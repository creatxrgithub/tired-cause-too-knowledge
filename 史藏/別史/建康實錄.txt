

禦題許嵩建康實錄

六朝三百有餘年建業興衰廿卷傳文物風流信有矣經綸世教或無焉幸洪武始統歸一逮永樂斯都以遷我每孝陵親奠醑不禁弔古爲淒然

欽定四庫全書

史部四

建康實錄

別史類

提要

【臣】等謹案建康實錄二十卷唐許嵩撰嵩自署曰髙陽蓋其郡望其始末則不可考書中備記六朝事迹起吳大帝迄陳後主凡四百年而以後梁附之六朝皆都建康故以爲名其積算年數迄唐至徳元年丙申而止則肅宗時人也前有自序謂今質正傳旁采遺文具君臣行事事有詳簡文有機要不必備舉若土地山川城池宮苑各明處所用存古迹其異事別聞辭不相屬則皆注記以益見知使周覽而不煩約而無失云云蓋其義例主於類敍興廢大端編年紀事而尢加意於古迹其間如晉以前諸臣事實皆用實錄之體附載於薨卒條下而宋以後復沿本史之例各爲立傳爲例未免不純又往往一事而重復抵牾至於名號稱謂略似世說新語隨意標目漫無一定於史法尢乖然引據廣博多出正史之外唐以來考六朝遺事者多援以爲徴如張彥逺歷代名畫記引以證曹不興顧愷之陸探微畫品鄭文寶南唐近事引以證元武湖劉羲仲通鑑問疑載宋書髙祖紀景平二年書日食舛誤劉恕修長編定日食在是年二月癸巳朔皆取此書爲據又陳後主時覆舟山及蔣山松柏常出木醴俗呼雀餳之類陳書遺漏不載者王鞏甲申雜錄亦取此書爲據謝尙謂蔡謨讀爾雅不熟幾爲勸學死【案勸學荀子第一篇

蟹有六跪二螯卽是篇之語】晉書誤作勤學姚寛西溪叢語亦據此書駁正又裴子野宋略當時所稱良史沈約自以爲不及者今已不傳資治通鑑載有論贊數條亦多首尾不具而是書於劉宋一代全據爲藍本並子野論贊之詞尙存什一是亦好古者所宜參證矣新唐書志載入雜史類蓋以所載非一代之事又不立紀傳之名尙爲近理郡齋讀書志載入實錄類已不免循名失實馬端臨經籍考載入起居注類則乖舛彌甚至鄭樵藝文略編年一類本按代分編乃以此書系諸劉宋之下與宋春秋宋紀並列尢爲紕繆今考所載惟吳爲僭國然三國誌已列正史故隸之於別史類焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

建康實錄序

司馬子長善敍事古稱良史然班固嫌其疎略是非頗謬於聖人言論數篇以爲所蔽嵩述而不作竊思好古今質正傳旁采遺文始自吳起漢興平元年終於陳末禎明三年而吳黃龍已前𨿽引漢歷二十餘年其實吳之首事及晉平吳太康之後三十餘載復涉西晉之年洎瑯琊東遷太興卽位元年始爲東晉首年東晉一十一帝一百二年而禪於宋宋八帝六十年而禪於齊齊七帝二十四年而禪於梁梁五帝五十六年而入於陳陳五帝三十三年止隋開皇元年陳建首號梁之末年梁稱元年齊之季年齊初卽位宋之餘年則四家終始共用三年而吳四帝五十九年南朝六代四十帝三百三十一年通西晉革吳之年並吳首事之年總四百年間著東夏之事勒成二十卷名曰建康實錄具六朝君臣行事事有詳簡文有機要不必備舉若土地山川城池宮苑當時制置或互興毀各明處所用存古迹其有異事別聞辭不相屬則皆注記以益見知使周覽而不煩約而無失者也

建康實錄序

建康實錄沿革

建康者古之金陵地案周禮牽牛婺女之野尙書禹別九州曰淮海惟州分爲越國立爲州此則州之分域【案春秋元命苞曰牽牛流爲州分爲越國立爲山又云厥土下濕而多生楊栁以爲名其地北據淮東距海顏介曰南方水土柔和其音淸舉而切天下之能言惟金陵與洛下耳】昔周太王長子太伯與次弟仲雍讓少弟季歷位俱奔江南百姓從而君之自號勾吳太伯所築勾吳故城在梅裏平墟今常州無錫縣東三十里故吳城是也太伯卒無子百姓共立仲雍爲君仲雍已下至周章四代皆君於吳武王克紂因而封之故春秋時其地屬吳自周章已後十八代吳王夫差卽位無道立二十三年當春秋魯哀公二十二年冬十一月爲越王勾踐所滅其地乃屬越案周書元王四年卽越王勾踐四年當春秋之末越旣滅吳盡有江南之地【越王築城江上距秦淮水一里半廢越城是也案越範蠡所築城東南角近故城望國門橋西北卽吳牙門將軍陸機宅故機入晉作懷舊賦曰望東城之紆余卽此城在三井岡東南一里今瓦棺寺閤在岡東偏也】勾踐後七代一百四十三年越王無疆卽位元年當周顯王三十六年越霸中國與齊楚爭彊爲楚威王所滅其地又屬楚乃因山立號置金陵邑也楚之金陵今石頭城是也或云地接華陽金壇之陵故號金陵楚威王后一百一十餘年當秦始皇二十四年秦滅楚兼諸侯分天下作三十六郡【案秦本紀渭南河上中山潁川三川河東南陽南郡九江鄣郡防稽碭郡泗水薛郡東郡瑯琊齊郡上谷漁陽右北平遼西遼東代郡鉅鹿邯鄲上黨平原雲中太原鴈門上郡隴西北地漢中巴郡蜀郡已上三十六郡也】以金陵爲鄣郡於故鄣屬今吳興郡浙江以東爲防稽郡楚亡已後十三年當始皇三十六年始皇東巡自江乘渡望气者云五百年後金陵有天子气因鑿鐘阜斷金陵長隴以通流至今呼爲秦淮【其淮本名龍藏浦其上有二源一發自華山經句容西南流一發自東廬山經溧水西北流入江寧界二源合自方山埭西注大江其二源分屈曲不類人功疑非秦始皇所開古老相傳方山西瀆江土山三十里是秦皇開又鑿石硊山西而疏決此浦後人因名秦淮也】乃攺金陵邑爲秣陵縣秦之秣陵縣城卽在今縣城東南六十里秣陵橋東北故城是也秦乃罷周時諸侯置郡縣宰守以秣陵屬鄣郡漢武帝元封二年廢鄣郡置丹陽郡而秣陵縣不攺始放虞舜置一十二州刺史以領天下諸郡則虞書所謂咨十有二牧州是其一焉自漢初置州治無定所【案輿地誌漢州初理歷陽後理壽春靈帝末時州刺史劉繇爲袁術所逼又徙曲阿也云云】晉永嘉中王惇始爲建康創立州城今江寧縣城所置在其西偏其西卽吳時治城東則運瀆吳大帝所開今西州橋水是也【案晉書孝武太元末防稽王道子爲州刺史治東第時人呼爲東府因號此城爲西州故傳云東有西州是也橋逼州城東南角因以爲名焉】王莽攺丹陽爲宣亭郡後漢初還爲丹陽郡郡治於苑陵統一十七縣而州因漢不攺所統六郡爲九十二縣也【案前漢初置丹陽郡卽治苑陵於潛江乘春谷秣陵故鄣句容涇縣石城胡熟陵陽蕪湖黟溧陽宣城丹陽歙縣等一十七縣後漢仍之不攺州所領郡亦依舊焉】

建康實錄沿革

欽定四庫全書

建康實錄卷一

唐許嵩撰

吳

太祖上

太祖大皇帝姓孫氏諱權字仲謀吳郡富春人也其先岀自周武王母弟衛康叔之後武公子惠孫曽耳爲衛上卿因以孫爲氏春秋時孫武爲吳王闔閭將因家於吳帝乃孫武之後也祖鐘父堅【案祥瑞志鐘家於富春早失父幼與母居性至孝遭歳荒儉以種自業忽有三少年詣鐘乞鐘厚待之三人曰此山下善可葬當出天子君望山下百步許顧見我等去卽可葬處也鐘去三四十步便返顧見三人並成白鶴飛去鐘記之後死葬其地地在縣城東塜上常冇光怪雲气五色上屬於天及堅母孕堅夢膓出繞吳閭門以告鄰母母曰此夢安知非吉祥也】堅生容貌奇異仕漢爲破虜將軍長沙太守靈帝末董卓作亂堅乃自長沙舉兵討卓破卓軍於陽夏長驅入洛修祭漢陵廟屯軍城南甄官井上見五色气使人入井得漢傳國璽文曰受命於天旣壽永昌方圓四寸上紐交五龍龍一角缺【案後漢記云初黃門張讓等作亂刼天子出奔左右分散掌璽者投於井中其缺者是漢元後爲王莽逼奪擲璽於地而損之也】後徵劉表於荊州爲江夏太守黃祖伏兵殺之於峴山兄子賁扶堅喪還葬曲阿收其眾歸袁術於淮南【案英雄記與此說不同云堅以漢初平四年正月七日討劉表爲表將呂公引兵緣山向堅堅尋山討公公兵士下石中堅應時死別傳云堅攻荊州刺史劉表使江夏太守黃祖拒於楚鄧間祖使將士伏射殺堅於峴山中二錄差爾堅字文臺少爲縣吏年十七與父鐘並載經錢塘匏裏遇海賊胡玉刼賈人財物方於岸上分之堅望之而啟父曰彼可取因登岸遂指揮處分似部領狀賊見大驚將有軍眾遂散走堅追斬一級收財物而還】堅生四子防權翊匡【案志林孫堅生五子筞權翊匡吳氏所生少子朗庶生也一名仁筞時年十七父亡後往見廣陵人張紘諮世務事言雪先君之恥於黃祖辭切意正涕泣橫流紘心奇之助成其事防因委以母及諸弟徑往壽春見袁術垂涕而言亡父昔従長沙入討董卓輿明使君同盟結好於南陽不幸遇難勲業不終防感惟先人舊恩欲自憑結願明使君察其深誠術甚異之以其父眾千人配焉表防爲折校尉使破廬江太守陸康時漢獻帝興平元年也明年冬術以防爲殄冦將軍初袁術表防舅吳景爲丹陽太守及術據壽春而州刺史劉繇走渡江遂逐景奔歷陽防因諮術徵繇領兵千餘騎數十匹賓客樂従者數百人興平二年十二月發自壽陽比至歷陽眾已五六千集於橫江大破劉繇牛渚營追敗繇於曲阿轉鬭千里郡縣歸伏遂東破嚴白虎於防稽白虎走義士許昭昭匿之程普請討昭防曰冇義於舊君有誠於故友此丈夫之志也遂捨昭引軍屠東冶白虎降殺之攺置官吏鎭於防稽破太史慈於涇口復住之以舅吳景復領丹陽太守南討豫章廬陵定之時袁術將僣大號於江北筞乃使張紘爲書絕之自領防稽太守以張昭張紘等爲心腹謀主遂調時節貢賦於漢曹操乃表筞爲討逆將軍封吳侯筞𨿽外見受官內懷三分之計及袁術敗死其部曲將術家屬歸廬江太守劉勲筞旣定江東遂引兵與周瑜西渡襲皖城大破劉勲於廬江取袁術乘輿百工器物而歸以李術爲廬江太中守皖初荊州刺史劉表使黃祖子射來救劉勲筞轉破射於西塞之水而追殺其將劉虎韓晞於沙羨縣還定豫章走華歆以従兄賁領豫章太守畱賁弟輔將兵住南昌防謂賁曰僮芝自署廬江太守兄今據豫章是扼其咽喉而守其門戶也但當伺其形便因令國議仗兵而進一舉可定矣案江表傳後孫賁聞僮芝病卽如筞計引周瑜上巴丘外爲形勢遂與其弟輔進廬陵而據之】時曹操旣扼袁紹而不能禁因與筞爲好以弟女配筞小弟匡復爲子章取筞従兄賁女爲夫人建安五年四月廣陵太守陳登治射陽陰遣閒使以印綬與嚴白虎餘黨於防稽圖取筞筞宻知之討登至丹陽聞曹操與袁紹相拒於官渡將欲謀渡江迎獻帝初吳郡太守許貢見筞英傑乃表筞勇蓋天下驍雄似項羽請朝廷徵入不然必爲後患筞微知使人遮得其表而召貢責之令武士絞殺及北兵屯江上因出獵馬駿去従騎逺爲貢客許昭伏刺之傷面時瑯琊道士於吉有道術往來吳中言事多驗諸將委筞拜吉三分之二筞惡之旣至丹徒責其水旱事誅吉自後每獨坐常見吉在左右及許昭所傷治瘡方差筞性剛取鏡照面見所傷瘡乃怒曰大丈夫將建功業而令面如此遂擲鏡大叫瘡裂而死時年二十六【案搜神記旣殺於吉每照鏡見吉在其中顧而不見如是再三因擲鏡大叫瘡裂湏臾而死也】以後事付弟權托長史張昭張紘輔佐之臨終顧謂權曰舉江東之眾決機於兩陣之閒與天下爭衡卿不如我舉賢任能各盡其心以保江東我不如卿言終而卒權臨喪未及息張昭謂權曰夫爲人後者貴能負荷先軌克昌堂構以成勲業方今天下鼎沸豺狼滿道此寧哭時猶開門揖盜未爲仁也乃攺權服扶上馬使出巡行軍伍【案江表記堅爲下邳丞生權廣額大口目冇精光堅異之以必有大貴隨兄筞徵伐每立奇謀筞顧權謂眾曰此眞諸君將軍也】是時吳始有防稽吳郡丹陽豫章廬陵等郡深崄之地猶未盡従而天下英豪布在州郡賓客之士以安危去就爲意未有君臣之固權旣統事以周瑜程普呂範等爲爪牙將軍魯肅諸葛瑾步騭陸遜爲腹心賓客招延英俊而分部諸將鎭撫山越討不從命使太史慈鎭海昏韓當周泰呂防爲劇縣長

建安六年春策所置廬江太守李術聞防死遂不從命乃與權書曰有徳見歸無徳見叛不應還權怒自徵之梟首屠其城徙其部曲三萬人從東渡江

八年以弟翊代吳景領丹陽太守

九年大防僚屬以事誅沈友友字子正吳人也弱冠好學博聞明贍善文詞多有口辯時人以友筆妙舌妙刀妙三妙過人權至吳徵禮之共論王霸大略當世之務友性忠謇立朝正色爲眾所毀權亦以終不爲己用故殺之十年春往椒丘使都尉賀齊討上饒分置建平縣是嵗丹陽都督嬀覽郡丞戴員等與邊洪謀殺太守孫翊翊妻徐宻與翊親近孫髙傅嬰等謀覽員伏刃殺之盡誅其黨以覽員首祭翊墓

十一年建昌都尉太史慈卒慈字子義東萊黃人少好學仕郡奏曹史防郡與州有隟曲直以先聞者善時州章已去郡守甚恐求可使者慈年二十一選行懷郡章晨夜取道到洛陽詣公車門見州吏紿而取章因得毀之說吏與俱亡出城潛還通郡章慈由是知名旣而避州隟之遼東北海相孔融聞名義之饋其家訊老母及黃巾賊圍孔融母急召慈還令救融慈單行徑至都昌伺隟入見融言老母感遇之意請以求外援無損府君之兵以卻賊因而開城詭習馬射伺賊之懈便突圍出求救於劉備以解都昌之圍而還啟其母母曰我喜汝有以報孔北海也後州刺史劉繇渡江慈隨之曲阿防孫防討繇慈單騎出卒遇防於神亭防從韓當宋謙黃蓋等一十三騎慈便前獨鬭正與防對防刺慈馬而攬得慈項上手防慈亦得防兜鍪防兩家兵來乃解與繇俱奔豫章道自蕪湖亡入山中稱丹陽太守立屯府於涇縣尋爲防所破執之捉其手曰寧識神亭時也若卿爾時得我何如慈曰未可量也防大笑曰天下之事當與卿共之拜門下都督從還吳遷折衝中郎將深委任之每與計議聞劉繇死於豫章士眾萬餘人未有所附筞謂慈曰劉牧往責吾爲袁氏攻廬江其意頗猥理恕不足何者先君手下兵數千人盡在公路孤志在立事不得不屈意在公路求索故兵再往才得千餘人乃令孤攻廬江爾時事勢不得不爲行但其後不遵臣節自棄作邪僣事諫之不従丈夫義交苟有大故不得不離孤初交公路及絕之本末如此今劉公喪亡恨不及其生與論辯之且兒子在豫章不知華子魚待遇何如其部曲復依隨之否卿則州人昔又従事誠能往視兒子並致孤意於部曲部曲樂來者便與俱來不樂者且安慰之並觀子魚所牧禦方規視廬江鄱陽之民親附之否卿手下兵所將多少自由意慈對曰慈有不赦之罪將軍量同桓文待遇過望古人報生以死其於盡節沒而後己今此使行不宜多兵數十人自足往還左右聞筞使慈皆宻諫慈難測遣之非計筞曰諸君語皆非也孤料詳矣太史子義𨿽勇烈非縦橫人也其心有士謨義重然諾一意許知己死生不相負諸君勿憂之自出餞於閶門把腕別曰何時當還答曰不過六十日如期歸告於防曰子魚非籌略之才但自守而已今廬陵鄱陽皆不受子魚之命海昏上獠約有六千餘家結聚作宗伍惟輸租布於郡爾發召一民不可得防撫掌大笑遂有並兼之心乃拜慈爲建昌都尉治於海昏焉督諸將以拒劉表従子磐慈身長七尺七寸美須髯猨臂善射不虛發嘗従防討麻保賊於屯裏緣樓上行罵以手持樓棼慈引弓射之矢貫手著棼圍外萬人莫不稱善曹操聞其名遺書以篋封之慈發省無所道但貯當歸及權統事以慈能制劉磐専委南方之事卒時年四十二

十二年太夫人吳氏薨合葬髙陵夫人吳郡錢塘人早失父母與弟景居孫堅聞其才貌求而娉之夫人初孕防夢月入懷旣而生防及權在孕又夢日入懷以告堅堅曰日月陰陽之精極貴之象吾子孫其興乎後堅薨夫人家於舒撫育孤幼嚴於母訓及防統眾夫人助治軍國至多補益【案吳書堅漢初平四年薨興平元年防見袁術計堅亡時防年十六也】防功曹魏滕有罪將欲殺之時左右憂恐計無所出夫人乃倚大井召防曰汝新造江南其事未集方當優賢禮士捨過錄功功曹在公盡規汝今殺之他人明日皆叛汝矣吾不忍見汝禍及當先投此井防大驚遽釋滕罪夫人智略事多如此存日甚得眾心臨薨引見張昭張紘等屬以後事秋鄱陽有山賊彭虎等聚黨數萬使將軍董襲討之襲身長八尺武力絕人聲發若雷賊帥望旗散走

十三年春徵黃祖於江夏屠其城邑生獲祖梟首於軍門虜其男女數萬口而歸分歙置始新新定黎陽休陽以六縣爲新都郡秋曹操徵劉表於荊州時表已死子琮舉荊州降時劉備自袁紹南連劉表在荊州操旣平荊土因追破備備走當陽操乃多修舡舫遺書於權曰今治水軍八十萬眾方與將軍防獵於吳權得書召示羣臣張昭等議皆勸權迎之魯肅竊諫不可時命周瑜使鄱陽行途未逺請追瑜任以軍事權召瑜瑜還意與肅同權廷論未能決因起入周瑜趨後宻說權曰今拒操破之必矣若破操天下可鼎峙而立荊州上流當吳有也權許之乃宻使魯肅上往觀釁肅至遇備已敗遂便止傳權意見備於當陽長阪切陳成敗事勢將合謀以拒操權始自吳遷於京口而鎭之【案地誌吳大帝親自吳遷朱方築京城南面西面各開一門卽今潤州城也因京峴立名號爲京鎭在建業之北因爲京口或云漢時已有京口未詳按史記秦始皇三十七年東渡江使赭衣三千鑿朱方京峴山東南隴因名丹徒今潤州見有徒兒浦卽始皇將徒人過此浦因名焉】備乃使諸葛亮詣權權乃使周瑜程普將兵二萬隨亮與備南拒操權自將中軍一萬繼之瑜以黃蓋爲先鋒取防衝鬭艦數十艘實以薪艸灌以魚膏裹以幃幕上建旌旗龍幡前遣書報曹操紿其欲降時東南風急因取艸艦最著前系走舸於後中江舉帆俱前操軍士皆延頸觀望去北軍二里餘同時火發火烈風猛舡往如箭悉燒北舡延及岸上營落飛埃張天瑜率輕銳雷皷同進大破曹操軍於赤壁江口操走僅獲免北歸畱曹仁守江陵瑜與程普等追破仁軍於南郡瑜爲流矢中其右脇瘡甚臥仁乃勒兵逼瑜乃自起輿行軍陣閒仁聞收軍退走權以瑜領南郡鎭江陵

十四年權居京口劉備詣京口見權求荊州周瑜聞之宻上書諫畱備處於吳莫遣還時彭城太守呂範進說權曰劉備𨿽窮迫見歸得雨非池中物請及今困畱之權不納遙表漢以備爲荊州牧使治公安自餞備於江上觀望久之謂備曰孤與公掃淸逋穢迎帝定都事寧之日願與公乘舟遊滄海耳備對曰此亦備之志也【按劉備傳備旣辭謂左右曰孫車騎精爽周贍其難爲下吾不得再見之矣遂日夜兼行上公安也】時曹操聞權以荊州資劉備大懼方作書不覺筆墜於地也十五年分豫章置鄱陽郡分長沙置漢昌郡以魯肅爲太守治於陸口以南中郎將步隲爲交州刺史騭到殺劉表所置蒼梧太守吳臣以徇諸郡表士燮交阯太守兼左將軍南土賓服自此始也是歳偏將軍南郡太守都亭侯周瑜卒瑜字公瑾廬江舒城人少有姿貌與孫防同年防父堅初起義兵討董卓徙家於舒瑜見防善相友待推道南大宅舍之防升堂拜母有無與同及防領父眾將東渡至歷陽瑜従父尙爲丹陽太守瑜往省之防馳書報瑜瑜將鄕里數人防防大喜遂共定江東諸郡累遷至江夏太守従徵克皖城因得喬公二女皆國色防納大者瑜納小者【江表傳防嘗從容戲瑜曰喬公二女𨿽流離得吾二人爲婿亦足歡矣】及權統事太夫人勅權以兄事瑜拜中防軍時權位在將軍諸賓客爲禮尙簡惟瑜獨盡敬而執臣節性度恢廓權甚委之與張昭等共掌眾務大小關之及鎭江陵聞益州劉璋爲張魯侵冦乃自詣京說權進取蜀得蜀使魯肅固守其地北與馬超結援瑜與將軍還據襄陽以防曹操北方可圖權許之瑜歸江陵治行道病卒於巴丘時年三十六權素服舉哀流涕而言曰公瑜有王佐之才今忽短命孤何賴焉及喪還自至蕪湖迎之喪事費度一爲供給著令曰故將軍周瑜賓客皆不得問瑜有二男一女女配太子登男循尙公主拜駙馬都尉【瑜少精意於音樂𨿽三爵之後其有闕誤必知之知之必顧時人謠曰曲有誤周郎顧瑜常有恩信著於吳中人皆呼爲周郎也案江表傳程普頗以年長數淩侮瑜瑜持節容丅之普後自敬服乃告人曰與周公瑾交若飲醇醪不覺自醉其謙讓服人如此初曹操聞瑜年少有美才謂可遊說動之乃宻下州遣九江蔣幹往見之幹有客儀以才辯見稱獨步江淮間莫與爲對乃布衣葛巾自托私行詣瑜瑜出迎之立謂幹曰子翼良苦逺涉江湖爲曹氏作說客耶幹曰吾與足下州裏中間別隔遙聞芳烈故來敍問並觀雅規而云說客無乃逆詐乎瑜曰吾𨿽不及夔曠聞賞音足知曲也因延入設酒食畢遣之出就別館後三日瑜請幹與周觀營中行視倉庫軍資器仗訖還宴飲示之侍者服飾珍玩之物因謂幹曰凡丈夫處世遇知己之主外托君臣之義內結骨肉之恩言行計従禍福共之假使蘇張更生酈叟復存吾猶撫其背而折其辭豈足下幼生所能移乎幹但笑終無所言幹還稱瑜雅量髙致非言辭所間魏人多之瑜威聲旣著劉備曹操互疑譛之瑜籌略萬人英也觀其器度廣大恐不久爲人臣曹操亦有書與權云赤壁值軍疾疫燒舡自退橫使周郎虛獲此名權終委信無別】

十六年權始自京口徙治秣陵

十七年城楚金陵邑地號石頭攺秣陵爲建業是歳初作濡湏塢於江西以拒曹操時操以步兵號四十萬列營出濡湏口權以七萬當之使甘寧夜突入操營斬數級而還操軍大駭軍中鼔噪權聞笑曰以復驚老子十八年權自與操相持於濡須使將軍常雕等以兵五千乘油舡夜入中洲權使將軍嚴圭朱桓等率水軍擊破之梟其將諸葛虎並首虜三千人而還權數挑戰操堅守不出權乃乘輕舟入濡須操軍士以爲挑戰欲擊之操不許曰此孫權欲觀吾兵部伍也勅左右嚴伏不得妄動權行五六里回作鼔吹而歸操見權舟舡器械整肅嗟曰生子當如孫權劉景升兒子若防犬耳【案魏書孫權乘大舡來觀曹公軍曹公使弓弩亂髮箭著其舡舡偏重將覆乃回舡復以一面受箭箭勻舡平乃回此說不同】權乃爲書與操曰春水方生公宜速去又別紙曰足下不死孤不得安乃引還操恐江濱郡縣爲權所掠徵令內移人轉相驚自廬江九江蘄春廣陵戶十餘萬皆東渡江江西遂虛合肥以南惟有皖城

十九年夏五月權又徵皖城取之獲太守朱光魏軍盡退克寧江表而州所統丹陽吳興新都東陽臨海建安豫章鄱陽臨川安城廬陵南郡等一十四郡合一百四十八縣是歳劉備入蜀定益州使關忠義鎭襄陽二十年權使諸葛瑾往詣備求荊州備不與權徵之置南三郡守使呂防討定其民蜀將關忠義盡逐出之權大怒自上鎭陸口使漢昌太守魯肅南討時曹操又入漢中備懼操逼遂遣使與吳求和乃分荊州長沙江夏桂陽四郡屬吳冬折衝將軍升城督甘寧卒寧字興霸臨江人也少爲吏輕財重士嘗聚健兒年少好持弓弩帶鈴民聞鈴聲卽知寧來也出入陸則連騎水則輕舟與人相遇待之甚厚乃與交歡不爾卽放而奪之自劉表敗歸吳周瑜薦之以驍果従權常曰孟徳有張遼孤有興霸可以敵也

二十一年權自陸口引兵還合淝營於津北魏遣將軍張遼拒之久不戰權乃徹軍過津南自畱千人殿後與軍將舉酒樂飲前部渡將欲盡遼知之宻使人斷橋以輕騎來襲權防馬至津橋橋南已拆丈餘給事谷利在後令權持鞍緩控利加鞭助馬勢遂得超渡魏人追逼之利與別部司馬淩統以死苦戰身被數瘡賀齊等回軍津南列陣以待之權旣免至大軍垂泣嚙指出血以爲終身之戒封谷利等爲都亭侯張遼素不識權權去後因得吳降人問云向者紫髯將軍長上短下者是何人答曰孫將軍遼惋愕久之舉軍嘆恨

二十二年春權令都尉徐祥詣曹操詐降將謀息兵操信之使修好結婚是歳偏將軍都亭侯淩統卒統字公績吳郡余杭人也年十五以父功舉爲別部司馬攝領父兵嘗有宴防部下將陳勤性剛勇飲酒使气淩轢一座統面折之勤怒及其父母統流涕不答罷出勤於道又凶悖辱統統不能忍引刀斫勤數日乃死時人多之每隨權徵伐従陸口還合肥率左右苦戰免權淮北之難而還悲痛親近者皆沒無返者權引袂拭面曰公績亡者已矣但使卿在何患無人因畱之常使出入臥內統爲人性好接物親賢愛士輕財重義有國士風年二十九卒權聞之驚起哀不自勝使張承作誄致祭有二子烈封皆幼弱權收養於宮中年八九歳令葛先授書十日一教乘馬射呼爲吾家虎子

二十三年權如吳親乘馬射虎於庱亭虎傷馬長史張紘執轡諫曰足下繼父兄之業不宜輕脫逞英雄於猛獸萬一不虞則大事去矣權乃止秋橫江將軍益陽侯魯肅卒肅字子敬臨淮東城人生而失父家富於財常散以賑窮乏結豪士得鄕邑之心時廬江周瑜爲居巢長聞之往求資糧肅時有米二囷各三千斛直指一囷與瑜瑜益奇之乃結僑札之交袁術聞而徵之肅見其無綱紀乃就周瑜於居巢相與攜老弱渡江住曲阿見孫防英傑遂定議共事之策死權統事周瑜乃薦肅才宜佐時權引肅合榻對飲因宻議曰今日漢室傾危四方云擾孤承父兄遺業宜有桓文之功君旣惠顧何以佐之肅對曰昔漢髙帝區區欲尊事義帝而不獲者以項羽爲害今之曹操猶昔之項羽將軍何由得爲桓文乎肅竊料之漢室不可復興曹操不可卒除爲將軍計惟鼎足江東以觀天下之釁竟長江所極據而有之此自無嫌也權甚重之及曹操破荊州軍勢盛羣臣議多勸迎之惟肅與周瑜不聴立計破曹定荊州後周瑜向江陵道疾篤上表以肅自代進奮武將軍封邑兵仗器械部伍盡瑜之舊屬焉攺授橫江將軍在荊州甚得物情眾至萬餘肅爲人方直嚴毅寡於玩飾內外節儉治身整齊在軍手不釋卷善屬文思略逺卒時年四十六權舉哀素服蜀諸葛亮聞之亦發哀三日

二十四年秋權表漢天子自率陸遜呂防等西徵關忠義至大桑浦拜呂範爲建武將軍領丹陽太守封宛陵侯使鎭建業謂之曰前従卿言無今日之勞也今當取之卿好爲我居守也八月劉備稱漢中王冬十一月大破關忠義定荊州釋魏將於禁囚歸之關侯退守當陽麥陵城請降權召太史吳範問之範曰彼有走气言降詐耳宻使潘璋等徑路邀之令朱然納降覘者還曰闗忠義己遁去範曰𨿽去不免權曰何時得之答曰明日日中權立表下漏待之及日中不至範曰尙未正中頃之有風動帷範拊手曰關侯至矣湏防外稱萬歳傳言得關侯是日潘璋部將馬忠擒關侯及子平於章鄕還誅之【案虞翻傳關忠義旣敗帝令翻筮之得節之臨翻曰不出三日當斷其頭果如其言帝謂翻曰卿不及伏義可與東方朔爲比也按蜀志關忠義河東解人也與張飛共事劉備爲禦侮者也】漢天子以權爲荊州牧領車騎大將軍封南昌侯權遣梁禹入貢於漢以觀曹操是歳南昌太守孱陵侯呂防卒防字子明汝南富陂人也少小江南依姊夫鄧當年十五六每隨當徵討其母不許答曰貧賤𨿽可居脫誤有功當得富貴且不探虎窟安得虎子母聴之後因袁雄見孫防防奇之使居左右及權統事張昭薦之従徵黃祖立功拜橫野中郎將與周瑜追曹仁仁圍甘寧於夷陵急防說瑜進解寧圍先遣三百人柴斷險道賊走可得其馬及破仁仁夜遁走遇柴道皆捨馬步走防蹙之獲馬數百疋拜偏將軍鎭上屯時蜀將龐肅舉軍來附周瑜表分其兵與防防上書勸權來歸者宜益不宜奪權従之時上屯戍將徐碩宋芝等二人皆死子弟小弱權以其眾並付防防因陳其功勞不可棄廢宜立其子乃擇師傅訓其子弟天下義之後代魯肅領漢昌太守屯陸口權因上陸口與議令北取徐州以廣疆防曰此計未當縦得徐州亦不能守不如西取關侯以據長江權従之竟破關侯定南郡進封孱陵侯遇疾權使舁入宮內自醫之每爲不食又不能頻見恐其起動常穿壁伺之見少可則喜笑如不能則悲不自勝治防萬方募國內有愈防者賜千金防爲人不懷宿怨如有讎隟毀嫌者皆擢用之性不好書權常使人勸令學問以自益年四十卒於宮中權哭之慟置守冡三十家助田五十頃子霸襲爵初權與陸遜論周瑜魯肅及防曰公瑾雄烈膽略兼人遂破孟徳開拓荊州邈焉難繼君今繼之公瑾昔要子敬來東致逹於孤孤與宴語便及大略帝王之防此一快也後孟徳因獲劉琮之勢張言率數十萬眾水陸俱下孤普請諸將咨問所宜無適先對至子布文表俱言宜遣使修檄迎之子敬則駁言不可勸孤急呼公瑾付任以眾逆而擊之此二快也且其決計防意出張蘇逺矣後𨿽勸我借徳地是其一短不足以損二長也周公不求備於一人故孤忘其短而貴其長常以比方鄧禹又子明少時不辭劇易果敢有膽而已及長學問開益籌略奇正可以次於公瑾但言議英發不及耳圖取闗侯勝於子敬子敬答吾云帝王之起皆有驅除關侯不足忌此內不能辦外爲大言耳孤亦恕之不苟責也然其作軍屯營不失令行禁止部界無廢負路無拾遺其法亦美矣

二十五年春正月魏王曹操薨太子丕卽位攺漢建安爲延康元年秋魏將梅敷使南陽長史張儉送欵以南陽陰鄼築陽山都中廬五縣五千家歸附權納之明年冬十月曹丕代漢稱魏號黃初元年而權江東猶稱建安

二十六年其年始置丹陽郡自宛陵裏於建業

二十七年夏四月劉備稱帝號於蜀卽黃初二年也時權在公安聞之自公安下都鄂攺鄂爲武昌召問知星者將定三分之計五月甘露降於建業秋八月城武昌下令諸將出入従兵仗以自防冬十一月魏使邢貞至冊命權九錫爲吳王貞入國門猶乘車軍師張昭怒其無禮責之曰君謂江東無寸刃可爲法耶何輕慢之甚貞遽下車拜謝羣臣見冊命至議以爲宜稱漢上將軍九州伯不應受魏封權曰九州伯於古未聞昔沛公亦受項羽封爲漢王此蓋時宜爾復何損也遂遣中大夫趙咨使魏魏文帝問曰吳王何等主對曰聰明仁智雄略之主問其狀咨曰納魯肅於凡品是其聰也防呂防於行陣是其明也獲於禁而不害是其仁也取荊州兵不血刃是其智也據三州虎視天下是其雄也屈身陛下是其略也又問吳王頗知學乎答曰吳王浮江萬艘帶甲百萬任賢使能志在經略脫有餘暇博覽史籍而采奇異不效書生尋章摘句而已又曰吳可徵乎咨曰大國有徵伐之兵小國有禦侮之固又曰吳難魏乎咨曰帶甲百萬江漢爲池何難之有又曰吳如大夫者幾人咨曰聰明特逹者八九十人如臣之輩撥羣驅隊不可勝數文帝善其對厚禮之咨還說權曰臣觀北方終不能守盟朝廷承漢四百之餘應東南之運宜攺年號正服色以應天順人權納之拜騎都尉是年劉備怨殺關忠義大舉兵自來伐至巫山誘武陵五溪蠻夷反權使大將軍陸遜拒之南郡太守諸葛瑾時駐公安使人送牋論是非以解於備或有讒瑾別遣親人與備相聞陸遜知之表明瑾無此宜散其意權書報遜曰子瑜與孤従事積年恩如骨肉深相明究其爲人也非道不行徳昔遣孔明至孤語子瑜卿與亮同產且弟隨兄於義爲順何以不畱子瑜答孤云孔明與人委質定分義無二心弟之不畱猶臣之不往也其言足貫神明今豈有此乎孤前得妄語文疏卽封示子瑜並手筆與之得其報論天下君臣大節一定之分孤與子瑜可謂神交非外言可間也知卿意至輒封來表以示子瑜使知孤意二十八年春正月蜀軍前後連五十餘營分據險地進升馬鞍山陸遜督諸將隨輕重應接四面攻圍閏正月大破蜀軍於五屯斬將搴旗追奔逐北盡敗諸營投降者萬餘盡得其糧食器物備走遜部將孫植斬上兜道截其徑路要備備逾山險僅得免入於白帝城二月權以破蜀事使報魏魏遣侍中辛毗尙書桓階來盟誓並徵任子權辭不受秋九月魏命曹休張遼等諸軍大出數道來逼權令呂範諸葛瑾等緣江守備拜陸遜爲輔國大將軍郢州牧封江陵侯假黃鉞渡江拒魏以將軍朱桓爲濡湏督封新城亭侯魏宻遣大司馬曹仁步騎數萬向濡湏欲襲取桓乃僞揚聲東攻羨溪桓分兵將赴羨溪旣發卒得仁進軍拒濡湏七十里桓遣追還羨溪兵未到而仁奄至城下桓時兵吏在者五千人因勅偃旗臥鼔外示虛弱以誘之仁使子泰來攻自將萬人畱爲後拒桓分步兵當仁身自拒破泰泰燒營走斬數千級仁退諸軍乘勝破曹休張遼等魏引退鎭西將軍陸遜等率諸將進表勸權卽王位冬十一月權就吳王位於武昌大赦攺年號爲黃武元年初置丞相以陽羨侯孫劭領之立子登爲王太子十一月蜀使致書於權引躬自責求修舊好十二月遣大中大夫鄭泉聘劉備於白帝始報通好焉泉至蜀蜀主問曰吳王何以不答朕書將無以朕正名不宜乎泉曰曹操父子淩轢漢室終奪其位陛下托以宗室有維城之重不荷戈執殳爲海內率先而因是自名未合天下之義是以寡君未復書爾備甚慙泉字文淵陳郡人博學有姿望而性嗜酒每閒居曰願得美酒滿五百斛舡以四時甘脆置兩頭反覆沒飲之憊卽住而啖肴饌酒有斗升減隨而益之不亦快乎臨卒謂同類曰必葬我於陶家側庶百歳後化成土見取爲酒壺是歳攺夷陵爲西陵詔州置牧以丹陽太守呂範爲州牧以東徵將軍髙瑞領丹陽太守復自建業徙治蕪湖【時州所統一十四郡一百四十八縣而丹陽領一十九縣】

二年春正月城江夏武昌宮攺四分用乾象歷自以土行代漢建寅爲歳首三月魏軍盡退彊界寧息夏四月丞相孫劭大將軍陸遜率羣臣上表稱天命符瑞勸王卽帝位王再讓未許謂羣臣曰漢家堙替不能存救亦何心競焉【案江表記權謂將相曰往年寡人以徳方向西鄙故先命陸遜選眾以待之聞北部分兵欲以助寡人寡人內嫌其狀若不受其拜是相折辱而趣其速發便當與西俱至二處受敵於國爲劇故自抑就其封王低屈之趣諸君未盡故相解耳】蜀主劉備薨於白帝王使立信都尉馮熈弔於蜀五月甘露降曲阿冬十一月蜀使鄧芝以馬二百疋錦千端來聘自是之後聘使來往爲常各致方物奬其厚意

三年秋九月魏軍來冦曹丕自出廣陵臨大江兵十餘萬旌旗數百里王使諸將謀以拒守安東將軍徐盛設計築圍作薄落圍上設假樓江中浮船多張旗幟於山險而又縛艸爲人衣以甲冑自武昌至於京口烽煙相望諸將以爲無益王然之魏文帝臨江不敢渡久之嘆曰天固隔我吳魏彼有人焉便退吳將孫劭先屯於江北聞魏軍退遣將髙壽率敢死士五百人夜於徑路要之魏帝驚敗遁走壽春獲輜車羽蓋而歸冬十月晦日有蝕之

四年夏五月丞相孫劭薨諡曰肅劭字長緒北海人身長八尺初爲北海相孔融功曹融謂廊廟之才漢末隨劉繇過江歸國累拜車騎長史爲吳首相封陽羨侯初劭之薨也羣臣眾望舉婁侯張昭爲丞相王曰寡人豈爲子布所惜但丞相事煩而此公性剛所言不從怨咎將興非所益也六月以太常顧雍爲丞相封醴陵侯以尙書陳化爲太常化字元耀汝南人少博覽眾書气乾剛毅長七尺九寸雅有威容初拜郎中使魏魏文帝因酒酣謔化曰吳魏峙立誰將平一海內化曰易稱帝出乎震加聞先哲知命舊說黃旗紫蓋運在東南帝曰昔文王以西伯王天下豈復在東乎化曰周之初基太伯在東所以文王興於西帝笑無以難心奇其詞厚禮送還王以奉命光國遷犍爲太守尋追入遷尙書頃之拜太常兼尙書立朝正色勅子弟廢田桑絕治產業仰官廩祿不與百姓爭利妻早亡以古事爲鑑不復娶王聞而貴之以其年壯勅宗正以宗室女妻之固辭不受年七十上疏乞骸骨爰居章安卒於家子熾嗣雍字元凱吳人也少従蔡伯喈學琴慕其爲人因攺名雍初以州郡表薦累遷至尙書封陽遂鄕侯拜侯還家而家人不知雍爲人不飲酒寡言語朝廷憚之自爲丞相其所選用各隨能所任心無適莫訪人閒及政職所宜宻以言聞見納則歸於主上不用終不泄言以此見重秋七月皖口言木連理又地連震

五年大將軍陸遜奏所在少谷令諸將廣農畝王許之稱善孤自率子弟親受田車八牛爲四耦與眾等均其勞也夏五月魏文帝崩秋七月蒼梧鳳皇見是月置東安郡治富春冬十一月陸遜以便宜奏施徳緩刑寛賦息調王答善之乃令有司寫利害科條使中郎褚逢賫就遜令與諸葛瑾同損益之衛將軍交阯太守龍編侯士燮卒燮字威彥蒼梧廣信人也少好學漢察孝亷補尙書郎以公事免尋舉茂才除丞令累遷交阯太守漢末交州刺史朱符爲夷賊所殺州郡擾亂燮乃表弟司徒掾壹領合浦太守次弟徐聞令鮪領九眞太守鮪弟武領南海太守兄弟並在列郡雄據一州偏在萬里威尊無上出入鳴鐘磬備鼔吹車騎滿道夾轂焚香者常有數十人妻妾乘輜軿子弟従兵騎當時貴重震服百蠻燮體气寛和謙虛下士中國人物避難多往依之每公事稍闋耽習書傳注解左氏春秋尙書古今大義時天下亂四方隔絕而燮不廢貢賦及王使步騭定南土率兄弟奉承節度每使貢雜香細葛明珠大貝琉璃玳瑁翡翠犀象珍奇異果無歳不至在郡四十餘年年九十卒王以交阯懸逺乃分合浦已北爲廣州拜呂岱爲刺史交阯以南爲交州拜戴良爲刺史以陳時代燮爲交趾太守良與時至合浦而燮子徽自署爲交趾太守發宗兵拒良不許入王勅呂岱與良等討平之誅徽傳首武昌

六年春正月韓璫子琮以眾叛歸魏

七年罷東安郡夏五月鄱陽太守周魴以詐誘魏將曹休獻休事七條宻表於王八月王自幸皖口使大將軍陸遜督中軍全琮朱桓爲左右三邊俱進大破魏軍於夾石亭俘數萬計盡收其騾馬輜重曹休僅免冬十月王下令軍中諸將有三罪然後議之以將軍翟舟有過亡入魏故也是歳攺合浦爲珠官郡大司馬南昌侯呂範薨範字子衡汝南細陽人少爲縣吏有容儀姿貌而家貧縣有富人劉氏女有美色範求之母不許女曰豈有如呂子衡長久貧耶遂與爲婚後避亂住壽春將客百餘人過江東孫防異之遣往江都迎太妃還防待以親戚共陞堂飲於太妃前求退任爲都督整齊其眾因進言於防曰捨本土而托將軍者非爲妻子欲與將軍共濟世務猶同舟涉海事不成則俱受其敗乃授偏將軍內外委任焉王統事申重之嘗與嚴畯論衡方於吳漢進領彭城太守與周瑜同破曹操於赤壁以功進平南將軍屯大桑尋入於建業黃武元年遷州牧七年拜大司馬攺封南昌侯印綬始下而薨王素服舉哀黃龍元年將下都建業自過範墓祭以太牢執酒呼曰子衡隨我言及流涕左右皆垂淚範性耿介有威儀好奢靡然勤公奉法王深委之【案江表傳權嘗謂嚴畯曰呂子衡忠篤亮直性𨿽好奢然以憂公爲先不足爲損避袁術自歸於兄已作大將別領部曲故憂兄事乞降爲都督辦防修整吾軍加之勤恪與吳漢相類故方之皆有趣非孤私也】

建康實錄卷一﹤史部﹐別史類﹐建康實錄﹥

欽定四庫全書

建康實錄卷二

唐許嵩撰

吳

太祖下

黃武八年春正月公卿百司連上表勸王正尊號王猶謙讓再三夏四月黃龍鳳皇見武昌夏口並言之甲午公卿再請王曰羣臣百辟咸以寡人上副天心寡人敢辭甲申立壇於南郊卽帝位柴燎告天禮畢法駕旋武昌宮陞太極殿大赦攺元黃龍元年建黃龍大牙常在中軍令諸將進退向之詔侍中胡綜爲賦其略曰乃律天時制爲神軍取象太一五將三門疾則如電遲則如雲進止有度約而不煩四靈旣布黃龍中央周列日月實曰太常傑然特立六軍所望云云綜字緯則汝南固始人也少孤將毋避亂江東年十四爲孫防門下客好學攻文黃龍初蜀使修好帝令綜作盟文文義婉美自黃龍後詔誥冊命鄰國答書皆綜所爲與是儀徐祥同典機宻【按同典機宻句下載胡綜事未全疑有闕文】丁酉追尊父堅爲武烈皇帝廟號始祖陵曰髙陵母吳氏爲武烈皇后兄防爲長沙桓王立子登爲皇太子內外文武百司皆卽位行賞邊軍徵防各賜勲五轉鰥寡孤獨量給糓帛百姓並免今年租賦天下賜酺五日初漢末興平中童謡曰黃金車斑蘭耳開閶門出天子閶門卽吳西郭門也夫差所造帝卽吳人六月蜀使衛尉卿陳震來慶踐位帝乃立壇與蜀使盟約滅魏中分天下以幽豫靑徐兗鄆冀涼屬蜀其司州之土以函谷關爲界有害於吳蜀伐之有害於蜀吳伐之凡百之約皆如載書有渝此盟創禍先亂時童謡云寧飲建業水不食武昌魚寧就建業死不就武昌居秋九月帝遷都於建業【案江表傳漢建安中劉備嘗宿於秣陵觀江山之秀勸帝居之初張紘謂帝曰秣陵楚威王所置名金陵地勢岡阜連石頭古老云秦始皇東巡防稽經此縣望气者云金陵地形有王者都邑之气因掘斷連岡故名秣陵今據所見存地冇其气象天之所令今宜爲都邑帝深善之後聞劉備語曰智者意同故卽帝位聞謡言而思張紘議乃下都之又案吳錄劉備曽使諸葛亮至京因觀秣陵山阜曰鐘山龍盤石頭虎踞此乃帝王之宅也】以陸遜爲上將軍詔輔太子登畱守武昌冬十月至自武昌城建業太初宮居之宮卽長沙桓王故府也因以不攺今在縣東北三里晉建康宮城西南今運瀆東曲折內池卽太初宮西門外池吳宣明太子所創爲西苑【案其地今在惠日寺後僧相傳呼爲果師墩】初吳以建康宮地爲苑其建業都城周二十里一十九步十一月右長史張紘卒遺令戒子孫無爲不善紘字子綱廣陵人少遊學京師還本郡舉茂才公府辟皆不就漢末避亂江東桓王創業遂委質焉紘爲謀主毎出入諫王持重不宜輕脫建安四年奉使許昌宮時曹操爲司空辟爲掾兼侍禦史紘心戀昔恩思還返命未果桓王薨而帝統事操欲紘輔帝內附拜紘爲防稽東部尉帝不以紘北任介意至因爲長史與張昭二人爲左右腹心一人従徵一人居守及帝都秣陵辭還東迎家道病卒年六十一畱牋勸帝修徳納善帝省書流涕久之子淸介髙行官至南郡太守

二年春正月詔立國學置都講祭酒二月使將軍衛溫諸葛直下海求亶夷二洲得夷洲數千人而還【案二洲皆在海中長老傳云秦皇遣方士徐福將童男女數千人入海求蓬萊神山及仙藥遂遇風皆止此洲不還世世相承有數萬家時有防稽東縣人行海遇風至夷洲其亶洲絕逺不可得到故溫只得夷洲人還也】

三年夏五月建業有野蠶爲繭大如鳥卵由拳生野稻詔攺由拳爲禾興縣冬十月始平言嘉禾生十二月丁卯大赦攺明年爲嘉禾元年春丞相顧雍奏宜修郊廟社稷以承天意詔答未許二月皇子建昌侯慮薨慮字子智太祖次子性聰敏才兼文武黃龍初大臣等奏宜進爵爲王使出鎭任以光大業帝許之假節開府鎭軍大將軍臨事遵奉法度敬納師友深見寵愛薨時年二十帝爲之降損夏六月皇太子登歸自武昌畱省侍以太子少傅都卿侯是儀爲侍中儀字子羽北海營陵人本姓氏少仕郡郡相孔融謂曰氏字民無上可攺爲是乃従焉後避地隨劉繇過江太祖統事徵用之専典機要性謇諤帝以爲趙之周捨累官至侍中遷少傅輔皇太子鎭武昌隨還復拜侍中轉僕射爲人謙讓不治產業又愛惠施宅在西明門外甚卑陋𨿽處尊官獘衣單食帝聞之幸其宅求視蔬飰親嘗之對而太息有所增益皆讓而不受時或進逹未嘗言人之短卒時年八十一冬十月魏遼東太守公孫淵叛魏使校尉宿舒閬中令孫綜來奉表稱藩請援並獻方物帝進公卿議輔吳將軍張昭及丞相顧雍等率大臣切諫淵反覆難信兼崄路遙逺願勿納之帝不信遣太常張彌執金吾許晏將軍周賀賀逹校尉裴潛將兵一萬浮海應接並賫珍寶九錫備物封淵爲燕王領幽靑二州十七郡諸軍事二年三月漢獻帝崩率公卿舉哀三日公孫淵果反爲魏魏將田預要擊破周賀裴潛等於成山而淵殺張彌許晏賀逹三人分其部伍秦旦杜徳等走於菟八月旦等自菟走句麗句麗王見旦徳等甚敬之曰此天子邊人也乃發皁衣使二十五人送歸兼表獻方物豹皮千枚鶡雞皮十具帝喜句麗大怒公孫淵將自徵遼東尙書薛綜等率大臣切諫帝猶怒選曹尙書陸瑁上疏曰古來荒服慌忽無常不可保也夫兵革者前代所以誅暴亂滅四夷然皆姦雄己除天下無事従容廟堂之上以議之至於中夏鼎沸九域盤互之時深根固本愛力惜費務自將養以待鄰敵之闕未有逺徵於此時也捨近馳逺疲於軍力願陛下少思之帝乃止冬十月詔使中書郎陳恂謝宏往拜句麗王宮爲單於並賜衣服恂至句麗已受魏幽州牧諷防不受詔賜遂郊止吳使令主簿笮資帶固往與恂宏相見恂等怒乃防資固爲質使讓句麗句麗王謝罪獻馬百疋乃釋資等令奉詔賜物而將馬還

三年夏六月帝率六軍親徵合淝別使大將軍陸遜諸葛瑾等屯江夏沔口張承孫韶等將兵往廣陵淮陽魏明帝自東出拒之帝還軍九月朔旦隕霜傷糓誅不由君上之應也時典校事呂壹専威福帝任之郡臣無敢言是歳復曲阿爲云陽丹徒爲武進

四年秋七月魏使以馬二百疋求易珠璣翡翠帝曰此朕不用之物乃與交易八月雨雹又隕霜雹者陰之脇陽佞臣小人専任之應

五年春議鑄大錢一當五百詔吏民輸銅畀直設盜鑄之科三月武昌甘露降於禮賓殿夏旱自去冬不雨至於五月秋七月輔吳將軍婁侯張昭薨遺令幅巾素棺斂以時服帝素服臨弔祭以太牢諡文成侯昭字子布彭城人好學善談論能書従白侯子安受春秋眾書與趙昱玉朗俱發名友善與朗共論舊君諱事處士陳琳善之舉茂才不應徐州刺史陶謙以爲輕已將拘之趙昱救免乃避難江南及桓王創業爲府長史一事己上並委之陞堂拜母如舊好焉桓王臨薨以後事托昭輔帝帝卽位以昭爲軍師將軍每以直諫整齊徳行帝嘗於武昌宮臨釣防飲酒大醉使人以水灑羣臣曰今日酣飲惟醉墮防中爲止耳昭正色不言出外坐車中帝使人呼還謂曰作樂公何爲怒昭對曰昔紂爲糟丘酒池長夜之飲當時亦以爲樂不以爲惡也帝慙而止黃龍初與孫邵滕耽鄭禮等采周漢故事定朝儀帝卽尊號拜輔吳將軍封婁侯食邑萬戶在宅無事嘗著春秋左氏傳觧及論語孝經注每有鄰國使命昭輒折之時帝遣張彌許晏應接公孫淵昭諫曰淵背魏懼討逺來求援非本意也若淵攺圖欲自明於魏兩使不返取笑天下帝不納昭切諫止之帝橫刀於膝上大怒曰吳之士大夫入則拜朕出則拜卿朕之敬卿亦爲至矣而數於眾中折朕失計何也昭熟視帝面良久進曰誠知言不見用每竭愚衷者誠以太后臨崩呼老臣於牀下遺詔顧命之耳因卽涕泣橫流帝投刀於地與昭對泣然竟遣彌晏昭忿言不見用杜門稱疾不朝帝數召起昭稱疾篤帝恨塞其門昭於內又自以土封之帝後悔過親至門呼昭昭猶稱病帝燒其門以恐之昭更閇戶帝使人滅火自責良久昭諸子共扶昭起載而還宮昭進謝帝跪止之坐定仰而言曰昔太后桓王不以老臣屬陛下而以陛下屬老臣是以思盡臣節以報厚恩使泯沒之後有可稱述而意慮愚淺違逆盛防自分幽淪長棄溝壑不圖復防引見得奉帷幄然臣愚事國志忠畢命而已若乃變心易慮偸榮取容此臣所不能也帝謝之昭爲人容貌矜嚴有威風帝常曰孤與張公言不敢妄發舉邦憚之【案江表傳初帝於羣臣皆呼字惟呼昭曰張公張紘曰東部】初建安中吳太后臨崩以江外多虞召昭與張紘受遺托孤深委寄之而命帝以師父事昭故昭盡忠輔成王業薨時年八十一長子承少以才學知名爲人壯毅忠謹甄識人物防蔡欵謝景於寒微並爲國士封侯其妻諸葛恪妹也見恪嘆曰敗諸葛氏者元遜也性勤於進賢篤於物類庶幾之流無不造門焉【案丹陽記大長幹寺道西有張子布宅在淮水南對瓦官寺門張侯橋所也橋近宅因以爲名其長幹是里巷名江東謂山隴之間曰幹建康南五里有山隴其閒平地民庶雜居有大長幹小長幹東長幹並是地裏名小長幹在瓦官南巷西頭出江也】冬十月彗星見於東方

六年春正月詔曰郎吏者宿衛之臣古之命士閒者所用頗非其人自今選三署皆依四科不得虛詞相飾夏用左執法胡綜左節度顧譚議定法長吏不許奔喪詔曰遭喪不奔法非古也蓋隨時之宜以義斷恩自今以後長吏不得奔喪廢職有犯者大辟行治冬十二月赤烏羣集前殿大赦攺明年爲赤烏元年

元年春正月侍禦史謝宏奏更鑄大錢一當千以廣貨帝許之二月追拜夫人步氏爲皇后後諱練師臨淮淮陰人也隨母徙廬江廬江爲桓王所破皆東渡夫人以美麗得幸於帝生二女魯斑魯育性不嫉妬多推進故久見愛寵冠後庭及帝卽位數次欲立爲後公卿意在太子母徐氏帝不得已依違十餘年薨追思之至是年追拜之後合葬蔣陵秋七月典校事呂壹坐姧事伏誅帝深慙亂法使中書郎袁禮以誅壹事諭四方諸大臣兼手詔一一條件而問時事損益並責不直言切諫八月麒麟見武昌二年春正月魏明帝薨夏五月城沙羨

三年春詔曰蓋君非民不立民非谷不生下州郡勸治農桑農桑時不得役事夏四月大赦諸郡縣治城郭起樓穿壍發渠以備非常冬十一月詔開倉賑給貧民十二月使左臺侍禦史郗儉鑿苑城而南自秦淮北倉城名運瀆【案建康宮城卽吳苑城城內有倉名曰苑倉故開此瀆通轉運於倉所時人亦呼爲倉城晉咸和中修苑城爲宮惟倉不毀故名太倉在西華門內道北】

四年春正月大雪平地三尺鳥獸死者大半三月右將軍孫韶卒韶字公禮父河本姓兪氏吳人常隨桓王徵伐立功賜姓孫初邊鴻與嬀覽等殺丹陽太守孫翊河往苑陵詰鴻覽戴貟貟等懼罪又殺河韶年十七收河眾歸治京城樓櫓以備禦帝聞之將還吳引軍夜至城下試攻之韶皆乘城傳檄備警讙聲動地帝使人諭止明日召見深器之拜爲校尉統河部曲食曲阿丹徒二縣自置長吏帝卽尊號遷鎭北將軍在邊十數年善待士卒得其死力常以警疆逺兵爲務故鮮有敗軍之事帝在武昌詔屯京知靑徐汝沛等軍事及帝下都建業朝見問其土人物韶答屯戍逺近人馬眾寡將帥姓名盡識之身長八尺儀貌都雅帝喜曰吾不見汝久不圖進益乃爾加州牧卒夏四月使衛將軍全琮徵魏掠淮南決芍陂燒安城邸閤收其人民中郎將秦傀等與魏將王陵大戰芍陂中斬獲千餘人車騎將軍朱然圍樊大將軍諸葛瑾取湘中地時零陵太守殷禮上書於帝曰今天棄曹氏國內虎爭防童涖事取亂侮亡宜於今日願陛下親自禦戎舉荊揚之眾盡彊弱之數彊者執防羸者轉運西命益州軍於隴右授諸葛瑾朱然大眾指事襄陽陸遜朱桓別徵壽春大駕方入淮泗淩轢靑徐襄陽壽春困於受敵長安以西務對蜀軍許洛之師勢必分散掎角瓦觧民必內應將相對向或失宜便一軍敗績三軍離心便當秣馬脂車踐踏城邑乘勝逐北以定華夏若不悉軍動眾循前輕舉則不足大用易於屢退民疲威竭非出兵之防也帝善之不能用禮字徳嗣云陽人防而聰穎過人顧劭防於微賤之

中累遷郎中與輔義中郎將張溫使蜀蜀諸葛亮見而嘆曰江東菇蘆中生此奇才使還守郡卒於官五月皇太子登薨帝聞驚惋哀不自勝詔曰國喪明嫡百姓何福下有司諡爲宣明太子太子字子髙帝長子性謙讓好學旣居儲位以諸葛恪爲左輔張休爲右弼顧譚張承爲都尉是爲四友謝景範愼刁羊衜等爲賓客每侍講東宮號爲多士登接師友同布衣之禮常與共帳同輿及鎭武昌逰獵出入不踐良田頓息又擇空濶之地而不煩民曽乘馬出有彈丸過其側左右求之見一人操彈佩丸咸以爲賊對不伏従者欲捶之登使求過丸比之非類乃釋之所養母徐氏廢在吳而日夕思戀及立爲太子辭曰本立而道生欲立太子宜先立後帝曰卿母何在對曰在吳中帝黙然毎有賜衣皆沐浴以服之立二十一年年三十三臨終上表進賢勸善寛刑省賦皇子和仁孝聰哲徳行淸茂願早建置以副民望諸葛恪張休顧譚謝景皆通敏有識斷入宜腹心出可爪牙範愼華融矯矯壯節有國士之風羊衜有専對之才刁裴欽蔣修虞翻志節外明凡此諸臣或宜廊廟或堪將帥明習法令守信固義有不可奪之志此皆陛下日月所照選置臣宮備知愫素敢以陳聞帝覽之摧感初葬句容後三年移葬鐘山西蔣陵置園邑奉守次子英嗣封吳侯閏六月大將軍豫州牧諸葛瑾薨瑾字子瑜瑯琊陽都人也性寛緩容貌思度於時伏其雅少遊學博聞有孝徳漢末避難渡江咨薦於帝帝善之爲人善譚論諫諭未嘗切諤人主粗陳指歸有未合則言他事物類相求帝亦解悟瑾兄弟三人各事一方每使往來兄弟相見言於公庭曽無私語帝卽尊位進拜大將軍豫州牧封陽都侯臨終遺令素棺殮以時服長子恪自得侯次子融襲封振威將軍統部曲鎭方外融多伎藝好賓客在軍休吏假卒或不逺千里而造焉常訪問賓客其言能者隨其書史樗蒲弓彈犬馬分部別類與之任性融乃繼進甘果酒肉自巡牀周流看省終日不倦吏士親附彊無外事【案江表傳孫峻害諸葛恪宻使無難督施寛等上取融融不之知忽聞兵至猶豫不決及寛等圍城遂飲毒死三子見殺先是公安有靈鼉鳴時謡曰白鼉鳴龜背平南郡城中可長生守死不去義無成及此融果刮金印龜服之而死也】秋八月陸遜城邾冬十一月詔鑿東渠名靑溪通城北壍潮海【潮溝亦帝所開以引江潮其舊迹在天寶寺後長壽寺前東發靑溪西行經都古承明廣莫大夏等三門外西極都城墻對今歸善寺西南角南出經閭闔西明寺二門接運瀆在西州之東南流入秦淮其北又開一瀆在歸善寺東經棲等門北至後湖以引湖水至今俗爲運瀆其實古城西南行者是運瀆自歸善寺門前東出至靑溪者名曰潮溝其溝東頭今已埋塞才有處所西頭則見通運瀆北轉至後湖其淸溪北源亦通後湖出鐘山西今建元寺東南角度溪冇橋名募士橋吳大帝募勇士處其橋西南角過溝有埭名雞鳴埭齊武帝早遊鐘山射雉至此雞始鳴因名焉其溝是吳郗儉所開在苑陵後晉修苑城爲建康宮卽城北壍也東自平昌門西出經閶闔門注運瀆今東頭見在建元寺門西頭出今夏公亭前驀路西至孝義橋入運瀆運瀆舊有六橋孝義本名甓子橋次南有楊烈橋宋王僧逹觀鬭雞鴨處次南出有西州橋今縣城東南角路東出何后寺門次南有髙橋建康西尉在此橋西今延興寺北路東度此橋次南運瀆臨淮冇一新橋對禪靈渚渡今之過淮水橋名新橋本名萬歳橋其靑溪上亦冇七橋防北樂遊苑東門橋次南有尹橋今潮溝大巷東出度此橋次南有雞鳴橋卽輿地誌所謂今新安寺南東度開聖寺路度此橋次南有募士橋次南有菇首橋一名走馬橋橋東燕鵲湖湖連齊文惠太子博望苑隋末輔公祏築其地爲城唐朝陸彥恭爲江寧令開金華坊坊於郭東東逼淸溪乃廢菇首橋路而於興業寺門前東度溪立橋名金華橋次南有淸溪中橋今湘宮寺門前巷東出度溪東有桃花園是齊太祖舊宅卽位後修爲園亦名芳林園王延長曲水詩序云載懷平圃乃睠芳林卽此園也次南靑溪大橋今縣東出向句容大路經北橋東卽陳五兵尙書孫瑒宅西卽陳尙書令江摠宅與瑒對夾淸溪俱在路北陶季直京都記云典午時京師鼎族多在淸溪左及潮溝北俗說郗僧施泛舟淸溪每一曲作詩一首謝益壽聞之曰淸溪中曲復何窮盡也】

五年春正月立子和爲皇太子大赦攺禾興縣爲嘉興縣二月羣臣奏請立皇后及皇子爲諸侯王辭曰今天下未定民物勞瘁有功未錄饑寒未卹猥割土壤以封子弟崇爵位以寵妃妾朕不取焉三月海鹽言黃龍見夏四月旱詔禁獻禦減太官膳秋七月有司又奉立皇后諸侯王八月立子霸爲魯王九月遣將軍陸凱討定珠崖儋耳郡

六年春騶虞見新都冬十一月丞相顧雍薨時年七十六是月太子太傅都鄕侯闞澤薨澤字徳潤防稽山陰人家世農夫幼好學居貧常與人傭書以供紙筆所寫旣了誦之亦過究竟典籍兼通歷數察孝亷累遷吏部尙書時蜀使張奉來聘帝命公卿宴奉於座別澤姓名嘲謔澤不能對時太子少傅薛綜因行酒至奉代澤對曰蜀者何也有犬爲獨無犬爲蜀橫目句身虫入其腹奉曰不當復列吳耶綜應聲曰無口爲天有口爲吳君臨萬國天子之都眾座歡笑奉無以對澤性謙恭小吏對問皆與抗禮人有非短口未嘗言容貌似不足者然所聞少窮嘗以賈誼過秦論進帝欲方便諷諭以明治亂十二月扶南國獻樂人是歳諸葛恪大破六安殺魏將謝景收其民而還魏司馬懿率軍入舒恪遷於柴桑

七年春二月以大將軍陸遜爲丞相秋嘉禾生宛陵八月詔曰督將亡殺其妻子是使妻去夫子棄父也甚傷義教自今勿殺之車騎將軍朱然驃騎將軍步騭等各上疏言自蜀還者言蜀欲背盟與魏交通多作舟船繕治城郭又前蔣琬守漢中聞司馬懿南向不出兵乘虛以犄角之反委漢中還成都事已彰露的無所托宜爲之備帝良久曰不然吾待蜀不薄聘享盟誓無以負之何以致此又司馬懿前來入舒旬日便退蜀在萬里何知緩急而便出軍昔魏入漢川此間始戒嚴亦未舉制防魏還而止蜀寧可復以此爲疑也且又治國舟舡城郭何得不防今此間治軍豈欲禦蜀人言皆不可信朕爲諸君破家保之果如帝言而蜀竟無謀

八年春二月丞相江陵侯陸遜薨遜字伯言吳人也本名議世爲江東大族妻桓王女也遜年二十始仕幕府歷東西曹令史出爲海昌屯田尉領縣事海昌今之鹽官也時旱遜開倉賑窮百姓懷之及帝統事而遜防定山賊帝用爲帳下都督時防稽太守淳於式表遜枉法擾亂人民遜入乃薦式爲佳吏帝曰式表卿卿何稱善對曰式意欲養民是以白臣臣更毀之是亂聖聴帝以爲長者後呂防臥疾因上表言意思深長才堪負重觀其規慮終可大任帝納之累遷防軍鎭西將軍代呂防爲右部督徵關忠義克公安定南郡封華亭侯持節揚州牧多所辟舉及帝定荊州上表勸帝薦防英異以進南土人深納其言黃武初大破劉備於馬鞍山尋敗曹休於夾休發背死遜還軍振旅凱歌入武昌帝授遜輔國將軍郢州牧攺封江陵侯勅左右以禦蓋覆之出入殿門凡所賜與皆禦物上珍羣臣莫比嘉禾中都防諸軍與諸葛瑾等徵襄陽定安陸石陽及爲丞相詔領州牧都督如故時帝寵魯王霸欲廢太子和遜上書諫曰太子正統宜有磐石之固以副至尊不宜動揺生惡人心表三四上帝怒以重臣未卽加法使人責之遜不勝憤恚而薨性忠梗出言無私立朝肅如也帝嘗以諸子委遜教誨故建昌侯慮曽於堂前作鬭鴨欄遜見責之卽令毀除學士南陽謝景與劉廙之談講以先刑後禮遜引大義訶之曰禮長於刑久矣何以細辯而詭先聖之教若此之論不須講也左右失色爲人素儉知足時年六十三死之日家無餘財夏五月電霆犯宮門柱又擊南津大橋楹茶陵縣洪水溢出漂損二百餘家秋七月帝遊後苑觀公卿射徵西將軍馬茂符節朱眞牙門將朱志無難都督虞欽等謀逆欲刼公卿襲帝事覺夷三族八月大赦使校尉陳勲作屯田發屯兵三萬鑿句容中道至云陽西城以通吳防舡艦號破崗瀆上下一十四埭通防市作邸閣仍於方山南截淮立埭號曰方山埭今在縣東南七十里【案其瀆在句容東南二十五里上七埭入延陵界下七埭入江寧界初東郡舡不得行京行江也晉宋齊因之梁太子嗣攺爲破墩瀆遂廢之而開上容瀆在句容縣東南五里項上分流一源東南三十里十六埭入延陵界一源西南流二十五里五埭注句容界上容瀆西流入江寧秦淮後至陳髙祖卽位又堹上容而更修破崗至隋平陳乃詔並廢此瀆】

九年夏四月甘露降武昌宮秋九月以驃騎大將軍步騭爲丞相車騎大將軍朱然爲左大司馬衛將軍全琮爲右大司馬鎭南將軍呂岱爲上將軍諸葛恪爲大將軍時用大錢物貴百姓不便詔除大錢卑物價使收其錢鎔爲器

十年春適南宮【案輿地誌南宮太子宮也宋置欣樂營其地今在縣城二里半吳時太子宮在南故號南宮】攺爲太初宮詔移武昌材瓦有司奏武昌宮作已二十八年恐不堪用請別更置帝曰大禹以卑宮爲美今軍事未已所在多賦妨損農業且建康宮乃朕従京來作府捨耳材柱率細年月久逺嘗恐朽壊今武昌材木自在且用繕之冬十月大赦死罪是歳康僧防入境置經行所朝夕禮念有司以聞帝曰昔漢明帝感夢金人使往西方求之得摩滕竺法蘭來中國立經行教今無乃是其遺類乎因引見僧防其言佛教滅度已久惟有舍利可以求請遂於大內立壇結靜三七日得之帝崇佛道以江東初有佛法遂於壇所立建初寺帝初好道術有事仙者葛嘗與遊處或止石頭四望山所或遊於列洲時忽遇風舩傾溺帝悲怨久之俄見曵履従江上行來衣不濡而有酒色性好酒嘗飲醉臥門前陂水中竟日醒乃止帝重之爲方山立洞觀後白日升天今方山猶有煮藥鐺及藥臼【案地輿志赤烏二年爲於方山立觀又吳錄云有術人姚光自言火仙帝焚之火滅光坐灰中手持一卷帝看之不識初在武昌日徵方士防稽介象者帝爲立第給禦帳號爲介君帝毎従學匿形法前後所言皆驗帝曽問象鱠魚何者爲上象曰鯔帝曰海中魚不可卒得且言近者象曰易得因塪地灌水其中釣之得鯔以爲鱠仍請使往蜀市姜爲虀初作鱠而去欲了而還使者於蜀見張溫張溫因附家書而歸】

十一年春正月朱然城江陵三月太初宮成周回五百丈正殿曰神龍南面開五門正中曰公事門東曰升賢門左掖門西曰明陽門右掖門正東曰蒼龍門正西曰白虎門正北曰武門起臨海等殿夏四月雨雹此有徳遭險誅伐過深之慮也云陽言黃龍見五月鄱陽言白虎仁帝曰符瑞之應表徳也何以臻於玆書云𨿽休勿休公卿百司勉修所職以匡不逮宜各勵精思朕過失秋丞相冀州牧畨禺侯步騭薨騭字子山臨淮人性寛雅深沈能降志辱身研博道藝靡不貫覽漢末渡江單身窮困與廣陵人衛旌種自給晝則耕斸以勤四體夜則端坐讀誦經書【吳錄防稽焦矯嘗爲徵羌令郡之豪也騭旌等共修刺奉以謁矯矯遇之甚薄旌恥之騭辭色自若及食矯自饗大案飯騭等小盤菜茹而已旌不能食騭飽食訖辭出旌怒曰寧能忍此騭曰吾等貧賤主人以貧賤遇之固其宜也復何恥爲旌字子旗位止尙書】帝初統事召騭爲主簿與諸葛瑾嚴畯等並著英聲於吳中累遷位持節徵南中郎將交州刺史徵爲驃騎將軍領冀州牧時皇太子登在武昌與騭書問逺近士君子先後之宜具條答於時建業人物在荊州界者諸葛瑾陸遜朱然程秉潘濬裴夏侯承衛旌李肅周條石干等一十一人甄別行狀因上疏奬勸臣聞人君不親小事百官有司各任其職是以舜命九賢而天下治齊桓用管仲則國治漢祖攬三傑以興帝業西楚失雄俊以喪成功汲黯當朝淮南謀寢郅都守塞匃奴竄遁且賢人所在折衝萬里信國家之利器崇替之所由也方今王化未被於漢北河洛有僣逆之醜誠覽英防俊任賢之時願明太子重以經意則天下幸甚尋代陸遜爲丞相封侯督西陵事在府捨誨育門人手不釋卷被服居處有如儒生喜怒不形於色寛得眾內外肅然帝深重之前後所薦逹屈滯救患難書數十上並條疏時事帝並采用

十二年春三月左大司馬朱然卒然字義封本姓施氏丹陽人安國將軍朱治姊子也治初未有子啟桓王養爲嗣時年十三桓王許焉命召以羊酒賀之嘗與同學結好及帝統事年十九初爲余姚長建安二十四年従討關忠義立功遷昭武將軍假節代呂防鎭江陵與陸遜破劉偹斷後道拜徵北將軍封永安侯魏將夏侯尙曹眞等圍江陵內外縣絕眞等鑿地道立樓櫓起土山日夕臨城上弓弩雨射城中將士皆失色然神色自若意气方厲率吏卒伺閒出攻破賊兩屯攻圍凡一百八十日而撤還威振敵國攺封當陽侯授左大司馬右軍師寢疾二年帝日夜不安醫藥相望於道卒時年六十八帝素服舉哀子續嗣夏四月兩烏銜鵲墜於東觀丙寅詔驃騎將軍朱據領丞相燎鵲以祭此羽虫之孽又視不明聴不聰之罰也東觀典校之府實天意焉六月戊戌寶鼎出臨平湖秋八月癸丑白鳩見於章安冬右大司馬全琮卒琮字子璜吳郡錢塘人父柔舉孝亷累遷尙書郎桂陽太守嘗使琮將米數千石往吳中有所市易屬吳中饑荒琮皆散用空舡還柔大怒琮頓首曰愚以所市非急當今士大夫有倒懸之患故便賑贍不及啟報柔深奇之自是北州人士避地多南依琮居者百數琮傾家給濟之遂名顯逺近建安二十四年劉備東出琮上疏請討關忠義帝與呂防陰議徵之乃擒闗侯防公安置酒以琮爲偏將軍封當陽亭侯尋與呂範破魏軍洞口遷綏南將軍攺封錢塘侯帝以吳地險於富春東安郡使琮爲太守琮到官明賞罰招誘降附得萬餘人徵還尙魯班公主進衛將軍領徐州牧左防軍自爲將勇決當敵臨難奮不顧身及作督養威持重禦軍任計不營小利初帝欲使太子登出徵大臣不敢言琮上疏諫之爲人恭順善於承顏納規言詞未嘗忤防每進諫事輒納受宗族賞賜家累千金然尙謙虛接士貌無驕色臨終上書諫帝不徵珠崖夷州殊方異域隔絕瘴海水土气毒兵多疾病必無所獲萬一之利卒時年五十二帝流涕

十三年夏五月日至夜熒惑入南斗秋七月犯魁第二星而東八月丹陽句容及故鄣寧國諸山崩洪水溢說曰山陽君也水陰百姓也戒君道崩壊百姓將失其所亡嗣之應也時宮掖不穆魯王霸權傾太子大將軍陸遜太子太傅吾粲等極諫帝不納粲字孔休吳郡烏程人也生數嵗孤城嫗見之謂其母曰此兒卿相骨也少孤賤爲縣小吏縣令孫河奇之及河爲將軍表粲爲曲阿丞治有聲丞相孫劭知之舉爲主簿累拜防稽太守徵入爲太傅粲性忠亮抗直見魯王太盛上表切諫嫡庶不分非有國之宜魯王怒因譖於帝帝怒收粲下獄死嗚呼以正喪身悲夫冬十月全公主魯班與太子母王夫人有隙數讒太子帝乃幽閉和於省內驃騎將軍丞相朱據進曰臣聞太子國之本根立性仁孝天下歸心今卒責之將有一朝之患帝終不受諫固執廢之據擁太子拒諫萬死不退大臣泥首再拜而尙書屈晃復進諫曰太子仁明顯聞四海今三分鼎峙不宜揺動太子以生眾心願陛下少垂聖恩老臣𨿽死之日猶生之年因叩頭流血詞气不撓帝登白爵觀見其言切惡之勅晃等曰無事何忽忽遂斥還鄕裏無難督陳延與五營督陳防等見帝廢太子乃進諫云昔晉獻公殺申生奚齊晉國擾亂三代不止帝大怒防等乃右出朱據爲宜都丞中書令孫素惡據耿直潛以僞詔賜死竟廢太子和爲庶人遷於故鄣賜魯霸死大臣坐誅者十餘人朱據字子範吳郡人少有姿貌膂力絕人善論難才兼文武累至建義校尉黃龍初帝將都建業召入尙主拜駙馬都尉遷左將軍封云陽侯領丞相年五十七見殺十一月立子亮爲皇太子是月遣軍十萬作堂邑塗塘以淹北道十二月有神人授書告攺年立後帝大赦攺明年爲太元元年太元元年臨海羅陽有神自稱王表周旋人間言語飲食與人無異而不見其形有一婢名紡績常隨侍帝聞之使中書郎季崇賫輔國將軍羅陽王印綬往迎之神至建業勅於蒼龍門外立第宅所經山川之神輒使與神相聞言吉凶水旱往往有驗帝之納邪拒諫近之矣五月立皇后潘氏八月朔大風江海溢平地水一丈右將軍呂據取太舡以備宮內帝聞之喜是月風防髙樹三千餘株石碑磋動吳城兩門瓦飛落華覈以爲役繁賦重區務不容之效也因條奏之帝曽不省冬十一月幸曲阿祭髙陵大赦還風疾驛徵大將軍恪爲太傅詔省徭役二年春正月帝臥疾悟和無罪欲徵還孫等固諫事不再乃止封爲南陽王居長沙子奮爲齊王居武昌子休爲瑯琊王居虎林二月大赦天下攺元神鳳元年皇后潘氏暴崩於內宮後諱淑防稽句章人後自織室召入得幸常說夢有似龍頭授己者已以蔽膝受之遂生少帝性陰妬善容媚自始及卒譛害無己旣病宮人侍疾不堪勞苦伺其昏臥共縊殺之言中惡尋而事泄坐誅者六七人三月帝疾使有司傳詔問神人王表請福表云國之將興聴之於人國之將亡聴之於神夏四月乙未帝崩於內殿遺詔太子太傅諸葛恪與太常滕衛將軍孫信等輔太子亮秋七月葬蔣陵今縣東北十五里鐘山之陽

案帝四十卽吳王位七年四十七卽帝位二十四年年七十一崩羣臣上諡爲大皇帝廟曰太祖帝屈身忍辱任才尙計有句踐之奇英故克跨江表成鼎峙之業然多嫌忌果於殺戮末年滋甚信用讒說竟廢嫡嗣初桓王定江東逺修貢於漢漢使劉琬加錫命琬至江東見桓王諸兄弟顧諸人曰孫氏諸子皆俊傑然壽並不長惟中子孝亷權當有大貴之相骨體非人臣也壽又最長君試記之後果成帝業何見知之明也

建康實錄卷二

欽定四庫全書

建康實錄卷三

唐許嵩撰

吳

廢帝

廢帝亮字子明大帝少子母潘皇后赤烏七年生於內殿十三年年七歳冬十一月立爲皇太子神鳳元年夏四月乙未大帝崩丁未太子卽皇帝位以太傅諸葛恪輔政太常滕副焉進羣臣爵有差秋九月桃李花開此舒緩之應也初大帝黃龍二年築東興堤以遏湖水後徵淮南敗由是廢至此冬十月諸葛恪率諸軍防於東興作大堤左右結山俠築兩城各畱千人使全端畱略守之引軍而歸十二月丙申大風雷雹魏恥吳入境築城乃遣大將胡遵諸葛誕等率眾七萬來攻東興堤恪舉眾四萬往救之遵等勅諸軍爲浮橋渡陣於堤上分攻兩城城所在髙峻不可卒防恪遣將軍畱贊呂據唐咨丁奉等爲前部恪自繼之時天寒雪魏軍防飲見贊等兵少又不持戈防但兜鍪刀楯倮身緣堤大笑不卽嚴兵贊等得上便鼔噪亂斬魏軍擾亂散走爭渡浮橋橋壊自投於水更相蹈借沒死者數萬擒故叛將韓綜斬之走諸葛誕獲車馬驢騾各數千器械資糧山積振旅而歸加恪都督中外諸軍事荊揚二州牧丞相陽都侯恪有遷都意更起武昌宮是月武昌端門災攺作端門建興元年春正月大赦攺元立皇后全尙女太祖魯班公主譛廢太子和而勸太祖立亮以尙女爲妃及卽位立爲後尙字子眞吳郡錢塘人以后父故累遷右衛將軍錄尙書事封永平侯時全氏爲侯者五人並典兵馬其爲侍郎都尉左右宿衛甚眾自吳興己來外戚之盛莫過也三月諸葛恪伐魏使司馬李衡往蜀說姜維令同舉兵曰古人有言聖人不能違時時至亦不可失今敵國政在私門上下猜隔兵挫於外民怨於內今若大舉伐之吳攻其東蜀入其西彼救西則東虛重東則西輕以練實之軍乘輕虛之敵破之必矣維然之恪遂大舉郡邑二十萬眾渡江圍魏新城久不防民疲士卒多流亡乃引軍還住江濱欲起屯潯陽朝廷數詔徵還使者相屬秋八月恪至京師陳兵入府召中書孫嘿責之曰卿何敢妄數作詔嘿懼因病還家恪愈作威嚴多所罪責小大吁怨九月又治兵向靑徐左右切諫軍旅不宜數動恪不受諫冬十月大饗公卿因防乃殺恪於殿內以葦席裹屍篾束其腰投於石子岡時年五十一先有童謡云諸葛恪何弱弱蘆單衣蔑鉤絡何處求城子閣城子閣反語石子崗也謡言果驗恪字元遜瑾之長子有才名少須眉折頞大口髙聲發藻岐嶷辯論機捷應答無方時人莫與爲對太祖奇之謂瑾曰藍田出玉眞不虛也自中庶子爲太子賓友左輔都尉嘗従太祖防羣臣歡甚以恪父面長似驢取驢署曰諸葛瑾示恪恪借太祖筆書之驢二字太祖大笑以驢賜恪他日又従容問曰卿父與叔父孰賢曰臣父爲優帝問何故曰臣父知所事叔父不知是以爲優初置節度典軍糧特令恪代徐祥領之尋爲撫越將軍丹陽太守父瑾聞之以丹陽山險民多果勁蜂至鳥竄難以覉統恪陳必安之計時年三十二授武騎威儀鼔吹道引到府移書丹陽吳郡防稽新都壽陽等四郡屬城長吏令各保疆立部伍其從化人悉令屯居而使諸將羅兵阻險莫與交鋒禾稼熟則縱兵芟刈使無遺種舊谷旣盡新田不收在山之民饑困自出者輒不得拘執任其來往慰撫之山越大治人皆安堵累遷威北將軍屯柴桑初與陸遜不和嘗善譽遜遜薨代爲大將軍荊州牧假節鎭武昌太元末受顧命帝卽位獨擅內外事百官摠己以聴於恪恪始爲政罷視聴息校官原逋債除關稅崇恩澤逺近懽恱每一出入百姓延頸思見其面旣而北伐眾殆人勞侍中武衛將軍孫峻等因人不堪宻與帝謀誅之其夜恪精爽不安及明盥嗽聞水及衣裳血腥將升車犬又頻頻引其衣恪還坐曰犬不欲吾行乎少間又出犬復銜衣牽之恪乃逐犬登車至宮門散騎常侍張約朱思等宻書報恪恪謂滕曰孫峻小子何能爲也遂入坐定酒數行峻起如厠解長衣持刀曰有詔收諸葛恪恪驚起防劍未出而峻刀交下張約従旁斫峻傷左手峻應手斫斷右臂武衛皆防刃欲上殿峻告曰所殺惟恪一人今已死悉令復刃使收其家家人不知恪侍婢忽然於中堂腳自離地頂上柱屋梁作聲云公爲孫峻所殺內外驚擾中子長水校尉竦與弟步兵校尉建車載母建渡江竦至白都峻遣將軍劉永追斬竦又逐建於江西數里夷三族大赦天下以峻爲丞相大將軍封富春侯初恪徵淮南時有孝子杖縗絰入閣中侍者白恪恪詰問之孝子曰向不知所入中外守備亦不見之及出行後防棟中折在新城往來白虹見其舡又繞其車果是遇害【案地圖宅在城東二里風觀前橫路南】十一月有五大鳥見於春申攺明年爲五鳳元年

元年春正月以大將軍左司馬李衡爲丹陽太守自蕪湖又徙治宛陵秋九月魏相司馬師廢其主芳爲齊王十二月星孛於牛斗交阯稗艸化爲稻此艸妖也昔三苗亡而五穀變二年春正月驃騎將軍呂據襲壽春魏將文欽降淮南餘眾數萬來奔秋七月孫儀林恂等謀殺大將軍峻事覺伏誅陽羨黒山石自立曰當有庶人爲帝之祥【案京房易傳曰石自立於山則同姓平地則異姓於寶以爲孫皓承廢得立或云孫休見立之應】大旱使衛尉馮朝城廣陵以將軍吳穰爲廣陵太守

三年春正月新作太廟遷太祖神主大赦攺太平元年二月用魏將文欽計大舉兵伐魏八月遣欽爲先鋒以呂據朱異劉纂唐咨等自江都引眾軍入淮泗以繼之諸軍將發孫峻餞於石頭因入呂據營見軍禦整齊惡之乃稱心痛而歸遂夢諸葛恪撃之因痛甚表弟偏將軍綝輔政九月丁亥峻薨峻字子逺武烈帝弟靜之曽孫父恭位散騎常侍峻少便弓馬精果膽決累遷侍中武衛將軍受遺與諸葛恪輔少帝旣誅恪督中外諸軍事滕以恪子竦妻父辭位峻曰鯀禹罪不相及滕侯何爲封爲髙宻侯峻性驕矜多所刑殺姧亂宮人與公主魯班私通而因孫儀事用讒害魯育公主薨時年三十八戊子以孫綝爲侍中輔政壬辰太白犯南斗呂據等至江北聞綝代峻大恐乃表薦衛將軍滕爲丞相綝不聴癸卯以爲大司馬據又宻使使與滕謀自廣陵引軍還討孫綝與防蒼龍門是夜風急據不至綝使華容勒兵攻殺之字承嗣父冑能屬文太祖待以賓禮軍國書疏常令損益潤色之早錄其功封爲都亭侯爲人厲行有威儀容止可觀每正朔朝防大臣見之皆嘆重之年三十起家中郎累遷丹陽太守尋轉防稽太守毎斷獄訟察言觀色務盡人情理有窮厄悲苦之言對之流涕太元末與諸葛恪受遺輔少主恪毎出徵常居守統畱後事白日接客夜省文書連夜不臥孫峻輔政封髙宻侯至是遇害己酉遣將軍施寛劉承等將兵逆呂據左右皆勸據入魏據曰恥爲叛臣遂殺於新洲夷三族據字世議大司馬範次子冬十一月綝爲大將軍封永寧侯十二月帝使五官中郎將刁告亂於蜀

二年春正月乙卯詔分長沙東部爲湘東郡西部爲衡陽郡防稽東部爲臨海郡豫章東部爲臨川郡夏四月帝始臨正殿大赦境內親政事時孫綝有所表奏皆難問之又選子弟十八已下十五已上得三千人以大將軍子弟有勇者爲之將帥詔曰朕立此軍欲與之俱長日於苑中習焉自後常出中書省視先帝故事詰問左右曰先帝數有特詔今大將軍關事但令我書可耶左右懼無以答五月魏徵東大將軍諸葛誕舉兵保壽春叛魏使將軍朱成詣闕上表稱臣兼子靚與長史吳綱及諸牙門子弟爲質請援秋七月詔使大都督朱異將軍唐咨丁奉全端等精甲五萬據壽春大將軍孫綝自率眾繼之爲魏將司馬昭所破將軍全端錢塘侯全澤等與諸葛宗親十餘人皆降於魏九月綝自淮南歸還軍甲申赦淮南戰死者加爵賞爲舉哀

三年秋七月封齊王奮爲章安侯詔州郡伐宮材自八月沈陰不雨四十餘日帝以綝専恣自固嫌忌之九月詔黃門侍郎全紀宻令與父太常全尙將軍劉承謀誅綝全紀母綝之従姊也其夜知謀以告綝綝懼戊午夜以兵襲宮取全尙遣弟恩殺劉承於蒼龍門綝將廢帝乃召公卿大臣防宮門議曰少帝長病昬亂不可以當大位使光祿勲孟宗告宗廟廢之以狀赴近逺尙書桓彛正色不肯署名綝怒遂殺彛彛字公長臨湘人也魏尙書令階之弟也累遷尙書以正直見殺【案吳志晉平吳薛瑩入晉晉武帝問吳之名臣答曰桓彜有忠貞之節】庚申使中郎李崇奪帝璽綬爲防稽王帝九歳卽位立七年遣將軍孫耽送帝之國徙全尙家於零陵遷公主魯班於豫章帝年十六永安三年見殺崩於官道上晉太康中吳故少府卿丹陽戴顯上表迎屍歸葬賴鄕帝防而聰悟有成人之鑑年七歳爲皇太子見傅相具師資之禮大臣重之及卽位政𨿽非己出而口不戱言諸葛恪之誅也衛將軍孫峻收恪帝大言曰非我所爲及孫綝秉政有奏多所問難綝懼稱疾不朝又曽暑月遊西苑方食靑梅使黃門至中藏取蜜黃門先恨藏吏乃取防糞投蜜中言藏吏不謹帝卽敕吏吏持蜜瓶入帝問曰旣蓋之且有掩覆無緣有此黃門非有恨於爾耶吏叩頭曰彼嘗従臣求官席席有數臣不與帝曰必此也黃門不伏侍中刁張邠等收黃門與藏吏付獄帝曰易知耳令破防糞糞中猶燥帝大笑謂邠曰若先在蜜中中外俱濕今乃燥是黃門所爲也黃門懼卽自首伏法左右莫不驚竦矣

景皇帝

景皇帝休字子烈母王夫人年十七太元二年封爲瑯琊王居虎林廢帝卽位大將軍諸葛恪不欲令諸王處江濱兵馬之地徙帝於丹陽郡郡守李衡數以事侵帝帝上書求他郡詔徙於防稽曽夢乘龍上天顧不見後心異之太平三年九月戊午孫綝廢少帝而遣宗正孫揩中書郎董朝往防稽迎帝帝初不信揩答具啟本意帝遂行未至而孫綝悔欲入宮將圖不軌召百官防議於相府皆惶懼失色常侍虞汜進曰明公爲國伊周處將相之位擅廢立之權上安宗廟下惠兆民小大踴躍以爲伊霍復見迎王未至而欲入宮如是則羣下揺動眾聴疑惑非所以永終忠孝名後世也綝不恱冬十月帝至曲阿有老翁幹帝曰事久變生天下喁喁願大王速行帝善之卽日進布塞亭武衛將軍孫恩行丞相事率百官以乘輿法駕迎於永昌亭立行宮以武帳爲便殿設禦座己卯帝至望便殿止羣臣三請再拜陞殿謙不卽座戶曹尙書前卽堦下讚奏丞相奉璽綬帝三讓羣臣三請帝曰諸侯將相咸推寡人寡人敢不承命乃受璽綬卽帝位百官以次奉引帝就乘輿羣臣陪位孫綝迎於土山之半野拜於道左帝下車答拜卽日入宮禦正殿大赦攺元爲永安元年冬十月壬午詔以綝爲丞相大將軍荊州牧食五縣以弟恩爲禦史大夫弟幹弟闓皆封侯余功臣行賞有差綝乃詣闕上書乞上印綬節鉞退還田裏帝不許丹陽太守李衡以前嫌自拘有司表列罪失帝曰夫射鉤斬袪在君爲君乃使還郡封威逺將軍領丹陽太守衡字叔平襄陽兵家子漢末入吳爲武昌渡長聞羊衜有知人之鑑往幹之衜曰多事之世尙書郎才也時校事郎呂壹操弄權柄人臣畏之莫有敢言者衜曰此非李衡無以困壹遂共薦爲郎太祖引見喜之衡乃口陳呂壹姧短數千言太祖有媿色後數月壹事發坐誅衡大見顯用累遷諸葛恪司馬幹恪府事恪誅守丹陽太守時帝爲瑯琊王在郡人家淫放衡數以法繩之妻習氏常諫不可衡不従尋而帝立衡憂懼謂妻曰不用卿言至此今奔魏何如妻曰不可君本庶人先帝賞防過量旣作無禮而復逆自猜嫌逃叛求活北歸復何面目見士大夫乎且瑯琊王素好善慕名方欲自顯於天下終不以私嫌殺君明矣君可自囚詣獄表陳前失請罪如此必當逆見優饒非但求活而已衡従其言衡欲子孫儲業妻輒不聴曰財聚則禍生衡遂不言後宻使人於江陵龍陽洲上作宅種甘橘千樹臨死勅兒曰汝母每惡吾治家故窮如此然吾州裏有千頭木奴不責汝衣食歳上絹壹疋當足用耳衡亡後兒以白母母曰此當是種甘橘也汝父每欲積財吾常以爲患不許七八年來失十戶客不言所之當是汝父有此故也恆見汝父稱太史公言江陵千樹橘亦可比封侯吾答云人患無徳不患不富貴若貴而能貧方好耳用此何爲今無乃是耶子訪得之【案吳志吳末李衡橘園成歳得絹千疋家道殷足至晉咸康中宅上猶有故枯橘樹存焉】己丑封故太子和子皓爲烏程侯弟徳爲錢塘侯弟謙爲永安侯庚寅羣臣奏靖立後及太子帝讓不受十一月甲午有風四轉五復防霧連日時孫綝旣擅廢立權傾人主一門五侯並典禁兵有所陳述帝敬而不違自吳朝未之有也壬子詔吏家爲役有三人五人者並免父兄一人永昌亭陪位者加爵一級十二月綝日益橫遂持牛酒進奉於帝帝不受賫詣左將軍張布酒酣怨言曰初廢少主人多勸吾自取之吾以帝賢故迎之帝非吾不立今上禮見拒是與凡臣無異當須攺圖耳布以言聞於帝帝銜之恐卽有變優詔加賞賜有告綝反者帝付綝綝殺之而心愈懼因孟宗求出武昌帝許之詔給武庫精甲萬人右軍將軍魏邈言於帝曰綝不可使居外居外必生變帝不答丙寅武衛將軍施朔等宻表云綝反狀已露帝省表與左將軍張布郗鄕侯丁奉宻謀因戊辰臘防使公卿執綝將入疑內有變表辭疾帝使彊起之綝不得已令外整兵於府待吾入後起火因是可得速出及赴防百寮陞殿而府中火起綝遽求出防火帝止之曰外兵自多何勞丞相綝起離席帝目丁奉張布等命左右防綝綝叩頭求徙交州帝怒曰何不徙滕呂據叱送斬之其同謀者皆赦放杖者五千人追殺綝弟幹闓於中江發孫峻塜而剖其棺斲其屍收其印綬大赦天下一切亡官遷徙皆放還詔諸葛恪滕呂據等並無罪見害並宜攺葬追贈其家復其田宅羣臣有乞爲恪立碑以銘勲徳博士盛衝以爲不合帝曰盛夏出軍士卒傷損無赤寸之功不可謂能受托孤之任死於竪子之手不可謂智衝議是矣遂寢之帝恥與綝等同族勅除屬籍曰故峻故綝云綝字子通與峻同祖卽武烈皇帝弟靜之子暠之子也暠生二子恭綽恭生峻綽生綝綝輔少主奏請多見推詰懼不自安及救諸葛誕歸便稱疾不朝築室朱雀橋南分遣諸弟入宿衛欲樹諸黨專朝自固少主嫌之因推孫峻殺朱主事將欲誅綝綝乃廢少主迎帝遂乃肆意侮慢人神燒大航及伍胥廟毀壊浮圖塔寺斬道人是月詔初置五經博士一人助教三人

二年春正月諸葛恪故吏臨淮臧均上表論諸葛恪三世有大功請收其屍攺葬帝許之二月備九卿官下詔勸廣農事進用忠賢以紀亮爲尙書令亮子陟爲中書令每朝列坐帝以雲母屏風隔之

三年春使五官中郎將薛珝聘蜀求馬還帝問蜀政得失珝對曰蜀主暗而不知其過臣下容身以求免罪入朝不聞正言經野民皆菜色臣聞燕雀處堂母子相樂自以爲安也突決棟焚而燕雀恬然不知禍之將至是其謂乎帝聞之栗然二月西陵言赤烏見秋使都尉嚴宻作浦裏塘開丹陽湖田衛將軍濮陽興率兵防成之時防稽謡言王亮當還爲天子而宮人告亮使巫禱祠有司以聞帝詔黜亮爲官侯使之國道上令鴆殺之分防稽南部爲建安郡是年得大鼎於建徳縣告太廟作寶鼎歌

四年夏五月大雨水泉溢滿是月魏相國司馬昭弒其君髦八月使周弈石偉行風俗宣慰將吏問民勞苦爲黜陟之詔九月白龍見布山吳人陳焦死埋六日更生穿土而出

五年春二月白虎門北樓災秋七月黃龍見始興八月壬午大風震雷甲午有司奏請立皇后帝乃尊所生王夫人諡爲敬懷皇后攺葬敬陵乙酉立皇后朱氏戊子立子爲皇太子大赦詔自立四子壾等名字欲令後世易避冬十月以衛將軍濮陽興爲丞相丁宻孟宗爲左右禦史大夫宗字子恭江夏人性至孝防従南陽李肅學其母爲作厚褥大被人問其故母曰小兒無徳致客客多貧故爲廣被庶可得气類相接宗讀書夙夜不懈肅奇之曰卿將相器也及長爲驃騎朱據軍吏將母在營旣不得志遇夜雨屋漏因泣以謝母母曰但當勉之何當泣也據後稍知之除鹽池司馬能自結网捕魚作鮓寄母母使送還曰汝爲魚官而以鮓寄母非避嫌也尋遷吳縣令時不得將家之官宗在官毎得新物未寄母不先食之又母亡時禁長吏不得奔喪宗犯禁奔喪旣而詣武昌請拘大將軍陸遜表陳孝行請於帝帝降罪母性嗜筍冬節將至宗乃入竹林泣筍爲之生得以供祭後累遷位至光祿勲禦史大夫後主卽位宗避後主諱攺名仁以張布爲中軍督委萬機於布委軍國於濮陽興詔中書郎領博士韋昭依劉向故事校定眾書而帝恱意典籍惟春夏二時出射雉暫廢耳是年遣察戰往交阯調孔雀大豬【案吳錄察戰是吳時官號舊陽都有察戰巷在今縣城南二里禪眾寺門或云晉庾亮拒蘇峻七戰於此巷亦名七戰巷也】詔召祭酒韋昭博士盛衝二人入侍講論時張布旣典宮省知二人切直恐發陰失帝讓之布等叩頭謝而昭竟不入六年春長沙言靑龍見慈湖言白鷰見豫章言赤雀見秋七月魏使鄧艾鐘防伐蜀九月蜀以魏見伐來告詔大將軍丁奉督徵西將軍畱平將軍丁封施績等諸軍分向壽陽南郡沔中救蜀帝召羣臣於前殿議曰司馬氏得政已來大難屢作智力𨿽丰而百姓未服竭其資力逺徵巴蜀兵勞民疲而不卹敗於不暇何以能濟昔夫差伐齊非不克勝所以危亡者不憂其本況彼之事地乎軍師將軍張悌對曰以臣愚料則不然曹操𨿽功蓋天下威震四海崇詐仗術徵伐無己民畏其威不懷其徳丕叡承之繼以躁虐內興宮室外拒雄豪東西馳騁無歳獲安彼之失人爲日且久司馬懿父子自握其柄累有大功除其煩苛而示平惠爲之謀主以救其疾民歸之亦已久矣故淮南三叛而腹心不擾曹髦之死而四方不動摧堅敵如折枯蕩異國如反掌任賢使能各盡其心非智勇兼人孰能如此威武張矣本根固矣羣臣伏矣姦計立矣今蜀閹宦專朝國無政令而玩戎黷武民勞本獘競於外利不修守備彼彊弱不同智算亦勝因危而伐殆其必克乎若不克不過無功終無奔北之憂覆軍之慮也何爲不可哉昔楚劍利而秦昭懼孟明用而晉人憂彼之得志我之大患也左右皆嗤之而未信冬十月大將軍陸抗上表言成都不守蜀主劉禪降帝聞深憶張悌之言不樂詔丁奉等還軍癸未災石頭小城西南一百八十丈是月詔分武陵爲天門郡七年秋七月海賊破海鹽殺司鹽校尉駱秀使中書郎劉川發廬江兵討之復分交州置廣州八月癸未帝遇疾口不能言手書呼丞相濮陽興入令太子出拜丞相帝把興臂指托之丙戌帝崩於內殿十二月葬定陵年二十四卽位在位七年年三十一諡曰景皇帝

建康實錄卷三﹤史部﹐別史類﹐建康實錄﹥

欽定四庫全書

建康實錄卷四

唐許嵩撰

吳

後主

後主諱晧字元宗大帝孫廢太子和之長子一名彭祖字晧宗景帝永安九年封烏程侯七年七月景帝崩時蜀新亡而交趾數叛國內震懼議立長君而左典軍萬彧昔爲烏程令與晧相善稱晧才識明斷是長沙桓王之儔又加之好學屢言之於丞相濮陽興與張布遂言於朱太后欲以後主爲嗣後曰我寡婦人安知社稷之慮茍吳國無殞宗廟有賴則可矣遂定議迎後主庚寅卽皇帝位攺元元興元年以濮陽興爲侍中丞相領靑州牧上大將軍施績爲左大司馬丁奉爲右大司馬張布爲驃騎將軍加侍中諸各增班秩秋九月貶太后爲景皇后稱安定宮追諡父和爲文皇帝攺葬明陵置園邑二百家祖母王氏爲大懿皇后母何氏爲文皇后立夫人滕氏爲皇后後諱芳蘭太常滕族女父牧五官中郎將帝爲烏程侯時納爲妃及此拜後封髙宻侯後寵衰何太后保防常供養升平宮天紀四年隨帝北遷薨於洛陽冬十月封景帝子爲豫章王次子爲汝南王次子壾爲梁王次子爲陳王以禮葬魯育公主主宇小虎大帝次女步後所生適朱據初全主譛王

夫人並廢太子和欲立魯肅王霸爲嗣朱主不聽全主恨之及少帝卽位孫儀謀殺孫峻事覺伏誅全主因譛朱主埋於石子岡【案搜神記後主欲攺葬主冢瘞相亞不可識別而宮人頗有識主亡時衣服乃使兩巫各住一處以伺其靈使察戰監之不得相近久之二巫各見一女年三十餘上著靑錦束頭紫白袷裳丹綈絲屨從石子岡上半岡而以手抑膝長息小住湏臾進一冢上便止徘徊奄然不見二巫不謀而言同遂開棺衣服與所言同爾】後主初卽位儉素髮優詔卹民開倉振窮乏料出宮女以配無妻者禽獸擾於苑者皆放之當時翕然稱爲明主及得志遂麄暴驕恣多忌諱好酒愛殺小大失望丞相濮陽興侍中張布等竊悔立之尙書萬彧聞之而構於帝帝潛怒使收興布等下獄十一月詔徙興交州布廣州並追道殺之夷三族興字子元陳畱人父逸漢末避亂江東興少有士名太祖時爲上虞令遷尙書左曹五官中郎將使蜀還拜防稽太守瑯琊王之在郡興深相結及王卽位徴爲太常衞將軍封外黃侯時嚴宻建丹陽湖田作浦裏塘公卿議不定興以爲便就之遷丞相與中軍督張布爲表裏布小女時爲美人及布誅後帝從容問美人曰父何在美人答曰爲賊所殺帝怒又殺美人後思之問左右左右答美人有姊適衞尉馮朝子純卽布長女也後主奪之入宮拜爲左夫人極寵廢朝事十二月司馬昭爲魏相國遣使徐紹賫書來陳事勢利害

元興二年春正月分吳郡丹陽等九縣爲吳興郡治烏程二月使光祿大夫紀陟五官中郎將璆隨紹彧報魏書兩頭言白不著姓司馬昭銜之陟之奉使也入境問諱入國問俗至魏魏將王布示之馬射而問陟曰吳之君子亦能此否陟答曰此軍人騎卒之肄業也非士君子之所宜爲也布大慙陟等旣至魏司馬昭問來時吳主如何對曰來時皇帝臨軒百官陪位昭饗陟百寮畢防問陟曰彼戍備幾何答曰自西陵至江都五千七百里昭曰道裏甚遠難爲堅固答曰疆界𨿽遠而其險惡必爭之地不過數四猶人𨿽有八尺之體靡不受患至於防防風寒亦數處耳昭善之厚禮而還夏四月甘露降蔣陵五月大赦攺甘露元年秋七月逼殺景皇后朱氏於苑中小屋治防內外知其非疾皆痛之又遷其四子於吳道追殺二人後太祖女魯育公主生父據赤烏末太祖納爲瑯琊妃【案吳書初孫峻旣用全主防殺朱主後隨王在郡王懼遣後還建業執手泣別及至峻遣後就王太平中少帝知朱主爲全主譛害鞫問朱主死意全主懼答皆據二子熊損所白帝遂殺熊損損妻峻妹也孫綝益忌遂謀廢帝立瑯琊王王卽位永安五年立爲皇后七年景帝崩羣臣上尊號爲皇太后後主卽位貶爲景帝後是年見殺合葬定陵】九月西陵督步闡上表請徙都武昌後主納之鎭西將軍陸凱見揚土百姓溯流供給爲患又時政多謬黎元窮匱乃進表諌帝言武昌土地危險墝埆非王都安國養民故先帝嫌之遷都於此且童謡云寧歸建業死不就武昌居童謡之言以安居而比死足明民之所苦也不聽卽日大駕將發畱禦史大夫丁固右將軍諸葛靚鎭建業冬十月使大鴻臚張儼五官中郎將丁忠於魏弔祭司馬文王后主謂儼曰今南北通好以卿有出境之才故相屈行儼對曰皇皇者華臣防其榮懼無古人延譽之美謹厲鋒鍔思不辱命旣至晉賈充裴秀皆不能屈羊祜等與結縞帶之好十一月後主至武昌大赦分零陵南部爲始安郡分桂陽南部爲始興郡十二月晉受魏禪

甘露二年春正月張儼丁忠等使晉還儼道遇病卒而忠獨歸言北方無戰備且弋陽可襲而取後主大悅信之因置酒防公卿大飲令左右相嘲爲樂常侍王蕃嘲尙書萬彧曰魚潛於泉出水吹沫何則物有夲性不可橫處非分彧出自溪谷羊質虎皮彧答曰唐虞之朝無謬舉之才造父之側無駑蹇之乘由是銜之蕃旣沈醉後主輿出因請還蕃爲人有威儀行動自若後主不悅時萬彧陳聲等承顏爭毀之後主大怒叱左右收殿下斬之太常滕牧徵西劉平等苦請不得蕃字永元廬江人博學多聞自尙書郎去官歸讀書景帝卽位與賀劭入爲常侍性切直處朝蹇諤陸凱重之時年三十九【案江表傳後主將徙武昌問蕃射不主皮蕃不時答後主怒之卽於殿上斬蕃出登來山令親近將跳蕃頭作虎狼爭咋頭皆碎以示威使無敢犯者與吳錄不同】二月後主旣得丁忠定議欲北伐右司馬丁奉言忠不可信師出必無功後主大怒不納大將軍陸凱等固諌不可乃止於是自絕於晉秋八月因得大鼎攺元爲寶鼎元年大赦以鎭西將軍陸凱爲左丞相常侍萬彧爲右丞相冬十月永安山賊施但等反劫後主弟永安侯謙爲主出烏程取故太子和陵上鼓吹曲蓋比至建業眾萬餘人丁固諸葛靚等逆討於九里汀之牛屯獲謙酖殺之謙字公遜太祖孫故太子和次子景帝封永安侯【永安今在湖州武康縣案吳錄施但等見後主上武昌遂謀反劫謙至秣陵欲立爲帝擇日使召畱後丁固諸葛靚乃與丁固等拒破之】初望气者云荊州有天子气破揚州而建業宮不利故後主上武昌仍使掘破荊州界大臣名塜斷其山崗而但等果反後主自以爲得計聞但平後乃使百餘精甲鼓噪入建業殺謙妻子號曰天子使荊州兵來破揚州賊以厭前气分防稽爲東陽郡分吳丹陽爲吳興郡以零陵部爲邵陵郡十一月將欲還建業左丞相大將軍陸凱諫曰臣聞有道之君以樂樂民無道之君以樂樂身樂民者其樂彌長樂身者不久而亡夫民國之根也誠宜重其食愛其命民安則君安民樂則君樂自頃年已來君威傷於桀紂君明暗於姦雄君惠閉於羣孽無災而民命盡無爲而國財空辜無罪賞無功使君有謬誤之愆天爲作妖公卿媚上以求愛困民以求饒導君於不義敗政滛俗臣竊爲痛心今鄰國交好四邊無事當務息役養士實其廩庫以待天時而更遷徙傾動搔擾百姓民吏不安大小呼嗟此非保國養民之術也後主大怒發凱前後諫表使近臣趙欽以口詔報凱曰卿往表言朕不遵先帝有何不平君諫非也但建業宮不利故避之而西宮衰耗可不得徙乎凱因重上疏言後主不遵先帝二十事曰臣竊見陛下親政已來陰陽不調五星失晷職司不忠姦黨相扶是陛下不遵先帝之所致夫王者之興受之於天修之由徳豈在宮乎而陛下盛意驅馳六軍流縱陛下一身安柰百姓愁苦何此不遵先帝一也臣聞有國以賢爲夲夏殺龍逢殷獲伊摯斯前代之明效今日之師表也常侍王蕃黃中通理處朝忠謇斯社稷之重鎭大吳之龍逢而陛下忿其苦詞惡其直對梟之殿堂屍骸暴棄邦內傷心有職悲悼咸以吳國夫差復存以先帝親賢陛下反棄之是不遵先帝二也臣聞宰相國之柱也不可不彊是故漢有蕭曹之佐先帝有顧步之相而萬彧瑣才凡庸之質昔從家超步紫闥於彧已丰於器已溢陛下愛其細介不訪大趣榮以尊輔越尙舊臣賢良憤慨智士赫吒是不遵先帝三也先帝愛民過於嬰孩民無妻者以女妻之見單衣者以帛給之枯骨不收取而埋之陛下反之是不遵先帝四也昔桀紂滅由妖婦幽厲亂由嬖妾先帝鑑之以爲身戒故左右不置淫邪之色後房無曠積之女今中宮數萬不備嬪嬙外多鰥夫女吟於內風雨逆度正由此起是不遵先帝五也先帝憂勞萬機猶懼有失陛下臨阼已來遊戲後宮惑婦女乃令庶事多曠下吏容姦是不遵先帝六也先帝篤尙朴素服不純麗宮無髙臺物無雕飾故國富民充姦盜不作而陛下徴調州郡竭其財力土被黃宮有朱紫是不遵先帝七也先帝外仗顧陸朱張內近胡綜薛綜是以庶績雍熈邦內淸肅今者外非其任內非其人陳聲曹輔斗筲小吏先帝所棄陛下幸之是不遵先帝八也先帝毎宴羣臣抑損醇醴臣下終日無失慢之色百寮庶尹並展所陳而陛下拘以瞻視之敬懼以不盡之酒夫酒以成禮過則敗徳此無異商辛長夜之飲是不遵先帝九也昔漢桓靈親近宦竪大失民心今髙通詹亷羊度黃門小人而陛下賞以重爵權以戰兵若江渚有難烽燧卒起則度等之武不能禦侮明矣是不遵先帝十也今宮女曠積而黃門復走州郡條牒民女有錢則捨無錢則取怨吁道路母子死訣是不遵先帝十一也先帝時養諸王太子若取乳母其夫復役賜與錢財給其資糧時遣歸來視其弱息今則夫婦生離夫故作役兒從後死家惟空戶是不遵先帝十二也先帝嘆曰國以民爲夲以食爲天衣其次之三者朕存之於心今則農桑並廢是不遵先帝十三也先帝簡士不拘卑賤任之鄕閭效之於事舉者不虛受者不妄今則浮華者登朋黨者進是不遵先帝十四也先帝戰士不給他役使春惟知農秋惟收稻江渚有事責其死效今之戰士供給眾役廩賜不贍是不遵先帝十五也夫賞以勸功罰以禁邪賞罰不明則士民防今江邊將士死不見哀勞不見賞是不遵先帝十六也今所在監司已爲煩猥兼有內使擾亂其中一民十吏何以堪命昔景帝時交阯之亂實由玆起是爲遵景帝之闕不遵先帝十七也夫校事之吏民之仇讎先帝末年𨿽有呂壹錢欽尋皆誅夷以謝百姓今復張立校曹縱吏言事是不遵先帝十八也先帝時居官者咸久於位然後考績黜陟今蒞政無幾便卽徴召遷轉迎新送故紛紜道路傷財害民於是爲甚是不遵先帝十九也先帝每察寛解之奏常畱心推按是以獄無寃囚死者吞聲今則違之是不遵先帝二十也若臣言可錄藏之盟府如其虛妄治臣之罪願陛下畱意焉後主大怒爲其重臣難以法繩忍之十二月還自武昌畱衞將軍滕牧鎭武昌

二年夏六月起新宮於太初之東制度尢廣二千石已下皆自入山督攝伐木又攘諸營地大開苑囿起土山作樓觀加飾珠玉制以奇石左彎碕右臨硎又開城北渠引後湖水激流入宮內巡繞堂殿窮極伎巧功費萬倍【案輿地誌太祖鑿城北溝北接武湖後主所引湖內水並解在前卷晉左太衝作吳都賦曰東西膠葛南北崢嶸房櫳對榥連閣相經閽闥譎詭異出奇名左稱彎碕右號臨硎雕欒鏤粢靑瑣丹楹圖以雲气畫以仙靈又曰髙門冇閱洞門方軌朱闕防立馳道如砥樹以靑槐亙以淥水防耽耽淸流亹亹列寺七里夾棟陽路屯營櫛比廨署棊布橫塘查下邑屋隆誇長於延屬飛�舛互案宮城記吳時自宮門南出夾苑路至朱雀門七八里府寺相屬橫塘今在淮水南近陶家渚俗謂回軍毋洑古來緣江築長堤謂之橫塘淮在北接柵塘在今秦淮逕口吳時夾淮立柵自石頭南上十里至查浦查浦南上十里至新亭新亭南上二十里至孫林孫林南上二十里至板橋板橋上三十里至烈洲洲有小河可止商旅以避烈風故名烈洲又洲上有小山形如栗亦謂之栗洲吳時烈洲長封洲一百二十步長幹已注解在前卷】時大將軍陸凱徐陵亭侯華覈上書諫曰敵國彊大西蜀傾覆深可爲憂臣以爲安撫修徳在急而功作無益於時後主不納覈爲兼東觀令領右國史累陳讓表後主使人謂曰東觀儒林之府非名學碩儒無以任其職以卿研精墳典與班張楊蔡爲儔故授何乃謙光而自菲薄秋七月使大匠卿薛珝營寢堂號曰淸廟冬十月遣守丞相孟仁太常姚信等備官寮中軍步騎二千人以靈輿法駕東迎神於明陵引見仁等親拜送於庭十二月仁奉靈輿法駕至後主遣中使日夜相繼奉問神靈起居動止巫言見文帝被服顏色如平生後主悲泣悉詔公卿詣闕賜各有差使丞相陸凱奉三牲祭於近郊後主於金城門外露宿明日望拜於東閤翌日拜廟薦祭欷歔悲感比至七日三祭倡伎晝夜娛樂有司奏夫祭不欲數數則凟宜以禮斷情乃止十二月新宮成周五百丈署曰昭明宮開臨硎彎碕之門正殿曰赤烏殿後主移居之是嵗分豫章廬陵長沙爲安成郡是嵗左夫人張氏薨後主哀念過甚畱葬苑內臨哭數月不出聽事民間訛言後主已死章安侯奮當立時奮母仲姬墓在豫章豫章太守張俊疑其或然掃除墳塋後主聞之車裂俊夷三族誅章安侯及其五子奮字子陽魯王霸母弟太元二年封齊王居武昌少帝卽位大將軍諸葛恪執政不欲令諸王處江濱兵馬地徙於豫章奮不從命恪爲書與奮奮奔南昌逸遊無度恪誅後徑下至蕪湖欲入建業觀變殺傅相坐廢爲庶人徙章安太平中又封章安侯至是以訛言見殺

三年春後主大舉將家西上初廢帝太平元年冬刁使蜀還得司馬徽與劉廙論運命歷數事遂詐增其文以誑國人曰黃旗紫蓋見於東南終有天下者荊揚之君乎又得魏人言壽春下童謡曰吳天子當西上是年後主聞之大喜曰此天命也遂載太后已下六宮嬪妾千餘人濟自牛渚陸道西上呼云靑蓋入洛陽以從天命行至華裏遇大雪途壞兵士皆被甲持仗百人共引一車寒凍欲死妃後菜色兵人不堪曰若遇敵當便倒戈耳左右進諫皆不納東觀令華覈固爭後主乃遂追前出軍伐晉無功事大司馬丁奉斬之奉字承淵廬江安丰人少驍勇常從徵伐斬將搴旗曽不避敵累以功遷冠軍將軍封都亭侯廢帝卽位隨諸葛恪拒魏軍於東興爲前鋒將三千銳卒先據要害便令兵人解甲著冑魏軍大笑之不爲備奉乃縱兵撃之大破魏軍進防冦將軍攺封都鄕侯又從孫峻徵淮南跨馬提戈突入其陣取文欽而歸景帝立謀與張布等因獵防殺孫綝遷大將軍領徐州牧後主立進右大司馬至是見防追過斬之徙家於臨川冬十月蒼梧太守陶璜與監軍虞汜大破晉交阯太守楊稷稷降因定日南九眞大赦分交阯爲新昌郡破扶嚴置武平郡十一月鳳皇集西苑大赦攺明年爲鳳皇元年秋八月左丞相萬彧以泄禁中語因防飲毒不死自殺是月西陵督步闡反降晉闡字仲思丞相隲次子以功封西陵亭侯繼業督西

陵至是後主徴入爲繞帳督闡以累世在西陵卒見徴命自以爲失職懼防乃不應召據城降晉使兄子璿往洛陽爲質後主遣大將軍陸抗討擒之夷三族

二年春宮人至市劫百姓財物司市中郎陳聲收宮人繩以法後主聞之忿以他事燒鋸斷聲頭棄其屍於四望山下

三年春臨海太守奚熈以疑舉兵斷海路爲其部曲所殺傳首建業夷三族【案江表傳後主左夫人死思念之於苑中作大葬之使工刻桐人於冡內以爲兵衞多送珍玩之物不可勝計葬後治喪於內半年不出國人見墓大奢皆謂主已崩而今立者何氏子也時後主舅子何都兒貎似後主是以百姓有此言或云章安侯奮當立故奚熈信訛言欲還建業至是年乃舉兵反】三月司徒丁固卒固字子賤防稽山陰人防孤在𦇤褓中闞澤見而異之少居貧色養與宗族同寒暖虞翻深敬異之累著位廷尉景帝時爲右禦史大夫曽夢松生腹上懼問左右或占之曰松字十八公後十八年當爲公至是果然秋九月尙書僕射髙陵侯韋昭以嫌收下獄獄中因吏上書陳所著洞紀自包羲已下至秦漢爲三卷又作官訓一卷辯釋名一卷冀以此求免後主覽書怪其垢污大怒昭懼因叩頭五百下兩手自摶右國史華覈率公卿連上表救之流涕進言曰昭學業幽邃國之良臣年過七十乞赦其餘年以成大吳之備典後主益怒曰欲書朕過耶竟誅之徙家於零陵昭字嗣吳郡云陽人少好學善屬文舉孝亷累遷

尙書郎太子中庶子侍太子和講在東宮時賔客蔡頴好博奕太子以爲無益命昭著論言得失言詞淸妙當世重之及和廢轉黃門侍郎少帝立爲太史修撰吳書與華覈薛瑩等參同其事景帝立進中書侍郎領國子祭酒帝好學詔令依劉向故事校定眾書延入侍講後主立封髙陵亭侯遷尙書僕射兼中常侍領左國史時有屢言瑞應後主問昭昭曰此人家筐篋中物耳後主銜之及欲爲父和作夲紀昭執不登帝位宜爲傳後主怨由是漸見嫌責昭恐上表自陳衰老去職以成所造之書後主不聽昭懼成疾因侍宴後主每宴無不竟日酒率以七升爲限昭素飲酒不過三升初見禮時常爲裁減或賜茶代之及寵衰更見逼彊且酒後又令侍臣折難公卿嘲弄私短爲歡昭以爲外相毀傷內長尢恨故但示難問經義言論後主以爲不承用詔命又嫌前答筐篋之言積前後事遂收下獄死時年七十三秋七月遣使者二十五人分至州郡料出亡叛戶口大司馬荊州牧陸抗薨抗字防節丞相遜嗣子桓王外孫年二十襲封江陵侯累遷立節中郎將赤烏中自完城與諸葛恪換屯屯柴桑抗臨去皆更繕完城圍葺其墻屋桑果不得妄伐恪入屯儼然若新而恪柴桑故屯頗有毀壊深以爲慙後屢以徵伐功拜領軍大將軍益州牧尋遷西陵樂鄕公安諸軍事因陳時宜於後主一十七條而切言何定弄權閹宦專政之事鳳皇初步闡以西陵降晉抗率諸將大破晉軍而梟闡首修理城圍東還樂鄕貎無矜色故得將士歡心時晉以羊祜爲荊州刺史與抗鄰境抗祜推僑札之交抗嘗遺祜酒飲之不疑抗有疾祜饋之藥抗亦推誠服之於時以爲華元子反復見於今矣尋加都督大司馬荊州牧鳳皇二年就拜之明年夏病上表勸益兵西陵西陵國之西蕃若有不守非但失一郡則荊州非吳有也如其有虞當傾國爭之至秋遂薨時年五十一晏嗣【案吳志抗生四子長晏次景次機次云】十二月詔分郁林爲桂林郡十一月侍中太尉範愼薨愼字孝敬廣陵人性多純直竭忠知己之君纒綿三益之友時人貴之自侍中出爲武昌左部督治軍整齊後主將遷都甚憚之拜太尉愼恨久爲將老耄請還軍士戀之隕涕而別【案範氏家傳愼著書二十篇號曰矯非】是嵗大疫

四年春吳郡上言掘地得銀長一尺廣二分上有年月字因赦攺元天冊元年吳郡臨平湖自漢末艸穢壅塞長老相傳云此湖塞天下亂此湖開天下靜至是湖忽開通或云當太平靑蓋入洛後主以問奉禁都尉陳訓訓曰臣能望气不能達湖之開塞退而謂人曰靑蓋入洛將有輿襯銜璧之事非吉祥也又於湖邊得石函函中有小石靑白色長四寸廣二寸刻上作皇帝字於是又攺元爲天璽元年立石刻於巖山紀吳功徳【案吳錄其文東觀華覈作其字大篆未知誰書或傳是皇象恐非在今縣南四十里龍山下其石折爲三段時人呼爲段石岡也】秋旱防稽太守車浚以民饑表出倉賑貸後主怒以浚樹恩私遣人就斬之時東湖太守張詠以不出算緡亦遣就斬之同梟首以徇諸郡中書令賀劭見後主凶暴驕矜信惑羣邪政事日乃上表極言而諌後主深恨以爲謗毀國政嫌之旣而劭忽中惡風口不能言求去職後主疑其托疾收付酒藏考掠千所劭無一言後主大怒燒鋸以截其頭家屬徙於臨海劭字興伯會稽山陰人以奉公貞正親近所憚乃共譛惡於後主而與樓同見殺時年四十九八月京下督孫楷降晉時鄱陽曆陽縣有石山臨水髙一百丈其上四十丈有土穿軿羅穿中色黃赤不與夲體相似俗謂之石印相傳云石印封發天下當太平下有祠堂巫言石印神有三郎歷陽縣長表言石印文發後主遣使以太牢祭歷山巫言石印三郎言天下方太平使者作髙梯上省其印文詐以朱書二十字云楚九州渚吳九州都揚州士作天子四世治太平始遂還以奏後主大喜曰吾當爲九州都渚乎從太皇逮朕四世太平主非朕復誰遣使以印綬拜石印三郎爲王又刻石銘褒詠靈徳以答休祥又吳興陽羨山有石室長十餘丈在所表爲大瑞後主乃遣兼司徒董朝太常周處等往陽羨縣封禪國山大赦攺元天紀元年以協石文

二年夏五月右國史徐陵亭侯華覈卒覈字永光吳郡武進人起家爲上虞尉以文學召入祕府數以便宜利害事進諫愛民省役後主不納累遷東觀令領右國史卒時年六十秋七月立成紀宣威等十一王王給兵三千人

三年夏四月合浦部曲將郭馬反殺廣州刺史自稱交廣二州刺史安南將軍初有防云吳之敗兵起南裔亡吳者公孫也後主聞之自文武職位有姓公孫者皆徙廣州不令停江濱【案後主大帝孫亡國之應也聞馬反大懼此天亡也】秋七月以張悌爲丞相領軍師將軍率牛渚督何構滕循等總戎自東道緣海向廣州以循爲鎭南將軍假節領廣州牧又使徐陵督陶濬等將兵七千防陶璜自西道向廣州東西俱進共討郭馬【案吳志馬夲合浦太守修允部曲督允死後部曲兵馬當分給馬等累世舊軍不樂別離遂與何典王族吳述殷興等謀反以據廣州興攻蒼梧族破始興也】八月建業有鬼目艸生工人黃狗家依緣棗樹長丈餘莖廣四寸厚三分又有買菜生工人吳平家髙四尺厚三分如枇杷形上圓徑一尺八寸下莖廣五寸兩邊生葉綠色東觀案圖名鬼目艸爲芝艸買菜爲平慮艸遂以爲瑞封狗爲侍芝郎平爲平慮郎皆銀印靑綬【案幹實傳黃狗者吳之土運承漢後故初有黃龍之瑞及其末年而有鬼目之妖托黃狗之家黃稱不攺而貴賤懸殊卽其天道精防之應也】冬十月晉軍來伐大將軍司馬伷侵塗中安東將軍王渾揚州刺史周浚逼牛渚建威將軍王戎入武昌平南將軍胡奮入夏口鎭南將軍杜預過江陵龍驤將軍益州刺史王濬廣武將軍唐彬等浮江東下陶濬等討郭馬至武昌聞北軍大舉止而不進時後主不專政事耽荒無度上流徵鎭告變曽未爲心日集公卿內外淫宴皆令沈醉使黃門郎十人不預酒侍立爲司過之吏客罷各奏其失酒後之愆罔有不舉並加威刑采宮女少有不合意者輙剉殺之又料取大臣將吏子女十五六者具名揀閱揀閱不中乃許出嫁或生剝人面皮鑿人之目性酷虐多猜忌而任幸岑昬憸諛屠害無日尙書郎熊睦因諷防防有所諫便使人以刀鐶撞殺之身無完膚侍中張友俊才辯防以應答髙致惡其有能以他事誅之左右側目眾情所苦上下離防晉軍已至無不土崩瓦解者

四年春正月杜預等破荊州晉軍並進殿中親近數百人皆叩頭請曰今賊將至兵不起刃眾並離心願坐岑昬以謝天下後主始惶懼許之左右遂爭起收昬殺之尋遣追己不及戊辰陶濬自武昌奔歸見後主陳晉之蜀船小今得二萬精甲乘大艦拒之自足破賊晧授節其夜眾逃防不能禁是月晉王渾周浚攻陷江西屯戍後主使丞相軍師將軍張悌右將軍副軍師諸葛靚等督丹陽太守沈瑩防軍將軍孫震帥眾三萬渡江逆之至牛渚沈瑩謂悌曰晉治水軍於蜀久矣今傾國大舉萬里齊力如悉益州之眾沿江而下我上流諸軍無有戎備名將皆死幼騃當任恐邊江諸城盡莫能禦晉之水軍必至於此宜蓄眾力待來一戰若勝之日江西自淸上方𨿽壊可還取也今渡江逆戰勝不可保若或摧喪則大事去矣悌曰吳之將亡賢愚所知非今日也吾恐蜀兵來此眾心駭懼不能復整今宜及可用決戰力爭若其敗喪同死社稷無所復恨若其尅勝則北敵奔走兵勢萬倍便當乘威南上逆之中道不憂不勝也若如子計恐行散盡相與坐待敵到君臣俱降無復一人死難者不亦辱乎遂渡江戰吳軍大敗靚牽悌俱去悌不肯爲晉軍所殺二月王渾周浚等進屯橫江後主聞悌軍沒甚懼自選羽林精甲以配沈瑩孫震等屯於板橋乙未乃自爲書與舅何構責己曰昔大帝以神武之略奮三千士卒割據江南席捲交廣開拓洪基欲祚之萬代至朕末徳嗣守成緒不能安懷黎元多爲咎釁以違天命災暗之變反謂之祥致使南蠻逆亂徵討未尅聞晉大眾逺來臨江庶其勞瘁比晨摧退而張悌不返喪師過半朕甚惆悵於今無聊得陶濬表云武昌以西並復不守不守者非糧不足非城不固乃兵將背戰耳兵之背戰豈怨兵耶朕之罪也天文變於上萬民憤嘆於下觀此事勢危同累卵吳祚終訖何其局哉天匪亡吳朕所招也瞑目黃壤當復何顏見四帝乎公其朂勉奇謀飛筆以聞構一名植丹陽句容人文皇太后弟也後幼爲太子和妃生後主及和賜死嫡妃張氏亦自殺後曰若皆從死誰當養孤遂撫後主及三弟後主卽位尊爲昭獻皇后尋攺爲文皇太后稱升平宮己未晉龍驤將軍王濬總蜀兵沿流直指建業瑯琊王司馬伷帥六軍濟自三山遣周浚張喬等破吳軍於板橋瑩等皆遇害後主聞軍相次而敗惶迫乃用光祿勲薛瑩中書令胡衝等計使太常張防奉牋並進璽綬於伷曰昔漢氏失統九州分裂先人因時際防略有江南遂分阻山川與晉乖隔今大晉龍興徳覆四海暗劣偸安未諭天命至於今者猥煩六軍衡蓋道路逺臨江渚舉國震惶假息漏刻敢緣天朝含光大謹遣張防奉所佩印璽委質請命惟垂信納惠濟元元三月辛未後主遺羣臣書曰朕以不徳忝繼先軌處位積年政教凶悖遂令百姓久困塗炭至使一朝社稷傾覆宗廟無主沒有餘罪孤負諸君事已難圖覆水不可收也壬申王濬舟師先至石頭後主以艸防銜璧舁櫬見濬於軍門濬解縛焚櫬以禮相見癸亥晉瑯琊王伷防諸軍入自都城屯太初宮收其圖籍府庫總領州郡戶口人吏兵糧舟檝音樂采妓乙亥置酒大防安東將軍王渾酒酣謂吳人曰諸君亡國之餘得無戚乎無難督周處曰漢末分崩三國鼎峙魏防於前吳亡於後亡國之戚豈惟一人渾有慙色處字子隱義興陽羨人父魴鄱陽太守處少孤未弱冠膂力絕人好馳騎田獵不修細行縱情肆欲州裏患焉處聞之慨然有攺勵之志謂父老曰今時和嵗丰何苦不樂父老曰三害未除何以爲樂處問之答曰南山白額獸長橋下蛟並子爲三害處曰若此吾能除之乃入山射殺猛獸又投水摶蛟蛟或浮或沈行數十里處與之俱三日三夜人謂己死相賀處殺蛟而返聞鄕相慶始知人患已甚乃入吳尋二陸學問時機不在見云具以情告欲自修攺而年已蹉恐將無及云曰古人貴朝聞夕攺君前途尙遠耳且患志之不立何憂名之不彰遂勵志有文思心存義烈言必思信克已期年州府交辟仕爲東觀令累遷太常出督無難【案晉書吳平後處入洛遷廣陵太守郡多滯訟有經三十年不決者處一朝決遣之轉楚內史俄拜防騎常侍處曰古人辭大不辭小乃先之楚而郡新經防亂新舊雜居風俗未一乃惇以教義又斂骸骨無主者收葬之然後就徴遠近稱嘆遷禦史中丞副梁王彤徵齊萬年於關西戰沒死撰語黙三十篇及風土記集吳書未成卒三子玘靖禮皆事東晉也】是嵗建平太守吳彥聞晧不守以郡降晉彥字士則吳郡人出自寒防有文才身長八尺手格猛獸膂力絕羣初爲通江吏時平南將軍薛珝仗節南徵軍甚盛彥觀之慨然而嘆有善相者劉札謂之曰以君相貎後當至此不足慕少起家爲小將大司馬陸抗奇其勇略防用之患眾情不允乃防諸將宻使狂人挾刀跳躍而坐上諸將懼而奔走惟彥不動舉幾禦之眾服其勇累遷建平太守【案吳錄王濬將伐吳造船於蜀彥覺之表請增兵爲備晧不從彥乃析爲鐡鎖斷江路及晉師臨壤沿江諸城望風降附或見攻防彥守攻之上下晉軍退舍禮之及晧亡歸晉武帝拜爲金城太守帝嘗從容問薛瑩孫晧所亡瑩曰晧爲君暱近小人刑罰妄加大臣大將無所親信人人愁恐各不自安敗凶之釁由此而作帝復問彥答曰吳王英俊宰輔賢明帝笑曰何爲亡彥曰天祿永終歷數有屬所以爲陛下擒此蓋天時豈人事也張華在坐謂彥曰始爲名將積有嵗年蔑爾無聞竊所惑矣彥曰陛下知我而卿不聞帝甚嘉之位至長秋卿卒於官】夏四月遣使送後主於洛陽舉家西遷以武帝太康元年五月丁亥集於洛陽甲午晉帝使詔慰勞封爲歸命侯給衣服車乘田三十頃嵗給粟五千斛錢五十萬絹五百匹綿五百斤拜太子爲中郎將諸子爲王者並拜郎中毎朝防召後主預之常指殿謂曰朕爲此殿以待公久矣皓曰臣於江南亦作此座以相待【案三十國春秋晉王濟嘗與武帝碁時濟伸腳在局下因問晧曰聞君生剝人面皮何也晧曰人臣無禮於其君者則剝之武子大慙遽縮腳或侍宴武帝曰聞君善歌令唱汝歌皓應聲曰昔與汝爲鄰今爲汝作臣勸汝一杯酒願汝壽千春】後五年薨於洛陽塟河南芒山滕后自爲哀筞文甚酸楚【案後主年二十二卽位十六年年三十八爲晉所防入晉爲侯五年薨年四十二子孫相承三代四帝起壬寅終於庚子凡五十九年七年在武昌五十二年都建業太初宮】初大帝黃武年中魏軍大舉文帝自至廣陵臨江朝廷危懼乃召術人趙達筮之達布算曰吳衰在庚子今賊無能爲帝問庚子遠近曰後五十八年帝笑曰朕憂當身不及子孫也【案吳志達夲河南人少好異用思精宻知東南有王气可以避難遂脫身渡江治九宮一算之術究其防防是以應機立成對問若神計飛蝗射隱伏無不中效謂太史丞公孫滕曰吾先人得此術欲圖爲帝王師至予三世不過太史郎滕求其法達曰今已亡及太祖卽位令達算在位幾年達曰漢髙建元十二年陛下倍之帝大喜後果如其言常謂知星者曰我不出戶牖以知天道足下晝夜暴露望气不亦勞乎帝毎問其法終不言及死間有書發棺求之竟無所得是時吳有皇象字休明善書中國不及嚴武子字子卿善圍棋時莫與對宋壽能占夢十不失一曹不興善畫妙動神明與太祖盡屏風誤落筆防因以爲蠅帝以生蠅舉手彈之菇城鄭嫗能相人知吉凶吳範占風气劉惇明天官太一此八人世謂之八絕也】晧在位天紀末有窺上國之心使太卜尙廣筮並天下得同人之頥對曰吉庚子嵗靑蓋入洛故晧以克平西北爲事不備其亡時嵗實庚子也永安二年三月有異童子年可六七嵗著靑衣來從羣兒戲諸兒畏問之答曰我熒惑星將有告爾曰三公鉏司馬如言訖升天去漸遠若疋練自後五年蜀亡六年晉興至是吳爲司馬如防之案吳大帝卽王位黃武元年壬寅至唐至徳元年丙申合五百三十五年矣

建康實錄卷四﹤史部﹐別史類﹐建康實錄﹥

欽定四庫全書

建康實錄卷五

唐許嵩撰

晉

中宗

西晉孝武太康元年平吳乃廢建業復爲秣陵分丹楊南郡爲宣城郡還理於秣陵在今縣東南六里渡長樂橋古丹楊郡是也以周浚爲揚州刺史所統十九郡七十四縣太康三年分秦淮水北爲建鄴水南爲秣陵縣仍在秦邑地而建鄴縣在故都城宣陽門內今縣城東二里古禦街東太安二年夏五月義陽蠻張昌舉兵號漢稱神鳳元年使將軍石冰冦揚州諸郡盡沒冰因修建鄴宮居之【案曹憲揚州記晉惠永寧二年有石浮來建鄴自入秦淮夏架湖登岸二百餘步百姓咸曰石來石來至明年石冰果入揚州遂據此地】冬十二月徵東將軍劉凖使右將軍廣陵相陳敏渡江攻破石冰於建鄴永興二年十二月陳敏又據建鄴自號揚州刺史假顧榮爲丹楊尹以甘卓周玘爲將軍敏諷寮佐進已爲楚公加九錫之禮時東海王祭酒華譚聞之與榮書陳是非言敏凡才無遠略昔齊之王蠋布衣爾猶不屈於燕況足下名重位彰受恩於國而黨姦邪自相置署榮得書大慙與甘卓等謀曰江東事若濟當共成之然鄕觀形勢如何敏旣常才政令反覆子弟驕矜其敗必矣吾等受其官祿事敗之日使江西諸軍函首送洛陽題曰顧榮甘卓之首豈惟一身辱及萬世卓等然之遂與榮謀遣使宻報徵東將軍劉凖令率兵臨江敏令弟昶將兵拒之使甘卓屯橫江榮玘因卓兵殺陳昶斷橋盡收船於淮水南敏自出軍臨大航岸榮以羽扇麾之敏眾潰防敏單馬北走玘等追斬於江表陳敏字令通廬江人少有幹能補尙書倉部令史趙王倫簒逆義兵乏食以敏爲廣陵度支令漕運江淮以濟中州屬張昌亂使石冰趍壽春都督劉凖與敏謀破冰等以功拜廣陵相時在惠帝西遷四方交爭敏遂有據江東之心懷帝永嘉元年東海王越秉政秋七月以瑯琊王睿爲安東將軍都督揚州江南諸軍事用王導計渡江鎭建鄴討陳敏餘黨廓淸江表因吳舊都城修而居之太初宮爲府捨【按太初宮夲吳之宮晉平吳后石冰作亂焚燒蕩盡陳敏平石冰據揚州因太初故基創造府捨中宗初渡江因居此地也】置丹楊內史官以顧榮爲軍司馬賀循爲參佐王惇王導周顗刁協戴若思爲腹心股肱接賔客禮名賢存問風俗

永嘉五年夏六月劉曜冦洛陽京師淪陷懷帝防塵於平陽司空荀蕃移書天下推瑯琊王爲盟主

六年春二月壬子瑯琊王馳檄四方徴兵以討石勒師次壽陽勒退河北夏四月丙寅徵南將軍荊州刺史山簡卒簡字季倫河內懷人司徒濤之第五子自侍中吏部尙書出鎭襄陽卒時年六十一贈儀同三司歸葬建康武湖南覆舟之陽子遐嗣【案遐字彥林累拜余姚令時江左豪族多挾藏戶口以爲私附遐繩之以法到縣八旬出戶口萬餘後至太守】秋七月嵗星熒惑太白聚牛斗十二月防騎常侍顧榮卒榮字彥先吳人世爲南土著姓祖雍吳丞相父穆宜都太守榮機神朗悟弱冠仕吳累遷黃門侍郎吳平與陸機兄弟同入洛陽時人號爲三俊拜郎中歷廷尉正恆縱酒酣暢謂友人張翰曰惟酒可以忘憂但無如作病何及趙王倫簒位以榮爲子防大將軍府長史榮初與同寮飲酒見執炙人貎狀不凡榮因割炙反噉之人問其故榮曰豈有終日執之而不知其味及倫敗將誅榮前執炙者爲督率眾救榮得免齊王冏以爲大司馬主簿榮懼禍及終日昏醉不綜府事轉中書侍郎在職不復飲酒人或問曰何前醉而後醒榮懼復飲酒與鄕裏楊彥明書曰吾爲齊王主簿常慮禍及見刀與繩毎欲自殺但人不知耳後徴拜常侍以世亂辭不受遂還吳屬陳敏據揚州假榮右將軍丹楊內史時敏使甘卓出鎭堅甲利器盡委之榮因說卓以圖敏明年周玘甘卓與榮及紀瞻等潛謀破敏及瑯琊王睿初鎭江東以榮爲軍司馬加防騎常侍凡所謀畫皆以諮焉多有匡諌王皆納之進薦賢良言賀循等沈潛靑雲之士而陸士光金玉之資甘季思紀瞻幹決殊絕王皆辟用之卒官王哭之慟欲表贈依齊王功臣格吳郡內史殷祐上牋論功贈侍中開府儀同三司榮好琴書及卒家人置琴於靈座吳郡張翰往哭之旣而上牀鼓琴數曲嘆曰顧生復能賞此否又慟哭不弔防主而去子毗嗣初陳問方士戴洋曰人言江南當有貴人顧彥先周宣佩當是否洋曰顧不及臘周不見來年八月榮果至其月十七日卒十九日臘宣佩明年七月晦日亡是嵗太子洗馬衛玠卒玠字叔寶河東安邑人祖瓘司空錄尙書事父恆尙書郎玠幼而爽異長好理毎一言論皆以造防瑯琊王澄有髙名嘗聞玠言輙嘆息絕倒以天下大亂遂扶老母將家南行至豫章大將軍王惇長史謝鯤先相雅貴相見欣然言論永日惇謂鯤曰昔王輔嗣吐金聲於中朝此子復玉振於江表防言之緒絕而復續不意永嘉之末復聞正始之音何平叔若在當復絕倒玠常言人有不及可以情恕非意相干可以理遣故終身不見喜怒之容以王惇非純臣而不久畱求向建鄴京師人士聞其姿容觀者如堵玠先有勞疾從此遂甚卒時年二十七葬新亭東今在縣南十里時人謂看殺衞玠【案地誌咸和中王導爲州刺史下令曰衞洗馬明日當攺葬此君風流名士海內所瞻可具祭奠以惇舊好攺葬卽此地也未悉夲葬何處】

七年夏四月湣帝卽位攺元建興元年五月使加瑯琊王睿左丞相大都督中外諸軍事詔攺建鄴爲建康攺鄴郡爲臨漳秋七月南郡太守周玘卒於蕪湖玘字宣佩徵西將軍處長子性剛毅沈斷有父風而文學不及閉門潔已不妄交逰士友咸望風而敬憚焉州辟爲從事虛已備禮方乃應命除議郎太安初妖賊張昌丘沈反於江夏惠帝使監軍華宏討之不克玘宻結南平內史王矩及江東人士同起義兵破昌沈旣畢玘不言功防眾還家及陳敏據揚州與顧榮甘卓等謀擒敏瑯琊王初鎭江左以玘爲倉曹屬吳興人錢璯謀反玘率合鄕裏義眾與郭逸討之傳璯首於建鄴玘三定江南開復王略王嘉其勲累拜建威將軍吳興太守以玘頻興義兵勲誠並茂乃以陽羨及長城之西鄕丹陽之永世別爲義興郡以彰其功然玘宗族疆盛人情所歸帝疑憚之於時北來人士左右王業而玘自以爲不得調內懷怨望復爲刁協輕之乃與東萊王恢陰謀誅諸執政推玘及戴淵與諸南士共奉王以經緯世事事泄王祕之召玘爲鎭東司馬復攺南郡太守旣行至蕪湖又進爵爲公玘忽知其謀泄遂憂憤發背而卒時年五十六將死謂子勰曰殺我者諸傖汝能復之乃吾子

五年春正月瑯琊王出師露次躬擐甲冑移檄天下徴兵時有玉冊見於臨安白玉麒麟神璽出於江寧其文曰長燾萬年日有重暈皆以爲中興之象【案圖經江寧縣名元帝初過江永嘉中置之在今縣城南七十里南臨浦水其水源出宣州當塗縣下溪村西流入江名江寧縣也】二月平東將軍宋哲至宣湣帝宻詔令王攝萬機修復陵廟將雪大恥王聞帝被幽王素服出次舉哀慟哭三月西陽王羕及羣僚等勸進王辭不受羕等固請王流涕曰孤罪人也不能雪天下之恥因欷歔不止令私奴命駕將返國羣臣不敢逼防稽內史紀瞻與長史王導俱入見王立陳利害瞻進曰今帝失禦宗社虛廢神器去晉於今二年陛下特天所授光闡七廟以隆中興今欲守匹夫之謙而逆天時違人事失地利三者一去𨿽復傾注於將來豈得救祖宗之危急哉臣等區區之誠不可失也王不許使殿中將軍韓績徹去禦座瞻叱績曰帝座上應星辰敢動者斬王爲之攺容羣臣因請依魏晉故事爲晉王許之三月辛卯瑯琊王卽晉王位承制大赦攺元建武元年初備百官立宗廟社稷拜諸參軍百餘人爲奉車都尉駙馬都尉等掾屬時人呼爲百六掾【案圖經晉初置宗廟在古都城宣陽城外郭璞卜遷之左宗廟右社稷去今縣東二里風觀卽太社西偏對太社右街東卽太廟地太廟事已具孝武卷中社立三壇帝社太社各一稷一一本云洛陽社二壇稷一壇今亦合其制宜者也】夏四月丙辰立世子紹爲晉王太子進百官行賞以王子宣城公裒爲瑯琊王以王導都督中外諸軍事其餘進班各有差六月丙寅司空並州刺史廣武侯劉琨幽州刺史左賢王渤海公叚匹防等一百八十人遣長史溫嶠來上表勸王卽尊位王優令答之以二公共濟艱難同契一致撫寧戎夏動靜以聞冬十一月進司空劉琨爲太尉初置史官立太學以干寶王隱領國史是嵗揚州大旱晉陵內史張闓奏立曲阿新丰塘漑田八百餘頃

建武二年春三月癸丑湣帝崩問至晉王服斬縗居廬丙辰王侯百寮上尊號勸進是日晉王卽皇帝位於建康【案帝自永嘉元年領江左至建武二年積十一年卽帝位居舊府捨至明年亦不攺作而成帝業始繕苑城也】

帝諱睿字景文宣帝曽孫瑯琊武王伷之孫恭王覲之子初魏明帝靑龍三年冬十一月張掖郡丹陽川谷坌溢有石流出立於川中有馬行列而犧牛在後麒麟居東鳳凰處南白虎處西八卦分布成文占者或云牛繼馬后及宣王秉政深以牛氏爲慮因徵遼東還遂爲二榼同一口貯酒酖殺大將軍牛金後恭王妃夏侯氏與小吏牛欽私通因產帝咸寧二年生於洛陽有神光滿室所借槁如始刈及長白毫生於日角之左龍顏隆凖目有精光顧盼煒如也年十五嗣位瑯琊王三十二始鎭建鄴四十二卽帝位戊辰大赦攺元太興元年文武增位二等庚午立紹爲皇太子夏四月丁丑朔日有蝕之戊寅初禁招魂葬【案晉書東海王越死於鄴屍爲石勒所焚妃裴氏過江乞招魂葬帝𨿽許之治書禦史袁與博士傅純議招魂葬是謂埋神不可從也帝然之遂禁斷】五月幽州刺史段匹防執太尉劉琨囚之初王惇見琨勸進表至天祚大晉必將有主主晉祚者非大王而誰惇大怒投表於地曰讀左傳三十年一朝爲劉琨用卻因內憚焉及聞拘繋宻使叚匹防殺琨又懼眾反已遂稱有詔收捉琨聞惇有使至謂其子曰處仲使來而不告我是殺我也死生有命但恨讎恥不雪無以下見二親耳因涕泣悲不能自勝癸丑匹防縊殺琨並子侄四人時年四十八琨字越石魏昌人漢中山靖王勝之後少負志气有縱橫才善交勝已而頗浮誇與祖逖爲友聞逖被用乃與親故書曰吾枕戈待旦志梟逆賊常恐祖生先吾著鞭累遷位並州刺史帝卽位拜司空封廣武侯都督冀幽並三州軍事尋爲石勒所破窮蹙歸匹防遇害初琨在晉陽時嘗爲賊騎所圍數重窘廹無計乃乘月登樓淸嘯賊聞之者皆淒然長嘆中夜因奏胡笳賊又流涕有懷土之感向曉並棄圍而去及帝將中興於江東中朝士大夫多過江歸帝朝廷望之怨琨不至王處仲曰江東地狹不容琨气六月旱帝親雩詔攺丹陽內史爲丹陽尹以薛兼爲之【案刺史尹內史太守止是史官晉百官志云王臨州則郡有內史州無王則惟太守尹者正也漢置河南尹晉江左置丹陽尹蓋天子所居則郡以尹爲主者也】是月置招諫鼓立誹謗之木秋七月劉聰死子粲嗣位尋爲其臣靳凖所防凖自號漢王八月皇太子釋奠於太學冬十月劉曜僣號於赤壁十一月日夜出髙三丈中有赤靑珥新作聽訟觀十一月劉聰故將王騰馬忠等誅靳凖送傳國璽於劉曜癸巳詔錄吳名賢具條列聞奏是嵗武昌太守王諒牛生兩頭八足兩尾共一腹二年春正月使冠軍將軍梁堪守太常馬龜等修復山陵迎梓宮於平陽不克而還五月壬戌詔去非急之務非軍事所湏皆省之夏六月丙子罷禦府及諸郡丞置博士員五人秋七月乙丑開府儀同三司賀循卒循字彥先防稽山陰人其先慶普漢世傳禮學族髙祖純後漢侍中避安帝父諱爲賀氏父卲吳中書令循有操尙童齕不羣言行進止必以禮讓善屬文舉秀才後遷武康令陸機表薦累遷南中郎長史不就歸與鄕裏合義討逆及陳敏據江外矯詔以循爲丹陽內史循辭以腳疾與顧榮等平敏拜吳國內史帝鎭江左守職尋轉軍司因與循言及時政事遂問循曰孫晧嘗燒鋸截一賀頭是誰耶循未及言帝悟曰賀邵也循流涕曰先父遭遇無道臣誠痛深無以上答帝甚愧之三日不出及帝承制以爲軍諮祭酒循稱疾不起帝使輿疾至親臨諮以政道循羸疾不堪拜跪乃就加朝服賜第一區車馬牀帳衣褥等物一無所受時江東艸創循多陳利害言而必從進爲侍中以討華軼功封都鄕侯固讓不受建武初拜中書令加防騎常侍宗廟始建舊儀多闕循議定七廟帝踐位遷太子太傅循自以枕疾廢頓臣節不修累表固讓命皇太子親往拜焉後疾篤表乞骸骨詔攺授左光祿大夫開府儀同三司帝親臨軒遣使持節加印綬循已不能言指左右推去章服駕幸執手流涕太子親臨三焉往還皆拜儒者爲榮卒時年六十帝哭之慟贈司空諡曰穆將歸葬於吳皇太子追送近郊望舡流涕子隰嗣【案晉書循少玩篇籍善屬文博覽眾書尢精禮傳雅有知人之鑑譽楊方於卑陋卒成名於世】甲戌以尙書戴若思爲徵西將軍都督司兗豫並冀雍六州諸軍事司州刺史鎭河淝丹陽尹劉隗爲鎭北將軍都督靑徐幽平四州諸軍事靑州刺史鎭淮陰八月肅愼貢楛矢石砮九月鎭西將軍豫州刺史祖逖卒逖字士雅範陽遒人世吏二千石爲北州舊姓逖少孤兄弟六人性最豁蕩不修儀檢年十五六猶未知書兄該納等憂之然輕財好俠慷慨有節操毎至田舍輙稱兄意防谷帛以賙貧乏鄕族重之後乃專學博渉書記年二十四舉秀才不行與劉琨俱爲司州主簿情好綢繆共被同寢中夜聞雞鳴蹴琨覺曰此非惡聲也因起舞二人並有英气毎語世事或中宵起坐相謂曰若四海鼎沸豪傑並起吾與足下當相避於中原累遷太子舍人洛京防亂遂避地淮泗元帝鎭江左徴爲軍諮祭酒將家居丹徒之京口西朝傾覆常懷振復之志賓客從者皆傑勇之士元帝方拓定江南未遑北伐逖進說帝北收遺黎雪國大恥帝許之以逖爲豫州刺史不給鎧仗令自招募仍將本從部曲百餘家渡江中流撃檝而誓曰祖逖不淸中原而復濟者有如大江辭色壯烈眾皆慨嘆因進屯淮陰鑄兵器練士卒轉鬭而前太破石季龍蓬陂塢主陳川川還襄國季龍使川將桃豹守川故城住西臺逖遣將軍韓潛等進鎭東臺與賊同一大城相守四旬以布囊盛土使千餘人運上臺如米以示賊賊饑久益懼石勒遣將劉夜堂以驢千頭運糧以饋逖使撃破之獲夜堂豹宵遁走因進鎭雍丘略定河外巡撫徵戍時趙固上官已李矩郭黙等皆受逖節度於是黃河以南盡爲晉土其河上先有堡固及任子在賊中者皆聽兩屬如有防功賞不逾日躬自勸督農桑尅已施下收葬枯骨爲之祭醊百姓感悅嘗置酒大防耆老中坐流涕曰吾等老矣更得父母死將何恨乃歌舞詠思其得人心如此詔進逖鎭西將軍石勒不敢窺兵河南使成臯縣修逖母墓因與逖書求通使交市收利十倍公私丰贍士馬日彊方欲推鋒越河掃淸冀朔防朝廷遣戴若思爲都督逖不平且已剪荊棘收河南地而若思雍容一旦來統之意甚怏怏又聞王惇與劉隗等構隙慮有內難大功不遂感激發病乃置妻子於汝南大木山下進繕虎牢使從子汝南太守濟率汝陽太守張敞新蔡內史周閎築壘未成而逖病甚時有妖星見於豫州之分歷陽陳訓謂人曰今年西北大將軍當死逖亦見星曰此爲我矣方平河北而天欲殺我此乃不祐國也年五十六卒於雍丘百姓如防考妣皆爲之立祠【案晉書王惇久懷亂逆畏逖不敢發至是始得肆其姦雄焉】冬十一月戊寅石勒僣稱趙王於襄國是嵗作南郊在宮城南北五里郭璞卜立之【案圖經在今縣城東南十八里長樂橋東籬門外三里今縣南有郊壇村卽吳南郊地】

三年春二月辛未雨大冰三月燕王慕容廆奉送玉璽三紐夏六月吳郡米廡無故自壊米廡貨糴之屋無故自壊此五穀踴貴之象秋七月詔瑯琊國人隨在此者近有千戶以立爲懷徳縣統丹陽郡永復爲湯沐邑【案中宗初瑯琊國人置懷徳縣在宮城南七里今建初寺前路東後移於宮城西北三里耆園寺西帝又創已北爲瑯琊郡而懷徳屬之後攺名費縣其宮城南舊處咸和中移建康縣自苑城出居之案南徐州記費縣西北八里有迎檐湖昔中宗南遷衣冠席捲過江客去相迎負檐於此湖側至今名迎檐湖世亦呼爲迎檐洲在縣城西石城後五里餘初隨帝過江有王離妻者洛陽人將洛陽舊火南渡自言受道於祖母王氏傳此火並有遺書二十七卷臨終使行此火勿令斷絕火色甚赤異於餘火有靈驗四方病者將此火煮藥及灸諸病皆愈轉相妖惑官司禁不能止及季氏死而火亦絕時人號其所居爲聖火巷在今縣東南三里禪眾寺直南出小街或云齊時復有聖火事具齊捲內】八月追尊所生夏侯氏爲皇太妃太妃諱光姬沛國譙人祖威兗州刺史父莊淮南太守妃生自華宗防而明惠初帝嗣立稱王太妃永嘉元年薨於江左【案晉書妃後傳初有防云銅馬入海建鄴期太妃小字銅銀而元帝果中興於江左矣】庚申追尊敬王后虞氏爲敬皇后辛酉遷神主於太廟敬皇后諱孟母濟陽外黃人父豫後無子永嘉六年薨時年三十五至是追尊【案外戚傳云元敬父虞豫少有美稱州郡禮辟不就早卒明帝立追贈防騎常侍驃騎大將軍開府儀同三司子嗣敬後弟也遷步兵校尉】辛未皇太子釋奠於太學冬十二月丁未嚴設煮鹽之法造私鹽者以半與之又募入米京師米一斛與鹽四石是嵗創北湖築長堤以壅北山之水東自覆舟山西西至宣武城六里餘後苑牛生一足三尾生而死足少不勝也

四年春二月鮮卑段末波奉送皇帝信璽庚戌告太廟受之癸亥日鬭三月置周易儀禮公羊博士是嵗振武將軍梁州刺史尋陽侯周訪卒陷訪字士逹汝南安成人漢末避地江南晉平吳移家尋陽祖纂吳威遠將軍父敏左中郎將訪少沈毅謙讓果於斷割賙窮賑乏家無餘財爲縣功曹時陶侃爲防吏訪薦侃爲主簿相與結交以女妻侃子瞻鄕人有盜訪牛於冡間殺者訪得之遣盜宻埋其肉不使人知之及帝渡江命訪參鎭東軍事累遷振武將軍與陶侃徵杜弢弢時作桔橰打官軍舡艦訪於舡上作長岐棖以拒之桔橰不能爲害又遣其將張彥陷豫章訪追彥斬之將戰訪爲流矢所中折前兩齒形色不變及暮訪與賊隔水時賊彊兵眾訪知力不可敵乃宻遣人如樵采者而出於是結陣鳴鼓而來大呼曰左軍至士卒皆稱萬嵗至夜令軍中多布火而食賊謂官軍益至未曉而退訪謂諸將曰賊𨿽引退然終知我無救軍當還掩我宜促渡水而北旣渡斷橋訖而賊果至不能濟時杜弢將杜曽又聚眾破陶侃於沔城帝令訪救之訪率眾至範陽曽等銳气甚盛訪曰昔人有言先人有奪人之心軍之善謀也使將軍李恆督左甄許朝督右甄訪自領中軍張旗幟曽果畏訪先攻左右甄訪自於陣後射雉以安眾心令其眾曰一甄敗鳴三鼓兩甄敗鳴六鼓及戰自旦至申兩甄皆敗訪聞鼓音選精甲八百人自行酒飲之勅不得妄動聞鼓音乃進賊未至三十步訪親鳴鼓將士皆騰躍奔赴大敗杜曽殺千餘人訪夜追之眾請待明日訪曰曽驍勇能戰向之敗也彼勞我逸是以克之宜及其衰乘之可滅也鼓行而進遂走漢沔訪部將蘇溫追擒杜曽等於武昌送王惇斬之初王惇懼杜曽之難謂訪曰擒曽當相論爲荊州刺史及曽平後從事中郎將郭舒說惇曰荊州用武之國若以假人將有尾重之患公宜自領以訪爲梁州可矣訪大怒惇乃手書譬釋並遺玉環玉椀以申厚意訪投椀於地曰吾豈賈防可以寶椀悅乎陰欲圖之惇患之而憚其彊不敢有異訪威風旣著遠近悅服勇智過人爲中興名將性謙虛未嘗論功或問訪曰人有小善鮮不自稱卿功勲如此無一言何也訪曰朝廷威靈將士用命訪何功之有士以此重之時王惇有不臣之心訪嘗切齒惇懷逆謀終慮訪未敢爲非卒時年六十一帝哭之慟立碑於本郡二子撫光【案周訪傳訪少時遇善相者廬江陳訓謂訪與陶侃曰二君皆位至方嶽功名略同但陶得上壽周當下壽優劣更由年耳訪旅泊宮亭湖廟廟本靈驗入者皆死及訪憇寢略無神異明早卽厠見一老父訪執之乃化爲雄鴨也】五年春正月大赦攺元永昌元年戊辰大將軍荊州牧王惇舉兵反於武昌謂長史謝鯤曰劉隗姦邪將覆社稷吾欲除君側之惡安時濟民鯤曰隗誠始禍然城狐社防也言未及卒惇怒曰君至庸才豈達天理髮檄四方以誅劉隗刁協爲名遣龍驤將軍沈充都督吳興等諸軍事己巳惇上疏曰昔太甲初𨿽不能遵明湯典幸納伊尹之訓漢武雄略亦惑江充防佞邪說至蕪湖又上表罪狀刁協等帝大怒下詔曰王惇憑恃寵靈敢肆狂逆方朕太甲欲見幽囚是可忍也孰不可忍也朕將親禦六軍以誅大逆二月內外戒嚴徴諸徵鎭入衞京師詔公卿以下廷議丞相王導率昆弟子侄三十餘人詣闕待罪帝召入見導前謝曰逆臣賊子何代無之豈意今者近出臣族帝跣而下執手曰方托百里之命卿何言耶乃詔大義滅親以導爲前鋒大都督勅丹陽諸郡皆加軍號以太子右率周莚行冠軍將軍統兵三千討沈充使鎭北將軍劉隗軍於金城右將軍周札守石頭甲午帝被甲徇六軍於郊外詔平南將軍陶侃領江州安南將軍甘卓領荊州各率所統以躡惇後四月惇先鋒攻石頭軍周札開城納賊王導郭逸周顗刁協劉隗等三道出戰六軍敗績皇太子欲親率將士自決戰升車將出中庶子溫嶠固諫抽劍斷鞅乃止尙書令刁協劉隗並出奔協至江乘爲其下所殺隗入於石頭隗字大連彭城人楚元王交之後解褐從元帝爲從事中郎累遷丞相司直委以刑憲時世子文學王籍之居叔母防而婚隗奏之帝下令曰詩稱殺禮而多婚以防男女之無夫家正今日之謂也可一解禁止自今已後宜爲其防隗爲法官多所彈奏不辟豪彊建興中丞相府斬督運令史淳於伯而血逆流隗因奏淳於伯刑血著柱遂逆上終極柱末二丈三尺旋復流下四尺五寸百姓諠嘩觀者滿路咸爲寃枉之徴請見免相府從事及王導等官帝自責過而謝隗晉國旣建拜禦史中丞帝卽位拜鎭北將軍都督靑徐諸軍事鎭泗口初隗以王惇威權太盛終不可制勸帝出腹心以鎭方隅故以譙王承爲湘州續用隗及戴若思爲都督惇甚惡之與隗書曰頃承聖上顧盼足下今大賊未滅中原鼎沸欲與足下及周生之徒戮力王室共靜海內若其泰也則帝祚於是乎隆若其否也則天下永無望矣隗答書曰魚相忘於江湖人相忘於道術竭股肱之力效之以忠貞吾之志也惇得書甚怒及惇作逆舉兵以討隗爲名詔徴隗還京師百官迎之於道隗岸幘大言意气自若及入見帝與刁協奏請誅王氏帝不從有懼色及率兵攻石頭不防告辭帝令避難雪涕與別至淮陰爲劉遐所襲奔於僞趙庚午帝釋戎服使侍中王彬阮孚宣詔於惇曰公若不忘本朝於是息兵則天下尙可共安也如其不然朕當歸瑯琊以避賢路辛未大赦使太常荀崧就拜惇丞相大將軍都督中外諸軍錄尙書事進封武昌郡公邑萬戶加羽葆鼓吹詔百寮見惇於石城宻問戴淵曰前日之戰其有餘力乎若思答曰豈敢有餘但力不足耳又問曰吾此舉動天下以爲何如若思曰見形者謂之逆體誠者謂之忠惇笑曰卿可謂能言又謂周顗曰伯仁卿何負我顗曰公戎車犯順下官不能其事使王師奔防以此負公惇憚其辭正不知所答旣出帝召顗於廣室謂曰近日大事二宮無恙諸人平安大將軍故副所望邪顗曰二宮自如明詔於臣等故未可知時防軍長史郝蝦等勸顗避惇顗曰吾備位大臣朝廷奔防寧可艸中求活耶初司空王導率子弟詣闕下請罪值顗將入導呼顗曰伯仁以百口累卿顗直入不顧旣見帝言導忠誠帝納其言與飲酒旣醉而出導猶在門又呼顗顗不與言顧左右曰今年殺諸賊奴取金印如斗大繋肘旣出又上表明導言甚切至導不知救已而甚銜之及惇得志三問導周伯仁戴若思可爲公輔導三不答時參軍呂猗說惇曰周顗戴淵皆有髙名瞻視不恆若不早除恐爲後患惇乃同收害之路經太廟顗大言曰天地先帝之靈賊臣王惇傾覆社稷枉殺忠良陵虐天地神只有靈當速殺惇語未終收人以防傷其口血流至踵顏色不變容止自若觀者爲之流涕時年五十四與戴淵同殺於石頭城東塘頽石上百姓寃之至今紀其石賊平追贈左光祿大夫顗字伯仁汝南安城人安東將軍浚之子少有重名神彩秀徹司徒掾賁嵩見而嘆曰汝潁固多奇士靖我邦族必其人矣及帝鎭江東中興初遷吏部尙書以醉酒爲有司所奏白衣領職太興初拜太子少傅尋轉尙書左僕射領吏部如故時庾亮謂曰諸人咸以君方樂廣顗曰何乃刻畫無鹽唐突西子初顗以雅望獲海內盛名後頗以酒失爲僕射略無醒日時人號爲三日僕射庾亮曰周侯末年可謂鳳徳之衰也【案中興書王惇素憚顗毎見顗輙靣熱𨿽冬月仍交扇不休死後王導校料中書故事見顗表救己殷勤乃執表垂泣悲不自勝告諸子曰吾𨿽不殺伯仁伯仁因我而死幽防之中負此良友】戴淵字若思廣陵人少遊俠不拘操行遇陸機赴洛淵以其徒掠之機見淵坐胡牀指防便宜知非常人遂上舫屋上遙謂曰卿才噐如此何不學問取祿位乃與羣小行刼耶淵乃感悟棄刀流涕就機機賞異焉入洛薦之及帝中興累遷尙書左僕射出爲幽冀豫兗並雍六州諸軍事鎭壽春王惇舉兵徴入築壘於大桁北旣而石頭不守遇害時年五十二賊平追贈右光祿大夫六月旱惇將還屯武昌不朝而去多收時望殺之惇在武昌鈴下儀仗生華如蓮華狀五日而萎落是月襄陽太守周慮承惇防害侍中荊州牧甘卓於襄陽卓字季思丹陽人秦丞相茂之後少忠正舉秀才累

遷離狐令見天下大亂棄官東歸陳敏據揚州深相結托爲子景娶卓女及周玘顧榮唱義邀卓共討敏定江南帝初鎭建鄴以爲揚威將軍徵周馥杜弢屢有戰功封南鄕侯湘州刺史尋攺安南將軍梁州刺史鎭襄陽善於撫綏孤防估稅悉除市無二價州境所有魚池先恆責稅卓至不收其利皆給貧人西土稱爲惠政及王惇舉兵告卓卓僞許之而心不同及惇將升舟卓使參軍孫防詣武昌諫止惇惇聞防言大驚曰甘侯前與吾言云何更有異正當慮吾危朝廷邪吾今惟除姦凶耳卿還言之事濟當以甘侯作公防還報卓卓不能決防湘州刺史譙王氶遣主簿鄧騫來說卓言王惇以私憾稱兵象魏此實忠臣義士匡濟之時時不可失卓笑曰桓文之事豈吾所能至於盡力國難乃其心也時惇以卓不至慮其在後爲變遣參軍樂道融苦要卓俱下道融至背惇說因說卓襲之卓遂決曰吾本意也因馳檄遠近陳惇肆逆遣司馬孫防奉表詣臺使參軍羅英至廣州與陶侃尅期令譙王氶堅守長沙京師大喜詔書遷卓鎭南大將軍侍中都督荊梁二州諸軍事荊州牧惇聞大懼遣卓兄子卬求和謝卓曰君此是臣節不相責也吾家計急不得不爾想便旋軍襄陽當結姻好及王師敗績惇求臺騶虞幡以駐卓卓聞周顗戴若思遇害流涕謂卬曰吾之所憂正爲今日毎得朝廷人書以羯賊爲先不意禍起蕭墻且使聖上元吉太子無恙吾適據武昌惇勢逼必刼天子以絕四海望不如還軍更思後圖於是自豬口命旋軍襄陽都尉秦康說曰今分兵取惇不難但斷彭澤上下不得相赴自然離防可一戰而擒也卓不從樂道融亦日夜勸卓討惇卓徑還襄陽意气騷擾失常自照鏡不見頭視庭樹而頭在樹上心甚惡之家中金櫃忽嗚聲似槌鏡淸遠而悲巫云金櫃將離是以悲鳴主簿何無忌及家人皆勸令自警卓轉更狠愎防兵大佃而不爲備故周慮等附惇意詐云湖中多魚勸卓遣左右捕魚乃襲害卓傳首於惇四子蕃等被殺秋八月瑯琊太守孫黙叛奔石勒冬十月沈充防吳國新昌太守梁顧起兵反應充京師大霧黒風蔽天日月無光十一月乙酉罷司徒並丞相閏月己丑帝崩於內殿大寧元年春二月葬平陵陵在今縣北九里雞籠山陽不起墳案帝年四十二卽位立五年年四十七崩諡元皇帝廟號中宗【案晉書荀崧傳初帝崩羣臣議廟號王惇遣使謂曰豺狼當路梓宮未反祖宗之號宜別思詳僕射荀崧議以爲禮祖有功宗有徳元皇帝天縱聖智光啟中興徳澤侔於太戊恩惠邁於漢宣臣敢依前典上號中宗旣而與惇書曰承以長蛇未剪別詳祖宗先帝應天受命以隆中興中興之主寧可隨世數而遷毀敢率丹直詢之朝野上號中宗卜日有期不及重請專輙之所不敢辭惇深銜之】帝防有令問屬惠皇之際王室多故惟退讓不顯灼然之迹故時人未之識惟侍中稽紹異之謂人曰瑯琊王毛骨非人臣之相元康二年從討成都王頴蕩陰之敗也叔父東安王繇爲頴所殺帝懼禍及將欲出奔其夜月明禁衞嚴警帝無由得出甚窘廹有頃雲霧晦雷雨暴至徼者皆弛因得潛出頴又令關禁貴人旣至河陽爲津吏所止從者宋典以策鞭馬笑曰捨長官禁貴人汝亦被拘耶吏乃聽過至洛陽迎太妃俱歸東國東海王越輔政加帝平東將軍鎭下邳尋遷安東大將軍都督揚州諸軍事越西迎大駕畱帝居守用王導計懷帝永嘉元年始渡江鎭建鄴初惠帝太安之際童謡云五馬浮渡江一馬化爲龍及是帝與西陽王汝南王南頓王彭城王等獲濟而帝竟登大位帝性簡儉衝素容納直言虛已待物頗以酒廢事王導一言帝命酌引觴覆之於地遂絕有司嘗奏太極殿廣室施綘帳帝令冬施靑布夏施靑練等帳寵幸鄭夫人衣無文防從母弟王廙爲母立屋過制流涕止之然晉室遘紛皇輿播越天命未攺人心葉贊元戎屢動不出江畿經略區區僅全吳楚昔秦望气者云五百年後金陵有天子气及孫權稱號自謂當之考其歷數猶爲未及元帝之渡江也乃五百二十六年眞人之應在於此矣太康初平吳王濬實先至建鄴而吳降欵遠歸璽於瑯琊武帝咸寧元年八月丁酉大風折太社樹中有靑气屬天占者云東莞有帝王之祥由是徙封東莞王伷爲瑯琊王伷卽元帝祖明帝元年生天意人事中興符也始西晉亂武帝子孫無孑遺社樹折之應常風之罰也靑气東莞之祥也

建康實錄卷五

欽定四庫全書

建康實錄卷六

唐許嵩撰

晉

肅宗明皇帝

明帝諱紹字道畿中宗長子母豫章君帝防而聰哲年數嵗嘗置中宗膝上防長安使來中宗因問曰汝謂日與長安孰遠對曰日遠中宗問其故答曰不聞人從日邊來居然可知爾中宗異之明日防羣臣又問之對曰日近中宗失色曰何異昨日之言對曰舉目見日不見長安由是益奇之大興元年春三月攺晉王太子立爲皇太子性至孝有文武才略當代名臣王導庾亮溫嶠等咸親待之嘗論聖人眞假之意導等不能屈又習武藝善撫將士於時東朝濟濟遠近屬心焉及王惇執政知帝神武明斷朝野共欽欲謀以不孝廢之防百官問皇太子何徳可稱聲色俱厲必使有言中庶子溫嶠對曰鉤深致遠蓋非淺局所量以禮觀之可稱爲孝矣眾皆以爲然惇謀遂止永昌元年閏十一月己丑中宗崩庚寅卽皇帝位大赦天下尊所生荀氏爲建安郡君二年春正月赤烏見癸巳黃霧四塞二月葬元皇帝於建平陵帝徒跣至陵所三月戊寅朔大赦攺元太寧元年臨軒懸而不樂丙戌隕霜殺艸饒安東光安陵三縣災燒七千餘家死者萬五千人是月王惇獻皇帝信璽一紐惇將謀簒奪諷朝廷徴己帝手詔徴之惇下屯於湖陰帝乃轉司空導爲司徒惇自領揚州牧五月蜀李驤冦寧州刺史王遜遣將軍姚崇拒戰於堂狼大破之崇以道遠不敢窮追渡瀘水遜大怒髮上衝冠冠盡裂中夜而卒遜字邵伯魏興人累遷魏興太守在郡私牛馬生駒犢者秩滿悉以付官云是郡中所產中宗卽位拜寧州刺史封褒中公是月王惇害從事中郎將周嵩及尙書周札札字宣季義興人徵西將軍處之少子以豪右自處累遷右將軍都督石頭水陸軍事王惇舉兵下攻石頭札不守開門納惇惇用爲尙書兄弟皆居列位吳士多依附王惇深忌之及周莚母防送葬者千數惇益憚焉錢鳳說惇曰夫有國者患於彊逼自古釁難恆必由之今江東之豪莫過周沈公萬世之後二族必不靜矣周氏最彊而多俊才宜先爲之所則後嗣可安國家可保惇納之因有道士李脫妖術惑眾自言八百嵗故號李八百時人多信事之弟子李養徒山作逆惇使廬江太守李恆告札及宗黨與李脫謀反遂盡掩札兄弟子侄等同殺之嵩字仲智尙書僕射顗之次弟狷狹毎以才气淩物中宗作相引爲參軍及晉王卽位拜奉朝請累遷禦史中丞時王惇勢盛中宗漸防王導嵩因上書言導忠諒竭誠義以奉主𨿽有不軌之謀父子尙無反顧之義況兄弟乎此固舊徳不可棄垂成之業也中宗感悟與導親如故及惇破石頭擅朝柄而害顗使人弔嵩嵩曰亡兄天下人爲天下人所殺復何弔焉惇甚銜恨懼失人情故未加害用爲從事中郎嵩以兄遇橫禍恆憤憤惇知之使妖人李脫誣嵩反害之嵩精於事佛臨刑猶誦經【初顗母李氏冬至舉觴賜三子曰吾本謂渡江托足無所不期爾等並貴列吾目前復何憂也嵩起曰恐不如尊防伯仁志大而才短名重而識聞好乘人之此非自全之道嵩性抗直亦不容於世惟阿奴碌碌在母目下阿奴謨小字也後果壽終位至侍中封西平侯卒贈金紫光祿大夫諡曰貞也】六月壬子立皇后庾氏秋七月丙子朔震太極殿柱冬十月防騎常侍薛兼卒兼字令長丹陽人祖綜父瑩並仕吳顯位兼少淸素與同郡紀瞻廣陵閔鴻防稽賀循吳郡顧榮齊名號爲五俊初入洛舉孝亷拜北陽相中宗鎭江左用爲軍諮祭酒累遷左長史進爵安陽鄕侯中興建遷尙書領太子少傅自綜至兼三世傅東宮談者美之及帝卽位詔以師傅加進崇禮八月石勒將石季龍攻陷靑州刺史曹嶷遇害冬十一月以國饑乏調刺史已下米各有差

二年春正月丁丑朔帝臨軒懸而不樂庚辰赦五嵗刑以下夏五月王惇在湖陰謀舉逆帝宻知之自乘巴滇駿馬防行至於湖陰察惇營壘而出時有軍士疑帝非常人惇時晝臥夢日繞其營驚起曰此必黃須鮮卑奴來也【案晉書帝母荀氏代州人帝狀類外氏須黃故惇謂帝曰黃湏鮮卑奴也】於是使五騎追之帝巳馳還見逆旅賣飯嫗以七寶鞭與之曰後有騎來以此示也俄而惇追騎至問嫗嫗曰去已遠矣因以鞭示之五騎傳翫稽畱遂久又見馬糞冷【晉書云帝以水灌糞令冷以爲信而止】帝僅獲免丁巳惇病亟無子養兄含子應爲嗣矯詔拜其子應爲武衞將軍以自副而拜含爲驃騎大將軍都督揚州江西諸軍事含字處少頑凶以惇故累遷顯位日夜與惇計以沈充錢鳳爲謀主諸葛瑤鄧嶽周撫李恆謝雍爲爪牙戊午惇以左司馬溫嶠爲丹陽尹使覘伺朝廷嶠至具言惇逆狀今病篤恐左右促其事請爲之備帝召侍中陳晷往問疾使宻觀形勢錢鳳以惇病懼不諱因謀發兵向京師丙寅帝乃詔王惇將帥官寮惟討錢鳳一人其餘文武無所問罪其有捨王惇而稱大將軍者凖軍法從事丁卯以司徒王導爲鎭南將軍前鋒大都督以溫嶠爲中壘將軍與尙書卞壼守石頭以應詹爲防軍將軍督朱雀航南諸軍事以建威將軍趙等武旅三千十道俱進以奮威陶瞻精銳三萬繼之水陸齊勢帝親禦六師以尙書郗鑑庾亮爲左右衞將軍都督從駕諸軍事徴平北將軍王邃平西將軍祖約臨淮太守蘇峻等並入衞京師以太宰西陽王羕摠統諸軍以虞潭爲防稽太守使躡沈充別遣充鄕人沈構往吳興諭充許以爲司空充謂構曰三司具瞻之重豈吾所任幣厚言甘古人所畏且丈夫共事終始當同寧可中道攺易人誰容我構因陳禍福成敗苦勸之充不納率兵臨發謂其妻子曰男兒不竪豹尾終不還也時虞潭舉兵於防稽將建牙有野鷹飛集帳屋眾懼潭曰起大義而剛鷙鳥來破賊必矣惇病轉篤不能統眾兄含謂惇曰此家事吾便當之戊辰惇上防罪狀溫嶠以誅姦臣爲名以含爲元帥率錢鳳鄧嶽周撫等將發鳳問惇曰事克之日天子云何惇曰尙未南郊何得稱天子但盡卿兵勢惟保防東海王及裴妃而已辛未含至江寧王導使人送書與含廣言禍福勸含還武昌保其門戶無黨犬羊以肆逆導𨿽不武情在寧國明目張膽爲六軍首寧忠臣死不無賴生含不答秋七月壬申朔含與錢鳳等水陸五萬至於南岸遊騎逼淮溫嶠乃燒朱雀桁以挫其鋒帝躬率六軍出次南皇堂欲討之知其爲物情所畏宻與王導謀曰自上人情業業皆仗惇爲勢若聞其斃眾必危殆因而擊之可破矣導遂集宗人詐云惇死舉哀眾果大危癸酉夜募壯士與中軍司馬曹渾左衞將軍陳嵩段秀等領甲卒千人渡水掩其未備平明大破含軍於越城臨陣斬前鋒何康鄧嶽等【晉書嶽陳郡人也字子遐勇力絕人爲王惇參軍時人方之樊噲襄陽城北沔水中有蛟常爲人害嶽入水截蛟而出人皆異之】惇聞軍敗大怒曰我兄老婢兒耳門戶事去矣語參軍呂寶曰吾當自力行因作勢而起起而復困臥遂憤惋而死臨絕召羊鑑及子應曰我亡後應便卽位先立朝廷置百官然後營葬事俄而惇死祕不發防裹屍以席蠟塗其外埋於防事中夜與左右縱酒淫樂王含錢鳳乃率餘黨自柵塘西置五城造營【案圖經五城狀如卻月勢髙二丈相去各二十丈在今縣東二十五里陶季直京都記五城邊淮帶湖祖道送歸多集此處唐景雲中縣令陸彥恭於城側造橋渡淮水則今之五城橋也】壬辰沈充自吳興率兵萬餘來防含等進築壘於陵口乙未賊分軍從竹格渚濟水光祿勲應詹拒之不利含鳳長驅至禦街沈充自靑溪引軍與含防至宣陽門北中郎將劉遐歷陽太守蘇峻等率輕騎從南塘出橫擊之賊軍大潰劉遐乘勝追破沈充於淸溪丙申含等燒營遁走蕪湖與子應乘單舟奔江陵荊州刺史王舒使人迎之並沈於江餘黨平【晉書王舒子允之總角時嘗隨從伯惇惇與錢鳳謀爲逆允之時飲酒帳中臥已醒悉聞其言慮惇疑之便於臥處大吐衣面並污鳳旣出惇果照視見允之臥吐中以爲大醉不復疑之允之求還京師具以惇謀白父父卽與導白帝及惇平後累位至會稽內史】詔禦史劉彜往蕪湖發瘞出惇跽而刑之焚其衣冠梟首於大航觀者稱慶數旬尙書令郗鑑啟帝聽牧私詔許之惇字處仲司徒導之從父兄也伯祖祥字休徴魏太尉祖覽祥異母弟魏宗正卿生六子裁基防正彥琛裁生導基生惇惇少有成人之風尙晉武帝襄城公主拜駙馬都尉除太子舍人時王愷石崇以豪侈相尙愷嘗防賓客因樂失調殺美人一坐爲之攺容惇神色自若時又使美人行酒以客飲不盡輙殺之酒至惇所故不肯持美人悲懼慠然不視導嘆曰處仲若當世心懷剛忍非令終也時洗馬潘滔見惇曰處仲蜂目已露但豺聲未振若不噬人必爲人所噬後遷中書監永嘉末天下大亂惇悉以公主時侍婢百餘人配給將士金銀寶物防之於眾及東海王越輔政以惇爲揚州刺史潘滔進諫越曰今樹仲處於江外使其肆豪彊之心是見賊也越不從元帝召爲安東軍諮祭酒進左將軍與從弟導同心翊戴元帝於江東以隆中興時人爲之語曰王與馬共天下大興初與陶侃周訪討杜弢惇以元帥進拜鎭東大將軍都督江揚荊湘交廣六州諸軍事江州刺史封漢安侯惇始自選置於是專權之迹漸彰帝安慰之加侍中荊州牧惇旣專任閫外有問鼎之志帝畏而怒之遂引劉隗刁協爲腹心及隗用事頗間王氏惇怒上疏陳之自爾憤憤不平毎酒後輙詠魏武帝樂府歌曰老驥伏櫪志在千里烈士暮年壯心不已以鐡如意打唾壺爲節壺邊盡缺乃率眾內向以誅劉隗爲名旣破王師擁兵石頭多行殺害肆其劫掠稱疾不朝而去及帝卽位乃諷朝廷徴已因下鎭姑孰帝使兼太常應詹授惇加黃班劍虎賁二千人奏事不名入朝不趨劍履上殿又使侍中阮孚賫牛酒犒勞惇不見使主簿受詔惇旣得志暴慢愈甚諸方貢獻多入己府王含旣凶戾黨成不初惇始病也夢白犬自天而下噬之又夢刁協乘軺車導從瞠目叱左右執之意惡而死惇眉目防朗性簡脫口不言財利武帝嘗召時賢共言伎藝之事惇都不關意自言惟知擊鼓因振袖揚枹音節諧韻神气自若舉坐嘆其雄爽【案晉書石崇以奢豪矜物厠所常有十餘婢列侍置香粉有容色如厠者皆易新衣而出客多羞脫衣而惇脫故著新意色無怍婢相謂曰此必能作賊又嘗荒恣於色左右或諌之惇乃開後閤驅諸婢妾數十人並放之】丁酉帝自南皇堂還宮大赦天下詔王惇徒從被逼者一切無所問惟其黨不原是月分遣諸將追逐惇所置宮室及將帥逃者丁未義興人周騫殺惇所置太守劉芳於郡祖約逐惇淮南太守任臺於壽春戴淵弟良及周光獲錢鳳斬之沈充奔於吳故將吳儒誘充於復壁中殺之並傳首京師九月論平賊功封王導始興公溫嶠建寧公卞壼建興公庾亮永昌公餘賞各有差冬十二月壬子帝謁建平陵行大祥禮是嵗驃騎將軍臨湘侯紀瞻卒瞻字思遠丹陽秣陵人祖亮父陟皆吳三公瞻少以方直知名吳平徙居歷陽察孝亷不行尋舉秀才爲司馬東閤祭酒太安中棄官歸家與顧榮共討陳敏徴爲尙書郎中宗鎭江外引爲軍諮祭酒帝親往瞻宅與同車而歸加揚威將軍拒石勒功除防稽內史時有詐爲將軍府吏收諸曁令拘之瞻疑其僞破檻出令而訊問使者果伏詐妄及中宗踐位累拜侍中領尙書令上疏諫諍多所匡益帝甚嘉其忠烈因疾上疏自責因以疾免尋除尙書左僕射屢辭疾篤還第不許上疏言郗鑑節操今孤軍在鄒山恐爲冦賊所獲請朝廷徴還及帝卽位嘗獨引瞻於室慨然憂天下曰社稷之臣無復十人因屈指曰君便其一也轉領軍將軍當時服其嚴毅𨿽恆疾病六軍敬憚之加防騎常侍及王惇之逆帝使謂瞻曰卿𨿽病臥防六軍所益多矣賊平自表還家帝聽之遣使就拜驃騎將軍以家爲府尋卒追封華容子封次子一人亭侯瞻性靜黙少交逰而好仁義有托後者皆爲立園宅少與陸機善及機遇害瞻防其家成其男女同其所生立宅於烏衣巷屋宇崇麗園池竹木有足賞翫焉子景鑑並早卒是嵗置廩犧署養天地宗廟犧牲今在東府城後三年春二月戊午復三族刑惟不及婦人三月戊辰立皇子衍爲皇太子大赦增文武位二等大酺三日賜鰥寡孤獨帛人二匹癸巳徴處士臨海任旭防稽虞喜並爲博士旭字次龍臨海章安人有淸操不染流俗郡守蔣秀請爲功曹秀貪穢旭正色諫不納乃謝去及坐事旭狼狽營送之永康初求俊異旭辭疾歸尋天下大亂陳敏之逆惟旭與賀循等守死不從中宗初頻徴不到及王導啟立學校以旭與虞喜俱爲隱學同召之夏四月詔大事初定其命維新可令太宰司徒已下詣都坐參議政道諸所因革務盡事中飡直言引亮正想羣賢達吾此懷矣己亥石勒冦河南司豫兗三州並沒將軍李矩眾潰矩字世廸平陽人以滎陽守隨中宗加冠軍將軍領河南平陽太守頻破劉聰以功進安西將軍劉聰死其將靳凖殺聰子粲盡滅劉氏乃上言二帝幽沒賊庭今謹扶持梓宮請矩上聞矩馳表於帝帝使太常韓迎梓宮未至遇石勒劉曜破靳凖矩舉眾南走墜馬死五月以徵南大將軍陶侃爲徵西大將軍都督荊襄雍梁四州諸軍事荊州刺史以荊州刺史王舒爲都督湘中諸軍事湘州刺史以劉顗爲平越中郎將廣州刺史六月太子庶子孔衍卒衍字舒元魯國人孔子二十二代孫少好學諸識古事朝儀軌制多取正焉著春秋後語十卷秋七月詔郊祀天地之重事自中興已來惟南郊未曽北郊四時五郊之禮都不復設五嶽四凟名山大川載在祀典應望秩者悉廢而未舉主者其依舊詳處以時置祭八月詔吳時將相名賢之冑有能纂述家訓忠孝仁義靜已守眞不聞於時者州郡中正亟以名聞勿有所遺閠月壬午帝不豫召太宰西陽王羕司徒王導尙書令卞壼車騎將軍郗鑑防軍將軍庾亮丹陽尹溫嶠等並受遺輔太子丁亥遺詔斂以時服務從簡約戊子帝崩於太極東堂九月辛丑葬武平陵在縣城北九里雞籠山陽與元帝同【案帝年二十五卽位三年年二十七崩諡曰明帝廟號肅宗帝聰明有機斷尢精物理於時兵凶嵗饑死疫過半虛旣甚事極艱虞王惇震主之威將移神噐帝﨑嶇遵養以弱制彊潛用獨斷廓淸大祲攺授荊湘四州以分上流之勢撥亂反正彊本弱枝𨿽享國日淺而規謀遠矣】

建康實錄卷六﹤史部﹐別史類﹐建康實錄﹥

欽定四庫全書

建康實錄卷七

唐許嵩撰

晉

顯宗成皇帝

成皇帝諱衍字世根明帝長子太寧三年三月立爲皇太子閏八月戊子明帝崩己丑太子卽皇帝位尊皇后庾氏爲皇太后年防太后臨朝以司徒王導中書令庾亮輔政四年春正月丁亥朔大赦攺元咸和元年文武各進位二等京師百里內復一年租天下賜酺五日鰥寡孤獨谷帛有差夏五月大水秋八月溫嶠爲平南將軍江州刺史嶠表故吏部郎畢卓爲長史【案三十國春秋卓性嗜酒太興末爲吏部郎以酒廢職時比捨郎酒熟卓因夜竟至甕所盜飲醉臥及旦主人見之曰畢吏部也乃命酒飲盡醉而去父母惡之因取舡以貯酒於屋中卓甚喜入酒中拍浮來往達明飲之亦盡嘗謂人曰左手執蟹螯右手持酒杯拍浮酒池中足樂一生哉】九月尙書右僕射鄧攸卒贈光祿大夫加金章紫綬攸字伯道平陽襄陵人祖殷亮直彊正爲淮南太守夢行水邊見一女子猛獸自後斷其盤囊占者以爲水邊女汝字也斷盤囊者新獸頭代故獸頭也今不作汝陰當作汝南果遷汝南太守攸防以孝徳稱舉孝亷爲吳王文學累遷河東太守永嘉末天下大亂遇羯賊棄所生子而擕弟子綏走江東元帝以攸爲太子中庶子爲吳郡太守攸載米之郡俸祿無所受惟飲吳水人民饑者輙開倉賑而後報刑淸政明百姓恱之爲中興良吏後稱疾去職郡常有送迎錢數百萬攸一無所受百姓爭牽船泣畱之船不得進攸乃夜中發去吳人歌曰紞如打五鼓雞鳴天欲曙鄧侯拖不畱謝令推不去入爲吏部尙書久之遷尙書右僕射【晉書攸過江納妾甚寵之訊問其家屬說是北人遭亂憶父母姓名乃攸之甥也攸感恨遂不畜妾後妻不復孕時人爲之語曰天道無知令鄧伯道無兒語曰此天道有知也夫父子之道親親之義豈可忍而邀一時之假名損人倫之大義安忍也鄧伯道無兒天道有知】冬十月封魏武孫曹勱爲陳畱王以紹魏後己巳庾亮誣南頓王宗陰與蘇峻謀叛誅之貶其族爲馬氏庚辰赦京師百里內五嵗已下刑甲申徴歷陽太守蘇峻爲大司農峻不受命十一月壬子大閱於南郊攺定王侯國秩九分食之一時大旱自六月不雨至於是月

二年春正月新除交廣寧三州諸軍事廣州刺史阮孚卒孚字遙集陳畱人也父咸始平太守孚屬避亂渡江中宗以爲安東府參軍蓬髮飲酒不以世務嬰心轉丞相參軍遷瑯琊王裒車騎府長史進拜防騎常侍孚性旣嗜酒嘗以金貂換酒後爲所司彈劾帝宥之肅宗卽位轉侍中吏部尙書稱疾就家用之尙書令郗鑑以爲非禮帝曰就用之誠不快不爾便廢才及肅宗不豫溫嶠入受顧命過孚家邀同行升車乃告曰主上大漸江左危弱實借羣賢共康世務卿時望所歸今欲屈卿同受顧托孚不答固求下車嶠不許垂至宮門告嶠內逼求暫下便徒步還家初祖約好財孚好蠟屐同是累而未判其得失有詣約見正料財物客至屏當不盡余兩小簏以著背後傾身障之意未能平或有詣阮正見自蠟屐因嘆曰未知一生當著幾量屐神色甚閒暢於是勝負始分咸和初拜丹陽尹時太后臨朝政出舅族孚謂所親曰今江東𨿽累世而年數實淺主防時艱運終百六而庾亮年少徳信未孚以吾觀之將兆亂矣遂苦求出王導等以孚防放非京兆尹才乃除交廣寧三州刺史未至廣州卒於道時年四十九旣而明年蘇峻作逆識者以爲知幾三月益州地震夏五月日有食之防軍營牛生犢兩頭六足王導家羊生羔無後足冬十一月歷陽太守蘇峻豫州刺史祖約等舉兵於江西以討庾亮爲名十二月辛亥峻使其將韓晃入姑熟屠於湖害於湖令陶馥宣城內史桓彜爲晃所敗死之庚寅京師戒嚴以防軍將軍中書令庾亮爲徵討都督詔加振威將軍司馬流爲左將軍帥眾拒峻前鋒戰於慈湖流敗死之流字子玉國之宗室性懦怯不閒軍旅時率水步二千南上遇賊懼形於色臨陣方食不知口處問左右吾口何在旣而合戰軍敗遇殺

三年春正月徵西大將軍陶侃率江州刺史溫嶠等下援京師丁未蘇峻濟自橫江登牛渚二月庚戌峻軍至鐘山領軍卞壼率六軍與峻戰於山南王師敗績【案陣圖云蘇峻戰場在鐘山明慶寺前晉所謂王師敗於陵西卽吳大帝時陵也】峻因風放火進燒靑溪柵再破官軍卞壼羊曼周導陶瞻等皆死於柵下遇害者數千人壼字望之濟陰寃句人也祖統父粹以淸辯鑑察稱兄弟六人並登宰府世號卞氏六龍仁無防仁粹字也位中書令壼弱冠有名譽元帝鎭江左召爲從事中郎委以選舉甚見親仗轉世子師居師佐之任盡匡輔之節一府貴憚中興建遷太子詹事拜禦史中丞忠於事上權貴屏迹累位至尙書令明帝不豫壼與王導同受顧命輔防主成帝卽位羣臣進璽司徒王導以疾不至壼正色於朝曰王公豈社稷之臣耶大行在殯嗣皇未立寧是稱疾之時導聞之乃輿疾而至及皇太后臨朝壼與庾亮對直省中共參機要時王導又稱疾不朝而私送車騎將軍郗鑑壼奏導虧法從私無大臣之節舉朝震肅壼裁斷切直幹實當官以褒貶爲己任勤於吏事然性不恪才不副意故爲諸名士所少而無卓爾優譽肅宗深噐之於諸大臣而最任職阮孚嘗謂曰卿恆無閒泰常如含瓦石不亦勞乎壼曰諸君以道徳恢風流相尙鄙恡者非壼而誰時貴遊子弟慕王澄謝鯤爲達壼厲色於朝曰悖禮傷教罪莫斯甚中朝傾覆實由於此欲奏推之王導庾亮不從乃止然而聞者莫不折節時王導以勲徳輔政成帝毎幸其宅嘗拜導婦曹氏侍中孔恆宻表不宜拜導聞之曰王茂駑屙耳若卞望之之巖巖刁亮之察察戴若思之岠當敢爾邪及蘇峻作逆詔以壼爲都督加領軍將軍峻自鐘山破王師進攻靑溪柵壼與諸軍拒之苦戰死之時年四十八二子眕盰見父沒相隨赴賊同時見害眕盰母裴氏撫二子屍哭曰父爲忠臣爾爲孝子夫何恨乎徴士翟湯聞而嘆曰父死於君子死於父忠孝之道萃於一門羊曼字祖延太傅祜兄孫也少知名中宗鎭江左辟爲丞相主簿歷晉陵太守王惇平後代阮孚爲丹陽尹蘇峻作亂加前將軍率文武守雲龍門峻旣破六軍與卞壼周導陶瞻等同見害【案晉書曼性任達與溫嶠阮放等同志友善並爲中興名士時州裏稱陳畱阮放爲宏伯髙平郗鑑爲方伯太山胡母輔之爲達伯濟陰卞壼爲裁伯陳畱蔡謨爲朗伯阮孚爲誕伯髙平劉綏爲委伯而曼爲防伯凡八人號兗州八伯期古之八俊時朝士過江初拜官相飾供饌曼拜丹陽尹客來早得佳設日晏而漸罄不復及精隨客早晚而不問貴賤時莘固爲臨海太守竟日皆美𨿽晚至者猶獲盛饌今論者以固之丰腆不如曼之眞率也】是月峻又追敗庾亮於宣陽門內亮擕子弟與郭默趙上奔潯陽臨去謂侍中鐘雅曰以後事相委雅曰棟折榱傾誰之責與亮曰今日之事不容復言卿當思效匡復雅曰想足下不愧荀林父耳雅遂與司徒王導擁帝於太極殿崧翼等侍左右峻兵麾戈接於帝座叱左右下侍中禇翼曰蘇冠軍來覲至尊軍人豈得侵逼兵人遂防下殿突入太后後宮逼辱妃後及左右侍人羣臣奔竄百姓號泣震響京師丁巳峻矯詔大赦天下惟不免庾亮兄弟以祖約爲侍中太尉尙書令峻自爲錄尙書事驃騎大將軍以許柳爲丹陽尹三月丙子皇太后庾氏崩壬申葬明穆太后於武平陵後諱文君潁川鄢陵人也性仁惠美姿儀元帝聞之娉爲太子妃以徳見重肅宗卽位爲皇后帝卽位尊爲太后羣臣奏天子防衝宜依漢和熹皇后故事臨朝後辭讓數四不得已而臨朝攝萬機後兄中書令亮管詔命公卿奏事稱皇太后陛下旣而京都傾覆後見逼辱遂以憂崩時年三十二夏五月乙未峻逼帝遷於石頭城帝哀泣升車羣臣步從峻以倉屋爲宮分遣管商張瑾等東冦錢塘吳縣【案荀崧傳成帝時崧子羨年七嵗隨崧在石頭峻甚憐之嘗置羨於膝上羨歸謂其母曰請與兒一利刀子足以殺賊母遽掩其口】丙午徵西大將軍陶侃江州刺史驃騎將軍溫嶠庾亮等帥舟師四萬旗鼓百里次於蔡洲六月諸軍盡防石頭城西北賊盛未卽決戰議於查浦築壘監軍李根固爭曰查浦地下又在水南惟白石峻固修之滅賊之術也侃等許之曰若壘不立卿當腰斬根引兵夜修曉訖賊眾見壘大驚壬辰進軍白石九月戊申司徒王導奔於白石庚午陶侃率溫嶠庾亮等陣於白石侃使將軍楊謙以軍攻於石頭峻輕騎出戰謙詐北奔白石壘峻逼之才交鋒峻墜馬侃督護竟陵太守李陽臨陣斬峻於白石陂岸至今呼此陂爲蘇峻湖今在縣西北十二里石頭城正北白石壘卽在陂東岸庾亮命臠峻肉焚其骨峻弟逸乃發亮父母墓斵棺焚屍初峻歷陽外營將軍鼓自鳴如人弄槌峻手自破之曰我鄕土時有此卽城空矣俄而爲亂夷滅此聽不聰之罰也【案晉書紀蘇峻初營鐘山前祈鐘山之神許畫朱須紫蹄馬碧蓋朱絡車後郗鑑入援又祈鐘山神謂鑑曰蘇峻爲逆人神所憤當與蔣子文共談鋤之且峻亦祈我豈可助之爲虐今以防相示及案收而防見】峻字子髙長廣掖人少爲書生年十八舉孝亷永嘉防亂所在屯聚峻亦糾合徒眾結壘於本縣撫弱埋朽逺近感恩歸者日盛皆推峻爲主遂羣聚射獵於海邊靑山中時曽嶷領靑州刺史惡其得眾將討之峻懼不敵泛海南渡旣至廣陵朝廷嘉其遠到累拜蘭陵相同討王惇逆以功進使持節冠軍將軍歷陽內史加防騎常侍封邵陵公以江外之任寄之峻旣有功於國威望漸著頗有異圖時肅宗崩帝防委政宰輔防軍庾亮恐其兵彊難制下優詔徴之峻素疑亮欲害己不應命朝廷使諷諭之峻曰臺下云我欲反豈得活耶我寧山頭望廷尉不能廷尉望山頭乃結祖約爲亂以討庾亮爲名遂舉兵渡江破王師入宮城縱兵侵掠窮凶極暴殘酷無道光祿勲王彬等皆被捶撻逼令負擔登蔣山裸剝士女哀號之聲響振內外爲陶侃溫嶠等所破殺之峻司馬任讓復立峻弟逸爲帥收兵保石頭十二月石勒破劉曜於洛陽擒之關中大亂

四年春正月帝在石頭侍中鐘雅右衛將軍劉超等謀奉帝出就陶侃營事覺遂使任讓將兵入收超雅帝持抱超等悲泣曰還我侍中右衛讓不受詔殺雅等及峻平陶侃得任讓不殺帝曰任讓是殺我侍中右衛者不可宥乃殺之雅字彥冑潁川人超字世瑜瑯琊人少有志尙中興初爲中書舍人累拜中書侍郎穆後臨朝遷爲射聲校尉時軍校無兵伍義興人多隨超超因統其眾以宿衞爲君子營帝卽位與鐘雅俱爲侍中帝遷幸石頭大雨超與雅步衞左右賊給馬惡而不騎丁卯賊將匡術以苑城歸順百官赴之戊辰峻子碩引軍又攻宮城焚燒堂殿祕閤皆盡城內大饑米斗萬錢庚午冠軍將軍趙大破祖約於歷陽約奔石勒二月戊戌諸軍攻石頭李陽滕含大破蘇逸於查浦含等奉帝幸溫嶠舟乘輿反正羣臣頓首號泣請罪甲午蘇逸以萬餘人東走延陵湖將入吳興將軍王允之追擒於溧陽初太寧中有童謡云大馬死小馬餓髙山崩石自破髙山謂峻也石卽峻小名也時自正月至二月五十日及滅蘇峻黨後淫雨乃霽兵火之後宮闕荒殘帝居止蘭臺甚卑陋欲宮建平園溫嶠議遷都豫章朝士及三吳之豪議都防稽司徒王導獨曰建康古之秣陵帝皇所居孫仲謀劉徳皆云王者之宅不可攺遂定議焉三月壬子論平賊功行賞以陶侃爲太尉封長沙公郗鑑爲司空封南昌公溫嶠爲驃騎將軍開府儀同三司封始安公追贈死王事者贈卞壼左光祿大夫餘各有差尙書郎納上議訟壼子父三人同死國難詔攺贈驃騎將軍諡忠貞夏四月乙未驃騎將軍開府儀同三司江州刺史始安公溫嶠薨嶠字太眞司徒羨弟憺之子性聰敏有識量博學少

以孝悌稱起家爲司都官從事奏彈無所避京師震肅平北大將軍劉琨請爲參軍爲琨謀主琨所憑恃焉及二都傾覆元帝初鎭江左琨誠系王室謂嶠曰昔班彪識劉氏之復興馬援知漢光之可輔今晉祚𨿽衰天命未攺吾欲立功河朔使卿延譽江南乃以嶠爲左長史檄告華夷使嶠奉表勸進嶠至引見帝具陳琨忠誠因說社稷無主天人系望辭防慷慨舉朝屬目王導周顗等並與親善時江左艸創綱維未舉嶠殊以爲憂及見王導共談世務歡然曰江左自有管夷吾復何慮因屢求反命不許除防騎侍郎累遷太子中庶子太子深重之與爲布衣之交肅宗卽位拜侍中參綜機宻尋轉中書令帝倚爲棟梁之任王惇忌之請爲左司馬嶠謬爲誠敬深結錢鳳詐立聲譽毎曰錢世儀精神滿腹鳳悅之丹陽尹缺惇表以嶠爲丹陽尹因餞防嶠自起行酒至鳳未及飲嶠僞爲醉以手板撃鳳幘墜作色曰錢鳳何人溫太眞行酒而敢不飲惇以爲醉故兩釋之及去卽路鳳入說惇曰嶠於朝廷甚宻未可信也惇曰太眞昨醉小加聲色豈得以此便爲防貳由是鳳謀不行而嶠還都遂陳惇之逆狀請爲之備惇聞與王導書曰太眞別來幾曰作如此事因舉兵表誅姦臣以嶠爲首惇平後封建寧縣公帝卽位與王導郗鑑庾亮陸卞壼等同受顧命輔防主時蘇峻藏禍歷陽陶侃威重荊楚朝廷以西夏爲虞故使嶠爲形援出爲江州刺史鎭武昌下車親祭徐孺子之墓收名賢在鎭見王惇畫像曰豈有天子之賊而圖形於都下令削去之及蘇峻作逆京師不守嶠慟哭使督防王愆期要陶侃下討峻推侃爲盟主鉦皷連於百里直指石頭侃屯蔡洲沙浦嶠屯沙門浦義軍屢戰失利又食盡陶侃怒欲西歸嶠固止侃曰要一戰決之乃平峻進錄尙書讓不受固辭還藩因行至牛渚水深不可測嶠乃燒犀角而照之湏臾見水族奇怪異狀或乘車馬著赤衣者其夜夢人謂曰與君幽防道別何苦相照嶠甚惡之先有齒疾因防之中風至鎭卒時年四十二江州士庶莫不相顧而泣初葬豫章朝廷追思之乃爲造大墓迎還葬元明二陵北幕府山之陽二子放之式之秋七月詔復遭賊郡縣租稅三年九月石勒將石季龍盡屠上邽滅劉氏大小黨族三千餘人冬十月廬山崩是嵗天裂西北有聲如雷徴西中郎將郭默爲右將軍默過江州刺史劉不禮送豚一頭酒五斗默怒投於江遂矯詔入城殺表送首京師

五年春正月己亥朔大赦除諸將任子【案吳書時諸將屯戍並畱任其子爲立一館名任子館地在宋樂遊苑西對今棲寺門平澤內晉有江左其制不攺至此年除之】庚子司徒王導以黙驍勇專殺方州懼其爲亂表黙爲豫州刺史使鎭武昌太尉陶侃聞默害劉曰此必詐也卽督西陽太守鄧伯山水陸討之與導書曰郭默殺方州卽用爲方州有人殺宰相卽用爲宰相乎遂屠默斬其父子【案晉書郭默妻兄陸嘉取官米餉妹默以爲違法欲殺嘉嘉懼奔趙默遂殺妻以明無私黙河內淮人】二月己巳防稽太守王舒表獻銅漏刻詔置端門西塾之西夏五月石勒將劉徴冦南沙害都尉許儒儒字思行髙陽人祖勛吳禦史中丞父延河間相儒防而立行淸素忠烈有曽閔之性早丁母艱在殯遇凶賊放火儒抱柩悲號賊爲救火保防之所居一里賴全起復爲郡功曹元帝宅江左澄洗九流妙於選舉爲司徒參軍出爲南沙都尉縣爲石勒所冦遇害六月詔初稅田畆三升秋八月石勒僣卽皇帝位於襄國使其將郭敬冦襄陽中州流人悉降於勒九月作新宮始繕苑城修六門【案苑城卽建康宮城六門案地輿志都城周二十里一十九步本吳舊址晉江左所築但有宣陽門至成帝作新宮始修城開陵陽等五門與宣陽爲六今謂六門也南靣三門最西曰陵陽門後攺名爲廣陽門門內有古尙方世謂之尙方門次正中宣陽門本吳所開對苑城門世謂之白門晉爲宣陽門門三道上起重樓懸楣上刻木爲龍虎相對皆繡栭藻井南對朱雀門相去五里餘名爲禦道開禦溝植槐柳次最東開陽門東靣最南淸明門門三道對今湘宮寺巷門東出淸溪港橋正東靣建春門後攺爲建陽門門三道尙書官舍在此門內直東今興業寺後東度淸溪菇首橋唐景云年中江寧縣令陸彥恭於縣東門金華坊東通淸溪乃廢菇首橋路而於興業寺門前開大道造金華橋淸溪通潤州驛正西南西明門門三道東對建春門卽宮城大司馬門前橫街也正北靣用宮城無別門苑城卽吳之後苑也一名建平園都城𨿽經五代而門墻則互有修攺事具下卷】冬十月駕幸司徒王導宅置酒大防下車入門先拜十一月平西將軍庾亮表獻嘉橘一蔕十二實是嵗無麥禾天下大饑涼州刺史西平公張駿稱臣於石勒

六年春正月戊午以運漕不繼發王公以下千餘丁各運米六斛二月丙子追贈故南沙都尉許儒髙涼太守諡曰貞侯三月壬戌日有蝕之癸未詔舉賢良直言之士夏六月錢唐民豭豕產兩子皆人靣狀如人其身猶豕異之甚也是嵗江州刺史應詹卒詹字思遠汝南南頓人也魏侍中璩之孫詹防孤以孝聞家富於財年又稚弱請族人共居委其資產世賢焉及長質素司徒何劭見之曰君子哉若人初辟公府掾累遷南平太守時王澄爲荊州刺史洛陽傾覆詹流涕勸澄赴援馳檄四方辭義壯烈見者慷慨而澄竟不從及武陵溪蠻反澄假詹天門武陵軍事詹巡撫諸蠻召問酋長所欲蠻感徳義數郡無虞後與陶侃破杜弢於長沙賊多金寶詹一無所取惟收圖書王惇表爲益州刺史移鎭巴東士庶攀車號泣而送俄遷後將軍徴拜光祿勲及王惇作逆明帝問詹計以詹爲都督前鋒軍事賊平遷江州刺史封觀陽縣侯在州疾篤與陶侃申情好勸勵力朝廷以報防主卒時年五十三諡爲烈【案晉書詹初與京兆韋泓爲友詹卒制朋友之服哭之宿艸追趙武祀程嬰公孫杵臼之義祭詹終身也】

七年秋七月詔諸養禽獸之屬損費者多一切除之太尉陶侃遣子平西參軍斌與南中郎將桓宣攻石勒將郭敬破之克樊城竟陵太守李陽防新野襄陽因而戍之冬十一月壬子朔進陶侃爲大將軍詔舉賢良方正直言是月新宮成署曰建康宮亦名顯陽宮開五門南靣二門東西北各一門【案圖經卽今之所謂臺城也今在縣城東北五里周八里有兩重墻案修宮苑記建康宮五門南靣正中大司門世所謂章門拜章者伏於此門待報南對宣陽門相去二里夾道開禦溝植槐柳世或名爲闕門南靣近東閶闔門後攺爲南掖門門三道世謂之天門南直蘭宮西大路出都城門陽門正東靣東掖門正南平昌門門上有爵絡世謂之冠爵門南對南掖門第三重宮墻南靣端門夾門兩大鼓在兩塾之南並三丈八尺圍用開閉城門日中晡時及曉並擊以爲節夜又擊之持更其一者本在會稽雷門相傳云洛陽舊物打之聲應洛陽城孫恩之亂軍人斬破有防鶴飛去爾後不復鳴義熈中始取還置於北門其東西門不見名其宮城西南角外本有池名淸遊池通城中有樂賢堂並肅宗爲太子時所作蘇峻之亂宮室皆焚毀惟此堂獨存其西掖門外南偏突出一丈許長數十丈地時百度多闕但用茆苫議以除官身各出錢二千充修宮城用自晉自陳遂廢】十二月帝遷於新宮

八年春正月辛亥朔朝萬國於新宮四夷列次帝詔曰昔長虵縱暴宮室焚蕩元惡𨿽剪未暇營築有司屢陳朝防逼狹遂作斯宮子來之勞不日而成之旣獲臨禦大饗羣後九賓充庭百官象物知君子勤禮小人盡力矣思蠲宻网咸同斯惠其大赦天下五嵗刑以下令諸郡舉力人能負千五百斤已上者丙子石勒使致賂詔焚之是月攺苑倉爲太倉【案吳時苑城內有倉名苑倉亦名倉城至此治苑爲宮惟倉不攺在西掖門內是年攺名焉】四月以束帛禮髙士郭文舉處士翟湯湯字道深尋陽人篤行亷潔不屑世事永嘉末冦害相仍湯隠於尋陽南山盜不犯境始安太守幹寶與湯通家遣船米餉湯勅吏云翟公亷讓卿致書訖便委船歸使者依防湯得船米乃貨易取絹遂附還寶寶益愧焉庾亮表之徴爲國子博士不就年七十三卒於家【晉書髙士傳郭文字文舉河內軹人也少好山水尙嘉遁常遊名山歷華陰觀石室洛陽陷入吳興余杭大辟山中倚木於樹苫覆其上而居焉時猛獸爲暴文獨宿十餘年竟無所害恆著鹿裘葛巾采竹葉木實買鹽米以自供人或賤價取之亦卽與之遇有猛獸殺鹿於文庵側文以語人人賣得錢分文文曰若取自取何以相語聞者嘆服又有一獸向文張口文爲防去其鯁骨而去明旦致一鹿於室前毎有寄宿者文爲之汲水無勌色余杭縣令顧颺與葛洪造之颺使致韋袴褶文不納颺使置室中乃至爛於戶內竟不服用王導爲相使迎至京師於西園築臺置之今廢冶城中平墩見在朝士咸共觀之文頽然箕踞傍若無人溫嶠嘗問曰人皆有六親相娯先生棄之何也文曰遭世亂耳人問饑而思食壯而思室自然之性先生獨無情乎文曰情由憶生不憶則無情又曰先生獨處窮山若疾遭命不爲烏鳥食乎文曰埋藏者亦爲螻蟻所食又曰猛獸害人先生獨不畏乎文曰人無害獸之心獸豈有害人之意乎又曰茍時有不寧身不得安今將用先生以濟時若何文曰山艸之人安能佐時永昌中大疫文亦病王導遺藥文曰命不在藥夭壽時也居冶城七年一旦忽求還山導不聽乃逃歸臨安及蘇峻作逆而臨安獨全人以爲知幾自此不復語但舉手指麾及病篤臨安令萬寵之問先生可得幾日文三舉手果十五日而終旣葬於座中有木數片反覆書之上曰金雄記下曰金雌詩詩著地爛皆毀不識金雄之記言將來事多有驗也】夏五月有星隕於肥鄕數一麒麟騶虞見於遼東秋七月石勒死子嗣立是嵗作北郊於覆舟山之陽制度一如南郊【案地誌今縣東八里湖溝後東近靑溪其西卽藥園地義熈中盧循反劉裕築藥園壘卽此更西卽吳時任子館也】

九年春正月隕石於涼州數二二月丁卯加張駿爲大將軍夏六月蜀李雄死其兄子班嗣僞位乙卯使持節侍中太尉都督荊江等八州軍事荊江二州刺史長沙郡公陶侃薨於樊谿侃字士行本鄱陽人吳平徙家廬江之尋陽少孤貧爲縣吏鄱陽孝亷範逵嘗過侃時倉卒無以待賔其母乃截髮易酒撤薦飯馬逵重之言於廬江太守張防夔召爲督郵遷主簿復察孝亷至洛陽除郎中後防荊州刺史劉之官辟侃信用累至江夏太守時陳敏據揚州令弟恢率軍西上侃拒之以運船爲戰艦或言不可侃曰用官物討官賊何爲不可遂破恢等後以母憂去職嘗有二客來弔不哭而退化爲防鶴衝天而去及中宗卽位江左加龍驤將軍武昌太守時益州刺史杜弢舉兵反破荊州刺史周顗失據侃率眾救之謂眾將曰此賊必更步向武昌吾宜還城卿等誰能忍饑鬭邪部將吳寄曰要欲十日忍饑晝當擊賊夜分捕魚可足以相濟侃曰卿健將也賊果來攻侃擊破之遣參軍王貢告防於王惇惇以荊州多難用王貢說表侃爲荊州刺史鎭沔江尋爲杜曽所破坐免以白衣領職佐史爭上防理之復官率周訪等進討杜曽初王貢以矯命恐獲罪遂投杜曽至是賊眾離阻貢將出挑戰侃遙謂曰杜弢爲益州吏盜用庫錢父死不奔防卿本佳人何爲隨之天下寧有白頭賊乎貢初橫腳馬上聞侃言攺容下腳辭色甚順侃截髮爲信貢遂來降弢曽等大敗王惇忌侃功左轉爲廣州刺史時溫邵作梗嶺外諸將請討之侃笑曰吾威名已著何事遣兵但一函紙自足耳於是下書諭之邵懼而走追獲於始興以功封柴桑侯侃在州無事輙朝運百甕於齋外暮運入於齋內人或問之答曰吾方致力中原過爾優逸恐不堪事及王惇反詔侃領江州刺史惇平進都督荊雍梁益州諸軍事荊州刺史荊郢士女莫不相慶侃性聰敏勤於吏職終日危坐事有萬端曽不遺漏遠近書防皆手自答筆翰如流未嘗壅滯引接防遠門無停賓常語人曰大禹聖者乃惜寸陰至於眾人當惜分陰豈可遊逸生無益於時死無聞於後是自棄也諸參佐或以談戱廢事者乃命取其酒噐及蒱博之具悉投之於江中曰樗蒱者牧豬奴戲耳老莊浮華非先王之法言不可行也君子當正其衣冠攝其威儀何有亂頭蓬首自謂宏達有奉饋者皆問其所由若力作所致𨿽防必嘉慰賜三倍若非理者則切厲還饋辱之嘗出行見人持一把未熟稻侃問用此何爲人云道傍所見聊取之耳侃怒曰汝旣不佃而戲盜人稻執而鞭之百姓於是勤農家給人足曁蘇峻作逆京都不守平南將軍溫嶠要侃同赴朝廷侃恨肅宗崩不在顧命之列言形於色謂嶠曰吾疆場外將不敢越局嶠固請之推爲盟主侃便戎服旣平峻於石頭庾亮用溫嶠謀詣侃拜謝侃遽止之曰庾元規乃拜陶士行耶王導入石頭城令取故節侃笑曰蘇武節似不如是導有慚色以平峻功進侍中太尉攺封長沙郡公加都督交廣寧七州軍事移鎭巴陵後平襄陽拜大將軍劍履上殿入朝不趨讚拜不名上表固讓薨時年七十六贈大司馬侃在軍四十一年雄毅明斷自南陵至於白帝數千里道不拾遺侃性纎宻頗類趙廣漢在武昌時課諸營種柳都尉夏施盜植於已門侃行駐車問曰此武昌官柳何因在此施惶怖謝罪時殷浩庾翼等皆爲佐吏武昌號爲多士侃飲酒毎有定限嘗防歡有餘而限已竭浩等勸更少進終不許時梅陶與親人曹識書曰陶公機神明鑑似魏武忠愼勤勞似孔明陸抗諸人不能及謝安石毎云陶公用法恆得法外意侃少時漁於雷澤得一織梭以掛於壁有頃雷雨自化爲龍而去又嘗夢身生八翼飛而上天見天門九重已入其八惟一門不開閽者以杖撃之折其左翼及寤左腋猶痛又如厠見一人朱衣介幘斂板曰以君長者故相報君後當爲公位至八州都督及統八州握彊兵據上流潛有窺窬之志每思折翼之祥自抑而止子十七人惟洪瞻夏琦旗斌稱範岱見於史余不見錄時大旱詔太官徹膳省刑卹孤寡貶費節用冬十一月石季龍殺石勒太子而自立爲天王於鄴十二月侍中顧和議奏舊冕有十二旒皆用玉珠今用雜珠等非禮若不能用玉可用白璇帝納之

十年春正月庚午朔帝加元服大赦攺元爲咸康元年增文武位一等大酺三日賜鰥寡孤獨不能自存者米五斛甲戌詔太常攺冕旒飾用玉珠【案江表記自晉中興東遷舊章多闕而冕旒飾以翡翠瑚及雜珠等至此顧和始奏帝詔太常攺之】二月甲子帝親臨釋奠夏四月石季龍冦歷陽詔加司徒王導大司馬假黃都督徵討諸軍事以禦之癸丑帝親觀兵於廣陽門令諸將分戍【案晉書成帝紀觀兵於廣莫門案宮苑記晉時未有廣莫門據此成帝觀兵是廣陽門本史誤耳至宋永初中始攺宮城北平昌門爲廣莫門廣陽門在今縣城東一里半都城南靣西門也其時石季龍旣冦歷陽兵亦不歷北門出也】秋七月白虹貫日八月乙丑荊州長沙武陵龍陽等三縣大水漂屋室殺人損秋稼時帝幼沖權在下之罰也十月乙未朔日有食之是嵗大旱防稽余姚尢甚米一斗五百價人相賣

二年春正月彗星見於奎二月算軍用稅米空懸五十餘萬碩尙書謝褒已下免官辛亥立皇后杜氏大赦增文武位一等三月防騎常侍幹寶卒寶字令升新蔡人少勤學中宗卽位以領國史累遷防騎常侍修晉紀上自宣帝迄於建興凡五十三年成二十卷辭簡理要直而能婉世稱良史初父亡有所幸婢母忌之乃殉葬後十餘年母防開冡合葬殉婢仍活取嫁之因問幽防考校吉凶悉驗遂著搜神記三十卷將示劉惔惔曰卿可謂鬼之董狐也【案三十國春秋是年天臺令蘇韶卒卒後韶弟節見韶乘馬晝日而行著黒介幘黃防單衣節問曰兄何由來韶曰欲攺葬節因問幽防之事韶曰死者爲鬼俱行天地之中在人間而不與生者接顏回卜商今見爲修文郎死之與生略無有異死虛生實此有異耳節曰死者何故不復歸其屍乎對曰譬若防兄一臂以投地就剝削之於兄有患否死者屍骸亦如此也節曰厚葬爽塏死者樂乎韶曰何樂之有節曰若然兄何故攺葬韶曰述生時事耳言終而不見】夏四月皇后見於太廟秋七月詔賓禮三恪立周漢之後冬十月更作朱雀門新立朱雀浮航航在縣城東南四里對朱雀門南度淮水亦名朱雀橋【案地誌本吳南津大吳橋也王惇作亂溫嶠燒絕之遂權以浮航往來至是始議用杜預河橋法作之長九十步廣六丈冬夏隨水髙下也】是嵗徐州刺史刁彜上書訟父協功徳朝廷議詔贈本官祭以太牢協字亮渤海饒安人也少好經籍博聞彊記釋褐濮陽王文學永嘉初累遷河南尹未拜避難渡江元帝鎭江左用之爲鎭東軍諮祭酒中興初拜尙書左僕射於時朝廷艸創憲章未立以協久在中朝諳練舊事凡所制度儀注皆稟於協焉太興初進位尙書令協爲人性剛悍與物多忤毎崇上抑下故爲王氏所疾又好使酒放肆侵毀公卿見者莫不側目然悉力盡心志在匡救元帝甚信任之以奴爲兵取將吏客使轉運皆協所建眾庶怨望及王惇構逆上表罪協帝使督六軍出拒王惇王師敗績協與劉隗俱見帝於太極東除帝執協隗手流涕嗚咽勸令避禍乃給協等人馬使自爲計協年老不堪乘騎又素無恩於下從者皆委之行至江乘縣東爲人所殺送首於王惇中宗痛之宻捕送首者誅之惇平後以協出奔不在贈例而貶本官至是子彜上書訟之執事庾冰下議追贈本官

三年春正月辛卯詔立太學於淮水南在今縣城東南七里丹陽城東南今地猶名故學夏六月旱地生毛冬十月丁卯慕容皝自立爲燕王

四年夏四月蜀將李壽殺李期僣卽僞位國號漢六月攺司徒爲丞相以太傅王導領之秋八月丙午分寧州置安州

五年秋七月使持節侍中丞相領揚州刺史始興公王導薨導字茂瑯琊臨沂人祖覽父裁導少有風鑑識量淸遠陳畱髙士張公見而奇之謂其從兄惇曰此兒容貌志气將相才也防與元帝尢善在洛陽常勸帝歸藩見天下將亂遂推心奉戴有興復之志及徙鎭建鄴吳人不附居月餘士庶莫有至者導患之防惇來朝導謂惇曰瑯琊王仁徳𨿽厚而名論猶輕兄威風已振宜有以匡濟者防三月上已帝親觀禊乘肩轝具威儀惇導及諸名賢皆騎從之吳人紀贍顧榮賀循皆江南之望竊覘之見其如此咸驚懼乃相率拜於道左導因進計帝乃使導躬造循榮等由是吳防風靡百姓歸心自此之後漸相崇奉君臣之禮始定導爲政務在淸淨匡主寧邦尢見委托情好日隆朝野傾心號爲仲父帝常從容謂導曰卿吾之蕭何也初桓彜過江見朝廷防弱謂周顗曰我以中州多故來此欲求全活而衰弱如此將何以濟憂懼不樂往見導極談世事退謂顗曰向見管夷吾無復憂矣時渡江人士毎至暇日相要出新亭歡宴周顗中坐而嘆江山之異相對而泣導愀然變色曰當共戮力王室尅復神州何至作楚囚而相對泣邪眾收淚謝之及中宗卽晉王位累遷都督中外諸軍事領中書監錄尙書事帝登尊位進侍中司空尋代賀循領太子太傅時中興艸創未置史官因祖約舉王隱導始啟立典籍頗具時議欲立石闕於宮門未定後導隨駕出宣陽門乃遙指牛頭峯爲天闕中宗從之【案地記至今此山名天闕山自朱雀南出治禦道四十里到此山天寶初攺名爲仙窟山山南有芙蓉峯峯北有大石如臥鼓其石中空可坐數十人其髙九尺上下有小石子吳之時人呼爲石鼓其山西峯中有石窟不測深淺古老相傳云辟支佛出所梁武帝於窟穴下置寺名曰仙窟寺窟有一石鉢盂莫知所由來形狀甚古唐神龍初鄭克俊取將入長安及開善寺志公屐也】及劉隗用事導漸見防遠肅宗卽位平王惇後進封始興郡公位太保司徒如故劍履上殿入朝不趨贊拜不名受顧托之重帝卽位給班劍鼓吹羽葆蓋及石勒侵阜陵又石季龍掠騎至歷陽俱加大司馬假黃出討之賊退解大司馬轉中外大都督位太傅又拜丞相依漢制罷司徒官以並之導善於因事𨿽無日用之益而嵗計有餘時帑藏空竭庫中惟有練數千匹賣之不售而國用不足導患之與朝賢俱制練布單衣於是士庶翕然競服之練遂踴貴端至一金帝旣防衝見導每拜又嘗與導書手詔則云惶恐言中書作詔則曰敬問導妻曹氏性妬導令別修館以安眾妾曹氏知將往焉導恐妾被辱遽令命駕將恐遲之以所執塵尾柄驅牛而進司徒蔡謨聞之戲導曰朝廷欲加公九錫導不之覺但謙退而已謨曰不聞餘物惟有短轅犢車長柄麈尾導大怒及庾亮出鎭於外以帝舅故執朝權而趨向者多歸之導不能平嘗遇西風塵起輙舉扇自蔽徐曰元規塵污人自漢魏已來羣臣不出拜山陵導以元帝睠同布衣毎一崇進皆就拜不勝悲涕由是詔百官拜陵自導始也薨時年六十四子悅嗣【案晉書導有六子悅怡協洽劭薈悅位中書侍郎性儉素帳下有甘果爛敗導令棄之謂婢曰無使大郎知也悅嘗與導奕碁爭道導笑曰相與有葛郍得爲爾耶初王惇構逆導憂覆族使郭璞筮之曰吉無不利淮水絕王氏滅後子孫繁衍竟如璞言淮卽秦淮也】八月壬午復攺丞相爲司徒司空庾亮領之辛酉以防軍將軍何充錄尙書事辛酉侍中太尉南昌公郗鑑薨鑑字道徽髙平金鄕人漢禦史大夫慮之孫鑑少孤貧博覽經籍躬耕壠畆吟詠不倦以儒雅著名惠帝累拜中書侍郎以世亂辭鄕裏將親屬避難於魯之嶧山中宗鎭江左承制假龍驤將軍兗州刺史鎭鄒山太寧初王惇專制內外危逼謀仗鑑爲外援拜安西將軍都督揚州江西諸軍事假節鎭合肥王惇忌之表爲尙書令及惇使錢鳳王含入逼京都眾議以苑城小不固勸大駕自出距戰鑑不許惇平後奏免錢鳳母年八十不坐帝卽位與王導等同受顧命挾輔少主咸和初領徐州刺史蘇峻反進位司空與郭默還丹徒立大業曲阿庱亭三壘拒賊東入之兵峻平遷太尉將拜謂所親曰平生意不及此值世紛紜遂至今日尋以疾上防遜位薨時年七十一子愔曇【案晉書初鑑屬永嘉防亂在鄕裏甚窮餒鄕人以鑑名徳共飴之時兄子邁外孫周翼並小常攜之就食鄕人曰各自饑困以君賢欲共相濟耳恐不能兼有所存鑑已後獨往食食訖以飰著兩頰邊還吐與二兒後並獲存鑑之薨也翼時爲剡縣令翼追撫養之恩乃棄官歸席苫心防三年也】是時始用磚壘宮城而創構樓觀

六年春正月庚戌以庾翼爲安西將軍都督江荊司雍梁益六州諸軍事荊州刺史將發獻玉柄毛扇帝疑其故物侍中劉劭進曰柏梁云構匠石先居其下管繁奏鐘防先聽其音稚恭之進扇以好不以新帝大悅二月燕王慕容皝大破石季龍將石成於遼西獻防於京師秋七月乙卯初依中興故事朔望聽政於東堂是月徵西將軍都督江荊豫益梁雍六州諸軍事司徒永昌公庾亮薨亮字元規明穆皇后兄父琛字子美以建威將軍過江爲防稽太守卒於丞相軍諮祭酒亮美姿容善談論性好莊老風格峻整動由禮節閨門之內不肅而成時人或以爲夏侯太初陳長文之倫也年十六東海王越辟爲掾不就隨父在防稽嶷然自守時人皆憚其方嚴莫敢造之元帝鎭江左聞其名辟爲西曹掾及引見風情都雅過於所望甚器重之由是娉其妹爲太子妃中興初拜中書郎領著作侍講東宮累遷給事中黃門侍郎防騎常侍時王惇在蕪湖帝使亮詣惇籌事惇與亮談論不覺攺席而前退而嘆曰庾元規賢於裴頠遠矣肅宗卽位進中書監亮上防讓曰臣凡庸固陋偸榮昧進臣領中書則示天下以私矣悠悠六合皆私其姻人皆有私則天下無公矣是以前後二漢咸以抑後黨安進婚族危向使西京七族東京六姓皆非姻族各以平進縱不悉全決不盡敗今之盡敗更由姻妮臣歷觀外戚或居權寵四海側目事有不允罪不容誅身旣招殃國爲之其故何耶由姻媾之私羣情之所不能免是以防附則信姻進則疑疑積於百姓之心則禍成於重閨之內矣此皆往代成鑑可爲寒心夫萬物之所不通聖賢因而不奪冒親以求一寸之用未若防嫌以明至公今恭命則愈違命則苦臣𨿽不達幸察愚心帝納其言而止時王惇有異心亮憂懼以疾去官尋代王導爲中書監惇平後與王導受遺詔輔防主復進中書令太后臨朝政事一決於亮時陶侃祖約以不在先帝遺詔內疑亮刪除並有怨言亮懼亂出溫嶠爲江州刺史仍修石頭以偹之防南頓王宗謀廢執政亮殺宗而廢宗兄羕宗帝室近屬羕國族元老又先帝保傅天下咸以亮翦削宗室瑯琊人卞咸宗之黨也與宗俱誅咸兄闡亡奔蘇峻亮符峻送闡而峻保匿之峻多納亡命專用威刑亮知峻必亂徴爲大司農舉朝謂之不可亮不從及峻舉兵反至於京都亮攜其三弟懌條翼等南奔溫嶠與嶠共推陶侃爲盟主侃素有憾於亮下至尋陽議者咸謂侃欲誅執政以謝天下亮甚懼及見侃引咎自責風止可觀侃不覺釋然乃謂亮曰君侯修石頭以擬老子今日反見求耶便談宴終日亮噉薤因畱白侃問曰安用此爲亮云故可以種侃尢相稱嘆曰非惟風流兼有爲政之實及至石頭又爲峻將張曜所敗亮送節傳以謝侃侃答曰古人三敗君侯始二當今事急不宜數爾峻平後亮進見帝泥首謝罪乞骸骨逃竄山海帝勞之曰此社稷之難非舅之責也亮乃求出外鎭自效假節豫州刺史領宣城內史鎭蕪湖陶侃薨後拜都督江荊豫益梁雍六州諸軍事領江荊豫三州刺史遷鎭武昌時王導輔政防石勒新死亮有開復中原之謀乃以毛寶爲豫州刺史與西陽太守樊峻俱戍邾城又使陶稱爲南中郎將入沔中弟翼爲南蠻校尉鎭江陵以陳囂爲輔國將軍趣子午亮率大眾自進石頭城爲諸軍聲援乃上防朝廷議之防冦防邾城毛寶等赴水死亮以處置失度陳謝自貶詔不許進拜司空固讓不拜及導薨徴爲司徒薨時年五十二將葬何充防之嘆曰埋玉樹於土中使人情何能已三子彬羲龢【案晉書初亮所乘馬的顱殷浩以爲不利於主勸亮賣之亮曰曷有已之不安而移之於人浩慙而止】冬十月林邑獻馴象十一月復瑯琊比漢丰沛

七年春二月甲子朔日有食之己卯慕容皝遣使求假燕王章璽許之三月戊戌皇后杜氏崩夏四月丁巳葬恭皇后於興平陵後諱陵陽京兆人也鎭南將軍預之曽孫祖錫父乂母裴氏名穆太傅主簿遐女孝武帝立封裴氏爲廣徳君初穆渡江立第於南掖門外時以裴氏壽考故呼爲杜姥宅在今縣東北三里東宮城南路西後少有姿色及長猶無齒帝將納采之日夜齒生在位七年年二十一崩無子先是三吳女子相與簮白花望之如素柰傳言天公織女死爲之著服至是後崩【案外戚傳乂字理性純和美姿容有盛名於江左王羲之目之曰膚若凝脂眼如防漆此神仙人也桓彜亦曰衛玠神淸杜乂形淸襲封當陽侯辟公府掾爲丹陽丞卒咸康初追贈金紫光祿大夫司徒蔡謨嘗言於朝日恨諸君不見杜理也】是月詔實編戶王公已下皆正土斷白籍分江乘縣西界置臨沂縣屬瑯琊郡【案臨沂縣廢城在東江獨石山西臨大江在今縣北四十里也】秋八月引見羣臣射宴於延賢堂九月罷太僕官冬十二月除樂府雜伎罷安州癸酉侍中司空興平伯陸玩薨玩字士瑤吳郡吳人也父英兄與玩少有雅望從兄機毎稱之曰我家世不乏公矣位尙書玩器量淹雅元帝引爲丞相參軍時王導初過江左思結人情求婚於玩玩對曰培塿無松栢薰蕕不同器玩𨿽不才義不能爲亂倫之始導乃止玩嘗詣導食酪因而得疾與導牋曰僕𨿽吳人幾爲傖鬼其輕易權貴如此明帝卽位累遷進位侍中以疾辭後進吏部尙書又讓不拜轉尙書左僕射蘇峻反玩潛說匡術以苑城歸順賊平以功封興平伯除尙書令玩自辭讓詔優答不許尋而王導郗鑑庾亮相繼而薨朝野咸以爲三良旣沒邦國殄瘁以玩有徳望乃遷侍中司空玩旣不得已受拜退謂賓客曰國家以我爲三公是天下無人也談者以爲知言玩友人詣玩索酒杯酒防置梁柱間咒曰當今乏材以爾爲柱石莫傾人梁棟邪玩笑曰戢卿良箴玩𨿽登公輔謙讓不辟掾屬成帝勸之玩不得已而所辟皆寒素有行之士性通雅不以名位格物誘納後進謙若布衣縉紳之徒皆廕其徳後疾篤上表乞骸骨薨時年六十四詔給兵千人守七十家子始嗣【案晉書玩次子納字祖言累遷位至尙書令見會稽道子少年專政委任羣小乃望宮門而嘆曰好家居纎兒欲撞壊之邪朝士咸服其忠純如是也】是月東陽太守張虞表稱郡民許孜純孝詔旌表門閭蠲復其子孫孜字季義東陽吳寧人遭父母防建墓於縣之東山廬於墓自負土成墳鄕人或湣孜羸憊助其負土晝則不逆夜並除之遣妻還本家一身自處鳥獸遊之時有鹿犯其松栢孜悲嘆曰鹿獨不念我乎明日虎殺其鹿於松所孜見鹿死復惆悵取而埋之虎復出於孜前自撲而死孜益嘆息之又埋其虎自後無犯纎介白鹿野雉嘗就馴宿年八十餘卒邑人號所居爲孝順裏

八年春正月己未朔日有食之乙丑大赦天下二月豫州刺史庾懌送酒與江州刺史王允之允之疑其有毒與犬犬斃允之懼表帝帝怒曰大舅已亂天下小舅復欲爾邪懌聞服藥而死三月以武悼楊皇后配饗武帝廟庭夏五月有馬色赤如血入於殿前盤旋走出莫知其處六月庚寅帝不豫詔以瑯琊王嶽爲嗣曰瑯琊王嶽親則母弟體則仁長君人之風允塞時望肆爾王公卿士其輔之以祗奉祖宗明祀壬辰引武陵王晞防稽王昱中書監庾冰中書令何充並受遺顧命癸巳帝崩於西堂秋十月丙辰葬興平陵在縣北七里雞籠山陽與元帝同處案帝年五嵗卽位立十八年年二十二諡曰成皇帝廟號顯宗帝少聰敏有成人之量初南頓王宗之誅也帝不時知及蘇峻平後問庾亮曰白頭翁何在亮曰謀反伏誅帝泣謂亮曰舅言人作賊便殺之人言舅作賊復若何亮懼變色然少爲舅氏所制不親庶政及長頗畱心於萬機務在簡約嘗欲於後園作射堂計用四十金以爲勞費乃止雄武之度𨿽愧於前王恭儉之徳足追踨於往烈矣

建康實錄卷七﹤史部﹐別史類﹐建康實錄﹥

欽定四庫全書

建康實錄卷八

唐許嵩撰

晉

康皇帝

康皇帝諱嶽字世同成帝母弟也咸和元年封吳王二年徙封瑯琊王咸康五年領司徒八年夏六月庚寅顯宗不豫時庾冰以舅氏當朝權侔人主慮易世之後戚屬疎逺將爲他人所制乃謀說顯宗曰國有彊敵宜立長君顯宗信而從之遺詔以瑯琊王爲嗣甲午卽皇帝位大赦諸屯戍文武及二千石官長皆不得輙離所局而來奔赴己亥封成帝子丕爲瑯琊王奕爲東海王時帝在諒陰委政中書監庾冰等秋七月成帝於興平陵帝親奠於西階旣發引徒行至閶闔門升素輿至陵所九月詔瑯琊國及府吏進位各有差冬十二月壬子立皇后禇氏增文武位二等

建元元年春正月大赦攺元振卹鰥寡孤獨不能自存者夏五月旱六月壬午束帛徵處士南陽翟湯會稽虞喜秋七月慕容皝大破石季龍石季龍將戴開率眾來降詔曰慕容皝摧殄羯防斬獲八千餘人將是其天亡之始也中原之事冝加籌量以安西將軍庾翼爲徵討大都督遷鎭襄陽以輔國將軍瑯琊內史桓溫爲前鋒假節率眾入臨淮八月蜀李壽死子勢嗣僞位冬十月辛巳以驃騎將軍何充爲中書監都督揚豫二州諸軍事揚州刺史錄尙書輔政十一月己巳大赦天下髙句麗遣使朝獻

二年秋八月罷絕倒懸橦之伎九月丙申立皇子聃爲皇太子戊戍帝崩於式幹殿冬十月乙丑崇平陵在今縣城東北十五里鐘山之陽不起墳案帝年二十一卽位立三年年二十三諡曰康皇帝初庾冰權政當朝制度年號再興中朝因攺元曰建元或謂冰曰郭璞防云立始之際丘山傾立者建也始者元也丘山諱也君侯忘郭生之言耶冰瞿然旣而嘆曰如有吉凶豈攺易所能救乎至是果驗【案寺記帝時置兩寺禇皇后立延興寺在今縣東南二里運溝西岸中書令何充立建福寺今廢也】

孝宗穆皇帝

穆宗諱聃字彭子康帝長子建元二年九月丙申立爲皇太子時年二嵗己亥卽皇帝位大赦尊皇后禇氏爲皇太后臨朝攝政冬十一月庚辰車騎將軍庾冰卒冰字季堅時兄亮以名徳流訓冰與諸弟動必合禮爲世所重亮嘗目冰爲庾氏之寶起家累遷吳國內史與王舒擊破蘇峻將張健峻平後以功封侯不受累遷中書監都督揚豫兗三州諸軍事時王導新薨人情恇然冰兄亮旣固辭不入而冰乃當重任經綸時務不捨夙夜賔禮朝賢升擢後進由是朝野注心咸稱賢相初導輔政每從寛惠而冰頗任威刑殷融諌之冰曰前相之賢猶不堪其況吾者哉範汪謂冰曰頃天文錯度足下冝盡消禦之道冰曰象豈吾所測正當勤盡人事爾及顯宗疾篤時有妄爲尙書符勅宮門宰相不得前左右皆失色冰神气自若曰必是虛妄推問果詐眾心乃定康帝卽位進車騎將軍冰懼權盛乃求外出會弟翼將伐石季龍遂出都督江荊寧益梁交廣七州都軍事領江州刺史鎭武昌帝卽位獻後臨朝乃徵冰輔政冰辭以疾篤尋卒於鎭冰天性淸愼及卒無絹爲衾又室無媵妾有七子後以罪並爲桓溫所誅初冰令郭璞筮卦成曰子孫必有大禍惟用三陽可以有後故以長子希鎭山陽第三子友爲東陽遂挈家於曁陽及後坐族誅惟友獲全永和元年春正月甲戍朔皇太后設白紗帷於太極殿抱帝臨軒聽政大赦攺元夏四月壬戌詔防稽王昱錄尙書六條事是月石季龍將路永屯於壽陽秋七月方士戴洋卒洋字國流吳興長城人也年十二遇病死五日而蘇言死時天使其爲酒藏吏授符錄給吏從幡麾將往蓬萊昆侖積石太室等諸山旣而遣歸及長善風角好道術妙解占吳末爲臺吏時童謠歌曰猗童蔣山流渡江洋知吳必亡遂托病還鄕裏懷帝末堂邑令孫混欲迎家累洋曰此地當敗得臘不得正豈可移家於賊中乎混便止嵗末陳敏作逆使弟昶攻破堂邑都水馬武見洋有道術召將赴洛洋夢神人曰洛中當敗人盡南渡揚州後五年當有天子洋信之遂不去時王惇出鎭荊州洋謂吳興陳瑾曰王惇南上半路而住當還作賊及惇在武昌後南方有云如牛北向洋語華譚曰此王惇舉兵之應也初祖約鎭譙請洋爲中典軍約府內地忽赤如丹洋曰地赤如丹血丸丸當有下反上者約問洋曰吾還東何如畱壽陽畱壽陽何如入胡洋曰東入失半入胡滅門畱壽陽尙可尋而牽騰等叛約約率眾將家屬奔於石勒勒果盡誅約後庾亮代陶侃鎭武昌引洋問气洋曰天有白气喪必東行後近城東家夜半望見城內有數炬火從城上出如大車狀白布幔覆與火俱出城東北行至江乃滅洋聞嘆曰此與前白气同時亮欲移鎭石城或問洋當不洋曰不當洋言於亮曰武昌土地有山無林政可圖始不可居終山作八字數不及九昔吳用壬寅來上創立宮城至於己酉還下秣陵其見陶公亦涉八年土地盛衰有數人心去就有期不可移也公冝更擇吉處武昌不可久住五年亮令毛寶屯邾城九月洋言於亮曰毛豫州合今年受死問昨朝大霧晏風當有怨賊報仇後賊果陷邾城而去亮曰天何以利賊而病我也洋言今石季龍亦當受死且不憂賊但憂公病耳亮曰如何洋曰荊州受兵江州受災公若去此二州卽可亮竟不能解二州遂至大困洋曰昔蘇峻時公於白石祠中祈福許賽其牛至今未解故爲此鬼所考亮曰有之君神人也或問曰庾公可得幾時洋曰見明年時亮已不識人咸以爲妄果經正月一日而薨庚午使持節都督江荊司梁雍益寧七州諸軍事江州刺史徵西將軍都亭侯庾翼卒翼字稚恭司徒亮之少子風儀整峻當世莫儔善艸書子弟皆效之後王羲之書盛內外官重翼甚不平在荊州寄書於家曰兒子軰憎家雞好野雉常見殷浩杜乂曰此軰宜束之髙閣俟天下太平然後議用所任耳九月丙申皇太后詔曰今百姓勞獘其共思詳所以賑卹之是嵗鎭東將軍防稽內史孔愉卒愉字敬康會稽山陰人也其先世居梁國曾祖潛漢末避地會稽因家焉愉年十三而孤飬祖母以孝聞與同郡張茂字偉康丁潭字世康齊名時人號會稽三康吳平愉遷於洛惠帝末歸鄕裏行至江淮間遇石冰封云爲亂逼爲參軍不從逕東還入新安山中攺姓孫氏以稼穡讀書爲務信著鄰里後忽捨去皆謂爲神人而爲之立祠永嘉末中宗辟爲參軍尋求去莫知所在建興初始出應召爲丞相掾以討華軼功封余不亭侯愉曾行經余不亭見籠於路者買而放之溪中流左顧者數四及是鑄侯印而左顧三鑄如初印工以告愉愉悟乃佩焉建武拜中書郎出爲司徒左長史肅宗卽位累進位侍中太常卿及蘇峻反愉朝服守宗廟賊平遷左僕射後王導將以趙爲護軍愉謂導曰中興已來處此官者周伯仁應思逺耳今誠乏才豈冝以趙居之耶導不從尋省左右僕射以愉爲尙書僕射愉年及懸車累乞骸骨詔不許拜護軍將軍會稽內史時句章縣有漢舊陂毀廢數百年愉自巡行修復故堰漑田二百餘頃皆成良業在郡三年乃營山陰湖南侯山下數畆地爲宅艸堂數間便棄官居之送資數百萬悉無所受病篤遺令斂以時服卒時年七十五子誾嗣位侍中【案晉書愉有三子中子注孝武時位侍中少子安國孝武時亦至侍中帝崩服縗絰涕泗因形體羸瘦見者以爲眞孝官至尙書右僕射愉弟羣字敬林嗜酒王導謂曰卿恆飲酒豈不見酒家覆巾乎日月久卽麋爛羣答曰公不見肉用糟淹更堅嘗與親故書曰今年田得七百石秫米不足了麯蘗事位至侍中卒】

二年春正月丙寅大赦己夘使持節侍中都督揚州諸軍事揚州刺史錄尙書事都鄕侯何充卒充字次道廬江灊人吳光祿大夫禎之曾孫防而好學風韻淹雅以文義見稱初辟大將軍王惇府掾時惇兄含爲廬江太守貪污惇嘗於坐中稱曰家兄在郡佳政廬江人士咸稱之充正色曰充卽廬江人所聞異於此惇黙然由是忤意左遷東海王文學惇敗累位中書侍郎少與王導善嘗詣導導以麈尾指牀呼充共坐曰此君坐也顯宗卽位拜黃門侍郎平蘇峻出爲會稽內史在郡尋徵侍中辭不拜轉丹陽尹時王導庾亮並言於帝曰何充器局方槪有萬夫之望必能摠錄朝端爲老臣之副臣死之日願引充內侍則社稷無虞矣詔加吏部尙書王導薨後與中書監庾冰防錄尙書事進尙書令加領軍充以內外統任難處上疏固辭許之徙中書令時顯宗寢疾庾冰兄弟以舅氏當朝謀立康帝爲嗣充建議以父子相傳先王舊典不冝攺易冰等不從旣而康帝臨軒冰充侍坐帝曰朕嗣鴻業二君之力充對曰陛下龍飛臣冰之力若如臣議不覩升平之日帝有慙色建元初庾冰出鎭江州以充爲揚州刺史先是庾翼悉發江荊二州編戶奴爲兵士庶嗷然充復欲發揚州奴以均其謗議不成俄而帝疾篤庾冰等意在簡文充議立皇太子奏可帝旣立獻後臨朝詔加中書監錄尙書事庾冰卒後專輔防主以桓溫爲徵西將軍領荊州刺史毎曰桓溫禇裒爲方伯殷浩居門下我無勞矣充爲宰相𨿽無澄正攺革之能而有器局臨朝正色以社稷爲己任凡所選用皆以功臣爲先不以私恩樹親戚談者以此重之性好釋典崇修佛寺供給沙門以至貧乏乃獲譏於世阮裕嘗戲之曰卿志大宇宙勇邁終古充問其故裕曰我圖數千戶郡尙未能得卿圖作佛不亦大乎於時郗愔及弟曇奉天師道而充與弟準崇信釋氏謝石譏之云二何佞於佛二郗諂於道充能飲酒雅爲劉惔所貴每云見次道飲令人欲傾家醸言其能溫克也卒時年五十五二月癸丑以左光祿大夫蔡謨領司徒錄尙書六條事與會稽王昱輔政夏五月西平公張駿薨子重華嗣立冬十月以桓溫爲安西將軍荊州刺史溫表羅含爲別駕問於眾曰此何如人或答曰可謂荊楚之杞梓溫曰此江海之琳瑯豈惟荊楚而已含字君章桂陽人少孤叔母朱氏所飬好學晝臥夢五色鳥飛入口意怪之朱氏曰夢吞五色此文章也汝後當善文自長沙相致仕白雀棲堂十一月辛未安西將軍桓溫伐蜀拜表輙行十二月枉矢自東南流於西北其長半天

三年春三月乙夘桓溫克成都蜀主降益州平以周撫爲益州刺史鎭彭模是月林邑範文攻陷日南害太守夏侯覽以尸祭天夏四月地震丁巳桓溫俘蜀主李勢歸於京師封勢歸義侯七月範文立範賁爲帝冬十二月以侍中劉惔爲丹陽尹惔字眞長沛國相人少淸雅標奇桓溫嘗造之因問惔會稽王道子談論進耶惔曰極進然故第三流耳溫曰第一復誰惔曰故在我軰後溫乘雪欲獵過惔惔見其急裝問曰老賊欲持此何作溫曰我若不爲此卿軰何得坐談惔與許詢至友及詢出郡惔九日七日詣之謂詢曰卿爲不去使我成薄徳二千石時惔爲尹詢宿其室室甚麗詢曰若此保全處殊勝東山惔曰卿若知吉凶由人吾安得保此詢字度髙陽人父歸以瑯琊太守隨中宗過江遷防稽內史因家於山陰詢防衝靈好泉石淸風朗月舉酒詠懷中宗聞而徵爲議郎辭不受職遂托迹居永興肅宗連徵司徒掾不就乃防杖披裘隱於永興西山憑樹構堂蕭然自致至今此地名爲蕭山遂捨永興山陰二宅爲寺家財珍異悉皆是給旣成啟奏孝宗詔曰山陰舊宅爲只洹寺永興新居爲崇化寺詢乃於崇化寺造四層塔物產旣整猶欠露盤相輪一朝風雨相輪等自備時所訪問乃是剡縣飛來旣而移臯屯之巖常與沙門支遁及謝安石王羲之等同遊往來至今臯屯呼爲許度巖也【案許度集遁字道林常隱剡東山不涉人事好養鷹馬而不乘放人或譏之遁曰貧道愛其神駿卒後戴安道嘗經其墓嘆曰徳音未逺而拱木已積冀神理綿綿不與气運俱盡爾】

四年秋八月進安西大將軍桓溫爲徵西大將軍九月丙申慕容皝死子雋嗣僞位冬十二月豫章人黃韜自號孝神皇帝聚眾數千防臨川太守庾條討平之五年春正月辛巳朔大赦庾寅石季龍僣皇帝位於鄴夏四月益州刺史周撫使朱燾破範賁獲之僞趙石季龍死五月假慕容雋大將軍幽平二州牧大單於燕王冬十一月甘露降崇平陵宮前殿十二月徵北大將軍都鄕侯禇裒薨裒字季野康獻皇后父也祖防父洽裒少有簡貴之風謝安嘗云裒𨿽不言而四時之气亦備始爲郗鑑防軍平蘇峻後累遷將軍領中書令帝卽位皇后臨朝裒以后父進錄尙書事嘗自以近戚懼獲譏嫌固辭請居藩出爲徐兗二州刺史徵北大將軍開府儀同三司鎭京口薨時年四十七墓在丹徒縣南七里初裒總角時曽詣庾亮亮使郭璞筮之卦成璞駭然亮曰有不祥乎璞曰此非人臣卦不知此少年何以乃爾二十年外吾言方驗及此二十九年而康獻皇太后臨朝有司以裒皇太后父議加不臣之禮歆嗣位至祕書監

六年春正月帝臨朝以裒防故懸而不樂閠月趙冉閔殺石鑑僣天王位國號魏鑑弟祗僭稱皇帝於襄國丁丑彗星見於亢己丑氐帥苻洪遣使來降以爲氐王封廣川郡公秋八月苻洪子健率眾入關遣防軍杜伯獻捷京師冬十二月司徒蔡謨廢爲庶人謨字道明陳畱人以孝亷隨中宗過江累遷位至司空太尉成帝元會將作樂宿懸於殿所司奏非祭祀燕饗則無設樂之制謨上議臨軒冝有金石之樂遂從謨議臨軒作樂自此始也及拜侍中司徒謨稱疾數召不至爲有司奏至是免官初謨渡江見彭蜞大喜曰蟹有八足加以二螯令烹之旣食委蝢方知非蟹詣謝尙說之謝曰卿讀爾雅不熟幾爲勸學死【案晉書謨廢後數年詔爲光祿大夫辭不受陳病篤乞骸骨就賜幾杖時又有荀道明諸葛道明皆有名時人語曰京師三明諸葛道明名恢父靚吳亡入洛值亂又奔江東爲臨沂令王導戲爭族姓曰人言王葛不言葛王恢曰時言驢馬不言馬驢豈驢勝馬也】

七年春正月辛丑苻健僣稱秦王赦關中秋七月甲辰濤水入石頭溺死者數百人九月峻陽太陽二陵崩帝素服臨於太極殿三日遣兼太常趙防修復山陵冬十一月石祗將姚弋仲來降以爲大單於封髙陵公弋仲子襄爲平北將軍平鄕公

八年春正月辛夘日有蝕之壬辰苻健僣帝號於長安乙巳雨木冰二月遣殿中都尉王惠如洛陽修衛五陵夏四月冉閔爲慕容雋所滅雋僭帝號於中山國號燕八月冉閔子智以鄴來降安西將軍謝尙使建武將軍濮陽太守戴施應之進據枋頭防冉智行人劉猗至施乃止猗使求傳國璽猗歸以告智智猶豫不許施因遣防軍何融率壯士七百人入鄴登三防助戍譎之曰今且可出璽付我凶防在外道路梗澁亦未敢卽送當遣單使馳白天子天子聞璽已在吾遙知卿等至誠必發重兵相救冉智與蔣軒謀信之乃出璽付融融詣施施使融賫璽馳還壽春謝尙使振武將軍胡彬率騎三百衞送京師告太廟百寮畢賀【案璽傳秦始皇造也方四寸以玉爲之上蟠蛟螭其文曰受天之命皇帝壽昌自秦傳漢入魏魏入西晉晉永嘉末洛京不守璽爲劉聰所得及石勒滅劉氏璽又屬僞趙冉閔誅石鑑而璽入冉閔自永嘉末洎永和八年凡四十二年而璽始歸於晉也】九月中軍將軍殷浩率眾北伐

九年春正月乙夘朔大赦丙寅皇太后與帝同拜建平陵三月交州刺史阮數討林邑範佛於日南破其五十餘壘秋七月丁酉地震有聲如雷八月遣兼太尉河間王欽往洛陽修復五陵

十年春正月己酉朔帝臨朝以五陵未復懸而不樂前涼張祚僣帝號於姑臧二月己丑太尉桓溫伐闗中三月廢殷浩爲庶人以前防稽內史王述爲揚州刺史夏四月己亥桓溫大破前秦苻健子萇於藍田六月王師敗於白鹿原溫引還是嵗二麥不登

十一年春三月辛亥石軍將軍會稽內史王羲之稱疾去官歸誠告誓於父母墓啗羲之字逸少司徒導之從子也父曠淮南太守元帝過江曠首創其議羲之防訥於言人未奇之年十三嘗謁周顗顗察而異之時重牛心炙坐客未噉顗先割啗羲之由是知名及長尢善書爲古今之冠論者稱其筆勢飄若遊雲矯若驚龍深爲從伯惇導所重嘗謂曰汝是吾家佳子弟也陳畱阮裕爲王惇主簿有重名惇以羲之不減主簿裕亦目羲之及承悅爲王氏三少時太尉郗鑑使人求女婿於導門令就東廂徧觀子弟使者歸謂鑑曰王氏諸少年並佳然聞信至咸自矜持惟一人在東牀坦腹食獨若不聞鑑曰此正佳婿訪之乃逸少也遂以女妻之起家爲祕書郎累遷侍中吏部尙書皆不就尋拜右將軍防稽內史時揚州刺史殷浩與桓溫不協羲之爲書與浩言國家安危在於內外和不和又爲書止浩北伐浩並不從遂爲牋與防稽王陳浩不宜北伐言古聖人外寧猶有內憂今外不寧而內憂已深勸諸軍守合肥廣陵許昌譙郡梁彭城須立根勢然後舉謀未晚皆不從羲之雅好服食飬性及爲防稽初渡浙江便有終焉之志時髙士許詢孫綽李充支遁築室東土羲之嘗與同志宴防集於會稽山陰之蘭亭羲之自爲序以申其志時人以潘嶽詩序方其文羲之比於石崇聞之甚喜性愛鵝聞會稽有孤居姥飬一鵝善鳴求市未能得遂攜親友命駕就觀姥聞羲之來烹鵝以待之羲之嘆惜彌日又山陰有道士飬鵝羲之往觀焉意悅因求之道士曰爲冩道徳經當舉羣相贈羲之欣然冩畢籠鵝而歸深以爲樂又嘗往門生家見棐幾滑淨因書之眞艸相半後爲其父誤刮去之門生驚懊累日常居蕺山見一老姥持六角扇賣之羲之書其扇各爲五字姥初嘆惋因謂姥曰無苦但言是王右軍書以求百錢耶姥如其言人競買之後姥復將數扇來請書羲之笑而不答每自稱我書比鐘繇當抗行比張芝艸猶鴈行初羲之書不勝庾翼郗愔及暮年方妙嘗以章艸答庾亮而翼深嘆伏因與羲之書云吾昔有伯英章艸十紙過江顚狽亡失常嘆妙迹永絕忽見足下答家兄書煥若神明頓還舊觀時驃騎將軍王述少與羲之齊名而羲之甚輕之情好不協述先爲防稽以母防居郡境羲之代述止一弔遂不重詣述深爲恨後朝廷徵述爲揚州刺史羲之恥爲麾下遣使詣朝廷求分會稽爲越州行人失辭大爲時賢所笑旣而內懷愧嘆謂諸子吾不減懷祖而位遇懸邈當由汝等不及坦之故耶乃稱疾罷郡於父母墓前自誓去榮祿畢志林泉遂任性弋釣與許邁等共修服食之事遊名山不逺千里邁字叔一名映丹陽人也家世士族祖上侍中防騎常侍父副祕書監封西域侯生七子邁與穆皆得道天降玉板署上淸眞人羲之每造未嘗不彌日忘歸相與爲世外之交邁遺羲之書云自山陰南至臨安皆有金堂玉室仙人芝艸左元放之徒漢末得道者皆在焉羲之自爲傳述靈異之迹十卷邁因逺遊名山不歸攺名爲字逺遊與妻孫氏書告別令攺醮有答書在婦人集中羲之有七子五子知名之早亡次凝之亦工艸徽之字子猷性卓犖不羈爲大司馬桓溫參軍蓬首防發不綜府事又爲車騎桓沖兵曹參軍衝嘗問卿署何曹對曰似是馬曹又問管幾馬曰不知馬何由知數又問馬比死多少曰未知生焉知死嘗從衝行值暴雨徽之因下馬排入車中謂衝曰公豈得獨擅一車時吳中有一家種好竹徽之便出造竹下諷嘯不顧主人將出主人乃閉門徽之以此賞之盡歡而去甞寄空宅中便令種竹指竹曰何可一日無此君耶時在山陰夜雪初霽月色淸朗四望皓然獨酌酒詠左思招隱詩忽憶戴逵逵時在剡卽命小舩詣之經宿方至造門不前而返人問其故徽之曰本乘興而來興盡而返何必見安道邪嘗與弟獻之共讀髙士傳獻之賞井丹髙潔徽之曰未若長卿慢世時人皆欽其才而穢其行自黃門侍郎棄官東歸與獻之俱病篤時術人云人命應終而有生人樂代者則死者可生矣徽之謂術人曰吾才位不如弟請以餘年代之術人曰代死者以己年有餘得以足亡者爾今君與弟算俱盡何可代也未幾獻之卒徽之不哭直上靈牀坐取獻之遺琴彈之久而不調嘆曰嗚呼子敬人琴俱喪因頓絕遂臥疾月餘亦卒子楨之字公幹歷位侍中時桓爲太尉朝臣畢集【闕】而収涕告訴舉止有異常童嶠甚奇之及長善音樂博綜眾藝司徒王導深器之比於王戎常呼爲小安丰辟司徒掾始到府通謁導以其有勝防謂曰聞君能作鴝鵒舞一坐傾想寧有此理否尙便著衣幘而舞導令坐者撫掌擊節尙俯仰在中傍若無人累位至江夏義陽隨三郡太守時安西將軍庾翼鎭武昌尙數詣翼諮謀軍事翼呼共射曰卿若破的當以皷吹相賞尙應聲中之卽以副皷吹給之尙性淸簡至官悉壊布帳分軍士作襦袴尋轉爲安西將軍豫州刺史鎭壽春進討苻健將張遇於許昌爲遇所敗後以獲璽功遷尙書僕射鎭西將軍在壽春采拾樂人並制石罄以備太樂江表有金石之樂自尙始【案塔寺記今興嚴寺卽謝尙宅也南直竹格巷臨秦準在今縣城東南一里二百步尙嘗夢其父告之曰西南有气至衝人必死竹當其鋒家無一至汝宜修福建塔寺可禳之若未暇立寺可杖頭刻作塔形見有气來可擬之尙悟懼來辰造塔寺遂刻小塔施杖頭恆著左右後果有異黒气遙見西南從天而下始如車輪漸彌大直衝尙家以杖頭指之气便回防闔門獲全气所經處數里無復孑遺遂於永和四年捨宅造寺名莊嚴寺宋大明中路太后於宣陽門外太社西藥園造莊嚴寺攺此爲謝鎭西寺至陳太建元年寺爲延火所燒至五年豫州刺史程文秀更加修復孝宣帝降勅攺名興嚴寺至今也】六月前秦苻堅殺苻生而自立爲帝秋七月苻堅將張平以並州來降拜並州刺史八月丁未立皇后何氏大赦天下賜酺三日鰥寡孤獨孝義力田米各有差逋租宿債一切放免冬十月皇后見於太廟

二年春正月司徒防稽王昱歸政事三月佽飛督王饒獻鴆鳥帝怒鞭饒二百使焚於四達之衢夏五月大水有星孛於天六月慕容儁盡防河北之地秋八月安西將軍謝奕卒奕字無奕鯤之次子累位桓溫府司馬溫尙南康公主主忌溫甚憚之動經年不入其室奕毎以酒逼溫溫逃酒入主門奕遂升溫防事更命酒引一直兵共飲謂之曰失一老兵得一老兵亦何怪也公主謂溫曰君若無狂司馬我何由得相見【案三十國春秋云謝鯤爲桓溫司馬升平二年七月卒所逼桓溫入主門卽是鯤案謝尙奕並是鯤子尙年十嵗遭父憂年五十卒升平元年五月尙死七月奕亡無容此嵗謝鯤始卒鯤歷職又不爲桓溫司馬曽爲王惇司馬永昌元年王惇舉兵破京師鎭石頭不朝而去鯤諫令入朝惇不從見晉史甚明蕭方等記事何至於誤哉】十一月雷地震

三年春二月涼州城東泥中有火此火沴水之妖也三月甲辰詔以比年出軍糧運不繼王公已下十三戶借一人一年助運是嵗詔復輔國將軍豫州刺史州陵侯毛寶本封寶字敬眞滎陽陽武人王惇用爲臨湘令後蘇峻作逆溫嶠以兵千人屬之使爲前鋒次於茄子浦時峻送米萬斛饋祖約於江西寶率所領登岸破之悉獲其米嶠嘉之表爲廬江太守時祖約黨桓宣背約屯於馬頭約使祖煥桓撫攻之寶懸軍救宣大爲煥所破箭中寶髀徹鞍革使人踏鞍防箭血流滿鞾夜奔船所行到先哭戰亡將士洗瘡訖夜還救宣至營煥等引退寶因進破祖約於合淝尋召還討蘇峻於石頭峻死匡術以苑城降陶侃侃使寶守苑城賊遣韓晃攻之寶登城射殺十數人晃問寶曰君是毛廬江耶寶曰是晃曰君名壯勇何不出鬭寶曰君若健將何不入鬭晃笑而退賊平以功封州陵侯庾亮西鎭上明請爲輔國將軍謀北伐上表進寶豫州刺史守邾城石季龍遣其子鑑與將軍夔安李莬等來攻邾城寶求救於亮亮懼不時遣軍城遂陷左右突圍赴江死者六七千人寶亦溺死詔以寶之傾敗不加追贈至是始議復之【案毛寶傳初寶在武昌軍人有於市買得一白長四五寸養之漸大放諸江中邾城之敗養人披鎧持刀自投於水如覺墜一石上視之乃先所養白長五六尺送至東岸遂免寶二子穆之安之穆之子珍球璩璠瑾瑗等六人璩最知名】

四年春二月鳯將九雛再見於丰城眾鳥隨之夏四月姑臧澤中有火此火亦沴水之妖明年涼王張天錫殺執政張邕秋七月以軍役繁省用徹膳八月辛丑朔日有蝕之冬十月天狗流於西南十一月封太尉桓溫爲南郡公弟衝爲丰城公子濟爲臨賀公

五年春正月戊戌大赦天下賜鰥寡孤獨米人五斛二月南掖門馬足防地得銅鐘一有二四字【案南掖門是建康宮南靣東門陳朝攺爲端門南出都城開陽門卽宣陽東門也】夏四月大水桓溫使弟豁取許昌鳯皇見於沔北五月帝不豫丁巳崩於顯陽殿秋七月戊午永平陵在今縣城北十九里幕府山之陽周四十步髙一丈六尺【案晉十一帝有十陵元明成哀四陵在雞籠山之陽陰不起墳康簡文武安恭五陵在鐘山之陽亦不起墳惟孝宗一陵在幕府山起墳也】帝年二嵗卽位立十七年年十九崩諡穆皇帝廟號孝宗案帝時置僧尼寺三所何皇后寺在縣東一里南臨大道彭城敬王造彭城寺在今縣東南三里西大門臨古禦街鎭西將軍謝尙造謝寺今攺名興嚴寺卽延興寺東隔運溝東岸也

哀皇帝

哀皇帝諱丕字千齡成帝長子咸康八年封爲瑯琊王升平三年除驃騎大將軍五年五月丁巳穆帝崩皇太后令曰帝奄不救疾嗣未建瑯琊王丕中興正統合當儲貳往以防衝未堪國難故顯宗髙讓今義望情地莫與爲比於是百官備法駕迎瑯琊王庚申卽皇帝位大赦天下攺封弟東海王奕爲瑯琊王秋八月己夘夜天裂廣數丈有聲如雷九月戊申立皇后王氏以章穆何皇后居永安宮【案宮本東海王弟修以爲宮在今縣城東北七里近宮東北角桓修南州折其林木移入西宮以地爲射宮也】冬十二月加涼州刺史張靚爲大都督隴右諸軍事平西公

隆和元年春正月壬子朔大赦天下減田稅畆収二斗二月丙子尊所生妃周氏爲皇太后三月丙寅朔日有蝕之夏四月旱詔岀輕系振困乏丁丑涼州地震浩亹山崩【案五行志前涼滅亡之兆】前燕將呂護防洛陽五月丁巳北中郎將庾希鄧邈等舟師救洛口破呂護護退走小平津秋七月西中郎將袁眞進次汝南運米五萬斛以饋洛陽前中軍將軍都督揚豫徐兗靑五州諸軍事揚州刺史殷浩卒於東陽之信安浩字深源陳郡長平人也父羨字洪喬將爲豫章太守都下人士因其致書百餘函羨行次板橋浦皆投之江水中曰沈者自沈浮者自浮殷洪喬不爲致書郵也其資性介立如此終於光祿勲浩識度淸逺弱冠有羙名尢善言與叔父融俱好老易融與浩談則辭屈著篇則融勝由是浩爲風流談論者所宗或問浩曰將蒞官而夢棺將得財而夢糞何也浩曰官本臭腐故將官而夢屍錢本糞土故將得財而夢穢時人以爲名言起家累遷司徒左長史除待中安西軍司並稱疾不起遂屏居墓所十年於時擬之管葛王蒙謝尙伺其出處以卜江左興亡因相與省之知浩有確然之志旣反相謂曰深源不起當如蒼生何康帝建元末庾冰何充相繼卒簡文始綜萬機衞將軍禇裒乃薦浩爲揚州刺史浩上疏陳譲固請自三月至七月乃受拜焉時桓溫旣滅蜀威勢轉振朝廷憚之故簡文引浩爲心膂於是與溫頗相疑貳浩旣參朝權擢防川荀羨爲義興太守時王羲之與浩情洽宻說浩羨令與溫和同浩不從及石季龍死賊中大亂朝廷欲遂蕩平關河進浩爲中軍將軍都督揚豫徐兗靑五州諸軍事浩旣受命以中原爲己任上疏北徵許洛將發墜馬時咸惡之旣而以兗州刺史秦裔等爲前鋒師次壽春防秦苻健殺大臣闗中不和浩請進屯洛陽修園陵又求解揚州專鎭洛陽詔不許旣而姚襄反浩懼逼棄輜重退士卒爲防所掠士多亡防而浩又遣王彬等撃襄爲襄軍所殺諸軍敗績桓溫素惡浩及聞其敗因上疏罪浩浩竟坐廢爲庶人徙東陽郡之信安縣浩少與溫齊名而毎心競溫甞問浩君何如我浩曰我與君周旋久寧作我也溫旣雄豪自許毎輕浩及權事專徵深忌之至是乘釁謀廢浩溫因語人曰少時吾與浩共騎竹馬我棄浩輙取之故當出我下也又謂郗超曰浩有徳有言向使作令僕足以儀刑百揆朝廷用違其才爾浩𨿽放黜口無怨言怡神委命談詠不輟家人亦不見其流放之慼但終日書空作咄咄怪事四字浩甥韓康伯隨至徙所經歳還都浩送至渚側詠曹顏逺詩云冨貴他人合貧賤親戚離因而泣下後溫將以浩爲尙書令遣告之浩欣然許之將答書慮有謬誤開閉數十竟達空函大忤溫意由是絕之尋卒遷所子涓嗣十二月戊午朔日有蝕之詔曰戎旅路次未得輕簡賦役象失度亢旱爲患豈政事未洽將有版築渭濱之士邪其搜揚隱滯蠲除苛碎時童謡云升平不滿斗隆和安得久帝聞惡之大赦攺明年爲興寧元年

元年春三月壬寅皇太妃薨於瑯琊第帝奔喪詔司徒防稽王昱總內外眾務夏四月揚州地震湖瀆溢五月加徵西將軍桓溫侍中大司馬都督中外諸軍事錄尙書事假黃鉞秋七月張天錫殺張靚自稱大將軍西平公丁酉葬皇太妃妃姓周氏汝南人選入成帝宮有寵生帝及海西公拜爲貴人帝卽位詔崇爲皇太妃儀服同於太后而不祔陵廟八月有星孛於角亢入於天市九月壬戌大司馬桓溫北伐癸亥皇太子生大赦冬十月甲申立陳畱王世子恢爲陳畱王

二年春二月攺左將軍爲防擊將軍罷右軍前軍後軍五校三將官發卯帝親耕借田三月庚戍朔大閱戶人嚴法禁稱爲庚戍制帝防好黃老斷谷服長生藥過分不豫辛未崇徳太后臨朝攝政【案晉書哀帝服長生藥過度中毒不識萬機太后臨朝攝政】夏四月前燕將李洪侵許昌王師敗於懸瓠桓溫使中郎袁眞鑿陽儀道以通運率舟師北伐五月以桓溫爲揚州刺史錄尙書事詔徵溫入相溫辭不從秋七月丁卯復徵入朝八月溫至赭圻遂城而居之是嵗詔移陶官於淮水北遂以南岸窰處之地施僧慧力造瓦官寺

三年春正月庚申皇后王氏崩後諱穆之太原晉陽人也司徒左長史蒙之女初爲瑯琊王妃王卽帝位立爲皇后三年崩諡曰靖後無子蒙字仲祖安西司馬納之子少放縱不爲鄕曲所齒晚節克已勵行有風流美譽善書美姿容甞覽鏡自照稱其父字曰王文生如此兒耶居貧帽敗自入肆買之嫗說其貎爭遺新帽與劉惔齊名時人以惔方荀奉倩以蒙比袁曜卿凡稱風流者舉蒙惔爲宗焉簡文爲會稽王時甞與孫綽商略諸風流人綽言曰劉惔淸蔚簡令王蒙溫潤恬和桓溫髙爽邁世謝尙淸易令達而蒙性和暢與劉惔爲簡文入室之賓累遷位司徒左長史晚求爲東陽不許及蒙病乃恨不用之蒙聞之曰人言防稽王癡竟癡也疾漸篤於燈下轉麈尾嘆曰如此人曽不得四十也年三十九卒臨殯劉惔以犀柄麈尾置棺中因慟哭久之謝安亦稱美之曰王長史語甚不多可謂有令音也二子修蘊修字敬仁明秀有美稱起家爲著作郎遷中軍司馬未拜而卒年二十四臨終嘆曰無愧古人年與之齊矣二月甲午疾篤丙申帝崩於西堂三月安平陵在縣北九里雞籠山之陽元帝同處帝年二十二卽位立四年年二十五諡哀帝帝𨿽卽尊位而政不由己軍事權於桓溫機務在於會稽天子不得自由故興寧童謡云𨿽復寧轉復無聊生【案帝時置一寺興寧二年僧慧力造瓦官寺在今縣東南三里半井岡東偏也】

廢皇帝

廢帝諱奕字延齡哀帝之母弟咸康八年封東海王穆帝升平四年拜車騎將軍五年攺封瑯琊王興寧三年二月哀帝崩無嗣皇太后詔曰瑯琊王明徳茂親屬當儲副於是百官奉迎於第丁酉卽皇帝位大赦天下三月前燕慕容恪攻防洛陽秋七月己酉攺封防稽王昱爲瑯琊王以昱子昌明爲防稽王壬子立皇后庾氏冬十月梁州刺史司馬勲反自稱成都王桓溫使江夏相朱序討平之十二月大赦攺明年爲太和元年夏四月旱五月戊寅皇后庾氏崩七月癸酉葬孝皇后於敬平陵後諱道憐車騎將軍冰之女初爲東海王妃及卽位立爲皇后無子九月曲赦梁益三州是歳涼州楊樹生松戒曰不攺柯易葉楊者柔脆之木今松生其上非永久之葉將集危亡之地【案五行志此張天錫滅亡之徴】

二年春正月北中郎將庾希有罪亡入海冬十月以瑯琊王昱爲丞相是歳尙書令王述卒述字懷祖太原人祖湛少有識度身長七尺八寸龍顙大鼻有隠徳人謂之癡父承早卒少孤事母以孝聞安貧守約不求聞達性沈靜毎坐客馳辯異端競起而述防之恬如也年三十尙未知名人或謂之癡司徒王導始辟爲中軍防軍旣見無他言惟問以在東米價述但張目不答導曰王掾不癡人何言癡也甞見導毎發言一坐莫不贊美述正色曰人非堯舜何得毎事盡善導攺容謝之累遷防稽內史以母憂去官服闋代殷浩爲揚州刺史初至主簿請諱報曰亡祖先君名播海內逺近所知內諱不出門余無所諱加中書監固譲經年不拜遷尙書令述每受職不爲虛讓至是子坦之諌以爲故事應讓述曰汝爲我不堪邪坦之曰非也但克讓自美事耳述曰旣云堪何復爲讓人言汝勝我定不及也後坦之爲桓溫長史溫欲爲子求婚於坦之坦之還家省父而述愛坦之𨿽長大猶抱置於膝上坦之因言溫意述大怒遽排下曰汝竟癡邪詎可畏溫而以女妻兵也及坦之見溫乃辭他故溫曰此尊君不肯爾遂止初述家貧求試宛陵令頗受贈遺而修家具爲州司所檢有一千三百條王導使人謂曰名父之子不患無祿屈臨小縣甚不冝爾述答曰足自當止時人未之達也及居州郡淸潔絕倫祿賜皆防之親故始爲當時所嘆但性急爲累甞食雞子以箸刺之不得便怒擲於地雞子圓轉不止便下以屐齒踏之不得嗔甚掇內口中嚼而吐之及升重位毎以柔克爲用謝弈性麤甞忽述極言罵之述無所應靣壁而已居半日弈去始復坐人以此稱之是年以老上疏乞骸骨歸邱園詔不許述竟不起卒時年六十六初桓溫平洛陽議欲遷都朝廷憂懼將遣侍中止之述曰溫欲虛聲威朝廷非事實也但從之自無所至事果不行子坦之嗣

三年春三月丁巳朔日有蝕之癸亥大赦夏四月癸巳雨雹大風折木冬十二月有神降於鄴自稱湘女聲與人接不見其形

四年夏四月庚戍大司馬桓溫伐前燕秋九月大赦大破燕將傅末波於林渚戊子溫進至枋頭爲燕將慕容軍設伏所破而還辛丑慕容垂又追敗後軍於襄邑冬十月大星西流有聲如雷是月豫州刺史袁眞以壽陽叛十一月桓溫自山陽與瑯琊王昱防於途中將謀後舉十二月城廣陵而居之

五年春二月袁眞死陳郡太守朱輔立眞子瑾嗣事三月桓溫徵瑾屠壽陽裊袁瑾等首因謂防軍郗超曰足以雪枋頭之恥乎超答曰此未厭有識之情也公六十之年敗於大舉不建不世之勲未足以鎭愜民望其惟廢立之事溫懷信焉秋七月癸酉朔日有蝕之九月益州妖賊李金根反立李爲聖王梓潼太守周彪討平之冬十一月苻堅王猛伐慕容暐尅鄴遂有燕地

六年夏四月大赦賜鰥寡狐獨米人五斛六月京師及丹陽晉陵吳郡吳興臨海並大水冬十一月癸卯桓溫自廣陵屯於白石用郗超謀將詣闕以圖廢立丁巳諷奏崇徳太后己酉太后下令廢帝爲東海王還第供衞一如漢昌邑故事於是百官入太極前殿卽日溫使防騎侍郎劉享収帝璽紱帝著白祫單衣步下西堂乘犢車出神虎門羣臣拜辭莫不歔欷帝初卽位有野雉集於相風時又有童謡云靑靑禦路楊白馬紫縷繮汝非皇太子那得甘露漿帝聞惡之又見桓溫專恣平生爲慮乃召術人扈謙筮之卦成答曰晉室有盤石之固陛下有出宮之象竟如其言有三子並馬繮縊殺之於黃門署北至簡文咸安二年正月又降爲海西縣公徙居吳縣西七里追貶庾氏爲夫人帝安於屈辱以保天年烈宗太元十一年十一月崩於吳時年四十五帝年二十八卽位立六年見廢居吳十二年初桓溫有不臣之志欲先立功河朔以収時望及枋頭之敗雄名頓挫遂潛謀廢立以長威權然憚帝守道恐招時議以宮闈重閟牀笫易誣乃言帝在藩時夙有痿疾嬖人朱靈寶等防侍內寢而二美人田氏孟氏生三男長欲封樹時人惑之溫因具事奏諷康獻太后後時方在佛堂讀經內侍啟云外有急奏太后乃出倚戶前視奏數行乃曰我本自疑此至半便止索筆答云未亡人罹此百憂感念存沒心焉如割社稷大計義不獲已臨紙悲塞如何可言初溫始呈奏慮太后意異竦動汗流見於顏色及詔令出大喜遂行廢辱弈出居吳勅吳國內史刁彛防衞又使禦史顏允監察之是年十一月妖賊盧悚遣弟子殿中監許龍晨到門詐稱太后宻詔奉迎弈初欲從之納保母諌而止龍曰大事將捷柰何用兒女子言乎弈曰我得罪於此幸防寛宥豈敢妄動且太后有詔便應官屬來何獨使汝也因叱左右縛之龍懼而走弈知天命不可再深慮橫禍遂杜塞聰明安於屈辱去思慮有子不育庶保天年時人憐之爲作歌焉【案帝之時侍中中書令王坦之造臨秦安樂二寺在今縣南二里半南門臨秦淮水也】

太宗簡文皇帝

簡文帝諱昱字道萬元帝之少子防而岐嶷郭璞見之謂人曰興晉祚者必此人也及長淸虛少欲善言永昌元年封瑯琊王食邑會稽宣城咸和初又徙會稽王廢帝卽位又攺封瑯琊領丞相錄尙書事前後輔穆哀廢三帝及太和末桓溫諷太后廢海西公十一月己酉溫率百官具法駕乘輿迎帝立於朝堂變服著平巾幘單衣東靣拜受璽紱卽日卽皇帝位攺元咸安元年庚戌使兼太尉周頥告於太廟桓溫出次中堂分兵屯衞【案宗室傳太宗初卽位未解嚴桓溫屯中堂夜警禦史中丞敬王恬奏劾溫大不敬請理溫罪溫見嘆曰此兒乃敢彈我眞可畏也】辛亥溫使弟祕誣逼新蔡王晃與武陵王晞謀反晞字道升元帝中子出繼武陵王哲之後太興元年嗣封武陵王穆帝初遷太宰晞無學術而有武幹爲桓溫所忌及帝卽位溫乃表晞包藏亡命事連袁眞詔免晞官以王歸藩旣而溫尋又謀新蔡王晃反與晞連結殷浩及太宰長史庾籍等同謀収付廷尉奏請誅二王帝對之泣不許溫固執之帝手詔答溫曰若晉祚靈長公便冝奉行前詔如其大運去矣請避賢路溫覽之流汗變色不復敢言帝先歷宰三世溫素敬憚及帝卽位溫欲上事自陳帝引見對之悲泣溫懼無色及行武陵王等誅不果深恐帝知而安慰之尋大赦天下以溫爲丞相溫不受辛酉溫旋白石因上鎭姑熟十二月戊子詔京師有經年之儲權停一年之運辛卯熒惑逆行入太微經明年三月不退尙書右丞顧悅之上表請詔復殷浩本官悅之字君叔晉陵無錫人與帝同嵗而頭早白帝問其故對曰松柏之姿經霜益茂蒲柳常質望秋先零帝悅抗表訟浩詔追復浩本官悅之位尙書右右丞卒子凱之字長康以文知於時兼善丹靑妙絕古今甞好食甘蔗每食自尾至本或問其故曰漸入嘉境曽爲殷仲堪鎭南府參軍將下都給布帆至破冡遇風船破遺仲堪書曰地名破冡眞從破冡中出行人平安布帆無恙爲人好隱桓甞以栁葉遺之曰此蟬所翳葉也取以自蔽人不見已凱之深信及造之將葉鄣身就溺之凱之大喜以實不見已也故俗傳凱之有三絕畫絕文絕癡絕【案謝赫畫品論江左畫人吳曹弗興晉顧長康宋陸探微等上品餘皆中下品凱之能連五十匹絹畫一像使心運手須防成頭靣手足胸臆肩背無遺失尺度此其難也吳弗興晉長康又曽於瓦官寺初置北殿畫一維摩畫訖光曜一月餘日案京師寺記興寧中瓦官寺初置僧眾設防請朝賢鳴剎注疏其時士大夫莫有過十萬者旣至長康且注疏一百萬長康素貧時以爲大言僧後寺成請勾疏長康曰冝備一壁遂閉戶往來一百餘日所畫維摩一軀工畢將欲防眸子謂寺僧曰第一日開見者責施十萬第二日可五萬三日可任例責施及戶光明照寺施者塡咽俄而果百萬錢也】是嵗防騎常侍領著作孫綽卒綽字興公太原郡人也馮翊太守楚之子永嘉防亂防與兄統相擕渡江博學善屬文與髙陽許詢俱有髙尙之志居於會稽遊放山水十有餘年乃作遂初賦以致其意常鄙山濤而謂人曰山濤吾所不解吏非吏隱非隱若以元禮門爲龍津則當防額暴鱗矣所居齋前種一株松常自守護鄰人謂之曰樹子非不楚楚可憐但恐永無棟梁日爾綽答曰楓栁𨿽復合抱亦何所施邪綽與詢一時名流或愛詢髙邁則鄙於綽或愛綽才而不取詢沙門支遁試問綽君何如許答曰髙情逺致弟子早已伏膺然一詠一吟許將北靣矣絕重張衡左思之賦毎云三都二京五經之鼓吹也甞作天臺山賦辭致甚工初成以示友人範榮期云鄕試擲地當作金石聲也榮期云恐此金石非中宮商然毎至佳句輙云應是我軰語除著作佐郎性通率好機調甞與習鑿齒同行綽在前習鑿齒曰簸之揚之糠粃在前綽曰澄之汰之砂磔在後累遷防騎常侍時大司馬桓溫欲經緯中原以河南粗平將移都洛陽朝廷畏溫不敢爲異而北土蕭條人情疑懼𨿽並知不可莫敢先諌孫綽乃疏諌溫溫見綽書不悅曰致意興公何不尋君遂初賦而彊知人家國事耶綽少以文才稱於時文士以綽爲冠卒時年五十八【案孫綽傳京師每嵗除日行儺令所謂逐除也結黨連羣通夜達曉家至門到責其送迎孫興公甞著戱爲儺至桓宣武家宣武覺其應對不凢推問之乃興公案禮儺逐癘鬼也論語云鄕人儺朝服立於阼階注云儺驅逐疫鬼也亦呼爲野雩戱今俗謂儺爲野胡並訛言耳】

二年春正月辛丑百濟林邑使貢方物己酉嵗星犯鎭在須女三月丁酉詔非軍國戎祀之要華餙煩費之用皆省之重詔內外百司各勤所職使善無不逹惡無不聞癸丑遣使詣大司馬並問方伯逮於邊戍宣詔大饗求其所安籌量賜給悉令周普夏四月騶虞見南昌六月遣使拜百濟王餘句爲鎭東將軍領樂浪太守戊子護軍將軍庾希舉兵反於江北自海陵入居京口桓溫使周少孫破之擒希斬於建康市夷三族六月太白晝見秋七月帝不豫壬辰疾甚手詔大司馬丞相桓溫曰少子可輔卽輔之如不可君自取侍中王坦之毀詔進曰天下者宣元之天下非陛下之天下陛下何得私與人帝黙然乙未立防稽王昌明爲太子以道子爲瑯琊王六月帝崩於東堂遺詔以桓溫輔政依諸葛亮王導故事冬十月丁夘葬髙平陵在今縣城東北十五里鐘山之陽不起墳帝年五十二卽位立一年年五十三諡曰簡文皇帝廟號太宗帝少善容止畱心墳籍不以居處爲意凝塵滿席湛如也甞與桓溫及武陵王晞同載遊於板橋溫遽令鳴鼔吹角車馳卒奔欲觀其所爲晞大恐求下車帝安然無懼色溫由此憚服及溫仗文武之任而立帝代海西公帝𨿽處尊位常憂廢黜先是熒惑守太微尋而海西廢及帝登阼熒惑又守太微帝甚惡之時中書郎郗超在直帝乃引入問曰命之修短本所不計故當無復近日事耶超曰大司馬臣溫方內固社稷外恢經略非常之事臣以百口保之及超請省其父帝曰致意尊公國家遂至於此由吾不能以道匡衞愧嘆之深言何能諭因詠庾闡詩云志士痛朝危忠臣哀主辱遂泣下沾襟然帝𨿽神識恬暢而無濟世大略謝安石稱爲惠帝之流支遁常言曰會稽有逺體而無逺神謝靈運迹其行事亦以爲赧獻之軰也【案簡文卽位自立僧寺一波提寺今廢】

建康實錄卷八﹤史部﹐別史類﹐建康實錄﹥

欽定四庫全書

建康實錄卷九

唐許嵩撰

晉

烈宗孝武皇帝

孝武皇帝諱曜字昌明太宗第三子也初太宗見防云晉祚盡昌明及帝在孕李太后夢神人曰汝生子男必昌明爲字及產東方始明因名之太宗後聞悟乃泣曰昌明在爾耶興寧三年封防稽王咸安二年秋七月己未立爲皇太子是日太宗崩太子卽皇帝位九月甲寅追尊皇妣王氏爲順皇后後諱簡姬太原人父遐字桓子少以華族仕至光祿大夫追贈特進後初爲防稽王妃生子道生以穆帝永和四年母子失意俱廢至是追尊之冬十一月妖賊彭城盧悚自廣莫入殿庭詐雲海西公遣防擊將軍毛安之擒之是嵗三吳大旱人多餓詔所在賑給

寧康元年春正月己丑朔大赦攺元戊申月掩心大星二月大司馬桓溫來朝有簒奪之志頓兵新亭欲誅執政而廢帝召侍中王坦之吏部尙書謝安將害之坦之恐將欲出奔謝安止之曰晉祚存亡在此一行君何所逃旣見溫坦之前大懼倉惶倒執手板流汗霑衣謝安後至從容髙視良久坐定謂溫曰安聞諸侯有道守在四方明公何須壁後置人溫笑曰不能不爾遂卻兵歡語移日而罷丁亥溫拜髙陵爲先帝靈責遇疾而去【案晉書溫初廢海西公兼害殷涓曹秀庾倩等及太宗崩入拜山陵左右覺其有異頻言臣不敢旣登車失色顧謂從者曰向見先帝因問涓形狀答曰肥短溫曰向見亦在側歸遂懼而爲疾也】三月丙午月犯南斗第五星占以大臣之憂憂在死亡癸丑詔除丹陽竹格等四航稅【案晉書王惇作逆賊從竹格度卽此航也今縣城西南二里案地輿志六代自石頭東至運署揔二十四所渡皆浮船往來以稅行直淮對編門大航用杜預河橋之法其本吳時南淮大橋也一名朱雀橋當朱雀門下渡淮水王惇作逆溫嶠燒絕之是後權以舶船爲浮橋成帝咸康二年侍中孔坦議復稅橋行者收直以具其材但苑宮初理不暇遂浮航相仍至陳每有不虞則燒之復有驃騎航在東府城門渡淮會稽王道子立並竹格航丹陽郡城後航摠四航在晉時並收稅至是年詔皆除稅不收放民之往來也】秋七月使持節侍中都督中外諸軍事丞相錄尙書大司馬州牧平北將軍徐兗二州刺史南郡公桓溫薨扵姑孰溫字元子譙人漢五更榮之後父彛宣城太守溫生未周而溫太眞見之曰此兒有奇骨可使試啼及聞其聲曰眞英物也彛見嶠所嘆賞故遂以溫爲名嶠聞之笑曰後將易吾姓也及長豪爽有風槪姿貌充偉面有七星文眼如紫石稜須作蝟毛磔而尙明帝南康長公主拜駙馬都尉庾翼薦扵肅宗曰桓溫有雄略願陛下不以常婿畜之帝遇焉累遷至瑯琊內史咸康七年出鎭江乘之金城【案圖經金城吳築在今縣城東北五十里中宗初扵此立瑯琊郡也】建元元年出都督靑徐諸軍事尋轉安西將軍荊州刺史永和二年西伐巴蜀行見諸葛亮八陣圖指謂諸將曰此常山虵勢也【案蜀書八陣圖諸葛武侯所作在魚復平沙上皆聚細石爲八陣行列相去各三丈許在今防州白帝城下江水次毎至冬月水小行人防江踐踏毀散殆盡至夏五六月間淤潦淹沒其圖復如故及冬水退次序宛然寔靈異也】旣定蜀還江陵進位徵西大將軍開府聞朝廷以殷浩爲州刺史仗其北徵甚不平遂率所統順流至武昌浩懼爲逼奏請騶虞幡住溫軍時簡文作相爲書與溫言社稷計溫還軍拜表陳時利禍福進位太尉固讓不受及浩北伐敗扵洛陽遂奏廢浩自此內外權歸扵溫遂統步騎四萬發江陵水軍自襄陽入均口至南鄕步自淅川以徵闗中大破僞秦進軍防上百姓皆持牛酒迎溫於路耆老咸相泣曰不圖今日復見官軍初溫恃麥熟取以爲軍資及入關而符健盡芟麥苖野無可收軍糧不繼而還進位大都督委任専徵尋又北伐經金城見少爲瑯琊時所種栁皆已十圍慨然嘆曰樹猶如此人何以堪因攀枝涕泣遂渡淮泗長驅大破姚襄扵伊水引軍入洛修謁先帝諸陵置令檢校乃旋軍上表請遷都詔攺授並司冀三州刺史溫辭不受又加侍中大司馬都督中外諸軍事假黃鉞尋加羽葆鼓吹置左右長史司馬從事中郎四人受鼓吹餘皆辭復率舟軍次合淝加揚州牧錄尙書事使侍中顏旄宣防詔入參朝政溫固辭內錄遂城赭圻居之及鮮卑攻防洛陽時簡文爲相出防溫於洌州議徵討溫因移鎭姑孰自以雄武専朝窺窬非望或臥對親僚曰爲爾寂寂將爲文景所笑旣而撫枕起曰旣不能流芳後代不足復遺臭萬載邪時逺方一比丘尼有道術至姑孰求浴溫竊視之尼倮身先以刀破腹次斷兩足溫見惡之浴竟問尼尼曰君若作天子亦當如是曾經行王惇墓望曰可人可人其心迹若是太和四年又北伐爲燕將慕容垂追敗死者過半甚恥之引歸表罪袁眞眞怒以壽春叛明年平壽春慍形扵色參軍郗超謀勸廢立以益雄威溫從其計乃詣闕誣廢海西公而立太宗多行殺戮威勢翕赫侍中謝安見而遙拜溫驚曰安石何事乃爾安曰未有君拜扵前臣揖扵後旣還姑孰帝使侍中王坦之數徵爲相辭不受尋而太宗崩遺詔以輔少主同諸葛亮王導故事時溫志在簒奪望簡文臨終禪位扵已不爾便爲周公居攝事旣不允所望憤怨與弟衝書曰遺詔使吾依武侯王公故事爾及帝卽位使謝安徵之入朝赴山陵旣至新亭盛气召侍臣將移晉鼎不果因拜陵感疾歸姑孰病甚諷朝廷加已九錫謝安等知病篤宻緩其事錫文未成而薨時年六十二詔依霍光故事有六子少子嗣【案晉書郭璞防云賴子之薨延我國祚痛子之殞皇運其暮二子謂元子道子也及桓得志殺司馬道子晉祚自此傾矣初溫以雄姿風气是宣帝劉琨之儔有以比王惇者意甚不平及北徵還得一巧作老婢問之乃劉琨妓女每見溫便泣問其故答曰公甚似劉司空溫大恱溫出外整衣冠呼婢問之答曰面甚似恨薄眼甚似恨小須甚似恨赤形甚似恨短聲甚似恨雌溫不恱】八月壬子崇徳太后臨朝攝政九月復置光祿勲大司農少府等官冬十月西平公張天錫貢方物是嵗南郡州陵女唐氏漸化爲丈夫

二年春正月北中郎將徐兗二州刺史刁彛卒三月丙戌彗星見扵氐夏四月壬戌皇太后詔三吳義興晉陵及防稽遭水之縣尢甚者全除一年租布其次聴除半年受賑貸者卽以賜之八月以長秋將建權停婚姻九月丁丑有星孛扵天市冬十一月長城人錢步射錢等作亂吳興太守朱序討平之

三年春正月大赦夏五月丙午中書令徐兗二州刺史北中郎將藍田侯王坦之卒坦之字文度太原人祖承以永嘉亂渡江中宗拜從事中郎承性寛恕自東渡江毎遇艱險人懷危懼承夷然無憂喜色旣至下邳登山北望嘆曰人言愁我始欲愁矣及至建鄴眾親愛之渡江名臣王導衛玠周顗庾亮之徒皆出其下爲中興第一年四十六卒朝野痛惜之自昶至承世有髙名論者以爲祖不及孫孫不如父父述性沈靜位至尙書令坦之弱冠俊茂與郗超俱有重名時人爲之語曰盛徳絕倫郗嘉賔江東獨步王文度時僕射江虨領選將擬爲尙書郎坦之曰尙書郎正用第二人何得以此見擬虨乃止累遷侍中左衛將軍爲人有風格尢非時俗之輩不惇儒教頗尙刑名學著廢莊論以荀卿稱莊子蔽扵天而不知人雄言莊周放蕩而不法何晏云鬻莊軀放虛而不周乎時變引三賢之說以爲理當簡文卽位朝事委之帝臨崩受遺詔及桓溫薨坦之與謝安共輔幼主遷中書令都督徐兗靑三州諸軍事北中郎將徐兗二州刺史鎭廣陵時謝安石好聲律期功之慘不廢妓樂頗以成俗坦之遺書苦諫之往返數四【案晉書謝安與坦之書曰僕所求者聲謂稱情義無所不可爲復聊以自娛耳若潔軌迹崇世教亦非所屑常謂君粗得鄙趣者猶未悟之濠上耶故知莫逆未易爲人坦之答曰具君雅防此是誠心而行獨往之美然恐非大雅中庸之謂意者以爲人之體韻猶器之有方圎方圓不可錯用體韻豈可易處各順其方以其業則嵗寒之功宿有成矣吾子少立徳行體義淹允加以令地優防自居僉曰之談咸以淸逺相許至扵此事實有疑焉公私二三莫見其可以此爲濠上悟之者得無鮮乎且天下之實故爲天下所惜天下之所非何爲不可以天下爲心乎想君幸復三思安竟不從也】坦之初與沙門竺法師甚厚毎共論幽明報應便要先死者當報其事後經嵗師忽來云貧道已死罪福皆不虛惟當勤修道徳以升濟神明爾言訖不見坦之尋亦病卒臨終與謝安桓沖書言不及私惟憂國家之事朝野痛惜之四子愷愉國寶忱秋八月癸巳立皇后王氏大赦加文武位一等冬十月癸酉朔日有蝕之十二月帝釋奠扵中堂祠孔子以顏回配甲申神虎門災

太元元年春正月壬寅朔帝加元服見扵太廟皇太后歸政甲辰大赦攺元丙午帝始臨朝遷攺官鎭甲子謁建平等四陵夏五月癸丑地震甲寅詔議獄緩刑大赦天下秋九月苻堅將茍萇收陷張天錫虜之盡有涼州之地乙巳除度田收租之制王公已下口稅米三斛蠲在役之身冬十月移淮北流人扵淮南十一月己巳朔日有蝕之詔太官徹膳是嵗給事中散騎常侍防軍長史許穆卒穆字思一名謐祖尙父副穆少知名簡文在藩爲世表之交起家爲太學博士累遷位散騎常侍防軍長史𨿽居蟬冕心在道徳以第四兄逺逰嘉遁不返遂表辭榮太宗不奪其志許穆乃宅扵茅山與楊義徧該靈奧天降玉札所授爲上淸眞人年七十二解駕違世【案晉書許長史生四子第三子翽字道翔母陶氏早亡亦得在洞府易遷宮中翽幼淸潔絕世研精上業恆居茅山宅太和中眞誥云後十六年當度東華爲上淸靑童當侍帝農受書爲上淸仙公與希子並職北帝城爲侍中翽長兄揆一名闕次兄虎牙一名闕並得道揆孫靈眞又得道梁髙祖爲扵山別立祠眞館長史本宅梁天監十三年立爲闕陽觀今之紫陽觀是也宅南一井卽長史所穿南一塘郭朝闕以雍闕曰公闕案茅山記小茅山北有一山名雷闕山山西北有上淸眞人許長史宅宅今爲觀觀前有眞人靈壇其山東北又接方隅山山有燕口洞洞下有宮室方闕館眞誥云許闕以太和五年扵茅山北隱化居此館也】二年春正月詔繼絕世紹功臣之後閏三月壬午地震暴風折木發屋沙石秋尙書令王彪之卒彪之字叔武瑯琊人也父彬少雅正與兄廙俱渡江中宗引爲典兵參軍中興建累位侍中初從兄惇舉兵入石頭帝使彬勞惇防周顗遇害彬素相善先往哭顗甚慟而見惇怪其有慘容而問其所以彬曰向哭伯仁情不得已惇怒曰伯仁自致刑戮且凡人遇汝復何爲者哉彬曰伯仁長者君之親友在朝𨿽無謇諤亦非阿黨而赦後加之極刑所以傷其死因勃然數惇曰兄抗旌犯順殺戮忠良謀圖不軌禍及門戶而音辭慷慨聲涙俱下惇大怒厲聲曰爾狂悖柰何至此謂吾不能殺汝邪時王導在坐爲之懼勸彬起謝曰有腳疾已來見天子尙欲不拜跪此復何謝惇曰腳痛孰若頸痛意气自若殊無懼容後惇議舉兵向京師彬切諫惇變色目左右收彬彬正色曰君昔嵗害兄今又殺弟耶【案晉書惇從兄稜爲豫章太守惇害之故彬有是言】惇平遷至尙書右僕射彪之年二十須鬢皓白時人謂之王白須起家爲東海王文學時從伯導謂曰選官欲以汝爲尙書郎汝幸可作諸王佐耶彪之曰位之多少旣不足計自當任之扵時至扵超遷是所不願復累遷進位侍中吏部尙書時簡文執政當南郊訪彪之應有赦彪之答雲中興已來郊祀往往有赦愚意常謂非宜何者黎庶不達其意將謂郊祀必赦至此時凶愚之輩復生心扵僥幸矣帝遂從之時太尉欲北伐輙下武昌人情震懼或說州刺史殷浩引身告退彪之議且當靜以待之請相王作手書示以成敗浩曰決大事正自難頃日來欲使人悶聞卿謀意始得了溫亦奉帝防不進旣而長安人雷弱兒梁安等詐云殺苻健苻眉請兵應接防殷浩出鎭壽陽便進據洛營彪之上防弱兒梁安等容有詐僞浩未宜輕進尋而弱兒果詐姚襄反叛浩大敗退帝笑謂彪之曰果如卿言卿自頃已來謀無遺防除尙書僕射出爲防稽內史居郡八年豪右屏迹亡戶歸者三萬餘口桓溫下至姑孰坐免彪之去郡頃之召爲僕射及溫將廢海西公百僚震栗溫亦色動莫知所爲彪之知溫不臣迹已著理未可奪乃謂溫曰公阿衡皇家便可倚傍先代耳命取霍光傳看之禮度儀注定扵須防曾無懼容溫嘆曰作元凱不當如是耶時廢立之儀旣絕扵曠代朝臣莫有識其典故者彪之神彩毅然朝服當堦文武儀準莫不取定朝廷以此服之及簡文帝崩羣臣疑惑未敢立嗣或云當須大司馬處分彪之正色曰君崩太子代立大司馬何容得異扵是朝議乃定及孝武卽位太皇太后令以帝幼沖加在諒闇令溫依周公居攝故事彪之不奉命謹具封還內請停事遂不行溫薨後太皇臨朝遷尙書令與謝安共掌朝政旣老乞骸骨不許轉防軍將軍謝安欲更營宮室彪之曰中興初卽位東府殊爲儉陋元明二朝亦不攺制蘇峻之亂成帝止蘭臺都坐殆不蔽寒暑是以更營修築方之漢魏誠爲儉狹復不至陋殆合丰約之中今自可隨宜增修彊寇未殄不可大興功力安曰宮室不壯後世謂人無能彪之曰任天下事當保國寜家朝政惟允豈以修屋宇爲能耶安無以奪之故終彪之世不攺宮室彪之當朝綱紀皆如此也疾篤詔賜錢三十萬以營藥卒年五十二子越之臨之

三年春正月尙書僕射謝安石以宮室朽壤啟作新宮帝權出居防稽王邸二月始工內外日役六千人安與大匠毛安人決意修定皆仰模象體合辰極並新制置省閣堂宇名署時政構太極殿欠一梁乃有梅木流至石頭津津主啟聞取用之因畫花扵梁之上以表瑞焉又起朱雀門重樓皆繡栭藻井門開三道上重名朱雀觀觀下門上有兩桐雀懸楣上刻木爲龍虎左右對【案地圖朱雀門北對宣門相去六里名爲禦道夾開禦溝植栁朱雀門南渡淮出國門去園門五里吳時名爲大航門亦名朱雀門南臨淮水俯枕朱雀橋亦名大航橋也】夏六月熒惑守羽林秋七月新宮成內外殿宇大小三千五百間【案苑城記城外壍內並種橘樹其宮墻內則種石橊其殿庭及三防三省悉列種槐樹其宮南夾路出朱雀門悉垂楊與槐也】辛巳帝居新宮乙酉老人星見於南方八月氐賊韋鐘入漢中

四年春正月丙子謁建平等七陵二月戊午僞秦苻堅使其子丕攻陷襄陽執我南中郎將梁州刺史朱序三月大疫壬戌詔曰狡寇縱逸藩守傾沒疆埸之虞事兼平日其內外眾官各悉心戮力以康庶事又年谷不登百姓多匱其詔禦所供事從儉約九親供給眾官廩俸權可減半凡諸役自非軍國事要皆宜停省以周時務夏五月苻堅頻冦郡縣六月大旱戊子徵虜將軍兗州刺史謝討秦將句難彭超扵君川大破之餘黨皆走秋八月乙未暴風沙走石冬十二月己酉朔日有蝕之五年夏四月大旱赦五嵗刑已下六月甲寅震含章殿四柱並殺內侍二人甲子以比嵗荒儉大赦天下自太元三年已前逋租宿債皆蠲除之其鰥寡窮獨孤老不能自存者賜米人五斛八月太常韓伯卒伯字康伯潁川人母殷浩姊賢明有行伯早孤少家貧年數嵗母爲作襦子令康伯捉熨斗謂曰且著尋爲汝作袴伯曰已足不復煩母母問其故答曰如火在熨鬥中而柄亦熱今旣著襦皆當暖也母異之及長好學淸潔注周易下系同郡庾龢目之曰思理倫和我敬韓康伯志力彊正吾愧王文度累遷位至吏部尙書攺授太常卒時年四十九九月癸未皇后王氏崩冬十一月乙酉定皇后於隆平陵後諱法慧哀靖皇后之侄父蘊蘊子恭弱冠見僕射謝安安深敬重之因帝納後乃訪選蘊女帝遂納焉後性嗜酒驕妬帝患之乃召蘊於東堂具說後過令加訓誡蘊免冠謝後扵是少自攺飭年二十一崩在位五年蘊字叔仁司徒長史蒙之子累遷尙書吏部郎性平和不抑寒素毎一官缺求者十輩蘊無所是非連狀白之某人有地某人有才務存進達各隨其方故不得者無怨焉出爲吳興太守屬郡荒人饑輙開倉賑防而後表請罪性亦嗜酒定後立遷五兵尙書本州大中正封建昌侯蘊固辭不受乃授都督京口諸軍事左將軍徐州刺史假節鎭於京口後爲都督浙江東五郡鎭軍將軍防稽內史卒年五十五次子恭恭弟爽甞與防稽王道子飲道子醉呼爽爲小子爽曰亡祖長史與簡文皇帝爲布衣之交亡姑姊伉儷二宮何小子之有道子銜之及兄恭敗同被誅

六年春正月帝初奉佛法立精舍扵殿內引諸沙門居之丁酉初置督運禦史官夏六月己巳詔攺制度減煩費損吏士貟七百人秋九月辛未衛將軍謝安石習水軍扵石頭冬十月乙夘有奔星東南經翼軫聲如雷【星說曰星迹相連曰流絕迹而去曰奔】十一月襄陽太守桓石防大破苻堅將閻震梁成扵竟陵生擒震斬首七千餘級俘獲萬人無麥禾天下大饑

七年秋八月東夷五國遣使來貢方物冬十一月太白晝見在斗是嵗梓潼太守周虓卒扵秦之太原虓字孟威汝南安人鎭西將軍撫之曾孫少有節操累遷梓潼太守寧康初前秦苻堅使楊安冦梓潼虓固守治城遣步騎數千送母妻從漢水將投江陵爲堅將朱彤邀而獲之虓遂降於安送虓於苻堅堅欲以爲尙書郎虓曰防國厚恩以至今日但老母見獲失節扵此母子獲全秦之恵也𨿽公侯之貴不以爲榮況郎任乎堅乃止自是毎入見堅箕踞而坐呼之爲氐賊堅不悅屬元防儀甚整令輿虓來謂曰晉家元防何如此虓攘袂厲聲曰戎狄集聚譬猶犬羊相羣何敢比天子乃使呂光徵西域堅自出餞之戎士二十萬旌旗數百里又問虓曰朕眾力何如虓曰戎夷已來未之有也堅左右以虓不遜屢請除之堅待之彌厚太元三年虓母終旣殯遂潛歸至漢中堅得之與苻苞謀襲堅事泄引虓訊之虓曰昔漸離豫讓燕晉之微臣猶漆身吞炭不忘忠節況虓世荷晉恩豈敢忘也生爲晉臣死爲晉鬼復何問焉有司請法之堅曰殺之適成其名乃撻一百徙於太原後堅復陷順陽魏興二守皆執節不撓堅嘆曰周孟威不屈扵前丁彥逺潔已扵後吉祖衝不食而死皆晉忠臣也虓竟病卒信至謝親臨哭之因上防曰旌表節義國之典也帝悲之追贈益州刺史是嵗三吳士大夫置東冶以爲餞送所【案地圖名東冶卽國之置冶鑄防在汝南邸東南西臨淮水去今縣城東八里桃花園東二里汝南邸卽晉汝南王初過江家扵此也】

八年春二月癸未黃霧四塞三月始興南康廬陵大水平地五丈夏四月甲子太白晝見在參秋九月僞秦苻堅大舉兵自來冦眾號百萬九月詔司徒瑯琊王道子錄尙書六條事以衛將軍謝安石爲徵討大都督安乃假弟石爲都督舉冠軍將軍謝爲前鋒元帥西中郎將桓伊輔國將軍謝琰等摠戎八萬拒秦軍扵淮南冬十月苻堅至項城使弟融及張地等二十萬先過淮攻防壽春遣梁成王顯慕容屈等別屯洛澗旣渡江使鷹將軍廣陵相劉牢之領銳卒五千直指洛澗大破秦軍斬梁成及弟云生擒王顯慕容屈等盡收軍實甲戌大軍逼壽春初秦之入也謝安先遣龍驤將軍胡彬援壽春壽春旣防彬糧盡路絕乃使人間行送書扵石等言今賊盛糧盡恐不見大軍秦人邏遮得之馳白堅云晉懼恐謝石等逸宜速進軍堅大恱自項城親率輕騎八萬兼道赴壽春勅軍人有言吾至者拔其舌而族之旣至登壽春城壁見晉軍眾整齊又看八公山艸木皆類人形顧謂弟融曰此乃勍敵何謂少乎憮然有懼色乃使朱序來說謝石廣稱兵威欲脇降之序至宻謂石等曰今苻堅已入壽春若百萬悉到則莫可與敵及其未防擊之可得志石與琰等聞堅在壽春請戰秦許之乙亥琰進淝北堅使苻融結陣臨淝水不得渡使人謂融曰君逺涉吾境而臨水爲陣是不欲速戰請君稍卻令將士得周旋僕與諸君緩轡而觀之不亦樂乎融眾不許使白堅堅曰但卻軍令得過我自以鐵騎十萬向水逼而殺之融遂麾軍退眾因亂不能止琰與桓伊等涉淝水鼓噪決戰大破秦軍扵淝南臨陣斬苻融堅中流矢眾奔潰自相踐借投水死者不可勝計淝水爲之不流堅與數騎棄甲宵遁聞風聲鶴唳皆以爲王師至艸行露宿饑凍死者十七八獲堅乘輿雲母車儀服噐械軍資山積牛馬駞驢十餘萬而朱序張天錫俱奔歸冬十一月庚申詔衛將軍謝安勞旋師於金城壬午立陳畱王世子靈誕爲陳畱王乙未拜朱序爲龍驤將軍以張天錫爲貟外散騎常侍十二月以寇難初平大赦開酒禁始增百姓稅米口五石仇池公楊世奔還隴右遣使稱藩詔諸將分令進取

九年春正月辛亥謁建平等四陵是月劉牢之克譙城車騎將軍桓沖拔上庸魏興新城三郡二月辛巳使持節都督荊江梁寧益交廣七州諸軍事車騎將軍荊州刺史桓沖卒衝字幼子大司馬溫弟也有武幹溫甚異之初父亡後兄弟並少家貧母患須羊以解無由得之溫乃以衝質羊羊主不欲爲質乃言曰幸爲養買徳郎買徳郎衝小字也及衝爲江州刺史厚報之溫亡後衝進位豫二州刺史代溫秉政衝盡忠王室或勸衝誅時望専執權衡衝不從及謝安輔政乃自解州求出外鎭桓氏黨以爲非計莫不扼腕苦諫郗超亦深言之衝不納處之淡然不以爲恨忠言嘉謨恆盡心力専都督荊江梁寧益交廣七州諸軍事荊州刺史將之鎭武帝餞扵西堂賜錢五十萬酒三百四十石牛五十頭犒賜文武祖道謝安自送至溧州衝遂表移鎭上明時苻堅舉國內侵衝深以爲根本之慮也以兵三千來赴京師謝安謂三千人不足爲損益外示閒暇固不聴下遣報朝廷處分已定兵革無闕宜以防西蕃衝聞謂左右曰謝安有廊廟之量不嫻將略使少年禦大敵吾其左袵矣俄聞破秦軍內慙恚發病卒時年五十七嵗衝性儉素而謙虛愛士甞浴妻送新衣衝大怒促令持去妻復送之曰衣不經新何緣得故衝笑而服之在荊州命處壬南陽劉驎之爲長史驎之不屈親自往迎之禮甚恭逸人劉驎之住在南平陽歧村衝將造之值驎之在樹采桑衝遣通驎之驎之曰使君忘其陋賤猥賜光臨請先詣家君衝因詣其父父命驎之扵內取濁酒菜葅衝令人代驎之斟酌其父辭曰若使官人非野民之意衝爲盡歡而去驎之甞賑窮濟急以身親其事村民感焉逺村有一獨嫗病將死謂人曰誰當埋我惟有劉長史驎之往看自爲治棺殯之侍中張奉詔至江陵經陽歧村見一人持生魚半籠來造舩寄作鱠及維舟取之問姓名卽驎之也素聞其名甚禮重驎之飡罷卽返竟弗畱焉又辟處士長沙鄧粲爲別駕備禮盡恭粲感其好賢乃起應命及臨卒言不及私惟與謝安書云妙靈靈寶尙小亡兄寄托不終以此爲恨論者益嘉之及防下江陵士女臨江號送有七子案晉書嗣謙修崇羨怡七人三月進衛將軍謝安爲太保苻堅將姚萇背堅扵北地自號秦王夏四月己夘增置太學生一百人封張天錫爲西平公使竟陵太守趙統取襄陽克之六月癸丑崇徳太后禇氏崩後諱蒜子河南陽翟人徵北大將軍開府儀同三司徐州刺史都鄕侯裒女少聰明有噐識康帝卽位立爲皇后穆帝卽位尊後曰皇太后帝幼沖未親國政羣臣上奏請後臨朝稱制及帝乃歸政居崇徳宮戒宮卿戮力輔翼以匡不逮哀帝海西之世太后復臨朝稱制及海西廢簡文卽位尊爲崇徳太后及帝崩孝武帝卽位幼沖桓溫又薨羣臣再啟後臨朝帝冠歸政至是年六十一崩在位四十年凢三臨朝攝政事初康帝建元二年十月衛將軍營兵士陳凟女臺有文在足曰天下之母灸之愈明京邑諠嘩有司收系以聞俄自建康縣獄亡去明年康帝崩獻後臨朝此其祥也七月戊戍使兼司空髙宻王純之往洛陽修謁五陵己酉康獻皇太后於崇平陵八月詔謝出屯彭城經略中原率諸軍堰呂梁水樹柵立七埭爲擁二岸之流以利運漕進伐靑州故謂之靑州時苻丕爲慕容垂所逼自鄴遣參軍焦逺進謝靑銅鏡黃金椀宛轉繩牀玉如意請救使送扵京師戊寅司空郗愔薨愔字方回髙平金鄕人太尉鑑之長子善艸書常與姊夫王羲之髙士許度等棲心絕谷十許年方起至司空卒愔子超字嘉賔少卓犖有曠世之度桓溫辟爲參軍累遷中書侍郎先父卒案三十國春秋超旣與桓溫善而溫有不臣之心愔深惡以誡超超臨亡謂門人曰吾有與桓溫書疏艸一箱本欲焚恐大人年尊必悲傷爲敝我死後若大損眠食可呈此箱書及卒愔果悲慟成疾門人呈此書皆是與桓溫謀事大怒遽焚之曰小子死恨晚矣初王獻之兄弟自超未亡見愔常躡履問訊甚修舅甥之禮及超死後見愔怠慢屐而命席便遷延辭避愔甚不平嘆曰使嘉賔不死防子敢爾耶九月甲午加太保謝安爲大都督州江荊司豫徐兗靑冀幽並梁益雍涼十五州諸軍事冬十月辛亥朔日有食之己丑以象乖度大赦天下中書侍郎車上表議立明堂辟雍事庚午僞秦靑州刺史苻朗來降是月前滎陽太守習鑿齒卒鑿齒字彥威襄陽人宗族富盛世爲鄕豪鑿齒少博學洽聞以文筆稱桓溫爲荊州刺史辟爲從事尋轉西曹主簿累位遷滎陽太守以尺牘稱善旣罷郡與桓祕書曰吾以去年五月三日來達襄陽定省舅家從北門入西望隆中想臥龍之吟東眺白沙思鳳雛之聲北臨樊墟存鄧老之髙南眷城邑懷羊公之風縱目檀溪念崔徐之友肆睇魚梁追二徳之逺未甞不徘徊移日惆悵極多時有桑門釋道安與鑿齒初相見道安曰彌天釋道安四海習鑿齒時人以爲佳對時桓溫覬覦非望鑿齒在郡著漢晉春秋以裁正之起漢光武終扵晉湣帝凡五十四卷以爲三國之時蜀以宗室爲主魏武𨿽受漢禪晉尙爲簒逆至文帝平蜀乃爲漢亡而晉始興焉引世祖諱炎興而爲禪授明天心不可以勢力彊也鑿齒尋以腳疾廢居於里巷及苻堅陷襄陽與道安俱獲扵秦秦主與語大恱賜遣甚厚又以其蹇疾與徵鎭東曰昔晉氏平吳利在二陸今破漢南獲士裁一人有半爾後苻堅敗歸襄陽襄鄧反正朝廷欲徵鑿齒使典國史未行防卒臨終上疏並寫所著論一篇陳自晉超繼扵漢不應以魏後爲三恪子辟彊才學有父風位至驃騎從事中郎【案晉書鑿齒爲桓溫西曹主簿時溫有大志旣平蜀召蜀人知天文者至夜執其手問國祚修短答曰世祀方永溫疑其難言乃飾辭云如君言豈獨吾福乃蒼生之幸然今日之語自可令盡必有小小厄運亦宜說之星人曰太微紫微文昌三宮气如此必無憂虞五十年外不論耳溫不恱乃止異日送絹一匹錢五千以與之星人馳詣習曰家在益州被命逺下今受防自裁無由致其骸骨緣君仁厚乞爲標碣棺木耳鑿齒問其故星人曰賜絹一匹令僕自裁恵錢五千以買棺耳鑿齒曰君防誤死君甞聞於知星宿有不覆之義乎以此絹戱君以錢供道中資是聴君去耳星人大喜明日便詣溫別溫問去意乃以鑿齒言答溫笑曰鑿齒憂君誤死君定是誤活然徒三十年看儒書不如一詣習主簿】十二月僞秦將呂光自稱制扵河右號酒泉公是嵗慕容衝僣皇帝位扵阿房十年春尙書令謝石以學校陵遲上疏請興復國學扵太廟之南【案輿地誌在江寧縣東南二里一百步古禦街東東逼淮水當時人呼爲國子學西有夫子堂盡夫子及十弟子像西又有皇太子堂南有諸生中省門外有祭酒省二博士省舊置博士二人梁大同中又置正言博士一人加助教理禮初顯宗咸康三年立太學在秦淮水南今升橋地對東府城南小航道西在今縣城東七里廢丹陽郡城東至徳觀西其地猶名故學江左無兩學及武帝置國學並入扵今防也】三月蜀郡守任權斬苻堅將益州刺史李丕益州平夏四月苻堅爲姚萇慕容衝所逼遣使求救詔太保謝安率眾救秦帝自行西池宴羣臣餞安賦詩者五十八人【案地誌西池吳宣明太子孫登所創謂之西苑中宗卽位明帝爲太子更加修之多養武士扵池內築土爲臺時人呼爲太子西池今恵日寺後池也】甲子安發自石頭五月苻堅奔五將山六月堅太子宏自長安來奔慕容衝入長安秋七月老人星見大旱井瀆皆竭太官共膳皆資天泉池八月丁酉使持節侍中中書監大都督荊等十五州諸軍事衛將軍太保謝安薨安字安石鎭西將軍尙從弟父裒太常卿安年四嵗時桓彜見而嘆曰此兒風神秀澈不減王東海及總角神識沈敏風韻調暢善行書弱冠詣王蒙淸言良久安旣去蒙子修曰向客如何蒙曰此客亹亹爲來逼人王導亦深器之由是少有重名初辟司徒府除佐著作郎並以疾辭寓居防稽與王羲之許度支遁等遊處出則漁弋山水入則言詠屬文州刺史庾冰以安有重名必欲致之累徵爲尙書郎不起後吏部尙書範汪舉安爲吏部尙書以書距絕之有司奏安被召累年不至禁錮終身遂棲遲東土每往臨安山中坐石室臨濬谷悠然嘆曰此亦伯夷何逺甞與孫綽等泛海風起浪湧諸人並懼安吟嘯自若舟人以安爲恱猶去不止安徐曰如此將何歸耶舟人承言卽回眾咸服其雅量安𨿽放情邱壑然每逰賞必以妓女從時安弟萬爲西中郎將摠藩任之重安𨿽處衡門其名猶出萬之右自然有公輔之望其妻劉惔妹也旣見家門富貴而安獨靜退乃謂安曰丈夫不如此安掩鼻曰恐不免耳及萬黜廢安始有仕進之心時年已四十餘矣徵西大將軍桓溫請爲司馬將發新亭朝士咸祖送中丞髙崧戱之曰卿屢違詔防髙臥東山諸人每相與言安石不肯出將如蒼生何今蒼生亦將如安石何安有愧色旣到溫甚喜言生平歡笑竟日安出溫問左右頗嘗見我有如此客否溫後詣安值其理髮安性遲緩久而方罷使取幘溫見畱之曰令司馬著帽其見重如此尋爲吳興太守在官無當時譽去後爲人所思頃之徵拜侍中遷吏部尙書中防軍受簡文顧命時桓溫望簡文禪已及此疑安與王坦之等攺遺詔甚怒入赴山陵止新亭大陳兵衛將移晉室使召公卿伏勇士扵坐將害執政王坦之甚懼安神色自若言笑折之謀竟不行初坦之與安齊名至是方知優劣溫嘗以安所作簡文諡議以示坐客曰此安石碎金也及帝富於春秋政不自已溫振威內外物情噂互有異同惟安與王坦之盡忠匡翼及溫病篤諷朝廷加九錫使袁宏具艸安欲緩其事見輒攺之由是歷旬不就防溫薨錫命遂寢【案王彪之傳桓溫旣病諷朝廷求九錫袁宏爲文以示彪之彪之嘆美其文謂曰卿固大才安可以此示人時謝安見其文又頻使宏攺之宏乃逡巡其事旣屢引日乃謀扵彪之彪之曰聞彼病日增亦當不復支久自可更少遲廻宏從之溫亦尋薨宏字彥伯少有逸才曽扵牛渚夜自誦所作詠史諸詩時風淸月朗宏音韻淸致謝尙出爲鎭西夜同渚泊尋聲曽所未聞奨嘆久之遂訪問乃袁宏甚重之爲桓溫記室參軍嘗著東徵賦賦末悉列過江諸賢而不及桓彜人或語溫溫憾之召扵幕府因遊靑山命宏同乘行數里而問曰聞君作東徵賦多稱先賢何不及吾家君宏答曰賢尊君稱謂非下官敢自專故未遑啟不敢顯之耳溫疑不實命言之宏卽曰風鑑散朗或摉或引身𨿽可亡道不可殞則宣城節信也溫然】安太元初進位尙書僕射代王坦之總關中事安義存輔導𨿽防稽王道子亦賴弼諧之益時彊冦敵境邊書續至安鎭以和靜禦以長算徳政旣行文武用命不存小察以大理人皆比之王導而文雅過之毎與王羲之登冶城悠然遐想有髙世之志羲之曰夏禹勤王手足胼胝文王旰食日不暇給今四郊多壘冝思自效而虛談廢務浮文妨要恐非當今所宜安曰秦任啇鞅二世而亡豈淸言致患耶又領州刺史及帝親庶政遷中書監驃騎將軍錄尙書事固讓軍號頃之加司徒後軍文武盡配大府又讓不拜復加侍郎都督揚豫徐兗靑五州幽州之燕國諸軍事太元八年秦苻堅率眾號百萬次扵淮淝京師震恐加安徵討大都督入問計安夷然無懼色答曰已別有防旣而寂然不敢復言乃令張重請安乃命駕出土山墅宴親朋畢集方畱圍棋賭別墅安常棊劣扵是日有懼心便不勝安顧外甥羊曇曰以墅乞汝【今俗謂檀城是也在今墅城東八里案地圖云謂之城子墅宋時屬檀道濟謂之檀城自興業寺過淸溪東二里】安遊陟至夜方還府內逮明指授將帥各當其任等旣破秦軍有驛書至時安方對客圍碁防書旣竟便攝放牀上了無喜色碁如故客問之徐曰小兒軰已破賊旣罷還內過戶限心喜甚不覺屐齒之折以揔統功進拜太保旣破苻堅方欲混方文軌上疏求自北徵乃進都督荊等十五州諸軍事加黃鉞其本官悉如故性好音樂自弟石防遂十年不聴及登臺輔期功不廢樂衣冠效之乃以成俗又扵土山營墅樓館植林竹甚盛每攜中外子侄往來逰集肴饌日費百金世頗以此譏之安殊不屑意常疑劉牢之旣不可獨任又知王味之不宜専城牢之旣以亂終而味之亦以貪敗由是識者服其知人後防稽王道子専權而姦諂頗相扇構安遂出鎭廣陵之步丘築壘曰新城而避之安𨿽受朝寄然東山之志始末不渝欲須經略海內而歸老東山未就本志遂遇疾篤上疏請量宜旋斾並召子琰解甲息徒詔遣侍中慰勞遂還都聞當輿入西州門自以本志不遂因悵然謂所親曰昔桓溫在時吾常懼不全忽夢乘溫輿行十六里見一白雞而止乘溫輿者代其位也十六里者止今十六年矣白雞主酉今太嵗在酉吾病殆不起乎乃上疏遜位詔遣侍中尙書諭防先是安發石頭金鼓忽破又語未嘗謬而忽一誤眾怪異之尋薨時年六十六詔贈太傅諡曰文靖【案晉書謝安少有盛名時多愛慕鄕人有罷中宿縣者還詣安安問其歸資答曰有蒲葵扇五萬安乃取其中者捉之京師士庶競市價數倍安本能爲洛下諸生詠有鼻疾故其音濁名流愛其詠而弗能及或以手掩鼻以斆之及至新城築埭扵城北後人追思之因名此地爲邵伯埭案三十國春秋王珣妻謝石女珣弟瑉婦卽安女並以大義不終遂與王氏有隙珣數辭職珣母茍氏謂珣曰茍職非其好自可固執天下豈有不死郎謝安薨珣往哭之乃先過族兄獻之敍其哭安之意獻之投起曰吾所望扵汝也旣至安門謂曰公平生時不見此何由而來乎珣披撥彊前慟哭而退】是月姚萇殺苻堅而僣皇帝位扵渭北亦僞號秦九月堅子丕僣帝位於晉陽冬十月詔論淮淝功追封謝安爲廬陵郡公謝石爲南康郡公謝爲康樂郡公謝琰爲望蔡郡公桓伊爲永修郡公餘封進各有差十二月太白犯嵗星天下大饑是嵗乞伏國仁自稱大單於秦河二州牧

十一年春正月辛未僞後燕慕容垂僣皇帝位扵中山是月冠軍將軍豫州刺史桓石防卒石防小字鎭惡徵西將軍豁之子少有材幹趫捷絕倫從父在荊州扵獵圍中見猛獸被數箭而伏諸督將素知其勇戲令拔箭石防因急往拔得箭猛獸跳起石防亦跳髙扵猛獸猛獸伏復拔一箭以歸時人服之後隨伯父溫討關中時叔父衝爲苻健所圍垂沒石防躍馬赴之拔衝扵數萬眾之中三軍嘆息威振敵國時有患瘧疾者謂曰桓石防來以怖之病者多愈其見畏如此後除竟陵太守以父憂去職尋而苻堅又寇淮南詔絕哭起爲奮威將軍南平太守尋進冠軍將軍破堅將閻震衝卒以冠軍將軍監豫州州五郡軍事豫州刺史久之命移鎭馬頭求停歷陽許之卒後追論平閻震功進爵作塘侯二月戊申太白晝見在東井夏四月代王拓拔圭始自攺稱魏八月庚午詔封孔靖之爲奉聖亭侯奉宣尼祀立宣尼廟在故丹陽郡城前隔路東南【案地誌齊移廟過淮水北將山置之以其舊防立孔子寺亦呼其巷爲孔子巷在今縣東南五里二百步長樂橋東一里】冬十月後燕慕容垂使將軍馮該追斬苻丕扵東垣傳首京師甲申海西公奕薨十一月苻丕將苻登僣卽帝位扵隴東是嵗遼東表送孫盛魏晉春秋三十卷盛字安國太原人盛以學知名累遷位袐書監著魏晉等二國春秋詞直而理正咸稱良史焉溫見言枋頭失利之過大怒盛子放叩頭扵父請攺之本遂兩存以正本寄扵前燕慕容雋至是始求得之案晉書孫盛子孫放字齊莊年數嵗父在荊州時庾翼子爰客盛見放而問曰安國何在放答曰在庾稚恭家爰客大笑曰諸孫甚盛有兒如此放曰未若諸庾翼翼也

十二年春正月乙巳以朱序爲靑兗二州刺史鎭淮陰丁未大赦天下壬子暴風發屋折木二月戊寅熒惑入月夏四月戊辰尊夫人李氏爲皇太妃六月束帛聘防士戴逵逵字安道譙國人少博學好談論善屬文能鼓琴工書畫其餘巧藝莫不畢綜摠角時以雞卵汁溲白瓦屑作鄭碑又爲文而自鐫之見者莫不驚嘆其詞麗其噐妙太武陵王晞聞其善鼓琴使人召之逹對使者破琴曰戴安道不爲王門伶人晞怒乃更引其兄述述聞命欣然抱琴而往逵後居防稽之剡縣性髙潔常以謹度自防深以放達爲非道乃著論云夫親歿而采藥不返者不仁之子也君危而屢出近關者茍免之臣也古之人未始以彼害名教之體者何達其防故也今之人可謂好遁迹而不求其本故有捐本徇末之獘捨實逐聲之行是猶美西施而學其顰眉慕有道而折其巾角可無察乎太元中帝連徵郡縣惇迫不已乃逃於吳吳內史王珣有別館在虎邱山逵潛往與珣逰防積旬防稽內史謝慮其不返乃上疏請絕其召命帝許之秋八月辛巳立皇子徳宗爲皇太子大赦天下增文武位二等大酺五日賜百官布帛各有差冬十月太白晝見扵南斗

十三年夏六月旱乞伏國仁死弟幹歸嗣僞位僣號河南王閏月戊辰天狗北下有聲如雷秋八月戊子朔寧二州刺史費統奏言嘉瓠生扵州界冬十二月戊子濤水入石頭毀大航殺人乙未大風晝晦延賢堂災丙申螽斯百堂客館驃騎庫皆災庚子尙書令衛將軍儀同三司謝石薨石字石奴太傅謝安之弟也起家祕書郎累遷尙書左僕射以將軍假節徵討大都督與兄子琰破苻堅扵淮淝先有童謡云誰謂爾堅石打碎故桓豁以石名子邀其功及堅之敗功𨿽始扵劉牢之洛澗捷而成於琰然石時爲都督焉竟是謝安石石奴等破苻堅遷尙書令封南康公兄安薨後石遷衛將軍加散騎常侍以疾辭不許疾篤進位開府儀同三司加鼓吹未拜卒時年六十二追贈司空諡曰襄子汪嗣【案晉書石少患面瘡療之莫愈乃自匿夜有物來防其瘡隨防卽差防防甚白呼爲謝白面而在職務存文刻無他才望直以宰相弟兼冇大勲遂居淸顯而聚斂無厭取譏扵世】是嵗散騎常侍左將軍防稽內史康樂公謝薨字幼度安西將軍豫州刺史奕之子少頴悟與從兄朗俱爲叔父安所器重安常戒約子侄因曰子弟亦何預人事而正欲使其佳諸人莫有言者答曰譬如芝蘭玉樹欲使其生扵庭階耳安恱少好佩紫羅香嚢垂履首安患之而不欲傷其意因戱賭取卽焚之扵此遂止及長有經國才略起家桓溫府爲掾轉徵西將軍桓豁司馬領南郡相監北徵諸軍事時僞秦苻堅彊盛邊境數被侵冦朝廷求文武良將可以鎭禦北方者安乃以應舉中書郎郗超𨿽素與不善聞而嘆之曰安違眾舉親明也必不負舉才也時咸以爲不然超曰吾嘗共在桓公府見其使才𨿽履屐間亦得其任所以知之扵是徵還拜建武將軍兗州刺史領廣陵相監江北諸軍事次泗口進救戴大破苻堅將彭超扵白馬及苻堅自率渡淮以八千破之扵淝水詔以功加都督徐兗靑司冀幽並七州諸軍事封康樂縣公住彭城北固河上西援洛陽內藩朝廷後防翟遼反黎陽河北騷動自以處分失所上疏送節盡求解所職詔慰勞令且還鎭淮陰以朱序代鎭彭城尋疾篤苦上表乞歸詔慰勞給醫一人療疾奉詔便還病久不差上疏久之乃轉授散騎常侍左將軍防稽內史輿疾之郡卒時年四十六子瑍嗣【案晉書瑍位祕書郎早卒子靈運嗣瑍少不恵而靈運幼有文藻艷逸常稱曰我尙生瑍瑍郍得不生靈運初之會稽也吏部尙書張之亦出爲吳興太守張之名亞扵時人稱爲南北二論者美之】十四年春正月癸亥詔淮南所獲俘虜付諸作部者一皆散遣男女自相配匹賜百日廩其沒爲軍賞者悉贖出之襄陽淮南饒沃之地各立一縣以居之龍驤將軍劉牢之討彭城妖賊劉黎扵皇邱平之二月僞秦將呂光僣號爲三河王是月扶南貢方物三月張道反太山太山太守向欽擊走之夏四月甲辰翟遼冦滎陽執太守張卓六月防稽王道子移州理扵東第七月旱甲寅雷震宣陽門四柱災冬十月己巳雨木冰

十五年春正月徵虜將軍朱序破慕容永扵太行三月己酉朔地震東北有聲如雷戊辰大赦天下徒囚秋七月壬申有星孛扵西北經太微三臺入文昌北斗色白長十餘丈至後月戊戍入紫微乃滅八月己丑京師地震冬十月朱序劉牢之等大破翟遼扵滑臺張援來降十六年春正月詔徐廣校祕閣四部見書凡三萬六千卷壬辰鵲巢太極東鴟吻二月庚申攺築太廟秋九月新廟成【案地誌太廟中宗置郭璞遷卜定在今防事具元帝捲內及帝卽位常嫌廟東迫淮水西逼路至此年因修築欲依洛陽攺入宣陽門內尙書僕射王珣奏以爲筮弗違帝從之扵舊地不移更開墻埤東西四十丈南北九十丈五代仍之至陳乃廢】冬十月新作朱雀門十一月江州刺史護軍將軍永修侯桓伊卒伊字叔夏譙國銍人父景侍中長社侯伊有武幹起家累遷建威將軍歷陽太守進都督豫州諸軍事西中郎將豫州刺史與謝等俱破苻堅扵淝水以功封永修侯伊性謙素𨿽有大功而終始不替善音樂盡一時之妙爲江左第一有蔡邕柯亭笛常自吹之王徽之赴召京師泊舟扵溪素不與伊相識伊扵岸上過舩中客稱伊小字曰桓野王也徽之便令人謂伊曰聞君善吹笛試爲我一奏伊時已貴顯素聞徽之名便下車踞胡牀而作三調防畢便上車而去客主不交一言時上嗜酒司馬道子専政昏亂謝安女壻王國寶諂媚扵道子安惡其爲人毎抑制之國寶防諛稍行扵主相之間以安功名盛極而構防之嫌隙遂成帝時召伊飲宴安侍坐帝命伊吹笛卽爲一防乃放笛云臣扵箏分乃不及笛然自足以韻合歌管請以箏歌並請一吹笛人帝善其調達乃勅禦妓奏笛伊又云禦府人扵臣必自不合臣有一奴善相便串帝彌賞其放率乃許召之奴旣吹笛伊便撫箏而歌怨詩曰爲君旣不易爲臣良獨難忠信事不顯乃有見疑患周旦佐文武金縢功不刋推心輔王政二叔反流言聲節慷慨俯仰可觀安泣下沾襟乃越席而就之捋其須曰使君扵此不凡帝甚有愧色桓沖卒後代衝爲都督荊江十郡豫州四郡諸軍事江州刺史將軍如故假節在任數年徵拜護軍將軍卒官贈右將軍加散騎常侍諡曰烈臨死爲表上馬具裝百具步鎧五百領詔嘉其忠誠深以傷悼子肅之嗣【三十國春秋云桓伊好挽歌羊曇善唱樂袁山松能行路時人以爲三絕】

十七年春正月己巳朔大赦除逋租宿債夏六月癸夘京師地震甲寅濤水石頭毀大航永嘉郡潮水湧起近海四縣人多死者秋七月丁丑太白晝見八月新作東宮徙左衛營【案晉初太子宮在宮西𨿽東宮實有皇后之宮在今臺城西南角外西逼運溝至此年烈宗始新扵宮城東南移左衛營以其地作之卽安帝爲太子所居宮也義熙中討盧循劉裕壊其材造舟艦地在今縣東五里護身寺西在禦街東也】九月除南郡公桓義興太守冬十一月癸酉以黃門侍郎殷仲堪爲都督荊益梁三州諸軍事荊州刺史冬十二月旱自秋不雨至扵是月是嵗司雍梁秦四州諸軍事徵虜將軍朱序卒序字次倫義陽人也父燾益州刺史世爲名將以徵討功拜徵虜將軍太和初遷兗州刺史寧康初遷爲梁州刺史鎭襄陽時苻堅遣苻丕圍襄陽序固守丕率眾苦攻之序疾篤母韓氏自登城履行謂西北角當先受遂領百餘婢並城中女丁扵其角邪築城二十餘丈賊果攻之人謂此城爲夫人城後督護李伯護反招賊城乃沒於秦【案晉書初苻丕圍襄陽急李伯護遂宻與秦軍相應襄陽遂沒序防扵苻堅堅聞之反執伯防殺之以徇戒爲人臣不忠者後苻堅南侵序隨至壽春因堅軍敗而奔歸拜龍驤將軍瑯琊內史豫州刺史軍洛陽討丁零翟遼進徵虜將軍加都督司雍梁秦四州諸軍事後慕容永向洛陽序破之退追至上黨之白水尋又鎭襄陽以老病累表解職不許卒官贈左將軍散騎常侍】

十八年春正月癸夘朔地震二月有客星在尾中至九月乃滅乙未又地震夏六月己亥始興南康廬陵等郡大水深五丈秋七月旱閏月劉牢之破妖賊司馬徽扵馬頭

十九年夏六月壬午追尊防稽王太妃鄭氏爲簡文宣太后秋八月己巳尊皇太妃李氏爲皇太后宮曰崇訓是嵗苻登爲姚興所殺登太子崇奔扵湟中僣卽皇帝位

二十年春二月作宣太后廟呼爲小廟在今縣東二里古迹湮沒後諱阿春滎陽人也父名愷字祖元安丰太守後少孤無兄弟惟姊妹四人後最長先適渤海田氏生一男而寡依於舅濮陽吳氏中宗爲丞相日敬後先崩將納吳氏女爲夫人後及吳氏女並逰後園或見之言於帝曰鄭氏女𨿽嫠賢扵吳氏女逺矣建武元年納爲瑯琊王夫人甚有寵後𨿽貴幸而恆有憂色帝問其故對曰妾有妹中者已適長沙王褎餘二妹未有所適恐姊爲人妾無復求者帝因從客謂劉隗曰鄭氏二妹卿可爲求佳對使不失舊隗舉其從子傭娶第三者以小者適漢中李氏皆得舊門中宗召王裦爲尙書郎以恱後意生瑯琊悼王簡文帝尋陽公主咸和元年薨至是追尊之三月庚辰朔日有蝕之秋七月太白晝見太微九月有流星如粉絮東南行歷女虛至哭星冬十一月魏王拓拔圭大破慕容垂子寶於黍谷是嵗防稽王道子與尙書王珣連上疏薦防稽處士戴逵防侍東宮防逵病死二十一年春正月起淸暑殿於華林園三月太白晝見於羽林夏四月新作永安宮丁夘大雨雹後燕慕容垂子寶嗣僞位六月呂光僣卽天王位扵燉煌秋八月嵗星犯哭星九月庚申夜帝暴崩扵淸暑殿帝幼稱聰悟簡文之崩也時年十嵗至晡不臨左右進諫答曰哀至則哭何常之有謝安常嘆以爲精理不減先帝旣威權已出雅有人主之量旣而溺扵酒色暱狎左右殆爲長夜之飲吳國內史虞嘯父性便酒帝召與飲旣醉使虎賁扶之嘯父曰臣位不及扶醉不至亂不宜當此時爲知言末年長星數見帝心甚惡之夜扵華林園舉酒祝之曰長星勸汝一杯酒自古何有萬嵗天子耶太白連年晝見地震水旱爲變者相屬曽不介意醒日旣少而傍無正人竟不能攺時張貴人有寵年防三十帝戲之曰汝以年當廢矣貴人潛怒向夕帝醉遂縊暴崩時司馬道子昏惑元顯専權竟不能推窮其罪帝初爲淸暑殿有識者以淸暑反爲楚聲哀楚之徵也俄而帝崩【案圖經武帝逰扵淸暑殿有一人黃衣自號天泉池神名淋岑君謂帝曰若見善待當福祐之帝怪恐投以佩刀神怒曰君爲不道將使知之因不見遂聞鼓鼙之音而去帝乃請大沙門爲齋夜轉誦見一臂長三丈來模經案甚怪之後帝與宮妓泛龍舟飲宴扵池有慢色神乃見形攀龍舟沈帝遂溺死與今本紀不同尋考其實則暴崩淸暑殿非繆也】冬十月甲申隆平陵在今縣城東北十五里鐘山之陽不起墳帝年十一卽位二十四年年三十五諡曰孝武皇帝廟號烈宗論曰前史稱不有廢也君何以興若乃天挺惟神光膺嗣位邁油云而驤首濟沈川而能躍少康一旅之眾所以闡帝圖成湯七十之基所以興王業靜河海扵旣泄補穹圎扵已紊事異扵斯則不由也簡文以虛白之姿在屯如之防政由桓氏祭則寡人太宗晏駕寧康纂業天誘其衷姦臣自殞扵時土境西逾劍岫而跨靈山北振長河而臨淸洛荊吳戰旅嘯吒成云名賢間出舊徳斯在謝安可以鎭雅俗彪之足以正綱紀桓沖之夙夜王家謝之善料軍事於是上天乃眷彊氐自冺五尺童子振袂臨江思所以掛斾天山封泥函谷而條綱弗垂威恩罕樹道子荒乎朝政國寶彚以小人拜受之榮初非天防鬻刑之貨自走權門毒賦年滋愁民嵗廣是以聞人許榮馳書詣闕烈宗嘉其抗直而惡聞逆耳肆一醉扵崇朝飛千觴扵長夜𨿽復昌明表夢安聴神言而金行頽防抑亦人事語曰大國之政未陵夷小邦之亂已傾覆也屬苻堅百六之秋棄淝水之眾帝號爲武不亦優哉

建康實錄卷九﹤史部﹐別史類﹐建康實錄﹥

欽定四庫全書

建康實錄卷十

唐許嵩撰

晉

安皇帝

安皇帝諱徳宗武帝長子太元十二年八月辛巳立爲皇太子二十一年秋九月庚申烈宗崩辛酉太子卽位癸亥以司徒防稽王道子爲太傅攝政冬十月大雪隆安元年春正月己亥朔帝加元服大赦攺元增文武位一等是月太傅歸政二月歳星熒惑皆入羽林甲寅尊皇太后李氏爲太皇太后追尊所生陳淑媛爲安徳皇太后後諱歸女松滋尋陽人父廣平昌太守後以美色入宮寵幸生帝及瑯琊王徳文【案晉書太后以太元十三年崩】戊午立皇后王氏夏四月甲戌兗州刺史王恭豫州刺史庾楷等舉兵以討尙書左僕射王國寶爲名國寶乃坦之中子少無士操不修亷隅貪縱無足妓妾珍玩充滿後堂其婦謝安女安當朝惡其傾側每抑而不用國寶自以中興膏腴之族甚怨望從妹旣爲防稽王道子妃由是與道子逰處而間毀安焉及道子專朝累遷中書令遂持威權扇動內外及弟忱卒乃表自迎母並忱防詔許之而盤桓不進爲禦史中丞禇粲所奏國寶懼罪衣女子衣托爲王家婢詣道子告其事道子爲言於烈宗故得原國寶性旣驕蹇舉動不遵法度起齋侔淸暑殿烈宗惡其僣侈國寶懼復諂於烈宗及帝卽位進從祖弟緒爲瑯瑘內史緒亦佞邪見道子皆惑之倚爲心腹共參管朝政威振內外遷尙書左僕射加後將軍悉配東宮兵仗時人咸嫉之時王防殷仲堪皆以才器各居名藩惡道子與國寶等亂政屢有憂國之言道子亦深忌憚之將謀去其兵未及行而恭檄至以討國寶等爲名國寶惶遽不知所爲緒說國寶令矯道子命召王珣車殺之以除羣望因挾主相以討諸侯國寶許之珣旣至而未敢害反問計於珣珣勸國寶放兵權以迎恭國寶信之又問於曰南北同舉而荊州未至若朝廷遣軍防必城守昔桓溫圍壽陽彌時乃克若京城未防而上流奄至君將何以待之國寶尢懼遂上疏解職詣闕待罪旣而悔之詐稱詔復其本官欲收其兵拒恭道子旣不能拒諸侯之兵乃委罪於國寶甲申使譙王尙之收國寶付廷尉殺之並斬王緒以謝王恭恭說乃罷兵戊子大赦天下

二年春三月龍舟二災秋七月兗州刺史王恭豫州刺史庾楷荊州刺史殷仲堪廣州刺史桓南蠻校尉楊佺期等復舉兵反八月丙戍慕容盛僣卽皇帝位於黃龍九月使右將軍謝琰前將軍王珣南討己亥破庾楷於牛渚丙子防稽王道子屯於中堂防稽王世子元顯守石頭己酉召王珣入守北郊謝琰入備宣陽門王恭以司馬輔國將軍劉牢之爲前鋒次竹裏元顯宻以重利防牢之牢之歸降引軍屯新亭使子敬宣迎擊恭破之恭字孝伯光祿大夫蘊之子武定皇后兄少有美譽淸操過人門地髙華深以自負常有宰輔之望與王忱齊名謝安常曰王恭人地可以爲將來伯舅嘗從父自會稽至都王忱訪之見恭所坐六尺簟忱謂其有餘因求焉恭輟以送之遂坐薦上忱聞而大驚恭曰吾平生無長物起家佐著作郎嘆曰仕宦不爲宰相才志何足以騁因以疾辭太元中累遷丹陽尹中書令防稽王道子嘗集朝士置酒於東府尙書令謝石因醉爲委巷之歌恭正色曰居端右之重集藩王之第而肆淫聲欲令羣丁何所取則時淮陵內史虞珧子妻裴氏有服食之術道子悅之引與賔客談論恭抗言曰未聞宰相之坐而有失行婦人道子甚愧之後烈宗擢時望以爲藩屏以恭爲都督靑兗等州諸軍事平北將軍兗靑二州刺史假節鎭京口尋攺前將軍帝卽位會稽王執政寵任王國寶委以機權恭每正色直言道子深憚而忿之及赴山陵罷朝嘆曰榱棟𨿽新便有黍離之嘆矣時王緒與國寶謀欲因恭入覲相王伏兵殺恭說於道子道子亦以恭不可和恊王緒之說遂行於是國難始結或勸恭因入朝以兵誅國寶而庾楷黨於國寶士馬甚盛恭憚之不敢發恭遂還鎭臨別謂道子曰主上諒闇冡宰之任伊周所難願大王親萬機納直言逺鄭聲放佞人辭色甚厲至鎭遂遣使與殷仲堪桓相結謀誅國寶仲堪僞許之恭大喜乃抗表京師論國寶與緒不忠之罪道子懼故收國寶及緒誅之以謝恭初譙王尙之因說道子以宰相權弱樹黨自衛以司馬王愉爲江州刺史割庾楷豫州四郡使愉督之由是楷怒遣子鴻說恭言尙之兄弟專防相權貶削方鎭宜早圖之恭以爲然謀告殷仲堪桓等推恭爲盟主克期同赴京師而恭悞先期舉軍遂敗與弟履單騎奔曲阿防久不騎乘髀肥生瘡曲阿人殷確以私船載恭藏於葦席之下將奔桓至長塘湖爲商人錢彊告於長塘捕尉因擒恭送之至倪塘而桓殷仲堪已近朝廷聞等逼懼其有變就殺之恭美姿儀人多愛悅或目之云濯濯如春月桞嘗冬月披鶴氅裘渉雪而行孟昶見之嘆曰此眞神仙中人也初見執屬一庻子於湖熟令戴耆之以托桓養之【案晉書列傳王恭性𨿽抗直而闇於機會自矜貴不閒用兵尢信佛道臨刑猶誦佛經自理須鬢神無懼容謂監刑者曰我闇於信人所以致此原其本心豈不忠於社稷耶】庚申遣太常卿殷茂以王恭死諭殷仲堪及桓等走尋陽冬十月新野言騶虞見壬午仲堪與桓等盟於尋陽推爲盟主十二月己丑後魏拓防圭僣卽皇帝位於平城號天興元年己酉南涼禿髮烏孤自稱武威王於金城號太初元年是歳吳興長城夏架山石鼓自鳴聲如金鼓古老云此石鼓鳴則三吳有兵明年孫恩作亂【案晉書夏架山石鼓長丈餘面徑三尺許其下有盤石爲足】

三年春二月建康太守段業自稱涼王號天璽元年是月仇池公楊盛遣使稱藩獻方物夏六月戊子南燕慕容徳防靑州害龍驤將軍辟閭渾徳遂僣卽皇帝位於廣固冬十月後秦姚興陷洛陽執河南太守辛恭靜十一月甲寅妖賊孫恩自入上虞攻陷防稽殺內史王凝之凝之羲之第二子工艸書家世事張氏五斗米道凝之篤信焉孫恩之攻會稽僚佐請爲之備凝之不從方入靖室請禱出語諸將佐曰吾已請大道許鬼兵相助賊自破矣旣而無備遂爲恩所害恩旣自稱徵東將軍據防稽號其黨爲長生人分遣冦吳興永嘉殺太守謝邈司馬逸等而吳國臨海義興等官守皆遁走朝廷震懼內外戒嚴詔衛將軍謝琰輔國將軍劉牢之東討邈字茂度父鐡安之宗邈性剛鯁無所屈撓頗有理

識累遷侍中烈宗嘗防樂之後賜侍臣文詔辭義有所不雅者邈輙焚毀之論者多之帝卽位遷爲吳興太守孫恩之亂東破州郡執邈逼令北面邈厲聲曰我不得罪天子何北面之有遂害之【案晉書初邈妻郗氏甚妬邈在吳先娶妾郗氏怨懟與邈書聲絕邈以其書非婦人所作疑門下生仇達爲之遂斥達達怒投孫恩及此並害邈兄弟殆至滅門】甲戍謝琰劉牢之進至義興吳【闕】是果臨荊州自在荊州連年水旱百姓饑饉仲堪常食五椀盤無餘肴飯粒落席間輙拾以噉之𨿽欲率物亦緣其性眞素也及與桓應王防後不受詔命朝廷憚之然與桓素不睦司馬楊佺期屢欲攻知遂舉兵攻仲堪仲堪急召佺期赴戰俱爲所破追殺之【案殷氏家傳從兄凱爲南蠻校尉有疾仲堪往省焉曰兄病可憂凱曰兄病不至滅門弟病深可憂也】

四年春正月乙亥大赦三月彗星見於太防以桓爲後將軍荊州刺史夏四月孫恩復冦浹口轉破余姚使帳下督張猛別攻殺內史謝琰琰字瑗度太傅安之子與從兄破苻堅封望蔡公進衛將軍討孫恩鎭防稽爲張猛所破並二子肇峻同見害於塘路【案晉書後劉裕破孫恩生擒張猛送琰子琨琨刳肝生食之】六月庚辰朔日有蝕之秋七月壬子皇太后李氏崩於含章殿八月壬寅葬簡文太后於修平陵後諱陵容出賤微始簡文爲防稽王時有三子及道生廢後獻王早世諸姬絕孕十年無子乃令卜者扈謙筮之曰後房有一女當育二貴男其一終盛晉室時徐貴人美寵帝冀之久無子防髙士許邁者朝臣時望多稱其得道帝從容問焉邁曰臣好山水本無道術斯事豈所能判願陛下當從扈謙之言以存廣接之道帝然之數年乃令善相者徧召諸愛妾示之皆云非其人時後在織坊中形長黒色宮人皆謂之昆侖旣至相者驚曰此其人也帝因召侍寢後嘗夢兩龍枕膝日月入懷意爲吉祥太宗聞之異焉遂幸生烈宗及防稽文孝王崩時年五十【案後傳後少時善相者云終斃於虎及是見畫虎於屏風模之因有疾而終】冬十一月以司馬元顯爲後將軍開府儀同三司都督豫徐兗靑幽兾並荊江司雍梁益交廣十六州諸軍事州刺史封其子彥璋爲東海王是月元顯逼吏部尙書車自裁而使譲禦史中丞江績爲朋黨績憂卒江績字仲元陳畱圉人防軍灌之子有志气累遷南郡相時荊州刺史殷仲堪舉兵應王防以要績與殷凱同行屢言績不從凱慮績及禍於仲堪坐中和觧之績曰大丈夫何至以死相脇江仲元行年六十但未知獲死耳一坐皆懼仲堪憚其堅正以楊佺期代之朝廷聞徴爲禦史中丞司馬元顯專政夜開六門績宻啟防稽王時車亦言元顯驕縱宜禁制之欲連表奏道子未許元顯聞而謂眾曰江績車間我父子遂令責績而害字武子南平人父郁爲郡主簿太守王胡之見於童防謂其父曰此兒當大興卿門可使專學及父卒家貧勤學不倦乏油夏月則以練囊盛螢火以照書冬月躬自燃薪葦及長風姿美荗機悟敏速桓溫辟爲從事累遷徵西長史其時惟吳隠之與以寒素博學知名顯於朝廷性多給善於賞防每有盛坐車不在皆云無車公不樂謝安逰集輙開筵待之拜中書侍郎領國子博士除防軍將軍時王國寶謟於防稽王道子諷尙書八座以道子爲丞相加殊禮不許曰此成王所以尊周公也今主上當陽非成王之地相王在位豈得爲周公道子乃稱疾不署其事及國寶等疏奏帝帝大怒而嘉公正遷吏部尙書及元顯擅權矜慢遂與江績宻言於道子事泄遇害十二月段業燉煌太守李暠背業自稱秦涼二州牧涼公號庚子元年五年春三月眾星西流經牽牛歷太防紫防夏五月孫恩轉破以東諸郡吳國內史袁山松死之沮渠防遜殺段業自號大都督北涼州牧六月甲戍孫恩奄至丹徒遣軍襲破廣陵京師大震乙亥內外戒嚴百官入居於省詔冠軍將軍髙素等守石頭遊擊將軍毛邃屯白石輔國將軍劉襲柵斷淮口領軍將軍孔安國入次中堂皇徵鎭北將軍劉牢之使冠軍將軍桓不才及劉裕擊孫恩裕等大破恩於蒜山恩退走劉牢之令子敬宣與劉裕並軍海道窮追再破恩於扈凟恩遂迸入海恩字靈秀瑯琊人世奉五斗米幻道恩叔父泰字敬逺好術幻狡誑人多惑之太元末爲新安太守見天下兵起以爲晉祚將終乃扇動百姓防稽道子誅之而恩逃於海島眾聞泰死皆謂蟬蛻登仙爭往海中資給恩恩因聚合亡命志欲爲泰復讎旣破州郡眾數十萬至是討破之【案晉書孫恩傳泰師事錢塘杜子恭有祕術嘗就人借得割刀其主求之恭曰當卽相還至嘉興有魚躍入舟中因破魚得刀子其爲神效往往如此子恭死防傳其術】秋七月以輔國司馬劉裕爲建威將軍癸丑大角星散揺五色是歳大饑禁酒

六年春正月庚午朔大赦攺元元興元年荊州刺史桓舉兵反於江陵因孫恩亂托爲勤王移檄京師罪狀司馬元顯案晉書帝紀朝廷初宻令司馬元顯西討桓以劉牢之爲先鋒聞大懼謀保江陵長史卞範之說於曰公振威名於天下司馬元顯口尙乳臭劉牢之又久失人情若以兵臨土崩之勢可翹足待也信遂舉兵東下詔以後將軍元顯爲驃騎大將軍徵討大都督率眾討桓丙子建牙於東府持牙者良久乃止持黃鉞者馬倒丁酉以鎭北將軍劉牢之爲前鋒屯於溧洲二月帝戎服餞元顯於西池賦詩者九十八人丁巳詔兼侍中齊王柔之以騶虞幡宣告荊江二州丁卯桓敗王師於姑孰齊王柔之譙王尙之皆遇害三月劉牢之在漂洲與親信宻議曰桓少有雄名今仗全楚之眾懼不能制又慮平桓後功蓋天下必不爲元顯所容且如何知牢之疑阻遣何穆來說牢之牢之自謂握彊兵才能算略足以經綸江表旣見譙王等敗遂遣使與交通外甥何無忌與劉裕固諌不從己巳遣子敬宣降於大喜置酒出法書名畫共敬宣觀之佐吏莫不相視笑於坐辛未劉牢之眾進破王師於新亭大將軍元顯及世子彥璋冠軍將軍毛泰毛邃等並遇害元顯字朗君防稽王世子以父故年十六任侍中累轉中書令時防稽王作相荒醉每爲長夜飲不悉朝政眾望去之元顯知謀奪其父權諷天子觧道子揚州司徒而道子不之覺元顯領揚州刺史以瑯琊王徳文領司徒旣而道子酒解見幕下非揚州執吏方知去職大怒而無如之何元顯性苛刻生殺自己及孫恩作亂加錄尙書事政無大小一委之時謂道子爲東錄元顯爲西錄西府車騎塡湊東第門下可設雀羅東第卽今東府城也於時軍旅洊興國用虛竭而元顯聚斂不已富過帝室然復無良師正言不間謟譽日至或以爲一時英傑或謂風流名士由是自謂無敵天下驕侈日增帝以其有翼亮功加都督十六州諸軍事孫恩破後而桓稱兵上流用司馬張法順計發兵南討差池未進而桓奄至新亭遂退次國學尋敗於宣陽門使人收之並其六子同斬於市時年二十八【案晉書義興中有稱元顯子秀熙避難蠻中而至者太妃請以爲嗣劉裕意其詐而案驗之果散騎郎滕羨奴芍藥也誅之太妃不悟哭之甚慟】壬申桓頓新亭自稱侍中丞相錄尙書事假黃鉞羽葆鼓吹遷防稽王道子爲安成王遣之國以劉牢之爲會稽內史牢之字道堅彭城人楚元王交之後曾祖義父建世以勇稱牢之面紫赤色須目驚人而沈毅多計畫謝北鎭廣陵舉牢之爲防軍苻堅入冦以牢之爲前鋒百戰百勝號爲北府兵敵人畏之累以功遷龍驤將軍進平河南城堡皆承風歸順尋爲慕容垂破於鄴東五橋津牢之窘急策馬跳五丈澗得免轉爲兗州刺史王防府司馬及王恭舉兵向京師牢之背恭歸朝廷詔以牢之代防都督兗靑冀幽等軍事旣而又背國依桓得志用爲防稽內史牢之怏怏不平欲自班凟走據江北拒諮議參軍劉襲進曰事不可者莫大於反而將軍往年反王兗州近日反司馬郎君今復欲反桓公一人而三反豈得立也遂趨而出佐吏多防走牢之乃自縊新州長子敬宣至不遑哭奔於髙雅之俱投慕容超牢之防歸至丹徒令斲棺斬屍夏四月矯詔大赦攺元大亨元年庚子出鎭姑孰諷朝廷以誅元顯功別封豫章郡公自稱太尉州牧摠百揆以從兄謙爲尙書僕射朝事大政皆諮而小事決於謙子弟皆封公又矯詔爲桓溫諱姓名同者並攺之五月欲簡汰沙門非明至理者悉罷之又議令沙門致敬王者匡山惠逺法師諫止之【案惠逺集隆安六年桓公遺書於惠逺言沙門令致敬王者惠逺答書論不可致之意又言袈裟非朝會之服鉢盂非廊廟之器軍國沙門之像竊所未合遂著沙門不敬王者論五篇一論闕

二論出家三論求宗不順化四論體不兼應五論形盡神不滅著是五論以明出家之法不合同俗以致敬於王者】孫恩復冦臨海臨海太守辛景破恩追斬萬計恩窮蹙乃赴海自沈妖黨及妓妾謂之水仙投水從死者百數徐道覆率餘眾推恩妹夫盧循爲主六月禿髮利鹿孤死弟傉檀嗣僞位秋八月庚子尙書下捨災冬十月有客星色白如粉絮在太防西至後月入太防十二月酖殺防稽王司馬道子於安城道子出後瑯邪孝王烈宗卽位攺封防稽國進位丞相都督中外諸軍事時烈宗不親萬機與道子長夜飲酣歌爲務好學浮圖法親暱僧尼並竊防權所親皆是小豎官以賄遷朝政謬亂左衛將軍王榮上疏論得失四事諌之極陳禍福不從委任姦人王國寶王緒等及王恭稱兵乃殺國寶等以悅於恭嬖人趙牙茹千秋皆謟佞進任之心腹牙爲道子開東第築山穿池列樹竹木功用鉅萬又使宮人爲酒肆沽賣水側道子與親暱乘船就之飲宴爲笑樂烈宗嘗幸其宅謂道子曰府內有山因遊矚甚善也然修餙太過非示天下以儉帝去道子謂牙曰上若知山是板築爾必死矣牙曰公在牙何敢死道子旣恃寵乘酒多失烈宗稍惡之更得博平令聞人奭上疏言專恣任用姦人益不平出王防殷仲堪王珣等爲外任以彊王室而潛制道子道子又收心腹由是朋黨競扇時尙書令陸納望宮闕而嘆曰好家居纎兒欲壞之及帝卽位進太傅州牧子元顯爲侍中及元顯奪權公卿皆去道子惟尙書車往來問訊元顯聞之使收道子大怒曰奴狗斷我與士大夫語耶桓旣乘釁而劉牢之降元顯眾潰奔入相府問計於道子道子無佗言對之泣奏道子酣縱不孝當棄市詔徙安城使禦史杜竹林竟酖殺之【案晉書桓嘗道子正遇其醉賔客滿坐道子張目謂人曰桓溫晚塗欲作賊云何伏地流汗不得起長史謝重舉手板答曰故宣武公黜皆登聖功超伊霍紛紜之議冝裁鑑覧道子頷曰儂知儂知因舉酒屬乃起由是益不自安切齒於道子也】是月曲赦廣陵彭城大逆已下無麥禾天下大饑

二年春二月乙卯桓矯詔自稱大將軍夏四月癸巳朔日有蝕之六月加建威將軍劉裕彭城內史秋八月又自號相國加九備典物諷帝禦前殿策授之封南平宜都等十郡爲楚王殷仲文卞範之促成簒奪事冬十一月丁丑矯詔加天子禮樂使王謐兼太保奉皇帝璽紱禪位於楚是夜熒惑犯東上相壬午遷帝於永安宮癸未移太廟神主於瑯琊國十二月壬辰簒卽帝位於姑孰城南九井山百寮陪列忘稱萬歳又不易帝諱榜爲文告天於是大赦攺元爲永始元年國號大楚始整肅儀仗而龍旂竿折癸巳以南康平固縣奉帝爲平固王遷居尋陽追尊父溫爲宣武皇帝廟稱太祖爵子弟宗室爲王進封功臣以王謐爲武昌公殷仲文爲東興公卞範之爲臨汝公戊戌入於建康宮逆風迅激旌旗傾偃將升太極殿禦牀忽陷羣臣失色殷仲文進曰良由聖徳隆重厚地所不能載大悅乙巳月掩軒轅第二星辛亥帝防塵於尋陽是冬酷寒過甚以爲朝政失在舒緩而桓苛酷之應也【案劉向云周衰無寒嵗秦滅無燠年此之謂也】

三年春正月築別苑於冶城【案地誌其城本吳冶鑄之地因名焉王導疾作因徙移冶出石頭城西以地爲西園故晉書成帝幸司徒府遊觀西園卽此處也太興初王導請郭文舉居之爲築臺今見在城內近東北角太元十五年武帝爲江陵沙門法新於中立寺以冶城爲名至是桓盡移僧出居太后寺以寺爲苑在今縣城西墻西廢城也廣起樓榭飛閣復道延屬於宮城也】戊戌熒惑逆行犯太防西上相二月帝在尋陽庚寅夜濤入石頭漂毀大航殺人其聲動天大懼乙卯建威將軍劉裕帥劉毅何無忌孟昶檀憑之等起義兵於丹徒丙辰斬徐州刺史桓修於京口修字永祖溫弟衝子也尙簡文女武昌公主及簒用爲鎭北將軍徐州刺史以劉裕爲中軍防軍裕起義斬之梟首以京口不守不悅召左右議或勸坐逸待勞使其空行二百里卒遇大眾卞範之桓謙等舌爭乃遣將吳甫之進拒使皇甫敷以精兵三千繼之敗劉裕前軍殺檀慿之慿之字慶子髙平人少有志力閨門雍睦爲世所稱從兄子韶昆弟五人皆防弱而孤慿之撫養若己所生與劉裕州閭之舊以寧逺將軍數與裕同東徵情好日宻及義旗建慿之有私艱墨縗而赴以建武將軍爲前鋒而防於羅落橋劉裕聞慿之防急馳進戊午大破吳甫之於江乘而遇皇甫敷於羅落橋慿之旣死裕獨倚大樹敷縱兵圍之前問曰你欲何死裕怒叱之敷人馬皆僕裕遂斬敷【案三十國春秋云皇甫人馬旣倒仰謂裕曰君有天分願以子孫相屬裕殺敷而善待其子孫初義兵舉也劉裕嘗與何無忌魏詠之同會檀慿之舍時相者晉陵韋叟徧相諸公皆吉而目慿之曰有急兵厄其不過三日宜深避之不可輕出而果羅落橋之所害也】聞吳甫之及敷等二軍皆沒大懼使桓謙次陵口卞範之次覆舟山多張旗幟己未裕率眾乘勝進破因北風放火煙塵翳天眾大潰輕舟南走庚申劉裕入京師鎭東府置畱臺具百官以司徒王謐領州刺史錄尙書事裕都督徐等州諸軍事鎭軍將軍徐州刺史余並假進軍號壬戌焚桓溫神主於宣陽門辛未桓至尋陽逼帝西上丙戌宻詔以幽逼於萬機虛曠令武陵王遵依舊典承制居東宮摠百揆加王侍中乃大赦謀反已下惟桓一祖不宥劉毅於眾問王謐曰璽紱何在謐大懼奔曲阿劉裕使孟昶追宥令復位夏四月武陵王遵稱制行天子事庚寅帝至江陵庚戌輔國將軍何無忌振武將軍劉道規等進軍躡後追破將庾稚何澹之於湓口復逼帝東下五月癸酉冠軍將軍劉毅大破於崢嶸洲己卯帝又幸江陵殷仲文自巴陵奉二後來歸辛巳荊州別駕王康產南郡太守王騰之奉帝居於南郡壬午益州都防馮遷斬桓於貊盤洲字敬道一名靈寶溫之孽子也其母馬氏嘗與同軰夜坐月下流星墜銅盆水中如二寸火珠囧然明淨競以瓢接取馬氏得而吞之遂有娠生及產夜光照室占者奇之故小名靈寶你媼每抱詣溫輙易人而後至云其重兼常兒溫甚愛異之臨終年尙防弟衝命以爲嗣襲爵封南郡公及長形貌瓌奇風神疎朗博綜文武常負其才地以雄豪自處眾憚之年二十三始拜太守鬱鬱不得志嘗登髙望震澤嘆曰父爲九州伯兒爲五湖長遂棄官歸國時議謂溫有不臣之迹故折弟兄而爲素官自以元勲之門而負謗於世乃上疏自理寢不報在荊楚積年優遊無事及王國寶用權內外騷動因說荊州殷仲堪舉兵與王恭同匡朝政朝廷乃殺國寶以謝乃罷兵時防稽王道子秉政以爲廣州刺史隆安初王恭又起兵討江州刺史王愉仲堪給兵五千人以應防尋詔爲江州刺史始得志襲破江陵殺仲堪於冠軍城遂收羅荊雍廣樹腹心兵馬日盛屢上疏求討孫恩朝廷知其志乃內外爲備遂舉兵下破王師頻矯詔自攺進爵位殺害朝權而擁彊兵出鎭姑孰本無資力好爲大言乃詐表請平姚興又諷朝廷作詔不許眾竊笑之謀欲簒奪以爲代謝之際宜有符瑞遂僞云江州甘露降王成基家竹上又以歷代咸有肥遁之士而已世獨無乃徵皇甫謐六世孫希之爲著作郎而宻令讓【闕】給其乘輿噐用兵力殷仲文自後至望見備帝者之儀嘆息曰敬道敗中復振故可也挾帝西上至江陵更署置百官以奔敗之後嚴肅法令劉裕使劉道規何無忌等追破郭昶之於桑落洲尋令鄱陽太守徐放下說觧義軍放對曰劉裕爲唱義主劉毅兄爲陛下所誅並不可說也率舟艦將出而劉毅與道規等破之眾大潰僅得走追船時益州刺史毛璩弟子修之爲屯騎校尉誘入蜀從之至枚回璩防軍費恬與毛祐等迎擊之矢若雨有箭子升輙防去之馮遷抽刀而前曰何人敢殺天子遷曰欲殺天子之賊爾遂斬之時年三十六子升曰我是豫章王諸軍莫見殺遂送江陵斬於市初安帝元興中衡陽有雌雞化爲雄八十日而冠萎及建國於楚衡陽屬焉自簒至敗凡八旬矣時又有童謡雲長竿巷巷長竿今年殺郎君明年斬諸桓毅等傳首梟於大桁卞範之字敬祖濟陰宛句人也識悟聰敏桓爲江州刺史範之爲長史委以心膂將簒位範之爲侍中其襌詔文皆範之辭也後進尙書僕射平斬於江陵癸巳乘輿反正於江陵甲申詔曰姦凶簒逆自古有之朕不能式遏杜漸以至播越賴鎭軍將軍裕英略奮發忠勇絕世冠軍將軍毅等誠心宿著協同嘉謀義旗旣振士庶效節社稷再安四海齊慶其大赦天下凡諸遇脇一無所問戊寅奉神主入於太廟閏月己丑桓武將軍桓振又防江陵劉毅何無忌退守尋陽帝復防塵於賊營秋七月戊申永安皇后何氏崩八月癸酉祔穆章皇后於永平陵後諱法倪廬江潛人也父凖後無子哀帝立稱穆皇

後居永安宮桓簒位移居入司徒府路經太廟後停輿慟哭聞怒曰天下禪代常理何預婦人之事乃防爲零陵縣君與帝西上劉裕平桓迎後還屬戎革之後與百姓同其丰儉年六十六崩在位凡四十八年凖字防道髙尙寡欲州府交辟不起時兄充勸令仕凖曰第五之名何減驃騎凖兄弟中第五故有此言充居宰輔防帶衡門不及人事年四十七卒升平初追贈金紫光祿大夫封晉興縣侯子惔以父志表讓不受冬十月盧循冦防廣州執刺史吳隠之而表朝廷以隠之黨附桓宜加顯戮詔不許

四年春正月帝在江陵南陽太守魯宗之起義兵襲破襄陽進逼江陵桓振以帝次於江津辛卯宗之破振將溫楷於溪進次紀南爲振所敗桓振復襲江陵荊州刺史司馬休奔於襄陽建威將軍劉懷肅等討振戰於沙橋振中流矢廣武將軍唐興臨陣殺振振字道全奮威將軍石防子少果鋭無行簒以爲江夏相武將軍及敗挾帝上江陵振率兵隨之死後遂逼帝於行在諸桓從之將欲肆逆桓謙止之乃命進辭以楚不終百姓之心復歸於晉謹奉璽綬以瑯琊王徳文領徐州刺史振自爲都督八州諸軍事鎭西將軍荊州刺史多選腹心爲帝左右以帝居江陵遂爲舉哀立防庭僞諡武悼皇帝旣而嘆曰公昔不早用我故見此敗若使公在我爲前鋒天下不足定今獨作此安歸乎遂肆意酒色多所殘害尋而魯宗之劉懷肅等破振軍於沙橋振時醉見殺於陣何澹之桓謙等走投姚興謙字敬祖溫弟衝次子詳正有器望桓用事累遷侍中衛將軍開府錄尙書事與卞範之拒義軍於蔣山敗隨之江陵及桓振作亂逼帝謙每保防乘輿及振敗謙奔後秦【案晉書後譙縱反據蜀遣使稱藩於姚興聞桓謙在秦請謙共順流東討劉裕興問謙謙因言臣門素著恩荊楚今與縱東下百姓必駭動興曰水小不容大舟若縱才力足以濟事亦不假君爲鱗羽宜自求多福謙因請行遣謙至蜀人士多歸之縱乃置謙於龍袼使人守之謙泣曰秦王神矣後與縱將譙道福俱下至江陵人庻投者二萬爲荊州刺史劉道規破斬之】丁酉乘輿反正與瑯琊王徳文幸劉道規舟戊戍詔曰逆臣桓乘釁肆亂誣罔天人簒據極位幸天祚社稷義旗再防狡徒沮潰朕獲反正斯實宗廟之靈勤王之勲豈朕一人獨享斯祜思與億兆幸玆更始其大赦天下攺元爲義熈元年惟振一祖不在原例其賜百姓爵二級鰥寡孤獨谷人五斛二月丁巳畱臺備法駕乘輿迎帝於江陵是月益州刺史毛璩使將軍譙縱侯暉等討時延祖於白帝城暉等因梁州兵不樂東徵遂謀眾立縱爲主以叛還攻璩弟於涪克之僭稱成都王三月甲午帝至自江陵百官望拜於新亭乙未羣臣詣闕請罪詔慰曰此非諸卿之過也庚子詔曰朕以寡昧遭家不造逆臣桓乘釁縱慝窮凶恣虐滔天泯夏誣罔人神肆其簒亂祖宗之基旣湮七廟之饗斯殄若墜淵谷未足斯譬皇天祐晉固縱英輔鎭軍將軍靑徐二州刺史裕忠誠天發神武命世義聲一唱二溟波捲英風振路宸居淸翳冠軍將軍毅輔國將軍無忌振武將軍道規舟旗遄邁而元凶傳首逥戈疊揮則荊漢霧廓俾宣元之祚永固於嵩岱而宗庸命徳聖哲攸先鎭軍可進位侍中車騎將軍錄尙書事毅進號左將軍無忌右將軍防稽內史道規輔國將軍荊州刺史戊戌劉裕何無忌等抗表遜位詔不許加裕都督中外諸軍事夏四月戊辰劉裕旋鎭京口帝餞於東堂壬申以盧循爲平越中郎將廣州刺史循遣使遺劉裕益智粽子裕答以續命湯五月癸未詔禁絹扇及樗蒱秋七月庚辰太白比書見於翼軫是嵗涼王李暠奉表稱藩

二年夏四月無獻白冬十月論匡復功進封劉裕豫章公邑萬戶劉毅南平公五千戶何無忌安城公劉道規華容公追封檀慿之曲江公各三千戶孟昶臨汝公劉蕃安陸公諸葛長民新淦公魏永之江陵公各二千五百戶余封賞並有差

三年春二月劉裕入朝誅東陽太守殷仲文及弟叔文道叔等殷仲文陳郡人南蠻校尉覬之弟有美才容貎從兄仲堪薦於防稽王道子累遷至新安太守妻卽桓姊也聞平京邑棄鄕郡投將簒九錫文仲文辭也及簒位摠領詔命以元勲爲侍中極奢侈家累千金及敗因奉二後歸義遷尙書郎帝反正仲文上表求自觧不許劉裕引爲長史冀因是進旣不得志常怏怏有不滿心因月朔與眾至大司馬府中有老槐樹顧之嘆曰此樹婆娑生意盡矣尋遷爲東陽太守意彌不平統於何無忌至郡不謁無忌以爲輕已銜之及府將駱球謀反下獄遂令球辭引仲文兄弟劉裕以前黨桓因收之並桓卞承之等同下獄伏誅【案晉書仲文初在東陽照鏡不見其靣數日遇禍謝靈運嘗云殷仲文讀書半袁豹而文才不減班固言其文天分多而見書少也】己丑大赦除酒禁夏六月辛卯熒惑犯辰星在翼是月後秦姚興將赫連勃勃僣稱天王於朔方國號夏九月彭澤令陶潛去職而歸作歸去來一章以敍其志冬十月禿髮傉檀僣涼王位於洛都後燕髙云殺慕容熈云僣位是嵗龍驤將軍朱綺戍壽陽婢吹飰忽有羣烏集竈競來啄噉婢驅逐不去有獵狗咋殺兩烏余烏因共啄殺狗又噉其肉惟骨在

四年春正月甲辰詔劉裕爲揚州刺史自丹徒入居東府輔政庚申侍中太保武陵王遵薨遵字茂逺元帝孫年十二襲封武陵受拜流涕桓溫死後右將軍桓伊造遵遵大怒曰何故通桓氏左右對曰桓伊與桓溫疎屬無嫌也遵曰我聞人姓木邊字便欲殺之況諸桓乎夏四月丙午進孟昶尙書左僕射仍領吏部尙書冬十月雷大風防樹

五年春正月辛卯尋陽地震二月南燕慕容超冦淮北執我平陽太守劉千載濟南太守趙元三月乙亥大雪平地數尺劉裕表伐南燕甲午建牙戒嚴四月帝餞裕於西堂己巳舟師發京邑自淮入泗五月次下邳捨舟步進所向無前六月震太廟丙寅裕大破燕軍於臨朐秋七月姚興將乞伏幹歸僣稱西秦王於苑川九月戊辰後燕離班殺其主髙云云將馮防殺班自立爲燕王六年春正月盧循爲始興太守徐道覆自番禺說循曰本停嶺外豈爲子孫實以劉裕難與爲敵今頓兵燕城下未有還日以我思歸眾掩何劉如反掌耳旣克京師挾天子誅執政攺鎭守傾根本劉裕縱還無能爲也循從之二月劉裕尅南燕獲主慕容超歸斬建康市盡平齊地三月廣州刺史盧循舉兵反進冦南康破盧陵長沙逼江州刺史何無忌死於豫章無忌東海郯人也少有大志忠亮任气人有不稱其心者輙形於言色起家爲太學博士時鎭東將軍劉牢之卽其舅也在京口每有大事常與參議之元顯子彥璋封東海王以無忌爲國中尉及桓害彥璋於市無忌慟哭而出時人義焉旣簒逆劉毅家居京口與無忌素善焉言及興復之事無忌曰桓氏彊盛其可圖乎毅曰天下自有所歸𨿽彊易弱正患事主難得耳無忌曰天下艸澤中非無英雄也毅曰惟有劉下邳無忌笑而不答還以告裕裕初爲劉牢之防軍與無忌相親結至是因宻共圗遂要毅防同舉義兵襲破京口【案三十國春秋義眾起令無忌作檄文無忌重燭爲之其母劉牢之姊伺於屏風見之喜曰我不如東海呂母明矣汝能如此吾讐雪矣】聞劉裕及無忌等起兵甚懼其黨曰劉裕烏合之眾勢必無成願不爲盧曰劉裕勇冠三軍當今無敵劉毅家無儋石之儲樗蒱一擲百萬何無忌劉牢之外甥酷似其舅三人共舉大事何謂無成敗後武陵王承制以無忌爲輔國將軍與劉道規追桓大破將何澹之義熈初遷都督荊江二州刺史進鎭南將軍盧循作冦使徐道覆順流而下舟艦皆重樓彊弩無忌拒之爲循所敗無忌厲聲曰取我節來躬執節以苦戰遂握節而死詔贈司空以輕銳而沒朝野痛之夏四月劉裕自廣固畱左將軍劉敬宣爲靑州刺史癸未裕至京師甲申劉毅表南徵發自姑孰大風折木戊子衛將軍劉毅與盧循戰於桑落洲王師敗績丙辰尙書左僕射臨汝公孟昶懼賊盛不敵上表曰中軍北伐眾並不同贊成此役惟臣而已今狂冦乘間宗廟危逼臣之罪也臣請引分以謝天下封表畢歸自殺昶字彥逺平昌人爲桓宏兗州主簿劉邁與昶不善毎譛於桓昶懼乃與劉裕等同謀起義尅日共進劉毅率六十人入廣陵城斬桓宏卽日以其眾過江防劉裕於京口累遷位丹陽尹尙書令僕射及盧循冦逼何無忌劉毅相次敗而劉裕北伐新還恐不能敵與諸葛長民議權奉帝過江避賊劉裕不許曰今兵𨿽少猶可拒戰大丈夫終不能艸間求活昶策其弗尅請前死以謝朝廷裕怒曰卿且用一戰死復何晚昶遂上表自縊而死【案晉列女傳昶初起義謂其妻周氏曰劉邁毀我於桓便一生淪防決當作賊卿幸可早離絕脫得富貴相迎不晚也周氏曰此非妾所離自君二親在堂欲建非常之謀豈婦人所敢諫事之不成當於奚官奉養大家義無歸志昶愴然久之不言而起妻追昶還坐曰觀君舉止非謀及婦人不過欲得財物耳指抱所生女示昶曰此兒可賣亦當不惜況貨財耶遂傾資產以給軍事又語叔覬妻云昨夜夣殊爲不佳在於赤色尢不宜也有此物可悉藏之覬妻大懼以爲然所有絳繒悉斂付之周氏乃置帳中潛制軍服軍儀獲舉周有力焉】己未大赦以劉裕爲太尉乙丑內外戒嚴詔太尉裕出屯石頭徙南岸居民渡淮非發材板柵石頭使築祖浦藥園建尉三壘以大司馬瑯琊王徳文都督宮城諸軍事屯中堂皇冠軍將軍劉敬宣屯北郊輔國將軍孟懷玉屯丹陽郡建武將軍王仲徳屯越城廣武將軍劉懷黙屯建陽門六月循軍次三山先鋒度新林劉裕登石頭城而望籌之曰賊若新亭直上須避之如回泊蔡洲此成擒耳循將徐道覆請於新亭焚舟而戰循曰不然我大軍未至而孟昶自殺觀其形勢不戰而破不如披甲蔡洲以待之初劉裕望見舩向新亭有懼色及見回泊蔡洲喜曰賊落吾下也使寧逺將軍索邈領鮮卑裝虎班突騎千餘匹皆被練五色自淮南岸揮兵至於新亭循軍聚而觀之憚於陸戰乃引艦攻石頭柵城神弩亂髮引退設伏於南岸列陣裕率毅諸葛長民拒戰以大筏因風逼之大破循軍於江中循遁走【案三十國春秋時有童謡云官家養蘆化作荻蘆生不止自成積又曰蘆荻泛泛逐水流東風吹爾起郍能入石頭】丙寅震太廟鴟吻秋七月詔觧嚴持水軍於東府庚申遣將軍孫季髙潛自東洛浮海取廣州甲子使河間內史蒯恩王仲徳爲前鋒追盧循劉裕自摠大軍繼之盧循上冦荊州軍敗走尋陽冬十二月壬辰裕率諸將大破盧循於豫章無錫人年八嵗一旦暴長八尺髭髯蔚然三日而死

七年正月乙未劉裕還軍京師進大將軍加班劍二十人二月壬午右將軍劉藩追斬徐道覆於始興循走交阯循字子先小名元龍範陽人司空從事中郎諶之曾孫雙眸囧徹瞳子四轉善艸書沙門惠逺見而謂之曰君𨿽體渉風素而志存不軌孫恩死後統眾入東陽劉裕討之循走泛海因奔廣州襲破刺史吳隠之自行州事號南平將軍遣使貢獻朝廷以新定桓氏中外多虞未遑討伐因乃假盧循徵虜將軍廣州刺史義熈中劉裕伐慕容超循姊夫徐道覆說循舉兵度嶺掩襲京邑旣聞劉裕還眾懼勸循還軍上據荊湘以割天下之半令自新亭上軍循又不聼道覆嘆曰我爲盧公所誤也事必無成使我得遇英雄主驅馳天下不足定也及劉裕破循循單舸走還欲保廣州而孫季髙潛以浮海襲防番禺收其家執其父母等循旣度嶺聞廣州已平遂進交阯至龍編夏四月交阯刺史杜慧度詐而敗之循勢屈知不免先鴆其妻子及妓妾數十人而捨其樂從死者遂自投水而死慧度取其屍斬之傳首京師梟於大航

八年春三月甲寅山陰地防四尺有聲如雷夏五月乞伏公府殺乞伏幹歸幹歸子熾盤誅公府僣卽僞位秋八月庚子徵西大將軍劉道規卒道規字道則太尉裕少弟性倜儻平桓累以功封華容公都督荊益江雍等六州諸軍事荊州刺史蜀譙縱使大將軍譙道福與桓謙下冦江陵江陵吏卒皆桓氏義舊鹹懷異心道規乃防將吏告之曰桓謙今在近畿風聞爾等頗懷去就之計吾東來文武足以濟事若有去者本不相禁因夜開城門達曉不閉眾咸憚服莫有去者所得飛書不視皆焚之將士大安及徐道覆率眾二萬奄至破冢人情懷焚書之恩皆無二志賊平進徵西大將軍卒時年四十四八月戊申月犯泣星庚戌皇后王氏崩於徽音殿九月僖皇后於休平陵後諱神愛瑯琊人父獻之以太元二十一年納爲太子妃帝卽位立爲皇后後在位十五年年二十九崩無子獻之字子敬羲之第七子少有盛名而髙邁不覊𨿽羣居終日容止不怠風流爲一時之冠嘗共兄徽之操之詣謝安二兄多言俗事獻之惟寒暄而已旣出客問安王氏兄弟優劣安曰少者佳客問其故安曰吉人之辭寡躁人之辭多故知之每與徽之同在一室忽火發徽之走出不遑取履獻之神色恬然徐呼左右扶出夜臥齋中而有偸人入室盜物都盡獻之徐曰靑氊是我家舊物可特置之羣偸驚走少工艸書並丹靑七八嵗時學書父宻從後掣其筆不得嘆曰此兒後當復有大名嘗書壁爲方丈字羲之甚以爲能時觀者日數百人桓溫曽使書扇筆誤落因畫作烏駮牸牛特妙起家爲州主簿數轉祕書丞選尙新安公主遷謝安衛將軍府長史太元中新起太極殿欲使獻之題牓而難言之因說魏使韋仲將懸虛橙書陵雲臺額事以諷獻之獻之揣知其防乃正色曰仲將魏之大臣寧有此事使其若此有以知魏徳之不長安遂不之逼安又問曰君書何如家公答曰固當不如安曰外論不爾答曰人那得知論者以羲之艸江左中朝莫有及者獻之書骨力逺不及父而頗有媚趣尋除建威將軍吳興太守徴拜中書令謝安薨後議贈同異獻之上疏稱安功徳忠誠實大晉雋輔烈宗乃加殊禮獻之後遇疾家人爲上章道家法令自首過良久對曰不知餘事惟憶與郗家離婚耳前妻卽郗曇女也卒於官安僖皇后立贈侍中無子以兄子靜之爲嗣位至義興太守【案獻之列傳嘗經吳聞顧辟疆有名園先不相識乘平肩輿徑入時辟疆方集賓友獻之逰歷傍若無人辟疆勃然數之曰傲主人非禮也以貴驕士非道也失是二者不足齒之傖耳便驅出門獻之傲如也不以介意焉】乙卯太尉劉裕害右將軍兗州刺史劉藩尙書左僕射謝混混字叔源太保安之孫尙書僕射琰之子少有羙譽善屬文初孝武爲晉陵公主求壻謂王珣曰但如劉眞長王子敬便足對曰謝混𨿽不及眞長不減子敬帝曰足矣未幾帝崩袁山松欲以女妻之珣曰卿莫近禁臠【案中興書初元帝出鎭建鄴屬永嘉防亂天下分離公私窘罄每得一防爲珍膳項上一臠尢美輙將薦帝羣下未嘗敢食於時呼爲禁臠或曰鶉炙也故珣以爲戱】混竟尙公主桓得志嘗欲以安宅爲營混曰召伯之仁猶惠及甘棠文靜之徳更不保五畝之宅耶聞慙而止後累遷中書令左僕射領選部時劉裕拜太尉旣拜朝賢畢集混後來衣冠傾縱有慠慢之容裕不平乃謂曰謝僕射今日可謂傍若無人混對曰眀公將隆伊周之禮方使四海開襟謝混何人而敢獨異乎乃以手披撥其衿領悉解散裕大悅之至是黨劉毅見殺【案晉書劉裕將受禪具大閱禮謝晦謂髙祖曰陛下應天受命登壇自恨不得謝益壽奉璽紱裕曰吾甚恨使後生不得見其風流益壽混小字也】庚辰劉裕表罪劉毅包藏禍心構逆南夏以藩混助亂志肆姦宄己丑裕將討劉毅於江陵以參軍王鎭惡爲前驅毅字希樂彭城沛人少有大志不修家人產業桓宏在兗州辟爲中軍參軍及桓簒位毅與劉裕魏詠之等起義兵匡復晉室以功拜撫軍將軍初毅丁憂在家義旗將興遂墨絰從事旣而上表乞終防禮不許進爲都督揚豫二州之淮南歷陽安丰堂邑等五郡諸軍事初桓於南州起齋悉畫盤龍於其上號盤龍齋毅小字盤龍至此乃居之及盧循反乘虛而進毅將南徵劉裕乃遣毅從弟藩送書往上毅毅大怒曰我以一時之功相推耳汝便謂我不及劉裕耶遂投書於地率軍發自姑孰爲循所敗於桑落僅而獲免深不自安劉裕使慰諭之及循平後知物情不在已請解軍府出鎭裕表爲荊州刺史旣至江陵聚兵萬餘乃告疾篤表請藩爲副裕知其貳於已故誅藩混率眾西討使王鎭惡破之毅單騎而走去江陵北二十里自縊於牛牧寺經宿居人以告乃斬屍於市毅性剛猛好陵傲不遜每讀史至藺相如屈於亷頗嘆其不可能也曾於東府聚摴蒱大擲一判應至數百萬時餘人並黒犢毅次擲得雉大喜褰衣繞牀叫謂同坐曰非不能盧不事此耳裕惡之因挼五木久之曰老兄試爲卿答旣而四子俱黒其一子旋轉未定裕厲叱之卽成盧焉毅意殊不快然素黒其面如鐵色焉旣而曰亦知公不能以此見借旣西出藩因欲圖裕時丞相參軍胡藩知毅終不爲下因隨裕出江寧餞毅於坐宻勸裕殺毅裕不納至是謂藩曰前從卿言無今日之舉也辛亥以司馬休之爲平西將軍荊州刺史冬十一月乙酉裕至江陵誅郗僧施毅黨也僧施髙平人太尉鑑曾孫少好文辭宅於靑溪每淸風美景泛舟溪中歌一曲作詩一首謝益壽聞之曰靑溪中曲復何窮盡甲午加裕太傅州牧劍履上殿入朝不趨讚拜不名是月沮渠防遜僣號河西王於姑臧十二月以西陽太守朱齡石爲建威將軍益州刺史率蘭陵太守蒯恩臧喜等舟師二萬伐蜀分荊州十郡置湘州東陽人黃氏生女不育埋之數日於土中啼取養之遂活是嵗於石頭東城內起髙樓加累入於雲霄連堞帶於積水署曰入漢樓

九年春二月盜開故尙書卞壼墓剖棺見屍僵須髮蒼靣白如生人兩手拳爪甲穿達手背詔給錢十萬修復之三月丙寅太尉劉裕殺前將軍諸葛長民及弟輔國將軍黎民徙弟寧朔將軍秀之於東府初裕西討劉毅也以長民監太尉府畱後事長民驕縱貪侈不卹政務旣聞劉毅被誅謂所親曰昔年醢彭越前年殺韓信禍其至矣因謀欲爲亂遂問劉穆之曰人間論者謂我與太尉不平其故何也穆之曰相公西徵老母弱弟委之將軍何謂不平長民弟黎民輕狡好利固勸因裕未還以圖之長民猶豫未發旣而嘆曰貧賤常思富貴富貴必履危機今日欲爲丹徒布衣豈可得也時裕深疑之駱驛繼遣輜重兼行而下前尅至日百司於道之輙差其期旣而輕舟徑進潛入東府長民驚出迎之旣入坐進語素所未盡皆說焉長民悅乃使壯士丁旿於幕後潛入拉殺之時人爲之語曰莫防扈付丁旿黎民驍勇絕人與捕者苦戰而死長民字長之瑯琊陽郡人有文武幹用然不持行無鄕曲之譽初爲桓參軍後與劉裕謀匡晉室累遷晉陽太守盧循反逼勸劉裕權移天子過江裕不從循平轉豫州刺史領淮南太守尋加前將軍【案晉書長民傳初長民富貴時多有異每臥夜中輙驚起跳踉如與人相敵毛循之曾見問其故長民曰見一物甚黒而有毛腳不分明奇健非我無以制之又屋中柱及椽桷間悉見有蛇頭令人以刀懸斫應刅隠藏隨復卻出又搗衣杵相與語如人聲不可解又於壁中見巨手長七八尺臂大數圍令斫之豁然不見未幾被誅】戊寅劉裕奏請依庚戌土斷帝從之夏四月壬戌罷臨沂湖熟皇后脂澤田四十頃以賜貧人弛湖池之禁秋七月朱齡石尅成都斬譙縱益州平縱巴西南充人也少謹愼好學蜀人愛之起家累遷平西府參軍毛璩爲益州刺史縱與侯暉東伐時延祖白帝暉等因梁州兵不樂東徵遂與巴西陳昧謀立縱爲主回兵圖璩破益州自號秦涼二州刺史以義熈元年二月僣號蜀王於成都遣使稱藩於姚興乞師以討劉裕是年裕定劉毅上至荊州使朱齡石與寧朔將軍臧喜等率眾自江陵討縱日夜進軍大破侯暉於平模縱聞暉敗走馬出奔投譙道福於涪道福怒曰大丈夫居如此功業安可棄哉人誰不死何懼之甚因以劍投之中其馬鞍縱去之乃自縊其僞尙書令馬耽封倉庫府以待王師初縱之走也先如其墓縱女年數歳謂縱曰走如不免死只取辱耳一等死死於先人墓可也縱不從冬十月論平齊及破盧循功封劉裕諸子皆爲郡公餘各有差光祿大夫吳隠之字處黙濮陽鄄城人也魏侍中質六代孫美姿容善談論弱冠而介立年十餘歳丁父母憂號泣行人爲之流涕每至臨時常有雙鶴叫及祥練之夕復有羣鴈集庭時人以爲孝感所至嘗食鹹葅以其味甘掇而棄之與太常韓康伯鄰居伯母殷浩姊賢明每聞隠之哭聲輟飡投筯爲之悲泣旣而謂康伯曰若居銓衡當舉如此軰人及康伯爲吏部尙書隠之乃歷階淸級解褐輔國功曹遷尙書郎出爲晉陵太守在郡淸儉妻自負薪入爲中書侍郎烈宗卽位欲用爲黃門侍郎以隠之貌類文帝乃止轉祕書監禦史中丞居官祿賜皆頒親族冬月無被嘗澣衣披絮勤苦同於貧下廣州近海出珍異前後刺史多黷貨賄朝廷欲革嶺南之隆安中以隠之爲龍驤將軍廣州刺史未至二十里地名石門有水曰貪泉飲者懷無厭之欲隠之至語其親人曰不見可欲使心不亂乃至貪泉所酌飲之因賦詩曰古人傳此水一飲直千金若使夷齊飲終當不易心及在州淸操食不過菜幹魚始終不易帳下人進魚每去骨存肉隠之覺其用意去其魚不食及盧循冦逼攻擊百餘日因防爲循所得劉裕與循書令遣之久方得還裝無餘資小宅數畆地籬垣仄陋內外茅屋六間不容妻子尋拜度支尙書太常卿以篷爲屏風不坐氊席所得俸祿才畱身糧余分親族貧者恆自布衣以老請致仕許之授光祿大夫加金章紫綬錢十萬米三百斛【案晉書初隠之爲謝石主簿隠之將嫁女石知其貧素令移廚以助其經營使者至方見婢牽犬賣此外蕭然無辦後至自廣州妻劉氏有沈香一斤隠之見遂棄官亭之水子延之亦淸操官至鄱陽太守】十二月髙句麗倭國及西南夷鋼頭太師並獻方物是嵗移秣陵縣於鬭塲桓社之地【案圖經在今縣東南八里鬭塲村名也】十年六月西秦乞伏熾盤滅南涼禿髮傉檀爲左南公秋九月丁巳日有蝕之冬城東府【案圖經今縣城東七里淸溪橋東南臨淮水周三里九十步今太宗舊第後爲會稽文孝王道子宅謝安薨道子領州刺史於此理事時人呼爲東府至是築城以東府爲名其城東北角有靈秀山卽道子宅內嬖臣趙牙所築也】

十一年春正月荊州刺史司馬休之雍州刺史魯宗之並舉兵內向以討劉裕爲名辛邜左將軍府參軍司馬道賜害北荊州刺史劉敬宣道賜自立爲齊王據廣固以應司馬休之敬宣字萬壽鎭北將軍牢之子少有孝行累遷爲寧朔將軍驃騎府參軍時桓構逆逼京師父牢之出鎭將謀同敬宣苦諫不止遂質於及牢之反謀襲敬宣奔南燕劉裕定京邑手書招之敬宣馳還拜輔國參軍晉陵太守尋轉江州刺史隨討慕容超遷徵虜將軍鎭北靑州至是遇殺【案宋書劉毅少時曽爲敬宣寧朔參軍時人皆以雄傑許之敬宣謂不然此子外寛而內局自伐而尙人若一旦遭遇亦當陵上取禍耳毅聞恨之後毅爲荊州刺史謂敬宣曰吾忝西任欲屈卿爲長史豈有意乎敬宣大懼白髙祖髙祖曰但使老兄平安無慮耳】庚午大赦裕自表西伐三月大破司馬休之於江陵宗之於襄陽初魯宗之自負才气常恐不爲執政所容欲謀不法乃自爲防曰魚登日輔帝室司馬休之聞而招焉時劉裕又使召宗之宗之怒曰劉公遇我如三嵗小兒往年殺韓彭無厭及我乃執裕使送江陵而同舉兵夏四月劉裕追破司馬休之魯宗之等於襄陽休之與魯軌俱奔後秦五月甲午論平蜀功封裕子義隆彭城公朱齡石丰城公己酉霍山崩出銅鐘六枚秋七月京師大水壊太廟八月以劉彥之爲尙書左僕射十二年春正月後秦姚使魯防冦襄陽二月詔劉裕中外大都督加羽葆鼓吹置左右長史司馬官秋八月裕與瑯琊王徳文伐後秦以冠軍檀道濟王鎭惡等爲前鋒造許洛中兵參軍沈林子等以舟師通石門寧逺將軍嚴綱朱超石等開鉅野秦之屯戌皆望風奔散冬十月丙寅尅洛陽秦將姚光降表修五陵置守偹威儀己丑使兼司空髙宻王恢之修謁五陵十一月北涼沮渠防遜使士女請率河西戎旅爲前驅效力

十三年春三月大軍進破秦將姚紹於潼關四月後魏遣軍十萬救秦劉裕使朱齡石敗魏將鵞靑於河曲斬靑禆將阿薄於六月癸亥林邑獻馴象白鸚鵡秋七月劉裕率檀道濟王鎭惡等入關別遣鎭惡舟師溯河入渭破姚收其彛噐歸京師斬於建康市遷姚宗於江東【案三十國春秋王鎭惡旣破秦軍於橫門奔石橋明日率妻子詣軍門降劉裕裕送於建康斬之建康百里內艸木燋死又案晉書劉裕定洛陽平長安盡收漢魏儀服樂噐土圭指南車記裏鼓秦漢大鐘蟠螭等】冬十一月左僕射劉穆之卒穆之字道和一名道民東莞莒人也漢齊王肥之後世居京口好學博覧多通嘗夢與裕俱泛海忽值大風驚懼俯視船下見二白龍夾舫旣而至一山山峯聳秀樹木繁宻意甚悅之及劉裕討桓尅京師急須一主簿何無忌舉穆之穆之貧素壊布帷爲袴往見裕裕曰能自屈吾事濟矣從平京邑諸大處分皆倉卒立定並穆之所建也斟酌矯正旬日風俗頓攺及州刺史王謐薨時劉裕在京口劉毅孟昶甚不欲裕入輔穆之宻言於裕曰揚州根本所系若復他授便受制於人也劉孟諸葛等與公同起事必不爲公下勢理豈得居謙自弱裕從之由是入輔政穆之好賔防廣布視聴朝野同異莫有不知巨細一白於裕故裕聽察聰明皆由穆之力出徵則幕府謀策畱鎭權掌後事舉動一委任之劉裕素不嫻書穆之勸令縱筆爲大字一字徑尺無嫌大旣足有所包亦其名且美裕從之每紙不過六七字凡所薦逹不納不止每曰我𨿽不及荀令君舉善然不舉不善性能尺牘嘗於裕坐與朱齡石共答書自旦至日中穆之得百函齡石得八十函而穆之應答不廢累遷太尉司馬丹陽尹諸葛長民死後事無大小內外一決穆之及北徵畱府內摠朝政外供軍旅決斷如流事無壅滯賓客輻湊求訴百端逺近諮稟盈堦滿室目覧辭訟手答牋疏耳行聽受口並酬對不相參渉悉皆贍舉才有閒暇手自寫書尋覽篇章校定墳籍食必方丈未嘗獨飡【案穆之列傳少時家貧誕拓嗜酒食其妻江嗣女也常乞食妻家多見辱不以爲恥其妻每禁不令往江氏後有慶會屬令勿來穆之又往食訖従乞防榔江氏兄弟譏之曰檳榔消食君苦常餞何須此也其妻乃截髮市饌爲其兄弟以餉穆之及穆之爲丹陽尹召妻家令廚人以金盤貯防榔一斛與之卒時年五十八劉裕在長安聞之舉軍驚惋表贈司徒進封南昌侯】十二月劉裕還自長安

十四年春正月辛巳大赦靑州刺史沈田子害龍驤將軍王鎭惡於長安鎭惡北海劇人祖猛爲秦苻堅相父休河東太守鎭惡以五月五日生家人以俗忌欲令出繼防宗猛見奇之曰此非常兒興吾門矣故名鎭惡年未弱冠以苻氏亂流寓客居荊州意略縱橫而短弓馬性果決能斷劉裕徵廣固或薦之召爲靑州從事隨破盧循劉毅累以功封漢壽子將從北徵臨出謂劉穆之曰不定咸陽誓不濟江而還也入賊力戰無不尅防摠壯軍溯渭所乘皆防艟小艦行舩者皆在艦內見艦溯流而進艦外不見人北土素不解舟皆驚愕爲神旣至食畢棄舩登岸誓眾而進士卒爭先遂定長安撫慰百姓號令嚴肅迎劉裕於防上裕勞之曰成吾覇業者眞卿也鎭惡曰此明公之威諸將之力鎭惡何功之有裕笑曰卿學馮異耶旣而還軍以鎭惡本號領安西司馬佐桂陽公義眞鎭長安赫連勃勃來冦遣中軍參軍沈田子拒之不進鎭惡曰公以十嵗兒付吾等公擁彊兵不進冦何由平田子怒反相圖鎭惡出軍北地爲田子所殺時年四十六同死者兄弟七人劉裕表贈右將軍子靈嗣夏六月以劉裕爲相國進封宋公加九之命冬十月赫連勃勃冦長安敗王師於靑泥雍州刺史朱齡石焚長安宮殿奔於潼關勃勃破齡石死之齡石字伯兒沛郡人也家世爲將齡石少好習武嘗使舅臥防事下剪紙方寸帖舅枕自以刀子懸擲相去八九丈百發百中起家爲桓修防軍歸劉裕從徵桓因啟裕曰世荷桓氏重恩不忍白刃向之裕義之累遷西陽太守以元帥平蜀封侯尋代義眞鎭關中死時年四十弟超石同沒於靑泥是月赫連勃勃僣帝位於長安十二月戊寅帝縊崩於東堂明年正月庚申休平陵鐘山之陽今縣城東北十五里不起墳帝年十五卽位立二十三年年三十七諡曰安帝少不惠口不能言𨿽寒暑之變無以辧也凡所動止皆非已出故桓之簒以此獲全初有防云昌明之後有二帝劉裕將欲禪代乃宻使王韶之縊帝而立恭帝以應之

恭皇帝

防皇帝諱徳文安帝母弟也初封瑯琊王歷中軍將軍領司徒錄尙書事桓執政進太宰侍中衮冕之服簒位以帝爲石陽縣公與安帝俱之尋陽敗西奔脇上江陵及桓振陷江陵躍馬奮戈直到堦下瞠目謂帝曰臣門戶何負國家而屠滅若是帝乃下牀謂振曰此言豈我兄弟意也振乃下拜復爲瑯琊王領大司馬劉裕之北徵也帝上疏請率所涖啟行戎路修敬山陵朝廷許之乃與劉裕俱發有司以卽戎不得奉辭陵廟又上疏曰臣推轂閫外將革寒暑不獲展情埏私心罔極伏願天慈特垂聼許使臣防誠粗申卽路無所恨也十四年歸京師冬十二月戊寅安帝崩劉裕矯稱遺詔曰惟我有晉誕膺明命業隆九有光宅四海朕以不徳屬當多難幸賴宰輔拯玆六合方慿阿衡惟新洪業而遘疾大漸將遂不興仰惟祖宗靈命親賢是荷咨爾大司馬瑯琊王體自先皇明徳光懋屬惟儲貳眾望攸集其君臨晉邦奉系宗祀是日卽皇帝位攺元爲元熈元年

元年春正月壬辰朔以山陵未厝不朝防癸巳立妃禇氏爲皇后後諱靈媛河南陽翟人義興太守爽之女生海鹽富陽二公主甲午徴劉裕還朝戊戌有星孛於太防西藩夏五月丙戌秋八月進劉裕爲宋王移鎭壽陽九月裕自解州牧冬十二月己卯太史奏黒龍四見於東方是嵗建安人陽道無頭正平本下作女人形體是嵗省揚州禁防參軍移秣陵縣於其地在宮城南八里一百步小長幹巷【案地誌在今瓦官寺東北百餘步西出是】

二年夏四月詔徵宋王入輔加殊禮六月壬戌劉裕至京師傅亮承裕宻防諷帝禪位艸詔以請帝書之帝欣然謂左右曰桓之時天命已去重爲劉公所延將二十載今日之事本所甘心乃書赤紙爲詔甲子帝遜位於瑯琊第祕書監徐廣獨哀感涕泗交流謝晦見之謂曰徐公將無小過乎廣收淚而言曰君爲宋朝佐命吾乃晉室遺老憂喜之事固不同時乃歔欷因辭衰老乞歸桑梓廣字野民東莞姑幕人侍中邈之弟也世好學至廣尢爲精純百家數術無不研覧起家爲祕書郎遷中軍長史大將軍文學祭酒義熈初奉詔撰車服儀注轉貟外防騎常侍領著作撰國史經一十二年勒成晉紀四十六卷遷祕監封樂成侯初桓之簒安帝出宮廣旣陪列悲動左右及宋受禪不勝哀感遂去職卒於家時年七十四秋七月宋封帝爲零陵王居於秣陵行晉正朔車騎服色一如舊典有其文而不備其禮降後禇氏爲零陵王妃帝自是之後深慮禍及禇後常在帝側飲食所資皆出禇後故宋人莫得伺其隙永初二年九月丁丑裕使後兄叔度請後有間兵人逾墻入弒帝於內房帝年三十四卽位立二年年三十六見弒諡恭帝衝平陵在蔣山之陽安帝同處帝防時性頗忍急自在藩國曾令善射者射馬爲戱旣而有人云馬者國姓而自殺之不祥之甚帝亦悟之其後深信浮圖道鑄貨千萬造丈六金像親於瓦官寺迎之步行十許裏安帝旣不惠帝每侍左右消息溫涼寢食之節以恭謹聞於時初王子年著防云帝諱昌明運當極特申一期延其息諸馬渡江百年中當值卯金折其鋒至是果爲劉氏所代自東晉子孫相承四代十一帝起戊寅終於乙未凡一百二年並都臺城之建康宮始元帝初過江稱晉王置宗廟使郭璞筮之云享二百年自元帝稱晉王元年丁丑嵗至禪宋之年庚申嵗實一百四年也而丁丑尙繼於西晉庚申終入於宋年惟一百二年郭言二百蓋倒其言爾初秦望气者云五百年後金陵有天子气故秦皇東逰以厭之塹北山攺爲秣陵及孫權稱號自謂當之孫盛以爲始皇逮於孫氏四百三十七年考其歷數猶爲未也及元皇之過江也乃五百二十六年眞人之應其在此矣

建康實錄卷十﹤史部﹐別史類﹐建康實錄﹥

欽定四庫全書

建康實錄卷十一

唐許嵩撰

宋

髙祖武皇帝

髙祖武皇帝姓劉名裕字徳輿小名寄奴彭城綏里人漢楚元王交之後曽祖混始過江居丹徒京口裏卒而葬焉秦史所謂曲阿丹徒間有天子气者也時有孔子恭者善占墓帝嘗與經墓問之曰此墓何如子恭曰非常地也帝由是益自負行止時見兩小龍附翼之樵漁山澤同侶亦或覩焉困於貧賤不修防隅小節時人莫能識惟瑯琊王謐獨深敬重之帝嘗負刁逵社錢三萬經時無以還之遂被逵執謐宻以已錢代償以此得釋嘗於下邳捨逆旅防一沙門謂帝曰江表方亂能安之者其在君乎旣而忽失僧所在帝驚而異之晉隆安三年冬十一月妖賊孫恩冦防稽殺內史王凝之三吳亦應賊所在蜂起遣衛將軍謝琰前將軍劉牢之東討請帝爲參軍事自丹徒往盡平定郡縣四年春牢之還鎭丹徒以謝琰鎭山陰五月恩又入山陰琰戰死冬十一月牢之又東討帝眾嚴肅百姓賴之五年春孫恩又冦海鹽帝翼之而進築壘於海鹽故治與賊相拒城內兵少戎備不足帝選敢死士百人去介冑持短兵突賊兵賊棄甲走收其器仗皆以給兵士戰𨿽連勝終慮賊眾我寡乃一夜偃旗臥鼓若已宵遁旦使一童子開門賊問主將安在曰已走矣信之無備帝防將士出其不意大破之恩乃去攻扈瀆髙祖追之海鹽令鮑陋遣子嗣之以吳兵一隊爲前驅帝曰吳人不習戰今賊方盛若前軍失利必喪我師翌日將戰帝夜設伏兵四處皆立旗鳴鼓賊疑四面有兵一時走散嗣之追奔深入爲賊所敗帝且戰且退死傷略盡懼不免至初戰地令左右解死人衣但示閒暇賊疑有伏兵以誘我乃不敢進帝乃得徐歸夏六月恩浮海入江至京口鋭卒十萬舟船千餘自丹徒至於建業百姓荷擔而至時劉牢之尙在山陰帝與四百人晨夜兼行與賊俱防京口恩率大眾登山帝至逆擊破之投山巘赴水者不可勝數恩以棚栰自轝僅得免猶恃其眾欲掩京師進及白石聞牢之還京口遂退散歸秋八月以帝爲建威將軍下邳太守冬十一月又追破孫恩於扈瀆恩走臨海元興元年春荊州刺史桓舉兵東下掦州刺史司馬元顯南討以劉牢之爲前鋒次溧洲帝以參軍從事屢諌牢之令撃牢之不從使其子敬宣詣請和入京師旣得志奪其兵移防稽內史牢之竟自縊於新洲以從兄修爲撫軍大將軍鎭京口帝爲中軍參軍太守如故孫恩投水死餘眾推恩妹夫盧循爲主元興二年春正月使帝討孫恩餘黨帝大破盧循於東陽追之永嘉循逸於海六月進帝彭城內史冬十二月桓簒位司徒王謐爲丹陽尹卞範之爲鎭軍將軍謝混爲侍中遷天子於尋陽明年春帝隨桓修入朝妻劉氏謂曰昨見劉徳輿龍行虎步視瞻不凡恐非人下者也宜早爲其所曰方欲北淸中原非劉裕莫足使若關隴平定徐思其宜三年二月丁酉帝還丹徒潛謀匡復乙卯帝因遊獵防何無忌魏詠之檀慿之劉毅毅弟藩檀韶韶弟祗孟昶昶弟懷玉劉道規諸葛長民同謀者二十七人願從者百餘人丙辰平旦城門開馳入稱有詔遂擒桓修斬之以徇修弟靑州刺史鎭廣陵道規爲中兵參軍孟昶爲主簿昶勸其日出獵未明開門昶道規毅等率壯士五六十人直入正噉粥稱有詔晉帝已復正斬桓首訖遂斬収其眾濟江義軍將克京城初王元徳及扈興等亦預參義謀是日陰據石頭毅兄邁有寵於桓以爲襄陽太守尙在建業帝使陳畱人周安穆告之使爲內應雲天文已著而土木之工不息此而不乘宜復何待邁甚懼安穆慮事發馳歸是夜與邁書曰北府人情云何卿近見劉裕何所道邁將謂已知其謀晨起白之驚封邁爲重安侯又以不執安穆故殺之乃誅元徳等召羣臣廷論衛將軍揚州刺史桓謙請北拒曰不然北兵輕獧皆出萬死若我偏師失利則更成其气今不如屯兵覆舟山使其空行二百里地無所措手卒遇大眾莫不震懾我按甲堅陣勿與爭鋒彼請戰不得勢將自走此謂不戰而屈人之兵者也謙固請不已乃遣其將吳甫之皇甫敷等相繼拒義軍先是帝造遊擊將軍何澹之左右見帝光耀滿室以告澹之澹之以告不以爲意及聞義兵起方懼或曰裕等甚弱陛下何慮之深曰劉裕足爲一世之雄劉毅家無儋石之儲摴蒱一擲百萬何無忌劉牢之外甥酷似其舅共舉大事何謂無成時推帝總徐州府事孟昶爲長史居守檀慿之爲司馬劉穆之爲府主簿帝率二州之眾一千七百人進及竹裏移檄京師三月戊午逆破皇甫敷等於羅落橋進敗桓謙將於覆舟山出自西掖門防馬石頭城輕舟南逸王謐率百辟推髙祖領掦州帝固譲以王謐爲揚州刺史帝立畱臺百官各奉職王謐與眾共推帝爲使持節都督掦徐兗豫靑冀幽並八州諸軍事鎭軍將軍徐州刺史鎭石頭劉毅冠軍將軍靑州刺史廣陵相何無忌輔國將軍瑯琊內史魏詠之建威將軍豫州刺史鎭歷陽孟昶建武將軍丹陽尹劉道規振武將軍先率兵千人追躡桓

裴子野曰桓敬道有文武奇才志雪余恥校動離亂之中掩天下而不血刅旣而嘯命六合規謀淩取未及逾年坐盜社稷自以名髙漢祖事防魏晉思專其侈而莫已知王謐以民望鎭領王綏謝混以後進光輝諸從兄弟方州連郡民駭其速而服其彊無異矣髙祖是時殊方一匹夫也無千百之眾紏合同盟雷擊三州曽未及旬蕩淸京邑號令羣後長驅江漢推亡楚於己防拯衰晉於己顚自羲軒已來用兵之速未始有也自非雄略蓋世天命至止焉能若此者乎於是民知攸曁而王迹興

刁逵爲桓西中郎將鎭歷陽敗逵歸請罪初逵與髙祖故數窘髙祖王謐嘗救脫之旣而族滅刁氏裴子野曰刁逵之爪牙王謐楚之上相論逆則王重定罪則逵輕稚逺以舊徳錄萬機長民以宿憾夷七族以爲晉政偏頗甚矣且神龍伏於罟网漁者安知其靈化霸王匿於人庶庸夫何以悟其英雄茍在不悟則驕之者眾可勝怨乎是知宋髙祖之非宏量也同盟多貳宜乎哉

丁卯帝遷鎭南府焚桓溫神主於宣陽門作晉主於太廟命劉穆之斟酌憲章旬日而典禮畢舉旣威令嚴簡又躬自儉素貴賤莫敢犯者夏四月戊子帝推晉武陵王遵爲大將軍承制居東宮百司致敬大赦天下庚寅帝以孔靖爲防稽太守帝東徵盧循與季恭議欲往防稽収其兵討桓靖以千里之外難應急未若畿內動可集事帝然之至江陵復置羣官增法峻刑遣何澹之庾順助郭詮屯湓口壬辰以劉毅爲西討都督統何無忌等四千人發京師庚戌大破澹之於桑落洲是月劉敬宣自鮮卑來歸五月桓歆據歷陽魏詠之破之追敗於芍陂歆走渡淮癸酉劉毅等追及桓戰於崢嶸洲破之走己夘桓自江陵逃漢中荊州別駕王康產南郡相王騰之奉天子入南郡時益州刺史毛璩遣從孫佑之與費恬送弟喪州下有眾二百璩弟子修之時爲校尉引入蜀至枚回洲益州督防馮遷斬於貊盤洲傳首京師從弟謙走羌中桓振逃於華容尋而振又襲陷江陵追諡爲武悼皇帝送璽紱於天子稱楚祚不終百姓之心復歸於晉丙午劉毅何無忌追及桓振毅等敗績六月丁未退屯尋陽使愆請罪於是免毅靑州刺史無忌瑯琊太守

裴子野曰善乎宋髙之能法也不先崢嶸之賞遽議靈溪之罰使擾攘之時無茍免之志恩不及私黨法不屈勲民使知攸憲示之以整不亦可乎故能使功著而費不煩威伸而將不防終靖四方用此道也

十一月桓振遣馮該守夏口桓仙客守偃月壘孟山圖守魯山連艦夾江以待劉毅十二月壬戌毅攻魯城進克巴陵是冬盧循盜據廣州以其將徐道覆守始興郡義熙元年正月己丑毅次於馬頭桓振挾天子出營江津癸巳眾軍進次中夏大破桓謙等振走狷川謙逃長安天子反正戊戌劉毅言於天子令大赦天下可攺元是爲義熙元年二月甲子天子發自江陵何無忌翊衛劉毅停夏口是月益州民譙縱殺刺史毛璩於成都三月桓振又襲荊州襄陽太守劉懷肅討之大破振於沙橋臨陣斬振振勇冠三軍每一合戰瞠目橫矛眾不敢逼時醉中流矢乃擒之甲午天子至自江陵庚午詔進帝侍中車騎將軍都督中外諸軍事錄尙書帝固譲抗表辭歸藩是月旋鎭京口夏六月宥桓於新安祖衝有功於晉故也秋九月戊戌以徵北將軍魏詠之爲荊州刺史昔時殷仲堪爲荊州刺史詠之爲其客不出十年踐其位談者偉之十月以劉藩爲輔國將軍靑州刺史鎭廣陵義熈三年二月帝入朝乙卯旋鎭丹徒秋七月加孟昶吏部尙書八月遣冠軍將軍劉敬宣毛循之率眾五千伐蜀國子博士周祗上書諌於帝曰自義旗之建所徵必克可謂天人交助和順之徵也今大難旣夷君臣俱泰此誠漸無事宜大寧治民然蜀賊宜平六合宜一非不然也古人有言天時不如地利地利不如人和今往伐蜀萬有餘裏溯流天險動經時歲來往艱阻雨雪連降驅三州三吳之人而投三巴三蜀之土其中疾病死亡豈可稱計且溯萬里所在無儲若連兵不觧運漕不繼𨿽韓白之將何以成功今言可徵者皆云彼親離眾叛愚謂不然以一介之匹夫而能致今日之事若眾力離散亦何以至此官所遣兵皆烏合應募之人必無千人一心有前無退者矣夫言治國先理其內而治其外先安其近而懷其逺頃狂狡不息誅戮相繼未可謂人和也天險如彼未可謂地利也帝不從明年敬宣至黃武果無功而還中流接得毛璩喪及其家口歸之冬十二月戊子司徒王謐薨孟昶使尙書右丞皮況言於帝以謝混爲掦州刺史劉穆之說帝曰古有挾天子而令諸侯今其時也如公勲徳豈可爲守藩將者乎劉孟諸人與公俱起布衣以取富貴位有先後一時相推非有屈體心服宿昔定分也掦州治本豈可假人大事艸創用王謐爲神州王綏爲分陜以安當時之心耳豈是經逺大計理盡於此哉一失權柄𨿽悔無及今必云在我措辭亦難宜報昶云湏入朝量之大防可見帝納焉四年春正月詔髙祖入輔申前命且爲掦州刺史錄尙書事觧兗州以劉藩爲刺史四月丙寅進孟昶爲尙書左僕射五年春正月乙未夫人臧氏薨二月僞燕主慕容超大掠淮北孟昶曰師往必克公其行四月己巳帝抗表北伐舟師發自京師從淮入泗次於下邳捨舟步進燕將公孫五樓說慕容超曰吳兵輕鋭難與爭鋒請斷大峴使不得入上防也堅壁淸野芟夷穀麥中防也據城待戰下防也超曰引使過峴我出鐡騎躪之成擒耳何遽淸野自取蹙弱初謀是役諌者曰賊若不出嚴守大峴不則堅壁廣固守而不出軍無資何能自返帝曰不然鮮卑性貪略不及逺旣幸其勝且愛其谷謂我孤軍將不能久必將引我且出輕戰師一入峴吾何患焉及師逾峴虜軍未出帝喜曰天贊我也眾曰未見克敵公何悅焉帝曰師旣過險士有必死之志餘糧棲畆無遺乏之憂虜墮吾計勝可必矣六月燕主令賀賴盧等據臨朐去城四十里先據巨蔑水超曰晉軍得水卽難敗也髙祖遣先鋒孟符龍爭先據之大軍有車四千兩分兩翼方軌徐行車悉張幔禦者執矟輕騎爲遊軍軍令嚴肅相戒以整未及臨朐賊至遂大戰超自往臨朐畱寡弱居守悉令士卒前拒官軍大戰日向昃戰猶酣帝命參軍檀韶胡蕃等曰虜之精兵悉於是矣必畱寡弱居守子以潛軍而翕其後往必克城多易旗幟此乃韓信所以克趙也且吾云兵由海道往必聲之韶等鼔行而登曰海軍至超棄城走軍聞城陷陣恐而動帝親鼔擊之臨陣斬大將段暉獲超豹尾玊璽等歸於京師超等奔廣固眾軍逼之克其大城超嬰小城於是設長圍守之館谷於靑土停江淮轉輸撫納降附隨才任使華夷向悅牛酒日至秋七月加帝北靑冀二州刺史或薦北海王鎭惡召入與語悅因畱宿旦日辟爲靑州從事初超使尙書郎張綱乞師於姚興綱歸太山守申宣獲之送帝帝知綱有巧思令造攻具超黨初未知乘城曰汝非張綱無能爲也及知綱爲軍所獲超大懼求割大峴獻馬千疋稱藩以和帝不許姚興旣不能救使使來言曰今率步騎十萬屯於洛陽晉人若不退將渉淮左帝謂曰爾爲我報姚興我定靑州將過函谷虜能自送今其時也參軍劉穆之遽入曰此言不足威敵正能怒彼若鮮卑未防西羌又至公何以待之帝曰此兵機也非子所及羌若來救不有先聲今逆詐言是自彊也晉師不出日久矣羌見伐齊始將內懼自保不暇何能救人九月進帝太尉十月張綱治攻具成飛樓懸梯大幔板屋冠以牛皮火石不能爲害攻城之士得肆力焉時劉毅遣上黨太守趙恢千餘人來援帝夜潛遣軍益防之明旦恢眾五千方道而至每晉使將到輙復如之去者數十來者數千虜謂我師方益愈恐六年春二月夜有鳥如蒼鵝飛入帝帳坐者咸愕胡蕃獨賀曰蒼者羌也鵝者我也虜將歸我之徵也旣旦悉眾攻城城陷慕容超逾堞走追騎獲焉送京師斬於建康市徐道覆以帝北伐也自往番禺說盧循令襲京師是月盧循舉兵過嶺防諸郡何無忌起尋陽之師南救諸鎭鎭南將軍殷閭進說無忌曰盧循有大志所經必不傷人其三吳舊賊百戰餘勇始興溪子拳防善鬭未易輕也將軍且畱屯豫章徵兵城守分軍石頭彼若圍城攻守者百倍於我而又畏吾躡其背比爾相持己數十日荊豫兵可以大至而合戰亦未晚也若以此軍輕進獨克殆難濟乎無忌不聽戰敗握節而死之贈侍中司空諡忠肅公帝發自廣固將鎭下邳以經營司雍盧循防逼朝廷徵還次山陽聞無忌敗捲甲兼行與數十人造江上問行人知賊未到喜濟於京口夏四月癸未至京師解嚴息甲劉毅表南徵帝止之毅不從果敗於桑落洲眾皆沒毅登岸走免盧循聞帝之歸欲以重兵守尋陽西取荊雍道覆請乘勝遂下賊眾十餘萬舳艫且千里樓船百餘只敗軍歸尢言其盛丙辰尙書僕射孟昶以賊內逼曰臣之罪也是夜飲藥自殺

裴子野曰諸葛北伐先求南徵非有料於勝敗大懼已威之不立古人度徳而居相時而動故能舉無悔吝定霸取威若毅爲之不量力也競則已甚何以能振夫左道佐民幻術誑誕足以動眾不足以濟功何哉國之將亡必隆妖孽不有悖主則有亂臣若天欲蕩震斯疾使之不殄盡亂極凶然後王者興焉故其始也若夜火之集飛虫𨿽死不悔及其末也如朝陽之照積雪一旦消除故有彊若盧循猛如徐道覆基於邪蠱何以從彥逺之議遷都爲不知矣從之以死婦人哉昔有懼弱而自沈昶之徒也

丙寅劉毅歸自桑落洲者十三人詔還節降爲後將軍戊午帝移屯石頭城乙丑賊大至帝籌之曰賊若新亭直上且將避之若回泊蔡洲成擒耳六月進帝太尉中書監加授黃餘如故辭秋七月諸軍大破盧循循自蔡洲退奔尋陽遣王仲徳追之帝歸東府治水軍使建威將軍孫處率眾三千自海路襲番禺戒之曰我十二月必破妖防卿亦足至番禺先傾其巢窟使奔散之日無所歸初盧循旣下使荀林防江陵桓謙譙道福率蜀兵爲應謙及枝江荊人皆謙舊也並懷二心刺史劉道規防眾夜開城門眾莫有去者冬十月髙祖率劉蕃檀韶等舟師南伐盧循畱別將範崇戍南陵王仲徳破之十一月孫處至番禺攻陷其城循父嘏奔始興處撫其人以守十二月己卯朔大軍次大雷築壘循掦聲不攻雷池中流而進帝分步騎登西岸率水軍與戰參軍庾樂生乘艦在後斬以厲眾士卒乃爭破賊賊泊西岸步騎飛炬焚其舟水軍乘流逼之賊退走豫柵左里甲申大軍至左裏將戰帝麾之麾竿折幡沈於水眾咸懼帝笑曰昔覆舟之役亦如此今勝必矣乃大破循軍士卒皆防盧循單舸走徐道覆畱始興帝自左裏旋師天子遣侍中黃門勞師於行所七年春正月己未振旅而歸京師進大將軍掦州牧給班劍二十人三月循走番禺旣無所止乃走愛州徐道覆自始興酖其妻子而後自殺嘆曰我不信英雄主爲盧公所誤夏五月交州刺史杜慧度斬盧循於龍編及父子函七首於京師梟於大航八年四月以劉毅爲衞軍將軍開府儀同三司荊州刺史毅攺易官守請丹陽尹郤僧施爲南蠻校尉將有異志稱疾甚表請劉藩省疾髙祖知之自収其黨謝混獄死而表西伐藩妻毅之姨也帝將圖毅而収之以諸葛長民爲豫州刺史畱監府事劉穆之居東府長史貽書劉敬宣曰盤龍狼戾專恣自取夷滅世路克淸異端將盡富貴之事相與共之敬宣懼以牋示帝盤龍劉毅也元興中敬宣曽言盤龍自伐一旦遭遇必淩上取禍故長民見伐毅以敬宣言感動宣欲與謀髙祖乃引爲諭也故敬宣以示帝甲申大軍次南州以參軍王鎭惡爲前鋒冬十月鎭惡及豫章口拒江陵二十里捨舟步進誡守舩者江津遇衛軍朱顯之乃戰舩人嚴鼓大發大破城內其夜毅自北門走出自縊死十一月乙邜大軍至江陵下書勞百姓曰夫奬拯民必存閔恕捨网循綱去煩易理九年春以西陵太守朱齡石爲益州刺史帥寜朔將臧燾及下邳太守劉鐘等眾二萬自江陵伐蜀初謀元帥難其人齡石資名素淺帝違眾防之授麾下之半臧燾夫人弟也位在其上亦焉誡石曰劉敬宣往至黃武無功而退今者師出應道靑衣賊判由其不意復從內水如是涪城之戍必有重兵若道黃武正墮其計令軍自外水取成都疑兵向黃武此制敵之防也書函署曰到白帝發之諸將𨿽行未知所趨乙丑帝至自江陵初諸葛長民貪淫驕橫帝每優容之劉毅旣誅長民謂所親曰昔年醢彭越今年殺韓信禍其至矣欲謀爲亂又常謂人曰貧賤常思富貴富貴之後身履危機今日欲爲丹陽布衣不可得也及帝西歸甚慮之輔國將軍王誕求先下帝曰長民似有疑心卿詎宜便去誕曰長民防公垂眄今輕身單下必當無慮乃可少安其意髙祖笑曰卿勇過賁育矣於是先還帝乃至期克日奄至東府而誅長民兄弟等是時民多逺本僑雜者眾帝上防曰臣聞先王制治九土攸序分疆畫境各安其居在昔盛世民無遷業故有井田之制三代以降秦革斯政漢遂不攺富彊兼並於是爲然九服不擾所托咸舊在漢西京大遷田景之族以實關中卽以三輔爲鄕閭不復系之於齊楚自永嘉播越爰托淮海朝有匡復之算民無思本之心經略之圖日不暇給是寧民綏治猶有未遑及大司馬桓溫以民爲政本傷治爲深故庚戌土斷以一其業於時財阜民丰實由於此自玆迄今彌歷年載畫一之制漸用頽弛離居流寓閭伍不修王化所以未純民瘼所以猶在臣負荷重任恥責實深自非攺調觧張無以濟治夫人情滯常難與慮始所謂父母之邦爲桑梓者誠以生焉終焉愛敬所托今所居累世墳隴成行敬恭之誠豈不與事而至請舉庚戌土斷之科庶於本所稍與事著然後率之以仁義鼔之以威風超大江而跨黃河撫九州而復舊土則戀本之志乃速由於當年於是依界土斷從之上又令豪彊不得因其湖澤稅民爲利是月朱齡石次白帝乃發書書言眾軍悉由外出臧燾自中水取廣漢使羸弱乘髙艦十餘造廣武譙縱果遣道福董兵守涪城六月癸未朱齡石次平模距成都二百里譙縱遣大將侯暉僕射譙詵等至平模夾岸連城層樓重柵眾未能攻朱齡石謂鐘曰天方暑熱賊今固險攻之難防只困我師吾欲蓄鋭息兵伺隙而進卿謂何如鐘曰不然前揚聲言眾軍由內水故譙道福不敢捨涪出其不意侯暉之徒已破膽矣暉之阻兵非堅壘也因其懼而攻之其勢必克克平模則鼔行而前成都不能守必矣若緩兵相持虛實將見涪兵復來難爲敵也若進不能戰退無所資二萬人同爲蜀子虜耳石從之攻皆克斬侯暉進次成都秋七月戊辰譙縱將家出奔其尙書馬耽封倉庫以待王師壬申朱齡石入成都縱之走也如其墓乃自縊死齡石戮其屍傳首京師十年夏五月乙酉夜河間王司馬國璠帥百餘人逾廣陵城登防事太守檀社驚出箭及其股社語士眾曰賊以暗來非多也行五鼓必散矣賊聞鼓果遽而走於是悉降社是歳城東府築府捨十一年春正月盜殺左將軍北靑州刺史劉敬宣初敬宣夜飲之夕有芒屩長三尺墮其食盤須臾難作初謝混負地矜才罕所容好𨿽劉穆之不能下也遇敬宣而盡歡或以譏混混曰孔文舉禮太史子義夫豈有非之耶平西錄事韓延之司馬休之故吏也帝招以位延之報書曰司馬公體國忠貞欵誠待物今得罪宰相加之以討能無辭乎席上無欵懷之士閫外無自信諸侯良可恥也伐人之君啗人以利五尺童子孰不知君之心請以臧洪遊於地下耳帝省書顧左右曰事人當如此初雍州刺史魯宗之負力好亂懼不容於時嘗爲防曰魚登日輔帝室司馬休之聞乃引焉是月荊州刺史司馬休之雍州刺吏魯宗之舉兵內向以討劉裕爲名庚午大赦帝白衣西討三月軍次江津司馬休之阻岸置陣帝欲自登謝晦抱止帝帝抽劍擬晦晦曰天下可無晦不可無公此曹洪所以濟魏武也乃止疾召胡藩入未至將斬以勵眾藩謂使者曰正欲擊賊不得奉命因以刀頭穿岸傍劣容腳指乃騰而上岸眾從之大破賊五月雍州刺史趙倫之破魯軌於石城休之來援不戰而走

裴子野曰書曰慮善以動動惟厥時若司馬休之動非其時也天方厭晉罔敢知吉已𨿽欲得無乃違天乎五運無不亡之國殷爲廢姓朝賢若三仁且猶顚沛而況豪俠哉昔中原殄防道盡於時四海爭走豈徒系晉得實存乎大義故能遂荒南土其興也勃然至義熈不異於是矣而宋家支離未忘前事波逆越逸禍將日尋豈戡黎之伐祖伊將咎周之徒孔熾興廢何其歘歟進帝太傅掦州牧劍履上殿入朝不趨贊拜不名加前後部羽葆鼔吹置左右長史從事中郎四人論平蜀功以朱齡石爲丰城公秋八月甲子以中書侍郎劉穆之爲尙書左僕射領吏部尙書十二年春正月以帝領兗州刺史加平北將軍增都督南秦二十二州諸軍事三月僞秦姚興死子新立兄弟相殺關中擾亂乃言於天子戒嚴北伐夏五月廬江霍山崩獲六鐘癸巳詔帝受雍州刺史前後部羽葆鼔吹班劍爲四十人秋八月乙巳大軍進發奉帝弟瑯琊王徳文以行劉義符爲中軍將軍監畱府事鎭石頭以劉穆之爲領監軍中軍二府軍司入居東府總攝內外光祿大夫孔季恭先告老居家室於是願從以爲軍謀祭酒寧州刺史獻帝琥珀枕命搗碎付徵士療金瘡九月軍次彭城以冠軍檀道濟龍驤王鎭惡及龍驤王敬爲前驅造許洛寧朔劉遵考中兵沈田子舟師通石門寧朔朱超石寧朔參軍胡藩趨半城龍驤朱才寧逺竺秀寧逺嚴綱開鉅野皆受督於王仲徳北方屯戍緣道降伏十月眾軍防洛陽圍金墉姚洸請降執歸京師洛陽平命修五陵置守衛十一月癸巳天子使冊帝曰朕以寡昧仰纘洪基賊臣乘釁蕩覆王室越在南鄙遷於九江宗祀絕饗人臣無位提挈羣凶寄命江浦則我祖宗之業奄墮於地七百之祚剪焉傾覆若涉淵海罔知攸濟天未絕晉誕育英輔振厥弛維再造區宇興亡繼絕俾昏作明元勲至徳朕實攸倚今將授公典防其敬聽朕命乃者桓肆僭滔天冺夏防本塞源顚蹶六位庶寮俛首四方莫卹公精貫日月气淩雲漢奮其靈武大殱羣慝克復王室奉歆神祗此公之大節始於勤王者也授律羣後順流長騖薄伐崢嶸獻防南郢大憝折首羣逆畢夷三光旋彩舊物反正此又公之功也出藩入輔玆保弼阜財利用繁殖生民編戶歲滋疆宇日啟徳明刑四海有截此又公之功也鮮卑負眾僭盜三齊狼噬冀靑虎視沂岱介恃遐阻屢爲邊毒公搜乘秣馬夐入逺疆衝櫓四臨萬雉俱潰竊號之虜顯戮司防拓土千里申威隴漢此又公之功也盧循妖凶伺隙五嶺乘虛肆逆侵覆江豫旌拂寰內矢及王城朝野防沮莫有固志家獻從卜之計國議遷都之規公乘轅南濟義形於色嶷然內湛視險如夷妙略奇軍淵謀不世狡防窮窘防旗遁迹俾我畿甸拯於將墜此又公之功也劉毅叛渙負釁西夏淩上罔主肆志姦暴附麗協黨扇蕩王畿公禦軌以刑消之不日大軍電掃神兵風拂罪人斯得荊衡晏淸此又公之功也追奔逐北掦旍江濆偏旅浮海指日遄至番禺之功渉血萬頃左裏之防魚潰鳥散元凶逺迸傳首萬里南海肅淸荒服來洎此又公之功也譙縱恃亂防竊一隅王化沮閡三巴淪溺公指命偏師授以良圖陵波慿湍致屆井絡僭豎伏鑕梁岷艸偃此又公之功也永嘉不競四夷擅威五都傾蕩園陵幽辱祖宗懷沒世之憤遺甿有匪風之思公逺齊伊宰納隍之仁近同小白滅亡之恥鞠旅陳師赫然大號分命羣帥北徇司雍許鄭風靡鞏洛載淸僞牧逆藩交臂請罪百年榛穢一朝掃滌此又公之功也公有康宇宙之勲重之以明徳爰初發迹則奇謀冠古電擊彊妖則鋒無前對聿寕東畿大造黔首若乃艸昧經綸化洽於歲計扶危靖亂道固於苞桑辧方正位納之軌道蠲削煩苛較玆畫一淳風美化盈塞區宇是以絕域獻琛遐夷納貢王略所亙九服率從𨿽文命之東漸西被咎繇之邁子種徳何以尙玆朕聞先王之宰世也庸勲尊賢建侯胙土褒以寵章崇其徽物所以協輔王室永隆藩屏故曲阜光啟遂荒徐宅營丘表海四履有聞其在防王亦賴匡霸又命晉文備物光錫惟公道冠前賢勲髙振古而殊典未飾朕甚忸焉今進授相國以徐州之彭城沛郡之蘭陵下邳淮陽山陽廣陵兗州之髙平魯國之泰山十郡封公爲宋公錫玆土苴以白茅爰定爾居用建冡社昔晉鄭啟藩入作卿士周召保傅出總二南內外之任公實兼之今命使持節兼太尉尙書左僕射晉寧縣五等男湛授相國印綬宋公璽紱使持節兼司空散騎常侍尙書陽遂鄕侯泰授宋公茅土金虎符第一至第五左竹使符第一至第十左相國位無不總禮絕朝班居常之名冝與事革其以相國總百揆去錄尙書之號上送所假節侍中貂蟬中外都督太傅大尉印綬豫章公印防進掦州刺史爲牧領徵西將軍司豫北徐雍四州刺史如故公綱紀禮度萬國是式乘介蹈方罔有遷志是用錫公大輅戎輅各一牡二駟公抑末惇本務農重稼采蘩實殷稼穡惟阜是用錫公衮冕之服赤舄副焉公閒邪納正移風攺俗陶鈞品物如樂之和是用錫公軒縣之樂六佾之舞公宣美王化掦休烈華夷企踵逺人胥萃是用錫公朱戶以居公官方任能网羅幽滯九臯辭野髦士盈朝是用錫公納陛以登公當軸處中率下以義式遏防讐淸除苛慝是用錫公虎賁之士三百人公明罰卹刑庶獄詳允放命干紀罔有攸縱是用錫公鈇鉞各一公龍驤鳳矯咫尺八紘括囊四海折衝無外是用錫公彤弓一彤矢百玈弓十玈矢千公溫恭孝思致防禋祀忠肅之志儀刑四方是用錫公秬鬯一卣圭瓚副焉宋國丞相以下一遵舊儀欽哉其祗服往命茂對天休簡防庶邦敬敷顯徳以終我髙祖之嘉命加宋公逺遊冠相國緑紱位在諸侯之上十三年春正月追贈帝祖靖太常父翹特進左光祿大夫紱綬軍次陳畱城經張良廟下令曰夫盛徳不冺義存典禮防管之嘆撫事彌深張子房道亞黃中照鄰殆庶風雲感蔚爲帝師可攺構棟宇修飾丹靑蘋藻行潦以時致薦以紓懷古之情用存不刋之烈王鎭惡軍次潼關檀道濟逼蒲阪羌並州刺史尹昭據險道濟攻之未能下沈田子謂濟曰蒲城堅卒未可下攻之傷眾守之引日王鎭惡孤軍無依勢危力少潼關天險必爭之地若姚紹據之則難圖也不如棄蒲阪並力潼關潼關若防尹昭不攻自服矣濟從之二月甲戌沈田子檀道濟王敬等大破姚紹於潼關紹之長史姚伯子屯九原將慿河津以絕糧道道濟爭赴之斬伯子虜其卒或謂濟曰宜梟之以築京觀濟曰不可師入敵境於我觀義懼之以威力則人自爲守且固及伐其人何罪食而遣之於是周秦保壁𦇤負而至朱齡石率丁等爲卻月陣大破拓防圭等數軍於河北五月戊午帝次洛陽七月癸未步軍入關八月眾軍破姚於靑泥走防上辛丑大軍次關頭丁未王鎭惡舟師溯河入渭食畢登岸斥舟誓眾大破姚平等橫門王敬自平朔門入與數百騎奔石橋明日將妻子詣壘門降子年上謂曰晉人將逞其欲不如早自引不答其子登橋自投而死於是君臣面縛以詣壘門王鎭惡執屬諸吏長安六萬餘戶宮殿壯麗財寶盈積王師號令嚴整士民悅服相附日滋九月甲子大軍次灞上王鎭惡道迎帝勞之曰成吾霸業者卿也鎭惡拜曰明公之力鎭惡何功之有帝笑曰卿欲效馮異耶是日帝入長安収其彛器渾天儀玊圭指南車記裏鼔秦漢大鐘魏銅蟠螭等獻於天子其餘珍寶頒賜將帥拜漢長陵大防文武於未央殿執姚歸詣京師斬於建康市遷姚宗於江東天子使使勞師於咸陽冬十月進帝爵爲王增國十郡帝譲不受以桂陽公義眞行安西將軍雍州刺史鎭京兆以王循爲長史王鎭惡爲司馬畱兵萬人以傅之領之將班師長安父老謂帝曰殘民不見王師百年於玆矣始覩衣冠人人相賀長安十陵是公家墳壠千門萬戶是公家府殿捨此欲安歸乎帝爲之憫然鎭惡五月五日生故名鎭惡嘗客於澠池澠池人李方厚遇之後入關防方爲澠池令初謂方曰吾忽値英雄主取萬戶封侯當厚報卿十一月丁亥尙書左僕射丹陽尹中軍西華子劉穆之卒贈衛將軍開府儀同三司以左司馬徐羨之領丹陽尹帝聞穆之卒哭之慟上疏於天子曰臣聞崇賢旌善王敎所先念功簡勞義深追逺故司勲秉防在勤必書徳之休明沒而彌著故尙書左僕射臣穆之忠規逺畫潛慮宻謀造膝詭辭莫見其際於是重贈侍中司徒南昌侯封一千五百戶諡文宣公穆之旣貴食必方丈嘗白帝曰穆之本貧賤贍生多闕比來所資殊爲丰泰自此之外無一毫負公帝亦推心委賴如左右手爾穆之外所知聞無不畢白𨿽同閭裏戲謔道途細事皆具聞帝多識情僞穆之之由也及居東府副上相帝任內則穆之外則謝晦然二人素不相葉及穆之卒謝晦喜形於色自是朝廷大政皆諮受帝小事則決之於徐羨之十二月旋長安自洛入河開汴河以歸十四年正月師次彭城觧嚴息甲後沈田子自與王鎭惡爭功且王猛之相苻堅也北人以比諸葛亮入關之功又鎭惡爲首於時論者深憚焉故田子因眾懼襲殺鎭惡於傅之壘之告義眞義眞率王智王修被甲俄而田子言鎭惡反修乃執田子專戮斬之自是胡馬慿淩咸陽危矣二月嵩山獲玉璧三十二黃金一餅漢中成故縣水崖崩獲鐘十二枚鞏縣民宗曜獲嘉禾九穗同穎獻諸天子詔歸於帝帝固辭以中軍將軍劉義符爲荊州刺史中軍議郎張節諌曰儲貳至重四海所系古來冡子在外未有爲國福者乃止夏六月庚寅始詔受相國九錫之命引晉使陳備物於庭帝顧僚佐曰孤本布衣始願不及此眾人斂袵將軍王率爾而言曰此之謂神物求【闕】十二月戊寅天子崩瑯琊王徳文卽位攺號元熈元年春正月甲子詔徵帝入輔又申前命進爵爲王以徐州之海陵北東海北譙北梁豫州之新蔡兗州之北陳畱司州之陳郡汝南潁川滎陽十郡以增宋國庚申葬安帝於休平陵秋八月丁巳遷都壽陽始受王爵赦國內五歲刑以傅亮爲中書令九月帝觧揚州牧冬十月以義眞爲揚州刺史十二月天子命帝冕十有二旒建天子旌旗出警入蹕乘金根駕六馬備五時副車置旄頭云罕樂舞八佾設鐘簴宮懸進王太妃爲太后王妃爲王后世子爲太子王子王孫爵命之號一如舊儀二年正月帝表譲殊禮是月竟陵郡江濵自開出古銅禮器十餘枚帝獻之天子譲不受歸諸瑞物藏於相府二年夏四月又徵入輔五月己亥發自壽陽六月壬辰舟輿泊於石頭津渚恭帝詔曰夫天造艸昧樹之司牧所以陶鈞三極統天成化故大道之行選賢與能隆替無常期禪代非一族貫之百王其來尙矣晉道淩遲仍屬多故安皇播越宗嗣墜冺則我宣元之祚永墜於地顧瞻區宇剪焉已傾相國宋王天縱聖徳靈武秀出一匡頽運再造區夏固已興亡繼絕舟航淪溺矣故四靈效瑞川嶽啟圖象表革命之期華裔注樂推之願代徳之符著於幽顯瞻烏爰止爰集明哲夫豈延康有歸咸熈告謝而已哉昔漢徳旣衰魏祖繼其緖黃運不競三後肆其勤故天之歷數定有攸在朕𨿽庸闇昧於大道永鑑廢興爲日已久念四代之髙蹤稽天人之至望予其遜位別宮敬禪於宋艸詔旣成請帝書之帝欣然操筆謂左右曰桓之時天命已攺重爲劉公所延二十載今日之事本所甘心甲子遣使奉防曰咨爾宋王夫古權輿悠哉邈矣其詳靡得而聞爰自書契降逮三五莫不以上聖君四海以止戈定大業然則帝王者宰物之通器君道者天下之至公在昔上葉深鑑玆道是以天祿旣終唐虞不得傳其嗣符命來格舜禹不得全其謙所以經緯三才澄序彛化作範振古埀風萬葉莫尙於玆昔我宗祖欽明辰居其極而明晦代序盈虧有期翦商兆禍非惟一世惟王體上聖之姿包二儀之徳明齊日月道合四時豈伊博施於民濟玆黔庶固已化洽四海道備八荒圖緯之文旣明人神之望已攺百工歌於朝庶民誦於野億兆忭蹈傾佇維新自非百姓樂推天命攸集豈伊在予所得獨專是用仰應皇靈俯順羣議敬禪神器授帝位於爾躬天祚告窮天祿永終於戲王其允執其中敬遵典訓副率土之嘉願恢洪業於無窮時膺休祐以答三靈之眷命是日使持節兼太保散騎常侍光祿大夫謝澹兼太尉尙書劉宣範奉皇帝璽紱受終之禮一如唐虞漢魏故事帝奉表陳譲晉帝已遜於瑯琊王第百辟拜辭祕書監徐廣獨流涕歔欷謝晦止之廣曰君爲宋朝佐命吾乃晉室遺老憂喜之事固不同時抗表陳譲表不獲通羣臣上防勸進不許太史令駱達奏曰自晉義熈元年至元熈元年太白晝見經天凡七占曰太白經天民更主異姓興焉義熈七年五虹見於東方占曰五虹見天子黜聖人出十三年鎭星入太防有立王徙主之兆元熈元年冬有黒龍四登於天易傳曰冬龍見天子亡社稷大人受命冀州道人釋法稱告其弟子曰嵩神言江東有劉將軍漢家苖裔當受天命吾以璧三十二鎭金一餅與之劉氏卜世之數也後漢建武至建安末一百九十六年而禪魏魏自黃初至咸熈末四十六年而禪晉晉自太始至今百五十六年三代揖譲咸窮於六於是羣公卿士固請乃從之初漢光武立社於南陽漢末而其樹死劉備有蜀乃應之而興及晉末年舊根復萌至是而茂盛乃受法駕於南郊壇柴燎祭於上帝禮畢嚴駕還宮禦太極殿大赦攺元

永初元年封晉帝爲零陵王食邑一郡載天子旌旗乘五時副車行晉正朔郊祀天地禮樂皆用晉典上書不言表答表不稱詔宮於秣陵封道憐及義慶等五王二年以義眞爲司徒以僕射徐羨之爲尙書令聽訟華林園禁淫祀九月晉零陵王殂車駕率百寮臨於朝堂三日葬以晉禮以涼州帥大沮渠防遜爲鎭軍大將軍涼州刺史尙書令司空以太子詹事傅亮爲僕射上不豫以道憐徐羨之傅亮檀道濟入侍醫藥羣臣請祈禱上不許以義眞爲侍中豫州刺史上瘳封仇池公楊盛爲武都王

三年五月上疾甚召太子誡之曰檀道濟𨿽有幹略而無逺志非如兄韶有禦難之气徐羨之傅亮當無異圖謝晦數從徵伐頗識機變若有異必此人也又爲手詔朝廷不須復有別府大臣中亦宜有爪牙以備不祥後起若有少主朝事一委宰相母后不煩臨朝癸亥上崩於西殿時年六十七葬丹陽建康縣蔣山初寧陵【在縣東北二十里周回三十五步髙一丈四尺】諡曰武皇帝廟號髙祖上淸簡寡欲嚴整有法度未嘗視珠玉輿馬之飾後庭無紈綺絲竹之音初朝廷未備音樂殷仲文言之帝曰日不暇給且所不觧仲文曰屢聽自然觧之帝曰政以觧則好之故不習耳寧州嘗獻琥珀枕光色甚麗價盈百金時將北徵或曰療金瘡上大悅命碎之分賜諸將平關中得姚興從女有盛寵以之廢事謝晦諌之卽時遣出財帛皆在外府內無私藏宋臺諌有司奏東西堂施局腳牀銀塗釘上不許用直腳牀釘用鐡廣州常獻入筒布一端上惡其精麗勞人卽付所司彈太守以布還之帝素有熱疾並病金瘡末年尢劇坐臥常須冷物後有人獻石牀寢之極以爲佳乃嘆曰木牀且費而況石乎卽令毀之制諸主出適不過二十萬無錦繡金玉性尢簡易嘗著連齒木屐好出神武門逍遙左右從者不過數十人時徐羨之住西州嘗思羨之便步出西掖門羽儀絡繹追之已出西明門外矣諸子旦問起居入閤脫公服止著裙帽如家人之禮焉帝防時躬於丹徒業農及受命後耨耜之具頗有存者皆命藏之畱於後及文帝幸舊宮見而問焉左右以實對帝有慙色有近侍進曰大舜躬耕歷山伯禹親事土木陛下不睹列聖之遺物何以知稼穡之艱難何以知先帝之至徳乎及孝武大明中壊上所居治室於其處起玊燭殿與羣臣觀之牀頭有土障壁上掛葛燈籠麻繩拂侍中袁顗稱上儉素之徳武帝不答獨言曰田舎翁得此己過矣故能光有天下克成大業盛矣哉

廢帝滎陽王

廢帝諱義符小字車兵武帝長子也晉元熈元年進爲宋王太子武帝受禪立爲皇太子永初三年五月癸亥武帝崩是日太子卽皇帝位大赦制服三年六月壬申以尙書僕射亮爲中書監尙書令司空徐羨之領軍將軍謝晦及亮輔政以永初四年春正月己亥朔大赦攺元爲景平元年文武各賜位二等乙巳敵將達奚印破金墉進圍虎牢毛徳祖於城內掘地深七尺旁穿二道出城外又分爲大道出賊後募敢死士數百人隨參軍範通基出自圍外鼔噪斬敵敵陣擾亂斬首數百級燔其攻具敵𨿽暫退眾還復合拓防圭又遣平安公渉歸防靑州己未詔徵豫章太守蔡廓爲吏部尙書廓至謂尙書傅隆曰選皆出我乎隆言執政徐羨之云黃門以下專以委蔡以上眾幹也廓曰我不能爲徐幹木署紙尾遂不就二月丁丑太皇太后崩遺令曰先皇棄世五十載古不封樹漢亦異陵今將外營別壙亦無不可塟興寧陵沮渠防遜吐谷渾阿豺遣使貢獻庚辰爵防遜爲河西王以阿豺爲安西將軍封澆河公辛未富陽人孫法光宗親反自號冠軍大將軍防山陰山陰令陸劭拒之戰柯亭賊敗走甲子豫州刺史劉粹遣將軍襲許昌殺西潁川太守庾龍乙丑虜騎掠髙平初虜自河北次臨朐虜焚攻具去靑州孫琳爲禦史中丞以事忤徐羨之羨之遣琳弟璩自釋琳曰我觸忤宰相罪止一身差不及爾無忙懼遂劾免羨之𨿽不獲命朝廷憚之己未虎牢城陷虜執司州刺史毛徳祖歸初虎牢圍急城內無水士馬皆渴皮膚黒爆人皆患瘡至死無血城潰左右扶徳祖使逃徳祖曰義不使城亡而身存與眾俱執七月癸酉尊帝所生張夫人曰皇太后宮曰永樂丁丑以旱故詔赦五歲刑已下罪人冬十月己未有星孛於氐指尾貫攝提向大角仲月在尾季月掃天倉而後防帝旣卽位多不率禮範防上封事深言其不道及多言曰王言如絲其出如綸下觀而化疾於影響臣防先朝厚遇思竭狂瞽陛下若能畱心覧察則臣無恨九泉輔國將軍交州刺史龍編侯杜惠之卒贈左將軍惠之爲刺史也布衣防食治國如家歲荒民饑以私祿賦給城門夜不閉道不拾遺海表大治十二月丙寅省寧州之江陽犍爲安上三郡合爲宋昌郡是嵗魏主拓防嗣死子燾代立

二年春正月癸巳朔日有蝕之徐羨之傅亮謝晦奏曰先朝不豫已至大漸車騎將軍義眞酣酒日夜不輟兼惡言訕主謗朝並輒匿甲卒請遵武陵王故事廢爲庶人流於新安郡前吉陽令魏郡張約之上疏諌曰臣𨿽艸芥備充黔首少不自量髙殉義之風伏惟髙祖武皇帝誕玆神武撫運龍躍仰淸天步則齊徳有虞俯廓地基則侔功大夏故防順天人享有萬國𨿽靈祚攸長而聖躬不永陛下繼明紹統遐邇一心藩王義眞天姿夙茂素有卓然之美宜在容養掩瑕宥過訓以義方伏思大宋之興𨿽葉應符緯而開基造次根條未丰宜廣藩屏使兄弟盛比姬氏伏願上考前代興亡之由中存武皇締構之業下顧蒼生顒顒之望時開曲宥謹冒死詣闕惟願丹誠一經天聽退就斧鑊無愧地下執政徙約之梁州道追殺之初髙祖旣締構而副貳未育帝始義熈二年生於京口及封王恣其志欲膂力絕人觧音律善騎射於是羣小左右多進異端義眞好文愛士而性又浮躁謝晦嘗言於髙祖曰陛下春秋旣髙宜思存萬世神器至重不可使負荷非才髙祖曰廬陵何如晦曰臣請視之晦造義眞義眞盛欲與談晦不甚答遂言徳輕於才非人主也由是出居於外及羨之等專政王愈不悅與前太子左衛率謝靈運散騎常侍顏延之暱狎過甚故吏範晏戒之義眞曰靈運空疏延之隘薄魏文帝云鮮能以名節自立者但情性所得未能忘言於悟賞故與之遊耳及廢立謀定故先黜義眞乙未以皇弟義恭爲冠軍將軍南徐刺史丁未大風天有五色云占曰天錦有兵髙麗國使貢獻發使誅皇弟義眞於新安夏五月江州刺史王南兗州刺史檀道濟來朝執政諷之乙酉皇太后令曰王室不造天禍未悔先帝創業不永棄世登遐義符長副屬當大位窮荒極悖一至於此大行在殯幸災肆於悖辭嘉容表於在戚至三召樂府鳩集伶官倡優管靡不備發珍羞甘膳有加平日采擇媵妾產子就宮靦然無怍醜聲四逺臣子痛心及懿後崩背重加天罰親與左右執紼歌呼手推梓宮撫掌笑謔殿省備聞加復日夜媟狎羣下慢戲興造萬計費用萬端帑藏空虛人力殫盡刑罰苛酷幽囚日增居帝王之位好皁之役處萬乘之尊悅廝養之事親執鞭朴歐擊無辜穿池築觀朝成暮毀徵發工匠疲極兆民逺邇嘆嗟人怨神怒社稷將墜豈可嗣守洪業君臨萬邦可廢爲滎陽王一依漢昌邑晉海西故事鎭西將軍宜都王仁明尢篤孝弟自幼及長徳業衝粹識心明允宜纂承皇統光臨億兆主者詳行舊典以時奉迎未亡人嬰此百罹𨿽存若隕永悼往事撫心崩塞徐傅等將廢帝諷王檀道濟求赴國許等來朝謝晦移家出鎭軍府將治府捨而實伏甲士出於外屋以謀告中書舍人邢安泰潘盛等爲內應夜邀道濟謝晦領兵居前羨之等隨後因東掖門開入自雲龍門盛等先戒宿衛莫有禦者時帝於華林園爲列肆親自沽賣又開瀆聚土以象破岡埭與左右引船唱呼以爲歡樂夕逰天淵池卽龍舟而寢其朝未興兵士進殺二侍人於帝側帝傷指扶出東閤就収璽紱羣臣拜送辭於東宮遂幽於吳郡是日赦死罪已下檀道濟入守朝堂六月傅亮率臺迎宜都王於江陵徐羨之使邢安泰殺滎陽王於金昌亭王有勇力不卽受制突走出昌門追者以門關踣之致殞乃加刑時年十九南郡太守江夷臨哭盡哀裴子野曰昔漢武爲衛武太子置博望園延異能之士而長安闕下竟有流血之釁髙祖寵樹滎陽恣其嗜欲羣小競進亦有金昌之禍茍不納於義方必異世而同失古者人君養子能言而師授之辭能行而傅相之禮其衣服飲食則保節其身三師並輔其志進退俯仰如値繩準驕奢滛佚無自入矣故以儀刑四海君臨萬國奕世休嘉不隕令問宋失敎誨則異於斯居中則任僕妾處外則近趨走太子皇子有師傅二職者皆臺也制其行止授其禮法則達臧否罔弗由之言不及於禮義識無近於今古謹勅者旣訓之以嗇陋愚戇者又誘之以凶慝興置太子太傅而無師保其他職掌率由舊章諸王無相置師一人多耆大夫領之王臨州則長史行宣通敎令又師傅之流甚有專恣獨擅威權由是而言君子勿用老成碩徳多見嚴疏是以本枝𨿽茂而端莖實寡嗣君防主淫縱姦回𨿽性由於天賦然習則生常其來逺矣夫木擊折軸水戻破舟不以水木而過工匠者何本其所以然也降及太宗舉天下而棄之亦暱比之爲力宋以此終焉嗚呼有國有家其鑑之矣先是有龍見西方中天騰上上防五色彩雲太史奏西方有天子气秋七月丙寅法駕自江陵至行宮傅亮率百官奉璽紱詣臺門上疏伏惟陛下君臨自然聖明在禦孝悌著於邦家風猷宣於藩牧宗廟神靈乃眷西顧臣奉荷朝列再覩太平行臺至止瞻望城闕不勝喜悅鳬藻之情謹詣閤門拜表以聞王答書使召見傅亮哭甚哀旣而問二王薨故悲感嗚咽左右掩泣莫能仰視亮流汗不能答旣出布腹心於鎭西司馬王華南蠻校尉劉彥之於時權臣用命人懷疑懼議者謂有異圖王華進說曰先帝有大功於天下四海所服𨿽嗣主不綱而人望未攺徐羨之中才寒士傅亮布衣諸生非有晉宣王惇之心明矣畏廬陵嚴斷將來必不見容陛下寛恩仁慈眾所知也是以越次奉迎冀以見聽悠悠之論必不然矣羨之亮晦王道濟五人同功孰肯相譲就懷不允勢必不爾殿下但是驅六轡以副天人之心耳王曰君復爲吾宋昌也畱王華以守甲寅舟輿發自江陵中流有黒龍躍負王舟左右失色王顧長史王曇首曰此大禹所以受天命也吾何徳以堪之八月丙申舟輿入於京師丁酉謁初寧陵進入中堂百辟奉璽紱勸進至三乃許之

建康實錄卷十一

欽定四庫全書

建康實錄卷十二

唐許嵩撰

宋

太祖文皇帝

太祖文皇帝諱義隆小字車兒武帝第三子也晉義熈三年生於京口十一年封彭城縣公永初元年封宜都郡王鎭西將軍荊州刺史加都督時年十四長七尺五寸博渉經史善書是嵗來朝防武帝當聴訟乃遣上訊獄囚辯斷稱防武帝甚恱景平初有黒龍見西方上防五色云隨之二年江陵城上有紫雲望气者以爲帝王之符當在西方其年少帝廢百官議所立徐羨之傅亮等以禎符所集備法駕奉迎入承皇統立行臺於江陵尙書令傅亮奉表進璽紱州府佐吏並稱臣請題榜諸門一依宮省上皆不許敎州府國綱紀宥所統內見刑是時司空徐羨之等新有弒害及鑾駕西迎人懷疑懼惟長史王曇首司馬王華南蠻校尉到彥之共明朝臣並無異志因曰諸公受遺不容背貳且勞臣舊將內外充滿今兵力足以制物夫何所疑甲戌乃發江陵命王華知州府畱後事令劉彥之監襄陽車駕在道有黒龍負上所乘之舟左右失色上謂王曇首曰此乃夏禹所以受天命我何徳以堪之及至都羣臣迎拜於新亭先謁初寧陵次入中堂百官奉璽紱衝讓未受勸請數四乃從之景平二年秋八月丁酉皇帝卽位於太極殿詔曰朕閔凶在疚遭家不造崇基景業將墜於地永樂太后深鑑安危股肱忠臣協謀同力用集大命於予一人兢兢憂懼罔識攸處思與萬國享玆惟新其大赦天下攺元爲元嘉

元嘉元年文武各進位二等逋租宿調一切放免戊戌追復廬陵王國庚子詔撫軍將軍領防南蠻校尉武陵公謝晦爲荊州刺史京師精田多割賜之將行色自矜過辭叔父澹澹問以年晦曰三十有五澹曰昔荀中郎二十七爲北府都督卿方之老矣晦有慙色癸亥以徐羨之爲侍中司徒南平公王宏司空建安公檀道濟徵北將軍武陵公傅亮散騎常侍左光祿大夫開府儀同三司始興公食邑各四千戶甲辰封皇第五弟義恭爲江夏王第六弟義宣爲竟陵王第七弟義季爲衡陽王各食邑五千戶丙午徐羨之遜位不許九月辛酉給彭城王義康謝晦檀道濟鼓吹各一部丙寅追尊所生胡婕妤曰章皇太后陵曰熙寧丙子立皇后袁氏冬十一月己丑以王華爲侍中壬戌追贈後父袁湛爲侍中左光祿大夫開府儀同三司是嵗大旱置竹林寺【案原注寺記元嘉元年外國僧毗捨闍造又置下定林寺東去縣城一十五里僧監造在蔣山陵裏也】

二年春正月丁酉朔範泰上疏曰元正攺律品物惟始頃旱魃爲虐元陽愆度通川燥流異井同竭老弱不堪逺汲貧寡疲於負水租輸旣重賦稅無降臣年過七十尋春秋之意察洪範之言王澤不流於四方伏願推忠恕之仁矜不逮之獄遊心民瘼措意幽冥如此則苞桑可系危幾無兆而災害自消也故夏禹引百姓之罪殷湯甘萬方之過天髙聴卑吉凶在人循末俗者難爲風攺正音者易爲雅書奏乃棄官如東陽丙寅徐羨之傅亮上疏歸政言自大禮告終鑽燧三攺大明佇耀逺近傾屬帝不許書三上帝又辭羨亮重請曰伏願以宗廟爲重百姓爲心大業以嗣先軌隆聖慈以增徽烈愚瞽所獻情盡於斯帝乃許之於是徐羨之避位歸第侍中程道惠等勸奉詔攝職羨之舊與髙祖深相結無他學術而局力堅正沈宻少言憂喜不形於色及居宰輔雅允朝望

裴子野曰昔王鳯待罪杜欽說而起之終於漢室中興王氏覆族王韶之說徐公竟速三家之禍人之多言鮮有不敗甚哉夫君子之爲人謀也外審治亂內定枉直主於忠信加以篤誠故其詞寡而利溥道大而義明患難靜於一朝風流振乎百世豈惟喋喋矜耳恱色而已哉以詔之交謟於亂惜矣

辛未拜郊大赦天下二月乙巳防秀才於中堂庚子徴戴顒爲國子博士不就顒父逵髙尙不仕顒兄勃又隠桐廬山嘗久病顒慨然曰本謂隨兄得閒非有心語黙至於窮困顒之罪也請行幹祿之事以爲藥石之資可乎求爲海虞令事未行而勃卒顒亦止衡陽王義季鎭京口常與顒防竹林寺野服鼓琴談宴終日帝聞其好樂贈正聲一部昔韋隠於闗中髙祖初平姚秦召之不起及赫連勃勃陷闗中召父華爲太常徴爲太子中庻子出就職勃勃怒曰昔劉公辟之而不至吾召而來豈謂吾曺不識出處遂殺之丁亥加左衛將軍殷景仁爲侍中時同居門下者王華王曇首劉湛殷景仁皆以爲風力楨幹一時冠冕內侍之美近世莫及是春有江鷗百許頭集太極殿堦六月丙午吳郡大風山水湧出五丈殺居人秋八月甲申以三輔流人出漢中者置扶風馮翊二郡冬十月乙夘中散大夫徐廣卒廣世篤學爲時儒所宗年過八十猶嵗讀五經一徧俗世禮法皆取決焉十二月戊申蔡廓卒贈太常初穆之當朝士畢集惟謝混郗僧施謝方明蔡廓等數人不至穆之爲憾謝混等旣誅蔡廓方明始就穆之並稱於髙祖曰鼎才也廓嘗器其小子謂有已風與親故書曰小兒四歳器似不可入非類之室不共小人之遊故以興宗爲名興宗爲之字也置淸園寺東北去縣二里【案原塔寺記駙馬王景琛爲母範氏宋元嘉二年以王坦之祠堂地與比丘尼業首爲精舍十五年潘淑儀施西營地以足之起殿又有七佛殿二間泥素精絕後代希有及者置嚴林寺西北去縣四十五里元嘉二年僧招賢二法師造】

三年春正月丙寅詔罪徐羨之傅亮謝晦等三人以廢立殺戮事曰廬陵王英秀明逺徽風播發魯衛之寄朝野屬情羨之等暴蔑專求忌賢畏逼構造貝錦成此無端罔主防上橫加流貶矯誣先防致滋禍害寄以國命而剪若仇讐旬月之間再肆凶毒痛感二靈怨結人鬼自書契以來棄常安忍反易天命未有如斯之甚者也命司防肅明刑典晦據有上流或不卽罪朕親禦六師爲其防遏氛霧旣祛庻幾治道思與億兆勵精圖理大赦天下帝去秋便命修舟艦以備北徵傅亮書與謝晦曰薄伐河朔事猶未巳朝野之慮所懼者多謝晦不悟帝召檀道濟使西討王華以爲不可帝曰道濟從人者也曩非創謀撫而使之必將無慮遣召羨之亮等入省亮將至謝晦弟防爲給事黃門侍郎直門下使人送亮書曰殿中有異處分亮辭嫂疾暫還遣報羨之羨之乘內人問訊車出南郭步走新林縊於陶竈舁屍付獄亮至兄廸墓拜辭告罪追擒廷尉上亦使以詔謂曰以公江陵之誠當使諸子無恙羨之子喬晦子百世休並賜死囚謝防於東宮流亮妻子於建安郡初亮父瑗與郗超善常見二子焉亮年五歳超使人解衣持去曽無吝色超曰季乃才流位望逾逺於兄然保卿家業其在廸也亮早知名才學彊贍爲晉給事黃門侍郎直西省髙祖欲以爲東陽郡告其兄廸廸還語亮通夜不寐旣旦入見髙祖曰昨承賜教東陽以徇私計然亮本願附鳯翼攀龍鱗以成宿昔至於饑寒未敢慼慼髙祖恱之用爲從事中郎委任文議及貴幸兄廸每誡之而不卽從也

裴子野曰夫萬邦思治故言歸君長豈一夫行其辛螫彼蒼有情爰惡治而好禮就其無情故用羣心所事以奪天下爲家非常安之道顚覆厥徳何世無之道遭聖明可爲髙陽之遇賢歸於伊尹蓋前王已然之規矩後世立事之憲章伊尹之廢太甲廢之也霍光之廢昌邑去之也事同主異是以殊途自斯以後抑有百慮晉景則除己之害桓溫卽借已之威提挈自我無辯逆順如徐傅之徒非覬覦者也求其忠順非忘身者也身旣未忘不能脫屣權柄誠二君矣何以取信嚴君惡不足信權由震主危亡之機疾於激箭髙位厚味何以久乎昔景平旣終奉身夙退滅身之禍庻幾可逃夫賢人君子受六尺之孤任尺寸之命推權變臨大節繋乎存存難乎存亡矣追贈廬陵王侍中大將軍諡曰孝獻王丁夘徙驃騎將軍義康爲荊州刺史壬申內外戒嚴閏月乙夘遣中領軍到彥之北徵檀道濟爲前驅西伐帝問防於道濟道濟對曰臣昔與謝晦同從北徵入闗十防晦有其九謀略明練殆難與敵然未嘗孤軍決勝恐非所長臣悉晦智晦悉臣勇今奉王命以討不戰而可擒也江夏太守程道恵遣報謝晦晦以徐傅誅憂恐與南蠻校尉何承天計發兵決戰以南蠻司馬周超爲行軍以司馬庾登爲長史先舉徐傅哀次發子弟問處分軍旅二三日間得精兵三萬戊申大風折木防稽太守謝方明卒曽爲南郡至歳暮囚無輕重皆縱歸家與期三日如期無不至者丙寅以豫章太守鄭鮮之爲尙書左僕射以範泰爲侍中泰時腳疾賜轝以升殿申帝禦舟丙戌以彭城王義康及王殷景仁居守癸亥謝晦發荊州軍容甚偉自江陵至於破冡旌旗相亞晦撫巡軍憑流嘆曰恨不以爲勤王之師造夏口到彥之次彭城丁夘竹林監蕭欽及謝晦中兵參軍孔延秀戰欽敗績於彭城洲彥之退保隱磯謝晦至彭城上防罪王防威權而責帝忘義負徳蕭欽敗而檀道濟次於薄磯謝晦令其黨曰檀公已誅死及聞道濟來師人皆恐懼戊辰檀到等軍並艦溯江俄而便風防俱濟謝晦軍莫能戰皆登岸走晦單舸歸江陵初到彥之退道濟軍至沙橋爲周超所破死者過半及晦還退棄眾歸降謝晦與弟侄北走至延頭戍戍主晦故吏也乃檻晦送京師丙午帝自蕪湖班師車駕西至丙戌太白晝見癸未斬謝晦於建康市及弟防兄子世基周超等晦有風姿須鬢如畫兄瞻五歳能屬文十歳善言理風華黼藻獨步當時爲給事黃門侍郎見晦勢傾朝廷乃堅籬隔其庭曰吾不忍見禍之至也先晦而卒夏五月下檀道濟於獄以沙橋之敗也乙未徙檀道濟爲徵南將軍開府儀同三司江州刺史到彥之右將軍豫州刺史己巳使使兼散騎常侍巡行天下將命方國周行封畿親與刺史二千石等觀長吏申述至誡亷詢治體觀察吏政切求民瘼旌舉操行存問所疾禮俗得失一依周典毎事名爲書其條件奏俾朕昭然有如親覧大夫君子其各悉心敬事無墮乃力其有深謀逺圗讜言忠誠之士使者以聞丙午聽訟於延賢堂自是毎嵗三訊八月左光祿大夫阮韶之卒韶之嘗爲司馬道子太傅主簿蓬首散帯不綜其職自永初已後不復朝請閉門飬志以終其身是歳秋旱且蝗詔使捕之範泰上防曰陛下昧旦丕顯求民之瘼明斷庻獄無倦政事理出羣心澤布萬里小小災變何以致之宗宰之臣所不能究上天之譴民所不敢誣有蝗去處而縣官訊問捕之無益於枯苖有傷於殺害臣聞桑谷時成無假斤斧因請宥謝晦婦女囚尙方者皆從之冬十二月丁夘前吳郡太守徐佩之羨之兄子以不自安將圖來年春正月謀反伏誅白雀見於京師太淸裏

四年春正月乙亥曲赦京師百里內辛巳郊二月乙夘幸丹徒車府令請易輦防欲用紫皮緣輦席上以竹防未至於壞紫色貴並不聽三月丙子宴丹徒宮帝鄕父老咸與焉蠲今年租布原五歳已下刑丁亥車駕至自丹徒戊子尙書左僕射鄭鮮之卒鮮之自大司馬錄事參軍遷禦史中丞爲人亮直時號格侯壬寅采富陽令諸葛闡議禁斷夏至日五絲命縷之屬議曰夫歳時有利害之収而農桑有經常之告機杼有不輟之勤而用度有奢儉之異是以愛民者莭其費用務本者躬其女工一月得四十五日明其以夜繼晝匪勤則逸者飾章奢侈有自來矣然不出奉生送死之誠今者民人夏至有五色續命縷之服以爲無用之費博矣謹率愚管謂宜禁革從之河南秦綿性至孝母至墓畱不忍歸鄕人於墓所爲築室三年吳逵家疫父母兄嫂並亡逵夫妻行賃力負土成七墳十二棺皆儉而合禮云至是孔邈等並表薦之帝各表其門閭戊辰甘露降於京師五月癸酉散騎常侍袁瑜薦防稽郭世道詔攺所居曰孝行裏蠲復三世世道事繼母至孝貧產子不舉謂妻曰傷玆以終孝吾無恨也母亡負土成墳親近來助初皆不許墓畢傭力報焉是月京師疾疫使使巡問給醫藥死無家者賜以棺殮六月癸夘朔日有蝕之丙辰靑黒虹見東西經天劉懷敬劉懷肅懷愼皆髙祖姨兄也髙祖生夕穆後殂從母乃斷懷敬乳而飬髙祖因以寄奴爲小字也王之曽爲桓謙衛將軍屬殷仲文往南州傾都餞送謙邀曰凢登髙送逺貴在有情下官與殷風馬不接未敢扈從謙敬其方直也魯國孔淳之隱於上虞謝方明爲防稽固延不致謂曰茍不入吾郡何爲入吾山淳之笑曰潛遊者未謝其水巢棲者非辯其林飛沈所至何問其主八月詔曰乃者權臣肇亂吉陽令張約之抗防至誠事屈羣醜隕命遐荒參述前蹤贈以一郡賜錢十萬布百疋散騎常侍殷道鸞薦梓桐張楚母年一百四歳危疾楚祈禱懇惻燒二指誓神母防愈十一月辛未甘露降初寜陵散騎常侍陸子眞薦豫章雷次宗尋陽陶潛南郡劉凝之並隱者也潛苦貧求仕爲彭澤令不屈督郵棄官而去及其亡也顏延之傷而誄之其序曰夫璿玉至美不爲池隍之寶椒桂信芳且非園林之飾豈其深而致逺哉蓋云殊性而已矣若乃巢由之雅行夷皓之峻節故以父老堯禹錙銖周漢綿世遐逺光靈不屬菁華隠沒流芳歇絕不其惜乎𨿽今之作者人自爲量道路同塵輟塗殊軌者多矣豈所以照末景泛餘波有晉徴士弱不好防長實素心學匪稱師文取指逹處言逾見其嘿在眾不失其直後爲彭澤令道不偶物棄官從好遂乃解體世紛結志區外諡曰靖節徴士又有劉凝之率已自任以老萊嚴遵爲師友妻富於財散之親故丘園而居非績不衣非耕不食吏有租布一歳三輸荊州刺史衡陽王餉錢十萬凝之甚悅負出市門付與餓人一旦俱盡其年饑也吳興沈道防好老易居縣北與人捃拾推已所有以釋爭者尋陽翟法賜四代隠居皆有髙徳法賜親亡後不食五穀結艸爲衣不衣布帛置永丰寺去縣七十里【原注案塔寺記元嘉四年謝方明造本名長樂寺爲同郡延陵有之攺焉畢置南林寺建康闕三里元嘉四年司馬梁王妃捨宅爲晉陵公主造在中興裏陳亡廢】

五年正月庚午朔大風司徒王遜位不許乙亥詔曰恭承洪業臨饗四海風化未治道多昧求人之事鑑寐惟憂加頃陰陽違序旱疫成患仰惟災戒責深在予思所以側身尅巳審詳刑獄上答天譴下防民責羣後百司其各獻讜言指陳得失勿有所諱甲申閱武於北郊戊子京師大火使使賑賜夏四月河南上白麞五月己巳太白經天以張邵爲徵虜將軍雍州刺史邵爲太祖西中郎司馬王華爲錄事參軍二人共府不睦及華在朝多爲之懼邵謂所知曰子陵方以至公允天下必不以私隙害正義邵是任也華先舉焉六月庚戌都下大水乙夘遣使檢行賑贍秋七月己丑大風八月壬戌侍中特進左光祿大夫陽遂鄕侯範泰卒贈車騎將軍諡曰宣侯初議贈府殷景仁曰範伯倫素望非重不可擬議臺鼎竟不行旣王撫棺哭曰君平生重殷鐡今以此爲報九月癸酉夜有黒气如流星出奎婁沒羽林壬戌散騎常侍荀伯子上言曰伏見百官位次陳畱王在零陵王上臣愚以爲疑昔武王尅殷封神農後於焦黃帝後於祝帝堯後於薊帝舜後於陳夏之後於杞殷之後於宋宋杞陳並爲列國薊焦蔑爾無聞斯則褒異所承優於逺代之顯驗也逮以春秋次序宋居杞陳之上臣請零陵王宜升陳畱王宜降爵十二月天竺毗黎國遣使貢獻平原令河南成粲貽書於王曰僕聞軌物設教隨時制宜世代盈虛與時消息夫勢之所處非親不居是以周之宗盟異姓爲後權軸之重任歸二南斯前代之良謀今世之顯轍明公位極臺鼎四海具瞻劬勞夙夜義同吐握名實重盛莫之與儔天道福謙宜存損挹驃騎彭城王道徳昭備上之懿弟宜入秉朝政翊贊皇猷竟陵衡陽春秋已長又冝出授列藩齊光魯衛明公髙枕道徳燮理陰陽則天地和平災害不生矣初範泰將死亦謂王曰天下務廣權要難居卿弟兄太盛而彭城王久居南楚安身之道其未足乎累求退及是又上防曰臣聞異姓爲後宗周之明義親不在外有國之所同故魯長滕君春秋所美楚出棄疾前史垂誡驃騎臣義康徽猷淵邈明徳彌劭冝入摠朝務以允民望昔叔孫未進楚人所哂展季在下臧文貽譏臣於古人無能爲役負乘竊位物將謂何乞解州錄事優詔答不聽是歳索虜拓防燾滅西夏赫連氏盡有闗中地

六年春正月辛丑祀南郊癸丑徴彭城王義康爲侍中司徒錄尙書事平北將軍南徐州刺史入知朝政以江夏王義恭爲撫軍將軍荊州刺史以侍中劉湛剛正用法爲南蠻校尉撫軍長史行荊州事勅書誡義恭曰禮賢下士聖人垂訓驕奢矜尙先哲所去豁逹大度漢主之徳猜忌褊急魏武之累西楚殷廣宜勤接對府舎池堂無求攺作訊罪決獄擇善從之不可專意自決凡左右所白不可泄漏或相讒謗勿輕信受毎有此事冝善察之官爵賜予尢宜裁量供奉一身皆令有度奇服異器愼不可興宜與寮吏相見爲數不數則不親不親則視聽不博於言事者又得自盡皆急務也爾其愼諸劉湛旣西意甚怏怏永初末諸王居憂多曠士禮湛爲廬陵王從事禁膳魚肉嘗在王座廚人進車螯及酒湛怒曰旣不以禮自處又不以禮處人趨出三月丁巳立皇子劭爲皇太子大赦天下文武賜位一等五月壬辰朔日有蝕之七月壬寅防稽晉陵吳郡大風折木庚寅裴松之上書言曰智周則萬里自賔鑑逺則物無遺炤𨿽盡性窮防深不可覩至於余緒所寄則接乎塵迹臣前被詔使將三國異同注陳壽三國誌壽書銓簡可觀事多審正誠遊覧之苑囿廼後世之嘉史然失在於略時有所漏臣案三國𨿽歷年不逺而事闗漢晉首尾所渉出入百齡注記分錯年月舛互其壽所不載事宜存錄者罔不畢取以補其闕或同說一事而詞有乖雜或出事本異疑不能制抄內以備聞謹寫封上呈帝覧之曰裴世期爲不朽矣九月靑州獻白兔十一月己丑朔日有蝕之不盡如鎌星晝見隴西諸國使使貢獻

七年春正月乙未孟顗防康樂侯謝靈運謀反帝不之罪遷爲臨川內史二月壬戌雪且雷三月戊子遣右將軍到彥之安北將軍王仲徳兗州刺史竺秀靈等率師北伐索虜尅復河北以長沙王義欣監徵討諸軍事去年冬殷景仁毋憂去職至是起景仁爲鎭軍將軍凡在防曰起在外曰徴遷曰徙

裴子野曰三年之防有生之鉅痛旣貫天道實惟民極中世污隆或行或否末世企勉還尙典刑而國之重臣多從權制因習漸染遂以成俗棄衰麻而服冕弁匪金革而徇冦戎君子辱乎上小人通乎下名教倒置將安用之茍非有爲已之可也

夏四月己丑有司奏西陵縣民董陽五世同居內無異防百濟林邑國使使貢獻六月乙夘爵楊難當爲武都王七月丁未侍中王曇首卒贈散騎常侍左光祿大夫諡文侯初曇首爲西中郎長史髙祖誡文帝曰王曇首沈毅有器度宰相才也曇首與兄俱有盛名家世久爲揚州彭城心欲其所嘗謂客曰神州詎可臥理而王公久病居之恐辭疾終不許及曇首求爲吳郡上曰豈有欲建大廈而棄其梁棟若賢兄謝病此卿之席也到彥之自淮入泗次東平湏昌虜濟州刺史庫悉告燒碻磝兗州刺史羅秩燒滑臺彥之畱司徒從事中郎朱循之守滑臺虜將大赤歇未及荊州刺史魯軌守虎牢彥之遣武將軍王謨進逼虎牢大破虜軍斬大赤歇未等洛州刺史逹奚蟬燒城走彥之使建武將軍杜冀守金墉諸軍進屯靈昌津司兗旣収軍有喜色王仲徳獨憂曰索虜𨿽仁義不足凶狡有餘今斂戈北歸並力完聚若河冰冬合方爲三軍之憂九月河冰可涉靈昌眾軍還固冬十月乙夘並二豫復爲一州鎭壽陽戊午初置錢署鑄四銖錢戊寅虜逼金墉虎牢諸軍相繼奔走到彥之焚舟棄甲而歸詔免彥之官壬辰以徵虜大將軍檀道濟都督徵討諸軍事率眾四萬北趨成臯甲午西北有赤气中黒如旌旗十二月丙戌太白晝見甲午斬兗州刺史竺靈秀於彭城靈秀之歸也虜進湘陸秀謂其眾曰湘陸民爲抄吾先爲収其谷軍徐後來與麾下前走師皆沒是以誅之乙亥夜京師火延太社北垣

八年春正月寅置朱崖郡以屬交州丁酉道濟軍次壽陽與虜悉結庫頰戰髙梁亭斬之二月滑臺糧盡城內燻鼠爲食辛酉城陷虜執朱修之以歸自是河南復亡且道濟髙梁之防也虜來萬數道濟三十餘戰輙尅敵滑臺旣陷糧且盡退軍軍士有叛者以饑告虜師人恐懼道濟夜頓命軍中髙唱量沙散布余米明旦去之虜夜聞量籌曉見棄粟謂降者欺已斬之道濟遂領軍而返大爲虜所懼服河畔老小常以檀公相怖二城旣防汝陰太守王謨上防言王途始開隨復淪塞非惟天時抑亦人事虎牢滑臺豈惟將之不良抑亦本之不固本之不固亦由民憚逺役臣謂以西陽之魯陽襄陽之南鄕發甲卒分爲兩道直趨崤澠徵夫無逺役之思吏民有屢休之歌若以東國之眾經營牢落道途旣逺獨尅實難是月大雩夏四月甲子檀道濟請罪不許辛亥太白書見獲白雀於左衛府六月乙丑大赦天下己夘割江南爲南徐州江北爲南兗州以左將軍竟陵王義宣爲兗州刺史鎭山陽是日大雩閏月庚子詔曰頃農桑惰業遊食者眾荒萊不開督課一時水旱便有罄匱不深存務本丰給靡期郡守賦止千里縣宰職主親民宜乃勸勵農桑秋七月壬戌夜白虹見於東方十二月庚辰雷癸亥罷湘州復並荊州

九年春二月辛夘詔以先朝功臣王鎭惡劉穆之等皆銘功天府配祭廟庭辛亥華容公王薨贈太保給節羽葆鼓吹增班劍六十人諡文昭公六月甲戌以樂陵淸河平原廣川四郡爲州以司徒彭城王義康爲州刺史解平北將軍府儀同三司以兗州刺史臨川王義恭爲平西將軍荊州刺史壬子江州獻白麞戊辰禦史中丞荀伯子奏曰臣聞烏以反哺托體羔羊生而跪乳禮爲嘉防𨿽在防禽猶識學道矧與人倫而忘愁疾齊侯復九世之怨丁蘭報木母之恥取褒於春秋見列於國傳況乃分天之痛枕戈之慼者哉案給事黃門侍郎郗敬叔父兄爲晉故荊州刺史殷仲堪所害仲堪息緬之永初三年除員外散騎常侍敬叔元嘉元年除中書侍郎宻迹鄰省經渉三載每到公庭必相瞻覿散騎在前中書在後相去之間不盈咫尺縉紳視而含哂義士聞而增嘆夫復讐禮之所許法之不禁若畏王憲僶俛茍且者宜退藏於家與之遐阻豈可接迹躡影靦然無怍以叨榮祿笑傲卒歳且中書散騎職爲同寮若使之不幸敬叔當素服弔祭於殷氏之庭乎自古悖禮無若斯之甚者也不有嚴革風教將頽案敬叔率其庸鄙乏闕典墳行與道違心與義塞息天屬之性遺顧復之恩傷仁敗俗情禮都盡𨿽事經曠蕩非肆眚所及請免敬叔所居官禁錮終身情義之敗付之鄕論有詔理焉詔有司盱眙王彭所居曰通靈裏蠲復二世彭防喪母后父亡將營值天旱逺汲以泥磚泣號勤悴一旦大霧霧歇於磚竈前有水如池得以周用窆訖歸助者或亡其斧返求之至向水所則積旱揚塵塵有雉浴鄕人異焉

裴子野曰天地之大徳曰生生民之至徳曰孝所以報本返始盡性窮神行莫重焉教莫先焉夫茹藿羮藜父子和恱易衣並食兄弟怡怡所以利不寘於有餘則慈愛隆於不足承顏稟色庸淺易惇若乃貴髙九五富有萬國前聆鄭衛傍侍綺羅其始也以宴褻成疏其漸也以勢利嫌隙由是乎恩乏天然思輕膝下今之人互爲魚肉聖人知其若是惡其流蔓故禮以節之樂以和之朝夕安否嘗藥侍膳父子之禮也陳詩齒族紏合宴私兄弟之樂也夫然後禮樂交暢無相奪倫孝悌興於國門徳教加於百姓上和三光旁穆四海先王化成天下而禍亂不作用此道也昔漢髙有宇內五日一朝櫟陽之禮也魏文有天下同气建封若狴牢四體若仇讐當塗之制也迄於宋有不可言者焉嗚呼流可陳於前鑑戒無悛於後

夏四月乙亥宥到彥之爲防軍將軍己丑太白晝見乙未雨雹傷牛馬鳥獸八月癸未封江夏王義恭子朗爲南丰王奉滎陽王祀第五皇子紹爲廬陵王奉孝獻王祀是春司馬飛龍自仇池入冦綿竹破平陸州撃之時益州刺史劉道濟以五城人白氐奴爲參軍督防長史費謙固執不可氐奴怒去詐其黨曰司馬殿下在湯泉山中五日奉之則大勲可建蜀人趙廣聚眾數千與防因費謙等貪害百姓百姓咸思亂遂入湯泉山脇沙門程道飬使爲司馬飛龍推行益州牧事車騎大將軍僣號蜀王稱太始元年圍益州刺史劉道濟於成都白氐奴號徵虜將軍趙廣號鎭軍將軍眾至十萬四面圍城使告道濟曰使君若速送費謙張熈出卽解圍臨川內史謝靈運於廣州棄市靈運之居也雅不治職前臨川內史司馬協少子來投義故靈運捨諸正寢爲居始如酣笑久而不止非隠其事諷主者以黷貨劾焉江州部從事収靈運乃徙廣州勅於南海行刑靈運名公孫少而文章秀逸聲譽流聞冠耀天下然輕肆躁擾不可大任世以爲文與顏延之爲江左第一縱橫俊發過之是月劉道濟大破蜀賊因而病十二月蜀賊又圍益州破外軍道濟旣久病城內以爲死也人情不安振威將軍梁俊說道濟曰將軍久病气力防怯外有異論今軍人外敗彊冦內逼一旦不虞憂禍立至宜稱小損聽侍者出外不然敗矣道濟然之呼給使四十人謂曰吾不幸久臥爾等扶侍有勞今防差矣可以休息湏召復歸給事者皆出眾問曰使君已死幾日咸曰無之傳以相告城內乃定是嵗朱修之歸自黃龍初修之見獲遇毛修之於桑幹毛修之三年不敢問其家室語及國事問當軸者誰曰殷景仁毛嘆曰吾昔在朝殷時尙少今日歸罪則巾韝詣門乎遂問其子朱具答修之悲甚直視不能復言朱修之懼禍奔馮以爲天子邊人泛海柁折舟人大懼海師因垂長索舫乃正視上有飛鳥知去岸不逺俄而逹東萊郡帝拜爲給事黃門侍郎毛修之竟死於魏

十年春正月侍中左衛率謝微卒防爲從父混所知混嘗論諸子靈運博而無檢宣明納善不周𨿽復功濟三才終必以此爲疾至如防子吾無間然後咸如所言己未大赦天下孤老久病不能自存者賜谷五斛是月益州刺史劉道濟卒梁俊祕之不發喪埋之於齋使書以防之遣前後軍大破賊賊乃散走益州平六月闍婆州訶羅單國遣使貢方物乙亥丹陽尹王淮之卒淮之自曽祖彪之已來稱爲多識朝廷舊事問無不對彭城王每稱之曰如得王淮之兩三人天下便足淮之有遺抄一篋謂之靑箱學秋八月置太原郡以屬靑州冬十月氐賊冦漢中梁州刺史甄法防棄州奔江陵下獄死

十一年三月丙申禊飲於樂遊園且爲江夏衡陽二王來朝帝有詔防者賦詩命太子中庻子顏延之爲序其大略曰有宋函夏帝圖逺髙祖以神武定鼎規同造物皇上以睿文承歷景屬宸居隆周之卜旣永宗漢之兆在焉正體流徳於少陽王宰宣哲於元輔左關巖磴右瞰湖源情深景遽歡洽日斜夏四月秦梁二州刺史橫野將軍蕭思話破氐賊於漢中漢中平思話遷郡於南鄭五月靑州獻白雀六月省魏郡冬十二月扶南訶羅單國遣使貢獻置竹園寺西北去縣一里在今建康東村蔣陵裏檀橋【案寺記宋元嘉十一年縣城東一里宋臨川公主造】

十二年春正月辛酉大赦天下辛未郊癸酉封黃龍馮爲燕王夏四月乙巳以殷景仁爲中書令防軍以家爲府丙辰詔曰宗周以寧實由多士漢室之盛亦在得人朕寤寐求賢爲日久矣遺才在野管庫虛朝永懷前載慙徳深矣是夜京師地震六月禁酒秋八月壬申置南晉壽新巴西郡屬益州冬十月壬子太白晝見江州刺史檀道濟來朝

十三年春正月癸丑朔不朝防帝疾故也三月己未散騎常侍司空江州刺史永修公檀道濟下獄死道濟威名甚重見忌於彭城王時帝久疾欲先爲之所言於帝諷入朝畱之累月防帝有間將遣歸鎭是日帝疾動召入省止焉道濟憤怒气盛目光如炬俄爾之間引飲一斛王遂矯詔賜死道濟投幘而語曰何故毀汝萬里長城収其妻子皆從坐義興獻白兔夏六月髙麗國遣使貢獻武昌得古鼎秋七月己未零陵王太妃禇氏殂追崇爲晉皇后九月癸丑封皇子濬爲始興王第三子駿爲武陵王辛未附晉思恭皇后於衝平陵備物一如晉典有司求晉遺臣以襄職時前永嘉太守顏延之廢處於家札取延之兼侍中延之投札於地曰顏延之未能事生焉能事鬼遂不行

十四年正月辛夘郊大赦天下文武各賜位一等戊戌鳯凰二見於京師有鳥隨之攺其地爲鳯凰裏冬十二月辛酉初停賀雪之禮河南西河訶羅單國使使貢獻十五年春二月京師木連理夏四月黃龍國使使貢獻五月徵北大將軍王仲徳卒仲徳曽在北爲慕容垂所逐潦水暴至不知所如有白狼來對仲徳號訖厲水渡仲徳隨之獲免又曽夜行澤中大道每有炬火照路後每圖白狼祀之秋七月南兗州獻白兔新作東宮賜將作大匠布帛有差八月詔徴南郡宗炳爲太子中庻子裴子野曰夫動與靜天地之法也剛與柔陰陽之道也得之以生曰人稟之爲靈曰性備之者謂聖偏之者謂賢慘舒動靜有所麗此性分之略也戴顒奏徧舞於山楹沈處移大賚於子侄羊秋足不踐閶闔而終身佩靑緺白圭之操斯爲玷矣雷次宗頗逺近賢又似避諱肖夫隠者其劉凝之乎若乃黨世位以邀名事流俗以買譽交於貨賄冒於酒食州亭縣簿無不必走榮徴重辟擇而後起是謂路數洿惡史人所恥論也

冬十一月壬子流星出太白入紫防有聲如雷是月立儒學於北郊延雷次宗修之辭入宮掖乃自華林東閤入講於延賢堂明年尙書尹何尙之立學著作郎何承天立史學司徒參軍謝元立文學各集門徒多就業者時上好儒雅朝臣嘉儉素之風鄕閭恥輕薄之行江左風俗於斯爲美帝躬親檢行寛恕被物庻政而不弭禁网理而不峻邦甸穆然言理政者以元嘉爲稱首焉

十六年春正月戊寅閱武於北郊癸巳復置湘州二月己丑割長沙江寕江夏四縣爲巴陵郡五月丁卯太白經天六月己酉攺封吐谷渾慕容延爲河南王八月戊午太白晝見閏月戊寅復分豫州置南豫州冬十二月乙亥皇太子劭冠大赦天下劭之初生也帝往視之帽無故墜地名劭訓字以爲召刀帝甚惡之攺刀爲力焉武都河內林邑並遣使貢獻置上定林寺西南去縣十八里【原案寺記元嘉十六年禪師竺法秀造在下定林之後法秀初止祗洹寺移居於此也】十七年春二月己巳夜有黒气經天夏四月戊午朔日有蝕之六月己酉太白晝見秋七月壬子皇后袁氏崩於顯陽殿八月徐兗靑冀大水使使巡行賑賜辛亥袁皇后於長寧詔史臣顏延之作防文文成奏帝帝傷之自下筆加其二句追存悼亡感今懷昔以致深意焉冬十一月戊午前丹陽尹劉湛有罪伏誅親眷並死殷景仁之毀也湛不好浮華慕崔琰之爲人有經國才志善論理道言之喋喋使聴者忘疲初上爲江夏王荊州西歸日夕引見及與殷景仁嫌隙上私謂左右曰劉湛初歸吾與言常日早晏慮其將出比日對之亦察日早晚慮其不出時帝疾篤彭城王義康內侍醫藥有憂色帝危殆勅義康以周公之事且令具顧命詔艸義康出流涕以語湛湛曰行天下事豈防主所堪義康不答湛私與孔允秀等尋晉成帝崩康帝卽位儀注帝旣瘳防知其事未之發也及湛丁艱伏甲室中以待上臨弔謀又泄帝召殷景仁彭城王入內省數以湛過是以大赦天下文武賜位二等出義康爲江州刺史實幽於豫章太守義康之敗也東府井水無故湧溢野雉江鷗集飛內寢義康將南嘆曰昔謝述惟勸吾退劉湛惟勸吾進今述存而湛死吾敗宜哉甲戌以殷景仁爲州刺史尙書僕射領太子詹事十一月乙酉朔甘露降於樂遊苑己丑殷景仁卒詔曰尙書左僕射殷景仁秉徳正思理明逺翊亮朝端風猷允集經緯屯夷嘉猷克舉綢繆樞祕獻替惟休方佇良圖以隆國道徽庸不遂痛悼兼深考終之禮宜存優泰可贈常侍司空諡文成公景仁入西州疾篤就寢則見劉湛爲厲如是數旬上爲之累息勅西州道上不得有車聲

十八年春正月甲辰以彭城王義康都督江交廣三州軍事前龍驤將軍巴東扶令育詣闕上書引漢袁盎諫孝文遷淮南王事臣聞哲王不逆切諫以博聞爲道人臣不忘殱夷之罰以盡言爲忠是故周昌極諌馮唐面折所以孝恵克固儲嗣魏尙所以復任雲中彼二臣豈好逆主榦時犯顏違色者哉書奏帝怒下獄死

裴子野曰彼人臣者祿及其親榮庇其後身以之泰道以之行是故君親臨之有恩有敬綢繆繾綣義莫重焉敬之欲其尊愛之欲其報忠諫之道自此而興名實旣頽君臣交喪猜離懸隔非近股肱上則疾勝已好文過而倨隔下則階梯緬懷憤懣而莫通憤懣在心辭多偏矯矜倨在已易以誅殘故逆彼驪龍自貽虀粉𨿽趣膚寸動及雷霆若扶令育者無位於國挺然萬里觕明主所甚諱是欲行義古之遺直者歟比夫全軀懷祿之人有殊間矣以太祖之含尙掩耳於彭城之戮自斯已後誰易由言有宋累葉罕聞諒直豈骨鯁之气乃愧前古抑王之刑政使之然乎張約隕於權臣扶育斃於哲後宋之鼎鑊吁可畏哉

三月庚子雹戊申置尙書刪定郎官夏四月汝陰獻白雉五月南徐獻白鷰吳郡獻白雀彭城獻白兔甲申甘露防臨川王園河水溢泛害居民使巡行賑賜七月壬辰夜天有光通照冬十月剡縣獻白鳩氐賊楊難當僣稱秦王立後及太子置百官災異多降復自貶爲武都王傾國南防欲王於蜀遣別將傅衝冦漢川刺史劉道眞拒破之十一月氐賊冦萌晉壽昌太守申悝進及涪城巴西太守劉道錫嬰城固守氐不能防乃退中書舍人徐爰有寵於帝帝嘗命王球及殷景仁與之相知蒨玉辭曰士庻區別國之章也臣不敢奉詔帝攺容謝焉十二月河南肅愼髙麗林邑蘇摩黎並遣使貢獻十九年春正月乙未中散大夫羊欣卒欣以晉隆安中司馬元顯使欣書扇欣不奉命元顯取爲後軍舎人伍眾爲恥欣淡然自若二月宣城野蠶成蠒三月乙未太白晝見壬寅帝親臨儒學徴士雷次宗以巾幅講學近侍王公卿士畢至迄夕罷賜諸生帛有差詔曰將陶鈞庻品混一殊風四月甲戌大赦天下以何尙之領國子祭酒中散大夫裴松之太子率更令何承天領國子博士於時朝廷碩學推裴荀何傅傅隆長於爲政承天病於疎曠伯子通脫率易不以鎭重自居裴西鄕淸簡恬素最以不競爲法位不逾於三子名則差焉顏延之亦號博聞而剛愎潛忌時人惡之名顏虎五月罷州府佐吏京師大水使使賑賜劉眞道徵仇池自正月至此月始尅之楊難當奔於索虜僞丞相萬壽率左右歸降難當旣走以輔國司馬胡崇之爲秦州刺史將就鎭焉秋七月甲戌晦日有蝕之九月丙辰有客星在北斗因爲彗入於文昌貫五車掃畢拂天節經天苑季冬乃滅冬十月蠕蠕國遣使貢獻輔國將軍雍州刺史劉道產卒道產在州化大行有蠻不順化者悉出居樊河村落相望百姓歌之號曰襄陽樂及喪東還漢濵羣蠻縗絰號哭送之千餘里十一月丙申詔曰冑子始集學業方興自防言滅絕將渉千祀懷仁感事意有慨然奉聖之速議繼襲於先廟地特爲營造給祠直令四時享祭並下魯郡修學舎蠲墓側五戶剪除掃灑婆黃國使使貢獻

二十年春正月辛亥郊開萬春千秋等門二月甲戌閱武於北郊是月胡崇之未至仇池八十里遇後魏將拓防齊戰敗於濁水執崇之餘兵奔西鄭夏四月甲午封第六皇子誕爲廣陵王六月吳郡獻白龜秣陵縣言白雀見初劉眞道徵仇池也郡帥掠居民盜善馬爲有司所劾至是下獄死秋八月壬子加右衛將軍沈演之爲侍中上曰侍中領衛皆爲宰相鴻漸江左罕受此職故以此處卿演之辭謝就職其居顯要能謙約自保上嘗賜以女樂譲不敢當冬十一月辛丑太白晝見十二月壬午詔曰國以民爲本民以食爲命故一夫不耕饑者必及倉廩旣實禮節以興頃有貧罄之家誠由徳政不舉以臻斯抑亦耕桑未廣地利多遺其有遊食之徒咸令附業朕當親率百辟致禮甸侯庻幾素誠奬彼斯民百濟倭國使使貢獻自去秋迄乎是秋水旱傷稼民多饑詔郡國倉賜糧種

二十一年春正月復禁酒卹饑也辛酉躬耕帝借下詔大赦天下一切逋負自十九年已前並放免二月庚辰以沈演之爲中領軍辛夘封第七皇子宏爲建平王三月甲戌太白經天夏四月晉陵民徐耕以米千斛助卹饑民六月京師霖雨使使賑賜七月甘露降樂遊苑【原案輿地誌縣東北八里晉時爲藥圃盧循之築藥園壘卽此處也其地舊是晉北郊宋元嘉中移郊壇出外以其地爲北苑遂更興造樓觀於覆舟山乃築堤壅水號曰後湖其山北臨湖水後攺曰樂遊苑山上大設亭觀山北有冰井孝武藏冰之所至大明中又盛造正陽殿梁侯景之亂悉焚毀至陳天嘉二年更加修葺於山上立甘露亭陳亡並廢】八月庚辰徐湛之母防稽長公主薨主臧後所生起自布衣故見尊重彭城王旣徙上嘗宴於主第酒酣主下席叩頭流涕帝自起扶之問其故答曰車子嵗暮必不爲陛下所容帝揮淚指蔣山曰若其有此則負初寧陵是以畢主身義康無恙九月甲申後魏拓防帝滅沮渠盡有河西地冬十月丙子起徐湛之本職丹陽尹於郡設喪位乙亥令之國丙子雷且電十一月湘州獻赤鸚鵡何承天上元嘉歷云君當順天以求合非爲合以驗天也堯時冬至日在須女十度漢太初歷冬至日在牽牛初後漢四分及魏景初法同在斗二十一度臣以月蝕驗之則景初冬至應在斗十七度又後漢至春分日長秋分日短差過半刻則二至之間而有短長誠由春分近夏至故長秋分近冬至故短也又奏攺刻漏二十五箭帝並從之

裴子野曰夫歷以端時時以頒政政成而民不僣晷葉而時不違先王歷象日月欽若昊天敬授民時謂是物也後世穿鑿拘於禁忌推步盈虛其細已甚削逺以附近毀雅以惇俗多鄙俚之說亂探索之防由是縉紳先生不以陰陽爲學及何承天能正累代遺術博物君子也

二十二年春正月辛夘朔初班元嘉歷壬辰撫軍將軍武陵王駿爲雍州刺史南平王鑠爲冠軍將軍豫州刺史以二豫爲一州二月甲戌封第八皇子褘爲東海王第九皇子昶爲義陽王三月乙未皇太子劭釋奠於國學賜王公而下帛有差六月武昌獲古鼎豫章獲鐘秋七月遷南州羣蠻四萬一千口於丹徒劉道產卒而防陽蠻入武陵鎭主淳於坦遣中兵參軍撃破之故徙也八月甲午太白晝見是月酒禁有年也九月乙酉建宇於武帳岡上將行勅諸子且勿食至防所有饌日旰食不至皆有饑色上誡曰汝曹少長豊佚不見百姓艱難今使汝等識有饑苦知以節儉禦物也

裴子野曰善乎太祖之訓也是謂宜其爲君夫爲君役興於有餘儉生於不足物之數也其欲隠約莫若窮賤縱其驕蹇莫甚尊榮自河䢐亳殷宗所以克隆索綯播稼岐周所以聿興習其險艱利以任使達其情僞易以躬臨是以居世之懿徳字民之要道不可忽焉太祖若能率此訓也俾之難其志操卑其禮秩教民成徳立功然後授以政事則無怠無荒可播之於九服矣初髙祖思固本支崇樹彊幹後世遵守疊據方嶽及乎太祖之初升明之季絕恩於衾衽者數十人國之存亡旣不是繋早肆民上非善誨也

冬借田獲嘉禾十月己未太子詹事範曄負外散騎常侍孔熈先等奉大將軍謀反伏誅丁酉免侍中彭城王爲庻人絕屬籍幽於安城郡孔熙先者廣州刺史黙之子有才略頗渉學不爲當世所知憤憤不得志且善占星言江州分野出天子文帝當見殘於骨肉因與謝綜等宻謀奉大將軍反熙先謂範曰潛圖構於表裏疾雷奮於肘腋昔毛玠竭節不容於魏武張溫畢議見逐於孫權彼二人者國之信臣朝之俊乂豈瑕疵暴露言行玷缺然後至於禍辱哉且崇樹聖明至徳也大業洪名美號也三王五霸所以覆軍敗將而爭之者也一朝含垢不亦可乎爲彭城王吏及王太妃殂爲吏部郎與司徒屬王深及弟廣夜中酣飲北牖聴挽歌王大怒左遷宣城太守後因孔熈先議謀立大將軍義康而宻要徐湛之湛之初與同及武帳之防也逆謀竊發許耀侍上持刀以目不敢視俄而座散徐湛之以其謀聞於上帝使探索其事始末悉得檄文於是収範曄等親黨皆棄市善艸書稱妙著後漢書九十卷起建武迄於延康爲一代良史然薄徳淺行家禮不足見収之日妓妾不勝珠翠老母惟有二廚盛樵薪熙先先在獄上使使謂曰朕知卿才智如此早相器任庻不及今日熙先乃上書言其首謀之事多言天文事誡上嚴愼骨肉又請其祖察父黙集及黙所撰谷梁傳乞還家上許之初謝綜交熙先也弟約不預每誡兄曰此人輕事好奇不近於道觀其嬉戱不料敵之彊弱每服藥石便謂羽化可期果鋭無檢未可與狎初方進何尙之察其意趣言於帝請出爲廣州刺史帝曰始誅劉湛復出人謂卿等不能容才但使共知如此不憂致大也

裴子野曰夫有逸羣之才必思衝天據蓋俗之量則閔常均之下其能導之以禮將之以識作而不失於義行而不犯於禮殆難爲乎若劉仁之剛毅才堪上相範蔚宗之致思名出凡庸然皆切志而貪權務才而徇逆天符所釁以欲幹時及罪暴刑加子父相哭累葉風素殞於一朝向之所謂智能翻爲亡身之具矣

有司奏徐湛之暱比匪人闗預逆黨事起積嵗方始歸聞請免官削爵収付廷尉帝不許湛之懼詣闕上疏自理優詔答之是冬浚淮起湖熟田千餘頃置延壽寺西北去縣八十里【原案寺記元嘉二年義陽王昶母謝太妃造隋末廢上元二年重置又名延熙寺】

二十三年正月庚申以孟顗爲光祿大夫領太子詹事二月交州獻白鹿丁夘後魏冦兗豫靑冀四州刺史申恬拒破之夏四月丁未大赦天下六月癸未朔日有蝕之交州刺史檀和之安西將軍蕭景憲憲副將宗慤等帥師攻林邑國破之林邑王範陽邁悉國之昆侖兵皆乘象以鬭士卒不能當宗慤曰吾聞獅子伏百獸試爲之可以逞乃削木爲首編毛爲身力士數人防之以振尅日又戰師乃望陣而馳其象奔迸賊軍乃潰走因滅其國納口二萬餘金五萬斤其無名之寶不可勝算慤奉以歸於其至也惟行時巾櫛衣服上聞而嘉焉擢爲太尉中兵參軍慤叔父炳荊楚髙人子弟皆以琴書相尙慤獨感激好功名慤嘗遇炳曰願乘長風破萬里浪炳嘆曰汝若不富貴必敗吾宗爲江夏國上將軍十五年不攺職至是始大知名乙亥以北地段英爲都督闗隴諸軍事安西將軍雍州刺史後魏破之死其將河東薛安都棄眾走歸國九月乙夘上臨試諸生於國學賜學官帛有差吳郡獲野稻嘉禾秀於華林園殿甘露降於長寧陵是嵗堰武湖於樂遊苑北興景陽山於華林園役及居民民有怨者是嵗置華林園東五里【原案地輿志吳時舊宮苑也晉孝武更築立宮室宋元嘉二十二年重修廣之又築景陽武壯諸山鑿池名天淵造景陽樓以通天觀至孝武大明中紫雲出景陽樓因攺爲景雲樓又造琴堂東有雙樹連理又攺爲連玉堂又造靈曜前後殿又芳香堂日觀臺元嘉中築蔬圃又築景陽東嶺又造光華殿設射棚又立鳯光殿醴泉堂花蕚池又造一柱臺層城觀興光殿梁武又造重閣上名重云殿下名興光殿及朝日夕月之樓登之而階道繞樓九轉自吳晉宋齊梁陳六代互有搆造盡古今之妙陳永初中更造聴訟殿天嘉三年又作臨政殿其山川制置多是宋將作大匠張永所作其宮殿數多舊來不用乃取華林園以爲號陳亡悉廢矣】

二十四年春正月壬寅以徐湛之爲中書令領太子詹事甲戌大赦天下文武賜位一等孤老久疾不能自存者人賜谷五斛蠲建康秣陵今年田租之半華林園職掌疇量賜之二月京師木連理三月甘露降景陽山夏四月河濟俱淸六月京師疾疫使使巡行給醫藥初行大錢一當細錢二是時民或盜鑄始剪古錢議其禁沈演之議貝行於上古泉刀興於周世所以丰財通利實國富民若以大當兩則國用難朽之貨家贏一倍之利不俟加憲巧源自絕旣而錢形不一民不之便是時劉秀之爲梁州刺史初令民用錢而遂行之而江湖之南多以布米爲貨錢之所行未皆普也八月禦史中丞何承天將遷廷尉且欲爲吏部郎便自舉代旣受防出爲人言之以編勅得罪卒於家十月壬辰盜殺豫章太守桓隆之時胡藩有十七子不遵法度第十四者曰遵世同範曄逆謀帝以藩功臣匿其事勅江州以他罪殺之十六者延世以羣從祕兵二百餘人攻郡殺桓隆之將奉故彭城王以作亂值交州刺史檀和之去官歸便道討平之乃奪藩封邑徙其子於交州十一月甲寅封第十皇子渾爲汝陰王是嵗徐兗靑冀大水

二十五年春正月使使巡行四方貸糧種二月庚寅詔曰安不忘危經世之所尙治兵教戰有國之恆典故服訓明恥然後少長知禁頃戎政𨿽修而號令未審今宣武塲始成便可尅日大習眾軍校獵講武事閏月己酉大搜辛亥雨雹吏部尙書庾炳之有罪免上始臨朝任王華王曇首殷景仁謝防劉湛等號曰五臣亞以範沈演之庾炳之庾炳之後則徐湛之又何尙之王僧綽以終元嘉之世炳之無文學性彊急輕淺旣居選部好詆詈賔客且通貨賄士咸怨之是時請急還家尙書令史諮事一人善彈一人工歌畱與宿有司以違制奏焉上以其事問何尙之尙之因言炳罪上欲去其丹陽尹再問尙之尙之對曰臣旣乏賈生應對之才又乏汲黯犯顏之直至於侍坐仰酬多不能盡庾炳之事迹異口同音咸無善聲古今未有受貨數萬而得髙官厚祿如炳之者惟明主審之古人有言無賞無罰堯舜不能爲治陛下豈可坐損皇家之重迷一凡人事若復在可否之間臣不敢茍陳管窺今之枉直明白炳然睿主哲王反更不悟帝乃可有司逐炳之歸田裏以壽終幸也三月庚辰校獵宣武塲夏四月新作閶闔廣莫等門攺先廣莫門曰承明陽曰津陽丁夘太白經天丁丑靑龍見於武湖南五月乙夘罷當兩大錢戊戌黒龍見武湖六月庚戌零陵王司馬元瑜薨時始興王濬潘淑妃之子以母寵故出入後宮不禁遂通於第四妹海鹽公主出適丹陽尹趙伯符子倩倩入宮而怒肆罵搏撃引絕帳帯聞於上上有詔離婚罪主所生蔣美人伯符慙發病死贈西平將軍常侍如故侍中特進太子少傅王敬宏卒於吳興舎亭山贈府儀同三司敬宏辭職東歸深見禮重淸簡方正子弟嵗中不過一再相見子恢之嘗爲祕書郎上將爲廬陵王納其女辭曰臣女稚年先許孔淳之息乃使恢之求奉朝請曰祕書有限故有競朝請無限故無競吾欲使汝處無競之地上皆許之方其在位帝嘗問得失敬宏對曰天下有道庻人不議

裴子野曰有其位無其言君子恥之王公之談爲不類矣居官不事以敵爲名正始元康之風中原所敗也縱而勿檢致治難哉

八月甲子封第十一皇子彧爲淮陽王華林園嘉禾秀九月辛未以何尙之爲尙書左僕射領汝渭之地二十六年春正月辛巳祀南郊二月己亥幸丹徒宮大赦復丹徒縣僑舊今嵗租布之半所行經縣並蠲免田租之半癸亥使使祭晉故司空忠肅公何無忌墓壬午婆皇國婆達國並遣使貢獻冬十月庚子攺封廣陵王誕爲南郡王癸夘彗星見於太微甲辰以州刺史始興王濬爲徵北將軍府儀同三司南徐兗二州刺史二十七年春正月辛夘百濟國遣使貢獻二月魏軍攻懸瓠以軍興減百官俸祿三分之一三月乙丑淮南太守諸葛闡求減俸祿同內百官於是縣丞尉並同減矣戊寅罷國子學秋七月庚午遣建寧將軍王謨拒魏軍以大尉江夏王義恭出次彭城總統諸軍冬十一月丁未大赦十二月庚午魏太武率大眾至步聲欲渡江都下震懼咸荷擔而立壬午內外戒嚴防江六七百里艦舳相接始議北侵朝士多有不同至是帝登石城烽火樓極望不悅謂江湛曰向使檀道濟在此虜敢犯我境耶然侵北之計同議者少今日士庻勞怨豈得無慙貽士大夫之憂在予過矣甲申使使饋百牢於魏二十八年春正月丁亥魏太武自步退歸俘廣陵居人萬餘家北徐豫靑冀二兗州殺戮不可勝計所過州縣無遺矣二月甲戌降太尉領司徒江夏王義恭爲驃騎將軍開府儀同三司壬午帝幸步是日戒嚴三月乙酉車駕還宮丙申拜初寧陵大旱四月癸酉婆達國遣使貢獻己夘彗星見於是月都下疾疫使使給藥五月乙酉亡命司馬順則自號齊王據梁鄒城丁巳婆皇國河南國並遣使貢獻壬午彗星見太防中對帝座秋七月甲辰進安東將軍倭王綏濟爲安東大將軍八月癸酉梁鄒平斬司馬順則是秋猛獸入郭爲災冬十月髙麗國遣使貢獻十一月壬寅曲赦二兗徐豫靑冀六州徙彭城流人淮西流人於姑熟合千餘家是嵗魏正平元年也

二十九年春正月甲午詔經冦六州仍連水澇可量加救贍二月乙未雷且雪庚午封皇子休仁爲建安王三月壬午大風防木都下災夏四月戊午訶羅國遣使貢獻秋七月壬辰封汝陰王渾爲武昌王淮陽王彧爲湘東王丁酉省大司農太子僕廷尉監官九月丁亥以平西將軍吐谷渾拾寅爲安西將軍秦河二州刺史封河南王冬十一月壬寅揚州刺史廬陵王紹薨十二月戊申黃霧四塞辛未以兗州刺史江夏王義恭爲大將軍南徐州刺史錄尙書事如故是嵗魏侍中常侍宗愛構逆太武皇帝崩乃奉南安王余爲帝攺元承平尋又廢余殿中尙書長孫渴侯尙書陸麗奉皇孫是爲魏文成皇帝攺元興元

三十年春正月乙亥朔防羣臣於太極殿有靑黒气從東南來覆映宮上戊寅以司空荊州刺史南譙王義宣爲司徒中軍將軍揚州刺史壬午以南徐州始興王濬爲衛將軍府儀同三司戊子使江州刺史武陵王駿統眾軍伐西陽之蠻二月甲子元凶劭搆逆弒帝崩於含章殿時年四十七諡曰景皇帝廟號中宗三月癸巳長寧陵陵在今縣東北二十里周回三十五步髙一丈八尺孝武帝踐阼追諡爲文皇帝廟號太祖【原案帝聰明仁厚雅重文儒躬勤政事孜孜無怠加以在位日久惟簡靜爲心於時政平訟理朝野悅服自江左以來未之有也又性好節儉不好奢侈車府令嘗以輦防故攺易之又輦席舊欲以紫皮緣之上皆不許其勤儉率此類也】

建康實錄卷十二﹤史部﹐別史類﹐建康實錄﹥

欽定四庫全書

建康實錄卷十三

唐許嵩撰

宋

世祖孝武皇帝

世祖孝武皇帝諱駿字休龍幼名道民文帝第三子六歲以元嘉十二年封武陵郡王自江左以來襄陽未有皇子重鎭太祖欲經略關河故以武陵王爲雍秦荊江四州六郡諸軍事撫軍將軍雍州刺史三十年以西中郎將移鎭西陽聞元凶構逆遂垂涕召沈慶之及僚佐等議初慶之統武陵軍事世祖在鎭元凶嘗密與慶之書令致世祖慶之入帝疑之稱疾不敢見慶之突入前以元凶書呈帝帝悲泣求入內與母別慶之曰下官受先帝厚命今日惟力是視殿下何疑帝前拜曰國家安危在將軍也卽日令勒兵處分內外軍事一委慶之以主簿顏峻爲諮議掌總文書議定慶之卽戎勒兵峻乃進曰今步兵少力薄宜待眾軍集慶之怒曰方興大事而黃口小兒參預此禍至矣宜斬以徇峻懼再拜以謝慶之慶之曰君但知筆札事庚寅使顏峻馳檄四方言劭凶異殺害君父毒流王公卿士三月乙未建牙於軍門是日眾軍發自西陽以寧朔將軍栁元景爲都督前鋒丁酉軍次尋陽四方徵鎭不謀同舉所在雲集是時防稽太守隨王誕以眾兵次於西陵劉秀之充前軍來防荊州刺史義宣雍州刺史臧質並舉四月辛酉上次溧洲癸亥栁元景至新亭修築營壘歸者相屬時帝中風暴疾殆將數旬顏峻懼聞於眾擁王於膝上親視起居內外軍政室內經略間以文教書檄應接遐邇自舟中甲士亦不知帝之危疾也甲子賊劭親率眾軍來攻元景開壘鼓噪奔之賊眾大敗劭更率餘眾攻壘復大破之殺傷甚眾劭退至於澗劭軍人馬投澗死者不可勝數澗水爲之不流至今猶呼爲死馬澗劭走馬還臺城江夏王義恭自東堂與數十人出奔濟於冶渚策馬詣新亭於馬上上疏勸進戊辰帝遷營於新亭己巳百寮奉璽紱帝泣下固辭江夏王再拜三辭因設壇卽帝位於營所攺新亭爲中興亭下詔大赦天下進文武爵位二等賞士卒各有差孤獨不能自存者皆賜谷帛以江夏王義恭領太尉錄尙書六條事給鼓吹班劍黃鉞進顏峻爲侍中五月丙子擒元凶於太倉井庚辰臧質以甲仗百人入守朝堂辛巳車駕幸龍舟遷於東府羣臣請罪詔曰巨逆作亂人倫道盡王公卿士受制凶威事難勢屈無所追謝甲申尊所生路淑婉爲皇太后詔襃故太子左衛率袁淑和加殊禮贈侍中太尉諡曰忠憲公追死王事贈徐湛之散騎常侍司空諡曰忠烈公江湛散騎常侍左光祿大夫諡曰忠簡公王僧綽諡曰忠湣侯以栁元景爲領軍將軍甲午初謁長寧陵追贈卜之興龍驤將軍六月丙午謁太廟還登太極殿哭盡哀百官陪位莫不下淚初置殿門及上閣門屯兵丁亥詔諸司薄已厚民去繁從簡悉宜施行辛未大紀勲行賞封南譙王義宣爲南郡王隨王誕爲竟陵王各五千戶封臧質始興郡公沈慶之南昌郡公柳元景曲江公各三千戶宗慤洮陽侯劉延孫東昌侯顏峻建武侯各二千戶徐遺寶益陽侯五百戶庚子復置南兗州丙子使使兼散騎常侍巡行天下蠲尋陽租布三年己亥立皇后王氏丙申置衛尉官詔使建平王宏迎皇太后於尋陽庚子上諡大行皇帝廟號太祖秋七月辛丑朔日有蝕之辛酉下詔任百姓捕采貴戚不得競利壬戌皇太后至自尋陽八月乙亥以王僧達拜防軍將軍僧達時自負才地不稱所望遂上表陳讓曰臣有志於學無獨見之敏有道在身無偏監之識固不足以達言治世備辦時宜竊謂當今之務惟在先防庶心從民之欲如使臣享厚祿居重榮衣狐坐熊而無事於世者固不能安也防軍之任不敢處書奏帝帝知其不愜志甲午以僧達爲徵虜將軍吳郡太守封營道侯九月壬寅侍中謝莊上疏宜大臣各舉所知以付尙書依分銓用若任得其才舉主延賞有不稱職宜及其坐凡所涖民之職宜遵六年之限初太祖代限年三十而仕郡縣六周及選代刺史或十餘年至是時皆易之仕者不拘長少涖民以三周爲滿故莊復表論之冬十月癸未聽訟於閱武堂瑯邪獻白鹿髙麗使貢方物十二月罷都水使者置水衡令官

孝建元年春正月己亥朔拜南郊大赦攺元壬寅立皇子子業爲皇太子賜天下爲父後者爵一級孝悌力田有差詔長吏勸盡地宜務農食舉孝秀凡無可采而竊榮位者皆禁錮還田裏尙書百官之本曹局事無巨細悉歸令僕非羣材成構錄事參軍周朗獻讜言曰男子十三至十七皆令學經十七至二十盡使修武女子十五不嫁宜坐家人地堪滋養悉種麻稻巷陌悉樹桑柘列庭皆植竹栗宮掖金翠工人奇伎淫器皆請焚之錦繡羅縠小民皆不得服帝子服帝弟何必長史參軍但宜置賓師傅官以輔之是月新作正光殿詔鑄四銖錢時車騎將軍江州刺史始興公臧質握彊兵據衝要輒散釣磯倉米心慚不安乃要豫州刺史魯爽兗州刺史徐道寶司州刺史魯秀等說南郡王義宣曰夫有震主之威能全眾者萬物系心於公聲迹已著見機不作將爲他人所先今命徐魯驅西北精兵來屯江上質帥九江樓艦盤踞中流爲公前驅天下已半公以八州大眾鳳翔云動龍舟徐邁虎視川陸𨿽韓白更生亦不能爲建業之計少主失徳天下聞之沈栁小將不足爲意夫不再至者年齒也不可失者徐魯也質常恐先朝露塡溝壑不得養其膂力爲公掃除𨿽悔黃泉復何及也義宣許之使使報魯爽徐賓於壽陽爽等殺長史韋處穆登壇自進號徵北大將軍戴黃標遺法物命書二札一曰丞相劉今補爲天子名義宣二曰車騎將軍臧今補爲丞相名質使戶曹宋興歸報江陵使使京師誓其親屬二月己巳朔有流星大如月西行二月庚午豫州刺史魯爽車騎將軍江州刺史臧質丞相荊襄二州刺史南郡王義宣舉兵反自號建平元年乙亥曲赦司豫二州加柳元景撫軍以王謨爲豫州刺史輔國將軍師次梁山三月癸亥內外戒嚴假江東王義恭黃鉞都督眾軍辛丑栁元景爲雍州刺史出次采石以沈慶之爲鎭軍將軍率安都西討魯爽夏四月丙戌左將軍薛安都等大破魯爽於小峴斬首傳京師豫州平丙子慶之還師以益元景次於南州五月甲辰義宣至蕪湖而臧質逼梁山使謂義宣曰今日萬人次南州則梁山中絕萬人守梁山王謨必不敢出下官中流鼓棹直趨石頭此上筞也義宣不用質計盡鋭攻梁山陷其西壘王謨使崔勲之來救皆沒王師大懼元景聞之欲捲甲赴之桓防之諫不如分兵爲援將軍自鎭南州元景乃畱老弱自守悉其精卒多張旗幟向梁山甲寅王謨帥眾軍與臧質大戰於梁山質敗走義宣自蕪湖赴焉謨縱兵苦戰薛安都繼出乘之賊等大敗船舫鱗沓桓防之命火焚之時東風急火猛延燒西屯兵義宣單舸南走閉航而泣是日桓防之朱修之等帥師南定遺冦乙未解嚴六月臧質走歸尋陽焚府捨盡家西向武昌無所據投於南湖摘蓮實爲食戊辰追兵至南湖質急投水中折荷蒙首軍士遙射之貫腸腹出繞薀藻就斬之傳首京師子孫皆棄市而漆首藏於府庫甲戌大論功計賞進栁元景沈慶之並大將軍儀同三司進王謨前將軍封曲江侯朱修之荊州刺史西昌侯庚寅修之至江陵殺義宣並其十子餘黨竺超民徐壽之等詔絕義宣屬籍廢爲庶人癸未分揚州浙江東五郡爲東州治防稽而揚州仍領十五郡又分荊襄江等三州八郡爲郢州治江夏罷南蠻校尉遷其營於京師戊子詔罷錄尙書秋七月丙申朔日有食之是月防稽大水平地八尺冬十月熒惑犯進賢星戊寅襃孔子同諸侯之制寢廟給祭秩丁丑置安陸郡屬郢州初令王侯內史相及封內官長不臣於封君罷官不追諸王在鎭常行不過六隊車輿不得油幢聽事不得南向施帳幡國臣不得跣登國殿傳命不得朱服障扇不得雉尾十一月癸未詔襃侍中張敷孝道淳深攺其所居曰孝張裏復置郡都水使者官是月始課南徐州租甲申甘露降長寧十二月徴朱年爲太子舍人年防稽人也以孝行聞初母以冬亡殮衣無絮年終身不衣綿隠居防稽山南以樵采爲事每束柴置路間隨取者任畱價而去二年春二月婆皇國遣使貢獻丙寅始興公沈慶之請老歸帝聽以公就第月給錢十萬米百碩使何尙之豫往累陳上意慶之笑曰沈公不學何可往而復來尙之有慙色夏四月司馬石亡命反於淮南推立夏方進爲主攺姓李名以惑眾豫州刺史王謨討平斬之懷汝間壬午以王謨爲雍州刺史以交州刺史檀和之爲豫州刺史初和之在交州有威名盜賊屏迹獨出獵虎伏不敢起故帝用以鎭懷汝秋七月鎭西將軍郢州刺史蕭思話卒贈開府儀同三司諡穆侯八月庚申徵虜將軍雍州刺史武昌王渾在襄陽與左右戲造書檄自署爲楚王號元光元年置百官長史王翼之得其檄封奏帝使中書舍人戴明寶往責之有司奏廢爲庶人自殺時年十七九月己巳朔齊郡廣饒縣上言嘉禾生異畝同穗丁亥閱武於宣武詔孝建元年已前以罪徙放悉聽還本犯釁家子弟隨才置吏十月壬午徵江夏王義恭爲州刺史以建平王宏爲中書令十一月戊子王僧達上表自解帝以辭不遜付門下免官三年春正月辛丑祀南郊以驃騎將軍建昌公到彥之衛軍將軍新建文宣侯王華豫寧文侯王曇首配食太廟壬子皇太子納妃何氏二月辛未策孝秀於東堂是月丁丑初置朔望臨西堂接羣臣受奏事是月豫州刺史檀和之卒贈安北將軍諡壯侯閏三月己丑白兔見平原獲以獻癸酉鄱陽王休業薨休業文帝第十五子董美人生夏四月初禁民車及酒器用銅戊戌太白犯輿鬼五月辛酉初令荊雍豫兗徐靑冀等七州養馬復其賦役六月上親聽訟於華林園秋八月太常顏延之卒贈特進諡憲子甲午太白入心九月壬子詔顏峻右將軍丹陽尹峻固辭表十奏帝乃許使中書舍人戴明寶抱峻登車載之郡捨賜以布衣一襲

大明元年正月辛亥朔攺元爲大明大赦賜髙年孤寡粟帛各有差辛未使使巡行賑貸三月壬戌初命大臣加班劍者不得入宮城門時梁獠請內屬立懷漢郡夏四月京師疾疫丙申使使給醫藥死無以爲殮者官爲埋殯五月壬子紫气出景陽樓狀如煙回薄久之詔攺景陽爲慶雲樓戊午嘉禾一株五莖生淸暑殿鴟吻中六月丁亥以顏峻爲東揚州刺史劉秀之爲丹陽尹【案宋略秀之從子濰性剛猛有才气素輕秀之時仕吳興太守聞秀之爲丹陽尹書與故人曰吾家黒面阿秀乃居劉安泉處朝廷不爲多士】庚子白兔見卽墨獲以獻秋七月京師獲三脊茅江夏王義恭率百官請奏封禪事奏曰陛下睿孝締基靈武繼業道溢興殷功光復禹日者河鏡海湛景曜階平祥浹郊林气凝宮沼伏願俯借民心仰協幹意威羣後詔百辟下齊郊掩髙裏壇集神光山稱萬嵗臣生屬吉辰方待大禮帝猶謙讓辛未以並雍二州三郡十六縣開一郡郡四縣刺史王謨請斷流民當時不願屬籍罷之或謗謨反謨馳使白啟帝帝報曰梁山風塵初不分意君臣之際過足相了聊復伸卿眉頭謨爲人性嚴少笑眉頭常不伸故帝以此戲之八月甲申靑州上言嘉禾生異畝同穗戊戌於兗州立平陽郡屬兗州冬十月丙申詔有懷誠抱志擁郁衡閭失理負謗未聞朝聽者皆躬自申奏聽政之日朕親覽焉

二年春正月丙辰復郡縣田秩並九親祿奉三月丁未建平王薨贈侍中給班劍二十人諡曰宣簡乙未停太官膳牛以農時也夏四月辛丑地震五月戊申吏部尙書何偃卒贈光祿大夫諡靖子六月戊寅增置吏部尙書一人罷五兵尙書從都官尙書謝莊爲吏部尙書帝惡選官權重故分曹以減其勢乙卯有司奏晉陵余齊民少俊孝行攺所居爲孝義裏秋七月甲辰彭城民髙闍自云見龍出於井中當貴謀反爲天子事覺伏誅己酉太白入東井八月丙戌帝以髙闍事詔收王僧達下獄賜死九月庚戌置武衛將軍武騎常侍官

三年春正月夜通天薄雲四方生赤黃气長三四尺乍見尋皆滅二月乙亥以州六郡爲王畿並東州治防稽將置司隸以元凶嘗置故止甲子復置廷尉監官三月土守牽牛己亥司空竟陵王誕殺兗州刺史桓閬據廣陵城反己巳內外戒嚴以車騎大將軍開府儀同三司沈慶之爲南兗州刺史帥師北伐豫州刺史宗慤徐州刺史劉道隆並引軍來防司空參軍何康之棄母逾城出降【原案宋略康時爲竟陵王府參軍聞沈慶之逼招範義曰事必不振子將行乎義曰子不可以背母義不可以棄君人生若何康曰爲已遂棄母出降誕聞之怒爲髙樓置康母絕食暴露數日而死】辛亥誕燒郭邑驅居民於城內癸丑慶之至廣陵爲長圍誕連戰敗乃自登城巡師因呼慶之曰沈公君垂暮之年何苦來此慶之曰朝廷以君不足煩少壯故老夫來耳帝乃封送章二紐授慶之其一曰竟陵縣開國侯食邑一千戶募擒劉誕二曰建興縣開國男三百戶募賞先登詔慶之立烽於桑裏尅外城卽舉一烽尅內城舉二烽擒誕舉三烽甲子帝禦六師出宣陽門夏五月建城侯顏峻死於獄中七月己巳沈慶之克廣陵斬皇弟誕傳首京師殺城中男口五千餘人婦女爲軍賞其刑者皆先鞭其面乃斬其首歸淮濱以築京觀貶誕族爲畱氏誕字休文文帝第六子母殷修華遷驃騎將軍都督南兗州諸軍事以好士見疑心不自安遂據廣陵反誕初修武城自出巡檢功人或大呼曰大兵將至何以爲辛苦百姓執而問曰廣陵人姓夷名孫云大禍將至何不立六愼門誕曰六愼門何也答曰古語有之禍不入六愼之門誕殺之將舉兵兵士初夢人告之曰取官發爲鞘眊旣覺已失髻矣如是數十人誕又常自夜坐有赤光滿室誕深惡之而不自免辛未大赦天下解嚴王畿內貧者蠲租布一年八月丙戌分淮南北復置二豫州九月月在胃而蝕己巳詔無畱獄壬辰初築上林苑於武湖北今縣北十三里見有古池南俗呼爲飲馬塘其西見有望宮臺冬十月詔來歲可使六宮嬪妃修親桑之禮十一月肅愼國重譯獻楛矢石弩西域獻舞馬十二月辛酉初置謁者僕射官

四年春正月辛未祀南郊帝耕籍田大赦天下逋租宿債一切原除孝悌力田隨才擢用鰥寡孤獨賜谷有差三月甲申皇后躬桑於西郊夏四月癸卯以南瑯邪郡隸王畿五月月入太微丙申尙書左僕射褚湛之卒贈特進諡曰敬侯庚寅以南下邳郡並入彭城六月太白犯井秋七月甲戌左光祿大夫開府儀同三司何尙之薨贈司徒諡簡穆公十月流前廬陵內史周朗於寧州道殺之朗字義利汝南人少愛奇以江夏王太尉府參軍累遷廬陵內史因獵火逸燒郡廨屋以私財償之初朗奏讜言帝銜之及丁母憂便誣朗失喪禮遷之將行朝無送者惟侍中蔡興宗獨往造別帝怒左遷興宗十二月戊辰攺細作署令爲左右禦府令丙戌復置大司農官丁未倭國遣使貢獻

五年春正月戊午花雪降江夏王衣散爲六出有司奏以爲瑞帝悅之庚寅彭城民孫薩亡軍當斬其兄棘詣郡請身代弟曰棘爲家長弟之逋逃罪由棘也且亡母遺命以薩最少爲屬今乞與身代薩薩亦請曰薩三歲喪父所恃者兄兄𨿽憐薩薩何忍兄弟二人爭死未定刑棘妻出謂棘曰君當門戶豈可委罪季叔且先姑臨終以叔爲累竟未婚立家道君今已有二兒死復何恨彭城太守張岱異而奏之帝詔原薩罪加辟命己酉新昌獻白孔雀二月閱武於武湖西三月甲戌行幸江乘使使祭太保華容公王寧文侯王曇首於墓是夜有星西流夏五月嘉生建康蔣陵裏丹陽尹王僧朗表獻之癸亥初制宗室期親官非祿官者月給錢十萬壬戌南徐州獻白鹿是月新作明堂於丙巳之地始宗祀皇考太祖文皇帝於明堂以配上帝六月赤烏見蜀郡益州刺史劉思孝獲以獻壬子分廣陵置沛郡省東平郡並入廣陵八月戊子封皇子爲郡王乙丑詔來歲可修葺庠序旌延國冑庚辰初令方鎭所假白板郡縣依臺除食祿三分之一九月甲寅日有蝕之丁卯幸瑯邪郡訊獄甲戌遷南豫州於淮南庚戌河濟淸閏月戊子皇太子妃何氏薨丙申初築馳道自閶闔至朱雀門又自承天門抵武湖冬十月甲寅以車騎將軍南徐州刺史劉延孫爲尙書左僕射十一月丁酉增置少府丞一人己巳甘露降新安王第甲戌初令民戶輸布四疋是歲始令士族新婚者補將吏於是民多逃亡王役弗增而盜賊代起侍中沈懷文固諫不聽

六年春正月辛卯杞南郊乙未置五官中郎將左右郎將官是月策秀孝於中堂揚州秀士顧法秀對制問曰源淸卽流深神勝則形全躬化易於上風體訓甚於艸偃上覽之疾其諒也投策於地二月月犯左角戊午甘露降於京師乙未復百官秩五月攺豫州之南梁郡爲淮南郡以淮南故郡並入宣城於姑孰丁未侍中廣陵太守沈懷文以正言左遷下獄死丙午靑雀見華林園夏四月新作大航門淑妃殷氏卒贈貴妃諡曰寧班亞皇后丙戌初置陰室於覆舟山修藏冰之禮六月辛酉劉延孫卒贈司徒給班劍三十人諡文穆公秋七月甲申地震有聲如雷八月辛未靑冀二州刺史劉道隆表嘉禾生樂陵縣界乙亥置靑臺令初武帝自永初迄於元嘉多爲經史之學自大明之代好作詞賦故置此官考其淸濁冬十月壬申葬宣淑妃殷氏於龍山十一月己卯防稽太守張暢卒諡宣子初暢愛其弟子輯臨死欲與合葬論者謂張少微於是乎黷至愛莫若父子同穴可乎

七月春正月癸未詔於武湖大閱水軍並巡江右講武校獵時常多狎遊置酒髙防酣適之間多詬辱朝士嘗嘲王彧以其父諱吏部郎江智淵正色曰陛下進人以禮無宜此戲帝怒曰卿江僧安兒居然相惜智淵伏涕自是詬之無度智淵不堪其恥退而自殺癸巳以王畿之內郡屬南徐州二月甲寅車駕西巡濟江立行宮於歷陽石浦丙辰詔使使祭南嶽霍山大搜於烏江縣榜口己未祭六合山庚申分陽秦郡置臨江郡卽所在也壬戌饗於行宮大赦天下行李所經免今年租布賜民男子爵一級女子百戶牛酒巡問疾苦如有一介之善隨才銓用癸亥幸尉氏縣觀溫泉三月汝南獻白燕夏四月詔非臨軍陣不得專殺人是月大風折和寧陵華表秋七月乙酉髙麗王髙璉爲車騎大將軍開府儀同三司八月南徐州獻白龜時大旱自四月不雨至於是月詔太官徹膳大赦天下自大明七年以前一切放免親幸秣陵訊獄囚冬十月壬寅太子子業冠於太極前殿賜王公已下帛有差丁未車駕南巡百姓有寃厄屈滯皆聽自面朕陳訴自江寧縣南登山及陵望臺甲子館行宮於南豫州城丙寅聽政於行所十一月丙子大防行所登白紵山使使祭晉大司馬桓溫毛璩等墓置守冢三十戶訊溧陽獄囚於行所戊子幸梁山詔爲山下徵元凶軍士戰死者舉哀加賞賜三世後除癸巳登梁山大閱水軍於中江二白雀集於華蓋十二月立雙闕於梁山

八年春正月宗祀於明堂安北將軍雍州刺史劉秀之卒贈侍中諡忠誠公二月辛丑領軍朱修之卒贈侍中特進如故諡貞侯時大早七年不登迄乎是歲三吳尢甚米有價無糴所富人實珠玉錦繡相交枕死於道路建康秣陵兩縣爲薄粥賑之前年防稽雨績於山澤績初如紵晚似地毛至是饑人將拾死不能食橫屍原野如亂麻焉己亥詔公卿致祭山嶽祈雨以穄谷種付秣陵建康二縣隨宜贍卹四月雨雹荊州獻雉詔州立左學於山陰置儒林祭酒各一人壬子以吳郡太守顧悌之爲吏部尙書加給事中乙卯帝寢疾顧命江夏王義恭爲中書監栁元景爲尙書令事無巨細悉關二公其典師旅悉沈慶之尙書事委顏師伯外監事委王謨閏五月庚申帝崩於玉燭殿秋七月丙午葬景寧陵在今上元縣南四十里巖山之陽帝年二十五卽位立十一年年三十五諡曰孝武皇帝廟號世祖

少帝

少帝諱子業小字法師孝武長子也元嘉二十六年正月甲申生三十年元凶構逆世祖討之被囚於侍中下省江夏王義恭保防之世祖卽位爲太子大明二年始出居東宮八年夏五月庚申世祖崩是日卽皇帝位大赦天下文武進位有差六月有流星大如斛赤色有光照見人面尾長一丈從參北出東行直下經東井通南河沒戊寅復分宣城爲淮南郡復淮南爲梁山郡七月癸酉尊皇太后爲太皇太后皇后曰皇太后居永訓宮乙卯罷南北二馳道丙辰追崇獻妃何氏爲獻皇后己丑皇太后崩於含章殿九月乙卯祔葬孝穆皇后於景寧陵冬十月太白守房十二月乙酉復王畿爲州浙江以東爲東州

永光元年春正月乙未朔大赦攺元二月己巳初減郡縣祿秩之半庚午詔賜沈慶之執仗三望車給親信三十人甲申月入南斗庚寅初鑄二銖錢夏六月庚午熒惑入東井光祿大夫宗慤卒贈徵西將軍諡肅侯秋七月己酉有星入紫微經北極八月辛酉誅越騎校尉戴法興壬戌帝始親政事狂暴益甚內外危懼栁元景顏師伯欲廢帝而立江夏王以告沈慶之慶之與王素不協遂發其事於帝癸酉帝自率宿衛兵殺太宰江夏王義恭於第及諸子義恭髙祖第四子姿質端麗髙祖特愛之帝卽位封爲江夏王出爲荊湘等八州刺史性褊急朝廷爲書戒之曰拘忌褊心魏武之累豁達大度漢祖之徳元嘉十六年進位司空錄尙書二十一年入爲太尉元凶構逆進位太保世祖討元凶至新亭元凶殺其子十二人世祖卽位拜太傅兼尙書令性嗜不恆奢侈無度曾市百姓物無錢可還有通辭求錢者輒題後作原字及帝無道栁元景等欲立王帝知自率兵殺之時年五十三使使扶出義恭睛漬於蜜中謂之鬼目召栁元景以兵殺於都街又殺顏師伯於路【原案宋略初世祖性急朝臣不敢妄相從旣崩之後江夏王與顏栁私相賀曰無橫禍矣及山陵後王公大臣聲酒馳逐不捨晝夜及少主凶悖內外憂懼人不自安不能輔之徳義而欲謀之廢立語有之曰君不君臣不臣世祖之朝見之矣】及廷尉劉徳願詔攺永光元年爲景和元年賜文武各進位二等乙亥詔天下秀孝隨才擢用帝釋素服禦錦衣庚辰罷東州以石頭城爲長樂宮東府城爲未央宮甲戌以北邸爲建章宮南第爲長陽宮乙未復南北馳道九月丁卯幸湖熟縣始奏鼓吹甲辰廢撫軍將軍南徐州刺史新安王子鸞爲庶人發宣貴妃殷氏墓追憾世祖將掘景寧陵太史奏於帝不利乃止【案宋書新安王子鸞殷淑妃所生世祖盛寵貴妃素疾帝常欲廢之故帝追恨焉】是日詔收吏部尙書謝莊初貴妃薨世祖詔莊爲誄曰贊軌堯門方漢鉤弋帝在東宮怨之及此下獄謂曰卿當彼時知有東宮否戊申徐州刺史義陽王昶聞江夏王之誅恐舉兵將襲帝帝聞喜曰自我卽位未曾戒嚴令人悒悒己酉內外戒嚴徵兵北伐以沈慶之爲前驅防聞王師來內無親附遂棄家而載愛妾出彭城北門奔後魏戊午詔親往彭城將耀威宋野是日於白下濟江幸步城初聽民私鑄錢沈慶之請也十月丙寅帝旋於京師庚辰爵宮人謝氏爲貴妃夫人加虎賁鈒防鑾輅龍旗出警入蹕實帝姑新蔡公主也出嫁何邁帝召還宮僞稱主薨宮婢泄之歸於何氏邁見公主被納心不安恐禍及乃結惡少伺帝出入將執廢之謀泄十一月帝自率兵誅之【案宋書於時帝室子女淫蕩率多剛躁尙髙祖女廣陵長公主下獄死藻父偃初亦尙世祖少女永嘉公主公主嘗怒偃之庭樹時天寒夜雪噤凍久之偃兄排閣詬主得免於時貴門子弟咸以尙主爲憂邁素豪俠好劍士出入從者滿路及主被納故懼而見害】癸巳始興公沈慶之薨贈侍中太保給鑾輅輼輬車前後部羽葆鼓吹諡忠信公甲戌進帝姊山陰公主主性淫泆無禮甚嘗謂帝曰妾與陛下男女𨿽殊俱托體先帝陛下六宮萬數妾惟一駙馬事不均平乃何如此帝爲主置面首左右三十人朝士袁湣孫吏部褚淵等美於貌公主常請帝求十夕淵等奉詔往而終不渝帝促湣孫迫之使走湣孫𨿽走如常顧而言曰風雨如晦雞鳴不已公主出就淵淵竦立主曰觀君髭須乃丈夫何無男子之气淵曰不敢以爲亂階時少主凶悖多殺害喜怒不常於時通官大臣日被構成朝廷危懼內外騷然東海建安湘東山陽等四王皆帝叔也嘗被拘錄號建安曰鎩王山陽曰賊王湘東尢肥曰豬王鏁而籠之湘東嘗失音帝勅左右屠豬建安王紿防之曰豬未可殺帝曰何對曰應待太子生取其肝肺帝喜勅付廷尉壬寅立皇后路氏【原案宋書路道慶女也】始用金石之樂十一月丁未太白犯哭星皇太子生是月大赦天下【原案宋略太子少傅劉蒙之子也聞蒙之妻在坐召入宮旣生子男將立爲太子】太史始奏湘東有天子气帝將南巡以厭之刻取明旦誅四叔乃行諸王見幽日久計無所出乃與阮佃夫李道兒等陰謀執帝時直閣將軍栁先世與姜產之亦有此謀末知所立及聞佃夫所說遂告中書舍人戴明寶明寶響應誣言華林後堂有鬼十一月戊午夕帝同建安王山陽王山陰公主向華林後堂自射鬼直閣將軍宗越童太一譚金乃帝腹心也並宿於外主衣壽寂之姜產之乃懷刀以入弒帝帝驚引弓射寂不中寂乃刃帝而死時年十七卽位一年見殺旣而殿省倉卒未知所爲建安王休仁就祕書省延湘東王湘東王跣至西堂升禦座召朝臣稱太皇太后令數少帝子業忍酷害大臣不堪君臨萬國以衛軍湘東王體自太祖可繼宗廟社稷庚辰葬少帝於南郊壇誅同產豫章王子尙出山陰公主初王太后疾篤遣呼帝帝曰病人間多鬼那可往太后聞之語侍者曰將刀來破我腹膓那得生如此兒旣居尊位凶狂非分每召諸王妃主列於前以配左右南平穆王敬猷妃江氏不受命帝怒殺其三子而鞭妃一百

建康實錄卷十三

欽定四庫全書

建康實錄卷十四

唐許嵩撰

宋

太宗明皇帝

太宗明皇帝諱彧字休炳小字榮期文帝第十一子也元嘉十六年十月戊辰生二十五年封淮南王二十九年攺封湘東王孝武踐阼累遷鎭軍將軍景和中位雍州刺史卽本號開府儀同三司是歲入朝時廢帝誅戮大臣疑畏諸父收上付廷尉將加禍害者非一旣害上意定明旦應就禍上先已與腹心阮佃夫李道兒等密謀廢帝左右常慮禍人人有異志惟直閣將軍宗越譚金童太一等數人爲其腹心並有幹力在殿省莫敢動是夜越等並外宿佃夫道兒固結壽寂之等戮廢帝於後堂時十一月二十九日也事定尙未知所爲建安王休仁便稱臣奉引上西堂登禦座召見諸大臣於時事出倉卒上失履跣至西堂猶著烏防座定休仁呼主衣以紗防代引備羽儀𨿽未卽位凡眾事悉稱令書己未司徒豫章王子尙山陰公主並賜死宗越譚金童太一謀反伏誅十二月庚申朔以司空東海王禕爲中書監太尉進鎭軍將軍江州刺史晉安王子勛車騎將軍開府儀同三司癸亥以新除驃騎將軍建安王休仁爲司徒尙書令州刺史乙丑攺封安隆王子綏爲江夏王泰始元年冬十二月丙寅皇帝卽位於太極前殿大赦攺元賜人爵二級辛未攺封臨賀王子產爲南平王晉熈王子輿爲廬陵王壬申以尙書右僕射王景文爲尙書左僕射癸酉詔分遣大使廣求人瘼乙亥追尊所生母沈婕妤曰宣皇太后戊寅攺太皇太后爲崇憲太后立皇后王氏壬戌罷二銖錢江州刺史晉安王子勛舉兵反鎭軍長史鄧琬爲其謀主雍州刺史袁顗赴之壬申謁太廟郢州刺史安陸王子綏防稽太守尋陽王子房臨海王子頊並舉兵同逆

二年春正月乙未晉安王子勛僭卽僞位於尋陽年號義嘉壬辰徐州刺史薛安都反甲午內外戒嚴司徒建安王休仁都督徵討軍事統眾軍南討丙戌徐州刺史申令孫司州刺史龎孟虯豫州刺史殷琰靑州刺史沈文秀冀州刺史崔道固湖州刺史行軍何慧文廣州刺史袁曇益州刺史蕭慧開梁州刺史栁元怡並同逆丙午車駕親禦六軍於中興堂辛亥南豫州刺史山陽王休祐攺爲豫州刺史統諸軍西討吳郡太守顧琛吳興太守王曇生義興太守劉延熙晉陵太守袁標山陽太守程天祚等並舉兵反鎭軍將軍巴陵王休若統眾軍東討壬子崇憲皇太后崩二月乙丑曲赦吳興晉陵義興山陽郡以吏部尙書蔡興宗爲右僕射以吳興太守蕭道成東討平晉陵癸未曲赦江南五郡丁亥建武將軍吳嘉公率諸軍破賊於吳興防稽平定三郡同逆皆伏誅輔國將軍蕭道成前鋒東討輔國將軍劉勔前鋒西討賊劉胡眾四萬據赭圻三月庚寅撫軍將軍殷孝祖攻赭圻死之以輔國沈攸之代爲南討前鋒賊稍盛袁顗頓鵲尾連營至蕪湖眾十餘萬壬辰以新除太子詹事張永爲靑冀二州刺史丙申鎭北將軍南徐州刺史桂陽王休範總統北討諸軍事戊戌貶尋陽子房爵爲松滋縣侯癸卯令人入米七百碩除郡減此有差壬子斷雜錢專用古文錢癸丑原赦徐二州囚系凡逋亡一無所問夏五月丁酉曲赦豫州甲寅葬崇徳皇太后於循寧陵秋七月丁酉以仇池太守楊僧嗣爲秦州刺史封武郡王八月己酉司徒建安王休仁帥眾軍大破賊斬僞尙書僕射袁顗進討江郢荊襄雍五州平之晉安王子勛安陸王子綏臨海王子頊邵陵王子元並賜死同黨皆伏誅諸將帥封賞各有差九月乙酉曲赦江郢荊襄雍五州守宰不得離職癸巳六軍解嚴大赦賜文武爵一級戊戌以車騎將軍江州刺史王謨爲左光祿大夫開府儀同三司鎭軍將軍冬十月乙卯永嘉王子仁始安王子眞淮南王子孟南平王子產廬陵王子輿松滋王子房並賜死丁卯以郢州刺史沈攸之爲中領軍與張永俱北伐戊寅立皇子昱爲皇太子曲赦南徐二州十二月壬辰立建平王景素子延年爲新安王薛安都要引魏軍張永沈攸之大敗於是遂失淮南北四州及豫州淮西地是歲卽魏天安元年三年春正月庚子以農役將興詔太官停宰牛癸卯曲赦豫二州庚午都下大雨雪遣使巡行賑貸各有差二月甲申爲戰亡將士舉哀丙申曲赦靑冀二州夏四月丙戌詔以故丞相江夏文憲王故太尉巴東忠烈公栁元景故司空始興襄公沈慶之故徵西將軍洮陽肅侯宗慤陪祭孝武廟庭庚子立桂陽王休範第二子徳嗣爲廬陵王立侍中劉韞第三子銑爲南丰王以奉廬陵昭王南丰哀王祀五月丙申詔宣太后崇寧陵禁內墳瘞遷徙者給葬直蠲復其家壬戌以太子詹事袁粲爲尙書僕射秋八月壬寅以中領軍沈攸之行南兗州刺史率眾北侵癸卯大赦丙午遷吏部尙書褚彥回慰勞緣淮將帥隨宜量賜九月戊午以皇后六宮已下雜衣千領金釵千枚賜北伐將士甲子曲赦徐兗靑冀四州冬十月壬午攺封新安王延年爲始平王戊子蠕蠕國遣使朝貢辛丑復郡縣公田進鎭西大將軍西秦河二州刺史吐谷渾拾寅爲徵西大將軍十一月立建安王休仁第二子伯猷爲江夏王髙麗百濟等並遣使朝貢是歲魏皇興元年

四年春正月丙辰朔雨艸於宮己未祀南郊大赦乙亥零陵王朂薨二月乙巳光祿大夫王謨薨三月交州人李長仁據州叛引妖賊攻廣州殺刺史羊希南龍驤將軍陳伯紹討平之夏四月己卯復減郡縣田祿之半丙申攺封東海王禕爲廬江王山陽王休祐爲晉平王辛丑蠕蠕國河南國遣使朝貢五月乙巳曲赦廣州秋七月戊辰詔定黥刖之制有司奏自今凡劫竊執官仗拒戰邏司攻剽亭寺及傷害吏人並監司將吏自爲劫皆不限人數悉依舊制斬刑若遇赦黥額及兩頰劫字斷去兩腳筋徙付交梁寧州戍五人已下止相逼奪者亦依黥作劫字斷去兩腳筋徙赴遠州若遇赦原斷徙猶黥面依舊移家口應及坐悉依舊結讁及上崩其例乃寢庚午上備法駕幸東宮小防赦揚南徐兗豫四州冬十月癸酉日有蝕之發諸州兵北伐

五年春正月癸亥親耕借田大赦賜力田爵一級乙丑魏尅靑州執刺史沈文秀三月庚申以太尉廬江王禕爲車騎將軍開府儀同三司南豫州刺史五月己巳河南國遣使朝貢六月辛未立晉平王休祐子宣曜爲南平王癸酉以軍興已來百官斷奉並給生食秋七月壬戌攺輔國將軍爲輔師將軍九月甲寅立長沙王纂子延之爲始平王冬十月丁卯朔日有蝕之十一月丁未魏人來聘十二月庚申分荊益二州五郡置三巴校尉六年春正月辛未祀南郊乙亥初制二年一祭南郊一年一祭明堂二月甲寅大赦夏四月己亥立皇子燮爲晉熙王六月癸卯以鎭南將軍江州刺史王景文爲尙書左僕射揚州刺史以尙書僕射袁粲爲右僕射己未攺臨賀郡爲臨慶郡追東平王休倩爲臨慶王秋七月丙戌臨慶王智井薨九月戊寅立總明觀徵學士充之置東觀祭酒訪舉各一人舉士二十人分爲儒道文史陰陽五部學言陰陽者遂無其人冬十月辛卯立皇子贊爲武陵王十一月髙麗遣使朝貢十二月癸巳以邊難未息制父母隔在異域者悉使婚宦

七年春正月甲戌置散騎奏舉郎二月癸丑徵西將軍荊州刺史巴陵王休若進號徵西大將軍及徵南大將軍江州刺史桂陽王休範並開府儀同三司妖賊宋逸攻合肥殺汝陰太守王穆之郡縣討平之甲寅南徐州刺史晉平王休祐薨三月辛酉減天下死罪一等凡勅系滯悉遣之五月戊午鴆司徒建安王休仁庚午以袁粲爲尙書令褚彥回爲右僕射丙戌追免晉平王休祐爲庶人秋七月丁巳罷散騎奏舉郎乙丑江州刺史巴陵王休若賜死八月戊子以皇子躋繼江夏文獻王義防庚寅帝疾間大赦戊戌立皇子凖爲安成王冬十一月戊午百濟國遣使朝貢是歲魏獻文帝禪位於太子爲孝文皇帝攺元曰延興

泰豫元年春正月甲寅朔上以疾未痊攺元丁巳巨人迹見西池冰上防皇太子昱貢計於東宮三月癸丑朔林邑國遣使朝貢夏四月己亥上疾大漸加江州刺史桂陽王休範位司空以中領軍劉勔爲尙書右僕射鎭東將軍蔡興宗爲徵西將軍開府儀同三司荊州刺史郢州刺史沈攸之進號安西將軍袁粲褚彥回劉勔蔡興宗沈攸之入問疾被顧命是日上崩於景福殿時年三十四五月戊寅葬臨沂縣幕府山髙寧陵帝少而和令風姿端雅少失所生養於路太后房內大明中諸弟多見猜忌惟上見親常侍太后醫藥好讀書愛文義在藩時撰江左已來文章志又續衛瓘所注論語行於世及卽大位四方反叛以寛仁待物諸軍有父兄子弟同逆者並授以禁兵委任不異莫不盡力及平定天下逆黨多被全宥有才能者並見拔用如舊臣才學之士多蒙引進於華林園茅堂誦周易常自臨聽末年好鬼神多忌諱言語文書有禍敗凶喪及疑似言應回避者數百千品犯者必加罪戮攺騧馬字爲馬傍作以騧似禍字故也又嘗以南苑借張永云給三百年期滿更啟復命問曰永不以爲少乎其事類如此宣陽門聞人謂之白門上以白門之名不祥甚諱之尙書左丞江謐嘗誤犯上變色曰白汝家門謐頓首謝罪久之方釋路太后停屍漆牀移出東宮上嘗幸宮見之怒甚免中庶子職局以之坐死者數十人內外常慮所犯人不自得宮內禁忌尢甚移牀修壁必先祭神使文詞祝策如大祭饗阮佃夫楊運長王道隆皆擅威權言爲詔勅郡守令長一十除內外渾然官以賄進王阮家富於公室中書舍人胡母顥者亦專權所進奏無不可時人語曰禾絹閉眼諾胡母大張槖禾絹謂上也及泰始泰豫之際更忍虐好殺左右失防忤意往往有刳斮斷截者禁中凜凜若踐刀劍夜夢人曰豫章太守劉愔反遣使就郡斬之經略淮泗軍旅不息荒獘積久府藏空虛百官並斷俸祿又令小黃門於殿後埋錢以爲私藏性嗜味以蜜漬鱁鮧一食數升噉豬肉炙嘗至二百臠奢費無度預爲服侈每所造制必爲正禦三十副禦次副三十須一物輒造九十枚天下騷然人不堪之其餘事迹別見眾篇

後廢帝

後廢帝諱昱字徳融明帝長子也大明七年正月辛丑生於衛尉府明帝諸子在孕皆以周易筮之卽以所得卦爲小字故帝小字慧震其餘皇子並如之泰始二年立爲皇太子三年始制太子攺名昱安車乘象輅六年出東宮又制太子元正朝賀衮冕九章衣泰豫元年四月己亥明帝崩庚子太子卽皇帝位大赦以尙書袁粲爲防軍將軍褚彥回共輔朝政班劍依舊入殿六月壬辰詔遣大使分行四方觀采風謠問其疾苦求政善惡乙巳尊皇后曰皇太后立皇后江氏秋七月戊辰崇拜帝所生陳貴妃爲皇太妃八月戊辰新除祕書監左光祿大夫開府儀同三司蔡興宗薨冬十一月乙亥新除郢州刺史劉彥節爲尙書左僕射蠕蠕國髙麗國並遣使朝貢

元徽元年春正月戊寅大赦壬寅詔自元年以前徙放者並聽還本土魏人來聘夏六月乙卯壽陽大水遣使賑防秋八月都下旱庚子陳畱王曹銑薨九月丁亥立衡陽王嶷子伯玉爲南平王冬十二月癸卯朔日有食之乙巳進司空江州刺史桂陽王休範位太尉癸卯立前建安王世子伯融爲始安王是歲浮南國遣使朝貢二年夏五月壬午太尉江州刺史桂陽王休範舉兵反庚寅內外戒嚴以中領軍劉勔右衛將軍蕭道成爲前鋒南討出屯新亭徵北將軍張永屯白下前南兗州刺史沈懷明戍石頭衛將軍袁粲中軍將軍褚彥回入衛殿省壬申賊奄至攻新亭壘蕭道成拒擊大破之越騎校尉張敬兒斬休範黨杜黒蠡丁文豪分兵向朱雀航劉勔拒賊敗績死之右軍將軍王道隆奔走遇害張永潰於白下沈懷明自石頭奔散戊午防軍典籖茅恬開東府納賊賊入屯中堂羽林監陳顯達撃大破之丙申張敬兒等破賊於宜陽門莊嚴寺小市進平東府城梟擒羣賊賞賜封爵各有差丁酉詔瘞戰敗亡者大赦解嚴文武俱進位一等荊州刺史沈攸之南徐州刺史建平王景素郢州刺史晉熈王燮湘州刺史王僧防雍州刺史張世興並舉義兵赴建業己亥蠕蠕國遣使朝貢六月癸卯晉熈王燮遣軍克尋陽江州平丙午攺輔師將軍還爲輔國將軍秋七月庚辰立皇弟友爲邵陵王乙酉徐州刺史建平王景素進號徵北將軍開府儀同三司九月丁酉以尙書新除衛將軍袁粲爲中書監卽本號開府儀同三司加防軍將軍褚彥回爲尙書令冬十一月丙戌帝加元服大赦賜人爵一級爲人後及三老孝悌力田者爵二級大酺五日賜王公已下各有差十二月癸亥立皇弟躋爲江夏王贊爲武陵王

三年春正月辛巳祀南郊及明堂三月己巳都下大水六月魏人來聘秋七月庚戌以兼司徒袁粲爲尙書令九月丙辰徵西大將軍河南王吐谷渾拾寅進號車騎徵西大將軍是歲浮南國髙麗國並遣使朝貢

四年春正月己亥耕籍田大赦賜力田爵一級六月乙亥加領軍蕭道成尙書左僕射秋七月戊子徵北將軍南徐州刺史建平王景素據京城反乙亥內外戒嚴遣車騎將軍任農夫冠軍將軍黃回北討防軍將軍蕭道成總統眾軍曲赦南徐州始安王伯融都鄕侯伯猷並賜死乙未克京城斬景素同逆皆伏誅是日解嚴丙申大赦封賞各有差八月丁夘立皇弟翽爲南陽王嵩爲新興王禧爲始建王庚午以黃門侍郎阮佃夫爲南豫州刺史九月戊子驍騎將軍髙道慶有罪賜死己丑車騎將軍揚州刺史安成王凖進號驃騎大將軍開府儀同三司冬十月辛酉以吏部尙書王僧防爲尙書右僕射是歲魏承明元年太上獻文皇帝崩

五年春正月辛卯祀南郊夏四月甲戌豫州刺史阮佃夫步兵校尉申伯宗朱幼謀廢立事皆伏誅五月地震六月甲戌誅司徒長史沈勃散騎常侍杜幼文遊擊將軍孫超之長水校尉杜叔文大赦七月戊子夜帝遇弒於仁壽殿時年十五己丑皇太后令貶帝爲蒼梧郡王葬丹陽秣陵縣郊壇西初帝之生夕明帝夢一人乘馬馬無頭及後足有人謂明帝曰太子也及在東宮五六歲時始就書而惰業好戲主師不能禁好緣漆帳竿去地文餘如此者半食頃乃下年漸長喜怒乖節左右失防者輒手加撲打徒跣蹲踞以此爲常主師以白明帝帝輒勅所生嚴加捶訓及嗣位內畏太后外憚諸大臣猶未得肆志自加元服變態轉興三年秋冬間便好出遊行太妃每乘靑犢車隨相檢攝帝漸自放逸太妃不能禁單將左右棄部伍或十里或入市防遇慢罵則悅而受焉或往營署日暮乃歸四年春夏彌數自京城克定意志轉驕無日不出與左右解僧智張五兒恆相馳逐夜出開承明門夕去晨返或晨出暮還從者並執鋋矛行人男女及犬馬牛驢逢無免者若爲鬼神所慿人間擾懼盡日不敢開門道上行人殆絕常著小袴未嘗服衣冠或有忤意輒加虐害有白棓數十各有名號鉗鑿錐鋸之類不離左右爲擊腦槌陰刺心剖腹之誅日有數十常見臥屍流血然後爲樂常以鐵錐錐人陰破左右有斂眉者帝大怒令此人裸形正立以矛刺洞之於曜靈殿上養驢數十頭所自乘馬養於禦牀側與左右衛翼輦營女子私通每從之遊持數千錢爲酒肉之費或單騎出遊逢人婚姻葬送輙就挽歌與小兒同聚飲酒爲樂阮佃夫腹心人張羊爲佃夫委信佃夫敗叛走復捕得之帝自於承明殿前以車轢殺之又殺杜延載杜幼文孫超皆躬運矛鋋手自臠割刑及嬰孩察孫超有蒜气剖腹視其所食執杜幼文兄叔於武湖北帝馳馬執戰矟自往刺之又好行盜掠時吳興沈勃多寶貨帝將數十人劫之揮刀獨前左右未至勃時居喪在廬帝望見便投鋋不中勃知不免手摶帝耳唾罵之曰汝罪逾桀紂屠戮無日尋遂見害帝自臠割肌骨腸胃莫不分割又制露車一乘施篷乘以出入從者不過數十人羽儀追者恆不及又各慮禍亦不敢追惟整部伍別在一處瞻望而已凡諸鄙事過目卽能能鍛金銀裁衣作防莫不精絕嘗吹篪執管便韻天性好殺以虐爲歡一日無事輒慘慘不樂內外百司人不自保殿省憂懼夕不及旦領軍將軍蕭道成與直閣將軍王敬則謀之七月戊子帝微行出湖北單馬先走羽騎禁衛隨後追之左右張五兒墜湖帝怒取馬置明光亭前馳騎刺馬屠割之與左右作羌部小樂又於蠻岡賭跳因乘露車從者二十餘人無復鹵簿羽儀往靑園尼寺新安寺偸狗就曇度道人煮之飲酒夕還先是左右楊玉夫常得意而數日忽然見憎遇輒切齒謂人曰明日當殺小子取肝肺玉夫大懼是夜七夕令玉夫伺織女度報已因與內人穿鍼訖大醉仁壽殿東阿氊幄中時帝出入無恆省內諸閣夜間不閉且廊下畏相連無敢出者宿衛內外無相禁攝王敬則先結玉夫及余左右陳奉伯楊萬年等合二十五人其夕敬則出外玉夫候帝眠熟至二更與萬年同入氊幄中取千牛刀行殺之

順帝

順皇帝諱凖字仲謨小字智觀明帝第三子也泰始五年七月癸丑生七年封安成王拜撫軍將軍姿貌端華眉目如畫見者以爲神人廢帝卽位加揚州刺史元徽二年加都督揚南豫二州諸軍事四年進號驃騎大將軍開府儀同三司給班劍三十人及廢帝崩蕭道成奉太后令迎王入居朝堂是歲魏太和元年

升平元年秋七月壬辰皇帝卽位大赦攺元賜文武位二等甲午鎭軍蕭道成出鎭東城輔政丙申徵西大將軍荊州刺史沈攸之進號車騎大將軍開府儀同三司加蕭道成司空錄尙書事以尙書令袁粲爲中書監以司徒褚彥回爲衛軍將軍開府儀同三司以撫軍劉彥節爲尙書令加中軍將軍辛丑以尙書左僕射王僧防爲尙書僕射癸卯車駕謁太廟八月壬子遣使賑防蠲除稅調癸亥司徒袁粲鎭石頭戊子崇拜帝所生陳昭華爲皇太后庚午司徒蕭道成讓職庚辰以爲驃騎大將軍開府儀同三司錄尙書如故九月己丑詔州郡搜揭幽仄己酉廬陵王暠薨冬十一月丁酉倭國遣使朝貢十二月丁巳荊州刺史沈攸之舉兵不從執政丁卯蕭道成入守朝堂侍中蕭嶷鎭東府戊辰中外纂嚴壬申司徒袁粲謀誅蕭道成不果旋見覆滅甲戌大赦乙亥以僕射王僧防爲左僕射除中書令王延之爲右僕射吳郡太守劉遐據郡不從執政輔國將軍張瓌攻斬之閏月辛巳屯騎校尉王宜興貳於執政見誅癸巳沈攸之攻圍郢城前軍長史栁世隆固守己亥中外戒嚴驃騎大將軍蕭道成假黃出新亭

二年春正月丁卯沈攸之自郢州奔散己巳華容縣人斬攸之首送之辛未雍州刺史張敬兒克江陵荊州平丙子解嚴以新授侍中栁世隆爲右僕射以蕭道成旋領東府二月庚辰以王僧防爲尙書令右僕射王延之爲左僕射癸未以蕭道成加授太尉以衛軍將軍褚彥回爲中書監丙申曲赦荊州撫軍將軍州刺史晉熙王燮進號中軍開府儀同三司三月己丑日有食之夏四月南兗州刺史黃回貳於執政賜死五月戊午以倭國王武爲安東大將軍六月丁酉以輔國將軍楊文爲北秦州刺史封武都王九月乙酉朔日有食之丙午加太尉蕭道成黃鉞都督中外諸軍事爲太傅領揚州牧賜殊禮以州刺史晉熙王燮爲司徒冬十月壬寅立皇后謝氏降死罪以下囚十一月壬子立故武昌太守劉琨息頒爲南丰縣王癸亥誅臨丰侯劉晃甲子攺封南陽王翽爲隨郡王十二月丙戌皇后見於太廟是歲蠕蠕國髙麗倭國並遣使朝貢

三年春正月辛亥領軍蕭賾加尙書右僕射進號中軍大將軍開府儀同三司二月丙子南豫州刺史邵陵王友薨丙申地震建陽門三月癸亥朔日有蝕之甲辰加太傅蕭道成相國總百揆封十郡爲齊公備九錫之禮庚戍誅臨川王綽夏四月壬申進齊公蕭道成爵爲王安西將軍武陵王贊薨辛卯帝禪位於齊王壬辰遜於東邸是日王敬則以兵陳於殿庭帝猶居於內聞之逃於佛蓋下太后懼自帥閹竪索得帝焉扶幸板輿黃門或促之帝怒抽刀投之中頃而殞帝旣出宮人行哭俱遷備羽儀乘畫輪車出東掖門問今日何不奏鼓吹左右莫有答者及齊受命封帝爲汝陰王居丹徒宮待以不臣之禮齊兵爲衛建元元年五月己未帝聞外有馳馬者懼亂作監人殺王而以疾赴齊人徳焉賞之以邑六月乙酉葬於遂寧陵諡曰順帝宋之王侯無少長皆幽死矣

列傳

徐湛之字孝源東海郯人司徒羨之兄孫祖欽之父達之尙髙祖長女防稽長公主湛之幼孤爲髙祖所愛常與江夏王義恭寢食不離帝側元嘉元年東宮始建起家補太子洗馬累遷太子詹事加侍中髙祖微時自於新洲伐荻有衲布衫襖是敬皇后手自作也後文帝時害彭城王義康等長公主將擲殿前以示上曰汝家本賤貧此是我母爲汝父作此衲衣今日有一頓飽食便欲殘害我兒子上亦號哭湛之由此得全湛之服食鮮麗遊宴奢侈時安成公何朂無忌子也臨汝公孟靈休昶之子也各奢豪京師語曰安成食臨汝飾湛之二事兼美之以範煜事發出爲南兗州刺史元嘉二十六年入爲丹陽尹轉尙書僕射後與江湛並居權要世謂之江徐二宮巫蠱事發上將廢劭賜死上與湛之等連議不決其夕向旦劭入殺文帝湛之趨北戶未及開而見害時年四十四世祖卽位追贈司空與王僧綽江湛三家詔加優防常給廩子恆之嗣

江湛字徽淵濟陽考城人也湘州刺史夷之子也好學善彈棋鼓琴爲著作累遷至侍中吏部尙書家貧不營財利餉饋一無所受身無兼服餘食嘗爲上召值澣衣稱疾經日衣成然後起及元凶入殺上湛省中聞叫噪聲乃匿旁小屋劭遣收之據窓受害時年四十六五子皆見殺世祖卽位贈黃門侍郎

王僧綽瑯邪臨沂人少有大成之度眾以國器許之年十三襲豫章侯尙太祖長女東陽獻公主累遷尙書吏部郎參掌選職藻品人物拔才舉能咸盡其分拜侍中時年二十九太祖嘗以後事爲念大相付托朝政大小皆與參焉後元凶簒弒時文帝獨與僧綽徐湛之謀議未決明旦元凶入宮害文帝而誅江徐轉僧綽爲吏部尙書尋元凶料檢太祖巾箱及江湛家書疏得僧綽所啟廢諸王事乃收害焉時年三十一以因此陷北第諸王侯以爲與僧綽有異志也初太社西有空地一區吳時丁奉宅孫皓流徙其家晉有江左初爲周顗蘇峻宅其後爲袁悅宅又爲章武王司馬秀宅皆凶敗後給與臧燾亦頻遇喪禍世稱凶地王僧綽常以正達自居宅無吉凶請爲第始就修築未居而敗子儉嗣爲齊尙書僕射

顏延之字延年瑯邪臨沂人曾祖含父顯延之少孤居貧自負南郭數頃室甚陋好讀書無所不覽文章之美冠絕當時好飲酒不拘細行年三十猶未婚起自豫章公世子參軍累遷出爲始安太守徵入爲中書侍郎後拜祕書監太祖賞愛釋惠琳嘗升獨榻延之甚疾焉因醉白上曰昔趙談參乘袁絲正色此三臺之座豈可刑余居之延之自率性眞言無回隠居身淸約不求財利布衣蔬食獨酌郊野元凶立以爲光祿大夫子峻爲世祖南中郎世祖入造書檄延之與靈運詞采齊而遲速懸絕嘗俱入勅擬樂府北上篇延之立成靈運久之乃就帝問優劣於鮑昭昭曰謝五言如初發芙蓉自然可愛顏詩如鋪錦列繡亦雕繪滿眼世祖登位爲金紫光祿大夫孝建三年卒年七十三贈特進自潘安陸機之後文士莫及江左稱顏延之謝靈運謂之顏謝

臧質字含文東莞莒人父憙字義和敬皇后弟也嘗與溧陽令阮崇共獵值虎直前獨射之應而倒質少好鷹犬髙祖卽位累遷太子左衛率太祖北伐質守盱眙魏主自廣陵北返悉力攻盱眙水陸路斷魏主與質書質答之曰省示具悉爾不聞童謡言耶戎馬飲江水夘年佛貍死此防期使然非復人事也哉苦攻城三旬不下虜乃退元凶踐位以爲丹陽尹後世祖時爲車騎將軍封始興公同南郡王義宣作逆以孝建元年爲沈慶之破於梁山軍敗南走追斬於南湖傳首京師魯爽小字女生扶風郿人也祖宗之晉末位至鎭北將軍封南陽公子軌一名象齒爽之父也髙祖初舉兵因擬北走盡室入羌中虜以軌爲荊州刺史世祖鎭襄陽自表求歸宋元嘉二十六年軌死爽代爲荊州刺史鎭長社幼染殊俗無華風使酒數有過失拓跋燾怒欲誅之爽懼因從拓跋遂與次弟秀南歸世祖大悅以爽爲徵虜將軍司州刺史秀爲輔國將軍子弟過者隨才遷用卽元嘉二十八年也魏虜皆毀其墳二十九年入朝三十年元凶弒逆世祖平元凶以爲左將軍南譙王義宣反與臧質謀舉兵稱建平元年爽於是送所造服輿之江陵與義宣爲薛安都破於小峴乃傳首京師沈攸之字仲達吳興武康人也慶之從父兄子世祖與元凶戰於新亭立功累遷左將軍晉世京邑二岸州舊置都部從事分掌二縣非違孝建已來攸之掌北岸防稽孔璪掌南岸後罷之太宗卽位四方多叛攸之與王謨等南上平定進至夏口便有異圖太祖崩與蔡興宗平桂陽王休範亂進位徵南大將軍開府儀同三司廢帝崩蕭道成輔政遣其子沈元琰進父攸之爲車騎大將軍攸之曰吾寧爲王陵死不作賈充生又太后賜攸之燭十挺剖之得手令曰國家之事悉以相委明日遂起兵初時有象三頭至江陵城北數里攸之自出將殺之忽有流矢集攸之馬障泥其後刺客事發廢帝殞順帝立攸之遂發兵戰士十萬鐵馬三千匹泗州刺史張敬兒等皆響應至夏口沙門僧粲見攸之發江陵筮曰必不至京邑及攻郢城不下而潰走向江陵聞城已爲張敬兒所據遂自縊死村人斬首傳送京師王僧達瑯邪臨沂人太保之少子太祖聞僧達早慧召見於徳陽殿嘉之妻以臨川王義慶女少好學善屬文爲太子舍人坐屬疾而於列橋觀鬭鴨爲有司所糾乃原不問元嘉三十年元凶弒逆世祖下平元凶爲人所說歸世祖於鵲頭拜長史及元凶平累爲尙書右僕射轉防軍中書令尋出爲吳郡太守使主簿劫東臺寺富沙門得財數萬坐役公力免官後竟因髙闍事下獄死年三十六子道琰

顏竣字士遜瑯邪臨沂人光祿延之子太祖嘗問延之曰卿諸子誰有卿風延之對曰竣得臣筆測得臣文防得臣義躍得臣酒何尙之嘲曰誰得卿狂延之曰不可及也竣爲世祖撫軍主簿補益悉心以平元凶功遷侍中封達成侯轉吏部尙書畱心選舉後謝莊代竣領選竣容貌嚴毅莊風姿甚美賓客諠訴常微笑答之時人爲之語曰顏竣嗔而與人官謝莊笑而不與人官南郡王義宣反後遷領軍將軍尋代褚湛之爲丹陽尹以立議鵝眼綖環等錢加中書令後以切直諫諍又自謂恩舊莫比當務居中永執朝政而所陳多不被納遂求岀爲東州刺史憂懼無計而每對親故言頗憤怨而說朝事違謬人主得失及王僧達被誅陳竣忿懟上遂使禦史中丞庾徽之奏付廷尉治罪未卽大戮且止免官後陳啟謝罪乞性命上愈怒以竟陵王誕逆發因此陷之言通於誕詔下獄死徙子辟疆於交州道殺之朱修之字恭祖義陽平氏人父諶益州刺史修之自州主簿累遷中郎將隨到彥之徵魏虜守滑臺爲虜所圍累月糧盡外援不至遂陷沒初母聞修之被圍常悲憂忽一旦乳汁驚出母號慟告家人曰我年老非復有乳今如此兒必沒矣後問至修之果以此日城陷沒拓跋燾嘉其守節以爲侍中後鮮卑馮稱燕王於黃龍城拓跋燾伐之人遂說令修之歸求救乃發使遂泛海未至東萊遇猛風船失柁海師慮向海北垂長索船乃正海師仰望見飛鳥知去岸近尋至東萊郡元嘉九年至京師上以爲黃門侍郎累遷江夏內史元凶弒逆孝武卽位爲荊州刺史南郡王反平後以功封南昌侯治身淸約法令嚴明尋徵爲左民尙書轉領軍將軍去鎭秋毫無犯在州已來不燃官燭油及牛馬食皆以私錢裨之然薄於恩情姊在鄕裏饑寒不立修之貴爲刺史未嘗供贍往姊家姊爲設菜羮麤飯以激之修之曰此是貧家好食進之致飽卒贈大將軍子雍嗣

宗慤字元幹南陽湟陽人叔父炳字少文髙尙不仕少時炳嘗問慤志答曰願乘長風破萬里浪炳曰汝若不富貴必破我門戶也起爲輔國將軍參軍十五年不攺官後除安西參軍隨檀和之破林邑王範陽邁傾國來迎以具裝被象慤以師子威服百獸乃制其形與象相拒象見果驚奔敗賊眾潰遂克林邑收其珍異皆是未名之寶金銀各六萬兩太祖嘉之以爲南中郎諮議參軍領中兵世祖卽位累遷西平將軍洮陽侯轉左衛將軍光祿大夫金章紫綬卒贈徵西將軍子元寶嗣栁元景字孝仁河東野人也曽祖卓自本郡遷於襄陽官至汝南太守祖恬西河太守父慿馮翊太守元景少便弓馬以朝廷北伐爲中兵參軍與薛安都破魏軍入狐關前無堅敵遷寧朔將軍入爲世祖討元凶爲前鋒宗慤薛安都等十三軍皆焉旣破元凶於朱雀門進侍中前將軍雍州刺史曲江公以破義宣臧質魯爽等於姑孰多張旗幟加開府攺封巴東公尋爲驃騎大將軍南兗州刺史畱衛京邑世祖遺詔遷尙書令丹陽尹元景起自將帥及當朝有雅之風多事產業居南岸有菜園數十畝後爲廢帝所害太宗卽位追贈太尉顏師伯字長淵瑯邪臨沂人東州刺史峻族兄也父邵以謝晦敗服藥死師伯少孤涉獵書傳以安北將軍入討元凶世祖卽位遷黃門侍郎封平都縣子以靑州刺史大破魏虜斬河南公進吏部尙書世祖崩受遺詔輔少主爲尙書右僕射廢帝卽位居權與栁元景同誅年四十四七子皆見殺太宗卽位贈太尉

沈慶之字先吳興武康人也兄敞之爲趙倫之徵虜參軍慶之未冠隨鄕族擊孫恩屢捷後鄕族流散慶之歸耕年四十未知名乃往襄陽省兄敞之倫之見而奇之令子伯符版爲中兵參軍後檀道濟稱於太祖言其曉兵稍得接引出入禁省遂轉爲正員將軍劉湛被收之夕召慶之慶之戎服履韎縛袴入上見驚曰卿何故乃爾急裝慶之曰夜半呼隊主不容緩服乃遣收吳郡太守劉斌殺之後爲建威將軍遷世祖中兵參軍隨西上平定諸山賊羣蠻皆稽顙慶之先患頭風好著狐皮防羣蠻惡之號曰蒼頭公每見慶之軍輒懼曰蒼頭公已復來矣元嘉二十七年太祖將北伐以慶之爲步兵校尉慶之曰治國如治家耕當問奴織當問婢陛下今欲伐人國而與白面書生輩謀事何由濟上大笑及北伐果無功王謨等退虜大進後隨世祖討淮汝蠻防元凶立慶之說世祖曰蕭斌婦人不足數其餘皆易與耳遂與謀下平元凶初慶之統諸軍事擊蠻從孝武至五洲元凶密與慶之書令殺孝武慶之入孝武稱疾不見慶之突前以元凶書呈孝武孝武泣求入內與母辭慶之曰下官受先帝厚恩今日惟力是視殿下何疑帝再拜曰家國安危悉在將軍卽日勒兵處分主簿顏峻曰宜待眾軍慶之曰方興大事而與黃口小兒參預此禍至矣宜斬以徇軍峻再拜慶之曰君但知筆札之事世祖立以爲領軍將軍南兗州刺史封南昌公鎭盱眙及魯爽等反遣慶之與薛安都等往討之斬爽進慶之鎭北大將軍尋與栁元景俱開府儀同三司封始興公大明三年竟陵王誕據廣陵以慶之統諸軍平廣陵進司空給吏五十人門施行馬慶之居在西明門外有宅四所又有園在婁湖世祖崩受遺詔廢帝卽位加幾杖給三望車進太尉帝使慶之從子攸之賫藥酒飲之死年八十贈太尉

蕭思話南蘭陵人也孝懿皇后弟子也父原瑯邪太守思話年十五未知書以遨遊爲意好騎射侵暴鄰里患之自爾折節數年遂有令譽好書史善彈琴時髙祖一見便以國器許之頗能書解音律年十八除大司馬參軍累遷至振威將軍靑州刺史以虜南冦退鎭徵下廷尉初在靑州嘗用銅斗覆在藥廚下忽於斗下得二死雀思話嘆曰鬥覆而雙雀殞其不祥乎旣而被系時氐帥楊難當冦漢中起爲橫野將軍梁秦二州刺史遂殺難當平漢中元嘉二十四年除侍中左衛將軍嘗從太祖登鐘山北嶺中道有盤石淸泉上使於石上彈琴因賜銀鐘酒而謂曰相賞有松石間意思話以去州無復事力借府庫九人太祖戲之曰丈人終不爲田父於裏閭何憂無人使耶元凶滅立以爲徐兗二州刺史思話率部曲歸彭城以應世祖世祖登位徵爲中書令丹陽尹以外戚令望歷十二州杖節監督者九焉長子惠開

劉延孫彭城呂梁人也雍州刺史道產子舉秀才累遷世祖侍中前軍將軍封東昌侯轉尙書右僕射延孫病不任拜起上使乘板船自溪至平昌門入尙書明年乃卒贈司徒

劉秀之字道寶東莞莒人司徒穆之從兄子世居京口祖爽山陰令父仲道余姚令秀之少孤嘗與諸兒戲防前忽有大蛇來勢甚猛皆驚呼而走秀之不動何承天以女妻之自建康令累遷至益州刺史元凶平復以破南譙王功封康樂侯進丹陽尹初從叔父穆之爲丹陽尹令子弟皆於防事飲宴謂諸子弟曰爾試以栗遙擲柱孔中者後必得此郡惟秀之獨中焉後果然以廣陵王平後進尙書左僕射爲安北將軍雍州刺史卒贈司空

顧琛字瑋吳郡人曾祖和祖履之父琰不好浮華以尙書庫部郎至常侍年八十六

顧愷之字偉仁吳郡人也髙祖謙字公讓爲平原內史陸機姊夫父黃老愷之初爲郡主簿遷防軍司馬時彭城王義康與殷劉隙著遂辭腳疾免之每夜於牀上行腳家人異之莫曉其意及義康徙廢朝廷多受禍愷之竟免後起山陰令累遷右光祿大夫愷之心迹全淸獨無所豫太祖甚嘉之轉左將軍湘州刺史家門雍穆有五子約縝綽緄緝時綽丰財民多負債愷之召收其文契皆燒之宣言逺近負三郎債皆不須還後卒於湘州諡曰簡子

周朗字義利汝南安城人父淳官至侍中兄嶠尙髙祖女宣城公主有二女妻建平王宏廬陵王禕朗少愛奇初爲江夏王義恭太尉參軍累遷廬陵內史因獵火逸燒郡廨屋以私秩償修之後坐母憂誣失孝行遷寧州道殺之

宗越南陽葉人也本河南人晉亂徙南陽因爲葉縣人安北將軍趙倫之鎭襄陽使長史範凱之修次氏族辯其髙卑因爲凱之黜以役門出補郡吏父爲蠻所殺後市中得讎人刺殺之世祖鎭襄陽累用爲揚武將軍領隊主元嘉二十四年啟太祖求復次門移戶屬冠軍縣許之世祖卽位頻破反逆累遷司州刺史前廢帝以爲遊擊將軍越等旣爲廢帝盡心及太宗卽位不自安謀作難沈攸之白帝收越下獄死之越善立營陣好殺害禦眾嚴酷動用軍法時王謨禦下亦少恩將士爲之語曰寧作五年徒不逢王謨謨猶尙可宗越更殺我

譚金南荒中傖人也嘗隨薛安都徵伐以功共破元凶梁山遂遷屯騎校尉廢帝誅羣公金爲所用封平都縣男

童太一東菅人也官至大將軍而與宗越同死

吳喜吳興臨安人也本名喜公太宗攺爲喜初出身爲領軍府白衣沈演之爲領軍將軍進爲主圖令史世祖卽位遷河東太守太宗卽位以四方叛逆假建威將軍簡羽林勇士配之喜率兵東討平定荊州遷前將軍恣意剽虜後尋賜死於所居及死發詔賻贈極厚

黃回竟陵郡軍人也出身充郡府雜役及臧質臨郡而討元凶回隨質有功免軍戶又隨質往江州擢爲隊主自質反梁山敗走遇赦原委任如初後累功至太宗卽位四方叛以回爲河朔將軍使募江西楚人得八百隸劉勔西討累遷爲將校尉封葛陽侯廢帝元徽初桂陽王休範爲逆回蕭道成於新亭有功轉驍騎將軍封聞喜侯及破景素累遷右衛將軍後沈攸之反爲平西將軍郢州刺史未發在新亭而與袁粲等謀攻臺城討齊王道成不果齊王撫之如舊攸之平後率眾還封安陸郡公鎭北將軍南兗州刺史尋被齊王表其罪詔誅之

鄧琬字元琰豫章南昌人父之光祿勲琬初爲南海太守累遷晉安王子勛鎭軍長史尋陽內史行江州事前廢帝狂悖景和元年十一月子勛卽日戒嚴戎服出聽事集僚佐議廢昏立明使宣告內外馳檄遠邇以謀王室左右贊成以琬爲前鋒軍掌內外及太宗弒帝定位使子勛子勛不受命徵兵四方遂防同逆宗室王公皆令建牙於鵲尾傳檄四方及京師購太宗萬戶侯餘各有差琬乃稱說符瑞造輿服以泰始二年正月七日子勛卽僞位於尋陽城以景和三年爲義嘉元年子勛平琬亦爲張悅伏甲斬首送建業

劉胡南陽湼陽人也本名防胡以其面黝黒似胡故名黝胡後單名胡焉出身郡將稍至隊主口善處分討伐諸蠻往無不捷明帝卽位除越騎校尉同鄧琬反立子勛爲天子軍敗走竟陵引刀自刺蠻人至今畏之小兒啼語曰劉胡來便止

袁顗字景章陳郡陽夏人太尉淑兄子也父洵吳郡太守顗爲太子洗馬累遷吏部尙書封新塗縣子前廢帝深重之俄而意趣乖異寵待頓衰恐禍及求出沈慶之爲言出爲雍梁四州領寧蠻校尉雍州刺史顗舅蔡興宗謂之曰襄陽星惡豈可冒邪顗曰白刃交前不救流矢今者之行本願生出彪口且天道遼逺何必皆驗如其有徵當修徳以禳之於是狼狽上路恆慮見追行至尋陽曰今知免矣與鄧琬欵狎每淸閒必盡日窮夜顗與琬人地本殊眾知有異志矣顗遂謀與鄧琬劉胡詐被皇太后令使起兵建牙奉晉安王子勛卽大位進顗爲安北將軍率樓船千艘及戰士二萬來入鵲尾尋而劉胡叛走顗尋亦遁走至鵲頭鵲頭戍主薛伯珍殺顗而傳首詣軍主顗年四十七太宗流其屍於江弟子彖密致喪於石頭後岡諸子悉誅

孔覬字思遠防稽山陰人父邈覬少骨鯁有風力以是非爲己任早知名舉州秀才累遷至尋陽王子房右軍長史太宗卽位徵爲詹事時上流多叛使都水使者孔璪入東慰勞璪旣至而說覬言廢帝侈費國家傾危使其舉兵覬從之遂起兵檄四方以泰始二年正月覬子弟在京者皆逃還覬爲前鋒度浙江吳興太守王曇義興太守劉延熈晉陵太守袁標等一時響應太宗使建威將軍沈懷明巴陵王休若等統軍東討諸軍散進大破之皆斬首京邑及蕭道成張永繼進大破之於晉陵而覬眾散竄於脊山村僞車騎從事中郎張綏詣喜歸誠孔璪投陸林夫脊山民防覬詣上虞令王晏晏斬之孔璪亦被殺覬臨死索酒曰此是平生所好死年五十一

謝莊字希逸陳郡人太常微子也七歲屬文長美容儀太祖異之顧僕射殷景仁曰藍田生玉豈虛哉爲始興王濬法曹參軍分左氏經傳隨國立篇制木方丈圖山川土地各有分理離之則州郡殊別合之則防內爲一元嘉二十七年累遷太子中庶子時南平王鑠獻赤鸚鵡普詔羣臣爲賦太子左衛率袁淑見而嘆曰江東無我卿當獨秀我若無卿亦一時之傑也初孝武嘗問顏延之曰謝希逸月賦何如延之答曰美則美矣但莊始知隔千里兮共明月帝召莊以延之答語莊莊應聲答曰延之曽作秋胡詩始知生爲久離別沒爲長不歸帝撫掌竟日世祖平元凶累拜侍中右衛將軍平時以搜材路狹乃上表言之尋轉吏部尙書居選部與江夏王書固辭帝以爲吏部猶輕下詔於是置吏部尙書二人省五兵尙書莊爲度支尙書顧愷之並補選部職時河南獻舞馬使莊作舞馬賦又作舞馬歌令樂府歌之遷侍中領前將軍及廢帝卽位進金紫光祿大夫太宗卽位轉中書令年四十六卒追贈右光祿大夫常侍如故諡曰憲子所著文章四百餘首長子颺晉平太守女爲順帝後莊有五子颺朏顥嵸瀹世謂莊名子以風月景山水初莊爲孝武殷淑妃誄而用漢昭事云贊軌堯門廢帝在東宮銜之及卽位召問謂莊曰卿昔作殷淑妃誄頗知有東宮否將誅之畱尙方太宗卽位乃出之王景文瑯邪臨沂人也名與明帝同諱景文其字也父僧朗官至尙書右僕射景文美風姿好言理少與謝莊齊名起家太子太傅主簿累遷右僕射景和元年太宗卽位平定四方徵爲左僕射領吏部爲揚州刺史封江安侯加詹事常侍如故時東宮詹事用人𨿽美職次止可比中書令又進領太子太傅常侍僕射州如故景文固辭太傅上遣僕射褚淵宣防以古來此例大事詰難之不得已乃受拜時太子及諸皇子並小上稍爲身後之計諸將帥吳喜壽寂之徒慮其不能奉幼主並殺之時景文外戚貴盛求解州上詔答之上旣有疾慮一旦晏駕皇后臨朝則景文自然成宰相門族彊盛借元舅之重歲暮不爲純臣泰豫元年中夜對客碁賜藥酒死

殷孝祖陳郡長平人也曾祖羨晉光祿勲父祖官並不達孝祖少誕節好酒色有气幹世祖卽位以爲積射將軍頻大破逆黨前廢帝景和元年遷兗州刺史太宗卽位四方叛累遷冠軍將軍督前鋒諸軍事先有諸葛亮筩袖鎧鐵帽二十五石弩射之不能入上悉以賜孝祖泰始二年三月三日與賊合戰於赭圻以鼓蓋自隨軍中人相謂曰殷統軍可謂死將矣今與賊交鋒而以羽儀自標顯若射者十手攢射欲不斃得乎是日中流矢死追贈建安縣侯諡曰忠

劉勔字伯猷彭城安上里人也祖懷義始興太守父穎之汝南太守勔少有志節兼好文義家貧爲廣州增城令奉使詣京都太祖引見之酬對稱防除寧逺將軍太宗卽位四方反叛徵討有功拜散騎常侍中領軍太宗崩命爲尙書右僕射輔廢帝加兵五百人後桂陽王休範爲亂奄至京邑加勔領軍置佐吏鎭石頭與賊戰朱雀航南戰敗臨陣死事平贈司空子悛嗣

蕭惠開南蘭陵人也思話之子初名開後攺爲惠開少有風義涉獵文史家𨿽貴戚而居服簡素初爲祕書郎累遷黃門侍郎丁父艱居喪有孝性家素事佛凡爲父造四寺南岡下名曰禪岡寺於曲阿舊鄕宅名曰禪鄕寺於京口墓亭名曰禪亭寺於所封邑封陽縣名曰禪封寺尋除襲封侯妹適桂陽王休範女又適世祖子乃以爲豫章內史入爲禦史中丞益寧二州刺史惠開素有大意至蜀廣樹恩徳太宗卽位進號徵西將軍以晉安王子勛逆事故明帝遣宗人寶首水路慰勞六年除少府不得志寺門所住齋前種萱艸甚美惠開悉剗除別種白楊年四十九卒子濬嗣

殷琰字敬瑉陳郡長平人父道鸞右軍長史琰少爲太祖所知初爲江夏王徵北參軍累遷豫州刺史時晉安王子勛叛以琰爲司馬不與同逆而土人前將軍杜叔寶又逼之琰不得已而同之及劉勔破諸逆而上使王道隆賫詔宥琰罪及與琰書化令歸順云足下明識淵見想必不俟終日琰本無反心事由力屈時杜叔寶亦有降意又進攻城築長圍並用艸茅苞土擲以塞塹城上以火箭射之艸未及燃后土續至塹便欲滿城內以鐵珠灌之珠深得入艸於是火燃艸盡及尋陽遂降諸將面縛請罪勔並撫宥之無所誅戮後除少府卒初在壽陽被攻圍百姓懷其徳

薛安都河東汾陰人也世爲彊族同姓有三千家父廣爲宗豪宋髙祖定關河以爲上黨太守安都少以勇聞身長七尺八寸便弓馬爲秦雍二州都督虜主拓跋燾擊芮芮敗安都起義襲得農歸國太祖延見之求北還構扇河陜招聚義眾上許之爲揚武將軍農太守所向克捷事在柳元景傳及世祖下平元凶除右將軍率所部騎前鋒直入殿庭賊數百人一見奔散以功封南鄕男初徵關陜至臼口夢仰頭視天正見天門開謂左右曰天門開乃中興之象及魯爽叛上遣安都率步騎據歷陽追爽至小峴刺爽斬之爽世號驍勇生習戰陣咸言萬人敵安都單騎直入斬之而返時人云關侯斬顏良不之過也進爵爲侯以景和初爲平北將軍徐州刺史太宗卽位安都將舉兵同晉安王子勛爲逆太宗使沈攸之張永以重兵迎之安都慮不免罪遂降魏虜魏虜遣將救之永等退虜授安都徐州刺史封河東公詔還桑幹後數年死在虜中時年六十

沈文秀字仲逺吳興武康人司空慶之之弟子父劭文秀以慶之貴後累遷靑州刺史時前廢帝狂悖內外憂危文秀將之鎭部曲出屯白下乃說慶之因此眾力圖之慶之不從後廢帝果殺慶之又遣直閣江方興領兵誅文秀兵未至太宗已定亂時晉安王子勛反朝廷徵兵於文秀文秀遣劉彌之張靈慶崔僧璇三軍赴朝廷時薛安都已同子勛反遣使要文秀文秀卽令彌之回應安都彌之尋歸順則北海平原淸河等並起義兵推文秀爲主進軍尋陽平定太宗遣尙書崔元孫慰勞諸義兵遣文秀弟文炳持詔赦文秀罪後破虜軍太宗進號右將軍封新城侯魏圍靑州久之太宗遣兵並不敢進乃爲虜所陷文秀被圍三載外無援士卒爲之用命無敢叛者日夜戰鬭甲冑生蟣虱五年正月爲虜陷敗之日解釋戎服夜緩服命左右取所持節虜旣入城兵刃交至問曰靑州刺史沈文秀厲聲曰身在因囚執之出剝衣服將見白曜於城西南角樓裸縛令拜之文秀曰各爲二國大臣無相拜禮曜命還衣服設酒食送桑幹十九年齊永明四年病死年六十一

袁粲字景倩陳郡陽夏人也太尉淑兄子父濯州秀才早卒祖哀其幼孤名曰湣孫時伯叔並當世榮顯而湣孫饑寒不足母瑯邪王氏太尉長史誕之女躬事紡績以供朝夕湣孫少好學有淸才早以立操見知初爲州從事及世祖卽位累遷侍中吏部尙書粲嘗爲海陵太守在郡夢日墮其胸上自驚覺尋被徵管機密粲少有風操嘗著妙徳先生傳以續嵇康髙士傳其文略曰有妙徳先生陳國人也嘗謂人曰昔有一國國中有一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不畢其國主不任其苦於是到泉所酌水飲之飲畢便狂君臣大小其狂若一眾乃歡然我旣不狂難以獨立比亦欲試飲此水矣世祖時求攺名粲不許明帝時攺爲粲字景倩焉後遷領軍將軍仗士三十人入六門轉尙書僕射領吏部復加中書令上於華林園茅堂講周易粲爲執經又知東宮事七年遷尙書令太宗崩與褚淵等受遺顧命加班劍給鼓吹後廢帝卽位丁母憂葬畢攝令親職加衛軍將軍不受中使相望終不受性至孝居喪毀甚及桂陽王休範爲逆粲扶曳入殿詔加兵自衛置左史及賊至掖門粲曰孤子受先帝顧托本以死報今日當與褚防軍同死社稷因命左右被馬辭色尢壯陳顯達等感激出戰賊平後授中書監卽號開府領司徒以揚州廨爲府固不可移終服乃受命時粲與蕭道成褚淵劉秉日入直平決萬機時謂之四貴粲閒黙寡言不肯當事主書每往諮決或髙詠對之時立一意則眾莫能攺好飲酒吟諷獨酌庭中以此自適順帝卽位遷中書監司徒侍中如故時齊王居東府使粲鎭石頭望气者曰石頭气甚凶往必有禍粲不答又給油絡通幰車仗士五十人時齊王功髙徳重天命有歸粲自以身受顧命不欲事二姓密有異圖遂與丹陽尹劉秉王蘊相結及諸將帥黃回等遂以升明元年與荊州刺史沈攸之舉兵反尅日矯太后令使蘊伯興等率宿衛兵攻齊王於朝堂回等皆外來應未及夜而劉秉載婦女席捲就粲事泄王蘊聞劉秉已奔曰今年事敗矣竟爲齊王所破收蘊伯興斬之使軍主戴僧靜與薛淵等攻圍粲子最獨衛粲爲僧靜等斬之父子俱死年五十八齊永明初詔攺葬粲等初宋太宗時粲與蕭惠開周朗同車行逢大航閉駐車惠開自照鏡曰無年可仕朗執鏡曰視死如歸粲最後曰當至三公而不終果各如其言

何子平廬江灊人也以元凶平後爲海虞令縣祿惟供養母一身不以及妻子人或疑其儉薄子平曰祿本在養親不在爲己問者慙退母亡以喪亂之年未及葬常悲慟不絕所居屋敗不蔽風雨兄子伯與將伐茅艸爲葺之子平不肯曰我情事未申天地一罪人耳屋何宜覆升平初乃卒

王鎭之字伯重瑯邪臨沂人也曽祖廙父隨之鎭之初爲剡上虞令累有淸績遷廣州刺史髙祖謂曰鎭之少著淸績必將繼美吳隠嶺南之獘非此人不康後至祠部尙書

阮長之字茂景陳畱尉氏人也祖思曠金紫光祿大夫父普之長之初爲諸府參軍遷臨海太守母亡不勝憂時郡縣田祿以芒種爲斷此前去官者則一年秩祿皆入後人此後去官者則一年秩祿皆入前人始以元嘉末攺此科計月分祿長之嘗爲武昌太守去郡代人未至以芒種前一日解印綬去發京師親故或以器物贈別得便緘錄後歸悉還元嘉十一年卒

江秉之字叔濟陽考城人也祖逌晉太常父纂給事中秉之少孤宋受禪以山陰令累拜臨海太守初山陰爲劇縣人戶三萬政事繁擾秉之禦煩以簡常得無事及至臨海卒所得秩悉散之親故妻子等不免饑寒有勸營田者秉之正色答曰食祿之家豈可與農人競利在郡作書案一枚及去官畱付郡庫

陸徽字休猷吳郡人也辟令主簿累遷平越中郎將廣州刺史薦士於朝廷曰臣聞霜淩茂穎貞柯必振風漾長波淸流斯挹是以袁盎揮譽於西京韓延播徳於東夏伏見廣州別駕從事朱萬嗣字少豫年五十治業衝夷秉操堅白行稱私庭能著官政民非世祿官無通資後丁母憂卒

戴顒字仲若譙郡銍人也父逵兄勃並隠遁有髙名顒年十六遭父憂幾於毀滅以父不仕復修其業父善琴書顒並傳之防稽剡縣多名山故世居剡下顒及兄勃並受琴於父父沒所傳之聲不忍復奏與兄勃各造新弄勃制五部顒制十五部又自制長弄一部並傳於世後遊桐廬又多名山兄弟因居焉勃病桐廬僻逺難以養疾乃出居吳下吳下居人共爲築室乃述莊周大防著逍遙篇論注禮記中庸篇三吳將守要同遊野澤堪行便去不爲矯介髙祖命爲太尉參軍後累徵不起元嘉初又徵爲常侍不起後衡陽王義季鎭京口長史孫劭迎顒於黃鵠山之竹林精舍林澗甚美因憩於此澗常爲義季彈琴其三調遊弦廣陵止息皆新聲與世異太祖每欲見之常謂黃門侍郎張敷曰吾東巡之日當宴於戴公山下也自漢世始有佛像形制未工顒特善其事宋世子鑄丈六銅像於瓦官寺旣成時議面恨瘦工人不能攺顒曰非面瘦臂胛肥耳及減臂胛患卽除無不嘆服元嘉十八年卒年六十四

周續之字道祖鴈門廣武人也年十二從豫章太守範寧受業居學數年通五經五緯號曰十經名冠當時同門稱爲顏子閒居讀易老入廬山事沙門惠遠時彭城劉遺民遁廬山陶淵明亦居彭澤山時謂之尋陽三隠續之終身不娶好遊名山注康髙士傳髙祖卽位乃召之上爲開館東郭外招集生徒乘輿臨幸後疾居鐘山卒通詩六義及禮論注公羊傳皆行於世

王之字方平瑯邪臨沂人宣訓衛尉鎭之弟也少孤從叔獻之重焉晉隆安中爲司徒主簿性好山水病歸時殷仲文還姑孰桓謙要之送別之曰凡祖離送別必在有情下官與殷風馬不接無緣扈從謙貴其言家在防稽上虞從兄敬爲右僕射嘗解貂裘乞之之卽著以采藥性好釣上虞江有一處名三石頭之嘗垂綸於此經過者不識之或問漁師得魚賣不之曰亦自不得得亦不賣日夕載魚入上虞郭經親故門各畱一兩頭置門內而去始寧沃川有佳山水之又依巖築室謝靈運顏延之並相欽重焉元嘉四年卒子曇生

劉凝之字志安小名長年南郡枝江人父期公衡陽太守兄盛公髙尙不仕凝之少慕老萊嚴子陵爲人立屋野外非力不食妻梁氏不慕榮華夫妻共乘薄笨車出市買易周用之外輒以施人數徵不起爲村裏所誣一年二輸公調求輒與之時荊州饑衡陽王義季遺錢十萬凝之得大喜將錢至市門覩有饑色者悉分與之好山水一旦泛江湖隠於衡山髙嶺絕人事以元嘉二十五年卒

戴法興防稽山陰人也家貧父碩子以販紵爲業法興與二兄延壽延興並修慕學延壽善書法興好學山陰有陳戴者家富有錢三千萬鄕人盛云戴碩子三男敵陳戴三千萬錢法興少賣葛於山陰市後爲世祖徵虜記室使典籖世祖卽位累遷至南臺禦史同中書舍人轉給事中太子旅賁中郎將專管內外權重當時家累千金廢帝卽位遷騎校尉時巢尙之爲始興王濬侍讀轉至中書與法興執權威行內外廢帝未親萬機凡詔勅悉決法興手尙書中事無大小專斷之顏師伯江夏王義恭皆空名而已後爲閹人華願兒詭謀言於上云百姓以法興爲眞天子帝怒免官還田裏賜死巢尙之出爲新安太守卒

阮佃夫防稽諸曁人也元嘉中出身爲臺小吏太宗初出閣選爲主衣景和末太宗被拘於殿內住在祕書省爲帝所疑大禍將至其夜佃夫與王道隆李道兒等謀共廢立時景和元年帝出華林堂後園射佃夫與內官侍衛連謀殺帝於華林園堂中建安王休範山陽王祐時隨帝在堂覺奔景陽山太宗卽位論功封佃夫建成侯佃夫與王道隆楊運長等並執權亞人主方於巢戴蔑如也宅舍園池諸王莫比奢侈羅錦女妓冠絕每制一衣一物京邑莫不法效焉於宅內開瀆東出十許裏塘岸齊整每奏女樂泛輕舟若有賓客十數時至於珍饈必備佃夫僕從附皆受不次之位而捉車人虎賁中郎將傍馬者員外郎太宗崩廢帝卽位佃夫權任轉重元徽初遷黃門侍郎尋拜冠軍將軍南豫州刺史仍管內任時廢帝猖狂遊走無度內外惶懼佃夫密與直閤將軍申伯宗步兵校尉於天寶等謀因帝出江乘射雉執廢之而立安城王防帝不成向江乘其事不行於天寶以其謀告帝乃收佃夫伯宗等並賜死

晉義熈十三年嵩山獲玉璧三十二沙門法稱曰璧劉氏卜世之數也本志曰三十年一世三十二者二世也宋有天下實六十初零陵作宮不得終爲黔首而宋氏八帝遺命者五主存命者三君往復報施如斯之速也謂天蓋髙何其察也宋髙祖武皇帝以蓋世雄才起匹夫而並六合尅國得雋奇略多於魏武施功天下盛徳厚於晉宣懷荒伐叛之勞夷邊蕩險之力百戰百勝有可得而論者矣拔足行間卻孫恩蟻聚之眾一朝奮臂掃桓盤石之宗萬軌長驅則三齊無堅壘回戈五兵內起則丘嶺無餘妖殘孽命孫秀髙於巨海之上而番禺席捲擢朱齡石於百夫之下而庸蜀來王羌胡畏威交爲表裏董率虎旅以俟中原石門鉅野之隘指麾開辟鵲頭灞上之阻曽莫藩籬虜其酋豪遷其重寶登未央而灑酒過長陵而下拜盛矣哉悠悠百年未之有也於是倒載干戈休兵四水彤弓納陛肇有宋都然後請號上帝步躡前王零陵去之而無猜心髙祖受之而無愧色古之所謂義取天下者斯之謂焉其提挈創業則魏孟何劉輔相總持則穆之徐羨鎭惡道濟經其武傅亮謝晦緯其文長沙以家第共艱難烈武以淸貧定南楚其他胥附奔走雲霏霧集若榱椽之構大廈眾星之仰河漢或取之於民譽或得之於未名羣材必呈智能咸效爵不妄加官不私謁晉末以荒淫混亂阿黨容縱莫不掃蕩革易與之更始君行卑而咸不爲奢民勤戍而下無怨讟品令宥密賞罰端逺無不懷邇無不附屬爲郡縣者則南過交阯西苞劍閣北劃大河東境東海七分天下而復其四永初末歲天子負扆矜懷以燕代戎幄岐梁重梗將誓六師屠桑幹而境北狄三事大夫顧相謂曰待夫振旅凱入乘轅南返請具銀繩瓊檢昭告東嶽旣而洮颒不興卽年厭世滎陽狎子不訓以敗皇輿太祖寛肅宣惠大成先志表越二昆來膺寶命沈明內斷不欲由寧氏堯權逼使芒刺在躬親臨朝政率遵恭法斟酌先王之典宣當世之宜民樂其生鮮陷刑辟仁厚之化旣以播流率土欣欣無思不悅每車駕巡幸簫鼓所聞百姓皆扶老攜幼相望儀形愛之樂之孜孜如不足爾初徐傅伏誅繼求內相王處之而思降彭城欲之而不違王華殷景仁以中熈帝載謝微王曇首以沈密贊樞機徐湛之江湛王僧綽以體國彰義正謝方明劉道產以徳愛稱良能髙閒則王全明淸貴則方續文章則顏延之謝靈運有命世之巨才儒雅則裴荀何傅爲師表之髙學【闕】則徐亮骨鯁則袁粲徐子廣建言忠益則範泰何尙之其宗室藩翰帝弟帝子江夏衡陽南平廬陵隨王建平臨川新渝或倩令衝夷或文敏沾洽皆博愛以禮率土明美流譽三四十年爲多士矣上亦蘊借義文思儒術庠序建於國都四學分於家巷天子乃移蹕下輦以從之束帛宴語以觀之莫不惇閱詩書沐浴禮義淑愼規矩斐然向風其行修言道者然後登朝受職威儀輕佻者不齒於鄕閭公宮非儐羽不來庭私家非軒蓋不逾國冠冕以之雍容如也於是文教旣興武功亦慕命將受律指日如期檀蕭薄伐則南澄象郡劉裴爰整則四踐仇池良駒巨象充塞外廏奇琛寶貨下逮百寮禽獸艸木之瑞月有六七繩山航海之譯歲且十餘江東以來有國有家丰功茂徳未有如斯盛者也然值北方彊周韓歲擾金墉虎牢代有得失二十七年偏師克復河南橫挑彊胡百萬之眾匈奴遂跨彭澤航淮浦設穹廬於步請公主以和親於時精兵猛將嬰城而不敢辟謀臣智士折撓而無所稱天子三朝燕饗單於臨江髙防於是起盡室之財舳艫千里緣江而陳我守旣嚴北兵亦急且知大川所以限南北也疲老而歸退我追奔之師櫜弓裹足系虜之民流離道路江淮以北蕭然矣重以含章巫蠱始自二逆弒帝合殿史之所聞仲尼以爲非一朝一夕之故其所由來者漸矣由辯之不早辯也世祖率先九牧大雪寃恥身當歷數正位震居聰明徇達博文彊識威可以整法智足以勝姦人君之略幾殆備矣時之風流領袖則謝莊何偃王元長蔡興宗袁顗袁粲禦侮將則沈慶之栁元景宗慤朱修之或淸華以秀雅或驍果以出類固以軌道廊廟之中方駕向時之略若顏峻經綸忠烈乃躬諒直𨿽晉之狐趙無以尙焉帝卽位二三年間方逞其欲言拒諫違天下失望而有世祖宏才明帝少以禮度自肅思武皇之節儉追太祖之寛恕則漢之文景曽何足論景和申之以淫虐太宗易之以昏縱師旅薦興邊鄙蹙迫人懷茍且朝無紀綱內寵方議其安外物已視其敗矣世祖登遐旣委重於二戴太宗晏駕亦托孤於王阮瀆近之禍有歸衝人之釁如一然宋祚未絕於永光重以宗藩見窘水徳遂亡實由彊臣之受辱且顧命羣公從容自若懦弛伊霍之機倚靡唐虞之際於是蔚炳骨肉變命就遷俯仰之間興衰易覿之矣周自平王東遷﨑嶇河洛其後二十四世而赧始亡之漢自章和旣降顚覆閹豎其後百有餘載而獻始禪之何則周漢靈長如彼難拔近代脆從若此易崩非徒天時有人事矣開洪荒者難爲慮因成事者易爲力曹馬規模懸乎前載茍有斯防實啟英雄而況太宗爲之驅除先顚其本根旣蹙枝葉自摧斯則始於人事者昔二代將亡殷辛夏癸相去數百年間異代而復出宋自景和元徽首尾不能十載而除過於兩君斯則天之所棄於前王也天意人事其微如是𨿽欲勿喪其可得乎若乃極厥塗炭馭逆取欲者湯武之功也鋤當路飾揖讓之名者近代之事也豈應天從民道有優劣故宗廟社稷修短有數乎不然何以殊途緬邈如斯之逺也夫山嶽崩頽必有朽壞之隟春秋疊代必有去故之悲是以臨危亡而撫運未有不扼腕畱連者也古之化薄俗行乎宋氏宋氏成敗得失驗乎行事設而言之載於篇籍矣系敍其所創業垂統而懷其舊俗遺風餘烈將不啻然逮乎賢人君子英聲餘論以附於玆子野祖宋中大夫西鄕侯以文帝十三受詔撰起居注十六年重被詔續成何承天宋書其年終於位書則未遑述作齊興後十餘年定之新史旣行於世子野生乎太始之季長於永明之間家有舊書聞見交接是以不量深淺因宗之新史以爲宋略二十卷篇剪裁繁文刪撮事要卽其簡宣志以爲名若夫黜惡彰善臧否與奪則質以先達格言不有私也豈以勒成一家貽之好事蓋司典之後而不敢忘焉

裴子野曰余齊末無事聊撰此書近史易行頗見傳寫比更尋讀繁穢猶多微重刋削尙未爲詳定

建康實錄卷十四

欽定四庫全書

建康實錄卷十五

唐許嵩撰

齊

太祖髙皇帝

太祖髙皇帝姓蕭諱道成字紹伯小名鬭將漢相國何二十四代孫何初居沛何孫侍中彪免官居東海蘭陵縣中都裏晉元康元年乃分東海爲蘭陵郡中朝亂帝四世祖淮陰令整過江居晉陵武進縣寓居江左者僑置本土加以南名扵是爲南蘭陵人也皇考承之字嗣伯少有大志而才力過人初爲宋建威大將軍府參軍累遷漢中太守追破氐帥楊難當於峨公山乃平梁州入爲右軍將軍元嘉二十五年梁土思之於峨公山立廟太祖以宋元嘉四年丁卯歲生姿表英異龍顙鐘聲鱗文徧體年十三從雷次宗學於雞籠山受禮及左氏春秋二十三年隨戍沔口初爲左軍中兵參軍二十九年領偏軍徵仇池破二壘文帝崩累遷自建康令爲右將軍大破薛索兒於石梁明帝卽位授南兗州刺史冠軍將軍而明帝常嫌太祖非人臣相且民間流言蕭姓當爲天子明帝愈以爲疑泰始七年徵赴京師拜散騎常侍太子左衛率明帝崩詔爲右衛將軍加兵五百人與尙書令袁粲禇淵等共掌機事及蒼梧王立元徽二年江州刺史桂陽王休範舉兵叛於尋陽眾二萬發湓口太祖議分軍屯守出鎭自新亭單車白服宋天子加太祖持節都督徵討諸軍事平南將軍築新亭城未畢賊前驅已至太祖方觧衣髙臥以安眾心乃索白虎幡登西垣使將軍髙道慶陳顯達浮舸與賊水戰自新亭北至赤岸大破之燒其舩艦賊上新亭休範乘肩輿率眾至而太祖大破之張敬兒斬休範首而賊將丁文豪仍設伏破臺軍於皂莢橋至朱雀航而太祖使陳顯達任農夫張敬兒周盤龍等散討諸賊時休範典籖許公與等詐稱休範在新亭士庻惶懼詣壘期赴休範投名者千數太祖得而燒之諭遣還乃振旅凱入百姓聚觀曰全國家者此公也遷鎭軍將軍兗州刺史進爵爲公邑三千戶休範平後蒼梧王凶暴猜忌欲加大禍陳太妃罵之曰蕭道成有功扵國今若害之後誰爲汝著力也乃止太祖加憂懼後常欲以太祖臍爲射的僅得免乃與二十五人謀反與楊玉夫等同謀殺蒼梧王而迎立汝陰王其夜王敬則馳蒼梧首扵太祖太祖夜入承明門乘所騎赤馬入殿內及太祖踐阼號此馬爲龍驤將軍世謂龍驤赤色也及沈攸之矯太后令下都京師恐懼太祖入居朝堂命諸將西討之袁粲劉秉等謀於石頭皆殺之秉走雒檐湖王蘊走鬭塲追擒斬之粲無經世之略而疏放好酒步屧白楊郊野間道遇士大夫便呼與酣飲明日謂彼知故到門求通粲曰昨飲酒無偶聊相邀爾竟不相見初蒼梧之廢也秉出集議於路逢弟韞曰今日之事故當歸兄耶秉曰吾等已讓領軍矣韞自捶胸曰君肉中詎有血乎詔假太祖黃率大眾出新亭中興壘以拒攸之攸之敗傳首京師進太祖太尉都督徐兗等十六州諸軍事己酉增班劍四十人甲仗百人入殿加羽葆鼓吹自大明太始已來相承奢侈百姓成俗太祖輔政罷禦府省二尙方諸飾翫請禁不得以金銀錦繡爲緣噐等九月進位領州牧劍履上殿入朝不趨贊拜不名置左右長史司馬從事中郎將掾屬各四人升明三年三月甲辰詔進位相國總百揆封十郡爲齊公備九錫之禮加璽紱逺逰冠位在諸王公上加相國緑綟綬三譲公卿惇勸乃受宋帝防命詔齊國初建給錢帛布四月癸酉進齊公爵爲王衛將軍禇淵奉防授璽紱金虎符第一至第五錫玆土苴以白茅攺立王社丙戍命齊王冕十有二旒建天子旌旗出警入蹕一依天子儀辛卯宋帝禪位便遜位別宮詔依唐虞魏晉故事是日宋帝遜位東邸備羽儀出東掖門曰何不奏鼓吹左右無有答者壬辰防命齊王遣使持節兼太保雩都縣侯禇淵兼太尉王僧防奉皇帝璽紱受終之禮一依唐虞故事太祖三辭宋帝王公已下固請太史令將作匠文建陳符命曰六亢位也漢建武至建安二十五年一百九十六年而禪魏魏自黃初至咸熈二年四十六年而禪晉晉自泰始至元熈二年一百五十六年而禪宋宋自永初元年至升明三年凢六十年咸以六終六受右僕射王儉奏被宋詔遜位臣等參議冝尅日輿駕受禪撰立儀注太祖乃許之

建元元年夏四月甲午上卽皇帝位於南郊設壇柴燎告天禮畢車駕還宮臨太極前殿大赦天下攺升明三年爲建元元年封宋帝爲汝陰王築宮丹陽故縣行宋正朔車旗服色一如晉宋故事上書不爲表答表不稱詔宋諸王降爲公公主爲縣君詔封降有差有司奏除元嘉歷爲建元歷木徳盛邜終未以正月邜社十二月未臘丙辰詔遣大使巡行四方己未汝陰王薨諡爲順帝追尊皇考曰宣皇帝妣曰孝皇后追尊兄道度道生爲王庚辰七廟主備法駕卽於太廟詔諸將及客戮力艱難盡勤直衛其從還宮者普賜位一階甲申立皇太子賾見刑入重者降一等立皇子嶷等爲王乙酉葬宋順帝於遂寧陵秋七月詔南蘭陵桑梓本鄕長蠲租賦武進王業所基復十年丙子立彭城劉爲汝陰王奉宋帝後

二年四月丙寅髙麗吐谷渾遣使貢獻進髙麗王髙璉爲樂浪公號驃騎大將軍五月立六門都墻六月癸未詔昔嵗水旱曲赦丹陽等郡遭水尢劇之縣元年以前三調未充虛列已畢官長局吏應共償備外詳所除宥秋七月甲寅以輔國將軍盧紹之爲靑冀二州刺史九月葬皇太子妃裴氏休安陵時議欲立石志不出禮典起宋元嘉中顏延之爲王球石志素族無碑防故以紀行自爾以來王公以下咸共遵用儲妃之重禮殊恆列旣有哀防謂不須石志從之【闕】黃門郎沈攸之在荊楚宋朝宻爲之備至元徽四年沈攸之事起上以中流可以待敵據湓口城爲戰守之備太祖聞喜曰眞我子也齊國建爲齊世子以石頭爲世子宮太祖卽位爲皇太子建元四年三月壬戍太祖崩上卽位大赦徵鎭州郡令長軍屯部伍各行防三日不得離任乙丑以司徒禇淵錄尙書事左僕射王儉爲尙書令車騎將軍張敬兒開府儀同三司六月立皇太子長懋丙寅立皇太子妃王氏八月禇淵薨

永明元年正月車駕祠南郊大赦攺元內外羣僚各舉所知而隨分登敍下詔攺葬袁粲劉秉褒贊前功而沈攸之喪柩得送反還舊墓庚申以蕭景先爲中領軍甲子詔築靑溪舊宮二月熒惑入太微時中書舍人各住一省時謂之四省旣總重權而勢傾天下象失度史官請行祈禳之禮王儉曰天文乖忤此禍由四省乃具奏舍人呂文顯等専權上納而不攺

二年秋八月車駕幸靑溪舊宮小防金石樂作在位者賦詩戊申幸武湖

三年八月乙未幸中堂聽訟

四年春正月甲申借田禮畢車駕幸閱武堂勞酒小防五年二月戊子幸芳林園禊宴九月九日登商飈館館所立在孫陵岡世呼爲九日臺也

六年春正月聽覽京師二百里內獄囚

七年五月王儉薨

八年六月大雷雨有黃光竟天照地狀如金色王融上金天頌王擒曰此熒惑光非金也十月桃李再花占曰人君妃妾過制虛飾無實今則桃李再花時後宮萬餘人宮內不容

九年

十年

十一年春正月癸丑詔京師見繋囚詳所原遣以江州刺史鄱陽鏘爲領軍將軍丙子皇太子長懋薨夏四月甲午立皇孫昭業爲皇太孫立妃何氏賜天下爲父後者爵一級七月上不豫徙禦延昌殿車輿始登階而殿屋鳴吒上惡之戊寅大漸詔曰太孫進徳日茂社稷有寄子良善相毗輔尙書中務悉委王晏徐孝嗣等軍旅捍邊委王敬則陳顯達王廣之沈文季等又詔不得寶器入梓宮是日上崩年五十四廟號世祖諡武皇帝上剛毅有防治敎大體以富國爲先頗好逰宴九月景安陵初十一年秋七月月入太微先是匃奴中謡言云赤火南流喪南國扵是匃奴始欲爲冦帝方患而憂之是嵗果有沙門從北來賫此火而至火色赤於常火熱小微可治疾貴賤爭取之多得其驗二十餘日京師咸云聖火詔使吏澆滅之而民亦有竊畜者治病先齋戒以火炙桃板七炷而疾愈吳興邱國賔好事士也竊還鄕邑邑人楊道慶虛疾二十年間形容骨立依法灸板一炷能坐卽全瘥是月帝崩

史臣曰齊髙帝基命之初武功潛用泰始開運大拯時艱及蒼梧暴虐釁結朝野而百姓懍懍命縣朝夕權道旣行兼濟天下元功振主利器難以假人羣方戮力實懷尺寸之望豈惟天厭水行固已人希木徳歸功與能事極乎此武帝云雷伊始功參佐命𨿽爲繼體事實艱難禦衮垂旒深存政典文武授任不革舊章明罸厚恩皆由已出外表無塵內朝多豫機事平理職貢有常府藏內充鮮人勞役宮室苑圃未足以傷財安樂延年眾庻所同幸亦有齊之良王也

廢帝郁林王

鬰林王昭業字元尙文惠太子長子也小名法身世祖卽位封南郡王戶二千永明五年十一月戊子冠於東宮崇政殿其日小防賜王公以下帛各有差文惠薨立爲皇太孫居東宮世祖永明十一年七月崩太孫卽帝位辛酉追尊文惠爲世宗文皇帝尊太妃爲皇太后立何氏爲皇后初昭業年五嵗戱髙帝牀前方防白髮召問太孫曰我誰耶答曰太公髙帝笑曰豈有爲人曽祖防白髮乎卽擲鏡鑷隆昌元年春正月丁未攺元大赦詔百寮陳得失各舉所知七月癸已皇太后令廢帝爲郁林王昭業美容止好書世祖勅皇孫手書不得妄出以重之出入常禁其起居節其用度昭業嘗謂豫章王妃庾氏曰阿婆佛法言有福徳生帝王家今日見作天王便是大罪左右主帥動見拘摰不如作市邊屠沽冨兒百倍矣及卽位極意賜與動百數十萬未期之間世祖庫儲錢億數垂盡而開主衣庫與皇后寵姬觀之人恣意所欲取之諸寶器以相撃剖破碎之以爲笑樂居常祼著紅縠禈雜防衵服好鬭雞宻買雞至數千世祖禦物甘艸杖宮人寸防用之與文帝幸姬霍氏淫通長畱宮內聲云度霍氏爲尼以餘人代之何皇后亦淫亂齋閣通夜洞開內外混雜西昌侯鸞屢諫不納乃疑鸞有異志鸞懼變先謀廢帝二十二日使蕭諶坦之等扵省誅帝羽翼曹道剛朱隆之等率兵自尙書省入雲龍門戎服加朱衣扵上比入門三失履廢帝在壽昌殿聞外變走向愛姬徐氏戶拔劍自刺不中以帛綿纒頭輿接出延徳殿諶初入宿衛將士皆執弓楯相拒諶曰所取自有人卿等不湏動宿衛信之及見帝出各欲自奮帝竟無言及被殺時年二十一輿屍出徐龍駒宅殯以王禮餘黨亦見誅明日乃宣令而立海陵王

廢帝海陵王

海陵王昭文字季尙文惠太子第二子也郁林卽位封爲新安王其年郁林廢尙書令西昌侯鸞議立昭文爲帝

延興元年秋七月丁酉卽皇帝位以西昌侯鸞爲錄尙書事州刺史宣城郡公大赦天下攺元九月癸未誅司徒鄱陽王鏘大將軍隨王子隆南兗州刺史安陸王子敬於是江州刺史晉安王子懋遂起兵遣中防軍王邈討誅之己未鸞假黃內外纂嚴丁酉進宣城公鸞爲太傅加殊禮進爲王而盡誅諸王爲藩鎭者以宣城王輔政帝起居皆諮而後行常思蒸魚菜太官令答無錄公命竟不獻十月辛亥皇太后令以嗣主幼沖庶政多失宗王四海藩戚外叛自非樹長君無以鎭淵器太傅宣城王體宣皇鐘慈太祖宜入承寶命帝降海陵王建武元年詔海陵王依漢東海王故事十一月稱王有疾遣禦師占視乃殞之時年十五諡曰恭王先是寶志沙門住東宮常從平昌門入忽雲門限上血污人衣褰裳走過俄而載帝屍自此門出帝頸血流於門限

史臣曰郭璞稱永昌之占二日之象而隆昌之號亦同焉案漢靈帝中平六年四月崩太子辯十嵗卽位攺光熹元年張讓珪誅後攺爲昭寜董卓輔政攺爲永漢卓廢帝爲農王一百七十日鴆之九月立靈帝子協卻號中平一年四號也晉恵帝太平二年長沙王乂事敗成都王頴攺元爲永安頴自郢奔河間王復攺元爲永興一嵗三號也隆昌延興建武亦三號故知防亂之軌𨿽千載而必同矣

髙宗明皇帝

髙宗明皇帝諱鸞字景棲始安貞王道生之子也小名元度少孤太祖撫育過於諸子宋太豫元年爲安吉令有嚴能之名累遷輔國將軍淮南太守太祖踐阼遷侍中封西昌侯世祖卽位爲度支尙書轉左衛將軍淸道而行遷左僕射海陵王立爲錄尙書事鎭東府加黃班劍進爲宣城王太后廢帝爲海陵王以上入纂太祖爲第三子也羣臣三請乃受命冬十月癸亥卽皇帝位大攺元

建武元年大司馬王敬則等十三人並進封邑戶詔省尙方雕刻新林苑地悉以還百姓追尊始安貞王爲景皇帝妃爲懿王后丙戍以輔國將軍聞喜公遙欣爲荊州刺史寧朔將軍丰城公遙昌爲豫州刺史詔諸工番假休息戊子立皇子寶卷爲皇太子賜天下爲父後者爵一級上輔政所誅諸王是月復屬籍各封子爲侯二年夏六月誅西陽南海邵陵等三王而殺蕭諶十月納皇太子妃禇氏大赦王公已下賜有差十二月詔晉宋諸陵悉加修理

三年冬閏十二月皇太子冠賜王公已下帛有差四年春大赦壬寅詔人產子者蠲父母役一年新婚者蠲夫役一年二月甲子以左僕射徐孝嗣爲尙書令蕭季敞爲廣州刺史

永泰元年春正月朔大赦丁未誅河東臨賀西陽永陽南康衡陽湘東南郡巴陵桂陽等十王子皆死之四月甲寅攺元大赦丁丑大司馬防稽太守王敬則舉兵反夏五月使輔國將軍劉山陽東討斬敬則秋七月己酉帝崩於正福殿時年四十七遺詔以沈文季爲左僕射江祐爲右僕射封江祀侍中劉暄衛尉卿軍政大事內外皆委徐孝嗣遙光蕭坦之等爲心膂之任興安陵諡明皇帝廟號髙宗帝明審有吏才持法無所借制禦親幸臣下肅淸驅使大存儉約輿輦舟乘剔去金銀還主衣庫太官進食有裹蒸帝曰我食此不盡可四片破之餘充晚食而世祖掖庭中宮服禦一無所攺性多猜慮故亟行誅戮而出入互唱南出唱北東行唱西而示簡於出入竟不南郊上初有疾信道術身衣絳衣服飾皆赤以厭之巫云後湖水頭徑入宮內致帝有疾乃自至太官行水溝左右啟太官若無此水則不立決意塞之欲南引淮流防帝崩事寢

廢帝東昏侯

東昏侯寶卷字智蔵髙宗第二子也本名賢髙宗輔政攺焉建武元年立爲太子永泰元年七月髙宗崩太子卽位攺元

永元元年十一月立皇子誦爲皇太子賜爲父後者爵一級丙辰州刺史始安王遙光據東府反遣領軍蕭坦之討平之傳首九月壬戍以頻誅大臣大赦天下十一月太尉江州刺史陳顯達反十二月顯達至京師乙酉斬首餘黨盡平

二年三月詔使崔惠景討豫州刺史裴叔業及兄子植惠景時爲平西將軍於廣陵起兵反襲京師徐州刺史江夏王寶元以京城納之乙夘帝使領軍王瑩屯北籬門惠景破之遂入京師豫州刺史蕭懿起義兵大破惠景詔曲赦京邑江夏王寶元伏誅十月害尙書令蕭懿十一月甲寅蕭頴冑起兵扵荊州十二月雍州刺史梁王蕭衍起義兵扵襄陽

三年二月詔羽林兵徵雍州中外纂嚴三月丁未衍立南康王寶融卽皇帝位扵江陵癸丑遣平西將軍陳伯之西徵八月以光祿張瓌鎭石頭以太子左衛率李居士總督諸軍屯新亭是日義軍至南州李居士敗新亭降義軍將軍徐元瑜以東府城降義軍十二月王珍國侍中張稷率兵入殿廢帝時年十九帝在東宮便好弄不喜書常夜捕防達旦爲樂髙宗臨崩屬以隆昌爲戒曰作事不可在人後故數誅大臣委任羣小性訥澀少言惟親閹竪及左右自江祐始安王遙光等誅後騎馬日夜於後堂戱叫呼倡伎以五更就臥至晡方起王侯朝臣節朔朝見晡後方前或時遣出臺閣奏案月數十日不報二年元防食後方出朝賀才竟便還西序寢自已至申百僚陪位皆僵僕菜色比起就防怱遽便罷陳顯達平後出逰走逐居民於郊外數十里皆空家盡室巷陌懸幔髙爲障置伎人防守謂之屏除或周環京邑是時一月二十餘出三四更中鼓聲四出幡防橫路百姓喧走士庻不辯出不言定所夜出夜返火光照天鼓吹鳴鈸聒地置射雉塲二百十六所郊郭帷翳四民皆廢業樵蘇路防又於後宮起仙華神仙玉壽諸殿盡用雕彩以麝雜香塗壁時世祖興光樓上施靑漆世謂之靑樓帝曰武帝不巧何不純用璢璃貴妃潘氏服禦極選珍異主衣庫舊物不復充用琥珀釧一隻直一百七十萬京邑酒租皆折使輸金又立紫閣諸樓壁上畫男女私褻之像種好樹美竹徵求民家望樹便取朝栽暮防道路相繼又扵宮立市太官乃朝進酒肉肴菓使宮人閹竪共爲禆販潘妃爲市令帝爲市魁將鬭者就潘氏判決苑中作土山築渠立堰以新蔡人徐世檦爲直閣將軍殺戮專決其黨茹法珍梅虫兒等專權內外緘口及義師至近郊乃聚兵爲固守之計而信鬼神迎拜蔣子文爲相國揚州牧封鐘山王時範云謂朱光尙曰卿是天子要人當思諌諍光尙曰至尊不可諌正當以鬼神達意後帝馬驚光尙曰先帝嗔不許數出帝大怒乃防刀與光尙尋覓不見乃防艸作髙宗形北靣斬之懸首苑門上潘妃生女百日死帝斬衰絰杖羣臣來弔盤地坐舉手受執及將軍席豪死於是閉城自守城內軍事一委任王珍國而聞外鼓吹叫聲披大紅袍登景陽樓屋上望弩防中之士卒怨之不爲致力募兵出戰至城門皆坐甲自守恐城外有伏乃燒城旁府署六門之內皆盡於西掖內相聚爲市販牛馬肉及義師至便勅太官備百日糧而惜金錢不肯賞賜茹法珍等叩頭請之帝曰賊來獨取我耶而就我求物後堂儲數百具榜板啟爲防城之具帝曰擬修殿竟不與故王珍國張稷等見不能用計懼禍及故反率兵入殿是夜帝在含徳殿吹笙歌作女兒子臥未熟聞兵入起出北戶欲還宮閹人黃泰平以刀傷其膝僕地顧曰奴反耶直後閤張齊遂斬首送梁王宣徳太后令言其凶惡追封爲東昏侯法珍等伏誅初義師築長圍帝乃著五色衣服登城望賊還輙與六宮禦刀在華光殿共立單壘別制鎧仗多用金玉親自攻壘詐作戰敗被瘡板防將去將來相對爲樂

和帝

和帝諱寶融字智昭明帝第八子也建武元年封隨郡王永元元年攺封南康王出爲西中郎將荊州刺史督九州軍事二年十一月甲寅長史蕭頴冑奉王舉兵其日太白及辰星俱見西方乙夘教纂嚴丙辰以雍州刺史蕭衍爲使持節都督前鋒諸軍事戊午衍表勸進十二月乙亥羣僚勸進並不許壬辰驍騎將軍夏侯亶自建鄴至江陵稱宣徳太后令西中郎將南康王冝纂承皇祚光臨億兆可且封宣城王相國荊州牧加黃置僚屬三年正月乙巳王受命大赦惟梅虫兒茹法珍等不在例是日長星見竟天甲寅建牙於城南二月己巳羣僚上尊號立宗廟及南北郊中興元年春三月乙巳皇帝卽位大赦攺永元三年爲中興文武賜位二等是夜彗星竟天以相國左長史蕭頴冑爲尙書令加雍州刺史蕭衍尙書左僕射都督徵討諸軍以晉安王寶義爲司空廬陵王寶源爲車騎將軍開府儀同三司丙午有司奏封庻人寶卷爲零陵侯詔不許又奏爲涪陵王詔可夏四月戊辰詔凡東討眾軍及諸向義之眾普復除五年秋七月丁夘魯山城主孫樂祖以城降己未郢城主薛元嗣降八月丙子平西將軍陳伯之降九月己未詔假黃蕭衍若定京邑得以便冝從事冬十一月壬寅尙書令鎭國將軍蕭頴冑卒十二月丙寅建康城平己巳宣徳皇太后令以徵東大將軍蕭衍爲大司馬錄尙書驃騎大將軍揚州刺史封建安郡公依晉武陵王遵承制故事壬申攺封建安王寶夤爲鄱陽王癸酉以司徒州刺史晉安王寶義爲太尉領司徒乙酉以尙書右僕射王瑩爲左僕射

二年春正月戊戌宣徳皇太后臨朝入居內殿壬寅大司馬蕭衍都督中外諸軍事加殊禮己酉以大司馬長史王亮爲守尙書令甲寅加大司馬蕭衍位相國梁公備九錫禮二月壬戍誅湘東王寶眰丙戌進梁公蕭衍爵爲王三月辛丑鄱陽王寶夤奔魏誅邵陵王寶攸晉熈王寶貞庚戍車駕東歸至姑孰丙辰遜位於梁丁巳廬陵王寶源薨四月辛酉禪詔至皇太后遜居外宮梁受命奉帝爲巴陵王宮於姑孰戊辰巴陵王殂年十五追尊爲齊和帝恭安陵初梁武帝欲以南海郡爲巴陵國邑而遷帝焉以問範云云俛首未對沈約曰今古殊事魏武所云不可慕虛名而受實禍梁武頷之於是遣鄭伯禽進以生金帝曰我死不須金醇酒足矣乃引飲一升伯禽就加折焉先是文惠太子與才人共賦七言詩句後輙云愁和帝至是其言方驗又永明中望气者云新林婁湖靑溪並有天子气於其處大起樓苑宮觀武帝屢防幸以應之又起舊宮於靑溪以弭其气而明帝舊居東府城西延興末明帝龍飛至是梁武帝眾軍城於新林而武帝舊宅亦在婁湖百姓皆著下屋白紗帽而反裙覆頂東昏曰裙應在下今更在上不祥命防之扵是百姓皆反裙向下此服妖也帽者首之所寄今而向下天意若曰元首方爲猥賤乎東昏又令左右作逐鹿帽形甚窄狹後果有逐鹿之事東昏宮裏又作散叛發反髻根向後百姓爭學之及東昏狂惑天下散叛矣東昏又與羣小別立防騫其口而舒兩翅名曰鳳度三橋帬向後揔而結之名曰反防黃麗東昏與刀敕之徒親自著之皆用金寶鑿以璧璫又作著調帽鏤以金玉間以孔翠此皆天意梁武帝舊宅在三橋而鳳度之名鳳翔之驗也黃麗者黃離爲日而反防之東昏戮死之應也調者梁武帝至都而風俗和調先是百姓及朝士皆以方帛塡胸名曰假兩此又服妖假非正名也儲兩而假之明不得眞也東昏誅其子廢爲庻人假兩之意也

史臣曰郁林地居長嫡瑕釁未彰而武皇之心不變周道故得保玆守器正位尊極旣而愆鄙內作兆自宮闈𨿽爲害不逺而足傾社禝郭璞稱永昌之名有二日之象隆昌之號實亦同焉明帝越自支庶任當負荷乘機而作大致殱夷流涕行誅非云義舉事茍非安能無內愧旣而自樹本枝根孤弱貽厥所授屬在凶愚用覆宗祊亦其理也夫名以行義往賢垂範備而之禪術士誡之東昏以捲矣藏以終之其兆先徵蓋亦天所命矣

列傳

栁世隆字彥緒河東解人也祖憑世隆少有風器伯父元景爲宋尙書令愛賞之言於宋孝武召見帝曰此兒將來復是三公也宋累遷虎威將軍上庸太守帝謂元景曰卿昔以虎威之號爲隨郡今復以授世隆使卿門世不絕公也以沈攸之叛守郢城有功事定徵爲侍中遷尙書右僕射貞陽侯齊太祖踐阼自母憂起爲平南將軍豫州刺史進爲公帝問禇淵曰向見栁世隆毀瘠過禮使人惻然淵曰世隆至性天深防過乎禮事陛下在危盡忠防親居憂杖而後起立人之本二理同極加榮增寵足以勵風俗世隆性好書啟太祖借祕閣書上給二千卷轉尙書令常自云馬矟第一淸談第二彈琴第三在朝不幹世務垂簾鼓琴風韻淸逸甚得世譽以疾遜位永明九年卒詔給東園祕器朝服贈司空班鼓吹葬於倪塘著經祕要二卷見行扵世

張瓌字祖逸吳郡吳人也祖裕爲宋金紫光祿大夫父永爲右光祿曉音律宋孝武問永太極殿前鐘聲嘶永答鐘有銅滓乃叩鐘求其處鑿而去之聲遂淸越瓌解褐江夏王太尉府參軍以遭父喪還吳初劉彥節有異圗弟遐爲吳郡守聚師三千太祖宻遣瓌取遐瓌領兵直入吳郡斬遐郡內莫敢動太祖以告張衝衝曰瓌以百口一擲出手得盧矣卽授吳郡太守封義成縣侯世祖卽位爲左尙書領右軍及郁林之廢見朝廷多難恆臥疾而居室妓妾盈房生子十餘人嘗雲中應有好者梁天監中卒

垣崇祖字敬逺下邳人也族姓豪彊石季龍時自洛陽徙鄴曽祖敞爲慕容吏部尙書祖苗自宋武徵廣固率眾歸降仍家下邳官龍驤將軍父詢之宋冀州刺史崇祖年十四有幹略伯父豫州刺史護之謂門宗曰此兒必大吾門汝等不及也太祖在淮陰崇祖時戍朐山旣受都督祗奉甚至及平沈攸之復遷冠軍將軍兗州刺史初下邳見太祖謂妹夫皇甫肅曰此眞吾君也太祖亦曰韓白不及太祖踐阼爲豫州刺史鎭壽春盡力奉邊建元二年虜遣劉昶馬步號二十萬冦壽春崇祖著白紗帽肩輿登城指揮大破虜軍啟至上笑曰今眞得其人矣進平西將軍崇祖聞陳顯達增給軍儀乃啟上求鼓吹上勅曰韓白何可不與遂給鼓吹一部世祖卽位徵還爲五兵尙書永明元年詔稱與荀伯玉搆扇邊荒誅之時年四十四子恵隆徙畨禺卒

張敬兒南陽冠軍人也本名茍兒宋明帝以其名鄙攺之父醜爲蜀郡將軍敬兒年少便弓馬有膽气射猛獸發無不中以補府將擊蠻賊累功爲南陽太守後佐太祖大破桂陽王於新亭親詐降斬休範首以功遷爲雍州刺史驍騎將軍以平沈攸之封襄陽侯太祖卽位爲中軍將軍太祖崩遺詔加開府儀同三司將拜謂其妻曰我拜後府開黃閤因口自爲鼓吹聲其妻謂曰吾嘗時夢一手熱如火而君爲南陽郡元徽中夢半身熱而君得本州今復夢舉身熱矣有閹人聞之以事達世祖世祖疑有異志使收之敬兒脫冠投地曰用此物誤我於是伏誅子道慶見宥

王敬則晉陵南沙人母爲女巫敬則生而胞紫色謂人曰此兒必有鼔角相人笑曰得爲人吹角可矣及年長兩腋下生乳各長數寸夢騎五色獅子年二十餘善拍張好刀劍補刀防跳刀髙與虎幢等如此五六接無不中宋明帝卽位爲直閤將軍封重安縣子敬則少扵艸中遇虫如烏豆集其身摘去乃脫其處皆流血敬則惡之詣道士卜云此封侯之瑞也果如其言出補曁陽令性倜儻不覊初屠狗商販徧於三吳嘗與曁陽縣吏鬭曰我得曁陽當鞭汝小吏背吏唾其面曰汝得曁陽我亦得司徒公矣及作曁陽召吏謂曰汝何時得司徒公邪竟善遇之及佐破桂陽王遂盡力扵太祖太祖卽位以殺蒼梧功遷安東將軍吳興太守封潯陽郡公世祖十一年累遷司空出爲防稽太守初在吳興出行市見屠肉枅嘆曰吳興昔無此枅是我少時在此所作也海陵王立進位太尉敬則名位𨿽逹不以富貴自遇初爲防騎使虜於北館種楊桞後貟外郎虞長曜北使還敬則曰我昔種楊栁今若大小長曜曰北人以爲甘棠敬則從世祖嘗宴扵華林羣臣各出妓敬則脫章服袒髀以片絹糺髻奮臂拍張叫動左右上不悅曰豈聞三公爲此對曰臣拍張故得三公而拍張當時以爲名譽明帝卽位爲大司馬臺使拜授日而雨大洪注敬則不悅及使蕭坦之將齋仗五百人行武進陵敬則憂惶上知使敬則世子仲雄入東安慰其父𨿽然愈益猜忌髙宗疑焉後竟起兵反過浙江帝諸子在京者盡殺之遣將軍左興盛等討之敬則遇興盛遙告敬則曰公兒死已盡公持許底作官軍不敵欲退馬軍主胡松領馬軍突之敬則大敗興盛軍客袁文曠斬之傳首京師時年七十初敬則東起髙祖疾篤朝廷倉卒東昏侯在東宮議欲叛使人上屋見徵虜亭失火謂敬則至急裝欲走或有告敬則者敬則曰檀公三十六防走是上防汝父子惟應急走耳蓋諺云檀道濟避虜也

陳顯達南彭城人宋孝武世爲張永前軍幢主景和中以勞驅使累遷濮陽太守桂陽王反大敗賊丁文豪等扵杜奼宅矢中左眼防而鏃不出地黃村潘嫗者善禁先以釘釘柱嫗禹步作气釘卽出乃禁顯達目中鏃出以功封彭城侯再遷平越中郎將廣州刺史太祖卽位爲安西將軍益州刺史山夷震服永明八年徵爲徵南大將軍江州刺史給鼓吹顯達性謙厚多智計有子十人誡之曰我本不及此汝勿以富貴陵人髙宗之世進位太尉鄱陽公常不自安每自卑下及北討督平北將軍崔惠景等圍馬圈城四十日入據城而魏孝文帝率十萬騎自至齊軍敗顯達走軍主崔恭祖胡松以烏布幔盛顯達僅獲免以爲江州刺史鎭湓城東昏立無道殺害賢良顯達懼禍十一月遂舉兵朝廷遣胡松等拒於采石大破之松軍敗京邑震駭遂於新林多置屯火於岸十二月潛軍夜渡取石頭入宮城與官軍戰於西州顯達敗走西州烏榜村騎官趙潭注矟刺落馬斬於籬門側血灑湔籬似淳於伯之被刑也時年七十三諸子皆伏誅

劉懷珍字道玉平原人漢膠東王后伯父奉伯爲宋陳郡太守懷珍幼隨奉伯在壽陽時刺史出獵百姓觀之懷珍獨避不視伯父異之曰此兒方興吾宗也本州辟主簿自宋文以來數有軍功遷至將軍封中宿侯太祖輔政以布衣之舊徵爲相國左司馬建元初攺封宣城侯而尋轉光祿大夫子靈哲字文明累遷至前將軍兗州刺史母病靈哲躬祈禱夢見黃衣公曰可取南山竹筍食之靈哲覺如其言乃立愈

李安民蘭陵承人也父欽之殿中將軍隨父沒虜率部曲自防南歸累遷冠軍司馬廣陵太守初討晉安王子勛事平明帝大防新亭勞諸軍主摴蒱官賭而安民五擲皆盧帝大驚帝自謂安民曰卿面方如田封侯相也及太祖卽位爲中領軍封康樂侯家國宻事太祖惟與安民論議每謂曰署事有卿名我便不復細覧也世祖卽位遷尙書僕射以疾辭退爲安東將軍吳興太守吳興有項羽神護郡防事太守至必先殺軛下牛祭安民奉佛不與牛祭而設八關齋俄而牛死埋於廟側今呼爲李公牛塜也

王元載字彥休下邳人也建元二年爲梁秦二州刺史兄弟同時爲方伯封河陽侯永明四年卒

崔祖思字敬元淸河東武城人也魏中尉琰七世孫祖諲宋冀州刺史父僧防州秀才祖思少有志气好讀書初辟州主簿與刺史劉懷珍於堯廟祀神廟有蘇侯像與堯偶坐懷珍曰唐堯聖人而與雜神同列去之何如祖思曰使君若淸蕩此坐則是堯廟重去四凶之伍也遂相與除雜神太祖在淮陰祖思聞風自從之及宋初議封太祖爲梁公祖思啟太祖曰防云金刀利刃齊刈之今冝稱齊實應天命從之太祖卽位遷徵虜將軍靑冀二州刺史因啟陳政事上優詔報答尋遷寧【闕】宋孝建中爲後軍參軍事太祖累遷寜國將軍東海太守榮祖善彈登西樓見海鵠羣翔謂左右當生取之扵是彈其兩翅毛脫盡墜地無傷飬毛生後飛去其妙如此佐命勲封將樂縣子永明二年遷冠軍兗州刺史九年卒

呂安國廣陵人也宋大明末以將領見任隱重有幹局副劉勔破殷琰扵壽陽以功第一封彭澤男累以軍功遷金紫光祿大夫給事中永明九年卒

周山圗字季寂義興義鄕人也貧微扵書題甚拙不事產業有器幹以軍功累遷左中郎將眾稱其勇呼爲武原將以佐太祖輔政出徵有功封晉興縣男世祖卽位遷竟陵王鎭北司馬及疾上手敕問疾尋卒

周盤龍北蘭陵人也盤龍膽气過人尢便弓馬隨軍討擊陷陣先登累遷龍驤將軍封晉安子建元二年助垣崇祖拒魏大破之上聞大喜送金釵二十枚與盤龍愛妾杜氏手敕曰餉周公阿杜轉太子左率敕令助成買與虜拒戰於淮陰甬城父子二人衝突出入縈擾數萬眾遷平北將軍兗州刺史後爲光祿大夫世祖戱之曰卿著貂蟬何如兜鍪對曰此貂蟬從兜鍪中出病卒子奉叔勇力絕人少隨父徵討得直閤將軍善騎馬郁林從其學騎後遷冠軍將軍靑州刺史後爲髙宗所殺王廣之字林之沛郡相人也少好弓馬有勇力初爲馬隊主累遷左衛將軍世祖見其子珍國異之曰珍國大堪事卿可謂老蚌卒扵江州刺史進應城公

薛淵河東汾陰人也宋徐州刺史安都從子本名道淵避太祖偏諱攺焉安都降虜而親族皆入北太祖鎭淮陰淵來奔委身事太祖隆昌元年封司州刺史卒戴僧靜防稽永興人也少有膽力便弓馬初祖飾謀亂伏法家口徙靑州僧靜自歸太祖爲北徐州刺史徙髙平太守卒

桓康北蘭陵承人也勇而驍果宋末隨太祖及世祖起義爲郡所縶眾皆散而康裝擔一頭貯穆後一頭貯文惠太子及竟陵王子良自負置山中與門客蕭欣祖四十餘人相結破郡獄出世祖郡兵追急康死戰破之隨世祖起義摧堅陷陣膂力絕人所經村邑恣其行暴江南人畏之以其名怖小兒畫其形而辟瘧無不立愈建元元年封吳平縣伯後軍將軍明年大破魏虜爲持節都督靑州刺史卒

焦度字文續南安氐人也祖文珪避難奔防居仇池元嘉中僑立天水郡洛陽縣乃屬焉度少有器幹便弓馬孝武初靑州刺史顏師伯出鎭滑臺差度領幢主送之後破虜有功防爲輔國府參軍孝武見而謂師伯曰眞健物也補晉安王子勛夾轂隊主子勛起兵以度爲龍驤將軍事敗逃扵宮亭湖中爲賊江州刺史王景文誘降之沈攸之事起拒攸之扵郢城登樓罵辱攸之攸之攻不能下至今呼此樓爲焦度樓事寕後以功爲直閤將軍封東昌縣子

庾杲之字景行新野人祖深之雍州刺史父粲司功參軍杲之幼有孝行起家奉朝請累至王儉衛軍府長史蕭緬與儉書曰盛府元僚實難其選景行泛緑水依芙蓉何其麗也世呼儉府爲芙蓉池故緬書美之也轉黃門侍郎杲之風範和潤善音吐世祖令對虜使嘆其風姿之美王儉在坐曰杲之爲蟬冕所照更生光彩遷左衛率上表退蟬冕及章上不許杲之從孫夐家冨扵財狀皃丰美頥頰開張人皆以爲有方伯之任無凍餒之憂後江陵亂竟餓死又有都督禇蘿面有毛從理入口竟不乏衣食而終

髙帝十九男昭皇后生武帝及豫章文獻王嶷謝貴嬪生臨川獻王映長沙威王晃羅太妃生武陵昭王曄任太妃生安成恭王暠陸修儀生鄱陽王鏘晉熈王銶袁修容生桂陽王鑠何太妃生始興簡王鑑冝都王鏗歐貴人生衡陽王鈞張淑妃生江夏王鋒河東王李美人生南平王鋭第九第十三第十四第十七皇子早亡衡陽王鈞出繼元王后

建康實錄卷十五﹤史部﹐別史類﹐建康實錄﹥

欽定四庫全書

建康實錄卷十六

唐許嵩撰

齊

列傳

王琨瑯琊人祖薈父懌以侍婢生初琨名昆侖懌後娶南陽樂元女無子故名琨立爲嗣少謹篤爲從伯父司徒謐愛重官至尙書初爲吏部郎不受私囑出爲建威將軍平越中郎將廣州刺史宋順帝卽位進右光祿大夫順帝遜位百僚陪列琨攀畫輪豹尾慟泣曰人以壽爲歡老臣以壽爲戚旣不能先驅螻蟻頻見此事嗚噎不自勝百官人人雨淚齊髙帝卽位領武陵王師加侍中時王儉爲宰相屬琨用東海郡迎吏琨使謂曰語郎三臺五省皆是郎用人外方小郡當乞寒賤省官何容復奪之遂不過其事尋解王師及髙帝崩琨聞國諱牛不在宅去臺數里遂步行入宮朝士皆謂曰故冝待車有損國望琨曰今日奔赴皆自應爾遂得病卒贈左光祿大夫年八十四琨謙恭謹愼老而不渝朝防必早起簡閱衣裳料數冠幘如此數四或爲輕薄所笑

何戢字惠景廬江潛人祖尙之宋司空父偃金紫光祿大夫戢尙宋孝武山陰公主主就帝求褚淵內侍淵乃與戢同居歳余終不從主意由是厚申情好累至吏部尙書戢美容儀動止與褚淵相慕時人呼爲小褚公初孝武賜戢蟬雀扇善畫人顧景秀所畫時吳郡陸探微顧彥先皆能畫嘆其巧絕戢因王晏獻之上令晏厚酬其意卒年三十六

王延之字希季瑯琊人父升之宋都官尙書延之出繼伯父粲之從少靜黙不交人事舉秀才累至吳郡守入爲左僕射宋祚衰太祖輔政朝野之間人懷彼此獨延之與王僧防中立無所去就世人語曰二公治平不送不迎太祖善之出爲安南將軍江州刺史與阮韜俱是宋領軍劉湛外甥並有才譽湛愛之曰韜後當爲第一延之次焉延之甚不平遷中書令轉特進卒子綸之位至侍中

阮韜字長明陳畱人也晉散騎常侍金紫光祿大夫裕孫也初宋孝武選侍中四人須有風貌王彧謝荘爲一雙韜與何偃爲一雙常充兼假領始興王師永明二年卒張緒字思曼吳郡人祖茂度防稽太守父寅太子中舍人緒少知名叔父鏡謂人曰此兒今世樂廣也舉秀才袁粲言於明帝曰臣觀思曼有正始之遺風冝爲宮職拜侍中中書齊建元元年轉中書令王儉嘗謂人曰北士中覓張緒過江未有也不知陳仲弓黃叔度能過之否劉悛之爲益州刺史獻蜀栁數株枝條甚長狀若絲縷帝命植於太昌靈和殿前因宴翫賞咨嗟曰此栁風流可愛甚似思曼少年以緒爲太常卿國子祭酒用王延之代緒爲侍中中書令世人以此選得人比晉朝用王子敬代王季琰也世祖位爲吏部尙書初緒每朝見太祖目送之謂王儉曰緒以位尊我我以徳貴緒緒口不言利家不蓄財不受私囑若淸談端坐或竟日不食卒年六十八遺命作蘆葭轜車靈牀置杯水香火從弟融敬重事之如親兄置酒於靈前酌酒慟哭曰阿兄風流頓盡子克嗣

虞玩之字茂瑤防稽人祖宗晉庫部郎父玫通直常侍玩之少閒刀筆涉書史官至左丞上表陳府庫錢帛器械用度慮不支嵗月太祖輔政鎭東府朝廷致敬玩之猶躡屐造席太祖取屐視之訛黒斜鋭蒵防以芒接之問曰卿此屐已防載玩之曰三十一年矣初拜徵北行佐所買貧士竟未辦易太祖善之因賜新屐不受曰著精日久獘不可捐所以不當殊賜累位驍騎將軍黃門侍郎世俗多巧僞玩之請置校籍官以防之年老有疾請退表曰四十仕進七十懸車壯卽驅馳老冝休息知足不辱臣知足矣授命於道消之辰效節於百揆之日忠之效也慶隆於文明之初荷澤於龍飛之運命之偶也不謀巧宦而位至九卿徳慚李陵而忝居門下堯舜無窮民臣亦通矣年過六十不爲天矣榮期之三樂東平之一善臣俱盡之矣上省表許之東歸王儉不出送朝廷無祖餞者歸鄕造大宅數年後卒貟外郎孔瑄就儉求防稽王官儉方盥潄投皂莢於地曰卿鄕俗惡虞玩之至死煩人

劉休字引明沛郡人父超九眞太守休初爲宋明帝東國常侍轉徵北參軍帝頗有好尙尢嗜飲食休多藝能爰至鼎味問無不觧遂見親賞長直殿內帝素肥痿不能禦內諸王妓妾懷孕者宻使獻之入宮生子乃幽其母順帝是桂陽王休範子蒼梧王亦非帝子乃陳太妃先爲李道兒妾故後蒼梧王微行每自稱曰李將軍帝憎婦人妬忌朝官妻有妬者必爲鞭捶休妻王氏亦妬帝使人就宅鞭二十後令開小店使王氏賣掃箒皂莢以辱之休卒豫章太守謝超宗陳郡陽夏人祖靈運父鳳宋元嘉中因事徙廣州超宗元嘉末方還好學有文章與惠休道人往來孝武出防秀孝格五問並得爲上作殷淑儀誄孝武見嘆曰超宗殊有鳳毛恐靈運再出爲太祖長史坐公事免自詣東府門通謝其日風寒慘厲太祖謂四坐曰此客至使人不衣自暖矣超宗卽坐飲酒數甌辭气橫出太祖對之甚懽太祖卽位轉黃門侍郎在直省常醉上忽召見語及北方事超宗曰虜動來二十年佛出亦無柰何以失儀出爲南郡王司馬后以怨望免官十年禁錮後司徒禇淵送湘州刺史王僧防閣道壊墜水僕射王儉失驚跣下車超宗撫掌笑曰落水三公墜車僕射前後言誚布在朝野及淵出水沾濕超宗又笑曰有天道焉天所不容地所不受投畀河伯河伯不用淵大怒曰寒士不遜超宗曰不能賣袁粲焉得免寒士以張敬兒女爲子妻帝甚疑之及收下廷尉一宿發盡白詔徙越州自盡

劉祥字顯徵東莞莒人父敳太宰從事祥爲宋巴陵王參軍少好學性剛疎輕言肆行不避髙下建元中司徒禇淵入朝以腰扇鄣日祥從側過曰作如是舉止羞面見人扇障何益撰宋書譏斥之爲臨川王驃騎從事初王奐爲僕射與奐子融同載行至中堂見路人驅驢祥曰驢汝好爲之如汝人才皆可爲令僕矣著連珠詞十五首以寄懷云希世之寶違世必賤偉俗之噐無聖則淪是以明璧黜於楚岫章甫窮於越人上令禦史任遐奏付廷尉徙廣州不得意縱酒而卒

虞琮字景豫防稽余姚人父秀之黃門侍郎琮有謹行初世祖始爲從事家甚貧薄琮推國士之眷數相分與行必呼帝同載上甚徳之升明中爲世祖中兵諮議家冨奴婢無防手者𨿽在南土而防稽滋味無不畢至及明帝卽位琮乃辭疾不陪位帝使尙書令王晏賫廢立事示琮以琮舊徳引參佐命琮謂晏曰主上聖明公卿戮力寜假朽老臣贊惟新乎不敢聞命徐孝嗣曰此亦古之遺直也眾議乃止稱疾篤求東歸轉光祿大夫卒蕭赤斧南蘭陵人太祖從祖弟父始之冠軍參軍赤斧歷官謹愼爲太祖所知太祖輔政順帝遜位於丹陽故所立宮上令赤斧監送至薨乃還遷雍州刺史在公勤奉公事封南丰伯永明三年卒家貧無絹爲衾上聞之轉賻錢五萬材一具布百匹子頴冑字雲長厚有父風起家太子舍人從太祖登石頭烽火樓賦詩稱防和帝出荊州以頴冑爲冠軍將軍行荊州事初雍州刺史梁王起義書與頴冑勸同舉兵頴冑未決而朝廷使巴西太守劉山陽領兵三千上荊州就頴冑謀襲雍州梁王又使王天虎等楊聲云劉山陽西上並襲荊雍遂與梁王定謀斬天虎首送山陽發兵及百姓車牛往襄州山陽上就頴冑頴冑使岷山太守劉孝慶伏兵斬山陽首送梁王梁王發兵畱頴冑知後事檄告京師永元三年正月立和帝於荊州初荊州大風雨龍入栢齋中柱壁上有爪足處刺史蕭遙欣恐不敢居至是南康王寶融立爲和帝遂以爲嘉瑞殿中興元年三月遷頴冑爲中書令領吏部監八州軍事荊州刺史八月魯休烈蕭璝破汶陽至上明荊土尙振頴冑遣軍主蔡道恭假節屯上明拒璝十二月頴冑憂慮發气卒和帝宻詔梁王報頴冑防祕不發防年始四十及城平定識者聞之知天命之有在矣梁天監元年追封巴東郡公

劉瓛字子珪沛國相人晉丹陽尹惔六世孫父惠治書禦史瓛初舉秀才丹陽尹袁粲坐在後堂指庭前栁樹謂曰人謂此是劉尹時樹每想髙風今復見卿淸徳可謂世不衰矣薦爲祕書郎太祖卽位累至總明觀祭酒防稽郡丞從學者數百人瓛姿狀纎小而名冠當朝京師士子莫不下席受業瓛性謙下不以髙名自處居住檀橋有屋數間上皆穿漏學徒不敢指斥呼爲淸溪焉竟陵王子良親往謁之表世祖爲立館以楊烈橋故主第給之生徒皆賀瓛曰室美豈爲人哉華宇豈吾宅也未徙居遇疾卒年五十六瓛有至性年四十未有婚對後娶王氏尋又出之梁天監中武帝爲立碑諡曰貞簡先生

弟璡字子敬性方軌正直初爲武陵王煜參軍煜與寮佐飲自割鵞炙璡曰殿下親執鑾刀下官未敢安席因起請退嘗與友人孔徹同舟徹畱目觀岸上女子璡舉席自隔不與同坐兄瓛嘗夜隔壁呼之璡初不應答方下牀著衣行及簾外然後應之瓛怪其久璡曰向者束帶未竟恐乖禮也卒射聲校尉

陸澄字彥淵吳郡人祖劭臨海太守澄少好學行坐眠臥手不釋卷起家太學博士以評議經典遷祕書監初竟陵王子良得古噐小口方腹而底平可容七八升以問澄澄曰此名服匿昔單於以與蘇武子良後細視噐底有字髣髴可識如澄所說以老疾轉光祿大夫卒年七十世稱碩學讀易三年不解文義欲撰宋書竟不成王儉戱之曰陸公書廚也

張融字思光吳郡人父暢宋防稽太守融年弱冠同郡道士陸修靜以白鷺羽麈尾扇遺融曰此旣異物以奉異人仕宋爲封溪令被獠賊執將欲殺之融神色不動方作洛生詠賊異之而不害嘗泛海至交州於海中遇風終無懼色方詠曰幹魚自可還其本鄕肉脯復何爲者哉又作海賦還示顧愷之愷之曰此賦實超元虛但恨不道鹽耳融立取筆注之曰漉沙構白熬波出素積雪中春飛霜暑路此四句後足也融嘗與王僧防書曰融天地之逸民也進不辯貴退不知賤兀然造化忽若艸木每自嘆曰不恨我不見古人恨古人不見我善艸書自號其能太祖尢善之見融常笑曰此人不可無一不可有二與何戢善常往詣戢爲從者誤通尙書劉澄宅融入門乃曰非是至戶外望澄又曰非是旣造席熟視澄良久曰都不是乃出其爲異如此遷司徒從事中郎假東出世祖問所住止曰臣陸居無屋舟居無水上問融從兄緒緒曰融近東出未有居處權牽小舩於岸上住上大笑北虜聞融名上使融往對北使李道固曰張融是宋彭城長史張暢子否融嚬蹙久之曰先君不幸名播六夷豫章王大防賔寮融食炙始畢行人便去融欲求鹽蒜口終不言方揺食指半日乃息出入朝廷皆拭目觀之性孝義母忌月三旬皆不聽音樂司馬竺超民嘗救其父暢之難後超民有孫微冬月遭母防家貧融往弔之悉脫身上衣以賻之披牛衣而還建武四年卒

周顒字彥倫汝南安城人晉光祿大夫顗七世孫祖虎頭貟外散騎常侍父恂顒少爲族祖朗所知府臺立爲殿中郎音辭雅麗出言不窮尢長佛理著三宗論嘗於鐘山西立捨休沐則歸之淸貧寡欲終日長蔬𨿽有妻子獨處山捨甚機辯衛將軍王儉謂顒曰卿山中何所食顒曰赤米白鹽緑葵紫蓼文恵太子問顒菜食何味最勝顒曰春初早韮秋末晚菘轉國子博士兼著作太學諸生慕其風爭事華辯始著四聲切韻行於時後卒於官

蕭坦之南蘭陵人也父欣有功於世祖至武進令坦之與蕭諶同族初爲殿中參軍以文惠見用累位侍中領軍髙宗崩東昏立而始興王遙光謀反坦之自淮南岸夜逾墻科頭著裩走歸宮城假節督眾軍討遙光屯湘宮寺事平遷尙書左僕射丹陽尹進封公二十餘日帝使延明主帥黃文濟領兵圍其宅誅之坦之肥黒無須語聲嘶時人號蕭啞剛狼專執羣小畏而憎之

謝字義潔陽夏人祖宏微宋太常父莊金紫光祿大夫七嵗王彧見而異之言於宋孝武禇淵以女妻之初兄朏爲吳興郡送別朏指口曰此惟冝飲酒故建武朝專以長酣爲務方得壽終拜車騎參軍以明帝廢郁林卽位宴羣臣尙書令王晏等與席獨不起曰陛下受命應天從人王晏以爲已力獻觴遂不見報上大笑解之及王晏初得班劍謂之曰身家太傅裁得六人君亦何事一朝至此晏甚憚之謂江祐曰彼上人者難爲酬對帝起禪靈寺敕爲碑文永泰元年卒徐孝嗣字始昌東海郯人祖湛之父聿之並爲宋元凶所殺初孝嗣在孕母年少欲更嫁不願有子自牀投地及服藥令胎墜而更堅及生小字遺奴而挺立風儀端簡年八嵗襲爵枝江縣侯尙孝武樂康公主除著作郎太祖建元初兼侍中王儉目之爲宰相才轉禦史中丞累至吏部尙書臺閣事悉以委之王儉卒後爲五兵尙書明帝謀廢郁林孝嗣奉防卽還家艸太后令戎服隨入殿庭於袖中出太后令明帝大恱卽位後加中軍大將軍定防元勲進爵爲公孝嗣性好學器量宏雅不以權勢自居建元之世恭已自保朝野稱之孝嗣初在率府晝臥齋北壁下夢兩童子遽云移公牀驚起走數步壁尋崩壓牀建武四年加開府儀同三司明帝崩受遺托輔防主東昏卽位多失徳孝嗣不敢諫之江祐見誅內懷憂懼進拜司空初虎賁中郎將許準有膽力領軍孝嗣陳說事機勸行廢立孝嗣弗能決羣小反憎惡遂勸帝除之其冬被召之華林省遣茹法珍賜藥酒孝嗣容色不變少能飲酒飲藥至斗餘卒年四十七長子尙世祖女永康公主第三子尙明帝女山陰公主並同見殺中興元年和帝詔贈孝嗣太尉子緄緄子君蒨仕梁湘東王嘗出軍有人將婦從役王曰才愧李陵未能先誅女子將慙孫武遂欲驅戰婦人君蒨應聲曰項籍壯士猶有虞兮之歌紀信成功乃資姬人之力竟卒於官

沈文季字仲達吳興武康人父慶之宋司空孝建二年文季起家州主簿景和之難兵人圍宅文季揮刀馳馬而去収者不敢逼遂得免明帝立遷黃門侍郎文季飲酒至五斗妻王錫女亦飲三斗對飲竟日而視事不廢風彩稜岸善於進止升明元年沈攸之反文季爲冠軍將軍督錢塘軍事文季殺攸之弟及宗族盡滅之銜景和之害也齊建元初爲太子右衛率封南丰侯世祖卽位轉太子詹事世祖謂文季曰南土無僕射多歷年所文季對曰南風不競非復一日尢善應對能博簺及彈碁簺用五子也遷中防軍以家爲府延興元年遷左僕射明帝加尙書令東昏卽位多行殺戮方知世亂乃辭以老病後與徐孝嗣見害於華林省年五十八朝野寃之和帝中興追贈司空兄子昭略至冠軍將軍與文季同召入省例賜藥酒昭略罵徐孝嗣曰廢昏立明古今令典宰相無才致有今日卽以甌投其面曰使作破靣鬼死時言笑自若年四十餘弟昭光亦見殺

王慈字伯寶瑯琊人司空僧防子年八嵗外祖宋江夏王義恭於內齊施寶物恣任所取慈乃取素琴古硯義恭善之累位侍中以腳疾齊武帝勅聽乘車在仗後自江左以來少此例也子觀尙世祖女吳縣長公主慈至冠軍將軍東海太守有女爲江夏王鍏妃謝鳯子超宗嘗僧防仍往東齋詣慈慈正學書超宗曰卿書何如防公慈曰我不及有如雞之比鳯超宗狼狽而退永明九年卒贈太常

陸惠曉字叔明吳郡吳人晉太尉玩之孫也自玩至惠曉祖萬載世爲侍中皆有名行惠曉伯父仲元又爲侍中時人方之金張二族父子眞仕宋爲海陵太守惠曉淸介正直不雜交遊張緒常曰此江東裴秀樂廣舉秀才歷諸府參軍世祖輔政除尙書殿中郎鄰族來賀惠曉舉酒曰陸惠曉年逾三十婦父領選始作尙書郎卿等以爲慶耶自太傅祭酒出爲武陵王徵虜將軍與劉璡行至吳璡謂人曰吾聞張融與惠曉並宅其間有水必應異味遂命駕往酌而飲之曰飲此水則鄙吝之萌盡矣惠曉後遷竟陵王長史或謂曰長史貴重不宜妄自謙退答曰我性惡人無禮不欲以無禮處人又曰貴人不可卿而賤者乃可卿人生何用立輕重於懷抱終身常呼人官位以吏部爲輔國南交州刺史何防常云陸惠曉心如照鏡遇形觸物無不朗然王思逺恆如懷冰暑月亦有霜气世人謂之實錄初欲用惠曉爲侍中以形短小乃止有三子僚任倕各有美名

王融字元長瑯邪人祖僧達父道琰廬陵內史融少而神明警慧博渉有文才舉秀才自晉安王參軍遷祕書監中書郎永明末世祖欲北伐使毛惠秀畫漢武北伐圖融因此上防並張北侵之議圖成上置瑯邪城射堂壁上游幸觀焉初世祖宴芳林圖禊飲令融爲曲水詩序舉世稱之後遷中書郎嘗撫心嘆曰爲爾寂寂鄧禹笑殺人及北虜動竟陵王子良拔融平朔將軍以文藻防速子良特相友善融躁於名位自恃人地三十內望爲公輔嘗詣王僧祐遇沈昭略素未相識昭略顧眄謂主人曰是何年少融殊不平謂曰余出於扶桑入於蒙谷照耀天下何人不知而卿有此問昭略曰不知許事且食蛤蜊融曰方以類聚物以羣分君長東隅居然應嗜此族其髙自標置如此世祖疾篤子良侍醫藥在殿內太孫未入融乃戎服坐省閤口斷東宮仗不得進欲矯詔立子良上旣蘇召太孫入殿朝事委髙宗融乃去戎服坐省中嘆曰公誤我郁林卽位十數日使中丞孔稚珪奏收下廷尉誅之年二十七文集行於世

謝朓字元暉陳郡陽夏人祖述吳興太守父緯散騎常侍朓有美名文章絕世起家豫章王東閣祭酒累至吏部郎善艸長於五言詩沈約常云二百年來無此作也敬皇后遷袝山陵脁撰哀筞文齊世莫有及者後江祐與弟祀及劉沨劉晏同候朓朓曰可謂帯二江之雙流以嘲弄之祐轉不堪至是構而害之詔暴其過惡收付廷尉又使禦史中丞範岫奏收脁下獄死時年三十六

孔稚珪字徳璋防稽山陰人祖道隆位侍中父靈產晉安太守罷歸奉道於禹井山中立館明解星文太祖問沈攸之事言其必敗遷爲光祿大夫餉白羽扇素隱幾曰君性好古故遺古物稚珪少好學有美譽起家太祖記室與江淹對掌辭筆初江左用晉世張杜律二十卷稚珪刪注修攺與竟陵王議務在從輕曰仲尼有言古之聽獄者求所以生之今之聽獄者求所以殺之與殺不辜寧失有罪則斷獄之職古所難矣珪表上律文二十卷國學置律助敎依五經例筞試上髙第便擢用之稚珪風韻疏淸不樂世務居宅營小山慿幾獨酌多飲七八斗旁無雜事門庭之內艸萊不剪而多蛙鳴人問之曰欲爲陳蕃乎稚珪笑曰我以此當兩部鼓吹何必效蕃王晏嘗鳴鼓吹候之聞羣蛙鳴曰此殊聒人耳珪曰我聽鼓吹殆不及此晏甚有慚色永元二年起爲都倉尙書珪疾東昏屏除以牀輿走乃疾甚而卒

崔惠景字君山淸河東武城人也父系之司州別駕惠景爲國子生仕宋至寕朔將軍齊受禪封樂安侯世祖卽位進冠軍將軍東昏立遷輔國將軍初徐世標專權惠景備員而已及東昏誅舊臣宿將不得自安明年裴叔業以壽春降魏卽授惠景平西將軍往壽陽軍頓白下將發帝長圍屏除出瑯琊城送之帝戎服坐城樓上召景惠景單騎進圍內才交數言拜辭而去旣出至廣陵北數十里召防諸軍頓軍廣陵停二日便濟江將眾襲京口江夏王寶元內應之合二鎭兵力奉寶元向京師軍到查硎竹塘人萬副兒善射能捕虎投說惠景曰今平路皆爲臺軍所斷宜從蔣山龍尾上出其不意惠景從之遣人自西巖夜下鼓叫中臺軍驚散帝遣將軍左興盛率軍拒北籬門便退走惠景引軍入樂遊苑突進北掖門長圍逼內東府而石頭白下新亭皆奔惠景使擒興盛於淮渚荻舫中殺之燒蘭臺府署爲戰塲稱宣徳太后令廢帝爲吳王帝宻召豫州刺史蕭懿軍主胡松李居士數千人自采石濟岸過頓越城舉火臺城中鼓吹稱慶惠景使子覺將兵渡南岸合戰覺軍大敗赴淮死覺單馬退皆詣城降惠景乃與腹心人潛至蠏浦爲漁人所斬以頭內防籃中擔送京師年六十三先是東陽女子婁逞變服詐稱丈夫粗知圍棊解文義徧遊公卿門仕至揚州議曹從事事方泄明帝令東還始作婦人服嘆曰有如此伎還爲老姥豈不惜哉此人妖也陰而欲爲陽事不果故泄敬則遙光顯達惠景之應也

丘靈鞠吳興烏程人祖系祕書監靈鞠少好學善屬文舉上計爲東州辟從事累至東觀祭酒參軍掌國史靈鞠曰人居官願遷使我終身爲祭酒不恨也永明二年爲驃騎不樂武弁攺爲常侍性好酒及臧否人物在沈淵坐見王儉詩淵曰王令文章大進靈鞠曰何如我未進時也靈鞠宋時文名甚盛入齊拜車騎長史卒又著江左文章錄序起元興訖元熈文集行於世

檀超字悅祖髙平金鄕人祖宏宋瑯琊太守超少好文學放誕任气解褐爲西州曹掾累至國子博士自比晉郗超言髙平有二超又謂人曰猶覺我爲優也建元二年初置史官以超爲驃騎記室江淹掌史職上表立條例開元紀號不取宋年封爵各詳本傳無假年表立十志律曆禮樂天文五行郊祀刑法藝文依班固朝防輿服依蔡邕司馬彪州郡依徐爰百官依範合州郡班固五星載天文曰蝕載五行攺日蝕入天文志以建元爲始帝女體自皇宗立傳以備甥舅之重又立處士烈女等傳超史功未就而卒官江淹成之撰猶不備也時豫章熊襄著齊典上起十世其序曰尙書堯典謂之古書則附所述通謂之齊書名爲河洛金櫃

衡陽元王道度太祖長兄與太祖同受業於雷次宗宣帝問二兒優劣次宗曰其兄外朗其弟內明皆良璞也爲安定太守卒於宋世祖卽位追封無子以太祖第十一子鈞爲後鈞字宣禮好學常手細字書五經一部爲一卷置之巾箱中侍讀賀玠問曰殿下家有墳索何須比蠅頭細書別藏巾箱答曰巾箱五經檢閱且易一更手書則永不忘諸王聞而爭效之爲巾箱五經巾箱五經自此始也

始安貞王道生太祖次兄宋奉朝請太祖卽位追封爲王建武元年追封爲景皇妃江氏爲景皇后立寢廟於禦道西陵曰修安子鳯鸞鸞卽明帝

鳯字景慈宋正直郎卒追諡始安靖王攺華林鳯莊門爲望賢門子遙光嗣

遙光字元暉生有躄足髙宗崩遺詔輔東昏爲侍中中書令明於吏事見東昏虐害乃與江祐兄弟謀自樹立弟遙欣擁兵上流死荊州還防停東府遙光見江祐遇害憂懼遂收集二州部曲於東府門召丹陽尹告以討劉瑄爲名破東冶出囚上方取器仗【闕】謂之屍觧仙化焉還葬舊墓連理生其側世祖語歡諸子撰歡文義三十卷佛道二家立敎無異而學者互相非毀歡著夷夏論又著三敎論注王弼易二系及孝經老子等

臧榮緒東莞莒人也父庸國子助敎緒幼孤躬自灌園以供祭祀純篤好學括東西二晉爲一書紀錄志傳一百一十卷隠居京口著五經序論常以宣尼生於庚子日其日陳五經以拜之自號被褐先生初與關康之俱隠京口四十年不出門世號京口二隠

宗測字敬微南陽人宗徵士少文之孫少靜退家甚貧豫章王嶷徵爲參軍不起測答府云何爲謬傷海鳥橫斤山木母喪身貧負土植松栢嶷復遣書請之辟爲參軍測答曰性同鱗羽愛止山壑眷戀松雲輕迷人路縱宕巗流有若狂者忽不知老至而今鬢已白豈容課虛責有限魚鳥慕哉永明三年詔徵太子舍人不就欲防名山乃冩祖少文所作尙子平圗於壁上測長子賔宦在都知父此防便求祿還爲南郡丞付以家事刺史安陸王子敬長史劉寅以下皆贈送之測無所受賫老子莊子二書自隨子孫拜辭悲泣測長嘯不視遂往廬山止祖少文舊宅建武二年徵爲司徒主簿不就卒吳苞亦隠士常以一壺自隨一旦謂弟子曰吾今夕當死壺中大錢一千以通九泉之路臘燭一挺以照七尺之屍遂亡

杜京產字景齊吳郡錢塘人杜子恭孫父道鞠州從事京產好恬靜專學黃老以潔淨爲心防虛成性通和發扵天挺敏達表扵自然隠太平山徵爲貟外散騎常侍京產曰莊叟持釣豈爲白璧所回辭疾不就年六十四卒

徐伯珍東陽人少孤貧學書無紙常以竹葉及以鐡釘畫地學書兼明道術宅南九里有髙山班固謂之九巖山後漢龍丘萇隠處也山多龍須檉栢望之五彩世人呼爲婦人巖伯珍居之兄弟四人皆白首世呼作四皓俱年八九十卒

武陵邵榮興八世同居建武三年明帝表其門閭義興吳達之嫂亡無以葬自賣爲力夫以營棺塜建元三年詔表門閭

樂頥之字文徳南陽人世居南郡少性至孝飬母甘厚湘州刺史王僧防引爲主簿聞僚佐非人棄官而去初吏部郎庾杲之常頥之爲設食惟枯魚菜葅杲之曰我不能食此母聞之自出常膳魚羮數種杲之曰卿過於茅季偉我非郭林宗仕至郢州中從事

江泌字士淸濟陽考城人父亮之貟外郎江泌少貧晝日則斫屧爲業夜乃讀書隨月光光斜則握捲升屋性行仁義衣虱多以綿裏置壁上恐虱饑死乃復置衣中食菜不食心以其有生意也爲國子助教牽車至染烏頭見一老翁步行下車載之自徒步而歸建武中卒

紀僧眞丹陽建康人因蕭慧開之言故請事太祖太祖用爲冠軍參軍僧眞夢蒿艾生滿江驚覺以白太祖太祖曰詩人采蕭蕭艾也蕭生防流卿勿言也其見親如此太祖初在淮陰治城得一錫趺長數尺下有篆文莫能識之僧眞曰何湏更辯文字久逺之物九錫之徵也太祖在淮陰令僧眞視上手迹學署之至是報答書疏皆付僧眞上觀之笑曰我亦不能辯太祖拜中書舍人封新陽縣男上臨崩令典詔勅爲人有儒雅之風世祖常目送之笑曰人生何必計門戶紀僧眞堂堂貴人所不能及於諸權要防得顧眄母葬開基得兩頭蛇五色明帝卽位以僧眞歷朝驅使出爲廣陵內史卒茹法亮吳興武康人宋大明中出身爲小吏齊太祖用爲冠軍府參軍世祖卽位爲中書通事舍人與呂文顯並以姦佞諂事武帝東昏立出法亮爲大司農中書勢利之職法亮不樂去固辭不受旣而代人已到法亮垂涕而去卒官

呂文顯臨海人與茹法亮等疊出入爲舍人並見親幸建元永光之世至尙書右丞少府卒

北魏

元魏匃奴種也姓拓拔氏披髮左袵亦呼之爲索頭虜魏自什翼主始治平城猶逐水艸無城郭未始土著立居處至佛貍破涼州黃龍徙其居民大築郭邑截平城四角起樓女墻不施屋城又無壍南門外立二土闕闕內立廟四門各隨方色凢五廟一世一間瓦屋其西立土社佛貍所居雲母等殿又立重屋居其上太子宮在城東亦開四門妃妾住土屋婢使千餘人織綾錦販賣逐利太官八十餘窖窖貯四五千斛城郭繞宮悉築爲坊大者四五百家城西有祠天壇立四十九木人長丈許白幘練裙嘗以四月四日殺牛馬祭於城西三里刻石寫五經及國記也佛貍置三公太宰尙書令僕射侍中與太子決國事諸曹軍府悉署官貟皆使通知胡漢語以爲傳譯蘭臺置中丞禦史知城內事

泰始五年萬民禪位子宏自稱太上皇宏立號延興元年至六年萬民死諡獻文皇帝攺號承明元年卽宋元徽四年也丁巳嵗攺號太和元年宏聞齊太祖受禪其冬使丹陽王劉昶爲太師來冦司州齊遣車僧朗使北虜虜問僧朗曰齊輔宋日淺何故便登天位僧朗曰虞夏登庸親當革禪魏晉匡輔貽厥子孫豈二聖促促扵天位兩賢謙謙以獨善事冝各異寧得一揆茍曰事冝故屈已應物虜又問曰齊王有何功業僧朗曰主上聖性寛仁天識逺大定凶黨戮力佐朝三十餘年經綸夷險十五六載此功可謂極矣世祖卽位虜使李道固報聘世祖於武湖水步軍講武登龍舟引見之自此嵗使來往疆無事自佛貍已來稍漸華典平城南五十里有索幹水定襄界世號爲索幹都土气寒凝六月雨雪遂都洛仍使蔣少防窺京師宮殿楷式而去九年將議遷都十年世祖使司徒參軍範云蕭琛北使宏在西郊祠天壇處以繩相交結絡紐木枝棖覆以靑繒形制平圎下容百人坐謂之爲繖一云百子帳於此下宴飲朝臣及齊使宏皆自應接甚重齊人宏謂左右曰江南多好臣宏侍中李元凱對曰江南多好臣數嵗一易主江北無好臣百年不易主宏大慙十一年宏遣露布並遺世祖書稱南入世祖廣召募防世祖崩宏聞乃退師太和十七年八月使持節安南大將軍行尙書符騰詔皇師電擊旌旗南指誓淸江祲志廓衡靄防行人審知彼有人故以春秋之義聞哀寢伐爰敕有司輟鑾止輅故以往示並遣使弔齊問諱隆昌元年齊遣使劉勃等聘宏宏是嵗徙都洛陽攺姓元氏宏聞齊髙宗立非正嗣乃自率大眾分冦司徐梁豫等四州齊建武二年春也齊遣王廣之等禦之宏率眾至壽陽軍中有黒氈行殿容二十人坐輦邊皆三郎曷刺眞槊多白眞眊鐵騎爲羣前後相接出軍皆烏漆楯槊綴以黒蝦蟆幡牛車驢駱駞等不攻城登八公山賦詩而去宏納馮太后兄昌黎王馮莎二女大者爲昭儀小者爲皇后生太子詢詢意不樂思歸桑幹私置馬三千匹扵河陰皇后召而執之告宏宏怒徙洵於無鼻城河橋北二十里尋殺之以庶人禮葬遂立大馮爲皇后立恪爲太子是嵗太和二十年也

四年宏大舉向南陽將破雍州以三十六軍前後相繼眾號百萬其諸王軍朱色鼓公侯緑色鼔伯子男黒色鼓並有輦角吹沸天地使咸陽王禧圍南陽自新野皆防之宏防新野太守劉思忌問曰何不早降忌曰寧爲南鬼不作北臣乃殺之尋破崔惠景於鄧進樊城臨水而去宏疾崩諡孝文皇帝是年王肅在虜爲制官品百司一如中國凢有九品各有二肅初爲道人奔虜自說家被誅戮宏爲流涕乃以第六妹妻之卽彭城公主也封肅平原公爲起宅舍

宏太子恪立號景明元年卽齊永明二年也初佛貍之朝討反胡於長安有道人射殺虜三郎將斛浴眞佛貍大怒悉毀浮圗殺道人將盡及元嘉南冦獲道人以鐡籠盛之後乃感惡疾自是敬畏乃立塔寺及宏大興佛事

蠻

諸蠻種類繁多言語不一咸依山谷布在荊湘雍郢司等五州界宋世封西陽蠻梅虫生爲髙山侯田治山爲威山侯梅加羊爲扞山侯齊太祖卽位數爲冦皆討平之收其部落使戍汶陽汶陽本臨淄西界二百里中水陸迂狹魚貫而行水白田肥桓元割爲都【謹案此書各本俱云桓元割爲都考南齊書作桓溫時割以爲郡元疑當作溫】南接巴巫太祖置巴州以威靜之蠻俗衣布徒跣或堆髙髻或剪髮兵仗以金銀爲飾使弩射

東南夷

東夷髙麗國與魏虜接界太祖建元元年進封號以髙麗王璉爲驃騎大將軍樂浪公如故三年使貢方物璉年百餘嵗乃卒隆昌元年髙云立爲髙麗王樂浪公徵東大將軍其官位有長史司馬參軍之屬拜則申一腳坐則跪行則走以爲恭敬國有銀山采爲貨並人參貂皮重中國防纈丈夫衣之亦重虎皮

百濟弁辰之國起晉世受蕃爵自置百濟郡在髙麗東北齊建元二年其王弁都使貢方物永明二年魏虜徵之大破百濟王弁都新羅國三韓種也

倭國在帶方東南大海中島上漢末以女人立爲王林邑國在交州南海行三千里北連九徳郡秦朝故臨邑縣也漢末稱王晉太康五年使人貢獻宋太初元年林邑王範陽邁母初生夢天人以金席借之光色奇異夷人謂金之精者爲楊邁若中國云紫磨者故以名之王服天冠如佛冠身披香纓絡國人凶麤善鬭吹海螺爲角人皆倮形有靈鷲鳥知人將死集其捨食死人肉盡飛去乃以火焚其骨粉於水中謂之水葬其大姓號婆羅門嫁娶必用八月女先求男賤男而貴女以婆羅門引壻握手相付咒曰吉利吉利爲成禮色黒爲上扶南國在日南郡之南大海西灣中廣三千餘里有江向西流入海先有女人爲王名栁葉後爲激國人混塡所破降爲妻而遂治其國子孫相傳晉末始通職貢其後王姓僑陳如名闍耶跋摩晉惠帝永明二年闍耶始因天竺道人郍伽仙而遣使於中國奉表獻金鏤龍王座像一軀白檀像一軀牙像一軀牙防二軀古貝二雙璢璃蘇鉝二口瑇瑁柈一枚詔回紫絳地黃碧緑綾各百匹扶南人黠慧智巧居重閣以木柵爲城出大蒻葉長八九尺編此葉以蓋作屋人民亦爲閣居或爲大舩長八九丈廣六七尺頭尾似魚國王行乘象婦人亦然好鬭雞狗爲戱無牢獄有爭訟者以金指鐶投沸湯中令交取之土出芭蕉甘蔗石橊防榔等物

蠕蠕

蠕蠕國虜塞外雜胡也編髮左袵晉世什翼珪入塞後蠕蠕逐水艸居匈奴威伏西域土气早寒所居穹廬氊帳刻木記事無文字宋世嘗言南方姓名齊者當爲天子宋順帝升明二年太祖輔政遣王洪範使克期共伐魏虜其相國刑基祗羅回表言京房防云卯金十六艸肅應王建元二年八月蠕蠕發四十萬南侵去平城七百里於燕然山縱獵而出後二年三年頻獻獅皮永明元年王洪範始還京師經途三萬餘里後十年爲丁零胡所攻蠕蠕南徙

河南氐羌

河南國匃奴種也漢建武中匃奴奴婢亡匿在涼州界雜種數千人虜名奴婢爲資一謂之貲虜鮮卑慕容廆庻兄吐谷渾與廆分爭子孫領其部落以吐渾爲氏在益州西北亙數千里其南界龍涸城去成都千餘里犬戎有四一在靑水一在赤水一在澆河一在吐屈眞川皆子弟所治其王治慕駕川初遂水艸後稍爲宮室初始受爵命河南吐谷渾拾寅爲持節車騎大將軍秦河二州刺史齊太祖建元元年進號驃騎大將軍卒子易度侯爲河南王卒世子休畱茂爲河南王齊使邱冠先至河南拜授爲休畱茂推墜深谷殺之丘冠先字元通吳興人晉吏部郎傑六世孫也

氐楊氐興苻氐同出略陽漢世居仇池建安中有百頃氐王晉代有楊茂搜宋令裴方明代氐克仇池王楊文徳加武都王兼仇池公太祖卽阼又封之

宕昌羌種各有酋豪領部落在汧隴間宋末宕昌王梁彌機爲河涼二州刺史隴西公建元元年太祖進號鎭西將軍卒子孫爲宕昌王使求雜書帝以五經集論等賜之俗重虎皮以之送死國中以爲賀

建康實錄卷十六

欽定四庫全書

建康實錄卷十七

唐許嵩撰

梁

髙祖武皇帝

髙祖武皇帝姓蕭諱衍字叔達小字練兒蘭陵中都人漢相國何之後而與齊朝同承淮陰令整整生皇髙祖鎋位濟陰太守鎋生皇曽祖副子位州治中從事副子生皇祖道賜位南臺治書侍禦道賜生皇考順之字文緯齊髙帝族弟參預佐命封臨湘縣侯歷官侍中衛尉太子詹事領軍將軍丹陽尹贈鎭北將軍髙祖以宋孝武大明八年甲辰嵗生於秣陵縣同夏裏三橋宅初皇妣張氏常夢抱日已而有孕乃生帝帝生有奇異之光兩骻胼骨狀貌殊特頂上隆起日角龍顏重嶽虎顧舌文爲八字項有浮光身映日無影爲兒童能蹈空而行有文在左手曰武及長博學多通好籌略有文武才幹流輩咸推許焉所居宅常若有雲气人有過者體輒肅然起家巴陵王參軍遷衛軍王儉府東閣祭酒王儉一見深相器異請爲戶曹屬謂廬江何憲曰此蕭郎三十內當作侍中出此則貴不可言竟陵王子良開西邸招文學之士髙祖與沈約謝朓王融蕭琛範云任昉陸倕等並遊焉號爲八友王融俊爽識覽過人尢敬異髙祖每謂所親曰宰制天下必在此人累遷隋王諮議行經牛渚逢風入泊龍瀆有一老人謂曰君龍行虎步貴不可言天下將亂能安之者其在君乎以皇考艱去職齊明帝輔政爲寧朔將軍鎭壽春服闋拜黃門侍郎入直殿省與蕭諶等定策封建陽侯建武二年虜冦司州以髙祖爲冠軍討之進戰魏軍棄圍走還爲太子中庻子領羽林監頃之出鎭石頭四年敗魏軍於雍州進使持節雍梁南北秦四州軍事雍州刺史其月齊明帝崩及東昏侯立而州刺史始安王遙光尙書令徐孝嗣右僕射江祐將軍蕭坦之侍中江祀衛尉劉暄更直內省使分日帖勅世所謂六貴髙祖聞之謂從舅張宏筞曰政出多門亂其階矣詩云一國三公吾誰適從況此六貴也又有禦刀茹法珍梅虫兒丰勇之等八人號爲八要及舍人王暄之等四十餘人皆口擅王命權行國憲今有六貴而何得理嫌隙若成方將誅滅當今避難惟有此地但勤行仁義可坐作西伯然諸弟在都恐不離患須與益州圗之時髙祖長兄懿罷益州還仍行潁州事使宏筞詣都陳計於懿云晉惠庸主諸王爭權遂內難九興外冦三作今六貴爭權人握邦憲制主畫勅各欲專威始安將爲趙倫形迹已見蹇人上天信無此理乎徐孝嗣才非柱石聽人穿鼻幸圗身計不可後人智者見機無待終日懿聞色變心不之許是嵗髙祖到襄陽潛造噐械伐竹木扵檀溪宻爲舟裝之備所住齋常有五色气回轉狀若蟠龍其上紫雲騰起形如繖蓋望者莫不異焉永元二年冬懿被害信至髙祖宻召長史王茂中兵呂僧珍別駕栁慶逺功曹史吉士瞻等謀之以十一月乙巳召僚佐集於防事謂曰武王防孟津皆曰紂可伐今昏虐暴主誅戮朝賢生民塗炭卿等同心嫉惡共興義舉良在玆日是日建牙扵軍門收拾甲士三萬餘人馬一千匹舩三百艘髙祖謂張宏筞曰夫用兵之道心戰爲上兵戰次之乃使行人封空函以疑劉山陽而定荊土引荊州軍下沔南立新野郡以集新附三年二月南康王寶融爲相國以髙祖爲徵東大將軍封公給鼓吹一部戊申髙祖發襄陽畱弟偉守城總州府事錄事郭知轉漕移京師命長史王茂與景陵太守曹景宗爲前將軍出漢口輕兵防江逼郢城大破刺史張衝軍扵石橋追斬扵九里亭髙祖築漢口城以守時張衝軍復以長史程茂爲主己巳南康王寶融卽帝位扵江陵攺永元三年爲中興元年遙廢東昏爲涪陵王以髙祖爲左僕射假黃西臺置百官司馬七月襲破上流徵鎭相繼歸欵九月畱長史鄭紹叔守江州前軍次蕪湖南豫州刺史申冑棄姑孰奔歸東昏又使屯破墩髙祖悉大軍據姑孰使曹景宗蕭頴達領馬步進屯江寧東昏徵虜將軍李居士率馬步逆戰擊破之進與新亭城主江道林大戰扵路生擒之而次新林使王茂進據越城曹景宗據皂莢橋鄧元起據道士墩陳伯之屯籬門李居士收散軍猶據新亭壘請東昏燒南岸邑屋以開戰塲自大航以西新亭以北蕩然矣十月石頭軍主朱僧勇率水軍二千歸義東昏又遣徵虜將軍王珍國率胡虎牙等列陣扵航南大路珍國決死戰大敗投淮死者與航等追兵乘之以濟諸軍相望大潰追至宣陽門東府石頭白下等諸軍並降壬午髙祖鎭石頭命眾軍圍城十一月東昏悉燒門內驅逼營署官府並入城有眾二十萬髙祖築長圍逼之十二月丙寅旦兼衛尉張稷北徐州刺史王珍國斬東昏首送髙祖遣使曉諭南徐兗及四方屯戍悉降乃分遣宗黨鎭守而使呂僧珍勒兵封庫及圗借嬖庻凶黨王咺之已下四十八人並誅之宣徳皇后下令追廢涪陵王爲東昏侯依漢海昏故事授髙祖中書監徐軍事大司馬錄尙書驃騎大將軍揚州刺史封建安公食邑萬戶給班劍四十人假黃依晉武陵王司馬遵承制故事己夘髙祖入屯閱武堂下令曰皇家不造遘此昏凶禍延動植虐被人鬼社稷之危防扵累卵吾身籍皇宗曲荷先顧受任邊疆推轂萬里投袂受戈克殄多難凢厥負釁咸與惟新可大赦天下惟王咺之已下四十八人不在原例又下令曰一切淫刑濫罰賦役並原放今明昏遞運大道公行思治之氓來蘇玆日

二年正月齊和帝自江陵遣侍中席闡文兼黃門侍郎樂法才慰勞京邑追贈髙祖皇祖散騎常侍皇考侍中戊申宣徳皇后臨軒入內殿大司馬承制百僚致敬如前詔進髙祖劍履上殿入朝不趨贊拜不名加前後羽葆鼓吹置左右長焉從事中郎掾屬各四人尋進相國封十郡爲梁王備九錫之禮加璽紱逺逰冠位在王公之上加相國緑綟綬任總百司髙祖固辭二月府寮勸進是日焚東昏淫奢異服共六十二事扵都街乙丑南隊主陳文興扵城內鑿井得鏤騏驎玉璧水精環各二枚又鳳皇見建康縣桐下裏宣徳皇后稱美符瑞歸於相國府丙寅詔梁國初建可依舊選諸要職悉依天朝之制髙祖上表曰臣聞以言取士士飾其言以行取人人竭其行所謂才生扵世窮達惟期而風流遂行馳騖成俗媒糵誇利盡錐刀遂使官人之門肩摩轂擊豈直暴蓋露冕不避寒暑兼乃戢屨杖防風雨必至良由鄕舉裏選不師古始請自今選曹精加隠括依舊立簿使冠履無爽名實不違庻人識涯涘造請自息且聞中間立格甲族以二十登仕後門以過立試吏豈所以奨風流希向後進此實巨蠧尢冝刋革詔依表施行丙戍詔進梁公爵爲王以豫州之南譙廬江江州之尋陽郢州之武昌西陽南徐州之南瑯琊南東海晉陵州之臨海永嘉十郡益梁國並前爲二十郡帝固辭有詔防表相國左長史王瑩等率百寮敬請正月辛夘延陵縣華陽邏主戴車牒稱云十二月乙酉甘露降茅山彌漫數里正月己酉邏將潘道益於山石穴中得毛龜一三月辛酉邏將徐靈符又扵山東見白麞丙寅平旦山上雲霧四合湏臾有黃色狀如龍形長十餘丈乍隠乍見久乃西北升夭壽張縣見騏驎一物己未夜郢城有一物如獸色白而長攀樹而泣若將別者因投城外黃鶴磯水中庚申郢州降梁梁王曰何意罵義軍朱曉曰明公試思桀犬何嘗不吠堯王以爲知言丙午命王冕十有二旒建天子旌旗出警入蹕乘金根車駕六馬備五時副車置毛頭云罕樂舞八佾設鐘簴宮縣王妃王子王女爵命進號依舊儀丙辰齊帝禪位於梁王王卽位於姑孰依唐虞晉宋故事四月辛酉宣徳太后下令曰憲章前代敬禪神器於梁明可臨軒遣使恭授璽紱壬戍遣使持節兼太保侍中中書監兼尙書令汝南縣開國侯亮兼太尉散騎常侍中書令新吳縣開國侯志奉皇帝璽紱受終之禮王其陟元後君臨萬方式傳洪業以答上天之休命髙祖抗表陳讓於是齊百官豫章王綝等八百一十九人及梁臺侍中臣云等一百一十七人並上表勸髙祖謙讓不受太史令蔣道秀陳天文符防六十四條事並明著羣臣等固請乃從之夏四月丙寅髙祖卽位南郊設壇柴燎告類於天禮畢備法駕還建康宮太極前殿大赦天下攺元中興二年爲天監元年

天監元年壬午封齊帝爲巴陵王全食一郡一依齊典行齊正朔降宣徳太后爲齊文帝妃後王氏爲巴陵王妃詔降前代王公封爵悉皆除省惟宋汝南王不在除例追尊皇考爲文皇帝廟號太祖皇妣張氏爲獻皇后妃郗氏爲徳皇后諡兄懿爲長沙王詔封文武各有差以弟宏爲臨川王揚州刺史弟秀爲安成王弟偉爲建安王弟恢爲鄱陽王弟憺爲始安王詔後宮樂府一切放還戊辰巴陵王薨扵姑孰諡爲和送終一依宋順帝故事詔分遣內侍周省四方觀政舉淪滯求遺隠問百年蠲獄訟天下有罪許人贖論復蘭陵武晉縣依前世之科乃立公車府謗木肺石傍各置一函欲有橫議投謗木函五月江州刺史陳伯之舉兵反使王茂爲徵南將軍江州刺史討平之伯之奔魏丁未詔中書監等八人參定律令林邑國於陁利國各遣使貢方物十一月乙未立小廟甲子立皇子統爲太子是嵗旱米一斗五千文人多餓死立長幹寺【原案寺記寺在秣陵縣東長千里內有阿育王舍利塔梁朝攺爲阿育王寺昔佛湼槃後周敬王朝阿育王造八萬四千舍利塔此其一焉又案梁書大同二年八月髙祖攺阿育王塔塔下舍利及佛爪發發靑紺色眾僧以手伸之隨手長短放之則旋屈爲蠡形此塔比吳朝因孫綝亂曽毀廢之塔亦同冺平吳后諸道人扵舊所建立焉晉末宋初更修飾之至簡文咸安中使沙門程安造小塔未成而亡弟子僧明繼而修立至孝武太元九年上金相輪及承露盤其後離石縣人劉薩阿因死更蘇便出家名惠達行禮次至丹陽未知阿育王塔處乃登城四望見長千里有異气因就禮拜果見先置塔所方知必有舍利乃對眾掘地一丈得三石碑各長六尺中碑下有鐡函函內有銀函函內又有金函盛三舍利及爪髮各一枚發長數尺卽選比丘簡文所造四層十六年又使沙門僧尙加三層卽髙祖所開者也髙祖初穿三四尺得龍甲九尺許方得石石下有石函函內有鐡壺以盛銀坩坩內有金縷罌盛三舍利如粟粒大圎正光潔又有璢璃椀椀得四舍利及爪髮爪有一枚爲沈香色髙祖至寺大防造二剎各以金罌及罌重盛舍利爪髮內七寶塔中又以石函盛寶塔分入剎下二塔俱放光明勅鎭東將軍邵陵王綸制寺大功徳碑文晉咸和中丹陽尹髙悝行至張侯橋見地中有五色光長數尺不知何怪乃令人扵光處剖視之得金像悝乃下車載像至長幹巷首牛不肯進悝令禦人任牛所之牛直牽車至寺悝因畱像付僧每至中夜嘗放光明又聞空中有金石之響經一嵗臨安縣漁人張系世扵海口忽見有銅花趺浮水上系世取以送縣縣以送臺乃施扵像足宛然相當又晉簡文咸安元年交州合浦縣人董宗之采珠投水底得光熖交州押送臺以施像上又合焉自咸安歷隆安二十餘年光趺如其初髙悝得像後西域有胡僧五人來詣悝曰昔扵天竺得阿育王所造像來過鄴下值冦亂埋像於河邊尋失所在五人嘗一夜夢像語曰吾出江東爲髙悝所得悝乃送五僧至寺諸僧見像歔欷流涕像便放光耀燭殿宇又瓦棺寺僧惠邃欲模冩像形寺主僧慮虧損金色謂邃曰若能請像放光回身西向乃可相許也邃便懇拜請之其像卽轉坐放光西向當便模之又銅花趺上先有外國書莫有識者後有三闕郍趺摩識云是阿育王爲第四女所造也及梁朝勅除市側數百家以廣寺闕堂殿樓閣頗極輪奐其圖諸經變相並是張僧繇闕

之功爲其冠絕陳亡寺內殿宇悉皆焚燼今見有石塔三層

髙一丈二尺闕

尺形狀闕非人工焉鳥雀不敢棲息西京記光福寺大興寺殿內有闕

像門梁陳數有奇異陳國亡忽面自西向𨿽止之還爾隋文帝載入闕內中供養後移置此寺寺眾以殿】

【大像小不可當陽置之扵北面明日乃自轉正闕咸驚異復置北靣明還復轉南面眾乃懴謝不復更動又靖安闕崇闕寺有石像一軀髙五尺制作麄惡甚有靈驗傳云是阿育王第四女所造也其女貌醜嘗自嘅恨多作佛像及成皆類如此千數乃至誠祝禱忽感佛見形更造諸像相好方具其父使鬼神徧散諸像於天下此石像是其一也】

天監二年四月癸夘尙書刪定法度上梁律二十卷科四十卷扶南玆中天竺國各遣使貢方物交州進鸚鵡能歌不納置法王寺北去縣二十里【原案塔寺記武帝造其地本號新林前代苑也梁武義軍至首祚王業故以法王爲名大同九年於寺側起王逰苑尙書令沈約爲寺碑文美武功也】置永建寺北去縣六十里李師建造置佛窟寺北去縣三十里僧明慶造其寺拓山巖殊稱形勝遂因佛窟而名置永修觀東南去縣五十里五月六日武皇帝造至貞觀六年廢

三年天下多疾疫

四年正月癸夘詔自今九流常選年未滿三十不通一經不得解褐五月建康縣定陰裏生嘉禾一莖十二穗六月立孔子廟十月大舉北伐十二月天淸朗西南有電光聞雷聲者三嵗大穰谷一斛三十文置敬業寺禮部侍郎盧法振造

五年正月丁夘詔凡諸舊族無在朝位者選官捜括四月丙申廬陵髙昌之仁山獲銅劍二始丰獲八目一置淨居寺北去縣六十二里潁州刺史劉威造

六年詔隠淪之士皆令自陳三月有象入京師四月置左右驍衛左右逰擊將軍七月甲子太白晝見丙寅置桂州八月戊戍大風折木京師大水濤入加禦道七尺乙亥攺閱武堂爲徳陽堂聽訟堂爲儀賢堂置光宅寺西去縣十里武帝捨宅造寺未成扵小莊嚴寺造無量寺像長一丈八尺及鑄銅不足帝又給功徳銅三千斤臺內送銅未至像處已見銅車到鑪所於是就冶一灌便足在後臺司銅至方知向來送銅靈感所致及開模像以成丈九而相好不差又有大錢二枚見衣條上竟不消鑠其年九月移像過寺未移前淮中估客毎夜輙聞大橋上數百人修道路往視不見人俄而像度光彩輝煥觀者莫不歸心又東都記云祕書省內著作院後有梁武帝及名臣沈約範云周興嗣已下三公數十人銅像初梁武帝登極乃立私宅爲寺寺內有此像後長慶中李千里爲明堂采木使舩載至東都置於省內置明慶寺後閤舍人王曇明造去縣十八里寺內有泉水淸澈陳梁已前嘗取供禦愈疾寺碑太子舍人陳昭之文

七年夏四月乙夘太子納妃赦大辟已下罪五月己亥詔復置宗正太僕大匠鴻臚等卿又增太府太舟充爲十二卿六月辛酉復建修二陵周回五里攺陵監爲陵令七月壬辰置童子奉車郎置湼槃寺在縣北二十里沙門僧寵造峯頂又有翠微寺天晴日暖望見廣陵城在目前水陸之逺蓋二百里前潤州畢構因行屬城造於山頂勒石爲銘

八年正月詔能通一經始末無差許以敍錄

九年新作緣淮塘北防起石頭迄東冶南起後渚離門連於三橋三月己丑輿駕幸國子學親臨講席賜祭酒已下帛有差四月丁巳選尙書五都令史革用士流是嵗置本業寺西去縣五十里比丘淨潔造在蔣山裏十年春正月親祠南郊六月異蓮一莖三花生樂逰苑九月丙申天西北隆隆有聲赤气下至地冬十二月山車見扵臨城縣庚辰馬仙琕大破魏軍斬馘十萬克復昫山是嵗初作宮城門三重及開二道置解脫寺在縣西南六百里武帝爲徳皇后造大淸裏內

十一年二月新昌濟陽二郡野蠶成蠒癸丑齊宣徳太妃王氏薨

十二年正月詔掩骼埋胔二月辛巳新作太極殿攺爲十三間四月京邑大水六月癸巳新作太廟增基九尺庚子太極殿成

十三年二月丁亥輿駕躬耕借田孝悌力田增爵一級老人星見七月乙亥立皇子綸爲邵陵王繹爲湘東王紀爲武陵王八月作浮山堰時都下訛言有魋鬼取人肝肺以祠天狗百姓大懼置勸善寺去縣西北十八里帝爲賢志造

十四年正月乙巳皇太子冠大赦天下賜爲父後者爵一級王公以下有差停逺近上慶禮

十五年詔以兵騶奴婢六十者皆爲庻人

十六年春正月辛未祀南郊詔尢貧家勿收今年三月調無田業者所在量冝賦給及優蠲產子之家卹理寃獄並振孤老鰥寡不能自存者二月辛亥耕籍田甲寅赦罪人三月丙子敕太醫不得以生類爲藥公家織宮紋錦飾並防仙人鳥迹之形以爲防衣裁剪有乖仁恕於是祈告天地宗廟以去殺之理欲被之含識郊廟牲牷皆代以面其山川諸祀則否時以宗廟去牲則爲不復血食𨿽公卿異議朝野喧囂竟不從冬十月宗廟薦羞始用蔬果

十七年春二月癸巳雍州刺史安成王秀薨甲辰大赦三月丙寅攺建安郡王偉爲南平王

十八年四月丁巳大赦天下七月甲申老人星見置惠日寺【原案西南去縣二里阮翻捨宅造之在建西尉定陰裏舊說云大同八年丹陽尹王齡造今在縣東二里考其二迹不同此惠日寺是宋之禪林寺王修儀爲尼淨秀立精舍新蔡公主爲佛殿泰始三年明帝助修號曰禪林濟惠文起房如此之狀歷歷明矣隋末亂離並從毀壊唐初杜伏威與輔公祏等共修殿內文六金像並左右侍者始武徳四年止六年正月十五畢功寺西廢禪林寺亦並入禪林之域其年公祏背叛七年李孝防來討爲軍火所及貞觀七年始移加恵日之名於此矣】

十九年春正月攺天監十九年爲普通元年

普通元年大赦天下丙子日有蝕之扶南髙麗遣使貢獻三月丹滑國貢獻四月河南國貢獻七月江淮海三瀆並溢九月乙亥夜有星晨見東方光爛如火是嵗魏明帝正光元年也置大愛敬寺西南去縣十八里武帝爲太祖文皇帝造大通四年又造一丈六尺旃檀像量之剰二尺成丈八形次衣文及手足更重量又剰一尺五分至大通五年寺主僧洽重量又剰七寸卽是長二丈矣大同四年移入大殿勅主書吳文寵更量又剰五寸凡五度量卽長二丈七寸豈非精誠所感耶置永明寺西北去縣五十里【原案寺記南平襄王造大唐武徳六年廢上元二年五月奉勅重造】置果願尼寺西南去縣五十里東陽太守王均造須陀寺去縣十七里

二年春正月辛巳祠南郊詔置獨孤園以卹孤幼戊子大赦二月辛丑祠明堂四月乙夘攺作南北郊丙辰詔曰平秩東作義不在南因徙籍田扵東郊外十五里五月癸卯琬琰殿火延燒後宮三千餘間八月丁亥始平郡石鼓村地自開成井方六尺六寸深二十二丈十二月百濟新羅遣使貢獻以百濟王余隆爲寜東大將軍三年五月詔公卿百寮各上封事連帥郡國舉賢良方正直言之士八月甲子婆利白題國遣使貢獻十一月造猛信尼寺西北去縣五十里後閤主書髙僧猛造在鋪山西北梁紹泰二年廢上元二年勅令重造福靜寺西北去縣六里尼修義造

四年十二月給事王子云議鑄錢狼牙修國遣使貢獻五年六月乙酉龍鬭於曲阿陂西行至建陵所過樹木皆折地開數十丈徵北將軍元澍率眾侵魏置眾造寺西南去縣五十里後閤舍人吳慶之造置善覺尼寺在縣東七里穆貴妃造其殿宇房廊剎置奇絕元帝繹爲寺碑

六年正月魏徐州刺史元法僧以城來降封始興郡王七年正月詔在位郡縣各舉所知凢是淸亷咸湏聞薦十一月河南髙麗林邑滑國並遣使貢獻

八年正月甲戍大赦攺元

大通元年辛未祀南郊詔流亾者復其宅業蠲役五年尢貧者勿令出今年三調孝弟力田賜爵一級帝創同泰寺寺在宮後別開一門名大通門對寺之南門取反語以協同泰爲名帝晨夕講議多逰此門寺在縣東六里【原案輿地誌在北掖門外路西寺南與臺隔抵廣莫門內路西梁武普通中起是吳之後苑晉廷尉之地遷於六門外以其地爲寺兼開左右營置四周池塹浮圗九層大殿六所小殿及堂十餘所宮各像日月之形禪窟禪房山林之內東西般若臺各三層築山構隴亙在西北栢殿在其中東南有璇璣殿殿外積石種樹爲山有蓋天儀激水隨滴而轉起寺十餘年一旦震火焚寺惟餘瑞儀栢殿其餘略盡卽更構造而作十二層塔未就而侯景作亂帝爲賊幽餒而崩】帝初幸寺捨身攺普通八年爲大通元年五月丙寅成景雋克臨潼竹邑十月庚戍魏東豫州刺史元慶和降十一月丁夘蕭藻爲都督鎭渦口侵魏是嵗林邑師子髙麗等國各遣使貢獻置園居尼寺北去縣四十三里大通四年舍人袁頵造

二年二月築寒山堰四月戊戍魏爾朱榮廢君殺主胡太后臨朝時魏大亂魏王子北海臨淮汝南等並割地來奔又郢州北靑州南荊州皆以地來降十月帝以魏北海王元顥爲魏主令東宮直閤將軍陳慶之衛兵以送還北魏豫州刺史鄧獻以地降

三年十月攺中大通元年大赦賜孝悌力田爵一級夏四月癸巳陳慶之拔魏梁城進屠考城擒魏濟陰王暉業五月又進克虎牢魏荘帝出居河北元顥入洛陽僣號建元元年稱建武皇帝六月都下疫甚帝扵重云殿爲萬姓設救苦齋以身爲禱九月辛未幸同泰寺設四部無礙大防上釋服禦法衣行淸淨大捨以便省爲房用素牀瓦噐乘小車私人執役甲午陞法座爲大眾講湼槃經癸夘羣臣以錢億萬奉贖皇帝眾僧黙許乙酉百辟詣寺東門奉表請還宮三請乃許帝三答書前後並稱頓首十月己酉又大防設四部道俗五萬餘人防畢帝禦金輅還宮禦太極殿大赦十一月盤盤蠕蠕國並遣使朝貢置禪巖寺西北去縣三十五里大通元年嚴袪之造貞觀六年廢上元二年勅重造

二年四月癸丑幸同泰寺六月林邑扶南遣使貢獻八月幸徳陽堂

三年四月己巳太子統薨諡曰昭明六月癸丑立昭明太子子歡譽並爲郡王是月丹丹國使貢獻七月乙亥立晉安王綱爲皇太子大赦賜爲父後者爵一級忠孝文武淸勤並如之庚寅皇宗族有服屬者並賜湯沭食邑九月狼牙修國遣使貢獻是嵗吳興生野稻饑者賴焉十一月幸同泰寺講般若經十二月魏渤海王髙歡舉兵扵信都別奉渤海太守元朗爲天子攺元號中興其年二月爾朱隆等已立獻文孫廣陵王元恭扵洛陽攺元號普泰

四年二月封諸王嫡子爲王庚子皇子邵陵王綸有罪免爲庻人是日髙麗平爾朱氏廢元恭以酖殺之諡曰節閔年三十五又中興帝元朗自以疎屬遜位別邸髙歡立孝文孫平陽王修扵洛陽攺元永興又攺永熈七月甲辰星殞如雨十月侍中領國子博士蕭子顯表置制防孝經助敎一人生十人專通上所釋孝經義十二月髙麗遣使朝貢是歳魏相髙歡以女妻孝武帝元修爲後

五年正月辛夘祠南郊忽聞異香三隨風至及行事奏樂迎拜拜畢有神光圓照滿壇上五色食頃乃滅戊申京師地震己酉長星見五月戊子京師大水禦道通航海南波斯盤盤遣使朝貢置法苑寺北去縣五十里【案寺記大通五年張文闕造一名廣化寺貞觀六年廢上元二年奉勅重造】

六年二月親耕籍田大賜孝悌力田三月百濟遣使貢方物四月丁夘以信都將軍元慶和率眾北侵魏閠八月魏孝武帝西入闗都長安以宇文泰爲丞相孝武又與文泰不平至十一月遇酖崩泰立孝文孫南陽王寶矩爲文帝初魏武入關髙歡立孝文曽孫淸河王亶世子善見都鄴攺元天平號東魏魏扵是始分爲兩十二月西南有雷聲二

七年正月戊申大赦攺元

大同元年髙麗丹滑波斯等國朝貢壬戍上幸同泰寺鑄銀像十月黃塵如雪十二月北梁州刺史蘭欽攻漢中魏梁州刺史元羅降是嵗西魏文皇帝大統元年置頭陁寺東北去縣二十二里【原案寺記舍人石與造其寺在蔣山頂第一峯殿後有泉井與江淮水通隨潮水增減非常靈異累世仍舊】萬福尼寺北去縣十八里吳僧暢造本願尼寺湘州刺史蕭環造巖棲觀去縣東六十里貞觀六年並入洞觀

二年正月詔求讜言及令文武官舉士十一月己亥詔大舉兵北侵魏壬午幸同泰寺設無礙大齋雨塵如雪攬之盈掬大兵班師都下地生白毛長二尺壬申魏遣使來請和許之置慈恩寺東南去縣二十五里邵陵王綸造普光寺東南去縣八十里安丰縣令張延造化成寺東北去縣七十里江寧縣令陶道宗造興福寺東北去縣一百里袁平造善業尼寺東北去縣五十里蕭恪造寒林寺西北去縣三十五里常侍陳景造

三年四月辛丑夜朱雀門災壬寅大雨灰黃色七月東魏遣人來聘閏九月使散騎常侍張臯報聘東魏冬地大震年饑置一乘寺西北去縣六里邵陵王綸造在丹陽縣之左隔邸舊開東門門對寺梁末賊起遂延燒至陳尙書令江總捨書堂於寺今之堂是也寺門徧畫凹凸花代稱張僧繇手迹其花乃天竺遺法朱及靑緑所成逺望眼暈如凹凸就視卽平世咸異之乃名凹凸寺置玉淸觀西北去縣五十八里南康令鬷哲造

四年三月河北蠕蠕國朝貢東魏人來聘七月散騎常侍劉孝儀聘東魏八月甲辰詔淮南十二州饑饉逋租宿債勿收九月閱武扵樂逰苑十二月國子助敎黃侃表上禮記疏義五十卷置洞靈觀在縣南四十里陳宣逺所造

五年春正月賜廬陵王等官階丁巳禦史中丞參禮儀事賀琛奏今南北郊籍田往還並冝禦輦不復乘輅二郊請用素輦皆以侍中陪乘停大將軍及太僕詔付尙書博議施行攺素輦爲大同輦八月扶南獻生犀十一月魏人來聘遣侍中栁豹聘之是時都下訛言雲天子取人肝以飼天狗大小相驚日晚閇門持刀杖數月乃止

六年二月己亥耕籍田五月己卯河南王遣使獻馬及方物求經論十四條並請制所定湼槃經般若經光明經講疏一百三卷七月東魏人來聘九月始興太守獻嘉禾一莖十七穗

七年二月扵宮城西立士林館延集學者宕昌蠕蠕各遣使貢物百濟王求湼槃經疏及醫工畫師毛詩博士並許之

八年正月安城郡劉敬躬反江州刺史湘東王繹遣中兵參軍討平擒送都下斬之十一月丙子詔所在役女丁罷之是嵗交州賊李賁攻刺史蕭諮奔越州

九年正月丙申地震生毛置江潭苑去縣二十里【原案地誌武帝自新亭鑿渠通新林浦又爲池開大道立殿宇亦名王逰苑未成而侯景亂】

十年春李賁竊位交趾置百官號天徳元年三月甲午幸蘭陵庚子謁建陵陵上有紫雲覆久而乃散帝望陵流涕所沾艸木變色陵旁先有枯泉是時流水香潔辛丑帝哭扵修陵又扵皇基寺設法防賜蘭陵老少位各一階所經縣邑放今年租賦因賦還舊鄕詩己酉幸京口登北固樓因攺爲北顧又幸逥賔亭宴帝鄕故老及迎者數千人各賜錢三千文五月辛州刺史盧子雄兄弟被誅乃舉兵反廣州刺史蕭映討平之十一月大雪三尺

十一年正月震華林園光嚴殿帝自貶拜謝上天累刻乃止置履道寺西北去縣二十五里【原案注宣集貞威將軍給事後閤舍人章法護造】置渴寒寺西北去縣二十五里

十二年正月攺年爲中大同元年

中大同元年曲阿縣建陵隧口石壁邪起舞有大虵鬭隧中其一被傷奔走又靑虫食陵樹葉俱盡癸丑交州刺史楊防克交趾嘉寜城李賁走入屈獠洞交州平三月庚戍幸同泰寺講三惠經乃捨身爲奴四月皇太子已下羣臣出錢億萬奉贖是夜同泰寺爲天火所燒略盡六月辛巳天有聲如雷及風水相薄之音七月甲子詔今已後有犯罪非大逆及殺父母已下並勿坐丙寅詔通用足陌錢甲午渴盤陁國貢方物

二年正月攺元

太淸元年東魏髙歡薨二月白虹貫日庚辰東魏司徒濮陽王侯景率河南十三州地歸降使行臺丁和奉表帝許之壬午以景爲大將軍封河南王大行臺承制如鄧禹故事甲辰以司州刺史羊鴉仁桓和等率兵應接侯景乙巳帝陞光嚴殿講三惠經又捨身羣臣以億萬奉贖僧眾黙許百辟詣鳳荘門上表請帝帝三答皆稱頓首丁亥服衮冕還宮幸太極殿如初卽位之禮是日神馬出太子獻寶馬頌六月以雍州刺史鄱陽王範爲徵北將軍總督緣邊初附之州以大將軍侯景爲錄尙書十一月軍至寒山爲後魏慕容紹宗大敗之蕭明被執置幽巖寺北去縣四十里永康公主造【原案釋法論集牛頭山佛窟寺大毗曇師傳云承聖二年法師入秣陵香山始創捨名曰幽巖與佛窟相去十里毗曇所立不云永康矣】立儀香尼寺西北去縣五十里宮獲造

二年正月朔兩月相承如鉤見西方詔大臣各舉所知己亥交州刺史楊防司馬陳覇先破屈獠洞斬李賁傳首京師六月天裂於西北長十丈闊二丈光出若雷聲動如雷七月使常侍謝珽於東魏結和八月侯景敗歸自壽陽舉兵反十月攻下馬頭破歷陽自采石臨江詔邵陵王綸討景景自橫江渡於采石辛亥至京師十一月邵陵王入援京師乙酉戰於武湖東而保愛敬寺爲賊所破十二月戊申天西北裂有光如火時栁仲禮入援京師以仲禮爲都督置靈隠寺西北去縣五十里炅待公所造

三年三月丁巳侯景破仲禮於靑塘壬午火守心乙酉太白晝見三月乙夘景攻防宮城縱兵大掠己巳景自矯詔爲大丞相四月己酉髙祖以所求不供以憂憤寢疾五月丙辰帝幽餒而崩於淨居殿年八十六辛巳遷大行皇帝於太極殿冬十一月追尊爲武皇帝廟號髙祖乙夘葬於修陵髙祖自捨身後或書經坐禪盡日不食又扵元光殿坐師子座講金字經文於王明殿施素牀瓦噐以用性純孝年六嵗獻皇后崩水漿不入口三日哭泣哀苦有過成人及文皇帝崩初爲齊王諮議在荊州聞問便投地絕漿及居宸極手不釋卷常至扵夜燈燭不絕光著孝經義周易六十四卦二系文言序卦等義毛詩問答尙書大義中庸講論老子疏凡二百餘卷並正先儒之迷開古聖之防並撰吉凶軍賔嘉五禮凡一千餘卷又制湼槃大明三淨等經義疏數百卷又撰通史制譛序凡六百卷天性鋭敏下筆成章又著文集一百卷又撰金防三十卷明諸醫藥卜筮陰陽律占決並善書觧騎射弓馬莫不奇妙衣服儉素冬衣木綿一冠二年一被三年年五十九卽防房室六宮無錦繡之飾不飲酒不聽音樂開蕩蕩之王道革靡靡之商俗鼓扇風興重儒素然不能息末惇本斵雕爲朴慕名好事崇尙浮華抑揚孔墨畱連釋老侯景立皇太子綱爲簡文帝

太宗簡文皇帝

簡文帝字世纉諱綱武帝太子太淸三年五月武帝崩侯景立帝攺元

太寶元年

二年八月侯景廢帝立豫章王棟使呂季略送詔令帝冩之帝書至先皇念神器之重思社稷之固越升非次遂主震方嗚咽不能自止賊眾皆爲掩泣十一月帝遇害諡簡文帝廟號太宗年四十九豫章王棟卽位其年十一月景又廢帝自稱漢【案豫章王棟卽昭明太子子歡之子歡之子長曰棟次曰闕小曰樛景旣廢帝自立爲漢王攺太始元年立一百日而闕太始元年是大寶二年也】六月徵南將軍陳霸先從南康下頓西昌時湘東王繹遣徵東將軍王僧辯督眾軍下討侯景師次湓城陳霸先率杜僧明侯安都等甲兵三萬將往防焉先遣長史沈衮奉表江陵勸湘東王進位十一月王授霸先都督東陽新安防稽臨淮永嘉五郡軍事平東將軍州刺史三年正月王僧辯等諸軍發湓城與霸先防於白茅津共登洲立壇刑牲飲血盟約同心並力進討侯景詞理悲切泣下沽衣詞曰賊臣侯景逆天無狀構造姦惡違背恩義掠我國家毒害生民移攺宗廟我髙祖聰明睿聖光宅天下劬勞兆庻五十餘年侯景以窮見歸撫之如子故我髙祖於景何薄百姓於景何辜而景肆長防以淩蹙朝廷騁鋸牙而殘害百類皇枝𦇤褓之上皆窮刃極爼豈有人臣忍聞此痛臣僧辯霸先荷湘東王泣血之寄摩足之恩抽腸瀝膽誓誅姦逆雪天地之怨恥報君父之仇讎同心葉和防有違戾若有欺負明靈殛之二月大軍進姑孰先鋒次蔡洲侯景登石城望官軍之盛不悅宻謂左右曰彼軍上有紫气不可當也乃使盧暉恪守石頭自於石城北築數壘而據髙嶺以拒霸先霸先於石城西北連營立柵至落星山左右俱進霸先謂軍吏曰善用兵者如常山虵令其救首尾困而無暇於是不日平定侯景矣陳霸先進屯京口【案梁書云王僧辯破侯景景之走也郭元建舉廣陵以歸欵請降景子鑑奔淸江說元建曰我曹梁氏讎豈能相活耶遂與建謀反降北齊齊使將軍辛術來援廣陵霸先將欲往廣陵納軍至歐陽聞元建已投北齊遂還軍京口】

世祖元皇帝

元帝諱繹武帝子先封湘東王荊州刺史大寶二年卽位於江陵攺號承聖元年以陳霸先爲司空南徐州刺史嶽陽王蕭詧引西魏軍冦江陵三年十月西魏將於謹圍江陵十一月城陷帝爲魏人所殺年四十七

敬皇帝

敬皇帝諱方智元帝第九子先封晉安王江州刺史霸先僧辯以承聖三年十二月迎入建康卽位攺元紹泰元年是月蕭詧立於江陵號太安元年稱後梁五月北齊送蕭懿第五子貞陽侯淵歸主梁嗣七月僧辯納之立爲帝以敬帝爲太子霸先聞之遣使四諌不從霸先憤宻謂所親曰武皇盤石之宗逺布四海至於尅雪讎恥寧濟艱難惟孝元而已功業茂盛前代未聞我與王公俱受重寄聲猶在耳語未絕音豈期一旦便有異同嗣主武皇之孫元帝之子海內曯目天下宅心竟有何辜生致廢黜逺求夷狄假立非次觀其此情亦可知矣乃宻與徐度侯安都周文育等謀反水陸俱進襲王僧辯使周文育率勇士夜至石頭北逾垣而入霸先自引軍入南門左右告僧辯外有軍僧辯驚起未及召軍主而周文育與僧辯子頠戰於庭霸先攻南門而入僧辯大敗窘急登城南樓霸先因風縱火僧辯就擒縊而斬之遂廢貞陽侯而復方智爲帝攺紹泰元年進霸先都督中外軍事車騎大將軍揚州牧司空如故班劍鼓吹時義興太守章載震州刺史杜龕等聞僧辯之誅遂舉兵反扵吳興霸先自往討之秦州刺史徐嗣徽南豫州刺史任約等聞霸先不在宻招北齊舉兵乘虛渡江掩至闕下侯安都拒之乃據石頭霸先聞之捲甲還都十一月北齊遣兵千渡江據姑孰又遣安州刺史翟子崇劉士榮等及淮州刺史栁達摩以兵一萬於湖墅以米三萬石馬千匹潛渡據石頭霸先命侯安都水軍夜襲湖墅燒齊舩舫令周鐡虎率舟師防齊運輸霸先自領精騎出西明門以襲齊軍十二月盡命眾軍分部對冶城以舩渡兵攻其水南二柵栁達摩拒淮據之霸先督眾軍疾戰縱火燒柵煙塵漲天齊人敗走使侯安都水軍追破嗣徽嗣徽單舸走達摩等各率軍入保石頭霸先於石頭南北岸絕其汲路又堙塞城東門城中諸井無水水一合質米一升米一升質絹一匹或炒米而食之達摩謂其眾曰我在此聞謡言云石頭搗兩襠搗靑復搗黃昔侯景著靑色已倒於此今吾徒衣黃豈不是謡言驗乎庚辰達摩請和霸先僞許之與城外盟約任其將士南北辛酉霸先陳兵石頭南門送齊人北歸及至皆殺之二年三月齊將蕭軌東方老裴英洛州刺史李希光並任約徐嗣徽眾軍十萬出柵口向梁山頓軍蕪湖五月丙申齊軍至秣陵故城霸先遣周文育屯方邱徐度屯馬牧霸先自率宗室王侯朝臣等立壇於司馬門外仁虎闕下刑牲告天以齊人背約食言慷慨涕泗交流士卒觀者益加奮勇辛丑齊軍於秣陵東跨淮上橋引兵度自方邱進及倪塘防騎至城下震恐霸先潛以兵三千配沈泰度江襲齊軍行臺趙彥琛於步獲其舟粟之輜重是日天子總羽林禁兵頓長幹寺六月甲辰齊兵度鐘山龍尾據幕府山覇先又遣錢明水軍出江乘斷齊人運糧齊人大饑殺馬以食之壬子齊軍至武湖西北將屯北郊壇覇先引軍自覆舟山東移於郊南與齊人對陣其夜大雨雷電風防木平地水深一丈餘齊軍日夜坐立泥中懸鬲而防足指皆爛而城中及潮溝北水退路幹官軍常得幹地時食盡霸先懼軍人皆給麥餅兵士甚餒防陽倩自東陽送米二千石鴨千頭霸先乃炊飯煮鴨誓軍士一戰乃尅之及旦身計裹糧肉數臠畢自率麾下於幕府山南吳明徹沈泰等眾軍首尾齊舉縱兵大戰侯安都自白下防其後齊師大潰相借死者不可勝計生執徐嗣徽斬之以徇追奔至江乘攝山擒蕭軌東方老裴英李希光王僧智等四十六人皆誅之其餘軍士得竄至江者自盧龍防筏以濟中流筏廢溺死者不知防極流屍至京口翳水彌岸惟任約王僧愔獲免丁巳霸先出南州燒賊舩乙未斬徐嗣彥傅野豬於建康市誅齊將等於城下攺元

太平元年秋九月天子進霸先位丞相錄尙書事州刺史義興郡公

二年正月又加霸先班劍三十人置丞相別榻霸先房從悉追贈之二月廣州刺史蕭勃反防江而下南江州刺史余孝頃以兵應之霸先令周文育討平之八月甲午進霸先位太傅加黃鉞劍履上殿入朝不趨贊拜不名給前後羽葆置皂輪九月進總百揆封十郡爲陳公備九錫之禮授璽紱逺逰冠位在諸侯王上陳國置官屬一依舊式十月進爵爲王加冕旒建旌旗出警入蹕乘金根車駕六馬備五時副車置旄頭云罕舞八佾設鐘簴宮懸陳臺並依齊末故事辛未敬帝禪位於陳王乃命太尉王通長史王防奉皇帝璽紱受終之禮一依唐虞故事敬帝方智遜位別宮霸先三讓羣臣固請以太平二年十月乙亥霸先設壇於南郊卽皇帝位柴燎告天禮畢輿駕還建康宮臨太極殿大赦攺永定元年奉帝爲江陰王行梁正朔服色一依前典

史臣曰唐鄭國公魏徵曰梁太祖固天攸縱聰明稽古道亞生知學爲博物允文允武多才多藝爰自諸生有不覊之度屬昏凶肆虐天倫及禍糾合義旅將雪家寃曰紂可伐不期而防龍躍樊漢電激湘郢剪離徳如振槁取獨夫如拾遺其防武大略固無得而稱焉旣縣白旗之首方應皇天之睠今乃布徳施惠悅近來逺大修文敎盛飾禮容聲振寰區澤浸遐裔干戈載戢凢數十年濟濟焉洋洋焉魏晉已來未若斯之盛也或終夜不寢終日不食非全道以制物惟飾智以警愚卑心遺榮虛厠倉頭之位髙談脫屣終戀黃屋之尊夫人之大欲在乎飲食男女至於軒冕殿宇非有切身之累髙祖屏除嗜欲眷戀軒冕通於所難而滯於所易可謂神有所不迨智有所不及矣及夫精華稍竭鳯徳已衰惑於聽受權在邪佞儲後百辟莫能盡言躁險之心暮年逾甚利而後動愎諫違卜開門揖盜棄好卽讎釁起蕭墻禍成戎羯身殞非命災被億兆衣冠斃扵鋒鏑之下老幼粉扵戎馬之足瞻彼黍離痛深周廟永言麥秀悲甚殷墟自古以安爲危旣成而敗顚覆之速書契所未聞也僞漢侯景字萬景父摽本朔方人移家扵鴈門少驍勇有膽力魏末遷北鎭戍兵稍立功效魏胡太后臨朝朝政紊亂天柱將軍爾朱榮自晉陽入殺胡後景以私眾見榮甚奇之卽委之典軍事防榮南逼命景先驅以功拜定州刺史始魏相髙歡微時與景相友好及歡入洛誅爾朱氏景復以眾歸之仍爲歡委用景殘虐馭軍嚴整然破掠所得財物皆頒賜將士故人人咸爲之用命所向多防後爲河南道大行臺位司徒言於歡曰請兵三萬橫行天下要須濟江防取蕭衍老公作太平寺主歡壯其言使擁眾十萬專制河南仗任若已之半體及歡疾篤謂子澄曰侯景狡猾多計反覆難知我死後必不爲汝用乃以書召之景懼禍乃以梁太淸元年遣行臺郎中丁和上表請降梁武封爲河南王又遣行臺左丞王偉詣闕請立元貞爲魏主梁乃封貞咸陽王資以乘輿副禦髙澄又遣慕容紹宗追破景入渦陽食盡士卒散景乃收散卒得八百人奔壽陽爾後徵求稍闕表防跋扈鄱陽王範鎭合肥司州刺史羊鴉仁素稱景有異志梁相朱異曰景數百叛虜何能爲事抑而不奏景知臨賀王正徳怨望朝廷乃宻使要結以爲內應八月景發兵濟自歷陽髙祖命邵陵王綸督眾軍巡江防遏蕭正徳屯丹陽至是率兵與景防合景乘勢遂至闕下西丰公大春棄石頭走景遣將於子恱據之景乃立正徳爲帝扵儀賢堂攺年曰正平正徳拜景天柱將軍以女妻之又攻陷東府城城內文武百官躶身而出使交兵殺之死者三千餘人又起土山以臨臺城綸馬步三萬以據鐘山景於覆舟山列陣南安侯駿眾退軍亂敗績十二月景引武湖水灌臺城闕前禦街並爲洪波燒劫府寺營衛市肆郭區內外居人略盡湘東王世子方矩李遷哲羊鴉仁任尊等援軍四方云合眾號百萬景乞和宣城王大噐僕射王【闕】

建康實錄卷十七﹤史部﹐別史類﹐建康實錄﹥

欽定四庫全書

建康實錄卷十八

唐許嵩撰

梁

后妃傳略

太祖獻皇后張氏諱尙柔範陽方城人祖惠宋濮陽太守母蕭氏卽文帝從姑宋元嘉中嬪於太祖生長沙宣武王懿永陽昭王敷次生髙祖初後嘗於室中忽見庭前菖蒲花開光采照灼非世所有後驚問左右左右不見後曰嘗聞見者富貴因取吞之是月生髙祖將產夜後見庭中衣冠陪列焉次生衡陽宣王暢義興昭長公主令嫕宋明帝太始七年殂於秣陵同夏裏合葬晉陵武晉縣東山天監元年五月追尊號爲獻皇后父穆之字思靖晉司空華六世孫官止交阯太守

髙祖徳皇后郗氏諱徽髙平金鄕人祖紹宋祭酒父太子舍人初後之母宋文帝女尋陽公主方孕夣人告云當生貴子及生後有赤光照室後幼聰明善書讀史傳女工之事無不閒習髙祖娉焉生永興公主玉珧永世公主玉瓘永樂公主玉環髙祖在雍州後殂於襄陽官舍年三十二髙祖卽位追爲徳皇后後性妬忌及終化爲龍入後宮井中通夣於帝或見形光彩照灼帝體不安龍輒激水騰湧於是井上設衣服百味祠之故帝竟不立後【案東京記皇城西南洛水北有分谷渠至隋朝有龍天王祠俗傳梁武帝郗後性妬忌武帝初立未冊命因忿懟乃投殿庭井中眾赴井救之已化毒龍煙焰衝天人莫敢近帝悲嘆久之乃冊爲龍天王使井上立祠朱粉塗餙加以雜寶每有所禦必厚祭之巡直灑掃自梁歷陳享祀不絕陳滅乃遷其祠於京城道徳寺大業初又移於此地置祠祠內有星辰日月閻羅司命五嶽四瀆大龍神像蔣州沙門法濟嘗住祠中以事龍天王神濟有二豎子一善吹笙一善方響毎日以朝暮作樂濟爲神所感著衣鼓舞而不自覺今向北卽上陽宮也】

太宗簡皇后王氏諱靈賓瑯琊臨沂人祖儉後幼而柔明叔父見曰吾家女師也天監十一年拜晉安王妃生哀太子大器南郡王大連長沙公主妙防大通三年拜太子妃太淸三年二月薨於永福省年四十五其年太宗卽位追尊爲後葬莊陵父褰字思叔髙祖受禪遷中書令髙祖造愛敬寺褰莊在寺側有田八十頃晉王導賜田也從求不得遂估市評田價以還直終吳興太守

髙祖丁貴妃諱令光本譙國人居襄陽妃生於樊城有神光之異紫气滿室故以光爲名髙祖臨襄州丁氏因人聞髙祖納焉時年十四貴妃生有赤志在左臂治之不滅至是無何忽失所在嘗於供養經案側髣髴若見有神人心異之髙祖起義初生昭明太子貴妃與太子畱在雍州京邑平乃還京師天監元年爲貴妃位在三夫人上居顯陽殿太子定位奏備典章言則稱令貴妃性不好華飾仁恕接下皆得歡心普通七年薨年四十二太宗卽位追尊穆太后父仲遷官至兗州刺史髙祖阮修容諱令嬴本姓石會稽余姚人初齊始安王遙光納之敗後始入東昏宮髙祖平定京師納爲婇女天監七年八月生元帝尋拜修容大同六年六月薨於江州年六十七元帝追尊文宣皇后

孝元徐妃諱昭佩東江剡人祖孝嗣太尉文忠公父混侍中初爲湘東王妃生世子方矩益昌公主含貞徐妃無容質帝三二年一入房妃怨之又以帝眇一目後每帝至必爲半面妝帝大怒出妃而譴死之

太子諸王傳略

昭明太子諱統字徳施小字維摩髙祖長子母丁貴嬪以齊中興元年生於襄陽天監元年十一月立爲太子生而聰惠三嵗受孝經論語五嵗徧讀諸經了義二年五月始出居東宮恆不樂髙祖知之每五日一朝多便畱永福省八年於壽安殿自講孝經十四年正月朔旦髙祖臨軒冠太子於太極殿舊制太子著逺遊冠金蟬翠緌纓至是詔加金博太子美姿容善舉止讀書數行俱下能屬文下筆不加防崇信三寶徧覧眾經於宮中立惠義殿專爲注習之所召名僧自立三諦法義及貴妃薨水漿不入口哭不輟聲髙祖使顧協宣防戒之體素偉壯腰帶十圍至是減削過半自加元服髙祖便使省萬機內外百司奏事太子精於聽防纎發必曉法多全宥天下稱仁接引才學討論墳籍於時東宮有書三萬餘卷文學之盛宋以來未有之也性好山水於圃穿渠築植更立池亭與朝士名賢遊樂其中畨禺侯盛軌言此中宜奏女樂太子不答徐詠左思招隠詩曰何必絲與竹山水有淸音軌慙而止在東宮二十九年不蓄聲樂每雨雪使親信周行閭巷貧困之家皆有賑賕後忽疾恐帝憂常自勉力及困篤不許左右啟聞四月辛巳薨時年三十一髙祖幸東宮臨哭盡哀諡曰昭明五月庚辰葬安寧陵【案梁書太子仁徳素著及薨朝廷驚惋男女奔走宮門號泣滿路嶽陽王卽位追尊昭明皇帝陵在建康縣北三十五里所著文集二十卷古今典誥文言爲正序十卷五言詩之美者爲英華集二十卷又集文選三十卷行於世】

哀太子大器字仁宗太宗嫡長子也普通四年五月丁酉生大通三年封宣城王太宗卽位六月立爲皇太子大寶二年八月逆賊侯景廢太宗並害太子時年二十八太子性寛和神骨端嶷在於賊手毎不屈意賊以太子有器度憚之故見害元帝追諡爲哀太子

湣懷太子方矩字徳規元帝第四子也元帝承制拜爲太子攺名元良承聖元年爲皇太子魏師陷江陵太子與元帝同被害敬帝追諡湣懷

陳吏部尙書姚察曰孟軻有言雞鳴而起孳孳爲善者舜之徒也若乃布衣韋帶之士在於隴畝之間終日爲之其利亦已博矣況乎處重明之位居正體之尊克念無怠蒸蒸以孝大舜之徳其何逺之

功臣

王茂字休逺太原祁人父天生宋末爲將軍克司徒袁粲拜爲梓桐巴西二郡太守茂年數嵗大父深見之曰此吾家千里駒也成門戶者必此兒也及長身長八尺美容質宋升明末起家奉朝請拜襄陽太守髙祖起義私於張策請立和帝髙祖義師起每以茂爲前驅建康平拜領軍將軍進司空加驍騎開府儀同三司江州刺史薨年六十諡忠烈子貞秀嗣

曹景宗字子震新野人父欣之宋徵虜將軍徐州刺史善騎射好讀史書每讀穰苴樂毅傳輒放卷嘆息曰大丈夫當如此齊建武中爲遊擊將軍髙祖起義景宗使杜思仲勸髙祖迎立南康王寶融於襄陽爲髙祖前鋒累破諸城次江寧鼓噪而進至皂莢橋築壘及建康平拜右將軍天監元年進平西將軍封竟陵侯大破魏軍於鐘離封竟陵公拜侍中給鼓吹一部景宗爲人自恃性躁不能沈黙出行嘗欲褰車帷幔左右輒諫以位望重人所具瞻不宜如此景宗謂所親曰我昔在鄕裏騎快馬如龍與少年輩數十騎馳騁拓弓作霹靂怒發箭如餓鴟叫平澤中逐麞鹿射之渇飲血饑食肉覺耳後風生鼻頭火出此樂使人忘死不知老之將至今來州作貴人動靜不得路行欲開車幔小人輒言不可閉置車中如三日新婦悒悒使人無气也七年遷安南將軍江州刺史赴任卒於道諡壯子皎嗣

柳慶逺字文和河東解人伯父元景宋太尉慶逺累仕至齊初爲魏興太守左轉襄陽令髙祖臨雍州以綱紀辟爲別駕從事慶逺謂所親曰方今天下將亂英雄必起庇人定覇其吾君乎因盡心協贊及義兵起居帷幄爲謀主從軍東下身先士卒建康平入爲侍中髙祖受禪封云安侯徵虜將軍雍州刺史上餞之新亭髙祖謂曰卿當衣錦還鄕朕亦無西顧之憂矣卒於官子津嗣初從父兄衞將軍世隆謂慶逺曰吾夢太尉以褥席見賜吾亞臺司適又夣吾以褥席與汝汝必光我門族至是慶逺亦繼世隆焉

蕭頴達蘭陵人齊光祿大夫赤斧第五子少好勇爲西中郎外兵參軍髙祖起義立和帝於江陵以頴達爲冠軍隨髙祖東下髙祖受禪爲前將軍冊陽尹九年遷衞將軍卒年三十四詔給東園祕器

夏侯詳字叔業譙國人年十六防父廬於墓側嘗有三足雀來集廬戶間服闋太守殷琰召補主簿宋明帝太始初琰以兵叛明帝使劉勔兵圍之詳爲琰出說劉勔勔退舍琰遂出降累遷至西中郎司馬新興太守髙祖起義西臺建以詳爲中領軍凡國大事多決於詳髙祖圍郢城未下詳獻策略曰量我眾力度賊餱糧窺彼人情觀之形勢若使賊眾食少故宜計月討之若食多力寛宜悉眾攻之若使糧力俱足非國守所屈便宜散金寶縱反間使彼智者不用愚者日進此魏武所以定大業也天監元年髙祖徴爲侍中封丰城縣公尋進湘州刺史尙書僕射金紫光祿大夫卒年七十四先是荊州城局參軍吉士瞻因浚萬人仗庫防火池得金革鉤隠起文曰錫汝金鉤旣公且侯士瞻妻詳之兄女乃竊與詳詳喜佩之及是革命詳果封侯而士瞻不錫茅土蔡道恭字懷儉南陽冠軍人父彬宋益州刺史道恭累戰功爲南康王中兵參軍義兵起和帝卽位遷右衞將軍天監初論功臣封漢壽侯司州刺史魏攻圍之相持百日內外相拒道恭疾篤以後事付兄子野其年五月卒魏攻陷之後詔購其喪葬襄陽子澹嗣

楊公則字君翼冀州天水人父仲懷豫州刺史公則爲宋義熙太守氐賊攻陷白馬城公則單馬逃歸爲西中郎參軍蕭穎冑協同義舉以公則爲輔國將軍率眾東下初荊州諸軍皆取其節度與髙祖會平建康髙祖立進號平南將軍封寧都縣侯假節北討至壽春疾篤卒年六十一諡曰烈侯子防嗣

鄧元起字仲居南郡當陽人少有膽气膂力過人性任俠好施鄕裏多附之以軍功遷武寧太守大破魏軍於義陽髙祖起義率眾與髙祖會夏口累進破城邑至京師築壘於建陽門外及建康平封當陽侯進號左將軍益州刺史入蜀平成都送益州刺史劉季連歸京師髙祖大悅進元起平西將軍元起臨軍並稱善政口不論財色性能飲酒至一斛不亂及是蜀土大治翕然稱之二年以母老乞歸徴爲右衛軍以西昌侯蕭深藻代之後深藻表其逗畱以不憂軍事下獄自縊死子鏗嗣張策字眞簡範陽方城人文獻皇后之從弟策幼以母憂三年不食鹽菜兄弟友愛𨿽各有家室皆常同臥起不歸私室時稱爲姜肱兄弟常從髙祖入其室覺有煙雲之气體輒肅然策由此特加敬異建武中策因問家國吉凶髙祖曰明年都邑亂死人如麻齊之歷數自玆已矣梁楚鄧荊漢有英雄起焉策曰聖人何在爲己富貴爲在艸澤中髙祖笑曰光武有言安知非僕策起曰是天意也及髙祖代曹武監雍州事策心喜曰昔夜之言今將驗矣髙祖笑曰舅勿多言乃從之雍五年齊明帝崩初詔髙祖爲雍州刺史乃表策爲錄事參軍襄陽令髙祖宻爲儲備謀猷惟策而已義師起以策爲輔國將軍主領萬人督後部事建康平髙祖使與呂僧珍入淸宮掖封府庫遷衞尉卿洮陽縣侯東昏餘黨因運荻炬束仗得入南北掖門至夜作亂燒神獸門總章觀入衞尉府而害策年四十七髙祖慟哭贈車騎將軍子緬嗣

庾域字司大新野人爲梁州錄事參軍華陽太守魏攻南鄭州有空倉數十間域手自封題指目將士曰此中粟皆滿可支二年眾心乃安虜退髙祖起義兵書招域爲西臺領行選從髙祖東下而和帝加髙祖黃鉞天監初爲巴西梓潼二郡守封廣收縣子卒於郡

鄭紹叔字仲明滎陽開封人少結髙祖爲心腹髙祖起兵爲冠軍將軍從東下平江州畱紹叔督糧運無闕天監初入爲衞尉卿封東興縣侯初義陽爲魏所陷司州移鎭南鄭以紹叔爲司州刺史至郡創立城郭修兵器開田畆百姓安之入爲左衞將軍司豫大中正疾篤詔還家卒贈東園祕器子眞嗣

呂僧珍字元瑜東平範人世居廣陵起自寒賤幼人相之曰此兒有奇聲封侯之相及長身長七尺七寸容貌甚偉事梁太祖爲門下書佐及髙祖臨雍州命爲中兵參軍委之心膂乃陰養死士歸者甚眾髙祖按行起造多伐竹木以茅覆之若山焉僧珍獨悟之私具防數千張義兵起召僧珍及張策定議明旦發兵用爲步兵校尉出入臥內宣通意防及進每爲前鋒平京邑髙祖受禪拜冠軍將軍封平固縣侯入直中書省總知宿衞天監四年髙祖欲賞之使爲本州持節平北將軍南兗州刺史在任不私親戚從父兄子光以販蔥爲業而欲求官僧珍曰吾荷國重恩無以報效汝等自有常分豈可妄求叨越但當速返蔥肆姊適王氏住在市西小屋臨路僧珍常導從鹵簿到其處不以爲恥在州百日徴爲領軍十年病卒

柳惔字文通河東解人也父世隆齊司空惔仕齊爲西戎校尉梁秦二州刺史髙祖起義舉漢中應之髙祖遷右僕射湘州刺史曲江侯卒子照嗣

韋叡字懷文京兆杜陵人漢丞相賢之後世爲三輔著姓祖隠長安南山袁顗爲雍州刺史引爲主簿累遷上庸太守髙祖起義督率郡人伐竹爲栰倍道來赴有眾二千馬二百匹髙祖見之喜曰他日見君面今日見君心吾事就矣及至郢城顧叡曰棄騏驥而不乘焉遑遑而更索卽日拜江夏太守行郢州事及卽位遷輔國將軍豫州刺史封梁都子天監五年魏中山王元英圍北徐州呂義之於鐘離髙祖召叡與曹景宗救之叡乘素木輿執白角如意以麾軍遂大破魏兵元英脫身走軍人投水死者十餘萬所獲軍資牛馬不可勝數以功封平北將軍宣武校尉雍州刺史叡初起義鄕裏客陰儁光泣以止叡叡還爲本州儁光於道左只叡笑謂儁光曰若從公言今乞食於路矣餉牛十頭徴入爲散騎常侍入直殿省居朝廷恂恂未嘗忤視髙祖甚禮敬之除防軍居家俸賜悉分親戚卒於家子放嗣

範云字彥龍南都舞陰人善屬文能尺牘下筆成文父抗爲郢府參軍雲起家爲郢州西曹書佐齊竟陵王爲丹陽尹用爲主簿與髙祖同遇於竟陵西邸及髙祖起義定京邑東昏誅云在城內銜命出髙祖畱之參帷幄拜黃門侍郎與沈約同心輔贊後遷侍中柴燎南郊還云參乘髙祖升輦謂云曰朕之所謂懍乎若朽索之馭六馬云曰亦願陛下日愼一日髙祖善之是日遷常侍吏部尙書以佐命功封霄城縣侯以舊恩見拔初髙祖常與云同宿顧嵩捨嵩妻產有鬼在外曰此中有王有相雲起曰王當仰屬相以見歸因是盡心髙祖髙祖定東昏納其妃余氏頗廢政事云與王茂切諫之曰昔漢祖居山東貪財好色及入闗定秦財帛不取子女不幸範增以爲其志大故也今明公始定天下海內想風望聲柰何襲昏亂之迹以女徳爲累王茂因起拜曰範云之言是望明公以天下爲念髙祖嘿然云便疏請以余氏賚王茂髙祖意許之後遷左僕射任寄隆重書牘盈案賔客滿門云皆應對如流無所擁滯官曹文墨發摘如神及卒髙祖臨之有集三十卷子孝才嗣

江淹字文通濟陽考城人少孤而好學沈靜少交遊善屬文起家宋南徐州從事宋建平王景素好士淹隨在南兗州廣陵令郭彥文犯罪下獄辭連淹言受金系之淹自獄中上書曰昔者賤臣叩心飛霜撃於燕地庶女告天振風襲於齊臺下官每讀其書未嘗不廢捲流涕何者士有一定之論女有不易之行信而見疑貞而爲戮是以壯夫義士伏死而不顧者也下官聞仁不可恃善不可依始謂徒語今乃知之伏願大王蹔停左右少加矜察下官本蓬戶桑樞之人布衣韋帶之士退不飾詩書以驚俗進不買名聲於天下日者謬得升降承明之闕出入金華之殿何嘗不局影凝嚴側身扃禁者乎竊慕大王之義復爲門下之賓備鳴盜淺術之餘預三五賤伎之末大王惠以恩光顧以顏色實佩荊卿黃金之賜竊感豫讓國士之分矣常欲結纓伏劍少謝萬一剖心摩踵以報所天不圖小人固陋坐貽謗缺迹墜昭憲身陷幽圄履影弔心酸鼻痛骨下官聞虧名爲辱虧形次之是以每一念來忽若有遺加以涉旬月迫季秋天光沈陰左右無色身非木石與獄吏爲伍此少卿所以仰天捶心泣盡而繼之以血者也下官𨿽乏鄕曲之譽然嘗聞君子之行矣其上則隠於簾肆之間臥於巖石之下次則結綬金馬之庭髙議雲臺之上次則虜南越之君系單於之頸俱啟丹冊並圖靑史寧爭分寸之末競錐刀之利哉下官聞積毀銷金積讒糜骨逺則直生取疑於盜金近則伯魚被名於不義彼之二才猶或如是況在下官焉能自免昔上將之恥絳侯幽獄名臣之羞史遷下室至如下官當何言哉夫以魯連之智辭祿而不反接輿之賢行歌而忘歸子陵閉闗於東越仲蔚杜門於西秦亦良可知也若使下官事非其虛罪得其實亦當鉗口吞舌伏匕首以殞身何以見齊魯奇節之人燕趙悲歌之士乎方今聖歷欽明天下樂業靑雲浮洛榮光塞河西洎臨洮狄道北距飛狐陽原莫不浸仁沐義照景飲醴而下官抱痛圓門含憤獄戶一物之防有足悲者仰惟大王少明白則梧邱之魂不愧於沈首鵠亭之鬼無恨於灰骨景素得書卽日出之尋舉南徐州秀才對策髙第少帝卽位多失徳景素專據上流眾咸勸因此舉事淹每陳流言納禍二叔所以同亡抵局銜怨七國於焉俱斃景素不納後髙祖輔政聞其才名召爲駕部郎中時荊州刺史沈攸之作亂兵彊帝憂悶謂淹曰天下紛紛若是君謂何如淹對曰昔項彊而劉弱袁眾而曹寡羽令諸侯卒受一劍之辱紹跨四州竟爲奔北之虜此謂在徳不在鼎公何疑焉且公雄武奇略一勝寛容仁恕二勝賢能畢力三勝民望所歸四勝奉天子而伐叛逆五勝彼且志鋭而器小一敗也有威而無恩二敗也士卒解體三敗也縉紳不懷四敗也懸兵數千里而同惡相濟五敗也𨿽豺狼十萬而終爲我獲焉帝笑曰君談過矣髙帝相國建爲記室參軍而掌詔冊表記典國史少帝卽位爲禦史中丞多所糾彈內外肅然明帝輔政謂淹曰自宋世已來不復有嚴明中丞今日可謂獨步矣明帝卽位遷祕書監及髙祖義軍入淹防服來奔髙祖遷吏部尙書天監元年爲左將軍封臨沮縣伯謂弟子曰吾平生言止足之事亦已備矣功名旣立只欲歸身艸莽其年疾遷金紫光祿大夫卒淹以文章名顯晚年才思稍退時人謂之才盡所著述百餘篇自撰爲前後集並齊史十志並行於世淹嘗爲宣城守罷歸泊禪靈寺渚夜夣一人稱張景陽謂曰前以一匹錦相寄今可見還淹探懷中得數尺與之此人大恚曰郍得割截都盡顧見邱遲謂曰余此數尺旣無用乞君淹自此文章躓矣又嘗宿冶亭夣一人自稱郭璞曰吾有筆在卿處可相還淹探懷得五色筆以授之爾後爲文不復麗美矣

後梁

中宗宣皇帝

中宗宣皇帝諱詧字理孫武帝之孫昭明太子統第三子幼好學善屬文尢長佛義特爲武帝所賞封嶽陽郡王知石頭戍事昭明薨武帝捨詧兄弟而立簡文帝綱內常愧之後以會稽人物繁富一郡之防遂以詧爲東州刺史用慰其心詧以昆季不得爲嗣常懷不平又以武帝衰老朝多粃政有敗亡之漸遂蓄聚貨財門通賔客招募輕俠折節下士有勇敢者故多歸焉中大同元年除都督雍梁五州軍事校尉詧以襄陽形勢之地又武帝創基之所時平足以樹根本戰伐可以圖霸功遂尅已勵節樹恩於百姓務修刑政志在綏養於是境內稱治太淸二年武帝以詧兄河東王譽爲湘州刺史而張纉爲雍州以代詧纉恃其才望志气輕驕輕詧少年州府迎有闕詧銜之及至鎭乃托疾不與纉相見後聞侯景作亂頗淩蹙纉纉懼爲所擒乃輕舟夜遁將之雍部復慮詧拒之元帝時鎭江陵與譽各率所部領入援京師至江口屬侯景請和詔止援軍譽自江口將旋湘鎭纉時在江陵貽梁元帝書曰河東今戴檣上水欲襲江陵嶽陽在雍共謀不逞元帝甚懼乃鑿船沈米斬防而歸令其子方等與王僧辧相繼攻譽譽告急詣詧詧大怒纉將述職至州詧遷延不授替乃以西城居之軍民之政猶歸於詧詧以構其兄弟事始於纉將宻圖之其將杜岸招纉出奔纉乃服婦人衣乘靑布轝與親信十人出杜岸馳報詧詧遣兵討擒之乃率眾兵二萬騎千匹伐江陵以赴之元帝大懼乃遣參軍庾奐謂詧曰正徳以亂天下崩離汝復效尢將欲謂何吾家先宮遺愛故以汝兄弟見囑今以侄伐叔道復安在詧謂奐曰家兄無罪屢見攻圍同气之情豈可坐觀成敗叔父若顧先宮豈應若是如能追兵湘水吾便旋斾襄陽詧攻江陵柵不尅其將杜岸懼詧不振以其屬降於江陵詧眾大駭其夜遣歸襄陽詧旣與江陵構隙恐不能自固時西魏恭帝二年乃遣人稱藩於西魏請爲附庸魏相周國公宇文泰會於丞相府東閤祭酒榮權使焉元帝使柳仲禮率眾圍襄陽詧懼乃遣其妻王氏世子寮爲質請救周公遣闗麻楊忠等率兵援之楊忠擒柳仲禮於漴頭詧乃獲安周公使詧表嗣位詧以未有璽命辭不敢周公令常侍鄭穆及榮權持節冊命詧於襄陽陞壇受拜置百官承制恭帝三年三月詧畱蔡大寶居守乃自襄陽朝西魏魏相周公宇文泰薨子覺嗣十二月晦日魏恭帝禪位周王宇文覺稱後周號元年都長安稱大周天王正月謂梁王來此欲相見乎遂召見因說周王伐江陵周乃使太尉長孫儉萬紐於謹徵江陵戕元帝乃立祭爲梁王居江陵東城資以一州之地其襄陽之地統歸之於周詧稱皇帝卽位於江陵攺年號

大定元年稱後梁追尊父統爲昭明皇帝廟號髙宗統妃蔡氏爲昭明皇后又尊其所生龔氏爲皇太后立妻王氏爲皇后巋爲皇太子上疏於周明帝毓頻年稱臣用其正朔爵命服色自依梁典周明帝乃使梁王立統嗣居於東城號曰助防初平江陵詧將尹徳毅說詧請周太尉長孫儉將軍萬紐於謹等爲歡宴彼無我虞因伏武士執之於是分命徳毅掩其營壘斬馘逋周俾無遺類惟江陵百姓撫而安之王僧辧之徒折簡可致然後朝服濟江入踐皇極此萬世一朝也晷刻之間大功可立詧不從之曰卿之此策非不善也然周待我甚厚未可背約若如卿計則鄧祁侯所謂人不食吾余也旣而闔城長幼被虜入闗反失襄陽之地詧乃追悔深恨不用尹徳毅之言以至於此又見邑居毀壞干戈日用恥其威略不振常懷憂憤乃著攺恥賦以見意詧在位八年年四十四當後周武帝保定四年薨羣臣葬於平陵諡曰宣帝廟號中宗詧少有大志不拘小節𨿽名猜忌而知人善任撫下將士有恩能得其死力性不飲酒安於儉素又惡見婦人𨿽相去之數尺遙聞其臭經禦婦人之衣不復更著又惡見人毛髮所幸者必方便以避之著文集十五卷內典華嚴般若法華金光明義疏四十六卷並行於世疆土旣狹居常怏怏每誦老馬伏櫪志在千里列士暮年壯心不己未嘗不盱衡扼腕嘆吒者久之遂以憂憤發背疽而薨

世宗孝明皇帝

世宗孝明皇帝諱巋字仁逺中宗第三子大定元年立爲太子八年宣帝崩太子卽位號

天保元年春正月尊祖母龔氏爲皇太后所生曹貴妃爲皇太妃至五年春正月陳湘州刺史華皎巴州刺史戴僧朔來附乃請伐陳巋乃求周師勢援大爲陳將吳明徹所破徹進逼江陵引江水灌城明帝出頓紀南王操合周軍共以擊之明徹遂退明帝乃復入江陵六年卽陳光太二年陳文帝弟安城王頊廢少帝伯宗爲臨海王自立爲宣帝七年八月陳又遣司空章昭達來冦明帝與周將陸騰同破之以華皎爲司空以僧朔爲車騎將軍九年十年使華皎入周周以基平鄀等數州歸於梁是嵗周誅宇文防周攺元建徳十一年十二年周武廢佛道二教著短穿衣十三十四十五年周髙祖武帝平北齊封齊天子髙緯爲溫國公傳國璽入周明帝入周賀平鄴周武帝厚加禮送十六年周武帝崩十七年周宣帝贇禪位於太子衍衍立是爲靜帝十八年十九年周靜帝禪位於隋公楊堅堅封周帝爲介國公二十年是嵗隋開皇二年隋朝營新都於隴首川是嵗陳宣帝頊崩太子叔寶立隋文帝遣使以禮聘明帝女爲晉王廣妃又以明帝子尙隋蘭陵公主遂通好焉後使隋隋加禮相待特使謂梁主久滯荊楚未復舊都故鄕之念良軫懷抱朕當振旅長江相送旋斾耳二十一年陳之至徳元年二十二年二十三年五月帝崩在位二十三年年四十四葬顯陵諡曰孝明皇帝廟號世宗帝性機辧有文學撫禦能得其下懽心孝悌仁慈有仁君之量四季祭享未嘗不悲慕流涕尢儉約禦下旣有方境內共言其治邦國無事所著文集及孝經周易義記及小大乘幽防並行於世

莒公諱琮字溫文性倜儻不覊博學有文義立爲皇太子天保二十三年五月帝崩卽帝位攺號廣運元年二年率其臣下二百餘人朝隋隋文帝畱之使武鄕公崔度將兵攻江陵江陵不守帝叔父巖及弟瓛等舉居人奔於陳隋拜琮爲柱國將軍封莒國公自宣帝詧卽位大定元年乙亥至琮廣運二年丁未凡三十三年詧子嶚巖岌岑俱爲王巋子瓛瑑璟珣瑒瑀並皆爲王自後梁之興蔡大寶爲股肱王操爲心腹魏益徳尹正薛暉許孝敬薛宣爲爪牙甄元成劉盈岑善方傅淮褚珪蔡大業典眾務張綰以舊齒歷顯位沈重以論學防厚禮自餘多所奬拔咸盡其器任及明帝纂業親賢並用爲將相故保其疆土安於民人

後梁功臣

蔡大寶字敬位濟陽考城人父防梁尙書儀曹郎大寶少孤而篤學不倦能屬文詧初出第徐勉之薦爲侍讀兼管記室詧蒞襄陽遷咨議參軍及元帝伐湘東王譽使大寶於江陵元帝悅之使注所制覧賦三日而畢元帝大奇之及詧爲梁王拜吏部尙書軍國之事咸委決焉及宣帝卽位拜太子少傅明帝嗣位冊司空卒性嚴整文學詞贍內外誥令皆掌之人云宣帝有大寶猶蜀先主之孔明著文集三十卷撰尙書義訓

王操字子髙其先太原晉陽人宣帝龔太后之外弟父景休臨川內史操性惇厚有籌略博涉經史初爲帝外曹參軍及卽位遷大將軍郢州刺史明帝卽位授尙書僕射及陳將吳明徹爲冦帝出頓南紀操巡撫將士莫不用命江陵獲全操之力也及卒明帝舉哀流涕曰天不使吾平蕩江表邪何奪吾相之速也

宋如周南陽人有才學容止詳雅爲度支尙書如周面狹長宣帝嘗戱之曰卿何謂謗法華經如周踧踖自陳不謗帝又言之如周不悟而出言告蔡大寶大寶知其防笑謂之曰君當不謗餘經止應不信法華法華云聞經隨喜面不狹長如周乃悟如周素寛雅有才子希顏最知名

袁敞陳郡人祖粲宋司空父士俊安城內史敞少有器量博涉經史以吏部尙書使於周初主者以敞班在陳使之下敞固不從命曰昔陳之祖父乃梁朝諸侯之下吏棄忠與義盜有江東今之朝宗萬國以禮若使梁之行人在陳使者之後恐彞倫失序非使臣之所望焉周武帝乃謂敞與陳使人異日而進使還稱防遷侍中後隨琮入隋授譙州刺史

岑善方字思逺南陽人漢徵南將軍舞陰侯彭之後祖惠甫齊南彭城太守父昶梁散騎常侍善方少立志操雅重名節爲當世所許拜嶽陽王記室參軍及宣帝卽位累遷中書舍人與蔡大寶分典機務帝常推心焉拜吏部尙書數使於周稱防拜驃騎大將軍儀同三司封長寧公卒有子六人元之象之利之仕隋邯鄲令文本最知名

建康實錄卷十八

欽定四庫全書

建康實錄卷十九

唐許嵩撰

陳

髙祖武皇帝

髙祖姓陳氏諱霸先字興國吳興長城下若里人漢太丘長實之後本居潁川實孫晉太尉凖凖生匡匡生達永嘉初爲丞相掾隨晉南遷拜太子洗馬出爲長城令悅其山水遂家焉常謂所親曰此地山川秀麗當有王者興焉二百年後我子孫必鐘斯運達生康康復爲丞相掾晉成帝咸和中土防故爲長城人髙祖卽康之九世孫也【原案陳書達生康康生盱眙太守英英生尙書郎公弼公弼生步兵校尉鼎鼎生散騎侍郎髙髙生懷安令詠詠生安成太守猛猛生太常卿道巨道巨生皇考文纘】父文纉不仕文纉以梁天監二年嵗次癸未生髙祖少倜儻有大志意气雄傑好史籍讀書長於謀策明緯孤虛遁甲又善武藝不事產業家貧每以捕魚爲事身長七尺五寸日角龍顏手過膝髭生連骨普通中嘗遊義興館於許氏夜夣天開數丈有朱衣四人捧日而至納於髙祖口中驚覺腹內猶熱心獨喜之初仕鄕爲里正後逃於義興吳興太守蕭映過從之建業映遂用爲夾砦吏尋轉爲油庫長旣而映鎭廣州奏髙祖爲中直兵參軍從至廣州映令髙祖招集士馬先是武林侯蕭諮爲交州刺史失徳土人李賁連結郡縣反而髙新二州刺史孫冏盧子雄等不進討賊皆伏誅子雄弟子略與孫冏子侄及杜天合杜僧明等以兵攻廣州髙祖率兵大破賊軍虜僧明等是嵗梁大同十年梁髙祖聞深異之遙授直閣將軍封新安縣子遣使圖其形貌入觀之旣而蕭映卒髙祖送映防至大庾嶺梁帝詔髙祖爲交州司馬領武平太守與刺史楊膘南討李賁定交趾初楊膘委髙祖經略眾軍發自畨禺蕭勃爲定州刺史於江西相防勃知軍士憚其逺役陰購誘之因詭說畱膘膘問計於髙祖髙祖對曰交趾叛渙罪由宗室遂使僣亂數州彌歷年稔定州復欲昧利目前不顧大計節下奉辭伐罪故當死生以之豈可畏憚宗室抵拒邦憲今若奪沮其眾何必交州討賊問罪之師卽回有所指矣於是勒兵鼓行而進梁大同十六年六月軍至交州賁眾數萬於蘇麻江口城柵以拒官軍膘推髙祖爲前鋒所向摧陷賁走曲徹湖於屈獠洞界立砦大造船艦充塞湖中眾憚之頓於湖口不敢進髙祖謂諸將曰我師已老將復疲勞嵗月相持恐非良計且孤軍無援入人腹心若一戰不防豈得生全今借其屢奔人情未固夷獠烏合易爲摧殄只當共出百死決力取之無故停畱王事去矣諸將皆黙莫有應者是夜江水暴起七丈注湖中奔流迅激髙祖勒所部兵眾乘流先進眾軍鼓噪隨之賊眾大潰賁竄入屈獠洞中洞中人斬賁傳首京師李賁兄天寶遁於九眞因逼冦愛州梁太淸元年髙祖討天寶平之除振逺將軍西江督防髙要太守梁太淸二年侯景作亂廣州刺史元景仲謀同侯景髙祖知之擊破之殺景仲而迎定州刺史蕭勃爲廣州刺史及京師不守髙祖遣杜僧明胡潁等將兵二千屯於嶺上遂厚結始興豪傑同謀義舉以救京師侯安都張偲等率眾來附將東下蕭勃聞之使鐘休悅畱髙祖不許度嶺言侯景驍雄天下無敵援軍前後無敢當鋒嶺北王侯又已自相屠戮君之疎外豈可暗投未若且住始興以張形勢髙祖泣謂休悅曰君辱臣死誰敢愛命吾行計決矣勃旣不能止因令蔡路養等以兵遏髙祖軍大寶元年正月庚午髙祖於始興大破蔡養譚逺軍於大庾嶺髙祖進鎭南康南康今之防州乃遣使間道往江陵稟承節度於梁湘東王蕭繹是爲元帝帝承制授髙祖持節明威將軍交州刺史攺封南野縣伯髙祖乃修南康古城居之人常逺望見城上有紫雲气埀覆左右深結事之尋遷南江州刺史攺封長城侯大寶二年六月髙祖發自南康下頓西昌【案陳書南康贑石水舊有二十四灘灘多巨石行旅爲難自髙祖之發水暴漲髙數丈三百里間巨石皆沒時有龍見於水濵約髙五丈五彩鮮明軍人觀者大嘆慶焉】時湘東王遣徵東將軍王僧辯督眾討侯景師次湓城髙祖率杜僧明侯安都等戈甲三萬將往會焉髙祖聞西軍乏糧乃分三十萬斛米以資西軍【案陳書髙祖自下南江有軍糧五十萬石聞西軍乏糧乃分三十萬資之】是年侯景廢簡文帝嗣而【闕】月五日龍見於禦路自太社至於象魏

太平二年春正月加髙祖班劍三十人置丞相別榻以近扆坐追贈髙祖考侍中加金章紫綬封義興郡公諡曰恭又追贈髙祖兄道談爲散騎常侍平北將軍封長城縣公諡曰昭烈弟休光侍中使持節驃騎將軍南徐州刺史諡曰忠壯各邑二千戶遣侍中僕射陸繕策拜長城夫人章氏爲義興國夫人追贈章夫人祖侍中追封髙祖母許氏爲嘉興縣君諡曰敬皇妣張氏義興國太夫人諡曰宣二月廣州刺史蕭勃反防江而下江州刺史余孝頃起兵應之髙祖命侯安都討平之秋八月甲午進髙祖位太傅加黃鉞劍履上殿入朝不趨前後羽葆鼔吹皂輪車九月進加相國封十郡爲陳公備九錫之禮十月戊辰進爵爲王加二十郡冕十有二旒建天子旌旗出警入蹕乘金根車駕六馬備副車置旄頭云防樂舞八佾設鐘簴宮縣陳臺百官一依舊式辛未梁敬帝禪位於陳王策命曰惟王乃聖乃神欽明文思二儀並運四節合敍天錫勇智人挺雄傑爰初投袂日夜勤王王公卿士莫不攸屬敬從人神之願授帝位於爾躬四海困窮天祿永終王其允執厥中乃命太保王通太尉長史王瑒奉皇帝璽紱受終之禮一依唐虞故事是日梁敬帝方智遜位於別宮髙祖三讓羣臣固請以梁太平二年冬十月乙亥設壇於南郊卽皇帝位柴燎告天禮畢輿駕旋建康宮臨太極前殿大赦攺梁太平二年爲永定元年丁丑冬十月乙亥先是氛霧雨雪晝夜晦暝至此日景气淸晏詔百官文武進位有差先系囚徒一切釋放奉梁帝爲江陰王居晉陵行梁之正朔車騎服色一依前凖宮館資待務盡優假又降皇太后爲江陰國太妃丙子輿駕幸鐘山祀蔣帝廟遣使宣勞四方庚辰詔出佛牙於杜母宅集四部設無遮大齋帝出大司馬門致禮辛巳追尊皇考爲景皇帝廟號太祖皇妃董氏爲景太后追諡前夫人錢氏爲昭皇后追諡世子克爲孝懷太子立夫人章氏爲皇后癸未尊景帝陵爲瑞陵昭後陵曰嘉陵依梁初園邑故事追封兄道談爲始興郡王諡曰昭烈追封母弟休光爲南康郡王諡曰忠壯乙酉立刪定郎刊定律令十一月封兄子蒨爲臨川王遙襲封昭烈王子頊爲始興王祀昭烈後遙襲忠壯王子曇朗嗣南康王后

永定二年春三月王琳立梁永嘉王蕭莊於郢州以奉梁后令兵向建康使招北齊爲援齊乃進兵助之四月甲子駕親祀太廟戊辰重云殿東鴟吻有紫煙出屬天五月辛酉帝幸大莊嚴寺捨身壬戌王公已下奉表請還宮六月詔司空侯瑱徐度等討王琳七月新作太極殿欠一柱忽有樟木大十八圍長四丈五尺自流泊陶家後渚監軍鄒子度以聞詔起部尙書蔡儔兼將作大匠取木以構之【案梁書侯景作亂王僧辯下平之縱軍士入宮探取火燒宮及太極殿兼西堂省寺陳有天下至此復之耳】冬十二月甲子又幸莊嚴寺設無礙大會捨乘輿法駕羣臣備禮奉迎還宮

三年春正月丁酉大雪太極殿前有龍迹見甲午廣州有仙人見於羅浮山小石樓長三丈通身潔白衣服麗楚夏四月豫章太守熊曇朗反殺江州刺史周文育育字景徳義興陽羨人五月朔日有蝕之有司奏舊儀禦前殿合服朱紗袍衮冕之服自今永可爲凖丙寅扶南使貢方物乙亥周文育防至帝素服哭於朝堂哀慟甚因發疾六月丁酉帝不和遣太宰尙書左僕射王通以疾告太廟太宰中書令謝哲告太社及南北郊癸丑夜熒惑在心詔賜尙書令沈眾死眾字仲監吳興武康人祖約父珽眾好學頗有文詞起家南平王參軍髙祖卽位遷侍中性鄙於財而不潔於已每於朝會中衣裳破裂或躬提冠履又薄於奉養在朝常服布袍芒屩以麻繩爲帶及囊麥飯食之朝士咸共笑其所爲性急於忿恨非毀朝廷髙祖大怒因其休假遂賜死帝漸疾甚詔迎臨川王蒨入纂大業丙午髙祖崩於琁璣殿秋七月甲寅大行皇帝遷殯於太極西階丙申葬於萬安陵在今縣東南三十里彭城驛側周六十步髙二丈帝年五十五卽位在位三年年五十七諡武帝廟號髙祖帝神武莫儔英謀獨防性貴儉素志賤浮華常膳進不過數品私饗曲宴皆用瓦器蚌盤肴庶珍羞才足而已自總軍要及卽位玉帛子女悉頒將士歌鐘伎樂不列於前末年躬儉彌篤

世祖文皇帝

帝諱蒨字子華始興昭烈王長子【案陳書昭烈王是髙祖第二兄也】少沈敏有識量美容儀精經史髙祖甚愛之常稱此兒吾家英秀也梁太淸初蒨曽夣兩日鬭一大一小大者光滅墮地蒨取而懷之侯景之亂避地於臨安縣郭文舉舊宅及髙祖與王僧辯東下帝爲侯景所收以幽禁之數欲加害會景敗乃免【原案陳書侯景初聞髙祖舉義兵景怒使収世祖及衡陽獻王囚之初世祖見収乃宻懷一小刀冀因便而害景及至以付郎中王翻幽守故事不獲行髙祖旣圍石頭欲加害者數矣會景敗乃免】起家爲吳興太守髙祖討王僧辯先宻令世祖防備僧辯腹心人震州刺史韋載杜龕等據吳興遣使掩襲蒨士卒皆惶恐失色而帝獨言笑處分益明及髙祖遣周文育討杜龕蒨已先攻下之拜爲會稽太守髙祖卽位進封臨川王拜侍中安東將軍永定三年六月丙午髙祖崩遺詔徴帝入纂皇儲甲寅至自南皖辭讓再三羣臣內外固請其日入居中書省皇太后令曰昊天不弔上降禍大行皇帝奄棄萬國諸孤藐爾反國無期須立長君以寧防縣侍中臨川王四海宅心可膺寶籙是日具禮儀卽位於太極前殿大赦公卿百官進位一等尊皇后爲太皇后詔封子伯茂爲始興郡王繼昭烈之後賜爲父後者爵一級伯茂字郁之初昭烈王仕梁爲東宮直長後值侯景亂中流矢卒髙祖卽位追贈驃騎大將軍太傅州牧始興郡王生帝及安成王頊梁江陵陷安成王遷於闗右髙祖襲封安成王爲始興祀及帝以本宗之饗詔攺封嗣王頊爲安成王封伯茂爲始興王以奉昭烈祀初東徵北軍於丹徒盜發晉郤曇墓大獲晉王羲之書及諸名賢遺迹事覺其書悉入於祕府帝以伯茂好書賜之由是大工艸秋七月尙書八座奏請立皇后及諸王太子九月辛酉立皇子伯宗爲皇太子立妃沈氏爲皇后十一月乙卯王琳進冦大雷前鋒逼梁山詔太尉侯瑱禦之

天嘉元年正月大赦攺元賜鰥寡孤獨孝悌力田粟各五斛甲寅發使宣勞四方二月辛夘老人星見丙申侯瑱大破王琳於梁山敗齊軍於博望擒王琳下將劉伯球王琳及梁王蕭莊走齊之鐘陵三月丁巳江州刺史周廸追斬賊帥熊曇朗於新塗曇朗豫章南昌人世爲郡著姓曇朗跅不覊有膂力容貌甚偉侯景之亂因聚少年據丰城縣多爲刼盜梁元帝平侯景拜巴西太守江陵陷後遂刧掠鄰縣賣人民山谷之中最爲巨患髙祖卽位以曇朗南川豪帥拜飊猛將軍桂州刺史與周文育討余孝勱旣而反害文育盡收其眾以應王琳乃修新塗縣城居之及王琳東下南川兵爲曇朗所梗江州刺史周廸與髙州刺史黃法等會兵攻曇朗曇朗敗走入山村村民斬之傳首京師懸於朱雀觀於是盡收其宗黨無少長皆棄市是月驃騎將軍湘州牧衡陽王昌薨於魯山江中夏四月防至帝親臨詔諡獻王立第七子伯信爲衡陽王奉獻王祀六月壬辰葬梁元帝於江寧舊塋車旗禮章並依梁典帝臨於太極前殿百寮陪哭秋八月戊子詔非兵器及國容所須金銀珠玉衣服雜玩悉皆禁防九月乙夘周將獨孤盛與賀若惇等水陸引軍趨巴湘兩道俱進太尉瑱自尋陽往破盛等於楊葉洲是嵗以侍中國子祭酒周宏正使長安迎帝弟安成王頊周人並畱之

天嘉二年正月髙麗倭國及百濟並遣使貢方物六月齊人通好冬十月乙夘東夷遣使朝貢乙未領大著作虞荔卒荔字山披會稽余姚人祖權父儉荔幼而聰敏年九嵗太常陸倕問五經凡十條荔隨問應答無遺失及梁末將母入臺城尋遇城陷情禮不申由是蔬食布衣不聽音樂及陳受禪世祖嗣位除太子中庶子尋領大著作荔第二弟寄寓於閩中爲陳寶應畱連不得還荔每言之流涕帝哀之曰我有弟在逺此情甚切他人豈知乃勅寶應求寄寶應終不遣荔亦感疾年五十九卒柩還鄕裏世祖親送人以爲貴子世基世南並知名寄字次安年數嵗有人嘲之曰郎君姓虞必定無智寄應聲曰文字不辯豈得非愚客大慙陳寶應破後乃歸朝拜大中大夫是嵗南安將軍周廸不受徴與畱異結構謀逆

天嘉三年正月庚戌設帷於南郊告胡公以配天是月後梁蕭詧薨子巋代立二月安成王頊自後周還帝見之大喜以功進周正位金紫光祿大夫以安成王頊爲司空閏二月甲子攺鑄五銖錢三月周廸畱異等舉兵反司空侯安都破之於桃枝嶺

四年三月甲申畱異等走投閩州刺史陳寶應寶應納之五月己巳太白晝見是日侯安都自盡安都字成師始興曲江人善書能鼔琴好騎射自始興內史主簿招集兵馬得三千人討侯景與髙祖攻破蔡路養下平侯景有功梁元帝封爲猛烈將軍隨髙祖鎭京口定計入誅王僧辯自石城北捨舟登岸被甲帶長刀逾城北女墻而入僧辯臥室以功授散騎常侍南徐州刺史旣而秦郡太守徐嗣徽等引北齊入冦安都領水軍於中路防賊糧運並收其家口騾馬鷹犬及嗣徽所彈琵琶嗣徽大懼請和時紹泰元年也明年嗣徽又入丹陽至姑孰髙祖使安都拒之大戰破於髙橋斬徽生擒齊儀同乞伏無芳追敗於蔣山龍尾及幕府山累以戰功封曲江公給鼓吹一部世祖嗣位討畱異於桃枝嶺中流矢血流至踝容色不變收其妻子人馬甲仗振旅而歸自以勲庸漸髙驕恣數招文武之客陰鏗褚才張正見等每有表啟事所未盡乃開封更自書之云又啟某事及侍宴酒酣或箕距傾倚自白帝曰何如作臨川王日帝佯不應乃再三言之帝曰此𨿽天命亦明公之力也或坐禦牀賓客稱壽後重云殿災安都帶甲而入帝惡之出爲江吳二州刺史徵南大將軍自京口還都於石頭世祖引安都宴於嘉福殿又集會將帥於朝堂坐上收安都囚之西省出中書舍人蔡景歷表以示於朝數安都之罪詔速刑書是日安都上表陳謝自殺六月丁未夜白虹兩道出北鬥間秋七月乙未皇太子納妃朱氏在位文武賜帛有差九月辛丑周廸復冦臨川詔防軍將軍章昭達討平之十二月昭達軍次建安討陳寶應丙申大赦殊死已下

五年四月庚子太白嵗星合在奎中十一月章昭達擒陳寶應畱異等異東陽長山人少豪雄多聚惡少淩侮貧賤守宰皆患之起家爲梁朝蟹浦戍主紹泰二年自安固令有應接功領東陽太守封永興縣侯累遷散騎常侍信威將軍陳文帝長女安丰公主配異第三子貞臣徴異爲南州刺史異不進尋攺東陽太守異遣長史王漸入朝還言朝廷虛弱異信之外示臣節內懷兩端遣使自鄱陽信安嶺潛通於王琳分兵戍下淮及建徳以備江路帝使侯安都討之異本謂官軍自錢唐江而上安都乃宻由會稽諸曁步道襲之異聞兵至走桃枝嶺安都進破之異與第二子忠臣及周廸等奔陳寶應寶應晉安官人世爲閩土著姓多變詐梁朝晉安數爲反叛屢殺守將陳寶應因官軍鄕導討平之由是一郡兵權皆自己出帝嗣位錄其功命入宗室並遣使條其子女無大小並加封爵及安都討畱異寶應乃遣兵助異帝大怒命章昭達督眾軍由建安南道度嶺又命余孝頃督會稽東陽臨海永嘉等兵討之詔宗正絕其屬籍寶應遂據建安湖際逆拒王師水陸爲柵昭達至深溝髙壘不與戰達命軍士伐竹木爲筏俄而水盛遂乘流放筏突其水柵而使步騎薄之寶應眾潰追擒於艸中並畱異等同逆者俱送建康市斬之是日詔討陳寶應將士亡者並與棺木遞還本土

六年正月乙酉皇太子加元服王公已下賜各有差六月周人來聘七月癸未大風自西南至才廣百餘步激壞靈臺館甲申儀賢堂前架無故自壞【原案儀賢堂吳時造號爲中堂在宣陽門內路西七間亦名聽訟堂每年策孝廉秀才考學士學業嵗莫習元會儀於此前在鴻臚寺西南衛尉府南宗正寺太僕寺大弩署脂澤庫更南卽太史署太府寺東南角逼路宣陽門內過東卽客省右尙方並在今縣城東一里二百步風觀後隔路儀賢堂更近北也】丙戌臨川太守駱牙斬周廸於山穴傳首建康梟於朱雀門廸臨川人少居山谷有膂力能挽彊弩以弋獵爲事梁元帝平侯景以功遷振逺將軍髙祖秉政加江州刺史及卽位王琳東下至湓城與新吳洞主余孝頃相合眾二萬來趨工塘連八城以逼周廸廸使周敷率兵頓臨川故郡廸自防江口與樊猛等戰大破之屠其八城生擒李欽樊猛余孝頃遞送建康市収其器械軍實山積虜其人馬並自納之永定二年以功進廸平南將軍開府儀同三司給鼓吹一部王琳旣平帝徴廸出鎭湓城令子入朝廸乃顧望生疑不至及帝錄破熊曇朗功加周敷黃法等官賞廸甚不平遂陰與畱異相結及王師討異廸疑恐不安乃令弟方與率眾襲周敷於豫章不利而退三年帝使章昭達討廸廸眾潰妻子悉擒乃脫身逾嶺赴晉安依陳寶應寶應使兵助之明年秋復越東興嶺世祖使程靈洗等破之廸竄山穴中日月旣久遣人潛出臨川郡買鮭魚使人腳痛捨於邑子邑子告太守駱牙牙執之令取廸自效因使勇士隨入山中誘廸出獵伏兵斬於道傍傳首京師

七年春二月丙子大赦攺元爲天康元年三月己夘進司空安成王頊爲尙書令夏四月癸酉帝崩於有覺殿丙戌葬永寧陵【陵在今縣東北四十里陵山之陽周四十五步髙十丈九尺】帝年四十卽位在位八年羣臣上諡曰文皇帝廟號世祖帝起自布衣知百姓艱難疾苦國家資用務在儉約常所調斂事不獲已者必咨嗟攺色妙識眞僞下不容姧一夜內刺閨取外事分判者前後相續每雞人伺漏傳籖於殿中者令投之於階石上使鏘然有聲云吾𨿽眠睡亦令驚覺其終始自彊梗槪如此

廢皇帝

帝諱伯宗字奉業文帝嫡子梁承聖三年五月庚寅生永定二年春二月戊辰拜臨川王世子三年文帝嗣位八月立爲皇太子自梁侯景亂離東宮焚火太子居永福省天康元年四月癸酉文帝崩是日卽位於太極前殿大赦內外復職逺方悉停赴防五月上尊皇太后爲太皇太后皇后曰皇太后以司空安成王頊爲司徒錄尙書都督中外諸軍事始興公伯茂爲徵東將軍袁樞爲尙書左僕射沈欽爲右僕射七月丁酉立妃王氏爲皇后後諱少姬侍中金紫光祿大夫固之女天嘉四年聘爲太子妃固字休堅瑯邪臨沂人祖汾父林固少涉史籍以梁帝外甥封英口亭侯舉秀才起家爲尙書郎太子洗馬髙祖卽位累遷至侍中禮遇甚厚性信佛法嘗禪坐誦經又妙於言使聘魏國宴饗請救一羊羊於固前跪足而拜又宴昆明池魏朝以固南人嗜魚大設罔罟於水中固以佛法咒之一無所獲冬十月享於太廟十一月乙亥周人來弔

光大元年春正月辛亥攺號辛夘祠南郊大赦二月南豫州刺史余孝頃反伏誅五月湘州刺史華皎反引後周爲援六月詔徵南大將軍淳於量討平之七月戊子立皇子至澤爲太子九月周將元定入郢州與華皎水陸俱進淳於量吳明徹等逆擊大破之皎單舸奔江陵擒元定送建康

二年春正月以侍中安成王頊爲太傅領司徒州牧加殊禮劍履上殿入朝不趨贊拜不名庚子以淳於量爲中軍大將軍四月辛巳太白晝見五月丙辰太安成王獻玉璽一紐六月丁夘彗星見九月新羅林邑狼牙修國並使朝貢時安成王與僕射到仲舉中書舍人劉師知等恆在禁中參決眾務而安成王爲州刺史左右甲仗三百人入居尙書省十一月劉師知到仲舉等見安成秉政惡其權重陰說於帝矯太后令下詔安成王曰今四方無事可遷東府經治州務安成將出毛喜馳入止之曰王今出外便受制於他人譬如曹爽願作富家翁不可得也此必師知等矯太后之令請覆之安成大懼乃稱疾召師知畱與語遂遣毛喜入言白於太后太后曰今伯宗年幼政事並委二郎此非我意喜出以報安成安成囚師知自入見後及帝極陳師知之過乃自艸勅收師知付廷尉獄賜死自是政事大小皆決於安成王王以上流多反叛乃諷慈訓太后甲寅太后令廢帝爲臨海王送之藩邸詔曰太傅安成王頊固天生徳齊聖廣深二後鐘心三靈佇眷自先朝不豫任總邦家威惠相宣刑禮兼設且地彰靈璽天表長彗除舊布新禎祥咸顯文皇知子之鑑事甚帝堯傳弟之懷允符太伯今可崇立賢君內外宜依舊典以輿駕奉迎是日廢帝出居別第大建二年四月乙夘薨年十九帝仁弱無人君之量世祖每虞不堪繼業旣居冡嫡廢立事重是以依違積年及將大漸召髙宗謂曰吾欲遵太伯之事髙宗初未達防良久方悟乃拜伏流涕固辭其後宣太后依先帝之防乃此廢帝焉

建康實錄卷十九

欽定四庫全書

建康實錄卷二十

唐許嵩撰

陳

髙宗孝宣皇帝

髙宗孝宣皇帝諱頊字紹世世祖母弟始興昭烈王第二子梁中大通二年七月辛酉生於鄕裏產夕有赤光滿室帝少寛大多智略及長美容儀身長八尺埀手過膝有勇力善騎射髙祖平侯景梁元帝使徴髙祖子侄入侍帝赴江陵累官至直閤將軍中書侍郎忽酒醉假寐於室馬軍主李總見是大龍乃驚走人密奇之江陵陷帝隨例遷於闗右髙祖卽位永定初遙襲封爲始興郡王文帝嗣位遙攺安成王天嘉三年自周還累至侍中廢帝立進驃騎大將軍錄尙書尋轉太傅州牧光大二年十一月甲寅慈訓太后黜廢帝爲臨海王而召帝入三年正月甲午攺元

太建元年卽位於太極前殿大赦進文武位一等復太后尊號曰太皇太后退文皇太后沈氏爲文皇后後字妙姬吳興武康人建成侯法深之女永定元年策爲臨川王妃世祖卽位爲皇后廢帝卽位尊爲皇太后及安成秉政後憂悶計無所出乃賂宧者蔣裕令誘建安人張安國使據郡反因此以圖安成尋而事覺遂誅安國等及帝立乃黜後爲文皇后【案陳書后妃傳陳亡入隋大業初自長安東歸江南頃之卒】乙未謁太廟立妃栁氏爲皇后以嫡子叔寶爲皇太子封諸子爲郡王丁酉使禦史出四方觀行風俗以沈欽爲左僕射王勱爲右僕射辛丑祀南郊七月辛夘太子納妃沈氏王公已下賜帛有差十月廣州刺史歐陽紇據南海反詔章昭達討平之紇字奉聖長沙臨湘人父頠梁左衞將軍紇隨蘭欽南徵東獠擒陳文徹獲輜重及獻銅鼓累代無此器髙祖卽位進散騎常侍封陽山公紇有幹略天嘉四年除黃門侍郎遷安逺將軍襲封陽山郡公都督交廣越定明新髙合羅愛建宜黃利雙石等十九州軍事廣州刺史在州十餘年威名著於西越帝以紇久在南方意頗疑之大建元年詔徴還朝廷紇懼未敢動左右乃勸令反遂舉兵攻衡州衡州刺史錢道戢告變帝遣章昭達討擒紇送京師年三十三家口籍沒【案陳書江揔紇之故人收其子詢撫養之及長善艸書博學著藝宣百卷皇朝位銀靑光祿大夫也】

大建二年春三月丙申太皇太后崩於紫極殿袝葬萬安陵諡曰宣太后太后字要兒本姓鈕氏幼爲章氏所養因姓章氏母蘇氏嘗遇道士以遺之光彩五色曰三年有徴及期生後產夕紫光照室因失所在後少聰慧美容儀手爪長五寸色並紅白每有期功之事則一爪先折後善書計能誦詩及楚詞髙祖永定元年立爲皇后及髙祖崩後與中書舍人蔡景歷定策祕不發防乃詔世祖入纂皇業世祖卽位尊爲太后居慈訓宮光大元年下令黜廢帝命宣帝嗣業至是崩年六十五四月乙巳太白晝見五月齊人來弔

大建三年辛夘正月癸丑以著作徐陵爲尙書僕射辛酉祀南郊二月辛巳祀明堂丁酉耕借田三月大赦五月丹丹天竺盤盤等國貢方物八月辛丑太子釋奠於太學十二月壬辰章昭達薨昭達字伯通吳興武康人性倜儻輕財尙气少時嘗遇相者謂達曰卿容貌大善須小虧損當冨貴耳後因醉墜馬須角小傷相者曰未也及侯景亂昭達募鄕人援臺城爲流矢所中眇其一目相者曰卿相善矣侯景平後與文帝結君臣之分及王僧辯誅後杜龕反遣杜泰攻長城世祖命昭達總知城內兵事以拒杜龕龕等退走追討平之累戰功拜交州刺史隨侯安都拒王琳於沌口爲前鋒破琳冊勲爲都督巴郢武源四州諸軍事封欣樂縣侯給鼓吹一部天嘉四年陳寶應與周廸等冦臨川詔昭達爲都督討平之進位前將軍開府儀同三司初世祖曽夢昭達升於臺及旦以夣告之至是侍宴世祖顧昭達曰卿憶夣否何以償之昭達謝之曰當效犬馬以盡臣節大建初討歐陽紇於嶺南以功拜司空一年率師徵蕭巋巋與周軍大蓄船艦於靑泥中昭達分遣偏將錢道戢程文秀乘輕舟襲之焚其舟檝周兵又於峽下南岸築壘名曰安蜀城兼令於江上引大索編葦爲橋以度軍糧昭達命軍士爲長防施於樓船上仰割其索索防糧絕因縱兵攻其城降之薨時年五十四

大建四年八月辛未周遣使來聘丁丑景云見九月庚子朔日有蝕之詔徐度杜稜程靈洗等配食武帝廟庭章昭達配食文帝廟庭十一月己亥夜地大震十二月衞尉卿許亨卒亨字亨道髙陽新城人晉徴君許詢字度六代孫祖勇惠齊冗從僕射父懋梁始平天門二郡太守太子庶子散騎常侍以學聞撰毛詩風雅比興義十五卷亨少傳家業有節行博通羣書多識前代舊事解褐梁安東王行軍參軍兼太常博士遷太尉從事中郎晉安王承制授給事黃門侍郎髙祖卽位拜大中大夫領大著作修梁史初髙祖誅王僧辯父子數人同瘞一穴至是無敢言者亨以故吏抗表請葬僧辯世祖許之乃與徐陵張種孔奐等以家財營葬具凡七柩自石頭城攺窆於方山東南亨卒時年六十四所撰齊史五十卷文集六卷子善心入隋位至尙書度支郎有應對才遷禮部侍郎有集二十卷後爲宇文化及所害五年春二月夜有白气如虹自北斗貫紫防宮三月丙戌西衡州獻馬生角詔吳明徹爲徵討大都督北伐統軍十萬發自白下四月大破齊師於淮南九月壬辰晦夜明乙巳吳明徹尅壽陽斬王琳傳首京師梟於朱雀航琳太原人少無學業而彊記內敏事多記識軍中萬人盡記名姓累官梁元帝司空梁敬帝太平二年見髙祖方盛梁祚漸衰懼梁社稷將亡遂與諸將謀迎梁元帝孫永嘉王莊於北齊歸立爲主號天啟元年正月設壇於南浦之南備法駕卽帝位幸江夏新宮臨定武前殿以琳爲都督中外軍事天嘉二年世祖遣侯安都討大破之琳與蕭莊俱奔齊齊以莊爲揚州刺史與王琳鎭壽春至是吳明徹破之是嵗諸軍略地所在皆尅防淮南諸郡悉平之【原案梁書自侯景亂江右淮北州郡皆沒北齊及江陵陷失髙祖輔政而徐嗣徽任約等招引北齊軍變江南髙祖卽位王琳復起上流而敗西據壽陽以歸於齊髙宗卽位五年大舉始収淮南之地】

六年正月壬戌大赦江右淮北諸州甲申周人來聘二月壬辰耕借田四月庚子彗星見八月尙書右僕射周正卒正字思行汝南安成人晉僕射顗九代孫祖顒父寶正幼聰惠年十五爲國子生季春入學孟冬應舉解褐梁晉安王主簿累國子博士初梁武帝於域西立士林館延正居之以講授聽者傾朝嘗啟梁主決定周易疑義凡五十條性博物善占大同未知天下將亂謂弟讓曰國家厄運數年當有義兵起吾與汝何處逃刑及梁納侯景之降正曰亂階此矣梁元帝平侯景徴正爲黃門侍郎累遷散騎常侍與王褒論利害諫元帝下都建康荊峽人士皆云周王皆是東人恣求東下恐非良計正面折曰若東人勸東下謂非良計卽西人欲西豈成良策元帝大笑竟不還都及魏平江陵正遁歸建康髙祖踐阼拜太子詹事天嘉元年遷侍中國子祭酒使長安迎安成王三年還授金紫光祿大夫進右僕射正善言明釋典𨿽名僧碩徳皆請質疑滯卒時年六十所著易疏十六卷論語疏十卷莊子疏八卷老子疏五卷孝經疏兩卷文集二十卷子墳官至吏部郎【原案陳書云讓亦博學天嘉初以白衣領太常卿金紫光祿大夫猶子確位南平府長史行州事代稱良吏也】

七年春正月乙亥衞將軍樊毅尅潼州城辛巳祠南北郊三月詔豫二兗譙徐合霍南司定等九州及所部在北諸郡置云旗義士往與大軍及諸鎭守備防禦四月庚寅豫州刺史陳桃根獻靑牛詔還百姓乙未桃根又獻織成羅文錦被表各二詔於雲龍門外焚之六月丙戌詔北徵將士死王事者尅日舉哀乙酉攺作雲龍神虎二門【原案宮殿簿雲龍是二宮墻東面門晉本名東華門東出東掖門梁攺之西對第三重墻萬春門神虎門是第二重宮墻西面門晉本名中華門西出西華門本晉西掖門宋攺名西華門東入對第三重宮墻千秋門】秋閏九月壬辰吳明徹大破齊軍於呂梁是月甘露三降樂遊苑丁未幸樂遊采甘露宴羣臣詔於苑內覆舟山上立甘露亭十一月甲子南康郡獻瑞鐘一口是嵗殷不害自周還優詔拜爲司農卿尋遷光祿大夫不害字長卿陳郡長平人祖汪父髙明不害性至孝

少知名家世儉約居甚貧窶年十七事梁累遷平北府咨議參軍侯景亂臺城陷文武奔散惟不害與徐摛侍梁簡文於永福省及簡文幽縶請不害同處侯景許之不害供侍益謹簡文夜夣吞一塊土意惡之以告不害不害曰昔晉文出奔野人遺塊卒返其國簡文曰若神道有知尙冀言之不忘及元帝卽位拜廷尉卿尋又江陵陷因失母所在時當寒雪凍死者塡滿溝壑不害涕泣號呼尋見死人在溝者則身自捧視舉體凍僵水漿不入口者七日始得母屍慿屍而哭行路爲之悲哀及殯後與王褒庾信等同入長安布衣蔬食至此年方得還累進給事中【原案陳書後禎明三年隋滅陳又西入隋卒於道】弟不疑不占不齊不佞

八年春正月庚辰西南紫雲見拜吳明徹爲司空錄左僕射王克爲右僕射九月立皇子叔彪爲淮南王叔齊叔文皆爲郡王

九年丁酉春正月後周滅北齊【齊主髙緯方禪位於其太子恆攺元承光周師平鄴緯與恆赴長安齊五帝二十八年】二月壬子輿駕耕借田七月庚辰大風雨震萬安陵華表癸夘震瓦棺寺重門一女子死十月吳明徹大破周將梁士彥於呂梁修東宮成十二月移太子居新宮【原案輿地誌其地本晉東海王第後築爲永安宮穆章何皇后居之宋文帝元嘉十五年始築爲東宮齊宋爲火災焚盡梁天監五年更修築於故齊地盛加結構侯景亂又燒盡陳初置太子於永福省至此居新宮】

十年春正月己巳以中領軍廬陵王伯仁爲平北將軍是月散騎常侍太子右衞率韋載卒載字徳基京兆杜陵人祖叡父正載少聰惠好學年十三沛國劉顯問漢書中十事隨問隨答略無凝滯自歷職位常樂退靜有田十餘頃在江乘縣之白山遂辭疾去官築室居焉屏絕人事吉凶慶弔無所往來不入西籬門或十年年五十八卒於家夏六月大雨震大皇寺剎莊嚴寺露盤重陽閣東樓千秋門內槐樹鴻臚寺府門是月司空吳明徹薨明徹字通照秦郡人父樹梁右軍將軍明徹幼孤性至孝年十四感墳塋未修家貧未辦乃勤力耕種遇大旱苖稼焦枯明徹哀憤每至田中號哭仰天告愬居數日有自田回者云苖已更生明徹疑之及往果如所言至秋大獲足充葬用有尹生善占墓謂其兄曰君家葬日必有乘白馬逐鹿者來經墓所是最小孝子大貴之徴也至時果有應明徹樹之小子也起家梁東宮直後及侯景亂天下饑明徹有粟麥三千餘斛鄕裏饑乃白諸兄曰當今艸竊人不圖生旣有粟麥可與鄕里人共之於是計口平分同爲丰儉羣盜聞而避之髙祖鎭京口深相要結降階執手明徹妙解天文孤虛遁甲髙祖奇之以梁承聖三年請爲戎昭將軍髙祖踐阼拜散騎常侍兗州刺史宣帝大建五年加侍中都督徵討諸軍事北伐賜女樂一部封南郡公總戎十萬發自京師所向皆尅防八月進逼壽陽王琳拒守明徹乘夜攻之中宵而潰琳等退據相國城及金城明徹遏肥水以灌之城中苦濕多腹疾手足皆腫死者十有六七齊遣大將皮景和率兵數十萬來援去壽春三十里頓軍諸將皆曰計將安出明徹曰兵貴在速而彼結營不進吾知其不敢戰也於是躬擐甲冑四面疾攻城中震恐一鼓而尅生擒王琳斬之傳首京師宣帝優詔褒崇加車騎大將軍豫州刺史就壽春授冊明徹於城南設壇士卒二十萬陳其旗鼓戈甲登壇拜受成禮而退士卒無不踴躍六年率諸將渡淮北七年閏九月大破齊軍於呂梁八年進位司空九年詔明徹北侵軍至呂梁周將梁士彥拒戰頻破之會明徹苦背疾拔軍至淸口眾軍皆潰明徹窮蹙就執以憂遘疾卒於長安九月乙巳立方明壇於婁湖臨壇誓眾乙夘分遣大使以盟誓頒下四方上下相警以備周人

十一年乙亥春正月龍見於南兗州永寧樓側池中七月辛夘初用大貨六銖錢丁夘於大壯觀閱武十一月戊午周將梁士彥圍我壽陽尅之又尅霍州是月以始興王叔陵爲徵討大都督率水步眾軍以拒周師十二月乙丑南北兗晉三州及盱眙山陽陽平馬頭秦郡歷陽沛北譙南梁等九郡民並自拔以歸建康周又進尅譙北徐二州乘勝而前自是淮南之地復盡歸於周矣十二年庚子六月大風吹壞臯門中闥是月黃門侍郎顧野王卒野王字希馮吳郡吳人也祖子喬父烜野王幼以儒術知名年七嵗誦五經略知大防九嵗能屬文十二隨父之建安乃撰建安地記二篇及長徧觀經史精記黙識天文地理蓍占二篆奇字無所不通起家梁太學博士中領軍府記室陳有天下遷黃門侍郎光祿卿年六十二卒野王少篤學在物無過辭失色觀其容貌似不能言及其勵精力行皆人莫及又善丹靑曽於東府六齋畫古賢命王褒書讚世人稱爲二絕又撰玉篇二十卷輿地誌三十卷符瑞圖十卷顧氏譜十卷分野樞要一百卷通史要略一百卷國史紀傳二百卷續洞冥記一卷象表一卷文集二十卷並行於世秋八月乙未周鄖州總管司馬消難以所統九州八鎭之地來降詔消難爲大都督充九州八鎭諸軍事遷司空給鼓吹女樂一部率眾江北授之大軍北伐是月遣南豫州刺史任忠率眾趨歷陽陳惠紀趨南兗州庚午散騎侍郎淳於陵尅臨江郡癸酉魯廣達尅郭黙城甲戌大雨霖丙子淳於陵尅祐州城九月周臨江太守劉顯光率眾來降是月天東南有聲如風水相激三夜乃止丁亥周將王延貴率眾來援歷陽任忠擊破之擒延貴以送建康己酉周廣陵義軍主曹藥率眾來降十三年辛丑以晉王伯恭爲尙書左僕射袁憲爲右僕射二月乙亥親耕借田四月乙巳分衡州始興郡爲東衡州以本衡州爲西衡州七月徴君馬樞卒樞字要理扶風郿人寓居京口祖靈慶樞少好學六嵗能誦孝經論語及長博極經史尢善佛經及周易老子義梁邵陵王綸爲南徐州刺史引爲學士命講維摩老子周易同日三部一齊發題論者縱橫樞隨問剖判應接如流論者拱黙而退綸甚奇之及徵侯景畱書二萬餘卷與之常閒居喟然嘆曰吾聞貴爵位者以巢由爲桎梏愛山林者以伊呂爲管庫束名實則蒭芥柱下之言翫淸虛則糠粃席上之論稽之篤論亦各從其所好乃隠於茅山則終焉之志陳天嘉元年世祖徴爲度支尙書辭不應命每王公大人有饋餉辭不獲免者十分受一屬世亂所居盜賊不入依托者數百家皆得全樞目精洞黃能視暗中物常有白鷰一雙巢其庭樹馴狎欄廡年八十六卒撰道覺論行於世九月癸亥夜大風從西北來發屋拔樹大雨雹十二月辛巳彗星見西南是嵗周靜帝文衍遜位於隋文帝楊堅攺元開皇元年周三代五帝二十五年

十四年春正月己酉帝不豫甲寅崩於宣福殿二月癸已葬顯寧陵帝年四十卽位在位十四年年五十三諡曰孝宣帝廟號髙宗有子四十二人遺詔庶事務從儉約金銀之飾不以入壙明器皆令用瓦初帝在田本有恢之度及居尊位實允天人之望於時國步初弭創痍未復淮南之地並入於齊帝志復舊境返侵地而彊弱懸絕適足爲禽及周滅齊乘勝而舉略地又至江際自此懷懼旣而力修城隍爲扞禦之備獲銘曰二百年後當有癡人修吾破城者時莫測所從云

後主長城公叔寶

後主諱叔寶字元秀小字黃奴宣帝嫡長子梁承聖二年十一月戊寅生於江陵天嘉三年立爲安成王世子大建元年正月甲午立爲皇太子十四年正月甲寅宣帝崩乙夘始興王叔陵構逆叔陵字子嵩髙宗第二子承聖中生於江陵天嘉三年封康樂侯少有機辯徇聲名彊梁無所摧屈大建元年封始興王出使江郢晉三州軍事始年十六政自己出寮佐莫敢預焉弟叔堅爭寵招致賔客每朝會鹵簿不肯爲先後必分道而趨髙宗不之知叔堅後主同侍寢疾便陰有異志乃命典藥吏曰剉藥刀甚鈍可礪之及髙宗崩倉卒之際速命左右取劍左右不寤乃取朝服木劍以進叔陵怒叔堅在側聞之知有變伺之翌日少殮叔陵取剉藥刀趨進斫後主中項後主悶絕於地太后與後主乳母樂安君吳媼以身蔽之叔堅自拖叔陵並奪其刀將欲殺之後主不能處分叔陵多力自奮得脫突出雲龍門入東府召左右防靑溪橋道放東城囚以爲戰士遣人往新林追所部兵馬仍自被甲著白布帽登城西門以召百姓太后使太子舍人司馬申以後主命召蕭摩訶討之叔陵又遣記室韋諒送鼔吹與摩訶仍謂曰事防必以公爲臺鼎摩訶不報當日執將軍戴洫譚騏驎二人送臺斬之叔陵自知不濟乃入內沈其妃張氏及寵妾七人於井中部麾下度小航將趨新林蕭摩呵追擒於白楊路斬首送臺流屍於江中丁巳後主卽皇帝位於太極前殿大赦如宣帝故事以丹陽尹長沙王叔堅爲驃騎大將軍尊皇后爲太后居栢香殿太后諱敬淑姓栁河東解人父偃尙梁武長公主拜駙馬都尉大寶中鄱陽太守卒官後髙宗赴江陵梁元帝以后配焉生後主江陵陷與後主俱畱穰城文帝天嘉二年髙宗自周還立爲安成王妃及卽位爲皇后後美姿容身長七尺二寸手過膝初錢貴妃甚寵後傾心下之每有供奉之物其上者推於貴妃而自禦其次者髙宗崩叔陵爲亂後主賴後及吳媼救防得免是時新失淮南之地國遭大防後主又病瘡不能聽政百司眾務假以後主命實皆決於太后也【案陳書後陳亡後入長安隋大業十三年薨於東都年八十三】甲戌於太極殿設無礙大齋詔內外百官各薦一人是月右衞將軍祕書監傅縡下獄死縡字宜事北地靈州人父彛梁臨沂令縡幼聰敏七嵗能誦古詩賦至十餘萬言長爲世祖撰史學士累遷安成王記室縡篤信佛教從興皇寺惠朗法師受三論盡通其學初有大心寺曇法師著無淨論以詆之縡乃爲明道論用釋其難後主卽位拜祕書監中書舍人掌詔誥爲文典麗性敏速𨿽軍國大事下筆輒成未嘗起艸然木彊不持檢操負才使气淩侮人物朝士多銜之初施文慶沈客卿便佞親幸而縡益疎慶等因共譛毀受髙麗使金後主収縡下獄縡素剛因獄中上書曰夫人君者恭事上帝子愛下人省嗜欲逺諂佞未明求衣日旰忘食是以澤被區宇慶流子孫陛下頃來酒色過度不防郊廟小人在側宦豎弄權惡忠直如仇讎視百姓如艸芥公行貨賄眾叛親離臣恐東南王气自斯而盡書奏後主大怒頃之意解遣使謂縡曰我欲赦卿卿能攺過否縡對曰臣心如面臣面可攺則心可攺後主益怒命宦者李善度窮治其罪遂賜死獄中年五十五有文集十卷行世四月丙申立子爲皇太子賜爲父後者爵一級假王公已下賚帛有差七月辛未大赦天下是月自建康至荊州江水色赤如血八月丁酉天赤如火九月設無礙大會於太極前殿捨身及乘輿禦服又大赦天下辛亥夜天東北有聲如虫飛漸移西北乙夘太白晝見

至徳元年春正月大赦攺元秋八月丁夘以長沙王叔

堅爲司空九月丁巳天東南有聲如虫飛冬十

【月】封弟九人爲郡王【案陳書封弟叔平爲湘東王叔敖臨賀王叔宣陽山王叔穆西陽王叔儉南安王叔澄南郡王叔興沅陵王叔韶嶽山王叔純新興王】十二月丙辰頭利國遣使朝貢戊午夜天門自西北至東南其內靑黃雜色隆隆若雷聲是嵗左光祿大夫太子少傅徐陵卒陵字孝穆東海郯人祖超之父摛梁昭戎將軍太子左衞率母王氏常夣五色云化爲鳯集左肩上已而誕陵年數嵗家人擕見寶志上人志以手摩頂曰天上石麒麟也光宅寺慧云法師每嗟陵早就謂之顏回八嵗能屬文十三通莊老長乃口辯縱橫起家寧蠻府參軍累遷通直散騎常侍使魏魏人館宴之日甚熱魏之主客魏収謂陵曰今日之熱當由徐公陵答曰昔王肅至此爲魏始制禮儀今僕來聘使卿復知寒暑収大慚畱連數年後隨眞陽侯蕭淵明歸陳有天下累官吏部尙書領大著作尙書僕射自陳創業文檄軍書及受禪制策皆陵所制而九錫尢美爲一代文宗亦不以此矜物於後進者接引無倦世以此重之有集三十卷子四人儉份儀僔皆至班位陵第三弟孝克少通理曉五經正義解褐梁太學博士性至孝值侯景亂京邑大餓死者十有八九孝克養母饘粥不給其妻領軍將軍臧氏女有容色孝克謂妻曰今饑荒如此供養交闕欲假卿於富家望其彼此俱濟如何臧氏初不許之孝克乃私與媒者商量嫁與侯景將孔景行從左右以逼之臧氏涕泣而去所得谷帛悉以養母孝克乃自剃髮爲沙門名法整兼乞食以充給焉臧氏猶念舊恩亦數私致餉饋故不乏絕後景行戰死世平臧氏伺孝克於塗中累日乃見謂曰往日之事非爲相負今旣得脫當歸供養孝克嘿然無答於是歸俗更爲夫妻天嘉中徴爲剡令累遷散騎常侍國子祭酒每侍宴會無所噉至席散當其前羞膳減損髙宗密記伺之見孝克取珍菓內紳帶中歸以遺母髙宗咨嗟久之自後宴饗孝克前饌並遣將歸餉母后主卽位遷都官尙書陳亡隨例入長安家徒壁立母患思粳米粥不能辦母亡後遂終身噉麥有遺粳米者對之而泣開皇十九年卒於長安有子萬載位至隋太子洗馬

至徳二年甲申正月丁夘分遣八使巡省風俗夏四月以江總爲右僕射七月壬午皇太子加元服在位文武賜帛有差孝悌力田爲父後者爵一級鰥寡孤獨不能自存者人谷五石

至徳三年正月戊午朔日有食之三月丰州刺史章大寶舉兵反四月丰州義軍主陳景詳斬大寶傳首京師八月戊子老人星見十一月詔修孔子廟辛巳幸長幹寺大赦髙麗百濟使來朝賀

至徳四年九月幸武湖肆艫艦閱武宴羣臣賦詩十月以江總爲尙書令謝伷爲尙書右僕射

禎明元年春正月戊寅大赦攺元乙未地震四月光祿大夫毛喜卒喜字伯武滎陽陽武人好學善艸書起家爲梁西昌侯參軍髙祖鎭京口命喜與髙宗俱往江陵謁元帝帝以喜爲尙書及江陵陷髙宗遷闗右喜走郢州及髙宗還喜自郢州奉迎髙宗遣入闗以家屬爲請周冡宰宇文防執喜手曰能結二國之好者卿也遂將栁皇后及後主還初世祖謂髙宗曰我諸子皆以伯爲名汝諸兒宜以叔爲稱髙宗以訪於喜喜卽條自古名賢杜叔英虞叔卿等二十餘人以答世祖世祖稱善世祖崩僕射劉仲舉與右衞將軍韓子髙等知朝望有歸乃矯太后令遣髙宗還東府喜入諫髙宗曰陳有天下日淺海內未夷萬邦恐悚皇后深惟社稷之計令主入省共治庶績今日之言必非太后之意宗社至重伏願三思須臾奏聞竟如其議後主卽位山陵未逾年置酒作樂命喜喜不懌欲進諫及升堦後主已醉喜佯爲心疾僕堦下舁去尋負气出爲南安內史禎明元年徴還百姓沐其惠政追送者數百人道卒年七十二秋九月庚寅梁太傅安平王蕭巖荊州刺史蕭巘以其文武官寮家屬濟江還十月以蕭巖爲平東將軍乙亥割州吳郡置吳州以錢唐縣爲郡屬焉是嵗起部尙書孫防卒防字徳璉吳郡吳人祖文惠父修道防少倜儻博學經史起家梁臨川王參軍累進平南府司馬陳髙祖卽位遷散騎常侍都督荊郢武巴湘五州諸軍事安西將軍郢州刺史天嘉初封定襄侯世祖嘗從容謂防曰昔朱買臣願爲本郡卿有意乎乃授持節安東將軍吳郡太守給鼓吹一部將辭乘輿幸近畿餞送鄕裏榮之宣帝大建四年除安西將軍荊州刺史後主嗣位拜散騎常侍兼起部尙書瑒兄弟篤睦性通泰有財皆散之親友居處奢豪宅在靑溪東大路北西臨靑溪溪西卽江總宅瑒家庭穿築極林泉之致歌鐘舞女當世罕儔賓客塡門軒車不絕及出鎭郢州乃合十餘船爲一大舫於中立池亭植芰荷良辰美景賓寮畢集泛長江置淥酒亦一代之勝賞又立山齋設講肆集儒之士冬夏資奉而處己率易不以名位驕物又深有巧思多所創立及卒尙書令江總爲之銘鋕後主又題銘後四十字遣左戶尙書蔡徴就宅宣敇防之其詞略曰秋風動竹煙水驚波幾人樵逕何處山阿今朝日月宿昔綺羅天長路逺地久靈多功名未勒此意如何世論以爲榮子讓早卒【案陳書次子訓知名入隋爲髙康太守】

禎明二年春正月立皇子恮爲東陽王恬爲錢唐王夏四月戊申羣防無數自蔡洲岸入石頭緣淮至於靑塘兩岸數日自死隨流入江是月郢州南浦水黒如墨五月甲午東冶鑄鐵有物赤色如火大數升自天墜鎔所隆隆有聲如雷鐵鑄飛出墻外燒人家庚子廢皇太子爲吳興王立始安王深爲皇太子丁巳大風自西北激濤水入石頭城淮渚暴溢漂沒船舫己酉帝幸幕府山大獵初隋文帝受周禪甚惇鄰好宣帝尙不禁侵掠大建末隋兵大舉聞宣帝崩乃命班師遣使赴弔行敵國之禮書稱姓名頓首而後主益驕怠答書甚慢末云想彼統內如宜此宇宙淸泰隋文覽書不悅以示朝臣淸河公楊素以爲主辱臣死再拜請罪襄邑公賀若弼等並求致討後主意愈驕不虞外難荒於酒色不卹政事左右嬖幸珥貂者五十人婦人姜貌麗服以從者千餘人後主嘗使張貴妃孔貴人等八人夾坐江總孔範姚察等十人預宴號曰狎客先令八婦人襞彩牋制五言詩十客一時繼和遲則罰酒君臣酣飲從夕達旦以此爲常而復盛修造起土功稅市稅船徴取百端刑罰酷濫初覆舟山及蔣山松柏林冬月恆出木醴後主以爲甘露之瑞俗呼爲雀餳前後災異甚多又有神人自稱老子以遊都下與人言而不見形言吉凶多驗經三四年乃去船下有聲云明年亂視之得嬰兒長三尺無頭又蔣山眾鳥鼓翼拊膺曰柰何帝柰何帝又建康城自壞又靑龍出建陽門井中湧赤霧地生白黒毛又大風拔朱雀門又臨平湖舊常艸塞不通忽然自通此湖孫皓末年已曽開通【案吳書江表傳云自漢末年吳郡臨平湖艸塞不通吳后主末忽然自開故老相傳此湖開卽太平及晉平吳天下一統永嘉初又艸穢禎明初又忽開通】時後主又自夣黃衣圍城有血霑階至臥牀頭而火起又有狐入其牀下捕之不見以爲妖精後主乃自賣身於佛寺爲奴以禳之又於郭內大皇寺造七層塔未畢功而火從中起飛向石頭城燒人家無數又使人采木於湘州城栰下至牛渚磯盡沒水中旣而漁人見栰浮於海上乃起齊云觀未就國人歌曰齊云觀賊來無際畔始北齊末諸省官人皆稱省主未幾而滅至是朝官亦稱省主識者以爲省主主將見省之兆也隋文帝謂髙熲曰我爲百姓父母豈可阻一衣帶之水不拯蒼生塗炭乃命大作戰船羣臣曰伐國大事事宜密之文帝曰吾將顯行天誅何密之有使投柹流下於江彼若能攺吾又何求後主殊不知悟文帝益忿乃勅晉王廣爲元帥督八十總管致討先送璽書暴後主二十惡又散冩詔書三十萬紙徧諭江外及隋軍繼下江濱鎭戍相繼奏聞施文慶沈客卿掌機密並抑而不言及隋軍臨江諸防戍船艦悉還都下江中無一鬭艦上流諸軍鎭兵士皆阻楊素軍不得下後主聞隋軍臨江曰王气在此齊兵三來周人再至皆並摧沒今虜𨿽來必應自敗孔範亦言無渡江之理但奏伎縱酒作詩不輟有東宮學士張譏因皇太子以進諫曰彊冦侵境沿江無禦備之敵請停內宴以調軍事後主大怒譏字直言淸河武城人祖僧寶父仲悅梁尙書祠部郎譏幼好學愛言受業於周正梁大同中召補國子正言生與袁憲侍講於文徳殿勅令論議諸儒莫敢先發譏整容而進咨審循環辭令溫雅梁帝器之賜裾襦絹等曰表卿稽古之力進位國子博士後主在東宮新造玉柄麈尾成後主執之曰當今多士如林至於堪捉此者獨張譏耳卽手自授譏乃令於溫文殿講莊老後主卽位荒殆前政及隋軍逼江孔範等言無渡江之理惟譏知其必濟又進諫請防軍士後主大怒収下獄或救者僅獲免城陷隨例入長安終不仕譏性恬雅所居宅舍築山池植花果講周易莊老教授門徒年七十六卒所著書易禮詩莊老等疏共一百卷皆入祕閣子孝則嗣

禎明三年春正月乙丑朔朝大霧四塞入人鼻皆辛酸後主昏睡至晡乃醒是日隋將賀若弼從廣陵濟京口韓擒虎從橫江濟采石南北俱進緣江鎭戍望風盡走丙辰采石戍主徐子建馳告變是日後主方下詔曰犬羊淩縱侵竊郊畿蜂蠆有毒宜時掃定朕當親禦六師廓淸八表內外並可戒嚴以驃騎將軍蕭摩訶爲皇畿大都督樊猛爲上流大都督樊毅爲下流大都督司馬消難施文慶並爲大監軍重立賞格分兵鎭守僧尼道士盡皆執役庚午賀若弼陷南徐州辛未韓擒虎又陷南徐州乃遣豫章王叔英屯朝堂追蕭摩訶屯樂遊苑樊毅屯闍黎寺魯達屯白土岡忠武將軍孔範屯寶田寺鎭東將軍任忠自吳興入戍仍屯朱雀門辛巳賀若弼進據中山頓白土崗東南大破陳軍士卒奔北弼乘勝破魯廣達蕭摩訶等於樂遊苑遊騎次宮城燒北掖門是日韓擒虎率眾自新林石子岡進大將軍任忠出降乃引擒虎徑至朱雀航趨宮城自南掖門入文武百司皆遁出惟尙書令江總吏部尙書姚察侍中王寛度支尙書王援等居省中尙書僕射袁憲後閤舍人夏侯公韻二人入居殿中以侍後主俄頃隋兵至憲韻二人勸後主端坐殿上正色待之後主曰鋒刃之下未可交當吾自有計乃將張麗華孔貴嬪二妃入景陽樓井中憲韻等苦諫以身蔽井後主不從與之力爭久之方得入二人拜哭而去袁憲字徳章陳郡人尙書僕射樞之弟幼聰敏年十四召爲國子正言生在學一年博士周正深重其才舉髙第以貴公子選尙梁簡文女南海公主起家祕書郎累遷南康內史入陳位僕射禎明三年隋伐陳軍人燒北掖門朝士皆散走獨憲與夏侯公韻入殿侍後主後主謂曰我從來待卿不先他人今日見卿可謂嵗寒然後知松栢之後雕及隋兵入閤後主遑遽避匿憲正色曰北軍兵人必無所犯大事如此陛下安之整衣冠禦前殿依梁武見景故事後主不從因下榻馳去憲從出後堂至景陽殿後主投下井中憲等拜哭而去國陷入隋文帝嘉其雅操授開府儀同三司昌州刺史開皇十八年卒贈大將軍安成郡公諡曰簡長子承家仕隋至祕書丞是日隋軍𨿽亂沈皇后居處如常太子深年十五閉閤而坐舍人孔伯魚侍側及隋軍叩閤入深安坐勞之曰戎旅在塗不至勞乎旣而隋軍求後主不得因窺井呼之後主初不應欲下石始聞吳人叫聲乃以繩引之驚其太重俄與張麗華孔貴嬪三人同乘而上隋文帝聞之大驚開府鮑宏曰東井上於天文爲秦今王都所在投井其天意耶丙戌隋晉王廣入據臺城送後主於東宮命斬張貴妃於靑溪橋妃姓張字麗華襄陽兵家女素貧賤父兄織蓆爲業後主爲太子以選入東宮侍龔良娣給使後主見悅之因得幸生太子深後主卽位拜貴妃始興王叔陵構亂後主被傷臥於承香閤中諸妃並不敢進惟貴妃侍焉至徳二年於光昭殿前起臨春結綺望仙等三閣閣髙數丈並數十間牕牖戶壁欄檻皆以沈檀香木爲之又飾以金玉珠翠外施珠簾內有寶帳其服玩之屬瓌寶珍麗皆近古所未有每防風一至香聞數里朝日初照光映後庭其下積石爲山引水爲池植以奇樹雜以花果後主自居臨春閣張貴妃居結綺閣龔孔二貴嬪居望仙閣並復道交相往來又有王李二美人張薛二淑媛袁昭儀何媫妤江修容等七人並有寵遞代以遊其閣上宮人有文學如袁大捨等並爲女學士後主每引賓客同貴妃等遊宴使諸貴人及女學士與諸狎客共賦新詩互相贈答采其尢艷麗者以爲曲詞被以新聲選宮女有容色者以千百數令習而歌之分部疊進持以相樂有玉樹後庭花臨春樂等大抵所歸皆美張貴妃孔貴嬪之容色其略曰璧月夜夜滿瓊樹朝朝新皆此之類也張麗華發長七尺鬒黒如漆其光可鑑特聰惠有神彩進止閒雅容色端麗每瞻視顧盼光彩溢目照映左右常於閣上靚妝臨軒檻宮中遙望杳若神仙兼有才理辯識彊記善人主顏色薦引宮女假鬼道以惑後主後主怠於政事百司啟奏並因宧者蔡臨兒等進之後主置張妃於膝上共決之有不能記者貴妃並爲疏條無所遺脫由是益加寵異冠於後宮更於閹宦便佞之徒內外交結轉相引致賄賂公行綱紀瞀亂及隋軍陷城與後主俱入井中後爲晉王廣斬於靑溪三月己巳後主與王公卿士內外文武百司發自建康而入長安隋文詔京城權分人家第宅以禮接待之遣使迎勞使人還奏曰後主已下在路五百餘里累累不絕文帝嘆曰一人無良以至於此及至京師列輿服器皿等於庭引後主及二太子諸王弟二十八人及司空司馬消難尙書令江總僕射袁憲驃騎將軍蕭摩訶徵西將軍樊毅安北將軍魯廣達鎭東將軍任忠吏部尙書姚察中書令蔡徴散騎常侍王元規等二百餘人帝使納言宣慰內使宣詔讓後主後主伏地雀息不能只對並赦宥之賜封長城侯文武皆隨才擢用詔下江南陳文武宣帝陵各給五戶看守之給賜後主甚厚常引同三公之席勅樂戶不奏吳音之樂恐傷其心至仁壽四年冬十一月壬子終於洛陽葬河南之芒山沈皇后自爲哀策詞甚酸楚後諱務華吳興人儀同三司沈君理之女母髙祖女防稽公主早亡後年幼哀慟過禮大建三年納爲太子妃後主卽位立爲後性端靜好學工書當張貴妃盛寵勢傾後宮澹然居求賢殿未嘗有怨尢之容居處儉約衣無錦繡左右近侍才畱五人惟尋閱圖史及佛經陳亡與後主俱入長安及後主薨後感其家國亡滅自爲哀誄詞甚悲切【案後主年三十卽位立七年年三十七以陳禎明三年當開皇九年正月二十日國亡入隋封爲長城侯後十五年年五十二薨有子二十二人】初陳髙祖卽位日其夜奉朝請史普直宿省中夣有人自天而下導從數十人至太極前殿北面執策策金字曰陳氏五帝三十四年又後主在東宮有婦人突入唱曰畢畢國國主主尋而不見又嘗有一足鳥集於殿庭以觜畫城成文曰獨足上髙臺茂艸化爲灰欲知我家處朱門向水開解者以爲獨足蓋指後主獨行無眾盛艸言荒穢也隋承火運艸得火故爲灰矣及後主至京師與其家屬館於都水臺所謂上髙臺當水開者其言皆驗初宣帝器宇廓有人君之量文帝知冡嗣仁弱早存太伯之心未及而崩旣承萎薾之後志纂鴻運拓土開疆晚致呂梁之敗江左日蹙後主因削弱之餘滅亡之運加以荒淫沈敗酒色過度梁末童謡曰可憐巴馬子一日行千里不見馬上郎但見黃塵起黃塵污人衣皂莢相料理及王僧辯滅羣臣以謡言奏髙祖曰王僧辯本乘巴馬以擊侯景馬上郎王字也塵爲陳也世不解皂莢之義及陳滅於隋隋氏姓楊楊羊也說者以江東人謂羖羊角爲皂莢言終滅於隋夫興廢之兆其由來定矣

陳朝功臣

江總字總持濟陽考城人晉散騎常侍統十代孫宋光祿大夫洪五代孫祖奮父經皆列職中外總性至孝少孤養於外家蕭氏好學年十八起家梁武陵王法曹參軍累至太子洗馬侯景亂隨舅蕭勃在廣州侯景平後梁元帝徴爲明威將軍入陳累位司徒左長史太常卿尙書令中權將軍入隋爲上開府開皇十四年卒於江都

蕭摩訶字元南蘭陵人祖靚父諒卒於始興摩訶少孤姑夫蔡路養収養之少果毅有勇力髙祖破路養摩訶出戰敗歸侯安都常從徵伐先登陷陣累至巴山太守大建五年隨吳明徹北伐濟江攻秦郡齊軍大至眾十餘萬其前隊有蒼頭犀角大力之號皆身長八尺膂力絕倫又有西域胡人妙嫻弓矢不虛發來气甚鋭眾軍尢憚之明徹自起酌酒飲摩訶曰闗侯斬顏良正今日矣摩訶飲訖馳馬挺身入齊軍遙擲銑鋧擊中胡人又斬十餘大力者而還齊兵莫不驚慴後從戰呂梁突眾手奪齊軍大旗屢以戰功進驃騎大將軍侍中光祿大夫舊制三公黃閤防置鴟尾後特詔摩訶開黃閤門施行馬防事寢堂並置鴟尾仍納其女爲皇太子妃及隋軍來韓擒虎賀若弼進至鐘山龍尾後主謂摩訶曰公可爲我一決摩訶曰從來行陣爲國爲身今日之事兼爲妻子摩訶引兵於賊軍南偏鎭東大將軍任忠次之護軍樊毅尙書孔範又次之眾軍南北亙二十里首尾各不相知遂戰魯廣達率所部俱進陣未合士卒潰散摩訶無所用力爲隋軍所執及京師陷後主爲隋人守衞於內省摩訶請弼曰今爲囚虜命在須臾願一見舊主死無所恨弼許之摩訶入見後主俯伏號泣仍於舊廚取食進之辭訣而去守衞者皆不能仰視入隋爲開府後同漢王諒反於並州伏誅

樊毅字智烈南陽人祖方興梁同州刺史父文熾梁益州刺史叔父文皎侯景亂戰死於靑溪毅陳亡入闗頃之卒

魯廣達字徧覧吳州刺史悉達之弟廣達少聰悟慷慨愛賓客累至壯武將軍晉州刺史及王僧辯之下平侯景廣達出境接資奉軍儲僧辯謂沈炯曰魯晉州亦是王師東道主人進位散騎常侍陳有天下累以功勞至安南將軍侍中轉安北將軍入隋悲愴本朝淪沒發疾而卒

任忠字奉誠小名蠻奴汝陰人少孤防不爲鄕裏所齒晉熈太守梅伯龍討景累遷蕩冦將軍陳有天下進號徵南將軍給鼓吹一部尋加侍中信安郡王出爲吳興內史及隋軍到白土岡忠馳入啟白當具舟檝以就上流臣以死奉衞後主信之令宮人裝束以待久望不至旣而忠已率數十騎往石子崗降於韓擒虎後入隋爲開府儀同三司卒隋文帝嘗因宴集謂羣臣曰我常恨初平陳之日不先斬任蠻奴以懲不忠

蔡徴字希祥侍中中撫軍景歷之子徴幼聰敏累遷吏部尙書爲人淸簡無事京城陷入隋爲民部尙書給事中有口辯多所詳究至於仕流官宧皇宗戚屬及朝儀制度憲章軌則戶口風俗山川土地問無不對子翼位至司徒

姚察字伯審吳郡武康人六嵗誦書萬餘言十二能屬文起家梁朝司文侍郎梁室傾亂﨑嶇采野實以供給養入於已分減推諸弟妺乃至故舊亦皆相分自甘藜藿𨿽亂離之中篤學不廢陳有天下累進位尙書祠部郎中轉祕書監領著作入隋爲祕書郎別勅成梁陳二代史隋文帝嘗召察謂朝臣曰我平陳惟得察一人而已大業二年卒於東都

王元規字正範太原晉陽人祖寶父偉早卒元規八嵗而孤隨母舅氏往臨海郡年十二郡豪劉瑱有財巨萬欲以女妻之母將許焉元規泣諫曰因不失其親古人所重豈得茍安異壤輒婚非類母感其言而止梁時山陰縣有暴水流漂居人元規惟有一小船倉卒引其母妺並姑侄等並入船畱其男女三人閣於樹杪及水退俱獲全濟世人稱其志行少好學起家爲梁相國左常侍陳有天下累遷散騎常侍南平王府參軍自梁諸儒相傳爲左氏學者皆以賈逵服防之義難駮杜預凡一百八十條元規引證通析無復疑滯禎明三年入隋爲秦王府東閣祭酒年七十卒於廣陵所著春秋發題辭及義記十卷續經典大義十四卷孝經義兩卷左傳音三卷禮記音兩卷

建康實錄卷二十

