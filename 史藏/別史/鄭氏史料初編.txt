鄭氏史料初編

卷一

兵部題行「兵科抄出兩廣總督李題」稿﹝崇禎元年二月二十九日行﹞

兵部題行「兵科抄出福建巡撫朱題」稿

兵部題行「兵科抄出江西道禦史周昌晉題」稿﹝崇禎元年四月初七日行訖﹞

候代兩廣總督李揭帖﹝崇禎元年十二月二十七日到﹞

兵科抄出浙江巡撫張延登題本﹝崇禎二年四月二十四日到﹞

廣東巡按吳尙默揭帖﹝崇禎二年六月三十日到﹞

福建巡撫熊殘揭帖﹝崇禎三年十二月初七日到﹞

會剿廣東山寇鍾淩秀等功次殘稿

兵部題行「兵科抄出福建巡按路振飛題」稿

兵部題行「鄭芝龍姑令戴罪圖功」殘稿

兵部題行「兵科抄出兩廣總督李題」稿﹝崇禎元年二月二十九日行﹞

少師兼太子太師兵部尙書臣閻等謹題爲海寇流突靡常﹑遵旨請餉協剿﹑謹述情形﹑懇祈聖鑑﹑亟賜允行﹑以靖遐邦事﹕職方淸吏司案呈﹐奉本部送兵科抄出兩廣總督李題前事﹕臣不肖﹐奉命總督兩粵﹐捧讀敕書內開﹕一應戰守調遣兵糧悉聽便宜區劃﹔寇盜生發﹐卽督同撫﹑鎭等官相機剿撫﹔有開載未盡者﹐聽爾從宜處置。煌煌天語﹐敢不勉竭駑鈍﹐以副任使至意。

先是春間海寇毒惠﹑潮一帶地方﹐賴前督臣多方調度堅拒﹐移咨閩撫訂期協剿﹐寇乃遁入於閩﹔閩撫聲罪致討﹐奉有會同浙﹑粵並力協剿之旨﹐寇後入於粵。羽書狎至﹐恨不得命將枕戈﹐滅此朝食﹐以紓皇上南顧之憂。而臣所云著數有不得不審彼己而先後布之者﹐臣請備言之。

鄭賊固甚麼麼﹐而狡黠異常﹐習於海戰﹔其徒黨皆內地惡少﹐雜以番倭驃悍﹐三萬餘人矣。其船器則皆制自外番﹐艨艟髙大堅致﹐入水不沒﹐遇礁不破﹐器械犀利﹐銃炮一發﹐數十里當之立碎﹔此皆賊之所長者。而我沿海兵船﹐非不星羅棋置﹐而散處海濱﹐無所不備﹐則無所不寡。其船則窄而脆﹐其器則朽而鈍﹐或能遊弈於沿海﹐而不能遠駕以破敵。其將領則矢口折衝﹐而求其膽略沈雄﹑呼吸風雲﹑組系賊首而致之麾下者﹐臣目前未見其儔也。且海氛旣沸﹐聞風思避﹐新者裹足不來﹐舊者脫身逐去。卽如惠﹑潮參將﹐此何時何官也﹐業將攺歲矣﹐望眼欲穿﹐杳無音耗。如此光景﹐茫茫然與之海斗﹐何異拱手與敵﹐一不愼而禍且延於通省矣。臣爲此懼。督令總兵何汝賓移鎭於虎門﹐就近聲援﹔詳允兩司所舉原任遊擊朱汝忠﹑都司陸萬里治兵於惠﹑潮﹔把總王珂督造各寨兵船防哨於內地。與諸道將相約﹕賊擁眾遠來﹐利在亟戰﹐則一意堅壁以待之﹔賊食指繁多﹐急在糧米﹐則一意淸野以絕之。先後調發鎭下東西山及新募各兵共五千餘名﹐合之惠﹑潮主兵﹐將以萬計﹐分布扼險。又檄責有司訓練鄕兵﹐以資協禦。又嚴行保甲﹐議察姦宄﹐禁絕商船﹐不許片帆下海﹐以杜接濟。又頒示解散脇從﹐以孤賊黨。又嚴飭標下官兵﹐肅淸內地﹐以絕外寇勾連之患。於是賊進無所得﹐徘徊觀望於海濱﹔卽有闖入打搶﹐亦屢被官兵擊敗﹐多所斬獲。

陸續據嶺東分守道參議李芬﹑署惠州參將遊擊朱汝忠﹑惠州府同知余化淳等各報﹕九月十三等日﹐賊入赤岸被官鄕兵斬級四十二顆﹔十月初八﹑九等日﹐賊入鱟程等處﹐被兵生擒二十四名﹐斬級十顆﹐獲被虜二名﹔十月十二﹑十五等日﹐賊入捷勝內港﹐被兵擒獲賊首一名湯二老﹐散賊二名﹐斬級三顆﹐並獲接濟姦徒二名﹐賊又入赤岸等港﹐被兵生擒賊二名﹐斬級五十二顆﹔十月二十七日﹐賊擁眾打甲子所﹐官兵力戰﹐殺死彊賊數十餘﹐僅被傷哨兵六名。又據分巡惠潮道參議胡其俊﹑都司陸萬里報﹕八月二十八等日﹐賊入濠浦﹑華陽﹑隆津等處﹐官兵力戰敵退﹐生擒孫十老等八名﹐斬級五顆﹐被傷兵六名。俱經臣批行賞卹外﹐自是賊鋒少挫﹐賊船漸遁﹐人心安輯。然此只堅守一著﹐賊來而我擊之﹐以逸待勞﹐以寡禦眾﹐賊固利於水而不利於陸也。而以仰遵協剿之旨﹐則臣又嘗聚而謀之矣。

剿之所急在用將﹑措餉二事。將才難而水將尢難。此舉全粵安危所系﹐苟非已試眞才﹐決不輕於付托。除多方延訪﹐如得其人﹐臣一面取赴軍前任事﹐一面具疏題請外﹐措餉一著﹐行據布政使林紹明﹑陸問禮﹑總兵何汝賓議召募精勇水兵一萬﹐合各路兵共二萬﹐募造艚船﹑福船三百隻﹐合各路船共五百餘只﹐一切鎧仗﹑銃炮﹑火藥等項﹐同時並制。臣會算諸費﹐以一年計之﹐須餉二十二萬餘﹐以半年計之﹐亦須餉十一萬有奇。此一餉也﹐臣欲取之帑藏﹐而粵自有遼事以來﹐搜括如洗﹐每年額餉尙缺五﹑六萬﹐何望有銖兩之存﹖欲徵之商民﹐而田畝以遼餉一派再派﹐雜項鹽利以遼餉一加再加﹐已不勝其苦﹐何忍重困以傷人心﹖臣計無復之﹐惟有遵照明旨﹐如閩例於解銀內暫那已耳。查得廣東鹽課﹐原解部止一萬二百六十�兩﹔萬曆四十四年﹐加解一萬一千五百九十七兩﹔天啟四年﹐又奉部文加解六萬六千一百三十六兩零。又鐵稅定解銀六千兩。通共銀九萬三千九百九十九兩零。臣議暫畱一年﹐以充前項募�兵船半年之費。夫鹽鐵課銀﹐原屬粵中之額餉﹐邇因奉文急呼﹐遂割之以應部之急。今粵奉旨討賊﹐措餉無從﹐暫還以濟粵之用。況向之所割﹐非眞有餘也。前此地方無事﹐不得已將缺兵未補以應。臣今日所募﹐不過適足其故額耳。臣非不知國家當此多費之日﹐而兵法非三倍不可言剿﹐況其故額也。臣之所慮﹐更有不止此也。閩有備﹐則賊入粵﹔粵有備﹐則賊又將他遁。萍流蓬轉於海闊天髙之中﹐無庭可犁﹐無穴可掃。驅無辜之赤子﹐鞭風駕浪﹐隨亡命之賊﹐爭於不測之淵﹐萬萬無此理。勢不得不持重以待。師久賊匱﹐尙存乎見少也。所恃者﹐聖主新猷﹐恩威遐暢﹐以雷雨之解﹐爲風水之渙﹐庶幾費省而功倍﹐地方之福也。

總之﹕臣不敢妄殺一人以貪功﹐妄費一錢以破餉。皇上容臣遵照敕書﹐相機便宜﹐務使鯨鯢永息﹐粵安而閩安﹐而浙與之俱安而已矣。不然﹐𨿽使酇侯治餉﹑孫武臨戎﹐徒有束手待罪。何益哉﹖爲此﹐謹會同廣東巡按張應辰披瀝具題﹐伏乞聖明兪允﹐敕下該部施行等因。

崇禎元年二月初五日奉聖旨﹕海寇流突﹐軫朕南顧。其剿撫事宜﹐聽該督臣相機便宜行﹐該部卽與具覆。欽此欽遵。本月十三日抄出到部﹐送司案呈到部。

爲照海中諸寇﹐鯨吞鱷噬﹐縱橫閩粵﹐眞東南一大患也。督臣部署兵將﹐如總兵何汝賓﹑遊擊朱汝忠﹑都司陸萬里﹑把總王珂等畫地分守﹐隨處設防﹐又如練鄕兵﹐行保甲﹐杜接濟﹐散脇從﹐諸所布置﹐不遺餘力﹔故賊失利於粵﹐又遁而入閩也。今欲協力攻剿﹐焉得不需將﹖又焉得不需餉﹖除幹城之士﹐容撫臣多方延訪外﹐獨餉之一節﹐無可搜括﹐無可加派﹐議���東鹽課通共九萬四千兩暫畱�����募造兵船半年之費﹔此項𨿽屬����﹐�當此危急之時﹐同舟誼切﹐想戶部����也。旣經具題前來﹐相應覆請﹐合候命下﹐行令遵奉施行。緣系遵﹝下缺﹞

——錄自「明淸史料乙編」第七本六一五～六一六頁。

兵部題行「兵科抄出福建巡撫朱題」稿

少師兼太子太師兵部尙書臣閻等謹題爲禁洋船以弭盜源事﹕職方淸吏司案呈﹐奉本部送兵科抄出福建巡撫朱題前事﹕竊惟漳之有洋稅以供本省兵餉﹐餉不可缺則洋似不可禁。但今日賊之所以號召徒黨而沿海之民從賊若騖者﹐以洋船爲之餌也。查洋稅額徵二萬三千四百兩。今歲洋船之出洋者﹐以四十三隻﹐而到漳者十隻﹑到泉者二隻﹐他拋泊廣東十隻﹑溫州一隻﹐其餘皆爲賊奪駕以去者也。計賊所得商貨銀錢已數百萬。凡洋貨皆堅大巨艦﹐並爲賊坐駕以與我兵船格﹐我兵船不能當也。若明歲不禁洋船﹐賊又當增數百萬金錢﹑數十巨艦﹐藉寇兵而賫盜糧。官所收不過二萬餘金﹐不足爲募兵之費﹐而賊之利且不貲。此以明歲計之而確然當禁者。況賊惟得利於今歲﹐又垂涎於明歲。是以從賊之人附而不去﹐招之不回。若一聞洋船已禁﹐無所利之﹐其專舟鴟張之雄卽不可散﹐而其聞風蟻聚之輩行且漸遠。此又以見在計之而確然當禁者。查得天啟四年﹐因紅夷在海上﹐曾禁洋船一年。今臣等議將崇禎元年洋商盡行禁止﹐不許下海﹐有違禁者﹐治以重罪。惟是洋餉之額﹐閩中並無他項錢糧可以抵補。但權其緩急﹐不得以小利貽大害﹐所謂白刃在前不避流矢者﹐今日之謂也。俟崇禎二年賊平另議開禁。至於漳﹑泉之民以海爲生﹐緣閩地甚窄﹐覓利於陸地者無門﹐而洋利甚大﹐幸脫於虎口者﹐間有卽使十往一歸﹐猶將僥幸於萬分之一﹐此番議禁﹐必有以爲不便者。然臣等爲封疆計﹐就使利歸洋商﹐害歸全閩﹐尙不以彼易此。況洋船之人皆閩生齒﹐爲賊殺戮﹐洋商之貲皆閩膏血﹐爲賊剽奪﹐彼蚩蚩走險之徒﹐不暇自惜﹐妄覬於矛析劍炊﹐而臣等安得不代爲之惜﹐坐視其觸機入阱﹖此又就洋商計﹐而亦有以見其當禁者也。臣商之司道府館﹐皆以臣言爲然﹐謹會同福建巡按太僕寺少卿仍管監察禦史事趙胤昌拜疏具題﹐伏乞敕下該部議覆上請﹐行臣等遵照施行等因。崇禎元年正月二十九日奉聖旨﹕該部知道﹐欽此﹔欽遵﹐二月初二日抄出到部﹐送司案呈到部。

爲照通番之禁﹐法所甚嚴﹐而獨於洋船不禁者﹐蓋以洋稅供軍餉﹐餉無所措﹐故商不議禁﹐所繇來久矣。第今海寇猖獗﹐每掠洋貨以自饒﹐又用洋船以自衛﹐稅之所入無幾﹐賊之所得甚厚﹐誠所謂資寇兵而賫盜糧﹐得不償失也。今應照撫臣之議﹐將崇禎元年洋商嚴行禁止﹐不許下海﹐商有違禁﹑官有縱容者﹐治以通番重罪。其閩中兵餉﹐或暫那別項抵補﹐俟賊平之後﹐徐議開禁。臣等又思海寇負險爲固﹐劫掠爲雄﹐東南之荼毒甚矣﹐閩﹑浙商民又向賊乞求護身者矣﹐不早議殲﹐必成養廱之患。仰祈皇上嚴敕撫鎭﹐約會廣﹑浙官兵﹐協力剿除﹐毋使汪午峯等輩再見於今日可也。旣經具題前來﹐相應覆請﹐合候命下通行遵奉施行。崇禎元年二月十三日﹐署司事郎中苗思順。

兵部爲禁洋船以弭盜源事﹐該本道題云云等因﹐崇禎元年二月十八日少師兼太子太師本部尙書閻等具題﹐二十一日奉聖旨﹕是﹐欽此。欽遵﹐擬合就行。爲此一咨都察院﹐合咨貴院﹐煩爲轉行福建巡按禦史照依本部題奉欽依內事理﹐欽遵查照施行﹔一咨福建巡撫﹐合咨前去﹐煩照本部題奉欽依內事理﹐欽遵查照施行。

——錄自「明淸史料戊編」第一本四～五頁。

兵部題行「兵科抄出江西道禦史周昌晉題」稿﹝崇禎元年四月初七日行訖﹞

少師兼太子太師兵部尙書臣閻等謹題爲閩寇日深﹑蔓延可慮﹑謹陳積獘之因﹑並振弛之法﹑以紓聖明南顧事﹕職方淸吏司案呈﹐奉本部送兵科抄出江西道監察禦史周昌晉題前事﹕臣生長海濱﹐又奉命按閩﹐軍旅之事𨿽未嘗學﹐而於海上情形竊有槪於中矣。

今閩之寇日以猖獗﹐始而劫掠商民﹐後遂格殺官兵﹐近且公然登岸圍城矣。海上將士﹐望風披靡。大帥兪咨臯平日翫敵養寇﹐事急抱頭潛竄﹐若此賊不剪﹐乘風飄突﹐無在不可得志﹔南指則粵東殘破﹐北上則臣鄕剝膚﹐其患寧有已哉﹗

夫閩以海爲生﹐給引貿易者走死如鶩。姦民垂涎﹐因之打劫。防倭防夷則猶有主客焉﹐若盜卽民﹑民卽盜﹐旣難稽查﹐又哨寨得賄賣放﹐聽之闌出﹐而海上之賊益眾矣。數年前﹐紅夷結聚彭湖﹐調兵遣將﹐糜金錢以十餘萬計。其後但構紅夷﹐令之拆城以去﹐非有卻敵斬馘之舉也。而兪咨臯以被論副將﹐儼然登壇矣。咨臯精神伎倆﹐不用於血戰死綏﹐而用之約和招寇﹐臣於天啟六年入閩﹐至四月間楊六﹑楊七橫行海上﹐燒我兵船﹐正在議剿﹐而咨臯聽姦棍許心素計﹐誘之使降﹐撫臣朱欽相用權宜令殺他賊自贖﹐臣凜凜憂之。故撫臣會槁到臣﹐臣疏有云﹕閩之地曠船稀﹐兵脆餉匱﹐海上羣盜﹐如農夫去艸﹐時薙時生﹐且撫且剿﹐固不再計而決。又言﹕海上將士無狃已安﹐警戒防禦﹐常恐盜賊之生發﹐以待於未事之先。臣言亦已驗矣。原欽相之意﹐以閩之兵將積弛已久﹐未易言剪滅﹐姑借撫以解散之﹐不虞用撫之權尙未竟撫之局﹐而欽相削奪去矣。後來撫臣朱一馮熟知撫之非計﹐一意殺賊。而咨臯在行間﹐惟有舊�﹐且謂賊無大志。裨將又恃咨臯而不設備。撫臣言剿﹐大帥言撫。大帥虛聲在剿﹐實著在撫。賊未來﹐旣不能剿﹔賊一來﹐又無可撫。而天啟七年五月內﹐九十餘只兵船先後付之一炬矣。臣時在建寧﹐將出境﹐得報﹐糾參副總兵陳希範等六人。咨臯以大將危急之際﹐無可卸擔﹐故令戴罪責效桑楡。乃咨臯半載間﹐其怯懦退縮如故也。賊且張告示﹐索還金錢﹐而咨臯若罔聞也。至所參六人之中﹐把總茅宗憲革任提問﹐而部覆畱用﹔守備文佐明竟不處分。撫臣欲移北路參將趙庭於南路﹐而部久不覆。蓋吳淳夫爲之內主﹐賞罰無章﹐功罪不定﹐養寇以貽桑梓之禍。聞六月間﹐宗憲與賊結爲兄弟﹐赴賊舟痛飲﹐且逼同知黃運昌出印信帖招撫﹐而同知不從。至於咨臯與一馮事事相左﹐故一馮之疏有云﹕欲撫﹐諸將不能得之於臣﹔欲剿﹔臣不能得之於諸將。當日之始末﹐不敢不明言也。

今日撫臣已準其去﹐咨臯且付之司敗矣。搜卒補伍﹐造船制器﹐固已無容再議。惟戰與撫之說﹐似猶有未一者。不知我能制賊死命﹐何賴於撫﹖我不能制賊死命﹐何恃於撫﹖此又不再計而決矣。若沿邊之斥堠所當警備﹐鄕村之保甲所當團練﹐海上之漁戶皆可招徠﹐今日固圉之策當必及之。而臣以爲欲除外賊﹐必先除內地之姦宄。夫沿海之民﹐貧者以窮迫從賊﹐富者以畏禍賄賊﹐姦徒又勾引向導以附於賊﹐是無人不爲賊用也。若巨姦之許心素﹐外通賊寇﹐內泄軍情﹐私貨絡繹於海上﹐紅夷闌入於內洋﹐使官兵不敢問﹐卽咨臯之沈迷喪敗﹐皆其所致﹐可不正法乎﹖楊六等始之受降﹐原令殺賊自贖﹐今非惟不能殺賊﹐而且與賊通﹐其去來皆不可定。卽徘徊未去﹐亦縱虎狼於室內耳。則令撫臣察其動靜﹐執而戮之﹐亦振肅軍心之一端也。若夫協剿之策﹐賊在漳泉則粵爲之犄角﹐賊在福寧則浙當爲之犄角。今賊在漳泉﹐與潮州接壤﹐潮漳副總兵尢兩省之官也﹐宜以救援專責之粵﹐統粵銳師相機擒剿。而浙撫臣整備舟師住界上﹐以防不虞﹐遇賊流突而北﹐則起而應之。先後之著﹐似不宜紊。不然﹐勞師數千里遠涉﹐未必有濟於閩﹐而揚帆北上﹐浙亦不可自撤其備也。沿海一帶﹐彼無所不犯而勢合﹐我無所不備而力分。閩昔年水標一枝﹐專備應援﹐猶爲可恃。今其船已盡矣﹐則另設遊兵﹐統以智勇之將﹐隨其所至而擊之﹐亦兵家奇正之道也。至漳泉諸府﹐庫藏如洗。昔年西庫之十九萬﹐爲沈演一疏搜括助工﹐因之瓶罍交罄﹐有餘恨焉。則那借各項以濟急需﹐自不容緩。若汀延各府﹐尙有可借。同在一省﹐又不必分彼此見也。臣乏樽■﹝爻且﹞之籌﹐但以按閩﹐頗識崖略﹐竊抒其一得﹐伏惟聖明裁擇﹐敕下部覆﹐許心素﹑楊六等並行撫按正法定罪﹐庶閩海之法紀伸﹐而賊寇可平矣等因。

崇禎元年二月二十五日奉聖旨﹕這本譚閩事甚悉。不除內地姦宄﹐則外賊必不可除。許心素﹑楊六等﹐著行該撫按設法密擒正法定罪。三省會剿﹐仍以救援專責之粵﹐而浙爲後勁﹐亦是勝著。標船旣盡﹐當設遊兵以便分擊。汀延各府﹐如有可借錢糧﹐不妨查明那移濟用。該部一並議覆。欽此。欽遵﹐本月二十八日抄出到部﹐送司案呈到部。

爲照閩寇之得以猖獗﹐非其伎倆眞能勝我也﹐祗因沿海居民﹐外通賊寇﹐內泄軍情﹐如許心素者實繁有徒。又如楊六等不能殺賊自贖﹐又且與賊相通﹐故我之虛實彼得預知﹐每每爲所乘耳。今欲決意會剿﹐則許心素﹑楊六等當速拿正法﹐勿令漏网。夫然後連絡閩﹑粵﹑浙江三省﹐共爲聲援。如賊在漳泉﹐則粵東爲近﹐浙實次之﹐應遵照明旨﹐以救援責粵﹐而浙爲後勁。倘飄忽靡定﹐揚帆福寧﹐則又當以救援責浙﹐而粵爲遙應。蓋爲唇齒之邦﹐當聯率然之勢。三省諸臣﹐勿自分畛域可矣。標船旣盡﹐則設遊兵以備邀擊。兵餉無資﹐則搜庫藏以備那借。當彊寇壓境之際﹐又值三空四盡之時﹐依議舉行﹐無煩再計者。若沿海斥堠﹑鄕村保甲與招徠漁戶﹐是在撫按諸臣督率有司設誠而力行之耳。旣經具題前來﹐相應覆請﹐合候命下通行遵奉施行。崇禎元年三月十六日﹐太僕寺卿管司事王登三﹑協理淸冊郎中苗思順。

兵部爲閩寇日深蔓延可慮等事該本部題云云等因﹐崇禎元年三月十八日﹐少師兼太子太師本部尙書閻等具題﹐二十一日奉聖旨﹕是﹐欽此﹐欽遵﹐擬合就行。爲此一咨福建巡撫﹐合咨前去﹐煩照本部題奉欽依內事理欽遵查照施行﹔一咨都察院﹐合咨貴院﹐煩爲轉行福建巡按禦史照依本部題奉欽依內事理欽遵查照施行。崇禎元年四月初七日﹐署司事郎中苗思順。

——錄自「明淸史料戊編」第一本五～七頁。

候代兩廣總督李揭帖﹝崇禎元年十二月二十七日到﹞

欽差總督兩廣軍務兼理糧餉帶管鹽法兼巡撫廣東地方兵部右侍郎兼都察院右僉都禦史今回籍候代李爲粵省裏海積年多盜﹑謹釆輿論﹑攺設遊擊官員﹑並議就近移補﹑統乞聖明亟賜允行﹑以奠遐陬事﹕據廣東布政使司呈﹕奉職憲�﹕照得廣州裏海爲全粵腹心﹐原設重兵以六把總分領﹐祗以一欽總臨之﹐名位相鄰﹐威令不振﹐通同克剝﹐玩寇貽殃﹐比比而是。議者謂宜攺參或遊一員彈壓﹐庶位權隆重﹐臂指相使﹐地方賴以保安。合行查議﹐仰司會同按察司﹑嶺南巡道﹑海道作速查議廣州裏海欽總應否攺爲參將或遊擊一員﹐以資彈壓﹖如果應攺﹐必須就近移補。查有原推惠州參將陶廷瓏近奉部文行查遲任﹐據本官執有閩院咨文﹐揆情是否可原﹖今應否卽以本官移補攺設參遊之缺﹖俱逐一議妥通詳﹐以憑具題施行。奉此﹐該本司會同按察司﹑巡海二道看得﹕將領偏裨必有上下相臨之體﹐而後有指臂相使之勢。若體均勢敵﹐未有不事僨於輿瓢﹐威分於出彘者。裏海信地﹐延袤二千里﹐捕隊幾三千人﹐而僅以一欽總領之﹔彼分總者多起家衛弁﹐視欽總直雁行耳﹐號令不行﹐約束不受﹐一應虛冒﹐不得過而問焉。於是人籍同於鬼簿﹐盤器同於子虛﹐盜賊公行﹐匿不以報﹐此其獘繇來已久。議者僉謂非攺欽總爲遊擊不可。然攺設必須就近移補。查得原推遊擊管惠州參將事陶廷瓏雍容儒將﹐激烈虎臣﹐韜鈐素裕於囊中﹐威望夙隆於閫外。遲任𨿽奉部查﹐閩院咨文有據﹐確無規避情繇﹐相應照例免議﹐將本官題補裏海遊擊。庶體位崇隆﹐足振久弛之气﹐而新猷展布﹐全銷窺伺之萌等因到職。

該職會同巡按廣東監察禦史吳尙默議照廣州裏海爲省會諸大邑之重地﹐周遭二千餘里﹐港口多岐﹐積年多盜。原設官兵三千﹐碁置扼守﹐以六把總分領﹐原無專屬﹐萬曆三十九年始議一欽總統之。第職在偏裨﹐而分總率多衛弁﹐名位相亞﹐威令難行﹐遂至貓鼠同眠﹐剝兵滋寇﹐戎政爲之大壞。職博釆輿議﹐僉謂亟宜攺設遊擊衙門﹐以重事權﹐以聯臂指相使之勢。職於參效童膺寵一疏業經題明﹐無容異議矣。惟是前項員缺﹐若俟部推﹐匪直緩急無及﹐且恐人地未必相宜﹐誠不如就近移補之爲便。查得原推遊擊管惠州參將事陶廷瓏智略沈雄﹐機宜熟練﹐申令旌旗攺色﹐建威姦宄潛蹤。先因本官久未到任﹐職時急在用人﹐業咨部題覆﹐以朱汝忠補惠參之缺。續本官抵粵稟訴遲任﹐實因原領閩撫咨文送部攺選﹐往返迂途所致﹐揆情似有可原﹔況近委本官接署裏海而能大破積習﹐飭兵靖盜﹐才猷旣經試驗﹐移補允稱得人。除該遊衙宇﹑廩糧等項﹐容職等經行酌議外﹐理合具題﹐伏乞敕下兵部﹐再加查議覆請﹐準將裏海欽總攺爲遊擊衙門﹐就將陶廷瓏移補裏海遊擊將軍﹐合用敕書及符驗旗牌﹐統聽該部題給﹐庶積獘從此更弦﹐而重地永資彈壓矣。爲此﹐除具題外﹐合行開具﹐須至揭帖者。崇禎元年十一月日。

——錄自「明淸史料乙編」第七本六一七頁。

兵科抄出浙江巡撫張延登題本﹝崇禎二年四月二十四日到﹞

欽差提督軍務巡撫浙江等處地方都察院右副都禦史臣張延登謹題爲申嚴海禁﹑以淸寇源﹐以固海防事﹕自去歲閩寇闌入浙中﹐臣督三區水陸官兵協剿以來﹐敗衄遠遁﹐浙海無波﹐亦旣數月於玆矣。近據偵探﹐自李芝奇叛鄭芝龍而去﹐夥黨若陳成宇﹑白毛老﹑紫芝哥﹑桂叔老竄入閩﹑粵之界﹐約船六百餘號﹐釜遊不定。彼中荒歉﹑無所得食﹐海洋寥廓﹐順風一葦可航﹐萬一復來報仇﹐爲害更烈。臣日夕恐懼﹐廣求善後之策﹐建議者多以增兵餉爲請。當此三空四盡之時﹐臣不忍言。獨有海禁一節﹐爲目前最急之著。上年十二月二十日﹐據兵巡海道蕭基報﹕據昌國把總吳善道報稱﹕壇頭下洋有船一■﹝舟宗﹞﹐約八十餘只﹐往來行使﹐未知爲漁爲盜。旣而哨報﹐系閩中釣帶魚船隻。隨督官兵堵截﹐驅逐出洋。一面出示發道嚴禁﹐一面移咨福建撫臣禁約外﹐該臣看得海寇之始﹐出於閩民通番之獘。通番獲利十倍﹐人捨死趨之如騖。其流之禍﹐遂至不可救藥。閩﹑浙連海交界之處﹐名曰沙埕﹐以限南北功令﹐閩船不許過浙﹐浙船亦不許過閩。天啟七年二月內﹐復該前撫臣潘汝楨題奉明旨內開﹕浙﹑閩俱瀕海鄰倭﹐向屢姦民勾引﹐各厲禁船隻﹐不許往來﹐以後還著各遵舊禁﹐嚴緝彼此境上流突﹐以絕地方姦利之民﹐勾倭生端。該部院知道﹐欽此。該兵部移咨前來﹐欽遵在捲。日久玩愒﹐出入無禁。以致上年海寇大舉入犯﹐臣遵旨申飭﹐不啻再三﹐甫得少寧。而閩之漁船忽報八十餘只﹐深入浙地﹐習爲姦利。履霜堅冰﹐漸豈可長乎﹖臣細訪閩船之爲害於浙者有二。一曰杉木船。福建延﹑汀﹑邵﹑建四府出產杉木﹐其地木商將木沿溪放至洪塘﹑南臺﹑寧波等處發賣﹐外載杉木﹐內裝絲綿﹐駕海出洋﹐每賃興化府大海船隻﹐價至八十餘兩﹐其取利不貲。一曰釣帶魚船。臺之大陳山﹑昌之韭山﹑寧之普陀山等處出產帶魚﹐獨閩之莆田﹑福淸縣人善釣。每至八﹑九月﹐聯船入釣﹐動經數百﹐蟻結蜂聚﹐正月方歸﹐官軍不敢問。此二項船皆與賊通。賊先匿大陳山等處山中爲巢穴﹐僞立頭目﹐刊成印票﹐以船之大小爲輸銀之多寡﹐或五十兩﹑或三十兩﹑二十兩不等。貨未發給票﹐謂之「報水」﹔貨賣完納銀﹐謂之「交票」﹔毫釐不少﹐時日不爽﹐習以爲常﹐恬不知怪。是此二項船者﹐實盜賊勾引之囮媒也。至浙人之自爲害者曰劃船﹐爲最前釣魚船﹐搭廠於山﹐系莆於海。內地姦民皆以大小劃船﹐假冒鄕紳旗號﹐裝載酒米與漁船貿易﹐因而藏違禁硝磺等物以資賊﹐每獲重利而歸。窮洋竟同鬧市﹐牢不可破。是劃船者﹐又盜賊兵糧之賫借也。欲淸海禁﹐非嚴禁夫三項船不可。或謂水竹埠舊有船稅﹐禁船則商賈不通﹐稅從何處﹖不知舊規兩處商船俱卸沙埕倒換。貨自南來者﹐如糖﹑靛﹑椒﹑藤諸物必易浙船以入﹔貨自北去者﹐如桃﹑棗﹑藥材諸物必易閩船以出。杉木船獨不可責之易乎﹖明禁旣行﹐但有繇外洋竟至定海者﹐卽以越禁重處。如此﹐則稽查旣易﹐而稅亦不乏絕矣。或又謂海上居民以漁爲業﹐劃船若禁﹐樵采何資﹖臣又訪問大樣劃船﹐雙桅十槳﹐便捷如飛﹐勾引最易。今須令近海縣分有司﹐按船編號﹐止許兩劃小船近老岸行使﹐朝出暮歸﹐不許窮洋極島。夫船小則不能重載﹐限日則不能遠去。宦旗名色盡行禁革﹐亦公私兩便之道也。劃船之禁﹐臣得經行。其杉木船﹑釣船﹐臣亦咨行福建撫臣知會﹐但事干二省﹐一彼一此﹐須得明旨申飭﹐方成畫一之規﹐可爲長久之計耳。

再查溫﹑臺﹑寧波三面海濱﹐臺﹑寧二區﹐春﹑秋二汛﹐各發標兵防守。又有南北二遊專駐﹐而溫州爲閩﹑浙衝要之界﹐獨無戌兵。查標兵舊有一總防乍浦﹐今以內地稍緩﹐攺發溫區﹐並調衢營一總﹐共兵一千名。查有聽用原任遼東龍武遊擊喬桓﹐驍勇絕倫﹐生來將種﹐委之統領﹐專駐該區﹐用資備禦﹐因題明以重事權﹐以便彈壓。本官前有汛功﹐先經敍薦﹐以俟擢用﹐因申海禁而並及之。伏乞敕下兵部﹐再加查議﹐覆請特頒嚴禁﹐行浙﹑閩二省﹐一體欽遵施行。緣系申嚴海禁﹐以淸寇源﹐以固海防事理﹐未敢擅便。如此﹐具本專差李學親賫謹題請旨。

崇禎二年四月十七日奉聖旨﹕嚴防商漁船隻﹐以淸海禁﹐著浙﹑閩該撫通行申飭。喬桓如議補用。該部知道。

——錄自「明淸史料乙編」第七本六一八～六一九頁。

廣東巡按吳尙默揭帖﹝崇禎二年六月三十日到﹞

巡按廣東監察禦史爲閩寇流突﹑堵截屢有斬獲﹑攻擊忽遭殞將﹑謹據實查參﹑以肅法紀﹑以圖掃蕩事﹕照得閩寇李芝奇等自去冬叛撫而來﹐聚黨萬餘﹐聯■﹝舟宗﹞犯我粵東。初入潮陽﹐職等嚴檄道將督率防禦﹐相機堵殺﹐無論不敢窺我畔岸﹐抑且時多斬獲。卽如巨寇楊策﹐閩﹑浙數年所懸購不幾得之寇﹐已縶而斃之圜土。繼漸飄突平海﹐勢益披猖。我兵以捍禦兼擊刺﹐時邀其擄掠﹐水陸擒斬者前後共一千有奇﹐業經督臣具疏題報訖。因李芝奇等先遁外洋﹐復聯■﹝舟宗﹞突入廣州之南頭。時督臣聞警﹐卽單舸移鎭省城﹐整搠兵船﹐亟圖剿滅。賊遂逡巡遁去。三﹑四月間﹐又流突陽江之海朗﹑雙魚等處。該帶管嶺西兵巡道右參議閔謹與肇慶海防同知王之賢布置防禦﹐往來調度﹐力保諸城。隨據該道呈報﹕三月十五﹑四月初四等日﹐海朗等寨官兵擒獲賊徒四十五名﹑船八隻。四月二十二日﹐又據該道呈準陽電參將王應文及把總陳方鎭雙魚所單報﹕賊船二百餘只使至雙魚﹐團住寨門﹐賊勢猖獗﹐兵力單弱﹐燒去兵船八隻﹑民船一隻﹐擄去兵船一隻及營房盡被燒毀。該所城池幸保無虞等因﹐轉報前來。時各賊又流突於髙州之電白﹑蓮頭等處。四月二十五日﹐又據分守嶺西道右參議張茂頤呈稱﹕四月十五日﹐準陽電參將王應文單報﹕本月十三日﹐據蓮頭寨分總宣時奎報﹕十二日﹐賊船二百餘只突犯南門﹑博賀二港內攻打。兵見賊勢重大﹐兵船稀少﹐不能拒敵﹐各卽浮水登岸投生﹐戰船一十五隻多被燒毀等因到道。爲照參將王應文往來海上﹐未嘗不思自效。不幸賊眾我寡﹐前援雙魚﹐勢旣莫支﹐奔歸蓮頭﹐賊已入港。𨿽於水戰無功﹐而兩處城守尙保無虞。今賊𨿽退電白﹐卽幸瓦全限門﹐勢又剝膚﹐並系該參所轄﹐合令該寨並海防同知寥彀加謹提防等因詳報到職。俱經批行﹐相機防禦。

維時職巡歷惠﹑潮﹐相隔遙遠。督臣聞報各賊猖撅﹐兵船被毀﹐參將王應文庸懦誤事﹐力不能支﹐卽委總兵坐營官何嗣仁馳往代理防守。又委南頭參將陳拱﹑原任守備白如璋統領兵民船隻出海攻剿。四月二十八日﹐職巡潮事竣﹐回至產溪驛﹐據海道按察使張秉文差人賫文馳報內稱﹕海寇披猖﹐蒙軍門移鎭﹐綢繆兵將船餉﹐委參將陳拱統兵船百餘只﹐委守備白如璋統民船百餘只﹐合力徵剿﹐兵民踴躍。又蒙鼓舞澳夷﹐借用夷銃以作統鋒。仍蒙委職於陽江陸路堵截﹐委總兵何汝賓相機策應。職與總鎭奉軍誓師之後﹐隨往新安力諭二將﹐務在愼重﹐諄諄告戒。閏四月初六日﹐陳拱面云﹐電白賊勢緊急﹐時日甚吉﹐卽欲出師。本道因夷銃未備﹐力止緩行。本官稱路徑香山便道取行。本道隨委中軍官陳應傑馳往香山催銃﹐又手札拱﹐必俟夷銃始行。本道隨起行繇陸行至蜆江驛﹐接拱手札云﹕十一晚已到廣海。夷銃尙未見到。風色甚利﹐意欲速進。本道又差官持書力阻﹐並差催夷銃速發起程。於十四日至恩平﹐突接坐營何嗣仁塘報﹕本日丑時﹐大兵已到蓮頭港﹐水陸相隔﹐無從控問。卽兼程馳至蓮塘驛。十五日三更﹐又接何嗣仁塘報云﹕十四日早﹐大兵圍繞賊船﹐頗有擊傷。賊舉大銃衝突﹐遂占上風。我船閣淺﹐被賊燒毀數十隻。復於次日黎明﹐接分守嶺西道張參議手札云﹕本道與電白呂知縣登城﹐望見大兵在港外分左右二翼﹐俟賊出港﹐一齊包擊。方心服調度得當﹐不意賊用大炮衝擊﹐其聲如雷﹐二翼勢遂披靡。賊據上風﹐我兵噴筒火器反被逆風煙罩﹐致左翼船趨入蓮頭港閣淺﹐右翼船趕入赤水港閣淺﹐致被放火燒毀。傳聞陳拱所坐二號船在內。本道聞報﹐卽馳往陽江﹐差官渴止通判祝守禧運糧轉回外。夫師行貴出萬全﹐軍門與職等叮嚀至再。何本官自恃驍勇﹐視賊太輕。況賊所恃長技在大銃火攻。倘拱必待夷銃同行﹐事必有濟﹐何致決裂至此。且不從港外活泊﹐以便進止﹐反以閣淺致敗。謹具實報等因。

除批行該道確查損失官兵船隻數目未報﹐該職於五月初八日回省後﹐才據驛鋪遞到潮漳副總兵陳廷對報單內稱﹕本職會率撫備鄭芝龍﹐統領兵船於閏四月二十日至廣省河下﹐二十一日見軍門﹐二十二日蒙頒賞﹐二十三日奉令﹐二十四日開駕進剿等因。五月十六日﹐又據陳廷對﹑鄭芝龍報稱﹕奉令討賊。閏四月二十九日至大墟港口﹐遇賊船百餘只﹐昏夜未便進攻。五月初一日﹐進至放雞﹐出與賊交戰數十合﹐賊眾死傷莫計。初三日﹐催發合■﹝舟宗﹞再擊﹐賊走過浪白口﹐去大金約四十餘里。初四日﹐賊移東上﹐職等跟追賊■﹝舟宗﹞。是晚風雨大作﹐賊船星散。初六日﹐兵船收入南澳﹐卽回中左料理濟攻戰具﹐相度緩急﹐速鼓徵剿﹐以靖每氛等情。又準總兵何汝賓手本內稱﹕本月十五日亥時﹐據塘報何成稟稱﹕探得海賊於十三日俱向東使去﹐已過老萬山等因﹐移報到職。又經催行海道嚴查陳拱等損失官兵船隻數目﹐未據確報。

該職會同總督兩廣軍務兼巡撫廣東地方兵部右侍郎兼都察院右僉都禦史王看得﹕閩寇航海。而耽耽我粵也﹐數月於玆矣。沿海一帶﹐謹偵探﹑修斥堠﹑嚴備禦﹑絕接濟﹐自冬入春﹐賊無敢泊片帆於渚﹐窺左足於涯﹐而生俘死馘﹐且時以捷聞。至三﹑四月間﹐突犯雙魚寨﹐而燒毀官民船十隻矣。又突犯蓮頭等處﹐而燒毀戰船一十五隻矣。誰司制轄﹐披靡至此﹖則陽電參將應王應文之汛地也。平時疏愒﹐綢繆無術﹐臨時縮朒﹐捍禦莫支。𨿽兩寨城守無虞﹐而失事伊始﹐召寇所繇﹐應文安所置喙﹖所應革任回衛者也。自兩處失利﹐而荒鄕孤落﹐一時奔竄之狀﹐有令小民莫必其生者。督臣用是疚心疾首﹐整飭練集﹐期於驅除而殄掃之﹐以救此一方民﹐然而謀未嘗不萬全也。參將陳拱統兵船﹐守備白如璋統民船﹐張兩翼以爲前矛。又檄潮漳副總兵陳廷對帶領守備鄭芝龍以爲後勁﹐協攻而夾擊﹐庶幾少遏其凶鋒﹐計未嘗不百慮也。諭之先行招撫﹐以解散其黨﹔徐行相機﹐以撲折其勝。諄諄告語﹐務以戒爲寶。乃拱以輕事喜功之念﹐不遵紀律﹐不待兵銃之齊而遂決心於一逞。如璋又以驕悍恇怯﹐一見拱勢不利﹐遂揚帆海外。拱之蹙而自沈﹐禍固自取﹐罪尢莫贖﹔如璋以副將張左右之翼﹐連首尾之勢﹐望風而靡﹐徒幸一生以自全﹐𨿽保有兵船無虞﹐而主將旣殞﹐偏裨之用何賴﹖所當提問以正法者也。至於總兵何汝賓﹐坐握中權之重﹐遙制水陸之師﹐而兵不受制﹐將不用命﹐帷幄之籌安在﹖罪責自無所逃。第攻殺在瀚海汪洋之外﹐喪失在船隻兵將之間﹐沿海城池﹐一所一寨﹐髙深晏如﹐𨿽乏制勝之奇﹐無虧守禦之職﹔所當容其戴罪殺賊﹐以策後效者也。海道按察使張秉文職掌巡海﹐轄專廣府﹐𨿽奉委核督﹐似難辭責﹐但陳拱剛愎自用﹐卽督臣之號令節制﹐且故違不遵﹐何有於該道﹖況今賊猶飄突海面﹐倏忽去來﹐相機宜而酌防剿﹐或當容其策勵﹐以自效收功者也。最可異者﹕副總兵陳廷對督鄭芝龍以來﹐若將惟賊是求﹐纓擊之以謝督臣﹐乃彼此犄角之形兩不相下﹐首尾追逐之勢轉且相扼。豈其威名自雄﹐能制命於閩者﹐不能得志於粵﹖乃其摩厲以須﹐偶垂翅於先者﹐猶欲奮翼於後。容職再觀其協剿﹐查確另行參劾。其損失兵船﹐有逃散未回者﹐有見存猶在海協剿者﹐亦容職與督臣另行核確。緣殞一參將﹐不敢不先據實題報﹐伏乞敕下兵部復議上請﹐合與將白如璋提問﹐王應文革任回衛﹐並責令何汝賓戴罪討賊﹐張秉文策勵自效﹐各協力防剿﹐以靖海氛。其陳拱﹑王應文各遺下參將員缺﹐速推慣海廉勇將官勒限到任﹐庶防禦得人﹐邊海有賴矣。如此﹐除具題外﹐理合揭報﹐須至揭帖者。崇禎二年五月十七日﹐監察禦史吳尙默。

——錄自明淸史料乙編第七本六二二～六二三頁。

福建巡撫熊殘揭帖﹝崇禎三年十二月初七日到﹞

欽差提督軍務兼巡撫福建地方都察院右僉都禦史熊爲閩寇未除﹑閩事堪憂﹑謹按近日情形﹑仰祈皇上神謀制勝﹑以奠海邦﹑以保萬全事﹕據福建按察司呈﹕崇禎二年五月內﹐奉蒙兩院案驗﹐準兵部咨兵科給事中馬思理題前事﹕臣鄕之撫寇﹐權也﹐非經也。當鄭芝龍鯨吞海上﹐圍困中左﹐截劫我商民﹐焚掠我廬舍﹐業犯不可赦之辟﹔又大將逃脫﹐禍已烈而勢難支﹐因有撫芝龍之議。時脇從之黨﹐或倦飛知還﹐或揚帆出海﹐芝龍部下尙畱千餘人。使當日以撫爲非﹐則有剿之一法﹐因其散而大創之﹐使不敢復逞。顧先去之﹐兪咨臯能辦此乎﹖若以撫爲是﹐卽當議撫之法﹐必使就我戎索﹐立後效以贖前愆﹐然後量人措餉﹐永爲我用。顧禦得之﹐鄭芝龍能辦此乎﹖

聞芝龍得撫後﹐督撫檄之不來﹐惟日夜要挾請餉﹐又坐擁數十萬金錢﹐不卹其屬。至十月初旬﹐芝龍入謁道臣蔡善繼。其頭目李芝奇﹑郭芝葵等遂鼓眾支解。芝龍之弟鄭爵魁﹐將芝龍堅船﹑利器﹑夷銃席捲入海矣。夫此千餘人者﹐非芝龍所恃爲腹心手足者乎﹖今何以忽而反噬﹖猶幸撫臣熊文燦之堅不給餉﹔使勉彊從諛﹐則剜肉敲骨﹐徒付東流。今又聞芝龍因勢孤力弱﹐復募無賴棍徒爲補足原部之數﹐且仍以措餉爲請。是海上旣添一羽翼﹐而內地又增一廱疽。此時芝龍自爲全軀保妻子且不暇﹐而桑梓之捍蔽﹐鯨鯢之翦滅﹐其又何賴焉﹖臣同官顏繼祖九月內「撫寇當圖禦寇」一疏﹐蓋不啻燭照而龜卜矣。大抵善後必鑑前車﹐而自彊當求穩著。爲寇而得寇之利﹐三尺已爲不靈。撫寇而不得撫之用﹐名器亦復可惜。然則古今禦寇良法﹐焉有不剿者哉﹖

卽就近事論﹐寇浙者非卽寇閩者耶﹖浙撫張廷登慷慨渡江﹐謀成破業﹐遂破大陳山窠穴。卽臣鄕汀州山賊橫行﹐舊撫朱一馮設處兵餉﹐新撫熊文燦鼓舞將士﹐及時撲滅﹐旋就蕩平。又臣郡工部董應舉﹐率子弟招集慣海漁船﹐得七百餘兵﹐大挫賊於盔山海中﹐擒其巨魁﹐焚沈賊船無算﹐賊因遠遁。此爲撫之效乎﹖爲剿之效乎﹖

臣又聞撫臣熊文燦之治兵也﹐造海艘﹐制兵器﹐必躬必親。又選守城軍一千五百人﹐量加工食﹐隸爲兵以爲選鋒。至用漁人作兵而不耗吾兵之餉﹐以兵力助漁﹐兼可收漁人之利﹐用力少而見功捷﹐公私稱爲兩便。皇上誠假以便宜﹐勿掣其肘﹐閩事尙可爲也。然目前急著﹐惟有議餉。遼急旣不堪扣畱﹐民窮又不堪加徵﹐乃雜派一項﹐比正供差可轉移。況前有權宜動支之旨﹐聞舊撫臣已用其半﹐令所餘有幾﹖竊以量畱雜派一年﹐更可措手﹐不致坐困﹐不識司計者何不悋爲此﹖

又臣鄕彭湖遊擊﹐原非舊設。自神廟時﹐曾置二千兵﹐歲糜洋餉二萬餘兩。計其地孤懸海島﹐守之易於接濟﹐棄之猶恐資敵。若更番出汛﹐亦保無虞﹐卽撤其半以助軍需﹐亦無不可者。他如在在聯絡漁兵﹐在在操練汛兵﹐水陸兼制﹐文武並力﹐數年之後﹐海國且爲金湯。知撫臣熊文燦及署督臣趙庭優爲之﹐毋俟臣贅。至鄭芝龍旣蒙皇恩浩蕩﹐開以生路﹐今其黨已讎散﹐勢不復投海外﹐正可束身戎行﹐獨當一隊﹐盡滅賊而圖報效。若計不出此﹐徒倚亡命以護重貲﹐恐內叛又不獨李芝奇﹑郭芝葵數輩﹐非報﹝下缺﹞

——錄自明淸史料戊編第一冊七～八頁。

會剿廣東山寇鍾淩秀等功次殘稿

﹝上缺﹞按梁天奇題爲殘寇竄越贛州﹑粵兵追剿奏捷﹑謹陳情形功次﹑以祈聖鑑事內稱﹕看得殘寇竄入江西贛吉地方﹐粵﹑閩官兵協力追剿﹐自泰和﹑東沔﹑冠朝報捷之後﹐閩﹑粵將士﹐以塘兵被殺﹐米貴兵疲﹐閩將暫回閩中﹐粵兵亦回粵界。乃兵回而賊復聚﹐猖獝躪躪﹐劫掠無忌。廣東總兵與監軍道亟檄粵將張一傑等﹐領兵三千﹐間道疾趨﹐殺賊千餘﹐大奏膚功。餘黨奔竄者﹐見在窮追﹐臣又差指揮陳仲勛﹐賫賞銀二百兩﹐馳至江西軍前﹐犒賞戰士﹔稍示投醪倡勇敢﹐以期盡剿外﹐所據報到前項功次情形﹐相應題報﹔伏乞敕下兵部類行核敍施行等因。崇禎五年九月初十日奉聖旨﹕兵部知道。欽此。

又該廣東巡按梁天奇奏爲山寇據險滋蔓﹑官兵搗穴蕩平﹑謹據實報聞﹑以紓聖懷並乞敕查敍有功人員﹑以昭鼓勵事內稱﹕崇禎四年十月十九日﹐奉都察院勘札﹔準兵部咨﹕該兩廣總督王業浩會同廣東巡按髙欽舜題前事等因﹕奉聖旨﹕兵部知道。欽此。欽遵移咨札行前來﹐備查在事有功文武﹐應作何敍錄﹖其中有無冒濫﹖作速查明﹐定限本年十一月中造冊具奏等因。依奉案行按察司勘核去後。

崇禎五年正月十五日﹐據該司詳稱﹕移行嶺南兵巡道﹑巡視海道督行廣州府知府徐在中﹑推官顏俊彥及番禺﹑增城﹑從化﹑三水各縣掌印官﹐將剿撫增﹑從功次勘核明確﹐造冊繳道覆核繳司。又準嶺東分守道移報勘過��前來。該本司按察使朱之臣覆核得徵剿﹝中缺﹞。

賊首陳萬﹑石窟賊首鍾淩秀﹐於�������月﹐合爲一夥﹐蹂躪樂昌﹑桂陽﹑南�����將吏隨在堵擊。五年正月﹐大破二賊於��﹐賊逃遁回巢。隨督兵將四面圍定﹐計擒陳萬正法﹔餘黨擒殺無遺。九連之賊蓋亦盡殲久矣。鍾淩秀逃回石窟﹐粵兵追擊甚急。而閩將鄭芝龍又卒當其前﹐賊不能支﹐遂率眾乞降。降意本眞﹐而部下勁賊千人﹐欲散則無地可容﹐欲入閩充兵﹐則苦於受制﹐遂反降突出﹐闌入江省。淩秀𨿽卽服法而逸﹐賊蟻聚日眾﹐勢成燎原。臣督兵將敗之黃牛峒﹐殺賊一千三百餘。漏刃餘孽﹐連夜逃回石窟等處。臣於五年九月親至閩境﹐督虔兵專事把截﹐督閩﹑粵兵分道四出各處搜捕﹐前後擒斬﹐又幾二千。石窟之賊又已盡殲矣。臣與粵﹑閩督﹑撫﹐各經題報。臣見具疏請設縣治於九連﹐移平遠於石窟﹐不敢一字之文飾也。再照廣東海陽﹑程鄕間有巢賊張文斌﹑葉襖■﹝浦上女下﹞﹑劉粗鱗﹐向因流賊披猖﹐不能一時並討。粵之道府姑用撫以羈縻。近奉皇上一穴不畱之旨﹐督臣熊文燦見督鎭臣鄧懋官﹑道臣洪云蒸﹑周夢尹進兵攻剿﹐劉粗鱗先已授首﹐葉襖■﹝浦上女下﹞願隨官兵之功自贖﹐獨文斌堅壁不出﹐見爲官兵圍困﹐計亦釜中之魚。然系別夥巢賊﹐非流賊也。若流賊﹐則實實盡殲矣。

臣艸疏已畢﹐正月三十日﹐又據潮州參將夏之木報稱﹕張文斌於正月十五日夜﹐率夥五百人﹐盤山而逃﹐被官兵擊敗。文斌頭﹑臂﹑足三處重傷﹐不能行履﹐潛匿崇先峒。官兵四山把截﹐擒拿張文斌並生功一百餘﹐殺死一千餘。二月初四日﹐又據鎭臣鄧懋官﹑道臣洪云蒸﹑周夢尹各呈報﹕張文斌已於正月二十二日﹐被官兵擒獲﹐渠黨俱殲。據此﹐則巢賊又復蕩平矣﹐除會督臣熊文燦另疏具題外﹐敬因具奏而並及之﹐伏乞聖明俯賜垂鑑﹐敕下兵部查照施行等因。崇禎六年三月二十一日奉聖旨﹕兵部知道。欽此。

又該兩廣總督熊文燦題爲擒獲賊首﹑飛報捷音﹑並陳數月搜捕流孽情形﹑官兵實見勤勞﹑地方幸得安靖事內稱﹕看得粵東山寇﹐界連三省﹔姦集五方﹐其倚負則層巒疊嶂﹐其號召則蟻聚蜂屯。自祖宗朝來﹐屢見告警﹐朝廷亦頻加撻伐﹔載典故中﹔班班可考。卽如崇禎四年正月內﹐渠魁陳萬據九連山以立寨﹐逆首鍾淩秀據銅鼓嶂以爲巢﹐一時聲勢﹐互相倚角﹐黨與數萬﹐成羣叛亂之狀﹐不可向邇賊姓且達於聖明﹐廟謨尙煩其處置。惟時臣正受命撫閩﹐及奉會剿嚴旨﹐得粵之督臣王業浩﹑按臣梁天奇﹑虔之撫臣陸問禮協力運謀﹐至崇禎五年正月三日內﹐陳萬﹑鍾淩秀兩元凶相繼成擒﹐餘黨始奔竄於江右﹐更多一番劫擾﹐再煩明旨責成江西﹑湖廣﹑福建﹑南贛﹑廣東諸臣﹐共圖夾剿。此气力之愈厚﹐而軍威之益張﹐莫非皇上威靈遐鬯﹐遂有六月吉安地方黃牛峒一捷﹐賊實狼狽大敗﹐得江西之害﹐仍歸粵東之巢。故餘孽又盡爲賊首張文斌等所收﹐依然殺人虜財﹐凶暴無忌。臣於八月趨粵視事﹐值舊督臣王業浩先已發兵﹐舊按臣梁天奇正在施剿﹐南贛撫臣陸問禮﹑福建撫臣鄒維璉﹐按臣劉調羹﹑江西撫臣解學龍﹑按臣倪元琪﹑湖廣撫臣唐暉﹑新舊按臣白士麟﹑宋賢﹐皆兢兢奉王命﹐各督道將官兵﹐聲名達於四境﹐盜賊屈於一隅。故江﹑湖之兵將遠張其勢﹐虔﹑閩之兵將近搗其巢。臣發原監軍道洪云蒸﹑惠湖道周夢尹﹑總兵鄧懋官﹐督率將領張一傑﹑梁東旭﹑朱之胤等﹐以掃孽安良爲主﹐並閩﹑虔道將﹐屢有擒斬﹐報功於臣。無柰餘孽原是百姓﹐朝方爲民而暮可爲賊﹐在家則民而出外卽賊﹐零星則民而嘯聚卽賊﹐父兄則民而子弟卽賊﹐誠有誅之不可勝誅﹐散之無處能散者。到此機局﹐又不難於除盜而難於安民矣。據道將諸臣往返商酌﹐乃復行編甲之法﹐又行築圍之法﹐專責侯服總其成﹐細載花名團聚姓氏﹐有不附入者兵之。此程鄕﹑平遠之賊﹐擒者擒﹐散者散﹐安者安﹐漸有次第﹐只張文斌擁眾數千﹐以岐山﹑蠟燭等寨爲雄﹐勢不得不盡力攻取。

臣嘗與新按臣錢守廉手書商確﹐得其新銳之气﹐示以攻戰之謀。而道臣洪云蒸﹑周夢尹主其畫﹐鎭臣鄧懋官督其陣﹐潮州府臣黃日昌經其事﹐各縣官措其米﹐海﹑揭二縣正官設其誘﹐分布將官張一傑﹑朱之胤﹑夏之木等各路進兵分堵。自五年十二月內攻打以後﹐逆賊日在巢內鼓吹自娛﹐以爲大兵莫與爲敵﹐可謂恣肆之極。至六年正月內﹐官兵奮勇﹐仰面攻巢﹐𨿽多斬獲﹐不無損傷。然得先燒二寨﹐實是官兵用命。臣卽設處千金﹐以爲犒賞。賊始勢弧黨窮﹐於十四日有夜遁之事。幸各將四路緊追﹐海﹑揭兩縣官誘其眞黨﹐得其匿所﹐故文斌不難於就獲。看來若非有此一逃賊﹐且據險以守﹐𨿽爲釜魚﹔終是狡兔﹐尙煩攻打之術﹐難免歲月之延。今旋遁而旋擒﹐除一首惡﹐勝除麼麼千餘﹔皆天見皇上之焦勞﹐惓惓在緝盜安民﹐故屢奉明旨之切責﹐一時文武將吏﹐無不奮勉﹐期圖報稱。卽山寇出沒靡嘗﹐難保盡無竊發。然渠魁已殲﹐黨宜速除﹐臣尢慮張阿五等皆文斌之羽翼﹐一同逃出﹐四散奔忙。此時一面急咨虔臣分兵嚴堵﹐一面亟催將領分路緊追﹐所以塞新賊之潰流﹐防其再入江右﹐已不遺餘力矣。若剪舊賊之萌孽﹔默加制伏﹐明示兵威﹐從此再搜彊橫﹐稍有蠢動﹐卽行芟刈。又須安置得法﹔保甲嘗淸﹐責成道府縣官﹐步步加緊﹐刻刻預防。其安反側而思遠圖﹐情理不外是耳。

追思此役﹐如粵東舊督臣王業浩﹐當羣凶大逞之際﹐握全勝必克之謀﹐二魁並擒﹐三省受福。其在南贛﹐撫臣陸問禮居中調度﹐剿禦咸宜﹐四應周旋﹐獨多勞瘁。在江西﹐撫臣解學龍綢繆最密﹐謀算更周﹐粵賊元凶﹐早已熟悉。在福建﹐撫臣鄒維璉早發重兵﹐申嚴號令﹐節有擒斬﹐實賴捐麾。在湖廣﹐撫臣唐暉念切同仇﹐特選精銳﹐當先出境﹐大播威聲。又如粵東舊按臣梁天奇﹐鼓舞將官﹐甄別功次﹐全資籌劃﹐始獲蕩平﹔新按臣錢守廉﹐條令方申﹐邪魔自悚﹐威揚山海﹐气肅鯨狼。在閩之按臣劉調羹﹐規畫胸有睿謨﹐鞭逐目無小醜﹐凡經料度﹐難出範圍。在江右之按臣倪元珙﹐流寇偶出不意﹐勝算早有﹐嚴驅隨掃惡氛﹐得臻安堵。在湖廣之按臣白士麟﹑宋賢﹐先後俱經會剿﹐始終均藉遠猷﹐法曜髙懸﹐鄰邦悉照。又廣東之監軍道臣洪云蒸﹐智略神有獨授﹐勤勞人所不堪﹐歷來渠魁﹐悉賴擒獲。廣東之惠潮道臣周夢尹﹐深謀皆成遠大﹐壯气悉是擔當﹐除賊凶頑﹐救民水火。廣東之嶺西道臣王道元﹐昔破九連之黨﹐今成羅定之功﹐餘孽稱平﹐舊勛難泯。又福建漳南道臣顧元鏡﹐立身淩霄聳壑﹐禦侮掣電驅霆﹐幾番剿除﹐終歸底定。嶺北道臣祁逢吉﹐博大中有剛彊﹐綏懷處是震懾﹐賊卽猖獝﹐算能消彌。湖廣﹑湖南道臣史啟元﹐力禦方張之寇﹐�撐震鄰之危﹐�急奮身﹐聞風破膽﹝缺數字﹞。羅寬簡練最精﹐驍勇皆集﹐前茅已倡得眾﹐先聲尢足驚人。潮州府知府黃日昌﹐數載爲賊所苦﹐一心辦賊有餘﹐實見凶彊﹐力圖殲滅。海陽知縣江愈敏﹐饒有心計﹐別用微權﹐狡賊竟歸其籠絡。揭陽知縣陳鼎新﹐防於未然﹐圖之已早﹐到底果收此奇功。以上文臣﹐數省多賢﹐眾擎易舉﹐特就最著而闡發之﹐余有一善一勞﹐果不可泯﹐容臣細查再報。

若武臣枕戈冒險﹐受盡艱辛﹐除閩將之陳廷對﹑吳獻奎﹑傅隨﹑劉俊﹑康元芳﹑王基昌﹑利瓦伊新等從前皆有擒斬﹐此後尢責把攔﹐及各省應聽各撫按諸臣查敍外﹐如廣東總兵鎭臣鄧懋官﹐運機權於指掌﹐冒矢石於鞠躬﹐滿眼欃槍﹐一身驅掃﹔原任參將張一傑﹐三軍甘苦共嘗﹐兩載戰攻獨瘁﹐𨿽經掃蕩﹐尙賴撐持﹔惠州參將梁東旭﹐勇往直前之气﹐臨機應變之才﹐名著於山﹐勞深於海﹔潮州參將夏之木﹐任方新而气銳﹐猷甫試而識周﹐能料狡謀﹐力追遁賊﹔原任遊擊朱之胤﹐搗巢身經當陣﹐擒凶功實居先﹐嘗抱赤志﹐尢稱勁骨﹔廣東納授都司侯服﹐情形悉熟﹐駕駑得宜﹐不可無此責成﹐且已著有實績﹔廣東加銜守備黃夢選﹐窮追奮不顧身﹐血戰勇能挫賊﹐素稱能幹﹐今果驍雄。若肇標﹑廣標﹑恩陽﹑羅定之總哨隊目及惠潮各營之官兵﹑鄕兵﹐其勞皆有可紀。卽生員賴可元劉自昆等﹐均有向導協圖之力﹐尢當優敍﹐以示激勸。臣因是而思及往歲會剿之始﹐其奮勇破巢﹑設計擒首者﹐多賴閩將鄭芝龍﹑鄭芝虎率同心備總﹐弄大惡鍾淩秀於一縱一擒之間。其分路進攻﹑並驅搗穴者﹐尙有粵將徐之龍﹑周一陽﹐皆各出其力﹐致逆首陳萬有旋獲旋斬之奇。以上武臣﹐皆久在行間﹐今日可稱結局。若永圖善後﹐異日尢賴消萌。臣故不敢泯沒勤渠﹐特爲敍錄。且臣自數月來﹐屢接報單﹐屢行嚴核﹐向不敢輕易以零星塞責。惟限以元凶必獲﹐卽許具題﹐今果如其願矣。除逆賊張文斌解到﹐卽當正法﹐並損傷兵士另行查卹﹐及後來功次﹐再行查報外﹐謹會同南贛巡撫陸問禮﹑江西巡撫解學龍﹑福建巡撫鄒維璉﹑湖廣巡撫唐暉﹑廣東巡撫錢守廉﹐據實奏聞﹐伏乞敕下該部﹐再加查核﹐覆請聖裁施行等因。崇禎六年四月初七日奉聖旨﹕該部知道。欽此。

崇禎七年七月二十二日﹐該福建巡按路振飛題爲賊孽搜捕已盡﹑巢穴搗洗一空﹑謹據實馳報﹑以紓聖懷事內稱﹕崇禎七年四月初三日﹐據福建按察司經歷司呈﹕奉本司帖文﹕崇禎六年四月初十日蒙臣案驗﹐奉都察院勘札﹐二月十五日﹐準兵部咨﹐職方司案呈﹐奉本部送兵科抄出南贛巡撫陸問禮題稱﹕照得廣東流賊﹐屢被官兵追剿﹐遁回員子山﹑銅鼓嶂等處。臣於九月初四日﹐親至汀州﹐督率三省將士﹐四面堵截﹐分投剿捕。所獲功級﹐臣與粵﹑閩省督﹑撫已先後題報矣。臣念賊𨿽散亡﹐然良民尙未復業﹐餘賊尙懷觀望﹐隱憂終在﹐飛檄廣東監軍分守嶺南道副使洪云蒸﹑曁鎭守廣東總兵官鄧懋官並駐程鄕﹐嚴督潮州府縣各印官﹐躬至石窟﹑松源﹑藍坊等處築圍編甲﹐俾民無漁池之殃﹐賊無遁迹之所。又慮賊猝獸逸﹐檄江西分巡嶺北道參議祁逢吉徧歷各屬﹐查點鄕兵﹐操練軍士﹐耀兵境上。參將湯允文﹑把總童大勝﹑金國柱﹑坐營指揮金之鼎﹐各統目兵﹐扼會昌﹑長寧﹑羊角等處﹐專事把截﹐毋容賊闖入一步﹐閩兵扼巖前﹑象洞等處。粵兵分爲四路﹐聽令齊進。

崇禎五年十二月初五日﹐據分守嶺南道臣洪云蒸呈稱﹕石窟都爲賊所從生之區﹐兵集而息﹐兵退而萌﹐蓋該都乃平遠與地之半﹐其人以賊爲俗﹐而程鄕之廖坡﹑藍坊﹐亦漸染其俗﹐並不以賊爲諱。其出也有祖餞﹐其歸也必捆載﹔以其貲納結彊有力者。錢神無所不通﹐數千之賊立辦。本處富民徙居別地﹐以致良民日消﹐賊黨日盛。故欲賊黨之消﹐必先使良民之盛。然欲良民之盛﹐必先有定居﹐以安其身﹐以固其圍﹐無避賊避兵之患﹐則築圍之說也。石窟共八圍﹐都司侯服親督之﹐十日而圍成﹐戶冊造完呈報等因。

同日又據該道稟稱﹕此番閩﹑粵﹑虔兵七﹑八千把截各隘﹐俾賊不得逸一步﹐而在內淸之以保甲﹐又行之以築圍﹐又日以憲諭招徠﹐願充兵者充兵﹐願歸農者歸農。總之﹐必於良民中搜出眞賊﹐鈐束誅鉏﹐方有著落。初意築圍畢﹐誘賊入圍﹐舉兵相向﹐圍內良民﹐縛賊以獻。不意圍成而賊不敢入﹐散匿各山。故自十一月初十日起﹐各將督兵徧搜山菁之賊﹐卽著鄕約良民爲向導。搜捕十餘日﹐山村將徧﹐良民帖然爲用﹐賊之就擒者正法。有眞賊而入圍﹐必十甲人俱結其無反狀﹐方許入圍。後此之教化﹐刑誅兩用﹐則百年太平可望。此非兵力所及﹐皆本院玄籌指示也等因。

十二月初六日﹐又準廣東鎭臣鄧懋官報稱﹕本鎭馳至程鄕會議搜捕﹐而石窟寨一帶未去。伏莽餘孽與龍門流到殘黨合夥潛藏﹐夜聚曉散﹐竊發搶劫。若不乘此兵搜捕﹐終成滋蔓。十一月初五日﹐本鎭會同嶺南監軍道副使再四面商﹐訂期十一月初十日四會齊進﹐申明軍令﹐俱要生擒賊功解獻﹐以憑審驗。閩將陳廷對繇巖前象洞一路﹐粵將張一傑繇梅子入番一路﹐梁東旭繇大繇一路﹐侯服繇金沙一路﹐把總謝定用督潮兵繇松原一路﹐務期同心協力﹐除惡安良﹐以結殘局。崇禎五年十一月十二日據遊擊朱之胤單報﹕奉令搜捕石窟殘賊﹐督兵生擒賊犯黃大將等一百零二名﹐斬級四顆。又據福建原任副總兵陳廷對四次單報﹕生擒賊犯二百十名﹑婦女九口。惠州參將梁東旭二次單報﹕生擒賊犯二百二十一名。統兵都司侯服單報﹕生擒賊犯十名﹐又招諭向化賊犯三十六名。統兵加銜副總兵張一傑單報﹕生擒賊犯七十名。石鎭營把總謝�������十三名。潮州中營﹝中缺﹞俱經移解監軍。分守嶺����������據福建分巡漳南道臣顧元鏡������員山子﹑松源﹑藍坊等處獲功之數已陸續具報。玆又於十一月二十三及二十五等日擒獲賊八十三名﹐器械二十一件﹐牛五十一頭。計前後共獲過三百八十四功。內有良民﹐實時審釋﹐而眞賊則十居六﹑七焉。至粵中諸將所獲更多﹐賊黨約略已盡等因各到臣。

該臣看得﹕平遠之石窟都向產盜賊﹐鍾淩秀卽石窟人也。地方良民旣避賊﹐並避兵﹐相率遠徙亡命﹐不宄結茅以居﹐醜類繁多﹐致程鄕之廖陂﹑藍坊﹑松源化爲賊隨﹐芟雉蔓延。據父老所傳﹐書策所載﹐凡六十年一大徵﹐蓋亦气運爲之也。玆仗皇上神武奮揚﹐天威赫奕﹐閣部諸臣密勿贊襄﹐淵謀指示﹐曁三省督撫按司道諸臣同心匡濟﹐悉力指麾﹐用能使百年逋寇﹐悉就誅夷﹐徧地賊巢﹐俱各迅掃。從此閩﹑粵﹑虔俱各宿兵善後﹐道府有司將此地刻刻畱心﹐有姦必察﹐有抑必伸﹐有苦必卹﹐日漸月磨﹐持之勿懈﹐行見盜窟化爲鄒魯﹐而彊暴皆爲善良矣。除有功員役俟粵﹑閩督﹑撫題敍外﹐恐聖明軫念東南﹐久廑宵旰﹐先將搜搗情形﹐從實馳報﹐伏乞敕下兵部查照﹐並敕三省諸臣善後撫卹施行等因。崇禎六年二月初一日奉聖旨﹕據奏殘寇略盡﹐地方寧謐有功員役﹐著各巡按禦史勘明匯敍﹔其善後事宜﹐並著該督﹑撫酌議具奏。該部知道。欽此。欽遵抄出到部﹐��到院﹐備札前來。奉此﹐仰����������事理﹐卽查疏內閩省�������������敍錄﹐於中有無冒濫﹐逐一確勘匯詳﹐以憑具題施行等因。蒙此﹐又奉巡撫鄒都禦史案驗﹐準兵部咨行司﹕卽便會同該道將善後事宜作速議詳﹐以憑回奏等因。

奉此﹐又爲閩師深入賊穴﹑擒馘大夥再捷事﹐據本司經歷司呈抄﹐蒙本院案驗﹐奉都察院勘札﹐準兵部咨﹐職方司案呈﹐奉本部送科抄出福建巡撫鄒維璉題前事內稱﹕看得九連山賊﹐殘破走粵﹐憑巖依洞﹐引類呼黨﹐日謀蠢動。而南贛撫臣陸問禮﹑廣東嶺南道臣洪云蒸恐其良賊混雜﹐玉石難分﹐於是懸榜解散之。且又題畱閩兵久戍一年以困之。殲渠魁﹐赦脇從﹐蓋眞老成長算哉。閩以六月興師﹐千里饋糧﹐官兵二千七百餘名﹐每月月糧﹑行糧費有三千六百金﹐總計一年約費四萬金。行糧每兵每日舊止一分二釐﹐臣念遠徵﹐增與二分﹐寧令宿飽。此外犒賞有加﹐寒祅有給﹐弔死問傷有卹。蓋臣𨿽當海寇之急﹐而未嘗不苦力撐支﹐以應山寇之役。然見各兵遠戍﹐風餐露宿﹐染瘴多病﹐竊謂長年坐守﹐師老財匱﹐恐蹈淸人河上之詠﹐乃屢致書虔﹑粵﹑江省當事曰﹕兵機無常﹐因利乘便﹐尙有機會﹐則亦不必坐定一年而不剿﹐使閩早結此局﹐得以全力制海寇﹐亦大幸哉。諸臣皆以言爲不謬﹐而有同心。

臣又竊思銅鼓嶂諸賊﹐分爲大夥﹐札營屯聚﹐正宜先攻其巢破之﹐以寒員子山賊之膽。乃檄分巡漳南道臣顧元鏡﹐監軍速進。閩將陳廷對首衝賊營﹐獲其魁鄭蛟精﹑九良星等﹐擒馘三百餘名。而賊首王朝儀自縛來降。銅鼓一帶﹐掃盡無餘。臣業具疏上報矣。至於員子山﹑石窟寨﹐天設巖險﹐以爲賊穴。頑賊負固﹐不入良民之圍﹐養廱必潰﹐何如速決之爲快﹖臣亦每檄道將﹐約會虔﹑粵共圖之。乃兩廣制臣熊文燦壯猷遠略﹐甫到新任﹐肅將天威﹐將兵四出﹐號令如山。而道臣洪云蒸深識兵機之進退﹐手札訂期﹐遂有此捷。則員子山一帶﹐亦將掃盡無餘矣。

此一役也﹐閩之官兵探虎穴而得虎子﹐陣斬三十一級﹐生擒三百四十一名﹐婦女九口﹐器械一百五十五件﹐牛馬六十七頭。主將陳廷對履危蹈險﹐身先士卒﹔守備吳獻奎﹑孫繼盛﹑傅隨﹑劉俊﹑髙元極﹑把總陳廷式﹑中軍把總康元芳﹑李國英等﹐俘醜縛魁﹐奮不顧身﹔俱有折衝之壯志﹐已見忠勇之明效。至如道臣顧元鏡﹐發縱指示﹐運籌決勝﹐手畫山溪之險隘﹐虜在目中﹐令嚴刁鬥於行間﹐師行枕上﹐績已著於封疆﹐望實隆乎節鉞。汀州府知府笪繼良﹐練兵儲糈﹐設備固圍﹐能使只寇不入於閩境﹐當是甲兵夙貯於胸中。汀州府同知黃色中﹐到任三日﹐卽奉道委往粵督戰﹐壯心勃勃﹐如庖刃之出新硎﹐硤骨稜稜﹐知霜蹄之能千里。上杭知縣陳正中﹐其人退然若不勝衣﹐其勇浩然可敵萬人﹐料度軍機﹐揣摩賊勢﹐一一有中於肯綮﹐往往不爽於分毫。此皆宣力會剿之局﹐而臣不敢不錄其勞績以待優敍者也。臣謹會同兩廣督臣熊文燦﹑南贛撫臣陸問禮﹑福建按臣劉調羹拜疏報聞﹐伏乞敕下該部查核施行等因。崇禎六年二月十三日奉聖旨﹕已有旨了﹐該部知道。欽此。欽遵抄出到部﹐移咨到院﹐備札前來﹐仰同抄案呈堂﹐卽將九連山平寇文武官員功次﹐從實確勘有無虛濫﹐查明先後勘札﹐一並匯敍具詳﹐以憑回奏施行等因﹐抄呈到司。

蒙此﹐捲查先爲遵旨會剿﹐三戰三�﹐������禦史案驗﹐奉都察������������奉本部送兵﹝中缺﹞前事內稱﹕該臣會同兩廣總督王業浩﹑南贛巡撫陸問禮﹑福建巡按劉調羹看得﹕流寇之負固也﹐總是倚山爲勢。臣此番移駐上杭﹐與道臣顧元鏡單騎而行﹐徧視扼要。至出閩入粵之處﹐一望皆層巒疊嶂。其中蒼郁幽窈之象﹐若非人迹所到。而土人一一指點﹐某代賊據於某處﹐俱爲賊巢。其險阻窟穴﹐是眞有天造地設。遠者不必論﹐卽我祖宗朝來﹐猖獗狂逞﹐載在典故﹐不一而足。蓋此山一帶﹐曲折綿亙﹐延袤千里﹐自有召之也。如賊首鍾淩秀爲平遠縣人﹐不過一無賴之徒。本年二月自粵流突於江﹑閩之間﹐夥黨僅有千餘。及三月初﹐復遁入粵﹐與惠州之賊蜂屯蟻聚﹐卽號有二﹑三萬﹐惡氛不可向邇。而鍾淩秀一賊﹐卽據銅鼓嶂爲巢。銅鼓嶂者﹐界連大埔﹑海陽﹑揭陽﹑海丰﹑程鄕等縣﹐周圍三十六面﹐皆懸巖峭壁。賊聚其中﹐約以萬計。掠去婦女財物﹐悉貯於此。又占據九龍新渡﹐收糧取稅﹐莫敢誰何。

自督臣王業浩有九月會師之約﹐其間機略操縱﹐固料賊已定者。又南贛撫臣陸問禮分剖進剿之策﹐常有密札往來﹐皆爲勝算。而署潮州道洪云蒸﹐八月間已遠差役至閩﹐與臣共議剿賊之舉﹐布置且甚悉焉。潮州知府黃日昌﹐尢爲同心辦賊者。臣遂發鄭芝龍等勁兵一枝﹐駐於粵之三河壩﹐相機明進﹐乘勢暗襲。至九月二十二日﹐鄭芝龍等卽有掩殺新渡之捷﹐斬賊奪馬﹐獲器焚舟﹐賊惟破膽歸巢。芝龍等復至三河料理﹐默窺賊之動靜﹐以圖攻剿。乃賊又戀戀新渡。蓋不據此渡﹐則糧路絕矣。至九月二十五日﹐潮州參將鄭嘉謨﹐躬領驍兵﹐乘夜密往﹐又有大銃破賊之勝。從此而賊益深退﹐新渡之商賈大通。賊受挫已極﹐卽有欲渡丙村之舉。丙村乃程鄕縣屬也﹐鄭芝龍探聽已確﹐十月初三曰﹐密遣鄭芝虎﹑陳鵬等領兵三百﹐潛到丙村﹐以待賊至。初六日﹐賊果有千餘而來。鍾淩秀實親與之。大意憤恨芝龍輩獨銃其銳。此番賊盡選精悍﹐欲與鄭芝虎等決一死戰耳。芝虎等陽示以弱﹐陰伏其彊。賊欺我兵寡﹐擁眾直衝。俟其逼近﹐而我兵大小銃忽爾蜂發。賊不能支。斬者﹑死者﹑逃者﹐極其狼狽。所獲馬匹更多。賊從此不敢妄窺丙村﹐止有入巢喙息而已。此舉以三百官兵﹐制彊賊千餘﹐鄭芝虎﹑陳鵬﹑胡美等可謂勇於用命矣。鄭芝龍隨將賊巢情形﹐采訪已確﹐可從小徑搗巢。遂於十月十三日﹐率兵奮勇直從丙村而進。計十三﹑十四﹑十五﹑三日奔馳三百餘里﹐披荊棘﹐履危險﹐到處卽殺﹐殺處卽勝。使賊應接不暇。誠虛空一霹靂也﹗芝龍於十四夜﹐卽在鍾淩秀住屋居停一宿﹐燒毀糧米二千餘石﹐打破鼎鍋一千餘口。十五日之早﹐賊仍集眾來戰﹐復被芝虎等大殺一揚。練二總死於此矣。賊計無聊﹐賊膽皆碎﹐恃其路徑幽深﹐卽奔於小尖山。我兵連日困頓﹐孤軍難以久畱。鄭芝龍等旋從新渡而出﹐乃住三河﹐稍爲休息﹐再圖計剿。是銅鼓嶂一巢﹐賊正欲據此以爲久計﹐今仰仗天威﹐出不意而大破之﹐可以少泄神人之憤。𨿽近報又逃出徑心等處﹐然已奪其險。況粵兵四集﹐自能堵禦。據粵東鎭臣鄧懋官手本到臣﹐知已連勝惠州之賊﹐必無難於潮州之賊也。臣又嚴檄鄭芝龍等速探賊之去向﹐協力緊追﹐求無負會剿明旨。度此賊屢經挫敗﹐掃蕩終有日也。至嚴固閩之疆宇﹐有前按臣羅元賓題允巖洞建築墩臺﹐臣已相度布置。而新按臣劉調羹正入境受事﹐先聲壯猷﹐更足以懾賊矣。若汀﹑杭﹐有道臣顧元鏡募兵置器﹐勤於操演﹐且督率上杭等縣實練鄕兵﹐直堪守禦。謹將近日進剿情形﹐據實報聞﹐以紓聖懷。伏乞敕下該部查核施行等因。

崇禎四年閏十一月二十五日奉聖旨﹕兵部知道。欽此。欽遵抄出到部送司﹐看得﹕流賊猖狂﹐文武悉心剿禦﹐大破賊巢﹐功委足錄。但未經勘﹐難以具覆。相應咨行巡按禦史﹐照例確勘具奉﹐以憑覆敍等因到院。準此﹐備札前來﹐遵照來文內事理﹐將前項剿賊功次﹐分別殿最﹐確核具奏等因。奉此﹐抄案行司﹐卽便移會分巡漳南道﹐將前項剿賊功次員役﹐逐一勘實具詳﹐以憑覆核等因。

蒙此﹐隨卽備關分巡漳南道查勘去後﹐三月十九日﹐準該道關稱﹕看得鍾淩秀﹐廣東平遠縣石���也﹐斬木揭竿﹐招亡納叛﹐聚眾萬人﹐流毒三省。﹝約缺三字﹞會剿﹐奉撫院熊文燦指授方略﹐檄本道厲兵秣馬﹐分札要害。而兩廣總督部院王業浩﹑南贛巡撫陸問禮﹐俱各調粵��������院復屢有檄札﹐示本道進剿��������賓﹐密緯深心﹐屢示本道戰守綢繆之策。﹝約缺四字﹞張四面之网﹐使賊無所用其奔突﹐一舉而撲滅之。而賊果退入銅鼓嶂矣。此嶂界連潮屬五縣﹐周圍險峭蒙茸﹐止蜿蜒一徑可通出入。而掠食於新渡﹐通綫索於丙村﹐皆其肘腋憑陵之地。自以爲負嵎之虎﹐莫之敢攖。

至八月間﹐撫院熊文燦發撫備鄭芝龍﹐率同鄭芝虎等﹐領兵二千至上杭會剿。賊輩猶以海上之兵﹐知水而不知陸﹐侈口爲不足畏。及九月初旬﹐撫院駐節上杭﹐密遣間諜利瓦伊新等窺鍾淩秀動靜﹐一面移文密訂﹐一面料理出徵。遂於本月十三日﹐發芝龍兵抵大埔縣三河地方﹐漸與賊巢逼近。而以標兵圖兵屯駐於境上﹐防其衝突。然偵探賊輩﹐猶然虎踞鴟張﹐欲出不意﹐夜襲三河。已而探知芝龍有備﹐其謀遂寢。撫院熊文燦於芝龍出師之日﹐列款數十手授之﹐更許其便宜行事。粵﹑虔兩撫院與新按院梁天奇各馳檄獎諭芝龍。且念其客兵﹐檄道府百凡照管。而又當按院劉調羹入境之初﹐偉略壯猷﹐尢足資先聲而寒賊膽。自是芝龍兄弟愈益感奮﹐思得一當以報。且先是虔院發贛州參將金文光﹑守備曾士英各統重兵﹐扼要應援。而粵東總鎭鄧懋官因惠寇漸次蕩平﹐亦親督官兵入潮。並檄潮州參將鄭嘉謨﹐與芝龍合兵進剿﹐檄惠州參將朱汝忠﹐帶兵堵截去路。故賊不敢出巢肆掠﹐而芝龍兄弟膽智兼優﹐謂新渡乃其搶糧之處﹐急宜先扼其吭。遂密遣芝虎同翼總陳鵬﹑郭熺﹑林察﹑哨官胡美等督兵五百﹐乘夜至彼襲剿。賊一見我師﹐且戰且走。芝虎等兵陣斬首級一十四顆﹐殺溺死者無算﹐生擒眞賊九名﹐燒毀賊船四十五隻﹐奪獲馬匹器械稱是。此九月二十日新渡之初捷也。而潮州參將鄭嘉謨復以大銃擊敗賊舟。於是賊不敢復窺新渡劫商船﹐而欲從丙村一路渡河而遁。芝龍隨遣芝虎﹑陳鵬率胡美等帶精兵三百餘名﹐星馳堵截。芝龍又親督中軍郭熺﹑林察﹐會同潮州參將鄭嘉謨﹑撫院差官王已觀﹑王萬貫統兵一千名﹐從輕舟飛渡。而賊黨已先逃出丙村﹐被芝虎計誘﹐以寡擊眾﹐斬獲賊級累累﹐奪獲戰馬二十七匹。賊不得渡﹐仍踉蹌奔入嶂中。此十月初六日丙村之再捷也。芝龍隨遣孔維徳入山偵探。據稱賊兩次被衄﹐慮恐官兵劫窠﹐已將婦女輕輜財物移小尖山﹐日夜謀遁員子﹑九連等處。芝龍遂用程鄕生員李生芬﹑練總陳明慶等十三人爲向導﹐於本月十三日﹐同芝虎等統率大兵﹐披荊捫棘﹐晝夜兼程。十四日直抵賊巢﹐大戰於黃溪沙﹑南溪壩等處﹐殺賊不可勝計﹐奪獲戰馬三十五匹﹐器械一千二百餘件﹐燒毀糧米二千餘石﹐破鼎鍋一千餘口。十五日早﹐賊大憤恨﹐賊眾四千來戰。復被芝虎等大殺一場﹐練二總死於王貴長鎗之下。鍾淩秀勢蹙計窮﹐隨帶餘黨﹐連夜從僻徑奔小尖山﹐逃出徑心。是日也﹐適本道奉撫院憲諭﹐馳往程鄕﹐與廣東監軍道洪云蒸﹑總兵鄧懋官商略剿局﹐取道山間﹐距嶂僅十五里﹐只聞銃炮震天﹐隱隱有喊殺聲。果於十九日接得芝龍露布矣。此則十月十四﹑五兩日銅鼓嶂中大戰搗巢之第三捷也。

照得鍾淩秀桀驁難馴﹐陰狡叵測﹐此則一番大創﹐皆仰仗聖天子神武布昭﹐寵靈震疊﹐三省各院臺運籌帷幄﹐勝算折衝﹐以致文武同心﹐將士用命。而鄭芝龍﹑芝虎以海上之水師﹐探山間之虎穴﹐長驅直搗﹐有如振籜﹐眞足褫陸梁之魄﹐而紓神人之憤。今淩秀率眾求降﹐投誠乞撫﹐固因三省大兵追躡﹐計無復之﹐亦向者三捷之餘威﹐有以懾入其肺腑也。

玆奉憲行查敍﹐以文職言之﹐則誼切同舟﹐恩流挾纊﹐以一身辦惠﹑潮堵境之賊﹐而調度方略﹐始終與閩﹑虔相表裏者﹐廣東監軍道洪云蒸也。謀握機先﹐慮周事後﹐晰情形於指掌﹐而收折衝於斷金者﹐江西嶺北副使張瑋﹑參議祁逢吉也。悉心計議﹐預撥解司兵餉﹐以資行糧﹐使飽騰用命者﹐藩司桂紹龍也。飭郡邑練兵措餉﹐以固吾圉﹐更指示撫剿機宜﹐鰓鰓爲地方計善後者﹐臯司潘曾綋也。至有司之在閩屬者﹔上杭知縣陳正中﹐櫛沐從戎﹐拮據軍務﹐至積勞成病﹐嘔心視事﹐蓋功之首出者﹔而歸化知縣楊起鰲﹐當撫院移鎭之日﹐仿昔年王文成討賊事例﹐暫委相兼料理﹐勞勩亦不可泯﹔武平知縣許學尹﹑永定知縣陳天佑﹐皆逼鄰賊窟﹐詰姦運餉﹐各著勤勞﹔長汀知縣薛應聘﹑連成知縣楊俊卿﹑淸流知縣周敏中﹑寧化升任知縣錢名寓﹐皆誼切同仇﹐措解軍需不遣餘力﹔而延平推官曾守訓﹐亦蒙委管戎務﹐薄效馳驅﹔汀州知府笪繼良﹐𨿽到任在報捷之後﹐而軍興未竣﹐督催料理﹐備極苦心﹔汀州推官陶自彊﹐𨿽被參無酬勞之望﹐而身際艱危﹐黽勉支撐﹐亦稱同患。在粵屬者﹕潮州知府黃日昌﹐料敵制勝﹐綽有沈機﹔程鄕知縣倪光遠﹑大埔知縣李秀實﹐備辦船糧﹐事事應手。若夫佐領雜職﹐如上杭縣丞沈之紀﹐共辦軍需﹐手口交瘁﹔歸化巡簡陳應庭﹐運銃著勞﹐賈勇殺賊﹔上杭典史張兼﹐夫馬咄嗟立辦﹔倉大使林萬礦﹐饋餉不避艱辛﹔官職𨿽卑﹐皆有片長足錄。而鄕官署丞周思文﹐督鑄大銃百門﹐費省工堅﹐急公任事﹐相應一並敍及也。

以武職言之。鄭芝龍﹑鄭芝虎熱血一腔﹐渾身是膽﹐弄劇賊於股掌之上﹐掃積氛於蛇豕之叢﹐勞苦功髙﹐無出其右﹔把總陳鵬﹑郭熺﹑林察﹑哨官胡美﹐驍勇善戰﹐身先士卒﹐斬獲獨多﹐並應紀錄﹔哨官朱華﹑陳經﹑武翁魁﹑鄭英﹑陳豹﹑陳秀﹑吳華﹑林寵﹑鄭成﹑鄭然﹑陳順﹑聽用官李明﹑楊耿﹑邵俊﹑郭庭﹑周奇標﹑黃泰﹑黃領龍﹑唐徳勝﹑羅茂﹑丘登泰﹑楊武烈﹑何云﹑郭之英﹑永定鄕把總王志舉﹐俱奮勇爭先﹐各有殲獲﹔哨官許澤﹐防禦要衝﹐把截去路﹔而傾心用命﹐出死入生﹐則捕盜王貴﹑曾續﹑黃明﹑鄭四﹑翟章﹑張耀﹑林春﹑林明﹑李寅﹑陳廷﹑吳一﹐皆有衝鋒之績﹐均當一並敍賞。撫院標下千總王萬貫﹑萬文浩﹑王已觀﹐戮力從徵﹐制造火藥﹑火器﹐以資破敵﹔把總吳獻奎﹑哨官李光啟﹐整頓器械﹐供給軍前﹐並應敍及。至於身入賊巢﹐假稱投賊﹐冒白刃而行間諜﹐使我得洞悉其情形而顚倒之﹐則利瓦伊新﹑孔維徳﹑林泗﹑鍾紳﹐其勞有足多者。若夫武平守備鄧良藩﹑把總李國英﹑千戶潘應麟﹑百戶康元芳﹑札委﹐其勞有足多者。若夫武平守備鄧良藩﹑把總李國英﹑千戶潘應麟﹑百戶康元芳﹑札委把總童日升﹑許勝﹐𨿽不與戰陣﹐皆統率官鄕兵﹐枕戈境上﹐犄角應援﹔此六弁者﹐不敢望敍﹐然亦不忍遽沒之也。粵則潮州參將鄭嘉謨﹐帶同把總區昌榮﹑張承祚﹑鄭斌﹐與芝龍同心協力﹐始終共事﹐擒斬頗多﹔惠州參將朱汝忠﹐督兵把截西洋﹑鴈洋一帶﹐斷賊北渡之路﹔湖寮練總藍守健﹐亦帶兵百餘﹐隨陣衝殺﹐斬有功級。虔則贛州參將金文光提兵二千﹐守備曾士英督兵一千﹐各於切近要害處所﹐相機堵殺﹐斬級累累。凡此皆有功於搗巢﹐相應一體敍錄﹐以昭激勸之典者也等因﹐移關到司。

該本司署事福州兵備道按察使沈萃禎覆看得﹕粵賊鍾淩秀﹐始以嘯聚千人﹐流突江閩﹐曾未半歲﹐而連合惠州之黨﹐動擁萬眾﹐賊勢滋張。其後鍾淩秀遂據銅鼓嶂爲兔窟虎嵎﹐莫可向邇﹐誠恃此山復道懸岸﹐羊腸一綫﹐人境隔絕﹐介馬難馳﹐則撫院熊文燦所謂險阻窟穴﹐山若召之﹐而賊以用其險﹐所從來矣。況踞三省毗連之界﹐遶五縣綿亙之途﹐控新渡以掠民糧﹐窺內鄕而恣出沒。賊殊自負得計﹐謂誰有足踏崎嘔﹑算周幽渺﹑神與之往來川谷﹑出一奇而制死命者﹖孰意撫院自奉會剿之役﹐離省會﹐赴上杭﹐遠略沈謀﹐虜在吾目。重以兩廣部院王業浩﹐精心操縱﹐提勝著於師中﹔南贛撫院陸問禮﹐密札運籌﹐洞情形於指掌﹔前有按院羅元賓﹐戰守綢繆﹐夙勤借箸﹔今復按院劉調羹﹐霜稜駿發﹐亟振聲施﹔兼之粵東新按院梁天奇﹐攬轡澄淸﹐馳檄鼓勵。於是該巡道副使顧元鏡﹐機宜久習﹐要害駐師﹐矛淅劍炊﹐寢食不假﹐日與本撫院密行間諜﹐偵問土人。凡賊所詰壘﹐深箐層巒﹐一艸一木﹐無不暗標私識﹐以使兵士攻伏匠心。其於賊之忽合乍離﹐飲食寢處﹐無不刻刻遠采形蹤﹐核實洞虛﹐令情無纖遁。而時則粵道監軍洪云蒸﹑虔道副使張瑋﹑參義祁逢吉﹐布置甚設﹐誓志同仇。賊亦稍股栗矣。顧賊卽稔知鄭芝龍兄弟膽智雙雄﹐而猶謂水陸互有短長﹐謀襲三河未已。芝龍以撫院手授方略﹐粵重兵遞至﹐遂決意先發﹐夜走襲之。芝虎率同陳鵬﹑郭熺等以五百人破敵﹐擒斬毀船奪綺﹐手扼搶糧之吭﹐使賊不得飽﹐大挫其鋒。是爲新渡之初捷。旋粵將鄭嘉謨奉粵鎭鄧懋官軍令﹐以大銃擊敗賊舟。帶同把總區昌榮﹑張永祥﹑鄭斌﹑參將朱汝忠﹑練總藍守健厚集兵力﹐以遏賊衝。又虔將金文光率守備曾士英﹐提兵共三千人﹐相機堵殺。而我兵气益揚矣。鄭芝龍率精兵馳赴﹐而芝龍親督郭熺等輕舸設誘﹔用寡用奇﹐馬步合殲﹐賊敗散﹐踉蹌退入嶂中﹐亟思他圖。是爲丙村之再捷。於是芝龍日夜枕戈﹐更思得當﹐獲巢取子。則向者土人間諜所爲﹐習熟講求﹐今日正堪用之向導﹐而且披榛捫棘﹐揮眾前驅﹐果同芝虎等大戰黃溪﹐盡拔其寨。一時馬匹﹑器械﹑輜蓄﹑鼎鍋﹐盡經蕩洗。賊以鳥獸散。是爲銅鼓嶂搗巢之三捷。從此賊黨出走仳離﹐困獸猶鬥﹐而暫亦計窮力詘﹐面縛乞降。則諸捷實爲之大創矣。

是役也﹐始以負固蜂屯﹐所在驛騷﹐今以畏威懾伏﹐搖尾投憐。是固賴我皇上明徳舞幹﹐神武遐暢﹐曁三省各院﹐操握得其要領﹐顧玅於生心﹐所以一時文武諸臣﹐戮力芟夷﹐疆圉克靖。而鄭芝龍﹑芝虎間關冒險﹐熱血滿腔﹐謀勇並標﹐始終著績﹐則所得於鼓舞素矣。今如南贛撫院與江西﹑廣東兩院﹐皆擘晝勇周﹐神機四應﹐掃欃槍於千里﹐奠諸路於阽危﹐廟堂應有特旌﹐匪職所敢僭擬。其兩省道將郡縣各官﹐如漳道之所臚列﹐皆調度隨方﹐犄角成勢﹐亦應聽彼中勘敍﹐以報膚功。卽如撫院熊文燦﹐謀從諫出﹐意與神通﹐知人任人﹐而人自輸其心﹐始事終事﹐而事總殫血誠﹐其一片體國救民﹑宵旦遑遑之意﹐殆有思所到卽手口盡挾風雷﹐機所運卽變化莫窺神鬼者﹐猷績殊偉﹐彜典所先。前按院羅元賓謨謀密匝﹐環設四面之网﹐遏寇鴟張﹔今按院劉調羹﹐識慮精凝﹐立揚赫濯之威﹐收功振籜﹔是俱上徼宸鑑﹐寧使外吏揚言﹖

其在閩省﹕文職則該道顧元鏡﹐以全副之精神﹐當艱危於劇地﹐上則運靈指臂﹐事克應於咄嗟﹐下則提挈緊關﹐慮獨抽於眉睫﹐旣行間之積瘁﹐更帷幄之攄誠﹔如給餱糧﹐以俾士卒騰飽﹐而投醪用命﹐則有藩司桂紹龍﹔如飭民兵﹐以酌撫剿情形﹐而沈機善後﹐則有升任原臯司潘曾紘。他如拮據嘔心﹐銳圖滅賊﹐有上杭知縣陳正中。而歸化知縣楊起鰲﹐奉委獨勞﹐允資料理。治逼賊巢﹐詰姦運餉﹐則有武平知縣詳學尹﹑永定知縣陳天佑。而長汀知縣薛應聘﹑連城知縣楊俊鄕﹑淸流知縣周敏中﹑寧化升任知縣錢名寓﹐措應軍餉﹐不遺餘力。其延平府推官曾守訓﹐馳驅戎馬之場﹔汀州府知府笪繼良﹐克竣軍興之事﹔卽被參推官陶自彊﹐曾藉支撐﹐亦瑕瑜難掩。至於佐領雜流﹐則上杭縣丞沈之紀﹑歸化巡簡陳應廷﹑上杭典史張兼﹑倉官林萬礦以及鄕官署丞周思文﹐任事急公﹐皆當並敍。

武職則鄭芝龍﹑芝虎﹐以沈鷙之資﹐習多算之勝﹐水將而統陸師﹐備嘗勞苦﹐客兵而殲巨寇﹐樹功獨奇。諸如把總陳鵬﹑郭熺﹑林察﹑哨官胡美﹐驍勇善戰﹐斬獲尢多。其哨官朱華﹑陳經﹑武翁魁﹑鄭英﹑陳豹﹑陳秀﹑吳華﹑林宏﹑鄭成﹑鄭然﹑陳順﹑聽用官李明﹑楊耿﹑邵俊﹑郭廷﹑周奇標﹑黃泰﹑黃鎭龍﹑唐得勝﹑羅茂﹑丘登泰﹑楊武烈﹑何云﹑郭之英﹑永定縣鄕總王志舉﹑哨官許澤﹑捕盜王貴﹑曾續﹑黃明﹑鄭四﹑翟章﹑張耀﹑林春﹑林明﹑李寅﹑陳廷﹑吳一﹑千總王萬貫﹑萬文浩﹑王已觀﹑把總吳獻奎﹑哨官李光啟﹑龍勝﹑利瓦伊新﹑孔維徳﹑林泗﹑鍾紳﹐或先登﹐或守要﹐或制器軍前﹐或輕身探敵﹐誼均效力﹐敍賞所宜。至於武平守備鄧良藩﹑把總李國英﹑千戶潘應麟﹑百戶康元芳﹑劉委把總童日升﹑許勝諸人﹐𨿽未經戰陣﹐而勞勩有不容泯者。以上俱就閩言閩﹐銓次本末﹐冀昭激勵。若夫按三省之�����之初終﹐誰爲攻心伐謀﹐﹝中缺﹞。

崇禎五年五月二十一日﹐奉撫院熊文燦案驗﹐準兵部咨﹕職方司案呈﹐奉本部送兵科抄出南贛巡撫陸問禮題稱﹕照得廣東山寇﹐原分兩夥﹕一夥巢九連山﹐賊首陳萬﹔一夥巢銅鼓嶂﹐賊首鍾淩秀。各有賊黨四﹑五千。舊年三省會剿﹐非不各有斬馘﹐柰賊首未獲﹐以致隨敗隨猖。臣與三省督撫道將﹐刻期鼓勵﹐誓必殲渠魁﹐掃除餘孽﹐不以賊遺君父。今藉皇上赫濯聲靈﹐文武殫心用命﹐兩賊已就縛。

崇禎五年二月初五日﹐據廣東監軍道副使今降二級戴罪管事洪云蒸呈﹕準總兵鄧懋官手本移稱﹕潮寇鍾淩秀與九連賊首陳疸■﹝疒裏﹞卽陳萬合夥負嵎﹐於崇禎四年閏十一月十四日突出江西之南埠﹐遂入南韶﹐攻桂陽﹐劫水南﹐旋透梅關﹐攻劫保昌之烏徑等處。聲言來攻南雄。本年正月初五日﹐本鎭會同監軍道躬親督戰。參將徐之龍﹑江鼎﹑張一傑﹑遊擊周一陽﹐驅兵奮勇﹐大破二賊於魚產地方。賊星夜敗走。鍾淩秀走定南下車。本鎭督發張一傑﹐統兵向潮﹐會同福建撫夷遊擊鄭芝龍﹑潮州參將鄭嘉謨﹑都司侯服﹑統官鄕兵﹐緊縱追剿。陳萬走南埠﹐入樟坑。本鎭督發徐之龍﹑王鼎﹑周一陽﹐督肇標東西山官兵﹐奮勇徑抵樟坑之曲潭﹐阻賊之前。飛檄參將梁東旭﹐督惠兵札上下坪﹐截賊巢口。把總盧日龍等﹐統兵札苦竹澳﹐截賊之後。又分布羅錦﹑羅弘功﹑張燦各統官兵﹐把守忠信司﹐防賊走路。賊首陳萬見四面圍定﹐無路可逃﹐乞典史費映奎﹑守備張承祖單報﹐情願出降。十九日張承祖引陳萬自縛出降。該本鎭查看得陳萬負隅九連﹐夥黨數千﹐攻城劫墟﹐惡焰滔天﹐殺戮人民如刈艸管﹐三省巨盜﹐萬民仇毒﹐今大敗奔逃﹐勢窮乞降﹐正天亡之時也。合將本犯解道定奪等因到道。該本道除將賊首陳萬並同出次總謝廷桂解赴兩廣督院外﹐擬合呈詳等因。

二月十六日﹐又據該道洪云蒸呈爲飛報官兵搗巢﹑奮勇大破九連流賊事﹕準總兵鄧懋官報稱﹕正月十九日﹐本鎭親督從徵將士﹐深入樟坑搗巢﹐斬獲多功﹐除另報外﹐餘賊走入九連山。又督發徐之龍﹑梁東旭﹑周一陽繇上下坪進剿。又督發王鼎繇忠信司進剿。本鎭駐浰頭調度。南贛參將金文光﹑原任守備曾士英把守白沙中村一帶。省標官兵把守樟坑﹑曲潭一帶。又分撥惠兵把守下熱水一帶﹐把總葉天麟督鄕兵把守靑艸洲一帶。二月初二日﹐各將直入上下藍州。九連肚賊黨見官兵勢大﹐各自奔散。本鎭深慮突往潮境﹐與鍾賊合夥﹐就於初五日早自浰頭單騎統兵﹐親自追剿。途中據報﹐流賊奔出忠信司﹑大湖。初四日﹐在段秀墟。王鼎督官鄕兵隨後尾追。本鎭於初六日追到大湖﹐就據王鼎飛報﹐賊有六﹑七百自坑下來﹐遁入山叢林中。職於澳口圍守。賊從左邊陡巖攀援。我兵尾追二十里﹐就陣斬獲首級二十八顆﹐生功四名﹐賊婦二口。又追三十餘里﹐賊黑旗先鋒逞凶前來。前營髙招手張瑞龍就以招桿槍先刺賊旗手貫胸﹐次刺一賊貫喉﹐眾兵鼓勇向前﹐賊遂大敗。逐地斬獲﹐逐地拋撇﹐婦女﹑幼童及投水死者無算。計至豬婆寨地方﹐凡七十里﹐大戰七次。緊追之際﹐見典史費映奎從營中匹馬走來﹐蓋賊向挾費典史爲質﹐今勢窮蹙﹐不敢稽畱。因知賊連日乏食﹐我兵勇气百倍。把總張應鵬﹑徐志遂齊出大戰﹐斬獲功級七十顆﹐奪回婦女﹑幼童﹑旗幟﹑器械﹐俟查明另報。賊自大敗﹐不成行伍﹐間有三﹑五十﹐四散奔逃﹐俟探的尾追等情到鎭。本鎭督師途次匆忙﹐合請轉報等因。

並據和平縣知縣周盛典申稱﹕督率四圖鄕勇﹐各從該處練長防禦捕剿。值流寇奔突﹐正月二十七日起至二月十一日止﹐督率鄕兵千長前﹝疑脫﹞﹐共計獲生功九十二名﹐斬級一十八顆﹐俱系大夥眞賊等情。又據平遠縣知縣董翼聖申稱﹕本年二月初十日﹐據九鄕帶兵生員韓鳳騰﹑韓起龍﹑加銜守備謝志良等報稱﹕有流賊三百餘﹐從河頭地方而來。各率部兵前與交鋒﹐當陣斬級一百餘顆。造冊申報間﹐復有流賊突至壩頭地方。各兵奮勇向前﹐生擒賊首三名﹐一名白蛇精﹐並劉二總﹑吳二總。又生擒從賊三十一名﹐賊婦三口﹐斬級四十七顆﹐器械五十件等情申呈前來﹐合行轉解。

又據江西分巡嶺北道參議祁逢吉爲會剿流賊解報功次事﹕準南贛參將金文光手本移稱﹕職奉委率同原任守備曾士英﹑營總王明髙﹑溫子魁﹑朱家垣統領官鄕兵二千員名﹐與廣兵合剿。蒙廣東鄧總兵紙牌﹐派職等合札浰頭﹑中村﹑白沙三路堵剿。二月初七日﹐據塘兵劉文報稱﹕巢賊見大兵交集﹐各賊四散逃走﹐半從河源潰去龍川﹑平遠等處﹐半據巢穴。該職調發曾士英﹑統領把總王明髙﹑溫子魁﹑朱家垣﹑張羨﹑張云﹑謝國起﹑葉淸﹑徐謹﹑陳九衝﹑鄕總生員賴上舉﹑廖用光﹑郭順之﹑謝喬遷﹑曹守約﹑鄕總葉再宿﹑廖用廷﹑賴魁尹﹑徐養湖﹑徐鴈﹑葉再儒﹑再閏﹑再造﹑再述﹑再簡﹑劉祥﹑李邦棟﹑賴錫﹑元勉等分路直入九連﹑七星湖﹑左坑﹑背陰﹑肥豬坪﹐前後凡五戰﹐斬級一百一十三顆﹐銃死墮落淵崖無數﹐俘獲生功五十一名口。陣亡官鄕兵五名。所有生俘﹐合就移解到道﹐轉解到臣。

該臣審據賊首李和尙供稱﹕前犯南安﹐身爲先鋒﹐手刃七人。其餘盧萬亮等亦攻犯南安之賊。臣審其情罪最眞者﹐遵奉敕諭正法梟示外﹐又據原任瓊崖參將李相呈稱﹕職密受本院方略﹐會同參將金文光﹑守備曾士英﹐與廣東將領分路攻擊賊首陳萬﹐遂已就擒。本月初二日﹔復攻賊於上藍洲。職料賊勢窮迫﹐必走忠信司。遂領步兵疾趨田螺塘﹐把截總路。至初四日﹐有賊千餘﹐果繇臘右而來。督兵迎敵。賊抵班鳩銃不過﹐卽潰散奔逃。當被把哨劉宗聖等生擒彊賊四十一名﹝約缺三字﹞﹐斬級一十九顆。而﹝中缺﹞道復核類題外﹐又據廣東�������徐良棟呈稱﹕本年二月初九日﹐準福�����鄭芝龍飛報爲搗巢大捷﹑賊魁乞降﹑三省共收蕩平事報稱﹕職遵令奉旨會剿流賊﹐師馳長樂﹐偵鍾淩秀率眾五千餘﹐遁平遠﹑三洲墟﹑馬鞍潭﹑石窟寨處等屯札。隨於正月二十六日﹐長樂掩旗息鼓﹐坐船而來。三十夜至程鄕。是夜督撥備總鄭芝龍﹑陳鵬﹑郭熺﹑林察﹑胡美等哨捕兵﹐仍發銀著令興縣監生羅弘功帶募鄕民前進。又潮州遣發鄕兵��������二千﹐������行﹐又潮州左﹝中缺﹞殆盡。目前已自敉寧。其鍾淩秀��已久。前兩廣督臣王業浩具疏題報﹐已奉量開一面之旨。今據道將稱其三次乞降﹐容可免其一死。餘黨見議安插﹐尙當與督﹑撫﹑按臣虛心商榷﹐以圖善後。粵﹑虔天未﹐恐廑皇上南顧之憂﹐謹據道將所報﹐從實馳報一切剿撫情形﹐並前後剿捕各功不及備列﹐統俟查明會題。伏乞敕下該部查照施行等因。崇禎五年四月初四日奉聖旨﹕兵部知道。欽此。

又該福建巡撫熊文燦題爲搗巢大捷﹑賊魁乞降﹑三省共收蕩平事內稱﹕看得鍾淩秀一賊﹐潮州府平遠縣人也。糾黨數千﹐流毒三省﹐亦云久矣。往歲奉旨會剿﹐臣與粵東督臣王業浩﹑南贛撫臣陸問禮﹐同心協力﹐必期殄滅﹐以紓聖主南顧之憂。自臣於四年七月內遣鄭芝龍﹑鄭芝虎﹑陳鵬﹑林察﹑郭熺﹑胡美等一枝驍勇﹐前赴掃除。惟時鍾淩秀𨿽暫爾逃逸﹐然已先奪其魄矣。隨因鄭芝龍等深入隔省﹐兵病糧乏﹐暫回閩省裹糧募兵。臣卽於閏十一月措處錢糧﹐抽調兵士﹐仍發鄭芝龍等刻期起行﹐遠赴粵東﹐以應粵﹑虔督﹑撫兩臣之急。今於本年正月內﹐據實漳南道臣顧元鏡﹔又報鍾淩秀等率眾屯札石窟寨﹐其意叵測﹐審報人林祥稱﹕鍾淩秀等當二月初二等日被鄭芝龍步步追殺﹐不及造飯﹐力窮勢迫﹐故有此降。臣再三熟玩露報﹐鄭芝龍等奮勇有餘﹐鍾淩秀等之求生無路﹐其眞情俱可槪見。據報人口稱﹕鄭芝龍卽押同鍾淩秀於二月初十日前往投見督臣王業浩﹑撫臣陸問禮﹐彼中定有處分。計此時著力﹐不過責成府縣安置妥帖而已。事在粵﹑虔爲政﹐非臣所能越■﹝爻且﹞者。臣尢慮其身受降﹐而心懷詐﹐惟諄諄嚴諭鄭芝龍﹐時刻提防﹐必使餘黨盡散﹐反側俱安﹐無致狡猾疏虞﹐斯爲萬全之舉。度芝龍輩必有主張牢籠﹐非漫漫無術者。此一役也﹐能使數千積年慣盜﹐一旦羅列乞降﹐且使賊首兩次自縛﹐非懾心志﹐不能有此。鄭芝龍等前破銅鼓嶂一巢﹐今破石窟寨一穴﹐令賊窮無所歸﹐可謂威名益章﹐勤勞大著矣。臣於出師時曾加鄭芝龍參將職銜﹐以��������芝龍﹑鄭芝虎俱是大用之才﹐能爲封��������������尢在粵﹑虔兩院﹝中缺﹞。

練總藍守鍵共官兵�千餘員名﹐銜枚�����後韶把總區昌榮﹑許其祿﹑張承祚﹐又程鄕縣遣都司侯服﹑永定營把總石偉﹐共帶兵七百餘名﹐亦於初一日到初二日已時﹐師離賊巢不遠﹐鍾淩秀等瞭知爲職旗號﹐卽望風逃竄。官兵奮勇尾追。賊目二名奔殿攔敵﹐登被先鋒衝殺﹐獲男婦一十五名口﹐軍器百餘件﹐戰馬二匹﹐耕牛七頭﹐寨中鼎鍋四百餘个。時至酉﹐職傳令賊巢盡焚毀。復乘勢催兵﹐連夜追圍。淩秀勢窮計屈﹐是夜率頭目自縛乞降。但職以必剿爲主。初四日辰時﹐淩秀又率眾約五千餘獻旗爲號﹐各羅列跪在河畔﹐指天誓日﹐求生眞切。職猶恐未眞格心﹐乃移札金沙地方﹐去馬鞍潭二十里﹐責令初六日再自縛親見。淩秀果出眞心﹐至期復來乞降免死。降而至再至三﹐殺之不祥。相應﹝中缺﹞天奇。福建按臣劉調羹拜疏上聞等因。

崇禎五年四月初六日奉聖旨﹕兵部看議具奏。欽此。欽遵﹐通抄到部﹐送司看得﹕賊首陳萬旣已縛解正法﹐鍾淩秀亦已就撫乞降﹐地方𨿽稱稍寧﹐而餘黨未淨﹐尙須安插。應行督﹑撫﹑按共圖永安長治之計。至在事有功文武﹐亦應行各撫﹑按確勘會奏﹐以憑具覆。案呈到部﹐移咨到院﹐備案行司﹐卽將疏內前項情繇﹐逐一確查明白詳報﹐以憑會奏施行。奉此﹐本年六月初八日﹐又爲前事﹐據本司經歷司呈﹐蒙前巡按劉禦史案驗﹐五月二十三日奉都察院勘札﹐準兵部咨﹐到院備案﹐仰司呈堂﹐查將疏內情繇﹐有功文武員役﹐確勘具詳等因抄呈到司。

蒙此﹐本月初十日﹐又奉巡撫南贛陸都禦史案驗﹐準兵部咨同前事行司﹐依奉俱行﹐準分巡漳南道原任副使今加升參政顧元鏡關稱﹕看得粵寇原分兩夥。其一賊首陳萬﹐巢九連山﹐在粵﹑虔之界﹐距閩千餘里﹐未嘗突犯閩境。崇禎四年閏十一月﹐忽與平遠賊首鍾淩秀合夥﹐入江楚﹐攻桂陽﹐劫水西。福建撫夷遊擊鄭芝龍等奉本撫院調發及虔院催檄﹐已率勁兵二千﹐持三月糧﹐本道復爲益以材官及銃藥等項﹐兼程而進﹐赴彼會剿。及師至長樂﹐忽聞淩秀賊黨五千﹐已與陳萬分夥﹐星夜竄回﹐紮營平遠之三圳墟﹐遂繇長樂潛師東下﹐爲密剿淩秀之計。今陳萬一夥﹐已爲粵﹑虔兵將陸續擒斬殆盡﹐有功文武各員﹐在粵中者應聽粵中勘報﹐虔中者虔院自有定衡﹐總非本道所敢越■﹝爻且﹞﹐謹就鍾淩秀乞撫情繇﹐及本省有功員役﹐一縷悉之。

淩秀之乞降也﹐獻旗爲號﹐啑血示信﹐羣數千人﹐而稽首投誠連三﹑四次﹐而肉袒悔罪。彼其時實有去逆效順之心﹐非出借撫緩剿之計。蓋屢戰��﹐旣震疊於������一面﹐又慶幸於﹝中缺﹞洞如觀����������神捷於���權操縱皆膚功。江西按院倪元珙﹐澄淸獨攬﹐威望久孚﹐遠略寢嘯聚之謀﹐霜稜寒西賊之膽﹔此非本道所敢僭擬﹐夫亦處陰思芘﹐酌水知源﹐不禁其娓娓耳。卽就閩言閩﹐如升任撫院熊文燦﹐滿腹韜鈐﹐隨機應變﹐知人善任﹐每一調遣﹐必手授方略﹐且兵餉互籌﹐而士卒樂爲之用﹐命剿撫並運﹐而彊寇早入其牢籠。按院劉調羹﹐壯猷偉略﹐推誠任人﹐料敵炳幾先之哲﹐而帷幄盡是折衝﹐綢繆極善後之圖﹐而桑土無非干櫓﹐此在廟堂之上﹐自有特鑑﹐無俟外吏贅詞。若藩司桂紹龍﹐念切封疆﹐預給餉銀﹐致我師以飽待饑﹐勇气百倍﹔升任臯司潘曾紘﹑署臯司事驛傳道沈萃禎﹐先後同心﹐指畫機宜﹐且核文武功次﹐不爽銖■﹝金兩﹞﹐大紹激勸﹐論功並應首及。而汀州府知府笪繼良﹑上杭知縣陳正中﹐皆相與商訂﹐圖維拮據措辦﹐無日不討軍實而申儆之﹐勞勩有不容泯沒者。至於撫夷遊擊鄭芝龍﹑守備鄭芝虎﹐饒有血性﹐智勇雙超﹐有銅鼓嶂三捷之餘威﹐而欃槍之膽落﹐有金沙灘搗穴之疾速﹐而魍魎之技窮。所以淩秀率眾求降﹐至再至三。今夥黨鳥獸散﹐而淩秀畢竟俛首就縛﹐延頸槁街﹐𨿽天道之禍淫﹐亦不可謂非師武臣力也。把總陳鵬﹑郭熺﹑林察﹑千總胡美等﹐渾身是膽﹐賈勇先登﹔哨官朱華﹑陳經武﹑鄭瑛﹑陳秀﹑林宏﹑陳順﹑歐奇﹑翁魁﹑陳豹﹑婁祿﹑吳華﹑楊耿﹑鄭成﹑陳浦﹑鄭然﹑許澤﹑隊長王貴﹑曾續﹑林明﹑王明等﹐膂力絕人﹐持矛善戰﹐此皆昨年銅鼓嶂之役﹐與賊交鋒數次﹐其所望而震焉者。把總蔡聯芳押運著勞﹐效用官劍良機﹑郭廷﹑郭之瑛﹑利瓦伊新探報有功﹐親丁李贊﹑楊賡﹑陳京善行間諜﹐相應一並勘及者也。

此後芝龍兄弟﹐復奉閩﹑虔各院憲檄﹐且以殘賊竄走﹐誓不俱生﹐決意統兵入江。本道復爲檄上杭縣﹐給兩月糧﹐募銃夫三百名﹐卽日郊餞啟行﹐直抵興國﹑泰和等處。果於冠朝﹑綺岡兩戰兩捷﹐共斬賊三百四十餘級﹐已經撫﹑按入告。會海賊突犯﹐奉院檄暫回防海﹐遂未得一結此剿局也。今新撫院鄒維璉﹐壯猷元老﹐銳意蕩平﹐入境之初﹐卽蒿目封疆﹐抵掌畫策﹐亟遣鄭芝龍兄弟簡兵搜乘﹐刻期進剿﹐處處曉諭﹐著著布置﹐虜在目中。而虔院復檄札交下﹐嚴催鄭將整兵再進﹐俾與贛兵互相犄角﹐共圖大舉。蠢玆小醜﹐想不難滅此朝食﹐仰釋聖明之南顧也。敢因勘報而並及之等因﹐關覆到司。

該本司按察使申紹芳覆看得﹕閩師之會剿鍾淩秀也﹐一捷於新渡﹐再捷於丙村﹐三捷於銅鼓嶂之追搗。一時文武將吏﹐共奏膚功﹐已經署本司按察使沈萃禎臚別上聞﹐無庸再贅矣。今奉旨下部看議﹐轉行兩院確勘會奏者﹐則鍾淩秀乞降後就擒一案也。蠢玆小醜﹐釜底余魂﹐本不足供天威灑蕩﹐及敢借彌耳之詭著﹐肆囊血之狂謀﹐甫指義旗﹐隨膏蕭斧﹐自速其斃﹐遐邇快心。揆厥所繇﹐不可謂非師武臣力矣。

臣請得在閩言閩﹐而確陳其功狀。如南贛撫院陸問禮﹐紆籌鎭定﹐密算神奇﹐控三省之襟喉﹐運六師於臂指﹐功成帷幄﹐績布旗嘗﹔升任撫院熊文燦﹐武庫胸藏﹐陰符在握﹐談笑總用兵之訣﹐夢寢皆滅賊之圖﹐故能調大將如小兒﹐因而拉彊寇似槁葉﹔按院劉調羹﹐綢繆遠略﹐淵然在不露之中﹐戡定壯猷﹐迥出乎非嘗之表﹐埋輪所至﹐傳檄如流﹐卽艸木而皆兵﹐遂欃槍之頓掃﹕此皆聖明特鑑﹐懋賞懋官﹐外吏不敢擅擬。

若夫文臣在事﹐則有轉餉千里以資士飽者﹐署藩司右布政使桂紹龍也﹔謹持三尺以肅軍威者﹐前臯司按察使潘曾紘﹑署司事兵備道沈萃禎也﹔首尾兩年﹐行間戮力﹐曲殫薪突之謀﹐終著折衝之烈者﹐漳南皆道副使顧元鏡也﹔商戰守﹐籌兵食﹐矻矻乎以封疆爲己任者﹐汀州府知府笪繼良﹑上杭縣知縣陳正中也。武臣在事﹐則有智勇雙超﹐兄弟協力﹐彈指之間﹐變撫爲剿﹐卒竿賊首於槁街者﹐撫夷遊擊鄭芝龍﹑守備鄭芝虎也﹔赳桓夙著﹐所向無前者﹐把總陳鵬﹑郭熺﹑林察﹑千總胡美也﹔力堪摧敵﹐克相成功者﹐哨官朱華﹑陳經武﹑鄭瑛﹑陳秀﹑林宏﹑陳順﹑歐奇﹑翁魁﹑陳豹﹑婁祿﹑吳華﹑楊耿﹑鄭成﹑陳浦﹑鄭然﹑許澤﹑隊長王貴﹑曾續﹑林明﹑王明也﹔或效勞間諜﹐或宣力押運者﹐把總蔡聯芳﹑效用官劉良機﹑郭廷﹑郭之英﹑利瓦伊新﹑親丁李贊﹑楊賡﹑陳京也。合而勘之﹐功大必彰﹐勞微悉錄。摭地方之輿論﹐協該道之勛書﹐不敢遺﹐亦不敢濫﹐所藉乎以仰�明綸者﹐如是止矣。至於狡賊授首後﹐餘黨竄散﹐芝龍﹑芝虎再統銳兵進剿﹐又有冠朝﹑綺岡之兩捷。會海氛復熾﹐前撫院計周根本﹐檄還省會。維時正新撫院祗奉簡命﹑驅車入境之日﹐旌旄一耀﹐壁壘皆新﹐簡組練以濟師﹐厚儲胥而饗士﹐寢食爲之弗暇﹐山海必祈盡平﹐是又全閩之文武將吏﹐所爲鼓勵圖成﹐冀釋聖天子南顧之憂者也。具繇於崇禎五年十月內﹐呈詳本省兩院並南贛陸都禦史﹐俱批候題。奉此﹐遵依案候在捲。

今蒙前因﹐復經行準分巡漳南道右參政兼僉事顧元鏡關稱﹕看得粵東山賊﹐自陳萬﹑鍾淩秀等之流毒三省也﹐株連蔓引﹐實繁有徒﹐薪盡火傳﹐是不一寇﹐凶焰殆不可向邇。仰仗聖天子睿謨洞矚﹐神武昭布﹐會剿以來﹐芟除殆盡﹐巢穴一空﹐東南半壁﹐獲有寧宇﹐爲臣子者職任封疆﹐肅將天討﹐分固應爾﹐何敢言功。然旣奉有勘敍之旨﹐請卽就閩言閩﹐而先悉其剿賊之梗槪焉。蓋閩之汀郡﹐實當江﹑粵之衝﹐故閩﹑汀以江﹑粵之安危爲安危﹐而閩兵之剿亦以江﹑粵之結局爲結局。憶自發難以來﹐賊入閩境凡再﹐總計不滿一月﹐而用兵三年﹐轉戰千里﹐費貲巨萬﹐期必剪此而朝食者﹐蓋其處勢然也。除崇禎四年九月銅鼓嶂三捷﹑崇禎五年二月鍾淩秀被縛兩案﹐已經敍報﹐而無容再贅。嗣是五年四月﹐則撫夷遊擊鄭芝龍﹑守備鄭芝虎奉前撫院熊文燦之責備收功﹐虔院陸問禮之鼓舞催進﹐前按察院劉調羹之督催﹐纓冠振旅﹐長驅追賊於江西泰和縣之冠朝﹑興國之綺岡。奮臂一呼﹐勇振江山﹐卒之以寡擊眾﹐斬首三百六十級﹐奪獲馬匹﹑器械稱是。旋以海警告急﹐捧檄馳回﹐或勞未竟﹑而粵﹑虔兵將黃牛崗之捷﹐繼之而殘顱於是乎宵奔。又嗣是五年九月迄今﹐則本道與原任潮漳副總兵陳廷對﹐奉撫院鄒維璉監軍主將之委﹐虔院陸問禮移鎭督剿之檄﹐前按院劉調羹並本院指示戰守之方﹐提兵深入﹐剔賊於銅鼓嶂﹑員子山﹑松源﹑藍坊等處﹐分蹤截殺﹐勢如風雨。卒之東盧西除﹐陣斬鄭蛟精﹑九良星等一百三十餘級﹐生擒郭和尙﹑水鱉蛇等七百八十餘名。其它銃傷﹑墜巖死者﹐指不勝屈。而粵兵擒斬之數不與焉。而狡窟於是乎淨盡。

是役也﹐藉四省督﹑撫﹑按之善斷善謀﹐萃一時文武臣之羣策羣力﹐或雕弓收耆定之勛﹐或玉斧著澄淸之�﹐���同仇而折衝﹐不分畛域﹐或後先僇力而��﹐����﹐��福建巡撫今升兩廣總督﹝約缺八字至十﹞在握﹐決機料敵﹐謀成可泣﹝約缺八字至十字﹞成臂指屢築鯨鯢於京觀﹝約缺八字至十字﹞﹐院鄒維璉赤膽藎臣﹐壯猷元�������境﹐卽先命將出師﹐籌海復籌山﹐胸富甲兵十萬﹐足兵兼足食﹐歡騰組練三千﹐專往氛掃欃槍﹐決勝功髙帷幄。南贛撫院陸問禮﹐秉鉞上游﹐運籌數省﹐調各鎭之兵將﹐隨方合節﹐眞如掣電鞭霆﹐蕩積歲之妖祲﹐殲黨縛魁﹐不異發蒙振落﹐幕府頻行細柳﹐鼓鼙早靜漁陽。前任兩廣總督王業浩﹐世篤忠貞﹐韜傳祖武﹐樽■﹝爻且﹞算無遺策﹐賞罰信不逾時﹐懋烈繼橫水火藤﹐丰功被三山五嶺。江西撫院解學龍﹐補衮仲山﹐憲邦吉甫﹐號令馳如風驟﹐兵防密若云屯﹐伏莽詟其威靈﹐鄰封藉以衽席。湖廣撫院唐暉﹐望隆專閫﹐誼切同舟﹐助剿兵不畱行﹐固圍而境皆安堵﹐來威著於荊楚﹐余休洊及江閩。前按院羅元賓﹐風望顒昂﹐淵謀卓犖﹐方其乘驄汀境﹐先聲甫至﹐而醜類潛逃。前按院劉調羹﹐綢繆遠慮﹐山嶽威稜﹐一自攬轡閩疆﹐石畫頻抒﹐而捷書屢奏。本按院憲節初臨﹐山塵未淨﹐卽檄札交馳﹐韜鈐密授﹐情形了如指掌﹐謨謀迅若發機﹐比來箐莽遊魂﹐旋就俘馘﹐伊誰之賜﹖前任廣東按院梁天奇﹐當寇氛之正熾﹐身親戎馬之揚﹐手挽天河之水﹐而九連竟夷爲版籍。廣東按院錢守廉﹐慮余慝之猶存﹐屈巡行於下邑﹐銷萌蘗於潢池﹐而比鄰並藉以敉寧。前任江西按院倪元珙﹐定力如山﹐靈心映日﹐指縱撲燎原之焰﹐苞桑極綢戶之圖。江西按院王萬象﹐鬥間重望﹐塞外知名﹐計安合閩﹑粵爲一家﹐傳檄皆消彌之上策。此主持會剿﹐並堪紀績旗嘗﹐策動彜鼎﹐諒聖明自有特鑑﹐無俟外吏之揚言者。卽如廣東監軍分守嶺東道參政洪云蒸﹑廣東分巡嶺東道副使周夢尹﹑江西分巡嶺北道參議祁逢吉﹐皆經緯宏才﹐劻勷巨手﹐明於料賊﹐勇於辦賊﹐與閩疆最密邇﹐與閩事最關切﹐而與本道最共事久者﹐不敢因越■﹝爻且﹞之嫌﹐遂爲抹殺。

其餘本省在事文武諸臣﹐則本道請得據實而詳次之。值帑藏告匱之秋﹐餉必如期﹐士皆宿飽﹐且索敝賦以大佐軍興﹐矢吁謨而共襄薄伐者﹐布政司左布政使朱身修也。當狡賊叛降之後﹐義憤除凶﹐玄籌制勢﹐使犁巢指成功﹐而徹土百年可恃者﹐接察司按察使申紹芳也。卓識英猷﹐密相訂定﹐卒之謀成掌上﹐虜在目中﹐而收同心共濟之益者﹐分守漳南道參政施邦曜也。運戎機於倉卒﹐陳利兵而誰何﹐頓令蛇豕千羣﹐不崇朝而喙駾者﹐汀州府知府笪繼良也。隨本道跋履行間﹐扼險丙村﹐獨當一面﹐饋運無虞﹐刁鬥肅然者﹐汀州府同知黃色中也。署篆軍需立辦﹐訊俘玉石攸分﹐以明刑而兼禦侮者﹐汀州府推官徐懋遠也。捐貲募士﹐厲气巡城﹐而卻賊於方張者﹐長汀縣原任知縣今升衮州府同知薛應聘﹑現任知縣曾巽也。風鶴頻驚﹐薪膽不輟﹐而懾威於耽視者﹐武平縣原任知縣今奉旨聽勘許學尹﹑現任知縣王行可也。內固城守﹐外集民兵﹐而奪賊於先聲者﹐寧化縣知縣張士俊也。廣招義勇﹐預儲器藥﹐而銷於垂涎者﹐連城縣知縣楊俊卿也。至於上杭縣已故知縣陳正中﹐下吏而負豪傑之奇﹐邑宰而兼將帥之事﹐嘔心辦賊﹐四載於玆﹐盡瘁捐軀﹐百身莫贖﹐已經撫﹑按兩院特疏請卹﹐允宜破格加恩﹐以作勞臣之勸者也。乃若千里揚鑣﹐頻危冒險﹐士卒可生可死﹐機權疑鬼疑神﹐弄劇賊於反掌之間﹐收連捷於轉盼之頃﹐則遊擊鄭芝龍﹑守備鄭芝虎﹐江右血戰之功﹐實爲首稱。而把總陳秀﹑胡美﹑郭熺﹑林察﹑王已觀﹑蔡聯芳等之奮勇先登﹐哨官歐奇﹑鄭成﹑吳華﹑顧二﹑陳經武﹑林宏﹑翁魁﹑鄭瑛等之分路攻殺﹐汀州府義勇黃鎭龍﹑彭應春﹑曾文﹑卜兆龍﹑黃敬賢﹑胡貴等之拚命衝敵﹐皆於異國他鄕之地﹐克著搴旗奪纛之勛﹐此功而奇者也。經年擐甲﹐極討窮徵﹐攀猿崖以度師﹐探虎穴而得子﹐長鯨授首於斧鑕﹐短狐革面於絳纓﹐則原任副總兵陳廷對﹑汀漳守備鄧良藩﹑標營守備傅隨﹑吳猷奎﹑劉俊﹑延建加銜守備孫繼盛﹑髙元極﹑實授把總李國英﹐粵東搜剿之功﹐最爲勞辛。而中軍千百戶潘應麟﹑康元芳﹑許紹美﹑莊士廉﹑把總許勝﹑童日升﹑王基昌﹑黃天錦等之扼要分防﹐聲援犄角﹔親兵把總陳廷式﹑陳徽生﹑陳徵生﹑陳士杭﹑管哨千百戶陳承勛﹑石鍾﹑劉三錫﹑鄭廉﹑黃紹等之爭光拔幟﹐賈勇衝鋒﹔哨探官利瓦伊新﹑孔振﹑陳天行﹑陳文卿等之分頭間諜﹔哨官陳徳隆﹑簡綸﹑莊士節﹑劉漢廷﹑溫關龍﹑賴勝掄﹑吳正中﹑劉儀﹑傅桂﹑黃金徳﹑吳忠﹑孔成﹑李應泰﹑張日華﹑陳忠武﹑何云﹑李炎﹑連吉等之並力攻圍﹔皆於深巖叢棘之中﹐各效斬馘獻俘之績﹐此功而苦者也。至於奔走禦侮﹐黽勉從戎﹐或奉令而守隘當關﹐或聞警而傳烽視堞﹐或劾勞於制器煉藥﹐或宣力於饋餉徵兵﹐文則汀州府經歷彭籛古﹑照磨李獻忠﹑武平縣教諭張紹登﹑上杭縣原任縣丞沈之紀﹑現任縣丞周維新﹑上杭縣原任典史張兼﹑長汀縣古城寨巡簡王子云﹔武則撫院差官劉輔國﹑劉良機﹑林宗國﹑楊當春﹑陳助國﹑汀州衛指揮韋泰勛﹑劉霖﹑楊時昭﹑千戶朱永昌﹑黃錡﹑王昆﹑王覽﹑百戶季英﹑蔡士逵﹑徐永泰﹑鎭撫蔡應時﹑把總丘登魁﹑羅文綱﹑周奇標﹐凡有片長足錄﹐不忍一筆勾銷﹐以灰將來效用之熱腸也。蒙行查敍﹐寧過於詳﹐以備院司之酌覆﹐以副聖恩之浩蕩。若更去取而甲乙之﹐則有當事之鑑衡在。備關繇覆本司查照轉詳等因。

又準該道關﹕準副總兵陳廷對續報有功應敍官哨緣繇到道﹔查得材官鄭泰﹑陳子仲﹑陳綸﹑黃夢龍﹑哨官王徳勝﹑魏子魁﹑賴寧﹑王徳茂﹑蔡承膺﹑蔡景元﹐從戎歷險﹐各多斬獲﹔武平把總鄧良翰﹑舒文﹐用計招降﹐並有俘獻報單可據﹐委應補敍﹐以昭激勸。移關本司查照並敍等因。

準此該本司署司事右布政使張天麟覆看得﹕流賊之毒三省也﹐出有入無﹐惟倚山以爲固﹐蟠根接迹﹐非一舉之可殲。總之﹐饑寒所迫﹐年不順成﹐天若爲之驅﹔崖谷深邃﹐人迹不到﹐險若爲之設﹔兼以父老所稱﹐六十年一發之數﹐時又若與之會也。是以官兵𨿽屢戰屢捷﹐數挫其鋒﹐但摧拉於此﹐而附麗於彼﹐黨與旣蕃﹐擒剿於前﹐輒代興於後﹐種類不息﹐眞臣子矢心靡監﹐不遑朝夕之日。幸仗國靈赫濯﹐睿武激昂﹐與師武竭蹙效命﹐蠢爾之類﹐盡就斧鑕﹐巢穴一洗。且奉匯敍功次之旨﹐本司在閩言閩﹔請得據前後屢勝之繇及近日搗巢之狀﹔詳悉陳之。

蓋鍾淩秀之始﹐不過平遠一無賴耳。嘯聚窮谷﹐流突江﹑閩﹐其黨僅千餘。旣而與惠州之賊合﹐遂至二﹑三萬。據銅鼓嶂爲巢﹐地旣僻遠﹐山腹阻深﹐周倚懸崖﹐中爲窟宅。且並占九龍之新渡﹐掠稅自利﹐以爲官兵莫可誰何矣。崇禎四年﹐前兩廣院王業浩奉旨﹐有九月會師之約。前撫院熊文燦兼程赴之﹐抵上杭﹐與漳南道參政顧元鏡上下山原﹐審視要害。因遣撫夷遊擊鄭芝龍﹐出屯三河壩﹐乘機暗襲。九月二十二日﹐遂有新渡之捷。二十五日﹐潮州參將鄭嘉謨繼至﹐以大銃擊敗賊舟﹐賊走欲渡丙村﹐芝龍遣守備鄭芝虎﹑陳鵬等將三百人先據之﹐親督郭熺﹑林察﹑王已觀等輕舟飛渡。賊覺先逃。芝虎定計以寡擊眾﹐十月初六日大破之。賊遁歸巢﹐喙息而已。芝龍遂於十月十三﹑十四日率兵繇間道奪其巢﹐獲戰馬﹑器械無算﹐燒糧米二千石﹔毀鼎鍋千餘口。十五日﹐賊復率兵來戰﹐仍爲芝虎所敗﹔殺其頭目練二總。淩秀窮蹙奔小尖山﹐遁入九連﹐與賊首陳萬合伺芝龍兵退﹐閏十一月復出﹐而犯江西之南埠及南韶﹑桂陽﹑水南﹑梅關等處。芝龍奉撫院調度﹐贛院檄催﹐兼程進剿。至長樂﹐聞淩秀已與陳萬分夥﹐竄札平遠之爲三圳墟。遂繇長樂掩旗息鼓﹐夜至程鄕。是時虔﹑粵之師雲屯霧合。陳萬先以乞降﹐爲粵將所執。芝龍遂督芝虎﹑陳鵬﹑郭熺﹑林察﹑胡美及粵將侯服等進攻賊巢﹐步步追殺。淩秀計窮力屈﹐三詣芝龍請降。芝龍乃以剿終撫之局﹐淩秀伏法﹐餘黨猶未盡也。

五年四月﹐前撫院熊文燦﹑南贛撫院陸問禮﹑前按院劉調羹﹐檄督芝龍兄弟﹐以殄滅爲事﹐振旅長驅。旋有泰和之冠朝﹑興國之綺岡兩捷。方欲搜剔山谷﹐盡其種類﹐值閩有海警﹐不得不棄戶庭之寇﹐而急腹心之疾。虔﹑粵兵將繼之﹐以爲黃牛崗之捷。九月﹐前撫院鄒維璉﹑前按院劉調羹﹐復檄起原任總兵陳廷對爲主將﹐而以漳南道參政顧元鏡監軍事﹐提兵再往﹐深入其阻。蒙本按院指授方略﹐四遠搜鋤﹐陣斬鄭蛟精﹑九良星等一百三十餘級﹐生擒郭和尙﹑水鱉蛇等七百八十餘名﹐而巢穴盡洗﹐孽黨無餘矣。

是役也﹐閩中當事﹐以護足之計﹐興救鄰之師﹐千里嬴糧﹐三年擐甲﹐一時共事﹐或斧鉞著安攘之績﹐或旬宣效耆定之勛﹐或城守固其金湯﹐或芻餉亟於飛挽﹐或浴鐵轉戰﹐擒大憝以示懲﹐或焚林極搜﹐殲餘黨而必盡﹐𨿽先後不一﹐而成績犁然。如前撫院熊文燦﹐身爲鐵障﹐謀若金城﹐旣扼要而出奇﹐復知人而善任﹐慮周局外﹐𨿽已勝而防範諄諄﹐功著閩中﹐卽已遷而聲靈赫赫。前撫院鄒維璉﹐碩畫出於丹心﹐雄威張於義憤﹐下車未暖﹐命將選鋒﹐轉戰收功﹐儼若神明之用﹐一舉殲賊﹐皆其帷幄之謀。撫院沈猶龍﹐壯气排山倒海﹐宏謨劈嶽經河﹐下車而閩嶠攺觀﹐聞風而頑梗易慮﹐多方善後﹐集羣策而折衷﹐丕振風猷﹐警遠邇而破膽。南贛撫院陸問禮﹐志在廓淸﹐功成迅掃﹐固圉畫萬全之計﹐運籌息三省之烽﹐勝算已周﹐玩敵人於掌上﹐雄兵一出﹐縛大憝於囊中。前兩廣督院王業浩﹐風雲在握﹐經緯從心﹐料出千里﹐若在目前﹐殲大敵不遺餘力﹐殊績已髙﹐五嶺穹陰﹐兼芘三山。江西撫院解學龍﹐威靈赫奕﹐壁壘森嚴﹐靜可鎭喧﹐看悠悠之旌旆﹐豫能應猝﹐有秩秩之謀猷。湖廣撫院唐暉﹐風猷炳煥﹐意气激昂﹐助一臂以成功﹐義聲獨著﹐入鄰封而不擾﹐紀律尢嚴。前按院羅元賓﹐偉望不羣﹐先聲尢著﹐褰帷汀郡﹐已詟蠢爾之魂﹐坐奏膚功﹐實藉劃然之計。前按院劉調羹﹐望重埋輪﹐謀成破膽﹐指揮已定﹐遂一鼓而成擒﹐露布遙馳﹐快數州之夙憤。本按院驄威入境﹐賊膽先寒﹐喙息無餘﹐雄風丕著﹐瘡痍盡起﹐野無肅羽之嗟﹔風雨不驚﹐巢藉綢繆之力。廣東前按院梁天奇﹐气凜風霜﹐材兼舟楫﹐身親戎馬﹐龕醜類於窮山﹐手畫敉寧﹐定逋逃於版圖。廣東按院錢守廉﹐至計能周﹐餘孽盡掃﹐巡行原隰﹐息鴻鴈之哀鳴﹐料理破殘﹐還全湯之鞏固。江西前按院倪元珙﹐經濟宏猷﹐老成長慮﹐折衝樽■﹝爻且﹞﹐緣勝算之夙成﹐整頓瘡痍﹐繇深心之獨運。江西按院王萬象﹐嘔心底定﹐盡力綢繆﹐予凋勀以息肩﹐吹噓枯朽﹐策災傷以善後﹐銷彌萌芽。以上皆身任澄淸之謀﹐力效掃除之策﹔憂國如家﹐功髙保障﹐忘身勤事﹐卒底厥成者﹐諒聖明自有特簡。又如廣東分守嶺東道參政洪云蒸﹑前分巡嶺東道副使周夢尹﹑江西分巡嶺北道參議祁逢吉﹑前分守嶺北道副使張偉﹑廣東總兵張懋官﹐皆才優戡亂﹐志功安疆﹐料賊必當其情﹐出師每扼其要﹐以功隸虔﹑粵﹐不敢越■﹝爻且﹞。

此外則閩省文武﹐其勤勞當詳錄者﹕如前任左布政使朱身修﹐經綸縝密﹐幹濟勤劬﹐巧婦善炊﹐當帑空而飛挽恆繼﹔苦心調劑﹐彌大亂而意气嘗閒﹔前任右布政使桂紹龍﹐協贊儲胥﹐竭力辦賊﹐當仰屋之時﹐尢能曲濟﹐極苦心之思﹐以應多艱﹔升任按察使潘曾紘﹐矢忠有素﹐執法不阿﹐方略精詳﹐善以靜而鎭動﹐壯猷式固﹐能用安以爲攘﹔按察司升福寧守道右布政使申紹芳﹐紓猷善後﹐飭法銷萌﹐計安十世之外﹐不爲近圖﹐彌亂七閩之區﹐尢爲上策﹔升任署按察司事按察使沈萃禎﹐義槪奮然﹐英謀卓爾﹐調兵遣將﹐所任咸得其人﹐敍功以能﹐有勝必核其實。分巡漳南道參政顧元鏡﹐薪膽三年﹐拮據萬狀﹐合江﹑湖﹑閩﹑廣之師﹐總歸調度﹐盡陳鍾蛟鱉之黨﹐悉就殲夷﹐更善後之多方﹐眞勛勞之第一﹔分守漳南道參政施邦耀﹐密謀豫籌﹐��猝應﹐作三軍之忠愾﹐怒發指冠﹐卹戰士之私家﹐推心置腹。至若才堪調度﹐力任劬勞﹐措辦多端﹐以應一時之急﹐補苴百計﹐以固不拔之基者﹐汀州府知府笪繼良也﹔身親戎馬﹐扼險當鋒﹐部伍肅然﹐饋餉不乏者﹐汀州府同知黃色中也﹔譏馘共稱﹐淑問代匱﹐屢濟軍需﹐竭心力於多艱﹐持三尺而不枉者﹐汀州府推官徐懋遠也﹔下車未久﹐卽在戎行﹐勉效馳驅﹐不負任使者﹐延平府推官曾守訓也﹔自出貲財﹐以募敢死﹐日行陴上﹐盡力嬰城者﹐長汀縣升任知縣薛應聘﹑見任知縣曾巽也﹔賊勢方張﹐嚴城固守﹐民心可鼓﹐激勸多方者﹐武平縣被論知縣許學尹﹑去任知縣王行可也﹔承乏兼理﹐不辭鞅掌﹐募兵儲餉﹐計出萬全者﹐歸化升任知縣楊起鰲﹑連城知縣楊俊卿也﹔廣招鄕勇﹐以作聲援﹐固守城垣﹐以禦衝突者﹐寧化知縣升任知縣錢名寓﹑見任知縣張士俊也﹔詰姦緝暴﹐防範甚周﹐具械徵糧﹐惟力是視者﹐淸流縣被論知縣周敏中﹑永定縣去任知縣陳天佑也﹔壯气淩雲﹐勞心驅血﹐以文吏兼將帥之任﹐拮據靡寧﹐委性命濟國家之急﹐星辰夜隕﹐已經題請贈卹者﹐上杭縣已故知縣陳正中也。乃若義旗千里﹐龍馬雙馳﹐率水師而趨陸﹐扼要地以當鋒﹐機權不測﹐若鬼神之有無﹐士卒同心﹐如指臂之聯絡﹐則遊擊鄭芝龍﹑守備鄭芝虎之三戰三捷﹐擒魁搗穴﹐功誠無兩﹔而把總陳鵬﹑郭熺﹑林察﹑陳秀﹑胡美﹐歷經戰陣﹐斬獲獨多﹔他如把總王已觀﹑蔡聯芳﹑哨官朱華﹑陳經武﹑翁魁﹑鄭瑛﹑陳豹﹑吳華﹑林宏﹑鄭成﹑鄭然﹑陳順﹑歐奇﹑婁錄﹑陳浦﹑顧二﹑聽用官李明﹑楊耿﹑邵俊﹑劉良機﹑郭廷﹑周奇標﹑黃泰﹑唐徳勝﹑羅茂﹑丘登泰﹑楊武烈﹑何云﹑郭之英﹑季光啟﹑龍勝﹑永定鄕兵把總王志舉﹑哨官許澤﹑隊長王貴﹑曾續﹑黃明﹑鄭四﹑翟章﹑張耀﹑林春﹑林明﹑李寅﹑陳廷﹑吳一﹑千總王萬貫﹑萬文浩﹑汀州府義勇黃鎭龍﹑彭應春﹑曾文﹑卜兆龍﹑黃敬賢﹑胡貴﹑間諜利瓦伊新﹑孔維徳﹑林泗﹑鍾紳﹑親丁李贊﹑楊賡﹑陳京﹐皆能沈幾應猝﹐疾足先登﹐急病讓夷﹐誓同讎於異地﹐設謀伺間﹐縛首虜以樹勛﹐所謂撻伐之師﹐奇而偉者也。又若崎嶇血戰﹐搜討窮崖﹐間道度兵﹐若猿猱之騰攫﹐潛行掃穴﹐盡種類而虔劉﹐則原任副總兵陳廷對之提兵冒險﹐搜剔黨孽﹐績爲最著﹔而汀﹑漳守備鄧良藩﹑標營守備傅隨﹑吳猷奎﹑劉俊﹑延建加銜守備孫繼盛﹑髙元極﹑把總李國英﹐粵中之搜剿﹐用力尢勤。他如中軍千百戶潘應麟﹑康元芳﹑許繼美﹑莊士濂﹑把總許勝﹑童日升﹑王基昌﹑黃文錦﹑觀兵把總陳廷式﹑陳徽生﹑陳徵生﹑陳士杭﹑管哨千百戶張承勛﹑石鍾﹑劉三錫﹑鄭廉﹑黃紹﹑哨探官利瓦伊新﹑孔振﹑陳天行﹑陳文卿﹑哨官陳徳隆﹑簡綸﹑莊士節﹑劉漢廷﹑溫關龍﹑賴勝掄﹑吳正忠﹑劉儀﹑傅桂﹑黃金徳﹑吳忠﹑孔成﹑李應泰﹑張日華﹑陳忠武﹑何云﹑李炎﹑連吉﹑材官鄭泰﹑陳子仲﹑陳綸﹑黃夢龍﹑哨官王徳勝﹑魏子魁﹑賴寧﹑王徳茂﹑鄭承膺﹑蔡景元﹑武平營把總鄧良翰﹑舒文用﹐皆於萬山密箐之中﹐掃負固伏匿之寇﹐尋聲覓迹﹐𨿽深僻而不遺﹐冒險窮幽﹐必殲滅而後已﹐所謂深入之師久而勞者也。餘如下僚末屬﹐凡在行間濟我多事﹐至於奏凱﹐例紀勤勞者﹐文則汀州府去任經歷彭籛古﹑去任照磨李獻忠﹑武平縣學教諭張紹登﹑上杭縣去任縣丞沈之紀﹑見任縣丞周維新﹑上杭縣去任典史張兼﹑長汀縣古城寨去任巡簡王子云﹑歸化縣夏陽巡簡陳應廷﹑去任倉大使林萬礦﹑鄕官署丞周思文﹔武則撫院差官劉輔國﹑林宗國﹑楊當春﹑陳助國﹑汀州衛指揮韋泰勛﹑劉霖﹑楊時詔﹑千戶朱永昌﹑黃綺﹑王昆﹑王覽﹑百戶季英﹑蔡士葵﹑徐永泰﹑鎭撫蔡應時﹑把總丘登魁﹑羅文綱﹐或守隘守關﹐或視烽視堞﹐或制器制械﹐或徵餉徵兵﹐凡有微勞﹐無不具錄。縱其中有升遷論處之不同﹐要皆不敢埋沒﹐以聽憲臺之甲乙者也等因﹐具繇呈祥到職。

該臣覆看得﹕流賊鍾淩秀等發難以來﹐三省稱兵﹐會剿三年於玆矣。然賊不滅﹐不可言功。賊滅矣﹐僅有執訊獲醜之功﹐而無搗巢掃穴之舉﹐亦不足侈爲奇異。今合閩﹑粵﹑虔始終次第觀之﹐自崇禎四年九月有會師之約﹐卽一捷於新渡﹐再捷於丙村﹐三捷於銅鼓嶂。他如石窟寨﹑員子山﹑黃牛崗﹑松源﹑藍坊以及江西之冠朝﹑綺岡等處﹐巢穴不一其地﹐到處犁庭。若鍾淩秀﹑陳萬﹑練二總﹑鄭蛟精﹑九良星﹑郭和尙﹑水鱉蛇等﹐約略千百計﹐黨與不一其人﹐皆無噍類。夫如是可以言功矣﹐可以匯敍矣。奉有勘明之旨﹐職請得一一而敍述焉。

如南贛撫臣陸問禮﹐念切纓冠﹐心懷薪膽﹐密運籌於閫外﹐殲彊寇於目中﹔江西撫臣解學龍﹐指揮霜肅﹐叱吒風生﹐折衝玅算無遺﹐麼麼懾�喙息﹔湖廣撫臣唐暉﹐陳師鞠旅﹐雅切鄰封之患﹐多謀善斷﹐實資同舟之誼﹔前任兩廣督臣王業浩﹐威名夙擅﹐長道聿修﹐令出艸木皆兵﹐風行欃槍頓掃﹔廣東前按臣梁天奇﹐功髙銷彌﹐計善綢繆﹐激勸時凜霜威﹐安集弘敷雨潤﹔廣東見任按臣錢守廉一腔雨露﹐遺黎引領含膏﹐滿腹甲兵﹐羣醜聞風膽落﹔江西前任按臣倪元珙﹔糾繩月照皂囊﹐豺狼屏迹﹐察視霜飛繡斧﹐蛇豕潛蹤﹔江西見任按臣王萬象﹐載馳載驅﹐驄威足懾異類﹐乃文乃武﹐鴻猷雅奠危疆。又如廣東道臣洪云蒸﹑周夢尹﹑江西道臣祁逢吉﹑張偉﹑廣東總兵鄧懋官﹐各抱勘定之才﹐屢奏無前之績﹐功在地方﹐耳目難掩。職第就閩言閩﹐不敢越■﹝爻且﹞﹐應聽各省另勘外﹐若閩省前升任撫臣熊文燦﹐知人善任﹐信賞必罰﹐號令同風雷之馳﹔潛天潛地﹐韜鈐盡龍虎之變﹐疑鬼疑神﹔去任撫臣鄒﹝約缺五字﹞兵﹐才宏韜略﹐談笑用機謀﹐巢穴冰融瓦�﹐�����﹐魍魎霧釋煙銷﹔見任撫臣沈猶龍﹐��������資美甲孫吳﹐先聲奪羣醜之魄﹐��������享安定之休﹔前按臣羅元賓﹐料敵������������頻傳戰守﹐霜檄露布交馳﹐�������������按臣劉調羹﹐一腔葵�����������吏到處用命﹐悉心擘畫﹔桑麻隨在晏然。以諸臣鼎彜之績﹐均足紀於旗常﹐寵錫之恩﹐亟宜優以異數。

乃若文吏則有可得而指者﹕三空四盡﹐苦心計餉者﹐去任左布政使朱身修也﹔飭法綏民﹐建威銷萌者﹐升任按察潘曾紘﹑沈萃禎﹑福寧道右布政使申紹芳也﹔提綱挈紀﹐寬猛疊施﹐錄功課能﹐權衡不爽者﹐福州兵備道右布政使張天麟也﹔患切震鄰﹐誼重同舟﹐貽地方以苞桑﹐鼓軍士以敵愾者﹐分守漳南道施邦曜也。若分巡漳南道顧元鏡﹐當寇迫於門庭﹐誓滅此而朝食﹐履險歷危﹐矛炊劍淅﹐計剿除以及蕩平﹐調度多方﹐勞苦萬狀﹐其功有足多者。又如汀州府知府笪繼良之措辦勤劬﹐同知黃色中之身親戎務﹐推官徐懋遠之訊辦姦良﹐延平推官曾守訓之馳驅效力﹐長汀縣升任知縣薛應聘﹑見任知縣曾巽﹑歸化縣升任知縣楊起鰲﹑連城見任知縣楊俊卿﹑寧化縣升任知縣錢名寓﹑見任知縣張士俊﹐或捐貲召募﹐以固城守﹐或訓練鄕勇﹐以作聲援﹐勞俱難泯。上杭縣已故知縣陳正中﹐家事視國﹐慷慨談兵﹐竟以文吏親戎馬之場﹐嘔血辦賊﹐勞瘁不辭﹐死而後已﹐此文職之功可紀也。

以武臣言之﹐遊擊鄭芝龍﹑守備鄭芝虎奉令會剿﹐提師深入﹐率水犀之雄﹐不啻當關虎豹﹐掃負嵎之寇﹐幾同破竹鋒芒﹐勇往直前﹐無戰不克﹐旣飲至而書勛﹐宜勘敍爲第一。把總陳鵬﹑郭熺﹑林察﹑陳秀﹑胡美﹐均爲芝龍左右手﹐同心戮力﹐矢石不避﹐此皆躬歷戎行﹐有血戰之功可紀也。原任副總兵陳廷對﹐念切同讎﹐气橫劍戟﹐搜剿無險不到﹐擒斬成績犁然。汀漳守備鄧良藩﹑標營守備傅隨﹑吳猷奎﹑劉俊﹑延���������������擐甲經年﹝中缺﹞﹐王基昌﹑黃文錦﹑陳廷式﹑陳徵生﹑陳徽生﹑陳士杭﹑鄧良翰﹑舒文用﹑丘登魁﹑羅文綱﹑千總王萬貫﹑萬文浩﹑鄕把總王志舉﹑哨官朱華﹑陳經武﹑翁魁﹑鄭瑛﹑陳豹﹑吳華﹑林宏﹑鄭然﹑陳順﹑歐奇﹑婁祿﹑陳浦﹑顧二﹑許澤﹑陳徳隆﹑簡綸﹑莊士節﹑劉漢廷﹑溫關龍﹑賴勝掄﹑吳正忠﹑劉儀﹑傅桂﹑黃金徳﹑吳忠﹑孔成﹑李應泰﹑張日華﹑陳忠武﹑何云﹑李炎﹑連吉﹑王徳勝﹑魏子魁﹑賴寧﹑王徳茂﹑鄭承膺﹑蔡景元﹑哨探官利瓦伊新﹑孔振﹑陳天行﹑陳文卿﹑效用官李明﹑楊耿﹑邵俊﹑劉良機﹑郭廷﹑周奇標﹑黃泰﹑唐徳勝﹑羅茂﹑丘登泰﹑楊武烈﹑何云﹑郭之英﹑季光啟﹑龍勝﹑劉輔國﹑林宗國﹑楊當春﹑陳助國﹑材官鄭泰﹑陳子仲﹑陳綸﹑黃夢龍﹑中軍潘應麟﹑康元芳﹑許紹美﹑莊士廉﹑汀州衛指揮韋泰勛﹑劉霜﹑楊時詔﹑千戶朱永昌﹑黃綺﹑王昆﹑王覽﹑百戶季英﹑蔡士逵﹑徐永泰﹑鎭撫蔡應時﹑鄕官署丞周思文﹑武平縣儒學教諭張紹登﹑上杭縣縣丞周維新﹑歸化縣夏陽巡簡陳應廷以及隊長王貴等﹑間諜孔維徳等﹐或扼要守險﹐或冒刃衝鋒﹐或宣力於兵餉器械之中﹐周備無誤﹐或奔走於危急險阻之際﹐寢處弗遑﹔𨿽勞績微有不同﹐而報效之心則一。職仰體聖恩﹐鼓舞將吏﹐故有長必錄﹐不敢湮沒而不以上聞也。外此更有被劾劣轉各官﹐縱有微勞﹐則又不敢煩﹝中缺﹞。

政使桂紹龍詰戎以整飭﹐武備則有按察使今升任潘曾紘。又如汀州府知府笪繼良﹐到任稍後﹐而綢繆防禦﹐正藉其力﹔延平府官推官曾守訓﹐𨿽系隔府﹐而馳驅戎馬﹐身履其事。又如上杭知縣陳正中﹐簡練鄕兵﹐以壯聲援﹔長汀升任知縣薛應聘﹑寧化升任知縣錢名寓﹑連城知縣楊俊卿﹑歸化知縣楊起鰲﹑永定知縣陳天佑﹑上杭縣縣丞沈之紀﹑歸化巡簡陳應廷以及鄕官署丞周思��奔走禦侮﹐同任其事﹔武職則鄭芝龍﹑鄭﹝約缺五字﹞膽﹐探囊皆智﹐深入窟穴之中﹐掃除﹝約缺五字﹞如把總陳鵬﹑郭熺﹑林察﹑哨官胡美﹑�勇善戰﹐斬獲尢多。其哨官朱華﹑陳經武﹑翁魁﹑鄭瑛﹑陳豹﹑陳秀﹑吳華﹑林宏﹑鄭成﹑鄭然﹑陳順﹑聽用官李明﹑楊耿﹑邵俊﹑郭廷﹑周奇標﹑黃泰﹑黃鎭龍﹑唐徳勝﹑羅茂﹑丘登泰﹑楊武烈﹑何云﹑郭之英﹑永定鄕兵把總王志舉﹑哨官許澤﹑捕盜王貴﹑曾續﹑黃明﹑鄭四﹑翟章﹑張耀﹑林春﹑林明﹑李寅﹑陳廷﹑吳一﹑千總王萬貫﹑萬文浩﹑王己觀﹑把總吳猷奎﹑哨官季光啟﹑龍勝﹑利瓦伊新﹑孔維徳﹑林泗﹑鍾紳﹐誼均效力﹐敍賞所宜。至於武平守備鄧良藩﹑把總李國英﹑千總潘應麟﹑百戶康元芳﹑札委把總童日升﹑許勝諸人﹐𨿽未戰陣﹐而列兵守隘﹔例得並敍。以上俱就閩言閩。若江廣道將﹐彼中自有甄別。且目前鍾淩秀就縛﹐而賊黨亦多斬獲﹐旣經司道勘詳前來﹐理合具題。至於或先敍以鼓�命﹐或匯敍以收全局﹐伏候聖裁﹐非臣之所敢必也。伏乞敕下兵部復議施行等因。崇禎五年七月二十四日奉聖旨﹕兵部知道﹐欽此。

又該福建巡撫鄒維璉題爲閩師進搗流寇﹑屢殲渠魁﹑謹陳斬俘投降實報﹑以明會剿漸平事內稱﹕看得流賊起伏之始末﹐閩師會剿之行止﹐臣已兩疏上聞矣。六月間﹐臣初覆任時﹐以寇逼門庭﹐不能急救桑梓於水火﹐臣每痛恨泣下。及後擊走海賊﹐卽遣原任副總兵陳廷對赴援撫州。已聞流賊敗而奔粵﹐臣又卽檄廷對飛馳汀州﹐以入粵搜山剔穴﹐期拔根芽而後已。顧賊一在粵之銅鼓嶂札營屯聚﹐一在粵之員子山等處與民雜處。銅鼓一夥﹐今已掃盡。廷對擒斬賊級﹐奪回良民以數百計。且渠魁鄭蛟精﹑九良星﹑刳心腸﹑何四總﹑僞軍師郭和尙皆已伏誅﹐兵气頗揚。臣方再檄漳南道臣顧元鏡﹐約同虔﹑粵直掃員子山﹐而虔﹑粵諸臣以爲員子山良賊相混﹐玉石俱焚﹐難於措手。且探知賊謀蠢動﹐復有再入江西之意﹐乃調閩兵回界上扼要把隘﹐防賊衝突江西之路。臣難遙制﹐合聽彼處調度。據報賊首王朝儀又已自縛投降﹐賊勢益衰。倘虔﹑粵有機可乘﹐速剿結局﹐使閩師不至長年久戍則幸矣。千里饋糧﹐閩帑如洗﹐海賊𨿽破﹐兵額尙虧﹐閩之苦情﹐臣亦不敢不告於皇上﹐以乞省覽。謹會同按臣劉調羹拜疏以聞﹐伏乞敕下該部查覆施行等因。崇禎五年十二月二十一日奉聖旨﹕兵部知道﹐欽此。

又該福建巡按劉調羹題爲賊首相繼就縛﹑賊黨漸次蕩平﹑謹據實馳報﹑以紓聖懷事內稱﹕看得鍾淩秀結納亡命﹐負嵎自固﹐廣﹑閩﹑江右咸被其荼毒。幸天厭其惡﹐俛首就擒﹐餘黨𨿽流突狂逞﹐而擒賊擒首﹐元凶旣除﹐余可以第撲滅。旣奉勘札查敍﹐則一時在事諸臣﹐如原任撫臣熊文燦﹐知人善任﹐所在著廓淸之勛﹔新撫臣鄒維璉﹐綢繆善後﹐先聲寒逆賊之膽﹔南贛撫臣陸問禮﹐居中調度﹐三省成臂指之勢。轉餉犒士﹐則有右布政使桂紹龍也﹔話戎固圉﹐則有按察使潘曾紘﹑兵備道沈萃禎也。若夫戮力行間﹐��士卒者﹐則副使顧元鏡以及汀州知府笪繼良﹑上杭知縣陳正中﹔折衝最著﹐始而用撫﹐繼而用剿者﹐則武臣鄭芝龍﹑鄭芝虎�向無前。其餘有功員役﹐業經司臣﹑道臣詳列﹐臣不敢再贅以瀆天聽。惟是事關號件﹐臣巡歷已竣﹐理合完銷。至於或﹝中缺﹞。

題爲賊孽搜捕已盡﹑巢穴搗洗一空﹑謹據實馳報﹑以紓聖懷事內稱﹕看得粵寇陳萬﹑鍾淩秀合夥負嵎﹐遂煩三省會剿﹐官兵環攻。賊出龍南犯始興﹐旋奔桂陽﹐�南安﹐後從石窟﹑樟坑兩縛賊首﹐而餘黨逸上杭﹐走江贛﹑興國﹑泰和等處﹐勢甚蔓延。其運籌撲滅﹐功在閩度者﹐業從彼中查敍﹐臣止就江省言之。崇禎四年冬仲季﹐虔兵抵敵﹐非不有截殺計擒﹐而彼遏此突﹐捷與衄一時並傳。想彼時光景﹐江右一塊土﹐幾成蹂躪世界。卽云成平日久﹐餉少兵微﹐平日之整頓謂何﹖微論臣不敢指爲功﹐卽在事諸臣﹐亦凜凜救過不暇矣。無幾﹐至崇禎五年四月二十二日﹐於東沔圍斬賊五百餘級﹐已漸遏燎原之勢。及六月二十六日﹐有黃牛峒砍賊一千三百餘級之捷﹐俾屍橫徧野﹐追亡掃氛﹐一快人心慘毒初憤﹐庶幾失之東隅者﹐收之桑楡﹐斬馘殊多﹔其功不可泯也。自有此捷以後﹐不獨吉州﹑昭武諸屬﹐賴以消土宄而保﹝約缺七字﹞震鄰而鞏固﹐俾不至如秦晉流寇﹐衝渡河裏﹐殘破多邑者﹐是誰之力﹖且犀師犀卒﹐不遠千里﹐自裹糧餉﹐遵旨赴援﹐已俱行至境內﹐亦以捷聞而回。而江右不聞有客兵供億之煩者﹐是誰之力﹖是可以言功矣。但向來議者功罪互異﹐事關明旨﹐豈敢艸艸﹖職再三駁查﹐寧確無忽。據司道勘明﹐兼諮輿論﹐請得折衷而一一敍之。

當賊黨約三千﹐遺孽竄贛方張﹐應以堵殺爲功。維時虔撫臣陸問禮﹐移鎭信丰﹐與前按臣倪元珙﹐乘急操算﹐調布將兵﹐卽有南埠之捷﹐並賊總賴四總﹑趙什滿之擒。乃賊尋走吉撫﹐各屬倍切剿禦。迨閩將鄭芝龍敗賊於泰和縣之冠朝﹐嗣是圍剿東沔﹐𨿽挫其鋒﹐而永丰﹑崇仁﹑樂安﹑宜黃受攻諸邑﹐尙岌於累卵。幸有黃牛峒一捷﹐繼之大破賊黨﹐使阽危立安﹐犁庭奏績﹐則分巡嶺北道副使兼參議臣祁逢吉﹐奉虔撫臣陸問禮監軍之委﹐師謀旣肅﹐調度咸宜。江西撫臣解學龍聞警疾趨﹐飛檄定計﹔原任分巡南瑞道右布政使今升左布政使臣潘曾紘密運兵機﹐居中策應﹐與前撫臣魏照乘﹑前按臣倪元珙籌幄同心﹐督師進剿﹐兼各道臣二﹑三長吏協圖攻守﹐並師武臣力以成玆捷﹔舉所謂屢次勘核﹐功不可泯者此也。

其問坐諮贊畫﹐傳檄調遣﹐不一其謀﹔嬰城捍圍﹐集銃耀武﹐不一其力﹔卹弧弔死﹐設營增壘﹐不一其事。以宣力宣謀之司道言﹕則苦心措餉﹐饋軍不乏者﹐左布政使何應�﹑右布政使今丁憂周應期也﹔提挈紀鋼﹐課稽功罪者﹐前按察使今升湖廣右布政使陳睿謨也﹔嘔心底定﹐弔軫死亡者﹐前分守嶺北道副使今起補山東驛傳道副使張偉﹑見任分守嶺北道副使兼參議金肇元也。若前分守湖西道參政歷升兵備蘇松右布政使周汝弼之胞羅武庫﹐謀斷兼資﹔分巡湖東道副使今升提學道右參政兼僉事王維夔之宿兵堅壁﹐捍護藩封﹔而嚴兵賊衝﹐如前分守嶺北道副使今升分守南昌道右參政見請告黃承昊與佐談兵略﹐如前分守南昌道右參政今閒住王瑨﹐其功均有足多者。惟副使祁逢吉﹐急兵食而相機宜﹐籌咨衷若﹐履戎行而明軍令﹐堵截勛髙。至分巡南瑞道左布政使潘曾紘﹐智足先幾﹐籌能四應﹐持三尺以振軍聲﹐威寒賊膽﹐董六師以變壁壘﹐策護江藩﹐尢表表耳目﹐厥功懋著。至前按察使今升福建右布政使胡爾慥﹑分守湖東道右參政金之俊﹑分巡湖東道副使吳麟瑞﹐𨿽到任俱在事後﹐而同心底定﹐共志綢繆﹐亦不可沒。

以捍禦之守令言﹕則有建昌府知府今聽降張明昌﹐指揮從容﹐小心固壘﹔南安府知府袁養和﹐團練鄕勇﹐軫卹瘡痍﹔而撫州府知府蔡邦俊﹐尢措餉募兵﹐辛勤戰守﹐銳圖銷彌者也﹔前南昌縣知縣今福建道禦史米助國﹑丰縣知縣謝龍文﹑前進賢縣知縣今兵科給事中蔣徳瑗﹑前淸江縣知縣今江西道禦史梁士濟﹑前東鄕縣今調進賢縣知縣王揚基﹑新淦縣知縣劉拯﹐皆怵聞賊警﹐偪於門庭﹐爲能繕甲治兵﹐先聲奪魄﹔而丰城縣獨與崇仁﹑樂安之寇相望隔垣﹐知縣謝龍文厲兵秣馬﹐揚旗山嶺﹐尢能阻遏賊鋒﹐爲省會之全蔽者也。若南城縣知縣馬士驊﹑永新縣知縣管正傳﹑吉水縣知縣王龍震﹑贛縣知縣莊尹辰﹑安福縣知縣陳昺虞﹑大庾縣降級管事知縣舒聲﹑前臨川今物故知縣鮑之祥﹑前永丰縣知縣今回籍劉綿祚﹑前廬陵縣知縣今調簡雍鳴鸞﹑前泰和縣知縣今調簡徐行忠﹐皆身當寇衝﹐經營備禦﹐或率兵以截其氛﹐或登埤以固其守﹐𨿽利鈍不同﹐勞難盡泯。而前臨川縣知縣鮑之祥﹐骨鯁生成﹐朴忠性賦﹐當賊勢披猖之日﹐焦心兵餉﹐效力城池﹐以致勞極病亡﹐殆與閩上杭縣知縣陳正中嘔血辦賊﹐死而後已﹐其慷慨殉難一也。若借前箸於幕府﹐稽功罪於行間﹐督兵糧於臨陣﹐其一時殫謀料敵﹐竭力鼓綏者﹐則有吉安府推官洪啟遵﹑臨江府推官田蘇兆﹑南昌府推官李嗣京﹑建昌府推官陳起龍﹑饒州府推官朱天麟﹐或參幄運籌﹐或隨巡決勝﹐或委隘口之查﹐或條兵營之議﹐各效其長﹐足資安攘。

以武臣之戮力圍剿者言﹕則前南贛參將今回籍金文光﹑前贛州衛指揮今升桃陽營守備金之鼎﹑長寧營把總董大勝﹑羊角營把總金國柱﹑前建昌營把總今升廣西潯陽守備錢象環﹑撫州加銜守備舒加慶﹐皆領兵堵剿﹐寢處弗遑。而閩將則參將鄭芝龍﹐而粵將則總兵鄧懋官﹑加銜都司吳國祚﹑張承祖﹑參將張一傑﹑遊擊周一陽﹐整旅長驅﹐合力截擊。若張一傑埋伏黃牛峒以待賊至﹐而殲如薙艸﹐隨奪回男婦多人﹐悉遣還各縣﹐恩威並立﹐師不畱行。此時袁州府知府田有年﹑饒州府通判今曹州知州巢之梁﹑進賢縣贊書生員今加銜守備劉大定﹐各分兵躡賊﹐踄險搜姦﹐功有可紀。其遇寇蹂躪﹐協力馳驅﹐則臨川縣典史桂秋然﹑宜黃縣縣丞胡鴻賓﹐頗能偵捍直前﹐以效一臂。至激昂奮勇﹐冒辦捐驅﹐則縣丞胡鴻賓之兄胡鴻徳﹑廬陵縣縣丞湯執中﹑加銜守備田化龍﹑百戶梁學﹑武生潘章縉以及超世傑﹑劉徳安﹑熊飛﹑張竣五﹑陳香四﹑陳球六﹑羅興華﹑唐大老﹑義勇黃淳﹑李文等﹐執銳披堅﹐犯難忘死﹐旣以身殉﹐遂裹革之志﹐成以榮褒﹐存俠骨之香。若夫陷賊死節婦女﹕則吉安府劉氏﹑胡氏﹑張阿劉等凡二十六口﹐撫州府陳氏﹑袁氏﹑楊氏等凡五十四口﹐烈志輕生﹐貞魂著節﹐均當分別卹錄﹐以振勵風化者也。

維時提衡剿堵﹐授策廓淸﹐則本省督﹑撫﹑按﹐如南贛撫臣陸問禮﹐檄行三省﹐勝制上游﹐調各鎭之兵﹐相時而進剿﹐遏方張之寇﹐扶危以圖安﹔江西撫臣解學龍﹐經濟滿腔﹐威靈震熠﹐抒謀叱馭﹐殄滋蔓之寇於馳師﹐定畫苞桑﹐密安瀾之防於營壘﹔前撫臣魏照乘﹐沈心鎭定﹐偉略淵凝﹐不以杜門而念弛於濟焚﹐能勵弱卒而慮周於制勝﹔前按臣倪元珙﹐膽智蟠胸﹐經權赴竅﹐檄將調兵隨攬轡﹐確饒勝算﹐諮謀助餉俾鼓勇﹐立截狂氛﹕此皆揚歷江藩﹐勤劬戢定﹐總先後志切固圉﹐實彼此功存蕩寇。其各省督﹑撫﹑按﹐如兩廣總督前福建撫臣熊文燦﹐韜鈴夙裕﹐山海兼籌﹐善任本於知人﹐用兵出於扼要﹐拉彊寇不翅分蒙振落﹐畫剿撫到處赫聲濯靈﹔原任兩廣總督丁憂督臣王業浩﹐經緯中涵﹐風雲在握﹐謀成搗剿﹐威彈五嶺三山﹐志篤忠貞﹐勛繼大藤橫水﹔前福建撫臣鄒維璉﹐气節淩霄﹐精忱貫日﹐入境卽誓師靖海﹐歡騰組練云奔﹐秉鉞復調援維桑﹐烽息萑苻電掃﹔福建見任撫臣沈猶龍﹐弘謨彪炳﹐峻骨霜稜﹐下車閩嶠風淸﹐潛消叵測﹐發號橫池膽破﹐善後多方﹔湖廣撫臣唐暉﹐淵識沈凝﹐壯猷卓犖﹐助剿而勁旅颷馳﹐先聲褫魄﹐露布而凶氛喙息﹐豎績纓冠﹔按臣宋賢﹐定力排山﹐雄才劈嶽﹐埋輪而姦銷楚境﹐簡乘而孽彌鄰封﹐石畫頻抒﹐風猷丕振﹔前按臣白士麟﹐名蜚持斧﹐謀集行驄﹐伏莽詟其餘威﹐江關戢警﹐輔車資其相倚﹐羽檄息肩﹔廣東按臣錢守廉﹐英鋒駿發﹐至計環周﹐勤原隰之行蹤﹐軫哀鴻鴈﹐搜釜遊之殘孽﹐謀固金湯﹔前按臣梁天奇﹐气凜風霜﹐心殫忠赤﹐肅軍威而立彌窮小醜類﹐策耆定而旋夷版籍逋逃﹔福建按臣路振飛﹐望重顒昂﹐才兼舟楫﹐督師蕩寇無餘﹐綢戶拊殘多略﹔前按臣劉調羹﹐謨謀密匝﹐操縱神奇﹐飛檄收振籜之功﹐安民殫徹土之計﹕以上俱系憲臣﹐非職所敢擅敍。又如福建漳南道右參政顧元鏡﹐胸裕六韜﹐功收三捷﹔分守漳南道施邦曜﹐同舟誼切﹐敵愾聲馳﹔廣東監軍嶺東分守道右參政洪云蒸﹐誠洽軍民﹐勞彰掃穴﹔惠﹑潮道副使今降三級周夢尹﹐計定攻巢﹐大憝就縛﹔湖廣衡水道副使史啟元﹐謀深犄角﹐气奮協攻﹔湖廣分巡上湖南道右參議今升四川副使羅寬﹐耀兵江粵﹐截賊去路﹐皆效勘定之籌﹐競輸聲援之力。並各官兵功次﹐已從各省核敍﹐無庸職越■﹝爻且﹞更端也。

再照山賊狂逞﹐始自東粵惠﹑潮間﹐合夥萬人﹐禍連三省。其闌入江右﹐則從楚桂陽﹐一日夜薄水南城。後因亡命響應﹐突入吉州之冠朝﹑永丰之會溪等處。而廬陵﹑吉水﹑宜黃﹑崇仁諸邑﹐無不告急。乃一朝剿滅﹐捷不旋踵﹐西江半壁﹐全賴以安﹐皆我皇上功徳格天﹐孚威震世﹐俾內外大小臣工﹐勉竭智慮﹐各省官兵﹐爭先用命﹐以有此一日之蕩平也。第與閩﹑粵交界﹐萬山叢雜之中﹐夙稱盜藪﹐撲殲𨿽告成於今日﹐而將來之蘊發﹐尙未可知。凡善後事宜﹐敢不鰓鰓爲終局籌之。臣初入境﹐目擊傷殘未起﹐補苴猶疏。哀鳴疾首之災黎﹐如何安集﹖水陸雈蒲之遺宄﹐如何搜防﹖日與撫臣再四商確﹐幾番采議﹐以爲欲安戢人民﹐先急備禦。除虔鎭善後﹐如汰兵士﹑制火器﹑設縣邑等項事宜﹐聽該督撫另臚列入告外﹐若撫臣解學龍﹐於被患地方﹐親歷崎嶇﹐提防要害﹐各有規制﹐職請得而略言之。其設兵也﹐以省城爲十三郡根本之地﹐使營制星羅﹐方稱居重﹔以進賢﹑丰城爲省會棖闑之衝﹐必兵營森布﹐甫得奠樞。若險與荊楚接界﹐每懼賊釁窺伺者﹐系寧武﹑袁州﹑九江諸郡邑﹐則官兵之制當新。其近與虔南接攘﹐向爲流賊踐蹂者﹐惟沙溪﹑白羊坳﹑樂安諸吭隘﹐則官兵之備宜密。與逼閩之信州﹑廣昌及緝盜之鄱湖水師﹐俱勢屬險要﹐須兵扼當關。計凡更定﹝中缺﹞敕下該部覆加查議。如果職言不謬﹐復議上請﹐分別錄卹﹐行臣衙門遵照施行等因。崇禎七年八月十一日奉聖旨﹕該部知道﹐欽此。欽遵抄出到部送司。

捲查先該江西巡按葉成章題爲官兵奮勇﹑直進九連﹑搗巢大捷事內稱﹕看得虔南一塊土﹐跨四省﹐逼九連﹐山寇出沒﹐時爲地方之憂。崇禎二年歲杪發難﹐把總邵偉以擒捕深入﹐身死行間。舊虔撫臣劉澤深不忍軍民之荼毒﹐所以會檄兩省道將而並力進剿也。一時人心共憤﹐文武同仇﹐莫不思滅此而後朝食。於是選卒厲兵﹐分道搗巢﹐獲級三百五十四顆﹐生俘一百一十一名﹐賊勢大敗﹐乃始遁入深山密林﹐爲逃死計。是役也﹐獲功自蛇豕窟穴之中﹐允非冒斬以充數﹐審勘經推官鄧日崇之手﹐何敢捏虛以爲實﹖諸臣與戎行者﹐親冒矢石﹐出一生於萬死﹔握幃算者﹐指授方略﹐以樽■﹝爻且﹞寓折衝。其在粵屬文武官吏。應聽粵中按臣勘報外﹐如舊虔撫臣劉澤深﹐運籌制勝﹐一鼓而我武維揚﹔江省撫臣魏照乘﹐謀斷相資﹐所向而膚功克奏﹔是皆節制嚴明﹐封疆倚毗﹐厥功偉矣。巡西道汪元功以代庖拮據﹐虜勢盡在其目中﹔守北道張偉﹐𨿽入援北行﹐而箸畫已周於事始﹔參將金文光﹐擐甲先士﹐用間破賊﹐卽卒旅之用命﹐覘威令之風行﹔署太平營把總陳奇志﹑署南贛坐營朱芾﹑贛州衛千戶吳應明﹐桓赳之气﹐皆能殲厥渠魁﹔名色把總王明髙﹑駱兆運﹑張羨﹑王大忠﹑營長李初茂﹑薛建績﹑劉汝瑕﹑黃允華﹑教兵官郭繼祖﹑王習儀﹑旗牌官溫子魁﹑哨長王略﹑賴徳仲﹑賴儒﹑把總下部兵何耀﹐賈勇先登﹐亦能制賊死命﹔把總邵偉﹐殺賊而爲賊所殺﹐英風勃勃﹐死之日猶生之年﹔中軍李徳先逐隊而進﹐亦有生擒﹔存當優異﹐歿難泯滅。以上道將諸臣﹐提兵整旅﹐固叱吒而風生﹐從徵諸員役﹐投石超距﹐亦有力其如虎。蓋皆藉赫濯皇威﹐稟成算於閣部。虔撫劉澤深奉揚而丕鬯之﹐江撫魏乘又互爲犄角﹐合羣力羣策以奏此捷也。他如同知戴應豸﹐𨿽輸挽效勞﹐然聞督兵入援之檄﹐輒稱病以卸肩﹔把總李猶龍﹐𨿽有擒斬微功﹐然捏流賊寄贓﹐挾索居民﹐豈止見疑於二卯﹖各經議處﹐不必敍及。林桂芳之負約也﹐陳達之妄報也﹐功未蔽罪﹐斥逐宜嚴。丁時富﹑郭鎭邦﹑徐榮先﹐如以回籍﹐亦當並錄﹐然臨行時索船索夫﹐頗多騷擾﹐免追論幸矣。當此地方多故﹐粵寇又復侵擾﹐我鄰疆有功不賞﹐無以鼓豪傑向往之气。若一气濫及﹐亦無以優夫慷慨戳力之人。故臣因司道之議﹐而再爲推勘者如此。使人知功無微而不錄﹐亦非幸之可徼。庶賞罰明而勸懲備﹐將吏愈有所激發﹐小醜不足平矣。至於增隸河長﹐移設官兵﹐皆屬粵地﹐虔臣陸問禮已入地方﹐新猷煥發﹐移會粵中督臣﹐自當酌議上請﹐非臣智謀所能及也。伏乞敕下兵部議覆施行等因。崇禎四年八月初六日奉聖旨﹕兵部知道﹐欽此。

又該江西巡按倪元珙題爲山海並報殺賊勝賊事內稱﹕看得粵寇之突擾江右也﹐自吉州白羊坳百戶梁學敗亡﹐而勢彌猖獗。泰和之中禍﹐亦岌岌矣。幸閩將鄭芝龍﹐奉虔撫之檄﹑閩撫之諭﹐而偕弟鄭芝虎﹐提兵躡追。其渾身是膽﹐旣必欲滅此而後朝食﹐而裹糧疾走﹐又如迅雷之不及掩耳。猝遇於冠朝﹐而五路合戰﹐殺賊二百餘級﹐奪回被虜男婦三百餘名口。當斯時也﹐旌旗爲之變色﹐川山爲之吐气﹐卽迅掃何難。詎意閩省以海寇竊發﹐而芝龍又捧檄馳回﹐寇氛遂致燎原矣。卽剿局未竟﹐而當賊勢縱橫之日﹐終不敢窺犯泰和﹐實冠朝一擊﹐先黃牛峒而奪魄者也。故揮同气之戈﹐倡同仇之義﹐芝龍兄弟﹐自爲首功。而陳秀諸人﹐以少擊眾﹐血戰殊劾死力﹐至於陣亡之王貴﹑林科等﹐查當日虔撫之﹝下缺﹞。

——錄自「明淸史料乙編」第七本六六六～六八七頁。

兵部題行「兵科抄出福建巡按路振飛題」稿

太子少保兵部尙書仍加俸一級臣張等謹題爲馳報夷船突犯﹑據實糾參﹑以責後效事﹕職方淸吏司案呈崇禎七年五月初九日奉本部送兵科抄出福建巡按路振飛題稱﹕崇禎七年二月十六日據福建按察司經歷司呈奉本司帖文﹐崇禎六年九月二十五日蒙臣案驗﹐奉都察院勘札﹐準兵部咨﹕職方淸吏案呈﹐奉本部送兵科抄出臣題前事等因。崇禎六年八月十三日奉聖旨﹕據奏夷船突犯﹐舟師被挫﹐該撫鎭道及汛地各將領平時何無偵探備禦﹖著設謀奮銃﹐刻期驅剿自贖。魯應魁已有旨了。並程應麟等俱看議速奏。路振飛職任巡方﹐將吏有不稱的﹐卽應參處﹐何云非所敢議﹖失事情形﹐著詳查據實具奏。兵部知道。欽此。欽遵移咨到院。準此﹐除魯應魁等聽兵部議覆外﹐札行本官﹐遵照明旨內事理﹐將失事情形﹐詳查確實具奏等因﹐備札前來。奉此﹐備案付司﹐卽便行會漳﹑泉二道﹐速將紅夷突犯南澳﹑泉南等處失事情形﹐逐一確查﹐據實具詳﹐以憑回奏等因﹐抄呈到司。蒙此﹐本月二十八日﹐又爲夷難突發﹑臣言已驗﹑謹糾疏防召侮之實﹑以責剿夷贖罪之效事﹐蒙臣案驗﹐奉都察院勘札﹐準兵部咨﹕職方司案呈奉本部送兵科抄出福建巡撫鄒維璉題前事等因﹐本年八月二十日奉聖旨﹕巡撫身任封疆﹐事權甚重﹐何云人微言輕﹖且旣揣知事變﹐卽應嚴飭將領實圖備禦﹐豈弛防致誤﹐飾稱言驗﹐便可卸責﹖鄒維璉玩泄殊甚﹐著吏部並查道府等官議處。鄭芝龍狃夷敗衄﹐應否圖功贖罪﹖閩海鎭帥關系不小。魯應魁一籌莫展﹐屢被糾參﹐兵部竟不核覆﹐是何緣故﹖並張永產俱著速議處。其失事情形﹐仍著巡按禦史確查具奏。欽此。又該福建巡撫鄒維璉題爲漳將剿夷屢捷﹑謹據實報﹑以少慰聖懷事等因。崇禎六年八月二十日奉聖旨﹕夷氛方熾﹐𨿽報微挫﹐然我兵焚舟損將﹐所失不小﹐何云軍聲大振﹖程應麟著戴罪圖功自贖。仍著路振飛確查實情具奏。鄒維璉一面督勵道將﹐亟圖剿禦﹐不得玩飾。該部知道。欽此。欽遵通抄到部﹐咨札前來﹐依奉遵行間﹐又蒙本院札付﹕準吏部咨同前事﹐行查該道府等官職名報部﹐以憑議處等因﹐備札前來。奉此﹐案行到司﹐遵照明旨內事理﹐速將前後查勘失事情形﹐逐一從實勘明﹐不得隱飾﹐及該道府等官職名﹐一並查明具詳﹐以憑奏報等因到司。蒙此﹐依蒙移行分守漳南道﹑分巡興泉道﹐將南澳﹑泉南等處失事情形﹐從實查勘﹐並取該道府等官職名﹐開報通行繇覆去後。

續準分守漳南道右參政施邦曜手本﹕據漳州海防同知吳震元呈稱﹕該卑職查得六月初六日﹐紅夷突犯南澳﹐以焚船報聞﹐卑館卽奉本道憲票﹐星夜馳往玄鍾協守﹐並查當日功罪情形﹐已經具詳在案。其自六月初一日以後﹐夷船大小二十餘只﹐陸續拋泊外嶼。官兵見勢大難敵﹐固守陸岸而不敢挑釁。至初六日﹐夷難突發﹐賊船夾攻南澳﹐官兵拒敵血戰而死者一十七人﹐把總範汝樛中彈重傷。彼此各發銃打﹐先燒謝奇一船﹐又延燒四船﹐而我亦焚夷哨三船。至夜﹐用居民張憲治等之計﹐後以五船燒其三船。其夾板大船﹐明早遂遁。南澳弧城﹐藉以得完﹐而居民亦保無登犯焚劫之禍。其當日所燒之三船﹐見有船可驗。其當夜所燒之三船﹐黑夜深洋﹐彼此付之一炬矣。自後該將先奉本院速收楡效之憲牌﹐又奉本都院發銀雇船﹑堵擊立功之令牌﹐又蒙本道調黃應中之兵協援守城﹐而使其專力於堵擊。而九月二十日以後﹐夷船大敗﹐零寇南奔﹐該將曾不聞有追逐擒斬之捷也。與之以立功之路﹐而不能爲贖罪之圖﹐卽該將何能以自解焉。其功罪實實如此等緣繇到道。據此﹐該本道覆查得南澳﹑中左﹐南北相距四百餘里﹐順風須二日程。中左屬泉﹐南澳屬漳潮兩府。屬泉者應聽興泉道查核。本道所應核﹐惟南澳而已。南澳在閩粵交界之間﹐其地距岸四十里餘﹐海中突起一山﹐有司照管不及﹐故設一副將﹐帶閩粵之銜﹐領兩省水陸二兵以控制之。先事誡備﹐臨敵禦侮﹐皆該將軍也。乃夷船於六月初一日起陸續入汛﹐澳將程應麟卽撒漳玄鍾遊並粵柘林寨之兵以禦之﹐相持至初六日﹐夷與賊並力夾攻﹐寨遊並力出禦。漳屬遊兵迎戰者﹐計船一十三隻﹐目兵六百餘名﹐彼此火銃交發。然夷船髙大﹐我兵船低小﹐不能仰攻。兼以夷銃猛烈﹐謝奇一船先被夷焚﹐又縱火反風自焚船四隻﹐目兵被銃死者一十七名﹐把總範汝樛亦被彈傷。我止焚其夷哨三船。館查是實。船兵隨登岸﹐謹守澳城﹐夷船仍泊不動。旋因居民張憲治等所請﹐復將兵船五隻扮作火船﹐夜半與柘林寨兵同往。據報又焚其夷船三隻。第黑夜海洋﹐有無莫憑。及本道行查﹐該將執漁人拾有夷褲﹑夷桶等項﹐以爲焚船之證﹐終不如斬獲之有實據也。惟夷船隨卽開駕﹐不可謂非焦頭爛額之力也。故本道查參該將﹐謂𨿽與束手待斃者有間﹐實與功不蔽過者同科。議寬以責其後效。蒙本院疏參﹐責其戴罪自贖。此該將之定案也。然必有功﹐方可自贖。今本院激勵將士﹐並力南徵﹔又蒙撫院親臨漳郡﹐發銀該將﹐雇募民船﹐以補焚失之數﹐令其堵截竄夷。本道隨檄黃應中之兵﹐以壯聲援。立功正在此時。夫何夷船被兵大挫﹐擒斬累累﹐敗北南下﹐該將竟不能一矢相加遺﹐並無寸功可贖﹐是則所當議處者也等因繇覆到司。

準此﹐又準本道手本﹕據同知吳震元呈稱﹕南澳一案﹐已經具文另詳外﹐查得六月十六日﹐韓登壇靑澳港擒斬紅夷二人夷級小功﹐夷衣見在卑館﹐玄鍾所親驗解道者也。二十六日﹐袁徳﹑周之祥刺嶼打石澳擒斬夷首一顆﹐焚燒夷船一隻﹐本道親在海澄﹐當日解驗者也。六月二十四日﹐湯日昭擒獲生夷十六名﹐蒙本道發海澄縣審系香山澳夷。然澳夷亦夷也﹐外夷闌入內地﹐且此時不先不後﹐適與紅夷相值﹐汛地官兵﹐自當擒解。但與生擒紅夷之功﹐似有分別﹐應聽憲臺處分者也等緣繇回報到道。據此﹐查得夷自六月初旬入漳泉汛地﹐撫院所題漳將剿夷疏內事﹐皆本月中事也。今奉旨確查﹐本道身在事中﹐各將功罪﹐焉敢一字隱飾﹐以自陷欺罔﹖如疏內戴罪之程應麟﹐其得失情形﹐已詳覆於按院疏內。惟是撫院見其能率眾力戰﹐故列其名於報功之列。然究竟謂其當戴罪責成之意﹐未嘗不與按院同。該將自當奮力勉勵﹐以圖後效﹐乃今夷船已經別將力戰奏捷﹐該將無寸功可立﹐自當議處﹐又何說之辭﹖若韓登壇靑澳港斬夷二級﹐已經解驗行館﹐再核無僞者也。袁徳﹑周之詳在刺嶼澳擒夷一級﹐攻焚夷哨船一隻﹐本道在海澄親驗無欺者也。湯日昭生擒一十六名夷﹐始獲時不獨該總報爲夷也﹐卽旁觀者莫不喜眞夷之就獲也﹐撫院越在數百里之外﹐聞該總之報﹐我無一兵之失﹐一舉而生擒十六夷﹐寧不謂有功﹐故卽據報入告。及本道發海澄縣查審﹐始知爲香山澳夷﹐風飄入閩。然其來何偏與紅夷值﹐又屬可疑。本道再行文廣東海道﹐查其來歷﹐據覆稱系澳夷是眞。夫澳夷則不可殺也。然越界入汛﹐則法應報也。湯日昭不可言功﹐亦無罪可議。此皆本道見之前詳﹐見在院案可查﹐更無一字欺誑者等因回復到司。

準此﹐又準本道手本﹕惟照本道所屬惟漳﹐則惟知言漳而已。查撫院所參夷難突發一疏﹐事屬中左﹐非本道所轄﹐職名無從查覆。除南澳失事情形﹐別文查覆外等因﹐回復到司。

準此﹐又催準分巡興泉道參政今降級管事曾櫻關稱﹕看得紅夷所志在市易﹐並無他腸。去歲駕船入內地﹐無敢有侵犯。此番突入中左等處﹐焚燒鄭芝龍與張永產各戰船﹐蓋求市而不得﹐遂憤然於一逞。此失事之情也。鄭芝龍部下焚過船十餘只﹐張永產部下焚過梧銅游船五隻。是時﹐鄭芝龍新自廣東剿賊回。是日﹐正在中左閣船燂洗。紅夷自外順風潮而入﹐瞬息數百里﹐實出我不意。而張永產則奉撫院軍令﹐調兵往北路會剿香賊。是日﹐正在泉州城下與本道料理兵食船器等物。泉南所選領兵北援者﹐乃浯嶼把總薛震來。浯嶼與郡城密邇﹐卽浯銅等遊之精兵亦多挑選到泉﹐以待啟行。而泉城去中左二百里﹐尢有鞭長難及之勢。此失事之形也。鄭芝龍剿夷之功﹐爲海上數十年奇捷。張永產擒活夷十名﹐兼擒賊六十四名﹐論功除芝龍外﹐莫多於永產者。蔡全斌卽張永產部下之把總﹐亦戳力於料羅與有剿夷勞績者。鄭芝龍不但當復級﹐並當優擢。張永產縱不得升遷﹐功過相準﹐當復其原級。蔡全斌新任數月﹐亦當還其原官。但蔡全斌之才﹐宜陸不宜水耳。若道府﹐則本道與知府樊維城是也。法當席槁﹐聽朝廷處分﹐不敢別置一喙矣。本道更有說焉﹕此番紅夷之哄﹐除鄭芝龍船隻外﹐在中左不過失五船而已﹐並未嘗登岸侵掠人民也。七月初八日﹐夷乘風復突中左﹐張永產與同安知縣熊汝霖﹐親執刀督兵禦之於海岸﹐夷才登岸﹐卽被我兵彈死十餘名﹐又焚其尖尾等船﹐夷實時返走揚帆去﹐未嘗動我居民一木一艸。張永產與熊汝霖復親率舟師追之﹐直至外洋﹐兩日兩夜而後返。𨿽其時南風用事﹐彼順我逆﹐未能得志於彼﹐然夷自是再進泊舊浯嶼凡二十日﹐與中左相望﹐未敢復發片櫓逼中左。若非張永產守禦有方﹐安能得此﹖本道七月十一到中左﹐亦與夷對壘相守者。夷駕船別去﹐而後本道歸﹐親見其情狀。當時尙以官兵之不進爲怯﹐夷去後復猖獗於他處﹐乃知張永產保障之功甚大也。蓋失事本小﹐且與張永產無干﹐而中左一帶之安堵無恙﹐則皆其力。本道不敢不爲一言等因回復到司。

準此﹐隨該本司署司事福州兵備道右布政使張天麟覆看得﹕紅夷之犯漳泉也﹐起於求市而不得﹐故憤而以兵攻我。一時艨艟巨艦﹐出我不意﹐乘潮衝突﹐風飄一日數百里﹐倏而南澳﹐倏而中左﹐焚舟毀器﹐海懦騷動。致蒙撫按題參﹐聖明詰問。凡有地方軍旅之任者﹐誠無容卸責。然而得失可以參觀﹐成敗難以槪論。就中情事﹐有可得縷陳者。蓋漳之有南澳﹐泉之有中左﹐猶堂奧之有門戶也。故各置閫帥以彈壓之。南澳則有程應麟﹐中左則有張永產﹐其責任均也。六年六月初一日﹐夷犯南澳﹐至初六日﹐挾賊夾攻。夷船髙大﹐我船低小﹐火銃交發﹐謝奇船先被焚﹐因而延燒四船﹐我亦焚夷哨三船。至夜﹐又計以五船焚其三船﹐夷尋遁去。是役也﹐把總範汝樛被彈重傷﹐官兵戰死一十七人﹐夷之死者亦相當。此則南澳之情形也。初七日﹐夷至中左。時遊擊鄭芝龍從廣東新回﹐閣船燂洗﹐以圖北伐。張永產亦在泉城料理會剿船械。中左去南澳數百里﹐夷船乘風卒至﹐出於意料所不及。是日﹐芝龍部下焚船十隻﹐張永產部下焚船五隻。此則中左之情形也。厥後十六日﹐夷犯靑澳港﹐韓登壇擒斬夷二人。二十六日在刺嶼打石澳﹐袁徳﹑周之祥擒斬夷首一顆﹐焚夷船一隻。二十四日﹐湯日昭擒生夷十六名﹐𨿽審系澳夷﹐然何以適與紅夷值﹐則不可謂非夷也。其在漳者如此。及七月初八日再突中左﹐張永產與同安知縣熊汝霖合力禦之﹐彈死夷十餘﹐焚其尖尾等船﹐夷卽退走。永產﹑汝霖窮追兩晝夜乃返。其後夷遊移舊浯嶼間﹐不敢正視中左﹐則一擊之力也。其在泉者如此。合而論之﹐均一夷之發難耳。其犯南澳與犯中左﹐狂逞之勢﹐初無甚異。故本院疏參槪責程應麟﹑張永產﹑鄭芝龍以圖功。蓋芝龍𨿽無汛地之責﹐而船器被毀﹐同一失事。撫院夷難一疏﹐似專督芝龍。而漳將一疏﹐亦未始不責應麟以戴罪自贖。總之﹐顚倒鼓舞﹐以期諸將桑楡之收耳。無何﹐料羅之役﹐芝龍果建奇功﹐焚其巨艦﹐俘其醜類﹐爲海上數十年所未有。張永產擒活夷十名﹐又擒賊六十四名。惟南澳寂然無聞焉。所以道館查勘﹐不能不於應麟致不滿耳。此則功罪之大凡也。夫功多則當捐其罪而論功﹐鄭芝龍是也。功不多則亦當準功而原其罪﹐張永產及韓登壇﹑袁徳﹑周之祥﹑湯日昭是也。予之以贖罪而卒無成功﹐程應麟其奚以自解﹖該道館身在事中﹐其聞見無不確﹐本司因得據成案而次第之。至於道府職名﹐奉旨專在泉屬﹐該道曾櫻﹑該府樊維城﹐一則監軍多幃幄之籌﹐一則措餉有緩急之賴﹐泉南一區﹐藉二人保障者方大﹐實難以失事苛求也。蔡全斌聽別案歸結等因呈詳到臣。

該臣看得﹕崇禎六年六月內﹐紅夷之初犯南澳﹐復入中左也﹐地方𨿽未見蹂躪之慘﹐船兵亦曾有損失之形。維時臣據警報﹐便已從實疏聞矣。今奉明旨﹐著臣將失事情形詳查具奏。若不矢公矢愼﹐稍涉隱飾﹐臣義所不敢出也。謹直陳其槪。失漳之有南澳﹐猶泉之有中左也﹐其地同﹐則其設官禦侮無不同。及查南澳汛地﹐系副總兵程應麟守之。自六月初一紅夷入犯﹐相持至初六日﹐彼此始彈銃交加﹐究竟我船被焚十隻﹐我兵僅焚夷哨船六隻﹐把總範汝樛復爲彈傷﹑身幾不免﹐目兵死者十有七人。使當時爲應麟者﹐或早見預防﹐力而驅之海外﹐南澳無恙﹐中左亦無恙矣。卽不然﹐失事之後﹐據實報警﹐力圖後效﹐𨿽有敗衄之愆﹐而無欺飾之罪。乃不惟不居罪也﹐反飾以爲功。今經查明﹐功則何在﹖撫臣鄒維璉素以賞不踰時自信者﹐見報卽發二千金散賞。若非道臣施邦曜眞見應麟之罪﹐力阻而畱之漳浦﹐若許金錢被應麟白手騙去﹐後何以訓焉﹖此南澳失事之情形也。迨六月初七﹐夷遂乘風助順﹐突入中左。中左則系遊擊張永產汛地也。鄭芝龍歸自廣東﹐船在彼閣岸燂洗﹐被夷焚燒十隻。張永產見在泉在料理兵食﹐聽調部將蔡全斌遇敵﹐船竟被焚五隻。此中左失事之情形也。故臣當日報疏﹐俱以戴罪立功上請﹐政予諸將以自贖之路﹐責以楡效之收。無何﹐七月初八日﹐夷船復犯中左。張永產與同安知縣熊汝霖力能麾兵禦之﹐把總葛定竟以衝鋒戰而死﹐焚夷尖尾等船﹐夷眾亦多彈死。又復乘勝窮追﹐夷亦遠遁﹐中左賴以奠安。此卽自贖之明效﹐故不論。嗣後料羅大捷﹐與鄭芝龍又各建有殊功也。卽漳屬之備總﹐如六月十六日韓登壇亦有靑澳港之斬獲二夷﹔二十六日袁徳﹑周之祥有刺嶼打石澳之報斬夷一級﹑焚夷一船﹔二十四日又有湯日昭擒生夷十六名﹐細查系廣東香山澳屬夷﹐因風飄入﹐維時臣正巡興化﹐頗悉其詳﹐故不敢率爾題報﹐業經道臣施邦曜移文廣東道查明﹐見有議釋文案可據。然是夷也﹐𨿽與日昭後獲十四名之眞紅夷有間﹐惟是屬夷亟應宥釋﹐而後獲之眞夷則見在候誅矣。獨南澳副總兵程應麟﹐自紅夷入犯﹐責令戴罪以來一似袖手旁觀﹐半籌莫展。始欲掩罪而冒功﹐後又無功以贖罪﹐眞不能該將解矣。此乃兩地失事情形及各將功罪﹐實實如此﹐謹據實以聞。

抑臣更有請焉者﹕中左船隻失﹐此海上事耳。武臣遊擊張永產﹑鄭芝龍今俱經降級圖功﹐而一帶居民安然無恙﹐地方耳目難掩﹐若該道曾櫻﹑該府樊維城深藉保障之力﹐況比來又各著有成績﹐伏祈聖恩寬宥﹐以勸任事者也。除蔡全斌另疏奏結外﹐旣經該司具詳前來﹐相應具題﹐伏乞敕下該部查議。陣亡把總葛定﹐並議優卹施行等因。崇禎七年五月初八日奉聖旨﹕兵部復議具奏。欽此。

欽遵抄出到部﹐送司案呈到部﹐看得﹕紅夷憤逞﹐突入南澳﹐副總兵程應麟﹐其信地也。初攖賊鋒﹐輒致敗衄。乃乘賊之退飾功冒賞﹐貪狡甚矣。及責令其戴罪圖功﹐猶然一矢不加﹐無功可贖。則南澳何地﹐安用此懦弁爲哉﹖中左始𨿽失事﹐然賊再犯之時﹐張永產能麾兵力禦﹐乘勝窮追﹐地方藉以安堵﹐庶幾桑楡之收。嗣後與鄭芝龍復有料羅大捷﹐亦功之不容泯者。此外如韓登壇等﹐或斬級﹐或焚舟﹐或生擒澳夷﹐若諸弁亦見勇敢一班矣。今據當日之情形而核議之﹐則在應麟一籌莫展﹐飾詐偏工﹐合行褫革。張永產﹑鄭芝龍功多於過﹐先經降級﹐相應請復原銜。韓登壇等四員﹐量行紀錄﹐以觀後效。至於該道臣曾櫻﹑知府樊維城悉心保障﹐著有成勞﹐無容苛議。若陣亡把總葛定﹐志期殲賊﹐奮不顧身﹐照例優卹﹐以慰忠魂可也。謹奉旨復議﹐相應覆請。伏候命下﹐將程應麟革職回籍﹐系流官﹔張永產﹑鄭芝龍準復原級﹔韓登壇﹑袁徳﹑周之祥﹑湯日昭本部紀錄﹔曾櫻﹑樊維城免議﹔葛定系流官﹐照例褒三等﹐贈遊擊將軍。馳報夷船突犯﹐據實糾參﹑以責效事﹐崇禎七年五月二十六日﹐郎中張士弟﹑協贊司事郎中鄒毓祚﹑管理冊庫員外郎鄭覲光。

兵部爲馳報夷船突犯等事﹐該本部題云云﹐崇禎七年六月十七日﹐太子少保本部尙書仍加俸一級等具題﹐二十六日奉聖旨﹕程應麟著革職回籍﹐張永產﹑鄭芝龍準復原級﹐韓登壇等該部紀錄﹐葛定贈遊擊將軍﹐曾櫻等免職。欽此。欽遵抄出到部﹐送司案呈到部﹐擬合就行。爲此﹐一咨福建巡撫﹐合咨前去﹐煩照本部覆奉明旨內事理轉行各官一體欽遵施行﹔一咨都察院﹐轉行福建巡按禦史。崇禎七年六月三十日﹐郎中鄒毓祚﹑管理冊庫員外郎鄭覲光。

——錄自「明淸史料乙編」第七本六六一～六六五頁。

兵部題行「鄭芝龍姑令戴罪圖功」殘稿

﹝上缺﹞好﹐疏防致敗﹐罪誠難逭。但該弁年來討山寇﹑破鍾斌等賊﹐節有勞績﹐未經勘敍﹐功過似可相準﹐其才亦�可策。目下夷船𨿽泊外洋﹐殘敗之餘﹐政苦衝突叵測﹐劉香諸寇又方披猖﹐俱應責芝龍以奮勵收拾者。姑降一級﹐令戴罪圖功自贖。張永產起自廢弁﹐畀以泉南﹐保障地方之事皆其事﹐安得以兵力單弱﹑動多礙手爲辭﹖並降一級﹐戴罪圖功。如再不效﹐國法俱難輕貸。守備梁爕﹑把總範汝樛﹐損失兵船﹐旣稱彼此拒敵﹐且負重傷﹐亦非退怯者比﹐姑行免議﹐以觀後效。蔡全斌槪被損失﹐毫無堵禦﹐革職提問﹐於法非苛。副總兵程應麟﹐已經奉旨準其戴罪圖功自贖﹐相應免議。此外如科臣所指之周文郁﹐妒嫉狡猾﹐縱寇擾民﹐蓋以前追賊之罪案也。近據塘報﹐已到覺華﹐相應敕該撫監速行提問歸結者也。謹奉旨核議﹐相應覆請﹐合候命下﹐將魯應魁革任回衛﹝系世職﹞﹐鄭芝龍﹑張永產各降一級戴罪自贖﹐蔡全斌革職提問﹝系流官﹞﹐周文郁行該撫監提問﹝系流官﹞。崇禎六年八月二十一日﹐署司事郎中包鳳起﹑管理冊庫員外郎湯一湛。

兵部爲臣鄕戰將倏歿等事﹐該本部題云云等因﹐崇禎六年八月二十三日﹐本部尙書張等具題。二十六日奉聖旨﹕魯應魁著革職回衛﹔鄭芝龍旣有前勞﹐姑降一級﹐張永產降二級﹐各戴罪剿寇自贖﹐著有殊功仍與議敍﹔蔡全斌著革了職﹐並周文郁俱該撫提問具奏﹔余依議﹐閩帥速推堪任的來用﹐欽此。欽遵抄出到部﹐送司案呈到部﹐擬合就行。爲此一咨福建巡撫﹐合咨前去﹐煩照本部覆奉明旨內事理行令各官一體欽遵﹐並將蔡全斌革職提問﹐定限本年十二月終具奏施行﹔一咨遼東山永巡撫﹐合咨﹝一手本東協寧錦太監﹐合用手本前去﹞﹐煩照本部覆奉明旨內事理﹐卽將周文郁提問﹐定限本年十一月終具奏﹔一咨都察院﹐合咨貴院﹐煩照本部覆奉明旨內事理﹐轉行福建巡按禦史將蔡全斌革職提問﹐定限本年十二月終具奏﹐轉行巡關禦史將周文郁提問﹐定限本年十一月終具奏施行。崇禎六年八月二十九日﹐署司事協贊郎中包鳳起﹑管理冊庫員外郎湯一湛。

——錄自「明淸史料戊編」第一冊九～十頁。

卷二

兵部題行「閩海屢報斬獲」殘稿

兵科抄出浙江巡撫諭思恂題本﹝崇禎七年十一月初一日抄送﹞

兵部題行「兵科抄出福建巡撫沈猶龍題」稿

海寇劉香殘稿一

海寇劉香殘稿二

兵部行「兵科抄出福建五虎遊擊鄭芝龍奏」稿

兵部行「兵科抄出江西道試監察禦史陳起龍題」稿

兵科抄出福建巡撫蕭奕輔題本﹝崇禎十三年五月十一日到﹞

閩浙追剿海寇敍功殘件

兩廣總督沈猶龍題本

福建巡撫蕭奕輔題本

兵部題行「閩海屢報斬獲」殘稿

﹝上缺﹞獲賊於小�洋﹐𨿽斬獲不多﹐�有戰必勝﹐斬���有倭級。有謂香賊餘黨勾引薩子馬一種及李旦�子﹐欲合■﹝舟宗﹞以圖再逞者﹐偵探未的。臣竊謂上藉皇上之威靈﹐下賴諸臣之效力﹐又有撫臣鄒維璉簡兵��﹐宵旦不遑﹐隆禮廢將劉應寵督發舟師﹐與鄭芝�夾攻。凡賊去來之所﹐而尢號令將領﹐指授方略﹐責諸將以保狀﹐期於必濟。故沿海寨遊﹐時報斬獲﹐可以�淸海甸﹐無煩南顧之憂。不意方在收拾﹐而豪傑相續零落。如上杭縣��粵之程鄕正九連山賊盤踞之處﹐知縣陳正中冰蘗�節﹐文武兼材﹐身家視民﹐風霜不避﹐以司牧而馳驅介冑﹐�地方�享寧謐﹐本官積勞成病﹐時吐血數升﹐醫藥��﹐於四月初二日病死。臣方對案流涕﹐而參將宗餘蔭之死報到﹐把總李嗣宗之死報又到矣。餘蔭竟追賊至�沙五澳﹐陡遇颶風﹐殞軀巨浪﹐其身骸從菁嶼潭撈出﹐頭面俱裂﹐士卒哀號﹐父老悲慟﹐更可傷也。若鄭芝虎﹐�芝龍左右手也。自廣河戰勝﹐尾劉香至竹蒿嶼��﹐遭風漂泊﹐不知所之。有傳其收泊髙州者﹐有傳其收泊崖州者﹐總無定據。芝龍𨿽精忠爲國﹐整旅不�﹐五內未免過於悲惻。嗟乎﹗此何時也﹐行至九十山成��之時﹐天意如何﹐而使良將廉吏﹐死者死﹐離者離﹐��定勝天﹐自古記之。芝虎消耗﹐臣已諭芝龍四散躧訪﹐�祈皇上將宗餘蔭﹑陳正中等破格優卹﹐以爲生者勸。再嚴敕諸臣﹐責在山者務剪山之梗﹐責在海者務息海之�﹐勿狃小勝而長敵人之謀﹐勿偸便安而懈我軍之气﹐治兵整械﹐時刻磨勵﹐寨遊哨捕﹐彼此會合。倘汛地報警�卽斬滅﹐臨汛失事﹐不能救援﹐臣俱以白簡從事﹐庶��知所勸懲﹐閩事可無他虞矣。臣艸疏已畢﹐復聞鄭��部將陳鵬等漂泊髙州﹐又有斬獲劉香之捷﹐則隨�破賊﹐渠魁終難逸网。惟是鄭芝虎究竟未有下落﹐統容臣再行查實另報等因。

崇禎六年七月二十五日奉聖旨﹕閩賊屢報斬獲﹐亦見將士勇奮﹐還等乘機鼓銳﹐��掃蕩﹐以靖地方﹐勿狃小勝弛懈。宗餘蔭等卽查明議卹。該部知道。欽此。欽遵。通抄到部﹐送司案呈到部。除知縣陳正中�吏部議覆拜行撫按刻期蕩平外﹐看得閩海數�以來﹐鯨鯢不絕﹐玆又重以颶風覆舟�將﹐良可悼�。據該撫﹑按疏稱﹐頗有斬獲﹐漸成破竹之勢﹐當收九�之功。鼓銳掃除﹐何可刻懈。至參將宗餘蔭以督舟師遭颶溺死﹐勞勩可憫﹐𨿽非死於鋒鏑﹐不可謂非��王事﹐所當照例加贈﹐以示激勸者也。旣經奉旨議卹﹐相應覆請﹐合候命下﹐將宗餘蔭加增副總兵。崇禎六年八月初二日﹐署司事員外郎包鳳起﹑管理冊庫員外郎蔡澄。

兵部爲官兵屢破倭賊等事﹐該本部題云云等因。崇禎六年八月十二日﹐本部尙書張等具題﹐十七日奉聖旨﹕宗餘蔭準增副總兵﹐欽此。欽遵﹐抄出到部﹐送司案呈到部﹐擬合就行。爲此﹐一咨福建巡撫﹐合咨前去﹐煩��部覆奉明旨內事理欽遵查照施行﹝下缺﹞。

——錄自「明淸史料乙編」第七本六五七頁。

兵科抄出浙江巡撫諭思恂題本﹝崇禎七年十一月初一日抄送﹞

巡撫浙江等處地方諭思恂謹題爲海寇旣遁復逞﹑鎭將弛防不戒﹑謹特疏糾參﹑以振積玩﹑以信功令事﹕崇禎七年九月二十日﹐據浙江按察司經歷司呈﹕承本司帖文開稱﹕該本司署司事右參議兼僉事薛邦瑞問得一名張之斗﹐年四十九歲﹐系南京龍虎左衛指揮僉事﹐原籍陜西西安府渭南縣人。狀招﹕之斗中萬曆己未科武進士﹐蒙選南京大教場坐營﹐歷升都司﹑遊擊﹑參將至副總兵。崇禎五年七月內﹐蒙兵部等衙門會推升授浙江定海關總兵官署都督僉事﹐於崇禎六年三月十一日到任﹐鎭守浙江等處。及有巳到官陳學捷﹐亦由武科歷任升授臺金嚴參將﹐於崇禎四年十一月十五日到任。又有巳到官李鎭邦﹐原系湖廣鄖陽衛世襲指揮﹐升授溫處參將﹐於崇禎六年五月初六日到任﹐各照分守地方。六年五月內﹐適因海上寇首劉香老糾集夥黨﹐流突閩﹑浙海洋﹐肆行劫殺。至六月內﹐忽犯浙江寧波府屬昌國﹑石浦﹐關系先存今被賊殺死遊擊周乃武與署昌國總事已問結犯總沈雄飛等防禦地方﹐時因賊眾兵寡﹐本關兵船被燒敗﹔之斗駐師普陀﹐發兵救援﹐調度防守﹐賊遂退去。當經移報撫﹑按二院議處外﹐後賊復在福建海邊劫掠﹐該彼省督撫軍門移文浙省發兵會剿。本年七月二十二日﹐之斗統督參將陳學捷﹑遊擊吳宣猷﹑周乃武及備倭孫維翰﹑哨總王應斗等各捕督兵船﹐追至閩地沙埕﹐扼賊歸路。適福兵船因遇颶風﹐將船損壞﹔又值紅夷入犯﹐撤師回關。因而之斗謂賊無定向﹐且勢孤難以久駐閩海窮洋﹐令撤陳學捷先回間。本年九月內﹐賊犯大嶴﹐之斗職專鎭守﹐不合失於約束部將防禦。比陳學捷回舟﹐繇大嶴經過﹐亦不合徘徊﹐不急督率兵船齊防﹐以致部下哨總王應斗在途聞有賊警﹐帶同捕兵先行逃走﹐遺棄空船在彼﹐被賊乘入船內﹐假充兵船﹐混來入隊﹐致遊擊周乃武於本月十三日誤認我兵﹐奮登船上﹐墜賊狡計﹐用火焚毀船隻﹐周乃武被賊殺死。彼時參將李鎭邦先奉檄文防守黃華內地﹐去大嶴二百餘里﹐猝難救援﹐但鎭邦職系參戎﹐不合不能展籌追剿﹐以至劉香老等一夥遁回。俱經詳報院道查議間﹐隨爲大夥賊船復犯汛地﹐官兵堵截失利﹐謹述飛報情形﹐據實上聞﹐仰祈聖鑑事﹐奉巡撫羅都禦史案驗﹐準兵部咨前事﹐職方司案呈﹐奉本部送兵科抄出該巡撫羅汝元題前事等因﹐該本部尙書張鳳翼等覆看具題。

崇禎六年八月十三日﹐奉聖旨﹕周乃武﹑沈雄飛﹑馬鳴霄俱著革了職。該撫﹑按提問具奏。陳學捷﹑張夢徵姑著降二級﹐戴罪管事﹐如再疏誤﹐重治不宥。兵事全屬鎭將﹐張之斗玩怯殊甚﹐果否尙能圖功﹐還再確議速奏。欽此。欽遵抄出到部﹐送司案呈到部。除沈雄飛等已經咨行該撫按﹑提問具奏﹑並陳學捷等令降級戴罪管事外﹐看得﹕鎭臣張之斗﹐身爲大帥﹐聞警義當先登﹐乃始而閉門株守﹐繼而進退躊躕﹐建旗鼓者而若此﹐又安望偏裨之用命哉﹖止以寇在門庭﹐未便易置﹐故臣部有降級戴罪之請﹐尙欲冀其桑楡之收也。今奉明諭﹐謂果否尙能圖功﹐洞見其朝气已竭﹐不堪再鼓。與其姑待一日﹐徒削壁壘之色﹐不如速更一人﹐立振刁鬥之气。相應將張之斗革職回籍﹐查系流官﹐遺下員缺﹐容臣部卽行推補。旣經奉旨確議﹐相應覆請﹐伏候命下遵奉施行等因。

崇禎六年八月二十四日奉聖旨﹕張之斗革職聽勘﹐員缺速推堪任的來用﹐述旨內「怯」字訛「法」﹐攺正行。欽此。欽遵合咨前去﹐煩照本部題奉明旨內事理﹐卽將張之斗先行革職﹐定限本年十一月終旬﹐會同巡按據實勘明具奏等因前來。案仰該司照案備奉明旨內事理﹐卽將張之斗先行革職﹐依限勘明﹐據實通詳具奏等因。又蒙巡按蕭禦史案驗﹐奉都察院勘札前事﹐準兵部咨札行前來﹐備案行司﹐卽將張之斗移行革職﹐查勘明確﹐火速通詳﹐以憑依具奏等因。

蒙司備行該道﹐煩照來文備奉明旨內事理﹐卽將總鎭張之斗先行革職﹐查勘明確﹐作速詳道﹐以憑核移司通詳具奏等因。彼時李推官奉委查盤公出﹐該知府張士良看得﹕革職總鎭張之斗﹐身駐蛟關﹐志存馬革﹐自蒞任來﹐凡調度把扼之法及約束兵將之力﹐亦可謂詳且壯矣。獨此六月之禦寇﹐致礙一生之威名﹐部院參詞﹐聖旨切責﹐已令之斗避罪無門﹐而爲法受過矣。但謂株守躊躇﹐則之斗復嘵嘵置辯﹐尙覺可原焉。蓋今歲賊眾彊而且夥﹔自周乃武兵船被燼﹐而我兵勢益孤﹐此時倘不度勢而輕率出迎﹐總之以兵與敵也。況對壘之際﹐復遇颶風﹐則船兵之多寡愈懸﹐主客之彊弱益著﹐堅壁固壘﹐此固上下與遠近皆然也。及至會剿令下﹐之斗獨挺身居先﹐單舟遠驅數晝夜﹐且以不戰激媿諸部下者﹐此之斗守禦情形﹐卑府聞之獨素﹐則先是未卽戰者﹐乃知己知彼﹐不敢輕往﹐意固有在也。觀乃武先以猝而敗﹐後以猝而亡﹐不益可見哉。然之斗駐守普陀﹐而寇得窵入石昌﹐焚舟劫陸﹐數月不除。問誰所守之地方﹖問誰所馭之將卒﹖之斗不得不爲法而受罪也。刑廳公出﹐卑府職微﹐據實參審﹐情狀若斯。其定奪合候本院﹐非卑府所敢擅也。具繇於本年十一月內呈詳本道轉詳外。

又爲海寇旣遁復逞﹑鎭將弛防不戒﹑謹特疏糾參﹑以振積玩﹑以信功令事﹕蒙巡按趙禦史案驗﹐奉都察院勘札﹐準兵部咨職方司案呈﹐奉本部送兵科抄出浙江巡按蕭奕輔題前事﹐崇禎六年十一月初一日奉聖旨﹕海賊未創暫遁﹐正當嚴防復逞﹐如何一味玩泄﹐以致殞將焚舟﹖道將等官﹐著該部分別議處。所報失事情形﹐有無隱飾﹐還著蕭奕輔嚴查﹐據實續奏。該衙門知道。欽此。又該浙江巡撫羅汝元題爲查參違誤將領﹑乞敕勘問﹑以明功罪﹑以重封疆事等因﹐崇禎六年十一月三十日奉聖旨﹕兵部知道﹐欽此。欽遵各抄出到部﹐送司案呈到部。除巡按疏內道臣杜喬林﹑同知黃金鼎咨行吏部議覆其失事情形﹑行文蕭奕輔嚴查續奏外﹐看得﹕海賊南遁之後﹐𨿽暫揚去﹐而突逞可虞﹐該將領宜何如毖防者﹔乃該鎭臣張之斗株守一隅﹐且何所見而撤參將陳學捷轉守黃華﹐以致該將徘徊於大嶴之間﹐把總王應斗聞警先逃﹐捕盜羅雄等率兵繼走﹐致令空船爲賊所乘。維時周乃武誤認以爲兵船也﹐遂墜賊計﹐與總哨俱被焚害。是殺乃武者﹐學捷等之遺舟﹔而撤學捷者﹐該鎭之首議也。舉何所逃罪﹖卽學捷推稱系臨觀左哨七號之船﹐而先季槐而倡逃者爲王應斗﹐系誰付托﹐恐百喙難自解矣﹗李鎭邦溫區是其專轄﹐一籌莫展﹐致玆大衄﹐亦安得全諉過於人﹖二弁並應褫革﹐及該鎭臣俱俟按臣查明議罪。其孫維翰﹑吳宣猷𨿽尙有血戰破圍之役﹐然寡謀致敗﹐咎亦難逭﹐姑著降級戴罪管事﹐俟勘明另議可也。旣經奉旨議處﹐相應覆請﹐伏候命下﹐將陳學捷革職﹐查系流官﹐李鎭邦革任﹐查系世職﹐及張之斗俱俟按臣查明議罪﹐孫維翰﹑吳宣猷各降一級﹐姑令戴罪管事﹐仍俟勘明定奪等因。該本部尙書張鳳翼等具題。

崇禎七年正月初五日奉聖旨﹕陳學捷著革職﹐李鎭邦革任﹐並張之斗俱著巡按禦史查明議罪﹐孫維翰﹑吳宣猷各降一級戴罪管事﹐仍俟勘明另議。欽此。欽遵移咨到院﹐札行前來﹐卽將陳學捷﹑李鎭邦並張之斗定限本年三月中旬查明議罪具覆﹐孫維翰﹑吳宣猷著各降一級戴罪管事﹐俟勘明另議等因備案行司﹐卽將陳學捷李鎭邦並張之斗火速查明議罪確詳﹐以憑回奏等因。蒙查前事﹐先奉巡撫諭都禦史案驗行司﹐已經遵行外﹐今奉前因﹐蒙司將張之斗關行海道轉行寧波府﹐將陳學捷關行分巡紹臺道轉行臺州府﹐又將李鎭邦關行溫處道轉行溫州府﹐各查明作何議罪等因。

隨蒙寧波府署印推官李淸行提之鬥到官查審間。比之斗備具謹陳會剿始末﹑部將違令貪功﹑以致失事情繇事詞投呈在捲﹐蒙研審得﹕革職議罪總兵張之斗者﹐乃失已見於東隅﹐而功未收於桑楡者也。當昌石六月之敗﹐損兵毀筏﹐遂罹褫革﹐然論者猶爲之斗惜﹐蓋因之斗抵任以來﹐汰冗役﹐卻嘗例﹐其於武臣不怕死之義未知何居﹐而以文臣不愛錢律之﹐則反若擅美於此節也。顧橫腰之黃金𨿽去﹐而在握之尺劍猶存﹐爲之斗者獨不宜以垂翅爲奮翼﹐而收功於孟明之焚舟與﹖卽不然﹐亦謹烽堠﹐申約束﹐期爲亡羊補牢已耳。柰何一經革任﹐其气愔愔﹐如日將暮﹐而王應斗﹑周乃武等亦木偶視之﹖此所以避者避﹑死者死﹐而綫索不提於傀儡也。獨是參將陳學捷之撤守﹐其意何居﹖夫龜鱉小豎﹐方以忽見忽不見者乘人意料之外﹐而之斗顧可撤其藩籬與﹖至忿忿於認賊作子之乃武﹔而極口詬詈﹐斯言過矣。夫乃武之輕躁取敗﹐𨿽不足以贖過﹐然捐七尺於波浪﹐而馬革𨿽存﹐已有無屍可裹之痛矣。此論者𨿽﹝下缺﹞。

——錄自「明淸史料乙編」第八本七一○～七一二頁。

兵部題行「兵科抄出福建巡撫沈猶龍題」稿

太子少保兵部尙書仍加俸一級臣張等謹題爲倭警屢聞﹑堤備宜預﹑申飭防禦事宜﹑以裕安攘事﹕職方淸吏司案呈﹐崇禎九年二月初五日奉本部送兵科抄出福建巡撫沈猶龍題稱﹕捲查準兵部咨該本部題奉欽依﹐以後沿海各督撫等官每遇兩汛完日﹐逐一體訪﹐將大小將領分別臧否﹐如其果賢從公議畱﹐如其不肖據法議斥﹐如其人地不相宜不妨議調等因﹐備咨前來遵行外﹐今照崇禎七年兩汛事竣﹐臣查汛內﹐春則羣寇雞連﹐冬則元凶鴟橫﹐爾時遠防近攻﹐閩海蓋岌岌乎其未有寧宇也。賊之所至而兵應焉﹐兵之所備而賊不敢至焉﹐皆曰功﹔反是則狡險婪惰之弁﹐嘖嘖有聲﹐宜曰罪。臣得而合課之。

謹按汛功非戰不著﹐或偏師出擊﹐以戰爲戰﹐或枕戈待敵﹐以守兼戰。其以戰爲戰者﹐如五虎遊擊升副總兵加一級鄭芝龍﹐智深勇沈﹐忠全信立﹐降李滅劉﹐與臣素有成言﹐一討服捨﹐臨事取之如寄。大擔一戰﹐澎■﹝氵表﹞一戰﹐如鸇逐雀﹐如驥奔泉﹐飛馳萬里之航﹐坐落長鯨之膽。迄於今﹐一炬除凶﹐比鄰安堵﹐皆此兩戰有以先制其死命也。泉南遊擊加一級張永產﹐爛熟海務﹐揣合敵情﹐禦軍先治气﹐撼之不驚﹐決勝在當機﹐觸者立碎﹐督兵大膽﹐奮戰洪濤﹐直剪狂鋒﹐坐綏降眾。南路副總兵加一級髙應嶽﹐知兵不在尙口﹐威眾不在矜容﹐獨矢眞誠﹐惟勤組練﹐斥堠明而藩圃密﹐五月登陴拒斗﹐鄕兵咸出死力﹐故香賊有銅山人硬之號。五虎守備加二級陳鵬﹐有翹關跳澗之勇﹐而專气沈機﹔嶽不可動﹐部署船械﹐精絕過人﹐謀定而戰﹐戰必先登﹐數千里海洋﹐常不旋踵﹐滅賊近推首功﹐橫海飛將也。署浯嶼寨守備加二級郭熺﹐櫛沐經年﹐憂勞盡瘁﹐扼險致勝於擔洋﹐轉斗摧鋒於錢澳﹐敵愾居先﹐成功居後。署浯嶼寨守備加二級林宏﹐戰功在未署寨之先﹐手格長鯨﹐飛彈著膚而不避﹐卒收全凱﹐勇敢無雙。海澄遊守備加一級袁徳﹐廣法之戰﹐俘馘特多﹐怒張搏虎﹐遊戲奔濤﹐生平未嘗挫卹﹐近功尢偉。南日寨把總加二級林察﹐力起凋疲﹐躬勤邏緝﹐布算慮周燕處﹐殲番警息拌飛。他如五虎標下守備加二級胡美﹑守備加二級陳經武﹑把總加一級吳華﹑把總加一級陳順﹑把總陳盛宇﹑把總陳麟等﹐皆身經百戰﹐功在捷書﹔而銅山寨把總加二級黃斌卿﹐憤發澠池之翼威﹐消鯨鱷之魂﹔東岐遊把總加一級歐文全﹑定海遊把總加一級王已觀﹐冒險擒倭﹔標衝遊把總余廷森﹐出洋夜擊﹔臣或經奏報﹐或止從紀錄﹐勞亦難泯﹐是皆賊之所至而兵應焉者也。其以守兼戰者﹐在都閫如屯局僉書今升都司掌印陳維藩﹐桓桓滿睫精神﹐朗朗蟠胸韜略﹐約五營於一陣﹐市人可驅﹐籌萬里於三山﹐長纓欲系﹐守正用奇﹐無所不可﹐在將領如臣標下游擊祁黃裳﹐機圓走阪之丸﹐气勁搏風之翮﹐耀武春秋不懈﹐禦軍恩法兼調﹐妥練精詳﹐衝夷果毅﹐有用通才﹔彭湖遊擊今調中路遊擊加一級給王尙忠﹐一意推誠﹐通身耐苦﹐渡彭則拍浪吹鐃﹐渾然忘險﹐署澳則當關新壘﹐屹爾無虞﹔標下贊畫都司僉書安國賢﹐亦將亦儒﹐可任可議﹐取子布算﹐千慮遜其前籌﹐下馬揮毫﹐一紙賢於十萬﹔總鎭標下坐營歐陽瑞曾﹐武闈標譽﹐玉帳攄籌﹐撫膺時欲封狼﹐休士不煩擊斗﹔福寧浙營把總朱之鼎﹐早計防姦﹐按期訓武﹐寇盜聞風喪魄﹐商漁破曉飛帆﹔福寧右營把總李朝煒﹐相機制敵﹐定策先人﹐招攜與有勤勞﹐保境周防牖戶﹐親兵營守備加一級龍勝﹐俘獻勤行萬里﹐於掫勞著三冬﹐遇事有爲﹐見敵無懼﹔標前營把總夏日煒﹐使士臂指服習﹐經防閭井敉寧﹐七營中守分奉公之弁﹔標下左衛指揮中軍古宗孔﹐久嫻營陣﹐絕得士心﹐射鵰不露蹶張﹐闞虎偏饒恬姱﹔中衛指揮副中軍郭軻﹐才可驅馳都塊﹐志欲激昂風雲﹐宣令維勤﹐矢躬無苟﹔總鎭標下平海衛指揮中軍丘大年﹐戢士拊循潤洽﹐揚旌提喝風行﹐望去撲誠﹐到來矯健﹔又如賞功官吳正卿﹐猿射足資一臂﹐鷹揚堪勵三軍﹔標下右衛指揮孫賢﹐說劍欲馳萬里﹐卹軍不染一塵﹔火攻泉州衛指揮楊棟﹐殫繕器之精心﹐極料敵之能事﹔福州兵備道聽用左衛指揮雍鑾﹐五兵盤錯咸宜﹐一旅幹城堪寄﹔福州中衛掌印指揮田榖登﹐偉貌具有淸修﹐知兵亦復愛士﹔漳州衛掌印指揮王應選﹐矢心不染不欺﹐治軍有恩有體﹔崇武所署印千戶朱康憲﹐壯志平吞鯨浪﹐實心不狃燕安﹔標下效勞汀州衛千戶劉輔國﹐風波不避﹔旗牌官福州右衛百戶黃杓﹐志節不羣﹔標下左營守備吳獻奎﹑後營守備劉俊﹐督兵守禦﹐各殫辛勞﹔造船把總李國斌﹑陳士英﹐繕治樓櫓﹐飽飧風露﹕已上各弁﹐皆兵之所備而賊不敢至焉者也。又原任中路遊擊今升廣東香山參將楊元﹐礪操始終如一﹐推恩甘苦必周﹐募士不惜私財﹐練軍皆堪蹈海﹔處弱能彊﹐擊多用少﹔原任旗鼓守備今升本省都司僉書陳其蘊﹐開張澑亮﹐貫串沈深﹐提桴則風雷合變﹐執訊則閶闔披丹﹐績耀旌旗﹐駕移輕熟﹕二官𨿽經升任﹐勞在汛內﹐亦當並敍。

又訪得興化前左營把總朱悌﹐其年已憊﹐其欲彌深﹐日惟鍼削之是求﹐不知廉隅爲何物。一﹑本官以星卜雜流﹐幸通仕籍﹐驕貪無忌﹐逐月兵糧﹐每兵克銀五分﹐名爲公費﹐用旗手王徳﹑鄭福等催取過送﹔哨官華國﹑王文遺等證。一﹑補哨官勒拜見禮每名十兩﹑程席儀八兩﹐任管班李元﹑婁文傑﹑門子陳應龍﹑龔祥催取過付﹐哨官朱守成等證。一﹑本官買閒冒頂曠兵﹕前營則有陳徳﹑陳祿﹑王一龍﹑劉春﹑吳吉﹑廖元﹑林一升﹑楊應科﹑郭同﹑郭章﹐右營則有陳懷﹑林榮﹑傅華﹑鄭揚﹑朱福﹑林光﹑郭淸﹑黃龍﹑林元﹑龔武﹑鄭寶等﹐月糧當堂對半均分﹔楊加寧張進李琦等證。一﹑本官放散新兵七年三﹑六﹑七三个月分糧銀﹐借口使費﹐盡包入己﹐計土浙兵八十名﹐得贓一百七十餘兩﹔薛斌﹑李琦﹑張諭哨官黃應捷﹑王汝義等證。一﹑彊占營兵黃珊卽林朝選女﹐已受聘定與吳春元家人吳朝乘爲妻﹐謀令營兵陳祿﹑陳徳哄占爲妾﹐被朝乘告道行縣審斷退還案證。一﹑本官不能戢兵﹐乘月糧未到﹐鼓煽梟兵楊京﹑陳淋﹑吳富﹑張曾等哄入縣堂﹐挾討無忌﹐經臣提各兵捆責。此一弁者﹐垂暮庸材﹐旣殊識途之馬﹐嗜膻穢質﹐還同升木之猱﹐所當革職示懲者也。

陸鰲營守備秦斌﹑獲賊亦著微勤﹐染指遂幹物議﹐借公成陋﹐引退飾非。一﹑本官在任散糧七次﹐營兵三百九十一名﹐每名月糧除去舊規外﹐通同書識林朗等捏名科派﹐一兵約一﹑二錢不等﹔告案證。一﹑本官將前總傅元功七年盤獲陳可明等不明船三隻變價十兩三錢﹐侵匿不解﹐致扣各兵糧還庫﹔各兵告案證。一﹑春操祭旗﹐額有公費二兩﹐在事故兵內算除﹐本官同林朗另以各兵應分胙爲名﹐每名扣銀二分﹐告案證。一﹑本官名曰革去陋規﹐仍同林朗貓鼠派各兵斂銀二十四兩﹐造制彩軸等項祝壽﹐朗又將本官前退出陋規銀十二兩﹐假名爲本官立石頌徳﹐侵匿入己﹐經府審實﹐將朗擬配結訖。此一弁者﹐神則首鼠不振﹐鼻爲營蠹所牽﹐敗絮旣彰﹐窮鼯莫展﹐所當革任回籍者。伏乞敕下兵部﹐再加查核﹐如果臣言不謬﹐將鄭芝龍等分別擢用﹐朱悌等照例處分﹐功過明而將吏奮矣等因。

崇禎九年二月初四日奉聖旨﹕兵部知道﹐欽此。欽遵抄出到部﹐送司案呈到部﹐除鄭芝龍等附簿紀錄﹑內髙應嶽近該南京兵科等科署科事南京吏科給事中戈允禮等拾遺題參不槪錄外﹐看得﹕把總朱悌﹐衰年多欲﹐贓據已彰﹐妄庇營兵﹐占娶聘女﹐且以月糧未到﹐縱梟兵哄入縣堂﹐何漫無紀律也﹖守備秦斌﹐貓鼠同眠﹐蠅膻無饜﹐祝壽頌徳﹐飾詐遂非﹐𨿽前有微勤﹐而物議難逭﹐並應革職回籍﹐以警官邪者也。旣經具題前來﹐相應覆請﹐合候命下﹐將朱悌﹑秦斌俱革職回籍﹐查系流官。崇禎九年三月十六日﹐郎中王升﹑員外郎包鳳起﹑王驥。

兵部爲倭警屢聞等事﹐職方淸吏司案呈奉本部送兵科抄出該本部覆福建巡撫沈題前事等因﹐崇禎九年四月初二日奉聖旨﹕朱悌﹑秦斌俱���職回籍﹐欽此。欽遵抄出到部﹐送﹝下缺﹞。

——錄自「明淸史料乙編」第八本七一三～七一四頁。

海寇劉香殘稿一

﹝上缺﹞作梗海上﹐荼毒三省﹐肆張﹝約缺九字﹞條羈。粵道將更稔貫盈之﹝約缺八字﹞所共憤﹐而動﹝約缺二十餘字﹞之師﹐已先潛於粵海。此蓋撫院沈���張撻伐﹐預籌而鼓將士之忠奮﹔前按院��星計周搜簡﹐著勝而作敵愾之聲靈﹔本�����臣慮切澄淸﹐攬轡而神萬全之妙﹔��道施邦曜苦心桑土﹐預急衣袽﹐遵奉兩��略﹐調發澄遊精銳﹐以守備袁徳領本遊���撥銅玄哨官莊應春﹑陳輝﹑林毅��������一十二隻﹐俱著袁徳統領�������﹐又押香之母置之軍前﹐餌賊會■﹝舟宗﹞南下。於四月初八日﹐在田尾遠洋﹐與香鏖戰。幸天助順﹐無不人奮捐軀﹐士爭冒刃。香勢窮力促﹐縱火自焚﹐羣鯢半�於燎焰﹐餘孽多溺於洪波。此誠東南血戰第一奇捷也。迨奏凱報功﹐袁徳總哨﹐計先後擒夷賊一百六十八名﹐內釋放被擄六十�������倪世耀總哨捕兵生擒賊��������﹐殺死賊眾六名﹐擒獲紅毛番二名﹐並各獲刀銃等器。據府館開報﹐俱確不爽者。諸將卒戮力用命﹐俘獲累累﹐此皆仰仗皇威丕鬯窽﹐而繇兩�早計而定必殲之策﹐當機而發長勝之兵﹐與巡�道徐應秋﹑前道施邦耀畫必中規﹐算皆導﹐督率鼓舞之所致也。斯時給糧糈﹑備軍需者﹐署府事推官彭管龍溪縣知縣�����縣知縣餘日新﹑海澄縣知縣金��。����﹑�中調度者﹐海防同知陳世熙。至南路副總兵髙應嶽﹑彭湖遊擊王尙忠﹐聲援海上﹐均應紀錄。嗣後五月初三夜﹐又有巨憝李右凡﹐向�劉香契父﹐久逃呂宋﹐應香趨請﹐率其同黨�扆藻等一十八人而來﹐在甘山外洋。若非銅山寨把總黃斌卿一鼓成擒﹐便與劉香父弟合鼓浪﹐禍將未有已日者。業經撫院�������賢等四犯﹐再覆定奪﹐亦應��������者。此漳將先後陣斬搜剿功次之實數也。若泉將之功次﹐聽興泉道勘敍等因。

又準分巡興泉道關稱﹕據泉州府回稱﹕該本府知府孫朝讓會同海防同知陳夢珠看得﹕香魁桀�﹐蹂躪三省﹐諸文武將吏﹐無不咸期殲滅﹐以紓聖明南顧之憂。故奉旨入廣﹐�������運籌帷幄﹐集厚大師旅﹐�������玅用。按院張應星命將方略﹐威武奮揚﹐海道徐應秋選將調兵﹐造艦制器﹐興泉道曾櫻繕徵剿之策﹐升任漳南道施邦曜預固戰之謀﹐布政使王道元﹑按察使盧洪珪﹑兵備道右布政使張�麟﹑屯鹽道參議章自炳﹑福寧守道參政陸鏊﹑署福寧巡道參議鄒忠胤宣力分猷﹐贊勷王事﹐是爲命世眞才﹐允稱一時韓範。維時防館奉令��������幾於力疾盡瘁﹐本府通判��������聯芳曁晉江知縣戈簡﹑同安知縣熊汝霖﹑南安知縣周官﹑惠安知縣楊秀獬﹐或計兵餉﹐或募漁船﹐謀斷相成於共濟﹐醪纊素洽乎��。泉南遊擊張永產精選貔貅之士﹐用伸撻��威﹐是以一鼓而收田尾之捷。其它如總兵裴希度﹑副總兵髙應嶽﹑彭湖遊擊王尙忠﹑水標遊擊陳錡﹑都司李當瑞與沿海府縣撫�標下中軍備總��之功績﹐原疏臚列已悉﹐無庸卑職贅及也。��闡揚戮力之武臣﹐則主將鄭芝龍英風貫日﹐豪气淩雲﹐數組風雲變幻﹐胸蟠甲兵縱橫。遇香魁於田尾洋﹐號令奮發。有守備陳��戈心雄﹐睹元凶之艘而首攖其鋒﹐臨敵膽壯﹐��伍之眾而齊擊其銳﹔守備朱華﹑都司鄭釆﹑把總林輝瑜﹐豹音長知合變﹐龍劍預識雌雄﹔哨官翁魁﹑林升﹑謝悟﹑徐徳﹑李一�﹑蔡山�﹑親丁��﹐勇往直前﹐矢石不避﹐同�進擊﹐使香魁�不得逸脫﹐放火自焚﹐而擒獲余雒﹑陳世瑛﹑林先生﹑陳謙六者﹐此其首衝也。有名色把總歐奇﹑倪世耀﹐膂力兼人﹐技能出眾﹔哨官林仙��榮等﹐機藝精熟﹐有進無退﹐以與陳鵬相��者﹐此其同首衝也。有把總蘇成﹐心急前驅﹐知有香不知有身﹐被傷立斃﹔哨官陳榮春憤焉奮勇以剿者﹐此其副衝也。有實授守�郭熺﹐諳熟海�機宜﹐善調軍中甘苦﹐𨿽業經謝事﹐�香魁橫行﹐自備糧糈﹐以成厥功者﹐此其同副衝也。有名色守備陳順﹑林顯忠﹑實授守備張梧﹐心切請纓﹐膽期掃穴﹔哨官吳良視賊如飴﹐駢��呼﹐指戈環向﹐致其自焚者﹐此再副衝也。至於分道截衝者﹐有實授守備陳秀﹑林宏﹑胡美﹑陳經武﹑陳豹﹑林習山﹑袁徳等﹐名色守備陳麟﹑吳華﹑陳盛宇﹑千總楊耿﹑把總�巳觀﹑林挺彰﹐皆志勵鬥鷄﹐心馳搏虎﹔哨官鄭����成﹑陳徳﹑王策﹑洪正﹑鄭策﹑丘新﹑周華﹑曾敬﹑王興﹑梁貴﹑何成﹑吳玉﹑邵亨泰﹑黃升﹑陳望正﹑程端﹑黃棟﹑陳浦﹑丘雄﹑陳化﹑蔡懋﹑王澄﹑戴衝﹑李明﹑李績﹑陳元﹑王奇﹑季承義﹑謝旭等﹐謀勇俱足﹐巧力兼全﹔聽用把總張耀武﹑興泉道中軍張軾﹑效用官顏伯﹑顏仲﹑方機﹑王貴﹑陳振淸﹑林宇﹑黃文﹑陳定﹑陳周﹑楊賡﹑林進﹑王爵﹑李際平﹑陳佑﹑謝卽安﹑陳一臣﹑李瑞﹑陳益寶﹐兼同波濤﹐劻勷戰鬥﹐與主將��紀黃�毅然﹐挺身矢石﹐手戮數賊﹔及漁民髙良等三百三十二名﹐犁焚賊艘二十餘只﹐奪獲賊船一十一隻﹐生擒賊黨一百四十七名﹐斬級六百二十二顆﹐救回被擄一百三十九名口﹐此皆功績昭彰﹐相應分別優敍者也。所可矜者﹐把總蘇成﹑哨官周徳﹑與陣亡官兵共一百一十九員名﹐均當分別從優恩卹﹐�慰忠魂於旣�﹐而益勵士气於方來矣。並將陣亡重輕傷官兵姓名造冊具詳間﹐又蒙本道牌催搜剿再捷有功員役勘敍等因。

蒙此﹐又該本府會同海防官查得南剿一役﹐香寇受滅奏捷之功﹐業已詳陳矣。然前矛尢須後勁﹐其再捷功次﹐更有不可容泯者。查自四月初八日田尾剿香﹐逸黨潛竄﹐殲滅正在俄頃﹐若不一時芟除﹐異日復蔓延碧波中間﹐海將何時奏廓淸乎﹖時鄭副總戎未敢遂歌凱旋﹐仍計議追逐。於十一日﹐再自小貓�發舟師﹐開駕至鹽州海洋﹐陡遇賊船三十餘只。但見星散零落﹐遊魂釜中﹐換大船﹐坐小船﹐隨波上下﹐只有退走之策﹐竟無反噬之謀。鄭副總戎號令舟中云﹔今日我船巨大﹐彼船纖小﹐若可擒斬者乘勝斬﹐若勢不可逾越擒斬﹐則衝沈於海。總之﹐毋使逸脫也。於是郭芝葵部下陳浦﹐勇略素抱﹐自無凶寇﹐出入對壘而不顧﹐冒刃血戰而甘�。�與劉香戰勝於白鴿門﹐再勝於廣河江口。初八�﹐田尾先已奏捷。今日追擒餘黨﹐衝犁賊哨一隻﹐賊眾跳水莫計。且其人前在料羅剿夷首功﹐眼傷可錄者。又有哨官吳玉﹐廣河攻寇﹐臨陣有先登之膽﹐北徵擒賊﹐搜剿多擄縶之功。初八日﹐田尾擒獲卯捨老等解報。今日又督捕盜陳欽等再斬賊首四名。其人亦剿夷有功者也。仍與把總鄭彩﹑林習山﹑楊耿等﹑哨官方榮﹑謝悟等﹐雄�素著﹐亦經剿夷蒙賞加級者。��������船隻﹐駢力爭先﹐乘勢犁沈賊哨一十二隻﹐賊夥器仗沈沒於外洋風濤之中。其斬獲不可勝紀。斯日也﹐賊惟亟遁﹐我惟亟追。殘黨之魄旣落﹐破竹之勢難堪。狗啖與趙四輩安得不俛首受降﹑接踵而至也﹖所有衝犁斬獲官兵功次﹐據陳鵬冊報甚多。謹照冊抄謄呈報等因到道。

該本道參政曾櫻看得﹕劉香𨿽麼■﹝麻上骨下﹞奴隸﹐蹂躪徧於������爲悵﹐粵海幾與天驕無異。田尾之戰﹐一鼓﹝約缺九字﹞滅其醜類﹐直空其巢穴﹐盡拔其根株﹐頃刻解萬民之倒懸。而自泉海出師﹐以至交鋒唱凱﹐先後僅八日﹐與嶽少保收湖湘諸賊無異﹐眞昭代一奇勛哉﹗文武功次﹐昭昭在人耳目間﹐無容掩沒﹐亦無容竄竊。文臣發縱指示者﹐撫院沈猶龍也﹔居恆蒿目恫心﹐無念不爲封疆。時至果斷弗疑﹐決機迅若風霆。搜兵集士﹐繕船治械﹐拮據無愛發膚﹐勤劬不啻萬狀。眞憲邦之吉甫﹐叔季之韓範。��������應星﹐行部溫陵之時﹐正鄭將擊楫誓��������多石畫﹐功當並論。布政王道元﹐措餉於三空四盡之日﹐只手奏士飽馬騰之效﹐勞苦而績髙。原任海道今升兵備參政徐應秋﹑原任漳南分守道今升四川按察使施邦曜﹐或贊襄於帷幄﹐借箸卓有神算﹐或控扼在要害﹐操縱動合機宜﹕以上�臣﹐功亦應並論。本司按察使今升右布政使盧洪珪之正直公忠﹐默褫姦雄之魄﹐各道之文經武緯﹐共殫安攘之籌﹐厥功皆宏偉洪駿﹐所當優論。武臣如原任遊����������但知其智勇超絕﹐善於用兵﹐不��������義烈有國士風﹐故能聞命卽行無難色﹐建旗先登無懼意﹐故能呼吸三軍如一气﹐此方今之虎臣﹐功當首論。裨將有首衝﹑同衝﹑副衝﹑同副衝﹑再副衝﹑分道衝之不同�六等﹐原報極分明。提要而論﹕陳鵬臨陣直搗中堅﹐不擒賊�不休﹐功固極奇﹐特其同船﹐若守備朱華﹑都司鄭彩﹑把總林輝瑜﹑哨官翁魁﹑林升﹑謝悟﹑徐徳﹑石日春﹑林一根﹐固皆應優敍矣。而同衝者實爲右翼﹐副衝者實�����������哨官林仙久﹑把總蘇成﹑哨官����������之同副衝也。報冊稱其欲成首衝之功﹐故疾驅繼進之棹﹐遂犁散香船尾﹐且壞其舵﹔此等心腸與力量﹐皆奇男子也。然非守備陳順﹑張梧與林顯忠等乘銳應急﹐駢舟�進﹐亦不能制香死命﹐則同副衝與再副衝正一體相須者。不但此也﹐香之大頭目實繁有徒。當香困逼時﹐各駕巨艦﹐聯翩四面競奮。我軍在彼旋繞馳突中﹐若非各弁分道鏖戰﹐據命死鬥﹐人人大呼﹐以一當百﹐安能使蜂屯蝟起之梟賊﹐或死��﹐登時銷化無限類﹖則守備陳秀﹑陳麟﹑林宏﹑吳華﹑胡美﹑陳經武﹑陳豹﹑林習山﹑陳盛宇﹑千總楊耿﹑把總王巳觀﹑許澤﹑林挺﹐其功又豈可少乎﹖以上各官﹐皆志在除凶安良﹐力能斷蛟截犀﹐均王國之爪牙﹐公侯之��。�數千人一心﹐如父子兄弟﹐相敬��﹐可愛可敬﹐功應並敍。大約陳鵬功最卓﹐已實升遊擊﹐足酬之矣。郭熺﹑胡美卽次之﹐其才皆可當一面。林宏﹑陳經武﹑吳華﹑陳麟﹑陳豹﹑陳順又次之﹐皆守備之上選。此鄭部人物之大槪。而漳南守備袁徳屢立戰功﹐此番俘斬亦極多。其與泉南鄭彩﹐皆矯矯出羣。然鄭彩已加銜至都司矣。如哨官王策﹑洪正﹑鄭策﹑丘新﹑周華﹑曾敬﹑王興﹑梁貴﹑何成﹑吳玉﹑邵亨泰﹑黃升﹑陳望正﹑程瑞﹑黃棟﹑謝旭﹑丘雄﹑陳化﹑蔡懋﹑王澄﹑戴衝﹑李明﹑李績﹑陳元﹑王奇﹑季成義﹐皆在陣前﹐束兵督船﹐倡眾爭先者。若黃捷以書記從事於鄭將部下有年﹐玆且周旋於矢石之間﹐其智畫又多所補益﹐其姓名亦應並錄。陣亡傷官兵﹐捷報後閩廣督撫及本道俱已加厚卹﹐惟把總蘇成﹐捐軀陷陣﹐實以死成事者﹐應破格贈官﹐以慰忠魂。有崇禎六年剿夷功案可查。各路文武將吏﹐𨿽無戰功﹐亦有可紀者。如泉南遊擊張永產﹐所部猛將精兵多從徵﹐又以堅艦助軍前首衝。文官除知府孫朝讓﹐原未任同知陳夢珠﹑通判葉正蕃﹑推官區聯芳﹑晉江知縣戈簡﹑同安知縣熊汝霖﹑南安知縣周官﹐皆竭蹶以佐公事﹐或調兵食﹐或營船器﹐當並論者也。

再照得田尾之役﹐我師𨿽大捷全勝﹐然戮力於洪濤巨浸之間﹐出萬死而得生﹐勿論瘡痍呻吟之正劇﹐救死扶傷之不暇﹐卽勞苦驚恐﹐不知幾千萬狀。才越三日﹐鄭將復督各將士追剿劉香殘黨於鹽洲海洲﹐各將士亦踴躍從事﹐如朝气之方盈。其時賊船尙三十有餘﹐徒夥尙繁﹐皆披靡不能支﹐斬者三十有六﹐生擒者二﹐奪船�四﹐又犁沈其小哨一十有二﹐救回被擄二十一名﹐其死而溺者尙無算。此非眞以封疆生民爲念﹐又有餘勇可賈﹐安能於大戰方新之後﹐復斬獲累累如此﹖自是以後﹐謝胤﹑趙鏡﹑余寬等相繼就降﹐遂傾心爲我用命﹐未必非此舉有以褫其魄而奪其气﹐眞有廓淸海洋之功。�������陳鵬﹑郭熺﹑胡美﹑陳順﹑陳麟﹑陳經武﹑吳華﹑陳豹﹑楊耿﹑許澤﹑陳秀﹑鄭榮共事者也。此外尙有親兵﹑偵探﹑掌號等官及漁民﹑捕盜等人﹐其姓名臚列在冊中﹐𨿽功次不外田尾一案﹐而各官盡瘁之忠﹐折衝之才﹐至是愈顯﹐應表而出之﹐以服勞人任事之心等因。

又準巡海道關稱﹕據福州府帶管淸軍海防知府吳起龍回稱﹕查勘得劉香倚鯨波爲窟穴﹐聚凶而結■﹝舟宗﹞﹐狂逞數年﹐流突﹝約缺十三字﹞廣河﹐再捷於定海﹐我師俱奏大捷。然夥黨已滅﹐元凶未殲。適值撫院沈猶龍﹑前按院張應星共圖徵討﹐商同守巡兵海司道等官﹐區畫策應﹐及密札兩廣部院熊文燦﹑按院葉紹顒協力夾攻﹐並遣調大將五虎副總兵鄭芝龍﹐會集偏師﹐整頓船器﹐血誓將士﹐決定死戰。至四月初一日﹐本撫院親臨戎陣﹐祕示機略﹐聯絡舟師南下。忽有狗啖﹐昔則附香助逆﹐今則棄香歸順﹐願效軍前偵探。果於初八日賊船圍泊於田尾洋﹐芝龍遂親登船樓﹐號召部將﹐奮力齊擊。指定香寇大船﹐令備總陳鵬等四面攻敵﹐香寇驚忙﹐計難逸脫﹐遂舉火焚船﹐已爲灰燼﹐巨寇隕身﹐而凶黨喪魂。我師大震﹐奪焚賊大鳥船四隻﹐奪獲賊大鳥船一隻﹑小哨船十隻﹐犁焚小哨船二十餘只﹐生擒賊目﹑賊黨共一百四十七名﹐斬級六百二十二顆﹐救回被擄一百三十九名口。不旬日﹐已成大捷。可惜者﹐把總蘇成﹑哨官周徳並捕盜髙捷﹑黃有寧﹑林大寬﹑陳升﹑髙升﹑郭錦﹑丘圍﹑李榮及目兵一百單八名﹐慷慨直前﹐逞身勇戰﹐陣傷立斃﹐忠魂憤激。但香魁已滅﹐夥黨奔竄﹐若縱之兔脫﹐則曰後勢必滋曼。又奉本都院商同司道鎭等官﹐飛檄副總鄭芝龍﹐率備總陳鵬等聯絡寨遊舟師﹐並會遊擊張永產﹑王尙忠﹑副總王嘉勛﹑髙應嶽等﹐各路會集全師﹐於十一日自小貓洋開駕﹐至鹽�海洋﹐陡遇小哨三十餘只。賊望我師﹐不敢應敵﹐遂楊�疾遁。我師乘勢追趕至遠洋﹐被我師巨艦犁沈賊哨通計共一十二隻﹐賊夥並器仗俱沈沒沈於外洋風濤之中﹐不可勝數。又奪獲■﹝穩﹐舟代禾﹞底等船四隻﹐���������老湯﹑阿二二名﹐陣斬首級三十顆﹐賊婦二口﹐救回被擄二十一名。陣亡目兵陳富﹑陳貴﹐重傷舵工朱振﹑繚手陳福﹑兵李賢﹑方福。迄於今﹐大■﹝舟宗﹞已殲﹐小寇星殘﹐尙候整師北上﹐盡圖剿滅﹐明淸海宇。業經奉旨查勘匯敍。本府請就文武功次而一一臚列之。

伏遇聖明在上﹐天威遠震於華夷﹐部樞在佐﹐機籌妙運於山海﹐快睹妖氛殲滅﹐海波不揚。若夫撫院沈猶龍﹐以元老臨戎﹐遣將調師﹐建策設奇﹐勞苦百倍﹐累年搶攘﹐一旦淸夷﹔按院張應星﹐以靑驄按部﹐察吏治兵﹐指示機宜﹐玅有成畫﹐敷布恩威﹐普沐士卒﹐皆戡亂之元勛﹐文徳與武功彰明較著者也。當夷寇交訌之日﹐閩﹑粵互危之際﹐巡防保障於一方﹐汛守捍衛於萬里﹐不特有選將馭兵之才﹐亦且有扶危奠安之績者﹐則巡海道副使徐應秋﹑興�道參政曾櫻﹑漳南道參政施邦曜﹑兵備道右布政使張天麟﹑按察使盧洪珪﹑分守福寧道參議陸鍪之勛猷最著也。庫帑當匱乏之候﹐荷戈得宿飽之歡﹐賫餉給糧﹐投醪享士﹐則左布政使王道元﹑糧餉道參議鄒忠胤﹑屯鹽道參議章自炳之勤勞特懋也。行陣之中﹐如副總鄭芝龍﹐身登船樓﹐手持兵刃﹐督率參遊備總﹐若貔貅百萬之雄﹐有虎旅千羣之勢﹐施令約信而嚴明﹐運�微妙而莫測﹐精神可質鬼明﹐忠悃垂諸日月﹐是誠蕩寇�勛。至其首衝則署遊擊守備陳鵬﹐雄威可當八面﹐義勇足冠三軍﹐當陣身先士卒﹐奪獲擒斬多功﹐實爲次之。論同衝﹐則把總歐奇﹑倪世耀﹔論副衝﹐則把總蘇成﹑郭熺﹑陳順﹑林顯忠﹔論分道截衝﹐則把總陳秀﹑陳麟﹑林宏﹑吳華﹑胡美﹑陳經武﹑陳豹﹑林習山﹑陳盛宇﹑楊耿﹑王已觀﹑袁徳﹑林輝瑜﹑林挺彰﹑鄭彩﹑朱華﹑本標下聽用把總張耀武﹑興泉道中軍把總張軾及哨官鄭成﹑許澤﹑張梧﹑陳榮春﹑何�﹑吳良﹑林仙久﹑李一根﹑翁魁﹑林升﹑謝悟﹑徐徳﹑石日春﹑陳徳﹑蔡山﹑洪正﹑陳化﹑蔡懋﹑髙隆等與漁民髙良等﹐或衝前鋒﹐或躡後勁﹐或左攻右擊﹐或犁焚船隻﹐或擒斬賊級﹐皆用命之戰士﹐厥功固難泯也。又總鎭裴希度﹐風濤幼習﹐戈戟久練﹐居中調度﹐計出萬全﹐神周四應﹔署福州府同知黃色中﹐造船勞瘁﹐自甘巡汛﹐飛塵莫染﹔泉南遊擊張永產﹑南路副總髙應嶽﹑遊擊王尙忠﹑北路副總王嘉勛﹔分兵四布﹐阨險多備﹐追奔逐北﹐海上長城﹐整戎礪器﹐軍中儀範﹔都司李當瑞﹑僉書倪敏政﹑陳維藩﹐固北門之鎖鑰﹐扶東南之半壁﹔標下游擊祁黃裳﹑贊畫都司安國賢﹑中軍僉書陳其蘊﹑中軍指揮古宗孔﹑郭軻﹑賞功吳正卿﹑親兵把總龍勝﹐隨撫院臨海﹐折衝寓於樽俎﹐禮樂可化兵農﹔寨遊之中﹐如�標統馭欽總李應祥﹑把總歐文全﹑陳國﹑張京等﹐聯絡�師﹐有乘風破浪之能﹐犄角聲援﹐建斬寇焚船之績﹔所宜查敍﹐以備薦揚。火攻指揮楊棟﹑把總傅國才﹑徐世忠﹐整治藥炮﹐精美可嘉﹔造船把總陳士英﹑李國斌﹑顧世臣﹑李廷龍﹐一則有調匠鉆工之勞﹐一則有兼督運料之苦﹐功屬一體﹐例應並敍。建寧府知府帶管淸軍館周昌儒﹑推官解學尹﹑延平府淸軍同知陶崇政﹑泉州府通判葉正蕃﹑推官區聯芳﹑福州府署府事推官劉邦瀾﹑漳州府同知陳世熙﹑署府事推官彭管﹑閩縣知縣張晉徵候官縣知縣趙珽﹑晉江縣知縣戈簡﹑同安縣知縣熊汝霖﹑南安縣知縣周官﹑惠安縣知縣楊秀獬﹑永安縣知縣劉胤﹑龍溪縣知縣汪宗友﹑漳浦縣知縣餘日新﹑海澄縣知縣金汝礪﹐在山者采桅覓料﹐臨海者保城扼險﹐職司�科則徵解兵餉﹐政在讞獄則剖決俘囚﹐皆同心贊助﹐均著勞績﹐故並及之。內劉胤𨿽疏中未及﹐然查其采桅覓料﹐著勞獨多。顧世臣效用海道﹐屢��造﹐或宜一體並敍者也。至於陣亡把總蘇成﹑哨官周徳﹑捕盜髙捷﹑黃有寧﹑林大寬﹑陳升﹑髙升﹑郭錦﹑丘圍﹑李榮﹑目兵一百零八名﹐應請優卹﹐以慰亡魂﹐以勵壯志。本府代庖防館﹐當日𨿽未與其事﹐謹奉�勘﹐隨稽及捲案﹔移會各將﹐聞見頗眞﹐不能不備�其奏捷與再捷情繇。以上各官﹐應獎﹑應賞﹑應加級﹐出自憲裁﹐非本府所敢輕議也等因到道。

該本道參政徐應秋覆勘得﹕閩師海上之捷﹐�劉香�事以來﹐一破之於石尾﹐再破之於定海﹐三破之於廣河﹐四破之於白鴿﹐五破之於大擔﹐六破之於錢澳。將士之勞苦﹐文武之拮據﹐五﹑六年於此矣。而獨無如田尾之捷﹐投元凶於烈焰之中﹐驅鯨鯢於江魚之腹﹐俘斬無數﹐餘黨煙消﹐一省功成﹐而三省��﹐滄溟萬里﹐俱再見太平景色之爲烈也。論者見潛師遠襲﹐鬼神不知﹐明旨方傳﹐渠魁授首﹐以爲奏凱如此之奇之速。而其實七千精銳﹐破浪艅艎﹐皆選於各郡﹐非傳檄可以驟集﹐數萬資糧﹐非叱吒可以猝辦。船則大桅髙至十丈﹐皆采自深山。每一舟料﹐價費至四﹑五百金。器則甲仗山積﹐一銃之重二﹑三千斤﹐火力發可六﹑七里﹐具��盡心力而始能就緒者。而鄭副將又捐資自募漁丁﹐自雇洋船﹐周詳籌算﹐計定後發。至於淩不測之風濤﹐轉戰千里之外﹐遣反間於狡逆﹐誤以毋動之形﹐招徠以離賊黨﹐激賞以鼓軍心﹐不惟大兵�出粵中﹐聲息不傳﹐且內備先修﹐並閩地��不覺。故南粵長驅﹐賊方疑爲狗啖之零■﹝舟宗﹞﹐而百艘排江﹐已喪膽於神兵之��。此誠劇賊罪大惡極﹐應伏靈誅﹐而閩之殫慮嘔心﹐蓋匪朝伊夕也。迨於四月初一日自閩界放洋﹐初八日田尾鏖戰﹐劉香賊眾萬數﹐大小�五十船迎敵。而我師大將有萬死一生之气﹐官兵有一可當百之雄。認定香賊中軍之船﹐首衝﹑副衝﹑次衝一齊鋒集﹐或奮身跳船﹐或當先縱火﹐或前船已與俱�而纏鬥不休﹐或自兵已被砍傷而狠擊愈力。香賊見烈焰四起﹐飛走路�﹐���艙中放火自焚。藥火相逼﹐煩銃亦飛﹐天海爲絳﹐賊始大敗不支。而左總督﹑右衝鋒﹑嗜殺之哨頭﹑演�之謀主﹐俱爲官兵所獲。其膏�被銃而死與赴火墜水﹐不能數計。凡生擒有名倭夷惡賊一百四十七名﹐斬殺首級六百二十二顆﹐救回被擄一百三十九名﹐燒毀奪獲大鳥船共一十一隻﹐又賊船二十四隻。本月十一日﹐追逐於小貓﹐復衝沈奪獲賊船一十七隻﹐擒斬三十�名顆﹐救回被擄二十三名口﹐死屍蔽江。而浮岸逃生者﹐俱被粵兵擒解。其零星殘艇﹐竄入閩海﹐不過五十餘只﹐復爲我兵追剿﹐風鶴皆兵﹐從外洋直走普陀南北麂之間。六月初間﹐賊黨遭颶船破﹐半爲流屍。旋復南走福海。水標截之海外﹐奪回道將﹐追敗之艸嶼。中路寨遊復破之島坵外洋。謝胤﹑趙銃等畏威投順於閩﹐劉鳳父子抱頭乞生於浙。而海上自此嘯聚之片帆絕影﹐商舶﹑魚舟安行無恙矣。總之﹐田尾之一戰﹐其功甚大。而惟有終歲之經營﹐所以有田尾之一戰。當日兵部差官賫明旨到閩才八日﹐而露布已馳﹐則南澳之兵已先出耳。本道��海道﹐身親其事﹐知之最詳。今奉文匯敍﹐謹就其功次而悉指陳焉。

以將領言之﹕五虎副總兵加一級鄭芝龍﹐百戰威名﹐一腔忠義﹐淬雪恥除凶之志﹐冒矢石於波濤﹐奮轟雷掣電之奇﹐擊豺狼而韰粉﹐元功首屬﹐懋賞宜先。若乃率精銳而气吞逆賊﹐一往摧鋒﹐援枹鼓而直搗中堅﹐萬夫羣易﹐則陳鵬首衝爲最﹐歐奇繼之﹐蘇成一船又繼之﹐郭熺﹑陳順﹑張梧等船又繼之。朱華﹑鄭彩﹑林輝瑜﹑翁魁﹑林升﹑謝悟﹑徐徳﹑李一根﹑石��﹑倪世耀﹑藍貴﹑林僊久﹑方榮﹑陳榮春﹑吳良﹑黃山﹑親丁洪鳳等不避死傷﹐左衝右擊。蘇成船爲銃碎﹐揮力狂呼﹐遂遭彈斃﹐尢稱勇烈。林顯忠﹑周徳跳身烈焰﹐膽勇可嘉。此皆衝鋒陷陣﹑奮不顧身者也。郭熺擊碎香賊尾樓﹐復與鄭榮擊敗吳仁鳥船﹔陳麟﹑陳秀﹑蔡山同擊��鳥船﹔林宏﹑吳華同擊陳炳鳥船﹔袁徳自爲一隊﹐揮蔡進福﹑髙隆﹑蘇福﹑周新﹑唐榮﹑陳耀﹑莊應春﹑林毅然奪獲十三捨鳥船﹐斬擄過當﹐而胡美﹑陳經武﹑陳豹﹑林習山﹑陳盛宇﹑楊耿﹑王已觀﹑林挺﹑彰﹑鄭成﹑陳徳等戈鋌攢萃﹐銃炮橫飛﹐海沸山摧﹐賊爲披靡﹕此皆截殺橫擊﹐直探虎穴者也。余若�策﹑洪正﹑鄭策﹑丘新﹑周華﹑曾敬﹑王興﹑梁貴﹑何成﹑吳玉﹑邵�﹑��﹑黃升﹑陳望正﹑程瑞﹑黃棟﹑陳浦﹑丘雄﹑陳化﹑蔡懋﹑王澄﹑戴衝﹑李明﹑李績﹑陳元﹑王奇﹑季承義﹑謝旭﹑顏伯﹑顏仲﹑方機﹑王貴﹑陳振淸﹑林宇﹑黃文﹑陳定﹑陳周﹑楊賡﹑林進﹑王爵﹑李際平﹑陳佑﹑謝卽安﹑陳一臣﹑李瑞﹑陳益寶﹑張耀武﹑許澤等出入波濤﹐戮力格鬥﹐俱有先登�勇﹐宜酬血戰之功。鄭將標下書記黃捷﹐身在行間﹐手刃數賊﹐亦應敍錄有功。目兵與漁民髙良等﹐姓名在冊﹐各應優賞。陣��有寧等一百十九名﹐捐軀赴敵﹐義魄猶生﹐照例優卹﹐以勵死綏。又如纓冠義激﹐張撻伐之聲靈﹐橫海功髙﹐協剿除之籌策﹐課成組練之雄�﹐兼督樓船而下瀨。若南路副總兵髙應嶽﹑泉南遊擊張永產﹑彭湖遊擊王尙忠﹑水標遊擊今被劾陳錡﹐密商戡定﹐����兵機﹐董率偵防﹐竭扞圉於險要﹐撫﹝約缺六字﹞油幕以鷹揚。若原任都司李當瑞﹑僉書今升都司陳維藩﹑僉書倪敏政﹑標下游擊祁黃裳﹑贊畫都司安國賢﹑旗鼓���今升僉書陳其蘊﹑中軍指揮古宗孔﹑郭軻﹐或������������船無分曙���������������傅國才﹝中缺﹞寧道右參政陸鏊���������������忠胤﹑屯鹽道參議今升本省副使章自炳﹐命世雄才﹐知微偉識﹐治軍需而豫飛挽﹐共感投醪﹐握定策以破盈庭﹐尢資借箸﹐擘畫盡師中之祕﹐安攘成閫外之勛﹐並茂勛庸﹐宜加異數。而建寧府推官解學尹﹑泉州府推官區聯芳﹐則查閱軍容﹐徧歷驚濤險島﹔建寧府署淸軍館知府周昌儒﹑永安縣知縣劉胤﹐則采辦桅料﹐身披毒霧濃嵐﹔署福州海防同知黃色中﹑署福州府推官劉邦瀾﹑泉州府通判葉正蕃﹑漳州府同知陳世熙﹑署漳州府事推官彭管﹐則綢繆兵食﹐勞深核餉除戎﹔閩縣知縣張晉徵﹑侯官縣知縣趙珽﹑晉江縣知縣戈簡﹑同安縣知縣熊汝霖﹑南安縣知縣周官﹑惠安縣知縣楊秀獬﹑龍溪縣知縣汪宗友﹑漳浦縣知縣餘日新﹑海澄縣知縣金汝礪﹐則防姦宄而內地加嚴﹐當徵調而應機立辦﹔皆苦同食蓼﹐敍應從優。若本道治艦治兵﹐總完職守﹐督防督剿﹐仰稟機宜﹐未敢靦焉貪天功以�文其屍素也。

總之﹐是役也﹐仰遵廟算﹐全由閣部之指縱﹐特沛明綸﹐遂使潢池之息警。惟是幕府折衝﹐匡時定亂﹐故將吏胥�其威靈﹐文武得抒其謀勇﹐實全仗本撫院沈猶龍籌邊豹略﹐持世鴻猷﹐挽銀河而洗甲﹐威稜八面生寒﹐使紫海兮澄瀾﹐謨烈九天授祕﹐腥消蜃窟﹐名炳麟圖﹔巡按禦史張應星﹐鼎鉞通才﹐風霜峻望﹐攬柱史行驄之轡﹐立築鯨封﹔蜚元戎掣海之旗﹐奠安鱗屋﹐誕敷經濟﹐肇敏戎功﹔巡按禦史應喜�﹐峻釆霜巖﹐英猷嶽峙﹐諮民巖於玉斧﹐計安手奠全閩﹐襄兵本於金韜﹐控馭心勞南紀﹐殫綢繆而廑未雨﹐綜功罪以示平衡﹐克彰丕鬯之皇靈﹐�有酬庸之帝簡﹐又非本道管窺所能贊玄籌於萬一矣。

又據分巡福寧道參議馮起綸關稱﹕覆勘得送寇劉香﹐已爲鄭帥斬魁於田尾﹐搜黨於小貓﹐遺有斧鑕之餘﹐踉蹌奔潰﹐挺而北走。時嚴飭將館﹐皆率舟師﹐遠洋追捕。仍令陸兵協同鄕勇﹐分布扼險﹐以防登犯。於是殘孽知我有備﹐卽往外洋遁浙。玆勘序功次﹐北路𨿽不敢邀擒斬之績﹐而籌劃固圉之勞﹐殊不可泯。職查得北路文職﹐則原任海防同知晏善成﹑福寧州知州兪之泰﹐武職則副將王嘉勛也。旣經福寧道勘覆前來﹐相應並敍﹐以備采擇。

又準福州兵備道帶管巡海道關覆奪回道將事﹐行據福州府呈稱﹕該本府知府吳起龍會同海防同知聶起潛看得﹕劉香鳥合凶殘﹐嘯聚島嶼﹐寨遊有云擾之危﹐人民遭虔劉之毒。而且計畱道將﹐逆我顏行﹐以要招撫。眞天地幻生之魑魅﹐人世未有之窮奇﹐令當事者深抱扼腕﹐圖滅此以朝食也。故八年四月八日之戰﹐當陣交攻﹐元凶火烈如灰飛﹐屍塡巨浪﹐黨類擒斬而莫計﹐血噴長江。我師兩奏大捷﹐小醜星殘﹐延喘分竄﹐遁之遠洋。隨奉撫院沈猶龍及海道徐應秋﹐商同司道鎭共圖聲討賊之義﹐張撻伐之師﹐嚴令各路將及水標遊擊陳錡﹐督率把總許良瀚﹑徐應第﹑歐文全﹑李應祥﹑陳國﹐分布要害﹐枕戈防禦。而賊■﹝舟宗﹞於四月二十六日突入鎭東﹐經徐應第﹑歐文全官兵初擊之石牌﹐二十八日再攻之白犬尾﹑三沙浙界而回﹐已寒羣凶之膽矣。至六月十三﹐北風盛發﹐賊必南來。我以舟師星羅列隊於竿塘﹑白犬﹑觀音澳﹑艸嶼洋之外海﹐據其上風。十五日﹐賊聚竿塘﹐探望我師﹐鳥驚魚潰。密令海壇遊把總李應祥督率哨捕蔡廷選﹑謝家璞船兵從間道直抵蘇澳﹐堅躡賊之後勁。斯時把總徐應第﹑許良瀚﹑歐文全等哨捕﹐眾謀已成﹐官兵思奮﹐一鼓就擒﹐陣犁賊二十餘船﹐沈之大海﹐斬級二百餘顆﹐解以獻俘。奪獲水艍船一隻﹑刀銃器械一百餘件﹑火藥二桶﹑小鐵彈一百五十丸。賊眾敗奔。獨道將一船﹐同相從林信﹑王光天等三十餘人戧出賊■﹝舟宗﹞﹐投我救護。十六日﹐賊遊移於萬安門扇海洋﹐寄泊整兵再戰。我師尋勝追擊。賊被火攻圍困﹐自午至酉﹐炮震天而石如雨﹐焚犁賊船五隻﹐生擒賊目賊黨陳阿尾﹑王三老﹑陳阿治﹑翁贊﹑盧阿妹﹑陳敬川﹑辛華坤﹑吳俊懷﹑林阿閏﹑莊欽野﹑歐尾﹑李六﹑陳四﹑林宗仔﹑曾四﹑蔣廷毓﹑吳全閨﹑遊元﹑劉仕達﹑朱棟仔﹑林榮哥﹐斬級一顆﹐溺死者百餘名。而把總歐文全奮不顧身﹐船器同賊■﹝舟皮﹞俱燼﹐燋頭與爛額倍慘。若非撫院之遠謀﹐與海道之長策﹐及司道鎭之石畫﹐安能策勵將士之血戰用命﹐建此一大奇功也﹖迄於今而香之羽翼謝胤﹑余寬﹑張俊率眾全■﹝舟宗﹞歸順﹐擒賊黨名而來﹐獻投船器數十以入官﹐海宇獲淸寧矣。但此搜剿再捷﹐官兵用命﹐救歸道將﹐殄盡余氛﹐實仗皇威丕振﹐廟略遐宣。謹將當日有功文武大小各官銓次而匯敍之。

其命將誓師﹐運籌給犒﹐則撫院沈猶龍﹔握算如神﹐擘畫尢超七略﹐先機制勝﹐談笑動出萬全﹐旣抒元老壯猷﹐香寇焚棄﹐更鼓三軍用命﹐餘孽掃除﹐頌播粵﹑閩﹐功光社稷。巡海道副使今升淸軍驛傳參政徐應秋﹐慮殷綢戶﹐巡禦圪堞於屹坡﹐令肅團■﹝舟宗﹞﹐指顧使船如使馬﹐賊膽夜寒月帳﹐軍威晝耀風艎﹐借箸勞深﹐澄淸績懋。署海防同知黃色中﹐除戎修器﹐事能措於當機﹔總鎭都督裴希度﹐厲兵防陸﹐拔早備於鎭東﹔而都司僉書歐陽瑞曾﹐密令戒嚴﹐力堵截其登犯。迨四月賊入鎭東﹐一擊於石牌﹐再攻於白犬尾﹐直追三沙浙界﹐以挫折凶鋒。當六�賊突海洋﹐而一犁於竿塘﹐再犁於萬安﹑連盤﹐以救回道將。此時官兵踴躍效命﹐寨遊並力合■﹝舟宗﹞﹐其有功員役﹐亦多人矣。就中如水標遊擊陳錡已經奉旨提問﹐東岐遊把總歐文全見在侯審﹐效用把總張斌已經究革﹐不敢濫敍外﹐乃若追襲長驅﹐先褫羣凶之魄﹐首衝傷臂﹐生縛逆黨之姦﹐除以上緣事諸人﹐則徐應第之功﹐不可沒也。至於分布要害﹐枕戈防禦﹐則海壇遊今署銅山營把總李應祥﹐督兵力奮志勞﹐後勁功��紀﹔小埕寨今調標右營把總許良瀚﹐戰不避於勍敵﹐功實茂於調餱﹔五虎遊把總陳國引兵助陣﹔副中軍把總胡良卿扼險爭奇﹔哨官楊正榮﹑原道﹑髙熺﹑鄭斌﹑李興陳大勝﹑陳大用﹑旗牌官兪漢勛﹑丘上達﹑掌號官盧晟﹑效用官魏應﹑林仕昭﹑陳榮﹑吳華﹑陳首魁﹐或首戧�險﹐冒其前衝﹔或設伏扼要﹐斷其歸路﹔或交攻於鋒鏑﹐而中矢而不驚﹔或奮勇於藥彈﹐火燃須而不避。以上文武各官﹐皆有功於行陣﹐而冠裳藉以援復﹐東南賴以安堵者。���行勘﹐細加詳覆﹐不敢濫﹐亦不敢漏。謹據實銓敍﹐統候裁奪等因呈詳到道。

該本道參政徐應秋覆看得﹕從來海寇之橫﹐不過殺戮土卒﹐慘害生靈﹐卽罪在不赦矣。未敢有蔑視天威﹐拘辱封疆命吏﹐如劉香之恣肆於粵者。田尾一戰﹐元凶伏�﹐��冠莫返﹐大恥未雪﹐香之父弟﹐猶思挾以護身﹐煽誘亡命﹐妄圖再逞﹐海波未�靖也。仗撫院預料殘寇之謀﹐密傳要截之令﹐又徧布昭示﹐諭黨賊能送道將自歸﹐準��其一死。時本道方以海道兼署福兵道事﹐仰承方略﹐鼓舞行間。福屬將總各整飭樓船﹐多方警備。至六月十四日﹐賊船果以遭颶之後﹐結聚而南。竿塘迎擊﹐銃炮橫飛﹐風鶴驚魂﹐一戰卽走﹐被衝犁者二十餘船﹐余亦敗遁東奔﹐不暇相顧。內一船喊投救護﹐我師鼓棹爭前﹐則廣東����康承祖﹑參將張一傑﹐與殺賊來歸之林信﹑王光����������舟來奪﹐血戰護還﹐梟示其極����������以解网﹐成功虎穴﹐復我冠裳﹐����者﹐得泄怒發裂眥之忿﹐而賊從此失其所恃﹐不勝窮蹙﹐爲追師所逼﹐擒者擒﹐斬者斬﹐降者降﹐不閱月而奏蕩平矣。此一役也﹐撫院沈猶龍戡定吁謨﹐恩威互用﹔按院張應星澄淸大略﹐文武稟成﹔皆有韓範威名﹐是以動收奇捷。本道一遵指授﹐未有寸勞。若總鎭裴希度﹐聚�略�﹐�無遺策﹔署海防同知黃色中﹐同心禦侮﹐鞅掌忘疲﹔並應��������今被論陳錡﹐搜剿著勤﹐蹙敵爲﹝約缺八字﹞念其功。總哨各官﹕徐應第﹑許良瀚﹑李應祥﹑兪漢勛﹑胡良卿﹑丘上達﹑楊正榮﹑原道﹑髙�﹑鄭斌﹑李興﹑陳大勝﹑陳大用﹑盧晟﹑魏應﹑林﹝中缺﹞同心戮力﹐血戰之功﹐俱不可泯。鄭將標下書記黃捷﹐身隨戰徵﹐手刃數賊﹐亦應並敍有功。捕舵目兵與調募漁民髙良等﹐從軍滅寇﹐應議賞以激士气。陣亡官兵一百一十七�﹐�敵捐軀﹐俱應議卹。內蘇成應破格贈官﹐以慰幽魂。他如協謀剿賊﹐選眾從戎﹐則南路副總兵髙應嶽﹑北路副將加一級今轉南路副總兵王嘉勛﹑泉南遊擊張永產﹑原任彭湖遊擊王尙忠﹑水標遊擊﹝約缺十字﹞共成犄角之功。而鎭臣裴希度﹐�������靈﹐大力足剪長鯨﹐行軍儼同巨鹿﹔原任都司李當瑞﹑僉書今升都司陳維蕃﹑僉書倪敏政﹑標下游擊祁黃裳﹑贊畫都司安國賢﹑旗皷守備今升僉書陳其蘊﹑中軍指揮古宗孔﹑郭軻﹑賞功官吳正卿﹑火攻指揮楊棟﹑把總徐世忠﹑傅國才﹑造船把總陳士英﹑李國斌﹑親兵守備龍勝﹑海道中軍顧世臣﹑興泉道中軍張軾﹐以上諸員﹐矯矯雄才﹐桓桓將�﹐大則贊襄油幕﹐小則寄領偏師﹐與夫奔走傳宣﹐督造船器﹐靡不盡殫心力﹐競展功能。

至於司道諸臣﹐則漳南分守道參政今升四川按察使施邦曜﹐飭武勵兵﹐決機制勝﹐軍士甘心共命﹐舟航競爾乘風﹔興泉道右參政曾櫻﹐矢志尊王﹐精心定策﹐兵將聯成指臂﹐剿除迅若雷霆﹔巡海道副使今升兵備參政徐應秋﹐忠膽夙披﹐材謀迥異﹐兩地情形熟睹﹐千帆炮弩爭先﹔左布政使王道元﹐苦心措餉﹐按伍輸糧﹐徵卒盡藉飽騰﹐當關總憑調度﹔福州兵備道右布政今升湖廣左布政使張天麟﹐備修武庫﹐旅整羆羆﹐遙添陷陣之功﹐厚集如雲之眾﹔而福寧守道參政陸鏊﹑�道兼署福寧巡道參議今升江西副使鄒忠胤﹑屯鹽道參議今升漳南道副使章自炳﹐競皆竭忱盡智﹐靡不效力抒能﹐猛圖擊楫中流﹐共擬射潮海上。而續到屯鹽道參政金肇元﹑海道副使汪元標﹑福寧道參議馮起綸﹐亦皆共效綢繆之計﹐以爲久遠之圖。乃若查閱兵器﹐則有建寧府推官解學尹﹑泉州府推官區聯芳﹐夙夜奔馳﹐罔辭勞瘁﹔采運船料﹐則有建寧府知府署淸軍館周昌儒﹑永安縣知縣劉胤﹐精敏居先﹐輸將恐後。而署福州海防汀州府同知黃色中﹑泉州府海防同知陳夢珠﹑原任北路海防同知晏善成﹑署福州府事推官劉邦瀾﹑泉州府通判葉正蕃﹑漳州府同知陳世熙﹑署漳州府事推官彭管﹑福寧州知州兪之泰以及閩縣知縣張晉徵﹑侯官縣知縣趙珽﹑晉江縣知縣戈簡﹑同安縣知縣熊汝霖﹑南安縣知縣周官﹑惠安縣知縣縣楊秀獬﹑龍溪縣知縣汪宗友﹑漳浦縣知縣餘日新﹑海澄縣知縣金汝礪﹐或調發之相關﹐或居中而固圉﹐運餉治兵﹐又靡不借資一籌﹐共佐軍政﹐均應一體敍錄。此外又有銅山寨把總黃斌卿﹐能擒香黨李右凡﹑林扆藻等一十八人於甘山外洋﹐漳南道敍述甚明﹐蓋亦偏師之一功也。

至於奪回道將﹐則撫院料窮寇之必來﹐定要截之密計﹐多集將領﹐遠布樓船﹐六月十五﹐竿塘地方﹐賊果南來﹐我師薄之﹐銳气百倍﹐犁沈船隻二十餘﹐內喊救一船﹐卽廣東原任道臣康承祖﹑參將張一傑﹐及從行三十餘眾也。賊猶顧戀﹐意欲來追。再梟其首惡陳勝﹐而賊乃膽落東奔矣。其有功各員﹐可得而銓次者﹕在文臣則有原任海道副使徐應秋﹑署福州海防同知黃色中﹐在武臣則有總鎭斐希度﹑坐營歐陽瑞曾﹐或布令宣威﹐或除戎秣馬﹐戒嚴於陸﹐誓師於海。而水標遊擊陳錡﹐實躬督舟師﹐𨿽經被論﹐勞苦尙存。其餘總哨各官﹐徐應第﹑許良瀚﹑李應祥﹑兪漢勛﹑胡良卿﹑丘上達﹑楊正榮﹑原道﹑髙熺﹑鄭斌﹑李興﹑陳大勝﹑陳大用﹑盧晟﹑魏應﹑林仕昭﹑陳榮﹑吳華﹑陳首魁等﹐或踴躍前茅﹐或爭雄後勁﹐犁船斬獲﹐文武復還﹐尢稱�快﹐相應並敍﹐然此皆分猷宣力者耳。總之﹕提師秉鉞﹐鼓愾而運帷幄之謀﹐按部巡方﹐臨機而示必勝之略﹐則全賴有撫院沈猶龍﹐以韓範之威名﹐兼孫吳之勝算﹐經年造船制器﹐臨事調將選兵﹐功炳旗常﹐機神掌上﹔前按院張應星爲國心堅金石﹐主籌妙洞神明﹐按藉精核糧儲﹐委官徧查軍實﹐風髙驄馬﹐威縛鯨鯢﹔按院應喜臣﹐忠赤﹝欃﹞槍必掃﹐玄機隙漏先綢﹐講求善後事宜﹐奠戢海區逆浪﹐永懷震戒﹐徹底澄淸。夫以兩院之如此忠勤王室﹐捍禦海邦﹐而各司道何敢不輸誠秉令﹐各將領何敢不賈勇先登﹐各羣吏何敢不恪職嚴防﹐各兵卒何敢不捐軀辦賊﹖以故數年之渠魁湮滅﹐三省之瀚海波恬﹐奪已去之道將而雪恥除凶﹐摧復來之醜類而收降歸叛。聖武光昭﹐皇威丕振﹐豈得不一一敍明﹐以仰備稽核乎﹖至職忝列臬司﹐謀疏借箸﹐事總因人﹐原疏得預並敍﹐固未敢妄居尺寸也等因﹐呈詳到臣。

該臣看得﹕閩海被寇者數矣﹐未有若劉香逆惡﹐敢逼挾道將﹐虔劉三省。肆毒已深﹐兼以僞父孽弟﹐滋蔓難圖。𨿽閩師斬捷時聞﹐渠魁授首無日﹐封疆之吏﹐厥有同恥。是以文武諸臣﹐淬精聚神﹐選甲搜乘。六﹑七千之信臣精卒﹐數百號之艨艟巨艦﹐罔不嚴翼供武﹐誓心天地﹐唾手鯨鯢﹐於以上釋聖明南顧之憂者。固已人有同心﹐而實人所莫測。是以方聚米於目中﹐後宣綸於海外。撫臣沈猶龍與按臣張應星﹐密商戡定﹐祕授方略﹐卽遣五虎遊擊今升副總兵鄭芝龍﹐率七千精兵﹐銜枚擊楫。於四月初一日出洋﹐初八日遇香賊於田尾。賊■﹝舟宗﹞蟻聚蜂屯﹐我師熊飛虎奮。環攻鏖戰﹐火發風烈。賊勢不支﹐跳火自焚。而賊之總督﹑衝鋒﹑哨頭﹑謀主﹐俱爲官兵所獲。生擒賊夥一百四十七名﹐斬獲首級六百二十二顆﹐救回被擄一百三十九名﹐燒毀奪獲大小船三十五隻。此田尾之大捷也。復於本月十一日﹐乘勝追逐﹐又遇賊於鹽洲。將士奮揚﹐再賈餘勇。計犁沈奪獲賊船一十七隻﹐斬獲三十二名顆﹐賊婦二口﹐救回被擄二十一名。此小貓之再捷也。至六月間﹐殘黨零■﹝舟宗﹞﹐復走福海﹐爲水標截之外洋﹐敗之艸嶼﹐奪回道將。中路寨遊復破之島坵。賊益窮促﹐如謝胤﹑劉鳳諸人﹐或投順於閩﹐或乞生於浙。海波從此晏然。論前後功次﹐𨿽文武用命﹐要惟仰仗聖天子赫濯威靈﹐閣部淵宏謨畫﹐故得如是其功之奇且快也。

當其時﹐問主將者誰﹖副總鄭芝龍也。以身爲大將而身先士卒﹐親登樓櫓﹐直搗中堅﹐使貔貅爭奮於波濤﹐而鯨鯢立斃於燎焰﹐謀出萬全﹐功當首論。其部則有首衝﹑同衝﹑副衝﹑同副衝﹑再副衝﹑分道衝之分。問誰爲首衝﹖則陷陣摧堅﹐甘心逆賊者﹐原守備今升遊擊陳鵬也。繼而同衝歐奇次之﹐副衝蘇成又次之﹐同副衝郭熺﹑再副衝陳順﹑張梧又次之。其各衝部下﹐若朱華﹑鄭彩﹑林輝瑜﹑翁魁﹑林升﹑謝悟﹑徐徳﹑李一根﹑石日春﹑倪世耀﹑藍貴﹑林仙久﹑方榮﹑陳榮春﹑林顯忠﹑吳良﹑黃山﹑洪鳳等﹐皆其血戰風濤﹐出萬死一生之中﹐如有將令﹐而不知有對壘者也。蘇成船被銃擊﹐尙挺身勍敵﹐遭彈而死﹐深爲可惜。林顯忠﹑周徳志在吞賊﹐身忘烈焰。陳榮春﹑郭熺憤蘇成之死﹐急衝香船﹐犁碎尾樓﹐足見勇烈。若夫分道衝﹐則有鄭榮﹑陳麟﹑陳秀﹑蔡山﹑林宏﹑吳華同擊吳仁﹑李富諸船﹐而胡美﹑陳經武﹑陳豹﹑林習山﹑陳盛宇﹑楊耿﹑王巳觀﹑林挺彰﹑鄭成﹑陳徳﹐皆出奇衝戰﹐藉以合攻者也。若王策﹑洪正﹑鄭策﹑丘新﹑周華﹑曾敬﹑王興﹑梁貴﹑何成﹑吳玉﹑邵亨泰﹑黃升﹑陳望正﹑程瑞﹑黃棟﹑陳浦﹑丘雄﹑陳化﹑蔡懋﹑王澄﹑戴衝﹑李明﹑李績﹑陳元﹑王奇﹑季承義﹑謝旭﹑顏伯﹑顏仲﹑方機﹑王貴﹑陳振淸﹑林宇﹑黃文﹑陳定﹑陳周﹑楊賡﹑林進﹑王爵﹑李際平﹑陳佑﹑謝卽安﹑陳一臣﹑李瑞﹑陳益寶﹑張耀武﹑許澤等﹐皆同心戮力﹐不避危險者也。書記黃捷﹐屢歷戰場﹐手刃數賊﹐功亦可錄。且兵與漁民﹐凡有功者﹐悉載在冊﹐各應優賞。其袁徳自爲一隊﹐揮蔡進福﹑髙隆﹑蘇福﹑周新﹑唐榮﹑陳輝﹑莊應春﹑林毅然﹐奪獲十三捨大鳥船﹐俘斬極多﹐勞績蓋亦難泯。他如南路原任副總兵今回衛髙應嶽﹑北路參將今升南路副總兵王嘉勛﹑泉南遊擊張永產﹑中路遊擊王尙忠﹐各抒長才﹐共成犄角﹔原任都司李當瑞﹑僉書今升都司陳維蕃﹑僉書倪敏政﹑標下游擊今升北路參將祁黃裳﹑贊畫都司安國賢﹑旗皷守備今升僉書陳其蘊﹑中軍指揮古宗孔﹑郭軻﹑賞功吳正卿﹑火攻指揮楊棟﹑把總徐世忠﹑傅國才﹑造船把總陳士英﹑李國斌﹑李廷龍﹑親兵守備龍勝﹑中軍顧世臣﹑張軾等﹐或傳宣號令﹐或制器造船﹐皆夙夜勤勞者也。鎭臣裴希度﹐素以淸嚴自持﹐運籌獨苦﹐能使將士用命﹐坐消海氛。以上諸武臣﹐均當次第優敍。

乃若文臣則有可得而指者﹕守漳南道今升四川按察使施邦曜﹑巡興泉道今升守福寧道右參政曾櫻﹑巡海道今升福兵道右參政徐應秋﹐扼要海防﹐灼機定算﹐設計弭賊﹐振武勵兵﹐調度多方﹐勞苦萬狀﹐其功有足多者。左布政使王道元﹐苦心計餉﹐士卒飽謄﹔按蔡使今升右布政使盧洪珪﹑福州兵備道右布政今升湖廣左布政使張天麟﹑守福寧道參政陸鏊﹑糧道兼署巡福寧道參議今升江西副使鄒忠胤﹑屯鹽道參議升守漳南道副使章自炳﹐或贊襄機謀﹐或彈壓固圉﹐卒致窮凶殲滅﹐瀚海波澄﹐亟宜並敍﹐以鼓勞臣。而續到屯鹽道參政金肇元﹑海道副使汪元標﹑福寧道參政馮起綸﹐績在善後﹐功成鞏固。若建寧府推官解學尹﹑泉州府推官區聯芳﹐查點船器﹐催督將士﹐親歷風波﹐勤勞尢甚。建寧府知府署淸軍館周昌儒﹑汀州府同知署福州海防黃色中﹑泉州府海防同知陳夢珠﹑原任北路海防同知晏善成﹑署福州府事推官劉邦瀾﹑泉州府通判葉正蕃﹑漳州府同知陳世熙﹑署漳州府事推官彭管﹑福寧州知州兪之泰﹑及閩縣知縣張晉徵﹑侯官縣知縣趙珽﹑晉江縣知縣戈簡﹑同安縣知縣熊汝霖﹑南安縣知縣周官﹑惠安縣知縣楊秀獬﹑龍溪縣知縣汪宗友﹑漳浦縣知縣餘日新﹑海澄縣知縣金汝礪﹑永安縣知縣劉胤﹐皆殫心劻勷﹐竭蹶任事﹐共平蜃气﹐各著鴻猷﹐均應一並敍錄。外此則甘山外洋生擒劉香僞父李右凡等一十八人﹐其功在銅山寨把總黃斌卿也。

至於奪回原任廣東道臣康承祖﹑參將張�傑及從行三十餘眾﹐並擊沈賊船二十餘只﹐斬其首惡陳勝﹐餘賊則滅迹東遁矣。是役也﹐以文臣之功言之﹐則有原任海道徐應秋﹑署福州海防同知黃色中﹑或密傳祕策﹐或整備軍需﹔以武臣之功言之﹐則有總兵斐希度及坐營歐陽瑞曾﹐或預壯聲援﹐或勵兵扼防﹐而水標遊擊陳錡﹐親督搜剿﹐𨿽經論劾﹐功罪自不相掩。其餘總哨各官徐應第﹑許良瀚﹑李應祥﹑兪漢勛﹑胡良卿﹑丘上達﹑楊正榮﹑原道﹑髙熺﹑鄭斌﹑李興﹑陳大勝﹑陳大用﹑盧晟﹑魏應﹑林仕昭﹑陳榮﹑吳華﹑陳首魁等﹐則皆�勝當前﹐死傷不避者﹐均當一體並錄﹐以勵後效者也。

以上文武諸臣﹐各殫謀猷﹐並抒忠勇。然總之﹐皆撫臣沈猶龍制勝師中﹐風雷同號令之馳﹐多算勝人﹐日月洗妖氛之气﹔前按臣張應星﹐談兵決策﹐霖霖齒帶冰霜﹐肅法申嚴﹐赫赫威搖山嶽﹔功懋懋賞﹐國有典彜﹐非臣所敢擅擬也。若把總蘇成﹐捐軀陷陣﹐轉戰不休﹐以死殉敵﹐應破格贈官﹐以慰忠魂。他如哨官﹑��﹑目兵等﹐均能以身殉難﹐例應分別賞卹﹐此又聖朝浩蕩之恩矣。再照鎭臣斐希度﹐數載任勞﹐玆報病故﹐功不可泯﹐例應並敍。除將有功員役並死傷名數另冊報部查核外﹐相應具題﹐伏乞敕下兵部復議﹐上請行臣遵照施行等因。

崇禎十年正月初一日奉聖旨﹕該部核議具奏﹐欽此。捲查先該福建巡按路振飛題爲海戰全勝﹑飛報大捷﹑以慰聖懷事內稱﹕看得劉香�﹑嘯海有日矣﹐於崇禎五年十月內﹐肆螳臂之怒﹐直逼小埕﹑定海內地﹐欲與鄭芝龍決勝。維時勢實狂逞﹐幸文武諸臣﹐同心戮力﹐焚賊大艦四隻﹐賊眾焚溺者千計﹐生擒四十二人。𨿽諸臣自靖之微勞﹐誠亦年來海上之快事。臣奉旨查明具奏﹐敢不仰體皇上注念海徼無功不錄之聖意乎﹖除福州府降級同知沈嗣振料理船隻﹐頗效勤勞﹐居官實多指摘﹐已經臣論劾外﹐今請一一而敍之。

撫臣鄒維璉﹐胸富甲兵﹐謀裕樽俎﹐當寇警之初聞﹐卽單騎就道﹐身先士卒﹐而又知人善任﹐不掣其成﹐發縱之功足紀﹐優異之典宜隆。前按臣劉調羹﹐協謀商確﹐鼓舞將吏﹐一時寨遊﹐倍加震懾﹐實藉激揚之力﹐有足多者﹐均當優異。巡海道參政潘融春﹐籌海獨肩其任﹐謀斷適中機宜﹔若左布政使﹝缺二字﹞修﹑右布政使桂紹龍﹑升任督理糧餉道副使王敬錫﹑按察使申紹芳﹑分守福寧道參政吳道昌﹑升任福州兵備道按察使沈萃禎﹑分守漳南道參政施邦曜﹑分巡興泉道參政曾櫻﹑分巡福寧道僉事鄒忠胤﹐或輸餉宣勞﹐或協謀借箸﹐或彈壓各路以固圉﹐計功論賞﹐自不容後。至於連江縣知縣於可舉﹐挺身擊賊﹐力保孤城﹐勞績��難泯。他如武臣﹐則又有可紀者矣。總兵魯應魁﹐當薪膽之餘﹐矢收楡效﹐馳守鎭東﹐調度不遺餘力﹐以故將領士卒﹐莫不委命元戎﹐坐收勝算。若夫遊擊鄭芝龍﹑守備鄭芝虎﹐滿腔忠憤﹐誓不與賊俱生﹐因而親冒艱險﹐奮然不顧﹐此爲軍之冠而功之首。把總龍勝﹐以少擊眾﹐勇往直前﹔卽備總若胡美﹑陳豹﹑陳鵬﹑歐奇﹑郭熺﹑陳經武﹑王巳觀﹑周日昭﹑安國賢﹑陳其蘊諸人﹐以及都司李�瑞﹑北路參將宗餘蔭﹑標下游擊王嘉勛﹑水標遊擊張超﹑標下中軍吳正卿﹑古宗孔﹑郭軻﹑雍鑾﹑備總傅國才﹑徐世忠﹐就中衝鋒破敵﹐與馳驅戎行﹑並效一臂之力者﹐當日勞績﹐固自不同﹐而效用之心則一﹐臣不敢掩而不錄﹐亦不敢濫有所指。分別升賞﹐一惟聖裁。其死事把總周朝京﹐並損折目兵﹐亟用賞卹﹐以慰幽魂。內如總兵魯應魁﹐先奉有降級戴罪之明旨﹐顧玆功績﹐似宜�徼聖恩﹐俾得功過相準﹐以蓋前愆﹐以作其气﹐要非臣所敢必也。乃若凶渠劉香仔﹐自閩戰敗﹐竄匿粵東﹐復於本年二月二十六日﹐爲遊擊鄭芝龍等率舟師戰克於廣河﹐業經疏報。今餘殘喘﹐想撫鎭道將自有方略﹐不難滅此朝食﹐無復貽皇上南顧憂矣。臣因奉並著查奏之旨﹐謹據實而悉陳之。�經該司詳勘前來﹐相應具題﹐伏乞敕下該部復議上請施行等因。崇禎六年七月二十六日奉聖旨﹕該部知道﹐欽此。

又該福建巡撫沈猶龍爲恭報官兵用命﹑血戰擒斬賊魁﹑奪獲船器事內稱﹕看得劉賊發難以來﹐戰經數年﹐禍延三省。臣受事時﹐賊方徜徉粵海﹐睥睨閩之銅山﹑中左。隨檄泉﹑漳道將備禦嚴毖﹐遣賊所最忌之五虎遊擊鄭芝龍前往中左﹐整船繕械﹐以防大舉。凡兩月﹐戰具始備。適李國助等倒戈就降﹐芝龍諭使擊賊之效。泉南遊擊張永產分師戰守﹐布置方畢﹐賊果於四月二十四日五鼓﹐駕船百餘號﹐襲至浯嶼外洋。興泉道參政曾櫻﹐已先遣把總郭熺等扼據上游。銃號一發﹐陳鵬﹑林宏等督率李國助等船奮兵急上﹐連■﹝舟宗﹞橫擊。張永產駕艇歷陣﹐鄭芝龍麾部將吳華等冒死直前﹐督戰甚力。諸將或首衝﹐或夾擊﹐或疊進互援。李國助等聞令﹐爭先陷陣死鬥。自辰至申﹐鏖戰良久﹐天日俱昏﹐海水倒立。衝犁攻打之際﹐奪船五隻﹐生擒賊魁余阿二等七十六名﹐陣斬首級八顆﹐獲軍器一百八十餘件﹐救回被擄五十九名﹐沈船十餘只﹐銃彈斃死﹑溺死賊夥無算。賊始望風奔潰。是役也﹐鄭芝龍兩月整搠﹐百費權謀﹐實有深心﹐早握勝算。道臣曾櫻經時戒備﹐扼險當關。賊已聞風膽落。遊擊張永產應變出奇﹐揮戈橫海﹐益皷貔貅之气。諸將冒險摧鋒﹐人皆敵愾﹐而又合新附之力﹐用命同仇﹐賊遂不支﹐旣敗於海﹐又謀犯陸。泊船銅山之流澳角﹐傾眾登岸﹐四面進攻。漳南道參政施邦曜﹐號令素嚴﹐備禦甚設﹔副總兵髙應嶽﹐臨機分遣﹐調度密匝﹔把總黃斌卿﹑周之祥﹑方英﹑鄕總林邦培等﹐率兵奮擊﹐各有斬獲。香賊被創﹐狼狽遁粵﹐不可謂非師武臣力。內惟黃斌卿戈船有失﹐臣經行牌議過議賠﹐此舉功頗相當。而鄭芝龍破浪尾追﹐渡粵而返﹐臣已再三申令﹐務求萬全。而文武將吏效謀效勇﹐實迹具在﹐似應分別議旌﹐以作其气也。除傷亡哨目並有功員役﹐另行優卹獎賞及降眾事情另疏奏請外﹐伏乞敕下兵部查覆施行等因。崇禎七年七月二十一日奉聖旨﹕兵部知道﹐欽此。

又該福建巡按路振飛題爲海戰再勝﹑再報大捷﹑以慰聖懷事內稱﹕看得廣河﹑赤崗頭之捷﹐論其戰勝之地則在粵東﹐論其戰勝之功專屬閩將。廣省旣有勘敍之行﹐閩省自不容後者。蓋海寇劉香始狂逞於小埕﹑定海間﹐撫臣鄒維璉親督將領﹐移駐連江﹐敗之於白犬洋。彼卽竄身粵海。而閩中撫鎭司道﹐苦心計議﹐遂檄鄭芝龍等率驍勇追之。糧糗器械﹐無不悉備。兩廣督臣熊文燦﹐則更預於防而熟爲計也。約期會剿﹐摹厲以待。故鄭芝龍等直抵廣河之赤崗頭。小醜驚魂未定﹐勢促計窮。我兵遂得斬獲賊魁崇武七﹑許龍﹑陳瑞善等﹐並夥黨五百餘名﹐首級六百餘顆﹐焚奪烏尾船一十五隻﹐銃斃溺水指又不勝屈。此二月二十六日事也。迨三月二十八日﹐臣巡歷至漳州府﹐據芝龍塘兵報捷﹐隨卽據以疏聞。今承勘敍﹐謹將在事諸臣而悉數之。

若去任撫臣鄒維璉﹐親歷戎行﹐決策窮追﹐遂致將士用命﹐丕著厥功於前﹔見任撫臣沈猶龍﹐威名遠播﹐韜略素嫻﹐行將麼麼潛銷﹐聿觀底定於後﹔前接臣劉調羹﹐攬轡風淸﹐借籌謀偉﹐藉激揚於師中﹐淸氛祲於海上﹔若原任左布政使朱身修﹑分守福寧道右布政使申紹芳﹑巡海道參政潘融春﹑升任福州兵備道按察使沈萃楨﹑分守漳南道參政施邦曜﹑分巡興泉道參政降級曾櫻﹑原任分守福寧道參政吳道昌﹑分巡福寧今升督糧道參議鄒忠胤﹐均有同舟之責﹐各著禦侮之勞。北路海防同知晏善成﹐籌海可當一面﹐殲寇每藉吁謨。至於遊擊鄭芝龍﹑守備鄭芝虎﹐智勇雙優﹐矢石不避﹐旣破敵於閩海﹐復窮追於粵東﹐冒險出死入生﹐擒斬摧枯拉朽﹔原任鎭臣魯應魁﹐輕裘緩帶﹐饒有儒將之風﹐玄算淵謀﹐坐聽凱歌之奏﹔他如陳鵬﹑陳麟﹑郭熺﹑胡美﹑陳順﹑朱華﹑林宏﹑陳經武﹑林察﹑郭芝葵﹑王巳觀﹑陳豹﹑��﹑鄭成﹑張梧﹑鄭彩﹑蔡騏﹑洪正﹑周日昭等﹐奮勇有進無退﹐掃氛戮力同心﹐效命或有不同﹐皆有濟於軍前之緩急者。是役也﹐論功核能﹐臣任其責﹐懋功懋賞﹐恩出聖裁。外此﹐臣則不敢濫及矣。除右布政使桂紹龍﹑海防同知沈嗣振﹑吳震元俱經論劾不敍並廣東文武各官應聽彼中另勘外﹐旣經該司具詳前來﹐相應具題﹐伏乞敕下該部覆核﹐�請行臣遵照施行等因。崇禎七年七月二十二日奉聖旨﹕該部知道﹐欽此。

又該福建巡撫沈猶龍題爲閩師粵海再捷﹑據實上報﹑並陳賊倭連■﹝舟宗﹞之狀﹑以謀永結剿局事內稱﹕看得閩將粵海白鴿港功次﹐乃與赤岡功次相繼報聞者也。赤岡一戰﹐賊已大敗。適鄭芝虎乘勝逐北﹐遇颶沈冊﹐賊遂�軻遁去。鄭芝龍復督陳鵬等奮力窮追﹐再戰於雷州白鴿﹐奪焚多船﹐擒斬一百三十九名顆。先經粵督﹑按報敍﹐謂一時橫海之功﹐無出其右﹐誠實錄也。鄭芝龍擊楫除凶﹐不止忍鶺鴒之痛﹐鼓其同仇﹐與百戰餘賊﹐轉鬥蛟龍之窟﹐陳鵬等用命先登﹐摧鋒如拉朽﹐極驍將之能事﹐獨惜鄭芝虎義烈自負﹐水將中最號敢戰﹐遇敵跳蕩鼓舞﹐乘檣如馬﹐飛刃如虹﹐賊望之辟易﹐累戰皆冒死決勝﹐其功最多亦最奇﹐竟與三百餘人﹐一時同葬魚腹﹐死忠如虎﹐可謂不死﹐非他弁偶戰死事者比也。先後戰將功次及贈卹事宜﹐臣從粵督﹑按兩臣具題勘覆之後﹐移查明白﹐相應回奏﹐伏乞敕下兵部核覆施行。崇禎八年四月二十六日奉聖旨﹕兵部知道﹐欽此。

又該福建巡撫沈猶龍題爲廓淸屢廑明旨﹑恭報海寇蕩平﹑以慰聖懷事內稱﹕看得閩海處粵﹑浙之中﹐無賊則已﹐有賊必交受之﹐故戰具日日難弛﹐此勞地也。戰具未修﹐嘗患賊來﹔旣修﹐又患賊不來而終必來。以不來之厝毒愈緩愈重﹐來卽難支。所以賊不來﹐我當往滅香田尾﹐閩禍方紓。至敗寇奔閩﹑奔浙﹐臣逆計於討香之先﹐預令沿海所在﹐結■﹝舟宗﹞以待﹐飄逞歷戰零殲之狀﹐略見於前疏矣。賊遁本爲謀生﹐困斗亦因救死。數月以使﹐賊徒膏刃沈淵之外﹐降者降﹐散者散﹐見存殘落﹐不過劉禎﹑趙鏡等合脇從被虜二千餘人而止耳。盡賊之法﹐不必盡誅﹐惟振兵相逼﹐負固者乃無赦。臣檄陳鵬換整舟師﹐將入浙境﹐而趙鏡已擒劉黨二十餘名﹐與郭新等舉眾六百餘人相繼赴閩海迎降於鵬。鵬諮稟道府﹐悉遣其眾﹐畱頭領北徵﹐復抵沙埕﹐而劉禎望風降浙﹐已不及藉手矣。鏡先乞降於鄭芝龍。田尾臨陣﹐鏡一船獨避不戰﹐逡巡至今﹐其畏死之本情也。鏡降而劉禎益孤。浙撫臣諭思恂久駐海上﹐備禦甚嚴。與溫處巡道薛邦瑞密籌厲兵﹐揣向背之勢甚悉。禎如釜魚檻獸﹐欲不歸命不可得。其它不用命之零賊﹐逗𨖻閩海﹐一逆顏行﹐諸將士掩略盡﹐而海上之盜始絕。於今南北鄰海﹐商漁道通﹐只此須臾﹐頗復太�����������霜冰﹐歷稽往事﹐知凡盜起於微而成於蔽。臣方以會哨巡洋責之海弁﹐以詰姦護良責之有司。有無生發﹐海弁五日有報﹐有司按月有報﹐不致因萌成蔓。�旨�稱剿蕩廓淸者﹐庶乎不負�算﹐而閣部指縱之略﹐眞不規規近圖者矣。

遠徵有功將士﹐如五虎副總兵加一級鄭芝龍﹑守備加二級陳鵬﹐皆先後督率師徒者也。並同五虎守備加級郭熺﹑胡美﹑林宏﹑陳經武﹑把總吳華﹑陳順﹑陳麟﹑朱華﹑張梧﹑陳秀﹑洪鳳﹑陳盛宇﹑歐奇﹑林輝瑜﹑黃山﹑林挺彰﹑海澄遊守備加級袁徳﹑定海遊把總王已觀﹑三江營把總林顯忠等﹐境內戰守將士則有南路副總兵加一級髙應嶽﹑泉南遊擊加一級張永產﹑中路遊擊加一級王尙忠﹑臣標下游擊祁黃裳﹑掌印都司陳維藩﹑原任旗皷守備今升都司僉書陳其蘊﹑標下都司僉書安國賢﹑銅山寨把總加二級黃斌卿﹑南日寨把總加二級林察﹑東岐遊把總歐文全﹑定海遊把總徐應第﹑福寧左右營把總李朝煒﹑福寧營把總朱之鼎﹑山遊把總今革職儲夢甲﹑臣標下親兵營把總加一級龍勝﹑標後營把總加一級劉俊﹑標下中軍指揮古宗孔﹑副中軍指揮郭軻﹑效勞千戶加一級劉輔國﹑賞功官吳正卿等。而謫戍鎭海衛茅元儀多陳方略﹐出助家丁﹐其勞並著。至籌兵措餉﹐牧禦兼資﹐則有左布政王道元﹑按察使盧洪珪﹑原任巡海道今升福州兵備道參政���﹑���州兵備道右布政張天麟﹑原任分守漳南道參政施邦曜﹑分巡興泉道參政降級管事曾纓﹑分守福寧道參政陸鏊﹑分守漳南道副使章自炳﹑分巡福寧道參議馮起綸﹑糧餉道參議鄒忠胤等。儲糗造船﹐詰姦保境﹐則署福州府海防汀州府同知黃色中﹑北路海防今升應天府治中晏善成﹑漳州府海防同知陳夢珠﹑福寧州知州兪之泰﹑晉江縣知縣戈簡﹑同安縣知縣熊汝霖﹑侯官縣知縣趙珽﹑福淸縣知縣費道用﹑長樂縣知縣鄭尙友﹑莆田縣知縣曹天錫﹑閩縣知縣張晉徵﹑龍溪縣知縣汪宗友﹑海澄縣知縣金汝礪﹑漳浦縣知縣餘日新﹑連江縣知縣於可舉等。若夫按臣張應星﹐沈機敏斷﹐思患預防﹐周旋戰守之間﹐實多指授之烈。臣以潦倒庸才﹐偶逢機會﹐精疲技竭﹐時親藥餌﹐方有福過災生之慮﹐𨿽勉圖激昂﹐而沈頓難起﹐令尙未敢遽陳於皇上之前﹐謹先報海上底定之狀﹐並乞������������之功﹐其在事文武各官﹝下缺﹞。

——錄自「明淸史料乙編」第七本六八八～七○○頁。

海寇劉香殘稿二

﹝上缺﹞伍。其發回原籍的﹐著該地方有司務分投安插﹐加意撫卹﹐令各安生業﹐永弭釁端。有功文武諸臣﹐該撫按查明議敍。欽此。欽遵抄出到部﹐送司案呈到部﹐擬合就行﹐咨煩照本部題奉明旨內事理﹐卽將劉鳳等八名赦免前罪﹐責令立功自贖﹐楊華等一百二十三名亦準免死﹐應充伍者卽行派撥﹐已經發回原籍者仍著該地方州縣官分投安插﹐務期注意撫卹﹐以杜亂萌。其有功員役﹐細加查核﹐孰首孰從﹐分別明確﹐定限本年三月終旬﹐據實具奏﹐以便覆核施行等因前來。備案仰司照案備奉明旨內事理卽便移行該道﹐將劉鳳等八名赦免前罪﹐責令立功自贖﹐楊華等一百二十三名亦準免死﹐應充伍者卽行派撥﹐已經發回原籍者仍著該地方州縣官分投安插﹐注意撫卹﹐以杜亂萌。其三區有功員役﹐細加查核﹐孰首孰從﹐分別明確﹐定限文到五日內﹐據實具繇該院﹐以憑覆核﹐依限具奏施行等因到司。

奉此﹐遵卽備移該道遵照﹐並查有功員役﹐分別首從﹐移覆轉詳去後。蒙巡按郭禦史案驗前事﹐據溫處道呈稱﹕崇禎九年三月初二日﹐蒙本院憲牌﹐該兵部題覆撫院會同本院題前事﹐奉聖旨﹕劉鳳等八名﹐旣悔罪投誠﹐特準赦免﹐責令立功自贖。楊華等一百二十三名﹐亦準免死﹐酌量派撥﹐以充軍伍。其發回原籍的﹐著該地方有司﹐務分投安插﹐加意撫卹﹐令各安生業﹐永弭釁端。有功文武諸臣﹐該撫按查明議敍﹐欽此。合行遵照。爲此﹐牌行該道欽遵明旨事理﹐卽將劉鳳等八名﹐赦免前罪﹐責令立功自贖。楊華等一百二十三名﹐亦照免死例﹐酌量派撥﹐以充軍伍。如有已經發回原籍者﹐仍令各該有司加意撫卹﹐用普皇恩。至於有功員役﹐逐一查明﹐分別首從﹐據實確詳﹐以憑遵旨覆核題敍﹐毋得遲延混冒未便等因。蒙此﹐又爲前事蒙本院案驗事理行同前因。蒙此﹐又爲前事奉本都院案驗事理﹐奉經備行溫州府遵照去後。今據呈稱﹕蒙此﹐遵照明旨內事理逐一欽遵外﹐所據有功員役﹐該本府知府陳景潞會同帶管海防推官賀久邵看得﹕海寇之爲患也﹐貽禍於閩﹑粵﹐流毒於浙洋﹐十餘年來無寧日矣。幸逢嚴旨會剿﹐𨿽渠魁就戮﹐而餘孽未平。幸本都院親歷三區﹐聿彰天討﹔本巡道薛副使誓師整旅﹐克期掃蕩﹔前守道諸葛右參政兼攝駐溫﹐先有克獲﹔趙參戎董率三軍﹐枕戈待旦﹔備倭孫維翰首督把總王錦﹑指揮陳邦傅等南北分統兵船﹐互相犄角﹔把總李開等率同張士秩等漁船設伏﹐兩路策應﹔把總韋古生等扼險陳兵﹐搜山捉獲﹔曁諸將士勇气奮張﹐人思效命﹐是以賊先膽落﹐遁迹外洋。屬所在有司﹐奉行嚴禁﹐斗粟束薪﹐不許出海﹐賊益坐困﹐食盡計窮﹐屢告乞降。本道猶恐非眞﹐密令孫維翰探視虛實。維翰深悉情形﹐不辭履險﹐卽同王錦﹑姜少偕往﹐曉以恩威﹐示以禍福。劉鳳﹑金世貞等無不瀝血輸誠﹐囚首自縛﹐投命轅門。願行伍者百有餘人﹐願解散歸鄕者千有餘人。並將船隻﹑器械﹐盡令輸納。經委賀推官﹑徐通判﹑羅通判﹑永嘉李知縣﹐一一驗明收訖。隨奉本都院宣諭聖明徳意﹐首惡業已先誅﹐余從許以不殺﹐具疏入告。荷蒙皇上俯允。從此海洋警息﹐數十年積患一旦敉寧﹐童叟復見太平景象。自非賴聖主徳威之遐暢﹐廟堂樽俎之式憑﹔中賴巡撫諭都禦史制勝璇樞﹐伸威薄海﹔巡按郭禦史憲紀嚴明﹐肅淸鯨渤﹔分巡道薛副使終始全籌﹐操縱莫測﹔原任守巡道諸葛右參議﹑許僉事互著先聲﹐作我士气﹔曷克臻此﹖顧院道不世殊勛﹐明廷自有衡鑑﹐萬姓自有口碑﹐在屬吏不敢妄加銓議外﹐爲照除凶靖亂﹐武臣之力爲多。如管參將事副總兵趙應科﹐威振詰戎﹐猷成底定﹐進退必嚴約束﹐張弛動合機宜﹐功應首論。備倭把總孫維翰﹐滿腹弢鈐﹐一腔肝膽﹐蹈危險而不避﹐合剿撫以秉成﹐功亦莫先。南路先鋒王錦﹐雄能撻伐﹐密足綏寧﹐■﹝艸洋﹞蓀一戰﹐焚船奪銃﹐大挫凶鋒﹐收降之役﹐竭盡苦心﹔團練武舉薛邦柱﹐督兵進剿﹐奮勇衝鋒﹐設伏尢多奇策﹔北路先鋒陳邦傅﹐遠涉深洋﹐嚴兵徼敵﹐徵剿之陣當先﹐納款之猷旋著﹔中軍何三捷﹐周旋懃瘁﹐宣達分明﹐制造足利軍需﹐撫納迄成完局﹔標遊中軍把總李開﹐迎敵嘗攖血戰﹐賊中素憚威名﹐剿叛納降﹐綽有餘力﹔標營守備韋古生﹐保彰久著成勞﹐扼險最稱多獲﹐出奇在陸﹐實裨於洋。以上各弁﹐已饒舊績﹐兼以新功﹐當並從優敍﹐用加超擢者也。把總範明望﹐督陣气能摧陷﹐分麾力足擔當﹔把總趙元謙﹐智足邁眾﹐鼓軍能得軍心﹔贊畫何良燾﹐謀能料敵﹐技諳火攻﹔督師鄭允謙﹐船艐整辦﹐器械鮮明﹔把總張士秩﹑總哨王維向﹐戮力當凶﹐協擒巨敵﹔部領陸惟聖﹑程九萬﹐扼守衛洋﹐督策後勁﹔把總趙元燾﹐奮勇攖鋒﹐焚舟奪械﹔聽用指揮魯邦臺﹑陳國章﹐奉命協防﹐隨機應變﹔哨官林炳﹐赴敵當先﹐並力擒斬﹔把總陳於陛﹐策汛巖關﹐隨徵戮力﹔聽用姜少﹑金元亮﹑章應﹐遠涉風濤﹐拮據報命﹔而姜少宣力尢多。以上各弁﹐剿撫兩案﹐並效勤勞﹐所當悉從記錄﹐或行拔用﹐或加獎勸者也。至於把總王濤﹑金重慶﹐才具非常﹔羅萬卷﹑馮士元﹑續孔教﹑張世忠﹑嚴誠﹑顧思義﹐束兵以法﹐各嚴汛警﹐用保無虞﹔旗牌官魯斌等﹐從宣調遣﹐均裨剿撫﹐槪應分別升賚。至哨官鄭伍等以下及捕柁什兵等役﹐均應給賞卹勞。本參冊載已詳﹐職不具悉。他若南洋遊擊吳宣猷﹐往來偵探﹐整兵列艦﹐以備非嘗﹔都司彭天翔﹐制藥造器﹐普給三區﹐以資軍實﹔以至聽用守備朱光渥等﹐隨巡效用﹐夙夜著勞﹔奉憲批查﹐亦應並敍。若夫府職﹐分惟守土﹐責第供儲務足而止﹐並無他效。卽如帶管海防推官賀久邵﹐沈機贊決﹐實襄厥成﹔督糧通判徐中憲﹑總捕通判羅衮及前任海防同知羅之梅﹐各循職掌﹐共矢綢繆﹔曁永嘉等縣知縣﹐信守地方﹐供具無失﹔巡簡劉光祥督造戰船﹐已著成勞﹐亦分所宜﹐此自應聽院道評隲﹐不敢過爲揚詡也等因到道。

據此﹐爲查擒斬劇賊陳老虎等及陳弟老梁﹑石渠等兩案有功官兵﹐另案勘敍移關本司匯敍外﹐今據會剿有功各官﹐行據府廳確核前來。該本道副使薛邦瑞覆看得﹕孽黨之奔浙也﹐毒蟄愈滋﹐餘燼倍熾﹐挾窮啄困斗之勢﹐瓢突內洋﹐非決計力殲﹐則嘯聚日繁﹐糜爛我生靈﹐蹂踐我土地﹐流毒未有量也。仰賴巡撫諭都禦史數載綢繆﹐平時威信﹐將卒激厲有素﹐要害布置多方﹐躬身行間﹐弄寇掌上﹔恭逢巡按郭禦史﹑浙閩情形洞燭﹐安攘安略夙嫻﹐同心折衝﹐全力辦賊﹐時以奇謀祕計﹐密授諸弁﹐屢戰屢捷﹐而賊始膽落﹐坐困南麂矣。乃憲令頻申﹐振兵四逼﹐厲米鹽之禁﹐絕其接濟﹐嚴水陸之防﹐遏其登搶。更百方諜間﹐致其猜嫌攜二。而劉鳳等果懼威悔罪﹐不煩血刃﹐納船籍械﹐自縛投誠。孽寇邀脇從不殺之恩﹐難民獲桑梓室家之樂﹐海波無梗﹐商漁亦歆歆有熙攘之慶矣。是皆兩院仰遵廟算﹐誕敷天威﹐聯三區臂指之形﹐邀七閩袍澤之義﹐振恇怯之積獘﹐褫跋扈之遊魂。八載妖氛﹐兼旬消滅。其一時文武將領﹐捐軀效力﹐誠有不可泯者總師南路﹐則金盤備倭把總孫維翰﹐前鋒則三盤遊把總王錦﹐而標下團練武舉薛邦柱﹑哨總王維向﹑姜少﹑馮忠等實佐之。總師北路﹐則總理通區水陸會剿官兵管溫處參將事副總兵趙應科﹐前鋒則後營都司僉書陳邦傅﹐而管黃華關總哨林炳﹑本道督陣把總範明望﹑參將標下把總趙元謙等實佐之。南北策應﹐則有標遊把總李開﹑飛雲關總哨陸維聖﹑見領中營把總張士秩﹑溫臺洋遊把總程九萬﹑聽用指揮鄭允謙﹑旗牌官魯斌等。造炮制器﹐往來傳宜﹐勤勞歷著﹐則有今任軍門中軍把總彭天翔。督理船器﹐宣令贊謀﹐夙夜靡倦﹐則有本道中軍把總何三捷﹑贊畫官何良燾。陸地協防﹐藏兵扼險﹐則南路有左營把總王濤﹑鎭下關把總顧思義等﹐而統之以協防蒲壯標總陳於陛﹔中路有聽用把總陳國章﹑指揮魯邦臺﹑今革任前營把總續孔教﹑江口總哨張世忠等﹐而統之以原管珠炎營把總羅萬卷﹔北路有蒲岐營把總金重慶﹑右營把總馮士元﹑參將標下隨徵把總趙元燾﹑本道督剿把總嚴誠等﹐而統之以標營把總韋古生。捍禦郡城﹐則有溫臺南洋遊擊吳宣猷曁寧臺把總黃大武﹑潘起龍等。隨本都院巡歷﹐則軍門標下旗牌官何九思占驗徵奇﹐朱光渥﹑許昌祚﹑彭以功等跋涉行伍﹐此皆於降局有功而升賞宜及者也。除南北會剿哨部隊什鄭子玉等冊開外﹐案查其中趙應科﹑孫維翰﹑王錦﹑姜少﹑彭天翔﹑薛邦柱﹑何三捷等﹐始焉厲兵耀武﹐制其死命﹐繼而間其黨羽﹐絕其接濟﹐後則收械納屬﹐安插解散﹐來其帖然無復可虞。終始拮據﹐計圖萬全﹐允爲首功。而吳宣猷﹑陳邦傅﹑林炳﹑王維向﹑李開﹑韋古生﹑陳於陛﹑範明望等﹐或奮力協剿﹐或深入出奇﹐或阨要堵截﹐夙績新勞﹐竭力疆場﹐應一體優敍。其措餉飭芻﹐布政使姚永濟﹑王象晉﹕厲兵核績﹐若升任按察使王敬錫﹑按察使閔謹﹔分兵協剿﹐若升任杭嚴道按察使劉余佑﹑金衢道右參政兼僉事謝玄珧﹔犄角應援﹐若海道僉事許豸﹑紹臺道參政林銘鼎﹔偉略經營﹐若原任巡道僉事許成章﹔先聲飭理﹐若升任守道參議諸葛羲﹐若溫州府知府陳景璐﹔兵食鹹籌﹐原任海防同知羅之梅﹔牧圉是力﹐通判徐中憲﹑羅衮﹔或巡緝內外﹐或譏察接濟﹐推官賀久邵﹔料敵合變﹐擘畫精明﹐呼應最靈﹐揣摩若契﹐更爲有司中之首功。永嘉縣知縣李呈芬﹐綜核剿事﹐處置降民﹐與瑞安﹑平陽二縣知縣李燦箕﹑許光嶽防衛措餉﹐各有勞績。巡簡劉光祥﹐造船精敏﹔經歷危近斗﹐造銃有勞﹔例應並敍。惟是本道識暗測深﹐力微任重﹐𨿽勉思竭智﹐而莫展寸長﹐足以揚廟堂之聲靈﹐稱兩院之指縱﹐蹐厚局髙﹐隕越無地﹐萬萬不敢冒上下之功﹐當濫溢之敍者也等因呈詳到院。據此﹐合行覆核匯敍。爲此﹐仰司呈堂﹐照案事理﹐將溫區受降功次﹐細加覆核詳敍﹐務期矢公矢愼﹐毋遺毋濫﹐庶足以彰朝廷賞罰之大明﹐而鼓將士後來之奮勵。的限十日內勘詳﹐以憑會核題敍等因到司。

蒙此﹐隨準溫處道關覆相同。除三區堵剿功次﹐已該本司核敍詳奪外﹐所有降撫功次﹐該本司按察使閔謹看得﹕劉香招降亡命﹐嘯聚山陬海澨之間﹐荼毒閩﹑粵﹑浙省之界﹐耗國家物力﹐廑聖明焦勞﹐恨不滅此而後朝食者﹐則以其負海自雄﹐乘潮出沒﹐東擊則西竄﹐南追則北逸也。自會剿之﹝中缺﹞不享升平矣。渤海安瀾﹐夜無桴鼓之鳴﹐黔黎樂業﹐時有耕鑿之詠。釋聖明南顧之憂﹐息民間徵調之苦者﹐伊誰之力哉﹖悉藉巡撫諭都禦史祁寒暑雨﹐馳驅於層巒壘嶂之間﹐國爾忘家﹐鎭守於巨浸洪濤之地﹐進止機宜﹐皆緣帷握之運籌﹐聯絡聲勢﹐總出分布之成算。士不懼敵而畏令﹐寇且懷徳而懾威。更賴巡按郭禦史﹐稔知賊寇情形﹐洞悉地方險要﹐旣飭吏治以安民﹐復嚴武備以禦侮﹐鼓舞神而人人用命﹐堤備密而在在受成。是兩臺先聲所奪﹐謀出萬全﹐立致逆酋憬然效順﹐船隻縶於內港﹐器械歸於府庫。且使延袤千里﹐童叟鼓腹含哺。更令被虜數百人民﹐荷鋤秉耒。賊焰不滅於奢藺﹐掃除遠邁乎往勛。兩臺安邦底定之功﹐當寧自有寵錫﹐非本司所敢輕議者也。然料敵制勝之神謀﹐固出示於上﹐而一時文武將吏﹐畢力報效於疆場者﹐亦宜敍列而沾升擢賞賚之恩可也。副使薛邦瑞﹐張弛妙用﹐已令虜在目中﹐扼制多方﹐直使遊魚釜底﹐則該道監督調度之功居首也。管參將事副總兵趙應科﹐通區總理﹐合剿計饒﹐帥師分合有條﹐制寇奇正互用﹐則該參除凶靖亂之功居首也。備倭把總孫維翰﹐受南路之令﹐充後勁之雄﹐履險如夷﹐靖氛若掃﹐應題加升。把總王錦﹐挫梟賊之銳鋒﹐困餘孽以納款﹐膚功第一﹐應題實授。軍門轅門中軍把總彭天翔﹐備軍實以資戰﹐宣號令以合機﹐應題加級。聽用管三盤總哨姜少﹐剿寇多功﹐撫賊得法﹐應題把總候缺補用者也。洋遊遊擊吳宣猷﹐巡海不畏賊氛﹐飭師時嚴軍紀﹐相應優敍。把總李開﹐衝鋒績著﹐撫局功先﹔陳邦傅戮力佐師﹐奮勇追剿﹐相應優升。哨總林炳﹐勇佐前鋒﹐力能協剿﹐應授實職。標營把總韋古生﹐統陸師而扼要害﹐出奇策以佐綏寧﹔把總陳於陛﹐領師防險﹐辦賊多謀﹔哨官王維向﹐銳勇莫撓﹔均應優賞。撫院標下隨巡巡視守備指揮朱光渥﹑許昌祚﹐偵巡不辭櫛沐﹐調布咸賴傳宣﹔聽用官彭以功﹐馳驅盡瘁﹔贊畫官何良濤﹐識能料敵﹐把總金重慶﹑馮士元﹑羅萬卷﹐領南北中三路之險地﹐辦戰剿守萬金之良圖﹔總哨陸維聖﹐堤防愼密﹐策應勤劬﹔哨總侯思俠﹐戮力奮剿﹔均應題賞紀錄者也。至若練兵武舉薛邦柱﹐已經總理題用﹐不復敍外﹐再若把總何三捷﹑王濤﹑張士秩﹑續孔教﹑範明望﹐俱經革事﹐及聽用官趙元謙﹑趙元濤﹑把總陳國章﹑顧思義﹑嚴誠﹑指揮鄭允謙﹑魯邦臺﹑旗牌魯斌﹑何九思﹑哨總馮忠﹑占候朱光雷﹐奉憲查刪﹐各不議敍者也。若芻餉充足﹐士馬飽騰﹐則左布政使姚永濟﹑右布政使王象晉措給接濟也。考績飭師﹐共計安攘﹐則升任按察使王敬錫﹑升任杭嚴道按察使劉余佑﹑金衢道副使謝玄珧﹐神馳默贊也。三方犄角﹐兩地綢繆﹐則海兵道僉事許豸﹑紹臺道參政林銘鼎﹐共效劻勷也。勵兵繕修﹐威信聿彰﹐則升任守道諸葛羲﹐畱心邊備也。經營苦心﹐海邦夙賴﹐則原任溫處巡道許成章﹐舊績不磨也。若力肩捍衛﹐則原任海防同知羅之梅﹔才饒制敵﹐則推官賀久邵﹔造銃得法﹐則經歷危近斗﹕均有勞績﹐例得並敍紀錄者也。若本司不過裁核總成﹐稽功次之虛實﹐察斬獲之贗眞﹐考疏按文﹐毋使竊功者膺上賞﹐矢公惟愼﹐不令用命者有向隅﹐此則本司職掌之所宜然﹐何敢當道詳中不虞之譽哉﹖竊謂汪洋巨海﹐寇犯靡常﹐若香賊之患非小患也﹐財賦之區非小弱也。數來以來﹐兵刃交接於海畔﹐生民塗炭於烽煙﹐顧任其縱橫猖獗而不行天討﹐非勇也﹐獲有斬馘奏俘而不事蕩平﹐非策也。今者﹐仰仗聖主威靈﹐廟堂謨算﹐兩院展神鬼莫測之兵機﹐鼓將士勇往直前之銳气﹐或分或合﹐或伏或張﹐動無遺策﹐建此殊勛﹐則今日論降順之功﹐非僅與擒獲者比。而兩院樹無前之烈﹐皇上豈廑非常之錫﹖至於文臣武士﹐各抒忠勇﹐共奏蕩平﹐著有功勞﹐按其績而或升或賞﹐俾知朝廷信賞之典必昭﹐而報效用命者得沾異數﹐將見人人思奮﹐其於海邦眞有深裨矣等因到臣。

據此﹐該臣會同巡按浙江監察禦史今住俸郭必昌看得﹕海上自有香孽以來﹐八﹑九年於玆﹐若粵﹑若閩﹑若浙﹐會不得一日安枕。當凶荒憔悴之餘﹐而服膺兵革戰鬥之事﹐公私交匱﹐朝廷旰食﹐而賊徒猶得賒死於曩時者﹐則以彼乘濤出沒﹐來如疾風﹐去如流電﹐三省又各自爲戰爲守﹐卒未能滅此朝食。說者咸謂東南海氛之熾﹐與西北之虜﹑中原之寇﹐稱方今三大患焉。蓋自奉三省合剿之明旨﹐而賊計始蹙﹔再奉脇從罔治之恩詔﹐而鴞音漸革。則剿撫之形﹐早以受成於廟堂之成算矣。臣等敢不鞠躬盡瘁﹐獎帥三軍﹐仰承睿謨﹐克襄鴻烈﹖此當劉香甫滅﹐其父弟皆梟雄﹐其羽趙鏡亦黠賊﹐乘風鼓棹於閩浙之間﹐其气倍張也。臣謂不亟於此撲滅﹐而令賊中有主﹐根蒂復固﹐圖之實難。乃嚴檄將士進兵。臣復親臨行陣﹐中制三區﹐先後十餘戰﹐掩擒不少。趙鏡竄閩而劉禎勢益孤﹐乞降心乃益堅。臣等初不之許。迨溫之士民方苦數年鋒鏑﹐冀得一旦息肩﹐而合詞爲請﹐臣等猶共難之。臣等豈欲窮武﹖亦所以懾其邪心而歸恩徳於皇上耳。蓋於是收其船器﹐羈其妻孥﹐願解散歸鄕者千餘人﹐願投效軍前者百餘人﹐一一安置有法。受降之日﹐內外陳兵﹐軍容肅然。撫民束身待命﹐百姓歡聲如雷﹐或祝聖天子萬歲﹐猗歟休哉。方趙鏡走閩時﹐臣測閩省撫臣沈猶龍具饒遠略﹐必能制其死命。已而亦降。吹波鼓鬣之長鯨﹐一時盡受戎索。卽今商漁無梗﹐南北道通﹐頗復升平之舊。玆實仰賴聖明天威﹐閣部諸臣指授﹐而文武戮力之功不少也。彼時閩省撫臣沈猶龍﹑閩將鄭芝龍﹐曾令陳鵬統舟北來會剿。而浙中撫局已就﹐一段同舟之誼﹐固有難泯。彼中功烈方懋﹐聖明自有鑑裁﹐臣不敢贅。謹按是役副總兵管參將事趙應科﹐智深謀沈﹐令肅風淸﹐聯眾人之心爲一心﹐以能剿之局爲撫局﹐相應首敍﹐照例加級﹐以備登壇之選。其次如備倭把總孫維翰﹐沈細有謀﹐擔當善斷﹐然非王錦窮追偵探﹐無自輸降﹐撫慰不切﹐降亦不安﹐其功有足多者﹐已經實授三盤遊總﹐仍應加級。孫維翰應加升。轅門中軍今升任彭天翔﹐火器精堅﹐威略素裕﹐應加級。聽用三盤總哨姜少﹐深入賊船﹐察伺情僞﹐應授把總職銜。候補用南洋遊擊今升任吳宣猷﹐馳驅衝海﹐拮據前籌﹔把總李開﹐能得士心﹐屢出奇策﹔陳邦傅衝鋒建績﹐勇气無前﹔韋古生奮志請纓﹐傾囊築堡﹐功績最多。以上各弁﹐俱應優升。把總陳於升﹐扼防多賴﹔總哨林炳﹐破浪身先﹔應授實職。哨官王維向﹐漁舟誘賊﹐應優賞拔補。該臣標下巡視指揮加銜守備朱光渥﹑許昌祚﹐傳宣樹績﹐應升授。督造軍器聽用守備彭以功﹐跋涉宣勤﹐應實授。至於道臣贊畫一官何良燾﹑把總金重慶﹑馮士元﹑羅萬卷﹑陸維聖﹑哨總侯思俠﹐均效勤勞﹐相應題賞紀錄。其餘會剿效勞員役﹐疏難槪及﹐匯冊量賞。若文臣功之最著者﹐莫如溫處巡道副使薛邦瑞﹐膽識過人﹐操縱自我。方其初蒞甌江﹐卽密陳方略﹐虜已在目中。及撫局未就﹐以身擔之﹐而終歸勝算﹐效若合符﹐膚功第一﹐顯擢宜先。其次則原署溫處巡道今升山東副使諸葛羲﹐決策最先﹐綢繆夙預﹐恩方深於投醪﹐智更玅於畫沙。再若籌兵措餉﹐則有左布政使姚永濟﹑右布政使王象晉﹑原任按察使今升山東右布政使王敬錫﹑見任按察使閔謹﹑原任杭嚴道今升山西右布政使劉余佑﹑金衢道右參政兼僉事謝玄珧﹑紹臺道右參政兼僉事林銘鼎﹑海道僉事許豸﹑原任溫處巡道僉事許成章﹐或整飭兵實﹐或協力聲援﹐或坐鎭惶惑之人心﹐或立排羣疑之眾議﹐文武兼資﹐智勇各出﹐一時偉績﹐實藉贊襄﹐所當不次大任﹐以備節鉞之選。又有海防著勞﹐如溫州同知今丁憂羅之梅﹑推官賀久邵﹑侯缺經歷危近斗﹐例得並敍紀錄。而賀久邵一腔皆赤﹐百瘁不辭﹐兵民咸戴﹐徵繕兼勞﹐淸華之選﹐卽當首拔者也。至於按臣郭必昌﹐洞燭海上情形﹐熟嘗局中肯綮﹐甫入境而多方綜核﹐旣臨事而委曲周防﹐在在關心﹐時時授略﹐因會剿而檄催閩粵﹐備極焦勞﹐圍巨寇而諭禁米蔬﹐首嚴接濟﹐懲怯獎勇﹐神鼓勵於風雷﹐畫祕出奇﹐玅折衝於樽俎﹐千羣面縛﹐共寒白簡之霜﹐兩案虜功﹐立靖滄溟之浪﹐宜加特擢﹐用稱殊勛。若臣智識昏庸﹐才能譾劣﹐先事鮮攻心方略﹐臨戎無應手機宜﹐𨿽得按臣提挈匡扶﹐定算合圍﹐勒兵分布﹐嘔盡一腔心血﹐釀成七尺膏育﹐原屬一得之愚﹐無當萬全之計。一旦數年小醜攺襟解辮﹐納器輸船﹐永爲奉朔之民﹐毋作弄兵之眾﹐卽是羣策羣力﹐總仗聖明赫濯聲靈。臣何人斯﹐安敢徼幸貪天﹐自重不職之辜也﹖維今劉鳳等八名﹐見在海區立功自贖。楊華等一百二十三名﹐派撥充伍﹐加意撫卹。然臣猶惓惓於善後﹐日與道將諸臣﹐多方商酌。自玆以始﹐防海必用慣海之人﹐無事嘗爲有事之備。仰知聖明賞功不靳﹐因願諸將士有功勿矜﹐安不忘危﹐逸不忘勞﹐則社稷無疆之福﹐亦庶幾將士功名之會耳。伏乞敕下該部勘議敍錄等因。崇禎九年七月二十二日奉聖旨﹕該部核議具奏﹐欽此。

又該浙江巡按郭必昌題同前事內稱﹕至於撫臣諭思恂﹐赤心貫日﹐玄機入淵﹐自以文武之資﹐力任封疆之重﹐知賢不疑﹐見可能斷﹐蒙皇上簡授節鉞。時劉香正熾﹐蒞任未逾月﹐卽周巡汛防﹐一切布置戰守﹐身心俱到﹐幾於以海爲家。昨年督師海上﹐顧謂左右曰﹕吾奉詔剿賊﹐賊不克服﹐吾不得復還。眾感其言﹐而銳气一振﹐卒能成功。憂勞交集﹐疽發於背﹐濱死復生。夫豈非盡瘁之明徵﹐宜膺晉錫之異數。如臣書生﹐未嫻軍旅。當初入浙時﹐省會訛言方興﹐海上鯨吹正惡。方旦夕隕越是懼﹐旣徼幸因人成事﹐得免罪戾﹐實踰望外﹐而況敢貪天之功哉﹗今劉鳳等八名﹐見在海區立功自贖﹐其餘一百二十三名﹐亦分撥充伍﹐諭令該管加意撫卹。其發回原籍一千餘人﹐俱安插妥當﹐以溥皇上浩蕩之恩。而臣猶惓惓於善後﹐巡歷所至﹐日進海壖之氓而探討之﹐則以防海當用慣海之人﹐猶水之不可以禦而陸之不可以檣也。又謂無事當爲有事之防﹐不恃其不來﹐而恃吾有以制之也。臣仰知聖明賞功不靳﹐因願諸將士有功勿矜﹐安不忘危﹐逸不忘勞﹐此則社稷無疆之福﹐亦將士功名之會也。伏乞敕下該部勘議敍錄施行等因。崇禎九年七月二十三日奉聖旨﹕已有旨了﹐該部知道。欽此。

又該浙江巡撫諭思恂題爲官兵設伏﹑截剿奮勇﹑擒斬巨寇﹑謹據實馳報﹑仰祈聖鑑事內稱﹕據浙江按察司呈稱﹕奉臣案驗準兵部咨前事﹐職方司案呈奉本部送兵科抄出浙江巡撫諭思恂前事等因﹐崇禎八年九月二十八日奉聖旨﹕據報溫﹝約缺十一字﹞﹐查明議敍。餘黨遁伏﹐還嚴飭各道將設法盡殲﹐以靖海氛﹐毋少畱餘孽滋蔓。兵部知道。欽此。欽遵抄出到部﹐移咨前來備案﹐仰司照案備奉明旨內事理﹐卽便移行各道﹐將功次查明首從﹐分別議敍﹐據實詳院覆核﹐依限具奏施行等因。又蒙巡按部禦史案驗﹐奉都察院勘札﹐準兵部咨前事行同前因。又奉巡撫諭都禦吏憲票﹐發七月題報大夥賊船連■﹝舟宗﹞流突等事﹑溫臺寧三區六七月功次疏稿到司備存查核。遵蒙移查核敍聞﹐催準溫處道薛副使關稱﹕行據溫州府呈稱﹕移準管溫處參將事趙副鎭手本開稱﹕案查上年七月二十九日﹐據標遊把總李開等呈稱﹕遵奉本道指授號令﹐親發令箭令籌﹐實時督率哨捕﹐坐駕東鳥﹑鳥尾等船﹐前往鳥薛外洋緝剿。二十七日酉時﹐瞭有賊船二十餘只在洋戧使。卑職等隨覓漁船十隻﹐令哨官時朝忠﹑陳勇﹑張髙﹑聽用官張選﹑偵探官南星﹑張三臯﹑捕盜吳勝等帶船四隻﹐出鹿頭潛伏三盤海洋﹐合困邀擊。卑職等會同本道督陣把總範明望﹑本職督陣聽用把總趙元謙等統帶東鳥大船二十餘只﹑漁船三隻﹐出崇山門應援接戰。時值黎明﹐遇賊對敵。哨官時朝忠﹑聽用官張選﹑哨官陳勇﹑張髙﹑偵探官南星等﹑捕舵吳勝﹑馬得性等奮勇衝鋒﹐■﹝扌棄﹞命血戰﹐官兵前後圍困夾擊﹐施放火炮攻打。自寅至午﹐擊碎賊船三隻﹐犁沈賊船三隻﹐打死賊眾落水者京計其數﹐賊始披靡。擒獲賊船一隻﹐陣斬劇賊首級二顆﹐生擒僞稱大王陳老虎﹐陣上戳傷大頭目小香老﹐並生擒劇賊共一十八名﹐及銃炮﹑刀槍﹑旗幟﹑僞票等項﹐備文解道。玆準移查原獲功次﹐分別首從﹐將有功員役分別備覆到府。該本府知府陳景潞覆看得﹐海寇奉旨會剿﹐本都院督師海上﹐本道調度溫區趙副將﹐奉令率領關營總哨﹐多方布置。仰賴宸謨遠毖﹐院道悉心﹐諸將土人思效命﹐遂使數十年海患一旦敉寧﹐薄海之區﹐萬井歡呼﹐造福匪細﹐蓋實繇威著先聲﹐以致功收後勁也。玆蒙查敍﹐管參將事副總兵趙應科韜略精深﹐謀猷練達﹐師中指授居多﹐海上功髙第一。把總李開﹑範民望﹑趙元謙﹑程九萬膽气沈雄﹐機宜諳悉﹐督陣前驅﹐擁鋒戮敵﹐各有殊功﹐宜膺上賞。哨官時朝忠﹑陳勇﹑張髙﹑偵探官張選﹑南星奮勇血戰﹐斬獲稱奇﹐皆當優敍﹐以備拔用。捕甲朱國賓﹑吳勝﹑黃年﹑船兵黃勝﹑胡宇﹑童小妹﹑楊敬﹑張華﹑陳記﹑魏隆﹑吳英﹑徐賜﹑髙雷等皆能賈勇當前﹑負傷克敵﹐均應給賞﹐以勸將來。備倭把總孫維翰韜略夙﹝約缺七字﹞提挈﹐具有全功﹔標營把總韋古生扼險黃華﹐水陸控制﹐往來策應﹐捉獲功多﹔俱應紀錄﹐以需大用。至加銜把總王錦﹐是役著勞等因﹐備呈到道。據此﹐該本道副使薛邦瑞覆看得﹕賊寇橫行三省﹐流毒十有餘年﹐元凶𨿽殲閩境﹐而餘孽尙熾浙洋﹐合焰連■﹝舟宗﹞﹐余氛轉烈。本道仰遵憲令﹐面會趙副鎭﹐籌兼勝策﹐預整船器﹐選任將士﹐藏兵漁船﹐設伏要害﹐刻期滅賊。賊果乘風入犯。我兵奮勇爭先﹐四伏齊起﹐捨死血戰﹐犁沈擊毀賊艘六隻﹐奪獲賊船一隻﹐賊眾彈死溺沒者無算﹐陣斬僞方總管老並僞稱大王及戳傷小香老共三級﹐生擒陳老虎等一十八名﹐陣獲器械﹑衣仗五十八件﹑米榖五十餘石﹐詳審情罪眞確另請發落外﹐巨鯢授首﹐賊勢漸孤﹐久困計窮﹐因以降服﹔此皆朝廷徳威遐鬯﹐本院猷略宏深﹐得成一時破浪斬獲之功﹐遂開羣凶悔禍投誠之地。今奉明旨查敍﹐則管參將事副總兵趙應科兩載深勞﹐萬金勝算﹐驅彪虎以血戰﹐殲蛟螭於洪波﹐功稱第一。若夫勇敢攖鋒﹑身先士卒﹑殺賊擒凶者﹐標遊把總李開﹑標下聽調把總範明望也﹔並命波濤﹑揮戈決戰者﹐參將標下材官趙元謙﹑洋遊把總程九萬也﹔控扼水陸﹑往來策應者﹐全���孫維翰﹑標營把總韋古生﹑管三盤遊事把總王錦也。至於哨官時朝忠﹑陳勇﹑張髙﹑偵探官張選﹑南星等奮不顧身﹐衝鋒血戰﹐擒斬功實居多﹐均應敍拔﹐以勵將來。其中捕舵甲兵朱國賓﹑吳勝﹑黃年等﹑船兵馬得性﹑黃勝﹑胡宇﹑童小妹﹑楊敬等戮力捐軀﹐負傷擊賊﹐均應賞賚﹐用示鼓舞。若本道智本譾膚﹐分應竭蹶﹐奉本院發縱於上﹐祕謀密指﹐殲敵成功﹐賴溫州府知府陳景潞﹑原任海防同知羅之梅﹑推官賀久邵協襄於下﹐惟逭本道屍素之萬一者也等因﹐移覆到司。

又準紹興兵巡道林右參政關稱﹕行據臺州府知府傅梅呈稱﹕香賊發難以來﹐沿海地方幾無寧宇﹐幸本都院移鎭赤城﹐居中調度﹐奉聖明之睿算﹐宣文歷之壯猷﹐櫛風沐雨忘其勞﹐面命耳提制其勝。而守道借代庖之前箸﹐巡道布威敵之先聲﹐海防馳驅﹐險阻徧歷﹐司理稽核﹐號令更新﹐將領克殫其勤勞﹐部曲仰承其發縱。甚而縣令縣尉兼吏事以從戎﹐鄕士鄕民捨本業而制梃﹐所以斬馘執俘﹐息烽靜浪﹐掃鯨鯨於海上﹐保鴻雁於澤中。兼有前任巡撫羅都禦史﹐候代寧臺﹐懲前毖後﹐不以身隱灰心﹐旣曾艱難險阻之備嘗﹐亦復修補經營之足賴﹐正部疏所謂戮力數載﹐收功一旦﹐分之若似將吏士卒之微勞﹐合之實秉軍門監司之成算也。彼時承乏監紀日侍帷幄者﹐則職梅也﹐所有功次﹐遵奉憲行確查原案﹐分別首從﹐議敍明白﹐此不難敍也。第一起爲生員陳懋儒之功。本府在任六年﹐熟知海上漁人中有才力雄傑可用者甚多﹐雅非官兵所及﹔又熟知太平縣生員陳懋儒𨿽系文生﹐實閒武略。於是捐資選募海上漁兵三百人﹐申詳本都院﹐請給憲牌﹐卽以禮聘懋儒領之。官雇大漁船九隻﹐本府又特遣哨官焦國相督發出海。隨在沙鑊外洋遇賊船四隻﹐用力攻打。犁沈一隻﹐奪獲一隻﹐打賊落水不及割級者三﹑四十人﹐擒獲活賊八名﹑婦女二口﹐斬獲賊級六顆﹐奪獲刀槍﹑銃炮﹑旗幟共三十九件﹐又於水中撈出首賊三大王一名斬級在外﹐俱經解驗審實正法﹐首級梟示﹐婦女充官﹐器械貯庫﹐船隻攺作兵船﹐見在可驗。此功應以生員陳懋儒爲首﹐而哨官焦國相次之。用力擒斬者﹐則隊兵陳素﹑蔡文龍﹑鄭國佐﹑陳星環等也。此七月二十九日事也。其它自八月初二﹑初三﹑初四等日楚門所髙郭地方生擒賊寇一名爲吳敬江﹐則以瞭望山上而被擒者﹐乃千戶傅成金﹑本府招募弩手髙明等之功也﹔漩門地方打沈賊船一隻﹐銃傷賊眾二十餘人俱無姓名﹐斬獲賊級一顆﹐奪獲腰劍一把﹑衣帽各一件﹐乃哨官吳宗嶽﹑銃兵髙初等之功也﹔太平縣樁頭地方﹐生擒賊寇一名爲倪東湖﹐以敵對被擒者﹐奪獲長槍一根﹐乃知縣彭承藎豫布鄕兵林明所等之功也﹔楚門所地方﹐生擒賊寇一名爲吳三妹﹐以登陸被擒者﹐奪獲長槍一根﹑腰刀一把﹐乃千戶李魁名﹑堠軍李湯等之功也﹔太平縣楓林地方﹐擒獲賊寇五名爲林良梓﹑張應信﹑孫行﹑林有進﹑張結﹐乃半夜登岸而盤獲者﹐則三山司巡簡王錫命﹑鄕兵張敬等之功也﹔淸港地方生擒賊寇一名爲蕭九老﹐因上山瞭望被擒者﹐奪獲長槍一根﹑號帶一條﹐乃本府民壯顏世﹐獵手陳宇等之功也。俱經本府陸續審明﹐中有年久從賊及臨陣對敵者﹐如吳敬江﹑倪東湖等﹐則詳允而正法﹔中有被擄從及徒手登陸者﹐如吳三妹﹑林良梓等﹐則給照以歸﹔首級則懸示於海上﹐器械則存貯於庫中﹐皆八月初一日以後事也。本府承乏監紀﹐每次戰功發到卽驗﹐驗則覆斟酌情法而輕重布之。今奉命所查敍者止此矣。統論前項功次﹐當以生員陳懋儒沙鑊外洋一捷爲冠。懋儒乃本府所禮聘者﹐而懋儒部領之兵乃本府所招募者﹐本生作何敍錄﹐自有憲裁﹐本府不敢議也。至於職梅𨿽效簿力﹐不過上報國恩﹐下報知己﹐斷不敢毫有非分之望。其它文武職官及兵丁鄕勇﹐似應分別紀錄﹐分別賞賚﹐廟堂之上﹐自有成例﹐亦非下吏所敢定執也﹐呈詳到道。該本道右參政兼僉事林銘鼎看得﹕臺區剿寇功次﹐上賴兩院帷幄之籌﹐文武將吏同心戮力﹐自道府以至將領總哨各弁﹐或指授方略﹐稟成算於兩院﹐或親冒矢石﹐奏馘俘於海上﹐其功不可泯也。如該府知府傅梅捐貲募兵﹐用本府生員陳懋儒出奇決勝﹐卒收生擒斬獲之功﹐沈賊艘於波底﹐奪賊械於手中﹐發縱指示﹐誠爲冠軍第一。而其餘如所俘擒之活賊﹐馘斬之首級﹐奪獲之器械﹐犁沈之船隻﹐已經該府奉委監紀查核詳明各官兵人等姓名﹐歷歷在案﹐旣無誇張虛冒之情﹐自有彰明較著之實﹐夫誰得而掩之。此一役也﹐香寇餘孽﹐封豕長蛇﹐流毒洊食蹂躪幾中於甌越之間﹐向非臺區居中制勝﹐扼而殲之﹐何以奪彼鯨鯢之魄﹐張吾撻伐之威﹐使釜底遊魂﹐俛首而就戎索耶﹖撫局旣成﹐戰功宜錄。旣經該府查敍前來﹐相應據實回復﹐見吏士用命師﹑武臣力之效﹐統乞本司詳核轉報等因﹐關覆到司。

準此核敍間﹐又準溫處道薛副使關稱﹕上年六月內﹐余薛北竄浙洋之時﹐幸﹝藉﹞本都院居中調度﹐密示方略﹐曁該前署道諸葛參議仰遵憲令﹐指縱宏猷﹐密行趙副總及三盤把總李開等預覓漁船﹐藏兵藏器﹐四出偵探。鹿頭之戰﹐勞勩有難泯滅者。查得管參將事副總兵趙應科﹐制勝握算師中﹐剿禦功成獲醜。如奉令遠勤﹐偵剿布伏﹐募敢先登﹐擒陳弟老﹑李車老等五犯者﹐標遊把總李開﹐今革事把總張士秩﹑王孝節﹑哨官林炳﹑時朝忠﹑張欽吾等同心鼓奮之力﹐而捕兵朱國賓等均效衝鋒之勞也。若擒梁石渠等一十五名者﹐標營把總韋古生與哨官吳文懋﹑南星等勤偵密備﹐策應奏捷於機先者也。而隊什兵鄭應﹑陳定﹑陳得勝等不憚辛勤﹐戮力效命﹐咸有微勞。第所獲各犯內如陳弟老業蒙正法﹐梁石渠﹑郭三三﹑廖尊五等五名已服冥刑﹐其餘李車老等十四名審系被虜﹐見蒙院批寬釋﹐以示矜全。𨿽非擒斬渠賊之功﹐然涉歷波濤﹐遠出偵剿﹐不可謂非官兵之用命也。至於金盤把總孫維翰督兵出海﹐亦有獲船之效﹐巡緝可紀等因﹐備關到司。

準此﹐又奉撫﹑按二院批發紹臺兵巡道林參政呈開﹕通查六七月會題疏內之功﹐則有若參將李應華所報楚門所千戶曹國鼎督兵李幹寶等有丫髻山之捷﹐斬級二顆。又該參據把總曹復思報﹕哨官徐廷耀督兵吳得順等有靈門外之捷﹐斬級一顆﹐奪獲旗槍四件。該參又據該總報﹕哨官姚應斌督兵謝恩等有張嶴地方之捷﹐斬級一顆﹐奪獲刀槍二件。又據太平縣報﹕典史王自亮﹑巡簡王錫命督鄕兵林季馮等所有楚門之捷﹐斬級一顆﹐奪獲刀槍二件。又據備倭把總董立報﹕聽用官楊永祚號召鄕兵張敬萱等﹐帶堠軍姜元等﹐有石亭地方之捷﹐生擒賊一名﹐已經正法。又該總報總哨季嘗督領哨官伍彩﹑黃鳳等有桃渚之捷﹐生擒賊二名﹐已經正法。以上六月之功也。又李參將手本﹐據把總許安國報﹕哨官林士傑在竹嶼南塗地方擒賊一名﹐已經自刎。又參將據備倭把總董立報﹕哨官黃鳳督捕盜葉見等﹐有長亭地方之捷﹐生擒賊二名﹐已經正法。以上七月之功也。是役也﹐運帷幄之籌﹐而嚴綜核之令﹐壯猷玄算﹐電掣霜凝﹐則上有撫﹑按二院共爲主持長策﹐以贊廟謨﹔次之則稟承方略﹐指授機宜﹐則前道熊參政之勞也﹔嚴明號令﹐激厲戎行﹐則參將李應華﹑遊擊吳宣猷之力也﹔部署有方﹐艱險不避﹐則備倭把總董立之效也﹔以師帥而襄石畫﹐則有知府傅梅﹔以防海而效馳驅﹐則有同知洪天賦﹔以巖邑而鞏保障﹔則有太平知縣彭承藎。乃若遊擊吳宣猷之身經血戰﹐勇涉波濤﹐全舟師而驅狂寇﹐臺溫並藉幹城﹐應聽溫區另敍外﹐其餘如總哨季嘗﹑把總曹復思﹑許安國﹑哨官伍彩﹑黃鳳﹑徐廷耀﹑姚應斌﹑吳宗嶽﹑林士傑﹑千百戶曹國鼎﹑李魁名﹑白天富﹑典史王士亮﹑巡簡王錫命﹑聽用官王永祚﹐俱有領率之勞﹔而如銃手周仲穎﹑旗軍李幹寶﹑王丙立﹑金徳茂﹑白天寶﹐目兵吳得順﹑胡吉﹑丘丈﹑髙林萃﹑華勝﹑謝恩﹑王仁﹑王永文﹑鄕兵林明所﹑林季馮﹑邢還﹑張敬萱﹑堠軍李湯﹑姜元﹑塘兵曹龍﹑捕盜葉見﹑任子﹑舵工戴景升﹑隊兵陳兵﹑陳素﹑陳其忠﹑銃弩手髙明等﹑銃兵髙初﹑民壯顏世﹑旗健耿光忠﹑周大捷﹑王應鳳﹑家丁傅大利﹑於浩就等﹑鹿匠陳宇﹑鳥銃手顧伏昹﹐皆能用命﹐奮勇而有擒馘之數者也等因﹐詳奉本都院詳批﹕仰按察司匯敍確報﹐冊並發。又蒙按院詳批﹕查大夥船賊等事一疏﹐部覆者爲鄭翔墮伏一段﹐而前此三區之功原不相掩﹐似不妨仍敍﹐第毌使濫及滋議可耳。按察司從實確議酌敍﹐速詳報。

遵蒙匯敍間﹐又奉撫﹑按二院批發分巡海道許僉事呈開﹕行據海防同知廖鵬舉詳稱﹕會同本府知府許捷﹑本府推官李淸會查得﹕海氛未靖﹐蒙本都院極意綢繆﹐運籌制勝﹐無日不討軍實而問之。升任海道向僉事力振積弛﹐多方拮據﹐造船制器﹐預備以周。

及八年香黨入浙﹐躬歷沿海﹐處處布置。本都院調度會剿﹐移行總鎭﹐密布機宜。又蒙按院入境﹐嚴姦民接濟之禁約﹐授各將剿禦之方略。四月內﹐馬總鎭選集舟師﹐親統赴溫﹐據險扼要﹐賊遂不敢窺黃華。本都院臨陣臺府﹐親歷行間﹐賊亦不敢帆海門﹐遂乃直入寧洋。六月二十八日﹐賊舟數十突犯石浦東門洞下門﹐兩路並進﹐意在攻城。遊擊鄭翔率守汛標營把總盛明宣﹑備倭吳璘﹑督陣劉漢裔﹑洋遊把總李光霽及各哨官截擊於靖寇磯﹐發紅夷﹑威遠大炮﹐擊碎賊舟﹐沈溺賊眾。是夜﹐又埋伏襲擊於東門港口﹐兩次攻戰﹐俱有出奇之捷﹐獲舟獲器﹐﹝下缺﹞

——錄自「明淸史料乙編」第八本七○一～七○九頁。

兵部行「兵科抄出福建五虎遊擊鄭芝龍奏」稿

兵部爲報國正殷﹑遭讒甚狠﹑敢冒死詳剖始末﹑仰瀆聖明﹑立除姦惡﹑蚤救忠良事﹕職方淸吏司案呈﹐奉本部送兵科抄出福建五虎遊擊鄭芝龍奏前事等因。崇禎九年十月初三日奉聖旨﹕徐澧已有旨了。奏內各款﹐著該撫按查明具奏。該部知道。欽此。欽遵抄出到部﹐送司案呈到部﹐擬合就行。爲此一咨福建巡撫﹐合咨前去﹐煩照題奉明旨內事理﹐卽將疏內各款逐一查勘明白﹐定限本年十二月終具奏施行﹔一咨都察院轉行福建巡按禦史﹔一札付鄭芝龍。崇禎九年十月初九日﹐郎中王升﹑員外郎王驥。

——錄自「明淸史料戊編」第一本十頁。

兵部行「兵科抄出江西道試監察禦史陳起龍題」稿

兵部爲直陳浙藩要害﹑仰祈聖明申飭綢繆事﹕職方淸吏司案呈﹐奉本部送兵科抄出江西道試監察禦史陳起龍題稱﹕臣惟中國東南之患﹔惟倭與寇。頻年以來﹐海寇橫行﹐鯨波浴日之區﹐久作戰場﹔海邦之民出塗炭而安枕者才數年於玆耳。大抵海寇之來﹐先以海中微利行餌﹐旋以內附歸降﹐伏莽倉猝誤受﹐將來一旦竊發﹐小則飽揚而去﹐大則裏應爲姦﹐閩廣近事﹐其鑑不遠。臣浙產也﹐頗知浙事。浙境隨處瀕海﹐溫州一府﹐且孤懸臯滸﹐有寇內犯﹐逼先後之。近自臣鄕來者﹐聞有巨艘數十﹐突泊溫地﹐聲言海人投降﹐願得授廛而居。此時拒受﹐未有定議﹐士民惶惶憂懼。臣思海寇出沒自如﹐招之猶且不至﹐剿之輒逆顏行。今無故來歸﹐豈眞泮鴞懷好音哉﹖或劉香餘孽﹐或島嶼狡徒﹐突如其來﹐委多叵測。設安插目前﹐旣有虎羊同牢之慮﹐使畱置異日﹐必多狼子野心之虞。綢繆防微﹐正在今日。臣鄕當事諸臣爲地方計﹐驅除屏絕﹐當必自求遠略。而臣以桑梓之人﹐懷肘腋之患﹐不得不爲之長慮卻顧也。仰祈聖明敕諭撫按諸臣﹐熟商處分﹐務出萬全﹐不獨浙省獲藉安瀾﹐而東南永杜戎伏。臣所爲見其要害直陳梗槪者此也。

至浙西一路﹐向猶寧謚。近因水旱洊臻﹐雈苻竊起﹐行旅爲之嚙指﹐玆且劫奪官銀矣。臣不意舳艫相望之水國﹐而竟敢公行劫掠若此。傳聞賊黠而雄﹐每藏姦於舟楫﹐數百里之內﹐實繁有徒。先事之防﹐已無及矣﹔後患之毖﹐可不圖哉﹗臣乃回憶數年前﹐積賊屠醜遊奕剽掠嘉湖間﹐莫可誰何﹐後得當選用一弁﹐密授方略﹐指顧成擒﹐此則消弭之蚤而不至流毒大潰也。臣今竊鰓鰓爲地方當事者望矣。不然﹐失今不戢﹐爲憂孔將。臣敢因憂海寇而並及之。臣無任激切待命之至等因。

崇禎十三年正月二十三日奉聖旨﹕海寇劫盜﹐俱著該撫按急爲消弭。該部知道。欽此。欽遵抄出到部﹐送司案呈到部﹐擬合就行。爲此一咨浙江巡撫﹐合咨前去﹐煩照明旨內事理﹐一咨都察院﹐合咨貴院﹐煩爲轉行浙江巡按禦史遵照明旨內事理﹐希將犯溫海寇﹐嚴飭所轄將備督兵速剿﹐以奠海隅﹐萬弗姑忽﹐以致蔓延。崇禎十三年正月二十七日﹐郎中孫嘉績。

——錄自「明淸史料乙編」第八本七四三頁。

兵科抄出福建巡撫蕭奕輔題本﹝崇禎十三年五月十一日到﹞

福建巡撫右僉都禦史蕭奕輔謹題爲議畱賢將﹑並請實銜以固海邦事﹕據按察司呈﹕奉臣牌行﹐照得水福標爲七閩門戶﹐年來海波不揚﹐皆陳鵬忠勇﹑謀略獨冠一時之效也。本官已經考滿﹐別轉殊難得人。惟是本官功加參將﹐又加二級矣﹐仰司卽會同司道查詳﹐以便具題等因。奉此備移去後﹐隨準布政司署印右布政使劉士禎﹑署兵備道提學參議吳之屏﹑巡海道參議關引之會查得﹑功加參將加二級署都指揮使遊擊陳鵬﹐於崇禎八年五月內﹐以焚獲紅夷功﹐奉旨以守備加級。九年三月內﹐以剿鍾淩秀等功﹐奉旨實授都司僉書。十年六月內﹐接奉兵部札付﹐以滅劉香功﹐奉旨加實授一級署銜一級﹐札授署參將。十一年十月內接奉兵部紮付﹐以謝胤等全■﹝舟宗﹞投順﹐奉旨加一級﹐紮授署都指揮同知。十二年六月內﹐又接奉兵部紮付﹐以蕭潮淸﹑林振等功﹐奉旨加一級﹐賞銀十兩﹐紮授署都指揮使。又查得兵部釐正職銜通行內開﹕付總兵署都指揮同知﹐今本官旣署都指揮使﹐則實授付總兵署都指揮使管遊擊事﹐近題規制允協等因到司。該本司署印右布政使徐應秋看得﹕功加參將加二級陳鵬﹐廉能卹士﹐忠可忘家﹐從前英鋒偉略﹐功皆第一﹐有古名將風。計其三年勞勩﹐已宜需次元戎。閩疆重地﹐似應題請實授付總兵仍署都指揮使管遊擊事等因到臣。該臣看得﹕功加參將加二級陳鵬﹐勇可冠軍﹐忠矢報國﹐謀定後戰﹐信賞必罰﹐捐貲養士﹐人樂爲用。至其身先士卒﹐彈中左目﹐仍擒淩秀於數千人之中﹐屢經題敍升賞﹐已蒙聖鑑。卽昨會剿浙寇﹐賊聞膽落﹐叛黨授首﹐洵稱名將矣。閩海一日不可缺此官﹐而本弁先授參將加二級署都指揮使﹐三年考滿﹐資望已近元戎﹐則實授付總兵署都指揮使照舊管事﹐亦所應得。伏乞敕下兵部﹐復議上請﹐加實畱任﹔日後照新銜推升﹐或亦天恩所不靳也。崇禎十三年五月初十日奉聖旨﹕兵部知道。

——錄自「明淸史料乙編」第八本七四四頁。

閩浙追剿海寇敍功殘件

﹝上缺﹞一十三名﹐見收龍山所﹐理合具報等因各到鎭。據此﹐案照先準撫院手本移會﹐就經嚴檄參遊備總﹐統督官兵﹐四出追剿﹐必期獲功在案。今黃明卿﹑阮進﹑歐文全﹑李大開於馬墓﹑普陀海洋﹐乘夜鏖戰﹐沈賊焚船﹐斬級獲器﹐賊眾落膽驚遁﹐勇敢可嘉﹐功咸足紀﹐擬合移會具體敍錄等因。

三月初二日﹐又準鎭臣蔡弘毅手本移稱﹕據帶管寧紹參將事副總兵車任重呈報﹕竊照沙賊嘯聚剽掠﹐奉本鎭委督坐營都司黃明卿助貼兵器﹐以壯威力﹐卽督把總阮進﹑昌國備倭程邦俊﹑衝鋒把總李大開﹐連夜至沈家門誓師﹐居中調督接應總哨等官分投兜剿。本月十五日﹐據正遊右哨把總梁成龍報﹕蒙本遊督派分投搜剿﹐至蘇州大洋﹐遇賊船二十餘只﹐會同程邦俊等合船迎敵﹐連放大炮﹐賊卽望東戧使﹐我船櫓槳齊搖﹐用挽鉤住賊船一隻﹐賊夥四﹑五十名盡皆飛水﹐止存釵槍五十六枝﹑鐵杷一十四把。所獲大沙船一隻另解。本日﹐又據哨官王永報﹕蒙本遊密計督派﹐於十四日巡至龍山海洋﹐遇見盜■﹝舟宗﹞﹐放銃迎敵。當有阮進帶船夾攻﹐犁沈賊船二隻。永左耳被槍穿傷﹐並兵士林森等六名俱被重傷。各船撈擒賊犯九名﹐奪獲木耙九把﹑長槍七枝﹑短槍一十一技﹑木棍槍八把﹑百子鳥銃二門﹑三聯銃三門﹑斧頭二把﹑月斧二把﹑腰刀二把﹑劍一把﹑繚風刀一把﹑噴筒一桿。連因風大﹐暫收嵩浦港口。十六日﹐又據阮進等報﹕奉令合在火焰山外洋遇沙賊船十九隻﹐職等身先首衝﹐鏖戰二十餘合﹐親丟藥桶﹐燒死賊眾﹐飛水六﹑七十名。賊船篷具﹐盡被燒損﹐外洋不便帶回。當獲生功七名﹑竹槍十枝﹑百子銃二門。理合具報等因。據此﹐該卑職會同坐營都司黃明卿參看得﹕沙賊跳梁數月﹐嘯聚結■﹝舟宗﹞﹐遊移浙直之間﹐肆劫流毒。玆奉院鎭憲令神略﹐鼓勵將士﹐無不努力用命﹐斬賊數百﹐血流滿洋﹐足見官兵各效勤苦之力﹐共成克捷之功。職等仰遵憲令﹐代庖任事﹐遠戍深洋﹐誓滅朝食﹐職分當然。如把總阮進﹑備倭程邦俊奉令獵剿﹐身入重圍﹐冒矢血戰﹐擒斬多功﹐相應首敍。把總梁成龍﹐追賊獲船﹔海道衝鋒把總李大開﹐協堵設擒﹐勞不可泯。相應敍賚﹐激勸將來。今將用過藥彈﹑輕重傷官兵造冊﹐見在並原獲彊賊船械﹐擬合解詳等因到鎭。該本鎭看得﹕北洋遊擊副總兵車任重等奉委合剿﹐不浹旬而遂有此捷﹐功績可嘉﹐與把總阮進等﹑哨官王永等﹐俱應分別題敍﹐用彰激勸﹐擬合移會等因。

又據臺金嚴副總兵康承爵各報相同不槪敍外﹐該臣看得﹕閩浙接壤﹐一葦可航。上年七﹑八月間﹐賊寇乘饑飄突海汛﹐撫臣熊奮渭檄督三區將士﹐連■﹝舟宗﹞大創﹐斬馘獻俘﹐擒船奪械﹐奏有捷功﹐隨經撫臣題報在案。至十月內竄遁閩洋﹐復掠商艘大小約有三十餘只﹐或遊移於甌﹐或窺視於臺寧﹐撫臣與兼攝按事鹽臣馮垣登商確調度﹐集師剿滅。隨據溫處參將賀君堯報﹕十月二十七﹑八等日﹐統督把總崔芝﹑守備顧乃徳等﹐自北麂邳山直抵東雒﹐分頭截殺﹐犁沈賊船七隻﹐生擒賊首並被虜共七十餘名﹐奪獲艍■﹝舟子﹞賊船三隻﹐斬級一顆。比時賊勢𨿽已披靡﹐而撫臣猶慮賊鋒屢剉﹐不得狂逞於浙﹐勢必潛伏於閩﹐終貽後患﹐復移咨閩撫蕭會師協剿。於是浙將賀君堯等統船過閩﹐閩將黃斌卿等統督過浙﹐彼此犄角﹐南北夾攻。察十一月十六﹑十八﹑十九﹑二十等日有麂南臺山外洋諸捷﹐十二月初二日有砒山下洋之捷﹐二十二日有砒裏金盤鳳凰洋之捷﹐至正月初一日有洋山馬墓之捷﹐初八﹑十三等日有普陀外洋之捷﹐二月十四日有蘇州大洋﹑龍山海洋諸捷。屢戰之後﹐狡賊擒者擒﹑溺者溺﹐浙無潛蹤之地﹐僅存賊首陳虎等六船﹐計無復之﹐畏威乞命﹐自縛投閩。浙屬瀕海生靈﹐獲登衽席。此實仰仗皇上威靈所致。除撫臣熊渭胸貯甲兵﹐心無城府﹐遇事有如山之凝定﹐撫越多淸海之丰功﹐鹽臣馮垣登仁質義用﹐奮武揆文﹐振驕懦於戎行﹐起疲黎於轉壑﹐福建撫臣蕭奕輔威名素著﹐大節堪標﹐一時成談笑之功﹐千里急鄕鄰之斗﹐按臣李嗣京澄淸見攬轡之初﹐風采震埋輪之望﹐權衡在手﹐將吏傾心﹐四臣具在聖鑑﹐無庸臣贅﹐其閩省參將黃斌卿等聽該省察敍外﹐在浙文臣則有帶管溫處兵巡道副使兼參議閻性聖﹑紹臺兵巡道副使兼參議成仲龍﹑巡視海道右參政兼僉事宋繼登﹐恩威互用﹐發縱無遺﹐洵稱長駕壯猷﹐居然建牙偉望﹔臺州府海防同知朱輅﹑溫州府海防同知今升任丁繼登﹑寧波府海防同知王國冕﹑臺州府推官蔣鳴玉﹑寧波府推官李發元﹑臺州府臨海縣知縣周壽明﹑溫州府永嘉縣知縣楊文驄﹐或庀器詰戎﹐或飭備措餉﹐克壯聲援﹐共襄茂績﹔在武臣則有分守溫處參將賀君堯﹐渾身是膽﹐滿腹皆兵﹐聞警而眾艘爭先﹐臨﹝�﹞而百戰不挫﹐擒斬旣多﹐勞勩倍著﹔北洋副總兵車任重﹑分守臺金嚴管參將事副總兵康承爵﹐親督戰艦﹐徧歷險洋﹐摧鋒陷陣﹐目無全敵﹔衝鋒把總崔芝﹐傾心效命﹐遇敵身先﹐海上情形﹐尢其熟識﹔總鎭坐營都司黃明卿﹑守備把總顧乃徳﹑萬國傑﹑熊文昌﹑彭以功﹑宇弘泰﹑金世禎﹑洪國棟﹑胡來賓﹑蘇屏翰﹑衝鋒把總阮進﹑歐文全﹑鄭兆馨﹑守備程邦俊﹑聽用官黃大武﹑李大開﹑包世忠﹑哨官王永等﹐身攖鋒鏑﹐殫力撲擒﹐功均難泯。至於鎭臣蔡弘毅﹐當閩浙合剿之時﹐正其蒞任冬汛之候﹐誓師捐犒﹐醜類受殲﹐具悉老成勝算﹐並特表而出之。至若微臣碌碌譾材﹐未閒軍旅﹐心長力短﹐爲效無從﹐玆於次第諸臣之功而不覺愯然自愧者也。但邊海文武諸臣﹐荷戈於洪濤巨浪之中﹐僇力奏凱﹐不得不備﹝下缺﹞

——錄自「明淸史料戊編」第一本一一～一二頁。

兩廣總督沈猶龍題本

欽差總督兩廣軍務兼理糧餉帶管鹽法兼巡撫廣東地方兵部右侍郎兼都察院右僉都禦史仍伽俸一級加一級今降一級戴罪沈猶龍﹐謹題爲急調水師﹑力圖牽制﹑以伐狡謀﹑並以護屯通商事﹕崇禎十五年七月二十四日﹐準兵部咨﹕職方淸吏司案呈﹕崇禎十五年五月初一日酉時奉本部送禦前發下紅本﹕該遼東督師範志完題前事內開﹕閩兵慣習水戰﹐且艨艟堅實﹐粵將鄭芝龍素懷忠勇﹐若令其統率水師﹐與覺華島之兵互相聯絡﹐彼中逼近虜巢﹐一施牽制﹐自足分其內顧之念﹐何敢恣肆西窺等因。奉禦批﹕該部科看議來說﹐欽此。欽遵﹐恭捧到部﹐該本部題覆等因。十五年五月初六日具題﹐初七日戌時奉禦批﹕這議設島帥水師﹐誠屬先發制奴之著。但東南海防需人﹐船兵未便多調。著鄭芝龍速挑堪用水兵三千﹐選能將二員統領﹔一切炮器船隻﹐務整備足用。廣督閩撫仍多措行糧食米﹐督令星赴覺華島一帶﹐奪擊麗船﹐防護海口﹐共圖剿禦。其復島屯兵事宜﹐還審時相機﹐從長商酌﹐另本奏奪。欽此。欽遵恭捧到部﹐備咨前來。適潮漳署總兵官鄭芝龍隨職二連爲剿猺主將職立行令速議將兵船器如何撥取﹐糧米約備幾何﹐及行廣東布政司﹐一面預備行糧分數﹐或閩六粵四。或閩粵各半﹐須從何項措處﹐各卽酌報。並移會福建撫臣蕭奕輔去後。

就據鄭芝龍詳稱﹕所選之將﹐必回閩而相酌確﹐未可意必。行糧食米﹐須兵將旣定﹐然後因子計糧﹐照日起支。況行糧閩粵有不同之例。船隻炮械欲卽取之寨遊現物﹐安有堅固。其勢必當從新再造﹐而督造之責﹐職不容辭。船多器多﹐非數月不能就﹐卽須料理等因前來。

此時內排新破﹐方與軍寮構兵。廣東總兵官宋紀督剿惠寇﹐略見平定。旣奉挑師防島之命﹐萬不敢延﹐登檄宋紀馳入連軍﹐以司總統之任﹐俾芝龍早得回任料理外﹐又據芝龍呈稱﹕應島之備﹐擬造大水艍船二十隻﹐共享大斑鳩銃四百門﹐應備彈二萬顆﹐每顆重一兩八錢﹔又造中水艍船二十隻﹐共享中斑鳩銃二百四十門﹐彈一萬二千顆﹐每顆重一兩五錢﹔又應用鳥銃九百門﹐其銃與彈合應廣制等情﹔蓋水艍皆閩式而斑鳩惟粵匠能也。登行布政司暫議不招某項錢糧移都司委官團局星夜督造。而總兵官宋紀於八月十九日抵連﹐鄭芝龍隨自連還閩﹐料理船隻及挑將選兵應島去後。

十月初一日﹐擾布政司呈稱﹕銃器已移掌印都司馬吉翔照造﹐共約需工料二千四百餘兩﹐不得不那支錢糧。至於行糧﹐未定議銀數。就此銃價﹐已苦無米難炊﹐況復益以糧費。合預詳奪緣繇。

同日準兵部咨爲遵旨密陳聯麗護海機宜﹑仰祈聖鑑事﹕職方淸吏司案呈﹕十五年六月初九日酉時﹐奉本部送禦前發下紅本﹕該遼東督師範志完奏前事等因﹐奉禦批﹕覽奏﹐遣使屬國及海兵前導﹐中堅後勁﹐分布哨防事宜﹐具徵調度有法。知道了。水師委宜厚集﹐所需閩鎭登津各兵﹐著速催早到具奏。兵部知道。欽此。欽遵備咨前來。復行催鄭芝龍作速整頓舟師﹐擇將統領起程﹐將師行日期呈報﹐以憑報部具奏外﹐又準福建撫臣蕭奕輔﹑按臣李嗣京移稱﹕調兵至三千﹐計月行二糧﹐船隻器械各項﹐動費不貲﹐難以設處﹐或題畱京餉等因。又準廣東按臣柳寅東手本開﹕應島一役﹐玆準閩撫議題請畱京餉﹐似爲確論等因各到職。

該職會同巡按廣東監察禦史柳寅東﹑巡撫福建地方都察院右僉都禦史蕭奕輔﹑巡按福建監察禦史李嗣京看得﹕島兵聯麗﹐督臣之奇策也﹔兼顧��﹐皇上之明見也。督臣所取閩兵慣海﹐艨艟堅實﹐一切炮器﹐若皆取諸現有﹐不煩經營者﹕鄭芝龍議曰﹕閩無餘兵﹐一撥三千﹐伍虛必亂﹐閩無贏船﹐遠駕萬里﹐工速不堅﹐然兵必閩﹑船必水艍﹐試其所習﹐資其適用﹐且募且造﹐方爲萬全。銃器舊者﹐恐火門寬而銃身有敝﹐又良楛不一式﹐不足以壯軍容﹐請職從廣東通爲新制﹔蓋又慮閩器之空於北應﹐而鄭重王命﹐色色壯耀﹐然值已不貲矣。最煩最費﹐無如募兵。募則不但行糧食米之需﹐必要月餉﹐必要安家。縱赴島而糈於島﹐而出門時計程���安��誰人少得。芝龍亦知募之多費﹐費��出。武臣但辦出力二字﹐責炊於無米﹐非其憂也。職憂之﹐職方鼓之勸之﹐攢眉而與之言有無﹐何益哉﹖職因決之曰﹕事不變通﹐定致乖舛﹐無餘積自可仰告。曰行糧﹐曰食米﹐曰銃器﹐曰募餉﹐曰安家﹐實實難缺﹐實實告匱。粵中兵餉﹐懸欠一十八萬有奇﹐歲缺四萬。戰事不息﹐兵籍日增。卽排猺之役﹐合主客萬五千眾﹐勞疲歲餘﹐括貸無算。按臣柳寅東所目擊而相向愁疾者。況復錢糧民欠虛數﹐銷於一蠲﹐藩庫又增四萬餘落空之借數矣。近者﹐�牌��之應浙﹐又不計也。洗手而治兵���粵�從來未有之奇窮﹐但不敢輕塵聖聽耳。今應島國事卽粵事也﹐職竭蹶難支﹐不敢請及正項﹐惟督撫軍餉二萬兩﹐並奉旨折援二萬一千二百兩﹐原擬具疏陳苦題免去。玆聞島上之役彌神﹐驚於國卹﹐合請並畱以充前用。助遼之需用之應遼﹐開銷本正。再四躊躇﹐萬不得已而計出於此。謹瀝誠上懇﹐伏乞皇上垂念粵東一時急迫﹐萬分困窮﹐準將十六年督撫軍餉及移折援二項���應�﹐完日通計支數若干﹐另疏奏聞﹐仍備開總撤淸冊﹐繳部照數開銷。一挹注間﹐而北奠南安﹐交受如天之賜矣。

職繕疏畢﹐就又準福建撫臣蕭奕輔會稿內開﹕據福建布政司呈稱﹕捲察崇禎九年﹐曾奉調陸兵三千安家﹑衣甲﹑犒賞﹑雇船﹑器械等項﹐月行糧只給八个月﹐約算計餉一十一萬八千八百餘兩。今水兵僅堪守禦﹐不得不另募﹔而應用船器糧米皆陸兵所無﹐其費又應倍於往時﹐大抵非十餘萬金不可緣繇到院。案照天啟元年間﹐先爲遼左秩近賊熾﹐兵必齊募齊到﹐應援無期﹐伏乞聖明特敕就近先召﹐以救燃眉事﹐準兵部咨調水師赴天津﹑山東防守﹐並船器隨帶聽用﹐合用錢糧﹐照例動支新餉﹐完日冊報戶﹑兵﹑工部銷算。爾時事竣﹐支銷天啟二年新餉在案。今藩司議水兵行月二糧安家之費﹐閩廣分任﹐亦應六萬兩等因移會到職。固知題畱京餉有往例可循。惟曰今計諸費﹐閩廣各約六萬金﹐則職所請二項﹐止爲粵東糧餉之外﹐再認銃器而不及船也。若兩省又要均派﹐則粵費益不貲﹐而一年督撫﹐軍餉不得不再進一年矣。應否閩認船﹑粵認器﹐��者交認﹐並乞聖裁﹐敕部定議錢糧畱數行職等遵照施行。事關調兵請餉﹐字愈嘗格﹐並祈聖宥﹐謹題請旨。崇禎十五年十月二十四日題﹐十六年八月二十六日奉聖旨﹕已有旨了﹐該部知道。

——錄自「明淸史料乙編」第六本五六四～五六五頁。

福建巡撫蕭奕輔題本

福建巡撫蕭奕輔謹題爲急調水師﹑力圖牽制﹑以伐狡謀﹑並以護屯通商事﹕準兵部等衙門尙書等官咨﹕該本部題覆前事﹐會看得島帥水師之議﹐自毛文龍後﹐欲謀再設者﹐已章滿公交車。臣部酌量請旨﹐屢經飭行在案。今督臣範志完疏稱﹕逆奴欲水陸夾攻﹐急借水兵扼堵﹐而登鎭杳無一至﹐津鎭亦多民船﹐萬一索麗船奪我海道﹐深爲可慮﹐亟亟欲復島帥﹐爲先發之著﹐誠爲有見。但議調粵將鄭芝龍﹑閩兵一萬﹑船三百號﹐不容不從長商酌。閩廣近𨿽波恬﹐逼鄰倭境﹐而東南之海防綦重有芝龍在﹐猶不失虎豹之勢。各盡率以北﹐萬一有警﹐誰爲擔當﹖且察閩廣之兵與船﹐亦不若是之多。合無敕下鄭芝龍星速選能將二員統領實實堪用水兵三千﹐並一切銃炮﹑器械﹑船隻﹐務求足用﹐不必遙限以數﹐仍請敕廣督閩撫多措行糧食米﹐督令星夜揚帆﹐飛集覺華島一帶﹐以奪彼麗船﹐以護我海口﹐此事理之切實可行者。若必駐札皮島﹐再事屯田﹐毋論東南水兵與東北風气不宜﹐而滄海島嶼之中﹐一切牛具籽種從何措辦﹖且麗旣從奴﹐商斷人稀﹐我關外那有數十萬人民可以分屯各島﹖但得水兵力厚﹐我可並心一路﹐以圖驅剿﹐於計亦得矣。臣等非不知寧城之急﹑督臣之難﹐度量時宣﹐不得不就中一裁酌也等因。崇禎十五年五月初七日戍時奉禦批﹕這議設島帥水帥﹐誠屬先發制奴之著﹐但東南海防需人﹐船兵未便多調。著鄭芝龍速挑堪用水兵三千﹐選能將二員統領﹔一切炮器船隻﹐務整備足用。廣督閩撫仍多措行糧食米﹐督令星赴覺華島一帶﹐奪擊麗船﹐護防海口﹐共圖剿禦。其覆島屯兵事宜﹐還審時相機﹐從長商酌﹐另本奏奪。欽此。欽遵移咨到臣。

時鄭芝龍正在連州剿猺搗巢﹐臣卽行按察司差人星速行令欽遵外﹐隨檄行福建布政司算計月行二糧﹑船隻器械等項﹐動費不貲。一面計那何項錢項以應遣行急需﹐一面從長設處﹐除會咨兩廣督院外﹐倘應題應畱何項京餉﹐一面通詳疏請等因。隨於九月二十三日接到署鎭鄭芝龍船隻器械細數揭單﹐卽行察司﹕照得奉旨調發赴遼水師﹐合用戰艦器械一切軍需﹐非諳練曉暢﹐制造鮮能合式精堅。況署總兵鄭芝龍所揭送船式衣甲與寨遊不同﹐必須本將兼督料理﹐庶船器精堅﹐足以制勝。玆當一面守催照前檄議詳用餉實數速報﹐以便行司給餉﹐聽自給發應用﹐一面董督前項諸務﹐就令應調將官分委幹辦﹐應調者卽調﹐應募者卽募﹐應制造者卽制造。其制造船隻器械共享餉銀若干﹐先行估確﹐以便支給。至若召集工作﹐取辦料件﹐必須分委賢能有司官共爲管理﹐完日核銷錢糧﹐庶免耽誤等因各去後。

隨催據布政司議詳﹕該左布政使徐應秋看得﹕逆奴匪茹﹐部議防護覺華島﹐遠調水師﹐協圖牽制﹐一切兵船器械﹑行月二糧﹐設處刻不容緩。但兵至三千﹐爲費不貲﹐非題請額派錢糧﹐勢難措辦。捲察崇禎九年間﹐前巡撫沈都禦史任內﹐奉調陸兵三千﹐安家﹑衣甲﹑犒賞﹑雇船﹑器械等項﹐月行糧只給八个月﹐約算計餉銀一十一萬八千八百餘兩﹐後以奴酋潛遁﹐旋奉旨班師。今次奉調﹐閩海寨遊額兵僅堪守禦﹐似不得不出於召募而應之。船隻隨帶之器械﹐預備之糧米﹐皆陸兵所無﹐其費又應兩倍於往時。至安家衣甲等銀﹐部文未載﹐不知應否支發。大約非十餘萬金不可。司庫錢糧﹐項項皆依正支﹐點金何術﹖察練餉一項﹐原爲防剿奴酋而派。今防海之師﹐原供犄角之用。師行糧從﹐就近題畱支用。俟事竣之日﹐備開支數銷算。庶大兵赴援﹐軍需可以速備﹐而資糧取備裕如矣等因呈詳到臣。

據此﹐臣案照天啟元年間﹐先爲遼左秋近賊熾﹐兵必齊募齊到﹐應援無期﹐伏乞聖明特敕﹐就近先召﹐以救然眉事﹐準兵部咨內稱﹕水兵精勁﹐無逾福廣﹐請調赴天津﹑山東各防守﹐並一應器械船隻隨帶前來應用。其合用錢糧﹐照例動支新餉。完日冊報戶﹑兵﹑工部銷算施行等因。爾時事竣﹐支銷天啟二年新餉在案。今據前因﹐除在粵應聽督臣猶龍料理外﹐該臣會同總督兩廣軍務兼理糧餉帶管鹽法兼巡撫廣東地方兵部右侍郎兼都察院右僉都禦史仍加一級加俸一級沈猶龍﹑巡按福建監察禦史加一級加俸一級李嗣京﹑巡按廣東監察禦史柳寅東看得﹕奴未授首﹐海道可虞﹐調兵扼堵﹐洵爲長策﹐督臣範志完請催登﹑津二鎭赴島並調東南水兵﹐部覆令潮漳署總兵官鄭芝龍選能將二員﹐挑選精兵三千﹐一切銃炮﹑器械﹑船隻具備﹐令督臣沈猶龍與臣多措行糧食米﹐急赴覺華島﹐以爲牽制奴酋之計﹐欽奉明綸矣。臣等恭捧禦批﹐立刻行鄭芝龍遵旨星遷選將簡兵﹐具備器械船隻﹑復行司道會議糧餉船械﹐以俟調發。時鄭芝龍政在連州剿猺搗巢﹐至九月二十三日揭稱﹕九月終回閩料理﹐並開新造船隻器械銃炮數目到臣。臣卽行本將兼同有司制造﹐以應急需外﹐而臣冒昧上請者﹐兵餉也。有一兵卽有一兵之糧。況調赴遠島﹐行月二糧﹝下缺﹞

——錄自「明淸史料乙編」第六本五六七～五六八頁。

卷三

廂黃旗正欽尼哈番鄭芝龍奏副

精奇尼哈番鄭芝龍揭帖﹝順治九年八月十一日到﹞

同安侯誥命稿

廂黃旗下正欽尼哈番鄭芝龍揭帖﹝順治十年五月二十二日到﹞

廂黃旗下正欽尼哈番鄭芝龍揭帖﹝順治十年五月二十二日到﹞

諭兵刑二部

廂黃旗正欽尼哈番鄭芝龍奏副

廂黃旗下固山額眞劉之源﹑同旗正欽尼哈番臣鄭芝龍謹奏爲奏請奉旨搬取家眷﹑理合據實陳明事﹕八月初五日﹐臣閱邸報﹐奉內三院接出上傳諭兵部﹕精奇尼哈番鄭芝龍具奏﹐伊祖先墳墓俱在原籍﹐請畱伊母﹑弟並長男看守﹐伊一妻﹑一妾﹑兩男搬取來京。爾部卽行福建督撫﹐除伊母﹑弟及長男聽畱原籍外﹐其妻﹑妾﹑兩男﹐卽塡給勘合﹐遣人同芝龍所差家人護送來京﹐特諭。欽此欽遵。臣讀之不勝感激﹗緣臣同胞兄弟見存三人﹐第四逆弟名鴻逵﹐在海上未順﹐只第五弟名芝豹﹐向受臣母教訓﹐同在家料理家務事。又反叛逆長男名森﹐亦在海上未順。次男名世忠﹐第四男名世蔭﹐見在京中。只第三男名世恩﹐年十六歲﹐第五男名世襲﹐年十三歲﹐第六男名世默﹐年八歲﹔俱在家讀書。今奉聖諭﹐臣除逆弟鴻逵﹑逆男鄭森滅亡外﹐合畱第五弟芝豹﹑第三男世恩﹐同母黃氏看守祖先墳墓﹐並料理家務﹐其臣正妻顏氏﹑妾黃氏﹐並五﹑六二子世襲﹑世默﹐卽令入京。合再奏明。又臣京中差回伯舅黃藩﹑家人倪忠等八名﹐一並開報﹐以憑酌給馬匹﹐便於馳往﹐緊來報命。爲此﹐理合謹具本親賫奏聞。計開黃藩﹑倪忠﹑周徳謙﹑李振﹑楊一魁﹑張顯﹑紅福﹑林徳。右謹具奏。順治九年八月十一日﹐正欽尼哈番臣鄭芝龍。

——錄自「明淸史料丁編」第一本六三頁。

精奇尼哈番鄭芝龍揭帖﹝順治九年八月十一日到﹞

廂黃旗下固山額眞劉之源﹑同旗正欽尼哈番鄭芝龍謹揭爲奏請奉旨搬家取家眷﹑理合據實陳明事﹕八月初五日﹐職閱邸報﹐奉內三院接出上傳諭兵部﹕精奇尼哈番鄭芝龍具奏﹐伊祖先墳墓俱在原籍﹐請畱伊母﹐弟並長男看守。伊一妻﹑一妾﹑兩男﹐搬取來京。爾部卽行福建督撫﹐除伊母﹑弟及長男聽畱原籍外﹐其妻﹑妾﹑兩男卽塡給勘合﹐遣人同芝龍所差家人護送來京。特諭﹐欽此。欽遵﹐職讀之不勝感激。緣職同胞兄弟﹐見存三人。第四逆弟名鴻逵﹐在海未順。只第五弟名芝豹﹐向受臣母教訓﹐同在家料理家務事。又叛逆長男名森﹐亦在海上未順。次男名世忠﹐第四男名世蔭﹐見在京中。只第三男名世恩﹐年十六歲﹔及第五男名世襲﹐年十三歲﹔第六男名世默﹐年八歲﹕俱在家讀書。今奉聖諭﹐職除逆弟鴻逵﹑逆男鄭森滅亡外﹐合畱第五弟芝豹﹑第三男世恩同母黃氏看守祖先墳墓﹐並料理家務。其職正妻顏氏﹑妾黃氏並五﹑六二子世襲﹑世默﹐卽令入京。合再奏明。又職京中差回伯舅黃藩﹑家人倪忠等八人﹐一並開報﹐以憑塡給馬匹﹐便於馳往﹐緊來報命。爲此除具奏外﹐理合具揭﹐須至揭帖者。計開黃藩﹑倪忠﹑周徳謙﹑李振﹑楊一魁﹑張顯﹑洪福﹑林徳。順治九年八月日。

——錄自「明淸史料戊編」第一本一三頁。

同安侯誥命稿

奉天承運皇帝制曰﹕朕惟開國之始﹐論功錫爵﹐其爵有不酬功者﹐理當破格以尊顯之。爾鄭芝龍忠貞智勇﹐曾於明季經理海上﹐聲名已著。及朕定鼎中原﹐大兵未入福建﹐爾深識時務﹐先差人赴京投誠。及波羅貝勒統兵進福建﹐爾盡撤關隘守兵﹐無敢抗違王師﹐親率所屬官兵軍前投順﹐其心忠﹐其功偉。彼時曾約以赴京朝見﹐加以封爵﹐乃墨勒根王攝政﹐僅授以京奇尼哈番之職﹐後又疑爾﹐撥兵看守九閱月﹐及爾二子來京﹐方得釋豁。家中子弟眷屬灰心解體者﹐理勢必然。朕親政以來﹐每念芝龍功大賞薄﹐未愜於懷。玆特封爾爲同安侯﹐錫以誥命﹐子孫世襲﹐爾其益抒忠誠﹐竭力報效﹐服玆寵命﹐永永罔替﹐欽哉﹗故敕。順治十年五月初十日。

——錄自「明淸史料丁編」第一本八六頁。

廂黃旗下正欽尼哈番鄭芝龍揭帖﹝順治十年五月二十二日到﹞

廂黃旗下劉固山同旗正欽尼哈番鄭芝龍謹揭爲人多宅窄﹑難以合住﹑懇賜曠地﹑以便蓋屋分居事﹕職初入京時﹐蒙朝廷宏恩﹐撥入正白旗下﹐賜屋齊化門小街居住。因原屋破壞﹐職重新起蓋﹐得以苟安。嗣而次男世忠﹑四男世蔭並職小家春﹐先後三次﹐各帶婢僕入京。今計宅內男女有百二十多人。此宅後面有一大抗﹐衝陷背脊﹐大傷風水。數年來職宅中男女損失去共二十六人﹐堪輿家咸謂必塡此坑﹐乃可無傷。職二月間徑移本牌工部﹐未準料理。合請聖上著工部看驗﹐職宅後果有大坑﹐並後面大小碎房四十八間﹐每間估銀若干﹐工部定價之外﹐職另再加﹐以示睦鄰之誼﹐許職買並歸一拆卸築墻﹐以便塡坑蓋屋﹐使將來無損傷之災﹐亦是皇仁無量惻心。聖上或念旗下人役﹐欲使安身得所﹐令工部就於本旗撥出空地﹐職當就地蓋屋﹐論間對換。蓋職果因人口年年屢傷﹐風水有礙﹐十分極苦無柰﹐不得不實情上告﹐伏祈鑑諒。職男世忠現隨班侍從﹐年紀長大﹐應娶親分居。且職嫡妻及二幼兒奉聖諭搬取入京﹐已將束裝就道。此來大小男女有五﹑六十人﹐無處安身。請乞聖上著工部於廂黃旗地方國監前面撥大曠地二所﹐與職蓋屋﹐以爲福建妻兒及世忠家眷居住。職承皇恩寵眷﹐旣榮其身﹐又榮及弟男﹐天髙地厚﹐刻骨難忘。今不揣瑣事﹐冒瀆天廳﹐實有罪過﹐望祈原宥﹐伏乞聖裁。爲此﹐除具奏外﹐理合具揭﹐須至揭帖者。順治十年五月日。

——錄自「明淸史料丁編」第一本八八頁。

諭兵刑二部

諭兵刑二部﹕海逆鄭成功父鄭芝龍投誠之後﹐世祖皇帝赦其前罪﹐優封侯爵﹐置之左右﹐恩養優隆。芝龍自應洗心圖報﹐永戴洪恩。詎意怙惡不悛﹐包藏異志﹐與其子成功潛通教唆﹐圖謀不軌﹐姦細往來﹐漏泄軍機等項事情﹐經伊家人尹大器出首﹐究審各款俱實。如此負恩叛國重犯﹐不宜尙加監候。議政王貝勒大臣九卿科道會議具奏。特諭。順治十八年九月二十四日。

——錄自「明淸史料丁編」第三本二五五頁。

