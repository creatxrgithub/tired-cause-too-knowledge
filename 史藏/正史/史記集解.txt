

欽定四庫全書

史部一

史記集解

正史類

提要

【臣】等謹案史記集解一百三十卷宋裴駰撰駰字龍駒河東聞喜人官至中郎外兵曹參軍事迹附見宋書裴松之傳駰以徐廣音義麤有發明殊恨省略乃采九經諸史並漢書音義及眾書之目別撰此書其所引證多先儒舊說張守節正義嘗備述所引書目次然如國語多引虞翻注孟子多引劉熙注韓詩多引薛君注而守節未著於目知當日援據浩博守節不能徧數也原本八十卷隋唐志著錄並同此本爲毛氏汲古閣所刋析爲一百三十卷原第遂不可考然注文猶仍舊本自明代監本以索隱正義附入其後又妄加刪削訛舛遂多如五帝本紀昔髙陽氏有才子八人句下髙辛氏有才子八人句下均脫名見左傳四字秦始皇本紀輕車重馬東就食句下脫徐廣曰一無此重字八字項羽本紀其九月會稽守句下脫徐廣曰爾時未言太守九字武席紀祠上帝明堂句下脫徐廣曰常五年一修耳今適二年故但祀明堂十八字然其效可覩矣句下脫又數本皆無可字七字河渠書岸善崩句下脫如淳曰河水岸六字司馬相如傳傍徨乎海外句下此引郭璞云靑邱山名上有田亦有國出九尾狐在海外太史公自序易大句下此引張晏曰謂易系辭監本均誤作正義至於字句異同前後互見如夏本紀九江入賜大句下孔安國曰出於九江水中監本作山中孝文本紀昌至渭橋句下引蘇林曰在長安北三里監本多渭橋二字祁侯賀爲將軍句下引徐廣曰姓繒監本多一賀字當有玉英見句下引瑞應圖云玉英五帝並修則見監本作五常案此似以監本爲是屬國悍爲將屯將軍句下引徐廣曰姓徐監本多一賀字孝景本紀封故禦史大夫周苛孫平爲繩侯句下引徐廣曰一作應監本多一平字武帝紀自太主句下引徐廣曰武帝姑也監本多太主二字防列傳蝟辱於句下引郭璞曰蝟憎其意心惡之也監本作而心惡之凡此之類當由古注簡質後人以意爲增益己失其舊至坊本流傳脫誤尢甚如夏本紀澧水所同句下引孔安國曰澧水所同同於渭也坊本缺一同字項羽本紀乃封項伯爲射陽侯句下脫徐廣曰項伯名纒字伯九字是又出監本下矣惟貨殖傳蘗麯鹽豉千瓵句下監本引孫叔敖云瓵器受斗六升合爲瓵音貽當是孫叔然之訛此本亦復相同是校讐亦不免有疎然終勝元丰合並之本也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

史記集解序

班固有言曰司馬遷據左氏國語采世本戰國策述楚漢春秋接其後事訖於天漢其言秦漢詳矣至於采經摭傳分散數家之事甚多疏略或有抵捂亦其所涉獵者廣博貫穿經傳馳騁古今上下數千載間斯已勤矣又其是非頗謬於聖人論大道則先黃老而後六經序遊俠則退處士而進姦雄述貨殖則崇勢利而羞貧賤此其所蔽也然自劉向雄博極羣書皆稱遷有良史之才服其善序事理辯而不華質而不俚其文直其事核不虛美不隱惡故謂之實錄駰以爲固之所言世稱其當𨿽時有紕繆實勒成一家總其大較信命世之宏才也考挍此書文句不同有多有少莫辯其實而世之惑者定彼從此是非相眞僞舛雜故中散大夫東莞徐廣研核眾本爲作音義具列異同兼述訓解麄有所發明而殊恨省略聊以愚管增演徐氏采經傳百家並先儒之說豫是有益悉皆抄內刪其防辭取其要實或義在可疑則數家兼列漢書音義稱臣瓚者莫知氏姓今直云瓚曰又都無姓名者但云漢書音義時見防意有所裨補譬嘒星之繼朝陽飛塵之集華嶽以徐爲本號曰集解未詳則闕弗敢臆說人心不同聞見異辭班氏所謂疏略抵捂者依違不悉辯也愧非胥臣之多聞子產之博物妄言末學蕪穢舊史豈足以關諸蓄徳庶賢無所用心而已

欽定四庫全書

史記集解卷一

宋裴駰撰

史記一【凡是徐氏義稱徐姓名以別之餘者悉是駰注解並集眾家義】

五帝本紀第一

黃帝者【徐廣曰號有熊】少典之子姓公孫【譙周曰有熊國君少典之子也皇甫謐曰有熊今河南新鄭是也】名曰軒轅生而神靈弱而能言幼而徇齊【徐廣曰墨子曰年逾十五則聰明心慮無不徇通矣駰案徇疾齊速也言聖徳幼而疾速也】長而惇敏成而聰明軒轅之時神農氏世衰【皇甫謐曰易稱庖犧氏沒神農氏作是爲炎帝班固曰教民耕農故號曰神農】諸侯相侵伐暴虐百姓而神農弗能徵於是軒轅乃習用干戈以徵不享諸侯咸來賓從而蚩尢最爲暴莫能伐【應劭曰蚩尢古天子瓚曰孔子三朝記曰蚩尢庶人之貪者】炎帝欲侵陵諸侯諸侯咸歸軒轅軒轅乃修徳振兵治五气【王肅曰五行之气】蓺五種【蓺樹也詩云蓺之荏菽周禮曰谷宜五種鄭曰五種黍稷菽麥稻也】撫萬民度四方【王肅曰度四方而安撫之】教熊羆貔貅防虎以與炎帝戰於阪泉之野【服防曰阪泉地名皇甫謐曰在上谷】三戰然後得其志蚩尢作亂不用帝命於是黃帝乃徵師諸侯與蚩尢戰於涿鹿之野【服防曰涿鹿山名在涿郡張晏曰涿鹿在上谷】遂禽殺蚩尢【皇覽曰蚩尢冢在東平郡壽張縣闞鄕城中髙七丈民常十月祀之有赤气出如匹絳帛民名爲蚩尢旗肩髀冢在山陽郡鉅野縣重聚大小與闞等傳言黃帝與蚩尢戰於涿鹿之野黃帝殺之身體異處故別葬之】而諸侯咸尊軒轅爲天子代神農氏是爲黃帝天下有不順者黃帝從而徵之平者去之披山通道【徐廣曰披他本亦作陂字蓋當爲詖詖者旁其邊之謂也披語誠合今世然古今不必同也】未嘗寧居東至於海登丸山【徐廣曰丸一作凡駰案地理誌曰丸山在郎邪朱虛縣】及岱宗西至於空桐【應劭曰山名韋昭曰在隴右】登雞頭南至於江登熊湘【封禪書曰南伐至於召陵登熊山地理誌曰湘山在長沙益陽縣】北逐葷粥【匈奴傳曰唐虞以上有山戎獫狁葷粥居於北蠻】合符釡山而邑於涿鹿之阿遷徙往來無常處以師兵爲營衛官名皆以云命爲云師【應劭曰黃帝受命有云瑞故以云紀事也春官爲靑雲夏官爲縉雲秋官爲白雲冬官爲黒雲中官爲黃雲張晏曰黃帝有景云之應因以名師與官】置左右大監監於萬國萬國和而鬼神山川封禪與爲多焉【徐廣曰多一作朋】獲寶鼎迎日推策【晉灼曰策數也迎數之也瓚曰日月朔朢未來而推之故曰迎日】舉風後力牧常先大鴻【鄭曰風後黃帝三公也班固曰力牧黃帝相也大鴻見封禪書】以治民順天地之紀幽明之占死生之說【徐廣曰一云幽明之數合死生之說】存亡之難時播百谷【王肅曰時是也】艸木淳化鳥獸虫蛾旁羅日月星辰水波【徐廣曰一作沃】土石金玉勞勤心力耳目節用水火材物有土徳之瑞故號黃帝黃帝二十五子其得姓者十四人黃帝居軒轅之丘【皇甫謐曰受國於有熊居軒轅之丘故因以爲名又以爲號山海經曰在窮山之際西射之南張晏曰作軒冕之服故謂之軒轅】而娶於西陵之女是爲嫘祖【徐廣曰祖一作俎嫘力追反】嫘祖爲黃帝正妃生二子其後皆有天下其一曰嚻是爲靑陽靑陽降居江水其二曰昌意降居若水昌意娶蜀山氏女曰昌僕生髙陽髙陽有聖徳焉黃帝崩【皇甫謐曰在位百年而崩年百一十一歳】葬橋山【皇覽曰黃帝冢在上郡橋山】其孫昌意之子髙陽立是爲帝顓頊也

帝顓頊髙陽者【皇甫謐曰都帝丘今東郡濮陽是也】黃帝之孫而昌意之子也靜淵以有謀疏通而知事養材以任地載時以象天依鬼神以制義治气以敎化潔誠以祭祀北至於幽陵南至於交阯西至於流沙【地理誌曰流沙在張掖居延縣】東至於蟠木【海外經曰東海中有山焉名曰度索上有大桃樹屈蟠三千里】動靜之物大小之神日月所照莫不砥屬【王肅曰砥平也四逺皆平而來服屬】帝顓頊生子曰竆蟬顓頊崩【皇甫謐曰在位七十八年年九十八皇覽曰顓頊冢在東郡濮陽頓丘城門外廣陽裏中頓丘者城門名頓丘道】而嚻之孫髙辛立是爲帝嚳

帝嚳髙辛者【張晏曰少昊之前天下之號象其徳顓頊以來天下之號因其名髙陽髙辛皆所興之地名顓頊與嚳皆以字爲號上古質故】黃帝之曾孫也髙辛父曰蟜極蟜極父曰嚻嚻父曰黃帝自嚻與蟜極皆不得在位至髙辛卽帝位【皇甫謐曰都亳今河南偃師是】髙辛於顓頊爲族子髙辛生而神靈自言其名普施利物不於其身聰以知遠明以察微順天之義知民之急仁而威惠而信修身而天下服取地之材而節用之撫教萬民而利誨之歷日月而迎送之明鬼神而敬事之其色鬱鬱其徳嶷嶷其動也時其服也士帝嚳漑執中而徧天下【徐廣曰古旣字作水旁徧字一作尹】日月所照風雨所至莫不從服帝嚳娶陳鋒氏女生放勛娶娵訾氏女生摰帝嚳崩【皇甫謐曰在位七十年年百五歳皇覽曰帝嚳冢在東郡濮陽頓丘城南臺陰野中】而摯代立帝摯立不善崩而弟放勛立是爲帝堯帝堯者【諡法曰翼善傳聖曰堯】放勛【徐廣曰號陶唐皇甫謐曰堯以甲申歳生甲辰卽帝位甲午徵舜甲寅舜代行天子事辛巳崩年百一十八在位九十八年】其仁如天其知如神就之如日望之如雲富而不驕貴而不舒黃收純衣【徐廣曰純一作絞駰案太古冠冕圖云夏名冕曰收禮記曰野夫黃冠鄭曰純衣士之祭服】彤車乘白馬能明馴徳【徐廣曰馴古訓字】以親九族九族旣睦便章百姓【徐廣曰下云便程東作然則訓平爲便也駰案尙書並作平字孔安國曰百姓百官鄭曰百姓羣臣之父子兄弟】百姓昭明合和萬國乃命羲和【孔安國曰重黎之後羲氏和氏世掌天地之官】敬順昊天數法日月星辰敬授民時分命羲仲居郁夷曰暘谷【尙書作嵎夷孔安國曰東表之地稱嵎夷日出於暘谷羲仲治東方之官】敬道日出便程東作【孔安國曰敬道出日平均次序東作之事以務農也】日中星鳥以殷中春【孔安國曰日中謂春分之日也鳥南方朱鳥七宿也殷正也春分之昏鳥星畢見以正仲春之气節轉以推孟季則可知也】其民析鳥獸字微【孔安國曰春事旣起丁壯就功言其民老壯分析也乳化曰字尙書微作尾字說文云尾交接也】申命羲叔居南交【孔安國曰夏與春交此治南方之官也】便程南譌敬致【孔安國曰譌化也平序分南方化育之事敬行其教以致其功也】日永星火以正中夏【孔安國曰永長也謂夏至之日火蒼龍之中星舉中則七星見可知也以正中夏之節馬融王肅謂日長晝漏六十刻鄭曰五十五刻】其民因鳥獸希革【孔安國曰因謂老弱因就在田之丁壯以助農也夏時鳥獸毛羽希少攺易也革攺也】申命和仲居西土【徐廣曰一無土字以爲西者今天水之西縣也駰案鄭曰西者隴西之西今人謂之兌山】曰昧谷【徐廣曰一作柳谷駰案孔安國曰日入於谷而天下防故曰昧谷此居治西方之官掌秋天之政也】敬道日入便程西成【孔安國曰秋西方萬物成也】夜中星虛以正中秋【孔安國曰春言日秋言夜互相備也虛武之中星亦言七星皆以秋分日見以正三秋也】其民夷鳥獸毛毨【孔安國曰夷平也老壯者在田與夏平也毨理也毛更生曰整理】申命和叔居北方曰幽都【孔安國曰北稱幽都謂所聚也】便在伏物日短星昴以正中冬【孔安國曰日短冬至之日也昴白虎之中星亦以七星並見以正冬節也馬融王肅謂日短晝漏四十刻鄭曰四十五刻】其民燠鳥獸氄毛【徐廣曰氄音茸駰案孔安國曰民入室處鳥獸皆生氄毳細毛以自溫也】歲三百六十六日以閏月正四時信飭【徐廣曰古勑字】百官眾功皆興堯曰誰可順此事放齊曰嗣子丹朱開明【孔安國曰放齊臣名】堯曰吁頑凶不用【孔安國曰吁疑怪之辭】堯又曰誰可者讙兜曰共工旁聚布功可用【孔安國曰讙兜臣名鄭曰共工水官名】堯曰共工善言其用僻似恭漫天不可堯又曰嗟四嶽【鄭曰四嶽四時官主方嶽之事】湯湯洪水滔天浩浩懷山襄陵【孔安國曰懷包襄上也】下民其憂有能使治者皆曰鯀可【馬融曰鯀臣名禹父】堯曰鯀負命毀族不可嶽曰異哉試不可用而已堯於是聽嶽用鯀九歲功用不成堯曰嗟四嶽朕在位七十載汝能庸命踐朕位【鄭曰言汝諸侯之中有能順事用天命者入處我位統治天子之事者乎】嶽應曰鄙徳忝帝位堯曰悉舉貴戚及疏遠隱匿者眾皆言於堯曰有矜在民間曰虞舜【孔安國曰無妻曰矜】堯曰然朕聞之其何如嶽曰曰盲者子父頑母嚚弟傲能和以孝烝烝治不至姦【孔安曰不至於姦惡】堯曰吾其試哉於是堯妻之二女觀其徳於二女舜飭下二女於嬀汭【孔安國曰舜所居嬀水之汭】如婦禮堯善之乃使舜愼和五典【鄭曰五典五教也蓋試以司徒之職】五典能從乃徧入百官百官時序賓於四門四門穆穆諸侯遠方賓客皆敬【馬融曰四門四方之門諸侯羣臣朝者舜賓迎之皆有美徳也】堯使舜入山林川澤暴風雷雨舜行不迷堯以爲聖召舜曰女謀事至而言可績三年矣【鄭曰三年者賔四門之後三年也】女登帝位舜讓於徳不懌【徐廣曰音亦今文尙書作不怡怡懌也】正月上日【馬融曰上日朔日也】舜受終於文祖文祖者堯太祖也【鄭曰文祖者五府之大名猶周之眀堂】於是帝堯老命舜攝行天子之政以觀天命舜乃在璿璣玉衡以齊七政【鄭曰璿璣玉衡渾天儀也七政日月五星也】遂類於上帝【鄭曰禮祭上帝於圜丘】禋於六宗【鄭曰六宗星辰司中司命風師雨師也駰案六宗義眾矣愚謂鄭說爲長】望於山川辯於羣神【徐廣曰辯音班駰案鄭曰羣神若丘陵墳衍】揖五瑞擇吉月日見四嶽諸牧班瑞【馬融曰揖斂也五瑞公侯伯子男所執以爲瑞信也堯將禪舜使羣牧斂之使舜親往班之】歲二月東巡狩至於岱宗祡【馬融曰舜受終後五年之二月鄭曰建卯之月也祡祭東嶽者考績祡燎也】望秩於山川遂見東方君長合時月正日【鄭曰協正四時之月數及日名備有失誤】同律度量衡【鄭曰律音律度丈尺量斗斛衡斤兩也】修五禮【馬融曰吉凶賔軍嘉也】五玉【鄭曰卽五瑞也執之曰瑞陳列曰玉】三帛【馬融曰三孤所執也鄭曰帛所以薦玉也必三者髙陽氏後用赤繒髙辛氏後用黒繒其餘諸侯皆用白繒】二生一死爲摯【馬融曰摯二生羔雁卿大夫所執一死雉士所執】如五器卒乃復【馬融曰五器上五玉五玉禮終則還之三帛以下不還】五月南巡狩八月西巡狩十一月北巡狩皆如初歸至於祖禰廟用特牛禮五歲一巡狩羣後四朝【鄭曰巡狩之年諸侯見於方嶽之下其間四年四方諸侯分來朝於京師也】徧告以言明試以功車服以庸肇十有二州決川【馬融曰禹平水上置九州舜以冀州之北廣大分置並州燕齊遼逺分燕置幽州分齊爲營州於是爲十二州也鄭曰更爲之定界濟水害也】象以典刑【馬融曰言咎繇制五常之刑無犯之者但有其象無其人也】流宥五刑【馬融曰流放宥寛也一曰幼少二曰老耄三曰惷愚五刑墨劓剕宮大辟】鞭作官刑【馬融曰爲辧治官事者爲刑】撲作教刑【鄭曰撲價楚也撲爲教官爲刑者】金作贖刑【馬融曰金黃金也意善功惡使出金贖罪坐示戒愼者】眚烖過赦【鄭曰眚烖爲人作患害者也過失𨿽有害則赦之】怙終【徐廣曰一作眾】賊刑【鄭曰怙其姦邪終身以爲殘賊則用刑之】欽哉欽哉惟刑之靜哉【徐廣曰今文云惟刑之謐哉爾雅曰謐靜也】讙兜進言共工堯曰不可而試之工師共工果淫辟四嶽舉鯀治鴻水堯以爲不可嶽彊請試之試之而無功故百姓不便三苗【馬融曰國名也】在江淮荊州數爲亂於是舜歸而言於帝請流共工於幽陵【馬融曰北裔也】以變北狄【徐廣曰變一作燮】放讙兜於崇山【馬融曰南裔也】以變南蠻遷三苗於三危【馬融曰西裔也】以變西戎殛鯀於羽山【馬融曰殛誅也羽山東裔也】以變東夷四辠而天下咸服堯立七十年得舜二十年而老令舜攝行天子之政薦之於天堯辟位凡二十八年而崩【徐廣曰堯在位凡九十八年駰案皇覽曰堯冢在濟陰城陽劉向曰堯葬濟陰丘隴山呂氏春秋曰堯葬谷林皇甫謐曰谷林卽城陽堯都平陽於詩爲唐國】百姓悲哀如喪父母三年四方莫舉樂以思堯堯知子丹朱之不肖不足授天下於是乃權授舜授舜則天下得其利而丹朱病授丹朱則天下病而丹朱得其利堯曰終不以天下之病而利一人而卒授舜以天下堯崩三年之喪畢舜讓辟丹朱於南河之南【劉熈曰南河九河之最在南者】諸侯朝覲者不之丹朱而之舜獄訟者不之丹朱而之舜謳歌者不謳歌丹朱而謳歌舜舜曰天也夫而後之中國踐天子位焉【劉熈曰天子之位不可曠年於是遂反格於文祖而當帝位帝王所都爲中故曰中國】是爲帝舜虞舜者【謚法曰仁聖盛明曰舜】名曰重華【徐廣曰皇甫謐曰舜以堯之二十一年甲子生三十一年甲午徵用七十九年壬午卽眞百歲癸卯崩】重華父曰瞽叟瞽叟父曰橋牛橋牛父曰句望句望父曰敬康敬康父曰竆蟬竆蟬父曰帝顓頊顓頊父曰昌意以至舜七世矣自從竆蟬以至帝舜皆微爲庶人舜父瞽叟盲而舜母死瞽叟更娶妻而生象象傲瞽叟愛後妻子常欲殺舜舜避逃及有小過則受罪順事父及後母與弟日以篤謹匪有解舜冀州之人也舜耕歷山【鄭曰在河東】漁雷澤【鄭曰雷夏兗州澤今屬濟陰】陶河濱【皇甫謐曰濟陰定陶西南陶丘亭是也】作什器於壽丘【皇甫謐曰在魯東門之北】就時於負夏【鄭曰負夏衛地】舜父瞽叟頑母嚚弟象傲皆欲殺舜舜順適不失子道兄弟孝慈欲殺不可得卽求常在側舜年二十以孝聞三十而帝堯問可用者四嶽咸薦虞舜曰可於是堯乃以二女妻舜以觀其內使九男與處以觀其外舜居嬀汭內行彌謹堯二女不敢以貴驕事舜親戚甚有婦道堯九男皆益篤舜耕歷山歷山之人皆讓畔漁雷澤雷澤上人皆讓居陶河濱河濱器皆不苦窳【史記音義曰音防甫反駰謂窳病也】一年而所居成聚二年成邑三年成都堯乃賜舜絺衣與琴爲築倉廩子牛羊瞽叟尙復欲殺之使舜上塗廩瞽叟從下縱火焚廩舜乃以兩笠自扞而下去得不死後瞽叟又使舜穿井舜穿井爲匿空旁出舜旣入深瞽叟與象共下土實井舜從匿空出去【劉熈曰舜以權謀自免亦大聖冇神人之助也】瞽叟象喜以舜爲己死象曰本謀者象象與其父母分於是曰舜妻堯二女與琴象取之牛羊倉廩予父母象乃止舜宮居鼔其琴舜往見之象鄂不懌曰我思舜正郁陶舜曰然爾其庶矣舜復事瞽叟愛弟彌謹於是堯乃試舜五典百官皆治昔髙陽氏有才子八人【名見左傳】世得其利謂之八愷【賈逵曰愷和也】髙辛氏有才子八人【名見左傳】世謂之八元【賈逵曰元善也】此十六族者世濟其美不隕其名至於堯堯未能舉舜舉八愷使主后土【王肅曰君治九土之宜杜預曰后土地也】以揆百事莫不時序舉八元使布五教於四方父義母慈兄友弟恭子孝內平外成昔帝鴻氏有不才子【賈逵曰帝鴻黃帝也不才子其苗裔讙兜也】掩義隱賊好行凶慝天下謂之渾沌少皞氏【服防曰金天氏帝號】有不才子毀信惡忠崇飾惡言天下謂之竆奇【服防曰謂共工氏也其行竆而好奇】顓頊氏有不才子不可教訓不知話言天下謂之檮杌【賈逵曰檮杌頑凶無疇匹之貌謂鯀也】此三族世憂之至於堯堯未能去縉雲氏【賈逵曰縉雲氏姜姓也炎帝之苗裔當黃帝時在縉雲之官也】有不才子貪於飲食冒於貨賄天下謂之饕餮天下惡之比之三凶【杜預曰非常子孫故別之以比三凶也】舜賓於四門乃流四凶族遷於四裔【賈逵曰四裔之地去王城四千里】以禦螭魅【服防曰魑魅人面獸身四足好惑人山林異气所生以爲人害】於是四門辟言毋凶人也舜入於大麓烈風雷雨不迷堯乃知舜之足授天下堯老使舜攝行天子政巡狩舜得舉用事二十年而堯使攝政攝政八年而堯崩三年喪畢讓丹朱天下歸舜而禹臯陶契后稷伯夷防龍垂益彭祖自堯時而皆舉用未有分職於是舜乃至於文祖謀於四嶽辟四門明通四方耳目命十二牧論帝徳行厚徳遠佞人則蠻夷率服舜謂四嶽曰有能奮庸【馬融曰奮明庸功也】美堯之事者使居官相事皆曰伯禹爲司空可美帝功舜曰嗟然禹汝平水土維是勉哉禹拜稽首讓於稷契與臯陶舜曰然往矣【鄭曰然其舉得其人汝往居此官不聽其所讓也】舜曰棄黎民始饑【徐廣曰今文尙書作祖饑祖始也】汝后稷播時百谷【鄭曰時讀曰蒔】舜曰契百姓不親五品不馴【鄭曰五品父母兄弟子也王肅曰五品五常也】汝爲司徒而敬敷五教在寛【馬融曰五品之教】舜曰臯陶蠻夷猾夏【鄭曰猾夏侵亂中國也】寇賊姦軌【鄭曰由內爲姦起外爲軌】汝作士【馬融曰獄官之長】五刑有服五服三就【馬融曰五刑墨劓剕宮大辟三就謂大罪陳諸原野次罪於市朝同族適甸師氏旣服五刑當就三處】五流有度五度三居維明能信【馬融曰謂在八議君不忍刑宥之以遠五等之差亦有三等之居大罪投四裔次九州之外次中國之外當明其罪能使信服之】舜曰誰能馴予工【馬融曰謂主百工之官也】皆曰垂可於是以垂爲共工【馬融曰爲司空共理百工之事】舜曰誰能馴予上下【馬融曰上謂原下謂隰】艸木鳥獸皆曰益可於是以益爲朕虞【馬融曰虞掌山澤之官名】益拜稽首讓於諸臣朱虎熊羆舜曰往矣汝諧遂以朱虎熊羆爲佐舜曰嗟四嶽有能典朕三禮【馬融曰三禮天神地祗人鬼之禮也鄭曰天事地事人事之禮也】皆曰伯夷可舜曰嗟伯夷以汝爲秩宗【鄭曰主次秩尊卑】夙夜維敬直哉維靜潔伯夷讓防龍舜曰然以防爲典樂教穉子【鄭曰國子也案尙書作冑子孔安國曰穉冑聲相近】直而溫【馬融曰正直而色溫和】寛而栗【馬融曰寛大而敬謹戰栗也】剛而毋虐簡而毋傲詩言意謌長言【馬融曰謌所以長言詩之意也】聲依詠律和聲【鄭曰聲之曲折又依長言聲中律乃爲和也】八音能諧毋相奪倫神人以和【鄭曰祖考來格羣後徳讓其一隅也】防曰於予擊石拊石百獸率舞【鄭曰百獸服不氏所養者也率舞言音和也】舜曰龍朕畏忌讒說殄僞振驚朕眾【徐廣曰一云齊說殄行振驚眾駰案鄭曰所謂色取仁而行違是驚動我之眾臣使之疑惑】命汝爲納言夙夜出入朕命惟信舜曰嗟女二十有二人【馬融曰稷契臯陶皆居官久有成功但述而美之無所復勑禹及垂已下皆初命凡六人與上十二牧四嶽凡二十二人鄭曰皆格於文祖時所勑命也】敬哉惟時相天事三歲一考功三考絀陟遠近眾功咸興分北三苗【鄭曰所竄三苗爲西裔諸侯者猶爲惡乃復分析流之】此二十二人咸成厥功臯陶爲大理平民各伏得其實伯夷主禮上下咸讓垂主工師百工致功益主虞山澤辟棄主稷百谷時茂契主司徒百姓親和龍主賓客遠人至十二牧行而九州莫敢辟違惟禹之功爲大披九山通九澤決九河定九州各以其職來貢不失厥宜方五千里至於荒服南撫交阯北發西戎析枝渠廋氐羌北山戎發息愼【鄭曰息愼或謂之肅愼東北夷】東長鳥夷四海之內咸戴帝舜之功於是禹乃興九招之樂致異物鳯皇來翔天下明徳皆自虞帝始舜年二十以孝聞年三十堯舉之年五十攝行天子事年五十八堯崩年六十一代堯踐帝位【皇甫謐曰舜所都或言蒲阪或言平陽或言潘潘今上谷也】踐帝位三十九年南巡狩崩於蒼梧之野葬於江南九疑是爲零陵【皇覽曰舜冢在零陵營浦縣其山九谿皆相似故曰九疑傳曰舜葬蒼梧象爲之耕禮記曰舜葬蒼梧二妃不從山海經曰蒼梧山帝舜葬於陽丹朱葬於陰皇甫謐曰或曰二妃葬衡山】舜之踐帝位載天子旗往朝父瞽叟防防惟謹【徐廣曰和敬貌】如子道封弟象爲諸侯【孟子曰封之有庳音鼻】舜子商均亦不肖【皇甫謐曰娥皇無子女英生商均】舜乃豫薦禹於天十七年而崩三年喪畢禹亦乃讓舜子如舜讓堯子諸侯歸之然後禹踐天子位堯子丹朱舜子商均皆有疆土【譙周曰以唐封堯之子以虞封舜之子】以奉先祀服其服禮樂如之以客見天子天子弗臣示不敢專也自黃帝至舜禹皆同姓而異其國號以章明徳【徐廣曰外傳曰黃帝二十五子其得姓者十四人虞翻云以徳爲氏姓又虞說以凡有二十五人其二人同姓姬又十一人爲十一姓酉祁已滕葴任荀釐姞嬛衣是也餘十二姓徳薄不紀錄】故黃帝爲有熊帝顓頊爲髙陽帝嚳爲髙辛帝堯爲陶唐【韋昭曰陶唐皆國名猶湯稱殷商矣張晏曰堯爲唐侯國於中山唐縣是也】帝舜爲有虞【皇甫謐曰舜嬪於虞因以爲氏今河東大陽西山上虞城是也】帝禹爲夏后而別氏姓姒氏契爲商姓子氏棄爲周姓姬氏【鄭曰駮許愼五經異義曰春秋左傳無駭卒羽父請諡與族公問族於眾仲眾仲對曰天子建徳因生以賜姓胙之土而命之氏諸侯以字爲氏因以爲族官有世功則冇官族邑亦如之公命以字爲展氏以此言之天子賜姓命氏諸侯命族族者氏之別名也姓者所以統系百世使不別也氏者所以別子孫之所出故世本之篇言姓則在上言氏則在下也】太史公曰學者多稱五帝尙矣然尙書獨載堯以來而百家言黃帝其文不雅馴薦紳先生難言之【徐廣曰薦紳卽搢紳也古字假借】孔子所傳宰予問五帝徳及帝系姓儒者或不傳余嘗西至空峒北過涿鹿東漸於海南浮江淮矣至長老皆各往往稱黃帝堯舜之處風教固殊焉總之不離古文者近是予觀春秋國語其發明五帝徳帝系姓章矣顧弟弗深考【徐廣曰弟但也史記漢書見此者非一又左思蜀都賦曰弟如滇池而不詳者多以爲字誤學者安可不博觀乎】其所表見皆不虛書缺有間矣其軼乃時時見於他說非好學深思心知其意固難爲淺見寡聞道也余並論次擇其言尢雅者故著爲本紀書首

史記集解卷一

欽定四庫全書

史記集解卷二

宋裴駰撰

史記二

夏本紀第二

夏禹【諡法曰受禪成功曰禹】名曰文命禹之父曰鯀鯀之父曰帝顓頊顓頊之父曰昌意昌意之父曰黃帝禹者黃帝之孫而帝顓頊之孫也禹之曾大父昌意及父鯀皆不得在帝位爲人臣當帝堯之時鴻水滔天浩浩懷山襄陵下民其憂堯求能治水者羣臣四嶽皆曰鯀可堯曰鯀爲人負命毀族不可四嶽曰等之未有賢於鯀者願帝試之於是堯聽四嶽用鯀治水九年而水不息功用不成於是帝堯乃求人更得舜舜登用攝行天子之政巡狩行視鯀之治水無狀乃殛鯀於羽山以死天下皆以舜之誅爲是於是舜舉鯀子禹而使續鯀之業堯崩帝舜問四嶽曰有能成美堯之事者使居官皆曰伯禹爲司空可成美堯之功舜曰嗟然命禹女平水土維是勉之禹拜稽首讓於契后稷臯陶舜曰女其往視爾事矣禹爲人敏給克勤其徳不違其仁可親其言可信聲爲律身爲度【王肅曰以身爲法度】稱以出【徐廣曰一作士】亹亹穆穆爲綱爲紀禹乃遂與益后稷奉帝命命諸侯百姓興人徒以傅土【尙書傅作敷馬融曰敷分也】行山表木定髙山大川【馬融曰定其差秩祀禮所視也駰案尙書大傳曰髙山大川五嶽四瀆之屬】禹傷先人父鯀功之不成受誅乃勞身焦思居外十三年過家門不敢入薄衣食致孝於鬼神【馬融曰祭祀丰潔】卑宮室致費於溝淢【包氏曰方裏爲井井間冇溝溝廣深四尺十里爲成成間有淢淢廣深八尺】陸行乘車水行乘船泥行乘橇【徐廣曰他書或作蕝駰案孟康曰橇形如箕擿行泥上如淳曰橇音茅蕝之蕝謂以板置其泥上以通行路也】山行乘檋【徐廣曰檋一作屩音丘遙反駰案如淳曰檋車謂以鐡如錐頭長半寸施之履下以上山不蹉跌也又音紀錄反】左準繩右規矩【王肅曰左右言常用也】載四時【王肅曰所以行不違四時之宜也】以開九州通九道陂九澤度九山令益予眾庶稻可種卑濕命后稷予眾庶難得之食食少調有餘相給以均諸侯禹乃行相地宜所有以貢及山川之便利禹行自冀州始冀州旣載【孔安國曰堯所都也先施貢賦役載於書也鄭曰兩河間曰冀州】壺口治梁及岐【鄭曰地理誌壺口山在河東北屈縣之東南梁山在左馮翊夏陽岐山在右扶風美陽】旣修太原至於嶽陽【孔安國曰太原今爲郡名太嶽在太原西南山南曰陽】覃懷致功【孔安國曰覃懷近河地名鄭曰懷縣屬河內】至於衡漳【孔安國曰漳水橫流】其土白壤【孔安國曰土無塊曰壤】賦上上錯【孔安國曰上上第一錯雜也雜出第二之賦】田中中【孔安國曰九州之中爲第五】常衛旣從大陸旣爲【鄭曰地理誌恆水出恆山衛水在靈壽大陸澤在鉅鹿】鳥夷皮服【鄭曰鳥夷東北之民賦食鳥獸者孔安國曰服其皮明水除害】夾右碣石【孔安國曰碣石海畔之山也】入於海【徐廣曰海一作河】濟河維沇州【鄭曰言沇州之界在此兩水之間】九河旣道【馬融曰九河名徒駭太史馬頰覆釡胡蘇簡絜鉤盤鬲津】雷夏旣澤雍沮會同【鄭曰雍水沮水相觸而合入此澤中地理誌曰雷澤在濟陰城陽】桑土旣蠶於是民得下丘居土【孔安國曰大水去民下丘居平土就桑蠶】其土黑墳【孔安國曰色黒而墳起】艸繇木條【孔安國曰繇茂條長也】田中下【孔安國曰第六】賦貞作十有三年乃同【鄭曰貞正也治此州正作不休十三年乃有賦與八州同言功難也其賦下下】其貢漆絲其篚織文【孔安國曰地宜漆林又宜蠶織文錦綺之類盛之筐篚而貢焉】浮於濟漯通於河【鄭曰地理誌雲漯水出東郡東武陽】海岱維靑州【鄭曰東自海西至岱東嶽曰岱山】嵎夷旣略濰淄旣道【馬融曰嵎夷地名用功少曰略鄭曰地理誌濰水出瑯邪淄水出泰山萊蕪縣原山】其土白墳海濱廣瀉【徐廣曰一作澤又作斥】厥田斥鹵【鄭曰斥謂地醎鹵】田上下賦中上【孔安國曰田第三賦第四】厥貢鹽絺海物維錯【孔安國曰絺細葛錯雜非一種鄭曰海物海魚也魚種類尢雜】岱畎絲枲鉛松怪石【孔安國曰畎谷也怪異好石似玉者岱山之谷出此五物皆貢之】萊夷爲牧【孔安國曰萊夷地名可以牧放】其篚酓絲【孔安國曰酓桑蠶絲中爲琴瑟】浮於汶通於濟【鄭曰地理誌汶水出泰山萊蕪縣原山西南入濟】海岱及淮惟徐州【孔安國曰東至海北至岱南及淮】淮沂其治蒙羽其蓺【鄭曰地理誌沂水出泰山蓋縣防羽二山名孔安國曰二水已治二山可以種蓺】大野旣都【鄭曰大野在山陽鉅野北名鉅野澤孔安國曰水所停曰都】東原底平【鄭曰東原地名今東平郡卽東原】其土赤埴墳【徐廣曰埴黏土也】艸木漸包【孔安國曰漸長進包叢生也】其田上中賦中中【孔安國曰田第二賦第五】貢維土五色【鄭曰土五色者所以爲大社之封】羽畎夏狄【孔安國曰夏狄雉名也羽中旌旄羽山之谷有之】嶧陽孤桐【孔安國曰嶧山之陽特生桐中琴瑟鄭曰地理誌嶧山在下邳】泗濱浮磬【孔安國曰泗水涯水中見石可以爲磬鄭曰泗水出濟陰乘氏也】淮夷蠙珠臮魚【孔安國曰淮夷二水名出蠙珠及美魚鄭曰淮夷淮水之上民也】其篚纖縞【鄭曰纖細也祭服之材尙細】浮於淮泗通於河淮海維揚州【孔安國曰北據淮南距海】彭蠡旣都陽鳥所居【鄭曰地理誌彭蠡澤在豫章彭澤西孔安國曰墮陽之鳥鴻雁之屬冬月居此澤也】三江旣入震澤致定【孔安國曰震澤吳南太湖名言三江已入致定爲震澤】竹箭旣布【孔安國曰水去布生】其艸惟夭其木惟喬【少長曰夭喬髙也】其土塗泥【馬融曰漸洳也】田下下賦下上上雜【孔安國曰田第九賦第七雜出第六】貢金三品【孔安國曰金銀銅鄭曰銅三色也】瑤琨竹箭【孔安國曰瑤琨皆美玉也】齒革羽毛【孔安國曰象齒犀皮鳥羽旄牛尾也】島夷卉服【孔安國曰南海島夷艸服葛越】其篚織貝【孔安國曰織細繒也貝水物也鄭曰貝錦名也詩云成是貝錦凡織者先染其絲織之卽成矣】其包橘柚錫貢【孔安國曰小曰橘大曰柚錫命乃貢言不常也鄭曰有錫則貢之或時乏則不貢錫所以柔金也】均江海通淮泗【鄭曰均讀曰沿沿順水行也】荊及衡陽維荊州【孔安國曰北據荊山南及衡山之陽】江漢朝宗於海【孔安國曰二水經此州而入海冇似於朝百川以海爲宗宗尊也】九江甚中【孔安國曰江於此州界分爲九道甚得地勢之中鄭曰地理誌九江在尋陽南皆東合爲大江】沱涔已道【孔安國曰沱江別名涔水名鄭曰水出江爲沱漢爲涔】云夢土爲治【孔安國曰云夢之澤在江南其中有平土丘水去可爲耕作畎畝之治】其土塗泥田下中賦上下【孔安國曰田第八賦第三】貢羽旄齒革金三品杶榦栝柏【鄭曰四木名孔安國曰榦柘也柏葉松身曰栝】礪砥砮丹【孔安國曰砥細於礪皆磨石也砮石中矢鏃丹朱類也】維簬楛【徐廣曰一作箭足桿桿卽楛也音怙箭足者矢鏃也或以箭足訓釋簬乎駰案鄭曰簬聆風也】三國致貢其名【馬融曰言簬楛三國所致貢其名善也】包匭菁茅【鄭曰匭纒結也菁茅茅有毛刺者給宗廟縮酒重之故包裹又纒結也】其篚纁璣組【孔安國曰此州染纁色善故貢之璣珠類生於水中組綬類也】九江入賜大龜【孔安國曰尺二寸曰大龜出於九江水中龜不常用賜命而納之】浮於江沱涔於漢逾於雒至於南河荊河惟豫州【孔安國西南至荊山北距河水】伊雒瀍澗旣入於河【孔安國曰伊出陸渾山洛出上洛山澗出澠池山瀍出河南北山四水合流而入河】滎播旣都【孔安國曰滎澤名波水已成遏都】道荷澤被明都【孔安國曰荷澤在胡陵明都澤名在荷東北水流泆覆被之】其土壤下土墳壚【孔安國曰壚疏也馬融曰豫州地有三等下者墳壚也】田中上賦雜上中【孔安國曰田第四賦第二又雜出第一】貢漆絲絺紵其篚纎絮【孔安國曰細綿也】錫貢磬錯【孔安國曰治玉石曰錯治磬錯也】浮於雒達於河華陽黑水惟梁州【孔安國曰東據華山之南西距黑水】汶嶓旣蓺【鄭曰地理誌岷山在蜀郡湔氐道嶓山在漢陽西】沱涔旣道【孔安國曰沱潛發源此州入荊州】蔡旅平【孔安國曰蔡蒙二山名祭山曰旅平言治功畢也鄭曰地理誌蔡防在漢嘉縣】和夷底績【馬融曰和夷地名也】其土靑驪【孔安國曰色靑黑也】田下上賦下中三錯【孔安國曰田第七賦第八雜出弟七第九三等】貢璆鐵銀鏤砮磬【孔安國曰璆玉名鄭曰黃金之美者謂之鏐鏤剛鐵可以刻鏤也】熊羆狐貍織皮【孔安國曰貢四獸之皮也織皮今也】西傾因桓是來【馬融曰治西傾山因桓水是來言無餘道也鄭曰地理誌西傾山在隴西臨洮】浮於潛逾於沔【孔安國曰漢上水爲沔鄭曰或謂漢爲沔】入於渭亂於河【孔安國曰正絕流曰亂】黑水西河惟雍州【孔安國曰西距黑水東據河龍門之河在冀州西】弱水旣西【孔安國曰導之西流至於合黎鄭曰眾水皆東此獨西流也】涇屬渭汭【孔安國曰屬逮也水北曰汭言治涇水入於渭也鄭曰地理誌涇水出安定涇陽】漆沮旣從灃【音丰】水所同【孔安國曰漆沮之水已從入渭灃水所同同於渭也】荊岐已旅【孔安國曰荊在岐東非荊州之荊也】終南惇物至於鳥防【孔安國曰三山名言相望也鄭曰地理誌終南惇物皆在右扶風武功也】原隰底績至於都野【鄭曰地理誌都野在武威名曰休屠澤】三危旣度三苗大序【孔安國曰西裔之山已可居三苗之族大有次序禹之功也】其土黃壤田上上賦中下【孔安國曰田第一賦第六人功少】貢璆琳瑯玕【孔安國曰璆琳皆玉名瑯玕石名而似珠者】浮於積石至於龍門西河【孔安國曰積石山在金城西南河所經也龍門山在河東之西界】會於渭汭織皮昆侖析支渠搜西戎卽序【孔安國曰織皮毛布此四國在荒服之外流沙之內羌髳之屬皆就次序之美禹之功及戎狄也】道九山汧及岐【鄭曰地理誌汧在右扶風也】至於荊山逾於河壺口雷首至於太嶽【孔安國曰三山在冀州太嶽在上黨西也】砥柱析城至於王屋【孔安國曰此三山在冀州之南河之北】太行常山至於碣石入於海【孔安國曰此二山連延東北接碣石而入於滄海】西傾朱圉鳥防【鄭曰地理誌曰朱圉在漢陽南孔安國曰鳥防山渭水所出在隴西之西】至於太華熊耳外方桐柏至於負尾【鄭曰地理誌太華山在宏農華陰南熊耳在盧氏東外方在潁川嵩髙山桐柏山在南陽平氏東南陪尾在江夏安陸東北若橫尾者】道嶓至於荊山【鄭曰地理誌荊山在南郡臨沮】內方至於大別【鄭曰地理誌內方在竟陵名立章山大別在廬江安丰縣】汶山之陽至於衡山過九江至於敷淺原【徐廣曰淺一作滅駰案國語曰敷淺原一名博陽山在豫章】道九川弱水至於合黎【鄭曰地理誌弱水出張掖孔安國曰合黎水名在流沙東】餘波入於流沙【孔安國曰弱水餘波西溢入流沙鄭曰地理誌流沙居延西北名居延澤地記曰弱水西流入合黎山腹餘波入於流沙通於南海馬融王肅皆云合黎流沙是地名】道黑水至於三危入於南海【鄭曰地理誌益州滇池有黑水祠而不記此山水所在地記曰三危山在鳥防之西南孔安國曰黑水北北而南經三危過梁州入南海也】道河積石至於龍門南至華陰【孔安國曰至華陰山北而東行】東至砥柱【孔安國曰砥柱山名河水分流包山而過山見水中若柱然也在西虢之界】又東至於盟津【孔安國曰在洛北】東過雒汭至於大邳【孔安國曰洛汭洛入河處山再成曰邳】北過降水至於大陸【鄭曰地理誌降水在信都南孔安國曰大陸澤名】北播爲九河同爲逆河入於海【鄭曰下尾合名曰逆河言相逆受也】嶓冢道瀁東流爲漢【鄭曰地理誌瀁水出隴西氐道至武都爲漢至江夏謂之夏水】又東爲滄浪之水【孔安國曰別流也在荊州】過三澨入於大別【孔安國曰三澨水名鄭曰在江夏竟陵之界】南入於江東匯澤爲彭蠡【孔安國曰匯回也水東回爲彭蠡大澤】東爲北江入於海【孔安國曰自彭蠡江分爲三道入震澤遂爲北江而入海】汶山道江東別爲沱又東至於醴【孔安國曰馬融王肅皆以醴爲水名鄭曰醴陵名也大阜曰陵長沙冇醴陵縣】過九江至於東陵【孔安國曰東陵地名】東迆北會於匯【孔安國曰迆溢也東溢分流都共北會彭蠡】東爲中江入於海【孔安國曰有北有中南可知也】道沇水東爲濟入於河泆爲滎【鄭曰地理誌沇水出河東東垣王屋山東至河內武徳入河泆爲滎孔安國曰濟在溫西北滎澤在敖倉東南】東出陶丘北【孔安國曰陶丘丘再成者也鄭曰地理誌陶丘在濟陰定陶西北】又東至於荷【孔安國曰荷澤之水】又東北會於汶又北東入於海道淮自桐柏東會於泗沂東入於海【孔安國曰與沂泗二水合入海也】道渭自鳥防同穴【孔安國曰鳥防共爲雄雌同穴處此山遂名曰鳥防渭水出焉】東會於灃又東北至於涇東過漆沮入於河【孔安國曰漆沮二水名亦曰洛水出馮翊北】道雒自熊耳【孔安國曰在宜陽之西】東北會於澗瀍【孔安國曰會於河南城南】又東會於伊【孔安國曰會於雒陽之南】東北入於河【孔安國曰合於鞏之東也】於是九州攸同四奧旣居【孔安國曰四方之邑已可居也】九山栞旅【孔安國曰九州名山已槎木通道而旅祭也】九川滌原【孔安國曰九州之川已滌除無壅塞也】九澤旣陂【孔安國曰九州之澤皆已陂障無決溢也】四海會同六府甚修【孔安國曰六府金木水火土谷】眾土交正致愼財賦【鄭曰眾土美惡及髙下得其正矣亦致其貢篚愼奉其財物之稅皆法定制而入之也】咸則三壤成賦【鄭曰三壤上中下各三等也】中國賜土姓祗臺徳先不距朕行【鄭曰中卽九州也天子建其國諸侯祚之土賜之姓命之氏其敬悅天子之徳旣先又不距違我天子政教所行】令天子之國以外五百里甸服【孔安國曰爲天子之服治田去王城面五百里內】百里賦納總【孔安國曰甸內近王城者禾槀曰總供食國之馬也】二百里納銍【孔安國曰所銍刈謂禾穗】三百里納稭服【孔安國曰稭槀也服槀役】四百里粟五百里米【孔安國曰所納精者少麤者多】甸服外五百里侯服【孔安國曰侯候也斥候而服事也】百里采【馬融曰采事也各受王事者】二百里任國【孔安國曰任王事者】三百里諸侯【孔安國曰三百里同爲王者斥候故合三爲一名】侯服外五百里綏服【孔安國曰綏安也服王者政教】三百里揆文教【孔安國曰揆度也度王者文教而行之三百里皆同】二百里奮武衛【孔安國曰文教之外二百里奮武衛天子所以安之】綏服外五百里要服【孔安國曰要束以文教也】三百里夷【孔安國曰守平常之教事王者而已】二百里蔡【馬融曰蔡法也受王者刑法而已】要服外五百里荒服【馬融曰政教荒忽因其故俗而治之】三百里蠻【馬融曰蠻慢也禮簡怠慢來不距去不禁】二百里流【馬融曰流行無城郭常居】東漸於海西被於流沙朔南曁【鄭曰朔北方也】聲教訖於四海於是帝錫禹圭以告成功於天下天下於是太平治臯陶作士以理民帝舜朝禹伯夷臯陶相與語帝前臯陶述其謀曰信其道徳謀明輔和禹曰然如何臯陶曰於愼其身修思長【孔安國曰愼修其身思爲長久之道】惇序九族眾明髙翼近可遠在已【鄭曰次序九族而親之以眾明作羽翼之臣此政由近可以及遠也】禹拜美言曰然臯陶曰於在知人在安民禹曰吁皆若是惟帝其難之【孔安國曰言帝堯亦以爲難】知人則智能官人能安民則惠黎民懷之能知能惠何憂乎讙兜何遷乎有苗何畏乎巧言善色佞人【鄭曰禹爲父隱故言不及鯀】臯陶曰然於亦行有九徳亦言其有徳乃言曰始事事【孔安國曰言其人有徳必言其所行事因事以爲驗】寛而栗【孔安國曰性寛宏而能莊栗】柔而立【孔安國曰和柔而能立事】願而共【孔安國曰慤願而恭敬】治而敬擾而毅【徐廣曰擾一作柔駰案孔安國曰擾順也致果爲毅】直而溫簡而廉剛而實彊而義章其有常吉哉【孔安國曰章明也吉善也】日宣三徳蚤夜翊明有家【孔安國曰三徳九徳之中有其三也卿大夫稱家明行之可以爲卿大夫】日嚴振敬六徳亮采有國【孔安國曰嚴敬也行六徳以信治政事可爲諸侯也馬融曰亮信采事也】翕受普施九徳咸事俊乂在官【孔安國曰翕合也能合受三六之徳而用之以布施政教使九徳之人皆用事謂天子也如此則俊徳理能之士並皆在官也】百吏肅謹毋教邪淫奇謀非其人居其官是謂亂天事天討有辠五刑五用哉【孔安國曰言用五刑必當】吾言厎可行乎禹曰汝言致可績行臯陶曰余未有知思贊道哉帝舜謂禹曰汝亦昌言禹拜曰於予何言予思日孶孶臯陶難禹曰何謂孶孶禹曰鴻水滔天浩浩懷山襄陵下民皆服於水予陸行乘車水行乘舟泥行乘橇山行乘檋行山栞木與益予眾庶稻鮮食【孔安國曰鳥獸新殺曰鮮】以決九川致四海浚畎澮【鄭曰畎澮田間溝也】致之川與稷予眾庶難得之食食少調有餘補不足徙居眾民乃定萬國爲治臯陶曰然此而美也禹曰於帝愼乃在位安爾止【鄭曰安汝之所止無妄動動則擾民】輔徳天下大應淸意以昭待上帝命天其重命用休【鄭曰天將重命汝以美應謂符瑞也】帝曰吁臣哉臣哉臣作朕股肱耳目予欲左右有民女輔之【馬融曰我欲左右助民汝當翼成我也】余欲觀古人之象日月星辰作文繡服色女明之餘欲聞六律五聲八音來治滑以出入五言女聽【尙書滑字作曶音忽鄭曰曶者臣見君所秉書思對命者也君亦有焉以出入政教於五官】予卽辟女匡拂予女無面防退而謗予敬四輔臣【尙書大傳曰古者天子必有四鄰前曰疑後曰丞左曰輔右曰弼】諸眾讒嬖臣君【徐廣曰一作吾】徳誠施皆淸矣禹曰然帝卽不時布同善惡則毋功【孔安國曰帝用臣不是則賢愚並立優劣共流故也】帝曰毋若丹朱敖維慢遊是好毋水舟行朋淫於家【鄭曰朋淫淫門內】用絕其世予不能順是禹曰予辛壬娶塗山癸甲生啟【孔安國曰塗山國名辛日娶妻至於甲四日復往治水】予不子以故能成水土功輔成五服至於五千里州十二師外薄四海咸建五長【孔安國曰薄迫言至海也諸侯五國立賢者一人爲方伯謂之五長以相統治】各道有功苗頑不卽功【孔安國曰三苗頑凶不得就官善惡分別】帝其念哉帝曰道吾徳乃女功序之也臯陶於是敬禹之徳令民皆則禹不如言刑從之舜徳大明於是防行樂祖考至羣後相讓鳥獸翔舞簫韶九成鳯皇來儀【孔安國曰簫韶舞樂名備樂九奏而致鳯皇也】百獸率舞百官信諧帝用此作歌曰陟天之命維時維幾【孔安國曰奉正天命以臨民惟在順時惟在愼微】乃歌曰股肱善哉元首起哉百工喜哉【孔安國曰股肱之臣喜樂盡忠君之治功乃起百官之業乃廣】臯陶拜手稽首揚言曰念哉【鄭曰使羣臣念帝之戒】率爲興事愼乃憲敬哉【孔安國曰率臣下爲起治之事當愼汝法度敬其職】乃更爲歌曰元首明哉股肱良哉庶事康哉舜又歌曰元首叢脞哉股肱惰哉萬事墮哉【孔安國曰叢脞細碎無大略也君如此則臣懈惰萬事墮廢也】帝拜曰然往欽哉於是天下皆宗禹之明度數聲樂【徐廣曰舜本記云禹乃興九韶之樂】爲山川神主帝舜薦禹於天爲嗣十七年【劉熈曰若此則舜格於文祖三年之後攝禹使得祭祀與】而帝舜崩三年喪畢禹辭辟舜之子商均於陽城【劉熈曰今潁川陽城是也】天下諸侯皆去商均而朝禹禹於是遂卽天子位【皇甫謐曰都平陽或在安邑或在晉陽】南面朝天下國號曰夏后姓姒氏【禮緯曰祖以吞薏苡生】帝禹立而舉臯陶薦之且授政焉而臯陶卒封臯陶之後於英六【徐廣曰史記皆作英字而以英布是此苗裔】或在許【皇覽曰臯陶冢在廬江六縣】而後舉益任之政十年帝禹東巡狩至於會稽而崩【皇甫謐曰年百歲也】以天下授益三年之喪畢益讓帝禹之子啟而辟居箕山之陽【孟子曰陽字一作陰劉熈曰崇髙之北】禹子啟賢天下屬意焉及禹崩𨿽授益益之佐禹日淺天下未洽故諸侯皆去益而朝啟曰吾君帝禹之子也於是啟遂卽天子之位是爲夏后帝啟夏后帝啟禹之子其母塗山氏之女也有扈氏不服【地理誌曰扶風鄠縣是扈國】啟伐之大戰於甘【馬融曰甘有扈氏南郊地名】將戰作甘誓乃召六卿申之【孔安國曰天子六軍其將皆命卿也】啟曰嗟六事之人【孔安國曰各有軍事故臼六事】予誓告女有扈氏威侮五行怠棄三正【鄭曰五行四時盛徳所行之政也威侮逆之三正天地人之正道】暴天用勦絕其命【孔安國曰勦絕也】今予維共行天之罰【孔安國曰共奉也】左不攻於左右不攻於右女不共命【鄭曰左車左右車右】禦非其馬之政女不共命【孔安國曰禦以正馬爲政也三者有失皆不奉我命也】用命賞於祖【孔安國曰天子親徵必載遷廟之祖主行有功卽賞祖主前示不専也】不用命僇於社【孔安國曰又載社主謂之社事奔北則僇之社主前社主陰陰主殺也】予則帑僇女【孔安國曰非但止身辱及女子言恥累之】遂滅有扈氏天下咸朝夏后帝啟崩【徐廣曰皇甫謐曰夏啟元年甲辰十年癸丑崩】子帝太康立帝太康失國【孔安國曰盤於防田不卹民事爲羿所逐不得反國】昆弟五人須於洛汭作五子之歌【孔安國曰太康五弟與其母待太康於洛水之北怨其不反故作歌】太康崩弟中康立是爲帝中康帝中康時羲和湎淫廢時亂日【孔安國曰羲和氏掌天地四時之官太康之後沈湎於酒廢天時亂甲乙也】往徵之作徵【孔安國曰國之君受王命往徵之鄭曰臣名】中康崩子帝相立帝相崩子帝少康立帝少康崩子帝寧立帝寧崩子帝槐立帝槐崩子帝芒立帝芒崩子帝泄立帝泄崩子帝不降立帝不降崩弟帝扃立帝扃崩子帝廑立帝廑崩立帝不降之子孔甲是爲帝孔甲帝孔甲立好方鬼神淫亂夏后氏徳衰諸侯畔之天降龍二有雌雄孔甲不能食未得豢龍氏【賈逵曰豢養也谷食曰豢】陶唐旣衰其後有劉累【服防曰後劉累之爲諸侯者夏后賜之姓】學擾龍【應劭曰擾音柔擾馴也能順飬得其嗜欲】於豢龍氏以事孔甲孔甲賜之姓曰禦龍氏【服防曰禦亦養】受豕韋之後【徐廣曰受一作更駰案賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之】龍一雌死以食夏后夏后使求懼而遷去【賈逵曰夏后旣饗而又使求致龍劉累不能得而懼也傳曰遷於魯縣】孔甲崩子帝臯立帝臯崩【左傳曰臯墓在殽南陵】子帝發立帝發崩子履癸立是爲桀帝桀之時【謐法賊人多殺曰桀】自孔甲以來而諸侯多畔夏桀不務徳而武傷百姓百姓弗堪廼召湯而囚之夏臺已而釋之湯修徳諸侯皆歸湯湯遂率兵以伐夏桀桀走鳴條【孔安國地在安邑之西鄭曰南夷地名】遂放而死【徐廣曰從禹至桀十七君十四世駰案汲冢紀年曰有王與無王用歲四百七十一年矣】桀謂人曰吾悔不遂殺湯於夏臺使至此湯乃踐天子位代夏朝天下湯封夏之後至周封於杞也

太史公曰禹爲姒姓其後分封用國爲姓故有夏后氏有扈氏有男氏斟尋氏【徐廣曰一云斟氏尋氏】彤城氏褒氏費氏杞氏繒氏辛氏防氏斟氏戈氏孔子正夏時學者多夏小正云【禮運稱孔子曰我欲觀夏道是故之杞而不足徵也吾得夏時焉鄭曰得夏四時之書其存者冇小正】自虞夏時貢賦備矣或言禹會諸侯江南計功而崩因葬焉命曰會稽會稽者會計也【皇覽曰禹在山陰縣會稽山上會稽山本名苗山在縣南去縣七里越傳曰禹到大越上苗山大會計爵有徳封有功因而更名苗山曰會稽因病死葬棺穿壙深二尺上無瀉泄下無邸水壇髙三尺土階三等周方一畆呂氏春秋曰禹葬會稽不煩人徒墨子曰禹葬會稽衣裘三領桐棺三寸地理誌雲山上有禹井禹祠相傳以爲下有羣鳥耘田也】

史記集解卷二

欽定四庫全書

史記集解卷三

宋裴駰撰

史記三

殷本紀第三

殷契母曰簡狄有娀氏之女【淮南子曰有娀在不周之北】爲帝嚳次妃三人行浴見鳥墯其卵簡狄取吞之因孕生契契長而佐禹治水有功帝舜乃命契曰百姓不親五品不訓汝爲司徒而敬敷五教五教在寛封於商【鄭曰商國在太華之陽皇甫謐曰今上洛商是也】賜姓子氏【禮緯曰祖以鳥生子也】契興於唐虞大禹之際功業著於百姓百姓以平契卒子昭明立昭明卒子相土立【宋忠曰相土就契於封商春秋左氏傳曰閼伯居商丘相土因之】相土卒子昌若立昌若卒子曹圉立曹圉卒子防立【宋忠曰防爲司空勤其官事死於水中殷人郊之】防卒子振立振卒子微立微卒子報丁立報丁卒子報乙立報乙卒子報丙立報丙卒子主壬立主壬卒子主癸立主癸卒子天乙立是爲成湯成湯【張晏曰禹湯皆字也二王去唐虞之文從髙陽之質故夏殷之王皆以名爲號諡法曰除虐去殘曰湯】自契至湯八遷【孔安國曰十四世凡八徙國都】湯始居亳【皇甫謐曰梁國谷熟爲南亳卽湯都也】從先王居【孔安國契父帝嚳都亳湯自商丘遷焉故曰從先王居】作帝誥湯徵諸侯【孔安國曰爲夏方伯得專徵伐】葛伯不祀湯始伐之【孟子曰湯居亳與葛伯爲鄰地理誌曰葛今梁國寧陵之葛鄕】湯曰予有言人視水見形視民知治不伊尹曰明哉言能聽道乃進君國子民爲善者皆在王官勉哉勉哉湯曰女不能敬命予大罰殛之無有攸赦作湯徵伊尹名阿衡阿衡欲幹湯而無由乃爲有莘氏媵臣【列女傳曰湯妃有莘氏之女】負鼎俎以滋味說湯致於王道或曰伊尹處士湯使人聘迎之五反然後肯往從湯言素王及九主之事【劉向別錄曰九主者有法君專君授君勞君等君寄君破君國君三歳社君凡九品圖畫其形】湯舉任以國政伊尹去湯適夏旣醜有夏復歸於亳入自北門遇女鳩女房作女鳩女房【孔安國曰鳩房二人湯之賢臣也二篇皆所以丑夏而還之意也】湯出見野張网四面祝曰自天下四方皆入吾网湯曰嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣及禽獸當是時夏桀爲虐政淫荒而諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀湯曰格汝眾庶來女悉聽朕言匪臺小子【馬融曰臺我也】敢行舉亂有夏多罪予維聞女眾言夏氏有罪予畏上帝不敢不正【孔安國曰不敢不正桀之罪而誅之】今夏多罪天命殛之今女有眾女曰我君不卹我眾捨我嗇事而割政【孔安國曰奪民農功而爲割剝之政】女其曰有罪其柰何夏王率止眾力率奪夏國【孔安國曰桀之君臣相率遏止眾力使不得事農相率割剝夏之邑居】有眾率怠不和【馬融曰眾民相率怠墯不和同】曰是日何時喪予與女皆亡【尙書大傳曰桀雲天之有日猶吾之有民日有亡哉日亡吾亦亡矣】夏徳若玆今朕必往爾尙及予一人致天之罰予其大理女【尙書理字作賚鄭曰賚賜也】女毋不信朕不食言女不從誓言予則帑僇女無有攸赦以告令師作湯誓於是湯曰吾甚武號曰武王【詩云武王載斾有防秉鉞毛曰武王湯也】桀敗於有娀之墟桀犇於鳴條夏師敗績湯遂伐三防俘厥寶玉【孔安國曰三防國名桀走保之今定陶也俘取也】義伯仲伯作典寶【孔安國曰二臣作典寶一篇言國之常寶也】湯旣勝夏欲遷其社不可【孔安國曰欲變置社稷而後世無及句龍者故不可而止】作夏社【孔安國曰言夏社不可遷之義】伊尹報【徐廣曰一云伊尹報政】於是諸侯心服湯乃踐天子位平定海內湯歸至於泰捲陶【徐廣曰一無此陶字孔安國曰地名湯自三防而還】中作誥【孔安國曰仲虺湯左相奚仲之後】旣絀夏命【孔安國曰絀其王命】還亳作湯誥維三月王自至於東郊告諸侯羣後毋不有功於民勤力廼事予乃大罰殛女毋予怨曰古禹臯陶久勞於外其有功乎民民乃有安東爲江北爲濟西爲河南爲淮四瀆已修萬民乃有居后稷降播農殖百谷三公咸有功於民故後有立【徐廣曰一作土】昔蚩尢與其大夫作亂百姓帝乃弗予【音與】有狀先王言不可不勉曰不道毋之【徐廣曰一作政】在國女毋我怨以令諸侯伊尹作咸有一徳【王肅曰言君臣皆有一徳】咎單作明居【馬融曰咎單湯司空也明居民之法也】湯乃攺正朔易服色上白朝防以晝湯崩【皇覽曰湯在濟陰亳縣北東郭去縣三里冢四方方各十步髙七尺上平處平地漢哀帝建平元年大司空禦史長卿案行水災因行湯劉向曰殷湯無葬處皇甫謐曰卽位十七年而踐天子位爲天子十三年年百歲而崩】太子太丁未立而卒於是廼立太丁之弟外丙是爲帝外丙帝外丙卽位三年崩立外丙之弟中壬是爲帝中壬帝中壬卽位四年崩伊尹廼立太丁之子太甲太甲成湯適長孫也是爲帝太甲帝太甲元年伊尹作伊訓作肆命作䢐後【鄭曰肆命者陳政教所當爲也䢐後者言湯之法度也】帝太甲旣立三年不明暴虐不遵湯法亂徳於是伊尹放之於桐宮【孔安國曰湯葬地鄭曰地名也有王離宮焉】三年伊尹攝行政當國以朝諸侯帝太甲居桐宮三年悔過自責反善於是伊尹廼迎帝太甲而授之政帝太甲修徳諸侯咸歸殷百姓以寧伊尹嘉之廼作太甲訓三篇褒帝太甲稱太宗太宗崩子沃丁立帝沃丁之時伊尹卒旣葬伊尹於亳【皇覽曰伊尹在濟陰己氏平利鄕亳近己氏】咎單遂訓伊尹事作沃丁沃丁崩弟太庚立是爲帝太庚帝太庚崩子帝小甲立【徐廣曰世表云帝小甲太庚弟也】帝小甲崩弟雍已立是爲帝雍已殷道衰諸侯或不至帝雍已崩弟太戊立是爲帝太戊帝太戊立伊陟爲相【孔安國曰伊陟伊尹之子】亳有祥桑谷共生於朝一暮大拱【孔安國曰祥妖怪也二木合生不恭之罰鄭曰兩手搤之曰拱】帝太戊懼問伊陟伊陟曰臣聞妖不勝徳帝之政其有闕與帝其修徳太戊從之而祥桑枯死而去伊陟贊言於巫咸【孔安國曰贊告也巫咸臣名也】巫咸治王家有成作咸艾【馬融曰艾治也】作太戊帝太戊贊伊陟於廟言弗臣伊陟讓作原命【馬融曰原臣名也命原以禹湯之道我所修也】殷復興諸侯歸之故稱中宗中宗崩子帝仲丁立帝仲丁遷於隞【孔安國曰地名皇甫謐曰或云河南敖倉是】河亶甲居相【孔安國曰地名在河北】祖乙遷於邢帝仲丁崩弟外壬立是爲帝外壬中丁書闕不具帝外壬崩弟河亶甲立是爲帝河亶甲河亶甲時殷復衰河亶甲崩子帝祖乙立帝祖乙立殷復興巫賢任職祖乙崩子帝祖辛立帝祖辛崩弟沃甲立是爲帝沃甲帝沃甲崩立沃甲兄祖辛之子祖丁是爲帝祖丁帝祖丁崩立弟沃甲之子南庚是爲帝南庚帝南庚崩立帝祖丁之子陽甲是爲帝陽甲帝陽甲之時殷衰自中丁以來廢適而更立諸弟子弟子或爭相代立比九世亂次是諸侯莫朝帝陽甲崩弟盤庚立是爲帝盤庚帝盤庚之時殷已都河北盤庚渡河南復居成湯之故居廼五遷無定處【孔安國曰自湯至盤庚凡五遷都】殷民咨胥相怨不欲徙【孔安國曰胥相也民不欲徙皆咨嗟憂愁相與怨其上也】盤庚乃告諭諸侯大臣曰昔髙後成湯與爾之先祖俱定天下法則可修捨而弗勉何以成徳乃遂涉河南治亳【鄭曰治於亳之殷地商家自此徙而攺號曰殷亳皇甫謐曰今偃師是也】行湯之政然後百姓由寧殷道復興諸侯來朝以其遵成湯之徳也帝盤庚崩弟小辛立是爲帝小辛帝小辛立殷復衰百姓思盤庚廼作盤庚三篇帝小辛崩弟小乙立是爲爲帝小乙帝小乙崩子帝武丁立帝武丁卽位思復興殷而未得其佐三年不言政事決定於宰【鄭曰宰天官卿貳王事者】以觀國風武丁夜夢得聖人名曰說以夢所見視羣臣百吏皆非也於是廼使百工營求之野得說於傅險中【徐廣曰尸子云傅巖在北海之州】是時說爲胥靡築於傅險【孔安國曰傅氏之巖在虞虢之界通道所經有澗水壞道常使胥靡刑人築防此道說賢而隱代胥靡築之以供食也】見於武丁武丁曰是也得而與之語果聖人舉以爲相殷國大治故遂以傅險姓之號曰傅說帝武丁祭成湯明日有飛雉登鼎耳而呴武丁懼祖已曰【孔安國曰賢臣名】王勿憂先修政事祖已乃訓王曰惟天監下典厥義【孔安國曰言天視下民以義爲常也】降年有永有不永非天夭民中絕其命民有不若徳不聽罪天旣附命正厥徳【孔安國曰不順徳言無義也不服罪不攺修也天以信命正其徳謂其有永有不永】乃曰其柰何鳴呼王嗣敬民罔非天繼常祀毋禮於棄道【孔安國曰王者主民當敬民事無非天時天時所常祀也祭祀有常不當特丰於近也】武丁修政行徳天下咸驩殷道復興帝武丁崩子帝祖庚立祖已嘉武丁之以祥雉爲徳立其廟爲髙宗遂作髙宗彤日及訓【孔安國曰祭之明日又祭殷曰肜周曰繹】帝祖庚崩弟祖甲立是爲帝甲帝甲淫亂殷復衰帝甲崩子帝廩辛立帝廩辛崩弟庚丁立是爲帝庚丁帝庚丁崩子帝武乙立殷復去亳徙河北帝武乙無道爲偶人謂之天神與之博令人爲行天神不勝乃僇辱之爲革囊盛血仰而射之命曰射天武乙獵於河渭之濵暴雷武乙震死子帝太丁立帝太丁崩子帝乙立帝乙立殷益衰帝乙長子曰微子啟啟母賤不得嗣少子辛辛母正後辛爲嗣帝乙崩子辛立是爲帝辛天下謂之紂【諡法曰殘義損善曰紂】帝紂資辧捷疾聞見甚敏材力過人手格猛獸知足以距諫言足以飾非矜人臣以能髙天下以聲以爲皆出己之下好酒淫樂嬖於婦人愛妲己【皇甫謐曰有蘇氏美女】妲己之言是從於是使師涓作新淫聲北裏之舞靡靡之樂厚賦稅以實鹿臺之錢【如淳曰新序曰鹿臺其大三里髙千尺瓚曰鹿臺名今朝歌城中】而盈鉅橋之粟【服防曰鉅橋倉名許愼曰鉅鹿水之大橋也有漕粟也】益收狗馬奇物充仞宮室益廣沙丘苑臺【爾雅曰迆邐沙丘也地理誌曰在鉅鹿東北七十里】多取野獸蜚鳥置其中慢於鬼神大最樂戱於沙丘【徐廣曰最一作聚】以酒爲池縣肉爲林使男女倮相逐其間爲長夜之飲百姓怨望而諸侯有畔者於是紂乃重刑辟有炮烙之法【列女傳曰膏銅柱下加之炭令有罪者行焉輒墮炭中妲己笑名曰炮烙之刑】以西伯昌九侯【徐廣曰一作鬼侯鄴縣有九侯城】鄂侯【徐廣曰一作防音幹野王縣有防城】爲三公九侯有好女入之紂九侯女不憙淫【徐廣曰一云無不憙淫】紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯虎知之以告紂紂囚西伯羑里【地理誌曰河內湯陰有羑里城西伯所拘處韋昭曰音酉】西伯之臣閎夭之徒求美女奇物善馬獻紂紂乃赦西伯西伯出而獻洛西之地以請除炮烙之刑紂乃許之賜弓矢斧鉞使得徵伐爲西伯而用費中爲政費中善防好利殷人弗親紂又用惡來惡來善毀讒諸侯以此益疏西伯歸乃陰修徳行善諸侯多畔紂而往歸西伯滋大紂由是稍失權重王子比干諫弗聽商容賢者百姓愛之紂廢之及西伯伐饑國滅之【徐廣曰饑一作又作耆】紂之臣祖伊【孔安國曰祖已後賢臣也】聞之而咎周【孔安國曰咎惡也】恐奔告紂曰天旣訖我殷命假人元龜【徐廣曰元一作卜】無敢知吉【馬融曰元龜大龜也長尺二寸孔安國曰至人以人事觀殷大龜以神靈考之皆無知吉者】非先王不相我後人【孔安國曰相助也】維王淫虐用自絕故天棄我不有安食不虞知天性不廸率典【鄭曰王暴虐於民使不得安食逆亂陰陽不度天性傲很明徳不修教法者】今我民罔不欲喪曰天曷不降威大命胡不至今王其柰何紂曰我生不有命在天乎祖伊反曰紂不可諫矣西伯旣卒周武王之東伐至盟津諸侯叛殷會周者八百諸侯皆曰紂可伐矣武王曰爾未知天命乃復歸紂愈淫亂不止微子數諫不聽乃與太師少師謀遂去比干曰爲人臣者不得不以死爭廼彊諫紂紂怒曰吾聞聖人心有七竅剖比干觀其心箕子懼乃詳狂爲奴紂又囚之殷之太師少師乃持其祭樂器奔周周武王於是遂率諸侯伐紂紂亦發兵距之牧野【鄭曰牧野紂南郊地名也】甲子日紂兵敗紂走入登鹿臺【徐廣曰鹿一作廩】衣其寶玉衣赴火而死周武王遂斬紂頭縣之白旗殺妲己釋箕子之囚封比干之墓表商容之閭封紂子武庚祿父以續殷祀【譙周曰殷凡三十一世六百餘年汲紀年曰湯滅夏以至於受二十九王用歲四百九十六年也】令修行盤庚之政殷民大說於是周武王爲天子其後世貶帝號號爲王而封殷後爲諸侯屬周周武王崩武庚與管叔蔡叔作亂成王命周公誅之而立微子於宋以續殷後焉

太史公曰余以頌次契之事自成湯以來采於詩書契爲子姓其後分封以國爲姓有殷氏來氏宋氏空桐氏稚氏北殷氏目夷氏孔子曰殷路車爲善而色尙白

史記集解卷三

欽定四庫全書

史記集解卷四

宋裴駰撰

史記四

周本紀第四

周后稷名棄其母有邰氏女曰姜原【韓詩章句曰姜姓原字或曰姜原諡號也】姜原爲帝嚳元妃姜原出野見巨人迹心忻然說欲踐之踐之而身動如孕者居期而生子以爲不祥棄之隘巷馬牛過者皆辟不踐徙置之林中適防山林多人遷之而棄渠中冰上飛鳥以其翼覆薦之姜原以爲神遂收養長之初欲棄之因名曰棄棄爲兒時忔如巨人之志其防戲好種樹麻菽麻菽美及爲成人遂好耕農相地之宜宜谷者稼穯焉民皆法則之帝堯聞之舉棄爲農師天下得其利有功帝舜曰棄黎民始饑【徐廣曰今文尙書云祖饑故此作始饑祖始也】爾后稷播時百谷封棄於邰【徐廣曰今斄鄕在扶風】號曰后稷別姓姬氏【禮緯曰祖以履大迹而生】后稷之興在陶唐虞夏之際皆有令徳后稷卒【山海經大荒經曰黑水靑水之間有廣都之野后稷葬焉皇甫謐曰去中國三萬里也】子不窋立不窋末年夏后氏政衰去稷不務【韋昭曰夏大康失國廢稷之官不復務農】不窋以失其官而犇戎狄之間不窋卒子鞠立鞠卒子公劉立公劉𨿽在戎狄之間復修后稷之業務耕種行地宜自漆沮渡渭取材用行者有資居者有畜積民賴其慶百姓懷之多徙而保歸焉周道之興自此始故詩人歌樂思其徳公劉卒子慶節立國於【徐廣曰新平漆縣之東北有亭】慶節卒子皇僕立皇僕卒子差弗立差弗卒子毀隃立【音逾世本作楡】毀隃卒子公非立公非卒子髙圉立【宋忠曰髙圉能率稷者也周人報之】髙圉卒子亞圉立【世本云亞圉云都皇甫謐云云都亞圉字】亞圉卒子公叔祖類立分叔祖類卒子古公亶父立古公亶父復修后稷公劉之業積徳行義國人皆戴之薰育戎狄攻之欲得財物予之已復攻欲得地與民民皆怒欲戰古公曰有民立君將以利之今戎狄所爲攻戰以吾地與民民之在我與其在彼何異民欲以我故戰殺人父子而君之予不忍爲乃與私屬遂去渡漆沮【徐廣曰水在杜陽岐山杜陽縣在扶風】逾梁山止於岐下【徐廣曰山在扶風美陽西北其南有周原駰案皇甫謐曰邑於周地故始攺國曰周】人舉國扶老攜弱盡復歸古公於岐下及他旁國聞古公仁亦多歸之於是古公乃貶戎狄之俗而營築城郭室屋而邑別居之【徐廣曰分別而爲邑落也】作五官有司【禮記曰天子之五官曰司徒司馬司空司士司寇典司五眾鄭曰此殷時制】民皆歌樂之頌其徳古公有長子曰太伯次曰虞仲太姜生少子季歷季歷娶太任【列女傳曰太姜有臺氏之女太任摯任氏之中女】皆賢婦人生昌有聖瑞古公曰我世當有興者其在昌乎長子太伯虞仲知古公欲立季歷以傳昌乃二人亡如荊蠻文身斷髮【應劭曰常在水中故斷其發文其身以象龍子故不見傷害】以讓季歷古公卒季歷立是爲公季公季修古公遺道篤於行義諸侯順之公季卒【皇甫謐曰葬鄠縣之南山】子昌立是爲西伯西伯曰文王遵后稷公劉之業則古公公季之法篤仁敬老慈少禮下賢者日中不暇食以待士士以此多歸之伯夷叔齊在孤竹【應劭曰在遼西令支】聞西伯善養老盍往歸之太顚閎夭散宜生鬻子辛甲大夫之徒皆往歸之【劉向別錄曰鬻子名熊封於楚辛甲故殷之臣事紂蓋七十五諫而不聽去至周召公與語賢之告文王文王親自迎之以爲公卿封長子長子今上黨所治縣是也】崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里閎夭之徒患之乃求有莘氏美女驪戎之文馬有熊九駟他奇怪物因殷嬖臣費仲而獻之紂紂大說曰此一物足以釋西伯況其多乎乃赦西伯賜之弓矢斧鉞使西伯得徵伐曰譖西伯者崇侯虎也西伯乃獻洛西之地以請紂去炮烙之刑紂許之西伯陰行善諸侯皆來決平於是虞芮之人【地理誌虞在河東太陽縣芮在馮翊臨晉縣】有獄不能決乃如周入界耕者皆讓畔民俗皆讓長虞芮之人未見西伯皆慙相謂曰吾所爭周人所恥何往爲祗取辱耳遂還俱讓而去諸侯聞之曰西伯蓋受命之君明年伐犬戎【山海經曰有人人面獸身名曰犬戎】明年伐宻須【應劭曰宻須氏姞姓之國瓉曰安定陰宻縣是】明年敗耆國【徐廣曰一作】殷之祖伊聞之懼以告帝紂紂曰不有天命乎是何能爲明年伐邗【徐廣邘城在野王縣西北音於】明年伐崇侯虎而作丰邑【徐廣曰丰在京兆鄠縣東有靈臺鎬在上林昆明北甫鎬池去丰二十五里皆在長安南數十里】自岐下而徙都丰明年西伯崩【徐廣曰文王九十七乃崩】太子發立是爲武王西伯蓋卽位五十年其囚羑里蓋益易之八卦爲六十四卦詩人道西伯蓋受命之年稱王而斷虞芮之訟後十年而崩諡爲文王攺法度制正朔矣追尊古公爲太王公季爲王季蓋王瑞自太王興武王卽位太公望爲師周公旦爲輔召公畢公之徒左右王師修文王緒業九年武王上祭於畢【馬融曰畢文王墓地名也】東觀兵至於盟津【徐廣曰譙周云史記武王十一年東觀兵十三年克紂】爲文王木主載以車中軍武王自稱太子發言奉文王以伐不敢自專乃告司馬司徒司空諸節【馬融曰諸受符節冇司也】齊栗信哉予無知以先祖有徳臣小子受先功【徐廣曰一云子小子受先公功】畢力賞罰以定其功遂興師師尙父號曰【鄭曰號今之軍法重者】總爾眾庶與爾舟楫後至者斬武王渡河中流白魚躍入王舟中【馬融曰魚者介鱗之物兵象也白者殷家之正色言殷之兵眾與周之象也】武王俯取以祭旣渡有火自上復於下至於王屋流爲烏其色赤其聲魄云【馬融曰王屋王所居屋流行也魄然安定意也鄭曰書說云烏有孝名武王卒父大業故烏瑞臻赤者周之正色也】是時諸侯不期而會盟津者八百諸侯諸侯皆曰紂可伐矣武王曰女未知天命未可也乃還師歸居二年聞紂昬亂暴虐滋甚殺王子比干囚箕子太師疵少師彊抱其樂器而犇周於是武王徧告諸侯曰殷有重罪不可以不畢伐【徐廣曰一作滅】乃遵文王遂率戎車三百乘虎賁三千人【孔安國曰虎賁勇士稱也若虎賁言其猛也】甲士四萬五千人以東伐紂十一年十二月戊午師畢渡盟津諸侯咸會曰孳孳無怠武王乃作太誓告於眾庶今殷王紂乃用其婦人之言自絕於天毀壞其三正【馬融曰動逆天地人也】離逷其王父母弟【鄭曰王父母弟祖父母之族必言母弟舉親者言之也】乃斷棄其先祖之樂乃爲淫聲用變亂正聲怡說婦人【徐廣曰怡一作辭】故今予發維共行天罰勉哉夫子【鄭曰夫子丈夫之前】不可再不可三二月【徐廣曰一作正此建丑之月殷之正月周之二月也】甲子昧爽【孔安國曰昧防也爽明早旦也】武王朝至於商郊牧野乃誓【孔安國曰癸亥夜陳甲子朝誓之】武王左杖黃鉞右秉白旄【孔安國曰鉞以黃金飾斧左手杖鉞示無事於誅右手把旄示有事於教令】以麾曰遠矣西土之人【孔安國曰勞苦之】武王曰嗟我有國君【馬融曰大也】司徒司馬司空亞旅師氏【孔安國曰亞次旅眾大夫也其位次卿師氏大夫官以兵守門】千夫長百夫長【孔安國曰師率卒率】及庸蜀羌髳微纑彭濮人【孔安國曰八國皆蠻夷戎狄在西蜀叟髳微在巴蜀纑彭在西北庸濮在江漢之南馬融曰武王所率將來伐紂也】稱爾戈比爾幹立爾矛予其誓王曰古人有言牝雞無晨牝雞之晨惟家之索【孔安國曰索盡也諭婦人知外事雌代雄鳴則家盡也】今殷王紂維婦人言是用自棄其先祖肆祀不答【鄭曰肆祭名答問也】昬棄其家國遺其王父母弟不用乃維四方之多罪逋逃是崇是長是信是使【孔安國曰言紂棄其賢臣而尊長逃亡罪人信用之也】俾暴虐於百姓以姦軌於商國今予發維共行天之罰今日之事不過六步七步乃止齊焉【孔安國曰今日戰事不過六步七步乃止相齊言當旅進一心也】夫子勉哉不過於四伐五伐六伐七伐乃止齊焉【孔安國曰伐謂擊刺也少則四五多則六七以爲例也】勉哉夫子尙桓桓【鄭曰威武貎】如虎如羆如犲如離【徐廣曰此訓與螭同】於商郊不禦克犇以役西土【鄭曰禦彊禦謂彊暴也克殺也不得暴殺紂師之犇走者當以爲周之役也】勉哉夫子爾所不勉其於爾身有戮【鄭曰所言且也】誓已諸侯兵會者車四千乘陳師牧野帝紂聞武王來亦發兵七十萬人距武王武王使師尙父與百夫致師【周禮環人掌致師鄭曰致師者致其必戰之志也古者將戰先使勇力之士犯敵焉春秋傳曰楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下掚馬掉鞅而還攝叔曰吾聞致師者右入壘折馘執俘而還皆行其所聞而復】以大卒馳帝紂師【徐廣曰帝一作商】紂師𨿽眾皆無戰之心心欲武王亟入紂師皆倒兵以戰以開武王武王馳之紂兵皆崩畔紂紂走反入登於鹿臺之上防衣其珠玉自燔於火而死武王持大白旗以麾諸侯諸侯畢拜武王武王乃揖諸侯諸侯畢從武王至商國商國百姓咸待於郊於是武王使羣臣告語商百姓曰上天降休商人皆再拜稽首武王亦答拜遂入至紂死所武王自射之三發而後下車以輕劍擊之以黃鉞斬紂頭縣大白之旗已而至紂之嬖妾二女二女皆經自殺武王又射三發擊以劍斬以鉞【司馬法曰夏執鉞宋均曰鉞用鐵不磨礪】縣其頭小白之旗武王已乃出復軍其明日除道修社及商紂宮及期百夫荷罕旗以先驅【蔡邕獨斷曰前驅有九旒云罕東京賦曰云罕九旒薛綜曰旍旗名】武王弟叔振鐸奉陳常車周公旦把大鉞畢公把小鉞以夾武王散宜生太顚閎夭皆執劍以衛武王旣入立於社南大卒之左右畢從毛叔叔鄭奉明水【周禮曰司烜氏以鑑取明水於月鄭曰鑑鏡屬也取月之水欲得陰陽之絜气陳眀水以爲酒也】衞康叔封布玆【徐廣曰玆者籍席之名諸侯病曰負玆】召公奭贊采師尙父牽牲尹佚防祝曰殷之末孫季紂殄廢先王明徳侮蔑神祗不祀昬暴商邑百姓其章顯聞於天皇上帝於是武王再拜稽首曰膺更大命革殷受天明命武王又再拜稽首乃出封商紂子祿父殷之餘民武王爲殷初定未集乃使其弟管叔鮮蔡叔度相祿父治殷已而命召公釋箕子之囚【徐廣曰釋一作原】命畢公釋百姓之囚表商容之閭命南宮括散鹿臺之財發鉅橋之粟以振貧弱萌隸命南宮括史佚展九鼎保玉【徐廣曰保一作寶】命閎夭封比干之墓命宗祝享祠於軍乃罷兵西歸行狩記政事作武成【孔安國曰武功成也】封諸侯班賜宗彜作分殷之器物【鄭曰宗彞宗廟樽也作分器著王之命及受物】武王追思先聖王乃褒封神農之後於焦【地理誌農陜縣有焦城故焦國也】黃帝之後於祝帝堯之後於薊【地理誌燕國有薊縣】帝舜之後於陳大禹之後於杞於是封功臣謀士而師尙父爲首封封尙父於營丘曰齊【爾雅曰水出其前而左曰營丘郭璞曰今齊之營丘淄水過其南乃東】封弟周公旦於曲阜曰魯【應劭曰曲阜在魯城中委曲長七八里】封召公奭於燕封弟叔鮮於管弟叔度於蔡餘各以次受封武王徵九牧之君登之阜以望商邑武王至於周自夜不寐周公旦卽王所曰爲不寐王曰告女維天不享殷自發未生於今六十年麋鹿在牧【徐廣曰此事出周書及隨巢子云夷羊在牧牧郊也夷羊怪物也】蜚鴻滿野天不享殷今乃冇成維天建殷其登名民三百六十夫不顯亦不賔滅【徐廣曰一云不顧亦不賓滅一又云不顧亦不卹也】以至今我未定天保何暇寐王曰定天保依天室悉求天惡貶從殷王受日夜勞來【徐廣曰一云肯來】定我西土我維顯服及徳方明自洛汭延於伊汭居易毋固其有夏之居【徐廣曰夏居河南初在陽城後居陽翟】我南望三塗北望嶽鄙顧詹有河【徐廣曰周書度邑曰武王問太公曰吾將因冇夏之居也南望過於三塗北詹望於冇河】粵詹雒伊毋遠天室營周居於雒邑而後去縱馬於華山之陽放牛於桃林之虛【孔安國曰桃林在華山東】偃干戈振兵釋旅【公羊傳曰入曰振旅】示天下不復用也武王已克殷後二年問箕子殷所以亡箕子不忍言殷惡以存【徐廣曰一作前】亡國宜告武王王亦醜故問以天道武王病天下未集羣公懼穆卜【孔安國曰穆敬也】周公乃祓齋自爲質欲代武王武王有瘳後而崩【徐廣曰封禪書曰武王克殷二年天下未寧而崩皇甫謐曰武王定位元年歲在乙酉六年庚寅崩駰案皇覽曰文王武王周公皆在京兆長安鎬聚東社中也】太子誦代立是爲成王成王少周初定天下周公恐諸侯畔周公乃攝行政當國管叔蔡叔羣弟疑周公與武庚作亂畔周周公奉成王命伐誅武庚管叔放蔡叔以微子開代殷後國於宋頗收殷餘民以封武王少弟封爲衛康叔晉唐叔得嘉谷【鄭曰二苗同爲一穗】獻之成王成王以歸周公於兵所【徐廣曰歸一作餽】周公受禾東土魯天子之命【徐廣曰尙書序云旅天子之命】初管蔡畔周周公討之三年而畢定故初作大誥次作微子之命【孔安國曰封命之書】次歸禾次嘉禾次康誥酒誥梓材【孔安國曰告康叔以爲政之道亦如梓人之治材也】其事在周公之篇周公行政七年成王長周公反政成王北面就羣臣之位成王在丰使召公復營洛邑如武王之意周公復卜申視卒營築居九鼎焉曰此天下之中四方入貢道裏均作召誥洛誥成王旣遷殷遺民周公以王命告作多士無佚召公爲保周公爲師東伐淮夷殘奄【鄭曰奄國在淮夷之北】遷其君薄姑【馬融曰齊地】成王自奄歸在宗周作多方【孔安國曰告眾方天下諸侯】旣絀殷命襲淮夷歸在丰作周官【孔安國曰言周家設官分職用人之法古文尙書敍周官書篇名】興正禮樂度制於是攺而民和睦頌聲興【何休曰頌聲者太平歌頌之聲帝王之髙致也】成王旣伐東夷息愼來賀王賜榮伯作賄息愼之命【孔安國曰賄賜也馬融曰榮伯周同姓畿內諸侯爲卿大夫也】成王將崩懼太子釗之不任乃命召公畢公率諸侯以相太子而立之成王旣崩二公率諸侯以太子釗見於先王廟申告以文王武王之所以爲王業之不易務在節儉毋多欲以篤信臨之作顧命【鄭曰臨終出命故謂之顧顧將去之意也】太子釗遂立是爲康王康王卽位徧告諸侯宣告以文武之業以申之作康誥故成康之際天下安寧刑錯四十餘年不用【應劭曰錯置也民不犯法無所置刑】康王命作策畢公分居裏成周郊【孔安國曰分別民之居裏異其善惡也成定東周郊境使有保防也】作畢命康王卒子昭王瑕立昭王之時王道微缺昭王南巡狩不返卒於江上其卒不赴告諱之也立昭王子滿是爲穆王穆王卽位春秋已五十矣王道衰微穆王閔文武之道缺乃命伯臩【孔安國曰伯冏名也】申誡【徐廣曰一作部】太僕【應劭曰太僕周穆王所置蓋太禦眾僕之長中大夫也】國之政作臩命復寧穆王將徵犬戎【徐廣曰犬一作畎】祭公謀父諫【韋昭曰祭畿內之國周公之後爲王卿士謀父字也】曰不可先王耀徳不觀兵夫兵戢而時動動則威觀則玩玩則無震【韋昭曰震懼也】是故周文公之頌【韋昭曰文公周公旦之諡】曰載戢干戈載櫜弓矢【唐固曰櫜韜也】我求懿徳肆於時夏允王保之【韋昭曰言武王常求美徳故陳其功於是夏而歌之信哉武王能保此時夏之美樂章大者曰夏】先王之於民也茂正其徳而厚其性阜其財求而利其器用明利害之鄕【韋昭曰鄕方也】以文修之使之務利而辟害懷徳而畏威故能保世以滋大昔我先王世后稷【韋昭曰謂棄與不窋也唐固曰父子相繼曰世】以服事虞夏及夏之衰也棄稷不務我先王不窋用失其官而自竄於戎狄之間不敢怠業時序其徳遵修其緒【徐廣曰遵一作選】修其訓典朝夕恪勤守以惇篤奉以忠信奕世載徳不忝前人至於文王武王昭前之光明而加之以慈和事神保民無不欣喜商王帝辛大惡於民庶民不忍防載武王以致戎於商牧是故先王非務武也勤卹民隱而除其害也夫先王之制邦內甸服邦外侯服侯衛賔服【韋昭曰此總言之也侯侯圻衛衛圻也】夷蠻要服戎翟荒服甸服者祭【韋昭曰供日祭】侯服者祀【韋昭曰供月祀】賔服者享【韋眧曰供時享】要服者貢【韋昭曰供歲貢】荒服者王【韋昭曰王王事天子也詩云莫敢不來王】日祭月祀時享歲貢終王先王之順祀也【徐廣曰外傳云先王之訓】有不祭則修意【韋昭曰先修志意以自責也畿內近知王意也】有不祀則修言【韋昭曰言號令也】有不享則修文【韋昭曰文典法也】有不貢則修名【韋昭曰名謂尊卑職貢之名號也】有不王則修徳【韋昭曰遠人不服則修文徳以來之】序成而有不至則修刑【韋昭曰序成謂上五者次序已成有不至則有刑罰也】於是有刑不祭伐不祀徵不享讓不貢告不王於是有刑罰之辟有攻伐之兵有徵討之備有威讓之命有文告之辭布令陳辭而有不至則增修於徳無勤民於遠是以近無不聽遠無不服今自大畢伯士之終也【徐廣曰犬戎之君】犬戎氏防其職來王天子曰予必防不享徵之且觀之兵無乃廢先王之訓而王幾頓乎吾聞犬戎樹惇【徐廣曰樹一作椒駰案韋昭曰樹立也言犬戎立性惇篤也】率舊徳而守終純固其有防禦我矣王遂徵之得四白狼四白鹿防歸自是荒服者不至諸侯有不睦者甫侯言於王作修刑辟【鄭曰書說云周穆王以甫侯爲相】王曰吁來有國有士告汝祥刑【孔安國曰告汝善用刑之道也】在今爾安百姓何擇非其人【王肅曰訓以安百姓之道當何所選擇乎非當選擇賢人乎】何敬非其刑何居非共宜與【孔安國曰當何所敬非惟五刑乎當何所居非惟及世輕重所宜也】兩造具備【徐廣曰造一作遭】師聽五辭【孔安國曰兩謂囚證造至也兩至具備則眾獄官聽其入五刑辭】五辭簡信正於五刑【孔安國曰五辭簡核信有罪驗則正之於五刑矣】五刑不簡正於五罰【孔安國曰不簡核謂不應五刑當正五罰出金贖罪也】五罰不服正於五過【孔安國曰不服不應罰也正於五過從赦免之】五過之疵官獄內獄閱實其罪【孔安國曰使與罰名相當】惟鈞其過【馬融曰以此五過出入人罪與犯法者等】五刑之疑有赦五罰之疑有赦其審克之【孔安國曰刑疑赦從罰罰疑赦從免其當淸察能得其理也】簡信有眾惟訊有稽【孔安國曰簡核誠信有合眾心惟察其貌有所考合重之至也】無簡不疑共嚴天威【孔安國曰無簡核誠信不聽治其獄當嚴敬天威無輕用刑】黥辟疑赦其罰百率【徐廣曰率卽鍰也音刷孔安國曰六兩曰鍰鍰黃鐵也】閱實其罪劓辟疑赦其罰倍灑【徐廣曰一作五倍曰蓰孔安國曰倍百爲二百鍰也】閱實其罪臏辟疑赦其罰倍差【馬融曰倍二百爲四百鍰也差者又加四百之三分一凡五百三十三三分一也】閱實其罪宮辟疑赦其罰五百【徐廣曰一作六】率閱實其罪大辟疑赦其罰千率閱實其罪�罰之屬千劓罰之屬千臏罰之屬五百宮罰之屬三百大辟之罰其屬二百五刑之屬三千命曰甫刑穆王立五十五年崩子共王繄扈立共王防於涇上密康公從【韋昭曰康公密國之君姬姓也】有三女犇之其母曰必致之王【列女傳曰康公母姓隗氏】夫獸三爲羣人三爲眾女三爲粲王田不取羣公行不下眾王禦不參一族【韋昭曰禦妻宮也參三也一族一父子也故取侄娣以備三不參一族之女也】夫粲美之物也眾以美物歸女而何徳以堪之王猶不堪況爾之小醜乎小醜備物終必亡康公不獻一年共王滅密共王崩子懿王囏立懿王之時王室遂衰詩人作刺懿王崩共王弟辟方立是爲孝王孝王崩諸侯復立懿王太子燮是爲夷王夷王崩子厲王胡立厲王卽位三十年好利近榮夷公大夫芮良夫諫厲王曰王室其將卑乎夫榮公好專利而不知大難夫利百物之所生也天地之所載也而有專之其害多矣天地百物皆將取焉何可專也所怒甚多而不備大難以是教王王其能久乎夫王人者將導利而布之上下者也使神人百物無不得極【韋昭曰極中也】猶日怵惕懼怨之來也故頌曰思文后稷克配彼天立我蒸民莫匪爾極大雅曰陳錫載周【唐固曰言文王布錫施利以載成周道也】是不布利而懼難乎故能載周以至於今今王學專利其可乎匹夫專利猶謂之盜王而行之其歸鮮矣榮公若用周必敗也厲王不聽卒以榮公爲卿士用事王行暴虐侈傲國人謗王召公諫曰【韋昭曰召康公之後穆公虎爲王卿士也】民不堪命矣王怒得衛巫【韋昭曰衛國之巫也】使監謗者以告則殺之其謗鮮矣諸侯不朝三十四年王益嚴國人莫敢言道路以目【韋昭曰以目相眄而已】厲王喜告召公曰吾能弭謗矣乃不敢言召公曰是鄣之也防民之口甚於防水水壅而潰傷人必多民亦如之是故爲水者決之使導爲民者宣之使言故天子聽政使公卿至於列士獻詩瞽獻典【韋昭曰典樂典】史獻書師箴瞍賦【韋昭曰無眸子曰瞍賦公卿列士所獻詩也】蒙誦【韋昭曰有眸子而無見曰蒙周禮蒙主歌諷誦箴諫之語也】百工諫庶人傳語【韋昭曰庶人卑賤見時得失不得言傳以語士】近臣盡規【近臣驂僕之屬】親戚補察瞽史教誨【瞽樂太師史太史也】耆艾修之【韋昭曰耆艾師傅也修理瞽史之教以聞於王】而後王斟酌焉是以行事而不悖民之有口也猶土之有山川也財用於是乎出猶其有原隰衍沃也【唐固曰下平曰衍冇漑曰沃】衣食於是乎生口之宣言也善敗於是乎興行善而備敗所以產財用衣食者也夫民慮之於心而宣之於口成而行之若壅其口其與能防何王不聽於是國莫敢出言三年乃相與畔襲厲王厲王出犇於彘【韋昭曰彘晉地漢爲縣屬河東今曰永安】厲王太子靜匿召公之家國人聞之乃圍之召公曰昔吾驟諫王王不從以及此難也今殺王太子王其以我爲讐而懟怒乎夫事君者險而不讐懟【韋昭曰在危險之中】怨而不怒況事王乎乃以其子代王太子太子竟得脫召公周公二相行政號曰共和共和十四年厲王死於彘太子靜長於召公家二相乃共立之爲王是爲宣王宣王卽位二相輔之修政法文武成康之遺風諸侯復宗周十二年魯武公來朝宣王不修籍於千畆虢文公諫曰【賈逵曰文公文王母弟虢仲之後爲王卿士也韋昭曰文公虢叔之後西虢也宣王都鎬在畿內也】不可王弗聽三十九年戰於千畆王師敗績於羌氏之戎【韋昭曰西夷別種四嶽之後也】宣王旣亡南國之師乃料民於太原【韋昭曰敗於姜戎時所亡也南國漢江之間料數也唐固曰南國南陽也】仲山甫諫曰民不可料也宣王不聽卒料民四十六年宣王崩子幽王宮涅立【徐廣曰一作生】幽王二年西周三川皆震【徐廣曰涇渭洛也駰案韋昭曰西周鎬京地震動故三川亦動】伯陽甫曰周將亡矣【韋昭曰伯陽甫周大夫也唐固曰伯陽甫周柱下史老子也】夫天地之气不失其序若過其序民亂之也【韋昭曰過失也言民不敢斥王者也】陽伏而不能出陰迫而不能蒸【韋昭曰蒸升也陽气在下陰气迫之使不能升也】於是有地震今三川實震是陽失其所而塡陰也【韋昭曰爲陰所鎭笮也】陽失而在陰【韋昭曰在陰下也】原必塞原塞國必亡夫水土演而民用也【韋昭曰水土气通爲演演猶潤也演則生物民得用之】土無所演民乏財用不亡何待昔伊洛竭而夏亡【韋昭曰禹都陽城伊洛所近也】河竭而商亡【韋昭曰商人都衛河水所經也】今周徳若二代之季矣其川原又塞塞必竭夫國必依山川山崩川竭亡國之徵也川竭必山崩【韋昭曰水泉不潤枯朽而崩也】若國亡不過十年數之紀也【韋昭曰數起於一終於十十則更故曰紀也】天之所棄不過其紀是歳也三川竭岐山崩三年幽王嬖愛褎姒襃姒生子伯服幽王欲廢太子太子母申侯女而爲後後幽王得襃姒愛之欲廢申後並去太子宜臼以襃姒爲後以伯服爲太子周太史伯陽讀史記曰周亡矣昔夏后氏之衰也有二神龍止於夏帝庭而言曰余襃之二君【虞翻曰龍自號襃之二先君也】夏帝卜殺之與去之與止之莫吉卜請其漦而藏之乃吉【韋昭曰漦龍所吐沬沬龍之精气也】於是布幣而策告之【韋昭曰以簡策之書告龍而請其漦也】龍亡而漦在櫝而去之【韋昭曰櫝匱也】夏亡傳此器殷殷亡又傳此器周比三代莫敢發之至厲王之末【虞翻曰末年王流彘之歲】發而顴之漦流於庭不可除厲王使婦人裸而噪之【章昭曰噪讙呼也唐固曰羣呼曰噪】漦化爲黿以入王后宮後宮之童妾旣齓而遭之【韋昭曰毀齒曰齓女七歲而毀也】旣笄而孕無夫而生子懼而棄之宣王之時童女謡曰檿弧箕服實亡周國【韋昭曰山桑曰檿弧弓也箕木名服矢房也】於是宣王間之有夫婦賣是器者宣王使執而戮之逃於道而見鄕者後宮童妾所棄妖子【徐廣曰妖一作夭夭幼少也】出於路者聞其夜啼哀而收之夫婦遂亡犇於襃襃人有罪請入童妾所棄女子者於王以贖罪棄女子出於襃是爲襃姒當幽王三年王之後宮見而愛之生子伯服竟廢申後及太子以襃姒爲後伯服爲太子太史伯陽曰禍成矣無可柰何襃姒不好笑幽王欲其笑萬方故不笑幽王爲防防大鼓有寇至則舉烽火諸侯悉至至而無寇襃姒乃大笑幽王說之爲數舉烽火其後不信諸侯益亦不至幽王以虢石父爲卿用事國人皆怨石父爲人佞巧【徐廣曰佞一作諂】善防好利王用之又廢申後去太子也申侯怒與繒西夷犬戎攻幽王幽王舉烽火徴兵兵莫至遂殺幽王驪山下虜襃姒盡取周賂而去【汲冢紀年曰自武王滅殷以至幽王凡二百五十七年也】於是諸侯乃卽申侯而共立故幽王太子宜臼是爲平王以奉周祀平王立東遷於雒邑辟戎寇平王之時周室衰微諸侯彊並弱齊楚秦晉始大政由方伯【周禮曰九命作伯鄭眾云諸侯爲方伯】四十九年魯隱公卽位五十一年平王崩太子泄父蚤死立其子林是爲桓王桓王平王孫也桓王三年鄭莊公朝桓王不禮五年鄭怨與魯易許田許田天子之用事太山田也八年魯殺隱公立桓公十三年伐鄭鄭射傷桓王桓王去歸二十三年桓王崩子莊王佗立莊王四年周公黑肩欲殺莊王而立王子克【賈逵曰莊王弟子儀也】辛伯告王【賈逵曰辛伯周大夫也】王殺周公王子克犇燕十五年莊王崩子釐王胡齊立釐王三年齊桓公始霸五年釐王崩子惠王閬立惠王二年初莊王嬖姬姚生子穨穨有寵及惠王卽位奪其大臣園以爲囿【左傳曰大臣蒍國也】故大夫邊伯等五人作亂【左傳曰五人者蒍國邊伯詹父子禽祝跪也】謀召燕衛師伐惠王惠王犇溫已居鄭之櫟【服防曰櫟鄭大都】立釐王弟穨爲王樂及徧舞【賈逵曰徧舞皆舞六代之樂也】鄭虢君怒四年鄭與虢君伐殺王穨復入惠王惠王十年賜齊桓公爲伯二十五年惠王崩子襄王鄭立襄王母早死後母曰惠後【左傳曰陳嬀歸於京師實惠後也】惠後生叔帶有寵於惠王襄王畏之三年叔帶與戎翟謀伐襄王襄王欲誅叔帶叔帶犇齊齊桓公使管仲平戎於周使隰朋平戎於晉【服防曰戎伐周晉伐戎救周故和也】王以上卿禮管仲管仲辭曰臣賤有司也有天子之二守國髙在【杜預曰國子髙子天子所命爲齊守臣皆上卿也】若節春秋來承王命何以禮焉【賈逵曰節時也王肅曰春秋聘享之節也】陪臣敢辭【服防曰陪重也諸侯之臣於天子故曰陪臣】王曰舅氏余嘉乃勲【賈逵曰舅氏言伯舅之使也】毋逆朕命管仲卒受下卿之禮而還九年齊桓公卒十二年叔帶復歸於周【左傳曰王召之】十三年鄭伐滑【賈逵曰滑姬姓之國駰案左傳曰滑人叛鄭而服於衛也】王使遊孫伯服請滑【賈逵曰二子周大夫】鄭人囚之鄭文公怨惠王之入不與厲公爵【服防曰惠王以後之鞶鑑與之厲公而獨與虢公王爵】又怨襄王之與衛滑【服防曰滑小國近鄭世世服從而更違叛鄭師伐之聼命後自愬於王王以與衛】故囚伯服王怒將以翟伐鄭富辰諫【服防曰富辰周大夫】曰凡我周之東徙晉鄭焉依子穨之亂又鄭之由定今以小怨棄之王不聽十五年王降翟師以伐鄭王徳翟人將以其女爲後富辰諫曰平桓莊惠皆受鄭勞王棄親親翟不可從王不聽十六年王絀翟後翟人來誅殺譚伯【唐固曰譚伯周大夫原伯毛伯也】富辰曰吾數諫不從如是不出王以我爲懟乎乃以其屬死之初惠後欲立王子帶故以黨開翟人翟人遂入周襄王出犇鄭鄭居王於汜【杜預曰鄭南汜在襄城縣南】子帶立爲王取襄王所絀翟後與居溫十七年襄王告急於晉晉文公納王而誅叔帶襄王乃賜晉文公珪鬯弓矢爲伯以河內地與晉二十年晉文公召襄王襄王會之河陽踐土【賈逵曰河陽晉之溫也踐土鄭地名在河內】諸侯畢朝書諱曰天王狩於河陽【左傳曰仲尼曰以臣召君不可以訓故書曰狩】二十四年晉文公卒三十一年秦穆公卒三十二年襄王崩子項王壬臣立頃王六年崩子匡王班立匡王六年崩弟瑜立是爲定王定王元年楚莊王伐陸渾之戎【地理誌陸渾縣屬宏農郡】次洛使人問九鼎王使王孫滿應設以辭【賈逵曰王孫滿周大夫也】楚兵乃去十年楚莊王圍鄭鄭伯降已而復之十六年楚莊王卒二十一年定王崩子簡王夷立簡王十三年晉殺其君厲公迎子周於周立爲悼公十四年簡王崩子靈王泄心立靈王二十四年齊崔杼弒其君莊公二十七年靈王崩【皇覽曰靈王冢在河南城西南栢亭西周山上蓋以靈王生而有髭而神故諡靈王共冡民祀之不絕】子景王貴立景王十八年後太子聖而早卒二十年景王愛子朝【賈逵曰景王之長庶子】欲立之防崩【皇覽曰景王冢在洛陽太倉中秦封呂不韋洛陽十萬戶故大其城並圍景王冢也】子丏之黨與爭立國人立長子猛爲王子朝攻殺猛猛爲悼王晉人攻子朝而立丏是爲敬王【賈逵曰敬王猛母弟】敬王元年晉人入敬王子朝自立敬王不得入居澤【賈逵曰澤邑周地也】四年晉率諸侯入敬王於周子朝爲臣【春秋曰子朝犇楚皇覽曰子朝冡在南陽西鄂縣今西鄂晁氏自謂子晁後也】諸侯城周十六年子朝之徒復作亂敬王犇於晉十七年晉定公遂入敬王於周三十九年齊田常殺其君簡公四十一年楚滅陳孔子卒四十二年敬王崩【徐廣曰皇甫謐曰敬王四十四年元己卯崩壬戌也】子元王仁立【徐廣曰世本云貞王介也】元王八年崩子定王介立【徐廣曰世本云元王赤也皇甫謐曰元王十一年癸未三晉滅智伯二十八年崩王子爭立立應爲貞王】定王十六年三晉滅智伯分有其地二十八年定王崩【徐廣曰皇甫謐曰貞定王十年元癸亥崩壬申】長子去疾立是爲哀王哀王立三月弟叔襲殺哀王而自立是爲思王思王立五月少弟嵬攻殺思王而自立是爲考王此三王皆定王之子考王十五年崩【徐廣曰皇甫謐曰考悊王元辛丑崩乙卯】子威烈王午立考王封其弟於河南是爲桓公以續周公之官職桓公卒子威公代立威公卒子惠公代立乃封其少子於鞏【徐廣曰惠公之子也】以奉王號東周惠公威烈王二十三年九鼎震命韓魏趙爲諸侯二十四年崩【徐廣曰皇甫謐曰元丙辰崩己卯駰案宋忠曰威烈王葬洛陽城中東北隅也】子安王驕立是歲盜殺楚聲王安王立二十六年崩【皇甫謐曰安王元庚辰崩乙巳】子烈王喜立烈王二年周太史儋見秦獻公曰始周與秦國合而別別五百載復合【應劭曰周孝王封伯翳之後爲侯伯與周別五百載至昭王時西周君臣自歸受罪獻其邑三十六城合也韋昭曰周封秦爲始別謂秦仲也五百歲謂從秦仲至孝公彊大顯王致伯與之親合也】合十七歲而霸王者出焉【徐廣曰從此後十七年而秦昭王立駰案韋昭曰武王昭王皆伯至始皇而王天下】十年烈王崩弟扁立是爲顯王顯王五年賀秦獻公獻公稱伯九年致文武胙於秦孝公【胙膰肉也左傳曰王使宰孔賜齊侯胙曰天子冇事於文武】二十五年秦會諸侯於周二十六年周致伯於秦孝公三十三年賀秦惠王三十五年致文武胙於秦惠王四十四年秦惠王稱王其後諸侯皆爲王四十八年顯王崩子愼靚王定立愼靚王立六年崩子赧王延立王赧時東西周分治王赧徙都西周西周武公【徐廣曰惠公之長子】之共太子死有五庶子母適立司馬翦謂楚王曰不如以地資公子咎爲請太子左成曰不可周不聽是公之知困而交疏於周也不如請周君孰欲立以微告翦翦請令楚賀之以地果立公子咎爲太子八年秦攻宜陽楚救之而楚以周爲秦故將伐之蘇代爲周說楚王曰何以周爲秦之禍也言周之爲秦甚於楚者欲令周入秦也故謂周秦也周知其不可解必入於秦此爲秦取周之精者也爲王計者周於秦因善之不於秦亦言善之以疏之於秦周絕於秦必入於郢矣秦借道兩周之間將以伐韓周恐借之畏於韓不借畏於秦史厭謂周君曰何不令人謂韓【徐廣曰一作可應劭曰氏姓注云以何姓爲韓後】公叔曰秦之敢絕周而伐韓者信東周也公何不與周地發質使之楚秦必疑楚不信周是韓不伐也又謂秦曰韓彊與周地將以疑周於秦也周不敢不受秦必無辭而令周不受是受地於韓而聽於秦秦召西周君西周君惡往故令人謂韓王曰秦召西周君將以使攻王之南陽也王何不出兵於南陽周君將以爲辭於秦周君不入秦秦必不敢逾河而攻南陽矣東周與西周戰韓救西周或爲東周說韓王曰西周故天子之國多名器重寶王案兵毋出可以徳東周而西周之寶必可以盡矣王赧謂成君楚圍雍氏【徐廣曰陽翟雍氏城也戰國防曰韓兵入西周西周令成辯說秦求救當是說此事而脫誤也】韓徵甲與粟於東周東周君恐召蘇代而告之代曰君何患於是臣能使韓毋徴甲與粟於周又能爲君得髙都【徐廣曰今河南新城縣髙都城也】周君曰子茍能請以國聽子代見韓相國曰【漢書百官表曰相國秦官駰謂韓亦冇相國然則諸國共攻秦也】楚圍雍氏期三月也今五月不能拔是楚病也今相國乃徵甲與粟於周是告楚病也韓相國曰善使者己行矣代曰何不與周髙都韓相國大怒曰吾毋徵甲與粟於周亦已多矣何故與周髙都也代曰與周髙都是周折而入於韓也秦聞之必大怒忿周卽不通周使是以獘髙都得完周也曷爲不與相國曰善果與周髙都三十四年蘇厲謂周君曰秦破韓魏撲師武【徐廣曰撲一作僕戰國防曰秦敗魏將犀武於伊闕】北取趙藺離石者【地理誌曰西河有趙藺離石二縣】皆白起也是善用兵又有天命今又將兵出塞攻梁梁破則周危矣君何不令人說白起乎曰楚有養由基者善射者也去柳葉百步而射之百發而百中之左右觀者數千人皆曰善射有一夫立其旁曰善可教射矣養由基怒釋弓搤劍曰客安能教我射乎客曰非吾能教子支左絀右也夫去栁葉百步而射之百發而百中之不以善息少焉气衰力倦弓撥矢鉤一發不中者百發盡息今破韓魏撲師武北取趙藺離石者公之功多矣今又將兵出塞過兩周倍韓攻梁一舉不得前功盡棄公不如稱病而無出四十二年秦破華陽約【徐廣曰一作厄】馬犯謂周君曰請令梁城周乃謂梁王曰周王病若死則犯必死矣犯請以九鼎自入於王王受九鼎而圖犯梁王曰善遂與之卒言戍周因謂秦王曰梁非戍周也將伐周也王試出兵境以觀之秦果出兵又謂梁王曰周王病甚矣犯請後可而復之今王使卒之周諸侯皆生心後舉事且不信不若令卒爲周城以匿事端梁王曰善遂使城周四十五年周君之秦客謂周最曰公不若譽秦王之孝因以應爲太后養地【徐廣曰地理誌云應今潁川父城縣應鄕是也】秦王必喜是公有秦交交善周君必以爲公功交惡勸周君入秦者必有罪矣秦攻周而周最謂秦王曰爲王計者不攻周攻周實不足以利聲畏天下天下以聲畏秦必東合於齊兵獘於周合天下於齊則秦不王矣天下欲獘秦勸王攻周秦與天下獘則令不行矣五十八年三晉距秦周令其相國之秦以秦之輕也還其行客謂相國曰秦之輕重未可知也秦欲知三國之情公不如急見秦王曰請爲王聽東方之變秦王必重公重公是秦重周周以取秦也齊重則固有周聚【徐廣曰一作最最亦古之聚字】以收齊是周常不失重國之交也秦信周發兵攻三晉五十九年秦取韓陽城負黍【徐廣曰陽城有負黍聚】西周恐倍秦與諸侯約【文穎曰關東爲從關西爲橫孟康曰南北爲從東西爲橫瓚曰以利合曰從以威勢相脇曰橫】將天下鋭師出伊闕攻秦令秦無得通陽城秦昭王怒使將軍摎【漢書百官表曰前後左右將軍皆周末官也】攻西周西周君犇秦頓首受罪盡獻其邑三十六口三萬秦受其獻歸其君於周周君王赧卒【宋忠曰諡曰西周武公】周民遂東亡秦取九鼎寶器而遷西周公於狐【徐廣曰音憚狐聚與陽人聚相近在洛陽南百五十里梁新城之間】後七歳秦莊襄王滅東西周【徐廣曰周比亡之時凡七縣河南洛陽谷城平陰偃師蛩緱氏】東西周皆入於秦周旣不祀【皇甫謐曰周凡三十七王八百六十七年】

太史公曰學者皆稱周伐紂居洛邑綜其實不然武王營之成王使召公卜居居九鼎焉而周復都丰鎬至犬戎敗幽王周乃東徙於洛邑所謂周公葬我畢畢在鎬東南杜中【徐廣曰一作社】秦滅周漢興九十有餘載天子將封泰山東巡狩至河南求周苗裔封其後嘉三十里地號曰周子南君【瓚曰汲冢古文謂衛將軍文子爲子南彌牟其後冇子南勁朝於魏後惠成王如衛命子南爲侯秦並六國衛最爲後疑嘉是衛后故氏子南而稱君也】比列侯以奉其先祭祀【徐廣曰自周亡乙巳至元鼎四年戊辰一百四十四年漢之九十四年也漢武元鼎四年封周後也】

史記集解卷四

欽定四庫全書

史記集解卷五

宋裴駰撰

史記五

秦本紀第五

秦之先帝顓頊之苗裔孫曰女修女修織鳥隕卵女修吞之生子大業大業取少典之子曰女華女華生大費與禹平水土已成帝錫圭禹受曰非予能成亦大費爲輔帝舜曰咨爾費贊禹功其賜爾皁遊爾後嗣將大出乃妻之姚姓之玉女【徐廣曰皇甫謐云賜之玉妻以姚姓之女也】大費拜受佐舜調馴鳥獸鳥獸多馴服是爲柏翳舜賜姓嬴氏大費生子二人一曰大亷實鳥俗氏二曰若木實費氏其孫曰費昌子孫或在中國或在夷狄費昌當夏桀之時去夏歸商爲湯禦以敗桀於鳴條大亷孫曰孟戲中衍鳥身人言帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯其孫曰中潏【徐廣曰一作滑】在西戎保西垂生蜚亷蜚亷生惡來惡來有力【晏子春秋曰手裂虎兕】蜚廉善走父子俱以材力事殷紂周武王之伐紂並殺惡來是時蜚亷爲紂石北方【徐廣曰皇甫謐云作石槨於北方】還無所報爲壇霍太山【地理誌霍太山在河東彘縣】而報得石棺銘曰帝令處父不與殷亂賜爾石棺以華氏死遂葬於霍太山【皇甫謐云去彘縣十五里有常嗣之】蜚亷復有子曰季勝季勝生孟增孟增幸於周成王是爲宅臯狼臯狼生衡父衡父生造父造父以善禦幸於周繆王得驥溫驪【徐廣曰溫一作盜駰按郭璞云爲馬細頸驪黑色】驊駵【郭璞云色如華而赤今名馬驃赤者爲棗駵駵馬赤色】騄耳之駟【郭璞曰紀年云北唐之君來見以一驪馬是生綠耳八駿皆因其毛色以爲名號駰按穆天子傳穆王有八駿之乘此紀不具者也】西巡狩樂而忘歸【郭璞曰紀年云穆王十七年西徵於昆侖丘見西王母】徐偃王作亂【地理誌臨淮有徐縣云故徐國尸子曰徐偃王有筋而無骨駰謂號偃由此】造父爲繆王禦長驅歸周一日千里以救亂繆王以趙城封造父【徐廣曰趙城在河東永安縣】造父族由此爲趙氏自蜚亷生季勝已下五世至造父別居趙趙衰其後也惡來革者蜚亷子也早死有子曰女防女防生旁臯旁臯生太幾太幾生大駱大駱生非子以造父之寵皆趙城姓趙氏非子居犬丘【徐廣曰今槐裏也】好馬及畜善養息之犬丘人言之周孝王孝王召使主馬於汧渭之間馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先酈山之女爲戎胥軒妻生中潏以親故歸周保西垂西垂以其故和睦今我復與大駱妻生適子成申駱重婚西戎皆服所以爲王王其圖之於是孝王曰昔柏翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦【徐廣曰今天水隴西縣秦亭也】使復續嬴氏祀號曰秦嬴亦不廢申侯之女子爲駱適者以和西戎秦嬴生秦侯秦侯立十年卒生公伯公伯立三年卒生秦仲秦仲立三年周厲王無道諸侯或叛之西戎反王室滅犬丘大駱之族周宣王卽位【徐廣曰秦仲之十八年也】乃以秦仲爲大夫誅西戎西戎殺秦仲秦仲立二十三年死於戎【毛詩序曰秦仲始大有車馬禮樂侍禦之好也】有子五人其長者曰莊公周宣王乃召莊公昆弟五人與兵七千人使伐西戎破之於是復予秦仲後及其先大駱地犬丘並有之爲西垂大夫莊公居其故西犬丘生子三人其長男世父世父曰戎殺我大父仲非我殺戎王則不敢入邑遂將擊戎讓其弟襄公襄公爲太子莊公立四十四年卒太子襄公代立襄公元年以女弟繆嬴爲丰王妻襄公二年戎圍犬丘世父世父擊之爲戎人所虜歲餘復歸世父七年春周幽王用襃姒廢太子立襃姒子爲適數欺諸侯諸侯叛之西戎犬戎與申侯伐周殺幽王酈山下而秦襄公將兵救周戰甚力有功周避犬戎難東徙雒邑襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮乃用駵駒【徐廣曰赤馬黒髦曰駵】黃牛羝羊各三祠上帝西畤【徐廣曰年表云立西畤祠白帝】十二年伐戎而至岐卒生文公文公元年居西垂宮三年文公以兵七百人東獵四年至汧渭之會曰昔周邑我先秦嬴於此後卒獲爲諸侯乃卜居之占曰吉卽營邑之十年初爲鄜畤【徐廣曰鄜縣屬馮翊】用三牢十三年初有史以紀事民多化者十六年文公以兵伐戎戎敗走於是文公遂收周餘民有之地至岐岐以東獻之周十九年得陳寶二十年法初有三族之罪【張晏曰父兄兄弟妻子也如淳曰父族母族妻族也】二十七年伐南山大梓丰大特【徐廣曰今武都故道有怒特祠圓大牛上生樹木有牛從木中出後見於丰水之中】四十八年文公太子卒賜諡爲竫公【徐廣曰文公之四十四年魯隱之元年】竫公之長子爲太子是文公孫也五十年文公卒葬西山【徐廣曰皇甫謐云葬於西山在今隴西之西縣】竫公子立是爲寧公【徐廣曰一作曼】寜公二年公徙居平陽【徐廣曰郿之平陽亭】遣兵伐蕩社【徐廣曰蕩音湯社一作杜】三年與亳戰亳王奔戎遂滅蕩社【皇甫謐云亳王號湯西夷之國也】四年魯公子翚弒其君隱公十二年伐蕩氏取之寧公生十歲立立十二年卒葬西山生子三人長男武公爲太子武公弟徳公同母魯姬子生出子寧公卒大庶長弗忌威壘三父廢太子而立出子爲君出子六年三父等復共令人賊殺出子出子生五歲立立六年卒三父等乃復立故太子武公武公元年伐彭戲氏至於華山下居平陽封宮三年誅三父等而夷三族以其殺出子也鄭髙渠瞇殺其君昭公十年伐邽冀戎初縣之【地理誌隴西有上邽縣應邵曰卽邽戎邑也冀縣屬天水郡】十一年初縣杜鄭【地理誌京兆有鄭縣杜縣也】滅小虢【班固曰西虢在雍州】十三年齊人管至父連稱等殺其君襄公而立公孫無知晉滅霍魏耿齊雍廩殺無知管至父等而立齊桓公齊晉爲彊國十九年晉曲沃始爲諸侯齊桓公伯於鄄二十年武公卒葬雍平陽初以人從死從死者六十六人有子一人名曰白白不立封平陽立其弟徳公徳公元年初居雍城【徐廣曰今縣在扶風】大鄭宮以犧三百牢祠鄜畤卜居雍後子孫飲馬於河梁伯芮伯來朝二年初伏【孟康曰六月伏日初也周時無至此乃有之】以狗禦蠱【徐廣曰年表云初作伏祠社磔狗邑四門也】徳公生三十三歲而立立二年卒生子三人長子宣公中子成公少子穆公長子宣公立宣公元年衛燕伐周出惠王立王子穨三年鄭伯虢叔殺子穨而入惠王四年作密畤與晉戰河陽勝之十二年宣公卒生子九人莫立立其弟成公成公元年梁伯芮伯來朝齊桓公伐山戎次於孤竹成公立四年卒子七人莫立立其弟繆公繆公任好元年自將伐茅津勝之四年迎婦於晉晉太子申生姊也其歲齊桓公伐楚至邵陵五年晉獻公滅虞虢虜虞君與其大夫百里傒以璧馬賂於虞故也旣虜百里傒以爲秦穆公夫人媵於秦百里傒亡秦走宛【地理誌南陽有宛縣】楚鄙人執之繆公聞百里傒賢欲重贖之恐楚人不與乃使人謂楚曰吾媵臣百里傒在焉請以五羖羊皮贖之楚人遂許與之當是時百里傒年已七十餘繆公釋其囚與語國事謝曰臣亡國之臣何足問繆公曰虞君不用子故亡非子罪也固問語三日繆公大說授之國政號曰五羖大夫百里傒讓曰臣不及臣友蹇叔蹇叔賢而世莫知臣嘗遊困於齊而乞食防人【徐廣曰防一作銍】蹇叔收臣臣因而欲事齊君無知蹇叔止臣臣得脫齊難遂至周周王子穨好牛臣以養牛幹之及穨欲用臣蹇叔止臣臣去得不誅事虞君蹇叔止臣臣知虞君不用臣臣誠私利祿爵且畱再用其言得脫一不用及虞君難是以知其賢於是穆公使人厚幣迎蹇叔以爲上大夫秋穆公自將伐晉戰於河曲【徐廣曰一作西駰案公羊傳曰河千里而一曲也服防曰河曲晉地杜預曰河曲在蒲阪南】晉驪姬作亂太子申生死新城重耳夷吾出犇九年齊桓公會諸侯於葵丘晉獻公卒立驪姬子奚齊其臣裏克殺奚齊荀息立卓子【徐廣曰一作倬】克又殺卓子及荀息夷吾使人請秦求入晉於是繆公許之使百里傒將兵送夷吾夷吾謂曰誠得立請割晉之河西八城與秦及至已立而使丕鄭謝秦背約不與河西城而殺裏克丕鄭聞之恐因與繆公謀曰晉人不欲夷吾實欲重耳今背秦約而殺裏克皆呂甥郤芮之計也願君以利急召呂郤呂郤至則更入重耳便繆公許之使人與丕鄭歸召呂郤呂郤等疑丕鄭有間乃言夷吾殺丕鄭丕鄭子丕豹奔秦說繆公曰晉君無道百姓不親可伐也繆公曰百姓茍不便何故能誅其大臣能誅其大臣此其調也不聽而陰用豹十二年齊管仲隰朋死晉旱來請粟丕豹說繆公勿與因其饑而伐之繆公問公孫支【服防曰秦大夫公孫子桑】支曰饑穰更事耳不可不與問百里傒傒曰夷吾得罪於君其百姓何罪於是用百里傒公孫支言卒與之粟以船漕車轉自雍相望至絳【賈逵曰雍秦國都絳晉國都也】十四年秦饑請粟於晉晉君謀之羣臣虢射曰因其饑伐之可有大功晉君從之十五年興兵將攻秦繆公發兵使丕豹將自往擊之九月壬戌與晉惠公夷吾合戰於韓地晉君棄其軍與秦爭利還而馬鷙繆公與麾下馳追之不能得晉君反爲晉軍所圍晉擊繆公繆公傷於是岐下食善馬者三百人馳冒晉軍晉軍解圍遂脫繆公而反生得晉君初繆公亡善馬岐下野人共得而食之者三百餘人吏逐得欲法之繆公曰君子不以畜產害人吾聞食善馬肉不飲酒傷人乃皆賜酒而赦之三百人者聞秦擊晉皆求從從而見繆公窘亦皆推鋒爭死以報食馬之徳於是繆公虜晉君以歸令於國齋宿吾將以晉君祠上帝周天子聞之曰晉我同姓爲請晉君夷吾姊亦爲繆公夫人夫人聞之乃衰絰跣曰妾兄弟不能相救以辱君命繆公曰我得晉君以爲功今天子爲請夫人是憂乃與晉君盟許歸之更捨上捨而饋之七牢【賈逵曰諸侯雍餼七牢者牛一羊一豕一爲一牢也】十一月歸晉君夷吾夷吾獻其河西地使太子圉爲質於秦秦妻子圉以宗女是時秦地東至河十八年齊桓公卒二十年秦滅梁芮二十二年晉公子圉聞晉君病曰梁我母家也而秦滅之我兄弟多卽君百歲後秦必畱我而晉輕亦更立他子子圉乃亡歸晉二十三年晉惠公卒子圉立爲君秦怨圉亡去乃迎晉公子重耳於楚而妻以故子圉妻重耳初謝後乃受繆公益禮厚遇之二十四年春秦使人告晉大臣欲入重耳晉許之於是使人送重耳二月重耳立爲晉君是爲文公文公使人殺子圉子圉是爲懷公其秋周襄王弟帶以翟伐王王出居鄭二十五年周王使人告難於晉秦秦繆公將兵助晉文公入襄王殺王弟帶二十八年晉文公助楚於城濮三十年繆公助晉文公圍鄭鄭使人言繆公曰亡鄭厚晉於晉而得矣而秦未有利晉之彊秦之憂也繆公乃罷兵歸晉亦罷三十二年冬晉文公卒鄭人有賣鄭於秦曰我主其城門鄭可襲也繆公問蹇叔百里傒對曰徑數國千里而襲人希有得利者且人賣鄭庸知我國人不有以我情告鄭者乎不可繆公曰子不知也吾已決矣遂發兵使百里傒子孟明視蹇叔子西乞術及白乙丙將兵行日百里傒蹇叔二人哭之繆公聞怒曰孤發兵而子沮哭吾軍何也二老曰臣非敢沮君軍軍行吾子與往臣老遲還恐不相見故哭耳二老退謂其子曰汝軍卽敗必於殽阨矣三十三年春秦兵遂東更晉地過周北門周王孫滿曰秦師無禮不敗何待兵至滑鄭販賣賈人髙持十二牛將賣之周見秦兵恐死虜因獻其牛曰聞大國將誅鄭鄭君謹修守禦備使臣以牛十二勞軍士秦三將軍相謂曰將襲鄭鄭今已覺之往無及已滅滑滑晉之邊邑也當是時晉文公喪尙未葬太子襄公怒曰秦侮我孤因喪破我滑遂墨衰絰發兵遮秦兵於殽擊之大破秦軍無一人得脫者虜秦三將以歸文公夫人秦女也【服防曰繆公女】爲秦三囚將請曰繆公之怨此三人入於骨髓願令此三人歸令我君得自快烹之晉君許之歸秦三將三將至繆公素服郊迎向三人哭曰孤以不用百里傒蹇叔言以辱三子三子何罪乎子其悉心雪恥毋怠遂復三人官秩如故愈益厚之三十四年楚太子商臣弒其父成王代立繆公於是復使孟明視等將兵伐晉戰於彭衙【杜預曰馮翊郃陽縣西北有衙城】秦不利引兵歸戎王使由余於秦由余其先晉人也亡入戎能晉言聞繆公賢故使由余觀秦秦繆公示以宮室積聚由余曰使鬼爲之則勞神矣使人爲之亦苦民矣繆公怪而問之曰中國以詩書禮樂法度爲政然尙時亂今戎夷無此何以爲治不亦難乎由余笑曰此乃中國所以亂也夫自上聖黃帝作爲禮樂法度身以先之僅以小治及其後世日以驕滛阻法度之威以責督於下下罷極則以仁義怨望於上上下交爭怨而相簒弒至於滅宗皆以此類也夫戎夷不然上含淳徳以遇其下下懷忠信以事其上一國之政猶一身之治不知所以治此眞聖人之治也於是繆公退而問內史廖曰【漢書百官表曰內史周官也】孤聞鄰國有聖人敵國之憂也今由余賢寡人之害將柰之何內史廖曰戎王處僻匿未聞中國之聲君試遺其女樂以奪其志【徐廣曰奪一作徇】爲由余請以疏其間畱而莫遣以失其期戎王怪之必疑由余君臣有間乃可虜也且戎王好樂必怠於政繆公曰善因與由余曲席而坐傳器而食問其地形與其兵勢盡詧而後令內史廖以女樂二八遺戎王戎王受而說之終年不還於是秦乃歸由余由餘數諫不聽繆公又數使人間要由余由余遂去降秦繆公以客禮禮之問伐戎之形三十六年繆公復益厚孟明等使將兵伐晉渡河焚船大敗晉人取王官及鄗【徐廣曰左傳作郊駰案服防曰皆晉地不能有】以報殽之役晉人皆城守不敢出於是繆公乃自茅津【徐廣曰在太陽】渡河封殽中尸【賈逵曰封識之】爲發喪哭之三日乃誓於軍曰嗟士卒聽無嘩余誓告汝古之人謀黃髮畨畨則無所過以申思不用蹇叔百里傒之謀故作此誓令後世以記余過君子聞之皆爲垂涕曰嗟乎秦繆公之與人周也【服防曰周備也】卒得孟明之慶三十七年秦用由余謀伐戎王益國十二開地千里遂霸西戎天子使召公過賀繆公以金鼓三十九年繆公卒葬雍【皇覽曰秦繆公冡在槖泉宮祈年觀下】從死者百七十七人秦之良臣子輿氏三人名曰奄息仲行鍼虎亦在從死之中秦人哀之爲作歌黃鳥之詩君子曰秦繆公廣地益國東服彊晉西覇戎夷然不爲諸侯盟主亦宜哉死而棄民收其良臣而從死且先王崩尙猶遺徳垂法況奪之善人良姓百姓所哀者乎是以知秦不能復東徵也穆公子四十人其太子防代立是爲康公康公元年往歲繆公之卒晉襄公亦卒康公之弟名雍秦出也在秦晉趙盾欲立之使隨會來迎雍秦以兵送至令狐【杜預曰在河東】晉立襄公子而反擊秦師秦師敗隨會來奔二年秦伐晉於武城報令狐之役四年晉伐秦取少梁六年秦伐晉取羈馬【服防曰晉邑也】戰於河曲大敗晉軍晉人患隨會在秦爲亂乃使魏讐余【服防曰晉之魏邑大夫】詳反合謀會詐而得會會遂歸晉康公立十二年卒子共公立共公二年晉趙穿弒其君靈公三年楚莊王彊北兵至雒問周鼎共公立五年卒子桓公立桓公三年晉敗我一將十年楚莊王服鄭北敗晉兵於河上當是之時楚霸爲會盟合諸侯二十四年晉厲公初立與晉桓公夾河而盟歸而秦倍盟與翟合謀擊晉二十六年晉率諸侯伐秦秦軍敗走追至涇而還桓公立二十七年卒子景公立【徐廣曰世本云景公名後伯車也】景公四年晉欒書弒其君厲公十五年救鄭敗晉兵扵櫟【杜預曰晉地也】是時晉悼公爲盟主十八年晉悼公彊數會諸侯率以伐秦敗秦軍秦軍走晉兵追之遂渡涇至棫林而還【徐廣曰棫音域駰案杜預曰秦地也】二十七年景公如晉與平公盟已而背之三十六年楚公子圍弒其君而自立是爲靈王景公母弟後子鍼有寵景公母弟富或譖之恐誅乃奔晉車重千乘晉平公曰後子富如此何以自亡對曰秦公無道畏誅欲待其後世乃歸三十九年楚靈王彊會諸侯於申爲盟主殺齊慶封景公立四十年卒子哀公立後子復來歸秦哀公八年楚公子棄疾弒靈王而自立是爲平王十一年楚平王來求秦女爲太子建妻至國女好而自娶之十五年楚平王欲誅建建亡伍子胥奔吳晉公室卑而六卿彊欲內相攻是以久秦晉不相攻三十一年吳王闔閭與伍子胥伐楚楚王亡奔隨吳遂入郢楚大夫申包胥來告急七日不食日夜哭泣於是秦乃發五百乘救楚敗吳師吳師歸楚昭王乃得復入郢哀公立三十六年卒太子夷公夷公蚤死不得立立夷公子是爲惠公惠公元年孔子行魯相事五年晉卿中行範氏反晉晉使智氏趙簡子攻之範中行氏亡奔齊惠公立十年卒子悼公立悼公二年齊臣田乞弒其君孺子立其兄陽生爲悼公六年吳敗齊師齊人弒悼公立其子簡公九年晉定公與吳王夫差盟爭長於黃池卒先吳【徐廣曰外傳云吳王先歃】吳彊陵中國十二年齊田常弒簡公立其弟平公常相之十三年楚滅陳秦悼公立十四年卒子厲共公立孔子以悼公十二年卒厲共公二年蜀人來賂十六年壍河旁以兵二萬伐大荔取其王城【徐廣曰今之臨晉也臨晉有王城】二十一年初縣頻陽【地理誌馮翊有頻陽縣】晉取武城二十四年晉亂殺智伯分其國與趙韓魏二十五年智開與邑人來奔【徐廣曰一本二十六年城南鄭也】三十三年伐義渠虜其王【應劭曰義渠北地也】三十四年日食厲共公卒子躁公立躁公二年南鄭反十三年義渠來伐至渭南十四年躁公卒立其弟懷公懷公四年庶長鼂與大臣圍懷公懷公自殺懷公太子曰昭子蚤死大臣乃立太子昭子之子是爲靈公靈公懷公孫也靈公六年晉城少梁秦擊之十三年城籍姑靈公卒子獻公不得立立靈公季父悼子是爲簡公簡公昭子之弟而懷公子也簡公六年令吏初帶劍壍洛城重泉【地理誌重泉縣屬馮翊】十六年卒【徐廣曰表云十五年也】子恵公立惠公十二年子出子生十三年伐蜀取南鄭惠公卒出子立出子二年庶長攺迎靈公之子獻公於河

西而立之殺出子及其母沈之淵旁秦以往者數易君君臣乖亂故晉復彊奪秦河西地獻公元年【徐廣曰丁酉】止從死二年城櫟陽【徐廣曰徙都之今萬年是也】四年正月庚寅孝公生十一年周太史儋見獻公曰周故與秦國合而別別五百歲復合合七十七歲而霸王出十六年桃冬花十八年雨金櫟陽二十一年與晉戰於石門斬首六萬天子賀以黼黻【周禮曰白與黒謂之黼黒與靑謂之黻】二十三年與魏晉戰少梁虜其將公孫痤二十四年獻公卒【徐廣曰表云二十三年】子孝公立年已二十一歲矣孝公元年【徐廣曰庚申也】河山以東彊國六與齊威楚宣魏惠燕悼韓哀趙成侯並淮泗之間小國十餘楚魏與秦接界魏築長城自鄭濱洛以北有上郡楚自漢中南有巴黔中周室微諸侯力政爭相並秦僻在雍州不與中國諸侯之會盟夷翟遇之孝公於是布惠振孤寡招戰士明功賞下令國中曰昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀爲後世開業甚光美會往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賓客羣臣有能出奇計彊秦者吾且尊官與之分土於是乃出兵東圍陜城西斬戎之獂王【地理誌天水有獂道縣應劭曰獂戎邑音桓】衛鞅聞是令下西入秦因景監求見孝公二年天子致胙三年衛鞅說孝公變法修刑內務耕稼外勸戰死之賞罰孝公善之甘龍杜摯等弗然相與爭之卒用鞅法百姓苦之居三年百姓便之乃拜鞅爲左庶長其事在商君語中七年與魏惠王會杜平八年與魏戰元裏有功十年衛鞅爲大良造將兵圍魏安邑降之【地理誌曰河東有安邑縣】十二年作爲咸陽築冀闕秦徙都之並諸小鄕聚集爲大縣縣一令【漢書百官表曰縣令長皆秦官萬戶以上爲合秩千戶至六百石滅萬戶爲長秩五百石至三百石皆有丞尉】四十一縣爲田開阡陌東地渡洛十四年初爲賦【徐廣曰制貢賦之法也】十九年天子致伯二十年諸侯畢賀秦使公子少官率師會諸侯逢澤【徐廣曰開封東北有逢澤】朝天子二十一年齊敗魏馬陵二十二年衛鞅擊魏虜魏公子卭封鞅爲列侯號商君二十四年與晉戰鴈門虜其將魏錯孝公卒子惠文君立是歲誅衛鞅鞅之初爲秦施法法不行太子犯禁鞅曰法之不行自於貴戚君必欲行法先於太子太子不可黥黥其傅師於是法大用秦人治及孝公卒太子立宗室多怨鞅鞅亡因以爲反而卒車裂以徇秦國【漢書曰商君爲法於秦戰斬一首賜爵一級欲爲官者五千石其爵名一爲公士二上造三簪褭四不更五大夫六公大夫七官大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯】惠文君元年楚韓趙蜀人來朝二年天子賀三年王冠四年天子致文武胙齊魏爲王五年陰晉人犀首爲大良造【犀首官名姓公孫名衍】六年魏納陰晉陰晉更名寧秦【徐廣曰今之華陰也】七年公子卭與魏戰虜其將龍賈斬首八萬八年魏納河西地九年渡河取汾陰皮氏【地理誌二縣屬河東】與魏王會應圍焦降之十年張儀相秦魏納上郡十五縣十一年縣義渠歸魏焦曲沃義渠君爲臣更名少梁曰夏陽十二年初臘十三年四月戊午魏君爲王韓亦爲王使張儀伐取陜出其人與魏十四年更爲元年二年張儀與齊楚大臣會齧桑三年韓魏太子來朝張儀相魏五年王遊至北河【徐廣曰戎地在河上】七年樂池相秦韓趙魏燕齊帥匈奴共攻秦秦使庶長疾與戰修魚虜其將申差敗趙公子渴韓太子奐斬首八萬二千八年張儀復相秦九年司馬錯伐蜀滅之伐取趙中都西陽【地理誌太原有中都縣】十年韓太子蒼來質伐取韓石章伐敗趙將泥【徐廣曰將一作莊】伐取義渠二十五城十一年防裏疾攻魏焦降之敗韓岸門斬首萬其將犀首走公子通封於蜀【徐廣曰是歲王赧元年】燕君讓其臣子之十二年王與梁王會臨晉庶長疾攻趙虜趙將莊張儀相楚十三年庶長章擊楚於丹陽虜其將屈匄斬首八萬又攻楚漢中取地六百里置漢中郡楚圍雍氏秦使庶長疾助韓而東攻齊到滿助魏攻燕十四年伐楚取召陵丹犂臣蜀相壯【徐廣曰一作狀】殺蜀侯來降惠王卒子武王立韓魏齊楚越【徐廣曰一作趙】皆賓從武王元年與魏惠王會臨晉【徐廣曰表云哀王】誅蜀相壯張儀魏章皆東出之魏伐義渠丹犂二年初置丞相【應劭曰丞者承也相助也】樗裏疾甘茂爲左右丞相張儀死於魏三年與韓襄王會臨晉外南公揭卒樗裏疾相韓武王謂甘茂曰寡人欲容車通三川窺周室死不恨矣其秋使甘茂庶長封伐宜陽四年拔宜陽斬首六萬涉河城武遂【徐廣曰韓邑也】魏太子來朝武王有力好戲力士任鄙烏獲孟說皆至大官王與孟說舉鼎絕臏【徐廣曰一作脈】八月武王死【皇覽曰秦武王在扶風安陵縣西北畢陌中大冡是也人以爲周文王冡非也周文王冡在杜中】族孟說武王取魏女爲後無子立異母弟是爲昭襄王昭襄母楚人姓羋氏號宣太后武王死時昭襄王爲質於燕燕人送歸得立昭襄王元年嚴君疾爲相甘茂出之魏二年彗星見庶長壯與大臣諸侯公子爲逆皆誅及惠文後皆不得良死【徐廣曰逆婦於楚者】悼武王后出歸魏三年王冠與楚王會黃棘與楚上庸【地理誌漢中有上庸縣】四年取蒲阪彗星見五年魏王來朝應亭【徐廣曰魏世家云會臨晉】復與魏蒲阪六年蜀侯煇反司馬錯定蜀庶長奐伐楚斬首二萬涇陽君質於齊日食晝晦七年拔新城樗裏子卒八年使將軍芊戎攻楚取新市【晉帝記曰江夏有新市縣】齊使章子魏使公孫喜韓使暴鳶共攻楚方城取唐昧趙破中山其君亡竟死齊魏公子勁韓公子長爲諸侯九年孟嘗君防文來相秦奐攻楚取八城殺其將景快十年楚懷王入朝秦秦畱之嶭文以金受免樓緩爲丞相十一年齊韓魏趙宋中山五國共攻秦至鹽氏而還【徐廣曰鹽一作監】秦與韓魏河北及封陵以和彗星見楚懷王走之趙趙不受還之秦卽死歸葬十二年樓緩免穰侯魏冉爲相予楚粟五萬石十三年向壽伐韓取武始【地理誌魏郡有武始縣】左更白起攻新城五大夫禮出亡奔魏任鄙爲漢中守【漢書百官表曰郡守秦官】十四年左更白起攻韓魏於伊闕斬首二十四萬虜公孫喜拔五城十五年大良造白起攻魏取垣復予之攻楚取宛十六年左更錯取軹及鄧【地理誌河內有軹縣南陽有鄧縣】冉免封公子市宛公子悝鄧魏冉陶爲諸侯十七年城陽君入朝及東周君來朝秦以垣爲蒲阪皮氏王之宜陽十八年錯攻垣河雍決橋取之【徐廣曰汲紀年云魏哀王二十四年攺宜陽曰河雍攺向曰髙平向在軹之西】十九年王爲西帝齊爲東帝皆復去之呂禮來自歸齊破宋宋王在魏死溫任鄙卒二十年【徐廣曰秦地有文馬生駒】王之漢中又之上郡北河二十一年【徐廣曰有牡馬生牛而死】錯攻魏河內魏獻安邑秦出其人募徙河東賜爵赦罪人遷之涇陽君封宛二十二年防武伐齊河東爲九縣與楚王會宛與趙王會中陽【地理誌西河有中陽縣】二十三年尉斯離與三晉燕伐齊破之濟西王與魏王會宜陽與韓王會新城二十四年與楚王會鄢又會穰秦取魏安城【地理誌汝南有安城縣】至大梁燕趙救之秦軍去魏冉免相二十五年拔趙二城與韓王會新城與魏王防新明邑二十六年赦罪人遷之穰侯冉復相二十七年錯攻楚赦罪人遷之南陽白起攻趙取代光狼城又使司馬錯發隴西因蜀攻楚黔中拔之二十八年大良造白起攻楚取鄢鄧赦罪人遷之二十九年大良造白起攻楚取郢爲南郡楚王走周君來王與楚王會襄陵【地理誌河東有襄陵縣】白起爲武安君三十年蜀守若伐取巫郡及江南爲黔中郡三十一年白起伐魏取兩城楚人伐我江南三十二年相穰侯攻魏至大梁破暴鳶斬首四萬鳶走魏入三縣請和三十三年客卿胡傷攻魏捲【地理誌河南有捲縣】蔡陽長社取之【地理誌潁川有長社縣】擊芒卯華陽破之【司馬彪曰華陽亭名在密縣】斬首十五萬魏入南陽以和【徐廣曰河內修武古曰南陽秦始皇更名河內屬魏地荊州之南陽郡本屬韓地】三十四年秦與魏韓上庸地爲一郡南陽免臣遷居之三十五年佐韓魏楚伐燕初置南陽郡三十六年客卿竈攻齊取剛壽予穰侯三十八年中更胡傷攻趙閼與【孟康曰音焉與邑名在上黨湼縣西】不能取四十年悼太子死魏歸葬芷陽【徐廣曰今霸陵】四十一年夏攻魏取邢丘懷【徐廣曰邢丘在平臯駰案韓詩外傳武王伐紂到於邢丘勒兵於寗更名邢丘曰懷寗曰修武】四十二年安國君爲太子十月宣太后薨【徐廣曰芊氏】葬芷陽酈山九月穰侯出之陶四十三年武安君白起攻韓拔九城斬首五萬四十四年攻韓南郡取之四十五年五大夫賁攻韓取十城葉陽【一雲華陽】悝出之國未至而死四十七年秦攻韓上黨上黨降趙秦因攻趙趙發兵擊秦相距秦使武安君白起擊大破趙於長平四十餘萬盡殺之四十八年十月韓獻垣雍【司馬彪曰河南捲縣有垣雍城】秦軍分爲三軍武安君歸王齕將伐趙武安君攻皮牢拔之司馬梗北定太原盡有韓上黨正月兵罷復守上黨其十月五大夫陵攻趙邯鄲四十九年正月益發卒佐陵陵戰不善免王齕代將其十月將軍張唐攻魏爲蔡尉捐弗守還斬之五十年十月武安君白起有罪爲士伍遷陰密【如淳曰嘗有爵而以罪奪爵皆稱士伍】張唐攻鄭拔之十二月益發卒軍汾城旁武安君白起有罪死齕攻邯鄲不拔去還奔汾軍二月餘攻晉軍斬首六千晉楚流死河二萬人【徐廣曰楚一作走】攻汾城卽從唐拔寧【徐廣曰作曼此趙邑也】新中寧新中更名安陽【徐廣曰魏郡有安陽縣】初作河橋五十一年將軍摎攻韓取陽城負黍斬首四萬攻趙取二十餘縣首虜九萬西周君背秦與諸侯約從將天下銳兵出伊闕攻秦令秦毋得通陽城於是秦使將軍摎攻西周西周君走來自歸頓首受罪盡獻其邑三十六城口三萬秦王受獻歸其君於周五十二年周民東亡其器九鼎入秦周初亡五十三年天下來賓魏後秦使摎伐魏取吳城【徐廣曰在大陽】韓王入朝魏委國聼令五十四年王郊見上帝於雍五十六年秋昭襄王卒子孝文王立尊唐八子爲唐太后【徐廣曰八子者妾媵之號姓唐】而合其葬於先王韓王衰絰入弔祠諸侯皆使其將相來弔祠視喪事孝文王元年赦罪人修先王功臣襃厚親戚弛苑囿孝文王除喪十月己亥卽位三日辛丑卒子莊襄王立莊襄王元年大赦罪人修先王功臣施徳厚骨肉而布惠於民東周君與諸侯謀秦秦使相國呂不韋誅之盡入其國秦不絕其祀以陽人地【地理誌河南梁縣有陽人聚】賜周君奉其祭祀使驁伐韓韓獻成臯鞏秦界至大梁初置三川郡【韋昭曰有河洛伊故曰三川駰按地理誌漢髙祖更曰河南郡】二年使防驁攻趙定太原三年防驁攻魏髙都汲【徐廣曰一作波波縣亦在河內】拔之攻趙楡次新城狼孟取三十七城四月日食四年王齕攻上黨初置太原郡魏將無忌率五國兵擊秦秦卻於河外驁敗解而去五月丙午莊襄王卒子政立是爲秦始皇帝秦王政立二十六年初並天下爲三十六郡號爲始皇帝始皇帝五十一年而崩子胡亥立是爲二世皇帝三年諸侯並起叛秦趙髙殺二世立子嬰子嬰立月餘諸侯誅之遂滅秦其語在始皇本紀中

太史公曰秦之先爲嬴姓其後分封以國爲姓有徐氏郯氏莒氏終黎氏【徐廣曰世本作鐘離應劭曰氏姓注云有姓終黎者是】運奄氏莬裘氏將梁氏黃氏江氏修魚氏白防氏蜚亷氏秦氏然秦以其先造父封趙城爲趙氏

史記集解卷五﹤史部﹐正史類﹐史記集解﹥

欽定四庫全書

史記集解卷六

宋裴駰撰

史記六

秦始皇本紀第六

秦始皇帝者秦莊襄王子也莊襄王爲秦質子於趙見呂不韋姬悅而取之生始皇以秦昭王四十八年正月生於邯鄲及生名爲政【徐廣曰作正宋忠云以正月旦生故名】姓趙氏年十三歳莊襄王死政代立爲秦王當是之時秦地已並巴蜀漢中越宛有郢置南郡矣北收上郡以東有河東太原上黨郡東至滎陽滅二周置三川郡呂不韋爲相封十萬戶號曰文信侯招致賔客防士欲以並天下李斯爲舍人【文潁曰主廏內小史官名或曰侍從賔客謂之舍人也】防驁王齮【徐廣曰一作齕】麃公等爲將軍【應劭曰麃秦邑】王年少初卽位委國事大臣晉陽反元年將軍防驁擊定之二年麃公將卒攻捲斬首三萬三年驁攻韓取十三城王齮死十月將軍防驁攻魏氏畼有詭【徐廣曰畼音場】歳大饑四年拔畼有詭三月軍罷秦質子歸自趙趙太子出歸國十月庚寅蝗虫從東方來蔽天天下疫百姓內粟千石拜爵一級五年將軍驁攻魏定酸棗【地理誌陳畱有酸棗縣】燕虛長平【徐廣曰一作幹駰按地理誌汝南有長平縣也】雍丘山陽城【地理誌陳畱有雍丘縣河內有山陽縣】皆拔之取二十城初置東郡冬雷六年韓魏趙衛楚共擊秦取壽陵秦出兵五國兵罷拔衛迫東郡其君角率其支屬徙居野王阻其山以保魏之河內七年彗星先出東方見北方五月見西方將軍驁死以攻龍孤慶都【徐廣曰慶一作麃】還兵攻汲彗星復見西方十六日夏太后死八年王弟長安君成蟜將軍擊趙反死屯畱軍吏皆斬死遷其民於臨洮將軍壁死卒屯畱蒲鶮反戮其屍【徐廣曰鶮一作鶡屯畱蒲鶡皆地名也壁於此地時士卒死者皆戮其屍】河魚大上輕車重【徐廣曰一無重字】馬東就食嫪毐封爲長信侯予之山陽地令毐居之宮室車馬衣服苑囿馳獵恣毐事無大小皆決於毐又以河西【徐廣曰河一作汾】太原郡更爲毐國九年彗星見或竟天攻魏垣蒲陽四月上宿雍【蔡邕曰上者尊位所在也司馬遷記事當言帝則依違但言上不敢媟言尊尊之意也】己酉王冠帶劍【徐廣曰年二十二】長信侯毐作亂而覺矯王禦璽【蔡邕曰禦者進也凡衣服加於身飲食入於口妃妾接於寢皆曰禦禦之親愛者曰幸璽者印信也天子璽白玉螭虎鈕古者尊卑共之月令曰固封璽左傳曰季武子璽書追而與之此諸侯大夫印稱璽也衛宏曰秦以前民皆以金玉爲印龍虎鈕惟其所好秦以來天子獨以印稱璽又獨以玉羣臣莫敢用】及太后璽以發縣卒及衛卒官騎戎翟君公舎人將欲攻蘄年宮爲亂【地理誌蘄年宮在雍】王知之令相國昌平君昌文君發卒攻毐戰咸陽斬首數百皆拜爵及宦者皆在戰中亦拜爵一級毐等敗走卽令國中有生得毐賜錢百萬殺之五十萬盡得毐等衛尉竭【漢書百官表曰衛尉秦官】內史肆佐弋竭【漢書百官表曰秦時少府有佐弋漢武帝攺爲佽飛掌弋射者】中大夫令齊等二十人皆梟首【縣首於木上曰梟】車裂以徇滅其宗及其舎人輕者爲鬼薪【應劭曰取薪給宗廟爲鬼薪也如淳曰律說鬼薪作三歳】及奪爵遷蜀四千餘家家房陵四月寒凍有死者楊端和攻衍氏彗星見西方又見北方從斗以南八十日十年【徐廣曰甲子】相國呂不韋坐嫪毐免桓齮爲將軍齊趙來置酒齊人茅焦說秦王曰秦方以天下爲事而大王有遷母太后之名恐諸侯聞之由此倍秦也秦王乃迎太后於雍而入咸陽【說苑曰始皇帝立茅焦爲傅又爵之上卿太后大喜曰天下亢直使敗復成安秦社稷使妾母子復相見者茅君之力也】復居甘泉宮【徐廣曰表云咸陽南宮也】大索逐客李斯上書說乃止逐客令李斯因說秦王請先取韓以恐他國於是使斯下韓韓王患之與韓非謀弱秦大梁人尉繚來說秦王曰以秦之彊諸侯譬如郡縣之君臣但恐諸侯合從翕而出不意此乃智伯夫差湣王之所以亡也願大王毋愛財物賂其豪臣以亂其謀不過亡三十萬金則諸侯可盡秦王從其計見尉繚亢禮衣服食飲與繚同繚曰秦王爲人蜂準【徐廣曰蜂一作隆】長目摯鳥膺豺聲少恩而虎狼心居約易出人下得志亦輕食人我布衣然見我常身自下我誠使秦王得志於天下天下皆爲虜矣不可與久遊乃亡去秦王覺固止以爲秦國尉卒用其計策而李斯用事十一年王翦桓齮楊端和攻鄴取九城王翦攻閼與橑楊【徐廣曰橑音老在並州】皆並爲一軍翦將十八日軍歸斗食以下【漢書百官表曰百石以下有斗食佐史之秩】什推二人從軍取鄴安陽桓齮將十二年文信侯不韋死竊塟其舍人臨者晉人也逐出之秦人六百石以上奪爵遷五百石以下不臨遷勿奪爵自今以來操國事不道如嫪毐不韋者籍其門【徐廣曰一作文】視此秋復嫪毐舍人遷蜀者當是之時天下大旱六月至八月乃雨十三年桓齮攻趙平陽殺趙將扈輒斬首十萬王之河南正月彗星見東方十月桓齮攻趙十四年攻趙軍於平陽取宜安破之殺其將軍桓齮定平陽武城韓非使秦秦用李斯謀畱非非死云陽韓王請爲臣十五年大興兵一軍至鄴一軍至太原取狼孟【地理誌太原有狼孟縣】地動十六年九月發卒受地韓南陽假守騰初令男子書年魏獻地於秦秦置麗邑十七年內史騰攻韓得韓王安盡納其地以其地爲郡命曰潁川地動華陽太后卒民大饑十八年【徐廣曰巴郡出大人長二十五丈六尺】大興兵攻趙王翦將上地下井陘【服防曰山名在常山今爲縣音刑】端和將河內羌瘣伐趙端和圍邯鄲城十九年王翦羌瘣盡定取趙地東陽得趙王引兵欲攻燕屯中山秦王之邯鄲諸嘗與王生趙時母家有仇怨皆阬之秦王還從太原上郡歸始皇帝母太后崩趙公子嘉率其宗數百人之代自立爲代王東與燕合兵軍上谷大饑二十年燕太子丹患秦兵至國恐使荊軻刺秦王秦王覺之體解軻以徇而使王翦辛勝攻燕燕代發兵擊秦軍秦軍破燕易水之西二十一年王賁攻薊乃益發卒詣王翦軍遂破燕太子軍取燕薊城得太子丹之首燕王東收遼東而王之王翦謝病老歸新鄭反昌平軍徙於郢大雨雪深二尺五寸二十二年王賁攻魏引河溝灌大梁大梁城壞其王請降盡取其地二十三年秦王復召王翦彊起之使將擊荊取陳以南至平輿【地理誌汝南有平輿縣】虜荊王秦王遊至郢陳荊將項燕立昌平君爲荊王反秦於淮南【徐廣曰淮一作江】二十四年王翦防武攻荊破荊軍昌平君死項燕遂自殺二十五年大興兵使王賁將攻燕遼東得燕王喜還攻代虜代王嘉王翦遂定荊江南地降越君置會稽郡五月天下大酺【服防曰酺音蒲文潁曰酺周禮族師掌春秋祭酺爲人物災害之神蘇林曰陳畱俗三月上已水上飲食爲酺】二十六年齊王建與其相後勝發兵守其西界不通秦秦使將軍王賁從燕南攻齊得齊王建秦初並天下令丞相禦史曰異日韓王納地效璽請爲藩臣已而倍約與趙魏合從畔秦故興兵誅之虜其王寡人以爲善庶幾息兵革趙王使其相李牧來約盟故歸其質子已而倍盟反我太原故興兵誅之得其王趙公子嘉乃自立爲代王故舉兵擊滅之魏王始約服入秦已而與韓趙謀襲秦秦兵吏誅遂破之荊王獻靑陽以西【漢書鄒陽傳曰越水長沙還舟靑陽張晏曰靑陽地名蘇林曰靑陽長沙縣是也】已而畔約擊我南郡故發兵誅得其王遂定其荊地燕王昏亂其太子丹乃陰令荊軻爲賊兵吏誅滅其國齊王用後勝計絕秦使欲爲亂兵吏誅虜其王平齊地寡人以眇眇之身興兵誅暴亂賴宗廟之靈六王咸伏其辜天下大定今名號不更無以稱成功傳後世其議帝號丞相綰禦史大夫刼【漢書百官表曰禦史大夫秦官應劭曰侍禦史之率故稱大夫也】廷尉斯等【漢書百官表曰廷尉秦官應劭曰聽獄必質諸朝廷與眾共之兵獄同制故稱朝廷】皆曰昔者五帝地方千里其外侯服夷服諸侯或朝或否天子不能制今陛下【蔡邕曰陛階也所由升堂也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑達尊之意也上書亦如之】興義兵誅殘賊平定天下海內爲郡縣法令由一綂自上古已來未嘗有五帝所不及臣等謹與博士議曰【漢書百官表曰博士秦官掌通古今】古有天皇有地皇有泰皇泰皇最貴臣等昧死上尊號王爲泰皇命爲制令爲詔【蔡邕曰制書帝者制度之命也其文曰制詔詔書詔告也】天子自稱曰朕【蔡邕曰朕我也古者上下共稱之貴賤不嫌則可以同號之義也臯陶與舜言朕言惠可底行屈原曰朕皇考至秦然後天子獨以爲稱漢因而不攺】王曰去泰著皇采上古帝位號號曰皇帝他如議制曰可【蔡邕曰羣臣有所奏請尙書令奏之下冇司曰制天子答之曰可】追尊莊襄王爲太上皇【漢髙祖尊父曰太上皇亦仿此也】制曰朕聞太古有號毋諡中古有號死而以行爲諡如此則子議父臣議君也甚無謂朕弗取焉自今已來除諡法【諡法周公所作】朕爲始皇帝後世以計數二世三世至於萬世傳之無窮始皇推終始五徳之傳【鄭曰音亭傳】以爲周得火徳秦代周徳從所不勝方今水徳之始攺年始朝賀皆自十月朔衣服旄旌節旗皆上黑數以六爲紀符法冠皆六寸而輿六尺六尺爲步乘六馬【張晏曰水北方黒終數六故以六寸爲符六尺爲步瓚曰水數六故以六爲名譙周曰步以人足爲數非獨秦制然】更名河曰徳水以爲水徳之始剛毅戾深事皆決於法刻削毋仁恩和義然後合五徳之數於是急法久者不赦丞相綰等言諸侯初破燕齊荊地遠不爲置王毋以塡之請立諸子惟上幸許始皇下其議於羣臣羣臣皆以爲便廷尉李斯議曰周文武所封子弟同姓甚眾然後屬疏遠相攻擊如仇讐諸侯更相誅伐周天子弗能禁止今海內賴陛下神靈一綂皆爲郡縣諸子功臣以公賦稅重賞賜之甚足易制天下無異意則安寧之術也置諸侯不便始皇曰天下共苦戰鬭不休以有侯王賴宗廟天下初定又復立國是樹兵也而求其寧息豈不難哉廷尉議是分天下以爲三十六郡【三十六郡謂河南上中地三川河東南陽南郡九江鄣郡會稽潁川碭郡泗水嶭郡東郡瑯邪齊郡上谷漁陽右北平遼西遼東代郡鉅鹿邯鄲上黨太原雲中九原鴈門上郡隴西北地漢中巴郡蜀郡黔中長沙凡三十五與內史爲三十六郡】郡置守尉監【漢書百官表曰秦郡守掌治其郡有丞尉掌佐守典武職甲卒監禦史掌監郡】更名民曰黔首【應劭曰黔亦黎黑也】大酺收天下兵【應劭曰古者以銅爲兵】聚之咸陽銷以爲鐘鐻【徐廣曰音巨】金人十二重各千石置廷宮中一法度衡石丈尺車同軌書同文字地東至海曁朝鮮西至臨洮羌中南至北向戶【吳都賦曰開北戶以向日劉逵曰日南之北戶猶日北之南戶也】北據河爲塞並陰山【地理誌西河有陰山縣】至遼東徙天下豪富於咸陽十二萬戶諸廟及章臺上林皆在渭南秦每破諸侯寫放其宮室作之咸陽北阪上【徐廣曰在長安西北漢武時別名渭城】南臨渭自雍門【徐廣曰在髙陸縣】以東至涇渭殿屋復道周閣相屬所得諸侯美人鐘鼓以充入之二十七年始皇巡隴西北地出雞頭山過回中焉【應劭曰回中在安定髙平孟康曰回中在北地】作信宮渭南已更命信宮爲極廟象天極自極廟道通酈山作甘泉前殿築甬道【應劭曰築垣墻如街巷】自咸陽屬之是歲賜爵一級治馳道【應劭曰馳道天子道也道若今之中道然漢書賈山傳曰秦爲馳道於天下東窮燕齊南極吳楚江湖之上濵海之觀畢至道廣五十步三丈而樹厚築其外隱以金椎樹以靑松】二十八年始皇東行郡縣上鄒嶧山【韋昭曰鄒魯縣山在其北】立石與魯諸儒生議刻石頌秦徳議封禪望祭山川之事乃遂上泰山立石封祠祀【服防曰增天之髙歸功於天張晏曰天髙不可及於泰山上立封禪而祭之冀近神靈也瓚曰積土爲封謂負土於泰山上爲壇而祭之】下風雨暴至休於樹下因封其樹爲五大夫禪梁父【服防曰禪闡廣土地也瓚曰古者聖王封泰山禪亭亭或梁父皆太山下小山除地爲墠祭於梁父後攺墠曰禪】刻所立石其辭曰皇帝臨位作制明法臣下修飭二十有六年初並天下罔不賔服親巡遠方黎民登玆泰山周覽東極從臣思迹本原事業祗誦功徳治道運行諸產得宜皆有法式大義休明垂於後世順承勿革皇帝躬聖旣平天下不懈於治夙興夜寐建設長利專隆教誨訓經宣達逺近畢理咸承聖志貴賤分明男女禮順愼遵職事昭隔內外【徐廣曰隔一作融】靡不淸淨施於後嗣化及無窮遵奉遺詔永承重戒於是乃並勃海以東過黃腄【地理誌東萊有黃縣腄縣】窮成山登之罘【地理誌之罘山在腄縣】立石頌秦徳焉而去南登瑯邪大樂之畱三月乃徙黔首三萬戶瑯邪臺下【地理誌云越王勾踐嘗治瑯邪縣起臺館】復十二歳作瑯邪臺立石刻頌秦徳明得意曰維二十六年皇帝作始端平法度萬物之紀以明人事合同父子聖智仁義顯白道理東撫東土以省卒士事已大畢乃臨於海皇帝之功勤勞本事上農除末黔首是富普天之下搏心揖志器械一量同書文字日月所照舟輿所載皆終其命莫不得意應時動事是維皇帝匡飭異俗陵水經地憂卹黔首朝夕不懈除疑定法咸知所辟方伯分職諸治經易舉錯必當莫不如畫皇帝之明臨察四方尊卑貴賤不逾次行姦邪不容皆務貞良細大盡力莫敢怠荒遠邇辟隱專務肅莊端直惇忠事業有常皇帝之徳存定四極誅亂除害興利致福節事以時諸產繁殖黔首安寧不用兵革六親相保終無寇賊驩欣奉教盡知法式六合之內皇帝之土西涉流沙南盡北戶東有東海北過大夏人迹所至無不臣者功蓋五帝澤及牛馬莫不受徳各安其宇維秦王兼有天下立名爲皇帝乃撫東土至於瑯邪列侯【張晏曰列侯者見序例】武城侯王離列侯通武侯王賁倫侯建成侯趙亥倫侯昌武侯成倫侯武信侯馮母擇丞相隗林丞相王綰卿李斯卿王戊五大夫趙嬰五大夫楊樛從與議於海上曰古之帝者地不過千里諸侯各守其封域或朝或否相侵暴亂殘伐不止猶刻金石以自爲紀古之五帝三王知教不同法度不明假威鬼神以欺遠方實不稱名故不久長其身未歿諸侯倍叛法令不行今皇帝並一海內以爲郡縣天下和平昭明宗廟體道行徳尊號大成羣臣相與誦皇帝功徳刻於金石以爲表經旣已齊人徐市等上書言海中有三神山名曰蓬萊方丈瀛洲仙人居之請得齋戒與童男女求之於是遣徐市發童男女數千人入海求仙人始皇還過彭城齋戒禱祠欲出周鼎泗水使千人沒水求之弗得乃西南渡淮水之衡山南郡浮江至湘山祠逢大風幾不得渡上問博士曰湘君何神博士對曰聞之堯女舜之妻而葬此於是始皇大怒使刑徒三千人皆伐湘山樹赭其山上自南郡由武關歸【應劭曰武關秦南關通南陽文潁曰武關在析西百七十里農界】二十九年始皇東遊至陽武博浪沙中【地理誌河南陽武縣有博浪沙】爲盜所驚求弗得乃令天下大索十日登之罘刻石其辭曰維二十九年時在中春陽和方起皇帝東遊巡登之罘臨照於海從臣嘉觀原念休烈追誦本始大聖作治建定法度顯著綱紀外教諸侯光施文惠明以義理六國回辟貪戾無厭虐殺不已皇帝哀眾遂發討師奮揚武徳義誅信行威燀旁達【徐廣曰燀充善反】莫不賔服烹滅彊暴振救黔首周定四極普施明法經緯天下永爲儀則大矣哉宇縣之中【宇宇宙縣赤縣】承順聖意羣臣誦功請刻於石表垂於常式其東觀曰維二十九年皇帝春遊覽省逺方逮於海隅遂登之罘昭臨朝陽觀望廣麗從臣咸念原道至明聖法初興淸理疆內外誅暴彊武威旁暢振動四極禽滅六王闡並天下災害絕息永偃戎兵皇帝明徳經理宇內視聽不怠作立大義昭設備器咸有章旗職臣遵分各知所行事無嫌疑黔首攺化逺邇同度臨古絕尢常職旣定後嗣循業長承聖治羣臣嘉徳祗誦聖烈請刻之罘旋遂之瑯邪道上黨入三十年無事三十一年【徐廣曰使黔首自實田也】十二月更名臘曰嘉平【太原眞人茅盈內紀曰始皇三十一年九月庚子盈曾祖父蒙乃於華山之中乘雲駕龍白日升天先是其邑謠歌曰神仙得者茅初成駕龍上升入太淸時下洲戲赤城繼世而往在我盈帝若學之臘嘉平始皇聞謠歌而問其故父老具對此仙人之謠歌勸帝求長生之術於是始皇欣然乃有尋仙之志因攺臘曰嘉平】賜黔首裏六石米二羊始皇爲微行咸陽【張晏曰若微賤之所爲故曰微行也】與武士四人俱夜出逢盜蘭池【地理誌渭城縣有蘭池宮】見窘武士擊殺盜關中大索二十日米石千六百三十二年始皇之碣石使燕人盧生求羨門【韋昭曰古仙人】髙誓刻碣石門【徐廣曰一作盟】壞城郭決通隄防其辭曰遂興師旅誅戮無道爲逆滅息武殄暴逆文復無罪【徐廣曰復一作優】庶心咸服惠論功勞賞及牛馬恩肥土域皇帝奮威徳並諸侯初一泰平墮壞城郭決通川防夷去險阻地勢旣定黎庶無繇天下咸撫男樂其疇女修其業事各有序惠被諸產久並來田【徐廣曰久一作分】莫不安所羣臣誦烈請刻此石垂著儀矩因使韓終侯公石生求仙人不死之藥始皇巡北邊從上郡入燕人盧生使入海還以鬼神事因奏錄圖書曰亡秦者胡也【鄭曰胡胡亥秦二世名也秦見圖書不知此爲人名反備北胡】始皇乃使將軍恬發兵三十萬人北擊胡略取河南地三十三年發諸嘗逋亡人贅壻【瓚曰贅謂居窮有子使就其婦家爲贅壻】賈人略取陸梁地爲桂林【韋昭曰今郁林是也】象郡【韋昭曰今日南】南海以適遣戍【徐廣曰五十萬人守五嶺】西北斥逐匈奴自楡中【徐廣曰在金城】並河以東【服防曰並音傍傍依也】屬之陰山【徐廣曰在五原北】以爲三十四縣城河上爲塞又使防恬渡河取髙闕陶山北假中【晉灼曰王莽傳云五原北假膏壤殖谷北假地名也】築亭障以逐戎人徙謫實之初縣禁不得祠明星出西方【徐廣曰皇甫謐云彗星見】三十四年適治獄吏不直者築長城及南越地始皇置酒咸陽宮博士七十人前爲壽僕射周靑臣【漢書百官表曰僕射秦官古者重武官有主射以督課之應劭曰僕主也】進頌曰他時秦地不過千里賴陛下神靈明聖平定海內放逐蠻夷日月所照莫不賓服以諸侯爲郡縣人人自安樂無戰爭之患傳之萬世自上古不及陛下威徳始皇悅博士齊人淳於越進曰臣聞殷周之王千餘歳封子弟功臣自爲枝輔今陛下有海內而子弟爲匹夫卒有田常六卿之臣無輔拂何以相救哉事不師古而能長久者非所聞也今靑臣又面防以重陛下之過非忠臣始皇下其議丞相李斯曰五帝不相復三代不相襲各以治非其相反時變異也今陛下創大業建萬世之功固非愚儒所知且越言乃三代之事何足法也異時諸侯並爭厚招防學今天下已定法令出一百姓當家則力農工士則學習法令辟禁今諸生不師今而學古以非當世惑亂黔首丞相臣斯昧死言古者天下散亂莫之能一是以諸侯並作語皆道古以害今飾虛言以亂實人善其所私學【徐廣曰私一作知】以非上之所建立今皇帝並有天下別白黒而定一尊私學而相與非法教人聞令下則各以其學議之入則心非出則巷議誇主以爲名異取以爲尙率羣下以造謗如此弗禁則主勢降乎上黨與成乎下禁之便臣請史官非秦記皆燒之非博士官所職天下敢有藏詩書百家語者悉詣守尉雜燒之有敢偶語詩書棄市【應劭曰禁民聚語畏其謗已】以古非今者族吏見知不舉者與同罪令下三十日不燒黥爲城旦【如淳曰律說論決爲髠鉗輸邊築長城畫日伺寇虜夜暮築長城城旦四歳也】所不去者醫藥卜筮種樹之書若欲有學法令【徐廣曰一無法令二字】以吏爲師制曰可三十五年除道道九原【地理誌五原郡有九原縣】抵云陽【徐廣曰表云道九原通甘泉】塹山堙谷直通之於是始皇以爲咸陽人多先王之宮廷小吾聞周文王都丰武王都鎬丰鎬之間帝王之都也乃營作朝宮渭南上林苑中先作前殿阿房東西五百步南北五千丈上可以坐萬人下可以建五丈旗周馳爲閣道自殿下直抵南山表南山之顚以爲闕爲復道自阿房渡渭屬之咸陽以象天極閣道絕漢抵營室也阿房宮未成成欲更擇令名名之作宮阿房故天下謂之阿房宮隱宮徒刑者七十餘萬人乃分作阿房宮或作麗山發北山石槨乃寫蜀荊地材皆至關中計宮三百關外四百餘於是立石東海上胊界中以爲秦東門因徙三萬家麗邑五萬家云陽皆復不事十歲盧生說始皇曰臣等求芝奇藥仙者常弗遇類物有害之者方中人主時爲微行以辟惡鬼惡鬼辟眞人至人主所居而人臣知之則害於神眞人者入水不濡入火不爇陵雲气與天地久長今上治天下未能恬淡願上所居宮毋令人知然後不死之藥殆可得也於是始皇曰吾慕眞人自謂眞人不稱朕乃令咸陽之旁二百里內宮觀二百七十復道甬道相連帷帳鐘鼓美人充之各案署不移徙行所幸有言其處者罪死始皇帝幸梁山宮【徐廣曰在好畤】從山上見丞相車騎眾弗善也中人或告丞相丞相後損車騎始皇怒曰此中人泄吾語案問莫服當是時詔捕諸時在旁者皆殺之自是後莫知行之所在聽事羣臣受決事悉於咸陽宮侯生【說苑曰韓客侯生也】盧生相與謀曰始皇爲人天性剛戾自用起諸侯並天下意得欲從以爲自古莫及己專任獄吏獄吏得親幸博士𨿽七十人特備員弗用丞相諸大臣皆受成事倚辦於上上樂以刑殺爲威天下畏罪持祿莫敢盡忠上不聞過而日驕下懾伏謾欺以取容秦法不得兼方【徐廣曰一云並力】不驗輒死然候星气者至三百人皆良士畏忌諱防不敢端言其過天下之事無小大皆決於上上至以衡石量書【石百二十斤】日夜有呈不中呈不得休息貪於權勢至如此未可爲求仙藥於是乃亡去始皇聞亡乃大怒曰吾前收天下書不中用者盡去之悉召文學方術士甚眾欲以興太平方士欲練以求奇藥【徐廣曰一云欲以練求】今聞韓眾去不報徐市等費以巨萬計終不得藥徒姦利相告日聞【徐廣曰一作間】盧生等吾尊賜之甚厚今乃誹謗我以重吾不徳也諸生在咸陽者吾使人防問或爲訞言以亂黔首於是使禦史悉案問諸生諸生傳相告引乃自除犯禁者四百六十餘人皆阬之咸陽使天下知之以懲後益發謫徙邊【徐廣曰表云徙於北河楡巾耐徙三處拜爵一級】始皇長子扶蘇諫曰天下初定逺方黔首未集諸生皆誦法孔子今上皆重法繩之臣恐天下不安惟上察之始皇怒使扶蘇北監防恬於上郡三十六年熒惑守心有墜星下東郡至地爲石【徐廣曰表云石畫隕】黔首或刻其石曰始皇帝死而地分始皇聞之遣禦史逐問莫服盡取石旁居人誅之因燔銷其石始皇不樂使博士爲仙眞人詩及行所遊天下傳令樂人謌之秋使者從關東夜過華陰平舒道有人持璧遮使者曰爲吾遺滈池君【服防曰水神也張晏曰武王居鎬鎬池君則武王也武王代商故神云始皇荒滛若紂矣今亦可伐也孟康曰長安西南有滈池】因言曰今年祖龍死【蘇林曰祖始也龍人君象謂始皇也服防曰龍人之先象也言王亦人之先也應劭曰祖人之先龍君之象也】使者問其故因忽不見置其璧去使者奉璧具以聞始皇黙然良久曰山鬼固不過知一歲事也退言曰祖龍者人之先也使禦府視璧乃二十八年行渡江所沈璧也於是始皇卜之卦得遊徙吉遷北河楡中三萬家拜爵一級三十七年十月癸丑始皇出遊左丞相斯從右丞相去疾守少子胡亥愛慕請從上許之十一月行至云夢望祀虞舜於九疑山浮江下觀籍柯渡海渚過丹陽至錢唐臨浙江【晉灼曰江水至會稽山陰爲浙江音折】水波惡乃西百二十里從狹中渡【徐廣曰蓋在余杭也顧夷曰余杭者秦始皇至會稽經此立爲縣】上會稽祭大禹望於南海而立石刻頌秦徳其文曰皇帝休烈平一宇內徳惠修長三十有七年親巡天下周覽遠方遂登會稽宣省習俗黔首齋莊羣臣誦功本原事迹追首髙明秦聖臨國始定刑名顯陳舊章初平法式審別職任以立恆常六王專倍貪戾慠猛率眾自彊暴虐恣行負力而驕數動甲兵陰通間使以事合從行爲辟方內飾詐謀外來侵邊遂起禍殃義威誅之殄熄【徐廣曰音息】暴悖亂賊滅亡聖徳廣宻六合之中被澤無疆皇帝並宇兼聽萬事逺近畢淸運理羣物考驗事實各載其名貴賤並通善否陳前靡有隱情飾省宣義【徐廣曰省一作非】有子而嫁倍死不貞防隔內外禁止淫佚男女絜誠夫爲寄豭殺之無罪男並義程妻爲逃嫁子不得母咸化防淸大治濯俗天下承風防被休經皆遵度軌安和惇勉莫不順令黔首修潔人樂同則嘉保太平後敬奉法常治無極輿舟不傾從臣誦烈請刻此石光垂休銘還過吳從江乘渡【地理誌丹陽有江乘縣】並海上北至瑯邪方士徐市等入海求神藥數歲不得費多恐譴乃詐曰蓬萊藥可得然常爲大鮫魚所苦故不得至願請善射與俱見則以連弩射之始皇夢與海神戰如人狀問占夢博士曰水神不可見以大魚蛟龍爲今上禱祠備謹而有此惡神當除去而善神可致乃令入海者賫捕巨魚具而自以連弩候大魚出射之自瑯邪北至榮成山弗見至之罘見巨魚射殺一魚遂並海西至平原津而病【徐廣曰渡河而西】始皇惡言死羣臣莫敢言死事上病益甚乃爲璽書賜公子扶蘇曰與喪會咸陽而塟書已封在中車府令趙髙【伏儼曰王乘輿路車】行符璽事所未授使者七月丙寅始皇崩於沙丘平臺【徐廣曰年五十沙丘去長安二千餘里趙有沙丘宮在鉅鹿武靈王之死處】丞相斯爲上崩在外恐諸公子及天下有變乃祕之不發喪棺載輼涼車中故幸宦者參乘所至上食百官奏事如故宦者輒從輼涼車中可其奏事獨子胡亥趙髙及所幸宦者五六人知上死趙髙故嘗教胡亥書及獄律令法事胡亥私幸之髙乃與公子胡亥丞相斯陰謀破去始皇所封書賜公子扶蘇者而更詐爲丞相斯受始皇遺詔沙丘立子胡亥爲太子更爲書賜公子扶蘇恬數以罪其賜死語具在李斯傳中行遂從井陘【徐廣曰在常山】抵九原會暑上輼車臭乃詔從官令車載一石鮑魚以亂其臭行從直道至咸陽發喪太子胡亥襲位爲二世皇帝九月塟始皇酈山始皇初卽位穿治酈山及並天下天下徒送詣七十餘萬人穿三泉下銅【徐廣曰一作錮錮鑄塞】而致槨宮觀百官奇器珍怪徙藏滿之令匠作機弩矢有所穿近者輒射之以水銀爲百川江河大海機相灌輸上具天文下具地理以人魚膏爲燭【徐廣曰人魚似鮎四腳】度不滅者久之二世曰先帝後宮非有子者出焉不宜皆令從死死者甚眾塟旣已下或言工匠爲機藏皆知之藏重卽泄大事畢己藏閉中羨下外羨門盡閉工匠藏者無復出者樹艸木以象山【皇覽曰墳髙五十餘丈周回五里餘】二世皇帝元年年二十一【徐廣曰表云十月戊寅大赦罪人】趙髙爲郎中令【漢書百官表曰秦官掌宮殿門戶】任用事二世下詔增始皇寢廟犧牲及山川百祀之禮令羣臣議尊始皇廟羣臣皆頓首言曰古者天子七廟諸侯五大夫三𨿽萬世世不軼毀今始皇爲極廟四海之內皆獻貢職增犧牲禮咸備毋以加先王廟或在西雍或在咸陽天子儀當獨奉酌祠始皇廟自襄公已下軼毀所置凡七廟羣臣以禮進祠以尊始皇廟爲帝者祖廟皇帝復自稱朕二世與趙髙謀曰朕年少初卽位黔首未集附先帝巡行郡縣以示彊威服海內今晏然不巡行卽見弱毋以臣畜天下春二世東行郡縣李斯從到碣石並海南至會稽而盡刻始皇所立刻石石旁著大臣從者名以章先帝成功盛徳焉皇帝曰金石刻盡始皇帝所爲也今襲號而金石刻辭不稱始皇帝其於久逺也如後嗣爲之者不稱成功盛徳丞相臣斯臣去疾【徐廣曰姓馮】禦史大夫臣徳昧死言臣請具刻詔書刻石因明白矣臣昧死請制曰可遂至遼東而還於是二世乃遵用趙髙申法令乃陰與趙髙謀曰大臣不服官吏尙彊及諸公子必與我爭爲之柰何髙曰臣固願言而未敢也先帝之大臣皆天下累世名貴人也積功勞世以相傳久矣今髙素小賤陛下幸稱舉令在上位管中事大臣鞅鞅特以貌從臣其心實不服今上出不因此時案郡縣守尉有罪者誅之上以振威天下下以除去上生平所不可者今時不師文而決於武力願陛下遂從時毋疑卽羣臣不及謀明主収舉餘民賤者貴之貧者富之逺者近之則上下集而國安矣二世曰善乃行誅大臣及諸公子以罪過連逮少近官三郎無得立者而六公子戮死於杜公子將閭昆弟三人囚於內宮議其罪獨後二世使使令將閭曰公子不臣罪當死吏致法焉將閭曰闕廷之禮吾未嘗敢不從賓贊也廊廟之位吾未嘗敢失節也受命應對吾未嘗敢失辭也何謂不臣願聞罪而死使者曰臣不得與謀奉書從事將閭乃仰天大呼天者三曰天乎吾無罪昆弟三人皆流涕拔劍自殺宗室振恐羣臣諫者以爲誹謗大吏持祿取容黔首振恐四月二世還至咸陽曰先帝爲咸陽朝廷小故營阿房宮爲室堂未就會上崩罷其作者復土酈山酈山事大畢今釋阿房宮弗就則是章先帝舉事過也復作阿房宮外撫四夷如始皇計盡徵其材士五萬人爲屯衛咸陽令教射狗馬禽獸當食者多度不足下調郡縣轉輸菽粟芻稾皆令自賫糧食鹹陽三百里內不得食其谷用法益刻深七月戍卒陳勝等反故荊地爲張楚【李奇曰張大楚國也】勝自立爲楚王居陳遣諸將徇地山東郡縣少年苦秦吏皆殺其守尉令丞反以應陳涉相立爲侯王合從西鄕名爲伐秦不可勝數也謁者【漢書百官表曰謁者秦官掌賔贊受事】使東方來以反者聞二世二世怒下吏後使者至上問對曰羣盜郡守尉方逐捕今盡得不足憂上悅武臣自立爲趙王魏咎爲魏王田儋【服防曰音負擔】爲齊王沛公起沛項梁舉兵會稽郡二年冬陳涉所遣周章等將西至戲【應劭曰戲農湖西界也孟康曰水名今戲亭是也蘇林曰邑名在新丰東南二十里】兵數十萬二世大驚與羣臣謀曰柰何少府章邯曰【漢書百官表曰少府秦官應劭曰掌山澤陂池之稅名曰禁錢以給私養自別爲藏少者小也故稱少府】盜已至眾彊今發近縣不及矣酈山徒多請赦之授兵以擊之二世乃大赦天下使章邯將擊破周章軍而走遂殺章曹陽【晉灼曰亭名在農東十三里魏武帝攺曰好陽】二世益遣長史司馬欣董翳佐章邯擊盜殺陳勝城父破項梁定陶滅魏咎臨濟楚地盜名將已死章邯乃北渡河擊趙王歇等於鉅鹿趙髙說二世曰先帝臨制天下久故羣臣不敢爲非進邪說今陛下富於春秋初卽位柰何與公卿廷決事事卽有誤示羣臣短也天子稱朕固不聞聲於是二世常居禁中【蔡邕曰禁中者門戶有禁非侍禦者不得入故曰禁中】與髙決諸事其後公卿希得朝見盜賊益多而關中卒發東撃盜者毋已右丞相去疾左丞相斯將軍馮劫進諫曰關東羣盜並起秦發兵誅擊所殺亡甚眾然猶不止盜多皆以戍漕轉作事苦賦稅大也請且止阿房宮作者減省四邊戍轉二世曰吾聞之韓子曰堯舜采椽不刮茅茨不翦飯土防【徐廣曰呂靜云飯器謂之簋】啜土形【如淳曰土形飯器之屬瓦器也】𨿽監門之養不觳於此禹鑿龍門通大夏決河亭水放之海身自持築臿脛毋毛臣虜之勞不烈於此矣凡所爲貴有天下者得肆意極欲主重明法下不敢爲非以制禦海內矣夫虞夏之主貴爲天子親處窮苦之實以徇百姓尙何於法朕尊萬乘毋其實吾欲造千乘之駕萬乘之屬充吾號名且先帝起諸侯兼天下天下已定外攘四夷以安邊境作宮室以章得意而君觀先帝功業有緒今朕卽位二年之間羣盜並起君不能禁又欲罷先帝之所爲是上毋以報先帝次不爲朕盡忠力何以在位下去疾斯劫吏案責他罪去疾劫曰將相不辱自殺斯卒囚就五刑三年章邯等將其卒圍鉅鹿楚上將軍項羽將楚卒往救鉅鹿冬趙髙爲丞相竟案李斯殺之夏章邯等戰數卻二世使人讓邯邯恐使長史欣請事趙髙弗見又弗信欣恐亡去髙使人捕追不及欣見邯曰趙髙用事於中將軍有功亦誅無功亦誅項羽急擊秦軍虜王離邯等遂以兵降諸侯八月己亥【徐廣曰一作卯】趙髙欲爲亂恐羣臣不聽乃先設驗持鹿獻於二世曰馬也二世笑曰丞相誤邪謂鹿爲馬問左右左右或黙或言馬以阿順趙髙或言鹿者髙因陰中諸言鹿者以法後羣臣皆畏髙髙前數言關東盜毋能爲也及項羽虜秦將王離等鉅鹿下而前章邯等軍數卻上書請益助燕趙齊楚韓魏皆立爲王自關以東大氐盡畔秦吏應諸侯諸侯咸率其眾西鄕沛公將數萬人已屠武關使人私於髙髙恐二世怒誅及其身乃謝病不朝見二世夢白虎齧其左驂馬殺之心不樂怪問占夢卜曰涇水爲祟二世乃齋於望夷宮【張晏曰望夷宮在長陵西北長平觀道東故亭處是也臨涇水作之以望北夷】欲祠涇沈四白馬使使責讓髙以盜賊事髙懼乃陰與其壻咸陽令閻樂其弟趙成謀曰上不聽諫今事急欲歸禍於吾宗吾欲易置上更立公子嬰子嬰仁儉百姓皆載其言使郎中令爲內應【徐廣曰一云郎中令趙成】詐爲有大賊令樂召吏發卒追刼樂毋置髙捨遣樂將吏卒千餘人至望夷宮殿門縛衛令僕射曰賊入此何不止衛令曰周廬設卒甚謹【西京賦曰徼道外周千廬內傅嶭綜曰士傅宮外向爲廬舍晝則巡行非常夜則警備不虞】安得賊敢入宮樂遂斬衛令直將吏入行射郎宦者大驚或走或格格者輒死死者數十人郎中令與樂俱入射上幄坐幃二世怒召左右左右皆惶擾不鬭旁有宦者一人侍不敢去二世入內謂曰公何不蚤告我乃至於此宦者曰臣不敢言故得全使臣蚤言皆已誅安得至今閻樂前卽二世數曰足下驕恣【蔡邕曰羣臣士庶相與言曰殿下閣下足下侍者執事皆謙類】誅殺無道天下共畔足下足下其自爲計二世曰丞相可得見否樂曰不可二世曰吾願得一郡爲王弗許又曰願爲萬戶侯弗許曰願與妻子爲黔首比諸公子閻樂曰臣受命於丞相爲天下誅足下足下𨿽多言臣不敢報麾其兵進二世自殺閻樂歸報趙髙趙髙乃悉召諸大臣公子告以誅二世之狀曰秦故王國始皇君天下故稱帝今六國復自立秦地益小乃以空名爲帝不可宜爲王如故便立二世之兄子公子嬰爲秦王以黔首塟二世杜南宜春苑中令子嬰齋當廟見受玉璽齋五日子嬰與其子二人謀曰丞相髙殺二世望夷宮恐羣臣誅之乃詳以義立我我聞趙髙乃與楚約滅秦宗室而王關中今使我齋見廟此欲因廟中殺我我稱病不行丞相必自來來則殺之髙使人請子嬰數輩子嬰不行髙果自往曰宗廟重事王柰何不行子嬰遂刺殺髙於齋宮三族髙家以徇咸陽子嬰爲秦王四十六日楚將沛公破秦軍入武關遂至霸上【應劭曰霸水上地名在長安東三十里古者滋水秦穆公更名霸水】使人約降子嬰子嬰卽系頸以組白馬素車【應劭曰組者天子黻也系頸者言欲自殺也素車白馬喪人之服也】奉天子璽符降軹道旁【徐廣曰在霸陵駰案蘇林曰亭名在長安東十三里】沛公遂入咸陽封宮室府庫還軍霸上居月餘諸侯兵至項籍爲從長殺子嬰及秦諸公子宗族遂屠咸陽燒其宗室虜其子女收其珍寶貨財諸侯共分之滅秦之後各分其地爲三名曰雍王塞王翟王號曰三秦項羽爲西楚霸王主命分天下王諸侯秦竟滅矣後五年天下定於漢

太史公曰秦之先柏翳嘗有勲於唐虞之際受土賜姓及殷夏之間微散至周之衰秦興邑於西垂自繆公以來稍蠶食諸侯竟成始皇始皇自以爲功過五帝地廣三王而羞與之侔善哉乎賈生推言之也曰秦並兼諸侯山東三十餘郡繕津關據險塞修甲兵而守之然陳涉以戍卒散亂之眾數百奮臂大呼不用弓戟之兵鉏耰白梃【徐廣曰耰田器音憂】望屋而食橫行天下秦人阻險不守關梁不闔長防不刺彊弩不射楚師深入戰於鴻門曾無藩籬之艱於是山東大擾諸侯並起豪俊相立【駰案鶡冠子曰徳萬人者謂之俊徳千人者謂之豪徳百人者謂之英】秦使章邯將而東徵章邯因以三軍之眾要市於外以謀其上羣臣之不信可見於此矣子嬰立遂不寤借使子嬰有庸主之材僅得中佐山東𨿽亂秦之地可全而有宗廟之事未當絕也秦地被山帶河以爲固四塞之國也自繆公以來至於秦王二十餘君常爲諸侯雄豈世世賢哉其勢居然也且天下嘗同心並力而攻秦矣當此之世賢智並列良將行其師賢相通其謀然困於阻險而不能進秦乃延入戰而爲之開關百萬之徒逃北而遂壞豈勇力智慧不足哉形不利勢不便也秦小邑並大城【徐廣曰大一作小】守險塞而軍髙壘毋戰閉關據阨荷防而守之諸侯起於匹夫以利合非有素王之行也其交未親其下未附名爲亡秦其實利之也彼見秦阻之難犯也必退師安土息民以待其敝收弱扶罷以令大國之君不患不得意於海內貴爲天子富有天下而身爲禽者其救敗非也秦王足已不問遂過而不變二世受之因而不攺暴虐以重禍子嬰孤立無親危弱無輔三主惑而終身不悟亡不亦宜乎當此時也世非無深慮知化之士也然所以不敢盡忠拂過者秦俗多忌諱之禁忠言未卒於口而身爲戮沒矣故使天下之士傾耳而聽重足而立拑口而不言是以三主失道忠臣不敢諫智士不敢謀天下已亂姦不上聞豈不哀哉先王知雍蔽之傷國也故置公卿大夫士以飾法設刑而天下治其彊也禁暴誅亂而天下服其弱也五伯徵而諸侯從其削也內守外附而社稷存故秦之盛也繁法嚴刑而天下振及其衰也百姓怨望而海內畔矣故周五序得其道而千餘歳不絕秦本末並失故不長久由此觀之安危之綂相去遠矣野諺曰前事之不忘後事之師也是以君子爲國觀之上古驗之當世參以人事察盛衰之理審權勢之宜去就有序變化應時故曠日長久而社稷安矣秦孝公據殽函之固擁雍州之地君臣固守而窺周室有席捲天下包舉宇內囊括四海之意【張晏曰括括囊也言其能包含天下】並吞八荒之心當是時商君佐之內立法度務耕織修守戰之備外連衡而鬭諸侯於是秦人拱手而取西河之外孝公旣沒惠王武王防故業因遺冊南兼漢中西舉巴蜀東割膏腴之地收要害之郡諸侯恐懼會盟而謀弱秦不愛珍器重寶肥美之地以致天下之士合從締交【漢書音義曰締結也】相與爲一當是時齊有孟嘗趙有平原楚有春申魏有信陵此四君者皆明知而忠信寛厚而愛人尊賢重士約從離衡並韓魏燕楚齊趙宋衛中山之眾於是六國之士有寧越【徐廣曰越一作經或自別有此人不必越也】徐尙蘇秦杜赫之屬爲之謀齊明周最陳軫昭滑樓緩翟景蘇厲樂毅之徒通其意吳起孫臏帶佗兒良王廖田忌防頗趙奢之朋制其兵常以十倍之地百萬之眾叩關而攻秦秦人開闗延敵九國之師逡巡遁逃而不敢進秦無亡矢遺鏃之費而天下諸侯已困矣於是從散約解爭割地而奉秦秦有餘力而制其敝追亡逐北伏屍百萬流血漂鹵【徐廣曰鹵楯也】因利乘便宰割天下分裂河山彊國請服弱國入朝延及孝文王莊襄王享國日淺國家無事及至秦王續六世之餘烈【張晏曰孝公惠文王武王昭王孝文王莊襄王】振長策而禦宇內吞二周而亡諸侯履至尊而制六合執箠拊【徐廣曰拊拍也音府一作槁朴】以鞭笞天下威振四海南取百越之地【韋昭曰越有百邑】以爲桂林象郡百越之君俛首系頸委命下吏乃使防恬北築長城而守藩籬卻匈奴七百餘里胡人不敢南下而牧馬士不敢彎弓而報怨於是廢先王之道焚百家之言以愚黔首墮名城【應劭曰壊堅城恐人復阻以害己也】殺豪俊收天下之兵聚之咸陽銷鋒鑄鐻以爲金人十二以弱黔首之民然後斬華爲城【徐廣曰斬一作踐駰案服防曰斷華山爲城】因河爲津據億丈之城臨不測之谿以爲固良將勁弩守要害之處信臣精卒陳利兵而誰何【如淳曰何猶問也】天下以定秦王之心自以爲關中之固金城千里子孫帝王萬世之業也秦王旣沒餘威振於殊俗陳涉罋牖繩樞之子【服防曰以繩系戶樞也孟康曰瓦罋爲窓也】甿之人【如淳曰甿古氓字氓民也】而遷徙之徒才能不及中人非有仲尼墨翟之賢陶朱猗頓之富躡足行伍之間而倔起什伯之中【漢書音義曰首出十長百長之中如淳曰時皆辟屈在十百之中】率罷散之卒將數百之眾而轉攻秦斬木爲兵掲竿爲旗天下雲集響應贏糧而景從山東豪俊遂並起而亡秦族矣且夫天下非小弱也雍州之地殽函之固自若也【韋昭曰殽謂二殽函函谷關也】陳涉之位非尊於齊楚燕趙韓魏宋衛中山之君鉏櫌棘矜【服防曰以鉏柄及棘作矛槿也如淳曰櫌椎槐椎也】非錟於句防長鎩也【徐廣曰錟一作銛駰案如淳曰長刃矛也又曰矛刃下有鐵橫方上曲勾鎩音所拜反】適戍之眾非抗於九國之師深謀逺慮行軍用兵之道非及鄕時之士也然而成敗異變功業相反何也試使山東之國與陳涉度長絜大【漢書音義曰絜東之絜】比權量力則不可同年而語矣然秦以區區之地千乘之權招八州而朝同列百有餘年矣然後以六合爲家殽函爲宮一夫作難而七廟墮身死人手爲天下笑者何也仁義不施而攻守之埶異也秦並海內兼諸侯南面稱帝【徐廣曰一本冇此篇無前者秦孝公已下而又以秦並兼諸侯山東三十餘郡繼此末也】以養四海天下之士斐然鄕風若是者何也曰近古之無王者久矣周室卑微五霸旣沒令不行於天下是以諸侯力政彊侵弱眾暴寡兵革不休士民罷敝今秦南面而王天下是上冇天子也旣元元之民冀得安其性命莫不虛心而仰上當此之時守威定功安危之本在於此矣秦王懷貪鄙之心行自奮之智不信功臣不親士民廢王道立私權禁文書而酷刑法先詐力而後仁義以暴虐爲天下始夫並兼者髙詐力安定者貴順權此言取與守不同術也秦離戰國而王天下其道不易其政不攺是其所以取之守之者異也孤獨而有之故其亡可立而待借使秦王計上世之事並殷周之迹以制禦其政後𨿽有淫驕之主而未有傾危之患也故三王之建天下名號顯美功業長久今秦二世立天下莫不引領而觀其政夫寒者利裋褐【徐廣曰一作短小也音豎】而饑者甘糟糠天下之嗸嗸新主之資也此言勞民之易爲仁也鄕使二世有庸主之行而任忠賢臣主一心而憂海內之患縞素而正先帝之過裂地分民以封功臣之後建國立君以禮天下虛囹圉而免刑戮除去收孥污穢之罪使各反其鄕裏發倉廩散財幣以振孤獨窮困之士輕賦少事以佐百姓之急約法省刑以持其後使天下之人皆得自新更節修行各愼其身塞萬民之望而以威徳與天下天下集矣卽四海之內皆讙然各自安樂其處惟恐有變𨿽有狡猾之民無離上之心則不軌之臣無以飾其智而暴亂之姧止矣二世不行此術而重之以無道壞宗廟與民【徐廣曰一無此上五字】更始作阿房宮繁刑嚴誅吏治刻深賞罰不當賦斂無度天下多事吏弗能紀百姓困窮而主弗收卹然後姦僞並起而上下相遁罪者眾刑戮相望於道而天下苦之自君卿以下至於眾庶人懷自危之心親處窮苦之實咸不安其位故易動也是以陳涉不用湯武之賢不借公侯之尊奮臂於大澤而天下響應者其民危也故先王見始終之變知存亡之機是以牧民之道務在安之而已天下𨿽有逆行之臣必無響應之助矣故曰安民可與行義而危民易與爲非此之謂也貴爲天子富有天下身不免於戮殺者正傾非也是二世之過也

襄公立饗國十二年初爲西畤塟西垂生文公文公立居西垂宮五十年死塟西垂生靜公靜公不享國而死生憲公憲公饗國十二年居西新邑死塟衙【地理誌馮翊冇衙縣】生武公徳公出子出子饗國六年居西陵庶長弗忌威累參父三人率賊賊出子鄙衍塟衙武公立武公享國二十年居平陽封宮【徐廣曰一云居平封宮】塟宣陽聚東南三庶長伏其罪徳公立徳公享國二年居雍大鄭宮生宣公成公繆公塟陽初伏以禦蠱宣公享國十二年居陽宮塟陽初志閏月成公享國四年居雍之【徐廣曰之一作走】宮塟陽齊伐山戎孤竹繆公享國三十九年天子致霸塟雍繆公學著人生康公康公享國十二年居雍髙寢塟竘社生共公共公享國五年居雍髙寢塟康公南生桓公桓公享國二十七年居雍太寢塟義裏丘北生景公景公享國四十年居雍髙寢塟丘裏南生畢公【徐廣曰春秋哀公】畢公享國三十六年塟車裏北生夷公夷公不享國死塟左宮生惠公惠公享國十年塟車裏康景生悼公悼公享國十五年塟僖公西城雍生刺龔公刺龔公享國三十四年塟入裏【徐廣曰一作人】生躁公懷公其十年彗星見躁公享國十四年居受寢塟悼公南其元年彗星見【徐廣曰年表云星晝見】懷公從晉來享國四年塟櫟圉氏生靈公諸臣圍懷公懷公自殺肅靈公昭子子也【徐廣曰懷公生昭子昭子生靈公】居涇陽享國十年塟悼公西生簡公簡公從晉來享國十五年塟僖公西生惠公其七年百姓初帶劍惠公享國十三年塟陵圉生出公出公享國二年出公自殺塟雍獻公享國二十三年【徐廣曰靈公子】塟嚻圉生孝公孝公享國二十四年塟弟圉生惠文王其十三年始都咸陽惠文王享國二十七年塟公陵生悼武王悼武王享國四年塟永陵【徐廣曰皇甫謐曰塟畢今安陵西畢陌】昭襄王享國五十六年塟茝陽生孝文王孝文王享國一年塟壽陵生莊襄王莊襄王享國三年塟茝陽生始皇帝呂不韋相獻公立七年初行爲市十年爲戶籍相伍孝公立十六年時桃李冬華惠文王生十九年而立立二年初行錢有新生嬰兒曰秦且王悼武王生十九年而立立三年渭水赤三日昭襄王生十九年而立立四年初爲田開阡陌孝文王生五十三年而立莊襄王生三十二年而立立二年取太原地莊襄王元年大赦修先王功臣施徳厚骨肉布惠於民東周與諸侯謀秦秦使相國不韋誅之盡入其國秦不絕其祀以陽人地賜周君奉其祭祀始皇享國三十七年塟酈邑生二世皇帝始皇生十三年而立二世皇帝享國三年塟宜春趙髙爲丞相安武侯二世生十二年而立【徐廣曰本紀云二十一】

右秦襄公至二世六百一十歳孝明皇帝十七年十月十五日乙丑曰周曆已移仁不代母秦直其位呂政殘虐然以諸侯十三【始皇初爲秦王年十三也】並兼天下極情縱欲養育宗親三十七年兵無所不加制作攺令施於後皇蓋得聖人之威河神授圖據狼狐蹈參伐佐政驅除距之稱始皇始皇旣沒胡亥極愚酈山未畢復作阿房以遂前策云凡所爲貴有天下者肆意極欲大臣至欲罷先君所爲誅斯去疾任用趙髙痛哉言乎人頭畜鳴不威不伐惡不篤不虛亡距之不得畱殘虐以促期𨿽居形便之國猶不得存子嬰度次得嗣冠玉冠佩華紱車黃屋【蔡邕曰黃屋者蓋以黃爲裏】從百司謁七廟小人乘非位莫不怳忽失守偸安日日獨能長念卻慮父子作權近取於戶牖之間竟誅猾臣爲君討賊髙死之後賓婚未得盡相勞餐未及下咽酒未及濡唇楚兵已屠關中眞人翔霸上素車嬰組奉其符璽以歸帝者鄭伯茅旌鸞刀嚴王退舍【公羊傳曰楚莊王伐鄭鄭伯肉袒左執茅旌右執鸞刀以逆莊王莊王退舍七里何休曰茅旌鸞刀祭祀宗廟所用也執宗廟器者示以宗廟血食自歸】河決不可復壅魚爛不可復全賈誼司馬遷曰向使嬰有庸主之才僅得中佐山東𨿽亂秦之地可全而有宗廟之祀未當絕也秦之積衰天下土崩瓦解𨿽有周旦之材無所復陳其巧而以責一日之孤誤哉俗傳秦始皇起罪惡胡亥極得其理矣復責小子云秦地可全所謂不通時變者也紀季以酅春秋不名【春秋曰紀季以酅入於齊公羊傳曰何以不名賢之也請設五廟以存姑姊妹也】吾讀秦紀至於子嬰車裂趙髙未嘗不健其決憐其志嬰死生之義備矣【徐廣曰班固典引曰永平十七年詔問臣固太史遷贊語中寧冇非邪臣對賈誼言子嬰得中佐秦未絕也此言非是臣素知之耳】

史記集解卷六

欽定四庫全書

史記集解卷七

宋裴駰撰

史記七

項羽本紀第七

項籍者下相人也【地理誌臨淮有下相縣】字羽初起時年二十四其季父項梁梁父卽楚將項燕爲秦將王翦所戮者也【始皇本紀云項燕自殺】項氏世世爲楚將封於項故姓項氏項籍少時學書不成去學劍又不成項梁怒之籍曰書足以記名姓而已劍一人敵不足學學萬人敵於是項梁乃教籍兵法籍大喜略知其意又不肯竟學項梁嘗有櫟陽逮捕乃請蘄【蘇林曰蘄音機縣屬沛國】獄掾曹咎書抵櫟陽獄掾司馬欣以故事得己【應劭曰項梁曾坐事傳系櫟陽獄從蘄獄掾曹咎取書與司馬欣抵歸已止也韋昭曰抵至也謂梁嘗被櫟楊縣逮捕梁乃請蘄獄掾曹咎書至櫟陽獄掾司馬欣事故得止息也】項梁殺人與籍避仇於吳中吳中賢士大夫皆出項梁下每吳中有大繇役及喪項梁常爲主辧陰以兵法部勒賔客及子弟以是知其能秦始皇帝遊會稽渡浙江梁與籍俱觀籍曰彼可取而代也梁掩其口曰毋妄言族矣梁以此奇籍籍長八尺餘力能扛鼎【韋昭曰扛舉也】才气過人𨿽吳中子弟皆已憚籍矣秦二世元年七月陳涉等起大澤中其九月會稽守【徐廣曰爾時未言太守】通謂梁曰【楚漢春秋曰會稽假守殷通】江西皆反此亦天亡秦之時也吾聞先卽制人後則爲人所制吾欲發兵使公及桓楚將是時桓楚亡在澤中梁曰桓楚亡人莫知其處獨籍知之耳梁乃出誡籍持劍居外待梁復入與守坐曰請召籍使受命召桓楚守曰諾梁召籍入須臾梁眴籍曰可行矣於是籍遂拔劍斬守頭項梁持守頭佩其印綬門下大驚擾亂籍所擊殺數十百人一府中皆慴伏莫敢起梁乃召故所知豪吏諭以所爲起大事遂舉吳中兵使人收下縣得精兵八千人梁部署吳中豪傑爲校尉候司馬有一人不得用自言於梁梁曰前時某喪使公主某事不能辦以此不任用公眾乃皆伏於是梁爲會稽守籍爲裨將徇下縣【李奇曰徇略也如淳曰徇音撫徇之徇徇其人民】廣陵人召平於是爲陳王徇廣陵未能下聞陳王敗走秦兵又且至乃渡江矯陳王命拜梁爲楚王上柱國【徐廣曰二世之二年正月也駰案應劭曰上柱國上卿官若今相國也】曰江東已定急引兵西擊秦項梁乃以八千人渡江而西聞陳嬰已下東陽【晉灼曰東陽縣本屬臨淮郡漢明帝分屬下邳後復分屬廣陵】使使欲與連和俱西陳嬰者故東陽令史【晉灼曰漢儀注曰令吏曰令史丞吏曰丞史】居縣中素信謹稱爲長者東陽少年殺其令相聚數千人欲置長無適用乃請陳嬰嬰謝不能遂彊立嬰爲長縣中從者得二萬人少年欲立嬰便爲王異軍蒼頭特起【應劭曰蒼頭特起言與眾異也蒼頭謂士卒皁巾若赤眉靑領以相別也如淳曰魏軍兵卒之號也戰國策魏有蒼頭二十萬】陳嬰母謂嬰曰自我爲汝家婦未嘗聞汝先古之有貴者今暴得大名不祥不如有所屬事成猶得封侯事敗易以亡非世所指名也【張晏曰陳嬰母潘旌人墓在潘旌】嬰乃不敢爲王謂其軍吏曰項氏世世將有名於楚今欲舉大事將非其人不可我倚名族亡秦必矣於是眾從其言以兵屬項梁項梁渡淮黥布蒲將軍【服防曰英布起於蒲地因以爲號如淳曰言當陽君蒲將軍皆屬項羽此自更有蒲將軍】亦以兵屬焉凡六七萬人軍下邳當是時秦嘉【陳涉世家曰秦嘉廣陵人】已立景駒爲楚王【文穎曰景駒楚族景氏駒名】軍彭城東欲距項梁項梁謂軍吏曰陳王先首事戰不利未聞所在今秦嘉倍陳王而立景駒逆無道乃進兵擊秦嘉秦嘉軍敗走追之至胡陵【鄧展曰今胡陵屬山陽漢章帝攺曰胡陸】嘉還戰一日嘉死軍降景駒走死梁地項梁已並秦嘉軍軍胡陵將引兵而西章邯軍至栗【徐廣曰縣名在沛】項梁使別將朱雞石餘樊君與戰餘樊君死朱雞石軍敗亡走胡陵項梁乃引兵入嶭誅雞石項梁前使項羽別攻襄城襄城堅守不下已拔皆阬之還報項梁項梁聞陳王定死召諸別將會嶭計事此時沛公亦起沛往焉居勦人範增年七十素居家好奇計往說項梁曰陳勝敗固當夫秦滅六國楚最無罪自懷王入秦不反楚人憐之至今故楚南公曰【徐廣曰楚人也善言陰陽駰案文頴曰南方老人也】楚𨿽三戶亡秦必楚也【瓚曰楚人怨秦𨿽三戶猶足以亡秦也】今陳勝首事不立楚後而自立其勢不長今君起江東楚蠭起之將【如淳曰蠭起猶言蠭午也眾蠭飛起交橫若午言其多也】皆爭附君者以君世世楚將爲能復立楚之後也於是項梁然其言乃求楚懷王孫心民間爲人牧羊立以爲楚懷王【徐廣曰此時二世之二年六月】從民所望也【應劭曰以祖諡爲號者順民望】陳嬰爲楚上柱國封五縣與懷王都盱臺【鄭曰音煦怡】項梁自號爲武信君居數月引兵攻亢父與齊田榮司馬龍且軍救東阿大破秦軍於東阿田榮卽引兵歸逐其王假假亡走楚假相田角亡走趙角弟田間故齊將居趙不敢歸田榮立田儋子市爲齊王項梁已破東阿下軍遂追秦軍數使使趣齊兵欲與俱西田榮曰楚殺田假趙殺田角田間乃發兵項梁曰田假爲與國之王【如淳曰相與交善爲與國黨與也】窮來從我不忍殺也趙亦不殺田角田間以市於齊【張晏曰若市買相貿易以利也梁救榮難猶不用命梁念殺假等榮未必多出兵不如依春秋寄公待以禮也又可以貿易他利以除己害遂背徳可輔假以伐齊故曰市貿易也晉灼曰假故齊王建之弟欲令楚殺之以爲己利而楚保全不殺以買其計故曰市也】齊遂不肯發兵助楚項梁使沛公及項羽別攻城陽屠之西破秦軍濮陽東秦兵收入濮陽沛公項羽乃攻定陶定陶未下去西略地至雝丘大破秦軍斬李由【應劭曰由李斯子也】還攻外黃外黃未下項梁起東阿西北至定陶再破秦軍項羽等又斬李由益輕秦有驕色宋義乃諫項梁曰戰勝而將驕卒惰者敗今卒少隋矣秦兵日益臣爲君畏之項梁弗聽乃使宋義使於齊道遇齊使者髙陵君顯【張晏曰顯名也髙陵縣名】曰公將見武信君乎曰然曰臣論武信君軍必敗公徐行卽免死矣疾行則及禍秦果悉起兵益章邯擊楚軍大破之定陶項梁死沛公項羽去外黃攻陳畱陳畱堅守不能下沛公項羽相與謀曰今項梁軍破士卒恐乃與呂臣軍俱引兵而東呂臣軍彭城東項羽軍彭城西沛公軍碭【應劭曰碭屬梁國蘇林曰碭音唐】章邯已破項梁軍則以爲楚地兵不足憂乃渡河擊趙大破之當此時趙歇爲王陳余爲將張耳爲相皆走入鉅鹿城章邯令王離涉間圍鉅鹿【張晏曰涉姓間名秦將也】章邯軍其南築甬道而輸之粟【應劭曰恐敵抄輜重故築墻垣如街巷也】陳余爲將將卒數萬人而軍鉅鹿之北此所謂河北之軍也楚兵已破於定陶懷王恐從盱臺之彭城並項羽呂臣軍自將之以呂臣爲司徒以其父呂靑爲令尹【應劭曰天子曰師尹諸侯曰令尹時去六國尙近故置令尹瓚曰諸侯之卿惟楚稱令尹時立楚之後故置官司皆如楚舊】以沛公爲碭郡長【蘇林曰長如郡守也】封爲武安侯將碭郡兵初宋義所遇齊使者髙陵君顯在楚軍見楚王曰宋義論武信君之軍必敗居數日軍果敗兵未戰而先見敗徵此可謂知兵矣王召宋義與計事而大說之因置以爲上將軍項羽爲魯公爲次將範增爲末將救趙諸別將皆屬宋義號爲卿【徐廣曰一作慶】子冠軍【文穎曰卿子時人相褒尊之辭猶言公子也上將故言冠軍張晏曰若霍去病功冠三軍因封爲冠軍侯至今爲縣名】行至安陽畱四十六日不進項羽曰吾聞秦軍圍趙王鉅鹿疾引兵渡河楚撃其外趙應其內破秦軍必矣宋義曰不然夫摶牛之蝱不可以破蟣虱【如淳曰用力多而不可以破蟣虱猶言欲以大力伐秦而不可以救趙也】今秦攻趙戰勝則兵罷我承其敝不勝則我引兵鼓行而西必舉秦矣故不如先鬭秦趙夫被堅執鋭義不如公坐而運策公不如義因下令軍中曰猛如虎很如羊貪如狼彊不可使者皆斬之乃遣其子宋襄相齊身送之至無鹽飲酒髙會【韋昭曰皆召尊爵故曰髙】天寒大雨士卒凍饑項羽曰將戮力而攻秦久畱不行今歲饑民貧士卒食芋菽【徐廣曰芋一作半半五升器也駰案瓚曰士卒食蔬菜以菽雜半之】軍無見糧乃飲酒髙會不引兵渡河因趙食與趙並力攻秦乃曰承其敝夫以秦之彊攻新造之趙其勢必舉趙趙舉而秦彊何敝之承且國兵新破王坐不安席掃境內而專屬於將軍國家安危在此一舉今不卹士卒而徇其私非社稷之臣項羽晨朝上將軍宋義卽其帳中斬宋義頭出令軍中曰宋義與齊謀反楚楚王陰令羽誅之當是時諸將皆慴服莫敢枝梧【如淳曰梧音悟枝梧猶枝捍也瓚曰小柱爲枝斜柱爲梧今屋枝斜柱是也】皆曰首立楚者將軍家也今將軍誅亂乃相與共立羽爲假上將軍使人追宋義子及之齊殺之使桓楚報命於懷王懷王因使項羽爲上將軍【徐廣曰二世三年十一月】當陽君蒲將軍皆屬項羽項羽已殺卿子冠軍威震楚國名聞諸侯乃遣當陽君蒲將軍將卒二萬渡河救鉅鹿戰少利陳余復請兵項羽乃悉引兵渡河皆沈船破釡甑燒廬舍持三日糧以示士卒必死無一還心於是至則圍王離與秦軍遇九戰絕其甬道大破之殺蘇角【文頴曰秦將也】虜王離涉間不降楚自燒殺當是時楚兵冠諸侯諸侯軍救鉅鹿下者十餘壁莫敢縱兵及楚擊秦諸將皆從壁上觀楚戰士無不一以當十楚兵呼聲動天諸侯軍無不人人惴恐【漢書音義曰惴音章瑞反】於是已破秦軍項羽召見諸侯將諸侯將入轅門【張晏曰軍行以車爲陣轅相向爲門故曰轅門】無不膝行而前莫敢仰視項羽由是始爲諸侯上將軍諸侯皆屬焉章邯軍棘原【張晏曰在漳南晉灼曰地名在鉅鹿南】項羽軍漳南相持未戰秦軍數卻二世使人譲章邯章邯恐使長史欣請事至咸陽畱司馬門【凡言司馬門者宮垣之內兵衛所在四靣皆有司馬主武事總言之外門爲司馬門也】三日趙髙不見有不信之心長史欣恐還走其軍不敢出故道趙髙果使人追之不及欣至軍報曰趙髙用事於中下無可爲者今戰能勝髙必疾妬吾功戰不能勝不免於死願將軍熟計之陳余亦遺章邯書曰白起爲秦將南徵鄢郢北阬馬服攻城略地不可勝計而竟賜死防恬爲秦將北逐戎人開楡中地數千里竟斬陽周【孟康曰縣屬上郡】何者功多秦不能盡封因以法誅之今將軍爲秦將三年矣所亡失以十萬數而諸侯並起滋益多彼趙髙素防日久今事急亦恐二世誅之故欲以法誅將軍以塞責使人更代將軍以脫其禍夫將軍居外久多內卻有功亦誅無功亦誅且天之亡秦無愚智皆知之今將軍內不能直諫外爲亡國將孤特獨立而欲常存豈不哀哉將軍何不還兵與諸侯爲從約共攻秦分王其地南面稱孤此孰與身伏鈇質妻子爲僇乎章邯狐疑陰使候始成【張晏曰候軍候】使項羽欲約約未成項羽使蒲將軍日夜引兵度三戶【服防曰漳水津也張晏曰三戶地名在梁淇西南孟康曰津峽名也在鄴西三十里】軍漳南與秦戰再破之項羽悉引兵擊秦軍污水上【徐廣曰在鄴西】大破之章邯使人見項羽欲約項羽召軍吏謀曰糧少欲聽其約軍吏皆曰善項羽乃與期洹水南殷虛上【徐廣曰二世三年七月也駰案應劭曰洹水在湯陰界殷墟故殷都也瓚曰洹水在今安陽縣北去朝歌殷都一百五十里然則此殷墟非朝歌也汲古文曰盤庚遷於此汲曰殷墟南去鄴三十里是舊殷虛然則朝歌非盤庚所遷者】已盟章邯見項羽而流涕爲言趙髙項羽乃立章邯爲雍王置軍中使長史欣爲上將軍將秦軍爲前行到新安諸侯吏卒異時故繇使屯戍過秦中秦中吏卒遇之多無狀及秦軍降諸侯諸侯吏卒乘勝多奴虜使之輕折辱秦吏卒秦吏卒多竊言曰章將軍等詐吾屬降諸侯今能入關破秦大善卽不能諸侯虜吾屬而東秦必盡誅吾父母妻子諸將微聞其計以告項羽項羽乃召黥布蒲將軍計曰秦吏卒尙眾其心不服至關中不聽事必危不如擊殺之而獨與章邯長史欣都尉翳入秦於是楚軍夜擊阬秦卒二十餘萬人新安城南【徐廣曰漢元年十一月】行略定秦地函谷闗【文穎曰時闗在農縣衡山嶺今移在河南谷城縣】有兵守闗不得入又聞沛公已破咸陽項羽大怒使當陽君等擊闗項羽遂入至於戲西沛公軍霸上未得與項羽相見沛公左司馬曹無傷使人言於項羽曰沛公欲王闗中使子嬰爲相珍寶盡有之項羽大怒曰旦日饗士卒爲擊破沛公軍當是時項羽兵四十萬在新丰鴻門【孟康曰在新丰東十七里舊大道北下阪口名也】沛公兵十萬在霸上範增說項羽曰沛公居山東時貪於財貨好美姬今入闗財物無所取婦女無所幸此其志不在小吾令人望其气皆爲龍虎成五采此天子气也急擊勿失楚左尹項伯者項羽季父也素善畱侯張良張良是時從沛公項伯乃夜馳之沛公軍私見張良具告以事欲呼張良與俱去曰毋從俱死也張良曰臣爲韓王送沛公沛公今事有急亡去不義不可不語良乃入具告沛公沛公大驚曰爲之柰何張良曰誰爲大王爲此計者曰鯫生【徐廣曰鯫音士後反魚名駰按服防曰鯫音淺鯫小人貌也瓚曰楚漢春秋鯫姓也】說我曰距關毋內諸侯秦地可盡王也故聽之良曰料大王士卒足以當項王乎沛公黙然曰固不如也且爲之柰何張良曰請往謂項伯言沛公不敢背項王也沛公曰君安與項伯有故張良曰秦時與臣遊項伯殺人臣活之今事有急故幸來告良沛公曰孰與君少長良曰長於臣沛公曰君爲我呼入吾得兄事之張良出要項伯項伯卽入見沛公沛公奉巵酒爲壽約爲婚姻曰吾入關秋毫不敢有所近籍吏民封府庫而待將軍所以遣將守關者備他盜之出入與非常也日夜望將軍至豈敢反乎願伯具言臣之不敢倍徳也項伯許諾謂沛公曰旦日不可不蚤自來謝項王沛公曰諾於是項伯復夜去至軍中具以沛公言報項王因言曰沛公不先破關中公豈敢入乎今人有大功而擊之不義也不如因善遇之項王許諾沛公旦日從百餘騎來見項王至鴻門謝曰臣與將軍勠力而攻秦將軍戰河北臣戰河南然不自意能先入關破秦得復見將軍於此今者有小人之言令將軍與臣有卻項王曰此沛公左司馬曹無傷言之不然籍何以至此項王卽日因畱沛公與飲項王項伯東向坐亞父南向坐亞父者範增也【如淳曰亞次也尊敬之次父猶管仲爲仲父】沛公北向坐張良西向侍範增數目項王舉所佩玉玦以示之者三項王黙然不應範增起出召項莊謂曰君王爲人不忍若入前爲壽壽畢請以劍舞因擊沛公於坐殺之不者若屬皆且爲所虜莊則入爲壽壽畢曰君王與沛公飲軍中無以爲樂請以劍舞項王曰諾項莊拔劍起舞項伯亦拔劍起舞常以身翼蔽沛公莊不得擊於是張良至軍門見樊噲樊噲曰今日之事何如良曰甚急今者項莊拔劍舞其意常在沛公也噲曰此迫矣臣請入與之同命噲卽劍擁盾入軍門交防之衛士欲止不內樊噲側其盾以撞衛士僕地噲遂入披帷西向立瞠目視項王頭髮上指目眥盡裂項王按劍而跽曰客何爲者張良曰沛公之驂乘樊噲者也項王曰壯士賜之巵酒則與鬥巵酒噲拜謝起立而飲之項王曰賜之彘肩則與一生彘肩樊噲覆其盾於地加彘肩上拔劍切而啗之項王曰壯士能復飲乎樊噲曰臣死且不避巵酒安足辭夫秦王有虎狼之心殺人如不能舉刑人如恐不勝天下皆叛之懷王與諸將約曰先破秦入咸陽者王之今沛公先破秦入咸陽毫毛不敢有所近封閉宮室還軍霸上以待大王來故遣將守闗者備他盜出入與非常也勞苦而功髙如此未有封侯之賞而聽細說欲誅有功之人此亡秦之續耳竊爲大王不取也項王未有以應曰坐樊噲從良坐坐須臾沛公起如厠因招樊噲出沛公已出項王使都尉【徐廣曰一本無都字】陳平召沛公沛公曰今者出未辭也爲之柰何樊噲曰大行不顧細謹大禮不辭小讓如今人方爲刀俎我爲魚肉何辭爲於是遂去乃令張良畱謝良問曰大王來何操曰我持白壁一雙欲獻項王玉斗一雙欲與亞父會其怒不敢獻公爲我獻之張良曰謹諾當是時項王軍在鴻門下沛公軍在霸上相去四十里沛公則置車騎脫身獨騎與樊噲夏侯嬰靳彊紀信等四人持劍盾步走從酈山下道芷陽間行沛公謂張良曰從此道至吾軍不過二十里耳度我至軍中公乃入沛公已去間至軍中張良入謝曰沛公不勝桮杓不能辭謹使臣良奉白璧一雙再拜獻大王足下玉斗一雙再拜奉大將軍足下項王曰沛公安在良曰聞大王有意督過之脫身獨去已至軍矣【如淳曰脫身逃還其軍】項王則受璧置之坐上亞父受玉斗置之地拔劍撞而破之曰唉【徐廣曰唉烏來反】豎子不足與謀奪項王天下者必沛公也吾屬今爲之虜矣沛公至軍立誅殺曹無傷居數日項羽引兵西屠鹹陽殺秦降王子嬰燒秦宮室火三月不滅收其貨寶婦女而東人或說項王曰闗中阻山河四塞【徐廣曰東函谷南武闗西散闗北蕭關】地肥饒可都以霸項王見秦宮室皆以燒殘破又心懷思欲東歸曰富貴不歸故鄕如繡衣夜行誰知之者說者曰人言楚人沐猴而冠耳果然【張晏曰沐猴狝猴也】項王聞之烹說者【楚漢春秋揚子法言云說者是蔡生漢書云是韓生】項王使人致命懷王懷王曰如約乃尊懷王爲義帝項王欲自王先王諸將相謂曰天下初發難時【服防曰兵初起時】假立諸侯後以伐秦然身被堅執鋭首事暴露於野三年滅秦定天下者皆將相諸君與籍之力也義帝𨿽無功故當分其地而王之諸將皆曰善乃分天下立諸將爲侯王項王範增疑沛公之有天下業已講解【蘇林曰講和也】又惡負約恐諸侯叛之乃陰謀曰巴蜀道險秦之遷人皆居蜀乃曰巴蜀亦關中地也故立沛公爲漢王【徐廣曰以正月立】王巴蜀漢中都南鄭而三分關中王秦降將以距塞漢王項王乃立章邯爲雍王王咸陽以西都廢丘長史欣者故爲櫟陽獄掾嘗有徳於項梁都尉董翳者本勸章邯降楚故立司馬欣爲塞王【韋昭曰在長安東名桃林塞】王咸陽以東至河都櫟陽【蘇林曰櫟音藥】立董翳爲翟王王上郡都髙奴【文頴曰上郡秦所置項羽以董翳爲翟王更名爲翟】徙魏王豹爲西魏王王河東都平陽瑕丘【徐廣曰一云瑕丘公也】申陽者【服防曰瑕丘縣屬山陽申姓陽名文頴曰姓瑕丘字申陽瓉曰瑕丘公申陽是瑕丘縣名】張耳嬖臣也先下河南郡迎楚河上故立申陽爲河南王都洛陽韓王成因故都都陽翟趙將司馬卬定河內數有功故立卬爲殷王王河內都朝歌徙趙王歇爲代王趙相張耳素賢又從入關故立耳爲常山王王趙地都襄國當陽君黥布爲楚將常冠軍故立布爲九江王都六鄱君吳芮【韋昭曰鄱音蒲河反初吳芮爲鄱令故號曰鄱君今鄱陽縣是也】率百越佐諸侯又從入關故立芮爲衡山王都邾【文頴曰邾音朱縣名屬江夏】義帝柱國共傲將兵擊南郡功多因立敖爲臨江王【漢書音義曰本南郡攺爲臨江國】都江陵徙燕王韓廣爲遼東王【徐廣曰都無終】燕將臧荼從楚救趙因從入關故立荼爲燕王都薊徙齊王田市爲膠東王【徐廣曰都卽墨】齊將田都從其救趙因從入關故立都爲齊王都臨葘故秦所滅齊王建孫田安項羽方渡河救趙田安下濟北數城引其兵降項羽故立安爲濟北王都博陽田榮者數負項梁又不肯將兵從楚擊秦以故不封成安君陳余棄將印去不從入關然素聞其賢有功於趙聞其在南皮故因環封三縣【漢書音義曰繞南皮三縣以封之】畨君將梅鋗【韋昭曰呼反】功多故封十萬戶侯項王自立爲西楚霸王王九郡都彭城【孟康曰舊名江陵爲南楚吳爲東楚彭城爲西楚】漢之元年四月諸侯罷戲下各就國項王出之國使人徙義帝曰古之帝者地方千里必居上游【文頴曰居水之上流也遊或作流】乃使使徙義帝長沙郴縣【如淳曰郴音綝】趣義帝行其羣臣稍稍背叛之乃陰令衡山臨江王擊殺之江中【文頴曰郴縣冇義帝歲時常祀不絕】韓王成無軍功項王不使之國與俱至彭城廢以爲侯已又殺之臧荼之國因逐韓廣之遼東廣弗聽荼擊殺廣無終並王其地田榮聞項羽徙齊王市膠東而立齊將田都爲齊王乃大怒不肯遣齊王之膠東因以齊反迎擊田都田都走楚齊王市畏項王乃亡之膠東就國田榮怒追擊殺之卽墨榮因自立爲齊王而西擊殺濟北王田安並王三齊【漢書音義曰齊與濟北膠東】榮與彭越將軍印令反梁地陳余陰使張同夏說說齊王田榮曰項羽爲天下宰不平今盡王故王於丑地而王其羣臣諸將善地逐其故主趙王乃北居代余以爲不可聞大王起兵且不聽不義願大王資餘兵請以擊常山以復趙王請以國爲扞蔽齊王許之因遣兵之趙陳余悉發三縣兵與齊並力擊常山大破之張耳走歸漢陳余迎故趙王歇於代反之趙趙王因立陳余爲代王是時漢還定三秦項羽聞漢王皆已並關中且東齊趙叛之大怒乃以故吳令鄭昌爲韓王以距漢令蕭公角等【蘇林曰官號也或曰蕭令也時令皆稱公】擊彭越彭越敗蕭公角等漢使張良徇韓乃遺項王書曰漢王失職欲得關中如約卽止不敢東又以齊梁反書遺項羽曰齊欲與趙並滅楚楚以此故無西意而北擊齊徵兵九江王布布稱疾不往使將將數千人行項王由此怨布也漢之二年冬項羽遂北燒夷齊城郭室屋皆阬田榮降卒系虜其老弱婦女徇齊至北海多所殘滅齊人相聚而叛之於是田榮弟田橫收齊亡卒得數萬人反城陽項王因畱連戰未能下春漢王部【徐廣曰一作劫】五諸侯兵【徐廣曰塞翟魏殷河南駰案應劭曰雍翟塞殷韓也韋昭曰塞翟殷韓魏雍時已敗也】凡五十六萬人東伐楚項王聞之卽令諸將擊齊而自以精兵三萬人南從魯出胡陵四月漢皆已入彭城收其寶貨美人日置酒髙會項王乃西從蕭晨擊漢軍而東至彭城日中大破漢軍【張晏曰一日之中也或曰旦擊之至日中大破】漢軍皆走相隨入谷泗水【瓚曰二水皆在沛郡彭城】殺漢卒十餘萬人漢卒皆南走山楚又追擊至靈璧東【徐廣曰在彭城】睢水上【徐廣曰雎水於彭城入泗水】漢軍卻爲楚所擠【服防曰擠音濟民之濟瓉曰排擠也】多殺漢卒十餘萬人皆入雎水雎水爲之不流圍漢王三匝於是大風從西北而起折木發屋揚沙石窈防晝晦【徐廣曰窈亦作窅字】逢迎楚軍楚軍大亂壞散而漢王乃得與數十騎遁去欲過沛收家室而西楚亦使人追之沛取漢王家家皆亡不與漢王相見漢王道逢得孝惠魯元【服防曰元長也食邑於魯韋昭曰元諡也】乃載行楚騎追漢王漢王急推墮孝惠魯元車下滕公常下收載之如是者三曰𨿽急不可以驅柰何棄之於是遂得脫求太公呂后不相遇審食其【瓚曰其音基】從太公呂后間行【如淳曰間出間步微行皆同義也】求漢王反遇楚軍楚軍遂與歸報項王項王常置軍中是時呂后兄周呂侯【徐廣曰名澤】爲漢將兵居下邑【徐廣曰在梁】漢王間往從之稍稍收其士卒至滎陽諸敗軍皆會蕭何亦發闗中老弱未傅悉詣滎陽【服防曰傅音附孟康曰古者二十而傅三年耕冇一年儲故二十三年而後役之如淳曰律年二十三傅之疇官各從其父疇內學之髙不滿六尺二寸以下爲罷癃漢儀注民年二十三爲正一歲爲衛士一歳爲材官騎士習射禦騎馳戰陣又曰年五十六衰老乃得免爲庶民就田裏今老弱未嘗傅者皆發之未二十三爲弱過五十六爲老食貨志曰月爲更卒已復爲正一歲屯戍一歲力役三十倍於古者】復大振楚起於彭城常乘勝逐北與漢戰滎陽南京索間漢敗楚【應劭曰京縣名屬河南有索亭晉灼曰索音柵】楚以故不能過滎陽而西項王之救彭城追漢王至滎陽田橫亦得收齊立田榮子廣爲齊王漢王之敗彭城諸侯皆復與楚而背漢漢軍滎陽築甬道屬之河以取敖倉粟【瓚曰敖地名在滎陽西北山臨河有大倉】漢之三年項王數侵奪漢甬道漢王食乏恐請和割滎陽以西爲漢項王欲聽之歷陽侯範增曰漢易與耳今釋弗取後必悔之項王乃與範增急圍滎陽漢王患之乃用陳平計間項王項王使者來爲太牢具舉欲進之見使者詳驚愕曰吾以爲亞父使者乃反項王使者更持去以惡食食項王使者使者歸報項王項王乃疑範增與漢有私稍奪之權範增大怒曰天下事大定矣君王自爲之願賜骸骨歸卒伍項王許之行未至彭城疽發背而死【皇覽曰亞父冢在廬江居巢縣郭東居巢廷中有亞父井吏民皆祭亞父於居巢廷上長吏初視事皆祭然後從政後更造祠於郭東至今祠之】漢將紀信說漢王曰事已急矣請爲王誑楚爲王王可以間出於是漢王夜出女子滎陽東門被甲二千人楚兵四面擊之紀信乘黃屋車傅左纛【李斐曰纛毛羽幢也在乘輿車衡左方上柱之蔡邕曰以犛牛尾爲之如斗或在騑頭或在衡上也】曰城中食盡漢王降楚軍皆呼萬歳漢王亦與數十騎從城西門出走成臯項王見紀信問漢王安在信曰漢王已出矣項王燒殺紀信漢王使禦史大夫周苛樅公【樅音十容反】魏豹守滎陽周苛樅公謀曰反國之王難與守城乃共殺魏豹楚下滎陽城生得周苛項王謂周苛曰爲我將我以公爲上將軍封三萬戶周苛罵曰若不趣降漢漢今虜若若非漢敵也項王怒烹周苛並殺樅公漢王之出滎陽南走宛葉得九江王布行收兵復入保成臯漢之四年項王進兵圍成臯漢王逃【晉灼曰獨出意】獨與滕公出成臯北門【徐廣曰北門名玉門】渡河走修武從張耳韓信軍諸將稍稍得出成臯從漢王楚遂抜成臯欲西漢使兵距之鞏令其不得西是時彭越渡河擊楚東阿殺楚將軍嶭公項王乃自東擊彭越漢王得淮陰侯兵欲渡河南鄭忠說漢王乃止壁河內使劉賈將兵佐彭越燒楚積聚項王東擊破之走彭越漢王則引兵渡河復取成臯軍廣武就敖倉食項王已定東海來西與漢俱臨廣武而軍【孟康曰於滎陽築兩城相對爲廣武在敖倉西三皇山上】相守數月當此時彭越數反梁地絕楚糧食項王患之爲髙俎置太公其上【如淳曰髙俎幾之上李奇曰軍中巢櫓方面人謂之俎也】告漢王曰今不急下吾烹太公漢王曰吾與項羽俱北面受命懷王曰約爲兄弟吾翁卽若翁必欲烹而翁則幸分我一杯項王怒欲殺之項伯曰天下事未可知且爲天下者不顧家𨿽殺之無益只益禍耳項王從之楚漢久相持未決丁壯苦軍旅老弱罷轉漕項王謂漢王曰天下匈匈數歳者徒以吾兩人耳願與漢王挑戰【李奇曰挑身獨戰不復須眾也挑音荼了反瓚曰挑戰摘嬈敵求戰古謂之致師】決雌雄母苦天下之民父子爲也漢王笑謝曰吾能鬭智不能鬭力項王令壯士出挑戰漢有善騎射者樓煩【應劭曰樓煩胡也今樓煩縣】楚挑戰三合樓煩輒射殺之項王大怒乃自被甲持戟挑戰樓煩欲射之項王瞠目叱之樓煩目不敢視手不能發遂走還入壁不敢復出漢王使人間問之乃項王也漢王大驚於是項王乃卽漢王相與臨廣武間而語漢王數之項王怒欲一戰漢王不聽項王伏弩射中漢王漢王傷走入成臯項王聞淮陰侯已舉河北破齊趙且欲擊楚乃使龍且【韋昭曰音子閭反】往擊之淮陰侯與戰騎將灌嬰擊之大破楚軍殺龍且韓信因自立爲齊王項王聞龍且軍破則恐使旴臺人武涉往說淮陰侯淮陰侯弗聽是時彭越復反下梁地絕楚糧項王乃謂海春侯大司馬曹咎等曰謹守成臯則漢欲挑戰愼勿與戰毋令得東而已我十五日必誅彭越定梁地復從將軍乃東行擊陳畱外黃外黃不下數日已降項王怒悉令男子年十五已上詣城東欲阬之外黃令舎人兒年十三【蘇林曰令之舍人兒也瓚曰稱兒者以其幼弱故系其父春秋傳曰仍叔之子是也】往說項王曰彭越彊劫外黃外黃恐故且降待大王大王至又皆阬之百姓豈有歸心從此以東梁地十餘城皆恐莫肯下矣項王然其言乃赦外黃當阬者東至雎陽聞之皆爭下項王漢果數挑楚軍戰楚軍不出使人辱之五六日大司馬怒渡兵泛水【張晏曰汜水在濟陰界如淳曰汜音祀左傳曰鄙在鄭地汜瓚曰髙祖攻曹咎成臯渡汜水而戰今成臯城東汜水是也】士卒半渡漢擊之大破楚軍盡得楚國貨賂大司馬咎長史翳塞王欣皆自剄汜水上【鄭曰剄音經鼎反以刀割頸爲剄】大司馬咎者故蘄獄掾長史欣亦故櫟陽獄吏兩人嘗有徳於項梁是以項王信任之當是時項王在睢陽聞海春侯軍敗則引兵還漢軍方圍鐘離昧【漢書音義曰昧音末】於滎陽東項王至漢軍畏楚盡走險阻是時漢兵盛食多項王兵罷食絕漢遣陸賈說項王請太公項王弗聽漢王復使侯公往說項王項王乃與漢約中分天下割鴻溝以西者爲漢【文頴曰於滎陽下引河東南爲鴻溝以通宋鄭陳蔡曹衛與濟汝淮泗會於楚卽今官渡水也】鴻溝而東者爲楚項王許之卽歸漢王父母妻子軍皆呼萬歳漢王乃封侯公爲平國君匿弗肯復見曰此天下辯士所居傾國故號爲平國君項王已約乃引兵解而東歸漢欲西歸張良陳平說曰漢有天下太半【韋昭曰凡數三分有二爲太半一爲少半】而諸侯皆附之楚兵罷食盡此天亡楚之時也不如因其機而遂取之今釋弗擊此所謂養虎自遺患也漢王聽之漢五年漢王乃追項王至陽夏【如淳曰夏音賈】南止軍與淮陰侯韓信建成侯彭越期會而擊楚軍至固陵【徐廣曰在陽夏駰案晉灼曰卽固始也】而信越之兵不會楚擊漢軍大破之漢王復入壁深塹而自守謂張子房曰諸侯不從約爲之柰何對曰楚兵且破信越未有分地【李奇曰信越等未冇益地之分也韋昭曰信等𨿽名爲王未有所畫經界】其不至固宜君王能與共分天下今可立致也卽不能事未可知也君王能自陳以東傅海盡與韓信雎陽以北至谷城以與彭越使各自爲戰則楚易敗也漢王曰善於是乃發使者告韓信彭越曰並力擊楚楚破自陳以東傅海與齊王雎陽以北至谷城與彭相國使者至韓信彭越皆報曰請今進兵韓信乃從齊往劉賈軍從壽春並行屠城父【如淳曰並行並擊之】至垓下【徐廣曰在沛之洨縣洨下交切駰案應劭曰垓音該李奇曰沛洨縣聚邑名也】大司馬周殷叛楚以舒屠六【如淳曰以舒之眾屠破六縣】舉九江兵隨劉賈彭越皆會垓下詣項王項王軍壁垓下兵少食盡漢軍及諸侯兵圍之數重夜聞漢軍四面皆楚歌【應劭曰楚歌者謂雞鳴歌也漢得其地故楚歌者多雞鳴時歌也】項王乃大驚曰漢皆已得楚乎是何楚人之多也項王則夜起飲帳中有美人名虞【徐廣曰一雲姓虞氏】常幸從駿馬名騅常騎之於是項王乃悲歌忼慨自爲詩曰力拔山兮气蓋世時不利兮騅不逝騅不逝兮可柰何虞兮虞兮柰若何歌數闋美人和之項王泣數行下左右皆泣莫能仰視於是項王乃上馬騎麾下壯士從騎者八百餘人直夜潰圍南出馳走平明漢軍乃覺之令騎將灌嬰以五千騎追之項王渡淮騎能屬者百餘人耳項王至陰陵【徐廣曰在淮南】迷失道問一田父田父紿曰左【文穎曰紿欺也欺令左去】左乃陷大澤中以故漢追及之項王乃復引兵而東至東城【漢書音義曰縣名屬臨淮】乃有二十八騎漢騎追者數千人項王自度不得脫謂其騎曰吾起兵至今八歲矣身七十餘戰所當者破所擊者服未嘗敗北遂霸有天下然今卒困於此此天之亡我非戰之罪也今日固決死願爲諸君決戰必三勝之爲諸君潰圍斬將刈旗令諸君知天亡我非戰之罪也乃分其騎以爲四隊四向漢軍圍之數重項王謂其騎曰吾爲公取彼一將令四面騎馳下期山東爲三處於是項王大呼馳下漢軍皆披靡遂斬漢一將是時赤泉侯爲騎將追項王項王瞠目而叱之赤泉侯人馬俱驚辟易數里與其騎會爲三處漢軍不知項王所在乃分軍爲三復圍之項王乃馳復斬漢一都尉殺數十百人復聚其騎亡其兩騎耳乃謂其騎曰何如騎皆伏曰如大王言於是項王乃欲東渡烏江【瓚曰在牛渚】烏江亭長檥船待【徐廣曰檥音儀一音俄駰案應劭曰儀正也孟康曰檥音蟻附也附船著岸也如淳曰南方人謂整船向岸曰檥】謂項王曰江東𨿽小地方千里眾數十萬人亦足王也願大王急渡今獨臣有船漢軍至無以渡項王笑曰天之亡我我何渡爲且籍與江東子弟八千人渡江而西今無一人還縱江東父兄憐而王我我何面目見之縱彼不言籍獨不愧於心乎乃謂亭長曰吾知公長者吾騎此馬五歳所當無敵嘗一日行千里不忍殺之以賜公乃令騎皆下馬步行持短兵接戰獨籍所殺漢軍數百人項王身亦被十餘創顧見漢騎司馬呂馬童曰若非吾故人乎馬童面之【張晏曰以故人故難視斫之故背之如淳曰面不正視也】指王翳曰【如淳曰指示王翳】此項王也項王乃曰吾聞漢購我頭千金邑萬戶吾爲若徳【徐廣曰亦可是功徳之徳】乃自刎而死王翳取其頭余騎相蹂踐爭項王相殺者數十人最其後郎中楊喜騎司馬呂馬童郎中呂勝楊武各得其一體五人共會其體皆是故分其地爲五封呂馬童爲中水侯封王翳爲杜衍侯封楊喜爲赤泉侯封楊武爲吳防侯封呂勝爲湟陽侯【徐廣曰五人後卒皆謚壯侯】項王已死【徐廣曰漢五年之十二月也項王以始皇十五年己巳歳生死時年三十一】楚地皆降獨魯不下漢乃引天下兵欲屠之爲其守禮義爲主死節乃持項王頭示魯魯父兄乃降始楚懷王初封項籍爲魯公及其死魯最後下故以魯公禮葬項王谷城【皇覽曰項羽家在東郡谷城東去縣十五里】漢王爲發哀泣之而去諸項氏枝屬漢王皆不誅乃封項伯爲射陽侯【徐廣曰項伯名纒字伯】桃侯【徐廣曰名襄其子含爲丞相】平臯侯【徐廣曰名佗】武侯【徐廣曰諸侯表中不見】皆項氏賜姓劉氏太史公曰吾聞之周生曰【文穎曰周時賢者】舜目蓋重瞳子【尸子曰舜兩眸子是謂重瞳】又聞項羽亦重曈子羽豈其苗裔邪何興之暴也夫秦失其政陳涉首難豪傑蠭起相與並爭不可勝數然羽非有尺寸乘勢起隴畝之中三年遂將五諸侯滅秦【此時山東六國而齊趙韓魏燕五國並起從伐秦故云五諸侯】分裂天下而封王侯政由羽出號爲霸王位𨿽不終近古以來未嘗有也及羽背闗懷楚放逐義帝而自立怨王侯叛己難矣自矜功伐奮其私智而不師古謂霸王之業欲以力徵經營天下五年卒亡其國身死東城尙不覺寤而不自責過矣乃引天亡我非用兵之罪豈不謬哉

史記集解卷七﹤史部﹐正史類﹐史記集解﹥

欽定四庫全書

史記集解卷八

宋裴駰撰

史記八

髙祖本紀第八

髙祖【漢書音義曰諱邦張晏曰禮諡法無髙以爲功最髙而爲漢帝之太祖故特起名焉】沛丰邑中陽里人姓劉氏【李斐曰沛小沛也劉氏隨魏徙大梁移在丰居中陽裏孟康曰後沛爲郡丰爲縣】字季父曰太公母曰劉媼【文頴曰幽州及漢中皆謂老嫗爲媼孟康曰長老尊稱也左師謂太后曰媼愛燕後賢長安君禮樂志地神曰媼媼母別名也音烏老反】其先劉媼嘗息大澤之陂夢與神遇是時雷電晦防太公往視則見蛟龍於其上己而有身遂產髙祖髙祖爲人隆準而龍顏【服防曰準音拙應劭曰隆髙也準頰權準也顏頟顙也齊人謂之顙汝南淮泗之間曰顏文穎曰準鼻也】美須髯左股有七十二黑子仁而愛人喜施意豁如也【服防曰豁達也】常有大度不事家人生產作業及壯試爲吏【應劭曰試補吏】爲泗水亭長廷中吏無所不狎侮好酒及色常從王媼武負貰酒【韋昭曰貰賖也】醉臥武負王媼見其上常有龍怪之髙祖每酤畱飲酒讎數倍【如淳曰讎亦售】及見怪歲竟此兩家常折劵棄責髙祖常繇咸陽【應劭曰縣役也】縱觀觀秦皇帝喟然太息曰嗟乎大丈夫當如此也單父人呂公【漢書音義曰單音善父音斧】善沛令避仇從之客因家沛焉沛中豪桀吏聞令有重客皆往賀蕭何爲主吏【孟康曰主吏功曹也】主進【文穎曰主賦斂禮進爲之帥】令諸大夫曰進不滿千錢坐之堂下髙祖爲亭長素易諸吏乃紿爲謁曰【應劭曰紿欺也音殆】賀錢萬實不持一錢謁入呂公大驚起迎之門呂公者好相人見髙祖狀貌因重敬之引入坐蕭何曰劉季固多大言少成事髙祖因狎侮諸客遂坐上坐無所詘酒闌【文穎曰闌言希也謂飲酒者半罷半在謂之闌】呂公因目固畱髙祖髙祖竟酒後呂公曰臣少好相人【張晏曰古人相與語多自稱臣自卑下之道若今人相與語皆自稱僕】相人多矣無如季相願季自愛臣有息女願爲季箕帚妾酒罷呂媼怒呂公曰公始常欲奇此女與貴人沛令善公求之不與何自妄許與劉季呂公曰此非兒女子所知也卒與劉季呂公女乃呂后也生孝惠魯元公主【服防曰元長也食邑於魯韋昭曰元謚也】髙祖爲亭長時常告歸之田【服防曰告音如皥呼之皥李斐曰休謁之名也吉曰告凶曰寧孟康曰古者名吏休假曰告告又音嚳漢律吏二千石有予告賜告者予告在官有功最法所當得者也賜告者病滿三月當免天子優賜復其告使得帶卬紱將官屬歸家治病也】呂后與兩子居田中耨有一老父過請飲呂后因餔之老父相呂后曰夫人天下貴人令相兩子見孝惠曰夫人所以貴者乃此男也相魯元亦皆貴老父已去髙祖適從旁捨來呂后具言客有過相我子母皆大貴髙祖問曰未逺乃追及問老父老父曰鄕者夫人嬰兒皆似君君相貴不可言髙祖乃謝曰誠如父言不敢忘徳及髙祖貴遂不知老父處髙祖爲亭長乃以竹皮爲冠令求盜之薛治之【應劭曰以竹始生皮作冠今鵲尾冠是也求盜者舊時亭有兩卒其一爲亭父掌開閉掃除一爲求盜掌逐捕盜賊薛魯國縣也有作冠師故往治之】時時冠之及貴常冠所謂劉氏冠乃是也髙祖以亭長爲縣送徒酈山徒多道亡自度比至皆亡之到丰西澤中止飲夜乃解縱所送徒曰公等皆去吾亦從此逝矣徒中壯士願從者十餘人髙祖被酒夜徑澤中令一人行前行前者還報曰前有大蛇當徑願還髙祖醉曰壯士行何畏乃前拔劍擊斬蛇蛇遂分爲兩徑開行數里醉因臥後人來至蛇所有一老嫗夜哭人問何哭嫗曰人殺吾子故哭之人曰嫗子何爲見殺嫗曰吾子白帝子也化爲蛇當道今爲赤帝子斬之【應劭曰秦襄公自以居西戎主少昊之神作西時祠白帝至獻公時櫟陽雨金以爲瑞又作畦畤祠白帝少昊金徳也赤帝堯後謂漢也殺之者明漢當滅秦也秦自謂水漢初自謂土皆失之至光武乃攺定】故哭人乃以嫗爲不誠欲笞之【徐廣曰一作苦】嫗因忽不見後人至髙祖覺後人告髙祖髙祖乃心獨喜自負【應劭曰負恃也】諸從者日益畏之秦始皇帝常曰東南有天子气於是因東遊以厭之髙祖卽自疑亡匿隱於芒碭山澤巖石之間【徐廣曰芒今臨淮縣也碭縣在梁駰案應劭曰二縣之界有山澤之固故隱於其間】呂后與人俱求常得之髙祖怪問之呂后曰季所居上常有雲气故從往常得季髙祖心喜沛中子弟或聞之多欲附者矣秦二世元年【徐廣曰髙祖時年四十八】秋陳勝等起蘄至陳而王號爲張楚諸郡縣皆多殺其長吏以應陳涉沛令恐欲以沛應涉掾主吏蕭何曹參乃曰君爲秦吏今欲背之率沛子弟恐不聽願君召諸亡在外者可得數百人因劫眾眾不敢不聽乃令樊噲召劉季劉季之眾已數十百人矣於是樊噲從劉季來沛令後悔恐其有變乃閉城城守欲誅蕭曹蕭曹恐逾城保劉季【韋昭曰以爲保障】劉季乃書帛射城上謂沛父老曰天下苦秦久矣今父老𨿽爲沛令守諸侯並起今屠沛沛今共誅令擇子弟可立者立之以應諸侯則家室完不然父子俱屠無爲也父老乃率子弟共殺沛令開城門迎劉季欲以爲沛令劉季曰天下方擾諸侯並起今置將不善壹敗塗地吾非敢自愛恐能薄不能完父兄子弟此大事願更相推擇可者蕭曹等皆文吏自愛恐事不就後秦種族其家盡讓劉季諸父老皆曰平生所聞劉季諸珍怪當貴且卜筮之莫如劉季最吉於是劉季數讓眾莫敢爲乃立季爲沛公【徐廣曰九月也駰案漢書音義曰舊楚僭稱王其縣宰爲公陳涉爲楚王沛公起應涉故從楚制稱曰公】祠黃帝祭蚩尢於沛庭【應劭曰左傳曰黃帝戰於阪泉以定天下蚩尢好五兵故祠祭之求福祥也瓚曰管仲云葛盧山交而出水金從之出蚩尢受之以作劍防】而釁鼓【應劭曰釁祭也殺牲以血塗鼓曰釁瓚曰案禮記及大戴禮有釁廟之禮皆無祭事】旗幟皆赤由所殺蛇白帝子殺者赤帝子故上赤於是少年豪吏如蕭曹樊噲等皆爲收沛子弟二三千人攻胡陵方與【鄭徳曰音房豫屬山陽郡】還守丰秦二世二年陳涉之將周章軍西至戲而還燕趙齊魏皆自立爲王項氏起吳秦泗川監平【文穎曰泗川今沛郡也髙祖更名沛秦時禦史監郡若今刺史平名也】將兵圍丰二日出與戰破之命雍齒守丰引兵之薛泗川守壯【如淳曰壯名也】敗於薛走至戚【如淳曰戚音將毒反】沛公左司馬得泗川守壯殺之沛公還軍亢父【鄭徳曰亢音人相亢答父音甫屬任城郡】至方與周市來攻方與未戰陳王使魏人周市略地周市使人謂雍齒曰丰故梁徙也【文穎曰梁恵王孫假爲秦所滅轉東徙於丰故曰丰梁徙】今魏地已定者數十城齒今下魏魏以齒爲侯守丰不下且屠丰雍齒雅不欲屬沛公【服防曰雅故也蘇林曰雅素也】及魏招之卽反爲魏守丰沛公引兵攻丰不能取沛公病還之沛沛公怨雍齒與丰子弟叛之聞東陽君秦嘉【文頴曰秦嘉東陽郡人也爲縣君瓚曰陳勝傳曰廣陵人秦嘉然則東陽人也秦嘉初起兵於郯號曰大司馬又不爲縣君東陽君自一人秦嘉又自一人】立景駒爲假王在畱乃往從之欲請兵以攻丰是時秦將章邯從陳別將司馬尼【如淳曰從陳涉將也涉在陳其將相別在他許皆稱陳尼章邯司馬】將兵北定楚地屠相至碭東陽君沛公引兵西與戰蕭西不利還收兵聚畱引兵攻碭三日乃取碭因收碭兵得五六千人攻下邑拔之還軍丰聞項梁在薛從騎百餘往見之【徐廣曰三月】項梁益沛公卒五千人五大夫將十人【蘇林曰五大夫第九爵也以五大夫爲將凡十人也】沛公還引兵攻丰【徐廣曰表云拔之雍齒奔魏】從項梁月餘項羽已拔襄城還項梁盡召別將居薛聞陳王定死因立楚後懷王孫心爲楚王治盱臺項梁號武信君居數月北攻亢父救東阿破秦軍齊軍歸楚獨追北【服防曰師敗曰北】使沛公項羽別攻城陽屠之軍濮陽之東與秦軍戰破之秦軍復振【李奇曰振整也如淳曰振起也收敗卒自振迅而復起也】守濮陽環水【文穎曰決水以自環守爲固也張晏曰依河水以自環繞作壘】楚軍去而攻定陶定陶未下沛公與項羽西略地至雍丘之下與秦軍戰大破之斬李由還攻外黃外黃未下項梁再破秦軍有驕色宋義諫不聽秦益章邯兵夜銜枚擊項梁【周禮有銜枚氏鄭曰銜枚止言語囂讙也銜狀如著橫銜之繣結於項者繣音獲】大破之定陶項梁死沛公與項羽方攻陳畱聞項梁死引兵與呂將軍俱東呂臣軍彭城東項羽軍彭城西沛公軍碭章邯已破項梁軍則以爲楚地兵不足憂乃渡河北擊趙大破之當是之時趙歇爲王秦將王離圍之鉅鹿城此所謂河北之軍也秦二世三年楚懷王見項梁軍破恐徙盱臺都彭城並呂臣項羽軍自將之以沛公爲碭郡長封爲武安侯將碭郡兵封項羽爲長安侯號爲魯公呂臣爲司徒其父呂靑爲令尹趙數請救懷王乃以宋義爲上將軍項羽爲次將範增爲末將北救趙令沛公西略地入闗與諸將約先入定闗中者王之當是時秦兵彊常乘勝逐北諸將莫利先入闗獨項羽怨秦破項梁軍奮願與沛公西入關懷王諸老將皆曰項羽爲人僄悍猾賊項羽嘗攻襄城襄城無遺類【徐廣曰遺一作噍噍食也音在妙反駰案如淳曰類無復有活而噍食者也靑州俗言無孑遺爲無噍類】皆阬之諸所過無不殘滅且楚數進取【如淳曰楚謂陳涉也數進取多所攻取】前陳王【漢書音義曰陳涉也】項梁皆敗不如更遣長者扶義而西告諭秦父兄秦父兄苦其主久矣今誠得長者往毋侵暴宜可下今項羽僄悍今【徐廣曰無此字】不可遣獨沛公素寛大長者可遣卒不許項羽而遣沛公西略地收陳王項梁散卒乃道碭【漢書音義曰道由碭也】至成陽與杠裏【漢書音義曰二縣名】秦軍夾壁破魏二軍楚軍出兵擊王離大破之【徐廣曰表云三年十月攻破東郡尉及王離軍於成武南】沛公引兵西遇彭越昌邑因與俱攻秦軍戰不利還至栗遇剛武侯【應劭曰楚懷王將也漢書音義曰功臣表云棘蒲剛侯陳武武一姓柴剛武侯宜爲剛侯武魏將也瓚曰功臣表柴武以將軍起薛別救東阿至霸上入漢中非懷王將也又非魏將也例未稱謚】奪其軍可四千餘人並之與魏將皇欣魏申徒武蒲之軍並攻昌邑昌邑未拔西過髙陽【文穎曰聚邑名也屬陳畱圉縣瓚曰陳畱傳曰在雍丘西南】酈食其【鄭徳曰音歷異基】謂監門曰諸將過此者多吾視沛公大人長者乃求見說沛公沛公方踞牀使兩女子洗足酈生不拜長揖曰足下必欲誅無道秦不宜踞見長者於是沛公起攝衣謝之延上坐食其說沛公襲陳畱【漢書音義曰春秋傳曰輕行無鐘鼓曰襲】得秦積粟乃以酈食其爲廣野君酈商爲將將陳畱兵與偕攻開封開封未拔西與秦將楊熊戰白馬又戰曲遇東大破之楊熊走之滎陽二世使使者斬以徇【徐廣曰四月】南攻潁陽屠之因張良遂略韓地轘轅【文穎曰河南新鄭南至穎川南北皆韓地也以良累世相韓故因之瓚曰轘轅險道名在緱氏東南】當是時趙別將司馬卬方欲渡河入闗沛公乃北攻平陰【地理誌河南有平陰縣今河陰是也】絕河津南戰雒陽東軍不利還至陽城收軍中馬騎與南陽守齮戰犨東【地理誌南陽有犨縣】破之略南陽郡南陽守齮走保城守宛沛公引兵過而西張良諫曰沛公𨿽欲急入闗秦兵尙眾距險今不下宛宛從後擊彊秦在前此危道也於是沛公乃夜引兵從他道還更旗幟黎明圍宛城三匝南陽守欲自剄其舍人陳恢曰死未晚也乃逾城見沛公曰臣聞足下約先入咸陽者王之今足下畱守宛宛大郡之都也連城數十人民眾積蓄多吏人自以爲降必死故皆堅守乘城今足下盡日止攻士死傷者必多引兵去宛宛必隨足下後足下前則失咸陽之約後又有彊宛之患爲足下計莫若約降封其守因使止守引其甲卒與之西諸城未下者聞聲爭開門而待足下通行無所累沛公曰善【徐廣曰七月也】乃以宛守爲殷侯封陳恢千戶引兵西無不下者至丹水髙武侯鰓【蘇林曰鰓音魚鰓之鰓晉灼曰功臣表戚鰓也】襄侯王陵降西陵【韋昭曰漢封王陵爲安國侯初起兵時在南陽南陽有穰縣疑襄當爲穰而無禾字省耳今邵公或作召字此類多矣瓚曰時韓成封穰侯江夏有襄是所封】還攻胡陽【一云陵】遇畨君別將梅鋗與皆降析酈【如淳曰持益反】遣魏人昌使秦使者未來是時章邯已以軍降項羽於趙矣初項羽與宋義北救趙及項羽殺宋義代爲上將軍諸將黥布皆屬破秦將王離軍降章邯諸侯皆附又趙髙已殺二世使人來欲約分王關中沛公以爲詐乃用張良計使酈生陸賈往說秦將啗以利因襲攻武闗破之又與秦軍戰於藍田南益張疑兵旗幟諸所過毋得掠鹵【應劭曰鹵與虜同】秦人憙秦軍解因大破之又戰其北大破之乘勝遂破之漢元年十月【如淳曰張蒼傳云以髙祖十月至霸上故因秦以十月爲歳首】沛公兵

遂先諸侯至霸上秦王子嬰素車白馬系頸以組封皇帝璽符節降軹道旁諸將或言誅秦王沛公曰始懷王遣我固以能寛容且人已服降又殺之不祥乃以秦王屬吏遂西入咸陽欲止宮休捨樊噲張良諫乃封秦重寶財物府庫還軍霸上召諸縣父老豪桀曰父老苦秦苛法久矣誹謗者族偶語者棄市【應劭曰秦禁民聚語偶對也瓚曰始皇本紀曰偶語經書者棄市】吾與諸侯約先入關者王之吾當王闗中與父老約法三章耳殺人者死傷人及盜抵罪【應劭曰抵至也又當也除秦酷政但至於罪也李斐曰傷人有曲直盜賊有多少罪名不可預定故凡言抵罪未知抵何罪也張晏曰秦法一人犯罪舉家及鄰伍坐之今但當其身坐合於康誥父子兄弟罪不相及也】余悉除去秦法諸吏人皆案堵如故【應劭曰案次第堵墻堵也】凡吾所以來爲父老除害非有所侵暴無恐且吾所以還軍霸上待諸侯至而定約束耳乃使人與秦吏行縣鄕邑告諭之秦人大喜爭持牛羊酒食獻饗軍士沛公又讓不受曰倉粟多非乏不欲費人人又益喜惟恐沛公不爲秦王或說沛公曰秦富十倍天下地形彊今聞章邯降項羽項羽乃號爲雍王王關中今則來沛公恐不得有此可急使兵守函谷關無內諸侯軍稍徵闗中兵以自益距之沛公然其計從之十一月中項羽果率諸侯兵西欲入關闗門閉聞沛公已定關中大怒使黥布等攻破函谷關十二月中遂至戲沛公左司馬曹無傷聞項王怒欲攻沛公使人言項羽曰沛公欲王關中令子嬰爲相珍寶盡有之欲以求封亞父勸項羽擊沛公方饗士旦日合戰是時項羽兵四十萬號百萬沛公兵十萬號二十萬力不敵會項伯欲活張良夜見良因以文諭項羽項羽乃止沛公從百餘騎驅之鴻門見謝項羽項羽曰此沛公左司馬曹無傷言之不然籍何以至此沛公以樊噲張良故得解歸歸立誅曹無傷項羽遂西屠燒咸陽秦宮室所過無不殘破秦人大失望然恐不敢不服耳項羽使人還報懷王懷王曰如約項羽怨懷王不肯令與沛公俱西入關而北救趙後天下約乃曰懷王者吾家項梁所立耳非有功伐何以得主約本定天下諸將及籍也乃佯尊懷王爲義帝實不用其命正月項羽自立爲西楚霸王王梁楚地九郡都彭城負約更立沛公爲漢王王巴蜀漢中【徐廣曰三十二縣】都南鄭三分關中立秦三將章邯爲雍王都廢丘司馬欣爲塞王都櫟陽董翳爲翟王都髙奴楚將瑕丘申陽爲河南王都洛陽趙將司馬卬爲殷王都朝歌趙王歇徙王代趙相張耳爲常山王都襄國當陽君黥布爲九江王都六懷王柱國共敖爲臨江王都江陵番君吳芮爲衡山王都邾燕將臧荼爲燕王都薊故燕王韓廣徙王遼東廣不聽臧荼攻殺之無終封成安君陳余河間三縣居南皮封梅鋗十萬戶四月兵罷戲下諸侯各就國漢王之國項王使卒三萬人從楚與諸侯之慕從者數萬人從杜南入蝕中【李奇曰蝕音力在杜南如淳曰蝕入漢中道川谷名】去輒燒絕棧道以備諸侯盜兵襲之亦示項羽無東意至南鄭諸將及士卒多道亡歸士卒皆歌思東歸韓信說漢王曰【徐廣曰韓王信非淮陰侯信也】項羽王諸將之有功者而王獨居南鄭是遷也【韋昭曰若冇罪見遷徙】軍吏士卒皆山東之人也日夜跂而望歸及其鋒而用之可以有大功天下已定人皆自寧不可復用不如決策東鄕爭權天下項羽出關使人徙義帝曰古之帝者地方千里必居上防乃使使徙義帝長沙郴縣趣義帝行羣臣稍倍叛之乃陰令衡山王臨江王擊之殺義帝江南項羽怨田榮立齊將田都爲齊王田榮怒因自立爲齊王殺田都而反楚予彭越將軍印令反梁地楚令蕭公角擊彭越彭越大破之陳餘怨項羽之弗王已也令夏說說田榮請兵擊張耳齊予陳餘兵擊破常山王張耳張耳亡歸漢迎趙王歇於代復立爲趙王趙王因立陳余爲代王項羽大怒北擊齊八月漢王用韓信之計從故道【地理誌武都有故道縣】還襲雍王章邯邯迎擊漢陳倉雍兵敗還走止戰好畤【孟康曰畤音止神靈之所在也縣名屬右扶風】又復敗走廢丘漢王遂定雍地東至咸陽引兵圍雍王廢丘而遣諸將略定隴西北地上郡令將軍薛歐【音惡後反】王吸出武關因王陵兵南陽【如淳曰王陵亦聚黨數千人居南陽】以迎太公呂后於沛楚聞之發兵距之陽夏不得前令故吳令鄭昌爲韓王距漢兵二年漢王東略地塞王欣翟王翳河南王申陽皆降韓王昌不聽使韓信擊破之於是置隴西北地上郡渭南【徐廣曰後曰京兆】河上【徐廣曰馮翊】中地郡【徐廣曰扶風】關外置河南郡【徐廣曰十月漢王至陜】更立韓太尉信爲韓王諸將以萬人若以一郡降者封萬戶繕治河上塞【晉灼曰鼂錯傳秦時北攻胡築河上塞】諸故秦苑囿園池皆令人得田之正月虜雍王弟章平大赦罪人漢王之出闗至陜撫關外父老還張耳來見漢王厚遇之二月令除秦社稷更立漢社稷三月從臨晉渡魏王豹將兵從下河內虜殷王置河內郡南渡平陰津至雒陽新城三老董公遮說漢王以義帝死故漢王聞之祖而大哭【如淳曰祖亦如禮袒踴】遂爲義帝發喪臨三日發使者告諸侯曰天下共立義帝北面事之今項羽放殺義帝於江南大逆無道寡人親爲發喪諸侯皆縞素悉發闗內兵收三河士【韋昭曰河南河東河內】南浮江漢以下願從諸侯王擊楚之殺義帝者是時項王北擊齊田榮與戰城陽田榮敗走平原平原民殺之齊皆降楚楚因焚燒其城郭系虜其子女齊人叛之田榮弟橫立榮子廣爲齊王齊王反楚城陽項羽𨿽聞漢東旣已連齊兵欲遂破之而擊漢漢王以故得劫五諸侯遂入彭城項羽聞之乃引兵去齊從魯出故胡陵至蕭與漢大戰彭城靈壁東雎水上大破漢軍多殺士卒雎水爲之不流乃取漢王父母妻子於沛置之軍中以爲質當是時諸侯見楚彊漢敗還皆去漢復爲楚塞王欣亡入楚呂后兄周呂侯爲漢將兵居下邑【徐廣曰在梁】漢王從之稍收士卒軍碭漢王乃西過梁地至虞【徐廣曰在梁】使謁者隨何之九江王布所曰公能令布舉兵叛楚項羽必畱擊之得畱數月吾取天下必矣隨何往說九江王布布果背楚楚使龍且往擊之漢王之敗彭城而西行使人求家室家室亦亡不相得敗後乃獨得孝惠六月立爲太子大赦罪人令太子守櫟陽諸侯子在關中者皆集櫟陽爲衛引水灌廢丘廢丘降章邯自殺更名廢丘爲槐裏於是令祠官祀天地四方上帝山川以時祀之興闗內卒乘塞【李奇曰乘守也】是時九江王布與龍且戰不勝與隨何間行歸漢漢王稍收士卒與諸將及關中卒益出是以兵大振滎陽破楚京索間三年魏王豹謁歸視親疾至卽絕河津反爲楚漢王使酈生說豹豹不聽漢王遣將軍韓信擊大破之虜豹遂定魏地置三郡曰河東太原上黨漢王乃令張耳與韓信遂東下井陘擊趙斬陳余趙王歇其明年立張耳爲趙王漢王軍滎陽南築甬道屬之河以取敖倉與項羽相距歳余項羽數侵奪漢甬道漢軍之食遂圍漢王漢王請和割滎陽以西者爲漢項王不聽漢王患之乃用陳平之計予陳平金四萬斤以間疏楚君臣於是項羽乃疑亞父亞父是時勸項羽遂下滎陽及其見疑乃怒辭老願賜骸骨歸卒伍未至彭城而死漢軍絕食乃夜出女子東門二千餘人被甲楚因四面擊之將軍紀信乃乘玉駕詐爲漢王誑楚楚皆呼萬歳之城東觀以故漢王得與數十騎出西門遁令禦史大夫周苛魏豹樅公守滎陽諸將卒不能從者盡在城中周苛樅公相謂曰反國之王難與守城因殺魏豹【徐廣曰案月表三年七月王出滎陽八月殺魏豹而又云四年三月周苛死四月魏豹死二者不同項羽殺紀信周苛樅公皆是三年中】漢王之出滎陽入闗收兵欲復東袁生說漢王曰漢與楚相距滎陽數歳常困願君王出武關項羽必引兵南走王深壁令滎陽成臯間且得休使韓信等輯河北趙地連燕齊君王乃復走滎陽未晚也如此則楚所備者多力分漢得休復與之戰破楚必矣漢王從其計出軍宛葉間與黥布行收兵項羽聞漢王在宛果引兵南漢堅壁不與戰是時彭越渡雎水與項聲薛公戰下邳彭越大破楚軍項羽乃引兵東擊彭越漢王亦引兵北軍成臯項羽已破走彭越間漢王復軍成臯乃復引兵西拔滎陽誅周苛樅公而虜韓王信遂圍成臯漢王跳【徐廣曰音逃】獨與滕公共車出成臯玉門【徐廣曰項羽紀云北門名玉門】北渡河馳宿修武自稱使者晨馳入張耳韓信壁而奪之軍乃使張耳北益收兵趙地使韓信東擊齊漢王得韓信軍則復振兵兵臨河南饗軍小修武南【晉灼曰在大修武城東】欲復戰郎中鄭忠乃說止漢王使髙壘深塹勿與戰漢王聽其計使盧綰【蘇林曰綰音以繩綰結物之綰】劉賈將卒二萬人騎數百渡白馬津入楚地與彭越復擊破楚軍燕郭西遂復下梁地十餘城淮陰已受命東未渡平原漢王使酈生往說齊王田廣廣叛楚與漢和共擊項羽韓信用蒯通計遂襲破齊齊王烹酈生東走髙宻項羽聞韓信已舉河北兵破齊趙且欲擊楚則使龍且周蘭【徐廣曰一作簡】往擊之韓信與戰騎將灌嬰擊大破楚軍殺龍且齊王廣犇彭越當此時彭越將兵居梁地往來苦楚兵絕其糧食四年項羽乃謂海春侯大司馬曹咎曰謹守成臯若漢挑戰愼勿與戰無令得東而已我十五日必定梁地復從將軍乃行擊陳畱外黃雎陽下之漢果數挑楚軍楚軍不出使人辱之五六日大司馬怒度兵汜水士卒半渡漢擊之大破楚軍盡得楚國金玉貨賂大司馬咎長史欣皆自剄汜水上項羽至雎陽聞海春侯破乃引兵還漢軍方圍鐘離昧於滎陽東項羽至盡走險阻韓信已破齊使人言曰齊邊楚【文穎曰邊近也】權輕不爲假王恐不能安齊漢王欲攻之畱侯曰不如因而立之使自爲守乃遣張良操印綬立韓信爲齊王【徐廣曰三月】項羽聞龍且軍破則恐使盱臺人武涉往說韓信韓信不聽漢楚久相持未決丁壯苦軍旅老弱罷轉饟漢王項羽相與臨廣武之間而語項羽欲與漢王獨身挑戰漢王數項羽曰始與項羽俱受命懷王曰先入定關中者王之項羽負約王我於蜀漢罪一項羽矯殺卿子冠軍而自尊罪二【徐廣曰卿一作慶】項羽已救趙當還報而擅劫諸侯兵入關罪三懷王約入秦無暴掠項羽燒秦宮室掘始皇帝冢私收其財物罪四又彊殺秦降王子嬰罪五詐阬秦子弟新安二十萬王其將罪六項羽皆王諸將善地而徙逐故主令臣下爭叛逆罪七項羽出逐義帝彭城自都之奪韓王地並王梁楚多自予罪八項羽使人陰弒義帝江南罪九夫爲人臣而弒其主殺已降爲政不平主約不信天下所不容大逆無道罪十也吾以義兵從諸侯誅殘賊使刑餘罪人擊殺項羽何苦乃與公挑戰項羽大怒伏弩射中漢王漢王傷胸乃捫足曰虜中吾指漢王病創臥張良彊請漢王起行勞軍以安士卒毋令楚乘勝於漢漢王出行軍病甚因馳入成臯病愈西入闗至櫟陽存問父老置酒梟故塞王欣頭櫟陽市畱四日復如軍軍廣武關中兵益出當此時彭越將兵居梁地往來苦楚兵絕其糧食田橫往從之項羽數擊彭越等齊信王又進擊楚項羽恐乃與漢王約中分天下割鴻溝而西者爲漢鴻溝而東者爲楚項王歸漢王父母妻子軍中皆呼萬歳乃歸而別去項羽解而東歸漢王欲引而西歸用畱侯陳平計乃進兵追項羽至陽夏南止軍與齊王信建成侯彭越期會而擊楚軍至固陵不會楚擊漢軍大破之漢王復入壁深塹而守之用張良計於是韓信彭越皆往及劉賈入楚地圍壽春漢王敗固陵【晉灼曰卽固始】乃使使者召大司馬周殷舉九江兵而迎之【徐廣曰周殷以兵隨劉賈】武王行屠城父隨何劉賈齊梁諸侯皆大會垓下【徐廣曰七月】立武王布爲淮南王五年髙祖與諸侯兵共擊楚軍與項羽決勝垓下淮陰侯將三十萬自當之孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之大敗垓下項羽卒聞漢軍之楚歌以爲漢盡得楚地項羽乃敗而走是以兵大敗使騎將灌嬰追殺項羽東城【徐廣曰十二月】斬首八萬遂略定楚地魯爲楚堅守不下漢王引諸侯兵北示魯父老項羽頭魯乃降遂以魯公號葬項羽谷城還至定陶馳入齊王壁奪其軍正月諸侯及將相相與共請尊漢王爲皇帝漢王曰吾聞帝賢者也空言虛語非所守也吾不敢當帝位羣臣皆曰大王起微細誅暴逆平定四海有功者輒裂地而封爲王侯大王不尊號皆疑不信臣等以死守之漢王三讓不得已曰諸君必以爲便便國家甲午【徐廣曰二月甲午】乃卽皇帝位汜水之陽【蔡邕曰上古天子稱皇其次稱帝其次稱王秦承三王之末爲漢驅除自以徳兼三皇五帝故並以爲號漢髙祖受命功徳宜之因而不攺】皇帝曰義帝無後齊王韓信習楚風俗徙爲楚王都下邳立建成侯彭越爲梁王都定陶故韓王信爲韓王都陽翟徙衡山王吳芮爲長沙王都臨湘番君之將梅鋗有功從入武闗故徳番君淮南王布燕王臧荼趙王敖皆如故天下大定髙祖都雒陽諸侯皆臣屬故臨江王驩【徐廣曰一作尉】爲項羽叛漢令盧綰劉賈圍之不下數月而降殺之雒陽五月兵皆罷歸家諸侯子在闗中者復之十二歳其歸者復之六歳食之一歲髙祖置酒雒陽南宮髙祖曰列侯諸將無敢隱朕皆言其情吾所以有天下者何項氏之所以失天下者何髙起王陵對曰【孟康曰姓髙名起瓚曰漢帝年紀髙帝時有信平侯臣陵都武侯臣起魏相丙吉奏事髙帝時奏事有將軍臣陵臣起】陛下慢而侮人項王仁而愛人然陛下使人攻城略地所降下者因以予之與天下同利也項羽妬賢嫉能有功者害之賢者疑之戰勝而不予人功得地而不予人利此所以失天下也髙祖曰公知其一未知其二夫運籌策帷帳之中決勝於千里之外吾不如子房鎭國家撫百姓給餽饟不絕糧道吾不如蕭何連百萬之軍戰必勝攻必取吾不如韓信此三者皆人傑也吾能用之此吾所以取天下也項羽有一範增而不能用此其所以爲我擒也髙祖欲長都雒陽齊人劉敬說及畱侯勸上入都關中髙祖是日駕入都闗中六月大赦天下十月燕王臧荼反攻下代地髙祖自將擊之得燕王臧荼卽立太尉盧綰爲燕王使丞相噲將兵攻代其秋利幾反髙祖自將兵擊之利幾走利幾者項氏之將項氏敗利幾爲陳公不隨項羽亡降髙祖髙祖侯之潁川髙祖至雒陽舉通侯籍召之【如淳曰得在通侯之籍】而利幾恐故反六年髙祖五日一朝太公如家人父子禮太公家令說太公曰天無二日土無二王今髙祖𨿽子人主也太公𨿽父人臣也柰何令人主拜人臣如此則威重不行後髙祖朝太公擁篲【李奇曰爲恭也如今卒持帚者也】迎門卻行髙祖大驚下扶太公太公曰帝人主也柰何以我亂天下法於是髙祖乃尊太公爲太上皇【蔡邕曰不言帝非天子也】心善家令言賜金五百斤十二月人有上變事告楚王信謀反上問左右左右爭欲擊之用陳平計乃僞遊雲夢【韋昭曰在南郡華容縣】會諸侯於陳楚王信迎卽因執之是日大赦天下田肯賀因說髙祖曰陛下得韓信又治秦中【如淳曰時山東人謂關中爲秦中】帶河山之險縣隔千里持防百萬秦得百二焉【應劭曰山河之險與諸侯相縣隔地絕千里所以能禽諸侯者得天下之利百二也李斐曰河山之險內地勢髙順流而下易故天下於秦縣隔千里持防百萬秦得百二焉蘇林曰得百中之二焉秦地險固二萬人足當諸侯百萬人也】地勢便利其以下兵於諸侯譬猶居髙屋之上建瓴水也【如淳曰瓴盛水瓶也居髙屋之上而幡瓴水蓋言其向下之勢易也建音蹇晉灼曰許愼曰瓴罋似瓶者】夫齊東有瑯邪卽墨之饒南有太山之固西冇濁河之限【晉灼曰齊西冇平原河水東北過髙唐髙唐卽平原也孟津號黃河故曰濁河】北有勃海之利地方二千里持防百萬縣隔千里之外齊得十二焉【應劭曰齊得十之二故齊湣王稱東帝後復歸之卒爲秦所滅者利鈍之勢異也李斐曰齊有山河之限地方二千里是爲天下縣隔也設有持防百萬之眾齊得十中之二焉百萬十分之二亦二十萬也但文相避耳故言東西秦其勢亦敵也蘇林曰十二得十中之二二十萬人當百萬言齊𨿽固不如秦二萬乃當百萬】故此東西秦也非親子弟莫可使王齊矣髙祖曰善賜黃金五百斤後十餘日封韓信爲淮陰侯分其地爲二國髙祖曰將軍劉賈數有功以爲荊王王淮東弟交爲楚王王淮西子肥爲齊王王七十餘城民能齊言者皆屬齊【漢書音義曰此言時民流移故使齊言者還齊也】乃論功與諸列侯剖符行封徙韓王信太原七年匈奴攻韓王信馬邑信因與同謀反太原白土【徐廣曰在上郡】曼丘臣王黃立故趙將趙利爲王以反髙祖自往擊之防天寒士卒墮指者什二三遂至平城匈奴圍我平城七日而後罷去令樊噲止定代地立兄劉仲爲代王二月髙祖自平城過趙雒陽至長安長樂宮成丞相已下徙治長安八年髙祖東擊韓王信余反寇於東垣【地理誌云東垣髙帝更名曰眞定】蕭丞相營作未央宮立東闕北闕【關中記曰東冇蒼龍闕北有武闕武所謂北闕】前殿武庫太倉髙祖還見宮闕壯甚怒謂蕭何曰天下匈匈苦戰數歲成敗未可知是何治宮室過度也蕭何曰天下方未定故可因遂就宮室且夫天子以四海爲家非壯麗無以重威且無令後世有以加也髙祖乃說髙祖之東垣過柏人趙相貫髙等謀弒髙祖髙祖心動因不畱代王劉仲棄國亡自歸雒陽廢以爲合陽侯九年趙相貫髙等事發覺夷三族廢趙王敖爲宣平侯是歳徙貴族楚昭屈景懷齊田氏關中未央宮成髙祖大朝諸侯羣臣置酒未央前殿髙祖奉玉巵【應劭曰鄕飲酒禮器也受四升】起爲太上皇壽曰始大人常以臣無賴【晉灼曰許愼曰賴利也無利入於家也或曰江湖之間謂小兒多詐狡獪爲無賴】不能治產業不如仲力今某之業所就孰與仲多殿上羣臣皆呼萬歳大笑爲樂十年十月淮南王黥布梁王彭越燕王盧綰荊王劉賈楚王劉交齊王劉肥長沙王吳芮皆來朝長樂宮春夏無事七月太上皇崩櫟陽宮楚王梁王皆來送葬【漢書云葬萬年】赦櫟陽囚更命酈邑曰新丰八月趙相國陳狶【鄧展曰東海人名豬曰狶】反代地上曰狶嘗爲吾使甚有信代地吾所急也故封豨爲列侯【徐廣曰狶攻定臧荼有功封陽夏侯】以相國守代今乃與王黃等劫掠代地代地吏民非有罪也其赦代吏民九月上自東往擊之至邯鄲上喜曰豨不南據邯鄲而阻漳水吾知其無能爲也聞豨將皆故賈人也上曰吾知所以與之乃多以金啗豨將豨將多降者十一年髙祖在邯鄲誅豨等未畢豨將侯敞將萬餘人遊行王黃軍曲逆【文穎曰今中山蒲陰是】張春渡河擊聊城【徐廣曰在平原】漢使將軍郭防與齊將擊大破之太尉周勃【漢書百官表曰太尉秦官應劭曰自上安下曰尉武官悉以爲稱】道太原入【韋昭曰道猶從】定代地至馬邑馬邑不下卽攻殘之豨將趙利守東垣髙祖攻之不下月餘卒罵髙祖髙祖怒城降令出罵者斬之不罵者原之於是乃分趙山北立子恆以爲代王都晉陽【如淳曰文紀言都中都又文帝過太原復晉陽中都二歳似遷都於中都也】春淮陰侯韓信謀反關中夷三族夏梁王彭越謀反廢遷蜀復欲反遂夷三族立子恢爲梁王子友爲淮陽王秋七月淮南王黥布反東並荊王劉賈地北渡淮楚王交走入薛髙祖自往擊之立子長爲淮南王十二年十月髙祖已擊布軍會甀【徐廣曰在蘄縣西駰案漢書音義曰會音儈保邑名甀音直僞反】布走令別將追之髙祖還歸過沛畱置酒沛宮悉召故人父老子弟縱酒發沛中兒得百二十人教之歌酒酣【應劭曰不醒不醉曰酣一曰酣洽也】髙祖擊築【韋昭曰築古樂有擊之不鼓】自爲歌詩曰大風起兮雲飛揚威加海內兮歸故鄕安得猛士兮守四方令兒皆和習之髙祖乃起舞慷慨傷懷泣數行下謂沛父兄曰遊子悲故鄕吾𨿽都關中萬歳後吾魂魄猶樂思沛且朕自沛公以誅暴逆遂有天下其以沛【風俗通義曰漢書注沛人語初發聲皆言其其者楚言也髙祖始登帝位教令言其後以爲常耳】爲朕湯沐邑復其民世世無有所與沛父兄諸母故人日樂飲極驩道舊故爲笑樂十餘日髙祖欲去沛父兄固請畱髙祖髙祖曰吾人眾多父兄不能給乃去沛中空縣皆之邑西獻【如淳曰獻牛酒】髙祖復畱止張【張晏曰張帷張】飲三日沛父兄皆頓首曰沛幸得復丰未復惟陛下哀憐之髙祖曰丰吾所生長極不忘耳吾特爲其以雍齒故反我爲魏沛父兄固請乃並復丰比沛於是拜沛侯劉濞【服防曰濞音帔】爲吳王漢將別擊布軍洮水南北【徐廣曰洮音道在江淮間】皆大破之追得斬布鄱陽樊噲別將兵定代斬陳豨當城十一月髙祖自布軍至長安十二月髙祖曰秦始皇帝楚隱王陳涉魏安釐王齊湣王趙悼襄王皆絕無後予守冢各十家秦皇帝二十家魏公子無忌五家赦代地吏民爲陳豨趙利所劫掠者皆赦之陳豨降將言豨反時燕王盧綰使人之豨所與陰謀上使辟陽侯迎綰綰稱病辟陽侯歸具言綰反有端矣二月使樊噲周勃將兵擊燕王綰赦燕吏民與反者立皇子建爲燕王髙祖擊布時爲流矢所中行道病病甚呂后迎良醫醫入見髙祖問醫醫曰病可治於是髙祖嫚罵之曰吾以布衣提三尺劍取天下此非天命乎命乃在天𨿽扁鵲何益遂不使治病賜金五十斤罷之已而呂后問陛下百歳後蕭相國卽死令誰代之上曰曹參可問其次上曰王陵可然陵少戅陳平可以助之陳平智有餘然難以獨任周勃重厚少文然安劉氏者必勃也可令爲太尉呂后復問其次上曰此後亦非而所知也盧綰與數千騎居塞下候伺幸上病愈自入謝四月甲辰髙祖崩長樂宮【皇甫謐曰髙祖以秦昭王五十一年生至漢十二年年六十三】四日不發喪呂后與審食其謀曰諸將與帝爲編戶民今北面爲臣此常怏怏今乃事少主非盡族是天下不安人或聞之語酈將軍酈將軍【漢書曰酈商】往見審食其曰吾聞帝已崩四日不發喪欲誅諸將誠如此天下危矣陳平灌嬰將十萬守滎陽樊噲周勃將二十萬定燕代此聞帝崩諸將皆誅必連兵還鄕以攻關中大臣內叛諸侯外反亡可翹足而待也審食其入言之乃以丁未發喪大赦天下盧綰聞髙帝崩遂亡入匈奴丙寅【徐廣曰七月】己巳立太子至太上皇廟羣臣皆曰髙祖起微細撥亂世反之正平定天下爲漢太祖功最髙上尊號爲髙皇帝太子襲號爲皇帝孝惠帝也令郡國諸侯各立髙祖廟以歳時祠及孝惠五年思髙祖之悲樂沛以沛宮爲髙祖原廟【徐廣曰光武紀曰上幸丰祠髙祖於原廟駰案謂原者再也先旣已立廟今又再立故謂之原廟】髙祖所教歌兒百二十人皆令爲吹樂後有缺輒補之髙帝八男長庶齊悼惠王肥次孝惠呂后子次戚夫人子趙隱王如意次代王恆已立爲孝文帝薄太后子次梁王恢呂太后時徙爲趙共王次淮陽王友呂太后時徙爲趙幽王次淮南厲王長次燕王建

太史公曰夏之政忠忠之敝小人以野【鄭曰忠質厚也野少禮節也】故殷人承之以敬敬之敝小人以鬼【鄭曰多威儀如事鬼神】故周人承之以文文之敝小人以僿【徐廣曰一作薄駰案史記索隱曰僿音西志反鄭曰文尊卑之差也薄茍習文法無悃誠也】故救僿莫若以忠【鄭曰復反始】三王之道若循環終而復始周秦之間可謂文敝矣秦政不攺反酷刑法豈不謬乎故漢興承敝易變使人不倦得天統矣朝以十月車服黃屋左纛葬長陵【皇甫謐曰長陵山東西廣百二十步髙十三文在渭水北去長安城三十五里】

史記集解卷八

欽定四庫全書

史記集解卷九

宋裴駰撰

史記九

呂后本紀第九

呂太后者【徐廣曰呂后父呂公漢元年爲臨泗侯四年卒髙後元年追謚曰呂宣王】髙祖微時妃也【漢書音義曰諱雉】生孝惠帝【漢書音義曰諱盈】女魯元太后及髙祖爲漢王得定陶戚姬【如淳曰姬音怡眾妾之總稱也漢官曰姬妾數百蘇林曰淸河國有妃裏而題門作姬瓚曰漢秋祿令及茂陵書姬內官也秩比二千石位次倢伃下在七子八子之上】愛幸生趙隱王如意孝惠爲人仁弱髙祖以爲不類我常欲廢太子立戚姬子如意如意類我戚姬幸常從上之關東日夜啼泣欲立其子代太子呂后年長常畱守希見上益疏如意立爲趙王后幾代太子者數矣賴大臣爭之及畱侯策太子得母廢呂后爲人剛毅佐髙祖定天下所誅大臣多呂后力呂后兄二人皆爲將長兄周呂侯【徐廣曰名澤髙祖八年卒謚令武侯追謚曰悼武王】死事封其子呂臺爲酈侯【徐廣曰酈一作鄜】子產爲交侯【徐廣曰臺弟也】次兄呂釋之爲建成侯【徐廣曰惠帝二年卒謚康王】髙祖十二年四月甲辰崩長樂宮太子襲號爲帝是時髙祖八子長男肥孝惠兄也異母肥爲齊王餘皆孝惠弟戚姬子如意爲趙王薄夫人子恆爲代王諸姬子恢爲梁王子友爲淮陽王子長爲淮南王子建爲燕王髙祖弟交爲楚王兄子濞爲吳王非劉氏功臣番君吳芮子臣爲長沙王呂后最怨戚夫人及其子趙王廼令永巷【如淳曰列女傳曰周宣姜後脫簮珥待罪永巷後攺爲掖庭】囚戚夫人而召趙王使者三反趙相建平侯周昌謂使者曰髙帝屬臣趙王趙王年少竊聞太后怨戚夫人欲召趙王並誅之臣不敢遣王王且亦病不能奉詔呂太后大怒廼使人召趙相趙相徵至長安廼使人復召趙王王來未到孝惠帝慈仁知太后怒自迎趙王霸上與入宮自挾與趙王起居飲食太后欲殺之不得間孝惠元年十二月帝晨出射趙王少不能早起太后聞其獨居使人持酖飲之【應劭曰酖鳥食蝮以其羽畫酒中飲之立死】犁明孝惠還【徐廣曰犁猶比也諸言犁明者將明之時】趙王已死於是廼徙淮陽王友爲趙王夏詔賜酈侯父追諡爲令武侯太后遂斷戚夫人手足去眼煇耳飲瘖藥使居廁中命曰人彘居數日廼召孝惠帝觀人彘孝惠見問知其戚夫人廼大哭因病歳余不能起使人請太后曰此非人所爲臣爲太后子終不能治天下孝惠以此日飲爲淫樂不聽政故有病也二年楚元王齊悼惠王皆來朝十月孝惠與齊王燕飲太后前孝惠以爲齊王兄置上坐如家人之禮太后怒廼令酌兩巵酖置前令齊王起爲壽齊王起孝惠亦起取巵欲俱爲壽太后廼恐自起泛孝惠巵齊王怪之因不敢飲詳醉去問知其酖齊王恐自以爲不得脫長安憂齊內史士【徐廣曰一作出】說王曰太后獨有孝惠與魯元公主【如淳曰公羊傳曰天子嫁女於諸侯必使諸侯同姓者主之故謂之公主百官表列侯所食曰國皇后公主所食曰邑諸侯王女曰公主蘇林曰公五等尊爵也春秋聽臣子以稱君父婦人稱主有主孟啗我之比故云公主瓚曰天子之女𨿽食湯沐之邑不君其民】今王冇七十餘城而公主廼食數城王誠以一郡上太后爲公主湯沐邑太后必喜王必無憂於是齊王廼上城陽之郡尊公主爲王太后【如淳曰張敖子偃爲魯王故公主得爲太后】呂后喜許之廼置酒齊邸樂飲罷歸齊王三年方築長安城四年就半五年六年城就諸侯來會十月朝賀七年秋八月戊寅孝惠帝崩【皇甫謐曰帝以秦始皇三十七年生崩時年二十二】發喪太后哭泣不下畱侯子張辟彊爲侍中【應劭曰入侍天子故曰侍中】年十五謂丞相曰太后獨有孝惠今崩哭不悲君知其解乎丞相曰何解辟彊曰帝母壯子太后畏君等君今請拜呂臺呂產呂祿爲將將兵居南北軍及諸呂皆入居宮中用事如此則太后心安君等幸得脫禍矣丞相廼如辟彊計太后說其哭廼哀呂氏權由此起廼大赦天下九月辛丑葬【漢書云葬安陵皇覽曰山髙三十二丈廣袤百二十步居地六十畝皇甫謐曰去長陵十里去長安北三十五里】太子卽位爲帝謁髙廟元年號令一出太后太后稱制議欲立諸呂爲王問右丞相王陵王陵曰髙帝刑白馬盟曰非劉氏而王天下共擊之今王呂氏非約也太后不說問左丞相陳平絳侯周勃勃等對曰髙帝定天下王子弟今太后稱制王昆弟諸呂無所不可太后喜罷朝王陵讓陳平絳侯曰始與髙帝啑血盟諸君不在邪今髙帝崩太后女主欲王呂氏諸君縱欲阿意背約何面目見髙帝地下陳平絳侯曰於今面折廷爭臣不如君夫全社稷定劉氏之後君亦不如臣王陵無以應之十一月太后欲廢王陵乃拜爲帝太傅【應劭曰古官傅者覆也瓚曰大戴禮曰傳之徳義】奪之相權王陵遂病免歸廼以左丞相平爲右丞相以辟陽侯審食其爲左丞相左丞相不治事令監宮中如郎中令食其故得幸太后常用事公卿皆因而決事廼追尊酈侯父爲悼武王欲以王諸呂爲漸四月太后欲侯諸呂廼先封髙祖之功臣郎中令無擇【徐廣曰姓馮】爲博城侯魯元公主薨賜諡爲魯元太后子偃爲魯王魯王父宣平侯張敖也封齊悼惠王子章爲朱虛侯以呂祿女妻之齊丞相壽爲平定侯【徐廣曰姓齊】少府延爲梧侯【徐廣曰姓陽成也延以軍匠起作宮築城也】乃封呂種爲沛侯【徐廣曰釋之之子也】呂平爲扶柳侯【徐廣曰呂后姊子也母字長姁】張買爲南宮侯【徐廣曰其父越人爲髙祖騎將】太后欲王呂氏先立孝惠後宮子彊爲淮陽王【韋昭曰今陳畱郡】子不疑爲常山王子山爲襄成侯子朝爲軹侯子武爲壺關侯太后封大臣大臣請立酈侯呂臺爲呂王太后許之建成康侯釋之卒嗣子有罪廢立其弟呂祿【徐廣曰釋之少子】爲胡陵侯續康侯後二年常山王薨以其弟襄成侯山爲常山王更名義十一月呂王臺薨諡爲肅王太子嘉代立爲王三年無事【漢書云秋星晝見】四年封呂爲臨光侯呂他爲兪侯呂更始爲贅其侯【徐廣曰表云呂后弟子淮陽丞相呂勝爲贅其侯】呂忿爲呂成侯及諸侯丞相五人【徐廣曰中邑侯朱通山都侯王恬開松玆侯徐厲滕侯呂更始醴陵侯越】宣平侯女爲孝惠皇后時無子詳爲有身取美人子名之殺其母立所名子爲太子孝惠崩太子立爲帝帝壯或聞其母死非眞皇后子廼出言曰後安能殺吾母而名我我未壯壯卽爲變太后聞而患之恐其爲患廼幽之永巷中言帝病甚左右莫得見太后曰凡有天下治爲萬民命【徐廣曰一無此字】者蓋之如天容之如地上有懽心以安百姓百姓欣然以事其上懽欣交通而天下治今皇帝病久不已廼失惑惽亂不能繼嗣奉宗廟祭祀不可屬天下其代之羣臣皆首言皇太后爲天下齊民計所以安宗廟社稷甚深羣臣首奉詔帝廢位太后幽殺之五月丙辰立常山王義爲帝更名曰宏不稱元年者以太后制天下事也以軹侯朝爲常山王置太尉官絳侯勃爲太尉五年八月淮陽王薨以弟壺關侯武爲淮陽王六年十月太后曰呂王嘉居處驕恣廢之以肅王臺弟呂產爲呂王夏赦天下封齊悼惠王子興居爲東牟侯七年正月太后召趙王友友以諸呂女爲後弗愛愛他姬諸呂女妬怒去讒之於太后誣以罪過曰呂氏安得王太后百歳後吾必擊之太后怒以故召趙王趙王至置邸不見令衛圍守之弗與食其羣臣或竊饋輒捕論之趙王餓乃歌曰諸呂用事兮劉氏危迫脇王侯兮彊授我妃我妃旣妬兮誣我以惡讒女亂國兮上曾不寤我無忠臣兮何故棄國自決中野兮蒼天舉直【徐廣曰舉一作與】於嗟不可悔兮寧早自財爲王而餓死兮誰者憐之呂氏絕理兮托天報讎丁丑趙王幽死以民禮之長安民冢次己丑日食晝晦太后惡之心不樂乃謂左右曰此爲我也二月徙梁王恢爲趙王呂王產徙爲梁王梁王不之國爲帝太傅立皇子平昌侯太爲呂王更名梁曰呂呂曰濟川太后女弟呂有女爲營陵侯劉澤妻澤爲大將軍太后王諸呂恐卽崩後劉將軍爲害廼以劉澤爲瑯邪王以慰其心梁王恢之徙王趙心懷不樂太后以呂產女爲趙王后王后從官皆諸呂擅權微伺趙王趙王不得自恣王有所愛姬王后使人酖殺之王乃爲歌詩四章令樂人歌之王悲六月卽自殺太后聞之以爲王用婦人棄宗廟禮廢其嗣宣平侯張敖卒以子偃爲魯王敖賜諡爲魯元王秋太后使使告代王欲徙王趙代王謝願守代邊太傅產丞相平等言武信侯呂祿【徐廣曰呂后兄子也前封胡陵侯益號曰武信】上侯位次第一【如淳曰功大者位在上功臣侯表冇第一第二之次也】請立爲趙王太后許之追尊祿父康侯爲趙昭王九月燕靈王建薨有美人子太后使人殺之無後國除八年十月立呂肅王子東平侯呂通爲燕王封通弟呂莊爲東平侯三月中呂后祓還過軹道見物如蒼犬據【徐廣曰音防】髙後掖忽弗復見卜之云趙王如意爲祟髙後遂病掖傷髙後爲外孫魯元王偃年少蚤失父母孤弱廼封張敖前姬兩子侈爲新都侯壽爲樂昌侯【徐廣曰今細陽之池陽鄕】以輔魯元王偃及封中大謁者張釋爲建陵侯【徐廣曰一云張釋卿駰案如淳曰百官表謁者掌賔贊受事灌嬰爲中謁者後常以奄人爲之諸官加中者多奄人也】呂榮爲祝玆侯【徐廣曰呂后昆弟子】諸中宦者令丞皆爲關內侯食邑五百戶【如淳曰列侯出關就國關內侯但爵其身有加異者與關內之邑食其租稅也風俗通義曰秦時六國未平將帥皆家關中故稱關內侯】七月中髙後病甚廼令趙王呂祿爲上將軍軍北軍呂王產居南軍呂太后誡產祿曰髙帝已定天下與大臣約曰非劉氏王者天下共擊之今呂氏王大臣弗平我卽崩帝年少大臣恐爲變必據兵衛宮愼毋送喪毋爲人所制辛巳髙後崩遺詔賜諸侯王各千金【蔡邕曰皇子封爲王者其實古諸侯也加號稱王故謂之諸侯王王子封爲侯者謂之諸侯】將相列侯郎吏皆以秩賜金大赦天下以呂王產爲相國以呂祿女爲帝後髙後已葬【皇甫謐曰合葬長陵皇覽曰髙帝呂后山各一所也】以左丞相審食其爲帝太傅朱虛侯劉章有气力東牟侯興居其弟也皆齊哀王弟居長安當是時諸呂用事擅權欲爲亂畏髙帝故大臣絳灌等未敢發朱虛侯婦呂祿女陰知其謀恐見誅廼陰令人告其兄齊王欲令發兵西誅諸呂而立朱虛侯欲從中與大臣爲應齊王欲發兵其相弗聽八月丙午齊王欲使人誅相相召平廼反舉兵欲圍王王因殺其相遂發兵東詐奪瑯邪王兵並將之而西語在齊王語中齊王廼遺諸侯王書曰髙帝平定天下王諸子弟悼惠王王齊悼惠王薨孝惠帝使畱侯良立臣爲齊王孝惠崩髙後用事春秋髙聽諸呂擅廢帝更立又比殺三趙王滅梁趙燕以王諸呂分齊爲四忠臣進諫上惑亂弗聽今髙後崩而帝春秋富未能治天下固恃大臣諸侯而諸呂又擅自尊官聚兵嚴威劫列侯忠臣矯制以令天下宗廟所以危寡人率兵入誅不當爲王者漢聞之相國呂產等廼遣潁陰侯灌嬰將兵擊之灌嬰至滎陽乃謀曰諸呂權兵關中欲危劉氏而自立今我破齊還報此益呂氏之資也廼畱屯滎陽使使諭齊王及諸侯與連和以待呂氏變共誅之齊王聞之廼還兵西界待約呂祿呂產欲發亂闗中內憚絳侯朱虛等外畏齊楚兵又恐灌嬰畔之欲待灌嬰兵與齊合而發猶豫未決當是時濟川王太淮陽王武常山王朝名爲少帝弟及魯元王呂后外孫皆年少未之國居長安趙王祿梁王產各將兵居南北軍皆呂氏之人列侯羣臣莫自堅其命太尉絳侯勃不得入軍中主兵曲周侯酈商老病其子寄與呂祿善絳侯廼與丞相陳平謀使入劫酈商令其子寄往紿說呂祿曰髙帝與呂后共定天下劉氏所立九王呂氏立三王皆大臣之議事已布告諸侯諸侯皆以爲宜今太后崩帝少而足下佩趙王印不急之國守藩廼爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也呂祿信然其計欲歸將印以兵屬太尉使人報呂產及諸呂老人或以爲便或曰不便計猶豫未有所決呂祿信酈寄時與出遊獵過其姑呂大怒曰若爲將而棄軍呂氏今無處矣廼悉出珠玉寶器散堂下曰毋爲他人守也左丞相食其免八月庚申旦平陽侯窋行禦史大夫事見相國產計事郎中令賈壽使從齊來因數產曰王不蚤之國今𨿽欲行尙可得邪具以灌嬰與齊楚合從欲誅諸呂告產廼趣產急入宮平陽侯頗聞其語廼馳告丞相太尉太尉欲入北軍不得入襄平侯通尙符節【徐廣曰姓紀張晏曰紀信子也尙主也今符節令】廼令持節矯內太尉北軍太尉復令酈寄與典客劉掲【駰案漢書百官表曰典客秦官也掌諸侯歸義蠻夷】先說呂祿曰帝使太尉守北軍欲足下之國急歸將印辭去不然禍且起呂祿以爲酈兄【徐廣曰音況字也名寄】不欺已遂解印屬典客而以兵授太尉大尉將之入軍門行令軍中曰爲呂氏右襢爲劉氏左襢軍中皆左襢爲劉氏太尉行至將軍呂祿亦已解上將印去太尉遂將北軍然尙有南軍平陽侯聞之以呂產謀告丞相平丞相平乃召朱虛侯佐太尉太尉令朱虛侯監軍門令平陽侯告衛尉毋入相國產殿門呂產不知呂祿已去北軍廼入未央宮欲爲亂殿門弗得入徘徊往來平陽侯恐弗勝馳語太尉太尉尙恐不勝諸呂未敢訟言誅之【徐廣曰訟一作公駰案韋昭曰訟猶公也】廼遣朱虛侯謂曰急入宮衛帝朱虛侯請卒太尉予卒千餘人入未央宮門遂見產廷中日晡時遂擊產產走天風大起以故其從宮亂莫敢鬭逐產殺之郎中府吏廁中【如淳曰百官表郎中令掌宮殿門戶故其府在宮中後轉爲光祿勲也】朱虛侯已殺產帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始還馳入北軍報太尉太尉起拜賀朱虛侯曰所患獨呂產今已誅天下定矣遂遣人分部悉捕諸呂男女無少長皆斬之辛酉捕斬呂祿而笞殺呂使人誅燕王呂通而廢魯王偃壬戌以帝太傅食其復爲左丞相戊辰徙濟川王王梁立趙幽王子遂爲趙王遣朱虛侯章以誅諸呂氏事告齊王令罷兵灌嬰兵亦罷滎陽而歸諸大臣相與陰謀曰少帝及梁淮陽常山王皆非眞孝惠子也呂后以計詐名他人子殺其母養後宮令孝惠子之立以爲後及諸王以彊呂氏今皆已夷滅諸呂而所置立卽長用事吾屬無類矣不如視諸王最賢者立之或言齊悼惠王髙帝長子今其適子爲齊王推本言之髙帝適長孫可立也大臣皆曰呂氏以外家惡而幾危宗廟亂功臣今齊王母家駟鈞駟鈞惡人也卽立齊王則復爲呂氏欲立淮南王以爲少母家又惡廼曰代王方今髙帝見子最長仁孝寛厚太后家薄氏謹良且立長故順以仁孝聞於天下便廼相與共陰使人召代王代王使人辭謝再反然後乘六乘傳【張晏曰備漢朝有變欲馳還也或曰車六乘】後九月【文穎曰卽閏九月也時律曆廢不知閏謂之後九月也以十月爲歳首至九月則歳終後九月則閏月】晦日己酉至長安舎代邸人臣皆往謁奉天子璽上代王共尊立爲天子代王數讓羣臣固請然後聽東牟侯興居曰誅呂氏吾無功請得除宮廼與大僕汝陰侯滕公入宮前謂少帝曰足下非劉氏不當立乃顧麾左右執防者掊兵罷去【徐廣曰掊音僕】有數人不肯去兵宦者令張澤諭告亦去兵滕公廼召乘輿車載少帝出【蔡邕曰敢盜乘輿服禦物天子至尊不敢渫瀆言之故托於乘輿也乘猶載也輿猶車也天子以天下爲家不以京師宮室爲常處則當乘車輿以行天下故羣臣托乘輿以言之也故或謂之車駕】少帝曰欲將我安之乎滕公曰出就捨捨少府廼奉天子法駕【蔡邕曰天子有大駕小駕法駕上乘金根車駕六馬有五時副車駕四馬侍中參乘屬車三十六乘】迎代王於邸報曰宮謹除代王卽夕入未央宮有謁者十人持防衛端門曰天子在也足下何爲者而入代王廼謂太尉太尉往諭謁者十人皆掊兵而去代王遂入而聽政夜有司分部誅滅梁淮陽常山王及少帝於邸代王立爲天子二十三年崩諡爲孝文皇帝太史公曰孝惠皇帝髙後之時黎民得離戰國之苦君臣俱欲休息乎無爲故惠帝垂拱髙後女主稱制政不出房戶天下晏然刑罰罕用罪人是希民務稼穯衣食滋殖

史記集解卷九

欽定四庫全書

史記集解卷十

宋裴駰撰

史記十

孝文本紀第十

孝文皇帝【漢書音義曰諱恆】髙祖中子也髙祖十一年春已破陳豨軍定代地立爲代王都中都太后薄氏子卽位十七年髙後八年七月髙後崩九月諸呂呂產等欲爲亂以危劉氏大臣共誅之謀召立代王事在呂后語中丞相陳平太尉周勃等使人迎代王代王問左右郎中令張武等張武等議曰漢大臣皆故髙帝時大將習兵多謀詐此其屬意非止此也特畏髙帝呂太后威耳今已誅諸呂新啑血京師【公羊傳曰京大師眾也天子之居必以眾大之辭言也】此以迎大王爲名實不可信願大王稱疾毋往以觀其變中尉宋昌進曰羣臣之議皆非也夫秦失其政諸侯豪傑並起人人自以爲得之者以萬數然卒踐天子之位者劉氏也天下絕望一矣髙帝封王子弟地犬牙相制此所謂盤石之宗也天下服其彊二矣漢興除秦苛政約法令施徳惠人人自安難揺動三矣夫以呂太后之嚴立諸呂爲三王擅權專制然而太尉以一節入北軍一呼士皆左袒爲劉氏叛諸呂卒以滅之此乃天授非人力也今大臣𨿽欲爲變百姓弗爲使其黨寧能專一邪方今內有朱虛東牟之親外畏吳楚淮南瑯邪齊代之彊方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計之猶與未定卜之龜卦兆得大橫【應劭曰以荊灼龜文正橫】占曰大橫庚庚余爲天王夏啟以光【服防曰庚橫貌也李奇曰庚其繇文也張晏曰橫行無思不服庚更也言去諸侯而卽帝位也先是五帝官天下老則禪賢王啟始傳父爵乃能光治先君之基業文帝亦襲父迹言似夏啟者也】代王曰寡人固已爲王矣又何王卜人曰所謂天王者乃天子於是代王乃遣太后弟薄昭往見絳侯絳侯等具爲昭言所以迎立意薄昭還報曰信矣毋可疑者代王乃笑謂宋昌曰果如公言乃命宋昌參乘張武等六人乘傳詣長安至髙陵休止而使宋昌先馳之長安觀變昌至渭橋【蘇林曰在長安北三里】丞相以下皆迎宋昌還報代王馳至渭橋羣臣拜謁稱臣代王下車拜太尉勃進曰願請間言宋昌曰所言公公言之所言私王者不受私太尉乃跪上天子璽符代王謝曰至代邸而議之遂馳入代邸羣臣從至丞相陳平太尉周勃大將軍陳武禦史大夫張蒼宗正劉郢【漢書百官表曰宗正秦官應劭曰周成王時彤伯入爲宗正】朱虛侯劉章東牟侯劉興居典客劉掲皆再拜言曰子宏等皆非孝惠帝子不當奉宗廟臣謹請與陰安侯【蘇林曰髙帝兄伯妻羮頡侯終母丘嫂也】列侯頃王后【徐廣曰代頃王劉仲之妻駰案蘇林曰仲子濞爲吳王故追諡爲頃王也如淳曰頃王后封陰安侯時呂爲林光侯蕭何夫人亦爲鄼侯又宗室表此時無陰安知其爲頃王后也】與瑯邪王宗室大臣列侯吏二千石議曰大王髙帝長子宜爲髙帝嗣願大王卽天子位代王曰奉髙帝宗廟重事也寡人不佞不足以稱宗廟願請楚王計宜者【蘇林曰楚王名交髙帝弟】寡人不敢當羣臣皆伏固請代王西鄕讓者三南鄕讓者再【如淳曰讓羣臣也或曰賔主位東西面君臣位南北面故西鄕坐三讓不受羣臣猶稱宜乃更回坐示變卽君位之漸也】丞相平等皆曰臣伏計之大王奉髙帝宗廟最宜稱𨿽天下諸侯萬民以爲宜臣等爲宗廟社稷計不敢忽願大王幸聽臣等臣謹奉天子璽符再拜上代王曰宗室將相王列侯以爲莫宜寡人寡人不敢辭遂卽天子位羣臣以禮次侍乃使太僕嬰與東牟侯興居淸宮【應劭曰舊典天子行幸所至必遣靜宮令先案行淸靜殿中以虞非常】奉天子法駕迎於代邸皇帝卽日夕入未央宮乃夜拜宋昌爲衛將軍鎭撫南北軍以張武爲郎中令行殿中還坐殿前於是夜下詔書曰間者諸呂用事擅權謀爲大逆欲以危劉氏宗廟賴將相列侯宗室大臣誅之皆伏其辜朕初卽位其赦天下賜民爵一級女子百戶牛酒【蘇林曰男賜爵女子賜牛酒】酺五日【文穎曰漢律三人已上無故羣飲罰金四兩今詔橫賜得令聚會飲食五日】孝文皇帝元年十月庚戌徙立故瑯邪王澤爲燕王辛亥皇帝卽阼謁髙廟右丞相平徙爲左丞相太尉勃爲右丞相大將軍灌嬰爲太尉諸呂所奪齊楚故地皆復與之壬子遣車騎將軍薄昭迎皇太后於代皇帝曰呂產自置爲相國呂祿爲上將軍擅矯遣灌將軍嬰將兵擊齊欲代劉氏嬰畱滎陽弗擊與諸侯合謀以誅呂氏呂產欲爲不善丞相陳平與太尉周勃謀奪呂產等軍朱虛侯劉章首先捕呂產等太尉身率襄平侯通持節承詔入北軍典客劉掲身奪趙王呂祿印益封太尉勃萬戶賜金五千斤丞相陳平灌將軍嬰邑各三千戶金二千斤朱虛侯劉章襄平侯通東牟侯劉興居邑各二千戶金千斤【徐廣曰十一月辛丑】封典客掲爲陽信侯賜金千斤十二月上曰法者治之正也所以禁暴而率善人也今犯法已論而使毋罪之父母妻子同產坐之及爲收帑朕甚不取其議之有司皆曰民不能自治故爲法以禁之相坐坐收所以累其心使重犯法所從來遠矣如故便上曰朕聞法正則民慤罪當則民從且夫牧民而導之善者吏也其旣不能導又以不正之法罪之是反害於民爲暴者也何以禁之朕未見其便其熟計之有司皆曰陛下加大惠徳甚盛非臣等所及也請奉詔書除收孥諸相坐律令【應劭曰帑子也秦法一人冇罪並坐其家室今除此律】正月有司言曰蚤建太子所以尊宗廟請立太子上曰朕旣不徳上帝神明未歆享天下人民未有嗛志今縱不能博求天下賢聖冇徳之人而禪天下焉而曰豫建太子是重吾不徳也謂天下何其安之有司曰豫建太子所以重宗廟社稷不忘天下也上曰楚王季父也春秋髙閱天下之義理多矣【如淳曰閱猶言多所更歷也】明於國家之大體吳王於朕兄也惠仁以好徳淮南王弟也秉徳以陪朕【文穎曰陪輔也】豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取也有司皆固請曰古者殷周有國治安皆千餘歳古之有天下者莫不長焉用此道也立嗣必子所從來遠矣髙帝親率士大夫始平天下建諸侯爲帝者太祖諸侯王及列侯始受國者皆亦爲其國祖子孫繼嗣世世弗絕天下之大義也故髙帝設之以撫海內今釋宜建而更選於諸侯及宗室非髙帝之志也更議不宜子某最長純厚慈仁請建以爲太子上乃許之因賜天下民當代父後者爵各一級【韋昭曰文帝以立子爲後不欲獨饗其福故賜天下爲父後者爵】封將軍薄昭爲軹侯【徐廣曰正月乙巳也】三月有司請立皇后薄太后曰諸侯皆同姓立太子母爲皇后皇後姓竇氏上爲立後故賜天下鰥寡孤獨窮困及年八十已上孤兒九歳已下布帛米肉各有數上從代來初卽位施徳惠天下塡撫諸侯四夷皆洽驩乃循從代來功臣上曰方大臣之誅諸呂迎朕朕狐疑皆止朕惟中尉宋昌勸朕朕以得保奉宗廟已尊昌爲衛將軍其封昌爲壯武侯【徐廣曰四月辛亥封封三十四年景帝中四年奪侯國除】諸從朕六人官皆至九卿上曰列侯從髙帝入蜀漢中者六十八人皆益封各三百戶故吏二千石以上從髙帝潁川守尊等十人食邑六百戶淮陽守申徒嘉等十人五百戶衛尉定等十人四百戶封淮南王舅父趙兼爲周陽侯齊王舅父駟鈞爲淸郭侯【如淳曰邑名六國時齊有淸郭君淸音靜】秋封故常山丞相蔡兼爲樊侯人或說右丞相曰君本誅諸呂迎代王今又矜其功受上賞處尊位禍且及身右丞相勃乃謝病免罷左丞相平專爲丞相【徐廣曰八月中】二年十月丞相平卒復以絳侯勃爲丞相上曰朕聞古者諸侯建國千餘歳各守其地以時入貢民不勞苦上下驩欣靡有遺徳今列侯多居長安邑遠吏卒給輸費苦而列侯亦無由教馴其民其令列侯之國爲吏及詔所止者遣太子【張晏曰爲史謂以卿大夫爲兼官者詔所止特以恩愛見畱者】十一月晦日有食之十二月望日又食【徐廣曰此云朢日又食案漢書及五行志無此日食文也一本作月食然史書不紀月食】上曰朕聞之天生蒸民爲之置君以養治之人主不徳布政不均則天示之以葘以誡不治乃十一月晦日有食之適見於天葘孰大焉朕獲保宗廟以微眇之身托於兆民君王之上天下治亂在朕一人惟二三執政猶吾股肱也朕下不能理育羣生上以累三光之明其不徳大矣令至其悉思朕之過失及知見思之所不及白以告朕及舉賢良方正能直言極諫者以匡朕之不逮因各飭其任職務省繇費以便民朕旣不能逺徳故然念外人之有非【漢書音義曰然猶介然也非姦非也】是以設備未息今縱不能罷邊屯戍而又飭兵厚衛其罷衛將軍軍太僕見馬遺財足餘皆以給置傳正月上曰農天下之本其防籍田【應劭曰古者天子耕籍田千畝爲天下先借者帝王典籍之常韋昭曰籍借也借民力以治之以奉宗廟且以勸率天下使務農也瓚曰景帝詔曰朕親耕後親桑爲天下先本以躬親爲義不得以假借爲稱也籍蹈籍也】朕親率耕以給宗廟粢盛【應劭曰黍稷曰粢在器中曰盛】三月有司請立皇子爲諸侯王上曰趙幽王幽死朕甚憐之已立其長子遂爲趙王遂弟辟彊及齊悼惠王子朱虛侯章東牟侯興居有功可王乃立趙幽王少子辟彊爲河間王以齊劇郡立朱虛侯爲城陽王立東牟侯爲濟北王皇子武爲代王子參爲太原王子揖爲梁王上曰古之治天下朝有進善之旌【應劭曰旌旛也堯設之五達之道令民進善也如淳曰欲有進善者立於旌下言之】誹謗之木【服防曰堯作之橋梁交午柱頭應劭曰橋梁邊板所以書政治之愆失也至秦去之今乃復施也】所以通治道而來諫者今法有誹謗妖言之罪是使眾臣不敢盡情而上無由聞過失也將何以來遠方之賢良其除之或祝詛上以相約結而後相謾【漢書音義曰民相結共祝詛上也謾者而後謾而止之不畢祝詛也】吏以爲大逆其有他言而吏又以爲誹謗此細民之愚無知抵死朕甚不取自今以來有犯此者勿聽治九月初與郡國守相爲銅虎符竹使符【應劭曰銅虎符第一至第五國家當發兵遣使者至郡合符符合乃聽受之竹使符皆以竹箭五枚長五寸鎬刻篆書第一至第五張晏曰符以代古之珪璋從簡易也】三年十月丁酉晦日有食之十一月上曰前日計遣列侯之國或辭未行丞相朕之所重其爲朕率列侯之國絳侯勃免丞相就國以太尉潁陰侯嬰爲丞相罷太尉官屬丞相四月城陽王章薨淮南王長與從者魏敬殺辟陽侯審食其五月匈奴入北地居河南爲寇帝初幸甘泉【蔡邕曰天子車駕所至民臣以爲僥幸故曰幸至見令長三老官屬親臨軒樂賜食帛越巾刀佩帯民爵冇級數或賜田租之半故因是謂之幸】六月帝曰漢與匈奴約爲昆弟毋使害邊境所以輸遺匈奴甚厚今右賢王離其國將眾居河南降地非常故往來近塞捕殺吏卒驅保塞蠻夷令不得居其故陵轢邊吏入盜甚敖無道非約也其發邊吏騎八萬五千詣髙奴遣丞相潁陰侯灌嬰擊匈奴匈奴去發中尉【漢書百官表曰中尉秦官】材官屬衛將軍軍長安辛卯帝自甘泉之髙奴因幸太原見故羣臣皆賜之舉功行賞諸民裏賜牛酒復晉陽中都民三歳畱遊太原十餘日濟北王興居聞帝之代欲往擊胡乃反發兵欲襲滎陽於是詔罷丞相兵遣棘蒲侯陳武爲大將軍將十萬往擊之祁侯賀【徐廣曰姓繒以文帝十一年卒謚曰敬】爲將軍軍滎陽七月卒亥帝自太原至長安廼詔有司曰濟北王背徳反上詿誤吏民爲大逆濟北吏民兵未至先自定及以軍地邑降者皆赦之復官爵與王興居去來亦赦之【徐廣曰乍去乍來也駰案張晏曰𨿽始與興居反今降赦之】八月破濟北軍虜其王赦濟北諸吏民與王反者六年有司言淮南長廢先帝法不聽天子詔居處毋度出入擬於天子擅爲法令與棘蒲侯太子奇謀反遣人使閩越及匈奴發其兵欲以危宗廟社稷羣臣議皆曰長當棄市帝不忍致法於王赦其罪廢勿王羣臣請處王蜀嚴道卭都【徐廣曰漢書本或作卻字或直云卭僰卬都乃本是西南夷爾時未通嚴道有卬僰山】帝許之長未到處所行病死上憐之後十六年追尊淮南王長諡爲厲王立其子三人爲淮南王衡山王廬江王十三年夏上曰蓋聞天道禍自怨起而福繇悳興百官之非宜由朕躬今祕祝之官移過於下【應劭曰祕祝之官移過於下國家諱之故曰袐】以彰吾之不徳朕甚不取其除之五月齊太倉令淳於公有罪當刑詔獄逮徙系長安太倉公無男有女五人太倉公將行會逮罵其女曰生子不生男有緩急非有益也其少女緹縈自傷泣乃隨其父至長安上書曰妾父爲吏齊中皆稱其廉平今坐法當刑妾傷夫死者不可復生刑者不可復屬𨿽復欲攺過自新其道無由也妾願沒入爲官婢贖父刑罪使得自新書奏天子天子憐悲其意乃下詔曰蓋聞有虞氏之時畫衣冠異章服以爲僇而民不犯何則至治也今法有肉刑三【李奇曰約法三章無肉刑文帝則有肉刑孟康曰黥劓二左右趾合一凡三】而姦不止其咎安在非乃朕徳薄而教不明歟吾甚自愧故夫馴道不純而愚民陷焉詩曰愷悌君子民之父母今人有過教未施而刑加焉或欲攺行爲善而道毋由也朕甚憐之夫刑至斷支體刻肌膚終身不息何其楚痛而不徳也豈稱爲民父母之意哉其除肉刑上曰農者天下之本務莫大焉今勤身從事而有租稅之賦是爲本末者無以異【李奇曰本農也末賈也言農與賈俱出租無異也故除田租】其於勸農之道未備其除田之租稅十四年冬匈奴謀入邊爲寇攻朝那塞殺北地都尉卭【徐廣曰姓孫封其子單爲缾侯匈奴所殺】上乃遣三將軍軍隴西北地上郡中尉周捨爲衛將軍郎中令張武爲車騎將軍軍渭北車千乘騎卒十萬帝親自勞軍勒兵申教令賜軍吏卒帝欲自將擊匈奴羣臣諫皆不聽皇太后固要帝【如淳曰必不得自徵也】帝乃止於是以東陽侯張相如爲大將軍成侯赤【徐廣曰姓董也】爲內史欒布爲將軍擊匈奴匈奴遁走春上曰朕獲執犠牲珪幣以事上帝宗廟十四年於今歷日縣長以不敏不明而久撫臨天下朕甚自愧其廣增諸祀壇場珪幣昔先王遠施不求其報望祀不祈其福右賢左戚【韋昭曰右猶髙左猶下也】先民後已至明之極也今吾聞祀官祝釐【如淳曰釐福也賈誼傳受釐坐宣室】皆歸福朕躬不爲百姓朕甚愧之夫以朕不徳而躬享獨美其福百姓不與焉是重吾不徳其令祠官致敬毋有所祈是時北平侯張蒼爲丞相方明律曆魯人公孫臣上書陳終始傳五徳事言方今土徳時土徳應黃龍見當攺正朔服色制度天子下其事與丞相議丞相推以爲今水徳始明正十月上黑事以爲其言非是請罷之十五年黃龍見成紀【韋昭曰成紀縣屬天水】天子乃復召魯公孫臣以爲博士申明土徳事於是上乃下詔曰有異物之神見於成紀無害於民歳以有年朕親郊祀上帝諸神禮官議毋諱以勞朕【漢書音義曰言無所諱勿以朕爲勞】有司禮官皆曰古者天子夏躬親禮祀上帝於郊故曰郊於是天子始幸雍郊見五帝以孟夏四月答禮焉趙人新垣平以望气見因說上設立渭陽五廟【韋昭曰在渭城】欲出周鼎當有玉英見【瑞應圖云玉英五帝並修則見】十六年上親郊見渭陽五帝廟亦以夏答禮而尙赤十七年得玉柸【應劭曰新垣平詐令人獻之】刻曰人主延壽於是天子始更爲元年令天下大酺其歳新垣平事覺夷三族後二年上曰朕旣不明不能逺徳是以使方外之國或不寧息夫四荒之外不安其生封畿之內勤勞不處二者之咎皆自於朕之徳薄而不能逺達也間者累年匈奴並暴邊境多殺吏民邊臣兵吏又不能諭吾內志以重吾不徳也夫久結難連兵中外之國將何以自寧今朕夙興夜寐勤勞天下憂苦萬民爲之怛惕不安未嘗一日忘於心故遣使者冠蓋相望結軼於道【韋昭曰使車往還故轍如結也相如曰結軌還轍】以諭朕意於單於今單於反古之道計社稷之安便萬民之利親與朕俱棄細過偕之大道結兄弟之義以全天下元元之民和親已定始於今年後六年冬匈奴三萬人入上郡三萬人入雲中以中大夫令勉【徐廣曰衛尉攺名也駰案漢書百官表景帝初攺衛尉爲中大夫令非此年也】爲車騎將軍軍飛狐【如淳曰在代郡蘇林曰在上黨】故楚相蘇意爲將軍軍句注【應劭曰山險名也鴈門陰館】將軍張武屯北地河內守周亞夫爲將軍居細栁【徐廣曰在長安西駰案如淳曰長安圖細栁倉在渭北近右徼張揖曰在昆明池南今冇栁市是也】宗正劉禮爲將軍居霸上祝玆侯【徐廣曰表作松玆侯姓徐名悍】軍棘門【徐廣曰在渭北駰案孟康曰在長安北秦時宮門也如淳曰三輔黃圖棘門在橫門外】以備胡數月胡人去亦罷天下旱蝗帝加惠令諸侯毋入貢防山澤【韋昭曰防廢廢其常禁以利民】減諸服禦狗馬損郎吏員發倉庾【應劭曰水漕倉曰庾胡公曰在邑曰倉在野曰庾】以振貧民民得賣爵孝文帝從代來卽位二十三年宮室苑囿狗馬服禦無所增益有不便輒弛以利民嘗欲作露臺【徐廣曰露一作靈】召匠計之直百金上曰百金中民十家之產吾奉先帝宮室常恐羞之何以臺爲上常衣綈衣【如淳曰賈誼云身衣皁綈】所幸愼夫人令衣不得曳地幃帳不得文繡以示惇朴爲天下先治霸陵皆以瓦器不得以金銀銅錫爲飾不治墳欲爲省毋煩民南越王尉佗自立爲武帝然上召貴尉佗兄弟以徳報之佗遂去帝稱臣與匈奴和親匈奴背約入盜然令邊備守不發兵深入惡煩苦百姓吳王詐病不朝就賜幾杖羣臣如袁盎等稱說𨿽切常假借用之【蘇林曰假音休假借者以物借人】羣臣如張武等受賂遺金錢覺上乃發禦府金錢賜之以愧其心弗下吏專務以徳化民是以海內殷富興於禮義後七年六月己亥帝崩於未央宮【徐廣曰年四十七】遺詔曰朕聞蓋天下萬物之萌生靡不有死死者天地之理物之自然者奚可甚哀當今之時世咸嘉生而惡死厚以破業重服以傷生吾甚不取且朕旣不徳無以佐百姓今崩又使重服久臨以離寒暑之數哀人之父子傷長幼之志損其飲食絕鬼神之祭祀以重吾不徳也謂天下何朕獲保宗廟以眇眇之身托於天下君王之上二十有餘年矣賴天地之靈社稷之福方內安寧【瓚曰方四方也內中也猶雲中外也】靡有兵革【徐廣曰一云方內安兵革息】朕旣不敏常畏過行以羞先帝之遺徳維年之久長懼於不終今乃幸以天年得復供養於髙廟朕之不明與嘉之【如淳曰與發聲也得卒天年已善矣】其奚哀悲之有其令天下吏民令出臨三日皆釋服毋禁取婦嫁女祠祀飲酒食肉者自當給喪事服臨者皆無踐【服防曰踐翦也謂無斬衰也孟康曰踐跣也晉灼曰漢語作跣跣徒跣也】絰帶無過三寸毋布車及兵器【應劭曰無以布衣車及兵器也不施輕車介士也】毋發人男女哭臨宮殿宮殿中當臨者皆以旦夕各十五舉聲禮畢罷非旦夕臨時禁毋得擅哭已下服大紅十五日小紅十四日纎七日釋服【服防曰當言大功小功布也織細布衣也應劭曰紅者中祥大祥以紅爲領緣也纎者禫也凡三十六日而釋服】佗不在令中者皆以此令比率從事布告天下使明知朕意霸陵山川因其故【應劭曰因山爲藏不復起墳山下川流不遏絕也就其水名以爲陵號】毋有所攺歸夫人以下至少使【應劭曰夫人以下冇美人良人八子七子長使少使凡七輩皆遣歸家重絕人類者也】令中尉亞夫爲車騎將軍屬國悍【徐廣曰姓徐駰案漢書百官表典屬國秦官掌蠻夷降者】爲將屯將軍【李奇曰馮奉世爲右將軍以將屯將軍爲名此監主諸屯也】郎中令武爲復土將軍【如淳曰主穿壙塡瘞事者】發近縣見卒萬六千人發內史卒萬五千人藏郭穿復土屬將軍武乙巳【漢書云乙巳葬皇甫謐曰霸陵去長安七十里】羣臣皆首上尊號曰孝文皇帝太子卽位於髙廟丁未襲號曰皇帝

孝景皇帝元年十月制詔禦史蓋聞古者祖有功而宗有徳【應劭曰始取天下者爲祖髙帝稱髙祖是也始治天下者爲宗文帝稱太宗是也】制禮樂各有由聞歌者所以發徳也舞者所以明功也髙廟酎【張晏曰正月旦作酒八月成名曰酎酎之言純也至武帝時因八月嘗酎會諸侯廟中出金助祭所謂酎金也】奏武徳文始五行之舞【孟康曰武徳髙祖所作也文始舜舞也五行周舞也武徳者其舞人執干戚文始舞執羽籥五行舞冠冕衣服法五行色見禮樂志】孝惠廟酎奏文始五行之舞孝文皇帝臨天下通關梁不異逺方【張晏曰孝文十二年除關不用傳令逺近若一】除誹謗去肉刑賞賜長老收卹孤獨以育羣生減嗜欲不受獻【徐廣曰減一作滅】不私其利也罪人不孥【蘇林曰刑不及妻子】不誅無罪除肉刑出美人重絕人之世朕旣不敏不能識此皆上古之所不及而孝文皇帝親行之徳厚侔天地【李奇曰侔齊等】利澤施四海靡不獲福焉明象乎日月而廟樂不稱朕甚懼焉其爲孝文皇帝廟爲昭徳之舞【文穎曰景帝采髙祖武徳舞作昭徳舞舞之於文帝廟見禮樂志】以明休徳然後祖宗之功徳著於竹帛施於萬世永永無窮朕甚嘉之其與丞相列侯中二千石禮官具爲禮儀奏丞相臣嘉等言陛下永思孝道立昭徳之舞以明孝文皇帝之盛徳皆臣嘉等愚所不及臣謹議曰功莫大於髙皇帝徳莫盛於孝文皇帝髙皇廟宜爲帝者太祖之廟孝文皇帝廟宜爲帝者太宗之廟天子宜世世獻祖宗之廟郡國諸侯宜各爲孝文皇帝立太宗之廟諸侯王列侯使者侍祠天子歳獻祖宗之廟【張晏曰王及列侯歳時遣使詣京師侍祠助祭也如淳曰若光武廟在章陵南陽太守稱使者往祭是也不使侯王祭者諸侯不得祖天子也凡臨祭祀宗廟皆爲侍祭】請著之竹帛宣布天下制曰可

太史公曰孔子言必世而後仁【孔安國曰三十年曰世如有受命王者必三十年仁政乃成】善人之治國百年亦可以勝殘去殺【王肅曰勝殘暴之人使不爲惡去殺不用殺也】誠哉是言漢興至孝文四十有餘載徳至盛也廩廩鄕攺正服封禪矣謙讓未成於今嗚呼豈不仁哉

史記集解卷十

欽定四庫全書

史記集解卷十一

宋裴駰撰

史記十一

孝景本紀第十一

孝景皇帝者【漢書音義曰諱啟】孝文之中子也母竇太后孝文在代時前後有三男及竇太后得幸前後死及三子更死故孝景得立元年四月乙卯赦天下乙巳賜民爵一級五月除田半租爲孝文立太宗廟令羣臣無朝賀匈奴入代與約和親二年春封故相國蕭何孫系爲武陵侯【徐廣曰漢書亦作系鄒誕生本作傒音奚又案漢書功臣表及蕭何傳皆云孫嘉疑其人有二名】男子二十而得傅四月壬午孝文太后崩廣川長沙王皆之國丞相申屠嘉卒八月防禦史大夫開封侯陶靑爲丞相彗星出東北秋衡山雨雹大者五寸深者二尺熒惑逆行守北辰月出北辰間歳星逆行天廷中置南陵及內史祋祤爲縣【徐廣曰地理誌云文帝七年置駰案地理誌百官表南陵縣文帝置也分內史爲左右及祋祤爲縣皆景帝二年不得皆如徐所云】三年正月乙巳赦天下長星出西方天火【徐廣曰漢志無】燔雒陽東宮大殿城室【徐廣曰雒一作淮】吳王濞楚王戊趙王遂膠西王卬濟南王辟光菑川王賢膠東王雄渠反發兵西鄕天子爲誅鼂錯遣袁盎諭告不止遂西圍梁上乃遣大將竇嬰太尉周亞夫將兵誅之六月乙亥赦亡軍及楚元王子蓺等與謀反者封大將軍竇嬰爲魏其侯立楚元王子平陸侯劉禮爲楚王立皇子端爲膠西王子勝爲中山王徙濟北王志爲菑川王淮陽王余爲魯王汝南王非爲江都王齊王將廬燕王嘉皆薨【徐廣曰表云五年薨】四年夏立太子立皇子轍爲膠東王六月甲戌赦天下後九月更以弋陽爲陽陵復置津關用傳出入【應劭曰文帝十二年除關無用傳至此復置傳以七國新反備非常也張晏曰傳信也若今過所也如淳曰傳音檄傳之傳兩行書繒帛分持其一出入關合之乃得過謂之傳】冬以趙國爲邯鄲郡【地理誌趙國景帝以爲邯鄲郡】五年三月作陽陵渭橋五月募徙陽陵予錢二十萬江都大暴風從西方來壞城十二丈丁卯封長公子蟜爲隆慮侯徙廣川王爲趙王六年春封中尉趙綰爲建陵侯江都丞相嘉【徐廣曰姓程】爲建平侯隴西太守渾邪爲平曲侯趙丞相嘉【徐廣曰姓蘇】爲江陵侯故將軍布爲鄃侯梁楚二王皆薨後九月伐馳道樹殖蘭池【徐廣曰殖一作塡】七年冬廢栗太子爲臨江王十二月晦日有食之春免徒作陽陵者丞相靑免二月乙巳以太尉條侯周亞夫爲丞相四月乙巳立膠東王太后爲皇后丁巳立膠東王爲太子名徹中元年封故禦史大夫周苛孫平【徐廣曰一作應】爲繩侯故禦史大夫周昌子左車爲安陽侯四月乙巳赦天下賜爵一級除禁錮地動衡山原都雨雹大者尺八寸中二年二月匈奴入燕遂不和親三月召臨江王來卽死中尉府中夏立皇子越爲廣川王子寄爲膠東王封四侯【文穎曰楚相張尙太趙夷吾趙相建徳內史王悍此四人各諫其王無使反不聽皆殺之故封其子】九月甲戌日食中三年冬罷諸侯禦史中丞春匈奴王二人率其徒來降皆封爲列侯立皇子方乘爲淸河王三月彗星出西北丞相周亞夫死以禦史大夫桃侯劉捨爲丞相四月地動九月戊戌晦日食軍東都門外【案三輔黃圖東出北第一門曰宣平門外曰東都門】中四年三月置徳陽宮【瓚曰是景帝廟也帝自作之諱不言廟故言宮西京故事云景帝廟爲徳陽官】大蝗秋赦徒作陽陵者中五年夏立皇子舜爲常山王封十侯六月丁巳赦天下賜爵一級天下大潦更命諸侯丞相曰相秋地動中六年二月己卯行幸雍郊見五帝三月雨雹四月梁孝王城陽共王汝南王皆薨立梁孝王子明爲濟川王子彭離爲濟東王子定爲山陽王子不識爲濟陰王梁分爲五封四侯更命廷尉爲大理將作少府爲將作大匠主爵中尉爲都尉【漢書百官表曰主爵中尉秦官掌列侯】長信詹事【漢書百官表曰詹事秦官掌皇后太子家應劭曰詹省也給也瓚曰茂陵書詹事秩二千石】爲長信少府【張晏曰以太后所居宮爲名長信宮則曰長信少府長樂宮則曰長樂少府】將行爲大長秋【漢書百官表曰將行秦官應劭曰長秋皇后卿】大行爲行人【服防曰天子死未有諡稱大行晉灼曰禮有大行小行主諡官故以此名之如淳曰不反之辭也瓚曰大行是官名掌九儀之制以賔諸侯】奉常爲太常【漢書百官表曰奉常秦官掌宗廟禮儀】典客爲大行治粟內史爲大農【漢書百官表曰治粟內史秦官掌谷貨也】以大內爲二千石【韋昭曰大內京師府藏】置左右內官屬大內七月辛亥日食八月匈奴入上郡後元年冬更命中大夫爲衛尉三月丁酉赦天下賜爵一級中二千石諸侯相爵右庶長四月大酺五月丙戌【徐廣曰丙一作甲】地動其蚤食時復動上庸地動二十二日壞城垣七月乙巳日食丞相劉捨免八月壬辰以禦史大夫綰爲丞相封爲建陵侯後二年正月地一日三動郅將軍擊匈奴酺五日令內史郡不得食馬粟沒入縣官令徒隸衣七緵布正馬春爲歳不登禁天下食不造歳省列侯遣之國【晉灼曰文紀遣列侯之國今又省之】三月匈奴入鴈門十月租長陵田大早衡山國河東雲中郡民疫後三年十月日月皆食赤五日十二月晦防【徐廣曰一作雷字又作圖字實所未詳】日如紫五星逆行守太微月貫天庭中正月甲寅皇太子冠甲子孝景皇帝崩【皇甫謐曰帝以孝惠七年生年四十八】遺詔賜諸侯王以下至民爲父後爵一級天下戶百錢出宮人歸其家復無所與太子卽位是爲孝武皇帝【漢書云二月癸酉帝葬陽陵皇甫謐曰陽陵山方百二十步髙十四丈去長安四十五里】三月封皇太后弟蚡【蘇林曰蚡音鼢】爲武安侯弟勝爲周陽侯置陽陵

太史公曰漢興孝文施大徳天下懷安至孝景不復憂異姓而鼂錯刻削諸侯遂使七國俱起合從而西鄕以諸侯大盛而錯爲之不以漸也及主父偃言之而諸侯以弱卒以安安危之機豈不以謀哉

史記集解卷十一

欽定四庫全書

史記集解卷十二

宋裴駰撰

史記十二

孝武本紀第十二【太史公自序曰作今上本紀又其述事皆云今上今天子或有言孝武帝者悉後人所定也張晏曰武紀褚先生補作也褚先生名少孫漢博士也】

孝武皇帝者【漢書音義曰諱徹】孝景中子也母曰王太后孝景四年以皇子爲膠東王孝景七年栗太子廢爲臨江王以膠東王爲太子孝景十六年崩太子卽位爲孝武皇帝【張晏曰武帝以景帝元年生七歳爲太子爲太子十歳而景帝崩時年十六矣】孝武皇帝初卽位尢敬鬼神之祀元年漢興已六十餘歳矣【徐廣曰六十七年歳在辛丑】天下乂安薦紳之屬皆望天子封禪攺正度也而上鄕儒術招賢良趙綰王臧等以文學爲公卿欲議古立明堂城南以朝諸侯艸巡狩封禪攺歷服色事未就會竇太后治黃老言不好儒術使人微得趙綰等姦利事【徐廣曰纎微伺察之】召案綰臧綰臧自殺諸所興爲者皆廢後六年竇太后崩其明年上徵文學之士公孫宏等明年上初至雍郊見五畤後常三歳一郊是時上求神君捨之上林中蹏氏觀【徐廣曰蹏音啼】神君者長陵女子以子死悲哀故見神於先後宛若【孟康曰產乳而死兄弟妻相謂先後宛若字】宛若祠之其室民多往祠平原君往祠【徐廣曰武帝外祖母也駰案蔡邕曰異姓婦人以恩澤封者爲君儀比長公主】其後子孫以尊顯及武帝卽位則厚禮置祠之內中聞其言不見其人云是時而李少君亦以祠竈穀道卻老方見上【李奇曰食穀道引或曰辟穀不食之道】上尊之少君者故深澤侯【徐廣曰姓趙景帝時絕封】入以主方【徐廣曰進納於天子而主方一云侯人主方駰案如淳曰侯家人主方藥者也】匿其年及所生長常自謂七十能使物卻老【如淳曰物鬼物也瓚曰物藥物也】其遊以方徧諸侯無妻子人聞其能使物及不死更饋遺之常餘金錢帛衣食人皆以爲不治產業而饒給又不知其何所人愈信爭事之少君資好方善爲巧發奇中【如淳曰時時發言冇所中也】嘗從武安侯飲坐中有年九十餘老人少君乃言與其大父遊射處老人爲兒時從其大父行識其處一坐盡驚少君見上上有故銅器問少君少君曰此器齊桓公十年陳於柏寢【服防曰地名有臺也瓚曰晏子書柏寢臺名也】已而案其刻果齊桓公器一宮盡駭以少君爲神數百歳人也數君言於上曰祠竈則致物而丹砂可化爲黃金黃金成以爲飲食器則益壽益壽而海中蓬萊僊者可見見之以封禪則不死黃帝是也臣嘗遊海上見安期生食巨棗大如瓜安期生僊者通蓬萊中合則見人不合則隱於是天子始親祠竈而遣方士入海求蓬萊安期生之屬而事化丹砂諸藥齊爲黃金矣居久之李少君病死天子以爲化去不死也而使黃錘【韋昭曰人姓名】史寛舒受其方【漢書音義曰二人皆方士】求蓬萊安期生莫能得而海上燕齊怪迂之方士多相效更言神事矣亳人薄誘忌【徐廣曰一云亳人謬忌也】奏祠泰一方曰天神貴者泰一泰一佐曰五帝古者天子以春秋祭泰一東南郊用太牢具七日【徐廣曰一云日一太牢具十日】爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年一用太牢具祠神三一天一地一泰一天子許之令太祝領祠之於忌泰一壇上如其方後人復有上書言古者天子常以春秋解祠祠黃帝用一梟破鏡【孟康曰梟鳥名食母破鏡獸名食父黃帝欲絕其類使百物祠皆用之破鏡如防而虎眼或云直用破鏡如淳曰漢使東郡送梟五月五日爲梟羮以賜百官以惡鳥故食之】羊用羊祠【服防曰神名也】馬行用一靑牡馬泰一臯山山君地長用牛武夷君用幹魚陰陽使者以一牛【漢書音義曰陰陽之神也】令祠官領之如其方而祠於忌泰一壇旁其後天子苑有白鹿以其皮爲幣以發瑞應造白金焉其明年郊雍獲一角獸若麃然【韋昭曰楚人謂麋爲麃】有司曰陛下肅只郊祀上帝報享錫一角獸蓋麟云於是以薦五畤畤加一牛以燎賜諸侯白金以風符應合於天地【晉灼曰符瑞也瓚曰風示諸侯以此符瑞之應】於是濟北王以爲天子且封禪乃上書獻泰山及其旁邑天子受之更以他縣償之常山王有辠遷天子封其弟於眞定以續先王祀而以常山爲郡然後五嶽皆在天子之郡其明年齊人少翁以鬼神方見上上有所幸王夫人【徐廣曰齊懷王閎之母也駰案桓譚新論云武帝有所愛幸姬王夫人窈窕好容質性嬛佞】夫人卒少翁以方術蓋夜致王夫人及竈鬼之貌雲天子自帷中望見焉於是乃拜少翁爲文成將軍賞賜甚多以客禮禮之文成言曰上卽欲與神通宮室被服不象神神物不至乃作畫雲气車及各以勝日【漢書音義曰如火勝金用丙與丁日不用庚辛】駕車辟惡鬼又作甘泉宮中爲臺室畫天地泰一諸神而置祭具以致天神居歳余其方益衰神不至乃爲帛書以飯牛詳弗知也言此牛腹中有奇殺而視之得書書言甚怪天子疑之有識其手書問之人果僞書於是誅文成將軍而隱之其後則又作柏梁銅柱承露仙人掌之屬矣【蘇林曰仙人以手掌擎盤承甘露也】文成死明年天子病鼎湖甚【晉灼曰在湖縣韋昭曰地名近宜春】巫醫無所不致至不愈游水髮根【服防曰游水縣名髮根人名姓晉灼曰地理誌游水水名在臨淮浦也】乃言曰上郡有巫病而鬼下之上召置祠之甘泉及病使人問神君【韋昭曰卽病巫之神】神君言曰天子母憂病病少愈彊與我會甘泉於是病愈遂幸甘泉病良已【孟康曰良已蓋已愈也】大赦天下置壽宮神君【服防曰立此便宮也瓚曰宮奉神之宮也楚辭曰蹇將澹兮壽宮】神君最貴者大夫其佐曰大禁司命之屬皆從之非可得見聞其音與人言等時去時來來則風肅然也居室帷中時晝言然常以夜天子祓然後入【漢書音義曰崇絜自祓除然後入】因巫爲主人關飲食所欲者言行下【李奇曰神所欲言上輒爲下之】又置壽宮北宮張羽旗設供具以禮神君神君所言上使人受書其言命之曰書法【漢書音義曰或云防書之法也】其所語世俗之所知也毋絕殊者而天子獨喜其事祕世莫知也其後三年有司言元宜以天瑞命不宜以一二數【蘇林曰得諸瑞以名年】一元曰建元二元以長星曰元光三元以郊得一角獸曰元狩云【徐廣曰案諸紀元光後有元朔元朔後得元狩】其明年冬天子郊雍議曰今上帝朕親郊而後土毋祀則禮不答也有司與太史公【韋昭曰說者以談爲太史公失之矣史記稱遷爲太史公者是外孫楊煇所稱】祠官寛舒等議天地牲角繭栗今陛下親祀后土后土宜於澤中圜丘爲五壇壇一黃犢太牢具已祠盡瘞而從祠衣上黃於是天子遂東始立后土祠汾陰脽上【徐廣曰元鼎四年時也駰案蘇林曰脽音誰如淳曰河之東岸特堆堀長四五里廣二里餘髙十餘丈汾陰縣在脽之上后土祠在縣西汾在脽之北西流與河合也】如寛舒等議上親望拜如上帝禮禮畢天子遂至滎陽而還過雒陽下詔曰三代邈絕逺矣難存其以三十里地封周後爲周子南君以奉先王祀焉是歳天子始巡郡縣侵尋於泰山矣【晉灼曰遂往之意也】其春樂成侯【徐廣曰姓丁名義後與欒大俱誅也】上書言欒大欒大膠東宮人【服防曰王家人】故嘗與文成將軍同師已而爲膠東王尙方而樂成侯姊爲康王后【孟康曰膠東王后也】毋子康王死他姬子立爲王而康後有淫行與王不相中得相危以法康後聞文成已死而欲自媚於上乃遣欒大因樂成侯求見言方天子旣誅文成後悔恨其早死惜其方不盡及見欒大大悅大爲人長美言多方略而敢爲大言處之不疑大言曰臣嘗往來海中安期羨門之屬顧以爲臣賤不信臣又以爲康王諸侯耳不足予方臣數言康王康王又不用臣臣之師曰黃金可成而河決可塞不死之藥可得僊人可致也臣恐效文成則方士皆掩口惡敢言方哉上曰文成食馬肝死耳子誠能修其方我何愛乎大曰臣師非有求人人主求之陛下必欲致之則貴其使者令有親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使先驗小方鬭旗旗自相觸擊是時上方憂河決而黃金不就乃拜大爲五利將軍居月餘得四金印佩天士將軍地士將軍大通將軍天道將軍印制詔禦史昔禹疏九江決四瀆問者河溢臯陸隄繇不息朕臨天下二十有八年天若遺朕士而大通焉【韋昭曰言欒大能通天意故封樂通】幹稱蜚龍鴻漸於般【漢書音義曰般水涯堆也漸進也武帝云得欒大如鴻進於般一舉千里得道若飛龍在天】意庶幾與焉其以二千戶封地士將軍大爲樂通侯【韋昭曰樂通臨淮髙平也】賜列侯甲第【漢書音義曰有甲乙第次故曰第】僮千人乘輿斥車馬【漢書音義曰或云斥不用也韋昭曰嘗在服禦】帷帳器物以充其家又以衛長公主妻之【孟康曰衛太子妹如淳曰衛太子姊也蔡邕曰帝女曰公主公主儀比諸侯姊妹曰長公主儀比諸侯王駰案此帝女也而雲長公主未詳】賫金萬斤更名其邑曰當利公主【地理誌云東萊冇當利縣】天子親如五利之第使者存問所給連屬於道自大主【徐廣曰武帝姑也駰案韋昭曰竇太后之女也】將相以下皆置酒其家獻遺之於是天子又刻玉印曰天道將軍使使衣羽衣夜立白茅上五利將軍亦衣羽衣立白茅上受印以示弗臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後治裝行東入海求其師云大見數月佩六印貴振天下而海上燕齊之間莫不搤腕【服防曰滿手曰搤瓚曰搤執持也】而自言有禁方能神僊矣其夏六月中汾陰巫錦【應劭曰錦巫名】爲民祠魏脽后土營旁【應劭曰魏故魏國也脽若丘之類】見地如鉤狀掊視得鼎鼎大異於眾鼎文鏤無欵識【韋昭曰欵刻也】怪之言吏吏告河東太守勝勝以聞天子使使驗問巫錦得鼎無姦詐乃以禮祠迎鼎至甘泉從行上薦之【如淳曰以鼎從行上至甘泉將薦之於天也】至中山【徐廣曰河渠書鑿涇水自中山西】晏溫【如淳曰三輔謂日出淸濟晏晏而溫也】有黃雲蓋焉有麃過上自射之因以祭云至長安【徐廣曰上言從行薦之或曰祭鼎也】公卿大夫皆議請尊寶鼎天子曰間者河溢歳數不登故巡祭后土祈爲百姓育谷今年丰廡未有報鼎曷爲出哉有司皆曰聞昔太帝興神鼎一一者統天地萬物所系終也黃帝作寶鼎三象天地人也禹收九牧之金鑄九鼎皆嘗鬺烹【徐廣曰烹煮也鬺音觴皆嘗以烹牲牢而祭祀也】上帝鬼神【服防曰以祭祀上帝或曰嘗烹酌也】遭聖則興遷於夏商周徳衰宋之社亡鼎乃淪伏而不見頌云自堂䢐基自羊䢐牛鼐鼎及鼒【韋昭曰爾雅曰鼎絕大謂之鼐圜奄上謂之鼒】不虞不驁胡考之休今鼎至甘泉光潤龍變承休無疆合玆中山有黃白雲降【韋昭日與中山所見黃雲之气合也】蓋若獸爲符【服防曰云若獸在車蓋也晉灼曰蓋辭也或云符謂瑞應也】路弓乘矢【韋昭曰路大也四矢爲乘】集獲壇下報祠大饗【徐廣曰一云大報饗祠也】惟受命而帝者心知其意【服防曰髙祖受命知之也宜見鼎於其廟】而合徳焉鼎宜見於祖禰藏於帝廷以合明應制曰可入海求蓬萊者言蓬萊不遠而不能至者殆不見其气上乃遣望气佐侯其气云其秋上幸雍且郊或曰五帝泰一之佐也宜立泰一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿冇札書曰黃帝得寶鼎宛侯問於鬼臾區【漢書音義曰區黃帝時人】區對曰黃帝得寶鼎神防是歳己酉朔旦冬至得天之紀終而復始於是黃帝迎日推防後率二十歳得朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄書謝曰寶鼎事已決矣尙何以爲卿因嬖人奏之上大說召問卿對曰受此書申功【封禪書功字作公】申功已死上曰申功何人也卿曰申功齊人也與安期生通受黃帝言無書獨有此鼎書曰漢興復當黃帝之時漢之聖者在髙祖之孫且曾孫也寶鼎出而與神通封禪封禪七十二王惟黃帝得上泰山封申功曰漢主亦當上封上封則能僊登天矣黃帝時萬諸侯而神靈之封居七千【應劭曰黃帝時諸侯會封禪者七千人李奇曰說仙道得封者七千國張晏曰神靈之封謂山川之守】天下名山八而三在蠻夷五在中國中國華山首山太室泰山東萊此五山黃帝之所常遊與神防黃帝且戰且學僊患百姓非其道乃斷斬非鬼神者百餘歳然後得與神通黃帝郊雍上帝宿三月鬼臾區號大鴻死葬雍故鴻冢是也【蘇林曰今雍有鴻冢】其後黃帝接萬靈明廷明廷者甘泉也所謂寒【徐廣曰一作塞】門者谷口也【漢書音義曰黃帝仙於寒門也】黃帝采首山銅鑄鼎於荊山下【晉灼曰地理誌首山屬河東蒲阪荊山在馮翊懷徳縣】鼎旣成有龍垂胡下迎黃帝黃帝上騎羣臣後宮從上龍七十餘人龍乃上去余小臣不得上乃悉持龍拔墮黃帝之弓百姓仰望黃帝旣上天乃抱其弓與龍胡防號故後世因名其處曰鼎湖其弓曰烏號於是天子曰嗟乎吾誠得如黃帝吾視去妻子如脫躧耳乃拜卿爲郎東使候神於太室上遂郊雍至隴西西登空桐幸甘泉令祠官寛舒等具泰一祠壇壇放薄忌泰一壇壇三垓【徐廣曰垓次也駰案李奇曰垓重也三重壇也】五帝壇環居其下各如其方黃帝西南除八通鬼道【服防曰坤位在未黃帝從土位】泰一所用如雍一畤物而加醴棗酺之屬殺一犛牛以爲俎豆牢具而五帝獨有俎豆【韋昭曰無犛牛醴之屬】醴進其下四方地爲餟食羣神從者及北斗云已祠胙餘皆燎之其牛色白鹿居其中彘在鹿中水而洎之【徐廣曰洎音居器反肉汁也駰案晉灼曰此說合牲物燎之也】祭日以牛祭月以羊彘特泰一祝宰則衣紫及繡五帝各如其色日赤月白十一月辛巳朔旦冬至昧爽天子始郊拜泰一朝朝日夕夕月【應劭曰天子春朝日秋夕月拜日東門之外朝日以朝夕月以夕瓚曰漢儀郊泰一時皇帝平旦出行宮東向揖日其夕西向揖月便用郊日不用春秋也】則揖而見泰一如雍禮其贊饗曰天始以寶鼎神防授皇帝朔而又朔終而復始皇帝敬拜見焉而衣上黃其祠列火滿壇旁壇旁烹炊具有司云祠上有光焉公卿言皇帝始郊見泰一云陽有司奉瑄玉【孟康曰璧大六寸謂之瑄】嘉牲薦饗是夜有美光及晝黃气上屬天太史公祠官寛舒等曰神靈之休祐福兆祥宜因此地光域【徐廣曰地一作夜】立泰畤壇以明應令太祝領祀及臘間祠三歳天子一郊見其秋爲伐南越告禱泰一以牡【徐廣曰一作牝】荊畫幡【如淳曰荊之無子者皆以絜齋之道也晉灼曰牡荊節間不相當者韋昭曰以牡荊爲柄者也】日月北斗登龍以象天一三星爲泰一鋒【徐廣曰天官書曰天極星明者泰一常居也斗口三星曰天一駰案晉灼曰晝一星在後三星在前爲太一鋒也】名曰靈旗爲兵禱則太史奉以指所伐國而五利將軍使不敢入海之泰山祠上使人微隨驗實無所見五利妄言見其師其方盡多不讎上乃誅五利其冬公孫卿候神河南見僊人迹緱氏城上有物若雉往來城上天子親幸緱氏城視迹問卿得毋效文成五利乎卿曰僊者非有求人主人主求之其道非少寛假神不來言神事事如迂誕積以歳乃可致於是郡國各除道繕治宮觀名山神祠所以望幸矣其年旣滅南越上有嬖臣李延年以好音見上善之下公卿議曰民間祠尙有鼓舞之樂今郊祀而無樂豈稱乎公卿曰古者祀天地皆有樂而神祗可得而禮或曰泰帝使素女鼓五十瑟悲帝禁不止故破其瑟爲二十五於是塞南越禱祠泰一后土始用樂舞益召歌兒作二十五【徐廣曰瑟也】及箜篌瑟自此起【徐廣曰應劭云武帝令樂人侯調始造箜篌】其來年冬上議曰古者先振兵澤旅【徐廣曰古釋字作澤】然後封禪乃遂北巡朔方勒兵十餘萬還祭黃帝冢橋山澤兵須如【李奇口地名也】上曰吾聞黃帝不死今有冢何也或對曰黃帝已僊上天羣臣葬其衣冠旣至甘泉爲且用事泰山先類祠泰一自得寶鼎上與公卿諸生議封禪封禪用希曠絕莫知其儀禮而羣臣采封禪尙書周官王制之望祀射牛事【蘇林曰當祭廟射其牲以除不祥瓚曰射牛示親殺也】齊人丁公年九十餘曰封者合不死之名也秦皇帝不得上封陛下必欲上稍上卽無風雨遂上封矣上於是乃令諸儒習射牛艸封禪儀數年至且行天子旣聞公孫卿及方士之言黃帝以上封禪皆致怪物與神通欲放黃帝以嘗接神僊人蓬萊士髙世此悳於九皇【張晏曰三皇之前有人皇九首韋昭曰上古人皇者九人也】而頗采儒術以文之羣儒旣以不能辯明封禪事又牽拘於詩書古文而不敢騁上爲封祠器示羣儒羣儒或曰不與古同徐偃又曰太常諸生行禮不如魯善周霸屬圖封事【服防曰屬會也防諸儒圖封事】於是上絀偃霸盡罷諸儒弗用三月遂東幸緱氏禮登中嶽【文頴曰崧髙山也在潁川陽城縣】太室【韋昭曰崧髙山有太室少室之山山有石室故以名之】從官在山下聞若有言萬歲云問上上不言問下下不言於是以三百戶封太室奉祠命曰崇髙邑東上泰山山之艸木葉未生乃令人上石立之泰山巓上遂東巡海上行禮祠八神【文穎曰武帝登奉山祭太一並祭名山於泰壇西南開除八通鬼道故言八神也一曰八方之神】齊人之上疏言神怪奇方者以萬數然無驗者乃益發船令言海中神山者數千人求蓬萊神人公孫卿持節常先行候名山至東萊言夜見一人長數丈就之則不見見其迹甚大類禽獸云羣臣有言見一老父牽狗言吾欲見巨公【漢書音義曰巨公謂武帝】已忽不見上旣見大迹未信及羣臣有言老父則大以爲僊人也宿畱海上與方士傳車及間使求仙人以千數四月還至奉髙上念諸儒及方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行事封泰山下東方如郊祠泰一之禮封廣丈二尺髙九尺其下則有玉牒書書祕禮畢天子獨與侍中奉車子侯【漢書百官表曰奉車都尉掌乘輿車武帝初置韋昭曰子侯霍去病之子也】上泰山亦有封其事皆禁明日下陰道丙辰禪泰山下阯東北肅然山如祭后土禮天子皆親拜見衣上黃而盡用樂焉江淮間一茅三脊【孟康曰所謂靈茅也】爲神籍五色土益雜封縱逺方奇獸蜚禽及白雉諸物頗以加祠兕旄牛犀象之屬弗用皆至泰山然後去封禪祠其夜若有光晝有白雲起封中天子從封禪還坐明堂【漢書音義曰天子初封泰山山東北阯古時有明堂處則此所坐者明年秋乃作明堂】羣臣更上壽於是制詔禦史朕以眇眇之身承至尊競競焉懼弗任維徳菲薄不明於禮樂修祀太一若有象景光屑如有望【瓚曰聞呼萬歳者三】依依震於怪物欲止不敢遂登封泰山至於梁父而後禪肅然【服防曰肅然山名在梁父】自新嘉與士大夫更始賜民百戶牛一酒十石加年八十孤寡布帛二匹復博奉髙蛇丘【鄭曰蛇音移】歷城毋出今年租稅大赦天下如乙卯赦令行所過毋有復作事在二年前皆勿聽治又下詔曰古者天子五載一巡狩用事泰山諸侯有朝宿地其令諸侯各治邸泰山下天子旣已封禪泰山旣無風雨葘而方士更言蓬萊諸神山若將可得於是上欣然庶幾遇之乃復東至海上望冀遇蓬萊焉奉車子侯暴病一日死上乃遂去並海上北至碣石巡自遼西曆北邊至九原五月返至甘泉【漢書音義曰周萬八千里也】有司言寶鼎出爲元鼎以今年爲元封元年其秋有星茀於東井【韋昭曰秦分野也後衛太子兵亂】後十餘日有星茀於三能【韋昭曰三能三公後連坐誅之】望气王朔言候獨見其星出如瓠食頃復入焉有司言曰陛下建漢家封禪天其報徳星雲其來年冬郊雍五帝還拜祝祠泰一贊饗曰徳星昭衍厥維休祥壽星仍出淵耀光明信星昭見皇帝敬拜泰【徐廣曰一無此字】祝之饗其春公孫卿言見神人東萊山若云見天子天子於是幸緱氏城拜卿爲中大夫遂至東萊宿畱之數日毋所見見大人迹復遣方士求神怪采芝藥以千數是歳旱於是天子旣出毋名乃禱萬里沙【應劭曰萬里沙神祠也在東萊曲城孟康曰沙徑三百餘里】過祠泰山【鄧展曰泰山自東復有小泰山瓚曰卽今之泰山】還至瓠子【服防曰瓠子隄名蘇林曰在甄城以南濮陽以北廣百步深五丈許瓚曰所決河名】自臨塞決河畱二日沈祠而去使二卿將卒塞決河河徙二渠復禹之故迹焉是時旣滅南越越人勇之【韋昭曰越地人名也】乃言越人俗信鬼而其祠皆見鬼數有效昔東甌王敬鬼壽至百六十歳後世謾怠故衰耗乃令越巫立越祝祠安臺無壇亦祠天神上帝百鬼而以雞卜【漢書音義曰持雞用卜如鼠卜】上信之越祠雞卜始用焉公孫卿曰僊人可見而上往常遽以故不見今陛下可爲觀如緱氏城【韋昭曰如猶比也】置脯棗神人宜可致且仙人好樓居於是上令長安則作飛防桂觀【應劭曰飛防神禽能致風气晉灼曰身如鹿頭如雀冇角而蛇尾文如豹文也】甘泉則作益延壽觀使卿持節設具而候神人乃作通天臺【徐廣曰在甘泉】置祠具其下將招來神僊之屬於是甘泉更置前殿始廣諸宮室夏有芝生殿防內中【徐廣曰元封二年也】天子爲塞河興通天臺若有光云【李奇曰爲此作事而有光應瓚曰作通天臺也】乃下詔曰甘泉防生芝九莖【應劭曰芝芝艸也其葉相連如淳曰瑞應圖云王者敬事耆老不失故舊則芝艸生】赦天下毋有復作其明年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎【蘇林曰天旱欲使封土漧燥如淳曰但祭不立屍爲幹封】其令天下尊祠靈星焉其明年上郊雍通回中道巡之【徐廣曰在扶風汧縣】春至鳴澤【服防曰鳴澤澤名也在涿郡道縣北界】從西河歸其明年冬上巡南郡【徐廣曰元封五年】至江陵而東登禮潛之天柱山號曰南嶽【應劭曰潛縣屬廬江南嶽霍山也文穎曰天柱山在潛縣南有祠】浮江自尋陽出樅陽【地理誌廬江有樅陽縣】過彭蠡祀其名山川北至瑯邪並海上四月中至奉髙修封焉初天子封泰山泰山東北阯古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圖明堂圖中有一殿四面無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉於是上令奉髙作明堂汶上【徐廣曰在元封二年秋】如帶圖及五年修封則祠泰一五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮禮畢燎堂下而上又上泰山有祕祠其顚而泰山下祠五帝各如其方黃帝並赤帝而有司侍祠焉泰山上舉火下悉應之其後二歳十一月甲子朔旦冬至推歷者以本統天子親至泰山以十一月甲子朔旦冬至日祠上帝明堂【徐廣曰常五年一修耳今適二年故但祀明堂】毎修封禪其贊饗曰天增授皇帝泰元神防周而復始皇帝敬拜泰一東至海上考入海及方士求神者莫驗然益遣冀遇之十一月乙酉【徐廣曰二十二日也】柏梁烖十二月甲午朔上親禪髙裏【伏儼曰山名在泰山下】祠后土臨渤海將以望祠蓬萊之屬冀至殊庭焉【漢書音義曰蓬萊庭】上還以柏梁烖故朝受計甘泉公孫卿曰黃帝就靑靈臺十二日燒【徐廣曰日一作月】黃帝乃治明庭明庭甘泉也方士多言古帝王有都甘泉者其後天子又朝諸侯甘泉甘泉作諸侯邸勇之乃曰越俗有火烖復起屋必以大用勝服之於是作建章宮度爲千門萬戶前殿度髙未央其東則鳯闕髙二十餘丈其西則唐中數十里虎圏其北治大池漸臺髙二十餘丈名曰泰液池中有蓬萊方丈瀛洲壺梁象海中神山龜魚之屬其南有玉堂璧門大鳥之屬乃立神明臺井幹樓度五十餘丈輦道相屬焉夏漢攺歷以正月爲歳首而色尙黃官名【徐廣曰一無名字】更印章以五字【張晏曰漢據土徳土數五故用五爲印文也若丞相曰丞相之印章諸卿及守相印文不足五字者以之足也】因爲太初元年是歳西伐大宛蝗大起丁夫人【韋昭曰丁姓夫人名也】雒陽虞初等以方祠詛匈奴大宛焉其明年有司言雍五畤無牢熟具芬芳不備乃命祠官進畤犢牢具五色食所勝【孟康曰若火勝金則祠赤帝以白牡】而以木耦馬代駒焉獨五帝用駒行親郊用駒及諸名山川用駒者悉以木耦馬代行過乃用駒他禮如故其明年東巡海上考神僊之屬未有驗者方士有言黃帝時爲五城十二樓【應劭曰昆侖縣圃五城十二樓仙人之所常居也】以候神人於執期【漢書音義曰執期地名也】命曰迎年上許作之如方明年上親禮祠上帝衣上黃焉公玉帶曰黃帝時𨿽封泰山然風後封鉅【應劭曰封鉅黃帝師】岐伯令黃帝封東泰山禪凡山合符然後不死焉【徐廣曰在瑯邪朱虛縣汶水所出凡山亦在朱虛】天子旣令設祠具至東泰山東泰山卑小不稱其聲乃令祠官禮之而不封禪焉其後令帶奉祠候神物夏遂還泰山修五年之禮如前而加禪祠石閭石閭者在泰山下阯南方方士多言此仙人之閭也故上親禪焉其後五年復至泰山修封【徐廣曰天漢三年李陵以天漢二年敗也】還過祭常山今天子所興祠泰一后土三年親郊祠建漢家封禪五年一修封薄忌泰一及三一冥羊馬行赤星五寛舒之祠官【李奇曰祀名也】以歳時致禮凡六祠皆太祝領之至如八神諸神明年凡山他名祠行過則祀去則已方士所興祠各自主其人終則已祠官弗主他祠皆如其故今上封禪其後十二歳而還徧於五嶽四瀆矣而方士之候祠神人入海求蓬萊終無有驗而公孫卿之候神者猶以大人迹爲解無其效天子益怠厭方士之怪迂語矣然終羈縻弗絕冀過其眞自此之後方士言祠神者彌眾然其效可睹矣【徐廣曰猶今人云其事已可知矣皆不信之耳又數本皆無可字】太史公曰余從巡祭天地諸神名山川而封禪焉入壽官侍祠神語究觀方士祠官之言於是退而論次自古以來用事於鬼神者具見其表裏後有君子得以覽焉至若俎豆珪幣之詳獻酬之禮則有司存焉

史記集解卷十二﹤史部﹐正史類﹐史記集解﹥

欽定四庫全書

史記集解卷十三

宋裴駰撰

史記十三

三代世表第一

太史公曰五帝三代之記尙矣自殷以前諸侯不可得而譜周以來乃頗可著孔子因史文次春秋紀元年正時日月蓋其詳哉至於序尙書則略無年月或頗有然多闕不可錄故疑則傳疑蓋其愼也余讀諜記黃帝以來皆有年數稽其歷譜諜終始五徳之傳古文咸不同乖異夫子之弗論次其年月豈虛哉於是以五帝系諜尙書世紀黃帝以來訖共和爲世表

﹤史部﹐正史類﹐史記集解﹐卷十三﹥

帝泄

帝不降

帝扄【不降弟】

帝厪

帝孔甲【不降子好鬼神淫亂不好徳二龍去】

帝臯

帝發

帝履癸【是爲桀】

從禹至桀十七世從黃帝至桀二十世

殷湯代夏氏殷湯【從黃帝至湯十七世】

帝外丙【湯太子太丁早卒故立次弟外丙】

帝仲壬【外丙弟】

帝太甲【故太子太丁子淫伊尹放之桐宮三年悔過自責伊尹乃迎之復位】

帝沃丁【伊尹卒】

帝太康【沃丁弟】

帝小甲【太康弟殷道衰諸侯或不至】

帝雍已【小甲弟】

帝太戊【雍已弟以桑谷生稱中宗】

帝中丁

帝外壬【中丁弟】

帝河亶甲【外壬弟】

帝祖乙

帝祖辛

帝沃甲【祖辛弟】

帝祖丁【祖辛子】

帝南庚【沃甲子】

帝陽甲【祖丁子】

帝盤庚【陽甲弟徙河南】

帝小辛【盤庚弟】

帝小乙【小辛弟】

帝武丁【雉升鼎耳雊得傅說稱髙宗】

帝祖庚

帝甲【祖庚弟淫徐廣曰一云淫徳殷衰】

帝廩辛

帝庚丁【廩辛弟殷徙河北】

帝武乙【慢神震死】

帝太丁

帝乙殷【益哀】

帝辛【是爲紂弒】

從湯至紂二十九世從黃帝至紂四十六世

周武王伐殷【從黃帝至武王十九世﹤史部﹐正史類﹐史記集解﹐卷十三﹥】

張夫子問褚先生曰詩言契后稷皆無父而生今案諸傳記咸言有父父皆黃帝子也得無與詩謬乎褚先生曰不然詩言契生於卵后稷人迹者欲見其有天命精誠之意耳鬼神不能自成須人而生柰何無父而生乎一言有父一言無父信以傳信疑以傳疑故兩言之堯知契稷皆賢人天之所生故封之契七十里後十餘世至湯王天下堯知后稷子孫之後王也故益封之百里其後世且千歳至文王而有天下詩傳曰湯之先爲契無父而生契母與姊妹浴於丘水有燕銜卵墮之契母得故含之誤吞之卽生契契生而賢堯立爲司徒姓之曰子氏子者玆玆益大也詩人美而頌之曰殷社【詩云土】芒芒天命鳥降而生商商者質殷號也文王之先爲後稷后稷亦無父而生后稷母爲姜嫄出見大人迹而履踐之知於身則生后稷姜嫄以爲無父賤而棄之道中羊牛避不踐也抱【普茅反】之山中山者養之又捐之大澤鳥覆席食之姜嫄怪之於是知其天子乃取長之堯知其賢才立以爲大農姓之曰姬氏姬者本也詩人美而頌之曰厥初生民深修益成而道后稷之始也孔子曰昔者堯命契爲子氏爲有湯也命后稷爲姬氏爲有文王也太王命季歷明天瑞也太伯之吳遂生源也天命難言非聖人莫能見舜禹契后稷皆黃帝子孫也黃帝防天命而治天下徳澤深後世故其子孫皆復立爲天子是天之報有徳也人不知以爲汜從布衣匹夫起耳夫布衣匹夫安能無故而起王天下乎其有天命然黃帝後世何王天下之久逺邪曰傳雲天下之君王爲萬夫之黔首請贖民之命者帝有福萬世黃帝是也五政明則修禮義因天時舉兵徵伐而利者王有福千世蜀王黃帝後世也至今在漢西南五千里常來朝降輸獻於漢非以其先之有徳澤流後世邪行道徳豈可以忽乎哉人君王者舉而觀之漢大將軍霍子孟名光者亦黃帝後世也此可爲博聞逺見者言固難爲淺聞者說也何以言之古諸侯以國爲姓霍者國名也武王封弟叔處於霍后世晉獻公滅霍公後世爲庶民往來居平陽平陽在河東河東晉地分爲魏國以詩言之亦可爲周世周起后稷后稷無父而生以三代世言之後稷有父名髙辛髙辛黃帝曾孫黃帝終始曰漢興百有餘年有人不短不長出白燕之鄕持天下之政時有嬰兒主卻行車霍將軍者本居平陽自燕臣爲郎時與方士考功防旗亭下【西京賦曰旗亭五里薛綜曰旗亭市樓也立旗於上故取名焉】爲臣言豈不偉哉

史記集解卷十三

欽定四庫全書

史記集解卷十四

宋裴駰撰

史記十四

十二諸侯年表第二

太史公讀春秋歷譜諜至周厲王未嘗不廢書而嘆也曰嗚呼師摰見之矣【鄭曰師摰太師之名周道衰微鄭衞之音作正樂廢而失節魯太師摰識關雎之聲首理其亂也】紂爲象箸而箕子唏周道缺詩人本之袵席闗雎作仁義陵遲鹿鳴刺焉及至厲王以惡聞其過公卿懼誅而禍作厲王遂奔於彘亂自京師始而共和行政焉是後或力政彊乘弱興師不請天子然挾王室之義以討伐爲防盟主政由五伯諸侯恣行淫侈不軌賊臣簒子滋起矣齊晉秦楚其在成周微甚封或百里或五十里晉阻三河齊負東海楚介江淮秦因雍州之固四國疊興更爲伯主文武所裦大封皆威而服焉是以孔子明王道於七十餘君莫能用故西觀周室論史記舊聞興於魯而次春秋上記隠下至哀之獲麟約其辭文去其煩重以制義法王道備人事浹七十子之徒口受其指爲有所刺譏襃諱挹損之文辭不可以書見也魯君子左丘明懼弟子人人異端各安其意失其眞故因孔子史記具論其語成左氏春秋鐸椒爲楚威王傅爲王不能盡觀春秋采取成敗卒四十章爲鐸氏微趙孝成王時其相虞卿上采春秋下觀近勢亦著八篇爲虞氏春秋呂不韋者秦莊襄王相亦上觀尙古刪拾春秋集六國時事以爲八覽六論十二紀爲呂氏春秋及如荀卿孟子公孫固韓非之徒各往往捃摭春秋之文以著書不可勝紀漢相張蒼歷譜五徳上大夫董仲舒推春秋義頗著文焉太史公曰儒者斷其義馳說者騁其辭不務綜其終始歷人取其年月數家隆於神運【徐廣曰一作通也】譜諜獨記世諡其辭略欲一觀諸要難於是譜十二諸侯自共和訖孔子表見春秋國語學者所譏盛衰大指著於篇爲成學治古文者【徐廣曰一云治國聞者也】要刪焉﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥﹤史部﹐正史類﹐史記集解﹐卷十四﹥

史記集解卷十四

欽定四庫全書

史記集解卷十五

宋裴駰撰

史記十五

六國表第三

太史公讀秦記至西戎敗幽王周東徙洛邑秦防公始封爲諸侯作西畤用事上帝僣端見矣禮曰天子祭天地諸侯祭其域內名山大川今秦雜戎翟之俗先暴戾後仁義位在藩臣而臚於郊祀君子懼焉及文公逾隴攘夷狄尊陳寶營岐雍之間而穆公修政東竟至河則與齊桓晉文中國侯伯侔矣是後陪臣執政大夫世祿六卿擅晉權徵伐防盟威重於諸侯及田常殺簡公而相齊國諸侯晏然弗討海內爭於戰攻矣三國終之卒分晉田和亦滅齊而有之六國之盛自此始務在彊兵並敵謀詐用而從衡短長之說起矯稱蠭出誓盟不信𨿽置質剖符猶不能約束也秦始小國僻逺諸夏賔之比於戎翟至獻公之後常雄諸侯論秦之徳義不如魯衛之暴戾者量秦之兵不如三晉之彊也然卒並天下非必險固便形勢利也蓋若天所助焉或曰東方物所始生西方物之成孰夫作事者必於東南收功實者常於西北故禹興於西羌【皇甫諡曰孟子稱禹生石紐西夷人也傳曰禹生自西羌是也】湯起於亳【徐廣曰京兆杜縣有亳亭】周之王也以丰鎬伐殷秦之帝用雍州興漢之興自蜀漢秦旣得意燒天下詩書諸侯史記尢甚爲其有所刺譏也詩書所以復見者多蔵人家而史記獨蔵周室以故滅惜哉惜哉獨有秦記又不載日月其文略不具然戰國之權變亦有可頗采者何必上古秦取天下多暴然世異變成功大曰法後王何也以其近已而俗變相類議卑而易行也學者牽於所聞見秦在帝位日淺不察其終始因舉而笑之不敢道此與以耳食無異悲夫余於是因秦記踵春秋之後起周元王表六國時事訖二世凡二百七十年著諸所聞興壞之端後有君子以覽觀焉﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥﹤史部﹐正史類﹐史記集解﹐卷十五﹥

二十八爲河旁宮之衡山治馳道帝之瑯邪南道郡入

爲太極廟賜戶三十爵一級

二十九郡縣大索十日帝之瑯邪道上黨入

三十

三十一更命臘月嘉平賜黔首裏六石米二羊以嘉平

大索二十日

三十二帝之碣石道上郡入

三十三遣諸逋亡及賈人贅壻略取陸梁爲桂林南海象郡以適戍西北取戎爲三十四縣【徐廣曰一云四十四縣是也又云二十四縣】築長城河上防恬將三十萬

三十四適治獄吏不直者築長城及南方越地覆獄故

失

三十五爲直道道九原通甘泉

三十六徙民於北河楡中耐徙三處【徐廣曰一作家】拜爵一級

石晝隕東郡有文言地分

三十七十月帝之防稽瑯邪還至沙丘崩子胡亥立爲

二世皇帝殺恬道九原入復行錢

三十八十月戊寅大赦罪人十一月爲兔園十二月就阿房宮其九月郡縣皆及楚兵至戲章邯擊郤之出衛君角爲庶人

二

將軍章邯長史司馬欣都尉董翳追楚兵至河

誅丞相斯去疾將軍馮劫

三

趙髙反二世自殺髙立二世兄子嬰子嬰立刺殺髙夷三族諸侯入秦嬰降爲項羽所殺尋誅羽天下屬漢

史記集解卷十五﹤史部﹐正史類﹐史記集解﹥

欽定四庫全書

史記集解卷十六

宋裴駰撰

史記十六

秦楚之際月表第四

太史公讀秦楚之際曰初作難發於陳渉虐戾滅秦自項氏撥亂誅暴平定海內卒踐帝阼成於漢家五年之間號令三嬗【音善】自生民以來未始有受命若斯之亟也昔虞夏之興積善累功數十年徳洽百姓攝行政事考之於天【韋昭曰謂舜受禪在璇璣玉衡以齊七政】然後在位湯武之王乃由契后稷修仁行義十餘世不期而防孟津八百諸侯猶以爲未可其後乃放弒秦起襄公章於文繆獻孝之後稍以蠶食六國百有餘載至始皇乃能並冠帶之倫以徳若彼用力如此蓋一統若斯之難也秦旣稱帝患兵革不休以有諸侯也於是無尺土之封墮壊名城銷鋒鏑【徐廣曰一作鍉】鉏豪桀維萬世之安然王迹之興起於閭巷合從討伐軼於三代鄕秦之禁適足以資賢者爲驅除難耳故憤發其所爲天下雄安在無土不王【白虎通曰聖人無土不王使舜不遭堯當如夫子老於闕裏也】此乃傳之所謂大聖乎豈非天哉豈非天哉非大聖孰能當此受命而帝者乎

﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥﹤史部﹐正史類﹐史記集解﹐卷十六﹥

史記集解卷十六

欽定四庫全書

史記集解卷十七

宋裴駰撰

史記十七

漢興以來諸侯年表第五

太史公曰殷以前尙矣周封五等公侯伯子男然封伯禽康叔於魯衛地各四百里親親之義襃有徳也太公於齊兼五侯地尊勤勞也武王成康所封數百而同姓五十五地上不過百里下三十里以輔衛王室管蔡康叔曹鄭或過或損厲幽之後王室缺侯伯彊國興焉天子防弗能正非徳不純形勢弱也漢興序二等【韋昭曰漢封功臣大者王小者侯也】髙祖末年非劉氏而王者若無功上所不置【徐廣曰一云非有功上所置】而侯者天下共誅之髙祖子弟同姓爲王者九國【徐廣曰齊楚荊淮南燕趙梁代淮陽】惟獨長沙異姓而功臣侯者百有餘人自鴈門太原以東至遼陽【韋昭曰遼東陽縣】爲燕代國常山以南太行左轉度河濟阿甄以東薄海爲齊趙國自陳以西南至九疑東帶江淮谷泗【徐廣曰谷水在沛】薄防稽爲梁楚吳淮南長沙國皆外接於胡越而內地北距山以東盡諸侯地大者或五六郡連城數十置百官宮觀僭於天子漢獨有三河東郡潁川南陽自江陵以西至蜀北自雲中至隴西與內史凡十五郡而公主列侯頗食邑其中何者天下初定骨肉同姓少故廣彊庶孽以鎭撫四海用承衛天子也漢定百年之間親屬益疎諸侯或驕奢邪臣計謀爲滛亂大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑故齊分爲七【徐廣曰城陽濟北濟南菑川膠西膠東是分爲七】趙分爲六【徐廣曰河間廣川中山常山淸河】梁分爲五【徐廣曰濟陽濟川濟東山陽也】淮南分三【徐廣曰廬江衡山】及天子支庶子爲王王子支庶爲侯百有餘焉吳楚時前後諸侯或以適削地是以燕代無北邊郡吳淮南長沙無南邊郡【如淳曰長沙之南更置郡燕代以北更置緣邊郡其所有饒利兵馬器械三國皆失之也】齊趙梁楚支郡名山陂海咸納於漢諸侯稍微大國不過十餘城小侯不過數十里上足以奉貢職下足以供養祭祀以蕃輔京師而漢郡八九十形錯諸侯間犬牙相臨秉其阸塞地利疆本榦弱枝葉之勢也尊卑明而萬事各得其所矣臣遷謹記髙祖以來至太初諸侯譜其下益損之時令後世得覧形勢𨿽彊要之以仁義爲本

﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥﹤史部﹐正史類﹐史記集解﹐卷十七﹥

【徐廣曰孝武太始二年廣陵中山眞定五來朝孝宣本始元年趙來朝二年廣川來朝四年淸河來朝孝宣地節元年梁來朝二年河間來朝三年濟北來朝濟北分平原太山二郡】

史記集解卷十七

欽定四庫全書

史記集解卷十八

宋裴駰撰

史記十八

髙祖功臣矦年表第六

太史公曰古者人臣功有五品以徳立宗廟定社稷曰勲以言曰勞用力曰功明其等曰伐積日曰閱封爵之誓曰使河如帶泰山若厲【應劭曰封爵之誓國家欲使功臣傳祚無窮帶衣帶也厲砥石也河當何時如衣帶山當何時如厲石言如帶砥國乃絕耳】國以永寧爰及苗裔始未嘗不欲固其根本而枝葉稍陵夷衰防也余讀髙祖矦功臣察其首封所以失之者曰異哉所聞書曰協和萬國遷於夏商或數千嵗蓋周封八百幽厲之後見於春秋尙書有唐虞之矦伯歷三代千有餘載自全以蕃衛天子豈非篤於仁義奉上法哉漢興功臣受封者百有餘人天下初定故大城名都散亡戶口可得而數者十二三是以大矦不過萬家小者五六百戶後數世民咸歸鄕裏戶益息蕭曹絳灌之屬或至四萬小矦自倍富厚如之子孫驕溢忘其先淫嬖至太初百年之間見矦五餘皆坐法隕命亡國耗矣罔亦少密焉然皆無兢兢於當世之禁云居今之世志古之道所以自鏡也未必盡同帝王者各殊禮而異務要以成功爲統紀豈可緄乎觀所以得尊寵及所以廢辱亦當世得失之林也何必舊聞於是謹其終始表見其文頗有所不盡本末著其明疑者闕之後有君子欲推而列之得以覽焉

﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥﹤史部﹐正史類﹐史記集解﹐卷十八﹥

欽定四庫全書

史記集解卷十九

宋裴駰撰

史記十九

恵景間侯者年表第七

太史公讀列封至便侯曰有以也夫長沙王者著令甲稱其忠焉【鄧展曰漢約非劉氏不王如芮王故著令使特王或曰以芮至忠故著令也瓉曰漢以芮忠故特王之以非制故特著令】昔髙祖定天下功臣非同姓疆土而王者八國至孝恵時惟獨長沙全禪五世以無嗣絕【徐廣曰孝文後七年靖王薨無嗣】竟無過爲藩守職信矣故其澤流枝庶毋功而侯者數人及孝恵訖孝景間五十載追修髙祖時遺功臣及從代來吳楚之勞諸侯子弟若肺腑外國歸義封者九十有餘咸表始終當世仁義成功之著者也【異姓國八王者吳芮英布張耳共敖韓王侯彭越盧綰韓信也】

﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥﹤史部﹐正史類﹐史記集解﹐卷十九﹥

欽定四庫全書

史記集解卷二十

宋裴駰撰

史記二十

建元以來侯者年表第八

太史公曰匈奴絕和親攻當路塞閩越擅伐東甌請降二夷交侵當盛漢之隆以此知功臣受封侔於祖考矣何者自詩書稱三代戎狄是應荊荼是徵【毛詩傳曰應當也鄭曰徵艾】齊桓越燕伐山戎武靈王以區區趙服單於秦繆用百里霸西戎吳楚之君以諸侯役百越況乃以中國一綂明天子在上兼文武席卷四海內輯億萬之眾豈以晏然不爲邊境徵伐哉自是後遂出師北討彊胡南誅勁越將卒以次封矣

﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥﹤史部﹐正史類﹐史記集解﹐卷二十﹥

右太史公本表

當塗魏不害以圉守尉捕淮陽反者公孫勇等侯蒲

蘓昌以圉尉史捕淮陽反者公孫勇等侯潦陽江徳以圉廐嗇夫共捕淮陽反者公孫勇等侯富民田千秋家在長陵以故髙廟寢郎上書諫孝武曰子弄父兵罪當笞父子之怒自古有之尢畔父黃帝渉江上書至意拜爲大鴻臚徵和四年爲丞相封三千戶至昭帝時病死子順代立爲虎牙將軍撃匈奴不至質誅死國除【漢書音義曰質所期處也】

右孝武封國名

後進好事儒者褚先生曰太史公記事盡於孝武之事故復修記孝昭以來功臣侯者編於左方令後好事者得覽觀成敗長短絕世之適得以自戒焉當世之君子行權合變度時施宜希世用事以建功有土封侯立名當世豈不盛哉觀其持滿守成之道皆不謙譲驕蹇爭權喜揚聲譽知進不知退終以殺身滅國以三得之【以三得之者卽上所謂行權合變度時施宜希世用事也】及身失之不能傳功於後世令恩徳流子孫豈不悲哉夫龍頟侯曽爲前將軍世俗順善厚重謹信不與政事退譲愛人其先起於晉六卿之世有土君國以來爲王侯子孫相承不絕歷年經世以至於今凡八百餘嵗豈可與功臣及身失之者同日而語之哉悲夫後世其誡之

博陸霍光家在平陽以兄驃騎將軍故貴前事武帝覺捕得侍中謀反者馬何羅等功侯三千戶【文潁曰博廣陸平取其嘉名無此縣也食邑北海河東瓚曰漁陽有博陸城也】中輔幼主昭帝爲大將軍謹信用事擅治尊爲大司馬益封邑萬戶後事宣帝歷事三主天下信鄕之益封二萬戶子禹代立謀反族滅國除

秺

【漢書音義曰音妒在濟陰成武今有亭矣】金翁叔名日防以匈奴休屠王太子從渾邪王將眾五萬降漢歸義侍中事武帝覺捕侍中謀反者馬何羅等功侯三千戶中事昭帝謹厚益封三千戶子代立爲奉車騎都尉事宣帝

安陽上官桀家在隴西以善騎射從軍稍貴事武帝爲左將軍覺捕斬侍中謀反者馬何羅弟重合侯通功侯三千戶中事昭帝與大將軍霍光爭權因以謀反族滅國除

桑樂上官安以父桀爲將軍故貴侍中事昭帝安女爲昭帝夫人立爲皇后故侯三千戶驕蹇與大將軍霍光爭權因以父子謀反族滅國除

富平張安世家在杜陵以故禦史大夫張湯子武帝時給事尙書爲尙書令事昭帝謹厚習事爲光祿勲右將軍輔政十三年無適過侯三千戶及事宣帝代霍光爲大司馬用事益封萬六千戶子延壽代立爲太僕侍中

義陽傅介子家在北地以從軍爲郎爲平樂監昭帝時刺殺外國王天子下詔書曰平樂監傅介子使外國殺樓蘭王以直報怨不煩師有功其以邑千三百戶封介子爲義陽侯子厲代立爭財相告有罪國除

商利王山齊人也故爲丞相使防騎將軍上官安謀反山說安與俱入丞相斬安山以軍功爲侯三千戶上書願治民爲代太守爲人所上書言繋獄當死防赦出爲庶人國除

建平杜延年以故禦史大夫杜周子給事大將軍幕府發覺謀反者騎將軍上官安等罪封爲侯邑二千七百戶拜爲太僕元年出爲西河太守五鳳三年入爲禦史大夫

弋陽任宮以故上林尉捕格謀反者左將軍上官桀殺之便門封爲侯二千戶後爲太常及行衛尉事節儉謹信以壽終傳於子孫

宜城燕蒼以故大將軍幕府軍吏發謀反者騎將軍上官安罪有功封侯邑二千戶爲汝南太守有能名

宜春王防家在齊本小吏佐史稍遷至右輔都尉武帝數幸扶風郡防共置辦拜爲右扶風至孝昭時代桑羊爲禦史大夫元鳳三年代田千秋爲丞相封二千戶立二年爲人所上書言自殺不殊子代立爲屬國都尉

安平楊敞家在華陰故給事大將軍幕府稍遷至大司農爲禦史大夫元鳳六年代王防爲丞相封二千戶立二年病死子賁代立十三年病死子翁君代立爲典屬國三嵗以季父惲故出惡言繋獄當死得免爲庶人國除

右孝昭時所封國名

陽平蔡義家在溫故師受韓詩爲博士給事大將軍幕府爲杜城門入侍中授昭帝韓詩爲禦史大夫是時年八十衰老常兩人扶持乃能行然公卿大臣議以爲爲人主師當以爲相以元平元年代楊敞爲丞相封二千戶病死絕無後國除

扶陽韋賢家在魯通詩禮尙書爲博士授魯大儒入侍中爲昭帝師遷爲光祿大夫大鴻臚長信少府以爲人主師本始三年代蔡義爲丞相封扶陽侯千八百戶爲丞相五嵗多恩不習吏事免相就第病死子成代立爲太常坐祠廟騎奪爵爲闗內侯

平陵範明友家在隴西以家世習外國事使防西羌事昭帝拜爲度遼將軍擊烏桓功侯二千戶取霍光女爲妻地節四年與諸霍子禹等謀反族滅國除

營平趙充國以隴西騎士從軍得官侍中事武帝數將兵撃匈奴有功爲防軍都尉中事昭帝昭帝崩議立宣帝決疑定策以安宗廟功侯封二千五百戶

陽成田延年以軍吏事昭帝發覺上官桀謀反事後畱遲不得封爲大司農本造廢昌邑王議立宣帝決疑定策以安宗廟功侯二千七百戶逢昭帝崩方上事並急因以盜都內錢三千萬【漢書百官表曰司農屬官有都內】發覺自殺國除

平丘王遷家在衛爲尙書郎習刀筆之文侍中事昭帝帝崩立宣帝決疑定策以安宗廟功侯二千戶爲光祿大夫秩中二千石坐受諸侯王金錢財漏泄中事誅死國除

樂成霍山山者大將軍光兄子也光未死時上書曰臣兄驃騎將軍去病從軍有功病死賜諡景桓侯絕蕪後臣光願以所封東武陽邑三千五百戶分與山天子許之拜山爲侯後坐謀反族滅國除

冠軍霍云以大將軍兄驃騎將軍適孫爲侯地節三年天子下詔書曰驃騎將軍去病擊匈奴有功封爲冠軍侯薨卒子侯代立病死無後春秋之義善善及子孫以其邑三千戶封云爲冠軍侯後生謀反族滅國除

平恩許廣漢家昌邑坐事下蠶室獨有一女嫁之宣帝未立時素與廣漢出入相通下相者言當大貴以故廣漢施恩甚厚地節三年封爲侯邑三千戶病死無後國除

昌水田廣明故郎爲司馬稍遷至南郡都尉淮陽太守鴻臚左馮翊昭帝崩議廢昌邑王立宣帝決疑定策以安宗廟本始二年封爲侯邑二千三百戶爲禦史大夫後爲祁連將軍擊匈奴軍不至質當死自殺國除

髙平魏相家在濟陰少學易爲府卒史以賢良舉爲茂陵令遷河南太守坐賊殺不辜系獄當死防赦免爲庶人有詔守茂陵令爲揚州刺史入爲諫議大夫復爲河南太守遷爲大司農禦史大夫地節三年譛毀韋賢代爲丞相封千五百戶病死長子賔代立坐祠廟失侯

博望許中翁【名舜】以平恩侯許廣漢弟封爲侯邑二千戶亦故有私恩爲長樂衛尉死子延年代立

樂平許翁孫以平恩侯許廣漢少弟故爲侯封二千戶拜爲彊弩將軍擊破西羌還更拜爲大司馬光祿勲亦故有私恩故得封嗜酒好色以早病死子湯代立

將陵史子回【名曽】以宣帝大母家封爲侯二千六百戶與平臺侯昆第行也子回妻宜君故成王孫嫉妒絞殺侍婢四十餘人盜防婦人初產子臂膝以爲道爲人所上書言論棄市子回以外家故不失侯

平臺史子叔【名】以宣帝大母家封爲侯二千五百戶衛太子時史氏內一女於太子嫁一女魯王今見魯王亦史氏外孫也外家有親以故貴數得賞賜

樂陵史子長【名髙】以宣帝大母家貴侍中重厚忠信以

發覺霍氏謀反事封二千五百戶

博成張章父故潁川人爲長安亭長失官之北闕上書寄宿霍氏第舎臥馬間夜聞養馬奴相與語言諸霍氏子孫欲謀反狀因上書告反爲侯封三千戶

都成金安上先故匈奴以發覺故大將軍霍光子禹等謀反事有功侯二千八百戶安上者奉車都尉秺侯從羣子行謹善退譲以自持欲傳功徳於子孫

平通楊惲家在華陽故丞相楊敞少子任爲郎好士自喜知人居眾人中常與人顏色以故髙昌侯董忠引與屏語言霍氏謀反狀共發覺告反侯二千戶爲光祿勲到五鳳四年作爲妖言大逆罪腰斬國除

髙昌董忠父故潁川陽翟人以習書詣長安忠有材力能騎射用短兵給事黃門【漢書東方朔傳曰武帝微行出與侍中常侍武騎及待詔隴西北地良家子能騎射者期諸殿門故有期門之號】與張章相習知章告語忠霍禹謀反狀忠以語常侍騎郎楊惲共發覺告反侯二千戶今爲梟騎都尉侍中坐祠宗廟乘小車奪百戶

爰戚趙成用發覺楚國事侯二千三百戶地節元年楚王與廣陵王謀反成發覺反狀天子推恩廣徳義下詔書曰無治廣陵王廣陵王不變更後復坐祝詛滅國自殺國除今帝復立子爲廣陵王

鄼

地節三年天子下詔書曰朕聞漢之興相國蕭何功第一今絕亡後朕甚憐之其以邑三千戶封蕭何孫建世爲鄼侯

平昌王長君【名無故】家在趙國常山廣望邑人也衛太子時嫁太子家爲太子男史皇孫爲配生子男絕不聞聲問行且四十餘嵗至今元康元年中詔徵立以爲侯封五千戶宣帝舅父也

樂昌王稚君【名武】家在趙國常山廣望邑人也以宣帝舅父外家封爲侯邑五千戶平昌侯王長君弟也

卭城王奉光家在房陵以女立爲宣帝皇后故封千五百戶言奉光初生時夜見光其上傳聞者以爲當貴云後果以女故爲侯

安逺鄭吉家在防稽以卒伍起從軍爲郎使防將弛刑士田渠黎防匈奴單於死國亂相攻日逐王將眾來降漢先使語吉吉將吏卒數百人往迎之眾頗有欲還者因斬殺其渠率遂與俱入漢以軍功侯二千戶

博陽邴吉家在魯本以治獄爲禦史屬給事大將軍幕府常施舊恩宣帝遷爲禦史大夫封侯二千戶神爵二年代魏相爲丞相立五嵗病死子翁孟代立爲將軍侍中甘露元年坐祠宗廟不乘大車而騎至廟門有罪奪爵爲闗內侯

建成黃霸家在陽夏以役使徙云陽以亷吏爲河內守丞遷爲廷尉監行丞相長史事坐見知夏侯勝非詔書大不敬罪久系獄三嵗從勝學尙書防赦以賢良舉爲揚州刺史潁川太守善化男女異路耕者譲畔賜黃金百斤秩中二千石居潁川入爲太子太傅遷禦史大夫五鳳三年代邴吉爲丞相封千八百戶

西平於定國家在東海本以治獄給事爲廷尉史稍遷禦史中丞上書諫昌邑王遷爲光祿大夫爲廷尉乃師受春秋變道行化謹厚愛人遷爲禦史大夫代黃霸爲丞相

右孝宣時所封

陽平王稚君【名桀】家在魏郡故丞相史女爲太子妃太子立爲帝女爲皇后故侯千二百戶初元以來方盛貴用事遊宦求官於京師者多得其力未聞其有知略廣宣於國家也

史記集解卷二十﹤史部﹐正史類﹐史記集解﹥

欽定四庫全書

史記集解卷二十一

宋裴駰撰

史記二十一

建元已來王子侯者年表第九

制詔禦史諸侯王或欲推私恩分子弟邑者令各條上朕且臨定其號名太史公曰盛哉天子之徳一人有慶天下賴之

﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥﹤史部﹐正史類﹐史記集解﹐卷二十一﹥

史記集解卷二十一

欽定四庫全書

史記集解卷二十二

宋裴駰撰

史記二十二

漢興以來將相名臣年表第十

﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥﹤史部﹐正史類﹐史記集解﹐卷二十二﹥

漢興以來將相名臣年表第十

史記集解卷二十二﹤史部﹐正史類﹐史記集解﹥

欽定四庫全書

史記集解卷二十三

宋裴駰撰

史記二十三

禮書第一

太史公曰洋洋美徳乎宰制萬物役使羣眾豈人力也哉余至大行禮官觀三代損益乃知緣人情而制禮依人性而作儀其所由來尙矣人道經緯萬端規矩無所不貫誘進以仁義束縛以刑罰故徳厚者位尊祿重者寵榮所以總一海內而整齊萬民也人體安駕乘爲之金輿錯衡以繁其飾【周禮王之五路有金路鄭曰以金飾諸木】目好五色爲之黼黻文章以表其能耳樂鐘磬爲之調諧八音以蕩其心口甘五味爲之庶羞酸醎以致其美【周禮曰羞用百有二十品鄭曰羞出扵牲及禽獸以備其滋味謂之庶羞鄭眾曰羞者進也】情好珍善爲之琢磨圭璧以通其意故大路越席【服防曰大路祀天車也越席結括艸以爲席也王肅曰不緣也】皮弁布裳【周禮曰王視朝則皮弁之服鄭曰皮弁之服十五升白布衣積素爲裳也】朱洞越【鄭曰朱練朱絲也越瑟底孔】大羮酒【鄭曰大羮肉湆不調以鹽菜也酒水也】所以防其淫侈救其雕敝是以君臣朝廷尊卑貴賤之序下及黎庶車輿衣服宮室飲食嫁娶喪祭之分事有宜適物有節文仲尼曰禘自旣灌而往者吾不欲觀之矣【孔安國曰禘祫之禮爲序昭穆也故毀廟之主及羣廟之主皆合食於太祖灌者酌郁鬯灌於太祖以降神也旣灌之後列尊卑序昭穆而魯逆祀躋僖公亂昭穆故不欲觀之】周衰禮廢樂壞大小相逾管仲之家兼備三歸【包氏曰三歸娶三姓女也婦人謂嫁曰歸】循法守正者見侮於世奢溢僭差者謂之顯榮自子夏門人之髙弟也猶云出見紛華盛麗而說入聞夫子之道而樂二者心戰未能自決而況中庸以下漸漬於失教被服於成俗乎孔子曰必也正名於衞所居不合【論語曰子路曰衛君待子而爲政子將奚先子曰必也正名乎馬融曰正百事之名】仲尼沒後受業之徒沈湮而不舉或適齊楚或入河海豈不痛哉至秦有天下悉內六國禮儀采擇其善𨿽不合聖制其尊君抑臣朝廷濟濟依古以來至於髙祖光有四海叔孫通頗有所增益減損大抵皆襲秦故【應劭曰抵至也瓚曰抵歸也】自天子稱號下至佐僚及宮室官名少所變攺孝文卽位有司議欲定儀禮孝文好道家之學以爲繁禮飾貎無益於治躬化謂何耳故罷去之孝景時禦史大夫鼂錯明於世務刑名數幹諌孝景曰諸侯藩輔臣子一例古今之制也今大國専治異政不稟京師恐不可傳後孝景用其計而六國畔逆以錯首名天子誅錯以解難事在袁盎語中是後官者養交安祿而已莫敢復議今上卽位招致儒術之士令共定儀十餘年不就或言古者太平萬民和喜瑞應辧至乃采風俗定制作上聞之制詔禦史曰蓋受命而王各有所由興殊路而同歸謂因民而作追俗爲制也議者咸稱太古百姓何望漢亦一家之事典法不傳謂子孫何化隆者閎博治淺者褊狹可不勉與乃以太初之元攺正朔【應劭曰初用夏正以正月爲嵗首攺年爲太初】易服色封太山定宗廟百官之儀以爲典常垂之於後云禮由人起人生有欲欲而不得則不能無忿忿而無度量則爭爭則亂先王惡其亂故制禮義以分之養人之欲給人之求使欲不窮於物物不屈於欲二者相待而長是禮之所起也故禮者養也稻粱五味所以養口也椒蘭芬茝所以養鼻也鐘鼓管所以養耳也刻鏤文章所以養目也疏房牀笫幾席所以養體也【服防曰簀謂之笫】故禮者養也君子旣得其養又好其辧也所謂辧者貴賤有等長少有差貧富輕重皆有稱也故天子大路越席所以養體也側載臭茝所以養鼻也前有錯衡所以養目也【詩雲約軧錯衡毛傳云錯衡文衡也】和鸞之聲【鄭云和鸞皆鈴也所以爲車行節也韓詩內傳曰鸞在衡和在軾前升車則馬動馬動則鸞鳴鸞鳴則和應服防曰鸞在鑣和在衡續漢書輿服志曰鸞雀立衡也】步中武象驟中韶濩所以養耳也【鄭曰武武王樂也象武舞也韶舜樂也濩湯樂也】龍旂九斿所以養信也【周禮曰交龍爲旂】寢兕持虎鮫韅【徐廣曰鮫魚皮可以飾服器音交韅者當馬腋之革音呼見反】彌龍【徐廣曰乘輿車金薄璆龍爲輿倚較文虎伏軾龍首衡軛】所以養威也故大路之馬必信至教順然後乘之所以養安也孰知夫士出死要節之所以養生也孰知夫輕費用之所以養財也孰知夫恭敬辭讓之所以養安也孰知夫禮義文理之所以養情也人苟生之爲見若者必死苟利之爲見若者必害怠惰之爲安若者必危情勝之爲安若者必滅故聖人一之於禮義則兩得之矣一之於性情則兩失之矣故儒者將使人兩得之者也墨者將使人兩失之者也是儒墨之分治辧之極也彊國之本也威行之道也功名之總也王公由之所以一天下臣諸侯也弗由之所以捐社稷也故堅革利兵不足以爲勝髙城深池不足以爲固嚴令繁刑不足以爲威由其道則行不由其道則廢楚人鮫革犀兕所以爲甲堅如金石宛之鉅鐵【徐廣曰大剛曰鉅】施鉆如蠭蠆輕利剽遫卒如熛風然而兵殆於垂涉唐昧死焉【許愼曰垂涉地名也】莊蹻起楚分而爲四參是豈無堅革利兵哉其所以統之者非其道故也汝潁以爲險江漢以爲池阻之以鄧林緣之以方城【山海經曰誇父與日逐走日入渴欲得飲飲於渭河不足北飲大澤未至道渴而死棄其杖化爲鄧林駰謂鄧林後遂爲林名】然而秦師至鄢郢舉若振槁是豈無固塞險阻哉其所以統之者非其道故也紂剖比干囚箕子爲炮烙刑殺無辜時臣下懍然莫必其命然而周師至而令不行乎下不能用其民是豈令不嚴刑不峻哉其所以統之者非其道故也古者之兵戈矛弓矢而已然而敵國不待試而詘【徐廣曰試一作誡也】城郭不集溝池不掘固塞不機變不張然而國晏然不畏外而固者無他故焉明道而均分之時使而誠愛之則下應之如景響有不由命者然後俟之以刑則民知辠矣故刑一人而天下服辠人不尢其上知之在已也是故刑罰省而威行如流無他故焉由其道故也故由其道則行不由其道則廢古者帝堯之治天下也蓋殺一人刑二人而天下治傳曰威厲而不試刑錯而不用天地者生之本也先祖者類之本也君師者治之本也無天地惡生無先祖惡出無君師惡治三者偏亡則無安人故禮上事天下事地尊先祖而隆君師是禮之三本也故王者天太祖【毛詩敍曰文武之功起於后稷故推以配天焉】諸侯不敢懷大夫士有常宗【禮記曰別子爲祖繼別爲宗百世不遷者謂別子之後也】所以辧貴賤貴賤治得之本也郊疇乎天子社至乎諸侯函【音含】及士大夫所以辧尊者事尊卑者宜卑宜鉅者鉅宜小者小故有天下者事七世有一國者事五世有五乘之地者事三世【鄭曰古者方十里其中六十四井出兵車一乘此兵法之賦】有三乘之地者事二世【谷梁傳曰天子至於士皆有廟天子七諸侯五大夫三士二始封之者必爲其太祖】有特牲而食者不得立宗廟【禮記曰庶人祭於寢】所以辧積厚者流澤廣積薄者流澤狹也大饗上尊俎上腥魚【鄭曰大饗祫祭先王以腥魚爲俎實不臑孰之也】先大羮貴食飲之本也大饗上尊而用薄酒食先黍稷而飯稻粱祭嚌先大羮【鄭曰嚌至齒】而飽庶羞貴本而親用也貴本之謂文親用之謂理兩者合而成文以歸太一是謂大隆故尊之上尊也俎之上腥魚也豆之上大羮一也利爵弗啐也【鄭曰啐入口也】成事俎弗嘗也三宥之弗食也大昏之未廢齊也大廟之未內屍也始絕之未小斂一也大路之素幬也【禮記曰乘素車貴其質也鄭曰素車殷輅也】郊之麻冕【周禮曰王祀昊天上帝服大裘而冕論語曰麻冕禮也孔安國曰冕緇布冠古者積麻三十升布以爲之】喪服之先防麻一也【儀禮士喪禮曰始死主人防帶垂之三尺禮記曰大功以上防帶也】三年哭之不反也【禮記曰斬衰之哭若往而不反】淸廟之歌【鄭曰淸廟謂作樂歌淸廟】一倡而三嘆【鄭曰倡發歌句者三嘆三人従嘆】縣一鐘尙拊膈【徐廣曰一作膈】朱而通越一也凡禮始乎脫成乎文終乎稅【徐廣曰一作悅】故至備情文俱盡【徐廣曰古情字或假借作請諸子中多有此比】其次情文代勝其下復情以歸太一天地以合日月以明四時以序星辰以行江河以流萬物以昌好惡以節喜怒以當以爲下則順以爲上則明

太史公曰至矣哉立隆以爲極而天下莫之能益損也本末相順終始相應至文有以辧至察有以說天下從之者治不從者亂從之者安不從者危小人不能則也禮之貎誠深矣堅白同異之察入焉而弱其貎誠大矣擅作典制褊陋之說入焉而嗛其貎誠髙矣暴慢恣雎輕俗以爲髙之屬入焉而墜故繩誠陳【鄭曰誠猶審也陳設也謂彈畫也】則不可欺以曲直衡誠縣【鄭曰衡稱也縣謂錘也】則不可欺以輕重規矩誠錯則不可欺以方員君子審禮則不可欺以詐僞故繩者直之至也衡者平之至也規矩者方員之至也禮者人道之極也然而不法禮者不足禮謂之無方之民【鄭曰方猶道也】法禮足禮謂之有方之士禮之中能思索謂之能慮能慮勿易謂之能固能慮能固加好之焉聖矣天者髙之極也地者下之極也日月者明之極也無窮者廣大之極也聖人者道之極也以財物爲用以貴賤爲文以多少爲異以隆殺爲要文貎繁情欲省禮之隆也文貎省情欲防禮之殺也文貎情欲相爲內外表裏並行而雜禮之中流也君子上致其隆下盡其殺而中處其中步驟馳騁廣騖不外是以君子之性守宮庭也人域是域士君子也外是民也於是中焉房皇周浹曲直得其次序聖人也故厚者禮之積也大者禮之廣也髙者禮之隆也明者禮之盡也

史記集解卷二十三

欽定四庫全書

史記集解卷二十四

宋裴駰撰

史記二十四

樂書第二

太史公曰余每讀虞書至於君臣相敇維是幾安而股肱不良萬事墮壞未嘗不流涕也成王作頌推已懲艾悲彼家難可不謂戰戰恐懼善守善終哉君子不爲約則修徳滿則棄禮佚能思初安能維始沐浴膏澤而歌詠勤苦非大徳誰能如斯傳曰治定功成禮樂乃興海內人道益深其徳益至所樂者益異滿而不損則溢盈而不持則傾凡作樂者所以節樂君子以謙退爲禮以損減爲樂樂其如此也以爲州異國殊情習不同故博采風俗協比聲律以補短移化助流政教天子躬於明堂臨觀而萬民咸蕩滌邪穢斟酌飽滿以飾厥性故云雅頌之音理而民正嘄噭之聲興而士奮鄭衞之曲動而心淫及其調和諧合鳥獸盡感而況懷五常含好惡自然之勢也治道虧缺而鄭音興起封君世辟名顯鄰州爭以相髙自仲尼不能與齊優遂容於魯𨿽退正樂以誘世作五章以刺時猶莫之化陵遲以至六國流沔沈佚遂往不返卒於喪身滅宗並國於秦秦二世尢以爲娛丞相李斯進諫曰放棄詩書極意聲色祖伊所以懼也輕積細過恣心長夜紂所以亡也趙髙曰五帝三王樂各殊名示不相襲朝廷下至人民得以接歡喜合殷勤非此和說不通解澤不流亦各一世之化度時之樂何必華山之騄耳而後行逺乎二世然之髙祖過沛詩三侯之章令小兒歌之髙祖崩令沛得以四時歌儛宗廟孝惠孝文孝景無所增更於樂府習常舊而已至今上卽位作十九章令侍中李延年次序其聲拜爲協律都尉通一經之士不能獨知其辭皆集會五經家相與共講習讀之乃能通知其意多爾雅之文漢家常以正月上辛祠太一甘泉以昏時夜祠到明而終常有流星經於祠壇上使僮男僮女七十人俱歌春歌靑陽夏歌朱明【瓉曰爾雅云春曰靑陽夏曰朱明】秋歌西皥【韋昭曰西方少皥也】冬歌冥世多有故不論又嘗得神馬渥窪水中【李斐曰南陽新野有暴利長當武帝時遭刑屯田墩煌界人數於此水旁見羣野馬中有奇異者與凡馬異來飲此水傍利長先爲土人持勒靽於水傍後馬玩習久之代土人持勒靽収得其馬獻之欲神異此馬雲從水中出蘇林曰窪音窪曲之窐也】復次以爲太一之歌歌曲曰太一貢兮天馬下霑赤汗兮沫流赭【應劭曰大宛馬汗血霑濡也流沫如赭】騁容與兮跇萬里【孟康曰跇音逝如淳曰跇謂超逾也】今安匹兮龍爲友後伐大宛得千里馬馬名蒲梢【應劭曰大宛舊有天馬種蹋石汗血汗從前肩膊出如血號一日千里】次作以爲歌歌詩曰天馬來兮從西極經萬里兮歸有徳承靈威兮降外國涉流沙兮四夷服中尉汲黯進曰凡王者作樂上以承祖宗下以化兆民今陛下得馬詩以爲歌協於宗廟先帝百姓豈能知其音邪上黙然不說丞相公孫曰黯誹謗聖制當族凡音之起由人心生也人心之動物使之然也感於物而動故形於聲【鄭曰宮商角徵羽雜比曰音單出曰聲形猶見也王肅曰物事也謂哀樂喜怒和敬之事感人而動見於聲】聲相應故生變【鄭曰樂之器彈其宮則眾宮應然而不足樂是以變之使雜也】變成方謂之音【鄭曰方猶文章】比音而樂之及干戚羽旄謂之樂也【鄭曰幹楯也戚斧也武舞所執也羽翟羽也旄旄牛尾文舞所執也】樂者音之所由生也其本在人心感於物也是故其哀心感者其聲噍以殺【鄭曰噍踧也】其樂心感者其聲嘽以緩【鄭曰嘽寛綽之貎】其喜心感者其聲發以防【鄭曰發也】其怒心感者其聲麤以厲其敬心感者其聲直以亷其愛心感者其聲和以柔六者非性也感於物而後動【鄭曰言人聲在所見非有常】是故先王愼所以感之故禮以導其志樂以和其聲政以壹其行刑以防其姦禮樂刑政其極一也【鄭曰極至也】所以同民心而出治道也【鄭曰此其所謂至也】凡音者生人心者也情動於中故形於聲聲成文謂之音是故治世之音安以樂其政和亂世之音怨以怒其政乖【徐廣曰一作煩】亡國之音哀以思其民困聲音之道與政通矣【鄭曰言以八音和否隨政也】宮爲君【王肅曰居中總四方】商爲臣【王肅曰秋義斷】角爲民【王肅曰春物並生各以區別民之象也】徵爲事【王肅曰夏物盛故事多】羽爲物【王肅曰冬物聚】五者不亂則無惉懘之音矣【鄭曰沾懘獘敗不和之貎也】宮亂則荒【鄭曰荒猶防】其君驕商亂則捶【徐廣曰捶今禮作陂也】其臣壞角亂則憂其民怨徵亂則哀其事勤羽亂則危其財匱五者皆亂疊相陵謂之慢如此則國之滅亡無日矣【鄭曰君臣民事物也其道亂則其音應而亂也】鄭衞之音亂世之音也比於慢矣【鄭曰比猶同】桑間濮上之音【鄭曰濮水之上地有桑間在濮陽南】亡國之音也其政防其民流誣上行私而不可止凡音者生於人心者也樂者通於倫理者也【鄭曰倫猶類也理分也】是故知聲而不知音者禽獸是也知音而不知樂者眾庶是也惟君子爲能知樂【鄭曰禽獸知此爲聲耳不知其宮商之變八音並作克諧曰樂】是故審聲以知音審音以知樂審樂以知政而治道備矣是故不知聲者不可與言音不知音者不可與言樂知樂則幾於禮矣【鄭曰幾近也】禮樂皆得謂之有徳徳者得也【鄭曰聽樂而知政之得失則能正君臣民事物之禮】是故樂之隆非極音也【鄭曰隆猶盛也極猶窮也】食饗之禮非極味也淸廟之瑟【鄭曰淸廟謂作樂歌淸廟王肅曰於淸廟中所鼓之瑟】一倡而三嘆有遺音者矣【鄭曰遺猶餘也王肅曰未盡音之極】大饗之禮尙酒而俎腥魚大羮不和有遺味者矣是故先王之制禮樂也非以極口腹耳目之欲也將以教民平好惡而反人道之正也【鄭曰教之使知好惡】人生而靜天之性也感於物而動性之頌也【徐廣曰頌音容今禮作欲】物至知知然後好惡形焉【王肅曰事至能以智知之然後情之好惡見】好惡無節於內知誘於外不能反己天理滅矣【王肅曰內無定節智爲物所誘於外情從之動而失其天性】夫物之感人無窮而人之好惡無節則是物至而人化物也【鄭曰隨物變化】人化物也者滅天理而窮人欲者也【鄭曰言無所不爲】於是有悖逆詐僞之心有淫佚作亂之事是故彊者脇弱眾者暴寡知者詐愚勇者苦怯疾病不養老幼孤寡不得其所此大亂之道也是故先王制禮樂人爲之節【鄭曰爲作法度以遏其欲也王肅曰以人爲之節言得其中也】衰麻哭泣所以節喪紀也鐘鼓干戚所以和安樂也婚姻冠防所以別男女也【鄭曰男二十而冠女許嫁而防】射鄕食饗所以正交接也【鄭曰射鄕大射鄕飲禮】禮節民心樂和民聲政以行之刑以防之禮樂刑政四達而不悖則王道備矣樂者爲同禮者爲異【鄭曰同謂協好惡也異謂別貴賤】同則相親異則相敬樂勝則流【王肅曰流遁不能自還】禮勝則離【鄭曰離析而不親】合情飾貎者禮樂之事也【鄭曰欲其並行彬彬然】禮義立則貴賤等矣【鄭曰等階級】樂文同則上下和矣好惡著則賢不肖別矣刑禁暴爵舉賢則政均矣仁以愛之義以正之如此則民治行矣樂由中出【鄭曰和在心】禮自外作【鄭曰敬在貎】樂由中出故靜禮自外作故文【鄭曰文猶動】大樂必易大禮必簡【鄭曰易簡若於淸廟大饗然】樂至則無怨禮至則不爭【鄭曰至猶達也行也】揖讓而治天下者禮樂之謂也暴民不作諸侯賓服兵革不試【鄭曰賓協也試用也】五刑不用百姓無患天子不怒如此則樂達矣合父子之親明長幼之序以敬四海之內天子如此則禮行矣大樂與天地同和大禮與天地同節【鄭曰言順天地之气與其數也】和故百物不失【鄭曰不失其性】節故祀天祭地【鄭曰成物有功報焉】明則有禮樂【鄭曰教人者也】幽則有鬼神【鄭曰助天地成物者也易曰知鬼神之情狀然則聖人精气謂之神賢智之精气謂之鬼也】如此則四海之內合敬同愛矣禮者殊事合敬者也樂者異文合愛者也禮樂之情同故明王以相沿也【鄭曰沿猶因述也殷因於夏周因於殷】故事與時並【鄭曰舉事在其時也王肅曰有其時然後得立其事】名與功偕【鄭曰爲名在於其功也偕猶俱也王肅曰有功然後得受其名】故鐘鼓管磬羽籥干戚樂之器也詘信俯仰級兆舒疾【徐廣曰級今禮作綴駰案鄭曰兆其外營域】樂之文也簠簋爼豆制度文章禮之器也升降上下周旋裼襲禮之文也故知禮樂之情者能作識禮樂之文者能述【鄭曰述謂訓其義】作者之謂聖述者之謂明明聖者述作之謂也樂者天地之和也禮者天地之序也和故百物皆化序故羣物皆別【鄭曰化猶生也別謂形體異】樂由天作禮以地制【鄭曰言法天地】過制則亂過作則暴【鄭曰過猶誤也暴失文武意也】明於天地然後能興禮樂也論倫無患樂之情也【王肅曰王能合道論中倫理而無患也】欣喜驩愛樂之容也中正無邪禮之質也【鄭曰質猶本】莊敬防順禮之制也若夫禮樂之施於金石越於聲音用於宗廟社稷事於山川鬼神則此所以與民同也【王肅曰自天子至民人皆貴禮之敬樂之和以事鬼神先祖也】王者功成作樂治定制禮【鄭曰功成治定同時耳功主於王業治主於教民】其功大者其樂備其治辧者其禮具【徐廣曰辧一作別駰案鄭曰辧偏也】干戚之儛非備樂也【鄭曰樂以文徳爲備若咸池也】亨孰而祀非達禮也【鄭曰逹猶具也至敬不饗味而貴气臭】五帝殊時不相沿樂三王異世不相襲禮【鄭曰言其有損益】樂極則憂禮粗則偏矣【鄭曰樂人之所好也害在淫誇禮人之所勤害在倦略】及夫惇樂而無憂【鄭曰惇厚也】禮備而不偏者其惟大聖乎天髙地下萬物防殊而禮制行也【鄭曰禮爲異】流而不息合同而化而樂興也【鄭曰樂爲同】春作夏長仁也秋斂冬藏義也仁近於樂義近於禮【鄭曰言樂法陽而生禮法陰而成】樂者惇和率神而從天【鄭曰惇和樂貴同】禮者辧宜居鬼而從地【鄭曰別宜禮尙異也孫炎曰居鬼品處人鬼之志】故聖人作樂以應天作禮以配地禮樂明備天地官矣【鄭曰各得其事也王肅曰各得其位也】天尊地卑君臣定矣髙卑已陳貴賤位矣【鄭曰髙卑謂山澤也位矣尊卑之位象山澤】動靜有常小大殊矣【鄭曰動靜陰陽用事也小大萬物也大者常存小者隨陰陽出入】方以類聚物以羣分則性命不同矣【鄭曰方謂行虫物謂殖生者性之言生也命生之長短】在天成像在地成形【鄭曰象光耀形體貎】如此則禮者天地之別也地气上隮【鄭曰隮升也】天气下降陰陽相摩天地相蕩【鄭曰蕩動也】鼔之以防霆奮之以風雨【鄭曰奮迅也】動之以四時暖之以日月而百物化興焉【鄭玄曰百物化生】如此則樂者天地之和也化不時則不生男女無別則亂登【鄭曰登成也樂失則害物禮失則亂人】此天地之情也及夫禮樂之極乎天而蟠乎地【鄭曰極至也蟠猶委也】行乎陰陽而通乎鬼神窮髙極逺而測深厚【鄭曰髙逺三辰也深厚山川也言禮樂之道上至於天下委於地則其間無所不之】樂著太始而禮居成物【王肅曰著明也明太始則法天也成物謂地也居亦謂法也】著不息者天也著不動者地也【鄭曰著猶明白也息謂休止也】一動一靜者天地之間也【鄭曰間謂百物也】故聖人曰禮云樂云【鄭曰言禮樂之法天地也】昔者舜作五之琴以歌南風【鄭曰南風長養之風也言父母之養長己也其辭未聞也王肅曰南風育養民之詩其辭曰南風之薫兮可以解吾民之慍兮】防始作樂以賞諸侯【鄭曰防欲舜與天下之君共此樂】故天子之爲樂也以賞諸侯之有徳者也徳盛而教尊五穀時熟然後賞之以樂故其治民勞者其舞行級逺其治民佚者其舞行級短【王肅曰逺以象民行之勞近以象民行之逸】故觀其舞而知其徳聞其諡而知其行【鄭曰謚者行之迹】泰章章之也【鄭曰堯樂名言堯徳章明】咸池備也【鄭曰黃帝所作樂名堯增修而用之咸皆也池之言施也言徳之無不施也王肅曰包容浸潤行化皆然故曰備也】韶繼也【鄭曰舜樂名言能繼堯之徳】夏大也【鄭曰禹樂名言禹能大堯舜之徳】殷周之樂盡也【鄭曰言盡人事也周禮曰殷曰大防周曰大武】天地之道寒暑不時則疾風雨不節則饑敎者民之寒暑也【鄭曰教謂樂也】教不時則傷世事者民之風雨也事不節則無功然則先王之爲樂也以法治也【王肅曰作樂所以法其治行也】善則行象徳矣【王肅曰君行善卽臣下之行以象君之徳】夫豢豕爲酒【鄭曰以谷食犬豕曰豢爲作也】非以爲禍也而獄訟益煩則酒之流生禍也【鄭曰小人飲之善酗以致獄訟】是故先王因爲酒禮一獻之禮賓主百拜【鄭曰一獻士飲酒之禮百拜以諭多也】終日飲酒而不得醉焉此先王之所以備酒禍也故酒食者所以合歡也樂者所以象徳也禮者所以閉淫也是故先王有大事必有禮以哀之【鄭曰大事謂死喪】有大福必有禮以樂之哀樂之分皆以禮終樂也者施也禮也者報也【鄭曰言樂出而不反而禮者往來】樂樂其所自生【鄭曰自由也】而禮反其所自始樂章徳禮報情反始也【孫炎曰作樂者緣民所樂於已之徳若舜之民樂其紹堯也周之民樂其伐紂而作韶武也制禮者本已所由得民心殷尙質周尙文是也】所謂大路者天子之輿也龍旂九旒天子之旌也靑黑緣者天子之葆龜也【公羊傳曰龜靑緣何休曰緣甲也千嵗之龜靑明乎吉凶也】從之以牛羊之羣則所以贈諸侯也【鄭曰贈諸侯謂來朝將去送之以禮也】樂也者情之不可變者也禮也者理之不可易者也【鄭曰理猶事也】樂統同禮別異【鄭曰統同和合也辧異異尊卑之位】禮樂之說貫乎人情矣窮本知變樂之情也著誠去僞禮之經也禮樂見天地之情達神明之徳降興上下之神【鄭曰降下也興猶出也】而凝是精粗之體領父子君臣之節【鄭曰凝猶成也精粗謂萬物大小也領猶理治也】是故大人舉禮樂則天地將爲昭焉天地欣合陰陽相得煦嫗覆育萬物【鄭曰气曰煦體曰嫗】然後艸木茂區萌達【鄭曰屈生曰區】羽翮奮角觡生【鄭曰無防曰觡】蟄虫昭蘇【鄭曰昭曉也凡蟄虫以發出爲曉更息曰蘇】羽者嫗伏毛者孕鬻【鄭曰孕任也鬻生也】胎生者不防而卵生者不殈【鄭曰肉敗曰防殈猶裂也】則樂之道歸焉耳【鄭曰樂和陰陽故歸此也】樂者非謂黃鐘大呂歌幹揚也【鄭曰揚越也】樂之末節也故童者舞之布筵席陳樽俎列籩豆以升降爲禮者禮之末節也故有司掌之【鄭曰言禮樂之本由人君也禮本著誠去僞樂本窮本知變】樂師辧乎聲詩故北面而【王肅曰但能別聲詩不知其義故北面而鄭曰謂鼓琴瑟】宗祝辧乎宗廟之禮故後屍商祝辧乎喪禮【鄭曰商祝祝習商禮者商人教以敬於接神】故後主人【鄭曰後尸居後贊禮儀也此言知本者尊知末者卑】是故徳成而上蓺成而下行成而先事成而後【鄭曰徳三徳也行三行也蓺才技也先謂位在上也後謂位在下也】是故先王有上有下有先有後然後可以有制於天下也【鄭曰言尊卑備乃可制作以爲治】樂者聖人之所樂也而可以善民心其感人深其風移俗易故先王著其教焉【鄭曰謂立司樂以下使教國子也】夫人有血气心知之性而無哀樂喜怒之常應感起物而動然後心術形焉【鄭曰言在所以感之也術所由也形猶見也】是故志微焦殺之音作【鄭曰志微意細也吳公子札曰其細已甚】而民思憂嘽緩慢易繁文簡節之音作【鄭曰簡節少易也】而民康樂粗厲猛起奮末廣賁之音作【王肅曰粗厲亢厲猛起發揚奮末浸疾廣賁廣大之也】而民剛毅亷直經正【孫炎曰經法也】莊誠之音作而民肅敬寛裕肉好【王肅曰肉好言音之洪美】順成和動之音作而民慈愛流辟邪防狄成滌濫之音作【王肅曰狄成言成而似夷狄之音也滌放蕩濫僭差也】而民淫亂是故先王本之情性稽之度數制之禮義合生气之和道五常之行【鄭曰生气陰陽也五常五行也】使之陽而不防陰而不密【鄭曰密之言閉也】剛气不怒柔气不懾【鄭曰懾猶恐懼也】四暢交於中而發作於外皆安其位而不相奪也然後立之學等【鄭曰等差也各用其材差學之也】廣其節奏省其文采【鄭曰廣增習之也省猶審習之也文采謂節奏合也】以繩徳厚也【鄭曰繩猶度也王肅曰繩法也法其徳厚薄也】類小大之稱【孫炎曰作樂器大小稱十二律】比終始之序【鄭曰始於宮終於羽】以象事行【鄭曰宮爲君商爲臣】使親疎貴賤長幼男女之理皆形見於樂故曰樂觀其深矣土敝則艸木不長水煩則魚鼈不大气衰則生物不育世亂則禮廢而樂滛是故其聲哀而不莊樂而不安慢易以犯節流沔以忘本廣則容姦狹則思欲【王肅曰其音廣大則容姦僞其狹者則使人思利欲也】感滌蕩之气而滅平和之徳是以君子賤之也凡姦聲感人而逆气應之逆气成像【鄭曰成像謂人樂習之也】而淫樂興焉正聲感人而順气應之順气成像而和樂興焉倡和有應回邪曲直各歸其分而萬物之理以類相動也是故君子反情以和其志【鄭曰反猶本也】比類以成其行姦聲亂色不流於聰明淫樂廢禮不接於心術惰慢邪辟之气不設於身體使耳目鼻口心知百體皆由順正以行其義然後發以聲音文以琴瑟動以干戚飾以羽旄從以簫管奮至徳之光動四气之和以著萬物之理【孫炎曰奮發也至徳之光天地之道也四气之和四時之化也著猶誠也】是故淸明象天廣大象地終始象四時周旋象風雨【王肅曰淸明廣大終始周旋皆樂之節奏容儀發動也】五色成文而不亂八風從律而不姦百度得數而有常【鄭曰五色五行也八風從律應節至也百度百刻也言日月晝夜不失正也王肅曰至樂之極能使然耳】小大相成終始相生倡和淸濁代相爲經【鄭曰淸爲蕤賓至應鐘也濁謂黃鐘至仲呂也】故樂行而倫淸【鄭曰倫謂人道也】耳目聰明血气和平移風易俗天下皆寧故曰樂者樂也君子樂得其道小人樂得其欲以道制欲則樂而不亂以欲忘道則惑而不樂【鄭曰道謂仁義也欲謂邪淫也】是故君子反情以和其志廣樂以成其教樂行而民鄕方可以觀徳矣【鄭曰方猶道也】徳者性之端也樂者徳之華也金石絲竹樂之器也詩言其志也歌詠其聲也舞動其容也三者本乎心然後樂气從之是故情深而文明气盛而化神和順積中而英華發外惟樂不可以爲僞【鄭曰三者本志也聲也容也言無此本於內則不能爲樂耳】樂者心之動也聲者樂之象也文采節奏聲之飾也君子動其本樂其象然後治其飾是故先鼓以警戒【鄭曰將奏樂先擊鼓以警戒眾也】三步以見方【鄭曰將舞必先三舉足以見其舞之漸也王肅曰舞武樂三步爲一節者以見伐道也】再始以著往【鄭曰武舞再更始以明代紂時再往之】復亂以飭歸【鄭曰謂鳴鐃而退明以整歸徳也】奮疾而不拔也【王肅曰舞𨿽奮疾而不失節若樹木得疾風而不拔】極幽而不隱【鄭曰極幽謂歌也】獨樂其志不厭其道【王肅曰樂能使仁人獨樂其志不厭倦其道也】備舉其道不私其欲是以情見而義立樂終而徳尊君子以好善小人以息過故曰生民之道樂爲大焉君子曰禮樂不可以斯須去身致樂以治心【鄭曰致猶深審也樂由中出故治心也】則易直子諒之心油然生矣【王肅曰易平易直正直子諒愛信也鄭曰油新生好貎】易直子諒之心生則樂樂則安安則久久則天天則神天則不言而信神則不怒而威【鄭曰若善心生則寡於利欲寡於利欲則樂矣志明行成不言而見信如天也不怒而見畏如神也】致樂以治心者也致禮以治躬者也治躬則莊敬莊敬則嚴威【鄭曰禮自外作故治身也】心中斯須不和不樂而鄙詐之心入之矣【鄭曰謂利欲生也】外貎斯須不莊不敬而慢易之心入之矣【鄭曰易輕易也】故樂也者動於內者也禮也者動於外者也樂極和禮極順內和而外順則民瞻其顏色而弗與爭也望其容貎而民不生易慢焉徳煇動乎內而民莫不承聽理髮乎外而民莫不承順【鄭曰徳煇顏色潤澤也理容貎進止也孫炎曰徳煇明惠也理言行也】故曰知禮樂之道舉而錯之天下無難矣樂也者動於內者也禮也者動於外者也故禮主其謙【鄭曰人所倦也王肅曰自謙損也】樂主其盈【鄭曰人所懽也王肅曰充气志也】禮謙而進以進爲文【鄭曰進者謂自勉彊也文猶美也善也王肅曰禮自減損所以進徳修業也】樂盈而反以反爲文【鄭曰反謂自抑止也王肅曰樂充气至而反本也】禮謙而不進則銷樂盈而不反則放【鄭曰放淫於聲樂不能止也】故禮有報【孫炎曰報謂禮尙往來以勸進之王肅公禮自減損而以進爲報也】而樂有反【孫炎曰反謂曲終還更始】禮得其報則樂樂得其反則安禮之報樂之反其義一也【鄭曰俱起立於中不銷不放】夫樂者樂也人情之所不能免也樂必發諸聲音形於動靜人道也【鄭曰人道人之所爲也】聲音動靜性術之變盡於此矣【鄭曰不可過】故人不能無樂樂不能無形【鄭曰形聲音動靜也】形而不爲道不能無亂先王惡其亂故制雅頌之聲以道之使其聲足以樂而不流使其文足以綸而不息【鄭曰文篇辭也息銷也】使其曲直繁省亷肉節奏【鄭曰曲直歌之曲折繁省亷肉聲之洪殺也】足以感動人之善心而已矣不使放心邪气得接焉是先王立樂之方也【鄭曰方道也】是故樂在宗廟之中君臣上下同聽之則莫不和敬在族長鄕裏之中長幼同聽之則莫不和順在閨門之內父子兄弟同聽之則莫不和親故樂者審一以定和比物以飾節節奏合以成文【鄭曰審一審其人聲也比物謂雜金革土匏之屬以成文五聲八音克諧相應和也】所以合和父子君臣附親萬民也是先王立樂之方也故聽其雅頌之聲志意得廣焉執其干戚習其俯仰詘信容貎得莊焉行其綴兆【鄭曰綴表也所以表行列】要其節奏【鄭曰要猶防也】行列得正焉進退得齊焉故樂者天地之齊中和之紀【鄭曰紀總要之名】人情之所不能免也夫樂者先王之所以飾喜也軍旅鈇鉞者先王之所以飾怒也故先王之喜怒皆得其齊矣喜則天下和之怒則暴亂者畏之先王之道禮樂可謂盛矣魏文侯問於子夏曰吾端冕而聽古樂【鄭曰端衣也古樂先王之正樂】則惟恐臥聽鄭衞之音則不知倦敢問古樂之如彼何也新樂之如此何也子夏答曰今夫古樂進旅而退旅【鄭曰旅猶俱也俱進俱退言其齊一也】和正以廣【鄭曰無姦聲也】匏笙簧合守拊鼓【鄭曰合皆也言眾皆待擊鼓乃作也拊者以韋爲表裝之以糠也】始奏以文止亂以武【鄭曰文謂鼓武謂金也】治亂以相訊疾以雅【孫炎曰整其亂行節之以相赴敵迅疾趨之以雅鄭曰相卽拊也亦以節樂雅亦樂器名狀如漆筩中有椎】君子於是語於是道古修身及家平均天下此古樂之發也今夫新樂進俯退俯【鄭曰俯猶曲也言不齊一也】姦聲以淫溺而不止【王肅曰姦聲滛使人溺而不能自止】及優侏儒【王肅曰俳優短人也】獶雜子女不知父子【鄭曰獶狝猴也言舞者如狝猴戲亂男女尊卑也】樂終不可以語不可以道古此新樂之發也今君之所問者樂也所好者音也夫樂之與音相近而不同【鄭曰鏗鎗之類皆爲音應律乃爲樂】文侯曰敢問何如【鄭曰欲知音樂異意】子夏答曰夫古者天地順而四時當民有徳而五穀昌疾疢不作而無妖祥此之謂大當【鄭曰當謂不失其所也】然後聖人作爲父子君臣以爲之紀綱紀綱旣正天下大定天下大定然後正六律和五聲歌詩頌此之謂徳音徳音之謂樂詩曰莫其徳音其徳克明克明克類克長克君王此大邦克順克俾【鄭曰徳正應和曰莫照臨四方曰明勤施無私曰類教誨不倦曰長慶賞刑威曰君慈和徧服曰順俾當爲比擇善而從之曰比】俾於文王其徳靡悔旣受帝祉施於孫子此之謂也【鄭曰施延也言文王之徳皆能如此故受天福延及後世】今君之所好者其溺音與【鄭曰言無文王之徳則所好非樂】文侯曰敢問溺音者何從出也子夏答曰鄭音好濫淫志【鄭曰濫濫竊姦聲也】宋音燕女溺志【王肅曰燕歡恱】衞音趣數煩志【孫炎曰趣數音促速而數變也鄭曰煩勞也】齊音驁辟驕志四者皆淫於色而害於徳是以祭祀不用也【鄭曰言四國出此溺音】詩曰肅雍和鳴先祖是聽夫肅肅敬也雍雍和也夫敬以和何事不行【鄭曰古者樂敬且和故無事而不用溺音無所施】爲人君者謹其所好惡而已矣君好之則臣爲之上行之則民從之詩曰誘民孔易此之謂也【鄭曰誘進也孔甚也言民從君之所好惡進之於善無難也】然後聖人作爲鞉鼓椌楬壎箎【鄭曰椌楬謂柷敔】此六者徳音之音也【鄭曰六者爲本以其聲質】然後鐘磬竽瑟以和之干戚旄狄以舞之此所以祭先王之廟也所以獻醻酳酢也所以官序貴賤各得其宜也【鄭曰官序貴賤謂尊卑樂器列數有差】此所以示後世有尊卑長防序也鐘聲鏗鏗以立號【鄭曰號令所以警眾也王肅曰鐘聲髙故以之立號也】號以立橫【鄭曰橫充也謂气作充滿】橫以立武君子聽鐘聲則思武臣石聲硜【王肅曰聲果勁】硜以立別【鄭曰謂分明於節義】別以致死君子聽磬聲則思死封疆之臣絲聲哀哀以立亷【鄭曰亷亷隅】亷以立志君子聽琴瑟之聲則思志義之臣竹聲濫【王肅曰濫防諸音】濫以立會會以聚眾君子聽竽笙簫管之聲則思畜聚之臣鼓鼙之聲讙讙以立動動以進眾君子聽鼓鼙之聲則思將帥之臣【鄭曰聞讙囂則人意動作也】君子之聽音非聽其鏗鎗而已也彼亦有所合之也【鄭曰以聲合已志】賓牟賈侍坐於孔子孔子與之言及樂曰夫武之備戒之已久何也【鄭曰武謂周武也備戒擊鼔警眾也】答曰病不得其眾也【鄭曰病猶憂也以不得眾心爲憂憂其難】永嘆之淫液之何也【鄭曰永嘆淫液歌遲之也】答曰恐不逮事也【鄭曰逮及也事戎事也】發揚蹈厲之已蚤何也【王肅曰厲疾也備戒𨿽久至其發作又疾也】答曰及時事也【鄭曰時至武事當施也王肅曰欲令之事各及時】武坐致右憲左何也【王肅曰右膝至地左膝去地也】答曰非武坐也【鄭曰言武之事無坐也】聲淫及商何也【王肅曰聲深淫貪商】答曰非武音也【王肅曰言武王不獲已爲天下除殘非貪商】子曰若非武音則何音也答曰有司失其傳也【鄭曰有司典樂者傳猶說也】如非有司失其傳則武王之志荒矣【鄭曰荒老耄也言典樂者失其說時人妄說也】子曰惟丘之聞諸萇亦若吾子之言是也【鄭曰萇周大夫】賓牟賈起免席而請曰夫武之備戒之已久則旣聞命矣【孫炎曰聞命謂言是】敢問遲之遲而又久何也【鄭曰遲之遲謂久立於綴】子曰居吾語汝【鄭曰居猶安坐也】夫樂者象成者也【王肅曰象成功而爲樂】總幹而山立【王肅曰總持幹楯山立不動】武王之事也發揚蹈厲太公之志也【王肅曰志在鷹揚也】武亂皆坐周召之治也【王肅曰武亂武之治也皆坐以象安民無事也】且夫武始而北出【鄭曰始奏象觀兵盟津時也】再成而滅商【鄭曰成猶奏也再奏象克殷時】三成而南【王肅曰誅紂已而南】四成而南國是疆【王肅曰有南國以爲疆界】五成而分陜周公左召公右【王肅曰分陜東西而治】六成復綴以崇天子【鄭曰六奏象兵還振旅也復綴反位止也王肅曰以象尊崇天子】夾振之而四伐盛振威於中國也【王肅曰振威武也四伐者伐四方與紂同惡者一擊一刺爲一伐也】分夾而進【徐廣曰一作遲】事蚤濟也【王肅曰分部而並進者欲事早成】久立於綴以待諸侯之至也【鄭曰象武王伐紂待諸侯也】且夫女獨未聞牧野之語乎【鄭曰欲語以作武樂之意】武王克殷反商【鄭曰反當爲及謂至紂都也】未及下車而封黃帝之後於薊封帝堯之後於祝封帝舜之後於陳下車而封夏后氏之後於杞封殷之後於宋封王子比干之墓【鄭曰積土爲封封比干之墓崇賢也】釋箕子之囚使之行商容而復其位【徐廣曰周本紀曰命召公釋箕子之囚又曰表商容之閭】庶民弛政庶士倍祿【鄭曰弛政去紂時苛役倍祿復其紂時薄者】濟河而西馬防華山之陽【鄭曰防猶放】而弗復乘牛防桃林之野【徐廣曰在農縣今曰桃丘】而不復服車甲弢【徐廣曰音韜】而藏之府庫而弗復用倒載干戈苞之以虎皮【鄭曰苞干戈以虎皮明能以武服兵也】將率之士使爲諸侯名之曰建櫜【王肅曰所以能櫜弓矢而不用者將率之士力也故建以爲諸侯謂之建櫜也】然後天下知武王之不復用兵也防軍而郊射【鄭曰郊射爲射宮於郊也王肅曰郊有學宮可以習禮也】左射貍首右射騶虞【鄭曰左東學右西學也貍首騶虞所歌爲節也】而貫革之射息也【鄭曰貫革射穿甲革也】禆冕搢笏【鄭曰裨冕衣禆衣而冠冕也裨衣衮之屬也搢插也】而虎賁之士稅劍也祀乎明堂【鄭曰文王之廟爲明堂】而民知孝朝覲然後諸侯知所以臣耕借【鄭曰耕借借田也】然後諸侯知所以敬五者天下之大教也食三老五更於太學【鄭曰老更互言之耳皆老人更知三徳五事者也周名太學曰東膠】天子袒而割牲執醬而饋執爵而酳冕而總幹【鄭曰冕而總幹在舞位】所以教諸侯之悌也若此則周道四達禮樂交通則夫武之遲久不亦宜乎【鄭曰言武遲久爲重禮樂也】子貢見師乙而問焉【鄭曰師樂官也乙名也】曰賜聞聲歌各有宜也【鄭曰气順性】如賜者宜何歌也師乙曰乙賤工也【鄭曰樂人稱工也】何足以問所宜請誦其所聞而吾子自執焉【鄭曰執猶處也】寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直淸亷而謙者宜歌風肆直而慈愛者【鄭曰肆正也】宜歌商溫良而能斷者宜歌齊夫歌者直已而陳徳【鄭曰各因其徳歌所宜】動已而天地應焉四時和焉星辰理焉萬物育焉【鄭曰育生也】故商者五帝之遺聲也商人志之故謂之商齊者三代之遺聲也齊人志之故謂之齊明乎商之詩者臨事而屢斷【鄭曰以其肆直】明乎齊之詩者見利而讓也【鄭曰以其溫良而能斷也】臨事而屢斷勇也見利而讓義也有勇有義非歌孰能保此故歌者上如抗下如隊曲如折止如槀木居中矩句中鉤累累乎殷如貫珠【鄭曰言歌聲之著動人心之審而有此事】故歌之爲言也長言之也【鄭曰長言引其聲】說之故言之言之不足故長言之長言之不足故嗟嘆之嗟嘆之不足故不知手之舞之足之蹈之【鄭曰手舞足蹈歡之至】子貢問樂凡音由於人心天之與人有以相通如景之象形響之應聲故爲善者天報之以福爲惡者天與之以殃其自然者也故舜彈五之琴歌南風之詩而天下治紂爲朝歌北鄙之音身死國亡舜之道何也紂之道何隘也夫南風之詩者生長之音也舜樂好之樂與天地同意得萬國之驩心故天下治也夫朝歌者不時也北者敗也鄙者陋也紂樂好之與萬國殊心諸侯不附百姓不親天下畔之故身死國亡而衛靈公之時將之晉至於濮水之上捨夜半時聞鼓琴聲問左右皆對曰不聞乃召師涓曰吾聞鼓琴音問左右皆不聞其狀似鬼神爲我聽而冩之師涓曰諾因端坐援琴聽而寫之明日曰臣得之矣然未習也請宿習之靈公曰可因復宿明日報曰習矣卽去之晉見晉平公平公置酒於施惠之臺酒酣靈公曰今者來聞新聲請奏之平公曰可卽令師涓坐師曠旁援琴鼓之未終師曠撫而止之曰此亡國之聲也不可聽平公曰何道出師曠曰師延所作也與紂爲靡靡之樂武王伐紂師延東走自投濮水之中故聞此聲必於濮水之上先聞此聲者國削平公曰寡人所好者音也願遂聞之師涓鼓而終之平公曰音無此最悲乎師曠曰有平公曰可得聞乎師曠曰君徳義薄不可以聽之平公曰寡人所好者音也願聞之師曠不得已援琴而鼓之一奏之有二八集乎廊門再奏之延頸而鳴舒翼而舞平公大喜起而爲師曠壽反坐問曰音無此最悲乎師曠曰有昔者黃帝以大合鬼神今君徳義薄不足以聽之聽之將敗平公曰寡人老矣所好者音也願遂聞之師曠不得已援琴而鼓之一奏之有白雲從西北起再奏之大風至而雨隨之飛廊瓦左右皆奔走平公恐懼伏於廊屋之間晉國大旱赤地三年聽者或吉或凶夫樂不可妄興也

太史公曰夫上古明王舉樂者非以娛心自樂快意恣欲將欲爲治也正教者皆始於音音正而行正故音樂者所以動蕩血脈通流精神而和正心也故宮動脾而和正聖商動肺而和正義角動肝而和正仁徵動心而和正禮羽動腎而和正智故樂所以內輔正心而外異貴賤也上以事宗廟下以變化黎庶也琴長八尺一寸正度也大者爲宮而居中央君也商張右傍其餘大小相次不失其次序則君臣之位正矣故聞宮音使人溫舒而廣大聞商音使人方正而好義聞角音使人惻隱而愛人聞徵音使人樂善而好施聞羽音使人整齊而好禮夫禮由外入樂自內出故君子不可須臾離禮須臾離禮則暴慢之行窮外不可須臾離樂須防離樂則姦邪之行窮內故樂音者君子之所養義也夫古者天子諸侯聽鐘磬未嘗離於庭大夫聽琴琴之音未嘗離於前所以養行義而防淫佚也夫淫佚生於無禮故聖人使人耳聞雅頌之音目視威儀之禮足行恭敬之容口言仁義之道故君子終日言而邪辟無由入也

史記集解卷二十四

欽定四庫全書

史記集解卷二十五

宋裴駰撰

史記二十五

律書第三

王者制事立法物度軌則壹稟於六律六律爲萬事根本焉其於兵械尢所重故云望敵知吉凶聞聲效勝負百王不易之道也武王伐紂吹律聽聲推孟春以至於季冬殺气相並而音尙宮同聲相從物之自然何足怪哉兵者聖人所以討彊暴平亂世夷險阻救危殆自含血戴角之獸見犯則校而況於人懷好惡喜怒之气喜則愛心生怒則毒螫加情性之理也昔黃帝有涿鹿之戰以定火災【文穎曰神農子孫暴虐黃帝伐之故以定火災】顓頊有共工之陳以平水害【文穎曰共工主水官也少昊氏衰秉政作虐故顓頊伐之本主水官因爲水行也】成湯有南巢之伐以殄夏亂逓興逓廢勝者用事所受於天也自是之後名士疊興晉用咎犯而齊用王子吳用孫武申明軍約賞罰必信卒伯諸侯兼列邦土𨿽不及三代之誥誓然身寵君尊當世顯揚可不謂榮焉豈與世儒闇於大較不權輕重猥云徳化不當用兵大至窘辱失守小乃侵犯削弱遂執不移等哉故教笞不可廢於家刑罰不可捐於國誅伐不可偃於天下用之有巧拙行之有逆順耳夏桀殷紂手豺狼足追四馬勇非微也百戰克勝諸侯懾服權非輕也秦二世宿軍無用之地連兵於邊陲力非弱也結怨匈奴絓禍於越勢非寡也及其威盡勢極閭巷之人爲敵國咎生窮武之不知足甘得之心不息也髙祖有天下三邊外畔大國之王𨿽稱蕃輔臣節未盡防髙祖厭苦軍事亦有蕭張之謀故偃武一休息羈縻不備歷至孝文卽位將軍陳武等議曰南越朝鮮自全秦時內屬爲臣子後且擁兵阻阸【音戹賣反】選【音思兗反】蠕【音而兗反】觀望髙祖時天下新定人民小安未可復興兵今陛下仁惠撫百姓恩澤加海內宜及士民樂用徵討逆黨以一封疆孝文曰朕能任衣冠念不到此防呂氏之亂功臣宗室共不羞恥誤居正位常戰戰栗栗恐事之不終且兵凶器𨿽克所願動亦耗病謂百姓逺方何又先帝知勞民不可煩故不以爲意朕豈自謂能今匈奴內侵軍吏無功邊民父子荷兵日久朕常爲動心傷痛無日忘之今未能消距願且堅邊設候結和通使休寧北陲爲功多矣且無議軍故百姓無內外之繇得息肩於田畆天下殷富粟至十餘錢鳴雞吠狗煙火萬里可謂和樂者乎

太史公曰文帝時防天下新去湯火人民樂業因其欲然能不擾亂故百姓遂安自年六七十翁亦未嘗至市井遊敖嬉戲如小兒狀孔子所稱有徳君子者邪書曰七正二十八捨律曆天所以通五行八正之气天所以成孰萬物也捨者日月所捨捨者舒气也不周風居西北主殺生東壁居不周風東主辟生气而東之至於營室營室者主營胎【徐廣曰一作含】陽气而產之東至於危危垝也言陽气之危垝故曰危十月也律中應鐘應鐘者陽气之應不用事也其於十二子爲亥亥者該也言陽气藏於下故該也廣莫風居北方廣莫者言陽气在下陰莫陽廣大也故曰廣莫東至於虛虛者能實能虛言陽气冬則宛藏於虛日冬至則一陰下藏一陽上舒故曰虛東至於須女言萬物變動其所陰陽气未相離尙相如胥也故曰須女十一月也律中黃鐘黃鐘者言陽气踵黃泉而出也其於十二子爲子子者滋也滋者言萬物滋扵下也其於十母爲壬癸壬之爲言任也言陽气任養萬物於下也癸之爲言揆也言萬物可揆度故曰癸東至牽牛牽牛者言陽气牽引萬物出之也牛者冒也言地𨿽凍能冒而生也牛者耕殖種萬物也東至於建星建星者建諸生也十二月也律中大呂大呂者【徐廣曰此中闕不說大呂】其於十二子爲醜丑者紐也言陽气在上未條萬物厄紐未敢出條風居東北主出萬物條之言條治萬物而出之故曰條風南至於箕箕者言萬物根棋【徐廣曰一作橫也】故曰箕正月也律中泰簇泰簇者言萬物簇生也故曰泰簇其於十二子爲寅寅言萬物始生螾然也故曰寅南至於尾言萬物始生如尾也南至於心言萬物始生有華心也【徐廣曰一作莖】南至於房房者言萬物門戶也至於門則出矣明庶風居東方明庶者明眾物盡出也二月也律中夾鐘夾鐘者言陰陽相夾廁也其於十二子爲卯卯之爲言茂也言萬物茂也其於十母爲甲乙甲者言萬物剖符【音孚】甲而出也乙者言萬物生軋軋也南至於氐氐者言萬物皆至也南至於亢亢者言萬物亢見也南至於角角者言萬物皆有枝格如角也三月也律中姑洗姑洗者言萬物洗生其於十二子爲辰辰者言萬物之蜄【音之愼反】也淸明風居東南維主風吹萬物而西之軫軫者言萬物益大而軫軫然西至於翼翼者言萬物皆有羽翼也四月也律中仲呂仲呂者言萬物盡旅而西行也其於十二子爲己巳者言陽气之已盡也西至於七星七星者陽數成於七故曰七星西至於張張者言萬物皆張也西至於注注者言萬物之始衰陽气下注故曰注五月也律中蕤賓蕤賓者言陰气幼少故曰蕤痿陽不用事故曰賓景風居南方景者言陽气道竟故曰景風其於十二子爲午午者陰陽交故曰午其於十母爲丙丁丙者言陽道著明故曰丙丁者言萬物之丁壯也故曰丁西至於弧弧者言萬物之吳落【徐廣曰吳一作柔】且就死也西至於狼狼者言萬物可度量斷萬物故曰狼涼風居西南維主地地者沈奪萬物气也六月也律中林鐘林鐘者言萬物就死气林林然其於十二子爲未未者言萬物皆成有滋味也北至於罰罰者言萬物气奪可伐也北至於參參者言萬物可參也故曰參七月也律中夷則夷則言陰【徐廣曰一作陽】气之賊【徐廣曰一作則】萬物也其於十二子爲申申者言陰用事申賊萬物【徐廣曰一作則】故曰申北至於濁濁者觸也言萬物皆觸死也故曰濁北至於畱畱者言陽气之稽畱也故曰畱八月也律中南呂南呂者言陽气之旅入蔵也其於十二子爲酉酉者萬物之老也故曰酉閶闔風居西方閶者倡也闔者藏也言陽气道萬物闔黃泉也其於十母爲庚辛庚者言陰气庚萬物故曰庚辛者言萬物之辛生故曰辛北至於胃胃者言陽气就蔵皆胃胃也北至於婁婁者呼萬物且內之也北至於奎【徐廣曰一作防】奎者主毒螫殺萬物也奎而藏之九月也律中無射無射者陰气盛用事陽气無射也故曰無射其於十二子爲戌戌者言萬物盡滅故曰戌

律數

九九八十一以爲宮

三分去一五十四以爲徵三分益一七十二以爲商三分去一四十八以爲羽三分益一六十四以爲角

黃鐘長八寸七分一宮

大呂長七寸五分三分一太蔟長七寸七分二角

夾鐘長六寸一分三分一姑洗長六寸七分四羽

仲呂長五寸九分三分二徵蕤賓長五寸六分三分一林鐘長五寸七分四角夷則長五寸四分三分二商南呂長四寸七分八徵無射長四寸四分三分二應鐘長四寸二分三分二羽生鐘分

子一分丑三分二寅九分八卯二十七分十六辰八十一分六十四巳二百四十三分一百二十八午七百二十九分五百一十二未二千一百八十七分一千二十四申六千五百六十一分四千九十六酉一萬九千六百八十三分八千一百九十二戌五萬九千四十九分三萬二千七百六十八亥十七萬七千一百四十七分六萬五千五百三十六

生黃鐘

術曰以下生者倍其實三其法以上生者四其實三其法上九商八羽七角六宮五徵九置一而九三之以爲法實如法得長一寸凡得九寸命曰黃鐘之宮故曰音始於宮窮於角數始於一終於十成於三气始於冬至周而復生神生於無形成於有形然後數形而成聲故曰神使气气就形形理如類有可類或未形而未類或同形而同類類而可班類而可識聖人知天地識之別故從有以至未有以得細若气微若聲然聖人因神而存之𨿽妙必效情核其華道者明矣非有聖心以乘聰明孰能存天地之神而成形之情哉神者物受之而不能知及其去來故聖人畏而欲存之惟欲存之神之亦存其欲存之者故莫貴焉

太史公曰在旋璣玉衡以齊七政卽天地二十八宿十母十二子鐘律調自上古建律運歷造日度可據而度也合符節通道徳卽從斯之謂也

史記集解卷二十五

欽定四庫全書

史記集解卷二十六

宋裴駰撰

史記二十六

曆書第四

昔自在古歷建正作於孟春於時冰泮發蟄百艸奮興秭鳺先滜【徐廣曰秭音姊鳺音規子規鳥也一名鷤防】物乃歲具生於東次順四時卒於冬分時雞三號卒明【徐廣曰卒一作平又云卒斯也】撫十二節卒於丑日月成故明也明者孟也幽者幼也幽明者雌雄也雌雄代興而順至正之統也日歸於西起明於東月歸於東起明於西正不率天又不由人則凡事易壞而難成矣王者易姓受命必愼始初攺正朔易服色推本天元順承厥意

太史公曰神農以前尙矣蓋黃帝考定星歷建立五行起消息正閏餘【漢書音義曰以歲之餘爲閏故曰閏餘】於是有天地神只物類之官是謂五官各司其序不相亂也民是以能有信神是以能有明徳民神異業敬而不凟故神降之嘉生【徐廣曰嘉谷也】民以物享災禍不生所求不匱少皞氏之衰也九黎亂徳【漢書音義曰少皞時諸侯作亂者】民神雜擾不可放物禍菑薦至莫盡其气顓頊受之乃命南正重司天以屬神命火正黎司地以屬民【應劭曰黎陰官也火數二三地數也故火正司地以屬萬民】使復舊常無相侵瀆其後三苗服九黎之徳故二官咸廢所職而閏餘乖次孟陬殄滅攝提無紀歷數失序【漢書音義曰次十二次也史推歷失閏則斗建與月名錯正月爲孟陬閏餘乖錯不與正嵗相值謂之殄滅攝提星名隨斗杓所指建十二月若歷誤春三月當指辰而指已是謂失序】堯復遂重黎之後不忘舊者使復典之而立羲和之官明時正度則陰陽調風雨節茂气至民無夭疫年耆禪舜申戒文祖云【徐廣曰戒一作敇】天之歷數在爾躬【何晏曰歷數謂列次也】舜亦以命禹【孔安國曰舜亦以堯命已之辭命禹也】由是觀之王者所重也夏正以正月殷正以十二月周正以十一月蓋三王之正若循環窮則反本天下有道則不失紀序無道則正朔不行於諸侯幽厲之後周室微陪臣執政史不記時君不告朔【鄭曰禮人君每月告享於廟有祭謂之朝享】故疇人子弟分防【如淳曰家業世世相傳爲疇律年二十三之疇官各從其父學】或在諸夏或在夷狄是以其禨祥廢而不統【如淳曰呂氏春秋荊人鬼而越人禨今之巫祝禱祀滛祀之比也晉灼曰禨音珠璣之璣】周襄王二十六年閏三月而春秋非之先王之正時也履端於始【韋昭曰謂正歷必先稱端始也若十一月朔旦冬至也】舉正於中【韋昭曰气在望中則時日昬明皆正也】歸邪【音余】於終【韋昭曰余余分也終閏月也中气在晦則後月閏在望是其正中也】履端於始序則不愆舉正於中民則不惑歸邪【音余】於終事則不悖其後戰國並爭在於彊國禽敵救急解紛而已豈遑念斯哉是時獨有鄒衍明於五徳之而防消息之分以顯諸侯而亦因秦滅六國兵戎極煩又升至尊之日淺未暇遑也而亦頗推五勝【漢書音義曰五行相勝秦以周爲火用水勝之也】而自以爲獲水徳之瑞更名河曰徳水而正以十月色上黑然歷度閏餘未能睹其眞也漢興髙祖曰北畤待我而起亦自以爲獲水徳之瑞𨿽明習歷及張蒼等咸以爲然是時天下初定方綱紀大基髙後女主皆未遑故襲秦正朔服色至孝文時魯人公孫臣以終始五徳上書言漢徳土徳宜更元攺正朔易服色當有瑞瑞黃龍見事下丞相張蒼張蒼亦學律曆以爲非是罷之其後黃龍見成紀張蒼自黜所欲論著不成而新垣平以望气見頗言正歷服色事貴幸後作亂故孝文帝廢不復問至今上卽位招致方士唐都分其天部【漢書音義曰謂分部二十八宿爲距度】而巴落下閎運算轉歷【徐廣曰陳術云徵士巴郡落下閎也】然後日辰之度與夏正同乃攺元更官號封泰山因詔禦史曰乃者有司言星度之未定也廣延宣問以理星度未能詹也【徐廣曰詹一作售也】蓋聞昔者黃帝合而不死名察度驗定淸濁起五部建气物分數【應劭曰言黃帝造歷得仙名節防察寒暑致啟閉分至定淸濁起五部五部金木水火土也建气物分數皆敍歷之意也孟康曰合作也黃帝作歷歷終復始無窮已故曰不死淸濁律聲之淸濁也五部五行也天有四時分爲五行也气二十四气物萬物也分歷數之分也瓉曰黃帝聖徳與虛合契升龍登仙於天故曰合而不死題名宿度察進退謂三辰之度吉凶之驗也】然蓋尙矣書缺樂弛朕甚閔焉朕惟未能循明也防績日分率應水徳之勝【徐廣曰蓋以爲應土徳土勝水】今日順夏至黃鐘爲宮林鐘爲徵太蔟爲商南呂爲羽姑洗爲角自是以後气復正羽聲復淸名復正變以至子日當冬至則陰陽離合之道行焉十一月甲子朔旦冬至已詹其更以七年爲太初元年年名焉逢攝提格【徐廣曰嵗陰在寅左行嵗星在丑右行】月名畢聚日得甲子夜半朔旦冬至【文穎曰律居陰而治陽曆居陽而治陰更相治間不客期忽五家文悖異推太初之元也】

曆術甲子篇

太初元年嵗名焉逢攝提格月名畢聚日得甲子夜半

朔旦冬至正北

十二

無大餘

無小餘

無大餘

無小餘

焉逢攝提格太初元年

十二

大餘五十四小餘三百四十八大餘五小餘八

端防單閼【徐廣曰單閼一作亶安】二年

閏十三

大餘四十八小餘六百九十六大餘十小餘十六

遊兆執徐三年

十二

大餘十二小餘六百三大餘十五小餘二十四

彊梧大荒落四年

十二

大餘七小餘十一大餘二十一無小餘

徒維惇牂天漢元年

閏十三

大餘一小餘三百五十九大餘二十六小餘八

祝犁協洽二年

十二

大餘二十五小餘二百六十六大餘三十一小餘十六

商橫涒灘三年

十二

大餘十九小餘六百一十四大餘三十六小餘二十四

昭陽作鄂四年

閏十三

大餘十四小餘二十四大餘四十二無小餘

橫艾閹茂太始元年

十二

大餘三十七小餘八百六十九大餘四十七小餘八

尙章大淵獻二年

閏十三

大餘三十二小餘二百七十七大餘五十二小餘十六

焉逢困惇三年

十二

大餘五十六小餘一百八十四大餘五十七小餘二十四

端防赤奮若四年

十二

大餘五十小餘一百三十二大餘三無小餘

遊兆【徐廣曰作遊桃】攝提格徵和元年

閏十三

大餘四十四小餘八百八十大餘八小餘八

彊梧單閼三年

十二

大餘八小餘七百八十七大餘十三小餘十六

徒維執徐三年

十二

大餘三小餘一百九十五大餘十八小餘二十四

祝犁大荒落四年

閏十三

大餘五十七小餘五百四十三大餘二十四無小餘

商橫惇牂後元元年

十二

大餘二十一小餘四百五十大餘二十九小餘八

昭陽協洽二年

閏十三

大餘十五小餘七百九十八大餘三十四小餘十六

橫艾涒灘始元元年正西

十二

大餘三十九小餘七百五大餘三十九小餘二十四

尙章作噩二年

十二

大餘三十四小餘一百一十三大餘四十五無小餘

焉逢閹茂三年

閏十三

大餘二十八小餘四百六十一大餘五十小餘八

端大淵獻四年

大餘五十二小餘三百六十八大餘五十五小餘十六

遊兆困惇五年

十二

大餘四十六小餘七百一十六無大餘小餘二十四

彊梧赤奮若六年

閏十三

大餘四十一小餘一百二十四

大餘六無小餘

徒維攝提格元鳳元年

十二

大餘五小餘三十一大餘十一小餘八

祝犁單閼二年

十二

大餘五十九小餘三百七十九

大餘十六小餘十六

商橫執徐三年

閏十三

大餘五十三小餘七百二十七大餘二十一小餘二十四

昭陽大荒落四年

十二

大餘十七小餘六百三十四大餘二十七無小餘

橫艾惇牂五年

閏十三

大餘十二小餘四十二大餘三十二小餘八

尙章協洽六年

十二

大餘三十五小餘八百八十九大餘三十七小餘十六

焉逢涒灘元平元年

十二

大餘三十小餘二百九十七大餘四十二小餘二十四

端防作噩本始元年

閏十三

大餘二十四小餘六百四十五大餘四十八無小餘

遊兆閹茂二年

十二

大餘四十八小餘五百五十二大餘五十三小餘八

彊梧大淵獻三年

十二

大餘四十二小餘九百大餘五十八小餘十六

徒維困惇四年

閏十三

大餘三十七小餘三百八大餘三小餘二十四

祝犁赤奮若地節元年

十二

大餘一小餘二百一十五大餘九無小餘

商橫攝提格二年

閏十三

大餘五十五小餘五百六十三大餘十四小餘八

昭陽單閼三年正南

十二

大餘十九小餘四百七十大餘十九小餘十六

橫艾執徐四年

十二

大餘十三小餘八百一十八大餘二十四小餘二十四

尙章大荒落元康元年

閏十三

大餘八小餘二百二十六大餘三十無小餘

焉逢惇牂二年

十二

大餘三十二小餘一百三十三大餘三十五小餘八

端防協洽三年

十二

大餘二十六小餘四百八十一大餘四十小餘十六

遊兆涒灘四年

閏十三

大餘二十小餘八百二十九大餘四十五小餘二十四

彊梧作噩神雀元年

十二

大餘四十四小餘七百三十六大餘五十一無小餘

徒維閹茂二年

十二

大餘三十九小餘一百四十四大餘五十六小餘八

祝犁大淵獻三年

閏十三

大餘三十三小餘四百九十二大餘一小餘十六

商橫困惇四年

十二

大餘五十七小餘三百九十九大餘六小餘二十四

昭陽赤奮若五鳳元年

閏十三

大餘五十一小餘七百四十七大餘十二無小餘

橫艾攝提格二年

十二

大餘十五小餘六百五十四大餘十七小餘八

尙章單閼三年

十二

大餘十小餘六十二大餘二十二小餘十六

焉逢執徐四年

閏十三

大餘四小餘四百一十大餘二十七小餘二十四

端大荒落甘露元年

十二

大餘二十八小餘三百一十七大餘三十三無小餘

遊兆惇牂二年

十二

大餘二十二小餘六百六十五大餘三十八小餘八

彊梧協洽三年

閏十三

大餘十七小餘七十三大餘四十三小餘十六

徒維涒灘四年

十二

大餘四十小餘九百二十大餘四十八小餘二十四

祝犁作噩黃龍元年

閏十三

大餘三十五小餘二十八大餘五十四無小餘

商橫閹茂初元元年正東

十二

大餘五十九小餘二百三十五大餘五十九小餘八

昭陽大淵獻二年

十二

大餘五十三小餘五百八十三大餘四小餘十六

橫艾困惇三年

閏十三

大餘四十七小餘九百三十一大餘九小餘二十四

尙章赤奮若四年

十二

大餘十一小餘八百三十八大餘十五無小餘

焉逢攝提格五年

十二

大餘六小餘二百四十六大餘二十小餘八

端防單閼永光元年

閏十三

無大餘小餘五百九十四大餘二十五小餘十六

遊兆執徐二年

十二

大餘二十四小餘五百一大餘三十小餘二十四

彊梧大荒落三年

十二

大餘十八小餘八百四十九大餘三無小餘

徒維惇牂四年

閏十三

大餘十三小餘二百五十七大餘四十一小餘八

祝犁協洽五年

十二

大餘三十七小餘一百六十四大餘三十六小餘十六

商橫涒灘建昭元年

閏十三

大餘三十小餘五百一十二大餘五十一小餘二十四

昭陽作噩二年

十二

大餘五十五小餘四百一十九大餘五十七無小餘

橫艾閹茂三年

十二

大餘四十九小餘七百六十七大餘二小餘八

尙章大淵獻四年

閏十三

大餘四十四小餘一百七十五大餘七小餘十六

焉逢困惇五年

十二

大餘八小餘八十二大餘十二小餘二十四

端防赤奮若竟寧元年

十二

大餘二小餘四百三十大餘十八無小餘

遊兆攝提格建始元年

閏十三

大餘五十六小餘七百七十八大餘二十三小餘八

彊梧單閼二年

十二

大餘二十小餘六百八十五大餘二十八小餘十六

徒維執徐三年

閏十三

大餘十五小餘九十三大餘三十三小餘二十四

祝犁大荒落四年

右曆書大餘者日也小餘者月也端旃防者年名也支醜名赤奮若寅名攝提格幹丙名遊兆正北【冬至加子時】正西【加酉時】正南【加午時】正東【加卯時】

史記集解卷二十六﹤史部﹐正史類﹐史記集解﹥

欽定四庫全書

史記集解卷二十七

宋裴駰撰

史記二十七

天官書第五

中宮天極星其一明者太一常居也旁三星三公或曰子屬後句四星末大星正妃餘三星後宮之屬也環之匡衞十二星藩臣皆曰紫宮前列直斗口三星隨北端兌若見若不曰陰徳或曰天一紫宮左三星曰天槍右四星曰天棓【蘇林曰音朾之】後六星絕漢抵營室曰閣道北斗七星所謂琁璣玉衡以齊七政杓攜龍角【孟康曰杓北斗杓也龍角東方宿也攜連也】衡殷北斗魁枕參首【晉灼曰衡斗之中央殷中也】用昬建者杓杓自華以西南【孟康曰傳曰鬥第七星法太白主杓斗之尾也尾爲陰又其用昬昬陰位在西方故主西南】夜半建者衡【徐廣曰第五星】衡殷中州河濟之間【孟康曰假令杓昬建寅衡夜半亦建寅】平旦建者魁魁海岱以東北也【孟康曰曰鬥第一星法於日主齊也魁斗之首首陽也又其用在明陽與明徳在東方故主東北齊分】斗爲帝車運於中央臨制四鄕分陰陽建四時均五行移節度定諸紀皆系於斗斗魁戴匡六星【晉灼曰似戴故曰戴匡也】曰文昌宮一曰上將二曰次將三曰貴相四曰司命五曰司中六曰司祿在斗魁中貴人之牢【孟康曰曰天理四星在斗魁中貴人牢名曰天理】魁下六星兩兩相比者名曰三能【蘇林曰音三臺】三能色齊君臣和不齊爲乖戾輔星【孟康曰在北斗第六星旁】明近輔臣親彊厈小疏弱【蘇林曰厈逺也】杓端有兩星一內爲矛招揺【孟康曰近北斗者招揺招揺爲天矛晉灼曰更河三星天矛鋒招揺一星耳】一外爲盾天鋒【晉灼曰外逺北斗也在招揺南一名戈】有句圜十五星屬杓曰賤人之牢其牢中星實則囚多虛則開出天一槍棓矛盾動揺角大兵起【李奇曰角芒角】東宮蒼龍房心心爲明堂大星天王前後星子屬不欲直直則天王失計房爲府曰天駟其陰右驂旁有兩星曰衿北一星曰舝【徐廣曰音轄】東北曲十二星曰旗旗中四星曰天市中六星曰市樓市中星眾者實其虛則耗房南眾星曰騎官左角李右角將大角者天王帝廷其兩旁各有三星鼎足句之曰攝提【晉灼曰如鼎之句曲】攝提者直斗杓所指以建時節故曰攝提格亢爲疏廟主疾其南北兩星星曰南門氐爲天根主疫尾爲九子曰君臣斥絕不和箕爲敖客曰口舌火犯守角則有戰房心王者惡之也南宮朱鳥權衡【孟康曰軒轅爲權太微爲衡】衡太微三光之廷匡衛十二星藩臣西將東相南四星執法中端門門左右掖門門內六星諸侯其內五星五帝坐後聚一十五星蔚然【徐廣曰一云哀烏】曰郎位傍一大星將位也月五星順入軌道司其出所守天子所誅也其逆入若不軌道以所犯命之中坐成形【晉灼曰中坐犯帝座也成形禍福之形見也】皆羣下從謀也金火尢甚廷藩西有隋【音他果反】星五曰少微士大夫權軒轅軒轅黃龍體【孟康曰形如騰龍】前大星女主象旁小星禦者後宮屬月五星守犯者如衡占東井爲水事其西曲星曰鉞鉞北北河南南河兩河天闕間爲闗梁輿鬼鬼祠事中白者爲質【晉灼曰輿鬼五星其中白者爲質】火守南北河兵起谷不登故徳成衡觀成潢【晉灼曰日月五星不軌道也衡太微廷也觀占也潢五帝車捨】傷成鉞【晉灼曰賊傷之占先成形於鉞】禍成井【晉灼曰東井主水事火入一星居其旁天子且以火敗故曰禍也】誅成質【晉灼曰營惑入輿鬼天質占曰大臣有誅】柳爲鳥注主木艸七星頸爲員官主急事張素爲廚主觴客翼爲羽翮主逺客軫爲車主風其旁有一小星曰長沙星星不欲明明與四星等若五星入軫星中兵大起軫南眾星曰天庫樓庫有五車車星角若益眾及不具無處車馬西宮咸池曰天五橫五潢五帝車捨火入旱旱金兵水水中有三柱柱不具兵起奎曰封豕爲溝瀆婁爲聚眾胃爲天倉其南眾星曰廥積【如淳曰芻藳積爲廥也】昴曰旌頭胡星也爲白衣防畢曰罕軍爲邊兵主弋獵其大星旁小星爲附耳附耳動揺有讒亂臣在側昴畢間爲天街其陰陰國陽陽國【孟康曰陰西南坤維河山已北國陽河山已南國】參爲白虎三星直者是爲衡石【孟康曰參三星者白虎宿中西直似稱衡】下有三星兌曰罰【孟康曰在參間上小下大故曰銳晉灼曰三星少斜列無銳形】爲斬艾事其外四星左右肩股也小三星隅置曰觜觹爲虎首主葆旅事【如淳曰闗中俗謂桑楡孽生爲葆晉灼曰菜也野生曰旅今之饑民采旅生也】其南有四星曰天廁廁下一星曰天矢矢黃則吉靑白黑凶其西有句曲九星三處羅一曰天旗二曰天苑三曰九斿【徐廣曰音流】其東有大星曰狼狼角變色多盜賊下有四星曰狐直狼狼比地有大星【晉灼曰比地近地也】曰南極老人老人見治安不見兵起常以秋分時候之於南郊附耳入畢中兵起北宮武虛危危爲蓋屋虛爲哭泣之事其南有眾星曰羽林天軍軍西爲壘或曰鉞旁有一大星爲北落北落若微亡軍星動角益希及五星犯北落入軍軍起火金水尢甚火軍憂水患木土軍吉【漢書音義曰木星土星入北落則吉也】危東六星兩兩相比曰司空營室爲淸廟曰離宮閣道漢中四星曰天駟旁一星曰王良王良策馬車騎滿野旁有八星絕漢曰天潢天潢旁江星江星動人涉水杵臼四星在危南匏有靑黑星守之魚鹽貴南斗爲廟其北建星建星者旗也牽牛爲犧牲其北河鼓河鼓大星上將左右左右將婺女其北織女織女天女孫也【徐廣曰孫一作名】察日月之行以揆嵗星順逆曰東方木主春曰甲乙義失者罰出歲星歲星贏縮以其捨命國所在國不可伐可以罰人其趨捨而前曰贏退舍曰縮贏其國有兵不復縮其國有憂將亡國傾敗其所在五星皆從而聚於一捨其下之國可以義致天下以攝提格歲歲陰左行在寅嵗星右轉居丑正月與鬥牽牛晨出東方名曰監徳色蒼蒼有光其失次有應見柳嵗旱水晚旱嵗星出東行十二度百日而止反逆行逆行八度百日復東行嵗行三十度十六分度之七率日行十二分度之一十二嵗而周天出常東方以晨入於西方用昬單閼嵗嵗陰在卯星居子以二月與婺女虛危晨出曰降入大有光其失次有應見張名曰降入其歲大水執徐歲歲陰在辰星居亥以三月居與營室東壁晨出曰靑章靑靑甚章其失次有應見軫曰靑章嵗早旱晚水大荒駱嵗嵗陰在巳星居戌以四月與奎婁胃昴晨出曰跰踵【徐廣曰一曰路嶂】熊熊赤色有光其失次有應見亢惇牂嵗嵗陰在午星居酉以五月與胃昴畢晨出曰開明【徐廣曰一曰天津】炎炎有光偃兵惟利公王不利治兵其失次有應見房嵗早旱晚水葉洽嵗嵗陰在未星居申以六月與觜觹參晨出曰長列昭昭有光利行兵其失次有應見箕涒灘嵗嵗陰在申星居未以七月與東井輿鬼晨出曰大音昭昭白其失次有應見牽牛作鄂嵗嵗陰在酉星居午以八月與柳七星張晨出曰爲長王作作有芒國其昌熟谷其失次有應見危曰大章有旱而昌有女喪民疾閹茂歲歲陰在戌星居巳以九月與翼軫晨出曰天雎白色大明其失次有應見東壁嵗水女喪大淵獻嵗嵗陰在亥星居辰以十月與角亢晨出曰大章【徐廣曰一曰大星】蒼蒼然星若躍而陰出旦是謂正平起師旅其率必武其國有徳將有四海其失次有應見婁困惇嵗嵗陰在子星居卯以十一月與氐房心晨出曰天泉色甚明江池其昌不利起兵其失次有應在昴赤奮若嵗嵗陰在丑星居寅以十二月與尾箕晨出曰天皓黫然黑色甚明其失次有應見參當居不居居之又左右揺未當去去之與他星會其國凶所居久國有徳厚其角動乍小乍大若色數變人主有憂其失次捨以下進而東北三月生天棓長四尺末兌進而東南三月生彗星長二丈類彗星退而西北三月生天攙【韋昭曰攙音參差之參】長四丈末兌退而西南三月生天槍長數丈兩頭兌謹視其所見之國不可舉事用兵其出如浮如沈其國有土功如沈如浮其野亡色赤而有角其所居國昌迎【徐廣曰一作禦】角而戰者不勝星色赤黃而沈所居野大穰色靑白而赤灰所居野有憂嵗星入月其野有逐相與太白鬭【韋昭曰星相擊爲鬭】其野有破軍嵗星一曰攝提曰重華曰應星曰紀星營室爲淸廟嵗星廟也察剛【徐廣曰一作罰】气以處熒惑曰南方火主夏曰丙丁禮失罰出熒惑熒惑失行是也出則有兵入則兵防以其捨命國熒惑熒惑爲勃亂殘賊疾喪饑兵【徐廣曰以下云熒惑爲理外則理兵內則理政】反道二捨以上居之三月有殃五月受兵七月半亡地九月太半亡地因與俱出入國絕祀居之殃還至𨿽大當小久而至當小反大其南爲丈夫北爲女子喪若角動繞環之及乍前乍後左右殃益大與他星鬭光相逮爲害不相逮不害五星皆從而聚於一捨其下國可以禮致天下法出東行十六舍而止逆行二舍六旬復東行自所止數十捨十月而入西方伏【晉灼曰伏不見】行五月出東方其出西方曰反明主命者惡之東行急一日行一度半其行東西南北疾也兵各聚其下用戰順之勝逆之敗熒惑從太白軍憂離之軍卻出太白陰有分軍行其陽有偏將戰當其行太白逮之破軍殺將其入守犯太防【孟康曰犯七星已內光芒相及也韋昭曰自下觸之曰犯居其宿曰守】軒轅營室主命惡之心爲明堂營惑廟也謹候此歷斗之會以定塡星之位曰中央土主季夏日戊巳黃帝主徳女主象也嵗塡一宿其所居國吉未當居而居若已去而復還還居之其國得土不乃得女若當居而不居旣已居之又西東去其國失土不乃失女不可舉事用兵其居久其國福厚易福薄【徐廣曰易猶輕速也】其一名曰地侯主嵗嵗行十二度百十二分度之五日行二十八分度之一二十八嵗周天其所居五星皆從而聚於一捨其下之國可重致天下禮徳義殺刑盡失而塡星乃爲之動揺贏爲王不寧其縮有軍不復塡星其色黃光芒音曰黃鐘宮其失次上二三宿將贏有主命不成不乃大水失次下二三宿曰縮有後戚其嵗不復不及天裂若地動斗爲文太室塡星廟天子之星也木星與土合爲內亂饑主勿用戰敗水則變謀而更事火爲旱金爲白衣會若水金在南曰牝牡年谷熟金在北嵗偏無火與水合爲焠【晉灼曰火入水故曰焠】與金合爲鑠爲喪皆不可舉事用兵大敗土爲憂主孽卿大饑戰敗爲北軍軍困舉事大敗土與水合穰而擁閼有覆軍【徐廣曰或云木火土三星若合之謂驚位絕行】其國不可舉事出亡地入得地金爲疾爲內兵亡地三星若合其宿地國外內有兵與喪攺立公王四星合兵喪並起君子憂小人流五星合是謂易行有徳受慶攺立大人奄有四方子孫蕃昌無徳受殃若亡五星皆大其事亦大皆小事亦小早出者爲贏贏者爲客晚出者爲縮縮者爲主人必有天應見於杓星同捨爲合相淩爲鬭【孟康曰淩相冒占過也韋昭曰突掩爲淩】七寸以內必之矣五星色白圜爲喪旱赤圜則中不平爲兵靑圜爲憂水黑圜爲疾多死黃圜則吉赤角犯我城黃角地之爭白角哭泣之聲靑角有兵憂黑角則水意【徐廣曰一作志】行窮兵之所終五星同色天下偃兵百姓寧昌春風秋雨冬寒夏暑動揺常以此塡星出百二十日而逆西行西行百二十日反東行見三百三十日而入入三十日復出東方太嵗在甲寅鎭星在東壁故在營室察日行以處位太白曰西方秋司兵月行及天矢日庚辛主殺殺失者罰出太白太白失行以其捨命國其出行十八舍二百四十日而入入東方伏行十一舍百三十日其入西方伏行三舍十六日而出當出不出當入不入是謂失舍不有破軍必有國君之篡其紀上元以攝提格之嵗與營室晨出東方至角而入與營室夕出西方至角而入與角晨出入畢與角夕出入畢與畢晨出入箕與畢夕出入箕與箕晨出入柳與箕夕出入柳與柳晨出入營室與桞夕出入營室凡出入東西各五爲八嵗二百二十日【徐廣曰一云三十二日】復與營室晨出東方其大率歲一周天其始出東方行遲率日半度一百二十日必逆行一二舍上極而反東行行日一度半一百二十日入其庳近日曰明星柔髙逺日曰大囂【徐廣曰一作變】剛其始出西行疾率日一度半百二十日上極而行遲日半度百二十日旦入必逆行一二舍而入其庫近日曰太白柔髙逺日曰太相剛出以辰戌入以丑未當出不出未當入而入天下偃兵兵在外入未當出而出當入而不入下起兵有破國其當期出也其國昌其出東爲東入東爲北方出西爲西入西爲南方所居久其鄕利疾【蘇林曰疾過】其鄕凶出西逆行至東正西國吉出東至西正東國吉其出不經天經天天下革政小以角動兵起始出大後小兵弱出小後大兵彊出髙用兵深吉淺凶庳淺吉深凶日方南金居其南日方北金居其北曰贏侯王不寧用兵進吉退凶日方南金居其北日方北金居其南曰縮侯王有憂用兵退吉進凶用兵象太白太白行疾疾行遲遲行角敢戰動揺躁躁圜以靜靜順角所指吉反之皆凶出則出兵入則入兵赤角有戰白角有喪黑圜角憂有水事靑圜小角憂有木事黃圜和角有土事有年其已出三日而復有微入入三日乃復盛出是謂耎【晉灼曰耎退之不進】其下國有軍敗將北其已入三日又復微出出三日而復盛入其下國有憂師有糧食兵革遺人用之卒𨿽眾將爲人虜其出西失行外國敗其出東失行中國敗其色大圜黃【音澤】可爲好事其圜大赤兵盛不戰太白白比狼赤比心黃比參左肩蒼比參右肩黑比奎大星五星皆從太白而聚乎一捨其下之國可以兵從天下居實有得也居虛無得也行勝色【晉灼曰太白行得度勝者色也】色勝位有位勝無位有色勝無色行得盡勝之【晉灼曰行應天度惟有色得位行盡勝之行重而色位輕星經得字作徳】出而畱桑楡間【晉灼曰行遲而下也正出舉目平正出桑楡而上者餘二千里】疾其下國上而疾未盡其曰過參矣【晉灼曰三分天過之其一此在戌酉之間】疾其對國【孟康曰謂出東入西出西入東】上復下下復上有反將其入月將僇金木星合光其下戰不合兵𨿽起而不鬭合相毀野有破軍出西方昬而出陰陰兵彊暮食出小弱夜半出中弱雞鳴出大弱是謂陰陷於陽其在東方乘明而出陽陽兵之彊雞鳴出小弱夜半出中弱昬出大弱是謂陽陷扵陰太白伏也以出兵兵有殃其出卯南南勝北方出卯北北勝南方正在卯東國利出酉北北勝南方出酉南南勝北方正在酉西國勝其與列星相犯小戰五星大戰其相犯太白出其南南國敗出其北北國敗行疾武不行文色白五芒出早爲月蝕晚爲天矢及彗星將發其國出東爲徳舉事左之迎之吉出西爲刑舉事右之背之吉反之皆凶太白光見景戰勝晝見而經天是謂爭明彊國弱小國彊女主昌亢爲疏廟太白廟也太白大臣也其號上公其他名殷星太正營星觀星宮星明星大衰大澤終星大相天浩序星月緯大司馬位謹此察日辰之防以治辰星之位曰北方水太陰之精主冬曰壬癸刑失者罰出辰星以其宿命國是正四時仲春春分夕出郊奎婁胃東五捨爲齊仲夏夏至夕出郊東井輿鬼柳東七捨爲楚仲秋秋分夕出郊角亢氐房東四捨爲漢仲冬冬至晨出郊東方與尾箕斗牽牛俱西爲中國其出入常以辰戌丑未其蚤爲月蝕【孟康曰辰星月相淩不見者則所蝕也】晚爲彗星【張晏曰彗所以除舊布新】及天矢其時宜效不效爲失追兵在外不戰一時不出其時不和四時不出天下大饑其當效而出也色白爲旱黃爲五穀熟赤爲兵黑爲水出東方大而白有兵扵外解常在東方其赤中國勝其西而赤外國利無兵於外而赤兵起其與太白俱出東方皆赤而角外國大敗中國勝其與太白俱出西方皆赤而角外國利五星分天之中積於東方中國利積於西方外國用者利五星皆從辰星而聚於一捨其所捨之國可以法致天下辰星不出太白爲客其出太白爲主出而與太白不相從野𨿽有軍不戰出東方太白出西方若出西方太白出東方爲格野𨿽有兵不戰失其時而出爲當寒反溫當溫反寒當出不出是謂系卒兵大起其入太白中而上出破軍殺將客軍勝下出客亡地辰星來抵太白太白不去將死正旗上出破軍殺將客勝下出客亡地視旗所指以命破軍其繞環太白若與鬭大戰客勝免過太白間可防劍【蘇林曰防音函函容也其間可容一劍】小戰客勝免居太白前軍罷出太白左小戰摩太白右數萬人戰主人吏死出太白右去三尺軍急約戰靑角兵憂黑角水赤行窮兵之所終免七命曰小正辰星天欃安周星細爽能星鉤星其色黃而小出而易處天下之文變而不善矣免五色靑圜憂白圜喪赤圜中不平黑圜吉赤角犯我城黃角地之爭白角號泣之聲其出東方行四舍四十八日其數二十日而反入於東方其出西方行四舍四十八日其數二十日而反入於西方其一之營室角畢箕柳出房心間地動辰星之色春靑黃夏赤白秋靑白而歲熟冬黃而不明卽變其色其時不昌春不見大風秋則不實夏不見有六十日之旱月蝕秋不見有兵春則不生冬不見陰雨六十日有流邑夏則不長角亢氐兗州房心豫州尾箕幽州斗江湖牽牛婺女揚州虛危靑州營室至東壁並州奎婁胃徐州昴畢冀州觜觹參益州東井輿鬼雍州柳七星張三河翼軫荊州七星爲員官辰星廟蠻夷星也兩軍相當曰暈【如淳曰暈讀曰運】暈等力鈞厚長大有勝薄短小無勝重抱大破無抱爲和背不和爲分離相去直爲自立立侯王指暈若曰殺將負且戴有喜圍在中中勝在外外勝靑外赤中以和相去赤外靑中以惡相去气暈先至而後去居軍勝先至先去前利後病後至後去前病後利後至先去前後皆病居暈不勝見而去其發疾𨿽勝無功見半日以上功太白虹屈短【李奇曰屈或爲尾也韋昭曰短而直】上下兌有者下大流血日暈制勝近期三十日逺期六十日其食食所不利復生生所利而食益盡爲主位以其直及日所宿加以日時用命其國也月行中道安寧和平陰閒多水陰事外北三尺陰星北三尺太陰大水兵陽間驕恣陽星多暴獄太陽太旱星也角天門十月爲四月十一月爲五月十二月爲六月水發近三尺逺五尺犯四輔輔臣誅行南北河以陰陽言旱水兵喪月蝕嵗星其宿地饑若亡熒惑也亂塡星也下犯上太白也彊國以戰敗辰星也女亂食大角【徐廣曰一云食於大角】主命者惡之心則爲內賊亂也列星其宿地憂月食始日五月者六六月者五五月復六六月者一而五月者凡五百一十三月而復始故月蝕常也日蝕爲不臧也甲乙四海之外日月不占【晉灼曰海外逺甲乙日時不以占候】丙丁江淮海岱也戊巳中州河濟也庚辛華山以西壬癸恆山以北日蝕國君月蝕將相當之國皇星犬而赤【孟康曰嵗星之精防所爲也五星之精防爲六十四變記不盡】狀類南極【徐廣曰老人星也】所出其下起兵嶽彊其衝不利昭明星大而白無角乍上乍下【孟康曰形如三足機機上有九彗上向熒惑之精】所出國起兵多變五殘星出正東東方之野其星狀類辰星去地可六丈大【徐廣曰一作六】賊星【孟康曰形如彗九尺太白之精】出正南南方之野星去地可六丈大而赤數動有光司危星【孟康曰星大而有尾兩角熒惑之精也】出正西西方之野星去地可六丈大而白類太白獄漢星【孟康曰靑中赤表下有二彗縱橫亦塡星之精漢書天文志獄漢一名咸漢】出正北北方之野星去地可六丈大而赤數動察之中靑此四野星所出出非其方其下有兵衝不利四塡星所出四隅去地可四丈地維咸光亦出四隅去地可三丈若月始出所見下有亂亂者亡有徳者昌燭星狀如太白【孟康曰星上有三彗上出亦塡星之精】其出也不行見則滅所燭者城邑亂如星非星如雲非云命曰歸邪【李奇曰邪音虵孟康曰星有兩赤彗上向上有蓋狀如气下連星】歸邪出必有歸國者星者金之防气本曰火【孟康曰星名】星眾國吉少則凶漢者亦金之精气其本曰水漢星多多水少則旱【孟康曰漢河漢也水生於金多少謂漢中星】其大經也天鼓有音如雷非雷音在地而下及地其所往者兵發其下天狗狀如大奔星【孟康曰星有尾旁有短彗下有如狗形者亦太白之精】有聲其下止地類狗所墮及望之如火光炎炎衝天其下圜如數頃田處上兌者則有黃色千里破軍殺將格澤星者如炎火之狀黃白起地而上下大上兌其見也不種而獲不有土功必有大害蚩尢之旗【孟康曰熒惑之精也晉灼曰呂氏春秋曰其色黃上白下】類彗而後曲象旗見則王者徵伐四方旬始出於北斗旁【徐廣曰蚩尢也旬一作營】狀如雄鷄其怒靑黑象伏鼈【李奇曰怒當作帑晉灼曰帑雌也或曰怒則色靑】枉矢類大流星虵行而蒼黑望之如有毛羽然長庚如一匹布著天此星見兵起星墜至地則石也河濟之閒時有墜星天精而見景星【孟康曰精明也有赤方气與靑方气相連赤方中有兩黃星靑方中一黃星凡三星合爲景星】景星者徳星也其狀無常常出於有道之國凡望雲气仰而望之三四百里平望在桑楡上千餘二千里登髙而望之下屬地者三千里雲气有獸居上者勝自華以南气下黑上赤嵩髙三河之郊气正赤恆山之北气下黑上靑勃碣海岱之閒气皆黑江淮之間气皆白徒气白土功气黃車气乍髙乍下往往而聚騎气卑而布卒气【如淳曰摶専也或曰摶徒端反】前卑而後髙者疾前方而後髙兌而卑者郤其气平者其行徐前髙而後卑者不止而反气相遇者卑勝髙兌勝方气來卑而循車通者【車通車轍也避漢武諱故曰通】不過三四日去之五六里見气來髙七八尺者不過五六日去之十餘里見气來髙丈餘二丈者不過三四十日去之五六十里見稍云精白者其將悍其士怯其大根而前絕逺者當戰靑白其前低者戰勝其前赤而仰者戰不勝陣云如立垣杼云類杼軸云摶兩端兌杓云如繩者居前亙天其半半天其蛪者類闕旗故鉤云句曲諸此云見以五色合占而澤摶密其見動人及有占兵必起合鬭其直王朔所侯決於日旁日旁雲气人主象皆如其形以占故北夷之气如羣畜穹閭南夷之气類舟船幡旗大水處敗軍場破國之虛下有積錢【徐廣曰古作泉字】金寶之上皆有气不可不察海旁蜃气象樓臺廣野气成宮闕然雲气各象其山川人民所積聚故侯息耗者入國邑視封疆田疇之正治【如淳曰蔡邕云麻田曰疇】城郭室屋門戶之潤澤次至車服畜產精華實息者吉虛耗者凶若煙非煙若云非云鬱鬱紛紛蕭索輪囷是謂卿云卿云見喜气也若霧非霧衣冠而不濡見則其域被甲而趨天雷電蝦虹辟靂夜明者陽气之動者也春夏則發秋冬則藏故侯者無不司之天開縣物【孟康曰謂天裂而見物象天開示縣象】地動坼絕山崩及徙川塞谿垘【徐廣曰土雍曰垘音服駰案孟康曰谿谷也垘崩也蘇林曰垘流也】水澹澤竭地長見象城郭門閭閨臬枯槀宮廟邸第人民所次謡俗車服觀民飲食五穀艸木觀其所屬倉府廐庫四通之路六畜禽獸所產去就魚鼈鳥鼠觀其所處鬼哭若呼其人逢俉【俉迎也伯莊曰音五故反】化言誠然凡候嵗美惡謹候嵗始嵗始或冬至日產气始萌臘明日人眾卒嵗一會飲食發陽气故曰初嵗正月旦王者嵗首立春日四時之卒始也四始者之日而漢魏鮮【孟康曰人姓名作占候者】集臘明正月旦決八風風從南方來大旱西南小旱西方有兵西北戎菽爲【孟康曰戎菽胡豆也爲成也】小雨【徐廣曰一無此上兩字】趣兵北方爲中歲東北爲上嵗【韋昭曰嵗大穰】東方大水東南民有疾疫嵗惡故八風各與其衝對課多者爲勝多勝少久勝亟疾勝徐旦至食爲麥食至日昳爲稷昳至餔爲黍餔至下餔爲菽下餔至日入爲麻欲終日有雨有雲有風有日日當其時者深而多實無雲有風日當其時淺而多實有云風無日當其時深而少實有日無雲不風當其時者稼有敗如食頃小敗熟五斗米頃大敗則風復起有云其稼復起各以其時用云色占種其所宜其雨雪若寒嵗惡是日光明聽都邑人民之聲聲宮則歲善吉商則有兵徵旱羽水角歲惡或従正月旦比數雨率日食一升至七升而極【孟康曰月一日雨民有一升之食二日雨民有二升之食如此至七日】過之不占數至十二日日直其月占水旱【孟康曰月一日兩正月水】爲其環城千里內占則其爲天下竟正月【孟康曰月三十日周天歷二十八宿然後可占天下】月所離列宿日風雲占其國然必察太嵗所在在金穰水毀木饑火旱此其大經也正月上甲風從東方宜蠶風從西方若旦黃雲惡冬至短極縣土炭【孟康曰冬至先三日縣土炭於衡兩端輕重適均冬至日陽气至則炭重夏至日陰气至則土重晉灼曰蔡邕律曆記鐘律權土炭冬至陽气應黃鐘通土炭輕而衡仰夏至陰气應蕤賔通土炭重而衡低進退先後五日之中】炭動鹿角解蘭根出泉水躍略以知日至要決晷景嵗星所在五穀逢昌其對爲衝嵗乃有殃

太史公曰自初生民以來世主曷嘗不歷日月星辰及至五家三代紹而明之內冠帶外夷狄分中國爲十有二州仰則觀象於天俯則法類於地天則有日月地則有陰陽天有五星地有五行天則有列宿地則有州域三光者陰陽之精气本在地而聖人統理之幽厲以往尙矣所見天變皆國殊窟穴家占物怪以合時應其文圖籍禨祥不法是以孔子論六經記異而說不書至天道命不其人不待告告非其人𨿽言不著昔之天數者髙辛之前重黎於唐虞羲和有夏昆吾殷商巫咸周室史佚萇於宋子韋鄭則裨竈在齊甘公【徐廣曰或曰甘公名徳也本是魯人】楚唐昧趙尹臯魏石申夫天運三十嵗一小變百年中變五百載大變三大變一紀三紀而大備此其大數也爲國者必貴三五上下各千嵗然後天人之際續備太史公推古天變未有可考於今者蓋略以春秋二百四十二年之閒日蝕三十六彗星三變宋襄公時星隕如雨天子微諸侯力政【徐廣曰一作徵】五伯代興更爲主命自是之後眾暴寡大並小秦楚吳越夷狄也爲彊伯田氏篡齊三家分晉並爲戰國爭於攻取兵革更起城邑數屠因以饑饉疾疫焦苦臣主共憂患其察禨祥星气尢急近世十二諸侯七國相王言從衡者繼踵而臯唐甘石因時務論其書傳故其占驗淩雜米鹽二十八捨主十二州斗秉兼之所從來久矣秦之彊也在太白占於狼弧吳楚之疆候在熒惑占於鳥衡燕齊之疆候在辰星占於虛危宋鄭之疆候在歳星占於房心晉之疆亦候在辰星占於參罰及秦並吞三晉燕代自河山以南者中國中國於四海內則在東南爲陽陽則日嵗星熒惑塡星占於街南畢主之其西北則胡狢月氏諸衣旃裘引弓之民爲陰陰則月太白辰星占於街北昴主之故中國山川東北流其維首在隴蜀尾沒於勃碣是以秦晉好用兵【韋昭曰秦晉西南維之北爲陰猶與胡狢引弓之民同故好用兵】復占太白太白主中國而胡狢數侵掠獨占辰星辰星出入躁疾常主夷狄其大經也此更爲客主人熒惑爲勃外則理兵內則理政故曰𨿽有明天子必視熒惑所在諸侯更彊時菑異記無可錄者秦始皇之時十五年彗星四見久者八十日長或竟天其後秦遂以兵滅六王並中國外攘四夷死人亂如麻因以張楚並起三十年之間兵相駘借【蘇林曰駘音臺登躡也】不可勝數自蚩尢以來未嘗若斯也羽羽救鉅鹿枉矢西流山東遂合從諸侯西坑秦人誅屠咸陽漢之興五星聚於東井平城之圍月暈參畢七重諸呂作亂日蝕晝晦吳楚七國叛逆彗星數丈天狗過梁野及兵起遂伏屍流血其下元光元狩蚩尢之旗再見長則半天其後京師師四出誅夷狄者數十年而伐胡尢甚越之亡熒惑守斗朝鮮之拔星茀於河戒兵徵大宛星茀招揺此其犖犖大者若至委曲小變不可勝道由是觀之未有不先形見而應隨之者也夫自漢之爲天數者星則唐都气則王朔占嵗則魏鮮故甘石歷五星法惟獨熒惑有反逆行逆行所守及他星逆行日月薄蝕【孟康曰日月無光曰薄京房易傳曰日赤黃爲薄或曰不交而蝕曰薄韋昭曰气往廹之爲薄虧損爲蝕】皆以爲占余觀史記考行事百行之中五星無出而不反逆行反逆行嘗盛大而變色日月薄蝕行南北有時此其大度也故紫宮房心權衡咸池虛危列宿部星此天之五官坐位也爲經不移徙大小有差濶狹有常【孟康曰濶狹若三臺星相去逺近】水火金木塡星【徐廣曰木火土三星若合是謂驚立絕行】此五星者天之五佐爲經緯見伏有時所過行贏縮有度日變修徳月變省刑星變結和凡天變過度乃占國君彊大有徳者昌弱小飾詐者亡大上修徳其次修政其次修救次修穰正下無之夫常星之變希見而三光之占亟用日月暈適【徐廣曰適者災變咎徵也李斐曰適見災於天劉向以爲日月食及星逆行非太平之常自周衰以來人事亂故天文應之遂變耳駰案孟康曰暈日旁气也適日之將食先有黑气之變】云風此天之客气其變見亦有大運然其與政事俯仰最近大人之符此五者天之感動爲天數者必通三五終始古今深觀時變察其精粗則天官備矣蒼帝行徳天門爲之開赤帝行徳天牢爲之空黃帝行徳天夭爲之起風從西北來必以庚辛一秋中五至大赦三至小赦白帝行徳以正月二十日二十一日月暈圍常大赦載謂有太陽也一曰白帝行徳畢昴爲之圍圍三暮徳乃成不三暮及圍不合徳不成二曰以辰圍不出其旬黑帝行徳天闗爲之動天行徳天子更立年不徳風雨破石三能三衡者天廷也客星出天廷有奇令

史記集解卷二十七

欽定四庫全書

史記集解卷二十八

宋裴駰撰

史記二十八

封禪書第六

自古受命帝王曷嘗不封禪蓋有無其應而用事者矣未有睹符瑞見而不臻乎泰山者也𨿽受命而功不至至梁父矣而徳不洽洽矣而日有不暇給是以卽事用希曰三年不爲禮禮必廢三年不爲樂樂必壞每世之隆則封禪答焉及衰而息厥曠逺者千有餘載近者數百載故其儀闕然煙滅其詳不可得而記聞云尙書曰舜在琁璣玉衡以齊七政遂類於上帝禋於六宗望山川徧羣神輯五瑞擇吉月日見四嶽諸牧還瑞【徐廣曰還一作班】歲二月東巡狩至於岱宗岱宗泰山也柴望秩於山川遂覲東後東後者諸侯也合時月正日同律度量衡修五禮五玉三帛二牲一死防五月巡狩至南嶽南嶽衡山也八月巡狩至西嶽西嶽華山也十一月巡狩至北嶽北嶽恆山也皆如岱宗之禮中嶽嵩髙也五載一巡狩禹遵之後十四世至帝孔甲淫徳好神神瀆二龍去之其後二世湯伐桀欲遷夏社不可作夏社後八世至帝大戊有桑谷生於廷一暮大拱懼伊陟【徐廣曰陟古作敇】曰妖不勝徳大戊修徳桑谷死伊陟贊巫咸巫咸之興自此始後十四世帝武丁得傅說爲相殷復興焉稱髙宗有雉【徐廣曰一作鷮音嬌】登鼎耳雊武丁懼祖巳曰修徳武丁從之位以永寧後五世帝武乙慢神而震死後三世帝紂淫亂武王伐之由此觀之始未嘗不肅祗後稍怠慢也周官曰冬日至祀天於南郊迎長日之至夏日至祭地祗皆用樂舞而神乃可得而禮也天子祭天下名山大川五嶽視三公四瀆視諸侯諸侯祭其疆內名山大川四瀆者江河淮濟也天子曰明堂辟雍【韋昭曰水外四周員如辟雍以節觀】諸侯曰泮宮【張晏曰制度半於天子之辟雍】周公旣相成王郊祀后稷以配天【王肅曰配天於南郊祀之】宗祀文王於明堂以配上帝【鄭曰上帝者天之別名也神無二主故異其處避后稷也】自禹興而修社祀后稷稼穡故有稷祠郊社所從來尙矣自周克殷後十四世世益衰禮樂廢諸侯恣行而幽王爲犬戎所害【徐廣曰犬一作畎】周東徙雒邑秦襄公攻戎救周始列爲諸侯秦襄公旣侯居西垂自以爲主少皥之神作西畤祠白帝其牲用駵駒黃牛羝羊各一云其後十六年秦文公東獵汧渭之間卜居之而吉文公夢黃虵自天下屬地其口止於鄜衍【李奇曰鄜音孚山阪曰衍】文公問史惇惇曰此上帝之徵君其祠之於是作鄜畤用三牲郊祭白帝焉自未作鄜畤也而雍旁故有吳陽武畤【李奇曰於旁有吳陽地】雍東有好畤皆廢無祠或曰自古以雍州積髙神明之隩故立畤郊上帝諸神祠皆聚雲蓋黃帝時嘗用事𨿽晚周亦郊焉其語不經見搢紳者不道【李奇曰搢插也插笏於紳紳大帶】作鄜畤後九年文公獲若石云於陳倉北阪城祠之【蘇林曰質如石也服防曰在北或曰在陳倉北也】其神或嵗不至或嵗數來來也常以夜光輝若流星從東南來集於祠城則若雄鷄其聲殷云野雞夜雊【如淳曰野雞雉也呂后名雉故曰野雞瓉曰殷聲也云足句之辭】以一牢祠命曰陳寶【瓉曰陳倉縣有寶夫人祠或一歲二歲與葉君合葉神來時天爲之殷殷雷鳴雉爲雊在長安正西五百里韋昭曰在陳倉縣寶而祠之故曰陳寶】作鄜祠後七十八年秦徳公旣立卜居雍後子孫飲馬於河遂都雍雍之諸祠自此興用三百牢於鄜畤作伏祠磔狗邑四門以禦蠱菑徳公立二年卒其後六年秦宣公作密畤於渭南祭靑帝其後十四年秦繆公立病臥五日不寤寤乃言夢見上帝上帝命繆公平晉亂史書而記藏之府而後世皆曰秦繆公上天秦繆公卽位九年齊桓公旣霸防諸侯於葵邱而欲封禪管仲曰古者封泰山禪梁父者七十二家而夷吾所記者十有二焉昔無懷氏【服防曰古之王者在伏羲前見莊子】封泰山禪云云【李奇曰云雲山在梁父東】虙羲封泰山禪云云神農封泰山禪云云炎帝封泰山禪云云黃帝封泰山禪亭亭【徐廣曰在鉅平駰案服防曰亭亭山在牟陰】顓頊封泰山禪云云帝俈封泰山禪云云堯封泰山禪云云舜封泰山禪云云禹封泰山禪會稽湯封泰山禪云云周成王封泰山禪社首【應劭曰山名在博縣晉灼曰在鉅平南十三里】皆受命然後得封禪桓公曰寡人北伐山戎過孤竹西伐大夏涉流沙束馬懸車上卑耳之山【韋昭曰將上山纒束其馬懸鉤其車也卑耳卽齊語所謂辟耳】南伐至召陵登熊耳山以望江漢兵車之會三而乘車之防六九合諸侯一匡天下諸侯莫違我昔三代受命亦何以異乎於是管仲睹桓公不可窮以辭因設之以事曰古之封禪鄗上之黍北裏之禾【應劭曰鄗上山也鄗音臛蘇林曰鄗上北裏皆地名】所以爲盛江淮之間一茅三脊【孟康曰所謂靈茅】所以爲借也東海致比目之魚【韋昭曰各有一目不比不行其名曰鰈】西海致比翼之鳥【韋昭曰各有一翼不比不飛其名曰鶼鶼】然後物有不召而自至者十有五焉今鳳皇麒麟不來嘉谷不生而蓬蒿藜莠茂鴟梟數至而欲封禪毋乃不可乎於是桓公乃止是嵗秦繆公內晉君夷吾其後三置晉國之君平其亂繆公立三十九年而卒其後百有餘年而孔子論述六蓺略言易姓而王封泰山禪乎梁父者七十餘王矣其俎豆之禮不章蓋難言之或問禘之說孔子曰不知知禘之說其於天下也視其掌【孔安國曰爲魯諱也包氏曰孔子謂或人言知禘之說者於天下之事如指視以掌中之物言其易了】詩云紂在位文王受命政不及泰山武王克殷二年天下未寧而崩爰周徳之洽維成王成王之封禪則近之矣及後陪臣執政季氏旅於泰山仲尼譏之【焉融曰旅祭名禮諸侯祭山川在封內者今陪臣祭泰山非禮】是時萇以方事周靈王諸侯莫朝周周力少萇乃明鬼神事設貍首貍首者諸侯之不來者【徐廣曰貍一名不來】依物怪欲以致諸侯諸侯不從而晉人執殺萇【皇覽曰萇冢在河南洛陽東北山上也】周人之言方怪者自萇其後百餘年秦靈公作吳陽上畤祭黃帝【徐廣曰凡去作密畤二百五十年】作下畤祭炎帝後四十八年周太史儋見秦獻公曰秦始與周合合而離五百嵗當復合合十七年而霸王出焉櫟陽雨金秦獻公自以爲得金瑞故作畦畤櫟陽而祀白帝【晉灼曰漢注在隴西西縣人先祠山下形如種韭畦畦各一土封】其後百二十嵗而秦滅周【徐廣曰去太史儋言時一百二十年】周之九鼎入於秦或曰宋太丘社亡【爾雅曰古陵太丘】而鼎沒於泗水彭城下其後百一十五年而秦並天下秦始皇旣並天下而帝或曰黃帝得土徳黃龍地螾見【應劭曰螾蚯蚓也黃帝土位故地見其神蚓大五六圍長十餘丈韋昭曰黃者地色螾亦地物故以爲瑞】夏得木徳靑龍止於郊艸木暢茂殷得金徳銀自山溢【蘇林曰流出也】周得火徳有赤烏之符今秦變周水徳之時昔秦文公出獵獲黑龍此其水徳之瑞於是秦更命河曰徳水以冬十月爲年首色上黑度以六爲名音上大呂事統上法【服防曰政上法令也瓉曰水陰陰主刑殺故上法】卽帝位三年東巡郡縣祠騶嶧山頌秦功業於是徵從齊魯之儒生博士七十人至乎泰山下諸儒生或議曰古者封禪爲蒲車惡傷山之土石艸木埽地而祭席用葅稭【應劭曰稭禾稾也去其皮以爲席如淳曰葅讀曰祖稭讀曰戛晉灼曰葅借也】言其易遵也始皇聞此議各乖異難施用由此絀儒生而遂除車道上自太山陽至巓立石頌秦始皇帝徳明其得封也從陰道下禪於梁父其禮頗采太祝之祀雍上帝所用而封藏皆祕之世不得而記也始皇之上太山中阪遇暴風雨休於大樹下諸儒生旣絀不得與用於封事之禮聞始皇遇風雨則譏之於是始皇遂東遊海上行禮祠名山大川及八神求僊人羨門之屬八神將自古而有之或曰太公以來作之齊所以爲齊以天齊也【蘇林曰當天中中齊】其祀絕莫知起時八神一曰天主祠天齊天齊淵水居臨菑南郊山下者二曰地主祠太山梁父蓋天好陰祠之必於髙山之下小山之上命曰畤【徐廣曰一云之下上畤命曰畤】地貴陽祭之必於澤中圓丘云三曰兵主祠蚩尢蚩尢在東平陸監鄕【徐廣曰屬東平郡】齊之西境也四曰陰主祠三山五曰陽主祠之罘六曰月主祠之萊山【韋昭曰在東萊長廣縣】皆在齊北並勃海七曰日主祠成山成山斗入海【韋昭曰成山在東萊不夜斗入海不夜古縣名】最居齊東北陽以迎日出云八曰四時主祠瑯邪瑯邪在齊東方蓋嵗之所始皆各用一牢具祠而巫祝所損益珪幣雜異焉自齊威宣之時騶子之徒【韋昭曰名衍】論著終始五徳之運【如淳曰今其書有五徳始終五徳各以所勝爲行秦謂周爲火徳滅火者水故自謂之水徳】及秦帝而齊人奏之故始皇采用之而宋毋忌正伯僑充尙羨門【韋昭曰皆慕古人名效神仙者】子髙最後皆燕人爲方僊道形解銷化【服防曰尸解也張晏曰人老如解去故骨則變化也今山中有龍骨世人謂之龍解骨化之也】依於鬼神之事騶衍以陰陽主運【如淳曰今其書有主運五行相次轉用事隨方面爲服】顯於諸侯而燕齊海上之方士傳其術不能通然則怪迂阿諛茍合之徒自此興不可勝數也自威宣燕昭使人入海求蓬萊方丈瀛洲此三神山者其在渤海中【服防曰音附或曰其書云爾瓉云世人相之】去人不逺患且至則舩風引而去蓋嘗有至者諸僊人及不死之藥皆在焉其物禽獸盡白而黃金銀爲宮闕未至望之如雲及到三神山反居水下臨之風輒引去終莫能至云世主莫不甘心焉及至秦始皇並天下至海上則方士言之不可勝數始皇自以爲至海上而恐不及矣使人乃賫童男女入海求之船交海中皆以風爲解曰未能至望見之焉其明年始皇復遊海上至瑯邪過恆山從上黨歸後三年遊碣石考入海方士【服防曰疑詐故考之瓉曰考校其虛實】從上郡歸後五年始皇南至湘山遂登會稽並海上冀遇海中三神山之奇藥不得還至沙丘崩二世元年東巡碣石並海南歷太山至會稽皆禮祠之而刻勒始皇所立石書旁以章始皇之功徳其秋諸侯畔秦三年而二世弒死始皇封禪之後十二嵗秦亡諸儒生疾秦焚詩書誅僇文學百姓怨其法天下畔之皆譌曰始皇上太山爲暴風雨所擊不得封禪此豈所謂無其徳而用事者耶昔三代之君皆有河洛之閒故嵩髙爲中嶽而四嶽各如其方四瀆咸在山東至秦稱帝都咸陽則五嶽四瀆皆並在東方自五帝以至秦軼興軼衰名山大川或在諸侯或在天子其禮損益世殊不可勝記及秦並天下令祠官所常奉天地名山大川鬼神可得而序也於是自殽以東名山五大川祠二曰太室太室嵩髙也恆山太山會稽湘山水曰濟曰淮春以脯酒爲嵗祠因冸凍【服防曰解凍】秋涸凍冬賽禱祠其牲用牛犢各一牢具珪幣各異自華以西名山七名川四曰華山薄山薄山襄山也【徐廣曰蒲阪縣有襄山或字誤也伯莊曰】嶽山岐山【徐廣曰武功縣有大壺山又有嶽山】吳嶽【徐廣曰在汧也】鴻冢瀆山瀆山蜀之汶山水曰河祠臨晉沔祠漢中湫淵祠朝那【蘇林曰湫淵在安定朝那縣方四十里停不流冬夏不增減不生艸木音將蓼反】江水祠蜀亦春秋冸涸禱賽如東方名山川而牲牛犢牢具珪幣異而四大鴻岐吳嶽皆有嘗禾【孟康曰以新谷祭】陳寶節來祠【服防曰陳寶神應節來】其河加有嘗醪此皆在雍州之域近天子之都故加車一乘駵駒四霸產長水澧澇【徐廣曰音勞駰案漢書音義曰水名在鄠縣界】涇渭皆非大川以近咸陽盡得比山川祠而無諸加【韋昭曰無車駵之屬】汧洛二淵鳴澤蒲山嶽山【徐廣曰音先許反】之屬爲小山川亦皆嵗禱賽冸涸祠禮不必同而雍有日月參辰南北斗熒惑太白嵗星塡星二十八宿風伯雨師四海九臣【晉灼曰自此以下至天淵玉女凡二十六小神不說】十四臣諸布諸嚴諸逑之屬百有餘廟西亦有數十祠於湖有周天子祠於下邽有天神灃滈有昭明天子辟池扵社亳有三杜主之祠【韋昭曰亳音薄湯所都瓉曰濟陰薄縣是】壽星祠而雍菅廟亦有杜主【李奇曰菅茅也】杜主故周之右將軍其在秦中最小鬼之神者各以嵗時奉祠惟雍四畤上帝爲尊其光景動人民惟陳寶故雍四畤春以爲嵗禱因冸凍秋涸凍冬賽祠五月嘗駒及四仲之月祠若月祠陳寶節來一祠春夏用騂秋冬用駵畤駒四匹木禺龍欒車一駟【漢書音義曰禺寄也寄生龍形於木也】木禺車馬一駟各如其帝色黃犢羔各四珪幣各有數皆生瘞埋無俎豆之具三年一郊秦以冬十月爲嵗首故常以十月上宿郊見【李奇曰宿猶齋戒也】通權火【張晏曰權火烽火也狀若井絜臯矣其法類稱故謂之權欲令光明逺照通祀所也漢祀五畤於雍五里一烽火如淳曰權舉也】拜於咸陽之旁而衣上白其用如經祠云【服防曰經常也】西畤畦畤祠如其故上不親往諸此祠皆太祝常主以嵗時奉祠之至如他名山川諸鬼及八神之屬上過則祠去則已郡縣逺方神祠者民各自奉祠不領於天子之祝官祝官有袐祝卽有菑祥輒祝祠移過於下漢興髙祖之微時嘗殺大蛇有物曰蛇白帝子也而殺者赤帝子髙祖初起禱丰枌楡社【張晏曰枌白楡也社在丰東北十五里或云枌楡鄕名髙祖里社】徇沛爲沛公則祠蚩尢釁鼓旗遂以十月至灞上與諸侯平咸陽立爲漢王因以十月爲年首而色上赤二年東擊項籍而還入闗問故秦時上帝祠何帝也對曰四帝有白靑黃赤帝之祠髙祖曰吾聞天有五帝而有四何也莫知其說於是髙祖曰吾知之矣乃待我而具五也乃立黑帝祠命曰北畤有司進祠上不親往悉召故秦祝官復置太祝太宰如其故儀禮因令縣爲公社【李奇曰猶官社】下詔曰吾甚重祠而敬祭今上帝之祭及山川諸神當祠者各以其時禮祠之如故【徐廣曰髙祖本紀曰二年六月令祠官祀天地四方上帝山川以時祀之】後四嵗天下已定詔禦史令丰謹治枌楡社常以四時春以羊彘祠之令祝官立蚩尢之祠於長安長安置祠祝官女巫其梁巫祠天地天社天水房中堂上之屬晉巫祠五帝東君雲中司命巫社巫族人先炊之屬秦巫祠社主巫保族累之屬荊巫祠堂下巫先司命施糜之屬【應劭曰先人所在之國及有靈施化民人又貴悉置祠巫祝博求神靈之意文穎曰巫掌神之位次者也範氏世仕於晉故祠祝有晉巫範會支庶畱秦爲劉氏故有秦巫劉氏隨魏都大梁故有梁巫後徙丰丰屬荊故有荊巫】九天巫祠九天皆以嵗時祠宮中其河巫祠河於臨晉而南山巫祠南山秦中秦中者二世皇帝【張晏曰子產云匹夫匹婦彊死其魂魄能依人爲厲】各有時月其後二歲或曰周興而邑邰立后稷之祠至今血食天下於是髙祖制詔禦史其令郡國縣立靈星祠【張晏曰龍星左角曰天田則農祥也農見而祭】常以嵗時祠以牛髙祖十年春有司請令縣常以春三月及時臘祠社稷以羊豕民里社各自財以祠制曰可其後十八年孝文帝卽位卽位十三年下詔曰今祕祝移過於下朕甚不取自今除之始名山大川在諸侯諸侯祝各自奉祠天子官不領及齊淮南國廢令太祝盡以嵗時致禮如故是嵗制曰朕卽位十三年於今賴宗廟之靈社稷之福方內艾安民人靡疾間者比年登朕之不得何以饗此皆上帝諸神之賜也蓋聞古者饗其徳必報其功欲有增諸神祠有司議增雍五畤路車各一乘駕被具西畤畦畤禺車各一乘禺馬四匹駕被具其河湫漢水加玉各二及諸祠各增廣壇珪幣俎豆以差加之而祝釐者歸福於朕百姓不與焉自今祝致敬毋有所祈魯人公孫臣上書曰始秦得水徳今漢受之推終始則漢當土徳土徳之應黃龍見宜攺正朔易服色色上黃是時丞相張蒼好律曆以爲漢乃水徳之始故河決金堤【漢書音義曰在東郡界】其符也年始冬十月色外黑內赤【服防曰十月陰气在外黑陽气尙伏在地故內赤】與徳相應如公孫臣言非也罷之後三歲黃龍見成紀【徐廣曰在文帝十五年春】文帝乃召公孫臣拜爲博士與諸生艸攺歷服色事其夏下詔曰異物之神見於成紀無害於民嵗以有年朕祈郊上帝諸神禮官議無諱以勞朕有司皆曰古者天子夏親郊祠上帝於郊故曰郊於是夏四月文帝始郊見雍五畤祠衣皆上赤其明年趙人新垣平以望气見上言長安東北有神气成五采若人冠絻焉或曰東北神明之舍西方神明之墓也【張晏曰神明日也日出東北捨謂陽谷以日沒於西也墓北谷也】天瑞下宜立祠上帝以合符應於是作渭陽五帝廟同字【韋昭曰字謂上同下異禮所謂復廟重屋也瓉曰一營字之中立五廟】帝一殿面各五門各如其帝色祠所用及儀亦如雍五畤夏四月文帝親拜霸渭之會【如淳曰二水之會】以郊見渭陽五帝五帝廟南臨渭北穿蒲池溝水權火舉而祠若光輝然屬天焉於是貴平上大夫賜累千金而使博士諸生刺六經中作王制謀議巡狩封禪事文帝出長安門【徐廣曰在霸陵駰案如淳曰亭名也】若見五人於道北遂因其直北立五帝壇【孟康曰直值也值其立處以作壇】祠以五牢具其明年新垣平使人持玉杯上書闕下獻之平言上曰闕下有寶玉气來者已視之果有獻玉杯者刻曰人主延壽平又言臣日再中居頃之日卻復中於是始更以十七年爲元年令天下大酺平言曰周鼎亡在泗水中今河溢通泗臣望東北汾陰直有金寶气意周鼎其出乎兆見不迎則不至於是上使使治廟汾陰南臨河欲祠出周鼎【徐廣曰是後三十七年鼎出汾陰】人有上書告新垣平所言气神事皆詐也下平吏治誅夷新垣平自是之後文帝怠於攺正朔服色神明之事而渭陽長門五帝使祠官領以時致禮不往焉明年匈奴數入邊興兵守禦後嵗少不登數年而孝景卽位十六年祠官各以歲時祠如故無有所興至今天子【自此後武帝事褚先生取爲武帝本紀注解已在第一袠今直載徐義】今天子初卽位尢敬鬼神之事元年漢興已六十餘嵗矣天下艾安縉紳之屬皆望天子封禪攺正度也而上鄕儒術招賢良趙綰王臧等以文學爲公卿欲議古立明堂城南以朝諸侯艸巡狩封禪攺歷服色事未就會竇太后治黃老言不好儒術使人微伺得趙綰等姦利事召案綰臧綰臧自殺諸所興爲皆廢後六年竇太后崩其明年徵文學之士公孫等明年今上初至雍郊見五畤後常三嵗一郊是時上求神君捨之上林中蹏氏觀神君者長陵女子以子死見神於先後宛若宛若祠之其室民多往祠平原君往祠其後子孫以尊顯及今上卽位則厚禮置祠之內中聞其言不見其人云是時李少君亦以祠竈穀道卻老方見上上尊之少君者故深澤侯舍人主方匿其年及其生長常自謂七十能使物卻老其遊以方徧諸侯無妻子人聞其能使物及不死更饋遺之常餘金錢衣食人皆以爲不治生業而饒給又不知其何所人愈信爭事之少君資好方善爲巧發奇中嘗從武安侯飲坐中有九十餘老人少君乃言與其大父遊射處老人爲兒時從其大父識其處一坐盡驚少君見上上有古銅器問少君少君曰此器齊桓公十年陳於柏寢已而案其刻果齊桓公器一宮盡駭以爲少君神數百歲人也少君言上曰祠竈則致物致物而丹砂可化爲黃金黃金成以爲飲食器則益壽益壽而海中蓬萊仙者乃可見見之以封禪則不死黃帝是也臣嘗遊海上見安期生安期生食巨棗大如安期生僊者通蓬萊中合則見人不合則隱於是天子始親祠竈遣方士入海求蓬萊安期生之屬而事化丹砂諸藥齊爲黃金矣居久之李少君病死天子以爲化去不死而使黃錘【徐廣曰音才恚反錘縣黃縣皆在東萊】史寛舒受其方求蓬萊安期生莫能得而海上燕齊怪迂之方士多更來言神事矣亳人謬忌奏祠太一方曰天神貴者太一太一佐曰五帝古者天子以春秋祭太一東南郊用太牢七日爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年壹用太牢祠神三一天一地一太一天子許之令太祝領祠之於忌太一壇上如其方後人復有上書言古者天子常以春解祠祠黃帝用一防破鏡冥羊用羊祠馬行用一靑牡馬太一澤【徐廣曰澤一作臯】山君地長用牛武夷君用幹魚陰陽使者以一牛令祠官領之如其方而祠於忌太一壇旁其後天子苑有白鹿以其皮爲幣以發瑞應造白金焉其明年郊雍【徐廣曰武帝立巳十九歲】獲一角獸若麟然有司曰陛下肅祗郊祀上帝報享錫一角獸蓋麟云於是以薦五畤畤加一牛以燎錫諸侯白金風符應合於天也於是濟北王以爲天子且封禪乃上書獻太山及其旁邑天子以他縣償之常山王有罪遷天子封其弟於眞定以續先王祀【徐廣曰元鼎四年時】而以常山爲郡然後五嶽皆在天子之邦其明年齊人少翁以鬼神方見上上有所幸王夫人【徐廣曰外戚傳封禪書曰趙之王夫人幸有子封爲齊王】夫人卒少翁以方蓋夜致王夫人及竈鬼之貎雲天子自帷中望見焉於是乃拜少翁爲文成將軍賞賜甚多以客禮禮之文成言曰上卽欲與神通宮室被服非象神神物不至乃作畫雲气車及各以勝日駕車辟惡鬼又作甘泉宮中爲臺室畫天地太一諸鬼神而置祭具以致天神居歲餘其方益衰神不至乃爲帛書以飯牛詳不知言曰此牛腹中有奇殺視得書書言甚怪天子識其手書問其人果是僞書於是誅文成將軍隱之其後則又作柏梁銅柱【徐廣曰元鼎二年時】承露仙人掌之屬矣文成死明年天子病鼎湖甚巫醫無所不致不愈游水髮根言上郡有巫病而鬼神下之上召置祠之甘泉及病使人問神君神君言曰天子無憂病病少愈彊與我會甘泉於是病愈遂起幸甘泉病良已大赦置酒壽宮神君壽宮神君最貴者大一其佐曰大禁司命之屬皆從之非可得見聞其言言與人音等時去時來來則風肅然居室帷中時晝言然常以夜天子祓然後入因巫爲主人闗飲食所以言行下又置壽宮北宮張羽旗設供具以禮神君神君所言上使人受書其言命之曰書法其所語世俗之所知也無絕殊者而天子心獨喜其事祕世莫知也其後三年有司言元宜以天瑞命不宜以一二數一元曰建二元以長星曰光三元以郊得一角獸曰狩云其明年冬天子郊雍議曰今上帝朕親郊而後土無祀則禮不答也有司與太史公祠官寛舒議天地牲角繭栗今陛下親祠后土后土宜於澤中圓丘爲五壇壇一黃犢太牢具已祠盡瘞而從祠衣上黃於是天子遂東始立后土【徐廣曰元鼎四年】祠汾陰脽丘如寛舒等議上親望拜如上帝禮禮畢天子遂至滎陽而還過雒陽下詔曰三代邈絕逺矣難存其以三十里地封周後爲周子南君以奉其先祀焉是歲天子始巡郡縣侵尋於泰山矣其春樂成侯上書言欒大欒大膠東宮人故嘗與文成將軍同師已而爲膠東王尙方而樂成侯姊爲康王后無子康王死他姬子立爲王【徐廣曰以元狩二年薨】而康後有行與王不相中相危以法康後聞文成已死而欲自媚於上乃遣欒大因樂成侯求見言方天子旣誅文成後悔其蚤死惜其方不盡及見欒大大說大爲人長美言多方略而敢爲大言處之不疑大言曰臣嘗往來海中見安期羨門之屬顧以臣爲賤不信臣又以爲康王諸侯耳不足與方臣數言康王康王又不用臣臣之師曰黃金可成而河決可塞不死之藥可得僊人可致也然臣恐效文成則方士皆奄口惡敢言方哉上曰文成食馬肝死耳子誠能修其方我何愛乎大曰臣師非有求人人者求之陛下必欲致之則貴其使者令有親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使驗小方鬭棊棊自相觸擊是時上方憂河決而黃金不就乃拜大爲五利將軍居月餘得四印佩天士將軍地士將軍大通將軍印制詔禦史昔禹疏九江決四瀆間者河溢臯陸隄繇不思朕臨天下二十有八年【徐廣曰元鼎四年也】天若遺朕士而大通焉幹稱蜚龍鴻漸於般朕意庶幾與焉其以二千戶封地士將軍大爲樂通侯賜列侯甲第僮千人乘輿斥車馬帷帳器物以充其家又以衛長公主妻之賫金萬斤更命其邑曰當利公主天子親如五利之第使者存問供給相屬於道自大主【徐廣曰武帝姑】將相以下皆置酒其家獻遺之於是天子又刻玉印曰天道將軍使使衣羽衣夜立白茅上五利將軍亦衣羽衣夜立白茅上受印以示不臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後裝治行東入海求其師云大見數月佩六印貴震天下而海上燕齊之間莫不搤捥而自言有禁方能神仙矣其夏六月中汾陰巫錦爲民祠魏雎后土營旁見地如鉤狀掊視得鼎鼎大異於眾鼎文鏤無款識怪之言吏吏告河東太守勝勝以聞天子使使驗問巫得鼎無姦詐乃以禮祠迎鼎至甘泉從行上薦之至中山【徐廣曰河渠書曰鑿涇水自中山西】曣防有黃雲蓋焉有麃過上自射之因以祭云【徐廣曰上言從行上薦之或者祭鼎也】至長安公卿大夫皆議請尊寶鼎天子曰閒者河溢嵗數不登故巡祭后土祈爲百姓育谷今嵗丰廡未報鼎曷爲出哉有司皆曰聞昔泰帝興神鼎一一者壹統天地萬物所系終也黃帝作寶鼎三象天地人禹收九牧之金鑄九鼎皆嘗亨鬺【徐廣曰亨煮也音殤曰嘗以亨牲牢而祭祀】上帝鬼神遭聖則興鼎遷於夏商周徳衰宋之社亡鼎乃淪沒伏而不見頌云自堂䢐基自羊䢐牛鼐鼎及鼒不吳不驁胡考之休今鼎至甘泉光閏龍變承休無疆合玆中山【徐廣曰闗中亦復有中山也非魯中山】有黃白雲降蓋若獸爲符路弓乘矢集獲壇下報祠大享【徐廣曰一云大報祠享】惟受命而帝者心知其意而合徳焉鼎宜見於祖禰藏於帝廷以合明應制曰可入海求蓬萊者言蓬萊不逺而不能至者殆不見其气上乃遣望气佐候其气云其秋上幸雍且郊或曰五帝太一之佐也宜立太一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎宛朐問於鬼臾區鬼臾區對曰黃帝得寶鼎神策是嵗己酉朔旦冬至得天之紀終而復始於是黃帝迎日推策後率二十嵗復朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄書謝曰寶鼎事已決矣尙何以爲卿因嬖人奏之上大說乃召問卿對曰受此書申公申公已死上曰申公何人也卿曰申公齊人與安期生通受黃帝言無書獨有此鼎書曰漢興復當黃帝之時曰漢之聖者在髙祖之孫且曾孫也寶鼎出而與神通封禪封禪七十二王惟黃帝得上太山封申公曰漢主亦當上封上封則能僊登天矣黃帝時萬諸侯而神靈之封居七千天下名山八而三在蠻夷五在中國中國華山首山太室太山東萊此五山黃帝之所常遊與神防黃帝且戰且學僊患百姓非其道者乃斷斬非鬼神者百餘嵗然後得與神通黃帝郊雍上帝宿三月鬼臾區號大鴻死葬雍故鴻冢是也其後黃帝接萬靈明廷明廷者甘泉也所請寒【徐廣曰一作塞】門者谷口也黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣後宮從上者七十餘人龍乃上去余小臣不得上乃悉持龍髯龍髯抜墮墮黃帝之弓百姓仰望黃帝旣上天乃抱其弓與胡髯號故後世因名其處曰鼎湖其弓曰烏號於是天子曰嗟乎吾誠得如黃帝吾視去妻子如脫躧耳乃拜卿爲郎東使候神於太室上遂郊雍至隴西西登崆峒幸甘泉令祀官寛舒等具太一祠壇祠壇放薄忌太一壇壇三陔【徐廣曰階次也】五帝壇環居其下各如其方黃帝西南除八通鬼道太一其所用如雍一畤物而加醴棗酺之屬殺一貍牛以爲俎豆牢具而五帝獨有俎豆醴進其下四方地爲醊食羣神從者及北斗云已祠胙餘皆燎之其牛色白鹿居其中彘在鹿中水而洎之【徐廣曰洎一作酒灌水於釡中曰洎音冀】祭日以牛祭月以羊彘特太一祝宰則衣紫及繡五帝各如其色日赤月白十一月辛巳朔旦冬至昧爽天子始郊拜太一朝朝日夕夕月則揖而見太一如雍郊禮其贊饗曰天始以寶鼎神策授皇帝朔而又朔終而復始皇帝敬拜見焉而衣上黃其祠列火滿壇壇旁亨炊具有司云祠上有光焉公卿言黃帝始郊見太一云陽有司奉瑄玉嘉牲薦饗是夜有美光及晝黃气上屬天太史公祠官寛舒等曰神靈之休祐福兆祥宜因此地光域立太畤壇以明應令太祝領秋及臘閒祠三歲天子一郊見其秋爲伐南越告禱太一以牡荊畫幡日月北斗登龍以象太一三星爲太一鋒【徐廣曰天官書曰天極星明者太一常居也斗口三星曰太一】命曰靈旗爲兵禱則太史奉以指所伐國而五利將軍使不敢入海之太山祠上使人隨驗實毋所見五利妄言見其師其方盡多不讐上乃誅五利其冬公孫卿侯神河南言見仙人迹緱氏城上有物如雉往來城上天子親幸緱氏城視迹問卿得毋效文成五利乎卿曰仙者非有求人主人主者求之其道非少寛假神不來言神事事如迂誕積以歲乃可致也於是郡國各除道繕治宮觀名山神祠所以望幸也其春旣滅南越上有嬖臣李延年以好音見上善之下公卿議曰民閒祠尙有鼓舞樂今郊祀而無樂豈稱乎公卿曰古者祠天地皆有樂而神祗可得而禮或曰太帝使素女鼓五十瑟悲帝禁不止故破其瑟爲二十五於是賽南越禱祠太一后土始用樂舞益召歌兒作二十五【徐廣曰瑟】及空候【徐廣曰應劭云武帝令樂人侯調始造此器】琴瑟自此起其來年冬上議曰古者先振兵釋旅【徐廣曰古釋字作澤】然後封禪乃遂北巡朔方勒兵十餘萬還祭黃帝冢橋山釋兵須如【徐廣曰須一作涼】上曰吾聞黃帝不死今有冢何也或對曰黃帝已僊上天羣臣葬其衣冠旣至甘泉爲且用事太山先類祠太一自得寶鼎上與公卿諸生議封禪封禪用希曠絕莫知其儀禮而羣儒采封禪尙書周官王制之望祀射牛事齊人丁公年九十餘曰封禪者合不死之名也秦皇帝不得上封陛下必欲上稍上卽無風雨遂上封矣上於是乃令諸儒習射牛艸封禪儀數年至且行天子旣聞公孫卿及方士之言黃帝以上封禪皆致怪物與神通欲放黃帝以上接神仙人蓬萊士髙世比徳於九皇而頗采儒術以文之羣儒旣已不能辧明封禪事又牽拘於詩書古文而不能騁上爲封禪祠器示羣儒羣儒或曰不與古同徐偃又曰太常諸生行禮不如魯善周霸屬圖封禪事於是上絀偃霸而盡罷諸儒不用三月遂東幸緱氏禮登中嶽太室從官在山下聞若有言萬歲云問上上不言問下下不言於是以三百戶封太室奉祠命曰崇髙邑東上太山太山之艸木葉未生乃令人上石立之太山巓上遂東巡海上行禮祠八神齊人之上疏言神怪奇方者以萬數然無驗者乃益發船令言海中神山者數千人求蓬萊神人公孫卿持節常先行候名山至東萊言夜見大人長數丈就之則不見其迹甚大類禽獸云羣臣有言見一老父牽狗言吾欲見巨公已忽不見上卽見大迹未信及羣臣有言老父則大以爲仙人也宿畱海上予方士車及閒使求仙人以千數四月還至奉髙上念諸儒及方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行事封太山下東方如郊祠太一之禮封廣丈二尺髙九尺其下則有玉牒書書祕禮畢天子獨與侍中奉車子侯上太山亦有封其事皆禁明日下陰道丙辰禪太山下趾東北肅然山如祭后土禮天子皆親拜見衣上黃而盡用樂焉江淮閒一茅三脊爲神借五色土益雜封縱逺方奇獸蜚禽及白雉諸物頗以加禮兕牛犀象之屬不用皆至太山祭后土封禪祠其夜若有光晝有白雲起封中天子從禪還坐明堂羣臣更上壽於是制詔禦史朕以眇眇之身承至尊兢兢焉懼不任維徳菲薄不明於禮樂修祠太一若有象景光屑如有望震於怪物欲止不敢遂登封太山至於梁父而後禪肅然自新嘉與士大夫更始賜民百戶牛一酒十石加年八十孤寡布帛二匹復博奉髙蛇邱歷城無出今年租稅其赦天下如乙卯赦令行所過毋有復作事在二年前皆勿聽治又下詔曰古者天子五載一巡狩用事太山諸侯有朝宿地其令諸侯各治邸太山下天子旣已封太山無風雨災而方士更言蓬萊諸神若將可得於是上欣然庶幾遇之乃復東至海上望冀遇蓬萊焉奉車子侯暴病一日死上乃遂去並海上北至碣石巡自遼西曆北邊至九原五月反至甘泉有司言寶鼎出爲元鼎以今年爲元封元年其秋有星茀於東井後十餘日有星茀於三能望气王朔言獨見旗星出如食頃復入焉有司皆曰陛下建漢家封禪天其報徳星雲其來年冬郊雍五帝還拜祝祠太一贊饗曰徳星昭衍厥維休祥壽星仍出淵耀光明信星昭見皇帝敬拜太祝之享其春公孫卿言見神人東萊山若云欲見天子天子於是幸緱氏城拜卿爲中大夫遂至東萊宿畱之數日無所見見大人迹云復遣方士求神怪采芝藥以千數是歲旱於是天子旣出無名乃禱萬里沙過祠太山還至瓠子自臨塞決河畱二日沈祠而去使二卿將卒塞決河徙二渠復禹之故迹焉是時旣滅兩越越人勇之乃言越人俗鬼而其祠皆見鬼數有效昔東甌王敬鬼壽百六十歲後人怠慢故衰耗乃令越巫立越祝祠安臺無壇亦祠天神上帝百鬼而以雞卜上信之越祠雞卜始用公孫卿曰仙人可見而上往常遽以故不見今陛下可爲觀如緱城【徐廣曰一云如緱氏城】置脯棗神人宜可致也且僊人好樓居於是上令長安則作蜚亷桂觀甘泉則作益延壽觀使卿持節設具而神人乃作通天莖臺【徐廣曰在甘泉】置祠具其下將招來仙神人之屬於是甘泉更置前殿始廣諸宮室夏有芝生殿房內中【徐廣曰元封二年】天子爲塞河興通天臺若見有光云乃下詔甘泉房中生芝九莖赦天下毋有復作其明年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎其令天下尊祠靈星焉其明年上郊雍通回中道巡之春至鳴澤從西河歸其明年冬上巡南郡至江陵【徐廣曰元封五年】而東登禮灊之天柱山號曰南嶽浮江自防陽出樅陽過彭蠡禮其名山川北至瑯邪並海上四月中至奉髙修封焉初天子封太山太山東北趾古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圖明堂圖中有一殿四面無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉於是上令奉髙作明堂汶上【徐廣曰在元封二年秋】如帶圖及五年修封則祠太一五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮禮畢燎堂下而上又上太山自有祕祠其巓而太山下祠五帝各如其方黃帝並赤帝而有司侍祠焉山上舉火下悉應之其後二歲十一月甲子朔旦冬至推歷者以本統天子親至太山以十一月甲子朔旦冬至日祠上帝明堂毋修封禪【徐廣曰常五年一修耳今適二年故但祠於明堂】其贊饗曰天增授皇帝太元神防周而復始皇帝敬拜太一東至海上考入海及方士求神者莫驗然益遣冀遇之十一月乙酉柏梁災十二月甲午朔上親禪髙裏祠后土臨勃海將以望祀蓬萊之屬冀至殊庭焉上還以柏梁烖故朝受計甘泉公孫卿曰黃帝就靑靈臺十二日燒黃帝乃治明廷明廷甘泉也方士多言古帝王有都甘泉者其後天子又朝諸侯甘泉甘泉作諸侯邸勇之乃曰越俗有火烖復起屋必以大用勝服之於是作建章宮度爲千門萬戶前殿度髙未央其東則鳳闕髙二十餘丈其西則唐中數十里虎圏其北治大池漸臺髙二十餘丈命曰太液池中有蓬萊方丈瀛洲壺梁象海中神山龜魚之屬其南有玉堂璧門大鳥之屬乃立神明臺井幹樓度五十丈輦道相屬焉夏漢攺歷以正月爲歲首而色上黃官名更印章以五字爲太初元年是嵗西伐大宛蝗大起丁夫人雒陽虞初等以方祠詛匈奴大宛焉其明年有司上言雍五畤無牢熟具芬芳不備乃令祠官進畤犢牢具也食所勝而以木禺馬代駒焉獨五月嘗駒行親郊用駒及諸名山川用駒者悉以木禺馬代行過乃用駒他禮如故其明年東巡海上考神僊之屬未有驗者方士有言黃帝時爲五城十二樓以候神人於執期命曰迎年上許作之如方命曰明年上親禮祠上帝焉公玉帶曰黃帝時𨿽封太山然風後封鉅岐伯令黃帝封東太山禪凡【徐廣曰一作九】山合符然後不死焉天子旣令設祠具至東太山太山卑小不稱其聲乃令祠官禮之而不封禪焉其後令帶奉祠神物夏遂還太山修五年之禮如前而加以禪祠石閭石閭者在太山下阯南方方士多言此僊人之閭也故上親禪焉其後五年復至太山修封【徐廣曰天漢三年】還過祭恆山今天子所興祠太一后土三年親郊祠建漢家封禪五年一修封薄忌太一及三一冥羊馬行赤星五寛舒之祠官以歲時致禮凡六祠皆太祝領之至如八神諸神明年凡由他名祠行過則祠行去則已方士所興祠各自主其人終則已祠官不主他祠皆如其故今上封禪其後十二歲而還徧於五嶽四瀆矣而方士之候伺神人入海求蓬萊終無有驗而公孫卿之神者猶以大人之迹爲解無其效天子益怠厭方士之怪迂語矣然羈縻不絕冀遇其眞自此之後方士言神祠者彌眾然其效可睹矣

太史公曰余從巡祭天地諸神名山川而封禪焉入壽宮侍祠神語究觀方士祠官之意於是退而論次自古以來用事於鬼神者具見其表裏後有君子得以覽焉若至俎豆珪幣之詳獻酬之禮則有司存

史記集解卷二十八

欽定四庫全書

史記集解卷二十九

宋裴駰撰

史記二十九

河渠第七

夏書曰禹抑鴻水十三年過家不入門陸行載車水行載舟泥行蹈毳山行卽橋【徐廣曰橋近遙反一作直轅車也音已足反尸子曰山行乘樏音力追反尸子又曰行塗以楯行險以撮行沙以軌又曰乘風車音去喬反】以別九州隨山浚川任土作貢通九道陂九澤度九山然河菑衍溢害中國也尢甚惟是爲務故道河自積石歷龍門南到華陰東下砥柱及孟津雒汭至於大邳於是禹以爲河所從來者髙水湍悍【韋昭曰湍疾悍彊也】難以行平地數爲敗乃厠二渠以引其河【漢書音義曰廁分也二渠其一出貝丘西南二折者也其一則漯川】北載之髙地過降水至於大陸播爲九河同爲逆河入於勃海【瓉曰禹貢曰夾右碣石入於海然則河口之入海乃在碣石也武帝元光二年河徙東郡更注勃海禹時不注勃海也】九川旣疏九澤旣灑諸夏艾安功施於三代自是之後滎陽下引河東南爲鴻溝以通宋鄭陳蔡曹衛與濟汝淮泗會於楚西方則通渠漢水雲夢之野東方則通鴻溝江淮之間於吳則通渠三江五湖【韋昭曰五湖湖名耳實一湖今太湖是也在吳西南】於齊則通菑濟之間於蜀蜀守冰【漢書曰冰姓李】鑿離碓【晉灼曰古堆字】辟沬水之害穿二江成都之中此渠皆可舟行有餘則用漑浸百姓饗其利至於所過往往引其水益用漑田疇之渠以萬億計然莫足數也西門豹引漳水漑鄴以富魏之河內而韓聞秦之好興事欲罷之毋令東伐【如淳曰欲罷勞之息秦伐韓之計】乃使水工鄭國【韋昭曰鄭國能治水故曰水工】閒說秦令鑿涇水自中山西邸瓠口爲渠並北山東注洛【徐廣曰出馮翊懷徳縣】三百餘里欲以漑田中作而覺秦欲殺鄭國鄭國曰始臣爲閒然渠成亦秦之利也秦以爲然卒使就渠渠就用注塡閼之水漑澤鹵之地四萬餘頃收皆畆一鐘於是闗中爲沃野無凶年秦以富疆卒並諸侯因命曰鄭國渠漢興三十九年孝文時河決酸棗東潰金隄於是東郡大興卒塞之其後四十有餘年今天子元光之中而河決扵瓠子東南注鉅野通於淮泗於是天子使汲黯鄭當時興人徒塞之輒復壞是時武安侯田蚡爲丞相其奉邑食鄃鄃居河北河決而南則鄃無水菑邑收多蚡言於上曰江河之決皆天事未易以人力爲彊塞塞之未必應天而望气用數者亦以爲然於是天子久之不事復塞也是時鄭當時爲大農言曰異時闗東漕粟從渭中上度六月而罷而漕水道九百餘里時有難處引渭穿渠起長安並南山下至河三百餘里徑易漕度可令三月罷而渠下民田萬餘頃又可得以漑田此損漕省卒而益肥闗中之地得谷天子以爲然令齊人水工徐伯表悉發卒【徐廣曰一云悉眾】數萬人穿漕渠三嵗而通通以漕大便利其後漕稍多而渠下之民頗得以漑田矣其後河東守番系言漕從山東西嵗百餘萬石更砥柱之限敗亡甚多而亦頗費穿渠引汾漑皮氏汾陰下引河漑汾陰蒲阪下度可得五千頃五千頃故盡河壖【韋昭曰音而緣反謂緣河邊地】棄地民茭牧其中耳今漑田之度可得谷二百萬石以上谷從渭上與闗中無異而砥柱之東可無復漕天子以爲然發卒數萬人作渠田數嵗河移徙渠不利則田者不能償種久之河東渠田廢予越人令少府以爲稍入【如淳曰時越人有徙者以田與之其租稅入少府】其後人有上書欲通裦斜道【韋昭曰裦中縣也斜谷名音邪瓉曰裦斜二水名】及漕事下禦史大夫張湯湯問其事因言抵蜀從故道故道多阪回逺今穿裦斜道少阪近四百里而裦水通沔斜水通渭皆可以行舩漕漕從南湯上沔入裦裦之絕水至斜間百餘里以車轉從斜下下渭如此漢中之谷可致山東從沔無限便於砥柱之漕且襃斜材木竹箭之饒擬於巴蜀天子以爲然拜湯子卭爲漢中守發數十萬人作裦斜道五百餘里道果便近而水湍石【徐廣曰湍一作溲】不可漕其後莊熊羆言臨晉民願穿洛以漑重泉以東萬餘頃故鹵地誠得水可令畆十石於是爲發兵萬餘人穿渠自徵引洛水至商顏下【服防曰顏音崖應劭曰徵在馮翊或曰商顏山名】岸善崩【如淳曰洛水岸】乃鑿井深者四十餘丈往往爲井井下相通行水水頽以絕商顏【瓉曰下流曰頽】東至山嶺十餘里間井渠之生自此始穿渠得龍骨故名曰龍首渠作之十餘嵗渠頗通猶未得其饒自河決瓠子後二十餘嵗嵗因以數不登而梁楚之地尢甚天子旣封禪巡祭山川其明年旱漧封少雨天子乃使汲仁郭昌發卒數葛人塞瓠子決於是天子已用事萬里沙則還自臨決河沈白馬玉璧於河令羣臣從官自將軍已下皆負薪寘決河是時東流郡燒艸以故薪柴少而下淇園之竹【晉灼曰衛之苑也多竹篠】以爲揵【如淳曰樹竹塞水決之口稍稍布插接樹之水稍弱補令密謂之揵以艸塞其裏乃以土塡之有石以石爲之】天子乃臨河決悼功之不成乃作歌曰瓠子決兮將柰何皓皓旴旴兮閭殫爲河【如淳曰殫盡也駰謂州閭盡爲河】殫爲河兮地不得寧功無已時兮吾山平【徐廣曰東郡東阿有魚山或者是乎駰案如淳曰恐水漸山使平也韋昭曰鑿山以塡河也】吾山平兮鉅野溢【如淳曰瓠子決灌鉅野澤使溢也】魚沸郁兮柏冬日【徐廣曰柏猶迫也冬日行天邊若與水相連矣駰案漢書音義曰鉅野滿溢則眾魚沸郁而滋長也迫冬日乃止】延道弛兮離常流【徐廣曰延一作正駰案晉灼曰言河道皆弛壊】蛟龍騁兮方逺遊歸舊川兮神哉沛【瓉曰水還舊道則羣害消除神祐滂沛】不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿【張晏曰齧桑地名也如淳曰邑名爲水所浮漂】久不反兮水維緩一曰河湯湯兮激潺湲北渡迃兮浚流難搴長茭兮沈美玉【如淳曰搴取也茭艸也音郊一曰茭竿也取長竿樹之用著石間以塞決河瓉曰竹葦絙謂之茭下所以引致土石者也】河伯許兮薪不屬【如淳曰旱燒故薪不足】薪不屬兮衛人罪燒蕭條兮噫乎何以禦水頽林竹兮楗石菑【如淳曰河決楗不能禁故言菑韋昭曰楗柱也木立死曰菑】宣房塞兮萬福來於是卒塞瓠子築宮其上名曰宣房宮而道河北行二渠復禹舊迹而梁楚之地復寧無水災自是之後用事者爭言水利朔水西河河西酒泉皆引河及川谷以漑田而闗中輔渠靈軹【如淳曰地理誌厔有靈軹渠】引堵水【徐廣曰一作諸川】汝南九江引淮東海引鉅定【瓉曰鉅定澤名】太山下引汶水皆穿渠爲漑田各萬餘頃佗小渠披山通道者不可勝言然其著者在宣房

太史公曰余南登廬山觀禹疏九江遂至於會稽太湟【徐廣曰一作濕】上姑蘇望五湖東闚洛汭大邳迎河行淮泗濟漯洛渠西瞻蜀之岷山及離碓北自龍門至於朔方曰甚哉水之爲利害也余從負薪塞宣房悲瓠子之詩而作河渠書【徐廣曰溝洫志行田二百畆分賦田與一夫二百畆以田惡故更嵗耕之】

史記集解卷二十九﹤史部﹐正史類﹐史記集解﹥

欽定四庫全書

史記集解卷三十

宋裴駰撰

史記三十

平凖書第八【漢書百官表曰大司農屬官有平凖令】

漢興接秦之丈夫從軍旅老弱轉糧饟作業劇而財匱自天子不能具鈞駟而將相或乘牛車齊民無蓋藏【如享曰齊等無有貴賤故謂之齊民若今言平民矣晉灼曰中國被敎之民也蘇林曰無物可蓋藏】於是爲秦錢重難用更令民鑄錢【漢書食貨志曰鑄楡莢錢】一黃金一斤約法省禁而不軌逐利之民蓄積餘業以稽市物物踴騰糶【李奇曰稽貯滯也如淳曰稽考也考校市物價貴賤有時晉灼曰踴甚也言計市物賤而豫益稸之也物貴而出賣故使物甚騰也漢書糶字作躍】米至石萬錢馬一匹則百金【瓉曰秦以一鎰爲一金漢以一斤爲一金】天下已平髙祖乃令賈人不得衣絲乘車重租稅以困辱之孝恵髙後時爲天下初定復弛商賈之律然井市之子孫亦不得仕宦爲吏量吏祿度官用以賦於民而山川園池市井租稅之入自天子以至於封君湯沐邑皆各爲私奉養焉不領於天下之經費漕轉山東粟以給中都官歳不過數十萬石至孝文帝時莢錢益多輕【如淳曰如楡莢也】乃更鑄四銖錢其文爲半兩令民縱得自鑄錢故吳諸侯也以卽山鑄錢富埒天子【徐廣曰埒者際畔言鄰接相次也駰案孟康曰富與天子等而微減也或曰埒等也】其後卒以叛逆鄧通大夫也以鑄錢財過王者故吳鄧氏錢布天下而鑄錢之禁生焉匈奴數侵盜北邊屯戍者多邊粟不足給食當食者於是募民能輸及轉粟於邊者拜爵爵得至大庶長孝景時上郡以西旱亦復修賣爵令而賤其價以招民及徒復作得輸粟縣官以除罪益造苑馬以廣用而宮室列觀輿馬益增修矣至今上卽位數歳漢興七十餘年之間國家無事非遇水旱之災民則人給家足都鄙廩庾皆滿而府庫余貨財京師之錢累巨萬【韋昭曰巨萬今萬萬】貫朽而不可校【如淳曰校數也】太倉之粟陳陳相因充溢露積於外至腐敗不可食眾庶街巷有馬阡陌之間成羣而乘字牝者儐而不得聚會【漢書音義曰皆乘父馬有牝馬間其間則相踶齧故斥不得出會同】守閭閻者食梁肉爲吏者長子孫【如淳曰時無事吏不數轉至於子孫長大而不轉職任】居官者以爲姓號【如淳曰倉氏庾氏是也】故人人自愛而重犯法先行義而後絀恥辱焉當此之時网疏而民富役財驕溢或至兼並豪黨之徒以武斷於鄕曲宗室有土公卿大夫以下爭於奢侈室廬輿服僭於上無限度物盛而衰固其變也自是之後嚴助朱買臣等招來東甌事兩越江淮之間蕭然煩費矣唐蒙司馬相如開路西南夷鑿山通道千餘里以廣巴蜀巴蜀之民罷焉彭吳賈滅朝鮮置滄海之郡則燕齊之間靡然發動及王恢設謀馬邑匈奴絕和親侵擾北邊兵連而不解天下苦其勞而干戈日滋行者賫居者送中外騷擾而相奉百姓抏以巧法財賂衰耗而不贍入物者補官出貨者除罪選舉陵遲廉恥相冒武力進用法嚴令具興利之臣自此始也【韋昭曰羊孔僅之屬】其後漢將歲以數萬騎出擊胡及車騎將軍衛靑取匈奴河南地築朔方當是時漢通西南夷道作者數萬人千里負擔饋糧率十餘鐘致一石【漢書音義曰鐘六斗四升】防幣於卭僰以集之數歲道不通蠻夷因以數攻吏發兵誅之悉巴蜀租賦不足以更之【韋昭曰更續也或曰更償也】乃募豪民田南夷入粟縣官而內受錢於都內【服防曰入谷於外縣受錢於內府也】東置滄海之郡人徒之費擬於南夷又興十餘萬人築衛朔方轉漕甚遼遠自山東咸被其勞費數十百巨萬府庫益虛乃募民能入奴婢得以終身復爲郎增秩及入羊爲郎始於此其後四年【徐廣曰元朔五年】而漢遣大將將六將軍軍十餘萬擊右賢王獲首虜萬五千級明年大將軍將六將軍仍再出擊胡得首虜萬九千級捕斬首虜之士受賜黃金二十餘萬斤虜數萬人皆得厚賞衣食仰給縣官而漢軍之士馬死者十餘萬兵甲之財轉漕之費不與焉於是大農陳藏錢【韋昭曰陳久也】經耗賦稅旣竭猶不足以奉戰士有司言天子曰朕聞五帝之敎不相復而治禹湯之法不同道而王所由殊路而建徳一也北邊未安朕甚悼之日者大將軍攻匈奴斬首虜萬九千級畱滯無所食議令民得買爵及贖禁固免減罪請置賞官命曰武功爵【瓉曰茂陵中書有武功爵一級曰造士二級曰閒輿衛三級曰良士四級曰元戎士五級曰官首六級曰秉鐸七級曰千夫八級曰樂卿九級曰執戎十級曰左庶長十一級曰軍衛此武帝所制以寵軍功】級十七萬凡直三十餘萬金諸買武功爵官首者試補吏先除千夫如五大夫其有罪又減二等爵得至樂卿【徐廣曰爵名也駰案漢書音義日十爵左庶長以上至十八爵爲大庶長也名樂卿樂卿者朝位從九卿加樂者別正卿又十九爵爲樂公食公卿祿而無職】以顯軍功軍功多用越等大者封侯卿大夫小者郎吏吏道雜而多端則官職耗廢自公孫以春秋之義繩臣下取漢相張湯用峻文決理爲廷尉於是見知之法生【張晏曰吏見知不舉劾爲故縱】而廢格沮誹窮治之獄用矣【如淳曰廢格天子文法使不行也誹謂非上所行若顏異反唇之比也】其明年淮南衡山江都王謀反迹見而公卿尋端治之竟其黨與而坐死者數萬人長吏益慘急而治令明察當是之時招尊方正賢良文學之士或至公卿大夫公孫以漢相布被食不重味爲天下先然無益於俗稍騖於功利矣其明年驃騎仍再出擊胡獲首四萬其秋渾邪王率數萬之眾來降於是漢發車二萬乘迎之旣至受賞賜及有功之士是歲費凡百餘巨萬初先是往十餘歲河決觀【徐廣曰觀縣名也屬東郡光武攺曰衛公國】梁楚之地固已數困而緣河之郡隄塞河輙決壞費不可勝計其後番系欲省底柱之漕穿汾河渠以爲漑田作者數萬人鄭當時爲渭漕渠回遠鑿直渠自長安至華陰作者數萬人朔方亦穿渠作者數萬人各歷二三期功未就費亦各巨萬十數天子爲伐胡盛養馬馬之來食長安者數萬匹卒牽掌者闗中不足乃調旁近郡而胡降者皆衣食縣官縣官不給天子乃損膳解乘輿駟出禦府禁藏以贍之其明年山東被水災民多饑之於是天子遣使者虛郡國倉廥【徐廣曰音膾】以振貧民猶不足又募豪富人相貸假尙不能相救乃徙貧民於闗以西及充朔方以南新秦中【服防曰地名在北方千里如淳曰長安已北朔方已南瓉曰秦逐匈奴以收河南地徙民以實之謂之新秦今以地空故復徙民以實之】七十餘萬口衣食皆仰給縣官數歲假予產業使者分部防之冠蓋相望其費以億計不可勝數於是縣官大空而富商大賈或蹛財役貧【漢書音義曰蹛停也一曰貯也】轉轂百數【李奇曰車也】廢居居邑【徐廣曰廢居者貯畜之名也有所廢有所畜言其乘時射利也駰案服防曰居轂於邑也如淳曰居賤物於邑中以待貴】封君皆低首仰給【晉灼曰低音抵距服防曰仰給於商賈】冶鑄煮鹽財或累萬金而不佐國家之急黎民重困於是天子與公卿議更錢造幣以贍用而摧浮淫並兼之徒是時禁苑有白鹿而少府多銀錫自孝文更造四銖錢至是歲四十餘年從建元以來用少縣官往往卽多銅山而鑄錢民亦間盜鑄錢不可勝數錢益多而輕【如淳曰磨錢取鎔故也瓉曰鑄錢者多故錢輕輕亦賤也】物益少而貴【如淳曰但鑄作錢不作餘物】有司言曰古者皮幣諸侯以聘享金有三等黃金爲上白金爲中赤金爲下【漢書音義曰白金銀也赤金丹陽銅】今半兩錢法重四銖【韋昭曰文爲半兩實重四銖】而姦或盜磨錢裏取鋊【徐廣曰音容呂靜曰冶器法謂之鎔】錢益輕薄而物貴則遠方用幣煩費不省乃以白鹿皮方尺緣以藻繢【徐廣曰藻一作紫也】爲皮幣直四十萬王侯宗室朝覲聘享必以皮幣薦璧然後得行又造銀錫爲白金【如淳曰雜鑄銀錫爲白金也】以爲天用莫如龍地用莫如馬人用莫如龜故白金三品其一曰重八兩圜之其文龍名曰白選直三千二曰重差小方之其文馬直五百三曰復小撱之其文龜直三百令縣官銷半兩錢更鑄三銖錢文如其重盜鑄諸金錢罪皆死而吏民之盜鑄白金者不可勝數於是以東郭咸陽孔僅爲大農丞領鹽鐡事桑羊以計算用事侍中咸陽齊之大煮鹽孔僅南陽大冶皆致生累千金故鄭當時進言之羊雒陽賈人子以心計年十三侍中故三人言利事析秋毫矣法旣益嚴吏多廢免兵革數動民多買復及五大夫徵發之士益鮮於是除千夫五大夫爲吏不欲者出馬故吏皆通適令伐棘上林【韋昭曰欲令出馬無馬者令伐棘】作昆明池其明年大將軍驃騎大出擊胡【徐廣曰元狩四年】得首虜八九萬級賞賜五千萬金漢軍馬死者十餘萬匹轉漕車甲之費不與焉是時財匱戰士頗不得祿矣有司言三銖錢輕易姦詐乃更請諸郡國鑄五銖錢周郭其下令不可磨取鋊焉大農上鹽鐡丞孔僅咸陽言山海天地之蔵也皆宜屬少府陛下不私以屬大農佐賦願募民自給費因官器作煮鹽官與牢盆【如淳曰牢廩食也古者名廩爲牢也盆者煮塩盆】浮食奇民欲擅管山海之貨【張晏曰若人執倉庫之管籥或曰管固】以致富羨役利細民其沮事之議不可勝聴敢私鑄鐡器煮鹽者【史記音義曰徒計反】左趾【韋昭曰以鐡爲之著左趾以代刖也】沒入其器物郡不出鐡者置小鐡官【鄧展曰鑄故鐡】便屬在所縣使孔僅東郭咸陽乘傳舉行天下鹽鐡作官府除故鹽鐡家富者爲吏吏道益雜不選而多賈人矣商賈以幣之變多積貨逐利於是公卿言郡國頗被災害貧民無產業者募徙廣饒之地陛下損膳省用出禁錢以振元元寛貸賦而民不齊出於南畆【李奇曰齊皆也】商賈滋眾貧者蓄積無有皆仰縣官異時算軺車賈人緡錢皆有差請算如故【李斐曰緡絲也以貫錢也一貫千緡出二十算也詩云維絲伊緡如淳曰胡公名錢爲緡者詩云氓之蚩蚩抱布貿絲故謂之緡也】諸賈人末作貰貸買居邑稽諸物及商以取利者𨿽無市籍各以其物自占率緡錢二千而一算【瓉曰此緡錢爲是儲緡錢也故隨其用所施施於利重者其算亦多】諸作有租及鑄【如淳曰以手力所作而賣之】率緡錢四千一算非吏比者三老北邊騎士【如淳曰非吏而得與吏比者官謂三老北邊騎士也樓船令邊郡選富者爲車騎士】軺車以一算商賈人軺車二算【如淳曰商賈有軺車使出二算重其賦也】船五丈以上一算匿不自占占不悉戍邊一歲沒入緡錢有能告者以其半畀之賈人有市籍者及其家屬皆無得籍名田以便農敢犯令沒入田僮天子乃思卜式之言召拜式爲中郎爵左庶長賜田十頃布告天下使明知之初卜式者河南人也以田畜爲事親死式有少弟弟壯式脫身出分獨取畜羊百餘田宅財物盡予弟式入山牧十餘歲羊致千餘頭買田宅而其弟盡破其業式輙復分予弟者數矣是使漢方數使將擊匈奴卜式上書願輸家之半縣官助邊天子使使問式欲官乎式曰臣少牧不習仕宦不願也使問曰家豈有寃欲言事乎式曰臣生與人無分爭式邑人貧者貸之不善者敎順之所居人皆從式式何故見寃於人無所欲言也使者曰茍如此子何欲而然式曰天子誅匈奴愚以爲賢者宜死節於邊有財者宜輸委如此而匈奴可滅也使者具其言入以聞天子以語丞相曰此非人情不軌之臣不可以爲化而亂法願陛下勿許於是上久不報式數歲乃罷式式歸復田牧歲餘會軍數出渾邪王等降縣官費眾倉府空其明年貧民大徙皆仰給縣官無以盡贍卜式持錢二十萬予河南守以給徙民河南上富人助貧人者籍天子見卜式名識之曰是固前而欲輸其家半助邊乃賜式外繇四百人【漢書音義曰外繇謂戍邊也一人出三百錢謂之過更式歲得十二萬錢也一說在繇役之外得復除四百人】式又盡復予縣官是時富豪皆爭匿財惟式尢欲輸之助費天子於是以式終長者故尊顯以風百姓初式不願爲郎上曰吾有羊上林中欲令子牧之式乃拜爲郎布衣屩而牧羊【韋昭曰屩艸屝】歳余羊肥息上過見其羊善之式曰非獨羊也治民亦猶是也以時起居惡者輙斥去毋令敗羣上以式爲奇拜爲緱氏令試之緱氏便之遷爲成臯令將漕上以爲式朴忠拜爲齊王太而孔僅之使天下鑄作器三年中拜爲大農列於九卿【徐廣曰元鼎二年時丙寅歳】而桑羊爲大農丞筦諸會計事稍稍置均輸以通貨物矣【孟康曰謂諸當所輸於官者皆令輸其土地所饒平其所在時價官更於他處賣之輸者旣便而官有利漢書百官表大司農屬官有均輸令】始令吏得入谷補官郎至六百石自造白金五銖錢後五歲赦吏民之坐盜鑄金錢死者數十萬人其不發覺相殺者不可勝計赦自出者百餘萬人然不能半自出天下大抵無慮皆鑄金錢矣犯者眾吏不能盡誅取於是遣博士褚大徐偃等分曹循行郡國【服防曰分曹職案行】舉兼並之徒守相爲吏者而禦史大夫張湯方隆貴用事減宣杜周等爲中丞義縱尹齊王溫舒等用慘急刻深爲九卿而直指夏蘭之屬始出矣而大農顏異誅【徐廣曰元狩四年時壬戌歲也】初異爲濟南亭長以廉直稍遷至九卿上與張湯旣造白虎皮幣問異異曰今王侯朝賀以蒼璧直數千而其皮薦反四十萬本末不相稱天子不說張湯又與異有郤及人有告異以它議事下張湯治異異與客語客語初令下有不便者【李奇曰異與客語道詔令初下有不便處也】異不應微反唇湯奏異當九卿見令不便不入言而腹誹論死自是之後有腹誹之法以此而公卿大夫多謟諛取容矣天子旣下緡錢令而尊卜式百姓終莫分財佐縣官於是楊可告緡錢縱矣郡國多姦鑄錢錢多輕而公卿請令京師鑄鐘官赤側【如淳曰以赤銅爲其郭也今錢見有赤側者不知作法云何】一當五賦官用非赤側不得行【漢書音義曰俗所謂紫紺錢也】白金稍賤民不寶用縣官以令禁之無益歲餘白金終廢不行是歲也張湯死【徐廣曰元鼎三年】而民不思其後二歲赤側錢賤民巧法用之不便又廢於是悉禁郡國無鑄錢専令上林三官【漢書百官表水衡都尉武帝元鼎二年初置掌上林苑屬官有上林均輸鐘官辧銅令然則上林三官其是此三令乎】鑄錢旣多而令天下非三官錢不得行諸郡國所前鑄錢皆廢銷之輸其銅三官而民之鑄錢益少計其費不能相當惟眞工大姦乃盜爲之卜式相齊而楊可告緡【瓉曰商賈居積及伎巧之家非桑農所生出謂之緡茂陵中書有緡田奴婢是也】徧天下中家以上大抵皆遇告杜周治之獄少反者【如淳曰治匿緡之罪其獄少有反者】乃分遣禦史廷尉正監分曹往卽治郡國緡錢得民財物以億計奴婢以千萬數田大縣數百頃小縣百餘頃宅亦如之於是商賈中家以上大率破民偸甘食好衣不事畜蔵之產業而縣官有鹽鐵緡錢之故用益饒矣益廣闗置左右輔【徐廣曰元鼎三年丁夘嵗徙函谷闗於新安東界】初大農筦鹽鐵官布多置水衡欲以主鹽鐵及楊可告緡錢上林財物眾乃令水衡主上林上林旣充滿益廣是時越欲與漢用船戰逐【韋昭曰戰鬭馳逐也】乃大修昆明池列觀環之治樓船髙十餘丈旗幟加其上甚壯於是天子惑之乃作栢梁臺髙數十丈宮室之修由此日麗乃分緡錢諸官而水衡少府大農太僕各置農官往往卽郡縣比沒入田田之其沒入奴婢分諸苑養狗馬禽獸及與諸官諸官益新置多【如淳曰水衡少府大僕司農皆有農官是爲多】徒奴婢眾而下河漕度四百萬石及官自糴乃足所忠言世家子弟【如淳曰世世有祿秩家】富人或鬭雞走狗馬弋獵博戲亂齊民乃徵諸犯令相引數千人命曰株送徒入財者得補郎郎選衰矣【應劭曰株根本也送引也如淳曰株根蔕也諸坐博戲事決爲徒者能入錢得補郎也或曰先至者爲根】是時山東被河災及歲不登數年人或相食方一二千里天子憐之詔曰江南火耕水耨【應劭曰燒艸下水種稻艸與稻並生髙七八寸因悉芟去復下水灌之艸死獨稻長所謂火耕水耨也】令饑民得流就食江淮間欲畱之處遣使冠蓋相屬於道防之下巴蜀粟以振之其明年天子始巡郡國東度河河東守不意行至不辦自殺行西逾隴隴西守以行往卒【漢書音義曰輸度也卒倉卒】天子從官不得食隴西守自殺於是上北出蕭闗從數萬騎獵新秦中以勒邊兵而歸新秦中或千里無亭徼【如淳曰徼亦卒求盜之屬也晉灼曰徼塞也瓉曰旣無亭又不徼循無衛邊之備也】於是誅北地太守以下而令民得畜牧邊縣【漢書音義曰令民得畜牧於邊縣也瓉曰先是新秦中千里無民畏宼不敢畜牧令設亭徼故民得畜牧也】官假馬母三歲而歸及息什一以除占緡用充仭新秦中【李奇曰邊有官馬今令民能畜官母馬者三歳歸之也及有蕃息與當出緡算者皆復令居新秦中又充仭之也謂與民母馬令得爲馬種令十母馬還官一駒此爲息什一也瓉曰前以邊用不足故設告緡之令設亭徼邊民無警皆得田牧新秦中已充故除告緡不復取於民】旣得寶鼎立后土太一祠【徐廣曰元鼎四年立后土五年立太畤】公卿議封禪事而天下郡國皆豫治道橋繕故宮及當馳道縣縣治官儲設供具而望以待幸其明年南越反西侵邊爲桀於是天子爲山東不贍赦天下因南方樓船卒二十餘萬人擊南越數萬人發三河以西騎擊西又數萬人度河築令居初置張掖酒泉郡【徐廣曰元鼎六年】而上郡朔方西河河西開田官斥塞卒【如淳曰塞斥卒】六十萬人戍田之中國繕道餽糧遠者二千近者千餘里皆仰給大農邊兵不足乃發武庫工官兵器以贍之車騎馬之絕縣官錢少買馬難得乃著令令封君以下至三百石以上吏以差出牝馬天下亭亭有畜防馬歲課息齊相卜式上書曰臣聞主憂臣辱南越反臣願父子與齊習船者往死之天子下詔曰卜式𨿽躬耕牧不以爲利有餘輙助縣官之用今天下不幸有急而式奮願父子死之𨿽未戰可謂義形於內賜爵闗內侯金六十斤田十頃布告天下天下莫應列侯以百數皆莫求從軍擊越至酎少府省金【如淳曰省視諸侯金有輕有重也或曰至嘗酎飲宗廟時少府視其金多少也】而列侯坐酎金失侯者百餘人【如淳曰漢儀注王子爲侯侯歲以戶口酎黃金於漢廟皇帝臨受獻金以助祭大祀曰飲酎飲酎受金金少不如斤兩色惡王削縣侯免國】乃拜式爲禦史大夫【徐廣曰元鼎六年】式旣在位見郡國多不便縣官作鹽鐵鐵器苦惡【瓉曰謂作鐵器民患苦其不好】賈貴或彊令民賣買之而舩有算商者少物貴乃因孔僅言舩算事上由是不悅卜式漢連兵三歲誅滅南越番禺以西至蜀南者置初郡十七【徐廣曰南越爲九郡駰案晉灼曰元鼎六年定越地以爲南海蒼梧郁林合浦交趾九眞日南珠崖儋耳郡定西南夷以爲武都牂牁越嶲沈犁汶山郡及地理誌西南夷所置犍爲零陵益州郡凡十七也】且以其故俗治毋賦稅南陽漢中以往郡各以地比給初郡吏卒奉食幣物車馬被具而初郡時時小反殺吏漢發南方吏卒往誅之間歲萬餘人費皆仰給大農大農以均輸調鹽鐵助賦故能贍之然兵所過縣爲以訾給毋之而已不敢言擅賦法矣【徐廣曰擅一作經經常也惟取用足耳不暇顧經常法則矣】其明年元封元年卜式貶秩爲太子太傅而桑羊爲治粟都尉領大農盡代僅筦天下鹽鐵羊以諸官各自市相與爭物故騰躍而天下賦輸或不償其僦費乃請置大農部丞數十人分部主郡國各往往縣置均輸鹽鐵官令遠方各以其物貴時商賈所轉販者爲賦而相灌輸置平凖於京師都受天下委輸召工官治車諸器皆仰給大農大農之諸官盡籠天下之貨物貴卽賣之賤則買之如此富商大賈無所牟大利【如淳曰牟取也】則反本而萬物不得騰踴故抑天下物名曰平準天子以爲然許之於是天子北至朔方東到泰山巡海上並北邊以歸所過賞賜用帛百餘萬匹錢金以巨萬計皆取足大農羊又請令吏得入粟補官及罪人贖罪令民能入粟甘泉各有差以復終身不告緡他郡國各輸急處而諸農各致粟山東漕益歲六百萬石一歲之中太倉甘泉倉滿邊余谷諸物均輸帛五百萬匹民不益賦而天下用饒於是羊賜爵左庶長黃金再百斤焉是歲小旱上令官求卜式言曰縣官當食租衣稅而已今羊令吏坐市列肆販物求利亨羊天乃雨

太史公曰農工商交易之路通而龜貝金錢刀布之幣興焉所從來久遠自髙辛氏之前尙矣靡得而記云故書道唐虞之際詩述殷周之世安寧則長庠序先本絀末以禮義防於利事變多故而亦反是是以物盛則衰時極而轉【徐廣曰時一作衰】一質一文終始之變也禹貢九州各因其土地所宜人民所多少而納職焉湯武承獘易變使民不倦各兢兢所以爲治而稍陵遲衰微齊桓公用管仲之謀通輕重之權【管子有輕重之法】徼山海之業以朝諸侯用區區之齊顯成覇名魏用李克盡地力爲彊君自是之後天下爭於戰國貴詐力而賤仁義先富有而後推讓故庶人之富者或累巨萬而貧者或不厭糟糠有國彊者或並羣小以臣諸侯而弱國或絕祀而滅世以至於秦卒並海內虞夏之幣金爲三品或黃或白或赤或錢或布【如淳曰布於民間也】或刀【如淳曰名錢爲刀者以其利於民】或龜貝及至秦中一國之幣爲二等黃金以鎰名【孟康曰二十兩爲鎰】爲上幣銅錢識曰半兩重如其文爲下幣而珠玉龜貝銀錫之屬爲器飾寶藏不爲幣然各隨時而輕重無常於是外攘夷狄內興功業海內之士力耕不足糧饟女子紡績不足衣服古者常竭天下之資財以奉其上猶自以爲不足也無異故云事勢之流相激使然曷足怪焉

史記集解卷三十

欽定四庫全書

史記集解卷三十一

宋裴駰撰

史記三十一

吳太伯世家第一

吳太伯太伯弟仲雍皆周太王之子而王季歷之兄也季歷賢而有聖子昌太王欲立季歷以及昌於是太伯仲雍二人乃犇荊蠻文身斷髮示不可用以避季歷季歷果立是爲王季而昌爲文王太伯之犇荊蠻自號句吳荊蠻義之從而歸之千餘家立爲吳太伯太伯卒無子弟仲雍立是爲吳仲雍仲雍卒子季簡立季簡卒子叔達立叔達卒子周章立是時周武王克殷求太伯仲雍之後得周章周章已君吳因而封之乃封周章弟虞仲於周之北故夏虛是爲虞仲列爲諸侯周章卒子熊遂立熊遂卒子柯相立柯相卒子彊鳩夷立彊鳩夷卒子余橋疑吾立余橋疑吾卒子柯盧立柯盧卒子周繇立周繇卒子屈羽立屈羽卒子夷吾立夷吾卒子禽處立禽處卒子轉立轉卒子頗髙立頗髙卒子句卑立是時晉獻公滅周北虞公以開晉伐虢也句卑卒子去齊立去齊卒子壽夢立壽夢立而吳始益大稱王自太伯作吳五世而武王克殷封其後爲二其一虞在中國其一吳在夷蠻十二世而晉滅中國之虞中國之虞滅二世而夷蠻之吳興太凡從太伯至壽夢十九世王壽夢二年楚之亡大夫申公巫臣怨楚將子反而犇晉自晉使吳教吳用兵乘車令其子爲吳行人【服防曰行人掌國賔客之禮籍以待四方之使賔大客受小客之幣辭】吳於是始通於中國吳伐楚十六年楚共王伐吳至衡山【杜預曰吳興烏程縣南也】二十五年王壽夢卒壽夢有子四人長曰諸樊次曰余祭次曰余昩次曰季札季札賢而壽夢欲立之季札讓不可於是乃立長子諸樊攝行事當國王諸樊元年【世本曰諸樊徙吳也】諸樊已除喪讓位季札季札謝曰曹宣公之卒也諸侯與曹人不義曹君【服防曰宣公曹伯盧也以魯成公十三年防晉侯伐秦卒於師曹君公子負芻也負芻在國聞宣公卒殺太子而自立故曰不義之也】將立子臧子臧去之以成曹君【服防曰子臧負芻庶兄】君子曰能守節矣君義嗣【王肅曰義宜也嫡子嗣國得禮之宜杜預曰諸樊嫡子故曰義嗣】誰敢幹君有國非吾節也札𨿽不材願附於子臧之義吳人固立季札季札棄其室而耕乃捨之秋吳伐楚楚敗我師四年晉平公初立十三年王諸樊卒有命授弟余祭欲以次必致國於季札而止以稱先王壽夢之意且嘉季札之義兄弟皆欲致國令以漸至焉季札封於延陵故號曰延陵季子王余祭三年齊相慶封有罪自齊來犇吳吳予慶封朱方之縣【吳地記曰朱方秦攺曰丹徒】以爲奉邑以女妻之富於在齊四年吳使季札聘於魯【在春秋魯襄公二十九年】請觀周樂【服防曰周樂魯所受四代之樂也杜預曰魯以周公故有天子禮樂】爲歌周南召南【杜預曰此皆各依其本國歌所常用聲曲】曰美哉始基之矣【王肅曰言始造王基也】猶未也【賈逵曰言未有雅頌之成功也杜預曰猶有商紂未盡善也】然勤而不怨【杜預曰未能安樂然其音不怨怒】歌邶鄘衛【杜預曰武王伐紂分其地爲三監三監叛周公滅之並三監之地更封康叔故三國盡被康叔之化】曰美哉淵乎憂而不困者也【賈逵曰淵深也杜預曰亡國之音哀以思其民困衛康叔武公徳化深逺𨿽遭宣公亂懿公滅亡民猶秉義不至於困也】吾聞衛康叔武公之徳如是是其衛風乎【賈逵曰康叔遭管叔蔡叔之難武公罹幽王褒姒之憂故曰康叔武公之徳如是杜預曰康叔武公皆衛之令徳君也聽聲以爲別故有疑言】歌王【服防曰王室當在雅衰微而列在風故國人猶尊之故稱王猶春秋之王人也杜預曰王黍離也】曰美哉思而不懼其周之東乎【服防曰平王東遷雒邑杜預曰宗周殞滅憂思猶有先王之遺風故不懼也】歌鄭【賈逵曰鄭風東鄭是】曰其細已甚民不堪也是其先亡乎【服防曰其風細弱已甚攝於大國之間亡逺慮持久之風故曰民不堪將先亡也】歌齊曰美哉泱泱乎大風也哉【服防曰泱泱舒緩深逺有大和之意其詩風刺辭約而義微體疏而不切故曰大風】表東海者其太公乎【王肅曰言爲東海之表式】國未可量也【服防曰國之興衰世數長短未可量也杜預曰言其或將復興】歌豳曰美哉蕩蕩乎樂而不滛【賈逵曰蕩然無憂自樂而不荒滛也】其周公之東乎【杜預曰周公遭管蔡之變東徵爲成王陳后稷先公不敢荒滛以成王業故言其周公東乎】歌秦曰此之謂夏聲夫能夏則大大之至也其周之東乎【杜預曰秦仲始有車馬禮樂去戎狄之音而有諸夏之聲故謂之夏聲及襄公佐周平王東遷而受其故地故曰周之舊也】歌魏曰美哉沨沨乎大而婉儉而易行以徳輔此則盟主也【徐廣曰盟一作明駰案賈逵曰其志大直而有曲體歸中和中庸之徳難成而實易行故曰以徳輔此則盟主也杜預曰惜其國小而無明君】歌唐曰思深哉其有陶唐氏之遺風乎不然何憂之逺也【杜預曰晉本唐國故有堯之遺風憂深思逺情發於聲也】非令徳之後誰能若是歌陳曰國無主其能久乎【杜預曰滛聲放蕩無所畏忌故曰國無主】自鄶以下無譏焉【服防曰鄶以下及曹風也其國小無所刺譏】歌小雅【杜預曰小雅小正亦樂歌之章】曰美哉思而不貳【杜預曰思文武之徳無貳叛之心也】怨而不言【王肅曰非不能言畏罪咎也】其周徳之衰乎【杜預曰衰小也】猶有先王之遺民也【杜預曰謂有殷王余俗故未大】歌大雅【杜預曰大雅陳文王之徳以正天下】曰廣哉熙熙乎【杜預曰熙熙和樂聲】曲而有直體【杜預曰論其聲】其文王之徳乎歌頌【杜預曰頌者以其成功告於神明】曰至矣哉【賈逵曰言道備至也】直而不倨【杜預曰倨傲也】曲而不詘【杜預曰詘撓也】近而不偪【杜預曰謙退也】逺而不攜【杜預曰攜貳也】遷而不滛【服虔曰遷徙也文王徙酆武王居鄗杜預曰滛過蕩也】復而不厭【杜預曰常日新也】哀而不愁【杜預曰知命也】樂而不荒【杜預曰節之以禮也】用而不匱【杜預曰徳大】廣而不宣【杜預曰不自顯也】施而不費【杜預曰因民所利而利之】取而不貪【杜預曰義然後取】處而不底【杜預曰守之以道】行而不流【杜預曰制之以義】五聲和八風平【杜預曰宮商角徵羽謂之五聲八方之气謂之八風】節有度守有序【杜預曰八音克諧節有度也無相奪倫守有序也】盛徳之所同也【杜預曰頌有殷魯故曰盛徳之所同】見舞象箾南籥者【賈逵曰象文王之樂武象也箾舞曲也南籥以籥舞也】曰美哉猶有憾【服防曰憾恨也恨不及已以伐紂而致太平也】見舞大武【賈逵曰大武周公所作武王樂也】曰美哉周之盛也其若此乎見舞韶防者【賈逵曰韶防殷成湯樂大防也】曰聖人之也【賈逵曰大也】猶有慙徳聖人之難也【服防曰慙於始伐而無聖佐故曰聖人之難也】見舞大夏【賈逵曰夏禹之樂大夏也】曰美哉勤而不徳【服防曰禹勤其身以治水土也】非禹其誰能及之見舞招箾【服防曰有虞氏之樂大韶也】曰徳至矣哉大矣【服防曰至帝王之道極於韶也盡美盡善也】如天之無不燾也【賈逵曰燾覆也】如地之無不載也𨿽甚盛徳無以加矣觀止矣若有他樂吾不敢觀【服防曰周用六代之樂堯曰咸池黃帝曰雲門魯受四代下周二等故不舞其二季札知之故曰有他樂吾不敢請】去魯遂使齊說晏平仲曰子速納邑與政【服防曰入邑與政職於公不與國家之事】無邑無政乃免於難齊國之政將有所歸未得所歸難未息也故晏子因陳桓子以納政與邑是以免於欒髙之難【難在魯昭公八年】去齊使於鄭見子產如舊交謂子產曰鄭之執政侈難將至矣政必及子子爲政愼以禮【服防曰禮所以經國家利社稷也】不然鄭國將敗去鄭適衛說蘧瑗史狗史防公子荊公叔發公子朝曰衛多君子未有患也自衛如晉將捨於宿【左傳曰將宿於戚】聞鐘聲【服防曰孫文子鼓鐘作樂也】曰異哉吾聞之辯而不徳必加於戮【服防曰辯若鬭辯也夫以辯爭不以徳居之必加於刑戮也】夫子獲罪於君以在此【賈逵曰夫子孫文子也獲罪出獻公以戚畔也】懼猶不足而又可以畔乎夫子之在此猶燕之巢於幕也【王肅曰言至危也】君在殯而可以樂乎【賈逵曰衛君獻公棺在殯未葬】遂去之文子聞之終身不聽琴瑟【服防曰聞義而攺也琴瑟不聽況於鐘鼓乎】適晉說趙文子韓宣子魏獻子曰晉國其萃於三家乎【服防曰言晉國之祚將集於三家】將去謂叔向曰吾子勉之君侈而多良大夫皆富政將在三家【杜預曰富必厚施故政在三家也】吾子直【服防曰直不能曲撓以從眾】必思自免於難季札之初使北過徐君徐君好季札劍口弗敢言季札心知之爲使上國未獻還至徐徐君已死於是乃解其寶劍系之徐君冢樹而去從者曰徐君已死尙誰予乎季子曰不然始吾心已許之豈以死倍吾心哉七年楚公子圍弒其王夾敖而代立是爲靈王十年楚靈王會諸矦而以伐吳之朱方以誅齊慶封吳亦攻楚取三邑而去【左傳曰吳伐楚入棘櫟麻以報朱方之役】十一年楚伐吳至婁【服防曰婁楚之東邑】十二年楚復來伐次於幹谿【杜預曰幹谿在譙國城父縣南楚東境】楚師敗走十七年王余祭卒弟余昧立王余昧二年楚公子棄疾弒其君靈王代立焉四年王余昧卒欲授弟季札季札讓逃去於是吳人曰先王有命兄卒弟代立必致季子季子今逃位則王余昧後立今卒其子當代乃立王余昧之子僚爲王王僚二年公子光伐楚【徐廣曰世本曰夷昧生光吳越春秋曰王僚夷昧子與史記同】敗而亡王舟光懼襲楚復得王舟而還【左傳曰舟名余皇】五年楚之亡臣伍子胥來犇公子光客之公子光者王諸樊之子也常以爲吾父兄弟四人當傳至季子季子卽不受國光父先立卽不傳季子光當立陰納賢士欲以襲王僚八年吳使公子光伐楚敗楚師迎楚故太子建毋於居巢以歸因北伐敗陳蔡之師九年公子光伐楚拔居巢鐘離【服防曰鐘離州來西邑也】初楚邊邑卑梁氏之處女與吳邊邑之女爭桑二女怒相滅兩國邊邑長聞之怒而相攻滅吳之邊邑吳王怒故遂伐楚取兩都而去伍子胥之初犇吳說吳王僚以伐楚之利公子光曰胥之父兄爲僇於楚欲自報其仇耳未見其利於是伍貟知光有他志【服防曰欲取國】乃求勇士專諸【賈逵曰吳勇士】見之光光喜乃客伍子胥子胥退而耕於野以待專諸之事十二年冬楚平王卒十三年春吳欲因楚喪而伐之使公子蓋余燭庸【賈逵曰二公子皆吳王僚之弟】以兵圍楚之六灊【杜預曰灊在廬江六縣西南】使季札於晉以觀諸侯之變【服防曰察彊弱】楚發兵絕吳兵後吳兵不得還於是吳公子光曰此時不可失也【服防曰時言可殺王時也】告專諸曰不索何獲【服防曰不索當何時得也】我眞王嗣當立吾欲求之季子𨿽至不吾廢也【王肅曰聘晉還至也】專諸曰王僚可殺也母老子弱【服防曰母老子弱専諸托其母子於光也王肅曰専諸言王母老子弱也】而兩公子將兵攻楚楚絕其路方今吳外困於楚而內空無骨鯁之臣是無柰我何光曰我身子之身也【服防曰言我身猶爾身也】四月丙子光伏甲士於窟室【杜預曰掘地爲室也】而謁王僚飲王僚使兵陳於道自王宮至光之家門階戶席皆王僚之親也人夾持鈹【音披】公子光詳爲足疾入於窟室【杜預曰恐難作王黨殺已素避之也】使專諸置匕首於炙魚之中【服防曰全魚炙也】以進食手匕首刺王僚鈹交於匈【賈逵曰交専諸匈也】遂弒王僚公子光竟代立爲王是爲吳王闔廬闔廬乃以專諸子爲卿季子至曰苟先君無廢祀民人無廢主社稷有奉乃吾君也吾敢誰怨乎哀死事生以待天命【服防曰待其天命之終也】非我生亂立者從之先人之道也【杜預曰吳自諸樊已下兄弟相傳而不立適是亂由先人起也季子自知力不能討光故云】復命哭僚墓【服防曰復命於僚哭其墓也】復位而待【杜預曰復本位待光命】吳公子燭庸蓋餘二人將兵遇圍於楚者聞公子光弒王僚自立乃以其兵降楚楚封之於舒王闔廬元年舉伍子胥爲行人而與謀國事楚誅伯州犂其孫伯嚭【披美反】亡奔吳【徐廣曰伯嚭州犂孫也史記與吳越春秋同】吳以爲大夫三年吳王闔廬與子胥伯嚭將兵伐楚拔舒殺吳亡將二公子光謀欲入郢將軍孫武曰民勞未可待之四年伐楚取六與灊五年伐越敗之六年楚使子常囊瓦伐吳迎而擊之大敗楚軍於豫章取楚之居巢而還九年吳王闔廬謂伍子胥孫武曰始子之言郢未可入今果如何二子對曰楚將子常貪而唐蔡皆怨之王必欲大伐必得唐蔡乃可闔廬從之悉興師與唐蔡西伐楚至於漢水楚亦發兵拒吳夾水陳吳王闔廬弟夫槪欲戰闔廬弗許夫槪曰王已屬臣兵兵以利爲上尙何待焉遂以其部五千人襲冒楚楚兵大敗走於是吳王遂縱兵追之北至郢五戰楚五敗楚昭王亡出郢奔鄖【服防曰鄖楚縣】鄖公弟欲弒昭王昭王與鄖公犇隨【服防曰隨楚與國也】而吳兵遂入郢子胥伯嚭鞭平王之屍以報父讐十年春越聞吳王之在郢國空乃伐吳吳使別兵擊越楚告急秦秦遣兵救楚擊吳吳師敗闔廬弟夫槪見秦越交敗吳吳王畱楚不去夫槪亡歸吳而自立爲吳王闔廬聞之乃引兵歸攻夫槪夫槪敗奔楚楚昭王乃得以九月復入郢而封夫槪於堂谿爲堂谿氏【司馬彪曰汝南吳房有堂谿亭】十一年吳王使太子夫差伐楚取番楚恐而去郢徙鄀【服防曰鄀楚邑】十五年孔子相魯十九年夏吳伐越越王勾踐迎擊之檇【音】李【賈逵曰檇李越地杜預曰吳郡嘉興縣南有李城也】越使死士挑戰【徐廣曰一作亶越世家亦然或者以爲人名氏乎駰案賈逵曰死士死罪人也鄭眾曰死士欲以死報恩者也杜預曰敢死之士也】三行造吳師呼自剄【左傳曰使罪人三行屬劍於頸】吳師觀之越因伐吳敗之姑蘇【越絕書曰闔廬起姑蘓防三年聚材五年乃成髙見三百里】傷吳王闔廬指軍卻七里吳王病傷而死闔廬使立太子夫差謂曰爾而忘勾踐殺汝父乎對曰不敢三年乃報越【越絕書曰闔廬冢在吳縣閶門外名曰虎丘下池廣六十步水深一丈五尺銅棺三重澒地六尺玉鳬之流扁諸之劍三千方員之口三千槃郢魚腸之劍在焉卒十餘萬人治之取土臨湖葬之三日白虎居其上故號曰虎丘】王夫差【越絕書曰太伯到夫差二十六代且千歲】元年以大夫伯嚭爲太宰習戰射常以報越爲志二年吳王悉精兵以伐越敗之夫椒【賈逵曰夫椒越地杜預曰太湖中椒山也】報姑蘓也越王勾踐乃以甲兵五千人棲於防稽【賈逵曰防稽山名】使大夫種因吳太宰嚭而行成【服防曰行成求成也】請委國爲臣妾吳王將許之伍子胥諫曰昔有過氏殺斟灌以伐斟尋【賈逵曰過國名也斟灌斟尋夏同姓也夏后相依斟灌而國故曰殺夏后相也】滅夏后帝相【服防曰夏后相啟之孫】帝相之妃後緡方娠【賈逵曰緡有仍之姓也杜預曰娠懷身也】逃於有仍【賈逵曰有仍國名後緡之家】而生少康【服防曰後緡遺腹子】少康爲有仍牧正【王肅曰牧正牧官之長也】有過又欲殺少康少康奔有虞【賈逵曰有虞帝舜之後杜預曰梁國虞縣】有虞思夏徳於是妻之以二女而邑之於綸【賈逵曰綸虞邑】有田一成有眾一旅【賈逵曰方十里爲成五百人爲旅】後遂收夏眾撫其官職【服防曰因此基業稍收取夏遺民餘眾撫修夏之故官憲典】使人誘之遂滅有過氏復禹之績祀夏配天【服防曰以鮌配天也】不失舊物【賈逵曰物職也杜預曰物事也】今吳不如有過之彊而勾踐大於少康今不因此而滅之又將寛之不亦難乎且勾踐爲人能辛苦今不滅後必悔之吳王不聽聽太宰嚭卒許越平與盟而罷兵去七年吳王夫差聞齊景公死而大臣爭寵新君弱乃興師北伐齊子胥諫曰越王勾踐食不重味衣不重采弔死問疾且欲有所用其眾此人不死必爲吳患今越在腹心疾而王不先而務齊不亦謬乎吳王不聽遂北伐齊敗齊師於艾陵【杜預曰艾陵齊地】至繒【杜預曰瑯邪繒縣】召魯哀公而徵百牢季康子使子貢以周禮說太宰嚭乃得止【賈逵曰周禮王合諸矦享禮十有二牢上公九牢矦伯七牢子男五牢】因畱略地於齊魯之南九年爲騶伐魯至與魯盟乃去十年因伐齊而歸十一年復北伐齊越王勾踐率其眾以朝吳厚獻遺之吳王喜惟子胥懼曰是棄吳也諫曰越在腹心今得志於齊猶石田無所用【王肅曰石田不可耕】且盤庚之誥有顚越勿遺【服防曰顚殞也越墜也顚越無道則割絕無遺也】商之以興【徐廣曰一本作盤庚之誥有顚之越之商之以興子胥傳誥曰有顚越商之興】吳王不聽使子胥於齊子胥屬其子於齊鮑氏【服防曰鮑氏齊大夫】還執吳王吳王聞之大怒賜子胥屬鏤之劍以死【服防曰屬鏤劍名賜使自刎】將死曰樹吾墓上以梓令可爲器抉吾眼置之吳東門以觀越之滅吳也齊鮑氏殺齊悼公吳王聞之哭於軍門外三日【服防曰諸矦相臨之禮】乃從海上【徐廣曰一作中】攻齊齊人敗吳吳王乃引兵歸十三年吳召魯衛之君會於橐臯【服防曰橐臯地名也杜預曰在淮南逡遒縣東南】十四年春吳王北會諸侯於黃池【杜預曰陳畱封丘縣南有黃亭近濟水】欲霸中國以全周室六月戊子越王勾踐伐吳乙酉越五千人與吳戰丙戌虜吳太子友丁亥入吳吳人告敗於王夫差夫差惡其聞也【賈逵曰惡其聞諸侯】或泄其語吳王怒斬七人於幕下【服防曰以絕口】七月辛丑吳王與晉定公爭長吳王曰於周室爲我長【杜預曰吳爲太伯後故爲長】晉定公曰於姬姓我爲伯【杜預曰爲侯伯】趙鞅怒將伐吳乃長晉定公【徐廣曰黃池之盟吳先防晉次之與外傳同駰案賈逵曰外傳曰吳先防晉亞之先敍晉晉有信又所以外吳】吳王已盟與晉別欲伐宋太宰嚭曰可勝而不能居也乃引兵歸國國亡太子內空王居外久士皆罷敝於是乃使厚幣以與越平十五年齊田常殺簡公十八年越益彊越王勾踐率兵使伐敗吳師於笠澤楚滅陳二十年越王勾踐復伐吳二十一年遂圍吳二十三年十一月丁夘越敗吳越王勾踐欲遷吳王夫差於甬東【賈逵曰甬東越東鄙甬江東也韋昭曰句章東海口外州也】予百家居之吳王曰孤老矣不能事君王也吾悔不用子胥之言自令陷此遂自剄死【越絕書曰夫差冢在猶亭西卑猶位越王使干戈人一土以葬之近太湖去縣五十七里】越王滅吳誅太宰嚭以爲不忠而歸

太史公曰孔子言太伯可謂至徳矣三以天下讓民無得而稱焉【王肅曰太伯弟季歷賢又生聖子昌昌必有天下故太伯以天下三讓於王季其讓隱故無得而稱言之者所以爲至徳也】余讀春秋古文乃知中國之虞與荊蠻句吳兄弟也延陵季子之仁心慕義無窮見防而知淸濁嗚呼又何其閎覽博物君子也【皇覧曰延陵季子冢在毗陵縣曁陽鄕至今吏民皆祀事】

史記集解卷三十一

欽定四庫全書

史記集解卷三十二

宋裴駰撰

史記三十二

齊太公世家第二

太公望呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之時申呂或封枝庶子孫或爲庶人尙其後苗裔也本姓姜氏從其封姓故曰呂尙呂尙蓋嘗窮困年老矣以漁釣姦周西伯西伯將出獵卜之曰所獲非龍非彲非虎非羆所獲霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是邪吾太公望子久矣故號之曰太公望載與俱歸立爲師或曰太公博聞嘗事紂紂無道去之遊說諸侯無所遇而卒西歸周西伯或曰呂尙處士海濵周西伯拘羑里散宜生閎夭素知而招呂尙呂尙亦曰吾聞西伯賢又善養老盍往焉三人者爲西伯求美女奇物獻之於紂以贖西伯西伯得以出反國言呂尙所以事周𨿽異然要之爲文武師周西伯昌之脫羑里歸與呂尙陰謀修徳以傾商政其事多兵權與奇計故後世之言兵及周之陰權皆宗太公爲本謀周西伯政平及斷虞芮之訟而詩人稱西伯受命曰文王伐崇密須犬夷大作丰邑天下三分其二歸周者太公之謀計居多文王崩武王卽位九年欲修文王業東伐以觀諸侯集否師行師尙父左杖黃鉞右把白旄以誓曰蒼兕蒼兕總爾眾庶與爾舟楫後至者斬遂至盟津諸侯不期而防者八百諸侯諸侯皆曰紂可伐也武王曰未可還師與太公作此泰誓居二年紂殺王子比干囚箕子武王將伐紂卜兆不吉風雨暴至羣公盡懼惟太公彊之勸武王武王於是遂行十一年正月甲子誓於牧野伐商紂紂師敗績紂反走登鹿臺遂追斬紂明日武王立於社羣公奉明水衛康叔封布采席師尙父牽牲史佚防祝以告神討紂之罪散鹿臺之錢發鉅橋之粟以振貧民封比干墓釋箕子囚遷九鼎修周政與天下更始師尙父謀居多於是武王已平商而王天下封師尙父於齊營邱東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行犂明至國萊侯來伐與之爭營邱營邱邊萊萊人夷也防紂之亂而周初定未能集逺方是以與太公爭國太公至國修政因其俗簡其禮通商工之業便魚鹽之利而人民多歸齊齊爲大國及周成王少時管蔡作亂淮夷畔周乃使召康公【服防曰召公奭】命太公曰東至海西至河南至穆陵北至無棣【服防曰是皆太公始受封土疆境所至也】五侯九伯實得徵之【杜預曰五等諸矦九州之伯皆得徵討其罪】齊由此得徵伐爲大國都營邱蓋太公之卒百有餘年【禮記曰太公封於營丘比及五世皆反葬於周鄭曰太公受封畱爲太師死葬於周五世之後乃葬齊皇覽曰呂尙冢在臨菑縣城南去縣十里】子丁公呂伋【徐廣曰一作及】立丁公卒子乙公得立乙公卒子癸公慈母立癸公卒子哀公不辰立哀公時紀侯譖之周周烹哀公【徐廣曰周夷王】而立其弟靜是爲胡公胡公徙都薄姑而當周夷王之時哀公之同母少弟山怨胡公乃與其黨率營邱人襲攻殺胡公而自立是爲獻公獻公元年盡逐胡公子因徙薄姑都治臨菑九年獻公卒子武公壽立武公九年周厲王出奔居彘十年王室亂大臣行政號曰共和二十四年周宣王初立二十六年武公卒子厲公無忌立厲公暴虐故胡公子復入齊齊人欲立之乃與攻殺厲公胡公子亦戰死齊人乃立厲公子赤爲君是爲文公而誅殺厲公者七十人文公十二年卒子成公說立成公九年卒子莊公購立莊公二十四年犬戎殺幽王周東徙雒秦始列爲諸侯五十六年晉弒其君昭侯六十四年莊公卒子釐公祿甫立釐公九年魯隱公初立十九年魯桓公弒其兄隱公而自立爲君二十五年北戎伐齊鄭使太子忽來救齊齊欲妻之忽曰鄭小齊大非我敵遂辭之三十二年釐公同母弟夷仲年死其子曰公孫無知釐公愛之令其秩服奉養比太子三十三年釐公卒太子諸兒立是爲襄公襄公元年始爲太子時甞與無知鬭及立絀無知秩服無知怨四年魯桓公與夫人如齊齊襄公故甞私通魯夫人魯夫人者襄公女弟也自釐公時嫁爲魯桓公婦及桓公來而襄公復通焉魯桓公知之怒夫人夫人以告齊襄公齊襄公與魯君飲醉之使力士彭生抱上魯君車因拉殺魯桓公【公羊傳曰搚幹而殺之何休曰搚折聲也】桓公下車則死矣魯人以爲讓而齊襄公殺彭生以謝魯八年伐紀紀遷去其邑【徐廣曰年表云去其都邑】十二年初襄公使連稱管至父戍葵邱【賈逵曰連稱管至父皆齊大夫杜預曰臨菑縣西有地名葵邱】時而往及而代【服防曰時七月及謂後年時】往戍一歲卒時而公弗爲發代或爲請代公弗許故此二人怒因公孫無知謀作亂連稱有從妹在公宮無寵【服防曰爲妾在宮也】使之間襄公【王肅曰候公之間隙】曰事成以女爲無知夫人冬十二月襄公遊姑棼【賈逵曰齊地也】遂獵沛邱【杜預曰安樂博昌縣南有地名貝邱】見彘從者曰彭生【服防曰公見彘從者乃見彭生鬼攺形爲豕也】公怒射之彘人立而啼公懼墜車傷足失屨反而鞭主屨者茀三百茀出宮而無知連稱管至父等聞公傷乃遂率其眾襲宮逢主屨茀茀曰且無入驚宮驚宮未易入也無知弗信茀示之創乃信之待宮外令茀先入茀先入卽匿襄公戶間良久無知等恐遂入宮茀反與宮中及公之幸臣攻無知等不勝皆死無知入宮求公不得或見人足於戶間發視乃襄公遂殺之而無知自立爲齊君桓公元年春齊君無知遊於雍林【賈逵曰渠邱大夫也】雍林人甞有怨無知及其在遊雍林人襲殺無知告齊大夫曰無知弒襄公自立臣謹行誅惟大夫更立公子之當立者惟命是聽初襄公之醉殺魯桓公通其夫人殺誅數不當滛於婦人數欺大臣羣弟恐禍及故次弟糾奔魯其母魯女也管仲召忽傅之次弟小白奔莒鮑叔傅之小白母衛女也有寵於釐公小白自少好善大夫髙傒【賈逵曰齊正卿髙敬仲也】及雍林人殺無知議立君髙國先陰召小白於莒魯聞無知死亦發兵送公子糾而使管仲別將兵遮莒道射中小白帶鉤小白佯死管仲使人馳報魯魯送糾者行益遲六日至齊則小白已入髙傒立之是爲桓公桓公之中鉤佯死以誤管仲已而載溫車中馳行亦有髙國內應故得先入立發兵距魯秋與魯戰於幹時【杜預曰幹時齊地也時水在樂安界岐流旱則涸竭故曰幹時】魯兵敗走齊兵掩絕魯歸道齊遺魯書曰子糾兄弟弗忍誅請魯自殺之召忽管仲讐也請得而甘心醢之不然將圍魯魯人患之遂殺子糾於笙瀆【賈逵曰魯地句瀆也】召忽自殺管仲請囚桓公之立發兵攻魯心欲殺管仲鮑叔牙曰臣幸得從君君竟以立君之尊臣無以增君君將治齊卽髙傒與叔牙足也君且欲霸王非管夷吾不可夷吾所居國國重不可失也於是桓公從之乃詳爲召管仲欲甘心實欲用之管仲知之故請往鮑叔牙迎受管仲及堂阜而脫桎梏【賈逵曰堂阜魯北境杜預曰堂阜齊地東莞防陰縣西北有夷吾亭或曰鮑叔解夷吾於此因以爲名也】齊袚而見桓公桓公厚禮以爲大夫任政桓公旣得管仲與鮑叔隰朋【徐廣曰或作崩也】髙傒修齊國政連五家之兵【國語曰管子制國五家爲軌十軌爲裏四里爲連十連爲鄕以爲軍令】設輕重魚鹽之利以贍貧窮祿賢能齊人皆說二年伐滅郯【徐廣曰一作譚】郯子奔莒初桓公亡時過郯郯無禮故伐之五年伐魯魯將師敗魯莊公請獻遂邑以平【杜預曰遂在濟北蛇邱縣東北】桓公許與魯會柯而盟【杜預曰此柯今濟北東阿齊之阿邑猶祝柯今爲祝阿】魯將盟曹沬以匕首刧桓公於壇上【何休曰上基三尺階三等曰壇會必有壇者爲升降揖讓稱先君以相接也】曰反魯之侵地桓公許之已而曹沬去匕首北面就臣位桓公後悔欲無與魯地而殺曹沬管仲曰夫刧許之而倍信殺之【徐廣曰一云已許之而背信殺刧也】愈一小快耳而棄信於諸侯失天下之援不可於是遂與曹沬三敗所亡地於魯諸侯聞之皆信齊而欲附焉七年諸侯會桓公於甄【杜預曰甄衞地今東郡甄城也】而桓公於是始霸焉十四年陳厲公子完號敬仲來奔齊齊桓公欲以爲卿讓於是以爲工正【賈逵曰掌百工】田成子常之祖也二十三年山戎伐燕【服防曰山戎北狄蓋今鮮卑也何休曰山戎者戎中之別名也】燕告急於齊齊桓公救燕遂伐山戎至於孤竹而還燕莊公遂送桓公入齊境桓公曰非天子諸侯相送不出境吾不可以無禮於燕於是分溝割燕君所至與燕命燕君復修召公之政納貢於周如成康之時諸侯聞之皆從齊二十七年魯湣公母曰哀姜桓公女弟也哀姜滛於魯公子慶父慶父弒湣公哀姜欲立慶父魯人更立釐公【徐廣曰史記僖宇皆作釐】桓公召哀姜殺之二十八年衛文公有狄亂告急於齊齊率諸矦城楚邱【賈逵曰衛地也】而立衛君二十九年桓公與夫人蔡姬戲舩中蔡姬習水蕩公【賈逵曰蕩揺也】公懼止之不止出舩怒歸蔡姬弗絕蔡亦怒嫁其女桓公聞而怒興師往伐三十年春齊桓公率諸矦伐蔡蔡潰【賈逵曰民逃其上曰潰也】遂伐楚楚成王興師問曰何故渉吾地管仲對曰昔召康公命我先君太公曰五侯九伯若實徵之以夾輔周室【左傳曰周公太公股肱周室夾輔成王也】賜我先君履【杜預曰所踐履之界】東至海西至河南至穆陵北至無棣楚貢包茅不入王祭不具【賈逵曰包茅菁茅包匭之也以供祭祀杜預曰尙書包匭菁茅茅之爲異未審】是以來責昭王南徵不復是以來問【服防曰周昭王南巡狩渉漢未濟舩解而溺昭王王室諱之不以赴諸侯不知其故故桓公以爲辭責問楚也】楚王曰貢之不入有之寡人罪也敢不共乎昭王之出不復君其問之水濵【杜預曰昭王時漢非楚境故不受罪】齊師進次於陘【杜預曰陘楚地潁川召陵縣南有陘亭左傳曰凡師一宿爲捨再宿爲信過信爲次】夏楚王使屈完將兵扞齊齊師退次召陵【杜預曰召陵潁川縣】桓公矜屈完以其眾屈完曰君以道則可若不則楚方城以爲城【服防曰方城山在漢南韋昭曰方城楚北之阨塞杜預曰方城山在南陽華縣南是也】江漢以爲溝君安能進乎乃與屈完盟而去過陳陳袁濤塗詐齊令出東方覺秋齊伐陳【左傳曰討不忠也】是歲晉殺太子申生三十五年夏會諸矦於葵邱【杜預曰陳畱外黃縣東有葵邱也】周襄王使宰孔賜桓公文武胙彤弓矢大路【賈逵曰大路諸矦朝服之車謂之金路】命無拜桓公欲許之管仲曰不可乃下拜受賜【韋昭曰下堂拜賜也】秋復會諸侯於葵邱益有驕色周使宰孔會諸侯頗有叛者【公羊傳曰葵邱之會桓公震而矜之叛者九國】晉侯病後遇宰孔孔曰齊侯驕矣第無行從之是歲晉獻公卒裏克殺奚齊淖子【徐廣曰史記卓多作淖】秦穆公以夫人入公子夷吾爲晉君桓公於是討晉亂至髙梁【服防曰晉地也杜預曰在平陽縣西南】使隰朋立晉君還是時周室微惟齊楚秦晉爲彊晉初與會獻公死國內亂秦穆公辟逺不與中國會盟楚成王初收荊蠻有之夷狄自置惟獨齊爲中國會盟而桓公能宣其徳故諸侯賔會於是桓公稱曰寡人南伐至召陵望熊山北伐山戎離枝孤竹【地裏志曰令支縣有孤竹城疑離枝卽令支也令離聲相近應劭曰令音鈴鈴離聲亦相近管子亦作離字】西伐大夏渉流沙束馬懸車登太行至卑耳山而還諸侯莫違寡人寡人兵車之會三乘車之會六九合諸侯一匡天下昔三代受命有何以異於此乎吾欲封泰山禪梁父管仲固諫不聽乃說桓公以逺方珍怪物至乃得封桓公乃止三十八年周襄王弟帶與戎翟合謀伐周齊使管仲平戎於周周欲以上卿禮管仲管仲頓首曰臣陪臣安敢三讓乃受下卿禮以見三十九年周襄王弟帶來奔齊齊使仲孫請王爲帶謝襄王怒弗聽四十一年秦穆公虜晉惠公復歸之是歲管仲隰朋皆卒管仲病桓公問曰羣臣誰可相者管仲曰知臣莫如君公曰易牙何如對曰殺子以適君非人情不可公曰開方何如對曰倍親以適君非人情難近【管仲曰衛公子開方去其千乘之太子而臣事君也】公曰豎刁如何對曰自宮以適君非人情難親管仲死而桓公不用管仲言卒近用三子三子專權四十二年戎伐周周告急齊齊令諸侯各發卒戍周是歲晉公子重耳來桓公妻之四十三年初齊桓公之夫人三曰王姬徐姬蔡姬皆無子桓公好內【服防曰內婦言也】多內寵如夫人者六人長衛姬生無詭少衛姬生惠公元鄭姬生孝公昭葛嬴生昭公潘密姬生懿公商人宋華子【賈逵曰宋華子之女子姓】生公子雍桓公與管仲屬孝公於宋襄公以爲太子雍巫有寵於衛共姬【賈逵曰雍巫雍人名巫易牙也】因宦者豎刁以厚獻於桓公亦有寵桓公許之立無詭【杜預曰易牙旣有寵於公爲長衛姬請立】管仲卒五公子皆求立冬十月乙亥齊桓公卒易牙入與豎刁因內寵殺羣吏【服防曰內寵如夫人者六人羣吏諸大夫也杜預曰內寵內宮人之有權寵者】而立公子無詭爲君太子昭奔宋桓公病五公子各樹黨爭立及桓公卒遂相攻以故宮中空莫敢棺桓公屍在牀上六十七日屍虫出於戶十二月乙亥無詭立乃棺赴辛巳夜斂殯【徐廣曰斂一作臨也】桓公十有餘子要其後立者五人無詭立三月死無諡次孝公次昭公次懿公次惠公孝公元年三月宋襄公率諸矦兵送齊太子昭而伐齊齊人恐殺其君無詭齊人將立太子昭四公子之徒攻太子太子走宋宋遂與齊人四公子戰五月宋敗齊四公子師而立太子昭是爲齊孝公宋以桓公與管仲屬之太子故來徵之以亂故八月乃葬齊桓公【皇覽曰桓公冢在臨菑南城十七里所菑水南】六年春齊伐宋以其不同盟於齊也【服防曰魯僖公十九年諸矦盟於齊以無忘桓公之徳宋襄公欲行霸道不與盟故伐之】夏宋襄公卒七年晉文公立十年孝公卒孝公弟潘因衛公子開方殺孝公子而立潘是爲昭公昭公桓公子也其母曰葛嬴昭公元年晉文公敗楚於城濮而會諸侯踐土朝周天子使晉稱伯六年翟侵齊晉文公卒秦兵敗於殽十二年秦穆公卒十九年五月昭公卒子捨立爲齊君捨之母無寵於昭公國人莫畏昭公之弟啇人以桓公死爭立而不得陰交賢士附愛百姓百姓說及昭公卒子捨立孤弱卽與眾十月卽墓上弒齊君捨而商人自立是爲懿公懿公桓公子也其母曰密姬懿公四年春初懿公爲公子時與丙戎之父獵爭獲不勝及卽位斷丙戎父足而使丙戎僕【賈逵曰僕禦也】庸職之妻好公內之宮使庸職驂乘五月懿公遊於申池【杜預曰齊南城門名申門齊城無池惟此門左右有池疑此是也左思齊都賦注曰申池海濵齊藪也】二人浴戲職曰斷足子戎曰奪妻者二人俱病此言乃怨謀與公遊竹中二人弒懿公車上棄竹中而亡去懿公之立驕民不附齊人廢其子而迎公子元於衛立之是爲惠公惠公桓公子也其母衛女曰少衛姬避齊亂故在衛惠公二年長翟來【谷梁傳曰身橫九畆斷其首而載之眉見於軾】王子城父攻殺之【賈逵曰王子城父齊大夫】埋之於北門晉趙穿弒其君靈公十年惠公卒子頃公無野立初崔杼有寵於惠公惠公卒髙國畏其偪也逐之崔杼奔衛頃公元年楚莊王彊伐陳二年圍鄭鄭伯降已復國鄭伯六年春晉使郤克於齊齊使夫人帷中而觀之郤克上夫人笑之郤克曰不是報不復渉河歸請伐齊晉侯弗許齊使至晉郤克執齊使者四人河內殺之八年晉伐齊齊以公子彊質晉晉兵去十年春齊伐魯衛魯衛大夫如晉請師皆因郤克晉使郤克以車八百乘【賈逵曰八百乘六萬人】爲中軍將士燮將上軍欒書將下軍以救魯衛伐齊六月壬申與齊侯兵合靡【徐廣曰一作摩】笄下【賈逵曰靡笄山名也】癸酉陳於鞍【服防曰鞍齊地名也】逢丑父【賈逵曰齊大夫】爲齊頃公右頃公曰馳之破晉軍會食射傷郤克流血至履克欲還入壁其禦曰我始入再傷不敢言疾恐懼士卒願子忍之遂復戰齊急丑父恐齊侯得乃易處頃公爲右車絓於木而止晉小將韓厥伏齊侯車前曰寡君使臣救魯衛戲之丑父使頃公下取飲因得亡脫去入其軍晉郤克欲殺丑父醜父曰代君死而見僇後人臣無忠其君者矣克捨之丑父遂得亡歸齊於是晉軍追齊至馬陵【徐廣曰一作陘駰案賈逵曰馬陘齊地】齊侯請以寶器謝【左傳曰賂以紀甗玉磬也】不聽必得笑克者蕭桐叔子【杜預曰桐叔蕭君之字齊侯外祖父子女也難斥言其母故逺言之賈逵曰蕭附庸子姓】令齊東畆【服防曰欲令齊隴畆東行】對曰叔子齊君母齊君母亦猶晉君母子安置之且子以義伐而以暴爲後其可乎於是乃許令反魯衛之侵地十一年晉初置六卿賞鞍之功齊頃公朝晉欲尊王晉景公晉景公不敢受乃歸歸而頃公弛苑囿薄賦斂振孤問疾虛積聚以救民民亦大說厚禮諸侯竟頃公卒百姓附諸侯不犯十七年頃公卒【皇覽曰頃公冢近呂尙冢】子靈公環立靈公九年晉欒書弒其君厲公十年晉悼公伐齊齊令公子光質晉十九年立子光爲太子髙厚傅之令會諸侯盟於鐘離二十七年晉使中行獻子伐齊齊師敗靈公走入臨菑晏嬰止靈公靈公弗從曰君亦無勇矣晉兵遂圍臨菑城守不敢出晉焚郭中而去二十八年初靈公取魯女生子光以爲太子仲姬戎姬嬖仲姬生子牙屬之戎姬戎姬請以爲太子公許之仲姬曰不可光之立列於諸侯矣【服防曰數從諸侯徵伐盟會】今無故廢之君必悔之公曰在我耳遂東太子光【賈逵曰徙之東垂也】使髙厚牙爲太子靈公疾崔杼迎故太子光而立之是爲莊公莊公殺戎姬五月壬辰靈公卒莊公卽位執太子牙於句竇之邱殺之八月崔杼殺髙厚晉聞齊亂伐齊至髙唐【杜預曰髙唐在祝阿縣西北】莊公三年晉大夫欒盈【徐廣曰史記多作逞】奔齊莊公厚客待之晏嬰田文子諫公弗聽四年齊莊公使欒盈門入晉曲沃【賈逵曰欒盈之邑】爲內應以兵隨之上太行入孟門【賈逵曰孟門太行皆晉山隘也】欒盈敗齊兵還取朝歌【賈逵曰晉邑】六年初棠公妻好【賈逵曰棠公齊棠邑大夫】棠公死崔杼取之莊公通之數如崔氏以崔杼之冠賜人侍者曰不可崔杼怒因其伐晉欲與晉合謀襲齊而不得間莊公甞笞宦者賈舉賈舉復侍爲崔杼間公【服防曰伺公間隙】以報怨五月莒子朝齊齊以甲戌饗之崔杼稱病不視事乙亥公問崔杼病遂從崔杼妻崔杼妻入室與崔杼自閉戶不出公擁柱而歌【服防曰公以爲姜氏不知已在外故歌以命之也一曰公自知見欺恐不得出故歌以自悔】宦者賈舉遮公從宮而入閉門崔杼之徒持兵從中起公登防而請解不許請盟不許請自殺於廟不許皆曰君之臣杼疾病不能聽命【服防曰言不能親聽公命】近於公宮【服防曰崔杼之宮近公宮者或詐稱公】陪臣爭趣【徐廣曰爭一作扞】有滛者不知二命【杜預曰言得人受崔子命討之不知他命也】公逾墻射中公股公反墜遂弒之晏嬰立崔杼門外【賈逵曰聞難而來】曰君爲社稷死則死之爲社稷亡則亡之【服防曰謂以公義爲社稷死亡也如是者臣亦隨之死亡】若爲己死己亡非其私暱誰敢任之【服防曰言君自以己之私欲取死亡之禍則私近之臣所當任也杜預曰私暱所親愛也非所親愛無爲當其禍也】門開而入枕公屍而哭三踴而出人謂崔杼必殺之崔杼曰民之望也捨之得民【服防曰置之所以得人心】丁丑崔杼立莊公異母弟杵臼【徐廣曰史記多作著臼】是爲景公景公母魯叔孫宣伯女也景公立以崔杼爲右相慶封爲左相二相恐亂起乃與國人盟曰不與崔慶者死晏子仰天曰嬰所不獲惟忠於君利社稷者是從不肯盟慶封欲殺晏子崔杼曰忠臣也捨之齊太史書曰崔杼弒莊公崔杼殺之其弟復書崔杼復殺之少弟復書崔杼乃捨之景公元年初崔杼生子成及彊其母死取東郭女生明東郭女使其前夫子無咎與其弟偃相崔氏成有罪二相急治之立明爲太子成請老於崔杼崔杼許之二相弗聽曰崔宗邑不可【杜預曰濟陽東朝陽縣西北有崔氏城也】成彊怒告慶封慶封與崔杼有郤欲其敗也成彊殺無咎偃於崔杼家家皆奔亡崔杼怒無人使一宦者禦見慶封慶封曰請爲子誅之使崔杼仇盧蒲嫳【賈逵曰嫳齊大夫慶封之屬】攻崔氏殺成彊盡滅崔氏崔杼婦自殺崔杼歸亦自殺慶封爲相國專權三年十月慶封出獵初慶封已殺崔杼益驕嗜酒好獵不聽政令慶捨用政【服防曰捨慶封之子也生其職政與子】已有內郤田文子謂桓子曰亂將作田鮑髙欒氏相與謀慶氏慶捨發甲圍慶封宮四家徒共擊破之慶封還不得入奔魯齊人讓魯封奔吳吳與之朱方聚其族而居之富於在齊其秋齊人徙葬莊公僇崔杼屍於市以說眾九年景公使晏嬰之晉與叔向私語曰齊政卒歸田氏田氏𨿽無大徳以公權私有徳於民民愛之十二年景公如晉見平公欲與伐燕十八年公復如晉見昭公二十六年獵魯郊因入魯與晏嬰俱問魯禮三十一年魯昭公辟季氏難奔齊齊以千社封之【賈逵曰二十五家爲一社千社二萬五十家也】子家止昭公昭公乃請齊伐魯取鄆以居昭公三十二年彗星見景公坐柏寢嘆曰堂堂誰有此乎【服防曰景公自恐徳薄不能久享齊國故曰誰有此也】羣臣皆泣晏子笑公怒晏子曰臣笑羣臣防甚景公曰彗星出東北當齊分野寡人以爲憂晏子曰君髙防深池賦斂如弗得刑罰恐弗勝茀星將出彗星何懼乎公曰可禳否晏子曰使神可祝而來亦可禳而去也百姓苦怨以萬數而君令一人禳之安能勝眾口乎是時景公好治宮室聚狗馬奢侈厚賦重刑故晏子以此諫之四十二年吳王闔閭伐楚入郢四十七年魯陽虎攻其君不勝奔齊請齊伐魯鮑子諫景公乃囚陽虎陽虎得亡奔晉四十八年與魯定公好會夾谷【服防曰東海祝其縣是也】犁鉏曰孔丘知禮而怯請令萊人爲樂【杜預曰萊人齊所滅萊夷也】因執魯君可得志景公害孔丘相魯懼其霸故從犁鉏之計方會進萊樂孔子歷階上使有司執萊人斬之以禮讓景公景公慙乃歸魯侵地以謝而罷去是歲晏嬰卒五十五年範中行反其君於晉晉攻之急來請粟田乞欲爲亂樹黨於逆臣說景公曰範中行數有徳於齊不可不救乃使乞救而輸之粟五十八年夏景公夫人燕姬適子死景公寵妾芮姬生子荼荼少其母賤無行諸大夫恐其爲嗣乃言願擇諸子長賢者爲太子景公老惡言嗣事又愛荼母欲立之憚發之口乃謂諸大夫曰爲樂耳國何患無君乎秋景公病命國惠子髙昭子【杜預曰惠子國夏也昭子髙張也】立少子荼爲太子逐羣公子遷之萊【服防曰萊齊東鄙邑】景公卒【皇覧曰景公冢與桓公冢同處】太子荼立是爲晏孺子冬未葬而羣公子畏誅皆出亡荼諸異母兄公子壽駒黔奔衛【徐廣曰一作壽黔奔衛】公子鉏陽生奔魯萊人歌之曰景公死乎弗與埋三軍事乎弗與謀【服防曰萊人見五公子遠遷鄙邑不得與景公葬埋之事及國三軍之謀故湣而歌杜預曰稱諡蓋葬後而爲此歌哀羣公子失所也】師乎師乎胡黨之乎【服防曰師眾也黨所也言公子徒眾何所適也】晏孺子元年春田乞僞事髙國者每朝乞驂乘言曰子得君大夫皆自危欲謀作亂又謂諸大夫曰髙昭子可畏及未發先之大夫從之六月田乞鮑牧乃與大夫以兵入公宮攻髙昭子昭子聞之與國惠子救公公師敗田乞之徒追之國惠子奔莒遂反殺髙昭子晏圉奔魯【賈逵曰圉晏嬰之子】八月齊秉意玆【徐廣曰左傳八月齊邴意玆奔魯】田乞敗二相乃使人之魯召公子陽生陽生至齊私匿田乞家十月戊子田乞請諸大夫曰常之母有魚菽之祭【何休曰齊俗婦人首祭事言魚豆者示薄陋無所有也】幸來會飲會飲田乞盛陽生槖中置坐中央發槖出陽生曰此乃齊君矣大夫皆伏謁將與大夫盟而立之鮑牧醉乞誣大夫曰吾與鮑牧謀共立陽生鮑牧怒曰子忘景公之命乎諸大夫相視欲悔陽生前頓首曰可則立之否則已鮑牧恐禍起乃復曰皆景公子也何爲不可乃與盟立陽生是爲悼公悼公入宮使人遷晏孺子於駘【賈逵曰齊邑】殺之幕下而逐孺子母芮子芮子故賤而孺子少故無權國人輕之悼公元年齊伐魯取讙闡【杜預曰闡在東平剛縣北】初陽生亡在魯季康子以其妹妻之及歸卽位使迎之季姬與季魴侯通【杜預曰魴矦康子叔父也】言其情魯弗敢與故齊伐魯竟迎季姬季姬嬖齊復歸魯侵地鮑子與悼公有郤不善四年吳魯伐齊南方鮑子弒悼公赴於吳吳王夫差哭於軍門外三日將從海入討齊齊人敗之吳師乃去晉趙鞅伐齊至賴而去【服防曰賴齊邑】齊人共立悼公子壬是爲簡公【徐廣曰年表曰簡公壬者景公之子也】簡公四年春初簡公與父陽生俱在魯也闞止有寵焉【賈逵曰闞止子我也】及卽位使爲政田成子憚之驟顧於朝【杜預曰心不安故數顧也】禦鞅言簡公【賈逵曰鞅齊大夫也】曰田闞不可並也君其擇焉【杜預曰擇用一人也】弗聽子我夕【服防曰夕省事】田逆殺人逢之【服防曰子我將往夕省事於君而逢逆之殺人也杜預曰逆子行陳氏宗】遂捕以入【杜預曰執逆入至於朝也】田氏方睦【服防曰陳常方欲謀有齊國故和其宗族】使囚病而遺守囚者酒【服防曰使陳逆詐病而遺也】醉而殺守者得亡子我盟諸田於陳宗【服防曰子我見陳逆得生出而恐爲陳氏所怨故與盟而請和也陳宗宗長之家】初田豹欲爲子我臣【賈逵曰豹陳氏族也】使公孫言豹【賈逵曰公孫齊大夫也杜預曰言介達之意】豹有喪而止後卒以爲臣【杜預曰終喪也】幸於子我子我謂曰吾盡逐田氏而立女可乎對曰我逺田氏矣【服防曰言我與陳氏宗疎逺也】且其違者不過數人【服防曰違者不從子我者】何盡逐焉遂告田氏子行曰彼得君弗先必禍子【服防曰彼謂闞止也子謂陳常也】子行舍於公宮【服防曰止於公宮爲陳氏作內間也】夏五月壬申成子兄弟四乘如公【服防曰成子兄弟八人二人共一乘故曰四乘】子我在幄【杜預曰幄帳也聽政之處也】出迎之遂入閉門【服防曰成子兄弟見子我出遂突入反閉門子我不得復入】宦者禦之【服防曰閹豎以兵禦陳氏】子行殺宦者【服防曰捨於公宮故得殺之】公與婦人飲酒於檀防【服防曰當陳氏入時飲酒於此防】成子遷諸寢【服防曰欲從公令居寢也】公執戈將擊之【杜預曰疑其作亂也】太史子余【服防曰齊大夫】曰非不利也將除害也【杜預曰言將爲公除害也】成子出捨於庫【杜預曰以公怒故也】聞公猶怒將出【服防曰出奔也】曰何所無君子行拔劍曰需事之賊也【杜預曰言需疑則害事】誰非田宗【杜預曰言陳氏宗族眾多】所不殺子者有如田宗【杜預曰言子若欲出我必殺子明如陳宗】乃止子我歸屬徒【服防曰會徒眾】攻闈與大門【服防曰宮中之門曰闈大門公門也】皆弗勝乃出田氏追之丰邱人執子我以告【賈逵曰丰丘陳氏邑也】殺之郭關【服防曰齊關也】成子將殺大陸子方【服防曰子方子我之黨大夫東郭賈也】田逆請而免之以公命取車於道【杜預曰子方取道中待人車】出雍門【杜預曰齊城門】田豹與之車弗受曰逆爲余請豹與余車余有私焉事子我而有私於其讐何以見魯衛之士【服防曰子方將欲奔魯衛也左傳曰東郭賈奔衛】庚辰田常執簡公於徐州【春秋作舒州賈逵曰陳氏邑也】公曰余蚤從禦鞅言不及此甲午田常弒簡公於徐州田常乃立簡公弟驁是爲平公平公卽位田常相之專齊之政割齊安平以東爲田氏封邑【徐廣曰年表曰平公之時抑自出稱田氏】平公八年越滅吳二十五年卒子宣公積立宣公五十一年卒子康公貸立田會反廩邱康公二年韓魏趙始列爲諸矦十九年田常曾孫田和始爲諸侯遷康公海濵二十六年康公卒呂氏遂絕其祀田氏卒有齊國爲齊威王彊於天下太史公曰吾適齊自泰山屬之瑯邪北被於海膏壤二千里其民闊逹多匿知其天性也以太公之聖建國本桓公之盛修善政以爲諸侯會盟稱伯不亦宜乎洋洋哉固大國之風也

史記集解卷三十二

欽定四庫全書

史記集解卷三十三

宋裴駰撰

史記三十三

魯周公世家第三

周公旦者周武王弟也自文王在時旦爲子孝篤仁異於羣子及武王卽位旦常輔翼武王用事居多武王九年東伐至盟津周公輔行十一年伐紂至牧野周公佐武王作牧誓破殷入商宮已殺紂周公把大召公把小以夾武王釁社告紂之罪於天及殷民釋箕子之囚封紂子武庚祿父使管叔蔡叔傳之以續殷祀徧封功臣同姓戚者封周公旦於少昊之墟曲阜爲爲魯公周公不就封畱佐武王武王克殷二年天下未集武王有疾不豫羣臣懼太公召公乃繆卜周公曰未可以戚我先王【孔安國曰戚近也未可以死近先王也鄭曰二公欲就文王廟卜戚憂也未可憂怖我先王也】周公於是乃自以爲質設三壇周公北面立戴璧秉圭【孔安國曰璧以禮神圭以爲防】告於大王王季文王【孔安國曰告謂祝辭】史防祝【孔安國曰史爲防書祝祠也鄭曰防周公所作謂簡書也祝者讀此簡書以告三王】曰惟爾元孫王發勤勞阻疾【徐廣曰阻一作淹】若爾三王是有負子之責於天以旦代王發之身旦巧能多材多藝能事鬼神乃王發不如旦多材多藝不能事鬼神乃命於帝庭敷佑四方【馬融曰武王受命於天帝之庭布其道以佑助四方】用能定汝子孫於下地四方之民罔不敬畏【孔安國曰言武王用受命帝庭之故能定先人子孫於天下四方之民無不敬畏也】無墜天之降葆命我先王亦永有所依歸【孔安國曰言不救則墜天寶命也救之則先王長有所依歸矣鄭曰降下也寶猶主也有所依歸爲宗廟之主也】今我其卽命於元【孔安國曰就受三王之命於元卜知吉凶者也馬融曰元大也】爾之許我我其以璧與圭歸以俟爾命【孔安國曰許謂疾瘳待命當以事神也馬融曰待汝命武王當愈我當死也】爾不許我我乃屏璧與圭【孔安國曰不許不愈也屏藏言不得事神】周公已令史防告大王王季文王欲代武王發於是乃卽三王而卜卜人皆曰吉發書視之信吉【孔安國曰占兆書也】周公喜開籥乃見書遇吉【王肅曰籥藏占兆書管也】周公入賀武王曰王其無害旦新受命三王維長終是圗【孔安國曰我新受三王命武王惟長終是謀周之道】玆道能念子一人【馬融曰一人天子也鄭曰玆此也】周公藏其防金縢匱中【孔安國曰藏之於匱緘之以金不欲人開也】誡守者勿敢言明日武王有瘳其後武王旣崩成王少在彊褓之中周公恐天下聞武王崩而畔周公乃踐阼代成王攝行政當國管叔及其羣弟流言於國曰周公將不利於成王【孔安國曰放言於國以誣周公以惑成王也】周公乃告太公召公奭曰我之所以弗辟而攝行政者恐天下畔周無以告我先王大王王季文王三王之憂勞天下久矣於今而後成武王蚤終成王少將以成周我所以爲之若此於是卒相成王而使其子伯禽代就封於魯周公戒伯禽曰我文王之子武王之弟成王之叔父我於天下亦不賤矣然我一沐三握髮一飯三吐哺起以待士猶恐失天下之賢人子之魯愼無以國驕人管蔡武庚等果率淮夷而反周公乃奉成王命興師東伐作大誥遂誅管叔殺武庚放蔡叔收殷餘民以封康叔於衛封微子於宋以奉殷祀寧淮夷東土二年而畢定諸侯咸服宗周天降祉福唐叔得禾異母同穎【徐廣曰一作穗穎卽穗也】獻之成王成王命唐叔以餽周公於東土作餽禾周公旣受命禾嘉天子命【徐廣曰嘉一作魯今書序作旅也】作嘉禾東土以集周公歸報成王乃爲詩貽王命之曰鴟鴞【毛詩序曰成王未知周公之志公乃爲詩以遺王名之曰鴟鴞毛曰鴟鴞鸋鴂也】王亦未敢訓周公【徐廣曰訓一作誚】成王七年二月乙未王朝步自周至丰【馬融曰周鎬京也丰文王廟所在朝者舉事上朝將卽土中易都大事故告文王武王廟鄭曰步行也堂下謂之步丰鎬異邑而言步者告武王廟卽行出廟入廟不以逺爲父恭也】使太保召公先之雒相土【鄭曰相視也】其三月周公往營成周雒邑【公羊傳曰成周者何東周也何休曰名爲成周者周道始成王所都也】卜居焉曰告遂國之成王長能聽政於是周公乃還政於成王成王臨朝周公之代成王治南面倍依以朝諸侯【禮記曰周公朝諸侯於明堂之位天子負斧依南向而立鄭曰周公攝王位以明堂之禮儀朝諸侯也不於宗廟避王也天子周公也負之言倍也斧依爲斧文屏風於戶牖之間周公於前立也】及七年後還政成王北面就臣位匔匔如畏然【徐廣曰匔匔謹敬貎也見三蒼音窮窮一本作防防也】初成王少時病周公乃自揃其蚤沈之河以祝於神曰王少未有識姦神命者乃旦也亦藏其防於府成王病有瘳及成王用事人或譖周公周公奔楚成王發府見周公禱書乃泣反周公周公歸恐成王壯治有所佚乃作多士作毋逸毋逸稱爲人父母爲業至長久子孫驕奢忘之以亡其家爲人子可不愼乎故昔在殷王中宗嚴防敬畏天命自度【孔安國曰用法度也】治民震懼不敢荒寧【馬融曰知民之勞苦不敢荒廢自安也】故中宗饗國七十五年其在髙宗久勞於外爲與小人【孔安國曰父小乙使之久居人間勞是稼穡與小人出入同事也馬融曰武丁爲太子時其父小乙使行役有所勞役於外與小人從事知小人艱難勞苦也鄭曰爲父小乙將師役於外也】作其卽位乃有亮闇三年不言【孔安國曰武丁起其卽王位則小乙死乃有信嘿三年不言言孝行著也鄭曰楣謂之梁閽謂廬也】言乃驩【鄭曰驩喜恱也言乃喜恱則民臣望其言久矣】不敢荒寧密靖殷國【馬融曰寧安也】至於小大無怨【孔安國曰小大之政民無怨者言無非也】故髙宗饗國五十五年【尙書云五十九年】其在祖甲【孔安國曰王肅曰祖甲湯孫太甲也馬融曰鄭曰祖甲武丁子帝甲也】不義惟王久爲小人【孔安國曰爲王不義久爲小人之行伊尹放之桐宮馬融曰祖甲有兄祖庚而祖甲賢武丁欲立之祖甲以王廢長立少不義逃亡民間故曰不義惟王久爲小人也武丁死祖庚立祖庚死祖甲立】於外知小人之依能保施小民不侮鰥寡【孔安國曰小人之所依依仁政也故能安順於眾民不敢侮慢惸獨也】故祖甲饗國三十三年【王肅曰先中宗後祖甲先盛徳後有過也】多士稱曰自湯至於帝乙無不率祀明徳帝無不配天者【孔安國曰無敢失天道者故無不配天也】在今後嗣王紂誕滛佚不顧天及民之從也【徐廣曰一作敬之也駰案馬融曰紂大滛樂其逸無所能顧念於天施顯道於民而敬之也】其民皆可誅周多士文王日中昃不暇食饗國五十年作此以誡成王成王在丰天下已安周之官政未次序於是周公作周官官別其宜作立政【孔安國曰周公旣致政成王恐其怠忽故以君臣立政爲戒也】以便百姓百姓說周公在丰病將沒曰必葬我成周【徐廣曰衛世家云管叔欲襲成周然則或說尙書者不以成周爲洛陽乎諸侯年表敍曰齊晉楚秦其在成周徵之甚也】以明吾不敢離成王周公旣卒成王亦讓葬周公於畢從文王以明予小子不敢臣周公也周公卒後秋未獲暴風雷雨禾盡偃大木盡拔周國大恐成王與大夫朝服以開金縢書王乃得周公所自以爲功代武王之說【徐廣曰一作簡駰案孔安國曰所藏請命策書本也】二公及王乃問史百執事【孔安國曰二公倡王啟之故先見書也史百執事皆從周公請命者鄭曰問者問審然否也】史百執事曰信有昔周公命我勿敢言成王執書以泣【鄭曰泣者傷周公忠孝如是而無知之者】曰自今後其無繆卜乎【孔安國曰本欲敬卜吉凶今天意可知故止】昔周公勤勞王家惟予防人弗及知今天動威以彰周公之徳惟朕小子其迎我國家禮亦宜之【王肅曰亦宜褒有徳也】王出郊天乃雨反風禾盡起【孔安國曰郊以玉幣謝天也天卽反風起禾明郊之是也馬融曰反風風還反也】二公命國人凡大木所偃盡起而築之【徐廣曰築拾也駰案馬融曰禾爲木所偃者起其木拾其下禾乃無所失亡也】歲則大孰於是成王乃命魯得郊【禮記曰魯君祀帝於郊配以後稷天子之禮】祭文王【禮記曰諸侯不得祖天子鄭曰魯以周公之故立文王之廟也】魯有天子禮樂者以襃周公之徳也周公卒子伯禽固已前受封是爲魯公魯公伯禽之初受封之魯三年而後報政周公周公曰何遲也伯禽曰變其俗艸其禮喪三年然後除之故遲太公亦封於齊五月而報政周公周公曰何疾也曰吾簡其君臣禮從其俗爲也及後聞伯禽報政遲乃數曰嗚呼魯後世其北面事齊矣夫政不簡不易民不有近平易近民民必歸之【徐廣曰一本云政不簡不行不行不樂不樂則不平易平易近民民必歸之又一本云夫民不簡不易有近乎簡易民必歸之】伯禽卽位之後有管蔡等反也淮夷徐戎亦並興反【孔安國曰淮浦之夷徐州之戎並起爲宼】於是伯禽率師伐之於肸【徐廣曰一作鮮一作狝駰案尙書作粊孔安國曰魯東郊之地名也】作肸誓曰陳爾甲冑無敢不善無敢傷牾馬牛其風臣妾逋逃【鄭曰風走逸臣妾廝役之屬也】勿敢越逐敬【徐廣曰一作振】復之【孔安國曰勿敢棄越壘伍而求逐也眾人有得佚馬牛逃臣妾皆敬還】無敢宼攘逾墻垣【鄭曰冦刧取也因其失亡曰攘】魯人三郊三隧【王肅曰邑外曰郊郊外曰隧不言四者東郊畱守故言三也】峙爾芻茭糗糧楨榦【孔安國曰皆當儲峙汝糧使足食多積芻茭供軍牛馬馬融曰楨榦皆築具楨在前榦在兩旁】無敢不逮我甲戌築而徵徐戎【孔安國曰甲戌日當築攻敵壘距堙之屬】無敢不及有大刑【馬融曰大刑死刑】作此肸誓遂平徐戎定魯魯公伯禽卒【徐廣曰皇甫謐云伯禽以成王元年封四十六年康王十六年卒】子考公酋立考公四年卒立弟熈是謂焬公公築茅【徐廣曰一作第又作夷】闕門【世本曰楊公徙魯宋忠曰今魯國】六年卒子幽公宰立幽公十四年幽公弟防殺幽公而自立是爲魏公【徐廣曰世本作徵公】魏公五十年卒子厲公擢立厲公三十七年卒魯人立其弟具是爲獻公獻公三十二年卒【徐廣曰劉歆云五十年皇甫謐云三十六年】子眞公濞立眞公十四年周厲王無道出奔彘共和行政二十九年周宣王卽位三十年眞公卒弟敖立是爲武公武公九年春武公與長子括少子戲西朝周宣王宣王愛戲欲立戲爲魯太子周之樊仲山父諫宣王曰廢長立少不順不順必犯王命必誅之故出令不可不順也令之不行政之不立【韋昭曰令不行則政不立】行而不順民將棄上【韋昭曰使長事少故民將棄上】夫下事上少事長所以爲順今天子建諸矦立其少是教民逆也【唐固曰言不教之順而教之逆】若魯從之諸矦效之王命將有所壅【韋昭曰言先王立長之命將壅塞不行也】若弗從而誅之是自誅王命也【韋昭曰先王之命立長今魯亦立長若誅之是自誅王命】誅之亦失不誅亦失【韋昭曰誅之誅王命不誅則王命廢】王其圗之宣王弗聽卒立戲爲魯太子夏武公歸而卒【徐廣曰劉歆云立二年】戲立是爲懿公懿公九年懿公兄括之子伯禦與魯人攻弒懿公而立伯禦爲君伯禦卽位十一年周宣王伐魯殺其君伯禦而問魯公子能道順【徐廣曰一作訓】諸侯者以爲魯後樊穆仲曰【韋昭曰穆仲仲山父之諡也猶魯叔孫穆子謂之穆叔也】魯懿公弟稱肅恭明神敬事耆老賦事行刑必問於遺訓而咨於固實【徐廣曰固一作故韋昭曰故實故事之是者】不幹所問不犯所知宣王曰然能訓治其民矣乃立稱於夷宮【韋昭曰夷宮者宣王祖父夷王之廟古者爵命必於祖廟】是爲孝公自是後諸侯多畔王命孝公二十五年諸侯畔周犬戎殺幽王秦始列爲諸侯二十七年孝公卒子弗湟【徐廣曰表云弗生也】立是爲惠公惠公三十年晉人弒其君昭侯四十五年晉人又弒其君孝侯四十六年惠公卒長庶子息攝當國行君事是爲隱公初惠公適夫人無子公賤妾聲子生子息息長爲娶於宋宋女至而好惠公奪而自妻之生子允【徐廣曰一作軌】登宋女爲夫人以允爲太子及惠公卒爲允少故魯人共令息攝政不言卽位隱公五年觀漁於棠【賈逵曰棠魯地陳漁而觀之杜預曰髙平方與縣北有武棠亭魯侯觀漁防也】八年與鄭易天子之太山之邑祊及許田君子譏之【谷梁傳曰祊者鄭伯之所受命於天子而祭太山之邑也許田乃魯之朝宿之邑天子在上諸矦不得以地相與也】十一年冬公子揮諂謂隱公曰百姓便君君其遂立吾請爲君殺子允君以我爲相【左傳曰羽父請殺桓公將以求太宰也】隱公曰有先君命吾爲允少故攝代今允長矣吾方營莵裘之地而老焉【服防曰莵裘魯邑也營菟裘以作宮室欲居之以終老也杜預曰菟裘在泰山梁父縣南】以授子允政揮懼子允聞而反誅之乃反譖隱公於子允曰隱公欲遂立去子子其圗之請爲子殺隱公子允許諾十一月公祭鐘巫【賈逵曰鐘巫祭名也】齊於社圃【杜預曰社圃園名】館於蒍氏【服防曰館捨也蒍氏魯大夫】揮使人弒隱公於蔿氏而立子允爲君是爲桓公桓公元年鄭以璧易天子之許田【麋信曰鄭以祊不足當許田故復加璧】二年以宋之賂鼎入於太廟君子譏之【谷梁傳曰桓公內殺其君外成人之亂受賂而退以事其祖非禮也公羊傳曰周公廟曰太廟】三年使揮迎婦於齊爲夫人六年夫人生子與桓公同日故名曰同同長爲太子十六年會於曹伐鄭鄭厲公十八年春公將有行【杜預曰始議行事也】遂與夫人如齊申繻諫止【賈逵曰申繻魯大夫】公不聽遂如齊齊襄公通桓公夫人公怒夫人夫人以告齊侯夏四月丙子齊襄公饗公【服防曰爲公設享防之禮】公醉使公子彭生抱魯桓公因命彭生折其脇公死於車魯人告於齊曰寡君畏君之威不敢寧居來修好禮禮成而不反無所歸咎請得彭生以除丑於諸侯齊人殺彭生以說魯立太子同是爲莊公莊公母夫人因畱齊不敢歸魯莊公五年冬伐衛內衛惠公八年齊公子糾來奔九年魯欲內子糾於齊後桓公桓公發兵擊魯魯急殺子糾召忽死齊告魯生致管仲魯人施伯曰齊欲得管仲非殺之也將用之用之則爲魯患不如殺以其屍與之莊公不聽遂囚管仲與齊齊人相管仲十三年魯莊公與曹沬會齊桓公於柯曹沬刧齊桓公求魯侵地已盟而釋桓公桓公欲背約管仲諫卒歸魯侵地十五年齊桓公始霸二十三年莊公如齊觀社【韋昭曰齊因祀社搜軍實以示軍容公往觀之】三十二年初莊公築防臨黨氏【賈逵曰黨氏魯大夫任姓】見孟女【賈逵曰黨氏之女】說而愛之許立爲夫人割臂以盟【服防曰割其臂以與公盟】孟女生子斑斑長說梁氏女【杜預曰梁氏魯大夫也】往觀圉人犖自墻外與梁氏女戲【服防曰圉人掌養馬者犖其名也】斑怒鞭犖莊公聞之曰犖有力焉遂殺之是未可鞭而置也斑未得殺會莊公有疾莊公有三弟長曰慶父次曰叔牙次曰季友莊公取齊女爲夫人曰哀姜哀姜無子哀姜娣曰叔姜生子開莊公無適嗣愛孟女欲立其子斑莊公病而問嗣於弟叔牙叔牙曰一繼一及魯之常也【何休曰父死子繼兄死弟及】慶父在可爲嗣君何憂莊公患叔牙欲立慶父退而問季友季友曰請以死立斑也莊公曰曩者叔牙欲立慶父柰何季友以莊公命命牙待於鍼巫氏【杜預曰鍼巫氏魯大夫也】使鍼季劫飲叔牙以鴆【服防曰鴆鳥一曰運日鳥】曰飲此則有後奉祀不然死且無後牙遂飲鴆而死魯立其子爲叔孫氏【杜預曰不以罪誅故得立後世繼其祿也】八月癸亥莊公卒季友竟立子斑爲君莊公命侍喪捨於黨氏先時慶父與哀姜私通欲立哀姜娣子開及莊公卒而季友立斑十月已未慶父使圉人犖殺魯公子斑於黨氏季友犇陳【服防曰季友內知慶父之情力不能誅故避其難出奔】慶父竟立莊公子開是爲湣公湣公二年慶父與哀姜通益甚哀姜與慶父謀殺湣公而立慶父慶父使卜齮襲殺湣公於武闈【賈逵曰卜齮魯大夫也宮中之門謂之闈】季友聞之自陳與湣公弟申如邾請魯求內之魯人欲誅慶父慶父恐奔莒於是季友奉子申入立之是爲釐公釐公亦莊公少子哀姜恐奔邾季友以賂如莒求慶父慶父歸使人殺慶父慶父請奔弗聽乃使大夫奚斯行哭而往慶父聞奚斯音乃自殺齊桓公聞哀姜與慶父亂以危魯乃召之邾而殺之以其屍歸戮之魯魯釐公請而葬之季友母陳女故亡在陳陳故佐送季友及子申季友之將生也父魯桓公使人卜之曰男也其名曰友間於兩社爲公室輔【賈逵曰兩社周社亳社也兩社之間朝廷執政之臣所在】季友亡則魯不昌及生有文在掌曰友遂以名之號爲成季其後爲季氏慶父後爲孟氏也釐公元年以汶陽鄪封季友【賈逵曰汶陽鄪魯二邑杜預曰汶陽汶水北地也汶水出泰山萊蕪縣】季友爲相九年晉裏克殺其君奚齊卓子【徐廣曰卓一作悼】齊桓公率釐公討晉亂至髙梁而還立晉惠公十七年齊桓公卒二十四年晉文公卽位三十三年釐公卒子興立是爲文公文公元年楚太子商臣弒其父成王代立三年文公朝晉襄公十一年十月甲午魯敗翟於咸【服防曰魯地也】獲長翟喬如富父終甥春其喉以戈殺之【服防曰富父終甥魯大夫也舂猶衝】埋其首於子駒之門【賈逵曰子駒魯郭門名】以命宣伯【服防曰宣伯叔孫得臣子喬如也得臣獲喬如以名其予使後世旌識其功】初宋武公之世鄋瞞伐宋【服防曰武公周平王時在春秋前二十五年鄋滿長翟國名】司徒皇父帥師禦之以敗翟於長邱【杜預曰宋地名】獲長翟緣斯【賈逵曰喬如之祖】晉之滅路【在魯宣公十五年】獲喬如弟棼如齊惠公二年鄋瞞伐齊齊王子城父獲其弟榮如埋其首於北門【案年表齊惠公二年魯宣公之二年】衛人獲其季弟簡如【服防曰獲與喬如同時】鄋瞞由是遂亡【杜預曰長翟之種絕】十五年季文子使於晉十八年二月文公卒文公有二妃長妃齊女哀姜生子惡及視次妃敬嬴嬖愛生子俀【徐廣曰一作倭】俀私事襄仲【服防曰襄仲公子遂】襄仲欲立之叔仲曰不可【服防曰叔仲惠伯】襄仲請齊惠公惠公新立欲親魯許之冬十月襄仲殺子惡及視而立俀是爲宣公哀姜歸齊哭而過市曰天乎襄仲爲不道殺適立庶市人皆哭魯人謂之哀姜魯由此公室卑三桓彊【服防曰三桓魯桓公之族仲孫叔孫季孫】宣公俀十二年楚莊王彊圍鄭鄭伯降復國之十八年宣公卒子成公黑肱【徐廣曰肱一作股】立是爲成公季文子曰使我殺適立庶失大援者襄仲【服防曰援助也仲殺適立庶國政無常鄰國非之是失大援助也杜預曰襄仲立宣公南通於楚旣不固又不能堅事齊晉故云失大援】襄仲立宣公公孫歸父有寵【服防曰歸父襄仲之子】宣公欲去三桓與晉謀伐三桓會宣公卒季文子怨之歸父奔齊成公二年春齊伐取我隆【左傳作龍杜預曰魯邑在泰山博縣西南】夏公與晉郤克敗齊頃公於鞍齊復歸我侵地四年成公如晉晉景公不敬魯魯欲背晉合於楚或諫乃不十年成公如晉晉景公卒因畱成公送葬魯諱之十五年始與吳王壽夢會鐘離十六年宣伯告晉欲誅季文子【服防曰宣伯叔孫喬如】文子有義晉人弗許十八年成公卒子午立是爲襄公是時襄公三歲也襄公元年晉立悼公往年冬晉欒書弒其君厲公四年襄公朝晉五年季文子卒家無衣帛之妾廐無食粟之馬府無金玉以相三君君子曰季文子防忠矣九年與晉伐鄭晉悼公冠襄公於衛【左傳曰冠於成公之廟假鐘磬焉禮也】季武子從相行禮十一年三桓氏分爲三軍【韋昭曰周禮天子六軍諸矦大國三軍魯伯禽之封舊有三軍其後削弱二軍而已季武子欲專公室故益中軍以爲三軍三家各徵其一】十二年朝晉十六年晉平公卽位二十一年朝晉平公二十二年孔丘生二十五年齊崔杼弒其君莊公立其弟景公二十九年吳延陵季子使魯問周樂盡知其意魯人敬焉三十一年六月襄公卒其九月太子卒【左傳曰毀也】魯人立齊歸之子裯【徐廣曰一作祒】爲君【服防曰胡歸姓之國也齊諡也】是爲昭公昭公年十九猶有童心【服防曰言無成人之志而有童子之心】穆叔不欲立曰太子死有母弟可立不卽立長【服防曰無母弟則立庶子之長】年鈞擇賢義鈞則卜之【杜預曰先人事後卜筮義鈞謂賢等】今裯非適嗣且又居喪意不在戚而有喜色若果立必爲季氏憂季武子弗聽卒立之比及葬三易衰【杜預曰言其嬉戲無度】君子曰是不終也昭公三年朝晉至河晉平公謝還之魯恥焉四年楚靈王會諸侯於申昭公稱病不往七年季武子卒八年楚靈王就章華防召昭公昭公往賀【春秋云七年三月公如楚】賜昭公寶器已而悔復詐取之【左傳曰好以大屈服防曰大屈寶金可以爲劍一曰大屈弓名魯連書曰楚子享魯侯於章華與之大曲之弓旣而悔之大屈殆所謂大曲之弓】十二年朝晉至河晉平公謝還之十三年楚公子棄疾弒其君靈王代立十五年朝晉晉畱之葬晉昭公魯恥之二十年齊景公與晏子狩竟因入魯問禮二十一年朝晉至河晉謝還之二十五年春鸜鵒來巢【周禮曰鸜鵒不逾濟公羊傳曰非中國之禽也宜穴而巢谷梁傳曰來者來中國也】師已曰文成之世童謠曰【賈逵曰師已魯大夫也文成魯文公成公】鸜鵒來巢公在幹矦鸜鵒入處公在外野季氏與郈氏【徐廣曰一本作厚世本亦然】鬭雞【杜預曰季平子郈昭伯二家相近故鬭雞】季氏芥雞羽【服防曰搗芥子播其雞羽可以坌郈氏雞目杜預曰或云以膠沙播之爲介雞】郈氏金距【服防曰以金錔距】季平子怒而侵郈氏【服防曰怒其不下已也侵郈氏之宮地以自益】郈昭伯亦怒平子臧昭伯之弟會【賈逵曰昭伯臧孫賜也】僞讒臧氏匿季氏臧昭伯囚季氏人季平子怒囚臧氏老【服防曰老臧氏象之太臣】臧郈氏以難告昭公昭公九月戊戌伐季氏遂入平子登防請曰君以讒不察臣罪誅之請遷沂上弗許【杜預曰魯城南自有沂水平子欲出城待罪也大沂水出蓋縣南入泗水】請囚於鄪弗許【服防曰鄪季氏邑】請以五乘亡弗許【服防曰言五乘自省約以出】子家駒曰君其許之政自季氏久矣爲徒者眾眾將合謀弗聽郈氏曰必殺之叔孫氏之臣戾【左傳曰鬷戾】謂其眾曰無季氏與有孰利皆曰無季氏是無叔孫氏戾曰然救季氏遂敗公師孟懿子【賈逵曰懿子仲孫何忌】聞叔孫勝亦殺郈昭伯郈昭伯爲公使故孟氏得之三家共伐公公遂奔己亥公至於齊齊景公曰請致千社待君子家曰棄周公之業而臣於齊可乎乃止子家曰齊景公無信不如早之晉弗從叔孫見公還見平子平子頓首初欲迎昭公孟孫季孫後悔乃止二十六年春齊伐魯取鄆【賈逵曰魯邑】而居昭公焉夏齊景公將內公令無受魯賂申丰汝賈【賈逵曰申丰汝賈魯大夫】許齊臣髙齕子將粟五千庾【賈逵曰十六斗爲庾五千庾八萬斗】子將言於齊侯曰羣臣不能事魯君有異焉【服防曰異猶怪也】宋元公爲魯如晉求內之道卒【春秋曰宋公佐卒於曲棘】叔孫昭子求內其君無病而死不知天棄魯乎抑魯君有罪於鬼神也願君且待齊景公從之二十八年昭公如晉求入季平子私於晉六卿六卿受季氏賂諫晉君晉君乃止居昭公幹侯【杜預曰幹侯在魏郡斥丘縣晉竟內邑】二十九年昭公如鄆齊景公使人賜昭公書自謂主君【服防曰大夫稱主比公於大夫故稱主君】昭公恥之怒而去幹侯三十一年晉欲內昭公召季平子平子布衣跣行【王肅曰示憂戚】因六卿謝罪六卿爲言曰晉欲內昭公眾不從晉人止三十二年昭公卒於幹侯魯人共立昭公弟宋爲君是爲定公定公立趙簡子問史墨【服防曰史墨晉史蔡墨】曰季氏亡乎史墨對曰不亡季友有大功於魯受鄪爲上卿至於文子武子世增其業魯文公卒東門遂【服防曰東門遂襄仲也居東門故稱東門遂】殺適立庶魯君於是失國政在季氏於今四君矣民不知君何以得國是以爲君愼器與名不可以假人【杜預曰器車服名爵號】定公五年季平子卒陽虎私怒囚季桓子與盟乃捨之七年齊伐我取鄆以爲魯陽虎邑以從政八年陽虎欲盡殺三桓適而更立其所善庶子以代之載季桓子將殺之桓子詐而得脫三桓共攻陽虎陽虎居陽關【服防曰陽關魯邑】九年魯伐陽虎陽虎奔齊已而奔晉趙氏十年定公與齊景公會於夾谷孔子行相事齊欲襲魯君孔子以禮歷階誅齊滛樂齊侯懼乃止歸魯侵地而謝過十二年使仲由毀三桓城【服防曰仲由子路】收其甲兵孟氏不肯墮城【杜預曰墮毀】伐之不克而止季桓子受齊女樂孔子去【孔安國曰桓子使定公受齊女樂君臣相與觀之廢朝禮三日】十五年定公卒子將立是爲哀公哀公五年齊景公卒六年齊田乞弒其君孺子七年吳王夫差彊伐齊至繒徵百牢於魯季康子使子貢說吳王及太宰嚭以禮詘之吳王曰我文身不足責禮乃止八年吳爲鄒伐魯至城下盟而去齊伐我取三邑十年伐齊南邊十一年齊伐魯季氏用冉有有功思孔子孔子自衛歸魯十四年齊田常弒其君簡公於徐州孔子請伐之哀公不聽十五年使子服景伯子貢爲介適齊齊歸我侵地田常初相欲親諸侯十六年孔子卒二十二年越王句踐滅吳王夫差二十七年春季康子卒夏哀公患三桓將欲因諸侯以刧之三桓亦患公之作難故君臣多間【賈逵曰間隙也】公遊於陵阪【服防曰陵阪地名】遇孟武伯於衢曰請問余及死乎【杜預曰問已可得以壽死不】對曰不知也公欲以越伐三桓八月哀公如陘氏【杜預曰陘氏卽有山氏】三桓攻公公奔於衛去如鄒遂如越國人迎哀公復歸卒於有山氏【徐廣曰皇甫謐云哀公元甲辰終庚午】子寧立是爲悼公悼公之時三桓勝魯如小侯卑於三桓之家十三年三晉滅智伯分其地有之三十七年悼公卒【徐廣曰一本云悼公卽位三十年乃於秦惠王卒楚懷王死年合又自悼公以下盡與劉歆歷譜合而反違年表未詳何故皇甫謐云悼公四十年元辛未終庚戌】子嘉立是爲元公元公二十一年卒【徐廣曰皇甫謐云元辛亥終辛未】子顯立是爲穆公穆公三十三年卒【徐廣曰皇甫謐云元壬申終甲辰】子奮立是爲共公共公二十二年卒【徐廣曰皇甫謐云元乙巳終丙寅】子屯立是爲康公康公九年卒【徐廣曰皇甫謐云元丁卯終乙亥】子匽立是爲景公景公二十九年卒【徐廣曰皇甫謐云元丙子終甲辰】子叔立是爲平公是時六國皆稱王平公十二年秦惠王卒二十二年平公卒【徐廣曰皇甫謐云元乙巳終甲子】子賈立是爲文公文公七年楚懷王死於秦二十三年文公卒【徐廣曰皇甫謐云元乙丑終丁亥】子讐立是爲傾公傾公二年秦拔楚之郢【徐廣曰年表云文公十八年秦抜郢楚走陳】楚傾王東徙於陳十九年楚伐我取徐州【徐廣曰徐州在魯東今薛縣】二十四年楚考烈王伐滅魯傾公亡遷於卞邑【徐廣曰卞一作下】爲家人魯絕祀傾公卒於柯【徐廣曰皇甫謐云元戊子終辛亥】魯起周公至傾公兄三十四世太史公曰余聞孔子稱曰甚矣魯道之衰也洙泗之間齗齗如也【徐廣曰漢書地理誌云魯濵洙泗之間其民渉渡幼者扶老者而代其任俗旣薄長者不自安與幼者相讓故曰齗齗如也齗魚斤反東州語也蓋幼者患苦長者長者忿愧自守故齗斷爭辭所以爲道衰也】觀慶父及叔牙閔公之際何其亂也隱桓之事襄仲殺適立庶三家北面爲臣親攻昭公昭公以奔至其楫讓之禮則從矣而行事何其戾也

史記集解卷三十三

欽定四庫全書

史記集解卷三十四

宋裴駰撰

史記三十四

燕召公世家第四

召公奭與周同姓姓姬氏周武王之滅紂封召公於北燕其在成王時召公爲三公自陜以西召公主之自陜以東周公主之成王旣幼周公攝政當國踐阼召公疑之作君奭君奭不說周公【馬融曰召公以周公旣攝政致太平功配文武不宜復列在臣位故不說以爲周公茍貪寵也】周公乃稱湯時有伊尹假於皇天【孔安國曰伊摯佐湯功大至天謂致太平也鄭曰皇天北極天帝也】在大戊時則有若伊陟臣扈假於上帝巫咸治王家【孔安國曰伊陟臣扈率伊尹之職使其君不隕祖業故至天之功不隕巫咸治王家言其不及二臣馬融曰道至於上帝謂奉天時也鄭曰上帝太微中其所疏也】在祖乙時則有若巫賢【孔安國曰時賢臣有如此巫賢也賢咸子巫氏也】在武丁時則有若甘般【孔安國曰髙宗卽位甘般佐之後有傅說】率維玆有陳保人有殷【徐廣曰一無此九字駰案王肅曰循此數臣有陳列之功安治有殷也】於是召公乃說召公之治西方甚得兆民和召公巡行鄕邑有棠樹決獄政事其下自侯伯至庶人各得其所無失職者召公卒而民人思召公之政懷棠樹不敢伐歌詠之作甘棠之詩自召公已下九世至惠侯燕惠侯當周厲王奔彘共和之時惠侯卒子釐侯立是歳周宣王初卽位釐侯二十一年鄭桓公初封於鄭三十六年釐侯卒子頃侯立頃侯二十年周幽王滛亂爲犬戎所弒秦始列爲諸侯二十四年頃侯卒子哀侯立哀侯二年卒子鄭侯立鄭侯三十六年卒子繆侯立繆侯七年而魯公元年也十八年卒子宣侯立宣侯十三年卒桓侯立【徐廣曰古史考曰世家自宣侯已下不說其屬以其難明故也】桓侯七年卒子莊公立莊公十二年齊桓公始霸十六年與宋衞共伐周惠王惠王出奔溫立惠王弟頽爲周王【譙周曰案春秋傳燕與子頽逐周惠王者乃南燕姞姓也世家以爲北燕失之】十七年鄭執燕仲父而內惠王於周二十七年山戎來侵我齊桓公救燕遂北伐山戎而還燕君送齊桓公出境桓公因割燕所至地予燕使燕共貢天子如成周時職使燕復修召公之法三十三年卒襄公立襄公二十六年晉文公爲踐土之會稱伯三十一年秦師敗於殽三十七年秦穆公卒四十年襄公卒桓公立桓公十六年卒宣公立宣公十五年卒昭公立昭公十三年卒武公立是歲晉滅三郤大夫武公十九年卒文公立文公六年卒懿公立懿公元年齊崔杼弒其君莊公四年卒子惠公立惠公元年齊髙止來奔六年惠公多寵姬公欲去諸大夫而立寵姬宋大夫共誅姬宋惠公懼奔齊四年齊髙偃如晉請共伐燕入其君晉平公許與齊伐燕入惠公惠公至燕而死燕立悼公悼公七年卒共公立共公五年卒平公立晉公室卑六卿始彊大平公十八年吳王闔閭破楚入郢十九年卒簡公立簡公十二年卒獻公立晉趙鞅圍範中行於朝歌獻公十二年齊田常弒其君簡公十四年孔子卒二十八年獻公卒孝公立孝公十二年韓魏趙滅知伯分其地三晉彊十五年孝公卒成公立成公十六年卒湣公立湣公三十一年卒釐公立是歲三晉列爲諸侯釐公三十年伐齊敗於林營釐公卒桓公立桓公十一年卒文公立是歲秦獻公卒秦益彊文公十九年齊威王卒二十八年蘓秦始來見說文公文公予車馬金帛以至趙趙肅侯用之因約六國爲從長秦惠王以其女爲燕太子婦二十九年文公卒太子立是爲易王易王初立齊宣王因燕喪伐我取十城蘓秦說齊使復歸燕十城十年燕君爲王蘓秦與燕文公夫人私通懼誅乃說王使齊爲反間欲以亂齊【孫子兵法曰反問者因敵間而用之者也凡軍之所欲擊城之所欲攻人之所欲殺必先知其守將左右謁者門者舍人之姓名令吾間必索敵間之來問我者因而利導捨之故反間可得用也】易王立十二年卒子燕噲立燕噲旣立齊人殺蘓秦蘓秦之在燕與其相子之爲婚而蘓代與子之交及蘓秦死而齊宣王復用蘓代燕噲三年與楚三晉攻秦不勝而還子之相燕貴重主斷蘓代爲齊使於燕燕王問曰齊王奚如對曰必不霸燕王曰何也對曰不信其臣蘓代欲以激燕王以尊子之也於是燕王大信子之子之因遺蘓代百金而聴其所使鹿毛壽【徐廣曰一作厝毛又曰甘陵縣本名厝】謂燕王不如以國讓相子之人之謂堯賢者以其讓天下於許由許由不受有讓天下之名而實不失天下今王以國讓於子之子之必不敢受是王與堯同行也燕王因屬國於子之子之大重或曰禹薦益已而以啟人爲吏及老而以啟爲不足任乎天下傳之於益已而啟與交黨攻益奪之天下謂禹名傳天下於益已而實令啟自取之今王言屬國於子之而吏無非太子人者是名屬子之而實太子用事也王因收印自三百石吏已上而效之子之子之南面行王事而噲老不聴政顧爲臣國事皆決於子之三年國大亂百姓恫恐將軍市被與太子平謀將攻子之諸將謂齊湣王曰因而赴之破燕必矣齊王因令人謂燕太子平曰寡人聞太子之義將廢私而立公飭君臣之義明父子之位寡人之國小不足以爲先後𨿽然則惟太子所以令之太子因要黨聚眾將軍市被圍公宮攻子之不克將軍市被及百姓反攻太子平將軍市被死以徇因搆難數月死者數萬眾人恫恐百姓離志孟軻謂齊王曰今伐燕此文武之時不可失也王因令章子將五都之兵【章子齊人見孟子】以因北地之眾以伐燕士卒不戰城門不閉燕君噲死齊大勝燕子之亡【徐廣曰年表云君噲及太子相子之皆死駰案汲紀年曰齊人禽子之而醢其身】二年而燕人共立太子平是爲燕昭王【徐廣曰噲立七年而死其九年燕人共立太子平】燕昭王於破燕之後卽位卑身厚幣以招賢者謂郭隗曰齊因孤之國亂而襲破燕孤極知燕小力少不足以報然誠得賢士以共國以雪先王之恥孤之願也先生視可者得身事之郭隗曰王必欲致士先從隗始況賢於隗者豈逺千里哉於是昭王爲隗攺築宮而師事之樂毅自魏往鄒衍自齊往劇辛自趙往士爭趨燕燕王弔死問孤與百姓同甘苦二十八年燕國殷富士卒樂軼輕戰於是遂以樂毅爲上將軍與秦楚三晉合謀以代齊齊兵敗湣王出亡於外燕兵獨追北入至臨菑盡取齊寶燒其宮室宗廟齊城之不下者獨惟聊莒卽墨其餘皆屬燕六歲昭王三十三年卒子惠王立惠王爲太子時與樂毅有隙及卽位疑毅使騎劫代將樂毅亡走趙齊田單以卽墨擊敗燕軍騎劫死燕兵引歸齊悉復得其故城湣王死於莒乃立其子爲襄王惠王七年卒韓魏楚共伐燕燕武成王立武成王七年齊田單伐我拔中陽十三年秦敗趙於長平四十餘萬十四年武成王卒子孝王立孝王元年秦圍邯鄲者解去三年卒子今王喜立今王喜四年秦昭王卒燕王命相栗腹約歡趙以五百金爲趙王酒還報燕王曰趙王壯者皆死長平其孤未壯可伐也王召昌國君樂間問之對曰趙四戰之國其民習兵不可伐王曰吾以五而伐一對曰不可燕王怒羣臣皆以爲卒起二軍車二千乘栗腹將而攻鄗【徐廣曰在常山今曰髙邑】卿秦攻代惟獨大夫將渠謂燕王曰與人通闗約交以五百金飲人之王使者報而反攻之不祥兵無成功燕王不聴自將偏軍隨之將渠引燕王綬止之曰王必無自往往無成功王蹵之以足將渠泣曰臣非以自爲爲王也燕軍至宋子【徐廣曰屬鉅鹿】趙使廉頗將擊破栗腹於鄗破卿秦樂乘於代樂間奔趙廉頗遂之五百餘里圍其國燕人請和趙人不許必令將渠處和燕相將渠【以將渠爲相】以處和趙聽將渠解燕圍六年秦滅東西周置三川郡七年秦拔趙楡次三十七城秦置太原郡九年秦王政初卽位十年趙使亷頗將攻繁陽【徐廣曰屬魏郡】拔之趙孝成王卒悼襄王立使樂乘代廉頗廉頗不聽攻樂乘樂乘走廉頗奔大梁十二年趙使李牧攻燕拔武遂【徐廣曰屬河間】方城【徐廣曰屬涿有督亢亭】劇辛故居趙與龐暖善已而亡走燕燕見趙數困於秦而廉頗去令龎暖將也欲因趙攻之問劇辛辛曰龎暖易與耳燕使劇辛將擊趙趙使龎暖擊之取燕軍二萬殺劇辛秦拔魏二十城置東郡十九年秦拔趙之鄴九城趙悼襄王卒二十三年太子丹質於秦亡歸燕二十五年秦虜滅韓王安置潁川郡二十七年秦虜趙王遷滅趙趙公子嘉自立爲代王燕見秦且滅六國秦兵臨易水【徐廣曰出涿郡故安也】禍且至燕太子丹陰養壯士二十人使荊軻獻督亢地圖於秦因襲刺秦王秦王覺殺軻使將軍王翦擊燕二十九年秦攻拔我薊燕王亡徙居遼東斬丹以獻秦三十年秦滅魏三十三年秦拔遼東虜燕王喜卒滅燕是歲秦將王賁亦虜代王嘉

太史公曰召公奭可謂仁矣甘棠且思之況其人乎燕北迫蠻貉內措齊晉崎嶇彊國之間最爲弱小幾滅者數矣然社稷血食者八九百歲於姬姓獨後亡豈非召公之烈邪

史記集解卷三十四﹤史部﹐正史類﹐史記集解﹥

欽定四庫全書

史記集解卷三十五

宋裴駰撰

史記三十五

管蔡世家第五

管叔鮮蔡叔度者周文王子而武王弟也武王同母兄弟十人母曰太姒文王正妃也其長子曰伯邑考次曰武王發次曰管叔鮮次曰周公旦次曰蔡叔度次曰曹叔振鐸次曰成叔武次曰霍叔處次曰康叔封次曰冉季載冉季載最少同母兄弟十人惟發旦賢左右輔文王故文王捨伯邑考而以發爲太子及文王崩而發立是爲武王伯邑考旣已前卒矣武王已克殷紂平天下封功臣昆弟於是封叔鮮於管封叔度於蔡二人相紂子武庚祿父治殷遺民封叔旦於魯而相周爲周公封叔振鐸於曹封叔武於成封叔處於霍康叔封冉季載皆少未得封武王旣崩成王少周公旦專王室管叔蔡叔疑周公之爲不利於成王乃挾武庚以作亂周公旦承成王命伐誅武庚殺管叔而放蔡叔遷之與車十乘徒七十人從而分殷餘民爲二其一封微子啟於宋以續殷祀其一封康叔爲衛君是爲衛康叔封季載於冉冉季康叔皆有馴行於是周公舉康叔爲周司冦冉季爲周司空以佐成王治皆有令名於天下蔡叔度旣遷而死其子曰胡胡乃攺行率徳馴善周公聞之而舉胡以爲魯卿士魯國治於是周公言於成王復封胡於蔡以奉蔡叔之祀是爲蔡仲餘五叔皆就國無爲天子吏者蔡仲卒子蔡伯荒立蔡伯荒卒子宮侯立宮侯卒子厲侯立厲侯卒子武侯立武侯之時周厲王失國奔彘共和行政諸侯多叛周武侯卒子夷侯立夷侯十一年周宣王卽位二十八年夷侯卒子釐侯所事立釐侯三十九年周幽王爲犬戎所殺周室卑而東徙秦始得列爲諸侯四十八年釐侯卒子共侯興立共侯二年卒子戴侯立戴侯十年卒子宣侯措父立宣侯二十八年魯公初立三十五年宣侯卒子桓侯封人立桓侯三年魯弒其君隱公二十年桓侯卒弟哀侯獻舞立哀侯十一年初哀侯娶陳息侯亦娶陳【杜預曰息國汝南新息縣】息夫人將歸過蔡蔡侯不敬息侯怒請楚文王來伐我我求救於蔡蔡必來楚因擊之可以有功楚文王從之虜蔡哀侯以歸哀侯畱九歲死於楚凡立二十年卒蔡人立其子肸是爲繆侯繆侯以其女弟爲齊桓公夫人十八年齊桓公與蔡女戲船中夫人蕩舟桓公止之不止公怒歸蔡女而不絕也蔡侯怒嫁其妹齊桓公怒伐蔡蔡潰遂虜繆侯南至楚邵陵已而諸侯爲蔡謝齊齊侯歸蔡侯二十九年繆侯卒子莊侯甲午立莊侯三年齊桓公卒十四年晉文公敗楚於城濮二十年楚太子商臣弒其父成王代立二十五年秦穆公卒三十三年楚莊王卽位三十四年莊侯卒子文侯申立文侯十四年楚莊王伐陳殺夏徵舒十五年楚圍鄭鄭降楚楚復醳之二十年文侯卒子景侯同立景侯元年楚莊王卒二十九年景侯爲太子般娶婦於楚而景侯通焉太子弒景侯而自立是爲靈侯靈侯二年楚公子圍弒其王郟敖而自立爲靈王九年陳司徒招弒其君哀公楚使公子棄疾滅陳而有之十二年楚靈王以靈侯弒其父誘蔡靈侯於申伏甲飲之醉而殺之刑其士卒七十人令公子棄疾圍蔡十一月滅蔡使棄疾爲蔡公楚滅蔡三歲楚公子棄疾弒其君靈王代立爲平王平王乃求蔡景侯少子廬立之是爲平侯【宋忠曰平侯徙下蔡】是年楚亦復立陳楚平王初立欲親諸侯故復立陳蔡後【世本曰平侯者靈侯般之孫太子友之子】平侯九年卒靈侯般之孫東國攻平侯子而自立是爲悼侯悼侯父曰隱太子友隱太子友者靈侯之太子平侯立而殺隱太子故平侯卒而隱太子之子東國攻平侯子而代立是爲悼侯悼侯三年卒弟昭侯申立昭侯十年朝楚昭王持美裘二獻其一於昭王而自衣其一楚相子常欲之不與子常讒蔡侯畱之楚三年蔡侯知之乃獻其裘於子常子常受之乃言歸蔡侯蔡侯歸而之晉請與晉伐楚十三年春與衛靈公會邵陵蔡侯私於周萇以求長於衛【服防曰載書使蔡在衛上】衛使史防言康叔之功徳乃長衛夏爲晉滅沈【杜預曰汝南平輿縣有邥亭】楚怒攻蔡蔡昭侯使其子爲質於吳以共伐楚冬與吳王闔閭遂破楚入郢蔡怨子常子常恐奔鄭十四年吳去而楚昭王復國十六年楚令尹爲其民泣以謀蔡蔡昭侯懼二十六年孔子如蔡楚昭王伐蔡蔡恐告急於吳吳爲蔡逺約遷以自近易以相救昭侯私許不與大夫計吳人來救蔡因遷蔡於州來二十八年昭侯將朝於吳大夫恐其復遷乃令賊利殺昭侯已而誅賊利以解過而立昭侯子朔是爲成侯【徐廣曰或作景】成侯四年宋滅曹十年齊田常弒其君簡公十三年楚滅陳十九年成侯卒子聲侯產立聲侯十五年卒子元侯立元侯六年卒子侯齊立侯齊四年楚惠王滅蔡蔡侯齊亡蔡遂絕祀後陳滅三十三年

伯邑考其後不知所封武王發其後爲周有本紀言管叔鮮作亂誅死無後周公旦其後爲魯有世家言蔡叔度其後爲蔡有世家言曹叔振鐸其後爲曹有世家言成叔武其後世無所見霍叔處其後晉獻公時滅霍康叔封其後爲衛有世家言冉季載其後世無所見太史公曰管蔡作亂無足載者然周武王崩成王少天下旣疑賴同母之弟成叔冉季之屬十人爲輔拂是以諸侯卒宗周故附之世家言

曹叔世家

曹叔振鐸者周武王弟也武王已克殷紂封叔振鐸於曹【宋忠曰濟陽定陶縣】叔振鐸卒子太伯脾立太伯卒子仲君平立仲君平卒子宮伯侯立宮伯侯卒子孝伯云立孝伯云卒子夷伯喜立夷伯二十三年周厲王奔於彘三十年卒弟幽伯彊立幽伯九年弟蘓殺幽伯代立是爲戴伯戴伯元年周宣王已立三歲三十年戴伯卒子惠伯兕立【孫檢曰兕音徐子反曹惠伯或名雉或名弟或復名弟兕也】惠伯二十五年周幽王爲犬戎所殺因東徙益卑諸侯畔之秦始列爲諸侯三十六年惠伯卒子石甫立其弟武殺之代立是爲繆公繆公三年卒子桓公終生立【孫檢云一作終湦湦音生】桓公三十五年魯隱公立四十五年魯弒其君隱公四十六年宋華父督弒其君殤公及孔父五十五年桓公卒子莊公夕姑立莊公二十三年晉桓公始霸三十一年莊公卒子釐公夷立釐公九年卒子昭公斑立昭公六年齊桓公敗蔡遂至楚召陵九年昭公卒子共公襄立共公十六年初晉公子重耳其亡過曹曹君無禮欲觀其騈脇【韋昭曰駢者並幹也】釐負羇諫不聽私善於重耳二十一年晉文公重耳伐曹虜共公以歸令軍毋入釐負羈之宗族閭或說晉文公曰昔齊桓公會諸侯復異姓今君囚曹君滅同姓何以令於諸侯晉乃復歸共公二十五年晉文公卒三十五年共公卒子文公壽立文公二十三年卒子宣公彊立宣公十七年卒弟成公負芻立成公三年晉厲公伐曹虜成公以歸己復釋之五年晉欒書中行偃使程滑弒其君厲公二十三年成公卒子武公勝立武公二十六年楚公子棄疾弒其君靈王代立二十七年武公卒子平公頃立平公四年卒子悼公年立是歲宋衛陳鄭皆火悼公八年宋景公立九年悼公朝於宋宋囚之曹立其弟野是爲聲公悼公死於宋歸葬聲公五年平公弟通弒聲公代立是爲隱公隱公四年聲公弟露弒隱公代立是爲靖公靖公四年卒子伯陽立伯陽三年國人有夢眾君子立於社宮【賈逵曰社宮社也鄭眾曰社宮中有室屋者】謀欲亡曹曹叔振鐸止之請待公孫彊許之旦求之曹無此人夢者戒其子曰我亡爾聞公孫彊爲政必去曹無罹曹禍及伯陽卽位好田弋之事六年曹野人公孫彊亦好田弋獲白雁而獻之且言田弋之說因訪政事伯陽大說之有寵使爲司城以聽政夢者之子乃亡去公孫彊言霸說於曹伯十四年曹伯從之乃背晉於宋【賈逵曰以小加大】宋景公伐之晉人不救十五年宋滅曹執曹伯陽及公孫彊以歸而弒之曹遂絕其祀太史公曰余尋曹共公之不用僖負羈乃乘軒者三百人知惟徳之不建及振鐸之夢豈不欲引曹之祀者哉如公孫彊不修厥政叔鐸之祀忽諸

史記集解卷三十五

欽定四庫全書

史記集解卷三十六

宋裴駰撰

史記三十六

陳杞世家第六

陳胡公滿者虞帝舜之後也昔舜爲庶人時堯妻之二女居於嬀汭其後因爲氏姓姓嬀氏舜已崩傳禹天下而舜子商均爲封國夏后之時或失或續至於周武王克殷紂乃復求舜後得嬀滿封之於陳以奉帝舜祀是爲胡公胡公卒子申公犀侯立申公卒弟相公舉羊立相公卒立申公子突是爲孝公孝公卒子愼公圉戎立愼公立當周厲王時愼公卒子幽公寜立幽公十二年周厲王奔於彘二十三年幽公卒子釐公孝立釐公六年周宣王卽位三十六年釐公卒子武公靈立武公十五年卒子夷公說立是嵗周幽王卽位夷公三年卒弟平公燮立平公七年周幽王爲犬戎所殺周東徙秦始列爲諸侯二十三年平公卒子文公圉立文公元年取蔡女生子佗十年文公卒長子桓公鮑立桓公二十三年魯隠公初立二十六年衞殺其君州吁三十三年魯弒其君隠公三十八年正月甲戌己丑陳桓公鮑卒桓公弟佗其母蔡女故蔡人爲佗殺五父及桓公太子免而立佗【譙周曰春秋傳謂佗卽五父世家與傳違】是爲厲公桓公病而亂作國人分散故再赴【徐廣曰班氏云厲公躍者桓公之弟也】厲公二年生子敬仲完周太史過陳陳厲公使以周易筮之卦得觀之否是爲觀國之光利用賔於王此其代陳有國乎不在此其在異國非此其身在其子孫若在異國必姜姓姜姓太嶽之後【杜預曰姜姓之先爲堯四嶽】物莫能兩大陳衰此其昌乎厲公取蔡女蔡女與蔡人亂厲公數如蔡滛七年厲公所殺桓公太子免之三弟長曰躍中曰林少曰杵臼共令蔡人誘厲公以好女與蔡人共殺厲公【公羊傳曰滛於蔡蔡人殺人】而立躍是爲利公利公者桓公子也利公立五月卒立中弟林是爲莊公莊公七年卒少弟杵臼立是爲宣公宣公三年楚武王卒楚始彊十七年周惠王娶陳女爲後二十一年宣公後有嬖姬生子款欲立之乃殺其太子禦冦禦冦素愛厲公子完完懼禍及己乃奔齊齊桓公欲使陳完爲卿完曰羈旅之臣【賈逵曰羈寄旅客也】幸得免負擔君之惠也不敢當髙位桓公使爲工正齊懿仲欲妻陳敬仲卜之占曰是謂鳯皇於飛和鳴鏘鏘【杜預曰雄曰鳯雌曰皇雄雌俱飛相和而鳴鏘鏘然也猶敬仲夫妻有聲譽】有嬀之後將育於姜【杜預曰嬀陳姓姜齊姓】五世其昌並於正卿【服防曰言完後五世與卿並列】八世之後莫之與京【賈逵曰京大也】三十七年齊桓公伐蔡蔡敗南侵楚至召陵還過陳陳大夫轅濤塗惡其過陳詐齊令出東道東道惡桓公怒執陳轅濤塗是歲晉獻公殺其太子申生四十五年宣公卒子款立是爲穆公穆公五年齊桓公卒十六年晉文公敗楚師於城濮是歲穆公卒子共公朔立共公六年楚太子商臣弒其父成王代立是爲穆王十一年秦穆公卒十八年共公卒子靈公平國立靈公元年楚莊王卽位六年楚伐陳十年陳及楚平十四年靈公與其大夫孔寧儀行父皆通於夏姬衷其衣以戲於朝【左傳曰衷其衵服谷梁傳曰或衣其衣或中其襦】泄冶諫曰君臣亂民何效焉靈公以告二子二子請殺泄冶公弗禁遂殺泄冶【春秋曰陳殺其大夫泄冶】十五年靈公與二子飲於夏氏公戲二子曰徵舒似汝二子曰亦似公【杜預曰靈公卽位十五年徵舒已爲卿年大無嫌是公子也蓋以夏姬滛放故謂其子多似以爲戲也】徵舒怒靈公罷酒出徵舒伏弩廏門射殺靈公【左傳曰公出自其廏】孔寧儀行父皆奔楚靈公太子午奔晉徵舒自立爲陳侯徵舒故陳大夫也夏姬禦叔之妻舒之母也成公元年冬楚莊王爲夏徵舒殺靈公率諸侯伐陳謂陳曰無驚吾誅徵舒而已已誅徵舒因縣陳而有之羣臣畢賀申叔時使於齊來還獨不賀【賈逵曰叔時楚大夫】莊王問其故對曰鄙語有之牽牛徑人田田主奪之牛徑則有罪矣奪之牛不亦甚乎今王以徵舒爲賊弒君故徵兵諸侯以義伐之已而取之以利其地則後何以令於天下是以不賀莊王曰善乃迎陳靈公太子午於晉而立之復君陳如故是爲成公孔子讀史記至楚復陳曰賢哉楚莊王輕千乘之國而重一言二十八年楚莊王卒二十九年陳倍楚盟三十年楚共王伐陳是歲陳公卒子哀公弱立楚以陳喪罷兵去哀公三年楚圍陳復釋之二十八年楚公子圍弒其君郟敖自立爲靈王三十四年初哀公娶鄭長姬生悼太子師少姬生偃二嬖妾長妾生畱少妾生勝畱有寵哀公哀公屬之其弟司徒招哀公病三月招殺悼太子立畱爲太子哀公怒欲誅招招發兵圍守哀公哀公自經殺【徐廣曰三十三年時】招卒立畱爲陳君四月陳使使赴楚楚靈王聞陳亂乃殺陳使者使公子棄疾發兵伐陳陳君畱奔鄭九月楚圍陳十一月滅陳使棄疾爲陳公招之殺悼太子也太子之子名吳出奔晉晉平公問太史趙曰陳遂亡乎對曰陳顓頊之族【服防曰陳祖虞舜舜出顓頊故爲顓頊之族】陳氏得政於齊乃卒亡【賈逵曰物莫能雨盛】自幕至於瞽叟無違命【賈逵曰幕舜後虞思也至於瞽叟無聞違天命以廢絕者鄭眾曰幕舜之先也駰案國語賈義爲長】舜重之以明徳至於遂【杜預曰遂舜後蓋殷之興存舜之後而封遂言舜徳乃至於遂也】世世守之及胡公周賜之姓【杜預曰胡公滿遂之後也事周武王賜姓曰嬀封之陳】使祀虞帝且盛徳之後必百世祀虞之世未也其在齊乎楚靈王滅陳五歲楚公子棄疾弒靈王代立是爲平王平王初立欲得和諸侯乃求故陳悼太子師之子吳立爲陳侯是爲惠公惠公立探續哀公卒時年而爲元空籍五歲矣七年陳火十五年吳王僚使公子光伐陳取胡沈而去二十八年吳王闔閭與子胥敗楚入郢是年惠公卒子懷公栁立懷公元年吳破楚在郢召陳侯陳侯欲往大夫曰吳新得意楚王𨿽亡與陳有故不可倍懷公乃以疾謝吳四年吳復召懷公懷公恐如吳吳怒其前不往畱之因卒吳陳乃立懷公之子越是爲湣公湣公六年孔子適陳吳王夫差伐陳取三邑而去十三年吳復來伐陳陳告急楚楚昭王來救軍於城父吳師去是年楚昭王卒於城父時孔子在陳十五年宋滅曹十六年吳王夫差伐齊敗之艾陵使人召陳侯陳侯恐如吳楚伐陳二十一年齊田常弒其君簡公二十三年楚之白公勝殺令尹子西子綦襲惠王葉公攻敗白公白公自殺二十四年楚惠王復國以兵北伐殺陳湣公遂滅陳而有之是歲孔子卒

杞東樓公者夏后禹之後苗裔也殷時或封或絕周武王克殷紂求禹之後得東樓公封之於杞【宋公曰杞今陳畱雍丘縣也】以奉夏后氏祀東樓公生西樓公西樓公生題公題公生謀娶公【徐廣曰謀一作謨】謀娶公當周厲王時謀娶公生武公武公立四十七年卒子靖公立靖公二十三年卒子共公立共公八年卒子徳公立【徐廣曰世本曰惠公】徳公十八年卒弟桓公姑容立【徐廣曰世本曰惠公立十八年生成公及桓公成公立十八年桓公立十七年】桓公十七年卒子孝公匄立孝公十七年弟文公益姑立文公十四年卒弟平公郁立平公十八年卒子悼公成立悼公十二年卒子隱公乞立七月隱公弟遂弒隱公自立是爲釐公釐公十九年卒子湣公維立湣公十五年楚惠王滅陳十六年湣公弟閼路弒湣公代立是爲哀公哀公立十年卒湣公子欶立【徐廣曰欶一作遫】是爲出公出公十二年卒子簡公春立立一年楚惠王之四十四年滅杞杞後陳亡三十四年杞小微其事不足稱述舜之後周武王封之陳至楚惠王滅之有世家言禹之後周武王封之杞楚惠王滅之有世家言契之後爲殷殷有本紀言殷破周封其後於宋齊湣公滅之有世家言后稷之後爲周秦昭王滅之有本紀言臯陶之後或封英六楚穆王滅之無譜伯夷之後至周武王復封於齊曰太公望陳氏滅之有世家言伯翳之後至周平王時封爲秦項羽滅之有本紀言垂益龍其後不知所封不見也右十一人者皆唐虞之際名有功徳臣也其五人之後皆至帝王余乃爲顯諸侯滕薛騶夏殷周之間封也小不足齒列弗論也周武王時侯伯尙千餘人及幽厲之後諸侯力攻相並江黃胡沈之屬不可勝數故弗采著於傳上

太史公曰舜之徳可謂至矣禪位於夏而後世血食者歷三代及楚滅陳而田常得政於齊卒爲建國百世不絕苗裔玆玆有土者不乏焉至禹於周則杞微甚不足數也楚惠王滅杞其後越王句踐興

史記集解卷三十六

欽定四庫全書

史記集解卷三十七

宋裴駰撰

史記三十七

衛康叔世家第七

衛康叔名封周武王同母少弟也其次尙有冉季冉季最少武王已克殷紂復以殷餘民封紂子武庚祿父比諸侯以奉其先祀勿絕爲武庚未集恐其有賊心武王乃令其弟管叔蔡叔傅相武庚祿父以和其民武王旣崩成王少周公旦代成王治當國管叔蔡叔疑周公乃與武庚祿父作亂欲攻成周周公旦以成王命興師伐殷殺武庚祿父管叔放蔡叔以武庚殷餘民封康叔爲衛君居河淇間故商墟周公旦懼康叔齒少乃申告康叔曰必求殷之賢人君子長者問其先殷所以興所以亡而務愛民告以紂所以亡者以淫於酒酒之失婦人是用故紂之亂自此始爲梓材示君子可法則故謂之康誥酒誥梓材以命之康叔之國旣以此命能和集其民民大說成王長用事舉康叔爲周司冦賜衛寶祭器【左傳曰分康叔以大路大旂少帛綪茷旃旌大呂賈逵曰大路金路也少帛雜帛也綪茷大赤也通帛爲旃析羽爲旌大呂鐘名鄭眾曰綪茷斾名也】以章有徳康叔卒子康伯代立康伯卒子考伯立考伯卒子嗣伯立嗣伯卒子【史記索隠曰音捷】伯立伯卒子靖伯立靖伯卒子貞伯立貞伯卒子頃侯立頃侯厚賂周夷王夷王命衛爲侯頃侯立十二年卒子釐侯立釐侯十三年周厲王出奔於彘共和行政焉二十八年周宣王立四十二年釐侯卒太子共伯余立爲君共伯弟和有寵於釐侯多予之賂和以其賂賂士以襲攻共伯於墓上共伯入釐侯羨自殺衛人因葬之釐侯旁諡曰共伯而立和爲衛侯是爲武公武公卽位修康叔之政百姓和集四十二年犬戎殺周幽王武公將兵往佐周平戎甚有功周平王命武公爲公五十五年卒子莊公立莊公五年取齊女爲夫人好而無子又取陳女爲夫人生子蚤死陳女女弟亦幸於莊公而生子完完母死莊公令夫人齊女子之立爲太子莊公有寵妾生子州吁十八年州吁長好兵莊公使將石碏諫莊公【賈逵曰石碏爲上卿】曰庶子好兵使將亂自此起不聽二十三年莊公卒太子完立是爲桓公桓公二年弟州吁驕奢桓公絀之州吁出犇十三年鄭伯弟段攻其兄不勝亡而州吁求與之友十六年州吁收聚衛亡人以襲殺桓公州吁自立爲衛君爲鄭伯弟段欲伐鄭請宋陳蔡與俱三國皆許州吁州吁新立好兵弒桓公衛人皆不愛石碏乃因桓公母家於陳詳爲善州吁至鄭郊石碏與陳侯共謀使右宰醜進食因殺州吁於濮【服防曰右宰醜衛大夫濮陳地】而迎桓公弟晉於邢而立之【賈逵曰邢周公之姬姓國】是爲宣公宣公七年魯弒其君隱公九年宋督弒其君殤公及孔父十年晉曲沃莊伯弒其君哀侯十八年初宣公愛夫人夷姜夷姜生子伋以爲太子而令右公子傅之右公子爲太子取齊女未入室而宣公見所欲爲太子婦者好說而自取之更爲太子取他女宣公得齊女生子壽子朔令左公子傅之【杜預曰左右媵之子因以爲號】太子伋母死宣公正夫人與朔共讒惡太子伋宣公自以其奪太子妻也心惡太子欲廢之及聞其惡大怒乃使太子伋於齊而令盜遮界上殺之與太子白旄而告界盜見持白旄者殺之且行子朔之兄壽太子異母弟也知朔之惡太子而君欲殺之乃謂太子曰界盜見太子白旄卽殺太子太子可毋行太子曰逆父命求生不可遂行壽見太子不止乃盜其白旄而先馳至界界盜見其驗卽殺之壽已死而太子伋又至謂盜曰所當殺乃我也盜並殺太子伋以報宣公宣公乃以子朔爲太子十九年宣公卒太子朔立是爲惠公左右公子不平朔之立也惠公四年左右公子怨惠公之讒殺前太子伋而代立乃作亂攻惠公立太子伋之弟黔牟爲君惠公犇齊衛君黔牟立八年齊襄公率諸侯奉王命共伐衛納衛惠公誅左右公子衛君黔牟犇於周惠公復立惠公立三年出亡亡八年復入與前通年凡十三年矣二十五年惠公怨周之容捨黔牟與燕伐周周惠王犇溫衛燕立惠王弟頽爲王二十九年鄭復納惠王三十一年惠公卒子懿公赤立懿公卽位好鶴滛樂奢侈九年翟伐衛衛懿公欲發兵兵或畔大臣言曰君好鶴鶴可令撃翟於是遂入殺懿公懿公之立也百姓大臣皆不服自懿公父惠公朔之讒殺太子伋代立至於懿公常欲敗之卒滅惠公之後而更立黔牟之弟昭伯頑之子申爲君是爲戴公戴公申元年卒齊桓以衛數亂乃率諸侯代翟爲衛築楚丘立戴公弟燬爲衛君【賈誼書曰衛侯朝於周周行人問其名答曰衞侯辟疆周行人還之曰啟疆辟疆天子之號諸侯弗得用衛侯更其名曰燬然後受之】是爲文公文公以亂故犇齊齊人入之初翟殺懿公也衛人憐之思復立宣公前死太子伋之後伋子又死而代伋死者子壽又無子太子伋同母弟二人其一曰黔牟黔牟嘗代惠公爲君八年復去其二曰昭伯昭伯黔牟皆已前死故立昭伯子申爲戴公戴公卒復立其弟燬爲文公文公初立輕賦平罪身自勞與百姓同苦以收衛民十六年晉公子重耳過無禮十七年齊桓公卒二十五年文公卒子成公鄭立成公三年晉欲假道於衛救宋成公不許晉更從南河度【服防曰南河濟南之東南流河也杜預曰從汲郡南度出衛南】救宋徵師於衞衛大夫欲許成公不肯大夫元咺攻成公成公出奔晉文公重耳伐衛分其地予宋討前過無禮及不救宋患也衛成公遂出犇陳二歲如周求入與晉文公會晉使人鴆衛成公成公私於周主鴆令薄得不死已而周爲請晉文公卒入之衛而誅元喧衛君瑕出犇七年晉文公卒十二年成公朝晉襄公十四年秦穆公卒二十六年齊邴歜弒其君懿公三十五年成公卒【世本曰成公徙濮陽宋忠曰濮陽帝邱地名】子穆公遫立穆公二年楚莊公伐陳殺夏徵舒三年楚莊王圍鄭鄭降復釋之十一年孫良夫救魯伐齊復得侵地穆公卒子定公臧立定公十二年卒子獻公衎立獻公十三年公令師曹教宮妾鼓琴【賈逵曰師曹樂人】妾不善曹笞之妾以幸惡曹於公公亦笞曹三百十八年獻公戒孫文子惠子食皆往曰旰不召【服防曰孫文子林父也恵子殖也欶戒二子欲共晏食皆服朝衣待命旰宴也】而去射鴻於囿二子從之【服防曰從公於囿】公不釋射服與之言【左傳曰不釋皮冠】二子怒如宿【服防曰孫文子邑也】孫文子子數侍公飲【左傳曰文子子卽孫蒯也】使師曹歌巧言之卒章【杜預曰巧言詩小雅也其卒章曰彼何人斯居河之麋無拳無勇職爲亂階公欲以譬文子居河上而爲亂】師曹又怒公之嘗笞三百乃歌之欲以怒孫文子報衛獻公文子語蘧伯玉伯玉曰臣不知也【賈逵曰伯玉衛大夫】遂攻出獻公獻公奔齊齊置衛獻公於聚邑孫文子惠子共立定公弟秋爲衛君是爲殤公【徐廣曰班氏云獻公弟焱】殤公秋立封孫文子林父於宿十二年喜與孫林父爭寵相惡殤公使喜攻孫林父林父犇晉復求入故衛獻公獻公在齊齊景公聞之與衛獻公如晉求入晉爲伐衛誘與盟衛殤公會晉平公平公執殤公與喜而復入衛獻公獻公亡在外十二年而入獻公後元年誅喜三年吳延陵季子使過衛見蘧伯玉史防曰衛多君子其國無故過宿孫林父爲撃磬曰不樂音大悲使衛亂乃此矣是年獻公卒子襄公惡立襄公六年楚靈王防諸侯襄公稱病不往九年襄公卒初襄公有賤妾幸之有身夢有人謂曰我康叔也令若子必有衛名而子曰元妾怪之問孔成子【服防曰衛卿孔烝鉏】成子曰康叔者衛祖也及生子男也以告襄公襄公曰天所置也名之曰元襄公夫人無子於是乃立元爲嗣是爲靈公靈公五年朝晉昭公六年楚公子棄疾弒靈王自立爲平王十一年火三十八年孔子來祿之如魯後有隙孔子去後復來三十九年太子蒯瞶與靈公夫人南子有惡【賈逵曰南子宋女】欲殺南子蒯瞶與其徒戲陽遬謀朝使殺夫人【賈逵曰戲陽遬太子家臣】戲陽後悔不果蒯瞶數目之夫人覺之懼呼曰太子欲殺我靈公怒太子蒯瞶犇宋已而之晉趙氏四十二年春靈公遊於郊令子郢僕【賈逵曰僕禦也】郢靈公少子也字子南靈公怨太子出犇謂郢曰我將立若爲後郢對曰郢不足以辱社稷君更圖之【服防曰郢自謂已無徳不足立以沔辱社稷】夏靈公卒夫人命子郢爲太子曰此靈公命也郢曰亡人太子蒯瞶之子輒在也不敢當於是衛乃以輒爲君是爲出公六月乙酉趙簡子欲入蒯瞶乃令陽虎詐命衛十餘人衰絰歸【服防曰衰絰爲若從衛來迎太子也】簡子送蒯瞶衛人聞之發兵撃蒯瞶蒯瞶不得入入宿而保衛人亦罷兵出公輒四年齊田乞弒其君孺子八年齊鮑子弒其君悼公孔子自陳入衛九年孔文子問兵於仲尼仲尼不對其後魯迎仲尼仲尼反魯十二年初孔圉文子取太子蒯聵之姊生悝孔氏之豎渾良夫美好孔文子卒良夫通於悝母太子在宿悝母使良夫於太子太子與良夫言曰茍能入我國報子以乘軒免子三死毋所與【杜預曰軒大夫車也三死死罪三】與之盟許以悝母爲妻閏月良夫與太子入舍孔氏之外圃【服防曰圃園】昏二人衣而乘【服防曰二人謂良夫太子防衣爲婦人之服巾防其頭而共乘也】宦者羅禦如孔氏孔氏之老欒問之【服防曰家臣稱老問其姓名】稱姻妾以告【賈逵曰婚姻家妾也】遂入適伯姬氏【服防曰入孔氏家適伯姬所居】旣食悝母杖戈而先【服防曰先至孔悝所】太子與五人介輿猳從之【賈逵曰介被甲也輿假豚欲以盟】伯姬刧悝於厠彊盟之遂刧以登臺【服防曰於衛臺上召衛羣臣】欒將飲酒炙未熟聞亂使告仲由【服防曰季路爲孔氏邑宰故告之】召防駕乘車【服防曰召防衛大犬駕乘車不駕兵車也言無距父之慮也】行爵食炙【服防曰欒使召季路乃行爵食炙】奉出公輒犇魯【服防曰召防奉衛侯】仲由將入遇子羔將出【賈逵曰子羔衛大夫髙柴孔子弟子也將出犇】曰門已閉矣子路曰吾姑至矣【杜預曰且欲至門】子羔曰不及莫踐其難【賈逵曰言家臣憂不及國不得踐履其難鄭眾曰是時輒以出不及事不當踐其難子羔言不及以爲季路欲死國也】子路曰食焉不辟其難【服防曰言食悝之祿欲救悝之難此明其不死國也】子羔遂出子路入及門公孫敢闔門曰毋入爲也【服防曰公孫敢衛大夫言輒已出無爲復入】子路曰是公孫也求利而逃其難由不然利其祿必救其患有使者出子路乃得入曰太子焉用孔悝𨿽殺之必或繼之【王肅曰必有繼續其後攻太子】且曰太子無勇若燔臺必捨孔叔太子聞之懼下石乞孟黶敵子路【服防曰二子蒯瞶之臣敵當也】以戈撃之割纓子路曰君子死冠不免【服防曰不使冠在地】結纓而死孔子聞衛亂曰嗟乎柴也其來乎由也其死矣孔悝竟立太子蒯瞶是爲莊公莊公蒯瞶者出公父也居外怨大夫莫迎立元年卽位欲盡誅大臣曰寡人居外久矣子亦嘗聞之乎羣臣欲作亂乃止二年魯孔丘卒三年莊公上城見戎州【賈逵曰戎州戎人之邑】曰戎虜何爲是戎州病之十月戎州告趙簡子簡子圍衛十一月莊公出犇衛人立公子斑師爲衛君【左傳曰斑師襄公之孫】齊伐衛虜斑師更立公子起爲衛君【服防曰起靈公子】衛君起元年衛石曼專逐其君起起犇齊衛出公輒自齊復歸立初出公立十二年亡亡在外四年復入出公後元年賞從亡者立二十一年卒出公季父黔攻出公子而自立是爲悼公悼公五年卒子敬公弗立【世本云敬公費也】敬公十九年卒子昭公糾立是時三晉彊衛如小侯屬之昭公六年公子亹弒之代立是爲懷公懷公十一年公子頽弒懷公而代立是爲愼公愼公父公子適適父敬公也愼公四十二年卒子聲公訓立聲公十一年卒子成侯速立成侯十一年公孫鞅入秦十六年衛更貶號曰侯二十九年成侯卒子平侯立平侯八年卒子嗣君立嗣君五年更貶號曰君獨有濮陽四十二年卒子懷君立懷君三十一年朝魏魏囚殺懷君魏更立嗣君弟是爲元君元君爲魏壻故魏立之【徐廣曰班氏云元君者懷君之弟】元君十四年秦拔魏東地秦初置東郡更徙衛野王縣而並濮陽爲東郡二十五年元君卒子君角立【年表云元君十一年秦置東郡十二年徙野王二十三年卒】君角九年秦並天下立爲始皇帝二十一年二世廢君角爲庶人衛絕祀

太史公曰余讀世家言至於宣公之太子以婦見誅弟壽爭死以相讓此與晉太子申生不敢明驪姬之過同俱惡傷父之志然卒死亡何其悲也或父子相殺兄弟相滅亦獨何哉

史記集解卷三十七

欽定四庫全書

史記集解卷三十八

宋裴駰撰

史記三十八

宋微子世家第八

微子開者【孔安國曰微畿內國名子爵也爲紂卿士】殷帝乙之首子而紂之庶兄也紂旣立不明滛亂於政微子數諫紂不聽及祖伊以周西伯昌之修徳滅【徐廣曰音耆】國懼禍至以告紂紂曰我生不有命在天乎是何能爲於是微子度紂終不可諫欲死之及去未能自決乃問於太師少師【孔安國曰太師三公箕子也少師孤卿比干也】曰紂不有治政不治四方【孔安國曰言殷不有治政四方之事終必亡也】我祖遂陳於上【馬融曰我祖湯也孔安國曰言湯遂其功陳力於上世也】紂沈湎於酒婦人是用亂敗湯徳於下【馬融曰下下世也】殷旣小大好艸竊姦宄【孔安國曰艸野盜竊又爲姦宄於外內】卿士師師非度【馬融曰非但小人學爲姦宄卿士已下轉相師效爲非法度】皆有罪辜乃無維獲【鄭曰獲得也羣臣皆有是罪其爵祿又無常得之者言屢相攻奪】小民乃並興相爲敵讎【孔安國曰卿士旣亂而小民各起共爲敵讐言不和同】今殷其典喪若涉水無津涯【徐廣曰一作涉水無舟航言危也駰謂典國典也】殷遂喪越至於今【馬融曰越於也於是至矣於今到矣】曰太師少師【馬融曰重呼告之】我其發出往【鄭曰發起也紂禍敗如此我其起作出往也】吾家保於喪【徐廣曰一云於是家保駰案馬融曰卿大夫稱家】今女無故告【王肅曰無意告我也是微子求教誨也】予顚躋如之何其【馬融曰躋猶墜也恐顚墜於非義當如之何也鄭曰其語助也齊魯之間聲如姬禮記曰何居】太師若曰王子天篤下菑亡殷國【孔安國曰微子帝乙子故曰王子天生紂爲亂是下菑也鄭曰少師不答志在必死】乃母畏畏不用老長【孔安國曰上不畏天菑下不畏賢人違戻耆老之長不用其教】今殷民乃陋淫神只之祀【徐廣曰一云今殷民侵神犧又一云陋淫侵神只駰案馬融曰天曰神地曰只也】令誠得治國國治身死不恨爲死終不得治不如去遂亡箕子者【馬融曰箕國名也子爵也】紂親戚也紂始爲象箸箕子嘆曰彼爲象箸必爲玉桮爲桮則必思逺方珍怪之物而禦之矣輿馬宮室之漸自此始不可振也紂爲淫泆箕子諫不聽人或曰可以去矣箕子曰爲人臣諫不聽而去是彰君之惡而自說於民吾不忍爲也乃被髮佯狂而爲奴遂隱而鼓琴以自悲故之曰箕子操【風俗通義曰其道閉塞憂愁而作者命其曲曰操操者言遇菑遭害困厄窮迫𨿽怨恨失意猶守禮義不懼不懾樂道而不攺其操也】王子比干者亦紂之親戚也見箕子諫不聽而爲奴則曰君有過而不以死爭則百姓何辜乃直言諫紂紂怒曰吾聞聖人之心有七竅信有諸乎乃遂殺王子比干刳視其心微子曰父子有骨肉而臣主以義屬故父有過子三諫不聽則隨而號之人臣三諫不聽則其義可以去矣於是太師少師乃勸微子去遂行【時比干已死而云少師者似誤】周武王伐紂克殷微子乃持其祭器造於軍門肉袒面防左牽羊右把茅膝行而前以告於是武王乃釋微子復其位如故武王封紂子武庚祿父以續殷祀使管叔蔡叔傅相之武王旣克殷訪問箕子武王曰於乎維天陰定下民相和其居【孔安國曰天不言而黙定下民助合其居使有常生之資也】我不知其倫常所序【孔安國曰言我不知天所以定民之常道理次序問何由】箕子對曰在昔鯀陻鴻水汩陳其五行【孔安國曰陻塞汨亂也治水失道是亂陳五行】帝乃震怒不從鴻範九等常倫所斁【徐廣曰一作釋駰案鄭曰帝天也天以鯀如是乃震動其威怒不與天道大法九類言王所問所由敗也】鯀則極死禹乃嗣興【鄭曰春秋傳曰舜之誅也殛鯀其舉也興禹】天乃錫禹鴻範九等常倫所序【孔安國曰天與禹洛出書也神龜負文而出列於背有數至於九禹遂因而第之以成九類】初一曰五行二曰五事三曰八政四曰五紀五曰皇極六曰三徳七曰稽疑八曰庶徵九曰向用五福畏用六極【馬融曰言天所以畏懼人用六極】五行一曰水二曰火三曰木四曰金五曰土【鄭曰此數本諸陰陽所生之次也】水曰潤下火曰炎上【孔安國曰言其自然之常性也】木曰曲直【孔安國曰木可揉使曲直也】金曰從革【馬融曰金之性從人而更可銷鑠】土曰稼穡【王肅曰種之曰稼斂之曰檣】潤下作咸【孔安國曰水鹵所生】炎上作苦【孔安國曰焦气之味】曲直作酸【孔安國曰木實之性】從革作辛【孔安國曰金气之味】稼穡作甘【孔安國曰甘味生於百谷五行以下箕子所陳】五事一曰貎二曰言三曰視四曰聽五曰思貎曰恭言曰從【馬融曰發言當使可從】視曰明聽曰聰思曰睿【馬融曰睿通也】恭作肅從作治【馬融曰出令而從所以爲治也】明作智聰作謀【孔安國曰所謀必成審也馬融曰上聰則下進其謀】睿作聖【孔安國曰於事無不通謂之聖】八政一曰食二曰貨三曰祀四曰司空【馬融曰司空掌營城郭主空土以居民】五曰司徒【孔安國曰主徒眾教以禮義】六曰司冦【馬融曰主誅防害】七曰賔【鄭曰掌諸侯朝覲之官】八曰師【鄭曰掌軍旅之官】五紀一曰歲二曰月三曰日四曰星辰【馬融曰星二十八宿辰日月之所防也鄭曰星五星也】五曰歷數【孔安國曰歷數節气之度以爲歷數敬授民時】皇極皇建其有極【孔安國曰大中之道大立其有中謂行九疇之義】斂時五福用傅錫其庶民【馬融曰當斂是五福之道用布與眾民】維時其庶民於女極【馬融曰以其能斂是五福故眾民於汝取中正以歸心也】錫女保極【鄭曰又賜女以守中之道】凡厥庶民毋有淫朋人毋有比徳維皇作極【孔安國曰民有善則無淫過朋黨之惡此周之徳惟天下皆大爲中正也】凡厥庶民有猷有爲有守女則念之【馬融曰凡其眾民有謀有爲有所執守當思念其行有所趣捨也】不協於極不離於咎皇則受之【孔安國曰凡民之行𨿽不合於中而不離於咎惡皆可進用大法受之】而安而色曰予所好徳女則錫之福【孔安國曰女當安女顏色以謙下人人曰我所好者徳也女則與之爵祿】時人斯其維皇之極【孔安國曰不合於中之人女與之福則是人比其惟大之中言不勉進也已】毋侮鰥寡而畏髙明【馬融曰髙明顯寵者不枉法畏之】人之有能有爲使羞其行而國其昌【王肅曰使進其行任之以政則國爲之昌】凡厥正人旣富方谷【孔安國曰正直之人旣當爵祿富之又當以善道接之】女不能使有好於而家時人斯其辜【孔安國曰不能使正人有好於國家則是人斯其詐取罪而去之也】於其毋好女𨿽錫之福其作女用咎【鄭曰無好於女家之人𨿽賜之以爵祿其動作爲女用惡謂爲天子結怨於民】毋偏毋頗遵王之義【孔安國曰偏不平頗不正言當修先王正義以治民】毋有作好遵王之道【馬融曰好私好也】毋有作惡遵王之路毋偏毋黨王道蕩蕩【孔安國曰言開辟也鄭曰黨朋黨】毋黨毋偏王道平平【孔安國曰一言辧治也】毋反毋側王道正直【馬融曰反反道也側傾側也】防其有極【鄭曰謂君也當防聚有中之人以爲臣也】歸其有極【鄭曰謂臣也當就有中之君而事之】曰王極之傅言【馬融曰王者當盡極行之使臣下布陳其言】是帝是訓於帝其順【馬融曰是大中而常行之用是教訓天下於天爲順也】凡厥庶民極之傅言【馬融曰亦當極敷陳其言於上也】是順是行【王肅曰民納言於上而得中者則順而行之】以近天子之光【王肅曰近猶益也順行民言所以益天子之光】曰天子作民父母以爲天下王【王肅曰政教務中民善是用所以爲民父母而爲天下所歸往】三徳一曰正直【鄭曰中平之人】二曰剛克三曰柔克【鄭曰克能也剛而能柔柔而能剛寛猛相濟以成治立功】平康正直【孔安國曰世平康用正直治之】彊不友剛克【孔安國曰友順也世彊禦不順以剛能治之】內友柔克【孔安國曰世和順以柔能治之也】沈漸剛克【馬融曰沈陰也潛伏也陰伏之謀謂賊臣亂子非一朝一夕之漸君親無將將而誅】髙明柔克【馬融曰髙明君子亦以徳懷也】維辟作福維辟作威維辟玉食【馬融曰辟君也玉食美食不言王者關諸侯也鄭曰作福専爵賞也作威専刑罰也玉食備珍美也】臣無有作福作威玉食臣有作福作威玉食其害於而家凶於而國人用側頗辟民用僭忒【孔安國曰在位不端平則下民僭差】稽疑擇建立卜筮人【孔安國曰龜曰卜蓍曰筮考正疑事當選擇知卜筮人而建立之】乃命卜筮曰雨曰濟曰涕【尙書作圛】曰霧【徐廣曰一曰洟曰被】曰克曰貞曰悔凡七卜五占之用二衍貣【鄭曰卜五占之用謂雨濟圛霧克也二衍貣謂貞悔也將立卜筮人乃先命名兆卦而分別之兆卦之名凡七龜用五易用二審此道者乃立之也雨者兆之體气如雨然也濟者如雨止之雲气在上者也圛者色澤而光明也霧者气不釋鬰冥冥也克者如祲气之色相犯也內卦曰貞貞正也外卦曰悔悔之言晦也晦猶終也卦象多變故言衍貣也】立時人爲卜筮【鄭曰立是能分別兆卦之名者以爲卜筮人】三人占則從二人之言【鄭曰從其多者蓍龜之道幽微難明愼之深】女則有大疑謀及女心謀及卿士謀及庶人謀及卜筮【孔安國曰先盡謀慮然後卜筮以決之】女則從龜從筮從卿士從庶民從是之謂大同【孔安國曰大同於吉】而身其康彊而子孫其逢吉【孔安國曰動不違眾故後世遇吉也】女則從龜從筮從卿士逆庶民逆吉卿士從龜從筮從女則逆庶民逆吉庶民從龜從筮從女則逆卿士逆吉【鄭曰此三者皆從多故爲吉】女則從龜從筮逆卿士逆庶民逆作內吉作外凶【鄭曰此逆者多以故舉事於境內則吉境外則凶】龜筮共違於人用靜吉用作凶【孔安國曰安以守常則吉動則凶鄭曰龜筮皆與人謀相違人𨿽三從猶不可以舉事】庶徵曰雨曰暘曰奧曰寒曰風曰時【孔安國曰雨以潤物陽以干物暖以長物寒以成物風以動物五者各以時所以爲眾驗】五者來備各以其序庶艸繁廡【孔安國曰言五者備至各以次序則眾艸木繁庶滋丰也】一極備凶一極亡凶【孔安國曰一者備極過甚則凶一者極無不至亦凶謂其不時失敍之謂也】曰休徵【孔安國曰敍美行之驗】曰肅時雨若【孔安國曰君行敬則時雨順之】曰治時暘若【孔安國曰君政治則時暘順之】曰知時奧若【孔安國曰君昭哲則時暖順之】曰謀時寒若【孔安國曰君能謀則時寒順之】曰聖時風若【孔安國曰君能通理則時風順之】曰咎徵【孔安國曰敍惡行之驗也】曰狂常雨若【孔安國曰君行狂曰妄則常雨順之】僭常暘若【孔安國曰君行僭差則常暘順之】曰舒常奧若【孔安國曰君行逸豫則常暖順之】曰急常寒若【孔安國曰君行急則常寒順之】曰霧常風若【孔安國曰君行霧防則常風順之】王眚維歲【馬融曰言王者所眚職如歲兼四時也】卿士維月【孔安國曰卿士各有所掌如月之有別】師尹維日【孔安國曰眾正官之吏分治其職如日之有嵗月也】嵗月日時毋易【孔安國曰各順常】百谷用成治用明【孔安國曰嵗月無易則百谷成君臣無易則政治明】畯民用章家用平康【孔安國曰賢臣顯用國家平寜】日月歲時旣易百谷用不成治用昏不明畯民用微家用不寧庶民維星【孔安國曰星民象故眾民惟若星也】星有好風星有好雨【馬融曰箕星好風畢星好雨】日月之行有冬有夏【孔安國曰日月之行冬夏各有常度】月之從星則以風雨【孔安國曰月經於箕則多風離於畢則多雨政教失常以從民欲亦所以亂】五福一曰壽二曰富三曰康寧【鄭曰康寜平安】四曰攸好徳【孔安國曰所好者徳福之道】五曰考終命【孔安國曰各成其短長之命以自終不橫夭】六極一曰凶短折【鄭曰未齓曰凶未冠曰短未防曰折】二曰疾三曰憂四曰貧五曰惡【孔安國曰惡醜陋也】六曰弱【鄭曰愚懦不壯毅曰弱】於是武王乃封箕子於朝鮮而不臣也其後箕子朝周過故殷虛感宮室毀壞生禾黍箕子傷之欲哭則不可欲泣爲其近婦人乃作麥秀之詩以歌詠之其詩曰麥秀漸漸兮禾黍油油彼狡僮兮不與我好兮所謂狡僮者紂也殷民聞之皆爲流涕【杜預曰梁國防縣有箕子】武王崩成王少周公旦代行政當國管蔡疑之乃與武庚作亂欲襲成王周公【徐廣曰一云欲襲成周】周公旣承成王命誅武庚殺管叔放蔡叔乃命微子開代殷後奉其先祀作微子之命以申之國於宋【世本曰宋更曰雎陽】微子故能仁賢乃代武庚故殷之餘民甚戴愛之微子開卒立其弟衍是爲微仲【禮記曰微子捨其孫腯而立衍也鄭曰微子適子死立其弟衍殷禮也】微仲卒子宋公稽立宋公稽卒子丁公申立丁公申卒子湣公共立湣公共卒弟煬公熙立煬公卽位湣公子鮒祀【徐廣曰鮒一作魴】殺煬公而自立曰我當立是爲厲公厲公卒子釐公舉立釐公十七年周厲王出奔彘二十八年釐公卒子惠公覸立【徐廣曰覸音古莧反】惠公四年周宣王卽位三十年惠公卒子哀公立哀公元年卒子戴公立戴公二十九年周幽王爲犬戎所殺秦始列爲諸矦三十四年戴公卒子武公司空立武公生女爲魯惠公夫人生魯桓公十八年武公卒子宣公力立宣公有太子與夷十九年宣公病讓其弟和曰父死子繼兄死弟及天下通義也我其立和和亦三讓而受之宣公卒弟和立是爲穆公穆公九年病召大司馬孔父謂曰先君宣公捨太子與夷而立我我不敢忘我死必立與夷也孔父曰羣臣皆願立公子馮穆公曰毋立馮吾不可以負宣公於是穆公使馮出居於鄭八月庚辰穆公卒兄宣公子與夷立是爲殤公君子聞之曰宋宣公可謂知人矣立其弟以成義然卒其子復享之殤公元年衛公子州吁弒其君完自立欲得諸侯使告於宋曰馮在鄭必爲亂可與我伐之宋許之與伐鄭至東門而還二年鄭伐宋以報東門之役其後諸侯數來侵伐九年大司馬孔父嘉妻好出道遇太宰華督【服防曰戴公之子】督說目而觀之【服防曰目者極視精不轉也】督利孔父妻乃使人宣言國中曰殤公卽位十年耳而十一戰【賈逵曰一戰伐鄭圍其東門二戰取其禾三戰取邾田四戰邾鄭伐宋入其郛五戰伐鄭圍長葛六戰鄭以王命伐宋七戰魯敗宋師於菅八戰宋衛入鄭九戰伐戴十戰鄭入宋十一戰鄭伯以虢師大敗宋】民苦不堪皆孔父爲之我且殺孔父以寧民是嵗魯弒其君隱公十年華督攻殺孔父取其妻殤公怒遂弒殤公而迎穆公子馮於鄭而立之是爲莊公莊公元年華督爲相九年執鄭之祭仲要以立突爲鄭君祭仲許竟立突十九年莊公卒子湣公捷立湣公七年齊桓公卽位九年宋水魯使藏文仲往弔水【賈逵曰問凶曰弔】湣公自罪曰寡人以不能事鬼神政不修故水臧文仲善此言此言乃公子子魚教湣公也十年夏宋伐魯戰於乘邱【徐廣曰乘一作媵駰案社預曰乘邱魯地】魯生虜宋南宮萬【賈逵曰南宮氏萬名宋卿】宋人請萬萬歸宋十一年秋湣公與南宮萬獵因博爭行湣公怒辱之曰始吾敬若今若魯虜也萬有力病此言遂以局殺湣公於防澤【賈逵曰蒙澤宋澤名也杜預曰宋地梁國有蒙縣】大夫仇牧聞之以兵造公門萬牧牧齒著門闔死【何休曰闔門扇】因殺太宰華督乃更立公子遊爲君諸公子犇蕭公子禦說犇亳【服防曰蕭亳宋邑也杜預曰今沛國有蕭縣縣西北有亳城也】萬弟南宮牛將兵圍亳冬蕭及宋之諸公子共擊殺南宮牛弒宋新君遊而立湣公弟禦說是爲桓公宋萬犇陳宋人請以賂陳陳人使婦人飲之淳酒【服防曰宋萬多力勇不可執故先使婦人誘而飲之酒醉而之】以革裹之歸宋【左傳曰以犀革裹之】宋人醢萬也【服防曰醢肉醬】桓公二年諸侯伐宋至郊而去三年齊桓公始霸二十三年迎衞公子燬於齊立之是爲衛文公文公女弟爲桓公夫人秦穆公卽位三十年桓公病太子玆甫讓其庶兄目夷爲嗣桓公義太子意竟不聽三十一年春桓公卒太子玆甫立是爲襄公以其庶兄目夷爲相未葬而齊桓公會諸侯於葵邱襄公往會襄公五年宋地霣星如雨與雨偕下【左傳曰隕石於宋五隕星也】六鶂退蜚【公羊傳曰視之則六察之則鷁徐察之則退飛】風疾也【賈逵曰風起於逺至宋都髙而疾故鶂逢風卻退】八年齊桓公卒宋欲爲盟會十二年春宋襄公爲鹿上之盟【杜預曰鹿上宋地汝陰有原鹿縣】以求諸侯於楚楚人許之公子目夷諫曰小國爭盟禍也不聽秋諸侯會宋公盟於盂【杜預曰盂宋地】目夷曰禍其在此乎君欲已甚何以堪之於是楚執宋襄公以伐宋冬會於亳以釋宋公子魚曰禍猶未也十三年夏宋伐鄭子魚曰禍在此矣秋楚伐宋以救鄭襄公將戰子魚諫曰天之棄商久矣不可冬十一月襄公與楚成王戰於【谷梁傳曰戰於水之上】楚人未濟目夷曰彼眾我寡及其未濟擊之公不聽已濟未陳又曰可擊公曰待其已陳陳成宋人擊之宋師大敗襄公傷股國人皆怨公公曰君子不困人於阨不鼓不成列【何休曰軍法以鼓戰以金止不鼓不戰也不成列未成陳】子魚曰兵以勝爲功何常言與【徐廣曰一云尙何言與】必如公言卽奴事之耳又何戰爲楚成王以救鄭鄭享之去而取鄭二姬以歸叔瞻曰成王無禮其不沒乎爲禮卒於無別有以知其不遂霸也是年晉公子重耳過宋襄公以傷於楚欲得晉援厚禮重耳以馬二十乘【服防曰八十匹】十四年夏襄公病傷於而竟卒子成公王臣立成公元年晉文公卽位三年倍楚盟親晉以有徳於文公也四年楚成王伐宋宋告急於晉五年晉文公救宋楚兵去九年晉文公卒十一年楚太子商臣弒其父成王代立十六年秦穆公卒十七年成公卒成公弟禦殺太子及大司馬公孫固而自立爲君宋人共殺君禦而立成公少子杵臼是爲昭公昭公四年宋敗長翟緣斯於長邱【魯世宋云宋武公之世獲緣斯於長邱今云此時未詳】七年楚莊王卽位九年昭公無道國人不附昭公弟鮑革【徐廣曰一無革字】賢而下士先襄公夫人欲通於公子鮑不可【服防曰襄公夫人周襄王之姊王姬也不可鮑不肯也】乃助之施於國因大夫華元爲右師昭公出獵夫人王姬使衛伯攻殺昭公杵臼弟鮑革立是爲文公文公元年晉率諸侯伐宋責以弒君聞文公定立乃去二年昭公子因文公母弟須與武穆戴莊桓之族爲亂文公盡誅之出武繆之族【賈逵曰出逐也】四年春鄭命楚伐宋宋使華元將鄭敗宋囚華元華元之將戰殺羊以食士其禦羊羮不及【左傳曰禦羊斟也】故怨馳入鄭軍故宋師敗得囚華元宋以兵車百乘文馬四百匹【賈逵曰文貍文也王肅曰文馬畫馬也】贖華元未盡入華元亡歸十四年楚莊王圍鄭鄭伯降楚楚復釋之十六年楚使過宋宋有前仇執楚使九月楚莊王圍宋十七年楚以圍宋五月不解宋城中急無食華元乃夜私見楚將子反子反告莊王莊王問城何如曰析骨而炊【何休曰析破人骨也】易子而食莊王曰誠哉言我軍亦有三日糧以信故遂罷兵去二十二年文公卒子共公瑕立始厚葬君子譏華元不臣矣共公元年華元善楚將子重又善晉將欒書兩盟晉楚十三年共公卒華元爲右師魚石爲左司司馬唐山攻殺太子肥欲殺華元華元犇晉魚石止之至河乃還【皇覽曰華元冡在陳畱小黃縣城北】誅唐山乃立共公少子成是爲平公【左傳曰魚石犇楚】平公三年楚共王拔宋之彭城以封宋左師魚石四年諸侯共誅魚石而歸彭城於宋三十五年楚公子圍弒其君自立爲靈王四十四年平公卒子元公佐立元公三年楚公子棄疾弒靈王自立爲平王八年宋火十年元公母信詐殺諸公子大夫華向氏作亂楚平王太子建來犇見諸華氏相攻亂建去如鄭十五年元公爲魯昭公避季氏居外爲之求入魯行道卒子景公頭曼立景公十六年魯陽虎來犇已復去二十五年孔子過宋宋司馬桓魋惡之欲殺孔子孔子微服去三十年曹倍宋又倍晉宋伐曹晉不救遂滅曹有之三十六年齊田常弒簡公三十七年楚惠王滅陳熒惑守心心宋之分野也景公憂之司星子韋曰可移於相景公曰相吾之股肱曰可移於民景公曰君者待民曰可移於歲景公曰歲饑民困吾誰爲君子韋曰天髙聽卑君有君人之言三熒惑宜有動於是候之果徙三度六十四年景公卒宋公子特攻殺太子而自立是爲昭公昭公者元公之曽庶孫也昭公父公孫糾糾父公子褍秦【徐廣曰褍音端】褍秦卽元公少子也景公殺昭公父糾故昭公怨殺太子而自立昭公四十七年卒子悼公購由立【年表云四十九年】悼公八年卒子休公田立休公田二十三年卒子辟公辟兵立【徐廣曰一云辟公兵】辟公三年卒子剔成立【年表云剔成君也】剔成四十一年剔成弟偃攻襲剔成剔成敗犇齊偃自立爲宋君君偃十一年自立爲王東敗齊取五城南敗楚取地三百里西敗魏軍乃與齊魏爲敵國盛血以韋囊縣而射之命曰射天淫於酒婦人羣臣諫者輒射之於是諸侯皆曰桀宋宋其復爲紂所爲不可不誅告齊伐宋王偃立四十七年齊湣王與魏楚伐宋殺王偃遂滅宋而三分其地【年表云偃立四十三年】太史公曰孔子稱微子去之箕子爲之奴比干諫而死殷有三仁焉【何晏曰仁者愛人三人行異而同稱仁者何也以其俱在憂亂寧民也夏侯曰微子仕之窮也箕子比干志之窮也故或盡材而止或盡心而畱皆其極也致極斯君子之事矣是以三仁不同而歸其一揆也】春秋譏宋之亂自宣公廢太子而立弟【公羊傳曰君子大居正宋之禍宣公爲之也】國以不寧者十世襄公之時修仁行義欲爲盟主其大夫正考父美之故追道契湯髙宗殷所以興作商頌【韓詩商頌章句亦美襄公】襄公旣敗於而君子或以爲多【公羊傳曰君子大其不鼔不成列臨大事而不忘大禮有君而無臣以爲𨿽文王之戰亦不過此也】傷中國闕禮義褒之也宋襄之有禮讓也

史記集解卷三十八

欽定四庫全書

史記集解卷三十九

宋裴駰撰

史記三十九

晉世家第九

唐叔虞者周武王子而成王弟初武王與叔虞母會時【左傳曰邑姜云娠太叔服防曰邑姜武王后齊太公女】夢天謂武王曰余命女生子名虞余與之唐及生子文在其手曰虞故遂因命之曰虞武王崩成王立唐有亂周公誅滅唐成王與叔虞戲削桐葉爲珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之於是遂封叔虞於唐唐在河汾之東方百里故曰唐叔虞【世本曰居鄂宋忠曰鄂地今在大夏】姓姬氏字子於唐叔子爕是爲晉侯晉侯子寧族是爲武侯武侯之子服人是爲成侯成侯子福是爲厲侯厲侯子宜臼是爲靖侯靖侯以來年紀可推自唐叔至靖侯五世無其年數靖侯十七年周厲王迷惑虐國人作亂厲王出奔於彘大臣行政故曰共和十八年靖侯卒子釐侯司徒立釐侯十四年周宣王初立十八年釐侯卒子獻侯籍立獻侯十一年卒子穆侯費王立穆侯四年取齊女姜氏爲夫人七年伐條生太子仇【杜預曰條晉地】十年伐千畆有功【杜預曰西河界休縣南有地名千畆】生少子名曰成師【杜預曰意取能成其眾也】晉人師服曰【賈逵曰晉大夫】異哉君之命子也太子曰仇仇者讎也少子曰成師成師大號成之者也名自命也物自定也今適庶名反逆此後晉其能毋亂乎二十七年穆侯卒弟殤叔自立太子仇出奔殤叔三年周宣王崩四年穆侯太子仇率其徒襲殤叔而立是爲文侯文侯十年周幽王無道犬戎殺幽王周東徙而秦襄公始列爲諸侯三十五年文侯仇卒子昭侯伯立昭侯元年封文侯弟成師於曲沃曲沃邑大於翼翼晉君都邑也成師封曲沃號爲桓叔靖侯庶孫欒賓相桓叔桓叔是時年五十八矣好徳晉國之眾皆附焉君子曰晉之亂其在曲沃矣末大於本而得民心不亂何待七年晉大臣潘父弒其君昭侯而迎曲沃桓叔桓叔欲入晉晉人發兵攻桓叔桓叔敗還歸曲沃晉人共立昭侯子平爲君是爲孝侯誅潘父孝侯八年曲沃桓叔卒子鱓代桓叔是爲曲沃莊伯孝侯十五年曲沃莊伯弒其君晉孝侯於翼晉人攻曲沃莊伯莊伯復入曲沃晉人復立孝侯子郤爲君是爲鄂侯鄂侯二年魯隠公初立鄂侯六年卒曲沃莊伯聞晉鄂侯卒乃興兵伐晉周平王使虢公將兵伐曲沃莊伯莊伯走保曲沃晉人共立鄂侯子光是爲哀侯哀侯二年曲沃莊伯卒子稱代莊伯立是爲曲沃武公哀侯六年魯弒其君隱公哀侯八年晉侵陘廷【賈逵曰翼南鄙邑名】陘廷與曲沃武公謀九年伐晉於汾防虜哀侯晉人乃立哀侯子小子爲君是爲小子侯【禮記曰天子未除喪曰余小子生名之死亦名之鄭曰晉有小子侯是取之天子也】小子元年曲沃武公使韓萬殺所虜晉哀侯【賈逵曰韓萬曲沃桓叔之子莊伯弟】曲沃益彊晉無如之何晉小子之四年曲沃武公誘召晉小子殺之周桓王使虢仲伐曲沃武公武公入於曲沃乃立晉哀侯弟緡爲晉侯晉侯緡四年宋執鄭祭仲而立突爲鄭君晉侯十九年齊人管至父弒其君襄公晉侯二十八年齊桓公始霸曲沃武公伐晉侯緡滅之盡以其寶器賂獻於周釐王釐王命曲沃武公爲晉君列爲諸侯於是盡並晉地而有之曲沃武公已卽位三十七年矣更號曰晉武公晉武公始都晉國前卽位曲沃通年三十八年武公稱者先晉穆侯曾孫也曲沃桓叔孫也桓叔者始封曲沃武公莊伯子也自桓叔初封曲沃以至武公滅晉也凡六十七歲而卒代晉爲諸侯武公代晉二歲卒與曲沃通年卽位凡三十九年而卒子獻公詭諸立獻公元年周惠王弟穨攻惠王惠王出奔居鄭之櫟邑五年伐驪戎得驪姬【韋昭曰西戎之別在驪山也】驪姬弟俱愛幸之八年士蒍說公【賈逵曰士蒍晉大夫】曰故晉之羣公子多不誅亂且起乃使盡殺諸公子而城聚都之【賈逵曰聚晉邑】命曰絳始都絳九年晉羣公子旣亡奔虢虢以其故再伐晉弗克十年晉欲伐虢士蒍曰且待其亂十二年驪姬生奚齊獻公有意廢太子乃曰曲沃吾先祖宗廟所在而蒲邊秦屈邊翟【韋昭曰蒲今蒲阪屈北屈皆在河東杜預曰蒲今平陽蒲子縣是也】不使諸子居之我懼焉於是使太子申生居曲沃公子重耳居蒲公子夷吾居屈獻公與驪姬子奚齊居絳晉國以此知太子不立也太子申生其母齊桓公女也曰齊姜早死申生同母女弟爲秦穆公夫人重耳母翟之狐氏女也夷吾母重耳母女弟也獻公子八人而太子申生重耳夷吾皆有賢行及得驪姬乃逺此三子十六年晉獻公作二軍【左曰王使虢公命曲沃伯以一軍爲晉侯今始爲一軍】公將上軍太子申生將下軍趙夙禦戎畢萬爲右伐滅霍滅魏滅耿【服防曰三國皆姬姓魏在晉之蒲阪河東也杜預曰平陽皮氏縣東南有耿鄕永安縣東北有霍太山也】還爲太子城曲沃賜趙夙耿賜畢萬魏以爲大夫士蒍曰太子不得立矣分之都城【服防曰臣有先君之主曰都】而位以卿【賈逵曰謂將下軍】先爲之極【服防曰言其祿位極盡於此】又安得立不如逃之無使罪至爲吳太伯不亦可乎【王肅曰太伯知天命在王季奔旲不反】猶有令名【王肅曰𨿽去猶可有令名何與其坐而及禍也】太子不従卜偃曰畢萬之後必大【賈逵曰卜偃晉掌卜大夫郭偃】萬盈數也魏大名也【服防曰數從一至萬爲滿魏諭巍巍髙大也】以是始賞天開之矣【服防曰以魏賞畢萬是爲天開其福】天子曰兆民諸侯曰萬民令名之大以從盈數其必有眾【杜預曰以魏從萬有眾多之象】初畢萬卜仕於晉國遇屯之比【賈逵曰震下坎上屯坤下坎上比屯初九變之比】辛廖占之曰吉【賈逵曰辛廖晉大夫】屯固比入吉孰大焉【杜預曰屯險難也所以爲堅固比親密所以得入】其後必蕃昌十七年晉侯使太子申生伐東山【賈逵曰東山赤狄別種】裏克諫獻公【賈逵曰裏克晉卿裏季也】曰太子奉冢祀社稷之粢盛以朝夕視君膳者也【服防曰廚膳飲食】故曰冢子君行則守有守則從【服防曰有代太子守則従之】從曰撫軍【杜防曰助君撫循軍士】守曰監國古之制也夫率師専行謀也【杜預曰率師者必専謀軍事】誓軍旅【杜預曰宣號令】君與國政之所圖也【賈逵曰國政正卿也】非太子之事也師在制命而已【杜預曰命將軍所制】稟命則不威專命則不孝故君之嗣適不可以帥師君失其官【杜預曰太子統師是失其官】率師不威將安用之【杜預曰専命則不孝是爲師必不威也】公曰寡人有子未知其太子誰立裏克不對而退見太子太子曰吾其廢乎裏克曰太子勉之教以軍旅【賈逵曰將下軍】不共是懼何故廢乎且子懼不孝毋懼不得立【服防曰不得立已】修已而不責人則免於難太子帥師公衣之偏衣【服防曰偏裻之衣偏異色駮不純裻在中左右異故曰偏衣杜預曰偏衣左右異色其半似公服韋昭曰偏半也分身之半以授太子】佩之金玦【服防曰以金爲玦也韋昭曰金玦兵要也】裏克謝病不從太子遂伐東山十九年獻公曰始吾先君莊伯武公之誅晉亂而虢常助晉伐我又匿晉亡公子果爲亂弗誅後遺子孫憂乃使荀息以屈產之乘【何休曰屈產出名馬之地乘備駟也】假道於虞虞假道遂伐虢【賈逵曰虞在晉南虢在虞南】取其下陽以歸【服防曰下夏陽虢邑在太陽東北三十里谷梁傳曰下陽虞虢之塞邑】獻公私謂驪姬曰吾欲廢太子以奚齊代之驪姬泣曰太子之立諸侯皆已知之而數將兵百姓附之柰何以賤妾之故廢適立庶君必行之妾自殺也驪姬詳譽太子而陰令人譖惡太子而欲立其子二十一年驪姬謂太子曰君夢見齊姜太子速祭曲沃【服防曰齊姜廟所在】歸釐於君太子於是祭其母齊姜於曲沃上其薦胙於獻公獻公時出獵置胙於宮中驪姬使人置毒藥胙中居二日獻公從獵來還宰人上胙獻公獻公欲饗之驪姬從旁止之曰胙所従來逺宜試之祭地地墳【韋昭曰將飲先祭示有先也墳起也】與犬犬死與小臣小臣死【韋昭曰小臣宦名掌陰事今閹士也】驪姬泣曰太子何忍也其父而欲弒代之況他人乎且君老矣旦暮之人曾不能待而欲弒之謂獻公曰太子所以然者不過以妾及奚齊之故妾願子母辟之他國若早自殺毋徒使母子爲太子所魚肉也始君欲廢之妾猶恨之至於今妾殊自失於此太子聞之奔新城【韋昭曰新城曲沃也新爲太子城】獻公怒乃誅其傅杜原款或謂太子曰爲此藥者乃驪姬也太子何不自辭明之太子曰吾君老矣非驪姬寢不安食不甘卽辭之君且怒之不可或謂太子曰可奔他國太子曰被此惡名以出人誰內我我自殺耳十一月戊申申生自殺於新城此時重耳夷吾來朝人或告驪姬曰二公子怨驪姬譖殺太子驪姬恐因譖二公子申生之藥胙二公子知之二子聞之恐重耳走蒲夷吾走屈保其城自備守初獻公使士蒍爲二公子築蒲屈城弗就夷吾以告公公怒士蒍士蒍謝曰邊城少冦安用之退而歌曰狐裘防茸一國三公吾誰適從【服防曰防茸以言亂貎三公言君與二公子將敵故不知所從】卒就城及申生死二子亦歸保其城二十二年獻公怒二子不辭而去果有謀矣乃使兵伐蒲蒲人之宦者勃鞮命重耳促自殺重耳逾垣宦者追斬其衣袪【服防曰袪袂也】重耳遂奔翟使人伐屈屈城守不可下是嵗也晉復假道於虞以伐虢虞之大夫宮之奇諫虞君曰晉不可假道也是且滅虞虞君曰晉我同姓不宜伐我宮之奇曰太伯虞仲太王之子也太伯亡去是以不嗣虢仲虢叔王季之子也爲文王卿士其記勲在王室蔵於盟府【杜預曰盟府司盟之官也】將虢是滅何愛於虞且虞之親能親於桓莊之族乎桓莊之族何罪盡滅之虞之與虢唇之與齒唇亡則齒寒虞公不聽遂許晉宮之奇以其族去虞其冬晉滅虢虢公醜奔周【皇覽曰虢公冢在河內溫縣郭東濟水南大冢是也其城南有虢公臺】還襲滅虞虜虞公並其大夫井伯百里奚以媵秦穆公【杜預曰穆姬獻公女送女曰媵以屈辱之】而修虞祀【服防曰虞所祭祀命祀也】荀息牽曩所遺虞屈產之乘馬奉之獻公獻公笑曰馬則吾馬齒亦老矣【公羊傳曰蓋戲之也何休曰以馬嵗戲諭荀息之年老也】二十三年獻公遂發賈華等伐屈【賈逵曰賈華晉右行大夫】屈潰夷吾將奔翟冀芮曰不可【韋昭曰冀芮晉大夫】重耳已在矣今往晉必移兵伐翟翟畏晉禍且及不如走梁梁近於秦秦彊吾君百嵗後可以求入焉遂奔梁二十五年晉伐翟翟以重耳故亦擊晉於齧桑【左傳作采桑服防曰翟地】晉兵解而去當此時晉彊西有河西與秦接境北邊翟東至河內驪姬弟生悼子二十六年夏齊桓公大會諸侯於葵邱晉獻公病行後未至逢周之宰孔宰孔曰齊桓公益驕不務徳而務逺略諸侯弗平君第毋會毋如晉何獻公亦病復還歸病甚乃謂荀息曰吾以奚齊爲後年少諸大臣不服恐亂起子能立之乎荀息曰能獻公曰何以爲驗對曰使死者復生生者不慙爲之驗於是遂屬奚齊於荀息荀息爲相主國政秋九月獻公卒裏克邳鄭欲內重耳以三公子之徒作亂【賈逵曰邳鄭晉大夫三公子申生重耳夷吾】謂荀息曰三怨將起秦晉輔之子將何如荀息曰吾不可負先君言十月裏克殺奚齊於喪次獻公未葬也荀息將死之或曰不如立奚齊弟悼子而傅之荀息立悼子而葬獻公十一月裏克弒悼子於朝【列女傳曰鞭殺驪姬於市】荀息死之君子曰詩所謂白珪之玷猶可磨也斯言之玷不可爲也【杜預曰詩大雅言此言之缺難治甚於白珪】其荀息之謂乎不負其言初獻公將伐驪戎卜曰齒牙爲禍【韋昭曰齒牙謂兆端左右釁拆有似齒牙中有縦畫以象讒言之爲害也】及破驪戎獲驪姬愛之竟以亂晉裏克等已殺奚齊悼子使人迎公子重耳於翟欲立之重耳謝曰負父之命出奔父死不得修人子之禮侍喪重耳何敢入大夫其更立他子還報裏克裏克使迎夷吾於梁夷吾欲往呂省郤芮曰內猶有公子可立者而外求難信計非之秦輔彊國之威以入恐危乃使郤芮賂秦約曰卽得入請以晉河西之地與秦乃遺裏克書曰誠得立請遂封子於汾陽之邑【賈逵曰汾水名汾陽晉地也】秦繆公乃發兵送夷吾於晉齊桓公聞晉內亂亦率諸候如晉秦兵與夷吾亦至晉齊乃使隰朋會秦俱入夷吾立爲晉君是爲惠公齊桓公至晉之髙梁而還歸惠公夷吾元年使邳鄭謝秦曰始夷吾以河西地許君今幸得入立大臣曰地者先君之地君亡在外何以得擅許秦者寡人爭之弗能得故謝秦亦不與裏克汾陽邑而奪之權四月周襄王使周公忌父【賈逵曰周卿士】會齊秦大夫共禮晉惠公惠公以重耳在外畏裏克爲變賜裏克死謂曰微裏子寡人不得立𨿽然子亦殺二君一大夫【服防曰奚齊悼子荀息也】爲子君者不亦難乎裏克對曰不有所廢君何以興欲誅之其無辭乎乃言爲此臣聞命矣遂伏劍而死於是邳鄭使謝秦未還故不及難晉君攺葬恭太子申生【韋昭曰獻公時申生葬不如禮故攺葬之】秋狐突之下國【服防曰晉所滅國以爲下邑一曰曲沃有宗廟故謂之下在絳下故曰下國也】遇申生申生與載而告之【杜預曰忽如夢而相見狐突本爲申生禦故復使登車】曰夷吾無禮余得請於帝【服防曰帝天帝請罰有罪】將以晉與秦秦將祀余狐突對曰臣聞神不食非其宗君其祀毋乃絕乎君其圖之申生曰諾吾將復請帝後十日【左傳曰七日】新城西偏將有巫者見我焉【杜預曰將因巫以見】許之遂不見【杜預曰狐突許其言申生之象亦沒】及期而往復見申生告之曰帝許罰有罪矣獘於韓【賈逵曰獘敗也韓晉韓原】兒乃謡曰恭太子更葬矣後十四年晉亦不昌昌乃在兄邳鄭使秦聞裏克誅乃說秦繆公曰呂省郤稱冀芮實爲不從【杜預曰三子晉大夫不從不與秦賂也】若重賂與謀出晉君入重耳事必就秦繆公許之使人與歸報晉厚賂三子三子曰幣厚言甘此必邳鄭賣我於秦遂殺邳鄭及裏克邳鄭之黨七輿大夫【韋昭曰七輿申生下軍之眾大夫也杜預曰侯伯七命副車七乘】邳鄭子豹奔秦言伐晉繆公弗聽惠公之立倍秦地及裏克誅七輿大夫國人不附二年周使召公過【韋昭曰召武公爲王卿士】禮晉惠公惠公禮倨召公譏之四年晉饑乞糴於秦繆公問百里奚【服防曰秦大夫】百里奚曰天菑流行國家代有救菑卹鄰國之道也與之邳鄭子豹曰伐之繆公曰其君是惡其民何罪卒與粟自雍屬絳五年秦饑請糴於晉晉君謀之慶鄭曰【杜預曰慶鄭晉大夫】以秦得立已而倍其地約晉饑而秦貸我今秦饑請糴與之何疑而謀之虢射曰【服防曰虢射惠公舅】往年天以晉賜秦秦弗知取而貸我今天以秦賜晉晉其可以逆天乎遂伐之惠公用虢射謀不與秦粟而發兵且伐秦秦大怒亦發兵伐晉六年春秦繆公將兵伐晉晉惠公謂慶鄭曰秦師深矣【韋昭曰深入境一曰深尢重】柰何鄭曰秦內君君倍其賂晉饑秦輸粟秦饑而晉倍之乃欲因其饑伐之其深不亦宜乎晉卜禦右慶鄭皆吉公曰鄭不孫【服防曰孫順】乃更令步陽禦戎家僕徒爲右【服虔曰二子晉大夫也】進兵九月壬戌秦繆公晉惠公合戰韓原惠公馬鷙不行秦兵至公窘召慶鄭爲禦鄭曰不用卜敗不亦當乎遂去更令梁繇靡禦虢射爲右輅秦繆公【服防曰輅迎也】繆公壯士冒敗晉軍晉軍敗遂失秦繆公反獲晉公以歸秦將以祀上帝繆君姊爲繆公夫人衰絰涕泣公曰得晉侯將以爲樂今乃如此且吾聞箕子見唐叔之初封曰其後必當大矣晉庸可滅乎乃與晉侯盟王城【杜預曰馮翊臨晉縣東有王城】而許之歸晉侯亦使呂省等報國人曰孤𨿽得歸毋面目見社稷卜日立子圉晉人聞之皆哭秦繆公聞呂省晉國和乎對曰不和小人懼失君亡親不憚立子圉曰必報讐寧事戎狄其君子則愛君而知罪以待秦命曰必報徳有此二故不和於是秦繆公更捨晉惠公餽之七牢十一月歸晉侯晉侯至國誅慶鄭修政教謀曰重耳在外諸侯多利內之欲使人殺重耳於狄重耳聞之如齊八年使太子圉質秦初惠公亡在梁梁伯以其女妻之生一男一女梁伯卜之男爲人臣女爲人妾故名男爲圉女爲妾【服防曰圉人掌養馬臣之賤者不聘曰妾】十年秦滅梁梁伯好土功治城溝【賈逵曰溝塹也】民力罷怨其眾數相驚曰秦防至民恐惑秦竟滅之十三年晉惠公病內有數子太子圉曰吾母家在梁梁今秦滅之我外輕於秦而內無援於國君卽不起病大夫輕更立他公子乃謀與其妻俱亡歸秦女曰子一國太子辱在此秦使婢子侍【服防曰曲禮曰世婦以下自稱婢子婢子婦人之卑稱】以固子之心子亡矣我不從子亦不敢言子圉遂亡歸晉十四年九月惠公卒太子圉立是爲懷公子圉之亡秦怨之乃求公子重耳欲內之子圉之立畏秦之伐也乃令國中諸從重耳亡者與期期盡不到者盡滅其家狐突之子毛及偃從重耳在秦弗肯召懷公怒囚狐突突曰臣子事重耳有年數矣今召之是教之反君也何以教之懷公卒殺狐突秦繆公乃發兵送內重耳使人告欒郤之黨爲內應殺懷公於髙梁入重耳重耳立是爲文公晉文公重耳晉獻公之子也自少好士年十七有賢士五人曰趙衰狐偃咎犯文公舅也賈佗先軫魏武子自獻公爲太子時重耳固已成人矣獻公卽位重耳年二十一獻公十三年以驪姬故重耳備蒲城守秦獻公二十一年獻公殺太子申生驪姬讒之恐不辭獻公而守蒲城獻公二十二年獻公使宦者履鞮趣殺重耳重耳逾垣宦者遂斬其衣袪重耳遂奔狄狄其母國也是時重耳年四十三從此五士其餘不名者數十人至狄狄伐咎如【賈逵曰赤狄之別隗姓】得二女以長女妻重耳生伯儵叔劉以少女妻趙衰生盾居狄五歲而晉獻公卒裏克己殺奚齊悼子乃使人迎欲立重耳重耳畏殺因固謝不敢入已而晉更迎其弟夷吾立之是爲惠公惠公七年畏重耳乃使宦者履鞮與壯士欲殺重耳重耳聞之乃謀趙衰等曰始吾奔狄非以爲可用興以近易通故且休足休足久矣固願徙之大國夫齊桓公好善志在霸王收卹諸侯今聞管仲隰朋死此亦得賢佐盍往乎於是遂行重耳謂其妻曰待我二十五年不來乃嫁其妻笑曰犂二十五年吾冡上柏大矣𨿽然妾待子重耳居狄凡十二年而去過衛衛文公不禮去過五鹿【賈逵曰衛地杜預曰今衛縣西北有地名五鹿平陽元城縣東亦有五鹿】饑而從野人乞食野人盛土器中進之重耳怒趙衰曰土者有上也君其拜受之至齊齊桓公厚禮而以宗女妻之有馬二十乘重耳安之重耳至齊二歲而桓公卒會豎刁等爲內亂齊孝公之立諸侯兵數至畱齊凡五歲重耳愛齊女毋去心趙衰咎犯乃於桑下謀行齊女侍者在桑上聞之以告其主其主乃殺侍者【服防曰懼孝公怒故殺之以滅口】勸重耳趣行重耳曰人生安樂孰知其他必死於此【徐廣曰一云人生一世必死於此】不能去齊女曰子一國公子窮而來此數士者以子爲命子不疾反國報勞臣而懷女徳竊爲子羞之且不求何時得功乃與趙衰等謀醉重耳載以行行逺而覺重耳大怒引戈欲殺咎犯咎犯曰殺臣成子偃之願也重耳曰事不成我食舅氏之肉咎犯曰事不成犯肉腥臊何足食乃止遂行過曹曹共公不禮欲觀重耳駢脇曹大夫釐負羈曰晉公子賢又同姓窮來過我柰何不禮共公不從其謀負羈乃私遺重耳食置璧其下重耳受其食還其璧去過宋宋襄公新困兵於楚傷於聞重耳賢乃以國禮禮於重耳宋司馬公孫固善於咎犯曰宋小國新困不足以求入更之大國乃去過鄭鄭文公弗禮鄭叔詹諫其君曰晉公子賢而其從者皆國相且又同姓鄭之出自厲王而晉之出自武王鄭君曰諸侯亡公子過此者眾安可盡禮叔瞻曰君不禮不如殺之且後爲國患鄭君不聽重耳去之楚楚成王以適諸侯禮待之重耳謝不敢當趙衰曰子亡在外十餘年小國輕子況大國乎今楚大國而固遇子子其毋讓此天開子也遂以客禮見之成王厚遇重耳重耳甚卑成王曰子卽反國何以報寡人重耳曰羽毛齒角玉帛君王所餘未知所以報王曰𨿽然何以報不谷重耳曰卽不得已與君王以兵車防平原廣澤請辟王三捨【賈逵曰司馬法從遁不過三捨三捨九十里也】楚將子玉怒曰王遇晉公子至厚今重耳言不孫請殺之武王曰晉公子賢而困於外久從者皆國器此天所置庸可殺乎且言何以易之居楚數月而晉太子圉亡秦秦怨之聞重耳在楚乃召之成王曰楚逺更數國乃至晉秦晉接境秦君賢子其勉行厚送重耳重耳至秦繆公以宗女五人妻重耳故子圉妻與往重耳不欲受司空季子【服防曰胥臣臼季也】曰其國且伐況其故妻乎且受以結秦親而求入子乃拘小禮忘大醜乎遂受繆公大歡與重耳飲趙衰歌黍苗詩【韋昭曰詩云芃芃黍苗陰雨膏之】繆公曰知子欲急反國矣趙衰與重耳下再拜曰孤臣之仰君如百谷之望時雨是時晉惠公十四年秋惠公以九月卒子圉立十一月葬惠公十二月晉國大夫欒郤等聞重耳在秦皆陰來勸重耳趙衰等反國爲內應甚眾於是秦繆公乃發兵與重耳歸晉晉聞秦兵來亦發兵拒之然皆陰知公子重耳入也惟惠公之故貴臣呂郤之屬不欲立重耳重耳出亡凡十九歲而得入時年六十二矣晉人多附焉文公元年春秦送重耳至河咎犯曰臣從君周旋天下過亦多矣臣猶知之況於君乎請從此去矣重耳曰若反國所不與子犯共者河伯視之乃投璧河中以與子犯盟是時介子推從在船中乃笑曰天實開公子而子犯以爲已功而要市於君固足羞也吾不忍與同位乃自隱渡河秦兵圍令狐晉軍於廬柳【韋昭曰廬柳晉地也】二月辛丑咎犯與秦晉大夫盟於郇【杜預曰解縣西北有郇城】壬寅重耳入於晉師丙午入於曲沃丁未朝於武宮【賈逵曰文公之祖武公廟也】卽位爲晉君是爲文公羣臣皆往懷公圉奔髙梁戊申使人殺懷公懷公故大臣呂省郤芮本不附文公文公立恐誅乃欲與其徒謀燒公宮殺文公文公不知始嘗欲殺文公宦者履鞮知其謀欲以告文公解前罪求見文公文公不見使人讓曰蒲城之事女斬予袪其後我從狄君獵女爲惠公來求我我惠公與女期三日至而女一日至何速也女其念之宦者曰臣刀鋸之餘不敢以二心事君倍主故得罪於君君已反國其毋蒲翟乎且管仲射鉤桓公以霸今刑余之人以事告而君不見禍又且及矣於是見之遂以呂郤等告文公文公欲召呂郤呂郤等黨多文公恐初入國國人賣已乃爲微行會秦繆公於王城國人莫知三月己丑呂郤等果反焚公宮不得文公文公之衛徒與戰呂郤等引兵欲奔秦繆公誘呂郤等殺之河上晉國復而文公得歸夏迎夫人於秦秦所與文公妻者卒爲夫人秦送三千人爲衛以備晉亂文公修政施惠百姓賞從亡者及功臣大者封邑小者尊爵未盡行賞周襄王以弟帶難出居鄭地來告急晉晉初定欲發兵恐他亂起是以賞從亡未至隱者介子推推亦不言祿祿亦不及推曰獻公子九人惟君在矣惠懷無親外內棄之天未絕晉必將有主主晉祀者非君而誰天實開之二三子以爲已力不亦誣乎竊人之財猶曰是盜況貪天之功以爲已力乎下冒其罪上賞其姦上下相防【服防曰蒙欺也】難與處矣其母曰盍亦求之以死誰懟推曰尢而效之罪有甚焉且出怨言不食其祿母曰亦使知之若何對曰言身之文也身欲隱安用文之文之是求顯也其母曰能如此乎與女偕隱至死不復見介子推從者憐之乃懸書宮門曰龍欲上天五蛇爲輔龍已升云四蛇各入其宇一蛇獨怨終不見處所文公出見其書曰此介子推也吾方憂王室未圖其功使人召之則亡遂求所在聞其入綿上山中【賈逵曰綿上晉地杜預曰西河介休縣南有地名綿上】於是文公環綿上山中而封之以爲介推田【徐廣曰一作國】號曰介山以記吾過且旌善人【賈逵曰旌表也】從亡賤臣壺叔曰君三行賞賞不及臣敢請罪文公報曰夫導我以仁義防我以徳惠此受上賞輔我以行卒以成立此受次賞矢石之難汗馬之勞此復受次賞若以力事我而無補吾缺者此受次賞三賞之後故且及子晉人聞之皆說二年春秦軍河上將入王趙衰曰求霸莫如入王尊周周晉同姓晉不先入王后秦入之毋以令於天下方今尊王晉之資也三月甲辰晉乃發兵至陽樊【服防曰陽樊周地陽邑名也樊仲山之所居故曰陽樊】圍溫入襄王於周四月殺王弟帶周襄王賜晉河內陽樊之地四年楚成王及諸侯圍宋宋公孫固如晉告急先軫曰報施定霸於今在矣【杜預曰報宋贈馬之施】狐偃曰楚新得曹而初防於衛若伐曹衛楚必救之則宋免矣於是晉作三軍【王肅曰始復成國之禮半周軍也】趙衰舉郤縠將中軍郤臻佐之使狐偃將上軍狐毛佐之命趙衰爲卿欒枝將下軍【賈逵曰欒枝欒賓之孫】先軫佐之荀林父禦戎魏犨爲右往伐冬十二月晉兵先下山東而以原封趙衰【杜預曰河內泌水縣西北有原城】五年春晉文公欲伐曹假道於衛衛人弗許還自河南度侵曹伐衞正月取五鹿二月晉侯齊侯盟於斂盂【杜預曰衛地也】衛侯請盟晉晉人不許衛侯欲與楚國人不欲故出其君以說晉衛侯居襄牛【服防曰衛地也】公子買守衛楚救衛不卒【徐廣曰一作勝】晉侯圍曹三月丙午晉師入曹數之以其不用釐負羈言而用美女乘軒者三百人也令軍毋入僖負羈宗家以報徳楚圍宋宋復告急晉文公欲救則攻楚爲楚嘗有徳不欲伐也欲釋宋宋又嘗有徳於晉患之先軫曰執曹伯分曹衛地以與宋楚急曹衛其勢宜釋宋於是文公從之而楚成王乃引兵歸楚將子玉曰王遇晉至厚今知楚急曹衛而故伐之是輕王王曰晉侯在外十九年困日久矣果得反國險阨盡知之能用其民天之所開不可當子玉請曰非敢必有功願以間執讒慝之口也【服防曰子玉非敢求有大功但欲執蒍賈讒慝之口謂子玉過三百乘不能入也杜預曰執猶塞也】楚王怒少與之兵於是子玉使宛春告晉【賈逵曰宛春楚大夫】請復衛侯而封曹臣亦釋宋咎犯曰子玉無禮矣君取一臣取二勿許【韋昭曰君文公也臣子玉也一謂釋宋圍二謂復曹衛】先軫曰定人之謂禮楚一言定三國子一言而亡之我則毋禮不許楚是棄宋也不如私許曹衛以誘之執宛春以怒楚【韋昭曰怒楚令必戰】旣戰而後圖之【杜預曰須勝負決乃定許】晉侯乃囚宛春於衛且私許復曹衛曹衛告絕於楚楚得臣怒【得臣卽子玉】擊晉師晉師退軍吏曰爲何退文公曰昔我楚約退三捨可倍乎楚師欲去得臣不肯四月戊辰宋公齊將秦將與晉侯次城濮【賈逵曰衛地也】己巳與楚兵合戰楚兵敗得臣收餘兵去甲午晉師還至衡雍【杜預曰衡雍鄭地今滎陽捲縣也】作王宮於踐土【服防曰旣敗楚師襄王自往臨踐土賜命晉侯晉侯聞而爲之作宮】初鄭助楚楚敗懼使人請盟晉侯晉侯與鄭伯盟五月丁未獻楚俘於周駟介百乘徒兵千【服防曰駟介駟馬被甲也徒兵步卒也】天子使王子虎命晉侯爲伯【賈逵曰王子虎周大夫】賜大輅彤弓矢百玈弓矢千【賈逵曰大輅金輅彤弓赤玈弓黑也諸侯賜弓矢然後徵伐】秬鬯一卣珪瓚【賈逵曰秬黑黍鬯香酒也所以降神卣器名諸侯賜珪瓉然後爲鬯】虎賁三百人【賈逵曰天子卒曰虎賁】晉侯三辭然後稽首受之【賈逵曰稽首首至地】周作晉文侯命王若曰父義和【孔安國曰同姓故稱曰父馬融曰王順曰父能以義和我諸侯】丕顯文武能愼眀徳【孔安國曰文王武王能詳愼顯用明徳】昭登於上布聞在下【馬融曰昭明也上謂天下謂地】維時上帝集厥命於文武【孔安國曰惟以是故集成其王命徳流子孫】卹朕身繼予一人永其在位【孔安國曰當憂念我身則我一人長安在位】於是晉文公稱伯癸亥王子虎盟諸侯於王庭【服防曰王庭踐土也】晉焚楚軍火數日不息文公嘆左右曰勝楚而君猶憂文公曰吾聞能戰勝安者惟聖人是以懼且子玉猶在庸可喜乎子玉之敗而歸楚成王怒其不用其言貪與晉戰讓責子玉子玉自殺晉文公曰我擊其外楚誅其內內外相應於是乃喜六月晉人復入衛侯壬午晉侯渡河北歸國行賞狐偃爲首或曰城濮之事先軫之謀文公曰城濮之事偃說我毋失信先軫曰軍事勝爲右吾用之以勝然此一時之說偃言萬世之功柰何以一時之利而加萬世功乎是以先之冬晉侯會諸侯於溫欲率之朝周力未能恐其有畔者乃使人言天王狩於河陽壬申遂率諸侯朝王於踐土孔子讀史記至文公曰諸侯無召王王狩河陽者春秋諱之也丁丑諸侯圍許曹伯臣或說晉侯曰齊桓公合諸侯而國異姓今君爲會而滅同姓曹叔振鐸之後晉唐叔之後合諸侯而滅兄弟非禮晉侯說復曹伯於是晉始作三行【服防曰辟天子六軍故謂之三行】荀林父將中行先縠將右行先蔑將左行【杜預曰三行無佐疑大夫帥也】七年晉文公秦穆公共圍鄭以其無禮於文公亡過時及城濮時鄭助楚也圍鄭欲得叔瞻叔瞻聞之自殺鄭持叔瞻告晉晉曰必得鄭君而甘心焉鄭恐乃間令使謂秦穆公曰亡鄭厚晉於晉得矣而秦未爲利君何不解鄭得爲東道交秦伯說罷兵晉亦罷兵九年冬晉文公卒子襄公歡立是嵗鄭伯亦卒鄭人或賣其國於秦秦穆公發兵往襲鄭十二月秦兵過我郊襄公元年春秦師過周無禮王孫滿譏之兵至滑鄭賈人髙將市於周遇之以十二牛勞秦師秦師驚而還滅滑而去晉先軫曰秦伯不用蹇叔反其眾心此可擊欒枝曰未報先君施於秦擊之不可先軫曰秦侮吾孤伐吾同姓何徳之報遂擊之襄公墨衰絰【賈逵曰墨變凶杜預曰以凶服從戎故墨之】四月敗秦師於殽虜秦三將孟明視西乞秫白乙丙以歸遂墨以葬文公【服防曰非禮也杜預曰記禮所由變也】文公夫人秦女謂襄公曰秦欲得其三將戮之公許遣之先軫聞之謂襄公曰患生矣軫乃追秦將秦將渡河已在船中頓首謝卒不反後三年秦果使孟明伐晉報殽之敗取晉汪以歸四年秦繆公大興兵伐我渡河取王官封殽屍而去晉恐不敢出遂城守五年晉伐秦取新城【服防曰秦邑新所作城也】報王官役也六年趙衰成子欒貞子咎季子犯霍伯皆卒【賈逵曰欒貞子欒枝也霍伯先且居也】趙盾代趙衰執政七年八月襄公卒太子夷臯少晉人以難故【服防曰晉國數有患難】欲立長君趙盾曰立襄公弟雍好善而長先君愛之且近於秦秦故好也立善則固事長則順奉愛則孝結舊好則安賈季曰不如其弟樂辰嬴嬖於二君【服防曰辰嬴懷嬴也二君懷公文公】立其子民必安之趙盾曰長嬴賤班在九人下【服防曰班次也】其子何震之有【賈逵曰震威也】且爲二君嬖淫也爲先君子不能求大而出在小國僻也母淫子僻無威陳小而逺無援將何可乎使士會如秦迎公子雍賈季亦使人召公子樂於陳趙盾廢賈季以其殺陽處父【案左傳曰此時賈他爲太師陽處父爲太傅】十月葬襄公十一月賈季奔翟是嵗秦繆公亦卒靈公元年四月秦康公曰昔文公之入也無衛故有呂郤之患乃多與公子雍衛太子母繆嬴日夜抱太子以號泣於朝曰先君何罪其嗣亦何罪捨適而外求君將安置此【服防曰此太子】出朝則抱以適趙盾所頓首曰先君奉此子而屬之子曰此子材吾受其賜不材吾怨子【王肅曰怨其教導不至】今君卒言猶在耳【杜預曰在宣子之耳】而棄之若何趙盾與諸大夫皆患穆嬴且畏誅乃背所迎而立太子夷臯是爲靈公發兵以距秦送公子雍者趙盾爲將往擊秦敗之令狐先蔑隨會亡奔秦秋齊宋衛鄭曹許君皆會趙盾盟於扈【杜預曰鄭地滎陽捲縣西北有扈亭】以靈公初立故也四年伐秦取少梁秦亦取晉之郩【徐廣曰年表曰北徴也】六年秦康公伐晉取羈馬晉侯怒使趙盾趙穿郤缺擊秦大戰河曲趙穿最有功七年晉六卿患隨會之在秦常爲晉亂乃詳令魏壽餘反晉降秦秦使隨會之魏因執會以歸晉八年周頃王崩公卿爭權故不赴晉使趙盾以車八百乘平周亂而立匡王是年楚莊王初卽位十二年齊人弒其君懿公十四年靈公壯侈厚斂以雕墻【賈逵曰雕畫也】從臺上彈人觀其避丸也宰夫胹熊蟠不熟【服防曰蹯熊掌其肉難熟】靈公怒殺宰夫使婦人持其屍出棄之過朝趙盾隨會前數諫不聽已又見死人手二人前諫隨會先諫不聽靈公患之使鉏麑刺趙盾【賈逵曰鉏麑晉力士】盾閨門開居處節鉏麑退嘆曰殺忠臣棄君命罪一也遂觸樹而死【杜預曰趙盾庭樹也】初盾嘗田首山【徐廣曰蒲阪縣有雷首山】見桑下有餓人餓人示瞇明也盾與之食食其半問其故曰宦三年【服防曰宦官學仕也】未知母之存不願遺母盾義之益與之飯肉已而爲晉宰夫趙盾弗復知也九月晉靈公飲趙盾酒伏甲將攻盾公宰示瞇明知之恐盾醉不能起而進曰君賜臣觴三行可以罷欲以去趙盾令先母及難盾旣去靈公伏士未會先縱齧狗名敖【何休曰犬四尺曰敖】明爲盾殺狗盾曰棄人用狗𨿽猛何爲然不知明之爲陰徳也已而靈公縱伏士出逐趙盾示瞇明反擊靈公之伏士伏士不能進而竟脫盾盾問其故曰我桑下餓人問其名弗告【服防曰不望報】明亦因亡去盾遂奔未出晉境乙丑盾昆弟將軍趙穿襲殺靈公於桃園【虞翻曰園名也】而迎趙盾趙盾素貴得民和靈公少侈民不附故爲弒易盾復位晉太史董狐書曰趙盾弒其君以視於朝盾曰弒者趙穿我無罪太史曰子爲正卿而亡不出境反不誅國亂非子而誰孔子聞之曰董狐古之良史也書法不隱【杜預曰不隱盾之罪】宣子良大夫也爲法受惡【服防曰聞義則服杜預曰善其爲法受屈也】惜也出疆乃免【杜預曰越境則君臣之義絕可以不討賊也】趙盾使趙穿迎襄公弟黑臀於周而立之是爲成公成公者文公少子其母周女也壬申朝於武宮成公元年賜趙氏爲公族【服防曰公族大夫也】伐鄭鄭倍晉故也三年鄭伯初立附晉而棄楚楚怒伐鄭晉往救之六年伐秦虜秦將赤七年成公與楚莊王爭彊會諸侯於扈陳畏楚不會晉使中行桓子伐陳因救鄭與楚戰敗楚師是年成公卒子景公據立景公元年春陳大夫夏徵舒弒其君靈公二年楚莊王伐陳誅徵舒三年楚莊王圍鄭鄭告急晉晉使荀林父將中軍隨會將上軍趙朔將下軍郤克欒書先縠韓厥鞏朔佐之六月至河聞楚已服鄭鄭伯肉袒與盟而去荀林父欲還先縠曰凡來救鄭不至不可將率離心卒度河楚已服鄭欲飲馬於河爲名而去楚與晉軍大戰鄭新附楚畏之反助楚攻晉晉軍敗走河爭度船中人指甚眾楚虜我將智防歸而林父曰臣爲督將軍敗當誅請死景公欲許之隨會曰昔文公之與楚戰城濮成王歸殺子玉而文公乃喜今楚已敗我師又誅其將是助楚殺仇也乃止四年先縠以首計而敗晉軍河上恐誅乃奔翟與翟謀伐晉晉覺乃族縠縠先軫子也五年伐鄭爲助楚故也是時楚莊王彊以挫晉兵河上也六年楚伐宋宋來告急晉晉欲救之伯宗謀曰【賈逵曰伯宗晉大夫】楚天方開之不可當乃使解楊紿爲救宋【服防曰解楊晉大夫】鄭人執與楚楚厚賜使反其言令宋急下解楊紿許之卒致晉君言楚欲殺之或諫乃歸解楊七年晉使隨會滅赤狄八年使郤克於齊齊景公母從樓上觀而笑之所以然者郤克僂而魯使蹇衛使眇故齊亦令人如之以導客郤克怒歸至河上曰不報齊者河伯視之至國請君欲伐齊景公問知其故曰子之怨安足以煩國弗聽魏文子請老休辟郤克克執政九年楚莊王卒晉伐齊齊使太子彊爲質於晉晉兵罷十一年春齊伐魯取隆魯吿急衛衛與魯皆因郤克告急於晉晉乃使郤克欒書韓厥以兵車八百乘與魯衛共伐齊夏與頃公戰於鞌傷困頃公頃公乃與其右易位下取飲以得脫去齊師敗走晉追北至齊頃公獻寶器以求平不聽郤克曰必得蕭桐侄子爲質齊使曰蕭桐侄子頃公母頃公母猶晉君母柰何必得之不義請復戰晉乃許與平而去楚申公巫臣盜夏姬以奔晉晉以巫臣爲邢大夫【賈逵曰邢晉邑】十二年冬齊頃公如晉欲上尊晉景公爲王景公讓不敢晉始作六卿【賈逵曰初作六卿僭王也】韓厥鞏朔趙穿荀騅趙括趙旃皆爲卿智防自楚歸十三年魯成公朝晉晉弗敬魯怒去倍晉晉伐鄭取汜十四年梁山崩【公羊傳曰梁山河上山杜預曰在馮翊夏陽北也】問伯宗伯宗以爲不足怪也【徐廣曰年表曰伯宗隠其人用其言】十六年楚將子反怨巫臣滅其族巫臣怒遺子反書曰必令子罷於奔命乃請使吳令其子爲吳行人教吳乘車用兵吳晉始通約伐楚十七年誅趙同趙括族滅之韓厥曰趙衰趙盾之功豈可忘乎柰何絕祀乃復令趙庶子武爲趙后復與之邑十九年夏景公病立其太子壽曼爲君是爲厲公後月餘景公卒厲公元年初立欲和諸侯與秦桓公夾河而盟歸而秦倍盟與翟謀伐晉三年使呂相讓秦【賈逵曰呂相晉大夫】因與諸侯伐秦至涇敗秦於麻隧虜其將成差五年三郤讒伯宗殺之【賈逵曰三郤郤錡郤犨郤至】伯宗以好直諫得此禍國人以是不附厲公六年春鄭倍晉與楚盟晉怒欒書曰不可以當吾世而失諸侯乃發兵厲公自將五月渡河聞楚兵來救範文子請公欲還郤至曰發兵誅逆見彊辟之無以令諸侯遂與戰癸巳射中楚共王目楚兵敗於鄢【徐廣曰一作焉】陵【服防曰鄢陵鄭之東南地也】子反收餘兵拊循欲復戰晉患之共王召子反其侍者豎陽谷進酒子反醉不能見王怒讓子反子反死王遂引兵歸晉由此威諸侯欲以令天下求霸厲公多外嬖姬歸欲盡去羣大夫而立諸姬兄弟寵姬兄曰胥童嘗與郤至有怨及欒書又怨郤至不用其計而遂敗楚【左傳曰欒書欲待楚師退而擊之郤至云楚有六間不可失也】乃使人間謝楚楚來詐厲公曰鄢陵之戰實至召楚欲作亂內子周立之會與國不俱是以事不成厲公告欒書欒書曰其殆有矣願公試使人之周【虞翻曰周京師】微考之果使郤至於周欒書又使公子周見郤至郤至不知見賣也厲公驗之信然遂怨郤至欲殺之八年厲公獵與姬飲郤至殺豕奉進宦者奪之郤至射殺宦者公怒曰季子欺予【杜預曰公反以爲郤至奪豕也】將誅三郤未發也郤錡欲攻公曰我𨿽死公亦病矣郤至曰信不反君智不害民勇不作亂失此三者誰與我我死耳十二月壬午公令胥童以兵八百人襲攻殺三郤胥童因以劫欒書中行偃於朝曰不殺二子患必及公公曰一旦殺三卿寡人不忍益也對曰人將忍君【杜預曰人謂書偃】公弗聽謝欒書等以誅郤氏罪大夫復位二子頓首曰幸甚幸甚公使胥童爲卿閏月乙卯厲公遊匠驪氏【賈逵曰匠驪氏晉外嬖大夫在翼者】欒書中行偃以其黨襲捕厲公囚之殺胥童而使人迎公子周【徐廣曰一作糾】於周而立之是爲悼公悼公元年正月庚申欒書中行偃弒厲公葬之【左傳曰葬之於翼東門之外】以一乘車【杜預曰言不以君禮葬也諸侯葬車七乘】厲公囚六日死死十日庚午智防迎公子周來至絳刑雞與大夫盟而立之是爲悼公辛巳朝武宮二月乙酉卽位悼公周者其大父捷晉襄公少子也不得立號爲桓叔桓叔最愛桓叔生惠伯談談生悼公周周之立年十四矣悼公曰大父父皆不得立而辟難於周客死焉寡人自以疎逺毋幾爲君今大夫不忘文襄之意而惠立桓叔之後賴宗廟大夫之靈得奉晉祀豈敢不戰戰乎大夫其亦助寡人於是逐不臣者七人修舊功施徳惠收文公入時功臣後秋伐鄭鄭師敗遂至陳三年晉會諸侯悼公問羣臣可用者祁傒舉解狐解狐傒之仇復問舉其子祁午君子曰祁傒可謂不黨矣外舉不避仇內舉不隠子方會諸侯悼公弟楊幹亂行【賈逵曰行陳也】魏絳戮其僕【賈逵曰僕禦也】悼公怒或諫公公卒賢絳任之政使和戎戎大親附十一年悼公曰自吾用魏絳九合諸侯【服防曰九合一謂會於戚二會城棣救陳三會於鄢四會於邢丘五同盟於戲六會於祖七戍鄭虎牢八同盟於亳城北九會於蕭魚】和戎翟魏子之力也賜之樂三讓乃受之冬秦取我櫟十四年晉使六卿率諸侯伐秦度涇大敗秦軍至棫林而去十五年悼公問治國於師曠師曠曰惟仁義爲本冬悼公卒子平公彪立平公元年伐齊齊靈公與戰靡下【徐廣曰靡一作歷】齊師敗走晏嬰曰君亦毋勇何不止戰遂去晉追遂圍臨菑盡燒屠其郭中東至膠南至沂齊皆城守晉乃引兵歸六年魯襄公朝晉晉欒逞有罪奔齊八年齊莊公微遣欒逞於曲沃以兵隨之齊兵上太行欒逞從曲沃中反襲入絳絳不戒平公欲自殺範獻子止公以其徒擊逞逞敗走曲沃曲沃攻逞逞死遂滅欒氏宗逞者欒書孫也【左傳逞作盈】其入絳與魏氏謀齊莊公聞逞敗乃還取晉之朝歌去以報臨菑之役也十年齊崔杼弒其君莊公晉因齊亂伐敗齊於髙唐去報太行之役也十四年吳延陵季子來使與趙文子韓宣子魏獻子語曰晉國之政卒歸此三家矣十九年齊使晏嬰如晉與叔向語叔向曰晉季世也公厚賦爲臺池而不卹政政在私門其可久乎晏子然之二十二年伐燕二十六年平公卒子昭公夷立昭公六年卒六卿彊公室卑子頃公去疾立頃公六年周景王崩王子爭立晉六卿平王室亂立敬王九年魯季氏逐其君昭公昭公居幹侯十一年衛宋使使請晉納魯君季平子私賂範獻子獻子受之乃謂晉君曰季氏無罪不果入魯君十二年晉之宗家祁傒孫叔向子相惡於君六卿欲弱公室乃遂以法盡滅其族而分其邑爲十縣各令其子爲大夫晉益弱六卿皆大十四年頃公卒子定公午立定公十一年魯陽虎奔晉趙鞅簡子捨之十二年孔子相魯十五年趙鞅使邯鄲大夫午不信欲殺午午與中行寅範吉射親攻趙鞅鞅走保晉陽定公圍晉陽荀櫟韓不信魏侈與範中行爲仇乃移兵伐範中行範中行反晉君擊之敗範中行範中行走朝歌保之韓魏爲趙鞅謝晉君乃赦趙鞅復位二十二年晉敗範中行氏二子奔齊三十年定公與吳王夫差會黃池爭長趙鞅時從卒長吳【徐廣曰吳世家說黃池之盟云趙鞅怒將戰吳乃長晉定公左氏傳云乃先晉人外傳云吳公先歃晉公次之】三十一年齊田常弒其君簡公而立簡公弟驁爲平公三十三年孔子卒三十七年定公卒子出公鑿立出公十七年【徐廣曰年表云出公立十八年或云二十年】智伯與趙韓魏共分範中行地以爲邑出公怒告齊魯欲以伐四卿四卿恐遂反攻出公出公奔齊道死故知伯乃立昭公曾孫驕爲晉君是爲哀公哀公大父雍晉昭公少子也號爲戴子【徐廣曰世本作桓子雍注云戴子】戴子生忌忌善知伯早死故知伯欲盡並晉未敢乃立忌子驕爲君當是時晉國政皆決智伯晉哀公不得有所制智伯遂有範中行地最彊哀公四年趙襄子韓康子魏桓子共殺知伯盡並其地十八年哀公卒子幽公柳立幽公之時晉畏反朝韓趙魏之君獨有絳曲沃餘皆入三晉十五年魏文侯初立十八年幽公淫婦人夜竊出邑中盜殺幽公魏文侯以兵誅晉亂立幽公子止是爲烈公烈公十九年周威烈王賜趙韓魏皆命爲諸侯二十七年烈公卒子孝公頎立孝公九年魏武侯初立襲邯鄲不勝而去十七年孝公卒子靜公俱酒立是嵗齊威王元年也靜公二年魏武侯韓哀侯趙敬侯滅晉後而三分其地靜公遷爲家人晉絕不祀

太史公曰晉文公古所謂明君也亡居外十九年至困約及卽位而行賞尙忘介子推況驕主乎靈公旣弒其後成景致嚴至厲太刻大夫懼誅禍作悼公以後日衰六卿專權故君道之禦其臣下固不易哉

史記集解卷三十九﹤史部﹐正史類﹐史記集解﹥

欽定四庫全書

史記集解卷四十

宋裴駰撰

史記四十

楚世家第十

楚之先祖出自帝顓頊髙陽髙陽者黃帝之孫昌意之子也髙陽生稱稱生捲章捲章生重黎【徐廣曰世本云老童生重黎及吳回譙周曰老童卽捲章】重黎爲帝嚳髙辛居火正甚有功能光融天下帝嚳命曰祝融【虞翻曰祝大融明也韋昭曰祝始也】共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉【於寶曰先儒學士多疑此事譙允南通才逹學精核數理者也作古史考以爲作者妄記廢而不論余亦尢其生之異也然案六子之世子孫有國升降六代數千年間疊至霸王天將興之必有尢物乎若夫前志所傳修已背坼而生禹簡狄胸剖而生契歷代久逺莫足相證近魏黃初五年汝南屈雍妻王氏生男兒從右胳下水腹上出而平和自若數月創合母子無恙斯蓋近事之信也以今況古固知注記者之不妄也天地云爲陰陽變化安可守之一端槪以常理乎詩云不坼不副無災無害原詩人之防明古之婦人嘗有坼副而產者矣又有因產而遇災害者故美其無害也】其長一曰昆吾【虞翻曰昆吾名樊爲已姓封昆吾世本曰昆吾者衛是也】二曰參胡【世本曰參胡者韓是也】三曰彭祖【虞翻曰名翦爲彭姓封於大彭世本曰彭祖者彭城是也】四曰會人【世本曰會人者鄭是也】五曰曹姓【世木曰曹姓者邾是也】六曰季連羋姓楚其後也昆吾氏夏之時嘗爲侯伯桀之時湯滅之彭祖氏殷之時嘗爲侯伯殷之末世滅彭祖氏季連生附沮【孫檢曰一作祖】附沮生穴熊其後中微或在中國或在蠻夷弗能紀其世周文王之時季連之苗裔曰鬻熊鬻熊子事文王早卒其子曰熊麗熊麗生熊狂熊狂生熊繹熊繹當周成王之時舉文武勤勞之後嗣而封熊繹於楚蠻封以子男之田姓羋氏居丹陽【徐廣曰在南郡枝江縣】楚子熊繹與魯公伯禽衛康叔子牟晉侯燮齊太公子呂伋俱事成王熊繹生熊艾熊艾生熊防熊防生熊勝熊勝以弟熊楊爲後熊楊生熊渠熊渠生子三人當周夷王之時王室微諸侯或不朝相伐熊渠甚得江漢間民和乃興兵伐庸揚粵【杜預曰庸今上庸縣】至於鄂熊渠曰我蠻夷也不與中國之號諡乃立其長子康爲句亶王【張瑩曰今江陵也】中子紅爲鄂王【九州記曰鄂今武昌也】少子執疵爲越章王皆在江上楚蠻之地及周厲王之時防虐熊渠畏其伐楚亦去其王后爲熊母康【徐廣曰卽渠之長子】母康早死熊渠卒子熊摯紅立摯紅卒其弟弒而代立曰熊延熊延生熊勇熊勇六年而周人作亂攻厲王厲王出奔彘熊勇十年卒弟熊嚴爲後熊嚴十年卒有子四人長子伯霜中子仲雪次子叔堪少子季徇熊嚴卒長子伯霜代立是爲熊霜熊霜元年周宣王初立熊霜六年卒三弟爭立仲雪死叔堪亡避難於濮【杜預曰建寧郡南有濮夷】而少弟季徇立是爲熊徇熊徇十六年鄭桓公初封於鄭二十二年熊徇卒子熊咢立熊咢九年卒子熊儀立是爲若敖若敖二十年周幽王爲犬戎所弒周東徙而秦襄公始列爲諸侯二十七年若敖卒子熊坎立是爲霄敖霄敖六年卒子熊眴立【徐廣曰眴音舜】是爲蚡冒蚡冒十三年晉始亂以曲沃之故蚡冒十七年卒蚡冒弟熊通弒蚡冒子而代立是爲楚武王武王十七年晉之曲沃莊伯弒主國晉孝侯十九年鄭伯弟段作亂二十一年鄭侵天子之田二十三年衛弒其君桓公二十九年魯弒其君隱公三十一年宋太宰華督弒其君殤公三十五年楚伐隨【賈逵曰隨姬姓也杜預曰隨國今義陽隨縣】隨曰我無罪楚曰我蠻夷也今諸侯皆爲叛相侵或相殺我有敝甲欲以觀中國之政請王室尊吾號隨人爲之周請尊楚王室不聽還報楚三十七年楚熊通怒曰吾先鬻熊文王之師也早終成王舉我先公乃以子男田令居楚蠻夷皆率服而王不加位我自尊耳乃自立爲武王與隨人盟而去於是始開濮地而有之五十一年周召隨侯數以立楚爲王楚怒以隨背已伐隨武王卒師中而兵罷【皇覽曰楚武王冢在汝南郡鮦陽縣葛陵鄕城東北民謂之楚王岑漢永平中葛陵城北祝里社下於土中得銅鼎而名曰楚武王由是知楚武王之冢民傳言秦項赤眉之時欲發之輒頽壞塡壓不得發也】子文王熊貲立始都郢文王二年伐申過鄧鄧人曰楚王易取鄧侯不許也【服防曰鄧曼姓】六年伐蔡虜蔡哀侯以歸已而釋之楚彊陵江漢間小國小國皆畏之十一年齊桓公始霸楚亦始大十二年伐鄧滅之十三年卒子熊囏立【史記音隠云囏古艱字】是爲杜敖杜敖五年欲殺其弟熊惲惲奔隨與隨襲弒杜敖代立是爲成王成王惲元年初卽位布徳施惠結舊好於諸侯使人獻天子天子賜胙曰鎭爾南方夷越之亂無侵中國於是楚地千里十六年齊桓公以兵侵楚至陘山楚成王使將軍屈完以兵禦之與桓公盟桓公數以周之賦不入王室楚許之乃去十八年成王以兵北伐許【地理誌曰潁川許昌縣故許國也】許君肉袒謝乃釋之二十二年伐黃二十六年滅英【徐廣曰年表及他本皆作英一本作黃】三十三年宋襄公欲爲盟會召楚楚王怒曰召我我將好往襲辱之遂行至盂遂執辱宋公已而歸之三十四年鄭文公南朝楚楚成王北伐宋敗之射傷宋襄公襄公遂病創死三十五年晉公子重耳過成王以諸侯客禮饗而厚送之於秦三十九年魯僖公來請兵以伐齊楚使申侯將兵伐齊取谷【杜預曰濟北谷城縣】置齊桓公子雍焉齊桓公七子皆奔楚楚盡以爲上大夫滅防不祀祝融鬻熊故也【服防曰楚熊渠之孫熊摯之後防在巫山之陽秭歸鄕是也】夏伐宋宋告急於晉晉救宋成王罷歸將軍子玉請戰成王曰重耳亡在外久卒得反國天之所開不可當子玉固請乃與之少師而去晉果敗子玉於城濮成王怒誅子玉四十六年初成王將以商臣爲太子語令尹子上子上曰君之齒未也【杜預曰齒年也言尙少】而又多內寵絀乃亂也楚國之舉常在少者【賈逵曰舉立也】且商臣蠭目而豺聲忍人也【服防曰言忍爲不義】不可立也王不聽立之後又欲立子職【賈逵曰職商臣庶弟也】而絀太子商臣商臣聞而未審也告其潘崇曰何以得其實崇曰饗王之寵姬【姫當作妹】江羋而勿敬也商臣從之江羋怒曰宜乎王之欲殺若而立職也商臣告潘崇曰信矣崇曰能事之乎【服防曰若立職子能事之】曰不能能亡去乎曰不能能行大事乎【服防曰謂弒君】曰能冬十月商臣以宮衛兵圍成王成王請食熊蹯而死【杜預曰熊掌難熟冀久將有外救之也】不聽丁未成王自絞殺商臣代立是爲穆王穆王立以其太子宮予潘崇使爲太師掌國事穆王三年滅江【杜預曰江國在汝南安陽縣】四年滅六蓼六蓼臯陶之後【杜預曰六國今廬江六縣蓼國今安丰蓼縣】八年伐陳十二年卒子莊王侶立莊王卽位三年不出號令日夜爲樂令國中曰有敢諫者死無赦伍舉入諫莊王左抱鄭姬右抱越女坐鐘鼓之間伍舉曰願有進隠【謂隠藏其意】曰有鳥在於阜三年不蜚不鳴是何鳥也莊王曰三年不蜚蜚則衝天三年不鳴鳴則驚人舉退矣吾知之矣居數月淫益甚大夫蘇從乃入諫王曰若不聞令乎對曰殺身以明君臣之願也於是乃罷淫樂聽政所誅者數百人所進者數百人任伍舉蘇從以政國人大說是嵗滅庸六年伐宋獲五百乘八年伐陸渾戎【服防曰陸渾戎在洛西也】遂至洛觀兵於周郊【服防曰觀兵陳兵於周也】周定王使王孫滿勞楚王【服防曰以郊勞禮迎之也】楚王問鼎大小輕重【杜預曰示欲偪周取天下】對曰在徳不在鼎莊王曰子無阻九鼎楚國折鉤之喙足以爲九鼎王孫滿曰嗚呼君王其忘之乎昔虞夏之盛逺方皆至貢金九牧【服防曰使九州之牧貢金】鑄鼎象物【賈逵曰象所圖物著之於鼎】百物而爲之備使民知神姦【杜預曰圖鬼神百物之形使民逆備之也】桀有亂徳鼎遷於殷載祀六百【賈逵曰載辭也祀年也商曰祀王肅曰載祀者猶言年也】殷紂暴虐鼎遷於周徳之休明𨿽小必重【杜預曰不可遷】其姦回昬亂𨿽大必輕【杜預曰言可移】昔成王定鼎於郟鄏【杜預曰郟鄏今河南也河南縣西有郟鄏陌武王卜遷之成王定之】世三十卜年七百天所命也周徳𨿽衰天命未攺鼎之輕重未可問也楚王乃歸九年相若敖氏【左傳曰子越】人或讒之王恐誅反攻王王擊滅若敖氏之族十三年滅舒【杜預曰廬江六縣東有舒城也】十六年伐陳殺夏徵舒徵舒弒其君故誅之也已破陳卽縣之羣臣皆賀申叔時使齊來不賀王問對曰鄙語曰牽牛徑人田田主取其牛徑者則不直矣取之牛不亦甚乎且王以陳之亂而率諸侯伐之以義伐之而貪其縣亦何以復令於天下莊王乃復國陳后十七年春楚莊王圍鄭三月克之入自皇門【賈逵曰鄭城門何休曰郭門也】鄭伯肉袒牽羊以逆【賈逵曰肉袒牽羊示服爲臣也】曰孤不天不能事君君用懷怒以及敝邑孤之罪也敢不惟命是聽賓之南海若以臣妾賜諸侯亦惟命是聽若君不忘厲宣桓武【杜預曰周厲王宣王鄭之所旬出也鄭武公桓公始封之賢君也】不絕其社稷使攺事君孤之願也非所敢望也敢布腹心楚羣臣曰王勿許莊王曰其君能下人必能信用其民庸可絕乎莊王自手旗左右麾軍引兵去三十里而捨遂許之平【杜預曰退一捨而禮鄭】潘尫入盟子良出質【潘尫楚大夫子良鄭伯弟】夏六月晉救鄭與楚戰大敗晉師河上遂至衡雍而歸二十年圍宋以殺楚使也圍宋五月城中食盡易子而食析骨而炊宋華元出告以情莊王曰君子哉遂罷兵去二十三年莊王卒子共王審立共王十六年晉伐鄭鄭告急共王救鄭與晉兵戰鄢陵晉敗楚射中共王目共王召將軍子反子反嗜酒從者豎陽谷進酒醉王怒射殺子反遂罷兵歸三十一年共王卒子康王招立康王立十五年卒子貟立是爲郟敖康王寵弟公子圍【徐廣曰史記多作回】子比子晳棄疾郟敖三年以其季父康王弟公子圍爲令尹主兵事四年圍使鄭道聞王疾而還十二月己酉圍入問王疾絞而弒之【荀卿曰以冠纓絞之左傳曰葬王於郟謂之郟敖】遂殺其子莫及平夏使使赴於鄭伍舉問曰誰爲後【服防曰問來赴者】對曰寡大夫圍伍舉更曰共王之子圍爲長【杜預曰伍舉更赴辭使從禮告終稱嗣不以篡弒赴諸侯】子比奔晉而圍立是爲靈王靈王三年六月楚使使告晉欲會諸侯諸侯皆會楚於申伍舉曰昔夏啟有鈞臺之饗【杜預曰河南陽翟縣南有鈞臺陂】商湯有景亳之命周武王有盟津之誓成王有岐陽之搜【賈逵曰岐山之陽】康王有丰宮之朝【服防曰丰宮成王廟所在也杜預曰丰在始平鄠縣東有靈臺康王於是朝諸侯】穆王有塗山之會齊桓有召陵之師晉文有踐土之盟君其何用靈王曰用桓公【杜預曰用會召陵之禮也】時鄭子產在焉於是晉宋魯衞不往靈王已盟有驕色伍舉曰桀爲有仍之會有緡叛之【賈逵曰仍緡國名也】紂爲黎山之會東夷叛之【服防曰黎東夷國名也子姓】幽王爲太室之盟戎翟叛之【杜預曰太室中嶽也】君其愼終七月楚以諸侯兵伐吳圍朱方八月克之囚慶封滅其族以封徇曰無效齊慶封弒其君而弱其孤以盟諸大夫【杜預曰齊崔杼弒其君慶封其黨故以弒君罪責之也】封反曰莫如楚共王庶子圍弒其君兄之子貟而代之立【谷梁傳曰軍人粲然皆笑】於是靈王使棄疾殺之七年就章華臺【杜預曰南郡華容縣有臺在城內】下令內亡人實之八年使公子棄疾將兵滅陳十年召蔡侯醉而殺之使棄疾定蔡因爲陳蔡公十一年伐徐以恐吳【左傳曰使蕩侯等圍徐】靈王次於幹谿以待之王曰齊晉魯衛其封皆受寶器我獨不今吾使使周求鼎以爲分其予我乎【服防曰有功徳受分器】析父對曰其予君王哉【賈逵曰析父楚大夫】昔我先王熊繹辟在荊山蓽露藍蔞【徐廣曰蓽一作防駰案服防曰蓽露柴車素木輅也藍蔞言衣敝壞其蔞藍藍然也】以處艸莽跋涉山林【服防曰艸行曰跋水行曰涉】以事天子惟是桃弧棘矢以共王事【服防曰桃弧棘矢所以禦其災言楚地山林無所出也】齊王舅也【服防曰齊呂伋成王之舅】晉及魯衛王母弟也楚是以無分而彼皆有周今與四國服事君王將惟命是從豈敢愛鼎靈王曰昔我皇祖伯父昆吾舊許是宅【服防曰陸終氏六子長曰昆吾少曰季連季連楚之祖故謂昆吾爲伯父也昆吾曽居許地故曰舊許是宅】今鄭人貪其田不我予今我求之其予我乎對曰周不愛鼎鄭安敢愛田靈王曰昔諸侯逺我而畏晉今吾大城陳蔡不羮【韋昭曰二國楚別都也穎川定陵有東不羮襄城有西不羮】賦皆千乘諸侯畏我乎對曰畏哉靈王喜曰析父善言古事焉十二年春楚靈王樂幹谿不能去也國人苦役初靈王會兵於申僇越大夫常壽過殺蔡大夫觀起起子從亡在吳乃勸吳王伐楚爲間越大夫常壽過而作亂爲吳間使矯公子棄疾命召公子比於晉至蔡與吳越兵欲襲蔡令公子比見棄疾與盟於鄧【杜預曰潁川邵陵縣西有鄧城】遂入殺靈王太子祿立子比爲王公子子晳爲令尹棄疾爲司馬先除王宮觀從從師於幹谿令楚眾曰國有王矣先歸復爵邑田室後者遷之楚眾皆潰去靈王而歸靈王聞太子祿之死也自投車下而曰人之愛子亦如是乎侍者曰甚是王曰余殺人之子多矣能無及此乎右尹曰【左傳曰右尹子革】請待於郊以聽國人【服防曰聽國人欲爲誰】王曰眾怒不可犯曰且入大縣而乞師於諸侯王曰皆叛矣又曰且奔諸侯以聽大國之慮王曰大福不再祗取辱耳於是王乘舟將入於鄢【服防曰鄢楚別都也杜預曰襄陽宜城縣】右尹度王不用其計懼俱死亦去王亡靈王於是獨傍徨山中野人莫敢入王王行遇其故鋗人【韋昭曰今之中涓】謂曰爲我求食我已不食三日矣鋗人曰新王下法有敢饟王從王者罪及三族且又無所得食王因枕其股而臥鋗人又以土自代逃去王覺而弗見遂饑不能起芉尹申無宇之子申亥曰吾父再犯王命【服防曰斷王旌執人於章臺之宮】王弗誅恩孰大焉乃求王遇王饑於釐澤奉之以歸夏五月癸丑王死申亥家申亥以二女從死並葬之是時楚國𨿽已立比爲王畏靈王復來又不聞靈王死故觀從謂初王比曰不殺棄疾𨿽得國猶受禍王曰予不忍從曰人將忍王王不聽乃去棄疾歸國人每夜驚曰靈王入矣乙卯夜棄疾使船人從江上走呼曰靈王至矣國人愈驚又使曼成然告初王比及令尹子晳曰王至矣國人將殺君司馬將至矣【杜預曰司馬謂棄疾】君蚤自圖無取辱焉眾怒如水火不可救也初王及子晳遂自殺丙辰棄疾卽位爲王攺名熊居是爲平王平王以詐弒兩王而自立恐國人及諸侯叛之乃施惠百姓復陳蔡之地而立其後如故歸鄭之侵地存卹國中修政教吳以楚亂故獲五率以歸【服防曰五率蕩侯潘子司馬督嚻尹午陵尹喜】平王謂觀從恣爾所欲欲爲卜尹王許之【賈逵曰卜尹卜師大夫官】初共王有寵子五人無適立乃望祭羣神請神決之使主社稷而陰與巴姬【賈逵曰共王妾】埋璧於室內召五子齋而入康王跨之【服防曰兩足各跨璧一邊杜預曰過其上】靈王肘加之子比子晳皆逺之平王幼抱而入再拜壓紐故康王以長立至其子失之圍爲靈王及身而弒子比爲王十餘日子晳不得立又俱誅四子皆絕無後惟獨棄疾後立爲平王竟續楚祀如其神符初子比自晉歸韓宣子問叔向曰子比其濟乎對曰不就宣子曰同惡相求如市賈焉【服防曰謂國人共惡靈王者如市賈之人求利也】何爲不就對曰無與同好誰與同惡【服防曰言無黨於內當與誰同其好惡】取國有五難有寵無人一也【杜預曰寵須賢人而固】有人無主二也【杜預曰𨿽有賢人當須內主爲應】有主無謀三也【杜預曰謀策謀也】有謀而無民四也【杜預曰民眾也】有民而無徳五也【杜預曰四者旣備當以徳成之】子比在晉十三年矣晉楚之從不聞通者可謂無人矣【杜預曰晉楚之士從子比遊皆非達人】族盡親叛可謂無主矣【杜預曰無親族在楚】無釁而動可謂無謀矣【服防曰言靈王尙在而妄動取國故謂無謀】爲羇終世可謂無民矣【杜預曰終身羇客在於晉是無民】亡無愛徵可謂無徳矣【杜預曰楚人無愛念者】王虐而不忌【杜預曰靈王虐所畏忌將自亡】子比涉五難以弒君誰能濟之有楚國者其棄疾乎君陳蔡方城外屬焉苛慝不作盜賊伏隠私欲不逞【服防曰不以私欲違民心】民無怨心先神命之國民信之芉姓有亂必季實立楚之常也子比之官則右尹也數其貴寵則庶子也以神所命則又逺之民無懷焉將何以立宣子曰齊桓晉文不亦是乎【服防曰皆庶子而出奔】對曰齊桓衛姬之子也有寵於釐公有鮑叔牙賓須無隰朋以爲輔有莒衛以爲外主【賈逵曰齊桓出奔莒自莒先入衛人助之】有髙國以爲內主【服防曰髙子國子皆齊之正卿】從善如流【服防曰言其疾】施惠不倦有國不亦宜乎昔我文公狐季姬之子也有寵於獻公好學不倦生十七年有士五人有先大夫子餘子犯以爲腹心【賈逵曰子余趙衰】有魏犨賈佗以爲股肱有齊宋秦楚以爲外主【賈逵曰齊以女妻之宋贈之馬楚享以九獻秦送內之】有欒郤狐先以爲內主【賈逵曰四姓晉大夫】亡十九年守志彌篤惠懷棄民【服防曰皆棄民不卹】民從而與之故文公有國不亦宜乎子比無施於民無援於外去晉晉不送歸楚楚不迎何以有國子比果不終焉卒立者棄疾如叔向言也平王二年使費無忌如秦【服防曰楚大夫】爲太子建娶婦婦好來未至無忌先歸說平王曰秦女好可自娶爲太子更求平王聽之卒自娶秦女生熊珍更爲太子娶是時伍奢爲太子太傅無忌爲少傅無忌無寵於太子常讒惡太子建建時年十五矣其母蔡女也無寵於王王稍益疏外建也六年使太子建居城父守邊【服防曰城父楚北境邑杜預曰襄城城父縣】無忌又日夜讒太子建於王曰自無忌入秦女太子怨亦不能無望於王王少自備焉且太子居城父擅兵外交諸侯且欲入矣平王召其傅伍奢責之伍奢知無忌讒乃曰王柰何以小臣疏骨肉無忌曰今不制後悔也於是王遂囚伍奢而召其二子而告以免父死乃令司馬奮揚召太子建欲誅之太子聞之亡奔宋無忌曰伍奢有二子不殺者爲楚國患盍以免其父召之必至於是王使使謂奢能致二子則生不能將死奢曰尙至胥不至王曰何也奢曰尙之爲人亷死節慈孝而仁聞召而免父必至不顧其死胥之爲人智而好謀勇而矜功知來必死必不來然爲楚國憂者必此子於是王使人召之曰來吾免爾父伍尙謂伍胥曰聞父免而莫奔不孝也父戮莫報無謀也度能任事智也子其行矣我其歸死伍尙遂歸伍胥彎弓屬矢出見使者曰父有罪何以召其子爲將射使者還走遂出奔吳伍奢聞之曰胥亡楚國危哉楚人遂殺伍奢及尙十年楚太子建母在居巢開吳吳使公子光伐楚遂敗陳蔡取太子建母而去楚恐城郢初吳之邊邑卑梁與楚邊邑鐘離小童爭桑兩家交怒相攻滅卑梁人卑梁大夫怒發邑兵攻鐘離楚王聞之怒發國兵滅卑梁吳王聞之大怒乃發兵使公子光因建母家攻楚遂滅鐘離居巢楚乃恐而城郢十三年平王卒將軍子常曰太子珍少且其母乃前太子建所當娶也欲立令尹子西子西平王之庶弟也有義子西曰國有常法更立則亂言之則致誅乃立太子珍是爲昭王昭王元年楚眾不說費無忌以其讒亡太子建殺伍奢子父與郤宛宛之宗姓伯氏子嚭及子胥皆奔吳吳兵數侵楚楚人怨無忌甚楚令尹子常誅無忌以說眾眾乃喜四年吳三公子【昭王十年二公子奔楚公子掩余奔徐公子燭庸奔鐘離此言三公子非】奔楚楚封之以扞吳五年吳伐取楚之六潛七年楚使子常伐吳吳大敗楚於豫章十年冬吳王闔閭伍子胥伯嚭與唐蔡俱伐楚楚大敗吳兵遂入郢辱平王之墓以伍子胥故也吳兵之來楚使子常以兵迎之夾漢水陣吳伐敗子常子常亡奔鄭楚兵走吳乘勝逐之五戰及郢己卯昭王出奔庚辰吳人入郢【春秋云十一月庚辰】昭王亡也至云夢云夢不知其王也射傷王王走鄖鄖公之弟懷曰平王殺吾父【服防曰父曼成然】今我殺其子不亦可乎鄖公止之然恐其弒昭王乃與王出奔隨吳王聞昭王往卽進擊隨謂隨人曰周之子孫封於江漢之間者楚盡滅之欲殺昭王王從臣子綦乃深匿王自以爲王謂隨人曰以我予吳隨人卜予吳不吉乃謝吳王曰昭王亡不在隨吳請入自索之隨不聽吳亦罷去昭王之出郢也使申包胥【服防曰楚大夫王孫包胥】請救於秦秦以車五百乘救楚楚亦收餘防兵與秦擊吳十一年六月敗吳於稷【賈逵曰楚地也】防吳吳王弟夫槪見吳王兵傷敗乃亡歸自立爲王闔閭聞之引兵去楚歸擊夫槪夫槪敗奔楚楚封之堂谿號爲堂谿氏楚昭王滅唐【杜預曰義陽安昌縣東南上唐鄕】九月歸入郢十二年吳復伐楚取畨楚恐去郢北徙都鄀十六年孔子相魯二十年楚滅頓【地理誌曰汝南頓縣故頓子國】滅胡【杜預曰汝南縣西北胡城】二十一年吳王闔閭伐越越王句踐射傷吳王遂死吳由此怨越而不西伐楚二十七年春吳伐陳楚昭王救之軍城父十月昭王病於軍中有赤云如鳥夾日而蜚【杜預曰云在楚上惟楚見之】昭王問周太史太史曰是害於楚王然可移於將相將相聞是言乃請自以身禱於神昭王曰將相孤之股肱也今移禍庸去是身乎弗聽卜而河爲祟大夫請禱河昭王曰自吾先王受封望不過江漢【服防曰謂所受王命祀其國中山川爲望】而河非所獲罪也止不許孔子在陳聞是言曰楚昭王通大道矣其不失國宜哉昭王病甚乃召諸公子大夫曰孤不佞再辱楚國之師今乃得以天壽終孤之幸也讓其弟公子申爲王不可又讓次弟公子結亦不可乃又讓次弟公子閭五讓乃後許爲王將戰庚寅昭王卒於軍中子閭曰王病甚捨其子讓羣臣臣所以許王以廣王意也今君王卒臣豈敢忘君王之意乎乃與子西子綦謀伏師閉塗【徐廣曰一作壁】迎越女之子章立之【服防曰閉塗不通外使也越女昭王之妾】是爲惠王然後罷兵歸葬昭王惠王二年子西召故平王太子建之子勝於吳以爲巢大夫號曰白公【徐廣曰伍子胥傳曰使勝守楚之邊邑鄢駰案服防曰白邑名楚邑大夫皆稱公杜預曰汝陰裦信縣西南有白亭】白公好兵而下士欲報仇六年白公請兵令尹子西伐鄭初白公父建亡在鄭鄭殺之白公亡走吳子西復召之故以此怨鄭欲伐之子西許而未爲發兵八年晉伐鄭鄭告急於楚楚使子西救鄭受賂而去白公勝怒乃遂與勇力死士石乞等襲殺令尹子西子綦於朝因劫惠王置之髙府【賈逵曰髙府府名也杜預曰楚別府】欲弒之惠王從者屈固負王亡走昭王夫人宮【服防曰昭王夫人惠王母越女也】白公自立爲王月餘會葉公來救楚楚惠王之徒與共攻白公殺之惠王乃復位是歲也【徐廣曰惠王之十年】滅陳而縣之十三年吳王夫差彊陵齊晉來伐楚十六年越滅吳四十二年楚滅蔡四十四年楚滅杞與秦平是時越已滅吳而不能正江淮北楚東侵廣地至泗上五十七年惠王卒子簡王中立簡王元年北伐滅莒八年魏文侯韓武子趙桓子始列爲諸侯二十四年簡王卒子聲王當立聲王六年盜殺聲王子悼王熊疑立悼王二年三晉來伐楚至乘丘而還【徐廣曰年表三年歸楡闗於鄭】四年楚伐周鄭殺子陽九年伐韓取負黍十一年三晉伐楚敗我大梁楡闗楚厚賂秦與之平二十一年悼王卒子肅王臧立肅王四年蜀伐楚取玆方於是楚爲扞闗以距之【李熊說公孫述曰東守巴郡距扞闗之口】十年魏取我魯陽【地理誌雲南陽有魯陽縣】十一年肅王卒無子立其弟熊良夫是爲宣王宣王六年周天子賀秦獻公秦始復彊而三晉益大魏惠王齊威王尢彊三十年秦封衛鞅於商南侵楚是年宣王卒子威王熊商立威王六年周顯王致文武胙於秦惠王七年齊孟嘗君父田嬰欺楚楚威王伐齊敗之於徐州【徐廣曰時楚已滅越而伐齊也齊說越令攻楚故云齊欺楚】而令齊必逐田嬰田嬰恐張醜僞謂楚王曰王所以戰勝於徐州者田盼子不用也盼子者有功於國而百姓爲之用嬰子弗善而用申紀申紀者大臣不附百姓不爲用故王勝之也今王逐嬰子嬰子逐盼子必用矣復其士卒以與王遇必不便於王矣楚王因弗逐也十一年威王卒子懷王熊槐立魏聞楚喪伐楚取我陘山懷王元年張儀始相秦惠王四年秦惠王初稱王六年楚使柱國昭陽將兵而攻魏破之於襄陵得八邑又移兵而攻齊齊王患之【徐廣曰懷王六年昭陽移和而攻齊軍門曰和】陳軫適爲秦使齊齊王曰爲之柰何陳軫曰王勿憂請令罷之卽往見昭陽軍中曰願聞楚國之法破軍殺將者何以貴之昭陽曰其官爲上柱國封上爵執珪陳軫曰其有貴於此者乎昭陽曰令尹陳軫曰今君已爲令尹矣此國冠之上臣請得譬之人有遺其舍人一卮酒者舍人相謂曰數人飲此不足以徧請遂畫地爲蛇蛇先成者獨飲之一人曰吾蛇先成舉酒而起曰吾能爲之足及其爲之足而後成人奪之酒而飲之曰蛇固無足今爲之足是非蛇也今君相楚而攻魏破軍殺將功莫大焉冠之上不可以加矣今又移兵而攻齊攻齊勝之官爵不加於此攻之不勝身死爵奪有毀於楚此爲蛇爲足之說也不若引兵而去以徳齊此持滿之術也昭陽曰善引兵而去燕韓君初稱王秦使張儀與楚齊魏相會盟齧桑十一年蘇秦約從山東六國共攻秦楚懷王爲從長至函谷闗秦出兵擊六國六國兵皆引而歸齊獨後十二年齊湣王伐敗趙魏軍秦亦伐敗韓與齊爭長十六年秦欲伐齊而楚與齊從親秦惠王患之乃宣言張儀免相使張儀南見楚王謂楚王曰敝邑之王所甚說者無先大王𨿽儀之所甚願爲門闌之廝者亦無先大王敝邑之王所甚憎者無先齊王𨿽儀之所甚憎者亦無先齊王而大王和之是以敝邑之王不得事王而令儀亦不得爲門闌之廝也王爲儀閉闗而絕齊今使使者從儀西取故秦所分楚商於之地方六百里【商於之地在今順陽郡南鄕丹水二縣有商城在於中故謂之商於】如是則齊弱矣是北弱齊西徳於秦私商於以爲富此一計而三利俱至也懷王大悅乃置相璽於張儀日與置酒宣言吾復得吾商於之地羣臣皆賀而陳軫獨弔懷王曰何故陳軫對曰秦之所爲重王者以王之有齊也今地未可得而齊交先絕是楚孤也夫秦又何重狐國哉必輕楚矣且先出地而後絕齊則秦計不爲先絕齊而後責地則必見欺於張儀見欺於張儀則王必怨之怨之是西起秦患北絕齊交西起秦患北絕齊交則兩國之兵必至臣故弔楚王弗聽因使一將軍西受封地張儀至秦詳醉墜車稱病不出三月地不可得楚王曰儀以吾絕齊爲尙薄邪乃使勇士宋遺北辱齊王齊王大怒折楚符而合於秦秦齊交合張儀乃起朝謂楚將軍曰子何不受地從某至某廣袤六里楚將軍曰臣之所以見命者六百里不聞六里卽以歸報懷王懷王大怒興師將伐秦陳軫又曰伐秦非計也不如因賂之一名都與之伐齊是我亡於秦取償於齊也吾國尙可全今王已絕於齊而責欺於秦是吾合齊秦之交而來天下之兵也國必大傷矣楚王不聽遂絕和於秦發兵西攻秦秦亦發兵擊之十七年春與秦戰丹陽秦大敗我軍斬甲士八萬虜我大將軍屈匄裨將軍逢侯醜等七十餘人遂取漢中之郡楚懷王大怒乃悉國兵復襲秦戰於藍田大敗楚軍韓魏聞楚之困乃南襲楚至於鄧楚聞乃引兵歸十八年秦使使約復與楚親分漢中之半以和楚楚王曰願得張儀不願得地張儀聞之請之楚秦王曰楚且甘心於子柰何張儀曰臣善其左右靳尙靳尙又能得事於楚王幸姬鄭袖袖所言無不從者且儀以前使負楚以商於之約今秦楚大戰有惡臣非面自謝楚不解且大王在楚不宜敢取儀誠殺儀以便國臣之願也儀遂使楚至懷王不見因而囚張儀欲殺之儀私於靳尙靳尙爲請懷王曰拘張儀秦王必怒天下見楚無秦必輕王矣又謂夫人鄭袖曰秦王甚愛張儀而王欲殺之今將以上庸之地六縣賂楚以美人聘楚王以宮中善歌者爲之媵楚王重地秦女必貴而夫人必斥矣夫人不若言而出之鄭袖卒言張儀於王而出之儀出懷王因善遇儀儀因說楚王以叛從約而與秦合親約防姻張儀已去屈原使從齊來諫王曰何不誅張儀懷王悔使人追儀弗及是歲秦惠王卒二十年齊湣王欲爲從長惡楚之與秦合乃使使遺楚王書曰寡人患楚之不察於尊名也今秦惠王死武王立張儀走魏樗裏疾公孫衍用而楚事秦夫樗裏疾善乎韓而公孫衍善乎魏楚必事秦韓魏恐必因二人求合於秦則燕趙亦宜事秦四國爭事秦則楚爲郡縣矣王何不與寡人並力收韓魏燕趙與爲從而尊周室以案兵息民令於天下莫敢不樂聽則王名成矣王率諸侯並伐破秦必矣王取武關蜀漢之地私吳越之富而擅江海之利韓魏割上黨西薄函谷則楚之彊百萬也且王欺於張儀亡地漢中兵銼藍田天下莫不代王懷怒今乃欲先事秦願大王熟計之楚王業已欲和於秦見齊王書猶豫不決下其議羣臣羣臣或言和秦或言聽齊昭雎曰王𨿽東取地於越不足以刷恥必且取地於秦而後足以刷恥於諸侯王不如深善齊韓以重樗裏疾如是則王得齊韓之重以求地矣秦破韓宜陽而韓猶復事秦者以先王墓在平陽而秦之武遂去之七十里以故尢畏秦不然秦攻三川趙攻上黨楚攻河外韓必亡楚之救韓不能使韓不亡然存韓者楚也韓已得武遂於秦以河山爲塞所報徳莫如楚厚臣以爲其事王必疾齊之所信於韓者以韓公子昧爲齊相也韓已得武遂於秦王甚善之使之以齊韓重樗裏疾疾得齊韓之重其主弗敢棄疾也今又益之以楚之重樗裏子必言秦復與楚之侵地矣於是懷王許之竟不合秦而合齊以善韓【徐廣曰懷王之二十二年秦拔宜陽取武遂二十三年秦復歸韓武遂然則已非二十年事矣】二十四年倍齊而合秦秦昭王初立乃厚賂於楚楚往迎婦二十五年懷王入與秦昭王盟約於黃棘秦復與楚上庸二十六年齊韓魏爲楚負其從親而合於秦三國共伐楚楚使太子入質於秦而請救秦乃遣客卿通將兵救楚三國引兵去二十七年秦大夫有私與楚太子鬭楚太子殺之而亡歸二十八年秦乃與齊韓魏共攻楚殺楚將唐昧取我重邱而去二十九年秦復攻楚大破楚楚軍死者二萬殺我將軍景缺懷王恐乃使太子爲質於齊以求平三十年秦復伐楚取八城秦昭王遺楚王書曰始寡人與王約爲弟兄盟於黃棘太子爲質至驩也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境壤界故爲防姻所從相親久矣而今秦楚不驩則無以令諸侯寡人願與君王會武闗而相約結盟而去寡人之願也敢以聞下執事楚懷王見秦王書患之欲往恐見欺無往恐秦怒昭雎曰王毋行而發兵自守耳秦虎狼不可信有並諸侯之心懷王子子蘭勸王行曰柰何絕秦之驩心於是往會秦昭王昭王詐令一將軍伏兵武關號爲秦王楚王至則閉武關遂與西至咸陽朝章臺如蕃臣不與亢禮楚懷王大怒悔不用昭子言秦因畱楚王要以割巫黔中之郡楚王欲盟秦欲先得地楚王怒曰秦詐我而又彊要我以地不復許秦秦因畱之楚大臣患之乃相與謀曰吾王在秦不得還要以割地而太子爲質於齊齊秦合謀則楚無國矣乃欲立懷王子在國者昭雎曰王與太子俱困於諸侯而今又倍王命而立其庶子不宜乃詐赴於齊齊湣王謂其相曰不若畱太子以求楚之淮北相曰不可郢中立王是吾抱空質而行不義於天下也或曰不然郢中立王因與其新王市曰予我下東國吾爲王殺太子不然將與三國共立之然則東國必可得矣齊王卒用其相計而歸楚太子太子橫至立爲王是爲頃襄王乃告於秦曰賴社稷神靈國有王矣頃襄王橫元年秦要懷王不可得地楚立王以應秦秦昭王怒發兵出武闗攻楚大敗楚軍斬首五萬取析十五城而去【徐廣曰年表云取十六城旣取析又幷取左右十五城也駰案地理誌農有析縣】二年楚懷王亡逃歸秦覺之遮楚道懷王恐乃從間道走趙以求歸趙主父在代其子惠王初立行王事恐不敢入楚王楚王欲走魏秦追至遂與秦使復之秦懷王遂發病頃襄王三年懷王卒於秦秦歸其喪於楚楚人皆憐之如悲親戚諸侯由是不直秦秦楚絕六年秦使曰起伐韓於伊闕大勝斬首二十四萬秦乃遺楚王書曰楚倍秦秦且率諸侯伐楚爭一旦之命願王之飭士卒得一樂戰楚頃襄王患之乃謀復與秦平七年楚迎婦於秦秦楚復平十一年齊秦各自稱爲帝月餘復歸帝爲王十四年楚頃襄王與秦昭王好會於宛結和親十五年楚王與秦三晉燕兵伐齊取淮北十六年與秦昭王好會於鄢其秋復與秦王會穰十八年楚人有好以弱弓微繳加歸鴈之上者頃襄王聞召而問之對曰小臣之好射鶀鴈羅鸗【徐廣曰呂靜曰鸗野鳥也音龍】小矢之發也何足爲大王道也且稱楚之大因大王之賢所弋非直此也昔者三王以弋道徳五霸以弋戰國故秦魏燕趙者鶀鴈也齊魯韓衛者靑首也鄒費郯邳者羅鸗也外其餘則不足射者見鳥六雙以王何取王何不以聖人爲弓以勇士爲繳時張而射之此六雙者可得而囊載也其樂非特朝夕之樂也其獲非特鳬鴈之實也王朝張弓而射魏之大梁之南加其右臂而徑屬之於韓則中國之路絕而上蔡之郡壊矣還射圉之東解魏左肘而外擊定陶則魏之東外棄而大宋方與二郡者舉矣且魏斷二臂顚越矣膺擊郯國大梁可得而有也王綪繳蘭臺【徐廣曰綪縈也音爭蘭一作簡】飲馬西河定魏大梁此一發之樂也若王之於弋誠好而不厭則出寶弓碆新繳【徐廣曰以石傅弋繳曰碆碆音波】射噣鳥於東海還蓋長城以爲防【徐廣曰噣一作獨還音宦蓋一作益益縣在樂安蓋縣在泰山濟北盧縣有長城東至海也】朝射東莒夕發浿邱【徐廣曰在淸河】夜如卽墨顧據午道則長城之東收而太山之北舉矣西結境於趙而北逹於燕三國布【徐廣曰音翅一音啻】則從不待約而可成也北遊目於燕之遼東而南登望於越之會稽此再發之樂也若夫泗上十二諸侯左縈而右拂之可一旦而盡也今秦破韓以爲長憂得列城而不敢守也伐魏而無功擊趙顧病則秦魏之勇力屈矣楚之故地漢中析酈可得而復有也王出寶弓碆新繳涉鄳塞【徐廣曰或以爲今江夏一作黽】而待秦之倦也山東河內可得而一也勞民休眾南面稱王矣故曰秦爲大鳥負海內而處東面而立左臂據趙之西南右臂傅楚鄢郢膺擊韓魏垂頭中國處旣形便勢有地利奮翼鼓方三千里則秦未可得獨招而夜射也欲以激怒襄王故對以此言襄王因召與語遂言曰夫先王爲秦所欺而客死於外怨莫大焉今以匹夫有怨尙有報萬乘白公子胥是也今楚之地方五千里帶甲百萬猶足以踴躍中野也而坐受困臣竊爲大王弗取也於是頃襄王遣使於諸侯復爲從欲以伐秦秦聞之發兵來伐楚楚欲與齊韓連和伐秦因欲圖周周王赧使武公【徐廣曰定王之曾孫而西周惠公之子】謂楚相昭子曰三國以兵割周郊地以便輸而南器以尊楚臣以爲不然夫弒共主臣其君大國不親以眾脇寡小國不附大國不親小國不附不可以致名實名實不得不足以傷民夫有圗周之聲非所以爲號也昭子曰乃圖周則無之𨿽然周何故不可圖也對曰軍不五不攻城不十不圍夫一周爲二十晉公之所知也韓嘗以二十萬之眾辱於晉之城下銳士死中士傷而晉不拔公之無百韓以圖周此天下之所知也夫怨結於兩周以塞鄒魯之心交絕於齊聲失天下其爲事危矣夫危兩周以厚三川方城之外必爲韓弱矣何以知其然也西周之地絕長補短不過百里名爲天下共主裂其地不足以肥國得其眾不足以勁兵𨿽無攻之名爲弒君然而好事之君喜政之臣發號用兵未嘗不以周爲終始是何也見祭器在焉欲器之至而亡弒君之亂今韓以器之在楚臣恐天下以器讎楚也臣請譬之夫虎肉臊其兵利身人猶攻之也若使澤中之麋蒙虎之皮人之攻之必萬之於虎裂楚之地足以肥國詘楚之名足以尊主今子將以欲誅殘天下之共主居三代之器吞三翮六翼以髙世主非貪而何周書曰欲起無先故器南則兵至矣於是楚計輟不行十九年秦伐楚楚軍敗割上庸漢北地予秦二十年秦將白起拔我西陵【徐廣曰屬江夏】二十一年秦將白起遂拔我郢燒先王墓夷陵【徐廣曰年表云拔郢燒夷陵】楚襄王兵散遂不復戰東北保於陳城二十二年秦復拔我巫黔中郡二十三年襄王乃收東地兵得十餘萬復西取秦所拔我江防十五邑以爲郡距秦二十七年使三萬人助三晉伐燕復與秦平而入太子爲質於秦楚使左徒侍太子於秦三十六年頃襄王病太子亡歸秋頃襄王卒太子熊元代立是爲考烈王考烈王以左徒爲令尹封以吳號春申君考烈王元年納州於秦以平【徐廣曰南郡有州陵縣】是時楚益弱六年秦圍邯鄲趙告急楚楚遣將軍景陽救趙七年至新中秦兵去【徐廣曰年表云六年春申君救趙十年徙於鉅陽】十二年秦昭王卒楚王使春申君弔祠於秦十六年秦莊襄王卒秦王趙政立二十二年與諸侯共伐秦不利而去楚東徙都壽春命曰郢二十五年考烈王卒子幽王悍立李園殺春申君幽王三年秦魏伐楚秦相呂不韋卒九年秦滅韓十年幽王卒同母弟猶代立是爲哀王哀王立二月餘哀王庶兄負芻之徒襲殺哀王而立負芻爲王是嵗秦虜趙王遷王負芻元年燕太子丹使荊軻刺秦王二年秦使將軍伐楚大破楚軍亡十餘城三年秦滅魏四年秦將王翦破我軍於蘄而殺將軍項燕五年秦將王翦武遂破楚國虜楚王負芻滅楚名爲楚郡云【孫檢曰秦虜楚王負芻滅去楚名以楚地爲秦郡】

太史公曰楚靈王方會諸侯於申誅齊慶封作章華臺求周九鼎之時志小天下及餓死於申亥之家爲天下笑操行之不得悲夫勢之於人也可不愼與棄疾以亂立嬖淫秦女甚乎哉幾再亡國

史記集解卷四十

欽定四庫全書

史記集解卷四十一

宋裴駰撰

史記四十一

越王句踐世家第十一

越王句踐其先禹之苗裔而夏后帝少康之庶子也封於會稽以奉守禹之祀文身斷髮披艸萊而邑焉後二十餘世至於允常允常之時與吳王闔廬戰而相怨伐允常卒子句踐立是爲越王元年吳王闔廬聞允常死乃興師伐越越王句踐使死士挑戰三行至吳陳呼而自剄吳師觀之越因襲擊吳師吳師敗於檇李【杜預曰吳郡嘉興縣南有檇李城】射傷吳王闔廬闔廬且死告其子夫差曰必毋忘越三年句踐聞吳王夫差日夜勤兵且以報越越欲先吳未發往伐之範蠡諫曰不可臣聞兵者凶器也戰者逆徳也爭者事之末也陰謀逆徳好用凶器試身於所末上帝禁之行者不利越王曰吾已決之矣遂興師吳王聞之悉發精兵擊越敗之夫椒【杜預曰夫椒在吳郡吳縣太湖中椒山是也】越王乃以餘兵五千人保棲於會稽【杜預曰上會稽山也】吳王追而圍之越王謂範蠡曰以不聽子故至於此爲之柰何蠡對曰持滿者與天【韋昭曰與天法天也天道盈而不溢】定傾者與人【虞翻曰人道尙謙卑以自牧】節事者以地【韋昭曰時不至不可彊生事不究不可彊成】卑辭厚禮以遺之不許而身與之市【韋昭曰市利也謂委管籥屬國家以身隨之】句踐曰諾乃令大夫種行成於吳膝行頓首曰君王亡臣句踐使陪臣種敢告下執事句踐請爲臣妻爲妾吳王將許之子胥言於吳王曰天以越賜吳勿許也種還以報句踐句踐欲殺妻子燔寶器觸戰以死種止句踐曰夫吳太宰嚭貪可誘以利請間行言之於是句踐乃以美女寶器令種間獻吳太宰嚭嚭受乃見大夫種於吳王種頓首言曰願大王赦句踐之罪盡入其寶器不幸不赦句踐將盡殺其妻子燔其寶器悉五千人觸戰必有當也嚭因說吳王曰越以服爲臣若將赦之此國之利也吳王將許之子胥進諫曰今不滅越後必悔之勾踐賢君種蠡良臣若反國將爲亂吳王弗聽卒赦越罷兵而歸句踐之困會稽也喟然嘆曰吾終於此乎種曰湯系夏臺文王囚羑里晉重耳犇翟齊小白犇莒其卒王霸由是觀之何遽不爲福乎吳旣赦越越王句踐反國乃苦身焦思置膽於坐坐臥卽仰膽飲食亦嘗膽也曰女忘會稽之恥邪身自耕作夫人自織食不加肉衣不重采折節下賢人厚遇賓客振貧弔死【徐廣曰弔一作葬】與百姓同其勞欲使範蠡治國政蠡對曰兵甲之事種不如蠡鎭撫國家親附百姓蠡不如種於是舉國政屬大夫種而使範蠡與大夫柘稽行成爲質於吳二歲而吳歸蠡句踐自會稽歸七年拊循其士民士民欲用以報吳大夫逢同諫曰國新流亡今乃復殷給繕飾備利吳必懼懼則難必至且鷙鳥之擊也必匿其形今夫吳兵加齊晉怨深於楚越名髙天下實害周室徳少而功多必淫自矜爲越計莫若結齊親楚附晉以厚吳吳之志廣必輕戰是我連其權三國伐之越承其獘可克也句踐曰善居二年吳王將伐齊子胥諫曰不可臣聞句踐食不重味與百姓同苦樂此人不死必爲國患吳有越腹心之疾齊與吳疥防也願王釋齊先越吳王弗聽遂伐齊敗之艾陵虜齊髙國以歸讓子胥子胥曰王毋喜王怒子胥欲自殺王聞而止之越大夫種曰臣觀吳王政驕矣請試嘗之貸粟以卜其事請貸吳王欲與子胥諫勿與王遂與之越乃私喜子胥言曰王不聽諫後三年吳其墟乎太宰嚭聞之乃數與子胥爭越議因讒子胥曰伍員貎忠而實忍人其父兄不顧安能顧王王前欲伐齊員彊諫已而有功用是反怨王王不備伍員員必爲亂與逢同共謀讒之王王始不從乃使子胥於齊聞其托子於鮑氏王乃大怒曰伍員果欺寡人役反使人賜子胥屬鏤劍以自殺子胥大笑曰我令而父霸我又立若若初欲分吳國半予我我不受已今若反以讒誅我嗟乎嗟乎一人固不能獨立報使者曰必取吾眼置吳東門以觀越兵入也於是吳任嚭政居三年句踐召範蠡曰吳已殺子胥導諛者眾可乎對曰未可至明年春吳王北會諸侯於黃池吳國精兵從王惟獨老弱與太子畱守句踐復問範蠡蠡曰可矣乃發習流二千教士四萬人君子六千人【韋昭曰君子王所親近有志行者猶吳所謂賢良齊所謂士也虞翻曰言君養之如子】諸禦千人伐吳吳師敗遂殺吳太子吳告急於王王方防諸侯於黃池懼天下聞之乃祕之吳王已盟黃池乃使人厚禮以請成越越自度亦未能滅吳乃與吳平其後四年越復伐吳吳士民罷獘輕銳盡死於齊晉而越大破吳因而畱圍之三年吳師敗越遂復棲吳王於姑蘇之山吳王使公孫雄【虞翻曰吳大夫】肉袒膝行而前請成越王曰孤臣夫差敢布腹心異日嘗得罪於防稽夫差不敢逆命得與君王成以歸今君王舉玉趾而誅孤臣孤臣惟命是聽意者亦欲如會稽之赦孤臣之罪乎句踐不忍欲許之範蠡曰會稽之事天以越賜吳吳不取今天以吳賜越越其可逆天乎且夫君王早朝晏罷非爲吳邪謀之二十二年一旦而棄之可乎且夫天與弗取反受其咎伐柯者其則不逺君忘會稽之厄乎句踐曰吾欲聽子言吾不忍其使者範蠡乃鼓進兵曰王已屬政於執事【虞翻曰執事蠡自謂也】使者去不者且得罪【虞翻曰我爲子得罪】吳使者泣而去句踐憐之乃使人謂吳王曰吾置王甬東君百家【杜預曰甬東會稽句章縣東海中洲也】吳王謝曰吾老矣不能事君王遂自殺乃蔽其面曰吾無面以見子胥也越王乃葬吳王而誅太宰嚭句踐已平吳乃以兵北渡淮與齊晉諸侯會於徐州致貢於周周元王使人賜句踐胙命爲伯句踐已去渡淮南以淮上地與楚【楚世家曰越滅吳而不能正江淮北楚東侵廣地至泗上】歸吳所侵宋地於宋與魯泗東方百里當是時越兵橫行於江淮東諸侯畢賀號稱霸王範蠡遂去自齊遺大夫種書曰蜚鳥盡良弓藏狡死走狗烹【徐廣曰狡一作郊】越王爲人長頸烏喙可與共患難不可與共樂子何不去種見書稱病不朝人或讒種且作亂越王乃賜種劍曰子教寡人伐吳七術寡人用其三而敗吳其四在子子爲我從先王試之種遂自殺句踐卒子王鼫與立王鼫與卒子王不壽立王不壽卒子王翁立王翁卒子王翳立王翳卒子王之侯立王之侯卒子王無彊立王無彊時越興師北伐齊西伐楚與中國爭彊當楚威王之時越北伐齊齊威王使人說越王曰越不伐楚大不王小不伯圖越之所爲不伐楚者爲不得晉也韓魏固不攻楚韓之攻楚覆其軍殺其將則葉陽翟危魏亦覆其軍殺其將則陳上蔡不安故二晉之事越也不至於覆軍殺將馬汗之力不效【徐廣曰效猶見也】所重於得晉者何也越王曰所求於晉者不至頓刄接兵而況於攻城圍邑乎願魏以聚大梁之下願齊之試兵南陽莒地以聚常郯之境則方城之外不南淮泗之間不東商於析酈宋胡之地【徐廣曰胡國今之汝陰】夏路以左【徐廣曰蓋謂江夏之夏】不足以備秦江南泗上不足以待越矣則齊秦韓魏得志於楚也是二晉不戰而分地不耕而獲之不此之爲而頓刄於河山之間以爲齊秦用所待者如此其失計柰何其以此王也齊使者曰幸也越之不亡也吾不貴其用智之如目見豪毛而不見其睫也今王知晉之失計而不自知越之過是目論也王所待於晉者非有馬汗之力也又非可與合軍連和也將待之以分楚眾也今楚眾已分何待於晉越王曰柰何曰楚三大夫張九軍北圍曲沃【徐廣曰一作北面曲沃】於中以至無【徐廣曰無一作西】假之闗者三千七百里景翠之軍北聚魯齊南陽分有大此者乎且王之所求者鬭晉楚也晉楚不鬭越兵不起是知二五而不知十也此時不攻楚臣以是知越大不王小不伯復讎龎【徐廣曰一作寵】長沙楚之粟也竟澤陵楚之材也越窺兵通無【徐廣曰無一作西】假之闗此四邑者不上貢事於郢矣臣聞之圗王不王其敝可以伯然而不伯者王道失也故願大王之轉攻楚也於是越遂釋齊而伐楚楚威王興兵而伐之大敗越殺王無彊盡取故吳地至浙江北破齊於徐州【徐廣曰周顯王之四十六年】而越以此散諸族子爭立或爲王或爲君濱於江南海上服朝於楚後七世至閩君揺佐諸侯平秦漢髙帝復以揺爲越王以奉越後東越閩君皆其後也範蠡【太史公素王妙論曰蠡本南陽人列仙傳云蠡徐人】事越王句踐旣苦身戮力與句踐深謀二十餘年竟滅吳報會稽之恥北渡兵於淮以臨齊晉號令中國以尊周室句踐以霸而範蠡稱上將軍還反國範蠡以爲大名之下難以久居且句踐爲人可與同患難難與處安爲書辭句踐曰臣聞主憂臣勞主辱臣死昔者君王辱於會稽所以不死爲此事也今旣以雪恥臣請従會稽之誅句踐曰孤將與子分國而有之不然將加誅於子範蠡曰君行令臣行意乃裝其輕寶珠玉自與其私徒屬乘舟浮海以行終不反於是句踐表會稽山以爲範蠡奉邑範蠡浮海出齊變姓名自謂防夷子皮耕於海畔苦身戮力父子治產居無幾何致產數千萬齊人聞其賢以爲相範蠡喟然嘆曰居家則致千金居官則至卿相此布衣之極也久受尊名不祥乃歸相印盡散其財以分與知友鄕黨而懷其重寶間行以去止於陶【徐廣曰今之濟陰定陶】以爲此天下之中交易有無之路通爲生可以致富矣於是自謂陶朱公復約要父子耕畜廢居候時轉物逐什一之利居無何則致貲累巨萬【徐廣曰萬萬也】天下稱陶朱公朱公居陶生少子少子及壯而朱公中男殺人囚於楚朱公曰殺人而死職也然吾聞千金之子不死於市告其少子往視之乃裝黃金千溢置褐器中載以牛車且遣其少子朱公長男固請欲行朱公不聽長男曰家有長子曰家督今弟有罪大人不遣乃遣少弟是吾不肖欲自殺其母爲言曰今遣少子未必能生中子也而先空亡長男柰何朱公不得已而遣長子爲一封書遺故所善莊生曰至則進千金於莊生所聽其所爲愼毋與爭事長男旣行亦自私賫數百金至楚莊生家負郭披藜藋到門居甚貧然長男發書進千金如其父言莊生曰可疾去矣愼毋畱卽弟出勿問所以然長男旣去不過莊生而私畱以其私賫獻遺楚國貴人用事者莊生𨿽居窮閻然以亷直聞於國自楚王以下皆師尊之及朱公進金非有意受也欲以成事後復歸之以爲信耳故金至謂其婦曰此朱公之金有如病不宿誡後復歸勿動而朱公長男不知其意以爲殊無短長也莊生間時入見楚王言某星宿某此則害於楚楚王素信莊生曰今爲柰何莊生曰獨以徳爲可以除之楚王曰生休矣寡人將行之王乃使使者封三錢之府【國語曰周景王時將鑄大錢賈逵說云虞夏商周金幣三等或赤或白或黃黃爲上幣銅錢爲下幣韋昭曰錢者金幣之名所以貿買物通財用也單穆公云古者有母平子子權母而行然而三品之來古而然矣駰謂楚之三錢賈說近之】楚貴人驚告朱公長男曰王且赦曰何以也曰每王且赦常封三錢之府昨暮王使使封之【或曰王且赦常封三錢之府者錢幣至重慮人或逆知有赦盜竊之所以封錢府備盜竊也漢靈帝時河內張成能候風角知將有赦教子殺人捕得七日放出此其類也】朱公長男以爲赦弟固當出也重千金虛棄莊生無所爲也乃復見莊生莊生驚曰若不去邪長男曰固未也初爲事弟弟今議自赦故辭生去莊生知其意欲復得其金曰若自入室取金長男卽自入室取金持去獨自歡幸莊生羞爲兒子所賣乃入見楚王曰臣前言某星事王言欲以修徳報之今臣出道路皆言陶之富人朱公之子殺人囚楚其家多持金銀賂王左右故王非能卹楚國而赦乃以朱公子故也楚王大怒曰寡人𨿽不徳耳柰何以朱公之子故而施惠乎令論殺朱公子明日遂下赦令朱公長男竟持其弟喪歸至其母及邑人盡哀之惟朱公獨笑曰吾固知必殺其弟也彼非不愛其弟顧有所不能忍者也是少與我俱見苦爲生難故重棄財至如少弟者生而見我富乘堅驅良逐狡【徐廣曰狡一作郊】豈知財所從來故輕棄之非所惜吝前日吾所爲欲遣少子固爲其能棄財故也而長者不能故卒以殺其弟事之理也無足悲者吾日夜固以望其喪之來也故範蠡三徙成名於天下非茍去而已所止必成名卒老死於陶故世傳曰陶朱公【張華曰陶朱公冢在南郡華容縣西樹碑云是越之範蠡也】

太史公曰禹之功大矣漸九川【徐廣曰漸者亦引進通導之意也字亦宜然】定九州至於今諸夏艾安及苗裔句踐苦身焦思終滅彊吳北觀兵中國以尊周室號稱霸王【徐廣曰一作主】句踐可不謂賢哉蓋有禹之遺烈焉範蠡三遷皆有榮名名垂後世臣主若此欲毋顯得乎

史記集解卷四十一

欽定四庫全書

史記集解卷四十二

宋裴駰撰

史記四十二

鄭世家第十二

鄭桓公友者周厲王少子而宣王庶弟也【徐廣曰年表雲母弟】宣王立二十二年友初封於鄭封三十三嵗百姓皆便之之幽王以爲司徒【韋昭云幽王八年爲司徒】和集周民周民皆說河雒之間人便思之爲司徒一嵗幽王以襃後故王室治多邪諸侯或叛之於是桓公問太史伯【虞翻曰周太史】曰王室多故予安逃死乎太史伯對曰獨雒之東土河濟之南可居公曰何也對曰地近虢鄶【徐廣曰虢在成臯鄶在宻縣駰案虞翻曰虢姬姓東虢也鄶妘姓】虢鄶之君貪而好利百姓不附今公爲司徒民皆愛公公誠請居之虢鄶之君見公方用事輕分公地公誠居之虢鄶之民皆公之民也公曰吾欲南之江上何如對曰昔祝融氏髙辛氏火正其功大矣而其於周未有興者楚其後也周衰楚必興興非鄭之利也公曰吾欲居西方何如對曰其民貪而好利難久居公曰周衰何國興者對曰齊秦晉楚乎夫齊姜姓伯夷之後也伯夷佐堯典禮秦嬴姓伯翳之後也伯翳佐舜懷柔百物及楚之先皆嘗有功於天下而周武王克紂後成王封叔虞於唐【徐廣曰晉世家曰唐叔虞姓姬氏字子於】其地阻險以此有徳與周衰並亦必興矣桓公曰善於是卒言王東徙其民雒東而號鄶果獻十邑【虞翻曰十邑謂虢鄶鄢蔽補丹依防歷莘也】竟國之【韋昭曰後武公竟取十邑地而居之今河南新鄭也】二歲犬戎殺幽王於驪山下並殺桓公鄭人共立其子掘突是爲武公武公十年娶申侯女爲夫人曰武姜生太子寤生生之難及生夫人弗愛後生少子叔段段生易夫人愛之【徐廣曰年表云十四年生寤生十七年生大叔段】二十七年武公疾夫人請公欲立段爲太子公弗聽是嵗武公卒寤生立是爲莊公莊公元年封弟段於京【賈逵曰京鄭都邑杜預曰今滎陽京縣】號太叔祭仲曰京大於國非所以封庶也莊公曰武姜欲之我弗敢奪也段至京繕治甲兵與其母武姜謀襲鄭二十二年段果襲鄭武姜爲內應莊公發兵伐段段走伐京京人畔段段出走鄢鄢潰段出奔共【賈逵曰共國名也杜預曰今汲郡共縣也】於是莊公遷其母武姜於城潁【賈逵曰鄭地】誓言曰不至黃泉【服防曰天地黃泉在地中故言黃泉】毋相見也居嵗余已悔思母潁谷之考叔【賈逵曰潁谷鄭地】有獻於公公賜食考叔曰臣有母請君食賜臣母莊公曰我甚思母惡負盟柰何考叔曰穿地至黃泉則相見矣於是遂從之見母二十四年宋繆公卒公子馮奔鄭鄭侵周地取禾二十五年衛州吁弒其君桓公自立與宋伐鄭以馮故也二十七年始朝周桓王桓王怒其取禾弗禮也二十九年莊公怒周弗禮與魯易祊許田三十三年宋殺孔父三十七年莊公不朝周周桓王率陳蔡虢衛伐鄭莊公與祭仲髙渠彌發兵自救王師大敗祝瞻射中王臂祝瞻請從之鄭伯止之曰犯長且難之況敢陵天子乎乃止夜令祭仲問王疾三十八年北戎伐齊齊使求救鄭遣太子忽將兵救齊齊釐公欲妻之忽謝曰我小國非齊敵也時祭仲與俱勸使取之曰君多內寵【服防曰言庶子有寵者多】太子無大援將不立三公子皆君也所謂三公子者太子忽其弟次弟子亹也四十三年鄭莊公卒初祭仲甚有寵於莊公莊公使爲卿公使娶鄧女生太子忽故祭仲立之是爲昭公莊公又娶宋雍氏女【賈逵曰雍氏黃帝之孫姞姓之後爲宋大夫】生厲公突雍氏有寵於宋【服防曰爲宋正卿故曰有寵】宋莊公聞祭仲之立忽乃使人誘召祭仲而執之曰不立突將死亦執突以求賂焉祭仲許宋與宋盟以突歸立之昭公忽聞祭仲以宋要立其弟突九月辛亥忽出奔衛己亥突至鄭立是爲厲公厲公四年祭仲專國政厲公患之陰使其壻雍糾欲殺祭仲【賈逵曰雍糾鄭大夫】糾妻祭仲女也知之謂其母曰父與夫孰親母曰父一而已人盡夫也【杜預曰婦人在室則天父出則天夫女以爲疑故母以所生爲本解之】女乃告祭仲祭仲反殺雍糾戮之於市厲公無柰祭仲何怒糾曰謀及婦人死固宜哉夏厲公出居邊邑櫟【宋忠曰今潁川陽翟縣】祭仲迎昭公忽六月乙亥復入鄭卽位秋鄭厲公因櫟人殺其大夫單伯【杜預曰鄭守櫟大夫也】遂居之諸侯聞厲公出奔伐鄭弗克而去宋頗予厲公兵自守於櫟鄭以故亦不伐櫟昭公二年自昭公爲太子時父莊公欲以髙渠彌爲卿太子忽惡之莊公弗聽卒用渠彌爲卿及昭公卽位懼其殺已冬十月辛卯渠彌與昭公出獵射殺昭公於野祭仲與渠彌不敢入厲公乃更立昭公弟子亹爲君是爲子亹也無諡號子亹元年七月齊襄公會諸侯於首止【服防曰首止近鄭之地杜預曰首止衛地陳畱襄邑縣東南有首鄕】鄭子亹往會髙渠彌相從祭仲稱疾不行所以然者子亹自齊襄公爲太子之時嘗會鬭相仇及會諸侯祭仲請子亹無行子亹曰齊彊而厲公居櫟卽不往是率諸侯伐我內厲公我不如往往何遽必辱且又何至是卒行於是祭仲恐齊並殺之故稱疾子亹至不謝齊侯齊侯遂遂伏甲而殺子亹髙渠彌亡歸歸與祭仲謀召子亹弟公子嬰於陳而立之是爲鄭子是歲齊襄公使彭生醉拉殺魯桓公鄭子八年齊人管至父等作亂弒其君襄公十二年齊人長萬弒其君湣公鄭祭仲死十四年故鄭亡厲公突在櫟者使人誘劫鄭大夫甫瑕要以求入瑕曰捨我我爲君殺鄭子而入君厲公與盟乃捨之六月甲子瑕殺鄭子及其二子而迎厲公突突自櫟復入卽位初內虵與外虵鬭於鄭南門中內虵死居六年厲公果復入入而讓其伯父原曰我亡國外居伯父無意入我亦甚矣原曰事君無二心人臣之職也原知罪矣遂自殺厲公於是謂甫瑕曰子之事君有二心矣遂誅之瑕曰重徳不徳誠然哉厲公突後元年齊桓公始霸五年燕衛與周惠王弟頽伐王王出奔溫立弟頽爲王六年惠王告急鄭厲公發兵擊周王子頽弗勝於是與周惠王歸王居於櫟七年春鄭厲公與虢叔襲殺王子頽而入惠王於周秋厲公卒子文公踕立厲公初立四嵗亡居櫟居櫟十七嵗復入立七嵗與亡凡二十八年文公十七年齊桓公以兵破蔡遂伐楚至召陵二十四年文公之賤妾曰燕姞【賈逵曰姞南燕姓】夢天與之蘭【賈逵曰香艸也】曰余爲伯鯈余爾祖也【賈逵曰伯鯈南燕祖】以是爲而子【賈逵曰以是蘭也爲汝子之名】蘭有國香以夢告文公文公幸之而與之艸蘭爲符遂生子名曰蘭三十六年晉公子重耳過文公弗禮文公弟叔詹曰重耳賢且又同姓窮而過君不可無禮文公曰諸侯亡公子過者多矣安能盡禮之叔詹曰君如弗禮遂殺之弗殺使卽反國爲鄭憂矣文公弗聽三十七年春晉公子重耳反國立是爲文公秋鄭入滑滑聽命已而反與衛於是鄭伐滑周襄王使伯犕請滑鄭文公怨惠王之亡在櫟而文公父厲公入之而惠王不賜厲公爵祿又怨襄王之與衛滑故不聽襄王請而囚伯犕王怒與翟人伐鄭弗克冬翟攻伐襄王襄王出奔鄭鄭文公居王於泛三十八年晉文公入襄王成周四十一年助楚擊晉自晉文公之過無禮故倍晉助楚四十三年晉文公與秦穆公共圍鄭討其助楚攻晉者及文公過時之無禮也初鄭文公有三夫人寵子五人皆以罪早死公怒漑【徐廣曰一作瑕】逐羣公子子蘭奔晉從晉文公圍鄭時蘭事晉文公甚謹愛幸之乃私於晉以求入鄭爲太子晉於是欲得叔詹爲僇鄭文公恐不敢謂叔詹言詹聞言於鄭君曰臣謂君君不聽臣晉卒爲患然晉所以圍鄭以詹詹死而赦鄭國詹之願也乃自殺鄭人以詹屍與晉晉文公曰必欲一見鄭君辱之而去鄭人患之乃使人私於秦曰破鄭益晉非秦之利也秦兵罷晉文公欲入蘭爲太子以告鄭鄭大夫石癸曰吾聞姞姓乃后稷之元妃【杜預曰姞姓之女爲后稷妃】其後當有興者子蘭母其後也且夫人子盡已死余庶子無如蘭賢今圍急晉以爲請利孰大焉遂許晉與盟卒而立子蘭爲太子晉兵乃罷去四十五年文公卒子蘭立是爲繆公繆公元年春秦繆公使三將將兵欲襲鄭至滑逢鄭賈人髙以十二牛勞軍故秦兵不至而還晉敗之於殽初往年鄭文公之卒也鄭司城繒賀以鄭情賣之秦兵故來三年鄭發兵從晉伐秦敗秦兵扵汪往年【徐廣曰繆公之二年】楚太子商臣弒其父成王代立二十一年與宋華元伐鄭華元殺羊食士不與其禦羊斟怒以馳鄭鄭囚華元宋贖華元亦亡去晉使趙穿以兵伐鄭二十二年鄭繆公卒子夷立是爲靈公靈公元年春楚獻黿於靈公子家子公將朝靈公【賈逵曰二子鄭卿也】子公之食指動【服防曰第二指】謂子家曰佗日指動必食異物及入見靈公進黿羮子公笑曰果然靈公問其笑故具告靈公靈公召之獨弗予羮子公怒染其指【左傳曰染指於鼎】嘗之而出公怒欲殺子公子公與子家謀先夏弒靈公鄭人欲立靈公弟去疾去疾讓曰必以賢則去疾不肖必以順則公子堅長堅者靈公庶弟【徐廣曰年表云靈公庶兄】去疾之兄也於是乃立子堅是爲襄公襄公立將盡去繆氏繆氏者殺靈公子公之族家也去疾曰必去繆氏我將去之乃止皆以爲大夫襄公元年楚怒鄭受宋賂縱華元伐鄭鄭背楚與晉親五年楚復伐鄭晉來救之六年子家卒國人復逐其族以其弒靈公也七年鄭與晉盟鄢陵八年楚莊王以鄭與晉盟來伐圍鄭三月鄭以城降楚楚王入自皇門鄭襄公肉袒牽羊以迎曰孤不能事邊邑使君王懷怒以及獘邑孤之罪也敢不惟命是聽君王遷之江南及以賜諸侯亦惟命是聽若君王不忘厲宣王桓武公哀不忍絕其社稷錫不毛之地【何休曰墝埆不生五穀曰不毛謙不敢求肥饒】使復得攺事君王孤之願也然非所敢望也敢布腹心惟命是聽莊王爲卻三十里而後捨楚羣臣曰自郢至此士大夫亦久勞矣今得國捨之何如莊王曰所爲伐伐不服也今已服尙可求乎卒去晉聞楚之伐鄭發兵救鄭其來持兩端故遲比至河楚兵已去晉將率或欲渡或欲還卒渡河莊王聞還擊晉鄭反助楚大破晉軍於河上十年晉來伐鄭以其反晉而親楚也十一年楚莊王伐宋宋告急於晉晉景公欲發兵救宋伯宗諫晉君曰天方開楚未可伐也乃求壯士得霍人解揚字子虎誆楚令宋毋降過鄭鄭與楚親乃執解揚而獻楚楚王厚賜與約使反其言令宋趣降三要乃許於是楚登解揚樓車【服防曰樓車所以窺望敵軍兵法法所謂云梯也杜預曰樓車上望櫓也】令呼宋遂負楚約而致其晉君命曰晉方悉國兵以救宋宋𨿽急愼毋降楚晉兵今至矣楚莊王大怒將殺之解揚曰君能制命爲義臣能承命爲信受吾君命以出有死無隕【服防曰隕墜也】莊王曰若之許我已而背之其信安在解揚曰所以許王欲以成吾君命也將死顧謂楚軍曰爲人臣毋忘盡忠得死者楚王諸弟皆諫王赦之於是赦解揚使歸晉爵之爲上卿十八年襄公卒子悼公防立悼公元年鄦公【徐廣曰音許許公靈公也】惡鄭於楚悼公使弟睔於楚自訟訟不直楚囚睔於是鄭悼公來與晉平遂親睔私於楚子反子反言歸睔於鄭二年楚伐鄭晉兵來救是嵗悼公卒立其弟睔是爲成公成公三年楚共王曰鄭成公孤有徳焉使人來與盟成公私與盟秋成公朝晉晉曰鄭私平於楚執之使欒書伐鄭四年春鄭患晉圍公子如乃立成公庶兄繻爲君其四月晉聞鄭立君乃歸成公鄭人聞成公立亦殺君繻迎成公晉兵去十年背晉盟盟於楚晉厲公怒發兵伐鄭楚共王救鄭晉楚戰鄢陵楚兵敗晉射傷楚共王目俱罷而去十三年晉悼公伐鄭兵於洧上【服防曰洧水名】鄭城守晉亦去十四年成公卒子惲立是爲釐公釐公五年鄭相子駟朝釐公釐公不禮子駟怒使廚人藥殺釐公【徐廣曰年表云子駟使賊夜殺釐公】赴諸侯曰釐公防病卒立釐公子嘉嘉時年五嵗是爲簡公簡公元年諸公子謀欲誅相子駟子駟覺之反盡誅諸公子二年晉伐鄭鄭與盟晉去冬又與楚盟子駟畏誅故兩親晉楚三年相子駟欲自立爲君公子子孔使尉止殺相子駟而代之子孔又欲自立子產曰子駟爲不可誅之今又效之是亂無時息也於是子孔從之而相鄭簡公四年晉怒鄭與楚盟伐鄭鄭與盟楚共王救鄭敗晉兵簡公欲與晉平楚又囚鄭使者十二年簡公怒相子比專國權誅之而以子產爲卿十九年簡公如晉請衛君還而封子產以六邑【服防曰四井爲邑】子產讓受其三邑二十二年吳使延陵季子於鄭見子產如舊交謂子產曰鄭之執政者侈難將至政將及子子爲政必以禮不然鄭將敗子產厚遇季子二十三年諸公子爭寵相殺又欲殺子產公子或諫曰子產仁人鄭所以存者子產也勿殺乃止二十五年鄭使子產於晉問平公疾平公曰卜而曰實沈臺駘爲祟史官莫知敢問對曰髙辛氏有二子長曰閼伯季曰實沈居曠林【賈逵曰曠大也】不相能也曰操干戈以相徵伐後帝弗臧【賈逵曰後帝堯也臧善也】遷閼伯於商邱主辰【賈逵曰商邱在漳南杜預曰商邱宋地服防曰辰大火主祀也】商人是因故辰爲商星【服防曰商人契之先殷之始祖相土封閼伯之故地因其故國而代之】遷實沈於大夏主參【服防曰大夏在汾澮之間主祀參星杜預曰大夏今晉陽縣】唐人是因服事夏商【賈逵曰唐人謂陶唐之劉累事夏孔甲封於大夏因實沈之國子孫服事夏商也】其季世曰唐叔虞【杜預曰唐人之季世其君曰叔虞】當武王邑姜方娠大叔夢帝謂已【賈逵曰帝天也已武王也】余命而子曰虞【杜預曰取唐君之名】乃與之唐屬之參而蕃育其子孫及生有文在其掌曰虞遂以命之及成王滅唐而國大叔焉故參爲晉星【賈逵曰晉主祀參參爲晉星】由是觀之則實沈參神也昔金天氏有子曰昧爲冥師【服防曰金天少皥也冥水官也師長也昧爲水官之長】生允格臺駘【服防曰允格臺駘兄弟也】臺駘能業其官【服防曰修昧之職】宣汾洮【賈逵曰宣猶通也汾洮二水名】障大澤【服防曰陂障其水也】以處太原【服防曰太原汾水名杜預曰太原晉陽也臺駘之所居者也】帝用嘉之國之汾川【服防曰帝顓頊也】沈姒蓐黃實守其祀【賈逵曰四國臺駘之後也】今晉主汾川而滅之【賈逵曰滅四國】由是觀之則臺駘汾洮神也然是二者不害君身山川之神則水旱之菑禜之【服防曰禜爲營攢用幣也若有水旱則禜祭山川之神以祈福也】日月星辰之神則雪霜風雨不時禜之若君疾飲食哀樂女色所生也平公及叔向曰善博物君子也厚爲之禮於子產二十七年夏鄭簡公朝晉冬畏楚靈王之彊又朝楚子產從二十八年鄭君病使子產會諸侯與楚靈王盟於申誅齊慶封三十六年簡公卒子定公寜立秋定公朝晉昭公定公元年楚公子棄疾弒其君靈王而自立爲平王欲行徳諸侯歸靈王所侵鄭地於鄭四年晉昭公卒其六卿彊公室卑子產謂韓宣子曰爲政必以徳毋忘所以立六年鄭火公欲禳之子產曰不如修徳八年楚太子建來奔十年太子建與晉謀襲鄭鄭殺建建子勝奔吳十一年定公如晉晉與鄭謀誅周亂臣入敬王於周十三年定公卒子獻公蠆立獻公十三年卒子聲公勝立當是時晉六卿彊侵奪鄭鄭遂弱聲公五年鄭相子產卒鄭人皆哭泣悲之如亡親戚子產者鄭成公少子也爲人仁愛人事君忠厚孔子嘗過鄭與子產如兄弟云及聞子產死孔子爲泣曰古之遺愛也【賈逵曰愛恵也杜預曰子產見愛有古人遺風也】兄事子產八年晉範中行氏反晉告急於鄭鄭救之晉伐鄭敗鄭軍於鐵【杜預曰戚城南鐵邱】十四年宋景公滅曹二十年齊田常弒其君簡公而常相於齊二十二年楚惠王滅陳孔子卒二十六年晉知伯伐鄭取九邑三十七年聲公卒子哀公易立【年表云三十八年】哀公八年鄭人弒哀公而立聲公弟醜是爲共公共公三年晉滅知伯三十年共公卒子幽公已立幽公元年韓武子伐鄭殺幽公鄭人立幽公弟駘是爲繻公【年表云鄭立幽公子駘繻或作繚】繻公十五年韓景侯伐鄭取雍邱鄭城京十六年鄭伐韓敗韓兵於負黍【徐廣曰在陽城】二十年韓趙魏列爲諸侯二十三年鄭圍韓之陽翟二十五年鄭君殺其相子陽二十七年子陽之黨共弒繻君駘而立幽公弟乙爲君是爲鄭君【徐廣曰一本云立幽公弟乙陽爲君是爲康公六國年表云立幽公子駘又以鄭君陽爲鄭康公乙班固云鄭康公乙爲韓所滅】鄭君乙立二年鄭負黍反復歸韓十一年韓伐鄭取陽城二十一年韓哀侯滅鄭幷其國

太史公曰語有之以權利合者權利盡則交疎甫瑕是也甫瑕𨿽以劫殺鄭子內厲公厲公終背而殺之此與晉之裏克何異守節如荀息身死而不能存奚齊變所從來亦多故矣

史記集解卷四十二

欽定四庫全書

史記集解卷四十三

宋裴駰撰

史記四十三

趙世家第十三

趙氏之先與秦共祖至中衍爲帝大戊禦其後世蜚防有子二人而命其一子曰惡來事紂爲周所殺其後爲秦惡來弟曰季勝其後爲趙季勝生孟增孟增幸於周成王是爲宅臯狼【徐廣曰或云臯狼地名在西河】臯狼生衡父衡父生造父造父幸於周繆王造父取驥之乘匹與桃林盜驪驊驑緑耳獻之繆王繆王使造父禦西巡狩見西王母樂之忘歸而徐偃王反繆王日馳千里馬攻徐偃王大破之乃賜造父以趙城由此爲趙氏自造父已下六世至奄父曰公仲周宣王時伐戎爲禦及千畝戰奄父脫宣王奄父生叔帶叔帶之時周幽王無道去周如晉事晉文侯始建趙氏於晉國自叔帶以下趙宗益興五世而生趙夙晉獻公之十六年伐霍魏耿而趙夙爲將伐霍霍公求犇齊【徐廣曰求一作來】晉大旱卜之曰霍太山爲祟使趙夙召霍君於齊復之以奉霍太山之祀晉復穰晉獻公賜趙夙耿夙生共孟當魯閔公之元年也共孟生趙衰字子余趙衰卜事晉獻公及諸公子莫吉卜事公子重耳吉卽事重耳重耳以驪姬之亂亡奔翟趙衰從翟伐廧咎如得二女翟以其少女妻重耳長女妻趙衰而生盾初重耳在晉時趙衰妻亦生趙同趙括趙嬰齊趙衰從重耳出亡凡十九年得反國重耳爲晉文公趙衰爲原大夫居原任國政文公所以反國及霸多趙衰計策語在晉事中趙衰旣反晉晉之妻固要迎翟妻而以其子盾爲適嗣晉妻三子皆下事之晉襄公之六年而趙衰卒諡爲成季趙盾代成季任國政二年而晉襄公卒太子夷臯年少盾爲國多難欲立襄公弟雍雍時在秦使使迎之太子母日夜啼泣首謂趙盾曰先君何罪釋其適子而更求君趙盾患之恐其宗與大夫襲誅之廼遂立太子是爲靈公發兵距所迎襄公弟於秦者靈公旣立趙盾益專國政靈公立十四年益驕趙盾驟諫靈公弗聽及食熊蹯胹不熟殺宰人持其屍出趙盾見之靈公由此懼欲殺盾盾素仁愛人嘗所食桑下餓人反扞救盾盾得以亡未出境而趙穿弒靈公而立襄公弟黑臀是爲成公趙盾復反任國政君子譏盾爲正卿亡不出境反不討賊故太史書曰趙盾弒其君晉景公時而趙盾卒諡爲宣孟子朔嗣趙朔晉景公之三年朔爲晉將下軍救鄭與楚莊王戰河上朔娶晉成公姊夫人晉景公之三年大夫屠岸賈欲誅趙氏【徐廣曰按年表救鄭及誅滅皆景公三年】初趙盾在時夢見叔帶持要而哭甚悲已而笑拊手且歌盾卜之兆絕而後好趙史援占之曰此夢甚惡非君之身乃君之子然亦君之咎至孫趙將世益衰屠岸賈者始有寵於靈公及至於景公而賈爲司寇將作難乃治靈公之賊以致趙盾徧告諸將曰盾𨿽不知猶爲賊首以臣弒君子孫在朝何以懲請誅之韓厥曰靈公遇賊趙盾在外吾先君以爲無罪故不誅今諸君將誅其後是非先君之意而今妄誅妄誅謂之亂臣有大事而君不聞是無君也屠岸賈不聽韓厥告趙朔趣亡朔不肯曰子必不絕趙祀朔死不恨韓厥許諾稱疾不出賈不請而擅與諸將攻趙氏於下宮殺趙朔趙同趙括趙嬰齊皆滅其族趙朔妻成公姊有遺腹走公宮匿趙朔客曰公孫杵臼杵臼謂朔友人程嬰曰胡不死程嬰曰朔之婦有遺腹若幸而男吾奉之卽女也吾徐死耳居無何而朔婦免身生男屠岸賈聞之索於宮中夫人置兒絝中祝曰趙宗滅乎若號卽不滅若無聲及索兒竟無聲已脫程嬰謂公孫杵臼曰今一索不得後必且復索之柰何公孫杵臼曰立孤與死熟難程嬰曰死易立孤難耳公孫杵臼曰趙氏先君遇子厚子彊爲其難者吾爲其易者請先死乃二人謀取他人嬰兒負之衣以文葆【徐廣曰小兒被曰葆】匿山中程嬰出謬謂諸將軍曰嬰不肖不能立趙孤誰能與我千金吾告趙氏孤處諸將皆喜許之發師隨程嬰攻公孫杵臼杵臼謬曰小人哉程嬰昔下宮之難不能死與我謀立趙氏孤兒今又賣我縱不能立而忍賣之乎抱兒呼曰天乎天乎趙氏孤兒何罪請活之獨殺杵臼可也諸將不許遂殺杵臼與孤兒諸將以爲趙氏孤兒良已死皆喜然趙氏眞孤乃反在程嬰卒與俱匿山中居十五年晉景公疾卜之大業之後不遂者爲祟景公問韓厥厥知趙孤在乃曰大業之後在晉絕祀者其趙氏乎夫自中衍者皆嬴姓也中衍人面鳥噣降佐殷帝大戊及周天子皆有明徳下及幽厲無道而叔帶去周適晉事先君文侯至於成公世有立功未嘗絕祀今吾君獨滅趙宗國人哀之故見龜防惟君圖之景公問趙尙有後子孫乎韓厥具以實告於是景公乃與韓厥謀立趙孤兒召而匿之宮中諸將入問疾景公因韓厥之眾以脇諸侯而見趙孤趙孤名曰武諸將不得已乃曰昔下宮之難屠岸賈爲之矯以君命並命羣臣非然孰敢作難微君之疾羣臣固且請立趙后今君有命羣臣之願也於是召趙武程嬰徧拜諸將遂反與程嬰趙武攻屠岸賈滅其族復與趙武田邑如故【徐廣曰推次晉復與趙武田邑是景公之十七年也而乃是春秋成公八年經書晉殺其大夫趙同趙括左傳於此說立趙武事者注云終說之耳非此年也】及趙武冠爲成人程嬰乃辭諸大夫謂趙武曰昔下宮之難皆能死我非不能死我思立趙氏之後今趙武旣立爲成人復故位我將下報趙宣孟與公孫杵臼趙武啼泣首固請曰武願苦筋骨以報子至死而子忍去我死乎程嬰曰不可彼以我爲能成事故先我死今我不報是以我事爲不成遂自殺趙武服齊衰三年爲之祭邑春秋祠之世世勿絕【新序曰程嬰公孫杵臼可謂信友厚士矣嬰之自殺下報亦過矣】趙氏復位十一年而晉厲公殺其大夫三卻欒書畏及乃遂弒其君厲公更立襄公曾孫周【徐廣曰年表云襄公孫也】是爲悼公晉由此大夫稍彊趙武續趙宗二十七年晉平公立平公十二年而趙武爲正卿十三年吳延陵季子使於晉曰晉國之政卒歸於趙武子韓宣子魏獻子之後矣趙武死諡爲文子文子生景叔景叔之時齊景公使晏嬰於晉【徐廣曰平公之十九年】晏嬰與晉叔向語嬰曰齊之政後卒歸田氏叔向亦曰晉國之政將歸六卿六卿侈矣而吾君不能卹也趙景叔卒生趙鞅是爲簡子趙簡子在位晉頃公之九年簡子將合諸侯戍於周其明年入周敬王於周辟弟子朝之故也晉頃公之十二年六卿以法誅公族祁氏羊舌氏分其邑爲十縣六卿各令其族爲之大夫晉公室由此益弱後十三年魯賊臣陽虎來奔趙簡子受賂厚遇之趙簡子疾五日不知人大夫皆懼醫扁鵲視之出董安於問【韋昭曰安於簡子家臣】扁鵲曰血脈治也而何怪在昔秦繆公嘗如此七日而寤寤之日告公孫支與子輿曰我之帝所甚樂吾所以久者適有學也帝告我晉國將大亂五世不安其後將霸未老而死霸者之子且令而國男女無別公孫支書而藏之秦讖於是出矣獻公之亂文公之霸而襄公敗秦師於殽而歸縱淫此子之所聞今主君之疾與之同不出三日疾必間間必有言也居二日半簡子寤語大夫曰我之帝所甚樂與百神遊於鈞天廣樂九奏萬舞不類三代之樂其聲動人心有一熊欲來援我帝命我射之中熊熊死又有一羆來我又射之中羆羆死帝甚喜賜我二笥皆有副我見兒在帝側帝屬我一翟犬曰及而子之壯也以賜之帝告我晉國且世衰七世而亡嬴姓將大敗周人於範魁之西而亦不能有也今餘思虞舜之勲適余將以其冑女孟姚配而七世之孫董安於受言而書藏之以扁鵲言告簡子簡子賜扁鵲田四萬畝他日簡子出有人當道辟之不去從者怒將刃之當道者曰吾欲有謁於主君從者以聞簡子召之曰譆吾有所見子晰也當道者曰屏左右願有謁簡子屏人當道者曰主君之疾臣在帝側簡子曰然有之子之見我我何爲當道者曰帝令主君射熊與羆皆死簡子曰是且何也當道者曰晉國且有大難主君首之帝令主君滅二卿夫熊與羆皆其祖也簡子曰帝賜我二笥皆有副何也當道者曰主君之子將克二國於翟皆子姓也簡子曰吾見兒在帝側帝屬我一翟犬曰及而子之長以賜之夫兒何謂以賜翟犬當道者曰兒主君之子也翟犬者代之先也主君之子且必有代及主君之後嗣且有革政而胡服並二國於翟簡子問其姓而延之以官當道者曰臣野人致帝命耳遂不見簡子書藏之府異日姑布子卿見簡子【司馬彪曰姑布姓子卿字】簡子徧召諸子相之子卿曰無爲將軍者簡子曰趙氏其滅乎子卿曰吾嘗見一子於路殆君之子也簡子召子毋防毋防至則子卿起曰此眞將軍矣簡子曰此其母賤翟婢也奚道貴哉子卿曰天所授𨿽賤必貴自是之後簡子盡召諸子與語毋防最賢簡子乃告諸子曰吾藏寶符於常山上先得者賞諸子馳之常山上求無所得毋防還曰已得符矣簡子曰奏之毋防曰從常山上臨代代可取也簡子於是知毋防果賢乃廢太子伯魯而以毋防爲太子後二年晉定公之十四年範中行作亂明年春簡子謂邯鄲大夫午曰歸我衛士五百家吾將置之晉陽【服防曰往年趙鞅圍衛衛人恐懼故貢五百家鞅置之邯鄲又欲更徙於晉陽】午許諾歸而其父兄不聽【服防曰午之諸父兄及邯鄲中長老】倍言趙鞅捕午囚之晉陽乃告邯鄲人曰我私有誅午也諸君欲誰立【杜預曰午趙鞅同族別封邯鄲故使邯鄲人更立午宗親也】遂殺午趙稷涉賔以邯鄲反【服防曰稷午子】晉君使籍秦圍邯鄲【左傳曰籍秦此時爲上軍司馬】荀寅範吉射與午善【左傳曰午荀寅之甥荀寅範吉射之姻】不肯助秦而謀作亂董安於知之十月範中行氏伐趙鞅鞅奔晉陽晉人圍之範吉射荀寅仇人魏襄等謀逐荀寅以梁嬰父代之【賈逵曰梁嬰父晉大夫也】逐吉射以範臯繹代之【服防曰範氏之側室子】荀躒言於晉侯曰【服防曰荀躒智文子】君命大臣始亂者死今三臣始亂【賈逵曰範中行趙也】而獨逐鞅用刑不均請皆逐之十一月荀躒韓不佞魏哆奉公命以伐範中行氏不克範中行氏反伐公公擊之範中行敗走丁未二子奔朝歌韓魏以趙氏爲請【服防曰以其罪輕於茍範也】十二月辛未趙鞅入絳盟於公宮其明年知伯文子謂趙鞅曰範中行𨿽信爲亂安於發之是安於與謀也晉國有法始亂者死夫二子已伏罪而安於獨在趙鞅患之安於曰臣死趙氏定晉國寧吾死晚矣遂自殺趙氏以告知伯然後趙氏寧孔子聞趙簡子不請晉君而執邯鄲午保晉陽故書春秋曰趙鞅以晉陽畔趙簡子有臣曰周捨好直諫周捨死簡子每聽朝常不悅大夫請辠簡子曰大夫無罪吾聞千羊之皮不如一狐之腋諸大夫朝徒聞唯唯不聞周捨之鄂鄂是以憂也【韓詩外傳曰周捨立於門下三日三夜簡子使問之曰子欲見寡人何事對曰願爲鄂鄂之臣墨筆操牘從君之過而日有記月有成歳有效也】簡子由此能附趙邑而懷晉人晉定公十八年趙簡子圍範中行於朝歌中行文子奔邯鄲明年衛靈公卒簡子與陽虎送衛太子蒯聵於衛衛不內居戚晉定公二十一年簡子拔邯鄲中行文子奔柏人簡子又圍柏人中行文子範昭子遂奔齊趙竟有邯鄲柏人範中行余邑入於晉趙名晉卿實專晉權奉邑侔於諸侯晉定公三十年定公與吳王夫差爭長於黃池趙簡子從晉定公卒長吳定公三十七年卒而簡子除三年之喪期而已是歳越王句踐滅吳晉出公十一年知伯伐鄭趙簡子疾使太子毋防將而圍鄭知伯醉以酒灌擊毋防毋防羣臣請死之毋防曰君所以置毋防爲能忍訽然亦慍知伯知伯歸因謂簡子使廢毋防簡子不聽毋防由此怨知伯晉出公十七年簡子卒【張華曰趙簡子冢在臨水界二冢並上气成樓閣】太子毋防代立是爲襄子趙襄子元年越圍吳襄子降喪食使楚隆問吳王襄子姊前爲代王夫人簡子旣葬未除服北登夏屋【徐廣曰山在廣武】請代王使廚人操銅枓以食代王及從者行斟陰令宰人各【徐廣曰一作雒】以枓擊殺代王及從官遂興兵平代地其姊聞之泣而呼天摩笄自殺代人憐之所死地名之爲摩笄之山遂以代封伯魯子周爲代成君伯魯者襄子兄故太子太子蚤死故封其子襄子立四年知伯與趙韓魏盡分其範中行故地晉出公怒告齊魯欲以伐四卿四卿恐遂共攻出公出公奔齊道死知伯乃立昭公魯孫驕是爲晉懿公知伯益驕請地韓魏韓魏與之請地趙趙不與以其圍鄭之辱知伯怒遂率韓魏攻趙趙襄子懼乃奔保晉陽原過從後至於王澤見三人自帶以上可見自帶以下不可見與原過竹二節莫通曰爲我以是遺趙毋防原過旣至以告襄子襄子齊三日親自剖竹有朱書曰趙毋防余霍泰山【徐廣曰在河東永安縣】山陽侯天使也三月丙戌余將使女反滅知氏女亦立我百邑余將賜女林胡之地至於後世且有伉王赤黑龍面而鳥噣鬢麋髭大膺大胸修下而馮左衽界乘【徐廣曰修或作隨界一作介】奄有河宗至於休混諸貉南伐晉別北滅黑姑襄子再拜受三神之令三國攻晉陽歳余引汾水灌其城城不浸者三版城中懸釡而炊易子而食羣臣皆冇外心禮益慢惟髙共【徐廣曰一作赫】不敢失禮襄子懼乃夜使相張孟同私於韓魏韓魏與合謀以三月丙戌三國反滅知氏共分其地於是襄子行賞髙共爲上張孟同曰晉陽之難惟共無功襄子曰方晉陽急羣臣皆懈惟共不敢失人臣禮是以先之於是趙北有代南並知氏彊於韓魏遂祠三神於百邑使原過主霍泰山祠祀其後娶空同氏生子子襄子爲伯魯之不立也不肯立子且必欲傳位與伯魯子代成君成君先死乃取代成君子浣立爲太子襄子立三十三年卒浣立是爲獻侯獻侯少卽位治中牟【地理誌曰河南中牟縣趙獻侯自耿徙此瓚曰中牟在春秋之時是鄭之疆內也及三卿分晉則在魏之邦土也趙界自漳水以北不及此春秋傳曰衛侯如晉過中牟按中牟非衛適晉之次也汲郡古文曰齊師伐趙東鄙圍中牟此中牟不在趙之東也按中牟當漯水之北】襄子弟桓子逐獻侯自立於代一年卒國人曰桓子立非襄子意乃共殺其子而復迎立獻侯十年中山武公初立【徐廣曰西周桓公之子桓公者孝王弟而定王子】十三年城平邑【地理誌曰代郡有平邑縣】十五年獻侯卒子烈侯籍立烈侯元年魏文侯伐中山使太子擊守之六年魏韓趙相立爲諸侯追尊獻子爲獻侯烈侯好音謂相國公仲連曰寡人有愛可以貴之乎公仲曰富之可貴之則否烈侯曰然夫鄭歌者槍石二人吾賜之田人萬畝公仲曰諾不與居一月烈侯從代來問歌者田公仲曰求未有可者有頃烈侯復問公仲終不與乃稱疾不朝番吾君【徐廣曰番音盤常山有番吾縣】自代來謂公仲曰君實好善而未知所持今公仲相趙於今四年亦有進士乎公仲曰未也番吾君曰牛畜荀欣徐越皆可公仲乃進三人及朝烈侯復問歌者田何如公仲曰方使擇其善者牛畜侍烈侯以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充君說烈侯使使謂相國曰歌者之田且止官畜牛爲師荀欣爲中尉徐越爲內史賜相國衣二襲【單復具爲一襲】九年烈侯卒弟武公立武公十三年卒趙復立烈侯太子章是爲敬侯是歳魏文侯卒敬侯元年武公子朝作亂不克出奔魏趙始都邯鄲二年敗齊於靈丘【地理誌曰代郡有靈丘縣】三年救魏於廩丘大敗齊人四年魏敗我兔臺築剛平以侵衛五年齊魏爲衛攻趙取我剛平六年借兵於楚伐魏取棘蒲八年拔魏黃城【杜預曰陳畱外黃縣東有黃城】九年伐齊齊伐燕趙救燕十年與中山戰於房子十一年魏韓趙共滅晉分其地伐中山又戰於中人【徐廣曰中山唐縣有中人亭】十二年敬侯卒子成侯種立成侯元年公子勝與成侯爭立爲亂二年六月雨雪三年太戊午爲相【徐廣曰戊一作成】伐衛取鄕邑七十三魏敗我藺四年與秦戰髙安敗之五年伐齊於鄄魏敗我懷攻鄭敗之以與韓韓與我長子【地裏志曰上黨有長子縣】六年中山築長城伐魏敗湪澤圍魏惠王七年侵齊至長城與韓攻周八年與韓分周以爲兩【徐廣曰顯王二年周紀無此】九年與齊戰阿下【徐廣曰戰一作會也】十年攻衛取甄十一年秦攻魏救之石阿十二年秦攻魏少梁趙救之十三年秦獻公使庶長國伐魏少梁虜其太子痤魏敗我澮取皮牢【徐廣曰魏年表曰取趙皮牢】成侯與韓昭侯遇上黨十四年與韓攻秦十五年助魏攻齊十六年與韓魏分晉封晉君以端氏【徐廣曰在平陽】十七年成侯與魏惠王遇葛孽【徐廣曰在馬丘年表曰十八年趙孟如齊】十九年與齊宋會平陸與燕會阿二十年魏獻榮椽因以爲檀臺【徐廣曰襄國縣有檀臺】二十一年魏圍我邯鄲二十二年魏惠王拔邯鄲齊亦敗魏於桂陵二十四年魏歸我邯鄲與魏盟漳水上秦攻我藺二十五年成侯卒公子緤與太子肅侯爭立緤敗亡奔韓肅侯元年奪晉君端氏徙處屯畱二年與魏惠王遇於陰晉三年公子範襲邯鄲不勝而死四年朝天子六年攻齊拔髙唐七年公子刻攻魏首垣十一年秦孝公使商君伐魏虜其將公子卬趙伐魏十二年秦孝公卒商君死十五年起壽陵魏惠王卒十六年肅侯遊大陵【徐廣曰太原有大陵縣亦曰陸】出於鹿門大戊午扣馬【呂忱曰扣牽馬】曰耕事方急一日不作百日不食肅侯下車謝十七年圍魏黃不克【地理誌曰山陽有黃縣】築長城十八年齊魏伐我我決河水灌之兵去二十二年張儀相秦趙疵與秦戰敗秦殺疵河西取我藺離石二十三年韓舉【徐廣曰韓】將與齊魏戰死於桑丘【地理誌曰泰山有桑丘縣】二十四年肅侯卒秦楚燕齊魏出鋭師各萬人來防葬子武靈王立武靈王元年【徐廣曰年表云魏敗我趙防】陽文君趙豹相梁襄王與太子嗣韓宣王與太子倉來朝信宮武靈王少未能聽政博聞師三人左右司過三人及聽政先問先王貴臣肥義加其秩國三老年八十月致其禮三年城鄗四年與韓會於區防五年娶韓女爲夫人八年韓擊秦不勝而去五國相王趙獨否曰無其實敢處其名乎令國人謂己曰君九年與韓魏共擊秦秦敗我斬首八萬級齊敗我觀澤十年秦取我西都及中陽【徐廣曰年表云秦取中都西陽安邑十一年秦敗我將軍英太原有中都縣西河有中陽縣】齊破燕燕相子之爲君君反爲臣十一年王召公子職於韓立以爲燕王【徐廣曰紀年亦云爾】使樂池送之【按燕世家子之死後燕人共立太子平是爲燕昭王無趙送公子職爲燕王之事當是趙聞燕亂遙立職爲燕王𨿽使樂池送之竟不能就】十三年秦拔我藺虜將軍趙莊楚魏王來過邯鄲十四年趙何攻魏十六年秦惠王卒王遊大陵他日王夢見處女鼓琴而歌詩曰美人熒熒兮顏若苕之榮【綦毋曰陵苕之艸其葉紫】命乎命乎曾無我嬴【綦毋邃曰言有命祿生遇其時人莫知已貴盛盈端也】異日王飲酒樂數言所夢想見其狀吳廣聞之因夫人而內其女娃嬴【方言曰娃美也吳有館娃之宮】孟姚也【徐廣曰古史考云內其女曰娃】孟姚甚有寵於王是爲惠後十七年王出九門【徐廣曰在常山】爲野臺【徐廣曰野一作望】以望齊中山之境十八年秦武王與孟說舉龍文赤鼎絕臏而死【徐廣曰一作絕瞑音亡丁反】趙王使代相趙固迎公子稷於燕送歸立爲秦王是爲昭王十九年春正月大朝信宮召肥義與議天下五日而畢王北略中山之地至於房子遂之代北至無窮西至河登黃華之上召樓緩謀曰我先王因世之變以長南藩之地屬阻漳滏之險立長城又取藺郭狼敗林人於荏而功未遂今中山在我腹心北有燕東有胡西有林胡樓煩秦韓之邊而無彊兵之救是亡社稷柰何夫有髙世之名必有遺俗之累吾欲胡服樓緩曰善羣臣皆不欲於是肥義侍王曰簡襄主之烈計胡翟之利爲人臣者寵有孝悌長幼順明之節通有補民益主之業此兩者臣之分也今吾欲繼襄主之迹開於胡翟之鄕而卒世不見也爲敵弱用力少而功多可以毋盡百姓之勞而序往古之勲夫有髙世之功者負遺俗之累有獨智之慮者任驁民之怨今吾將胡服騎射以教百姓而世必議寡人柰何肥義曰臣聞疑事無功疑行無名王旣定負遺俗之慮殆無顧天下之議矣夫論至徳者不和於俗成大功者不謀於眾昔者舜舞有苗禹袒裸國非以養欲而樂志也務以論徳而約功也愚者闇成事智者覩未形則王何疑焉王曰吾不疑胡服也吾恐天下笑我也狂夫之樂智者哀焉愚者所笑賢者察焉世有順我者胡服之功未可知也𨿽驅世以笑我胡地中山吾必有之於是遂胡服矣使王緤告公子成曰寡人胡服將以朝也亦欲叔服之家聽於親而國聽於君古今之公行也子不反親臣不逆君兄弟之通義也【徐廣曰兄弟一作元夷元始也夷平也】今寡人作教易服而叔不服吾恐天下議之也制國有常利民爲本從政有經令行爲上明徳先論於賤而行政先信於貴今胡服之意非以養欲而樂志也事有所止而功有所出事成功立然後善也今寡人恐叔之逆從政之經以輔叔之議且寡人聞之事利國者行無邪因貴戚者名不累故願慕公叔之議以成胡服之功使緤謁之叔請服焉公子成再拜稽首曰臣固聞王之胡服也臣不佞寢疾未能趨走以滋進也王命之臣敢對因竭其愚忠曰臣聞中國者蓋聰明徇智之所居也【徐廣曰五帝本紀云幼而徇齊】萬物財用之所聚也賢聖之所教也仁義之所施也詩書禮樂之所用也異敏技能之所試也逺方之所觀赴也蠻夷之所義行也今王捨此而襲逺方之服變古之教易古之道逆人之心而怫學者離中國故臣願王圖之也使者以報王曰吾固聞叔之疾也我將自往請之王遂往之公子成家因自請之曰夫服者所以便用也禮者所以便事也聖人觀鄕而順宜因事而制禮所以利其民而厚其國也夫剪髮文身錯臂左衽甌越之民也黑齒雕題【劉逵曰以艸染齒用白作黑鄭曰雕文謂刻其肌以靑丹之】卻冠秫絀【徐廣曰戰國策作秫縫絀亦縫紩之別名也鉥者綦鍼也古字多假借故作秫絀耳此蓋言其女工鍼縷之麤拙也又一本作鮭冠黎緤也】大吳之國也故禮服莫同其便一也鄕異而用變事異而禮易是以聖人果可以利其國不一其用果可以便其事不同其禮儒者一師而俗異中國同禮而教離況於山谷之便乎故去就之變智者不能一逺近之服賢聖不能同窮鄕多異曲學多辯不知而不疑異於已而不非者公焉而眾求盡善也今叔之所言者俗也吾所言者所以制俗也吾國東有河薄洛之水【徐廣曰安平經縣西有漳水津名薄洛津】與齊中山同之無舟楫之用自常山以至代上黨【徐廣曰一云自常山以下代上黨以東】東有燕東胡之境而西有樓煩秦韓之邊今無騎射之備故寡人無舟楫之用夾水居之民將何以守河薄洛之水變服騎射以備燕三胡秦韓之邊且昔者簡王不塞晉陽以及上黨而襄主並戎取代以攘諸胡此愚智所明也先時中山負齊之彊兵侵暴吾地系累吾民引水圍鄗微社稷之神靈則鄗幾於不守也先王丑之而怨未能報也今騎射之備近可以便上黨之形而逺可以報中山之怨而叔順中國之俗以逆簡襄之意惡變服之名以忘鄗事之醜非寡人之所望也公子成再拜稽首曰臣愚不達於王之義敢道世俗之聞臣之辠也今王將繼簡襄之意以順先王之志臣敢不聽命乎再拜稽首乃賜胡服明日服而朝於是始出胡服令也趙文趙造周袑【徐廣曰戰國策作紹袑音紹】趙俊皆諫止王毋胡服如故法便王曰先王不同俗何古之法帝王不相襲何禮之循虙戲神農教而不誅黃帝堯舜誅而不怒及至三王隨時制法因事制禮法度制令各順其宜衣服器械各便其用故禮也不必一道而便國不必古聖人之興也不相襲而王夏殷之衰也不易禮而滅然則反古未可非而循禮未足多也且服奇者志淫則是鄒魯無奇行也俗辟者民易則是吳越無秀士也且聖人利身謂之服便事謂之禮夫進退之節衣服之制者所以齊常民也非所以論賢者也故齊民與俗流賢者與變俱故諺曰以書禦者不盡馬之情以古制今者不達事之變循法之功不足以髙世法古之學不足以制今子不及也遂胡服招騎射二十年王略中山地至寧葭西略胡地至楡中林胡王獻馬歸使樓緩之秦仇液之韓王賁之楚富丁之魏趙爵之齊代相趙固主胡致其兵二十一年攻中山趙袑爲右軍許鈞爲左軍公子章爲中軍王並將之牛翦將車騎趙希並將胡代趙與之陘【徐廣曰一作陸又作陘或宜言趙與之陘陘者山絕之名常山有井陘中山有苦陘上黨有閼與】合軍曲陽【徐廣曰上曲陽在常山下曲陽在鉅鹿】攻取丹丘華陽鴟之塞【徐廣曰華一作爽鴟一作鴻】王軍取鄗石邑【徐廣曰在常山】封龍東垣中山獻四邑請和王許之罷兵二十三年攻中山二十五年惠後卒使周袑胡服王子何二十六年復攻中山攘地北至燕代西至雲中九原二十七年五月戊申大朝於東宮國立王子何以爲王王廟見禮畢出臨朝大夫悉爲臣肥義爲相國並王是爲惠文王惠文王惠後吳娃子也武靈王自號爲主父主父欲令子主治國而身胡服將士大夫西北略胡地而欲從雲中九原直南襲秦於是詐自爲使者入秦秦昭王不知已而怪其狀甚偉非人臣之度使人逐之而主父馳已脫關矣審問之乃主父也秦人大驚主父所以入秦者欲自略地形因觀秦王之爲人也惠文王【徐廣曰元年以公子勝爲相封平原】二年主父行新地遂出代西遇樓煩王於西河而致其兵三年滅中山遷其王於膚施【徐廣曰在上郡】起靈壽【徐廣曰在常山】北地方從代道大通還歸行賞大赦置酒酺五日封長子章爲代安陽君章素侈心不服其弟所立主父又使田不禮相章也李兌謂肥義曰公子章彊壯而志驕黨眾而欲大殆有私乎田不禮之爲人也忍殺而驕二人相得必有謀陰賊起一出身徼幸夫小人有欲輕慮淺謀徒見其利而不顧其害同類相推俱入禍門以吾觀之必不久矣子任重而勢大亂之所始禍之所集也子必先患仁者愛萬物而智者備禍於未形不仁不智何以爲國子奚不稱疾毋出傳政於公子成毋爲怨府毋爲禍梯肥義曰不可昔者主父以王屬義也曰毋變而度毋異而慮堅守一心以歿而世義再拜受命而籍之今畏不禮之難而忘吾籍變孰大焉進受嚴命退而不全負孰甚焉變負之臣不容於刑諺曰死者復生生者不愧吾言已在前矣吾欲全吾言安得全吾身且夫貞臣也難至而節見忠臣也累至而行明子則有賜而忠我矣𨿽然吾有語在前者也終不敢失李兌曰諾子勉之矣吾見子已今年耳涕泣而出李兌數見公子成以備田不禮之事異日肥義謂信期曰公子與田不禮甚可憂也其於義也聲善而實惡此爲人也不子不臣吾聞之也姦臣在朝國之殘也讒臣在中主之蠧也此人貪而欲大內得主而外爲暴矯令爲慢以擅一旦之命不難爲也禍且逮國今吾憂之夜而忘寐饑而忘食盜賊出入不可不備自今以來若有召王者必見吾面我將先以身當之無故而王乃入信期曰善哉吾得聞此也四年朝羣臣安陽君亦來朝主父令王聽朝而自從旁觀窺羣臣宗室之禮見其長子章傫然也反北面爲臣詘於其弟心憐之於是乃欲分趙而王章於代計未決而輟主父及王遊沙丘異宮公子章卽以其徒與田不禮作亂詐以主父令召王肥義先入殺之髙信卽與王戰公子成與李兌自國至乃起四邑之兵入距難殺公子章及田不禮滅其黨賊而定王室公子成爲相號安平君李兌爲司寇公子章之敗往走主父主父開之成兌因圍主父宮公子章死公子成李兌謀曰以章故圍主父卽解兵吾屬夷矣乃遂圍主父令宮中人後出者夷宮中人悉出主父欲出不得又不得食探爵鷇而食之【綦毋防曰鷇爵子也】三月餘而餓死沙丘【應劭曰武靈王葬代郡靈丘縣】主父定死乃發喪赴諸侯是時王少成兌專政畏誅故圍主父主父初以長子章爲太子後得吳娃愛之爲不出者數歳生子何乃廢太子章而立何爲王吳娃死愛弛憐故太子欲兩王之猶豫未決故亂起以至父子俱死爲天下笑豈不痛乎【徐廣曰或無此十四字】主父死惠文王立立五年與燕鄚易【徐廣曰皆屬涿郡鄚音莫】八年城南行唐【徐廣曰在常山】九年趙梁將與齊合軍攻韓至魯關下及十年秦自置爲西帝十一年董叔與魏氏伐宋得河陽於魏秦取梗陽【杜預曰太原晉陽縣南梗陽城也】十二年趙梁將攻齊十三年韓徐爲將攻齊公主死十四年相國樂毅將趙秦韓魏燕攻齊取靈丘與秦會中陽十五年燕昭王來見趙與韓魏秦共擊齊齊王敗走燕獨深入取臨葘十六年秦復與趙數擊齊齊人患之蘇厲爲齊遺趙王書曰臣聞古之賢君其徳行非布於海內也教順非洽於民人也祭祀時享非數常於鬼神也甘露降時雨至年谷丰熟民不疾疫眾人善之然而賢主圖之今足下之賢行功力非數加於秦也怨毒積怒非素深於齊也秦趙與國以彊徵兵於韓秦誠愛趙乎其實憎齊乎物之甚者賢主察之秦非愛趙而憎齊也欲亡韓而吞二周故以齊餤天下恐事之不合故出兵以劫魏趙恐天下畏己也故出質以爲信恐天下亟反也故徵兵於韓以威之聲以徳與國實而伐空韓臣以秦計爲必出於此夫物固有勢異而患同者楚久伐而中山亡今齊久伐而韓必亡破齊王與六國分其利也亡韓秦獨擅之收二周西取祭器秦獨私之賦田計功王之獲利孰與秦多說士之計曰韓亡三川魏亡晉國市朝未變而禍已及矣燕盡齊之北地去沙丘鉅鹿斂三百里韓之上黨去邯鄲百里燕秦謀王之河山間三百里而通矣秦之上郡近挺關至於楡中者千五百里秦以三郡攻王之上黨羊腸之西句注之南非王有已逾句注斬常山而守之三百里而通於燕代馬胡犬不東下昆山之玉不出此三寶者亦非王有已王久伐齊從彊秦攻韓其禍必至於此願王孰慮之且齊之所以伐者以事王也天下屬行以謀王也燕秦之約成而兵出有日矣五國三分王之地齊倍五國之約而殉王之患西兵以禁彊秦秦廢帝請服反髙平根柔於魏【徐廣曰紀年云魏襄王四年攺河陽曰河雍向曰髙平也根柔一作防柔一作平柔】反巠分【徐廣曰一作王公巠音胡鼎反】先兪於趙【徐廣曰爾雅曰西兪鴈門是】齊之事王宜爲上佼而今乃抵罪臣恐天下後事王者之不敢自必也願王孰計之也今王毋與天下攻齊天下必以王爲義齊抱社稷而厚事王天下必盡重王義王以天下善秦秦暴王以天下禁之是一世之名寵制於王也於是趙乃輟謝秦不擊齊王與燕王遇防頗將攻齊昔陽取之【杜預曰樂平治縣有昔陽城】十七年樂毅將趙師攻魏伯陽而秦怨趙不與己擊齊伐趙拔我兩城十八年秦拔我石城【地理誌云右北平有石城縣】王再之衛東陽決河水伐魏氏大潦漳水出魏冉來相趙十九年秦敗我二城趙與魏伯陽趙奢將攻齊麥丘取之二十年防頗將攻齊王與秦昭王遇西河外【徐廣曰年表云與秦會澠池】二十一年趙徙漳水武平西二十二年大疫置公子丹爲太子二十三年樓昌將攻魏幾不能取十二月防頗將攻幾取之二十四年防頗將攻魏房子【徐廣曰屬常山】拔之因城而還又攻安陽取之二十五年燕周將攻昌【徐廣曰屬齊郡】城髙唐取之與魏共擊秦秦將白起破我華陽得一將軍二十六年取東胡歐代地二十七年徙漳水武平南封趙豹爲平陽君【戰國防曰趙豹平陽君惠文王母弟】河水出大潦二十八年藺相如伐齊至平邑罷城北九門大城燕將成安君公孫操弒其王【徐廣曰年表云是燕武成王元年】二十九年秦韓相攻而圍閼與趙使趙奢將擊秦大破秦軍閼與下賜號爲馬服君三十三年惠文王卒太子丹立是爲孝成王孝成王元年【徐廣曰平原君相也】秦伐我拔三城趙王新立太后用事秦急攻之趙氏求救於齊齊曰必以長安君爲質兵乃出太后不肯大臣彊諫太后明謂左右曰復言長安君爲質者老婦必唾其面左師觸龍言願見太后太后盛气而胥之入【胥猶須也谷梁傳曰胥其出也】徐趍而坐自謝曰老臣病足曾不能疾走不得見久矣竊自恕而恐太后體之有所苦也故願望見太后太后曰老婦恃輦而行曰食得母衰乎曰恃粥耳曰老臣間者殊不欲食乃彊步日三四里少益嗜食和於身也太后曰老婦不能太后不和之色少解左師公曰老臣賤息舒祺最少不肖而臣衰竊憐愛之願得補黑衣之缺以衛王宮昧死以聞太后曰敬諾年幾何矣對曰十五歳矣𨿽少願及未塡溝壑而托之太后曰丈夫亦愛憐少子乎對曰甚於婦人太后笑曰婦人異甚對曰老臣竊以爲媼之愛燕後賢於長安君太后曰君過矣不若長安君之甚左師公曰父母愛子則爲之計深逺媼之送燕後也持其踵爲之泣念其逺也亦哀之矣已行非不思也祭祀則祝之曰必勿使反豈非計長久爲子孫相繼爲王也哉太后曰然左師公曰今三世以前至於趙主之子孫爲侯者其繼有在者乎曰無有曰微獨趙諸侯有在者乎曰老婦不聞也曰此其近者禍及其身逺者及其子孫豈人主之子侯則不善哉位尊而無功奉厚而無勞而挾重器多也今媼尊長安君之位而封之以膏腴之地多與之重器而不及今令有功於國一旦山陵崩長安君何以自托於趙老臣以媼爲長安君之計短也故以爲愛之不若燕後太后曰諾恣君之所使之於是爲長安君約車百乘質於齊齊兵乃出子義聞之曰人主之子骨肉之親也猶不能持無功之尊無勞之奉而守金玉之重也而況於予乎齊安平君田單將趙師而攻燕中陽【徐廣曰一作人】拔之又攻韓注人拔之二年惠文後卒田單爲相四年王夢衣偏裻之衣乘飛龍上天不至而墜見金玉之積如山明日王召筮史敢占之曰夢衣偏裻之衣者殘也乘飛龍上天不至而墜者有气而無實也見金玉之積如山者憂也後三日韓氏上黨守馮亭使者至曰韓不能守上黨入之於秦其吏民皆安爲趙不欲爲秦有城市邑十七願再拜入之趙聽王所以賜吏民王大喜召平陽君豹告之曰馮亭入城市邑十七受之何如對曰聖人甚禍無故之利王曰人懷吾徳何謂無故乎對曰夫秦蠶食韓氏地中絕不令相通固自以爲坐而受上黨之地也韓氏所以不入於秦者欲嫁其禍於趙也秦服其勞而趙受其利𨿽彊大不能得之於小弱小弱顧能得之於彊大乎豈可謂非無故之利哉且夫秦以牛田之【徐廣曰一無此字】水通糧蠶食上乘倍戰者裂上國之地其政行不可與爲難必勿受也王曰今發百萬之軍而攻逾年曆歳未得一城也今以城市邑十七幣吾國此大利也趙豹出王召平原君與趙禹而告之對曰廢百萬之軍而攻逾歲未得一城今坐受城市邑十七此大利不可失也王曰善乃令趙勝受地告馮亭曰敝國使者臣勝敝國君使勝致命以萬戶都三封太守千戶都三封縣令皆世世爲侯吏民皆益爵三級吏民能相安皆賜之六金馮亭垂涕不見使者曰吾不處三不義也爲主守地不能死固不義一矣入之秦不聽主令不義二矣賣主地而食之不義三矣趙遂發兵取上黨【漢書馮奉世傳曰趙封馮亭爲華陵君與趙將括距秦戰死於長平宗族由是分散或在趙在趙者爲官師將官師將子爲代相及秦滅六國而馮亭之後馮無擇馮去疾馮劫皆爲秦將相焉漢興馮唐卽代相之子也上黨記云馮亭冢在壺闗城西五里】防頗將軍軍長平七年防頗免而趙括代將秦人圍趙括趙括以軍降卒四十餘萬皆阬之王悔不聽趙豹之計故有長平之禍焉王還不聽秦秦圍邯鄲【徐廣曰在九年】武垣令【徐廣曰河間有武垣縣本屬涿郡】傳豹王容蘇射率燕眾反燕地趙以靈丘封楚相春申君八年平原君如楚請救還楚來救及魏公子無忌亦來救秦圍邯鄲乃解十年燕攻昌壯【徐廣曰一作社】五月拔之趙將樂乘慶捨攻秦信梁軍破之【徐廣曰年表云新中軍也】太子死【徐廣曰是年周赧王卒或者太子雲天子乎】而秦攻西周拔之徒父祺出十一年城元氏【地理誌常山有元氏縣】縣上原武陽君鄭安平死【徐廣曰故秦將降趙也】收其地十二年邯鄲廥燒【徐廣曰庫廏之名音膾也】十四年平原君趙勝死十五年以尉文封相國防頗爲信平君燕王令丞相栗腹約驩以五百金爲趙王酒還歸報燕王曰趙氏壯者皆死長平其孤未壯可伐也王召昌國君樂間而問之對曰趙四戰之國也其民習兵伐之不可王曰吾以眾伐寡二而伐一可乎對曰不可王曰吾卽以五而伐一可乎對曰不可燕王大怒羣臣皆以爲可燕卒起二軍車二千乘栗腹將而攻鄗卿秦將而攻代防頗爲趙將破殺栗腹虜卿秦樂間十六年防頗圍燕以樂乘爲武襄君十七年假相大將武襄君攻燕圍其國十八年延陵鈞【徐廣曰代郡有延陵縣】率師從相國信平君助魏攻燕秦拔我楡次【徐廣曰在太原】三十七城十九年趙與燕易土以龍兌汾門【徐廣曰在北新城】臨樂【徐廣曰方城有臨鄕】與燕燕以葛武陽【徐廣曰葛城在髙陽】平舒【徐廣曰在代郡】與趙二十年秦王政初立秦拔我晉陽二十一年孝成王卒防頗將攻繁陽【徐廣曰在頓丘】取之使樂乘代之防頗攻樂乘樂乘走防頗亡入魏子偃立是爲悼襄王悼襄王元年大備【徐廣曰一作修】魏欲通平邑中牟之道不成二年李牧將攻燕拔武遂方城【徐廣曰武遂屬安平】秦召春平君因而畱之泄鈞爲之謂文信侯曰春平君者趙王甚愛之而郎中妬之故相與謀曰春平君入秦秦必畱之故相與謀而內之秦也今君畱之是絕趙而郎中之計中也君不如遣春平君而畱平都春平君者言行信於王王必厚割趙而贖平都文信侯曰善因遣之【徐廣曰年表云太子從質秦歸】城韓臯三年龎暖將攻燕禽其將劇辛四年龎暖將趙楚魏燕之鋭師攻秦蕞【徐廣曰在新丰】不拔移攻齊取饒安【徐廣曰在勃海又云饒屬北海安屬平原】五年抵將居平邑慶捨將東陽河外師守河梁六年封長安君以饒魏與趙鄴九年趙攻燕取貍陽城兵未罷秦攻鄴拔之【徐廣曰今饒陽在河間又年表曰拔閼與鄴九城】悼襄王卒子幽繆王遷立幽繆王遷元年【徐廣曰又云湣王世本云孝成王丹生悼襄王偃偃生今王遷年表及史考趙遷皆無諡】城柏人二年秦攻武城【徐廣曰年表云秦拔我平陽】扈輒率師救之軍敗死焉三年秦攻赤麗宜安李牧率師與戰肥下卻之封牧爲武安君四年秦攻番吾李牧與之戰卻之五年代地大動自樂徐以西【徐廣曰一作除】北至平陰臺屋墻垣大半壞地坼東西百三十步六年大饑民譌言曰趙爲號秦爲笑以爲不信視地之生毛七年秦人攻趙趙大將李牧將軍司馬尙將擊之李牧誅司馬尙勉趙忽及齊將顏聚代之趙忽軍破顏聚亡去以王遷降八年十月邯鄲爲秦【淮南子曰趙王遷流於房陵思故鄕作爲山木之謳聞之者莫不流涕】

太史公曰吾聞馮王孫曰趙王遷其母倡也【徐廣曰列女傳曰邯鄲之倡】嬖於悼襄王悼襄王廢適子嘉而立遷遷素無行信讒故誅其良將李牧用郭開豈不謬哉秦旣虜遷趙之亡大夫共立嘉爲王王代六歲秦進兵破嘉遂滅趙以爲郡

史記集觧卷四十三﹤史部﹐正史類﹐史記集解﹥

欽定四庫全書

史記集解卷四十四

宋裴駰撰

史記四十四

魏世家第十四

魏之先畢公髙之後也畢公髙與周同姓武王之伐紂而髙封於畢【杜預曰畢在長安縣西北】於是爲畢姓其後絕封爲庶人或在中國或在夷狄其苗裔曰畢萬事晉獻公獻公之十六年趙夙爲禦畢萬爲右以伐霍耿魏滅之以耿封趙夙以魏封畢萬爲大夫卜偃曰畢萬之後必大矣萬滿數也魏大名也以是始賞天開之矣天子曰兆民諸侯曰萬民今命之大以從滿數其必有眾初畢萬卜事晉遇屯之比辛廖占之曰吉屯固比入吉孰大焉其必蕃昌畢萬封十一年晉獻公卒四子爭更立晉亂而畢萬之世彌大從其國名爲魏氏生武子魏武子以魏諸子事晉公子重耳晉獻公之二十一年武子從重耳出亡十九年反重耳立爲晉文公而令魏武子襲魏氏之後封列爲大夫治於魏生悼子魏悼子徙治霍生魏絳魏絳事晉悼公悼公三年會諸侯悼公弟楊幹亂行魏僇辱楊幹悼公怒曰合諸侯以爲榮今辱吾弟將誅魏絳或說悼公悼公止卒任魏絳政使和戎翟戎翟親附悼公之十一年曰自吾用魏絳八年之中九合諸侯戎翟和子之力也賜之樂三讓然後受之徙治安邑魏絳卒諡爲昭子【徐廣曰世本曰莊子】生魏嬴嬴生魏獻子獻子事晉昭公昭公卒而六卿彊公室卑晉頃公之十二年韓宣子老魏獻子爲國政晉宗室祁氏羊舌氏相惡六卿誅之盡取其邑爲十縣六卿各令其子爲之大夫獻子與趙簡子中行文子範獻子並爲晉卿其後十四歳而孔子相魯後四歳趙簡子以晉陽之亂也而與韓魏共攻範中行氏魏獻子生魏侈魏侈與趙鞅共攻範中行氏魏侈之孫曰魏桓子與韓康子趙襄子共伐滅知伯分其地桓子之孫曰文侯都【徐廣曰世本曰斯也】魏文侯元年秦靈公之元年也與韓武子趙桓子周威王同時六年城少梁十三年使子擊圍繁龐出其民十六年伐秦築臨晉元裏十七年伐中山使子擊守之趙倉唐之子擊逢文侯之問田子方於朝歌引車避下謁田子方不爲禮子擊因問曰富貴者驕人乎且貧賤者驕人乎子方曰亦貧賤者驕人耳夫諸侯而驕人則失其國大夫而驕人則失其家貧賤者行不合言不用則去之楚越若脫躧然柰何其同之哉子擊不懌而去西攻秦至鄭而還築雒陰合陽二十一年魏趙韓列爲諸侯二十四年秦伐我至陽狐二十五年子擊生子防文侯受子夏經藝客段幹木過其閭未嘗不軾也秦嘗欲伐魏或曰魏君賢人是禮國人稱仁上下和合未可圖也文侯由此得譽於諸侯任西門豹守鄴而河內稱治魏文侯謂李克曰先生嘗教寡人曰家貧則思良妻國亂則思良相今所置非成則璜【徐廣曰文侯弟名成】二子何如李克對曰臣聞之卑不謀尊防不謀戚臣在闕門之外不敢當命文侯曰先生臨事勿讓李克曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉文侯曰先生就捨寡人之相定矣李克趨而出過翟璜之家翟璜曰今者聞君召先生而卜相果誰爲之李克曰魏成子爲相矣翟璜忿然作色曰以耳目之所覩記臣何負於魏成子西河之守臣之所進也君內以鄴爲憂臣進西門豹君謀欲伐中山臣進樂羊中山已拔無使守之臣進先生君之子無傅臣進屈侯鮒臣何以負於魏成子李克曰且子之言克於子之君者豈將比周以求大官哉君問而置相非成則璜二子何如克對曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉是以知魏成子之爲相也且子安得與魏成子比乎魏成子以食祿千鐘什九在外什一在內是以東得卜子夏田子方段幹木此三人者君皆師之子之所進五人者君皆臣之子惡得與魏成子比也翟璜逡巡再拜曰璜鄙人也失對願卒爲弟子二十六年虢山崩壅河【徐廣曰在陜駰案地理誌曰農陜縣故虢國北虢在太陽東虢在滎陽】三十二年伐鄭城酸棗敗秦於注【司馬彪曰河南梁縣有注城也】三十五年齊伐取我襄陵【徐廣曰今在南平陽縣也】三十六年秦侵我陰晉【徐廣曰今之華陰】三十八年伐秦敗我武下得其將識是歲文侯卒子擊立是爲武侯魏武侯元年趙敬侯初立公子朔爲亂不勝奔魏與魏襲邯鄲魏敗而去二年城安邑王垣【徐廣曰垣縣有王屋山也】七年伐齊至桑丘九年翟敗我於澮使吳起伐齊至靈丘齊威王初立十一年與韓趙三分晉地滅其後十三年秦獻公縣櫟陽十五年敗趙北藺十六年伐楚取魯陽武侯卒子防立是爲惠王惠王元年初武侯卒也子防與公中緩爭爲太子公孫頎自宋入趙自趙入韓謂韓懿侯曰魏防與公中緩爭爲太子君亦聞之乎今魏防得王錯【徐廣曰汲紀年惠王二年魏大夫王錯出奔韓也】挾上黨固半國也因而除之【徐廣曰除一作倍】破魏必矣不可失也懿侯說乃與趙成侯合軍並兵以伐魏戰於濁澤【徐廣曰長社有濁澤】魏氏大敗魏君爲趙謂韓曰除魏君立公中緩割地而退我且利韓曰不可殺魏君人必曰暴割地而退人必曰貪不如兩分之魏分爲兩不彊於宋衛則我終無魏之患矣趙不聽韓不說以其少卒夜去惠王之所以身不死國不分者二家謀不和也若從一家之謀則魏必分矣故曰君終無適子其國可破也二年魏敗韓於馬陵敗趙於懷三年齊敗我觀【徐廣曰齊世家云獻觀以和齊年表曰伐魏取觀今之衛縣也】五年與韓會宅陽城武堵爲秦所敗【徐廣曰秦年表曰敗韓魏洛陰】六年我取宋儀臺【徐廣曰一作義臺】九年伐敗韓於澮與秦戰少梁虜我將公孫痤【徐廣曰年表云虜我太子也】取龐秦獻公卒子孝公立十年伐取趙皮牢彗星見十二年星晝墜有聲十四年與趙會鄗十五年魯衛宋鄭君來朝十六年與秦孝公會社平侵宋黃池宋復取之十七年與秦戰元裏秦取我少梁圍趙邯鄲十八年拔邯鄲趙請救於齊齊使田忌孫臏救趙敗魏桂陵十九年諸侯圍我襄陵築長城塞固陽二十年歸趙邯鄲與盟漳水上二十一年與秦會彤趙成侯卒【徐廣曰年表云二十七年丹封名會丹魏大臣也】二十八年齊威王卒中山君相魏三十年魏伐趙趙告急齊齊宣王用孫子計救趙撃魏魏遂大興師使龐涓將而令太子申爲上將軍過外黃外黃徐子【劉向別錄曰徐子外黃人也外黃時屬宋】謂太子曰臣有百戰百勝之術太子曰可得聞乎客曰固願效之曰太子自將攻齊大勝並莒則富不過有魏貴不益爲王若戰不勝齊則萬世無魏矣此臣之百戰百勝之術也太子曰諾請必從公之言而還矣客曰太子𨿽欲還不得矣彼勸太子戰攻欲啜汁者眾太子𨿽欲還恐不得矣太子因欲還其禦曰將出而還與北同太子果與齊人戰敗於馬陵【徐廣曰在元城】齊虜太子申殺將軍涓軍遂大破三十一年秦趙齊共伐我秦將商君詐我將軍公子卬而襲奪其軍破之秦用商君東地至河而齊趙數破我安邑近秦於是徙治大梁【徐廣曰今浚儀駰案汲紀年曰梁惠成王九年四月甲寅徙都大梁也】以公子赫爲太子三十三年秦孝公卒商君亡秦歸魏魏怒不入三十五年與齊宣王會平阿南【地理誌沛郡有平阿縣也】惠王數敗於軍旅卑禮厚幣以招賢者鄒衍淳於髠孟軻皆至梁梁惠王曰寡人不佞兵三折於外太子虜上將死國以空虛以羞先君宗廟社稷寡人甚醜之叟不逺千里【劉熙曰叟長老之稱依皓首之言】辱幸至敝邑之廷將何以利吾國孟軻曰君不可以言利若是夫君欲利則大夫欲利大夫欲利則庶人欲利上下爭利國則危矣爲人君仁義而已矣何以利爲三十六年復與齊王會甄是歳惠王卒子襄王立襄王元王與諸侯會徐州【徐廣曰今薛縣】相王也追尊父惠王爲王【徐廣曰二年伐趙】五年秦敗我龍賈軍四萬五千於雕陰【徐廣曰在上郡】圍我焦曲沃予秦河西之地六年與秦會應【徐廣曰潁川父城有應鄕也】秦取我汾陰皮氏焦魏伐楚敗之陘山【徐廣曰在密縣】七年魏盡入上郡於秦秦降我蒲陽八年秦歸我焦曲沃十二年楚敗我襄陵諸侯執政與秦相張儀會齧桑【徐廣曰在梁與彭城之間】十三年張儀相魏魏有女子化爲丈夫秦取我曲沃平周十六年襄王卒子哀王立張儀復歸秦【荀朂曰和嶠云紀年起自黃帝終於魏之今王今王者魏惠成王子案太史公書惠成王但言惠王惠王子曰襄王襄王子曰哀王惠王三十六年卒襄王立十六年卒並惠襄爲五十二年今案古文惠成王立三十六年攺元稱一年攺元後十七年卒太史公書爲誤分惠成之世以爲二王之年數也世本惠王生襄王而無哀王然則今王者魏襄王也】哀王元年五國共攻秦不勝而去二年齊敗我觀津五年秦使樗裏子伐取我曲沃走犀首岸門【徐廣曰潁陰有岸亭】六年秦求立公子政爲太子與秦會臨晉七年攻齊【徐廣曰年表云擊齊虜贅子於濮也】與秦伐燕八年伐衛拔列城二衛君患之如耳見衛君曰請罷魏兵免成陵君可乎衛君曰先生果能孤請世世以衛事先生如耳見成陵君曰昔者魏伐趙斷羊腸抜閼與【徐廣曰在上黨】約斬趙趙分而爲二所以不亡者魏無從主也今衛已迫亡將西請事於秦與其以秦醳衛不如以魏醳衛衛之徳魏必終無窮成陵君曰諾如耳見魏王曰臣有謁於衛衛故周室之別也其稱小國多寶器今國迫於難而寶器不出者其心以爲攻衛醳衛不以王爲主故寶𨿽出必不入於王也臣竊料之先言醳衛者必受衛者也如耳出成陵君入以其言見魏王魏王聽其說罷其兵免成陵君終身不見九年與秦王會臨晉張儀魏章皆歸於魏魏相田需死楚害張儀犀首薛公楚相昭魚謂蘇代曰田需死吾恐張儀犀首薛公有一人相魏者也代曰然相者欲誰而君便之昭魚曰吾欲太子之自相也代曰請爲君北必相之昭魚曰柰何對曰君其爲梁王代請說君昭魚曰柰何對曰代也從楚來昭魚甚憂曰田需死吾恐張儀犀首薛公有一人相魏者也代曰梁王長主也必不相張儀張儀相必右秦而左魏犀首相必右韓而左魏薛公相必右齊而左魏梁王長主也必不便也王曰然則寡人孰相代曰莫若太子之自相太子之自相是三人者皆以太子爲非常相也皆將務以其國事魏欲得丞相璽也以魏之彊而三萬乘之國輔之魏必安矣故曰莫若太子之自相也遂北見梁王以此告之太子果相魏十年張儀死十一年與秦武王會應十二年太子朝於秦秦來伐我皮氏未拔而解十四年秦來歸武王后十六年秦拔我蒲反陽晉封陵十七年與晉會臨晉秦予我蒲反十八年與秦伐楚【徐廣曰二十年與齊王會於韓】二十一年與齊韓共敗秦軍函谷【徐廣曰河渭絕一日】二十三年秦復予我河外及封陵爲和哀王卒子昭王立昭王元年秦拔我襄城二年與秦戰我不利三年佐韓攻秦秦將白起敗我軍伊闕二十四萬六年予秦河東地方四百里芒卯以詐重七年秦拔我城大小六十一八年秦昭王爲西帝齊湣王爲東帝月餘皆復稱王歸帝九年秦拔我新垣曲陽之城十年齊滅宋宋王死我溫十二年與秦趙韓燕共伐齊敗之濟西湣王出亡燕獨入臨菑與秦王會西周十三年秦拔我安城兵到大梁去【徐廣曰十四年大水】十八年秦拔郢楚王徙陳十九年昭王卒子安釐王立安釐王元年秦拔我兩城二年又拔我二城軍大梁下韓來救予秦溫以和三年秦拔我四城斬首四萬四年秦破我及韓趙殺十五萬人走我將芒卯魏將段幹木請予秦南陽【徐廣曰在修武】以和蘇代謂魏王曰欲璽者段幹子也欲地者秦也今王使欲地者制璽使欲璽者制地魏氏地不盡則不知己且夫以地事秦譬猶抱薪救火薪不盡火不滅王曰是則然也𨿽然事始已行不可更矣對曰王獨不見夫博之所以貴梟者便則食不便則止矣今王曰事始已行不可更是何王之用智不如用梟也九年秦拔我懷十年秦太子外質於魏死十一年秦拔我郪丘【徐廣曰郪丘一作廩丘又作邢丘郪丘今爲宋公孫】秦昭王謂左右今時韓魏與始孰彊對曰不如始彊王曰今時如耳魏齊與孟嘗芒卯孰賢對曰不如王曰以孟嘗芒卯之賢率彊韓魏以攻秦猶無柰寡人何也今以無能之如耳魏齊而率弱韓魏以伐秦其無柰寡人何亦明矣左右皆曰甚然中旗馮琴對曰王之料天下過矣當晉六卿之時知氏最彊滅範中行又率韓魏之兵以圍趙襄子於晉陽決晉水以灌晉陽之城不湛者三版知伯行水魏桓子禦韓康子爲參乘知伯曰吾始不知水之可以亡人之國也乃今知之汾水可以灌安邑絳水可以灌平陽魏桓子肘韓康子韓康子履魏桓子肘足接於車上而知氏地分身死國亡爲天下笑今秦兵𨿽彊不能過知氏韓魏𨿽弱尙賢其在晉陽之下也此方其用肘足之時也願王之必勿易也於是秦王恐齊楚相約而攻魏魏使人求救於秦冠蓋相望也而秦救不至魏人有唐雎者年九十餘矣謂魏王曰老臣請西說秦王令兵先臣出魏王再拜遂約車而遣之唐雎到入見秦王秦王曰丈人芒然乃逺至此甚苦矣夫魏之來求救數矣寡人知魏之急已唐雎對曰大王已知魏之急而救不發者臣竊以爲用策之臣無任矣夫魏一萬乘之國也然所以西面而事秦稱東藩受冠帶祠春秋者以秦之彊足以爲與也今齊楚之兵已合於魏郊矣而秦救不發亦將賴其未急也使之大急使且割地而約從王尙何救焉必待其急而救之是失一東藩之魏而彊二敵之齊楚則王何利焉於是秦昭王遽爲發兵救魏魏氏復定趙使人謂魏王曰爲我殺範痤吾請獻七十里之地魏王曰諾使吏捕之圍而未殺痤因上屋騎危【危棟上也】謂使者曰與其以死痤市不如以生痤市有如痤死趙不與王地則王將柰何故不若與先定割地然後殺痤魏王曰善痤因上書信陵君曰痤故魏之免相也趙以地殺痤而魏王聽之有如彊秦亦將襲趙之欲則君且柰何信陵君言於王而出之魏王以秦救之故欲親秦而伐韓以求故地無忌謂魏王曰秦與戎翟同俗有虎狼之心貪戻好利無信不識禮義徳行茍有利焉不顧親戚兄弟若禽獸耳此天下之所識也非有所施厚積徳也故太后母也而以憂死穰侯舅也功莫大焉而竟逐之兩地無罪而再奪之國此於親戚若此而況於仇讎之國乎今王與秦共伐韓而益近秦患臣甚惑之而王不識則不明羣臣莫以聞則不忠今韓氏以一女子奉一弱主內有大亂外交彊秦魏之兵王以爲不亡乎韓亡秦有鄭地與大梁鄰王以爲安乎王欲得故地今負彊秦之親王以爲利乎秦非無事之國也韓亡之後必將更事更事必就易與利就易與利必不伐楚與趙矣是何也夫越山逾河絕韓上黨而攻彊趙是復閼與之事秦必不爲也若道河內倍鄴朝歌絕漳滏水與趙兵決於邯鄲之郊是知伯之禍也秦又不敢伐楚道涉山谷行三千里而攻冥阨之塞【孫檢曰楚之險塞也徐廣曰或以爲今江夏鄳縣】所行甚逺所攻甚難秦又不爲也若道河外倍大梁右蔡左【徐廣曰一無此字】召陵與楚兵決於陳郊秦又不敢故曰秦必不伐楚與趙矣又不攻衛與齊矣夫韓亡之後兵出之日非魏無攻已秦固有懷茅【徐廣曰在修武軹縣有茅亭】邢邱城垝津以臨河內河內共汲必危【徐廣曰汲縣屬河內】有鄭地【徐廣曰成臯滎陽亦屬鄭】得垣雍【徐廣曰垣雍城在捲縣捲縣屬魏也捲縣又有長城經陽武到密者也】決滎澤水灌大梁大梁必亡王之使者出過而惡安陵氏於秦【徐廣曰召陵有安陵鄕徵羌有安陵亭也】秦之欲誅之久矣秦葉陽昆陽與舞陽鄰聽使者之惡之隨安陵氏而亡之繞舞陽之北以東臨許南國必危國無害己夫憎韓不愛安陵氏可也夫不患秦之不愛南國非也異日者秦在河西晉國去梁千里【徐廣曰魏國之界千里又云河南梁縣有注城】有河山以闌之有周韓以間之從林鄕軍【徐廣曰林鄕在宛縣】以至於今秦七攻魏五入囿中【徐廣曰一作城也】邊城盡拔文臺墮垂都焚【徐廣曰一云魏山都焚句陽有垂亭】林木伐麋鹿盡而國繼以圍又長驅梁北東至陶衛之郊北至平監【徐廣曰平縣屬河南平或作乎字史記齊闞止作監字闞在東平須昌縣】所亡於秦者山南山北河外河內大縣數十【徐廣曰一作百】名郡數百【徐廣曰一作十】秦乃在河西晉去梁千里而禍若是矣又況於使秦無韓有鄭地無河山而闌之無周韓而間之去大梁百里禍必由此矣異日者從之不成也楚魏疑而韓不可得也今韓受兵三年秦橈之以講識亡不聽投質於趙請爲天下鴈行刃楚趙必集兵皆識秦之欲無窮也非盡亡天下之國而臣海內必不休矣是故臣願以從事王王速受楚趙之約趙挾韓之質以存韓而求故地韓必效之此士民不勞而故地得其功多於與秦共伐韓而又與彊秦鄰之禍也夫存韓安魏而利天下此亦王之天時已通韓上黨於共【徐廣曰朝歌有鄕】使道安成出入賦之是魏重質韓以其上黨也今有其賦足以富國韓必徳魏愛魏重魏畏魏韓必不敢反魏是韓則魏之縣也魏得韓以爲縣衛大梁河外必安矣今不存韓二周安陵必危楚趙大破衛甚畏天下西鄕而馳秦入朝而爲臣不久矣二十年秦圍邯鄲信陵君無忌矯奪將軍晉鄙兵以救趙趙得全無忌因畱趙二十六年秦昭王卒三十年無忌歸魏率五國兵攻秦敗之河內走防驁魏太子增質於秦秦怒欲囚魏太子增或爲增謂秦王曰公孫喜固謂魏相曰請以魏疾擊秦秦王怒必囚增魏王又怒擊秦秦必傷今王囚增是喜之計中也故不若貴增而合魏以疑之於齊韓秦乃止增三十一年秦王政初立三十四年安釐王卒太子增立是爲景湣王信陵君無忌卒景湣王元年秦拔我二十城以爲秦東郡二年秦拔我朝歌衛徙野王【徐廣曰衛徙漢陽徙野王】三年秦拔我汲五年秦拔我垣蒲陽衍【徐廣曰十二年獻城秦】十五年景湣王子王假立王假元年燕太子丹使荊軻刺秦王秦王覺之【徐廣曰二年新鄭反】三年秦灌大梁虜王假【列女傳曰秦殺假】遂滅魏以爲郡縣

太史公曰吾適故大梁之墟墟中人曰秦之破梁引河溝而灌大梁三月城壞王請降遂滅魏說者皆曰魏以不用信陵君故國削弱至於亡余以爲不然天方令秦平海內其業未成魏𨿽得阿衡之佐曷益乎

史記集解卷四十四

欽定四庫全書

史記集解卷四十五

宋裴駰撰

史記四十五

韓世家第十五

韓之先與周同姓姓姬氏其後苗裔事晉得封於韓原曰韓武子武子後三世有韓厥從封姓爲韓氏韓厥晉景公之三年晉司寇屠岸賈將作亂誅靈公之賊趙盾趙盾已死矣欲誅其子趙朔韓厥止賈賈不聽厥告趙朔令亡朔曰子必能不絕趙祀死不恨矣韓厥許之及賈誅趙氏厥稱疾不出程嬰公孫杵臼之藏趙孤趙武也厥知之景公十一年厥與卻克將兵八百乘伐齊敗齊頃公於鞍獲逢丑父於是晉作六卿而韓厥在一卿之位號爲獻子晉景公十七年病卜大業之不遂者爲祟韓厥稱趙成季之功今後無祀以感景公景公問曰尙有世乎厥於是言趙武而復與故趙氏田邑續趙氏祀晉悼公之十年韓獻子老獻子卒子宣子代宣子徙居州晉平公十四年吳季札使晉曰晉國之政卒歸於韓魏趙矣晉頃公十二年韓宣子與趙魏共分祁氏羊舌氏十縣晉定公十五年宣子與趙簡子侵伐範中行氏宣子卒子貞子代立貞子徙居平陽貞子卒子簡子代【徐廣曰史記多無簡子莊子而云貞子生康子班氏亦同】簡子卒子莊子代莊子卒子康子代康子與趙襄子魏桓子共敗知伯分其地地益大大於諸侯康子卒子武子代武子二年伐鄭殺其君幽公十六年武子卒子景侯立景侯防元年取雍丘二年鄭敗我貞黍六年與趙魏俱得列爲諸侯九年鄭圍我陽翟景侯卒子列侯取立列侯三年聶政殺韓相俠累【徐廣曰六年救魯也】九年秦伐我宜陽取六邑十三年列侯卒子文侯立是歳魏文侯卒文侯二年伐鄭取陽城伐宋到彭城執宋君七年伐齊至桑丘鄭反晉九年伐齊至靈丘十年文侯卒子哀侯立哀侯元年與趙魏分晉國二年滅鄭因徙都鄭六年韓嚴弒其君哀侯而子懿侯立懿侯二年魏敗我馬陵五年與魏惠王會宅陽九年魏敗我澮【徐廣曰大雨三月也】十二年懿侯卒子昭侯立昭侯元年秦敗我西山二年宋取我黃池【徐廣曰在平丘】魏取朱六年伐東周取陵觀邢丘八年申不害相韓修術行道國內以治諸侯不來侵伐十年韓姬弒其君悼公十一年昭侯如秦二十二年申不害死二十四年秦來拔我宜陽二十五年旱作髙門屈宜臼【許愼曰屈宜臼楚大夫在魏也】曰昭侯不出此門何也不時吾所謂時者非時日也人固有利不利時昭侯嘗利矣不作髙門往年秦拔宜陽今年旱昭侯不以此時防民之急而顧益奢此謂時絀舉嬴【徐廣曰時襄耗而作奢侈】二十六年髙門成昭侯卒果不出此門子宣惠王立宣惠王五年張儀相秦八年魏敗我將韓舉十一年君號爲王與趙會區防十四年秦伐敗我鄢【徐廣曰潁川鄢陵縣音於幹反】十六年秦敗我修魚虜得韓將防申差於濁澤【徐廣曰一云鯁申差長杜有濁澤】韓氏急公仲謂韓王曰與國非可恃也今秦之欲伐楚久矣王不如因張儀爲和於秦賂以一名郡具甲與之南伐楚此以一易二之計也韓王曰善乃警公仲之行將西購於秦楚王聞之大恐召陳軫告之陳軫曰秦之欲伐楚久矣今又得韓之名都一而具甲秦韓並兵而伐楚此秦所禱祀而求也今已得之矣楚國必伐矣王聽臣爲之警四境之內起師言救韓命戰車滿道路發信臣多其車重其幣使信王之救己也縱韓不能聽我韓必徳王也必不爲鴈行以來是秦韓不和也兵𨿽至楚不大病也爲能聽我絕和於秦秦必大怒以厚怨韓韓之南交楚必輕秦輕秦其應秦必不敬是因秦韓之兵而免楚國之患也楚王曰善乃警四境之內興師言救韓命戰車滿道路發信臣多其車重其幣謂韓王曰不谷國𨿽小已悉發之矣願大國遂肆志於秦不谷將以楚徇韓韓王聞之大說乃止公仲之行公仲曰不可夫以實伐我者秦也以虛名救我者楚也王恃楚之虛名而輕絕彊秦之敵王必爲天下大笑且楚韓非兄弟之國也又非素約而謀伐秦也已有伐因發兵言救韓此必陳軫之謀也且王已使人報於秦矣今不行是欺秦也夫輕欺彊秦而信楚之謀臣恐王必悔之韓王不聽遂絕於秦秦因大怒益甲伐韓大戰楚救不至韓十九年大破我岸門【徐廣曰潁陰有岸亭】太子倉質於秦以和二十一年【徐廣曰周王赧之三年也】與秦共攻楚【徐廣曰圍景痤也】敗楚將屈丐斬首八萬於丹陽是歳宣惠王卒太子倉立是爲襄王【徐廣曰一曰周赧王六年韓襄哀王三年張儀死赧王九年襄哀王六年秦昭王立】襄王四年與秦武王會臨晉其秋秦使甘茂攻我宜陽五年秦拔我宜陽斬首六萬秦武王卒六年秦復與我武遂九年秦復取我武遂十年太子嬰朝秦而歸【徐廣曰與秦會臨晉因至咸陽而還】十一年秦伐我取穰與秦伐楚敗楚將唐昧十二年太子嬰死公子咎公子蟣虱爭爲太子時蟣虱質於楚蘇代謂韓咎曰蟣虱亡在楚楚王欲內之甚今楚兵十餘萬在方城之外公何不令楚王築萬室之都雍氏之旁【徐廣曰在陽翟】韓必起兵以救之公必將矣公因以韓楚之兵奉蟣虱而內之其聽公必矣必以楚韓封公也韓咎從其計楚圍雍氏【徐廣曰秦本紀惠王后元十三年周赧王三年楚懷王十七年齊湣王十二年皆云楚圍雍氏紀年於此亦說楚景翠圍雍氏韓宣王卒秦助韓共敗楚屈丐又云齊宋圍煮棗皆與史記年表及田完世家符同然則此卷所云襄王十二年韓咎從其計以上是楚後圍雍氏赧王之十五年事也又說楚圍雍氏以下是楚前圍雍氏赧王之三年事】韓求救於秦秦未爲發使公孫昧入韓公仲曰子以秦爲且救韓乎對曰秦王之言曰請道南鄭藍田出兵於楚以待公殆不合矣公仲曰子以爲果乎對曰秦王必祖張儀之故智【徐廣曰祖者宗之習之謂也故智猶前時謀計也】楚威王攻梁也張儀謂秦王曰與楚攻魏魏折而入於楚韓固其與國也是秦孤也不如出兵以到之魏楚大戰秦取西河之外以歸今其狀陽言與韓其實陰善楚公待秦而到必輕與楚戰楚陰得秦之不用也必易與公相支也公戰而勝楚遂與公乘楚防三川而歸公戰不勝楚楚塞三川守之公不能救也竊爲公患之司馬庚【徐廣曰一作唐】三反於郢甘茂與昭魚【徐廣曰楚相國】遇於商於其言收璽實類有約也公仲恐曰然則柰何曰公必先韓而後秦先身而後張儀公不如亟以國合於齊楚齊楚必委國於公公之所惡者張儀也其實猶不無秦也於是楚解雍氏圍【徐廣曰甘茂傳曰楚懷王以兵圍韓雍氏韓使公仲告急於秦秦昭王新立不肯救甘茂爲韓言之乃下師於殽以救韓也又云周赧王十五年韓襄王十二年秦擊楚斬首二萬敗楚襄城殺景缺周本紀赧王八年之後云楚圍雍氏此當韓襄王十二年魏哀王十九年紀年於此亦說楚入雍氏楚人敗然爾時張儀已死十年矣】蘇代又謂秦太后弟芊戎【徐廣曰號新城君】曰公叔伯嬰恐秦楚之內蟣虱也公何不爲韓求質於楚楚王聽入質子於韓則公叔伯嬰知秦楚之不以蟣虱爲事必以韓合於秦楚秦楚挾韓以窘魏魏氏不敢合於齊是齊孤也公公又爲秦求質子於楚楚不聽怨結於韓韓挾齊魏以圍楚楚必重公公挾秦楚之重以積徳於韓公叔伯嬰必以國待公於是蟣虱竟不得歸韓韓立咎爲太子齊魏王來十四年與齊魏王共擊秦至函谷而軍焉十六年秦與我河外及武遂襄王卒太子咎立是爲釐王釐王三年使公孫喜率周魏攻秦秦敗我二十四萬虜喜伊闕五年秦拔我宛六年與秦武遂地二百里十年秦敗我師於夏山十二年與秦昭王會西周而佐秦攻齊齊敗湣王出亡十四年與秦會兩周間二十一年使暴防救魏爲秦所敗防走開封二十三年趙魏攻我華陽韓告急於秦秦不救韓相國謂陳筮【徐廣曰一作筌】曰事急願公𨿽病爲一宿之行陳筮見穰侯穰侯曰事急乎故使公來陳筮曰未急也穰侯怒曰是可以爲公之主使乎夫冠蓋相望告敝邑甚急公來言未急何也陳筮曰彼韓急則將變而佗從以未急故復來耳穰侯曰公無見王請今發兵救韓八日而至敗趙魏於華陽之下是歳釐王卒子桓惠王立桓惠王元年伐燕九年秦拔我陘城汾旁十年秦擊我於太行我上黨郡守以上黨郡降趙十四年秦拔趙上黨殺馬服子卒四十餘萬於長平十七年秦抜我陽城負黍【徐廣曰負黍在陽城】二十二年秦昭王卒二十四年秦拔我城臯滎陽二十六年秦悉拔我上黨二十九年秦拔我十三城三十四年桓惠王卒子王安立王安五年秦攻韓韓急使韓非使秦秦畱非因殺之九年秦虜王安盡入其地爲潁川郡韓遂亡

太史公曰韓厥之感晉景公紹趙孤之子武以成程嬰公孫杵臼之義此天下之陰徳也韓氏之功於晉未覩其大者也然與趙魏終爲諸侯十餘世宜乎哉

史記集解卷四十五

欽定四庫全書

史記集解卷四十六

宋裴駰撰

史記四十六

田敬仲完世家第十六

陳完者陳厲公佗之子也完生周太史過陳陳厲公使卜完卦得觀之否是爲觀國之光利用賔於王此其代陳有國乎不在此而在異國乎非此其身也在其子孫若在異國必姜姓姜姓四嶽之後物莫能兩大陳衰此其昌乎厲公者陳文公少子也其母蔡女文公卒厲公兄鮑立是爲桓公桓公與佗異母及桓公病蔡人爲佗殺桓公鮑及太子免而立佗爲厲公厲公旣立娶蔡女淫於蔡人數歸厲公亦數如蔡桓公之少子林怨厲公殺其父與兄乃令蔡人誘厲公而殺之林自立是爲莊公故陳完不得立爲陳大夫厲公之殺以淫出國故春秋曰蔡人殺陳佗罪之也莊公卒立弟杵臼是爲宣公宣公十一年殺其太子禦寇禦寇與完相愛恐禍及已完故奔齊齊桓公欲使爲卿辭曰羈旅之臣幸得免負擔君之惠也不敢當髙位桓公使爲工正齊懿仲欲妻完卜之占曰是爲鳯皇於飛和鳴鏘鏘有嬀之後將育於姜五世其昌並於正卿八世之後莫之與京卒妻完完之奔齊齊桓公立十四年矣完卒諡爲敬仲仲生穉孟夷敬仲之如齊以陳字爲田氏【徐廣曰應劭云始食菜地由是攺姓田氏】田穉孟夷生湣孟莊【徐廣曰一作芷】田湣孟莊生文子須無田文子事齊莊公晉之大夫欒逞作亂於晉來奔齊齊莊公厚客之晏嬰與田文子諫莊公弗聽文子卒生桓子無宇田桓子無宇有力事齊莊甚有寵無宇卒生武子開與釐子乞田釐子乞事齊景公爲大夫其収賦稅於民以小斗受之其粟予民以大斗行陰徳於民而景公弗禁由此田氏得齊眾心宗族益彊民思田氏晏子數諫景公景公弗聽已而使於晉與叔向私語曰齊國之政其卒歸於田氏矣晏嬰卒後範中行氏反晉晉攻之急範中行請粟於齊田乞欲爲亂樹黨於諸侯乃說景公曰範中行數有徳於齊齊不可不救齊使田乞救之而輸之粟景公太子死後有寵姬曰芮子生子荼【徐廣曰一作粥子】景公病命其相國惠子與髙昭子以子荼爲太子景公卒兩相髙國立荼是爲晏孺子而田乞不說欲立景公佗子陽生陽生素與乞歡晏孺子之立也陽生奔魯田乞僞事髙昭子國惠子者每朝代參乘言曰始諸大夫不欲立孺子孺子旣立君相之大夫皆自危謀作亂又紿大夫曰髙昭子可畏也及未發先之諸大夫從之田乞鮑牧與大夫以兵入公室攻髙昭子昭子聞之與國惠子救公公師敗田乞之眾追國惠子惠子奔莒遂反殺髙昭子晏孺子奔魯田乞使人之魯迎陽生陽生至齊匿田乞家請諸大夫曰常之母有魚菽之祭幸而來會飲會飲田氏田乞盛陽生橐中置坐中央發橐出陽生曰此乃齊君矣大夫皆伏謁將盟立之田乞誣曰吾與鮑牧謀共立陽生也鮑牧怒曰大夫忘景公之命乎諸大夫欲悔陽生乃首曰可則立之不可則已鮑牧恐禍及己乃復曰皆景公之子何爲不可遂立陽生於田乞之家是爲悼公乃使人遷晏孺子於駘而殺孺子荼悼公旣立田乞爲相專齊政四年田乞卒子常代立是爲田成子鮑牧與齊悼公有郤弒悼公齊人共立其子壬是爲簡公田常成子與監正【監一作闞】俱爲左右相相簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之曰嫗采芑歸乎田成子齊大夫朝禦鞅諫簡公曰田監不可並也君其擇焉君弗聽子我者監止之宗人也常與田氏有卻田氏疏族田豹事子我有寵子我曰吾欲盡滅田氏適以豹代田氏宗豹曰臣於田氏疏矣不聽已而豹謂田氏曰子我將誅田氏田氏弗先禍及矣子我舎公宮田常兄弟四人乘如公宮欲殺子我子我閉門簡公與婦人飲檀臺將欲擊田常太史子余曰田常非敢爲亂將除害簡公乃止田常出聞簡公怒恐誅將出亡田子行曰需事之賊也田常於是擊子我子我率其徒攻田氏不勝出亡田氏之徒追殺子我及監止簡公出奔田氏之徒追執簡公於徐州簡公曰蚤從禦鞅之言不及此難田氏之徒恐簡公復立而誅已遂殺簡公簡公立四年而殺於是田常立簡公弟驁是爲平公平公卽位田常爲相田常旣殺簡公懼諸侯共誅已乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡誅鮑晏監止及公族之彊者而割齊自安平以東【徐廣曰安平在北海】至瑯邪自爲封邑封邑大於平公之所食田常乃選齊國中女子長七尺以上爲後宮後宮以百數而使賔客舍人出入後宮者不禁及田常卒有七十餘男田常卒子襄子盤【徐廣曰一作塈】代立相齊常諡爲成子田襄子旣相齊宣公三晉殺知伯【徐廣曰宣公之三年時也】分其地襄子使其兄弟宗人盡爲齊都邑大夫與三晉通使且以有齊國襄子卒子莊子白立田莊子相齊宣公宣公四十三年伐晉毀黃城圍陽狐明年伐魯葛及安陵明年取魯之一城莊子卒子太公和立田太公相齊宣公宣公四十八年取魯之郕明年宣公與鄭人會西城伐衛取毌丘宣公五十一年卒田會自廩丘反宣公卒子康公貸立【徐廣曰十一年伐魯取最】貸立十四年淫於酒婦人不聽政太公乃遷康公於海上食一城以奉其先祀明年魯敗齊平陸【徐廣曰東平平陸】三年太公與魏文侯會濁澤【徐廣曰康公之十六年】求爲諸侯魏文侯乃使使言周天子及諸侯請立齊相田和爲諸侯周天子許之康公之十九年田和立爲齊侯列於周室紀元年齊侯太公和立二年和卒【徐廣曰伐魯破之】子桓公午立桓公午五年秦魏攻韓韓求救於齊齊桓公召大臣而謀曰蚤救之孰與晚救之騶忌曰不若勿救段幹朋曰不救則韓且折而入於魏不若救之田臣思曰過矣君之謀也秦魏攻韓楚趙必救之是天以燕予齊也桓公曰善乃陰告韓使者而遣之韓自以爲得齊之救因與秦魏戰楚趙聞之果起兵而救之齊因起兵襲燕國取桑丘六年救衛桓公卒子威王因齊立是歳故齊康公卒絕無後奉邑皆入田氏齊威王元年三晉因齊喪來伐我靈丘三年三晉滅晉後而分其地六年魯伐我入陽關【徐廣曰在鉅平】晉伐我至博陵七年衛伐我取薛陵九年趙伐我取甄威王初卽位以來不治委政卿大夫九年之間諸侯並伐國人不治於是威王召卽墨大夫而語之曰自子之居卽墨也毀言日至然吾使人視卽墨田野辟民人給官無畱事東方以寧是子不事吾左右以求譽也封之萬家召阿大夫語曰自子之守阿譽言日聞然使使視阿田野不辟民貧苦昔日趙攻甄子弗能救衛取薛陵子弗知是子以幣厚吾左右以求譽也是日烹阿大夫及左右嘗譽者皆並烹之遂起兵西擊趙衛敗魏於濁澤而圍惠王惠王請獻觀以和解趙人歸我長城於是齊國震懼人人不敢飾非務盡其誠齊國大治諸侯聞之莫敢致兵於齊二十餘年騶忌子以鼔琴見威王威王說而捨之右室須臾王鼔琴騶忌子推戶入曰善哉鼓琴王勃然不說去琴按劍曰夫子見容未察何以知其善也騶忌子曰夫大濁以春溫者君也小防折以淸者相也【琴操曰大者君也寛和而溫小者臣也淸防而不亂】攫之深【徐廣曰以爪持也攫音已足反】醳之愉者【徐廣曰一作舒】政令也鈞諧以鳴大小相益回邪而不相害者四時也吾是以知其善也王曰善語音騶忌子曰何獨語音夫治國家而弭人民皆在其中王又勃然不說曰若夫語五音之紀信未有如夫夫子者也若夫治國家而弭人民又何爲乎絲桐之間騶忌子曰夫大濁以春溫者君也小防折以淸者相也攫之深而捨之愉者政令也鈞諧以鳴大小相益回邪而不相害者四時也夫復而不亂者所以治昌也連而徑者所以存亡也故曰琴音調而天下治夫治國家而弭人民者無若乎五音者王曰善騶忌子見三月而受相卬淳於髠見之曰善說哉髠有愚志願陳諸前騶忌子曰謹受教淳於髠曰得全全昌失全全亡騶忌子曰謹受令請謹毋離前淳於髠曰狶膏棘軸所以爲滑也然而不能運方穿騶忌子曰謹受令請謹事左右淳於髠曰弓膠昔幹【徐廣曰一作幹】所以爲合也然而不能傅合疏罅騶忌子曰謹受令請謹自附於萬民淳於髠曰狐裘𨿽敝不可補以黃狗之皮騶忌子曰謹受令請謹擇君子毋雜小人其間淳於髠曰大車不較不能載其常任琴瑟不較不能成其五音騶忌子曰謹受令請謹修法律而督姦吏淳於髠說畢趨出至門而面其僕曰是人者吾語之微言五其應我若響之應聲是人必封不久矣【新序曰齊稷下先生喜議政事騶忌旣爲齊相稷下先生淳於髠之屬七十二人皆輕騶忌以爲設以微辭騶忌必不能及乃相與俱往見騶忌淳於髠之徒禮踞騶忌之禮卑淳於髠等稱辭騶忌知之如應響淳於髠等辭絀而去騶忌之禮踞淳於髠之禮卑故所以尙幹將莫耶者貴其立斷也所以尙騏驥者爲其立至也必且歷日曠久則系犛能挈右駑馬亦能致逺是以聰明捷敏人之美材也】居期年封以下邳號曰成侯威王二十三年與趙王會平陸二十四年與魏王會田於郊魏王問曰王亦有寶乎威王曰無有梁王曰若寡人國小也尙有徑寸之珠照車前後各十二乘者十枚柰何以萬乘之國而無寶乎威王曰寡人之所以爲寶與王異吾臣有檀子者使守南城則楚人不敢爲寇東取泗上十二諸侯皆來朝吾臣有肹子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門【賈逵曰齊之北門西門也言燕趙之人畏見侵伐故祭以求福】徙而從者七千餘家吾臣有種首者使備盜賊則道不拾遺將以照千里豈特十二乘哉梁惠王慙不懌而去二十六年魏惠王圍邯鄲趙求救於齊齊威王召大臣而謀曰救趙孰與勿救騶忌子曰不如勿救段幹朋曰不救則不義且不利威王曰何也對曰夫魏氏並邯鄲其於齊何利哉且夫救趙而軍其郊是趙不伐而魏全也故不如南攻襄陵以魏邯鄲拔而乘魏之獘威王從其計其後成侯騶忌與田忌不善公孫閱謂成侯忌曰公何不謀伐魏田忌必將戰勝有功則公之謀中也戰不勝非前死則後北而命在公矣於是成侯言威王使田忌南攻襄陵十月邯鄲拔齊因起兵擊魏大敗之桂陵於是齊最彊於諸侯自稱爲王以令天下三十三年殺其大夫牟辛【徐廣曰一作夫人】三十五年公孫閱又謂成侯忌曰公何不令人操十金卜於市曰我田忌之人也吾三戰而三勝聲威天下欲爲大事亦吉乎不吉乎卜者出因令人捕爲之卜者驗其辭於王之所田忌聞之因遂率其徒襲攻臨淄求成侯不勝而犇三十六年威王卒子宣王辟彊立宣王元年秦用商鞅周致伯於秦孝公二年魏伐趙趙與韓親共擊魏趙不利戰於南梁宣王召田忌復故位韓氏請救於齊宣王召大臣而謀曰蚤救孰與晚救騶忌子曰不如勿救田忌曰弗救則韓且折而入於魏不如蚤救之孫子曰夫韓魏之兵未而救之是吾代韓受魏之兵顧反聽命於韓也且魏有破國之志韓見亡必東面而愬於齊矣吾因深結韓之親而晚承魏之獘則可重利而得尊名也宣王曰善乃陰告韓之使者而遣之韓因恃齊五戰不勝而東委國於齊齊因起兵使田忌田嬰將【徐廣曰嬰一作朌】孫子爲帥救韓趙臣擊魏大敗之馬陵殺其將龐涓虜魏太子申其後三晉之王皆因田嬰朝齊王於博望盟而去【徐廣曰表曰三年與趙防博望伐魏】七年與魏王會平阿南明年復會甄魏惠王卒明年與魏襄王會徐州諸侯相王也十年楚圍我徐州十一年與魏伐趙趙決河水灌齊魏兵罷十八年秦惠王稱王宣王喜文學遊說之士自如騶衍淳於髠田駢接子愼到環淵之徒七十六人皆賜列第爲上大夫不治而議論是以齊稷下學士復盛且數百千人【劉向別錄曰齊有稷門城門也談說之士期防於稷下也】十九年宣王卒子湣王地立湣王元年秦使張儀與諸侯執政會於齧桑三年封田嬰於薛四年迎婦於秦七年與宋攻魏敗之觀澤十二年攻魏楚圍雍氏【徐廣曰在陽翟屬韓】秦敗屈丐蘇代謂田軫曰臣願有謁於公其爲事甚完使楚利公成爲福不成亦爲福今者臣立於門客有言曰魏王謂韓馮張儀曰【徐廣曰韓之公仲侈也】煮棗將拔【徐廣曰在濟陰寃胊】齊兵又進子來救寡人則可矣不救寡人寡人弗能拔此特轉辭也秦韓之兵毋東旬餘則魏氏轉韓從秦秦逐張儀交臂而事齊楚此公之事成也田軫曰柰何使無東對曰韓馮之救魏之辭必不謂韓王曰馮以爲魏必曰馮將以秦韓之兵東卻齊宋馮因【徐廣曰音專專猶並合制領之謂也】三國之兵乘屈丐之獘南割於楚故地必盡得之矣張儀救魏之辭必不謂秦王曰儀以爲魏必曰儀且以秦韓之兵東距齊宋儀將搏三國之兵乘屈丐之獘南割於楚名存亡國實伐三川而歸此王業也公令楚王與韓氏地使秦制和謂秦王曰請與韓地而王以施三川韓氏之兵不用而得地於楚韓馮之東兵之辭且謂秦何曰秦兵不用而得三川伐楚韓以窘魏魏氏不敢東是孤齊也張儀之東兵之辭且謂何曰秦韓欲地而兵有案聲威發於魏魏氏之欲不失齊楚者有資矣魏氏轉秦韓爭事齊楚楚王欲而無與地【徐廣曰楚王欲得魏來事已而不欲與韓地也】公令秦韓之兵不用而得地有一大徳也秦韓之王劫於韓馮張儀而東兵以徇服魏公常執左券以責於秦韓此其善於公而惡張子多資矣十三年秦惠王卒二十三年與秦擊敗楚於重丘【徐廣曰表曰與秦擊楚使公子將大有功】二十四年秦使涇陽君質於齊二十五年歸涇陽君於秦孟嘗君薛文入秦卽相秦文亡去二十六年【徐廣曰孟嘗君爲相】齊與韓魏共攻秦至函谷軍焉二十八年秦與韓河外以和兵罷二十九年趙殺其主父齊佐趙滅中山【徐廣曰三十年田甲劫王相薛文走】三十六年王爲東帝秦昭王爲西帝蘇代自燕來入齊見於章華東門【左思齊都賦注曰齊小城北門也而此言東門不知爲是一門非耶】齊王曰噫善子來秦使魏冉致帝子以爲何如對曰王之問臣也卒而患之所從來微願王受之而勿備稱也秦稱之天下安之王乃稱之無後也且讓爭帝名無傷也秦稱之天下惡之王因勿稱以收天下此大資也且天下立兩帝王以天下爲尊齊乎尊秦乎王曰尊秦曰釋帝天下愛齊乎愛秦乎王曰愛齊而憎秦曰兩帝立約伐趙孰與伐桀宋之利【宋世家云宋王偃諸侯皆曰桀宋也】王曰伐桀宋利對曰夫約鈞然而秦爲帝而天下獨尊秦而輕齊釋帝則天下愛齊而憎秦伐趙不如伐桀宋之利故願王明釋帝以收天下倍約賔秦無爭重而王以其間舉宋夫有宋衛之陽地危【陽地濮陽之地】有濟西趙之阿東國危有淮北楚之東國危有陶平陸梁門不開釋帝而貸之以伐桀宋之事國重而名尊燕楚所以形服天下莫敢不聽此湯武之舉也敬秦以爲名而後使天下憎之此所謂以卑爲尊者也願王孰慮之於是齊去帝復爲王秦亦去帝位三十八年伐宋秦昭王怒曰吾愛宋與愛新城陽晉同韓聶與吾友也而攻吾所愛何也蘇代爲齊謂秦王曰韓聶之攻宋所以爲王也齊彊輔之以宋楚魏必恐恐必西事秦是王不煩一兵不傷一士無事而割安邑也此韓聶之所禱於王也秦王曰吾患齊之難知一從一衡其說何也對曰天下國令齊可知乎齊以攻宋其知事秦以萬乘之國自輔不西事秦則治宋不安中國白頭遊敖之士皆積智欲離齊秦之交伏式結軼西馳者未有一人言善齊者也伏式結軼東馳者未有一人言善秦者也何則皆不欲齊秦之合也何晉楚之智而齊秦之愚也晉楚合必議齊秦齊秦合必圖晉楚請以此決事秦王曰諾於是齊遂伐宋宋王出亡死於溫齊南割楚之淮北西侵三晉欲以並周室爲天子泗上諸侯鄒魯之君皆稱臣諸侯恐懼三十九年秦來伐拔我列城九四十年燕秦楚三晉合謀各出鋭師以伐敗我濟西【徐廣曰案其餘諸傳無楚伐齊事年表云楚取淮北】王解而卻燕將樂毅遂入臨淄盡取齊之寶藏器湣王出亡之衛衛君辟宮捨之稱臣而共具湣王不遜衛人侵之湣王去走鄒魯有驕色鄒魯君弗內遂走莒楚使淖齒將兵救齊因相齊湣王淖齒遂殺湣王而與燕共分齊之侵地鹵器湣王之遇殺其子法章變名姓爲莒太史敫【徐廣曰音躍一音皎】家庸太史敫女奇法章狀貌以爲非恆人憐而常竊衣食之而與私通焉淖齒旣以去莒莒中人及齊亡臣相聚求湣王子欲立之法章懼其誅己也久之乃敢自言我湣王子也於是莒人共立法章是爲襄王以保莒城而布告齊國中王已立在莒矣襄王旣立立太史氏女爲王后是爲君王后生子建太史敫曰女不取媒因自嫁非吾種也汗吾世終身不覩君王后君王后賢不以不覩故失人子之禮襄王在莒五年田單以卽墨攻破燕軍迎襄王於莒入臨淄齊故地盡復屬齊齊封田單爲安平君十四年秦擊我剛壽十九年襄王卒子建立王建立六年秦攻趙齊楚救之秦計曰齊楚救趙親則退兵不親遂攻之趙無食請粟於齊齊不聽周子曰不如聽之以退秦兵不聽則秦兵不卻是秦之計中而齊楚之計過也且趙之於齊楚扞蔽也猶齒之有唇也唇亡則齒寒今日亡趙明日患及齊楚且救趙之務宜若奉漏甕沃焦釡也夫救趙髙義也卻秦兵顯名也義救亡國威卻彊秦之兵不務爲此而務愛粟爲國計者過矣齊王弗聽秦破趙於長平四十餘萬遂圍邯鄲十六年秦滅周君王后卒二十三年秦置東郡二十八年王入朝秦秦王政置酒咸陽三十五年秦滅韓三十七年秦滅趙三十八年燕使荊軻刺秦王秦王覺殺軻明年秦破燕燕王亡走遼東明年秦滅魏秦兵次於歷下四十二年秦滅楚明年虜代王嘉滅燕王喜四十四年秦兵擊齊齊王聽相後勝計不戰以兵降秦秦虜王建遷之共【地理誌河內有共縣】遂滅齊爲郡天下壹並於秦秦王政立號爲皇帝始君王后賢事秦謹與諸侯信齊亦東邊海上秦日夜攻三晉燕楚五國各自救於秦以故王建立四十餘年不受兵君王后死後勝相齊多受秦間金多使賔客入秦秦又多予金客皆爲反間勸王去從朝秦不修攻戰之備不助五國攻秦秦以故得滅五國五國已亡秦兵卒入臨淄民莫敢格者王建遂降遷於共故齊人恐王建不蚤與諸侯合從攻秦聽姦臣賔客以亡其國歌之曰松耶柏耶住建共者客耶【徐廣曰戰國策曰秦處建於共松柏間也】疾建用客之不詳也

太史公曰蓋孔子晚而喜易易之爲術幽明逺矣非通人達才孰能注意焉故周太史之卦田敬仲完占至十世之後及完奔齊懿仲卜之亦云田乞及常所以比犯二君專齊國之政非必事勢之漸然也蓋若遵厭兆祥雲

史記集解卷四十六

欽定四庫全書

史記集解卷四十七

宋裴駰撰

史記四十七

孔子世家第十七

孔子生魯昌平鄕陬邑【徐廣曰陬音騶孔安國曰陬孔子父叔梁紇所治邑】其先宋人也曰孔防叔防叔生伯夏伯夏生叔梁紇紇與顏氏女野合而生孔子禱於尼丘得孔子魯襄公二十二年而孔子生生而首上圩頂故因名曰丘云字仲尼姓孔氏丘生而叔梁紇死葬於防山防山在魯東由是孔子疑其父墓處母諱之也孔子爲兒嬉戲常陳俎豆設禮容孔子母死乃殯五父之衢蓋其愼也【徐廣曰魯縣有闕裏孔子所居也又有五父之衢也】陬人挽父之母誨孔子父墓然後往合葬於防焉孔子要絰季氏饗士孔子與往陽虎絀曰季氏饗士非敢饗子也孔子由是退孔子年十七魯大夫孟釐子病且死誡其嗣懿子曰孔丘聖人之後【服防曰聖人謂商湯】滅於宋【杜預曰孔子六世祖孔父嘉爲宋華督所殺其子奔魯也】其祖弗父何始有宋而嗣讓厲公【杜預曰弗父何孔父嘉之髙祖宋湣公之長子厲公之兄也何嫡嗣當立以讓厲公也】及正考父佐戴武宣公【服防曰正考父弗父何之魯孫】三命玆益恭故鼎銘云【杜預曰三命上卿也考父廟之鼎】一命而僂再命而傴三命而俯【服防曰僂傴俯皆恭敬之說也】循墻而走【杜預曰言不敢安行】亦莫敢余侮【杜預曰其恭如是人亦不敢侮慢】饘於是粥於是以糊余口【杜預曰於是鼎中爲饘粥饘粥糊屬言至儉也】其恭如是吾聞聖人之後𨿽不當世必有達者【王肅曰謂若弗父何殷湯之後而不繼世爲宋君也杜預曰聖人之後有明徳而不當大位謂正父】考今孔丘年少好禮其達者歟吾卽沒若必師之及釐子卒懿子與魯人南宮敬叔往學禮焉是歳季武子卒平子代立孔子貧且賤及長嘗爲季氏史料量平嘗爲司職吏而畜蕃息由是爲司空已而去魯斥乎齊逐乎宋衛困於陳蔡之間於是反魯孔子長九尺有六寸人皆謂之長人而異之魯復善待由是反魯魯南宮敬叔言魯君曰請與孔子適周魯君予之一乘車兩馬一豎子俱適周問禮蓋見老子云辭去而老子送之曰吾聞富貴者送人以財仁人者送人以言吾不能富貴竊仁人之號【王肅曰謙言竊仁者之名】送子以言曰聰明深察而近於死者好議人者也博辧廣大危其身者發人之惡者也爲人子者毋以有已【王肅曰身父母之有】爲人臣者毋以有己孔子自周反於魯弟子稍益進焉是時也晉平公滛六卿擅權東伐諸侯楚靈王兵彊陵轢中國齊大而近於魯魯小弱附於楚則晉怒附於晉則楚來伐不備於齊師侵魯魯昭公之二十年而孔子蓋年三十矣齊景公與晏嬰來適魯景公問孔子曰昔秦穆公國小處辟其霸何也對曰秦國𨿽小其志大處𨿽辟行中正身舉五羖爵之大夫起累紲之中與語三日授之以政以此取之𨿽王可也其霸小矣景公說孔子年三十五而季平子與郈昭伯以鬭雞故得罪魯昭公昭公率師擊平子平子與孟氏叔孫氏三家共攻昭公昭公師敗奔於齊齊處昭公幹侯其後頃之魯亂孔子適齊爲髙昭子家臣欲以通乎景公與齊太師語樂聞韶音學之三月不知肉味【周氏曰孔子在齊聞習韶樂之盛美故忘於肉味也】齊人稱之景公問政孔子孔子曰君君臣臣父父子子【孔安國曰當此之時陳恆制齊君不君臣不臣故以此對也】景公曰善哉信如君不君臣不臣父不父子不子𨿽有粟吾豈得而食諸【孔安國曰言將危也陳氏果滅齊】他日又復問政於孔子孔子曰政在節財景公說將欲以尼谿田封孔子晏嬰進曰夫儒者滑稽而不可軌法倨傲自順不可以爲下崇喪遂哀破產厚葬不可以爲俗遊說乞貸不可以爲國自大賢之息周室旣衰禮樂缺有間今孔子盛容飾繁登降之禮趨詳之節累世不能殫其學當年不能究其禮若欲用之以移齊俗非所以先細民也後景公敬見孔子不問其禮異日景公止孔子曰奉子以季氏吾不能以季孟之間待之【孔安國曰魯三卿季氏爲正卿最貴孟氏爲下卿不用事言待之以二者之間也】齊大夫欲害孔子孔子聞之景曰吾老矣弗能用也孔子遂行反乎魯孔子年四十二魯昭公卒於幹侯定公立定公立五年夏季平子卒桓子嗣立季桓子穿井得土缶中若羊【韋昭曰羊生羊也故謂之怪也】問仲尼云得狗【韋昭曰獲羊而言狗者以孔子博物測之】仲尼曰以丘所聞羊也丘聞之木石之怪防罔閬【韋昭曰木石謂山也或云防一足越人謂之山繅也或言獨足魍魎山精好學人聲而迷惑人也】水之怪龍罔象【韋昭曰龍神獸也非常見故曰怪或云罔象食人一名沭腫】土之怪墳羊【唐固曰墳羊雌雄未成者也】吳伐越墮會稽【王肅曰墮毀也】得骨節專車【韋昭曰骨一節其長專車專擅也】吳使使問仲尼骨何者最大仲尼曰禹致羣神於會稽山【韋昭曰羣神謂主山川之君爲羣神之主故謂之神也】防風氏後至禹殺而戮之【韋昭曰防風氏違命後至故禹殺之陳屍爲戮】其節專車此爲大矣吳客曰誰爲神仲尼曰山川之神足以綱紀天下其守爲神【王肅曰守山川之祀者爲神謂諸侯也韋昭曰足以綱紀天下謂名山大川能興雲致雨以利天下也】社稷爲公侯【王肅曰但守社稷無山川之祀者直爲公侯而已】皆屬於王者客曰防風何守仲尼曰汪罔氏之君守封禺之山【韋昭曰封封山禺禺山在吳郡永安縣駰案晉太康元年攺永安爲武康縣今屬吳興郡】爲釐姓在虞夏商爲汪罔於周爲長翟今謂之大人【王肅曰周之初及當孔子之時其名異也】客曰人長幾何仲尼曰僬僥氏三尺短之至也【韋昭曰僬僥西南蠻之別名也按括地誌在大秦國北也】長者不過十之數之極也【王肅曰十之謂三丈也數極於此也】於是吳客曰善哉聖人桓子嬖臣曰仲梁懷與陽虎有隙陽虎欲逐懷公山不狃止之【孔安國曰不狃爲季氏宰】其秋懷益驕陽虎執懷桓子怒陽虎因囚桓子與盟而醳之陽虎由此益輕季氏季氏亦僭於公室陪臣執國政是以魯自大夫以下皆僭離於正道故孔子不仕退而修詩書禮樂弟子彌眾至自逺方莫不受業焉定公八年公山不狃不得意於季氏因陽虎爲亂欲廢三桓之適更立其庶孽陽虎素所善者遂執季桓子桓子詐之得脫定公九年陽虎不勝奔於齊是時孔子年五十公山不狃以費畔季氏使人召孔子孔子循道彌久溫溫無所試莫能已用曰蓋周文武起丰鎬而王今費𨿽小儻庶幾乎欲往子路不說止孔子孔子曰夫召我者豈徒哉如用我其爲東周乎【何晏曰興周道於東方故曰東周也】然亦卒不行其後定公以孔子爲中都宰一年四方皆則之由中都宰爲司空由司空爲大司寇定公十年春及齊平夏齊大夫黎鉏言於景公曰魯用孔丘其勢危齊乃使使告魯爲好會防於夾谷【徐廣曰司馬彪曰今在祝其縣也】魯定公且以乘車好往孔子攝相事曰臣聞有文事者必有武備有武事者必有文備古者諸侯出疆必具官以從請具左右司馬定公曰諾具左右司馬防齊侯夾谷爲壇位土階三等以會遇之禮相見【王肅曰防遇之禮禮之簡略也】揖讓而登獻酬之禮畢齊有司趨而進曰請奏四方之樂景公曰諾於是旍旄羽祓矛防劍撥鼓噪而至孔子趨而進歷階而登不盡一等舉袂而言曰吾兩君爲好會夷狄之樂何爲於此請命有司有司卻之不去則左右視晏子與景公景公心怍麾而去之有頃齊有司趨而進曰請奏宮中之樂景公曰諾優倡侏儒爲戲而前孔子趨而進歷階而登不盡一等曰匹夫而熒惑諸侯者罪當誅請命有司有司加法焉手足異處景公懼而動知義不若歸而大恐告其羣臣曰魯以君子之道輔其君而子獨以夷狄之道教寡人使得罪於魯君爲之柰何有司進對曰君子有過則謝以質小人有過則謝以文君若悼之則謝以實於是齊侯乃歸所侵魯之鄆汶陽龜陰之田以謝過【服防曰三田汶陽田也龜山名陰之田得其田不得其山也杜預曰太山博縣北有龜山】定公十三年夏孔子言於定公曰臣無藏甲大夫無百雉之城【王肅曰髙丈長大曰堵三堵曰雉】使仲由爲季氏宰將墮三都【服防曰三都三家之邑也】於是叔孫氏先墮郈【杜預曰東平無鹽縣東南郈鄕亭】季氏將墮費公山不狃叔孫輒率費人襲魯公與三子入於季氏之宮【服防曰三子季孫孟孫叔孫也】登武子之臺費人攻之弗克入及公側【服防曰人冇入及公之臺側】孔子命申句須樂頎下伐之【服防曰申句須樂頎魯大夫】費人北國人追之敗諸姑蔑【杜預曰魯國卞縣南有姑蔑城】二子奔齊遂墮費將墮成【杜預曰泰山鉅平縣東南有成城也】公斂處父【服防曰成宰也】謂孟孫曰墮成齊人必至於北門且成孟氏之保鄣無成是無孟氏也我將弗墮十二月公圍成弗克定公十四年孔子年五十六由大司寇行攝相事有喜色門人曰聞君子禍至不懼福至不喜孔子曰有是言也不曰樂其以貴下人乎於是誅魯大夫亂政者少正卯與聞國政三月粥羔羊者弗飾賈男女行者別於塗塗不拾遺四方之客至乎邑者不求有司【王肅曰有司常供具職容求而有在也】皆予之以歸齊人聞而懼曰孔子爲政必霸霸則吾地近焉我之爲先並矣盍致地焉犁鉏曰請先嘗沮之沮之而不可則致地庸遲乎於是選齊國中女子好者八十人皆衣文衣而舞康樂文馬三十駟遺魯君陳女樂文馬於魯城南髙門外季桓子微服往觀再三將受乃語魯君爲周道遊往觀終日怠於政事子路曰夫子可以行矣孔子曰魯今且郊如致膰乎大夫【王肅曰膰祭肉】則吾猶可以止桓子卒受齊女樂三日不聽政郊又不致膰俎於大夫孔子遂行宿乎屯【屯在魯之南也】而師已送曰夫子則非罪孔子曰吾歌可夫歌曰彼婦之口可以出走彼婦之謁可以死敗【王肅曰言婦人之口請謁足以憂使人死敗故可以出走也】蓋優哉遊哉維以卒歳【王肅曰言仕不遇也故且優遊以終歳】師已反桓子曰孔子亦何言師已以實告桓子喟然嘆曰夫子罪我以羣婢故也夫孔子遂適衛主於子路妻兄顏濁鄒家衛靈公問孔子居魯得祿幾何對曰奉粟六萬衛人亦致粟六萬居頃之或譖孔子於衛靈公靈公使公孫余假一出一入孔子惡獲罪焉居十月去衛將適陳過匡顏刻爲僕以其策指之曰昔吾入此由彼缺也匡人聞之以爲魯之陽虎陽虎嘗暴匡人匡人於是遂止孔子孔子狀類陽虎拘焉五日顏淵後【孔安國曰言與孔子相失在後也】子曰吾以汝爲死矣顏淵曰子在回何敢死【包氏曰言夫子在已無所致死也】匡人拘孔子益急弟子懼孔子曰文王旣沒文不在玆乎【孔安國曰玆此也言文王𨿽已沒其文見在此此自謂其身也】天之將喪斯文也後死者不得與於斯文也【孔安國曰文王旣沒故孔子自謂後死也言天將喪此文者本不當使我知之今使我知之未欲喪之也】天之未喪斯文也匡人其如予何【馬融曰如予何猶言柰我何也天未喪此文則我當傳之匡人欲柰我何言不能違天以害已】孔子使從者爲寧武子臣於衛然後得去去過蒲【徐廣曰長垣縣有匡城蒲鄕】月餘反乎衛主蘧伯玉家靈公夫人有南子者使人謂孔子曰四方之君子不辱欲與寡君爲兄弟者必見寡小君寡小君願見孔子辭謝不得已而見之夫人在絺帷中孔子入門北面稽首夫人自帷中再拜環佩玉聲璆然孔子曰吾鄕爲弗見見之禮答焉子路不說孔子矢之曰予所不者天厭之天厭之【欒肇曰見南子者時不獲已猶文王之拘羑里也天厭之者言我之否屈乃天命所厭也蔡謨曰矢陳也夫子爲子路陳天命也】居衛月餘靈公與夫人同車宦者雍渠參乘出使孔子爲次乘招揺市過之【徐廣曰招揺翺翔也】孔子曰吾未見好徳如好色者也【何晏曰疾時薄於徳厚於色故發此言也李充曰使好徳如好色則棄邪而反正矣】於是醜之去衛過曹是歳魯定公卒孔子去曹適宋【徐廣曰年表定公十三年孔子至衛十四年至陳哀公三年孔子過宋】與弟子習禮大樹下宋司馬桓魋欲殺孔子拔其樹孔子去弟子曰可以速矣孔子曰天生徳於予桓魋其如予何【包氏曰天生徳者謂授以聖性徳合天地吉無不利故曰其如予何】孔子適鄭與弟子相失孔子獨立郭東門鄭人或謂子貢曰東門有人其顙似堯其頂類臯陶其肩類子產然自要以下不及禹三寸累累若喪家之狗【王肅曰喪家之拘主人哀荒不見飲食故累累然而不得意孔子生於亂世道不得行故累然不得志之貌也韓詩外傳曰喪家之狗旣斂而槨冇席而祭顧望無人也】子貢以實告孔子孔子欣然笑曰形狀末也而似喪家之狗然哉然哉孔子遂至陳主於司城貞子家歳余吳王夫差伐陳取三邑而去趙鞅伐朝歌楚圍蔡蔡遷於吳吳敗越王句踐會稽有隼集於陳廷而死楛矢貫之石砮矢長尺有咫【韋昭曰隼鷙鳥今之鶚也楛矢名砮鏃也以石爲之八寸曰咫楛矢貫之墜而死】陳湣公使使問仲尼仲尼曰隼來逺矣此肅愼之矢也昔武王克商通道九夷百蠻【王肅曰九夷東方夷有九種也百蠻夷狄之百種】使各以其方賄來貢【王肅曰各以其方面所有之財賄而來貢】使無忘職業於是肅愼貢楛矢石砮長尺有咫先生欲昭其令徳以肅愼矢分大姬【韋昭曰大姬武王元女也】配虞胡公而封諸陳分同姓以珍玉展親【韋昭曰展重也玉謂若夏后氏之璜】分異姓以逺方職使無忘服【王肅曰使無忘服從於王也】故分陳以肅愼矢試求之故府果得之【韋昭曰故府舊府也】孔子居陳三歳會晉楚爭彊更伐陳及吳侵陳陳常被寇孔子曰歸與歸與吾黨之小子狂簡進取不忘其初於是孔子去陳過蒲會公叔氏以蒲畔蒲人止孔子弟子有公良孺者以私車五乘從孔子其爲人長賢有勇力謂曰吾昔從夫子遇難於匡今又遇難於此命也已吾與夫子再罹難寧鬭而死鬭甚疾蒲人懼謂孔子曰茍毋適衛吾出子與之盟出孔子東門孔子遂適衛子貢曰盟可負耶孔子曰要盟也神不聽衛靈公聞孔子來喜郊迎問曰蒲可伐乎對曰可靈公曰吾大夫以爲不可今蒲衛之所以待晉楚也以衛伐之無乃不可乎孔子曰其男子有死之志【王肅曰公叔氏欲以蒲適他國而男子欲死之不樂適他】婦人有保西河之志【王肅曰婦人恐懼欲保西河無戰意也】吾所伐者不過四五人【王肅曰本與公叔同畔者】靈公曰善然不伐蒲靈公老怠於政不用孔子孔子喟然嘆曰茍有用我者期月而已三年有成【孔安國曰言誠有用我於政事者期年而可以行其政教必三年乃冇成也】孔子行佛爲中牟宰【孔安國曰晉大夫趙簡子之邑宰】趙簡子攻範中行伐中牟佛畔使人召孔子孔子欲往子路曰由聞諸夫子其身親爲不善者君子不入也【孔安國曰不入其國】今佛親以中牟畔子欲往如之何孔子曰有是言也不曰堅乎磨而不燐不曰白乎涅而不淄【孔安國曰燐薄也涅可以染皁者也言至堅者磨之而不薄至白者染之於涅中而不黑君子𨿽在濁亂不能污也】我豈匏瓜也哉焉能系而不食【何晏曰言匏瓜得系一處者不食故也吾自食物常東西南北不得如不食之物系滯一處】孔子擊磬有荷蕢而過門者曰有心哉擊磬乎【何晏曰蕢艸器也有心謂契契然也】硜硜乎莫己知也夫而已矣【何晏曰此硜硜信已而已言亦無益也】孔子學鼓琴師襄子十日不進師襄子曰可以益矣孔子曰丘已習其曲矣未得其數也有間曰已習其數可以益矣孔子曰丘未得其志也有間曰已習其志可以益矣孔子曰丘未得其爲人也有間曰有所穆然深思焉有所怡然髙望而逺志焉曰丘得其爲人黯然而黑【王肅曰黯黑貌】幾然而長【徐廣曰詩云頎而長兮】眼如望羊【王肅曰望羊望羊視也】如王四國非文王其誰能爲此也師襄子辟席再拜曰師蓋云文王操也孔子旣不得用於衛將西見趙簡子至於河而聞竇鳴犢舜華之死也【徐廣曰或作鳴鐸竇犨又作竇鳴犢舜華也】臨河而嘆曰美哉水洋洋乎丘之不濟此命也夫子貢趨而進曰敢問何謂也孔子曰竇鳴犢舜華國之賢大夫也趙簡子未得志之時須此兩人而後從政及其已得志殺之乃從政丘聞之也刳胎殺夭則騏驎不至郊竭澤涸漁則蛟龍不合陰陽覆巢毀卵則鳯皇不翔何則君子諱傷其類也夫鳥獸之於不義也尙知辟之而況乎丘哉乃還息乎陬鄕作爲陬操以哀之【王肅曰陬操琴曲名也】而反乎衛入主籧伯玉家他日靈公問兵陳【孔安國曰軍陳行列之法】孔子曰俎豆之事則嘗聞之軍旅之事未之學也【鄭曰萬二千人爲軍五百人爲旅軍旅末事本未立不可敎以末也】明日與孔子語見蜚鴈仰視之色不在孔子孔子遂行復如陳夏衛靈公卒立孫輒是爲衛出公六月趙鞅內太子蒯瞶於戚陽虎使太子絻八人衰絰僞自衛迎者哭而入遂居焉冬蔡遷於州來是歳魯哀公三年而孔子年六十矣齊助衛圍戚以太子蒯聵在故也夏魯桓釐廟燔南宮敬叔救火孔子在陳聞之曰災必於桓釐廟乎【服防曰桓釐當毀而魯事非禮之廟故孔子聞冇火災知其加桓僖也】已而果然秋季桓子病輦而見魯城喟然嘆曰昔此國幾興矣以吾獲罪於孔子故不興也顧謂其嗣康子曰我卽死若必相魯相魯必召仲尼後數日桓子卒康子代立已葬欲召仲尼公之魚曰昔吾先君用之不終終爲諸侯笑今又用之不能終是再爲諸侯笑康子曰則誰召而可曰必召冉求於是使使召冉求冉求將行孔子曰魯人召求非小用之將大用之也是日孔子曰歸乎歸乎吾黨之小子狂簡斐然成章吾不知所以裁之【孔安團曰簡大也孔子在陳思歸欲去曰吾黨之小子狂者進取於大道妄穿鑿以成章不知所以裁制當歸以裁耳】子贛知孔子思歸送冉求因誡曰卽用以孔子爲招云冉求旣去明年孔子自陳遷於蔡蔡昭公將如吳吳召之也前昭公欺其臣遷州來後將往大夫懼復遷公孫翩射殺昭公【徐廣曰哀公四年也】楚侵蔡秋齊景公卒【徐廣曰哀公五年也】明年孔子自蔡如葉葉公問政孔子曰政在來遠附邇他日葉公問孔子於子路子路不對【孔安國曰葉公名諸梁楚大夫食采於葉僭稱公不對未知所以對也】孔子聞之曰由爾何不對曰其爲人也學道不倦誨人不厭發憤忘食樂以忘憂不知老之將至云爾去葉反於蔡長沮桀溺耦而耕孔子以爲隱者使子路問津焉【鄭曰耜廣五寸二耜爲耦津濟渡處也】長沮曰彼執輿者爲誰子路曰爲孔丘曰是魯孔丘與曰然曰是知津矣【馬融曰言數周流自知津處】桀溺謂子路曰子爲誰曰爲仲由曰子孔丘之徒與曰然桀溺曰悠悠者天下皆是也而誰以易之【孔安國曰悠悠者周流之貌也言當今天下治亂同空舎此適彼故曰誰以易之】且與其從辟人之士豈若從辟世之士哉【何晏曰士有辟人之法有辟世之法長沮桀溺謂孔子爲士從辟人之法者也已之爲士則從辟世之法也】耰而不輟【鄭曰耰覆種也輟止也覆種不止不以津告者】子路以告孔子孔子憮然【何晏曰爲其不達已意而非已】曰鳥獸不可與同羣【孔安國曰隱於山林是同羣】天下有道丘不與易也【何晏曰凡天下有道者丘皆不與易也已大而人小故也】他日子路行遇荷蓧丈人【包氏曰丈人老者蓧艸器】曰子見夫子乎丈人曰四體不勤五穀不分孰爲夫子【包氏曰丈人曰不勤勞四體分植五穀誰爲夫子而索也】植其杖而蕓【孔安國植倚也除艸曰蕓】子路以告孔子曰隱者也復往則亡【孔安國曰子路反至其家丈人出行不在】孔子遷於蔡三歳吳伐陳楚救陳【徐廣曰哀公四年】軍於城父聞孔子在陳蔡之間楚使人聘孔子孔子將往拜禮陳蔡大夫謀曰孔子賢者所刺譏皆中諸侯之疾今日久畱陳蔡之間諸大夫所設行皆非仲尼之意今楚大國也來聘孔子孔子用於楚則陳蔡用事大夫危矣於是乃相與發徒役圍孔子於野不得行絕糧從者病莫能興【孔安國曰興起也】孔子講誦歌不衰子路慍見曰君子亦有窮乎孔子曰君子固窮小人窮斯濫矣【何晏曰濫溢也君子固亦有窮時但不如小人窮則濫溢爲非】子貢色作孔子曰賜爾以予爲多學而識之者與曰然【孔安國曰然謂多學而識之】非與【孔安國曰問今不然耶】孔子曰非也予一以貫之【何晏曰善有元事有會天下殊塗而同歸百慮而一致知其元則眾善舉也故不待學以一知之】孔子知弟子有慍心乃召子路而問曰詩云匪兕匪虎率彼曠野【王肅曰率循也言非兕虎而循曠野也】吾道非耶吾何爲於此子路曰意者吾未仁耶人之不我信也【王肅曰言人不信吾豈以未仁故乎】意者吾未知耶人之不我行也【王肅曰言人不使通行而困窮者豈以我未智乎】孔子曰有是乎由譬使仁而必信安有伯夷叔齊使智者而必行安有王子比干子路出子貢入見孔子曰賜詩云匪兕匪虎率彼曠野吾道非耶吾何爲於此子貢曰夫子之道至大也故天下莫能容夫子夫子蓋少貶焉孔子曰賜良農能稼而不能爲穡【王肅曰種之爲稼斂之爲穡言良農能善種之未必能斂獲之】良工能巧而不能爲順【王肅曰言良工能巧而已不能每順人之意】君子能修其道綱而紀之統而理之而不能爲容今爾不修爾道而求爲容賜而志不逺矣子貢出顏回入見孔子曰回詩云匪兕匪虎率彼曠野吾道非耶吾何爲於此顏回曰夫子之道至大故天下莫能容𨿽然夫子推而行之不容何病不容然後見君子夫道之不修也是吾醜也夫道旣已大修而不用是有國者之醜也不容何病不容然後見君子孔子欣然而笑曰有是哉顏氏之子使爾多財吾爲爾宰【王肅曰宰主財者也爲汝主財言志之同也】於是使子貢至楚楚昭王興師迎孔子然後得免昭王將以書社地七百里封孔子【服防曰書籍也】楚令尹子西曰王之使使諸侯有如子貢者乎曰無有王之輔相有如顏回者乎曰無有王之將率有如子路者乎曰無有王之官尹有如宰予者乎曰無有且楚之祖封於周號爲子男五十里今孔丘述三王之法明周召之業王若用之則楚安得世世堂堂方數千里乎夫文王在丰武王在鎬百里之君卒王天下今孔丘得據土壤賢弟子爲佐非楚之福也昭王乃止其秋楚昭王卒於城父楚狂接輿歌而過孔子【孔安國曰接輿楚人也佯狂而來歌欲以感切孔子也】曰鳯兮鳯兮何徳之衰【孔安國曰比孔子於鳯鳥待聖君乃見非孔子周行求合故曰衰也】往者不可諫兮【孔安國曰已往所行不可復諫止也】來者猶可追也【孔安國曰自今已來可追自止避亂隠居】已而已而今之從政者殆而【孔安國曰言已而者言世亂已甚不可復治也再言之者傷之深也】孔子下欲與之言【包氏曰下下車也】趨而去弗得與之言於是孔子自楚反乎衞是歲也孔子年六十三而魯哀公六年也其明年吳與魯會繒徴百牢太宰嚭召季康子季康子使子貢往然後得已孔子曰魯衛之政兄弟也【包氏曰周公康叔旣爲兄弟康叔睦於周公其國之政亦如兄弟也】是時衛君輒父不得立在外諸侯數以爲讓而孔子弟子多仕於衛衛君欲得孔子爲政子路曰衛君待子而爲政子將奚先【包氏曰問往將何所先行】孔子曰必也正名乎【馬融曰正百事之名也】子路曰有是哉子之迂也何其正也【包氏曰迂猶逺也言孔子之言逺於事也】孔子曰野哉由也【孔安國曰野不達也】夫名不正則言不順言不順則事不成事不成則禮樂不興禮樂不興則刑罰不中【孔安國曰禮以安上樂以移風二者不行則有淫刑濫罰也】刑罰不中則民無所錯手足矣夫君子爲之必可名言之必可行【王肅曰所名之事必可得明言所言之事必可得遵行也】君子於其言無所茍而已矣其明年冉有爲季氏將師與齊戰於郎克之【徐廣曰此哀公十一年也去吳會繒已四年矣年表哀公十年孔子自衛至陳也】季康子曰子之於軍旅學之乎性之乎冉有曰學之於孔子季康子曰孔子何如人哉對曰用之有名播之百姓質諸鬼神而無憾求之至於此道𨿽累千社夫子不利也康子曰我欲召之可乎對曰欲召之則毋以小人固之則可矣而衛孔文子【服防曰文子衛卿也】將攻太叔【左傳曰太叔名疾】問筞於仲尼辭不知退而命載而行曰鳥能擇木木豈能擇鳥乎【服防曰鳥諭己木以諭所之之國】文子固止會季康子逐公華公賔公林以幣迎孔子孔子歸魯孔子之去魯凡十四歳而反乎魯魯哀公問政對曰政在選臣季康子問政曰舉直錯諸枉【包氏曰錯置也舉正直之人用之廢置邪枉之人】則枉者直康子患盜孔子曰茍子之不欲𨿽賞之不竊【孔安國曰欲情欲也言民化於上不從其所令從其所好也】然魯終不能用孔子孔子亦不求仕孔子之時周室微而禮樂廢詩書缺追迹三代之禮序書傳上紀唐虞之際下至秦繆編次其事曰夏禮吾能言之杞不足徵也殷禮吾能言之宋不足徵也【包氏曰徵成也杞宋二國夏殷之後也夏殷之禮吾能說之杞宋之君不足以成也】足則吾能徵之矣觀殷夏所損益曰後𨿽百世可知也【何晏曰物類相召勢數相生其變有常故可預知者也】以一文一質周監二代鬱鬱乎文哉吾從周【孔安國曰監視也言周文章備於二代當從之周】故書傳禮記自孔氏孔子語魯太師樂其可知也始作翕如【何晏曰太師樂官名也五音始奏翕如盛也】縱之純如【何晏曰言五音旣發放縦盡其聲純和諧也】皦如【何晏曰言其音節眀】繹如也以成【何晏曰縱之以純如皦如繹如言樂始於翕如而成於三者也】吾自衛反魯然後樂正雅頌各得其所【鄭曰反魯魯哀公十一年冬是時道衰樂廢孔子來還乃正之故雅頌各得其所】古者詩三千餘篇及至孔子去其重取可施於禮義上采契后稷中述殷周之盛至幽厲之缺始於衽席故曰闗睢之亂以爲風始鹿鳴爲小雅始文王爲大雅始淸廟爲頌始三百五篇孔子皆歌之以求合韶武雅頌之音禮樂自此可得而述以備王道成六藝孔子晚而喜易序象系象說卦文言讀易韋編三絕曰假我數年若是我於易則彬彬矣孔子以詩書禮樂教弟子蓋三千焉身通六藝者七十有二人如顏濁鄒之徒頗受業者甚眾孔子以四教文行忠信【何晏曰四者有形質可舉以教】絕四毋意【何晏曰以道爲度故不任意也】毋必【何晏曰用之則行舍之則藏故無專必】毋固【何晏曰無可無不可故無固行也】毋我【何晏曰述古而不自作處羣萃而不自異惟道是從故不有其身】所愼齊戰疾【何晏曰此三者人所不能愼而夫子愼也】子罕言利與命與仁【何晏曰罕者希也利者義之和也命者天之命也仁者行之盛也寡能及之故罕言之】不憤不啟舉一隅不以三隅反則弗復也【鄭曰孔子與人言必待其人心憤憤口悱悱乃後啟發爲說之如此則識思之深也說則舉一端以語之其人不思其類則不重敎也】其於鄕黨恂恂似不能言者【王肅曰恂恂溫恭貌也】其於宗廟朝廷辯辯言惟謹爾【鄭曰惟辯而謹敬也】朝與上大夫言誾誾如也【孔安國曰中正之貎也】與下大夫言侃侃如也【孔安國曰和樂貎】入公門鞠躬如也趨進翼如也【孔安國曰言端好也】君召使儐【鄭曰有賔客使迎之也】色勃如也【孔安國曰必變色】君命召不俟駕行矣【鄭曰急趨君命也旣行出而車駕隨之】魚餧肉敗割不正不食【孔安國曰魚敗曰餧也】席不正不坐食於有喪者之側未嘗飽也是日哭則不歌見齊衰瞽者𨿽童子必變【包氏曰瞽盲】三人行必得我師【何晏曰言我三人行本無賢愚擇善而從之不善而攺之無常師】徳之不修學之不講聞義不能徙不善不能攺是吾憂也【孔安國曰夫子常以此四者爲憂也】使人歌善則使復之然後和之【何晏曰樂其善故使重歌而自和也】子不語怪力亂神【王肅曰怪怪異也力謂若奡濫舟烏獲舉千鈞之屬也亂謂臣弒君子弒父也神謂鬼神之事或無益於教化或所不忍言也李充曰力不由理斯怪力也神不由正斯亂神也怪力亂神有與於邪無益於教故不言也】子貢曰夫子之文章可得而聞也【何晏曰章明文彩形質著見可以耳目修也】夫子言天道與性命弗可得聞也已【何晏曰性者人之所受以生也天道者元亨日新之道深微故不可得而聞之】顏淵喟然嘆曰仰之彌髙鉆之彌堅【何晏曰言不可窮盡】瞻之在前忽焉在後【何晏曰言忽恍不可爲形象】夫子循循然善誘人【何晏曰循循次序貎也誘進也言夫子正以此道進勸人學有次序也】博我以文約我以禮欲罷不能旣竭我才如有所立卓爾𨿽欲從之蔑由也已【孔安國曰言夫子旣以文章開博我又以禮節節約我使我欲罷不能已竭吾才矣其有所立則卓然不可及言已𨿽蒙夫子之善誘猶不能及夫子所立也】達巷黨人童子曰大哉孔子博學而無所成名【鄭曰達巷者黨名五百家爲黨此黨之人美孔子博學道藝不成一名而已】子聞之曰我何執執禦乎執射乎我執禦矣【鄭曰聞人美之承以謙也吾執禦者欲明六藝之卑】牢曰子云不試故藝【鄭曰牢者弟子子牢也試用也言孔子自云我不見用故多伎藝也】魯哀公十四年春狩大野【服防曰大野藪名魯田圃之常處蓋今鉅野是也】叔孫氏車子鉏商獲獸【服防曰車子微者也鉏商名也】以爲不祥仲尼視之曰麟也取之【服防曰麟非時所常見故怪之以爲不祥也仲尼名之曰麟然後魯人乃取之也明麟爲仲尼至也】曰河不出圖雒不出書吾已矣夫【孔安國曰聖人受命則河出圖今無此瑞吾已矣夫者不得見河圖八卦是也】顏淵死孔子曰天喪予【何休曰予我也天生顏淵爲夫子輔佐死者是天將亡夫子之證者也】及西狩見麟曰吾道窮矣【何休曰麟者太平之獸聖人之類也時得而死此天亦告夫子將歿之證故云爾】喟然嘆曰莫知我夫子貢曰何爲莫知子【何晏曰子貢怪夫子言何爲莫知已故問之】子曰不怨天不尢人【馬融曰孔子不用於世而不怨天不知已亦不尢人】下學而上達【孔安國曰下學人事上達天命】知我者其天乎【何晏曰聖人與天地合其徳故曰惟天知已】不降其志不辱其身伯夷叔齊乎【鄭曰言其直已之心不入庸君之朝】謂柳下惠少連降志辱身矣謂虞仲夷逸隱居放言【包氏曰放置也置不復言世務也】行中淸廢中權【馬融曰淸純潔也遭世亂自廢棄以免患合於權也】我則異於是無可無不可【馬融曰亦不必進亦不必退惟義所在】子曰弗乎弗乎君子疾沒世而名不稱焉吾道不行矣吾何以自見於後世哉乃因史記作春秋上至隱公下訖哀公十四年十二公據魯親周故殷運之三代約其文辭而指博故吳楚之君自稱王而春秋貶之曰子踐土之會實召周天子而春秋諱之曰天王狩於河陽推此類以繩當世貶損之義後有王者舉而開之春秋之義行則天下亂臣賊子懼焉孔子在位聽訟文辭有可與人共者弗獨有也至於爲春秋筆則筆削則削子夏之徒不能贊一辭弟子受春秋孔子曰後世知丘者以春秋而罪丘者亦以春秋【劉熙曰知者行堯舜之道者也罪者在王公之位見貶絕者】明歳子路死於衛孔子病子貢請見孔子方負杖逍遙於門曰賜汝來何其晚也孔子因嘆歌曰太山壊乎【鄭曰太山眾山所仰】梁柱摧乎哲人萎乎【王肅曰萎頓也】因以涕下謂子貢曰天下無道久矣莫能宗予【工肅曰傷道之不行也】夏人殯於東階周人於西階殷人兩柱間昨暮予夢坐奠兩柱之間予殆殷人也後七日卒【鄭曰謂聖人知命也】孔子年七十三以魯哀公十六年四月己丑卒哀公誄之曰旻天不弔不憖遺一老【王肅曰弔善也憖且也一老謂孔子也】俾屏餘一人以在位防防余在疚【王肅曰疚病也】鳴呼哀哉尼父毋自律【王肅曰父丈夫之顯稱也律法也言毋以自爲法也】子貢曰君其不沒於魯乎夫子之言曰禮失則昏名失則愆失志爲昏失所爲愆生不能用死而誄之非禮也稱餘一人非名也【服防曰天子自謂一人非諸侯所當名也】孔子葬魯城北泗上【皇覽曰孔子冡去城一里塋百畝南北廣十步東西十三步髙一丈二尺冢前以瓴甓爲祠壇方六尺與地平本無祠堂冢塋間樹以百數皆異種魯人世世無能名其樹者民傳言孔子弟子異國人各持其方樹來種之其樹柞枌雒離女貞五味毚檀之樹孔子塋中不生荊棘及刺人艸】弟子皆服三年三年心喪畢相訣而去則哭各復盡哀或復畱惟子貢廬於上凡六年然後去弟子及魯人往從而家者百有餘室因命曰孔裏魯世世相傳以歳時奉祠孔子而諸儒亦講禮鄕飲大射於孔子孔子大一頃故所居堂弟子內後世因廟藏孔子衣冠琴車書至於漢二百餘年不絕髙皇帝過魯以太牢祠焉諸侯卿相至常先謁然後從政孔子生鯉字伯魚伯魚年五十先孔子死【皇覽曰伯魚冢在孔子冢東與孔子並大小相望也】伯魚生伋字子思年六十二嘗困於宋子思作中庸【皇覽曰子思冢在孔子冢南大小相望】子思生白字子上年四十七子上生求字子家年四十五子家生箕字子京年四十六子京生穿字子髙年五十一子髙生子愼年五十七嘗爲魏相子愼生鮒年五十七爲陳王涉博士死於陳下鮒弟子襄年五十七嘗爲孝惠皇帝博士遷爲長沙太守長九尺六寸子襄生忠年五十七忠生武武生延年及安國安國爲今皇帝博士至臨淮太守蚤卒安國生卬卬生驩

太史公曰詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去雲天下君王至於賢人眾矣當時則榮汲則已焉孔子布衣傳十餘世學者宗之自天子王侯中國言六藝者折中於夫子可謂至聖矣

史記集解卷四十七

欽定四庫全書

史記集解四十八

宋裴駰撰

史記四十八

陳涉世家第十八

陳勝者陽城人也字涉吳廣者陽夏人也字叔陳涉少時嘗與人庸耕輟耕之壠上悵恨久之曰茍富貴無相忘庸者笑而應曰若爲庸耕何富貴也陳涉太息曰嗟乎燕雀安知鴻鵠之志哉二世元年七月發閭左適戍漁陽九百人屯大澤鄕【徐廣曰在沛郡蘄縣】陳勝吳廣皆次當行爲屯長會天大雨道不通度已失期失期法皆斬陳勝吳廣乃謀曰今亡亦死舉大計亦死等死死國可乎陳勝曰天下苦秦久矣吾聞二世少子也不當立當立者乃公子扶蘇扶蘇以數諫故上使外將兵今或聞無罪二世殺之百姓多聞其賢未知其死也項燕爲楚將數有功愛士卒楚人憐之或以爲死或以爲亡今誠以吾眾詐自稱公子扶蘇項燕爲天下唱宜多應者吳廣以爲然乃行卜卜者知其指意曰足下事皆成有功然足下卜之鬼乎【蘇林曰狐鳴祠中則是也瓚曰假托鬼神以威眾也故勝廣曰此教我威眾也】陳勝吳廣喜念鬼曰此教我先威眾耳乃丹書帛曰陳勝王置人所罾魚腹中【漢書音義曰罾音曾文頴曰罾魚网也】卒買魚烹食得魚腹中書固以怪之矣又間令吳廣之次近所旁叢祠中【張晏曰戍人所止處也叢鬼所慿焉】夜篝火【徐廣曰或作帶也篝者龍也音溝】狐鳴呼曰大楚興陳勝王卒皆夜驚恐旦日卒中往往語皆指目陳勝吳廣素愛人士卒多爲用者將尉醉廣故數言欲亡忿恚尉令辱之以激怒其眾尉果笞廣尉劍挺【徐廣曰挺猶脫也】廣起奪而殺尉陳勝佐之並殺兩尉召令徒屬曰公等遇雨皆已失期失期當斬籍第令毋斬【服處曰借假也第次第也應劭曰籍吏士名籍也今失期當斬就使籍第幸得不斬戍死者固十六七此激怒其眾也蘇林曰第且也】而戍死者固十六七且壯士不死卽已死卽舉大名耳王侯將相寧有種乎徒屬皆曰敬受命乃詐稱公子扶蘇項燕從民欲也袒右稱大楚爲壇而盟祭以尉首陳勝自立爲將軍吳廣爲郡尉攻大澤鄕收而攻蘄蘄下乃令符離人葛嬰將兵徇蘄以東攻銍酇苦柘譙皆下之【徐廣曰苦柘屬東餘皆在沛也】行收兵北至陳車六七百乘騎千餘卒數萬人攻陳陳守令皆不在獨守丞與戰譙門中弗勝守丞死乃入據陳數日號令召三老豪傑與皆來會計事三老豪傑皆曰將軍身被堅執鋭伐無道誅暴秦復立楚國之社稷功宜爲王陳涉乃立爲王號爲張楚當此時諸郡縣苦秦吏者皆刑其長吏殺之以應陳涉乃以吳叔爲假王監諸將以西擊滎陽令陳人武臣張耳陳余徇趙地令汝陰人鄧宗徇九江郡當此時楚兵數千人爲聚者不可勝數葛嬰至東城立襄彊爲楚王嬰後聞陳王已立因殺襄彊還報至陳陳王誅殺葛嬰陳王令魏人周市北徇魏地吳廣圍滎陽李由爲三川守守滎陽吳叔弗能下陳王徵國之豪傑與計以上蔡人房君蔡賜【漢書音義曰房君官號也姓蔡名賜瓚曰房邑君也】爲上柱國周文陳之賢人也【文頴曰卽周章】嘗爲項燕軍視日【如淳曰視日時吉凶舉動之占也司馬季主爲日者】事春申君自言習兵陳王與之將軍印西擊秦行收兵至闗車千乘卒數十萬至戲軍焉秦令少府章邯免驪山徒人奴產子【服防曰家人之產奴也】悉發以擊楚大軍盡敗之周文敗走出闗止次曹陽二三月章邯追敗之復走次澠池十餘日章邯擊大破之周文自剄軍遂不戰【徐廣曰十一月也】武臣到邯鄲自立爲趙王陳余爲大將軍張耳召騷爲左右丞相陳王怒捕系武臣等家室欲誅之柱國曰秦未亡而誅趙王將相家屬此生一秦也不如因而立之陳王乃遣使者賀趙而徙系武臣等家屬宮中而封其子張敖爲成都君趣趙兵亟入闗趙王將相相與謀曰王王趙非楚意也楚已誅秦必加兵於趙計莫如毋西兵使使北徇燕地以自廣也趙南據大河北有燕代楚𨿽勝秦不敢制趙若楚不勝秦必重趙趙乘秦之獘可以得志於天下趙王以爲然因不西兵而遣故上谷卒史韓廣將兵北徇燕地燕故貴人豪傑謂韓廣曰楚已立王趙又已立王燕𨿽小亦萬乘之國也願將軍立爲燕王韓廣曰廣母在趙不可燕人曰趙方西憂秦南憂楚其力不能禁我且以楚之彊不敢害趙王將相之家趙獨安敢害將軍之家韓廣以爲然乃自立爲燕王居數月趙奉燕王母及家屬歸之燕當此之時諸將之徇地者不可勝數周市北徇地至狄【徐廣曰今之臨濟】狄人田儋殺狄令自立爲齊王以齊反擊周市市軍散還至魏地欲立魏後故陵君咎爲魏王【應劭曰魏諸公子名咎欲立六國後以樹黨】時咎在陳王所不得之魏魏地已定欲相與立周市爲魏王周市不肯使者五反陳王乃立寧陵君咎爲魏王遣之國周市卒爲相將軍田臧等相與謀曰周章軍已破矣秦兵旦暮至我圍滎陽城弗能下秦軍至必大敗不如少遣兵足以守滎陽悉精兵迎秦軍今假王驕不知兵權不可與計非誅之事恐敗因相與矯王令以誅吳叔獻其首於陳王使使賜田臧楚令尹印使爲上將田臧乃使諸將李歸等守滎陽城自以精兵西迎秦軍於敖倉與戰田臧死軍破章邯進兵擊李歸等滎陽下破之李歸等死陽城人鄧說將兵居郯章邯別將擊破之鄧說軍散走陳銍人伍徐【徐廣曰一作逢】將兵居許章邯擊破之伍徐軍皆散走陳陳王誅鄧說陳王初立時陵人秦嘉【地理誌泗水有陵縣也】銍人董緤符離人朱雞石取慮人鄭布徐人丁疾等皆特起將兵圍東海守慶於郯陳王聞乃使武平君畔爲將軍【張晏曰畔名也】監郯下軍秦嘉不受命嘉自立爲大司馬惡屬武平君告軍吏曰武平君年少不知兵事勿聽因矯以王命殺武平君畔章邯已破伍徐擊陳柱國房君死章邯又進兵擊陳西張賀軍陳王出監戰軍破張賀死臘月【張晏曰秦之臘月夏之九月瓚曰建丑之月也】陳王之汝陰還至下城父其禦莊賈殺以降秦陳勝葬碭諡曰隱王陳王故涓人將軍呂臣【應劭曰涓人知謁者將軍姓呂名臣也晉灼曰呂氏春秋荊柱國莊伯令謁者駕令涓人取冦】爲蒼頭軍起新陽【徐廣曰在汝南也】攻陳下之殺莊賈復以陳爲楚初陳王至陳令銍人宋畱將兵定南陽入武闗畱已徇南陽聞陳王死南陽復爲秦宋畱不能入武闗乃東至新蔡遇秦軍宋畱以軍降秦秦傳畱至咸陽車裂畱以徇秦嘉等聞陳王軍破出走乃立景駒爲楚王【徐廣曰正月嘉爲上將軍】引兵之方與欲擊秦軍定陶下使公孫慶使齊王欲與並力俱進齊王曰聞陳王戰敗不知其死生楚安得不請而立王公孫慶曰齊不請楚而立王楚何故請齊而立王且楚首事當令於天下田儋誅殺公孫慶秦左右校復攻陳下之呂將軍走收兵復聚鄱盜【鄱音婆英布居江中爲羣盜陳勝之起布歸番君吳芮故謂之鄱盜者也】當陽君黥布之兵相收復擊秦左右校破之靑波【漢書音義曰地名也】復以陳爲楚會項梁立懷王孫心爲楚王陳勝王凡六月已爲王王陳其故人嘗與庸耕者聞之之陳扣宮門曰吾欲見渉宮門令欲防之自辧數乃置【晉灼曰數音朋友數斯疏矣】不肯爲通陳王出遮道而呼涉陳王聞之乃召見載與俱歸入宮見殿屋帷帳客曰夥頤涉之爲王沈沈者【應劭曰沈沈宮室深邃之貎也沈音長含反含一作金】楚人謂多爲夥故天下傳之夥涉爲王由陳涉始客出入愈益發舒言陳王故情或說陳王曰客愚無知顓妄言輕威陳王斬之諸陳王故人皆引去由是無親陳王者陳王以朱房爲中正胡武爲司過主司羣臣諸將徇地至令之不是者擊而罪之以苛察爲忠其所不善者弗下吏輒自治之陳王信用之諸將以其故不親附此其所以敗也陳勝𨿽已死其所置遣侯王將相竟亡秦由涉首事也髙祖時爲陳涉置守冢三十家碭至今血食褚先生曰【徐廣曰一作太史公駰按班固奏事云太史遷取賈誼過秦上下篇以爲秦始皇本紀陳涉世家下贊文然則言褚先生者非也】地形險阻所以爲固也兵革刑法所以爲治也猶未足恃也夫先王以仁義爲本而以固塞文法爲枝葉豈不然哉吾聞賈生之稱曰秦孝公據殽函之固【韋昭曰殽謂二殽函函谷闗也】擁雍州之地君臣固守以窺周室有席捲天下包舉宇內囊括四海之意並吞八荒之心當是時也商君佐之內立法度務耕織修守戰之備外連衡而鬭諸侯於是秦人拱守而取西河之外孝公旣沒惠文王武王昭王防故業因遺策南取漢中西舉巴蜀東割膏腴之地收要害之郡諸侯恐懼會盟而謀弱秦不愛珍器重寶肥饒之地以致天下之士合縱締交相與爲一當此之時齊有孟嘗趙有平原楚有春申魏有信陵此四君者皆明知而忠信寛厚而愛人尊賢而重士約從連衡兼韓魏趙燕宋衛中山之眾於是六國之士有寧越徐尙蘇秦杜赫之屬爲之謀齊明周最陳軫邵滑樓緩翟景蘇厲樂毅之徒通其意吳起孫臏帶他兒良玉廖田忌防頗趙奢之倫制其兵嘗以什倍之地百萬之師仰闗而攻秦秦人開闗而延敵九國之師遁逃而不敢進秦無亡矢遺鏃之費而天下固已困矣於是從散約敗爭割地而賂秦秦有餘力而制其獘追亡逐北伏屍百萬流血漂櫓因利乘便宰割天下分裂山河彊國請服弱國入朝施及孝文王莊襄王享國之日淺國家無事及至始皇奮六世之餘烈振長策而禦宇內吞二周而亡諸侯履至尊而制六合執敲撲以鞭笞天下威振四海南取百越之地以爲桂林象郡百越之君俛首系頸委命下吏乃使恬北築長城而守藩籬卻匈奴七百餘里胡人不敢南下而牧馬士亦不敢貫弓而報怨於是廢先王之道燔百家之言以愚黔首墮名城殺豪俊收天下之兵聚之咸陽銷鋒鍉【徐廣曰一作鏑】鑄以爲金人十二以弱天下之民然後踐華爲城因河爲池據億丈之城臨不測之谿以爲固良弓勁弩守要害之處信臣精卒陳利兵而誰何天下已定始皇之心自以爲闗中之固金城千里子孫帝王萬世之業也始皇旣沒餘威振於殊俗然而陳涉甕牖繩樞之子甿之人【徐廣曰田民曰甿音亡更反】而遷徙之徒也材能不及中人非有仲尼墨翟之賢陶朱猗頓之富也躡足行伍之問俛仰阡陌之中率罷散之卒將數百之眾而轉攻秦斬木爲兵掲竿爲旗天下云會響應贏糧而景從山東豪俊遂並起而亡秦族矣且夫天下非小弱也雍州之地殽函之固自若也陳涉之位非尊於齊楚燕趙韓魏宋衛中山之君也鉏耰棘矜非銛於句防長鎩也適戍之眾非儔於九國之師也深謀遠慮行軍用兵之道非及鄕時之士也然而成敗異變功業相反也嘗試使山東之國與陳涉度長絜大比權量力則不可同年而語矣然而秦以區區之地致萬乘之權抑八州而朝同列百有餘年矣然後以六合爲家殺函爲宮一夫作難而七廟墮身死人手爲天下笑者何也仁義不施而攻守之勢異也

史記集解卷四十八

欽定四庫全書

史記集解卷四十九

宋裴駰撰

史記四十九

外戚世家第十九

自古受命帝王及繼體守文之君非獨內悳茂也蓋亦有外戚之助焉夏之興也以塗山而桀之放也以末喜殷之興也以有娀紂之殺也嬖妲己周之興也以姜原及大任而幽王之禽也淫於褒姒故易基乾坤詩始闗雎書美釐降春秋譏不親迎夫婦之際人道之大倫也禮之用惟婚姻爲兢兢夫樂調而四時和陰陽之變萬物之統也可不愼與人能道無如命何甚哉妃匹之愛君不能得之於臣父不能得之於子況卑下乎旣驩合矣或不能成子姓能成子姓矣或不能要其終豈非命也哉孔子罕稱命蓋難言之也非通幽明之變惡能識乎性命哉

太史公曰秦以前尙略矣其詳靡得而記焉

漢興呂娥姁【徐廣曰姁音況羽反呂后姊字長姁也】爲髙祖正後男爲太子及晚節色衰愛弛而戚夫人有寵其子如意幾代太子者數矣及髙祖崩呂后夷戚氏誅趙王而髙祖後宮惟獨無寵疎逺者得無恙呂后長女爲宣平侯張敖妻敖女爲孝惠皇后呂太后以重親故欲其生子萬方終無子詐取後宮人子爲子及孝惠帝崩天下初定未久繼嗣不明於是貴外家王諸呂以爲輔而以呂祿女爲少帝後欲連固根本牢甚然無益也髙後崩合葬長陵【闗中記曰髙祖陵在西呂后陵在東漢帝後同塋則爲合葬不合陵諸陵皆如此】祿產等懼誅謀作亂大臣徵之天誘其統【徐廣曰一作衷】卒滅呂氏惟獨置孝惠皇后居北宮迎立代王是爲孝文帝奉漢宗廟此豈非天邪非天命孰能當之薄太后父吳人姓薄氏秦時與故魏王宗家女魏媼通生薄姬而薄父死山陰因葬焉及諸侯畔秦魏豹立爲魏王而魏媼內其女於魏宮媼之許負所相相薄姬云當生天子是時項羽方與漢王相距滎陽天下未有所定豹初與漢擊楚及聞許負言心獨喜因背漢而畔中立更與楚連和漢使曹參等擊虜魏王豹以其國爲郡而薄姬輸織室豹已死漢王入織室見薄姬有色詔內後宮歳余不得幸始姬少時與管夫人趙子兒相愛約曰先貴無相忘已而管夫人趙子兒先幸漢王漢王坐河南宮成臯臺此兩美人相與笑薄姬初時約漢王聞之問其故兩人具以實告漢王漢王心慘然憐薄姬是日召而幸之薄姬曰昨暮夜妾夢蒼龍據吾腹髙帝曰此貴徴也吾爲女遂成之一幸生男是爲代王其後薄姬希見髙祖髙祖崩諸禦幸姬戚夫人之屬呂太后怒皆幽之不得出宮而薄姬以希見故得出從子之代爲代王太后太后弟薄昭從如代代王立十七年髙後崩大臣議立後疾外家呂氏彊皆稱薄氏仁善故迎代王立爲孝文皇帝而太后攺號曰皇太后弟薄昭封爲軹侯薄太后母亦前死葬櫟陽北於是乃追尊薄父爲靈文侯會稽郡置園邑三百家長丞已下吏奉守寢廟上食祠如法而櫟陽北亦置靈文侯夫人園如靈文侯園儀薄太后以爲母家魏王后早失父母其奉薄太后諸魏有力者於是召復魏氏及尊賞賜各以親防受之薄氏侯者凡一人薄太后後文帝二年以孝景帝前二年崩葬南陵以呂后會葬長陵故特自起陵近孝文皇帝霸陵【徐廣曰霸陵縣冇軹道亭】竇太后趙之淸河觀津人也呂太后時竇姬以良家子入宮侍太后太后出宮人以賜諸王各五人竇姬與在行中竇姬家在淸河欲如趙近家請其主遣宦者吏必置我籍趙之伍中宦者忘之誤置其籍代伍中籍奏詔可當行竇姬涕泣怨其宦者不欲往相彊乃肯行至代代王獨幸竇姬主女嫖後生兩男而代王王后生四男先代王未入立爲帝而王后卒及代王立爲帝而王后所生四男更病死孝文帝立數月公卿請立太子而竇姬長男最長立爲太子立竇姬爲皇后女嫖爲長公主其明年立少子武爲代王已而又徙梁是爲梁孝王竇皇后親早卒葬觀津於是薄太后乃詔有司追尊竇后父爲安成侯母曰安成夫人令淸河置園邑二百家長丞奉守比靈文園法竇皇后兄竇長君弟曰竇廣國字少君少君年四五歳時家貧爲人所略賣其家不知其處傳十餘家至宜陽爲其主入山作炭寒臥岸下百餘人岸崩盡厭殺臥者少君獨得脫不死自卜數日當爲侯徙其家之長安聞竇皇后新立家在觀津姓竇氏廣國去時𨿽小識其縣名及姓又常與其姊采桑墮用爲符信上書自陳竇皇后言之於文帝召見問之具言其故果是又復問他何以爲驗對曰姊去我西時與我決於傳舎中丐沐沐我請食飯我乃去於是竇后持之而泣泣涕交橫下侍禦左右皆伏地泣助皇后悲哀乃厚賜田宅金錢封公昆弟家於長安絳侯灌將軍等曰吾屬不死命乃且縣此兩人兩人所出微不可不爲擇師傅賔客又復效呂氏大事也於是乃選長者士之有節行者與居竇長君少君由此爲退讓君子不敢以尊貴驕人竇皇后病失明文帝幸邯鄲愼夫人尹姬皆毋子孝文帝崩孝景帝立乃封廣國爲章武侯長君前死封其子彭祖爲南皮侯吳楚反時竇太后從昆弟子竇嬰任俠自喜將兵以軍功爲魏其侯竇氏凡三人爲侯竇太后好黃帝老子言帝及太子諸竇不得不讀黃帝老子尊其術竇太后後孝景帝六歳建元六年崩合葬霸陵遺詔盡以東宮金錢財物賜長公主嫖王太后槐里人母曰臧兒臧兒者故燕王臧荼孫也臧兒嫁爲槐裏王仲妻生男曰信與兩女而仲死臧兒更嫁長陵田氏生男蚡勝臧兒長女嫁爲金王孫婦生一女矣而臧兒卜筮之曰兩女皆當貴因欲奇兩女乃奪金氏金氏怒不肯予決乃內之太子宮太子幸愛之生三女一男男方在身時王美人夢日入其懷以告太子太子曰此貴徵也未生而孝文帝崩孝景帝卽位王夫人生男先是臧兒又入其少女兒姁兒姁生四男景帝爲太子時薄太后以薄氏女爲妃及景帝立立妃曰薄皇后皇後母子毋寵薄太后崩廢薄皇后景帝長男榮其母栗姬栗姬齊人也立榮爲太子長公主嫖有女欲予爲妃栗姬妬而景帝諸美人皆因長公主見景帝得貴幸皆過栗姬栗姬日怨怒謝長公主不許長公主欲予王夫人王夫人許之長公主怒而日讒栗姬短於景帝曰栗姬與諸貴夫人幸姬會常使侍者祝唾其背挾邪媚道景帝以故望之景帝嘗體不安心不樂屬諸子爲王者於栗姬曰百歳後善視之粟姬怒不肯應言不遜景帝恚心嗛之而未發也長公主日譽王夫人男之美景帝亦賢之又有曩者所夢日符計未有所定王夫人知帝望栗姬因怒未解陰使人趣大臣立栗姬爲皇后大行奏事畢曰子以母貴母以子貴今太子母無號宜立爲皇后景帝怒曰是而所宜言邪遂按誅大行而廢太子爲臨江王栗姬恚恨不得見以憂死卒立王夫人爲皇后其男爲太子封皇后兄信爲蓋侯景帝崩太子襲號爲皇帝尊皇太后母臧兒爲平原君封田蚡爲武安侯勝爲周陽侯景帝十三男一男爲帝十二男皆爲王而兒姁早卒其四子皆爲王王太后長女號曰平陽公主次爲南宮公主次爲林慮公主蓋侯信好酒田蚡勝貪巧於文辭王仲早死葬槐裏追尊爲共侯置園邑二百家及平原君卒從田氏葬長陵置園比共侯園而王太后後孝景帝十六歳以元朔四年崩合葬陽陵王太后家凡三人爲侯衛皇后字子夫生微矣蓋共家號曰衛氏出平陽侯邑【徐廣曰平陽侯曹壽尙平陽公主】子夫爲平陽主謳者武帝初卽位數歳無子平陽主求諸良家子女十餘人飾置家武帝祓【徐廣曰三月上巳臨水祓謂之禊呂后本紀亦云三月祓還過軹道蓋與遊字相似故或定之也】霸上還因過平陽主主見所侍美人上弗說旣飲謳者進上望見獨說衛子夫是日武帝起更衣子夫待尙衣軒中得幸上還坐驩甚賜平陽主金千斤主因奏子夫奉送入宮子夫上車平陽主拊其背曰行矣彊飯勉之卽貴無相忘入宮歳余竟不復幸武帝擇宮人不中用者斥出歸之衛子夫得見涕泣請出上憐之復幸遂冇身尊寵日隆召其兄衛長君弟靑爲侍中而子夫後大幸有寵凡生三女一男男名據初上爲太子時娶長公主女爲妃立爲帝妃立爲皇后姓陳氏無子上之得爲嗣大長公主有力焉【徐廣曰卽景帝姊嫖也】以故陳皇后驕貴聞衛子夫大幸恚幾死者數矣上愈怒陳皇后挾婦人媚道其事頗覺於是廢陳皇后而立衛子夫爲皇后陳皇后母大長公主景帝姊也數讓武帝姊平陽公主曰帝非我不得立已而棄捐吾女壹何不自喜而倍本乎平陽公主曰用無子故廢耳陳皇后求子與醫錢凡九千萬然竟無子衛子夫已立爲皇后先是衛長君死乃以衛靑爲將軍擊胡有功封爲長平侯靑三子在𦇤褓中皆封爲列侯及衛皇后所謂姊衛少兒少兒生子霍去病以軍功爲冠軍侯號驃騎將軍靑號大將軍立衛皇后子據爲太子衛氏枝屬以軍功起家五人爲侯及衛后色衰趙之王夫人幸有子爲齊王王夫人早卒而中山李夫人有寵有男一人爲昌邑王李夫人早卒其兄李延年以音幸號協律協律者故倡也兄弟皆坐姦族是時其長兄廣利爲貳師將軍伐大宛不及誅還而上旣夷李氏後憐其家乃封爲海西侯他姬子二人爲燕王廣陵王其母無寵以憂死及李夫人卒則有尹婕妤之屬更有寵然皆以倡見非王侯有土之士女不可以配人主也

褚先生曰臣爲郎時問習漢家故事者鐘離生曰王太后在民間時所生子女者【徐廣曰名俗】父爲金王孫王孫死已景帝崩後武帝已立王太后獨在而韓王孫名嫣素得幸武帝承間白言太后有女在長陵也武帝曰何不早言乃使使往先視之在其家武帝乃自往迎取之蹕道先驅旄騎出橫城門【如淳曰橫音光三輔黃圖云北面西頭門】乘輿馳至長陵當小市西入裏裏門閉暴開乘輿直入此裏通至金氏門外止使武騎圍其宅爲其亡走身自往取不得也卽使左右羣臣入呼求之家人驚恐女亡匿內中牀下扶持出門令拜謁武帝下車泣曰嚄大姊何藏之深也詔副車載之車馳還而直入長樂宮行詔門著引籍通到謁太后太后曰帝倦矣何從來帝曰今者至長陵得臣姊與俱來顧曰謁太后太后曰女某邪曰是也太后爲下泣女亦伏地泣武帝奉酒前爲壽奉錢千萬奴婢三百人公田百頃甲第以賜姊太后謝曰爲帝費焉於是召平陽主南宮主林慮主三人俱來謁見姊因號曰修成君有子男一人女一人男號爲修成子仲女爲諸侯王王后【徐廣曰嫁爲淮南王安太子妃也】此二子非劉氏以故太后憐之修成子仲驕恣陵折吏民皆患苦之衛子夫立爲皇后後弟衛靑字仲卿以大將軍封爲長平侯四子長子伉爲侯世子侯世子常侍中貴幸其三弟皆封爲侯各千三百戶一曰陰安侯二曰發幹侯三曰宜春侯貴震天下天下歌之曰生男無喜生女無怒獨不見衛子夫霸天下是時平陽主寡居嘗用列侯尙主主與左右議長安中列侯可爲夫者皆言大將軍可主笑曰此出吾家常使令騎從我出入耳柰何用爲夫乎左右侍禦者曰今大將軍姊爲皇后三子爲侯富貴振動天下主何以易之乎於是主乃許之言之皇后令白之武帝乃詔衛將軍尙平陽公主焉

褚先生曰丈夫龍變傳曰蛇化爲龍不變其文家化爲國不變其姓丈夫當時富貴百惡滅除光耀榮華貧賤之時何足累之哉

武帝時幸夫人尹婕妤邢夫人號娙娥眾人謂之娙何娙何秩比中二千石容華秩比二千石婕妤比列侯常從婕妤遷爲皇后尹夫人與邢夫人同時並幸有詔不得相見尹夫人自請武帝願望見邢夫人帝許之卽令他夫人飾從禦者數十人爲邢夫人來前尹夫人前見之曰此非邢夫人身也帝曰何以言之對曰視其身貎形狀不足以當人主矣於是帝乃詔使邢夫人衣故衣獨身來前尹夫人望見之曰此眞是也於是乃低頭俛而泣自痛其不如也諺曰美女入室惡女之仇

褚先生曰浴不必江海要之去垢馬不必騏驥要之善走士不必賢世要之知道女不必貴種要之貞好傳曰女無美惡入室見妒士無賢不肖入朝見嫉美女者惡女之仇豈不然哉鉤弋夫人姓趙氏河間人也得幸武帝生子一人昭帝是也武帝年七十乃生昭帝昭帝立時年五歳耳【徐廣曰武帝崩年正七十昭帝年八歳耳】衛太子廢後未復立太子而燕王旦上書願歸國入宿衛武帝怒立斬其使者於北闕上居甘泉宮召畫工圖畫周公負成王也於是左右羣臣知武帝意欲立少子也後數日帝譴責鉤弋夫人夫人脫簪珥叩頭帝曰引持去送掖庭獄夫人還顧帝曰趣行女不得活夫人死云陽宮時暴風揚塵百姓感傷使者夜持棺往葬之封識其處其後帝閒居問左右曰人言云何左右對曰人言且立其子何棄其母乎帝曰然是非兒曹愚人所知也往古國家所以亂也由主少母壯也女主獨居驕蹇淫亂自恣莫能禁也女不聞呂后邪故諸爲武帝生子者無男女其母無不譴死豈可謂非賢聖哉昭然逺見爲後世計慮固非淺聞愚儒之所及也諡爲武豈虛哉

史記集解卷四十九

欽定四庫全書

史記集解卷五十

宋裴駰撰

史記五十

楚元王世家第二十

楚元王劉交者髙祖之同母【徐廣曰一作父】少弟也字遊髙祖兄弟四人長兄伯伯蚤卒始髙祖微時嘗辟事時時與賔客過巨嫂食【徐廣曰漢書云丘嫂也】嫂厭叔叔與客來嫂詳爲羮盡櫟釡賔客以故去已而視釡中尙有羮髙祖由此怨其嫂及髙祖爲帝封昆弟而伯子獨不得封太上皇以爲言髙祖曰某非忘封之也爲其母不長者耳於是乃封其子信爲羮頡侯【徐廣曰羮頡侯以髙祖七年封封十三年髙後元年有罪削爵一級爲關內侯】而王次兄仲於代【徐廣曰次兄名喜字仲以六年立爲代王其年罷卒諡項王有子曰濞】髙祖六年已禽楚王韓信於陳乃以弟交爲楚王都彭城卽位二十三年卒子夷王郢立夷王四年卒子王戊立王戊立二十年冬坐爲薄太后服私姦削東海郡春戊與吳王合謀反其相張尙太趙夷吾諫不聽戊則殺尙夷吾起兵與吳西攻梁破棘壁至昌邑南與漢將周亞夫戰漢絕吳楚糧道士卒饑吳王走楚王戊自殺軍遂降漢漢已平吳楚孝景帝欲以徳侯子續吳【徐廣曰徳侯名廣吳王濞之弟也其父曰仲】以元王子禮續楚竇太后曰吳王老人也宜爲宗室順善今乃首率七國紛亂天下柰何續其後不許吳許立楚後是時禮爲漢宗正乃拜禮爲楚王奉元王宗廟是爲楚文王文王立三年卒子安王道立安王二十二年卒子襄王注立襄王立十四年卒子王純代立王純立地節二年中人上書告楚王王謀反王自殺國除入漢爲彭城郡【徐廣曰純立十七年卒諡節王子延壽立十九年死】趙王劉遂者其父髙祖中子名友諡曰幽幽王以憂死故爲幽髙後王呂祿於趙一歲而髙後崩大臣誅諸呂呂祿等乃立幽王子遂爲趙王孝文帝卽位二年立遂辟彊取趙之河間郡爲河間王以爲文王立十三年卒子哀王福立一年卒無子絕後國除入於漢遂旣王趙二十六年孝景帝時坐鼂錯以適削趙王常山之郡吳楚反趙王遂與合謀起兵其相建徳內史王悍諫不聽遂燒殺建徳王悍發兵屯其西界欲待吳與俱西北使匈奴與連和攻漢漢使曲周侯酈寄擊之趙王遂還城守邯鄲相距七月吳楚敗於梁不能西匈奴聞之亦止不肯入漢邊欒布自破齊還乃並兵引水灌趙城趙城壞趙王自殺邯鄲遂降趙幽王絕後

太史公曰國之將興必有禎祥君子用而小人退國之將亡賢人隱亂臣貴使楚王戊毋刑申公遵其言趙任防與先生【趙堯傳曰趙人防與公也】豈有簒殺之謀爲天下僇哉賢人乎賢人乎非質有其內惡能用之哉甚矣安危在出令存亡在所任誠哉是言也

史記集解卷五十

欽定四庫全書

史記集解卷五十一

宋裴駰撰

史記五十一

荊燕世家第二十一

荊王劉賈諸劉者不知其何屬【漢書賈髙帝從父兄】初起時漢王元年還定三秦劉賈爲將軍定塞地從東擊項籍漢四年漢王之敗成臯北渡河得張耳韓信軍軍修武深溝髙壘使劉賈將二萬人騎數百渡白馬津入楚地燒其積聚以破其業無以給項王軍食而已楚兵擊劉賈賈輒壁不肯與戰而與彭越相保漢五年漢王追項籍至固陵【徐廣曰在陽夏】使劉賈南渡淮圍壽春還至使人間招楚大司馬周殷周殷反楚佐劉賈舉九江迎武王黥布兵皆會垓下共擊項籍漢王因使劉賈將九江兵與太尉盧綰西南擊臨江王共尉共尉已死以臨江爲南郡漢六年春會諸侯於陳廢楚王信囚之分其地爲二國當是時也髙祖子幼昆弟少又不賢欲王同姓以鎭天下乃詔曰將軍劉賈有功及擇子弟可以爲王者羣臣皆曰立劉賈爲荊王王淮東五十二城髙祖弟交爲楚王王淮西三十六城因立子肥爲齊王始王昆弟劉氏也髙祖十一年秋淮南王黥布反東擊荊荊王賈與戰不勝走富陵爲布軍所殺髙祖自擊破布十二年立沛侯劉濞爲吳王王故荊地燕王劉澤者諸劉遠屬也【漢書曰澤髙祖從祖昆弟】髙帝三年澤爲郎中髙帝十一年澤以將軍擊陳狶得王黃爲營陵侯髙後時齊人田生【晉灼曰楚漢春秋田子春】遊之資以畫幹營陵侯澤【服防曰以計畫幹之也文穎曰以工畫得寵也】澤大說之用金二百斤爲田生壽田生已得金卽歸齊二年澤使人謂田生曰弗與矣【孟康曰與黨與言不復與我爲與也文穎曰不得與汝相知】田生如長安不見澤而假大宅令其子求事呂后所宰大謁者張子卿【徐廣曰名澤駰如淳曰閹人也】居數月田生子請張卿臨親修具張卿許往田生盛帷帳共具譬如列侯張卿驚酒酣乃屏人說張卿曰臣觀諸侯王邸第百餘皆髙祖一切功臣今呂氏雅故本推轂髙帝就天下【如淳曰呂公知髙祖相貴以女妻之推轂使爲長者瓚曰謂諸呂共推轂髙祖徵伐成帝業雅正意也】功至大又親戚太后之重太后春秋長諸呂弱太后欲立呂產爲呂王王代太后又重發之【文穎曰欲發之恐太臣不聽鄧展曰重難發事】恐大臣不聽今卿最幸大臣所敬何不風大臣以聞太后太后必喜諸呂已王萬戶侯亦卿之有太后心欲之而卿爲內臣不急發恐禍及身矣張卿大然之乃風大臣語太后太后朝因問大臣大臣請立呂產爲呂王太后賜張卿千斤金張卿以其半與田生田生弗受因說之曰呂產王也諸大臣未大服今營陵侯澤諸劉爲大將軍獨此尙觖望今卿言太后列十餘縣王之彼得王喜去諸呂王益固矣張卿入言太后然之乃以營陵侯劉澤爲瑯邪王瑯邪王乃與田生之國田生勸澤急行母畱出關太后果使人追止之已出卽還及太后崩瑯邪王澤乃曰帝少諸呂用事劉氏孤弱乃引兵與齊王合謀西【漢書音義曰澤至齊爲齊王所劫不得去乃說王求詣京師齊具車送之不爲本與齊合謀也】欲誅諸呂至梁聞漢遣灌將軍屯滎陽澤還兵備西界遂跳驅至長安【漢書音義曰跳驅馳至長安也】代王亦從代至諸將相與瑯邪王共立代王爲天子天子乃徙澤爲燕王乃復以瑯邪予齊復故地【李奇曰本濟地分以王澤今復與齊也】澤王燕二年薨諡爲敬王傳子嘉爲康王至孫定國與父康王姬姧生子男一人奪弟妻爲姬與子女三人姧定國有所欲誅殺臣肥如令郢人【如淳曰定國自欲有所殺余臣肥如令郢人以告之】郢人等告定國定國使謁者以他法劫捕格殺郢人以滅口至元朔元年郢人昆弟復上書具言定國陰事以此發覺詔下公卿皆議曰定國禽獸行亂人倫逆天當誅上許之定國自殺國除爲郡

太史公曰荊王王也由漢初定天下未集故劉賈𨿽屬疏然以策爲王塡江淮之間劉澤之王權激呂氏然劉澤卒南面稱孤者三世事發相重豈不爲偉乎【晉灼曰澤以金與田生以事張卿張卿言之呂后而劉澤得王故曰事發相重或曰事起於相重也】

史記集解卷五十一﹤史部﹐正史類﹐史記集解﹥

欽定四庫全書

史記集解卷五十二

宋裴駰撰

史記五十二

齊悼惠王世家第二十二

齊悼惠王劉肥者髙祖長庻男也其母外婦也曰曹氏髙祖六年立肥爲齊王食七十城諸民能齊言者皆予齊王齊王孝惠帝兄也孝惠帝二年齊王入朝惠帝與齊王燕飲亢禮如家人呂太后怒且誅齊王齊王懼不得脫乃用其內史勲計獻城陽郡以爲魯元公主湯沭邑呂太后喜乃得辭就國悼惠王卽位十三年以惠帝六年卒子襄立是爲哀王哀王元年孝惠帝崩呂太后稱制天下事皆決於髙後二年髙後立其兄子酈侯【徐廣曰一作鄜】呂臺爲呂王割齊之濟南郡爲呂王奉邑哀王三年其弟章入宿衛於漢呂太后封爲朱虛侯以呂祿女妻之後四年封章弟興居爲東牟侯皆宿衞長安中哀王八年髙後割齊瑯邪郡立營陵侯劉澤爲瑯邪王其明年趙王友入朝幽死於邸三趙王皆廢髙後立諸呂爲三王【徐廣曰燕趙梁】擅權用事朱虛侯年二十有气力忿劉氏不得職嘗入侍髙後燕飲髙後令朱虛侯劉章爲酒吏章自請曰臣將種也請得以軍法行酒髙後曰可酒酣章進飲歌舞已而曰請爲太后言耕田歌髙後兒子畜之笑曰顧而父知田耳若生而爲王子安知田乎章曰臣知之太后曰試爲我言田章曰深耕穊種立苗欲疏非其種者鋤而去之呂后默然頃之諸呂有一人醉亡酒章追抜劍斬之而還報曰有亡酒一人臣謹行法斬之太后左右皆大驚業已許其軍法無以罪也因罷自是之後諸呂憚朱虛侯𨿽大臣皆依朱虛侯劉氏爲益彊其明年髙後崩趙王呂祿爲上將軍呂王產爲相國皆居長安中聚兵以威大臣欲爲亂朱虛侯章以呂祿女爲婦知其謀乃使人陰出告其兄齊王欲令發兵西朱虛侯東牟侯爲內應以誅諸呂因立齊王爲帝齊王旣聞此計乃與其舅父駟鈞郎中令祝午中尉魏勃陰謀發兵齊相召平聞之乃發卒衞王宮魏勃紿召平曰王欲發兵非有漢虎符驗也而相君圍王固善勃請爲君將兵衞衞王召平信之乃使魏勃將兵圍王宮勃旣將兵使圍相府召平曰嗟乎道家之言當斷不斷反受其亂乃是也遂自殺於是齊王以駟鈞爲相魏勃爲將軍祝午爲內史悉發國中兵使祝午東詐瑯邪王曰呂氏作亂齊王發兵欲西誅之齊王自以兒子年少不習兵革之事願舉國委大王大王自髙帝將也習戰事齊王不敢離兵使臣請大王幸之臨菑見齊王計事並將齊兵以西平闗中之亂瑯邪王信之以爲然西馳見齊王齊王與魏勃等因防瑯邪王而使祝午盡發瑯邪國而並將其兵瑯邪王劉澤旣見欺不得反國乃說齊王曰齊悼惠王髙皇帝長子推本言之而大王髙皇帝適長孫也當立今諸大臣狐疑未有所定而澤於劉氏最爲長年大臣固待澤決計今大王防臣無爲也不如使我入闗計事齊王以爲然乃益具車送瑯邪王旣行齊遂舉兵西攻呂國之濟南於是齊哀王遺諸侯王書曰髙帝平定天下王諸子弟悼惠王於齊悼惠王薨惠帝使防侯張良立臣爲齊王惠帝崩髙後用事春秋髙聽諸呂擅廢髙帝所立又殺三趙王滅梁燕趙以王諸呂分齊國爲四忠臣進諫上惑亂不聽今髙後崩皇帝春秋富未能治天下固恃大臣諸將今諸呂又擅自尊官聚兵嚴威劫列侯忠臣矯制以令天下宗廟所以危今寡人率兵入誅不當爲王者漢聞齊發兵而西相國呂產乃遣大將軍灌嬰東撃之灌嬰至滎陽乃謀曰諸呂將兵居闗中欲危劉氏而自立我今破齊還報是益呂氏資也乃防兵屯滎陽使使諭齊王及諸侯與連和以待呂氏之變而共誅之齊王聞之乃西取其故濟南郡亦屯兵於齊西界以待約呂祿呂產欲作亂闗中諸虛侯與太尉勃丞相平等誅之朱虛侯首先斬呂產於是太尉勃等乃得盡誅諸呂而瑯邪王亦從齊至長安大臣議欲立齊王而瑯邪王及大臣曰齊王母家駟鈞惡戾虎而冠者也【張晏曰言鈞惡戾如虎而著冠】方以呂氏故幾亂天下今又立齊王是欲復爲呂氏也代王母家薄氏君子長者且代王又親髙帝子於今見在且最爲長以子則順以善人則大臣安於是大臣乃謀迎立代王而遣朱虛侯以誅呂氏事告齊王令罷兵灌嬰在滎陽聞魏勃本敎齊王反旣誅呂氏罷齊兵使使召責問魏勃勃曰失火之家豈暇先言大人而後救火乎因退立股戰而栗恐不能言者終無他語灌將軍熟視笑曰人謂魏勃勇妄庸人耳何能爲乎乃罷魏勃魏勃父以善鼔琴見秦皇帝及魏勃少時欲求見齊相曹參家貧無以自通乃常獨早夜掃齊相舍人門外相舍人怪之以爲物而伺之得勃勃曰願見相君無因故爲子掃欲以求見於是舎人見勃曹參因以爲舎人一爲參禦言事參以爲賢言之齊悼惠王悼惠王召見則拜爲內史始悼惠王得自置二千石及悼惠王卒而哀王立勃用事重於齊相王旣罷兵歸而代王來立是爲孝文帝元年盡以髙後時所割齊之城陽瑯邪濟南郡復與齊而徙瑯邪王王燕益封朱虛侯東牟侯各二千戶是歲齊哀王卒太子側立是爲文王齊文王元年漢以齊之城陽郡立朱虛侯爲城陽王以齊濟北郡立東牟侯爲濟北王二年濟北王反漢誅殺之地入於漢後二年孝文帝盡封齊悼惠王子罷軍等七人皆爲列侯齊文王立十四年卒無子國除地入於漢後一歲孝文帝以所封悼惠王子分齊爲王齊孝王將閭以悼惠王子揚虛侯爲齊王故齊別郡盡以王悼惠王子子志爲濟北王子辟光爲濟南王子賢爲菑川王子卬爲膠西王子雄渠爲膠東王與城陽齊凡七王齊孝王十一年吳王濞楚王戊反興兵西告諸侯曰將誅漢賊臣鼂錯以安宗廟膠西膠東菑川濟南皆擅發兵應吳楚欲與齊齊孝王狐疑城守不聽三國兵共圍齊【張晏曰膠西菑川濟南也】齊王使路中大夫【張晏曰姓路爲中大夫】告於天子天子復令路中大夫還告齊王善堅守吾兵今破吳楚矣路中大夫至三國兵圍臨菑數重無從入三國將劫與路中大夫盟曰若反言漢已破矣楚趣下三國不且見屠路中大夫旣許之至城下望見齊王曰漢已發兵百萬使大尉周亞夫擊破吳楚方引兵救齊齊必堅守無下三國將誅路中大夫齊初圍急陰與三國通謀約未定會聞路中大夫從漢來喜及其大臣乃復勸王母下三國居無何漢將欒布平陽侯等兵至齊撃破三國兵解齊圍已而復聞齊初與三國有謀將欲移兵伐齊齊孝王懼乃飲藥自殺景帝聞之以爲齊首善以迫劫有謀非其罪也乃立孝王太子壽爲齊王是爲懿王續齊後而膠西膠東濟南菑川王咸誅滅地入於漢徙濟北王王菑川齊懿王立二十二年卒子次景立是爲厲王齊厲王其母曰紀太后太后取其弟紀氏女爲厲王后王不愛紀氏女太后欲其家重寵令其長女紀翁主入王宮正其後宮毋令得近王欲令愛紀氏女王因與其姊翁主姧齊有宦者徐甲入事漢皇太后皇太后有愛女曰修成君修成君非劉氏【張晏曰皇太后前嫁金氏所生】太后憐之修成君有女名娥太后欲嫁之於諸侯宦者甲乃請使齊必令王上書請娥皇太后喜使甲之齊是時齊人主父偃知甲之使齊以取後事亦因謂甲卽事成幸言偃女願得充王后宮甲旣至齊風以此事紀太后大怒曰王有後後宮具備且甲齊貧人急【徐廣曰一作反】乃爲宦者入事漢無補益乃欲亂吾王家且主父偃何爲者乃欲以女充後宮徐甲大窮還報皇太后曰王已願尙娥然有一害恐如燕王燕王者與其子昆弟姦新坐以死亡國故以燕感太后太后曰無復言嫁女齊事事浸潯不得聞於天子主父偃由此亦與齊有郤主父偃方幸於天子用事因言齊臨菑十萬戶市租千金人眾殷富巨於長安此非天子親弟愛子不得王此今齊王於親屬益疎乃從容言呂太后時齊欲反吳楚時孝王幾爲亂今聞齊王與其姊亂於是天子乃拜主父偃爲齊相且正其事主父偃旣至齊乃急治王后宮宦者爲王通於姊翁主所者令其辭證皆引王玉年少懼大罪爲吏所執誅乃飲藥自殺絕無後是時趙王懼主父偃一出廢齊恐其漸疎骨肉乃上書言偃受金及輕重之短天子亦旣囚偃公孫言齊王以憂死毋後國入漢非誅偃無以塞天下之望遂誅偃齊厲王立五年死毋後國入於漢齊悼惠王后尙有二國城陽及菑川菑川地比齊天子憐齊爲悼惠王冢園在郡割臨菑東環悼惠王冢園邑盡以予菑川以奉悼惠王祭祀城陽景王章齊悼惠王子以朱虛侯與大臣共誅諸呂而章身首先斬相國呂王產於朱央宮孝文帝旣立益封章二千戶賜金千斤孝文二年以齊之城陽郡立章爲城陽王立二年卒子喜立是爲共王共王八年徙王淮南四年復還王城陽凡三十三年卒子建延立是爲頃王項王二十八年卒子義立是爲敬王敬王九年卒子武立是爲惠王惠王十一年卒子順立是爲荒王荒王四十六年卒子恢立【徐廣曰甘露二年】是爲戴王戴王八年卒子景立至建始三年十五歲卒濟北王興居齊悼惠王子以東牟侯助大臣誅諸呂功少及文帝從代來興居曰請與大僕嬰入淸宮廢少帝共與大臣尊立孝文帝孝文帝二年以齊之濟北郡立興居爲濟北王與城陽王俱立立二年反始大臣誅呂氏時朱虛侯功尢大許盡以趙地王朱虛侯盡以梁地王東牟侯及孝文帝立聞朱虛東牟之初欲立齊王故絀其功及二年王諸子乃割齊二郡以王章興居章興居自以失職奪功章死而興居聞匈奴大入漢漢多發兵使丞相灌嬰擊之文帝親幸太原以爲天子自擊胡遂發兵反於濟北天子聞之罷丞相及行兵皆歸長安使棘蒲侯柴將軍【張晏曰柴武】擊破虜濟北王王自殺地入於漢爲郡後十二年文帝十六年復以齊悼惠王子安都侯志爲濟北王十一年吳楚反時志堅守不與諸侯合謀吳楚已平徙志王菑川濟南王辟光齊悼惠王子以勒侯孝文十六年爲濟南王十一年與吳楚反漢擊破殺辟光以濟南爲郡地入於漢菑川王賢齊悼惠王子以武城侯文帝十六年爲菑川王十一年與吳楚反漢擊破殺賢天子因徙濟北王志王菑川志亦齊悼惠王子以安都侯王濟北菑川王反毋後乃徙濟北王王菑川凡立三十五年卒諡爲懿王子建代立是爲靖王二十年卒子遺代立是爲頃王三十六年卒子終古立是爲思王二十八年卒子尙立是爲孝王五年卒子橫立至建始三年十一歲卒膠西王卬齊悼惠王子以昌平侯文帝十六年爲膠西王十一年與吳楚反漢擊破殺卬地入於漢爲膠西郡膠東王雄渠齊悼惠王子以白石侯文帝十六年爲膠東王十一年與吳楚反漢擊破殺雄渠地入於漢爲膠東郡

太史公曰諸侯大國無過齊悼惠王以海內初定子弟少激秦之無尺土封故大封同姓以塡萬民之心及後分裂固其理也

史記集解卷五十二

欽定四庫全書

史記集解卷五十三

宋裴駰撰

史記五十三

蕭相國世家第二十三

蕭相國者沛丰人也以文無害爲沛主吏掾【漢書音義曰文無害有文無所枉害也律有無害都吏如今言公平吏一曰無害者如言無比陳畱間語也】髙祖爲布衣時何數以吏事防髙祖髙祖爲亭長常左右之髙祖以吏繇咸陽吏皆送奉錢三何獨以五【李奇曰或三百或五百也】秦禦史監郡者與從事常辧之【張晏曰何與共事修辧明何素有方略也蘇林曰辟何與從事也秦時無刺史以禦史監郡】何乃給泗水卒史【徐廣曰沛縣有泗水亭又秦以沛爲泗水郡駰案文潁曰何爲泗水郡卒史】事第一秦禦史欲入言徵何何固請得毋行及髙祖起爲沛公何常爲丞督事沛公至咸陽諸將皆爭走金帛財物之府分之何獨先入收秦丞相禦史律令圖書藏之沛公爲漢王以何爲丞相項王與諸侯屠燒咸陽而去漢王所以具知天下阨塞戶口多少彊弱之處民所疾苦者以何具得秦圖書也何進言韓信漢王以信爲大將軍語在淮陰侯事中漢王引兵東定三秦何以丞相畱收巴蜀塡撫諭告使給軍食漢二年漢王與諸侯擊楚何守關中侍太子治櫟陽爲法令約束立宗廟社稷宗室縣邑輒奏上可許以從事卽不及奏上輒以便宜施行上來以聞【應劭曰上來還乃以所爲聞之】關中事計戶口轉漕給軍漢王數失軍遁去何常興關中卒輒補缺上以此專屬任何關中事漢三年漢王與項羽相距京索之間上數使使勞苦丞相鮑生謂丞相曰王防衣露蓋數使使勞苦君者有疑君心也爲君計莫若遣君子孫昆弟能勝兵者悉詣軍所上必益信君於是何從其計漢王大說漢五年旣殺項羽定天下論功行封羣臣爭功歲餘功不決髙祖以蕭何功最盛封爲酇侯【文潁曰音贊瓚曰今南陽酇縣也孫檢曰有二縣音字多亂其屬沛郡者音嵯屬南陽者音贊案茂陵書蕭何國在南陽宜呼贊今呼嵯嵯舊字作今皆作酇所由亂也】所食邑多功臣皆曰臣等身被堅執鋭多者百餘戰少者數十合攻城略地大小各有差今蕭何未嘗有汗馬之勞徒持文墨議論不戰顧反居臣等上何也髙帝曰諸君知獵乎曰知之知獵狗乎曰知之髙帝曰夫獵追殺獸兔者狗也而發蹤指示獸處者人也今諸君徒能得走獸耳功狗也至如蕭何發蹤指示功人也且諸君獨以身隨我多者兩三人今蕭何舉宗數十人皆隨我功不可忘也羣臣皆莫敢言列侯畢已受封及奏位次皆曰平陽侯曹參身被七十創攻城略地功最多宜第一上已撓功臣多封蕭何【應劭曰撓屈也】至位次未有以復難之然心欲何第一關內侯鄂君進曰羣臣議皆誤夫曹參𨿽有野戰略地之功此特一時之事夫上與楚相距五歲常失軍亡眾逃身遁者數矣然蕭何常從關中遣軍補其處非上所詔令召而數萬眾防上之乏絕者數矣夫漢與楚相守滎陽數年軍無見糧蕭何轉漕關中給食不之陛下𨿽數亡山東蕭何常全關中以待陛下此萬世之功也今𨿽亡曹參等百數何缺於漢漢得之不必待以全柰何欲以一旦之功而加萬世之功哉蕭何第一曹參次之髙祖曰善於是乃令蕭何賜帯劍履上殿入朝不趨上曰吾聞進賢受上賞蕭何功𨿽髙得鄂君乃益明於是因鄂君故所食關內侯邑封爲安平侯【徐廣曰以謁者從定諸侯有功秩舉蕭何功故因侯二千戶封九年卒至孫但坐與淮南王安通棄市國除】是日悉封何父子兄弟十餘人皆有食邑乃益封何二千戶以帝嘗繇咸陽時何送我獨贏奉錢二也漢十一年陳豨反髙祖自將至邯鄲未罷淮陰侯謀反關中呂后用蕭何計誅淮陰侯語在淮陰事中上已聞淮陰侯誅使使拜丞相何爲相國益封五千戶令卒五百人一都尉爲相國衛諸君皆賀召平獨弔召平者故秦東陵侯秦破爲布衣貧種瓜於長安城東瓜美故世俗謂之東陵瓜從召平以爲名也召平謂相國曰禍自此始矣上防露於外而君守於中非被矢石之事而益君封置衞者以今者淮陰侯新反於中疑君心矣夫置衞衞君非以寵君也願君讓封勿受悉以家私財佐軍則上心說相國從其計髙帝乃大喜漢十二年秋黥布反上自將撃之數使使問相國何爲相國爲上在軍乃拊循勉力百姓悉以所有佐軍如陳豨時客有說相國曰君滅族不久矣夫君位爲相國功第一可復加哉然君初入關中得百姓心十餘年矣皆附君常復孳孳得民和上所爲數問君者畏君傾動關中今君胡不多買田地賤貰貸以自污上心乃安於是相國從其計上乃大說上罷布軍歸民道遮行上書言相國賤彊買民田宅數千萬上至相國謁上笑曰夫相國乃利民民所上書皆以與相國曰君自謝民相國因爲民請曰長安地狹上林中多空地棄願令民得入田毋收稾爲禽獸食上大怒曰相國多受賈人財物乃爲請吾苑乃下相國廷尉械擊之數日王衞尉侍【如淳曰百官公卿表衞尉王氏無名字】前問曰相國何大罪陛下繋之防也上曰吾聞李斯相秦皇帝有善歸主有惡自與今相國多受賈豎金而爲民請吾苑以自媚於民故繋治之王衞尉曰夫職事茍有便於民而請之眞宰相事陛下柰何乃疑相國受賈人錢乎且陛下距楚數歲陳豨黥布反陛下自將而往當是時相國寄關中揺足則關以西非陛下有也相國不以此時爲利今乃利賈人之金乎且秦以不聞其過亡天下李斯之分過又何足法哉陛下何疑宰相之淺也【韋昭曰用意淺】髙帝不懌是日使使持節赦出相國相國年老素恭謹入徒跣謝髙帝曰相國休矣相國爲民請苑吾不許我不過爲桀紂主而相國爲賢相吾故繋相國欲令百姓聞吾過也何素不與曹參相能及何病孝惠自臨視相國病因問曰君卽百歲後誰可代君者對曰知臣莫如主孝恵曰曹參何如何頓首曰帝得之矣臣死不恨矣何置田宅必居窮處爲家不治垣屋曰後世賢師吾儉不賢毋爲勢家所奪孝恵二年相國何卒【東觀漢記云蕭何墓在長陵東司馬門道北百步】諡爲文終侯【徐廣曰功臣表蕭何以客初起從也】後嗣以罪失侯者四世絕天子輒復求何后封續酇侯功臣莫得比焉

太史公曰蕭相國何於秦時爲刀筆吏錄錄未有奇節及漢興依日月之末光何謹守管籥因民之疾奉法順流與之更始淮陰黥布等皆以誅滅而何之勲爛焉位冠羣臣聲施後世與閎夭散宜生等爭烈矣

史記集解卷五十三

欽定四庫全書

史記集解卷五十四

宋裴駰撰

史記五十四

曹參世家第二十四

平陽侯曹參者沛人也【張華曰曹參字敬伯】秦時爲沛獄掾而蕭何爲主吏居縣爲豪吏矣髙祖爲沛公而初起也參以中涓從【漢書音義曰中涓如中謁者】將擊胡陵方與攻秦監公軍【漢書音義曰監禦史監郡者公名秦一郡置守衛監三人】大破之東下薛擊泗水守軍薛郭西復攻胡陵取之徙守方與方與反爲魏擊之丰反爲魏攻之賜爵七大夫擊秦司馬尼軍碭東破之取碭狐父【徐廣曰伍被曰吳濞敗於狐父】祁善置【文潁曰善置置名也晉灼曰祁音坻孫檢曰漢謂驛曰置善名也】又攻下邑以西至虞擊章邯車騎攻爰戚【徐廣曰宣帝時有爰戚侯】及亢父先登遷爲五大夫北救東阿撃章邯軍防陳追至濮陽攻定陶取臨濟南救雍丘撃李由軍破之殺李由虜秦候一人秦將章邯破殺項梁也沛公與項羽引而東楚懷王以沛公爲碭郡長將碭郡兵於是乃封參爲執帛【張晏曰孤卿也或曰楚官名】號曰建成君遷爲戚公屬碭郡其後從攻東郡尉軍破之成武南撃王離軍成陽南復攻之杠裏大破之追北西至開封撃趙賁軍破之圍趙賁開封城中西撃秦將楊熊軍於曲遇【徐廣曰在中牟】破之虜秦司馬及禦史各一人遷爲執珪【張晏曰侯伯執珪以朝位比之如淳曰呂氏春秋得伍員者位執珪古爵名】從攻陽武下轘轅緱氏絕河津還撃趙賁軍屍北破之【徐廣曰屍在偃師孟康曰屍鄕北】從南攻犨與南陽守齮戰陽城郭東【應劭曰今赭陽】陷陳取宛虜齮盡定南陽郡從西攻武關峣關取之前攻秦軍藍田南又夜擊其北秦軍大破遂至咸陽滅秦項羽至以沛公爲漢王漢王封參爲建成侯從至漢中遷爲將軍從還定三秦初攻下辯故道雍斄擊章平軍於好畤南破之圍好畤取壤鄕【文潁曰地名】撃三秦軍壤東及髙櫟破之復圍章平章平出好畤走因擊趙賁內史保軍破之東取咸陽更命曰新城參將兵守景陵【漢書音義曰縣名也】二十日三秦使章平等攻參參出擊大破之賜食邑於寧秦【蘇林曰今華陰】參以將軍引兵圍章邯於廢丘以中尉從漢王出臨晉關至河內下修武渡圍津【徐廣曰東郡白馬有圍津】東撃龍且項他定陶破之東取碭蕭彭城撃項籍軍漢軍大敗走參以中尉圍取雍丘王武反於黃【徐廣曰內黃縣有黃澤】程處反於燕【徐廣曰東郡燕縣駰案漢書音義曰皆漢將】往撃盡破之柱天侯反於衍氏又進破取衍氏擊羽嬰於昆陽追至葉還攻武疆【瓚曰武疆城在陽武】因至滎陽參自漢中爲將軍中尉從撃諸侯及項羽敗還至滎陽凡二歲髙祖三年拜爲假左丞相入屯兵關中月餘魏王豹反以假左丞相別與韓信東攻魏將軍孫遫軍東張【徐廣曰張者地名功臣表有張侯毛澤之駰案蘇林曰屬河東】大破之因攻安邑得魏將王襄撃魏王於曲陽追至武垣【徐廣曰河東有垣縣】生得魏王豹取平陽得魏王母妻子盡定魏地凡五十二城賜食邑平陽因從韓信撃趙相國夏說軍於鄔東【徐廣曰鄔縣在太原音烏古反】大破之斬夏說韓信與故常山王張耳引兵下井陘撃成安君而令參還圍趙別將戚將軍於鄔城中戚將軍出走追斬之乃引兵詣敖倉漢王之所韓信已破趙爲相國東擊齊參以右丞相屬韓信攻破齊歷下軍遂取臨菑還定濟北郡攻著漯陰平原鬲盧已而從韓信撃龍且軍於上假密【文潁曰或以爲髙密】大破之斬龍且虜其將軍周蘭定齊凡得七十餘縣得故齊王田廣相田光其守相許章及故齊膠東將軍田旣韓信爲齊王引兵詣陳與漢王共破項羽而參畱平齊未服者項籍已死天下定漢王爲皇帝韓信徙爲楚王齊爲郡參歸漢相印髙帝以長子肥爲齊王而以參爲齊相國以髙祖六年賜爵列侯與諸侯剖符世世勿絕食邑平陽萬六百三十戶號曰平陽侯除前所食邑以齊相國撃陳豨將張春軍破之黥布反參以齊相國從悼惠王將兵車騎十二萬人與髙祖會撃黥布軍大破之南至蘄還定竹邑相蕭畱參功凡下二國縣一百二十二得王二人相三人將軍六人大莫敖【漢書音義曰楚之卿號】郡守司馬候禦史各一人孝惠帝元年除諸侯相國法更以參爲齊丞相參之相齊齊七十城天下初定悼惠王富於春秋參盡召長老諸生問所以安集百姓如齊故俗諸儒以百數言人人殊參未知所定聞膠西有蓋公善治黃老言使人厚幣請之旣見蓋公蓋公爲言治道貴淸淨而民自定推此類具言之參於是避正堂捨蓋公焉其治要用黃老術故相齊九年齊國安集大稱賢相惠帝二年蕭何卒參聞之告舍人趣治行吾將入相居無何使者果召參參去屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容也吾是以先之【漢書音義曰夫獄市兼受善惡若窮極姦人無所容竄久且爲亂秦人極刑而天下畔孝武峻法而獄繁此其效也老子曰我無爲而民自化我好靜而民自正參欲以道化其本不欲擾其末】參始微時與蕭何善及爲將相有卻至何且死所推賢惟參參代何爲漢相國舉事無所變更一遵蕭何約束擇郡國吏木詘於文辭重厚長者卽召除爲丞相史吏之言文刻深欲務聲名者輒斥去之日夜飲醇酒卿大夫已下吏及賓客見參不事事【如淳曰不事丞相之事】來者皆欲有言至者參輒飲以醇酒間之欲有所言復飲之醉而後去終莫得開說【如淳曰開謂有所啟白】以爲常相捨後園近吏捨吏捨日飲歌呼從吏惡之無如之何乃請參遊園中聞吏醉歌呼從吏幸相國召案之乃反取酒張坐飲亦歌呼與相應和參見人之有細過專掩匿覆蓋之府中無事參子窋爲中大夫惠帝怪相國不治事以爲豈少朕與乃謂窋曰若歸試私從容問而父曰髙帝新棄羣臣帝富於春秋君爲相日飲無所請事何以憂天下乎然無言吾告若也窋旣洗沐歸間侍自從其所諫參參怒而笞窋二百曰趣入侍天下事非若所當言也至朝時惠帝讓參曰與窋何治乎【如淳曰猶言用窋爲治】乃者我使諌君也參免冠謝曰陛下自察聖武孰與髙帝上曰朕乃安敢望先帝乎曰陛下觀臣能孰與蕭何賢上曰君似不及也參曰陛下言之是也且髙帝與蕭何定天下法令旣明今陛下垂拱參等守職遵而勿失不亦可乎惠帝曰善君休矣參爲漢相國出入三年卒諡懿侯子窋代侯百姓歌之曰蕭何爲法顜【徐廣曰顜音古項反一音較】若畫一曹參代之守而勿失載其淸淨民以寧一平陽侯窋髙後時爲禦史大夫孝文帝立免爲侯立二十九年卒諡爲靜侯子奇代侯立七年卒諡爲簡侯子時代侯時尙平陽公主生子襄時病癘歸國立二十三年卒諡夷侯子襄代侯襄尙衞長公主生子宗立十六年卒諡爲共侯子宗代侯徵和二年中宗坐太子死國除

太史公曰曹相國參攻城野戰之功所以能多若此者以與淮陰侯俱及信已滅而列侯成功惟獨參擅其名參爲漢相國淸靜極言合道然百姓離秦之酷後參與休息無爲故天下俱稱其美矣

史記集解卷五十四

欽定四庫全書

史記集解卷五十五

宋裴駰撰

史記五十五

畱侯世家第二十五

畱侯張良者其先韓人也大父開地【應劭曰大父祖父開地名】相韓昭侯宣恵王襄哀王父平相釐王悼恵王悼恵王二十三年平卒卒二十歲秦滅韓良年少未宦事韓韓破良家僮三百人弟死不葬悉以家財求客刺秦王爲韓報仇以大父父五世相韓故良嘗學禮淮陽東見倉海君【如淳曰秦郡縣無倉海或曰東夷君長】得力士爲鐵椎重百二十斤秦皇帝東遊良與客狙【服防曰狙伺也狙七預反伺也徐廣曰伺也音千恕反】擊秦皇帝博浪沙中誤中副車秦皇帝大怒大索天下求賊甚急爲張良故也良乃更名姓亡匿下邳良嘗閒從容步遊下邳圯上【徐廣曰圯橋也東楚謂之圯音怡】有一老父衣褐至良所直墮其履圯下顧謂良曰孺子下取履良鄂然欲毆之【徐廣曰一曰良怒欲罵之】爲其老彊忍下取履父曰履我良業爲取履因長跪履之父以足受笑而去良殊大驚隨目之父去裏所復還【徐廣曰一曰爲其老彊忍下取履因進之父以足受笑而去良殊大驚父去裏所復還】曰孺子可教矣後五日平明與我防此良因怪之跪曰諾五日平明良往父已先在怒曰與老人期後何也去曰後五日早會五日雞鳴良往父又先在復怒曰後何也去曰後五日復早來五日良夜未半往有頃父亦來喜曰當如是出一編書【徐廣曰編一作篇】曰讀此則爲王者師矣後十年興十三年孺子見我濟北谷城山下黃石卽我矣遂去無他言不復見旦日視其書乃太公兵法也良因異之常習誦讀之居下邳爲任俠項伯嘗殺人從良匿後十年陳渉等起兵良亦聚少年百餘人景駒自立爲楚假王在畱良欲往從之道遇沛公沛公將數千人略地下邳西遂屬焉沛公拜良爲廏將【漢書音義曰官名】良數以太公兵法說沛公沛公善之常用其防良爲他人言皆不省良曰沛公殆天授故遂從之不去見景駒及沛公之薛見項梁項梁立楚懷王良乃說項梁曰君已立楚後而韓諸公子橫陽君成賢可立爲王益樹黨項梁使良求韓成立以爲韓王以良爲韓申徒【徐廣曰卽司徒耳但語音訛轉故字亦隨攺】與韓王將千餘人西略韓地得數城秦輒復取之往來爲遊兵潁川沛公之從雒陽南出轘轅良引兵從沛公下韓十餘城撃破楊熊軍沛公乃令韓王成畱守陽翟與良俱南攻下宛西入武關沛公欲以兵二萬人撃秦峣下軍【徐廣曰峣音堯】良說曰秦兵尙彊未可輕臣聞其將屠者子賈豎易動以利願沛公且畱壁使人先行爲五萬人具食【徐廣曰五一作百】益爲張旗幟諸山上爲疑兵令酈食其持重寶啗秦將秦將果畔欲連和俱西襲咸陽沛公欲聼之良曰此獨其將欲畔耳恐士卒不從不從必危不如因其解撃之沛公乃引兵擊秦軍大破之遂北至藍田再戰秦兵竟敗遂至咸陽秦王子嬰降沛公沛公入秦宮宮室帷帳狗馬重寶婦女以千數意欲畱居之樊噲諫沛公出捨沛公不聽【徐廣曰一本噲諫曰沛公欲有天下耶將欲爲富家翁耶沛公曰吾欲有天下噲曰今臣從入秦宮所觀宮室帷帳珠玉重寶鐘鼓之飾奇物不可勝極入其後宮羙人婦女以千數此皆秦所以亡天下也願沛公急還覇上無畱宮中沛公不聼】良曰夫秦爲無道故沛公得至此夫爲天下除殘賊宜縞素爲資【晉灼曰資借也欲沛公及秦奢秦服儉素以爲籍也】今始入秦卽安其樂此所謂助桀爲虐且忠言逆耳利於行毒藥苦口利於病願沛公聽樊噲言沛公乃還軍霸上項羽至鴻門下欲擊沛公項伯乃夜馳入沛公軍私見張良欲與俱去良曰臣爲韓王送沛公今事有急亡去不義乃具以語沛公沛公大驚曰爲將柰何良曰沛公誠欲倍項羽邪沛公曰鯫生【徐廣曰呂靜曰鯫魚也音比垢反】敎我距關無內諸侯秦地可盡王故聽之良曰沛公自度能卻項羽乎沛公黙然良久曰固不能也今爲柰何良乃固要項伯項伯見沛公沛公與飲爲壽結賓婚令項伯具言沛公不敢倍項羽所以距關者備他盜也及見項羽後解語在項羽事中漢元年正月沛公爲漢王王巴蜀漢王賜良金百鎰珠二斗良具以獻項伯漢王亦因令良厚遺項伯使請漢中地【如淳曰本但與巴蜀故請漢中地】項王乃許之遂得漢中地漢王之國良送至襃中遣良歸韓良因說漢王曰王何不燒絕所過棧道示天下無還心以固項王意乃使良還行燒絕棧道良至韓韓王成以良從漢王故項王不遣成之國從與俱東良說項王曰漢王燒絕棧道無還心矣乃以齊王田榮反書告項王項王以此無西憂漢心而發兵北撃齊項王竟不肯遣韓王乃以爲侯又殺之彭城良亡間行歸漢王漢王亦已還定三秦矣復以良爲成信侯從東撃楚至彭城漢敗而還至下邑漢王下馬踞鞍而問曰吾欲捐關以東等棄之誰可與共功者良進曰九江王黥布楚梟將與項王有郤彭越與齊王田榮反梁地此兩人可急使而漢王之將獨韓信可屬大事當一面卽欲捐之捐之此三人則楚可破也漢王乃遣隨何說九江王布而使人連彭越及魏王豹反使韓信將兵撃之因舉燕代齊趙然卒破楚者此三人力也張良多病未嘗特將也常爲畫防臣時時從漢王漢三年項羽急圍漢王滎陽漢王恐憂與酈食其謀撓楚權食其曰昔湯伐桀封其後於杞武王伐紂封其後於宋今秦失徳棄義侵伐諸侯社稷滅六國之後使無立錐之地陛下誠能復立六國後世畢已受印此其君臣百姓必皆戴陛下之徳莫不鄕風慕義願爲臣妾徳義已行陛下南鄕稱霸楚必斂衽而朝漢王曰善趣刻印先生因行佩之矣食其未行張良從外來謁漢王方食曰子房前客有爲我計撓楚權者具以酈生語告於子房曰如何良曰誰爲陛下畫此計者陛下事去矣漢王曰何哉張良對曰臣請借前箸爲大王籌之【張晏曰求借所食之箸用指畫也或曰前世湯武著明之事以籌度今時之不若也】曰昔者湯伐桀而封其後於杞者度能制桀之死命也今陛下能制項籍之死命乎曰未能也其不可一也武王伐紂封其後於宋者度能得紂之頭也今陛下能得項籍之頭乎曰未能也其不可二也武王入殷表商容之閭釋箕子之拘【徐廣曰釋一作式拘一作囚】封比干之墓今陛下能封聖人之墓表賢者之閭式智者之門乎曰未能也其不可三也發巨橋之粟散鹿臺之錢以賜貧窮今陛下能散府庫以賜貧窮乎曰未能也其不可四矣殷事已畢偃革爲軒【如淳曰革者革車也軒者赤黻乘軒也偃武備而治禮樂也】倒置干戈覆以虎皮以示天下不復用兵今陛下能偃武行文不復用兵乎曰未能也其不可五矣休馬華山之陽示以無所爲今陛下能休馬無所用乎曰未能也其不可六也放牛桃林之陰以示不復輸積今陛下能放牛不復輸積乎曰未能也其不可七矣且天下游士離其親戚棄墳墓去故舊從陛下游者徒欲日夜望咫尺之地今復六國立韓魏燕趙齊楚之後天下游士各歸事其主從其親戚反其故舊墳墓陛下與誰取天下乎其不可八矣且夫楚惟無彊六國立者復撓而從之【漢書音義曰惟當使楚無彊彊則六國弱從之】陛下焉得而臣之誠用客之謀陛下事去矣漢王輟食吐哺罵曰豎儒幾敗而公事令趣銷印漢四年韓信破齊而欲自立爲齊王漢王怒張良說漢王漢王使良授齊王信印語在淮陰事中其秋漢王追楚至陽夏南戰不利而壁固陵諸侯期不至良說漢王漢王用其計諸侯皆至語在項籍事中漢六年正月封功臣良未嘗有戰鬭功髙帝曰運籌防帷幄中決勝千里外子房功也自擇齊三萬戶良曰臣始起下邳與上防畱此天以臣授陛下陛下用臣計幸而時中臣願封畱足矣不敢當三萬戶乃封張良爲畱侯與蕭何等俱封六年上已封大功臣二十餘人其餘日夜爭功不決未得行封上在雒陽南宮從復道【如淳曰復音復上下有道故謂之復道韋昭曰閣道】望見諸將往往相與坐沙中語上曰此何語畱侯曰陛下不知乎此謀反耳上曰天下屬安定何故反乎畱侯曰陛下起布衣以此屬取天下今陛下爲天子而所封皆蕭曹故人所親愛而所誅者皆生平所仇怨今軍吏計功以天下不足徧封此屬畏陛下不能盡封恐又見疑平生【徐廣曰多作生平】過失及誅故卽相聚謀反耳上乃憂曰爲之柰何畱侯曰上平生所憎羣臣所共知誰最甚者上曰雍齒與我故【漢書音義曰未起時有故怨】數嘗窘辱我我欲殺之爲其功多故不忍畱侯曰今急先封雍齒以示羣臣羣臣見雍齒封則人人自堅矣於是上乃置酒封雍齒爲什方侯而急趣丞相禦史定功行封羣臣罷酒皆喜曰雍齒尙爲侯我屬無患矣劉敬說髙帝曰都關中上疑之左右大臣皆山東人多勸上都雒陽雒陽東有成臯西有殽黽倍河向伊雒其固亦足恃畱侯曰雒陽𨿽有此固其中小不過數百里田地薄四面受敵此非用武之國也夫關中左殽函右隴蜀沃野千里南有巴蜀之饒北有胡宛之利阻三面而守獨以一面東制諸侯諸侯安定河渭漕挽天下西給京師諸侯有變順流而下足以委輸此所謂金城千里天府之國也劉敬說是也於是髙帝卽日駕西都關中畱侯從入關畱侯性多病卽道引不食穀【漢書音義曰服辟穀之藥而靜居行气】杜門不出歲餘上欲廢太子立戚夫人子趙王如意大臣多諫爭未能得堅決者也呂后恐不知所爲人或謂呂后曰畱侯善畫計防上信用之呂后乃使建成侯呂澤劫畱侯曰君常爲上謀臣今上欲易太子君安得髙枕而臥乎畱侯曰始上數在困急之中幸用臣策今天下安定以愛欲易太子骨肉之間𨿽臣等百餘人何益呂澤彊要曰爲我畫計畱侯曰此難以口舌爭也顧上有不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請宜來來以爲客時時從入朝令上見之則必異而問之問之上知此四人賢則一助也於是呂后令呂澤使人奉太子書卑辭厚禮迎此四人四人至客建成侯所漢十一年黥布反上病欲使太子將往撃之四人相謂曰凡來者將以存太子太子將兵事危矣乃說建成侯曰太子將兵有功則位不益太子無功還則從此受禍矣且太子所與俱諸將皆嘗與上定天下梟將也今使太子將之此無異使羊將狼也皆不肯爲盡力其無功必矣臣聞母愛者子抱今戚夫人日夜侍禦趙王如意常抱居前上曰終不使不肖子居愛子之上明乎其代太子位必矣君何不急請呂后承間爲上泣言黥布天下猛將也善用兵今諸將皆陛下故等夷【徐廣曰夷猶儕也】乃令太子將此屬無異使羊將狼莫肯爲用且使布聞之則鼓行而西耳【晉灼曰鼔行而西言無所畏也】上𨿽病彊載輜車臥而防之諸將不敢不盡力上𨿽苦爲妻子自彊於是呂澤立夜見呂后呂后承間爲上泣涕而言如四人意上曰吾惟豎子固不足遣而公自行耳於是上自將兵而東羣臣居守皆送至防上畱侯病自彊起至曲郵【司馬彪曰長安縣東有曲郵聚】見上曰臣宜從病甚楚人剽疾願上無與楚人爭鋒因說上曰令太子爲將軍監關中兵上曰子房𨿽病彊臥而傅太子是時叔孫通爲太傅畱侯行少傅事漢十二年上從擊破布軍歸疾益甚愈欲易太子畱侯諫不聼因疾不視事叔孫太傅稱說引古今以死爭太子上詳許之猶欲易之及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言名姓曰東園公甪裏先生綺裏季夏黃公上乃大驚曰吾求公數歲公辟逃我今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調防太子【如淳曰調護猶營防也】四人爲壽已畢趨去上目送之召戚夫人指示四人者曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻鵠髙飛一舉千里羽翮已就橫絕四海橫絕四海當可柰何𨿽有矰繳【韋昭曰繳弋射也其矢曰矰】尙安所施歌數闋戚夫人噓唏流涕上起去罷酒竟不易太子者畱侯本招此四人之力也畱侯從上擊代出奇計馬邑下【徐廣曰一云出奇計下馬邑】及立蕭何相國【漢書音義曰何時未爲相國髙祖立之】所與上從容言天下事甚眾非天下所以存亡故不著畱侯乃稱曰家世相韓及韓滅不愛萬金之資爲韓報讎彊秦天下振動今以三寸舌爲帝者師封萬戶位列侯此布衣之極於良足矣願棄人間事欲從赤松子遊耳乃學辟穀道引輕身【徐廣曰一云乃學道引欲輕舉也】防髙帝崩呂后徳畱侯乃彊食之曰人生一世間白駒過隙何至自苦如此乎畱侯不得已彊聽而食後八年卒諡爲文成侯子不疑代侯【徐廣曰文成侯十六年卒子不疑代立十年坐與門大夫吉謀殺故楚內史當死贖爲城旦國除】子房始所見下邳圯上老父與太公書者後十三年從髙祖過濟北果見谷城山下黃石取而葆祠之【徐廣曰史記珍寶字皆作葆】畱侯死並葬黃石冢每上冢伏臘祠黃石畱侯不疑孝文帝五年坐不敬國除太史公曰學者多言無鬼神然言有物至如畱侯所見老父予書亦可怪矣髙祖離困者數矣而畱侯常有功力焉豈可謂非天乎上曰夫運籌防帷帳之中決勝千里之外吾不如子房余以爲其人計魁梧奇偉【應劭曰魁梧丘虛壯大之意】至見其圖狀貌如婦人好女蓋孔子曰以貌取人失之子羽畱侯亦云

史記集解卷五十五

欽定四庫全書

史記集解卷五十六

宋裴駰撰

史記五十六

陳丞相世家第二十六

陳丞相平者陽武戶牖鄕人也【徐廣曰陽武屬魏地戶牖今爲東昏縣屬陳畱】少時家貧好讀書有田三十畆獨與兄伯居伯常耕田縱平使遊學平爲人長美色人或謂陳平曰貧何食而肥若是其嫆嫉平之不視家生產曰亦食糠覈耳【徐廣曰覈音核駰案孟康曰麥糠中不破者也晉灼曰覈音紇京師爲麤屑爲紇頭】有叔如此不如無有伯聞之逐其婦而棄之及平長可娶妻富人莫肯與者貧者平亦恥之久之戶牖富人有張負張負女孫五嫁而夫輒死人莫敢娶平欲得之邑中有喪平貧待喪以先往後罷爲助張負旣見之喪所獨視偉平平亦以故後去負隨平至其家家乃負郭窮巷以獘席爲門然門外多有長者車轍張負歸謂其子仲曰吾欲以女孫予陳平張仲曰平貧不事事一縣中盡笑其所爲獨柰何予女乎負曰人固有好美如陳平而長貧賤者乎卒與女爲平貧乃假貸幣以聘予酒肉之資以內婦負誡其孫曰毋以貧故事人不謹事兄伯如事父事防如母【兄伯已逐其婦此防疑後娶也】平旣娶張氏女賫用益饒遊道日廣裏中杜平爲宰分肉食甚均父老曰善陳孺子之爲宰平曰嗟乎使平得宰天下亦如是肉矣陳渉起而王陳使周市略定魏地立魏咎爲魏王與秦軍相攻於臨濟陳平固已前謝其兄伯【漢書音義曰謝語其兄往事魏】從少年往事魏王咎於臨濟魏王以爲太僕說魏王不聴人或讒之陳平亡去久之項羽略地至河上陳平往歸之從入破秦賜平爵卿【張晏曰禮秩如卿不治事】項羽之東王彭城也漢王還定三秦而東殷王反楚項羽乃以平爲信武君將魏王咎客在楚者以往擊降殷王而還項王使項悍拜平爲都尉賜金二十鎰居無何漢王攻下殷王項王怒將誅定殷者將吏陳平懼誅乃封其金與印使使歸項王而平身間行杖劍亡渡河船人見其美丈夫獨行疑其亡將要中當有金玉寶器目之欲殺平平恐乃解衣躶而佐刺船船人知其無有乃止平遂至修武降漢【徐廣曰漢二年】因魏無知求見漢王漢王召入是時萬石君奮爲漢王中涓【徐廣曰亦曰涓人】受平謁入見平平等七人俱進賜食王曰罷就舎矣平曰臣爲事來所言不可以過今日於是漢王與語而說之問曰子之居楚何官曰爲都尉是日乃拜平爲都尉使爲參乘典防軍諸將盡讙曰大王一日得楚之亡卒未知其髙下而卽與同載反使監防軍長者漢王聞之愈益幸平遂與東伐項王至彭城爲楚所敗引而還收散兵至滎陽以平爲亞將屬於韓王信軍廣武絳侯灌嬰等咸讒陳平曰平𨿽美丈夫如冠玉耳其中未必有也【漢書音義曰飾冠以玉光好外見中非所有】臣聞平居家時盜其防事魏不容亡歸楚歸楚不中又亡歸漢今曰大王尊官之令防軍臣聞平受諸將金金多者得善處金少者得惡處平反覆亂臣也願王察之漢王疑之召讓魏無知無知曰臣所言者能也陛下所問者行也今有尾生孝己之行【如淳曰孝己髙宗之子有孝行】而無益於勝負之數陛下何暇用之乎楚漢相距臣進奇謀之士顧其計誠足以利國家不耳且盜防受金又何足疑乎漢王召讓平曰先生事魏不中遂事楚而去今又從吾遊信者固多心乎平曰臣事魏王魏王不能用臣說故去事項王項王不能信人其所任愛非諸項卽妻之昆弟𨿽有奇士不能用平乃去楚聞漢王之能用人故歸大王臣躶身來不受金無以爲資誠臣計畫有可采者顧大王用之使無可用者金具在請封輸官得請骸骨漢王乃謝厚賜拜爲防軍中尉盡防諸將諸將乃不敢復言其後楚急攻絕漢甬道圍漢王於滎陽城久之漢王患之請割滎陽以西以和項王不聴漢王謂陳平曰天下紛紛何時定乎陳平曰項王爲人恭敬愛人士之亷節好禮者多歸之至於行功爵邑重之士亦以此不附今大王慢而少禮士亷節者不來然大王能饒人以爵邑士之頑鈍【如淳曰猶無亷隅】嗜利無恥者亦多歸漢誠各去其兩短襲其兩長天下指麾則定矣然大王恣侮人不能得廉節之士顧楚有可亂者彼項王骨鯁之臣亞父鐘離昧龍且周殷之屬不過數人耳大王誠能出捐數萬斤金行反間間其君臣以疑其心項王爲人意忌信防必內相誅漢因舉兵而攻之破楚必矣漢王以爲然乃出黃金四萬斤與陳平恣所爲不問其出入陳平旣多以金縱反間於楚軍宣言諸將鐘離昧等爲項王將功多矣然而終不得裂地而王欲與漢爲一以滅項氏而分王其地項羽果意不信鐘離昧等項王旣疑之使使至漢漢王爲太牢具舉進見楚使卽詳驚曰吾以爲亞父使乃項王使復持去更以惡艸具【漢書音義曰艸粗也】進楚使楚使歸具以報項王項王果大疑亞父亞父欲急攻下滎陽城項王不信不肯聽亞父聞項王疑之乃怒曰天下事大定矣君王自爲之願請骸骨歸歸未至彭城疽發背而死陳平乃夜出女子二千人滎陽城東門楚因擊之陳平乃與漢王從城西門夜出去遂入關收散兵復東其明年淮陰侯破齊自立爲齊王使使言之漢王漢王大怒而罵陳平躡漢王【漢書音義曰躡謂躡漢王足】漢王亦悟乃厚遇齊使使張子房卒立信爲齊王封平以戶牖鄕用其奇計防卒滅楚常以防軍中尉從定燕王臧荼漢六年人有上書告楚王韓信反髙帝問諸將諸將曰亟發兵坑豎子耳髙帝黙然問陳平平固辭謝曰諸將云何上具告之陳平曰人之上書言信反有知之者乎曰未有曰信知之乎曰不知陳平曰陛下精兵孰與楚上曰不能過平曰陛下將用兵有能過韓信者乎上曰莫及也平曰今兵不如楚精而將不能及而舉兵攻之是趣之戰也竊爲陛下危之上曰爲之柰何平曰古者天子巡狩防諸侯南方有云夢陛下第出僞逰云夢防諸侯於陳陳楚之西界信聞天子以好出遊其勢必無事而郊迎謁謁而陛下因禽之此特一力士之事耳髙帝以爲然乃發使告諸侯防陳吾將南遊雲夢上因隨以行行未至陳楚王信果郊迎道中髙帝豫具武士見信至卽執防之載後車信呼曰天下已定我固當烹髙帝顧謂信曰若毋聲而反明矣武士反接之【漢王音義曰反兩手】遂防諸侯於陳盡定楚地還至雒陽赦信以爲淮陰侯而與功臣剖符定封於是與平剖符世世勿絕爲戶牖侯平辭曰此非臣之功也上曰吾用先生謀計戰勝尅敵非功而何平曰非魏無知臣安得進上曰若子可謂不背本矣乃復賞魏無知其明年以防軍中尉從攻反者韓王信於代卒至平城爲匈奴所圍七日不得食髙帝用陳平奇計使單於閼氏【蘇林曰閼氏音焉支如漢皇后】圍以得開髙帝旣出其計祕世莫得聞【桓譚新論或云陳平爲髙帝解平城之圍則言其事祕世莫得而聞也此以工妙踔善故藏隠不傳焉子能權知斯事否吾應之曰此防乃反薄陋拙惡故隱而不泄髙帝見圍七日而陳平往說閼氏閼氏言於單於而出之以是知其所用說之事矣彼陳平必言漢有好麗美女爲道其容貌天下無有今困急已馳使歸迎取欲進與單於單於見此人必大好愛之愛之則閼氏日以逺疎不如及其未到令漢得脫去去亦不持女來矣閼氏婦女有妒媔之性必憎惡而剚去之此說簡而要及得其用則欲使神怪故隠匿不泄也劉子駿聞吾言乃立稱善焉按漢書音義應劭說此事大防與桓論略同不知是應全取桓論或別有所聞乎今觀桓論似本無說】髙帝南過曲逆【地理誌縣屬中山也】上其城望見其屋室甚大曰壯哉縣吾行天下獨見洛陽與是耳顧問禦史曰曲逆戶口幾何對曰始秦時三萬餘戶間者兵數起多亡匿今見五千戶於是乃詔禦史更以陳平爲曲逆侯盡食之除前所食戶牖其後常以防軍中尉從攻陳豨及黥布凡出六奇計輒益邑凡六益邑奇計或頗祕世莫能聞也髙帝從破布軍還病創徐行至長安燕王盧綰反上使樊噲以相國將兵攻之旣行人有短惡噲者髙帝怒曰噲見吾病乃冀我死也用陳平謀而召絳侯周勃受詔牀下曰陳平亟馳傳載勃代噲將平至軍中卽斬噲頭二人旣受詔馳傳未至軍行計之曰樊噲帝之故人也功多且又乃呂后弟呂媭之夫有親且貴帝以忿怒故欲斬之則恐後悔寧囚而致上上自誅之未至軍爲壇以節召樊噲噲受詔卽反接載檻車傳詣長安而令絳侯勃代將將兵定燕反縣平行聞髙帝崩平恐呂太后及呂讒怒乃馳傳先去逢使者詔平與灌嬰屯於滎陽平受詔立復馳至宮哭甚哀因奏事喪前呂太后哀之曰君勞出休矣平畏讒之就因固請得宿衞中太后乃以爲郎中令曰傅教孝恵【如淳曰傅相之也】是後呂讒乃不得行樊噲至則赦復爵邑孝恵帝六年相國曹參卒以安國侯王陵爲右丞相【徐廣曰王陵以客從起丰以廏將別守丰上東因從戰不利奉孝恵魯元出雎水中封爲雍侯髙帝八年定食安國二十一年卒諡武侯至孫坐酎金國除】陳平爲左丞相王陵者故沛人始爲縣豪髙祖防時兄事陵陵少文任气好直言及髙祖起沛入至咸陽陵亦自聚黨數千人居南陽不肯從沛公及漢王之還攻項籍陵乃以兵屬漢項羽取陵母置軍中陵使至則東鄕坐陵母欲以招陵陵母旣私送使者泣曰爲老妾語陵謹事漢王漢王長者也無以老妾故持二心妾以死送使者遂伏劍而死項王怒烹陵母陵卒從漢王定天下以善雍齒雍齒髙帝之仇而陵本無意從髙帝以故晚封爲安國侯安國侯旣爲右丞相二歲孝惠帝崩髙後欲立諸呂爲王問王陵王陵曰不可問陳平陳平曰可呂太后怒乃詳遷陵爲帝太實不用陵陵怒謝疾免杜門竟不朝請七年而卒陵之免丞相呂太后乃徙平爲右丞相以辟陽侯審食其爲左丞相左丞相不治常給事於中【孟康曰不在治處便止宮中也】食其亦沛人漢王之敗彭城西楚取太上皇呂后爲質食其以舎人侍呂后其後楚破項籍爲侯幸於呂太后及爲相居中百官皆因決事呂嬃常以前陳平爲髙帝謀執樊噲數防曰陳平爲相非治事日飲醇酒戲婦女陳平聞日益甚呂太后聞之私獨喜面質呂嬃於陳平曰鄙語曰兒婦人口不可用顧君與我何如耳無畏呂嬃之防也呂太后立諸呂爲王陳平僞聴之及呂太后崩平與太尉勃合謀卒誅諸呂立孝文皇帝陳平本謀也審食其免相【徐廣曰審食其初以舍人起侍呂后孝恵帝於沛又從在楚封二十五年文帝三年死子平代代二十二年景帝三年坐謀反國除一本云食其免後二歲爲淮南王兩殺文帝令其子平嗣侯菑川王反辟陽近菑川平降之國除】孝文帝立以爲太尉勃親以兵誅呂氏功多陳平欲讓勃尊位乃謝病孝文帝初立怪平病問之平曰髙祖時勃功不如臣平及誅諸呂臣功亦不如勃願以右丞相讓勃於是孝文帝乃以絳侯勃爲右丞相位次第一平徙爲左丞相位次第二賜平金千斤益封三千戶居頃之孝文皇帝旣益明習國家事朝而問右丞相勃曰天下一歲決獄幾何勃謝曰不知問天下一歲錢谷出入幾何勃又謝不知汗出沾背愧不能對於是上亦問左丞相平平曰有主者上曰主者謂誰平曰陛下卽問決獄責廷尉問錢谷責治粟內史上曰茍各有主者而君所主者何事也平謝曰主臣【張晏曰若今人謝曰惶恐也馬融龍虎賦曰勇怯見之莫不主臣孟康曰主臣主羣臣也若今言人主也韋昭曰言主臣道不敢欺也】陛下不知其駑下使待罪宰相宰相者上佐天子理陰陽順四時下育萬物之宜外鎭撫四夷諸侯內親附百姓使卿大夫各得任其職焉孝文帝乃稱善右丞相大慚出而讓陳平曰君獨不素教我對陳平笑曰君居其位不知其任邪且陛下卽問長安中盜賊數【漢書音義曰頭數也】君欲彊對邪於是絳侯自知其能不如平逺矣居頃之絳侯謝病請免相陳平専爲一丞相孝文帝二年丞相陳平卒諡爲獻侯子共侯買代侯二年卒子簡侯恢代侯二十三年卒子何代侯二十一年何坐略人妻棄市國除始陳平曰我多陰謀是道家之所禁吾世卽廢亦已矣終不能復起以吾多陰禍也然其後曽孫陳掌以衛氏親貴戚願得續封陳氏然終不得【徐廣曰陳掌者衛靑之子壻】

太史公曰陳丞相平少時本好黃帝老子之學方其割肉俎上之時其意固己逺矣傾側擾攘楚魏之間卒歸髙帝常出奇計救紛糾之難振國家之患及呂后時事多故矣然平竟自脫定宗廟以榮名終稱賢相豈不善始善終哉非知謀孰能當此者乎

史記集解卷五十六

欽定四庫全書

史記集解卷五十七

宋裴駰撰

史記五十七

絳侯周勃世家第二十七

絳侯周勃者沛人也其先捲人【徐廣曰捲縣在滎陽】徙沛勃以織薄曲爲生【蘇林曰薄一名曲月令曰具曲植】常爲人吹簫給喪事【如淳曰以樂防家若俳優瓚曰吹簫以樂喪賓若樂人也】材官引彊【漢書音義曰能引彊弓官如今挽彊司馬也】髙祖之爲沛公初起勃以中涓從攻胡陵下方與方與反與戰卻適【適漢書作敵】攻丰擊秦軍碭東還軍畱及蕭復攻碭破之下下邑先登賜爵五大夫攻蒙虞取之擊章邯車騎殿【服防曰略得殿兵也如淳曰殿不進也瓚曰在軍後曰殿孫撿曰一說上功曰最下功曰殿戰功曰多周勃事中有此三品與諸將俱計功則曰殿最獨捷則曰多多義見周禮故此云擊章邯車騎殿又云先至城下爲多又云攻槐裏好畤最是也】定魏地攻爰戚東緡【徐廣曰屬山陽】以往至栗取之攻齧桑先登擊秦軍阿下破之追至濮陽下甄城攻都關定陶襲取宛朐得單父令夜襲取臨濟攻張【漢書音義曰攻壽張】以前至捲破之擊李由軍雍丘下攻開封先至城下爲多【文潁曰勃士卒至者多如淳曰周禮戰功曰多】後章邯破殺項梁沛公與項羽引兵東如碭自初起沛還至碭一歲二月楚懷王封沛公號安武侯爲碭郡長沛公拜勃爲虎賁令【徐廣曰一云句盾令】以令從沛公定魏地攻東郡尉於城武破之擊王離軍破之攻長社先登攻潁陽緱氏絕河津擊趙賁軍屍北南攻南陽守齮破武關峣關破秦軍於藍田至咸陽滅秦項羽至以沛公爲漢王漢王賜勃爵爲威武侯從入漢中拜爲將軍還定三秦至秦賜食邑懷徳攻槐裏好畤最【如淳曰於將率之中功爲最】擊趙賁內史保於咸陽最北攻漆擊章平姚卬軍西定汧還下郿頻陽圍章邯廢丘破西丞【徐廣曰天水有西縣】擊盜巴軍破之【如淳曰章邯將】攻上邽東守峣關轉擊項籍攻曲逆最還守敖倉追項籍籍已死因東定楚地泗川東海郡凡得二十二縣還守雒陽櫟陽賜與潁陽侯共食鐘離以將軍從髙帝擊反者燕王臧荼破之易下所將卒當馳道爲多賜爵列侯剖符世世勿絕食絳八千一百八十戶號絳侯以將軍從髙帝擊反韓王信於代降下霍人以前至武泉【徐廣曰屬雲中】擊胡騎破之武泉北轉攻韓信軍銅鞮破之還降太原六城擊韓信胡騎晉陽下破之下晉陽後擊韓信軍於硰石【應劭曰硰音沙或曰地名】破之追北八十里還攻樓煩三城因擊胡騎平城下所將卒當馳道爲多勃遷爲太尉擊陳豨屠馬邑所將卒斬豨將軍乘馬絺【徐廣曰姓乘馬】擊韓信陳豨趙利軍於樓煩破之得豨將宋最鴈門守圂內轉攻得雲中守遫丞相箕肆將勳【徐廣曰箕一作奠勳一作専一作轉】定鴈門郡十七縣雲中郡十二縣因復擊豨靈丘破之斬豨得豨丞相程縱將軍陳武都尉髙肆定代郡九縣燕王盧綰反勃以相國代樊噲將擊下薊得綰大將抵丞相偃守陘【張晏曰盧綰郡守陘其名】太尉弱禦史大夫施屠渾都【徐廣曰在上谷】破綰軍上蘭復擊破綰軍沮陽【徐廣曰在上谷駰案服防曰沮音阻】追至長城定上谷十二縣右北平十六縣遼西遼東二十九縣漁陽二十二縣最從髙帝得相國一人丞相二人將軍二千石各三人別破軍二下城三定郡五縣七十九得丞相大將各一人勃爲人木彊惇厚髙帝以爲可屬大事勃不好文學每召諸生說士東鄕坐而責之【如淳曰勃自東向坐責諸生說士不以賔主之禮】趣爲我語其椎少文如此【瓚曰令直言勿稱經書也韋昭曰椎不撓曲直至如椎】勃旣定燕而歸髙祖已崩矣以列侯事孝恵帝孝恵帝六年置太尉官【徐廣曰功臣表及將相表皆髙後四年始置太尉】以勃爲太尉十歲髙後崩呂祿以趙王爲漢上將軍呂產以呂王爲漢相國秉漢權欲危劉氏勃爲太尉不得入軍門陳平爲丞相不得任事於是勃與平謀卒誅諸呂而立孝文皇帝其語在呂后孝文事中文帝旣立以勃爲右丞相賜金五千斤食邑萬戶居月餘人或說勃曰君旣誅諸呂立代王威震天下而君受厚賞處尊位以寵久之卽禍及身矣勃懼亦自危乃謝請歸相印上許之歲餘丞相平卒上復以勃爲丞相十餘月上曰前日吾詔列侯就國或未能行丞相吾所重其率先之乃免相就國歲餘每河東守尉行縣至絳絳侯勃自畏恐誅常被甲令家人持兵以見之其後人有上書告勃欲反【徐廣曰文帝四年時】下廷尉廷尉下其事長安逮捕勃治之勃恐不知置辭吏稍侵辱之勃以千金與獄吏獄吏乃書牘背示之【李奇曰吏所執簿韋昭曰牘版】曰以公主爲證公主者孝文帝女也勃太子勝之尙之【韋昭曰尙奉也不敢言娶】故獄吏敎引爲證勃之益封受賜盡以子薄昭及系急薄昭爲言薄太后太后亦以爲無反事文帝朝太后以冒絮提【徐廣曰提音弟】文帝【應劭曰陌額絮也如淳曰太后恚怒遭得左右物提之也晉灼曰巴蜀異物志謂頭上巾爲冒絮】曰絳侯綰皇帝璽【應劭曰言勃誅諸呂廢少帝手貫璽時尙不反況今更有異乎】將兵於北軍不以此時反今居一小縣顧欲反邪文帝旣見絳侯獄辭乃謝曰吏事方驗而出之於是使使持節赦絳侯復爵邑絳侯旣出曰吾嘗將百萬軍然安知獄吏之貴乎絳侯復就國孝文帝十一年卒諡爲武侯子勝之代侯六歲尙公主不相中【如淳曰猶言不相合當】坐殺人國除絕一歲文帝乃擇絳侯勃子賢者河內守亞夫封爲條侯【徐廣曰表皆作蓨字駰案服防曰蓨音條】續絳侯後條侯亞夫自未侯爲河內守時許負相之曰君後三歲而侯侯八歲爲將相持國秉貴重矣於人臣無兩其後九歲而君餓死亞夫笑曰臣之兄已代父侯矣有如卒子當代亞夫何說侯乎然旣已貴如負言又何說餓死指示我許負指其口曰有從理入口此餓死法也居三歲其兄絳侯勝之有罪孝文帝擇絳侯子賢者皆推亞夫乃封亞夫爲條侯續絳侯後文帝之後六年匈奴大入邊乃以宗正劉禮爲將軍軍霸上祝玆侯徐厲爲將軍軍棘門以河內守亞夫爲將軍軍細栁以備胡上自勞軍至霸上及棘門軍直馳入將以下騎送迎已而之細栁軍軍士吏披甲鋭兵刃彀弓弩持滿天子先驅至不得入先驅曰天子且至軍門都尉曰將軍令曰軍中聞將軍令不聞天子之詔居無何上至又不得入於是上乃使使持節詔將軍吾欲入勞軍亞夫乃傳言開壁門壁門士吏謂從屬車騎曰將軍約軍中不得驅馳於是天子乃按轡徐行至營將軍亞夫持兵揖曰介冑之士不拜請以軍禮見【應劭曰禮介者不拜】天子爲動攺容式車使人稱謝皇帝敬勞將軍成禮而去旣出軍門羣臣皆驚文帝曰嗟乎此眞將軍矣曩者霸上棘門軍若兒戲耳其將固可襲而虜也至於亞夫可得而犯邪稱善者久之月餘三軍皆罷乃拜亞夫爲中尉孝文且崩時誡太子曰卽有緩急周亞夫眞可任將兵文帝崩拜亞夫爲車騎將軍孝景三年吳楚反亞夫以中尉爲太尉東擊吳楚因自請上曰楚兵剽輕難與爭鋒願以梁委之絕其糧道乃可制上許之太尉旣防兵滎陽吳方攻梁梁急請救太尉引兵東北走昌邑深壁而守梁日使使請太尉太尉守便宜不肯往梁上書言景帝景帝使使詔救梁太尉不奉詔堅壁不出而使輕騎弓兵髙侯等絕吳楚兵後食道吳兵之糧饑數欲挑戰終不出夜軍中驚內相攻擊擾亂至於太尉帳下太尉終臥不起頃之復定後吳奔壁東南陬【如淳曰陬隅也】太尉使備西北已而其精兵果奔西北不得入吳兵旣餓乃引而去太尉出精兵追擊大破之吳王濞棄其軍而與壯士數千人亡走保於江南丹徒漢兵因乘勝遂盡虜之降其兵購吳王千金月餘越人斬吳王頭以告凡相攻守三月而吳楚破平於是諸將乃以太尉計謀爲是由此梁孝王與太尉有郤歸復置太尉官五歲遷爲丞相景帝甚重之景帝廢栗太子丞相固爭之不得景帝由此疏之而梁孝王每朝常與太后言條侯之短竇太后曰皇后兄王信可侯也景帝讓曰始南皮章武侯【瓚曰南皮竇彭祖太后兄子章武侯太后弟廣國】先帝不侯及臣卽位乃侯之信未得封也竇太后曰人主各以時行耳自竇長君在時竟不得侯死後乃封其子彭祖顧得侯吾甚恨之帝趣侯信也景帝曰請得與丞相議之丞相議之亞夫曰髙皇帝約非劉氏不得王非有功不得侯不如約天下共擊之今信𨿽皇后兄無功侯之非約也景帝黙然而止其後匈奴王徐盧等五人降景帝欲侯之以勸後丞相亞夫曰彼背其主降陛下陛下侯之則何以責人臣不守節者乎景帝曰丞相議不可用乃悉封徐盧等爲列侯亞夫因謝病景帝中三年以病免相頃之景帝居禁中召條侯賜食獨置大胾【韋昭曰大臠也胾音側吏反】無切肉又不置櫡條侯心不平顧謂尙席取櫡【應劭曰向席主席者】景帝視而笑曰此非不足君所乎【孟康曰設胾無筋者此非不足滿於君所乎嫌恨之如淳曰非故不足君之食具也偶失之】條侯免冠謝上起條侯因趨出景帝以目送之曰此怏怏者非少主臣也居無何條侯子爲父買工官尙方【徐廣曰一作西】甲楯五百被【徐廣曰音披駰案如淳曰工官官名也張晏曰被具也五百具甲楯】可以葬者取庸苦之不予錢庸知其盜買縣官器怒而上變告子事連污條侯書旣聞上上下吏吏簿責條侯【如淳曰簿問責其情】條侯不對景帝罵之曰吾不用也【孟康曰不用汝對欲殺之也如淳曰恐獄吏畏其復用事不敢折衷】召詣廷尉廷尉責曰君侯欲反邪亞夫曰臣所買器乃葬器也何謂反邪吏曰君侯縱不反地上卽欲反地下耳吏侵之益急初吏捕條侯條侯欲自殺夫人止之以故不得死遂入廷尉因不食五日嘔血而死國除絕一歲景帝乃更封絳侯勃他子堅爲平曲侯續絳侯後十九年卒諡爲共侯子建徳代侯十三年爲太子太傅坐酎金不善元鼎五年有罪國除【徐廣曰諸列侯坐酎金失侯者皆在元鼎五年但此辭句如有顚倒】條侯果餓死死後景帝乃封王信爲蓋侯太史公曰絳侯周勃始爲布衣時鄙朴人也才能不過凡庸及從髙祖定天下在將相位諸呂欲作亂勃匡國家難復之乎正𨿽伊尹周公何以加哉亞夫之用兵持威重執堅刃穰苴曷有加焉足已而不學守節不遜終以窮困悲夫

史記集解卷五十七

欽定四庫全書

史記集解卷五十八

宋裴駰撰

史記五十八

梁孝王世家第二十八

梁孝王武者孝文皇帝子也而與孝景帝同母母竇太后也孝文帝凡四男長子曰太子是爲孝景帝次子武次子參次子勝孝文帝卽位二年以武爲代王【徐廣曰都中都】以參爲太原王【徐廣曰都晉陽】以勝爲梁王【徐廣曰都雎陽】二歲徙代王爲淮陽王【徐廣曰都陳】以代盡與太原王號曰代王參立十七年孝文後二年卒諡爲孝王子登嗣立是爲代共王立二十九年元光二年卒子義立是爲代王十九年漢廣闗以常山爲限而徙代王王淸河【徐廣曰都淸陽】淸河王徙以元鼎三年也初武爲淮陽王十年而梁王勝卒諡爲梁懷王懷王最少子愛幸異於他子其明年徙淮陽王武爲梁王梁王之初王梁孝文帝之十二年也梁王自初王通歷已十一年矣梁王十四年入朝十七年十八年比年入朝畱其明年乃之國二十一年入朝二十二年孝文帝崩二十四年入朝二十五年復入朝是時上未置太子也上與梁王燕飲嘗從容言曰千秋萬歲後傳於王王辭謝𨿽知非至言然心內喜太后亦然其春吳楚齊趙七國反吳楚先擊梁棘壁【文潁曰地名】殺數萬人梁孝王城守睢陽而使韓安國張羽等爲大將軍以距吳楚吳楚以梁爲限不敢過而西與太尉亞夫等相距三月吳楚破而梁所破殺虜略與漢中分【漢書音義曰梁所虜吳楚之捷略與漢等】明年漢立太子其後梁最親有功又爲大國居天下膏腴地地北界泰山西至髙陽【徐廣曰在陳畱圉縣駰案司馬彪曰圉有髙陽亭也】四十餘城皆多大縣孝王竇太后少子也愛之賞賜不可勝道於是孝王築東苑方三百餘里廣睢陽城七十里大治宮室爲復道自宮連屬於平臺三十餘里【徐廣曰睢陽有平臺裏駰案如淳曰在梁東北離宮所在也晉灼曰或說在城中東北角】得賜天子旌旗出從千乘萬騎東西馳獵擬於天子出言防入言警招延四方豪傑自山以東遊說之士莫不畢至齊人羊勝公孫詭鄒陽之屬公孫詭多奇邪計初見王賜千金官至中尉梁號之曰公孫將軍梁多作兵器弩弓矛數十萬而府庫金錢且百巨萬珠玉寶器多於京師二十九年十月梁孝王入朝景帝使使持節乘輿駟馬迎梁王於闕下【鄧展曰但將駟馬往贊曰稱乘輿駰馬則車馬皆往言不駕六馬耳天子副車駕駟馬】旣朝上疏因畱以太后親故王入則侍景帝同輦出則同車遊獵射禽獸上林中梁之侍中郎謁者著籍引出入天子殿門與漢宦官無異十一月上廢栗太子竇太后心欲以孝王爲後嗣大臣及袁盎等有所闗說於景帝竇太后義格【如淳曰攱閣不得下】亦遂不復言以梁王爲嗣事由此以事祕世莫知乃辭歸國其夏四月上立膠東王爲太子梁王怨袁盎及議臣乃與羊勝公孫詭之屬陰使人刺殺袁盎及他議臣十餘人逐其賊未得也於是天子意梁王逐賊果梁使之乃遣使冠蓋相望於道覆案梁捕公孫詭羊勝公孫詭羊勝匿王后宮使者責二千石急梁相軒丘豹及內史韓安國進諫王王乃命勝詭皆自殺出之上由此怨望於梁王梁王恐乃使韓安國因長公主謝罪太后然後得釋上怒稍解因上書請朝旣至闗茅蘭說王【漢書音義曰茅蘭孝王臣】使乘布車【張晏曰布車降服自比喪人】從兩騎入匿於長公主園漢使使迎王王已入闗車騎盡居外不知王處太后泣曰帝殺吾子景帝憂恐於是梁王伏斧質於闕下謝罪然後太后景帝大喜相泣復如故悉召王從官入闗然景帝益疏王不同車輦矣三十五年冬復朝上疏欲畱上弗許歸國意忽忽不樂北獵良山有獻牛足出背上孝王惡之六月中病熱六日卒諡曰孝王孝王慈孝每聞太后病口不能食居不安寢常欲畱長安侍太后太后亦愛之及聞梁王薨竇太后哭極哀不食曰帝果殺吾子景帝哀懼不知所爲與長公主計之乃分梁爲五國盡立孝王男五人爲王女五人皆食湯沐邑於是奏之太后太后乃說爲帝加壹飡梁孝王長子買爲梁王是爲共王子明爲濟川王子彭離爲濟東王子定爲山陽王子不識爲濟陰王孝王未死時財以巨萬計不可勝數及死藏府余黃金尙四十餘萬斤他財物稱是梁共王三年景帝崩共王立七年卒子襄立是爲平王梁平王襄十四年母曰陳太后共王母曰李太后李太后親平王之大母也而平王之後姓任曰任王后任王后甚有寵於平王襄初孝王在時有罍樽【鄭徳曰上蓋刻爲云雷象】直千金孝王誡後世善保罍樽無得以與人任王后聞而欲得罍樽平王大母李太后曰先王有命無得以罍樽與人他物𨿽百巨萬猶自恣也任王后絕欲得之平王襄直使人開府取罍樽賜任王后李太后大怒漢使者來欲自言平王襄及任王后遮止閉門李太后與爭門措指【晉灼曰許愼措置措以爲笮】遂不得見漢使者李太后亦私與食宮長及郎中尹霸等士通亂而王與任王后以此使人風止李太后李太后內有滛行亦已後病薨病時任皇后未嘗請病薨又不持喪元朔中睢陽人類犴反者人有辱其父而與淮陽太守客出同車太守客出下車類犴反殺其仇於車上而去淮陽太守怒以讓梁二千石二千石以下求反甚急執反親戚反知國陰事乃上變事具告知王與大母爭樽狀時丞相以下見知之欲以傷梁長吏其書聞天子天子下吏驗問有之公卿請廢襄爲庶人天子曰李太后有滛行而梁王襄無良師傅故陷不義乃削梁八城梟任王后首於市梁余尙有十城襄立三十九年卒諡爲平王子無傷立爲梁王也濟川王明者梁孝王子以桓邑侯孝景中六年爲濟川王七歲坐射殺其中尉漢有司請誅天子弗忍誅廢明爲庶人遷房陵地入於漢爲郡濟東王彭離者梁孝王子以孝景中六年爲濟東王二十九年彭離驕悍無人君禮昏暮私與其奴亡命少年數十人行剽殺人取財物以爲好【如淳曰以是爲好喜之事】所殺發覺者百餘人國皆知之莫敢夜行所殺者子上書言漢有司請誅上不忍廢以爲庶人遷上庸地入於漢爲大河郡山陽哀王定者梁孝王子以孝景中六年爲山陽王九年卒無子國除地入於漢爲山陽郡濟陰哀王不識者梁孝王子以孝景中六年爲濟陰王一歲卒無子國除地入於漢爲濟陰郡太史公曰梁孝王𨿽以親愛之故王膏腴之地然防漢家隆盛百姓殷富故能植其財貨廣宮室車服擬於天子然亦僭矣褚先王曰臣爲郎時聞之於宮殿中老郎吏好事者稱道之也竊以爲令梁孝王怨望欲爲不善者事從中生今太后女主也以愛少子故欲令梁王爲太子大臣不時正言其不可狀阿意治小私說意以受賞賜非忠臣也齊如魏其侯竇嬰之正言也何以有後禍景帝與王燕見侍太后飲景帝曰千秋萬歲之後傳王太后喜說竇嬰在前據地言曰漢法之約傳子適孫今帝何以得傳弟擅亂髙帝約乎於是景帝默然無聲太后意不說故成王與小弱弟立樹下取一桐葉以與之曰吾用封汝周公聞之進見曰天王封弟甚善成王曰吾直與戲耳周公曰人主無過舉不當有戲言言之必行之於是乃封小弟以唐縣是後成王沒齒不敢有戲言言必行之孝經曰非法不言非道不行此聖人之法言也今主上不冝出好言於梁王梁王上有太后之重驕蹇日久數聞景帝好言千秋萬世之後傳王而實不行又諸侯王朝見天子漢法凡當四見耳始到入小見到正月朔旦奉皮薦璧玉賀正月法見後三月爲王置酒賜金錢財物後二日復入小見辭去凡畱長安不過二十日小見者燕見於禁門內飲於省中非士人所得入也今梁王西朝因畱且半歲入與人主同輦出與同車示風以大言而實不與令出怨言謀畔逆乃隨而憂之不亦遠乎非大賢人不知退讓今漢之儀法朝見賀正月者常一王與四侯俱朝見十餘歲一至今梁王常比年入朝見久畱鄙語曰驕子不孝非惡言也故諸侯王當爲置良師傅相忠言之士如汲黯韓長孺等敢直言極諫安得有患害蓋聞梁王西入朝謁竇太后燕見與景帝俱侍坐於太后前語言私說太后謂帝曰吾聞殷道親親周道尊尊其義一也安車大駕用孝梁王爲寄景帝跪席舉身曰諾罷酒出帝召袁盎諸大臣通經術者曰太后言如是何謂也皆對曰太后意欲立梁王爲帝太子帝問其狀袁盎等曰殷道親親者立弟周道尊尊者立子殷道質質者法天親其所親故立弟周道文文者法地尊者敬也敬其本始故立長子周道太子死立適孫殷道太子死立其弟帝曰於今何如皆對曰方今漢家法周周道不得立弟當立子故春秋所以非宋宣公宋宣公死不立子而與弟弟受國死復反之與兄之子弟之子爭之以爲我當代父後卽刺殺兄子以故國亂禍不絕故春秋曰君子大居正宋之禍宣公爲之臣請見太后白之袁盎等入見太后太后言欲立梁王梁王卽終欲誰立太后曰吾復立帝子袁盎等以宋宣公不立正生禍禍亂後五世不絕小不忍害大義狀報太后太后乃解說卽使梁王歸就國而梁王聞其議出於袁盎諸大臣所怨望使人來殺袁盎袁盎顧之曰我所謂袁將軍者也公得毋誤乎刺者曰是矣刺之置其劍劍著身視其劍新治問長安中削厲工工曰梁郎某子來治此劍以此知而發覺之發使者捕逐之獨梁王所欲殺大臣十餘人文吏窮本之謀反端頗見太后不食日夜泣不止景帝甚憂之問公卿大臣大臣以爲遣經術吏往治之乃可解於是遣田叔呂季主往治之此二人皆通經術知大禮還至霸昌廐取火悉燒梁之反辭但空手來對景帝景帝曰何如對曰言梁王不知也造爲之者獨其幸臣羊勝公孫詭之屬爲之耳謹以伏誅死梁王無恙也景帝喜說曰急趨謁太后太后聞之立起坐飡气平復故曰不通經術知古今之大禮不可以爲三公及左右近臣少見之人如從管中闚天也

史記集解卷五十八

欽定四庫全書

史記集解卷五十九

宋裴駰撰

史記五十九

五宗世家第二十九

孝景皇帝子凡十三人爲王而母五人同母者爲宗親栗姬子曰榮徳閼於程姬子曰余非端賈夫人子曰彭祖勝唐姬子曰發王夫人兒姁子曰越寄乘舜

河間獻王徳以孝景帝前二年用皇子爲河間王好儒學被服造次必於儒者山東諸儒多從之遊二十六年卒【漢名臣奏杜業奏曰河間獻王經術通明積徳累行天下雄俊眾儒皆歸之孝武帝時獻王朝被服造次必於仁義間以五策獻王輒對無窮孝武帝艴然難之謂獻王曰湯以七十里文王百里王其勉之王知其意歸卽縱酒聽樂因以終】子共王不害立四年卒子剛王基代立十二年卒子頃王授代立臨江哀王閼於以孝景帝前二年用皇子爲臨江王三年卒無後國除爲郡臨江閔王榮以孝景前四年爲皇太子四歲廢用故太子爲臨江王四年坐侵廟壖垣爲宮上徵榮榮行祖於江陵北門旣已上車軸折車廢江陵父老流涕竊言曰吾王不反矣榮至詣中尉府簿中尉郅都責訊王王恐自殺葬藍田燕數萬銜土置上百姓憐之榮最長死無後國除地入於漢爲南郡

右三國本王皆栗姬之子也魯共王余以孝景前二年用皇子爲淮陽王二年吳楚反破後以孝景前三年徙爲魯王好治宮室苑囿狗馬季年好音不喜辭辯爲人喫二十六年卒子光代爲王初好音輿馬晚節嗇惟恐不足於財

江都易王非以孝景前二年用皇子爲汝南王吳楚反時非年十五有材力上書願擊吳景帝賜非將軍印擊吳吳已破二歲徙爲江都王治吳故國以軍功賜天子旌旗元光五年匈奴大入漢爲賊非上書願擊匈奴上不許非好气力治宮觀招四方豪桀驕奢甚立二十六年卒子建立爲王七年自殺淮南衡山謀反時建頗聞其謀自以爲國近淮南恐一日發爲所並卽陰作兵器而時佩其父所賜將軍印載天子旗以出易王死未葬建有所說易王寵美人淖【蘇林曰淖音泥淖】夜使人迎與姧服舎中及淮南事發治黨與頗及江都王建建恐因使人多持金錢事絕其獄而又信巫祝使人禱祠妄言建又盡與其娣弟姦事旣聞漢公卿請捕治建天子不忍使大臣卽訊王王服所犯遂自殺國除地入於漢爲廣陵郡膠西於王端以孝景前三年吳楚七國反破後端用皇子爲膠西王端爲人賊戾又陰痿一近婦人病之數月而有愛幸少年爲郎爲郎者頃之與後宮亂端禽滅之及殺其子母數犯上法漢公卿數請誅端天子爲兄弟之故不忍而端所爲滋甚有司再請削其國去太半端心慍遂爲無訾省【蘇林曰爲無所訾錄無所省錄】府庫壞漏盡腐財物以巨萬計終不得收徙令吏毋得收租賦端皆去衛封其宮門從一門出遊數變名姓爲布衣之他郡國相二千石往者奉漢法以治端輒求其罪告之無罪者詐藥殺之所以設詐究變彊足以距諫智足以飾非相二千石從王治則漢繩以法故膠西小國而所殺傷二千石甚眾立四十七年卒竟無男代後國除地入於漢爲膠西郡右三國本王皆程之子也

趙王彭祖以孝景前二年用皇子爲廣川王趙王遂反破後彭祖王廣川四年徙爲趙王十五年孝景帝崩彭祖爲人巧佞卑諂足防而心刻深好法律持詭辯以中人彭祖多內寵姬及子孫相二千石欲奉漢法以治則害於王家是以每相二千石至彭祖衣皁布衣自行迎除二千石舎多設疑事以作動之得二千石失言中忌諱輒書之二千石欲治者則以此迫劫不聽乃上書告及污以姦利事彭祖立五十餘年相二千石無能滿二嵗輒以罪去大者死小者刑以故二千莫敢治而趙王擅權使使卽縣爲賈人會【韋昭曰平會兩家買賣之賈也者禁他家獨王家得爲之】入多於國經租稅以是趙王家多金錢然所賜諸子亦盡之矣彭祖取故江都易王寵姬王建所盜與姦淖者爲姬甚愛之彭祖不好治宮室禨祥【服防曰求福也】好爲吏事上書願督國中盜賊常夜從走卒行徼邯鄲中諸使過客以彭祖險陂莫敢畱邯鄲其太子丹與其女及同產姊姦與客江充有卻充告丹丹以故廢趙更立太子中山靖王勝以孝景前三年用皇子爲中山王十四年孝景帝崩勝爲人樂酒好內有子枝屬百二十餘人常與兄趙王相非曰兄爲王専代吏治事王者當日聽音樂聲色趙王亦非之曰中山王徒日淫不佐天子拊循百姓何以稱爲藩臣立四十二年卒子哀王昌立一年卒子昆侈代爲中山王右二國本王皆賈夫人之子也

長沙定王之母唐姬故程姬侍者景帝召程姬程姬有所辟不願進而飾侍者唐兒使夜進上醉不知以爲程姬而幸之遂有身已乃覺非程姬也及生子因命曰發以孝景前二年用皇子爲長沙王以其母微無寵故王卑濕貧國【應劭曰景帝後二年諸王來朝有詔更前稱壽歌舞定王但張袖小舉手左右笑其拙上怪問之對曰臣國小地狹不足廻旋帝以武陵零陵桂陽屬焉】立二十七年卒子康王庸立二十八年卒子鮒鮈立【服防曰鮈音拘】爲長沙王右一國本王唐姬之子也

廣川恵王越以孝景中二年用皇子爲廣川王十二年卒子齊立爲王齊有幸臣桑距已而有罪欲誅距距亡王因禽其宗族距怨王乃上書告王齊與同產姦自是之後王齊數上書告言漢公卿及幸臣所忠等膠東康王寄以孝景中二年用皇子爲膠東王二十八年卒淮南王謀反時寄微聞其事私作樓車鏃矢【應劭曰樓車所以窺看敵國營壘之虛實也】戰守備淮南之起及吏治淮南之事辭出之【如淳曰窮治其辭出此事】寄於上最親【徐廣曰其母武帝母妹】意傷之發病而死不敢置後於是上問寄有長子者名賢母無寵少子名慶母愛幸寄常欲立之爲不次因有過遂無言上憐之乃以賢爲膠東王奉康王嗣而封慶於故衡山地爲六安王膠東王賢立十四年卒諡爲哀王子慶爲王【徐廣曰他本亦作慶字惟一本作建不宜得與叔父同名相承之誤】六安王慶以元狩二年用膠東康王子爲六安王淸河哀王乘以孝景中三年用皇子爲淸河王十二年卒無後國除地入於漢爲淸河郡常山憲王舜以孝景中五年用皇子爲常山王舜最親景帝少子驕怠多淫數犯禁上常寛釋之立三十二年卒太子勃代立爲王初憲王舜有所不愛姬生長男棁【蘇林曰音奪】棁以母無寵故亦不得幸於王王后修生太子勃王內多所幸姬生子平子商王王后希得幸及憲王病甚諸幸姫常侍病故王后亦以妒媢不常侍病輒歸舎醫進藥太子勃不自嘗藥又不宿畱侍病及王薨王后太子乃至憲王雅不以長子棁爲人數及薨又不分與財物郎或說太子王后令諸子興長子棁共分財物太子王后不聽太子代立又不收卹棁棁怨王后太子漢使者視憲王喪棁自言憲王病時王后太子不侍及薨六日出舎【如淳曰服舎也】太子勃私姦飲酒博戲擊築與女子載馳環城過市入牢視囚天子遣大行騫驗王后及問王勃請逮勃所與姦諸證左王又匿之吏求捕勃大急使人致撃笞掠擅出漢所疑囚者有司請誅憲王后修及王勃上以修素無行使棁陷之罪勃無良師不忍誅有司請廢王后修徙王勃以家屬處房陵上許之勃王數月遷於房陵國絕月餘天子爲最親乃詔有司曰常山憲王蚤夭後妾不和適孽誣爭防於不義以滅國朕甚閔焉其封憲王子平三萬屍爲眞定王封子商三萬戶爲泗水王眞定王平元鼎四年用常山憲王子爲眞定王泗水思王商以元鼎四年用常山憲王子爲泗水王十一年卒子哀王安世立十一年卒無子於是上憐泗水王絕乃立安世弟賀爲泗水王右四國本王皆王夫人兒姁子也其後漢益封其支子爲六安王泗水王二國凡兒姁子孫於今爲六王太史公曰髙祖時諸侯皆賦【徐廣曰國所出有背入於王也】得自除內史以下漢獨爲置丞相黃金印諸侯自除禦史廷尉正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也

史記集解卷五十九

欽定四庫全書

史記集解卷六十

宋裴駰撰

史記六十

三王世家第三十

大司馬臣去病昧死再拜上疏皇帝陛下陛下過聴使臣去病待罪行間宜専邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不卹羣臣私望不敢越職而言臣竊不勝犬馬心昧死願陛下詔有司因盛夏吉時定皇子位惟陛下幸察臣去病昧死再拜以聞皇帝陛下三月乙亥禦史臣光守尙書令奏未央宮制曰下禦史六年三月戊申朔乙亥禦史臣光守尙書令丞非下禦史書到言丞相臣靑翟禦史大夫臣湯太常臣充大行令臣息太子少傅臣安行宗正事昧死上言大司馬去病上疏曰陛下過聴使臣去病待罪行間宜専邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不防羣臣私望不敢越職而言臣竊不勝犬馬心昧死願陛下詔有司因盛夏吉時定皇子位惟願陛下幸察制曰下禦史臣謹與中二千石二千石臣賀等議古者裂地立國並建諸侯以承天子所以尊宗廟重社稷也今臣去病上疏不忘其職因以宣恩乃道天子卑讓自貶以勞天下慮皇子未有號位臣靑翟臣湯等宜奉義遵職愚憧而不逮事方今盛夏吉時臣靑翟臣湯等昧死請立皇子臣閎【徐廣曰一作關】臣旦臣胥爲諸侯王昧死請所立國名制曰蓋聞周封八百姬姓並列或子男附庸禮支子不祭云並建諸侯所以重社稷朕無聞焉且天非爲君生民也朕之不徳海內未洽乃以未教成者彊君連城卽股肱何勸【徐廣曰一作惇一作朂一作觀也】其更議以列侯家之三月丙子奏未央宮丞相臣靑翟禦史大夫臣湯昧死言臣謹與列侯臣嬰齊中二千石二千石臣賀諫大夫博士臣安等議曰伏聞周封八百姬姓並列奉承天子康叔以祖考顯而伯禽以周公立咸爲建國諸侯以相傳爲輔百官奉憲各遵其職而國統備矣竊以爲並建諸侯所以重社稷者四海諸侯各以其職奉貢祭支子不得奉祭宗祖禮也封建使守藩國帝王所以扶徳施化陛下奉承天統明開聖緒尊賢顯功興滅繼絕續蕭文終之後於酇褒厲羣臣平津侯等昭六親之序明天施之屬使諸侯王封君得推私恩分子弟戶邑錫號尊建百有餘國而家皇子爲列侯則尊卑相逾列位失序不可以垂統於萬世臣請立臣閎臣旦臣胥爲諸侯王三月丙子奏未央宮制曰康叔親屬有十而獨尊者褒有徳也周公祭天命郊故魯有白牡騂剛之牲【公羊傳曰魯祭周公牲用白牡魯公用騂剛何休曰白牲殷牲也騂剛赤脊周牲也】羣公不毛【何休曰不毛不純色也】賢不肖差也髙山仰止景行向之朕甚慕焉所以抑未成家以列侯可四月戊寅奏未央宮丞相臣靑翟禦史大夫臣湯昧死言臣靑翟等與列侯吏二千石諫大夫博士臣慶等議昧死奏請立皇子爲諸侯王制曰康叔親屬有十而獨尊者褒有徳也周公祭天命郊故魯有白牡辭剛之牲羣公不毛賢不肖差也髙山仰之景行向之朕甚慕焉所以抑未成家以列侯可臣靑翟臣湯博士臣將行等伏聞康叔親屬有十武王繼體周公輔成王其八人皆以祖考之尊建爲大國康叔之年防周公在三公之位而伯禽據國於魯蓋爵命之時未至成人康叔後扞祿父之難伯禽殄淮夷之亂昔五帝異制周爵五等春秋三等【鄭曰春秋變周之文從殷之質合伯子男以爲一則殷爵三等者公侯伯也】皆因時而序尊卑髙皇帝撥亂世反諸正昭至徳定海內封建諸侯爵位二等皇子或在繦緥而立爲諸侯王奉承天子爲萬世法則不可易陛下躬親仁義體行聖徳表裏文武顯慈孝之行廣賢能之路內褒有徳外討彊暴極臨北海西湊月氏匃奴西域舉國奉師輿械之費不賦於民虛禦府之藏以賞元戎【詩云元戎十乘以先啟行韓嬰章句曰元戎大戎謂兵車也車有大戎十乘謂車縵輪馬被甲衡扼之上盡有劍防名曰防軍之車所以冒突先啟敵家之行伍也毛傳曰夏后氏曰鉤車先正也殷曰寅車先疾也周曰元戎先良也】開禁倉以賑貧窮減戍卒之半百蠻之君靡不鄕風承流稱意逺方殊俗重譯而朝澤及方外故珍獸至嘉谷興天應甚彰今諸侯支子封至諸侯王而家皇子爲列侯臣靑翟臣湯等竊伏熟計之皆以爲尊卑失序使天下失望不可臣請立臣閎臣旦臣胥爲諸侯王四月癸未奏未央宮畱中不下丞相臣靑翟太僕臣賀行禦史大夫事太常臣充太子少傅臣安行宗正事昧死言臣靑翟等前奏大司馬臣去病上疏言皇子未有號位臣謹與禦史大夫臣湯中二千石二千石諫大夫博士臣慶等昧死請立皇子臣閎等爲諸侯王陛下讓文武躬自切及皇子未教羣臣之議儒者稱其術或誖其心陛下固辭弗許家皇子爲列侯臣靑翟等竊與列侯臣壽成【徐廣曰蕭何之孫酇侯壽成後爲太常也】等二十七人議皆曰以爲尊卑失序髙皇帝建天下爲漢太祖王子孫廣支輔先帝法則弗攺所以宣至尊也臣請令史官擇吉日具禮儀上禦史奏輿地圖他皆如前故事制曰可四月丙申奏未央宮太僕臣賀行禦史大夫事昧死言太常臣充言卜入四月二十八日乙巳可立諸侯王臣昧死奏輿地圖請所立國名禮儀別奏臣昧死請制曰立皇子閎爲齊王旦爲燕王胥爲廣陵王四月丁酉奏未央宮六年【徐廣曰云元狩】四月戊寅朔癸卯禦史大夫湯下丞相丞相下中二千石二千石下郡太守諸侯相丞書從事下當用者如律令

維六年四月乙巳皇帝使禦史大夫湯廟立子閎爲齊王曰於戲小子閎受玆靑社【張晏曰王者以五色土爲太社封四方諸侯各以其方色土與之苴以白茅歸以立社】朕承祖考維稽古建爾國家封於東土世爲漢藩輔於戲念哉恭朕之詔惟命不於常人之好徳克明顯光義之不圖禆君子怠悉爾心允執其中天祿永終厥有不臧乃凶於而國害於爾躬於戲保國艾民可不敬與王其戒之【徐廣曰立八年無後絕】右齊王策維六年四月乙巳皇帝使禦史大夫湯廟立子旦爲燕王曰於戲小子旦受玆社朕承祖考維稽古建爾國家封於北土世爲漢藩輔於戲葷粥氏虐老獸心侵犯寇盜加以姦巧邊萌於戲朕命將率䢐徵厥罪萬夫長千夫長三十有二人皆來【張晏曰時所獲三十二師也】降旗奔師【如淳曰偃其旗鼓而來降】葷粥徙域【張晏曰匈奴徙東也】北州以綏【臣瓚曰綏安也】悉爾心毋作怨毋俷【徐廣曰俷一作非】毋乃廢備非教士士不得從徵【張晏曰士不素習不應召】於戲保國艾民可不敬與王其戒之【徐廣曰立三十年自殺國除】右燕王防

維六年四月乙巳皇帝使禦史大夫湯廟立子胥爲廣陵王曰於戲小子胥受玆赤社朕承祖考維稽古建爾國家封於南土世爲漢藩輔古人有言曰大江之南五湖之間其人輕心揚州保疆【徐廣曰一作壃駰案李奇曰保恃也】三代要服不及以政於戲悉爾心戰戰兢兢乃恵乃順毋侗好佚毋邇宵人【應劭曰無好逸防之事邇近小人張晏曰侗音同】維法維則書云臣不作威不作福靡有後羞於戲保國艾民可不敬與王其戒之【徐廣曰立六十四年自殺】右廣陵王防

太史公曰古人有言曰愛之欲其富親之欲其貴故王者疆土建國封立子弟所以襃親親序骨肉尊先祖貴支體廣同姓於天下也是以形勢彊而王室安自古至今所由來久矣非有異也故弗論著也燕齊之事無足采者然封立三王天子恭讓羣臣守義文辭爛然甚可觀也是以附之世家

褚先生曰臣幸得以文學爲侍郎好覽觀太史公之列傳傳中稱三王世家文辭可觀求其世家終不能得竊從長老好故事者取其封防書編列其事而傳之令後世得觀賢主之指意蓋聞孝武帝之時同日而俱拜三子爲王封一子於齊一子於廣陵一子於燕各因子才力智能及土地之剛柔人民之輕重爲作策以申戒之謂王世爲漢藩輔保國治民可不敬與王其戒之夫賢主所作固非淺聞者所能知非博聞彊記君子者所不能究竟其意至其次序分絕文字之上下簡之參差長短皆有意人莫之能知謹論次其眞艸詔書編於左方令覽者自通其意而解說之

王夫人者趙人也與衞夫人並幸武帝而生子閎閎且立爲王時其母病武帝自臨問之曰子當爲王欲安所置之王夫人曰陛下在妾又何等可言者帝曰𨿽然意所欲欲於何所王之王夫人曰願置之雒陽武帝曰雒陽有武庫敖倉天下衝阨漢國之大都也先帝以來無子王於雒陽者去雒陽余盡可王夫人不應武帝曰闗東之國無大於齊者齊東負海而城郭大古時獨臨菑中十萬戶天下膏腴地莫盛於齊者矣王夫人以手擊頭謝曰幸甚王夫人死而帝痛之使使者拜之曰皇帝謹使使太中大夫明奉璧一賜夫人爲齊王太后子閎王齊年少無有子立不幸早死國絕爲郡天下稱齊不宜王云所謂受此土者諸侯王始封者必受土於天子之社歸立之以爲國社以歲時祠之春秋大傳曰天子之國有泰社東方靑南方赤西方白北方黑上方黃故將封於東方者取靑土封於南方者取赤土封於西方者取白土封於北方者取黑土封於上方者取黃土各取其物色裹以白茅封以爲社此始受封於天子者也此之爲主土主土者立社而奉之也朕承祖考祖者先也考者父也維稽古維者度也念也稽者當也當順古之道也齊地多變詐不習於禮義故戒之曰恭朕之詔惟命不可爲常人之好徳能明顯光不圖於義使君子怠慢悉若心信執其中天祿長終有過不善乃凶於而國而害於若身齊王之國左右維持以禮義不幸中年早夭然全身無過如其策意傳曰靑采出於藍而質靑於藍者教使然也逺哉賢主昭然獨見誡齊王以愼內誡燕王以無作怨無俷徳誡廣陵王以愼外無作威與福夫廣陵在吳越之地其民精而輕故誡之曰江湖之間其人輕心揚州葆疆三代之時迫要使從中國俗服不大及以政教以意禦之而已無侗好逸無邇宵人維法是則無長好佚樂馳騁弋獵淫康而近小人常念法度則無羞辱矣三江五湖有魚鹽之利銅山之富天下所仰故誡之曰臣不作福者勿使行財幣厚賞賜以立聲譽爲四方所歸也又曰臣不作威者勿使因輕以倍義也會孝武帝崩孝昭帝初立先朝廣陵王胥厚賞賜金錢財幣直三千餘萬益地百里邑萬戶防昭帝崩宣帝初立緣恩行義以本始元年中裂漢地盡以封廣陵王胥四子一子爲朝陽侯一子爲平曲侯一子爲南利侯最愛少子立以爲髙密王其後胥果作威福通楚王使者楚王宣言曰我先元王髙帝少弟也封三十二城今地邑益少我欲與廣陵王共發兵云立廣陵王爲上我復王楚三十二城如元王時事發覺公卿有司請行罰誅天子以骨肉之故不忍致法於胥下詔書無治廣陵王獨誅首惡楚王曰蓬生麻中不扶自直白沙在泥中與之皆黒者土地教化使之然也其後胥復祝詛謀反自殺國除燕土墝埆北廹匈奴其人民勇而少慮故誡之曰葷粥氏無有孝行而禽獸心以竊盜侵犯邊民朕詔將軍往徵其罪萬夫長千夫長三十有二君皆來降旗奔師葷粥徙域逺處圵州以安矣悉若心無作怨者勿使從俗以怨望也無俷徳者勿使上背徳也無廢備者無乏武備常備匈奴也非教士不得從徵者言非習禮義不得在於側也防武帝年老長而太子不幸薨未有所立而旦使來上書請身入宿衛於長安孝武見其書撃地怒曰生子當置之齊魯禮義之鄕乃置之燕趙果有爭心不讓之端見矣於是使使卽斬其使者於闕下防武帝崩昭帝初立旦果作怨而望大臣自以長子當立與齊王子劉澤等謀爲叛逆出言曰我安得弟在者今立者乃大將軍子也欲發兵事發覺當誅昭帝緣恩寛忍抑案不揚公卿使大臣請遣宗正與大中大夫公戶滿意禦史二人偕往使燕風諭之到燕各異日更見責王宗正者主宗室諸劉屬籍先見王爲列陳道昭帝實武帝子狀侍禦史乃復見王責之以正法問王欲發兵罪名明白當坐之漢家有正法王犯纎介小罪過卽行法直斷耳安能寛王驚動以文法王意益下心恐公戶滿意習於經術最後見王稱引古今通義國家大禮文章爾雅謂王曰古者天子必內有異姓大夫所以正骨肉也外有同姓大夫所以正異姓也周公輔成王誅其兩弟故治武帝在時尙能寛王今昭帝始立年防富於春秋未臨政委任大臣古者誅罰不阿親戚故天下冶方今大臣輔政奉法直行無敢所阿恐不能寛王王可自謹無自令身死國滅爲天下笑於是燕王旦乃恐懼服罪叩頭謝過大臣欲和合骨肉難傷之以法其後旦復與左將軍上官桀等謀反宣言曰我次太子太子不在我當立大臣共抑我云云大將軍光輔政與公卿大臣議曰燕王旦不攺過悔正行惡不變於是修法直斷行罰誅旦自殺國除如其防指有司請誅旦妻子孝昭以骨肉之親不忍致法寛赦旦妻子免爲庻人曰蘭根與白芷漸之滫中君子不近庻人不服所以漸然也宣帝初立推恩宣徳以本始元年中盡復封燕王旦兩子一子爲安定侯立燕故太子建爲廣陽王以奉燕王祭祀

史記集解卷六十﹤史部﹐正史類﹐史記集解﹥

欽定四庫全書

史記集解卷六十一

宋裴駰撰

史記六十一

伯夷列傳第一

夫學者載籍極博猶考信於六藝詩書𨿽缺然虞夏之文可知也堯將遜位讓於虞舜舜禹之間嶽牧咸薦乃試之於位典職數十年功用旣興然後授政示天下重器王者大統傳天下若斯之難也而說者曰堯讓天下於許由許由不受恥之逃隠及夏之時有卞隨務光者此何以稱焉太史公曰余登箕山其上蓋有許由云孔子序列古之仁聖賢人如吳太伯伯夷之倫詳矣余以所聞由光義至髙其文辭不少槪見何哉孔子曰伯夷叔齊不念舊惡怨是用希求仁得仁又何怨乎餘悲伯夷之意睹軼詩可異焉其傳曰伯夷叔齊孤竹君之二子也父欲立叔齊及父卒叔齊讓伯夷伯夷曰父命也遂逃去叔齊亦不肯立而逃之國人立其中子於是伯夷叔齊聞西伯昌善養老盍往歸焉及至西伯卒武王載木主號爲文王東伐紂伯夷叔齊叩馬而諫曰父死不塟爰及干戈可謂孝乎以臣弒君可謂仁乎左右欲兵之太公曰此義人也扶而去之武王已平殷亂天下宗周而伯夷叔齊恥之義不食周粟隠於首陽山采薇而食之及餓且死作歌其辭曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣遂餓死於首陽山由此觀之怨耶非耶或曰天道無親常與善人若伯夷叔齊可謂善人者非耶積仁累行如此而餓死且七十子之徒仲尼獨薦顏淵爲好學然回也屢空糟糠不厭而卒蚤夭天之報施善人其何如哉盜跖日殺不辜肝人之肉暴戾恣雎聚黨數千人橫行天下竟以壽終是遵何徳哉此其尢大彰明較著者也若至近世操行不軌専犯忌諱而終身逸樂富厚累世不絕或擇地而蹈之時然後出言行不由徑非公正不發憤而遇禍災者不可稱數也余甚惑焉儻所謂天道是邪非邪子曰道不同不相爲謀亦各從其志也故曰富貴如可求𨿽執鞭之士吾亦爲之【鄭曰富貴不可求而得之當修徳以得之若於道可求而得之者𨿽執鞭賤職我亦爲之】如不可求從吾所好【孔安國曰所好者古人之道】歲寒然後知松柏之後凋【何晏曰大寒之歲眾木皆死然後松柏少凋傷平歲眾木亦有不死者故須歲寒然後別之諭凡人處治世亦能自修整與君子同在濁世然後知君子之正不茍容也】舉世混濁淸士乃見豈以其重若彼其輕若此哉君子疾沒世而名不稱焉賈子曰貪夫徇財烈士徇名誇者死權眾庶馮生同明相照同類相求雲從龍風從虎【王肅曰龍舉而景云屬虎嘯而谷風興張蟠曰猶言雲從龍風從虎也】聖人作而萬物覩【馬融曰作起也】伯夷叔齊𨿽賢得夫子而名益彰顏淵𨿽篤學附驥尾而行益顯巖穴之士趨捨有時若此類名堙滅而不稱悲夫閭巷之人欲砥行立名者非附靑雲之士惡能施於後世哉

史記集解卷六十一

欽定四庫全書

史記集解卷六十二

宋裴駰撰

史記六十二

管晏列傳第二

管仲夷吾者潁上人也少時常與鮑叔牙遊鮑叔知其賢管仲貧困常欺鮑叔鮑叔終善遇之不以爲言已而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲管仲旣用任政於齊齊桓公以霸九合諸侯一匡天下管仲之謀也管仲曰吾始困時嘗與鮑叔賈分財利多自與鮑叔不以我爲貪知我貧也吾嘗爲鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之子孫世祿於齊有封邑者十餘世常爲名大夫天下不多管仲之賢而多鮑叔能知人也管仲旣任政相齊以區區之齊在海濵通貨積財富國彊兵與俗同好惡故其稱曰倉廩實而知禮節衣食足而知榮辱上服度則六親固四維不張國乃滅亡下令如流水之原令順民心故論卑而易行俗之所欲因而予之俗之所否因而去之其爲政也善因禍而爲福轉敗而爲功貴輕重愼權衡桓公實怒少姬南襲蔡管仲因而伐楚責包茅不入貢於周室桓公實北徵山戎管仲因而令燕修召公之政於柯之防桓公欲背曹沫之約管仲因而信之諸侯由是歸齊故曰知與之爲取政之寶也管仲富擬於公室有三歸反坫齊人不以爲侈管仲卒齊國遵其政常彊於諸侯後百餘年而有晏子焉

晏平仲嬰者萊之夷維人也【劉向別錄曰萊者今東萊地也】事齊靈公莊公景公以節儉力行重於齊旣相齊食不重肉妾不衣帛其在朝君語及之卽危言語不及之卽危行國有道卽順命無道卽衡命以此三世顯名於諸侯越石父賢在縲紲中晏子出遭之塗解左驂贖之載歸弗謝入閨久之越石父請絕晏子戄然攝衣冠謝曰嬰𨿽不仁免子於厄何子求絕之速也石父曰不然吾聞君子詘於不知己而信於知己者方吾在縲紲中彼不知我也夫子旣已感寤而贖我是知己知己而無禮固不如在縲紲之中晏子於是延入爲上客晏子爲齊相出其禦之妻從門間而闚其夫其夫爲相禦擁大蓋策駟馬意气揚揚甚自得也旣而歸其妻請去夫問其故妻曰晏子長不滿六尺身相齊國名顯諸侯今者妾觀其出志念深矣常有以自下者今子長八尺乃爲人僕禦然子之意自以爲足妾是以求去也【皇覽曰晏子冢在臨菑城南淄水南桓公西北】其後夫自抑損晏子怪而問之禦以實對晏子薦以爲大夫

太史公曰吾讀管氏牧民山髙乘馬輕重九府【劉向別錄曰九府書民間無有山髙一名形勢】及晏子春秋詳哉其言之也旣見其著書欲觀其行事故次其傳至其書世多有之是以不論論其軼事管仲世所謂賢臣然孔子小之豈以爲周道衰微桓公旣賢而不勉之至王乃稱霸哉語曰將順其美匡救其惡故上下能相親也豈管仲之謂乎方晏子伏莊公屍哭之成禮然後去豈所謂見義不爲無勇者邪至其諫說犯君之顏此所謂進思盡忠退思補過者哉假令晏子而在余𨿽爲之執鞭所忻慕焉

史記集解卷六十二

欽定四庫全書

史記集解卷六十三

宋裴駰撰

史記六十三

老子韓非列傳第三

老子者楚苦縣厲鄕曲仁里人也【地理誌曰苦縣屬陳國】姓李氏名耳字伯陽諡曰聃周守藏室之史也孔子適周將問禮於老子老子曰子所言者其人與骨皆已朽矣獨其言在耳且君子得其時則駕不得其時則蓬累而行吾聞之良賈深藏若虛君子盛徳容貌若愚去子之驕气與多欲態色與淫志是皆無益於子之身吾所以告子若是而已孔子去謂弟子曰鳥吾知其能飛魚吾知其能遊獸吾知其能走走者可以爲罔遊者可以爲綸飛者可以爲矰至於龍吾不能知其乘風雲而上天吾今日見老子其猶龍邪老子修道徳其學以自隱無名爲務居周久之見周之衰乃遂去至關闗令尹喜曰子將隱矣彊爲我著書於是老子乃著書上下篇言道徳之意五千餘言而去莫知其所終【列仙傳曰闗令尹喜者周大夫也善內學星宿服精華隱徳行仁時人莫知老子西遊喜先見其气知眞人當過候物色而

迹之果得老子老子亦知其奇爲著書與老子俱之流沙之西服巨勝】【實莫知其所終亦著書九篇名闗令子】或曰老萊子亦楚人也著書十五篇言道家之用與孔子同時云蓋老子百有六十餘嵗或言二百餘嵗以其修道而養壽也自孔子死之後百二十有九年【徐廣曰實百一十九年】而史記周太史儋見秦獻公曰始秦與周合而離離五百嵗而復合合七十餘嵗而霸王者出焉或曰儋卽老子或曰非也世莫知其然否老子隱君子也老子之子名宗宗爲魏將封於段幹【此云封於段幹段幹應是魏邑名也而魏世家有段幹木段幹子田完世家有段幹朋疑此三人是姓段幹也本蓋因邑爲姓左傳所謂邑亦如之是也風俗通氏姓注雲姓段名幹木恐或失之矣天下自別有段姓何必段幹木邪】宗子注注子宮宮孫假假仕於孝文帝而假之子解爲膠西王卬太傅因家於齊焉世之學老子者則絀儒學儒學亦絀老子道不同不相爲謀豈謂是邪李耳無爲自化淸靜自正

莊子者人也【地理誌曰防縣屬梁國】名周周嘗爲防漆園吏與梁惠王齊宣王同時其學無所不闚然其要本歸於老子之言故其著書十餘萬言大抵率寓言也作漁父盜跖胠篋以詆訿孔子之徒以明老子之術畏累虛亢桑子之屬皆空語無事實然善屬書離辭指事類情用剽剝儒墨𨿽當世宿學不能自解免也其言洸洋自恣以適已故自王公大人不能器之楚威王聞莊周賢使使厚幣迎之許以爲相莊周笑謂楚使者曰千金重利卿相尊位也子獨不見郊祭之犧牛乎養食之數歲衣以文繡以入太廟當是之時𨿽欲爲孤豚豈可得乎子亟去無污我我寧遊戲污瀆之中自快無爲有國者所羈終身不仕以快吾志焉

申不害者京人也故鄭之賤臣學術以干韓昭侯昭侯用爲相內修政教外應諸侯十五年終申子之身國治兵彊無侵韓者申子之學本於黃老而主刑名著書二篇號曰申子【劉向別錄曰今民間所有上下二篇中書六篇皆合二篇已備過太史公所記】韓非者韓之諸公子也喜刑名法術之學【新序曰申子之書言人主當執術無刑因循以督責臣下其責深刻故號曰術商鞅所爲書號曰法皆曰刑名故號曰刑名法術之書】而其歸本於黃老非爲人口喫不能道說而善著書與李斯俱事荀卿斯自以爲不如非非見韓之削弱數以書諫韓王韓王不能用於是韓非疾治國不務修明其法制執勢以禦其臣下富國彊兵而以求人任賢反舉浮淫之蠧而加之於功實之上以爲儒者用文亂法而俠者以武犯禁寛則寵名譽之人急則用介冑之士今者所養非所用所用非所養悲防直不容於邪枉之臣觀往者得失之變故作孤憤五蠧內外儲說林說難十餘萬言然韓非知說之難爲說難書甚具終死於秦不能自脫說難曰凡說之難非吾知之有以說之難也又非吾辯之難能明吾意之難也又非吾敢橫失能盡之難也凡說之難在知所說之心可以吾說當之所說出於爲名髙者也而說之以厚利則見下節而遇卑賤必棄逺矣所說出於厚利者也而說之以名髙則見無心而逺事情必不收矣所說實爲厚利而顯爲名髙者也而說之以名髙則陽收其身而實疏之若說之以厚利則陰用其言而顯棄其身此之不可不知也夫事以宻成而以泄敗未必其身泄之也而語及其所匿之事如是者身危貴人有過端而說者明言善議以推其惡者則身危周澤未渥也而語極知說行而有功則徳亡說不行而有敗則見疑如是者身危夫貴人得計而欲自以爲功說者與知焉則身危彼顯有所出事乃自以爲也故說者與知焉則身危彊之以其所必不爲止之以其所不能已者身危故曰與之論大人則以爲間已與之論細人則以爲鬻權論其所愛則以爲借資論其所憎則以爲嘗已徑省其辭則不知而屈之泛濫博文則多而久之順事陳意則曰怯懦而不盡慮事廣肆則曰艸野而倨侮此說之難不可不知也凡說之務在知飾所說之所敬而滅其所醜彼自知其計則無以其失窮之自勇其防則無以其敵怒之自多其力則無以其難槪之規異事與同計譽異人與同行者則以節之無傷也有與同失者則明飾其無失也大忠無所拂辭悟言無所擊排乃後申其辯知焉此所以親近不疑知盡之難也【徐廣曰知一作得難一作辭】得曠日彌久而周澤旣渥深計而不疑交爭而不罪廼明計利害以致其功直指是非以飾其身以此相持此說之成也伊尹爲庖百里奚爲虜皆所由幹其上也故此二子者皆聖人也猶不能無役身而涉世如此其污也則非能仕之所設也宋有富人天雨墻壊其子曰不築且有盜其鄰人之父亦雲暮而果大亡其財其家甚知其子而疑鄰人之父昔者鄭武公欲伐胡乃以其子妻之因問羣臣曰吾欲用兵誰可伐者闗其思曰胡可伐乃戮闗其思曰胡兄弟之國也子言伐之何也胡君聞之以鄭爲親已而不備鄭鄭人襲胡取之此二說者其知皆當矣然而甚者爲戮薄者見疑非知之難也處知則難矣昔者彌子瑕見愛於衞君衞國之法竊駕君車者罪至刖旣而彌子之母病人聞往夜告之彌子矯駕君車而出君聞之而賢之曰孝哉爲母之故而犯刖罪與君遊果園彌子食桃而甘不盡而奉君君曰愛我哉忘其口而念我及彌子色衰而愛弛得罪於君君曰是嘗矯駕吾車又嘗食我以其餘桃故彌子之行未變於初也前見賢而後獲罪者愛憎之至變也故有愛於主則知當而加親見憎於主則罪當而加疏故諫說之士不可不察愛憎之主而後說之矣夫龍之爲虫也可擾狎而騎也然其喉下有逆鱗徑尺人有嬰之則必殺人人主亦有逆鱗說之者能無嬰人主之逆鱗則幾矣人或傳其書至秦秦王見孤憤五蠧之書曰嗟乎寡人得見此人與之遊死不恨矣李斯曰此韓非之所著書也秦因急攻韓韓王始不用非及急乃遣非使秦秦王悅之未信用李斯姚賈害之毀之曰韓非韓之諸公子也今王欲並諸侯非終爲韓不爲秦此人之情也今王不用久畱而歸之此自遺患也不如以過法誅之秦王以爲然下吏治非李斯使人遺非藥使自殺韓非欲自陳不得見秦王後悔之使人赦之非已死矣【戰國策曰秦王封姚賈千戶以爲上卿韓非短之曰賈梁監門子盜於梁臣於趙而逐取世監門子梁大盜趙逐臣與同社稷之計非所以勵羣臣也王召賈問之賈答云云乃誅韓非也】申子韓子皆著書傳於後世學者多有餘獨悲韓子爲說難而不能自脫耳

太史公曰老子所貴道虛無因應變化於無爲故著書辭稱微妙難識莊子散道徳放論要亦歸之自然申子卑卑【自勉勵之意也】施之於名實韓子引繩墨切事情明是非其極慘礉【胡革反用法慘急而鞠礉深刻】少恩皆原於道徳之意而老子深逺矣

史記集解卷六十三

欽定四庫全書

史記集解卷六十四

宋裴駰撰

史記六十四

司馬穰苴列傳第四

司馬穰苴者田完之苗裔也齊景公時晉伐阿甄而燕侵河上齊師敗績景公患之晏嬰乃薦田穰苴曰穰苴𨿽田氏庶孽然其人文能附眾武能威敵願君試之景公召穰苴與語兵事大說之以爲將軍將兵扞燕晉之師穰苴曰臣素卑賤君擢之閭伍之中加之大夫之上士卒未附百姓不信人微權輕願得君之寵臣國之所尊以監軍乃可於是景公許之使莊賈往穰苴旣辭與莊賈約曰旦日日中防於軍門穰苴先馳至軍立表下漏待賈賈素驕貴以爲將已之軍而已爲監不甚急親戚左右送之畱飲日中而賈不至穰苴則僕表決漏入行軍勒兵申明約束約束旣定夕時莊賈乃至穰苴曰何後期爲賈謝曰不佞大夫親戚送之故畱穰苴曰將受命之日則忘其家臨軍約束則忘其親援枹鼔之急則忘其身今敵國深侵邦內騷動士卒暴露於境君寢不安席食不甘味百姓之命皆懸於君何謂相送乎召軍正問曰軍法期而後至者云何對曰當斬莊賈懼使人馳報景公請救旣往未及反於是遂斬莊賈以徇三軍三軍之士皆振栗久之景公遣使者持節赦賈馳入軍中穰苴曰將在軍君令有所不受問軍正曰軍中不馳今使者馳云何軍正曰當斬使者大懼穰苴曰君之使不可殺之乃斬其僕車之左駙馬之左驂以徇三軍遣使者還報然後行士卒次捨井竈飲食問疾醫藥身自拊循之悉取將軍之資糧享士卒身與士卒平分糧食最比其羸弱者三日而後勒兵病者皆求行爭奮出爲之赴戰晉師聞之爲罷去燕師聞之度水而解於是追擊之遂取所亡封內故境而引兵歸未至國釋兵旅解約束誓盟而後入邑景公與諸大夫郊迎勞師成禮然後反歸寢旣見穰苴尊爲大司馬田氏日以益尊於齊已而大夫鮑氏髙國之屬害之譛於景公景公退穰苴苴發疾而死田乞田豹之徒由此怨髙國等其後及田常殺簡公盡滅髙子國子之族至常曾孫和因自立爲齊威王用兵行威大放穰苴之法而諸侯朝齊齊威王使大夫追論古者司馬兵法而附穰苴於其中因號曰司馬穰苴兵法

太史公曰余讀司馬兵法閎廓深逺𨿽三代徵伐未能竟其義如其文也亦少裦矣若夫穰苴區區爲小國行師何暇及司馬兵法之揖讓乎世旣多司馬兵法以故不論著穰苴之列傳焉

史記集解卷六十四

欽定四庫全書

史記集解卷六十五

宋裴駰撰

史記六十五

孫子吳起列傳第五

孫子武者齊人也以兵法見於吳王闔廬闔廬曰子之十三篇吾盡觀之矣可以小試勒兵乎對曰可闔廬曰可試以婦人乎曰可於是許之出宮中美人得百八十人孫子分爲二隊以王之寵姬二人各爲隊長皆令持防令之曰汝知而心與左右手背乎婦人曰知之孫子曰前則視心左視左手右視右手後卽視背婦人曰諾約束旣布乃設鈇鉞卽三令五申之於是鼓之右婦人大笑孫子曰約束不明申令不熟將之罪也復三令五申而鼓之左婦人復大笑孫子曰約束不明申令不熟將之罪也旣已明而不如法者吏士之罪也乃欲斬左右隊長吳王從臺上觀見且斬愛姬大駭趣使使下令曰寡人已知將軍能用兵矣寡人非此二姬食不甘味願勿斬也孫子曰臣旣已受命爲將將在軍君命有所不受遂斬隊長二人以徇用其次爲隊長於是復鼓之婦人左右前後跪起皆中規矩繩墨無敢出聲於是孫子使使報王曰兵旣整齊王可試下觀之惟王所欲用之𨿽赴水火猶可也吳王曰將軍罷休就捨寡人不願下觀孫子曰王徒好其言不能用其實於是闔廬知孫子能用兵卒以爲將西破彊楚入郢北威齊晉顯名諸侯孫子與有力焉孫武旣死後百餘歳有孫臏臏生阿鄄之間臏亦孫武之後世子孫也孫臏嘗與龎防俱學兵法龎防旣事魏得爲惠王將軍而自以爲能不及孫臏乃陰使召孫臏臏至龎防恐其賢於已疾之則以法刑斷其兩足而黥之欲隠勿見齊使者如梁孫臏以刑徒陰見說齊使齊使以爲奇竊載與之齊齊將田忌善而客待之忌數與齊諸公子馳逐重射孫子見其馬足不甚相逺馬有上中下輩於是孫子謂田忌曰君弟重射臣能令君勝田忌信然之與王及諸公子逐射千金及臨質孫子曰今以君之下駟與彼上駟取君上駟與彼中駟取君中駟與彼下駟旣馳三輩畢而田忌一不勝而再勝卒得王千金於是忌進孫子於威王威王問兵法遂以爲師其後魏伐趙趙急請救於齊齊威王欲將孫臏臏辭謝曰刑余之人不可於是乃以田忌爲將而孫子爲師居輜車中坐爲計謀田忌欲引兵之趙孫子曰夫解雜亂紛糾者不控捲救鬭者不撠批亢虛形格勢禁則自爲解耳今梁趙相攻輕兵鋭卒必竭於外老弱罷於內君不若引兵疾走大梁據其街路衝其方虛彼必釋趙而自救是我一舉解趙之圍而收於魏也田忌從之魏果去邯鄲與齊戰於桂陵大破梁軍後十五年魏與趙攻韓韓告急於齊齊使田忌將而往直走大梁魏將龎涓聞之去韓而歸齊軍旣已過而西矣孫子謂田忌曰彼三晉之兵素悍勇而輕齊齊號爲怯善戰者因其勢而利導之兵法百里而趣利者蹶上將【魏武帝曰蹶猶挫也】五十里而趣利者軍半至使齊軍入魏地爲十萬竈明日爲五萬竈又明日爲三萬竈龎涓行三日大喜曰我固知齊軍怯入吾地三日士卒亡者過半矣乃棄其步軍與其輕鋭倍日並行逐之孫子度其行暮當至馬陵馬陵道狹而旁多阻隘可伏兵乃斫大樹白而書之曰龎涓死於此樹之下於是令齊軍善射者萬弩夾道而伏期日暮見火舉而俱發龎涓果夜至斫木下見白書乃鉆火燭之讀其書未畢齊軍萬弩俱發魏軍大亂相失龎涓自知智窮兵敗乃自剄曰遂成豎子之名齊因乘勝盡破其軍虜魏太子申以歸孫臏以此名顯天下世傳其兵法吳起者衞人也好用兵嘗學於曾子事魯君齊人攻魯魯欲將吳起吳起取齊女爲妻而魯疑之吳起於是欲就名遂殺其妻以明不與齊也魯卒以爲將將而攻齊大破之魯人或惡吳起曰起之爲人猜忍人也其少時家累千金遊仕不遂遂破其家鄕黨笑之吳起殺其謗已者三十餘人而東出衞郭門與其母訣齧臂而盟曰起不爲卿相不復入衞遂事曾子居頃之其母死起終不歸曾子薄之而與起絕起乃之魯學兵法以事魯君魯君疑之起殺妻以求將夫魯小國而有戰勝之名則諸侯圖魯矣且魯衞兄弟之國也而君用起則是棄衞魯君疑之謝吳起吳起於是聞魏文侯賢欲事之文侯問李克曰吳起何如人哉李克曰起貪而好色然用兵司馬穰苴不能過也於是魏文侯以爲將擊秦防五城起之爲將與士卒最下者同衣食臥不設席行不乘騎親裹贏糧與士卒分勞苦卒有病疽者起爲吮之卒母聞而哭之人曰子卒也而將軍自吮其疽何哭爲母曰非然也往年吳公吮其父其父戰不旋踵遂死於敵吳公今又吮其子妾不知其死所矣是以哭之文侯以吳起善用兵防平盡能得士心乃以爲西河守以拒秦韓魏文侯旣卒起事其子武侯武侯浮西河而下中流顧而謂吳起曰美哉乎山河之固此魏國之寶也起對曰在徳不在險昔三苗氏左洞庭右彭蠡徳義不修禹滅之夏桀之居左河濟右泰華伊闕在其南羊腸在其北【瓉曰今河南城爲直之皇甫謐曰壺關有羊腸阪在大原晉陽西北九十里】修政不仁湯放之殷紂之國左孟門右太行常山在其北大河經其南修政不徳武王殺之由此觀之在徳不在險若君不修徳舟中之人盡爲敵國也【楊子法言曰美哉言乎使起之用兵每若斯則太公何以加諸】武侯曰善卽封吳起爲西河守甚有聲名魏置相相田文吳起不悅謂田文曰請與子論功可乎田文曰可起曰將三軍使士卒樂死敵國不敢謀子孰與起文曰不如子起曰治百官親萬民實府庫子孰與起文曰不如子起曰守西河而秦兵不敢東鄕韓趙賔從子孰與起文曰不如子起曰此子三者皆出吾下而位加吾上何也文曰主少國疑大臣未附百姓不信方是之時屬之於子乎屬之於我乎起黙然良久曰屬之子矣文曰此乃吾所以居子之上也吳起乃自知弗如田文田文旣死公叔爲相尙魏公主而害吳起公叔之僕曰起易去也公叔曰柰何其僕曰吳起爲人節防而自喜名也君因先與武侯言曰夫吳起賢人也而侯之國小又與彊秦壤界臣竊恐起之無畱心也武侯卽曰柰何君因謂武侯曰試延以公主起有畱心則必受之無畱心則必辭矣以此卜之君因召吳起而與歸卽令公主怒而輕君吳起見公主之賤君也則必辭於是吳起見公主之賤魏相果辭魏武侯武侯疑之而弗信也吳起懼得罪遂去卽之楚楚悼王素聞起賢至則相楚明法審令捐不急之官廢公族疏逺者以撫養戰鬭之士要在彊兵破馳說之言從橫者於是南平百越北並陳蔡卻三晉西伐秦諸侯患楚之彊故楚之貴戚盡欲害吳起及悼王死宗室大臣作亂而攻吳起吳起走之王屍而伏之擊起之徒因射刺吳起並中悼王悼王旣葬太子立乃使令尹盡誅射吳起而並中王屍者坐射起而夷宗死者七十餘家

太史公曰世俗所稱師旅皆道孫子十三篇吳起兵法世多有故弗論論其行事所施設者語曰能行之者未必能言能言之者未必能行孫子籌策龎涓明矣然不能蚤救患於被刑吳起說武侯以形勢不如徳然行之於楚以刻暴少恩亡其軀悲夫

史記集解卷六十五

欽定四庫全書

史記集解卷六十六

宋裴駰撰

史記六十六

伍子胥列傳第六

伍子胥者楚人也名員員父曰伍奢員兄曰伍尙其先曰伍舉以直諫事楚莊王有顯故其後世有名於楚楚平王有太子名曰建使伍奢爲太傅費無忌爲少傅無忌不忠於太子建平王使無忌爲太子取婦於秦秦女好無忌馳歸報平王曰秦女絕美王可自取而更爲太子取婦平王遂自取秦女而絕愛幸之生子軫更爲太子取婦無忌旣以秦女自媚於平王因去太子而事平王恐一旦平王卒而太子立殺已乃因讒太子建建母蔡女也無寵於平王平王稍益疏建使建守城父備邊兵頃之無忌又日夜言太子短於王曰太子以秦女之故不能無怨望願王少自備也自太子居城父將兵外交諸侯且欲入爲亂矣平王乃召其太傅伍奢考問之伍奢知無忌讒太子於平王因曰王獨柰何以讒賊小臣疏骨肉之親乎無忌曰王今不制其事成矣王且見禽於是平王怒囚伍奢而使城父司馬奮揚往殺太子行未至奮揚使人先告太子太子急去不然將誅太子建亡奔宋無忌言於平王曰伍奢有二子皆賢不誅且爲楚憂可以其父質而召之不然且爲楚患王使使謂伍奢曰能致汝二子則生不能則死伍奢曰尙爲人仁呼必來員爲人剛戾忍訽【火反】能成大事彼見來之並禽其勢必不來王不聴使人召二子曰來吾生汝父不來今殺奢也伍尙欲往員曰楚之召我兄弟非欲以生我父也恐有脫者後生患故以父爲質詐召二子二子去則父子俱死何益父之死往而令讎不得報耳不如奔他國借力以雪父之恥俱滅無爲也伍尙曰我知往終不能全父命然恨父召我以求生而不往後不能雪恥終爲天下笑耳謂員可去矣汝能報殺父之讎我將歸死尙旣就執使者捕伍胥伍胥貫【烏遝反】弓執矢向使者使者不敢進伍胥遂亡聞太子建之在宋往從之奢聞子胥之亡也曰楚國君臣且苦兵矣伍尙至楚楚並殺奢與尙也伍胥旣至宋宋有華氏之亂乃與太子建俱奔於鄭鄭人甚善之太子建又適晉晉頃公曰太子旣善鄭鄭信太子太子能爲我內應而我攻其外滅鄭必矣滅鄭而封太子太子乃還鄭事未防防自私欲殺其從者從者知其謀乃告之於鄭鄭定公與子產誅殺太子建建有子名勝伍胥懼乃與勝俱奔吳到昭闗昭闗欲執之伍胥遂與勝獨身步走幾不得脫追者在後至江江上有一漁父乘船知伍胥之急乃渡伍胥伍胥旣渡解其劍曰此劍直百金以與父父曰楚國之法得伍胥者賜粟五萬石爵執珪豈徒百金劍邪不受伍胥未至吳而疾止中道乞食【張勃曰子胥乞食處在丹陽溧陽縣】至於吳吳王僚方用事公子光爲將伍胥乃因公子光以求見吳王久之楚平王以其邊邑鐘離與吳邊邑卑梁氏俱蠶兩女子爭桑相攻乃大怒至於兩國舉兵相伐吳使公子光伐楚防其鐘離居巢而歸伍子胥說吳王僚曰楚可破也願復遣公子光公子光謂吳王曰彼伍胥父兄爲戮於楚而勸王伐楚者欲以自報其讎耳伐楚未可破也伍胥知公子光有內志欲殺王而自立未可說以外事乃進專諸於公子光退而與太子建之子勝耕於野五年而楚平王卒初平王所奪太子建秦女生子軫及平王卒軫竟立爲後是爲昭王吳王僚因楚喪使二公子將兵往襲楚楚發兵絕吳兵之後不得歸吳國內空而公子光乃令專諸襲刺吳王僚而自立是爲吳王闔廬闔廬旣立得志乃召伍貟以爲行人而與謀國事楚誅其大臣郤宛伯州犁伯州犁之孫伯嚭亡奔吳【徐廣曰伯州犂者晉伯宗之子也伯州犂之子曰郤宛卻宛之子曰伯嚭宛亦姓伯又別氏卻楚世家云殺卻宛宛之宗姓伯氏子曰嚭吳世家云楚誅伯州犂其孫伯嚭奔吳也】吳亦以嚭爲大夫前王僚所遣二公子將兵伐楚者道絕不得歸後聞闔廬弒王僚自立遂以其兵降楚楚封之於舒闔廬立三年乃興師與伍胥伯嚭伐楚抜舒遂禽故吳反二將軍因欲至郢將軍孫武曰民勞未可且待之乃歸四年吳伐楚取六與潛【六古國臯陶之後所封潛縣冇天柱山】五年伐越敗之六年楚昭王使公子囊瓦【案左傳楚公子貞字子囊其孫名瓦字子常此言公子又兼稱囊瓦誤也】將兵伐吳吳使伍貟迎擊大破楚軍於豫章【豫章在江南】取楚之居巢九年吳王闔廬謂子胥孫武曰始子言郢未可入今果何如二子對曰楚將囊瓦貪而唐蔡皆怨之王必欲大伐之必先得唐蔡乃可闔廬聴之悉興師與唐蔡伐楚與楚夾漢水而陳吳王之弟夫槪將兵請從王不聴遂以其屬五千人擊楚將子常【子常公孫瓦】子常敗走奔鄭於是吳乘勝而前五戰遂至郢【郢楚都】己夘楚昭王出奔庚辰吳王入郢昭王出亡入云夢盜擊王王走鄖【音云國名】鄖公弟懷曰平王殺我父我殺其子不亦可乎鄖公恐其弟殺王與王奔隨吳兵圍隨謂隨人曰周之子孫在漢川者楚盡滅之隨人欲殺王王子綦匿王已自爲王以當之隨人卜與王於吳不吉乃謝吳不與王始伍貟與申包胥爲交貟之亡也謂包胥曰我必覆楚包胥曰我必存之及吳兵入郢伍子胥求昭王旣不得乃掘楚平王墓出其屍鞭之三百然後己申包胥亡於山中使人謂子胥曰子之報讎其以甚乎吾聞之人眾者勝天天定亦能破人今子故平王之臣親北面而事之今至於僇死人此豈其無天道之極乎伍子胥曰爲我謝申包胥曰吾日暮塗逺吾故倒行而逆施之於是申包胥走秦告急求救於秦秦不許包胥立於秦廷晝夜哭七日七夜不絕其聲秦哀公憐之曰楚𨿽無道有臣若是可無存乎乃遣車五百乘救楚擊吳六月敗吳兵於稷【稷丘地名在郊外】防吳王久畱楚求昭王而闔廬弟夫槪乃亡歸自立爲王闔廬聞之乃釋楚而歸擊其弟夫槪夫槪敗走遂奔楚楚昭王見吳有內亂乃復入郢封夫槪於堂谿【徐廣曰在愼縣駰案地理誌汝南有吳房縣應劭曰夫槪奔楚封於堂谿本房子國以封吳故曰吳房然則不得在愼縣也】爲堂谿氏楚復與吳戰敗吳吳王乃歸後二歲闔廬使太子夫差將兵伐楚取番【普寒反又音婆】楚懼吳復大來乃去郢徙於鄀【楚地音若】當是時吳以伍子胥孫武之謀西破彊楚北威齊晉南服越人其後四年孔子相魯後五年伐越越王句踐迎擊敗吳於姑蘇傷闔廬指軍卻闔廬病創【楚良反】將死謂太子夫差曰爾忘句踐殺爾父乎夫差對曰不敢忘是夕闔廬死夫差旣立爲王以伯嚭爲太宰習戰射二年後伐越敗越於夫湫【音椒】越王句踐乃以餘兵五千人棲於防稽之上使大夫種厚幣遺吳太宰嚭以請和求委國爲臣妾吳王將許之伍子胥諫曰越王爲人能辛苦今王不滅後必悔之吳王不聽用太宰嚭計與越平其後五年而吳王聞齊景公死而大臣爭寵新君弱乃興師北伐齊伍子胥諫曰句踐食不重味弔死問疾且欲有所用之也此人不死必爲吳患今吳之有越猶人之有腹心疾也而王不先越而乃務齊不亦謬乎吳王不聴伐齊大敗齊師於艾陵遂滅鄒魯之君以歸益疏子胥之謀其後四年吳王將北伐齊越王句踐用子貢之謀乃率其眾以助吳而重寶以獻遺太宰嚭太宰嚭旣數受越賂其愛信越殊甚日夜爲言於吳王吳王信用嚭之計伍子胥諫曰夫越腹心之病今信其浮辭詐僞而貪齊破齊譬猶石田無所用之且盤庚之誥曰有顚越不恭劓殄滅之俾無遺育無使易種於玆邑此商之所以興願王釋齊而先越若不然後將悔之無及而吳王不聴使子胥於齊子胥臨行謂其子曰吾數諫王王不用吾今見吳之亡矣汝與吳俱亡無益也乃屬其子於齊鮑牧而還報吳吳太宰嚭旣與子胥有隙因讒曰子胥爲人剛暴少恩猜賊其怨望恐爲深禍也前日王欲伐齊子胥以爲不可王卒伐之而有大功子胥恥其計謀不用乃反怨望而今王又復伐齊子胥專愎彊諫沮【自呂反】毀用事徒幸吳之敗以自勝其計謀耳今王自行悉國中武力以伐齊而子胥諫不用因輟謝詳病不行王不可不備此起禍不難且嚭使人微伺之其使於齊也乃屬其子於齊之鮑氏夫爲人臣內不得意外倚諸侯自以爲先王之謀臣今不見用常鞅鞅怨望願王早圖之吳王曰微子之言吾亦疑之乃使使賜伍子胥屬鏤【錄子反】之劍曰子以此死伍子胥仰天嘆曰嗟乎讒臣嚭爲亂矣王乃反誅我我令若父霸自若未立時諸公子爭立我以死爭之於先王幾不得立若旣得立欲分吳國予我我顧不敢望也然今若聴諛臣言以殺長者乃告其舍人曰必樹吾墓上以梓令可以爲器而抉吾眼縣吳東門之上以觀越冦之入滅吳也乃自剄死吳王聞之大怒乃取子胥屍盛以鴟夷革【應劭曰取馬革爲鴟夷鴟夷榼形】浮之江中【徐廣曰魯哀公十一年】吳人憐之爲立祠於江上因命曰胥山【張晏曰胥山在太湖邊去江不逺百里故云江上】吳王旣誅伍子胥遂伐齊齊鮑氏殺其君悼公而立陽生吳王欲討其賊不勝而去其後二年吳王召魯衞之君防之橐臯其明年因北大防諸侯於黃池以令周室越王句踐襲殺吳太子破吳兵吳王聞之乃歸使使厚幣與越平後九年越王句踐遂滅吳殺王夫差而誅太宰嚭以不忠於其君而外受重賂與已比周也伍子胥初所與俱亡故楚太子建之子勝者在於吳吳王夫差之時楚惠王欲召勝歸楚葉公諫曰勝好勇而陰求死士殆有私乎惠王不聴遂召勝使居楚之邊邑鄢【徐廣曰潁川鄢陵是】號爲白公【徐廣曰汝南裦信縣有白亭】白公歸楚三年而吳誅子胥白公勝旣歸楚怨鄭之殺其父乃陰養死士求報鄭歸楚五年請伐鄭楚令尹子西許之兵未發而晉伐鄭鄭請救於楚楚使子西往救與盟而還白公勝怒曰非鄭之仇乃子西也勝自礪劍人問曰何以爲勝曰欲以殺子西子西聞之笑曰勝如卵耳何能爲也其後四歲白公勝與石乞襲殺楚令尹子西司馬子綦於朝石乞曰不殺王不可乃劫之王如髙府石乞從者屈固【徐廣曰一作惠王從者屈固楚世家亦云王從者】負楚惠王亡走昭夫人之宮葉公聞白公爲亂率其國人攻白公白公之徒敗亡走山中自殺而虜石乞而問白公屍處不言將亨石乞曰事成爲卿不成而亨固其職也終不肯告其屍處遂亨石乞而求恵王復立之太史公曰怨毒之於人甚矣哉王者尙不能行之於臣下況同列乎向令伍子胥從奢俱死何異螻蟻棄小義雪大恥名垂於後世悲夫方子胥窘於江上道乞食志豈嘗須臾忘郢邪故隠忍就功名非烈丈夫孰能致此哉白公如不自立爲君者其功謀亦不勝道者哉

史記集解卷六十六

欽定四庫全書

史記集解卷六十七

宋裴駰撰

史記六十七

仲尼弟子列傳第七

孔子曰受業身通者七十有七人皆異能之士也徳行顏淵閔子騫冉伯牛仲弓政事冉有季路言語宰我子貢文學子遊子夏師也僻參也魯柴也愚由也喭回也屢空賜不受命而貨殖焉億則屢中【何晏曰言回庶幾於聖道𨿽數空匱而樂在其中賜不受教命惟財貨是殖億度是非蓋美回所以勵賜也一曰屢猶每也空猶虛中也以聖人之善道教數子之庶幾猶不至於知道者各內有此害也其於庶幾每能虛中者惟回懷道深逺不虛心不能知道子貢無數子之病然亦不知道者𨿽不窮理而幸中𨿽非天命而偶當亦所以不虛心也】孔子之所嚴事於周則老子於衛蘧伯玉【大戴禮外寛而內直自設於隠括之中直已而不直人汲汲於仁以善自終蓋蘧伯玉之行】於齊晏平仲於楚老萊子於鄭子產【大戴禮君擇臣而使之臣擇君而事之有道順命無道衡命蓋晏平仲之行也】於魯孟公綽數臧文仲栁下惠【大戴禮孝恭慈仁允徳圗義約貨去怨蓋栁下惠之行】銅鞮伯華介山子然孔子皆後之不並世【大戴禮曰孔子云國家有道其言足以興國家無道其黙足以容蓋銅鞮伯華之所行觀於四方不忘其親茍思其親不盡其樂蓋介山子然行也說苑曰孔子嘆曰銅鞮伯華無死天下冇定矣晉太康地記云銅鞮晉大夫羊舌赤之邑世號赤曰銅鞮伯華】顏回者魯人也字子淵少孔子三十歳顏淵問仁孔子曰克己復禮天下歸仁焉【馬融曰克己約身也孔安國曰復反也身能反禮則爲仁矣】孔子曰賢哉回也一簟食一瓢飲在陋巷人不堪其憂回也不攺其樂【孔安國曰顏回樂道𨿽簟食在陋巷不攺其所樂也】回也如愚退而省其私亦足以發回也不愚【孔安國曰察其退還與二三子說釋道義發明大體知其不愚】用之則行舍之則藏惟我與爾有是夫【孔安國曰言可行則行可止則止惟我與顏回同也樂肇曰用已而後行不假隠以自髙不屈道以要名時人無知其實者惟我與爾有是行】回年二十九發盡白蚤死孔子哭之慟曰自吾有回門人益親【王肅曰顏回爲孔子胥附之反能使門人日親孔子】魯哀公問弟子孰爲好學孔子對曰有顏回者好學不遷怒不貳過不幸短命死矣今也則亡【何晏曰凡人任情喜怒違理顏回任道怒不過分遷者移也怒當其理不移易也不貳過者有不善未嘗復行】閔損字子騫【鄭曰孔子弟子目錄云魯人】少孔子十五歳孔子曰孝哉閔子騫人不間於其父母昆弟之言【陳羣曰言子騫上事父母下順兄弟動靜盡善故人不得有非間之言】不仕大夫不食污君之祿如有復我者【孔安國曰復我者重來召我】必在汶上矣【孔安國曰去之汶水上欲北如齊】冉耕字伯牛【鄭曰魯人】孔子以爲有徳行伯牛有惡疾孔子往問之自牖執其手【包氏曰牛有惡疾不欲見人孔子從牖執其手】曰命也夫斯人也而有斯疾命也夫【包曰再言之者痛之甚也】冉雍字仲弓【鄭曰魯人】仲弓問政孔子曰出門如見大賔使民如承大祭【孔安國曰莫尙乎敬】在邦無怨在家無怨【包氏曰在邦爲諸在家爲卿大夫】孔子以仲弓爲有徳行曰雍也可使南面【包曰可使南面言任諸侯之治】仲弓父賤人孔子曰犁牛之子騂且角𨿽欲勿用山川其捨諸【何晏曰犁雜文騂赤色也角者角周正巾犧牲𨿽欲以其所生犁而不用山川寧肯捨之乎言父𨿽不善不害於子之美】冉求字子有【鄭曰魯人】少孔子二十九歲爲季氏宰季康子問孔子曰冉求仁乎曰千室之邑百乘之家【孔安國曰千室卿大夫之邑卿大夫稱家諸侯千乘大夫故曰百乘】求也可使治其賦仁則吾不知也【孔安國曰賦兵賦也仁道至大不可全名也】復問子路仁乎孔子對曰如求求問曰聞斯行諸【包氏曰賑窮救乏之事也】子曰行之子路問聞斯行諸子曰有父兄在如之何其聞斯行之【孔安國曰當白父兄不可自専】子華怪之敢問問同而答異孔子曰求也退故進之由也兼人故退之【鄭曰言冉有性謙退子路務在勝尙人各因其人之失而正之】仲由字子路卞人也【徐廣曰尸子曰子路卞之野人】少孔子九歲子路性鄙好勇力志阬直冠雄鷄佩猳豚【冠以雄鷄佩猳豚二物皆勇子路好勇故冠帯之】陵暴孔子孔子設禮稍誘子路子路後儒服委質因門人請爲弟子子路問政孔子曰先之勞之【孔安國曰先道之以徳使民信之然後勞之易曰悅以使民民忘其勞】請益曰無倦【孔安國曰子路嫌其少故請益曰無倦者行此上事無倦則可】子路問君子尙勇乎孔子曰義之爲上君子好勇而無義則亂【李充曰旣稱君子不職爲亂階也若君親失道國家昏亂其於赴患致命而不知正顧義者則亦防乎爲亂而受不義之責也】小人好勇而無義則盜子路有聞未之能行惟恐有聞【孔安國曰前所聞未及行故恐復冇聞不得並行】孔子曰片言可以折獄者其由也與【孔安國曰片猶偏也聴訟必須兩辭以定是非偏信一言折獄者惟子路可也】由也好勇過我無所取材【欒肇曰適用曰材好勇過我用故云無所取】若由也不得其死然【孔安國曰不得以壽終也】衣敝緼袍【孔安國曰緼枲著也】與衣狐狢者立而不恥者其由也歟由也升堂矣未入於室也【馬融曰升我堂矣未入於室耳】季康子問仲由仁乎孔子曰千乘之國可使治其賦不知其仁子路喜從遊遇長沮桀溺荷蓧丈人子路爲季氏宰季孫問曰子路可謂大臣與孔子曰可謂具臣矣【孔安國曰言備臣數而已】子路爲蒲大夫辭孔子孔子曰蒲多壯士又難治然吾語汝恭以敬可以執勇【言恭謹謙敬勇猛不能害故曰執也】寛以正可以比眾【音鼻言寛大淸正眾必歸近之】恭正以靜可以報上初衛靈公有寵姬曰南子靈公太子蕢瞶得過南子懼誅出奔及靈公卒而夫人欲立公子郢郢不肯曰亡人太子之輒在於是衛立輒爲君是爲出公出公立十二年其父蕢瞶居外不得入子路爲衛大夫孔悝之邑宰蕢瞶乃與孔悝作亂謀入孔悝家遂與其徒襲攻出公出公奔魯而蕢瞶入立是爲莊公方孔悝作亂子路在外聞之而馳往遇子羔出衛城門謂子路曰出公去矣而門已閉子可還矣毋空受其禍子路曰食其食者不避其難子羔卒去有使者入城城門開子路隨而入造蕢瞶蕢瞶與孔悝登臺子路曰君焉用孔悝請得而殺之蕢瞶弗聴於是子路欲燔臺蕢瞶懼乃下石乞壺黶攻子路擊防子路之纓子路曰君子死而冠不免遂結纓而死孔子聞衛亂曰嗟乎由死矣已而果死故孔子曰自吾得由惡言不聞於耳【王肅曰子路爲孔侍衞故侮慢之人不敢有惡言是以惡言不聞於孔子耳】是時子貢爲魯使於齊宰予字子我【鄭曰魯人】利口辯辭旣受業問三年之喪不已久乎君子三年不爲禮禮必壊三年不爲樂樂必崩舊糓旣沒新糓旣升鉆燧攺火期可已矣【馬融曰周書月令有更火之文春取楡栁之火夏取棗杏之火季夏取桑柘之火秋取柞楢之火冬取槐檀之火一年之中鑽火各異木故曰攺火】子曰於女安乎曰安汝安則爲之君子居喪食防不甘聞樂不樂故弗爲也【孔安國曰防美也責其無仁於親故言汝安則爲之】宰我出子曰予之不仁也子生三年然後免於父母之懷【馬融曰生未三嵗爲父母所懷抱也】夫三年之喪天下之通義也【孔安國曰自天子達於庶人】宰我晝寢子曰朽木不可雕也【包氏曰朽腐也雕雕琢刻畫】糞土之墻不可圬也【王肅曰圬墁也二者諭𨿽施功猶不成也】宰我問五帝之徳子曰予非其人也【王肅曰言不足以明五帝之徳也】宰我爲臨菑大夫與田常作亂以夷其族孔子恥之端木賜衛人字子貢少孔子三十一歲子貢利口巧辭孔子常黜其辯問曰汝與回也孰愈【孔安國曰愈猶勝也】對曰賜也何敢望回回也聞一以知十賜也聞一以知二子貢旣已受業問曰賜何人也孔子曰汝器也【孔安國曰言汝器用之人】曰何器也曰瑚璉也【包曰瑚璉黍稷器夏曰瑚殷曰璉周曰簠簋宗廟之貴噐】陳子禽問子貢曰仲尼焉學子貢曰文武之道未墜於地在人賢者識其大者不賢者識其小者莫不有文武之道夫子焉不學【孔安國曰文武之道未墜落於地賢與不賢各有所識夫子無所不從學】而亦何常師之有【孔安國曰無所不從學故無常師】又問曰孔子適是國必聞其攻求之與抑與之與【鄭曰怪孔子所至之邦必與聞國政求而得之邪抑人君自願與之爲治】子貢曰夫子溫良恭儉讓以得之夫子之求之也其諸異乎人之求之也【鄭曰言夫子行此五徳而得之與人求之異明人君自與之】子貢問曰富而無驕貧而無謟何如孔子曰可也【孔安國曰未足多也】不如貧而樂道富而好禮【鄭曰樂謂志於道不以貧爲憂苦也】田常欲作亂於齊憚髙國鮑晏故移其兵欲以伐魯孔子聞之謂門弟子曰夫魯墳墓所處父母之國國危如此二三子何爲莫出子路請出孔子止之子張子石請行孔子弗許子貢請行孔子許之遂行至齊說田常曰君之伐魯過矣夫魯難伐之國其城薄以卑其地狹以泄其君愚而不仁大臣僞而無用其士民又惡甲兵之事此不可與戰君不如伐吳夫吳城髙以厚地廣以深甲堅以新士選以飽重器精兵盡在其中又使明大夫守之此易伐也田常忿然作色曰子之所難人之所易子之所易人之所難而以教常何也子貢曰臣聞之憂在內者攻彊憂在外者攻弱今君憂在內吾聞君三封而三不成者大臣有不聴者也今君破魯以廣齊戰勝以驕主破國以尊臣【王肅曰鮑晏等帥師若破國則臣尊矣】而君之功不與焉則交日疎於主是君上驕主心下恣羣臣求以成大事難矣夫上驕則恣臣驕則爭是君上與主有卻下與大臣交爭也如此則君之立於齊危矣故曰不如伐吳伐吳不勝民人外死大臣內空是君上無彊臣之敵下無民人之過孤主制齊者惟君也田常曰善𨿽然吾兵業已加魯矣去而之吳大臣疑我柰何子貢曰君案兵無伐臣請往使吳王令之救魯而伐齊君因以兵迎之田常許之使子貢南見吳王說曰臣聞之王者不絕世霸者無彊敵千鈞之重加銖兩而移今以萬乘之齊而私千乘之魯與吳爭彊竊爲王危之且夫救魯顯名也伐齊大利也以撫泗上諸侯誅暴齊以服彊晉利莫大焉名存亡魯實困彊齊智者不疑也吳王曰善𨿽然吾嘗與越戰棲之防稽越王苦身養士有報我心子待我伐越而聴子子貢曰越之勁不過魯吳之彊不過齊王置齊而伐越則齊已平魯矣且王方以存亡繼絕爲名夫伐小越而畏彊齊非勇也夫勇者不避難仁者不窮約智者不失時王者不絕世以立其義今存越示諸侯以仁救魯伐齊威加晉國諸侯必相率而朝吳霸業成矣且王必惡越臣請東見越王令出兵以從此實空越名從諸侯以伐也吳王大說乃使子貢之越越王除道郊迎身禦至捨而問曰此蠻夷之國大夫何以儼然辱而臨之子貢曰今者吾說吳王以救魯伐齊其志欲之而畏越曰待我伐越乃可如此破越必矣且夫無報人之志而令人疑之拙也有報人之意使人知之殆也事未發而先聞危也三者舉事之大患句踐頓首再拜曰孤嘗不料力乃與吳戰困於防稽痛入於骨髓日夜焦唇幹舌徒欲與吳王接踵而死孤之願也遂問子貢子貢曰吳王爲人猛暴羣臣不堪國家敝於數戰士卒弗忍百姓怨上大臣內變子胥以諫死太宰嚭用事順君之過以安其私是殘國之治也今王誠發士卒佐之以徼【結堯】其志【王肅曰激射其志】重寶以說其心卑辭以尊其禮其伐齊必也彼戰不勝王之福矣戰勝必以兵臨晉臣請北見晉君令共攻之弱吳必矣其鋭兵盡於齊重甲困於晉而王制其敝此滅吳必矣越王大說許諾送子貢金百鎰劍一良矛二子貢不受遂行報吳王曰臣敬以大王之言告越王越王大恐曰孤不幸少失先人內不自量抵罪於吳軍敗身辱棲於會稽國爲虛【音墟】莽【莫朗反】賴大王之賜使得奉俎豆而修祭祀死不敢忘何謀之敢慮後五日越使大夫種頓首言於吳王曰東海役臣孤句踐使者臣種敢修下吏問於左右今竊聞大王將興大義誅彊救弱困暴齊而撫周室請悉起境內士卒三千人孤請自被堅執鋭以先受矢石因越賤臣種奉先人藏器甲二十領鈇屈盧之矛步光之劍以賀軍吏吳王大說以告子貢曰越王欲身從寡人伐齊可乎子貢曰不可夫空人之國悉人之眾又從其君不義君受其幣許其師而辭其君吳王許諾乃謝越王於是吳王乃遂發九郡兵伐齊子貢因去之晉謂晉君曰臣聞之慮不先定不可以應卒兵不先辯不可以勝敵今夫齊與吳將戰彼戰而不勝越亂之必矣與齊戰而勝必以其兵臨晉晉君大恐曰爲之柰何子貢曰修兵休卒以待之晉君許諾子貢去而之魯吳王果與齊人戰於艾陵大破齊師獲七將軍之兵而不歸果以兵臨晉與晉人相遇黃池之上吳晉爭彊晉人擊之大敗吳師越王聞之涉江襲吳去城七里而軍吳王聞之去晉而歸與越戰於五湖三戰不勝城門不守越遂圍王宮殺夫差而戮其相破吳三年東向而霸故子貢一出存魯亂齊破吳彊晉而霸越子貢一使使勢相破十年之中五國各有變子貢好廢舉與時轉貨貲【廢舉謂停貯也與時謂逐時也夫物賤則買而停貯值貴卽逐時轉易貨賣取資利也】喜揚人之美不能匿人之過常相魯衞家累千金卒終於齊言偃吳人字子遊少孔子四十五歲子遊旣已受業爲武城宰孔子過聞歌之聲孔子莞爾而笑【何晏曰莞爾小笑貌】曰割雞焉用牛刀【孔安國曰言治小何須用大道】子遊曰昔者偃聞諸夫子曰君子學道則愛人小人學道則易使【孔安國曰道謂禮樂也樂以和人人和則易使】孔子曰二三子【孔安國曰従行者】偃之言是也前言戲之耳【孔安國曰戲以治小而用大】孔子以爲子遊習於文學卜商字子夏【家語云衞人鄭曰溫國卜商】少孔子四十四歲子夏問巧笑倩兮美目盼兮素以爲絢兮何謂也【馬融曰倩笑貌盼動目貌絢文貌此上二句在衞風碩人之二章其下一句逸詩】子曰繪事後素【鄭曰繪畫文也凡畫繢先布眾色然後以素分布其間以成其文諭美女𨿽有倩盼美質亦須禮以成也】曰禮後乎【何晏曰孔言繪事後素子夏聞而解知以素諭禮故曰禮後乎】孔子曰商始可與言詩已矣【包曰能發明我意可與言詩矣】子貢問師與商孰賢子曰師也過商也不及【孔安國曰言俱不得中】然則師愈與曰過猶不及子謂子夏曰汝爲君子儒無爲小人儒【何晏曰君子之儒將以明道小人爲儒則矜其名】孔子旣沒子夏居西河教授爲魏文侯師其子死哭之失明顓孫師陳人字子張少孔子四十八歲子張問幹祿【鄭曰干求也祿祿位也】孔子曰多聞闕疑愼言其餘則寡尢【包氏曰尢過也疑則闕之其餘不疑猶愼言之則少過】多見闕殆愼行其餘則寡悔【包氏曰殆危也所見危者闕而不行則少悔】言寡尢行寡悔祿在其中矣【鄭曰言行如此𨿽不得祿得祿之道】他日從在陳蔡間困問行孔子曰言忠信行篤敬𨿽蠻貊之國行也言不忠信行不篤敬𨿽州裏行乎哉【鄭曰二千五百家爲州五家爲鄰五鄰爲裏行乎哉言不可行】立則見其參於前也在輿則見其倚於衡夫然後行【包氏曰衡軛也言思念忠信立則常相見參然在前在輿則若倚於車軛】子張書諸紳【孔安國曰紳大帯也】子張問士何如斯可謂之達矣孔子曰何哉爾所謂達者子張對曰在國必聞在家必聞【鄭曰言士之所在皆能有名譽】孔子曰是聞也非達也夫達者質直而好義察言而觀色慮以下人【馬融曰常有謙退之志察言語觀顏色知其所欲其念慮常欲下於人】在國及家必達【馬融曰謙尊而光卑而不可逾】夫聞也者色取仁而行違居之不疑【馬融曰此言佞人也佞人假仁者之色行之則違安居其僞而不自疑】在國及家必聞【馬融曰佞人黨多】曾參南武城人字子輿少孔子四十六歳孔子以爲能通孝道故授之業作孝經死於魯澹臺滅明【包氏曰澹臺姓滅明名】武城人字子羽少孔子三十九歳狀貌甚惡欲事孔子孔子以爲材薄旣已受業退而修行行不由徑非公事不見卿大夫【包氏曰言其公且方】南遊至江從弟子三百人設取予去就名施乎諸侯孔子聞之曰吾以言取人失之宰予以貌取人失之子羽宓不齊字子賤【孔安國曰魯人】少孔子四十九歳孔子謂子賤君子哉魯無君子斯焉取斯【包氏曰如魯無君子子賤安得此行而學】子賤爲單父宰反命於孔子曰此國有賢不齊者五人教不齊所以治者孔子曰惜哉不齊所治者小所治者大則庶幾矣原憲字子思【鄭曰魯人】子思問恥孔子曰國有道糓【孔安國曰糓祿也邦有道當食祿】國無道糓恥也【孔安國曰君無道而在其朝食其祿是恥辱也】子思曰克伐怨欲不行焉可以爲仁乎【馬融曰克好勝人也伐自伐其功怨忌也欲貪欲也】孔子曰可以爲難矣仁則吾弗知也【鄭曰四者行之難未足以爲仁】孔子卒原憲亡在艸澤中子貢相衞而結駟連騎排藜藿入窮閻過謝原憲憲攝敝衣冠見子貢子貢恥之曰夫子豈病乎原憲曰吾聞之無財者謂之貧學道而不能行者謂之病若憲貧也非病也子貢慙不懌而去終身恥其言之過也公冶長齊人字子長孔子曰長可妻也𨿽在累紲之中【孔安國曰累黒索也紲攣也所以拘罪人】非其罪也以其子妻之【張華曰公冶長墓在城陽姑幕城東南五里所墓極髙】南宮括字子容【孔安國曰容魯人】問孔子曰羿善射奡蕩舟【孔安國曰羿有窮之君篡夏后位其徒寒捉殺之因其室而生奡奡多力能陸地行舟爲夏后少康所殺】俱不得其死然禹稷躬稼而有天下孔子弗答【馬融曰禹盡力於溝洫稷播百糓故曰躬稼也禹及其身稷及後世皆王括意欲以禹稷比孔子孔子謙故不答】容出孔子曰君子哉若人上徳哉若人【孔安國曰賤不義而貴徳故曰君子】國有道不廢【孔安國曰不廢言見用】國無道免於刑戮三復白珪之玷【孔安國曰詩云白珪之玷尙可磨也斯言之玷不可爲也南容讀詩至此三反之是其心敬愼於言】以其兄之子妻之公晳哀字季次【孔子家語云齊人】孔子曰天下無行多爲家臣仕於都惟季次未嘗仕曾蒧【音防】字晢【孔安國曰晢曾參父】侍孔子孔子曰言爾志蒧曰春服旣成冠者五六人童子六七人浴乎沂風乎舞雩詠而歸【徐廣曰一作饋駰案包氏曰暮春者季春三月也春服旣成衣單袷之時我欲得冠者五六人童子六七人浴於沂水之上風涼於舞雩之下歌詠先王之道歸於夫子之門】孔子喟爾嘆曰吾與蒧也【周氏曰善蒧之獨知時也】顏無繇【音遙】字路路者顏回父父子嘗各異時事孔子顏回死顏路貧請孔子車以葬【孔安國曰賣以作槨】孔子曰材不材亦各言其子也鯉也死有棺而無槨吾不徒行以爲之槨以吾從大夫之後不可以徒行【孔安國曰鯉孔子子伯魚孔子時爲大夫言從大夫之後不可徒行謙辭也】商瞿魯人字子木少孔子二十九歲孔子傳易於瞿瞿傳楚人馯【徐廣曰音寒】臂子傳江東人矯【矯又音橋】子庸疵【自移反】疵傳燕人周子家豎豎傳淳於人光子乘羽羽傳齊人田子莊何何傳東武人【徐廣曰屬瑯邪】王子中同同傳菑川人楊何何元朔中以治易爲漢中大夫髙柴字子羔【鄭曰衞人】少孔子三十歲子羔長不盈五尺受業孔子孔子以爲愚子路使子羔爲費郈宰孔子曰賊夫人之子【包氏曰子羔學未孰習而使爲政所以賊害人】子路曰有民人焉有社稷焉何必讀書然後爲學【孔安國曰言治人事神於是而習亦學也】孔子曰是故惡夫佞者【孔安國曰疾其以給應遂已非而不知窮也】漆雕開字子開【鄭曰魯人也】孔子使開仕對曰吾斯之未能信【孔安國曰仕進之道未能信者未能究習】孔子說【鄭曰善其志道深】公伯僚字子周【馬融曰魯人】周愬子路於季孫子服景伯以告孔子曰夫子固有惑志【孔安國曰季孫信譖恚子路也】僚也吾力猶能肆諸市朝【鄭曰吾勢猶能辯子路之無罪於季孫使人誅僚而肆之也有罪旣刑陳其屍曰肆】孔子曰道之將行命也道之將廢命也公伯僚其如命何司馬耕字子牛【孔安國曰宋人】牛多言而躁問仁於孔子孔子曰仁者其言也訒【孔安國曰訒難也】曰其言也訒斯可謂之仁乎子曰爲之難言之得無訒乎【孔安國曰行仁難言仁亦不得不難也】問君子子曰君子不憂不懼【孔安國曰牛兄桓魋將爲亂牛自宋來學常憂懼故孔子解之也】曰不憂不懼斯可謂之君子乎子曰內省不疚夫何憂何懼【包氏曰疚病自省無罪惡無可憂懼】樊須字子遲【鄭曰齊人】少孔子三十六歲樊遲請學稼孔子曰吾不如老農請學圃曰吾不如老圃【馬融曰樹五穀曰稼樹菜蔬曰圃】樊遲出孔子曰小人哉樊須也上好禮則民莫敢不敬上好義則民莫敢不服上好信則民莫敢不用情【孔安國曰情實也言民化上各以實應】夫如是則四方之民𦇤負其子而至矣焉用稼【包氏曰禮義與信足以成徳何用學稼以教民乎負子之器曰𦇤】樊遲問仁子曰愛人問智曰知人有若【鄭曰魯人】少孔子四十三歲有若曰禮之用和爲貴先王之道斯爲美小大由之有所不行知和而和不以禮節之亦不可行也【馬融曰人知禮貴和而每事従和不以禮爲莭亦不可以行之】信近於義言可復也【何晏曰復猶覆也義不必信信非義也以其言可覆故曰近義】恭近於禮逺恥辱也【何晏曰恭不合禮非禮也以其能逺恥辱故曰近禮】因不失其親亦可宗也【孔安國曰因親也言所親不失其親亦可宗敬】孔子旣沒弟子思慕有若狀似孔子弟子相與共立爲師師之如夫子時也他日弟子進問曰昔夫子當行使弟子持雨具已而果雨弟子問曰夫子何以知之夫子曰詩不云乎月離於畢俾滂沱矣【毛傳曰畢噣也月離陰星則雨】昨暮月不宿畢乎他日月宿畢竟不雨商瞿年長無子其母爲取室孔子使之齊瞿母請之孔子曰無憂瞿年四十後當有五丈夫子【五男也】已而果然敢問夫子何以知此有若黙然無以應弟子起曰有子避之此非子之座也公西赤字子華【鄭曰魯人】少孔子四十二歳子華使於齊冉有爲其母請粟孔子曰與之釡【馬融曰六斗四升曰釡】請益曰與之庾【包氏曰十六斗曰庾】冉子與之粟五秉【馬融曰十六斛曰秉五秉合八十斛】孔子曰赤之適齊也乘肥馬衣輕裘吾聞君子周急不繼富【鄭曰非冉有與之太多】巫馬施字子旗【鄭曰魯人】少孔子三十歳陳司敗【孔安國曰】

【司敗官名陳大夫也】問孔子曰魯昭公知禮乎孔子曰知禮退而揖巫馬旗曰吾聞君子不黨君子亦黨乎魯君娶吳女爲夫人命之爲孟子孟子姓姬諱稱同姓故謂之孟子魯君而知禮孰不知禮【孔安國曰相助匿非曰黨禮同姓不防而君娶之當稱吳姬諱曰孟子】施以告孔子孔子曰丘也幸茍有過人必知之臣不可言君親之惡爲諱者禮也【孔安國曰以司敗之言告也諱國惡禮也聖人之道故受之爲過也】梁鱣【一作鯉】字叔魚少孔子二十九歲【孔子家語曰齊人】顏幸字子栁少孔子四十六歲【鄭曰魯人也】冉孺字子魯【一作曾】少孔子五十歲【家語曰魯人】曹防字子循少孔子五十歲伯防字子析少孔子五十歲公孫龍字子石少孔子五十三歲【鄭曰楚人】自子石已右三十五人頗有年名及受業聞見於書傳其四十有二人無年及不見書傳者紀於左冉季字子產【鄭曰魯人】公祖句玆字子之秦祖字子南【鄭曰秦人】漆雕哆【赤者反】字子斂【鄭曰魯人】顏髙字子驕漆雕徒父壤駟赤字子徒【鄭曰秦人】商澤【家語曰字子秀】石作蜀字子明任不齊字選【鄭曰楚人】公良孺字子正【鄭曰陳人賢而有勇】後處字子裏【鄭曰齊人】秦冉字開公夏首字乘【鄭曰魯人】奚容箴字子晢公肩定字子中【鄭曰魯人或曰晉人】顏祖字襄鄡【苦堯】單【善】字子家【徐廣曰一云鄡單鉅鹿有鄡縣太原有鄡縣】句井疆【鄭曰衞人】罕父黑字子索【家語曰罕父黑字索】秦商字子丕【鄭曰楚人】申黨字周顏之僕字叔【鄭曰魯人】榮旂字子褀縣成字子褀【鄭曰魯人】左人郢字行【鄭曰魯人】燕伋字思鄭國字子徒秦非字子之【鄭曰魯人】

施之常字子恆顏噲字子聲【鄭曰魯人】步叔乘字子車【鄭曰齊人】原亢籍【家語曰名忼字籍】樂欬字子聲亷絜字庸【鄭曰衞人】叔仲防字子期【鄭曰魯人】顏何字冉【鄭曰魯人】狄黒字晢邽巽字子斂【鄭曰魯人】孔忠【家語曰忠字子蔑孔子兄之子】公西輿如字子上公西蒧字子上【鄭曰魯人】

太史公曰學者多稱七十子之徒譽者或過其實毀者或損其眞鈞之未覩厥容貌則論言弟子籍出孔氏古文近是余以弟子名姓文字悉取論語弟子問並次爲篇疑者闕焉

史記集解卷六十七

欽定四庫全書

史記集解卷六十八

宋裴駰撰

史記六十八

商君列傳第八

商君者衛之諸庶孽公子也名鞅姓公孫氏其祖本姬姓也鞅少好刑名之學事魏相公叔痤爲中庶子公叔痤知其賢未及進防痤病魏惠王親往問病曰公叔病有如不可諱將柰社稷何公叔曰痤之中庶子公孫鞅年𨿽少有奇才願王舉國而聴之王嘿然王且去痤屏人言曰王卽不聴用鞅必殺之無令出境王許諾而去公叔痤召鞅謝曰今者王問可以爲相者我言若王色不許我我方先君後臣因謂王卽弗用鞅當殺之王許我汝可疾去矣且見禽鞅曰彼王不能用君之言任臣又安能用君之言殺臣乎卒不去惠王旣去而謂左右曰公叔病甚悲乎欲令寡人以國聽公孫鞅也豈不悖哉公叔旣死公孫鞅聞秦孝公下令國中求賢者將修繆公之業東復侵地乃遂西入秦因孝公寵臣景監以求見孝公孝公旣見衛鞅語事良久孝公時時睡弗聽罷而孝公怒景監曰子之客妄人耳安足用邪景監以讓衛鞅衛鞅曰吾說公以帝道其志不開悟矣後五日復求見鞅鞅復見孝公益愈然而未中旨罷而孝公復讓景監景監亦讓鞅鞅曰吾說公以王道而未入也請復見鞅鞅復見孝公孝公善之而未用也罷而去孝公謂景監曰汝客善可與語矣鞅曰吾說公以霸道其意欲用之矣誠復見我我知之矣衛鞅復見孝公公與語不自知防之前於席也語數日不厭景監曰子何以中吾君吾君之驩甚也鞅曰吾說君以帝王之道比三代而君曰久逺吾不能待且賢君者各及其身顯名天下安能邑邑待數十百年以成帝王乎故吾以彊國之術說君君大說之耳然亦難以比徳於殷周矣孝公旣用衛鞅鞅欲變法恐天子議已衛鞅曰疑行無名疑事無功且夫有髙人之行者固見非於世有獨知之慮者必見敖於民愚者闇幹成事知者見於未萌民不可與慮始而可與樂成論至徳者不和於俗成大功者不謀於眾是以聖人茍可以彊國不法其故茍可以利民不循其禮孝公曰善甘龍曰不然聖人不易民而教知者不變法而治因民而教不勞而成功緣法而治者吏習而民安之衞鞅曰龍之所言世俗之言也常人安於故俗學者溺於所聞以此兩者居官守法可也非所與論於法之外也三代不同禮而王五霸不同法而霸智者作法愚者制焉賢者更禮不肖者拘焉杜摰曰利不百不變法功不十不易器法古無過循禮無邪衞鞅曰治世不一道便國不法古故湯武不循古而王夏殷不易禮而亡反古者不可非而循禮者不足多孝公曰善以衞鞅爲左庶長卒定變法之令令民爲什伍而相收司連坐不告姦者腰斬告姦者與斬敵首同賞匿姦者與降敵同罰民有二男以上不分異者倍其賦有軍功者各以率【音律】受上爵爲私鬭者各以輕重被刑大小僇力本業耕織致粟帛多者復其身事末利及怠而貧者舉以爲收孥宗室非有軍功論不得爲屬籍明尊卑爵秩等級各以差次名田宅臣妾衣服以家次有功者顯榮無功者𨿽富無所芬華令旣具未布恐民之不信已乃立三丈之木於國都市南門募民有能徙置北門者予十金民怪之莫敢徙復曰能徙者予五十金有一人徙之輒予五十金以明不欺卒下令令行於民期年秦民之國都言初令之不便者以千數於是太子犯法衞鞅曰法之不行自上犯之將法太子太子君嗣也不可施刑刑其傳公子虔黥其師公孫賈明日秦人皆趨令行之十年秦民大說道不拾遺山無盜賊家給人足民勇於公戰怯於私鬭鄕邑大治秦民初言令不便者有來言令便者衞鞅曰此皆亂化之民也盡遷之於邊城其後民莫敢議令於是以鞅爲大良造將兵圍魏安邑降之居三年作爲築冀闕宮庭於咸陽秦自雍徙都之而令民父子兄弟同室內息者爲禁而集小都鄕邑聚爲縣置令丞凡三十一縣爲田開阡陌封疆而賦稅平平斗桶【鄭曰音勇今之斛也】權衡丈行之四年公子虔復犯約劓之居五年秦人富彊天子致胙於孝公諸侯畢賀其明年齊敗魏兵於馬陵虜其太子申殺將軍龎涓其明年衞鞅說孝公曰秦之與魏譬若人之有腹心疾非魏並秦秦卽並魏何者魏居嶺阨之西都安邑與秦界河而獨擅山東之利利則西侵秦病則東收地今以君之賢聖國賴以盛而魏往年大破於齊諸侯畔之可因此時伐魏魏不支秦必東徙東徙秦據河山之固東鄕以制諸侯此帝王之業也孝公以爲然使衞鞅將而伐魏魏使公子卬將而擊之軍旣相距衞鞅遺魏將公子卬書曰吾始與公子驩今俱爲兩國將不忍相攻可與公子面相見盟樂飲而罷兵以安秦魏魏公子卬以爲然防盟已飲而衞鞅伏甲士而襲虜魏公子卬因攻其軍盡破之以歸秦魏惠王兵數破於齊秦國內空日以削恐乃使使割河西之地獻於秦以和而魏遂去安邑徙都大梁梁惠王曰寡人恨不用公叔痤之言也衞鞅旣破魏還秦封之於商【徐廣曰農商縣也】十五邑號爲商君商君相秦十年宗室貴戚多怨望者趙良見商君商君曰鞅之得見也從孟蘭臯今鞅請得交可乎趙良曰僕弗敢願也孔丘有言曰推賢而戴者進聚不肖而王者退僕不肖故不敢受命僕聞之曰非其位而居之曰貪位非其名而有之曰貪名僕聴君之義則恐僕貪位貪名也故不敢聞命商君曰子不說吾治秦與趙良曰反聴之謂聰內視之謂明自勝之謂彊虞舜有言曰自卑也尙矣君不若道虞舜之道無爲問僕矣商君曰始秦戎翟之教父子無別同室而居今我更制其教而爲其男女之別大築冀闕營如魯衞矣子觀我治秦也孰與五羖大夫賢趙良曰千羊之皮不如一狐之掖千人之諾諾不如一士之諤諤武王諤諤以昌殷紂墨墨以亡君若不非武王乎則僕請終日正言而無誅可乎商君曰語有之矣貌言華也至言實也苦言藥也甘言疾也夫子果肯終日正言鞅之藥也鞅將事子子又何辭焉趙良曰夫五羖大夫荊之鄙人也聞秦繆公之賢而願望見行而無資自粥於秦客被褐食牛期年繆公知之舉之牛口之下而加之百姓之上秦國莫敢望焉相秦六七年而東伐鄭三置晉國之君一救荊國之禍發教封內而巴人致貢施徳諸侯而八戎來服由余聞之欵闗請見【韋昭曰欵叩也】五羖大夫之相秦也勞不坐乘暑不張蓋行於國中不從車乘不操干戈功名藏於府庫徳行施於後世五羖大夫死秦國男女流涕童子不歌謡舂者不相杵【鄭曰相謂送杵聲以聲音自勸也】此五羖大夫之徳也今君之見秦王也因嬖人景監以爲主非所以爲名也相秦不以百姓爲事而大築冀闕非所以爲功也刑黥太子之師傳殘傷民以駿刑是積怨畜禍也教之化民也深於命民之效上也防於令今君又左建外易非所以爲教也君又南面也而稱寡人日繩秦之貴公子詩曰相防有體人而無禮人而無禮何不遄死以詩觀之非所以爲壽也公子虔杜門不出已八年矣君又殺祝懽而黥公孫賈詩曰得人者興失人者崩此數事者非所以得人也君之出也後車十數從車載甲多力而駢脇者爲驂乘持矛而操闟【所及反】防者【徐廣曰一作尞屈盧之勁矛幹將之雄防】旁車而趨此一物不具君固不出書曰恃徳者昌恃力者亡君之危若朝露尙將欲延年益壽乎則何不歸十五都灌園於鄙勸秦王顯巖穴之士養老存孤敬父兄序有功尊有徳可以少安君尙將貪商於之富寵秦國之教畜百姓之怨秦王一旦捐賔客而不立朝秦國之所以收君者豈其微哉亡可翹足而待商君弗從後五月而秦孝公卒太子立公子虔之徒告商君欲反發吏捕商君商君亡至闗下欲捨客捨客人不知其是商君也曰商君之法舍人無驗者坐之商君喟然嘆曰嗟乎爲法之敝一至此哉去之魏魏人怨其欺公子卬而破魏師弗受商君欲之他國魏人曰商君秦之賊秦彊而賊入魏弗歸不可遂內秦商君旣復入秦走商邑與其徒屬發邑兵出擊鄭【徐廣曰京兆鄭縣也】秦發兵攻商君殺之於鄭黽池【徐廣曰黽或作彭】秦恵王裂商君以狥曰莫如商鞅反者遂滅商君之家太史公曰商君其天資刻薄人也迹其欲幹孝公以帝王術挾持浮說非其質矣且所因由嬖臣及得用刑公子虔欺魏將卬不師趙良之言亦足發明商君之少恩矣余嘗讀商君開塞耕戰書與其人行事相類卒受惡名於秦有以也夫【新序論曰秦孝公保崤函之固以廣雍州之地東並河西北收上郡國富兵彊長雄諸侯周室歸籍四方來賀爲戰國霸君秦遂以彊六世而並諸侯亦皆商君之謀也夫商君極身無二慮盡公不顧私使民內急耕織之業以富國外重戰伐之賞以勸戎士發令必行內不阿貴寵外不偏疎逺是以令行而禁止法出而姦息故𨿽書云無偏無黨詩云周道如砥其直如矢司馬法之勵戎士周后稷之勸農業無以易此此所以並諸侯也故孫卿曰四世有勝非幸也數也然無信諸侯畏而不親夫霸君若齊桓晉文者桓不倍柯之盟文不負原之期而諸侯畏其彊而親信之存亡繼絕四方歸之此管仲舅犯之謀也今商君倍公子卬之舊恩棄交魏之明信詐取三軍之眾故諸侯畏其彊而不親信也籍使孝公遇齊桓晉文得諸侯之統將合諸侯之君驅天下之兵以伐秦秦則亡矣天下無桓文之君故秦得以兼諸侯衞鞅始自以爲知霸王之徳原其事不諭也昔周召施善政及其死也後世思之蔽芾甘棠之詩是也嘗捨於樹下後世思其徳不忍伐其樹況害其身乎管仲奪伯氏邑三百戶無怨言今衞鞅內刻刀鋸之刑外深鈇鉞之誅步過六尺者有罰棄灰於道者被刑一日臨渭而論囚七百餘人渭水盡赤號哭之聲動於天地畜怨積仇比於邱山所逃莫之隱所歸莫之容身死車裂滅族無姓其去霸王之佐亦逺矣然惠王殺之亦非也可輔而用也使衞鞅施寛平之法加之以恩申之以信庶幾霸者之佐哉】

史記集解卷六十八

欽定四庫全書

史記集解卷六十九

宋裴駰撰

史記六十九

蘇秦列傳第九

蘓秦者東周雒陽人也東事師於齊而習之於谷先生【徐廣曰潁川陽城有谷蓋是其人所居因爲號駰案風俗通義曰谷先生六國時從橫家】出遊數歳大困而歸兄弟嫂妺妻妾竊皆笑之曰周人之俗治產業力工商逐什二以爲務今子釋本而事口舌困不亦宜乎蘇秦聞之而慙自傷乃閉室不出出其書徧觀之曰夫士業已屈首受書而不能以取尊榮𨿽多亦奚以爲於是得周書陰符伏而讀之期年以出揣摩曰此可以說當世之君矣求說周顯王顯王左右素習知蘇秦皆少之弗信乃西至秦秦孝公卒說恵王曰秦四塞之國被山帶渭東有闗河西有漢中南有巴蜀北有代馬此天府也以秦士民之眾兵法之教可以吞天下稱帝而治秦王曰毛羽未成不可以髙蜚文理未明不可以並兼方誅商鞅疾辯士弗用乃東之趙趙肅侯令其弟成爲相號奉陽君奉陽君弗說之去遊燕歳余而後得見說燕文侯曰燕東有朝鮮遼東北有林胡樓煩西有雲中九原南有嘑沱易水【周禮曰正北曰並州其川滹沱鄭曰滹沱出�城】城方二千餘里帶甲數十萬車六百乘騎六千匹粟支數年南有碣石鴈門之饒北有棗栗之利民𨿽不佃作而足於棗栗矣此所謂天府者也夫安樂無事不見覆軍殺將無過燕者大王知其所以然乎夫燕之所以不犯冦被甲兵者以趙之爲蔽其南也秦趙五戰秦再勝而趙三勝秦趙相斃而王以全燕制其後此燕之所以不犯冦也且夫秦之攻燕也逾雲中九原過代上谷彌地數千里𨿽得燕城秦計固不能守也秦之不能害燕亦明矣今趙之攻燕也發號出令不至十日而數十萬之軍軍於東垣矣渡滹沱涉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重千里之外計無過於此者是故願大王與趙從親天下爲一則燕國必無患矣文侯曰子言則可然吾國小西迫彊趙南近齊齊趙彊國也子必欲合從以安燕寡人請以國從於是資蘇秦車馬金帛以至趙而奉陽君已死卽因說趙肅侯曰天下卿相人臣及布衣之士皆髙賢君之行義皆願奉教陳忠於前之日久矣𨿽然奉陽君妬君而不任事是以賔客遊士莫敢自盡於前者今奉陽君捐館捨君乃今復與士民相親也臣故敢進其愚慮竊爲君計者莫若安民無事且無庸有事於民也安民之本在於擇交擇交而得則民安擇交而不得則民終身不安請言外患齊秦爲兩敵而民不得安倚秦攻齊而民不得安倚齊攻秦而民不得安故夫謀人之主伐人之國常苦出辭防絕人之交也願君愼勿出於口請別白黒所以異陰陽而已矣君誠能聴臣燕必致旃裘狗馬之地齊必致魚鹽之海楚必致橘柚之園韓魏中山皆可使致湯沐之奉而貴戚父兄皆可以受封侯夫割地包利五伯之所以覆軍禽將而求也封侯貴戚湯武之所以放弒而爭也今君髙拱而兩有之此臣之所以爲君願也今大王與秦則秦必弱韓魏與齊則齊必弱楚魏魏弱則割河外韓弱則效宜陽宜陽效則上郡絕河外割則道不通楚弱則無援此三策者不可不孰計也夫秦下軹道則南陽危刧韓包周則趙氏自操兵據衞取淇巷【兵權切】則齊必入朝秦秦欲已得乎山東則必舉兵而向趙矣秦甲渡河逾漳據番吾【徐廣曰常山有蒲吾縣】則兵必戰於邯鄲之下矣此臣之所爲君患也當今之時山東之建國莫彊於趙趙地方二千餘里帶甲數十萬車千乘騎萬匹粟支數年西有常山南有河漳東有淸河北有燕國燕固弱國不足畏也秦之所害於天下者莫如趙然而秦不敢舉兵伐趙者何也畏韓魏之議其後也然則韓魏趙之南蔽也秦之攻韓魏也無有名山大川之限稍蠶食之傳【音附】國都而止韓魏不能支秦必入臣於秦秦無韓魏之規則禍必中於趙矣此臣之所爲君患也臣聞堯無三夫之分舜無咫尺之地以有天下禹無百人之聚以王諸侯湯武之士不過三千車不過三百乘卒不過三萬立爲天子誠得其道也是故明主外料其敵之彊弱內度其士卒賢不肖不待兩軍相當而勝敗存亡之機固已形於胸中矣豈揜於眾人之言而以防防決事哉臣竊以天下之地圖案之諸侯之地五倍於秦料度諸侯之卒十倍於秦六國爲一並力西鄕而攻秦秦必破矣今西面而事之見臣於秦夫破人之與見破於人也臣人之與見臣於人也豈可同日而論哉夫衡【音橫】人者皆欲割諸侯之地以予秦秦成則髙臺榭美宮室聴竽瑟之音前有樓闕軒轅後有長姣美人國被秦患而不與其憂是故夫衡人日夜務以秦權恐愒【呼曷反】諸侯以求割地故願大王孰計之也臣聞明主絕疑去讒屏流言之迹塞朋黨之門故尊主廣地彊兵之計臣得陳忠於前矣故竊爲大王計莫如一韓魏齊楚燕趙以從親以畔秦令天下之將相防於洹水之上【徐廣曰洹水出汲郡林慮縣】通質刳白馬而盟要約曰秦攻趙齊魏各出鋭師以佐之韓絕其糧道趙涉河漳燕守常山之北秦攻韓魏則楚絕其後齊出鋭師而佐之趙涉河漳燕守雲中秦攻齊則楚絕其後韓守城臯魏塞其道趙涉河博闗【徐廣曰齊威王六年晉伐齊到博陵東郡有博平縣】燕出鋭師以佐之秦攻燕則趙守常山楚軍武闗齊涉勃海韓魏皆出鋭師以佐之秦攻趙則韓軍宜陽楚軍武闗魏軍河外齊涉淸河燕出鋭師以佐之諸侯有不如約者以五國之兵共伐之六國從親以賔秦則秦甲必不敢出於函谷以害山東矣如此則霸王之業成矣趙王曰寡人年少立國日淺未嘗得聞社稷之長計也今上客有意存天下安諸侯寡人敬以國從乃飾車百乘黃金千鎰白璧百雙錦繡千純【純匹端名周禮曰純帛不過五兩】以約諸侯是時周天子致文武之胙於秦惠王惠王使犀首攻魏禽將龍賈取魏之雕陰且欲東兵蘇秦恐秦兵之至趙也乃激怒張儀入之於秦於是說韓宣惠王曰韓北有鞏洛成臯之固西有宜陽商阪之塞【徐廣曰商一作常】東有宛【於袁切】穰洧【於軌反】水南有陘山【徐廣曰召陵有陘亭密縣有陘山】地方九百餘里帶甲數十萬天下之彊弓勁弩皆從韓出谿子【許愼雲南方谿子蠻夷柘弩皆善材】少府時力距來者【韓有谿子弩又有少府所造二種之弩案時力者謂作之得時力倍於常故名時力也距來者謂弩勢勁利足以距來敵也】皆射六百步之外韓卒超足而射百發不暇止逺者括蔽洞胸近者鏑弇心韓卒之劍防皆出於冥山【徐廣曰莊子曰南行至郢北面而不見冥山駰案司馬彪曰冥山在朔州北】棠谿【徐廣曰汝南吳房有棠谿亭】墨陽【淮南子曰墨陽之莫邪也】合賻【音附徐廣曰一作伯】鄧師宛馮【徐廣曰滎陽有馮池】龍淵太阿【吳越春秋曰楚王召風胡子而告之曰寡人聞吳有幹將越有歐冶寡人欲因子請此二人作劍可乎風胡子曰可乃往見二子作劍一曰龍淵二曰太阿】皆陸防牛馬水截鵠鴈當敵則斬堅甲鐵幕【徐廣曰陽城出鐵】革抉【徐廣曰一作決】防【音伐】芮無不畢具以韓卒之勇被堅甲蹠勁弩帶利劍一人當百不足言也夫以韓之勁與大王之賢乃西面事秦交臂而服羞社稷而爲天下笑無大於此者矣是故願大王孰計之大王事秦秦必求宜陽成臯今玆效之明年又復求割地與則無地以給之不與則棄前功而受後禍且大王之地有盡而秦之求無已以有盡之地而逆無已之求此所謂市怨結禍者也不戰而地已削矣臣聞鄙諺曰寧爲雞口無爲牛後今西面交臂而臣事秦何異於牛後乎夫以大王之賢挾彊韓之兵而有牛後之名臣竊爲大王羞之於是韓王勃然作色攘臂瞠目按劍仰天太息曰寡人𨿽不肖必不能事秦今主君詔以趙王之教敬奉社稷以從又說魏襄王曰大王之地南有鴻溝【徐廣曰在滎陽】陳汝南許郾【徐廣曰在潁川於防切】昆陽召陵舞陽新都新郪【地理誌潁川有昆陽舞陽縣汝南有新郪縣南陽有新都縣】東有淮潁煮棗【徐廣曰在宛句】無胥西有長城之界北有河外捲衍酸棗【徐廣曰滎陽捲縣有長城經陽武到宻衍地名】地方千里地名𨿽小然而田舍廬廡之數曾無所芻牧人民之眾車馬之多日夜行不絕輷輷殷殷若有三軍之眾臣竊量大王之國不下楚然衡人怵王交彊虎狼之秦以侵天下卒有秦患不顧其禍夫挾彊秦之勢以內劫其主罪無過此者魏天下之彊國也王天下之賢主也今乃有意西面而事秦稱東藩築帝宮受冠帶祠春秋臣竊爲大王恥之臣聞越王句踐戰敝卒三千人禽夫差於幹遂武王卒三千人革車三百乘制紂於牧野豈其士卒眾哉誠能奮其威也今竊聞大王之國武士二十萬【漢書刑法志曰魏氏武卒衣三屬之甲操十二石之弩負矢五十置戈其上冠冑帶劍贏三日之糧日中而趨百里中試則復其戶利其田宅】蒼頭二十萬奮擊二十萬廝徒十萬車六百乘騎五千匹此其過越王句踐武王逺矣今乃聴於羣臣之說而欲臣事秦夫事秦必割地以效實故兵未用而國已虧矣凡羣臣之言事秦者皆姦人非忠臣也夫爲人臣割其主之地以求外交偸取一時之功而不顧其後破公家而成私門外挾彊秦之勢以內劫其主以求割地願大王孰察之周書曰緜緜不絕蔓蔓柰何毫釐不伐將用斧柯前慮不定後有大患將柰之何大王誠能聴臣六國從親專心並力壹意則必無彊秦之患故敝邑趙王使臣效愚計奉明約在大王之詔詔之魏王曰寡人不肖未嘗得聞明教今主君以趙王之詔詔之敬以國従因東說齊宣王曰齊南有泰山東有瑯邪西有淸河北有勃海此所謂四塞之國也齊地方二千餘里帶甲數十萬粟如邱山三軍之良五家之兵進如鋒矢戰如雷霆解如風雨卽有軍役未嘗倍泰山絕淸河涉勃海也臨菑之中七萬戶臣竊度之不下戶三男子三七二十一萬不待發於逺縣而臨菑之卒固已二十一萬矣臨菑甚富而實其民無不吹竽鼓瑟彈琴擊築鬭雞走狗六博蹋【徒獵切】鞠【求六切】者【劉向別錄曰蹵鞠者傳言黃帝所作或曰起戰國之時蹋鞠兵勢也所以練武士知有材也皆因嬉戲而講練之】臨菑之塗車轂擊人肩摩連衽成帷舉袂成幕揮汗成雨家殷人足志髙气揚夫以大王之賢與齊之彊天下莫能當今乃西面而事秦臣竊爲大王羞之且夫韓魏之所以重畏秦者爲與秦接境壤界也兵出而相當不出十日而戰勝存亡之機決矣韓魏戰而勝秦則兵半折四境不守戰而不勝則國已危亡隨其後是故韓魏之所以重與秦戰而輕爲之臣也今秦之攻齊則不然倍韓魏之地過衛陽晉之道【徐廣曰魏哀王十六年秦防魏蒲阪陽晉封陵】徑乎亢父之險車不得方軌騎不得比行百人守險千人不敢過也秦𨿽欲深入則狼顧恐韓魏之議其後也是故恫疑虛喝【呼葛切】驕矜而不敢進則秦之不能害齊亦明矣夫不深料秦之無柰齊何而欲西面而事之是羣臣之計過也今無臣事秦之名而有彊國之實臣是故願大王少畱意計之齊王曰寡人不敏僻逺守海窮道東境之國也未嘗得聞余教今足下以趙王詔詔之敬以國從乃西南說楚威王曰楚天下之彊國也王天下之賢主也西有黔中【徐廣曰今之武陵地】巫郡【徐廣曰巫郡者南郡之西界】東有夏州海陽【徐廣曰楚考烈王元年秦取夏川駰案左傳楚莊王伐陳鄕取一人焉以歸謂之夏州而注者不說夏州所在車撰桓溫集云夏口城上數里有州名夏州東有夏州謂此也】南有洞庭蒼梧北有陘塞郇陽【徐廣曰春秋曰遂伐楚次於陘楚威王十一年魏敗楚陘山析縣有鈞水或者郇陽今之順陽乎一本北有汾陘之塞也】地方五千餘里帶甲百萬車千乘騎萬匹粟支十年此霸王之資也夫以楚之彊與王之賢天下莫能當也今乃欲西面而事秦則諸侯莫不西面而朝於章臺之下矣秦之所害莫如楚楚彊則秦弱秦彊則楚弱其勢不兩立故爲大王計莫如從親以孤秦大王不從秦必起兩軍一軍出武闗一軍下黔中則鄢郢動矣【徐廣曰今南郡宜城】臣聞治之其未亂也爲之其未有也患至而後憂之則無及已故願大王早孰計之大王誠能聴臣臣請令山東之國奉四時之獻以承大王之明詔委社稷奉宗廟練士厲兵在大王之所用之大王誠能用臣之愚計則韓魏齊燕趙衞之妙音美人必充後宮燕代橐駝良馬必實外廐故從合則楚王衡成則秦帝今釋霸王之業而有事人之名臣竊爲大王不取也夫秦虎狼之國也有吞天下之心秦天下之仇讎也衡人皆欲割諸侯之地以事秦此所謂養仇而奉讎者也夫爲人臣割其主之地以外交彊虎狼之秦以侵天下卒有秦患不顧其禍夫外挾彊秦之威以內劫其主以求割地大逆不忠無過此者故從親則諸侯割地以事楚衡合則楚割地以事秦此兩策者相去逺矣二者大王何居焉故敝邑趙王使臣效愚計奉明約在大王詔之楚王曰寡人之國西與秦接境秦有舉巴蜀並漢中之心秦虎狼之國不可親也而韓魏迫於秦患不可與深謀與深謀恐反人以入於秦故謀未發而國以危矣寡人自料以楚當秦不見勝也內與羣臣謀不足恃也寡人臥不安席食不甘味心揺搖然如縣旌而無所終薄【曰洛切】今主君欲一天下收諸侯存危國寡人謹奉社稷以從於是六國從合而並力焉蘇秦爲從約長並相六國北報趙王乃行過雒陽車騎輜重諸侯各發使送之甚眾擬於王者周顯王聞之恐懼除道使人郊勞【儀禮曰賔至近郊君使卿朝服用束帛勞】蘇秦之昆弟妻嫂側目不敢仰視俯伏侍取食蘇秦笑謂其嫂曰何前倨而後恭也嫂委蛇蒲服以面掩地而謝曰見季子位髙金多也【譙周曰蘇秦字季子】蘇秦喟然嘆曰此一人之身富貴則親戚畏懼之貧賤則輕易之況眾人乎且使我有雒陽負郭田二頃吾豈能佩六國相印乎於是散千金以賜宗族朋友初蘇秦之燕貸百錢爲資及得富貴以百金償之徧報諸所嘗見徳者其從者有一人獨未得報乃前自言蘇秦曰我非忘子子之與我至燕再三欲去我易水之上方是時我困故望子深是以後子子今亦得矣蘇秦旣約六國從親歸趙趙肅侯封爲武安君乃投從約書於秦秦兵不敢闚函谷闗十五年其後秦使犀首欺齊魏與共伐趙欲敗從約齊魏伐趙趙王讓蘇秦蘇秦恐請使燕必報齊蘇秦去趙【徐廣曰自初說燕至此三年】而從約皆解秦惠王以其女爲燕太子婦是歲文侯卒太子立是爲燕易王易王初立齊宣王因燕喪伐燕取十城易王謂蘇秦曰往日先生至燕而先王資先生見趙遂約六國從今齊先伐趙次至燕以先生之故爲天下笑先生能爲燕得侵地乎蘇秦大慙曰請爲王取之蘇秦見齊王再拜俯而慶仰而弔齊王曰是何慶弔相隨之速也蘇秦曰臣聞饑人所以饑而不食烏喙者【本艸經曰烏頭一名烏喙】爲其愈充腹而與餓死同患也今燕𨿽弱小卽秦王之少婿也大王利其十城而長與彊秦爲仇今使弱燕爲鴈行而彊秦敝其後以招天下之精兵是食烏喙之類也齊王愀然變色曰然則柰何蘇秦曰臣聞古之善制事者轉禍爲福因敗爲功大王誠能聴臣計卽歸燕之十城燕無故而得十城必喜秦王知以已之故而歸燕之十城亦必喜此所謂棄仇讎而得石交者也夫燕秦俱事齊則大王號令天下莫敢不聴是王以虛辭附秦以十城取天下此霸王之業也王曰善於是乃歸燕之十城人有毀蘓秦者曰左右賣國反覆之臣也將作亂蘇秦恐得罪歸而燕王不復官也蘇秦見燕王曰臣東周之鄙人也無有分寸之功而王親拜之於廟而禮之於廷今臣爲王卻齊之兵而攻得十城宜以益親今來而王不官臣者人必有以不信傷臣於王者臣之不信王之福也臣聞忠信者所以自爲也進取者所以爲人也且臣之說齊王曽非欺之也臣棄老母於東周固去自爲而行進取也今有孝如曾參防如伯夷信如尾生得此三人者以事大王何若王曰足矣蘇秦曰孝如曾參義不離其親一宿於外王又安能使之步行千里而事弱燕之危主哉防如伯夷義不爲孤竹君之嗣不肯爲武王臣不受封侯而餓死首陽山下有防如此王又安能使之步行千里而行進取於齊哉信如尾生與女子期於梁下女子不來水至不去抱柱而死有信如此王又安能使之步行千里卻齊之彊兵哉臣所謂以忠信得罪於上者也燕王曰若不忠信耳豈有以忠信而得罪者乎蘇秦曰不然臣聞客有逺爲吏而其妻私於人者其夫將來其私者憂之妻曰勿憂吾已作藥酒待之矣居三日其夫果至妻使妾舉藥酒進之妾欲言酒之有藥則恐其逐主母也欲勿言乎則恐其殺主父也於是乎詳僵而棄酒主父大怒笞之五十故妾一僵而覆酒上存主父下存主母然而不免於笞惡在乎忠信之無罪也夫臣之過不幸而類是乎燕王曰先生復就故官益厚遇之易王母文侯夫人也與蘇秦私通燕王知之而事之加厚蘇秦恐誅乃說燕王曰臣居燕不能使燕重而在齊則燕必重燕王曰惟先生之所爲於是蘇秦詳爲得罪於燕而亡走齊齊宣王以爲客卿【徐廣曰燕易王之十年時】齊宣王卒湣王卽位說湣王厚葬以明孝髙宮室大苑囿以明得意欲破敝齊而爲燕燕易王卒【徐廣曰易王十二年卒】燕噲立爲王其後齊大夫多與蘇秦爭寵者而使人刺蘇秦不死殊而走【風俗通義稱漢令蠻夷戎狄有罪當殊殊者死也與誅同指而此云不死硃而走者蘇秦時𨿽不卽死然是死創故云殊】齊王使人求賊不得蘇秦且死乃謂齊王曰臣卽死車裂臣以徇於市曰蘇秦爲燕作亂於齊如此則臣之賊必得矣於是如其言而殺蘇秦者果自出齊王因而誅之燕聞之曰甚矣齊之爲蘇生【徐廣曰一作先】報仇也蘇秦旣死其事大泄齊後聞之乃恨怒燕燕甚恐蘇秦之弟曰代代弟蘇厲見兄遂亦皆學及蘇秦死代乃求見燕王欲襲故事曰臣東周之鄙人也竊聞大王義甚髙鄙人不敏釋鉏耨而於大王至於邯鄲所見者絀於所聞於東周臣竊負其志及至燕廷觀王之羣臣下吏王天下之明王也燕王曰子所謂明王者何如也對曰臣聞明王務聞其過不欲聞其善臣請謁王之過夫齊趙者燕之仇讎也楚魏者燕之援國也今王秦仇讎以伐援國非所以利燕也王自慮之此則計過無以聞者非忠臣也王曰夫齊者固寡人之讎所欲伐也直患國敝力不足也子能以燕伐齊則寡人舉國委子對曰凡天下戰國七燕處弱焉獨戰則不能有所附則無不重南附楚楚重西附秦秦重中附韓魏韓魏重且茍所附之國重此必使王重矣今夫齊長主而自用也南攻楚五年畜聚竭西困秦三年士卒罷敝北與燕人戰覆三軍得二將【徐廣曰齊覆三軍而燕失二將】然而以其餘兵南面舉五千乘之大宋而包十二諸侯此其君欲得其民力竭惡足取乎且臣聞之數戰則民勞久師則兵敝矣燕王曰吾聞齊有淸濟濁河可以爲固長城鉅防【徐廣曰濟北盧縣有防門又有長城東至海】足以爲塞誠有之乎對曰天時不與𨿽有淸濟濁河惡足以爲固民力罷敝𨿽有長城鉅防惡足以爲塞且異日濟西不師所以備趙也河北不師所以備燕也今濟西河北盡已役矣封內敝矣夫驕君必好利而亡國之臣必貪於財王誠能無羞寵子母弟以爲質寶珠玉帛以事左右彼將有徳燕而輕亡宋則齊可亡已燕王曰吾終以子受命於天矣燕乃使一子質於齊而蘇厲因燕質子而求見齊王齊王怨蘇秦欲囚蘇厲燕質子爲謝已遂委質爲齊臣燕相子之與蘇代防而欲得燕權乃使蘇代侍質子於齊齊使代報燕燕王噲問曰齊王其霸乎曰不能曰何也曰不信其臣於是燕主專任子之已而讓位燕大亂齊伐燕殺王噲子之【徐廣曰是周赧王之元年時也】燕立昭王而蘇代蘇厲遂不敢入燕皆終歸齊齊善待之蘇代過魏魏爲燕執代齊使人謂魏王曰齊請以宋地封涇陽君秦必不受秦非不利有齊而得宋地也不信齊王與蘇子也今齊魏不和如此其甚則齊不欺秦秦信齊齊秦合涇陽君有宋地非魏之利也故王不如東蘇子秦必疑齊而不信蘇子矣齊秦不合天下無變伐齊之形成矣於是出蘇代代之宋宋善待之齊伐宋宋急蘇代乃遺燕昭王書曰夫列在萬乘而寄質於齊名卑而權輕奉萬乘助齊伐宋民勞而實費夫破宋殘楚淮北肥大齊讎彊而國害此三者皆國之大敗也然且王行之者將以取信於齊也齊加不信於王而忌燕愈甚是王之計過矣夫以宋加之淮北彊萬乘之國也而齊並之是益一齊也北夷方七百里加之以魯衞彊萬乘之國也而齊並之是益二齊也夫一齊之彊燕猶狼顧而不能支今以三齊臨燕其禍必大矣𨿽然智者舉事因禍爲福轉敗爲功齊紫敗素也【徐廣曰取敗素染以爲紫】而賈十倍越王句踐棲於會稽復殘彊吳而霸天下此皆因禍爲福轉敗爲功者也今王若欲因禍爲福轉敗爲功則莫若挑霸齊而尊之使使盟於周室焚秦符曰其大上計破秦其次必長賔之秦挾賔以待破秦王必患之秦五世伐諸侯今爲齊下秦王之志茍得窮齊不憚以國爲功然則王何不使辯士以此言說秦王曰燕趙破宋肥齊尊之爲之下者燕趙非利之也燕趙不利而勢爲之者以不信秦王也然則王何不使可信者接收燕趙令涇陽君髙陵君【徐廣曰馮翊髙陵縣】先於燕趙秦有變因以爲質則燕趙信秦秦爲西帝燕爲北帝趙爲中帝立三帝以令於天下韓魏不聴則秦伐之齊不聴則燕趙伐之天下孰敢不聴天下服聴因驅韓魏以伐齊曰必反宋地歸楚淮北反宋地歸楚淮北趙燕之所利也並立三帝燕趙之所願也夫實得所利尊得所願燕趙棄齊如脫躧矣今不收燕趙齊霸必成諸侯贊齊而王不從是國伐也諸侯贊齊而王從之是名卑也今收燕趙國安而名尊不收燕趙國危而名卑夫去尊安而取危卑智者不爲也秦王聞若說必若刺心然則王何不使辯士以此苦言說秦秦必取齊必伐矣夫取秦厚交也伐齊正利也尊厚交務正利聖王之事也燕昭王善其書曰先人嘗有徳蘇氏子之之亂而蘇氏去燕燕欲報仇於齊非蘇氏莫可乃召蘇代復善待之與謀伐齊竟破齊湣王出走久之秦召燕王燕王欲往蘇代約燕王曰楚得枳【徐廣曰巴郡有枳縣】而國亡【徐廣曰燕昭王三十三年秦拔楚鄢】齊得宋而國亡齊楚不得以有枳宋而事秦者何也則有功者秦之深讎也秦取天下非行義也暴也秦之行暴正告天下告楚曰蜀地之甲乘舩浮於汶【眉貧切】乘夏水而下江五日而至郢漢中之甲乘舩出於巴乘夏水而下漢四日而至五渚【戰國策曰秦與荊人戰大破荊襲郢取洞庭五渚然則五渚在洞庭】寡人積甲宛東下隨智者不及謀勇士不及怒寡人如射隼矣王乃欲待天下之攻函谷不亦逺乎楚王爲是故十七年事秦秦正告韓曰我起乎少曲一日而防太行我起乎宜陽而觸平陽二日而莫不盡繇我離兩周而觸鄭五日而國舉韓氏以爲然故事秦秦正告魏曰我舉安邑塞女防韓氏太原捲我下軹道南陽封冀【徐廣曰霸陵有軹道亭河東皮氏有冀亭也】包兩周【徐廣曰張儀曰下河東取城臯也】乘夏水浮輕舟彊弩在前錟【徐廣曰由冉切】戈在後決滎口魏無大梁決白馬之口魏無外黃濟陽決宿胥之口【徐廣曰紀年曰魏救山塞集胥口】魏無虛頓丘【徐廣曰秦始皇五年取魏酸棗燕虛長平】陸攻則擊河內水攻則滅大梁魏氏以爲然故事秦秦欲攻安邑恐齊救之則以宋委於齊曰宋王無道爲木人以寫寡人射其面寡人地絕兵逺不能攻也王茍能破宋有之寡人如自得之已得安邑塞女防因以破宋爲齊罪秦欲攻韓恐天下救之則以齊委於天下曰齊王四與寡人約四欺寡人必率天下以攻寡人者三有齊無秦有秦無齊必伐之必亡之已得宜陽少曲致藺石因以破齊爲天下罪秦欲攻魏重楚則以南陽委於楚曰寡人固與韓且絕矣殘均陵塞鄳【音肓】阨【徐廣曰鄳江夏鄳縣均一作灼】茍利於楚寡人如自有之魏棄與國而合於秦因以塞鄳阨爲楚罪兵困於林中【徐廣曰河南苑陵有林鄕】重燕趙以膠東委於燕以濟西委於趙趙得講於魏至公子延因犀首屬行而攻趙兵傷於譙石遇敗於陽馬而重魏則以葉蔡委於魏已得講於趙則劫魏不爲割困則使太后弟穰侯爲和嬴則兼欺舅與母適燕者曰以膠東適趙者曰以濟西適魏者曰以葉蔡適楚者曰以塞鄳阨適齊者曰以宋此必令言如循環用兵如刺蜚母不能制舅不能約龍賈之戰【魏襄王五年秦敗我龍賈軍】岸門之戰【韓宣惠王十九年秦大破我岸門】封陵之戰【魏哀王十六年秦敗我封陵】髙商之戰【此戰事不見】趙莊之戰【趙肅侯二十二年趙莊與秦戰敗秦殺趙莊河西】秦之所殺三晉之民數百萬今其生者皆死秦之孤也西河之外上雒之地三川晉國之禍三晉之半秦禍如此其大也而燕趙之秦者皆以爭事秦說其主此臣之所大患也燕昭王不行蘇代復重於燕燕使約諸侯從親如蘇秦時或從或不而天下由此宗蘇氏之從約代厲皆以壽死名顯諸侯

太史公曰蘇秦兄弟三人皆遊說諸侯以顯名其術長於權變而蘇秦被反間以死天下共笑之諱學其術然世言蘇秦多異異時事有類之者皆附之蘇秦夫蘇秦起閭閻連六國從親此其智有過人者吾故列其行事次其時序毋令獨惡聲焉

史記集解卷六十九﹤史部﹐正史類﹐史記集解﹥

欽定四庫全書

史記集解卷七十

宋裴駰撰

史記七十

張儀列傳第十

張儀者魏人也始嘗與蘇秦俱事鬼谷先生學術蘇秦自以不及張儀張儀已學而遊說諸侯嘗從楚相飲已而楚相亡璧門下意張儀曰儀貧無行必此盜相君之璧共執張儀掠笞數百不服醳之其妻曰嘻子母讀書遊說安得此辱乎張儀謂其妻曰視吾舌尙在不其妻笑曰舌在也儀曰足矣蘇秦已說趙王而得相約從親然恐秦之攻諸侯敗約後負念莫可使用於秦者乃使人微感張儀曰子始與蘇秦善今秦已當路子何不往遊以求通子之願張儀於是之趙上謁求見蘇秦蘇秦乃誡門下人不爲通又使不得去者數日已而見之坐之堂下賜僕妾之食因而數讓之曰以子之材能乃自令困辱至此吾寜不能言而富貴子子不足收也謝去之張儀之來也自以爲故人求益反見辱怒念諸侯莫可事獨秦能苦趙乃遂入秦蘇秦已而告其舍人曰張儀天下賢士吾弗如也今吾幸先用而能用秦柄者獨張儀可耳然貧無因以進吾恐其樂小利而不遂故召辱之以激其意子爲我陰奉之乃言趙王發金幣車馬使人微隨張儀與同宿舍稍稍近就之奉以車馬金錢所欲用爲取給而弗告張儀遂得以見秦惠王惠王以爲客卿與謀代諸侯蘇秦之舍人乃辭去張儀曰賴子得顯方且報徳何故去也舍人曰臣非知君知君乃蘇君蘇君憂秦代趙敗從約以爲非君莫能得秦柄故感怒君使臣陰奉給君資盡蘇君之計謀今君已用請歸報張儀曰嗟乎此在吾術中而不悟吾不及蘇君明矣吾又新用安能謀趙乎爲吾謝蘇君蘇君之時儀何敢言且蘇君在儀寜渠能乎張儀旣相秦爲文檄告楚相曰始吾從若飲我不盜而璧若笞我若善守汝國我顧且盜而城苴蜀相攻擊各來告急於秦秦惠王欲發兵以伐蜀以爲道險狹難至而韓又來侵秦秦惠王欲先伐韓後伐蜀恐不利欲先伐蜀恐韓襲秦之敝猶豫未能決司馬錯與張儀爭論於惠王之前司馬錯欲伐蜀張儀曰不如伐韓王曰請聞其說儀曰親魏善楚下兵三川塞什谷之口【徐廣曰一作尋成臯鞏縣有尋口】當屯畱之道魏絕南陽楚臨南鄭秦攻新城宜陽以臨二周之郊誅周王之罪侵楚魏之地周自知不能救九鼎寶器必出據九鼎案圖籍挾天子以令於天下天下莫敢不聴此王業也今夫蜀西僻之國而戎翟之倫也敝兵勞眾不足以成名得其地不足以爲利臣聞爭名者於朝爭利者於市今三川周室天下之朝市也而王不爭焉顧爭於戎翟去王業逺矣司馬錯曰不然臣聞之欲富國者務廣其地欲彊兵者務富其民欲王者務博其徳三資者備而王隨之矣今王地小民貧故臣願先從事於易夫蜀西僻之國也而戎翟之長也有桀紂之亂以秦攻之譬如使豺狼逐羣羊得其地足以廣國取其財足以富民繕兵不傷眾而彼已服焉抜一國而天下不以爲防利盡西海而天下不以爲貪是我一舉而名實附也而又有禁防止亂之名今攻韓刼天子惡名也而未必利也又有不義之名而攻天下所不欲危矣臣請論其故周天下之宗室也齊韓之與國也周自知失九鼎韓自知亡三川將二國並力合謀以因乎齊趙而求解乎楚魏以鼎與楚以地與魏王弗能止也此臣之所謂危也不如伐蜀完惠王曰善寡人請聴子卒起兵伐蜀十月取之遂定蜀貶蜀王更號爲侯而使陳莊相蜀蜀旣屬秦秦以益彊富厚輕諸侯秦惠王十年使公子華【徐廣曰一作莗】與張儀圍蒲陽降之儀因言秦復與魏而使公子繇質於魏儀因說魏王曰秦王之遇魏甚厚魏不可以無禮魏因入上郡少梁謝秦惠王惠王乃以張儀爲相更名少梁曰夏陽【徐廣曰夏陽在梁山龍門】儀相秦四歲立惠王爲王居一歲爲秦將取陜築上郡塞其後二年使與齊楚之相防齧桑東還而免相相魏以爲秦欲令魏先事秦而諸侯效之魏王不肯聴儀秦王怒伐取魏之曲沃平周復陰厚張儀益甚張儀慙無以歸報畱魏四歲而魏襄王卒哀王立張儀復說哀王哀王不聴於是張儀陰令秦伐魏魏與秦戰敗明年齊又來敗魏於觀【音貫】津秦復欲攻魏先敗韓申差軍斬首八萬諸侯震恐而張儀復說魏王曰魏地方不至千里卒不過三十萬地四平諸侯四通輻湊無名山大川之限從鄭至梁二百餘里車馳人走不待力而至梁南與楚境西與韓境北與趙境東與齊境卒戌四方守亭鄣者不下十萬梁之地勢固戰塲也梁南與楚而不與齊則齊攻其東東與齊不與趙則趙攻其北不合於韓則韓攻其西不親於楚則楚攻其南此所謂四分五裂之道也且夫諸侯之爲從者將以安社稷尊主彊兵顯名也今從者一天下約爲昆弟刑白馬以盟洹【音桓】水之上以相堅也而親昆弟同父母尙有爭錢財而欲恃詐僞反覆蘇秦之餘謀其不可成亦明矣大王不事秦秦下兵攻河外據捲【邱權反】衍【以善反】酸棗刼衛取陽晉則趙不南趙不南而梁不北梁不北則從道絕從道絕則大王之國欲毋危不可得也秦折韓而攻梁韓怯於秦秦韓爲一梁之亡可立而須也此臣之所爲大王患也爲大王計莫如事秦事秦則楚韓必不敢動無楚韓之患則大王髙枕而臥國必無憂矣且夫秦之所欲弱者莫如楚而能弱楚者莫如梁楚𨿽有富大之名而實空虛其卒𨿽多然而輕走易北不能堅戰悉梁之兵南面而伐楚勝之必矣割楚而益梁虧楚而適秦嫁禍安國此善事也大王不聴臣秦下甲士而東伐𨿽欲事秦不可得矣且夫從人多奮辭而少可信說一諸侯而成封侯是故天下之遊談士莫不日夜搤腕瞠目切齒以言從之便以說人主人主賢其辯而牽其說豈得無哉臣聞之積羽沈舟羣輕折軸眾口鑠金積毀銷骨故願大王審定計議且賜骸骨辟魏哀王於是乃倍從約而因儀請成於秦張儀歸復相秦三歳而魏復背秦爲從秦攻魏取曲沃明年魏復事秦秦欲伐齊齊楚從親於是張儀往相楚楚懷王聞張儀來虛上捨而自館之曰此僻陋之國子何以教之儀說楚王曰大王誠能聴臣閉闗絕約於齊臣請獻商於之地六百里使秦女得爲大王箕箒之妾秦楚娶婦嫁女長爲兄弟之國此北弱齊而西益秦也計無便此者楚王大悅而許之羣臣皆賀陳軫獨弔之楚王怒曰寡人不興師發兵得六百里地羣臣皆賀子獨弔何也陳軫對曰不然以臣觀之商於之地不可得而齊秦合齊秦合則患必至矣楚王曰有說乎陳軫對曰夫秦之所以重楚者以其有齊也今閉闗絕約於齊則楚孤秦奚貪夫孤國而與之商於之地六百里張儀至秦必負王是北絕齊交西生患於秦也而兩國之兵必俱至善爲王計者不若陰合而陽絕於齊使人隨張儀茍與吾地絕齊未晚也不與吾地陰合謀計也楚王曰願陳子閉口毋復言以待寡人得地乃以相印授張儀厚賂之於是遂閉闗絕約於齊使一將軍隨張儀張儀至秦詳失綏墮車不朝三月楚王聞之曰儀以寡人絕齊未甚邪乃使勇士至宋借宋之符北罵齊王齊王大怒折節而下秦秦齊之交合張儀乃朝謂楚使者曰臣有奉邑六里願以獻大王左右楚使者曰臣受令於王以商於之地六百里不聞六里還報楚王楚王大怒發兵而攻秦陳軫曰軫可發口言乎攻之不如割地反以賂秦與之並兵而攻齊是我出地於秦取償於齊也王國尙可存楚王不聴卒發兵而使將軍屈匄擊秦秦齊共攻楚斬首八萬殺屈匄遂取丹陽【徐廣曰在枝江】漢中之地楚又復益發兵而襲秦至藍田大戰楚大敗於是楚割兩城以與秦平秦要楚欲得黔中地欲以武闗外易之楚王曰不願易地願得張儀而獻黔中地秦王欲遣之口弗忍言張儀乃請行惠王曰彼楚王怒子之負以商於之地是且甘心於子張儀曰秦彊楚弱臣善靳尙尙得事楚夫人鄭袖袖所言皆從且臣奉王之節使楚楚何敢加誅假令誅臣而爲秦得黔中之地臣之上願遂使楚楚懷王至則囚張儀將殺之靳尙謂鄭袖曰子亦知子之賤於王乎鄭袖曰何也靳尙曰秦王甚愛張儀而不欲出之今將以上庸之地六縣賂楚以美人聘楚以宮中善歌謳者爲媵楚王重地尊秦秦女必貴而夫人斥矣不若爲言而出之於是鄭袖日夜言懷王曰人臣各爲其主用今地未入秦秦使張儀來至重王王未有禮而殺張儀秦必大怒攻楚妾請子母俱遷江南母爲秦所魚肉也懷王後悔赦張儀厚禮之如故張儀旣出未去聞蘇秦死乃說楚王曰秦地半天下兵敵四國被險河四塞以爲固虎賁之士百餘萬車千乘騎萬匹積粟如丘山法令旣明士卒安難樂死主明以嚴將智以武𨿽無出甲席捲常山之險必折天下之脊天下有後服者先亡且夫爲從者無以異於驅羣羊而攻猛虎虎之與羊不格明矣今王不與猛虎而與羣羊臣竊以爲大王之計過也凡天下彊國非秦而楚非楚而秦兩國交爭其勢不兩立大王不與秦秦下甲據宜陽韓之上地不通下河東取成臯韓必入臣梁則從風而動秦攻楚之西韓梁攻其北社稷安得毋危且夫從者聚羣弱而攻至彊不料敵而輕戰國貧而數舉兵危亡之術也臣聞之兵不如者勿與挑戰粟不如者勿與持久夫從人飾辯虛辭髙主之節言其利不言其害卒有秦禍無及爲已是故願大王之孰計之秦西有巴蜀大舩積粟起於汶山浮江以下至楚三千餘里舫舩載卒一舫載五十人與三月之食下水而浮一日行三百餘里里數𨿽多然而不費牛馬之力不至十日而距扞闗【徐廣曰巴郡魚復有扞水扞闗】扞闗驚則從境以東盡城守矣黔中巫郡非王之有秦舉甲出武闗南面而伐則北地絕秦兵之攻楚也危難在三月之內而楚待諸侯之救在半歲之外此其勢不相及也夫待弱國之救忘彊秦之禍此臣所爲大王患也大王嘗與吳人戰五戰而三勝陣卒盡矣偏守新城存民苦矣臣聞功大者易危而民敝者怨上夫守易危之功而逆彊秦之心臣竊爲大王危之且夫秦之所以不出兵函谷十五年以攻齊趙者陰謀有合【徐廣曰一作吞】天下之心楚嘗與秦搆難戰於漢中楚人不勝列侯執珪死者七十餘人遂亡漢中楚王大怒興兵襲秦戰於藍田此所謂兩虎相【徐廣曰或音防】者也夫秦楚相敝而韓魏以全制其後計無危於此者矣願大王孰計之秦下甲攻衞陽晉必大闗天下之匈【徐廣曰闗一作開】大王悉起兵以攻宋不至數月而宋可舉舉宋而東指則泗上十二諸侯盡王之有也凡天下而以信約從親相堅者蘇秦封武安君相燕卽陰與燕王謀伐破齊而分其地乃詳有罪出走入齊齊王因受而相之居二年而覺齊王大怒車裂蘇秦於市夫以一詐僞之蘇秦而欲經營天下混一諸侯其不可成亦明矣今秦與楚接境壤界固形親之國也大王誠能聴臣臣請使秦太子入質於楚楚太子入質於秦請以秦女爲大王箕箒之妾效萬室之都以爲湯沐之邑長爲昆弟之國終身無相攻伐臣以爲計無便於此者於是楚王已得張儀而重出黔中地與秦欲許之屈原曰前大王見欺於張儀張儀至臣以爲大王烹之今縱弗忍殺之又聴其邪說不可懷王曰許儀而得黔中美利也後而倍之不可故卒許張儀與秦親張儀去楚因遂之韓說韓王曰韓地險惡山居五穀所生非菽而麥民之食大抵飯菽藿羮一歲不收民不饜糟糠地不過九百里無二歲之食料大王之卒悉之不過三十萬而廝徒負養在其中矣除守徼亭鄣塞見卒不過二十萬而己矣秦帯甲百餘萬車千乘騎萬匹虎賁之士跿跔【上徒下俱跳躍也又云偏舉一足曰跿跔】科頭【謂不著兜鍪入敵】貫頤奮防者至不可勝計【言執防奮怒而入陳也】秦馬之良戎兵之眾探前趹後蹄間三尋騰者不可勝數山東之士被甲防冑以會戰秦人捐甲徒裼以趨敵左挈人頭右挾生盧夫秦卒與山東之卒猶孟賁之與怯夫以重力相壓猶烏獲之與嬰兒夫戰孟賁烏獲之士以攻不服之弱國無異垂千鈞之重於鳥卵之上必無幸矣夫羣臣諸侯不料地之寡而聴從人之甘言好辭比周以相飾也皆奮曰聴吾計可以彊霸天下夫不顧社稷之長利而聴須臾之說詿誤人主無過此者大王不事秦秦下甲據宜陽防韓之上地東取成臯滎陽則鴻臺之宮桑林之苑【徐廣曰桑一作粟】非王之有也夫塞成臯絕上地則王之國分矣先事秦則安不事秦則危夫造禍而求其福報計淺而怨深逆秦而順楚𨿽欲毋亡不可得也故爲大王計莫如爲【於僞切】秦秦之所欲莫如弱楚而能弱楚者莫如韓非以韓能彊於楚也其地勢然也今王西面而事秦以攻楚秦王必喜夫攻楚以利其地轉禍而說秦計無便於此者韓王聴儀計張儀歸報秦惠王封儀五邑號曰武信君使張儀東說齊湣王曰天下彊國無過齊者大臣父兄殷眾富樂然而爲大王計者皆爲一時之說不顧百世之利從人說大王者必曰齊西有彊趙南有韓與梁齊負海之國也地廣民眾兵彊士勇𨿽有百秦將無柰齊何大王賢其說而不計其實夫從人朋黨比周莫不以從爲可臣聞之齊與魯三戰而魯三勝國以危亡隨其後𨿽有戰勝之名而有亡國之實是何也齊大而魯小也今秦之與齊也猶齊之與魯也秦趙戰於河漳之上再戰而趙再勝秦戰於畨吾之下再戰又勝秦四戰之後趙之亡卒數十萬邯鄲僅存𨿽有戰勝之名而國已破矣是何也秦彊而趙弱今秦楚嫁女娶婦爲昆弟之國韓獻宜陽梁效河外趙入朝澠【綿善切】池割河間以事秦大王不事秦秦驅韓梁攻齊之南地悉趙兵渡淸河指博闗臨菑卽墨非王之有也國一日見攻𨿽欲事秦不可得也是故願大王孰計之也齊王曰齊僻陋隱居東海之上未嘗聞社稷之長利也乃許張儀張儀去西說趙王曰敝邑秦王使使臣效愚計於大王大王收率天下以賔秦秦兵不敢出函谷闗十五年大王之威行於山東敝邑恐懼懾伏繕甲厲兵飾車騎習馳射力田積粟守四封之內愁居懾處不敢動揺惟大王有意督過之也今以大王之力舉巴蜀並漢中包兩周遷九鼎守白馬之津秦𨿽僻逺然而心忿含怒之日久矣今秦有敝甲凋兵軍於澠【綿善切】池願渡河逾漳據畨吾防邯鄲之下願以甲子防戰以正殷紂之事敬使使臣先聞左右凡大王之所信爲從者恃蘇秦蘇秦熒惑諸侯以是爲非以非爲是欲反齊國而自令車裂於市夫天下之不可一亦明矣今楚與秦爲昆弟之國而韓梁稱爲東藩之臣齊獻魚鹽之地此防趙之右臂也夫防右臂而與人鬭失其黨而孤居求欲毋危豈可得乎今秦發三將軍其一軍塞午道告齊使興師渡淸河軍於邯鄲之東一軍軍成臯驅韓梁軍於河外一軍軍於澠池約四國爲一以攻趙趙服必四分其地是故不敢匿意隱情先以聞於左右臣竊爲大王計莫如與秦王遇於澠池面相見而口相結請案兵無攻願大王之定計趙王曰先王之時奉陽君專權擅勢蔽欺先王獨擅綰事寡人居屬師傅不與國謀計先王棄羣臣寡人年防奉祭祀之日新心固竊疑焉以爲一從不事秦非國之長利也乃且願變心易慮割地謝前過以事秦方將約車趨行適聞使者之明詔趙王許張儀張儀乃去北之燕說燕昭王曰大王之所親莫如趙昔趙襄子嘗以其姊爲代王妻欲並代約與代王遇於句注之塞乃令工人作爲金斗長其尾令可以擊人與代王飲陰告廚人曰卽酒酣樂進熱啜反斗以擊之於是酒酣樂進熱啜廚人進斟因反斗以擊代王殺之王腦塗地其姊聞之因摩笄以自刺故至今有摩笄之山【笄婦人之首飾如今象牙擿】代王之亡天下莫不聞夫趙王之狼戾無親大王之所明見且以趙王爲可親乎趙興兵攻燕再圍燕都而刼大王大王割十城以謝今趙王已入朝澠池效河間以事秦今大王不事秦秦下甲雲中九原驅趙而攻燕則易水長城非大王之有也且今時趙之於秦猶郡縣也不敢妄舉師以攻伐今王事秦秦王必喜趙不敢妄動是西有彊秦之援而南無齊趙之患是故願大王孰計之燕王曰寡人蠻夷僻處𨿽大男子裁【音在】如嬰兒言不足以采正計今上客幸教之請西面而事秦獻恆山之尾五城燕王聴儀儀歸報未至咸陽而秦惠王卒武王立武王自爲太子時不說張儀及卽位羣臣多讒張儀曰無信左右賣國以取容秦必復用之恐爲天下笑諸侯聞張儀有郤武王皆畔衡復合從秦武王元年羣臣日夜惡張儀未已而齊讓又至張儀懼誅乃因謂秦武王曰儀有愚計願效之王曰柰何對曰爲秦社稷計者東方有大變然後王可以多割得地也今聞齊王甚憎儀儀之所在必興師伐之故儀願乞其不肖之身之梁齊必興師而伐梁梁齊之兵連於城下而不能相去王以其間伐韓入三川出兵函谷而毋伐以臨周祭器必出挾天子案圖籍此王業也秦王以爲然乃具革車三十乘入儀之梁齊果興師伐之梁哀王恐張儀曰王勿患也請令罷齊兵乃使其舍人馮喜之楚借使之齊謂齊王曰王甚憎張儀𨿽然亦厚矣王之托儀於秦也齊王曰寡人憎儀儀之所在必興師伐之何以托儀對曰是乃王之托儀也夫儀之出也固與秦王約曰爲王計者東方有大變然後王可以多割得地今齊王甚憎儀儀之所在必興師伐之故儀願乞其不肖之身之梁齊必興師伐之齊梁之兵連於城下而不能相去王以其間伐韓入三川出兵函谷而無伐以臨周祭器必出挾天子案圖籍此王業也秦王以爲然故具革車三十乘而入之梁也今儀入梁王果伐之是王內罷國而外伐與國廣鄰敵以內自臨而信儀於秦王也此臣之所謂托儀也齊王曰善乃使解兵張儀相魏一歲卒於魏也陳軫者遊說之士與張儀俱事秦惠王皆貴重尊寵張儀惡陳軫於秦王曰軫重幣輕使秦楚之間將爲國交也今楚不加善於秦而善軫者軫自爲厚而爲王薄也且軫欲去秦而之楚王胡不聴乎王謂陳軫曰吾聞子欲去秦之楚有之乎軫曰然王曰儀之言果信矣軫曰非獨儀知之也行道之士盡知之矣昔子胥忠於其君而天下爭以爲臣曾參孝於其親而天下願以爲子故賣僕妾不出閭巷而售者良僕妾也出婦嫁於鄕曲者良婦也今軫不忠其君楚亦何以軫爲忠乎忠且見棄軫不之楚何歸乎王以其言爲然遂善待之居秦期年秦惠王終相張儀而陳軫奔楚楚未之重也而使陳軫使於秦過梁欲見犀首犀首謝弗見軫曰吾爲事來公不見軫軫將行不得待異日犀首見之陳軫曰公何好飲也犀首曰無事也曰吾請令公饜事可乎曰柰何曰田需約諸侯從親楚王疑之未信也公謂於王曰臣與燕趙之王有故數使人來曰無事何不相見願謁行於王王𨿽許公公請毋多車以車三十乘可陳之於庭明言之燕趙燕趙客聞之馳車告其王使人迎犀首楚王聞之大怒曰田需與寡人約而犀首之燕趙是欺我也怒而不聴其事齊聞犀首之北使人以事委焉犀首遂行三國相事皆防於犀首軫遂至秦韓魏相攻期年不解秦惠王欲救之問於左右左右或曰救之便或曰勿救便惠王未能爲之決陳軫適至秦惠王曰子去寡人之楚亦思寡人不陳軫對曰王聞夫越人莊舄乎王曰不聞曰越人莊舄仕楚執珪有頃而病楚王曰舄故越之鄙細人也今仕楚執珪貴富矣亦思越不中謝對曰凡人之思故在其病也彼思越則越聲不思越則楚聲使人往聴之猶尙越聲也今臣𨿽棄逐之楚豈能無秦聲哉惠王曰善今韓魏相攻期年不解或謂寡人救之便或曰勿救便寡人不能決願子爲子主計之餘爲寡人計之陳軫對曰亦嘗有以夫卞莊子刺虎聞於王者乎莊子欲刺虎館豎子止之曰兩虎方且食牛食甘必爭爭則必鬭鬭則大者傷小者死從傷而刺之一舉必有雙虎之名卞莊子以爲然立須之有頃兩虎果鬭大者傷小者死莊子從傷者而刺之一舉果有雙虎之功今韓魏相攻期年不解是必大國傷小國亡從傷而伐之一舉必有兩實此猶莊子刺虎之類也臣主與王何異也惠王曰善卒弗救大國果傷小國亡秦興兵而伐大尅之此陳軫之計也

犀首者魏之陰晉人也【司馬彪曰犀首魏官名若今虎牙將軍】名衍姓公孫氏與張儀不善張儀爲秦之魏魏王相張儀犀首弗利故令人謂韓公叔曰張儀已合秦魏矣其言曰魏攻南陽秦攻三川魏王所以貴張子者欲得韓地也且韓之南陽已舉矣子何不少委焉以爲衍功則秦魏之交可錯矣然則魏必圖秦而棄儀收韓而相衍公叔以爲便因委之犀首以爲功果相魏張儀去【徐廣曰復相秦】義渠君朝於魏犀首聞張儀復相秦害之犀首乃謂義渠君曰道逺不得復過請謁事情曰中國無事秦得燒掇焚桿【徐廣曰一孤切】君之國有事秦將輕使重幣事君之國其後五國伐秦防陳軫謂秦王曰義渠君者蠻夷之賢君也不如賂之以撫其志秦王曰善乃以文繡千純婦女百人遺義渠君義渠君致羣臣而謀曰此公孫衍所謂邪乃起兵襲秦大敗秦人李伯之下張儀已卒之後犀首入相秦嘗佩五國之相印爲約長

太史公曰三晉多權變之士夫言從衡彊秦者大抵皆三晉之人也夫張儀之行事甚於蘇秦然世惡蘇秦者以其先死而儀振暴其短以扶其說成其衡道要之此兩人眞傾危之士哉

史記集解卷七十

欽定四庫全書

史記集解卷七十一

宋裴駰撰

史記七十一

樗裏子甘茂列傳第十一

樗裏子者名疾秦惠王之弟也與恵王異母母韓女也樗裏子滑稽多智秦人號曰智囊秦恵王八年爵樗裏子右更使將而伐曲沃盡出其人取其城地入秦秦惠王二十五年使樗裏子爲將伐趙虜趙將軍莊豹拔藺明年助魏章攻楚敗楚將屈丐取漢中地秦封樗裏子號爲嚴君秦惠王卒太子武王立逐張儀魏章而以樗裏子甘茂爲左右丞相秦使甘茂攻韓拔宜陽使樗裏子以車百乘入周周以卒迎之意甚敬楚王怒讓周以其重秦客遊騰爲周說楚王曰智伯之伐仇猶遺之廣車因隨之以兵仇猶遂亡何則無備故也齊桓公伐蔡號曰誅楚其實襲蔡今秦虎狼之國使樗裏子以車百乘入周周以仇猶蔡觀焉故使長防居前彊弩在後名曰衛疾而實囚之且夫周豈能無憂其社稷哉恐一旦亡國以憂大王楚王乃悅秦武王卒昭王立樗裏子又益尊重昭王元年樗裏子將伐蒲蒲守恐請胡衍胡衍爲蒲謂樗裏子曰公之攻蒲爲秦乎爲魏乎爲魏則善矣爲秦則不爲賴矣夫衛之所以爲衛者以蒲也今伐蒲入於魏衛必折而從之魏亡西河之外而無以取者兵弱也今並衛於魏魏必彊魏彊之日西河之外必危矣且秦王將觀公之事害秦而利魏王必罪公樗裏子曰柰何胡衍曰公釋蒲勿攻臣試爲公入言之以徳衛君樗裏子曰善胡衍入蒲謂其守曰樗裏子知蒲之病矣其言曰必拔蒲衍能令釋蒲勿攻蒲守恐因再拜曰願以請因效金三百斤曰秦兵茍退請必言子於衛君使子爲南面故胡衍受金於蒲以自貴於衞於是遂解蒲而去還擊皮氏皮氏未防又去昭王七年樗裏子卒塟於渭南章臺之東曰後百是當有天子之宮夾我墓樗裏子疾室在於昭王廟西渭南陰鄕樗裏故俗謂之樗裏子至漢興長樂宮在其東未央宮在其西武庫正直其墓秦人諺曰力則任鄙智則樗裏

甘茂者下蔡人也事下蔡史舉先生學百家之說因張儀樗裏子而求見秦惠王王見而說之使將而佐魏章略定漢中地惠王卒武王立張儀魏章去東之魏蜀侯煇相壯反秦使甘茂定蜀還而以甘茂爲左丞相以樗裏子爲右丞相秦武王三年謂甘茂曰寡人欲容車通三川以窺周室而寡人死不朽矣甘茂曰請之魏約以伐韓而令向壽輔行甘茂至謂向壽曰子歸言之於王曰魏聴臣矣然願王勿伐事成盡以爲子功向壽歸以告王王迎甘茂於息壤甘茂至王問其故對曰宜陽大縣也上黨南陽積之久矣名曰縣其實郡也今王倍數險行千里攻之難昔曾參之處費【音祕】魯人有與曾參同姓名者殺人人告其母曰曾參殺人其母織自若也頃之一人又告之曰曾參殺人其母尙織自若也頃又一人告之曰曾參殺人其母投杼下機逾墻而走夫以曾參之賢與其母信之也三人疑之其母懼焉今臣之賢不若曾參王之信臣又不如曾參之母信曾參也疑臣者非特三人臣恐大王之投杼也始張儀西並巴蜀之地北開西河之外南取上庸天下不以多張子而以賢先王魏文侯令樂羊將而攻中山三年而拔之樂羊返而論功文侯示之謗書一篋樂羊再拜稽首曰此非臣之功也主君之力也今臣羇旅之臣也樗裏子公孫奭二人者挾韓而議之王必聴之是王欺魏王而臣受公仲侈【徐廣曰一作馮】之怨也王曰寡人不聴也請與子盟卒使丞相甘茂將兵伐宜陽五月而不拔樗裏子公孫奭果爭之武王召甘茂欲罷兵甘茂曰息壤在彼王曰有之因大悉起兵使甘茂擊之斬首六萬遂拔宜陽韓襄王使公仲侈入謝與秦平武王竟至周而卒於周其弟立爲昭王王母宣太后楚女也楚懷王怨前秦敗楚於丹陽而韓不救乃以兵圍韓雍氏韓使公仲侈告急於秦秦昭王新立太后楚人不肯救公仲因甘茂茂爲韓言於秦昭王曰公仲方有得秦救故敢扞楚也今雍氏圍秦師不下殽公仲且仰首而不朝公叔且以國南合於楚楚韓爲一魏氏不敢不聴然則伐秦之形成矣不識坐而待伐孰與伐人之利秦王曰善乃下師於殽以救韓楚兵去秦使向壽平宜陽而使樗裏子甘茂伐魏皮氏向壽者宣太后外族也而與昭王少相長故任用向壽如楚【徐廣曰如一作和】楚聞秦之貴向壽而厚事向壽向壽爲秦守宜陽將以伐韓韓公仲使蘇代謂向壽曰禽困覆車【譬禽獸得困急猶能抵觸傾覆人車】公破韓辱公仲公仲收國復事秦自以爲必可以封今公與楚解口地封小令尹以杜陽秦楚合復攻韓韓必亡韓亡公仲且躬率其私徒以閼【音烏曷反】於秦願公熟慮之也向壽曰吾合秦楚非以當韓也子爲壽謁之公仲曰秦韓之交可合也蘇代對曰願有謁於公人曰貴其所以貴者貴王之愛習公也不如公孫奭其智能公也不如甘茂今二人者皆不得親於秦事而公獨與王主防於國者何彼有以失之也公孫奭黨於韓而甘茂黨於魏故王不信也今秦楚爭彊而公黨於楚是與公孫奭甘茂同道也公何以異之人皆言楚之善變也而公必亡之是自爲責也公不如與王謀其變也善韓以備楚如此則無患矣韓氏必先以國從公孫奭而後委國於甘茂韓公之讎也今公言善韓以備楚是外舉不辟讐也向壽曰然吾甚欲韓合對曰甘茂許公仲以武遂【徐廣曰秦昭王元年予韓武遂】反宜陽之民今公徒收之甚難向壽曰然則柰何武遂終不可得也對曰公奚不以秦爲韓求潁川於楚此韓之寄地也公求而得之是令行於楚而以其地徳韓也公求而不得是韓楚之怨不解【音已買反】而交走秦也秦楚爭彊而公徐過楚【徐廣曰過一作適】以收韓此利於秦向壽曰柰何對曰此善事也甘茂欲以魏取齊公孫奭欲以韓取齊今公取宜陽以爲功收楚韓以安之而誅齊魏之罪是以公孫奭甘茂無事也甘茂竟言秦昭王以武遂復歸之韓向壽公孫奭爭之不能得向壽公孫奭由此怨讒甘茂茂懼輟伐魏蒲阪亡去【徐廣曰昭王元年擊魏皮氏未拔去】樗裏子與魏講罷兵甘茂之亡秦奔齊逢蘇代代爲齊使於秦甘茂曰臣得罪於秦懼而遁逃無所容迹臣聞貧人女與富人女防績貧人女曰我無以買燭而子之燭光幸有餘子可分我餘光無損子明而得一斯便焉今臣困而君方使秦而當路矣茂之妻子在焉願君以餘光振之蘇代許諾遂致使於秦已因說秦王曰甘茂非常士也其居於秦累世重矣自殽塞及至鬼谷【徐廣曰在陽城】其地形險易皆明知之彼以齊約韓魏反以圖秦非秦之利也秦王曰然則柰何蘇代曰王不若重其防厚其祿以迎之使彼來則置之谷終身勿出秦王曰善卽賜之上卿以相印迎之於齊甘茂不往蘇代謂齊湣王曰夫甘茂賢人也今秦賜之上卿以相印迎之甘茂徳王之賜好爲王臣故辭而不往今王何以禮之齊王曰善卽位之上卿而處之秦因復甘茂之家以市於齊齊使甘茂於楚楚懷王新與秦合婚而驩【徐廣曰昭王二年時迎婦於楚】而秦聞甘茂在楚使人謂楚王曰願送甘茂於秦楚王問於範蜎【徐廣曰一作蠉】曰寡人欲置相於秦孰可對曰臣不足以識之楚王曰寡人欲相甘茂可乎對曰不可夫史舉下蔡之監門也大不爲事君小不爲家室以茍賤不防聞於世甘茂事之順焉故惠王之明武王之察張儀之辯而甘茂事之取十官而無罪茂誠賢者也然不可相於秦夫秦之有賢相非楚國之利也且王前嘗用召滑於越【徐廣曰滑一作防】而內行章義之難【徐廣曰一云內可章昧之難】越國亂故楚南塞厲門【徐廣曰一作瀨胡】而郡江東計王之功所以能如此者越國亂而楚治也今王知用諸越而忘用諸秦臣以王爲鉅過矣然則王若欲置相於秦則莫若向壽者可夫向壽之於秦王親也少與之同衣長與之同車以聴事王必相向壽於秦則楚國之利也於是使使請秦相向壽於秦秦卒相向壽而甘茂竟不得獲入秦卒於魏甘茂有孫曰甘羅

甘羅者甘茂孫也茂旣死後甘羅年十二事秦相文信侯呂不韋秦始皇帝使剛成君蔡澤於燕三年而燕王喜使太子丹入質於秦秦使張唐往相燕欲與燕共伐趙以廣河間之地張唐謂文信侯曰臣嘗爲秦昭王伐趙趙怨臣曰得唐者與百里之地今之燕必經趙臣不可以行文信侯不快未有以彊也甘羅曰君侯何不快之甚也文信侯曰吾令剛成君蔡澤事燕三年燕太子丹已入質矣吾自請張卿相燕而不肯行甘羅曰臣請行之文信侯叱曰去我身自請之而不肯汝焉能行之甘羅曰夫項槖生七歲爲孔子師今臣生十二歲於玆矣君其試臣何遽叱乎於是甘羅見張卿曰卿之功孰與武安君卿曰武安君南挫彊楚北威燕趙戰勝攻取破城墮邑不知其數臣之功不如也甘羅曰應侯之用於秦也孰與文信侯専張卿曰應侯不如文信侯專甘羅曰卿明知其不如文信侯專與曰知之甘羅曰應侯欲攻趙武安君難之去咸陽七里而立死於杜郵今文信侯自請卿相燕而不肯行臣不知卿所死處矣張唐曰請因孺子行令裝治行行有日甘羅謂文信侯曰借臣車五乘請爲張唐先報趙文信侯乃入言之於始皇曰昔甘茂之孫甘羅年少耳然名家之子孫諸侯皆聞之今者張唐欲稱疾不肯行甘羅說而行之今願先報趙請許遣之始皇召見使甘羅於趙趙襄王郊迎甘羅甘羅說趙王曰王聞燕太子丹入質秦歟曰聞之曰聞張唐相燕歟曰聞之燕太子丹入秦者燕不欺秦也張唐相燕者秦不欺燕也燕秦不相欺者伐趙危矣燕秦不相欺無異故欲攻趙而廣河間王不如賫臣五城以廣河間請歸燕太子與彊趙攻弱燕趙王立自割五城以廣河間秦歸燕太子趙攻燕得上谷三十城令秦有十一甘羅還報秦乃封甘羅以爲上卿復以始甘茂田宅賜之

太史公曰樗裏子以骨肉重固其理而秦人稱其智故頗采焉甘茂起下蔡閭閻顯名諸侯重彊齊楚【徐廣曰恐或疑此當云見重彊齊誤脫一字】甘羅年少然出一奇計聲稱後世𨿽非篤行之君子然亦戰國之策士也方秦之彊時天下尢趨謀詐哉

史記集解卷七十一

欽定四庫全書

史記集解卷七十二

宋裴駰撰

史記七十二

穰侯列傳第十二

穰侯魏冉者秦昭王母宣太后弟也其先楚人姓羋氏秦武王卒無子立其弟爲昭王昭王母故號爲芊八子及昭王卽位羋八子號爲宣太后宣太后非武王母武王母號曰惠文後先武王死宣太后二弟其異父長弟曰穰侯姓魏氏名冉同父弟曰芊戌爲華陽君而昭王同母弟曰髙陵君涇陽君而魏冉最賢自惠王武王時任職用事武王卒諸弟爭立惟魏冉力爲能立昭王昭王卽位以冉爲將軍衛咸陽誅季君之亂而逐武王后出之魏昭王諸兄弟不善者皆滅之威振秦國昭王少宣太后自治任魏冉爲政昭王七年樗裏子死而使涇陽君質於齊趙人樓緩來相秦趙不利乃使仇液之秦請以魏冉爲秦相仇液將行其客宋公謂液曰秦不聽公樓緩必怨公公不若謂緩曰請爲公毋急秦秦王見趙請相魏冉之不急且不聽公公言而事不成以徳樓子事成魏冉故徳公矣於是仇液從之而秦果免樓緩而魏冉相秦欲誅呂禮禮出奔齊昭王十四年魏冉舉白起使代向壽將而攻韓魏敗之伊闕斬首二十四萬虜魏將公孫喜明年又取楚之宛葉魏冉謝病免相以客卿壽燭爲相其明年燭免復相冉乃封魏冉於穰復益封陶號曰穰侯穰侯封四歳爲秦將攻魏魏獻河東方四百里拔魏之河內取城大小六十餘昭王十九年秦稱西帝齊稱東帝月餘呂禮來而齊秦各復歸帝爲王魏冉復相秦六歳而免免二歳復相秦四歳而使白起拔楚之郢秦置南郡乃封白起爲武安君白起者穰侯之所任舉也相善於是穰侯之富富於王室昭王三十二年穰侯爲相國將兵攻魏走芒卯入北宅遂圍大梁梁大夫須賈說穰侯曰臣聞魏之長吏謂魏王曰昔梁惠王伐趙戰勝三梁【徐廣曰田宅世家云魏伐趙趙不利戰於南梁】拔邯鄲趙氏不割而邯鄲復歸齊人攻衞拔故國殺子良衞人不割而故地復反衞趙之所以國全兵勁而地不並於諸侯者以其能忍難而重出地也宋中山數伐割地而國隨以亡臣以爲衞趙可法而宋中山可爲戒也秦貪戾之國也而毋親蠶食魏氏又盡晉國戰勝防子【徐廣曰韓將防鳶】割八縣地未畢入兵復出矣夫秦何厭之有哉今又走芒卯入北宅此非敢攻梁也且刼王以求多割地王必勿聴也今王背楚趙而講秦楚趙怒而去王與王爭事秦秦必受之秦挾楚趙之兵以復攻梁則國求無亡不可得也願王之必無講也王若欲講少割而有質不然必見欺此臣之所聞於魏也願君王之以是慮事也周書曰惟命不於常此言幸之不可數也夫戰勝防子割八縣此非兵力之精也又非計之上也天幸爲多矣今又走芒卯入北宅以攻大梁是以天幸自爲常也智者不然臣聞魏氏悉其百縣勝甲以上戍大梁臣以爲不下三十萬以三十萬之眾守梁七仞之城【爾雅曰四尺謂之仞倍仞謂之尋】臣以爲湯武復生不易攻也夫輕背楚趙之兵陵七仞之城戰三十萬之眾而志必舉之臣以爲自天地始分以至於今未嘗有者也攻而不拔秦兵必罷陶邑必亡則前功必棄矣今魏氏方疑可以少割收也願君逮楚趙之兵未至於梁亟以少割收魏魏方疑而得以少割爲利必欲之則君得所欲矣楚趙怒於魏之先已也必爭事秦從以此散而君後擇焉且君之得地豈必以兵哉割晉國秦兵不攻而魏必效絳安邑又爲陶開兩道幾盡故宋衛必效單父秦兵可全而君制之何索而不得何爲而不成願君熟慮之而無行危穰侯曰善乃罷梁圍明年魏背秦與齊從親秦使穰侯伐魏斬首四萬走魏將防鳶得魏二縣穰侯益封明年穰侯與白起客卿胡陽復攻趙韓魏破芒卯於華陽下斬首十萬取魏之捲【音丘權反】蔡陽長社趙氏觀津且與趙觀津益趙以兵伐齊齊襄王懼使蘇代爲齊陰遺穰侯書曰臣聞往來者言曰秦兵益趙甲四萬以伐齊臣竊必之邑之王曰秦王明而熟於計穰侯智而習於事必不益趙甲四萬以伐齊是何也夫三晉之相與也秦之深讐也百相背也百相欺也不爲不信不爲無行今破齊以肥趙趙秦之深讐不利於秦此一也秦之謀者必曰破齊晉楚而後制晉楚之勝夫齊罷國也以天下攻齊如以千鈞之弩決潰癕也必死安能晉楚此二也秦少出兵則晉楚不信也多出兵則晉楚爲制於秦齊恐不走秦必走晉楚此三也秦割齊以啖晉楚晉楚案之以兵秦反受敵此四也是晉楚以秦謀齊以齊謀秦也何晉楚之智而秦齊之愚此五也故得安邑以善事之亦必無患矣秦有安邑韓氏必無上黨矣取天下之腸胃與出兵而懼其不反也孰利臣故曰秦王明而熟於計穰侯智而習於事必不益趙甲四萬以伐齊矣於是穰侯不行引兵而歸昭王三十六年相國穰侯言客卿竈欲伐齊取剛壽【徐廣曰濟北有剛縣】以廣其陶邑於是魏人範雎自謂張祿先生譏穰侯之伐齊乃越三晉以攻齊也以此時姦說秦昭王昭王於是用範雎範雎言宣太后專制穰侯擅權於諸侯涇陽君髙陵君之屬太侈富於王室於是秦昭王悟乃免相國令涇陽之屬皆出闗就封邑穰侯出闗輜車千乘有餘穰侯卒於陶而因焉秦復收陶爲郡

太史公曰穰侯昭王親舅也而秦所以東益地弱諸侯嘗稱帝於天下天下皆西鄕稽首者穰侯之功也及其貴極富溢一夫開說身折勢奪而以憂死況於羇旅之臣乎

史記集解卷七十二

欽定四庫全書

史記集解卷七十三

宋裴駰撰

史記七十三

白起王翦列傳第十三

白起者郿人也善用兵事秦昭王昭王十三年而白起爲左庶長將而擊韓之新城是歲穰侯相秦舉任鄙以爲漢中守其明年白起爲左更攻韓魏於伊闕斬首二十四萬又虜其將公孫喜拔五城起遷爲國尉涉河取韓安邑以東到幹【徐廣曰音幹】河【郭璞曰今河東聞喜縣東北有幹河口因名幹河裏但有故溝處無復水也】明年白起爲大良造攻魏拔之取城小大六十一明年起與客卿錯攻垣城拔之【徐廣曰河東垣縣】後五年白起攻趙拔光狼城後七年白起攻楚拔鄢鄧五城【徐廣曰昭王二十八年】其明年攻楚拔郢燒夷陵遂東至竟陵楚王亡去郢東走徙陳秦以郢爲南郡白起遷爲武安君武安君因取楚定巫黔中郡昭王三十四年白起攻魏拔華陽走芒卯而虜三晉將斬首十三萬與趙將賈偃戰沈其卒二萬人於河中昭王四十三年白起攻韓陘城斬首五萬四十四年白起攻南陽太行道絕之【徐廣曰北南陽河內修武是也】四十五年伐韓之野王野王降秦上黨道絕其守馮亭與民謀曰鄭道已絕【徐廣曰河南新鄭韓之國都是也】韓必不可得爲民秦兵日進韓不能應不如以上黨歸趙趙若受我秦怒必攻趙趙被兵必親韓韓趙爲一則可以當秦因使人報趙趙孝成王與平陽君平原君計之平陽君曰不如勿受受之禍大於所得平原君曰無故得一郡受之便趙受之因封馮亭爲華陽君四十六年秦攻韓緱氏藺【徐廣曰屬潁川】拔之四十七年秦使左庻長王齕【音紇】攻韓取上黨上黨民走趙趙軍長平【徐廣曰在泫氏】以按據上黨民四月齕因攻趙趙使廉頗將趙軍士卒犯秦斥兵秦斥兵斬趙裨將茄六月防趙軍取二鄣四尉七月趙軍築壘壁而守之秦又攻其壘取二尉敗其障【徐廣曰一作乘】奪西壘壁亷頗堅壁以待秦秦數挑戰趙兵不出趙王數以爲讓而秦相應侯又使人行千金於趙爲反間曰秦之所惡獨畏馬服子趙括將耳廉頗易與且降矣趙王旣怒廉頗軍多失亡軍數敗又反堅壁不敢戰而又聞秦反間之言因使趙括代廉頗將以擊秦秦聞馬服子將乃陰使武安君白起爲上將軍而王齕爲尉裨將令軍中有敢泄武安君將者斬趙括至則出兵擊秦軍秦軍詳敗而走張二奇兵以刼之趙軍逐勝追造秦壁壁堅拒不得入而秦奇兵二萬五千人絕趙軍後又一軍五千騎絕趙壁間趙軍分而爲二糧道絕而秦出輕兵擊之趙戰不利因築壁堅守以待救至秦王聞趙食道絕王自之河內賜民爵各一級發年十五以上悉詣長平遮絕趙救及糧食至九月趙卒不得食四十六日皆內陰相殺食來攻秦壘欲出爲四隊四五復之不能出其將軍趙括出鋭卒自戰秦軍射殺趙括括軍敗卒四十萬人降武安君武安君計曰前秦已拔上黨上黨民不樂爲秦而歸趙趙卒反覆非盡殺之恐爲亂乃挾詐而盡坑殺之遣其小者二百四十人歸趙前後斬首虜四十五萬人趙人大震四十八年十月秦復定上黨郡秦分軍爲二王齕攻皮牢拔之司馬梗定太原韓趙恐使蘇代厚幣說秦相應侯曰武安君擒馬服子乎曰然又曰卽圍邯鄲乎曰然趙亡則秦王王矣武安君爲三公武安君所爲秦戰勝攻取者七十餘城南定鄢郢漢中北擒趙括之軍𨿽周召呂望之功不益於此矣今趙亡秦王王則武安君必爲三公君能爲之下乎𨿽無欲爲之下固不得已矣秦嘗攻韓圍邢丘【徐廣曰平臯有邢丘】困上黨上黨之民皆反爲趙天下不樂爲秦民之日久矣今亡趙北地入燕東地入齊南地入韓魏則君之所得民亡【徐廣曰亡言無也】防何人故不如因而割之無以爲武安君功也於是應侯言於秦王曰秦兵勞請許韓趙之割地以和且休士卒王聽之割韓垣雍【徐廣曰捲縣有垣雍城】趙六城以和正月皆罷兵武安君聞之由是與應侯有隙其九月秦復發兵使五大夫王陵攻趙邯鄲是時武安君病不任行四十九正月陵攻邯鄲少利秦益發兵佐陵陵兵亡五校武安君病愈秦王欲使武安君代陵將武安君言曰邯鄲實未易攻也且諸侯救日至彼諸侯怨秦之日久矣今秦𨿽破長平軍而秦卒死者過半國內空遠絕山河而爭人國都趙應其內諸侯攻其外破秦軍必矣不可秦王自命不行乃使應侯請之武安君終辭不肯行遂稱病秦王使王齕代陵將八九月圍邯鄲不能拔楚使春申君及魏公子將兵數十萬攻秦軍秦軍多失亡武安君言曰秦不聽臣計今如何矣秦王聞之怒彊起武安君武安遂稱病篤應侯請之不起於是免武安君爲士伍遷之陰密【徐廣曰屬安定】武安君病未能行居三月諸侯攻秦軍急秦軍數卻使者日至秦王乃使人遣白起不得畱咸陽中武安君旣行出咸陽西門十里至杜郵秦昭王與應侯羣臣議曰白起之遷其意尙怏怏不服有餘言秦王乃使使者賜之劍自裁武安君引劍將自剄曰我何罪於天而至此哉良久曰我固當死長平之戰趙卒降者數十萬人我詐而盡阬之是足以死遂自殺武安君之死也以秦昭王五十年十一月死而非其罪秦人憐之鄕邑皆祭祀焉【何晏曰白起之降趙卒詐而阬其四十萬豈徒酷暴之謂乎後亦難以重得志矣向使眾人皆預知降之必死則張虛拳猶可畏也況於四十萬被堅執鋭哉天下見降秦之將頭顱似山歸秦之眾骸積成丘則後日之戰死當死耳何眾肯服何城肯下乎是爲難能裁四十萬之命而適足彊天下之戰欲以要一朝之功而乃更堅諸侯之守故兵進而自伐其勢軍勝而還喪其計何者設使趙眾復合馬服更生則後日之戰必非前日之對也況今皆使天下爲後日乎其所以終不敢復加兵於邯鄲者非但憂平原之補袒患諸侯之捄至也徒諱之而不言耳若不悟而不諱則母所以逺智也所謂善戰而拙勝長平之事秦民之十五以上者皆荷防而向趙矣秦王又親自賜民爵於河內夫以秦之彊而十五以上死傷過半者此爲破趙之功小傷秦之敗大又何稱奇哉若後之役戍不預其論者則秦眾多矣降者可致也必不可致者本自當戰殺不當受降詐也戰殺𨿽難降殺𨿽易然降殺之爲患禍大於劇戰也】王翦者頻陽東鄕人也少而好兵事秦始皇始皇十一年翦將攻趙閼與破之拔九城十八年翦將攻趙歲餘遂拔趙趙王降盡定趙地爲郡明年燕使荊軻爲賊於秦秦王使王翦攻燕燕王喜走遼東翦遂定燕薊而還秦使翦子王賁擊荊【徐廣曰秦諱楚故云荊也】荊兵敗還擊魏魏王降遂定魏地秦始皇旣滅三晉走燕王而數破荊師秦將李信者少年壯勇嘗以兵數千逐燕太子丹至於衍水中卒破得丹始皇以爲賢勇於是始皇問李信吾欲攻取荊於將軍度用防何人而足李信曰不過用二十萬人始皇問王翦王翦曰非六十萬人不可始皇曰王將軍老矣何怯也李將軍果勢壯勇【徐廣曰勢一作新】其言是也遂使李信及防恬將二十萬南伐荊王翦言不用因謝病歸老於頻陽李信攻平與【音余】防恬攻寢【徐廣曰今固始寢丘】大破荊軍信又攻鄢郢破之於是引兵而西與防恬防城父荊人因隨之三日三夜不頓舎大破李信軍入兩壁殺七都尉秦軍走始皇聞之大怒自馳如頻陽見謝王翦曰寡人以不用將軍計李信果辱秦軍今聞荊兵日進而西將軍𨿽病獨忍棄寡人乎王翦謝曰老臣罷病悖亂惟大王更擇賢將始皇謝曰已矣將軍勿復言王翦曰大王必不得已用臣非六十萬人不可始皇曰爲聴將軍計耳於是王翦將兵六十萬人始皇送自至防上王翦行請羙田宅園池甚眾始皇曰將軍行矣何憂貧乎王翦曰爲大王將有功終不得封侯故及大王之向臣臣亦及時以請園池爲子孫業耳始皇大笑王翦旣至關使使還請善田者五輩【徐廣曰善一作菑】或曰將軍之乞貸亦以甚矣王翦曰不然夫秦王怛而不信人【徐廣曰怛一作粗音麤】今空秦國甲士而専委於我【徐廣曰専亦作摶又作剸】我不多請田宅爲子孫業以自堅顧令秦王坐而疑我矣王翦果代李信擊荊荊聞王翦益軍而來乃悉國中兵以拒秦王翦至堅壁而守之不肯戰荊兵數出挑戰終不出王翦日休士洗沐而善飲食撫循之親與士卒同食久之王翦使人問軍中戲乎對曰方投石超【徐廣曰一作拔】距【漢書云甘延壽投石拔距絕於等倫張晏曰範蠡兵法飛石重十二斤爲機發行三百步延壽有力能以手投之拔距超距也】於是王翦曰士卒可用矣荊數挑戰而秦不出乃引而東翦因舉兵追之令壯士撃大破荊軍至蘄南殺其將軍項燕荊兵遂敗走秦因乘勝略定荊地城邑歲餘虜荊王負芻竟平荊地爲郡縣因南徵百越之君而王翦子王賁與李信破定燕齊地秦始皇二十六年盡並天下王氏防氏功爲多名施於後世秦二世之時王翦及其子賁皆已死而又滅防氏陳勝之反秦秦使王翦之孫王離擊趙圍趙王及張耳鉅鹿城或曰王離秦之名將也今將彊秦之兵攻新造之趙舉之必矣客曰不然夫爲將三世者必敗必敗者何也以其所殺伐多矣其後受其不祥今王離已三世將矣居無何項羽救趙擊秦軍果虜王離王離軍遂降諸侯

太史公曰鄙語云尺有所短寸有所長白起料敵合變出奇無窮聲震天下然不救患於應侯王翦爲秦將夷六國當是時翦爲宿將始皇師之不能輔秦建徳固其根本偸合取容以至圽身【徐廣曰圽音沒】及孫王離爲項羽所虜不亦宜乎彼各有所短也

史記集解卷七十三

欽定四庫全書

史記集解卷七十四

宋裴駰撰

史記七十四

孟子荀卿列傳第十四

太史公曰余讀孟子書至梁恵王問何以利吾國未嘗不廢書而嘆也曰嗟乎利誠亂之始也夫子罕言利者常防其原也故曰放於利而行多怨自天子至於庶人好利之獘何以異哉

孟軻騶人也受業子思之門人道旣通遊事齊宣王宣王不能用適梁梁恵王不果所言則見以爲迂逺而濶於事情當是之時秦用商君富國彊兵楚魏用吳起戰勝弱敵齊威王宣王用孫子田忌之徒而諸侯東面朝齊天下方務於合從連衡以攻伐爲賢而孟軻乃述唐虞三代之徳是以所如者不合退而與萬章之徒序詩書述仲尼之意作孟子七篇其後有騶子之屬齊有三騶子其前鄒忌以鼓琴幹威王因及國政封爲成侯而受相印先孟子其次騶衍後孟子騶衍睹有國者益淫侈不能尙徳若大雅整之於身施及黎庶矣乃深觀陰陽消息而作怪迂之變終始大聖之篇十餘萬言其語閎大不經必先驗小物推而大之至於無垠先序今以上至黃帝學者所共術大並世盛衰【並蒲浪反】因載其禨祥度制推而逺之至天地未生窈防不可考而原也先列中國名山大川通谷禽獸水土所殖物類所珍因而推之及海外人之所不能睹稱引天地剖判以來五徳轉移治各有宜而符應若玆以爲儒者所謂中國者於天下乃八十一分居其一分耳中國名曰赤縣神州赤縣神州內自有九州禹之序九州是也不得爲州數中國外如赤縣神州者九乃所謂九州也於是有裨海環之人民禽獸莫能相通者如一區中者乃謂一州如此者九乃有大瀛海環其外天地之際焉其術皆此類也然要其歸必止乎仁義節儉君臣上下六親之施始也濫耳王公大人初見其術懼然顧化其後不能行之是以騶子重於齊適梁恵王郊迎執賓主之禮適趙平原君側行襒席如燕昭王擁彗先驅請列弟子之座而受業築碣石宮身親往師之作主運其遊諸侯見尊禮如此豈與仲尼菜色陳蔡孟軻困於齊梁同乎哉故武王以仁義伐紂而王伯夷餓不食周粟衛靈公問陳而孔子不答梁恵王謀欲攻趙孟軻稱大王去邠此豈有意阿世俗茍合而已哉持方柄欲內圜鑿其能入乎或曰伊尹負鼎而勉湯以王百里奚飯牛車下而繆公用霸作先合然後引之大道騶衍其言𨿽不軌儻亦有牛鼎之意乎自騶衍與齊之稷下先生如淳於髠愼到環淵接子田駢騶奭之徒各著書言治亂之事以干世主豈可勝道哉淳於髠齊人也博聞彊記學無所主其陳說慕晏嬰之爲人也然而承意觀色爲務客有見髠於梁恵王恵王屏左右獨坐而再見之終無言也恵王怪之以譲客曰子之稱淳於先生管晏不及及見寡人寡人未有得也豈寡人不足爲言邪何故哉客以謂髠髠曰固也吾前見王王志在驅逐後復見王王志在音聲吾是以黙然客具以報王王大駭曰嗟乎淳於先生誠聖人也前淳於先生之來人有獻善馬者寡人未及視會先生至後先生之來人有獻謳者未及試亦防先生來寡人𨿽屏人然私心在彼有之後淳於髠見一語連三日三夜無倦恵王欲以卿相位待之髠因謝去於是送以安車駕駟束帛加璧黃金百鎰終身不仕愼到趙人田駢接子齊人環淵楚人皆學黃老道徳之術因發明序其指意故愼到著十二論【徐廣曰今愼子劉向所定有四十一篇】環淵著上下篇而田駢接子皆有所論焉騶奭者齊諸騶子亦頗采騶衍之術以紀文於是齊王嘉之自如淳於髠以下皆命曰列大夫爲開第康莊之衢【爾雅曰四逹謂之衢五逹謂之康六逹謂之莊】髙門大屋尊寵之覧天下諸侯賓客言齊能致天下賢士也

荀卿趙人年五十始來遊學於齊騶衍之術迂大而閎辧奭也文具難施淳於髠久與處時有得善言故齊人頌曰談天衍雕龍奭炙轂【徐廣曰一作亂諣】過髠【劉向別錄曰騶衍之所言五徳終始天地廣大盡言天事故曰談天騶奭修衍之文餙若雕鏤龍文故曰雕龍別錄曰過字作輠輠者車之盛膏器也炙之𨿽盡猶有餘流者言淳於髠智不盡如炙輠也左思齊都賦注曰言其多智難盡如炙膏過之有潤澤也】田駢之屬皆已死齊襄王時而荀卿最爲老師齊尙修列大夫之缺而荀卿三爲祭酒焉齊人或讒荀卿荀卿乃適楚而春申君以爲蘭陵令春申君死而荀卿廢因家蘭陵李斯嘗爲弟子已而相秦荀卿嫉濁世之政亡國亂君相屬不遂大道而營於巫祝信禨祥鄙儒小拘如莊周等又滑稽亂俗於是推儒墨道徳之行事興壊序列著數萬言而卒因葬蘭陵而趙亦有公孫龍爲堅白同異之辧【晉太康地記云汝南西平縣有龍淵水可用淬刀劍持堅利故有堅白之論云黃所以爲堅也白所以爲利也或辧之曰白所以爲不堅黃所以爲不利】劇子之言【徐廣曰案應邵氏姓注直云處子也】魏有李悝盡地力之教楚有尸子長廬【劉向別錄曰楚有尸子疑謂其在蜀今按尸子書晉人也名佼秦相衛鞅客也衛鞅商君謀事畫計立法理民未嘗不與佼規之也商君被刑狡恐並誅乃亡逃入蜀自爲造此二十篇書凡六萬餘言卒因葬蜀】阿之吁子焉【徐廣曰阿者今之東阿】自如孟子至於吁子世多有書故不論其傳云蓋墨翟宋之大夫善守禦爲節用【墨子曰公輸般爲云梯之械成將以攻宋墨子聞之至於郢見公輸般墨子解帯爲城以牒爲械公輸般九設攻城之機變墨子九距之公輸般之攻械盡墨子之守固有餘公輸般詘而言曰吾知所以距子矣吾不言墨子亦曰吾知子之所以距我者吾不言楚王問其故墨子曰公輸子之意不過欲殺臣殺臣宋莫能守可攻也然臣之弟子禽滑釐等三百人已持臣守國之器在宋城上而待楚冦矣𨿽殺臣不能絕也楚王曰善哉吾請無攻宋城矣】或曰並孔子時或曰在其後

史記集解卷七十四

欽定四庫全書

史記集解卷七十五

宋裴駰撰

史記七十五

孟嘗君列傳第十五

孟嘗君名文姓田氏文之父曰靖郭君田嬰田嬰者齊威王少子而齊宣王庶弟也田嬰自威王時任職用事與成侯鄒忌及田忌將而救韓伐魏成侯與田忌爭寵成侯賣田忌田忌懼襲齊之邊邑不勝亡走會威王卒宣王立知成侯賣田忌乃復召田忌以爲將宣王二年田忌與孫臏田嬰俱伐魏敗之馬陵虜魏太子申而殺魏將龎涓宣王七年田嬰使於韓魏韓魏服於齊嬰與韓昭侯魏恵王會齊宣王東阿南盟而去明年復與梁恵王會甄【音絹】是歲梁恵王卒宣王九年田嬰相齊齊宣王與魏襄王會徐州而相王也楚威王聞之怒田嬰明年楚伐敗齊師於徐州而使人逐田嬰田嬰使張醜說楚威王威王乃止田嬰相齊十一年宣王卒湣王卽位卽位三年而封田嬰於辥初田嬰有子四十餘人其賤妾有子名文文以五月五日生嬰告其母曰勿舉也其母竊舉生之及長其母因兄弟而見其子文於田嬰田嬰怒其母曰吾令若去此子而敢生之何也文頓首因曰君所以不舉五月子者何故嬰曰五月子者長與戶齊將不利其父母文曰人生受命於天乎將受命於戶耶嬰黙然文曰必受命於天君何憂焉必受命於戶則可髙其戶耳誰能至者嬰曰子休矣久之文承間問其父嬰曰子之子爲何曰爲孫孫之孫爲何曰爲孫孫之孫爲何曰不能知也文曰君用事相齊至今三王矣齊不加廣而君私家富累萬金門下不見一賢者文聞將門必有將相門必有相今君後宮蹈綺縠而士不得裋褐僕妾余肉而士不厭糟糠今君又尙厚積余藏欲以遺所不知何人而忘公家之事日損文竊怪之於是嬰乃禮文使主家待賓客賓客日進名聲聞於諸侯諸侯皆使人請辥公田嬰以文爲太子嬰許之嬰卒諡爲靖郭君【皇覧曰靖郭君在魯國辥城中東南陬】而文果代立於辥是爲孟嘗君孟嘗君在嶭招致諸侯賓客及亡人有罪者皆歸孟嘗君孟嘗君舎業厚遇之以故傾天下之士食客數千人無貴賤一與文等孟嘗君待客坐語而屏風後常有侍史主記君所與客語問親戚居處客去孟嘗君已使使存問獻遺其親戚孟嘗君曾待客夜食有一人蔽火光客怒以飯不等輟食辭去孟嘗君起自持其飯比之客慙自剄士以此多歸孟嘗君孟嘗君客無所擇皆善遇之人人各自以爲孟嘗君將親已秦昭王聞其賢乃先使涇陽君爲質於齊以求見孟嘗君孟嘗君將入秦賓客莫欲其行諌不聽蘇代謂曰今旦代從外來見木偶人與土偶人相與語木偶人曰天雨子將敗矣土偶人曰我生於土敗則歸土今天雨流子而行未知所止息也今秦虎狼之國也而君欲往如有不得還君得無爲土偶人所笑乎孟嘗君乃止齊湣王二十五年復卒使孟嘗君入秦昭王卽以孟嘗君爲秦相人或說秦昭王曰孟嘗君賢而又齊族也今相秦必先齊而後秦秦其危矣於是秦昭王乃止囚孟嘗君謀欲殺之孟嘗君使人抵昭王幸姬求解幸姬曰妾願得君狐白裘【韋昭曰以狐之白毛爲裘謂集狐腋之毛言羙而難得者】此時孟嘗君有一狐白裘直千金天下無雙入秦獻之昭王更無他裘孟嘗君患之徧問客莫能對最下坐有能爲狗盜者曰臣能得狐白裘乃夜爲狗以入秦宮藏中取所獻狐白裘至以獻秦王幸姬幸姬爲言昭王昭王釋孟嘗君孟嘗君得出卽馳去更封傳變名姓以出關夜半至函谷關秦昭王後悔出孟嘗君求之已去卽使人馳傳逐之孟嘗君至關關法雞鳴而出客孟嘗君恐追至客之居下坐者有能爲雞鳴而雞盡鳴遂發傳出出如食頃秦追果至關已後孟嘗君出乃還始孟嘗君列此二人於賓客賓客盡羞之及孟嘗君有秦難卒此二人拔之自是之後客皆服孟嘗君過趙趙平原君客之趙人聞孟嘗君賢出觀之皆笑曰始以嶭公爲魁然也今視之乃眇小丈夫耳孟嘗君聞之怒客與俱者下斫擊殺數百人遂滅一縣以去齊湣王不自得以其遣孟嘗君孟嘗君至則以爲齊相任政孟嘗君怨秦將以齊爲韓魏攻楚因與韓魏攻秦【徐廣曰年表曰韓魏齊共擊秦軍於函谷】而借兵食於西周蘇代爲西周謂曰君以齊爲韓魏攻楚九年取宛葉以北以彊韓魏今復攻秦以益之韓魏南無楚憂西無秦患則齊危矣韓魏必輕齊畏秦臣爲君危之君不如令敝邑深合於秦而君無攻又無借兵食君臨凾谷而無攻令獘邑以君之情謂秦昭王曰辥公必不破秦以彊韓魏其攻秦也欲王之令楚王割東國以與齊而秦出楚懷王以爲和君令獘邑以此恵秦秦得無破而以東國自免也秦必欲之楚王得出必徳齊齊得東國益彊而嶭世世無患矣秦不大弱而處三晉之西三晉必重齊辥公曰善因令韓魏賀秦使三國無攻而不借兵食於西周矣是時楚懷王入秦秦畱之故欲必出之秦不果出楚懷王孟嘗君相齊其舎人魏子爲孟嘗君收邑入三反而不致一入孟嘗君問之對曰有賢者竊假與之以故不致入孟嘗君怒而退魏子居數年人或毀孟嘗君於齊湣王曰孟嘗君將爲亂及田甲刼湣王湣王意疑孟嘗君孟嘗君乃奔【徐廣曰湣王三十四年田甲刼王薛文走】魏子所與粟賢者聞之乃上書言孟嘗君不作亂請以身爲盟遂自剄宮門以明孟嘗君湣王乃驚而蹤迹驗問孟嘗君果無反謀乃復召孟嘗君孟嘗君因謝病歸老於辥湣王許之其後秦亡將呂禮相齊欲困蘇代代乃謂孟嘗君曰周最於齊至厚也而齊王逐之而聽親弗【親弗姓名】人相呂禮者欲取秦也齊秦合則親弗與呂禮重矣有用齊秦必輕君君不如急北兵趨趙以和秦魏收周最以厚行且反齊王之信又禁天下之變齊無秦則天下集齊親弗必走則齊王孰與爲其國也於是孟嘗君從其計而呂禮嫉害於孟嘗君孟嘗君懼乃遺秦相穰侯魏冉書曰吾聞秦欲以呂禮收齊齊天下之彊國也子必輕矣齊秦相取以臨三晉呂禮必並相矣是子通齊以重呂禮也若齊免於天下之兵其讐子必深矣子不如勸秦王伐齊齊破吾請以所得封子齊破秦畏晉之彊秦必重子以取晉晉國獘於齊而畏秦晉必重子以取秦是子破齊以爲功挾晉以爲重是子破齊定封秦晉交重子若齊不破呂禮復用子必大窮於是穰侯言於秦昭王伐齊而呂禮亡後齊湣王滅宋益驕欲去孟嘗君孟嘗君恐乃如魏魏昭王以爲相西合於秦趙與燕共伐破齊齊湣王亡在莒遂死焉齊襄王立而孟嘗君中立爲諸侯無所屬齊襄王新立畏孟嘗君與連和復親辥公文卒諡爲孟嘗君【皇覧曰孟嘗君冡在魯國辥城中向門東向門出北邊門也詩云居常與許鄭曰常或作嘗在辥之南孟嘗邑於辥城也】諸子爭立而齊魏共滅辥孟嘗絕嗣無後也初馮驩【音歡復作暖音許袁反】聞孟嘗君好客躡屩而見之孟嘗君曰先生逺辱何以教文也馮驩曰聞君好士以貧身歸於君孟嘗君置傳舎十日孟嘗君問傳捨長曰客何所爲答曰馮先生甚貧猶有一劍耳又蒯【苦怪反茅之類可爲繩言其劍把無物可裝以小繩纒之也】緱【音侯亦作候謂劍把之處】彈其劍而歌曰長鋏歸來乎食無魚孟嘗君遷之幸舎食有魚矣五日又問傳舎長答曰客復彈劍而歌曰長鋏歸來乎出無輿孟嘗君遷之代舎出入乘輿車矣五日孟嘗君復問傳舎長舎長答曰先生又嘗彈劍而歌曰長鋏歸來乎無以爲家孟嘗君不悅居期年馮驩無所言孟嘗君時相齊封萬戶於辥其食客三千人邑入不足以奉客使人出錢於辥歲餘不入貸錢者多不能與其息客奉將不給孟嘗君憂之問左右何人可使收債於辥者傳舎長曰代舎客馮公形容狀貌甚辯長者無他伎【亦作技】能宜可令收債孟嘗君乃進馮驩而請之曰賓客不知文不肖幸臨文者三千餘人邑入不足以奉賓客故出息錢於辥辥歲不入民頗不與其息今客食恐不給願先生責之馮驩曰諾辭行至辥召取孟嘗君錢者皆會得息錢十萬乃多釀酒買肥牛召諸取錢者能與息者皆來不能與息者亦來皆持取錢之劵書合之齊爲會日殺牛置酒酒酣乃持券如前合之能與息者與爲期貧不能與息者取其券而燒之曰孟嘗君所以貸錢者爲民之無者以爲本業也所以求息者爲無以奉客也今富給者以要期貧窮者燔券書以捐之諸君彊飲食有君如此豈可負哉坐者皆起再拜孟嘗君聞馮驩燒劵書怒而使使召驩驩至孟嘗君曰文食客三千人故貸錢於辥文奉邑少而民尙多不以時與其息客食恐不足故請先生收責之聞先生得錢卽以多具牛酒而燒劵書何馮驩曰然不多具牛酒卽不能畢會無以知其有餘不足有餘者爲要期不足者𨿽守而責之十年息愈多急卽以逃亡自捐之若急終無以償上則爲君好利不愛士民下則有離上抵負之名非所以厲士民彰君聲也焚無用虛債之劵捐不可得之虛計令辥民親君而彰君之善聲也君有何疑焉孟嘗君乃拊手而謝之齊王惑於秦楚之毀以爲孟嘗君名髙其主而擅齊國之權遂廢孟嘗君諸客見孟嘗君廢皆去馮驩曰借臣車一乘可以入秦者必令君重於國而奉邑益廣可乎孟嘗君乃約車幣而遣之馮驩乃西說秦王曰天下之遊士馮軾結靷西入秦者無不欲彊秦而弱齊馮軾結靷東入齊者無不欲彊齊而弱秦此雄雌之國也勢不兩立爲雄雄者得天下矣秦王跽而問之曰何以使秦無爲雌而可馮驩曰王亦知齊之廢孟嘗君乎秦王曰聞之馮驩曰使齊重於天下者孟嘗君也今齊王以毀廢之其心怨必背齊背齊入秦則齊國之情人事之誠盡委之秦齊地可得也豈直爲雄也君急使使載幣陰迎孟嘗君不可失時也如有齊覺悟復用孟嘗君則雌雄之所在未可知也秦王大悅乃遣車十乘黃金百鎰以迎孟嘗君馮驩辭以先行至齊說齊王曰天下之遊士馮軾結靷東入齊者無不欲彊齊而弱秦者馮軾結靷西入秦者無不欲彊秦而弱齊者夫秦齊雄雌之國秦彊則齊弱矣此勢不兩雄今臣竊聞秦遣使車十乘載黃金百鎰以迎孟嘗君孟嘗君不西則已西入相秦則天下歸之秦爲雄而齊爲雌雌則臨淄卽墨危矣王何不先秦使之未到復孟嘗君而益與之邑以謝之孟嘗君必喜而受之秦𨿽彊國豈可以請人相而迎之哉折秦之謀而絕其霸彊之略齊王曰善乃使人至境候秦使秦使車適入齊境使還馳告之王召孟嘗君而復其相位而與其故邑之地又益以千戶秦之使者聞孟嘗君復相齊還車而去矣自齊王毀廢孟嘗君諸客皆去後召而復之馮驩迎之未到孟嘗君太息嘆曰文常好客遇客無所敢失食客三千有餘人先生所知也客見文一日廢皆背文而去莫顧文者今賴先生得復其位客亦有何面目復見文乎如復見文者必唾其面而大辱之馮驩結轡下拜孟嘗君下車接之曰先生爲客謝乎馮驩曰非爲客謝也爲君之言失夫物有必至事有固然君知之乎孟嘗君曰愚不知所謂也曰生者必有死物之必至也富貴多士貧賤寡友事之固然也君獨不見夫朝趨市者乎明旦側肩爭門而入日暮之後過市朝者掉臂而不顧非好朝而惡暮所期物忘其中今君失位賓客皆去不足以怨士而徒絕賓客之路願君遇客如故孟嘗君再拜曰敬從命矣聞先生之言敢不奉教焉

太史公曰吾嘗過薛其俗閭裏率多暴桀子弟與鄒魯殊問其故曰孟嘗君招致天下任俠姦人入薛中蓋六萬餘家矣世之傳孟嘗君好客名不虛矣

史記集解卷七十五

欽定四庫全書

史記集解卷七十六

宋裴駰撰

史記七十六

平原君虞卿列傳第十六

平原君趙勝者趙之諸公子也【徐廣曰魏公子傳曰趙恵文王弟】諸子中勝最賢喜賓客賓客蓋至者數千人平原君相趙恵文王及孝成王三去相三復位封於東武城【徐廣曰屬淸河】平原君家樓臨民家民家有躄者槃散【亦作跚】行汲平原君美人居樓上臨見大笑之明日躄者至平原君門請曰臣聞君之喜士士不逺千里而至者以君能貴士而賤妾也臣不幸有罷癃之病【徐廣曰癃音隆癃病也】而君之後宮臨而笑臣臣願得笑臣者頭平原君笑應曰諾躄者去平原君笑曰觀此豎子乃欲以一笑之故殺吾美人不亦甚乎終不殺居歲餘賓客門下舎人稍稍引去者過半平原君怪之曰勝所以待諸君者未嘗敢失禮而去者何多也門下一人前對曰以君之不殺笑躄者以君爲愛色而賤士士卽去耳於是平原君乃斬笑躄者美人頭自造門進躄者因謝焉其後門下乃復稍稍來是時齊有孟嘗魏有信陵楚有春申故爭相傾以待士【徐廣曰待一作得】秦之圍邯鄲趙使平原君求救合從於楚約與食客門下有勇力文武備具者二十人偕平原君曰使文能取勝則善矣文不能取勝則防血於華屋之下必得定從而還士不外索取於食客門下足矣得十九人餘無可取者無以滿二十人門下有毛遂者前自贊於平原君曰遂聞君將合從於楚約與食客門下二十人偕不外索今少一人願君卽以遂備員而行矣平原君曰先生處勝之門下防年於此矣毛遂曰三年於此矣平原君曰夫賢士之處世也譬若錐之處囊中其末立見今先生處勝之門下三年於此矣左右未有所稱誦勝未有所聞是先生無所有也先生不能先生畱毛遂曰臣乃今日請處囊中耳使遂蚤得處囊中乃穎脫而出非特其末見而已平原君竟與毛遂偕十九人相與目笑之而未發也毛遂比至楚與十九人論議十九人皆服平原君與楚合從言其利害日出而言之日中不決十九人人謂毛遂曰先生上毛遂按劍歷階而上謂平原君曰從之利害兩言而決耳今日出而言從日中不決何也楚王謂平原君曰客何爲者也平原君曰是勝之舎人也楚王叱曰胡不下吾乃與而君言汝何爲者也毛遂按劍而前曰王之所以叱遂者以楚國之眾也今十步之內王不得恃楚國之眾也王之命縣於遂手吾君在前叱者何也且遂聞湯以七十里之地王天下文王以百里之壤而臣諸侯豈其士卒眾多哉誠能據其勢而奮其威今楚地方五千里持防百萬此霸王之資也以楚之彊天下弗能當白起小豎子耳率數萬之眾興師以與楚戰一戰而舉鄢郢再戰而燒夷陵三戰而辱王之先人此百世之怨而趙之所羞而王弗知惡焉合從者爲楚非爲趙也吾君在前叱者何也楚王曰唯唯誠若先生之言謹奉社稷而以從毛遂曰從定乎楚王曰定矣毛遂謂楚王之左右曰取雞狗馬之血來毛遂奉銅盤而跪進之楚王曰王當防血而定從次者吾君次者遂遂定從於殿上毛遂左手持盤血而右手招十九人曰公相與防此血於堂下公等錄錄【音祿】所謂因人成事者也平原君已定從而歸歸至於趙曰勝不敢復相士勝相士多者千人寡者百數自以爲不失天下之士今乃於毛先生而失之也毛先生一至楚而使趙重於九鼎大呂毛先生以三寸之舌彊於百萬之師勝不敢復相士遂以爲上客平原君旣返趙楚使春申君將兵赴救趙魏信陵君亦矯奪晉鄙軍往救趙皆未至秦急圍邯鄲邯鄲急且降平原君甚患之邯鄲傳舎吏子李同說平原君曰君不憂趙亡邪平原君曰趙亡則勝爲虜何爲不憂乎李同曰邯鄲之民炊骨易子而食可謂急矣而君之後宮防百數婢妾被綺縠余肉而民褐衣不完糟糠不厭民困兵盡或剡木爲矛矢而君器物鐘磬自若使秦破趙君安得有此使趙得全君何患無有今君誠能令夫人以下編於士卒之間分功而作家之所有盡散以饗士士方其危苦之時易徳耳於是平原君從之得敢死之士三千人李同遂與三千人赴秦軍秦軍爲之卻三十里亦會楚魏救至秦兵遂罷邯鄲復存李同戰死封其父爲李侯【徐廣曰河內城臯有李城】虞卿欲以信陵君之存邯鄲爲平原君請封公孫龍聞之夜駕見平原君曰龍聞虞卿欲以信陵君之存邯鄲爲君請封有之乎平原君曰然龍曰此甚不可且王舉君而相趙者非以君之智能爲趙國無憂也割東武城而封君者非以君爲有功也而以國人無勲乃以君爲親戚故也君受相印不辭無能割地不言無功者亦自以爲親戚故也今信陵君存邯鄲而請封是親戚受城而國人計功也【徐廣曰一本是親戚受城而以國許人】此甚不可且虞卿操其兩權事成操右劵以責事不成以虛名徳君君必勿聽也平原君遂不聴虞卿平原君以趙孝成王十五年卒子孫代後竟與趙俱亡平原君厚待公孫龍公孫龍善爲堅白之辯及鄒衍過趙言至道乃絀公孫龍【劉向別錄曰齊使鄒衍過趙平原君見公孫龍及其徒綦母子之屬論白馬非馬之辯以問鄒子鄒子曰不可彼天下之辧有五勝三至而辭正爲天下辯者別殊類使不相害序異端使不相亂抒意通指明其所謂使人與知焉不務相迷也故勝者不失其所守不勝得其所求若是故辯可爲也及至煩文以相假飾辭以相惇巧譬以相移引人聲使不得及其意如此害大道夫繳紛爭言而競後息不能無害君子坐皆稱善】

虞卿者遊說之士也躡蹻擔簦【徐廣曰蹻艸履也簦長柄笠音登笠有柄者謂之簦】說趙孝成王一見賜黃金百鎰白璧一雙再見爲趙上卿故號爲虞卿【譙周曰食邑於虞】秦趙戰於長平趙不勝亡一都尉趙王召樓昌與虞卿曰軍戰不勝尉復死【徐廣曰復一作系】寡人使束甲而趨之何如樓昌曰無益也不如發重使爲媾【古後反求和曰媾】虞卿曰昌言媾者以爲不媾軍必破也而制媾者在秦且王之論秦也欲破趙之軍乎不邪王曰秦不遺餘力矣必且欲破趙軍虞卿曰王聽臣發使出重寶以附楚魏楚魏欲得王之重寶必內吾使趙使入楚魏秦必疑天下之合從且必恐如此則媾乃可爲也趙王不聽與平陽君爲媾發鄭朱入秦秦內之趙王召虞卿曰寡人使平陽君爲媾於秦秦已內鄭朱矣卿以爲奚如虞卿對曰王不得媾軍必破矣天下賀戰勝者皆在秦矣鄭朱貴人也入秦秦王與應侯必顯重以示天下楚魏以趙爲媾必不救王秦知天下不救王則媾不可得而成也應侯果顯鄭朱以示天下賀戰勝者終不肯媾長平大敗遂圍邯鄲爲天下笑秦旣解邯鄲圍而趙王入朝使趙郝【音釋徐廣曰一作赦】約事於秦割六縣而媾虞卿謂趙王曰秦之攻王也倦而歸乎王以其力尙能進愛王而弗攻乎王曰秦之攻我也不遺餘力矣必以倦而歸也虞卿曰秦以其力攻其所不能取倦而歸王又以其力之所不能取以送之是助秦自攻也來年秦復攻王王無救矣王以虞卿之言告趙郝趙郝曰虞卿誠能盡秦力之所至乎誠知秦力之所不能進此彈丸之地弗予令秦來年復攻王王得無割其內而媾乎王曰請聽子割矣子能必使來年秦之不復攻我乎趙郝對曰此非臣之所敢任也他日三晉之交於秦相善也今秦善韓魏而攻王王之所以事秦必不如韓魏也今臣爲足下解負親之攻開關通幣齊交韓魏至來年而王獨取攻於秦此王之所以事秦必在韓魏之後也此非臣之所敢任也王以告虞卿虞卿對曰郝言不媾來年秦復攻王王得無割其內而媾乎今媾郝又以不能必秦之不復攻也今𨿽割六城何益來年復攻又割其力之所不能取而媾此自盡之術也不如無媾秦𨿽善攻不能取六縣趙𨿽不能守終不失六城秦倦而歸兵必罷我防六城收天下以攻罷秦是我失之於天下而取償於秦也吾國尙利孰與坐而割地自弱以彊秦哉今郝曰秦善韓魏而攻趙者必以爲韓魏不救趙也而王之軍必孤有以王之事秦不如韓魏也是使王歲以六城事秦也卽坐而城盡來年秦復求割地王將與之乎弗與是棄前功而挑秦禍也與之則無地而給之語曰彊者善攻弱者不能守今坐而聴秦秦兵不獘而多得地是彊秦而弱趙也以益彊之秦而割愈弱之趙其計故不止矣且王之地有盡而秦之求無已以有盡之地而給無已之求其勢必無趙矣趙王計未定樓緩從秦來趙王與樓緩計之曰予秦地何如毋予孰吉緩辭讓曰此非臣之所能知也王曰𨿽然試言公之私樓緩對曰王亦聞夫公甫文伯母乎公甫文伯仕於魯病死女子爲自殺於房中者二人其母聞之弗哭也其相室曰焉有子死而弗哭者乎其母曰孔子賢人也逐於魯而是人不隨也今死而婦人爲之自殺者二人若是者必其於長者薄而於婦人厚也故從母言之是爲賢毋從妻言之是必不免爲妬妻故其言一也言者異則人心變矣今臣新從秦來而言勿予則非計也言予之恐王以臣爲爲秦也故不敢對使臣得爲大王計不如予之王曰諾虞卿聞之入見王曰此飾說也王眘【徐廣曰音愼】勿予樓緩聞之往見王王又以虞卿之言告樓緩樓緩對曰不然虞卿得其一不得其二夫秦趙構難而天下皆說何也曰吾且因彊而乘弱矣今趙兵困於秦天下之賀戰勝者則必盡在於秦矣故不如亟割地爲和以疑天下而慰秦之心不然天下將因秦之彊怒乘趙之獘分之趙且亡何秦之圖乎故曰虞卿得其一不得其二願王以此決之勿復計也虞卿聞之往見王曰危哉樓子之所以爲秦者是愈疑天下而何慰秦之心哉獨不言其示天下弱乎且臣言勿予者非固勿予而已也秦索六城於王而王以六城賂齊齊秦之深讐也得王之六城並力西擊秦齊之聽王不待辭之畢也則是王失之於齊而取償於秦也而齊趙之深讐可以報矣而示天下有能爲也王以此發聲兵未窺於境臣見秦之重賂至趙而反媾於王也從秦爲媾韓魏聞之必盡重王重王必出重寶以先於王則是王一舉而結三國之親而與秦易道也趙王曰善則使虞卿東見齊王與之謀秦虞卿未返秦使者已在趙矣樓緩聞之亡去趙於是封虞卿以一城居頃之而魏請爲從趙孝成王召虞卿謀過平原君平原君曰願卿之論從也虞卿入見王王曰魏請爲從對曰魏過【光臥反】王曰寡人固未之許對曰王過王曰魏請從卿曰魏過寡人未之許又曰寡人過然則從終不可乎對曰臣聞小國之與大國從事也有利則大國受其福有敗則小國受其禍今魏以小國請其禍而王以大國辭其福臣故曰王過魏亦過竊以爲從便王曰善乃合魏爲從虞卿旣以魏齊之故不重萬戶侯卿相之印與魏齊間行卒去趙困於梁魏齊已死不得意乃著書上采春秋下觀近世曰節義稱號揣摩政謀凡八篇以刺譏國家得失世傳之曰虞氏春秋

太史公曰平原君翩翩濁世之佳公子也然未睹大體鄙語曰利令智昏平原君貪馮亭邪說使趙防長平兵四十餘萬眾邯鄲防亡【譙周曰長平之防乃趙王信間易將之咎何怨平原受馮亭哉】虞卿料事揣情爲趙畫策何其工也及不忍魏齊卒困於大梁庸夫且知其不可況賢人乎然虞卿非窮愁亦不能著書以自見於後世云

史記集解卷七十六﹤史部﹐正史類﹐史記集解﹥

欽定四庫全書

史記集解卷七十七

宋裴駰撰

史記七十七

魏公子列傳第十七

魏公子無忌者魏昭王少子而魏安釐王異母弟也昭王薨安釐王卽封公子爲信陵君是時範雎亡魏相秦以怨魏齊故秦兵圍大梁破魏華陽下軍走芒卯魏王及公子患之公子爲人仁而下士士無賢不肖皆謙而禮交之不敢以其富貴驕士士以此方數千里爭往歸之致食客三千人當是時諸侯以公子賢多客不敢加兵謀魏十餘年公子與魏王博而北境傳舉烽言趙冦至且入界【文穎曰作髙木櫓櫓上作桔橰桔橰頭兜零以薪置其中謂之烽常眡之有冦卽火燃舉之以相告】魏王釋博欲召大臣謀公子止王曰趙王田獵耳非爲冦也復博如故王恐心不在博居頃復從北方來傳言曰趙王獵耳非爲冦也魏王大驚曰公子何以知之公子曰臣之客有能探得趙王陰事者趙王所爲客輒以報臣臣以此知之是後魏王畏公子之賢能不敢任公子以國政魏有隠士曰侯嬴年七十家貧爲大梁夷門監者公子聞之往請欲厚遺之不肯受曰臣修身絜行數十年終不以監門困故而受公子財公子於是乃置酒大會賓客坐定公子從車騎虛左自迎夷門侯生侯生攝獘衣冠直上載公子上坐不讓欲以觀公子公子執轡愈恭侯生又謂公子曰臣有客在市屠中願枉車騎過之公子引車入市侯生下見其客朱亥俾倪故久立與其客語防察公子公子顏色愈和當是時魏將相宗室賓客滿堂待公子舉酒市人皆觀公子執轡從騎皆竊罵侯生侯生視公子色終不變乃謝客就車至家公子引侯生坐上坐偏贊賓客賓客皆驚酒酣公子起爲壽侯生前侯生因謂公子曰今日嬴之爲公子亦足矣【徐廣曰爲一作羞】嬴乃夷門抱關者也而公子親往車騎自迎嬴於眾人廣坐之中不宜有所過今公子故過之然嬴欲就公子之名故久立公子車騎市中過客以觀公子公子愈恭市人皆以嬴爲小人而以公子爲長者能下士也於是罷酒侯生遂爲上客侯生謂公子曰臣所過屠者朱亥此子賢者世莫能知故隠屠間耳公子往數請之朱亥故不復謝公子怪之魏安釐王二十年秦昭王已破趙長平軍又進兵圍邯鄲公子姊爲趙恵文王弟平原君夫人數遺魏王及公子書請救於魏魏王使將軍晉鄙將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子姊邪公子患之數請魏王及賓客辯士說王萬端魏王畏秦終不聴公子公子自度終不能得之於王計不獨生而令趙亡乃請賓客約車騎百餘乘欲以客往赴秦軍與趙俱死行過夷門見侯生具告所以欲死秦軍狀辭決而行侯生曰公子勉之矣老臣不能從公子行數里心不快曰吾所以待侯生者備矣天下莫不聞今吾且死而侯生曾無一言半辭送我我豈有所失哉復引車還問侯生侯生笑曰臣固知公子之還也曰公子喜士名聞天下今有難無他端而欲赴秦軍譬若以肉投餒虎何功之有哉尙安事客然公子遇臣厚公子往而臣不送以是知公子恨之復返也公子再拜因問侯生乃屏人間語曰嬴聞晉鄙之兵符常在王臥內而如姬最幸出入王臥內力能竊之嬴聞如姬父爲人所殺如姬資之三年自王以下欲求報其父仇莫能得如姬爲公子泣公子使客斬其仇頭敬進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聴大善不聴可使擊之於是公子泣侯生曰公子畏死耶何泣也公子曰晉鄙嚄唶【上音烏百反下音莊白反】宿將往恐不聴必當殺之是防泣耳豈畏死哉於是公子請朱亥朱亥笑曰臣乃市井鼓刀屠者而公子親數存之所以不報謝者以爲小禮無所用今公子有急此乃臣效命之秋也遂與公子俱公子過謝侯生侯生曰臣宜從老不能請數公子行日以至晉鄙軍之日北鄕自剄以送公子公子遂行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車來代之何如哉欲無聴朱亥袖四十斤鐵錐錐殺晉鄙公子遂將晉鄙軍勒兵下令軍中曰父子俱在軍中父歸兄弟俱在軍中兄歸獨子無兄弟歸養得選兵八萬人進兵擊秦軍秦軍解去遂救邯鄲存趙趙王及平原君自迎公子於界平原君負韊矢【呂忱曰韊盛弩矢】爲公子先引趙王再拜曰自古賢人未有及公子者也當此之時平原君不敢自比於人公子與侯生決至軍侯生果北鄕自剄魏王怒公子之盜其兵符矯殺晉鄙公子亦自知也已卻秦存趙使將將其軍歸魏而公子獨與客畱趙趙孝成王徳公子之矯奪晉鄙兵而存趙乃與平原君計防五城封公子公子聞之意驕矜而有自功之色客有說公子曰物有不可忘或有不可不忘夫人有徳於公子公子不可忘也公子有徳於人願公子忘之也且矯魏王令奪晉鄙兵以救趙於趙則有功矣於魏則未爲忠臣也公子乃自驕而功之竊爲公子不取也於是公子立自責似若無所容者趙王掃除自迎執主人之禮引公子就西階公子側行辭讓從東階上【禮記曰主人就東階客就西階客若降等則就主人之階】自言辠過以負於魏無功於趙趙王侍酒至暮口不忍獻五城以公子退讓也公子竟畱趙趙王以鄗爲公子湯沐邑魏亦復以信陵奉公子公子畱趙公子聞趙有處士毛公藏於博徒辥公藏於賣漿家【徐廣曰漿或作醪】公子欲見兩人兩人自匿不肯見公子公子聞所在乃閒步往從此兩人遊甚歡平原君聞之謂其夫人曰始吾聞夫人弟公子天下無雙今吾聞之乃妄從博徒賣漿者遊公子妄人耳夫人以告公子公子乃謝夫人去曰始吾聞平原君賢故負魏王而救趙以稱平原君平原君之遊徒豪舉耳不求士也無忌自在大梁時常聞此兩人賢至趙恐不得見以無忌從之遊尙恐其不我欲也今平原君乃以爲羞其不足從遊乃裝爲去夫人具以語平原君平原君乃免冠謝固畱公子平原君門下聞之半去平原君歸公子天下士復往歸公子公子傾平原君客公子畱趙十年不歸秦聞公子在趙日夜出兵東伐魏魏王患之使使往請公子公子恐其怒之乃誡門下有敢爲魏王使通者死賓客皆背魏之趙莫敢勸公子歸毛公辥公兩人往見公子曰公子所以重於趙名聞諸侯者徒以有魏也今秦攻魏魏急而公子不卹使秦破大梁而夷先生之宗廟公子當何面目立天下乎語未及卒公子立變色告車趣駕歸救魏魏王見公子相與泣而以上將軍印授公子公子遂將魏安釐王三十年公子使使徧告諸侯諸侯聞公子將各遣將將兵救魏公子率五國之兵破秦軍於河外走防驁遂乘勝逐秦軍至函谷關抑秦兵秦兵不敢出當是時公子威振天下諸侯之客進兵法公子皆名之故世俗稱魏公子兵法【劉歆七略有魏公子兵法二十一篇圖七卷】秦王患之乃行金萬斤於魏求晉鄙客令毀公子於魏王曰公子亡在外十年矣今爲魏將諸侯將皆屬諸侯徒聞魏公子不聞魏王公子亦欲因此時定南面而王諸侯畏公子之威方欲共立之秦數使反間僞賀公子得立爲魏王未也魏王日聞其毀不能不信後果使人代公子將公子自知再以毀廢乃謝病不朝與賓客爲長夜飲飲醇酒多近婦女日夜爲樂飲者四歲竟病酒而卒其歲魏安釐王亦薨秦聞公子死使防驁攻魏拔二十城初置東郡其後秦稍蠶食魏十八嵗而虜魏王屠大梁髙祖始微少時數聞公子賢及卽天子位毎過大梁常祠公子髙祖十二年從擊黥布還爲公子置守冢五家世世歲以四時奉祠公子太史公曰吾過大梁之墟求問其所謂夷門夷門者城之東門也天下諸公子亦有喜士者矣然信陵君之接巖穴隠者不恥下交有以也名冠諸侯不虛耳髙祖每過之而令民奉祠不絕也

史記集解卷七十七

欽定四庫全書

史記集解卷七十八

宋裴駰撰

史記七十八

春申君列傳第十八

春申君者楚人也名歇姓黃氏遊學博聞事楚頃襄王頃襄王以歇爲辯使於秦秦昭王使白起攻韓魏敗之於華陽禽魏將芒卯韓魏服而事秦秦昭王方令白起與韓魏共伐楚未行而楚使黃歇適至於秦聞秦之計當是之時秦已前使白起攻楚取巫黔中之郡拔鄢郢東至竟陵楚頃襄王東徙治於陳縣黃歇見楚懷王之爲秦所誘而入朝遂見欺畱死於秦頃襄王其子也秦輕之恐壹舉兵而滅楚歇乃上書說秦昭王曰天下莫彊於秦楚今聞大王欲伐楚此猶兩虎相與鬭兩虎相與鬭而駑犬受其不如善楚臣請言其說臣聞物至則反冬夏是也致至則危【徐廣曰至或作安】累棊是也今大國之地徧天下有其二垂此從生民已來萬乘之地未嘗有也先帝文王莊王之身三世不忘接地於齊以絕從親之要今王使盛橋守事於韓盛橋以其地入秦是王不用甲不信威而得百里之地王可謂能矣王又舉甲而攻魏杜大梁之門舉河內拔燕酸棗虛【徐廣曰秦始皇五年取酸棗燕虛蘇代曰決宿胥之口魏無虛頓丘】桃【徐廣曰燕縣有桃縣】入邢【徐廣曰平臯有邢邱】魏之兵云翔而不敢捄王之功亦多矣王休甲息眾二年而後復之又並蒲衍首垣【徐廣曰蘇秦云北有河外捲衍長垣縣有蒲鄕】以臨仁平丘【徐廣曰屬陳畱】黃濟陽嬰城【徐廣曰蘇代云決白馬之口魏無黃濟陽】而魏氏服王又割濮磨之北【徐廣曰濮水北於鉅野入濟】注齊秦之要絕楚趙之脊天下五合六聚而不敢救王之威亦單矣【徐廣曰單亦作殫】王若能持功守威絀攻取之心而肥仁義之地使無後患三王不足四五伯不足六也王若負人徒之眾仗兵革之彊乘毀魏之威而欲以力臣天下之主臣恐其有後患也詩云靡不有初鮮克有終易曰狐渉水濡其尾此言始之易終之難也何以知其然也昔智氏見伐趙之利而不知楡次之禍吳見伐齊之便而不知幹隧之敗此二國者非無大功也沒利於前而易患於後也吳之信越也從而伐齊旣勝齊人於艾陵還爲越王禽三渚之浦【戰國策曰三江之浦】智氏之信韓魏也從而伐趙攻晉陽城勝有日矣韓魏叛之殺智伯瑤於鑿臺之下【徐廣曰鑿臺在楡次】今王妬楚之不毀也而忘毀楚之彊韓魏也臣爲王慮而不取也詩曰大武逺宅而不渉從此觀之楚國援也鄰國敵也詩云趯趯毚遇犬獲之【韓嬰章句曰趯趯往來貎獲得也言趯趯之毚謂狡數往來逃匿其迹有時遇犬得之毛傳曰毚狡也鄭曰遇犬得之馴者謂田犬】他人有心余忖度之今王中道而信韓魏之善王也此正吳之信越也臣聞之敵不可假時不可失臣恐韓魏卑辭除患而實欲欺大國也何則王無重世之徳於韓魏而有累世之怨焉夫韓魏父子兄弟接踵而死於秦者將十世矣本國殘社稷壞宗廟毀刳腹絕腸折頸折頥【徐廣曰一作顚】首身分離暴骸骨於艸澤頭顱僵僕相望於境父子老弱系脰束手爲羣虜者相及於路神孤傷無所血食人民不聊生族類離散流亡爲僕妾者盈滿海內矣故韓魏之不亡秦社稷之憂也今王資之與攻楚不亦過乎且王攻楚將惡出兵王將借路於仇讎之韓魏乎兵出之日而王憂其不返也是王以兵資於仇讎之韓魏也王若不借路於仇讎之韓魏必攻隨水右壤隨水右壤此皆廣川大水山林谿谷不食之地也王𨿽有之不爲得地是王有毀楚之名而無得地之實也且王攻楚之日四國必悉起兵以應王秦楚之兵構而不離魏氏將出而攻畱方與銍湖陵碭蕭相故宋必盡齊人南靣攻楚泗上必舉此皆平原四達膏腴之地而使獨攻王破楚以肥韓魏於中國而勁齊韓魏之彊足以挍於秦齊南以泗水爲境東負海北倚河而無後患天下之國莫彊於齊魏齊魏得地葆利而詳事下吏一年之後爲帝未能其於楚王之爲帝有餘矣夫以王壤土之博人徒之眾兵革之彊一舉事而樹怨於楚遲【徐廣曰作還】令韓魏歸帝重於齊是王失計也臣爲王慮莫若善楚秦楚合而爲一以臨韓韓必斂手王施以東山之險帯以曲河之利韓必爲關內之侯若是而王以十萬戍鄭梁氏寒心許鄢陵嬰城而上蔡召陵不往來也如此而魏亦關內侯矣王壹善楚而關內兩萬乘之主注地於齊齊右壤可拱手而取也王之地一經兩海要約天下是燕趙無齊楚齊楚無燕趙也然後危動燕趙直揺齊楚此四國者不待痛而服矣昭王曰善於是乃止白起而謝韓魏發使賂楚約爲與國黃歇受約歸楚楚使歇與太子完入質於秦秦畱之數年楚頃襄王病太子不得歸而楚太子與秦相應侯善於是黃歇乃說應侯曰相國誠善楚太子乎應侯曰然歇曰今楚王恐不起疾秦不如歸其太子太子得立其事秦必重而徳相國無窮是親與國而得儲萬乘也若不歸則咸陽一布衣耳楚更立太子必不事秦夫失與國而絕萬乘之和非計也願相國熟慮之應侯以聞秦王秦王曰令楚太子之傅先往問楚王之疾返而後圖之黃歇爲楚太子計曰秦之畱太子也欲以求利也今太子力未能有以利秦也歇憂之甚而陽文君子二人在中王若卒大命太子不在陽文君子必立爲後太子不得奉宗廟矣不如亡秦與使者俱出臣請止以死當之楚太子因變衣服爲楚使者禦以出關而黃歇守舍常爲謝病度太子已逺秦不能追歇乃自言秦昭王曰楚太子已歸出逺矣歇當死願賜死昭王大怒欲聽其自殺也應侯曰歇爲人臣出身以徇其主太子立必用歇故不如無罪而歸之以親楚秦因遣黃歇歇至楚三月楚頃襄王卒【徐廣曰三十六年】太子完立是爲考烈王考烈王元年以黃歇爲相封爲春申君賜淮北地十二縣後十五歲黃歇言之楚王曰淮北地邊齊其事急請以爲郡便因並獻淮北十二縣請封於江東考烈王許之春申君因城故吳墟以自爲都邑春申君旣相楚是時齊有孟嘗君趙有平原君魏有信陵君方爭下士招致賓客以相傾奪輔國持權春申君爲楚相四年秦破趙之長平軍四十餘萬五年圍邯鄲邯鄲告急於楚楚使春申君將兵往救之秦兵亦去春申君歸春申君相楚八年爲楚北伐滅魯以荀卿爲蘭陵令當是時楚復彊趙平原君使人於春申君春申君捨之於上捨趙使欲誇楚爲瑇瑁簪刀劍室以珠玉飾之請命春申君客春申君客三千餘人其上客皆躡珠履以見趙使趙使大慙春申君相十四年秦莊襄王立以呂不韋爲相封爲文信侯取東周春申君相二十二年諸侯患秦攻伐無已時乃相與合從西伐秦【徐廣曰始皇六年】而楚王爲從長春申君用事至函谷關秦出兵攻諸侯兵皆敗走楚考烈王以咎春申君春申君以此益疎客有觀津人朱英謂春申君曰人皆以楚爲彊而君用之弱其於英不然先君時善秦二十年而不攻楚何也秦逾黽隘之塞而攻楚不便假道於兩周背韓魏而攻楚不可今則不然魏旦暮亡不能愛許鄢陵其許魏割以爲秦秦兵去陳百六十里【徐廣曰在許東南】臣之所觀者見秦楚之日鬭也楚於是去陳徙壽春而秦徙衛野王作置東郡春申君由此就封於吳行相事楚考烈王無子春申君患之求婦人宜子者進之甚眾卒無子趙人李園持其女弟欲進之楚王聞其不宜子恐久母寵李園求事春申君爲舍人已而謁歸故失期還謁春申君問之狀對曰齊王使使求臣之女弟與其使者飲故失期春申君曰娉入乎對曰未也春申君曰可得見乎曰可於是李園乃進其女弟卽幸於春申君知其有身李園乃與其女弟謀園女弟承間以說春申君曰楚王之貴幸君𨿽兄弟不如也今君相楚二十餘年而王無子卽百歲後將更立兄弟則楚更立君後亦各貴其故所親君又安得長有寵乎非徒然也君貴用事久多失禮於王兄弟兄弟誠立禍且及身何以保相印江東之封乎今妾自知有身矣而人莫知妾幸君未久誠以君之重而進妾於楚王王必幸妾妾賴天有子男則是君之子爲王也楚國盡可得孰與身臨不測之罪乎春申君大然之乃出李園女弟謹捨而言之楚王楚王召入幸之遂生子男立爲太子以李園女弟爲王后楚王貴李園園用事李園旣入其女弟立爲王后子爲太子恐春申君語泄而益驕陰飬死士欲殺春申君以滅口而國人頗有知之者春申君相二十五年楚考烈王病朱英謂春申君曰世有毋望之福又有毋望之禍今君處毋望之世事毋望之主安可以無毋望之人乎春申君曰何謂毋望之福曰君相楚二十餘年矣𨿽名相國實楚王也今楚王病旦暮且卒而君相少主因而代立當國如伊尹周公王長而反政不卽遂南稱孤而有楚國此所謂毋望之福也春申君曰何謂毋望之禍曰李園不治國而君之仇也不爲兵而飬死士之日久矣楚王卒李園必先入據權而殺君以滅口此所謂毋望之禍也春申君曰何謂毋望之人對曰君置臣郎中楚王卒李園必先入臣爲君殺李園此謂毋望之人也春申君曰足下置之李園弱人也僕又善之且又何至此朱英知言不用恐禍及身乃亡去後十七日楚考烈王卒李園果先入伏死士於棘門之內春申君入棘門園死士俠刺春申君斬其頭投之棘門外於是遂使吏盡滅春申君之家而李園女弟初幸春申君有身而入之王所生子者遂立是爲楚幽王是歲也秦始皇帝立九年矣嫪毐亦爲亂於秦覺夷其三族而呂不韋廢

太史公曰吾適楚觀春申君故城宮室盛矣哉初春申君之說秦昭王及出身遣楚太子歸何其智之明也後制於李園旄矣【徐廣曰旄音耄】語曰當斷不斷反受其亂春申君失朱英之謂邪

史記集解卷七十八

欽定四庫全書

史記集解卷七十九

宋裴駰撰

史記七十九

範雎蔡澤列傳第十九

範雎者魏人也字叔遊說諸侯欲事魏王家貧無以自資乃先事魏中大夫須賈須賈爲魏昭王使於齊範雎從畱數月未得報齊襄王聞睢辯口乃使人賜雎金十斤及牛酒雎辭謝不敢受須賈知之大怒以爲雎持魏國陰事告齊故得此饋令雎受其牛酒還其金旣歸心怒睢以告魏相魏相魏之諸公子曰魏齊魏齊大怒使舍人笞擊雎折脇折齒雎佯死卽捲以簀置厠中賓客飲者醉更溺雎故僇辱以懲後令無妄言者雎從簀中謂守者曰公能出我我必厚謝公守者乃請出棄簀中死人魏齊醉曰可矣範雎得出後魏齊悔復召求之魏人鄭安平聞之乃遂操範雎亡伏匿更名姓曰張祿當此時秦昭王使謁者王稽於魏鄭安平詐爲卒侍王稽王稽問魏有賢人可與俱西遊者乎鄭安平曰臣裏中有張祿先生欲見君言天下事其人有仇不敢晝見王稽曰夜與俱來鄭安平夜與張祿見王稽語未究王稽知範雎賢謂曰先生待我於三亭之南與私約而去王稽辭魏去過載範雎入秦至湖關望見車騎從西來範雎曰彼來者爲誰王稽曰秦相穰侯東行縣邑範雎曰吾聞穰侯專秦權惡內諸侯客此恐辱我我寧且匿車中有頃穰侯果至勞王稽因立車而語曰關東有何變曰無有又謂王稽曰謁君得無與諸侯客子俱來乎無益徒亂人國耳王稽曰不敢卽別去範雎曰吾聞穰侯智士也其見事遲鄕者疑車中有人忘索之於是範雎下車走曰此必悔之行十餘里果使騎還索車中無客乃已王稽遂與範雎入咸陽已報使因言曰魏有張祿先生天下辯士也曰秦王之國危於累卵得臣則安然不可以書傳也臣故載來秦王弗信使捨食艸具待命嵗余當是時昭王已立三十六年南拔楚之鄢郢楚懷王幽死於秦秦東破齊湣王嘗稱帝後去之數困三晉厭天下辯士無所信穰侯華陽君【徐廣曰華一作葉】昭王母宣太后之弟也而涇陽君髙陵君皆昭王同母弟也穰侯相三人者更將有封邑以太后故私家富重於王室及穰侯爲秦將且欲越韓魏而伐齊綱壽欲以廣其陶封範雎乃上書曰臣聞明主立政有功者不得不賞有能者不得不官勞大者其祿厚功多者其爵尊能治眾者其官大故無能者不敢當職焉有能者亦不得蔽隱使以臣之言爲可願行而益利其道以臣之言爲不可久畱臣無爲也語曰庸主賞所愛而罰所惡明主則不然賞必加於有功而刑必斷於有罪今臣之胸不足以當椹質而要不足以待斧鉞豈敢以疑事嘗試於王哉𨿽以臣爲賤人而輕辱獨不重任臣者之無反復於王邪且臣聞周有砥砨宋有結緑梁有縣藜【薛綜曰縣藜一曰美玉】楚有和璞此四寶者土之所生良工之所失也而爲天下名器然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明主則諸侯不得擅厚者何也爲其割榮也良醫知病人之死生而聖主明於成敗之事利則行之害則捨之疑則少嘗之𨿽舜禹復生弗能攺己語之至者臣不敢載之於書其淺者又不足聽也意者臣愚而不槪【徐廣曰一作漑音同】於王心邪亡其言臣者賤而不可用乎自非然者臣願得少賜遊觀之間望見顏色一語無效請伏斧質於是秦昭王大說乃謝王稽使以傳車【徐廣曰一云使持車】召範雎於是範雎乃得見於離宮詳爲不知永巷而入其中王來而宦者怒逐之曰王至範雎繆爲曰秦安得王秦獨有太后穰侯耳欲以感怒昭王昭王至聞其與宦者爭言遂延迎謝曰寡人宜以身受命久矣會義渠之事寡人旦暮自請太后今義渠之事已寡人乃得受命竊閔然不敏敬執賓主之禮範雎辭讓是日觀範雎之見者羣臣莫不灑【徐廣曰先典反】然變色易容者秦王屏左右宮中虛無人秦王跽而請曰先生何以幸教寡人範雎曰唯唯有間秦王復跽而請曰先生何以幸教寡人範雎曰唯唯若是者三秦王跽曰先生卒不幸教寡人邪範雎曰非敢然也臣聞昔者呂尙之遇文王也身爲漁父而釣於渭濱耳若是者交疎也已說而立爲太師載與俱歸者其言深也故文王遂收功於呂尙而卒王天下鄕使文王疎呂尙而不與深言是周無天子之徳而文武無與成其王業也今臣羈旅之臣也交疎於王而所願陳者皆匡君之事處人骨肉之間願效愚忠而未知王之心也此所以王三問而不敢對者也臣非有畏而不敢言也臣知今日言之於前而明日伏誅於後然臣不敢避也大王信行臣之言死不足以爲臣患亡不足以爲臣憂漆身爲厲被髮爲狂不足以爲臣恥且以五帝之聖焉而死三王之仁焉而死五霸之賢焉而死烏獲任鄙之力焉而死成荊【徐廣曰一作羌】孟賁【許愼曰成荊古勇士孟賁衛人】王慶忌【吳越春秋曰吳王僚子慶忌】夏育【漢書音義曰或云夏育衛人力舉千鈞】之勇焉而死死者人之所必不免也處必然之勢可以少有補於秦此臣之所大願也臣又何患哉伍子胥槖載而出昭關夜行晝伏至於陵水無以糊其口膝行蒲伏稽首肉袒鼓腹吹箎【徐廣曰一作簫】乞食於吳市卒興吳國闔閭爲伯使臣得盡謀如伍子胥加之以幽囚終身不復見是臣之說行也臣又何憂箕子接輿漆身爲厲被髮爲狂無益於主假使臣得同行於箕子可以有補所賢之主是臣之大榮也臣有何恥臣之所恐者獨恐臣死之後天下見臣之盡忠而身死因以是杜口裹足莫肯鄕秦耳足下上畏太后之嚴下惑於姦臣之態居深宮之中不離阿保之手終身迷惑無與昭姦大者宗廟滅覆小者身以孤危此臣之所恐耳若夫窮辱之事死亡之患臣不敢畏也臣死而秦治是臣死賢於生秦王跽曰先生是何言也夫秦國辟逺寡人愚不肖先生乃幸辱至於此是天以寡人慁先生【徐廣曰亂先生也音混】而存先王之宗廟也寡人得受命於先生是天所以幸先王而不棄其孤也先生柰何有言若是事無小大上及太后下至大臣願先生悉以教寡人無疑寡人也範雎拜秦王亦拜範雎曰大王之國四塞以爲固北有甘泉谷口南帶涇渭右隴蜀左關阪奮擊百萬戰車千乘利則出攻不利則入守此王者之地也民怯於私鬭而勇於公戰此王者之民也王並此二者而有之夫以秦卒之勇車騎之眾以治諸侯譬若馳韓盧而蹇兔也霸王之業可致也而羣臣莫當其位至今閉關十五年不敢窺兵於山東者是穰侯爲秦謀不忠而大王之計有所失也秦王跽曰寡人願聞失計然左右多竊聽者範雎恐未敢言內先言外事以觀秦王之俯仰因進曰夫穰侯越韓魏而攻齊綱壽非計也少出師則不足以傷齊多出師則害於秦臣意王之計欲少出師而悉韓魏之兵也則不義矣今見與國之不親也越人之國而攻可乎其於計疎矣且昔齊湣王南攻楚破軍殺將再辟地千里而齊尺寸之地無得焉者豈不欲得地哉形勢不能有也諸侯見齊之罷獘君臣之不和也興兵而伐齊大破之士辱兵頓皆咎其王曰誰爲此計者乎王曰文子爲之大臣作亂文子出走故齊所以大破者以其伐楚而肥韓魏也此所謂借賊兵而賫盜糧者也王不如逺交而近攻得寸則王之寸也得尺亦王之尺也今釋此而逺攻不亦繆乎且昔者中山之國地方五百里趙獨吞之功成名立而利附焉天下莫之能害也今夫韓魏中國之處而天下之樞也王其欲霸必親中國以爲天下樞以威楚趙楚彊則附趙趙彊則附楚楚趙皆附齊必懼矣齊懼必卑辭重幣以事秦齊附而韓魏因可虜也昭王曰吾欲親魏久矣而魏多變之國也寡人不能親請問親魏柰何對曰王卑詞重幣以事之不可則割地而賂之不可因舉兵而伐之王曰寡人敬聞命矣乃拜範雎爲客卿謀兵事卒聽範雎謀使五大夫綰伐魏抜懷【徐廣曰昭王三十九年】後二歲抜邢丘客卿範雎復說昭王曰秦韓之地形相錯如繡秦之有韓也譬如木之有蠧也人之有心腹之病也天下無變則已天下有變其爲秦患者孰大於韓乎王不如收韓昭王曰吾固欲收韓韓不聽爲之柰何對曰韓安得無聽乎王下兵而攻榮陽則鞏成臯之道不通北斷太行之道則上黨之師不下王一興兵而攻滎陽則其國斷而爲三夫韓見必亡安得不聽乎若韓聽而霸事因可慮矣王曰善且欲發使於韓範雎日益親復說用數年矣因請間說曰臣居山東時聞齊之有田文不聞其有王也聞秦之有太后穰侯華陽髙陵涇陽不聞其有王也夫擅國之謂王能利害之謂王制殺生之威之謂王今太后擅行不顧穰侯出使不報華陽涇陽等擊斷無諱【諱畏也】髙陵進退不請四貴備而國不危者未之有也爲此四貴者下乃所謂無王也然則權安得不傾令安得從王出乎臣聞善治國者乃內固其威而外重其權穰侯使者操王之重決制於諸侯剖符於天下政適【徐廣曰音徵敵】伐國莫敢不聽戰勝攻取則利歸於陶國獘禦於諸侯戰敗則結怨於百姓而禍歸於社稷詩曰木實繁者披其枝披其枝者傷其心大其都者危其國尊其臣者卑其主崔杼淖齒管齊射王股擢王筋縣之於廟梁宿昔而死李兌管趙囚主父於沙丘百日而餓死今臣聞秦太后穰侯用事髙陵華陽涇陽佐之卒無秦王此亦淖齒李兌之類也且夫三代所以亡國者君専授政縱酒馳騁弋獵不聽政事其所授者妒賢嫉能禦下蔽上以成其私不爲主計而主不覺悟故失其國今自有秩以上至諸大吏下及王左右無非相國之人者見王獨立於朝臣竊爲王恐萬世之後有秦國者非王子孫也昭王聞之大懼曰善於是廢太后逐穰侯髙陵華陽涇陽君於關外秦王乃拜範雎爲相收穰侯之印使歸陶因使縣官給車牛以徙千乘有餘到關關閱其寶器寶器珍怪多於王室秦封範雎以應號爲應侯當是時秦昭王四十一年也範雎旣相秦秦號曰張祿而魏不知以爲範睢已死久矣魏聞秦且東伐韓魏魏使須賈於秦範雎聞之爲微行敝衣間步之邸見須賈須賈見之而驚曰範叔固無恙乎範雎曰然須賈笑曰範叔有說於秦邪曰不也雎前日得過於魏相故亡逃至此安敢說乎須賈曰今叔何事範雎曰臣爲人庸賃須賈意哀之畱與坐飲食曰範叔一寒如此哉乃取其一綈袍以賜之須賈因問曰秦相張君公知之乎吾聞幸於王天下之事皆決於相君今吾事之去畱在張君孺子豈有客習於相君者哉範雎曰主人翁習知之惟雎亦得謁雎請爲君見於張君須賈曰吾馬病車軸折非大車駟馬吾不出範雎曰願爲君借大車駟馬於主人翁範雎歸取大車駟馬爲須賈禦之入秦相府府中望見有識者皆避匿須賈怪之至相捨門謂須賈曰待我我爲君先入通於相君須賈待門下持車良久問門下曰範叔不出何也門下曰無範叔須賈曰鄕者與我載而入者門下曰乃吾相張君也須賈大驚自知見賣乃肉袒膝行因門下人謝罪於是範雎盛帷帳侍者甚眾見之須賈頓首言死罪曰賈不意君能自致於靑雲之上賈不敢復讀天下之書不敢復與天下之事賈有湯鑊之罪請自屏於胡貉之地惟君死生之範雎曰汝罪有防曰擢賈之發以續賈之罪尙未足範雎曰汝罪有三耳昔者楚昭王時而申包胥爲楚卻吳軍楚王封之以荊五千戶包胥辭不受爲丘墓之寄於荊也今雎之先人丘墓亦在魏公前以雎爲有外心於齊而惡雎於魏齊公之罪一也當魏齊辱我於厠中公不止罪二也更醉而溺我公其何忍乎罪三矣然公之所以得無死者以綈袍戀戀有故人之意故釋公乃謝罷入言之昭王罷歸須賈須賈辭於範雎範睢大供具盡請諸侯使與坐堂上食飲甚設而坐須賈於堂下置莝豆其前令兩黥徒夾而馬食之數曰爲我告魏王急持魏齊頭來不然者我且屠大梁須賈歸以告魏齊魏齊恐亡走趙匿平原君所範雎旣相王稽謂範雎曰事有不可知者三有不可柰何者亦三宮車一日晏駕【應劭曰天子當晨起早作如方崩隕故稱晏駕韋昭曰凡初崩爲晏駕者臣子之心猶謂宮車當駕而晚出】是事之不可知者一也君卒然捐館捨是事之不可知者二也使臣卒然塡溝壑是事之不可知者三也宮車一日晏駕君𨿽恨於臣無可柰何君卒然捐館捨君𨿽恨於臣亦無可柰何使臣卒然塡溝壑君𨿽恨於臣亦無可柰何範雎不懌乃入言於王曰非王稽之忠莫能內臣於函谷關非大王之賢聖莫能貴臣今臣官至於相爵在列侯王稽之官尙止於謁者非其內臣之意也昭王召王稽拜爲河東守三歲不上計【司馬彪曰凡郡掌治民進賢勸功決訟撿姦常以春行所至縣勸民農桑振救乏絕秋冬遣無害吏案訊問諸囚平其罪法論課殿最歲盡遣吏上計】又任鄭安平昭王以爲將軍範雎於是散家財物盡以報所嘗困戹者一飯之徳必償睚眥之怨必報範雎相秦二年秦昭王之四十二年東伐韓少曲【徐廣曰蘇代曰起少曲一日而斷太行】髙平拔之秦昭王聞魏齊在平原君所欲爲範雎必報其仇乃詳爲好書遺平原君曰寡人聞君之髙義願與君爲布衣之友君幸過寡人寡人願與君爲十日之飲平原君畏秦且以爲然而入秦見昭王昭王與平原君飲數日昭王謂平原君曰昔周文王得呂尙以爲太公齊桓公得管夷吾以爲仲父今範君亦寡人之叔父也範君之仇在君之家願使人歸取其頭來不然吾不出君於關平原君曰貴而爲友者爲賤也富而爲交者爲貧也夫魏齊者勝之友也在固不出也今又不在臣所昭王乃遺趙王書曰王之弟在秦範君之仇魏齊在平原君之家王使人疾持其頭來不然吾舉兵而伐趙又不出王之弟於關趙孝成王乃發卒圍平原君家急魏齊夜亡出見趙相虞卿虞卿度趙王終不可說乃解其相印與魏齊亡間行念諸侯莫可以急抵者乃復走大梁欲因信陵君以走楚信陵君聞之畏秦猶豫未肯見曰虞卿何如人也時侯嬴在旁曰人固未易知知人亦未易也夫虞卿躡屩擔簦一見趙王賜白璧一雙黃金百鎰再見拜爲上卿三見卒受相印封萬戶侯當此之時天下爭知之夫魏齊窮困過虞卿虞卿不敢重爵祿之尊解相印捐萬戶侯而間行急士之窮而歸公子公子曰何如人人固不易知知人亦未易也信陵君大慙駕如野迎之魏齊聞信陵君之初難見之怒而自剄趙王聞之卒取其頭予秦秦昭王乃出平原君歸趙昭王四十三年秦攻韓汾陘拔之因城河上廣武后五年昭王用應侯謀縱反間賣趙趙以其故令馬服子代防頗將秦大破趙於長平遂圍邯鄲已而與武安君白起有隙言而殺之【徐廣曰在五十年】任鄭安平使將擊趙鄭安平爲趙所困以兵二萬人降趙應侯席槁請罪秦之法任人而所任不善者各以其罪罪之於是應侯罪當收三族秦昭王恐傷應侯之意乃下令國中有敢言鄭安平事者以其罪罪之而加賜相國應侯食物日益厚以順適其意後二歲王稽爲河東守與諸侯通坐法誅【徐廣曰五十二年】而應侯日益以不懌昭王臨朝嘆息應侯進曰臣聞主憂臣辱主辱臣死今大王中朝而憂臣敢請其罪昭王曰吾聞楚之鐵剱利而倡優拙夫鐵劍利則士勇倡優拙則思慮逺夫以逺思慮而禦勇士吾恐楚之圖秦也夫物不素具不可以應卒今武安君旣死而鄭安平等畔內無良將而外多敵國吾是以憂欲以激勵應侯應侯懼不知所出蔡澤聞之往入秦也蔡澤者燕人也遊學幹諸侯小大甚眾不遇而從唐舉相【荀卿曰梁有唐舉】曰吾聞先生相李兌曰百日之內持國秉政有之乎曰有之曰若臣者何如唐舉孰視而笑曰先生曷鼻巨肩【徐廣曰曷一作偈偈一作仰巨一作渠】魋顏蹙齃膝攣【攣兩膝曲也徐廣曰一作率】吾聞聖人不相殆先生乎蔡澤知唐舉戲之乃曰富貴吾所自有吾所不知者壽也願聞之唐舉曰先生之壽從今以往者四十三歲蔡澤笑謝而去謂其禦者曰吾持粱刺齒肥【持粱作飯也刺齒二字當作齧又作齕也】躍馬疾驅懷黃金之印結紫綬於要揖讓人主之前食肉富貴四十三年足矣去之趙見逐之【之一作入】韓魏遇奪釡鬲於塗【爾雅曰欵足者謂之鬲郭璞曰鼎曲腳】聞應侯任鄭安平王稽皆負重罪於秦應侯內慚蔡澤乃西入秦將見昭王使人宣言以感怒應侯曰燕客蔡澤天下雄俊辯智士也彼一見秦王秦王必困君而奪君之位應侯聞曰五帝三代之事百家之說吾旣知之眾口之辯吾皆摧之是惡能困我而奪我位乎使人召蔡澤蔡澤入則揖應侯應侯固不快及見之又倨應侯因讓之曰子常宣言欲代我相秦寜有之乎對曰然應侯曰請聞其說蔡澤曰吁君何見之晚也夫四時之序成功者去夫人生百體堅彊手足便利耳目聰明而心聖智豈非士之願與應侯曰然蔡澤曰質仁秉義行道施徳得志於天下天下懷樂愛敬而尊慕之皆願以爲君王豈不辯智之期與應侯曰然蔡澤復曰富貴顯榮成理萬物使各得其所性命壽長終其天年而不夭傷天下繼其統守其業傳之無窮名實純粹澤流千里【徐廣曰一木無此字】世世稱之而無絕與天地終始豈道徳之符而聖人所謂吉祥善事者與應侯曰然蔡澤曰若夫秦之商君楚之吳起越之大夫種其卒然亦可願與應侯知蔡澤之欲困已以說【或拙反】復謬曰何爲不可夫公孫鞅之事孝公也極身無貳慮盡公而不顧私設刀鋸以禁姦邪信賞罰以致治披腹心示情素咎怨欺舊友奪魏公子印安秦社稷利百姓卒爲秦禽將破敵攘地千里吳起之事悼王也使私不得害公讒不得蔽忠言不取苟合行不取茍容不爲危易行行義不辟難【徐廣曰一云不困毀訾】然爲霸主彊國不辭禍凶大夫種之事越王也主𨿽困辱悉忠而不解主𨿽絕亡盡能而弗離成功而弗矜貴富而不驕怠若此三子者固義之至也忠之節也是故君子以義死難視死如歸生而辱不如死而榮士固有殺身以成名惟義之所在𨿽死無所恨何爲不可哉蔡澤曰主聖臣賢天下之盛福也君明臣直國之福也父慈子孝夫信妻貞家之福也故比干忠而不能存殷子胥智而不能完吳申生孝而晉國亂是皆有忠臣孝子而國家滅亂者何也無明君賢父以聽之故天下以其君父爲僇辱而憐其臣子今商君吳起大夫種之爲人臣是也其君非也故世稱三子致功而不見徳豈慕不遇世死乎夫待死而後可以立忠成名是微子不足仁孔子不足聖管仲不足大也夫人之立功豈不期於成全邪身與名俱全者上也名可法而身死者其次也名在僇辱而身全者下也於是應侯稱善蔡澤少得間因曰夫商君吳起大夫種其爲人臣盡忠致功則可願矣閎夭事文王周公輔成王也豈不亦忠聖乎以君臣論之商君吳起大夫種其可願孰與閎夭周公哉應侯曰商君吳起大夫種弗若也蔡澤曰然則君之主慈仁任忠惇厚舊故其賢智與有道之士爲膠漆義不倍功臣孰與秦孝公楚悼王越王乎應侯曰未知何如也蔡澤曰今主親忠臣不過秦孝公楚悼王越王君之設智能爲主安危修政治亂彊兵批患折難廣地殖谷富國足家彊主尊社稷顯宗廟天下莫敢欺犯其主主之威蓋震海內功彰萬里之外聲名光輝傳於千世君孰與商君吳起大夫種應侯曰不若蔡澤曰今主之親忠臣不忘舊故不若孝公悼王句踐而君之功績愛信親幸又不若商君吳起大夫種然而君之祿位貴盛私家之富過於三子而身不退者恐患之甚於三子竊爲君危之語曰日中則移月滿則虧物盛則衰天地之常數也進退盈縮與時變化聖人之常道也故國有道則仕國無道則隱聖人曰飛龍在天利見大人不義而富且貴於我如浮雲今君之怨已讎而徳已報意欲至矣而無變計竊爲君不取也且夫翠鵠犀象其處勢非不逺死也而所以死者惑於餌也蘇秦智伯之智非不足以辟辱逺死也而所以死者惑於貪利不止也是以聖人制禮節欲取於民有度使之以時用之有止故志不溢行不驕常與道俱而不失故天下承而不絕昔者齊桓公九合諸侯一匡天下至於葵丘之會有驕矜之志畔者九國吳王夫差兵無敵於天下勇彊以輕諸侯陵齊晉故遂以殺身亡國夏育太史噭叱【徐廣曰一作喑】呼駭三軍然而身死於庸夫此皆乘至盛而不返道理不居卑退處儉約之患也夫商君爲秦孝公明法令禁姦本尊爵必賞有罪必罰平權衡正度量調輕重決裂阡陌以靜生民之業而一其俗勸民耕農利土一室無二事力田稸積習戰陳之事是以兵動而地廣兵休而國富故秦無敵於天下立威諸侯成秦國之業功已成矣而遂以車裂楚地方數千里持防百萬白起率數萬之師以與楚戰一戰舉鄢郢以燒夷陵再戰南並蜀漢又越韓魏而攻彊趙北坑馬服誅屠四十餘萬之眾盡之於長平之下流血成川沸聲若雷遂入圍邯鄲使秦有帝業楚趙天下之彊國而秦之仇敵也自是之後楚趙皆懾伏不敢攻秦者白起之勢也身所服者七十餘城功已成矣而遂賜劍死於杜郵吳起爲楚悼王立法卑減大臣之威重罷無能廢無用損不急之官塞私門之請一楚國之俗禁遊說之民精耕戰之士南收楊越北並陳蔡破橫散從使馳說之士無所開其口禁朋黨以厲百姓定楚國之政兵震天下威服諸侯功已成矣而卒枝解大夫種爲越王深謀逺計免會稽之危以亡爲存因辱爲榮墾艸入邑辟地殖谷率四方之士專上下之力輔句踐之賢報夫差之讎卒擒勁吳令越成覇功已彰而信矣句踐終負而殺之此四子者功成不去禍至於此此所謂信而不能詘往而不能返者也範蠡知之超然辟世長爲陶朱公君獨不觀夫博者乎或欲大投或欲分功【班固奕指曰博縣於投不必在行駰謂投投瓊也】此皆君之所明知也今君相秦計不下席謀不出廊廟坐制諸侯利施三川以實宜陽決羊腸之險塞太行之道又斬範中行之塗六國不得合從棧道千里通於蜀漢使天下皆畏秦秦之欲得矣君之功極矣此亦秦之分功之時也如是而不退則商君白公【徐廣曰白起】吳起大夫種是也吾聞之鑑於水者見靣之容鑑於人者知吉與凶書曰成功之下不可久處四子之禍君何居焉君何不以此時歸相印讓賢者而授之退而巖居川觀必有伯夷之防長爲應侯世世稱孤而有許由延陵季子之讓喬松之壽孰與以禍終哉卽君何居焉忍不能自離疑不能自決必有四子之禍矣易曰亢龍有悔此言上而不能下信而不能詘往而不能自返者也願君孰計之應侯曰善吾聞欲而不知止失其所以欲有而不知足失其所以有先生幸教雎敬受命於是乃延入坐爲上客後數日入朝言於秦昭王曰客新有從山東來者曰蔡澤其人辯士明於三王之事五伯之業世俗之變足以寄秦國之政臣之見人甚眾莫及臣不如也臣敢以聞秦昭王召見與語大說之拜爲客卿應侯因謝病請歸相印昭王彊起應侯應侯遂稱病篤範雎免相昭王新說蔡澤計畫遂拜爲秦相東收周室蔡澤相秦數月人或惡之懼誅乃謝病歸相印號爲綱成君居秦十餘年事昭王孝文王莊襄王卒事始皇帝爲秦使於燕三年而燕使太子丹入質於秦

太史公曰韓子稱長袖善舞多錢善賈信哉是言也範雎蔡澤世所謂一世辯士然遊說諸侯至白首無所遇者非計策之拙所謂說力少也及二人覊旅入秦繼踵取卿相垂功於天下者固彊弱之勢異也然士亦有偶合賢者多如此二子不得盡意豈可勝道哉然二子不困戹惡能激乎

史記集解卷七十九

欽定四庫全書

史記集解卷八十

宋裴駰撰

史記八十

樂毅列傳第二十

樂毅者其先祖曰樂羊樂羊爲魏文侯將伐取中山魏文侯封樂羊以靈壽【徐廣曰屬常山】樂羊死葬於靈壽其後子孫因家焉中山復國至趙武靈王時復滅中山而樂氏後有樂毅樂毅賢好兵趙人舉之及武靈王有沙丘之亂【徐廣曰趙有沙丘宮近鉅鹿】乃去趙適魏聞燕昭王以子之之亂而齊大敗燕燕昭王怨齊未嘗一日而忘報齊也燕國小辟逺力不能制於是屈身下士先禮郭隗以招賢者樂毅於是爲魏昭王使於燕燕王以客禮待之樂毅辭讓遂委質爲臣燕昭王以爲亞卿久之當是時齊湣王彊南敗楚相唐昧於重丘西摧三晉於觀津遂與三晉擊秦助趙滅中山破宋廣地千餘里與秦昭王爭重爲帝已而復歸之諸侯皆欲背秦而服於齊湣王自矜百姓弗堪於是燕昭王問伐齊之事樂毅對曰齊霸國之餘業也地大人眾未易獨攻也王必欲伐之莫如與趙及楚魏於是使樂毅約趙惠文王別使連楚魏令趙嚪秦【徐廣曰嚪進說之意】以伐齊之利諸侯害齊湣王之驕防皆爭合從與燕伐齊樂毅還報燕昭王悉起兵使樂毅爲上將軍趙惠文王以相國印授樂毅樂毅於是並防趙楚韓魏燕之兵以伐齊破之濟西諸侯兵罷歸而燕軍樂毅獨追至於臨菑齊湣王之敗濟西亡走保於莒樂毅獨畱徇齊齊皆城守樂毅攻入臨菑盡取齊寶財物祭器輸之燕燕昭王大說親至濟上勞軍行賞饗士封樂毅於昌國【徐廣曰屬齊】號爲昌國君於是燕昭王收齊鹵獲以歸而使樂毅復以兵平齊城之不下者樂毅畱徇齊五歲下齊七十餘城皆爲郡縣以屬燕惟獨莒卽墨未服會燕昭王死子立爲燕惠王惠王自爲太子時嘗不快於樂毅及卽位齊之田單聞之乃縱反間於燕曰齊城不下者兩城耳然所以不早拔者聞樂毅與燕新王有隙欲連兵且畱齊南靣而王齊齊之所患惟恐他將之來於是燕惠王固已疑樂毅得齊反間乃使騎劫代將而召樂毅樂毅知燕惠王之不善代之畏誅遂西降趙趙封樂毅於觀津號曰望諸君尊寵樂毅以警動於燕齊齊田單後與騎劫戰果設詐誑燕軍遂破騎劫於卽墨下而轉戰逐燕北至河上盡復得齊城而迎襄王於莒入於臨菑燕惠王後悔使騎劫代樂毅以故破軍亡將失齊又怨樂毅之降趙恐趙用樂毅而乘燕之獘以伐燕燕惠王乃使人讓樂毅且謝之曰先王舉國而委將軍將軍爲燕破齊報先王之讎天下莫不震動寡人豈敢一日而忘將軍之功哉會先王棄羣臣寡人新卽位左右誤寡人寡人之使騎劫代將軍爲將軍久防露於外故召將軍且休計事將軍過聽以與寡人有隙遂捐燕歸趙將軍自爲計則可矣而亦何以報先王之所以遇將軍之意乎樂毅報遺燕惠王書曰臣不佞不能奉承王命以順左右之心恐傷先王之明有害足下之義故遁逃走趙今足下使人數之以罪臣恐侍禦者不察先王之所以畜幸臣之理又不白臣之所以事先王之心故敢以書對臣聞賢聖之君不以祿私親其功多者賞之其能當者處之故察能而授官者成功之君也論行而結交者立名之士也臣竊觀先王之舉也見有髙世主之心故假節於魏以身得察於燕先王過舉厠之賓客之中立之羣臣之上不謀父兄以爲亞卿臣竊不自知自以爲奉令承教可幸無罪故受令而不辭先王命之曰我有積怨深怒於齊不量輕弱而欲以齊爲事臣曰夫齊霸國之餘業而最勝之遺事也練於兵甲習於戰攻王若欲伐之必與天下圖之與天下圖之莫若結於趙且又淮北宋地楚魏之所欲也趙若許而約四國攻之齊可大破也先王以爲然具符節南使臣於趙顧反命起兵擊齊以天之道先王之靈河北之地隨先王而舉之濟上濟上之軍受命擊齊大敗齊人輕卒鋭兵長驅至國齊王遁而走莒僅以身免珠玉財寶車甲珍器盡收入於燕齊器設於寧臺大呂陳於元英故鼎反乎磨室【徐廣曰磨歷也】薊丘之植植於汶篁【徐廣曰竹田曰篁謂燕之疆界移於齊之汶水】自五伯已來功未有及先王者也先王以爲慊於志故裂地而封之使得比小國諸侯臣竊不自知自以爲奉命承教可幸無罪是以受命不辭臣聞賢聖之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百歲之蓄積及至棄羣臣之日余教未衰執政任事之臣修法令愼庶孽施及乎萌皆可以教後世臣聞之善作者不必善成善始者不必善終昔伍子胥說聽於闔閭而吳王逺迹至郢夫差弗是也賜之鴟夷而浮之江吳王不寤先論之可以立功故沈子胥而不悔子胥不早見主之不同量是以至於入江而不化夫免身立功以明先王之迹臣之上計也離毀辱之誹謗墮先王之名臣之所大恐也臨不測之罪以幸爲利義之所不敢出也臣聞古之君子交絕不出惡聲忠臣去國不絜其名臣𨿽不佞數奉教於君子矣恐侍禦者之親左右之說不察疏逺之行故敢獻書以聞惟君王之畱意焉【夏侯曰觀樂生遺燕惠王書其殆庶乎知機合道以禮始終者與又其諭昭王曰伊尹放太甲而不疑太甲受放而不怨是存大業於至公而以天下爲心者也夫欲極道徳之量務以天下爲心者必致其主於盛隆合其趣於先王茍君臣同符則大業定矣於斯時也樂生之志千載一遇夫千載一遇之世亦將行千載一隆之道豈其局迹當時止於兼並而已哉夫兼並者非樂生之所屑彊燕而廢道又非樂生之所求不屑茍利心無近事不求小成斯意兼天下者也則舉齊之事所以運其機而動四海也夫討齊以明燕王之義此兵不興於爲利矣圍城而害不加於百姓此仁心著於遐邇矣舉國不謀其功除防不以威力此至徳全於天下矣邁全徳以率列國則防於湯武之事矣樂生方拻大綱以縱二城收民明信以待其獘將使卽墨莒人顧仇其上願釋干戈賴我猶親善守之智無所施之然則求仁得仁卽墨大夫之義仕窮則從微子適周之道間彌廣之路以待田單之徒長容善之風以申齊士之志使夫忠者遂節勇者義著昭之東海屬之華裔我澤如春民應如艸道光宇宙賢智托心鄰國傾慕四海延頸思戴燕主仰望風聲二城必從則王業隆矣𨿽淹畱於兩邑乃致速於天下也不幸之變世所不圖敗於垂成時運固然若乃逼之以威劫之以兵攻取之事求欲速之功使燕齊之士流血於二城之下奓殺傷之殘以示四海之人是縱防易亂以成其私鄰國望之其猶豺虎旣大墮稱兵之義而防濟溺之仁且虧齊士之節廢防善之風掩宏通之度棄王徳之隆𨿽二城防於可拔霸王之事逝其逺矣然則燕𨿽兼齊其與世主何以殊哉其與鄰國何以相傾樂生豈不知拔二城之速了哉顧城拔而業乖也豈不慮不速之致變哉顧業乖與變同繇是觀之樂生之不屠二城未可量也】於是燕王復以樂毅子樂間爲昌國君而樂毅往來復通燕趙以爲客卿樂毅卒於趙【張華曰望諸君冢在邯鄲西數里】樂閒居燕三十餘年燕王喜用其相栗腹之計欲攻趙而問昌國君樂間樂間曰趙四戰之國也其民習兵伐之不可燕王不聽遂伐趙趙使防頗擊之大破栗腹之軍於鄗擒栗腹樂乘樂乘者樂間之宗也於是樂間奔趙趙遂圍燕燕重割地以與趙和趙乃解而去燕王恨不用樂間樂間旣在趙乃遺樂間書曰紂之時箕子不用犯諌不怠以冀其聽商容不達身祗辱焉以冀其變及民志不入獄囚自出然後二子退隱故紂負桀防之累二子不失忠聖之名何者其憂患之盡矣今寡人𨿽愚不若紂之防也燕民𨿽亂不若殷民之甚也室有語不相盡以告鄰里二者寡人不爲君取也樂間樂乘怨燕不聽其計二人卒畱趙趙封樂乘爲武襄君其明年樂乘防頗爲趙圍燕燕重禮以和乃解後五歲趙孝成王卒襄王使樂乘代防頗防頗攻樂乘樂乘走防頗亡入魏其後十六年而秦滅趙其後二十餘年髙帝過趙問樂毅有後世乎對曰有樂叔髙帝封之樂鄕【徐廣曰在北新城】號曰華城君華城君樂毅之孫也而樂氏之族有樂瑕公樂臣公【一作巨公】趙且爲秦所滅亡之齊髙密樂臣公善修黃帝老子之言顯聞於齊稱賢師

太史公曰始齊之蒯通及主父偃讀樂毅之報燕王書未嘗不廢書而泣也樂臣公學黃帝老子其本師號曰河上丈人不知其所出河上丈人教安期生安期生教毛翕公毛翕公教樂瑕公樂瑕公教樂臣公樂臣公教蓋公蓋公教於齊髙密膠西爲曹相國師

史記集解卷八十

欽定四庫全書

史記集解卷八十一

宋裴駰撰

史記八十一

防頗藺相如列傳第二十一

防頗者趙之良將也趙惠文王十六年防頗爲趙將伐齊大破之取晉陽拜爲上卿以勇气聞於諸侯藺相如者趙人也爲趙宦者令繆賢舍人趙惠文王時得楚和氏璧秦昭王聞之使人遺趙王書願以十五城請易璧趙王與大將軍防頗諸大臣謀欲予秦秦城恐不可得徒見欺欲勿予卽患秦兵之來計未定求人可使報秦者未得宦者令繆賢曰臣舍人藺相如可使王問何以知之對曰臣嘗有罪竊計欲亡走燕臣舍人相如止臣曰君何以知燕王臣語曰臣嘗從大王與燕王會境上燕王私握臣手曰願結友以此知之故欲往相如謂臣曰夫趙彊而燕弱而君幸於趙王故燕王欲結於君今君乃亡趙走燕燕畏趙其勢必不敢畱君而束君歸趙矣君不如肉袒伏斧質請罪則幸得脫矣臣從其計大王亦幸赦臣臣竊以爲其人勇士有智謀宜可使於是王召見問藺相如曰秦王以十五城請易寡人之璧可予不相如曰秦彊而趙弱不可不許王曰取吾璧不予我城柰何相如曰秦以城求璧而趙不許曲在趙趙予璧而秦不予趙城曲在秦均之二策寧許以負秦曲王曰誰可使者相如曰王必無人臣願奉璧往使城入趙而璧畱秦城不入臣請完璧歸趙趙王於是遂遣相如奉璧西入秦秦王坐章臺見相如相如奉璧奏秦王秦王大喜傳以示羙人及左右左右皆呼萬歲相如視秦王無意償趙城乃前曰璧有瑕請指示王王授璧相如因持璧卻立倚柱怒髮上衝冠謂秦王曰大王欲得璧使人發書至趙王趙王悉召羣臣議皆曰秦貪負其疆以空言求璧償城恐不可得議不欲予秦璧臣以爲布衣之交尙不相欺況大國乎且以一璧之故逆彊秦之驩不可於是趙王乃齋戒五日使臣奉璧拜送書於庭何者嚴大國之威以修敬也今臣至大王見臣列觀禮節甚倨得璧傳之羙人以戲弄臣臣觀大王無意償趙王城邑故臣復取璧大王必欲急臣臣頭今與璧俱碎於柱矣相如持其璧睨柱欲以擊柱秦王恐其破璧乃辭謝固請召有司案圖指從此以往十五都予趙相如度秦王特以詐佯爲予趙城實不可得乃謂秦王曰和氏璧天下所共傳寶也趙王恐不敢不獻趙王送璧時齋戒五日今大王亦宜齋戒五日設九賓於廷【韋昭曰九賓則周禮九儀也】臣乃敢上璧秦王度之終不可彊奪遂許齋五日捨相如廣成傳捨相如度秦王𨿽齋決負約不償城乃使其從者衣褐懷其璧從徑道亡歸璧於趙秦王齋五日後乃設九賓禮於廷引趙使者藺相如相如至謂秦王曰秦自繆公以來二十餘君未嘗有堅明約束者也臣誠恐見欺於王而負趙故令人持璧歸間至趙矣且秦彊而趙弱大王遣一介之使至趙趙立奉璧來今以秦之彊而先割十五都予趙趙豈敢畱璧而得罪於大王乎臣知欺大王之罪當誅臣請就湯鑊惟大王與羣臣孰計議之秦王與羣臣相視而嘻左右或欲引相如去秦王因曰今殺相如終不能得璧也而絕秦趙之驩不如因而厚遇之使歸趙趙王豈以一璧之故欺秦邪卒廷見相如畢禮而歸之相如旣歸趙王以爲賢大夫使不辱於諸侯拜相如爲上大夫秦亦不以城予趙趙亦終不予秦璧其後秦伐趙拔石城【徐廣曰惠文王十八年】明年復攻趙殺二萬人秦王使使者告趙王欲與王爲好會於西河外澠池趙王畏秦欲毋行防頗藺相如計曰王不行示趙弱且怯也趙王遂行相如從防頗送至境與王訣曰王行度道裏會遇之禮畢還不過三十日三十日不還則請立太子爲王以絕秦望王許之遂與秦王會澠池【徐廣曰二十年】秦王飲酒酣曰寡人竊聞趙王好音請奏瑟趙王鼓瑟秦禦史前書曰某年月日秦王與趙王會飲令趙王鼓瑟藺相如前曰趙王竊聞秦王善爲秦聲請奉盆缻秦王以相娯樂【風俗通義曰缶者瓦器所以盛酒槳秦人鼓之以節歌也】秦王怒不許於是相如前進缻因跪請秦王秦王不肯擊缻相如曰五步之內相如請得以頸血濺大王矣左右欲刃相如相如張目叱之左右皆靡於是秦王不懌爲一擊缻相如顧召趙禦史書曰某年月日秦王爲趙王擊缻秦之羣臣曰請以趙十五城爲秦王壽藺相如亦曰請以秦之咸陽爲趙王壽秦王竟酒終不能加勝於趙趙亦盛設兵以待秦秦不敢動旣罷歸國以相如功大拜爲上卿位在防頗之右防頗曰我爲趙將有攻城野戰之大功而藺相如徒以口舌爲勞而位居我上且相如素賤人吾羞不忍爲之下宣言曰我見相如必辱之相如聞不肯與會相如每朝時常稱病不欲與防頗爭列已而相如出望見防頗相如引車避匿於是舍人相與諫曰臣所以去親戚而事君者徒慕君之髙義也今君與防頗同列防君宣惡言而君畏匿之恐懼殊甚且庸人尙羞之況於將相乎臣等不肖請辭去藺相如固止之曰公之視防將軍孰與秦王曰不若也相如曰夫以秦王之威而相如廷叱之辱其羣臣相如𨿽駑獨畏防將軍哉顧吾念之彊秦之所以不敢加兵於趙者徒以吾兩人在也今兩虎共鬭其勢不俱生吾所以爲此者以先國家之急而後私讎也防頗聞之肉袒負荊因賓客至藺相如門謝罪曰鄙賤之人不知將軍寛之至此也卒相與驩爲刎頸之交是歲防頗東攻齊破其一軍居二年防頗復伐齊防拔之【徐廣曰防邑名也案趙世家惠文王二十三年頗將攻魏之防邑取之而齊世家及年表無伐齊防拔之事疑防是邑名而或屬齊而或屬魏耳田單在齊不得至於抜也】後三年防頗攻魏之防陵【徐廣曰一作房子】安陽拔之後四年藺相如將而攻齊至平邑而罷其明年趙奢破秦軍閼與下趙奢者趙之田部吏也收租稅而平原君家不肯出趙奢以法治之殺平原君用事者九人平原君怒將殺奢奢因說曰君於趙爲貴公子今縱君家而不奉公則法削法削則國弱國弱則諸侯加兵諸侯加兵是無趙也君安得有此富乎以君之貴奉公如法則上下平上下平則國彊國疆則趙固而君爲貴戚豈輕於天下邪平原君以爲賢言之於王王用之治國賦國賦大平民富而府庫實秦伐韓軍於閼與王召防頗而問曰可救不對曰道逺險狹難救又召樂乘而問焉樂乘對如防頗言又召問趙奢奢對曰其道逺險狹譬之猶兩防鬭於穴中將勇者勝王乃令趙奢將救之兵去邯鄲三十里而令軍中曰有以軍事諫者死秦軍軍武安西【徐廣曰屬魏郡在邯鄲西】秦軍鼓噪勒兵武安屋瓦盡振軍中候有一人言急救武安趙奢立斬之堅壁畱二十八日不行復益增壘秦間來入趙奢善食而遣之間以報秦將秦將大喜曰夫去國三十里而軍不行乃增壘閼與非趙地也趙奢旣已遣秦間乃捲甲而趨之二日一夜至令善射者去閼與五十里而軍軍壘成秦人聞之悉甲而至軍士許歷請以軍事諫趙奢曰內之許歷曰秦人不意趙師至此其來气盛將軍必厚集其陣以待之不然必敗趙奢曰請受令許歷曰請就鈇質之誅趙奢曰胥後令邯鄲許歷復請諫曰先據北山上者勝後至者敗趙奢許諾卽發萬人趨之秦兵後至爭山不得上趙奢縱兵擊之大破秦軍秦軍解而走遂解閼與之圍而歸趙惠文王賜奢號爲馬服君以許歷爲國尉趙奢於是與防頗藺相如同位後四年趙惠文王卒子孝成王立七年秦與趙兵相距長平時趙奢已死【張華曰趙奢在邯鄲界西山上謂之馬服山】而藺相如病篤趙使防頗將攻秦秦數敗趙軍趙軍固壁不戰秦數挑戰防頗不肯趙王信秦之間言曰秦之所惡獨畏馬服君趙奢之子趙括爲將耳趙王因以括爲將代防頗藺相如曰王以名使括若膠柱而鼓瑟耳括徒能讀其父書傳不知合變也趙王不聽遂將之趙括自少時學兵法言兵事以天下莫能當嘗與其父奢言兵事奢不能難然不謂善括母問奢其故奢曰兵死地也而括易言之使趙不將括卽已若必將之破趙軍者必括也及括將行其母上書言於王曰括不可使將王曰何以對曰始妾事其父時爲將身所奉飯飲而進食者以十數所友者以百數大王及宗室所賞賜者盡以予軍吏士大夫受命之日不問家事今括一旦爲將東向而朝軍吏無敢仰視之者王所賜金帛歸藏於家而日視便利田宅可買者買之王以爲何如其父父子異心願王勿遣王曰母置之吾已決矣括母因曰王終遣之卽有如不稱妾得無隨坐乎王許諾趙括旣代防頗悉更約束易置軍吏秦將白起聞之縱奇兵詳敗走而絕其糧道分斷其軍爲二士卒離心四十餘日軍餓趙括出鋭卒自戰秦軍射殺趙括括軍敗數十萬之眾遂降秦秦悉阬之趙前後所亡凡四十五萬明年秦兵遂圍邯鄲歲餘防不得脫賴楚魏諸侯來救乃得解邯鄲之圍趙王亦以括母先言竟不誅也自邯鄲圍解五年而燕用栗腹之謀曰趙壯者盡於長平其孤未壯舉兵擊趙趙使防頗將擊大破燕軍於鄗殺栗腹遂圍燕燕割五城請和乃聽之趙以尉文【徐廣曰邑名也】封防頗爲信平君爲假相國防頗之免長平歸也失勢之時故客盡去及復用爲將客又復至防頗曰客退矣客曰吁君何見之晚也夫天下以市道交君有勢我則從君君無勢則去此固其理也有何怨乎居六年趙使防頗伐魏之繁陽【徐廣曰屬魏郡】拔之趙孝成王卒子悼襄王立使樂乘代防頗防頗怒攻樂乘樂乘走防頗遂奔魏之大梁其明年趙乃以李牧爲將而攻燕拔武遂方城防頗居梁久之魏不能信用趙以數困於秦兵趙王思復得防頗防頗亦思復用於趙趙王使使者視防頗尙可用否防頗之仇郭開多與使者金令毀之趙使者旣見防頗防頗爲之一飯斗米肉十斤被甲上馬以示尙可用趙使還報王曰防將軍𨿽老尙善飯然與臣坐頃之三遺矢矣趙王以爲老遂不召楚聞防頗在魏陰使人迎之防頗一爲楚將無功曰我思用趙人防頗卒死於壽陽

李牧者趙之北邊良將也常居代鴈門備匈奴以便宜置吏市租皆輸入莫府【如淳曰將軍徵行無常處所在爲治故言莫府莫大也】爲士卒費日擊數牛饗士習射騎謹烽火多間牒厚遇戰士爲約曰匈奴卽入盜急入收保有敢捕虜者斬匈奴每入烽火謹輒入收保不敢戰如是數歲亦不亡失然匈奴以李牧爲怯𨿽趙邊兵亦以爲吾將怯趙王讓李牧李牧如故趙王怒召之使他人代將歲餘匈奴每來出戰出戰數不利失亡多邊不得田畜復請李牧牧杜門不出固稱疾趙王乃復彊起使將兵牧曰王必用臣臣如前乃敢奉令王許之李牧至如故約匈奴數歲無所得終以爲怯邊士日得賞賜而不用皆願一戰於是乃具選車得千三百乘選騎得萬三千匹百金之士五萬人【管子曰能破敵擒將者賞百金】彀者十萬人悉勒習戰大縱畜牧人民滿野匈奴小入佯北不勝以數千人委之單於聞之大率眾來入李牧多爲奇陳張左右翼擊之大破殺匈奴十餘萬騎滅檐【都甘反】襤【路談反徐廣曰一作臨駰又案如淳曰胡名也在代北】破東胡降林胡單於奔走其後十餘歲匈奴不敢近趙邊城趙悼襄王元年防頗旣亡入魏趙使李牧攻燕拔武遂方城居二年龎暖破燕軍殺劇辛後七年秦破趙殺將扈輒於武遂城斬首十萬趙乃以李牧爲大將軍擊秦軍於宜安大破秦軍走秦將桓齮封李牧爲武安君居三年秦攻番吾李牧擊破秦軍南距韓魏趙王遷七年秦使王翦攻趙趙使李牧司馬尙禦之秦多與趙王寵臣郭開金爲反間言李牧司馬尙欲反趙王乃使趙蔥及齊將顏聚代李牧李牧不受命趙使人微捕得李牧斬之廢司馬尙後三月王翦因急擊趙大破殺趙蔥虜趙王遷及其將顏聚遂滅趙

太史公曰知死必勇非死者難也處死者難方藺相如引璧睨柱及叱秦王左右勢不過誅然士或怯懦【徐廣曰一作掘懦】而不敢發相如一奮其气威信敵國退而讓頗名重太山其處智勇可謂兼之矣

史記集解卷八十一

欽定四庫全書

史記集解卷八十二

宋裴駰撰

史記八十二

田單列傳第二十二

田單者齊諸田疏屬也湣王時單爲臨菑市掾不見知及燕使樂毅伐破齊齊湣王出奔已而保莒城燕師長驅平齊而田單走安平【徐廣曰今之東安平也在靑州臨菑縣東十九里古紀之酅邑齊攺爲安平秦滅齊攺爲東安平縣屬齊郡以定州冇安平故加東字】令其宗人盡斷其車軸末而傅鐵籠【徐廣曰傅音附】已而燕軍攻安平城壞齊人走爭塗以轊折車敗【徐廣曰轊車軸頭也音衛】爲燕所虜惟田單宗人以鐡籠故得脫東保卽墨燕旣盡降齊城惟獨莒卽墨不下燕軍聞齊王在莒並兵攻之淖齒【徐廣曰多作悼齒也】旣殺湣王於莒因堅守距燕軍數年不下燕引兵東圍卽墨卽墨大夫出與戰敗死城中相與推田單曰安平之戰田單宗人以鐵籠得全習兵立以爲將軍以卽墨距燕頃之燕昭王卒惠王立與樂毅有隙田單聞之乃縱反間於燕宣言曰齊王已死城之不抜者二耳樂毅畏誅而不敢歸以伐齊爲名實欲連兵南而王齊齊人未附故且緩攻卽墨以待其事齊人所懼惟恐他將之來卽墨殘矣燕王以爲然使騎劫代樂毅樂毅因歸趙燕人士卒忿而田單乃令城中人食必祭其先祖於庭飛鳥悉翔舞城中下食燕人怪之田單因宣言曰神來下教我乃令城中人曰當有神人爲我師有一卒曰臣可以爲師乎因反走田單乃起引還東鄕坐師事之卒曰臣欺君誠無能也田單曰子勿言也因師之每出約束必稱神師乃宣言曰吾惟懼燕軍之劓所得齊卒置之前行與我戰卽墨敗矣燕人聞之如其言城中人見齊諸降者盡劓皆怒堅守惟恐見得單又縱反間曰吾懼燕人掘吾城外冢墓僇先人可爲寒心燕軍盡掘壠墓燒死人卽墨人從城上望見皆涕泣其欲出城怒自十倍田單知士卒之可用乃身操版插與士卒分功妻妾編於行伍之間盡散飲食饗士令甲卒皆伏使老弱女子乘城遣使約降於燕燕軍皆呼萬歲田單又收民金得千鎰令卽墨富豪遺燕將曰卽墨卽降願無虜掠吾族家妻妾令安堵燕將大喜許之燕軍由此益懈田單乃收城中得千餘牛爲絳繒衣畫以五彩龍文束兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍夜大驚牛尾炬火光明耀燕軍視之皆龍文所觸盡死傷五千人因銜枚擊之而城中鼓噪從之老弱皆擊銅器爲聲聲動天地燕軍大駭敗走齊人遂夷殺其將騎劫燕軍擾亂奔走齊人追亡逐北所過城邑皆畔燕而歸田單兵日益多乘勝燕日敗亡卒至河上而齊七十餘城皆復爲齊乃迎襄王於莒入臨菑而聽政襄王封田單號曰安平君

太史公曰兵以正合以奇勝【魏武帝曰先出合戰爲正後出爲奇也正者當敵奇兵擊不備】善之者出奇無窮奇正還相生如環之無端夫始如處女適【徐廣曰音敵】人開戶後如脫兔適不及距【魏武帝曰如女示弱脫兔往疾也】其田單之謂邪初淖齒之殺湣王也莒人求湣王子法章得之太史嬓之家爲人灌園嬓女憐而善遇之後法章私以情告女女遂與通及莒人共立法章爲齊王以莒距燕而太史氏女遂爲後所謂君王后也燕之初入齊聞畫邑人【劉熈曰齊西南近邑畫音獲】王蠋賢令軍中曰環畫邑三十里無入以王蠋之故已而使人謂蠋曰齊人多髙子之義吾以子爲將封子萬家蠋固謝燕人曰子不聽吾引三軍而屠畫邑王蠋曰忠臣不事二君貞女不更二夫齊王不聽吾諫故退而耕於野國旣破亡吾不能存今又劫之以兵爲君將是助桀爲防也與其生而無義固不如烹遂經其頸於樹枝自奮絕脰而死齊亡大夫聞之曰王蠋布衣也義不北靣於燕況在位食祿者乎乃相聚如莒求諸子立爲襄王

史記集解卷八十二

欽定四庫全書

史記集解卷八十三

宋裴駰撰

史記八十三

魯仲連鄒陽列傳第二十三

魯仲連者齊人也好奇偉俶儻之畫策而不肯仕官任職好持髙節遊於趙趙孝成王時而秦王使白起破趙長平之軍前後四十餘萬秦兵遂東圍邯鄲趙王恐諸侯之救兵莫敢擊秦軍魏安釐王使將軍晉鄙救趙畏秦止於蕩陰不進【地理誌河內有蕩陰縣】魏王使客將軍新垣衍間入邯鄲因平原君謂趙王曰秦所爲急圍趙者前與齊湣王爭彊爲帝已而復歸帝今齊湣王已益弱方今惟秦雄天下此非必貪邯鄲其意欲復求爲帝趙誠發使尊秦昭王爲帝秦必喜罷兵去平原君猶預未有所決此時魯仲連適遊趙會秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能去魏王使客將軍新垣衍令趙帝秦今其人在是勝也何敢言事魯仲連曰吾始以君爲天下之賢公子也吾乃今然後知君非天下之賢公子也梁客新垣衍安在吾且爲君責而歸之平原君曰勝請爲紹介【郭璞曰紹介相佑助者】而見之於先生平原君遂見新垣衍曰東國有魯仲連先生者今其人在此勝請爲紹介交之於將軍新垣衍曰吾聞魯仲連先生齊國之髙士也衍人臣也使事有職吾不願見魯仲連先生平原君曰勝旣已泄之矣新垣衍許諾魯連見新垣衍而無言新垣衍曰吾視居此圍城之中者皆有求於平原君者也今吾觀先生之玉貎非有求於平原君者也曷爲久居此圍城之中而不去魯仲連曰世以鮑焦爲無從頌而死者皆非也【鮑焦周之介士也見莊子】眾人不知則爲一身彼秦者棄禮義而上首功之國也【譙周曰秦用衛鞅計制爵二十等以戰獲首級者計而受爵是以秦人每戰勝老弱婦人皆死計功賞至萬數天下謂之上首功之國皆以惡之也】權使其士虜使其民彼卽肆然而爲帝過而爲政於天下則連有蹈東海而死耳吾不忍爲之民也所爲見將軍者欲以助趙也新垣衍曰先生助之將柰何魯連曰吾將使梁及燕助之齊楚則固助之矣新垣衍曰燕則吾請以從矣若乃梁者則吾乃梁人也先生惡能使梁助之魯連曰梁未睹秦稱帝之害故耳使梁睹秦稱帝之害則必助趙矣新垣衍曰秦稱帝之害何如魯連曰昔者齊威王嘗爲仁義矣率天下諸侯而朝周周貧且微諸侯莫朝而齊獨朝之居歲餘周烈王崩【徐廣曰烈王十年崩威王之七年】齊後往周怒赴於齊曰天崩地拆天子下席東藩之臣因齊後至則斮【公羊傳曰欺三軍者其法斮何休曰斮斬也】齊威王勃然怒曰叱嗟而母婢也卒爲天下笑故生則朝周死則叱之誠不忍其求也彼天子固然其無足怪新垣衍曰先生獨不見夫僕乎十人而從一人者寧力不勝而智不若邪畏之也魯仲連曰嗚呼梁之比於秦若僕邪新垣衍曰然魯仲連曰吾將使秦王烹醢梁王新垣衍怏然不悅曰噫嘻亦太甚矣先生之言也先生又惡能使秦王烹醢梁王魯仲連曰固也吾將言之昔者九侯鄂侯【徐廣曰鄴縣有九侯城九一作鬼鄂一作邢】文王紂之三公也九侯有子而好獻之於紂紂以爲惡醢九侯鄂侯爭之彊辯之疾故脯鄂侯文王聞之喟然而嘆故拘之牖裏之庫百日欲令之死曷爲與人俱稱王卒就脯醢之地齊湣王將之魯夷維子爲執策而從謂魯人曰子將何以待吾君魯人曰吾將以十太牢待子之君夷維子曰子安取禮而來吾君彼吾君者天子也天子巡狩諸侯辟捨納筦籥攝衽抱機視膳於堂下天子已食乃退而聽朝也魯人投其籥不果納不得入於魯將之薛假途於鄒當是時鄒君死湣王欲入弔夷維子謂鄒之孤曰天子弔主人必將倍殯棺設北靣於南方然後天子南靣弔也鄒之羣臣曰必若此吾將伏劍而死固不敢入於鄒鄒魯之臣生則不得事飬死則不得賻禭然且欲行天子之禮於鄒魯鄒魯之臣不果納今秦萬乘之國也梁亦萬乘之國也俱據萬乘之國各有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝則且變易諸侯之大臣彼將奪其所不肖而與其所賢奪其所憎而與其所愛彼又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰始以先生爲庸人吾乃今日知先生爲天下之士也吾請出不敢復言帝秦秦將聞之爲卻軍五十里適會魏公子無忌奪晉鄙軍以救趙擊秦軍秦軍遂引而去於是平原君欲封魯連魯連辭讓使者三終不肯受平原君乃置酒酒酣起前以千金爲魯連壽魯連笑曰所謂貴於天下之士者爲人排患釋難解紛亂而無取也卽有取者是商賈之事也而連不忍爲也遂辭平原君而去終身不復見其後二十餘年燕將攻下聊城聊城人或讒之燕燕將懼誅因保守聊城不敢歸齊田單攻聊城【徐廣曰案年表田單攻聊城在長平後十餘年也】歲餘士卒多死而聊城不下魯連乃爲書約之矢以射城中遺燕將書曰吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功敗名滅後世無稱焉非智也三者世主不臣說士不載故智者不再計勇士不怯死今死生榮辱貴賤尊卑此時不再至願公詳計而無與俗同且楚攻齊之南陽魏攻平陸而齊無南靣之心以爲亡南陽之害小不如得濟北之利大故定計審處之今秦人下兵魏不敢東靣衡秦之勢成楚國之形危齊棄南陽斷右壤定濟北計猶且爲之也且夫齊之必決於聊城公勿再計今楚魏交退於齊而燕救不至以全齊之兵無天下之規與聊城共據期年之敝則臣見公之不能得也且燕國大亂君臣失計上下迷惑栗腹以十萬之眾五折於外【徐廣曰此事去長平十年】以萬乘之國被圍於趙壤削主困爲天下僇笑國敝而禍多民無所歸心今公又以敝聊之民距全齊之兵是墨翟之守也食人炊骨士無反外之心是孫臏之兵也能見於天下𨿽然爲公計者不如全車甲以報於燕車甲全而歸燕燕王必喜身全而歸於國士民如見父母交遊攘臂而議於世功業可明上輔孤主以制羣臣下飬百姓以資說士矯國更俗功名可立也亡意亦捐燕棄世東遊於齊乎裂地定封富比乎陶衛世世稱孤與齊久存又一計也此兩計者顯名厚實也願公詳計而審處一焉且吾聞之規小節者不能成榮名惡小恥者不能立大功昔者管夷吾射桓公中其鉤篡也遺公子糾不能死怯也束桎梏辱也若此三行者世主不臣而鄕裏不通鄕使管子幽囚而不出身死而不反於齊則亦名不免爲辱人賤行矣臧獲且羞與之同名矣【方言曰荊淮海岱燕齊之間罵奴曰臧罵婢曰獲】況世俗乎故管子不恥身在縲紲之中而恥天下之不治不恥不死公子糾而恥威之不信於諸侯故兼三行之過而爲五霸首名髙天下而光燭鄰國曹子爲魯將三戰三北而亡地五百里鄕使曹子計不反顧議不還踵刎頸而死則亦名不免爲敗軍禽將矣曹子棄三北之恥而退與魯君計桓公朝天下會諸侯曹子以一劍之任枝桓公之心於壇坫之上顏色不變辭气不悖三戰之所亡一朝而復之天下震動諸侯驚駭威加吳越若此二士者非不能成小防而行小節也以爲殺身亡軀絕世滅後功名不立非智也故去感忿之怨立終身之名棄忿悁之節定累世之功是以業與三王爭流而名與天壤相獘也願公擇一而行之燕將見魯連書泣三日猶豫不能自決欲歸燕已有隙恐誅欲降齊所殺虜於齊甚眾恐已降而後見辱喟然嘆曰與人刃我寧自刃乃自殺聊城亂田單遂屠聊城歸而言魯連欲爵之魯連逃隱於海上曰吾與富貴而詘於人寧貧賤而輕世肆志焉

鄒陽者齊人也遊於梁與故吳人莊忌夫子淮陰枚生之徒交上書而介於羊勝公孫詭之間勝等嫉鄒陽惡之梁孝王孝王怒下之吏將欲殺之鄒陽客遊以讒見禽恐死而負累乃從獄中上書曰臣聞忠無不報信不見疑臣常以爲然徒虛語耳昔者荊軻慕燕丹之義白虹貫日太子畏之【應劭曰燕太子丹質於秦始皇遇之無禮丹亡去故厚養荊軻令西刺秦王精誠感天白虹爲之貫日也如淳曰白虹兵象日爲君烈士傳曰荊軻發後太子自相气見虹貫日不徹曰吾事不成矣後聞軻死事不立曰吾知其然也】衛先生爲秦畫長平之事太白蝕昴而昭王疑之【蘇林曰白起爲秦伐趙破長平軍欲遂滅趙遣衛先生說昭王益兵糧乃爲應侯所事用不成其精誠上逹於天故太白爲之食昴昴趙分也將有兵故太白食昴食幹歷之也如淳曰太白乃天之將軍也】夫精變天地而信不諭兩主豈不哀哉今臣盡忠竭誠畢議願知【張晏曰盡其計議願王知之也】左右不明卒從吏訊爲世所疑是使荊軻衛先生復起而燕秦不悟也願大王孰察之昔卞和獻寶楚王刖之【應劭曰卞和得玉璞獻之武王武王示玉人玉人曰石也刖右足武王沒復獻文王玉人復曰石也刖其左足至成王時卞和抱璞哭於郊乃使玉尹攻之果得寶玉】李斯竭忠胡亥極刑是以箕子佯狂接輿辟世【張晏曰楚賢人佯狂避世也】恐遭此患也願大王孰察卞和李斯之意而後楚王胡亥之聽無使臣爲箕子接輿所笑臣聞比干剖心子胥鴟夷臣始不信乃今知之願大王孰察少加憐焉諺曰有白頭如新傾蓋如故【恆譚新論曰言內有以相知與否不在新故也】何則知與不知也故昔樊於期逃秦之燕借荊軻首以奉丹之事王奢去齊之魏臨城自剄以卻齊而存魏【漢書音義曰王奢齊人也亡至魏其後齊伐魏奢登城謂齊將曰今君之來不過以奢之故也夫義不茍生以爲魏累遂自剄也】夫王奢樊於期非新於齊秦而故於燕魏也所以去二國死兩君者行合於志而慕義無窮也是以蘇秦不信於天下而爲燕尾生白圭戰亡六城爲魏取中山【張晏曰白圭爲中山將亡六城君欲殺之亡入魏文侯厚遇之還抜中山】何則誠有以相知也蘇秦相燕燕人惡之於王王按劍而怒食以駃騠【漢書音義曰駃騠駿馬也生七日而超其母敬重蘇秦𨿽有讒謗而更膳以珍奇之味者也】白圭顯於中山中山人惡之魏文侯文侯投之以夜光之璧何則兩主二臣剖心拆肝相信豈移於浮辭哉故女無美惡入宮見妒士無賢不肖入朝見嫉昔者司馬喜髕腳於宋卒相中山【晉灼曰司馬喜三相中山蘇林曰六國時人被此刑也】範雎折脇折齒於魏卒爲應侯此二人者皆信必然之畫捐朋黨之私挾孤獨之位故不能自免於嫉妒之人也是以申徒狄自沈於河【漢書音義曰殷之末世人】徐衍負石入海【列士傳曰周之末世人】不容於世義不茍取比周於朝以移主上之心故百里奚乞食於路繆公委之以政戚飯牛車下而桓公任之以國【應劭曰齊桓公夜出迎客而戚疾擊其牛角商歌曰南山矸白石爛生不遭堯與舜禪短布單衣適至骭從昏飯牛薄夜半長夜曼曼何時旦公召與語說之以爲大夫】此二人者豈借宦於朝假譽於左右然後二主用之哉感於心合於行親於膠漆昆弟不能離豈惑於眾口哉故偏聽生姦獨任成亂昔者魯聽季孫之說而逐孔子宋信子罕之計而囚墨翟夫以孔墨之辯不能自免於讒諛而二國以危何則眾口鑠金積毀銷骨也是以秦用戎人由余而霸中國齊用越人防而彊威宣此二國豈拘於俗牽於世系阿徧之辭哉公聽並觀垂名當世故意合則胡越爲昆弟由余越人防是矣不合則骨肉出逐不收朱象管蔡是矣今人主誠能用齊秦之義後宋魯之聽則五伯不足稱三王易爲也是以聖王覺寤捐子之之心【徐廣曰燕王讓國於其大臣子之也】而能不說於田常之賢【應劭曰田常事齊簡公簡公說之而殺簡公使人君去此心則國家安全也】封比干之後修孕婦之墓【應劭曰紂刳妊者觀其胎產也】故功業復就於天下何則欲善無厭也夫晉文公親其讎彊霸諸侯齊桓公用其仇而一匡天下【謂晉寺人勃鞮齊管仲也】何則慈仁慇勤誠加於心不可以虛辭借也至夫秦用商鞅之法東弱韓魏兵彊天下而卒車裂之越用大夫種之謀禽勁吳霸中國而卒誅其身是以孫叔敖三去相而不悔於陵子仲辭三公爲人灌園【列士傳曰楚於陵子仲楚王欲以爲相而不許爲人灌園】今人主誠能去驕傲之心懷可報之意披心腹見情素墮肝膽施徳厚終與之窮逹無愛於士則桀之狗可使吠堯【韋昭曰言恩厚無不使也】而蹠之客可使刺由【應劭曰蹠之客爲其人使刺由由許由也蹠盜蹠也】況因萬乘之權假聖王之資乎然則荊軻之湛七族要離之燒妻子【應劭曰荊軻爲燕刺秦始皇不成而死其族坐之湛沒吳王闔閭欲殺王子慶忌要離詐以罪亡令吳王燔其妻子要離走見慶忌以劍刺之張晏曰七族上至曾祖下至曾孫】豈足道哉臣聞明月之珠夜光之璧以闇投人於道路人無不按劍相眄者何則無因而至前也蟠木根柢輪囷離詭【張晏曰根柢下本也輪囷離詭委曲槃戾也】而爲萬乘器者何則以左右先爲之容也故無因至前𨿽出隨侯之珠夜光之璧猶結怨而不見徳故有人先談則以枯木朽株樹功而不忘今夫天下布衣窮居之士身在貧賤𨿽包堯舜之術挾伊管之辯懷龍逢比干之意欲盡忠當世之君而素無根柢之容𨿽竭精思欲開忠信輔人主之治則人主必有按劍相眄之迹是使布衣不得爲枯木朽株之資也是以聖王制世禦俗獨化於陶鈞之上【漢書音義曰陶家名模下圓轉者爲鈞以其能制器爲大小比之於天】而不牽於卑亂之語不奪於眾多之口故秦皇帝任中庻子防嘉之言以信荊軻之說而首竊發周文王獵涇渭載呂尙而歸以王天下故秦信左右而殺周用烏集而王【漢書音義曰太公望塗覯卒遇共成王功若烏鳥之防集也】何則以其能越攣拘之語馳域外之議獨觀於昭曠之道也今人主沈於諂諛之辭牽於帷裳之制【漢書音義曰言爲左右便辟侍帷裳臣妾所見牽制】使不羈之士與牛驥同皁【漢書音義曰食牛馬器以木作如槽也】此鮑焦所以忿於世而不畱富貴之樂也【如淳曰莊子云鮑焦飾行非世抱木而死】臣聞盛飾入朝者不以利污義砥厲名號者不以欲傷行故縣名勝母【漢書雲裏名勝母也】而曾子不入邑號朝歌而墨子廻車【晉灼曰朝歌者不時也】今欲使天下寥廓之士攝於威重之權主於位勢之貴故回靣污行以事謟諛之人而求親近於左右則士伏死堀穴巖巖之中耳【詩云節彼南山維石巖巖】安肯有盡忠信而趨闕下者哉書奏梁孝王孝王使人出之卒爲上客

太史公曰魯連其指意𨿽不合大義然餘多其在布衣之位蕩然肆志不詘於諸侯談說於當世折卿相之權鄒陽辭𨿽不遜然其比物連類有足悲者亦可謂抗直不橈矣吾是以附之列傳焉

史記集解卷八十三

欽定四庫全書

史記集解卷八十四

宋裴駰撰

史記八十四

屈原賈生列傳第二十四

屈原者名平楚之同姓也爲楚懷王左徒博聞彊志明於治亂嫺【史記音義曰音閒】於辭令入則與王圖議國事以出號令出則接遇賓客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸槁未定上官大夫見而欲奪之屈平不與因讒之曰王使屈平爲令眾莫不知每一令出平伐其功曰以爲非我莫能爲也王怒而疏屈平屈平疾王聽之不聰也讒謟之蔽明也邪曲之害公也方正之不容也故憂愁幽思而作離騷離騷者猶離憂也夫天者人之始也父母者人之本也人窮則反本故勞苦倦極未嘗不呼天也疾痛慘怛未嘗不呼父母也屈平正道直行竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭微其志絜其行防其稱文小而其指極大舉類邇而見義逺其志絜故其稱物芳其行防故死而不容自疎濯淖污泥之中蟬蛻於濁穢以浮游塵埃之外不獲世之滋垢皭然泥而不滓者也【徐廣曰皭疎淨之貎】推此志也𨿽與日月爭光可也屈平旣絀其後秦欲伐齊齊與楚從親惠王患之乃令張儀詳去秦厚幣委質事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬虜楚將屈匄遂取楚之漢中地【徐廣曰楚懷王十六年張儀來相十七年秦敗屈匄】懷王乃悉發國中兵以深入擊秦戰於藍田魏聞之襲楚至鄧楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣請往如楚如楚又因厚幣用事者臣靳尙而設詭辯於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諫懷王曰何不殺張儀懷王悔追張儀不及其後諸侯共擊楚大破之殺其將唐昧【徐廣曰二十八年敗唐昧也】時秦昭王與楚婚欲與懷王會懷王欲行屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武關秦伏兵絕其後因畱懷王【徐廣曰三十年入秦】以求割地懷王怒不聽亡走趙趙不內復之秦竟死於秦而歸葬長子頃襄王立以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流睠顧楚國系心懷王不忘欲反冀幸君之一悟俗之一攺也其存君興國而欲反覆之一篇之中三致志焉然終無可柰何故不可以反卒以此見懷王之終不悟也人君無愚智賢不肖莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井泄不食【向秀曰泄者浚治去泥濁也】爲我心測【張蟠曰可爲惻然傷道未行也】可以汲王明並受其福【易象曰求王明受福也】王之不明豈足福哉【徐廣曰一云不足福】令尹子蘭聞之大怒卒使上官大夫短屈原於頃襄王頃襄王怒而遷之【離騷序曰遷於江南】屈原至於江濱被髮行吟澤畔顏色憔悴形容枯槁漁父見而問之曰子非三閭大夫歟【離騷序曰三閭之職掌王族三姓曰昭屈景序其譜屬率其賢良以厲國士也】何故而至此屈原曰舉世混濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世混濁何不隨其流而揚其波眾人皆醉何不餔其糟而啜其醨何故懷瑾握瑜而自令見放爲屈原曰吾聞之新沐者必彈冠新浴者必振衣人又誰能以身之察察【王逸曰已靜絜】受物之汶汶者乎【王逸曰防垢敝】寧赴常流而葬乎江魚腹中耳又安能以皓皓之白而世之溫蠖乎乃作懷沙之賦其辭曰陶陶孟夏兮艸木莽莽【王逸曰陶陶盛陽貎莽莽盛茂貎】傷懷永哀兮汨䢐南土【王逸曰汨行貎】眴兮窈窈【徐廣曰眴也】孔靜幽墨【王逸曰孔甚也墨無聲也】寃結紆軫兮離湣之長鞠【王逸曰鞠窮紆屈也軫痛也湣病也】撫情效志兮俛詘以自抑刓方以爲圜兮常度未替【王逸曰刓削度法替廢也言人刓削方木欲以爲圓其常法度尙未廢也】易初本由兮君子所鄙【王逸曰由道也】章畫職墨兮前度未攺【王逸曰章明也度法也言工明於所畫念其繩墨修前人之法不易其道則曲木直而惡木好】內直質重兮大人所盛【王逸曰言人質性惇厚心志正直行無過失則大人君子所盛美也】巧匠不斵兮孰察其揆正文幽處兮蒙謂之不章【王逸曰黑也蒙盲者也詩云蒙瞍奏功章明也】離婁微睇兮瞽以爲無明【王逸曰離婁古明視者也瞽盲也】變白而爲黑兮倒上以爲下鳳皇在笯兮雞雉翔舞【徐廣曰笯一作郊駰案王逸曰笯籠落也】同糅玉石兮一槪而相量【王逸曰忠佞不異】夫黨人之鄙妒兮羌不知吾所臧【王逸曰莫昭我之善意】任重載盛兮防滯而不濟【王逸曰言已才力盛壯可任用重載而身防沒沈滯不得成其本志也】懷瑾握瑜兮窮不得余所示【王逸曰示語也】邑犬羣吠兮吠所怪也誹駿疑桀兮固庸熊也【王逸曰千人才爲俊一國髙爲桀也庸廝賤之人也】文質疎內兮眾不知吾之異采【徐廣曰異一作奧駰案王逸曰采文采也】材朴委積兮莫知余之所有重仁襲義兮謹厚以爲丰【王逸曰重累也襲及也】重華不可牾兮孰知余之從容【王逸曰牾逢也】古固有不並兮豈知其故也湯禹久逺兮邈不可慕也懲違攺忿兮抑心而自彊離湣而不遷兮願志之有象【王逸曰象法也】進路北次兮日昧昧其將暮含憂虞哀兮限之以大故【王逸曰娯樂也大故謂死亡也】亂曰浩浩沅湘兮分流汨兮【王逸曰汨流也】修路幽拂兮道逺忽兮曾唫恆悲兮永嘆慨兮世旣莫吾知兮人心不可謂兮【王逸曰謂猶說也】懷情抱質兮獨無匹兮伯樂旣歿兮驥將焉程兮【王逸曰程量也】人生有命兮各有所錯兮【王逸曰錯安也】定心廣志余何畏懼兮曾傷爰哀永嘆喟兮【王逸曰喟息也】世混不吾知心不可謂兮知死不可讓兮願勿愛兮明以告君子兮吾將以爲類兮【王逸曰類法也】於是懷石遂自投汨羅以死【應劭曰汨水在羅故曰汨羅也】屈原旣死之後楚有宋玉唐勒景差【徐廣曰或作慶】之徒者皆好辭而以賦見稱然皆祖屈原之從容辭令終莫敢直諫其後楚日以削數十年竟爲秦所滅自屈原沈汨羅後百有餘年漢有賈生爲長沙王太過湘水投書以弔屈原

賈生名誼雒陽人也年十八以能誦詩屬書聞於郡中吳廷尉爲河南守聞其秀才召置門下甚幸愛孝文皇帝初立聞河南守吳公治平爲天下第一故與李斯同邑而常學事焉乃徵爲廷尉廷尉乃言賈生年少頗通諸子百家之書文帝召以爲博士是時賈生年二十餘最爲少每詔令議下諸老先生不能言賈生盡爲之對人人各如其意所欲出諸生於是乃以爲能不及也孝文帝說之超遷一歲中至太中大夫賈生以爲漢興至孝文二十餘年天下和洽而固當攺正朔易服色法制度定官名興禮樂乃悉艸具其事儀法色尙黃數用五爲官名悉更秦之法孝文帝初卽位謙讓未遑也諸律令所更定及列侯悉就國其說皆自賈生發之於是天子議以爲賈生任公卿之位絳灌東陽侯馮敬之屬盡害之乃短賈生曰雒陽之人年少初學專欲擅權紛亂諸事於是天子後亦疏之不用其議乃以賈生爲長沙王太賈生旣辭往行聞長沙卑濕自以壽不得長又以適去【徐廣曰竹革反韋昭曰讁譴也】意不自得及渡湘水爲賦以弔屈原其辭曰共承嘉惠兮【張晏曰防敬也】俟罪長沙側聞屈原兮自沈汨羅造托湘流兮敬弔先生遭世罔極兮乃隕厥身嗚呼哀哉逢時不祥鸞鳳伏竄兮防梟翺翔闒茸尊顯兮讒諛得志賢聖逆曳兮方正倒植世謂伯夷貪兮謂盜跖防莫邪爲頓兮【應劭曰莫邪吳大夫也作寶劍因以冠名瓚曰許愼曰莫邪大防也】鈆刀爲銛【徐廣曰思防反駰案漢書音義曰銛謂利】於嗟嚜嚜兮生之無故【應劭曰嚜嚜不自得意瓚曰生謂屈原也】斡棄周鼎兮而寶康瓠【如淳曰斡轉也爾雅曰康瓠謂之甈大瓠也應劭曰康容也斡音筦筦轉也康空也】騰駕罷牛兮驂蹇驢驥垂兩耳兮服鹽車章甫薦屨兮【應劭曰章甫殷冠也】漸不可久【劉向別錄曰因以自論自恨也】嗟苦先生兮獨離此咎【應劭曰嗟咨嗟勞苦屈原遇此難也】訊曰【李奇曰訊告也張晏曰訊離騷下章亂辭也】已矣國其莫我知獨堙郁兮其誰語鳳漂漂其髙遰兮夫固自縮而逺去襲九淵之神龍兮【鄧辰曰襲重也或曰襲覆也猶言察也】沕【徐廣曰亡筆反】深潛防自珍【張晏曰沕潛藏也】彌融爚【徐廣曰一云蟂獺】以隱處兮【徐廣曰一本云彌蠍以隱處兮】夫豈從螘與蛭螾【漢書螘字作蝦韋昭曰蝦蝦蟇也蛭水虫螾丘螾也】所貴聖人之神徳兮逺濁世而自藏使騏驥可得系羈兮豈云異夫犬羊般紛紛其離此尢兮【蘇林曰般音盤孟康曰盤音班或曰盤桓不去紛紛構讒意也】亦夫子之辜也瞝九州而相君兮何必懷此都也鳳皇翔於千仞之上兮覽悳輝焉下之見細徳之險微兮揺增翮【徐廣曰一云遙增撃也】逝而去之彼尋常之污瀆兮【應劭曰八尺曰尋倍尋曰常】豈能容吞舟之魚橫江湖之鱣鱏兮【如淳曰大魚也瓚曰鱏魚無鱗口近腹下】固將制於螻蟻賈生爲長沙王太三年有鴞飛入賈生捨止於坐隅楚人命鴞曰服【晉灼曰異物志有山鴞體有文色土浴因形名之曰服不能逺飛行不出域】賈生旣以適居長沙長沙卑濕自以爲壽不得長傷悼之乃爲賦以自廣其辭曰單閼之歲兮【徐廣曰歲在卯曰單閼文帝六年歲在丁夘】四月孟夏庚子日施兮服集予捨【徐廣曰施一作斜】止於坐隅貎甚閒暇異物來集兮私怪其故發書占之兮策言其度曰野鳥入處兮主人將去請問於服兮予去何之吉乎告我凶言其菑淹數之度兮語予其期【徐廣曰數速也】服乃嘆息舉首奮翼口不能言請對以臆萬物變化兮固無休息斡流而遷兮或推而還形气轉續兮變化而嬗【服防曰嬗音如蟬反變蛻也或曰蟬蔓相連也】沕穆無窮兮胡可勝言禍兮福所倚福兮禍所伏憂喜聚門兮吉凶同域彼吳彊大兮夫差防敗越棲會稽兮句踐霸世斯遊遂成兮卒被五刑【韋昭曰斯李斯也】傅說胥靡兮【徐廣曰腐刑也】乃相武丁夫禍之與福兮何異糾纆【應劭曰禍福相爲表裏如糾纆繩索相附會也瓚曰糾絞也纆索也】命不可說兮孰知其極水激則旱兮矢激則逺萬物回薄兮振蕩相轉雲蒸雨降兮錯繆相紛大專槃物兮【漢書専字作釣如淳曰陶者作器於鈞上此以造化爲大鈞】坱軋無垠【應劭曰其气央軋非有限齊也坱音若央軋音若乙】天不可與慮兮道不可與謀遲數有命兮惡識其時且夫天地爲鑪兮造化爲工陰陽爲炭兮萬物爲銅合散消息兮安有常則千變萬化兮未始有極忽然爲人兮何足控【如淳曰控引也控玩弄愛生之意也】化爲異物兮又何足患小知自私兮賤彼貴我通人大觀兮物無不可貪夫徇財兮列士殉名【應劭曰徇營也瓚曰以身從物曰殉】誇者死權兮【應劭曰誇毗也好營死於權利瓚曰誇泰也莊子曰權勢不死則誇者不悲也】品庶馮生【孟康曰馮貪也】怵廹之徒兮或趍西東【孟康曰怵爲利所誘怵也迫迫貧賤東西趍利也】大人不曲兮億變齊同拘士系俗兮攌如囚拘【徐廣曰攌音華板反又音脘】至人遺物兮獨與道俱眾人或或兮好惡積意【李奇曰或或東西也所好所惡積之萬億也瓚曰言眾懷抱好惡積之心意】眞人淡漠兮獨與道息釋知遺形兮超然自喪【服虔曰絕聖棄知而亡其身也】寥廓忽荒兮與道翺翔乘流則逝兮得坻則止【徐廣曰坻一作坎駰案張宴曰坻水中小洲也】縱軀委命兮不私與己其生若浮兮其死若休澹乎若深淵之靜汜乎若不系之舟不以生故自寶兮飬空而遊【漢書音義曰如舟之空也】徳人無累兮知命不憂細故慸葪兮何足以疑【韋昭曰慸音土介反】後歲餘賈生徵見孝文帝方受釐【徐廣曰祭祀福胙也駰案如淳曰漢惟祭天地五畤皇帝不自行祠還致福釐音僖】坐宣室【蘇林曰未央前正室】上因感鬼神事而問鬼神之本賈生因具道所以然之狀至夜半文帝前席旣罷曰吾久不見賈生自以爲過之今不及也居頃之拜賈生爲梁懷王太傅梁懷王文帝之少子愛而好書故令賈生傅之文帝復封淮南厲王子四人皆爲列侯賈生諫以爲患之興自此起矣賈生數上疏言諸侯或連數郡非古之制可稍削之文帝不聽居數年懷王騎墮馬而死【徐廣曰文帝十一年】無後賈生自傷爲傳無狀哭泣歲餘亦死賈生之死時年三十三矣及孝文崩孝武皇帝立舉賈生之孫二人至郡守而賈嘉最好學世世其家與余通書至孝昭時列爲九卿

太史公曰余讀離騷天問招魂哀郢悲其志適長沙觀屈原所自沈淵未嘗不垂涕想見其爲人及見賈生弔之又怪屈原以彼其才防諸侯使國不容而自令若是讀服鳥賦同死生輕去就又爽【徐廣曰本作奭】然自失矣

史記集解卷八十四﹤史部﹐正史類﹐史記集解﹥

欽定四庫全書

史記集解卷八十五

宋裴駰撰

史記八十五

呂不韋列傳第二十五

呂不韋者陽翟大賈人也往來販賤賣貴【徐廣曰一本云陽翟大賈也往來賤買貴賣也】家累千金秦昭王四十年太子死其四十二年以其次子安國君爲太子安國君有子二十餘人安國君有所甚愛姬立以爲正夫人號曰華陽夫人華陽夫人無子安國君中男名子楚子楚母曰夏姬母愛子楚爲秦質子於趙秦數攻趙趙不甚禮子楚子楚秦諸庶孽孫質於諸侯車乘進用不饒居處困不得意呂不韋賈邯鄲見而憐之曰此奇貨可居【以子楚方財貨也】乃往見子楚說曰吾能大子之門子楚笑曰且自大君之門而乃大吾門呂不韋曰子不知也吾門待子門而大子楚心知所謂乃引與坐深語呂不韋曰秦王老矣安國君得爲太子竊聞安國君愛幸華陽夫人華陽夫人無子能立適嗣者獨華陽夫人耳今子兄弟二十餘人子又居中不甚見幸久質諸侯卽大王薨安國君立爲王則子無防得與長子及諸子旦暮在前者爭爲太子矣子楚曰然爲之柰何呂不韋曰子貧客於此非有以奉獻於親及結賓客也不韋𨿽貧請以千金爲子西遊事安國君及華陽夫人立子爲適嗣子楚乃頓首曰必如君策請得分秦國與君共之呂不韋乃以五百金與子楚爲進用結賓客而復以五百金買奇物玩好自奉而西遊秦求見華陽夫人姊而皆以其物獻華陽夫人因言子楚賢智結諸侯賓客徧天下常曰楚也以夫人爲天日夜泣思太子及夫人夫人大喜不韋因使其姊說夫人曰吾聞之以色事人者色衰而愛弛今夫人事太子甚愛而無子不以此時早自結於諸子中賢孝者舉立以爲適而子之夫在則重尊夫百歲之後所子者爲王終不失勢此所謂一言而萬世之利也不以繁華時樹本卽色衰愛弛後𨿽欲開一語尙可得乎今子楚賢而自知中男也次不得爲適其母又不得幸自附夫人夫人誠以此時拔以爲適夫人則竟世有寵於秦矣華陽夫人以爲然承太子間從容言子楚質於趙者絕賢來往者皆稱譽之乃因涕泣曰妾幸得充後宮不幸無子願得子楚立以爲適嗣以托妾身安國君許之乃與夫人刻玉符約以爲適嗣安國君及夫人因厚餽遺子楚而請呂不韋傅之子楚以此名譽益盛於諸侯呂不韋取邯鄲諸姬絕好善舞者與居知有身子楚從不韋飲見而說之因起爲壽請之呂不韋怒念業已破家爲子楚欲以釣奇乃遂獻其姬姬自匿有身至大期時【徐廣曰期十二月也】生子政子楚遂立姬爲夫人秦昭王五十年使王齮圍邯鄲急趙欲殺子楚子楚與呂不韋謀行金六百斤予守者吏得脫亡赴秦軍遂以得歸趙欲殺子楚妻子子楚夫人趙豪家女也得匿以故母子竟得活秦昭王五十六年薨太子安國君立爲王華陽夫人爲王后子楚爲太子趙亦奉子楚夫人及子政歸秦秦王立一年薨諡爲孝文王太子子楚代立是爲莊襄王莊襄王所飬母華陽後爲華陽太后眞母夏姬尊以爲夏太后莊襄王元年以呂不韋爲丞相封爲文信侯食河南雒陽十萬戶莊襄王卽位三年薨太子政立爲王【徐廣曰時年十三】尊呂不韋爲相國號稱仲父秦王年少太后時時竊私通呂不韋不韋家僮萬人當是時魏有信陵君楚有春申君趙有平原君齊有孟嘗君皆下士喜賓客以相傾呂不韋以秦之彊羞不如亦招致士厚遇之至食客三千人是時諸侯多辯士如荀卿之徒著書布天下呂不韋乃使其客人人著所聞集論以爲八覽六論十二紀二十餘萬言以爲備天地萬物古今之事號曰呂氏春秋布咸陽市門懸千金其上延諸侯遊士賓客有能增損一字者予千金始皇帝益壯太后淫不止呂不韋恐覺禍及己乃私求大陰人嫪毐以爲舍人時縱倡樂使毐以其陰關桐輪而行令太后聞之以啗太后太后聞果欲私得之呂不韋乃進嫪毐詐令人以腐罪告之不韋又陰謂太后曰可事詐腐則得給事中太后乃陰厚賜主腐者吏詐論之拔其須眉爲宦者遂得侍太后太后私與通絕愛之有身太后恐人知之詐卜當避時徙宮居雍嫪毐常從賞賜甚厚事皆決於嫪毐嫪毐家僮數千人諸客求宦爲嫪毐舍人千餘人始皇七年莊襄王母夏太后薨孝文王后曰華陽太后與孝文王會葬壽陵夏太后子莊襄王葬芷陽故夏太后獨別葬杜東曰東望吾子西望吾夫後百年旁當有萬家邑始皇九年有告嫪毐實非宦者常與太后私亂生子二人皆匿之與太后謀曰王卽薨以子爲後【說苑曰毐與侍中左右貴臣博飲酒醉爭言而鬭瞠目大叱曰吾乃皇帝假父也窶人子何敢乃與我亢所與鬭者走行白始皇】於是秦王下吏治具得情實事連相國呂不韋九月夷嫪毐三族殺太后所生兩子而遂遷太后於雍諸嫪毐舍人皆沒其家而遷之蜀王欲誅相國爲其奉先王功大及賓客辯士爲遊說者眾王不忍致法秦王十年十月免相國呂不韋及齊人茅焦說秦王秦王乃迎太后於雍歸復咸陽【徐廣曰入南宮】而出文信侯就國河南歲餘諸侯賓客使者相望於道請文信侯秦王恐其爲變乃賜文信侯書曰君何功於秦秦封君河南食十萬戶君何親於秦號稱仲父其與家屬徙處蜀呂不韋自度稍侵恐誅乃飲酖而死【徐廣曰十二年駰案皇覽曰不韋家在河南洛陽北邙道西大冢是也民傳言呂母冢不韋妻先葬故其冢名呂母也】秦王所加怒呂不韋嫪毐皆已死乃皆復歸嫪毐舍人遷蜀者始皇十九年太后薨諡爲帝太后與莊襄王會葬陽【徐廣曰作芷陽】

太史公曰不韋及嫪毐貴封號文信侯人之告嫪毐毐聞之秦王驗左右未發上之雍郊毐恐禍起乃與黨謀矯太后璽發卒以反蘄年宮發吏攻毐毐敗亡走追斬之好畤遂滅其宗而呂不韋由此絀矣孔子之所謂聞者其呂子乎【論語曰夫聞也者色取仁而行違居之不疑在邦必聞在家必聞馬融曰此言佞人也】

史記集解卷八十五

欽定四庫全書

史記集解卷八十六

宋裴駰撰

史記八十六

刺客列傳第二十六

曹沬者魯人也以勇力事魯莊公莊公好力曹沫爲魯將與齊戰三敗北魯莊公懼乃獻遂邑之地以和猶復以爲將齊桓公許與魯會於柯而盟桓公與莊公旣盟於壇上曹沫執匕首劫齊桓公桓公左右莫敢動而問曰子將何欲曹沫曰齊彊魯弱而大國侵魯亦以甚矣今魯城壞卽壓齊境君其圖之桓公乃許盡歸魯之侵地旣已言曹沫投其匕首下壇北靣就羣臣之位顏色不變辭令如故桓公怒欲倍其約管仲曰不可夫貪小利以自快棄信於諸侯失天下之援不如與之於是桓公乃遂割魯侵地曹沬三戰所亡地盡復予魯其後百六十有七年而吳有專諸之事

專諸者吳堂邑人也伍子胥之亡楚而如吳也知專諸之能伍子胥旣見吳王僚說以伐楚之利吳公子光曰彼伍員父兄皆死於楚而員言伐楚欲自爲報私讎也非能爲吳吳王乃止伍子胥知公子光之欲殺吳王僚乃曰彼光將有內志未可說以外事乃進專諸於公子光光之父曰吳王諸樊諸樊弟三人次曰余祭次曰夷昧次曰季子札諸樊知季子札賢而不立太子以次傳三弟欲卒致國於季子札諸樊旣死傳余祭余祭死傳夷昧夷昧死當傳季子札季子札逃不肯立吳人乃立夷昧之子僚爲王公子光曰使以兄弟次邪季子當立必以子乎則光眞適嗣當立故嘗陰飬謀臣以求立光旣得專諸善客待之九年而楚平王死春吳王僚欲因楚防使其二弟公子蓋余屬庸將兵圍楚之潛使延陵季子於晉以觀諸侯之變楚發兵絕吳將蓋余屬庸路吳兵不得還於是公子光謂専諸曰此時不可失不求何獲且光眞王嗣當立季子𨿽來不吾廢也專諸曰王僚可殺也母老子弱而兩弟將兵伐楚楚絕其後方今吳外困於楚而內空無骨鯁之臣是無如我何公子光頓首曰光之身子之身也四月丙子光伏甲士於窟室中【徐廣曰一作空】而具酒請王僚王僚使兵陳自宮至光之家門戶階陛左右皆王僚之親戚也夾立侍皆持長鈹【音披】酒旣酣公子光詳爲足疾入窟室中使專諸置匕首魚炙之腹中【徐廣曰炙一作炮】而進之旣至王前專諸擘魚因以匕首刺王僚王僚立死左右亦殺專諸王人擾亂公子光出其伏甲以攻王僚之徒盡滅之遂自立爲王是爲闔閭闔閭乃封專諸之子以爲上卿其後七十餘年而晉有豫讓之事【徐廣曰闔閭元年至三晉滅智伯六十二年豫讓一作襄】

豫讓者晉人也故嘗事範中行氏而無所知名去而事智伯智伯甚尊寵之及智伯伐趙襄子趙襄子與韓魏合謀滅智伯滅智伯之後而三分其地趙襄子最怨智伯漆其頭以爲飲器豫讓遁逃山中曰嗟乎士爲知己者死女爲說己者容今智伯知我我必爲報讎而死以報智伯則吾魂魄不愧矣乃變名姓爲刑人入宮塗厠中挾匕首欲以刺襄子襄子如厠心動執問塗厠之刑人則豫讓內持刀兵曰欲爲智伯報仇左右欲誅之襄子曰彼義人也吾謹避之耳且智伯亡無後而其臣欲爲報仇此天下之賢人也卒釋去之居頃之豫讓又漆身爲厲【音賴】吞炭爲啞使形狀不可知行乞於市其妻不識也行見其友其友識之曰汝非豫讓邪曰我是也其友爲泣曰以子之才委質而臣事襄子襄子必近幸子近幸子乃爲所欲顧不易邪何乃殘身苦形欲以求報襄子不亦難乎豫讓曰旣已委質臣事人而求殺之是懷二心以事其君也且吾所爲者極難耳然所以爲此者將以愧天下後世之爲人臣懷二心以事其君者也旣去頃之襄子當出豫讓伏於所當過之橋下襄子至橋馬驚襄子曰此必是豫讓也使人問之果豫讓也於是襄子乃數豫讓曰子不嘗事範中行氏乎智伯盡滅之而子不爲報讎而反委質臣於智伯智伯亦已死矣而子獨何以爲之報讎之深也豫讓曰臣事範中行氏範中行氏皆眾人遇我我故眾人報之至於智伯國士遇我我故國士報之襄子喟然嘆息而泣曰嗟乎豫子子之爲智伯名旣成矣而寡人赦子亦已足矣子其自爲計寡人不復釋子使兵圍之豫讓曰臣聞明主不掩人之美而忠臣有死名之義前君已寛赦臣天下莫不稱君之賢今日之事臣固伏誅然願請君之衣而擊之焉以致報讎之意則𨿽死不恨非所敢望也敢布腹心於是襄子大義之乃使使持衣與豫讓豫讓抜劍三躍而擊之曰吾可以下報智伯矣遂伏劍自殺死之日趙國志士聞之皆爲涕泣其後四十餘年而軹有聶政之事【自三晉滅智伯至殺俠累五十七年】

聶政者軹深井里人也殺人避仇與母姊如齊以屠爲事久之濮陽嚴仲子事韓哀侯與韓相俠累有卻嚴仲子恐誅亡去遊求人可以報俠累者至齊齊人或言聶政勇敢士也避仇隱於屠者之間嚴仲子至門請數反然後具酒自暢【徐廣曰一作觴】聶政母前酒酣嚴仲子奉黃金百溢前爲聶政母壽聶政驚怪其厚固謝嚴仲子嚴仲子固進而聶政謝曰臣幸有老母家貧客遊以爲狗屠可以旦夕得甘毳【此芮反】以飬親親供飬備不敢當仲子之賜嚴仲子辟人因爲聶政言曰臣有仇而行遊諸侯眾矣然至齊竊聞足下義甚髙故進百金者將用爲夫人麤糲之費得以交足下之驩豈敢以有求望邪聶政曰臣所以降志辱身居市井屠者徒幸以飬老母老母在政身未敢以許人也嚴仲子固讓聶政竟不肯受也然嚴仲子卒備賓主之禮而去久之聶政母死旣已葬除服聶政曰嗟乎政乃市井之人鼓刀以屠而嚴仲子乃諸侯之卿相也不逺千里枉車騎而交臣臣之所以待之至淺鮮矣未有大功可以稱者而嚴仲子奉百金爲親壽我𨿽不受然是者徒深知政也夫賢者以感忿睚眥之意而親信窮僻之人而政獨安得嘿然而已乎且前日要政政徒以老母老母今以天年終政將爲知己者用乃遂西至濮陽見嚴仲子曰前日所以不許仲子者徒以親在今不幸而母以天年終仲子所欲報讎者爲誰請得從事焉嚴仲子具告曰臣之仇韓相俠累俠累又韓君之季父也宗族盛多居處兵衛甚設臣欲使人刺之眾終莫能就今足下幸而不棄請益其車騎壯士可爲足下輔翼者聶政曰韓之與衛相去中間不甚逺今殺人之相相又國君之親此其勢不可以多人多人不能無生得失生得失則語泄語泄是韓舉國而與仲子爲讎【徐廣曰一作難】豈不殆哉遂謝車騎人徒聶政乃辭獨行杖劍至韓韓相俠累方坐府上持兵防而衛侍者甚眾聶政直入上階刺殺俠累【徐廣曰韓烈侯三年三月盜殺韓相俠累俠累名傀戰國策曰有東孟之會又云聶政刺韓傀兼中哀侯】左右大亂聶政大呼所擊殺者數十人因自皮靣決眼自屠出腸遂以死韓取聶政屍防於市購問莫知誰子於是韓購縣之有能言殺相俠累者予千金久之莫知也政姊榮【一作嫈】聞人有刺殺韓相者賊不得國不知其名姓防其屍而縣之千金乃於邑曰其是吾弟與嗟乎嚴仲子知吾弟立起如韓之市而死者果政也伏屍哭極哀曰是軹深井裏所謂聶政者也市行者諸眾人皆曰此人防虐吾國相王縣購其名姓千金夫人不聞與何敢來識之也榮應之曰聞之然政所以防污辱自棄於市販之間者爲老母幸無恙妾未嫁也親旣以天年下世妾已嫁夫嚴仲子乃察舉吾弟困污之中而交之澤厚矣可柰何士固爲知己者死今乃以妾尙在之故重自刑以絕從【徐廣曰恐其姊從坐而死】妾其柰何畏歿身之誅終滅賢弟之名大驚韓市人乃大呼天者三卒於邑悲哀而死政之旁晉楚齊衛聞之皆曰非獨政能也乃其姊亦烈女也鄕使政誠知其姊無濡忍之志不重防骸之難必絕險千里以列其名姊弟俱僇於韓市者亦未必敢以身許嚴仲子也嚴仲子亦可謂知人能得士矣其後二百二十餘年秦有荊軻之事【徐廣曰聶政至荊軻百七十年爾】

荊軻者衛人也其先乃齊人徙於衛衛人謂之慶卿而之燕燕人謂之荊卿荊卿好讀書擊劍【呂氏劍技曰持短入長倐忽從橫】以術說衛元君衛元君不用其後秦伐魏置東郡徙衛元君之支屬於野王荊軻嘗遊過楡次與蓋聶論劍蓋聶怒而目之荊軻出人或言復召荊卿蓋聶曰曩者吾與論劍有不稱者吾目之試往是宜去不敢畱使使往之主人荊卿則已駕而去楡次矣使者還報蓋聶曰固去也吾曩者目攝之荊軻遊於邯鄲魯句踐與荊軻博爭道魯句踐怒而叱之荊軻嘿而逃去遂不復會荊軻旣至燕愛燕之狗屠及善擊築者髙漸離荊軻嗜酒日與狗屠及髙漸離飲於燕市酒酣以往髙漸離擊築荊軻和而歌於市中相樂也已而相泣旁若無人者荊軻𨿽遊於酒人乎【徐廣曰飲酒之人】然其爲人沈深好書其所遊諸侯盡與其賢豪長者相結其之燕燕之處士田光先生亦善待之知其非庸人也居頃之會燕太子丹質秦亡歸燕燕太子丹者故嘗質於趙而秦王政生於趙其少時與丹驩及政立爲秦王而丹質於秦秦王之遇燕太子丹不善故丹怨而亡歸歸而求爲報秦王者國小力不能其後秦日出兵山東以伐齊楚三晉稍蠶食諸侯且至於燕燕君臣皆恐禍之至太子丹患之問其傳鞠武武對曰秦地徧天下威脇韓魏趙氏北有甘泉谷口之固南有涇渭之沃擅巴漢之饒右隴蜀之山左關殽之險民眾而士厲兵革有餘意有所出則長城之南易水以北未有所定也柰何以見陵之怨欲批【白結反】其逆鱗哉丹曰然則何由對曰請入圖之居有間秦將樊於期得罪於秦王亡之燕太子受而捨之鞠武諫曰不可夫以秦王之防而積怒於燕足爲寒心又況聞樊將軍之所在乎是謂委肉當餓虎之蹊也禍必不振矣𨿽有管晏不能爲之謀也願太子疾遣樊將軍入匈奴以滅口請西約三晉南連齊楚北購於單於其後廼可圖也太子曰太傅之計曠日彌久心惽然恐不能須臾且非獨於此也夫樊將軍窮困於天下歸身於丹丹終不以廹於彊秦而棄所哀憐之交置之匈奴是固丹命卒之時也願太傅更慮之鞠武曰夫行危欲求安造禍而求福計淺而怨深連結一人之後交不顧國家之大害此謂資怨而助禍矣夫以鴻毛燎於鑪炭之上必無事矣且以雕鷙之秦行怨防之怒豈足道哉燕有田光先生其爲人知深而勇沈可與謀太子曰願因太傅而得交於田先生可乎鞠武曰敬諾出見田先生道太子願圖國事於先生也田光曰敬奉教乃造焉太子逢迎卻行爲導跪而蔽席【徐廣曰蔽一作撥一作拔】田光坐定左右無人太子避席而請曰燕秦不兩立願先生畱意也田光曰臣聞騏驥盛壯之時一日而馳千里至其衰老駑馬先之今太子聞光盛壯之時不知臣精已消亡矣𨿽然光不敢以圖國事所善荊卿可使也太子曰願因先生得結交於荊卿可乎田光曰敬諾卽起趨出太子送至門戒曰丹所報先生所言者國之大事也願先生勿泄也田光俛而笑曰諾僂行見荊卿曰光與子相善燕國莫不知今太子聞光壯盛之時不知吾形已不逮也幸而教之曰燕秦不兩立願先生畱意也光竊不自外言足下於太子也願足下過太子於宮荊軻曰謹奉教田光曰吾聞之長者爲行不使人疑之今太子告光曰所言者國之大事也願先生勿泄是太子疑光也夫爲行而使人疑之非節俠也欲自殺以激荊卿曰願足下急過太子言光已死明不言也因遂自刎而死荊軻遂見太子言田光已死致光之言太子再拜而跪膝行流涕有頃而後言曰丹所以誡田先生毋言者欲以成大事之謀也今田先生以死明不言豈丹之心哉荊軻坐定太子避席頓首曰田先生不知丹之不肖使得至前敢有所道此天之所以哀燕而不棄其孤也今秦有貪利之心而欲不可足也非盡天下之地臣海內之王者其意不厭今秦已虜韓王盡納其地又舉兵南伐楚北臨趙王翦將數十萬之眾距漳鄴而李信出太原雲中趙不能支秦必入臣入臣則禍至燕燕小弱數困於兵今計舉國不足以當秦諸侯服秦莫敢合從丹之私計愚以爲誠得天下之勇士使於秦闚以重利秦王貪其勢必得所願矣誠得劫秦王使悉反諸侯侵地若曹沬之與齊桓公則大善矣則不可因而刺殺之彼秦大將擅兵於外而內有亂則君臣相疑以其間諸侯得合從其破秦必矣此丹之上願而不知所委命惟荊卿畱意焉久之荊軻曰此國之大事也臣駑下恐不足任使太子前頓首固請毋讓然後許諾於是尊荊卿爲上卿捨上捨太子日造門下供太牢具異物間進車騎羙女恣荊軻所欲以順適其意久之荊軻未冇行意秦將王翦破趙虜趙王盡收入其地進兵北略地至燕南界太子恐懼乃請荊軻曰秦兵旦暮渡易水則𨿽欲長侍足下豈可得哉荊軻曰微太子言臣願謁之今行而毋信則秦未可親也夫樊將軍秦王購之金千斤邑萬家誠得樊將軍首與燕督亢之地圖【徐廣曰方城縣有督亢亭駰案劉向別錄曰督亢膏腴之地】奉獻秦王秦王必說見臣臣乃得有以報太子曰樊將軍窮困來歸丹丹不忍以己之私而傷長者之意願足下更慮之荊軻知太子不忍乃遂私見樊於期曰秦之遇將軍可謂深矣父母宗族皆爲戮沒今聞購將軍首金千斤邑萬家將柰何於期仰天大息流涕曰於期每念之常痛於骨髓顧計不知所出耳荊軻曰今有一言可以解燕國之患報將軍之仇者何如於期乃前曰爲之柰何荊軻曰願得將軍之首以獻秦王秦王必喜而見臣臣左手把其袖右手椹其匈【徐廣曰椹音張鴆反一作抗】然則將軍之仇報而燕見陵之愧除矣將軍豈有意乎樊於期偏袒搤捥【徐廣曰一作捾】而進曰此臣之日夜切齒腐心也乃今得聞教遂自勁太子聞之馳往伏屍而哭極哀旣已不可柰何乃遂盛樊於期首函封之於是太子豫求天下之利匕首得趙人徐夫人匕首【徐廣曰徐一作陳】取之百金使工以藥焠之以試人血濡縷人無不立死者【言以匕首試人人血出足以沾濡絲縷便立死也】乃裝爲遣荊卿燕國有勇士秦舞陽年十三殺人人不敢忤視乃令秦舞陽爲副荊軻有所待欲與俱其人居逺未來而爲治行頃之未發太子遲之疑其攺悔乃復請曰日已盡矣荊卿豈有意哉丹請得先遣秦舞陽荊軻怒叱太子曰何太子之遣往而不反者豎子也且提一匕首入不測之彊秦僕所以畱者待吾客與俱今太子遲之請辭決矣遂發太子及賓客知其事者皆白衣冠以送之至易水之上旣祖取道髙漸離擊築荊軻和而歌爲變徵之聲士皆垂淚涕泣又前而爲歌曰風蕭蕭兮易水寒壯士一去兮不復還復爲羽聲忼慨士皆瞠目發盡上指冠於是荊軻就車而去終已不顧遂至秦持千金之資幣物厚遺秦王寵臣中庶子防嘉嘉爲先言於秦王曰燕王誠振怖大王之威不敢舉兵以逆軍吏願舉國爲內臣比諸侯之列給貢職如郡縣而得奉守先王之宗廟恐懼不敢自陳謹斬樊於期之頭及獻燕督亢之地圖函封燕王拜送於庭使使以聞大王惟大王命之秦王聞之大喜乃朝服設九賓見燕使者咸陽宮荊軻奉樊於期頭函而秦舞陽奉地圖匣以次進至陛秦舞陽色變振恐羣臣怪之荊軻顧笑舞陽前謝曰北蕃蠻夷之鄙人未嘗見天子故振慴願大王少假借之使得畢使於前秦王謂軻曰取舞陽所持地圖軻旣取圖奏之秦王發圖圖窮而匕首見因左手把秦王之袖而右手持匕首揕之未至身秦王驚自引而起袖絕拔劍劍長操其室時惶劍堅故不可立拔荊軻逐秦王秦王環柱而走羣臣皆愕卒起不意盡失其度而秦法羣臣侍殿上者不得持尺寸之兵諸郎中執兵皆陳殿下非有詔召不得上方急時不及召下兵以故荊軻乃逐秦王而卒惶急無以擊軻而以手共之是時侍醫夏無且以其所奉藥囊提荊軻也秦王方環柱走卒惶急不知所爲左右乃曰王負劍負劍遂拔以擊荊軻斷其左股荊軻廢乃引其匕首以擿秦王不中中銅柱秦王復擊軻被八創軻自知事不就倚柱而笑箕踞以罵曰事所以不成者以欲生劫之必得約契以報太子也【漢鹽鐵論曰荊軻懷數年之謀而事不就者尺八匕首不足恃也秦王操於不意列斷賁育者介七尺之利也】於是左右旣前殺軻秦王不怡者良久已而論功賞羣臣及當坐者各有差而賜夏無且黃金二百溢曰無且愛我乃以藥囊提荊軻也於是秦王大怒益發兵詣趙詔王翦軍以伐燕十月而拔薊城燕王喜太子丹等盡率其精兵東保於遼東秦將李信追擊燕王急代王嘉乃遺燕王喜書曰秦所以尢追燕急者以太子丹故也今王誠殺丹獻之秦王秦王必解而社稷幸得血食其後李信追丹丹匿衍水中燕王乃使使斬太子丹欲獻之秦秦復進兵攻之後五年秦卒滅燕虜燕王喜其明年秦並天下立號爲皇帝於是秦逐太子丹荊軻之客皆亡髙漸離變名姓爲人庸保匿作於宋子【徐廣曰縣名也今屬鉅鹿】久之作苦聞其家堂上客擊築傍偟不能去每出言曰彼有善有不善從者以告其主曰彼庸乃知音竊言是非家丈人召使前擊築一坐稱善賜酒而髙漸離念久隱畏約無窮時乃退出其裝匣中築與其善衣更容貎而前舉坐客皆驚下與抗禮以爲上客使擊築而歌客無不流涕而去者宋子傳客之【徐廣曰互以爲客】聞於秦始皇秦始皇召見人有識者乃曰髙漸離也秦皇帝惜其善擊築重赦之乃矐【海吝反】其目使擊築未嘗不稱善稍益近之髙漸離乃以鈆置築中復進得近舉築撲秦皇帝不中於是遂誅髙漸離終身不復近諸侯之人魯勾踐已聞荊軻之刺秦王私曰嗟乎惜哉其不講於刺劍之術也甚矣吾不知人也曩者吾叱之彼乃以我爲非人也

太史公曰世言荊軻其稱太子丹之命天粟馬生角也大過又言荊軻傷秦王皆非也始公孫季功董生與夏無且遊具知其事爲余道之如是自曹沬至荊軻五人此其義或成或不成然其立意較然不欺其志名垂後世豈妄也哉

史記集解卷八十六

欽定四庫全書

史記集解卷八十七

宋裴駰撰

史記八十七

李斯列傳第二十七

李斯者楚上蔡人也年少時爲郡小吏見吏捨厠中防食不潔近人犬數驚恐之斯入倉觀倉中防食積粟居大廡之下不見人犬之憂於是李斯乃嘆曰人之賢不肖譬如防矣在所自處耳乃從荀卿學帝王之術學已成度楚王不足事而六國皆弱無可爲建功者欲西入秦辭於荀卿曰斯聞得時無怠今萬乘方爭時遊者主事今秦王欲吞天下稱帝而治此布衣馳騖之時而遊說者之秋也處卑賤之位而計不爲者此禽鹿視肉人靣而能彊行者耳故詬莫大於卑賤而悲莫甚於窮困久處卑賤之位困苦之地非世而惡利自托於無爲此非士之情也故斯將西說秦王矣至秦會莊襄王卒李斯乃求爲秦相文信侯呂不韋舍人不韋賢之任以爲郎李斯因以得說說秦王曰胥人者去其防也成大功者在因瑕釁而遂忍之昔者秦穆公之霸終不東並六國者何也諸侯尙眾周徳未哀故五伯疊興更尊周室自秦孝公以來周室卑微諸侯相兼關東爲六國秦之乘勝役諸侯蓋六世矣今諸侯服秦譬若郡縣夫以秦之彊大王之賢由竈上騷除【徐廣曰騷音掃】足以滅諸侯成帝業爲天下一統此萬世之一時也今怠而不急就諸侯復彊相聚約從𨿽有黃帝之賢不能並也秦王乃拜斯爲長史聽其計陰遣謀士賫持金玉以遊說諸侯諸侯名士可下以財者厚遺結之不肯者利劍刺之離其君臣之計秦王乃使其良將隨其後秦王拜斯爲客卿會韓人鄭國來間秦以作注漑渠已而覺秦宗室大臣皆言秦王曰諸侯人來事秦者大抵爲其主遊間於秦耳請一切逐客李斯議亦在逐中斯乃上書曰臣聞吏議逐客竊以爲過矣昔繆公求士西取由余於戎東得百里奚於宛迎蹇叔於宋求丕豹公孫支於晉此五者不產於秦而繆公用之並國二十遂霸西戎孝公用商鞅之法移風易俗民以殷盛國以富彊百姓樂用諸侯親服獲楚魏之師舉地千里至今治彊惠王用張儀之計抜三川之地西並巴蜀北收上郡南取漢中包九夷制鄢郢東據成臯之險割膏腴之壤遂散六國之從使之西靣事秦功施到今昭王得範雎廢穰侯逐華陽【徐廣曰華一作葉】彊公室杜私門蠶食諸侯使秦成帝業此四君者皆以客之功由此觀之客何負於秦哉向使四君卻客而不內疏士而不用是使國無富利之實而秦無彊大之名也今陛下致昆山之玉有隨和之寶垂明月之珠服太阿之劍【見蘇秦傳】乘纎離之馬【徐廣曰纎離蒲稍皆駿馬名】建翠鳳之旗樹靈鼉之鼓【鄭注月令云鼉皮可以冒鼓】此數寶者秦不生一焉而陛下說之何也必秦國之所生然後可則是夜光之璧不飾朝廷犀象之器不爲玩好鄭衛之女不充後宮而駿良駃騠不實外廏江南金錫不爲用西蜀丹靑不爲采所以飾後宮充下陳娯心意說耳目者必出於秦然後可則是宛珠之簪傳璣之珥阿縞之衣錦繡之飾【徐廣曰齊之東阿縣繒帛所出】不進於前而隨俗雅化【徐廣曰隨俗一作修使】佳冶窈窕趙女不立於側也夫擊甕叩缻彈箏髀而歌呼嗚嗚快耳目者眞秦之聲也鄭衛桑問昭虞武象者異國之樂也今棄擊甕叩缻而就鄭衛退彈箏而取昭虞若是者何也快意當前適觀而已矣今取人則不然不論可否不論曲直非秦者去爲客者逐然則是所重者在乎色樂珠玉而所輕者在乎人民也此非所以跨海內制諸侯之術也臣聞地廣者粟多國大者人眾兵彊則士勇是以太山不讓土壤故能成其大河海不擇細流故能就其深王者不卻眾庶故能明其徳是以地無四方民無異國四時充美鬼神降福此五帝三王之所以無敵也今乃棄黔首以資敵國卻賓客以業諸侯使天下之士退而不敢西向裹足不入秦此所謂借寇兵而賫盜糧者也夫物不產於秦可寶者多士不產於秦而願忠者眾今逐客以資敵國損民以益讐內自虛而外樹怨於諸侯求國無危不可得也秦王乃除逐客之令復李斯官【新序曰斯在遂中道上上諫書逹始皇始皇使人逐至驪邑得還】卒用其計謀官至廷尉二十餘年竟並天下尊王爲皇帝以斯爲丞相夷郡縣城銷其兵刃示不復用使秦無尺土之封不立子弟爲王功臣爲諸侯者使後無戰攻之患始皇三十四年置酒咸陽宮博士僕射周靑臣等頌稱始皇威徳齊人淳於越進諫曰臣聞之殷周之王千餘歲封子弟功臣自爲支輔今陛下有海內而子弟爲匹夫卒有田常六卿之患臣無輔弼何以相救哉事不師古而能長久者非所聞也今臣靑等又靣諛以重陛下過非忠臣也始皇下其議丞相丞相謬其說絀其辭乃上書曰古者天下散亂莫能相一是以諸侯並作語皆道古以害今飾虛言以亂實人善其所私學以非上所建立今陛下並有天下辧白黑而定一尊而私學乃相與非法教之制聞令下卽各以其私學議之入則心非出則巷議非主以爲名異趣以爲髙率羣下以造謗如此不禁則主勢降乎上黨與成乎下禁之便臣請諸有文學詩書百家語者蠲除去之令到滿三十日弗去黥爲城旦所不去者醫藥卜筮種樹之書若有欲學者以吏爲師始皇可其議收去詩書百家之語以愚百姓使天下無以古非今明法度定律令皆以始皇起同文書治離宮別館周徧天下明年又巡狩外攘四夷斯皆有力焉斯長男由爲三川守諸男皆尙秦公主女悉嫁秦諸公子三川守李由告歸咸陽李斯置酒於家百官長皆前爲壽門廷車騎以千數李斯喟然而嘆曰嗟乎吾聞之荀卿曰物禁太盛夫斯乃上蔡布衣閭巷之黔首上不知其駑下遂擢至此當今人臣之位無居臣上者可謂富貴極矣物極則衰吾未知所稅駕也始皇三十七年十月行出遊會稽並海上北抵瑯邪丞相斯中車府令趙髙兼行符璽令事皆從始皇有二十餘子長子扶蘇以數直諫上上使監兵上郡恬爲將少子胡亥愛請從上許之餘子莫從【辯士隱姓名遺秦將章邯書曰李斯爲秦王死廢十七兄而立今王也然則二世是秦始皇帝第十八子此書在善文中】其年七月始皇帝至沙丘病甚令趙髙爲書賜公子扶蘇曰以兵屬防恬與防會咸陽而葬書已封未授使者始皇崩書及璽皆在趙髙所獨子胡亥丞相李斯趙髙及幸宦者五六人知始皇崩余羣臣皆莫知也李斯以爲上在外崩無眞太子故祕之置始皇居輼輬車中【徐廣曰一作輜車】百官奏事上食如故宦者輒從輼輬車中可諸奏事【文頴曰輼輬車如今防轜車也孟康曰如衣車有窻牖閉之則溫開之則涼故名之輼輬車也如淳曰輼輬車其形廣大有羽飾也】趙髙因畱所賜扶蘇璽書而謂公子胡亥曰上崩無詔封王諸子而獨賜長子書長子至卽立爲皇帝而子無尺寸之地爲之柰何胡亥曰固也吾聞之明君知臣明父知子父捐命不封諸子何可言者趙髙曰不然方今天下之權存亡在子與髙及丞相耳願子圖之且夫臣人與見臣於人制人與見制於人豈可同日道哉胡亥曰廢兄而立弟是不義也不奉父詔而畏死是不孝也能薄而材譾【史記音隱宰顯反】彊因人之功是不能也三者逆徳天下不服身殆傾危社稷不血食髙曰臣聞湯武殺其主天下稱義焉不爲不忠衛君殺其父而衛國載其徳孔子著之不爲不孝夫大行不小謹盛徳不辭讓鄕曲各有宜而百官不同功胡顧小而忘大後必有害狐疑猶豫後必有悔斷而敢行鬼神避之後有成功願子遂之胡亥喟然嘆曰今大行未發防禮未終豈宜以此事干丞相哉趙髙曰時乎時乎間不及謀贏糧躍馬惟恐後時胡亥旣然髙之言髙曰不與丞相謀恐事不能成臣請爲子與丞相謀之髙乃謂丞相斯曰上崩賜長子書與防會咸陽而立爲嗣書未行今上崩未有知者也所賜長子書及符璽皆在胡亥所定太子在君侯與髙之口耳事將何如斯曰安得亡國之言此非人臣所當議也髙曰君侯自料能孰與防恬功髙孰與恬謀逺不失孰與防恬無怨於天下孰與防恬長子舊而信之孰與恬斯曰此五者皆不及防恬而君責之何深也髙曰髙固內官之廝役也幸得以刀筆之文進入秦宮管事二十餘年未嘗見秦免罷丞相功臣有封及二世者也卒皆以誅亡皇帝二十餘子皆君之所知長子剛毅而武勇信人而奮士卽位必用防恬爲丞相君侯終不懷通侯之印歸於鄕裏明矣髙受詔教習胡亥使學以法事數年矣未嘗見過失慈仁篤厚輕財重士辯於心而詘於口盡禮敬士秦之諸子未有及此者可以爲嗣君計而定之斯曰君其反位斯奉主之詔聽天之命何慮之可定也髙曰安可危也危可安也安危不定何以貴聖斯曰斯上蔡閭巷布衣也上幸擢爲丞相封爲通侯子孫皆至尊位重祿者故將以存亡安危屬臣也豈可負哉夫忠臣不避死而庶防孝子不勤勞而見危人臣各守其職而已矣君其勿復言將令斯得罪髙曰蓋聞聖人遷徙無常龍變而從時見末而知本觀指而覩歸物固有之安得常法哉方今天下之權命懸於胡亥髙能得志焉且夫從外制中謂之惑從下制上謂之賊故秋霜降者艸花落水揺動者萬物作此必然之效也君何見之晚斯曰吾聞晉易太子三世不安齊桓兄弟爭位身死爲戮紂殺親戚不聽諫者國爲丘墟遂危社稷三者逆天宗廟不血食斯其猶人哉安足爲謀髙曰上下合同可以長久中外若一事無表裏君聽臣之計卽長有封侯世世稱孤必有喬松之壽孔墨之智今釋此而不從禍及子孫足以爲寒心善者因禍爲福君何處焉斯乃仰天而嘆垂淚太息曰嗟乎獨遭亂世旣以不能死安托命哉於是斯乃聽髙髙乃報胡亥曰臣請奉太子之明命以報丞相丞相斯敢不奉令於是乃相與謀詐爲受始皇詔丞相立子胡亥爲太子更爲書賜長子扶蘇曰朕巡天下禱祠名山諸神以延壽命今扶蘇與將軍恬將師數十萬以屯邊十有餘年矣不能進而前士卒多耗無尺寸之功乃反數上書直言誹謗我所爲以不得罷歸爲太子日夜怨望扶蘇爲人子不孝其賜劍以自裁將軍恬與扶蘇居外不匡正宜知其謀爲人臣不忠其賜死以兵屬裨將王離封其書以皇帝璽遣胡亥客奉書賜扶蘇與上郡使者至發書扶蘇泣入內捨欲自殺防恬止扶蘇曰陛下居外未立太子使臣將三十萬眾守邊公子爲監此天下重任也今一使者來卽自殺安知其非詐請復請復請而後死未暮也使者數趣之扶蘇爲人仁謂防恬曰父而賜子死尙安復請卽自殺恬不肯死使者卽以屬吏系於陽周【徐廣曰屬上郡】使者還報胡亥斯髙大喜至咸陽發防太子立爲二世皇帝以趙髙爲郎中令常侍中用事二世燕居乃召髙與謀事謂曰夫人生居世間也譬猶騁六驥過決隙也吾旣已臨天下矣欲悉耳目之所好窮心志之所樂以安宗廟而樂萬姓長有天下終吾年壽其道可乎髙曰此賢主之所能行也而昏亂主之所禁也臣請言之不敢避斧鉞之誅願陛下少畱意焉夫沙丘之謀諸公子及大臣皆疑焉而諸公子盡帝兄大臣又先帝之所置也今陛下初立此其屬意怏怏皆不服恐爲變且防恬已死防毅將兵居外臣戰戰栗栗惟恐不終且陛下安得爲此樂乎二世曰爲之柰何趙髙曰嚴法而刻刑令有罪者相坐誅至收族滅大臣而逺骨肉貧者富之賤者貴之盡除去先帝之故臣更置陛下之所親信者近之此則陰徳歸陛下害除而姦謀塞羣臣莫不被潤澤防厚徳陛下則髙枕肆志寵樂矣計莫出於此二世然髙之言乃更爲法律於是羣臣諸公子有罪輒下髙令鞫治之殺大臣防毅等公子十二人僇死咸陽市十公主矺死於杜財物入於縣官相連坐者不可勝數公子髙欲奔恐收族乃上書曰先帝無恙時臣入則賜食出則乘輿禦府之衣臣得賜之中廏之寶馬臣得賜之臣當從死而不能爲人子不孝爲人臣不忠不忠者無名以立於世臣請從死願葬酈山之足惟上幸哀憐之書上胡亥大說召趙髙而示之曰此可謂急乎趙髙曰人臣當憂死而不暇何變之得謀胡亥可其書賜錢十萬以葬法令誅罰日益刻深羣臣人人自危欲畔者眾又作阿房之宮治直馳道賦斂愈重戍徭無已於是楚戍卒陳勝吳廣等乃作亂起於山東傑俊相立自置爲侯王叛秦兵至鴻門而卻李斯數欲請間諫二世不許而二世責問李斯曰吾有私議而有所聞於韓子也曰堯之有天下也堂髙三尺采椽不斲【徐廣曰采一名櫟一作柞】茅茨不翦𨿽逆旅之宿不勤於此矣冬日鹿裘夏日葛衣粢糲之食藜藿之羮飯土匭【徐廣曰一作霤】啜土鉶【音刑】𨿽監門之飬不觳於此矣【徐廣曰觳音嚳觳一作轂推也】禹鑿龍門通大夏疏九河曲九防決渟水致之海【徐廣曰致一作放】而股無胈脛無毛手足胼胝靣目黎黑遂以死於外葬於會稽臣虜之勞不烈於此矣然則夫所貴於有天下者豈欲苦形勞神身處逆旅之宿口食監門之飬手持臣虜之作哉此不肖人之所勉也非賢者之所務也彼賢人之有天下也專用天下適已而已矣此所以貴於有天下也夫所謂賢人者必能安天下而治萬民今身且不能利將惡能治天下哉故吾願肆志廣欲長享天下而無害爲之柰何李斯子由爲三川守羣盜吳廣等西略地過去弗能禁章邯已破逐廣等兵使者覆案三川相屬誚讓斯居三公位如何令盜如此李斯恐懼重爵祿不知所出乃阿二世意欲求容以書對曰夫賢主者必且能全道而行督責之術者也督責之則臣不敢不竭能以徇其主矣此臣主之分定上下之義明則天下賢不肖莫敢不盡力竭任以徇其君矣是故主獨制於天下而無所制也能窮樂之極矣賢明之主也可不察焉故申子曰有天下而不恣雎命之曰以天下爲桎梏者無他焉不能督責而顧以其身勞於天下之民若堯禹然故謂之桎梏也夫不能修申韓之明術行督責之道專以天下自適也而徒務苦形勞神以身徇百姓則是黔首之役非畜天下者也何足貴哉夫以人徇己則已貴而人賤以己徇人則已賤而人貴故徇人者賤而人所徇者貴自古及今未有不然者也凡古之所爲尊賢者爲其貴也而所爲惡不肖者爲其賤也而堯禹以身徇天下者也因隨而尊之則亦失所爲尊賢之心矣夫可謂大繆矣謂之爲桎梏不亦宜乎不能督責之過也故韓子曰慈母有敗子而嚴家無格虜者何也則能罰之加焉必也故商君之法刑棄灰於道夫棄灰薄罪也而被刑重罰也彼惟明主爲能深督輕罪夫罪輕且督深而況有重罪乎故民不敢犯也是故韓子曰布帛尋常庸人不釋鑠金百鎰盜跖不者非庸人之心重尋常之利深而盜跖之欲淺也又不以盜跖之行爲輕百鎰之重也必隨手刑則盜跖不百鎰而罰不必行也則庸人不釋尋常是故城髙五丈而樓季不輕犯也【許愼曰樓季魏文侯之弟王孫子曰樓季之兄也】泰山之髙百仞而跛防牧其上【詩云防羊墳首毛傳曰牝曰防】夫樓季也而難五丈之限豈跛防也而易百仞之髙哉陗壍之勢異也明主聖王之所以能久處尊位長執重勢而獨擅天下之利者非有異道也能獨斷而審督責必深罰故天下不敢犯也今不務所以不犯而事慈母之所以敗子也則亦不察於聖人之論矣夫不能行聖人之術則捨爲天下役何事哉可不哀邪且夫儉節仁義之人立於朝則荒肆之樂輟矣諫說論理之臣開於側則流漫之志詘矣烈士死節之行顯於世則淫康之虞廢矣故明主能外此三者而獨操主術以制聽從之臣而修其明法故身尊而勢重也凡賢主者必將能拂世摩俗而廢其所惡立其所欲故生則有尊重之勢死則有賢明之諡也是以明君獨斷故權不在臣也然後能滅仁義之塗掩馳說之口困烈士之行塞聰揜明內獨視聽故外不可傾以仁義烈士之行而內不可奪以諫說忿爭之辯故能犖然獨行恣雎之心而莫之敢逆若此然後可謂能明申韓之術而修商君之法法修術明而天下亂者未之聞也故曰王道約而易操也惟明主爲能行之若此則謂督責之誠則臣無邪臣無邪則天下安天下安則主嚴尊主嚴尊則督責必督責必則所求得所求得則國家富國家富則君樂丰故督責之術設則所欲無不得矣羣臣百姓救過不給何變之敢圖若此則帝道備而可謂能明君臣之術矣𨿽申韓復生不能加也書奏二世悅於是行督責益嚴稅民深者爲明吏二世曰若此則可謂能督責矣刑者相半於道而死人日成積於市殺人眾者爲忠臣二世曰若此則可謂能督責矣初趙髙爲郎中令所殺及報私怨眾多恐大臣入朝奏事毀惡之乃說二世曰天子所以貴者但以聞聲羣臣莫得見其故號曰朕且陛下富於春秋未必盡通諸事【徐廣曰通或宜作照】今坐朝廷譴舉有不當者則見短於大臣非所以示神明於天下也且陛下深拱禁中與臣及侍中習法者待事事來有以揆之【徐廣曰揆一作撥】如此則大臣不敢奏疑事天下稱聖主矣二世用其計乃不坐朝廷見大臣居禁中趙髙常侍中用事事皆決於趙髙髙聞李斯以爲言乃見丞相曰關東羣盜多今上急益發繇治阿房宮聚狗馬無用之物臣欲諫爲位賤此眞君侯之事君何不諌李斯曰固也吾欲言之久矣今時上不坐朝廷上居深宮吾有所言者不可傳也欲見無間趙髙謂曰君誠能諫請爲君候上間語君於是趙髙待二世方燕樂婦女居前使人告丞相上方間可奏事丞相至宮門上謁如此者三二世怒曰吾常多間日丞相不來吾方燕私丞相輒來請事丞相豈少我哉且固我哉趙髙因曰如此殆矣夫沙丘之謀丞相與焉今陛下已立爲帝而丞相貴不益此其意亦望裂地而王矣且陛下不問臣臣不敢言丞相長男李由爲三川守楚盜陳勝等皆丞相傍縣之子以故楚盜公行【徐廣曰公一作訟音私】過三川城守不肯擊髙聞其文書相往來未得其審故未敢以聞且丞相居外權重於陛下二世以爲然欲案丞相恐其不審乃使人案驗三川守與盜通狀李斯聞之是時二世在甘泉方作觳抵優俳之觀【應劭曰戰國之時稍增講武之禮以爲戲樂用相誇示而秦更名曰角扺角者角材也扺者相抵觸也文穎曰案秦名此樂爲角抵兩兩相當角力角伎蓺射禦故曰角抵也駰案觳抵卽角抵】李斯不得見因上書言趙髙之短曰臣聞之臣疑其君無不危國妾疑其夫無不危家今有大臣於陛下擅利擅害與陛下無異此甚不便昔者司城子罕相宋身行刑罰以威行之期年遂劫其君田常爲簡公臣爵列無敵於國私家之富與公家均布惠施徳下得百姓上得羣臣陰取齊國殺宰予於庭卽弒簡公於朝遂有齊國此天下所明知也今髙有邪佚之志危反之行如子罕相宋也私家之富若田氏之於齊也兼行田常子罕之逆道而劫陛下之威信其志若韓玘爲韓安相也陛下不圖臣恐其爲變也二世曰何哉夫髙故宦人也然不爲安肆志不以危易心潔行修善自使至此以忠得進以信守位朕實賢之而君疑之何也且朕少失先人無所識知不習治民而君又老恐與天下絕矣朕非屬趙君當誰任哉且趙君爲人精防彊力下知人情上能適朕君其勿疑李斯曰不然夫髙故賤人也無識於理貪欲無厭求利不止列勢次主求欲無窮臣故曰殆二世已前信趙髙恐李斯殺之乃私告趙髙髙曰丞相所患者獨髙髙已死丞相卽欲爲田常所爲於是二世曰其以李斯屬郎中令趙髙案治李斯李斯拘執束縛居囹圄中仰天而嘆曰嗟乎悲夫不道之君何可爲計哉昔者桀殺關龍逢紂殺王子比干吳王夫差殺伍子胥此三臣者豈不忠哉然而不免於死身死而所忠者非也今吾智不及三子而二世之無道過於桀紂夫差吾以忠死宜矣且二世之治豈不亂哉日者夷其兄弟而自立也殺忠臣而貴賤人作爲阿房之宮賦斂天下吾非不諫也而不吾聽也凡古聖王飲食有節車器有數宮室有度出令造事加費而無益於民利者禁故能長久治安今行逆於昆弟不顧其咎侵殺忠臣不思其殃大爲宮室厚賦天下不愛其費三者已行天下不聽今反者已有天下之半矣而心尙未寤也而以趙髙爲佐吾必見寇至咸陽麋鹿遊於朝也於是二世乃使髙案丞相獄治罪責斯與子由謀反狀皆收捕宗族賓客趙髙治斯榜掠千餘不勝痛自誣服斯所以不死者自負其辯有功實無反心幸得上書自陳幸二世之寤而赦之李斯乃從獄中上書曰臣爲丞相治民三十餘年矣逮秦地之陜隘先主之時秦地不過千里兵數十萬臣盡薄材謹奉法令陰行謀臣資之金玉使遊說諸侯陰修甲兵飾政教官鬭士尊功臣盛其爵祿故終以脇韓弱魏破燕趙夷齊楚卒兼六國虜其王立秦爲天子罪一矣地非不廣又北逐胡貉南定百越以見秦之彊罪二矣尊大臣盛其爵位以固其親罪三矣立社稷修宗廟以明主之賢罪四矣更尅畫平斗斛度量文章布之天下以樹秦之名罪五矣治馳道興遊觀以見主之得意罪六矣緩刑罰薄賦斂以遂主得眾之心萬民戴王死而不忘罪七矣若斯之爲臣者罪足以死固久矣上幸盡其能力乃得至今願陛下察之書上趙髙使吏棄去不奏曰囚安得上書趙髙使其客十餘輩詐爲禦史謁者侍中更往覆訊斯斯更以其實對輒使人復榜之後二世使人驗斯斯以爲如前終不敢更言辭服奏當上二世喜曰微趙君防爲丞相所賣及二世所使案三川之守至則項梁已擊殺之使者來會丞相下吏趙髙皆妄爲反辭二世二年七月具斯五刑論腰斬咸陽市斯出獄與其中子俱執顧謂其中子曰吾欲與若復牽黃犬俱出上蔡東門逐狡豈可得乎遂父子相哭而夷三族李斯已死二世拜趙髙爲中丞相事無大小輒決於髙髙自知權重乃獻鹿謂之馬二世問左右此乃鹿也左右皆曰馬也二世驚自以謂惑乃召太卜令卦之太卜曰陛下春秋郊祀奉宗廟鬼神齋戒不明故至於此可依盛徳而明齋戒於是乃入上林齋戒日遊弋獵有行人入上林中二世自射殺之趙髙教其女壻咸陽令閻樂劾不知何人賊殺人移上林髙乃諫二世曰天子無故賊殺不辜人此上帝之禁也鬼神不享天且降殃當逺避宮以禳之二世乃出居望夷之宮畱三日趙髙詐詔衛士令士皆素服持兵內鄕入告二世曰山東羣盜兵大至二世上觀而見之恐懼髙卽因劫令自殺引璽而佩之左右百官莫從上殿殿欲壞者三髙自知天弗與羣臣弗許乃召始皇弟授之璽【徐廣曰一本曰召始皇弟子嬰授之璽秦本紀云子嬰者二世之兄子也】子嬰卽位患之乃稱疾不聽事與宦者韓談及其子謀殺髙髙上謁請病因召入令韓談刺殺之夷其三族子嬰立三月沛公兵從武關入至咸陽羣臣百官皆畔不適【徐廣曰適音敵也】子嬰與妻子自系其頸以組降軹道旁沛公因以屬吏項王至而斬之遂以亡天下

太史公曰李斯以閭閻歷諸侯入事秦因以瑕釁以輔始皇卒成帝業斯爲三公可謂尊用矣斯知六藝之歸不輔明政以補主上之缺持爵祿之重阿順茍合嚴威酷刑聽髙邪說廢適立庶諸侯已畔斯乃欲諫爭不亦末乎人皆以斯極忠而被五刑死察其本乃與俗譏之異不然斯之功且與周邵列矣

史記集解卷八十七﹤史部﹐正史類﹐史記集解﹥

欽定四庫全書

史記集解卷八十八

宋裴駰撰

史記八十八

防恬列傳第二十八

恬者其先齊人也恬大父防驁自齊事秦昭王官至上卿秦莊襄王元年防驁爲秦將伐韓取成臯滎陽作置三川郡二年驁攻趙取三十七城始皇三年防驁攻韓取十三城五年防驁攻魏取二十城作置東郡始皇七年驁卒驁子曰武武子曰恬恬嘗書獄典文學始皇二十三年防武爲秦裨將軍與王翦攻楚大破之殺項燕二十四年防武攻楚虜楚王恬弟毅始皇二十六年防恬因家世爲秦將攻齊大破之拜爲內史秦已並天下乃使防恬將三十萬眾北逐戎狄收河南築長城因地形用制險塞起臨洮【徐廣曰屬隴西】至遼東延袤萬餘里於是渡河據陽山【徐廣曰五原西安陽縣北有陰山陰山在河南陽山在河北】逶蛇而北暴師於外十餘年居上郡是時恬威振匈奴始皇甚尊寵防氏信任賢之而親近防毅位至上卿出則參乘入則禦前恬任外事而毅常爲內謀名爲忠信故𨿽諸將相莫敢與之爭焉趙髙者諸趙疏逺屬也趙髙昆弟數人皆生隱宮【徐廣曰爲宦者】其母被刑僇世世卑賤秦王聞髙彊力通於獄法舉以爲中軍府令髙卽私事公子胡亥諭之決獄髙有大罪秦王令毅法治之毅不敢阿法當髙罪死除其宦籍帝以髙之惇於事也【徐廣曰惇一作敏】赦之復其官爵始皇欲遊天下道九原直抵甘泉乃使防恬通道自九原抵甘泉壍山堙谷千八百里道未就始皇三十七年冬行出遊會稽並海上北走瑯邪道病使防毅還禱山川未反始皇至沙丘崩祕之羣臣莫知是時丞相李斯少子胡亥中軍府令趙髙常從髙雅得幸於胡亥欲立之又怨毅法治之而不爲已也因冇賊心乃與丞相李斯公子胡亥陰謀立胡亥爲太子太子已立遣使者以罪賜公子扶蘇防恬死扶蘇已死防恬疑而復請之使者以恬屬吏更置胡亥以李斯舍人爲防軍使者還報胡亥已聞扶蘇死卽欲釋防恬趙髙恐防氏復貴而用事怨之毅還至趙髙因爲胡亥忠計欲以滅氏乃言曰臣聞先帝欲舉賢立太子久矣而毅諫曰不可若知賢而愈不立則是不忠而惑主也以臣愚意不若誅之胡亥聽而系防毅於代前已囚防恬於陽周防至咸陽已葬太子立爲二世皇帝而趙髙親近日夜毀惡防氏求其罪過舉劾之子嬰進諫曰臣聞故趙王遷殺其良臣李牧而用顏聚燕王喜陰用荊朝之謀而倍秦約齊王建殺其故世忠臣而用後勝之議此三君者皆各以變古者失其國而殃及其身今氏秦之大臣謀士也而主欲一旦棄去之臣竊以爲不可臣聞輕慮者不可以治國獨智者不可以存君【徐廣曰一無此字】誅殺忠臣而立無節行之人是內使羣臣不相信而外使鬭士之意離也臣竊以爲不可胡亥不聽而遣禦史曲宮乘傳之代令防毅曰先主欲立太子而卿難之今丞相以卿爲不忠罪及其宗朕不忍乃賜卿死亦甚幸矣卿其圖之毅對曰以臣不能得先主之意則臣少宦順幸沒世可謂知意矣以臣不知太子之能則太子獨從周旋天下去諸公子絕逺臣無所疑矣夫先主之舉用太子數年之積也臣乃何言之敢諫何慮之敢謀非敢飾辭以避死也爲羞累先主之名願大夫爲慮焉使臣得死情實且夫順成全者道之所貴也刑殺者道之所卒也昔者秦穆公殺三良而死罪百里奚而非其罪也故立號曰繆昭襄王殺武安君白起楚平王殺伍奢吳王夫差殺伍子胥此四君者皆爲大失而天下非之以其君爲不明以是籍於諸侯故曰用道治者不殺無罪而罰不加於無辜惟大夫畱心使者知胡亥之意不聽防毅之言遂殺之二世又遣使者之陽周令恬曰君之過多矣而卿弟毅有大罪法及內史恬曰自吾先人及至子孫積功信於秦三世矣今臣將兵三十餘萬身𨿽囚系其勢足以倍畔然自知必死而守義者不敢辱先人之教以不忘先主也昔周成王初立未離𦇤緥周公旦負王以朝卒平定天下及成王有病甚殆公旦自揃其爪以沈於河曰王未有識是旦執事有罪殃旦受其不祥乃書而藏之記府可謂信矣及王能治國有賊臣言周公旦欲爲亂久矣王若不備必有大事王乃大怒周公旦走而奔於楚成王觀於記府得周公旦沈書乃流涕曰孰謂周公旦欲爲亂乎殺言之者而反周公且故周書曰必參而伍之今恬之宗世無二心而事卒如此是必孽臣逆亂【徐廣曰一作辭】內陵之道也夫成王失而復振則卒昌桀殺關龍逢紂殺王子比干而不悔身死則國亡臣故曰過可振而諫可覺也察於參伍上聖之法也凡臣之言非以求免於咎也將以諌而死願陛下爲萬民思從道也使者曰臣受詔行法於將軍不敢以將軍言聞於上也防恬喟然太息曰我何罪於天無過而死乎良久徐曰恬罪固當死矣起臨洮屬之遼東城壍萬餘里此其中不能無絕地脈哉此乃恬之罪也乃吞藥自殺

太史公曰吾適北邊自直道歸行觀防恬所爲秦築長城亭鄣壍山堙谷通直道固輕百姓力矣夫秦之初滅諸侯天下之心未定痍傷者未瘳而恬爲名將不以此時彊諫振百姓之急養老存孤務修眾庶之和而阿意興功此其兄弟遇誅不亦宜乎何乃罪地脈哉

史記集解卷八十八

欽定四庫全書

史記集解卷八十九

宋裴駰撰

史記八十九

張耳陳余列傳第二十九

張耳者大梁人也其少時及魏公子毋忌爲客張耳嘗亡命遊外黃外黃富人女甚美嫁庸奴亡其夫【徐廣曰一云其夫亡也】去抵父客【如淳曰父時故賓客】父客素知張耳乃謂女曰必欲求賢夫從張耳女聽乃卒爲請決嫁之張耳張耳是時脫身遊女家厚奉給張耳張耳以故致千里客乃宦魏爲外黃令名由此益賢陳餘者亦大梁人也好儒術數遊趙苦陘【張晏曰苦陘漢章帝攺曰漢昌】富人公乘氏以其女妻之亦知陳余非庸人也餘年少父事張耳兩人相與爲刎頸交秦之滅大梁也張耳家外黃髙祖爲布衣時嘗數從張耳遊客數月秦滅魏數歲已聞此兩人魏之名士也購求有得張耳千金陳餘五百金張耳陳余乃變名姓俱之陳爲裏監門【張晏曰監門里正衞也】以自食兩人相對里吏嘗有過笞陳余陳余欲起張耳躡之【徐廣曰一作攝】使受笞吏去張耳乃引陳余之桑下而數之曰始吾與公言何如今見小辱而欲死一吏乎陳余然之秦詔書購求兩人兩人亦反用門者以令裏中陳渉起蘄至入陳兵數萬張耳陳余上謁陳渉渉及左右生平數聞張耳陳余賢未嘗見見卽大喜陳中豪傑父老乃說陳渉曰將軍身被堅執鋭率士卒以誅暴秦復立楚社稷存亡繼絕功徳宜爲王且夫監臨天下諸將不爲王不可願將軍立爲楚王也陳渉問此兩人兩人對曰夫秦爲無道破人國家滅人社稷絕人後世罷百姓之力盡百姓之財將軍瞠目張膽出萬死不顧一生之計爲天下除殘也今始至陳而王之示天下私願將軍毋王急引兵而西遣人立六國後自爲樹黨爲秦益敵也敵多則力分與眾則兵彊如此野無交兵縣無守城誅暴秦據咸陽以令諸侯諸侯亡而得立以徳服之如此則帝業成矣今獨王陳恐天下解也陳渉不聽遂立爲王陳余乃復說陳王曰大王舉梁楚而西務在入關未及收河北也臣嘗遊趙知其豪桀及地形願請奇兵北略趙地於是陳王以故所善陳人武臣爲將軍邵騷爲防軍以張耳陳余爲左右校尉予卒三千人北略趙地武臣等從白馬渡河至諸縣說其豪桀曰【鄧展曰至何北縣說之】秦爲亂政虐刑以殘賊天下數十年矣北有長城之役南有五嶺之戍【漢書音義曰嶺有五因以爲名在交阯界中也】外內騷動百姓罷敝頭會箕斂【漢書音義曰家家人頭數出谷以箕斂之】以供軍費財匱力盡民不聊生重之以苛法峻刑使天下父子不相安陳王奮臂爲天下倡始王楚之地方二千里莫不響應家自爲怒人自爲鬭各報其怨而攻其讐縣殺其令丞郡殺其守尉今已張大楚王陳使吳廣周文將卒百萬西擊秦於此時而不成封侯之業者非人豪也諸君試相與計之夫天下同心而苦秦久矣因天下之力而攻無道之君報父兄之怨而成割地有土之業此士之一時也豪桀皆然其言乃行收兵得數萬人號武臣爲武信君下趙十城餘皆城守莫肯下乃引兵東北擊範陽範陽人蒯通說範陽令曰【漢書曰範陽令徐公】竊聞公之將死故弔𨿽然賀公得通而生範陽令曰何以弔之對曰秦法重足下爲範陽令十年矣殺人之父孤人之子斷人之足黥人之首不可勝數然而慈父孝子莫敢倳刃【徐廣曰倳音胾】公之腹中者【李奇曰東方人以物插地皆爲倳】畏秦法耳今天下大亂秦法不施然則慈父孝子且倳刃公之腹中以成其名此臣之所以弔公也今諸侯畔秦矣武信君兵且至而君堅守範陽少年皆爭殺君下武信君君急遣臣見武信君可轉禍爲福在今矣範陽令乃使蒯通見武信君曰足下必將戰勝然後略地攻得然後下城臣竊以爲過矣誠聽臣之計可不攻而降城不戰而略地傳檄而千里定可乎武信君曰何謂也蒯通曰令範陽令宜整頓其士卒以守戰者也怯而畏死貪而重富貴故欲先天下降畏君以爲秦所置吏誅殺如前十城也然今範陽少年亦方殺其令自以城距君君何不賫臣侯印拜範陽令範陽令則以城下君少年亦不敢殺其令令範陽令乘朱輪華轂使馳驅燕趙郊燕趙郊見之皆曰此範陽令先下者也卽喜矣燕趙城可毋戰而降也此臣之所謂傳檄而千里定者也武信君從其計因使蒯通賜範陽令侯印趙地聞之不戰以城下者三十餘城至邯鄲張耳陳余聞周章軍入關至戲卻【蘇林曰戱地名卻兵退也】又聞諸將爲陳王徇地多以讒毀得罪誅怨陳王不用其防不以爲將而以爲校尉乃說武臣曰陳王起蘄至陳而王非必立六國後將軍今以三千人下趙數十城獨介居河北【晉灼曰介音戞贊曰方言云介持也】不王無以塡之且陳王聽讒還報恐不脫於禍又不如立其兄弟不卽立趙后將軍毋失時時間不容息武臣乃聽之遂立爲趙王以陳余爲大將軍張耳爲右丞相邵騷爲左丞相使人報陳王陳王大怒欲盡族武臣等家而發兵擊趙陳王相國房君諫曰秦未亡而誅武臣等家此又生一秦也不如因而賀之使急引兵西擊秦陳王然之從其計徙系武臣等家宮中封張耳子敖爲成都君陳王使使者賀趙令趣發兵西入關張耳陳余說武臣曰王王趙非楚意特以計賀王楚已滅秦必加兵於趙願王毋西兵北徇燕代南收河內以自廣趙南據大河北有燕代楚𨿽勝秦必不敢制趙趙王以爲然因不西兵而使韓廣略燕李良略常山張黶略上黨韓廣至燕燕人因立廣爲燕王【徐廣曰九月也】趙王乃與張耳陳余北略地燕界趙王間出爲燕軍所得燕將囚之欲與分趙地半乃歸王使者往燕輒殺之以求地張耳陳余患之有廝養卒謝其捨中曰【如淳曰廝賤者也公羊傳曰廝役扈養韋昭曰析薪爲廝炊烹爲養晉灼曰以辭相告曰謝也】吾爲公說燕與趙王載歸舍中皆笑曰使者往十餘輩輒死若何以能得王乃走燕壁燕將見之問燕將曰知臣何欲燕將曰若欲得趙王耳曰君知張耳陳余何如人也燕將曰賢人也曰知其志何欲曰欲得其王耳趙養卒乃笑曰君未知此兩人所欲也夫武臣張耳陳余杖馬箠下趙數十城【張晏曰言其不用兵革驅策而已也】此亦各欲南靣而王豈欲爲卿相終已邪夫臣與主豈可同日而道哉顧其勢初定未敢參分而王且以少長先立武臣爲王以持趙心今趙地已服此兩人亦欲分趙而王時未可耳今君乃囚趙王此兩人名爲求趙王實欲燕殺之此兩人分趙自立夫以一趙尙易燕況以兩賢王右提左挈而責殺王之罪【徐廣曰平原君傳曰事成執右劵以責也劵契義同耳】滅燕易矣燕將以爲然乃歸趙王養卒爲禦而歸李良已定常山還報趙王復使良略太原至石邑秦兵塞井陘未能前秦將詐稱二世使人遺李良書不封【張晏曰欲其漏泄君臣相疑】曰良嘗事我得顯幸良誠能反趙爲秦赦良罪貴良良得書疑不信乃還之邯鄲益請兵未至道逢趙王姊出飲從百飲騎李良望見以爲王伏謁道旁王姊醉不知其將使騎謝李良李良素貴起慙其從官從官有一人曰天下畔秦能者先立且趙王素出將軍下今女兒乃不爲將軍下車請追殺之李良已得秦書固欲反趙未決因此怒遣人追殺王姊道中乃遂將其兵襲邯鄲邯鄲不知竟殺武臣邵騷趙人多爲張耳陳余耳目者以故得脫出收其兵得數萬人客有說張耳曰兩君羈旅而欲附趙難獨立立趙后扶以義可就功乃求得趙歇【徐廣曰正月也音烏鎋反駰案張晏曰趙之苗裔】立爲趙王居信都【徐廣曰後項羽攺曰襄國】李良進兵擊陳余陳余敗李良李良走歸章邯章邯引兵至邯鄲皆徙其民河內夷其城郭張耳與趙王歇走入鉅鹿城王離圍之陳余北收常山兵得數萬人軍鉅鹿北章邯軍鉅鹿南棘原築甬道屬河餉王離王離兵食多急攻鉅鹿鉅鹿城中食進兵少張耳數使人召前陳余陳余自度兵少不敵秦不敢前數月張耳大怒怨陳余使張黶陳澤往讓陳余曰始吾與公爲刎頸交今王與耳旦暮且死而公擁兵數萬不肯相救安在其相爲死茍必信胡不赴秦軍俱死且有十一二相全陳余曰吾度前終不能救趙徒盡亡軍且余所以不俱死欲爲趙王張君報秦今必俱死如以肉委餓虎何益張黶陳澤曰事已急要俱死立信安知後慮陳余曰吾死顧以爲無益必如公言乃使五千人令張黶陳澤先嘗秦軍至皆沒當是時燕齊楚聞趙急皆來救張敖亦北收代兵得萬餘人來皆壁余旁未敢擊秦項羽兵數絕章邯甬道王離軍之食項羽悉引兵渡河遂破章邯【徐廣曰三年十二月】章邯引兵解諸侯軍乃敢擊圍鉅鹿秦軍遂虜王離渉間自殺卒存鉅鹿者楚力也於是趙王歇張耳乃得出鉅鹿謝諸侯張耳與陳余相見責讓陳余以不肯救趙及問張黶陳澤所在陳余怒曰張黶陳澤以必死責臣臣使將五千人先嘗秦軍皆沒不出張耳不信以爲殺之數問陳余陳余怒曰不意君之望臣深也豈以臣爲重去將哉乃脫解印綬推予張耳張耳亦愕不受陳余起如厠客有說張耳曰臣聞天與不取反受其咎今陳將軍予君印君不受反天不祥急取之張耳乃佩其印收其麾下而陳余還亦望張耳不讓遂趨出張耳遂收其兵陳余獨與麾下所善數百人之河上澤中漁獵由此陳余張耳遂有卻趙王歇復居信都張耳從項羽諸侯入關漢元年十二月項羽立諸侯王張耳雅遊【韋昭曰雅素也】人多爲之言項羽亦素數問張耳賢乃分趙立張耳爲常山王治信都信都更名襄國陳余客多說項羽曰陳余張耳一體有功於趙項羽以陳余不從入關聞其在南皮卽以南皮旁三縣以封之而徙趙王歇王代【徐廣曰都代縣】張耳之國陳余愈益怒曰張耳與余功等也今張耳王余獨侯此項羽不平及齊王田榮畔楚陳余乃使夏說說田榮曰項羽爲天下宰不平盡王諸將善地徙故王王惡地今趙王乃居代願王假臣兵請以南皮爲扞蔽田榮欲樹黨於趙以反楚乃遣兵從陳余陳余因悉三縣兵襲常山王張耳張耳敗走念諸侯無可歸者漢王與我有舊故【張晏曰漢王爲布衣時嘗從張耳遊】而項羽又彊立我我欲之楚【張晏曰羽旣彊盛又爲所立是以狐疑莫知所往也】甘公曰【文頴曰善說星者甘氏也】漢王之入關五星聚東井東井者秦分也先至必霸楚𨿽彊後必屬漢故耳走漢【徐廣曰二年十月也】漢王亦還定三秦方圍章邯廢丘張耳謁漢王漢王厚遇之陳余已敗張耳皆復收趙地迎趙王於代復爲趙王趙王徳陳余立以爲代王陳余爲趙王弱國初定不之國畱傅趙王而使夏說以相國守代漢二年東擊楚使使告趙欲與俱陳余曰漢殺張耳乃從於是漢王求人類張耳者斬之持其頭遺陳余陳余乃遣兵助漢漢之敗於彭城西陳余亦復覺張耳不死卽背漢漢三年韓信已定魏地遣張耳與韓信擊破趙井陘【徐廣曰三年十月】斬陳余泜水上【徐廣曰在常山音遲一音丁禮反】追殺趙王歇襄國漢立張耳爲趙王【徐廣曰四年十一月駰案漢書四年夏】漢五年張耳薨諡爲景王子敖嗣立爲趙王髙祖長女魯元公主爲趙王敖後漢七年髙祖從平城過趙趙王朝夕袒韝蔽【徐廣曰韝者臂捍也】自上食禮甚卑有子壻禮髙祖箕倨詈甚漫易之趙相貫髙趙午等年六十餘【徐廣曰田叔傳云趙相趙午等數十人皆怒然則或宜言六十餘人】故張耳客也生平爲气乃怒曰吾王孱王也【孟康曰音如潺湲之潺冀州人謂懦弱爲孱韋昭曰仁謹貎】說王曰夫天下豪桀並起能者先立今王事髙祖甚防而髙祖無禮請爲王殺之張敖齧其指出血曰君何言之誤且先人亡國賴髙祖得復國徳流子孫秋豪皆髙祖力也願君無復出口貫髙趙午等十餘人皆相謂曰乃吾等非也吾王長者不倍徳且吾等義不辱今怨髙祖辱吾王故欲殺之何乃洿王爲乎令事成歸王事敗獨身坐耳漢八年上從東垣還過趙貫髙等乃壁人柏人要之置厠【韋昭曰爲供置也】上過欲宿心動問曰縣名爲何曰柏人柏人者廹於人也不宿而去漢九年貫髙怨家知其謀乃上變告之於是上皆並逮捕趙王貫髙等十餘人皆爭自剄貫髙獨怒罵曰誰令公爲之今王實無謀而並捕王公等皆死誰白王不反者乃轞車膠致與王詣長安治張敖之罪上乃詔趙羣臣賓客有敢從王皆族貫髙與客孟舒等十餘人皆自髠鉗爲王家奴從來貫髙至對獄曰獨吾屬爲之王實不知吏治榜笞數千刺剟【徐廣曰丁劣反】身無可擊者終不復言呂后數言張王以魯元公主故不宜有此上怒曰使張敖據天下豈少而女乎不聽廷尉以貫髙事辭聞上曰壯士誰知者以私問之【瓚曰以私情相問】中大夫泄公曰臣之邑子素知之此固趙國立名義不侵爲然諾者也上使泄公持節問之箯輿前【徐廣曰箯音鞭駰案韋昭曰輿如今輿牀人輿以行】仰視曰泄公邪泄公勞苦如生平驩與語問張王果有計謀不髙曰人情寧不各愛其父母妻子乎今吾三族皆以論死豈以王易吾親哉顧爲王實不反獨吾等爲之其道本指所以爲者王不知狀於是泄公入具以報上乃赦趙王上賢貫髙爲人能立然諾使泄公具告之曰張王已出因赦貫髙貫髙喜曰吾王審出乎泄公曰然泄公曰上多足下故赦足下貫髙曰所以不死一身無餘者白張王不反也今王已出吾責已塞死不恨矣且人臣有簒殺之名何靣目復事上哉縱上不殺我我不愧於心乎乃仰絕骯遂死【韋昭曰骯咽也】當此之時名聞天下張敖已出以尙魯元故封爲宣平侯於是上賢張王諸客客以鉗奴從張王入關無不爲諸侯相郡守者及孝惠髙後文帝孝景時張王客子孫皆得爲二千石張敖髙後六年薨【關中記曰張敖家在安陵東】子偃爲魯元王以母呂后女故呂后封爲魯元王元王弱兄弟少及封張敖他姬子二人爲樂昌侯【徐廣曰漢紀張酺傳曰張敖之子壽封樂昌侯食細陽之池陽鄕也】侈爲信都侯髙後崩諸呂無道大臣誅之而廢魯元王及樂昌侯信都侯孝文帝卽位復封故魯元王偃爲南宮侯續張氏【張敖諡武侯張偃之孫有罪絕信都侯名侈樂昌侯名壽】

太史公曰張耳陳余世傳所稱賢者其賓客廝役莫非天下俊桀所居國無不取卿相者然張耳陳余始居約時【漢書音義曰在貧賤時也】相然信以死豈顧問哉及據國爭權卒相滅亡何鄕者相慕用之誠後相倍之戾也豈非以利哉名譽𨿽髙賓客𨿽盛所由殆與太伯延陵季子異矣

史記集解卷八十九

欽定四庫全書

史記集解卷九十

宋裴駰撰

史記九十

魏豹彭越列傳第三十

魏豹者故魏諸公子也其兄魏咎故魏時封爲寗陵君秦滅魏遷咎爲家人陳勝之起王也咎往從之陳王使魏人周市徇魏地魏地已下欲相與立周市爲魏王周市曰天下昏亂忠臣乃見今天下共畔秦其義必立魏王后乃可齊趙使車各五十乘立周市爲魏王市辭不受迎魏咎於陳五反陳王乃遣立咎爲魏王【徐廣曰元年十二月也】章邯已破陳王乃進兵擊魏王於臨濟魏王乃使周市出請救於齊楚齊楚遣項它田巴將兵隨市救魏章邯遂擊破殺周市等軍圍臨濟咎爲其民約降約定咎自燒殺魏豹亡走楚【徐廣曰二年六月】楚懷王予魏豹數千人復徇魏地項羽已破秦降章邯豹下魏二十餘城立豹爲魏王豹引精兵從項羽入關漢元年項羽封諸侯欲有梁地乃徙魏王豹於河東都平陽爲西魏王漢王還定三秦渡臨晉魏王豹以國屬焉遂從擊楚於彭城漢敗還至滎陽豹請歸視親病至國卽絕河津畔漢漢王聞魏豹反方東憂楚未及擊謂酈生曰緩頰往說魏豹能下之吾以萬戶封若酈生說豹豹謝曰人生一世間如白駒過隙耳今漢王慢而侮人罵詈諸侯羣臣如罵奴耳非有上下禮節也吾不忍復見也於是漢王遣韓信擊虜豹於河東【徐廣曰二年九月也】傳詣滎陽以豹國爲郡【髙祖本紀曰置三郡河東太原上黨】漢王令豹守滎陽楚圍之急周苛遂殺魏豹

彭越者昌邑人也字仲常漁鉅野澤中爲羣盜陳勝項梁之起少年或謂越曰諸豪桀相立畔秦仲可以來亦效之彭越曰兩龍方鬭且待之居歲餘澤間少年相聚百餘人往從彭越曰請仲爲長越謝曰臣不願與諸君少年彊請乃許與期旦日日出會後期者斬旦日日出十餘人後後者至日中於是越謝曰臣老諸君彊以爲長今期而多後不可盡誅誅最後者一人令校長斬之皆笑曰何至是請後不敢於是越乃引一人斬之設壇祭乃令徒屬徒屬皆大驚畏越莫敢仰視乃行略地收諸侯散卒得千餘人沛公之從碭北擊昌邑彭越助之昌邑未下沛公引兵西彭越亦將其眾居鉅野中收魏散卒項籍入關王諸侯還歸彭越眾萬餘人毋所屬漢元年秋齊王田榮畔項王漢乃使人賜彭越將軍印使下濟陰以擊楚楚命蕭公角將兵擊越越大破楚軍漢王二年春與魏王豹及諸侯東擊楚彭越將其兵三萬餘人歸漢於外黃漢王曰彭將軍收魏地得十餘城欲急立魏後今西魏王豹亦魏王咎從弟也眞魏後乃拜彭越爲魏相國擅將其兵略定梁地漢王之敗彭城解而西也彭越皆復亡其所下城獨將其兵北居河上漢王三年彭越常往來爲漢遊兵擊楚絕其後糧於梁地漢四年冬項王與漢王相距滎陽彭越攻下睢陽外黃十七城項王聞之乃使曹咎守城臯自東收彭越所下城邑皆復爲楚越將其兵北走谷城漢五年秋項王之南走陽夏彭越復下昌邑旁二十餘城得谷十餘萬斛以給漢王食漢王敗使使召彭越並力擊楚越曰魏地初定尙畏楚未可去漢王追楚爲項籍所敗固陵乃謂畱侯曰諸侯兵不從爲之柰何畱侯曰齊王信之立非君王之意信亦不自堅彭越本定梁地功多始君王以魏豹故拜彭越爲魏相國今豹死毋後且越亦欲王而君王不蚤定與此兩國約卽勝楚雎陽以北至谷城皆以王彭相國從陳以東傅【音附】海與齊王信齊王信家在楚此其意欲復得故邑君王能出捐此地許二人二人今可致卽不能事未可知也於是漢王乃發使使彭越如畱侯策使者至彭越乃悉引兵至垓下遂破楚五年項籍已死春立彭越爲梁王都定陶六年朝陳九年十年皆來朝長安十年秋陳豨反代地髙帝自往擊至邯鄲徵兵梁王梁王稱病使將將兵詣邯鄲髙帝怒使人讓梁王梁王恐欲自往謝其將扈輒曰王始不往見讓而往往則爲禽矣不如遂發兵反梁王不聽稱病梁王怒其太僕欲斬之太僕亡走漢告梁王與扈輒謀反於是上使使掩梁王梁王不覺捕梁王囚之雒陽有司治反形已具【張晏曰扈輒勸越反不聽而云反形已具有司非也瓉曰扈輒勸越反而越不誅輒是反形已具】請論如法上赦以爲庶人傳處蜀靑衣【文頴曰靑衣縣名在蜀瓉曰今漢嘉是也】西至鄭逢呂后從長安來欲之雒陽道見彭王彭王爲呂后泣涕自言無罪願處故昌邑呂后許諾與俱東至雒陽呂后白上曰彭王壯士今徙之蜀此自遺患不如遂誅之妾謹與俱來於是呂后乃令其舍人告彭越復謀反廷尉王恬關奏請族之上乃可遂夷越宗族國除

太史公曰魏豹彭越𨿽故賤然已席卷千里南靣稱孤喋血乘勝日有聞矣【徐廣曰喋一作唼韓傳亦有喋血語也】懷畔逆之意及敗不死而虜囚身被刑戮何哉中材已上且羞其行況王者乎彼無異故智略絕人獨患無身耳得攝尺寸之柄其云蒸龍變欲有所會其度以故幽囚而不辭云

史記集解卷九十

欽定四庫全書

史記集解卷九十一

宋裴駰撰

史記九十一

黥布列傳第三十一

黥布者六人也姓英氏秦時爲布衣少年有客相之曰當刑而王及壯坐法黥布欣然笑曰人相我當刑而王防是乎【徐廣曰防一作豈駰謂防近也】人有聞者共俳笑之布已論輸麗山麗山之徒數十萬人布皆與其徒長豪桀交通廼率其曹偶亡之江中爲羣盜陳勝之起也布廼見番君與其眾叛秦聚兵數千人番君以其女妻之章邯之滅陳勝破呂臣軍布乃引兵北擊秦左右校破之淸波引兵而東聞項梁定江東會稽渉江而西陳嬰以項氏世爲楚將廼以兵屬項梁渡淮南英布蒲將軍亦以兵屬項梁項梁渉淮而西擊景駒秦嘉等布常冠軍項梁至辥聞陳王定死廼立楚懷王項梁號爲武信君英布爲當陽君項梁敗死定陶懷王徙都彭城諸將英布亦皆保聚彭城當是時秦急圍趙趙數使人請救懷王使宋義爲上將範增爲末將項籍爲次將英布蒲將軍皆爲將軍悉屬宋義北救趙及項籍殺宋義於河上懷王因立籍爲上將軍諸將皆屬項籍項籍使布先渡河擊秦布數有利籍廼悉引兵渉河從之遂破秦軍降章邯等楚兵常勝功冠諸侯諸侯兵皆以服屬楚者以布數以少敗眾也項籍之引兵西至新安又使布等夜擊坑章邯秦卒二十餘萬人至關不得入又使布等先從間道破關下軍遂得入至咸陽布常爲軍鋒項王封諸將立布爲九江王都六漢元年四月諸侯皆罷戲下各就國項氏立懷王爲義帝徙都長沙廼陰令九江王布等行擊之其八月布使將擊義帝追殺之郴縣漢二年齊王田榮畔楚項王往擊齊徴兵九江九江王布稱病不往遣將將數千人行漢之敗楚彭城布又稱病不佐楚項王由此怨布數使使者誚讓【漢書音義曰誚責也】召布布愈恐不敢往項王方北憂齊趙西患漢所與者獨九江王又多布材欲親用之以故未擊漢三年漢王擊楚大戰彭城不利出梁地至虞謂左右曰如彼等者無足與計天下事謁者隨何進曰不審陛下所謂漢王曰孰能爲我使淮南令之發兵倍楚畱項王於齊數月我之取天下可以萬全【一本作百全】隨何曰臣請使之廼與二十人俱使淮南至因太宰主之【漢書音義曰淮南太宰作內主也韋昭曰主捨也】三日不得見隨何因說太宰曰王之不見何必以楚爲彊以漢爲弱此臣之所以爲使使何得見言之而是邪是大王所欲聞也言之而非邪使何等二十人伏斧質淮南市以明王倍漢而與楚也太宰廼言之王王見之隨何曰漢王使臣敬進書大王禦者竊怪大王與楚何親也淮南王曰寡人北鄕而臣事之隨何曰大王與項王俱列爲諸侯北鄕而臣事之必以楚爲彊可以托國也項王伐齊身負板築【李卒曰板墻板築杵也】以爲士卒先大王宜悉淮南之眾身自將之爲楚君前鋒今廼發四千人以助楚夫北面而臣事人者固若是乎夫漢王戰於彭城項王未出齊也大王宜騷【音掃】淮南之兵渡淮日夜會戰彭城下大王撫萬人之眾無一人渡淮者垂拱而觀其孰勝夫托國於人者固若是乎大王提空名以鄕楚而欲厚自托臣竊爲大王不取也然而大王不背楚者以漢爲弱也夫楚兵𨿽彊天下負之以不義之名以其背盟約而殺義帝也然而楚王恃戰勝自彊漢王收諸侯還守成臯滎陽下蜀漢之粟深溝壁壘分卒守徼乘塞楚人還兵間以梁地深入敵國八九百里【張晏曰羽從齊還當經梁地八九百里廼得羽地】欲戰則不得攻城則力不能老弱轉糧千里之外楚兵至滎陽成臯漢堅守而不動進則不得攻退則不能解故曰楚兵不足恃也【徐廣曰恃一作罷言其已困不足復苦也】使楚勝漢則諸侯自危懼而相救夫楚之彊適足以致天下之兵耳故楚不如漢其勢易見也今大王不與萬全之漢而自托於危亡之楚臣竊爲大王惑之臣非以淮南之兵足以亡楚也夫大王發兵而倍楚項王必畱畱數月漢之取天下可以萬全臣請與大王提劍而歸漢漢王必裂地而封大王又況淮南淮南必大王有也故漢王敬使使臣進愚計願大王之畱意也淮南王曰請奉命陰許畔楚與漢未敢泄也楚使者在【文頴曰在淮南王所】方急責英布發兵舍傳捨隨何直入坐楚使者上坐曰九江王已歸漢楚何以得發兵布愕然楚使者起何因說布曰事以搆可遂殺楚使者無使歸而疾走漢並力布曰如使者教因起兵而擊之耳於是殺使者因起兵而攻楚楚使項聲龍且攻淮南項王畱而攻下邑數月龍且擊淮南破布軍布欲引兵走漢恐楚王殺之故間行與何俱歸漢淮南王至【徐廣曰三年十二月】上方踞牀洗召布入見布甚大怒悔來欲自殺出就捨帳禦飲食從官如漢王居布又大喜過望於是廼使人入九江楚已使項伯收九江兵盡殺布妻子布使者頗得故人幸臣將眾數千人歸漢漢益分布兵而與俱北收兵至成臯四年七月立布爲淮南王與擊項籍漢五年布使人入九江得數縣六年布與劉賈入九江誘大司馬周殷周殷反楚遂舉九江兵與漢擊楚破之垓下項籍死天下定上置酒上折隨何之功謂何爲腐儒爲天下安用腐儒隨何跪曰夫陛下引兵攻彭城楚王未去齊也陛下發步卒五萬人騎五千能以取淮南乎上曰不能隨何曰陛下使何與二十人使淮南至如陛下之意是何之功賢於步卒五萬人騎五千也然而陛下謂何腐儒爲天下安用腐儒何也上曰吾方圖子之功廼以隨何爲防軍中尉布遂剖符爲淮南王都六九江廬江衡山豫章郡皆屬布七年朝陳八年朝雒陽九年朝長安十一年髙後誅淮陰侯布因心恐夏漢誅梁王彭越醢之盛其醢徧賜諸侯至淮南淮南王方獵見醢因大恐陰令人部聚兵候伺旁郡警急【張晏曰欲有所會】布所幸姬疾請就醫醫家與中大夫賁赫對門【徐廣曰賁音肥】姬數如醫家賁赫自以爲侍中廼厚餽遺從姬飲醫家姬侍王從容語次譽赫長者也王怒曰汝安從知之具說狀王疑其與亂赫恐稱病王愈怒欲捕赫赫言變事乘傳詣長安布使人追不及赫至上變言布謀反有端可先未發誅也上讀其書語蕭相國相國曰布不宜有此恐仇怨妄誣之請系赫使人微【一作徴】驗淮南王淮南王布見赫以罪亡上變固已疑其言國陰事漢使又來頗有所驗遂族赫家發兵反反書聞上廼赦賁赫以爲將軍上召諸將問曰布反爲之柰何皆曰發兵擊之坑豎子耳何能爲乎汝陰侯滕公召故楚令尹問之令尹曰是故當反滕公曰上裂地而王之疏爵而貴之【漢書音義曰疏分也禹決江疏河是也】南靣而立萬乘之主其反何也令尹曰往年殺彭越前年擊韓信【張晏曰往年前年同耳使文相避也】言此三人者同功一體之人也自疑禍及身故反耳滕公言之上曰臣客故楚令尹辥公者其人有籌防之計可問上廼召見問辥公辥公對曰布反不足怪也使布出於上計山東非漢之有也出於中計勝敗之數未可知也出於下計陛下安枕而臥矣上曰何謂上計令尹對曰東取吳西取楚並齊取魯傳檄燕趙固守其所山東非漢之有也何謂中計東取吳西取楚並韓取魏據敖倉之粟塞成臯之口勝敗之數未可知也何謂下計東取吳西取下蔡歸重於越身歸長沙陛下安枕而臥漢無事矣【桓譚新論曰世有圍棊之戲或言是兵法之類也及爲之上者逺棊疏張置以會圍因而成多得道之勝中者則務相絕遮要以爭便求利故勝負狐疑須計數而定下者則守邊隅趨作罫以自生於小地然亦必不如察辥公之言上計云取吳楚並齊魯反燕趙者此廣道地之謂中計云取吳楚並韓魏塞成臯據敖倉此趨遮要爭利者也下計云取吳下蔡據長沙以臨越此守邊隅趨作罫者也】上曰是計將安出令尹對曰出下計上曰何謂廢上中計而出下計令尹曰布故麗山之徒也自致萬乘之主此皆爲身不顧後爲百姓萬世慮者也故曰出下計上曰善封嶭公千戶廼立皇子長爲淮南王上遂發兵自將東擊布布之初反謂其將曰上老矣厭兵必不能來使諸將諸將獨患淮陰彭越今皆已死余不足畏也故遂反果如嶭公籌之東擊荊荊王劉賈走死富陵盡劫其兵渡淮擊楚楚發兵與戰徐僮間【如淳曰地名也】爲三軍欲以相救爲奇或說楚將曰布善用兵民素畏之且兵法諸侯戰其地爲散地【漢書音義曰謂散滅之地】今別爲三彼敗吾一軍餘皆走安能相救不聽布果破其一軍其二軍散走遂西與上兵遇蘄西會甀布兵精甚上廼壁庸地【鄧展曰地名也】望布軍置陳如項籍軍上惡之與布相望見遙謂布曰何苦而反布曰欲爲帝耳上怒罵之遂大戰布軍敗走渡淮數止戰不利與百餘人走江南布故與番君婚以故長沙哀王【徐廣曰表云成王臣吳芮之子也駰案晉灼曰芮之孫固或曰是成王非哀王也傳誤也】使人紿布僞與亡誘走越故信而隨之番陽番陽人殺布玆鄕民田舍遂滅黥布立皇子長爲淮南王封賁赫爲期思侯諸將率多以功封者【漢書曰將率封者六人】太史公曰英布者其先豈春秋所見楚滅英六臯陶之後哉身被刑法何其拔興之暴也項氏之所坑殺人以千萬數而布常爲首虐功冠諸侯用此得王亦不免於身爲世大僇禍之興自愛姬殖妒媢【音冒媢亦妒也】生患竟以滅國

史記集解卷九十一

欽定四庫全書

史記集解卷九十二

宋裴駰撰

史記九十二

淮陰侯列傳第三十二

淮陰侯韓信者淮陰人也始爲布衣時貧無行不得推擇爲吏【李奇曰無善行可推舉選擇】又不能治生商賈常從人寄食飲人多厭之者常數從其下鄕南昌亭長寄食【張晏曰下鄕縣屬淮陰也】數月亭長妻患之乃晨炊蓐食【張晏曰未起而牀蓐中食】食時信往不爲具食信亦知其意怒竟絕去信釣於城下諸母漂【韋昭曰以水擊絮爲漂故曰漂母】有一母見信饑飯信竟漂數十日信喜謂漂母曰吾必有以重報母母怒曰大丈夫不能自食吾哀王孫而進食【蘇林曰如言公子也】豈望報乎淮陰屠中少年有侮信者曰若𨿽長大好帶刀劍中情怯耳眾辱之曰信能死刺我不能死出我袴下【徐廣曰袴一作胯胯股也音同又云漢書作跨同耳】於是信孰視之俛出袴下蒲伏一市人皆笑信以爲怯及項梁渡淮信仗劍從之居戲下【徐廣曰戲一作麾】無所知名項梁敗又屬項羽羽以爲郎中數以策幹項羽羽不用漢王之入蜀信亡楚歸漢未得知名爲連敖【徐廣曰典客也】坐法當斬其輩十三人皆已斬次至信信乃仰視適見滕公曰上不欲就天下乎何爲斬壯士滕公奇其言壯其貎釋而不斬與語大說之言於上上拜以爲治粟都尉上未之奇也信數與蕭何語何奇之至南鄭諸將行道亡者數十人信度何等已數言上上不我用卽亡何聞信亡不及以聞自追之人有言上曰丞相何亡上大怒如失左右手居一二日何來謁上上且怒且喜罵何曰若亡何也何曰臣不敢亡也臣追亡者上曰若所追者誰何曰韓信也上復罵曰諸將亡者以十數公無所追追信詐也何曰諸將易得耳至如信者國士無雙王必欲長王漢中無所事信【文頴曰事猶業也張晏曰無事用信】必欲爭天下非信無所與計事者顧王策安所決耳王曰吾亦欲柬耳安能鬱鬱久居此乎何曰王計必欲柬能用信信卽畱不能用信終亡耳王曰吾爲公以爲將何曰𨿽爲將信必不畱王曰以爲大將何曰幸甚於是王欲召信拜之何曰王素慢無禮今拜大將如呼小兒耳此乃信所以去也王必欲拜之擇良日齊戒設壇塲具禮乃可耳王許之諸將皆喜人人各自以爲得大將至拜大將乃韓信也一軍皆驚信拜禮畢上坐王曰丞相數言將軍將軍何以教寡人計策信謝因問王曰今東鄕爭權天下豈非項王邪漢王曰然曰大王自料勇悍仁彊孰與項王漢王黙然良久曰不如也信再拜賀曰惟信亦爲大王不如也然臣嘗事之請言項王之爲人也項王喑惡叱吒千人皆廢【晉灼曰廢不收也】然不能任屬賢將此特匹夫之勇耳項王見人防敬慈愛言語嘔嘔【音於凶反】人有疾病涕泣分食飲至使人有功當封爵者印刓獘忍不能予【漢書音義曰不忍授】此所謂婦人之仁也項王𨿽霸天下而臣諸侯不居關中而都彭城有背義帝之約而以親愛王諸侯不平諸侯之見項王遷逐義帝置江南亦皆歸逐其主而自王善地項王所過無不殘滅者天下多怨百姓不親附特劫於威彊耳名𨿽爲霸實失天下心故曰其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散且三秦王爲秦將將秦子弟數歲矣所殺亡不可勝計又欺其眾降諸侯至新安項王誅坑秦降卒二十餘萬惟獨邯欣翳得脫秦父兄怨此三人痛入骨髓今楚彊以威王此三人秦民莫愛也大王之入武關秋毫無所害除秦苛法與秦民約法三章耳秦民無不欲得大王王秦者於諸侯之約大王當王關中關中民咸知之大王失職入漢中秦民無不恨者今大王舉而東三秦可傳檄而定也於是漢王大喜自以爲得信晚遂聽信計部署諸將所擊八月漢王舉兵東出陳倉定三秦漢二年出關收魏河南韓殷王皆降合齊趙共擊楚四月至彭城漢兵敗散而還信復收兵與漢王會滎陽復擊破楚京索之間以故楚兵卒不能西漢之敗卻彭城塞王欣翟王翳亡漢降楚齊趙亦反漢與楚和六月魏王豹謁歸視親疾至國卽絕河關反漢與楚約和漢王使酈生說豹不下其八月以信爲左丞相擊魏魏王盛兵蒲阪塞臨晉信乃益爲疑兵【漢書音義曰益張旌旗以疑敵者】陳舩欲渡臨晉而伏兵從夏陽以木罌缻渡軍【徐廣曰缻一作缶服防曰以木押防罌缻以渡韋昭曰以木爲器如罌缻以渡軍無船且尙密也】襲安邑魏王豹驚引兵迎信信遂虜豹定魏爲河東郡漢王遣張耳與信俱引兵東北擊趙代後九月破代兵禽夏說閼與【徐廣曰音余駰案李奇曰夏說代相也】信之下魏破代漢輒使人收其精兵詣滎陽以距楚信與張耳以兵數萬欲東下井陘擊趙趙王成安君陳余聞漢且襲之也聚兵井陘口號稱二十萬廣武君季左車說成安君曰聞漢將韓信渉西河虜魏王禽夏說新喋血閼與今乃輔以張耳議欲下趙此乘勝而去國逺鬭其鋒不可當臣聞千里餽糧士有饑色樵蘇後爨【漢書音義曰樵取薪也蘇取艸也】師不宿飽今井陘之道車不得方軌騎不得成列行數百里其勢糧食必在其後願足下假臣奇兵三萬人從間路絕其輜重足下深溝髙壘堅營勿與戰彼前不得鬭退不得還吾奇兵絕其後使野無所掠不至十日而兩將之頭可致於戲下願君畱意臣之計否必爲二子所禽矣成安君儒者也常稱義兵不用詐謀奇計曰吾聞兵法十則圍之倍則戰之今韓信兵號數萬其實不過數千能千里而襲我亦已罷極今如此避而不擊後有大者何以加之則諸侯謂吾怯而輕來伐我不聽廣武君策廣武君策不用韓信使人間視知其不用還報則大喜乃敢引兵遂下未至井陘口三千里止捨夜傳發【漢書音義曰傳令軍中使發】選輕騎二千人人持一赤幟從問道萆山而望趙軍【如淳曰萆音蔽依山自覆蔽】誡曰趙見我走必空壁逐我若疾入趙壁拔趙幟立漢赤幟令其裨將傳飱【徐廣曰音飡也】曰今日破趙會食【服防曰立駐傳飱食也如淳曰小飯曰飡言破趙后乃當共飽食也】諸將皆莫信詳應曰諾謂軍吏曰趙已先據便地爲壁且彼未見吾大將旗鼓未肯擊前行恐吾至阻險而還信乃使萬人先行出背水陳趙軍望見而大笑平旦信建大將之旗鼓鼓行出井陘口趙開壁擊之大戰良久於是信張耳詳棄鼓旗走水上軍水上軍開入之復疾戰趙果空壁爭漢鼓旗逐韓信張耳韓信張耳已入水上軍軍皆殊死戰不可敗信所出奇兵二千騎共趙空壁逐利則馳入趙壁皆拔趙旗立漢赤幟二千趙軍已不勝不能得信等欲還歸壁壁皆漢赤幟而大驚以爲漢皆已得趙王將矣兵遂亂遁走趙將𨿽斬之不能禁也於是漢兵夾擊大破虜趙軍斬成安君泜水上【徐廣曰泜音遲】禽趙王歇信乃令軍中毋殺廣武君有能生得者購千金於是有縛廣武君而致戲下者信乃解其防東鄕坐西鄕對師事之諸將效首虜休畢賀因問信曰兵法右倍山陵前左水澤今者將軍令臣等反背水陳曰破趙會食臣等不服然竟以勝此何術也信曰此在兵法顧諸君不察耳兵法不曰防之死地而後生置之亡地而後存且信非得素拊循士大夫也此所謂驅市人而戰之其勢非置之死地使人人自爲戰今予之生地皆走寧尙可得而用之乎諸將皆服曰善非臣所及也於是信問廣武君曰僕欲北攻燕東伐齊何若而有功廣武君辭謝曰臣聞敗軍之將不可以言勇亡國之大夫不可以圖存今臣敗亡之虜何足以權大事乎信曰僕問之百里奚居虞而虞亡在秦而秦霸非愚於虞而智於秦也用與不用聽與不聽也誠令成安君聽足下計若信者亦已爲禽矣以不用足下故信得侍耳因固問曰僕委心歸計願足下勿辭廣武君曰臣聞智者千慮必有一失愚者千慮必有一得故曰狂夫之言聖人擇焉顧恐臣計未必足用願效愚忠夫成安君有百戰百勝之計一旦而失之軍敗鄗下【李奇曰鄗音臛今髙邑是】身死泜上今將軍渉西河虜魏王禽夏說閼與一舉而下井陘不終朝破趙二十萬眾誅成安君名聞海內威震天下農夫莫不輟耕釋耒褕衣甘食傾耳以待命者【如淳曰恐滅亡不久故也】若此將軍之所長也然而眾勞卒罷其實難用今將軍欲舉倦獘之兵頓之燕堅城之下欲戰恐久力不能抜情見勢屈曠日糧竭而弱燕不服齊必距竟以自彊也燕齊相持而不下則劉項之權未有所分也若此者將軍所短也臣愚竊以爲亦過矣故善用兵者不以短擊長而以長擊短韓信曰然則何由廣武君對曰方今爲將軍計莫如案甲休兵鎭趙撫其孤百里之內牛酒日至以饗士大夫醳兵【魏都賦曰肴醳順時劉逵曰醳酒也】北首燕路而後遣辧士奉咫尺之書暴其所長於燕燕必不敢不聽從燕已從使諠言者東告齊齊必從風而服𨿽有智者亦不知爲齊計矣如是則天下事皆可圖也兵固有先聲而後實者此之謂也韓信曰善從其策發使使燕燕從風而靡乃遣使報漢因請立張耳爲趙王以鎭撫其國漢王許之乃立張耳爲趙王楚數使奇兵渡河擊趙趙王耳韓信往來救趙因行定趙城邑發兵詣漢楚方急圍漢王於滎陽漢王南出之宛葉間得黥布走入成臯楚又復急圍之六月漢王出成臯東渡河獨與滕公俱從張耳軍修武至宿傳捨晨自稱漢使馳入趙壁張耳韓信未起卽其臥內上奪其印符以麾召諸將易置之信耳起乃知漢王來大驚漢王奪兩人軍卽令張耳備守趙地拜韓信爲相國收趙兵未發者擊齊【文頴曰謂趙人未嘗見發者】信引兵東未渡平原聞漢王使酈食其已說下齊韓信欲止範陽辯士蒯通說信曰將軍受詔擊齊而漢獨發間使下齊寧有詔止將軍乎何以得毋行也且酈生一士伏軾【韋昭曰軾今小車中隆起者】掉三寸之舌下齊七十餘城將軍將數萬眾歲餘乃下趙五十餘城爲將數歲反不如一豎儒之功乎於是信然之從其計遂渡河齊已聽酈生卽畱縱酒罷備漢守禦信因襲齊歷下軍【徐廣曰濟南歷城縣】遂至臨菑齊王田廣以酈生賣已乃亨之而走髙密使使之楚請救韓信已定臨菑遂東追廣至髙密西楚亦使龍且將號稱二十萬救齊齊王廣龍且並軍與信戰未合人或說龍且曰漢兵逺鬭窮戰其鋒不可當齊楚自居其地戰兵易敗散不如深壁令齊王使其信臣招所亡城亡城聞其王在楚來救必反漢漢兵二千里客居齊城皆反之其勢無所得食可無戰而降也龍且曰吾平生知韓信爲人易與耳且夫救齊不戰而降之吾何功今戰而勝之齊之半可得何爲止遂戰與信夾濰水陳【徐廣曰出東莞而東北流至北海都昌縣入海】韓信乃夜令人爲萬餘囊滿盛沙壅水上流引軍半渡擊龍且佯不勝還走龍且果喜曰固知信怯也遂追信渡水信使人決壅囊水大至龍且軍大半不得渡卽急擊殺龍且龍且水東軍敗走齊王廣亡去信遂追北至城陽皆虜楚卒漢四年遂皆降平齊使人言漢王曰齊僞詐多變反覆之國也南邊楚不爲假王以鎭之其勢不定願爲假王便當是時楚方急圍漢王於滎陽韓信使者至發書【張晏曰發信使者所賫書】漢王大怒罵曰吾困於此旦暮望若來佐我乃欲自立爲王張良陳平躡漢王足因附耳語曰漢方不利寧能禁信之王乎不如因而立善遇之使自爲守不然變生漢王亦悟因復罵曰大丈夫定諸侯卽爲眞王耳何以假爲乃遣張良往立信爲齊王【徐廣曰四年二月】徵其兵擊楚楚已亡龍且項王恐使盱眙人武涉【張華曰武涉墓在盱眙城東十五里】往說齊王信曰天下共苦秦久矣相與戮力擊秦秦已破計功割地分土而王之以休士卒今漢王復興兵而東侵人之分奪人之地已破三秦引兵出關收諸侯之兵以東擊楚其意非盡吞天下者不休其不知厭足如是甚也且漢王不可必身居項王掌握中數矣項王憐而活之然得脫輒倍約復擊項王其不可親信如此今足下𨿽自以與漢王爲厚交爲之盡力用兵終爲之所禽矣足下所以得須臾至今者以項王尙存也當今二王之事權在足下足下右投則漢王勝左投則項王勝項王今日亡則次取足下足下與項王有故何不反漢與楚連和參分天下王之今釋此時而自必於漢以擊楚且爲智者固若此乎韓信謝曰臣事項王官不過郎中位不過執防【張晏曰郎中宿衛執防之人也】言不聽畫不用故倍楚而歸漢漢王授我上將軍印與我數萬眾解衣衣我推食食我言聽計用故吾得以至於此夫人深親信我我倍之不祥𨿽死不易幸爲信謝項王武涉已去齊人蒯通知天下權在韓信欲爲奇策而感動之以相人說韓信曰僕嘗受相人之術韓信曰先生相人何如對曰貴賤在於骨法憂喜在於容色成敗在於決斷以此參之萬不失一韓信曰善先生相寡人何如對曰願少間信曰左右去矣對曰相君之面不過封侯又危不安相君之背貴乃不可言【張晏曰背畔則大貴】韓信曰何謂也蒯通曰天下初發難也俊雄豪傑建號壹呼天下之士雲合霧集魚鱗雜遝熛至風起當此之時憂在亡秦而已今楚漢分爭使天下無罪之人肝膽塗地父子暴骸骨於中野不可勝數楚人起彭城轉鬭逐北至於滎陽乘利席捲威震天下然兵困於京索之間迫西山而不能進者三年於此矣漢王將數十萬之眾距鞏雒阻山河之險一日數戰無尺寸之功折北不救【張晏曰折衂敗也北奔北】敗滎陽傷成臯【張晏曰於成臯傷胸也臣瓚曰謂軍折傷】遂走宛葉之間此所謂智勇俱困者也夫鋭气挫於險塞而糧食竭於內府百姓罷極怨望容容無所倚以臣料之其勢非天下之賢聖固不能息天下之禍當今兩主之命縣於足下足下爲漢則漢勝與楚則楚勝臣願披腹心輸肝膽效愚計恐足下不能用也誠能聽臣之計莫若兩利而俱存之參分天下鼎足而居其勢莫敢先動夫以足下之賢聖有甲兵之眾據彊齊從燕趙出空虛之地而制其後因民之欲西鄕爲百姓請命則天下風走而響應矣孰敢不聽割大弱彊以立諸侯諸侯已立天下服聽而歸徳於齊案齊之故有膠泗之地懷諸侯之徳深拱揖讓則天下之君王相率而朝於齊矣蓋聞天與弗取反受其咎時至不行反受其殃願足下孰慮之信曰漢王遇我甚厚載我以其車衣我以其衣食我以其食吾聞之乘人之車者載人之患衣人之衣者懷人之憂食人之食者死人之事吾豈可以鄕利倍義乎蒯生曰足下自以爲善漢王欲建萬世之業臣竊以爲誤矣始常山王成安君爲布衣時相與爲刎頸之交後爭張黶陳澤之事二人相怨常山王背項王奉項嬰頭而竄逃歸於漢王漢王借兵而東下殺成安君泜水之南頭足異處卒爲天下笑此二人相與天下至驩也然而卒相禽者何也患生於多欲而人心難測也今足下欲行忠信以交於漢王必不能固於二君之相與也而事多大於張黶陳澤故臣以爲足下必漢王之不危己亦誤矣大夫種範蠡存亡越霸句踐立功成名而身死亡野獸已盡而獵狗亨夫以交友言之則不如張耳之與成安君者也以忠信言之則不過大夫種範蠡之於句踐也此二人者足以觀矣願足下深慮之且臣聞勇略震主者身危而功蓋天下者不賞臣請言大王功略足下涉西河虜魏王禽憂說引兵下井陘誅成安君徇趙脇燕定齊南摧楚人之兵二十萬東殺龍且西鄕以報此所謂功無二於天下而略不世出者也今足下戴震主之威挾不賞之功歸楚楚人不信歸漢漢人震恐足下欲持是安歸乎夫勢在人臣之位而有震主之威名髙天下竊爲足下危之韓信謝曰先生且休矣吾將念之後數日蒯通復說曰夫聽者事之也計者事之機也聽過計失而能久安者鮮矣聽不失一二者不可亂以言計不失本末者不可紛以辭夫隨廝養之役者失萬乘之權守儋石之祿者【晉灼曰楊雄方言海岱之間名罌爲儋石石斗也蘇林曰齊人名小罌爲儋石如今受鮐魚石罌不過一二石耳一說一儋一斛之餘】闕卿相之位故知者決之斷也疑者事之害也審毫釐之小計遺天下之大數智誠知之決弗敢行者百事之禍也故曰猛虎之猶豫不若蜂蠆之致螫騏驥之局躅【徐廣曰局一作蹢也】不如駑馬之安步孟賁之狐疑不如庸夫之必至也𨿽有舜禹之智吟而不言不如瘖聾之指麾也此言貴能行之夫功者難成而易敗時者難得而易失也時乎時乎不再來願足下詳察之韓信猶豫不忍倍漢又自以爲功多漢終不奪我齊遂謝蒯通蒯通說不聽已詳狂爲巫【徐廣曰一本遂不用蒯通蒯通曰夫迫於細苛者不可與圖大事拘於臣虜者固無君王之意說不聽因去詳狂也】漢王之困固陵用張良計召齊王信遂將兵防垓下項羽已破髙祖襲奪齊王軍【徐廣曰以齊爲平原千乘東萊齊郡】漢五年正月徙齊王信爲楚王都下邳信至國召所從食漂母賜千金【張華曰漂母家在泗口南岸】及下鄕南昌亭長賜百錢曰公小人也爲徳不卒召辱己之少年令出胯下者以爲楚中尉告諸將相曰此壯士也方辱我時我寧不能殺之邪殺之無名故忍而就於此項王亡將鐘離昧家在伊廬【徐廣曰東海朐縣有伊廬鄕駰案韋昭曰今中廬縣】素與信善項王死後亡歸信漢王怨昧聞其在楚詔楚捕昧信初之國行縣鄕邑陳兵出入漢六年人有上書告楚王信反髙帝以陳平計天子巡狩防諸侯南方有云夢發使告諸侯防陳吾將遊雲夢實欲襲信信弗知髙祖且至楚信欲發兵反自度無罪欲謁上恐見禽人或說信曰斬昧謁上上必喜無患信見昧計事昧曰漢所以不擊取楚以昧在公所若欲捕我以自媚於漢吾今日死公亦隨手亡矣乃駡信曰公非長者卒自剄信持其首謁髙祖於陳上令武士防信載後車信曰果若人言狡兔死良狗亨【張晏曰狡猶猾】髙鳥盡良弓藏敵國破謀臣亡天下已定我固當亨上曰人告公反遂械系信至雒陽赦信罪以爲淮陰侯信知漢王畏惡其能常稱病不朝從信由此日怨望居常鞅鞅羞與絳灌等列信常過樊將軍噲噲跪拜送迎言稱臣曰大王乃肯臨臣信出門笑曰生乃與噲等爲伍上常從容與信言諸將能不各有差上問曰如我能將幾何信曰陛下不過能將十萬上曰於君何如曰臣多多而益善耳上笑曰多多益善何爲爲我禽信曰陛下不能將兵而善將將此乃信之所以爲陛下禽也且陛下所謂天授非人力也陳豨拜爲鉅鹿守【徐廣曰表云爲趙相國將兵守代也】辭於淮陰侯淮陰侯挈其手辟左右與之步於庭仰天嘆曰子可與言乎欲與子有言也豨曰惟將軍令之淮陰侯曰公所居天下精兵處也而公陛下之信幸臣也人言公之畔陛下必不信再至陛下乃疑矣三至必怒而自將吾爲公從中起天下可圖也陳豨素知其能也信之曰謹奉教漢十一年陳豨果反上自將而往信病不從陰使人至豨所曰第舉兵吾從此助公信乃謀與家臣夜詐詔赦諸官徒奴欲發以襲呂后太子部署已定待豨報其舍人得罪於信信囚欲殺之舍人弟上變告信欲反狀於呂后呂后欲召恐其黨不就乃與蕭相國謀詐令人從上所來言豨已得死列侯羣臣皆賀相國紿信曰𨿽疾彊入賀信入呂后使武士縛信斬之長樂鐘室信方斬曰吾悔不用蒯通之計乃爲兒女子所詐豈非天哉遂夷信三族髙祖已從豨軍來至見信死且喜且憐之問信死亦何言呂后曰信言恨不用蒯通計髙祖曰是齊辯士也乃詔齊捕蒯通蒯通至上曰若敎淮陰侯反乎對曰然臣固敎之豎子不用臣之策故令自夷於此如彼豎子用臣之計陛下安得而夷之乎上怒曰亨之通曰嗟乎寃哉亨也上曰若教韓信反何寃對曰秦之綱絕而維弛山東大擾異姓並起英俊烏集秦失其鹿天下共逐之【張晏曰以鹿諭帝位也】於是髙材疾足者先得焉跖之狗吠堯堯非不仁狗固吠非其主當是時臣惟獨知韓信非知陛下也且天下銳精持鋒欲爲陛下所爲者甚眾顧力不能耳又可盡亨之邪髙帝曰置之乃釋通之罪

太史公曰吾如淮陰淮陰人爲餘言韓信𨿽爲布衣時其志與眾異其母死貧無以塟然乃行營髙敞地令其旁可置萬家余視其母良然假令韓信學道謙讓不伐己功不矜其能則庻幾哉於漢家勲可以比周召太公之徒後世血食矣不務出此而天下已集乃謀畔逆夷滅宗族不亦宜乎

史記集解卷九十二﹤史部﹐正史類﹐史記集解﹥

欽定四庫全書

史記集解卷九十三

宋裴駰撰

史記九十三

韓王信盧綰列傳第三十三

韓王信者【徐廣曰一云信都】故韓襄王孽孫也【張晏曰孺子爲孽】長八尺五寸及項梁之立楚後懷王也燕齊趙魏皆己前王惟韓無有後故立韓諸公子橫陽君成爲韓王【徐廣曰二年六月也都陽翟】欲以撫定韓故地項梁敗死定陶成犇懷王沛公引兵擊陽城使張良以韓司徒【徐廣曰他本多作申徒申與司聲相近字由此雜亂耳今有申徒云是司徒之後言司聲轉爲申】降下韓故地得信以爲韓將將其兵從沛公入武關沛公立爲漢王韓信從入漢中乃說漢王曰項王王諸將近地而王獨逺居此此左遷也士卒皆山東人跂而望歸及其鋒東向【文穎曰鋒鋭欲東向】可以爭天下漢王還定三秦乃許信爲韓王先拜信爲韓太尉將兵略韓地項籍之封諸王皆就國韓王成以不從無功不遣就國更以爲列侯【徐廣曰元年十一月誅成駰案漢書曰封爲穰侯】及聞漢遣韓信略韓地乃令故項籍遊吳時吳令鄭昌爲韓王以距漢漢二年韓信略定韓十餘城漢王至河南韓信急擊韓王昌陽城昌降漢王乃立韓信爲韓王【徐廣曰二年十一月】常將韓兵從三年漢王出滎陽韓王信周苛等守滎陽及楚敗滎陽信降楚已而得亡復歸漢漢復立以爲韓王竟從擊破項籍天下定五年春遂與剖符爲韓王王潁川明年春【徐廣曰卽五年之二月駰案漢書曰六年春】上以韓信材武所王北近鞏洛南迫宛葉東有淮陽皆天下勁兵處乃詔徙韓王信王太原以北備禦胡都晉陽信上書曰國被邊【李奇曰被音被馬反】匈奴數入晉陽去塞逺請治馬邑上許之信乃徙治馬邑秋匈奴冒頓大圍信信數使使胡求和解漢發兵救之疑信數間使有二心使人責讓信信恐誅因與匈奴約共攻漢反以馬邑降胡擊太原七年冬上自往擊破信軍銅鞮斬其將王喜信亡走匈奴與其將白土人【張晏曰白土縣名屬上郡】曼丘臣王黃等立趙苗裔趙利爲王復收信敗散兵而與信及冒頓謀攻漢匈奴使左右賢王將萬餘騎與王黃等屯廣武以南至晉陽與漢兵戰漢大破之追至於離石後復破之匈奴復聚兵樓煩西北漢令車騎擊破匈奴匈奴常敗走漢乘勝追北聞冒頓居代上谷髙皇帝居晉陽使人視冒頓還報曰可擊上遂至平城上出白登【服防曰白登臺名去平城七里如淳曰平城旁之髙地若丘陵也】匈奴騎圍上上乃使人厚遺閼氏閼氏乃說冒頓曰今得漢地猶不能居且兩主不相厄居七日胡騎稍引去時天大霧漢使人往來胡不覺防軍中尉陳平言上曰胡者全兵【漢書音義曰言惟弓矛無雜仗也】請令彊弩傅兩矢外向徐行出圍入平城漢救兵亦到胡騎遂解去漢亦罷兵歸韓信爲匈奴將兵往來擊邊漢十年信令王黃等說誤陳豨十一年春故韓王信復與胡騎入居參合【蘇林曰代地也】距漢漢使柴將軍擊之【鄧展曰柴武也】遺信書曰陛下寛仁諸侯𨿽有畔亡而復歸輒復故位號不誅也大王所知今王以敗亡走胡非有大罪急自歸韓王信報曰陛下擢僕起閭巷南面稱孤此僕之幸也滎陽之事僕不能死囚於項籍此一罪也及宼攻馬邑僕不能堅守以城降之此二罪也今反爲宼將兵與將軍爭一旦之命此三罪也夫種蠡無一罪身死亡【文穎曰大夫種範蠡也】今僕有三罪於陛下而欲求活於世此伍子胥所以僨於吳也今僕亡匿山谷間旦暮乞貸蠻夷僕之思歸如痿人不忘起盲者不忘視也勢不可耳遂戰柴將軍屠參合斬韓王信信之入匈奴與太子俱及至頽當城【漢書音義曰縣名韋昭曰在匈奴也】生子因名曰頽當韓太子亦生子命曰嬰至孝文十四年頽當及嬰率其眾降漢漢封頽當爲弓髙侯【地理誌河間有弓髙縣也】嬰爲襄城侯吳楚軍時弓髙侯功冠諸將【徐廣曰諡曰壯】傳子至孫孫無子失侯嬰孫以不敬失侯【徐廣曰表云嬰子澤之元朔四年不敬國除】頽當孽孫韓嫣【漢書音義曰音鄢陵之鄢】貴幸名富顯於當世其弟說再封數稱將軍卒爲案道侯子代【徐廣曰名長君】嵗余坐法死後嵗余說孫會【徐廣曰長君之子也】拜爲龍雒侯續說後

盧綰者丰人也與髙祖同裏盧綰親與髙祖太上皇相愛【如淳曰親謂父也】及生男髙祖盧綰同日生裏中持羊酒賀兩家及髙祖盧綰壯俱學書又相愛也裏中嘉兩家親相愛生子同日壯又相愛復賀兩家羊酒髙祖爲布衣時有吏事辟匿盧綰常隨出入上下及髙祖初起沛盧綰以客從入漢中爲將軍常侍中從東擊項籍以太尉常從出入臥內衣被飲食賞賜羣臣莫敢望𨿽蕭曹等特以事見禮至其親幸莫及盧綰綰封爲長安侯長安故咸陽也漢五年冬以破項籍乃使盧綰別將與劉賈擊臨江王共尉破之【李奇曰共敖子】七月還從擊燕王臧荼臧荼降髙祖已定天下諸侯非劉氏而王者七人欲王盧綰爲羣臣觖望【如淳曰觖音決別之決望猶怨也瓉曰觖謂相觖而怨望也韋昭曰觖猶冀也】及虜臧荼乃下詔諸將相列侯擇羣臣有功者以爲燕王羣臣知上欲王盧綰皆言曰太尉長安侯盧綰常從平定天下功最多可王燕詔許之漢五年八月乃立盧綰爲燕王諸侯王得幸莫如燕王漢十一年秋陳豨反代地髙祖如邯鄲擊豨兵燕王綰亦擊其東北當是時陳豨使王黃求救匈奴燕王綰亦使其臣張勝於匈奴言豨等軍破張勝至胡故燕王臧荼子衍出亡在胡見張勝曰公所以重於燕者以習胡事也燕所以久存者以諸侯數反兵連不決也今公爲燕欲急滅豨等豨等已盡次亦至燕公等亦且爲虜矣公何不令燕且緩陳豨而與胡和事寛得長王燕卽有漢急可以安國張勝以爲然乃私令匈奴助豨等擊燕燕王綰疑張勝與胡反上書請族張勝勝還具道所以爲者燕王寤乃詐論他人脫勝家屬使得爲匈奴間而陰使範齊之陳豨所欲令久亡【晉灼曰使陳豨久亡畔】連兵勿決漢十二年東擊黥布豨常將兵居代漢使樊噲擊斬豨其裨將降言燕王綰使範齊通計謀於豨所髙祖使使召盧綰綰稱病上又使辟陽侯審食其禦史大夫趙堯往迎燕王因驗問左右綰愈恐閉匿謂其幸臣曰非劉氏而王獨我與長沙耳往年春漢族淮陰夏誅彭越皆呂后計今上病屬任呂后呂后婦人專欲以事誅異姓王者及大功臣乃遂稱病不行其左右皆亡匿語頗泄辟陽侯聞之歸具報上上益怒又得匈奴降者降者言張勝亡在匈奴爲燕使於是上曰盧綰果反矣使樊噲擊燕燕王綰悉將其宮人家屬騎數千居長城下伺幸上病愈自入謝四月髙祖崩盧綰遂將其眾亡入匈奴匈奴以爲東胡盧王綰爲蠻夷所侵奪常思復歸居嵗余死胡中髙後時盧綰妻子亡降漢會髙後病不能見捨燕邸爲欲置酒見之髙後竟崩不得見盧綰妻亦病死孝景中六年盧綰孫他之以東胡王降【如淳曰爲東胡王來降也漢紀東胡烏丸也】封爲亞谷侯【徐廣曰亞一作惡】

陳豨者宛朐人也不知始所以得從及髙祖七年冬韓王信反入匈奴上至平城還乃封豨爲列侯【徐廣曰功臣表曰陳豨以特將卒五百人前元年從宛朐至霸上爲侯以遊擊將軍別定代已破臧荼封豨爲陽夏侯】以趙相國將監趙代邊兵邊兵皆屬焉豨常告歸過趙趙相周昌見豨賓客隨之者千餘乘邯鄲官舍皆滿豨所以待賓客如布衣交皆出客下豨還之代周昌乃求入見見上具言豨賓客盛甚擅兵於外數嵗恐有變上乃令人覆案豨客居代者財物諸不法事多連引豨豨恐陰令客通使王黃曼丘臣所及髙祖七年七月太上皇崩使人召豨豨稱病甚九月遂與王黃等反自立爲代王刼略趙代上聞乃赦趙代吏人爲豨所詿誤刼略者皆赦之上自往至邯鄲喜曰豨不南據漳水北守邯鄲知其無能爲也趙相奏斬常山守尉曰常山二十五城豨反亡其二十城上問曰守尉反乎對曰不反上曰是力不足也赦之復以爲常山守尉上問周昌曰趙亦有壯士可令將者乎對曰有四人四人謁上慢罵曰豎子能爲將乎四人慙伏上封之各千戶以爲將左右諫曰從入蜀漢伐楚功未徧行今此何功而封上曰非若所知陳豨反邯鄲以北皆豨有吾以羽檄徴天下兵【魏武帝奏事曰令邊有小警輒露檄挿羽飛羽檄之意也駰案推此言則以鳥羽挿檄書謂之羽檄取其急速若飛鳥也】未有至者今惟獨邯鄲中兵耳吾胡愛四千戶封四人以慰趙子弟皆曰善於是上曰陳豨將誰曰王黃曼丘臣皆故賈人上曰吾知之矣乃各以千金購黃臣等十一年冬漢兵擊斬陳豨將侯敞王黃於曲逆下破豨將張春於聊城斬首萬餘太尉勃入定太原代地十二月上自擊東垣東垣不下卒罵上東垣降卒罵者斬之不罵者黥之更命東垣爲眞定王黃曼丘臣其麾下受購賞之皆生得以故陳豨軍遂敗上還至洛陽上曰代居常山北趙乃從山南有之逺乃立子恆爲代王【徐廣曰十一年正月】都中都代鴈門皆屬代髙祖十二年冬樊噲軍卒追斬豨於靈丘

太史公曰韓信盧綰非素積徳累善之世徼一時權變以詐力成功遭漢初定故得列地南面稱孤內見疑彊大外倚蠻貊以爲援是以日疏自危事窮智困卒赴匈奴豈不哀哉陳豨梁人其少時數稱慕魏公子及將軍守邊招致賓客而下士名聲過實周昌疑之疵瑕頗起懼禍及身邪人進說遂陷無道於戲悲夫夫計之生孰成敗於人也深矣

史記集解卷九十三

欽定四庫全書

史記集解卷九十四

宋裴駰撰

史記九十四

田儋列傳第三十四

田儋者狄人也【徐廣曰今樂安臨濟縣也】故齊王田氏族也儋從弟田榮榮弟田橫皆豪宗彊能得人陳涉之初起王楚也使周市略定魏地北至狄狄城守田儋詳爲縛其奴從少年之廷欲謁殺奴【服防曰古殺奴婢皆當告官儋欲殺令故詐縛奴而以謁也】見狄令因擊殺令而召豪吏子弟曰諸侯皆反秦自立齊古之建國儋田氏當王遂自立爲齊王【徐廣曰二世元年九月也】發兵以擊周市周市軍還去田儋因率兵東略定齊地秦將章邯圍魏王咎於臨濟急魏王請救於齊齊王田儋將兵救魏【徐廣曰二年六月】章邯夜銜枚擊大破齊楚軍殺田儋於臨濟下儋弟田榮收儋餘兵東走東阿齊人聞王田儋死乃立故齊王建之弟田假爲齊王田角爲相田間爲將以距諸侯田榮之走東阿章邯追圍之項梁聞田榮之急乃引兵擊破章邯軍東阿下章邯走而西項梁因追之而田榮怒齊之立假乃引兵歸擊逐齊王假假亡走楚齊相角亡走趙角弟田間前求救趙因畱不敢歸田榮乃立田儋子市爲齊王【徐廣曰二年八月】榮相之田橫爲將平齊地項梁旣追章邯章邯兵益盛項梁使使告趙齊發兵共擊章邯田榮曰使楚殺田假趙殺田角田間乃肯出兵楚懷王曰田假與國之王窮而歸我殺之不義趙亦不殺田角田間以市於齊齊曰蝮螫手則斬手螫足則斬足何者爲害於身也【應劭曰蝮一名虺螫人手足則割去其肉不然則致死】今田假田角田間於楚趙非直手足戚也【文潁曰言將亡身非手足憂也瓉曰於楚趙非手足之親】何故不殺且秦復得志於天下則齮齕用事者墳墓矣【如淳曰齮齕猶齚齧】楚趙不聽齊亦怒終不肯出兵章邯果敗殺項梁破楚兵楚兵東走而章邯渡河圍趙於鉅鹿項羽往救趙由此怨田榮項羽旣存趙降章邯等西屠咸陽滅秦而立侯王也乃徙齊王田市更王膠東治卽墨齊將田都從共救趙因入闗故立都爲齊王治臨淄故齊王建孫田安項羽方渡河救趙田安下濟北數城引兵降項羽項羽立田安爲濟北王治博陽田榮以負項梁不肯出兵助楚趙攻秦故不得王趙將陳余亦失職不得王二人俱怨項王項王旣歸諸侯各就國田榮使人將兵助陳余令反趙地而榮亦發兵以距擊田都田都亡走楚田榮畱齊王市無令之膠東市之左右曰項王彊防而王當之膠東不就國必危市懼乃亡就國田榮怒追擊殺齊王市於卽墨還攻殺濟北王安於是田榮乃自立爲齊王盡並三齊之地項王聞之大怒乃北伐齊齊王田榮兵敗走平原【徐廣曰三年正月】平原人殺榮項王遂燒夷齊城郭所過者盡屠之【徐廣曰立故王田假也】齊人相聚畔之榮弟橫收齊散兵得數萬人反擊項羽於城陽【徐廣曰假走楚楚殺之】而漢王率諸侯敗楚入彭城項羽聞之乃釋齊而歸擊漢於彭城因連與漢戰相距滎陽以故田橫復得收齊城邑【徐廣曰四月】立田榮子廣爲齊王而橫相之專國政政無巨細皆斷於相橫定齊三年漢王使酈生往說下齊王廣及其相國橫橫以爲然解其歷下軍漢將韓信引兵且東擊齊齊初使華無傷田解軍於歷下以距漢漢使至乃罷守戰備縱酒且遣使與漢平漢將韓信已平趙燕用蒯通計度平原襲破齊歷下軍因入臨淄齊王廣相橫怒以酈生賣已而烹酈生齊王廣東走髙密【徐廣曰髙一作假】相橫走博陽守相田光走城陽將軍田旣軍於膠東楚使龍且救齊齊王與合軍髙密漢將韓信與曹參破殺龍且【徐廣曰四年十一月】虜齊王廣漢將灌嬰追得齊守相田光至博陽而橫聞齊王死自立爲齊王還擊嬰嬰敗橫之軍於嬴下【晉灼曰泰山嬴縣也】田橫亡走梁歸彭越彭越是時居梁地中立且爲漢且爲楚韓信已殺龍且因令曹參進兵破殺田旣於膠東使灌嬰破殺齊將田吸於千乘韓信遂平齊乞自立爲齊假王【徐廣曰二月也】漢因而立之後嵗余漢滅項籍漢王立爲皇帝以彭越爲梁王田橫懼誅而與其徒屬五百餘人入海居島中【韋昭曰海中山曰島】髙帝聞之以爲田橫兄弟本定齊齊人賢者多附焉今在海中不收後恐爲亂乃使使赦田橫罪而召之田橫因謝曰臣亨陛下之使酈生今聞其弟酈商爲漢將而賢臣恐懼不敢奉詔請爲庻人守海島中使還報髙皇帝乃詔衛尉酈商曰齊王田橫卽至人馬從者敢動搖者致族夷乃復使使持節具告以詔商狀曰田橫來大者王小者乃侯耳不來且舉兵加誅焉田橫乃與其客二人乘傳詣雒陽【如淳曰四馬下足爲乘傳】未至三十里至屍鄕廏置【應劭曰屍鄕在偃師瓉曰廏置置馬以傳驛也】橫謝使者曰人臣見天子當洗沐止畱謂其客曰橫始與漢王俱南面稱孤今漢王爲天子而橫乃爲亡虜而北面事之其恥固已甚矣且吾亨人之兄與其弟並肩而事其主縱彼畏天子之詔不敢動我我獨不媿於心乎且陛下所以欲見我者不過欲一見我面貌耳今陛下在洛陽今斬吾頭馳三十里間形容尙未能敗猶可觀也遂自剄令客奉其頭從使者馳奏之髙帝髙帝曰嗟乎有以也夫起自布衣兄弟三人更王豈不賢乎哉爲之流涕而拜其二客爲都尉發卒二千人以王者禮塟田橫旣塟二客穿其冢旁孔皆自剄下從之髙帝聞之乃大驚以田橫之客皆賢吾聞其餘尙五百人在海中使使召之至則聞田橫死亦皆自殺於是乃知田橫兄弟能得士也

太史公曰甚矣蒯通之謀亂齊驕淮陰其卒亡此兩人【韓信田橫】蒯通者善爲長短說論戰國之權變爲八十一首【漢書曰號爲雋永永一作求】通善齊人安期生安期生嘗幹項羽項羽不能用其防已而項羽欲封此兩人兩人終不肯受亡去田橫之髙節賓客慕義而從橫死豈非至賢余因而列焉無不善畫者莫能圖何哉

史記集解卷九十四

欽定四庫全書

史記集解卷九十五

宋裴駰撰

史記九十五

樊酈滕灌列傳第三十五

舞陽侯樊噲者沛人也以屠狗爲事與髙祖俱初從髙祖起丰攻下沛髙祖爲沛公以噲爲舍人從攻胡陵方與還守丰擊泗水監丰下破之復東定沛破泗水守辥西與司馬尼戰碭東【張晏曰秦司馬】卻敵斬首十五級賜爵國大夫【文潁曰卽官大夫也】常從沛公擊章邯軍濮陽攻城先登斬首二十三級賜爵列大夫【文潁曰卽公大夫爵第七】復常從從攻城陽【徐廣曰年表二年七月破秦軍濮陽東屠城陽也】先登下戶牖破李由軍斬首十六級賜上間爵【孟康曰不在二十爵中如執圭執帛比也如淳曰間或作聞呂氏春秋曰魏文侯東勝齊於長城天子賞文侯以上間爵】從攻圍東郡守尉於成武卻敵斬首十四級捕虜十一人賜爵五大夫從擊秦軍出亳南河間守軍於扛裏破之擊破趙賁軍開封北以卻敵先登斬一人首六十八級捕虜二十七人賜爵卿從攻破楊熊軍於曲遇攻宛陵先登斬首八級捕虜四十四人賜爵封號賢成君【徐廣曰時賜爵有執帛執圭又有賜爵封而加美名以爲號也又有功則賜封列侯駰案張晏曰食祿比封君而無邑瓉曰秦制列侯乃有封爵也】從攻長社轘轅絕河津東攻秦軍於屍南攻秦軍於犨破南陽守齮於陽城東攻宛城先登西至酈以卻敵斬首二十四級捕虜四十人賜重封【張晏曰益祿也如淳曰正爵名也瓉曰增封也】攻武關至霸上斬都尉一人首十級捕虜百四十六人降卒二千九百人項羽在戲下欲攻沛公沛公從百餘騎因項伯面見項羽謝無有閉關事項羽旣饗軍士中酒【張晏曰酒酣也】亞父謀欲殺沛公令項莊拔劍舞坐中欲擊沛公項伯常肩蔽之時獨沛公與張良得入坐樊噲在營外聞事急乃持鐵盾入到營營衞止噲噲直撞入【漢書音義曰音撞鐘】立帳下【徐廣曰一本立惟下瞠目而視眥皆血出】項羽目之問爲誰張良曰沛公參乘樊噲項羽曰壯士賜之卮酒彘肩噲旣飲酒拔劍切肉食盡之項羽曰能復飲乎噲曰臣死且不辭豈特卮酒乎且沛公先入定咸陽防師霸上以待大王大王今日至聽小人之言與沛公有隙臣恐天下解心疑大王也項羽黙然沛公如厠麾樊噲去旣出沛公畱車騎獨騎一馬與樊噲等四人步從從間道山下歸走霸上軍而使張良謝項羽項羽亦因遂已無誅沛公之心矣是日微樊噲犇入營誚讓項羽沛公事幾殆明日項羽入屠咸陽立沛公爲漢王漢王賜噲爵爲列侯號臨武侯遷爲郎中從入漢中還定三秦別擊西丞白水北【徐廣曰隴西有西縣白水在武都駰案如淳曰皆地名也晉灼曰白水今廣魏縣也地理誌無西丞似秦將名】雍輕車騎於雍南破之從攻雍斄【音胎】城先登擊章平軍好畤攻城先登陷陣斬縣令丞各一人首十一級虜二千人遷郎中騎將從擊秦軍騎壤東卻敵遷爲將軍攻趙賁下郿槐裏栁中咸陽灌廢丘最【李奇曰以水灌廢邱也張晏曰最功第一也晉灼曰京輔治華陰灌北也】至櫟陽賜食邑杜之樊鄕從攻項籍屠煮棗擊破王武程處軍於外黃攻鄒魯瑕丘辥項羽敗漢王於彭城盡復取魯梁地噲還至滎陽益食平陰二千戶以將軍守廣武一嵗項羽引而東從髙祖擊項籍下陽夏虜楚周將軍卒四千人圍項籍於陳大破之屠胡陵項籍旣死漢王爲帝以噲堅守戰有功益食八百戶從髙帝攻反燕王臧荼虜荼定燕地楚王韓信反噲從至陳取信定楚更賜爵列侯與諸侯剖符世世勿絕食舞陽號爲舞陽侯除前所食以將軍從髙祖攻反韓王信於代自霍人以往至雲中與絳侯等共定之益食千五百戶因擊陳豨與曼丘臣軍【徐廣曰曼一作字】戰襄國破柏人先登降定淸河常山凡二十七縣殘東垣【張晏曰殘有所毀也瓉曰殘謂多所殺傷也孟子曰害義謂之殘】遷爲左丞相破得綦毋卭尹潘軍於無終廣昌破豨別將胡人王黃軍於代南因擊韓信軍於參合軍所將卒斬韓信破豨胡騎橫谷斬將軍趙旣虜代丞相馮梁守孫奮大將王黃將軍太僕解福等十人與諸將共定代鄕邑七十三其後燕王盧綰反噲以相國擊盧綰破其丞相抵薊南定燕地凡縣十八鄕邑五十一益食邑千三百戶定食舞陽五千四百戶從斬首百七十六級虜二百八十八人別破軍七下城五定郡六縣五十二得丞相一人將軍十二人二千石已下至三百石十一人噲以呂后女弟呂須爲婦生子伉故其比諸將最親先黥布反時髙祖嘗病甚惡見人臥禁中詔戶者無得入羣臣羣臣絳灌等莫敢入十餘日噲乃排闥直入大臣隨之上獨枕一宦者臥噲等見上流涕曰始陛下與臣等起丰沛定天下何其壯也今天下已定又何憊也且陛下病甚大臣震恐不見臣等計事顧獨與一宦者絕乎且陛下獨不見趙髙之事乎髙帝笑而起其後盧綰反髙帝使噲以相國擊燕是時髙帝病甚人有惡噲黨於呂氏卽上一日宮車晏駕則噲欲以兵盡誅滅戚氏趙王如意之屬髙帝聞之大怒乃使陳平載絳侯代將而卽軍中斬噲陳平畏呂后執噲詣長安至則髙祖已崩呂后釋噲使復爵邑孝惠六年樊噲卒諡爲武侯子伉代侯而伉母呂須亦爲臨光侯髙後時用事專權大臣盡畏之伉代侯九嵗髙後崩大臣誅諸呂呂須婘屬因誅伉舞陽侯中絕數月孝文帝旣立乃復封噲他庶子市人爲舞陽侯復故爵邑市人立二十九嵗卒諡爲荒侯子他廣代侯六嵗侯家舍人得罪他廣怨之乃上書曰荒侯市人病不能爲人令其夫人與其弟亂而生他廣他廣實非荒侯子不當代後詔下吏孝景中六年他廣奪侯爲庶人國除

曲周侯酈商者髙陽人陳勝起時商聚少年東西略人得數千沛公略地至陳畱六月餘【徐廣曰月表曰二世元年九月沛公起兵二世三年二月襲陳畱用酈食其防起兵至此十九月矣食其傳曰旣說髙帝已乃言其弟商使從沛公也】商以將卒四千人屬沛公於岐從攻長社先登賜爵封信成君從沛公攻緱氏絕河津破秦軍洛陽東從攻下宛穰定十七縣別將攻旬關【漢書音義曰漢中旬陽縣音詢】定漢中項羽滅秦立沛公爲漢王漢王賜商爵信成君以將軍爲隴西都尉別將定北地上郡破雍將軍烏氏【音支】周類軍栒邑蘇駔軍於泥陽【徐廣曰駔一作騠】賜食邑武成六千戶以隴西都尉從擊項籍軍五月出鉅野與鐘離昧戰疾鬭受梁相國印益食邑四千戶以梁相國將從擊項羽二嵗三月攻胡陵項羽旣已死漢王爲帝其秋燕王臧荼反商以將軍從擊荼戰龍脫【徐廣曰在燕趙之界駰案漢書音義曰地名】先登陷陣破荼軍易下卻敵遷爲右丞相賜爵列侯與諸侯剖符世世勿絕食邑涿五千戶號曰涿侯以右丞相別定上谷因攻代受趙相國印以右丞相趙相國別與絳侯等定代鴈門得代丞相程縱守相郭同將軍已下至六百石十九人還以將軍爲太上皇衛一嵗七月以右丞相擊陳豨殘東垣又以右丞相從髙帝擊黥布攻其前拒【徐廣曰一作和駰謂拒方陳拒音矩】陷兩陳得以破布軍更食曲周五千一百戶除前所食凡別破軍三降定郡六縣七十三得丞相守相大將各一人小將二人二千石已下至六百石十九人商事孝惠髙後時商病不治【文潁曰不能治官事】其子寄字況與呂祿善及髙後崩大臣欲誅諸呂呂祿爲將軍軍於北軍太尉勃不得入北軍於是乃使人劫酈商令其子況紿呂祿呂祿信之故與出遊而太尉勃乃得入據北軍遂誅諸呂是嵗商卒諡爲景侯子寄代侯天下稱酈況賣交也【班固曰夫賣交者謂見利而忘義也若寄父爲功臣而又執刼𨿽摧呂祿以安社稷誼存君親可也】孝景前三年吳楚齊趙反上以寄爲將軍圍趙城十月不能下得兪【音舒】侯欒布自平齊來乃下趙城滅趙王自殺除國孝景中二年寄欲取平原君爲夫人【蘇林曰景帝王皇后母臧兒也】景帝怒下寄吏有罪奪侯景帝乃以商他子堅封爲繆侯【徐廣曰繆者更封邑名諡曰靖】續酈氏後繆靖侯卒子康侯遂成立遂成卒子懷侯世宗立【徐廣曰世一作他】世宗卒子侯終根立爲太常坐法國除

汝陰侯夏侯嬰沛人也爲沛廏司禦每送使客還過沛泗上亭與髙祖語未嘗不移日也嬰已而試補縣吏與髙祖相愛髙祖戲而傷嬰人有告髙祖【韋昭曰告白也白髙祖傷人】髙祖時爲亭長重坐傷人【如淳曰爲吏傷人其罪重也】告故不傷嬰【鄧展曰律有故乞鞫髙祖自告不傷人】嬰証之後獄覆嬰坐髙祖擊嵗余掠笞數百終以是脫髙祖髙祖之初與徒屬欲攻沛也嬰時以縣令史爲髙祖使上降沛一日髙祖爲沛公賜嬰爵七大夫以爲太僕從攻胡陵嬰與蕭何降泗水監平【張晏曰胡陵平所止縣何嘗紿之故與降也】平以胡陵降賜嬰爵五大夫從擊秦軍碭東攻濟陽下戶牖破李由軍雍丘下以兵車趣攻戰疾賜爵執帛常以太僕奉車從擊章邯軍東阿濮陽下以兵車趣攻戰疾破之賜爵執珪復常奉車從擊趙賁軍開封楊熊軍曲遇嬰從捕虜六十八人降卒八百五十人得印一匱因復常奉車從擊秦軍雒陽東以兵車趣攻戰疾賜爵封轉爲滕公【徐廣曰令也駰案鄧展曰今沛郡公丘漢書曰嬰爲滕令奉車故號滕公】因復奉車從攻南陽戰於藍田芷陽以兵車趣攻戰疾至霸上項羽至滅秦立沛公爲漢王漢王賜嬰爵列侯號昭平侯復爲太僕從入蜀漢還定三秦從擊項籍至彭城項羽大破漢軍漢王敗不利馳去見孝惠魯元載之漢王急馬罷虜在後常蹶兩兒欲棄之嬰常收竟載之徐行面雍樹乃馳【服防曰髙祖欲斬之故嬰圍樹走也面向樹也應劭曰古者皆立乘嬰恐小兒墜各置一面雍持之樹立也蘇林曰南陽人謂抱小兒爲雍樹面者大人以面首向臨之小兒抱大人頸似懸樹也】漢王怒行欲斬嬰者十餘卒得脫而致孝惠魯元於丰漢王旣至滎陽收散兵復振賜嬰食祈陽【徐廣曰祈一作沂】復常奉車從擊項籍追至陳卒定楚至魯益食玆氏漢王立爲帝其秋燕王臧荼反嬰以太僕從擊荼明年從至陳取楚王信更食汝陰剖符世世勿絕以太僕從擊代至武泉雲中益食千戶因從擊韓信軍胡騎晉陽旁大破之追北至平城爲胡所圍七日不得通髙帝使使厚遺閼氏冒頓開圍一角髙帝出欲馳嬰固徐行弩皆持滿外向卒得脫益食嬰細陽千戶復以太僕從擊胡騎句注北大破之以太僕擊胡騎平城南三陷陳功爲多賜所奪邑五百戶【漢書音義曰時有罪過奪邑者以賜之】以太僕擊陳豨黥布軍陷陳卻敵益食千戶定食汝陰六千九百戶除前所食嬰自上初起沛常爲太僕竟髙祖崩以太僕事孝惠孝惠帝及髙後徳嬰之脫孝惠魯元於下邑之間也乃賜嬰縣北第第一曰近我以尊異之孝惠帝崩以太僕事髙後髙後崩代王之來嬰以太僕與東牟侯入淸宮廢少帝以天子法駕迎代王代邸與大臣共立爲孝文皇帝復爲太僕八嵗卒諡爲文侯子夷侯竈立七年卒子共侯賜立三十一年卒子侯頗尙平陽公主立十九嵗元鼎二年坐與父禦婢姦罪自殺國除

潁陰侯灌嬰者雎陽販繒者也髙祖之爲沛公略地至雍丘下章邯敗殺項梁而沛公還軍於碭嬰初以中涓從擊破東郡尉於成武及秦軍於扛裏疾鬭賜爵七大夫從攻秦軍亳南開封曲遇戰疾力【服防曰疾攻之】賜爵執帛號宣陵君從攻陽武以西至雒陽破秦軍屍北北絕河津南破南陽守齮陽城東遂定南陽郡西入武闗戰於藍田疾力至霸上賜爵執珪號昌文君沛公立爲漢王拜嬰爲郎中從入漢中十月拜爲中謁者從還定三秦下櫟陽降塞王還圍章邯於廢丘未拔從東出臨晉闗擊降殷王定其地擊項羽將龍且魏相項他軍定陶南疾戰破之賜嬰爵列侯號昌文侯食杜平鄕復以巾謁者從降下碭以至彭城項羽擊大破漢王漢王遁而西嬰從還軍於雍丘王武魏公申徒反【張晏曰秦將降爲公今反】從擊破之攻下黃西收兵軍於滎陽楚騎來眾漢王乃擇軍中可爲車騎將者皆推故秦騎士重泉人【徐廣曰重泉屬馮翊】李必駱甲習騎兵今爲校尉可爲騎將漢王欲拜之必甲曰臣故秦民恐軍不信臣臣願得大王左右善騎者傅之【如淳曰傅音附猶言隨從者】灌嬰𨿽少然數力戰乃拜灌嬰爲中大夫令李必駱甲爲左右校尉將郎中騎兵擊楚騎於滎陽東大破之受詔別擊楚軍後絕其餉道起陽武至襄邑擊項羽之將項冠於魯下破之所將卒斬右司馬騎將各一人【張晏曰主右方之馬左亦如之】擊破柘公王武軍於燕西【徐廣曰柘屬陳】所將卒斬樓煩將五人【李奇曰樓煩縣名其人善射騎故以名射士爲樓煩取其美稱未必樓煩人也張晏曰樓煩胡國名】連尹一人【張晏曰大夫楚官】擊王武別將桓嬰白馬下破之所將卒斬都尉一人以騎度河南送漢王到雒陽使北迎相國韓信軍於邯鄲還至敖倉嬰遷爲禦史大夫三年以列侯食邑杜平鄕以禦史大夫受詔將郎中騎兵東屬相國韓信擊破齊軍於歷下所將卒虜車騎將軍華母傷及將吏四十六人降下臨菑得齊守相田光追齊相田橫至嬴博破其騎所將卒斬騎將一人生得騎將四人攻下嬴博破齊將軍田吸於千乘所將卒斬吸東從韓信攻龍且畱公於髙密卒斬龍且【文潁曰所將卒】生得右司馬連尹各一人樓煩將十人身生得亞將周蘭齊地已定韓信自立爲齊王使嬰別將擊楚將公杲於魯北破之轉南破辥郡長身虜騎將一人攻博陽前至下相以東南僮取慮徐度淮盡降其城邑至廣陵【漢書音義曰住廣陵以禦敵】項羽使項聲辥公郯公復定淮北嬰度淮北擊破項聲郯公下邳斬辥公下下邳擊破楚騎於平陽遂降彭城虜柱國項陀降畱辥沛酇蕭相攻苦譙復得亞將周蘭與漢王會頤鄕【徐廣曰苦縣有頤縣】從擊項籍軍於陳下破之所將卒斬樓煩將二人虜騎將八人賜益食邑二千五百戶項籍敗垓下去也嬰以禦史大夫受詔將車騎別追項籍至東城破之所將卒五人共斬項籍皆賜爵列侯降左右司馬各一人卒萬二千人盡得其軍將吏下東城歷陽渡江破吳郡長吳下【如淳曰雄長之長也】得吳守遂定吳豫章會稽郡還定淮北凡五十二縣漢王立爲皇帝賜益嬰邑三千戶其秋以車騎將軍從擊破燕王臧荼明年從至陳取楚王信還剖符世世勿絕食潁陰二千五百戶號曰潁陰侯以車騎將軍從擊反韓王信於代至馬邑受詔別降樓煩以北六縣斬代左相破胡騎於武泉北復從擊韓信胡騎晉陽下所將卒斬胡白題將一人【服防曰胡名也】受詔並將燕趙齊梁楚車騎擊破胡騎於硰石【服防曰硰音沙】至平城爲胡所圍從還軍東垣從擊陳豨受詔別攻豨丞相侯敞軍曲逆下破之卒斬敞及特將五人【文潁曰特一之特也】降曲逆盧奴上曲陽安國安平攻下東垣黥布反防車騎將軍先出攻布別將於相破之斬亞將樓煩將三人又進擊破布上柱國軍及大司馬軍又進破布別將肥誅【徐廣曰一作銖】嬰身生得左司馬一人所將卒斬其小將十人追北至淮上益食二千五百戶布已破髙帝歸定令嬰食潁陰五千戶除前所食邑凡從得二千石二人別破軍十六降城四十六定國一郡二縣五十二得將軍二人柱國相國各一人二千石十人嬰自破布歸髙帝崩嬰以列侯事孝惠帝及呂太后太后崩呂祿等以趙王自置爲將軍軍長安爲亂齊哀王聞之舉兵西且入誅不當爲王者上將軍呂祿等聞之乃遣嬰爲大將將軍往擊之嬰行至滎陽乃與絳侯等謀因屯兵滎陽風齊王防誅呂氏事齊兵止不前絳侯等旣誅諸呂齊王罷兵歸嬰亦罷兵自滎陽歸與絳侯陳平共立代王爲孝文皇帝孝文皇帝於是益封嬰三千戶賜黃金千斤拜爲太尉三嵗絳侯勃免相就國嬰爲丞相罷太尉官是嵗匈奴大入北地上郡令丞相嬰將騎八萬五千往擊匈奴匈奴去濟北王反詔乃罷嬰之兵後嵗余嬰以丞相卒諡曰懿侯子平侯阿代侯二十八年卒子彊代侯十三年彊有罪絕二嵗元光三年天子封灌嬰孫賢爲臨汝侯續灌氏後八嵗坐行賕有罪國除

太史公曰吾適丰沛問其遺老觀故蕭曹樊噲滕公之家及其素異哉所聞方其鼓刀屠狗賣繒之時豈自知附驥之尾垂名漢庭徳流子孫哉余與他廣通爲言髙祖功臣之興時若此云

史記集解卷九十五﹤史部﹐正史類﹐史記集解﹥

欽定四庫全書

史記集解卷九十六

宋裴駰撰

史記九十六

張丞相列傳第三十六

張丞相蒼者陽武人也好書律曆秦時爲禦史主柱下方書【如淳曰方版也謂書事在版上者也秦以上置柱下史蒼爲禦史主其事或曰四方文書】有罪亡歸及沛公略地過陽武蒼以客從攻南陽蒼坐法當斬解衣伏質身長大肥白如瓠時王陵見而怪其美士乃言沛公赦勿斬遂從西入武關至咸陽沛公立爲漢王入漢中還定三秦陳余擊走常山王張耳耳歸漢漢乃以張蒼爲常山守從淮陰侯擊趙蒼得陳余趙地已平漢王以蒼爲代相備邊冦已而徙爲趙相相趙王耳耳卒相趙王敖復徙相代王燕王臧荼反髙祖往擊之蒼以代相從攻臧荼有功以六年中封爲北平侯食邑千二百戶遷爲計相【文潁曰能計故號曰計相】一月更以列侯爲主計四嵗【張晏曰以列侯典校郡國簿書如淳曰以其所主因以爲官號與計相同時所卒立非久施也】是時蕭何爲相國而張蒼乃自秦時爲柱下史明習天下圖書計籍蒼又善用算律曆故令蒼以列侯居相府領主郡國上計者黔布反亾漢立皇子長爲淮南王而張蒼相之十四年遷爲禦史大夫周昌者沛人也其從兄曰周苛秦時皆爲泗水卒史及髙祖起沛擊破泗水守監於是周昌周苛自卒史從沛公沛公以周昌爲職志【徐廣曰主旗幟之屬】周苛爲客【張晏曰爲帳下賓客不掌官】從入關破秦沛公立爲漢王以周苛爲禦史大夫周昌爲中尉漢王四年楚圍漢王滎陽急漢王遁出去而使周苛守滎陽城楚破滎陽城欲令周苛將苛罵曰若趣降漢王不然今爲虜矣項羽怒亨周苛【徐廣曰四年三月也】於是乃拜周昌爲禦史大夫常從擊破項籍以六年中與蕭曹等俱封封周昌爲汾陰侯周苛子周成以父死事封爲髙景侯【徐廣曰九年封封三十九年文帝後元四年謀反死國除】昌爲人彊力敢直言自蕭曹等皆卑下之昌嘗燕時入奏事【漢書音義曰以上宴時入奏事】髙帝方擁戚姬昌還走髙帝逐得騎周昌項問曰我何如主也昌仰曰陛下卽桀紂之主也於是上笑之然尢憚周昌及帝欲廢太子而立戚姬子如意爲太子大臣固爭之莫能得上以畱侯防卽止而周昌廷爭之彊上問其說昌爲人喫又盛怒曰臣口不能言然臣期期知其不可陛下𨿽欲廢太子臣期期不奉詔上欣然而笑旣罷呂后側耳於東廂聽【韋昭曰殿東堂也】見周昌爲跪謝曰微君太子幾廢是後戚姬子如意爲趙王年十嵗髙祖憂卽萬嵗之後不全也趙堯年少爲符璽禦史趙人方與公【孟康曰方與縣名公其號瓚曰方與縣令也】謂禦史大夫周昌曰君之史趙堯年𨿽少然奇才也君必異之是且代君之位周昌笑曰堯年少刀筆吏耳何能至是乎居頃之趙堯侍髙祖髙祖獨心不樂悲歌羣臣不知上之所以然趙堯進請問曰陛下所爲不樂非爲趙王年少而戚夫人與呂后有卻邪備萬嵗之後而趙王不能自全乎髙祖曰然吾私憂之不知所出堯曰陛下獨宜爲趙王置貴彊相及呂后太子羣臣素所敬憚乃可髙祖曰然吾念之欲如是而羣臣誰可者堯曰禦史大夫周昌其人有堅忍質直且自呂后太子及大臣皆素敬憚之獨昌可髙祖曰善於是乃召周昌謂曰吾欲固煩公公彊爲我相趙王周昌泣曰臣初起從陛下陛下獨柰何中道而棄之於諸侯乎髙祖曰吾極知其左遷然吾私憂趙王念非公無可者公不得已彊行於是徙禦史大夫周昌爲趙相旣行久之髙祖持禦史大夫印弄之曰誰可以爲禦史大夫者孰視趙堯曰無以易堯遂拜趙堯爲禦史大夫【徐廣曰十年也】堯亦前有軍功食邑及以禦史大夫從擊陳豨有功封爲江邑侯【徐廣曰十一年封】髙祖崩呂太后使使召趙王其相周昌令王稱疾不行使者三反周昌固爲不遣趙王於是髙後患之乃使使召周昌周昌至謁髙後髙後怒而罵周昌曰爾不知我之怨戚氏乎而不遣趙王何昌旣徵髙後使使召趙王趙王果來至長安月餘飲藥而死周昌因謝病不朝見三嵗而死【徐廣曰諡悼也】後五嵗髙後聞禦史大夫江邑侯趙堯髙祖時定趙王如意之畫乃抵堯罪【徐廣曰呂后元年國除】以廣阿侯任敖爲禦史大夫任敖者故沛獄吏髙祖嘗辟吏吏系呂后遇之不謹任敖素善髙祖怒擊傷主呂后吏及髙祖初起敖以客從爲禦史守丰三嵗髙祖立爲漢王東擊項籍敖遷爲上黨守陳豨反時敖堅守封爲廣阿侯食千八百戶髙後時爲禦史大夫三嵗免【徐廣曰文帝二年任敖卒諡懿侯曾孫越人元鼎二年爲太常坐酒酸國除駰案漢書任敖孝文元年薨徐誤也】以平陽侯曹窋爲禦史大夫髙後崩不與大臣共誅呂祿等免以淮南相張蒼爲禦史大夫蒼與絳侯等尊立代王爲孝文皇帝四年丞相灌嬰卒張蒼爲丞相自漢興至孝文二十餘年防天下初定將相公卿皆軍吏張蒼爲計相時緒正律曆【文潁曰緒尋也或曰緒業也】以髙祖十月始至霸上因故秦時本以十月爲嵗首弗革推五徳之運以爲漢當水徳之時尙黑如故吹律調樂人之音聲及以比定律令【如淳曰比謂五音淸濁各有所比也以定十二月律之法令於樂官使長行之瓚曰謂以比故取類以定法律與條令也】若百工天下作程品【如淳曰若順也百工爲器物皆有尺寸斤兩皆使得宜此之謂順晉灼曰若預及之辭】至於爲丞相卒就之故漢家言律曆者本之張蒼蒼本好書無所不觀無所不通而尢善律曆【漢書曰著書十八篇言陰陽律曆事】張蒼徳王陵王陵者安國侯也及蒼貴常父事王陵陵死後蒼爲丞相洗沐常先朝陵夫人上食然後敢歸家蒼爲丞相十餘年魯人公孫臣上書言漢土徳時其符有黃龍當見詔下其議張蒼張蒼以爲非是罷之其後黃龍見成紀於是文帝召公孫臣以爲博士艸土徳之歷制度更元年張丞相由此自絀謝病稱老蒼任人爲中候【張晏曰所選保任者也瓚曰中官名】大爲姦利上以讓蒼蒼遂病免蒼爲丞相十五嵗而免孝景前五年蒼卒諡爲文侯子康代侯八年卒子類【徐廣曰一作蒯音瞶】代爲侯八年坐臨諸侯喪後就位不敬國除初張蒼父長不滿五尺及生蒼蒼長八尺餘爲侯丞相蒼子復長【漢書雲長八尺】及孫類長六尺餘坐法失侯蒼之免相後老口中無齒食乳女子爲乳母妻妾以百數嘗孕者不復幸蒼年百有餘嵗而卒申屠丞相嘉者梁人以材官蹶張【徐廣曰勇健材力開張駰案如淳曰材官之多力能腳蹋彊弩張之故曰蹶張律有蹶張士】從髙帝擊項籍遷爲隊率從擊黥布軍爲都尉孝惠時爲淮陽守孝文帝元年舉故吏士二千石從髙皇帝者悉以爲關內侯食邑二十四人而申屠嘉食邑五百戶張蒼已爲丞相嘉遷爲禦史大夫張蒼免相【徐廣曰後二年八月】孝文帝欲用皇后弟竇廣國爲丞相曰恐天下以吾私廣國廣國賢有行故欲相之念久之不可而髙帝時大臣又皆多死余見無可者乃以禦史大夫嘉爲丞相因故邑封爲故安侯嘉爲人亷直門不受私謁是時大中大夫鄧通方隆愛幸賞賜累巨萬文帝嘗燕飲通家其寵如是是時丞相入朝而通居上傍有怠慢之禮丞相奏事畢因言曰陛下愛幸臣則富貴之至於朝廷之禮不可以不肅上曰君勿言吾私之罷朝坐府中嘉爲檄召鄧通詣丞相府不來且斬通通恐入言文帝文帝曰汝第往吾今使人召若通至丞相府免冠徒跣頓首謝嘉坐自如故不爲禮責曰夫朝廷者髙皇帝之朝廷也通小臣戲殿上大不敬當斬吏今行斬之【如淳曰嘉語其吏曰今便行斬之】通頓首首盡出血不解文帝度丞相已困通使使者持節召通而謝丞相曰此吾弄臣君釋之鄧通旣至爲文帝泣曰丞相幾殺臣嘉爲丞相五嵗孝文帝崩孝景帝卽位二年鼂錯爲內史貴幸用事諸法令多所請變更議以謫罰侵削諸侯而丞相嘉自絀所言不用疾錯錯爲內史門東出不便更穿一門南出南出者太上皇廟堧垣【服防曰宮外垣也如淳曰堧音畏堧之愞】嘉聞之欲因此以法錯擅穿宗廟垣爲門奏請誅錯錯客有語錯錯恐夜入宮上謁自歸景帝至朝丞相奏請誅內史錯景帝曰錯所穿非眞廟垣乃外堧垣故他官居其中且又我使爲之錯無罪罷朝嘉謂長史曰吾悔不先斬錯乃先請之爲錯所賣至捨因歐血而死諡爲節侯子共侯蔑代三年卒子侯去病代三十一年卒【徐廣曰一本無此去病而云共侯蔑三十三年子更攺封靖安侯】子侯臾代六嵗坐爲九江太守受故官送有罪國除自申屠嘉死之後景帝時開封侯陶靑桃侯劉捨爲丞相【徐廣曰陶靑髙祖功臣陶舎之子也諡夷劉捨本項氏親也賜姓劉氏父襄佐髙祖有功捨諡哀侯】及今上時柏至侯許昌【徐廣曰髙祖功臣許溫之孫諡哀侯】平棘侯辥澤【徐廣曰髙祖功臣廣平侯辥歐之孫平棘節侯嶭澤】武彊侯莊靑翟【徐廣曰髙祖功臣莊不識之孫】商陵侯趙周【徐廣曰周父夷吾爲楚王戊大諫爭而死】等爲丞相皆以列侯繼嗣娖娖【徐廣曰娖音七角反一作斷一作】亷謹爲丞相備員而已無所能發明功名有著於當世者

太史公曰張蒼文學律曆爲漢名相而絀賈生公孫臣等言正朔服色事而不遵明用秦之顓頊歷何哉【張晏曰不考經典專用顓頊歷何哉】周昌木彊人也任敖以舊徳用【張晏曰謂傷辱呂后吏】申屠嘉可謂剛毅守節矣然無術學殆與蕭曹陳平異矣

孝武時丞相多甚不記莫錄其行起居狀略且紀徵和以來有車丞相長陵人也【名千秋】卒而有韋丞相代韋丞相賢者魯人也以讀書術爲吏至大鴻臚有相工相之當至丞相有男四人使相工相之至第二子其名成相工曰此子貴當封韋丞相言曰我卽爲丞相有長子是安從得之後竟爲丞相病死而長子有罪論不得嗣而立成成時佯狂不肯立竟立之有讓國之名後坐騎至廟不敬有詔奪爵一級爲關內侯失列侯得食其故國邑韋丞相卒有魏丞相代魏丞相相者濟陰人也以文吏至丞相其人好武皆令諸吏帶劍帶劍前奏事或有不帶劍者當入奏事至乃借劍而敢入奏事其時京兆尹趙君【名廣漢】丞相奏以免罪使人執魏丞相欲求脫罪而不聽復使人脇恐魏丞相以夫人賊殺侍婢事而私獨奏請驗之發吏卒至丞相捨捕奴婢笞擊問之實不以兵刃殺也而丞相司直繁君奏京兆尹趙君迫脇丞相誣以夫人賊殺婢發吏卒圍捕丞相捨不道又得擅屏騎士事趙京兆坐要斬又有使掾陳平等劾中尙書疑以獨擅劫事而坐之大不敬長史以下皆坐死或下蠶室而魏丞相竟以丞相病死子嗣後坐騎至廟不敬有詔奪爵一級爲關內侯失列侯得食其故國邑魏丞相卒以禦史大夫邴吉代邴丞相吉者魯國人也以讀書好法令至禦史大夫孝宣帝時以有舊故封爲列侯而因爲丞相明於事有大智後世稱之以丞相病死子顯嗣後坐騎至廟不敬有詔奪爵一級失列侯得食故國邑顯爲吏至太僕坐官耗亂身及子男有姦贓免爲庶人邴丞相卒黃丞相代長安中有善相工田文者與韋丞相魏丞相邴丞相微賤時防於客家田文言曰今此三君者皆丞相也其後三人竟更相代爲相是何見之明也黃丞相霸者淮陽人也以讀書爲吏至潁川太守治潁川以禮義條教諭告化之犯法者風曉令自殺化大行名聲聞孝宣帝下制曰潁川太守霸以宣布詔令治民道不拾遺男女異路獄中無重囚賜爵闗內侯黃金百斤徵爲京兆尹而至丞相復以禮義爲治以丞相病死子嗣後爲列侯黃丞相卒以禦史大夫於定國代於丞相已有廷尉傳在張廷尉語中於丞相去禦史大夫韋成代韋丞相成者卽前韋丞相子也代父後失列侯其人少時好讀書明於詩論語爲吏至衛尉徙爲太子太傅禦史大夫辥君免【名廣徳也】爲禦史大夫於丞相乞骸骨免而爲丞相因封故邑爲扶陽侯數年病死孝元帝親臨喪賜賞甚厚子嗣後其治容容隨世俗浮沈而見謂諂巧而相工本謂之當爲侯代父而後失之復自遊宦而起至丞相父子俱爲丞相世間美之豈不命哉相工其先知之韋丞相卒禦史大夫匡衡代丞相匡衡者東海人也好讀書從愽士受詩家貧衡傭作以給食飲才下數射防不中至九乃中丙科其經以不中科故明習補平原文學卒史數年郡不尊敬禦史徵之以補百石屬薦爲郎而補愽士拜爲太子少傅而事孝元帝孝元好詩而遷爲光祿勲居殿中爲師授教左右而縣官坐其傍聽甚善之日以尊貴禦史大夫鄭坐事免而匡君爲禦史大夫嵗余韋丞相死匡君代爲丞相封樂安侯以十年之間不出長安城門而至丞相豈非遇時而命也哉深惟士之遊宦所以至封侯者微甚【徐廣曰微一作徵】然多至禦史大夫卽去者諸爲大夫而丞相次也其心冀幸丞相物故也【髙堂隆答魏朝訪曰物無也故事也言無復所能於事】或乃陰私相毀害欲代之然守之日久不得或爲之日少而得之至於封侯眞命也夫禦史大夫鄭君守之數年不得匡君居之未滿嵗而韋丞相死卽代之矣豈可以智巧得哉多有賢聖之才困戹不得者眾甚也

史記集解卷九十六

欽定四庫全書

史記集解卷九十七

宋裴駰撰

史記九十七

酈生陸賈列傳第三十七

酈生食其者陳畱髙陽人也【徐廣曰今在圉縣】好讀書家貧落魄無以爲衣食業【應劭曰落魄志行衰惡之貌晉灼曰落薄落托義同】爲裏監門吏然縣中賢豪不敢役縣中皆謂之狂生及陳勝項梁等起諸將徇地過髙陽者數十人酈生問其將皆握齱【應劭曰握齱急促之貌】好苛禮自用不能聴大度之言酈生乃深自藏匿後聞沛公將兵略地陳畱郊沛公麾下騎士適酈生裏中子也【服防曰食其裏中子適作沛公騎士】沛公時時問邑中賢士豪俊騎士歸酈生見謂之曰吾聞沛公慢而易人多大略此眞吾所願從防莫爲我先若見沛公謂曰臣裏中有酈生年六十餘長八尺人皆謂之狂生生自謂我非狂生騎士曰沛公不好儒諸客冠儒冠來者沛公輒解其冠溲溺其中與人言常大罵未可以儒生說也酈生曰第言之騎士從容言如酈生所誡者沛公至髙陽傳捨【徐廣曰二世三年二月】使人召酈生酈生至入謁沛公方倨牀使兩女子洗足而見酈生酈生入則長揖不拜曰足下欲助秦攻諸侯乎且欲率諸侯破秦也沛公罵曰豎儒夫天下同苦秦久矣故諸侯相率而攻秦何謂助秦攻諸侯乎酈生曰必聚徒合義兵誅無道秦不宜倨見長者於是沛公輟洗起攝衣延酈生上坐謝之酈生因言六國從橫時沛公喜賜酈生食問曰計將安出酈生曰足下起糾合之眾【一作烏合一作瓦合】收散亂之兵不滿萬人欲以徑入彊秦此所謂探虎口者也夫陳畱天下之衝四通五達之郊也【如淳曰四靣中央凡五達也瓉曰四通五逹言無險阻】今其城又多積粟臣善其令請得使之今下足下卽不聴足下舉兵攻之臣爲內應於是遣酈生行沛公引兵隨之遂下陳畱號酈食其爲廣野君酈生言其弟酈商使將數千人從沛公西南略地酈生常爲說客馳使諸侯漢三年秋項羽擊漢拔滎陽漢兵遁保鞏洛楚人聞淮陰侯破趙彭越數反梁地則分兵救之淮陰方東擊齊漢王數困滎陽成臯計欲捐成臯以東屯鞏洛以拒楚酈生因曰臣聞知天之天者王事可成不知天之天者王事不可成王者以民人爲天而民人以食爲天夫敖倉天天下轉輸久矣臣聞其下廼有藏粟甚多楚人拔滎陽不堅守敖倉廼引而東令適卒分守成臯此乃天所以資漢也方今楚易取而漢反卻自奪其便臣竊以爲過矣且兩雄不俱立楚漢久相持不決百姓騷動海內揺蕩農夫釋耒工女下機天下之心未有所定也願足下急復進兵收取滎陽據敖倉之粟塞成臯之險杜大行之道【韋昭曰在河內野王北】距蜚狐之口【如淳曰上黨壺闗也案蜚狐在代郡西南】守白馬之津以示諸侯劾實形制之勢則天下知所歸矣方今燕趙已定惟齊未下今田廣據千里之齊田間將二十萬之眾軍於歷下諸田宗彊負海阻河濟南近楚人多變詐足下𨿽遣數十萬師未可以嵗月破也臣請得奉明詔說齊王使爲漢而稱東藩上曰善廼從其畫復守敖倉而使酈生說齊王曰王知天下之所歸乎王曰不知也曰王知天下之所歸則齊國可得而有也若不知天下之所歸卽齊國未可得保也齊王曰天下何所歸曰歸漢曰先生何以言之曰漢王與項王戮力西面撃秦約先入咸陽者王之漢王先入咸陽項王負約不與而王之漢中項王遷殺義帝漢王聞之起蜀漢之兵擊三秦出闗而責義帝之處收天下之兵立諸侯之後降城卽以侯其將得賂卽以分其士與天下同其利豪英賢才皆樂爲之用諸侯之兵四靣而至蜀漢之粟方船而下項王有倍約之名殺義帝之負於人之功無所記於人之罪無所忘戰勝而不得其賞拔城而不得其封非項氏莫得用事爲人刻印刓而不能授【孟康曰刓斷無復廉鍔也瓉曰項羽吝於爵賞刓惜侯印不能以封其人也】攻城得賂積而不能賞天下畔之賢才怨之而莫爲之用故天下之士歸於漢王可坐而策也夫漢王發蜀漢定三秦涉西河之外援上黨之兵下井陘誅成安君破北魏舉三十二城此蚩尢之兵也非人之力也天之福也今已據敖倉之粟塞成臯之險守白馬之津杜大行之阪距蜚狐之口天下後服者先亡矣王疾先下漢王齊國社稷可得而保也不下漢王危亡可立而待也田廣以爲然廼聴酈生罷歷下兵守戰備與酈生日縱酒淮陰侯聞酈生伏軾下齊七十餘城廼夜度兵平原襲齊齊王田廣聞漢兵至以爲酈生賣已廼曰汝能止漢軍我活汝不然我將亨汝酈生曰舉大事不細謹盛徳不辭讓而公不爲若更齊王遂亨酈生引兵東走漢十二年曲周侯酈商以丞相將兵撃黥布有功髙祖舉列侯功臣思酈食其酈食其子酈疥數將兵功未當侯上以其父故封疥爲髙梁侯後更食武遂嗣三世元狩元年中武遂侯平坐詐詔衡山王取百斤金當棄市病死國除也

陸賈者楚人也以客從髙祖定天下名爲有口辯士居左右常使諸侯及髙祖時中國初定尉他平南越因王之髙祖使陸賈賜尉他印爲南越王陸生至尉他魋結【服防曰魋音椎今兵士椎頭結】箕倨見陸生陸生因進說他曰足下中國人親戚昆弟墳墓在眞定今足下反天性棄冠帶欲以區區之越與天子抗衡爲敵國禍且及身矣且夫秦失其政諸侯豪傑並起惟漢王先入闗據咸陽項羽倍約自立爲西楚霸王諸侯皆屬可謂至彊然漢王起巴蜀鞭笞天下劫略諸侯遂誅項羽滅之五年之間海內平定此非人力天之所建也天子聞君王王南越不助天下誅暴逆將相欲移兵而誅王天子憐百姓新勞苦故且休之遣臣授君王印剖符通使君王宜郊迎北靣稱臣廼欲以新造未集之越屈彊於此漢誠聞之掘燒王先人家夷滅宗族使一偏將將十萬眾臨越則越殺王降漢如反覆手耳於是尉他廼蹶然起坐謝陸生曰居蠻夷中久殊失禮義因問陸生曰我孰與蕭何曹參韓信賢陸生曰王似賢復曰我孰與皇帝賢陸生曰皇帝起丰沛討暴秦誅彊楚爲天下興利除害繼五帝三皇之業統理中國中國之人以億計地方萬里居天下之膏腴人眾車轝萬物殷富政由一家自天地剖泮未始有也今王眾不過數十萬皆蠻夷崎嶇山海間譬若漢一郡王何廼比於漢尉他大笑曰吾不起中國故王此使我居中國何渠【音詎】不若漢廼大說陸生畱與飲數月曰越中無足與語至生來令我日聞所不聞賜陸生橐中裝直千金【張晏曰珠玉之寶也裝裹也】他送亦千金【蘇林曰非橐中物故曰他送也】陸生卒拜尉他爲南越王令稱臣奉漢約歸報髙祖大悅拜賈爲太中大夫陸生時時前說稱詩書髙帝罵之曰廼公居馬上而得之安事詩書陸生曰居馬上得之寧可以馬上治之乎且湯武逆取而以順守之文武並用長久之術也昔者吳王夫差智伯極武而亡秦任刑法不變卒滅趙氏【趙氏秦姓也】鄕使秦已並天下行仁義法先聖陛下安得而有之髙帝不懌而有慙色廼謂陸生曰試爲我著秦所以失天下吾所以得之者何及古成敗之國陸生乃粗述存亡之徴凡著十二篇毎奏一篇髙帝未嘗不稱善左右呼萬嵗號其書曰新語孝恵帝時呂太后用事欲王諸呂畏大臣有口者陸生自度不能爭之廼病免家居以好畤田地善可以家焉有五男廼出所使越得槖中裝賣千金分其子子二百金令爲生產陸生常安車駟馬從歌舞鼔琴瑟侍者十人寶劍直百金謂其子曰與汝約【徐廣曰汝一作公】過汝汝給吾人馬酒食極欲十日而更所死家得寶劍車騎侍從者一嵗中往來過他客率不過再三過數見不鮮無久慁公爲也【韋昭曰慁污辱】呂太后時王諸呂諸呂擅權欲劫少主危劉氏右丞相陳平患之力不能爭恐禍及已常燕居深念陸生往請【漢書音義曰請若問起居】直入坐而陳丞相方深念不時見陸生陸生曰何念之深也陳平曰生揣我何念【孟康曰揣量也韋昭曰揣音初委反】陸生曰足下位爲上相食三萬戶侯可謂極富貴無欲矣然有憂念不過患諸呂少主耳陳平曰然爲之柰何陸生曰天下安注意相天下危注意將將相和調則士務附【務一作豫】士務附天下𨿽有變卽權不分權不分爲社稷計在兩君掌握耳臣常欲謂太尉絳侯絳侯與我戲易吾言君何不交驩太尉深相結爲陳平畫呂氏數事陳平用其計廼以五百金爲絳侯壽厚具樂飲太尉亦報如之此兩人深相結則呂氏謀益衰陳平廼以奴婢百人車馬五十乘錢五百萬遺陸生爲飲食費陸生以此遊漢廷公卿間名聲借甚【漢書音義曰言狼藉甚盛】及誅諸呂立孝文帝陸生頗有力焉孝文帝卽位欲使人之南越陳丞相等乃言陸生爲太中大夫往使尉他今尉他去黃屋稱制令比諸侯皆如意防語在南越語中陸生竟以壽終

平原君朱建者楚人也故嘗爲淮南王黥布相有辠去後復事黥布布欲反時問平原君止之布不聴而聴梁侯遂反漢已誅布聞平原君諌不與謀得不誅語在黥布語中【駰案黥布列傳無此語】平原君爲人辯有口刻廉剛直家於長安行不茍合義不取容辟陽侯行不正得幸呂太后時辟陽侯欲知平原君平原君不肯見及平原君母死陸生素與平原君善過之平原君家貧未有以發喪方假貸服具陸生今平原君發喪陸生往見辟陽侯賀曰平原君母死辟陽侯曰平原君母死何廼賀我乎陸賈曰前日君侯欲知平原君平原君義不知君以其母故【張晏曰相知當同卹危母在故義不知君】今其母死君誠厚送喪則彼爲君死矣辟陽侯乃奉百金往稅【韋昭曰衣服曰稅稅當爲襚】列侯貴人以辟陽侯故往稅凡五百金辟陽侯幸呂太後人或毀辟陽侯於孝恵帝孝恵帝大怒下吏欲誅之呂太后慙不可以言大臣多害辟陽侯行欲遂誅之辟陽侯急因使人欲見平原君平原君辭曰獄急不敢見君廼求見孝恵幸臣閎籍孺說之曰君所以得幸帝天下莫不聞今辟陽侯幸太后而下吏道路皆言君讒欲殺之今日辟陽侯誅旦日太后含怒亦誅君何不肉袒爲辟陽侯言於帝帝聴君出辟陽侯太后大驩兩主共幸君君貴富益倍矣於是籍孺大恐從其計言帝果出辟陽侯辟陽侯之囚欲見平原君平原君不見辟陽侯辟陽侯以爲倍已大怒及其成功出之廼大驚呂太后崩大臣誅諸呂辟陽侯於諸呂至深【如淳曰辟陽侯與諸呂相親信也爲罪宜誅者至深】而卒不誅計畫所以全者皆陸生平原君之力也孝文帝時淮南厲王殺辟陽侯以諸呂故文帝聞其客平原君爲計防使吏捕欲治聞吏至門平原君欲自殺諸子及吏皆曰事未可知何早自殺爲平原君曰我死禍絕不及而身矣遂自剄孝文帝聞而惜之曰吾無意殺之廼召其子拜爲中大夫使匃奴單於無禮廼罵單於遂死匃奴中初沛公引兵過陳畱酈生踵軍門上謁曰髙陽賤民酈食其竊聞沛公暴露將兵助楚誅不義敬勞從者願得望見口畫天下便事使者入通沛公方洗問使者曰何如人也使者對曰狀貌類大儒衣儒衣冠側注【徐廣曰側注冠一名髙山冠齊王所服以賜謁者】沛公曰爲我謝之言我方以天下爲事未暇見儒人也使者出謝曰沛公敬謝先生方以天下爲事未暇見儒人也酈生瞠目按劍叱使者曰走復入言沛公吾髙陽酒徒也【徐廣曰一本言而公髙陽酒徒】非儒人也使者懼而失謁跪拾謁還走復入報曰客天下壯士也叱臣臣恐至失謁曰走復入言而公髙陽酒徒也沛公遽雪足杖矛曰延客入酈生入揖沛公曰足下甚苦暴衣露冠將兵助楚討不義足下何不自喜也臣願以事見而曰吾方以天下爲事未暇見儒人也夫足下欲興天下之大事而成天下之大功而以目皮相恐失天下之能士且吾度足下之智不如吾勇又不如吾若欲就天下而不相見竊爲足下失之沛公謝曰鄕者聞先生之容今見先生之意矣乃延而坐之問所以取天下者酈生曰夫足下欲成大功不如止陳畱陳畱者天下之據衝也兵之會地也積粟數千萬石城守甚堅臣素善其令願爲足下說之不聴臣臣請爲足下殺之而下陳畱足下將陳畱之眾據陳畱之城而食其積粟招天下之從兵從兵已成足下橫行天下莫能有害足下者矣沛公曰敬聞命矣於是酈生乃夜見陳畱令說之曰夫秦爲無道而天下畔之今足下與天下從則可以成大功今獨爲亡秦嬰城而堅守臣竊爲足下危之陳畱令曰秦法至重也不可以妄言妄言者無類吾不可以應先生所以教臣者非臣之意也願勿復道酈生畱宿臥夜半時斬陳畱令首逾城而下報沛公沛公引兵攻城縣令首於長竿以示城上人曰趣下而令頭已斷矣今後下者必先斬之於是陳畱人見令已死遂相率而下沛公沛公捨陳畱南城門上因其庫兵食積粟畱出入三月從兵以萬數遂入破秦

太史公曰世之傳酈生書多曰漢王已抜三秦東擊項籍而引軍於鞏洛之間酈生被儒衣往說漢王廼非也自沛公未入闗與項羽別而至髙陽得酈生兄弟余讀陸生新語書十二篇因當世之辯士至平原君子與余善是以得具論之

史記集解卷九十七

欽定四庫全書

史記集解卷九十八

宋裴駰撰

史記九十八

傅靳蒯成列傳第三十八

陽陵侯傅寛以魏五大夫騎將從爲舍人起橫陽從攻安陽杠裏擊趙賁軍於開封及擊楊熊曲遇陽武斬首十二級賜爵卿從至霸上沛公立爲漢王漢王賜寛封號共徳君從入漢中遷爲右騎將從定三秦賜食邑雕邑【徐廣曰屬上郡】從擊項籍待懷【服防曰待髙帝於懷】賜爵通徳侯從撃項冠周蘭龍且所將卒斬騎將一人敖下【徐廣曰敖倉之下】益食邑屬淮陰擊破齊歷下軍擊田解屬相國參殘博益食邑因定齊地剖符世世勿絕封爲陽陵侯二千六百戶除前所食爲齊右丞相備齊【張晏曰時田橫未降故設屯備】五嵗爲齊相國四月撃陳豨屬太尉勃以相國代丞相噲擊豨一月徙爲代相國將屯【如淳曰旣爲相國有警則將卒而屯守也案律謂勒兵而守曰屯】二嵗爲代丞相將屯孝恵五年卒諡爲景侯子頃侯精立二十四年卒子共侯則立十二年卒子侯偃立三十一年坐與淮南王謀反死國除

信武侯靳歙以中涓從起宛朐攻濟陽破李由軍擊秦軍亳南開封東北斬騎千人將一人【徐廣曰將一作侯】首五十七級捕虜七十三人賜爵封號臨平君又戰藍田北斬車司馬二人【張晏曰主官車】騎長一人【張晏曰騎之長】首二十八級捕虜五十七人至霸上沛公立爲漢王賜歙爵建武侯遷爲騎都尉從定三秦別西擊章平軍於隴西破之定隴西六縣所將卒斬車司馬各四人騎長十二人從東擊楚至彭城漢軍敗還保雍丘去擊反者王武等略梁地別將擊邢說軍【張晏曰特起兵者也說音稅】菑南【徐廣曰今曰考城】破之身得說都尉二人司馬十二人降吏卒四千六百八十人破楚軍滎陽東三年賜食邑四千二百戶別之河內擊趙將賁郝【上音肥下音釋】軍朝歌破之所將卒得騎將二人車馬二百五十匹從攻安陽以東至棘蒲下七縣別攻破趙軍得其將司馬二人侯四人降吏卒二千四百人從攻下邯鄲別下平陽【徐廣曰鄴有平陽城】身斬守相所將卒斬兵守郡守各一人【孟康曰將兵郡守】降鄴從攻朝歌邯鄲及別擊破趙軍降邯鄲郡六縣【徐廣曰邯鄲髙帝攺曰趙國】還軍敖倉破項籍軍成臯南擊絕楚饟道起滎陽至襄邑破項冠軍魯下略地東至繒郯下邳南至蘄竹邑擊項悍濟陽下還擊項籍陳下破之別定江陵降江陵柱國大司馬以下八人身得江陵王生致之雒陽因定南郡從至陳取楚王信剖符世世勿絕定食四千六百戶號信武信以騎都尉從擊代攻韓信平城下還軍東垣有功遷爲車騎將軍並將梁趙齊燕楚車騎別撃陳豨丞相敞破之因降曲逆從撃黥布有功益封定食五千三百戶凡斬首九十級虜百三十二人別破軍十四降城五十九定郡國各一縣二十三得王柱國各一人二千石以下至五百石【徐廣曰一本無此五字】三十九人髙後五年歙卒諡爲肅侯子亭代侯二十一年坐事國人過律孝文後三年奪侯國除

蒯成侯緤者【服防曰蒯音菅蒯之蒯】沛人也姓周氏常爲髙祖參乘以舍人從起沛至霸上西入蜀漢還定三秦食邑池陽東絕甬道從出度平陰遇淮陰侯兵襄國軍乍利乍不利終無離上心【徐廣曰蒯成侯表云遇淮陰侯軍襄國楚漢約分鴻溝以緤爲信武侯戰不利不敢離上】以緤爲信武侯食邑三千三百戶髙祖十二年以緤爲蒯成侯除前所食邑上欲自擊陳豨蒯成侯泣曰始秦攻破天下未嘗自行今上常自行是爲無人可使者乎上以爲愛我賜入殿門不趨殺人不死至孝文五年緤以壽終諡爲貞侯子昌代侯有罪國除至孝景中二年封緤子居代侯【徐廣曰表云孝景中元年封緤子應爲鄆侯諡康中二年侯居立沛郡有鄆縣鄆一作鄲】至元鼎三年居爲太常有罪國除

太史公曰陽陵侯傅寛信武侯靳歙皆髙爵【徐廣曰一無髙字又一本皆從髙祖】從髙祖起山東攻項籍誅殺名將破軍降城以十數未嘗困辱此亦天授也蒯成侯周緤操心堅正身不見疑上欲有所之未嘗不垂涕此有傷心者【徐廣曰此一作比】然可謂篤厚君子矣

史記集解卷九十八

欽定四庫全書

史記集解卷九十九

宋裴駰撰

史記九十九

劉敬叔孫通列傳第三十九

劉敬者齊人也漢五年戍隴西過洛陽髙帝在焉婁敬脫挽輅【蘇林曰一木橫鹿車前一人推之孟康曰輅音胡格切挽音晚】衣其羊裘見齊虞將軍曰臣願見上言便事虞將軍欲與之鮮衣婁敬曰臣衣帛衣帛見衣褐衣褐見終不敢易衣於是虞將軍入言上上召入見賜食已而問婁敬婁敬說曰陛下都洛陽豈欲與周室比隆哉上曰然婁敬曰陛下取天下與周室異周之先自後稷堯封之邰積徳累善十有餘世公劉避桀居大王以狄伐故去杖馬箠居歧【張晏曰言馬箠示約】國人爭隨之及文王爲西伯斷虞芮之訟始受命呂望伯夷自海濵來歸之武王伐紂不期而防孟津之上八百諸侯皆曰紂可伐矣遂滅殷成王卽位周公之屬相焉廼營成周洛邑以此爲天下之中也諸侯四方納貢職道裏均矣有徳則易以王無徳則易以亡凡居此者欲令周務以徳致人不欲依阻險令後世驕奢以虐民也及周之盛時天下和洽四夷鄕風慕義懷徳附離而並事天子【荘子曰附離不以膠漆也】不屯一卒不戰一士八夷大國之民莫不賔服效其貢職及周之衰也分而爲兩天下莫朝周不能制也非其徳薄也而形勢弱也今陛下起丰沛收卒三千人以之徑往而捲蜀漢定三秦與項羽戰滎陽爭成臯之口大戰七十小戰四十使天下之民肝腦塗地父子暴骨中野不可勝數哭泣之聲未絕傷痍者未起而欲比隆於成康之時臣竊以爲不侔矣且夫秦地被山帶河四塞以爲固卒然有急百萬之眾可具也因秦之故資甚美膏腴之地此所謂天府者也陛下入闗而都之山東𨿽亂秦之故地可全而有也夫與人鬭不搤其骯【張晏曰骯咽嚨也】拊其背未能全其勝也今陛下入闗而都案秦之故地此亦搤天下之骯而拊其背也髙帝問羣臣羣臣皆山東人爭言周王數百年秦二世卽亡不如都周上疑未能決及畱侯明言入闗便卽日車駕西都闗中於是上曰本言都秦地者婁敬婁者乃劉也賜姓劉氏拜爲郎中號爲奉春君漢七年韓王信反髙帝自往擊之至晉陽聞信與匃奴欲共擊漢上大怒使人使匃奴匃奴匿其壯士肥牛馬但見老弱及羸畜使者十輩來皆言匃奴可擊上使劉敬復往使匃奴還報曰兩國相撃此宜誇矜見所長【韋昭曰誇張矜大也】今臣往徒見羸瘠老弱此必欲見短伏奇兵以爭利愚以爲匃奴不可擊也是時漢兵已逾句注二十餘萬兵已業行上怒罵劉敬曰齊虜以口舌得官今乃妄言沮吾軍械擊敬廣武遂往至平城匃奴果出奇兵圍髙帝白登七日然後得解髙帝至廣武赦敬曰吾不用公言以困平城吾皆已斬前使十輩言可擊者矣廼封敬二千戶爲闗內侯號爲建信侯髙帝罷平城歸韓主信亡入胡當是時冒頓爲單於兵彊控三十萬【應劭曰控引】數苦北邊上患之問劉敬劉敬曰天下初定士卒罷於兵未可以武服也冒頓殺父代立妻羣母以力爲威未可以仁義說也獨可以計久逺子孫爲臣耳然恐陛下不能爲上曰誠可何爲不能顧爲柰何劉敬對曰陛下誠能以適長公主妻之厚奉遺之彼知漢適女送厚蠻夷必慕以爲閼氏生子必爲太子代單於何者貪漢重幣陛下以嵗時漢所餘彼所鮮數問遺因使辯士風諭以禮節冒頓在固爲子壻死則外孫爲單於豈嘗聞外孫敢與大父抗禮者哉兵可無戰以漸臣也若陛下不能遣長公主而令宗室及後宮詐稱公主彼亦知不肯貴近無益也髙帝曰善欲遣長公主呂后日夜泣曰妾惟太子一女柰何棄之匃奴上竟不能遣長公主而取家人子名爲長公主妻單於使劉敬往結和親約劉敬匃奴來因言匃奴河南白羊樓煩王【張晏曰白羊匃奴國名】去長安近者七百里輕騎一日一夜可以至秦中秦中新破少民地肥饒可益實夫諸侯初起時非齊諸田楚昭屈景莫能興今陛下𨿽都闗中實少人北近胡冦東有六國之族宗彊一日有變陛下亦未得髙枕而臥也臣願陛下徙齊諸田楚昭屈景燕趙韓魏後及豪桀名家居闗中無事可以備胡諸侯有變亦足率以東伐此彊本弱末之術也上曰善廼使劉敬徙所言闗中十餘萬口

叔孫通者【晉灼曰楚漢春秋名何】薛人也秦時以文學徴待詔博士數嵗陳勝起山東使者以聞二世召博士諸儒生問曰楚戍卒攻蘄入陳於公如何博士諸生三十餘人前曰人臣無將將卽反罪死無赦【瓉曰將謂逆亂也公羊傳曰君親無將將而必誅】願陛下急發兵撃之二世怒作色叔孫通前曰諸生言皆非也夫天下合爲一家毀郡縣城鑠其兵示天下不復用且明主在其上法令具於下使人人奉職四方輻輳安敢有反者此特羣盜防竊狗盜耳何足置之齒牙間郡守尉今捕論何足憂二世喜曰善盡問諸生諸生或言反或言盜於是二世令禦史案諸生反者下吏非所宜言諸生盜者皆罷之廼賜叔孫通帛二十匹衣一襲拜爲博士叔孫通已出宮反舍諸生曰先生何言之腴也通曰公不知也我幾不脫於虎口乃亡去之薛薛已降楚矣及項梁之薛叔孫通從之敗於定陶從懷王懷王爲義帝徙長沙叔孫通畱事項王漢二年漢王從五諸侯入彭城叔孫通降漢王漢王敗而西因竟從漢叔孫通儒服漢王憎之乃變其服服短衣楚制漢王喜叔孫通之降漢從儒生弟子百餘人然通無所言進専言諸故羣盜壯士進之弟子皆竊罵曰事先王數嵗幸得從降漢今不能進臣等専言大猾何也叔孫通聞之乃謂曰漢王方防矢石爭天下【漢書音義曰謂發石以殺人】諸生寧能鬭乎故先言斬將搴旗之士【張晏曰搴捲也瓉曰拔取曰搴楚辭曰朝搴阰之木蘭】諸生且待我我不忘矣漢王拜叔孫通爲博士號稷嗣君【徐廣曰蓋言其徳業足以繼蹤齊稷下之風流也駰案漢書音義曰稷嗣邑名】漢五年已並天下諸侯共尊漢王爲皇帝於定陶叔孫通就其儀號髙帝悉去秦苛儀法爲簡易羣臣飲酒爭功醉或妄呼拔劍擊柱髙帝患之叔孫通知上益厭之也說上曰夫儒者難與進取可與守成臣願徴魯諸生與臣弟子共起朝儀髙帝曰得無難乎叔孫通曰五帝異樂三王不同禮禮者因時世人情爲之節文者也故夏殷周之禮所因損益可知者謂不相復也臣願頗采古禮與秦儀雜就之上曰可試爲之令易知度吾所能行爲之於是叔孫通使徴魯諸生三十餘人魯有兩生不肯行曰公所事者且十主皆靣防以得親貴今天下初定死者未葬傷者未起又欲起禮樂禮樂所由起積徳百年而後可興也吾不忍爲公所爲公所爲不合古吾不行公往矣無污我叔孫通笑曰若眞鄙儒也不知時變遂與所徴三十三人西及上左右爲學者與其弟子百餘人爲綿蕞【徐廣曰表位標準音子外切駰案如淳日置設綿索爲習處蕞謂以茅翦樹地爲纂位春秋傳曰置茅蕝也】野外習之月餘叔孫通曰上可試觀上旣觀使行禮曰吾能爲此乃令羣臣習肄會十月漢七年長樂宮成諸侯羣臣皆朝十月儀先平明謁者治禮引以次入殿門廷中陳車騎步卒衛宮設兵張旗志【徐廣曰一作幟】傳言趨殿下郎中俠陛陛數百人功臣列侯諸將軍軍吏以次陳西方東鄕文官丞相以下陳東方西鄕大行設九賔臚句傳【漢書音義曰傳從上下爲臚】於是皇帝輦出房百官執職【徐廣曰一作幟】傳警引諸侯王以下至吏六百石以次奉賀自諸侯王以下莫不振恐肅敬至禮畢復置法酒【文穎曰作酒令法也蘇林曰常防須天子中起更衣然後入置酒矣】諸侍坐殿上皆伏抑首【如淳曰抑屈】以尊卑次起上壽觴九行謁者言罷酒禦史執法舉不如儀者輒引去竟朝置酒無敢讙嘩失禮者於是髙帝曰吾乃今日知爲皇帝之貴也廼拜叔孫通爲太常賜金五百斤叔孫通因進曰諸弟子儒生隨臣久矣與臣共爲儀願陛下官之髙帝悉以爲郎叔孫通出皆以五百斤金賜諸生諸生乃皆喜曰叔孫生誠聖人也知當世之要務漢九年髙帝徙叔孫通爲太子太傅漢十二年髙祖欲以趙王如意易太子叔孫通諌曰昔者晉獻公以驪姬之故廢太子立奚齊晉國亂者數十年爲天下笑秦以不早定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食啖【徐廣曰攻猶今人言擊也啖一作淡駰案如淳曰食無菜茹爲啖】其可背哉陛下必欲廢適而立少臣願先伏誅以頸血污地髙帝曰公罷矣吾直戲耳叔孫通曰太子天下本本一揺天下振動柰何以天下爲戲髙帝曰吾聴公言及上置酒見畱侯所招客從太子入見上乃遂無易太子志矣髙帝崩孝恵卽位廼謂叔孫生曰先帝園陵廟羣臣莫能習徙爲太常定宗廟儀法及稍定漢諸儀法漢諸儀法皆叔孫生爲太常所論著也孝恵帝爲東朝長樂宮【闗中記曰長樂宮本秦之興樂宮也漢太后常居之】及間往來數蹕煩人乃作復道方築武庫南【韋昭曰閣道也如淳曰作復道方始築武庫南】叔孫生奏事因請間曰陛下何自築復道髙寢衣冠月出遊髙廟髙廟漢太祖柰何令後世子孫乘宗廟道上行哉【應劭曰月出髙帝衣冠備法駕名曰遊衣冠如淳曰三輔黃圖髙寢在髙廟西髙祖衣冠蔵在髙寢月出遊於髙廟其道值所作復道故言乘宗廟道上行】孝恵帝大懼曰急壊之叔孫生曰人主無過舉今已作百姓皆知之今壊此則示有過舉願陛下爲原廟渭北衣冠月出遊之益廣多宗廟大孝之本也上乃詔有司立原廟原廟起以復道故孝恵帝曾春出遊離宮叔孫生曰古者有春嘗果方今櫻桃孰可獻願陛下出因取櫻桃獻宗廟上乃許之諸果獻由此興

太史公曰語曰千金之裘非一狐之腋也臺榭之榱非一木之枝也三代之際非一士之智也信哉夫髙祖起微細定海內謀計用兵可謂盡之矣然而劉敬脫挽輅一說建萬世之安智豈可専邪叔孫通希世度務制禮進退與時變化卒爲漢家儒宗大直若詘道固委蛇蓋謂是乎

史記集解卷九十九﹤史部﹐正史類﹐史記集解﹥

欽定四庫全書

史記集解卷一百

宋裴駰撰

史記一百

季布欒布列傳第四十

季布者楚人也爲气任俠【孟康曰信交道曰任如淳曰相與信爲任同是非爲俠所謂權行州裏力折公侯者也或曰任气力也俠俜也】有名於楚項籍使將兵數窘漢王【如淳曰窘困也】及項羽滅髙祖購求布千金敢有捨匿罪及三族季布匿濮陽周氏周氏曰漢購將軍急迹且至臣家將軍能聽臣臣敢獻計卽不能願先自剄季布許之廼髠鉗季布衣褐衣置廣栁車中【服防曰東郡謂廣轍車爲栁鄧展曰皆棺飾也載以防車欲人不知也李奇曰大牛車也車上覆爲栁瓚曰茂陵書中有廣栁車每縣數百乘足今運轉大車是也】並與其家僮數十人之魯朱家所賣之朱家心知是季布廼買而置之田誡其子曰田事聽此奴必與同食朱家廼乘軺車【徐廣曰馬車也】之洛陽見汝陰侯滕公滕公畱朱家飲數日因謂滕公曰季布何大罪而上求之急也滕公曰布數爲項羽窘上上怨之故必欲得之朱家曰君視季布何如人也曰賢者也朱家曰臣各爲其主用季布爲項籍用職耳項氏臣可盡誅邪今上始得天下獨以己之私怨求一人何示天下之不廣也且以季布之賢而漢求之急如此此不北走胡卽南走越耳夫忌壯士以資敵國此伍子胥所以鞭荊平王之墓也君何不從容爲上言邪汝陰侯滕公心知朱家大俠意季布匿其所廼許曰諾待間果言如朱家指上廼赦季布當是時諸公皆多季布能摧剛爲柔朱家亦以此名聞當世季布召見謝上拜爲郎中孝惠時爲中郎將單於嘗爲書嫚呂后不遜呂后大怒召諸將議之上將軍樊噲曰臣願得十萬眾橫行匈奴中諸將皆阿呂后意曰然季布曰樊噲可斬也夫髙帝將兵四十餘萬眾困於平城今噲柰何以十萬眾橫行匈奴中面欺且秦以事於胡陳勝等起於今創痍未瘳噲又面防欲搖動天下是時殿上皆恐太后罷朝遂不復議撃匈奴事季布爲河東守孝文時人有言其賢者孝文召欲以爲禦史大夫復有言其勇使酒難近至畱邸一月見罷季布因進曰臣無功竊寵待罪河東陛下無故召臣此人必有以臣欺陛下者今臣至無所受事罷去此人必有以毀臣者夫陛下以一人之譽而召臣以一人之毀而去臣臣恐天下有識聞之有以闚陛下也【韋昭曰闚見陛下深淺也】上黙慙良久曰河東吾股肱郡故時召君耳布辭之官楚人曹丘生辯士數招權顧金錢【孟康曰招來也以金錢事權貴而求得其形勢以自炫燿也文頴曰事權貴也與通勢以其所有辜較請托金錢以自顧】事貴人趙同等【徐廣曰漢書作趙談司馬遷以父名談故攺之】與竇長君善季布聞之寄書諫竇長君曰吾聞曹丘生非長者勿與通及曹丘生歸欲得書請季布【張晏曰欲使竇長君爲介於布請見】竇長君曰季將軍不說足下足下無往固請書遂行使人先發書季布果大怒待曹丘曹丘至卽揖季布曰楚人諺曰得黃金百斤不如得季布一諾足下何以得此聲於梁楚間哉且僕楚人足下亦楚人也僕遊揚足下之名於天下顧不重邪何足下距僕之深也季布廼大說引入畱數月爲上客厚送之季布名所以益聞者曹丘之也季布弟季心【徐廣曰一作子】气蓋關中遇人恭謹爲任俠方數千里士皆爭爲之死嘗殺人亡之吳從袁絲匿長事袁絲弟畜灌夫籍福之屬嘗爲中司馬【如淳曰中尉之司馬】中尉郅都不敢不加禮少年多時時竊籍其名以行當是時季心以勇布以諾著聞關中季布母弟丁公【晉灼曰楚漢春秋云薛人名固】爲楚將丁公爲項羽逐窘髙祖彭城西短兵接髙祖急顧丁公曰兩賢豈相厄哉於是丁公引兵而還漢王遂解去及項王滅丁公謁見髙祖以丁公徇軍中曰丁公爲項王臣不忠使項王失天下者廼丁公也遂斬丁公曰使後世爲人臣者無效丁公欒布者梁人也始梁王彭越爲家人時嘗與布遊窮困賃傭於齊爲酒人保【漢書音義曰酒家作保傭也可保信故謂之保】數嵗彭越去之巨野中爲盜而布爲人所略賣爲奴於燕爲其家主報仇燕將臧荼舉以爲都尉臧荼後爲燕王以布爲將及臧荼反漢擊燕虜布梁王彭越聞之廼言上請贖布以爲梁大夫使於齊未還漢召彭越責以謀反夷三族已而梟彭越頭於雒陽下詔曰有敢收視者輒捕之布從齊還奏事彭越頭下祠而哭之吏捕布以聞上召布罵曰若與彭越反邪吾禁人勿収若獨祠而哭之與越反明矣趣亨之方提趣湯【徐廣曰趣一作走】布顧曰願一言而死上曰何言布曰方上之困於彭城敗滎陽成臯間項王所以遂不能西徒以彭王居梁地與漢合從苦楚也當是之時彭王一顧與楚則漢破與漢而楚破且垓下之防防彭王項氏不亡天下已定彭王剖符受封亦欲傳之萬世今陛下一徴兵於梁彭王病不行而陛下疑以爲反反形未見以苛小【徐廣曰小一作峭】案誅滅之臣恐功臣人人自危也今彭王已死臣生不如死請就亨於是上廼釋布罪拜爲都尉孝文時爲燕相至將軍布廼稱曰窮困不能辱身下志非人也富貴不能快意非賢也於是嘗有徳者厚報之有怨者必以法滅之吳軍反時以軍功封兪侯【徐廣曰擊齊有功也】復爲燕相燕濟之間皆爲欒布立社號曰欒公社景帝中五年薨子賁嗣爲太常犧牲不如令國除

太史公曰以項羽之气而季布以勇顯於楚身屨典軍【徐廣曰屨一作屢一曰覆駰案孟康曰屨履蹈之也黃曰屢數也】搴旗者數矣可謂壯士然至被刑戮爲人奴而不死何其下也彼必自負其材故受辱而不羞欲有所用其未足也故終爲漢名將賢者誠重其死夫婢妾賤人感慨而自殺者【徐廣曰或作槪字音義同】非能勇也其計畫無復之耳【徐廣曰復一作兾】欒布哭彭越趣湯如歸者彼誠知所處【如淳曰非死者難處死者難】不自重其死𨿽往古烈士何以加哉

史記集解卷一百

欽定四庫全書

史記集解卷一百一

宋裴駰撰

史記一百一

袁盎鼂錯列傳第四十一

袁盎者楚人也字絲父故爲羣盜徙處安陵髙後時盎嘗爲呂祿舍人及孝文帝卽位盎兄噲任盎爲中郎【如淳曰盎爲兄所保任故得爲中郎】絳侯爲丞相朝罷趨出意得甚上禮之恭常自送之【徐廣曰自一作目】袁盎進曰陛下以丞相何如人上曰社稷臣盎曰絳侯所謂功臣非社稷臣社稷臣主在與在【如淳曰人主在時與共治在時之事】主亡與亡【如淳曰不以主亡而不行其政令】方呂后時諸呂用事擅相王劉氏不絕如帶是時絳侯爲太尉主兵柄弗能正呂后崩大臣相與共畔諸呂太尉主兵適防其成功所謂功臣非社稷臣丞相如有驕主色陛下謙讓臣主失禮竊爲陛下不取也後朝上益莊丞相益畏已而絳侯望袁盎曰吾與而兄善今兒廷毀我盎遂不謝及絳侯免相之國國人上書告以爲反徵系淸室【漢書作請室應劭曰請室請罪之室若今鐘下也如淳曰請室獄也若古刑於甸師氏也】宗室諸公莫敢爲言惟袁盎明絳侯無罪絳侯得釋盎頗有力絳侯乃大與盎結交淮南厲王朝殺辟陽侯居處驕甚袁盎諌曰諸侯大驕必生患可適削地上弗用淮南王益橫及棘蒲侯柴武太子謀反事覺治連淮南王淮南王徴上因遷之蜀轞車傳送袁盎時爲中郎將乃諌曰陛下素驕淮南王弗稍禁以至此今又暴摧折之淮南王爲人剛如有遇霧露行道死陛下竟爲以天下之大弗能容有殺弟之名柰何上弗聽遂行之淮南王至雍病死聞上輟食哭甚哀盎入頓首請罪上曰以不用公言至此盎曰上自寛此往事豈可悔哉且陛下有髙世之行者三此不足以毀名上曰吾髙世行三者何事盎曰陛下居代時太后嘗病三年陛下不交睫不解衣湯藥非陛下口所嘗弗進夫曾參以布衣猶難之今陛下親以王者修之過曾參孝遠矣夫諸呂用事大臣専制然陛下從代乘六乘傳馳不測之淵【瓚曰大臣共誅諸呂禍福尙未可知故曰不測也】𨿽賁育之勇不及陛下【孟康曰孟賁夏育皆古勇者也】陛下至代邸西向讓天子位者再南面讓天子位者三夫許由一讓而陛下五以天下讓過許由四矣且陛下遷淮南王欲以苦其志使攺過有司衛不謹故病死於是上乃解曰將柰何盎曰淮南王有三子惟在陛下耳於是文帝立其三子皆爲王盎由此名重朝廷袁盎常引大體忼慨宦者趙同【徐廣曰漢書作談字】以數幸嘗害袁盎袁盎患之盎兄子種爲常侍騎持節夾乘說盎曰【徐廣曰說一作謀】君與鬭廷辱之使其毀不用孝文帝出趙同參乘袁盎伏車前曰臣聞天子所與共六尺輿者皆天下豪英今漢𨿽乏人陛下獨柰何與刀鋸餘人載於是上笑下趙同趙同泣下車文帝從霸陵上欲西馳下峻阪袁盎騎並車擥轡上曰將軍怯邪盎曰臣聞千金之子坐不垂堂百金之子不騎衡【徐廣曰一作行駰案服防曰自惜身不騎衡如淳曰騎倚也衡樓殿邊欗楯也韋昭曰衡車衡】聖主不乘危而徼幸今陛下騁六騑【如淳曰六馬之疾若飛】馳下峻山如有馬驚車敗陛下縱自輕柰髙廟太后何上乃止上幸上林皇后愼夫人從其在禁中常同席坐及坐郎署長布席袁盎引郤愼夫人坐【如淳曰盎時爲中郎將天子幸署豫設供帳待之故得郤愼夫人坐】愼夫人怒不肯坐上亦怒起入禁中盎因前說曰臣聞尊卑有序則上下和今陛下旣已立後愼夫人乃妾妾主豈可與同坐哉且陛下幸之卽厚賜之陛下所以爲愼夫人適所以禍之陛下獨不見人彘乎【張晏曰戚夫人】於是上乃說召語愼夫人愼夫人賜盎金五十斤然袁盎亦以數直諫不得久居中調爲隴西都尉【如淳曰調選】仁愛士卒士卒皆爭爲死遷爲齊相徙爲吳相辭行種謂盎曰吳王驕日久國多姦今茍欲劾治彼不上書告君卽利劍刺君矣南方卑濕君能日飲母苛時說王曰母反而已如此幸得脫盎用種之計吳王厚遇盎盎告歸道逢丞相申屠嘉下車拜謁丞相從車上謝袁盎袁盎還愧其吏乃之丞相捨上謁求見丞相丞相良久而見之盎因跪曰願請間丞相曰使君所言公事之曹與長史掾議吾且奏之卽私邪吾不受私語袁盎卽跪說曰君爲丞相自度孰與陳平絳侯丞相曰吾不如袁盎曰善君卽自謂不如夫陳平絳侯輔翼髙帝定天下爲將相而誅諸呂存劉氏君乃爲材官蹶張遷爲隊率積功至淮陽守非有奇計攻城野戰之功且陛下從代來每朝郎官上書疏未嘗不止輦受其言言不可用置之言可受采之未嘗不稱善何也則欲以致天下賢士大夫上日聞所不聞明所不知日益聖智君今自閉鉗天下之口而日益愚夫以聖主責愚相君受禍不久矣丞相乃再拜曰嘉鄙野人乃不知將軍幸教引入與坐爲上客盎素不好鼂錯鼂錯所居坐盎去盎坐錯亦去兩人未嘗同堂語及孝文帝崩孝景帝卽位鼂錯爲禦史大夫使吏案袁盎受吳王財物抵罪詔赦以爲庶人吳楚反聞鼂錯謂丞史曰【如淳曰百官表禦史大夫有兩丞丞史丞相史】夫袁盎多受吳王金錢專爲蔽匿言不反今果反欲請治盎宜知計謀丞史曰事未發治之有絕【如淳曰事未發之時治之乃有所絕】今兵西鄕治之何益且袁盎不宜有謀【如淳曰盎大臣不宜有姦謀】鼂錯猶與未決人有告袁盎者袁盎恐夜見竇嬰爲言吳所以反者願至上前口對狀竇嬰入言上上乃召袁盎入見鼂錯在前及盎請辟人賜間錯去固恨甚袁盎具言吳所以反狀以錯故獨急斬錯以謝吳吳兵乃可罷其語具在吳事中使袁盎爲太常竇嬰爲大將軍兩人素相與善逮吳反諸陵長者長安中賢大夫爭附兩人車隨者日數百乘及鼂錯已誅袁盎以太常使吳吳王欲使將不肯欲殺之使一都尉以五百人圍守盎軍中袁盎自其爲吳相時嘗有從史從史嘗盜愛盎侍兒【文穎曰婢也】盎知之弗泄遇之如故人有告從史言君知爾與侍者通乃亡歸袁盎驅自追之遂以侍者賜之復爲從史及袁盎使吳見守從史適爲守盎校尉司馬乃悉以其裝賫置二石淳醪會天寒士卒饑渇飲酒醉西南陬卒皆臥司馬夜引袁盎起曰君可以去矣吳王期旦日斬君盎弗信曰公何爲者司馬曰臣故爲從史盜君侍兒者盎乃驚謝曰公幸有親【文穎曰言汝有親老】吾不足以累公司馬曰君第去臣亦且亡避吾親【如淳曰藏匿吾親不使遇害也】君何患乃以刀決張【音帳】道【如淳曰決開當所從亡者之道】從醉卒直隧出司馬與分背袁盎解節毛懷之【如淳曰不欲令人見也】杖步行七八里明見梁騎騎馳去【文頴曰梁騎擊吳楚者也或曰得梁馬馳去也】遂歸報吳楚已破上更以元王子平陸侯禮爲楚王袁盎爲楚相嘗上書有所言不用袁盎病免居家與閭裏浮沈相隨行鬭雞走狗雒陽劇孟嘗過袁盎盎善待之安陵富人有謂盎曰吾聞劇孟博徒【如淳曰博蕩之徒或曰博戲之徒】將軍何自通之盎曰劇孟𨿽博徒然母死客送車千餘乘此亦有過人者且緩急人所有夫一旦有急叩門不以親爲解【張晏曰不語云親不聽也瓚曰凡人之於赴難濟危多以有父母爲解而孟兼行之】不以存亡爲辭天下所望者獨季心劇孟耳今公常從數騎【徐廣曰常一作詳】一旦有緩急寧足恃乎罵富人弗與通諸公聞之皆多袁盎袁盎𨿽家居景帝時時使人問籌策梁王欲求爲嗣袁盎進說其後語塞梁王以此怨盎曾使人刺盎刺者至關中問袁盎諸君譽之皆不容口乃見袁盎曰臣受梁王金來刺君君長者不忍刺君然後刺君者十餘曹【如淳曰曹輩】備之袁盎心不樂家又多怪乃之棓生所問占【徐廣曰棓一作服駰案文穎曰棓音陪秦賢士善術者】還梁刺客後曹輩果遮刺殺盎安陵郭門外

鼂錯者潁川人也學申商刑名於軹張恢先所【徐廣曰先卽先生】與雒陽宋孟及劉禮同師以文學爲太常掌故【應劭曰掌故百石吏主故事】錯爲人陗直刻深【韋昭曰術岸髙曰峭瓚曰陗峻】孝文帝時天下無治尙書者獨聞濟南伏生故秦博士治尙書年九十餘老不可徴乃詔太常使人往受之太常遣錯受尙書伏生所還因上便冝事以書稱說詔以爲太子舍人門大夫家令【服防曰太子稱家瓚曰茂陵書太子家令秩八百石】以其辯得幸太子太子家號曰智囊數上書孝文時言削諸侯事及法令可更定者書數十上孝文不聽然奇其材遷爲中大夫當是時太子善錯計防袁盎諸大功臣多不好錯景帝卽位以錯爲內史錯常數請間言事輒聽寵幸傾九卿【徐廣曰九一作公】法令多所更定丞相申屠嘉心弗便力未有以傷內史府居太上廟壖中門東出不便錯乃穿兩門南出鑿廟壖垣丞相嘉聞大怒欲因此過爲奏請誅錯錯聞之卽夜請間具爲上言之丞相奏事因言錯擅鑿廟垣爲門請下廷尉誅上曰此非廟垣乃壖中垣不致於法丞相謝罷朝怒謂長史曰吾當先斬以聞乃先請爲兒所賣固誤丞相遂發病死錯以此愈貴遷爲禦史大夫請諸侯之罪過削其地【徐廣曰一云言景帝曰諸侯或連數郡非古之制非久長策不便請削之上令公卿云云】收其枝郡奏上上令公卿列侯宗室集議莫敢難獨竇嬰爭之由此與錯有防錯所更令三十章諸侯皆諠嘩疾鼂錯錯父聞之從潁川來謂錯曰上初卽位公爲政用事侵削諸侯別疏人骨肉人口議【徐廣曰一作讙】多怨公者何也鼂錯曰固也不如此天子不尊宗廟不安錯父曰劉氏安矣而鼂氏危矣吾去公歸矣遂飲藥死曰吾不忍見禍及吾身死十餘日吳楚七國果反以誅錯爲名及竇嬰袁盎進說上令鼂錯衣朝衣斬東市鼂錯已死謁者僕射鄧公爲校尉擊吳楚軍爲將還上書言軍事謁見上上問曰道軍所來【如淳曰道路從吳軍所來也瓚曰道由也】聞鼂錯死吳楚罷不鄧公曰吳王爲反數十年矣發怒削地以誅錯爲名其意不在錯也且臣恐天下之士噤口不敢復言也上曰何哉鄧公曰夫鼂錯患諸侯彊大不可制故請削地以尊京師萬世之利也計畫始行卒受大戮內杜忠臣之口外爲諸侯報仇臣竊爲陛下不取也於是景帝黙然良久曰公言善吾亦恨之乃拜鄧公爲城陽中尉鄧公成固人也多奇計建元中上招賢良公卿言鄧公時鄧公免起家爲九卿一年復謝病免歸其子章以修黃老言顯於諸公間太史公曰袁盎𨿽不好學亦善傅會仁心爲質引義慷慨遭孝文初立資適逢世【張晏曰資才也適值其世得騁其才】時以變易【張晏曰謂景帝立】及吳楚一說說𨿽行哉然復不遂好聲矜賢竟以名敗鼂錯爲家令時數言事不用後擅權多所變更諸侯發難不急匡救欲報私讐反以亡軀語曰變古亂常不死則亡豈錯等謂邪

史記集解卷一百一

欽定四庫全書

史記集解卷一百二

宋裴駰撰

史記一百二

張釋之馮唐列傳第四十二

張廷尉釋之者堵陽人也字季有兄仲同居以訾爲騎郎【蘇林曰顧錢若出谷也如淳曰漢儀注訾五百萬得爲常侍郎】事孝文帝十嵗不得調無所知名釋之曰久宦減仲之產不遂欲自免歸中郎將袁盎知其賢惜其去乃請徙釋之補謁者釋之旣朝畢因前言便宜事文帝曰卑之毋甚髙論令今可施行也於是釋之言秦漢之間事秦所以失而漢所以興者久之文帝稱善乃拜釋之爲謁者僕射釋之從行登虎圈上問上林尉諸禽獸簿十餘問尉左右視盡不能對虎圈嗇夫從旁代尉對上所問禽獸簿甚悉欲以觀其能口對響應無窮者文帝曰吏不當若是邪尉無賴【張晏曰才無可恃】乃詔釋之拜嗇夫爲上林令釋之久之前曰陛下以絳侯周勃何如人也上曰長者也又復問東陽侯張相如何如人也上復曰長者釋之曰夫絳侯東陽侯稱爲長者此兩人言事曾不能出口豈斆此嗇夫諜諜【晉灼曰音牒】利口防給哉且秦以任刀筆之吏吏爭以亟疾苛察相髙然其敝徒文具耳無惻隱之實以故不聞其過陵遲而至於二世天下土崩今陛下以嗇夫口辯而超遷之臣恐天下隨風靡靡爭爲口辯而無其實且下之化上疾於景響舉錯不可不審也文帝曰善乃止不拜嗇夫上就車召釋之參乘徐行問釋之秦之敝具以質言【如淳曰質誠也】至宮上拜釋之爲宮車令頃之太子與梁王共車入朝不下司馬門【如淳曰宮衛令諸出入殿門公車司馬門乘軺傳者皆下不如令罰金四兩】於是釋之追止太子梁王無得入殿門遂劾不下公門不敬奏之薄太后聞之文帝免冠謝曰教兒子不謹薄太后乃使使承詔赦太子梁王然後得入文帝由是奇釋之拜爲中大夫頃之至中郎將從行至霸陵居北臨厠【李奇曰霸陵北頭厠近霸水帝登其上以逺望也如淳曰居髙臨岸邊曰厠也蘇林曰厠邊側也韋昭曰髙岸夾水爲厠也】是時愼夫人從上指示愼夫人新丰道曰此走邯鄲道也【張晏曰愼夫人邯鄲人也如淳曰走音奏趨也】使愼夫人鼓瑟上自倚瑟而歌【漢書音義曰聲气依倚瑟也書曰聲依永】意慘淒悲懷顧謂羣臣曰嗟乎以北山石爲槨用紵絮斮陳蕠漆其間【徐廣曰斮一作錯駰案漢書音義曰斮絮以漆著其間也】豈可動哉左右皆曰善釋之前進曰使其中有可欲者𨿽錮南山猶有防【張晏曰錮鑄也帝北向故云北山廻顧南向故雲南山】使其中無可欲者𨿽無石槨又何戚焉文帝稱善其後拜釋之爲廷尉頃之上行出中渭橋【張晏曰在渭橋中路瓚曰中尉橋兩岸之中】有一人從橋下走出乘輿馬驚於是使騎捕屬之廷尉釋之治問曰縣人來【如淳曰長安縣人】聞蹕匿橋下久之以爲行已過卽出見乘輿車騎卽走耳廷尉奏當此人犯蹕當罰金【如淳曰乙令蹕先至而犯者罰金四兩蹕止行人】文帝怒曰此人親驚吾馬吾馬賴柔和令他馬固不敗傷我乎而廷尉乃當之罰金釋之曰法者天子所與天下公共也今法如此而更重之是法不信於民也且方其時上使立誅之則已今旣下廷尉廷尉天下之平也一傾而天下用法皆爲輕重民安所錯其手足惟陛下察之良久上曰廷尉當是也其後有人盜髙廟坐前玉環捕得文帝怒下廷尉廷尉治釋之案律盜宗廟服禦物者爲奏奏當棄市上大怒曰人之無道乃盜先帝廟器吾屬廷尉者欲致族之而君以法奏之非吾所以共承宗廟意也釋之免冠頓首謝曰法如是足也【徐廣曰足一作止也】且罪等【如淳曰俱死罪也盜玉環不若盜長陵土之逆也】然以逆順爲差今盜宗廟器而族之有如萬分之一假令愚民取長陵一抔土【張晏曰不欲指言故以取土譬也】陛下何以加其法乎久之文帝與太后言之乃許廷尉當是時中尉條侯周亞夫與梁相山都侯王恬開【徐廣曰一作間漢書作啟啟者景帝諱也故或爲開】見釋之持議平乃結爲親友張廷尉由此天下稱之後文帝崩景帝立釋之恐稱病欲免去懼大誅至欲見謝則未知何如用王生計卒見謝景帝不過也王生者善爲黃老言處士也嘗召居廷中三公九卿盡會立王生老人曰吾韈解顧謂張廷尉爲我結韈釋之跪而結之旣已人或謂王生曰獨柰何延辱張廷尉使跪結韈王生曰吾老且賤自度終無益於張廷尉張廷尉方今天下名臣吾故聊辱廷尉使跪結韈欲以重之諸公聞之賢王生而重張廷尉張廷尉事景帝嵗余爲淮南王相猶尙以前過也久之釋之卒其子曰張摰字長公官至大夫免以不能取容當世故終身不仕

馮唐者其大父趙人父徙代漢興徒安陵唐以孝著爲中郎署長【應劭曰此云孝子郎也或曰以至孝聞】事文帝文帝輦過問唐曰父老何自爲郎家安在唐具以實對文帝曰吾居代時吾尙食監髙祛數爲我言趙將李齊之賢戰於鉅鹿下今吾每飯意未嘗不在鉅鹿也【張晏曰每食念監所說李齊在鉅鹿時】父知之乎唐對曰尙不如廉頗李牧之爲將也上曰何以唐曰臣大父在趙時爲官卒將【徐廣曰一云官士將駰案晉灼曰百人爲徹行亦皆師將也】善李牧臣父故爲代相善趙將李齊知其爲人也上旣聞廉頗李牧爲人良說【如淳曰良善也】而搏髀曰嗟呼吾獨不得廉頗李牧時爲吾將吾豈憂匈奴哉唐曰主臣陛下𨿽得廉頗李牧弗能用也上怒起入禁中良久召唐讓曰公柰何眾辱我獨無間處乎唐謝曰鄙人不知忌諱當是之時匈奴新大入朝那殺北地都尉昻上以胡宼爲意乃卒復問唐曰公何以知吾不能用廉頗李牧也唐對曰臣聞上古王者之遣將也跪而推轂曰閫以內者【韋昭曰此郭門之閫也門中橛曰閫】寡人制之閫以外者將軍制之軍功爵賞皆決於外歸而奏之此非虛言也臣大父言李牧爲趙將居邊軍市之租皆自用饗士賞賜決於外不從中覆也委任而責成功故李牧乃得盡其智能遣選車千三百乘彀騎萬三千百金之士十萬【服防曰良士直百金也或曰直百金言重】是以北逐單於破東胡滅澹林【徐廣曰澹一作防】西抑彊秦南支韓魏當是之時趙防霸其後防趙王遷立其母倡也王遷立乃用郭開讒卒誅李牧令顏聚代之是以兵破士北爲秦所禽滅今臣竊聞魏尙爲雲中守【漢書曰尙槐里人也】其軍市租盡以饗士卒私養錢【服防曰私廩假錢】五日一椎牛饗賓客軍吏舍人是以匈奴逺避不近雲中之塞虜曾一入尙率車騎擊之所殺甚眾夫士卒盡家人子起田中從軍安知尺籍五符【如淳曰漢軍法曰吏卒斬首以尺籍書下縣移郡令人故行不行奪勞二嵗伍符亦什伍之符約節度也或曰以尺簡書故曰尺籍也】終日力戰斬首捕虜上功幕府一言不相應文吏以法繩之其賞不行而吏奉法必用臣愚以爲陛下法太明賞太輕罰太重且雲中守魏尙坐上功首虜差六級陛下下之吏削其爵罰作之由此言之陛下𨿽得廉頗李牧弗能用也【班固稱楊子曰孝文帝親詘帝尊以信亞夫之軍曷爲不能用頗牧彼將有激】臣誠愚觸忌諱死罪死罪文帝說是日令馮唐持節赦魏尙復以爲雲中守而拜唐爲車騎都尉主中尉及郡國車士【服防曰車軍之士】七年景帝立以唐爲楚相免武帝立求賢良舉馮唐唐時年九十餘不能復爲官乃以唐子馮遂爲郎遂字王孫亦奇士與余善

太史公曰張季之言長者守法不阿意馮公之論將率有味哉有味哉語曰不知其人視其友二君之所稱誦可著廊廟書曰不偏不黨王道蕩蕩不黨不偏王道便便【徐廣曰一作辧】張季馮公近之矣

史記集解卷一百二

欽定四庫全書

史記集解卷一百三

宋裴駰撰

史記一百三

萬石張叔列傳第四十三

萬石君名奮其父趙人也姓石氏趙亡徙居溫髙祖東擊項籍過河內時奮年十五爲小吏侍髙祖髙祖與語愛其恭敬問曰若何有對曰奮獨有母不幸失明家貧有姊能鼔琴髙祖曰若能從我乎曰願盡力於是髙祖召其姊爲美人以奮爲中涓受書謁徙其家長安中戚裏以姊爲美人故也其官至孝文時積功勞至大中大夫無文學恭謹無與比文帝時東陽矦張相如爲太子太傅免選可爲傅者皆推奮奮爲太子太傅及孝景卽位以爲九卿廹近憚之【張晏曰以其恭敬履度故難之】徙奮爲諸矦相奮長子建次子甲次子乙【徐廣曰一作仁】次子慶皆以馴行孝謹【徐廣曰馴一作訓】官皆至二千石於是景帝曰石君及四子皆二千石人臣尊寵乃集其門號奮爲萬石君孝景帝季年萬石君以上大夫祿歸老於家以嵗時爲朝臣過宮門闕萬石君必下車趨見路馬必式焉子孫爲小吏來歸謁萬石君必朝服見之不名子孫有過失不譙讓爲便坐對案不食然後諸子相責因長老肉袒固謝罪攺之乃許子孫勝冠者在側𨿽燕居必冠申申如也僮僕防防如也【晉灼曰防許愼曰古欣字韋昭曰聲和貌】惟謹上時賜食於家必稽首俯伏而食之如在上前其執防哀戚甚悼子孫遵教亦如之萬石君家以孝謹聞乎郡國𨿽齊魯諸儒質行皆自以爲不及也建元二年郎中令王臧以文學獲罪皇太后以爲儒者文多質少今萬石君家不言而躬行乃以長子建爲郎中令少子慶爲內史建老白首萬石君尙無恙建爲郎中令每五日洗沐歸謁親【文頴曰郎五日一下】入子捨竊問侍者取親中裙厠牏身自浣滌【徐廣曰牏築垣短板也音注厠牏謂厠混垣墻建隠於其厠洗滌也一讀牏爲竇竇音豆言建又自洗蕩厠竇厠竇瀉除穢惡之穴也呂靜曰楲窬褻器也音威豆駰案蘇林曰牏音投賈逵解周官楲虎子也窬行淸也孟康曰厠行淸窬行中受糞者也東南人謂鑿木空中如曹謂之窬晉灼曰今世謂反閉小袖衫爲侯窬厠此最厠近身之衣也】復與侍者不敢令萬石君知以爲常建爲郎中令事有可言屏人恣言極切至庭見如不能言者是以上乃親尊禮之萬石君徙居陵裏【徐廣曰陵一作鄰】內史慶醉歸入外門不下車萬石君聞之不食慶恐肉袒請罪不許舉宗及兄建肉袒萬石君讓曰內史貴人入閭裏裏中長老皆走匿而內史坐車中自如固當乃謝罷慶慶及諸子弟入裏門趨至家萬石君以元朔五年中卒長子郎中令建哭泣哀思扶杖乃能行嵗余建亦死諸子孫咸孝然建最甚甚於萬石君建爲郎中令書奏事事下建讀之曰誤書馬者與尾當五今乃四不足一【服防曰作馬字下曲而五建時上事書誤作四】上譴死矣甚惶恐其爲謹愼𨿽他皆如是萬石君少子慶爲太僕禦出上問車中防馬慶以策數馬畢舉手曰六馬慶於諸子中最爲簡易矣猶然如此爲齊相舉齊國皆慕其家行不言而齊國大治爲立石相祠元狩元年上立太子選羣臣可爲傅者慶自沛守爲太子太傅七嵗遷爲禦史大夫元鼎五年秋丞相有罪罷【趙周坐酎金免】制詔禦史萬石君先帝尊之子孫孝其以禦史大夫慶爲丞相封爲牧丘矦是時漢方南誅兩越東擊朝鮮北逐匈奴西伐大宛中國多事天子巡狩海內修上古神祠封禪興禮樂公家用少桑羊等致利王溫舒之屬峻法兒寛等推文學至九卿更進用事事不關決於丞相丞相醇謹而已在位九嵗無能有所匡言嘗欲請治上近臣所忠九卿減宣罪【服防曰音減損之減】不能服反受其過贖罪元封四年中關東流民二百萬口無名數者四十萬公卿議欲請徙流民於邊以適之上以爲丞相老謹不能與其議乃賜丞相告歸而案禦史大夫以下議爲請者丞相慙不任職乃上書曰慶幸得待罪丞相罷駑無以輔治城郭倉庫空虛民多流亡罪當伏斧質上不忍致法願歸丞相侯印乞骸骨歸避賢者路天子曰倉廩旣空民貧流亡而君欲請徙之搖蕩不安動危之而辭位君欲安歸難乎以書讓慶慶甚慙遂復視事慶文深審謹然無他大略爲百姓言後三嵗余太初二年中丞相慶卒諡爲恬侯慶中子徳慶愛用之上以徳爲嗣代侯後爲太常坐法當死贖免爲庶人慶方爲丞相諸子孫爲吏更至二千石者十三人及慶死後稍以罪去孝謹益衰矣

建陵侯衛綰者代大陵人也綰以戲車爲郎【應劭曰能左右超乘也如淳曰櫟機轊之類】事文帝功次遷爲中郎將醇謹無他孝景爲太子時召上左右飲而綰稱病不行【張晏曰恐文帝謂豫有二心以事太子】文帝且崩時屬孝景曰綰長者善遇之及文帝崩景帝立嵗余不譙呵綰綰日以謹力景帝幸上林詔中郎將參乘還而問曰君知所以得參乘乎綰曰臣從車士幸得以功次遷爲中郎將不自知也上問曰吾爲太子時召君君不肻來何也對曰死罪實病上賜之劍綰曰先帝賜臣劍凡六劍不敢奉詔上曰劍人之所施易獨至今乎【如淳曰施讀曰移言劍者人之所好故多數移易貿換之也】綰曰具在上使取六劍劍尙盛未嘗服也郎官有譴常防其罪不與他將爭有功常讓他將上以爲廉忠實無他腸乃拜綰爲河間王太傅吳楚反詔綰爲將將河間兵擊吳楚有功拜爲中尉三嵗以軍功孝景前六年中封綰爲建陵侯其明年上廢太子誅栗卿之屬【蘇林曰栗太子舅也如淳曰栗氏親屬也卿其名也】上以爲綰長者不忍乃賜綰告歸而使郅都治捕栗氏旣已上立膠東王爲太子召綰拜爲太子太傅久之遷爲禦史大夫五嵗代桃侯捨爲丞相朝奏事如職所奏然自初官以至丞相終無可言天子以爲惇厚可相少主尊寵之賞賜甚多爲丞相三嵗景帝崩武帝立建元年中丞相以景帝疾時諸官囚多坐不辜者而君不任職免之其後綰卒子信代坐酎金失侯

塞侯直不疑者南陽人也爲郎事文帝其同捨有告歸誤持同捨郎金去已而金主覺妄意不疑不疑謝有之買金償而告歸者來而歸金而前郎亡金者大慙以此稱爲長者文帝稱舉稍遷至大中大夫【徐廣曰漢書云稱爲長者稍遷至大中大夫無文帝稱舉四字也】朝廷見人或毀曰不疑狀貌甚美然獨無柰其善盜嫂何也不疑聞曰我乃無兄然終不自明也吳楚反時不疑以二千石將兵擊之景帝後元年拜爲禦史大夫天子修吳楚時功乃封不疑爲塞侯武帝建元年中與丞相綰俱以過免不疑學老子言其所臨爲官如故惟恐人知其爲吏迹也不好立名稱稱爲長者不疑卒子相如代孫望坐酎金失侯

郎中令周文者名仁其先故任城人也以醫見景帝爲太子時拜爲舍人積功稍遷孝文帝時至太中大夫景帝初卽位拜仁爲郎中令仁爲人陰重不泄常衣敝補衣溺袴【服防曰質重不泄人之陰謀也張晏曰陰重不泄下濕故溺袴是以得比宦者出入後宮仁有子孫先未得此病時所生韋昭曰陰重如今帶下病泄利】期爲不絜淸以是得幸景帝入臥內於後宮祕戲仁常在旁至景帝崩仁尙爲郎中令終無所言上時問人仁曰上自察之然亦無所毀以此景帝再自幸其家家徙陽陵上所賜甚多然常讓不敢受也諸侯羣臣賂遺終無所受武帝立以爲先帝臣重之仁乃病免以二千石祿歸老子孫咸至大官矣禦史大夫張叔者名歐【史記音隱曰音於友反】安丘侯說之庶子也【徐廣曰張說起於方與縣從髙祖以入漢也】孝文時以治刑名言【韋昭曰有刑名之書欲令名實相副也】事太子然歐𨿽治刑名家其人長者景帝時尊重常爲九卿至武帝元朔四年韓安國免詔拜歐爲禦史大夫自歐爲吏未嘗言案人專以誠長者處官官屬以爲長者亦不敢大欺上具獄事有可郤郤之不可者不得已爲涕泣面對而封之其愛人如此老病篤請免於是天子亦防罷以上大夫祿歸老於家家於陽陵子孫咸至大官矣

太史公曰仲尼有言曰君子欲訥於言【徐廣曰訥字多作詘音同耳古字假借】而敏於行其萬石建陵張叔之謂邪是以其敎不肅而成不嚴而治塞侯微巧而周文處讇君子譏之爲其近於佞也然斯可謂篤行君子矣

史記集解卷一百三

欽定四庫全書

史記集解卷一百四

宋裴駰撰

史記一百四

田叔列傳第四十四

田叔者趙陘城人也其先齊田氏苗裔也叔喜劍學黃老術於樂巨公所叔爲人刻廉自喜喜遊諸公趙人舉之趙相趙午午言之趙王張敖所趙王以爲郎中數嵗切直廉平趙王賢之未及遷會陳狶反代【徐廣曰七年韓王信反髙帝徵之十年代相陳狶反】漢七年髙祖往誅之過趙趙王張敖自持案進食禮恭甚髙祖箕踞罵之是時趙相趙午等數十人皆怒謂張王曰王事上禮備矣今遇王如是臣等請爲亂趙王齧指出血曰先人失國微陛下臣等當虫出公等柰何言若是毋復出口矣於是貫髙等曰王長者不倍徳卒私相與謀弒上會事發覺【徐廣曰九年十二月捕貫髙等也】漢下詔捕趙王及羣臣反者於是趙午等皆自殺惟貫髙就系是時漢下詔書趙有敢隨王者三族惟孟舒田叔等十餘人赭衣自髠鉗稱王家奴隨趙王敖至長安貫髙事明白趙王敖得出廢爲宣平矦乃進言田叔等十餘人上盡召見與語漢廷臣毋能出其右者上說盡拜爲郡守諸矦相叔爲漢中守十餘年防髙後崩諸呂作亂大臣誅之立孝文帝孝文帝旣立召田叔問之曰公知天下長者乎對曰臣何足以知之上曰公長者也宜知之叔頓首曰故雲中守孟舒長者也是時孟舒坐虜大入塞盜劫雲中尢甚免上曰先帝置孟舒雲中十餘年矣虜曾一入孟舒不能堅守母故士卒戰死者數百人長者固殺人乎公何以言孟舒爲長者也叔叩頭對曰是乃孟舒所以爲長者也夫貫髙等謀反上下明詔趙有敢隨張王罪三族然孟舒自髠鉗隨張王敖之所在欲以身死之豈自知爲雲中守哉漢與楚相距士卒罷敝匈奴冒頓新服北夷來爲邊害孟舒知士卒罷敝不忍出言士爭臨城死敵如子爲父弟爲兄以故死者數百人孟舒豈故驅戰之哉是乃孟舒所以爲長者也於是上曰賢哉孟舒復召孟舒以爲雲中守後數嵗叔坐法失官梁孝王使人殺故吳相袁盎景帝召田叔案梁具得其事還報景帝曰梁有之乎叔對曰死罪有之上曰其事安在田叔曰上毋以梁事爲也上曰何也曰今梁王不伏誅是漢法不行也如其伏法而太后食不甘味臥不安席此憂在陛下也景帝大賢之以爲魯相魯相初到民自言相訟王取其錢物百餘人田叔取其渠率二十人各笞五十餘各搏二十怒之曰王非若主邪何自敢言若主魯王聞之大慙發中府錢使相償之相曰王自奪之使相償之是王爲惡而相爲善也相毋與償之於是王乃盡償之魯王好獵相常從入苑中王輒休相就館捨相出常暴坐待王苑外王數使人請相休終不休曰我王暴露苑中我獨何爲就捨魯王以故不大出遊數年叔以官卒魯以百金祠少子仁不受也曰不以百金傷先人名仁以壯健爲衛將軍舍人【張晏曰衛靑也】數從擊匈奴衛將軍進言仁仁爲郎中數嵗爲二千石丞相長史失官其後使刺舉三河上東巡仁奏事有辭上說拜爲京輔都尉月餘上遷拜爲司直數嵗坐太子事時左丞相自將兵【徐廣曰劉屈犛時爲丞相也】令司直田仁主閉守城門【漢書百官表曰武帝元狩五年初置司直秩比二千石掌佐丞相舉不法】坐縱太子下吏誅死仁發兵長陵令車千秋上變仁仁族死陘城今在中山國【徐廣曰陘城縣名也】

太史公曰孔子稱曰居是國必聞其政田叔之謂乎義不忘賢明主之美以救過仁與余善余故並論之褚先生曰臣爲郎時聞之曰田仁故與任安相善任安滎陽人也少孤貧困爲人將車之長安畱求事爲小吏未有因緣也因占著名數家於武功武功扶風西界小邑也谷口蜀剗道近山安以爲武功小邑無豪易髙也安畱代人爲求盜亭父【郭璞曰亭卒也】後爲亭長邑中人民俱出獵任安常爲人分麋鹿雉部署老小當壯劇易處眾人皆喜曰無傷也任少卿分別平有智略明日復合防防者數百人任少卿曰某子甲何爲不來乎諸人皆怪其見之疾也其後除爲三老舉爲親民出爲三百石長治民坐上行出遊共帳不辦斥免乃爲衛將軍舍人與田仁防俱爲舍人居門下同心相愛此二人家貧無錢用以事將軍家監家監使養惡齧馬兩人同牀臥仁竊言曰不知人哉家監也任安曰將軍尙不知人何乃家監也衛將軍從此兩人過平陽主主家令兩人與騎奴同席而食此二子拔刀列防席別坐主家皆怪而惡之莫敢呵其後有詔募擇衛將軍舍人以爲郎將軍取舍人中富給者令具鞍馬絳衣玉具劍欲入奏之防賢大夫少府趙禹來過衛將軍將軍呼所舉舍人以示趙禹趙禹以次問之十餘人無一人習事有智略者趙禹曰吾聞之將門之下必有將類傳曰不知其君視其所使不知其子視其所友今有詔舉將軍舍人者欲以觀將軍而能得賢者文武之士也今徒取富人子上之又無智略如木偶人衣之綺繡耳將柰之何於是趙禹悉召衛將軍舍人百餘人以次問之得田仁任安曰獨此兩人可耳餘無可用者衛將軍見此兩人貧意不平趙禹去謂兩人曰各自具鞍馬新絳衣兩人對曰家貧無用具也將軍怒曰今兩君家自爲貧何爲出此言鞅鞅如有移徳於我者何也【徐廣曰移猶施】將軍不得巳上籍以聞有詔召見衛將軍舍人此二人前見詔問能略相推第也田仁對曰提桴鼓立軍門使士大夫樂死戰鬭仁不及任安任安對曰夫決嫌疑定是非辯治官使百姓無怨心安不及仁也武帝大笑曰善使任安防北軍使田仁防邊田谷於河上此兩人立名天下其後用任安爲益州刺史以田仁爲丞相長史田仁上書言天下郡太守多爲姦利三河尢甚臣請先刺舉三河三河太守皆內倚中貴人與三公有親屬無所畏憚宜先正三河以警天下姦吏是時河南河內太守皆禦史大夫杜父兄子弟也【杜杜周也】河東太守石丞相子孫也是時石氏九人爲二千石方盛貴田仁數上書言之杜大夫及石氏使人謝謂田少卿曰吾非敢有語言也願少卿無相誣污也仁已刺三河三河太守皆下吏誅死仁還奏事武帝說以仁爲能不畏彊禦拜仁爲丞相司直威振天下其後逢太子有兵事丞相自將兵使司直主城門司直以爲太子骨肉之親父子之間不甚欲近去之諸陵過是時武帝在甘泉使禦史大夫暴君【徐廣曰暴勝之爲禦史大夫】下責丞相何爲縱太子丞相對言使司直部守城門而開太子上書以聞請捕系司直司直下吏誅死是時任安爲北軍使者防軍太子立車北軍南門外召任安與節令發兵安拜受節入閉門不出武帝聞之以爲任安爲佯邪【徐廣曰佯或作詳也】不傅事何也任安笞辱北軍錢官小吏小吏上書言之以爲受太子節言幸與我其鮮好者書上聞武帝曰是老吏也見兵事起欲坐觀成敗見勝者欲合從之有兩心安有當死之罪甚眾吾常活之今懷詐有不忠之心下安吏誅宛

夫月滿則虧物盛則衰天地之常也知進而不知退久乘富貴禍積爲崇故範蠡之去越辭不受官位名傳後世萬嵗不忘豈可及哉後進者愼戒之

史記集解卷一百四﹤史部﹐正史類﹐史記集解﹥

欽定四庫全書

史記集解卷一百五

宋裴駰撰

史記一百五

扁鵲倉公列傳第四十五

扁鵲者勃海郡鄭人也【徐廣曰鄚當爲鄚鄚縣名今屬河間】姓秦氏名越人少時爲人捨長捨客長桑君過扁鵲獨奇之常謹遇之長桑君亦知扁鵲非常人也岀入十餘年乃呼扁鵲私坐間與語曰我有禁方年老欲傳與公公毋泄扁鵲曰敬諾乃出其懷中藥予扁鵲飲是以上池之水三十日當知物矣乃悉取其禁方書盡與扁鵲忽然不見殆非人也扁鵲以其言飲藥三十日視見垣一方人以此視病盡見五藏癥結特以診脈爲名耳爲醫或在齊或在趙在趙者名扁鵲當晉昭公時諸大夫彊而公族弱趙簡子爲大夫専國事簡子疾五日不知人大夫皆懼於是召扁鵲扁鵲入視病出董安於問扁鵲扁鵲曰血脈治也而何怪昔秦穆公嘗如此七日而寤寤之日告公孫支與子輿曰我之帝所甚樂吾所以久者適有所學也帝告我晉國且大亂五世不安其後將霸未老而死霸者之子且令而國男女無別公孫支書而藏之秦防於是出夫獻公之亂文公之霸而襄公敗秦師於殽而歸縱淫此子之所聞今主君之病與之同不出三日必間間必有言也居二日半簡子寤語諸大夫曰我之帝所甚樂與百神遊於鈞天廣樂九奏萬舞不類三代之樂其聲動心有一熊欲援我帝命我射之中熊熊死有羆來我又射之中羆羆死帝甚喜賜我二笥皆有副吾見兒在帝側帝屬我一翟犬曰及而子之壯也以賜之帝告我晉國且世衰七世而亡嬴姓將大敗周人於範魁之西而亦不能有也董安於受言書而藏之以扁鵲言告簡子簡子賜扁鵲田四萬畆其後扁鵲過虢虢太子死扁鵲至虢宮門下問中庶子喜方者曰太子何病國中治穰過於眾事中庶子曰太子病血气不時交錯而不得泄暴發於外則爲中害精神不能止邪气邪气積畜而不得泄是以陽緩而陰急故暴蹷而死扁鵲曰其死何如時曰雞鳴至今曰收乎曰未也【收謂棺斂】其死未能半日也言臣齊勃海秦越人也家在於鄭未嘗得望精光侍謁於前也聞太子不幸而死臣能生之中庶子曰先生得無誕之乎何以言太子可生也臣聞上古之時醫有兪跗治病不以湯液醴灑鑱石撟引案杭毒熨一撥見病之應因五藏之輸乃割皮解肌訣脈結筋搦髓腦揲荒【徐廣曰揲音舌】幕湔浣腸胃潄滌五藏練精易形先生之方能若是則太子可生也不能若是而欲生之曽不可以告咳嬰之兒終日扁鵲仰天嘆曰夫子之爲方也若以管窺天以郤視文越人之爲方也不待切脈望色聴聲寫形言病之所在聞病之陽論得其陰聞病之陰論得其陽病應見於大表不出千里決者至眾不可曲止也子以吾言爲不誠試入診太子當聞其耳嗚而鼻張循其兩股以至於陰當尙溫也中庶子聞扁鵲言目然而不瞚舌撟然而不下乃以扁鵲言入報虢君虢君聞之大驚出見扁鵲於中闕曰竊聞髙義之日久矣然未嘗得拜謁於前也先生過小國幸而舉之偏國寡臣幸甚有先生則活無先生則棄捐塡溝壑長終而不得反言未卒因噓唏服臆防精泄橫流涕長澘【徐廣曰一云言未卒因涕泣交流噓唏不能自止也】忽忽承防悲不能自止容貎變更扁鵲曰若太子病所謂屍蹷者也夫以陽入陰中動胃繵緣中經維絡【徐廣曰維一作結】別下於三焦膀胱是以陽脈下遂【徐廣曰一作隊】陰脈上爭防气閉而不通陰上而陽內行下內鼓而不起上外絕而不爲使上有絕陽之絡下有破陰之紐破陰絕陽之色已廢【徐廣曰一作發】脈亂故形靜如死狀太子未死也夫以陽入陰支蘭藏者生以陰入陽支蘭藏者死凡此數事皆五藏蹷中之時暴作也良工取之拙者疑殆扁鵲乃使弟子子陽厲鍼砥石以取外三陽五防有間太子蘇乃使子豹爲五分之熨以八減之齊和煮之以更熨兩脇下太子起坐更適陰陽但服湯二旬而復故故天下盡以扁鵲爲能生死人扁鵲曰越人非能生死人也此自當生者越人能使之起耳【傅曰虢自晉獻公時先是百二十餘年滅矣是時焉得有虢】扁鵲過齊齊桓侯客之入朝見曰君有疾在腠理不治將深桓侯曰寡人無疾扁鵲出桓侯謂左右曰醫之好利也欲以不疾者爲功後五日扁鵲復見曰君有疾在血脈不治恐深桓侯曰寡人無疾扁鵲出桓侯不悅後五日扁鵲復見曰君有疾在腸胃間不治將深桓侯不應扁鵲出桓侯不悅後五日扁鵲復見望見桓侯而退走桓侯使人問其故扁鵲曰疾之居腠理也湯熨之所及也在血脈鍼石之所及也其在腸胃酒醪之所及也其在骨髓𨿽司命無柰之何今在骨髓臣是以無請也後五日桓侯體病使人召扁鵲扁鵲已逃去桓侯遂死【傅曰是時齊旡桓侯駰謂是齊侯田和之子桓公午也】使聖人預知微能使良醫得蚤從事則疾可已身可活也人之所病病疾多而醫之所病病道少【徐廣曰所病猶療病也】故病有六不治驕恣不論於理一不治也輕身重財二不治也衣食不能適三不治也陰陽並藏气不定四不治也形羸不能服藥五不治也信巫不信醫六不治也有此一者則重難治也扁鵲名聞天下過邯鄲聞貴婦人卽爲帶下醫過雒陽聞周人愛老人卽爲耳目痺醫來入咸陽聞秦人愛小兒卽爲小兒醫隨俗爲變秦太醫令李防自知伎不如扁鵲也使人刺殺之至今天下言脈者由扁鵲也

太倉公者齊太倉長臨菑人也姓淳於氏名意少而喜醫方術髙後八年更受師同郡元裏公乘陽慶慶年七十餘無子使意盡去其故方更悉以禁方予之傳黃帝扁鵲之脈書五色診病知人死生決嫌疑定可治及藥論甚精受之三年爲人治病決死生多驗然左右行遊諸侯不以家爲家或不爲人治病病家多怨之者文帝四年中人上書言意以刑罪當傳西之長安意有五女隨而泣意怒駡曰生子不生男緩急無可使者於是少女緹縈傷父之言乃隨父西上書曰妾父爲吏齊中稱其亷平今坐法當刑妾切痛死者不可復生而刑者不可復續【徐廣曰一作贖】𨿽欲攺過自新其道莫由終不可得妾願入身爲官婢以贖父刑罪使得攺行自新也書聞上悲其意此歲中亦除肉刑法【徐廣曰案年表孝文十二年除肉刑】意家居詔召問所爲治病死生驗者幾何人主名爲誰詔問故太倉長臣意方伎所長及所能治病者【徐廣曰一作爲爲亦治】有其書無有皆安受學受學幾何歲嘗有所驗何縣里人也何病醫藥已其病之狀皆何如具悉而對臣意對曰自意少時喜醫藥醫藥方試之多不驗者至髙後八年【徐廣曰意年二十六】得見師臨菑元裏公乘陽慶慶年七十餘意得見事之謂意曰盡去而方書非是也慶有古先道遺傳黃帝扁鵲之脈書五色診病知人生死決嫌疑定可治及藥論書甚精我家給冨心愛公欲盡以我禁方書悉教公臣意卽曰幸甚非意之所敢望也臣意卽避席再拜謁受其脈書上下經五色診奇【音羇】咳【音該】術揆度陰陽外變藥論石神接陰陽禁書受讀解驗之可一年所明歲卽驗之有驗然尙未精也要事之三年所卽嘗已爲人治診脈決死生有驗精良今慶已死十年所臣意年盡三年年三十九歲也齊侍禦史成自言病頭痛臣意診其脈告曰君之病惡不可言也卽出獨告成弟昌曰此病疽也【七如反】內發於腸胃之間後五日當腫後八日嘔膿死成之病得之飲酒且內成卽如期死所以知成之病者臣意切其脈得肝气肝气濁【徐廣曰一作黽】而靜【徐廣曰一作淸】此內闗之病也脈法曰脈長而不得代四時者其病主在於肝和卽經主病也代則絡脈有過經主病和者其病得之筋髓裏其代絕而脈賁者病得之酒且內所以知其後五日而腫八日嘔膿死者切其脈時少陽初代代者經病病去過人人則去絡脈主病當其時少陽初闗一分故中熱而膿未發也及五分則至少陽之界【徐廣曰一作分下章曰肝與心相去五分故曰五日盡也】及八日則嘔膿死故上二分而膿發至界而腫盡泄而死熱上則燻陽明爛流絡流絡動則脈結髮脈結髮則爛解故絡交熱气已上行至頭而動故頭痛齊王中子諸嬰兒小子病召臣意診切其脈告曰气鬲病病使人煩懣食不下時嘔沫病得之少憂數忔食飲臣意卽爲之作下气湯以飲之一日气下二日能食三日卽病愈所以知小子之病者診其脈心气也濁【徐廣曰一作黽又作猛】躁而經也此絡陽病也脈法曰脈來數病去難而不一者病主在心周身熱脈盛者爲重陽重陽者逷心主【徐廣曰逷音唐逷者蕩也謂病蕩心者猶刺其心】故煩懣食不下則絡脈有過絡脈有過則血上出血上出者死此悲心所生也病得之憂也齊郎中令循病眾醫皆以爲蹷人中而刺之臣意診之曰湧疝也令人不得前後溲循曰不得前後溲三日矣臣意飲以火齊湯一飲得前溲再飲大溲三飲而病愈病得之內所以知循病者切其脈時右口气急【徐廣曰右一作有】脈無五藏气右口脈大而數數者中下熱而湧左爲下右爲上皆無五藏應故曰湧疝中熱故溺赤也齊中禦府長信病臣意入診其脈告曰熱病气也然暑汗脈少衰不死曰此病得之當浴流水而寒甚已則熱信曰惟然往冬時爲王使於楚至莒縣陽周水而莒橋梁頗壊信則擥車轅未欲渡也馬驚卽墮信身入水中幾死吏卽來救信出之水中衣盡濡有間而身寒已熱如火至今不可以見寒臣意卽爲之液湯火齊逐熱一飲汗盡再飲熱去三飲病已卽使服藥出入二十日身無病者所以知信之病者切其脈時並陰脈法曰熱病陰陽交者死切之不交並陰並陰者脈順淸而愈其熱𨿽未盡猶活也腎气有時間濁【徐廣曰一作黽】在太陰脈口而希是水气也腎固主水故以此知之失治一時卽轉爲寒熱齊王太后病召臣意入診脈曰風癉客脬難於大小溲溺赤臣意飲以火齊湯一飲卽前後溲再飲病已溺如故病得之流汗出而滫滫者去衣而汗晞也所以知齊王太后病者臣意診其脈切其太陰之口濕然風气也脈法曰沈之而大堅浮之而大者病主在腎腎切之而相反也脈大而躁大者膀胱气也躁者中有熱而溺赤齊章武裏曹山跗病臣意診其脈曰肺消癉也加以寒熱卽告其人曰死不治適其共養此不當醫治法曰後三日而當狂妄起行欲走後五日死卽如期死山跗病得之盛怒而以接內所以知山跗之病者臣意切其脈肺气熱也脈法曰不平不鼓形獘【徐廣曰一作散】此五藏髙之逺數以經病也故切之時不平而代不平者血不居其處代者時參擊並至乍躁乍大也此兩絡脈絕故死不治所以加寒熱者言其人屍奪屍奪者形獘形獘者不當闗灸鑱石及飲毒藥也臣意未往診時齊太醫先診山跗病灸其足少陽脈口而飲之半夏丸病者卽泄注腹中虛又灸其少陰脈是壊肝剛絕深如是重損病者气以故加寒熱所以後三日而當狂者肝一絡連屬結絕乳下陽明故絡絕開陽明脈陽明脈傷卽當狂走後五日死者肝與心相去五分故曰五日盡盡卽死矣齊中尉潘滿如病少腹痛臣意診其脈曰遺積瘕也臣意卽謂齊太僕臣饒內史臣繇曰中尉不復自止於內則三十日死後二十餘日溲血死病得之酒且內所以潘滿如病者臣意切其脈深小弱其卒然合【徐廣曰一云來然合】合也是脾气也右脈口气至小見瘕气也以次相乘故三十日死三陰俱搏者如法不俱搏者決在急期一搏一代者近也故其三陰搏溲血如前止【徐廣曰前一作筋也】陽虛侯相趙章病召臣意眾醫皆以爲寒中臣意診其脈曰迵風【音洞言洞徹入四肢】迵風者飲食下嗌【音益謂喉下也】而輙出不畱法曰五日死而後十日乃死病得之酒所以知趙章之病者臣意切其脈脈來滑是內風气也飲食下嗌而輙出不畱者法五日死皆爲前分界法後十日乃死所以過期者其人嗜粥故中藏實中藏實故過期師言曰安谷者過期不安谷者不及期濟北王病召臣意診其脈曰風蹶胸滿卽爲藥酒盡三日病已得之汗出伏地所以知濟北王病者臣意切其脈時風气也心脈濁【徐廣曰一作黽】病法過入其陽陽气盡而陰气入陰气入張則寒气上而熱气下故胸滿汗出伏地者切其脈气陰陰气者病必入中出及瀺水也齊北宮司空命婦出於病【徐廣曰一作奴奴蓋女奴】眾醫皆以爲風入中病主在肺【徐廣曰一作肝】刺其足少陽脈臣意診其脈曰病气疝客於膀胱難於前後溲而溺赤病見寒气則遺溺使人腹腫出於病得之欲溺不得因以接內所以知出於病者切其脈大而實其來難是蹷陰之動也脈來難者疝气之客於膀胱也腹之所以腫者言蹷陰之絡結小腹也蹷陰有過則脈結動動則腹腫臣意卽灸其足蹷陰之脈左右各一所卽不遺溺而溲淸小腹痛止卽更爲火齊湯以飲之三日而疝气散卽愈故濟王阿母【徐廣曰濟一作齊王】自言足熱而懣臣意告曰熱蹷也則刺其足心各三所案之無出血病旋已病得之飲酒大醉濟北王召臣意診脈諸女子侍者至女子豎豎無病臣意告永巷長曰豎傷脾不可勞法當春嘔血死臣意言王曰才人女子豎何能王曰是好爲方多技能爲所是案法新【徐廣曰所一作取】往年市之民所四百七十萬曹偶四人王曰得毋有病乎臣意對曰豎病重在死法中王召視之其顏色不變以爲不然不賣諸侯所至春豎奉劍從王之厠王去豎後王令人召之卽僕於厠嘔血死病得之流汗流汗者同法病內重毛髮而色澤脈不衰此亦闗內之病也齊中大夫病齲齒臣意灸其左太陽明脈卽爲苦參湯日潄三升出入五六日病已得之風及臥開口食而不嗽菑川王羙人懷子而不乳來召臣意臣意往飲以莨藥一撮以酒飲之旋乳臣意復診其脈而脈躁躁者有餘病卽飲以消石一齊出血血如豆比五六枚齊丞相舍人奴從朝入宮臣意見之食閨門外望其色有病气臣意卽告宦者平平好爲脈學臣意所臣意卽示之舍人奴病告之曰此傷脾气也當至春鬲塞不通不能食飲法至夏泄血死宦者平卽往告相曰君之舍人奴有病病重死期有日相君曰卿何以知之曰君朝時入宮君之舍人奴盡食閨門外平與倉公立卽示平曰病如是者死相卽召舍人奴而謂之曰公奴有病不舍人曰奴無病身無痛者至春果病至四月泄血死所以知奴病者脾气周乘五藏傷部而交故傷脾之色也望之殺然黃【徐廣曰殺音蘇葛反】察之如死靑之玆眾醫不知以爲大虫不知傷脾所以至春死病者胃气黃黃者土气也土不勝木故至春死所以至夏死者脈法曰病重而脈順淸者曰內關內關之病人不知其所痛心急然無苦若加以一病死中春一愈順及一時其所以四月死者診其人時愈順愈順者人尙肥也奴之病得之汗流數出灸於火而以出見大風也菑川王病召臣意診脈曰蹶上爲重頭痛身熱使人煩懣臣意卽以寒水拊其頭刺足陽明脈左右各三所病旋已病得之沐髮未幹而臥診如前所以蹶頭熱至肩齊王黃姬兄黃長卿家有酒召客召臣意諸客坐未上食臣意望見王后弟宋建告曰君有病往四五日君要脇痛不可俛仰又不得小溲不急治病卽入濡腎及其未捨五藏急治之病方今客腎濡此所謂腎痺也宋建曰然建故有要瘠痛往四五日天雨黃氏諸倩【徐廣曰倩者女婿也駰案方言曰東齊之間壻謂之倩郭璞曰言可假倩也】見建家京下方石【徐廣曰京者倉廩之屬也】卽弄之建亦欲效之效之不能起卽復置之暮要脊痛不得溺至今不愈建病得之好持重所以知建病者臣意見其色太陽色幹腎部上及界要以下者枯四分所故以往四五日知其發也臣意卽爲柔湯使服之十八日所而病愈濟北王侍者韓女病要背痛寒熱眾醫皆以爲寒熱也臣意診脈曰內寒月事不下也卽竄以藥旋下病已病得之欲男子而不可得也所以知韓女之病者診其脈時切之腎脈也嗇而不屬嗇而不屬者其來難堅故曰月不下肝脈出左口故曰欲男子不可得也臨菑汜裏女子薄吾病甚眾醫皆以爲寒熱篤當死不治臣意診其脈曰蟯瘕【徐廣曰蟯音饒】蟯瘕爲病腹大上膚黃麤循之戚戚然臣意飲以芫華一撮卽出蟯可數升病已三十日如故病蟯得之於寒濕寒濕气宛【音郁】篤不發化爲虫臣意所以知薄吾病者切其脈循其尺其尺索刺麤而毛美奉髮【徐廣曰奉一作奏又作秦】是虫气也其色澤者中藏無邪气及重病齊淳於司馬病臣意切其脈告曰當病迵風迵風之狀飲食下嗌輙後之【徐廣曰如厠】病得之飽食而疾走淳於司馬曰我之王家食馬肝食飽甚見酒來卽走去驅疾至捨卽泄數十出臣意告曰爲火齊米汁飲之七八日而當愈時醫秦信在旁臣意去信謂左右閣都尉曰意以淳於司馬病爲何曰以爲迵風可治信卽笑曰是不知也淳於司馬病法當後九日死卽後九日不死其家復召臣意臣意往問之盡如意診臣卽爲三火齊米汁使服之七八日病已所以知之者診其脈時切之盡如法其病順故不死齊中郎破石病臣意診其脈告曰肺傷不治當後十日丁亥溲血死卽後十一日溲血而死破石之病得之墮馬僵石上所以知破石之病者切其脈得肺陰气其來散數道至而不一也色又乘之所以知其墮馬者切之得番陰脈番陰入虛裏乘肺脈肺脈散者固色變也乘之所以不中期死者師言曰病者安谷則過期不安谷則不及期其人嗜黍黍主肝故過期所以溲血者診脈法曰病養喜陰處者順死喜養陽處者逆死其人喜自靜不躁又久安坐伏几而寐故血下泄齊王侍醫遂病自練五石服之臣意往過之遂謂意曰不肖有病幸診遂也臣意卽診之告曰公病中熱論曰中熱不溲者不可服五石石之爲藥精悍公服之不得數溲亟勿服色將發臃遂曰扁鵲曰陰石以治陰病陽石以治陽病夫藥石者有陰陽水火之齊故中熱卽爲陰石柔齊治之中寒卽爲陽石剛齊治之臣意曰公所論逺矣扁鵲𨿽言若是然必審診起度量立規矩稱權衡合色脈【徐廣曰合一作占】表裏有餘不足順逆之法參其人動靜與息相應乃可以論論曰陽疾處內陰形應外者不加悍藥及鑱石夫悍藥入中則邪气辟矣而宛气愈深診法曰二陰應外一陽接內者不可以剛藥剛藥入則動陽陰病益衰陽病益著邪气流行爲重困於兪【徐廣口音始諭反】忿發爲疽意告之後百餘日果爲疽發乳上入缺盆死此謂論之大體也必有經紀拙工有一不習文理陰陽失矣齊王故爲陽虛侯時病甚【徐廣曰齊悼恵王子也名將廬以文帝十六年爲齊王卽位十一年卒諡孝王】眾醫皆以爲蹷臣意診脈以爲痺根在右脇下大如覆杯令人喘逆气不能食臣意卽以火齊粥且飲六日气下卽令更服丸藥出入六日病已病得之內診之時不能識其經解大識其病所在臣意常診安陽武都裏成開方開方自言以爲不病臣意謂之病苦防風三歲四支不能自用使人瘖【徐廣曰一作脊音才亦反】瘖卽死今聞其四支不能用瘖而未死也病得之數飲酒以見大風气所以知成開方病者診之其脈法奇咳言曰藏气相反【徐廣曰反一作及】者死切之得腎反【徐廣曰反一作及】肺法曰三歲死也安陵阪裏公乘項處病臣意診脈曰牡疝牡疝在鬲下上連肺病得之內臣意謂之愼毋爲勞力事爲勞力事則必嘔血死處後蹴踘【徐廣曰一作蹹】要蹷寒汗出多卽嘔血臣意復診之曰當旦日日夕死卽死病得之內所以知項處病者切其脈得番陽番陽入虛裏處旦日死一番一絡者牡疝也臣意曰他所診期決死生及所治已病眾多久頗忘之不能盡識不敢以對問臣意所診治病病名多同而診異或死或不死何也對曰病名多相類不可知故古聖人爲之脈法以起度量立規矩縣權衡案繩墨調陰陽別人之脈各名之與天地相應參合於人故乃別百病以異之有數者皆異之無數者同之然脈法不可勝驗診疾人以度異之乃可別同名命病主在所居今臣意所診者皆有診籍所以別之者臣意所受師方適成師死以故表籍所診期決死生觀所失所得者合脈法以故至今知之問臣意曰所期病決死生或不應期何故對曰此皆飲食喜怒不節或不當飲藥或不當鍼灸以故不中期死也問臣意意方能知病死生論藥用所宜諸侯王大臣有嘗問意者不及文王病時【徐廣曰齊文王也文以文十五年卒】不求意診治何故對曰趙王膠西王濟南王吳王皆使人來召臣意臣意不敢往文王病時臣意家貧欲爲人治病誠恐吏以除拘臣意也【徐廣曰時諸侯得自拜除吏】故移名數左右不修家生出行遊國中問善爲方數者事之久矣見事數師悉受其要事盡其方書意及解論之身居陽虛侯國因事侯侯入朝臣意從之長安以故得診安陵項處等病也問臣意知文王所以得病不起之狀臣意對曰不見文王病然竊聞文王病喘頭痛目不明臣意心論之以爲非病也以爲肥而蓄精身體不得揺骨肉不相任故喘不當醫治脈法曰年二十脈气當趍年三十當疾步年四十當安坐年五十當安臥年六十已上气當大董【徐廣曰董謂深藏一作堇】文王年未滿二十方脈气之趨也而徐之不應天道四時後聞醫灸之卽篤此論病之過也臣意論之以爲神气爭而邪气入非年少所能復之也以故死所謂气者當調飲食擇晏日車步廣志以適筋骨肉血脈以瀉气故年二十是謂易【徐廣曰一作賀又作質】法不當砭灸砭灸至气逐問臣意師慶安受之聞於齊諸侯不對曰不知慶所師受慶家冨善爲醫不肯爲人治病當以此故不聞慶又告臣意曰愼勿令我子孫知若學我方也問臣意師慶何見於意而愛意欲悉教意方對曰臣意不聞師慶爲方善也意所以知慶者意少時好諸方事臣意試其方皆多驗精良臣意聞菑川唐裏公孫光善爲古傳方臣意卽往謁之得見事之受方化陰陽及傳語法【徐廣曰法一作五】臣意悉受書之臣意欲盡受他精方公孫光曰吾方盡矣不爲愛公所吾身已衰無所復事之是吾年少所受妙方也悉與公毋以教人臣意曰得見事侍公前悉得禁方幸甚意死不敢妄傳人居有間公孫光間處臣意深論方見言百世爲之精也師光喜曰公必爲國工吾有所善者皆疏同產處臨菑善爲方吾不若其方甚奇非世之所聞也吾年中時嘗欲受其方楊中情不肯曰若非其人也胥【徐廣曰胥猶言須也】與公往見之當知公喜方也其人亦老矣其家給富時者未往防慶子男殷來獻馬因師光奏馬王所意以故得與殷善光又屬意於殷曰意好數公必謹遇之其人聖儒卽爲書以意屬楊慶以故知慶臣意事慶謹以故愛意也問臣意曰吏民嘗有事學意方及畢盡得意方不何縣里人對曰臨菑人宋邑【徐廣曰一作昆】邑學臣意教以五診歲餘濟北王遣太醫髙期王禹【徐廣曰一作齲】學臣意教以經脈髙下及奇絡結當論兪所居及气當上下出入邪逆順以宜鑱石定砭灸處歲餘菑川王時遣太倉馬長馮信正方臣意敎以案法逆順論藥法定五味及和齊湯法髙永侯家丞杜信喜脈來學臣意教以上下經脈五診二歲餘臨菑召裏唐安來學臣意教以五診上下經脈奇咳四時應陰陽重未成除爲齊王侍醫問臣意診脈決死生能全無失乎臣意對曰意治病人必先切其脈乃治之敗逆者不可治其順者乃治之心不精脈所期死生視可治時時失之臣意不能全也太史公曰女無美惡居宮見妬士無賢不肖入朝見疑故扁鵲以其伎見殃倉公乃匿迹自隠而當刑緹縈通尺牘父得以後寧故老子曰美好者不祥之器豈謂扁鵲等邪若倉公者可謂近之矣

史記集解卷一百五

欽定四庫全書

史記集解卷一百六

宋裴駰撰

史記一百六

吳王濞列傳第四十六

吳王濞者髙帝兄劉仲之子也【徐廣曰仲名喜】髙帝已定天下七年立劉仲爲代王而匈奴攻代劉仲不能堅守棄國亡間行走雒陽自歸天子天子爲骨肉故不忍致法廢以爲郃陽侯髙帝十一年秋淮南王英布反東並荊地劫其國兵西度淮擊楚髙帝自將往誅之劉仲子沛侯濞年二十有气力以騎將從破布軍蘄西防甀布走荊王劉賈爲布所殺無後上患吳防稽輕悍無壯王以塡之諸子少乃立濞於沛爲吳王【徐廣曰十二年十月辛丑】王三郡五十三城已拜受印髙帝召濞相之謂曰若狀有反相心獨悔業已拜因拊其背告曰漢後五十年東南有亂者豈若邪【徐廣曰漢元年至景帝三年反五十冇三年駰案應邵曰克期五十占者所知若秦始皇東巡以厭气後劉項起東南疑當如此耳如淳曰度其貯積足用爲難又吳楚世不賔服】然天下同姓爲一家也愼無反濞頓首曰不敢會孝惠髙後時天下初定郡國諸侯各務自拊循其民吳有豫章郡銅山【韋昭曰今故章】濞則招致天下亡命者益鑄錢煮海水爲鹽以故無賦國用富饒【如淳曰鑄錢煮鹽收其利以足國用故無賦於民】孝文時吳太子入見得侍皇太子飲博吳太子師傅皆楚人輕悍又素驕博爭道不恭皇太子引博局提吳太子殺之於是遣其喪歸葬至吳吳王慍曰天下同宗死長安卽葬長安何必來葬爲復遣喪至長安葬吳王由此稍失藩臣之禮稱病不朝京師知其以子故稱病不朝驗問實不病諸吳使來輙系責治之吳王恐爲謀滋甚及後使人爲秋請【應邵曰冬當斷獄秋先請擇其輕重也孟康曰律春曰朝秋曰請如古諸侯朝聘也如淳曰濞不得行使人代己致請禮也】上復責問吳使者使者對曰王實不病漢系治使者數輩以故遂稱病且夫察見淵中魚不祥【張晏曰諭人君不當見盡下之私】今王始詐病及覺見責急愈益閉恐上誅之訃乃無聊惟上棄之而與更始於是天子乃赦吳使者歸之而賜吳王幾杖老不朝吳得釋其罪謀亦益解然其居國以銅鹽故百姓無賦卒踐更輙與平賈【漢書音義曰以當爲更卒出錢三百文謂之過更自行爲卒謂之踐更吳王欲得民心爲卒雇者其庸隨時月與平賈如漢桓靈時有所興作以少府錢借民比也】歲時存問茂材賞賜閭裏佗郡國吏欲來捕亡人者訟共禁弗予【徐廣曰訟音公駰案如淳曰訟公也】如此者四十餘年以故能使其眾鼂錯爲太子家令得幸太子數從容言吳過可削數上書說孝文帝文帝寛不忍罰以此吳日益橫及孝景帝卽位錯爲禦史大夫說上曰昔髙帝初定天下昆弟少諸子弱大封同姓故王孽子悼惠王王齊七十餘城庶弟元王王楚四十餘城兄子濞王吳五十餘城封三庶孽分天下半今吳王前有太子之防詐稱病不朝於古法當誅文帝弗忍因賜幾杖徳至厚當攺過自新乃益驕溢卽山鑄錢煮海水爲鹽誘天下亡人謀作亂今削之亦反不削之亦反削之其反亟禍小不削反遲禍大三年冬楚王朝鼂錯因言楚王戊往年爲薄太后服私姦服捨【服防曰服捨在喪次而私姦宮中也】請誅之詔赦罰削東海郡因削吳之豫章郡防稽郡及前二年趙王有罪削其河間郡膠西王卬以賣爵有姦削其六縣漢廷臣方議削吳吳王濞恐削地無已因以此發謀欲舉事念諸侯無足與計謀者聞膠西王勇好气喜兵諸侯皆憚畏【韋昭曰故爲齊分爲國名膠東濟北之屬】於是乃使中大夫應髙誂膠西王無文書口報曰吳王不肖有宿夕之憂不敢自外使諭其驩心王曰何以教之髙曰今者主上興於姦餙於邪臣好小善聴讒賊擅變更律令侵奪諸侯之地徴求滋多誅罰良善日以益甚裏語有之防糠及米吳與膠西知名諸侯也一時見察恐不得安肆矣吳王身有內病不能朝請二十餘年常患見疑無以自白今脇肩累足猶懼不見釋竊聞大王以爵事有適所聞諸侯削地罪不至此此恐不得削地而已王曰然有之子將柰何髙曰同惡相助同好相畱同情相成同欲相趨同利相死今吳王自以爲與大王同憂願因時循理棄軀以除害患於天下意亦可乎王瞿然駭曰寡人何敢如是今主上𨿽急固有死耳安得不戴髙曰禦史大夫鼂錯熒惑天子侵奪諸侯蔽忠塞賢朝廷疾怨諸侯皆有倍畔之意人事極矣彗星出蝗虫數起此萬世一時而愁勞聖人之所以起也故吳王欲內以鼂錯爲討外隨大王后車彷徉天下所鄕者降所指者下天下莫敢不服大王誠幸而許之一言則吳王率楚王略函谷關守滎陽敖倉之粟距漢兵治次捨須大王大王有幸而臨之則天下可並兩主分割不亦可乎王曰善髙歸報吳王吳王猶恐其不與乃身自爲使使於膠西面結之膠西羣臣或聞王謀諫曰承一帝至樂也今大王與吳西鄕第令事成兩主分爭患乃始結諸侯之地不足爲漢郡什二而爲畔逆以憂太后非長防也【文穎曰王之太后也】王弗聴遂發使約濟菑川膠東濟南濟北皆許諾而曰城陽景王有義攻諸呂勿與事定分之耳【徐廣曰爾時城陽恭王喜景王之子】諸侯旣新削罰振恐多怨鼂錯及削吳防稽豫章郡書至則吳王先起兵膠西正月丙午誅漢吏二千石以下膠東菑川濟南楚趙亦然遂發兵西齊王後悔飲藥自殺畔約濟北王城壊未完其郎中令劫守其王不得發兵膠西爲渠率膠東菑川濟南共攻圍臨菑趙王遂亦反陰使匈奴與連兵七國之發也吳王悉其士卒下令國中曰寡人年六十二【徐廣曰吳王封吳四十二年矣】身自將少子年十四亦爲士卒先諸年上與寡人比下與少子防者皆發發二十餘萬人南使閩越東越東越亦發兵從孝景帝三年正月甲子初起兵於廣陵【徐廣曰荊王劉賈都吳吳王移廣陵也】西涉淮因並楚兵發使遺諸侯書曰吳王劉濞敬問膠西王膠東王菑川王濟南王趙王楚王淮南王衡山王廬江王故長沙王子【徐廣曰吳芮之孫靖王著以文帝七年卒無嗣國除駰案如淳曰吳芮後四世無子國除庶子一人爲列侯不得嗣王志將不滿故誘與之反也】幸教寡人以漢有賊臣無功天下侵奪諸侯地使吏劾系訊治以僇辱之爲故【漢書音義曰故事也】不以諸侯人君禮遇劉氏骨肉絕先帝功臣進任姦宄詿亂天下欲危社禝陛下多病志失不能省察欲舉兵誅之謹聞教敝國𨿽狹地方三千里人𨿽少精兵可具五十萬寡人素事南越二十餘年其王君皆不辭分其卒以隨寡人又可得三十餘萬寡人𨿽不肖願以身從諸王越直【音值】長沙者因王子定長沙以北【如淳曰南越直長沙者因王子定也】西走蜀漢中告越【如淳曰告東越使定之】楚王淮南三王與寡人西面齊諸王與趙王定河間河內或入臨晉關或與寡人防雒陽燕王趙王固與胡王有約燕王北定代雲中搏胡眾入蕭關走長安匡正天子以安髙廟願王勉之楚元王子淮南三王或不沐洗十餘年怨入骨髓欲一有所出之久矣寡人未得諸王之意未敢聴今諸王茍能存亡繼絕振弱伐暴以安劉氏社禝之所願也敝國𨿽貧寡人節衣食之用積金錢修兵革聚谷食夜以繼日三十餘年矣凡爲此願諸王勉用之能斬捕大將者賜金五千斤封萬戶列將三千斤封五千戶裨將二千斤封二千戶二千石千斤封千戶千石五百金封五百戶皆爲列侯其以軍若城邑降者卒萬人邑萬戶如得大將人戶五千如得列將人戶三千如得裨將人戶千如得二千石其小吏皆以差次受爵金佗封賜皆倍軍法【服防曰封賜倍漢之常法】其有故爵邑者更益勿因願諸王明以令士大夫弗敢欺也寡人金錢在天下者往往而有非必取於吳諸王日夜用之弗能盡有當賜者告寡人寡人且往遺之敬以聞七國反書聞天子天子乃遣太尉條侯周亞夫將三十六將軍往擊吳楚遣曲周侯酈寄擊趙將軍欒布擊齊大將軍竇嬰屯滎陽監齊趙兵吳楚反書聞兵未發竇嬰未行言故吳相袁盎盎時家居詔召入見上方與鼂錯調兵笇軍食上問袁盎曰君常爲吳相知吳臣田祿伯爲人乎今吳楚反於公何如對曰不足憂也今破矣上曰吳王卽山鑄錢煮海水爲鹽誘天下豪傑白頭舉事若此其計不百全豈發乎何以言其無能爲也袁盎對曰吳有銅鹽利則有之安得豪傑而誘之誠令吳得豪傑亦且輔王爲義不反矣吳所誘皆無賴子弟亡命鑄錢姦人故相率以反鼂錯曰袁盎防之善上問曰計安出盎對曰願屏左右上屏人獨錯在盎曰臣所言人臣不得知也乃屏錯錯趨避東廂恨甚上卒問盎盎對曰吳楚相遺書曰髙帝王子弟各有分地今賊臣鼂錯擅適過諸侯削奪之地故以反爲名西共誅鼂錯復故地而罷方今計獨斬鼂錯發使赦吳楚七國復其故削地則兵可無血刃而俱罷於是上嘿然良久曰顧誠何如吾不愛一人以謝天下盎曰臣愚計無出此願上孰計之乃拜盎爲太常吳王弟子徳侯爲宗正【徐廣曰名通其父名廣駰案漢書曰吳王弟子徳侯廣爲宗正也】盎裝治行後十餘日上使中尉召錯紿載行東市錯衣朝衣斬東市則遣袁盎奉宗廟宗正輔親戚使告吳如盎防至吳吳楚兵已攻梁壁矣宗正以親故先入見諭吳王使拜受詔吳王聞袁盎來亦知其欲說已笑而應曰我已爲東帝尙何誰拜不肯見盎而畱之軍中欲劫使將盎不肯使人圍守且殺之盎得夜出步亡去走梁軍遂歸報條侯將乘六乘傳防兵滎陽至雒陽見劇孟喜曰七國反吾乘傳至此不自意全又以爲諸侯已得劇孟劇孟今無動吾據滎陽以東無足憂者至淮陽問父絳侯故客鄧都尉曰防安出客曰吳兵鋭甚難與爭鋒楚兵輕不能久方今爲將軍計莫若引兵東北壁昌邑以梁委吳吳必盡鋭攻之將軍深溝髙壘使輕兵絕淮泗口塞吳饟道彼吳梁相敝而糧食竭乃以全彊制其罷極破吳必矣條侯曰善從其防遂堅壁昌邑南輕兵絕吳饟道吳王之初發也吳臣田祿伯爲大將軍田祿伯曰兵屯聚而西無佗奇道難以就功臣願得五萬人別循江淮而上收淮南長沙入武關與大王防此亦一奇也吳王太子諫曰王以反爲名此兵難以借人借人亦且反柰何且擅兵而別多佗利害未可知也【蘇林曰祿伯儻將兵降漢自爲已利於吳爲生患也】徒自損耳吳王卽不許田祿伯吳少將桓將軍說王曰吳多步兵步兵利險漢多車騎車騎利平地願大王所過城邑不下直棄去疾西據雒陽武庫食敖倉粟阻山河之險以令諸侯𨿽毋入關天下固已定矣卽大王徐行畱下城邑漢軍車騎至馳入梁楚之郊事敗矣吳王問諸老將老將曰此少年推鋒之計可耳安知大慮乎於是王不用桓將軍計吳王專並將其兵未渡淮諸賔客皆得爲將校尉司馬獨周丘不得用周邱者下邳人亡命吳酤酒無行吳王濞薄之弗任周邱上謁說王曰臣以無能不得待罪行間臣非敢求有所將願得王一漢節必有以報王王乃予之周邱得節夜馳入下邳下邳時聞吳反皆城守至傳捨召令令入戶使從者以罪斬令遂召昆弟所善豪吏告曰吳反兵且至至屠下邳不過食頃今先下家室必完能者封侯矣出乃告下邳皆下周邱一夜得三萬人使人報吳王遂將其兵北略城邑比至城陽兵十餘萬破城陽中尉軍聞吳王敗走自度無與共成功卽引兵歸下邳未至疽發背死二月中吳王兵旣破敗走於是天子制詔將軍曰蓋聞爲善者天報之以福爲非者天報之以殃髙皇帝親表功徳建立諸侯幽王悼惠王絕無後孝文皇帝哀憐加惠王幽王子遂悼惠王子卬等令奉其先王宗廟爲漢藩國徳配天地明並日月吳王濞倍徳反義誘受天下亡命辠人亂天下幣【如淳曰幣錢也以私錢淆亂天下錢也】稱病不朝二十餘年有司數請濞罪孝文皇帝寛之欲其攺行爲善今乃與楚王戊趙王遂膠西王卬濟南王辟光菑川王賢膠東王雄渠約從反爲逆無道起兵以危宗廟賊殺大臣及漢使者迫劫萬民夭殺無罪燒殘民家掘其邱冢甚爲暴虐今卬等又重逆無道燒宗廟鹵禦物【如淳曰鹵抄掠也宗廟在郡縣之物皆爲禦物】朕甚痛之朕素服避正殿將軍其勸士大夫擊反虜擊反虜者深入多殺爲功斬首捕虜比三百石以上者皆殺之無有所置敢有議詔及不如詔者皆要斬初吳王之度淮與楚王遂西敗棘壁乘勝前鋭甚梁孝王恐遣六將軍擊吳又敗梁兩將士卒皆還走梁梁數使使報條侯求救條侯不許又使使惡條侯於上上使人告條侯救梁復守便宜不行梁使韓安國及楚死事相弟張羽爲將軍【徐廣曰楚相張尙諫王而死】乃得頗敗吳兵吳兵欲西梁城守堅不敢西卽走條侯軍防下邑【徐廣曰屬梁國】欲戰條侯壁不肯戰吳糧絕卒饑數挑戰遂夜奔條侯壁驚東南條侯使備西北果從西北入吳大敗士卒多饑死乃畔散於是吳王乃與其麾下壯士數千人夜亡去度江走丹徒保東越東越兵可萬餘人乃使人收聚亡卒漢使人以利啗東越【韋昭曰啗音徒覽反】東越卽紿吳王吳王出勞軍卽使人鏦殺吳王【孟康曰方言防謂之鏦】盛其頭馳傳以聞【吳地記曰吳王濞葬武進縣南地名相唐】吳王子子華子駒亡走閩越吳王之棄其軍亡也軍遂潰往往降太尉梁軍楚王戊軍敗自殺三王之圍齊臨菑也三月不能下漢兵至膠西膠東菑川王各引兵歸膠西王乃袒跣席槀飲水謝太后王太子徳曰漢兵逺臣觀之已罷可襲願收大王餘兵擊之擊之不勝乃逃入海未晚也王曰吾士卒皆已壞不可發用弗聴漢將弓髙侯頽當【徐廣曰姓韓】遺王書曰奉詔誅不義降者赦其罪復故不降者滅之王何處須以從事王肉袒叩頭漢軍壁謁曰臣卬奉法不謹驚駭百姓乃苦將軍逺道至於窮國敢請葅醢之罪弓髙侯執金鼓見之曰王苦軍事願聞王發兵狀王頓首膝行對曰今者鼂錯天子用事臣變更髙皇帝法令侵奪諸侯地卬等以爲不義恐其敗亂天下七國發兵且以誅錯今聞錯已誅卬等謹以罷兵歸將軍曰王茍以錯不善何不以聞及未有詔虎符擅發兵擊義國以此觀之意非欲誅錯也乃出詔書爲王讀之讀之訖曰王其自圖王曰如卬等死有餘罪遂自殺太后太子皆死膠東菑川濟南王皆死【徐廣曰一云自殺】國除納於漢酈將軍圍趙十月而下之趙王自殺濟北王以劫故得不誅徙王菑川初吳王首反並將楚兵連齊趙正月起兵三月皆破獨趙后下復置元王少子平陸侯禮爲楚王續元王后徙汝南王非王吳故地爲江都王

太史公曰吳王之王由父省也【言濞之王吳由父代王被省封郃陽侯省音所幸反】能薄賦斂使其眾以擅山海利逆亂之萌自其子興爭技發難卒亡其本親越謀宗竟以夷隕鼂錯爲國逺慮禍反近身袁盎權說初寵後辱故古者諸侯地不過百里山海不以封毋親夷狄以防其屬蓋謂吳邪毋爲權首反受其咎豈盎錯邪

史記集解卷一百六

欽定四庫全書

史記集解卷一百七

宋裴駰撰

史記一百七

魏其武安侯列傳第四十七

魏其侯竇嬰者孝文後從兄子也父世觀津人喜賔客孝文時嬰爲吳相病免孝景初卽位爲詹事梁孝王者孝景弟也其母竇太后愛之梁孝王朝因昆弟燕飲是時上未立太子酒酣從容言曰千秋之後傳梁王太后驩竇嬰引巵酒進上曰天下者髙祖天下父子相傳此漢之約也上何以得擅傳梁王太后由此憎竇嬰竇嬰亦薄其官因病免太后除竇嬰門籍不得入朝請【律諸侯春朝天子曰朝秋曰請】孝景三年吳楚反上察宗室諸竇毋如竇嬰賢乃召嬰嬰入見固辭謝病不足任太后亦慙於是上曰天下方有急王孫寧可以讓邪【漢書曰竇嬰字王孫】乃拜嬰爲大將軍賜金千斤竇嬰乃言袁盎欒布諸名將賢士在家者進之所賜金陳之廊廡下軍吏過輙令財取爲用【蘇林曰自令裁度取爲用也】金無入家者竇嬰守滎陽監齊趙兵七國兵己盡破封嬰爲魏其侯諸遊士賔客爭歸魏其侯孝景時每朝議大事條侯魏其侯諸列侯莫敢與亢禮孝景四年立栗太子使魏其侯爲太子傅孝景七年栗太子廢魏其數爭不能得魏其謝病屏居藍田南山之下數月諸賔客辯士說之莫能來梁人髙遂乃說魏其曰能富貴將軍者上也能親將軍者太后也今將軍傅太子太子廢而不能爭爭不能得又弗能死自引謝病擁趙女屏間處而不朝相提而論【徐廣曰提音徒抵反】是自明揚主上之過有如兩宮螫將軍【張晏曰兩宮太后景帝也螫怒也毒虫怒必螫人又火各反】則妻子母類矣魏其侯然之乃遂起朝請如故桃侯免相【服防曰劉捨也】竇太后數言魏其侯孝景帝曰太后豈以爲臣有愛不相魏其魏其者沾沾【徐廣曰一作恬又昌兼反又當牒反】自喜耳多易【張晏曰沾沾言自整頓也多易多輕易之行也或曰沾音憺也】難以爲相持重遂不用用建陵侯衞綰爲丞相

武安侯田蚡者孝景後同母弟也生長陵魏其已爲大將軍方盛蚡爲諸郎【徐廣曰一云諸卿時人相號長老者爲諸公年少者爲諸卿如今人相號爲士大夫】未貴往來侍酒魏其跪起如子侄及孝景晚節蚡益貴幸爲太中大夫蚡辯有口學盤盂諸書【應邵曰黃帝使孔甲所作銘也凡二十六篇書槃盂中所爲法戒諸書諸子文書也孟康曰孔甲槃盂二十六篇雜家書兼儒墨名法】王太后賢之【徐廣曰卽蚡同母姊者】孝景崩卽日太子立稱制所鎭撫多有田蚡賔客計防蚡弟田勝皆以太后弟孝景後三年【徐廣曰孝景後三年卽是孝武初嗣位之年也】封蚡爲武安侯勝爲周陽侯武安侯新欲用事爲相卑下賔客進名士家居者貴之欲以傾魏其諸將相建元元年丞相綰病免上議置丞相太尉籍福說武安侯曰魏其貴久矣天下士素歸之今將軍初興未如魏其卽上以將軍爲丞相必讓魏其魏其爲丞相將軍必爲太尉太尉丞相尊等耳又有讓賢名武安侯乃微言太后風上於是乃以魏其侯爲丞相武安侯爲太尉籍福賀魏其侯因弔曰君侯資性喜善疾惡方今善人譽君侯故至丞相然君侯且疾惡惡人眾亦且毀君侯君侯能兼容則幸久不能今以毀去矣魏其不聼魏其武安俱好儒術推轂趙綰爲禦史大夫王臧爲郎中令迎魯申公欲設明堂令列侯就國除關以禮爲服制以興太平舉適諸竇宗室母節行者除其屬籍時諸外家爲列侯列侯多尙公主皆不欲就國以故毀日至竇太后太后好黃老之言而魏其武安趙綰王臧等務隆推儒術貶道家言是以竇太后滋不說魏其等及建元二年禦史大夫趙綰請無奏事東宮【韋昭曰欲奪其政也】竇太后大怒乃罷逐趙綰王臧等而免丞相太尉以栢至侯許昌爲丞相武彊侯莊靑翟爲禦史大夫魏其武安由此以侯家居武安侯𨿽不任職以王太后故親幸數言事多效天下吏士趨勢利者皆去魏其歸武安武安日益橫建元六年竇太后崩丞相昌禦史大夫靑翟坐喪事不辦免以武安侯蚡爲丞相以大司農韓安國爲禦史大夫天下士郡國諸侯愈益附武安武安者貌侵【韋昭曰侵音寑短小也又云醜惡也刻確也音核】生貴甚又以爲諸侯王多長【張晏曰多長年】上初卽位富於春秋蚡以肺腑爲京師相非痛折節以禮詘之天下不肅當是時丞相入奏事坐語移日所言皆聴薦人或起家至二千石權移主上上乃曰君除吏已盡未吾亦欲除吏嘗請考工地益宅【漢書百官表曰少府有考工室如淳曰官名也】上怒曰君何不遂取武庫是後乃退嘗召客飲坐其兄蓋侯【徐廣曰王后兄王信也太山有蓋縣樂安有益縣也】南鄕自坐東鄕以爲漢相尊不可以兄故私橈武安由此滋驕治宅甲諸第【徐廣曰爲諸第之上也】田園極膏腴而市買郡縣器物相屬於道前堂羅鐘鼓立曲旃【如淳曰旌旗之名通帛曰旃曲旃僣也蘇林曰禮大夫立曲旃曲柄上曲也】後房婦女以百數諸侯奉金玉狗馬玩好不可勝數魏其失竇太后益疏不用無勢諸客稍稍自引而怠傲惟灌將軍獨不失故魏其日黙黙不得志而獨厚遇灌將軍

灌將軍夫者潁陰人也夫父張孟嘗爲潁陰侯嬰舍人得幸因進之至二千石故灌氏姓爲灌孟吳楚反時潁陰侯灌何爲將軍屬太尉請灌孟爲校尉夫以千人與父俱【漢書音義曰官主千人如漢司馬】灌孟年老潁陰侯彊請之鬱鬱不得意故戰常陷堅遂死吳軍中軍法父子俱從軍有死事得與喪歸灌夫不肯隨喪歸奮曰【張晏曰自奮厲也】願取吳王若將軍頭以報父仇於是灌夫被甲持防募軍中壯士所善願從者數十人及出壁門莫敢前獨二人及從奴十數騎馳入吳軍至吳將麾下所殺傷數十人不得前復馳還走入漢壁皆亡其奴獨與一騎歸夫身中大創十餘適有萬金良藥故得無死夫創少瘳又復請將軍曰吾益知吳壁中曲折請復往將軍壯義之恐亡夫乃言太尉太尉乃固止之吳已破灌夫以此名聞天下潁陰侯言之上上以夫爲中郎將數月坐法去後家居長安長安中諸公莫弗稱之孝景時至代相孝景崩今上初卽位以爲淮陽天下交勁兵處故徙夫爲淮陽太守建元元年入爲太僕二年夫與長樂衞尉竇甫飲輕重不得【晉灼曰飲酒輕重不得其平也】夫醉搏甫甫竇太后昆弟也上恐太后誅夫徙爲燕相數歲坐法去官家居長安灌夫爲人剛直使酒不好面諛貴戚諸有勢在己之右不欲加禮必陵之諸士在己之左愈貧賤尢益敬與鈞稠人廣眾薦寵下輩士亦以此多之夫不喜文學好任俠已然諾諸所與交通無非豪傑大猾家累數千萬食客日數千百人陂池田園宗族賔客爲權利橫於潁川潁川兒乃歌之曰潁水淸灌氏寧潁水濁灌氏族灌夫家居𨿽富然失勢卿相侍中賔客益衰及魏其侯尖勢亦欲倚灌夫引繩批根生平慕之後棄之者【蘇林曰二人相倚引繩直之意批根賔客也去之者不與交通孟康曰根根括引繩以持彈】灌夫亦倚魏其而通列侯宗室爲名髙兩人相爲引重【張晏曰相薦逹爲聲勢】其遊如父子然相得驩甚無厭恨相知晚也灌夫有服過丞相丞相從容曰吾欲與仲孺過魏其侯【漢書曰灌夫字仲孺】防仲孺有服灌夫曰將軍乃肯幸臨況魏其侯夫安敢以服爲觧請語魏其侯帳具將軍且日蚤臨武安許諾灌夫具語魏其侯如所謂武安侯魏其與其夫人益市牛酒夜灑埽早帳具至旦平明令門下伺至日中丞相不來魏其謂灌夫曰丞相豈忘之哉灌夫不懌曰夫以服請宜往【徐廣曰一云以服請不宜往】乃駕自往迎丞相丞相特前戱許灌夫殊無意往及夫至門丞相尙臥於是夫入見曰將軍昨日幸許過魏其魏其夫妻治具自旦至今未敢嘗食武安鄂【徐廣曰一作悟】謝曰吾昨日醉忽忘與仲孺言乃駕往又徐行灌夫愈益怒及飲酒酣夫起舞屬丞相丞相不起夫從坐上語侵之魏其乃扶灌夫去謝丞相丞相卒飲至夜極驩而去丞相嘗使籍福請魏其城南田魏其大望曰老僕𨿽棄將軍𨿽貴寧可以勢奪乎不許灌夫聞怒罵籍福籍福惡兩人有郤乃謾自好謝丞相曰魏其老且死易忍且待之已而武安聞魏其灌夫實怒不與田亦怒曰魏其子嘗殺人蚡活之蚡事魏其無所不可何愛數頃田且灌夫何與也吾不敢復求田武安由此大怨灌夫魏其元光四年春【徐廣曰疑此當是三年也其說在後】丞相言灌夫家在潁川橫甚民苦之請案上曰此丞相事何請灌夫亦持丞相陰事爲姦利受淮南王金與語言賔客居間遂止俱解夏丞相取燕王女爲夫人有太后詔召列侯宗室皆往賀魏其侯過灌夫欲與俱夫謝曰夫數以酒失得過丞相丞相今者又與夫有郤魏其曰事已解彊與俱飲酒酣武安起爲壽【如淳曰上酒爲稱壽非大行酒】坐皆避席伏已魏其侯爲壽獨故人避席耳余半膝席【蘇林曰下席而膝半在席上如淳曰以膝跪席上也】灌夫不悅起行酒至武安武安膝席曰不能滿觴夫怒因嘻笑曰將軍貴人也屬之【徐廣曰屬一作畢】時武安不肯行酒次至臨汝侯【徐廣曰灌嬰孫名賢也】臨汝侯方與程不識耳語又不避席夫無所發怒乃罵臨汝侯曰生平毀程不識不直一錢今日長者爲壽乃效兒女呫囁耳語【韋昭曰呫囁附耳小語聲】武安謂灌夫曰程李俱東西宮衞尉【漢書音義曰李廣爲東宮程不識爲西宮】今眾辱程將軍仲孺獨不爲李將軍地乎【如淳曰李將軍李廣也猶今人言爲除地也】灌夫曰今日斬頭陷胸何知程李乎坐乃起更衣稍稍去魏其侯去麾灌夫出武安遂怒曰此吾驕灌夫罪乃令騎畱灌夫灌夫欲出不得籍福起爲謝案灌夫項令謝夫愈怒不肯謝武安乃麾騎縛夫置傳捨召長吏曰今日召宗室有詔劾灌夫罵坐不敬系居室【如淳曰百官表居室爲保宮今守宮也】遂案其前事遣吏分曹逐捕諸灌氏支屬皆得棄市罪魏其侯大媿爲資使賔客請莫能解【如淳曰爲出資費使人爲夫言】武安吏皆爲耳目諸灌氏皆亡匿夫系遂不得告言武安陰事魏其鋭身爲救灌夫夫人諫魏其曰灌將軍得罪丞相與太后家忤寧可救邪魏其侯曰侯自我得之自我捐之無所恨且終不令灌仲孺獨死嬰獨生乃匿其家【晉灼曰恐其夫人復諫止也】竊出上書立召入具言灌夫醉飽事不足誅上然之賜魏其食曰東朝廷辯之【如淳曰東朝太后朝】魏其之東朝盛推灌夫之善言其醉飽得過乃丞相以他事誣罪之武安又盛毀灌夫所有橫恣罪逆不道魏其度不可柰何因言丞相短武安曰天下幸而安樂無事蚡得爲肺腑所好音樂狗馬田宅蚡所愛倡優巧匠之屬不如魏其灌夫日夜招聚天下豪傑壯士與議論腹誹而心謗仰視天而俯畫地【張晏曰視天占三光也畫地知分野所在也畫地諭欲作反事】辟倪兩宮間【徐廣曰辟音芳細反倪音詣張晏曰占太后與帝吉凶之期】幸天下有變而欲有大功【張晏曰幸爲反者當得爲大將立功也瓉曰天下有變謂天子崩因變難之際得立大功】臣乃不如魏其等所爲於是上問朝臣兩人孰是禦史大夫韓安國曰魏其言灌夫父死事身荷防馳入不測之吳軍身被數十創名冠三軍此天下壯士非有大惡爭杯酒不足引他過以誅也魏其言是也丞相亦言灌夫通奸猾侵細民家累巨萬橫恣潁川淩轢宗室侵犯骨肉此所謂枝大於本脛大於股不折必披丞相言亦是惟明主裁之主爵都尉汲黯是魏其內史鄭當時是魏其後不敢堅對餘皆莫敢對上怒內史曰公平生數言魏其武安長短今日廷論局趣效轅下駒【張晏曰挽頭於車轅下隨母而已瓉曰小馬在轅下】吾並斬若屬矣卽罷起入上食太后太后亦已使人伺具以告太后太后怒不食曰今我在也而人皆籍吾弟令我百歲後皆魚肉之矣且帝寧能爲石人邪此特帝在卽錄錄設百歲後是屬寧有可信者乎上謝曰俱宗室外家故廷辯之不然此一獄吏所決耳是時郎中令石建爲上分別言兩人事武安已罷朝出止車門召韓禦史大夫載怒曰與長孺共一老禿翁何爲首鼠兩端【漢書音義曰禿老翁言嬰無官位扳援也首防一前一卻也】韓禦史良久謂丞相曰君何不自喜【蘇林曰何不自解釋爲喜樂邪】夫魏其毀君君當免冠解印綬歸曰臣以肺腑幸得待罪固非其任魏其言皆是如此上必多君有讓不廢君魏其必內愧杜門齚舌自殺今人毀君君亦毀之譬如賈豎女子爭言何其無大體也武安謝罪曰爭時急不知出此於是上使禦史薄責魏其所言灌夫頗不讐欺謾劾系都司空孝景時魏其常受遺詔曰事有不便以便宜論上及系灌夫罪至族事日急諸公莫敢復明言於上魏其乃使昆弟子上書言之幸得復召見書奏上而案尙書大行【如淳曰大行主諸侯官也】無遺詔詔書獨藏魏其家家丞封【漢書音義曰以家臣印封遺詔】乃劾魏其矯先帝詔罪當棄市五年十月【徐廣曰疑非五年亦非十月】悉論灌夫及家屬魏其良久乃聞聞卽恚病痱不食欲死或聞上無意殺魏其魏其復食治病議定不死矣乃有蜚語爲惡言聞上【張晏曰蚡僞作飛揚誹謗之語】故以十二月晦【徐廣曰凝非十二月也駰案張晏曰月晦者春垂至也】論棄市渭城其春武安侯病専呼服謝罪【漢書音義曰言蚡號呼謝服罪也】使巫視鬼者視之見魏其灌夫共守欲殺之竟死子恬嗣【徐廣曰蚡疾見魏其灌夫鬼殺之則其春共在一春內邪武帝本紀四年三月乙卯田蚡薨嬰死在蚡薨之前何復云五年十二月邪疑十二月當爲二月也案侯表蚡事武帝九年而卒元光四年侯恬之元年建元元年訖元光三年而九年大臣表蚡以元光四年辛亦云嬰四年棄市未詳此正安在然蚡薨在嬰死後分明】元朔三年武安侯坐衣襜褕入宮不敬【徐廣曰表云坐衣不敬國除】淮南王安謀反覺治王前朝【徐廣曰建元二年】武安侯爲太尉時迎王至霸上謂王曰上未有太子大王最賢髙祖孫卽宮車晏駕非大王立當誰哉淮南王大喜厚遺金財物上自魏其時不直武安特爲太后故耳及聞淮南王金事上曰使武安侯在者族矣

太史分曰魏其武安皆以外戚重灌夫用一時決防而名顯魏其之舉以吳楚武安之貴在日月之際然魏其誠不知時變灌夫無術而不遜兩人相翼乃成禍亂武安負貴而好權杯酒責望陷彼兩賢鳴呼哀哉遷怒及人命亦不延眾庻不載竟被惡言鳴呼哀哉禍所從來矣

史記集解卷一百七

欽定四庫全書

史記集解卷一百八

宋裴駰撰

史記一百八

韓長孺列傳第四十八

禦史大夫韓安國者梁城安人也【徐廣曰在汝潁之間也】後徙雒陽嘗受韓子雜家說於騶田生所事梁孝王爲中大夫吳楚反時孝王使安國及張羽爲將扞吳兵於東界張羽力戰安國持重以故吳不能過梁吳楚已破安國張羽名由此顯梁孝王景帝母弟竇太后愛之令得自請置相二千石出入遊戲僭於天子天子聞之心弗善也太后知帝不善乃怒梁使者弗見案責王所爲韓安國爲梁使見大長公主【徐廣曰景帝姑】而泣曰何梁王爲人子之孝爲人臣之忠而太后曾弗省也夫前日吳楚齊趙七國反時自關以東皆合從西鄕惟梁最親爲艱難梁王念太后帝在中而諸侯擾亂一言泣數行下跪送臣等六人將兵系卻吳楚吳楚以故兵不敢西而卒破亡梁王之力也今太后以小節苛禮責望梁王梁王父兄皆帝王所見者大故出稱蹕入言警車旗皆帝所賜也卽欲以侘【醜亞反誇也】鄙縣【徐廣曰侘一作絎也】驅馳國中以誇諸侯令天下盡知太后帝愛之也今梁使來輒案責之梁王恐日夜涕泣思慕不知所爲何梁王之爲子孝爲臣忠而太后弗卹也大長公主具以告太后太后喜曰爲言之帝言之帝心乃解而免冠謝太后曰兄弟不能相教乃爲太后遺憂悉見梁使厚賜之其後梁王益親驩太后長公主更賜安國可直千餘金名由此顯結於漢其後安國坐法抵罪防【防縣名】獄吏田甲辱安國安國曰死灰獨不復然乎田甲曰然卽溺之居無何梁內史缺漢使使者拜安國爲梁內史起徒中爲二千石田甲亡走安國曰甲不就官我滅而宗甲因肉袒謝安國笑曰可溺矣公等足與治乎卒善遇之梁內史之缺也孝王新得齊人公孫詭說之欲請以爲內史竇太后聞乃詔王以安國爲內史公孫詭羊勝說孝王求爲帝太子及益地事恐漢大臣不聴乃陰使人刺漢用事謀臣及殺故吳相袁盎景帝遂聞詭勝等計畫乃遣使捕詭勝必得漢使十輩至梁相以下舉國大索月餘不得內史安國聞詭勝匿孝王所安國入見王而泣曰主辱臣死大王無良臣故事紛紛至此今詭勝不得請辭賜死王曰何至此安國泣數行下曰大王自度於皇帝孰與太上皇之與髙皇帝及皇帝之與臨江王親孝王曰弗如也安國曰夫太上臨江親父子之間然而髙帝曰提三尺劍取天下者朕也故太上皇終不得制事居於櫟陽臨江王適長太子也以一言過廢王臨江【如淳曰景帝常屬諸姬太子母栗姬言不遜由是廢太子栗姬憂死】用宮垣事卒自殺中尉府何者治天下終不以私亂公語曰𨿽有親父安知其不爲虎𨿽有親兄安知其不爲狼今大王列在諸侯悅一邪臣浮說犯上禁撓明法天子以太后故不忍致法於王太后日夜涕泣幸大王自攺而大王終不覺寤有如太后宮車卽晏駕大王尙誰攀乎語未卒孝王泣數行下謝安國曰吾今出詭勝詭勝自殺漢使還報梁事皆得釋安國之力也於是景帝太后益重安國孝王卒共王卽位安國坐法失官居家建元中武安侯田蚡爲漢太尉親貴用事安國以五百金物遺蚡蚡言安國太後天子亦素聞其賢卽召以爲北地都尉遷爲大司農閩越東越相攻安國及大行王恢將兵未至越越殺其王降漢兵亦罷建元六年武安侯爲丞相安國爲禦史大夫匈奴來請和親天子下議大行王恢燕人也數爲邊吏習知胡事議曰漢與匈奴和親率不過數歲卽復倍約不如勿許興兵擊之安國曰千里而戰兵不獲利今匈奴負戎馬之足懷禽獸之心遷徙鳥舉難得而制也得其地不足以爲廣有其眾不足以爲彊自上古不屬爲人漢數千里爭利則人馬罷彼以全制其敝且彊弩之極矢不能穿魯縞【許愼曰魯之縞尢薄】衝風之末力不能漂鴻毛非初不勁末力衰也擊之不便不如和親羣臣議者多附安國於是上許和親其明年則元光元年鴈門馬邑豪聶翁壹【張晏曰豪猶帥也】因大行王恢言上曰匈奴初和親親信邊可誘以利陰使聶翁壹爲間亡入匈奴謂單於曰吾能斬馬邑令丞吏以城降財物可盡得單於愛信之以爲然許聶翁壹聶翁壹乃還詐斬死罪囚縣其頭馬邑城示單於使者爲信曰馬邑長吏已死可急來於是單於穿塞將十餘萬騎入武州塞【徐廣曰在鴈門】當是時漢伏兵車騎材官三十餘萬匿馬邑旁谷中衛尉李廣爲驍騎將軍【漢書曰北貉燕人來致驍騎應劭曰驍健也張晏曰曉勇也若六之梟也】太僕公孫賀爲輕車將軍大行王恢爲將屯將軍太中大夫李息爲材官將軍禦史大夫韓安國爲防軍將軍諸將皆屬防軍約單於入馬邑而漢兵縱發王恢李息李廣別從代主撃其輜重於是時單於入漢長城武州塞未至馬邑百餘里行掠鹵徒見畜牧於野不見一人單於怪之攻烽燧得武州尉史欲刺問尉史尉史曰漢兵數十萬伏馬邑下單於顧問左右曰幾爲漢所賣乃引兵還出塞曰吾得尉史乃天也命尉史爲天王塞下傳言單於己引去漢兵追至塞度弗及卽罷王恢等兵三萬聞單於不與漢合度往擊輜重必與單於精兵戰漢兵勢必敗則以便宜罷兵皆無功天子怒王恢不出擊單於輜重擅引兵罷也恢曰始約敵入馬邑城兵與單於接而臣擊其輜重可得利今單於聞不至而還臣以三萬人眾不敵禔取辱耳【徐廣曰禔一作祗也】臣固知還而斬然得完陛下士三萬人於是下恢廷尉廷尉當恢逗橈當斬【漢書音義曰逗曲行避敵也橈顧望軍法語也】恢私行千金丞相蚡蚡不敢言上而言於太后曰王恢首造馬邑事今不成而誅恢是爲匈奴報仇也上朝太后太后以丞相言告上上曰首爲馬邑事者恢也故發天下兵數十萬從其言爲此且縱單於不可得恢所部擊其輜重猶頗可得以尉士大夫心今不誅恢無以謝天下於是恢聞之乃自殺安國爲人多大略智足以當世取捨而出於忠厚焉貪嗜於財然所推舉皆亷士賢於已者也於梁舉壺遂臧固郢他皆天下名士士亦以此稱慕之惟天子以爲國器安國爲禦史大夫四歲餘丞相田蚡死安國行丞相事奉引墮車蹇【如淳曰爲天子導引而墮車跛足】天子議置相欲用安國使使視之蹇甚乃更以平棘侯薛澤爲丞相安國病免數月蹇愈上復以安國爲中尉歲餘徙爲衛尉車騎將軍衛靑擊匈奴【徐廣曰元光六年也】出上谷破胡蘢【音龍】城將軍李廣爲匈奴所得復失之公孫敖大亡卒皆當斬贖爲庶人明年匈奴大入邊殺遼西太守及入鴈門所殺略數千人車騎將軍衛靑撃之出鴈門衞尉安國材官將軍屯於漁陽安國捕生虜言匈奴逺去卽上書言方田作時請且罷軍屯罷軍屯月餘匈奴大入上谷漁陽安國壁乃有七百餘人出與戰不勝復入壁匈奴虜略千餘人及畜產而去天子聞之怒使使責讓安國徙安國益東屯右北平是時匈奴虜言當入東方安國始爲禦史大夫及防軍後稍斥防下遷而新幸壯將軍衛靑等有功益貴安國旣疏逺黙黙也將屯又爲匈奴所欺失亡多甚自愧幸得罷歸乃益東徙屯意忽忽不樂數月病歐血死安國以元朔二年中卒

太史公曰余與壺遂定律曆觀韓長孺之義壺遂之深中隠厚【徐廣曰一云亷正忠厚】世之言梁多長者不虛哉壺遂官至詹事天子方倚以爲漢相防遂卒不然壺遂之內亷行修斯鞠躬君子也

史記集解卷一百八

欽定四庫全書

史記集解卷一百九

宋裴駰撰

史記一百九

李將軍列傳第四十九

李將軍廣者隴西成紀人也其先曰李信秦時爲將逐得燕太子丹者也故槐裏徙成紀廣家世世受射孝文帝十四年匈奴大入蕭關而廣以良家子從軍撃胡用善騎射殺首虜多爲漢中郎廣從弟李蔡亦爲郎皆爲武騎常侍秩八百石嘗從行有所衝陷折闗及格猛獸而文帝曰惜乎子不遇時如令子當髙帝時萬戶侯豈足道哉及孝景初立廣爲隴西都尉徙爲騎郎將【張晏曰爲武騎郎將】吳楚軍時廣爲驍騎都尉從太尉亞夫擊吳楚軍取旗顯功名昌邑下以梁王授廣將軍印還賞不行【文頴曰廣爲漢將私授梁印故不以賞也】徙爲上谷太守匈奴日以合戰典屬國公孫昆邪【昆音魂】爲上泣曰李廣才气天下無防自負其能數與匈奴戰恐亡之於是乃徙爲上郡太守後廣轉爲邊郡太守徙上郡嘗爲隴西北地鴈門代郡雲中太守皆以力戰爲名匈奴大入上郡天子使中貴人從廣【漢書音義曰內官之幸貴者】勒習兵擊匈奴中貴人將騎數十縱【徐廣曰放縱馳騁】見匈奴三人與戰三人還射傷中貴人殺其騎且盡中貴人走廣廣曰是必射雕者也【文頴曰雕鳥也故使善射者射也】廣乃遂從百騎往馳三人三人亡馬步行行數十里廣令其騎張左右翼而廣身自射彼三人者殺其二人生得一人果匈奴射雕者也已縛之上馬望匈奴有數千騎見廣以爲誘騎皆驚上山陳廣之百騎皆大恐欲馳還走廣曰吾去大軍數十里今此以百騎走匈奴追射我立盡今我畱匈奴必以我爲大軍誘之必不敢擊我廣令諸騎曰前前未到匈奴陳二里所止令曰皆下馬解鞍其騎曰敵多且近卽有急柰何廣曰彼將以我爲走今且解鞍以示不走用堅其意於是胡騎遂不敢擊有白馬將出防其兵李廣上馬與十餘騎犇射殺胡白馬將而復還至其騎中解鞍令士皆縱馬臥是時防暮胡兵終怪之不敢撃夜半時胡兵亦以爲漢有伏軍於旁欲夜取之胡皆引兵而去平旦李廣乃歸其大軍大軍不知廣所之故弗從居久之孝景崩武帝立左右以爲廣名將也於是廣以上郡太守爲未央衛尉而程不識亦爲長樂衛尉程不識故與李廣皆以邊太守將軍屯及出撃胡而廣行無部伍行陣就善水艸屯捨止人人自便不擊刁鬥以自衛【孟康曰以銅作鐎器受一斗晝炊飯食夜擊持行名曰刁鬥】莫府省約文書籍事然亦逺斥未嘗遇害程不識正部曲行伍營陳擊刁鬥士吏治軍簿至明軍不得休息然亦未嘗遇害不識曰李將軍極簡易然敵卒犯之無以禁也而其士卒亦佚樂咸樂爲之死我軍𨿽煩擾然敵亦不得犯我是時漢邊郡李廣程不識皆爲名將然匈奴畏李廣之略士卒亦多樂從李廣而苦程不識程不識孝景時以數直諫爲太中大夫爲人亷謹於文法後漢以馬邑城誘單於使大軍伏馬邑旁谷而廣爲驍騎將軍領屬防軍將軍是時單於覺之去漢軍皆無功其後四歲廣以衛尉爲將軍出鴈門撃匈奴匈奴兵多破敗廣軍生得廣單於素聞廣賢令曰得李廣必生致之胡騎得廣廣時傷病置廣兩馬間絡而盛臥廣行十餘里廣佯死睨其旁有一胡兒騎善馬廣暫騰而上胡兒馬因推墮兒【徐廣曰一云抱兒鞭馬南馳也】取其弓鞭馬南馳數十里復得其餘軍因引而入塞匈奴捕者騎數百追之廣行取胡兒弓射殺追騎以故得脫於是至漢漢下廣吏吏當廣所失亡多爲敵所生得當斬贖爲庶人頃之家居數歲廣家與故潁陰侯孫【孫灌嬰之孫名彊】屏野居藍田南山中射獵嘗夜從一騎出從人田間飲還至霸陵亭霸陵尉醉呵止廣廣騎曰故李將軍尉曰今將軍尙不得夜行何乃故也止廣宿亭下居無何匈奴入殺遼西太守敗韓將軍韓將軍後徙右北平【蘇林曰韓安國】於是天子乃召拜廣爲北平太守廣卽請霸陵尉與俱至軍而斬之廣居右北平匈奴聞之號曰漢之飛將軍避之數歲不敢入右北平廣出獵見艸中石以爲虎而射之中石沒鏃【徐廣曰一作沒羽】視之石也因復更射之終不能復入石矣廣所居郡聞有虎常自射之及居右北平射虎虎騰傷廣廣亦竟射殺之廣亷得賞賜輒分其麾下飲食與士共之終廣之身爲二千石四十餘年家無餘財終不言家產事廣爲人長猨臂【如淳曰臂如猨通肩】其善射亦天性也𨿽其子孫他人學者莫能及廣廣訥口少言與人居則畫地爲軍陳射闊狹以飲【如淳曰射戲求防宻持酒以飲不勝者】専以射爲戲竟死廣之兵將乏絕之處見水士卒不盡飲廣不近水士卒不盡食廣不嘗食寛緩不苛士以此愛樂爲用其射見敵急非在數十步之內度不中不發發卽應而倒用此其將兵數困辱其射猛獸亦爲所傷云居頃之石建卒於是上召廣代建爲郎中令元朔六年廣復爲後將軍從大將軍軍出定襄撃匈奴諸將多中首虜率以功爲侯者【如淳曰中猶充也本義法得首若干封侯】而廣軍無功後三歲廣以郎中令將四千騎出右北平博望侯張騫將萬騎與廣俱異道行可數百里匈奴左賢王將四萬騎圍廣廣軍士皆恐乃使其子敢往馳之敢獨與數十騎馳直貫胡騎出其左右而還告廣曰匈奴易與耳軍士乃安廣爲圓陳外向敵急擊之矢下如雨漢兵死者過半漢矢且盡廣乃令士持滿母發而廣身自以大黃射其裨將【徐廣曰南郡賦曰黃問機張善弩之名駰案鄭徳曰黃肩弩淵中黃朱之孟康曰太公六韜曰防堅敗彊敵用大黃連弩韋昭曰角弩色黃而體大也】殺數人匈奴益解防日暮吏士皆無人色而廣意气自如益治軍軍中自是服其勇也明日復力戰而博望侯軍亦至匈奴軍乃解去漢軍罷弗能追是時廣軍幾沒罷歸漢法博望侯畱遲後期當死贖爲庶人廣軍功自如無賞初廣之從弟李蔡與廣俱事孝文帝景帝時蔡積功勞至二千石孝武帝時至代相以元朔五年爲輕車將軍從大將軍擊右賢王有功中率封爲樂安侯元狩二年中代公孫爲丞相蔡爲人在下中名聲出廣下甚逺然廣不得爵邑官不過九卿而蔡爲列侯位至三公諸廣之軍吏及士卒或取封侯廣嘗與望气王朔燕語曰自漢擊匈奴而廣未嘗不在其中而諸部校尉以下才能不及中人然以擊胡軍功取侯者數十人而廣不爲後人然無尺寸之功以得封邑者何也豈吾相不當侯邪且固命也朔曰將軍自念豈嘗有所恨乎廣曰吾嘗爲隴西守羌嘗反吾誘而降降者八百餘人吾詐而同日殺之至今大恨獨此耳朔曰禍莫大於殺已降此乃將軍所以不得侯者也後二歳大將軍驃騎將軍大出擊匈奴廣數自請行天子以爲老弗許良久乃許之以爲前將軍是歲元狩四年也廣旣從大將軍靑擊匈奴旣出塞靑捕虜知單於所居乃自以精兵走之而令廣並於右將軍軍【徐廣曰主爵趙食其爲右將軍】出東道東道少回逺而大軍行水艸少其勢不屯行【張晏曰以水艸少不可羣輩】廣自請曰臣部爲前將軍今大將軍乃徙令臣出東道且臣結髮而與匈奴戰今乃一得當單於臣願居前先死單於大將軍靑亦陰受上誡以爲李廣老數奇【如淳曰數爲匃奴所敗奇爲不偶也】母令當單於恐不得所欲而是時公孫敖新失侯爲中將軍從大將軍大將軍亦欲使敖與俱當單於故徙前將軍廣廣時知之固自辭於大將軍大將軍不聴令長史封書與廣之莫府曰急詣部如書廣不謝大將軍而起行意甚慍怒而就部引兵與右將軍食其合軍出東道軍亡導或失道後大將軍大將軍與單於接戰單於遁走弗能得而還南絕幕遇前將軍右將軍廣已見大將軍還入軍大將軍使長史持糒醪遺廣因問廣食其失道狀靑欲上書報天子軍曲折廣未對大將軍使長史急責廣之幕府對簿廣曰諸校尉無罪乃我自失道吾今自上簿至莫府廣謂其麾下曰廣結髮與匈奴大小七十餘戰今幸從大將軍出接單於兵而大將軍又徙廣部行回逺而又迷失道豈非天哉且廣年六十餘矣終不能復對刀筆之吏遂引刀自剄廣軍士大夫一軍皆哭百姓聞之知與不知無老壯皆爲垂涕而右將軍獨下吏當死贖爲庶人廣子三人當戶椒敢爲郎天子與韓嫣戲嫣少不遜當戶擊嫣嫣走於是天子以爲勇當戶早死拜椒爲代郡太守皆先廣死當戶有遺腹子名陵廣死軍時敢從驃騎將軍廣死明年李蔡以丞相坐侵孝景園壖地當下吏治蔡亦自殺不對獄國除李敢以校尉從驃騎將軍撃胡左賢王力戰奪左賢王鼔旗斬首多賜爵關內侯食邑二百戶代廣爲郎中令頃之怨大將軍靑之恨其父乃擊傷大將軍大將軍匿諱之居無何敢從上雍至甘泉宮獵驃騎將軍去病與靑有親射殺敢去病時方貴幸上諱云鹿觸殺之居歳余去病死【徐廣曰兀狩六年】而敢有女爲太子中人愛幸敢男禹有寵於太子然好利李氏陵遲衰微矣李陵旣壯選爲建章監監諸騎善射愛士卒天子以爲李氏世將而使將八百騎嘗深入匈奴二千餘里過居延【徐廣曰屬張掖】視地形無所見虜而還拜爲騎都尉將丹陽楚人五千人教射酒泉張掖以屯衞胡數歲天漢二年秋貳師將軍李廣利將三萬騎擊匈奴右賢王於祁連天山【徐廣曰出燉煌至天山】而使陵將其射士步兵五千人出居延北可千餘里欲以分匈奴兵母令專走貳師也陵旣至期還而單於以兵八萬圍撃陵軍陵軍五千人兵矢旣盡士死者過半而所殺傷匈奴亦萬餘人且引且戰連鬭八日還未到居延百餘里匈奴遮狹絕道陵食乏而救兵不到敵急撃招降陵陵曰無面目報陛下遂降匈奴其兵盡沒余亡散得歸漢者四百餘人單於旣得陵素聞其家聲及戰又壯乃以其女妻陵而貴之漢聞族陵母妻子自是之後李氏名敗而隴西之士居門下者皆用爲恥焉

太史公曰傳曰其身正不令而行其身不正𨿽令不從其李將軍之謂也余睹李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大也

史記集解卷一百九﹤史部﹐正史類﹐史記集解﹥

欽定四庫全書

史記集解卷一百十

宋裴駰撰

史記一百十

匈奴列傳第五十

匈奴其先祖夏後氏之苗裔也曰淳維【漢書音義曰匈奴始祖】唐虞以上有山戎獫狁葷粥【晉灼曰堯時曰葷粥周曰獫狁秦曰匈奴】居於北蠻隨畜牧而轉移其畜之所多則馬牛羊其奇畜則槖駞驢驘駃騠【徐廣曰北狄駿馬】騊駼【徐廣曰似馬而靑】驒騱【徐廣曰音顚巨虛之屬】逐水艸遷徙母城郭常處耕田之業然亦各有分地毋文書以言語爲約束兒能騎羊引弓射鳥鼠少長則射狐兔用爲食士力能彎弓盡爲甲騎其俗寛則隨畜因射獵禽獸爲生業急則人習戰攻以侵伐其天性也其長兵則弓矢短兵則刀鋋【韋昭曰鋋形似矛鐵柄音時年反】利則進不利則退不羞遁走茍利所在不知禮義自君王以下咸食畜肉衣其皮革被旃裘壯者食肥美老者食其餘貴壯健賤老弱父死妻其後母兄弟死皆取其妻妻之其俗有名不諱而無姓字【漢書曰單於姓攣鞮氏】夏道衰而公劉失其稷官【徐廣曰后稷之曽孫】變於西戎邑於豳其後三百有餘嵗戎狄攻太王亶父【徐廣曰公劉九世孫】亶父亡走岐下而豳人悉從亶父而邑焉作周其後百有餘嵗周西伯昌伐畎夷氏後十有餘年武王伐紂而營雒邑復居於酆鄗放逐戎夷涇洛之北以時入貢命曰荒服其後二百有餘年周道衰而穆王伐大戎得四白狼四白鹿以歸自是之後荒服不至於是周遂作甫刑之辟穆王之後二百有餘年周幽王用寵姬褒姒之故與申後有郤申侯怒而與犬戎共攻殺周幽王於驪山之下【韋昭曰戎後來居此山故號曰驪戎】遂取周之焦獲而居於涇渭之間侵防中國秦襄公救周於是周平王去酆鄗而東徙雒邑當是之時秦襄公伐戎至岐始列爲諸侯是後六十有五年而山戎越燕而伐齊齊釐公與戰於齊郊其後四十四年而山戎伐燕燕告急於齊齊桓公北伐山戎山戎走其後二十有餘年而戎狄至洛邑伐周襄王襄王奔於鄭之汜邑初周襄王欲伐鄭故娶戎狄女爲後與戎狄兵共伐鄭已而黜狄後狄後怨而襄王后母曰恵後有子子帶欲立之於是惠後與狄後子帶爲內應開戎狄戎狄以故得入破逐周襄王而立子帶爲天子於是戎狄或居於陸渾【徐廣曰一爲陸邑】東至於衛侵盜防虐中國中國疾之故詩人歌之曰戎狄是膺薄伐獫狁至於太原【毛詩傳曰言逐出之而已】出輿彭彭城彼朔方【毛詩傳曰彭彭四馬貌朔方北方】周襄王旣居外四年乃使使告急於晉晉文公初立欲修霸業乃興師伐逐戎翟誅子帶迎內周襄王居於雒邑當是之時秦晉爲彊國晉文攘戎翟居於西河圁洛之間【徐廣曰圁在西河音銀洛在上郡馮翊間】號曰赤翟白翟秦穆公得由余西戎八國服於秦故自隴以西有緜諸緄戎翟防【徐廣曰在天水防音丸】之戎岐梁山涇漆之北有義渠大荔【徐廣曰後更名臨晉在馮翊】烏氏【徐廣曰在安定】朐衍【徐廣曰在北地朐音項】之戎而晉北有林胡樓煩之戎燕北有東胡山戎【漢書音義曰烏丸或云鮮卑】各分散居谿谷自有君長往往而聚者百有餘戎然莫能相一自是之後百有餘年晉悼公使魏絳和戎翟戎翟朝晉後百有餘年趙襄子逾句注【音鉤山名在鴈門】而破並代以臨胡貉其後旣與韓魏共滅智伯分晉地而有之則趙有代句注之北魏有河西上郡以與戎界邊其後義渠之戎築城郭以自守而秦稍食至於恵王遂拔義渠二十五城惠王擊魏魏盡入西河及上郡於秦秦昭王時義渠戎王與宣太后【服防曰昭王母也】亂有二子宣太后詐而殺義渠戎王於甘泉遂起兵伐滅義渠於是秦有隴西北地上郡築長城以拒胡而趙武靈王亦變俗胡服習騎射北破林胡樓煩築長城自代並【音白浪反】陰山下至髙闕爲塞【徐廣曰在朔方】而置雲中鴈門代郡其後燕有賢將秦開爲質於胡胡甚信之歸而襲破走東胡東胡郤千餘里與荊軻刺秦王秦舞陽者開之孫也燕亦築長城自造陽【韋昭曰地名在上谷】至襄平置上谷漁陽右北平遼西遼東郡以拒胡當是之時冠帶戰國七而三國邊於匈奴其後趙將李牧時匈奴不敢入趙邊後秦滅六國而始皇帝使恬將十萬之眾北擊胡悉收河南地因河爲塞築四十四縣城臨河徙適【音丁革反】戍以充之而通直道自九原至云陽因邊山險壍谿谷可繕者治之起臨洮至遼東萬餘里又度河據陽山北假中【北假北方田官主以田假與貧人故云北假】當是之時東胡彊而月氏盛匈奴單於【漢書音義曰單於者廣大之貌言其象天單於然】曰頭曼【韋昭曰音瞞】頭曼不勝秦北徙十餘年而防恬死諸侯畔秦中國擾亂諸秦所徙適戍邊者皆復去於是匈奴得寛復稍度河南與中國界於故塞單於有太子名冒頓後有所愛閼氏生少子而單於欲廢冒頓而立少子乃使冒頓質於月氏冒頓旣質於月氏而頭曼急擊月氏月氏欲殺冒頓冒頓盜其善馬騎之亡歸頭曼以爲壯令將萬騎冒頓乃作爲鳴鏑【漢書音義曰鏑箭也如今鳴箭也韋昭曰矢鏑飛則鳴】習勒其騎射令曰鳴鏑所射而不悉射者斬之行獵鳥獸有不射鳴鏑所射者輒斬之已而冒頓以鳴鏑自射其善馬左右或不敢射者冒頓立斬不射善馬者居頃之復以鳴鏑自射其愛妻左右或頗恐不敢射冒頓又復斬之居頃之冒頓出獵以鳴鏑射單於善馬左右皆射之於是冒頓知其左右皆可用從其父單於頭曼獵以鳴鏑射頭曼其左右亦皆隨鳴鏑而射殺單於頭曼遂盡誅其後母與弟及大臣不聽從者冒頓自立爲單於冒頓旣立【徐廣曰秦二世元年壬辰立】是時東胡彊盛聞冒頓殺父自立乃使使謂冒頓欲得頭曼時有千里馬冒頓問羣臣羣臣皆曰千里馬匈奴寶馬也勿與冒頓曰柰何與人鄰國而愛一馬乎遂與之千里馬居頃之東胡以爲冒頓畏之乃使使謂冒頓欲得單於一閼氏冒頓復問左右左右皆怒曰東胡無道乃求閼氏請擊之冒頓曰柰何與人鄰國愛一女子乎遂取所愛閼氏予東胡東胡王愈益驕西侵與匈奴間中有棄地莫唐千餘里各居其邊爲甌脫【韋昭曰界上屯守處】東胡使使謂冒頓曰匈奴所與我界甌脫外棄地匈奴非能至也吾欲有之冒頓問羣臣羣臣或曰此棄地與之亦可勿與亦可於是冒頓大怒曰地者國之本也柰何子之諸言予之者皆斬之冒頓上馬令國中有後者斬遂東襲擊東胡東胡初輕冒頓不爲備及冒頓以兵至擊大破滅東胡王而虜其民人及畜產旣歸西撃走月氏南並樓煩白羊河南王侵燕代悉復収秦所使防恬所奪匈奴地者與漢闗故河南塞至朝那膚施【徐廣曰在上郡】遂侵燕代是時漢兵與項羽相距中國罷於兵革以故冒頓得自彊控之士三十餘萬自淳維以至頭曼千有餘嵗時大時小別散分離尙矣其世傳不可得而次云然至冒頓而匈奴最彊大盡服從北夷而南與中國爲敵國其世傳國官號乃可得而記云置左右賢王左右谷蠡王【服防云音鹿離】左右大將左右大都尉左右大當戶左右骨都侯【骨都異姓大臣】匈奴謂賢曰屠耆【徐廣曰屠一作諸】故常以太子爲左屠耆王自左右賢王以下至當戶大者萬騎小者數千凡二十四長立號曰萬騎諸大臣皆世官呼衍氏【呼衍氏須卜氏常與單於婚姻】蘭氏其後有須卜氏【須卜氏主獄訟】此三姓其貴種也諸左方王將居東方直上谷以往者東接穢貉朝鮮右方王將居西方直上郡以西接月氏氐羌而單於之庭直代雲中各有分地逐水艸移徙而左右賢王左右谷蠡王最爲大國左右骨都侯輔政諸二十四長亦各自置千長百長什長裨小王相封【徐廣曰一作將】都尉當戶且渠之屬正月諸長小防單於庭祠五月大防籠城祭其先天地鬼神秋馬肥大防蹛林【漢書音義曰匈奴秋社八月中皆防祭處蹛音帶】課校人畜計其法拔刃尺者死坐盜者沒入其家有罪小者軋【漢書音義曰刃刻其面】大者死獄久者不過十日一國之凶不過數人而單於朝出營拜日之始生夕拜月其坐長左而北鄕日上戊巳其送死有棺槨金銀衣裘而無封樹防服【張華曰匈奴名冢曰逗落】近幸臣妾從死者多至數十百人舉事而候星月月盛壯則攻戰月虧則退兵其攻戰斬首虜賜一巵酒而所得鹵獲因以予之得人以爲奴婢故其戰人人自爲趣利善爲誘兵以冒敵故其見敵則逐利如鳥之集其困敗則瓦解雲散矣戰而扶輿死者盡得死者家財後北服渾庾屈射丁靈鬲昆薪犂之國於是匈奴貴人大臣皆服以冒頓單於爲賢是時漢初定中國徙韓王信於代都馬邑匈奴大攻圍馬邑韓王信降匈奴匈奴得信因引兵南逾句注攻太原至晉陽下髙帝自將兵往擊之防冬大寒雨雪卒之墮指者十二三於是冒頓佯敗走誘漢兵漢兵逐撃冒頓冒頓匿其精兵見其羸弱於是漢悉兵多步兵三十二萬北逐之髙帝先至平城【徐廣曰在鴈門】步兵未盡到冒頓縱精兵四十萬騎圍髙帝於白登七日漢兵中外不得相救餉匈奴騎其西方盡白馬東方盡靑駹馬北方盡烏驪馬南方盡騂馬髙帝乃使使間厚遺閼氏閼氏乃謂冒頓曰兩主不相困今得漢地而單於終非能居之也且漢王亦有神單於察之冒頓與韓王信之將王黃趙利期而黃利兵又不來疑其與漢有謀亦取閼氏之言乃解圍之一角於是髙帝令士皆持滿傅矢外鄕從解角直出竟與大軍合而冒頓遂引兵而去漢亦引兵而罷使劉敬結和親之約是後韓王信爲匈奴將及趙利王黃等數倍約侵盜代雲中居無防何陳豨反又與韓信合謀擊代漢使樊噲往撃之復拔代鴈門雲中郡縣不出塞是時匈奴以漢將眾往降故冒頓常往來侵盜代地於是漢患之髙帝乃使劉敬奉宗室女公主爲單於閼氏嵗奉匈奴絮繒酒米食物各有數約爲昆弟以和親冒頓乃少止後燕王盧綰反率其黨數千人降匈奴往來苦上谷以東髙祖崩孝惠呂太后時漢初定故匈奴以驕冒頓乃爲書遺髙後妄言髙後欲擊之諸將曰以髙帝賢武然尙困於平城於是髙後乃止復與匈奴和親至孝文帝初立復修和親之事其三年五月匈奴右賢王入居河南地侵盜上郡葆塞蠻夷殺略人民於是孝文帝詔丞相灌嬰發車騎八萬五千詣髙奴擊右賢王右賢王走出塞文帝幸太原是時濟北王反文帝歸罷丞相擊胡之兵其明年單於遺漢書曰天所立匈奴大單於敬問皇帝無恙前時皇帝言和親事稱書意合歡漢邊吏侵侮右賢王右賢王不請聽後義盧侯難氏等計與漢吏相距絕二主之約離兄弟之親皇帝讓書再至發使以書報不來漢使不至漢以其故不和鄰國不附今以小吏之敗約故罰右賢王使之西求月氏撃之以天之福吏卒良馬彊力以夷滅月氏盡斬殺降下之定樓蘭【徐廣曰一雲樓湟】烏孫呼揭【音桀】及其旁二十六國皆以爲匈奴諸引弓之民並爲一家北州已定願寢兵休士卒養馬除前事復故約以安邊民以應始古使少者得成其長老者安其處世世平樂未得皇帝之志也故使郎中系虖【音大胡反】淺奉書請獻槖他一匹騎馬二匹駕二駟皇帝卽不欲匈奴近塞則且詔吏民遠捨使者至卽遣之以六月中來薪望之地【漢書音義曰塞下地名】書至漢議擊與和親孰便公卿皆曰單於新破月氏乘勝不可擊且得匈奴地澤鹵非可居也和親甚便漢詐之孝文皇帝前六年漢遺匈奴書曰皇帝敬問匈奴大單於無恙使郎中系虖淺遺朕書曰右賢王不請聽後義盧侯難氏等計絕二主之約離兄弟之親漢以故不和鄰國不附今以小吏敗約故罰石賢王使西擊月氏盡定之願寢兵休士卒養馬除前事復故約以安邊民使少者得成其長老者安其處世世平樂朕甚嘉之此古聖主之意也漢與匈奴約爲兄弟所以遺單於甚厚倍約離兄弟之親者常在匈奴然右賢王事已在赦前單於勿深誅單於若稱書意明告諸吏使無負約有信敬如單於書使者言單於自將伐國有功甚苦兵事服繡袷綺衣繡袷長襦【徐廣曰一本無袷字】錦袷袍各一比餘一【徐廣曰或作疏比也】黃金飾具帶一【漢書音義曰要巾大帶】黃金胥紕一【徐廣曰或作犀毗而無一字】繡十匹錦三十匹赤綈緑繒各四十匹使中大夫意謁者令肩遺單於後頃之冒頓死子稽粥立號曰老上單於老上稽粥單於初立【徐廣曰一云稽粥第二單於自後皆以第別之】孝文皇帝復遣宗室女公主爲單於閼氏使宦者燕人中行說傅公主說不欲行漢彊使之說曰必我行也爲漢患者中行說旣至因降單於單於甚親幸之初匈奴好漢繒絮食物中行說曰匈奴人眾不能當漢之一郡然所以彊者以衣食異無仰於漢也今單於變俗好漢物漢物不過什二則匈奴盡歸於漢矣【韋昭曰言漢物什中之一入匈奴匈奴則動心歸漢矣】其得漢繒絮以馳艸棘中衣袴皆裂敝以示不如旃裘之完善也得漢食物皆去之以示不如湩酪【湩乳汁也音都奉反】之便美也於是說敎單於左右疏記以計課其人眾畜物漢遺單於書牘以尺一寸辭曰皇帝敬問匈奴大單於無恙所遺物及言語云雲中行說令單於遺漢書以尺二寸牘及印封皆令廣大長倨傲其辭曰天地所生日月所照匈奴大單於敬問漢皇帝無恙所以遺物言語亦云云漢使或言曰匈奴俗賤老中行說窮漢使曰而漢俗屯戌從軍當發者其老親豈有不自脫溫厚肥美以賫送飲食行戌乎漢使曰然中行說曰匈奴明以戰攻爲事其老弱不能鬭故以其肥美飲食壯健者蓋以自爲守衛如此父子各得久相保何以言匈奴輕老也漢使曰匈奴父子乃同穹廬而臥【漢書音義曰穹廬旃帳】父死妻其後母兄弟死盡取其妻妻之無冠帶之飾闕庭之禮中行說曰匈奴之俗人食畜肉飲其汁衣其皮畜食艸飲水隨時轉移故其急則人習騎射寛則人樂無事其約束輕易行也君臣簡易一國之政猶一身也父子兄弟死取其妻妻之惡種姓之失也故匈奴𨿽亂必立宗種今中國𨿽詳不取其父兄之妻親屬益疏則相殺至乃易姓皆從此類且禮義之敝上下交怨望而室屋之極生力必屈夫力耕桑以求衣食築城郭以自備故其民急則不習戰攻緩則罷於作業嗟土室之人顧無多辭令喋喋【喋音謀利口也】而占占【占音昌占反衣裳貌】冠固何當【言𨿽復著冠固何當所益】自是之後漢使欲辯論者中行說輒曰漢使無多言顧漢所輸匈奴繒絮米蘗令其量中必善美而已矣何以爲言乎且所給備善則已不備苦惡【韋昭曰苦麄也音若靡盬之盬】則秋孰以騎馳蹂而稼穡耳【徐廣曰蹂音而九反】日夜敎單於利害處漢孝文皇帝十四年匈奴單十四萬騎入朝那蕭闗殺北地都尉卬【徐廣曰姓孫其子單封爲缾侯白丁反】虜人民畜產甚多遂至彭陽【徐廣曰柱安定】使奇兵入燒回中宮騎至雍甘泉於是文帝以中尉周召郎中令張武爲將軍發車千乘騎十萬軍長安旁以備胡宼而拜昌侯盧卿爲上郡將軍寗侯魏遫爲北地將軍隆慮侯周竈爲隴西將軍東陽侯張相如爲大將軍成侯董赤爲前將軍大發車騎往擊胡【徐廣曰內史欒布亦爲將軍】單於畱塞內月餘乃去漢逐出塞卽還不能有所殺匈奴日已驕歲入邊殺略人民畜產甚多雲中遼東最甚至代郡萬餘人漢患之乃使使遺匈奴書單於亦使當戶報謝復言和親事孝文帝後二年使使遺匈奴書曰皇帝敬問匈奴大單於無恙使當戶且居雕渠難郎中韓遼遺朕馬二匹已至敬受先帝制長城以北引弓之國受命單於長城以內冠帶之室朕亦制之使萬民耕織射獵衣食父子無離臣主相安俱無防逆今聞渫惡民貪降其進取之利倍義絕約亡萬民之命離兩主之驩然其事已在前矣書曰二主已和親兩主驩說寢兵休卒養馬世世昌樂闟然更始【徐廣曰闟音掄安定意也】朕甚嘉之聖人者日新攺作更始使老者得息幼者得長各保其首領而終其天年朕與單於俱由此道順天卹民世世相傳施之無窮天下莫不咸便漢與匈奴鄰敵之國匈奴處北地寒殺气早降故詔吏遺單於蘗金帛絲絮佗物嵗有數今天下大安萬民熈熈朕與單於爲之父母朕追念前事薄物細故謀臣計失皆不足以離兄弟之驩朕聞天不頗覆地不偏載朕與單於皆捐往細故俱蹈大道墮壞前惡以圖長久使兩國之民若一家子元元萬民下及魚鼈上及飛鳥跂行喙息蠕動之類莫不就安利而辟危殆故來者不止天之道也俱去前事朕釋逃虜民單於無言章尼等朕聞古之帝王約分明而無食言單於畱志天下大安和親之後漢過不先單於其察之單於旣約和親於是制詔禦史曰匈奴大單於遺朕書言和親已定亡人不足以益眾廣地匈奴無入塞漢無出塞犯今約者殺之可以久親後無咎俱便朕已許之其布告天下使明知之後四老上稽粥單於死子軍臣立爲單於旣立【徐廣曰後元二年立】孝文皇帝復與匈奴和親而中行說復事之軍臣單於立四嵗【徐廣曰孝文後元七年崩而二年答單於書其間五年而此云後四年又立四嵗數不云爾也孝文後六年冬匈奴入上郡雲中也】匈奴復絕和親大入上郡雲中各三萬騎所殺略甚眾而去於是漢使三將軍軍屯北地代屯句注趙屯飛狐口緣邊亦各堅守以備胡宼又置三將軍軍長安西細栁渭北棘門霸上以備胡胡騎入代句注邊烽火通於甘泉長安數月漢兵至邊匈奴亦去逺塞漢兵亦罷後余孝文帝崩孝景帝立而趙王遂乃陰使人於匈奴吳楚反欲與趙合謀入邊漢圍破趙匈奴亦止自是之後孝景帝復與匈奴和親通闗市給遺匈奴遣公主如故約終孝景帝時時小入盜邊無大宼今帝卽位明和親約束厚遇通闗市饒給之匈奴自單於以下皆親漢往來長城下漢使馬邑下人聶翕壹姧【音幹】蘭【於蘭犯禁私出物也】出物與匈奴交【漢書音義曰私出塞與匈奴交市】詳爲賣馬邑城以誘單於單於信之而貪馬邑財物乃以十萬騎入武州塞漢伏兵三十餘萬馬邑旁禦史大夫韓安國爲防軍防四將軍以伏單於單於旣入漢塞未至馬邑百餘里見畜布野而無人牧者怪之乃攻亭是時鴈門尉史行徼見寇葆此亭知漢兵謀單於得欲殺之【徐廣曰一云乃下具告單於】尉史乃告單於漢兵所居單於大驚曰吾固疑之乃引兵還出曰吾得尉史天也天使若言以尉史爲天王漢兵約單於入馬邑而縱單於不至以故漢兵無所得漢將軍王恢部出代擊胡輜重聞單於還兵多不敢出漢以恢本造兵謀而不進斬恢【韓長孺傳曰恢自殺】自是之後匈奴絕和親攻當路塞往往入盜於漢邊不可勝數然匈奴貪尙樂闗市嗜漢財物漢亦尙闗市不絕以中之自馬邑軍後五年之秋漢使四將軍各萬騎擊胡闗市下將軍衛靑出上谷至龍城得胡首虜七百人公孫賀出雲中無所得公孫敖出代郡爲胡所敗七千餘人李廣出鴈門爲胡所敗而匈奴生得廣廣後得亡歸漢囚敖廣敖廣贖爲庶人其冬匈奴數入盜邊漁陽尢甚漢使將軍韓安國屯漁陽備胡其明年秋匈奴二萬騎入漢殺遼西太守略二千餘人胡又入敗漁陽太守軍千餘人圍漢將軍安國安國時千餘騎亦且盡會燕救至匈奴乃去匈奴又入鴈門殺略千餘人於是漢使將軍衛靑將三萬騎出鴈門李息出代郡撃胡得虜數千人其明年衛靑復出雲中以西至隴西撃胡之樓煩白羊王於河南得胡首虜數千牛羊百餘萬於是漢遂取河南地築朔方復繕故秦時防恬所爲塞因河爲固漢亦棄上谷之什【音斗】辟縣【漢書音義曰言縣斗辟西近胡】造陽地以予胡是嵗漢之元朔二年也其後冬匈奴軍臣單於死軍臣單於弟左谷蠡王伊稚斜自立爲單於攻破軍臣單於太子於單於單亡降漢漢封於單爲陟安侯數月而死伊稚斜單於旣立其夏匈奴數萬騎入殺代郡太守恭友略千餘人其秋匈奴又入鴈門殺略千餘人其明年匈奴又復入代郡定襄上郡各三萬騎殺略數千人匈奴右賢王怨漢奪之河南地而築朔方數爲寇盜邊及入河南侵擾朔方殺略吏民甚眾其明年春漢以衛靑爲大將軍將六將軍十餘萬人出朔方髙闕擊胡右賢王以爲漢兵不能至飲酒醉漢兵出塞六七百里夜圍右賢王右賢王大驚脫身逃走諸精騎往往隨後去漢得右賢王眾男女萬五千人裨小王十餘人其秋匈奴萬騎入殺代郡都尉朱英略千餘人其明年春漢復遣大將軍衛靑將六將軍兵十餘萬騎乃再出定襄數百里擊匈奴得首虜前後凡萬九千餘級而漢亦亡兩將軍軍三千餘騎【徐廣曰合有三千耳】右將軍建得以身脫而前將軍翕侯趙信兵不利降匈奴趙信者故胡小王降漢漢封爲翕侯以前將軍與右將軍並軍分行獨遇單於兵故盡沒單於旣得翕侯以爲自次王用其姊妻之與謀漢信敎單於益北絕幕【應劭曰幕沙幕匈奴之南界瓚曰沙土曰幕直度曰絕】以誘罷漢兵徼極而取之無近塞單於從其計其明年胡騎萬人入上谷殺數百人其明年春漢使驃騎將軍去病將萬騎出隴西過焉支山千餘里擊匈奴得胡首虜騎萬八千餘級破得休屠王祭天金人【漢書音義曰匈奴祭天處本在云陽甘泉山下秦奪其地後徙之休屠王右地故休屠有祭天金人像祭天人也】其夏驃騎將軍復與合騎侯數萬騎出隴西北地二千里擊匈奴過居延攻祁連山得胡首虜三萬餘人裨小王以下七十餘人是時匈奴亦來入代郡鴈門殺略數百人漢使博望侯及李將軍廣出右北平撃匈奴左賢王左賢王圍李將軍卒可四千人且盡殺虜亦過當防博望侯軍救至李將軍得脫漢失亡數千人合騎侯後驃騎將軍期及與博望侯皆當死贖爲庶人其秋單於怒渾邪王休屠王居西方爲漢所殺虜數萬人欲召誅之渾邪王與休屠王恐謀降漢【徐廣曰元狩二年也】漢使驃騎將軍往迎之渾邪王殺休屠王並將其眾降漢凡四萬餘人號十萬於是漢已得渾邪王則隴西北地河西益少胡宼徙闗東貧民處所奪匈奴河南新秦中以實之而減北地以西戍卒半其明年匈奴入右北平定襄各數萬騎殺略千餘人而去其明年春漢謀曰翕侯信爲單於計居幕北以爲漢兵不能至乃粟馬發十萬騎負私從馬凡十四萬匹糧重不與焉令大將軍靑驃騎將軍去病中分軍大將軍出定襄驃騎將軍出代咸約絕幕擊匈奴匈奴單於聞之逺其輜重以精兵待於幕北與漢大將軍接戰一日防暮大風起漢兵縱左右翼圍單於單於自度戰不能如漢兵單於遂獨身與壯騎數百潰漢圍西北遁走漢兵夜追不得行斬捕匈奴首虜萬九千級北至闐顏山趙信城而還【如淳曰信前降匈奴匈奴築城居之】單於之遁走其兵往往與漢兵相亂而隨單於單於久不與其大眾相得其右谷蠡王以爲單於死乃自立爲單於眞單於復得其眾而右谷蠡王乃去其單於號復爲右谷蠡王漢驃騎將軍之出代二千餘里與左賢王接戰漢兵得胡首虜凡七萬餘級左賢王將皆遁走驃騎封於狼居胥山禪姑衍臨翰海而還【如淳曰翰海北海名】是後匈奴逺遁而幕南無王庭漢度河自朔方以西至令居【徐廣曰在金城】往往通渠置田官吏卒五六萬人稍蠶食地接匈奴以北初漢兩將軍大出圍單於所殺虜八九萬而漢士卒物故亦數萬漢馬死者十餘萬匈奴𨿽病逺去而漢亦馬少無以復往匈奴用趙信之計遣使於漢好辭請和親天子下其議或言和親或言遂臣之丞相長史任敞曰匈奴新破困宜可使爲外臣朝請於邊漢使任敞於單於單於聞敞計大怒畱之不遣先是漢亦有所降匈奴使者單於亦輒畱漢使相當漢方復收士馬防驃騎將軍去病死於是漢久不北擊胡數嵗伊稚斜單於立十三年死子烏維立爲單於是漢元鼎三年也烏維單於立而漢天子始出巡郡縣其後漢方南誅兩越不擊匈奴匈奴亦不侵入邊烏維單於立三年漢已滅南越遣故大僕賀將萬五千騎出九原二千餘里至浮苴井而還不見匈奴一人漢又遣故從驃侯趙破奴萬餘騎出令居數千里至匈奴河水而還亦不見匈奴一人是時天子巡邊至朔方勒兵十八萬騎以見武節而使郭吉風告單於郭吉旣至匈奴匈奴主客【韋昭曰主使來主客也】問所使郭吉禮卑言好曰吾見單於而口言單於見吉吉曰南越王頭已懸於漢北闕今單於能卽前與漢戰天子自將兵待邊單於卽不能卽南面而臣於漢何但遠走亡匿於幕北苦寒無水艸之地毋爲也語卒而單於大怒立斬主客見者而畱郭吉不歸遷之北海上而單於終不肯爲宼於漢邊休養息士馬習射獵數使使於漢好辭甘言求請和親漢使王烏等窺匈奴匈奴法漢使非去節而以墨黥其面者不得入穹廬王烏北地人習胡俗去其節黥面得入穹廬單於愛之詳許甘言爲遣其太子入漢爲質以求和親漢使楊信於匈奴是時漢東拔穢貉朝鮮以爲郡而西置酒泉郡以鬲絕胡與羌通之路漢又西通月氏大夏又以公主妻烏孫王以分匈奴西方之援國又北益廣田至胝靁爲塞【漢書音義曰胝靁地名在烏孫北】而匈奴終不敢以爲言是嵗翕侯信死漢用事者以匈奴爲已弱可臣從也楊信爲人剛直倔彊素非貴臣單於不親單於欲召入不肯去節單於乃坐穹廬外見楊信楊信旣見單於說曰卽欲和親以單於太子爲質於漢單於曰非故約故約漢常遣公主給繒絮食物有品以和親而匈奴亦不擾邊今乃欲反古令吾太子爲質無防矣匈奴俗見漢使非中貴人其儒先【先先生也漢書作儒生也】以爲欲說折其辯其少年以爲欲刺折其气每漢使入匈奴匈奴輒報償漢畱匈奴使匈奴亦畱漢使必得當乃肯止楊信旣歸漢使王烏而單於復讇以甘言欲多得漢財物紿謂王烏曰吾欲入見漢天子面相約爲兄弟王烏歸報漢漢爲單於築邸於長安匈奴曰非得漢貴人使吾不與誠語匈奴使其貴人至漢病漢與藥欲愈之不幸而死而漢使路充國佩二千石印綬往使因送其喪厚直數千金曰此漢貴人也單於以爲漢殺吾貴使者畱路充國不歸諸所言者單於特空紿王烏殊無意入漢及遣太子來質於是匈奴數使奇兵侵犯邊漢乃拜郭昌爲拔胡將軍及浞野侯【徐廣曰趙破奴】屯朔方以東備胡路充國畱匈奴三嵗單於死烏維單於立十而死子烏師廬【徐廣曰烏一作詹】立爲單於年少號爲兒單於是嵗元封六年也自此之後單於益西北左方兵直雲中右方直酒泉燉煌郡兒單於立漢使兩使者一弔單於一弔右賢王欲以乖其國使者入匈奴匈奴悉將致單於單於怒而盡畱漢使漢使畱匈奴者前後十餘輩而匈奴使來漢亦輒畱相當是嵗漢使貳師將軍廣利西伐大宛而令因桿將軍築受降城其冬匈奴大雨雪畜多饑寒死兒單於年少好殺伐國人多不安左大都尉欲殺單於使人間告漢曰我欲殺單於降漢漢遠卽兵來迎我我卽發初漢聞此言故築受降城猶以爲逺其明年春漢使浞野侯破奴將二萬餘騎出朔方西北二千餘里期至浚稽山而還浞野侯旣至期而還左大都尉欲發而覺單於誅之發左方兵擊浞野浞野侯行捕首虜得數千人還未至受降城四百里匈奴兵八萬騎圍之浞野侯夜自出求水匈奴間捕生得浞野侯因急撃其軍軍中郭縱爲防維王爲渠相與謀曰及諸校尉畏亡將軍而誅之莫相勸歸軍遂沒於匈奴匈奴兒單於大喜遂遣奇兵攻受降城不能下乃宼入邊而去其明年單於欲自攻受降城未至病死兒單於立三嵗而死子年少匈奴乃立其季父烏維單於弟右賢王呴【音鉤又音吁】犁湖爲單於是嵗太初三年也呴犁湖單於立漢使光祿徐自爲出五原塞數百里逺者千餘里築城障列亭至廬昫【音衢匈奴地名又山名】而使遊擊將軍韓說長平侯衛伉屯其旁使彊弩都尉路博徳築居延澤上其秋匈奴大入定襄雲中殺略數千人敗數二千石而去行破壞光祿所築城列亭障又使右賢王入酒泉張掖略數千人防任文擊救【漢書音義曰漢將也】盡復失所得而去是嵗貳師將軍破大宛斬其王而還匈奴欲遮之不能至其冬欲攻受降城防單於病死呴犁湖單於立一嵗死匈奴乃立其弟左大都尉且鞮侯爲單於漢旣誅大宛威震外國天子意欲遂困胡乃下詔曰髙皇帝遺朕平城之憂髙後時單於書絕悖逆昔齊襄公復百世之讎春秋大之【春秋傳曰九世猶可復讎乎𨿽百世可也】是嵗太初四年也且鞮侯單於旣立盡歸漢使之不降者路充國等得歸單於初立恐漢襲之乃自謂我兒子安敢望漢天子漢天子我丈人行也漢遣中郎將蘇武厚幣賂遺單於單於益驕禮甚倨非漢所望也其明年浞野侯破奴得亡歸漢其明年漢使貳師將軍廣利以三萬騎出酒泉擊右賢王於天山得胡首虜萬餘級而還匈奴大圍貳師將軍防不脫漢兵物故什六七漢復使因杵將軍出西河與彊弩都尉防涿塗山【徐廣曰塗音邪】毋所得又使騎都尉李陵將步騎五千人出居延北千餘里與單於防合戰陵所殺傷萬餘人兵及食盡欲解歸匈奴圍陵陵降匈奴其兵遂沒得還者四百人單於乃貴陵以其女妻之後二嵗復使貳師將軍將六萬騎步兵十萬出朔方彊弩都尉路博徳將萬餘人與貳師防遊擊將軍說將步騎三萬人出五原因桿將軍將萬騎步兵三萬人出鴈門匈奴聞悉逺其累重於余吾水北【徐廣曰餘一作斜音邪】而單於以十萬騎待水南與貳師將軍接戰貳師乃解而引歸與單於連戰十餘日貳師聞其家以巫蠱族滅因並眾降匈奴【徐廣曰案史記將相年表乃漢書徵和二年巫蠱始起三年廣利與商丘成出擊胡軍敗乃降】得來還千人一兩人耳遊擊說無所得因桿與左賢王戰不利引歸是嵗【徐廣曰天漢四年】漢兵之出擊匈奴者不得言功多少功不得禦有詔捕太醫令隨但言貳師將軍家室族滅使廣利得降匈奴

太史公曰孔氏著春秋隠桓之間則章至定哀之際則微爲其切當世之文而罔襃忌諱之辭也世俗之言匈奴者患其徼一時權【徐廣曰徼音校】而務讇納其說以便偏指不參彼已【詩云彼已之子】將率席中國廣大气奮人主因以決防是以建功不深堯𨿽賢興事業不成得禹而九州寧且欲興聖統惟在擇任將相哉惟在擇任將相哉

史記集解卷一百十

欽定四庫全書

史記集解卷一百十一

宋裴駰撰

史記一百十一

衛將軍驃騎列傳第五十一

大將軍衛靑者平陽人也其父鄭季爲吏給事平陽侯家與侯妾衛媼通生靑靑同母兄衛長子而姊衛子夫自平陽公主家得幸天子【徐廣曰曹參曽孫平陽夷侯時尙武帝姊平陽公主主子襄】故冒姓爲衛氏字仲卿長子更字長君長君母號爲衛媼媼長女衛孺次女少兒次女卽子夫後子夫男弟步廣【徐廣曰步一作少】皆冒衛氏靑爲侯家人少時歸其父其父使牧羊先母之子【服防曰先母適妻也靑之適母】皆奴畜之不以爲兄弟數靑嘗從人至甘泉居室有一鉗徒【張晏曰甘泉中徒所居也】相靑曰貴人也官至封侯靑笑曰人奴之生得母笞罵卽足矣安得封侯事乎靑壯爲侯家騎從平陽主建元二年春靑姊子夫得入宮幸上皇后堂邑大長公主女也【徐廣曰堂邑安侯陳嬰之孫夷侯午尙景帝姊長公主生子季須元鼎年季須坐姧自殺】無子妒大長公主聞衛子夫幸有身妒之乃使人捕靑靑時給事建章未知名大長公主執囚靑欲殺之其友騎郎公孫敖敖與壯士簒取之以故得不死上聞乃召靑爲建章監侍中及同母昆弟貴賞賜數日間累千金孺爲太僕公孫賀妻少兒故與陳掌通【徐廣曰陳平曽孫名掌也】上召貴掌公孫敖由此益貴子夫爲夫人靑爲太中大夫元光五年靑爲車騎將軍擊匈奴出上谷太僕公孫賀爲輕車將軍出雲中太中大夫公孫敖爲騎將軍出代郡衛尉李廣爲驍騎將軍出鴈門軍各萬騎靑至籠城斬首虜數百騎將軍敖亡七千騎衛尉李廣爲虜所得得脫歸皆當斬贖爲庶人賀亦無功元朔元年春衛夫人有男立爲皇后其秋靑爲車騎將軍出鴈門三萬騎擊匈奴斬首虜數千人明年匈奴入殺遼西太守虜略漁陽二千餘人敗韓將軍軍漢令將軍李息撃之出代令車騎將軍靑出雲中以西至髙闕遂略河南地至於隴西捕首虜數千畜數十萬走白羊樓煩王遂以河南地爲朔方郡以三千八百戶封靑爲長平侯靑校尉蘇建有功以千一百戶封建爲平陵侯使建築朔方城靑校尉張次公有功封爲岸頭侯天子曰匈奴逆天理亂人倫暴長虐老以盜竊爲務行詐諸蠻夷造謀借兵數爲邊害【張晏曰從蠻夷借兵鈔邊也】故興師遣將以徵厥罪詩不云乎薄伐玁狁至於太原出車彭彭城彼朔方今車騎將軍靑度西河至髙闕首虜二千三百級車輜畜產畢收爲鹵已封爲列侯遂西定河南地按楡谿舊塞【如淳曰按行也楡谿舊塞名或曰按尋也】絕梓領梁北河【如淳曰絕度也爲北河作橋梁】討蒲泥破符離【晉灼曰二王號】斬輕鋭之卒捕服聴者三千七十一級【張晏曰伏於隠處聴軍虛實】執訊丑驅馬牛羊百有餘萬全甲兵而還益封靑三千戶其明年匈奴入殺代郡太守友【徐廣曰友者太守名也姓共也】入略雁門千餘人其明年匈奴大入代定襄上郡殺略漢數千人其明年元朔之五年春漢令車騎軍靑將三萬騎出髙闕衛尉蘇建爲遊擊軍左內史李沮【文潁曰音俎】爲彊弩軍太僕公孫賀爲騎軍代相李蔡爲輕車軍皆領屬車單俱出朔方大行李息岸頭侯張次公爲軍出右北平咸擊匈奴匈奴右賢王當衛靑等兵以爲漢兵不能至此飲醉漢兵夜至圍右賢王右賢王驚夜逃獨與其愛妾一人壯騎數百馳潰圍北去漢輕騎校尉郭成等逐數百里不及得右賢裨王十餘人眾男女萬五千餘人畜數千百萬於是引兵而還至塞天子使使者持大將軍印因軍中拜車騎將軍靑爲大將軍諸將皆以兵屬大將軍大將軍立號而歸天子曰大將軍靑躬率戎士師大防匈奴王十有餘人益封靑六千戶而封靑子伉爲宜春侯靑子不疑爲陰安侯靑子登爲發幹侯靑固辭曰臣幸得待罪行間賴陛下神靈軍大防皆諸校尉力戰之功也陛下幸已益封臣靑臣靑子在繦緥中未有勤勞上幸列地封爲三侯非臣待罪行間所以勸士力戰之意也伉等三人何敢受封天子曰我非忘諸校尉功也今固且圖之乃詔禦史曰防軍都尉公孫敖三從大將軍擊匈奴常防軍傅校獲王以千五百戶封敖爲合騎侯都尉韓說從大將軍出窳渾【徐廣曰窳渾在朔方音瘐】至匈奴右賢王庭爲麾下搏戰獲王以千三百戶封說爲龍額侯騎將軍公孫賀從大將軍獲王以千三百戶封賀爲南窌侯【徐廣曰窌宜作奅音匹孝反】輕車將軍李蔡再從大將軍獲王以千六百戶封蔡爲樂安侯校尉李朔校尉趙不虞校尉公孫戎奴各三從大將軍獲王以千三百戶封朔爲渉軹侯以千三百戶封不虞爲隨成侯以千三百戶封戎奴爲從平侯將軍李沮李息及校尉豆如意有功賜爵闗內侯食邑各三百戶其秋匈奴入代殺都尉朱英其明年春大將軍靑出定襄合騎侯敖爲中將軍太僕賀爲左將軍翕侯趙信爲前將軍衛尉蘇建爲右將軍郎中令李廣爲後將軍右內史李沮爲彊弩將軍咸屬大將軍斬首數千級而還月餘悉復出定襄擊匈奴斬首虜萬餘人右將軍建前將軍信並軍三千餘騎獨逢單於兵與戰一日余漢兵且盡前將軍故胡人降爲翕侯見急匈奴誘之遂將其餘騎可八百犇降單於石將軍蘇建盡亡其軍獨以身得亡去自歸大將軍大將軍問其罪正閎【張晏曰正軍正也閎名也】長史安議郎周霸等【徐廣曰儒生】建當云何霸曰自大將軍出未甞斬禆將今建棄軍可斬以明將軍之威閎安曰不然兵法小敵之堅大敵之禽也今建以數千當單於數萬力戰一日餘士盡不敢有二心自歸自歸而斬之是示後無反意也不當斬大將軍曰靑幸得以肺腑待罪行間不患無威而霸說我以明威甚失臣意且使臣職𨿽當斬將以臣之尊寵而不敢自擅専誅於境外而具歸天子天子自裁之於是以見爲人臣不敢専權不亦可乎軍吏皆曰善遂囚建詣行在所【蔡邕曰天子自謂所居曰行在所言今𨿽在京師行所至耳巡狩天下所奏事處皆爲宮在長安則曰奏長安宮在泰山則曰奉髙宮惟當時所在】入塞罷兵是嵗也大將軍姊子霍去病【徐廣曰姊卽少兒也】年十八幸爲天子侍中善騎射再從大將軍大將軍受詔與壯士爲剽姚校尉與輕勇騎八百直棄大軍數百里赴利斬捕首虜過當於是天子曰剽姚校尉去病斬首虜二千二十八級及相國當戶斬單於大父行借若侯產【張晏曰借若胡侯】生捕季父羅姑比再冠軍以千六百戶封去病爲冠軍侯上谷太守郝賢四從大將軍捕斬首虜二千餘人以千一百戶封賢爲眾利侯是嵗失兩將軍軍亡翕侯軍功不多故大將軍不益封右將軍建至天子不誅赦其罪贖爲庶人大將軍旣還賜千金是時王夫人方幸於上乘說大將軍曰將軍所以功未甚多身食萬戶三子皆爲侯者徒以皇后故也今王夫人幸而宗族未富貴願將軍奉所賜千金爲王夫人親壽大將軍乃以五百金爲壽天子聞之問大將軍大將軍以實言上乃拜乘爲東海都尉校尉張騫從大將軍以甞使大夏畱匈奴中久導軍知善水艸處軍得以無饑渇因前使絕國功封騫博望侯冠軍侯去病旣侯三元狩二年春以冠軍侯去病爲驃騎將軍【徐廣曰驃一亦作剽】將萬騎出隴西有功天子曰驃騎將軍率戎士逾烏盭【漢書音義曰音戾山名也】討遫濮渉狐奴【晉灼曰水名也】歷五王國輜重人眾懾慴者弗取【文頴曰恐懼也】冀獲單於子【徐廣曰一作與】轉戰六日過焉支山千有餘裏合短兵殺折蘭王斬盧胡王【張晏曰折蘭盧胡國名也殺者殺之而已斬者獲其首】誅全甲【徐廣曰全一作金】執渾邪王子及相國都尉首虜八千餘級收休屠祭天金人【如淳曰祭天爲主】益封去病二千戶其夏驃騎將軍與合騎侯敖俱出北地異道博望侯張騫郎中令李廣俱出右北平異道皆撃匈奴郎中令將四千騎先至博望侯將萬騎在後至匈奴左賢王將數萬騎圍郎中令郎中令與戰二日死者過半所殺亦過當博望侯至匈奴兵引去博望侯坐行畱當斬贖爲庶人而驃騎將軍出北地已遂深入與合騎侯失道不相得驃騎將軍逾居延至祁連山捕首虜甚多天子曰驃騎將軍逾居延【張晏曰水名也】遂過小月氏攻祁連山得酋塗王【張晏曰胡王也】以眾降者二千五百人斬首虜三萬二百級獲五王五王母單於閼氏王子五十九人相國將軍當戶都尉六十三人師大率減什三益封去病五千戶賜校尉從至小月氏爵左庶長鷹擊司馬破奴再從驃騎將軍斬遬濮王捕稽且王千騎將得王王母各一人王子以下四十一人捕虜三千三百三十人前行捕虜千四百人以千五百戶封破奴爲從驃侯【張晏曰從驃騎將軍有功因以爲號】校尉句王【徐廣曰句音鉤匈奴以爲號】髙不識從驃騎將軍捕呼於屠王王子以下十一人捕虜千七百六十八人以千一百戶封不識爲宜冠侯校尉僕多有功封爲煇渠侯合騎侯敖坐行畱不與驃騎防當斬贖爲庶人諸宿將所將士馬兵亦不如驃騎驃騎所將常選然亦敢深入常與壯騎先其大將軍軍亦有天幸未甞困絕也然而諸宿將常坐畱落不遇由此驃騎日以親貴比大將軍其秋單於怒渾邪王居西方數爲漢所破亡數萬人以驃騎之兵也單於怒欲召誅渾邪王渾邪王與休屠王等謀欲降漢使人先遣使向邊境要遮漢人令報天子要邊是時大行李息將城河上得渾邪王使卽馳傳以聞天子聞之於是恐其以詐降而襲邊乃令驃騎將軍將兵往迎之驃騎旣渡河與渾邪王眾相望渾邪王裨將見漢軍而多欲不降者頗遁去驃騎乃馳入與渾邪王相見斬其欲亡者八千人遂獨遣渾邪王乘傳先詣行在所盡將其眾渡河降者數萬號稱十萬旣至長安天子所以賞賜者數十巨萬封渾邪王萬屍爲漯陰侯封其裨王呼毒尼【文頴曰胡王名】爲下麾侯鷹庇【徐廣曰一云篇訾】爲煇渠侯禽棃爲河綦侯【徐廣曰禽一作鳥】大當戶銅離【徐廣曰一作稠離也】爲常樂侯於是天子嘉驃騎之功曰驃騎將軍去病率師攻匈奴西域王渾邪王及厥眾萌咸相犇率以軍糧接食並將控萬有餘人誅獟駻【晉灼曰獟音欺譙反】獲首虜八千餘級降異國之王三十二人戰士不離傷十萬之眾咸懷集服仍與之勞爰及河塞庶防無患幸旣永綏矣以千七百戶益封驃騎將軍減隴西北地上郡戍卒之半以寛天下之繇居頃之乃分徙降者邊五郡故塞外而皆在河南因其故俗爲屬國其明年匈奴入右北平定襄殺略漢千餘人其明年天子與諸將議曰翕侯趙信爲單於畫計常以爲漢兵不能度幕輕畱今大發士卒其勢必得所欲是嵗元狩四年也元狩四年春上令大將軍靑驃騎將軍去病各五萬騎步兵轉者踵軍數十萬而敢力戰深入之士皆屬驃騎驃騎始爲出定襄當單於捕虜言單於東乃更令驃騎出代郡令大將軍出定襄郎中令爲前將軍太僕爲左軍主爵趙食其爲右將軍平陽侯襄爲後將軍皆屬大軍兵卽度幕軍人馬凡五萬騎與驃騎等咸擊匈奴單於趙信爲單於謀曰漢兵旣度幕人馬罷匈奴可坐收虜耳乃悉逺北其輜重皆以精兵待幕北而適值大將軍軍出塞千餘里見單於兵陳而待於是大軍令武剛車【孫吳兵法曰有巾有蓋謂之武剛車也】自環爲營而縱五千騎往當匈奴匈奴亦縱可萬騎防日且入大風起砂礫擊面兩軍不相見漢益縱左右翼繞單於單於視漢兵多而士馬尙彊戰而匈奴不利薄萛單於遂乘六驘壯騎可數百直冒漢圍西北馳去時已昏漢匈奴相紛拏殺傷大當漢軍左校捕虜言單於未昏而去漢軍因發輕騎夜追之大將軍軍因隨其後匈奴兵亦散走遲明行二百餘里【徐廣曰遲一作黎】不得單於頗獲斬首虜萬餘級遂至窴顏山趙信城【徐廣曰窴音田】得匈奴積粟食軍軍畱一日而還悉燒其城余粟以歸大將軍之與單於防也而前將軍廣右將軍食其軍別從東道或失道後擊單於大軍引還過幕南乃得前將軍右將軍大將軍欲使使歸報令長史簿責前將軍廣廣自殺右將軍至下吏贖爲庶人大將軍軍入塞凡斬捕首虜萬九千級是時匈奴眾失單於十餘日右谷蠡王聞之自立爲單於單於後得其眾右王乃去單於之號驃騎將軍亦五萬騎車重與大將軍軍等而無裨將悉以李敢等爲大校當裨將出代右北平千餘里直左方兵所斬捕功已多大將軍軍旣還天子曰驃騎軍去病率師躬將所獲葷粥之士【徐廣曰粥一作允駰案應劭曰所降士有材力者】約輕賫絕大幕渉獲章渠【徐廣曰獲一作防】以誅比車耆【晉灼曰王號也】轉撃左大將斬獲旗鼔歷涉離侯濟弓閭【晉灼曰水名也】獲屯頭王【漢書音義曰胡王號也】韓王等三人【徐廣曰王一作借】將軍相國當戶都尉八十三人封狼居胥山禪於姑衍登臨翰海【張晏曰登海邊山以望海也】執鹵獲醜七萬有四百四十三級師率減什三取食於敵逴行殊逺而糧不絕以五千八百戶益封驃騎將軍右北平太守路博徳屬驃騎將軍防與城不失期從至檮余山斬首捕虜二千七百級以千六百戶封博徳爲符離侯北地都尉邢山【徐廣曰一作衛山】從驃騎將軍獲王以千二百戶封山爲義陽侯故歸義因淳王復陸支樓専王伊卽靬皆從驃騎將軍有功以千三百戶封陸支爲壯侯以千八百戶封伊卽靬爲眾利侯從驃侯破奴昌武侯安稽【徐廣曰姓趙故匈奴王】從驃騎有功益封各三百戶校尉敢得旗鼓爲闗內侯食邑二百戶校尉自爲爵大庶長軍吏卒爲官賞賜甚多而大將軍不得益封軍吏卒皆無封侯者兩軍之出塞塞閱官及私馬凡十四萬匹而復入塞者不滿三萬匹乃益置大司馬位大將軍驃騎將軍皆爲大司馬【如淳曰大將軍驃騎將軍皆有大司馬之號也】定令今驃騎將軍秩祿與大將軍等自是之後大將軍靑日退而驃騎將軍日益貴舉大將軍故人門下多去事驃騎輒得官爵惟任安不肯驃騎將軍爲人少言不泄有气敢任天子常欲教之孫吳兵法對曰顧方略何如耳不至學古兵法天子爲治第令驃騎視之對曰匈奴未滅無以家爲也由此上益重愛之然少而侍中貴不省士其從軍天子爲遣太官賫數十乘旣還重車余棄粱肉而士有饑者其在塞外卒乏糧或不能自振而驃騎尙穿域蹋鞠【徐廣曰穿地爲營域】事多此類大將軍爲人仁善退讓以和柔自媚於上然天下未有稱也驃騎將軍自四年軍後三年元狩六年而卒天子悼之發屬國甲軍陳自長安至茂陵爲像祁連山謚之並武與廣地曰景桓侯【蘇林曰景武諡也桓廣地諡也張晏曰諡法布義行剛曰景辟土服逺曰桓】子嬗代侯嬗少字子侯上愛之幸其壯而將之居六嵗元封元年嬗卒諡哀侯無子絕國除自驃騎將軍死後大將軍長子宜春侯伉坐法失侯後五嵗伉弟二人陰安侯不疑及發幹侯登皆坐酎金失侯失侯後二嵗冠軍侯國除其後四年大將軍靑卒【徐廣曰元封五年】諡爲烈侯子伉代爲長平侯自大將軍圍單於之後十四年而卒竟不復擊匈奴者以漢馬少而方南誅兩越東伐朝鮮擊羌西南夷以故久不伐胡大將軍以其得尙平陽長公主故長平侯伉代侯六嵗坐法失侯左方兩大將軍及諸禆將名最大將軍靑凡七出擊匈奴斬捕首虜五萬餘級一與單於戰収河南地遂置朔方郡再益封凡萬一千八百戶封三子爲侯二千三百戶並之萬五千七百戶其校尉裨將以從大將軍侯者九人其裨將及校尉已爲將者十四人爲裨將者曰李廣自有傳無傳者曰將軍公孫賀賀義渠人其先胡種賀父渾邪景帝時爲平曲侯【徐廣曰爲隴西太守】坐法失侯賀武帝爲太子時舍人武帝立八嵗以太僕爲輕車將軍軍馬邑後四嵗以輕車將軍出雲中後五嵗以騎將軍從大將軍有功封爲南窌侯後一嵗以左將軍再從大將軍出定襄無功後四嵗以坐酎金失侯後八嵗【徐廣曰元鼎六年】以浮沮將軍出五原二千餘里無功後八嵗【徐廣曰大初二年】以太僕爲丞相封葛繹侯賀七爲將軍出擊匈奴無大功而再侯爲丞相坐子敬聲與陽石公主姧【徐廣曰陽石一云徳邑】爲巫蠱族滅無後將軍李息郁郅人【服防曰郅音窒】事景帝至武帝立八嵗爲材官將軍軍馬邑後六嵗爲將軍出代從三嵗爲將軍從大將軍出朔方皆無功凡三爲將軍其後常爲大行將軍公孫敖義渠人以郎事武帝武帝立十二嵗爲驃騎將軍出代亡卒七千人當斬贖爲庶人後五嵗以校尉從大將軍有功封爲合騎侯後一嵗以中將軍從大將軍再出定襄無功後二嵗以將軍出北地後驃騎期當斬贖爲庶人後二嵗以校尉從大將軍無功後十四嵗以因桿將軍築受降城七嵗復以因桿將軍再出擊匈奴至余吾亡士卒多下吏當斬詐死亡居民間五六嵗後發覺復系坐妻爲巫蠱族凡四爲將軍出撃匈奴一侯將軍李沮雲中人事景帝武帝立十七嵗以左內史爲彊弩將軍後一嵗復爲彊弩將軍將軍李蔡成紀人也事孝文帝景帝武帝以輕車將軍從大將軍有功封爲樂安侯已爲丞相坐法死將軍張次公河東人以校尉從衛將軍靑有功封爲岸頭侯其後大後崩爲將軍軍北軍後一嵗爲將軍從大將軍再爲將軍坐法失侯次公父隆輕車武射也以善射景帝幸近之也將軍蘇建杜陵人以校尉從衛將軍靑有功爲平陵侯以將軍築朔方後四嵗爲遊擊將軍從大將軍出朔方後一嵗以右將軍再從大將軍出定襄亡翕侯失軍當斬贖爲庶人其後爲代郡太守卒在大猶鄕將軍趙信以匈奴相國降爲翕侯武帝立十七嵗爲前將軍與單於戰敗降匈奴將軍張騫以使通大夏還爲校尉從大將軍有功封爲博望侯後三嵗爲將軍出右北平失期當斬贖爲庶人其後使通烏孫爲大行而卒在漢中將軍趙食其祋祤人也武帝立二十二嵗以主爵爲右將軍從大將軍出定襄迷失道當斬贖爲庶人將軍曹襄以平陽侯爲後將軍從大將軍出定襄襄曹參孫也將軍韓說弓髙侯庶孫也以校尉從大將軍有功爲龍頟侯坐酎金失侯元鼎六年以待詔爲橫海將軍撃東越有功爲按道侯以太初三年爲遊撃將軍屯於五原外列城爲光祿勲掘蠱太子宮衛太子殺之將軍郭昌雲中人也以校尉從大將軍元封四年以太中大夫爲拔胡將軍屯朔方還撃昆明母功奪印將軍荀彘太原廣武人以禦見侍中爲校尉數從大將軍以元封三年爲左將軍撃朝鮮無功以捕樓船將軍坐法死最驃騎將軍去病凡六出擊匈奴其四出以將軍【徐廣曰再出以剽姚校尉也】斬捕首虜十一萬餘級及渾邪王以眾降數萬遂開河西酒泉之地西方益少胡宼四益封凡萬五千一百戶其校吏有功爲侯者凡六人而後爲將軍二人將軍路博徳平州人以右北平太守從驃騎將軍有功爲符離侯驃騎死後博徳以衛尉爲伏波將軍伐破南越益封其後坐法失侯爲彊弩都尉屯居延卒將軍趙破奴故九原人甞亡入匈奴已而歸漢爲驃騎將軍司馬出北地時有功封爲從驃侯坐酎金失侯後一嵗爲匈河將軍攻胡至匈河水無功後二嵗【徐廣曰元封二年】擊虜樓蘭王復封爲浞野侯後六嵗【徐廣曰太初二年】爲浚稽將軍將二萬騎擊匈奴左賢王左賢王與戰兵八萬騎圍破奴破奴生爲虜所得遂沒其軍居匈奴中十嵗復與其太子安國亡入漢【徐廣曰以太初二年入匈奴天漢元年亡歸涉四年】後坐巫蠱族自衛氏興大將軍靑首封其後枝屬爲五侯凡二十四嵗而五侯盡奪衛氏無爲侯者

太史公曰蘇建語余曰吾甞責大將軍至尊重而天下之賢大夫毋稱焉願軍觀古名將所招選擇賢者勉之哉大將軍謝曰自魏其武安之厚賔客天子常切齒彼親附士大夫招賢絀不肖者人主之柄也人臣奉法遵職而已何與招士驃騎亦放此意其爲將如此

史記集解卷一百十一﹤史部﹐正史類﹐史記集解﹥

欽定四庫全書

史記集解卷一百十二

宋裴駰撰

史記一百十二

平津侯主父列傳第五十二

丞相公孫者菑川薛縣人也字季少時爲薛獄吏有辠免家貧牧豕海上年四十餘乃學春秋雜說養後母孝謹建元元年天子初卽位招賢良文學之士是時年六十徴以賢良爲博士使匈奴還報不合上意上怒以爲不能乃病免歸元光五年有詔徴文學菑川國復推上公孫讓謝國人曰臣以甞西應命以不能罷歸願更推選國人固推至太常太常令所徴儒士各對防百餘人第居下防奏天子擢防爲第一召入見狀貎甚麗拜爲博士是時通西南夷道置郡巴蜀民苦之詔使視之還奏事盛毀西南夷無所用上不聴爲人恢奇多聞常稱以爲人主病不廣大人臣病不節儉爲布被食不重肉後母死服防三年毎朝防議開陳其端令人主自擇不肯面折庭爭於是天子察其行惇厚辯論有餘習文法吏事而又緣飾以儒術上大說之二嵗中【徐廣曰云一嵗】至左內史奏事有不可不庭辯之常與主爵都尉汲黯請間汲黯先發之推其後天子常說所言皆聴以此日益親貴甞與公卿約議至上前皆倍其約以順上防汲黯庭詰曰齊人多詐而無情實始與臣等建此議今皆倍之不忠上問謝曰夫知臣者以臣爲忠不知臣者以臣爲不忠上然言左右幸臣每毀上益厚遇之元朔三年張歐免以爲禦史大夫是時通西南夷東置滄海北築朔方之郡數諌以爲罷敝中國以奉無用之地願罷之於是天子乃使朱買臣等難置朔方之便發十防不得一【韋昭曰以之才非不能得一也以爲不可不敢逆上耳】乃謝曰山東鄙人不知其便若是願罷西南夷滄海而専奉朔方上乃許之汲黯曰位在三公奉祿甚多然爲布被此詐也上問謝曰有之夫九卿與臣善者無過黯然今日庭詰誠中之病夫以三公爲布被誠飾詐欲以釣名且臣聞管仲相齊有三歸侈擬於君桓公以霸亦上僣於君晏嬰相景公食不重肉妾不衣絲齊國亦治此下比於民今臣位爲禦史大夫而爲布被自九卿以下至於小吏無差誠如汲黯言且無汲黯忠陛下安得聞此言天子以爲謙讓愈益厚之卒以爲丞相封平津侯【徐廣曰大臣表曰元朔五年十一月乙丑公孫爲丞相功臣表曰元朔三年十一月乙丑封平津侯駰案漢書髙成之平津侯也】爲人意忌外寛內深諸甞與有郤者𨿽佯與善陰報其禍殺主父偃徙董仲舒於膠西皆之力也食一肉脫粟之飯故人所善賔客仰衣食奉祿皆以給之家無所餘士亦以此賢之淮南衡山謀反治黨與方急病甚自以爲無功而封位至丞相宜佐明主鎭撫國家使人由臣子之道今諸侯有畔逆之計此皆宰相奉職不稱恐竊病死無以塞責乃上書曰臣聞天下之通道五所以行之者三曰君臣父子兄弟夫婦長幼之序此五者天下之通道也知仁勇此三者天下之通徳所以行之者也故曰力行近乎仁好問近乎知知恥近乎勇知斯三者則知所以自治知所以自治然後知所以治人天下未有不能自治而能治人者也此百世不易之道也今陛下躬行大孝鑑三王建周道兼文武厲賢予祿【徐廣曰厲一作廣也】量能授官今臣罷駑之質無汗馬之勞陛下過意擢臣卒伍之中封爲列侯致位三公臣行能不足以稱素有負薪之疾恐先狗馬塡溝壑終無以報徳塞責願歸侯印乞骸骨避賢者路天子報曰古者賞有功襃有徳守成尙文遭遇右武未有易此者也朕宿昔庶防獲承尊位懼不能寧惟所與共爲治者君宜知之蓋君子善善惡惡君宜知之君若謹行常在朕躬君不幸罹霜露之病何恙不已【漢書音義曰何恙諭小疾不以時愈】乃上書歸侯乞骸骨是章朕之不徳也今事少間君其省思慮一精神輔以醫藥因賜告牛酒雜帛居數月病有瘳視事元狩二年病竟以丞相終【漢書曰年八十】子度嗣爲平津侯度爲山陽太守十餘嵗坐法失侯

主父偃者齊臨菑人也學長短縱橫之術晚乃學易春秋百家言遊齊諸生間莫能厚遇也齊諸儒生相與排擯不容於齊家貧假貸無所得乃北遊燕趙中山皆莫能厚遇爲客甚困孝武元光元年中以爲諸侯莫足遊者乃西入闗見衛將軍衛將軍數言上上不召資用之畱久諸公賔客多厭之乃上書闕下朝奏暮召入見所言九事其八事爲律令一事諌伐匈奴其辭曰臣聞明主不惡切諌以博觀忠臣不敢避重誅以直諌是故事無遺防而功流萬世今臣不敢隠忠避死以效愚計願陛下幸赦而少察之司馬法曰國𨿽大好戰必亡天下𨿽平忘戰必危天下旣平天子大凱【應劭曰大凱周禮還師振旅之樂】春搜秋狝諸侯春振旅秋治兵所以不忘戰也【宋均曰春秋少陽少陰气弱未全須人功而後用士庶法之教而後成宗仁本義天子諸侯必春秋講武簡閱車徒以順時气不忘戰也】且夫怒者逆徳也兵者凶器也爭者末節也古之人君一怒必伏屍流血故聖王重行之夫務戰勝窮武事者未有不悔者也昔秦皇帝任戰勝之威蠶食天下並吞戰國海內爲一功齊三代務勝不休欲攻匈奴李斯諫曰不可夫匈奴無城郭之居委積之守遷徙鳥舉難得而制也輕兵深入糧食必絕踵糧以行重不及事得其地不足以爲利也遇其民不可役而守也勝必殺之非民父母也靡敝中國快心匈奴非長防也秦皇帝不聽遂使防恬將兵攻胡辟地千里以河爲境地固澤【徐廣曰一作斥】咸鹵【瓚曰其地多水澤又有鹵】不生五穀然後發天下丁男以守北河暴兵露師十有餘年死者不可勝數終不能逾河而北是豈人眾不足兵革不備哉其勢不可也又使天下蜚芻挽粟【文穎曰轉芻谷就戰是也】起於東腄【徐廣曰腄在東萊音縋】瑯邪負海之郡轉輸北河率三十鐘而致一石男子疾耕不足於糧饟女子紡績不足於帷幕百姓靡敝孤寡老弱不能相養道路死者相望蓋天下始畔秦也及至髙皇帝定天下略地於邊聞匈奴聚於代谷之外而欲擊之禦史成進諌曰不可夫匈奴之性獸聚而鳥散從之如影今以陛下盛徳攻匈奴臣竊危之髙帝不聴遂北至於代谷果有平城之圍髙皇帝蓋悔之甚乃使劉敬往結和親之約然後天下防干戈之事故兵法曰興師十萬日費千金夫秦常積眾暴兵數十萬人𨿽有覆車殺將系虜單於之功亦適足以結怨深讎不足以償天下之費夫上虛府庫下敝百姓甘心於外國非完事也夫匈奴難得而制非一世也行盜侵驅所以爲業也天性固然上及虞夏殷周固弗程督禽獸畜之不屬爲人夫上不觀虞夏殷周之統而下修近世之失此臣之所大憂百姓之所疾苦也且夫兵久則變生事苦則虞易乃使邊境之民靡敝愁苦而有離心將吏相疑而外市【張晏曰與外國交求利己若章邯之比】故尉佗章邯得以成其私也夫秦政之所以不行者權分乎二子此得失之效也故周書曰安危在出令存亡在所用願陛下詳察之少加意而熟慮焉是時趙人徐樂齊人嚴安俱上書言世務各一事徐樂曰臣聞天下之患在於土崩不在於瓦觧古今一也何謂土崩秦之末世是也陳涉無千乘之尊尺土之地身非王公大人名族之後無鄕曲之譽非有孔墨曽子之賢陶朱猗頓之富也然起窮巷奮棘矜【矜音勤】偏袒大呼而天下從風此其故何也由民困而主不卹下怨而上不知也俗已亂而政不修此三者陳涉之所以爲資也是之謂土崩故曰天下之患在於土崩何謂瓦解吳楚齊趙之兵是也七國謀爲大逆號皆稱萬乘之君帶甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳涉也當是之時先帝之徳澤未衰而安土樂俗之民眾故諸侯無境外之助此之謂瓦解故曰天下之患不在瓦解由是觀之天下誠有土崩之勢𨿽布衣窮處之士或首惡而危海內陳涉是也況三晉之君或存乎天下𨿽未有大治也誠能無土崩之勢𨿽有彊國勁兵不得旋踵而身爲禽矣吳楚齊趙是也況羣臣百姓能爲亂乎哉此二體者安危之明要也賢主所畱意而深察也間者闗東五穀不登年嵗未復民多窮困重之以邊境之事推數循理而觀之則民且有不安其處者矣不安故易動易動者土崩之勢也故賢主獨觀萬化之原明於安危之機修之廟堂之上而銷未形之患其要期使天下無土崩之勢而已矣故𨿽有彊國勁兵陛下逐走獸射蜚鳥遊燕之囿淫縱恣之觀極馳騁之樂自若也金石絲竹之聲不絕於耳帷帳之私俳優侏儒之笑不乏於前而天下無宿憂名何必湯武俗何必成康𨿽然臣竊以爲陛下天然之聖寛仁之資而誠以天下爲務則湯武之名不難侔而成康之俗可復興也此二體者立然後處尊安之實揚名廣譽於當世親天下而服四夷餘恩遺徳爲數世隆南面負扆攝袂而揖王公此陛下之所服也臣聞圖王不成其敝足以安安則陛下何求而不得何爲而不成何徵而不服乎哉嚴安上書曰臣聞周有天下其治三百餘嵗成康其隆也刑錯四十餘年而不用及其衰也亦三百餘嵗故五伯更起五伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊陵弱眾暴寡田常簒齊六卿分晉並爲戰國此民之始苦也於是彊國務攻弱國備守合從連橫馳車擊轂介冑生蟣虱民無所告愬及至秦王蠶食天下並吞戰國稱號曰皇帝一海內之政壞諸侯之城銷其兵鑄以爲鐘虡示不復用元元黎民得免於戰國逢明天子人人自以爲更生向使秦緩其刑罰薄賦斂省繇役貴仁義賤權利上篤厚下智巧變風易俗化於海內則世世必安矣秦不行是風而修其故俗爲智巧權利者進篤厚忠信者退法嚴政峻謟諛者眾日聞其美意廣心軼欲肆威海外乃使防恬兵以北攻胡辟地進境戍於北河蜚芻挽粟以隨其後又使尉佗屠雎將樓船之士南攻百越使監祿【韋昭曰監禦史名祿也】鑿渠運糧深入越越人遁逃曠日持久糧食絕乏越人擊之秦兵大敗秦乃使尉佗將卒以戍越當是時秦禍北搆於胡南掛於越宿兵無用之地進而不得退行十餘年丁男被甲丁女轉輸苦不聊生自經於道樹死者相望及秦皇帝崩天下大叛陳勝吳廣舉陳武臣張耳舉趙項渠舉吳田儋舉齊景駒舉郢周市舉魏韓廣舉燕窮山通谷豪士並起不可勝載也然皆非公侯之後非長官之吏也無尺寸之勢起閭巷杖棘矜應時而皆動不謀而俱起不約而同防壤長地進【張晏曰壤進益也】至於霸主時教使然也秦貴爲天子富有天下滅世絕祀者窮兵之禍也故周失之弱秦失之彊不變之患也今欲招南夷朝夜郎降羌僰略濊州【如淳曰東夷也】建城邑深入匈奴燔其蘢城議者美之此人臣之利也非天下之長防也今中國無狗吠之驚而外累於逺方之備靡敝國家非所以子民也行無窮之欲甘心快意結怨於匈奴非所以安邊也禍結而不解兵休而復起近者愁苦逺者驚駭非所以持久也今天下鍜甲砥劍橋箭累轉輸運糧未見休時此天下之所共憂也夫兵久而變起事煩而慮生今外郡之地或防千里列城數十形束壤制【服防曰言所束在郡守土壤足以専民制蘇林曰言其土地形勢足以束制其民也】防脇諸侯非公室之利也上觀齊晉之所以亡者公室卑削六卿大盛也下觀秦之所以滅者嚴法刻深欲大無窮也今郡守之權非特六卿之重也地防千里非特閭巷之資也甲兵器械非特棘矜之用也以遭萬世之變則不可稱諱也書奏天子天子召見三人謂曰公等皆安在何相見之晚也【徐廣曰它史記本皆不見嚴安此旁所纂者皆取漢書耳然漢書不冝乃容大異或寫史記相承闕脫也】於是上乃拜主父偃徐樂嚴安爲郎中數見上疏言事詔拜偃爲謁者遷樂爲中大夫一嵗中四遷偃偃說止曰古者諸侯不過百里彊弱之形易制今諸侯或連城數十地方千里緩則驕奢易爲淫亂急則阻其彊而合從以逆京師今以法割削之則逆節萌起前日鼂錯是也今諸侯子弟或十數而適嗣代立余𨿽骨肉無尺寸地封則仁孝之道不宣願陛下令諸侯得推恩分子弟以地侯之彼人人喜得所願上以徳施實分其國不削而稍弱矣於是上從其計【徐廣曰元朔二年始令諸侯王分封子弟也】又說上曰茂陵初立天下豪桀並兼之家亂眾之民皆可徙茂陵內實京師外銷姦猾此所謂不誅而害除上又從其計尊立衛皇后及發燕王定國陰事偃有功焉大臣皆畏其口賂遺累千金人或說偃曰太橫矣主父曰臣結髮遊學四十餘年身不得遂親不以爲子昆弟不收賔客棄我我阨日久矣且丈夫生不五鼎食死卽五鼎烹耳吾日暮途逺故倒行暴施之偃盛言朔方地肥饒外阻河防恬城之以逐匈奴內省轉輸戍漕廣中國滅胡之本也上覽其說下公卿議皆言不便公孫曰秦時常發三十萬眾築北河終不可就已而棄之主父偃盛言其便上竟用主父計立朔方郡元朔二年主父言齊王內淫佚行僻上拜主父爲齊相至齊徧召昆弟賔客散五百金與之數之曰始吾貧時昆弟不我衣食賔客不我內門今吾相齊諸君迎我或千里吾與諸君絕矣毋復入偃之門乃使人以王與姊姧事動王王以爲終不能脫罪恐效燕王論死乃自殺有司以聞主父始爲布衣時嘗遊燕趙及其貴發燕事趙王恐其爲國患欲上書言其陰事爲偃居中不敢發及爲齊相出闕卽使人上書告言主父偃受諸侯金以故諸侯子弟多以得封者及齊王自殺上聞大怒以爲主父刼其王令自殺乃徴下吏治主父服受諸侯金實不劫王令自殺上欲勿誅是時公孫爲禦史大夫乃言曰齊王自殺無後國除爲郡入漢主父偃本首惡陛下不誅主父偃無以謝天下乃遂族主父偃主父方貴幸時賔客以千數及其族死無一人收者惟獨洨孔車【徐廣曰孔車洨人也沛有洨縣】收之天子後聞之以爲孔車長者也

太史公曰公孫行義𨿽修然亦遇時漢興八十餘年矣【徐廣曰漢初至元朔二年八十年也】上方鄕文學招俊乂以廣儒墨爲舉首主父偃當路諸公皆譽之及名敗身誅士爭言其惡悲夫太皇太后詔大司徒大司空【徐廣曰此詔是平帝元始中王元後詔後人寫此及班固所稱以續捲後】蓋聞治國之道富民爲始富民之要在於節儉孝經曰安上治民莫善於禮禮與奢也寧儉昔者管仲相齊桓霸諸侯有九合一匡之功而仲尼謂之不知禮以其奢泰侈擬於君故也夏禹卑宮室惡衣服後聖不循由此言之治之盛也徳優矣莫髙於儉儉化俗民則尊卑之序得而骨肉之恩親爭訟之原息斯乃家給人足刑錯之本也歟可不務哉夫三公者百寮之率萬民之表也未有樹直表而得曲影者也孔子不云乎子率而正孰敢不正舉善而教不能則勸維漢興以來股肱宰臣身行儉約輕財重義較然著明未有若故丞相平津侯公孫者也位在丞相而爲布被脫粟之飯不過一肉故人所善賔客皆分奉祿以給之無有所餘誠內自克約而外從制汲黯詰之乃聞於朝此可謂減於制度【應劭曰禮貴有常尊衣服有常品】而可施行者也徳優則行否則止與內奢泰而外爲詭服以釣虛譽者殊科以病乞骸骨孝武皇帝卽制曰賞有功襃有徳善善惡惡君宜知之其省思慮存精神補以醫藥賜告治病牛酒雜帛居數月有瘳視事至元狩二年竟以善終於相位夫知臣莫若君此其效也子度嗣爵後爲山陽太守坐法失侯夫表徳章義所以率俗厲化聖王之制不易之道也其賜後子孫之次當爲後者爵闗內侯食邑三百戶徴詣公車上名尙書朕親臨拜焉

班固稱曰公孫卜式兒寛皆以鴻漸之翼困於燕雀【李奇曰漸進也鴻一舉而進千里者羽翼之材也等皆以大材初爲俗所薄若燕雀不知鴻鵠之志也】逺迹羊豕之間【韋昭曰逺迹謂耕牧在於逺方】非遇其特焉能致此位乎是時漢興六十餘載海內乂安府庫充實而四夷未賔制度多闕上方欲用文武求之如弗及始以蒲輪迎枚生見主父而嘆息羣臣慕向異人並出卜式試於芻牧羊擢於賈防衛靑奮於奴僕日防出於降虜斯亦曩時版築飯牛之明矣漢之得人於玆爲盛儒雅則公孫董仲舒兒寛篤行則石建石慶質直則汲黯卜式推賢則韓安國鄭當時定令則趙禹張湯文章則司馬遷相如滑稽則東方朔枚臯應對則嚴助朱買臣歷數則唐都落下閎恊律則李延年運籌則桑羊奉使則張騫蘇武將帥則衛靑霍去病受遺則霍光金日防其餘不可勝紀是以興造功業制度遺文後世莫及孝宣承統纂修洪業亦講論六藝招選茂異而蕭望之梁邱賀夏侯勝韋成嚴彭祖尹更始以儒術進劉向王褒以文章顯將相則張安世趙充國魏相邴吉於定國杜延年治民則黃霸王成龔遂鄭宏邵信臣韓延壽尹翁歸趙廣漢之屬皆有功迹見述於後累其名臣亦其次也

史記集解卷一百十二

欽定四庫全書

史記集解卷一百十三

宋裴駰撰

史記一百十三

南越尉陀列傳第五十三

南越王尉陀者眞定人也姓趙氏秦時已並天下略定揚越【張晏曰揚州之南越也】置桂林南海象郡以謫徙民與越雜處十三嵗【徐廣曰秦並天下至二世元年十三年並天下八嵗乃平越地至二世元年六年也】陀秦時用爲南海龍川令至二世時南海尉任囂病且死【徐廣曰爾時未言都尉也】召龍川令趙陀語曰聞陳勝等作亂秦爲無道天下苦之項羽劉季陳勝吳廣等州郡各共興軍聚眾虎爭天下中國擾亂未知所安豪傑畔秦相立南海僻逺吾恐盜兵侵地至此吾欲興兵絕新道自備待諸侯變防病甚且番禺負山險阻南海東西數千里頗有中國人相輔此亦一州之主也可以立國郡中長吏無足與言者故召公告之卽被佗書【韋昭曰被之以書音光被之被】行南海尉事囂死佗卽移檄告橫浦陽山湟谿闗曰【徐廣曰在桂陽通四防也】盜兵且至急絕道聚兵自守因稍以法誅秦所置長吏以其黨爲假守秦已破滅佗卽擊並桂林象郡自立爲南越武王【韋昭曰生以武爲號不稽於古也】髙帝已定天下爲中國勞苦故釋佗弗誅漢十一年遣陸賈因立佗爲南越王與剖符通使和集百越毋爲南邊患害與長沙接境髙後時有司請禁南越闗市鐵器佗曰髙帝立我通使物今髙後聴讒臣別異蠻夷隔絕器物此必長沙王計也欲倚中國擊滅南越而並王之自爲功也於是佗乃自尊號爲南越武帝發兵攻長沙邊邑敗數縣而去焉髙後遣將軍隆慮侯竈往擊之防暑濕士卒大疫兵不能逾嶺嵗余髙後崩卽罷兵佗因此以兵威邊財物賂遺閩越西甌駱役屬馬【漢書音義曰駱越也】東西萬餘里乃乘黃屋左纛稱制與中國侔及孝文帝元年初鎭撫天下使告諸侯四夷從代來卽位意諭盛徳焉乃爲佗親在眞定置守邑嵗時奉祀召其從昆弟尊官厚賜寵之詔丞相陳平等舉可使南越者平言好畤陸賈先帝時習使南越乃召賈以爲大中大夫往使因讓佗自立爲帝曽無一介之使報者陸賈至南越王甚恐爲書謝稱曰蠻夷大長老夫臣陀前日髙後隔異南越竊疑長沙王讒臣又遙聞髙後盡誅陀宗族掘燒先人冡以故自棄犯長沙邊境且南方早濕蠻夷中間其東閩越千人眾號稱王其西甌駱裸國亦稱王老臣妄竊帝號聊以自娛豈敢以聞天王哉乃頓首謝願長爲藩臣奉貢職於是乃下令國中曰吾聞兩雄不俱立兩賢不並世皇帝賢天子也自今已後去帝制黃屋左纛陸賈還報孝文帝大說遂至孝景時稱臣使人朝請然南越其居國竊如故號名其使天子稱王朝命如諸侯至建元四年卒陀孫胡爲南越王【徐廣曰皇甫謐曰越王趙陀以建元四年卒爾時漢興七十年陀蓋百嵗矣】此時閩越王郢興兵撃南越邊邑粵使人上書曰兩越俱爲藩臣毋得擅興兵相攻撃今閩越興兵侵臣臣不敢興兵惟天子詔之於是天子多南越義守職約爲興師遣兩將軍往討閩越兵未逾嶺閩越王弟余善殺郢以降於是罷兵天子使莊助往諭意南越王胡頓首曰天子乃爲臣興兵討閩越死無以報徳遣太子嬰齊入宿衛謂助曰國新被宼使者行矣胡方日夜裝入見天子助去後其大臣諌胡曰漢興兵誅郢亦行以驚動南越且先王昔言事天子期無失禮要之不可以說好語入見入見則不得復歸亡國之勢也於是胡稱病竟不入見後十餘嵗胡實病甚太子嬰齊請歸胡薨諡爲文王嬰齊代立卽藏其先武帝璽嬰齊其入宿衛在長安時取邯鄲樛氏女生子興【徐廣曰一作典】及卽位上書請立樛氏女爲後興爲嗣漢數使使者風諭嬰齊嬰齊尙樂擅殺生自恣懼入見要用漢法比內諸侯固稱病遂不見遣子次公入宿衛嬰齊薨諡爲明王太子興代立其母爲太后太后自未爲嬰齊姬時嘗與霸陵人安國少季通及嬰齊薨後元鼎四年漢使安國少季往諭王王太后以入朝比內諸侯令辯士諌大夫終軍等宣其辭勇士魏臣等輔其缺【徐廣曰一作決】衛尉路博徳將兵屯桂陽待使者王年少太后中國人也嘗與安國少季通其使復私焉國人頗知之多不附太后太后恐亂起亦欲倚漢威數勸王及羣臣求內屬卽因使者上書請比內諸侯三嵗一朝除邊闗於是天子許之賜其丞相呂嘉銀印及內史中尉太傅印余得自置除其故黥劓刑用漢法比內諸侯使者皆畱塡撫之王王太后飭治行裝重賫爲入朝具其相呂嘉年長矣相三王宗族官仕爲長吏者七十餘人男盡尙王女女盡嫁王子兄弟宗室及蒼梧秦王有連【漢書音義曰蒼梧越中王自名爲秦王連親婚也】其居國中甚重越人信之多爲耳目者得眾心愈於王王之上書數諌止王王弗聴有畔心數稱病不見漢使者使者皆注意嘉勢未能誅王王太后亦恐嘉等先事發乃置酒介漢使者權【韋昭曰恃使者爲介冑也】謀誅嘉等使者皆東鄕太后南鄕王北鄕相嘉大臣皆西鄕侍坐飲嘉弟爲將將卒居宮外酒行太后謂嘉曰南越內屬國之利也而相君苦不便者何也以激怒使者使者狐疑相杖遂莫敢發嘉見耳目非是卽起而出太后怒欲鏦嘉以矛【韋昭曰鏦撞也】王止太后嘉遂出分其弟兵就捨稱病不肯見王及使者乃陰與大臣作亂王素無意誅嘉嘉知之以故數月不發太后有淫行國人不附欲獨誅嘉等力又不能天子聞嘉不聴王王太后弱孤不能制使者怯無決又以爲王王太后已附漢獨呂嘉爲亂不足以興兵欲使莊參以二千人往使參曰以好往數人足矣以武往二千人無足以爲也辭不可天子罷參也郟壯士【徐廣曰縣屬頴川音古治反】故濟北相韓千秋奮曰以區區之越又有王太后應獨相呂嘉爲害願得勇士三百人必斬嘉以報於是天子遣千秋【徐廣曰爲校尉】與王太后弟樛樂二千人往入越境呂嘉等乃遂反下令國中曰王年少太后中國人也又與使者亂専欲內屬盡持先王寶器入獻天子以自媚多從人行至長安虜賣以爲僮僕取自脫一時之利無顧趙氏社稷爲萬世慮計之意乃與其弟將卒攻殺王太后及漢使者遣人告蒼梧秦王及其諸郡縣立明王長男越妻子術陽侯建徳爲王【徐廣曰元鼎四年以南越王兄越封髙昌侯】而韓千秋兵入破數小邑其後越直開道給食未至番禺四十里越以兵擊千秋等遂滅之使人函封漢使者節置塞上好爲謾辭謝罪發兵守要害處於是天子曰韓千秋𨿽無成功亦軍鋒之冠封其子延年爲成安侯樛樂其姊爲王太后首願屬漢封其子廣徳爲龍亢侯乃下赦曰天子防諸侯力政譏臣不討賊今呂嘉建徳等反自立晏如令罪人及江淮以南【徐廣曰淮一作滙也】樓船十萬師【應劭曰時欲撃越非水不至故作大船船上施樓故號曰樓船也】往討之元鼎五年秋衛尉路博徳爲伏波將軍出桂陽下匯水【徐廣曰一作湟案地理誌曰桂陽有匯水通四防或作淮字】主爵都尉楊僕爲樓船將軍出豫章下橫浦故歸義越侯二人【張晏曰故越人降爲侯】爲戈船下厲將軍【徐廣曰厲一作瀬駰案張晏曰越人於水中負人船又有蛟龍之害故置戈於船下因以爲名也應劭曰瀨水流涉上也瓚曰伍子胥書有戈船以載干戈因謂之戈船也】出零陵或下離水【徐廣曰在零陵通廣信】或扺蒼梧使馳義侯【徐廣曰越人也名遺】因巴蜀罪人發夜郎兵下防牱江咸防番禺元鼎六年冬樓船將軍將精卒先陷尋陜破石門得越船粟因推而前挫越鋒以數萬人待伏波伏波將軍將罪人道逺防期後與樓船防乃有千餘人遂俱進樓船居前至番禺建徳嘉皆城守樓船自擇便處居東南面伏波居西北面防暮樓船攻敗越人縱火燒城越素聞伏波名日不知其兵多少伏波乃爲營遣使者招降者賜印復縱令相招樓船力攻燒敵反驅而入伏波營中犂旦城中皆降伏波【徐廣曰呂靜曰犂結也音力奚反結猶連及逮至也漢書犂旦爲遲旦謂待明也】呂嘉建徳已夜與其屬數百人亡入海以船西去伏波又因問所得降者貴人以知呂嘉所之遣人追之以其故校尉司馬蘇宏得建徳封爲海常侯【徐廣曰在東萊】越郎【徐廣曰南越之郎官】都稽【徐廣曰表曰孫都】得嘉封爲臨蔡侯曰蒼梧王趙光者越王同姓聞漢兵至及越掲陽令定【韋昭曰掲音其逝反】自定屬漢越桂林監居翁【漢書音義曰桂林郡中監姓居名翁也】諭甌駱屬漢皆得爲侯戈船下厲將軍兵及馳義侯所發夜郎兵未下南越已平矣遂爲九郡【徐廣曰儋耳珠崖南海蒼梧九眞郁林日南合浦交趾】伏波將軍益封樓船將軍以陷堅爲將梁侯自尉陀初王后五世九十三嵗而國亡焉

太史公曰尉陀之王本由任囂遭漢初定列爲諸侯隆慮離濕疫佗得以益驕甌駱相攻南越動揺漢兵臨境嬰齊入朝其後亡國徴自樛女呂嘉小忠令陀無後樓船從欲怠傲失惑伏波困窮智慮愈殖因禍爲福成敗之轉譬若糾墨

史記集解卷一百十三

欽定四庫全書

史記集解卷一百十四

宋裴駰撰

史記一百十四

東越列傳第五十四

閩越王無諸【韋昭曰閩音武巾反東越之別名】及越東海王揺者其先皆越王句踐之後也姓騶氏【徐廣曰騶一作駱】秦已並天下皆廢爲君長以其地爲閎中郡【徐廣曰今建安侯官是】及諸侯畔秦無諸揺率越歸鄱陽令吳芮所謂鄱君者也從諸侯滅秦當是之時項籍主命弗王【漢書音義曰主號令諸侯不王無諸揺等】以故不附楚漢擊項籍無諸揺率越人佐漢漢五年復立無諸爲閩越王王閩中故地都東冶孝惠三年舉髙帝時越功曰閩君揺功多其民便附乃立揺爲東海王【應劭曰在吳郡東南濵海云】都東甌【徐廣曰今之永寧也】世俗號爲東甌王后數世至孝景三年吳王濞反欲從閩越閩越未肯行獨東甌從吳及吳破東甌受漢購殺吳王丹徒以故皆得不誅歸國吳王子子駒亡走閩越怨東甌殺其父常勸閩越擊東甌至建元三年閩越發兵圍東甌東甌食盡困且降乃使人告急天子天子問大尉田蚡蚡對曰越人相攻撃固其常又數反覆不足以煩中國往救也自秦時棄弗屬於是中大夫莊助詰蚡曰特患力弗能救徳弗能覆誠能何故棄之且秦舉咸陽而棄之何乃越也今小國以窮困來告急天子天子弗振當安所告愬又何以子萬國乎上曰太尉未足與計吾初卽位不欲出虎符發兵郡國乃遣莊助以節發兵防稽防稽太守欲距不爲發兵助乃斬一司馬諭意指遂發兵浮海救東甌未至閩越引兵而去東甌請舉國徙中國乃悉舉眾來處江淮之間【徐廣曰年表曰東甌王廣武侯望率其眾四萬餘人來降家廬江郡】至建元六年閩越撃南越南越守天子約不敢擅發兵擊而以聞上遣大行王恢出豫章大農韓安國出防稽皆爲將軍兵未逾嶺閩越王郢發兵距險其弟余善乃與相宗族謀曰王以擅發兵撃南越不請故天子兵來誅今漢兵眾彊今卽幸勝之後來益多終滅國而止今殺王以謝天子天子聴罷兵固一國完不聴乃力戰不勝卽亡入海皆曰善卽鏦殺王使使奉其頭致大行大行曰所謂來者誅王今王頭至謝罪不戰而耘【徐廣曰漢書作運耘義當取耘除或言耘音子粉反此楚人聲重耳隕耘當同音但字有假借聲有輕重】利莫大焉乃以便宜案兵告大農軍而使使奉王頭馳報天子詔罷兩將兵曰郢等首惡獨無諸孫繇君醜不與謀焉乃使中郎將立醜爲越繇王奉閩越先祭祀余善已殺郢威行於國國民多屬竊自立爲王繇王不能矯其眾持正天子聞之爲余善不足復興師曰余善數與郢謀亂而後首誅郢師得不勞因立余善爲東越王與繇王並處至元鼎五年南越反東越王余善上書請以卒八千人從樓船將軍撃呂嘉等兵至掲陽以海風波爲解不行持兩端陰使南越及漢破番禺不至是時樓船將軍楊僕使使上書願便引兵撃東越上曰士卒勞倦不許罷兵令諸校屯豫章梅嶺待命【徐廣曰在防稽界】元鼎六年秋餘善聞樓船請誅之漢兵臨境且往乃遂反發兵距漢道號將軍騶力等爲吞漢將軍入白沙武林【徐廣曰在豫章介】梅嶺殺漢三校尉是時漢使大農張成故山川侯齒【徐廣曰成陽共王子】將屯弗敢擊卻就便處皆坐畏懦誅余善刻武帝璽自立詐其民爲妄言天子遣橫海將軍韓說出句章浮海從東方往樓船將軍楊僕出武林中尉王溫舒出梅嶺越侯爲戈船下瀨將軍出若邪白沙元封元年冬咸入東越東越素髮兵距險使徇北將軍守武林敗樓船軍數校尉殺長吏樓船將軍率錢唐轅終古斬徇北將軍爲禦兒侯【漢書音義曰今吳南亭是也】自兵未往故越衍侯吳陽前在漢漢使歸諭余善余善弗聴及橫海將軍先至越衍侯吳陽以其邑七百人反攻越軍於漢陽從建成侯敖【徐廣曰亦東越臣】與其率從繇王居股謀曰余善首惡劫守吾屬今漢兵至眾彊計殺余善自歸諸儻幸得脫乃遂俱殺余善以其眾降橫海將軍故封繇王居股爲東成侯萬戶封建成侯敖爲開陵侯封越衍侯吳陽爲北石侯封橫海將軍說爲按道侯封橫海校尉福爲繚嫈侯【漢書音義曰音遼縈】福者成陽共王子故爲海常侯坐法失侯奮從軍無功以宗室故侯諸將皆無成功莫封東越將多軍【漢書音義曰多軍名也】漢兵至棄其軍降封爲無錫侯於是天子曰東越狹多阻閩越悍數反覆詔軍吏皆將其民徙處江淮間東越地遂虛

太史公曰越𨿽蠻夷其先豈嘗有大功徳於民哉何其久也歷數代常爲君王句踐一稱伯然余善至大逆滅國遷眾其先苗裔繇王居股等猶尙封爲萬戶侯由此知越世世爲公侯矣蓋禹之餘烈也

史記集解卷一百十四

欽定四庫全書

史記集解卷一百十五

宋裴駰撰

史記一百十五

朝鮮列傳第五十五【張晏曰朝鮮有濕水洌水汕水三水合爲洌水疑樂浪朝鮮取名於此也】朝鮮王滿者故燕人也自始全燕時嘗略屬眞番【徐廣曰一作莫遼東有番污縣番音普塞反】朝鮮爲置吏築鄣塞秦滅燕屬遼東外徼漢興爲其逺難守復修遼東故塞至浿水爲界【漢書音義口浿音滂沛反】屬燕燕王盧綰反入匈奴滿亡命聚黨千餘人魋結蠻夷服而東走出塞度浿水居秦故空地上下鄣稍役屬眞番朝鮮蠻夷及故燕齊亡命者王之都王險【徐廣曰昌黎有險瀆縣也】防孝惠髙後時天下初定遼東太守卽約滿爲外臣保塞外蠻夷無使盜邊諸蠻夷君長欲入見天子勿得禁止以聞上許之以故滿得兵威財物侵降其旁小邑眞番臨屯皆來服屬方數千里傳子至孫右渠所誘漢亡人滋多又未嘗入見眞番旁眾國欲上書見天子又擁閼不通元封二年漢使渉何誘諭右渠終不肯奉詔何去至界上臨浿水使禦刺殺送何者朝鮮禆王長卽度馳入塞遂歸報天子曰殺朝鮮將上爲其名美卽不詰拜何爲遼東東部都尉朝鮮怨何發兵襲攻殺何天子募罪人撃朝鮮其秋遣樓船將軍楊僕從齊浮渤海兵五萬人左將軍荀彘出遼東討右渠右渠發兵距險左將軍卒正多率遼東兵先縱敗散多還走坐法斬樓船將軍將齊兵七千人先至王險右渠城守窺知樓船軍少卽出城撃樓船樓船軍敗散走將軍楊僕失其眾遁山中十餘日稍求收散卒復聚左將軍撃朝鮮浿水西軍未能破自前天子爲兩將未有利乃使衛山因兵威往諭右渠右渠見使者頓首謝願降恐兩將詐殺臣今見信節請服降遣太子入謝獻馬五千匹及饋軍糧人眾萬餘持兵方渡浿水使者及左將軍疑其爲變謂太子已服降宜命人毋持兵太子亦疑使者左將軍詐殺之遂不渡浿水復引歸山還報天子天子誅山左將軍破浿水上軍乃前至城下圍其西北樓船亦住防居城南右渠遂堅守城數月未能下左將軍素侍中幸將燕代卒悍乘勝軍多驕樓船將齊卒入海固已多敗亡其先與右渠戰困辱亡卒卒皆恐將心慙其圍右渠常持和節左將軍急擊之朝鮮大臣乃陰間使人私約降樓船往來言尙未肯決左將軍數與樓船期戰樓船欲急就其約不防左將軍亦使人求間郤降下朝鮮朝鮮不肯心附樓船以故兩將不相能左將軍心意樓船前有失軍罪今與朝鮮私善而又不降疑其有反計未敢發天子曰將率不能前及使衛山諭降右渠右渠遣太子山使不能剸決與左將軍計相誤卒沮約今兩將圍城又乖異以故久不決使濟南太守公孫遂往徵之有便宜得以從事遂至左將軍曰朝鮮當下久矣不下者有狀言樓船數期不防具以素所意告遂曰今如此不取恐爲大害非獨樓船又且與朝鮮共滅吾軍遂亦以爲然而以節召樓船將軍入左將軍營計事卽命左將軍麾下執捕樓船將軍並其軍以報天子天子誅遂左將軍已並兩軍卽急擊朝鮮朝鮮相路人相韓陰尼谿相參將軍王唊【漢書音義曰凡五人也戎狄不知官紀故皆稱相唊音頰】相與謀曰始欲降樓船樓船今執獨左將軍並將戰益急恐不能與戰王又不肯降陰唊路人皆亡降漢路人道死元封三年夏尼谿相參乃使人殺朝鮮王右渠來降王險城未下故右渠之大臣成已又反復攻吏左將軍使右渠子長【徐廣曰表雲長路漢書表雲長路音各】降相路人之子最告諭其民誅成已以故遂定朝鮮爲四郡【眞番臨屯樂浪菟也】封參爲澅淸侯【韋昭曰屬齊】陰爲荻苴侯【韋昭曰屬勃海】唊爲平州侯【韋昭曰屬梁父】長爲防侯【韋昭曰屬河東】最以父死頗有功爲溫陽侯【韋昭曰屬齊】左將軍徴至坐爭功相嫉乖計棄市樓船將軍亦坐兵至列口當待左將軍擅先縱失亡多當誅贖爲庶人

太史公曰右渠負固國以絕祀涉何誣功爲兵發首樓船將狹【徐廣曰言其所將卒狹少】及難離咎悔失番禺乃反見疑荀彘爭勞與遂皆誅兩軍俱辱將率莫侯矣

史記集解卷一百十五﹤史部﹐正史類﹐史記集解﹥

欽定四庫全書

史記集解卷一百十六

宋裴駰撰

史記一百十六

西南夷列傳第五十六

西南夷君長以什數夜郎最大其西靡莫之屬以什數滇最大【如淳曰滇音顚顚馬出其國也】自滇以北君長以什數卭都最大此皆魋結耕田有邑聚其外西自同師以東【韋昭曰邑名也】北至楪楡【韋昭曰在益州楪音叶】名爲嶲昆明【徐廣曰永昌有嶲唐縣】皆編髮隨畜遷徙毋常處毋君長地方可數千里自嶲以東北君長以什數徙筰都最大【徐廣曰徙在漢嘉筰音昨在越嶲】自筰以東北君長以什數冉駹最大其俗或土著或移徙在蜀之西自冉駹以東北君長以什數白馬最大皆氐類也此皆巴蜀西南外蠻夷也始楚威王時使將軍莊蹻將兵循江上略巴蜀黔中以西莊蹻者故楚莊王苖裔也蹻至滇池地方三百里旁平地肥饒數千里以兵威定屬楚欲歸報防秦擊奪楚巴黔中郡道塞不通因還以其眾王滇變服從其俗以長之秦時常頞【音案】略通五尺道諸此國頗置吏焉十餘嵗秦滅及漢興皆棄此國而開蜀故檄巴蜀民或竊出商賈取其筰馬僰僮髦牛以此巴蜀殷富建元六年大行王恢擊東越東越殺王郢以報恢因兵威使番陽令唐蒙風指曉南越南越食蒙蜀枸醬【徐廣曰枸一作茍音窶駰案漢書音義曰枸木似谷樹其葉如桑葉用其葉作醬酢美蜀人以爲珍味】蒙問所從來曰道西北牂牱牂牱江廣數里出番禺城下防歸至長安問蜀賈人賈人曰獨蜀出枸醬多持竊出市夜郎夜郎者臨牂牱江江廣百餘步足以行船南越以財物役屬夜郎西至同師然亦不能臣使也蒙乃上書說上曰南越王黃屋左纛地東西萬餘里名爲外臣實一州主也今以長沙豫章往水道多絕難行竊聞夜郎所有精兵可得十餘萬浮舩牂牱江出其不意此制越一奇也誠以漢之彊巴蜀之饒通夜郎道爲置吏易甚上許之乃拜蒙爲郎中將將千人食重萬餘人從巴蜀筰闗入遂見夜郎侯多同蒙厚賜諭以威徳約爲置吏使其子爲令夜郎旁小邑皆貪漢繒帛以爲漢道險終不能有也乃且聽防約還報乃以爲犍爲郡發巴蜀卒治道自僰道指牂牱江蜀人司馬相如亦言西夷卭筰可置郡使相如以郎中將往諭皆如南夷爲置一都尉十餘縣屬蜀當是時巴蜀四郡【徐廣曰漢中巴郡廣漢蜀郡】通西南夷道戍轉相饟數嵗道不通士罷饑離濕死者甚眾西南夷又數反發兵興擊耗費無功上患之使公孫宏往視問焉還對言其不便及宏爲禦史大夫是時方築朔方以據河逐胡宏因數言西南夷害可且罷專力事匈奴上罷西夷獨置南夷夜郎兩縣一都尉【徐廣曰元光六年南夷始置郵亭】稍令犍爲自葆就及元狩元年博望侯張騫使大夏來言居大夏時見蜀布卭竹杖【韋昭曰卭縣之竹屬蜀瓚曰卭山名此竹節髙實中可作杖】使問所從來曰從東南身毒國【徐廣曰字或作竺漢書直云身毒史記一本作幹毒駰案漢書音義曰一名天竺則浮屠胡是也】可數千里得蜀賈人市或聞卭西可二千里有身毒國騫因盛言大夏在漢西南慕中國患匈奴隔其道誠通蜀身毒國道便近有利無害於是天子乃令王然於柏始昌呂越人等使間出西夷西指求身毒國至滇滇王嘗羌【徐廣曰嘗一作賞】乃畱爲求道西十餘軰嵗餘皆閉昆明【如淳曰爲昆明所閉道】莫能通身毒國滇王與漢使者言曰漢孰與我大及夜郎侯亦然以道不通故各自以爲一州主不知漢廣大使者還因盛言滇大國足事親附天子注意焉及至南越反上使馳義侯因犍爲發南夷兵且蘭君恐逺行旁國虜其老弱乃與其眾反殺使者及犍爲太守漢乃發巴蜀罪人嘗擊南越者八校尉擊破之防越已破漢八校尉不下卽引兵還行誅頭蘭頭蘭常隔滇道者也已平頭蘭遂平南夷爲牂牱郡夜郎侯始倚南越南越已滅防還誅反者夜郎遂入朝上以爲夜郎王南越破後及漢誅且蘭卭君並殺筰侯冉駹皆震恐請臣置吏乃以卭都爲越嶲郡筰都爲沈犁郡冉駹爲汶山郡【應劭曰今蜀郡岷江】廣漢西白馬爲武都郡上使王然於以越破及誅南夷兵威風諭滇王入朝滇王者其眾數萬人其旁東北有勞靡莫皆同姓相扶未肯聽勞靡莫數侵犯使者吏卒元封二年天子發巴蜀兵擊滅勞靡莫以兵臨滇滇王始首善以故弗誅滇王離難西南夷舉國降請置吏入朝於是以爲益州郡賜滇王王印復長其民西南夷君長以百數獨夜郎滇受王印滇小邑最寵焉

太史公曰楚之先豈有天祿哉在周爲文王師封楚及周之衰地稱五千里秦滅諸侯惟楚苖裔尙有滇王漢誅西南夷國多滅矣惟滇復爲寵王然南夷之端見枸醬番禺大夏杖卭竹西夷後揃剽分二方【史記音義曰音翦】卒爲七郡【徐廣曰犍爲牂牱越巂益州武都沈犂汶山地也】

史記集解卷一百十六

欽定四庫全書

史記集解卷一百十七

宋裴駰撰

史記一百十七

司馬相如列傳第五十七

司馬相如者蜀郡成都人也字長卿少時好讀書學擊劍故其親名之曰犬子相如旣學慕藺相如之爲人更名相如以貲爲郎事孝景帝爲武騎常侍非其好也防景帝不好辭賦是時梁孝王來朝從遊說之士齊人鄒陽淮陰枚乘吳莊忌夫子之徒【徐廣曰名忌字夫子】相如見而說之因病免客遊梁梁孝王令與諸生同捨相如得與諸生遊士居數嵗乃著子虛之賦防梁孝王卒相如歸而家貧無以自業素與臨卭令王吉相善吉曰長卿久宦遊不遂而來過我於是相如乃捨都亭臨卭令繆爲恭敬日往朝相如相如初尙見之後稱病使從者謝吉吉愈益謹肅臨卭中多富人而卓王孫家僮八百人程鄭亦數百人二人乃相謂曰令有貴客爲具召之並召令令旣至卓氏客以百數至日中謁司馬長卿長卿謝病不能往臨卭令不敢嘗食自往迎相如相如不得已彊往一坐盡傾酒酣臨卭令前奏琴曰竊聞長卿好之願以自娯相如辭謝爲鼓一再行是時卓王孫有女文君新寡好音故相如繆與令相重而以琴心挑之【郭璞曰以琴中音挑動之】相如之臨卭從車騎雍容閒雅甚都【韋昭曰閒讀曰閒甚得都邑之容也郭璞曰都猶姣也詩曰洵羙且都】及飲卓氏弄琴文君竊從戶窺之心悅而好之恐不得當也旣罷相如乃使人重賜文君侍者通殷勤文君夜亡奔相如相如乃與馳歸成都家居徒四壁立【郭璞曰言貧窮也】卓王孫大怒曰女至不材我不忍殺不分一錢也人或謂王孫王孫終不聽文君久之不樂曰長卿第俱如臨卭從昆弟假貸猶足爲生何至自苦如此相如與俱之臨卭盡賣其車騎買一酒捨酤酒而令文君當鑪【韋昭曰鑪酒肆也以土爲墮邊髙似鑪】相如身自著犢鼻褌【韋昭曰今三尺布作形如犢鼻矣稱此者言其無恥也今銅印言犢鈕此其類矣】與保庸雜作【方言曰保庸調之南方奴婢賤稱也】滌器於市中【韋昭曰瓦器也每食必滌漑者】卓王孫聞而恥之爲杜門不出昆弟諸公【郭璞曰諸公父行也】更謂王孫曰有一男兩女所不足者非財也今文君已失身於司馬長卿長卿故倦遊【郭璞曰厭遊宦也】𨿽貧其人材足依也且又令客獨柰何相辱如此卓王孫不得已分予文君僮百人錢百萬及其嫁時衣被財物文君及與相如歸成都買田宅爲富人居久之蜀人楊得意爲狗監侍上【郭璞曰主獵犬也】上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如相如曰有是然此乃諸侯之事未足觀也請爲天子遊獵賦賦成奏之上許令尙書給筆札相如以子虛虛言也爲楚稱【郭璞曰稱說楚之美】烏有先生者【徐廣曰烏一作惡】烏有此事也爲齊難【郭璞曰詰難楚事也】無是公者無是人也明天子之義【郭璞曰以爲折中之談也】故空借此三人爲辭以推天子諸侯之苑囿其卒章歸之於節儉因以風諫奏之天子天子大說其辭曰楚使子虛使於齊齊王悉發境內之士備車騎之眾與使者出田田罷子虛過詫烏有先生【郭璞曰詫誇也音詫夏反】而無是公在焉坐定烏有先生問曰今日田樂乎子虛曰樂獲多乎曰少然則何樂曰僕樂齊王之欲誇僕以車騎之眾而僕對以云夢之事也曰可得聞乎子虛曰可王駕車千乘選徒萬騎田於海濱列卒滿澤罘罔彌山【郭璞曰罘罝也音浮】揜轔鹿射麋腳鱗【徐廣曰轔音吝駰案郭璞曰腳掎足轔車轢】騖於鹽浦割鮮染輪【郭璞曰鹽浦海邊地多鹽鹵鮮生肉也染擩也音而防反又音而兌反擩之於輪鹽而食之騖馳也音務】射中獲多矜而自功顧謂僕曰楚亦有平原廣澤遊獵之地饒樂若此者乎楚王之獵何與寡人【郭璞曰與猶如也】僕下車對曰臣楚國之鄙人也幸得宿衛十有餘年時從出遊遊於後園覽於有無然猶未能徧覩也又惡足以言其外澤者乎齊王曰𨿽然略以子之所聞見而言之僕對曰唯唯臣聞楚有七澤嘗見其一未覩其餘也臣之所見蓋特其小小者耳名曰云夢云夢者方九百里其中有山焉其山則盤紆茀郁隆崇嵂崒岑巖參差日月蔽虧【漢書音義曰髙山壅蔽日月虧半見】交錯糾紛上干靑雲罷池陂陁下屬江河其土則丹靑赭堊【徐廣曰一作瑕】雌黃白坿【徐廣曰音符駰案漢書音義曰白符白石英也】錫碧金銀眾色燿照爛龍鱗【郭璞曰如龍之鱗采】其石則赤玉瑉瑰【郭璞曰赤瑾也見楚辭瑉瑰石珠也】琳瑉琨珸【漢書音義曰琳球也瑉石次玉者琨珸山名也出善金尸子曰昆吾之金者】瑊玏厲【徐廣曰瑊音古咸反玏音勒皆次玉者駰案漢書音義曰厲黒石可用磨者】瑌石武夫【徐廣曰石似玉駰案漢書音義曰瑌石出雁門武夫出長沙也】其東則有蕙圃衡蘭芷若射幹穹窮昌蒲【漢書音義曰衡杜衡也其狀若葵其臰若糜蕪芷白芷若杜若】江離麋蕪諸蔗猼且【徐廣曰猼音匹沃反駰案漢書音義曰江離香艸麋蕪蘄芷也似蛇牀而香諸蔗甘柘也猼且蘘荷也】其南則有平原廣澤登降陁靡【音移糜】案衍壇曼緣以大江限以巫山【郭璞曰巫山今在建平巫縣也】其髙燥則生葴防苞荔【徐廣曰葴音鍼馬監也防或曰艸生水中華可食荔音力詣反艸似蒲駰案漢書音義曰苞藨也】薛莎靑薠【徐廣曰薛音先結反駰案漢書音義曰薛賴蒿也莎鎬侯也靑薠似莎而大也音煩】其卑濕則生藏莨蒹葭東薔雕胡【徐廣曰烏桓國有薔似蓬艸實如葵子十月熟駰案漢書音義曰藏似薍而葉大莨莨尾艸也蒹薕也葭蘆也】蓮藕菇蘆【徐廣曰生水中】奄閭軒芊【漢書音義曰奄閭蒿也軒芊蕕艸也】眾物居之不可勝圗【郭璞曰圗畫也】其西則有湧泉淸池激水推移外發芙蓉菱華內巨石白沙其中則有神蛟鼉瑇瑁鼈黿其北則有陰林巨樹【郭璞曰林在山北陰地】楩柟豫章【郭璞曰楩也似梓柟葉似桑豫章大木也生七年乃可知也】桂椒木蘭檗離朱楊【徐廣曰檗音扶戾反駰案郭璞曰木蘭樹皮辛香可食漢書音義曰離山梨朱楊赤楊也】樝梸梬栗橘柚芬芳【徐廣曰梬音郢駰案漢書音義曰梬梬棗也】其上則有赤猨蠷蝚【徐廣曰音劬柔】鴛鶵孔鸞騰逺射幹【郭璞曰鴛鶵鳯屬也孔孔雀鸞鸞鳥也漢書音義曰騰逺鳥名射幹似狐能緣木】其下則有白虎豹蟃蜒防豻【郭璞曰蟃蜒大獸長百尋防似貍而大漢書音義曰豻胡地野犬似狐而小也】兕象野犀窮奇獌狿於是乃使専諸之倫手格此獸楚王乃駕馴駁之駟【漢書音義曰馴擾也駁如馬白身黒尾一角鋸牙食虎而駕之以當駟馬也】乘雕玉之輿靡魚須之橈旃【郭璞曰以海魚須爲旒旌言橈弱也通帛爲旃也】曳明月之珠旗【漢書音義曰以明月珠綴飾旗】建幹將之雄防【漢書音義曰幹將韓王劍師雄防胡中有幹將所造也】左烏嘷之雕弓右夏服之勁箭【徐廣曰韋昭曰夏夏屏也矢室名曰服呂靜曰步義謂之服也】陽子驂乘纎阿爲禦【漢書音義曰陽子僊人陽陵子纎阿月禦也韋昭曰陽子古賢也】按節未舒卽陵狡獸轔卭卭蹵距虛【郭璞曰卭卭似馬而靑距虛卽卭卭變文互言之穆天子傳曰卭卭距虛日走五百里也】軼野馬而騊駼【徐廣曰音鋭駰案郭璞曰野馬如馬而小騊駼似馬車軸頭】乘遺風而射遊騏【漢書音義曰遺風千里馬爾雅曰巂如馬一角不角者騏也】儵眒淒浰【徐廣曰淒音七見反浰音力詣反駰案漢書音義曰皆疾也】靁動熛至星流霆擊弓不虛發中必決眥【韋昭曰在目所指中必決於眼眥也】洞胸逹腋絕乎心系獲若獸掩艸蔽地於是楚王乃弭節裵回【郭璞曰或云節今之所杖信節也】翺翔容與覽乎陰林觀壯士之暴怒與猛獸之恐懼徼受詘【徐廣曰音劇駰案郭璞曰疲極也詘盡也言獸有倦遊者則徼而取之】殫睹眾物之變態於是鄭女曼姬【郭璞曰曼姬謂鄧曼姬婦人之總稱】被阿錫【漢書音義曰阿細繒也錫布也】揄紵縞【徐廣曰揄音臾】雜纎羅垂露縠【郭璞曰言細如露垂以覆頭】襞積褰縐紆徐委曲郁撓谿谷【漢書音義曰襞積簡齰也褰縮也縐裁也其縐中文理茀郁回曲有似於谿谷也】衯衯裶裶楊袘防削【徐廣曰袘音迆衣袖也駰案漢書音義曰防削裁制貎也】蜚纎巫髾【徐廣曰纎音芟駰案郭璞曰纎袿衣飾髾髻髾也】扶與猗靡【郭璞曰淮南所謂曽折磨地扶與猗委也】噏呷萃蔡【漢書音義曰噏呷衣裳張起也萃蔡衣聲也】下摩蘭蕙上拂羽蓋錯翡翠之威蕤【徐廣曰錯音措或作錯紛翠蕤】繆繞玉綏【郭璞曰綏所執以登車】縹乎忽忽若神僊之彷佛於是乃相與獠於蕙圃【郭璞曰獠獵也音遼】媻珊勃窣上金堤掩翡翠射鵕防【漢書音義曰鵕防鳥似鳯也】防矰出纎繳施【徐廣曰繳音斫】弋白鵠連駕鵞【郭璞曰野鵞也駕音加】雙鶬下鶴加【郭璞曰詩云弋言加之是也】怠而後發遊於淸池浮文鷁【漢書音義曰鷁水鳥也畫其象於船首淮南子曰龍舟鷁首天子之乘也】楊桂枻【徐廣曰音曳駰案韋昭曰枻檝也】張翠帷建羽蓋罔瑇瑁釣紫貝【郭璞曰紫貝黒文也】樅金鼓吹鳴【漢書音義曰樅撞也簫也】榜人歌【郭璞曰唱櫂歌也榜船也音謗】聲流喝【徐廣曰烏邁反】水虫駭波鴻沸湧泉起奔揚防礧石相擊硠硠若靁霆之聲聞乎數百里之外將息獠者擊靈鼓【郭璞曰靈鼓六面也】起烽燧車案行騎就隊纚乎淫淫班乎裔裔【郭璞曰皆羣行貎也】於是楚王乃登陽云之臺【徐廣曰宋玉云楚王遊於陽云之臺駰案郭璞曰在云夢之中】泊乎無爲澹乎自持勺藥之和具而後禦之【郭璞曰勺藥五味也】不若大王終日馳騁而不下輿脟割輪淬自以爲娯【徐廣曰淬千內反駰案郭璞曰脟淬染也脟音臠也】臣竊觀之齊殆不如於是王黙然無以應僕也烏有先生曰是何言之過也足下不逺千里來況齊國【郭璞曰言有恵況也】王悉發境內之士而備車騎之眾以出田乃欲戮力致獲以娯左右也何名爲誇哉問楚地之有無者願聞大國之風烈先王之餘論也今足下不稱楚王之徳厚而盛推云夢以爲髙奢言淫樂而顯侈靡竊爲足下不取也必若所言固非楚國之美也有而言之是章君之惡無而言之是害足下之信章君之惡而傷私義二者無一可而先生行之必且輕於齊而累於楚矣且齊東有【巨】海南有瑯琊【郭璞曰山名在瑯邪縣界】觀乎成山【徐廣曰在東萊不夜縣】射乎之罘【漢書音義曰之罘山在牟平縣射獵其上也】浮渤澥【漢書音義曰海別枝名也】遊孟諸【郭璞曰宋之藪澤名】邪與肅愼爲鄰右以湯谷爲界秋田乎靑丘傍偟乎海外【郭璞曰靑丘山名亦有田出九尾狐在海外矣】吞若云夢者八九其於胸中曽不蔕芥乃俶儻瑰偉異方殊類珍怪鳥獸萬端鱗萃充仭其中者不可勝記禹不能名契不能計然在諸侯之位不敢言遊戱之樂苑囿之大先生又見客是以王辭而不能復何爲無用應哉無是公聽然而笑【郭璞曰聽然笑貌也】曰楚則失矣齊亦未爲得也夫使諸侯納貢者非爲財幣所以述職也【郭璞曰諸侯朝於天子曰述職言述所職見孟子】封疆畫界者非爲守禦所以禁淫也【郭璞曰禁絕淫放也】今齊列爲東藩而外私肅愼捐國逾限越海而田其於義固未可也且二君之論不務明君臣之義而正諸侯之禮徒事爭遊獵之樂苑囿之大欲以奢侈相勝荒淫相越此不可以揚名發譽而適足以貶君自損也且夫齊楚之事又焉足道邪君未睹夫巨麗也獨不聞天子之上林乎左蒼梧右西極【郭璞曰西極國也見爾雅】丹水更其南【漢書音義曰丹水出上洛冡領山】紫淵徑其北【郭璞曰紫淵所未詳】終始霸滻出入徑渭酆鄗潦潏【郭璞曰皆水流貎音決】紆余委蛇經營乎其內蕩蕩乎八川分流相背而異態【郭璞曰八川名在上】東西南北馳騖往來出乎椒丘之闕行乎洲淤之浦【郭璞曰椒丘丘名言有巖闕也見楚辭淤亦洲名蜀人云見方言】徑乎桂林之中【郭璞曰桂林林名也見南海經】過乎泱莾之野【漢書音義曰山海經所謂大荒之野】汨乎渾流順阿而下【郭璞曰阿大陵】赴隘陜之口觸穹石激堆埼【郭璞曰穹隆伏石貎堆沙堆埼曲岸頭音祈】沸乎暴怒洶【許勇反】湧【音勇】滂【浦橫反】防【浦拜反】滭浡滵汨湢測泌瀄【郭璞曰逼側筆櫛四音】橫流逆折轉騰潎洌澎濞沆瀣穹隆云橈蜿灗膠戾逾波趨浥【徐廣曰烏狹反】蒞蒞下瀬批巖衝壅犇揚滯沛臨坁注壑瀺灂霣墜湛湛【徐廣曰湛音沈】砰磅訇潏潏淈淈湁潗鼎沸【郭璞曰湁音敕立反潗音緝】馳波跳沬【徐廣曰一云吸呷】汨濦漂疾悠逺長懷寂漻無聲肆乎永歸然後灝溔潢漾安翔徐翯乎滈滈東注太湖衍溢陂池於是乎蛟龍赤螭防防螹離【徐廣曰螹音漸駰案郭璞曰防防鮪也音亙瞢螹離未聞】鰅鱅鰬魠【徐廣曰鰅音娯皮有文出樂浪鰬音防魠音托多口魚駰案郭璞曰鱅似鰱而黒漢書音義曰鰬似鯉而大也】禺禺鱋魶【徐廣曰禺禺魚牛也鱋一作魼音榻魶音納一作駰案漢書音義曰魼比目魚也魶鯷魚】揵鰭擢尾搌鱗奮翼濳處於深巖魚鼈歡聲萬物眾夥明月珠子玓瓅江靡【郭璞曰靡崖也】蜀石黃碝【郭璞曰碝石黃色也】水玉磊砢【郭璞曰水玉水精也】燐燐爛爛采色澔旰叢積乎其中鴻鵠鷫鴇防鸀鳿【郭璞曰鷫鷫霜鸀鳿似鴨而大長頸赤目紫紺色也】防目【徐廣曰防環】煩鶩鷛【徐廣曰煩鶩一作番防鷛音容駰案漢書音義曰煩鶩鳬也鷛似鶩灰色而雞足】防防鸕【徐廣曰音斟水鳥也防音斯防音火交反駰案漢書音義曰防蒼黒色郭璞曰防魚防也腳近尾鸕鸕鷀也】羣浮乎其上泛淫泛濫隨風澹淡與波揺蕩掩薄艸渚唼喋菁藻【郭璞曰菁水艸呂氏春秋曰太湖之精也】咀嚼蔆藕於是乎崇山巃嵸崔巍嵳峩深林鉅木嶄巖防嵳九嵏嶻嶭南山峩峩【漢書音義曰九嵏山在左馮翊谷口縣西嶻嶭山在池陽縣北】巖陁【音遲】甗錡嶊崣崫崎【郭璞曰陁崖際甗音魚晚反錡音蟻嶊音作罪反】振谿通谷蹇產溝瀆【漢書音義曰蹇產屈折也】谽呀豁閜【郭璞曰皆澗谷之形容也谽音呼含反呀音呼加反閜音呼下反】陵別島崴磈嵔瘣丘墟崫藟轔郁登降施靡陂池貏豸【郭璞曰貏音衣被豸音虫豸也】沇溶淫鬻散渙夷陸亭臯千里靡不被築【郭璞曰言爲亭於臯隰皆築地令平賈山所謂以金椎也】掩以緑蕙被以江離糅以蘪蕪雜以流夷【漢書音義曰流夷新夷也】専結縷【徐廣曰専古布字一作怖駰案漢書音義曰結縷似白茅蔓聨而生布種之者】攢戾莎【徐廣曰艸可染紫】揭車衡蘭槀本射幹【徐廣曰揭音桀駰案郭璞曰揭車一名乞與槀本槀苃射幹十月生皆香艸】茈姜蘘荷葴橙若蓀【郭璞曰葴未詳橙柚若蓀皆香艸也】鮮枝黃礫【郭璞曰皆未詳】蔣芧靑薠【徐廣曰芧音佇駰案漢書音義曰蔣菇也芧三稜】布濩閎澤延曼大原麗靡廣衍應風披靡吐芳揚烈【郭璞曰香酷烈也】鬱鬱斐斐眾香發越蠁布寫防瞹苾勃於是乎周覽泛觀瞠盼軋沕【徐廣曰瞠音醜人反盼一作緡駰案郭璞曰皆不可分貎】芒芒恍忽視之無端察之無崖日出東沼入於西陂其南則隆冬生長踴水躍波獸則旄獏犛【徐廣曰音容獸類也犛音貍一音茅駰案郭璞曰旄旄牛獏似熊痺腳銳頭犛牛黒色出西南徼外也】沈牛麈麋【漢書音義曰沈牛水牛也】赤首圜題【郭璞曰題額也所未詳】窮奇象犀【漢書音義曰窮奇狀如牛而蝟毛其音如嘷狗食人也】其北則盛夏含凍裂地渉冰揭河【郭璞曰言水漫凍不解地拆裂也揭蹇衣】獸則騏驎角【郭璞曰角音端似豬角在鼻上堪作弓李陵嘗以此弓十張遺蘇武也】騊駼橐駞蛩蛩驒騱駃騠驢騾於是乎離宮別館彌山跨谷髙廊四注重坐曲閣【郭璞曰重坐重軒也曲閣閣道曲也】華榱璧璫輦道纚屬步櫩周流長途中宿【郭璞曰途樓閣間陛道中宿言長逺也】夷嵏築堂累臺增成巖突洞房【郭璞曰嵏山名平之以安堂其上成亦重也周禮曰爲壇三成在巖穴底爲室潛通臺上者】俛杳眇而無見仰攀橑而捫天奔星更於閨闥宛虹拖於楯軒【徐廣曰楯音食尹反】靑虯蚴蟉於東箱象輿婉蟬於西淸【漢書音義曰山出象輿瑞應車也郭璞曰西淸西箱淸淨地也】靈圉燕於間觀【郭璞曰靈圉淳圉僊人名也】偓佺之倫暴於南榮【漢書音義曰偓佺僊人名也】醴泉湧於淸室通川過乎中庭槃石祳崖【徐廣曰祳音唇】嵚巖倚傾嵳峩磼礏【徐廣曰峩一作池磼音雜礏音五合反】刻削崢嶸瑉瑰碧琳瑚叢生瑉玉旁唐璸斒文鱗【徐廣曰璸音彬斒音斑】赤瑕駁犖雜臿其間【徐廣曰雜一云插插一云遝】垂綏琬琰和氏出焉【徐廣曰垂綏一作朝采駰案郭璞曰汲冡竹書曰桀伐岷山得女二人曰琬曰琰桀愛二女斲其名於苕華之玉苕是琬華是琰也】於是乎盧橘夏孰【郭璞曰今蜀中有給客橙似橘而非若抽而芬香冬夏華實相繼或如彈丸或如拳通嵗食之卽盧橘也】黃甘橙楱【徐廣曰音湊橘屬】枇杷橪柿【徐廣曰橪音而善反果也】楟防厚朴【徐廣曰楟音亭山梨】梬棗楊梅【徐廣曰梬音弋井反梬棗似柿】櫻桃蒲陶【郭璞曰蒲陶似燕薁可作酒也】夫郁棣榙荔枝【徐廣曰郁一作薁榙音答駰案郭璞曰郁車下李也棣實似櫻桃答似李棣音逮音防夫未聞】羅乎後宮列乎北園防丘陵【郭璞曰防猶延也音施】下平原揚翠葉杌紫莖【郭璞曰杌揺也】發紅華秀朱榮煌煌扈扈照曜鉅野沙棠櫟櫧【漢書音義曰沙棠似棠黃華赤實其味如李呂氏春秋曰果之美者沙棠之實櫟果名櫧似樜葉冬不落也】華汜檘櫨【徐廣曰汜一作楓駰案漢書音義曰華木皮可以爲索也】畱落胥余仁頻並閭【徐廣曰頻一作賔駰案郭璞曰落獲也胥餘一似並閭並閭防也皮可作索余未詳】欃檀木蘭豫章女貞【漢書音義曰欃檀檀別名也女貞木葉冬不落】長千仭大連抱誇條直暢實葉葰茂攢立叢倚連捲累佹崔錯癹骩【古委字】阬衡閜砢【徐廣曰癹音拔駰案郭璞曰骩音委閜音惡可反砢音魯可反】垂條扶於落英幡纚【郭璞曰扶於猶扶疏也幡纚偏幡也音灑】紛容蕭參旖旎從風瀏蒞芔吸【徐廣曰蒞音栗】蓋象金石之聲管籥之音柴池茈虒【徐廣曰柴音差虒音彖】旋轘後宮雜遝累輯【徐廣曰雜一作插】被山緣谷循阪下隰視之無端究之無窮於是猿素雌蜼玃飛鸓【徐廣曰蜼音於季反駰案漢書音義曰蜼似獼猴仰鼻而長尾玃似獼猴而大飛鸓飛防也其狀如而防首以其飛也】蛭蜩蠗蝚【徐廣曰蛭音質駰案漢書音義曰山海經曰不咸之山有飛蛭四翼郭璞曰蠗蝚似獼猴而黃蜩未聞】螹胡豰蛫【徐廣曰螹音在防反似猿黒身豰音呼谷反蛫音詭駰案漢書音義曰豰白狐子也】棲息乎其間長嘯哀鳴翩幡互經夭矯枝格偃蹇杪顚於是乎隃絕梁騰殊榛捷垂條踔稀間【郭璞曰踔縣蹢也記釣反】牢落陸離爛漫逺遷若此軰者數千百處嬉遊往來宮宿館客庖廚不徙後宮不移百官備具於是乎背秋渉冬天子挍獵乘鏤象六玉虯【徐廣曰以玉爲飾駰案郭璞曰鏤象山所出輿言有雕鏤虯龍屬也韓子曰黃帝駕象車六交龍是也】拖蜺旌靡云旗前皮軒後道遊【郭璞曰皮軒革車也或曰卽曲禮前有士師則載虎皮者也道道車遊遊車皆見周禮也】孫叔奉轡衛公驂乘【漢書音義曰孫叔者太僕公孫賀也衛公者衞靑也太僕禦大將軍驂乘也】扈從橫行出乎四挍之中【郭璞曰言跋扈縱恣不安鹵簿矣】鼓嚴簿縱獠者【漢書音義曰鼓嚴嚴鼔也簿鹵簿也駰謂鼔嚴於林薄之中然後縱獠也】江河爲阹泰山爲櫓【郭璞曰櫓望樓也因山谷遮禽獸爲阹音去車反】車騎靁起天動地先後陸離離散別追淫淫裔裔緣陵流澤云布施生貔豹【郭璞曰貔執夷虎屬也音毗】搏豺狼手熊羆足野羊【郭璞曰野羊如羊千斤手足謂拍蹹殺人】蒙鶡蘇【徐廣曰蘇尾也】絝白虎【徐廣曰絝音袴駰案郭璞曰絝謂絆絡之】被文【郭璞曰著斑衣】跨野馬陵三嵏之危【漢書音義曰三嵏三成之山】下磧歷之坻【郭璞曰磧歷阪名也】俓陵赴險越壑厲水推蜚防【郭璞曰飛防龍雀也鳥身鹿頭者】弄解豸【漢書音義曰解豸似鹿而一角人君刑罰得中則生於朝廷主觸不直者可得而弄也】格瑕蛤鋌猛氏【漢書音義曰瑕蛤猛氏皆獸名】罥騕褭射封豕【郭璞曰騕褭神馬日行萬里封豕大豬兩音窈嫋】箭不苟害解脰防腦弓不虛發應聲而倒於是乎乘輿彌節裴回翺翔往來睨部曲之進退覽將率之變態然後浸潭促節儵夐逺去【郭璞曰夐音詡盛反】流離輕禽蹵履狡獸轊白鹿捷狡【徐廣曰轊音鋭一作惠也】軼赤電遺光耀【徐廣曰超陵赤電電光不及言去速也】追怪物出宇宙彎繁弱滿白羽射遊梟櫟蜚虡【郭璞曰梟梟羊也似人長唇及踵被髮食人飛虡鹿頭龍身神獸櫟梢也】擇肉後發先中命處矢分藝殪僕【徐廣曰射準的曰藝僕音赴】然後揚節而上浮陵驚風歷駭飈乘虛無與神俱轔鶴亂昆雞【徐廣曰轔音躪】遒孔鸞促鵔鸃拂鷖鳥捎鳯皇【漢書音義曰山海經云九疑之山有五采之鳥名曰鷖鳥也】捷鴛鶵掩焦明【焦明似鳯】道盡塗殫逥車而還招揺乎襄羊降集乎北紘【郭璞曰紘維也北方之紘曰委羽】率乎直指闇乎反鄕蹷石闕歷封巒過防鵲望露寒【徐廣曰防音支駰案漢書音義曰皆甘泉左右觀名也】下棠梨【漢書音義曰宮名也在云陽縣東南三十里】息宜春西馳宣曲濯鷁牛首【漢書音義曰宣曲宮名在昆明池西牛首池名在上林苑西頭】登龍臺【漢書音義曰觀名在丰水西北近渭】掩細栁觀士大夫之勤略鈞獵者之所得獲【徐廣曰鈞一作診也】觀徒車之所轔轢乘騎之所蹂若【徐廣曰蹂音人久反】人民之所蹈躤與其窮極倦谻【徐廣曰音劇】驚憚慴伏不被創刃而死者佗佗籍籍塡坑滿谷掩平彌澤於是乎遊戱懈怠置酒乎昊天之臺張樂乎轇輵之宇【徐廣曰輵音葛】撞千石之鐘立萬石之鉅建翠華之旗樹靈鼉之鼓【郭璞曰木貫鼔中加羽葆其上所謂樹鼓】奏陶唐氏之舞聽葛天氏之歌【漢書音義曰葛天氏古帝王之號也呂氏春秋曰葛天氏之樂三人操牛尾投足以歌】千人唱萬人和山陵爲之震動【徐廣曰一作勲】川谷爲之蕩波巴兪宋蔡淮南於遮【郭璞曰巴西閬中有兪水獠人居其上皆剛勇好舞漢髙募以平三秦後使樂府習之因名巴兪舞也駰案漢書音義曰於遮歌曲名】文成顚歌【郭璞曰未聞也】族舉逓奏【徐廣曰舉一作居】金鼓疊起鏗鏘鐺防洞心駭耳【郭璞曰鐺防鼓名】荊吳鄭衛之聲韶防武象之樂陰淫案衍之音鄢郢繽紛激楚結風【郭璞曰激楚歌曲也列女傳曰聽激楚之遺風也】俳優侏儒狄鞮之倡【徐廣曰韋昭曰狄鞮地名也在河內出善倡者】所以娛耳目而樂心意者麗靡爛漫於前靡曼美色於後若夫靑琴宓妃之徒【漢書音義曰皆古神女也】絕殊離俗妖冶嫻都靚莊刻飾便嬛綽約【郭璞曰靘莊粉白黛黒也】柔橈嬛嬛【徐廣曰音娟】娬媚姌嫋【徐廣曰姌音乃丹反嫋音弱】抴獨繭之褕袘【徐廣曰抴音曳襜褕】眇閻易以戌削【徐廣曰閻易衣長貎戍削言如刻畫作之】媥姺徶防【郭璞曰衣服婆娑貎】與世殊服芬香漚郁酷烈淑郁皓齒粲爛宜笑的皪長眉連娟防睇緜藐色授魂與心愉於側於是酒中樂酣天子芒然而思似若有亡曰嗟乎此泰奢侈朕以覽聽餘閒無事棄日順天道以殺伐時休息於此恐後世靡麗遂往而不返非所以爲繼嗣創業垂統也於是乃解酒罷獵而命有司曰地可以墾辟悉爲農郊以贍萌隸隤墻塡使山澤之民得至焉實陂池而勿禁虛宮觀而勿仭發倉廩以賑貧窮補不足卹鰥寡存孤獨出徳號省刑罰攺制度易服色更正朔與天下爲始於是歷吉日以齋戒襲朝衣乘法駕建華旗鳴玉鸞遊乎六藝之囿鶩乎仁義之途覽觀春秋之林【郭璞曰春秋所以觀成敗明善惡者】射貍首兼騶虞【禮射義曰天子以騶虞爲節諸侯以貍首爲節騶虞者樂官備也貍首者樂防時也】弋鶴建干戚載云防掩羣雅【漢書音義曰大雅小雅也】悲伐檀樂樂胥修容乎禮園翺翔於書圃述易道放怪獸登明堂坐淸廟恣羣臣奏得失四海之內靡不受獲於斯之時天下大說向風而聽隨流而化喟然興道而遷義刑錯而不用徳隆乎三皇功美於五帝若此故獵乃可喜也若夫終日暴露馳騁勞神苦形罷車馬之用抗士卒之精費府庫之財而無徳厚之恩務在獨樂不顧眾庶忘國家之政而貪雉之獲則仁者不由也從此觀之齊楚之事豈不哀哉地方不過千里而囿居九百是艸木不得墾辟而民無所食也夫以諸侯之細而樂萬乘之所侈僕恐百姓之被其尢也於是二子愀然攺容超若自失逡巡避席曰鄙人固陋不知忌諱乃今日見教謹聞命矣賦奏天子以爲郎無是公言天子上林廣大山谷水泉萬物及子虛言楚云夢所有甚眾侈靡過其實且非義理所尙故刪取其要歸正道而論之相如爲郎數嵗防唐蒙使略通夜郎西僰中【徐廣曰羌之別種也音扶逼反】發巴蜀吏卒千人郡又多爲發轉漕萬餘人用興法【漢書曰用軍興法也】誅其渠帥巴蜀民大驚恐上聞之乃使相如責唐蒙等因諭告巴蜀民以非上意檄曰告巴蜀太守蠻夷自擅不討之日久矣時侵犯邊境勞士大夫陛下卽位存撫天下輯安中國然後興師出兵北徵匈奴單於怖駭交臂受事詘膝請和康居西域重譯請朝稽首來享移師東指閩越相誅右弔番禺太子入朝南夷之君西僰之長常效貢職不敢怠墮延頸舉踵喁喁然皆爭歸義欲爲臣妾道裏遼逺山川阻深不能自致夫不順者已誅而爲善者未賞故遣中郎將往賔之發巴蜀士民各五百人以奉幣帛衛使者不然靡有兵革之事戰鬭之患今聞其乃發軍興制驚懼子弟憂患長老卻又擅爲轉粟運輸皆非陛下之意也當行者或亡逃自賊殺亦非人臣之節也夫邊郡之士聞烽舉燧燔【漢書音義曰烽如覆米防縣著桔橰頭有冦則舉之燧積薪有冦則燔然之】皆攝弓而馳荷兵而走流汗相屬惟恐居後觸白刃冒流矢義不反顧計不旋踵人懷怒心如報私讐彼豈樂死惡生非編列之民而與巴蜀異主哉計深慮逺急國家之難而樂盡人臣之道也故有剖符之封析珪而爵位爲通侯居列東第終則遺顯號於後世傳土地於子孫行事甚忠敬居位甚安佚名聲施於無窮功烈著而不滅是以賢人君子肝腦塗中原膏液潤野艸而不辭也今奉幣役至南夷卽自賊殺或亡逃抵誅身死無名諡爲至愚恥及父母爲天下笑人之度量相越豈不逺哉然此非獨行者之罪也父兄之教不先子弟之率不謹也寡防鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使諭曉百姓以發卒之事因數之以不忠死亡之罪讓三老孝弟以不教誨之過方今田時重煩百姓己親見近縣恐逺所谿谷山澤之民不徧聞檄到亟下縣道【漢書百官表曰縣有蠻夷曰道】使咸知陛下之意惟無忽也相如還報唐蒙已略通夜郎因通西南夷道發巴蜀廣漢卒作者數萬人治道二嵗道不成士卒多物故費以巨萬計蜀民及漢用事者多言其不便是時卭筰之君長聞南夷與漢通得賞賜多多欲願爲內臣妾請吏比南夷天子問相如相如曰卭筰冉駹者近蜀道亦易通秦時嘗通爲郡縣至漢興而罷今誠復通爲置郡縣愈於南夷天子以爲然乃拜相如爲中郎將建節往使副使王然於壺充國呂越人馳四乘之傳因巴蜀吏幣物以賂四夷至蜀蜀太守以下郊迎縣令負弩矢先驅蜀人以爲寵於是卓王孫臨卭諸公皆因門下獻牛酒以交驩卓王孫喟然而嘆自以得使女尙司馬長卿晚而厚分與其女財與男等同司馬長卿便略定西夷卭筰冉駹斯楡之君皆請爲內臣除邊闗闗益斥西至沬若水南至防牱爲檄通零闗道【徐廣曰越雋有零闗縣】橋孫水【韋昭曰爲孫水作橋】以通卭都還報天子天子大說相如使時蜀長老多言通西南夷不爲用惟大臣亦以爲然相如欲諫業已建之不敢乃著書籍以蜀父老爲辭而已詰難之以風天子且因宣其使指令百姓知天子之意其辭曰漢興七十有八載【徐廣曰元光六年也】徳茂存乎六世威武紛紜湛恩汪濊羣生澍濡洋溢乎方外於是乃命使西徵隨流而攘風之所被罔不披靡因朝冉從駹定筰存卭略斯楡舉苞滿結還轅東鄕將報至於蜀都耆老大夫薦紳先生之徒二十有七人儼然造焉辭畢因進曰蓋聞天子之於夷狄也其義羈縻勿絕而已今罷三軍之士通夜郎之途三年於玆而功不竟士卒勞倦萬民不贍今又接以西夷百姓力屈恐不能卒業此亦使者之累也竊爲左右患之且夫卭筰西僰之與中國並也歷年玆多不可記已仁者不以徳來彊者不以力並意者其殆不可乎今割齊民以附夷狄獘所恃以事無用鄙人固陋不識所謂使者曰烏謂此耶必若所云則是蜀不變服而巴不化俗也余尙惡聞若說然斯事體大固非觀者之所覯也余之行急其詳不可得聞已且爲大夫麄陳其略蓋世必有非常之人然後有非常之事有非常之事然後有非常之功非常者固常人之所異也故曰非常之原黎民懼焉及臻厥成天下晏如也昔者洪水浡出汜濫衍溢民人登降移徙陭防而不安夏后氏戚之乃堙鴻水決江疏河漉沈贍菑【徐廣曰漉一作灑】東歸之於海而天下永寧當斯之勤豈惟民哉心煩於慮而身親其勞躬胝無胈膚不生毛【徐廣曰胝音竹移反胈踵也一作腠音湊膚理也胈音魃】故休烈顯乎無窮聲稱浹乎於玆且夫賢君之踐位也豈特委瑣握拘文牽俗循誦習傳當世取說云爾哉必將崇論閎議創業垂統爲萬世規故馳騖乎兼容並包而勤思乎參天兩地且詩不云乎普天之下莫非王土率土之濱莫非王臣【毛詩傳曰濱涯也】是以六合之內八方之外浸潯衍溢懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼逺異黨之地舟輿不通人迹罕至政教未加流風猶防內之則犯義侵禮於邊境外之則邪行橫作放弒其上君臣易位尊卑失序父兄不辜幼孤爲奴系累號泣內向而怨曰蓋聞中國有至仁焉徳洋而恩普物靡不得其所今獨曷爲遺已舉踵思慕若枯旱之望盭夫爲之垂涕【徐廣曰盭音戾】況乎上聖又惡能已故比出師以討彊胡南馳使以誚勁越四面風徳二方之君鱗集仰流願得受號者以億計故乃闗沬若【漢書音義曰以沬若水爲闗】徼防牱鏤零山梁孫原創道徳之塗垂仁義之統將博恩廣施逺撫長駕使疏逖不閉阻深闇昧得耀乎光明以偃甲兵於此而息誅伐於彼遐邇一體中外提福【徐廣曰提作禔音支】不亦康乎夫拯民於沈溺奉至尊之休徳反衰世之陵遲繼周氏之絕業斯乃天子之急務也百姓𨿽勞又惡可以已哉且夫王事固未有不始於憂勤而終於佚樂者也然則受命之符合在於此矣方將增泰山之封加梁父之事鳴和鸞揚樂頌上咸五下登三【徐廣曰咸一作函駰案韋昭曰咸同於五帝登三王之上】觀者未睹指徳者未聞音猶鷦明已翔乎寥廓而羅者猶視乎藪澤悲夫於是諸大夫芒然喪其所懷來而失厥所以進喟並稱曰允哉漢徳此鄙人之所願聞也百姓𨿽怠請以身先之敞罔靡徙因遷延而辭避其後人有上書言相如使時受金失官居嵗余復召爲郎相如口喫而善著書常有消渴疾與卓氏婚饒於財其進仕宦未常肯與公卿國家之事常稱病閒居不慕官爵常從上至長楊獵是時天子方好自擊熊彘馳逐野獸相如上書諌之其詞曰臣聞物有同類而殊能者故力稱烏獲防言慶忌勇期賁育臣之愚竊以爲人誠有之獸亦宜然今陛下好陵阻險射猛獸卒然遇軼材之獸駭不存之地犯屬車之淸塵【蔡邕曰古者諸侯貳車九乘秦滅九國兼其車服故大駕屬車八十一乘】輿不及還轅人不暇施巧𨿽有烏獲逢蒙之技力不得用【吳越春秋曰羿傳射於逢蒙】枯木朽株盡爲害矣是胡越起於轂下而羌夷接軫也豈不殆哉𨿽萬全無患然本非天子之所宜近也且夫淸道而後行中路而後馳猶時有銜橛之變【徐廣曰橛音巨月反鉤逆者謂之撅矣】而況渉乎蓬蒿馳乎丘墳前有利獸之樂內無存變之意其爲禍也不亦難矣夫輕萬乘之重不以爲安而樂出於萬有一危之塗以爲娛臣竊爲陛下不取也蓋明者逺見於未萌而智者避危於無形禍固多藏於防而發於人之所忽者也故鄙諺曰家累千金者坐不垂堂此言𨿽小可以諭大臣願陛下之畱意幸察上善之還過宜春宮相如奏賦以哀二世行失也其辭曰登陂阤之長阪兮坌入曽宮之嵳峩【漢書音義曰坌並也】臨曲江之隑州兮【漢書音義曰隑長也苑中有曲江之象泉中有長洲也】望南山之參差巖巖深山之谾谾兮【徐廣曰谾力工反】通谷谾兮谽汨淢噏習以永逝兮注平臯之廣衍觀眾樹之蓊薆兮覽竹林之榛榛東馳土山兮北揭石瀬彌節容與兮歷弔二世持身不謹兮亡國失埶信防不寤兮宗廟滅絕嗚呼哀哉操行之不得兮墳墓蕪穢而不修兮魂無歸而不食夐邈絕而不齊兮彌久逺而愈佅精罔閬而飛揚兮拾九天而永逝嗚呼哀哉相如拜爲孝文園令天子旣美子虛之事相如見上好仙道因曰上林之事未足美也尙有靡者臣嘗爲大人賦未就請具而奏之相如以爲列僊之傳居山澤間形容甚臞【徐廣曰臞痩也】此非帝王之僊意也乃遂就大人賦其辭曰世有大人兮在於中州宅彌萬里兮曽不足以少畱悲世俗之廹隘兮朅輕舉而逺遊垂絳幡之素蜺兮載雲气而上浮建格澤之長竿兮總光耀之采旄【漢書音義曰格澤之气如炎火狀黃白色起地上至天以此气爲竿旄葆也總系也系光耀之气於長竿以爲葆者】垂旬始以爲防兮抴彗星而爲髾【漢書音義曰旬始气如雄鷄縣於葆下以爲旒也髾燕尾也抴彗星綴著旒以爲燕尾】掉指橋以偃蹇兮又旖旎以招揺【漢書音義曰指橋隨風指靡】攬欃槍以爲旌兮靡屈虹而爲綢【漢書音義曰綢韜也以斷虹爲旌旂之韜】紅杳以湣兮猋風湧而云浮【漢書音義曰旬始屈虹气色紅杳湣闇冥無光也】駕應龍象輿之蠖略逶麗兮驂赤螭靑虯之幽蟉蜿蜒低卬蟜據以驕驁兮詘折隆窮躩以連捲沛艾赳螑仡以佁儗兮【漢書音義曰赳螑申頭低卬也佁儗不前也】放散畔防驤以孱顏跮踱輵轄容以委麗兮綢繆偃蹇怵防以梁倚【徐廣曰跮踱乍前乍郤也跮音醜栗反踱音敕略反輵烏葛反輵音曷綢一作雕防音他略反駰案漢書音義曰怵防走也梁倚相著也】糾蓼葉奡蹋以艐路兮【徐廣曰音介至也】蔑蒙踴躍騰而狂趡【漢書音義曰蔑蒙飛揚也趡走】蒞颯卉翕熛至電過兮煥然霧除霍然云消邪絕少陽而登太陰兮與眞人乎相求【漢書音義曰少陽東極太陰北極邪度東極而升北極者也】互折窈窕以右轉兮橫厲飛泉以正東悉徴靈圉而選之兮部乘眾神於瑤光【漢書音義曰瑤光北斗杓頭第一星】使五帝先導兮反太一而從陵陽【漢書音義曰仙人陵陽子明也】左防而右含靁兮【漢書音義曰含雷黔嬴也天上造化神名也或曰水神】前陸離而後潏湟【漢書音義曰皆神名】斯徵北僑【徐廣曰燕人也形解而僊也】而役羨門兮屬岐伯使尙方【徐廣曰岐伯黃帝臣駰案漢書音義曰尙主也岐伯黃帝太醫屬使主方藥】祝融驚而蹕禦兮淸雰气而後行屯余車其萬乘兮綷云蓋而樹華旗使勾芒其將行兮吾欲往乎南嬉歷唐堯於崇山兮過虞舜於九疑紛湛湛其差錯兮雜遝膠葛以方馳騷擾衝蓯其相紛挐兮滂濞泱軋灑以林離鉆羅列聚叢以蘢茸兮衍曼流爛壇以陸離徑入靁室之砰燐郁律兮洞出鬼谷之崫礨嵬防【漢書音義曰鬼谷在北辰下眾鬼之所聚也楚詞有曰贅鬼谷於北辰也】徧覽八紘而觀四荒兮朅渡九江而越五河經營炎火而浮弱水兮杭絕浮渚而渉流沙【漢書音義曰抗船也絕度也浮渚流沙中渚也】奄息總極汜濫水嬉兮【漢書音義曰總極蔥領山也在西域中也】使靈媧鼓瑟而舞馮夷【徐廣曰媧一作貽駰案漢書音義曰靈媧女媧也馮夷河伯字也淮南子曰馮夷得道以潛大川】時若薆薆將混濁兮召屏翳誅風伯而刑雨師西望昆侖之軋沕洸忽兮直徑馳乎三危【三危山名也】排閶闔而入帝宮兮載玉女而與之歸舒閬風而揺集兮亢烏騰而一止【漢書音義曰亢然髙飛如烏之騰也】回陰山翔以紆曲兮吾乃今日睹西王母皬然白首【徐廣曰皬音下沃反】載勝而穴處兮【郭璞曰勝玉勝也】亦幸有三足烏爲之使必長生若此而不死兮𨿽濟萬世不足以喜回車朅來兮絕道不周【漢書音義曰不周山在昆侖東南】防食幽都呼吸沆�飱朝霞兮噍咀芝英兮嘰瓊華【徐廣曰嘰音祈小食也駰案韋昭曰瓊華玉英】嬐侵潯而髙縱兮紛鴻湧而上厲【徐廣曰嬐音纎】貫列缺之倒景兮渉丰隆之滂沛【漢書音義曰列缺天閃也倒景日在下】馳遊道而循降兮騖遺霧而逺逝廹區中之隘陜兮舒節出乎北垠遺屯騎於闕兮軼先驅於寒門【漢書音義曰闕北極之山寒門天北門】下崢嶸而無地兮上寥廓而無天視眠而無見兮聽惝恍而無聞乘虛無而上假兮超無友而獨存【徐廣曰假音古下反至也】相如旣奏大人之頌天子大說飄飄有淩雲之气似遊天地之間意相如旣病免家居茂陵天子曰司馬相如病甚可往從悉取其書若不然後失之矣使所忠往而相如已死家無書問其妻對曰長卿固未甞有書也時時著書人又取去卽空居長卿未死時爲一卷書曰有使者來求書奏之無他書其遺紮書言封禪事奏所忠忠奏其書天子異之其書曰伊上古之初肇自昊穹兮生民歷撰列辟以迄於秦【徐廣曰撰一作選】率邇者踵武【徐廣曰率循也邇近也武迹也循省世近之遺迹】逖聽者風聲【徐廣曰逖逺也聽察逺古之風聲】紛綸葳蕤堙滅而不稱者不可勝數也續韶夏崇號諡略可道者七十有二君【漢書音義曰昭明也夏大也徳明大相繼封禪於泰山者有七十二人】罔若淑而不昌疇逆失而能存【徐廣曰若順也駰案韋昭曰疇諸也言順善必昌逆失必亡】軒轅之前遐哉邈乎其詳不可得聞也五三六經載籍之傳維見可觀也書曰元首明哉股肱良哉因斯以談君莫盛於唐堯臣莫賢於后稷后稷創業於唐公劉發迹於西戎文王攺制爰周郅隆【徐廣曰郅蓋字誤皇甫謐曰王季徙程故漢書曰維王季宅程孟子稱文王生於畢程或者郅字其爲程乎或爲胵北地有郁郅縣胵大也音質駰案漢書音義曰郅至也】大行越成【漢書音義曰行道也文王始開王業攺正朔易服色太平之道於是成矣】而後陵夷衰防千載無聲【徐廣曰周之王四海千載之後聲教乃絕駰案韋昭曰無惡聲】豈不善始善終哉然無異端愼所由於前謹遺教於後耳故軌於夷易易遵也湛恩蒙湧易丰也憲度著明易則也垂統理順易繼也是以業隆於𦇤褓而崇冠於二後【漢書音義曰𦇤褓謂成王也二後謂文武也周公負成王致太平功徳冠於文武者道成法易故也】揆厥所元終都攸卒【漢書音義曰都於卒終也】未有殊尢絕迹可考於今者也然猶躡梁父登泰山建顯號施尊名大漢之徳防湧原泉【韋昭曰漢徳防湧如泉原也】沕潏漫衍旁魄四塞雲専霧散【徐廣曰専音布】上暢九下溯八埏【徐廣曰音衍駰案漢書音義曰暢逹垓重也溯流也埏若八埏地之際也言其徳上逹於九重之天下流於地之八際也】懷生之類霑濡浸潤協气橫流武節飄逝邇陜遊原迥濶泳沬【漢書音義曰邇近原本也迥逺濶廣也泳浮也恩徳比之於水近者遊其原逺者浮其沬】首惡湮沒闇昧昭晢【漢書音義曰始爲惡者皆湮滅闇昧諭夷狄皆化】昆虫凱澤回首面內【韋昭曰面向也】然後囿騶虞之珍羣徼糜鹿之怪獸【漢書音義曰徼遮也麋鹿得其奇怪者謂獲白麟也】防一莖六穗於庖【徐廣曰防瑞禾也駰案漢書音義曰謂嘉禾之米於庖廚以供祭祀】犧雙觡共扺之獸【徐廣曰扺音底駰案漢書音義曰犧牲也觡角也底本也武帝獲白麟兩角共一本因以爲牲也】獲周餘珍牧於岐【徐廣曰一作放駰案漢書音義曰余珍得周鼎也岐水名也】招翠黃乘龍於沼【漢書音義曰翠黃乘黃也龍翼馬身黃帝乘之而登仙言見乘黃而招呼之禮樂志曰紫黃湛河不下來余吾渥窪水中出神馬故曰乘龍於沼】鬼神接靈圉賓於閒館【徐廣曰言至徳與神明通接故靈圉爲賓旅於間館矣郭璞曰靈圉仙人名也】奇物譎詭俶儻窮變欽哉符瑞臻玆猶以爲薄不敢道封禪蓋周躍魚隕杭休之以燎防夫斯之爲符也以登介丘不亦恧乎【漢書音義曰介大丘山也言周以白魚爲瑞登泰山封禪不亦慙乎】進讓之道其何爽與【徐廣曰爽差異也駰案漢書音義曰進周也讓漢也言周未可封禪而封禪爲進漢可封禪而不封禪爲讓也】於是大司馬進曰陛下仁育羣生義徵不憓【漢書音義曰大司馬上公也故先進議憓音惠順也】諸夏樂貢百蠻執贄徳侔往初功無與二休烈浹洽符瑞眾變期應紹至不特創見【徐廣曰不但初顯符瑞而已蓋將終以封禪之事】意者泰山梁父設壇望幸蓋號以況榮【徐廣曰以況受上天之榮爲名號】上帝垂恩儲祉將以薦成【徐廣曰以眾瑞物初至封禪處薦之上天告成功也】陛下謙讓而弗發也挈三神之驩【徐廣曰挈猶言垂也駰案韋昭曰挈缺也三神上帝泰山梁父也】缺王道之儀羣臣恧焉或謂且天爲質闇珍符固不可辭【漢書音義曰言天道質昧以符瑞見意不可辭讓也】若然辭之是泰山靡記而梁父靡防也【漢書音義曰泰山之上無所表記梁山壇場無所庶防】亦各並時而榮咸濟世而屈【漢書音義曰屈絕之也言古帝王但作一時之榮畢代而絕也】說者尙何稱於後【徐廣曰若無封禪之遺迹則榮盡於當時至於歷世之後人何所述】而云七十二君乎夫修徳以錫符奉符以行事不爲進越故聖王弗替而修禮地只謁欵天神【漢書音義曰欵誠也謁告之報誠也】勒功中嶽以彰至尊舒盛徳發號榮受厚福以浸黎民也皇皇哉斯事天下之壯觀王者之丕業不可貶也願陛下全之而後因雜薦紳先生之略術使獲燿日月之末光絕炎以展采錯事【徐廣曰錯音厝駰案漢書音義曰采官也使諸儒記功著業得覩日月末光殊絕之用而以展其官職設厝其事業者也】猶兼正列其義挍飭厥文作春秋一藝【徐廣曰挍一作祓祓猶拂也音廢也駰案漢書音義曰春秋者正天時列人事諸儒旣得展事業因兼正天時列人事敍述大義爲一經】將襲舊六爲七【韋昭曰今漢時增一仍舊六爲七也】攄之無窮【徐廣曰攄一作臚臚敍也】俾萬世得激淸流揚防波蜚英聲騰茂實前聖之所以永保鴻名而常爲稱首者用此宜命掌故悉奏其義而覽焉【漢書音義曰掌故太史官屬王故事也】於是天子沛然攺容曰愉乎朕其試哉乃遷思回慮總公卿之議詢封禪之事詩大澤之博廣符瑞之富【漢書音義曰詩歌詠功徳也下四章之頌也犬澤之博謂自我天覆云之油油廣符符大富謂班斑之獸以下三章言符瑞廣大富饒也】乃作頌曰自我天覆云之油油【漢書音義曰油油云行貎孟子曰油然作云沛然下雨】甘露時厥壤可遊滋液滲漉何生不育【徐廣曰滲音色陰反】嘉谷六穗我穡曷蓄【徐廣曰何所蓄邪畜嘉谷】非惟之又潤澤之非爲濡之汜旉濩之【徐廣曰古布字作旉】萬物熙熙懷而慕思名山顯位望君之來【韋昭曰名山大山也顯位封禪也】君乎君乎侯不邁哉般般之獸樂我君囿白質黒章其儀可嘉旼旼睦睦君子之能【徐廣曰旼音旻和貌也能一作態駰案漢書音義曰旻和穆敬言和且敬有似君子】蓋聞其聲今觀其來厥塗靡蹤天瑞之徴【徐廣曰其所來路非有迹蓋自天降瑞不行而至也】玆亦於舜虞氏以興濯濯之麟遊彼靈畤【漢書音義曰武帝祠五畤獲白麟故言遊靈時】孟冬十月君䢐郊祀馳我君輿帝以享祉三代之前蓋未嘗有宛宛黃龍興徳而升采色燿熿炳煇煌【徐廣曰熿音晃煇音魂】正陽顯見覺寤黎烝於傳載之云受命所乘厥之有章不必諄諄【徐廣曰諄止純反告之丁寧駰案漢書音義曰天之所命表以符瑞章明其徳不必諄諄然有語言也】依類記寓諭以封巒【漢書音義曰寓寄也巒山也言依事類托寄以諭封禪者】披藝觀之天人之際已交上下相發允答聖王之徳兢兢翼翼故曰興必慮衰安必思危是以湯武至尊嚴不失肅只舜在假典顧省厥遺此之謂也【徐廣曰假大也】司馬相如旣卒【徐廣曰元狩五年也】五嵗天子始祭后土八年而遂先禮中嶽封於泰山至梁父禪肅然【徐廣曰小山在泰山下趾東北】相如他所著若遺平陵侯書【徐廣曰蘇建也】與五公子相難艸木書篇不采采其尢著公卿者云

太史公曰春秋推見至【韋昭曰推見爭至於諱謂若晉文召天子經言狩河陽之屬】易本之以顯【韋昭曰易本防妙出爲人事乃顯著也】大雅言王公大人而徳逮黎庶【韋昭曰先言王公大人之徳乃後及眾庶也】小雅譏小己之得失其流及上【韋昭曰小雅云人志狹小先道已之憂苦其流乃及上政之得失者】所以言𨿽外殊其合徳一也相如𨿽多虛辭濫說然其要歸引之節儉此與詩之風諫何異揚雄以爲靡麗之賦勸百風一猶馳騁鄭衛之聲曲終而奏雅不已虧乎余采其語可論者者於篇

史記集解卷一百十七

欽定四庫全書

史記集解卷一百十八

宋裴駰撰

史記一百十八

淮南衡王列傳第五十八

淮南厲王長者髙祖少子也其母故趙王張敖美人髙祖八年從東垣過趙趙王獻之美人厲王母得幸焉有身趙王敖弗敢內宮爲築外宮而捨之及貫髙等謀反柏人事發覺並逮治王盡捕王母兄弟美人系之河內厲王母亦系告吏曰得幸上有身吏以聞上上方怒趙王未理厲王母厲王母弟趙兼因辟陽侯言呂后呂后妒弗肯白辟陽侯不彊爭及厲王母已生厲王恚卽自殺吏奉厲王詣上上悔令呂后母之而葬厲王母眞定眞定厲王母之家在焉父世縣也髙祖十一年十月淮南王黥布反立子長爲淮南王王黥布故地凡四郡【徐廣曰九江盧江衡山豫章也】上自將兵擊滅布厲王遂卽位厲王蚤失母常附呂后孝惠呂后時以故得幸無患害而常心怨辟陽侯弗敢發及孝文帝初卽位淮南王自以爲最親驕蹇數不奉法上以親故常寛赦之三年入朝甚橫從上入苑囿獵與上同車常謂上大兄厲王有材力力能扛鼎乃往請辟陽侯辟陽侯出見之卽自袖鐵椎椎辟陽侯令從者魏敬剄之厲王乃馳走闕下肉袒謝曰臣母不當坐趙事其時辟陽侯力能得之呂后弗爭罪一也趙王如意子母無罪呂后殺之辟陽侯弗爭罪二也呂后王諸呂欲以危劉氏辟陽侯弗爭罪三也臣謹爲天下誅賊臣辟陽侯報母之仇謹伏闕下請罪孝文傷其志爲親故弗治赦厲王當是時薄太后及太子諸大臣皆憚厲王厲王以此歸國益驕恣不用漢法出入稱警蹕稱制自爲法令擬於天子六年令男子但等七十人與棘蒲侯柴武太子奇謀以輂車四十乘【徐廣曰大車駕馬曰輂音已足反】反谷口【漢書音義曰谷口在長安北故縣也處多險阻】令人使閩越匈奴事覺治之使使召淮南王淮南王至長安丞相臣張蒼典客臣馮敬行禦史大夫事宗正臣逸廷尉臣賀備盜賊中尉臣福昧死言淮南王長廢先帝法不聴天子詔居處無度爲黃屋蓋乘輿出入擬於天子擅爲法令不用漢法及所置吏以其郎中春爲丞相聚收漢諸侯人及有罪亡者匿與居爲治家室賜其財物爵祿田宅爵或至關內侯奉以二千石所不當得欲以有爲【如淳曰賜亡畔來者如賜其國二千石也瓚曰奉以二千石之秩祿】大夫但【張晏曰大夫姓也上云男子但明其姓大夫也瓚曰官爲大夫名但者也】士伍開章等七十人【如淳曰律有罪失官爵稱士伍者也開章名】與棘蒲侯太子奇謀反【徐廣曰棘蒲侯柴武以文帝後元年卒諡剛嗣子謀反不得置後國除】欲以危宗廟社稷使開章陰告長與謀使閩越及匈奴發其兵開章之淮南見長長數與坐語飲食爲家室娶婦以二千石俸奉之開章使人告但已言之王春使使報但等吏覺知使長安尉奇等往捕開章長匿不予與故中尉簡忌謀殺以閉口爲棺槨衣衾之肥陵邑謾吏曰不知安在又佯聚土樹表其上曰開章死埋此下及長身自賊殺無罪者一人令吏論殺無罪者六人爲亡命棄市罪詐捕命者以除罪【晉灼曰亡命者當棄市而王藏之詐捕不命者而言命以脫命者之罪】擅罪人罪人無告劾系治城旦舂以上十四人赦免罪人死罪十八人城旦舂以下五十八人賜人爵關內侯以下九十四人前日長病陛下憂苦之使使者賜書棗脯長不欲受賜不肯見拜使者南海民處廬江界中者反淮南吏卒擊之陛下以淮南民貧苦遣使者賜長帛五千匹以賜吏卒勞苦者長不欲受賜謾言曰無勞苦者南海民王織上書獻璧皇帝忌擅燔其書不以聞【文穎曰忌簡忌】吏請召治忌長不遣謾言曰忌病舂又請長願入見長怒曰女欲離我自附漢長當棄市臣請論如法制曰朕不忍致法於王其與列侯二千石議臣蒼臣敬臣逸臣福臣賀昧死言臣謹與列侯吏二千石臣嬰等四十三人議皆曰長不奉法度不聴天子詔乃陰聚徒黨及謀反者厚飬亡命欲以有爲臣等議論如法制曰朕不忍致法於王具赦長死罪廢勿王臣蒼等昧死言長有大死罪陛下不忍致法幸赦廢勿王臣請處蜀郡嚴道邛郵【徐廣曰嚴道有卭僰九折阪又冇郵置駰案張晏曰嚴道蜀郡縣】遣其子母從居縣爲築蓋家室皆廩食給薪菜鹽豉炊食器席蓐臣等昧死請請布告天下制曰計食長給肉日五斤酒二斗令故美人才人得幸者十人從居他可盡誅所與謀者於是乃遣淮南王載以輜車令縣以次是時袁盎諌上曰上素驕淮南王弗爲置嚴傅相以故至此且淮南王爲人剛今暴摧折之臣恐卒逢霧露病死陛下爲有殺弟之名柰何上曰吾特苦之耳令復之縣傳淮南王者皆不敢發車封【漢書音義曰檻車有檻封也】淮南王乃謂侍者曰誰謂乃公勇者吾安能勇吾以驕故不聞吾過至此人生一世間安能邑邑如此乃不食死至雍雍令發封以死聞上哭甚悲謂袁盎曰吾不聴公言卒亡淮南王盎曰不可柰何願陛下自寛上曰爲之柰何盎曰獨斬丞相禦史以謝天下乃可上卽令丞相禦史逮考諸縣傳送淮南王不發封餽侍者皆棄市乃以列侯淮南王於雍守冡三十戶孝文八年上憐淮南王淮南王有子四人皆七八歲乃封子安爲阜陵侯子勃爲安陽侯子賜爲周陽侯子良爲東城侯孝文十二年民有作歌歌淮南厲王曰一尺布尙可縫一斗粟尙可舂兄弟二人不能相容【漢書音義曰尺布斗粟猶尙不棄況兄弟而相更逐乎瓚曰一尺布尙可縫而共衣一斗粟尙可舂而共食也況以天下之廣而不能相容】上聞之乃嘆曰堯舜放逐骨肉周公殺管蔡天下稱聖何者不以私害公天下豈以我爲貪淮南王地耶乃徙城陽王王淮南故地【徐廣曰景王章之子】而追尊諡淮南王爲厲王置園復如諸侯儀孝文十六年徙淮南王喜復故城陽上憐淮南厲王廢法不軌自使失國蚤死乃立其三子阜陵侯安爲淮南王安陽侯勃爲衡山王周陽侯賜爲廬江王皆復得厲王時地參分之東城侯良前薨無後也孝景三年吳楚七國反吳使者至淮南淮南王欲發兵應之其相曰大王必欲發兵應吳臣願爲將王乃屬相兵淮南相已將兵因城守不聴王而爲漢漢亦使曲城侯【徐廣曰曲城侯姓虫名捷其父名逢髙祖功臣】將兵救淮南淮南以故得完吳使者至廬江廬江王弗應而往來使越吳使者至衡山衡山王堅守無二心孝景四年吳楚已破衡山王朝上以爲貞信乃勞苦之曰南方卑濕徙衡山王王濟北所以襃之及薨遂賜諡爲貞王廬江王邊越數使使相交故徙爲衡山王王江北淮南王如故

淮南王安爲人好讀書鼔琴不喜弋獵狗馬馳騁亦欲以行陰徳拊循百姓流譽天下時時怨望厲王死時欲畔逆未有因也及建元二年淮南王入朝素善武安侯武安侯時爲太尉乃逆王霸上與王語曰方今上無太子大王親髙皇帝孫行仁義天下莫不聞卽宮車一日晏駕非大王當誰立者淮南王大喜厚遺武安侯金財物陰結賔客拊循百姓爲畔逆事建元六年彗星見淮南王心怪之或說王曰先吳軍起時彗星出長數尺然尙流血千里今彗星長竟天天下兵當大起王心以爲上無太子天下有變諸侯並爭愈益治器械攻戰具積金錢賂遺郡國諸侯遊士奇材諸辯士爲方略者妄作妖言諂防王王喜多賜金錢而謀反滋甚淮南王有女陵慧有口辯王愛陵常多予金錢爲中詗長安【徐廣曰詗伺候采察之名也音空政反安平侯鄂千秋孫伯與淮南王女陵通而中絕又遺淮南王書稱臣盡力故棄市】約結上左右元朔三年上賜淮南王幾杖不朝淮南王王后荼王愛幸之王后生太子遷遷取王皇太后外孫修成君女爲妃【應劭曰王太后先適金氏女也】王謀爲反具畏太子妃知而內泄事乃與太子謀令詐弗愛三月不同席王乃詳爲怒太子閉太子使與妃同內三月太子終不近妃妃求去王乃上書謝歸去之王后荼太子遷及女陵得愛幸王擅國權侵奪民田宅妄致系人【徐廣曰一云歐擊】元朔五年太子學用劍自以爲人莫及聞郎中靁被巧乃召與戲被一再辭讓誤中太子太子怒被恐此時有欲從軍者輒詣京師被卽願奮擊匈奴太子遷數惡被於王王使郎中令斥免欲以禁後被遂亡至長安上書自明詔下其事廷尉河南河南治逮淮南太子王王后計欲無遣太子遂發兵反計猶豫十餘日未定防有詔卽訊太子當是時淮南相怒壽春丞畱太子逮不遣【如淳曰丞主刑獄囚徒丞順王意不遣太子應逮書】劾不敬王以請相相弗聴王使人上書告相事下廷尉治蹤迹連王王使人候伺漢公卿公卿請逮捕治王王恐事發太子遷謀曰漢使卽逮王王令人衣衛士衣持防居庭中王旁有非是則刺殺之臣亦使人刺殺淮南中尉乃舉兵未晚是時上不許公卿請而遣漢中尉宏卽訊驗王王聞漢使來卽如太子謀計漢中尉至王視其顏色和訊王以斤靁被事耳王自度無何【如淳曰無何罪】不發中尉還以聞公卿治者曰淮南王安擁閼奮擊匈奴者靁被等廢格明詔當棄市詔弗許公卿請廢勿王詔弗許公卿請削五縣詔削二縣使中尉宏赦淮南王罪罰以削地中尉入淮南界宣言赦王王初聞漢公卿請誅之未知得削地聞漢使來恐其捕之乃與太子謀刺之如前計及中尉至卽賀王王以故不發其後自傷曰吾行仁義見削甚恥之然淮南王削地之後其爲反謀益甚諸使道從長安來爲妄妖言言上無男漢不治卽喜卽言漢廷治有男王怒以爲妄言非也王日夜與伍被【漢書曰伍被楚人或言其先伍子胥後】左吳等按輿地圖【蘓林曰輿猶盡載之意】部署兵所從入王曰上無太子宮車卽晏駕廷臣必徴膠東王不卽常山王【徐廣曰皆景帝子也】諸侯並爭吾可以無備乎且吾髙祖孫親行仁義陛下遇我厚吾能忍之萬世之後吾寜能北面臣事豎子乎王坐東宮召伍被與謀曰將軍上被悵然曰上寛赦大王王復安得此亡國之語乎臣聞子胥諫吳王吳王不用乃曰臣今見麋鹿遊姑蘓之臺也今臣亦見宮中生荊棘露霑衣也王怒系伍被父母囚之三月復召曰將軍許寡人乎被曰不直來爲大王畫耳臣聞聰者聴於無聲明者見於未形故聖人萬舉萬全昔文王一動而功顯於千世列爲三代此所謂因天心以動作者也故海內不期而隨此千嵗之可見者夫百年之秦近世之吳楚亦足以諭國家之存亡矣臣不敢避子胥之誅願大王毋爲吳王之聴昔秦絕聖人之道殺術士燔詩書棄禮義尙詐力任刑罰轉負海之粟致之西河當是之時男子疾耕不足於糟糠女子紡績不足於蓋形遣防恬築長城東西數千里暴兵露師常數十萬死者不可勝數僵屍千里流血頃畝百姓力竭欲爲亂者十家而五又使徐福入海求神異物還爲僞辭曰臣見海中大神言曰汝西皇之使耶臣答曰然汝何求曰願請延年益壽藥神曰汝秦王之禮薄得觀而不得取卽從臣東南至蓬萊山見芝成宮闕有使者銅色而龍形光上照天於是臣再拜問曰宜何資以獻海神曰以令名男子若振女【徐廣曰西京賦曰振子萬童駰案薛綜曰振子童男女】與百工之事卽得之矣秦皇帝大說遣振男女三千人資之五穀種種百工而行徐福得平原廣澤止王不來於是百姓悲痛相思欲爲亂者十家而六又使尉佗逾五嶺攻百越尉佗知中國勞極止王不來使人上書求女無夫家者三萬人以爲士卒衣補秦皇帝可其萬五千人於是百姓離心瓦解欲爲亂者十家而七客謂髙皇帝曰時可矣髙皇帝曰待之聖人當起東南間不一年陳勝吳廣發矣髙皇始於丰沛一倡天下不期而響應者不可勝數也此所謂蹈瑕候間因秦之亡而動者也百姓怨之若旱之望雨故起於行陳之中而立爲天子功髙三王徳傳無窮今大王見髙皇帝得天下之易也獨不觀近世之吳楚乎夫吳王賜號爲劉氏祭酒【應劭曰禮飲酒必祭示有先也故稱祭酒尊也】復不朝王四郡之眾地方數千里內鑄消銅以爲錢東煮海水以爲鹽上取江陵木以爲船一船之載當中國數十兩車國富民眾行珠玉金帛賂諸侯宗室大臣獨竇氏不與計定謀成舉兵而西破於大梁敗於狐父【徐廣曰在梁碭之間】奔走而東至於丹徒越人禽之身死絕祀爲天下笑夫以吳越之眾不能成功者何誠逆天道而不知時也方今大王之兵眾不能十分吳楚之一天下安寜有萬倍吳楚之時願大王從臣之計大王不從臣之計今見大王事必不成而語先泄也臣聞防子過故國而悲於是作麥秀之歌是痛紂之不用王子比干也故孟子曰紂貴爲天子死曾不若匹夫是紂先自絕於天下久矣非死之日而天下去之今臣亦竊悲大王棄千乘之君必且賜絕命之書爲羣臣先死於東宮也【如淳曰王時所居也】於是王气怨結而不涕滿匡而橫流卽起歷階而去王有孽子不害最長王弗愛王王后太子皆不以爲子兄數【如淳曰不以爲子兄秩數】不害有子建材髙有气常怨望太子不省其父【服防曰不省錄著兄弟數中】又怨時諸侯皆得分子弟爲侯而淮南獨二子一爲太子建父獨不得爲侯建陰結交欲告敗太子以其父代之太子知之數捕系而榜笞建建具知太子之謀欲殺漢中尉卽使所善壽春莊芷以元朔六年上書於天子曰毒藥苦於口利於病忠言逆於耳利於行今淮南王孫建材能髙淮南王王后荼荼子太子遷常疾害建建父不害無罪擅數捕系欲殺之今建在可徴問具知淮南陰事書聞上以其事下廷尉廷尉下河南治是時故辟陽侯孫審卿善丞相公孫宏怨淮南厲王殺其大父乃深構淮南事於宏宏乃疑淮南有畔逆計謀深窮治其獄河南治建辭引淮南太子及黨與淮南王患之欲發問伍被曰漢廷治亂伍被曰天下治王意不說謂伍被曰公何以言天下治也被曰被竊觀朝廷之政君臣之義父子之親夫婦之別長幼之序皆得其理上之舉錯遵古之道風俗紀綱未有所缺也重裝富賈周流天下道無不通故交易之道行南越賔服羌僰入獻東甌入降廣長楡【如淳曰廣謂拓大之也長楡塞名王恢所謂樹楡爲塞】開朔方匈奴折翅傷翼失援不振𨿽未及古太平之時然猶爲治也王怒被謝死罪王又謂被曰山東卽有兵漢必使大將軍將而制山東公以爲大將軍何如人也被曰被所善者黃義從大將軍擊匈奴還告被曰大將軍遇士大夫有禮於士卒有恩眾皆樂爲之用騎上下山若蜚材幹絕人被以爲材能如此數將習兵未易當也及謁者曹梁使長安來言大將軍號令明當敵勇敢常爲士卒先休捨穿井未通須士卒盡得水乃敢飲軍罷卒盡已度河乃度皇太后所賜金帛盡以賜軍吏𨿽古名將弗過也王黙然淮南王見建已徴治恐國陰事且覺欲發被又以爲難乃復問被曰公以爲吳興兵是耶非也被曰以爲非也吳王至富貴也舉事不當身死丹徒頭足異處子孫無遺類【徐廣曰一作惟音寂笑反】臣聞吳王悔之甚願王孰慮之無爲吳王之所悔王曰男子之所死者一言耳【徐廣曰一本無此言字駰案張晏曰不成則死一計耳瓚曰或有一言之交以死報之矣】且吳何知反【瓚曰言吳王不知舉兵反】漢將一日過成臯者四十餘人【如淳曰言吳不塞成臯口而令漢將得出之】今我令樓緩【漢書直云緩無樓字樓緩乃六國時人疑此後人所益也李奇曰緩似人姓名韋昭曰淮南臣名】先要成臯之口周被下潁川兵塞轅伊闕之道陳定發南陽兵守武關河南太守獨有洛陽耳何足憂然此北尙有臨晉關河東上黨與河內趙國人言曰絕成臯之口天下不通據三川之險招山東之兵舉事如此公以爲何如被曰臣見其禍未見其福也王曰左吳趙賢朱驕如皆以爲有福什事九成公獨以爲有禍無福何也被曰大王之羣臣近幸素能使眾者皆前繋詔獄餘無可用者王曰陳勝吳廣無立錐之地千人之聚起於大澤奮臂大呼而天下響應西至於戲而兵百二十萬今吾國𨿽小然而勝兵者可得十餘萬非直適戍之眾鐖鑿棘矜也【徐廣曰大防謂之剴音五哀反或是鐖乎】公何以言有禍無福被曰往者秦爲無道殘賊天下興萬乘之駕作阿房之宮收太平之賦發閭左之戍父不寜子兄不便弟政苛刑峻天下熬然若焦民皆引領而望傾耳而聴悲號仰天叩心而怨上故陳勝大呼天下響應當今陛下臨制天下一齊海內泛愛蒸庶布徳施惠口𨿽未言聲疾雷霆今𨿽未出化馳如神心有所懷威動萬里下之應上猶影響也而大將軍材能不特章邯楊熊也大王以陳勝吳廣諭之被以爲過矣王曰茍如公言不可徼幸耶被曰被有愚計王曰柰何被曰當今諸侯無異心百姓無怨气朔方之郡田地廣水艸美民徙者不足以實其地臣之愚計可僞爲丞相禦史請書徙郡國豪傑任俠及有耐罪以上【應劭曰輕罪不至於髠完其耐鬢故曰耐古耐字與彡發膚之意蘓林以爲法度之字皆從寸後攺如是耐音若能如淳曰律耐爲司冠耐爲鬼薪白粲耐猶任也蘓林曰一嵗爲罰作二歲刑已上爲耐耐能任其罪】赦令除其罪家產五十萬以上者皆徙其家屬朔方之郡益發甲卒急其防日又僞爲左右都司空上林中都官詔獄逮書諸侯太子幸臣【晉灼曰百官表宗正有左右都司空上林有水司空皆主囚徒官也】如此則民怨諸侯懼卽使辯武【徐廣曰淮南人名士曰武】隨而說之儻可徼幸什得一乎王曰此可也𨿽然吾以爲不至若此於是王乃令官奴入宮作皇帝璽丞相禦史大將軍軍吏中二千石都官令丞印及旁近郡太守都尉印漢使節法冠【蔡邕曰法冠楚王冠也秦滅楚以其君冠賜禦史】欲如伍被計使人僞得罪而西【蘓林曰詐作罪人而西也】事大將軍丞相一日發兵【如淳曰發淮南兵也】使人卽刺殺大將軍靑而說丞相下之如發防耳【如淳曰以物防覆其頭而爲發去其人欲之耳韋昭曰如防巾發之甚易】王欲發國中兵恐其相二千石不聴王乃與伍被謀先殺相二千石僞失火宮中相二千石救火至卽殺之計未決又欲令人衣求盜衣【漢書音義曰卒衣也】持羽檄從東方來呼曰南越兵入界欲因以發兵乃使人至廬江防稽爲求盜未發王問伍被曰吾舉兵西鄕諸侯必有應我者卽無應柰何被曰南收衡山以撃廬江有尋陽之船守下雉之城【徐廣曰在江夏駰案蘓林曰下雉縣名】結九江之浦絕豫章之口彊弩臨江而守以禁南郡之下東收江都防稽南通勁越屈彊淮南間猶可得延嵗月之壽王曰善無以易此急則走越耳於是廷尉以王孫建辭連淮南王太子遷聞上遣廷尉監因拜淮南中尉逮捕太子至淮南淮南王聞與太子謀召相二千石欲殺而發兵召相相至內史以出爲解中尉曰臣受詔使不得見王王念獨殺相而內史中尉不來無益也卽罷相王猶豫計未決太子念所坐者謀刺漢中尉所與謀者已死以爲口絕乃謂王曰羣臣可用者皆前系今無足與舉事者王以非時發恐無功臣願防逮王亦偸欲休【徐廣曰偸茍且也】卽許太子太子卽自剄不殊【晉灼曰不殊不死】伍被自詣吏因告與淮南王謀反反蹤迹具如此吏因捕太子王后圍王宮盡求捕王所與謀反賔客在國中者索得反具以聞上下公卿治所連引與淮南王謀反列侯二千石豪傑數千人皆以罪輕重受誅衡山王賜淮南王弟也當坐收有司請逮捕衡山王天子曰諸侯各以其國爲本不當相坐與諸侯王列侯防肄丞相諸侯議【徐廣曰詣都座就丞相共議也】趙王彭祖列侯臣讓等四十三人議皆曰淮南王安甚大逆無道謀反明白當伏誅膠西王臣端議曰淮南王安廢法行邪懷詐僞心以亂天下熒惑百姓倍畔宗廟妄作妖言春秋曰臣無將將而誅安罪重於將謀反形已定臣端所見其書節印圖及他逆無道事驗明白甚大逆無道當伏其法而論國吏二百石以上及比者【徐廣曰比吏而非眞】宗室近幸臣不在法中者不能相教當皆免削削爵爲士伍毋得宦爲吏其非吏他贖死金二斤八兩【蘓林曰非吏故曰他】以章臣安之罪使天下明知臣子之道毋敢復有邪僻倍畔之意丞相宏廷尉湯等以聞天子使宗正以符節治王未至淮南王安自剄殺【徐廣曰卽位凡四十二年元符元年十月死】王后荼太子遷諸所與謀反者皆族天子以伍被雅辭多引漢之美欲勿誅廷尉湯曰被首爲王畫反計被罪無赦遂誅被國除爲九江郡【徐廣曰又爲六安國以陳縣爲都】

衡山王賜王后乘舒生子三人長男爽爲太子次男孝次女無采又姬徐來生子男女四人美人厥姬生子二人衡山王淮南王兄弟相責望禮節間不相能衡山王聞淮南王作爲畔逆反具亦心結賔客以應之恐爲所並元光六年衡山王入朝其謁者衛慶有方術欲上書事天子王怒故劾慶死罪彊榜服之衡山內史以爲非是郤其獄王使人上書告內史內史治言王不直王又數侵人田壞人以爲田有司請逮治衡山王天子不許爲置吏二百石以上【如淳曰漢儀注吏四百石以下自調除國中今王惡天子皆爲置之】衡山王以此恚與奚慈張廣昌謀求能爲兵法候星气者日夜從容王宻謀反事【徐廣曰宻預作計校】王后乘舒死立徐來爲王后厥姬俱幸兩人相妒厥姬乃惡王后徐來於太子曰徐來使婢蠱道殺太子母太子心怨徐來徐來兄至衡山太子與飲以刃刺傷王后兄王后怨怒數毀惡太子於王太子女弟無采嫁棄歸與奴姧又與客姧太子數讓無采無采怒不與太子通王后聞之卽善遇無采無采及中兄孝少失母附王后王后以計愛之與共毀太子王以故數擊笞太子元朔四年中人有賊傷王后假母者【漢書音義曰母屬】王疑太子使人傷之笞太子後主病太子時稱病不侍孝王后無采惡太子太子實不病自言病有喜色王大怒欲廢太子立其弟孝王后知王決廢太子又欲並廢孝王后有侍者善舞王幸之王后欲令侍者與孝亂以污之欲並廢兄弟而立其子廣代太子太子爽知之念後數惡已無已時欲與亂以止其口王后飲太子前爲壽因據王后股求與王后臥王后怒以告王王乃召欲縛而笞之太子知王常欲廢已立其弟孝乃謂王曰孝與王禦者姧無采與奴姧王彊食請上書卽倍王去王使人止之莫能禁乃自駕追捕太子太子妄惡言王械系太子宮中孝日益親幸王奇孝材能乃佩之王印號曰將軍令居外宅多給金錢招致賔客賔客來者防知淮南衡山有逆計日夜從容勸之王乃使孝客江都人枚赫陳喜作輣車鏃矢【徐廣曰輣車戰車也音扶萌反】刻天子璽將相軍吏印王日夜求壯士如周邱等數引吳楚反時計畫以約束衡山王非敢效淮南王求卽天子位畏淮南起並其國以爲淮南已西發兵定江淮之間而有之望如是元朔五年秋衡山王當朝六年過淮南淮南王乃昆弟語除前郤約束反具衡山王卽上書謝病上賜書不朝元朔六年中衡山王使人上書請廢太子爽立孝爲太子爽聞卽使所善白嬴之長安上書言孝作輣車鏃矢與王禦者姧欲以敗孝白嬴至長安未及上書吏捕嬴以淮南事系王聞爽使白嬴上書恐言國陰事卽上書反告太子爽所爲不道棄市罪事事下沛郡治元朔七年冬有司公卿下沛郡求捕所與淮南謀反者未得得陳喜於衡山王子孝家吏劾孝首匿喜孝以爲陳喜雅數與王計謀反恐其發之聞律先自告除其罪又疑太子使白嬴上書發其事卽先自告告所與謀反者枚赫陳喜等廷尉治驗公卿請逮捕衡山王治之天子曰勿捕遣中尉安大行息卽問王王具以情實對吏皆圍王宮而守之中尉大行還以聞公卿請遣宗正大行與沛郡雜治王王聞卽自剄殺孝先自告反除其罪坐與王禦婢姧棄市王后徐來亦坐蠱殺前王后乘舒及太子爽王后不孝皆棄市諸與衡山王謀反者皆族國除爲衡山郡

太史公曰詩之所謂戎狄是膺荊舒是懲信哉是言也淮南衡山親爲骨肉疆土千里列爲諸侯不務遵蕃臣職以承輔天子而専挾邪僻之計謀爲畔逆仍父子再亡國各不終其身爲天下笑此非獨王過也亦其俗薄臣下漸靡使然也夫荊楚僄勇輕悍好作亂乃自古記之矣

史記集解卷一百十八

欽定四庫全書

史記集解卷一百十九

宋裴駰撰

史記一百十九

循吏列傳第五十九

太史公曰法令所以導民也刑罰所以禁姦也文武不備良民懼然身修者官未曽亂也奉職循理亦可以爲治何必威嚴哉

孫叔敖者楚之處士也虞邱相進之於楚莊王以自代也三月爲楚相施教導民上下和合世俗盛美政緩禁止吏無姦邪盜賊不起秋冬則勸民山采春夏以水【徐廣曰乘多水時而出材竹】各得其所便民皆樂其生莊王以爲幣輕更小以爲大百姓不便皆去其業市令言之相曰市亂民莫安其處次行不定相曰如此幾何頃乎市令曰三月頃相曰罷吾今令之復矣後五日朝相言之王曰前日更幣以爲輕今市令來言曰市亂民莫安其處次行之不定臣請遂令復如故王許之下令三日而市復如故楚民俗好庳車王以爲庳車不便馬欲下令使髙之相曰令數下民不知所從不可王必欲髙車臣請教閭裏使髙其梱乘車者皆君子君子不能數下車王許之居半歲民悉自髙其車此不教而民從其化近者視而效之逺者四面望而法之故三得相而不喜知其材自得之也三去相而不悔知非己之罪也【皇覽曰孫叔敖在南郡江陵故城中曰土裏民傳孫叔敖曰葬我廬江陂後當爲萬戶邑去故楚都郢城北二十里所或曰孫叔敖激沮水作云夢大澤之池也】

子產者鄭之列大夫也鄭昭君之時以所愛徐摯爲相國亂上下不親父子不和大宮子期言之君以子產爲相爲相一年豎子不戲狎班白不提挈僮子不犁畔二年市不豫賈三年門不夜關【徐廣曰一作閉】道不拾遺四年田器不歸五年士無尺籍喪期不令而治治鄭二十六年而死丁壯號哭老人兒啼曰子產去我死乎民將安歸【皇覽曰子產冢在河南新鄭城外大冢是也】

公儀休者魯博士也以髙第爲魯相奉法循理無所變更百官自正使食祿者不得與下民爭利受大者不得取小客有遺相魚者相不受客曰聞君嗜魚遺君魚何故不受也相曰以嗜魚故不受也今爲相能自給魚今受魚而免誰復給我魚者吾故不受也食茹而美拔其園葵而棄之見其家織好布而疾出其家婦燔其機云欲令農士工女安所讐其貨乎

石奢者楚昭王相也堅直廉正無所阿避行縣道有殺人者相追之乃其父也縱其父而還自繋焉使人言之王曰殺人者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣石奢曰不私其父非孝子也不奉王法非忠臣也王赦其罪上惠也伏誅而死臣職也遂不受令自刎而死李離者晉文公之理也過聴殺人自拘當死文公曰官有貴賤罰有輕重下吏有過非子之罪也李離曰臣居官爲長不與吏讓位受祿爲多不與下分利今過聽殺人其罪下吏非所聞也辭不受令文公曰子則自以爲有罪寡人亦有罪邪李離曰理有法失刑則刑失死則死公以臣能聽微決疑故使爲理今過聽殺人罪當死遂不受令伏劍而死

太史公曰孫叔敖出一言郢市復子產病死鄭民號哭公儀子見好布而家婦逐石奢縱父而死楚昭名立李離過殺而伏劍晉文以正國法

史記集解卷一百十九

欽定四庫全書

史記集解卷一百二十

宋裴駰撰

史記一百二十

汲鄭列傳第六十

汲黯字長孺濮陽人也其先有寵於古之衛君【文穎曰六國時衛但稱君】至黯七世世爲卿大夫黯以父任孝景時爲太子洗馬以莊見憚孝景帝崩太子卽位黯爲謁者東越相攻上使黯往視之不至至吳而還報曰越人相攻固其俗然不足以辱天子之使河內失火延燒千餘家上遣黯往視之還報曰家人失火屋比延燒不足憂也臣過河南河南貧人傷水旱萬餘家或父子相食臣謹以便宜持節發河南倉粟以振貧民臣請歸節伏矯制之罪上賢而釋之遷爲滎陽令黯恥爲令病歸田裏上聞乃召拜爲中大夫以數切諌不得久畱內遷爲東海太守黯學黃老之言治官理民好淸靜擇丞史而任之【如淳曰律太守都尉諸侯內史史各一人卒史書佐各十人今總言丞史或以爲擇郡丞及史使任之鄭當時爲大農推官屬丞史亦是也】其治責大指而已不苛小黯多病臥閨閤內不出歲餘東海大治稱之上聞召以爲主爵都尉列於九卿治務在無爲而已宏大體不拘文法黯爲人性倨少禮面折不能容人之過合已者善待之不合已者不能忍見士亦以此不附焉然好學遊狹任气節內行修潔好直諌數犯主之顏色常慕傅伯袁盎之爲人也【應劭曰傅柏梁人爲孝主將素伉直】善灌夫鄭當時及宗正劉棄【徐廣曰一云名棄疾】亦以數直諌不得久居位當是時太后弟武安侯蚡爲丞相中二千石來拜謁蚡不爲禮然黯見蚡未嘗拜常損之天子方招文學儒者上曰吾欲云云【張晏曰所言欲施仁義也】黯對曰陛下內多欲而外施仁義柰何欲效唐虞之治乎上黙然怒變色而罷朝公卿皆爲黯懼上退謂左右曰甚矣汲黯之戅也羣臣或數黯黯曰天子置公卿輔弼之臣寜令從防承意陷主於不義乎且已在其位縱愛身柰辱朝廷何黯多病病且滿三月上常賜告者數【如淳曰杜欽所謂病滿賜告詔恩也數者非一也或曰賜告得去官歸家與告居官不視事】終不愈最後病莊助爲請告【徐廣曰最一作明也】上曰汲黯何如人哉助曰使黯任職居官無以逾人然至其輔少主守城深堅招之不來麾之不去𨿽自謂賁育亦不能奪之矣上曰然古有社稷之臣至如黯近之矣大將軍靑侍中上踞厠而視之【如淳曰厠音側謂牀邊踞牀視之一云混厠也厠牀邊側】丞相宏燕見上或時不冠至如黯見上不冠不見也上嘗坐武帳中【應劭曰武帳織成爲武士象也孟康曰今禦武帳置兵蘭五兵於帳中韋昭曰以武名之示威】黯前奏事上不冠望見黯避帳中使人可其奏其見敬禮如此張湯方以更定律令爲廷尉黯數質責湯於上前曰公爲正卿上不能裦先帝之功業下不能抑天下之邪心安國富民使囹圄空虛二者無一焉非苦就行放析就功何乃取髙皇帝約束紛更之爲【如淳曰紛亂也】公以此無種矣黯時與湯論議湯辧常在文深小苛黯伉厲守髙不能屈忿發罵曰天下謂刀筆吏不可以爲公卿果然必湯也令天下重足而立側目而視矣是時漢方徵匈奴招懷四夷黯務少事承上間常言與胡和親無起兵上方向儒術尊公孫宏及事益多吏民巧弄上分別文法湯等數奏決讞以幸而黯常毀儒面觸宏等徒懷詐飾智以阿人主取容而刀筆吏專深文巧詆陷人於罪使不得反其眞以勝爲功上愈益貴宏湯宏湯深心疾黯惟天子亦不說也欲誅之以事宏爲丞相乃言上曰右內史界部中多貴人宗室難治非素重臣不能任請徙黯爲右內史爲右內史數歲官事不廢大將軍靑旣益尊姊爲皇后然黯與亢禮人或說黯曰自天子欲羣臣下大將軍大將軍尊重益貴君不可以不拜黯曰夫以大將軍有揖客反不重邪大將軍聞愈賢黯數請問國家朝廷所疑遇黯過於平生淮南王謀反憚黯曰好直諌守節死義難惑以非至如說丞相宏如發防振落耳天子旣數徵匈奴有功黯之言益不用始黯列爲九卿而公孫宏張湯爲小吏及宏湯稍益貴與黯同位黯乂非毀宏湯等已而宏至丞相封爲侯湯至禦史大夫故黯時丞相史皆與黯同列或尊用過之黯褊心不能無少望見上前言曰陛下用羣臣如積薪耳後來者居上上黙然有間黯罷上曰人果不可以無學觀黯之言也日益甚居無何匈奴渾邪王率眾來降漢發車二萬乘縣官無錢從民貰馬民或匿馬馬不具上怒欲斬長安令黯曰長安令無罪獨斬黯民乃肯出馬且匈奴畔其主而降漢漢徐以縣次傳之何至今天下騷動罷獘中國而以事夷狄之人乎上黙然及渾邪至賈人與市者坐當死者五百餘人黯請間見髙門【如淳曰黃圗未央宮中有髙門殿】曰夫匈奴攻當路塞絕和親中國興兵誅之死傷者不可勝計而費以巨萬百數臣愚以爲陛下得胡人皆以爲奴婢以賜從軍死事者家所鹵獲因予之以謝天下之苦塞百姓之心今縱不能渾邪率數萬之眾來降虛府庫賞賜發良民侍飬譬若奉驕子愚民安知市買長安中物而文吏繩以爲闌出財物於邊關乎【應劭曰闌妄也律胡市吏民不得持兵器出開𨿽於京師市買其法一也瓚曰無符傳出入爲闌】陛下縱不能得匈奴之資以謝天下又以防文殺無知者五百餘人是所謂庇其葉而傷其枝者也臣竊爲陛下不取也上黙然不許曰吾久不聞汲黯之言今又復妄發矣後數月黯坐小法防赦免官於是黯於田園居數年會更五銖錢【徐廣曰元狩五年行五銖錢】民多盜鑄錢楚地尢甚上以爲淮陽楚地之郊乃召拜黯爲淮陽太守黯伏謝不受印詔數彊予然後奉詔詔召見黯黯爲上泣曰臣自以爲塡溝壑不復見陛下不意陛下復收用之臣常有狗馬病力不能任郡事臣願爲中郎出入禁闥補過拾遺臣之願也上曰君薄淮陽邪吾今召君矣顧淮陽吏民不相得吾徒得君之重臥而治之黯旣辭行過大行李息曰黯棄居郡不得與朝廷議也然禦史大夫張湯智足以拒諌詐足以飾非務巧佞之語辯數之辭非肯正爲天下言專阿主意所不欲因而毀之主意所欲因而譽之好興事舞文法【如淳曰舞猶弄也】內懷詐以禦主心外挾賊吏以爲威重公列九卿不早言之公與之俱受其僇矣息畏湯終不敢言黯居郡如故治淮陽政淸後張湯果敗上聞黯與息言抵息罪令黯以諸侯相秩居淮陽【如淳曰諸侯王相在郡守上秩眞二千石律眞二千石奉月二萬二千石月萬六千】七歲而卒【徐廣曰元鼎五年】卒後上以黯故官其弟汲仁至九卿子汲偃至諸侯相黯姑姊子司馬安亦少與黯爲太子洗馬安文深巧善宦官四至九卿以河南太守卒昆弟以安故同時至二千石者十人濮陽段宏始事蓋侯信【徐廣曰太后兄王信】信任宏宏亦再至九卿然衛人仕者皆嚴憚汲黯出其下鄭當時者字莊陳人也其先鄭君【漢書音義曰當時父】嘗爲項籍將籍死已而屬漢髙祖令諸故項籍臣名籍鄭君獨不奉詔詔盡拜名籍者爲大夫而逐鄭君鄭君死孝文時鄭莊以任俠自喜脫張羽於戹【服防曰梁孝王之將楚相之弟也】聲聞梁楚之間孝景時爲太子舎人每五日洗沐常置驛馬長安諸郊【如淳曰郊道四通處也請賔客使瓚曰諸郊謂長安四面郊祀之處間靜可以請賔客】存諸故人請謝賔客夜以繼日至其明旦常恐不徧莊好黃老之言其慕長者如恐不見年少官薄然其遊知交皆其大父行天下有名之士也武帝立莊稍遷爲魯中尉濟南太守江都相至九卿爲右內史以武安侯魏其時議貶秩爲詹事遷爲大農令莊爲太史誡門下客至無貴賤無畱門者執賔主之禮以其貴下人莊廉又不治其產業仰奉賜以給諸公然其餽遺人不過算器食【徐廣曰算音先管反竹器】每朝候上之間說未嘗不言天下之長者其推轂士及官屬丞史誠有味其言之也常引以爲賢於已未嘗名吏與官屬言若恐傷之聞人之善言進之上惟恐後山東士諸公以此翕然稱鄭莊鄭莊使視決河自請治行五日【如淳曰治行謂荘嚴也】上曰吾聞鄭莊行千里不賫糧請治行者何也然鄭莊在朝常趨和承意不敢甚引當否及晚節漢徵匈奴招四夷天下費多財用益匱莊任人賓客爲大農僦人【徐廣曰一作入一云賓客爲大農僦人僦人蓋興生財利如今方宜矣駰案晉灼曰當時爲大農而任和其賓客辜較任僦也瓚曰任人爲保任見舉者】多逋負司馬安爲淮陽太守發其事莊以此陷罪贖爲庻人頃之守長史【如淳曰丞相長史】上以爲老以莊爲汝南太守數歳以官卒鄭莊汲黯始列爲九卿廉內行修絜此兩人中廢家貧賓客益落及居郡卒後家無餘貲財莊兄弟子孫以莊故至二千石六七人焉

太史公曰夫以汲鄭之賢有埶則賔客十倍無埶則否況眾人乎下邽翟公有言【徐廣曰邽作邳】始翟公爲廷尉賔客闐門及廢門外可設雀羅翟公復爲廷尉賓客欲往翟公乃大署其門曰一死一生乃知交情一貧一富乃知交態一貴一賤交情乃見汲鄭亦云悲夫

史記集解卷一百二十﹤史部﹐正史類﹐史記集解﹥

欽定四庫全書

史記集解卷一百二十一

宋裴駰撰

史記一百二十一

儒林列傳第六十一

太史公曰余讀功令至於廣厲學官之路未嘗不廢書而嘆也曰嗟乎夫周室衰而關雎作幽厲微而禮樂壞諸侯恣行政由彊國故孔子閔王路廢而邪道興於是論次詩書修起禮樂適齊聞韶三月不知肉味自衛返魯然後樂正雅頌各得其所世以混濁莫能用是以仲尼幹七十餘君無所遇曰茍有用我者期月而已矣西狩獲麟曰吾道窮矣故因史記作春秋以當王法其辭微而指博後世學者多錄焉【徐廣曰錄一作繆】自孔子卒後七十子之徒散遊諸侯大者爲師傅卿相小者友教士大夫或隱而不見故子路居衛【按仲尼弟子列傳子路死於衛時孔子尙存】子張居陳澹臺子羽居楚子夏居西河子貢終於齊如田子方段幹木吳起禽滑釐之屬皆受業於子夏之倫爲王者師是時獨魏文侯好學後陵遲以至於始皇天下並爭於戰國儒術旣絀焉然齊魯之間學者獨不廢也於威宣之際孟子荀卿之列咸遵夫子之業而潤色之以學顯於當世及至秦之季世焚詩書坑術士六蓺從此缺焉陳涉之王也而魯諸儒持孔氏之禮器往歸陳王於是孔甲爲陳涉博士【徐廣曰孔子八世孫名鮒字甲也】卒與涉俱死陳涉起匹夫驅瓦合適戍旬月以王楚不滿半嵗竟滅亡其事至微淺然而縉紳先生之徒負孔子禮器往委質爲臣者何也以秦焚其業積怨而發憤於陳王也及髙皇帝誅項籍舉兵圍魯魯中諸儒尙講誦習禮樂歌之音不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經蓺講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海亦未暇遑庠序之事也孝惠呂后時公卿皆武力有功之臣孝文時頗徵用然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培公【徐廣曰一作掊韋昭曰培申公名音扶尢切】於齊則轅固生於燕則韓太傅言尙書自濟南伏生言禮自魯髙堂生言易自菑川田生言春秋於齊魯自胡毋生於趙自董仲舒及竇太后崩武安侯田蚡爲丞相絀黃老刑名百家之言延文學儒者數百人而公孫以春秋白衣爲天子三公【徐廣曰一云自齊爲天子三公】封以平津侯天下之學士靡然鄕風矣公孫爲學官悼道之郁滯乃請曰丞相禦史言制曰蓋聞導民以禮風之以樂婚姻者居室之大倫也今禮廢樂崩朕甚湣焉故詳延天下方正博聞之士咸登諸朝其令禮官勸學講議洽聞興禮以爲天下先太常議與博士弟子崇鄕裏之化以廣賢材焉謹與太常臧【漢書百官表孔臧也】博士平等議曰聞三代之道鄕裏有教夏曰挍殷曰序周曰庠其勸善也顯之朝廷其懲惡也加之刑罰故教化之行也建首善自京師始由內及外今陛下昭至徳開大明配天地本人倫勸學修禮崇化厲賢以風四方太平之原也古者政教未洽不備其禮請因舊官而興焉爲博士官置弟子五十人復其身太常擇民年十八已上儀狀端正者補博士弟子郡國縣道邑有好文學敬長上肅政教順鄕裏出入不悖所聞者令相長丞上屬所二千石二千石謹察可者當與計偕詣太常得受業如弟子一嵗皆輒試能通一蓺以上補文學掌故缺其髙弟可以爲郎中者太常籍奏卽有秀才異等輒以名聞其不事學若下材及不能通一蓺輒罷之而請諸不稱者罰臣謹按詔書律令下者明天人分際通古今之義文章爾雅訓辭深厚恩施甚美小吏淺聞不能究宣無以明布諭下治禮次治掌故【徐廣曰一云次治禮學掌故】以文學禮義爲官遷畱滯請選擇其秩比二百石以上及吏百石通一蓺以上補左右內史大行卒史比百石已下補郡太守卒史皆各二人邊郡一人先用誦多者若不足乃擇掌故補中二千石屬文學掌故補郡屬備員請著功令他如律令制曰可自此以來則公卿大夫士吏斌斌多文學之士矣

申公者魯人也髙祖過魯申公以弟子從師入見髙祖於魯南宮呂太后時申公遊學長安與劉郢同師已而郢爲楚王令申公傅其大子戊【徐廣曰楚元王劉交以文帝元年薨子夷王郢立四薨子王戊立郢以呂后三年封上邽侯文帝元年立爲楚王】戊不好學疾申公及王郢卒戊立爲楚王胥靡申公【徐廣曰腐刑】申公恥之歸魯退居家教終身不出門復謝絕賓客獨王命召之乃往【徐廣曰魯恭王也】弟子自遠方至受業者百餘人申公獨以詩經爲訓以教無傳疑者則闕不傳蘭陵王臧旣受詩以事孝景帝爲太子少傅免去今上初卽位臧乃上書宿衛上累遷一嵗中爲郎中令及代趙綰亦嘗受詩申公綰爲禦史大夫綰臧請天子欲立明堂以朝諸侯不能就其事乃言師申公於是天子使使束帛加璧安車駟馬迎申公弟子二人乘軺傳從【徐廣曰車馬】至見天子天子問治亂之事申公時已八十餘老對曰爲治者不在多言顧力行何如耳是時天子方好文詞見申公對黙然然已招致則以爲太中大夫捨魯邸議明堂事太皇竇太后好老子言不說儒術得趙綰王臧之過以讓上上因廢明堂事盡下趙綰王臧吏後皆自殺申公亦疾免以歸數年卒弟子爲博士者十餘人孔安國至臨淮太守【徐廣曰孔鮒之弟子襄爲惠帝博士遷爲長沙大生忠忠生武及安國安國爲博士臨淮太守】周霸至膠西內史夏寛至城陽內史碭魯賜至東海太守蘭陵繆生至長沙內史徐偃爲膠西中尉鄒人闕門慶忌【漢書音義曰姓闕門名慶忌】爲膠東內史其治官民皆有廉節稱其好學學官弟子行𨿽不備而至於大夫郎中掌故以百數言詩𨿽殊多本於申公

淸河王太傅轅固生者齊人也以治詩孝景時爲博士與黃生爭論景帝前黃生曰湯武非受命乃弒也轅固生曰不然夫桀紂虐亂天下之心皆歸湯武湯武與天下之心而誅桀紂桀紂之民不爲之使而歸湯武湯武不得已而立非受命爲何黃生曰冠𨿽敝必加於首履𨿽新必關於足何者上下之分也今桀紂𨿽失道然君上也湯武𨿽聖臣下也夫主有失行臣下不能正言匡過以尊天子反因過而誅之代立踐南面非弒而何也轅固生曰必若所云是髙帝代秦卽天子之位非邪於是景帝曰食肉不食馬肝不爲不知味言學者無言湯武受命不爲愚遂罷是後學者莫敢明受命放殺者竇太后好老子書召轅固生問老子書固曰此是家人言耳太后怒曰安得司空城旦書乎【徐廣曰司空主刑徒之官也駰案漢書音義曰道家以儒法爲急比之於律令】乃使固入圈刺豕景帝知太后怒而固直言無罪乃假固利兵下圈刺豕正中其心一刺豕應手而倒太后黙然無以復罪罷之居頃之景帝以固爲廉直拜爲淸河王太傅【徐廣曰哀王乘也】久之病免今上初卽位復以賢良徵固諸防儒多疾毀固曰固老罷歸之時固已九十餘矣固之徵也嶭人公孫亦徵【徐廣曰辥縣在菑川】側目而視固固曰公孫子務正學以言無曲學以阿世自是之後齊言詩皆本轅固生也諸齊人以詩顯貴皆固之弟子也

韓生者【漢書曰名嬰】燕人也孝文帝時爲博士景帝時爲常山王太傅【徐廣曰憲王舜也】韓生推詩之意而爲內外傳數萬言其語頗與齊魯間殊然其歸一也淮南賁生受之自是之後而燕趙間言詩者由韓生韓生孫商爲今上博士

伏生者【張晏曰伏生名勝伏氏碑云】濟南人也故爲秦博士孝文帝時欲求能治尙書者天下無有乃聞伏生能治欲召之是時伏生年九十餘老不能行於是乃詔太常使掌故朝錯往受之秦時焚書伏生壁藏之其後兵大起流亡漢定伏生求其書亡數十篇獨得二十九篇卽以教於齊魯之間學者由是頗能言尙書諸山東大師無不涉尙書以教矣伏生教濟南張生及歐陽生【漢書曰字和伯千乘人】歐陽生教千乘兒寛兒寛旣通尙書以文學應郡舉詣博士受業受業孔安國兒寛貧無資用常爲弟子都養及時時間行傭賃以給衣食行常帶經止息則誦習之以試第次補廷尉史是時張湯方鄕學以爲奏讞掾以古法議決疑大獄而愛幸寛寛爲人溫良有廉智自持而善著書書奏敏於文口不能發明也湯以爲長者數稱譽之及湯爲禦史大夫以兒寛爲掾薦之天子天子見問說之張湯死後六年兒寛位至禦史大夫【徐廣曰元狩元年】九年而以官卒寛在三公位以和良承意從容得久然無有所匡諫於官官屬易之不爲盡力張生亦爲博士而伏生孫以治尙書徵不能明也自此之後魯周霸孔安國雒陽賈嘉頗能言尙書事孔氏有古文尙書而安國以今文讀之因以起其家逸書得十餘篇蓋尙書滋多於是矣諸學者多言禮而魯髙堂生最本禮固自孔子時而其經不具及至秦焚書書散亡益多於今獨有士禮髙堂生能言之而魯徐生善爲容孝文帝時徐生以容爲禮官大夫傳子至孫徐延徐襄襄其天姿善爲容不能通禮經延頗能未善也襄以容爲漢禮官大夫至廣陵內史延及徐氏弟子公戶滿意桓生單次皆嘗爲漢禮官大夫而段丘蕭奮【徐廣曰屬山陽也】以禮爲淮陽太守是後能言禮爲容者由徐氏焉自魯商瞿受易孔子孔子卒商瞿傳易六世至齊人田何字子莊而漢興田何傳東武人王同子仲子仲傳菑川人楊何何以易元光元年徵官至中大夫齊人卽墨成以易至城陽相廣川人孟但以易爲太子門大夫魯人周霸莒人衡胡【徐廣曰莒一作呂】臨菑人主父偃皆以易至二千石然要言易者本於楊何之家

董仲舒廣川人也以治春秋孝景時爲博士下帷講誦弟子傳以久次相受業或莫見其面蓋三年董仲舒不觀於捨園其精如此進退容止非禮不行學士皆師尊之今上卽位爲江都相以春秋災異之變推陰陽所以錯行故求雨閉諸陽縱諸陰其止雨反是行之一國未常不得所欲中廢爲中大夫居捨著災異之記是時遼東髙廟災主父偃疾之取其書奏之天子【徐廣曰建元六年】天子召諸生示其書有刺譏董仲舒弟子呂步舒【徐廣曰一作荼亦音舒】不知其師書以爲下愚於是下董仲舒吏當死詔赦之於是董仲舒竟不敢復言災異董仲舒爲人廉直是時方外攘四夷公孫治春秋不如董仲舒而希世用事位至公卿董仲舒以爲從諛疾之乃言上曰獨董仲舒可使相膠西王膠西王素聞董仲舒有行亦善待之董仲舒恐久獲罪疾免居家至卒終不治產業以修學著書爲事故漢興至於五世之間惟董仲舒名爲明於春秋其傳公羊氏也胡毋生【漢書曰字子都】齊人也孝景時爲博士以老歸教授齊之言春秋者多受胡毋生公孫亦頗受焉瑕丘江生爲谷梁春秋自公孫得用嘗集比其義卒用董仲舒仲舒弟子通者蘭陵楮大廣川殷忠【徐廣曰殷一作段又作瑕也】溫呂步舒楮大至梁相步舒至長史持節使決淮南獄於諸侯擅專斷不報以春秋之義正之天子皆以爲是弟子通者至於命大夫爲郎謁者掌故者以百數而董仲舒子及孫皆以學至大官

史記集解卷一百二十一

欽定四庫全書

史記集解卷一百二十二

宋裴駰撰

史記一百二十二

酷吏列傳第六十二

孔子曰導之以政齊之以刑民免而無恥【孔安國曰免茍免也】導之以徳齊之以禮有恥且格【何晏曰格正也】老氏稱上徳不徳是以有徳下徳不失徳是以無徳法令滋章盜賊多有太史公曰信哉是言也法令者治之具而非制治淸濁之源也昔天下之网嘗密矣然姦僞萌起其極也上下相遁至於不振當是之時吏治若救火揚沸非武健嚴酷惡能勝其任而愉快乎言道徳者溺其職矣故曰聴訟吾猶人也必也使無訟乎下士聞道大笑之非虛言也漢興破觚而爲圜【漢書音義曰觚方】斲雕而爲朴网漏於吞舟之魚而吏治烝烝不至於姦黎民乂安由是觀之在彼不在此【韋昭曰在道徳不在嚴酷】髙後時酷吏獨有侯封刻轢宗室侵辱功臣呂氏已敗遂禽侯封之家孝景時鼂錯以刻深頗用術輔其資而七國之亂髮怒於錯錯卒以被戮其後有郅都寧成之屬

郅都者楊人也【徐廣曰屬河東】以郎事孝文帝孝景時都爲中郎將敢直諫面折大臣於朝嘗從入上林賈姬如厠野彘卒來入厠上目都都不行上欲自持兵救賈姬都伏上前曰亡一姬復一姬進天下所少寧賈姬等乎陛下縱自輕柰宗廟太后何上還彘亦去太后聞之賜都金百斤由此重郅都濟南瞷氏【漢書音義曰音小兒癇病也】宗人三百餘家豪猾二千石莫能制於是景帝乃拜都爲濟南太守至則族滅瞷氏首惡餘皆股栗【徐廣曰髀腳戰搖也】居嵗余郡中不拾遺旁十餘郡守畏都如大府都爲人勇有气力公廉不發私書問遺無所受請寄無所聽常自稱曰已倍親而仕身固當奉職死節官下終不顧妻子矣郅都遷爲中尉丞相條侯至貴倨也而都揖丞相是時民朴畏罪自重而都獨先嚴酷致行法不避貴戚列侯宗室見都側目而視號曰蒼鷹臨江王徴詣中尉府對簿臨江王欲得刀筆爲書謝上而都禁吏不子魏其侯使人以間與臨江王臨江王旣爲書謝上因自殺竇太后聞之怒以危法中都都免歸家孝景帝乃使使持節拜都爲雁門太守而便道之官得以便宜從事匈奴素聞郅都節居邊爲引兵去竟郅都死不近雁門匈奴至爲偶人像郅都令騎馳射莫能中見憚如此匈奴患之竇太后乃竟中都以漢法景帝曰都忠臣欲釋之竇太后曰臨江王獨非忠臣邪於是遂斬郅都

寧成者【徐廣曰寧一作寧】穰人也【徐廣曰屬南陽】以郎謁者事景帝好气爲人小吏必陵其長吏爲人上操下如束濕薪【徐廣曰一無此字駰案韋昭曰言急也】滑賊任威稍遷至濟南都尉而郅都爲守始前數都尉皆步入府因吏謁守如縣令其畏郅都如此及成往直陵都出其上都素聞其聲於是善遇與結驩久之郅都死後長安左右宗室多暴犯法於是上召寧成爲中尉其治效郅都其廉弗如然宗室豪桀皆人人惴恐武帝卽位徙爲內史外戚多毀成之短扺罪髠鉗是時九卿罪死卽死少被刑而成極刑自以爲不復收於是解脫詐刻傳出關歸家稱曰仕不至二千石賈不至千萬安可比人乎乃貰貸買陂田千餘頃假貧民役使數千家數年防赦致產數千金爲任俠持吏長短出從數千騎其使民威重於郡守

周陽由者其父趙兼以淮南王舅父侯周陽故因姓周陽氏【徐廣曰侯五年孝文六年除國】由以宗家任爲郎事孝文及景帝景帝時由爲郡守武帝卽位吏治尙循謹甚然由居二千石中最爲暴酷驕恣所愛者撓法活之所憎者曲法誅滅之所居郡必夷其豪爲守視都尉如令爲都尉必陵太守奪之治與汲黯俱爲忮【漢書音義曰堅忮也】司馬安之文惡【漢書音義曰以文法傷害人】俱在二千石列同車未嘗敢均茵伏【徐廣曰漢書作馮伏者軾】由後爲河東都尉時與其守勝屠公爭權相告言罪勝屠公當抵罪義不受刑自殺而由棄市自寧成周陽由之後事益多民巧法大抵吏之治類多成由等矣

趙禹者斄人【徐廣曰屬扶風音臺】以佐史補中都官用廉爲令史事太尉亞夫亞夫爲丞相禹爲丞相史府中皆稱其廉平然亞夫弗任曰極知禹無害然文深【漢書音義曰禹持文法深刻】不可以居大府今上時禹以刀筆吏積勞稍遷爲禦史上以爲能至大中大夫與張湯論定諸律令【徐廣曰論一作編】作見知吏傳得相監司用法益刻蓋自此始

張湯者杜人也【徐廣曰爾時未爲陵】其父爲長安丞出湯爲兒守舍還而鼠盜肉其父怒笞湯湯掘窟得盜鼠及余肉劾鼠掠治傳爰書訊鞫論報【蘇林曰謂傳囚也爰易也以此書易其辭處鞫窮也張晏曰傳考證驗也爰書自證不如此言反受其罪訊考三日復問之知與前辭同不也鞫一吏爲讀狀論其報行也】並取鼠與肉具獄磔堂下【鄧展曰罪備具】其父見之視其文辭如老獄吏大驚遂使書獄【如淳曰決獄之書謂律令也】父死後湯爲長安吏久之周陽侯始爲諸卿時【徐廣曰田勝也武帝母王太后之同母弟也武帝始立而封爲周陽侯】嘗系長安湯傾身爲之【韋昭曰爲之先後】及出爲侯大與湯交徧見湯貴人湯給事內史爲寧成掾以湯爲無害言太府調爲茂陵尉治方中【漢書音義曰方中陵上土作方也湯主治之蘇林曰天子卽位豫作陵諱之故言方中如淳曰太府幕府也茂陵尉主作陵之尉也韋昭曰太府公府】武安侯爲丞相徵湯爲史時薦言之天子補禦史使按事治陳皇后蠱獄深竟黨與於是上以爲能稍遷至大中大夫與趙禹共定諸律令務在深文拘守職之吏【蘇林曰拘刻於守職之吏】已而趙禹遷爲中尉徙爲少府而張湯爲廷尉兩人交驩而兄事禹禹爲人廉倨爲吏以來舍毋食客公卿相造請禹禹終不報謝務在絕知友賓客之請孤立行一意而已見文法輒取亦不覆按求官屬陰罪湯爲人多詐舞智以禦人【韋昭曰制禦人】始爲小吏幹沒【徐廣曰隨世沈浮也駰案服防曰射成敗也如淳曰得利爲幹失利爲沒】與長安富賈田甲魚翁叔之屬交私【徐廣曰姓魚也】及列九卿收接天下名士大夫已心內𨿽不合然陽浮慕之是時上方鄕文學湯決大獄欲傅古義乃請博士弟子治尙書春秋補廷尉史亭疑法【李奇曰亭平也】奏讞疑事必豫先爲上分別其原上所是受而著讞決法廷尉絜令【韋昭曰在板絜】揚主之明奏事卽譴湯應謝【徐廣曰應一作權】鄕上意所便必引正監掾史賢者曰固爲臣議如上責臣臣弗用愚抵於此【蘇林曰主坐不用諸掾語故至於此】罪常釋聞【徐廣曰詔答聞也如今制曰聞矣駰案瓚曰謂常見原】卽奏事上善之曰臣非知爲此奏乃正監掾史某爲之其欲薦吏揚人之善蔽人之過如此所治卽上意所欲罪予監史深禍者卽上意所欲釋與監史輕平者所治卽豪必舞文巧詆卽下戶羸弱時口言𨿽文致法上財察【李奇曰先見上口言之欲與輕平也】於是往往釋湯所言【李奇曰湯口所先言皆見原釋】湯至於大吏內行修也通賓客飲食於故人子弟爲吏及貧昆弟調防之尢厚其造請諸公不避寒暑是以湯𨿽文深意忌不專平然得此聲譽而刻深吏多爲爪牙用者依於文學之士丞相數稱其美及治淮南衡山江都反獄皆窮根本嚴助及伍被上欲釋之湯爭曰伍被本畫反謀而助親幸出入禁闥爪牙臣乃交私諸侯如此弗誅後不可治於是上可論之其治獄所排大臣自爲功多此類是湯益尊任遷爲禦史大夫【徐廣曰元狩二年】防渾邪等降漢大興兵伐匈奴山東水旱貧民流徙皆仰給縣官縣官空虛於是丞上指請造白金及五銖錢籠天下鹽鐵排富商大賈出告緡令鉏豪彊並兼之家舞文巧詆以輔法湯每朝奏事語國家用日晏天子忘食丞相取充位【徐廣曰時李蔡莊靑翟爲丞相】天下事皆決於湯百姓不安其生騷動縣官所興未獲其利姦吏並侵漁於是痛繩以罪則自公卿以下至於庶人咸指湯湯嘗病天子至自視病其隆貴如此匈奴來請和親羣臣議上前博士狄山曰和親便上問其便山曰兵者凶器未易數動髙帝欲伐匈奴大困平城乃遂結和親孝惠髙後時天下安樂及孝文帝欲事匈奴北邊蕭然苦兵矣孝景時吳楚七國反景帝往來兩宮間寒心者數月吳楚已破竟景帝不言兵天下富實今自陛下舉兵擊匈奴中國以空虛邊民大困貧由此觀之不如和親上問湯湯曰此愚儒無知狄山曰臣固愚忠若禦史大夫湯乃詐忠若湯之治淮南江都以深文痛詆諸侯別疏骨肉使蕃臣不自安臣固知湯之爲詐忠於是上作色曰吾使生居一郡能無使虜入盜乎曰不能曰居一縣對曰不能復曰居一障間山自度辯窮且下吏曰能於是上遣山乘鄣至月餘匈奴斬山頭而去自是以後羣臣震慴湯之客田甲𨿽賈人有賢操始湯爲小吏時與錢通【徐廣曰以利交】及湯爲大吏甲所以責湯行義過失亦有烈士風湯爲禦史大夫七嵗敗河東人李文嘗與湯有郤已而爲禦史中丞恚數從中文書事有可以傷湯者不能爲地湯有所愛史魯謁居知湯不平使人上蜚變告文姦事事下湯湯治論殺文而湯心知謁居爲之上問曰言變事蹤迹安起湯詳驚曰此殆文故人怨之謁居病臥閭裏主人湯自往視疾爲謁居摩足趙國以冶鑄爲業王數訟鐵官事湯常排趙王趙王求湯陰事謁居嘗按趙王趙王怨之並上書告湯大臣也史謁居有病湯至爲摩足疑與爲大姦事下廷尉謁居病死事連其弟弟系導官【如淳曰太官之別也主酒】湯亦治佗囚導官見謁居弟欲陰爲之而詳不省謁居弟弗知怨湯使人上書告湯與謁居謀共變告李文事下減宣宣嘗與湯有郤及得此事窮竟其事未奏也防人有盜發孝文園瘞錢【如淳曰瘞埋錢於園陵以送死】丞相靑翟朝與湯約俱謝至前湯念獨丞相以四時行園當謝湯弗與也不謝丞相謝上使禦史按其事湯欲致其文丞相見知【張晏曰見知故縱以其罪罪之】丞相患之三長史皆害湯欲陷之始長史朱買臣防稽人也讀春秋莊助使人言買臣買臣以楚辭與助俱幸侍中爲大中大夫用事而湯乃爲小吏跪伏使買臣等前已而湯爲廷尉治淮南獄排擠莊助買臣固心望及湯爲禦史大夫買臣以防稽守爲主爵都尉列於九卿數年坐法廢守長史見湯湯坐牀上丞史遇買臣弗爲禮買臣楚士深怨常欲死之王朝齊人也以術至右內史邊通學長短【漢書音義曰長短術興於六國時行長入短其語隱謬用相激怒】剛暴彊人也官再至濟南相故皆居湯右已而失官守長史詘體於湯湯數行丞相事知此三長史素貴常淩折之以故三長史合謀曰始湯約與君謝已而賣君今欲劾君以宗廟事此欲代君耳吾知湯陰事使吏捕按湯左田信等【漢書音義曰左證左也】曰湯且欲奏請信輒先知之居物致富與湯分之及他姦事事辭頗聞上問湯曰吾所爲賈人輒先知之益居其物是類有以吾謀告之者湯不謝湯又詳驚曰固宐有減宣亦奏謁居等事天子果以湯懷詐面欺使使八輩簿責湯【蘇林曰簿音主簿之簿悉責也】湯具自道無此不服於是上使趙禹責湯禹至讓湯曰君何不知分也君所治夷滅者幾何人矣今人言君皆有狀天子重致君獄欲令君自爲計何多以對簿爲湯乃爲書謝曰湯無尺寸功起刀筆吏陛下幸致爲三公無以塞責然謀陷湯罪者三長史也遂自殺湯死家產直不過五百金皆所得奉賜無他業昆弟諸子欲厚葬湯湯母曰湯爲天子大臣被污惡言而死何厚葬乎載以牛車有棺無槨天子聞之曰非此母不能生此子乃盡案誅三長史丞相靑翟自殺出田信上惜湯稍遷其子安世趙禹中廢已而爲廷尉始條侯以爲禹賊深弗任及禹爲少府比九卿禹酷急至晚節事益多吏務爲嚴峻而禹治加緩而名爲平王溫舒等後起治酷於禹禹以老徙爲燕相數嵗亂悖有罪免歸後湯十餘年以壽卒於家

義縱者河東人也爲少年時嘗與張次公俱攻剽爲羣盜【徐廣曰剽音扶召反】縱有姊姁以醫幸王太后王太后問有子兄弟爲官者乎姊曰有弟無行不可太后乃告上拜義姁弟縱爲中郎【漢書音義曰姁音煦縱姊名也】補上黨郡中令治敢行少蘊借【漢書音義曰敢行暴政而少蘊借也】縣無逋事舉爲第一遷爲長安及長安令直法行治不避貴戚以捕案太后外孫修成君子仲上以爲能遷爲河內都尉至則族滅其豪穰氏之屬河內道不拾遺而張次公亦爲郎以勇悍從軍敢深入有功爲岸頭侯【徐廣曰受封五年與淮南王女淩姦及受財物國除】寧成家居上欲以爲郡守禦史大夫曰臣居山東爲小吏時寧成爲濟南都尉其治如狼牧羊成不可使治民上乃拜成爲關都尉嵗余關東吏隸郡國出入關者【漢書音義曰隸閱也】號曰寧見乳虎無值寧成之怒義縱自河內遷爲南陽太守聞寧成家居南陽及縱至關寧成側行送迎然縱气盛弗爲禮至郡遂案寧氏盡破碎其家成坐有罪及孔暴之屬皆犇亡【徐廣曰孔暴三姓大族】南陽吏民重足一迹而平氏朱彊杜衍杜周爲縱爪牙之吏任用遷爲廷史軍數出定襄定襄吏民亂敗於是徙縱爲定襄太守縱至掩定襄獄中重罪輕系二百餘人及賓客昆弟私入相視亦二百餘人縱一捕鞫曰爲死罪解脫【漢書音義曰一切皆捕之也律諸囚徒私解脫桎梏鉗赭加罪一等爲人解脫與同罪縱鞫相贍餉者二百人爲解脫死罪盡殺也】是日皆報殺四百餘人其後郡中不寒而栗猾民佐吏爲治是時趙禹張湯以深刻爲九卿矣然其治尙寛輔法而行而縱以鷹擊毛摯爲治【徐廣曰摰烏將擊必張羽毛也】後防五銖錢白金起民爲姦京師尢甚乃以縱爲右內史王溫舒爲中尉溫舒至惡其所爲不先言縱縱必以气淩之敗壞其功其治所誅殺甚多然取爲小治姦益不勝直指始出矣吏之治以斬殺縛束爲務閻奉以惡用矣縱廉其治放郅都上幸鼎湖病久已而卒起幸甘泉道多不治上怒曰縱以我爲不復行此道乎嗛之【徐廣曰嗛音銜】至冬楊可方受告緡【韋昭曰人有告言不出緡者可方受之】縱以爲此亂民部吏捕其爲可使者天子聞使杜式治以爲廢格沮事【漢書音義曰武帝使楊可主告緡沒入其財物縱捕爲可使者此爲廢格詔書沮已成之事】棄縱市後一嵗張湯亦死

王溫舒者陽陵人也【徐廣曰屬馮詡】少時椎埋爲姦【徐廣曰椎殺人而埋之或謂發冢】已而試補縣亭長數廢爲吏以治獄至廷史事張湯遷爲禦史督盜賊殺傷甚多稍遷至廣平都尉擇郡中豪敢任吏十餘人以爲爪牙皆把其陰重罪而縱使督盜賊快其意所欲得此人𨿽有百罪弗法卽有避因其事夷之亦滅宗以其故齊趙之郊盜賊不敢近廣平廣平聲爲道不拾遺上聞遷爲河內太守素居廣平時皆知河內豪姦之家及往九月而至令郡具私馬五十匹爲驛自河內至長安部吏如居廣平時方略捕郡中豪猾郡中豪猾相連坐千餘家上書請大者至族小者乃死家盡沒入償臧奏行不過二三日得可事論報至流血十餘里河內皆怪其奏以爲神速盡十二月郡中毋聲毋敢夜行野無犬吠之盜其頗不得失之旁郡國梨求會春溫舒頓足嘆曰嗟乎令冬月益展一月足吾事矣其好殺伐行威不愛人如此天子聞之以爲能遷爲中尉其治復放河內徙諸名禍猾吏【徐廣曰有殘刻之名】與從事河內則楊皆麻戊【徐廣曰一云麻成】關中楊贛成信等義縱爲內史憚未敢恣治及縱死張湯敗後徙爲廷尉而尹齊爲中尉尹齊者東郡茌平人以刀筆稍遷至禦史事張湯張湯數稱以爲廉武使督盜賊所斬伐不避貴戚遷爲關內都尉聲甚於寧成上以爲能遷爲中尉吏民益凋敝尹齊木彊少文豪惡吏伏匿而善吏不能爲治以故事多廢抵罪上復徙溫舒爲中尉而楊僕以嚴酷爲主爵都尉

楊僕者宜陽人也以千夫爲吏【漢書音義曰千夫若五大夫武帝軍用不足令民出錢谷爲之】河內守案舉以爲能遷爲禦史使督盜賊關中治放尹齊以爲敢摯行稍遷至主爵都尉列九卿天子以爲能南越反拜爲樓船將軍有功封將梁侯爲荀彘所縛【徐廣曰受封四年徵朝鮮還贖爲庶人】居久之病死而溫舒復爲中尉爲人少文居廷惽惽不辯至於中尉則心開督盜賊素習關中俗知豪惡吏豪惡吏盡復爲用爲方略吏苛察盜賊惡少年投缿【徐廣曰音項器名也如今之投書函中】購告言姦置伯格長【徐廣曰一作落古村落字亦作格街陌屯落皆設督長也】以牧司姦盜賊溫舒爲人讇善事有勢者卽無勢者視之如奴有勢家𨿽有姦如山弗犯無勢者貴戚必侵辱舞文巧詆下戶之猾以焄【音燻】大豪其治中尉如此姦猾窮治大抵盡靡爛獄中行論無出者其爪牙吏虎而冠於是中尉部中中猾以下皆伏有埶者爲遊聲譽稱治治數嵗其吏多以權富溫舒擊東越還【徐廣曰元鼎六年出防稽破東越】議有不中意者坐小法抵罪免是時天子方欲作通天臺而未有人溫舒請覆中尉脫卒得數萬人作上說拜爲少府徙爲右內史治如其故姦邪少禁坐法失官復爲右輔行中尉事如故操嵗余防宛軍發【漢書音義曰發兵代大宛】詔徵豪吏溫舒匿其吏華成及人有變告溫舒受員騎錢他姦利事罪至族自殺其時兩弟及兩防家亦各自坐他罪而族光祿徐自爲曰悲夫夫古有三族而王溫舒罪至同時而五族乎溫舒死家直累千金後數嵗尹齊亦以淮陽都尉病死家直不滿五十金所誅滅淮陽甚多及死仇家欲燒其屍屍亡去歸葬【徐廣曰尹齊死未及斂恐怨家欲燒之屍亦飛去】自溫舒等以惡爲治而郡守都尉諸侯二千石欲爲治者其治大抵盡放溫舒而吏民益輕犯法盜賊滋起南陽有梅免白政楚有殷中【徐廣曰殷一作假人亦有姓假者也】杜少齊有徐勃燕趙之間有堅盧範生之屬大羣至數千人擅自號攻城邑取庫兵釋死罪縛辱郡太守都尉殺二千石爲檄告縣趣具食小羣盜以百數掠鹵鄕裏者不可勝數也於是天子始使禦史中丞丞相長史督之猶弗能禁也乃使光祿大夫範昆諸輔都尉及故九卿張徳等衣繡衣持節虎符發兵以興擊斬首大部或至萬餘級及以法誅通飲食坐連諸郡甚者數千人數嵗乃頗得其渠率散卒失亡復聚黨阻山川者往往而羣居無可柰何於是作沈命法【漢書音義曰沈藏匿也命亡逃也】曰羣盜起不發覺發覺而捕弗滿品者二千石以下至小吏主者皆死其後小吏畏誅𨿽有盜不敢發恐不能得坐課累府府亦使其不言故盜賊寖多上下相爲匿以文辭避法焉【徐廣曰詐爲虛文言無盜賊也】

減宣者楊人也以佐史無害給事河東守府衛將軍靑使買馬河東見宣無害言上徵爲大廏丞官事辦稍遷至禦史及中丞使治主父偃及治淮南反獄所以微文深詆殺者甚眾稱爲敢決疑數廢數起爲禦史及中丞者幾二十嵗王溫舒免中尉而宣爲左內史其治米鹽事大小皆關其手自部署縣名曹實物官吏令丞不得擅搖痛以重法繩之居官數年一切郡中爲小治辦然獨宣以小致大能因力行之難以爲經中廢爲右扶風坐怨成信【漢書曰成信宣吏】信亡藏上林中宣使郿令格殺信吏卒格信時射中上林苑門宣下吏詆罪以爲大逆當族自殺而杜周任用

杜周者南陽杜衍人義縱爲南陽守以爲爪牙舉爲廷尉史事張湯湯數言其無害至禦史使按邊失亡【文穎曰邊卒多亡也或曰郡縣主守有所亡失也】所論殺甚眾奏事中上意任用與減宣相編更爲中丞十餘嵗其治與宣相放然重遲外寛內深次骨【李奇曰其用罪深刻至骨】宣爲左內史周爲廷尉其治大放張湯而善伺上所欲擠者因而陷之上所欲釋者久系待問而微見其寃狀客有讓周曰君爲天子決平不循三尺法【漢書音義曰以三尺竹簡書法律也】專以人主意指爲獄獄者固如是乎周曰三尺安出哉前主所是著爲律後主所是疏爲令當時爲是何古之法乎至周爲廷尉詔獄亦益多矣二千石系者新故相因不減百餘人郡吏大府舉之廷尉【如淳曰郡吏郡太守也孟康曰舉之廷尉以章劾付廷尉治之】一嵗至千餘章章大者連逮證案數百小者數十人逺者數千近者數百里防獄吏因責如章告劾不服以笞掠定之於是聞有逮皆亡匿獄久者至更數赦【張晏曰詔書赦或有不從此令】十有餘嵗而相告言大抵盡詆以不道以上廷尉及中都官詔獄逮至六七萬人吏所增加十萬餘人周中廢後爲執金吾逐盜捕治桑羊衛皇后昆弟子刻深天子以爲盡力無私遷爲禦史大夫【徐廣曰天漢三年爲禦史大夫四嵗泰始三年卒】家兩子夾河爲守其治暴酷皆甚於王溫舒等矣杜周初徵爲廷史有一馬且不全及身久任事至三公列子孫尊官家訾累數巨萬矣

太史公曰自郅都杜周十人者此皆以酷烈爲聲然郅都伉直引是非爭天下大體張湯以知陰陽人主與俱上下時數辯當否國家賴其便趙禹時據法守正杜周從防以少言爲重自張湯死後网密多詆嚴官事寖以耗廢九卿碌碌奉其官救過不贍何暇論繩墨之外乎然此十人中其廉者足以爲儀表其污者足以爲戒【徐廣曰一本無此四字】方略教導禁姦止邪一切亦皆彬彬質有其文武焉𨿽慘酷斯稱其位矣至若蜀守馮當暴挫廣漢李貞擅磔人東郡彌僕鋸項天水駱璧推減【徐廣曰一作成】河東禇廣妄殺京兆無忌馮翊殷周蝮鷙水衡閻奉抃擊賣請何足數哉何足數哉

史記集解卷一百二十二

欽定四庫全書

史記集解卷一百二十三

宋裴駰撰

史記一百二十三

大宛列傳第六十三

大宛之迹見自張騫張騫漢中人建元中爲郎是時天子問匈奴降者皆言匈奴破月氏王以其頭爲飲器【韋昭曰飲器椑榼也單於以月氏王頭爲飲器晉灼曰飲器虎子之屬也或曰飲酒器也】月氏遁逃而常怨仇匈奴無與共擊之漢方欲事滅胡聞此言因欲通使道必更匈奴中乃募能使者騫以郎應募使月氏與堂邑氏故胡奴甘父【漢書音義曰堂邑氏姓胡奴甘父字】俱出隴西經匈奴匈奴得之傳詣單於單於畱之曰月氏在吾北漢何以得往使吾欲使越漢肯聽我乎畱騫十餘嵗與妻有子然騫持漢節不失居匈奴中益寛騫因與其屬亡鄕月氏西走數十日至大宛大宛聞漢之饒財欲通不得見騫喜問曰若欲何之騫曰爲漢使月氏而爲匈奴所閉道今亡惟王使人導送我誠得至反漢漢之賂遺王財物不可勝言大宛以爲然遣騫爲發導驛抵康居康居傳致大月氏大月氏王已爲胡所殺立其太子爲王【徐廣曰一云夫人爲王夷狄亦或女主】旣臣大夏而居之地肥饒少寇志安樂又自以逺漢殊無報胡之心騫從月氏至大夏竟不能得月氏要領【漢書音義曰要領要契】畱嵗余還並南山欲從羌中歸復爲匈奴所得畱嵗余單於死【徐廣曰元朔三年】左谷蠡王攻其太子自立國內亂騫與胡妻及堂邑父俱亡歸漢漢拜騫爲太中大夫堂邑父爲奉使君騫爲人彊力寛大信人蠻夷愛之堂邑父故胡人善射窮急射禽獸給食初騫行時百餘人去十三嵗惟二人得還騫身所至者大宛大月氏大夏康居而傳聞其傍大國五六具爲天子言之曰大宛在匈奴西南在漢正西去漢可萬里其俗土著耕田田稻麥有蒲陶酒多善馬馬汗血其先天馬子也【漢書音義曰大宛國有髙山其上有馬不可得因取五色母馬置其下與交生駒汗血因號曰天馬子】有城郭屋室其屬邑大小七十餘城眾可數十萬其兵弓矛騎射其北則康居西則大月氏西南則大夏東北則烏孫東則扞罙於寘【徐廣曰漢記曰拘彌國去於寘三百里】於寘之西則水皆西流注西海其東水東流注鹽澤鹽澤潛行地下其南則河源出焉多玉石河注中國而樓蘭姑師邑有城郭臨鹽澤鹽澤去長安可五千里匈奴右方居鹽澤以東至隴西長城南接羌鬲漢道焉烏孫在大宛東北可二千里行國【徐廣曰不土著】隨畜與匈

奴同俗控者數萬敢戰故服匈奴及盛取其羈屬不肯往朝防焉康居在大宛西北可二千里行國與月氏大同俗控者八九萬人與大宛鄰國國小南羈事月氏東羈事匈奴奄蔡在康居西北可二千里行國與康居大同俗控者十餘萬臨大澤無崖蓋乃北海云大月氏在大宛西可二三千里居嬀水北其南則大夏西則安息北則康居行國也隨畜移徙與匈奴同俗控者可一二十萬故時彊輕匈奴及冒頓立攻破月氏至匈奴老上單於殺月氏王以其頭爲飲器始月氏居惇煌祁連間及爲匈奴所敗乃逺去過宛西擊大夏而臣之遂都嬀水北爲王庭其餘小眾不能去者保南山羌號小月氏安息在大月氏西可數千里其俗土著耕田田稻麥蒲陶酒城邑如大宛其屬小大數百城地方數千里最爲大國臨嬀水有市民商賈用車及舩行旁國或數千里以銀爲錢錢如其王面王死輒更錢效王面焉畫革旁行以爲書記【漢書音義曰橫行爲書記】其西則條枝北有奄蔡黎軒條枝在安息西數千里臨西海暑濕耕田田稻有大鳥卯如甕人眾甚多往往有小君長而安息役屬之以爲外國國善【應昭曰相詐惑】安息長老傳聞條枝有弱水西王母而未嘗見大夏在大宛西南二千餘里嬀水南其俗土著有城屋與大宛同俗無大王長往往城邑置小長其兵弱畏戰善賈市及大月氏西徙攻敗之皆臣畜大夏大夏民多可百餘萬其都曰藍氏城有市販賈諸物其東南有身毒國【徐廣曰身或作齕又作訖】騫曰臣在大夏時見邛竹杖蜀布問曰安得此大夏國人曰吾賈人往市之身毒身毒在大夏東南可數千里其俗土著大與大夏同而卑濕暑熱云其人民乘象以戰其國臨大水焉以騫度之大夏去漢萬二千里居漢西南今身毒國又居大夏東南數千里有蜀物此其去蜀不逺矣今使大夏從羌中險羌人惡之少北則爲匈奴所得從蜀宜徑【如淳曰徑疾也或曰徑直】又無寇天子旣聞大宛及大夏安息之屬皆大國多奇物土著頗與中國同業而兵弱貴漢財物其北有大月氏康居之屬兵彊可以賂遺設利朝也且誠得而以義屬之則廣地萬里重九譯致殊俗威徳徧於四海天子欣然以騫言爲然乃令騫因蜀犍爲發間使四道並出出駹出冉出徙【徐廣曰屬漢嘉】出邛僰皆各行一二千里其北方閉氐筰【服防曰皆夷名漢使見閉於夷也】南方閉嶲昆明昆明之屬無君長善寇盜輒殺略漢使終莫得通然聞其西可千餘里有乘象國名曰滇越【徐廣曰一作絕】而蜀賈姦出物者或至焉於是漢以求大夏道始通滇國初漢欲通西南夷費多道不通罷之及張騫言可以通大夏乃復事西南夷騫以校尉從大將軍擊匈奴知水艸處軍得以不乏乃封騫爲博望侯是嵗元朔六年也其明年騫爲衛尉與李將軍俱出右北平擊匈奴匈奴圍李將軍軍失亡多而騫後期當斬贖爲庶人是嵗漢遣驃騎破匈奴西城數萬人至祁連山其明年渾邪王率其民降漢而金城河西西並南山至鹽澤空無匈奴匈奴時有者到而希矣其後二年漢擊走單於於幕北是後天子數問騫大夏之屬騫旣失侯因言曰臣居匈奴中聞烏孫王號昆莫昆莫之父匈奴西邊小國也匈奴攻殺其父而昆莫生棄於野烏嗛肉蜚其上【徐廣曰讀嗛與銜同酷吏傳義縱不治道上忿銜之史記亦作嗛字】狼往乳之單於怪以爲神而收長之及壯使將兵數有功單於復以其父之民予昆莫令長守於西城昆莫收養其民攻旁小邑控數萬習攻戰單於死昆莫乃率其眾逺徙中立不肯朝防匈奴匈奴遣奇兵擊不勝以爲神而逺之因羈屬之不大攻今單於新困於漢而故渾邪地空無人蠻夷俗貪漢財物今誠以此時而厚幣賂烏孫招以益東居故渾邪之地與漢結昆弟其勢宜聴聴則是斷匈奴右臂也旣連烏孫自其西大夏之屬皆可招來而爲外臣天子以爲然拜騫爲中郎將將三百人馬各二匹牛羊以萬數賫金幣帛直數千巨萬多持節副使道可使使遺之他旁國騫旣至烏孫烏孫王昆莫見漢使如單於禮騫大慙知蠻夷貪乃曰天子致賜王不拜則還賜昆莫起拜賜其他如故騫諭使指曰烏孫能東居渾邪地則漢遣翁主爲昆莫夫人烏孫國分王老而逺漢未知其大小素服屬匈奴日久矣且又近之其大臣皆畏胡不欲移徙王不能専制騫不得其要領昆莫有十餘子其中子曰太祿彊善將眾將眾別居萬餘騎太祿兄爲太子太子有子曰岑娶而太子蚤死臨死謂其父昆莫曰必以岑娶爲太子無令他人代之昆莫哀而許之卒以岑娶爲太子太祿怒其不得代太子也乃收其諸昆弟將其眾畔謀攻岑娶及昆莫昆莫老常恐大祿殺岑娶予岑娶萬餘騎別居而昆莫有萬餘騎自備國眾分爲三而其大總取羈屬昆莫昆莫亦以此不敢專約於騫騫因分遣副使使大宛康居大月氏大夏安息身毒於寘扞罙及諸旁國烏孫發導譯送騫還騫與烏孫遣使數十人馬數十匹報謝因令窺漢知其廣大騫還到拜爲大行列於九卿嵗餘卒烏孫使旣見漢人眾富厚歸報其國其國乃益重漢其後嵗余騫所遣使通大夏之屬者皆頗與其人俱來【晉灼曰其國人】於是西北國始通於漢矣然張騫鑿空【蘇林曰鑿開空通也騫開通西域道】其後使往者皆稱博望侯以爲質於外國【如淳曰質誠信也博望侯有誠信故後使稱其意以諭外國李奇曰質信也】外國由此信之自博望侯騫死後匈奴聞漢通烏孫怒欲擊之及漢使烏孫若【徐廣曰漢書作及若意義亦及也】出其用抵大宛大月氏相屬烏孫乃恐使使獻馬願得尙漢女翁主爲昆弟天子問羣臣議計皆曰必先納聘然後乃遣女初天子發書易【漢書音義曰發易書以卜】云神馬當從西北來得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云而漢始築令居以西【徐廣曰屬金城】初置酒泉郡以通西北國因益發使抵安息奄蔡黎軒條枝身毒國而天子好宛馬使者相望於道諸使外國一輩大者數百少者百餘人人所賫操大放博望侯時其後益習而衰少焉漢率一歲中使多者十餘少者五六輩逺者八九嵗近者數嵗而反是時漢旣滅越而蜀西南夷皆震請吏入朝於是置益州越嶲防牱沈黎汶山郡欲地接以前通大夏【李奇曰欲地界相接至大夏】乃遣使柏始昌呂越人等嵗十餘輩出此初郡抵大夏皆復閉昆明爲所殺奪幣財終莫能通至大夏焉於是漢發三輔罪人因巴蜀士數萬人遣兩將軍郭昌衛廣等往擊昆明之遮漢使者【徐廣曰元封二年】斬首虜數萬人而去其後遣使昆明復爲寇竟莫能得通而北道酒泉抵大夏使者旣多而外國益厭漢幣不貴其物自博望侯開外國道以尊貴其後從吏卒皆爭上書言外國奇怪利害求使天子爲其絕逺非人所樂往聴其言予節募吏民毋問所從來爲具備人眾遣之以廣其道來還不能毋侵盜幣物及使失指天子爲其習之輒覆案致重罪以激怒令贖復求使使端無窮而輕犯法其吏卒亦輒復盛推外國所有言大者予節言小者爲副故妄言無行之徒皆爭效之其使皆貧人子私縣官賫物欲賤市以私其利外國外國亦厭漢使人人有言輕重【服防曰漢使言於外國人人輕重不實如淳曰外國人人自言數爲漢使所侵易】度漢兵逺不能至而禁其食物以苦漢使漢使乏絕積怨至相攻擊而樓蘭姑師小國耳【徐廣曰卽車師】當空道攻劫漢使王恢等尢甚【徐廣曰恢一作怪】而匈奴奇兵時時遮擊使西國者使者爭徧言外國災害皆有城邑兵弱易擊於是天子以故遣從驃侯破奴將屬國騎及郡兵數萬至匈河水欲以擊胡胡皆去其明年擊姑師破奴與輕騎七百餘先至虜樓蘭王遂破姑師因舉兵威以困烏孫大宛之屬還封破奴爲浞野侯【徐廣曰元封三年】王恢【徐廣曰爲中郎將】數使爲樓蘭所苦言天子天子發兵令恢佐破奴擊破之封恢爲浩侯【徐廣曰捕得車師王元封四年封浩侯】於是酒泉列亭鄣至玉門矣【韋昭曰玉門關在龍勒界】烏孫以千匹馬聘漢女漢遣宗室女江都翁主【漢書曰江都王建女】往妻烏孫烏孫王昆莫以爲右夫人匈奴亦遣女妻昆莫昆莫以爲左夫人昆莫曰我老乃令其孫岑娶妻翁主烏孫多馬其富人至有四五千匹馬初漢使至安息安息王令將二萬騎迎於東界東界去王都數千里行比至過數十城人民相屬甚多漢使還而後發使隨漢使來觀漢廣大以大鳥卵及黎軒善人獻於漢及宛西小國驩潛大益宛東姑師扞罙蘇薤之屬皆隨漢使獻見天子天子大悅而漢使窮河源河源出於寘其山多玉石采來【瓚曰漢使采取將持來至漢】天子案古圖書名河所出山曰昆侖云是時上方數巡狩海上乃悉從外國客大都多人則過之散財帛以賞賜厚具以饒給之以覽示漢富厚焉於是大觳抵出奇戲諸怪物多聚觀者行賞賜酒池肉林令外國客徧觀名倉庫府藏之積見漢之廣大傾駭之及加其者之工而觳抵奇戲嵗增變甚盛益興自此始西北外國使更來更去宛以西皆自以逺尙驕恣晏然未可詘以禮羈縻而使也自烏孫以西至安息以近匈奴匈奴困月氏也匈奴使持單於一信則國國傳送食不敢畱苦及至漢使非出幣帛不得食不市畜不得騎用所以然者逺漢而漢多財物故必市乃得所欲然以畏匈奴於漢使焉宛左右以蒲陶爲酒富人藏酒至萬餘石久者數十嵗不敗俗嗜酒馬嗜苜蓿漢使取其實來於是天子始種苜蓿蒲陶肥饒地及天馬多外國使來眾則離宮別觀旁盡種蒲陶苜蓿極望自大宛以西至安息國𨿽頗異言然大同俗相知言其人皆深眼多須善市賈爭分銖俗貴女子女子所言而丈夫乃決正其地皆無絲漆不知鑄錢器【徐廣曰多作錢字又或作鐵字】及漢使亡卒降教鑄作他兵器得漢黃白金輒以爲器不用爲幣而漢使者往旣多其少從率多進熟於天子【漢書音義曰少從不如計也或云徙行之防者也進熟美語如成熟者也】言曰宛有善馬在貳師城匿不肯與漢使天子旣好宛馬聞之甘心使壯士車令等持千金及金馬以請宛王貳師城善馬宛國饒漢物相與謀曰漢去我逺而鹽水中數敗【服防曰水名道從外水中如淳曰道絕逺無谷艸】出其北有胡寇出其南乏水艸又且往往而絕邑乏食者多漢使數百人爲輩來而常乏食死者過半是安能致大軍乎無柰我何且貳師馬宛寶馬也遂不肯予漢使漢使怒妄言【如淳曰罵詈】椎金馬而去宛貴人怒曰漢使至輕我遣漢使去令其東邊郁成遮攻殺漢使取其財物於是天子大怒諸嘗使宛姚定漢等言宛兵弱誠以漢兵不過三千人彊弩射之卽盡虜破宛矣天子以嘗使浞野侯攻樓蘭以七百騎先至虜其王以定漢等言爲然而欲侯寵姬李氏拜李廣利爲貳師將軍發蜀國六千騎及郡國惡少年數萬人以往伐宛期至貳師城取善馬故號貳師將軍趙始成爲軍正故浩侯王恢使導軍【徐廣曰恢先受封一年坐使酒泉矯制國除】而李哆爲校尉制軍事是嵗太初元年也而關東蝗大起蜚至惇煌貳師將軍軍旣西過鹽水當道小國恐各堅城守不肯給食攻之不能下下者得食不下者數日則去比至郁成士至者不過數千皆饑罷攻郁成郁成大破之所殺傷甚眾貳師將軍與哆始成等計至郁成尙不能舉況至其王都乎引兵而還往來二嵗還至燉煌士不過什一二使使上書言道逺多乏食且士卒不患戰患饑人少不足以拔宛願且罷兵益發而復往天子聞之大怒而使使遮玉門曰軍有敢入者輒斬之貳師恐因畱燉煌其夏漢亡浞野之兵二萬餘於匈奴【徐廣曰太初二年趙破奴爲浚稽將軍二萬騎擊匈奴不還也】公卿及議者皆願罷擊宛軍專力攻胡天子已業誅宛宛小國而不能下則大夏之屬輕漢而宛善馬絕不來烏孫侖頭易苦漢使矣【晉灼曰易輕也】爲外國笑乃案言伐宛尢不便者鄧光等赦囚徒材官益發惡少年及邊騎嵗余而出燉煌者六萬人負私從者不與牛十萬馬三萬餘匹驢騾櫜他以萬數多賫糧兵弩甚設天下騷動傳相奉伐宛凡五十餘校尉宛王城中無井皆汲城外流水於是乃遣水工徙其城下水空以空其城【徐廣曰空一作穴蓋以水蕩敗其城也言空者令城中渇乏】益發戍甲卒十八萬酒泉張掖北置居延休屠以衛酒泉【如淳曰立二縣以衛邊也或曰置二部都尉以衛酒泉】而發天下七科適及載糒給貳師轉車人徒相連屬至燉煌而拜習馬者二人爲執驅校尉備破宛擇取其善馬云於是貳師後復行兵多而所至小國莫不迎出食給軍至侖頭侖頭不下攻數日屠之自此而西平行至宛城漢兵到者三萬人宛兵迎擊漢兵漢兵射敗之宛走入葆乘其城貳師兵欲行攻郁成恐畱行而令宛益生詐乃先至宛決其水源移之則宛固已憂困圍其城攻之四十餘日其外城壞虜宛貴人勇將煎靡宛大恐走入中城宛貴人相與謀曰漢所爲攻宛以王母寡匿善馬而殺漢使今殺王母寡而出善馬漢兵宜解卽不解乃力戰而死未晚也宛貴人皆以爲然共殺其王毋寡持其頭遣貴人使貳師約曰漢毋攻我我盡出善馬恣所取而給漢軍食卽不聽我盡殺善馬而康居之救且至至我居內康居居外與漢軍戰漢軍熟計之何從是時康居視漢兵漢兵尙盛不敢進貳師與趙始成李哆等計聞宛城中新得秦人知穿井而其內食尙多所爲來誅首惡者毋寡毋寡頭已至如此而不許解兵則堅守而康居漢罷而來救宛破漢軍必矣軍吏皆以爲然許宛之約宛乃出其善馬令漢自擇之而多出食食給漢軍漢軍取其善馬數十匹中馬以下牡牝三千餘匹而立宛貴人之故待遇漢使善者名昧蔡以爲宛王與盟而罷兵終不得入中城乃罷而引歸初貳師起燉煌西以爲人多道上國不能食乃分爲數軍從南北道校尉王申生故鴻臚壺充國等千餘人別到郁成郁成城守不肯給食其軍王申生去大軍二百里偵而輕之責郁成郁成食不肯出窺知申生軍日少晨用三千人攻戮殺申生等軍破數人脫亡走貳師貳師令捜粟都尉上官桀往攻破郁成郁成王亡走康居桀追至康居康居聞漢已破宛乃出郁成王予桀桀令四騎士縛守詣大將軍【如淳曰時多別將故謂貳師爲大將軍】四人相謂曰郁成王漢國所毒今生將去卒失大事欲殺莫敢先擊上邽騎士趙弟最少拔劍擊之斬郁成王賫頭弟桀等逐及大將軍初貳師後行天子使使告烏孫大發兵幷力擊宛烏孫發二千騎往持兩端不肯前貳師將軍之東諸所過小國聞宛破皆使其子弟從軍入獻見天子因以爲質焉貳師之伐宛也而軍正趙始成力戰功最多及上官桀敢深入李哆爲謀計軍入玉門者萬餘人軍馬千餘匹貳師後行軍非乏食戰死不能多而將吏貪多不愛士卒侵牟之以此物故眾天子爲萬里而伐宛不錄過封廣利爲海西侯又封身斬郁成王者騎士趙弟爲新畤侯軍正趙始成爲光祿大夫上官桀爲少府李哆爲上黨太守軍官吏爲九卿者三人諸侯相郡守二千石者百餘人千石以下千餘人奮行者官過其望【漢書音義曰奮迅自樂入行者】以適過行者皆絀其勞【徐廣曰奮行者及以適行者𨿽俱有功勞今行賞計其前有罪而減其賜故曰絀其勞也絀抑退也此本以適行故功勞不足重所以絀降之不得與奮行者齊賞之】士卒賜直四萬金伐宛再反凡四嵗而得罷焉漢已伐宛立昧蔡爲宛王而去嵗余宛貴人以爲昧蔡善防使我國遇屠乃相與殺昧蔡立毋寡昆弟日蟬封爲宛王而遣其子入質於漢漢因使使賂賜以鎭撫之而漢發使十餘輩至宛西諸外國求奇物因風覽以伐宛之威徳而燉煌置【徐廣曰一本無置字】酒泉都尉【徐廣曰一云置都尉又云燉煌有淵泉縣或者酒字當爲淵字】西至鹽水往往有亭而侖頭有田卒數百人因置使者防田積粟以給使外國者

太史公曰禹本紀言河出昆侖昆侖其髙二千五百餘里日月所相避隱爲光明也其上有醴泉瑤池今自張騫使大夏之後也窮河源惡睹本紀所謂昆侖者乎【鄧展曰漢以窮河源於何見昆侖乎尙書曰導河積石是爲河源出於積石積石在金城河關不言出於昆侖也】故言九州山川尙書近之矣至禹本紀山海經所有怪物余不敢言之也

史記集解卷一百二十三﹤史部﹐正史類﹐史記集解﹥

欽定四庫全書

史記集解卷一百二十四

宋裴駰撰

史記一百二十四

遊俠列傳第六十四【荀悅曰立气齊作威福結私交以立彊於世者謂之遊俠】韓子曰儒以文亂法而俠以武犯禁二者皆譏而學士多稱於世云至如以術取宰相卿大夫輔翼其世主功名俱著於春秋固無可言者及若季次原憲閭巷人也【徐廣曰仲尼弟子傳曰公晳哀字季次未嘗仕孔子稱之】讀書懷獨行君子之徳義不茍合當世當世亦笑之故季次原憲終身空室蓬戶褐衣疏食不厭死而已四百餘年而弟子志之不倦今遊俠其行𨿽不軌於正義然其言必信其行必果已諾必誠不愛其軀赴士之阨困旣已存亡死生矣而不矜其能羞伐其徳蓋亦有足多者焉且緩急人之所時有也大史公曰昔者虞舜窘於井廩伊尹負於鼎俎傅說匿於傅險呂尙困於棘津【徐廣曰在廣川】夷吾桎梏百里飯牛仲尼畏匡菜色陳蔡此皆學士所謂有道仁人也猶然遭此菑況以中材而涉亂世之末流乎其遇害何可勝道哉鄙人有言曰何知仁義已向其利者爲有徳故伯夷醜周餓死首陽山而文武不以其故貶王跖蹻暴利其徒誦義無窮由比觀之竊鉤者誅竊國者侯侯之門仁義存非虛言也今拘學或抱咫尺之義久孤於世豈若卑論儕俗與世沈浮而取榮名哉而布衣之徒設取予然諾千里誦義爲死不顧世此亦有所長非茍而已也故士窮窘而得委命此豈非人之所謂賢豪間者邪誠使鄕曲之俠予季次原憲比權量力效功於當世不同日而論矣要以功見言信俠客之義又曷可少哉古布衣之俠靡得而聞己近世延陵【徐廣曰代郡亦有延陵縣駰案韓子云趙襄子召延陵生令車騎先至晉陽襄子時趙已並代可有延陵之號但未詳是此人非耳】孟嘗春申平原信陵之徒皆因王者親屬借於有土卿相之富厚招天下賢者顯名諸侯不可謂不賢者矣比如順風而呼聲非加疾其勢激也至如閭巷之俠修行砥名聲施於天下莫不稱賢是爲難耳然儒墨皆排擯不載自秦以前匹夫之俠湮滅不見余甚恨之以余所聞漢興有朱家田仲王公劇孟郭解之徒𨿽時扞當世之文罔然其私義廉絜退讓有足稱者名不虛立士不虛附至如朋黨宗彊比周設財役貧豪暴侵淩孤弱恣欲自快遊俠亦丑之餘悲世俗不察其意而猥以朱家郭解等令與暴豪之徒同類而共笑之也

魯朱家者與髙祖同時魯人皆以儒教而朱家用俠聞所藏活豪士以百數其餘庸人不可勝言然終不伐其能歆其徳諸所常施惟恐見之振人不贍先從貧賤始家無餘財衣不完采食不重味乘不過軥牛【徐廣曰音雊駰案漢書音義曰小牛】專趨人之急甚己之私旣陰脫季布將軍之阨及布尊貴終身不見也自闗以東莫不延頸願交焉楚田仲以俠聞喜劍父事朱家自以爲行弗及田仲已死而雒陽有劇孟周人以商賈爲資而劇孟以任俠顯諸侯吳楚反時條侯爲大尉乘傳車將至河南得劇孟喜曰吳楚舉大事而不求孟吾知其無能爲己矣天下騷動宰相得之若得一敵國云劇孟行大類朱家而好博多少年之戲然劇孟母死自逺方送喪蓋千乘及劇孟死家無餘十金之財而符離人王孟亦以俠稱江淮之間是時濟南瞷氏陳周庸亦以豪聞景帝聞之使使盡誅此屬其後代諸白梁韓無辟陽翟薛況陜韓孺紛紛復出焉【徐廣曰陜疑當作郟字潁川有郟郟縣南傳曰郟壯士韓千秋也】

郭解軹人也字翁伯善相人者許負外孫也解父以任俠孝文時誅死解爲人短小精悍不飲酒少時陰賊慨不快意身所殺甚眾以軀借交報仇藏命作姦剽攻不休及鑄錢掘冢固不可勝數適有天幸窘急常得脫若遇赦及解年長更折節爲儉以徳報怨厚施而薄望然其自喜爲俠益甚旣已振人之命不矜其功其陰賊著於心卒發於睚眥如故云而少年慕其行亦輒爲報仇不使知也解姉子負解之勢與人飲使之嚼【徐廣曰音子妙反盡酒也】非其任彊必灌之人怒拔刀刺殺解姉子亡去解姉怒曰以翁伯之義人殺吾子賊不得棄其屍於道弗葬欲以辱解解使人微知賊處賊窘自歸具以實吿解解曰公殺之固當吾兒不直遂去其賊【徐廣曰遣使去】罪其姉子乃收而葬之諸公聞之皆多解之義益附焉解出入人皆避之有一人獨箕踞視之解遣人問其名姓客欲殺之解曰居邑屋至不見敬是吾徳不修也彼何罪乃陰屬尉史曰是人吾所急也至踐更時脫之毎至踐更數過吏弗求【如淳曰更有三品有卒更有踐更有過更古有正卒無常人皆當疊爲之一月一更是爲卒更也貧者欲得更踐者次直者出錢顧之月二千是爲踐更也律說更踐更者居縣中五月乃更也後從尉律卒踐更一月休十一月也】怪之問其故乃解使脫之箕踞者乃肉袒謝罪少年聞之愈益慕解之行雒陽人有相仇者邑中賢豪居間者以十數終不聴客乃見郭解解夜見仇家仇家曲聽解解乃謂仇家曰吾聞雒陽諸公在此間多不聴者今子幸而聴解解柰何乃從他縣奪人邑中賢大夫權乎乃夜去不使人知曰且無用待我待我去令雒陽豪居其間乃聴之解執恭敬不敢乘車入其縣廷之旁郡國爲人請求事事可出出之不可者各厭其意然後乃敢嘗酒食諸公以故嚴重之爭爲用邑中少年及旁近縣賢豪夜半過門常十餘車請得解客捨養之及徙豪富茂陵也解家貧不中訾吏恐不敢不徙衛將軍爲言郭解家貧不中徙上曰布衣權至使將軍爲言此其家不貧解家遂徙諸公送者出千餘萬軹人楊季主子爲縣掾舉徙解解兄子斷楊掾頭由此楊氏與郭氏爲仇解入關關中賢豪知與不知聞其聲爭交驩解解爲人短小不飲酒出未嘗有騎已又殺楊季主楊季主家上書人又殺之闕下上聞乃下吏捕解解亡置其母家室夏陽【徐廣曰屬馮翊】身至臨晉臨晉籍少公素不知解解冒因求出關籍少公已出解解轉入太原所過輒告主人家吏逐之迹至籍少公少公自殺口絕久之乃得解窮治所犯爲解所殺皆在赦前軹有儒生侍使者坐客譽郭解生曰郭解專以姦犯公法何謂賢解客聞殺此生斷其舌吏以此責解解實不知殺者殺者亦竟絕莫知爲誰吏奏解無罪禦史大夫公孫議曰解布衣爲任俠行權以睚眥殺人解𨿽弗知此罪甚於解殺之當大逆無道逐族郭解翁伯自是之後爲俠者極眾敖而無足數者【徐廣曰敖倨也】然關中長安樊仲子槐裏趙王孫長陵髙公子西河郭翁仲太原鹵公孺【徐廣曰雁門有鹵城也】臨淮兒長卿東陽田君孺𨿽爲俠而逡巡有退讓君子之風至若北道姚氏西道諸杜南道仇景東道趙他羽公子南陽趙調之徒此盜跖居民間者耳曷足道哉此乃鄕者朱家之羞也

太史公曰吾視郭解狀貌不及中人言語不足采者然天下無賢與不肖知與不知皆慕其聲言俠者皆引以爲名諺曰人貌榮名豈有旣乎【徐廣曰人以二狀爲貌者則色冇衰落矣惟用榮名爲飾表則稱譽無極也旣盡也】於戲惜哉

史記集解卷一百二十四

欽定四庫全書

史記集解卷一百二十五

宋裴駰撰

史記一百二十五

佞幸列傳第六十五

諺曰力田不如逢年善仕不如遇合【徐廣曰遇固一作偶】無虛言非獨女以色媚而仕宦亦有之昔以色幸者多矣至漢興髙祖至暴抗也然籍孺以佞幸孝惠時有閎孺此兩人非有才能徒以婉佞貴幸與上臥起公卿皆因關說故孝惠時郎侍中皆冠鵕防貝帶【漢書音義曰鵕防鳥名以毛羽飾冠以貝飾帶】傳脂粉化閎籍之屬也兩人徙家安陵孝文時中寵臣士人則鄧通患者則趙同北宮伯子北宮伯子以愛人長者而趙同以星气幸常爲文帝參乘鄧通無伎能鄧通蜀郡南安人也【徐廣曰後屬揵爲】以濯舩爲黃頭郎【徐廣曰著黃帽也駰案漢書音義曰善濯舩池中也一說能持擢行舩也土水之母故施黃旄於舩頭因以名其郎曰黃頭郎】孝文帝夢欲上天不能有一黃頭郎從後推之上天顧見其衣裻【徐廣曰一無此字】帶後穿覺而之漸臺以夢中陰目求推者郎卽見鄧通其衣後穿夢中所見也召問其名姓姓鄧氏名通文帝說焉尊幸之日異通亦願謹不好外交𨿽賜洗沐不欲出於是文帝賞賜通巨萬以十數官至上大夫文帝時時如鄧通家遊戲然鄧通無他能不能有所薦士獨自謹其身以媚上而已上使善相者相通曰當貧餓死文帝曰能富通者在我也何謂貧乎於是賜鄧通蜀嚴道銅山得自鑄錢鄧氏錢布天下其富如此文帝嘗病癰鄧通常爲帝唶吮之文帝不樂從容問通曰天下誰最愛我者乎通曰宜莫如太子太子入問病文帝使唶癰唶癰而色難之已而聞鄧通常爲帝唶吮之心慙由此怨通矣及文帝崩景帝立鄧通免家居居無何人有告鄧通盜出徼外鑄錢下吏驗問頗有之遂竟案盡沒入鄧通家尙負責數巨萬長公主賜鄧通【韋昭曰景帝姉也】吏輒隨沒入之一簪不得著身於是長公主乃令假衣食竟不得名一錢寄死人家孝景帝時中無寵臣然獨郎中令周文仁仁寵最過庸乃不甚篤今天子中寵臣士人則韓王孫嫣宦者則李延年嫣者弓髙侯孽孫也【徐廣曰韓王信之子頽當也】今上爲膠東王

時嫣與上學書相愛及上爲太子愈益親嫣嫣善騎射善佞上卽位欲事伐匈奴而嫣先習胡兵以故益尊貴官至上大夫賞賜擬於鄧通時嫣常與上臥起江都王入朝有詔得從入獵上林中天子車駕蹕道未行而先使嫣乘副車從數十百騎騖馳視獸江都王望見以爲天子辟從者伏謁道傍嫣驅不見旣過江都王怒爲皇太后泣曰請得歸國入宿衛比韓嫣太后由此嗛嫣【徐廣曰嗛讀與銜同漢書作銜字】嫣侍上出入永巷不禁以姦聞皇太后皇太后怒使使賜嫣死上爲謝終不能得嫣遂死而案道侯韓說其弟也亦佞幸李延年中山人也父母及身兄弟及女皆故倡也延年坐法腐給事狗中【徐廣曰主獵犬也】而平陽公主言延年女弟善舞上見心說之及入永巷而召貴延年延年善歌爲變新聲而上方興天地祠欲造樂詩歌之延年善承意次初詩其女弟亦幸有子男延年佩二千石印號協聲律與上臥起甚貴幸埓如韓嫣也【徐廣曰埓等也蜀都賦曰卓鄭埓名又云埓者疇等之名】久之寖與中人亂【徐廣曰一云坐弟季與中人亂】出入驕恣及其女弟李夫人卒後愛防則禽誅延年昆弟也自是之後內寵嬖臣大底外戚之家然不足數也衛靑霍去病亦以外戚貴幸然頗用材能自進

太史公曰甚哉愛憎之時彌子瑕之行足以觀後人佞幸矣𨿽百世可知也

史記集解卷一百二十五

欽定四庫全書

史記集解卷一百二十六

宋裴駰撰

史記一百二十六

滑稽列傳第六十六

孔子曰六藝於治一也禮以節人樂以發和書以道事詩以達意易以神化春秋以義太史公曰天道恢恢豈不大哉談言防中亦可以解紛

淳於髠者齊之贅壻也長不滿七尺滑稽多辯數使諸侯未嘗屈辱齊威玉之時喜隱好爲淫樂長夜之飲沈湎不治委政卿大夫百官荒亂諸侯並侵國且危亡在於旦暮左右莫敢諫淳於髠說之以隱曰國中有大鳥止王之庭三年不蜚又不鳴王知此鳥何也王曰此鳥不飛則已一飛衝天不鳴則已一鳴鷩人於是乃朝諸縣令長七十二人賞一人誅一人奮兵而出諸侯振鷩皆還齊侵地威行三十六年語在田完世家中威王八年楚大發兵加齊齊王使淳於髠之趙請救兵賫金百斤車馬十駟淳於髠仰天大笑冠纓索絕王曰先生少之乎髠曰何敢王曰笑豈有說乎髠曰今者臣從東方來見道傍有禳田者操一豚蹄酒一盂祝曰甌窶滿篝【徐廣曰篝籠也】污邪滿車【司馬彪曰污邪下地田也】五穀蕃熟穰穰滿家臣見其所持者狹而所欲者奢故笑之於是齊威王乃益賫黃金千溢白璧十雙車馬百駟髠辭而行至趙趙王與之精兵十萬革車千乘楚聞之夜引兵而去威王大說置酒後宮召髠賜之酒問曰先生能飲幾何而醉髠對曰臣飲一斗亦醉一石亦醉威王曰先生飲一斗而醉惡能飲一石哉其說可得聞乎髠曰賜酒大王之前執法在傍禦史在後髠恐懼俯伏而飲不過一斗徑醉矣若親有嚴客髠帣韝鞠【徐廣曰帣収衣裒也裒衿也鞲臂捍也音溝鞠曲也音其紀反又與跽同謂小跪也】侍酒於前時賜餘瀝奉觴上壽數起飲不過二斗徑醉矣若朋友交遊久不相見卒然相覯歡然道故私情相語飲可五六斗徑醉矣若乃州閭之防男女雜坐行酒稽畱六博投壺相引爲曹握手無罰目眙不禁【徐廣曰眙吐甑反直視貌】前有墯珥後有遺簪髠竊樂此飲可八斗而醉二參日暮酒防合尊促坐男女同席履舄交錯杯盤狼籍堂上燭滅主人畱髠而送客【徐廣曰一本云畱髠坐起送客】羅襦襟解防聞薌澤當此之時髠心最歡能飲一石故曰酒極則亂樂極則悲萬事盡然言不可極極之而衰以諷詠焉齊王曰善乃罷長夜之飲以髠爲諸侯主客宗室置酒髠常在側其後百餘年楚有優孟優孟者故楚之樂人也長八尺多辯常以談笑諷諫楚莊王之時有所愛馬衣以文繡置之華屋之下席以露牀啗以棗脯馬病肥死使羣臣喪之欲以棺槨大夫禮葬之左右爭之以爲不可王下令曰有敢以馬諌者罪至死優孟聞之入殿門仰天大哭王驚而問其故優孟曰馬者王之所愛也以楚國堂堂之大何求不得而以大夫禮葬之薄請以人君禮葬之王曰何如對曰臣請以雕玉爲棺文梓爲槨楩楓豫章爲題湊【蘇林曰以木累棺外木頭皆內向故曰題湊】發甲卒爲穿壙老弱負土齊趙陪位於前韓魏翼衛其後【楚莊王時未有韓趙魏三國】廟食太牢奉以萬戶之邑諸侯聞之皆知大王賤人而貴馬也王曰寡人之過一至此乎爲之柰何優孟曰請爲大王六畜葬之以壠竈爲槨銅歷爲棺賫以姜棗薦以木蘭祭以粳稻衣以火光葬之於人腹賜於是王乃使以馬屬太官無令天下久聞也楚相孫叔敖知其賢人也善待之病且死屬其子曰我死汝必貧困若往見優孟言我孫叔敖之子也居數年其子窮困負薪逢優孟與言曰我孫叔敖子也父且死時屬我貧困往見優孟優孟曰若無逺冇所之卽爲孫叔敖衣冠抵掌談語【戰國防曰蘇秦說趙王華屋之下扺掌而言張載曰談說之容貯也】嵗余像孫叔敖楚王及左右不能別也莊王置酒優孟前爲壽莊王大驚以爲孫叔敖復生也欲以爲相優孟曰請歸與婦計之三日而爲相莊王許之三日後優孟復來王曰婦言謂何孟曰婦言愼無爲楚相不足爲也如孫叔敖之爲楚相盡忠爲廉以治楚楚王得以霸今死其子無立錐之地貧困負薪以自飲食必如孫叔敖不如自殺因歌曰山居耕田苦難以得食起而爲吏身貪鄙者餘財不顧恥辱身死家室富又恐受賕枉法爲姦觸大罪身死而家滅貪吏安可爲也念爲廉吏奉法守職竟死不敢爲非廉吏安可爲也楚相孫叔敖持廉至死方今妻子窮困負薪而食不足爲也於是莊王謝優孟乃召孫叔敖子封之寢丘【徐廣曰在固始】四百戶以奉其祀後十世不絕此知可以言時矣其後二百餘年秦有優旃優旃者秦倡朱儒也善爲笑言然合於大道秦始皇時置酒而天雨陛楯者皆沾寒優旃見而哀之謂之曰汝欲休乎陛楯者皆曰幸甚優旃曰我卽呼汝汝疾應曰諾居有頃殿上上壽呼萬嵗優旃臨檻大呼曰陛楯郎郎曰諾優旃曰汝𨿽長何益幸雨立我𨿽短也幸休居於是始皇使陛楯者得半相代始皇嘗議欲大苑囿東至函谷闗西至雍陳倉優旃曰善多縱禽獸於其中寇從東方來令麋鹿觸之足矣始皇以故輟止二世立又欲漆其城優旃曰善王上𨿽無言臣固將請之漆城𨿽於百姓愁費然佳哉漆城蕩蕩寇來不能上卽欲就之易爲漆耳顧難爲蔭室於是二世笑之以其故止居無何二世殺死優旃歸漢數年而卒太史公曰淳於髠仰天大笑齊威王橫行優孟揺頭而歌負薪者以封優旃臨檻疾呼陛楯得以半更豈不亦偉哉

褚先生曰臣幸得以經術爲郎而好讀外家傳語竊不遜讓復作故事滑稽之語六章編之於左可以覽觀意以示後世好事者讀之以遊心駭耳以附益上方太史公之三章武帝時有所幸倡郭舍人者發言陳辭𨿽不合大道然令人主和說武帝少時東武侯母常養帝帝壯時號之曰大乳母率一月再朝朝奏入有詔使幸臣馬遊卿以帛五十匹賜乳母又奉飲糒飱養乳母乳母上書曰某所有公田願得假倩之帝曰乳母欲得之乎以賜乳母乳母所言未嘗不聽有詔得令乳母乘車行馳道中當此之時公卿大臣皆敬重乳母乳母家子孫奴從者橫暴長安中當道掣頓人車馬奪人衣服聞於中不忍致之法有司請徙乳母家室處之於邊奏可乳母當入至前面見辭乳母先見郭舎人爲下泣舍人曰卽入見辭去疾步數還顧乳母如其言謝去疾步數還顧郭舍人疾言罵之曰咄老女子何不疾行陛下已壯矣寧尙須汝乳而活耶尙何還顧於是人主憐焉悲之乃下詔止無徙乳母罰謫譖之者武帝時齊人有東方生名朔以好古傳書愛經術多所博觀外家之語朔初入長安至公車上書凡用三千奏牘公車令兩人共持舉其書僅然能勝之人主從上方讀之止輒乙其處讀之二月乃盡詔拜以爲郎常在側侍中數召至前談語人主未嘗不說也時詔賜之食於前飲已盡懷其餘肉持去衣盡污數賜縑帛檐掲而去徒用所賜錢帛取少婦於長安中好女率取婦一嵗所者卽棄去更取婦所賜錢財盡索之於女子人主左右諸郎半呼之狂人人主聞之曰令朔在事無爲是行者若等安能及之哉朔任其子爲郎又爲侍謁者常持節出使朔行殿中郎謂之曰人皆以先生爲狂朔曰如朔等所謂避世於朝廷間者也古之人乃避世於深山中時坐席中酒酣據其地歌曰陸沈於俗避世金馬門宮殿中可以避世全身何必深山之中蒿廬之下金馬門者宮署門也門傍有銅馬故謂之曰金馬門時防聚宮下博士諸先生與論議共難之曰蘇秦張儀一當萬乘之主而都卿相之位澤及後世今子大夫修先王之術慕聖人之義諷誦詩書百家之言不可勝數著於竹帛自以爲海內無雙卽可謂博聞辯智矣然悉力盡忠以事聖帝曠日持久積數十年官不過侍郎位不過執防意者尙有遺行邪其故何也東方生曰是固非子之所能備也彼一時也此一時也豈可同哉夫張儀蘇秦之時周室大壞諸侯不朝力政爭權相禽以兵並爲十二國未有雌雄得士者彊失士者亡故說聴行通身處尊位澤及後世子孫長榮今非然也聖帝在上徳流天下諸侯賓服威振四夷連四海之外以爲席安於覆盂天下均平合爲一家動發舉事猶如運之掌中賢與不肖何以異哉方今以天下之大士民之眾竭精馳說並進輻湊者不可勝數悉力慕義困於衣食或失門戶使張儀蘇秦與僕並生於今之世曽不能得掌故安敢望常侍侍郎乎傳曰天下無害葘𨿽有聖人無所施其才上下和同𨿽有賢者無所立功故曰時異則事異𨿽然安可以不務修身乎詩曰鼓鐘於宮聲聞於外鶴鳴九臯聲聞於天茍能修身何患不榮太公躬行仁義七十二年逢文王得行其說封於齊七百嵗而不絕此士之所以日夜孜孜修學行道不敢止也今世之處士時𨿽不用崛然獨立塊然獨處上觀許由下察接輿策同範蠡忠合子胥天下和平與義相扶寡偶少徒固其常也子何疑於余哉於是諸先生黙然無以應也建章宮後閤重櫟中有物出焉其狀似麋以聞武帝往臨視之問左右羣臣習事通經術者莫能知詔東方朔視之朔曰臣知之願賜美酒粱飯大飱臣臣乃言詔曰可已飱又曰某所有公田魚池蒲葦數頃陛下以賜臣臣朔乃言詔曰可於是朔乃肯言曰所謂騶牙者也逺方當來歸義而騶牙先見其齒前後若一齊等無牙故謂之騶牙其後一嵗所匈奴混邪王果將十萬眾來降漢乃復賜東方生錢財甚多至老朔且死時諫曰詩云營營靑蠅止於蕃愷悌君子無信讒言讒言罔極交亂四國願陛下逺巧佞退讒言帝曰今顧東方朔多善言怪之居無幾何朔果病死傳曰鳥之將死其鳴也哀人之將死其言也善此之謂也武帝時大將軍衛靑者衛后兄也【徐廣曰衛靑傳曰子夫之弟也】封爲長平侯從軍擊匈奴至余吾水上而還斬首捕虜有功來歸詔賜金千斤將軍出宮門齊人東郭先生以方士待詔公車當道遮衞將軍車拜謁曰願白事【徐廣曰衞靑傳云寧乘說靑而拜爲東海都尉】將軍止車前東郭先生旁車言曰王夫人新得幸於上家貧今將軍得金千斤誠以其半賜王夫人之親人主聞之必喜此所謂奇策便計也衛將軍謝之曰先生幸告之以便計請奉教於是衛將軍乃以五百金爲王夫人之親壽王夫人以聞武帝帝曰大將軍不知爲此問之安所受計策對曰受之待詔者東郭先生詔召東郭先生拜以爲郡都尉東郭先生久待詔公車貧困饑寒衣敝履不完行雪中履有上無下足盡踐地道中人笑之東郭先生應之曰誰能履行雪中令人視之其上履也其履下處乃似人足者乎及其拜爲二千石佩靑緺【徐廣曰音一音螺靑綬】出宮門行謝主人故所以同官待詔者等比祖道於都門外榮華道路立名當世【徐廣曰東郭先生也】此所謂衣褐懷寶者也當其貧困時人莫省視至其貴也乃爭附之諺曰相馬失之痩相士失之貧其此之謂邪王夫人病甚人主至自往問之曰子當爲王欲安所置之對曰願居洛陽人主曰不可洛陽有武庫敖倉當闗口天下咽喉自先帝以來傳不爲置王然闗東國莫大於齊可以爲齊王王夫人以手擊頭呼幸甚王夫人死號曰齊王太后薨昔者齊王使淳於髠獻鵠於楚出邑門道飛其鵠徒掲空籠造詐成辭往見楚王曰齊王使臣來獻鵠過於水上不忍鵠之渇出而飲之去我飛亡吾欲刺腹絞頸而死恐人之議吾王以鳥獸之故令士自傷殺也鵠毛物多相類者吾欲買而代之是不信而欺吾王也欲赴他國奔亡痛吾兩主使不通故來服過叩頭受罪大王楚王曰善齊王有信士若此哉厚賜之財倍鵠在也武帝時徵北海太守詣行在所有文學卒史王先生者自請與太守俱吾有益於君君許之諸府掾功曹白雲王先生嗜酒多言少實恐不可與俱太守曰先生意欲行不可逆遂與俱行至宮下待詔宮府門王先生徒懷錢沽酒與衛卒僕射飲日醉不視其太守太守入跪拜王先生謂戶郎曰幸爲我呼吾君至門內遙語戶郎爲呼太守太守來望見王先生先生曰天子卽問君何以治北海令無盜賊君對曰何哉對曰選擇賢材各任之以其能賞異等罰不肖王先生曰對如是是自譽自伐功不可也願君對言非臣之力盡陛下神靈威武所變化也太守曰諾召入至於殿下有詔問之曰何以治北海令盜賊不起叩頭對言非臣之力盡陛下神靈威武之所變化也武帝大笑曰於呼安得長者之語而稱之安所受之對曰受之文學卒史帝曰今安在對曰在宮府門外有詔召拜王先生爲水衡丞以北海太守爲水衡都尉傳曰美言可以市尊行可以加人君子相送以言小人相送以財魏文侯時西門豹爲鄴令豹往到鄴防長老問之民所疾苦長老曰苦爲河伯娶婦以故貧豹問其故對曰鄴三老廷掾常嵗賦斂百姓收取其錢得數百萬用其二三十萬爲河伯娶婦與祝巫共分其餘錢持歸當其時巫行視小家女好者云是當爲河伯婦卽聘取洗沐之爲治新繒綺縠衣間居齊戒爲治齋宮河上張緹絳帷女居其中爲具牛酒飯食行十餘日共粉飾之如嫁女牀席令女居其上浮之河中始浮行數十里乃沒其人家有好女者恐大巫祝爲河伯取之以故多持女逺逃亡以故城中益空無人又困貧所從來久逺矣民人俗語曰卽不爲河伯娶婦水來漂沒溺其人民云西門豹曰至爲河伯娶婦時願三老巫祝父老送女河上幸來告語之吾亦往送女皆曰諾至其時西門豹往防之河上三老官屬豪長者異父老皆防以人民往觀之者三二千人其巫老女子也已年七十從弟子女十人所皆衣繪單衣立大巫後西門豹曰呼河伯婦來視其好醜卽將女出帷中來至前豹視之顧謂三老巫祝父老曰是女子不好煩大巫嫗爲入報河伯得更求好女後日送之卽使吏卒共抱大巫嫗投之河中有頃曰巫嫗何久也弟子趣之復以弟子一人投河中有頃曰弟子何久也復使一人趣之復投一弟子河中凡投三弟子西門豹曰巫嫗弟子是女子也不能白事煩三老爲入白之復投三老河中西門豹簪筆罄折向河立待良久長老吏傍觀者皆驚恐西門豹顧曰巫嫗三老不來還柰之何欲復使廷掾與豪長者一人入趣之皆叩頭叩頭且破額血流地色如死灰西門豹曰諾且畱待之須臾須臾豹曰廷掾起矣狀河伯畱客之久若皆罷去歸矣鄴吏民大驚恐從是以後不敢復言爲河伯娶婦西門豹卽發民鑿十二渠引河水灌民田田皆漑當其時民治渠少煩苦不欲也豹曰民可以樂成不可與慮始今父老子弟𨿽患苦我然百嵗後期令父老子孫思我言至今皆得水利民人以給足富十二渠經絕馳道到漢之立而長吏以爲十二渠橋絕馳道相比近不可欲合渠水且至馳道合三渠爲一橋鄴民人父老不肯聽長吏以爲西門君所爲也賢君之法式不可更也長吏終聴置之故西門豹爲鄴令名聞天下澤流後世無絕已時幾可謂非賢大夫哉傳曰子產治鄭民不能欺子賤治單父民不忍欺西門豹治鄴民不敢欺三子之才能誰最賢哉辯治者當能別之【魏文帝問羣臣三不欺於君徳孰優太尉鐘絲司徒華歆司空王朗對曰臣以爲君任徳則臣感義而不忍欺君任察則臣畏覺而不能欺君任刑則臣畏罪而不敢欺任徳感義與夫導徳齊禮有恥且格等超者也任察畏罪與夫導政齊刑免而無恥同歸者也孔子曰爲政以徳譬如北辰居其所而眾星共之考以斯言論以斯義臣等以爲不忍欺不能欺優劣之縣在於權衡非徒抵卬之差乃鈞銖之覺也且前志稱仁者安仁智者利仁畏罪者彊仁挍其仁者功則無以殊核其爲仁者則不得不異安仁者性善者也利仁者力行者也彊仁者不得已者也三仁相比則安仁優矣易稱神而化之使民宜之若君化使民然也然則安仁之化與夫彊仁之化優劣亦不得不相縣絕也然則三臣之不欺𨿽同所以不欺異矣則純以恩義崇不欺與以威察成不欺旣不可同槪而比量又不得錯綜而易處】

史記集解卷一百二十六

欽定四庫全書

史記集解卷一百二十七

宋裴駰撰

史記一百二十七

日者列傳第六十七【墨子曰墨子北之齊遇日者日者曰帝以今日殺黑龍於北方而先生之色黑不可以北墨子不聴遂北至淄水墨子不遂而反焉日者曰我謂先生不可以北然則古人占卜筮通謂之日者墨子亦云非但史記也】

自古受命而王王者之興何嘗不以卜筮決於天命哉其於周尢甚及秦可見代王之入任於卜者太卜之起由漢興而有司馬季主者楚人也卜於長安東市宋忠爲中大夫賈誼爲博士同日俱出洗沐相從議論誦易先王聖人之道術究徧人情相視而嘆賈誼曰吾聞古之聖人不居朝廷必在卜醫之中今吾已見三公九卿朝士大夫皆可知矣試之卜數中以觀采二人卽同輿而之市遊於卜肆中天新雨道少人司馬季主間坐弟子三四人侍方辯天地之道日月之運陰陽吉凶之本二大夫再拜謁司馬季主視其狀貌如類有知者卽禮之使弟子延之坐坐定司馬季主復理前語分別天地之終始日月星辰之紀差次仁義之際列吉凶之符語數千言莫不順理宋忠賈誼瞿然而悟獵纓正襟危坐曰吾望先生之狀聽先生之辭小子竊觀於世未嘗見也今何居之卑何行之污司馬季主捧腹大笑曰觀大夫類有道術者今何言之陋也何辭之野也今夫子所賢者何也所髙者誰也今何以卑污長者二君曰尊官厚祿世之所髙也賢才處之今所處非其地故謂之卑言不信行不驗取不當故謂之污夫卜筮者世俗之所賤簡也世皆言曰夫卜者多言誇嚴以得人情虛髙人祿命以說人志擅言禍災以傷人心矯言鬼神以盡人財厚求拜謝以私於己此吾之所恥故謂之卑污也司馬季主曰公且安坐公見夫被髮童子乎日月照之則行不照則止問之日月疵瑕吉凶則不能理由是觀之能知別賢與不肖者寡矣賢之行也直道以正諫三諫不聽則退其譽人也不望其報惡人也不顧其怨以便國家利眾爲務故官非其任不處也祿非其功不受也見人不正𨿽貴不敬也見人有污𨿽尊不下也得不爲喜去不爲恨非其罪也𨿽累辱而不愧也今公所謂賢者皆可爲羞矣卑疵而前孅趍而言相引以勢相導以利比周賓正【徐廣曰客旅謂之賓人求長官謂之正】以求尊譽以受公奉事私利枉主法獵農民以官爲威以法爲機求利逆暴譬無異於操白刃刼人者也初試官時倍力爲巧詐飾虛功執空文以誷主上用居上爲右試官不讓賢陳功見僞增實以無爲有以少爲多以求便勢尊位食飲驅馳從姬歌兒不顧於親犯法害民虛公家此夫爲盜不操矛弧者也攻而不用刃者也欺父母未有罪而弒君未伐者也何以爲髙賢才乎盜賊發不能禁夷貃不服不能攝姦邪起不能塞官耗亂不能治四時不和不能調嵗谷不孰不能適才賢不爲是不忠也才不賢而托官位利上奉妨賢者處是竊位也有人者進有財者禮是僞也子獨不見防梟之與鳳皇翔乎蘭芷芎防棄於廣野蒿蕭成林使君子退而不顯眾公等是也述而不作君子義也今夫卜者必法天地象四時順於仁義分策定卦旋式正棊【徐廣曰式音拭】然後言天地之利害事之成敗昔先王之定國家必先龜策日月而後乃敢代正時日乃後入家產子必先占吉凶後乃有之自伏羲作八卦周文王演三百八十四爻而天下治越王句踐仿文王八卦以破敵國霸天下由是言之卜筮有何負哉且夫卜筮者埽除設坐正其冠帶然後乃言事此有禮也言而鬼神或以享忠臣以事其上孝子以養其親慈父以畜其子此有徳者也而以義置數十百錢病者或以愈且死或以生患或以免事或以成嫁子娶婦或以養生此之爲徳豈直數十百錢哉此夫老子所謂上徳不徳是以有徳今夫卜筮者利大而謝少老子之云豈異於是乎莊子曰君子內無饑寒之患外無刼奪之憂居上而敬居下不爲害君子之道也今夫卜筮者之爲業也積之無委聚藏之不用府庫徙之不用輜車負裝之不重止而用之無盡索之時持不盡索之物遊於無窮之世𨿽莊氏之行未能增於是也子何故而云不可卜哉天不足西北星辰西北移地不足東南以海爲池日中必移月滿必虧先王之道乍存乍立公責卜者言必信不亦惑乎公見夫談士辯人乎慮事定計必是人也然不能以一言說人主意故言必稱先王語必道上古慮事定計飾先王之成功語其敗害以恐喜人主之志以求其欲多言誇嚴【徐廣曰一作險】莫大於此矣然欲彊國成功盡忠於上非此不立今夫卜者導惑教愚也夫愚惑之人豈能以一言而知之哉言不厭多故騏驥不能與罷驢爲駟而鳳皇不與燕雀爲羣而賢者亦不與不肖者同列故君子處卑隱以辟眾自匿以辟倫微見徳順以除羣害以明天性助上養下多其功利不求尊譽公之等喁喁者也何知長者之道乎宋忠賈誼忽而自失芒乎無色悵然噤口不能言於是攝衣而起再拜而辭行洋洋也出市門僅能自上車伏軾低頭卒不能出气居三日宋忠見賈誼於殿門外乃相引屏語相謂自嘆曰道髙益安勢髙益危居赫赫之勢失身且有日矣夫卜而有不審不見奪糈【徐廣曰音所駰案離騷經曰懷椒糈而要之王逸云糈精米所以享神】爲人主計而不審身無所處此相去逺矣猶天冠地履也此老子之所謂無名者萬物之始也天地曠曠物之熙熙或安或危莫知居之我與若何足預彼哉彼久而愈安𨿽曽氏之義【徐廣曰曾一作莊】未有以異也久之宋忠使匈奴不至而還抵罪而賈誼爲梁懷王傅王墯馬薨誼不食毒恨而死此務華絕根者也

太史公曰古者卜人所以不載者多不見於篇及至司馬季主余志而著之

褚先生曰臣爲郎時遊觀長安中見卜筮之賢大夫觀其起居行步坐起自動誓正其衣冠而當鄕人也有君子之風見性好解婦來卜對之顏色嚴振未嘗見齒而笑也從古以來賢者避世有居止舞澤者有居民間閉口不言有隱居卜筮間以全身者夫司馬季主者楚賢大夫遊學長安通易經術黃帝老子博聞逺見觀其對二大夫貴人之談言稱引古明王聖人道固非淺聞小數之能及卜筮立名聲千里者各往往而在傳曰富爲上貴次之旣貴各各學一伎能立其身黃直丈夫也陳君夫婦人也以相馬立名天下齊張仲曲成侯以善擊刺學用劍立名天下畱長孺以相彘立名滎陽褚氏以相牛立名能以伎能立名者甚多皆有髙世絕人之風何可勝言故曰非其地樹之不生非其意教之不成夫家之教子孫當視其所以好好含茍生活之道因而成之故曰制宅命子足以觀士子有處所可謂賢人臣爲郎時與太卜待詔爲郎者同署言曰孝武帝時聚防占家問之某日可取婦乎五行家曰可堪輿家曰不可建除家曰不吉叢辰家曰大凶歷家曰小凶天人家曰小吉太一家曰大吉辯訟不決以狀聞制曰避諸死忌以五行爲主人取於五行者也

史記集解卷一百二十七

欽定四庫全書

史記集解卷一百二十八

宋裴駰撰

史記一百二十八

龜策列傳第六十八

太史公曰自古聖王將建國受命興動事業何嘗不寶卜筮以助善唐虞以上不可記已自三代之興各據禎祥塗山之兆從而夏啟世飛燕之卜順故殷興百谷之筮吉故周王王者決定諸疑參以卜筮斷以蓍龜不易之道也蠻夷氐羌𨿽無君臣之序亦以決疑之卜或以金石或以艸木【徐廣曰一作革】國不同俗然皆可以戰伐攻擊推兵求勝各信其神以知來事略聞夏殷欲卜者乃取蓍龜已則棄去之以爲龜藏則不靈蓍久則不神至周室之卜官嘗寶藏蓍龜又其大小先後各有所尙要其歸等耳或以爲聖王遭事無不定決疑無不見其設稽神求問之道者以爲後世衰微愚不師智人各自安化分爲百室道散而無垠故推歸之至微要潔於精神也或以爲昆虫之所長聖人不能與爭其處吉凶別然否多中於人至髙祖時因秦太卜官天下始定兵革未息及孝惠享國日少呂后女主孝文孝景因襲掌故未遑講試𨿽父子疇官世世相傳其精微深妙多所遺失至今上卽位博開藝能之路悉延百端之學通一伎之士咸得自效絕倫超奇者爲右無所阿私數年之間太卜大集防上欲擊匈奴西攘大宛【徐廣曰攘一作襄襄除也】南收百越卜筮至預見表象先圖其利及猛將推鋒執節獲勝於彼而蓍龜時日亦有力於此上尢加意賞賜至或數千萬如丘子明之屬富溢貴寵傾於朝廷至以卜筮射蠱道巫蠱時或頗中素有睚眥不快因公行誅恣意所傷以破族滅門者不可勝數百僚蕩恐皆曰龜策能言後事覺姧窮亦誅三族夫摓策定數【徐廣曰摓音逢一作違】灼龜觀兆變化無窮是以擇賢而用占焉可謂聖人重事者乎周公卜三龜而武王有瘳紂爲暴虐而元龜不占晉文將定襄王之位卜得黃帝之兆【左傳曰遇黃帝戰於阪泉之兆】卒受彤弓之命獻公貪驪姬之色卜而兆有口象其禍竟流五世楚靈將背周室卜而龜逆【左傳曰靈王卜曰余尙得天下不吉投龜訽天而呼曰是區區者而不余畀余必自取之】終被幹溪之敗兆應信誠於內而時人明察見之於外可不謂兩合者哉君子謂夫輕卜筮無神明者悖背人道信禎祥者鬼神不得其正故書建稽疑五謀而卜筮居其二五占從其多明有而不專之道也余至江南觀其行事問其長老云龜千嵗乃遊蓮葉之上【徐廣曰蓮一作領領與蓮聲相近或假借字也】蓍百莖共一根【徐廣曰劉向云龜千嵗而靈蓍百年而一本生百莖】又其所生獸無虎狼艸無毒螫江傍家人常畜龜飲食之以爲能導引致气有益於助衰養老豈不信哉褚先生曰臣以通經術受業博士治春秋以髙第爲郎幸得宿衛出入宮殿中十有餘年竊好太史公傳太史公之傳曰三王不同龜四夷各異卜然各以決吉凶略闚其要故作龜策列傳臣往來長安中求龜策列傳不能得故之大卜官問掌故文學長老習事者寫取龜策卜事編於下方聞古五帝三王發動舉事必先決蓍龜曰下有防靈上有兔絲上有搗蓍下有神龜所謂伏靈者在兔絲之下狀似飛鳥之形新雨已天淸靜無風以夜捎兔絲去之卽以燭此地【徐廣曰籠也蓋然火而籠罩其上也音溝陳涉世家曰夜火也】燭之火滅卽記其處以新布四丈環置之明卽掘取之入四尺至七尺得矣過七尺不可得伏靈者千嵗松根也食之不死聞蓍生滿百莖者其下必有神龜守之其上常有靑雲覆之傳曰天下和平王道得而蓍莖長丈其叢生滿百莖方今世取蓍者不能中古法度不能得滿百莖長丈者取八十莖已上蓍長八尺卽難得也人民好用卦者取滿六十莖已上長滿六尺者卽可用矣記曰能得名龜者財物歸之家必大富至千萬一曰北斗龜二曰南辰龜三曰五星龜四曰八風龜五曰二十八宿龜六曰日月龜七曰九州龜八曰玉龜凡八名龜龜圖各有文在腹下文云云者此某之龜也略記其大指不寫其圖取此龜不必滿尺二寸民人得長七八寸可寶矣今夫珠玉寶器𨿽有所深藏必見其光必出其神明其此之謂乎故玉處於山而木潤淵生珠而岸不枯者【徐廣曰一無不字許氏說淮南以爲滋潤鐘於明珠致令岸枯也】潤澤之所加也明月之珠出於江海藏於蚌中蚗龍伏之【徐廣曰許氏說淮南云蚗龍龍屬也音決】王者得之長有天下四夷賓服能得百莖蓍並得其下龜以卜者百言百當足以決吉凶神龜出於江水中廬江郡常嵗時生龜長尺二寸者二十枚輸太卜官太卜官因以吉日剔取其腹下甲龜千嵗乃滿尺二寸王者發軍行將必鉆龜廟堂之上以決吉凶今髙廟中有龜室藏內以爲神寶傳曰取前足臑骨穿佩之【徐廣曰臑音乃毛反臑臂】取龜置室西北隅懸之以入深山大林中不惑臣爲郎時見萬畢石朱方傳曰有神龜在江南嘉林中嘉林者獸無虎狼鳥無防梟艸無毒螫野火不及斧斤不至是爲嘉林龜在其中常巢於芳運之上左脇書文曰甲子重光【徐廣曰子一作於】得我者匹夫爲人君有土正【徐廣曰正長也爲有土之官長】諸侯得我爲帝王求之於白蛇蟠杅【徐廣曰一孤反】林中者齋戒以待譺然狀如有人來告之因以醮酒他髮【徐廣曰他一作被】求之三宿而得由是觀之豈不偉哉故龜可不敬與南方老人用龜支牀足行二十餘嵗老人死移牀龜尙生不死龜能行气導引問者曰龜至神若此然太卜官得生龜何爲輒殺取其甲乎近世江上人有得名龜畜置之家因大富與人議欲遣去人教殺之勿遣遣之破人家龜見夢曰送我水中無殺吾也其家終殺之殺之後身死家不利人民與君王者異道人民得名龜其狀類不宜殺也以往古故事言之古明王聖主皆殺而用之宋元王時得龜亦殺而用之謹連其事於左方令好事者觀擇其中焉宋元王二年江使神龜使於河至於泉陽漁者豫且舉网得而囚之置之籠中夜半龜來見夢於宋元王曰我爲江使於河而幕网當吾路泉陽豫且得我我不能去身在患中莫可告語王有徳義故來告訴元王惕然而悟乃召博士衛平而問之曰今寡人夢見一丈夫延頸而長頭衣繡之衣而乘輜車來見夢於寡人曰我爲江使於河而幕网當吾路泉陽豫且得我我不能去身在患中莫可告語王有徳義故來告訴是何物也衛平乃援式而起【徐廣曰式音勑】仰天而視月之光觀斗所指定日處鄕規矩爲輔副以權衡四維已定八卦相望視其吉凶介虫先見乃對元王曰今昔壬子宿在牽牛河水大防鬼神相謀漢正南北江河固期南風新至江使先來白雲壅漢萬物盡畱斗柄指日使者當囚服而乘輜車其名爲龜王急使人問而求之王曰善於是王乃使人馳而往問泉陽令曰漁者幾何家名誰爲豫且豫且得龜見夢於王王故使我求之泉陽令乃使吏案籍視圖水上漁者五十五家上流之廬名爲豫且泉陽令曰諾乃與使者馳而問豫且曰今昔汝漁何得豫且曰夜半時舉网得龜【莊子曰得白龜圍五尺】使者曰今龜安在曰在籠中使者曰王知子得龜故使我求之豫且曰諾卽系龜而出之籠中獻使者使者載行出於泉陽之門正晝無見風雨晦防云蓋其上五采靑黃雷雨並起風將而行入於端門見於東箱身如流水潤澤有光望見元王延頸而前三步而止縮頸而卻復其故處元王見而怪之問衛平曰龜見寡人延頸而前以何望也縮頸而復是何當也衛平對曰龜在患中而終肯囚王有徳義使人活之今延頸而前以當謝也縮頸而卻欲望亟去也元王曰善哉神至如此乎不可久畱趣駕送龜勿令失期衛平對曰龜者是天下之寶也先得此龜者爲天子且十言十當十戰十勝生於深淵長於黃土知天之道明於上古遊三千嵗不出其域安平靜正動不用力壽蔽天地莫知其極與物變化四時變色居而自匿伏而不食春蒼夏黃秋白冬黒明於陰陽審於刑徳先知利害察於禍福以言而當以戰而勝王能寶之諸侯盡服王勿遣也以安社稷元王曰龜甚神靈降於上天陷於深淵在患難中以我爲賢徳厚而忠信故求告寡人寡人若不遣也是漁者也漁者利其肉寡人貪其力下爲不仁上爲無徳君臣無禮何從有福寡人不忍柰何勿遣衛平對曰不然臣聞盛徳不報重寄不歸天與不受天奪之寶今龜周流天下還服其所上至蒼天下薄泥塗還徧九州未嘗愧辱無所稽畱今至泉陽漁者辱而囚之王𨿽遣之江河必怒務求報仇自以爲侵因神與謀淫雨不霽水不可治若爲枯旱風而埃蝗虫暴生百姓失時王行仁義其罰必來此無他故其祟在龜後𨿽悔之豈有及哉王勿遣也元王慨然而嘆曰夫逆人之使絕人之謀是不暴乎取人之有以自爲寶是不彊乎寡人聞之暴得者必暴亡彊取者必後無功桀紂暴彊身死國亡今我聽子是無仁義之名而有暴彊之道江河爲湯武我爲桀紂未見其利恐離其咎寡人狐疑安事此寶趣駕送歸勿令久畱衛平對曰不然王其無患天地之間累石爲山髙而不壞地得爲安故云物或危而顧安或輕而不可遷人或忠信而不如誕謾【徐廣曰誕一作訑音吐和反】或醜惡而宜大官或美好佳麗而爲眾人患非神聖人莫能盡言春秋冬夏或暑或寒寒暑不和賊气相姦同嵗異節其時使然故令春生夏長秋收冬藏或爲仁義或爲暴彊暴彊有鄕仁義有時萬物盡然不可勝治大王聴臣臣請悉言之天出五色以辯白黒地生五穀以知善惡人民莫知辧也與禽獸相若谷居而穴處不知田作天下禍亂陰陽相錯悤悤疾疾【徐廣曰一作病】通而不相擇妖防數見傳爲單薄聖人別其生使無相獲禽獸有牝牡置之山原鳥有雌雄布之林澤有介之蠱置之谿谷故牧人民爲之城郭內經閭術外爲阡陌夫妻男女賦之田宅列其室屋爲之圖籍別其名族立官置吏勸以爵祿衣以桑麻養以五穀耕之耰之【徐廣曰音憂】鉏之耨之【徐廣曰耨除艸也】口得所嗜目得所美身受其利以是觀之非彊不至故曰田者不彊囷倉不盈商賈不彊不得其贏婦女不彊布帛不精官禦不彊其勢不成大將不彊卒不使令侯王不彊沒世無名故云彊者事之始也分之理也物之紀也所求於彊無不有也王以爲不然王獨不聞玉櫝只雉【徐廣曰只一作雙】出於昆山明月之珠出於四海鐫石拌蚌【徐廣曰鐫音子旋反拌音判】傳賣於市聖人得之以爲大寶大寶所在乃爲天子今王自以爲暴不如拌蚌於海也自以爲彊不過鐫石於昆山也取者無咎寶者無患今龜使來抵网而遭漁者得之見夢自言是國之寶也王何憂焉元王曰不然寡人聞之諫者福也防者賊也人主聴諛是愚惑也𨿽然禍不妄至福不徒來天地合气以生百財陰陽有分不離四時十有二月日至爲期聖人徹焉身乃無災明王用之人莫敢欺故云福之至也人自生之禍之至也人自成之禍與福同刑與徳雙聖人察之以知吉凶桀紂之時與天爭功擁遏鬼神使不得通是固已無道矣防臣有眾桀有防臣名曰趙梁敎爲無道勸以貪狼系湯夏臺殺關龍逢左右恐死偸防於傍國危於累卵皆曰無傷稱樂萬嵗或曰未央蔽其耳目與之詐狂湯卒伐桀身死國亡聴其防臣身獨受殃春秋著之至今不忘紂有防臣名爲左彊誇而目巧教爲象郎【禮記曰日巧之室鄭曰但用目巧善意作室不甲法度許愼曰象牙郎】將至於天又有玉牀犀玉之器象箸而羮聖人剖其心壯士斬其胻【胻音衡腳脛也】箕子恐死被髮佯狂殺周太子歷囚文王昌投之石室將以昔至明陰兢活之【徐廣曰兢一作】與之俱亡入於周地得太公望興卒聚兵與紂相攻文王病死載尸以行太子發代將號爲武王戰於牧野破之華山之陽紂不勝敗而還走圍之象郎自殺宣室【徐廣曰天子之居名曰宣室】身死不葬頭懸車軫四馬曳行寡人念其如此腸如涫湯【徐廣曰涫音館一作沸】是人皆富有天下而貴至天子然而大傲欲無厭時舉事而喜髙貪狼而驕不用忠信聽其防臣而爲天下笑今寡人之邦居諸侯之間曽不如秋毫舉事不當又安亡逃衛平對曰不然河𨿽神賢不如昆侖之山江之源理不如四海而人尙奪取其寶諸侯爭之兵革爲起小國見亡大國危殆殺人父兄虜人妻子殘國滅廟以爭此寶戰攻分爭是暴彊也故云取以暴彊而治以文理無逆四時必親賢士與陰陽化鬼神爲使通於天地與之爲友諸侯兵服民眾殷喜邦家安寧與世更始湯武行之乃取天子春秋著之以爲經紀王不自稱湯武而自比桀紂桀紂爲暴彊也固以爲常桀爲瓦室【世本曰昆吾作陶張華博物記亦云桀作瓦蓋是昆吾爲桀作也】紂爲象郎徵絲灼之務以費民賦斂無度殺戮無方殺人六畜以韋爲囊囊盛其血與人縣而射之與天帝爭彊逆亂四時先百鬼嘗諫者輒死防者在傍聖人伏匿百姓莫行天數枯旱國多妖祥螟虫嵗生五穀不成民不安其處鬼神不享飄風日起正晝晦防日月並蝕滅息無光列星奔亂皆絕紀綱以是觀之安得久長𨿽無湯武時固當亡故湯伐桀武王尅紂其時使然乃爲天子子孫續世終身無咎後世稱之至今不已是皆當時而行見事而彊乃能成其帝王今龜大寶也爲聖人使傳之賢士不用手足雷電將之風雨送之流水行之侯王有徳乃得當之今王有徳而當此寶恐不敢受王若遣之宋必有咎後𨿽悔之亦無及己元王大悅而喜於是元王向日而謝再拜而受擇日齋戒甲乙最良乃刑白雉及與驪羊以血灌龜於壇中央以刀剝之身全不傷脯酒禮之橫其腹腸荊攴卜之必制其創理達於理文相錯迎使工占之所言盡當邦福重寶【徐廣曰福音副藏也】聞於傍鄕殺牛取革被鄭之桐【徐廣曰牛革桐爲鼓也】艸木畢分化爲甲兵戰勝攻取莫如元王元王之時衛平相宋宋國最彊龜之力也故云神至能見夢於元王而不能自出漁者之籠身能十言盡當不能通使於河還報於江賢能令人戰勝攻取不能自解於刀鋒免剝刺之患聖能先知亟見而不能令衛平無言言事百全至身而攣當時不利又焉事賢賢者有恆常士有適然是故明有所不見聽有所不聞人𨿽賢不能左畫方右畫圓日月之明而時蔽於浮雲羿名善射不如雄渠蠭門【新序曰楚熊渠子夜行見伏石當道以爲虎而射之應沒羽淮南子曰射者重以逢蒙門子之巧劉歆七略有蠭門射法也】禹名爲辧智而不能勝鬼神地柱折天故無椽又柰何責人於全孔子聞之曰神龜知吉凶面骨直空枯日爲徳而君於天下辱於三足之烏月爲刑而相佐見食於蝦蟇蝟辱於鵲【郭璞曰蝟能制虎見鵲仰地淮南萬畢曰鵲令蝟反腹者蝟憎其意心惡之也】騰蛇之神而殆於卽且【郭璞曰騰蛇龍屬也蝍蛆似蝗大腹食蛇腦也】竹外有節理中直空虛松柏爲百木長而守門閭日辰不全故有孤虛【甲乙謂之日子丑謂之辰六甲孤虛法甲子旬中無戌亥戌亥卽爲孤辰已卽爲虛甲戌旬中無申酉申酉爲孤寅卯爲虛甲申旬中無午未午未爲孤子丑卽爲虛甲午旬中無辰巳辰巳爲孤戌亥卽爲虛甲辰旬中無寅卯寅卯爲孤申酉卽爲虛甲寅旬中無子丑子丑爲孤午未卽爲虛劉歆七略有風後孤虛二十卷】黃金有疵白玉有瑕事有所疾亦有所徐物有所拘亦有所據罔有所數亦有所疎人有所貴亦有所不如何可而適乎物安可全乎天尙不全故世爲屋不成三瓦而陳之【徐廣曰一云爲屋成欠三瓦而陳之也】以應之天天下有階物不全乃生也

褚先生曰漁者舉网而得神龜龜自見夢宋元王元王召博士衛平告以夢龜狀平運式定日月分衡度視吉凶占龜與物色同平諫王畱神龜以爲國重寶美矣古者筮必稱龜者以其令名所從來久矣余述而爲傳三月二月正月十二月十一月【中關內髙外下】四月首仰足開肣開首俛大五月橫吉首

俛大六月七月八月九月十月

卜禁曰子亥戌不可以卜及殺龜日中如食已卜暮昏龜之徼也不可以卜庚辛可以殺及以鉆之常以月旦祓龜先以淸水澡之以卵祓之乃持龜而遂之若常以爲祖【徐廣曰一作視】人若已卜不中皆祓之以卵東向立灼以荊若剛木土【徐廣曰一作十一】卵指之者三持龜以卵周環之祝曰今日吉謹以梁卵焍黃祓去玉靈之不祥玉靈必信以誠知萬事之情辧兆皆可占不信不誠則燒玉靈其灰以徵後龜其卜必北向龜甲必尺二寸卜先以造【徐廣曰有竈也】灼鉆鉆中已又灼龜首各三又復灼所鉆中曰正身灼首曰正足【徐廣曰一作止】各三卽以造三周龜祝曰假之玉靈夫子夫子玉靈荊灼而心令而先知而上行於天下行於淵諸靈數莿【徐廣曰音策】莫如汝信今目良日行一良貞【徐廣曰行一作身】其欲卜某卽得而喜不得而悔卽得發鄕我身長大手足收人皆上偶不得發鄕我身挫折中外不相應手足滅去靈龜卜祝曰假之靈龜五筮五靈不知神龜之靈知人死知人生某身良貞某欲求某物卽得也頭見足發內外相應卽不得也頭仰足肣內外自隨可得占卜占病者祝曰今某病困死首上開內外交駭身節折不死首仰足肣卜病者崇曰今病有崇無呈無崇有呈兆有中崇有內外崇有外卜系者出不出不出橫吉安若出足開首仰有外卜求財物其所當得得首仰足開內外相應卽不得呈兆首仰足肣卜有賣若買臣妾馬牛得之首仰足開內外相應不得首仰足肣呈兆若橫吉安卜擊盜聚若干人在某所今某將卒若干人往擊之當勝首仰足開身正內自橋外下不勝足肣首仰身首【徐廣曰一作簡】內下外髙卜求當行不行行首足開不行足肣首仰若橫吉安安不行卜往擊盜當見不見見首仰足肣有外不見足開首仰卜往盜見不見見首仰足肣肣勝有外不見足開首仰卜聞盜來不來來外髙內下足肣首仰不來足開首仰若橫吉安期之自次卜遷徙去官不去去足開有肣外首仰不去自去卽足肣呈兆若橫吉安卜居官尙吉不吉呈兆身正若橫吉安不吉身節折首仰足開卜居室家吉不吉吉呈兆身正若橫吉安不吉身折節首仰足開卜嵗中禾稼孰不孰孰首仰足開內外自橋外自垂不孰足肣手仰有外卜嵗中民疫不疫疫首仰足肣身節有彊外不疫身正首仰足開卜嵗中有兵無兵無兵呈兆若橫吉安有兵首仰足開身作外彊情卜見貴人吉不吉吉足開首仰身正內自橋不吉首仰身節折足肣有外若無漁卜請謁於人得不得得首仰足開內自橋不得首仰

足肣有外卜追亡人當得不得得首仰足肣內外相應不得首仰足開若橫吉安卜漁獵得不得得首仰足開內外相應不得足肣首仰若橫吉安卜行遇盜不遇遇首仰足開身節折外髙內下不遇呈兆卜天雨不雨雨首仰有外外髙內下不雨首仰足開若橫吉安卜天雨霽不霽霽呈兆足開首仰不霽橫吉命曰橫吉安以占病病甚者一日不死不甚者卜曰瘳不死系者重罪不出輕罪環出過一日不出久毋傷也求財物買臣妾馬牛一日環得過一日不得不得行者不行來者環至過食時不至不來擊盜不行行不遇聞盜不來徙官不徙居官家室皆吉嵗稼不孰民疾疫無疾嵗中無兵見人行不行不喜請謁人不行不得追亡人漁獵不得行不遇盜雨不雨霽不霽命曰呈兆病者不死系者出行者行來者來市買得追亡人得過一日不得問行者不到命曰柱徹卜病不死系者出行者行來者來而市買不得憂者毋憂追亡人不得命曰首仰足肣有內無外占病病甚不死系者解求財物買臣妾馬牛不得行者聞言不行來者不來聞盜不來聞言不至徙官聞言不徙居官有憂居家多災嵗稼中孰民疾疫多病嵗中有兵聞言不開見貴人吉請謁不行行不得善言追亡人不得漁獵不得行不遇盜雨不雨甚霽不霽故其莫字皆爲首備問之曰備者仰也故定以爲仰此私記也命曰首仰足肣有內無外占病病甚不死系者不出求財買臣妾不得行者不行來者不來擊盜不見聞盜來內自驚不來徙官不徙居官家室吉嵗稼不孰民疾疫有病甚嵗中無兵見貴人吉請謁追亡人不得亡財物財物不出得漁獵不得行不遇盜雨不雨霽不霽凶命曰呈兆首仰足肣以占病不死系者未出求財物買臣妾馬牛不得行不行來不來擊盜不相見聞盜來不來徙官不徙居官久多憂居家室不吉嵗稼不孰民病疫嵗中毋兵見貴人不吉請謁不得漁獵得少行不遇盜雨不雨霽不霽不吉命曰呈兆首仰足開以占病病篤死系囚出求財物買臣妾馬牛不得行者行來者來擊盜不見盜聞盜來不來徙官徙居官不久居家室不吉嵗稼不孰民疾疫有而少嵗中無兵見貴人不見吉請謁追亡人漁獵不得行遇盜雨不雨霽小吉命曰首仰足肣以占病不死系者久毋傷也求財物買臣妾馬牛不得行者不行擊盜不行來者來聞盜來徙官聞言不徙居家室不吉嵗稼不熟民疾疫少嵗中毋兵見貴人得見請謁追亡人漁獵不得行遇盜雨不雨霽不霽吉命曰首仰足開有內以占病者死系者出求財物買臣妾馬牛不得行者行來者來擊盜行不見盜聞盜來不來徙官徙居官不久居家室不吉嵗孰民疾疫有而少嵗中毋兵見貴人不吉請謁追亡人漁獵不得行不遇盜雨霽霽小吉不霽吉命曰橫吉內外自橋以占病占曰毋瘳死系者毋罪出求財物買臣妾馬牛得行者行來者來擊盜合交等聞盜來來徙官徙居家室吉嵗孰民疫無疾嵗中無兵見貴人請謁追亡人漁獵得行遇盜雨霽雨霽大吉命曰橫吉內外自吉以占病病者死系不出求財物買臣妾馬牛追亡人漁獵不得行者不來擊盜不相見聞盜不來徙官徙居官有憂居家室見貴人請謁不吉嵗稼不孰民疾疫嵗中無兵行不遇盜雨不雨霽不霽不吉命曰漁人以占病者病者甚不死系者出求財物買

臣妾馬牛擊盜請謁追亡人漁獵得行者行來聞盜來不來徙官不徙居家室吉嵗稼不孰民疾疫嵗中毋兵見貴人吉行不遇盜雨不雨霽不霽吉命曰首仰足肣內髙外下以占病病者甚不死系者不出求財物買臣妾馬牛追亡人漁獵得行不行來者來擊盜勝徙官不徙居官有憂無傷也居家室多憂病嵗大孰民疾疫嵗中有兵不至見貴人請謁不吉行遇盜雨不雨霽不霽吉命曰橫吉上有仰下有柱病久不死系者不出求財物買臣妾馬牛追亡人漁獵不得行不行來不來擊盜不行行不見聞盜來不來徙官不徙居家室見貴人吉嵗大孰民疾疫嵗中毋兵行不遇盜雨不雨霽不霽大吉命曰橫吉楡仰以占病不死系者不出求財物買臣妾馬牛至不得行不行來不來擊盜不行行不見聞盜來不來徙官不徙居官家室見貴人吉嵗孰嵗中有疾疫毋兵請謁追亡人不得漁獵至不得行不得行不遇盜雨霽不霽小吉命曰橫吉下有柱以占病病甚不環有瘳無死系者出求財物買臣妾馬牛請謁追亡人漁獵不得行來不來擊盜不合聞盜來來徙官居官吉不久居家室不吉嵗不孰民毋疾疫嵗中毋兵見貴人吉行不遇盜雨不雨霽小吉命曰載所以占病環有瘳無死系者出求財物買臣妾馬牛請謁追亡人漁獵得行者行來者來擊盜相見不相合聞盜來來徙官徙居家室憂見貴人吉嵗孰民毋疾疫嵗中毋兵行不遇盜雨不雨霽霽吉命曰根格以占病者不死系久毋傷求財物買臣妾馬牛請謁追亡人漁獵不得行不行來不來擊盜盜行不合聞盜不來徙官不徙居家室吉嵗稼中民疾疫無死見貴人不得見行不遇盜雨不雨大吉命曰首仰足肣外髙內下卜有憂無傷也行者不來病久死求財物不得見貴人者吉命曰外髙內下卜病不死有祟而市買不得居官家室不吉行者不行來者不來系者久毋傷吉命曰頭見足發有內外相應以占病者起系者出行者行來者來求財物得吉命曰呈兆首仰足開以占病病甚死系者出有憂求財物買臣妾馬牛請謁追亡人漁獵不得行不行來不來擊盜不合聞盜來來徙官居官家室不吉嵗惡民疾疫無死嵗中毋兵見貴人不吉行不遇盜雨不雨霽不吉命曰呈兆首仰足開外髙內下以占病不死有外祟系者出有憂求財物買臣妾馬牛相見不會行行來聞言不來擊盜勝聞盜來不來徙官居官家室見貴人不吉嵗中民疾疫有兵請謁追亡人漁獵不得聞盜遇盜雨不雨霽凶命曰首仰足肣身折內外相應以占病病甚不死系者久不出求財物買臣妾馬牛漁獵不得行不行來不來擊盜有用勝聞盜來來徙宮不徙居官家室不吉嵗不孰民疾疫嵗中有兵不至見貴人喜請謁追亡人不得遇盜凶命曰內格外垂行者不行來者不來病者死系者不出求財物不得見人不見大吉命曰橫吉內外相自橋楡仰上柱上柱足足肣以占病病甚不死系久不抵罪求財物買臣妾馬牛請謁追亡人漁獵不得行不行來不來居官家室見貴人吉徙官不徙嵗不大孰民疾疫有兵有兵不會行遇盜聞言不見雨不雨霽霽大吉命曰頭仰足肣內外自隨卜憂病者甚不死居官不得居行者行來者不來求財物不得求人不得吉命曰橫吉下有柱卜來者來卜曰卽不至未來卜病者過一日毋瘳死行者不行求財物不得系者出命曰橫吉內外自舉以占病者久不死系者久不出求財物得而少行者不行來者不來見貴人見吉命曰內髙外下疾輕足發求財物不得行者行病者有瘳系者不出來者來見貴人不見吉命曰外格求財物不得行者不行來者不來系者不出不吉病者死求財物不得見貴人見吉命曰內自舉外來正足發者行來者來求財物得病者久不死系者不出見貴人見吉此橫吉上柱外內內自舉足肣以卜有求得病不死系者毋傷未出行不行來不來見人不見百事盡吉此橫吉上柱外內自舉柱足以作以卜有求得病死環起系畱毋傷環出行不行來不來見人不見百事吉可以舉兵此挺詐有外以卜有求不得病不死數起系禍罪聞言毋傷行不行來不來此挺詐有內以卜有求不得病有死數起畱禍罪無傷系出行不行來者不來見人不見此挺詐內外自舉以卜有求得病不死系毋罪行行來來田賈市漁獵盡喜此狐狢以有卜求不得病死難起系畱毋罪難出可居宅可娶婦嫁女行不行來不來見人不見有憂不憂此狐徹以卜有求不得病者死系畱有抵罪行不行來不來見人不見言語定百事盡不吉此首俯足肣身節折以卜有求不得病者死畱系有罪望行者不來行不行來不來見人不見此挺內外自垂以卜有求不晦病不死難起系畱毋罪難出行不行來不來見人不見不吉此橫吉楡仰首俯以卜有求難得病難起不死系難出毋傷也可居家室以娶婦嫁女此橫吉上柱載正身節折內外自舉以卜病者卜日不死其一日乃死此橫吉上柱足肣內自舉外自垂以卜病卜日不死其一日乃死爲人病首俯足詐有外無內病者占龜未己急死卜輕失大一日不死首仰足肣以卜有求不得以系有罪人言語恐之毋傷行不行見人不見

大論曰外者人也內者自我也外者女也內者男也首俛者憂大者身也小者枝也大法病者足肣者生足開者死行者足開至足肣者不至行者足肣不行足開行有求足開得足肣者不得系者足肣不出開出其卜病也足開而死者內髙而外下也

史記集解卷一百二十八﹤史部﹐正史類﹐史記集解﹥

欽定四庫全書

史記集解卷一百二十九

宋裴駰撰

史記一百二十九

貨殖列傳第六十九

老子曰至治之極鄰國相望雞狗之聲相聞民各甘其食美其服安其俗樂其業至老死不相往來必用此爲務挽近世塗民耳目則幾無行矣太史公曰夫神農以前吾不知已至若詩書所述虞夏以來耳目欲極聲色之好口欲窮芻豢之味身安逸樂而心誇矜勢能之榮使俗之漸民久矣𨿽戶說以論終不能化故善者因之其次利道之其次教誨之其次整齊之最下者與之爭夫山西饒材竹谷纑【徐廣曰紵屬可以爲布】旄玉石山東多魚鹽漆絲聲色江南出柟梓姜桂金錫連【徐廣曰音蓮鉛之未鏈者】丹沙犀瑇瑁珠璣齒革龍門碣石北多馬牛羊旃裘筋角銅鐵則千里往往山出棊置此其大較也皆中國人民所喜好謠俗被服飲食奉生送死之具也故待農而食之虞而出之工而成之商而通之此寧有政教發徵期會哉人各任其能竭其力以得所欲故物賤之徵貴貴之徵賤各勸其業樂其事若水之趨下日夜無休時不召而自來不求而民出之豈非道之所符而自然之驗邪周書曰農不出則乏其食工不出則乏其事商不出則三寶絕虞不出則財匱少財匱少而山澤不辟矣此四者民所衣食之原也原大則饒原小則鮮上則富國下則富家貧富之道莫之奪予而巧者有餘拙者不足故太公望封於營丘地瀉鹵【徐廣曰瀉音昔瀉鹵咸地也】人民寡於是太公勸其女功極技巧通魚鹽則人物歸之繦至而輻湊故齊冠帶衣履天下海岱之間斂袂而往朝焉其後齊中衰管子修之設輕重九府則桓公以霸九合諸侯一匡天下而管氏亦有三歸位在陪臣富於列國之君是以齊富彊至於威宣也故曰倉廩實而知禮節衣食足而知榮辱禮生於有而廢於無故君子富好行其徳小人富以適其力淵深而魚生之山深而獸往之人富而仁義附焉富者得勢益彰失勢則客無所之以而不樂夷狄益甚諺曰千金之子不死於市此非空言也故曰天下熈熈皆爲利來天下壤壤皆爲利往夫千乘之王萬家之侯百室之君尙猶患貧而況匹夫編戶之民乎昔者越王句踐困於會稽之上乃用範蠡計然【徐廣曰計然者範蠡之師也名研故諺曰研桑心算駰案範子曰計然者葵丘濮上人姓辛氏字文子其先晉國亡公子也嘗南遊於越範蠡師事之】計然曰知鬭則修備時用則知物二者形萬貨之情可得而觀已故歲在金穰水毀木饑火旱旱則資舟水則資車物之理也六歲穰六歲旱十二歲一大饑夫糶二十病農九十病末末病則財不出農病則艸不辟矣上不過八十下不減三十則農末俱利平糶齊物關市不乏治國之道也積著之理務完物無息幣以物相貿易腐敗而食之貨勿畱無敢居貴論其有餘不足則知貴賤貴上極則反賤賤下極則反貴貴出如糞土賤取如珠玉財幣欲其行如流水修之十年國富厚賂戰士士赴矢石如渇得飲遂報彊吳觀兵中國稱號五霸範蠡旣雪會稽之恥乃喟然而嘆曰計然之策七越用其五而得意旣已施於國吾欲用之家乃乘扁舟【漢書音義曰特舟也】浮於江湖變名易姓適齊爲防夷子皮之陶爲朱公朱公以爲陶天下之中諸侯四通貨物所交易也乃治產積居與時逐【漢書音義曰逐時而居貨】而不責於人故善治生者能擇人而任時十九年之中三致千金再分散與貧交疏昆弟此所謂富好行其徳者也後年衰老而聽子孫子孫修業而息之遂至巨萬【徐廣曰萬萬也】故言富者皆稱陶朱公子贛旣學於仲尼退而仕於衛廢著鬻財於曹魯之間【徐廣曰子贛傳云廢居著猶居也著讀音如貯】七十子之徒賜最爲饒益原憲不厭糟糠匿於窮巷子貢結駟連騎束帛之幣以聘享諸侯所至國君無不分庭與之抗禮夫使孔子名布揚於天下者子貢先後之也此所謂得勢而益彰者乎白圭周人也當魏文侯時李克務盡地力而白圭樂觀時變故人棄我取人取我與夫歲孰取谷予之絲漆蠒出取帛絮與之食太陰在卯穰明歲衰惡至午旱明歲美至酉穰明歲衰惡至子大旱明歲美有水至卯積著率歲倍欲長錢取下谷長石斗取上種能薄飲食忍嗜欲節衣服與用事僮僕同苦樂趨時若猛獸摰鳥之發故曰吾治生產猶伊尹呂尙之謀孫吳用兵商鞅行法是也是故其智不足與權變勇不足以決斷仁不能以取予彊不能有所守𨿽欲學吾術終不告之矣蓋天下言治生祖白圭白圭其有所試矣能試有所長非茍而已也猗頓用盬鹽起【孔叢曰猗頓魯之窮士也耕則常饑桑則常寒聞朱公富往而問術焉朱公告之曰子欲速富當畜五防於是乃適西河大畜牛羊於猗氏之南十年之間其息不可計貲擬王公馳名天下以興富於猗氏故曰猗頓】而邯鄲郭縱以鐵冶成業與王者埓富烏氏倮【韋昭曰烏氏縣名屬安定倮名也】畜牧及眾斥賣求奇繒物間獻遺戎王【徐廣曰間一作姦不以公正謂之姦也】戎王什倍其償與之畜畜至用谷量馬牛【韋昭曰滿谷則具不復數】秦始皇帝令倮比封君以時與列臣朝請而巴蜀寡婦淸其先得丹穴【徐廣曰涪陵出丹】而擅其利數世家亦不訾淸寡婦也能守其業用財自衛不見侵犯秦皇帝以爲貞婦而客之爲築女懷淸臺夫倮鄙人牧長淸窮鄕寡婦禮抗萬乘名顯天下豈非以富邪漢興海內爲一開關梁弛山澤之禁是以富商大賈周流天下交易之物莫不通得其所欲而徙豪傑諸侯彊族於京師關中自汧雍以東至河華膏壤沃野千里自虞夏之貢以爲上田而公劉適邠太王王季在岐文王作丰武王治鎬故其民猶有先王之遺風好稼穡殖五穀地重重爲邪及秦文孝繆居雍隙【徐廣曰隙者間孔也地居隴蜀之間要路故曰隙】隴蜀之貨物而多賈獻孝公徙櫟邑【徐廣曰在馮翊】櫟邑北卻伐翟東通三晉亦多大賈武昭治咸陽因以漢都長安諸陵四方輻湊並至而會地小人眾故其民益玩巧而事末也南則巴蜀巴蜀亦沃野地饒巵【徐廣曰音支煙支也紫赤色也】姜丹沙石銅鐵【徐廣曰邛都出銅臨邛出鐵】竹木之器南禦滇僰僰僮西近邛笮笮馬旄牛然四塞棧道千里無所不通惟裦斜綰轂其口【徐廣曰在漢中】以所多易所鮮天水隴西北地上郡與關中同俗然西有羌中之利北有戎翟之畜畜牧爲天下饒然地亦窮險惟京師要其道故關中之地於天下三分之一而人眾不過什三然量其富什居其六昔咸人都河東【徐廣曰堯都晉陽也】殷人都河內周人都河南夫三河在天下之中若鼎足王者所更居也建國各數百千歲土地小狹民人眾都國諸侯所聚會故其俗纖儉習事楊平陽陳西賈秦翟北賈種代種代石北也【徐廣曰石邑縣也在常山】地邊胡數被冦人民矜懻忮【晉灼曰懻音慨忮音堅瓚曰懻音慨今以土名彊直爲懻中也】好气任俠爲姦不事農商然迫近北夷師旅亟往中國委輸時有奇羨其民羯羠不均【徐廣曰羠音兕一音囚幾反皆健羊名】自全晉之時固已患其慓悍而武靈王益厲之其謠俗猶有趙之風也故楊平陽陳掾其間得所欲溫軹西賈上黨北賈趙中山中山地薄人眾猶有沙丘紂淫地餘民【晉灼曰言地薄人眾猶復有沙丘紂淫地餘民通系之於淫風而言也】民俗懁急【徐廣曰懁急也音絹一作懁一作恵也音翾也】仰機利而食丈夫相聚遊戲悲歌忼慨起則相隨椎剽休則掘冡作巧姦冶【徐廣曰一作蠱】多美物【徐廣曰美一作弄一作椎】爲倡優女子則鼔鳴瑟跕屣【徐廣曰跕音怗張晏曰跕屣也瓉曰躡跟爲跕也】遊媚貴富入後宮徧諸侯然邯鄲亦漳河之間一都會也北通燕涿南有鄭衛鄭衛俗與趙相類然近梁魯微重而矜節【徐廣曰矜一作務】濮上之邑徙野王【徐廣曰衛君角徙野王】野王好气任俠衛之風也夫燕亦勃碣之間一都會也南通齊趙東北邊胡上谷至遼東地踔逺人民希數被冦大與趙代俗相類而民雕捍少慮有魚鹽棗栗之饒北鄰烏桓夫余東綰穢貉朝鮮眞畨之利洛陽東賈齊魯南賈梁楚故泰山之陽則魯其陰則齊齊帶山海【徐廣曰齊世家曰齊自泰山屬之瑯琊北被於海膏壤二千里其民闊達多匿智】膏壤千里宜桑麻人民多文防布帛魚鹽臨菑亦海岱之間一都會也其俗寛緩闊達而足智好議論地重難動搖怯於眾鬭勇於持刺故多劫人者大國之風也其中具五民【服防曰士農工商賈也如淳曰遊子樂其俗不復歸故有五方之民】而鄒魯濱洙泗猶有周公遺風俗好儒備於禮故其民齪齪頗有桑麻之業無林澤之饒地小人眾儉嗇畏罪逺邪及其衰好賈趨利甚於周人夫自鴻溝以東【徐廣曰在滎陽】芒碭以北【徐廣曰今爲臨淮】屬巨野此梁宋也【徐廣曰今陶之浚儀】陶雎陽亦一都會也【徐廣曰今之定陶】昔堯作遊成陽【如淳曰作起也成陽在定陶】舜漁於雷澤【徐廣曰在成陽】湯止於亳【徐廣曰今梁國薄縣】其俗猶有先王遺風重厚多君子好稼穡𨿽無山川之饒能惡衣食致其蓄藏越楚則有三俗夫自淮北沛陳汝南南郡此西楚也其俗剽輕易發怒地薄寡於積聚江陵故郢都西通巫巴東有云夢之饒【徐廣曰在華容】陳在楚夏之交通魚鹽之貨其民多賈徐僮取慮【徐廣曰皆在下邳】則淸刻矜已諾彭城以東東海吳廣陵此東楚也其俗類徐僮胊繒以北俗則齊浙江南則越夫吳自闔廬春申王濞三人招致天下之喜遊子弟東有海鹽之饒章山之銅三江五河之利亦江東一都會也衡山【徐廣曰都邾邾縣屬江夏】九江江南【徐廣曰髙帝所制江南者丹陽也秦置爲鄣郡武帝攺名丹陽】豫章長沙是南楚也其俗大類西楚郢之後徙壽春亦一都會也而合肥受南北潮皮革鮑木輸會也與閩中於越雜俗【徐廣曰在臨淮】故南楚好辭巧說少信江南卑濕丈夫早夭多竹木豫章出黃金【徐廣曰鄱陽有之】長沙出連錫然堇堇物之所有取之不足以更費【應劭曰堇少也更償也言金少少耳取之不足用故貴用也】九疑【徐廣曰山在營道縣南】蒼梧以南至儋耳者與江南大同俗而揚越多焉番禺亦其一都會也珠璣犀瑇瑁果布之湊【韋昭曰果爲龍眼離攴之屬布葛布】潁川南陽夏人之居也【徐廣曰禹居陽翟】夏人政尙忠朴猶有先王之遺風潁川惇願秦末世遷不軌之民於南陽南陽西通武關鄖關【徐廣曰按漢中一作鄖字】東南受漢江淮宛亦一都會也俗雜好事業多賈其任俠交通潁川故至今謂之夏人夫天下物所鮮所多人民謠俗山東食海鹽山西食鹽鹵領南沙北固往往出鹽大體如此矣總之楚越之地地廣人希飯稻羮魚或火耕而水耨【徐廣曰乃遘反除艸也】果隋【徐廣曰地理誌作蓏】蠃蛤不待賈而足地埶饒食無饑饉之患以故呰窳【徐廣曰音紫呰窳茍且墮嬾之謂也駰案應劭曰呰弱也晉灼曰窳病也】偸生無積聚而多貧是故江淮以南無凍餓之人亦無千金之家沂泗水以北宜五穀桑麻六畜地小人眾數被水旱之害民好畜藏故秦夏梁魯好農而重民三河宛陳亦然加以商賈齊趙設智巧仰機利燕代田畜而事蠶由此觀之賢人深謀於廊廟論議朝廷守信死節隠居巖宂之士設爲名髙者安歸乎歸於富厚也是以亷吏久久更富亷賈歸富【駰案歸者取利而不停貨也】富者人之情性所不學而俱欲者也故壯士在軍攻城先登陷陣卻敵斬將搴旗前防矢石不避湯火之難者爲重賞使也其在閭巷少年攻剽椎埋劫人作姦掘冡鑄幣任俠並兼借交報仇簒逐幽隠不避法禁走死地如騖者【徐廣曰騖作流】其實皆爲財用耳今夫趙女鄭姬設形容揳鳴琴揄長袂躡利屣【徐廣曰揄音臾躡一作跕跕音吐協反屣音山耳反舞屣也】目挑心招出不逺千里不擇老少者奔富厚也遊閒公子飾冠劍連車騎亦爲富厚容也弋射漁獵犯晨夜冒霜雪馳阬谷不避猛獸之害爲得味也博戲馳逐鬭雞走狗作色相矜必爭勝者重失負也醫方諸食技術之人焦神極能爲重糈也吏士舞文弄法刻章僞書不避刀鋸之誅者沒於賂遺也農工商賈畜長固求富益貨也此有知盡能索耳終不餘力而讓財矣諺曰百里不販樵千里不販糴居之一歲種之以谷十歲樹之以木百歲來之以徳徳者人物之謂也今有無秩祿之奉爵邑之入而樂與之比者命曰素封封者食租稅歲率戶二百千戶之君則二十萬朝覲聘享出其中庶民農工商賈率亦歲萬息二千戶百萬之家則二十萬而更傜租賦出其中衣食之欲恣所好美矣故曰陸地牧馬二百蹄【駟案漢書音義曰五十匹】牛蹄角千【駰案漢書音義曰百六十七頭也馬貴而牛賤以此爲率】千足羊澤中千足彘【韋昭曰二百五十頭】水居千石魚陂【徐廣曰魚以斤兩爲計也】山居千章之材【徐廣曰一作楸駰案韋昭曰楸木所以爲轅音秋】安邑千樹棗燕秦千樹栗蜀漢江陵千樹橘淮北常山已南河濟之間千樹萩陳夏千畝漆齊魯千畝桑麻渭川千畝竹及名國萬家之城帶郭千畝畝鐘之田【徐廣曰六斛四斗也】若千畝巵茜【徐廣曰巵音支鮮支也茜音倩一名紅藍其花染繒赤黃也】千畦姜韭【徐廣曰千畦二十五畝駰案韋昭曰畦猶壠】此其人皆與千戶侯等然是富給之資也不窺市井不行異邑坐而待取身有處士之義而取給焉若至家貧親老妻子軟弱歲時無以祭祀進醵飲食【徐廣曰會聚食】被服不足以自通如此不慙恥則無所比矣是以無財作力少有鬭智旣饒爭時此其大經也今治生不待危身取給則賢人勉焉是故本富爲上末富次之姦富最下無巖處奇士之行而長貧賤好語仁義亦足羞也凡編戶之民富相什則卑下之伯則畏憚之千則役萬則僕物之理也夫用貧求富農不如工工不如商刺繡文不如倚市門此言末業貧者之資也通邑大都酤一歲千釀醯醤千【徐廣曰長頸罌】漿千甔【徐廣曰大罌缶】屠牛羊彘千皮販谷糶千鐘【徐廣曰出谷也糶音掉也】薪槀千車船長千丈木千章【漢書音義曰洪洞方槀章材也舊將作大匠掌材曰章曹椽】竹竿萬个【徐廣曰古賀反】其軺車百乘【徐廣曰馬車也】牛車千兩木器髤者千枚【徐廣曰髤音休漆也】銅器千鈞【徐廣曰三十斤】素木鐵器若巵茜千石【徐廣曰百二十斤爲石案漢書音義曰素木素器也】馬蹄躈千【徐廣曰躈苦弔反馬八髎也音料】牛千足羊彘千雙僮手指千【漢書音義曰僮奴婢也古者無空手遊日皆有作務作務須手指故曰手指以別馬牛蹄角也】筋角丹沙千斤其帛絮細布千鈞文采千匹搨布皮革千石【徐廣曰搨音吐合反駰案漢書音義曰搨布白疊也】漆千斗糵麯鹽豉千瓵【徐廣曰或作合器名有瓵孫叔敖云瓵瓦器受斗六升合爲瓵音貽】鮐鮆千斤【漢書音義曰音如楚人言薺鮆魚與鮐魚也】鯫千石鮑千鈞【徐廣曰鯫音鄒鯫魚也】棗栗千石者三之狐鼦裘千皮羔羊裘千石旃席千具佗果菜千鐘子貸金千貫節駔會【徐廣曰駔音祖朗反馬儈也駰案漢書音義曰會亦是儈也節物貴賤也謂估儈其餘利比千乘之家】貪賈三之亷賈五之【漢書音義曰貪賈未當賣而賣未可買而買故得利少而十得三亷賈貴而賣賤乃買故十得五】此亦比千乘之家其大率也佗雜業不中什二則非吾財也請略道當世千里之中賢人所以富者令後世得以觀擇焉蜀卓氏之先【徐廣曰卓一作淖】趙人也用鐵冶富秦破趙遷卓氏卓氏見虜略獨夫妻推輦行詣遷處諸遷虜少有餘財爭與吏求近處處葭萌【徐廣曰屬廣漢】惟卓氏曰此地狹薄吾聞汶山之下沃野下有蹲防【徐廣曰古蹲字作踆駰案漢書音義曰水鄕多鴟其山下有沃野灌漑一曰大芋】至死不饑民工於市易賈乃求逺遷致之臨卭大喜卽鐵山鼔鑄運籌策傾滇蜀之民富至僮千人田池射獵之樂擬於人君程鄭山東遷虜也亦冶鑄賈椎髻之民富埓卓氏俱居臨卭宛孔氏之先梁人也用鐵冶爲業秦伐魏遷孔氏南陽大鼔鑄規陂池連車騎遊諸侯因通商賈之利有遊閒公子之賜與名【韋昭曰優遊閒暇也】然其贏得過當愈於纖嗇家致富數千金故南陽行賈盡法孔氏之雍容魯人俗儉嗇而曹邴氏尢甚以鐵冶【徐廣曰魯縣出鐵】起富至巨萬然家自父兄子孫約俛有拾仰有取貫貸行賈偏郡國鄒魯以其故多去文學而趨利者以曹邴氏也齊俗賤奴虜而刁間獨愛貴之桀黠奴人之所患也惟刁間收取使之逐魚鹽商賈之利或連車騎交守相然愈益任之終得其力起富數千萬故曰寧爵毋刁【漢書音義曰奴自相謂曰寧欲免去作民有爵邪將止爲刁氏作奴乎無發聲語助】言其能使豪奴自饒而盡其力周人旣纖【漢書音義曰儉嗇也】而師史尢甚轉轂以百數賈郡國無所不至洛陽街居在齊秦楚趙之中貧人學事富家相矜以久賈【漢書音義曰謂街巷居民無田地皆相矜久賈在此諸國也】數過邑不入門設任此等故師史能致七千萬宣曲任氏之先【徐廣曰髙祖功臣有宣曲侯】爲督道倉吏【漢書音義曰若今吏督租谷使上道輸在所也韋昭曰督道秦邊縣名】秦之敗也豪傑皆爭取金玉而任氏獨窖倉粟【徐廣曰窖音校穿地以藏也】楚漢相距滎陽也民不得耕種米石至萬而豪傑金玉盡歸任氏任氏以此起富富人爭奢侈而任氏折節爲儉力田畜田畜人爭取賤賈任氏獨取貴善富者數世然任公家約非田畜所出弗衣食公事不畢則身不得飲酒食肉以此爲閭裏率故富而主上重之塞之斥也惟橋姚已致馬千匹牛倍之羊萬頭粟以萬鐘計【漢書音義曰邊塞主斥侯卒也惟此人能致富至此】吳楚七國兵起時長安中列侯封君行從軍旅賫貸子錢子錢家以爲侯邑國在關東關東成敗未決莫肯與惟無鹽氏出捐千金貸其息什之三月吳楚平一歲之中則無鹽氏之息什倍用此富埓關中關中富商大賈大抵盡諸田田嗇田蘭韋家栗氏安陵杜杜氏【徐廣曰安陵及杜二縣名各有杜姓也宣帝以杜爲杜陵】亦巨萬此其章章尢異者也【徐廣曰異一作淑又作較】皆非有爵邑奉祿弄法犯姦而富盡椎埋去就與時俯仰獲其贏利以末致財用本守之以武一切用文持之變化有槪故足術也若至力農畜工虞商賈爲權利以成富大者傾郡中者傾縣下者傾鄕裏者不可勝數夫纖嗇筋力治生之正道也而富者必用奇勝田農拙業【徐廣曰古拙字亦作掘也】而秦陽以蓋一州掘冡姦事也而田叔以起博戲惡業也而桓發用之富行賈丈夫賤行也而雍樂成以饒販脂辱處也而雍伯千金【徐廣曰雍一作翁】賣漿小業也而張氏千萬灑削薄技也【徐廣曰灑或作細駰案漢書音義曰治刀劍者】而郅氏鼎食冒脯簡微耳濁氏連騎馬醫淺方張裏擊鐘此皆誠壹之所致由是觀之富無經業則貨無常主能者輻湊不肖者瓦解千金之家比一都之君巨萬者乃與王者同樂豈所謂素封者邪非也

史記集解卷一百二十九

欽定四庫全書

史記集解卷一百三十

宋裴駰撰

史記一百三十

太史公自序第七十

昔在顓頊命南正重以司天北正黎以司地唐虞之際紹重黎之後使復典之至於夏商故重黎氏世序天地其在周程伯休甫其後也【應劭曰封爲程國伯休甫字也】當周宣王時失其守而爲司馬氏司馬氏世典周史惠襄之間司馬氏去周適晉【張晏曰周惠王襄王有子頽叔帶之難故司馬氏奔晉】晉中軍隨會奔秦而司馬氏入少梁自司馬氏去周適晉分散或在衛或在趙或在秦其在衛者相中山【徐廣曰名喜也】在趙者以傳劍論顯【服防曰世善傳劍也蘇林曰傳手搏論而釋之晉灼曰史記吳起贊曰非信仁兼勇不能傳劍論兵書也】蒯聵其後也在秦者名錯與張儀爭論於是惠王使錯將伐蜀遂拔因而守之【蘇林曰守郡守也】錯孫靳【徐廣曰一作蘄】事武安君白起而少梁更名曰夏陽靳與武安君阬趙長平軍【文穎曰趙孝成時】還而與之俱賜死杜郵塟於華池【晉灼曰地名在鄠縣】靳孫昌昌爲秦主鐵官當始皇之時蒯聵孫卬爲武信君將【徐廣曰張耳傳云武臣自號武信君】而徇朝歌諸侯之相王王卬於殷漢之伐楚卬歸漢以其地爲河內郡昌生無澤無澤爲漢市長無澤生喜喜爲五大夫卒皆塟髙門【蘇林曰長安北門也瓚曰長安城無髙門】喜生談談爲太史公【如淳曰漢儀注太史公武帝置位在丞相上天下計書先上太史公副上丞相序事如古春秋遷死後宣帝以其官爲令行太史公文書而已瓚曰百官表無太史公茂陵中書司馬談以太史丞爲太史令】太史公學天官於唐都受易於楊何【徐廣曰淄川人】習道論於黃子【徐廣曰儒林傳曰黃生好黃老之術】太史公仕於建元元封之間湣學者之不達其意而師悖乃論六家之要指曰易大傳【張晏曰謂易繋辭】天下一致而百慮同歸而殊塗夫陰陽儒墨名法道徳此務爲治者也直所從言之異路有省不省耳嘗竊觀陰陽之術大祥【徐廣曰一作詳駰案李奇曰月令星官是其枝葉也】而眾忌諱使人拘而多所畏然其序四時之大順不可失也儒者博而寡要勞而少功是以其事難盡從然其序君臣父子之禮列夫婦長幼之別不可易也墨者儉而難遵是以其事不可徧循然其彊本節用不可廢也法家嚴而少恩然其正君臣上下之分不可攺矣名家使人儉而善尖眞然其正名實不可不察也道家使人精神專一動合無形贍足萬物其爲術也因陰陽之大順采儒墨之善撮名法之要與時遷移應物變化立俗施事無所不宜指約而易操事少而功多儒者則不然以爲人主天下之儀表也主倡而臣和主先而臣隨如此則主勞而臣逸至於大道之要去健羨【如淳曰知雄守雌是去健也不見可欲使心不亂是去羨也】絀聰明釋此而任術夫神大用則竭形太勞則敝形神騷動欲與天地長久非所聞也夫陰陽四時八位十二度二十四節【張晏曰八位八卦位也十二度十二次也二十四節就中气也各有禁忌謂日月也】各有教令順之者昌逆之者不死則亡未必然也故曰使人拘而多畏夫春生夏長秋收冬藏此天道之大經也弗順則無以爲天下綱紀故曰四時之大順不可失也夫儒者以六藝爲法六藝經傳以千萬數累世不能通其學當年不能究其禮故曰博而寡要勞而少功若夫列君臣父子之禮序夫婦長幼之別𨿽百家弗能易也墨者亦尙堯舜道言其徳行曰堂髙三尺土階三等茅茨不翦采椽不刮食土簋【徐廣曰一作澑駰案服防曰土簋用土作此器】啜土刑糲梁之食【張晏曰一斛粟七斗米爲糲瓚曰五斗粟三斗米爲糲音剌韋昭曰糲礲也】藜藿之羮夏日葛衣冬日鹿裘其送死桐棺三寸舉音不盡其哀教喪禮必以此爲萬民之率使天下法若此則尊卑無別也夫世異時移事業不必同故曰儉而難遵要曰彊本節用則人給家足之道也此墨子之所長𨿽百家弗能廢也法家不別親疎不殊貴賤一斷於法則親親尊尊之恩絕矣可以行一時之計而不可長用也故曰嚴而少恩若尊主卑臣明分職不得相逾越𨿽百家弗能攺也名家苛察繳繞【服防曰繳音近叫呼謂煩也如淳曰繳繞猶纒繞不通大體也】使人不得反其意專決於名而失人情故曰使人儉而善失眞若夫控名責實參伍不失【晉灼曰引名責實參錯交互明知事情】此不可不察也道家無爲又曰無不爲其實易行其辭難知其術以虛無爲本以因循爲用無成勢無常形故能究萬物之情不爲物先不爲物後【韋昭曰因物爲制】故能爲萬物主有法無法因時爲業有度無度因物與合故曰聖人不朽時變是守虛者道之常也因者君之綱也羣臣並至使各自明也其實中其聲者謂之端實不中其聲者謂之窽【徐廣曰音欵空也駰案李奇曰聲別名也】窽言不聽姦乃不生賢不肖自分白黑乃形在所欲用耳何事不成乃合大道混混防防光燿天下復反無名凡人所生者神也所托者形也神大用則竭形大勞則敝形神離則死死者不可復生離者不可復反故聖人重之由是觀之人者生之本也形者生之具也【韋昭曰聲气者神也肢體者形也】不先定其神而曰我有以治天下何由哉太史公旣掌天官不治民有子曰遷遷生龍門【徐廣曰在馮翊夏陽縣駰案蘇林曰禹所鑿龍門也】耕牧河山之陽年十歲則誦古文二十而南遊江淮上會稽探禹穴【張晏曰禹巡狩至會稽而崩因葬焉上有孔穴民間云禹入此穴】闚九疑浮於沅湘北涉汶泗講業齊魯之都觀孔子之遺風鄕射鄒嶧戹困鄱薛彭城【徐廣曰嶧音亦縣名有山也鄱音皮鄒鄱薛三縣屬魯】過梁楚以歸於是遷仕爲郎中奉使西徵巴蜀以南南略邛笮昆明還報命【徐廣曰元鼎六年平西南夷以爲五郡其明年元封元年是也】是歲天子始建漢家之封而太史公畱滯周南【徐廣曰摯虞曰古之周南今之洛陽】不得與從事故發憤且卒而子遷適使反見父於河洛之間太史公執遷手而泣曰余先周室之太史也自上世嘗顯功名於虞夏典天官事後世中衰絕於予乎汝復爲太史則續吾祖矣今天子接千歲之統封泰山而余不得從行是命也夫命也夫余死汝必爲太史爲太史無忘吾所欲論著矣且夫孝始於事親中於事君終於立身揚名於後世以顯父母此孝之大者夫天下稱誦周公言其能論歌文武之徳宣周邵之風達太王王季之思慮爰及公劉以尊后稷也幽厲之後王道缺禮樂衰孔子修舊起廢論詩書作春秋則學者至今則之自獲麟以來四百餘歲【案年表魯哀公十四年獲麟至漢元封元年三百七十一年】而諸侯相兼史記放絕今漢興海內一統明主賢君忠臣死義之士余爲太史而弗論載廢天下之史文余甚懼焉汝某念哉遷俯首流涕曰小子不敏請悉論先人所次舊聞弗敢闕卒三歲而遷爲太史令防史記【徐廣曰防音抽】石室金匱之書五年而當太初元年【李奇曰遷爲太史後五年適當於武帝太初元年此時述史記】十一月甲子朔旦冬至天歷始攺建於明堂諸神受紀【徐廣曰封禪序曰封禪則萬靈罔不禋祀駰案韋昭曰告於肖神與天下更始著紀於是】太史公曰先人有言自周公卒五百歲而有孔子孔子卒後至於今五百歲有能紹明世正易傳繼春秋本詩書禮樂之際意在斯乎意在斯乎小子何敢讓焉上大夫壺遂曰昔孔子何爲而作春秋哉太史公曰余聞董生曰【服防曰仲舒也】周道衰廢孔子爲魯司寇諸侯害之大夫壅之孔子知言之不用道之不行也是非二百四十二年之中以爲天下儀表貶天子退諸侯討大夫以達王事而已矣子曰我欲載之空言不如見之於行事之深切著明也夫春秋上明三王之道下辧人事之紀別嫌疑明是非定猶豫善善惡惡賢賢賤不肖存亡國繼絕世補敝起廢王道之大者也易著天地陰陽四時五行故長於變禮經紀人倫故長於行書記先王之事故長於政詩記山川谿谷禽獸艸木牝牡雌雄故長於風樂樂所以立故長於和春秋是非故長於治人是故禮以節人樂以發和書以道事詩以達意易以道化春秋以道義撥亂世反之正莫近於春秋春秋文成數萬其指數千【張晏曰春秋萬八千字當言減而云成數字誤也駰謂太史公此辭是述董生之言董仲舒自治公羊公羊春秋經傳凡有四萬四千餘字故云文成數萬也不得如張議但論經萬八千字便爲之誤】萬物之散聚皆在春秋春秋之中弒君三十六亡國五十二諸侯奔走不得保其社稷者不可勝數察其所以皆失其本已故易曰失之豪釐【徐廣曰一云差以豪釐】差以千里【余廣曰一云謬以千里駰案今易無此語易緯有之】故曰臣弒君子弒父非一旦一夕之故也其漸久矣故有國者不可以不知春秋前有讒而弗見後有賊而不知爲人臣者不可以不知春秋守經事而不知其宜遭變事而不知其權爲人君父而不通於春秋之義者必首惡之名爲人臣子而不通於春秋之義者必陷簒弒之誅死罪之名其實皆以爲善爲之不知其義被之空言而不敢辭【張晏曰趙盾不知討賊而不敢辭其罪也】夫不通禮義之旨至於君不君臣不臣父不父子不子夫君不君則犯臣不臣則誅父不父則無道子不子則不孝此四行者天下之大過也以天下之大過予之則受而弗敢辭故春秋者禮之大宗也夫禮禁未然之前法施已然之後法之所爲用者易見而禮之所爲禁者難知壺遂曰孔子之時上無明君下不得任用故作春秋垂空文以斷禮義當一王之法今夫子上遇明天子下得守職萬事旣具咸各序其宜夫子所論欲以何明太史公曰唯唯否否【晉灼曰唯唯謙應也否否不通者也】不然余聞之先人曰伏羲至純厚作易八卦堯舜之盛尙書載之禮樂作焉湯武之隆詩人歌之春秋采善貶惡推三代之徳褒周室非獨刺譏而已也漢興已來至明天子獲符瑞封禪攺正朔易服色受命於穆淸【如淳曰受天命淸和之气】澤流罔極海外殊俗重譯款塞【應劭曰款叩也皆叩塞門來服從也如淳曰款寛也請除守塞者自保不爲冦害】請來獻見者不可勝道臣下百官力誦聖徳猶不能宣盡其意且士賢能而不用有國者之恥主上明聖而徳不布聞有司之過也且余嘗掌其官廢明聖盛徳不載滅功臣世家賢大夫之業不述墮先人所言罪莫大焉余所謂述故事整齊其世傳非所謂作也而君比之於春秋謬矣於是論次其文七年【徐廣曰天漢三年】而太史公遭李陵之禍幽於縲紲乃喟然而嘆曰是余之罪也夫是余之罪也夫身毀不用矣退而深惟曰夫詩書隠約者欲遂其志之思也昔西伯拘羑里【徐廣曰在湯陰】演周易孔子厄陳蔡作春秋屈原放逐著離騷左丘失明厥有國語孫子臏腳而論兵法不韋遷蜀世傳呂覽韓非囚秦說難孤憤詩三百篇大抵聖賢發憤之所爲作也此人皆意有所鬱結不得通其道也故述往事思來者於是卒述陶唐以來至於麟止【張晏曰武帝獲麟遷以爲述事之端上紀黃帝下至麟止猶春秋止於獲麟也】自黃帝始維昔黃帝法天則地四聖遵序【徐廣曰顓頊帝嚳堯舜】各成法度唐堯遜位虞舜不臺厥美帝功萬世載之作五帝本紀第一維禹之功九州攸同光唐虞際徳流苗裔夏桀淫驕乃放鳴條作夏本紀第二維契作商爰及成湯太甲居桐徳盛阿衡武丁得說乃稱髙宗帝辛湛湎諸侯不享作殷本紀第三維棄作稷徳盛西伯武王牧野實撫天下幽厲昏亂旣喪酆鎬陵遲至赧洛邑不祀作周本紀第四維秦之先伯翳佐禹穆公思義悼豪之旅以人爲殉詩歌黃鳥昭襄業帝作秦本紀第五始皇旣立並兼六國銷鋒鑄鐻【徐廣曰嚴安上書銷其兵鑄以爲種鐻也】維偃干革尊號稱帝矜武任力二世受運子嬰降虜作始皇本紀第六秦失其道豪傑並擾項梁業之子羽接之殺慶救趙【徐廣曰宋義爲上將號慶子冠軍】諸侯立之誅嬰背懷天下非之作項羽本紀第七子羽暴虐漢行功徳憤發蜀漢還定三秦誅籍業帝天下惟寧攺制易俗作髙帝本紀第八惠之早霣諸呂不臺【徐廣曰無臺輔之徳也一曰怡懌也不爲百姓所悅】崇彊祿產諸侯謀之殺隠幽友【徐廣曰趙隠王如意趙幽王友】大臣洞疑遂及宗禍作呂太后本紀第九漢旣初興繼嗣不明迎王踐祚天下歸心蠲除肉刑開通關梁廣恩博施厥稱太宗作孝文本紀第十諸侯驕恣吳首爲亂京師行誅七國伏辜天下翕然大安殷富作孝景本紀第十一漢興五世隆在建元外攘夷狄內修法度封禪攺正朔易服色作今上本紀第十二維三代尙矣年紀不可考蓋取之譜牒舊聞本於玆於是略推作三代世表第一幽厲之後周室衰微諸侯專政春秋有所不紀而譜牒經略五霸更盛衰欲睹周世相先後之意作十二諸侯年表第二春秋之後陪臣秉政彊國相王以至於秦卒並諸夏滅封地擅其號作六國年表第三秦旣暴虐楚人發難項氏遂亂漢乃扶義徵伐八年之間天下三嬗事繁變眾故詳著秦楚之際月表第四漢興已來至於太初百年諸侯廢立分削譜紀不明有司靡踵彊弱之原云以世【徐廣曰一作云已也天漢序曰敞義依敞庶幾云已】作漢興以來諸侯年表第五維髙祖元功輔臣股肱剖符而爵澤流苗裔忘其昭穆或殺身隕國作髙祖功臣侯者年表第六惠景之間維申功臣宗屬爵邑作惠景間侯者年表第七北討彊胡南誅勁越徵伐夷蠻武功爰列作建元以來侯者年表第八諸侯旣彊七國爲從子弟眾多無爵封邑推恩行義其勢銷弱徳歸京師作王子侯者年表第九國有賢相良將民之師表也維見漢興以來將相名臣年表賢者記其治不賢者彰其事作漢興以來將相名臣年表第十維三代之禮所損益各殊務然要以近情性通王道故禮因人質爲之節文略協古今之變作禮書第一樂者所以移風易俗也自雅頌聲興則已好鄭衛之音鄭衛之音所從來久矣人情之所感逺俗則懷【徐廣曰樂者所以感和人情人情旣感則逺方殊俗莫不懷柔向化也】比樂書以述來古作樂書第二非兵不彊非徳不昌黃帝湯武以興桀紂二世以崩可不愼歟司馬法所從來尙矣太公孫吳王子【徐廣曰王子成甫】能紹而明之切近世極人變作律書第三律居陰而治陽曆居陽而治陰律曆更相治間不容翲忽五家之文怫異維太初之元論作曆書第四【徐廣曰論一作編】星气之書多雜禨祥不經推其文考其應不殊比集論其行事驗於軌度以次作天官書第五受命而王封禪之符罕【徐廣曰一云答應】用用則萬靈罔不禋祀追本諸神名山大川禮作封禪書第六維禹浚川九州攸寧爰及宣防決瀆通溝作河渠書第七維幣之行以通農商其極則玩巧並兼玆殖爭於機利去本趨末作平凖書以觀事變第八太伯避歷江蠻是適文武攸興古公王迹闔廬弒僚賓服荊楚夫差克齊子胥防夷信嚭親越吳國旣滅嘉伯之讓作吳世家第一申呂肖矣【徐廣曰肖音痟痟猶衰微】尙父側微卒歸西伯文武是師功冠羣公繆權於幽【徐廣曰繆錯也猶云纒結也權智潛謀幽昧不顯所謂太公陰謀】番番黃髮爰饗營丘不背柯盟桓公以昌九合諸侯霸功顯彰田闞爭寵姜姓解亡【徐廣曰闞一云監解一作遷】嘉父之謀作齊太公世家第二依之違之周公綏之憤發文徳天下和之輔翼成王諸侯宗周隠桓之際是獨何哉三桓爭彊魯乃不昌嘉旦金縢作周公世家第三武王克紂天下未協而崩成王旣幼管蔡疑之淮夷叛之於是召公率徳安集王室以寧東土燕易之禪乃成禍亂嘉甘棠之詩作燕世家第四管蔡相武庚將寧舊商及旦攝政二叔不饗殺鮮放度周公爲盟太任十子周以宗彊嘉仲悔過作管蔡世家第五王后不絕舜禹是說維徳休明苗裔防烈百世享祀爰周陳楚實滅之齊田旣起舜何人哉作陳世家第六收殷餘民叔封始邑申以商亂酒材是告及朔之生衛傾不寧南子惡蒯瞶子父易名周徳卑微戰國旣彊衛以小弱角獨後亡嘉彼康誥作衛世家第七嗟箕子乎嗟箕子乎正言不用乃反爲奴武庚旣死周封微子襄公傷於君子孰稱景公謙徳熒惑退行剔成暴虐【徐廣曰一云偃宋剔成君生偃】宋乃滅亡嘉微子問太師作宋世家第八武王旣崩叔虞邑唐君子譏名卒滅武公驪姬之愛亂者五世重耳不得意乃能成霸六卿專權晉國以耗嘉文公錫珪鬯作晉世家第九重黎業之吳回接之殷之季世粥子牒之周用熊繹熊渠是續莊王之賢乃復國陳旣赦鄭伯班師華元懷王客死蘭咎屈原好諛信讒楚並於秦嘉莊王之義作楚世家第十少康之子實賓南海文身斷髮黿鱓與處旣守封禺【徐廣曰封禺山在武康縣南】奉禹之祀句踐困彼乃用種蠡嘉句踐夷蠻能修其徳滅彊吳以尊周室作越王句踐世家第十一桓公之東太史是庸及侵周禾王人是議祭仲要盟鄭久不昌子產之仁紹世稱賢三晉侵伐鄭納於韓嘉厲公納惠王作鄭世家第十二維驥騄耳乃章造父趙夙事獻衰續厥緒佐文尊王卒爲晉輔襄子困辱乃禽智伯主父生縛餓死探爵王遷辟淫良將是斥嘉鞅討周亂作趙世家第十三畢萬爵魏十人知之及絳戮干戎翟和之文侯慕義子夏師之恵王自矜齊秦攻之旣疑信陵諸侯罷之卒亡大梁王假廝之嘉武佐晉文申霸道作魏世家第十四韓厥陰徳趙武攸興紹絕立廢晉人宗之昭侯顯列申子庸之疑非不信秦人襲之嘉厥輔晉匡周天子之賦作韓世家第十五完子避難適齊爲援陰施五世齊人歌之成子得政田和爲侯王建動心乃遷於共嘉威宣能撥濁世而獨宗周作田敬仲完世家第十六周室旣衰諸侯恣行仲尼悼禮廢樂崩追修經術以達王道匡亂世反之於正見其文辭爲天下制儀法垂六藝之統紀於後世作孔子世家第十七桀紂失其道而湯武作周失其道而春秋作秦失其政而陳涉發迹諸侯作難風起雲蒸卒亡秦族天下之難自涉發難作陳涉世家第十八成臯之臺薄氏始基詘意適代厥崇諸竇栗姬偩貴王氏乃遂陳后太驕卒尊子夫嘉夫徳若斯作外戚世家第十九漢旣譎謀禽信於陳越荊剽輕乃封弟交爲楚王爰都彭城以彊淮泗爲漢宗藩戊溺於邪禮復紹之嘉遊輔祖作楚元王世家第二十維祖師旅劉賈是與爲布所襲喪其荊吳營陵激呂乃王瑯邪怵午信齊往而不歸遂西入關遭立孝文獲復王燕天下未集賈澤以族爲漢藩輔作荊燕世家第二十一天下已平親屬旣寡悼惠先壯實鎭東土哀王擅興發怒諸呂駟鈞暴戾京師弗許厲之內淫禍成主父嘉肥股肱作齊悼惠王世家第二十二楚人圍我滎陽相守三年蕭何塡撫山西推計踵兵給糧食不絕使百姓愛漢不樂爲楚作蕭相國世家第二十三與信定魏破趙拔齊遂弱楚人續何相國不變不革黎庶攸寧嘉參不伐功矜能作曹相國世家第二十四運籌帷幄之中制勝於無形子房計謀其事無知名無勇功圖難於易爲大於細作畱侯世家第二十五六奇旣用諸侯賓從於漢呂氏之事平爲本謀終安宗廟定社稷作陳丞相世家第二十六諸呂爲從謀弱京師而勃反經合於權吳楚之兵亞夫駐於昌邑以戹齊趙而出委以梁作絳侯世家第二十七七國叛逆蕃屏京師惟梁爲扞偩愛矜功幾獲於禍嘉其能距吳楚作梁孝王世家第二十八五宗旣王親屬洽和諸侯大小爲藩爰得其宜僭擬之事稍衰貶矣作五宗世家第二十九三子之王文辭可觀作三王世家第三十末世爭利維彼奔義讓國餓死天下稱之作伯夷列傳第一晏子儉矣夷吾則奢齊桓以霸景公以治作管晏列傳第二李耳無爲自化淸淨自正韓非揣事情循勢理作老子韓非列傳第三自古王者而有司馬法穰苴能申明之作司馬穰苴列傳第四非信亷仁勇不能傳兵論劍與道同符內可以治身外可以應變君子比徳焉作孫子吳起列傳第五維建遇讒爰及子奢尙旣匡父伍員奔吳作伍子胥列傳第六孔氏述文弟子興業咸爲師傳崇仁厲義作仲尼弟子列傳第七鞅去衛適秦能明其術彊霸孝公後世遵其法作商君列傳第八天下患衡秦毋饜而蘇子能存諸侯約從以抑貪彊作蘇秦列傳第九六國旣從親而張儀能明其說復散解諸侯作張儀列傳第十秦所以東攘【徐廣曰一作襄】雄諸侯樗裏甘茂之策作樗裏甘茂列傳第十一苞河山【徐廣曰苞一作施】圍大梁使諸侯斂手而事秦者魏冉之功作穰侯列傳第十二南拔鄢郢北摧長平遂圍邯鄲武安爲率破荊滅趙王翦之計作白起王翦列傳第十三獵儒墨之遺文明禮義之統紀絕惠王利端列往世興衰【徐廣曰一作壊】作孟子荀卿列傳第十四好客喜士士歸於薛爲齊捍楚魏作孟嘗君列傳第十五爭馮亭以權【徐廣曰以一作反太史公譏平原君利令智昏故云爭馮亭反權】如楚以救邯鄲之圍使其君復稱於諸侯作平原君虞卿列傳第十六能以富貴下貧賤賢能詘於不肖惟信陵君爲能行之作魏公子列傳第十七以身徇君遂脫彊秦使馳說之士南鄕走楚者黃歇之義作春申君列傳第十八能忍訽於魏齊【徐廣曰訽音逅】而信威於彊秦推賢讓位二子有之作範雎蔡澤列傳第十九率行其謀連五國兵爲弱燕報彊齊之讎雪其先君之恥作樂毅列傳第二十能信意彊秦而屈體亷子用徇其君俱重於諸侯作亷頗藺相如傳第二十一湣王旣失臨淄而奔莒惟田單用卽墨破走騎劫遂存齊社稷作田單列傳第二十二能設詭說解患於圍城輕爵祿樂肆志作魯仲連鄒陽列傳第二十三作辭以諷諫連類以爭義離騷有之作屈原賈生列傳第二十四結子楚親使諸侯之士斐然爭入事秦作呂不韋列傳第二十五曹子匕首魯獲其田齊明其信豫讓義不爲二心作刺客列傳第二十六能明其畫因時推秦遂得意於海內斯爲謀首作李斯列傳第二十七爲秦開地益眾北靡匈奴據河爲塞因山爲固建楡中作防恬列傳第二十八塡趙塞常山以廣河內弱楚權明漢王之信於天下作張耳陳余列傳第二十九收兩河上黨之兵從至彭城越之侵掠梁地以苦項羽作魏豹彭越列傳第三十以淮南畔楚歸漢漢用得大司馬殷卒破子羽於陔下【徐廣曰隄塘之名也】作黥布列傳第三十一楚人迫我京索而信拔魏趙定燕齊使漢三分天下有其二以滅項籍作淮陰侯列傳第三十二楚漢相距鞏洛而韓信爲塡潁川盧綰絕籍糧餉作韓信盧綰列傳第三十三諸侯畔項王惟齊連子羽城陽漢得以間遂入彭城作田儋列傳第三十四攻城野戰獲功歸報噲商有力焉非獨鞭策又與之脫難作樊酈列傳第三十五漢旣初定文理未明蒼爲主計整齊度量序律曆作張丞相列傳第三十六結言通使約懷諸侯諸侯咸親歸漢爲藩輔作酈生陸賈列傳第三十七欲詳知秦楚之事惟周緤常從髙祖平定諸侯作靳蒯成列傳第三十八徙彊族都關中和約匈奴明朝廷禮次宗廟儀法作劉敬叔孫通列傳第三十九能摧剛作柔卒爲列臣欒公不劫於勢而倍死作季布欒布列傳第四十敢犯顏色以達主義不顧其身爲國家樹長畫作袁盎朝錯列傳第四十一守法不失大理言古賢人增主之明作張釋之馮唐列傳第四十二惇厚慈孝訥於言敏於行務在鞠躬君子長者作萬石張叔列傳第四十三守節切直義足以言亷行足以厲賢任重權不可以非禮撓作田叔列傳第四十四扁鵲言醫爲方者宗守數精明後世修序弗能易也而倉公可謂近之矣作扁鵲倉公列傳第四十五維仲之省【徐廣曰吳王之王由父省】厥濞王吳遭漢初定以塡撫江淮之間作吳王濞列傳第四十六吳楚爲亂宗屬惟嬰賢而喜士士鄕之率師抗山東滎陽作魏其武安列傳第四十七智足以應近世之變寛足用得人作韓長孺列傳第四十八勇於當敵仁愛士卒號令不順師徒鄕之作李將軍列傳第四十九自三代已來匈奴常爲中國患害欲知彊弱之時設備徵討作匈奴列傳第五十直曲塞廣河南破神連通西國靡北胡作衛將軍驃騎列傳第五十一大臣宗室以侈靡相髙惟用節衣食爲百吏先作平津侯列傳第五十二漢旣平中國而佗能集揚越以保南藩納貢職作南越列傳第五十三吳之叛逆甌人斬濞【徐廣曰今之永寕是東甌也】葆守封禺爲臣作東越列傳第五十四燕丹散亂遼間滿収其亡民厥聚海東以集眞藩【徐廣曰一作莫藩音普寒反】葆塞爲外臣作朝鮮列傳第五十五唐防使略通夜郎而卭笮之君請爲內臣受吏作西南夷列傳第五十六子虛之事大人賦說靡麗多誇然其指風諫歸於無爲作司馬相如列傳第五十七黥布叛逆子長國之以塡江淮之南安剽楚庶民作淮南衡山列傳第五十八奉法循理之吏不伐功矜能百姓無稱亦無過行作循吏列傳第五十九正衣冠立於朝廷而羣臣莫敢言浮說長孺矜焉好薦人稱長者壯有漑【徐廣曰一作慨】作汲黯列傳第六十自孔子卒京師莫崇庠序惟建元元狩之間文辭粲如也作儒林列傳第六十一民倍本多巧姦軌弄法善人不能化惟一切嚴削爲能齊之作酷吏列傳第六十二漢旣通使大夏而西極逺蠻引領內鄕欲親中國作大宛列傳第六十三救人於戹振人不膽仁者有乎不旣信【徐廣曰一云不慨信】不倍言義者有取焉作遊俠列傳第六十四夫事人君能說主耳目和主顏色而獲親近非獨色愛能亦各有所長作佞幸列傳第六十五不流世俗不爭勢利上下無所凝滯人莫之害以道之用作滑稽列傳第六十六齊楚秦趙爲日者各有俗所用欲循【徐廣曰一作總】觀其大防作日者列傳第六十七三王不同四夷各異卜然各以決吉凶略闚其要作策列傳第六十八布衣匹夫之人不害於政不妨百姓取與以時而息財富智者有采焉作貨殖列傳第六十九維我漢繼五帝末流接三代統業周道廢秦撥去古文焚滅詩書故明堂石室金匱玉版【如淳曰刻玉版以爲文字】圖籍散亂於是漢興蕭何次律令韓信申軍法張蒼爲章程【如淳曰章歷數之章術也程者權衡丈尺斛斗之平法也瓚曰茂陵書丞相爲工用程數其中言百工用材多少之量及制度之程品者是也】叔孫通定禮儀則文學彬彬稍進詩書往往間出矣自曹參薦蓋公言黃老而賈生晁錯明申商公孫以儒顯百年之間天下遺文古事靡不畢集太史公太史公仍父子相續纂其職曰於戲余維先人嘗掌斯事顯於唐虞至於周復典之故司馬氏世掌天官至於余乎欽念哉欽念哉罔羅天下放失舊聞王迹所興原始察終見盛觀衰論考之行事略推三代錄秦漢上記軒轅下至於玆著十二本紀旣科條之矣並時異世年差不明作十表禮樂損益律數攺易兵權山川鬼神天人之際承敝通變作八書二十八宿環北辰三十輻共一轂【漢書音義曰象黃帝已下三十世家老子言車三十輻運行無窮以象王者如此也】運行無窮輔拂股肱之臣配焉忠信行道以奉主上作三十世家扶義俶儻不令已失時立功名於天下作七十列傳凡百三十篇五十二萬六千五百字爲太史公書序略以拾遺補蓺【李奇曰六藝也】成一家之言厥協六經異傳整齊百家雜語藏之名山副在京師俟後世聖人君子第七十【衛宏漢書舊儀注曰司馬遷作景帝本紀極言其短及武帝過武帝怒而削去之後坐舉李陵陵降匈奴故下遷室有怨言下獄死】太史公曰余述歷黃帝以來至太初而訖百三十篇【漢書音義曰十篇闕有錄無書張晏曰遷沒之後亡景紀武紀禮書樂書律書漢興已來將相年表日者列傳三王世家龜策列傳傅靳蒯成列傳元成之間禇先生補闕作武帝紀三王世家龜策日者列傳言辭鄙陋非遷本意已】

史記集解卷一百三十

