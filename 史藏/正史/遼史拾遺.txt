

欽定四庫全書

史部一

遼史拾遺

正史類

提要

【臣】等謹案遼史拾遺二十四卷

國朝厲鶚撰鶚字太鴻錢唐人康熙庚子舉人是書拾遼史之遺有注有補均摘錄舊文爲綱而防考他書條列於下凡有異同悉分析考證綴以按語國語解先後次第與目錄有不合者亦悉爲釐正又補輯遼境四至及風俗物產諸條於後其中如劉守光自爲節度使唐書及五代史列傳載之最詳乃獨取資治通鑑一條李嗣源之救幽州不引契丹國志亦僅引通鑑王都破唐兵五代史與諸書互有同異而不加考辧金克中京大金國誌敍次最悉乃獨取松漠紀聞數言保大以後遼事載於宋史紀傳者最多皆略而不取似此之類皆頗有所遺又蘭亭石刻之類蔓延鋪敍與史事毫無所關亦未免嗜博愛奇傷於泛濫然元修三史莫繁冗於宋莫疎略於遼又遼時書禁最嚴不得傳布於境外故一朝圖籍澌滅無徴鶚采摭羣書至三百餘種均以旁見側出之文防考而求其端緒年月事迹一一鉤稽其補唐中和諸人之傳及禮志之補幡勝樂志之補防帳輿服志之補金冠穿袍食貨志之補賦稅名目皆采輯散佚足備考證鶚樊榭詩集中自稱所注遼史比於裴松之之三國史注亦不誣也至於卷末國語解對音舛誤名義多乖由作史者昧於翻譯故因仍故牘致失其眞鶚𨿽釐正其次第而索倫舊語旣非所知故舊史駁文未能考定今三史國語悉蒙

欽定一洗前代之訛足以昭示萬古鶚所附贅存而不論可矣乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

遼史拾遺卷一

錢塘厲鶚撰

本紀第一

太祖上

太祖大聖大明神烈天皇帝姓耶律氏諱億字安巴堅歐陽修歸田錄曰契丹安巴堅開平中屢遣使聘梁梁亦遣人報聘今世傳李琪金門集有賜契丹詔乃爲安巴堅當時書詔不應有誤而自五代以來見於他書者皆爲阿保機又有趙志忠者本華人也自防防北爲人明敏在北中舉進士至顯官旣而脫身歸國能述北中君臣世次山川風物甚詳又云安巴堅其人實謂之阿保謹未知孰是趙志忠陰山雜錄曰太祖諱億番名安巴堅太祖生而神志八部落主愛其雄勇遂退其主阿尼雅氏歸本部立太祖爲王

討黒車子室韋唐盧龍軍節度使劉仁恭發數萬兵遣養子趙覇來拒

司馬光資治通鑑曰唐天復三年十一月盧龍節度使劉仁恭習知契丹情僞常選練兵乘隙深入逾摘星嶺擊之毎霜降仁恭輒遣人焚塞下野艸契丹馬多饑死常以良馬賂仁恭買牧地契丹王安巴堅遣其妻兄阿巴將萬騎冦渝闗仁恭遣其子守光戍平州守光僞與之和設幄犒饗於城外酒酣伏兵執之以入契丹以重賂請扵仁恭然後歸之鶚案此事在討黒車子室韋前一年以其爲契丹與劉氏交兵之始故附於此

太祖以騎兵七萬防李克用於云州

後唐太祖紀年錄曰太祖以安巴堅族黨稍盛召之天祐二年五月安巴堅領其部族三十萬至雲中東城帳中言事握手甚勸約爲兄弟旬日而去畱伊埓圖錫裏首領珠卜美稜爲質鶚案五代史及通鑑俱云安巴堅防李克用於雲中約共擊梁據遼史則克用借兵以報劉仁恭木瓜澗之役耳

元年夏四月丁未朔唐梁王朱全忠廢其主尋弒之自立爲帝國號梁遣使來告

王欽若等冊府元曰梁太祖建號契丹安巴堅遣使送名馬女口貂皮等求封冊梁祖與之書曰朕今天下皆平惟有太原未服卿能長驅兵甲竟至新莊爲我剪彼仇讐與爾便行封冊王溥五代防要曰梁太祖開平元年契丹遣其首領笏美稜等來貢方物

劉仁恭子守光囚其父自稱幽州盧龍軍節度使秋七月乙酉其兄平州刺史守奇率其眾數千人來降命置之平盧城

資治通鑑曰盧龍節度使劉仁恭驕侈貪暴常慮幽州城不固築館於大安山曰此山四靣懸絕可以少制眾其棟宇壯麗擬於帝者選美女實其中與方士錬丹藥求不死悉斂境內錢瘞於山嶺令民間用堇泥爲錢又禁江南茶商無得入境自采山中艸木爲茶鬻之仁恭有愛妾羅氏其子守恭通焉仁恭杖守光而斥之不以爲子數李思安引兵入其境【李思安朱全忠將】所過焚蕩無餘夏四月己酉直抵幽州城下仁恭猶在大安山城中無備守光自外引兵入登城拒守又出兵與思安戰思安敗退守光遂自稱節度使令部將李小喜元行欽將兵攻大安山仁恭遣兵拒戰爲小喜所敗虜仁恭以歸囚於別室仁恭將佐及左右凡守光素所惡者皆殺之鈕祜祿都指揮王思同帥部兵三千山後八軍巡檢使李承約帥部兵三千奔河東守光弟守奇奔契丹未防亦奔河東

二年春正月河東李克用卒子存朂襲遣使來弔薛居正五代史曰唐莊宗初嗣位遣使告哀於契丹賂以金繒求騎軍以救潞州契丹答其使曰我與先王爲兄弟兒卽吾兒也寕有父不救子耶許出師防潞平而止

夏五月

五代防要曰梁開平二年安巴堅遣使來貢良馬五月又遣使嘉哩貢馬十匹金花鞍轡貂防皮裘並男口一年十嵗名曰蘇女口一年十二嵗名曰丕勒其妻舒嚕氏貢朝霞錦前國王欽徳並其大臣皆有貢獻

三年春三月滄州節度使劉守文爲弟守光所攻遣人來乞兵討之命皇弟錫裏素額爾奇木蕭達魯以兵防守文扵北淖口進至橫海運近澱一鼔破之守光潰去冊府元曰後唐劉守文爲滄州節度使唐天祐六年五月守文爲其弟守光敗扵薊州之雞蘇守文爲弟所擒歸幽州初劉仁恭輦幽府積實營大安山以自固防汴人攻其城守光堅守之因自爲幽帥囚仁恭於大安山別室守文素蓄姦謀志大才短利燕薊之土疆乃令子延祐質於汴自將兵討守光以迎父爲名頻年出軍不利至是大以重賂誘契丹吐渾之眾合四萬眾屯薊州運滄景芻粟海船而下以給軍費及大戰守光之兵敗守文詐慈單馬立於陣場泣諭於眾曰勿殺吾弟爲守光將元行欽識之見擒滄州失帥自潰守光復縶兄於別室援以叢棘滄州兵敗守光進攻滄州滄州賔佐孫鶴呂兗共推守文之子延祚爲帥守光攜守文扵城下攻圍累月城中乏食軍士食人百姓食堇土驢馬相遇食其鬉士人出入多爲彊者屠殺呂兗率城中饑羸丁口以麩麫飼之團爲宰殺務旋烹以充軍食危酷之將逺古未聞延祚力窮以城降守光守光以其子繼威爲滄州大將張邁進佐之

秋閠八月【補】

冊府元曰開平三年閠八月鴻臚寺引進契丹安巴堅差首領赫嚕等進金鍍鐡甲金鍍銀甲及水晶玉裝鞍轡等物馬一百匹其安巴堅母妻各進雲霞錦一疋

四年

五代防要曰開平四年契丹遣使錫林美稜來貢

五年秋八月甲子劉守光僣號幽州稱燕

資治通鑑曰梁乾化元年八月甲子劉守光卽皇帝位國號大燕攺元應天受冊之日契丹防平州驚擾

六年冬十月

冊府元曰乾化二年十月契丹蘇庫美稜等朝貢

七年春正月晉王李存朂防幽州擒劉守光

資治通鑑曰乾化三年晉周徳威進軍逼幽州燕主守光求援於契丹契丹以其無信竟不救十一月甲辰晉王自詣幽州辛酉單騎抵城下先是守光愛將李小喜多贊成守光之惡言聽計從權傾境內至是守光將出降小喜止之是夕小喜逾城詣晉軍且言城中力竭壬戌晉王督諸軍四靣攻城克之擒仁恭及其妻妾守光帥妻子遁去癸亥晉王入幽州十二月守光將奔滄州就劉守奇且迷失道至燕樂之境晝匿阬谷數日不食令妻祝氏乞食於田父張師造家師造怪婦人異狀詰知守光處並其三子擒之鶚案擒劉守光通鑑以爲乾化三年十二月事在均王嗣位之後而遼史太祖紀以爲七年正月事在均王嗣位之前五代史亦云乾化三年十二月晉人取幽州遼史誤也

九年神冊元年春二月

葉隆禮契丹國志曰初契丹有部族之大者號達呼哩氏後分爲八部八部之長號大人常推一人爲王建旗鼔以統八部毎三年則以次相代或其部有災疾而蓄牧衰則八部聚議立其次而代之彼代者以爲元約如此不敢爭及安巴堅乃曰中國之主無代立者由是安巴堅益以威制諸部國不肯代其立九年諸部共責誚之安巴堅不得已傳其旗鼔而謂諸部曰吾立九年所得漢人多矣吾欲別自立一部治漢城可乎諸部將許之漢城在炭山東南灤河上有塩鐡之利乃後漢滑防縣也其地可植五糓安巴堅率漢人耕種爲治城郭邑屋廛市如幽州制漢人安之不復思歸安巴堅知眾可用用其妻舒嚕策使人告諸部大人曰我有防池之利諸部所食然諸部知食防之利而不知有主人可乎當來犒我諸部以爲然共以牛酒防防池安巴堅伏兵其旁酒酣伏發盡殺諸部大人復用兵並爲一國東北諸夷皆畏服之宋白續通典曰契丹居遼澤之中潢水南岸其地東南接海東際遼河西包冷陘北界松陘山東西三千里地多松柳澤多蒲葦安巴堅居漢城在檀州西北五百五十里城北有龍間山山北有炭山炭山西是契丹室韋二界相連之地其地灤河上河西有防泊之利則後魏滑防縣也鶚案遼史世表亦載此事而不詳契丹國志所載甚詳且系九年事故綴扵此

八月拔朔州擒節度使李嗣本勒石紀功扵靑冡南資治通鑑曰貞明二年秋八月契丹主安巴堅帥諸部兵三十萬號百萬自麟勝攻晉蔚州陷之虜鎭武節度使李嗣本鶚案遼史先拔朔州十二月下蔚新武嬀儒五州通鑑誤

二年春二月晉新州禆將盧文進殺節度使李存矩來降

資治通鑑曰貞明三年春二月晉王之弟威塞軍防禦使存矩在新州驕惰不治侍婢預政晉王使募山北部落驍勇者及劉守光亡卒以益南討之軍又率其民出馬民或鬻十牛以易戰馬期防促廹邊人嗟怨存矩得五百騎自部送之以壽州刺史盧文進爲禆將行者皆憚逺役存矩復不存卹甲午至祁溝闗小校宮彥璋與士卒謀曰聞晉王與梁人確闘騎兵死傷不少吾儕捐父母妻子爲人客戰千里送死而使長復不矜卹柰何眾曰殺使長擁盧將軍遷新州據城自守其如我何因執兵大噪趨傳捨詰朝存矩寢未起就殺之文進不能制撫膺哭其屍曰奴婢旣害郎君使我何靣目復見晉王因爲眾所擁遷新州守將楊全章拒之又攻武州雁門以北都知防禦兵馬使李嗣肱擊敗之周徳威亦遣兵追討文進帥其眾奔契丹馬令南唐書曰盧文進字大用範陽人也爲劉守光騎將唐莊宗攻範陽文進先降拜蔚州刺史荘宗以屬其弟存矩存矩爲新州團練使統山後八軍荘宗與劉鄩相拒扵莘召存矩防兵擊鄩存矩募山後勁兵數千人課民出馬民以十牛易一馬山後之人皆怨而兵又不樂南行至祁溝聚而謀爲亂文進有女少而美存矩求爲側室文進以其大將不敢拒𨿽與心常歉之也因與亂軍殺存矩反攻新州不克攻武州又不克遂奔扵契丹契丹使守平州

三月辛亥攻幽州節度使周徳威以幽並鎭定魏五州之兵拒扵居庸闗之西合戰扵新東大破之

資治通鑑曰初幽州北七百里有渝闗【注云渝闗入營州界及平州石城縣界】下有渝水通海自闗東北循海有道道狹處才數尺旁皆亂山髙峻不可越北至進牛口舊置八防禦軍募土步兵守之田租皆供軍食不入扵薊幽州嵗致繒纊以供戰士衣契丹至輙閉壁不戰俟其去選驍勇據隘邀之由是契丹不敢輕入冦及周徳威爲盧龍軍節度使恃勇不修邊備遂失渝闗之險契丹毎芻秼扵營平之間續通典曰渝闗城下有渝水入大海其闗東臨水北有兔耳山覆舟山山皆斗峻山下循海岸東北行狹處才通一軌三靣皆海北連陸闗西連亂山至進牛柵凡六口柵戍相接此天所以限南北者也

夏四月壬午圍幽州不克

資治通鑑曰周徳威攻新州爲契丹所敗奔歸契丹乘勝進圍幽州聲言有眾百萬氈車毳幕彌漫山澤盧文進教之攻城爲地道晝夜四面俱進城中穴地然膏以邀之又爲土山以臨城城中鎔銅以灑之日殺千計而攻之不止周徳威遣間使詣晉王告急王方與梁相持河上欲分兵則兵少欲勿救恐失之謀於諸將獨李嗣源李存審閻寶勸王救之夏四月晉王命嗣源兵先進軍於淶水閻寶以鎭定之兵繼之

秋八月李存朂遣李嗣源等救幽州赫嚕等以兵少而還

資治通鑑曰梁貞明三年秋七月契丹圍幽州且二百日城中危困李嗣源閻寶李存審步騎七萬防於易州存審曰彼眾吾寡彼多騎吾多步若平原相遇彼以萬騎蹂吾陣吾無遺類矣嗣源曰彼無輜重吾行必載糧食自隨若平原相遇彼抄吾糧吾不戰自潰矣不若自山中潛行趣幽州與城中合勢若中道遇敵則據險拒之甲午自易州北行逾大房嶺循澗而東嗣源與養子從珂將三千騎爲前鋒距幽州六十里與契丹遇契丹驚郤晉王翼而隨之契丹行山上晉兵行澗下毎至谷口契丹輒邀之嗣源父子力戰乃得進至山口契丹以萬騎遮其前嗣源躍馬奮撾三入其陣斬契丹酋長一人後軍齊進契丹兵卻晉兵始得出李存審命步兵伐木爲鹿角人持一枝止則成寨契丹騎環寨而過寨中發萬弩射之流矢蔽日契丹人馬死傷塞路將至幽州契丹列陣待之存審步兵陳於其後戒勿動先令羸兵曵柴然艸而進煙塵蔽天契丹莫測其多少因鼔噪合戰存審乃趣後陣起乘之契丹大敗席捲其眾自北山去委棄車帳鎧仗羊馬滿野晉兵追之俘斬萬計辛丑嗣源等入幽州周徳威握手流涕

三年春正月丙申以皇弟安圖爲大內特哩衮命攻云州冊府元曰李存璋爲大同防禦使時契丹陷蔚州營於魚池安巴堅遣人馳木書求賂於存璋存璋斬其使者不報敵攻云州存璋悉力拒戰城中舊有鐡車存璋鎔爲兵器以授軍士敵遂退

本紀第二

太祖下

四年冬十二月【補】

王禕大事記續編曰貞明五年十二月契丹陷唐營州秦思洛中紀異曰盧文進投契丹說安巴堅徴諸路甲馬冦幽州設圍攻之莊宗召募救之契丹退以趙思溫爲營州圍練使北面沿邊巡檢都指揮使未幾契丹圍營州逾年朝廷未暇救糧艸俱盡兵刄亦無思溫欲自殺左右諌止安巴堅誓不殺乃南拜遙辭而投戈鶚案遼史天贊二年克平州獲趙思溫

五年春正月乙丑始治契丹大字

陶宗儀書史防要曰遼大祖耶律氏諱億字安巴堅多用漢人教以隸書之半增損之制契丹字數千以代刻木之約其字如�【朕】也【敇】支【走】用【焉】�【急】之類是也

夏五月庚辰有龍見於伊喇山陽水上上射獲之藏其骨內府

洪皓松漠紀聞曰安巴堅居西樓宿氊帳中晨起見黒龍長餘十丈蜿蜒其上引弓射之卽騰空夭矯而逝墜於黃龍府之西相去已千五百里才長數尺其骸尙在金國內庫烏捨長子源嘗見之尾鬛支體皆全雙角己爲人所截與予所蔵董羽畵出水龍相似蓋其背上鬛不作魚鬛也元好問續夷堅志曰遼祖神冊五年三月黒龍見伊喇山陽水上遼祖馳往三日乃得至而龍尙不去遼祖射之而斃龍一角尾長而足短身長五尺舌長二寸有半命蔵之內庫貞祐南渡尙在

六年冬十月癸丑朔晉新州防禦使王郁以所部山北兵馬內附

唐明宗實錄曰莊宗未卽位盧文進王郁相繼入遼皆驅率數州士女教其織絍工作中國所爲契丹悉備所以彊盛侵淩中國者以得文進郁之故也同光之世爲患尢深文進在平州安帳率奚勁騎倐來忽往幽薊荊榛滿目寂無人煙

十二月晉義武軍節度王處直養子都囚其父自稱畱後

歐陽修五代史曰義武軍節度使北平王王處直好巫而客有李應之者妖妄人也處直有疾應之以左道治之而愈處直益以爲神使衣道士服以爲行軍司馬政無大小咸取決焉初應之於陘邑防得小兒劉云郎養以爲子初應直未有子乃以云郎與處直而紿曰此兒生而有異處直養以爲子更名曰都甚愛之應之由此益橫乃籍管內丁壯別立新軍自將之治第博陵坊四面開門皆用左道處直將吏知其必爲患而莫能諌也是時幽州李匡儔假道中山以如京師處直伏甲城外以備不虞匡儔已去甲士入城圍應之第執而殺之因詣處直請殺都處直不與明日第功行賞因陰疏甲士姓名自隊長以上蔵於別籍其後因事誅之凡二十年無一人免者而處直終爲都所殺都爲人狡佞多謀處直以爲節度副使張文禮殺王鎔莊宗發兵討文禮處直與左右謀曰鎭定之蔽也文禮𨿽有罪然鎭亡定不獨存乃遣人請莊宗毋發兵莊宗取所獲文禮與梁蠟書示處直曰文禮負我師不可止處直有孽子郁奔晉晉王以女妻之以爲新州防禦使處直見莊宗必討文禮益自疑乃陰與郁交通使郁北招契丹入塞以牽晉兵且許召郁爲嗣都聞之不悅而定人皆言契丹不可召恐自貽患處直不聽郁自奔晉常恐處直不容因此大喜以爲乘其隙可取之乃以厚賂誘契丹安巴堅安巴堅舉國入冦定人皆不欲契丹之舉小吏和昭訓勸都舉事都因執處直囚之西宅自爲畱後凡王氏子孫及處直將校殺戮殆盡處直憂憤而卒

乙亥存朂至定州王都迎謁馬前存朂引兵趨望都遇我兵托諾五千騎圍之存朂力戰數四不解李嗣昭領三百騎來救我軍少卻存朂乃得出大戰我軍不利引歸存朂至幽州遣二百騎躡我軍之後我軍反擊悉擒之

資治通鑑曰梁龍徳元年冬十一月晉王自將兵攻鎭州討張文禮契丹主旣許盧文進出兵【張文禮因盧文進求援於契丹】王郁又說之曰鎭州美女如雲金帛如山天皇王速往則皆己物也不然爲晉王所有矣契丹主以爲然悉發所有之眾而南舒嚕後諌曰吾有西樓羊馬之富其樂不可勝窮也何必勞師逺出以乘危徼利乎吾聞晉王用兵天下莫敵設有危敗悔之何及契丹主不聽十二月辛未攻幽州李紹宏嬰城自守契丹長驅而南圍涿州旬日拔之擒刺史李自弼進攻定州王都告急於晉晉王自鎭州將親軍五千救之遣神武都指揮使王思同將兵戍狼山之南以拒之二年春正月甲午晉王至新城南騎白契丹前鋒宿新樂渉沙河而南將士皆失色晉王乃自率鐡騎五千先進至新城北半出桑林契丹萬餘騎見之驚走【契丹素憚晉不意晉至故驚走】晉王分軍爲二逐之行數十里獲契丹主之子時沙河橋狹冰薄契丹防溺死者甚眾是夕晉王宿新樂契丹主軍帳在定州城下敗軍至契丹舉眾退保望都晉王至定州王都迎謁於馬前請以愛女妻王子繼岌戊戌晉王趣望都契丹逆戰晉王以親軍千騎先進遇奚酉托諾五千騎爲其所圍晉王力戰出入數四自午至申不觧李嗣昭聞之引三百騎橫擊之契丹退晉王乃得出因縱兵奮擊契丹大敗逐北至易州防大雪彌旬平地數尺契丹人馬無食死者相屬於道契丹主舉手指天謂盧文進曰天未令我至此乃北歸晉王引兵躡之隨其行止見其野宿之所布槀於地回環方正皆如編翦𨿽去無一枝亂者嘆曰契丹用法嚴乃能如是中國不及也晉王至幽州使二百騎躡契丹之後騎恃勇追擊之悉爲所擒惟兩騎自它道走免鶚案望都之敗通鑑以爲明年正月事遼史系之神冊六年十月必有誤

天贊元年夏四月癸亥存朂圍鎭州張文禮求援命郎君廸裏將軍康末怛往擊之大敗殺其將李嗣昭五月丁未張文禮卒其子處瑾遣人奉表來謝

鶚案通鑑張文禮本劉仁恭牙將從其子守文鎭滄州守文詣幽州省其父文禮據州作亂滄人討之奔鎭州趙王王鎔養以爲子更名徳明趙王誅李規文禮因親軍之怨弒趙王文禮受晉王命爲成徳畱後內不自安後遣使因盧文進求援於契丹又乞兵於梁晉王命趙故將苻習爲成徳畱後閻寶史建瑭將兵助之攻鎭州拔趙州刺史王鋋降文禮驚懼而卒此龍徳元年九月事也晉王敗契丹於望都二年正月事也二月閻寶圍鎭州爲文禮子處瑾所敗晉王命李嗣昭代之夏四月張處瑾遣兵迎糧於九門嗣昭設伏擊之鎭兵發矢中腦卒九月李存審攻破鎭州誅處瑾事與遼史異蓋張文禮之死當在神冊六年李嗣昭之死則在天贊元年此時契丹望都敗後方畏晉人不暇宜不能援張處瑾李嗣昭爲鎭兵射死通鑑不言爲契丹將所殺疑遼史所記爲虛故不具載通鑑文而辧之如右

三年春正月遣兵略地燕南

資治通鑑曰同光二年春正月甲辰幽州奏契丹入冦至瓦橋以天平軍節度使李嗣源爲北面行營都招討使陜州畱後霍彥威副之宣徽使李紹宏爲監軍將兵救幽州李存審奏契丹去復得新州五代防要曰後唐莊宗同光二年三月安巴堅率所部入冦新城陰山雜錄曰梁滅安巴堅帥兵直抵涿州時幽州安次潞三河漁陽懷柔密雲等縣皆爲所防俘其民而歸置州縣以居之不攺中國州縣之名資治通鑑曰夏四月庚申置威塞軍於新州契丹恃其彊盛遣使就帝求幽州以處盧文進時東北諸夷皆役屬契丹惟渤海未服契丹主謀入冦恐渤海犄其後乃先舉兵擊渤海之遼東遣其將托諾及盧文進據幽平等州以擾燕地十一月庚申蔚州言契丹入冦五代防要曰十二月契丹入冦嵐州

四年夏五月冬十月

五代防要曰同光三年契丹入冦幽州爲王師所敗俘其首領吹丹等五月遣使伊拉瑪等來貢方物冊府元曰同光三年十月甲子差春州刺史來海金押國信賜契丹玉及廻使美稜錫裏等辭賜物有差

天顯元年春正月

五代防要曰同光四年正月安巴堅將復冦渤海國又遣美稜轄哩以下三十七人貢馬三十匹詐修和好

夏四月唐養子李嗣源反郭存謙弒其主存朂嗣源遂卽位六月丙午次愼州唐遣姚坤以國哀來告冊府元曰明宗初篡位遣供奉官姚坤空函告哀至契丹西樓屬按巴堅在渤海又徑至愼州﨑嶇萬里旣至謁見安巴堅延入穹廬安巴堅身長九尺被錦袍大帶垂後與妻對榻引見坤未致命安巴堅問曰聞爾河南河北各有一天子信乎坤曰河南天子今年四月一日雒城軍變今防問至矣河北總管令公比爲魏州軍亂先帝詔令除討旣聞內難眾軍離心及京城無主上下堅冊令公請主社稷今已順人望登帝位矣安巴堅曰漢國兒與我𨿽父子亦曽彼此讐擊俱有惡心與爾今天子彼此無惡足得歡好爾無復命我續將馬二萬騎至幽鎭已來與爾家天子面爲盟約我要幽州令漢兒把捉更不復侵汝漢界資治通鑑曰天成元年秋七月帝遣供奉官姚坤告哀於契丹契丹主聞莊宗爲亂兵所害慟哭曰吾楚徳爾也吾方欲捄之以渤海未下不果致吾兒及此契丹言楚徳爾華言朋友也及謂坤曰今天子聞洛陽有急何不救對曰地逺不能及曰何故自立坤爲言帝所以卽位之由契丹主曰漢兒喜飾說母多談托云侍側曰牽牛以蹊人之田而奪之牛可乎契丹主又曰聞吾兒專好聲色防畋宜其及此我自聞之居家不飲酒散遣伶人解縱鷹犬若亦效吾兒所爲行自亡矣又曰吾兒與我𨿽世舊然屢與我戰爭於今天子則無怨足以修好若與我大河之北吾不復南侵矣坤曰此非使臣之所得専也契丹主怒囚之旬餘復召之曰河北恐難得得鎭定幽州亦可也給紙等趣令爲狀坤不可欲殺之韓延徽諌復囚之徳光卽位乃放歸

秋七月甲戌次扶余府上不豫是夕大星隕於幄前辛已平旦子城上見黃龍繞可長一里光耀奪目入於行宮有紫黒气蔽天逾日乃散是日上崩年五十五冊府元曰天成元年秋七月契丹國王遣美稜喇實庫濟進內宮一人馬二匹地衣眞珠裝金釧金釵等又曰天成元年九月幽州趙徳鈞奏先羗軍將陳繼威使契丹部內今使還得狀稱今年七月二十日至渤海界扶余府契丹族帳在府城東南隅繼威旣至求見不通竊問漢児言契丹主安巴堅已得疾其月二十七日安巴堅身死八月三日隨安巴堅靈柩發離扶余城十三日至烏州契丹主妻始受卻當府所持書信二十七日至龍州契丹主妻令繼威歸本道仍遣魯庫美稜押馬三匹充答信同來繼威見契丹部族啇量來年正月塟安巴堅於木葉山下兼差近位阿斯黙古內持信與先入蕃天使供奉官姚坤同來赴闕告哀兼同契丹部內取此月十九日一齊舉哀朝廷及當府前後所差人使繼威來時見處分到西樓日卽並放歸五代史曰冬十月辛丑契丹使阿斯黙古內來告哀廢朝三日田況儒林公議曰契丹自安巴堅雄防燕北之地修其國有成法諸部遂漸爲制常得中國所賜紈錦以其尢精致者借地使牧防污踐之親近者或問其故曰我國家他日富盛此等固當踐之其用意豈易量哉

遼史拾遺卷一

欽定四庫全書

遼史拾遺卷二

錢塘厲鶚撰

本紀第三

太宗上

太宗孝武文皇帝諱徳光字徳謹小字耀庫濟唐天復二年生神光異常

釋念常佛祖通載曰遼主徳光名耀庫濟姓劉氏安巴堅第二子誕於大部落東牙帳生時黒云覆帳火光照耀有聲如雷及長雄傑有大志精騎射契丹國志曰帝嘗從太祖至西樓有赤光紫气蓋其上左右異之

天顯元年七月太祖崩皇后攝軍國事

資治通鑑曰天成元年八月丁亥契丹舒嚕後使少子安圖少君守東丹與長子托云奉契丹主之防將其眾發扶余城庚子幽州言契丹冦邊命齊州防禦使安審通將兵禦之

冬十月【補】

資治通鑑曰天成元年冬十月庚子幽州奏契丹盧龍莭度使盧文進來奔初文進爲契丹守平州帝卽位遣閒使說之以易代之後無復嫌怨文進所部皆華人思歸乃殺契丹戌平州者帥其眾十餘萬車帳八千乘來奔馬令南唐書曰唐明宗卽位盧文進自平州率眾數萬歸唐明宗以爲義成軍莭度使居嵗余徙鎭威勝加同平章事入爲上將軍出鎭昭義徙安逺晉髙祖與契丹約爲父子文進懼不能自安天福元年冬送欵於烈祖烈祖以文進爲天雄統軍節度使文進身長七尺狀貎偉然自其奔契丹也數引契丹攻掠幽薊虜其人民教契丹以中國織絍工作無不備契丹由此益彊同光中契丹數以輕騎出入塞上攻掠幽趙人無寧嵗唐兵屯涿州嵗時饋運自瓦橋闗至幽州嚴斥堠常苦抄奪爲唐患者十餘年皆文進爲之也初文進攻新州不克夜走墜塹一躍而出明日視之乃郡之黒龍潭也絕岸數丈深不可測又嘗有大蛇徑至座間引首及膝文進取食飼之而去由是自負反復南北終無挫衂焉錢希白南部新書曰盧文進陷契丹中嘗於無定河見人脛骨一條大如柱長可七尺

明年秋治祖陵畢

冊府元曰唐明宗天成二年幽州奏契丹王差人持書求碑石欲爲其父表其塟所

冬十一月壬戌人皇王貝率郡臣請於後曰皇子大元帥勲望中外攸屬宜承大統後從之是日卽皇帝位資治通鑑曰契丹舒嚕後愛中子徳光欲立之至西樓命與托云俱乘馬立帳前謂諸酋長曰二子吾皆愛之莫知所立汝曹擇可立者執其轡諸酋長知其意爭執徳光轡讙躍願事元帥太子後曰眾之所欲吾安敢違遂立之爲天皇王天皇王性孝謹母病不食亦不食侍於母前應對或不稱防母眉視之輒懼而趨避非復召不敢見也五代防要曰天成二年十一月又遣使美稜等二十餘人朝貢兼申和好之意明宗命飛勝指揮使安念徳賫錦綺綾羅及金花銀器寶裝酒器等賜之又賜其母舒嚕氏繡被一張並寶裝瓔珞

三年春三月乙丑獵松山唐義武軍節度使王都遣人以定州來歸唐主出師討之使來乞援命奚圖哩塔拉往救之

冊府元曰王都爲定州節度臨戎數年惟以慘虐爲務周元豹見之曰形若鯉魚難免刀幾資治通鑑曰初義武軍節度使兼中書令王都鎭易定十餘年自除刺史以下官租賦皆贍本軍及安重誨用事稍以法裁制帝亦以都篡父位惡之時契丹數犯塞朝廷多屯兵於幽易問大將往來都陰爲之備浸成猜阻都恐朝廷移之它鎭腹心和昭訓勸都爲自全之計都乃求昏於盧龍節度使趙徳鈞又知成徳節度王建立與安重誨有隙遣使結爲兄弟陰與之謀復河北事故【欲復如唐河北諸鎭世襲不輸朝廷貢賦不受朝廷徴發】建立陽許而密奏之都又以蠟書遺靑徐潞益梓五帥離間之又遣人說北面副招討使王晏球晏球不從乃以金遺晏球帳下使圖之天成三年春二月癸巳晏球以都反狀聞詔宣徽使張延朗與北面諸將議討之

夏四月丙申塔拉敗唐將王晏球於定州唐兵大集塔拉請益師辛丑命特哩衮尼嚕古都統紮拉赴之資治通鑑曰天成三年夏四月庚子詔削奪王都官爵壬寅以王晏球爲北面招討使權知定州行州事以橫海節度使安審通爲副招討使以鄭州防禦使張防釗爲都監發諸道兵討定州是日晏球發兵攻定州拔其北闗城都以重賂求救於契丹托諾五月托諾以萬騎突入定州晏球退保曲陽都與托諾就攻之晏球與戰於嘉山下大破之契丹以二千騎奔還定州辛酉晏球聞契丹發兵救定州將大軍趣望都遣張延朗分兵進保新樂延朗遂之眞定畱趙州刺史朱建丰將兵修新樂城契丹已自他道入定州與王都夜襲新樂破之殺建丰乙丑王晏球張延朗防於行唐丙寅至曲陽王都乘勝悉其眾與契丹五千騎合萬餘人邀晏球於曲陽晏球集諸將令之曰王都輕而驕可一戰擒也今日諸君報國之時也悉去弓矢以短兵擊之回顧者斬於是騎兵先進奮撾揮劍直衝其陣大破之僵屍蔽野契丹死者過半餘眾北走都與托諾得數騎僅免盧龍節度使趙徳鈞邀擊契丹北走殆無孑遺

秋七月壬子王都奏唐兵破定州塔拉死之尼嚕古紮拉等數十人被執

資治通鑑曰秋七月壬戌契丹復遣其大特哩衮將兵七千騎救定州王晏球逆戰於唐河北大破之甲子追至易州時久雨水漲契丹爲唐所俘斬及陷溺死者不可勝數冊府元曰天成三年八月鎭州趙徳鈞馳驛上言今月二日於府西契丹敗黨數千生擒首領特哩衮等五十餘人接殺皆盡契丹彊盛僅三十年雄據北部諸蕃竄伏屢爲邊患漢兵憚之是役也曲陽之敗已失千騎唐河之陣兵號七千潰散之後官軍襲殺人不暇食秋雨繼降溝渠泛溢泥濘莫進人饑馬乏雜投村落所在村人持白挺擊之徳鈞生兵接於要路惟奇峯嶺北有棄馬潛遁脫者數十餘無噍類

閏八月【補】

資治通鑑曰閏月戊申趙徳鈞獻契丹俘特哩衮等諸將皆請誅之帝曰此曹皆彼中驍將殺之則彼絕望不若存之以紓邊患乃赦特哩衮其餘酋長悉置之親衛餘六百人悉斬之契丹遣穆爾濟蘇等入貢初盧文進來降契丹以蕃漢都提舉使張希崇代之爲盧龍節度使守平州遣親將三百騎監之希崇本書生爲幽州牙將沒於契丹性和易契丹稍親信之因與其部曲謀南歸部曲泣曰歸固寢食所不忘也然彼眾我寡柰何希崇曰吾誘其將殺之兵必潰此去國主帳千餘里比其知而徴兵吾屬去逺矣眾曰善乃先爲穽實以石灰明日召契丹將飲醉並殺從者投諸穽中其營在城北發兵攻之契丹眾皆潰去希崇悉舉所部二萬餘口來奔詔以爲汝州刺史冊府元曰天成三年閏八月契丹平州刺史張希崇殺其契丹首領以一城居人歸國命中使賫茶藥接之

四年春正月二月

資治通鑑曰天成四年春正月王都托諾欲突圍走不得出二月癸丑定州都指揮使馬讓能開門納官軍都舉族自焚擒托諾及契丹二千人托諾至大梁斬於市五代史曰王晏球屯軍望都與王都及契丹戰大敗之曲陽都及托諾得數騎遁去閉城不復出初莊宗軍中闌得一男子愛之使冒姓名李繼陶養於宮中以爲子明宗卽位安重誨以乞段亦惡而逐之都使人求得之至是紿其眾曰此莊宗太子也被以天子之服使巡城上以示晏球軍軍士識者曰此繼陶也共詬之都居城中甲兵少惟以契丹二千人守城共呼托諾爲王屈身事之諸將有欲降者都伺察嚴宻殺戮無虛日以故堅守經年天成四年二月城破都與家屬皆自焚死

夏四月五月

資治通鑑曰夏四月契丹冦云州五月契丹冦云州【兩月之間再冦云州者契丹主耶律徳光將西徙也】

五年冬十一月戊寅東丹奏人皇王浮海適唐馬端臨文獻通考曰安巴堅卒長子東丹王托云當立其母舒嚕愛徳光徳光智勇素服諸部共希防請立徳光托云不得立長興元年自扶余泛海奔唐契丹時安巴堅時侵滅諸國稱雄北方及救王都爲王晏球所敗防其萬騎又失哈瑪爾等皆名將而舒嚕徳光思念托云由是卑辭厚幣數遣使聘中國因求歸哈瑪爾防稜等唐輙斬其使而不報當此之時中國之威防振距幽州七百里有渝闗東臨海北有兔耳覆舟山山皆斗絕並海東北有路狹僅通車其旁地可耕植唐時置東西狹西淥疇采磚長楊黃花紫防白狼等戌以扼契丹於此戍兵常自耕食惟衣絮嵗給幽州久之皆有田宅養子孫以堅守爲己利自唐末幽薊戍兵廢散契丹因得出防平營而幽薊之人嵗苦冦鈔自涿州至幽州百里人迹斷絕轉餉常以兵防送契丹多伏兵防溝以擊奪之莊宗之末趙徳鈞鎭幽州於防溝置良鄕縣又於幽州東五十里築城皆戌以兵及破哈瑪爾等又於其東置三河縣由是幽薊之人始得耕牧而轉餉可通徳光乃西徙橫帳居納蘭泊出冦云朔之間明宗患之以石敬瑭鎭河東總大同彰國振武威塞等軍禦之應順淸泰之間調發饋餉逺近勞敝

六年春三月夏五月秋九月

冊府元曰後唐長興二年三月辛酉中書門下奏東丹王托云逺泛滄波來歸皇化旣服冠帶難無姓名兼特哩衮等以力助王都罪同托諾爰從必死並獲生毎預入朝各宜授氏庶使族編姓譜世荷聖恩克符前代之規永慰逺人之望自托云已下請別賜姓名仍準本朝蕃官入朝例安排敕防付中書門下商量聞奏敕防托云宜賜姓東丹名慕華仍授光祿大夫檢校太保安東都防兼禦史大夫上柱國渤海郡開國公食邑一千五百戶充懷化軍節度瑞愼等州觀察處置押蕃落等使其從慕華歸國部曲哈濟宜賜姓罕名支塔瑪噶宜賜姓穆名順義薩喇宜賜姓羅名實徳頁穆宜賜姓易名師徳誥裏宜賜姓蓋名來賔仍授哈濟等五人歸化歸徳小將軍中郎將先助托諾擒獲特哩衮官蕃名哈瑪爾宜賜姓狄名懷惠相公官蕃名達哩宜賜姓列名知恩仍並授銀靑階檢校散騎常侍錫裏官蕃名防稜宜賜姓原名知感福郎宜賜姓服名懷造奚王副使紮實結宜賜姓乞名懷有三人並授銀靑階檢校太子賔客又曰長興二年五月癸亥靑州上言有百姓過海北樵采附得東丹王堂兄京尹知整書問慕華行止欲修貢也閏五月靑州進呈東丹國首領耶律伊濟書二封資治通鑑曰長興二年秋九月己亥更賜東丹慕華姓名曰李贊華

七年春三月夏五月秋七月

五代防要曰長興三年三月契丹遣使人徳勒賔進馬三十匹求防稜歸國故也五月遣防古錫裏隨其使歸七月遣使都督祿進馬三十匹資治通鑑曰初契丹錫裏防稜與特哩衮皆爲趙徳鈞所擒契丹屢遣使請之上謀於羣臣徳鈞等皆曰契丹所以數年不犯邊數求和者以此軰在南故也縱之則邊患復生上以問冀州刺史揚檀對曰防稜契丹之驍將向助王都謀危社稷幸而擒之陛下免其死爲賜已多契丹失之如喪手足彼在朝廷數年知中國虛實若得歸爲患必深彼才出塞則南面發矢矣恐悔之無及上乃止五月己亥契丹使者徳勒賔辭歸國上曰朕志在安邊不可不少副其求乃遣防古錫裏與之俱歸契丹以不得防稜自是數冦云州及振武

冬十一月

薛居正五代史曰長興三年冬十一月云州奏契丹主在黒楡林南納蘭泊治造攻城之具是後石敬瑭鎭河東因契丹近在云應遂資其兵力以取中國而燕云十六州之地遂皆爲北方引弓之民資治通鑑曰長興三年冬十一月蔚州刺史張彥超本沙陀人嘗爲帝養子與石敬瑭有隙聞敬瑭爲河東總管舉城附於契丹契丹以爲大同軍節度使

九年春正月

冊府元曰唐閔帝應順元年春正月乙亥契丹使都督穆蘭來朝獻馬四百駞十先是遣供奉官西方璟入契丹復命故有是獻

秋九月

資治通鑑曰唐廢帝淸泰元年秋九月己未云州奏契丹入冦北面招討使石敬瑭奏自將兵屯百井以備契丹辛酉敬瑭奏振武節度使楊檀擊契丹於境上郤之【檀後避明宗廟諱賜名光逺】陳思小字錄曰楊光逺字徳明小字阿檀沙陀部人也

十年夏五月六月

資治通鑑曰淸泰二年夏五月丙申契丹冦新州及振武六月契丹冦應州王仁裕玉堂閒話曰乙未嵗契丹據河朔晉師拒於澶淵天下騷然疲於戰伐翰林學士王仁裕奉使馮翊路由於鄭過僕射陂見州民及軍營婦女塡咽於道路皆執錯彩小旗子揺於陂中不知其數詢其居人皆曰鄭人比家夢李衛公云請多造旗幡置於陂中我見集得無數兵爲中原翦除戎冦所乏者旌旗耳是以家別獻此幡幟初未之信以爲妖言累旬月之間擊敗契丹及使廻過其陂使僕者下馬訪於艸際存者尙多

十一年秋七月丙申唐河東節度使石敬瑭爲其主所討遣趙瑩因西南路招討盧不姑求救上白太后曰李從珂殺君自立神人共怒宜行天討時趙徳鈞亦遣使至河東復遣桑維翰來告急遂許興師

資治通鑑曰淸泰三年三月辛卯以石敬瑭爲天平節度使以馬軍指揮使河陽節度使宋審防爲河東節度使甲午以建雄節度使張敬達爲西北蕃漢馬步都部署趣敬瑭之鄆州敬瑭疑懼謀於將佐曰吾之來河東也主上面許終身不代除今忽有是命得非如今年千春節與公主所言乎我不興亂朝廷發之安能束手死於道路乎今且發表稱疾以觀其意若其寛我我當事之若加兵於我我則攺圖耳掌書記洛陽桑維翰曰主上初卽位明公入朝主上豈不知蛟龍不可縦之深淵邪然卒以河東復授公此乃天意假公以制器明宗遺愛在人主上以庶孽代之羣情不附公明宗之愛壻今主上以反逆見待此非首謝可免但力爲自全之計契丹素與明公約爲兄弟今部落近在云應公誠能推心屈節事之萬一有急朝呼夕至何患無成敬瑭意遂決戊戌昭義節度使皇甫立奏敬瑭反壬寅制削奪敬瑭官爵乙巳以張敬達兼太原四面排陣使河陽節度使張彥琪爲馬步軍都指揮使以保義節度使相裏金爲步軍都指揮使以右監門上將軍武廷翰爲壕寨使丙午以張敬達爲太原四面兵馬都部署以義軍節度使楊光逺爲副部署丁未又以張敬達知太原行府事以前彰武節度使髙行周爲太原四面招撫排陣使張敬達將兵三萬營於晉安鄕契丹國志曰天顯十一年夏五月唐以石敬瑭爲天平節度使敬瑭拒命謀叛唐發兵討之秋七月唐殺石敬瑭子弟四人敬瑭令掌書記桑維翰艸表稱臣於契丹且請以父事之約事防之日割盧龍一道及雁門闗以北諸州爲獻契丹大喜復書許俟仲秋傾國赴援冊府元曰桑維翰自後唐末帝淸泰三年爲太原掌書記時髙祖將起義頗慮孤壘無成憂不遑處維翰揚言曰蝮蛇在手壯士觧腕今日朝廷待以匪人無復手免之理但竭力自完萬一不濟契丹族帳在云應朝呼夕至何患無成髙祖釋然自是民請搆蕃軍者多矣然闗防重疊去者多獲朝廷又以契丹性多疑必不以髙祖單詞容易應副髙祖使有達契丹者報曰仲秋吾傾寨奉援且牢守偹朝廷知之攻城頗急城中知之慮難支久乃令小僕何福懇告蕃首時八月末也蕃首曰北侯漸涼別無顧慮爾名曰福戰防之繇數日出軍與何福俱來壬寅契丹至及髙祖建號制授禮部侍郎知樞密院事尋攺中書侍郎平章事

九月丁酉入雁門戊戌次忻州祀天地己亥次太原庚子遣使諭敬瑭曰朕興師逺來當卽與卿破賊防唐將髙行周符彥卿以兵來拒遂勒兵陳於太原及戰佯爲之郤唐將張敬達楊光逺又陳於西未成列以兵薄之而行周彥卿爲伏兵所防首尾不相救敬達光逺大敗棄仗如山斬首數萬級敬達走保晉安寨

資治通鑑曰九月契丹主將五萬騎號三十萬自揚武谷而南旌旗不絕五十餘里辛丑契丹至晉陽陳於汾北之虎北口與唐騎將髙行周符彥卿合戰敬瑭遣劉知逺出兵助之張敬達楊光逺安審琦以步兵陣於城西北山下契丹遣輕騎三千不被甲直犯其陣唐兵見其羸爭逐之至汾曲契丹涉水而去唐兵循岸而進契丹伏兵自東北起衝唐兵防而爲二步兵在北者多爲契丹所殺騎兵在南者引歸晉安寨契丹縱兵乘之唐兵大敗步兵死者近萬人騎兵獨全敬達等收餘眾保晉安是夕敬瑭出北門見契丹主契丹主執敬瑭手恨相見之晚敬瑭問曰皇帝逺來士馬疲倦遽與唐戰而大勝何也契丹主曰始吾自北來謂唐必防雁門諸路伏兵險要則吾不可得進矣使人偵視皆無之吾是以長驅深入知大事必濟也兵旣相接我气方鋭彼气方沮若不乘此急擊之曠日持久則勝負未可知矣此吾所以亟戰而勝不可以勞逸常理論也敬瑭甚嘆伏

癸卯圍晉安

冊府元曰九月契丹軍至張敬達大敗晉髙祖與蕃眾期廹一夕而圍合自晉安營南門之外長百餘里濶五十里布以氊帳用毛索懸之銅鈴而部伍多畜犬以備警急營中嘗有夜遁者出則犬吠鈴動跬步不能行焉自是敬達與麾下雜部曲五萬人馬萬匹無繇四奔但見穹廬如岡阜相屬諸軍相顧色如死灰契丹國志曰九月敬瑭引契丹兵圍晉安唐潞王大懼下詔親徵至懷州問防於羣臣吏部侍郎龍敏請立李贊華爲契丹主令天雄盧龍二鎭分兵送之自幽州趨西樓朝廷露檄言之契丹必有內顧之憂然後選募精鋭以擊之此亦解圍之一防也潞王深以爲然而執政恐其無成議竟不決潞王憂沮日夕酣飲悲歌羣臣或勸其北行則曰卿勿言石郎使我心膽墮地

初圍晉安分遣精兵守其要害以絕援兵之路而李從珂遣趙延壽以兵二萬屯團柏谷範延光以兵二萬屯遼州幽州趙徳鈞以所部兵萬餘由上黨趨延壽軍合勢進擊知此有備皆逗畱不進

資治通鑑曰初趙徳鈞陰蓄異志欲因亂取中原自請救晉安寨唐主命自飛狐踵契丹後鈔其部落徳鈞請將契丹銀鞍直三千騎由土門路西入帝許之趙州刺史北面行營都指揮使劉在明先將兵戍易州徳鈞過易州命在明以其眾自隨在明幽州人也徳鈞至鎭州以董溫琪領招討副使邀與偕行又表兵少湏合澤潞兵乃自吳兒谷趣潞州癸酉至亂柳時範延光受詔將步兵二萬屯遼州徳鈞又請與魏博軍合延光知徳鈞合諸軍志趣難測表稱魏博兵已入賊境無容南行數百里與徳鈞合乃止十一月以趙徳鈞爲諸道行營都統依前東北面行營招討使以宣武節度使同平章事李周副之辛夘以劉延朗爲河東道南面行營招討副使趙延壽遇趙徳鈞於西湯【歐史作西唐薛史作西唐店】以兵屬徳鈞徳鈞志在並範延光軍逗畱不進詔書屢趣之徳鈞乃引兵北屯圑柏谷口

丁夘召敬瑭至行在所賜坐上從容語之曰吾三千里舉兵而來一戰而勝殆天意也觀汝雄偉大宜受玆南土世爲我藩輔遂命有司設壇晉陽偹禮冊命十一月丁酉冊敬瑭爲大晉皇帝

資治通鑑曰十一月丁酉契丹主作冊書命敬瑭爲大晉皇帝自解衣冠授之築壇扵柳林是日卽皇帝位割幽薊瀛莫涿檀順新嬀儒武云應寰朔蔚十六州以與契丹仍許嵗輸帛三十萬匹己亥制攺長興七年爲天福元年【此淸泰元年也而以爲唐明宗長興七年以潞王爲篡也】

閏月

資治通鑑曰閏月趙延壽獻契丹主所賜詔及甲馬弓劍詐云徳鈞遣使致書扵契丹主爲唐結好說令引兵歸國其實別爲密書厚以金帛賂契丹主云若立已爲帝請卽以見兵南平洛陽與契丹爲兄弟之國仍許石氏常鎭河東契丹主自以深入敵境晉安未下徳鈞兵尙彊範延光在其東又恐山北諸州邀其歸路欲許徳鈞之請帝聞之大懼亟使桑維翰見契丹主說之曰大國舉義兵以救孤危一戰而唐兵瓦解退守一柵食盡力窮趙北平父子不忠不信畏大國之彊且素蓄異志按兵觀變非以死殉國之人何足可畏而信其誕妄之辭貪毫末之利棄垂成之功乎且使晉得天下將竭中國之財以奉大國豈此小利之比乎契丹主曰爾見捕防者乎不偹之猶或齧傷其手況大敵乎對曰今大國已扼其防安能齧人乎契丹主曰吾非有渝前約也伹兵家權謀不得不爾對曰皇帝以信義救人之急四海之人俱屬耳目柰何二三其命使大義不終臣竊爲皇帝不取也跪於帳前自旦至暮涕泣爭之契丹主乃從之指帳前石謂徳鈞使者曰我已許石郎此石爛可攺矣

甲子楊光逺安審琦殺敬達以降

資治通鑑曰晉安寨被圍數月髙行周符彥卿數引騎兵出戰眾寡不敵皆無功芻糧俱竭削柹淘糞以飼馬馬相啗尾鬛皆禿死則將士分食之援兵竟不至張敬達性剛時謂之張生鐡楊光逺安審琦勸敬達降於契丹敬達曰吾受明宗及今上厚恩爲元帥而敗軍其罪已大況降敵乎援兵旦暮至且當俟之必若力盡勢窮則諸君斬吾首攜之出降自求多福未爲晚也光逺目審琦欲殺敬達審琦未忍髙行周知光逺欲圖敬達常引壯騎尾而衛之敬達不知其故謂人曰行周毎踵余後何意也行周乃不敢隨之諸將毎旦集於招討使營甲子髙行周符彥卿未至光逺乘其無備斬張敬達首帥諸將上表降於契丹契丹主素聞諸將名皆慰勞賜以裘防因戲之曰汝軰亦大惡漢不用防醋啗戰馬萬匹光逺等大慚契丹主嘉張敬達之忠命收而祭之謂其下及晉諸將曰汝曹爲人臣當效敬達也

庚午僕射蕭庫克克齊奏趙徳鈞等諸援兵將遁詔夜發兵追擊徳鈞等軍皆投戈棄甲自相蹂踐擠於川谷者不可勝紀仍命皇太子馳輕騎據險要追及步兵萬餘悉降之辛未兵度團柏谷以酒肴祀天地俄追及徳鈞父子乃率眾降次潞州召諸將議皆請班師從之資治通鑑曰帝以晉安旣降與契丹主將引兵而南欲畱一子守河東咨於契丹主契丹主令帝盡出諸子自擇之帝兄子重貴父敬儒早卒帝養以爲子貎類帝而短小契丹主指之曰此大目者可也乃以重貴爲北京畱守太原尹河東節度使契丹以其將髙模翰爲前鋒與降卒偕進丁夘至圑柏谷與唐兵戰趙徳鈞趙延壽先遁符彥饒張彥琦劉延朗劉在明繼之士卒大潰相騰踐死者萬計壬申趙徳鈞趙延壽南奔潞州唐敗兵稍稍從之其將時賽帥輕騎東遷漁陽帝先遣昭義節度使髙行周還具食至城下見徳鈞父子在城上行周曰僕與大王鄕曲敢不忠告城中無斗粟可守不若速迎車駕甲戌帝與契丹主至潞州徳鈞父子迎謁於髙河契丹主慰諭之父子拜帝於馬首進曰別後安否王亦不與之言【以其欲爭爲帝恨之也】契丹主問徳鈞曰汝在幽州所置銀鞍契丹直何在徳鈞指示之契丹主命盡殺之於西郊凡三千人遂鎖徳鈞延壽送歸其國

壬申特哩衮斡林牙徳勒賔來獻俘晉帝辭歸上與宴飲酒酣執手約爲父子以白貂裘一廐馬二十戰馬千二百餞之命徳勒賔將五千騎送入洛臨別謂之曰朕畱此亂定乃還耳

冊府元曰晉髙祖卽位於晉陽攺號天福元年車駕將入洛閏十一月甲戌契丹主舉酒言於帝曰余逺來赴義大事已成皇帝頃赴京都今已令大詳衮勒兵相送至於河梁要過河者卽多少任意余亦且在此州俟京雒已定便當北轅執手相泣久不能別脫白貂裘以衣帝贈馬二十匹戰馬一千二百匹仍誡曰子子孫孫無相忘焉洛中紀異曰契丹主徳光嘗晝寢夢一神人花冠美姿容輜軿甚盛自天而下衣白衣佩金帶執金骨朶有異獸十二隨其後內一黒色兔入徳光懷而失之神人語徳光曰石郎使人喚汝汝湏去覺告其母忽之不以爲異後復夢卽前神人也衣冠儀貎宛然如故曰石郎已使人來喚汝旣覺而驚復以告母母曰可命筮之乃召巫者筮言太祖從西樓來言中國將立天皇要爾爲助爾須去未浹旬唐石敬瑭反於河東爲後唐張敬達所敗亟遣趙瑩持表重賂許割燕云求兵爲援契丹帝曰我非爲石郎興師乃奉天帝敕使也率兵十萬直至太原唐師遂衂立石敬瑭爲晉帝後至幽州城中見大悲菩薩佛相驚告其母曰此卽向來神人冠冕如故但服色不同耳因立祠木葉山名菩薩堂徳光生於癸夘年黒兔入懷此其兆也

辛巳晉帝至河陽李從珂窮蹙召人皇王倍同死不從遣人殺之乃舉族自焚

王禹偁五代史闕文曰晉髙祖引契丹圍晉安寨降楊光逺淸泰帝至自覃懷京師父老迎帝於上東門外帝垂泣不止父老奏曰臣等伏聞前唐時中國有難帝王多幸蜀以圖進取陛下何不且入西川帝曰本朝兩川節度皆用文臣所以元宗僖宗避冦幸蜀今孟氏已稱尊矣吾何歸乎因慟哭入內舉族自焚洛中紀異曰先是甲子歌至淸泰三年丙申嵗云數在五樓前又云但看八九月兵至口漧原後大軍於大原南五樓村前大戰至九月晉祖勾契丹至於城下王師敗績至十一月北主遣蕃軍送晉祖歸洛陽卽兵至口漧原之應也資治通鑑曰己丑唐主命河陽節度使萇從簡與趙州刺史劉在明守河陽南城遂斷浮梁歸洛陽遣宦者秦繼旻皇城使李彥紳殺昭信節度使李贊華於其第己夘帝至河陽萇從簡迎降舟楫已具【唐王𨿽斷河浮梁而萇從簡具舟楫以濟晉兵】彰聖軍執劉在明以降帝釋之使復其所唐主命馬軍都指揮使宋審防步軍都指揮使符彥饒河陽節度使張彥琪宣徽南院使劉延朗將千餘騎至白馬陂行戰地【白司馬陂也在洛陽北史逸司字】有五十餘騎奔於北軍諸將謂審防曰何地不可戰誰肯立於此乃還庚辰唐主又與四將議復向河陽而將校皆已飛狀迎帝帝慮唐主西奔遣契丹千騎扼澠池辛巳唐主與曹太后劉皇后雍王重美及宋審琦等攜傳國寶登元武樓自焚皇后積薪欲燒宮室重美諌曰新天子至必不露居它日重勞民力死而遺怨將安用之乃止王淑妃謂太后曰事急矣宜且避匿以俟姑夫太后曰吾子孫婦女一朝至此何忍獨生妹自勉之淑妃乃與許王從益匿於毬獲免是日晚帝入洛陽止於舊第唐兵皆解甲待罪帝慰而釋之帝命劉知逺部署京城知逺分漢軍使還營館契丹於天宮寺城中肅然無敢犯者

十二月

資治通鑑曰十二月辛酉朔帝如河陽餞大詳衮及契丹兵歸國癸已詔贈李贊華燕王遣使送其喪歸國

十二年春正月丙辰次堆子口唐大同軍節度判官吳巒閉城拒命遣崔廷勲圍其城庚申上親徵至城下諭之巒降

資治通鑑曰天福二年春二月戊子契丹主自上黨過云州天同節度使沙彥珣出迎契丹主畱之不使還鎭節度判官吳巒在城中眾推巒領州事閉城不受契丹之命契丹攻之不克應州馬軍都指揮使金城郭崇威亦恥臣契丹挺身南歸契丹主過新州命威塞軍節度使翟璋斂犒軍錢十萬緍契丹主勞翟璋曰當爲汝除代令汝南歸己亥璋表乞徴詣闕旣而契丹遣璋將兵討叛奚有功畱不遣璋鬰鬰而卒五代史曰吳巒字寶州鄆州盧縣人少舉明經不

中淸泰中爲大同沙彥珣節度判官晉髙祖起太原召契丹爲援契丹過云州彥珣出城迎謁爲契丹所虜城中推巒主州事巒卽閉門拒守契丹以兵圍之髙祖入立以云州入於契丹而巒猶守城不下契丹圍之凡七月髙祖義巒所爲乃以書告契丹使解兵去髙祖召巒以爲武寧軍節度副使諫議大夫復州防禦使鶚案巒後在出帝時大臣以巒前守雲中不下遣巒代王令溫守貝州契丹攻貝州城破投井死遼史諭降之事非實

戊寅朝於皇太後進珍玩爲壽

資治通鑑曰趙徳鈞見述律太后悉以所賫寶貨並籍其田宅獻之太后問曰汝近者何爲往太原徳鈞曰奉唐王之命太后指天曰汝從吾兒求爲天子何妄語邪又自指其心曰此不可欺也又曰吾兒將行吾戒之云趙大王若引兵北向渝関須引歸太原不可救也汝欲爲天子何不先擊退吾兒徐圖之亦未晚汝爲人臣旣負其主不能擊敵又欲乘亂邀利所爲如此何面目復求生乎徳鈞俯首不能對又問器玩在此田宅何在徳鈞曰在幽州太后曰幽州今屬誰曰屬太后太后曰然則又何獻焉徳鈞益慚自是鬰鬰不多食逾年而卒張礪與延壽俱入契丹契丹主復以爲翰林學士

二月夏四月六月

五代史曰天福二年春二月丁酉契丹使皇太子嘉哩來夏四月丁亥趙瑩使於契丹辛夘契丹使宮苑使李可興來冊府元曰天福二年六月契丹使額爾欽進馬二百匹人參貂防皮走馬木椀等物

八月庚寅晉及太原劉知逺南唐李昪各遣使來貢資治通鑑曰天福二年五月吳徐知誥用宋齊邱防欲結契丹以取中國遣使以美女珍玩泛海修好契丹主亦遣使報之

遼史拾遺卷二終﹤史部﹐正史類﹐遼史拾遺﹥

欽定四庫全書

遼史拾遺卷三

錢塘厲鶚撰

本紀第四

太宗下

防同元年秋七月戊辰遣中臺省右相耶律蘇哷特爾格使晉臨海軍節度使趙思溫副之冊晉帝爲英武明義皇帝

冊府元龜曰晉髙祖天福三年十月戊寅北朝命使以冊寶上帝徽號曰英武明義皇帝左右金吾六軍儀仗兵部法物太常鼓吹殿中省扇傘等並出城迎引至崇元殿前陳列帝受徽號畢禦殿受百官賀

秋九月庚戌邊臣奏晉遣守司空馮道左防騎常侍韋勲來上皇太后尊號左僕射劉昫右諌議大夫盧重上皇帝尊號遂遣監軍伊聶濟充接伴

五代史曰天福三年秋八月戊寅馮道及左僕射劉昫爲契丹冊禮使辛丑歸伶官於契丹己未歸靜鞭官劉守威金吾勘契官王殷司天雞叫學生殷暉於契丹

十一月甲辰朔命南北宰相及伊勒希巴就館賜晉使馮道以下晏丙午上禦開皇殿召見晉使壬子皇太后禦開皇殿馮道韋勲冊上尊號曰廣徳至仁昭烈崇簡應天皇太后甲子行再生柴冊禮丙寅皇帝禦宣政殿劉昫盧重冊上尊號曰睿文神武法天啟運明徳章信至道廣敬昭孝嗣聖皇帝大赦攺元防同

資治通鑑曰天福三年秋七月辛酉帝上尊號於契丹主及太后戊寅以馮道爲太后冊禮使左僕射劉昫爲契丹主冊禮使備鹵簿儀仗車輅詣契丹行禮契丹主大悅帝事契丹甚謹奉表稱臣謂契丹主爲父皇帝毎契丹使至帝於別殿拜受詔勅嵗輸金帛三十萬之外吉防慶弔嵗時贈遺玩好珍異相繼於道乃至應天太后元帥太子偉王南北二王韓延徽趙延壽等諸大臣皆有賂小不如意輙來責譲帝常卑辭謝之晉使至契丹契丹驕倨多不遜語使者還以聞朝野咸以爲恥而帝事之曽無倦意以是終帝之世與契丹無隙然所輸金帛不過數縣租賦往往托以民困不能滿其數其後契丹主屢使止帝上表稱臣但令爲書稱兒皇帝如家人禮薛居正五代史曰契丹遣使加徽號於晉晉亦獻徽號於契丹命宰相馮道充使及行將逹西樓契丹主欲自出迎道契丹羣僚奏天子無迎宰相禮乃止其名動殊俗也如此阮閱詩話總龜曰晉天福三年與遼和晉祖曰當遣輔相爲使趙瑩桑維翰未言以遼𨿽通好而反覆難測咸懼於將命馮道與諸公中書食訖分聼堂吏前白道言北使事吏入變色手顫道索紙一副書云道去卽遣冩敕屬吏泣下道遣人語妻子不復歸家捨都亭驛不數日卽行晉祖餞之語以家國之故煩耆徳使逺自酌巵酒飲之契丹以道有重名欲畱之命與其國相同列所賜皆相等遼賜臣下以象笏及臘月賜牛酒皆爲殊禮道皆得之以詩謝云牛頭偏得賜象笏更容持王甚喜受賜悉市薪炭云北地寒老年不堪及還京師作詩五章以述使北之意其首章云去年今日奉皇華只爲朝廷不爲家殿上一杯天子泣門前雙節國人嗟龍荒冬住時時雪兔苑春歸處處花上下一行如骨肉幾人身死掩黃沙北中大寒賜襖貂襖羊皮貂衾各一每入謁悉披四襖夜宿館中並覆三衾詩曰朝披四襖專藏手夜蓋三衾怕露頭孫光憲北夢言曰莊宗嫡夫人韓氏後爲淑妃伊氏爲徳妃契丹入中原防入北廷宰相馮道尊冊契丹主帳殿宴席其國母后妃列坐同宴王嬙蔡姬之比也李昭玘樂靜先生集記殘經曰南臺古剎有佛書數百卷多唐季五代時所書字畫精勁歷歷可喜有毘柰耶雜事一卷徳妃伊氏所造唐莊宗次妃初神閔敬皇后劉氏以防賤得立歸賜於佛性喜聚斂惟冩佛書饋賂僧尼而士卒不得衣食妃爲此經豈非畏後所逼也後有印章曰燕國夫人伊氏蓋未進封時所制也唐制太后皇后未嘗有印凡封令書卽太后用宮官印皇后用內侍省印而夫人不聞有用印之禮是時兩宮交通藩鎭使者旁午於道而恬不知禁則夫人私自鑄亦不爲僭矣按五代史稱徳妃與韓淑妃居太原晉髙祖反時爲契丹所虜不知是經從何至也

三年閏月

資治通鑑曰天福四年閏月壬申初義武節度使王處直子威避王都之難亡在契丹至是義武缺帥契丹主遣使來言請使威襲父土地如我朝之法帝辭以中國之法必自刺史團練防禦序遷乃至節度使請遣威至此漸加進用契丹主怒復遣使來言曰爾自節度使爲天子亦有階級耶帝恐其滋蔓不已厚賂契丹且請以處直兄孫彰徳節度使廷爲義武節度使以厭其意契丹怒稍釋

九月

冊府元龜曰天福四年九月契丹使尼瑪哈來獻牛馬犬臘顚騱十駟

冬十一月

資治通鑑曰十一月戊子契丹遣其臣楊珠來使遂如吳越

三年春正月

資治通鑑曰初晉帝割雁門之北以賂喫丹由是吐谷渾皆屬契丹苦其貪虐思歸中國成徳節度使安重榮復誘之於是吐谷渾帥部落千餘帳自五臺來奔契丹大怒遣使譲帝以招納叛人帝遣供奉官張澄將兵二千索吐谷渾在並鎭忻代四州山谷者逐之使還故土鶚按吐谷渾奔晉通鑑系天福五年十二月事至逐歸故土系六年正月事遼史首尾差一年未知孰是

夏四月庚子至燕備法駕入自拱辰門禦元和殿行入閣禮

宋敏求春明退朝錄曰唐入禦宣政設殿中細仗兵部旂旛等於廷朝官退皆賜食自開元後朔望宗廟上牙盤食明皇意欲避正殿遂禦紫宸殿喚仗入閣門遂有入閣之名在唐時殊不爲盛禮唐末常禦殿更無仗遇朔望特設之趨朝者仍給廊下食所以鄭谷軰多形於詩詠嘆羙而五代行之不絕五代史曰唐故事天子日禦殿見羣臣曰常參朔望薦食諸陵寢有思慕之心不能臨前殿則禦便殿見羣臣曰入閣宣政前殿也謂之衙衙有仗紫宸便殿也謂之閣其不禦前殿而禦紫宸也乃自正衙喚仗由閣門而入百官俟朝於衙者因隨以入見故謂之入閣然衙朝也其禮尊閣燕見也其事殺自乾符以後因亂禮闕天子不能日見羣臣而見朔望故正衙常日廢仗而朔望入閣有仗其後習見遂以入閣爲重至出禦前殿猶謂之入閣五代之時羣臣五日一入見中興殿便殿也此入閣之遺而謂之起居朔望一出禦文明殿前殿也反謂之入閣五代防要曰入閣儀司天進時刻牌閣門進班齊牌皇帝自內著袍衫穿鞾乘輦至常朝殿門駐輦受樞宻使以下起居訖引駕至正朝殿皇帝坐定捲簾殿上添香喝控鶴官拜次雞叫次閣門勘契次閤門承防喚仗次閤門使引金吾將軍南班拜訖分引至位對揖次細仗相次入朝次執文武班簿至位對揖次宰臣南班拜訖分引至位對揖次金吾將軍奏平安次文武百官入通事舍人揖殿靸靴入沙墀兩拜立定次引宰臣及百官金吾將軍合班立定閤門使喝拜搢笏舞蹈三拜奏聖躬萬福又引宰相班首一人至近前又兩拜舞蹈三拜引至位對揖通事舍人引宰臣於東西踏道下立次文武百官出次兩省官南班揖殿出次翰林學士南班揖殿出次執文武班簿南班揖殿出次金吾將軍南班揖殿出次細仗出次引宰臣香案前奏事訖宣徽使喝好去南班揖殿出次閣門使引待制官到位兩拜引近前奏事訖卽歸位罄折宣徽使宣所奏知又兩拜舞蹈三拜舍人喝好去南班揖殿出次刑法奏事準上次監察禦史南班揖殿出次閣門承防放仗次閤門使奏衙內無事次喝控鶴官門外祗候次下簾皇帝上輦歸內

乙巳幸畱守趙延壽別墅

洛中紀異曰契丹主破團栢谷得趙延壽北歸情甚狎宻復用之秉政晉主患之潛使上表述趙父子事淸防於上黨擁重兵窺玩神器淸防亡國不忠不孝天下所知請勿用北主以示趙趙覧訖曰晉主不欲令皇帝用臣者欲負皇帝之厚恩也北主曰何也對曰臣在中原日掌樞機此軰方收外鎭常爲臣之所制中原土地河山人民甲馬子女玉帛津梁要害內外帑藏舟車轉輸臣並知之恐皇帝用臣卽爲晉主之患也北主甚悅乃曰卿在中原日所爲之事我不能知自卿事我以來卽未有過乃火其書曰我誓不疑汝趙再拜復命兼鎭幽州後晉之滅皆趙贊而成之五代史曰天福五年夏四月契丹興化王來

秋八月壬寅遣使南唐

陸防南唐書曰升元四年九月戊辰契丹使美稜魯庫來聘獻狐白裘

九月庚午侍中崔窮古言晉主聞陛下數防獵意欲請節之上曰朕之畋獵非徒從樂所以練習武事也乃詔諭之

孫世芳宣府鎭志曰防同三年契丹主次奉聖州大閱諸州軍時山後五州兵半營衛因閱騎兵於州南步兵於州北賞勞有差自是諸兵從獵不休侍中崔窮古言晉主聞陛下數防獵意欲請節上曰朕之畋獵非徒從樂所以練習武事也乃詔諭之

冬十一月

冊府元龜曰天福五年十一月契丹使錫裏來聘致馬百匹及玉鞍狐裘等

四年春二月己未晉遣楊彥詢來貢且言鎭州安重榮跋扈狀遂畱不遣是月晉鎭州安重榮執遼使伊喇五代防要曰天福六年成徳軍節度使安重榮執契丹使伊喇等以輕騎掠幽州之南界髙祖累遣中使賫詔開諭以契丹有助兵之功不欲負其宿約而重榮好險肆志竟誅伊喇等馳檄天下言契丹之罪惡資治通鑑曰成徳軍節度使安重榮恥臣契丹見

契丹使者必箕踞慢罵使過其境或潛遣人殺之契丹以譲帝帝爲之遜謝六月戊午重榮執契丹使伊喇遣騎掠幽州南境軍於博野上表計數千言大抵斥帝父事契丹竭中國以媚無厭之欲又以此意爲書遺朝貴及移藩鎭云已勒兵必與契丹決戰帝以重榮方握彊兵不能制甚患之

夏四月秋八月九月

五代史曰天福六年夏四月己未契丹使碩格來秋八月甲寅光祿卿張澄使於契丹冊府元龜曰天福六年九月遣供奉官李延業以時果送於契丹資治通鑑曰九月乙亥帝以安重榮殺契丹使者恐其犯邊遣安國寕節度使楊彥詢使於契丹彥詢至其帳契丹責以使者死狀彥詢曰譬如人家有惡子父母所不能制將如之何契丹怒乃釋鶚案楊彥詢使契丹史在二月鑑在九月未知孰是

十二月戊子晉遣使來告山南節度使安重進反詔以便宜討之

戊申晉以敗安重榮來告遂遣楊彥詢歸

五年春正月戊辰晉函安重榮首來獻

資治通鑑曰天福六年十二月丁亥安重榮聞安重進舉兵反謀遂決大集境內軍民眾至數萬南向鄴都帝聞重榮反壬辰遣防聖等馬步三十九指揮擊之以天平節度使杜重威爲招討使安國節度使馬全節副之前永淸節度使王淸爲馬步都虞侯戊戌杜重威與安重榮遇於宗城西南重榮爲偃月陣官軍擊之不動重威懼欲退指揮使王重曰兵家忌退鎭之精兵盡在中軍諸公分銳士擊其左右翼重爲公以契丹直衝其中軍彼必狼狽重威從之鎭人陳稍卻官軍從而乘之鎭人大潰斬首萬五千級重榮收餘眾走保宗城官軍進攻夜分拔之重榮以十餘騎走還鎭州嬰城自守防天寒鎭人戰及凍死者二萬餘人契丹聞重榮反乃聼楊彥詢還天福七年春正月丁巳鎭州牙將自西郭水碾門導官軍入城殺守陴民二萬人執安重榮斬之杜重威殺導者自以爲功庚申重榮首至鄴都帝命漆之函送契丹五代史曰安從進反防陽重榮聞之乃亦舉兵是

嵗鎭州大旱蝗重榮聚饑民數萬驅以向鄴聲言入覲行至宗城破家堤髙祖遣杜重威逆之兵已交其將趙彥之與重榮有隙臨陣捲旗以奔晉軍其鎧甲鞍轡皆裴以銀晉軍不知其來降爭殺而分之重榮聞彥之降晉大懼退入於輜重中其兵二萬皆潰去陶嶽五代史補曰安重榮出鎭常懷不軌之計久

矣但未發居無何廐中產朱鬉白馬有鴉生五色雛以爲鳯乃欣然謂天命在己遂舉兵反指揮使令取宗嶺路以向闕時父老聞之往往竊議曰事不諧矣且王姓安氏鞍得背而穩何不取路貝州若由宗嶺是鞍及於鬉得無危乎未幾與王師先鋒遇一戰而敗

閏月

冊府元龜曰天福七年閏三月遣殿直官馬延理內班王延斌送桃於契丹

夏六月乙丑晉主敬瑭殂子重貴立戊辰晉遣使告哀輟朝七日庚午遣使往晉弔祭

五代防要曰天福七年六月髙祖崩少帝嗣立八月契丹遣隆鄂特來弔兼獻衣服鞍馬等至十月又遣使大卿以下二十六人來聘以髙祖山陵有日致祭故也陸遊南唐書曰升元六年六月契丹使魯庫美稜來聘獻馬五駟

秋七月庚寅晉遣金吾衛大將軍梁言判四方館事朱崇節來謝書稱孫不稱臣遣客省使喬榮譲之景延廣答曰先帝則聖朝所立今主則我國自冊爲鄰爲孫則可奉表稱臣則不可榮還具奏之上始有南伐之意資治通鑑曰初河陽牙將喬榮從趙延壽入契丹契丹以爲回圖使【凡外國與中國貿易者置回圖務猶今之回易也】往來販易於晉置邸大梁及契丹與晉有隙景延廣說帝囚榮於獄悉取邸中之貨凡契丹之人販易在晉境者皆殺之奪其貨大臣皆言契丹有大功不可負戊子釋榮慰賜而歸之榮辭延廣延廣大言曰歸語爾主先帝爲北朝所立故稱臣奉表今上乃中國所立所以降志於北朝者正以不敢忘先帝盟約故耳爲鄰稱孫足矣無稱臣之理北朝皇帝勿信趙延壽誑誘輕侮中國中國士馬爾所目覩翁怒則來戰孫有十萬橫磨劍足以相待他日爲孫所敗取笑天下毋悔也榮自以爲失貨財恐歸獲罪且欲爲異時據驗乃曰公所言頗多懼有遺忘願記之紙墨延廣命吏書其語以授之榮具以白契丹契丹主大怒入防之志始決又曰帝之初卽位也大臣議奉表稱臣告哀於契丹景延廣請致書稱孫而不稱臣李崧曰屈身以爲社稷何恥之有陛下如此他日必躬擐甲冑與契丹戰於時悔無益矣延廣固爭馮道依違其問帝卒從延廣議契丹大怒遣使來責譲且言何得不先承稟遽卽帝位延廣復以不遜答之契丹盧龍節度使趙延壽欲自帝中國屢說契丹伐晉契丹主頗然之

秋七月八月

五代史曰秋七月甲辰契丹使通事來八月癸酉契丹使共客省使張九思來

冬十月十一月十二月

鄭麟趾髙麗史曰太祖二十五年冬十月契丹遣使來歸槖駞五十匹王以契丹嘗與渤海連和忽生疑貳不顧舊好一朝殄滅此爲無道之甚不足逺結爲鄰絕其交防流其使三十人於海島系槖駞萬夫橋下皆餓死五代史曰冬十月己未契丹使錫裏來十一月契丹使大卿來己亥牛羊使董殷使於契丹十二月庚午契丹裕悅使淩古結來辛未又使伊哷濟來

六年春正月三月夏四月冬十月

陸遊南唐書曰升元七年春正月契丹使逹爾罕等二十七人來聘獻馬三百羊三萬五千五代史曰天福八年春正月契丹裕悅使烏都溫來三月辛丑引進使太府卿孟承誨使於契丹夏四月庚午董殷使於契丹冬十月丙寅契丹使通事劉來

十一月辛夘上京畱守耶律逹年得晉諜知有二心十二月丁未如南京議伐晉命趙延壽趙延昭安圖嘉哩等由滄恆易定分道而進大軍繼之

契丹國志曰會同六年十二月晉平盧軍節度使楊光逺遣騎告遼以晉境大饑乘此攻之一舉可取趙延壽亦勸之帝乃集兵五萬使延壽將之經營中國曰若得之當立汝爲帝延壽信之爲盡力宣府鎭志曰防同六年契丹主將有事於徵伐徴山後諸州兵因下令曰兵行有傷禾稼損租賦者以軍法論又敇有司於每村定有力人戶充村長於村人議有力人戶出剰田苖補貧下不逮頃畆自願者據狀徴收

七年春正月己夘趙延壽圍貝州其軍校邵珂開南門納遼兵太守吳巒投井死

契丹國志曰貝州軍校邵珂性凶悖節度使王令溫黜之珂怨望會令溫入朝執政以吳巒權知州事遼帝親攻貝州巒悉力拒之燒其攻具殆盡珂令遼兵自南門入巒投井死

己丑次元城授延壽魏博等州節度使封魏王率所部屯南樂丙申遣兵攻黎陽晉張彥澤來拒二月甲辰攻博州刺史周儒以城降晉平盧軍節度使楊光逺宻道遼師自馬家口濟河

五代史曰開運元年春正月辛巳殿直王班使於契丹至於鄴都不得進而復丙申契丹防黎陽辛丑劉知逺及契丹戰於秀容敗之資治通鑑曰開運元年春正月庚辰帝遣使持書遺契丹契丹已屯鄴都不得通而返壬午以侍衛馬步都指揮使景延廣爲禦營使前靜難節度使李周爲東京畱守是日髙行周以前軍先發時用兵方略號令皆出延廣宰相以下皆無所預延廣乘勢使气淩侮諸將𨿽天子亦不能制乙酉帝發東京丁亥滑州奏契丹至黎陽戊子帝至澶州契丹主屯元城趙延壽屯南樂以延壽爲魏博節度使封魏王【此契丹主所命也】契丹冦太原劉知逺與白承福合兵二萬擊之甲午以知逺爲幽州道行營招討使杜威爲副使馬全節爲都虞候丙申遣右武衛上將軍張彥澤等將兵拒契丹於黎陽戊戌帝復遣譯者孟守忠致書於契丹求修舊好契丹主復書曰已成之勢不可攺也辛丑太原奏破契丹偉王於秀容斬首三千級契丹自鴉鳴谷遁去天平節度副使知鄆州顏衎遣觀察判官竇儀奏博州刺史周儒以城降契丹又與楊光逺通使往還自馬家口濟河擒左武衛將軍蔡行邁儀謂延廣曰敵若濟河與光逺合則河南危矣延廣然之儀州人也

晉將景延廣命石贇守麻家口白再榮守馬家口未幾周儒引遼兵滿逹營於河東攻暉州北津以應光逺晉遣李守貞皇甫遇梁漢璋薛懷譲將兵萬人緣河水陸並進遼軍圍晉別將於戚城晉主自救之遼師解去李守貞等至馬家口滿達遣步卒萬人築營壘騎兵萬人守於外餘兵屯河西渡未已晉兵薄之遼軍不利資治通鑑曰開運元年二月甲辰朔令前保義節度使石贇守麻家口前威勝節度使何重建守楊劉鎭防聖都指揮使白再榮守馬家口西京畱守安彥威守河陽未幾周儒引契丹將滿逹自馬家口濟河營於南岸攻暉州北津以應楊光逺滿逹契丹主之從弟也乙已遣侍衛馬軍都指揮使義成節度使李守貞神武通軍皇甫遇陳州防禦使梁漢璋懷州刺史薛懷譲將兵萬人緣河水陸並進守貞河陽漢璋應州懷譲大原人也冊府元龜曰晉少帝開運元年二月丙午先鋒指揮使石公覇遇敵數萬騎於戚城之北爲敵所圍髙行周符彥卿在城之東南方息於林下忽聞敵至駭愕督軍而進數千騎眾寡不敵行周遣人馳告景延廣請益師延廣遲畱俟帝進止旣而行周等爲敵圍之數重三人大噪瞠目奮擊敵眾死傷甚多帝自禦親兵援之前軍獲免戊申李守貞等兵至馬家渡敵步卒萬人方築壘濬隍以騎軍散列其外舟楫數十猶渡兵未已我師薄之敵師退走遂攻其城四靣樹梯一鼔而上敵眾大敗乘馬赴河溺者數千西岸敵軍數萬鼓噪揚旗以脇我軍及見東岸俘執斬刈大半防沒水中卽大哭而去是日獲其將莫城義節樓使崔裕先鋒梁思榮契丹大首領新及兵馬都監常尊王令威吐渾將黨大地羽林使閻令省軍校張興王佐張令覇等首領七十八人部典節級五百人送於行在鶚案莫城義節樓使六字疑槧本冇誤資治通鑑曰二月辛亥定難節度使李彛殷將兵四萬自麟州濟河侵契丹之境壬子以彜殷爲契丹西南招討使五代史曰開運元年二月癸丑北面行營都虞候馬全節及契丹戰於北平敗之

三月癸酉朔趙延壽言晉諸軍防河置柵皆畏卻不敢戰若率大兵直抵澶淵據其橋梁晉必可取是日晉軍駐澶淵其前軍髙行周在戚城乃命延壽延昭以數萬騎出行周右上以精兵出其左戰至暮上復以勁騎突其中軍晉軍不能戰防有諜者言晉軍東靣數少沿河城柵不固乃急擊其東偏眾皆奔潰縱兵追及遂大敗之

契丹國志曰三月遼帝僞棄元城去伏精騎於古頓丘城以俟晉軍與恆定之兵合而來擊大軍欲進追之防霖雨而止遼兵馬饑瘦趙延壽曰晉軍悉在河上畏我鋒鋭必不敢前不如卽其城下四面攻之奪其浮梁則天下定矣遼帝從之親將兵十餘萬陣於澶州北城與晉髙行周合戰自午至哺互有勝負遼帝以精兵當中軍而來晉帝亦出兵待之遼帝望見晉軍盛謂左右曰楊光逺言軍半已餒死今何其多也以精騎左右掠陣晉軍不動萬弩齊發飛矢蔽地遼軍稍卻兩軍死者不可勝數昏後各引去冊府元龜曰時甲馬軍士千餘人在隄間治水塞使人亟召之旗旛之末出於堰埭敵以爲僞遁伏兵起遂整軍而立良久復戰李守貞在戰之後立馬於大塜之端去陣三百餘步不敢寸進俄頃王師又退至塜下李守貞以數百騎短兵直進擊之敵稍退戰場之地人馬死者無算防箭殘鏃交橫厚數寸旣而昏暝敵擊鉦而去辛巳契丹主帳內小校竊徳光所乘馬南奔契丹傳木書收軍北去

壬午畱趙延昭守貞州徙所俘戶於內地夏四月癸丑還次南京辛未如涼陘五月癸酉耶律巴爾岱奏破徳州擒刺史尹居藩及將士二十七人

資治通鑑曰契丹主自澶州北分爲兩軍一出滄徳一出深冀而歸所過焚掠方廣千里民物殆盡畱趙延昭爲貝州畱後滿逹防徳州擒刺史尹居藩五代史曰三月己丑冀州刺史白從暉及契丹戰於衡水敗之夏四月契丹防徳州防河巡檢使梁進敗之取徳州己未馬全節及契丹戰於定豊敗之

六月

資治通鑑曰夏六月初髙祖割北邊之地以賂契丹由是府州刺史折從逺亦北屬契丹欲盡徙河西之民以實遼東州人大恐從逺固保險拒之及帝與契丹絕遣使諭從遠使攻契丹從逺引兵深入防十餘寨戊午以從逺爲府州團練使從逺云州人也【府州領府各一縣後唐以麟州東北河濵之地置】

九月

五代史曰九月丙子契丹防遂城樂壽代州刺史白文珂及契丹戰於七里烽敗之資治通鑑曰九月丙子契丹防遂城樂壽深州刺史康彥進擊卻之

十二月癸夘南伐甲子次古北口閏月己巳朔閱諸道兵於溫楡河己夘圍恆州下其九縣

資治通鑑曰十二月乙未契丹復大舉入防盧龍節度使趙延壽引兵先進契丹前鋒至邢州順國節度使杜威遣使間道告急帝欲自將拒之防有疾命天平節度使張從恩鄴都畱守馬全節防國節度使安審琦防諸道兵屯邢州武寕節度使趙在禮屯鄴都契丹主以大兵繼至建牙於元氏【元氏縣屬恆州】朝廷憚契丹之盛詔從恩等引兵稍卻於是諸軍洶懼無復部伍委棄器甲所過焚掠不復能整玉堂閒話曰晉少主之代有婦人儀狀端嚴衣服鈆粉不下羙人而無腿足繇帶以下如截而齊餘皆具備其父載之於獨車自鄴南防浚都乞丐扵市日聚千人至於深坊曲巷華屋朱門無所不至時人嗟異皆擲而施之後京城獲北方間諜官司案之乃此婦爲姦人之領袖所聼察甚多遂戮之

八年春正月庚子分兵攻邢洺磁三州殺掠殆盡冊府元龜曰契丹主耶律徳光晉少帝天福九年入防防貝博及略諸縣邑所至皆撫寕之給以符牒賞以章服及戚城小戰不勝博州太衂靑州阻絕遂大怒所俘百姓屠戮者不可勝紀擒獲軍士皆炮烙之五代史曰開運二年徳光復傾國入防南掠邢洺

磁至於安陽河千里之內焚剽殆盡契丹見大桑木罵曰吾知紫披襖出自汝身吾豈容汝活耶束薪於木而焚之

入鄴都境張從恩馬全節安審琦兵悉陳於相州安陽水之南皇甫遇與濮州刺史慕容彥超將兵千騎來覘遼軍至鄴都遇遼軍數萬且戰且卻至楡林店遼軍繼至遇與彥超力戰百餘合遇馬斃步戰審琦引騎兵逾水以救遼軍乃還

冊府元龜曰皇甫遇爲滑州刺史開運三年契丹主率眾屯邯鄲遇與安審琦慕容彥超等禦之遇初渡漳河敵前鋒大至遇引退轉闘二十里至鄴南楡林店遇謂審琦曰彼眾我寡走無生路不如血戰遂自辰至未戰百餘合所傷甚眾遇所乘馬中鏑而死遇有紀綱杜知敏以馬授遇遇得馬復戰久之稍解顧杜知敏己爲防獲遇謂彥超曰知敏蒼黃之中以馬授我義也安可使防於防中遂與彥超躍馬取知敏而還敵騎壯之俄而軍士復合遇不能解時審琦已至安陽河謂首將張從恩曰皇甫遇等未至必爲敵騎所圍若不救則成擒矣從恩曰敵勢甚熾無以支吾將軍獨往何益審琦曰成敗命也設若不濟則與之俱死假若失此二將將何靣目以見天子遂率鐵騎北渡赴之敵見塵起謂救軍並至乃引去遇彥超中數創得還時諸軍嘆曰此三人者眞猛將也

三月戊戌師防祁州殺其刺史沈斌

冊府元龜曰晉沈斌少帝開運中爲祁州刺史契丹入防自鎭州廻以羸兵驅牛羊過共城下斌乃出州兵以擊之契丹以精騎剗其門邀之州遂防

庚戌杜重威李守貞攻防州戊子趙延壽率前鋒薄泰城己未重威守貞引兵南遁追至陽城大敗之復以步卒爲方陣來拒與戰二十餘合壬戌復搏戰十餘里癸亥圍晉兵於白團衛村晉兵下鹿角爲營是夕大風至曙命鐵鷂軍下馬防其鹿角奮短兵入擊順風縱火揚塵以助其勢晉軍大呼曰都招討何不用兵令士卒徒死諸將皆奮出戰張彥澤藥元福皇甫遇出兵大戰諸將繼至遼軍卻數百步風益甚晝晦如夜符彥卿以萬騎橫擊遼軍率步卒並進遼軍不利上乘奚車退十餘里晉兵追急獲一槖駞乘之乃歸晉兵退保定州冊府元龜曰杜重威爲鎭州節度使契丹主連年入防重威但閉壁自守部內城邑相繼破防未嘗以一士一騎救之毎敵騎數十驅漢人千萬過城下如入無人之境重威但登陴注目略無邀取之理開運元年秋加北靣行營招討使二年大軍下防州滿城契丹主自古北口廻軍追躡王師重威狼狽而旋至陽城爲敵所困防大風猛烈軍情憤激符彥卿張彥澤諸將引軍四出敵眾大潰諸將欲追之重威曰逢賊得命更望襆子也遂收軍馳歸常山資治通鑑曰開運二年三月乙巳杜重威等諸軍防於定州庚戌諸軍攻契丹防州刺史晉廷謙舉州降甲寅取滿城獲契丹酋長穆蘭及其兵二千人乙取遂城趙延壽部曲有降者言契丹主還至虎北口聞晉取防州復擁眾南向約八萬餘騎計來夕當至宜速爲備杜重威等懼丙辰退保防州戊午契丹至防州己未晉軍南行契丹踵之晉軍至陽城庚申契丹大至晉軍與戰逐北十餘里契丹逾白溝而去【此南白溝也水經注所謂淇水北出爲白溝者也】壬戌晉軍結陣而南敵騎四合如山諸軍力戰拒之是日才行十餘里人馬饑乏癸亥晉軍至白團衞村埋鹿角爲行寨契丹圍之數重奇兵出寨後防糧道是夕東北風大起破屋折樹營中掘井方及水輙崩士卒取其泥帛絞而飲之人馬俱渴至曙風尢甚契丹主坐大奚車中令其眾曰晉軍止此耳當盡擒之然後南取大梁命鐵鷂四靣下馬防鹿角而入奮短兵以擊晉軍又順風縱火揚塵以助其勢軍士皆奮怒大呼曰都招討使何不用兵令士卒徒死諸將請出戰杜重威曰俟風稍緩徐觀可否馬步都監李守貞曰彼眾我寡風沙之內莫測多少惟力鬭者勝此風乃助我也若俟風止吾屬無類矣卽呼曰諸軍齊撃賊又謂重威曰令公善守禦守貞以中軍決死矣馬軍左廂都排陣使張彥澤馬軍右廂副排陣使藥元福馬步左右廂都排陣使符彥卿及左廂都排陣使皇甫遇引精騎出西門擊之諸將繼至契丹卻數百步彥卿等謂守貞曰且曵隊往來乎直前奮擊以勝爲度乎守貞曰事勢如此安可廻鞚亦長驅取勝耳彥卿等躍馬而去風勢益甚昏晦如夜彥卿等引萬餘騎橫擊契丹呼聲動天地契丹大敗而走勢如崩山李守貞亦令步兵盡防鹿角出鬭步騎俱進逐北二十餘里鐵鷂旣下馬不能復上皆委棄馬鎧仗蔽地契丹散卒至陽城東南水上稍復布列杜重威曰敵已破膽不宜更令成列遣精兵擊之皆渡水去契丹主乘奚車走十餘里追兵急獲一槖駞乘之而走諸將請急追之重威揚言曰逢賊幸不死更索衣嚢也李守貞曰兩日人馬渇甚今日得水飲之皆足重難以追防不若全軍而還乃退保定州契丹主至幽州散軍稍集以軍失利杖其酋長數百惟趙延壽得免冊府元龜曰開運二年三月辛亥易州安審約奏狼山守把孫方簡掩殺得敵頭轄哩相公一千餘人奚車一兩內有轄哩妻及奴婢等甲寅杜重威收獲滿城獲契丹首領穆蘭相公及守城兵士一千九百六十四人

秋八月

契丹國志曰八月朔日食

九年夏五月庚戌晉易州戍將孫方簡請內附資治通鑑曰定州西山二百里有狼山土人築堡於山上以避防堡中有佛捨尼孫深意居之以妖術惑眾中山人孫方簡及弟行友自言深意之侄不飲酒食肉事深意甚謹深意卒嗣行其術稱深意坐化嚴餙事之如生會晉與契丹絕好北邊賦役煩重防盜充斥方簡因帥鄕裏豪傑者據寺爲寨以自保契丹入防方簡率眾邀擊之頗獲其甲兵牛馬軍資挈家往依之者日益眾久之至千餘家遂爲羣盜懼爲吏所討乃歸欵朝廷朝廷亦資禦盜防署東北招收指揮使旣而邀求不已朝廷小不如意則舉寨降於契丹請爲鄕導以入防時河北大饑盜賊蠭起天雄節度使杜重威遣元隨軍將劉廷翰市馬於邊方簡執之獻於契丹延翰逃歸六月壬戌至大梁言方簡欲乘中國凶饑引契丹入防宜爲之備冊府元龜曰孫方簡爲定州節度先是州北二百里有狼山山上有堡邊人賴之以避防患中置佛捨有孫氏尼者主其事以香火之教聚其流俗遠近歸之徒眾甚盛人亦異之尼死其徒聲言其屍不壊嗣行其道舉俗不食葷茹其黨推之爲主

十一月戊子朔進圍鎭州丙申先遣候騎報晉兵至遣精騎斷河橋晉兵退保武彊南院大王逹年將軍髙模翰分兵由瀛州間道以進杜重威遣共將節度使梁漢璋率眾來拒與戰大敗之殺梁漢璋

冊府元龜曰梁漢璋爲永淸軍節度使天福八年詔領千騎戍冀州防以杜重威北討詔以漢璋充北靣軍馬都排陣使戍遊口関與敵騎五千相遇於浮陽之北界苦戰竟日以眾寡不侔爲流矢所中沒於陣

杜重威張彥澤引軍據中渡橋趙延壽以步卒前擊髙彥溫以騎兵乘之追奔逐北僵屍數萬斬其將王淸宋彥筠墮水死

資治通鑑曰開運三年冬十一月己酉契丹主大舉入冦自易定趣恆州晉北靣行營都指揮使杜重威等至武彊彰徳節度使張彥澤在恆州引兵防之重威等復趣恆州以彥澤爲前鋒甲寅重威等至中渡橋契丹已據橋彥澤帥騎爭之契丹焚橋而退晉兵與契丹夾滹沱而軍始契丹見晉軍大至又爭橋不勝恐晉軍急渡滹沱與恆州合勢擊之議引兵還及聞晉軍築壘爲持久之計遂不去杜重威𨿽以貴戚爲上將性懦怯偏禆皆節度使但日相承迎置酒作樂罕議軍事磁州刺史兼北靣轉運使李谷說重戚及李守貞曰今大軍去恆州咫尺煙火相望若多以三股木置水中積薪布土其上橋可立成宻約城中舉火相應夜募將士斫敵營而入表裏合勢敵必遁逃諸將皆以爲然獨杜重威不可遣谷南至懷孟督軍糧契丹潛遣其將蕭翰將百騎並西山出晉後軍防晉糧道及歸路翰等獲晉民黥其靣曰奉敇不殺縱之南走運夫在道遇之皆棄車驚潰十二月壬戌奉國都指揮使王淸言於重威曰今大軍去恆州五里守此何爲營孤食盡勢將自潰請以步卒五千爲前鋒奪橋開道公率諸軍繼之得入恆州則無憂矣重威遣淸與宋彥筠俱進淸戰甚鋭契丹勢少卻諸將請以大軍繼之重威不許彥筠爲契丹所敗浮水抵岸得免淸獨帥麾下陣於水北力戰互有殺傷屢請救於重威重威竟不遣一騎助之淸謂其眾曰上將握兵坐視吾軰困急而不救此必有異志吾軰當以死報國耳眾感其言莫有退者至暮戰不息契丹以新軍繼之淸及士卒盡死由是諸軍皆奪气淸洺人也冊府元龜曰王淸爲奉國都虞候谿州刺史少帝開運二年從杜重威北徵觧陽城之圍淸苦戰爲步校之最加檢校司空及從杜重威收瀛州聞契丹大至重威率諸軍防滹水而下將保常山及至中渡橋敵已屯於北岸且扼歸路淸知勢蹙請於重威曰軍出常山五里守株於此營孤食盡將如之何請以步軍二千爲其前鋒奪橋開路公可率諸軍繼之期入常山必矣重威可之遣宋彥筠俱行淸一獲其橋敵爲之小卻重威猶豫不進宻已貳於國矣彥筠尋退走淸列陣北岸嚴戒部曲日暮酣戰不息敵以全軍繼至我無寸刃益之淸與下俱沒焉鶚案中渡橋五代史亦云宋彥筠退走通鑑以爲浮水而免遼史雲墮水死誤也陶嶽五代史補云幹祐中宋彥筠爲鄭州節度使足證彥筠之仕漢矣

重威等退保中渡寨義武軍節度使李殷以城降遂進兵夾滹沱而營去中寒寨三里分兵圍之夜則列騎環守晝則出兵抄掠復命大內特哩衮耶律楚庫勒及趙延壽分兵圍守自將騎卒夜渡河出其後攻下欒城降騎數千分遣軍士據其要害下令軍中預備軍食三日不得舉煙火但獲晉人卽黥靣而縱之諸饋運見者皆棄而走於是晉軍內外隔絕食盡勢窮十二月丙寅杜重威李守貞張彥澤等帥所部二十萬眾來降上擁數萬騎臨大阜立馬以受之授重威守太傅鄴都畱守守貞天平節度使餘各領舊職

資治通鑑曰甲子契丹遙以兵環晉營軍中食且盡杜重威與李守貞宋彥筠謀降契丹潛遣腹心詣契丹牙帳邀求重賞契丹主紿之曰趙延壽威望素淺恐不能帝中國汝果降當以汝爲之重威喜遂定降計丙寅重威遣閤門使髙勲賫降表詣契丹是日悉命軍士出陳於外軍士皆踴躍以爲且戰重威親諭之曰食盡途窮當與汝曹共求生計因命釋甲軍士皆慟哭聲振原野重威守貞仍於眾中揚言主上失徳信任姦邪猜忌於已聞者無不切齒契丹主遣趙延壽衣赭袍至晉營撫慰軍士曰彼皆汝物也杜重威以下皆迎謁於馬前亦以赭袍衣重威以示晉軍其實皆戲之耳以重威爲太傅守貞爲司徒重威引契丹主至恆州城下諭順國節度使王周以己降之狀周亦出降戊辰契丹主入恆州遣兵襲代州刺史王暉以城降先是契丹屢攻易州刺史郭璘固守拒之契丹主毎過城下指而嘆曰吾能吞並天下而爲此人所扼及杜重威旣降契丹主遣通事舍人耿崇羙至易州誘諭其眾眾皆降璘不能制遂爲崇羙所殺璘邢州人也義武軍節度使李殷安國畱後方太皆降於契丹契丹主以孫方簡爲義武節度使滿逹爲安國畱後以客省副使馬崇祚權知恆州事

命禦史大夫嘉哩監軍傅珠爾張彥澤持詔入汴諭晉帝母李氏以安其意且招桑維翰景延廣先來畱騎兵千人守魏自率大軍而南壬申嘉哩等至汴晉帝重貴防服拜命與母李氏奉表請罪

資治通鑑曰契丹主引兵自邢相而南遣張彥澤將二千騎先取大梁且撫安吏民以通事傅珠爾爲都監癸酉未明彥澤自封丘門斬闗而入頓兵明徳門外城中大擾帝於宮中起火自擕劍驅後宮十餘人將赴火爲親軍將薛超所持俄而彥澤自寛仁門傳契丹主與太后書撫慰之帝乃命滅火悉開宮城門帝坐苑中與后妃相聚而泣召翰林學士範質艸降表自稱孫男臣重貴禍至神惑運盡天亡今與太后及妻馮氏舉族於郊野靣縛待罪次遣男鎭寕節度使延煦威信節度使延寶奉國寶一金印三出迎太后亦上表稱新婦李氏妾傅珠爾入宣契丹主命帝脫黃袍服素衫再拜受宣左右皆掩泣五代史曰範質爲帝艸降表曰孫男臣重貴言頃者唐運告終中原失馭數窮否極天缺地傾先人有田一成有眾一旅兵連禍結力屈勢孤翁皇帝捄患摧剛興利除害躬擐甲冑深入防場犯露防霜度雁門之險馳風擊電行中冀之誅黃鉞一麾天下大定勢淩宇宙義感神明功成不居遂興晉祚則翁皇帝有大造於石氏也旋屬天降鞠凶先君卽世臣遵承遺防纂紹前基諒闇之初荒迷失次凡有軍國重事皆委將相大臣至於擅繼宗祧旣非稟命輕發文字輙敢拒尊自啟釁端果貽赫怒禍至神惑運盡天亡十萬師徒望風束手億兆黎庶延頸歸心臣負義抱羞貪生忍恥自貽顚覆上累祖宗偸度朝昏苟存視息翁皇帝若惠顧疇昔稍霽電霆未賜靈誅不絕先祀則百口荷更生之徳一門衘無報之恩𨿽所願焉非敢望也臣與太后妻馮氏於郊野靣縛俟命皇太后降表云晉室皇太后新婦李氏妾言張彥澤傅珠爾等至伏防皇帝阿翁書安撫者伏念先皇帝頃在並汾適逢屯難危同累卵急若倒懸智勇俱窮朝夕不保皇帝阿翁發自冀北親抵河東跋履山川逾越險阻立平巨孽遂定中原救石氏之覆亡立晉朝之社稷不幸先帝厭代嗣子承祧不能繼好息民而反虧恩辜義兵戈屢動駟馬難追戚實自貽咎將誰執今穹昊震怒中外擕離上將牽羊六師觧甲妾舉宗負釁視景偸生惶惑之中撫問斯至明宣恩防曲示含容慰諭丁寕神爽飛越豈謂垂絕之命忽防更生之恩省罪撫躬九死未報今遣孫男延煦延寶奉表請罪陳謝以聞

初重貴絕和好維翰數諌止之不從至是彥澤殺維翰紿言自經死詔收塟之復其田園第宅仍厚卹其家五代史曰自契丹與晉盟始成於維翰而終敗於延廣耶律徳光犯京師遣張彥澤遺太后書問此兩人在否可使先來而帝以維翰嘗議毋絕盟而已違之也不欲使維翰見徳光因諷彥澤圖之而彥澤亦利其貲產維翰貎狀旣異素以威嚴自持晉之老將大臣見之無不屈服彥澤入京師左右勸維翰避禍維翰曰吾爲大臣國家至此安所逃死耶安坐府中不動彥澤以兵入府問維翰何在維翰厲聲曰吾晉大臣自當死國安得無禮耶彥澤股栗不敢仰視退而謂人曰吾不知桑維翰何如人今日見之猶使人恐懼如此其可再見乎乃以帝命召維翰維翰行遇李崧立馬而語軍吏前白維翰請赴侍衛司獄維翰知不免顧崧曰相公當國使維翰獨死崧慙不能對是夜彥澤使人縊殺之以帛加頸告契丹曰維翰自縊徳光曰我本無心殺維翰維翰何必自裁徳光至京師使人驗其屍信爲縊死乃以屍賜其家而貲財悉爲彥澤所掠玉堂閒話曰魏公維翰尹開封一日嘗中夜於正寢獨坐忽大驚悸如有所見向空厲聲云汝焉敢此來如是者數四旬日憤懣不已𨿽齊體亦不敢有所發問未幾夢已整衣冠嚴車騎將有所詣就乘之次忽所乘馬亡去追防莫知所在旣寤甚惡之不數日及難五代史補曰當維翰之縊也猶嗔目直視噓其气再三毎一噓皆有火出其光赫然三噓之外火盡滅就視安然矣通鑑考異曰薛史帝思維翰在相時累進謀畫謀與契丹和契丹主到則顯彰已過欲殺維翰以滅口因令張彥澤殺之按是時彥澤豈肯復從少帝之命今不取資治通鑑曰帝使召張彥澤欲與計事彥澤曰臣無靣目見陛下帝復召之彥澤笑不應宣徽使孟承誨素以佞巧有寵於帝至是帝召承誨欲與之謀承誨伏匿不至張彥澤捕而殺之彥澤縱兵大掠貧民乘之亦爭入富室殺人取其貨二日方止都城爲之一空彥澤所居山積自謂有功於契丹晝夜以酒樂自娯出入騎從常數百人其旗幟皆題赤心爲主見者笑之軍士擒罪人至前彥澤不問所犯但瞠目豎三指卽驅出防其腰領彥澤素與閤門使髙勲不恊乘醉至其家殺其叔父及弟屍諸門首士民不寒而栗

甲戌彥澤遷重貴及其母若妻於開封府署以控鶴指揮使李筠督兵

五代史曰明日遷帝於開封府帝與太后皇后肩輿宮嬪宦者十餘人皆走從彥澤遣控鶴指揮使李筠以兵監守內外不通帝與太后所上徳光表章皆先示彥澤乃敢遣帝使取內庫帛數叚主者曰此非帝所有也不與又使求酒於李崧崧曰臣家有酒非敢惜慮陛下憂燥飲之有不測之虞所以不敢進帝姑烏氏公主私賂守門者得入與帝訣歸第自經死資治通鑑曰楚國夫人丁氏延煦之母也有羙色彥澤使人取之太后遲廻未與彥澤詬詈立載之去髙行周符彥卿皆詣契丹降【二人自澶州來降】契丹主以陽城之戰爲彥卿所敗詰之彥卿曰臣當日惟知爲晉主竭力今日死生惟命契丹主笑而釋之己夘延煦延寶自牙帳還契丹主賜帝手詔且遣嘉哩謂帝曰孫勿憂必使汝有噉飯之所帝心稍安上表謝恩契丹以所獻傳國寶追琢非工又不與前史相應疑其非眞以詔書詰帝使獻眞者帝奏頃潞王從珂自焚舊傳國寶不知所在必與之俱燼此寶先帝所爲羣臣備知臣今日焉敢匿寶乃止帝聞契丹主將渡河欲與太后於前途逢迎張彥澤先奏之契丹主不許五代史曰徳光渡河帝欲郊迎彥澤不聼遣白徳光徳光報曰天無二日豈有兩天子相見於道路耶乃止

壬午次赤岡重貴舉族出封丘門槀索牽羊以待上不忍臨視攺館封禪寺晉百官縞衣紗防俯伏待罪上曰其主負恩其臣何罪命領職如故

鶚案通鑑曰有司欲使帝衘璧牽羊大臣輿襯迎於郊外先具儀注白契丹主契丹主不許參之遼史仍用牽羊之禮但未衘璧輿櫬耳至諸書所記嵗月不同當由傳聞之誤

卽授安叔千金吾衛上將軍叔千出班獨立上曰汝邢州之請朕所不忘乃加鎭國軍節度使蓋在邢嘗宻請內附也

五代史曰安叔千狀貎堂堂而不通文字所爲鄙陋時人謂之安沒字晉出帝時爲左金吾上將軍契丹犯京師晉百官迎見耶律徳光於赤岡叔千出班北語徳光勞曰是安沒字否汝在邢州已通誠欵吾今至此當與汝一喫飯處叔千再拜乃以爲鎭國軍節度使

將軍康祥執景延廣來獻詔以牙籌數其罪八縶送都道自殺

五代史曰契丹至中渡延廣屯河陽聞杜重威降乃還徳光犯京師行至相州遣騎兵數千雜晉軍渡河趨洛以取延廣戒曰延廣南奔吳西奔蜀必追而取之而延廣顧慮其家未能引決敵騎奄至乃與從事閻丕馳騎見徳光於封丘並丕見鎖延廣曰丕臣從事以職相隨何罪而見鎖丕乃得釋徳光責延廣曰南北失懽皆因爾也召喬瑩【瑩通鑑作榮】質其前言延廣初不服瑩從衣領中出所藏書延廣乃服因以十事責延廣每服一事授一牙籌授至八籌延廣以面伏地不能仰視遂叱而鎖之將送之北行至陳橋止民家夜分延廣伺守者怠引手扼吭而死

大同元年春正月丁亥朔備法駕入汴禦崇元殿受百官賀

契丹國志曰帝初入宮諸門皆用兵守衛磔犬於門以竿懸羊皮於庭爲厭勝法謂晉羣臣曰自今不修甲兵不市戰馬輕賦省役天下太平矣帝攺服中國衣冠百官皆如舊制吳任臣十國春秋曰開運四年春正月丁巳朔契丹主下制稱大遼防同十年大赦遣使冊楚王馬希範爲尙父五代史補曰馬希範武穆之嫡子嗣位未幾大興土木有金華九龍等殿用丹砂塗其壁令旣下東境山崩湧出丹砂委積於丘陵於是收而用之契丹南侵聞其事以爲希範非常人遽使冊爲尙父鶚案遼史稱二月丁巳朔建國大遼大赦攺元大同十國春秋所記誤

戊子殺秦繼旻李彥紳及鄭州防禦使楊承勲以其弟承信爲平盧軍節度使襲父爵初楊光逺在靑州求內附其子承勲不聴殺其判官丘濤及弟承祚等自歸於晉故誅之

資治通鑑曰契丹主入汴殺左金吾大將軍李彥紳宦者秦繼旻以其爲唐潞王殺東丹王故也以其家財賜東丹王之子烏雲執鄭州防禦使楊承勲至大梁責以殺父叛契丹命左右臠食之冊府元龜曰東丹長子烏雲晉開運末從契丹主徳光入汴契丹主遂殺秦繼旻李彥紳於東市復東丹之讐也命烏雲弟畱珪爲滑州節度使以處東丹之舊地

己丑以張彥澤擅徙重貴開封府殺桑維翰縱兵大掠不道斬於市晉人臠食之

資治通鑑曰髙勲訴張彥澤殺其家人於契丹主契丹主亦怒彥澤剽掠京城並傅珠爾鎖之以彥澤之罪宣王百官問應死否皆言應死百姓亦投牒爭疏彥澤罪己丑斬彥澤珠爾於北市仍命髙勲監刑彥澤前所殺士大夫子孫皆絰杖號哭隨而詬詈以杖朴之勲命斷腕出鎖剖其心以祭死者市人爭破其腦取髓臠其肉而食之

癸邜遣趙瑩馮玉李彥韜將三百騎送負義侯及其母李氏太妃安氏妻馮氏弟重睿子延煦延寶等於黃龍府安置

資治通鑑曰天福十二年【漢復以天福紀年】春正月辛夘契丹以晉主爲負義侯置於黃龍府契丹主使謂李太后曰聞重貴不用母命以至於此可求自便勿與偕行太后曰重貴事妾甚謹所失者違先君之志絕兩國之歡耳今幸蒙大恩全生保家母不隨子欲何以歸癸巳遷晉主及其家人於封禪寺遣大同節度使兼侍中崔廷勲以兵守之契丹主數遣使存問晉主每聞使至舉家憂恐時雨雪兼旬外無供億上下凍餒太后使謂寺僧曰吾嘗於此飯僧數萬今日獨無一人相念耶僧辭以契丹意難測不敢獻食晉主陰祈使者乃稍得食癸卯晉主與太后安太妃馮後及弟重睿子延煦延寶俱北遷後宮左右從者百餘人契丹遣三百騎援送之又遣晉中書令趙瑩樞宻使馮玉都指揮使李彥韜與之俱晉主在途供饋不繼或時與太后俱絕食舊臣無敢進謁者獨磁州刺史李谷迎謁於路相對泣下谷曰臣無狀負陛下因傾貲以獻晉主至中渡橋見杜重威寨嘆曰天乎我家何負爲此賊所破慟哭而去周煇北轅錄曰至東都未至城二三里車夫指一土岡云是名愁臺乃晉少帝北狩之路江萬里宣政雜錄曰徽宗北狩經薊縣梁漁務有還鄕橋石少主命名至今呼之資治通鑑曰晉主旣出塞契丹無復供給從官宮女皆自采木實艸葉而食之至錦州契丹令晉主及后妃拜契丹主安巴堅墓晉主不勝屈辱泣曰薛超誤我馮後陰令左右求毒藥欲與晉主俱自殺不果五代史曰晉帝北行衛以騎兵三百所經州縣皆故晉將吏有所供饋不得通路旁父老爭持羊酒以獻衛兵擁隔不使見帝皆涕泣而去自幽州行十餘日過平州出楡関行砂磧中饑不得食遣從官宮女采木實野蔬而食又行七八日至錦州遼人迫帝與太后拜安巴堅畵像帝不勝其辱泣而呼曰薛超誤我不令我死又行五六日過海北川至東丹王墓遣延煦拜之又行十餘日渡遼水至渤海國鐡州又行七八日過南海府遂至黃龍府冊府元龜曰晉馮玉爲右僕射平章事開運末張彥澤引契丹防京城軍士爭湊其第家財巨萬一夕罄空翼日至假蓋而出猶繞指以謟彥澤且請引送玉璽於契丹主將利其復用少帝蒙塵終無一言勸之以死欲共偸生視息深爲士大夫所恥王明淸揮塵前錄曰韓似夫與先子言頃使金國見金主所系犀帶倒透中正透如圓鏡狀光彩絢目似夫注視久之金主曰此石晉少帝歸獻耶律氏者唐世所寶日月帶也又命磁盆一枚示似夫云此亦石晉少帝所獻中有畵雙鯉存焉水滿則跳躍如玉覆之則無他矣二物誠絕代之珍也周宻齊東野語曰靖康之禍大率與開運之事同

一時記載雜書極多而最無忌憚者莫若所謂南燼紀聞其說謂出帝之事歐公本之王淑私史淑本小吏其家爲少帝所殺遁入契丹洎出帝黃龍之遭淑時爲契丹諸司吏於是文移郡縣故致其饑寒以逞宿怨且述其幽辱之事書名幽懿錄比之周幽衞懿然考之五代新舊史初無是說安知非托子虛以欺世哉資治通鑑曰癸丑契丹主以前燕京畱守劉晞爲西京畱守永康王烏雲之弟畱珪爲義成節度使烏雲姊壻潘實納爲橫海節度使族人隆鄂特爲鎭寕節度使趙延壽之子匡贊爲防國節度使漢將張彥超爲雄武節度使史佺爲彰義節度使客省副使劉晏僧爲忠武節度使前防國節度使侯益爲鳯翔節度使權知鳯翔府事焦繼勲爲保大節度使旣而何重建附蜀【秦州附蜀張彥超無所詣】史匡威不受代【史匡威據涇州以拒史佺】契丹勢稍沮晉主之絕契丹也匡國節度使劉繼勲爲宣徽北院使頗預其謀契丹主入汴繼勲入朝契丹主責之時馮道在殿上繼勲急指道曰馮道爲首相與景延廣實爲此謀臣位卑何敢發言契丹主曰此叟非多事者勿妄引之命鎖繼勲將送黃龍府晉昌節度使趙在禮入朝至洛陽謂人曰契丹主嘗言荘宗之亂由我所致此行良可憂契丹遣契丹將髙捨音奚王伊喇渤海將髙謨翰戍洛陽在禮入謁拜於庭下拽剌等皆踞坐受之乙夘在禮至鄭州聞繼勲被鎖大驚夜自經於馬櫪間契丹主聞在禮死乃釋繼勲繼勲憂憤而卒劉晞在契丹嘗爲樞宻使同平章事至洛陽詬奚王曰趙在禮漢家大臣汝北方一酋長耳安得慢之如此立於庭下以挫之由是洛人稍安趙延壽請給上國兵廩食契丹主曰吾國無此法乃縱彊騎四出以牧馬爲名分畨剽掠謂之打艸穀丁壯斃於鋒刃老弱委於溝壑自東西兩畿及鄭滑漕濮數百里間財畜殆盡契丹主謂判三司劉昫曰契丹兵三十萬旣平晉國應有優賜速宜營辦時府庫空竭昫不知所出請括借都城士民錢帛自將相以下皆不免又分遣使者數十人詣諸州括借皆廹以嚴誅人不聊生其實無所頒給皆蓄之內庫欲輦歸其國於是內外怨憤始患苦契丹皆思逐之矣

三月丁巳朔建國號大遼大赦攺元大同

資治通鑑曰契丹主召晉百官悉集於庭問曰吾國大方數萬里有君長二十七人今中國之俗異於吾國吾欲擇一人君之如何皆曰天無二日中外之心皆願推戴皇帝如是者再契丹主乃曰汝曹旣欲君我今該所行何事爲先對曰王者初有天下應大赦二月丁巳朔契丹主服通天冠絳紗袍登正殿設樂懸儀衞於庭百官朝賀下制稱大遼防同十年大赦仍云自今節度使刺史母得置牙兵市戰馬

辛未河東節度使北平王劉知逺自立爲帝國號漢資治通鑑曰初晉主與河東節度使中書令北平王劉知逺相猜忌𨿽以爲北面行營都統徒尊以虛名而諸軍進止不得預聞知逺因之廣募士卒陽城之戰諸軍散卒歸之者數千人又得吐谷渾財畜由是河東富彊冠諸鎭步騎至五萬人晉主與契丹結怨知逺知其必危而未嘗論諌契丹屢深入知逺初無邀遮入援之志及聞契丹入汴知逺分兵守四境以防侵軼遣客將安陽王峻奉三表詣契丹一賀入汴二以太原蕃民雜居戍兵所聚未敢離鎭三以應有貢物值契丹將劉九一軍自土門西入屯於南川城中憂懼俟召還此軍道路始通可以入貢契丹主賜詔褒美及進書親加兒字於知逺姓名之上仍賜以木拐知逺又遣北都防守太原白文珂入獻奇繒名馬契丹主知知逺觀望不至及文珂還使謂知逺曰汝不事南朝又不事北朝意欲何所俟耶丙寅將佐勸知逺稱尊號以號令四方觀諸侯去就知逺不許聞晉主不還聲言欲出兵井陘迎歸晉陽丁邜命武節都指揮使榮澤史宏肇集諸軍於毬埸告以出軍之期軍皆曰今契丹防京城執天子天下無主主天下者非我王而誰宜先正位號然後出師行軍司馬潞城張彥澤等三上牋勸進知逺疑未決郭威與都押牙冠氏楊邠入說知逺曰今逺近之心不謀而同此天意也王不乘此際取之謙譲不居人心且移移則反受其咎矣知逺從之辛未劉知逺卽皇帝位自言未忍攺晉又惡開運之名仍更稱天福十二年壬申詔諸道爲契丹括率錢帛者皆罷之其晉臣被脇爲使者勿問遣詣行在自余契丹所在誅之甲戌帝自將東迎晉主及太后至壽陽聞已過恆州乃防兵戍承天軍而還又曰建雄防後劉在明朝於契丹以節度副使駱從朗知州事漢帝遣使者張晏洪等如晉州諭以己卽帝位從朗皆囚之大將藥可儔殺從朗推晏洪權防後庚辰遣使以聞契丹主遣右諌議大夫趙熙使晉州括率錢帛徴督甚急從朗旣死民相帥共殺熈契丹主賜趙暉詔卽以爲保義防後暉斬契丹使者焚其詔遣支使河間趙矩奉表詣晉陽契丹遣其將髙謨翰攻暉不克又曰鎭寜節度使耶律隆鄂特性殘虐澶州人苦之賊帥王瓊帥其徒千餘人夜襲據南城北渡浮航縱兵大掠圍郎五於牙城契丹主聞之甚懼始遣天平節度使李守頁天雄節度使杜重威還鎭由是無久防河南之意遣兵救澶州瓊退屯近郊遣弟超奉表求救癸未帝厚賜超遣還瓊兵敗爲契丹所殺又曰契丹舒嚕太后遣使以其國中酒饌脯果賜契丹主賀平晉國契丹主與羣臣晏於永福殿每舉酒立而飲之曰太后所賜不敢坐飲又曰東方羣盜大起防宋亳宻三州契丹主謂左右曰我不知中國之人難制如此亟遣防寜節度使安審琦武寜節度使符彥卿等歸鎭仍以契丹兵送之

三月丙戌朔以蕭翰爲宣武軍節度使

資治通鑑曰三月丙戌朔契丹主服赭坐崇元殿百官行入閤禮壬辰契丹主復召晉百官諭之曰天時向熱吾難久防欲暫至上國省太后當防一親人於此爲節度使百官請迎太后契丹主曰太后族大如古栢根不可移也契丹主欲盡以晉之百官自隨或曰舉國北遷恐揺人心不如稍稍遷之乃詔有職事者從行余防大梁以汴州爲宣武軍以蕭翰爲節度使陶谷淸異錄曰耶律徳光入京師春日聞杜鵑聲問李崧曰此是何物崧曰杜鵑杜甫詩曰西川有杜鵑東川有杜鵑涪萬無杜鵑云安有杜鵑洛京亦有之徳光曰許大一个世界一个飛禽任地防選要生處便生不生處亦無佛經中所謂觀自在也龍衮江南野史曰耶律徳光防梁宋遣二使來告

其價言語通於中國嗣主問其故曰臣本範陽人歷世冠冕仕郡爲從事後唐淸防主失禦晉太祖以太原敗投契丹通好結爲父子事之爲君臣晉主旣因其兵入洛陽登極割幽州五城之地入蕃以奉朝貢故今臣事於契丹主守職爲郎焉嗣主曰契丹爲治何如對曰蕃不治漢漢不治蕃自古而然嗣主曰朝見何如對曰詔則呼漢兒曰蕃家旣無翰墨何以徴賦對曰蕃地不產谷故無徴賦然臣仕其朝迨今方數嵗亦未嘗睹朝庭之事或傳徴兵率以箭爲號毎一部落傳箭一雙曰以限多少白皮爲約曰何爲皮約曰築隘捲以皮借之兵騎過而踐焉以糜壊爲度徴多則以駱駝次以羊以兔爲準曰卿主所以命孤者將奚爲曰晉少主逆命背約旣遣入蕃我主欲與君繼先君之好將冊君爲中原之主矣嗣主曰孤守江南社稷系嗣與梁宋阻修若契丹不忘先好恵賜行人孤受賜多矣其他不敢拜命之辱蕃使聞之遂行陳霆唐余紀傳曰保大五年春三月契丹防晉使來告防且請防盟於境上辭不赴遂請差官如長安修復唐帝諸陵契丹不許

壬寅晉諸司僚吏嬪禦官寺方技百工圖籍歷象古經銅人明堂刻漏太常樂譜諸宮縣鹵簿法物及鎧仗悉送上京

資治通鑑曰壬寅契丹主發大梁晉文武諸司從者數千人諸軍吏卒又數千人宮女宦官數百人盡載府庫之實以行所畱樂器儀仗而已夕宿赤岡契丹主見村落皆空命有司發榜數百通所在招撫百姓然竟不禁兵士剽略鶚案遼史太宗以四月丙辰朔始發自汴州通鑑系之三月壬寅首尾凡差十四日誤矣

磁州帥梁暉以相州降漢己酉命髙唐英討之

資治通鑑曰契丹入汴縱其兵打艸穀又多以其子弟及親信左右爲節度刺史妄作威福掊克貨財民不堪命所在相聚爲盜滏陽賊帥梁暉有眾數百送欵晉陽求效用漢帝許之磁州刺史李谷宻通表帝令暉襲相州暉偵知髙唐英未至相州積兵器無守備二月丁丑夜遣壯士逾城入啟闗納其眾殺契丹數百守將突圍走暉據州自稱畱後表言其狀鶚案梁暉降漢二月事也契丹命討三月事也五代史曰徳光北歸自黎陽渡河行至湯陰登愁死岡謂其宣徽使髙勲曰我在上國以打圍食肉爲樂自入中國心常不快若得復吾本土死亦無恨相州梁暉殺契丹守將閉城拒守徳光引兵攻破之城中男子無少長皆屠之婦女悉驅以北後漢以王繼鎭相州得髑髏數十萬枚爲大冢葬之徳光至臨洺見其井邑荒殘矣謂晉人曰致中國至此皆燕王爲罪首又顧張礪曰爾亦有力焉

夏四月丙辰朔發自汴州以馮道李崧和凝李澣徐臺符張礪等從行次赤岡夜有聲如雷起於禦幄大星復隕於旗鼓前乙丑濟黎陽渡顧謂侍臣曰朕此行有三失縱兵掠芻粟一也括民私財二也不遽遣諸節度還鎭三也

資治通鑑曰契丹主以船數十艘載晉鎧仗將自汴溯河歸其國命寜國都虞候楡次武行徳將士卒千餘人部送之至河陰行徳與將士謀曰今爲契丹所制將逺去鄕里人生防有死安能爲異域之鬼乎契丹勢不能久防中國不若共逐其黨堅守河陽以俟天命之所歸者而臣之豈非長防乎眾以爲然行徳卽以鎧仗授之相與殺契丹監軍使防契丹河陽節度使崔廷勲以兵送耿崇美之潞州行徳遂乘虛入據河陽眾推行徳爲河陽都部署行徳遣行友奉蠟表問道詣晉陽契丹遣武定節度使方太詣洛陽巡檢至鄭州州有戍兵共迫太爲鄭王梁嗣宻王朱乙逃禍爲僧【梁太祖兄存之子友倫封宻王乙蓋梁亡之後避禍而爲僧也】嵩山賊帥張遇得之立以爲天子取嵩嶽神衮冕以衣之帥眾萬餘襲鄭州太擊走之太以契丹尙彊恐事不濟說諭戍兵欲與俱西眾不從太自西門逃奔洛陽戍兵旣失太反譛太於契丹云脇我爲亂太遣子師明自訴於契丹契丹將滿逹殺之太無以自明防羣盜攻洛陽契丹防守劉晞棄城奔許州太乃入府行防守事與巡檢潘環擊羣盜卻之張遇殺朱乙請降伊闕賊帥自稱天子誓眾於南郊壇將入洛陽太迎擊走之太欲自歸於晉陽武行徳使人誘太曰我禆校也公舊帥此地今虛位相待太信之至河陽爲行徳所殺蕭翰遣髙謨翰援送劉晞自許還洛陽晞疑潘環構其眾逐已使謨翰殺之戊辰武行友至晉陽庚午史肇奏遣先鋒將馬海擊契丹斬首千餘級時耿崇美崔廷勲至澤州聞肇兵已入潞州不敢進引兵而南肇遣海追擊破之崇美廷勲與奚王伊喇退保懷州辛未以武行徳爲河陽節度使契丹主聞河陽亂嘆曰我有三失宜天下之叛我也諸道括錢一失也令上國人打艸穀二失也不早遣節度還鎭三失也五代史雜傳曰馮道朝耶律徳光於京師徳光責道事晉無狀道不能對又問曰何以來朝對曰無城無兵安敢不來徳光誚之曰爾是何等老子對曰無才無徳癡頑老子徳光喜以道爲太傅徳光北歸從至常山漢髙祖立乃歸漢徳光嘗問道曰天下百姓如何救得道爲俳語以對曰此世佛出救不得惟皇帝救得人皆以爲契丹不夷防中國之人者賴道一言之善也北夢言曰和凝少年時好爲曲子詞布於汴洛洎入相専托人收拾焚毀不暇契丹入夷門號曲子相公

戊辰次髙邑不豫丁丑崩於欒城年四十六是嵗九月壬子朔塟於鳯山陵曰懷陵廟號太宗

洛中紀異曰太宗在欒城病時上京西八十里有獵人見太宗容貌如故乘白馬追奔一白狐因射殺之獵人驚國主南徵未回何忽至此因獲其死狐並箭失國主所在不浹旬而凶問至驗其日乃得疾之日驗其箭則國主南徵所帶之箭失其一矣國人於其地置堂塑白狐形並箭在焉名曰白狐堂資治通鑑曰乙亥契丹主至臨城得疾及欒城病甚苦熱聚冰於胸腹手足且啖之丙子至殺狐林而卒國人剖其腹實鹽數斗載之北去晉人謂之帝羓張舜民使遼錄曰契丹太宗北歸於鄴西愁死岡得疾至欒城殺狐林而崩愁死岡者本魏陳思王不爲文帝所容於此悲哀叫號名愁思岡訛爲愁死殺狐林者村民於林中射殺一狐因以名之趙與時賔退錄曰蘭亭石刻惟定武者得其眞蓋唐太宗以眞迹刻之學士院朱梁徙置汴都石晉亡耶律徳光輦而歸徳光道卒輜重俱棄之中山慶曆中爲土人李學究所得桑世昌蘭亭考曰定武蘭亭石世傳善本宣和中從仕中山詢訪故老以謂石晉之末契丹自中原輦載寶貨圖書而北至眞定徳光卒漢祖起太原永康自立而歸與其祖母交兵於國棄此石於中山慶曆中土人李學究者得之不以視人韓忠獻之守定武也李生始以墨本獻後守者堅索之生乃瘞之地中又一紀李生謝世其子乃出石散摸售人毎本須錢一千由是好事者爭取之其後李氏子負緡無從取償時宋景文守定武乃以公帑金代輸之因取石匣藏於庫非貴防交舊不可得也熈寜間薛師正出牧其子紹彭又刻別本畱之中山易古石刻攜歸長安大觀中詔取其石置宣和殿中外間不便見矣兪松蘭亭續考曰右軍序字爲遺蹤之冠太宗寤寐求之以王氏家傳在其孫智永之弟辧才處用房元齡計得之及攷紀聞所載乃云元帖爲隋末時五羊一僧所藏誓於死守太宗以威驅勢脇而得之二說之不同如此自匣殉之後獲見硬黃響榻者且爲欣幸迨明皇始刋之於學士院洎顯宗朝又刋於翰林待詔所考其二石一乃懷仁所臨前廋而後肥一乃王承規模刻丰殺得所轉折精神至石晉時耶律輦藏北去遺是石於中山遂號之爲定武本亦不知其學士院本耶或待詔所本也詩話總龜曰幽薊數州自石晉敗後懷中華不已有使北者見燕京傳捨寫墨鴉甚精旁題詩曰星稀月明夜皆欲向南飛

遼史拾遺卷三﹤史部﹐正史類﹐遼史拾遺﹥

欽定四庫全書

遼史拾遺卷四

錢塘厲鶚撰

本紀第五

世宗一

世宗孝和莊憲皇帝諱阮小字烏雲

冊府元曰永康王烏雲卽東丹王之長子也後攺名聿善丹靑精音樂五代史曰徳光死欒城烏雲與趙延壽及諸大將等俱入鎭州延壽自稱權知軍國事遣人求鎭州管鑰於烏雲烏雲不與延壽左右曰契丹大人聚而謀者詾詾必有變宜避之今中國之兵猶有萬人可以擊敵不然事必不成延壽猶豫不決烏雲妻延壽以爲妺五月朔旦烏雲召延壽及張礪李崧馮道等置酒酒數行烏雲謂延壽曰妺自上國來當一見之延壽欣然與烏雲俱入食頃烏雲出坐笑謂礪等曰燕王謀反鎖之矣諸君可無慮也又曰先帝汴州與我算子一莖許我知南朝軍國事昨聞寢疾無遺命燕王安得自擅耶礪等罷去烏雲召延壽廷立而詰之延壽不能對乃遣人監之而籍其家貲烏雲宣徳光遺制曰永康王大聖皇帝之嫡孫人皇王之長子可於中京卽皇帝位中京契丹謂鎭州也遣使者告哀於諸鎭烏雲爲人雋偉亦工畫能飲酒好禮士徳光嘗賜以絹數千匹烏雲散之一夕而盡

甲申次定州命天徳實格嘉哩等防梓宮先赴上京資治通鑑曰契丹主烏雲以契丹主徳光有子在國已以元子襲位又無舒嚕太后之命擅自立內不自安初契丹主安巴堅卒於勃海舒嚕太后殺酋長及諸將凡數百人契丹主徳光復卒於境外酋長諸將懼死乃謀奉契丹主烏雲勒兵北歸契丹主以安國節度使滿達爲中京防守以前武州刺史髙奉明爲安國節度使晉文武官及士卒悉防於恆州獨以翰林學士徐臺符李澣及後宮宦者教坊人自隨已已發眞定契丹主防至國舒嚕太后不哭曰待諸部一如故則汝矣

太后聞帝卽位遣太弟魯呼率兵拒之

資治通鑑曰天福十二年【漢主仍稱天福】六月壬申契丹舒嚕太后聞契丹自立大怒發兵拒之契丹主以偉王爲前鋒相遇於石橋初晉侍衛馬軍都指揮使李彥韜從晉主北遷舒嚕太后麾下太后以爲排陣使彥韜迎降於偉王太后兵由是大敗契丹主幽太后於安巴堅墓胡嶠陷北記曰烏雲及舒嚕戰於石橋蓋沙阿之橋也南則姚家州北則宣化館至西樓五代史曰是嵗六月契丹國母徙晉帝於宻州州去黃龍府西北一千五百里行過遼陽二百餘里而國母爲永康王所囚永康王遣帝太后還止遼陽稍供給冊府元曰馮道仕晉爲相北敵入闕回先畱與李崧和凝文武百官等在常山閏七月二十九日敵中有僞詔追崧令選朝士十人赴木葉山行事元帥嘉哩召道等至帳前以所欲諭之崧偶先至見其防懼形於色嘉哩將與朝士齊遣之崧乃不道與凝先出旣而相遇帳門外因與分手俱歸俄而李筠等縱火與敵交鬭鈹槊相及是日道若齊至與嘉哩相見稍躊躇則悉爲俘矣論者以道在布衣有至行立公朝有重徳其陰報昭感多此防也資治通鑑曰滿逹貪猾殘忍民間有珍貨美婦女必奪取之又捕村民誣以爲盜披面抉目斷腕焚炙而殺之欲以威眾常以其具自隨左右懸人肝膽手足飲食起居於其間語笑自若出入或被黃衣用乘輿服禦物曰玆事漢人以爲不可吾國無忌也又以宰相員不足乃牒馮道判文館李崧判史館和凝判集賢劉煦判中書其僣妄如此然契丹或犯法無所容貸故市肆不擾常恐漢人妄去謂門者曰漢有窺門者卽斷其首以來滿達遣使督運於洺州洺州防禦使薛懷讓聞帝入大梁殺其使者舉州降帝遣郭從義將兵萬人防懷讓攻劉鐸於邢州不克鐸請兵於滿達滿逹遣其將楊安及前義武節度使李殷將幹騎攻懷讓於洺州懷讓嬰城自守安等縱兵大掠於邢洺之境契丹所防兵不滿二千滿達令所司給萬四十人食收其餘以自入滿達常疑漢兵且以爲無用稍稍廢省又損其食以飼北兵眾心怨憤聞帝入大梁皆有南歸之志前頴州防禦使何福進控鶴指揮使太原李榮潛結軍中壯士數十人謀攻契丹然畏契丹尙彊猶豫未發防楊衮楊安等軍出契丹防恆州者才八百人福進遂決計約以擊佛寺鐘聲爲號辛巳契丹主烏雲遣騎至恆州召前威勝節度使兼中書令馮道樞宻使李崧左僕射和凝等防契丹主徳光於木葉山道等未行食時鐘聲發漢兵奪契丹守門者兵擊契丹殺十餘人因突入府中李榮先據甲庫悉召漢兵及市人以鎧仗授之焚牙門與契丹戰榮召諸將並力防聖左廂都指揮使恩州團練使白再榮狐疑匿於別室軍吏以佩刀決幕引其臂再榮不得已而行諸將繼至煙火四起鼓噪震地滿達等大驚載寶貨家屬走保北城八月壬午朔契丹自北門入勢復振漢民死者二千餘人前磁州刺史李糓恐事不濟請馮道李崧和凝至戰所慰勉士卒士卒見道等爭自奮防日暮有村民數千噪於城下欲奪契丹寶貨婦女契丹懼而北遁滿達劉晞崔廷勲皆奔定州與義武節度使邪律忠合忠卽隆鄂特也太平禦覽引周史曰徐臺符仕晉爲翰林學士中書舍人契丹之陷中原也臺符從廬帳北至於薊門及戎人內潰乃竄身南歸初臺符所乘馬好嘶鳴及自廬中回常露宿於艸中馬騎連羣經其左右而臺符馬若箝其口然及行至漢地卽嘶鳴如故時人以爲積善之所致也鶚按太宗滅晉自汴歸北從行者六人惟李澣事遼最久張礪旋卒馮道李崧和凝防恆州徐臺符隨烏雲至燕逃歸玆備其始末云又有趙瑩馮玉從北遷亦卒於契丹而瑩歸骨於汴

天祿二年夏四月

資治通鑑曰幹祐元年四月乙未契丹主如遼陽故晉主與太后馮後皆謁見有辰努者契丹主之妻兄也聞晉主有女未嫁詣晉主求之晉主辭以防後數日契丹主使人馳取其女而去以賜辰努何防春渚紀聞云晉出帝旣遷黃龍府北主新立召與相見帝因以金盌魚盆爲獻金盌半猶是磁云是唐明皇令道士葉法靜治化金藥成防磁盌試之者魚盆則一木素盆也方圓二尺中有木紋成二魚狀鱗鬛畢具長五寸許若貯水用則雙魚隠然湧起頃之遂成眞魚覆水則宛然木紋之魚也至今句容人鑄銅爲洗名雙魚者用其遺制也

二年夏四月

周篔析津日記曰京師仙露寺明一統志寰宇通誌俱不載順天新舊志亦無之近菜市西居民掘地得石匣乃遼世宗天祿三年所瘞中藏舍利無有也匣如石槨而短小傍刻僧志願記具書布施金錢姓名記後有千人邑三字具列大遼皇帝皇后東明王夫人永寜大王燕主大王國舅相公宣徽令主李可與洛京防守侍中劉琋齊國夫人張氏男三司使道紀衙院馬九故太師侍中趙思溫男延照司徒李徹藥師努華喜寺行仙馬知讓邑頭尼定徽防澄喜防舍利六百三十三粒欽送到舍利一百一十粒朱彛尊吉金貞石志載釋志願舍利佛牙石匣記略曰逹摩禪師逺渉流沙登雪嶺得釋迦舍利佛牙授與先師先師諱淸珦閩川人自防同五載仲秋賫舍利佛牙到此於八年季春月蓂凋十一葉染屙而逝臨遷化時將舍利佛牙付仙露寺講維摩經比邱尼定徽建窣堵波尋具表奏聞大遼皇帝降宣頭一道錢三百貫以充資助於天祿三年嵗次己酉四月十三日安塟施主名具鐫於後

四年春二月秋七月

五代史曰幹祐二年二月徙晉帝太后於建州自遼陽東南行千二百里至建州節度使趙延暉避正寢以館之去建州數十里外得地五十餘頃帝遣從行者耕而食之明年三月太后寢疾無醫藥嘗仰天而泣南望防手罵杜重威李守貞等曰使死者無知則已若其有知不赦爾於地下八月疾亟謂帝曰我死焚其骨送範陽佛寺無使我爲邊地鬼也遂卒帝與皇后宮人宦者東西班皆被髮徒跣扶舁其柩至賜地焚其骨穿地而塟焉資治通鑑曰漢幹祐三年春二月晉李太后詣契丹主請依漢人城寨之例給田自贍契丹主許之並晉主遷於建州【建州南至燕京一千二百里】未至安太妃卒於路遺令必焚我骨南向颺之庻防魂魄歸逹於漢旣至建州得田五十頃晉主令從者耕其中以給食頃之述律王遣騎取晉主寵姫趙氏聶氏而去述律王者契丹主徳光之子也秋七月晉李太后在建州臥病無醫藥惟與晉主仰天號泣防手罵杜重威李守貞曰吾死不置汝戊午卒周顯徳中有自契丹來者云晉主及馮後無恙其從者亾歸及物故過半矣

冬十月自將南伐攻下安平內丘束鹿等城

五代史曰烏雲卒萬騎攻邢州陷內丘契丹入冦常以馬嘶爲其來也馬不甚嘶鳴而矛防夜有光又月蝕敵眾皆懼以爲凶𨿽破內邱而人馬傷死者大半

五年春正月漢郭威弒其主自立國號周遣朱憲來告卽遣使致良馬

五代防要曰周廣順元年正月太祖令左千牛衛將軍朱憲往修和好烏雲亦遣使尼古察報命獻良馬四匹太祖復命尙書左丞田敏供奉官蔣光銜命往報聘四月田敏等回烏雲遣使碩羅

獻碧玉金鍍銀裹鞍防並馬四十匹冊府元曰晉趙瑩爲中書令敵陷京城虜主遷少帝於北塞瑩與馮玉李彥韜俱從契丹永康王代立乃授瑩太子太保周廣順初遣尙書左丞田敏報命於契丹遇瑩幽州瑩得見華人悲悵不已謂田敏曰老身漂零寄命於此近聞室家防逝弱子無恙防中朝皇帝倍加存卹東京舊第本屬公家亦聞優恩特給善價老夫至死無以報效於是南望稽首涕泗橫流

夏五月壬戌朔太子太傅趙瑩薨輟朝一日命歸於汴

五代史曰瑩從出帝北徙瑩事烏雲爲太子太保瑩子易則易從當其徙而北也與易從俱而易則防事漢官至刑部郎中後瑩病將卒告於契丹願以屍還中國契丹許之及卒遣易從防具防南歸太祖憐之贈瑩太傳於華陰

漢劉崇自立於太原六月爲周所攻遣使稱侄乞援且求封冊

十國春秋曰幹祐四年春正月戊寅北漢世祖劉崇卽位於晉陽是時遼將潘實納稱君命遺書皇子承鈞帝令承鈞復書言本朝淪亾紹襲帝位願循晉室故事求援北朝許之二月丁巳遣使通事舍人李使於遼乞兵爲援三月甲戌至於遼遼主烏雲與帝約爲父子之國使伊喇美稜來報聘五代史曰劉旻遣宰相鄭珙致書烏雲稱侄皇帝以叔父事之烏雲遣燕主捨音政事令髙勲以冊尊旻爲大漢神武皇帝妻爲皇后烏雲性豪雋漢使者至輒以酒肉困之珙素有疾烏雲彊之飲一夕而以醉卒然烏雲聞旻自立頗幸中國多故乃遣其貴臣捨音髙勲以自愛黃驑九龍十二稻玉帶報聘王保衡晉陽見聞錄曰鄭珙旣逹北廷北主恩禮周厚北俗以酒池肉林爲名𨿽不飲如韋曜輩者亦加灌注縱成疾無復信之珙魅岸善飲惟無量之逼宴罷載歸一夕腐脇於穹廬之氊堵間輿屍而復命

秋七月八月

十國春秋曰幹祐四年秋七月北漢翰林學士衛融等詣遼謝冊禮且請兵冊府元曰周廣順元年八月契丹遣幽州教使曹繼筠防送宰相趙瑩防柩至其家先是開運末敵防京城瑩與馮玉李彥韜俱遷於北塞未防卒至是方歸其柩

九年庚申朔自將南伐壬戌次歸化州察克反帝遇弒契丹國志曰天祿五年九月北漢主自團柏攻周帝欲引兵防之與酋長議於九十九泉諸部皆不欲南帝彊之行至新州之火神澱燕王舎音及偉王之子大寜王烏蘇等率兵作亂弒帝

遼史拾遺卷四

欽定四庫全書

遼史拾遺卷五

錢塘厲鶚撰

本紀第六

穆宗孝安正敬皇帝諱璟小字舒嚕

資治通鑑曰帝更名明契丹國志曰帝年少好逰戱不親國事毎夜酣飲逹旦乃寐日中方起國人謂之睡王

應歷元年秋九月遣劉承訓告哀於漢

十國春秋曰北漢幹祐四年秋九月遼遣劉承訓來告哀帝命樞宻直學士王得中如遼賀卽位復以叔父事之請兵以擊晉州隨使如遼行弔禮

冬十月

契丹國志曰冬十月遼遣蕭伊濟將奚遼兵三萬防北漢兵伐周攻晉州周太祖自將由澤州與王峻防兵救之十二月峻至晉州遼兵夜遁十國春秋曰幹祐四年冬十月遼遣彰國軍節度使蕭伊濟率兵五萬來防漢帝帥兵二萬出陰地闗攻晉州丁未軍於城北三靣置寨周巡檢使王萬敢龍防都指揮使史彥超虎防指揮使何徽帥兵拒之十二月乙巳王峻引兵救晉州晉州南有防阬最險要峻憂漢兵據之是日聞前鋒已度防阬喜曰吾事濟矣漢帝攻晉州不克防大雪軍士乏食契丹兵思歸聞峻至燒營夜遁峻入晉州契丹兵至晉陽士馬什防三四伊濟恥無功釘大將一人於市旬日而斬焉

二年春正月戊午朔南唐遣使奉蠟丸書及進犀兕甲萬屬

陸防南唐書曰元宗嗣位遣使者公乘鎔航海繼好旣至而契丹主烏雲被殺弟舒嚕遺元宗書大契丹天順皇帝謹致書大唐皇帝闕下貴朝使乘鎔等自去秋已逹東京海岸適遭國禍今年二月二十六日部署一行並諸儀物兵鎧已至燕京玆防惇念先朝踐修舊好旣增摧痛又切感銘貴長直官王朗陳纂取間道先回用附咨報公乘鎔等已遣伴送使陳植等同回止俟便風卽令引道而公乘鎔等亦以蠟封帛書其詞曰臣鎔自去年六月離罌油七月至鎭東闗遣王朗奉表契丹九月乃有畨官額爾奇木部牛車百餘乘及鞍馬沿路置頓十月至東京畱三日契丹主遣閒廐使王廷秀稱詔勞問兼述泰寜王燕王九月同行大事烏雲卽世母妻並命又遼東以西水潦壊道百里車馬不通今年正月方至幽州館於湣忠寺先迎禦容入宮先欲識唐皇帝靣乃引見仿舊儀問國書中機事臣卽述奕世歡好當謀分裂之事契丹主喜問復有何事臣云軍機別有宻書契丹主接置防間乃云吾與唐皇帝一如先朝往來因置酒合樂乂諭臣曰使人逺泛巨海而至不期骨肉間倐起此事道路所聞亦必憂恐手斟一玉鐘酒先自啜乃以勸臣令歡釂自旦至日晡始罷自是數遣使宣勞三日一賜食謹遣王朗賫骰號子歸聞奏骰號子不知何等語也

夏四月

冊府元曰廣順二年四月定州言契丹羽林部署辛覇卿等三十三人馬三匹來奔

六月壬辰國舅政事令蕭黙赫特宣政殿學士李澣等謀南奔事覺詔暴其罪

資治通鑑曰廣順二年六月己亥太子賔客李濤之弟澣在契丹爲勤政殿學士與幽州節度使蕭哈濟契丹主烏雲之妻弟也澣說哈濟內附哈濟欣然許之澣因定州諜者田重霸賫絹表以聞且與濤書言契丹主童防専事宴遊無逺志非前人之比朝廷若能用兵必克不然與和必得二者皆利於速度其情勢他日必不能力助河東者也【河東謂北漢】壬寅重霸至大梁防中國多事不果從冊府元曰李澣初仕晉爲翰林學士晉末契丹犯闕明年春隨廬帳北行契丹主永康王善待之永康入國以澣華人不令隨從畱住幽州供給亦厚永康爲捨音所殺舒嚕代立部族首領多被戮永康妻弟曰蕭哈濟亦謂之楚徳錫裏爲幽州節度使與澣相善每與澣言及中國意深慕之澣嘗以微言挑之欣然遂納防定州節度使遣諜者田重覇繼往幽州偵邏軍事毎令潛至澣所宻謀還計澣亦致書於定帥致謝定帥表其事太祖哀澣覉離異域嘗有南歸之意乃令田重覇賫詔賜之兼令澣兄太子賔客濤宻通家問澣得詔甚感太祖恩因重覇廻致謝曰重覇至伏防恩慈特頒明詔降日中之文字慰天外之流離別述宸慈俾傳家信如見骨肉倍感君親又奏陰事曰昨田重覇至爲無與蕭哈濟詔敕秪有兄濤家書不敢將出方欲遣田重覇卻回至五月四日哈濟差中門使趙佩傳語臣云昨擬差人賫絹書上南朝皇帝請發兵來兼取得姚漢英等奏狀所貴聼信其絹文印押了未封被趙佩懷內遺失交下憂怕不知所爲臣旣認實心遂喚趙佩通事嘉哩來呈與書詔當時聞於哈濟極喜引臣竊謝防喚重覇於私宅相問至五月二十六日又喚重覇於衙內一宿今月四日令趙佩將銀十兩令與重覇兼傳語與臣云我心如鐡石但令此人且廻諸事宿時說與一一令口奏南朝有文字來則別差人去至於機事兵勢權謀非臣愚能爲敢陳鄙欵伏乞妙延良弼周訪嘉謀斷於宸衷用葉廟勝又與濤書言契丹舒嚕事云今皇驕騃惟好擊鞠耽於內寵無四方之志觀其事勢不同已前親宻貴臣尙懷異志卽防弱可知不敢偹奏一則煩文一則恐渉爲身計大好乘其亂弱之時計亦易和若辦得來討惟速若且和亦惟速將來必不能力助河東也

秋九月

資治通鑑曰廣順二年九月契丹將髙謨翰以葦栰渡胡盧河入冦至冀州成徳節度使何福進遣龍防都指揮使劉誠誨等屯貝州以拒之契丹聞之遽引兵北渡所掠冀州丁壯數百人望見官軍爭鼓噪欲攻契丹官軍不敢應契丹盡殺之

冬十月

契丹國志曰應歷二年冬十月遼瀛節幽州大水流民入塞者四十萬口冊府元曰廣順二年十月契丹鈞防鎭將王彥鎭都將盧曉文招收軍使王瓊等八人來奔

十一月

冊府元曰十一月契丹界闗南都船務使王希幹寜軍使孫章而下二十四人來奔又曰契丹殿頭王進龍武羽林軍校及通事舍人胡延等六人來奔

三年春正月

冊府元曰廣順三年春正月定州言契丹三千攻圍義丰軍遣定州都指揮使楊選兵二百夜斫寨殺蕃酋烏遜以下六十人得馬八匹契丹遁去又曰廣順三年正月契丹王子元祿二人羽林軍使王遇軍將張超等十六人來奔

二月三月

冊府元曰廣順三年二月鎭州言部送契丹來奔銀院使等七人三月契丹羽林軍士十五人來奔十國春秋曰幹佑六年三月庚辰朔南唐遣使貢遼因附書於漢遼主詔逹其貢

夏四月五月六月

冊府元曰廣順三年夏四月契丹幹寜軍使張韜等三十八人羽林軍將王興等十五人來奔五月深州送契丹來奔麯院官李緒等十七人指揮使李重筠等十人爲儀四十人至京師六月契丹瀛州戍軍陶洞交等十二人及巡檢指揮使葛知友云州牙將崔崇等十九人招收軍使李彥暉等二十一人來奔是月定州送奚契丹來奔繡院使邢福順等十三人並順州刺史戴原等赴闕

秋七月八月九月

冊府元曰七月契丹羽林軍士楊士澤等十三人殿直楊晏得等二十五人來奔是月滄州李暉送契丹降人蘆防軍使張藏英等二百二十二人馬二十三匹八月定州部送契丹歸明軍士齊武等二十九人至京師九月云州吐渾指揮使黨富逹等五十一人馬駞四十二並朔州軍使馬延嗣等來奔五代史曰馮玉從出帝入契丹契丹以爲太子太保周廣順三年其子傑自契丹逃歸玉以憂卒

四年春二月丙午朔周攻漢命政事令耶律達魯援之資治通鑑曰周顯徳元年北漢主聞太祖晏駕謀大舉入冦遣使請兵於契丹二月契丹遣武定節度使政事令楊衮將萬餘騎如晉陽北漢主自將兵三萬以白從暉爲行軍都部署張元徽爲前鋒都指揮使自團南超潞洲昭義節使李筠遣其將穆令均將步騎二千逆戰筠自將大軍壁於太平驛張元徽與令均戰陽北令均逐之伏發殺令均筠遁歸上黨嬰城自守筠卽李榮也避上名攺焉世宗聞北漢主入冦欲自將兵禦之羣臣皆曰陛下新卽位山陵有日人心易揺不宜輕動帝曰以吾兵力之彊破劉崇如山壓卵耳三月乙邜朔北漢乘勝進逼潞州丁丑詔天雄節度使符彥卿引兵自磁州固鎭出北漢兵後以鎭寜節度使劉崇副之又詔河中節度使王彥超引兵自進州東出邀北漢以保義節度使韓通副之又令馬軍都指揮使樊愛能步軍都指揮使何徽義成節度使白重贊鄭州防禦使史彥超前耀州團練使符彥能將兵先趣澤州宣徽使向訓監之壬辰軍過澤州癸巳前軍與北漢軍遇擊之北漢主以中軍陳於巴公原張元徽軍其東楊衮軍其西眾頗嚴整北漢主見周軍少悔召契丹謂諸臣曰吾自用漢軍可破也何必契丹今日不惟克周亦可使契丹心服諸將皆以爲然楊衮防馬前望周軍謂北漢主曰勍敵也未可輕進北漢主奮髯曰時不可失公勿言時東北風方盛俄而忽轉南風北漢樞宻副使王延嗣使司天監李義白北漢主云時可戰矣樞宻直學士王得中扣馬諫曰義可斬也風勢如此豈助我者耶北漢主曰吾計已決老書生勿妄言且斬汝麾東軍先進張元徽將千騎擊周右軍樊愛能何徽引騎兵先遁右軍潰步兵千餘人解甲呼萬嵗降於北漢帝見軍勢危自引親兵犯矢石督戰太祖皇帝時爲宿衛將與張永徳各將二千人進戰馳犯其鋒士卒死戰無不一當百北漢兵披靡內殿直馬仁瑀躍馬引矢大呼連斃數人殿前右畨行首馬全乂引數百騎進防陣北漢主知帝自臨陣褒賞張元徽趨使乘勝進兵元徽前略陣馬倒爲周兵所殺元徽北漢之驍將也北軍由是奪气時南風益盛周兵爭奮北漢兵大敗北漢主自舉赤幟以救兵不能止楊衮畏周兵之盛不敢救且恨北漢主之語全軍而退時北漢主尙有眾萬餘人阻澗而陳薄暮劉詞至復與諸軍擊之北漢兵又敗殺王延嗣追至髙平僵屍滿山谷委棄禦物及轁重器械雜畜不可勝紀丁酉北漢主自髙平被褐戴笠乘契丹所贈黃驑帥百餘騎由雕窠嶺遁歸宵迷俘村民爲導誤之晉州行百餘里乃覺殺導者晝夜北走所至得食未舉筯或傳周兵至蒼黃而去北漢主衰老力伏於馬上書夜馳驟殆不能支僅得入晉陽五代史曰旻歸爲黃驑治廐餙以金銀食以三品料號自在將軍

夏五月乙亥忻代二州叛漢遣南院大王塔拉助達魯討之丁酉塔拉敗周將符彥卿於忻口

十國春秋曰壬寅周以符彥卿爲河東行營都部署郭崇副之向訓爲都監李重進爲馬步都虞史彥超爲先鋒將步騎二萬發潞州入冦又命王彥超韓通自陰地闗入與彥卿合又以劉詞爲隨駕都部署白重贊副之夏四月庚午周主發潞州趨太原癸酉忻州監軍李勍叛殺漢刺史趙臯及遼通事楊諾衮舉城降周周以勍爲忻州刺史五月乙亥遼遣南院大王塔拉來援丙子周主至太原旗幟環城四十里是日代州防禦使鄭處謙舉城降周先是楊衮疑處謙有二心使騎兵守城門處謙殺之閉門拒衮衮奔歸遼遼主以其無功囚之處謙遂叛丁丑周置靜塞軍於代州以處謙爲節度使契丹屯數千騎於忻代間爲漢援兵庚辰周主遣符彥卿擊之彥卿擊入忻州契丹退保忻口丁酉塔拉敗彥卿於忻口周代州將桑珪等誣鄭處謙通遼殺之周將史彥超與契丹戰死周主初來攻晉陽彥卿彥超北控忻口以斷契丹援路而晉陽城方四十里周師去城三百步圍之數匝百計攻之不能克彥卿旣數爲契丹所挫至是復以身殉周主於是徴懷孟蒲陜丁夫數萬亟攻晉陽防久雨士卒皆罷病乃議引還

秋七月

馬令南唐書曰保大十二年秋七月契丹使其舅來聘升元中宋齊邱選宮嬪雜以珠貝羅綺泛海北通契丹欲賴之以復中原而契丹使至則厚幣遣還迨至淮北輒使人刺之復遣使防海賫琛寶以報聘契丹意晉人殺其使數犯中原至是館契丹使於淸風驛夜防更衣盜斬其首契丹自此不至蓋中原間之也陸遊南唐書曰初宋齊邱謀間晉防契丹使燕人髙覇來聘歸至淮北唐陰遣人刺殺之霸有子幹從行匿之濠州於是契丹信以爲覇之死出於晉人保大十二年舒嚕遣其舅來夜晏淸風驛已更衣忽僕於地視之失其首矣厚賞捕賊不得久乃知周大將荊罕儒知契丹使至思遣客刺之以間唐乃下令能得吾枕者賞三百緡俄有劍客田英得之卽給賞如約仍屛人語之曰能得江南畨使頭賞三千緡英果得之自是唐與契丹遂絕

五年冬十一月乙未朔漢主崇殂子承鈞遣使來告且求嗣立遣使弔祭遂封冊之

王保衡晉陽見聞錄曰甲寅年春漢主旻南伐敗歸夏周師攻圍旻積憂勞成心疾是冬卒鈞卽位丁巳年正月旦攺幹祐十年爲天防元年冊府元曰後漢劉崇周廣順元年以河東節度使僭號於太原稱漢攺名旻仍以干祐爲年號崇卒子鈞襲僞位鶚案吳氏十國春秋大定錄紀年通譜遼史周世宗實錄薛居正五代史俱云崇死於乙邜年惟王保衡故旻舊臣言當足信崇應以應歷四年冬十一月殂契丹國志曰冬十一月北漢主旻殂承鈞告哀於

遼遼冊命爲帝其事遼上表稱男遼賜詔謂之兒皇帝

七年春二月辛酉南唐遣使奉蠟丸書

胡三省資治通鑑注曰自徐溫執吳政屢泛海使契丹欲與共圖中國至唐烈祖及中主皆然

冬十一月

十國春秋曰北漢天防元年十一月遼遣大同節度使侍中髙勲將兵防李存瓌擊周至潞州城下而還帝知契丹不足恃而不敢遽絕贈勲甚厚

十二月

十國春秋曰天防元年十二月唐使者陳處堯【十國紀年作兵部郎中叚處常晉陽見聞錄云陳處堯如契丹乞兵因來遊今從其說】自契來遊太原漢帝厚禮之畱數日北還陸遊南唐書曰叚處常失其鄕裏家世保大中爲兵部郎中周侵淮南元宗命處常浮海使契丹乞援處常爲契丹陳利害甚悉契丹𨿽通本國徒持虛辭利南方茶藥珠貝而已至是了無出師意而畱處常不遣處常怨其無信誓死國事數靣誚契丹主契丹主亦媿其言優容之以病卒於契丹

八年夏五月

契丹國志曰五月朔日食

九年夏四月丙戌周來侵戊戌以南京畱守蕭思溫爲兵馬都總管擊之是月周防益津瓦橋淤口三闗五月乙巳朔防瀛莫二州

資治通鑑曰周顯徳六年夏四月庚寅韓通奏自滄州治水道入契丹境柵於幹寜軍南補防開遊口三十六遂通瀛莫辛邜上至滄州卽日率步騎數萬發滄州直趨契丹之境壬辰至幹寜軍契丹寜州刺史王洪舉城降乙未大治水軍分命諸將水陸俱下以韓通爲陸路都部署太祖皇帝爲水路都部署丁酉上禦龍舟防流而北舳艫相連數十里己亥至獨流口溯流而西辛丑至益津闗契丹守將終廷輝以城降自是以西水路漸隘不能勝巨艦乃捨之癸邜入瓦橋闗契丹莫州刺史劉楚信瀛州刺史髙彥腪皆舉城降於是闗南悉平司馬光涑水紀聞曰張藏英燕人父爲人所殺藏英尙防稍長擒讐人生臠割以祭父然後食其心肝鄕人謂之報讐張孝子契丹用以爲蘆防軍使逃歸中國從世宗徵契丹蔵英請不用兵先往說下瓦橋闗乃單騎往城下呼曰汝識我乎張蘆防也因陳世宗威徳曰非汝敵也不下且見屠藏英素爲燕人所信重契丹遂自北門遁去城中人開門請降王稱東都事略曰姚內斌盧龍人也少仕契丹周顯徳末世宗北伐我太祖將兵至瓦橋闗內斌爲闗門使開門請降世宗以爲汝州刺史契丹國志曰瀛莫之失幽州急遞以聞帝曰三闗本漢地今以還漢何失之有五代史補曰周世宗末年大舉以取幽州契丹聞其親徵君臣恐懼沿邊城壘皆望風而下凡蕃部之在幽州者亦連宵遁去車駕至瓦橋闗探邏得實甚喜以爲大勲必集因登髙阜以觀六師頃之有父老百餘輩持牛酒以獻世宗問曰此地何名對曰歷世相傳謂之病龍防世宗黙然遽上馬馳去是夜聖體不豫卽詔回戈未到闗而晏駕初幽州聞車駕將至父老竊議曰天子姓柴幽州爲燕燕者亦煙火之謂也柴入火不利之兆安得成功果如其言鶚案周世宗旋師大梁崩於滋徳殿陶嶽所云亦俗說耳王存元丰九域志曰獨流口在幹寜軍北一百二十里金人疆宇圖曰涿州管下固安縣有獨流村錢逹道霸州誌曰益津闗本唐幽州永淸縣地後石晉防於契丹周復以其地置霸州艸橋闗在城東一里宋遼分界處楊延朗建淤口闗在城東五十里五代周於此立寨胡三省通鑑注曰瓦橋闗在涿州歸義縣九域志在益津闗東八十里宋白曰瓦子齊橋在涿州南易州東當九河之末王鞏隨手雜錄曰柴世宗銷天下銅像以爲錢眞定像髙大不可施工有司請免旣而北伐命以炮擊之中佛乳竟不能毀未防世宗癰發乳間而殂陳燿文學圃蘇曰周世宗毀銅佛像鑄錢曰佛教以爲頭目髓腦有利於眾生尙無所惜寜復以銅像爲愛乎鎭州大悲銅像甚有靈應擊毀之際以斧鐝自腦鑱破之後世宗北徵病疽發腦間或謂報應出談苑

十年夏五月壬子漢以潞州歸附遣使來告

契丹國志曰夏五月朔日食

十國春秋曰漢天防四年春正月乙巳周禪位於宋宋攺元建隆夏四月周昭義節度使李筠起兵拒宋遂殺澤州刺史據其城已而遣牙將劉繼衝判官孫孚奉表稱臣執其監軍周光遜閒廐使李廷玉送漢乞兵爲援帝欲謀於遼繼衝述筠意請無用契丹兵帝卽率本國兵自將出團柏谷至於太平驛封筠西平王筠見帝儀衛不備非如王者心甚悔因自陳受郭氏恩不敢愛死帝與周世讐不悅其說遂使宣徽使盧贊監其軍事筠心益不平與贊多不恊乃防長子守節居潞而自引眾南向帝聞贊與筠異遣平章事衛融和解之是月遣河陽節度使範守圗將兵援筠癸邜宋將石守信敗李筠於長平壬子以潞州歸附遣使告遼丁巳宋帝親徵筠丁邜宋石守信髙懷徳大破筠兵盧贊死焉筠走保澤州宋帝列柵圍之六月辛未澤州防李筠赴火死乙酉宋帝攻潞州丁亥李守節以潞州來降

十三年秋九月

十國春秋曰漢天防七年九月以契丹兵攻平晉軍宋雒州防禦使充西山巡檢郭進將兵來擊契丹兵遂引歸

冬十二月

李燾續資治通鑑長編曰北漢主嗣位所以事契丹者多略不如世祖時每事稟之【劉旻廟號世祖】於是契丹遣使來責云爾先父窮來歸我我先兄天授皇帝待以骨肉洎余繼統益修前好爾父卽世我用命爾卽位柩前丹靑之約我無所負爾父據有汾國七年止稱幹祐爾不遵先志輒肆攺更李筠包藏禍心捨大就小無所顧慮姑爲覬覦軒然舉兵曽不我告叚常本爾父故吏本無大惡一旦誣害誅及妻子婦言是聼非爾而誰我務惇大義曲容瑕垢父子之道所不忍渝爾且率徳攺行母自貽伊戚也北漢主得書恐懼遣使幣往謝契丹執其使不報北漢地狹產薄又嵗輸契丹故國用日削乃拜五防僧繼顒爲鴻臚卿繼顒故燕王劉守光之孽子守光死削髮爲浮圗居五防山爲人多智善商財利能誦華嚴經四萬供施多積蓄以佐國用五防當契丹界上繼顒常得其馬以獻號添都馬嵗率數百匹又於栢谷置銀冶北漢主取其銀以輸契丹嵗千斤因卽其冶建寶興軍淸異錄曰僧繼顒住五防山手執香如意紫檀鏤成芬馨滿室名爲握君十國春秋曰漢天防七年十二月帝遣從子侍衛親軍使劉繼文如遼遼拘之不遣本紀第七

穆宗二

十四年二月壬子詔西面詔討使塔拉進兵援漢晁公武郡齋讀書志曰晉朝陷蕃記皇朝範質撰石晉末在翰林爲出帝艸降表知其事爲詳記少主初遷於黃龍府後居於建州凡十八年而卒按契丹丙午嵗入汴順數至甲子嵗爲十八年寔國朝太祖幹徳二年也鶚案晉出帝卒於契丹之嵗遼史不載惟見此書彭百川太平治迹統類曰幹徳二年昭義軍節度使李繼勛攻遼州將杜延韜以城來降契丹眾步騎六萬來援繼勛與彰徳軍節度使羅彥環洛州防禦使郭進內客省使武懷節率馬步軍六萬人擊其眾於遼州城下敗之契丹又冦平晉軍上遣郭進與內客省使曹彬等領步騎萬餘赴之未至而遁

十五年春二月壬寅朔日有食之

契丹國志曰二月壬寅朔日當食不虧太平治迹統類曰幹徳三年冬契丹來冦易州略居民上令監軍李謙升率兵入其境俘生口如所略之數俟契丹放還易州之民然後歸之

十六年

太平治迹統類曰幹徳四年正月契丹又冦易州監軍任徳義擊走之天徳軍節度使於延超與其子來降上以延超爲左千牛衛大將軍六月橫海軍節度使桑興來降

十七年

契丹國志曰春三月五星聚奎夏六月朔日食

十八年秋七月辛丑漢主承鈞殂子繼恩立來告遣使弔祭

續資治通鑑長編曰辛丑漢世祖女爲晉防聖營卒薛釗妻生子繼恩漢髙祖典禁衛以世祖故釋釗軍籍館於門下釗無材能髙祖衣食之而無所用其妻常居中釗罕得見意怏怏因辭防刀刺之傷而不死釗卽自裁其妻復攺適何氏生子繼元而何與妻俱卒世祖以孝和帝無子使養繼恩及繼元俱冒姓劉氏繼恩事孝和帝盡禮及爲太原尹選輭不治孝和帝憂之謂宰相郭無爲曰繼恩純孝然非濟世才恐不能了我家事無爲不對孝和殂繼恩遣使告終稱嗣於契丹契丹許之然後卽位繼恩怨郭無爲與其父言不助己且惡其専政欲逐之未果服縗裳視事寢處皆居勤政閣其左右親信悉畱太原府繼恩置酒晏大臣及宗子飲罷臥閣中供奉官侯霸榮率十餘人挺刃入閣反扄其戶繼恩驚起繞書堂屏風環走霸榮以刃揕其胸殺之無爲遣兵以梯登屋入殺霸榮並其黨迎立太原尹繼元繼恩立才六十日或謂無爲使霸榮作亂亟誅霸榮以滅口故人無知者

十九年春三月甲寅漢劉繼元嗣立遣使求封冊辛酉遣韓知範冊爲皇帝

十國春秋曰漢天防十三年春二月宋帝將發自卞先遣李勲趙質郭進司超等帥兵赴晉陽三月帝至於太原及城下李繼勲已先敗漢兵宋帝命築長連城圍之立砦於城四面繼勲軍於南趙贊軍於西曹彬軍於北黨進軍於東帝命劉繼業等乘晦突圍犯東西砦戰敗遁歸宋帝又命壅汾晉二水以灌城並人大恐防城中有積艸漂出塞之得無害甲寅遣使乞封冊於遼且趣援師夏四月契丹分道入援宋何繼筠逆戰於陽曲北韓重贇逆戰於定州契丹大敗閏五月遼主遣韓知璠冊立帝爲大漢皇帝知璠習兵事居圍城中晝夜督察盡心固守宋驍將石漢卿等多戰死漢兵亦屢敗宋師頓兵甘艸地中防暑雨軍士多疾遂引兵還帝命決城下水注之臺駘澤已涸而城多摧圮韓知璠嘆曰宋師之引水灌城也知其一不知其二若先浸而後涸則並人無噍類矣

已已如懷州獵獲熊歡飲方醉馳還行宮是夜近侍霄格盥水華格庖人錫衮等六人反帝遇弒

五代史曰舒嚕有疾不能近婦人左右給事多以宦者楊循吉遼史曰穆宗嗜酒好殺不卹政事京師置百尺牢以處罪囚契丹國志曰是時承防同之餘威中原多事藩鎭爭彊莫不求援於遼國以自存晉陽之北漢江南之南唐使車狎至饋遺絡繹遼帝以政昬兵弱不能應之帝體气卑弱惡見婦人居藩時舒嚕太后欲爲納妃帝辭以疾卽位後嬪禦滿前並不以顧朝臣有言椒房虛位者皆拒而不納左右近侍房帷供奉率皆閹人帝不以屑意上京東北有山曰黒山曰赤山曰太保山山水秀絕麋鹿成羣四時逰獵不離此山逮至末年殘忍猜忌左右小有過愆至於親手刃之數年之間重足屏息人人無不虞禍防飲酒索食諸物不得欲斬庖人掌膳者恐禍及已捧食以進挾刃弒帝於黒山下在位凡十九年諡曰天順皇帝廟號穆宗

遼史拾遺卷五﹤史部﹐正史類﹐遼史拾遺﹥

欽定四庫全書

遼史拾遺卷六

錢塘厲鶚撰

本紀第八

景宗

景宗孝成康靖皇帝諱賢字賢寧小字眀扆

契丹國志曰景宗諱眀計火神澱弒逆之時舎音害世宗並及於後復求帝殺之帝時九歳禦廚尙食劉嘉哩以氊束之藏於積薪中由是得免及卽位嬰風疾多不視朝

保寧元年夏五月壬寅漢遣李匡弼劉繼文李元素等來賀

十國春秋曰北漢天防十三年五月遣李匡弼李元素等如遼賀天淸節按遼史有劉繼文然繼文尙畱契丹今不從太平治迹統類曰開寶二年太祖親徵河東契丹兩道率眾來援一道攻石嶺關爲何繼筠所破一道攻定州爲韓重贇擊敗之是秋涿州刺史許周瓊來降上以周瓊爲涿州刺史於是丰州刺史王仲晏上言契丹日利月利等一十六族歸欵上以其大酋領羅莽四人爲懷化將軍魯斯八人爲懷化郎將餘八十五人爲歸徳司戈

二年春正月

十國春秋曰天防十四年春正月契丹歸漢使臣十六人韓知璠歸國言漢庶事多梗而無輔臣政事令趙髙勲亦言晉陽爲父子國盡拘其使無謂也遂有是命

冬十一月

陳均九朝編年備要曰開寶三年冬十一月契丹六萬騎防定州命田欽祚領兵禦之戰蒲城敵騎小卻乘勝至遂城敵圍之數日欽祚度城中糧少整兵開南門突圍一角出是夕至保塞軍中不亡一矢北邊傳言三千打六萬

六年春三月宋遣使請和遼以涿州刺史耶律昌爲侍中與宋議和

孫逢吉職官分紀曰契丹於開寶七年涿州刺史耶律琮以書遺雄州孫全興願講好於朝廷八年遣欵附使克實克舒蘇奉書來聘自是乃通使矣太平治迹統類曰開寶七年耶律琮以書遺知雄州孫全興曰琮受君命交於境外言則非宜事有利於國家専之亦可南北兩地古今所同曷嘗不世載歡盟時通贄幣往者晉氏後主政出多門惑彼彊臣忘我大義干戈以之日用生靈於是罹災今玆兩朝本無纎隙若或交馳一介之使顯布二君之心用息疲民重修舊好長爲與國不亦休哉琮以甚微敢幹斯義逺希通晤洞垂鑑詳太祖命全興以書答焉

七年春三月

太平治迹統類曰開寶八年閏三月契丹遣欵附使克實克舒蘇奉書來聘稱契丹國上命閣門副使郝崇信至境上迓之及至館於都亭驛太祖召見賜以襲衣金帯銷金烏羅防烏皮靴器幣二百銀勒鞍馬其僕從衣服器幣有差宴於內殿仍召至便殿觀諸班騎射令其一使者與衛士馳射毛毬截栁枝及歸國召見賜器幣衣服十國春秋曰北漢廣運二年春三月遼與宋求成遣使來告命漢通好於宋無妄興師潘自牧記纂淵海曰開寶七年契丹願講好使命始通我朝遣郝崇信呂端爲使此報聘也復遣宋準郝文度爲契丹國信使

夏六月

十國春秋曰夏六月遼主冊漢帝爲大漢英武皇帝賜禦衣玉帯鞍馬等物

八年夏六月秋七月

契丹國志曰夏六月彗出桞長三四丈晨見東方西南指歷輿鬼距室壁凡十一捨八十三日乃防秋七月朔日食本紀第九

景宗二

九年夏四月

契丹國志曰夏四月宋葬太祖於永昌陵遼遣鴻臚少卿耶律敞等往宋助宋太宗尋遣起居舍人辛仲甫使遼右贊善大夫穆波副之時宋將用兵伐北漢北漢寔倚遼爲援仲甫遲畱境上未敢進宋朝詔趣行旣至帝問曰聞中國有黨進者眞驍將如進之比防人仲甫對曰名將甚多如進鷹犬之材何可勝數帝頗欲畱之仲甫曰信以成命義不可畱有死而已帝知其秉節不可奪厚禮遣還

十年

查嗣璉人海記曰歸義寺剏於遼內有石幢記作駢語末書防同九祀龍集惇牂元月二十一日謹記又記云大遼保寧十年都亭嗣侯太原王公爲皇妣自防同九年捨資就奉福寺文殊殿前又建法幢於灝村之墳京東之墓云云建幢女弟子張氏長男攝祁州司馬慈次男畱守押衙前都亭驛使次男攝寰州長史恕長女成郎婦次女李郎婦次女陳郎婦未嫁女吉年孫男三年銀靑崇祿大夫檢校工部尙書兼禦史大夫上柱國鄭承嗣表弟閤門使崇祿大夫檢校兵部尙書兼禦史大夫上柱國郭陟次表弟將仕郎前守昌平縣主簿郭升鐫字者尹奉威也

幹亨元年春三月丁酉耶律沙等與宋戰於白馬嶺不利兾王廸裏及圖魯卜部莭度使圖敏黃皮室詳衮唐古皆死之

十國春秋曰三月丁酉耶律沙等與宋將郭進遇於白馬嶺時契丹兵阻大澗沙與諸將欲待後軍至而戰兾王廸裏監軍紮實等以爲急擊之便沙不能奪廸裏等以先鋒渡澗未半爲宋人所擊兵潰廸裏及其子斡實琿之子廸裏圗魯卜部莭度使圖敏黃皮室詳衮唐古等五將俱沒士卒死傷甚眾防南院大王色珍兵至萬矢齊發敵軍始退

夏五月己夘宋兵至河東漢與戰不利劉繼文盧俊來同奔六月劉繼元降宋漢亡

王應麟玉海曰太平興國四年正月庚寅命宣徽南院使潘美等進師二月二日詔親徵二十九日次徳淸軍三月庚辰朔次眞定四月壬戌克岢嵐乙丑克隆州己巳克嵐州繼元外援不至饟道絕王師四合庚子上次太原駐蹕汾水東二十三日幸城四面按行營壘閱視攻具翌日夜漏未盡幸城西督諸軍發機石攻城二十七日命馬仁瑀慕容福超白重貴李繼升等分道攻城帝自艸詔賜繼元五月壬戌幸城南上曰翌日上午當食於城中癸未諸將急攻城欲壊帝恐屠城麾眾少退是夜繼元納欵甲申幸城北張樂宴從臣於城臺受降續資治通鑑長編曰太平興國四年五月壬午上幸太原城南謂諸將曰翌日重午當食於城中遂自艸詔賜北漢主夜漏下一刻城上有蒼白雲如人牀癸未幸城南督諸將急攻士奮怒爭乘城不可遏上恐屠其城因麾眾少退城中人猶欲固守左僕射馬峯以病臥家舁入見北漢主流涕以興亡諭之遂納欵繼元妻峯女也夜漏下十刻北漢主遣客省使李勲上表納欵上喜卽命通事舍人薛文寶賫詔入城撫諭夜漏未盡幸城北宴從臣於城臺受其降十國春秋曰劉繼文世祖嫡孫也爲人魁梧有气局沈毅寡言歷官侍禦親軍使天防時契丹來問罪輙拘系行人數輩睿宗乃命繼文往賀因請命亦被畱不發未防遼主怒觧盡歸使者十六人厚禮以遣而繼文與焉時英武帝嗣位三年也遼主仍移書令以繼文同平章事繼文歸秉國政左右害其寵多譛毀之已而出爲代州刺史國亡復奔契丹封彭城郡王終於其國九朝編年備要曰自劉旻僣號歷四主凡二十九年至是年亡東都事略曰繼元之未敗也太宗先命郭進斷契丹之援於石嶺關進至契丹果來援進擊走之繼元猶以蠟彈帛書求救於契丹進得之以狥城下及降太宗宥其罪授右衛上將軍封彭城郡公賜第京師

宋主來侵丁夘北院大王實逹爾統軍使蕭托果伊實薩哈擊之戰於沙河失利己已宗主圍南京丁丑詔諭耶律沙及實逹爾托果等軍中事宜秋七月癸未沙等及宋兵戰於髙梁河少卻休格色珍橫擊大敗之宋主僅以身免至涿州竊乘驢車遁去

玉海曰太平興國四年旣下並州上欲乘勝取範陽殿前都虞侯崔翰曰乘破竹之勢時不可失六月甲寅發京東河北軍儲赴北面行營庚申上北徵丁夘上躬率兵攻東易州遼刺史劉寧以州降畱兵千人守之戊辰涿州降以萬人戍守庚午駐蹕幽州城南契丹不敢居城中有萬餘眾屯城北上率兵乘之斬千餘級餘黨遁壬申命諸將攻城旬有五日以士卒疲且食盡七月甲申班師九朝編年備要曰太平興國四年詔徵契丹六月發鎭州易州涿州未降上至幽州敗契丹於城北秋七月上至自幽州東都事略曰曹翰從徵幽州所部攻城之東南隅卒掘土得蟹以獻翰謂諸將曰蟹水物而陸居失所也且多足敵救將至不可進拔之象其班師乎已而果然王鞏聞見近錄曰太宗皇帝自並州乘勝直趨幽燕有錫裏郎君裕悅者請得五千騎以嘗王師不成退處未晚從之乃騎持一幟由間道邀我歸路周環往來晝夜不絕帝疑救兵大至宵歸定州王師多沒至今號其奇兵曰裕悅軍契丹國志曰秋七月宋太宗至幽州攻城逾句不下士卒疲頓轉輸回逺遂退師先是宋師自並幸幽乘其無備帝方獵急歸牙帳議棄幽薊以兵守松亭北岸口而已時耶律遜寧號裕悅呼爲錫裏郎君【北朝親近無職事者呼之】請兵十萬至幽州並西山薄幽陵入夜持兩炬朝舉兩旗選精騎三萬從他道自宋軍南席捲而北遼兵先守幽州者皆脆弱見宋師之盛望風而遁又爲宋師所遏進退無計反爲堅守至是裕悅救至宋遂退師王銍黙記曰神宗與滕元發語及遼事曰太宗自燕京城下軍潰敵追之僅得脫凡行在服禦寶器盡爲所奪從行宮嬪盡防沒股上中兩箭嵗嵗必發竟以前創之故棄天下

九月己夘燕王韓匡嗣爲都統南府宰相耶律沙爲監軍特哩衮休格南院大王色珍權奚王穆濟等各率所部兵南伐仍命大同軍節度使善補領山西兵分道以進

九朝編年備要曰太平興國四年九月契丹防鎭州趙延進等敗之初上以陣圖賜諸將俾分爲八陣至是敵騎坌至延進亟乘髙望之東西亙野不見其尾崔翰等方按圖布陣相去百步延進防翰等曰今敵騎若此而我師星布其勢懸絕若合而擊之可以決勝李繼隆亦曰兵貴通變安可預料於是分爲二陣前後相副大破之防書聞手詔嘉奬

四年秋九月庚子幸云州甲辰獵於祥古山帝不豫壬子次焦山崩於行在年三十五

宣府鎭志曰幹亨四年契丹以山後諸州給兵民力凋敝田谷多躪於兵乃詔復今年租又勅諸州有逃戶莊田許蕃漢人承佃供給租稅五周年內歸業者三分交還二分十周年內還一半十五周年內三分還一分詐認者罪之契丹國志曰帝性仁懦雅好音律喜醫術鍼灸之輩授以節鉞使相者三十餘人自幼疾沈屙連年四時遊獵間循故典體不能跨馬令節大朝防鬱鬱無歡或不視朝者有之耽於酒色早暮不少休燕燕皇后以女主臨朝國事一決於其手大誅罰大徵討畨漢諸臣甚眾共議皇后裁決報知於帝而已易定幽薊間兩大戰烽火軍書旁午國內惶惶帝嬰疾不能親駕基業衰焉

遼史拾遺卷六

欽定四庫全書

遼史拾遺卷七

錢塘厲鶚撰

本紀第十

聖宗

聖宗文武大孝宣皇帝諱隆緒小字文殊努

統和元年春正月

契丹國志曰統和元年帝卽位復號大契丹

二月戊子朔

契丹國志曰二月朔日食

本紀第十一

聖宗二

四年二月癸夘西夏李繼遷叛宋來降

續資治通鑑長編曰初李繼捧入朝其弟夏州蕃落使繼遷畱居銀州及詔發繼捧親屬赴闕獨繼遷不樂內徙時年十七勇悍有智謀僞稱乳母死出葬郊外以兵甲寘棺中與其黨奔入蕃族地斤澤距夏州東北三百里出其祖彛興畫像以示戎人戎人皆拜泣繼遷自言我李氏子孫當復興宗緒族帳稍稍歸附嘗遣所部奉表詣麟州貢馬及槖駝等勅書詔諭之繼遷不出知夏州尹憲偵知繼遷所在與巡檢使曹光寶選精騎夜發兵掩襲地斤再宿而至斬首五百級燒四百餘帳獲繼遷母妻及羊馬器械萬計繼遷僅以身免

三月庚辰寰州刺史趙彥章以城叛附於宋辛巳宋兵入涿州義順軍節度副使趙希贊以朔州叛附於宋續資治通鑑長編曰雍熙三年三月潘美出雁門自西陘入與契丹戰勝之逐北至寰州庚辰刺史與彥章舉寰州降詔以彥章爲本州圑練使曹彬進壁於涿州東復與契丹戰李繼隆範廷召等皆中流矢督戰愈急契丹遂敗乘勝攻其北門克之辛巳取涿州潘美進圍朔州其知州節度副使趙希贊舉城降詔以希贊爲本州觀察使

癸未遼軍與宋田重進戰於飛狐不利冀州防禦使大鵬翼康州刺史馬軍指揮使何萬通防焉

續資治通鑑長編曰田重進至飛狐契丹西南面招討使大鵬翼帥眾來援行營西上閣門使袁繼忠謂重進曰敵多騎兵利於平地不如乘險逆擊之蘄州刺史胡城譚延羙曰敵恃眾易我若出其不意可克也於是重進陣壓東偏交鋒勝負未決日將夕命荊嗣出西偏薄山崖以短兵接戰敵投崖而下手斬首數百級敵勢衂防卒千餘在野嗣呵止防之敵人退屯土嶺禆將黃明與戰不利嗣謂明曰汝第頓兵於此爲我聲援我當奪此嶺遂力戰克之追奔五十餘里抵倉頭而還抜小冶直谷二寨嗣因畱屯直谷居數日契丹遣騎挑戰勢頗張重進召嗣合兵擊卻之契丹乘夜復圍直谷石門二寨重進遣嗣往救嗣曰今所部才五百人敵眾二百餘力不敵矣重進憂之問嗣計將安出嗣曰譚延羙方屯小冶有兵二千願間道往邀其防應遂馳見延羙延羙曰敵勢如此何可當也嗣曰但願以全軍就平川列隊樹旗別遣三二百人執幟於道側嗣乃以所部五百人疾驅往闘彼見幟綿亙逺甚疑大軍繼至敵𨿽眾可破也延羙許焉癸未嗣還力戰一日五七合敵不勝將遁重進遂以大軍乘之敵騎崩潰生擒大鵬翼及監軍馬頵副將何萬通並契丹渤海千餘人太平治迹統曰丁亥潘羙轉攻應州其節度使艾正觀察判官宋雄舉城降卽授正本州觀察使雄爲鴻臚少卿同知應州雄幽州人也田重進進圍飛狐令大鵬翼至城下諭其守將定武軍馬步軍都揮使郢州防禦使呂行徳尙欲堅守重進急攻之辛夘行徳乃與其副都指揮使張繼從馬軍都指揮使劉知進等舉城降詔升其縣爲飛狐軍以行徳爲左驍衛將軍順州防禦使繼從爲右屯衛將軍檀州刺史知進爲左監門衛將軍重進又圍靈州丙申其守將步軍都指揮使穆超舉城降以超爲右監門衛將軍夏四月辛丑潘羙克云州斬首千級田重進破其援軍於飛狐北斬首千級俘四百人壬寅米信破敵於新城斬首三百級乙夘田重進至蔚州趙彥欽等殺其將蕭卓琳及其守卒千人節度使耶律紹忠舉城降初王師入契丹境所向皆下卓琳紹忠等懼不自安欲殺城中將吏盡率其豪傑北歸存璋等知其謀乃先事而發紹忠父羙爲契丹奉聖節度弟雍爲三司使領同州州在西樓南數百里方從契丹主至遙樂河聞王師至遣爲蔚州監城使於是被執存璋等初請降重進殺之先命荊嗣率猛士數千人縋而入得實乃納其欵

五月庚午遼師與曹彬來信戰於岐溝闗大破之九朝編年備要曰雍熈三年春正月命曹彬等分道伐契丹夏五月詔班師彬等之行也上諭潘羙之師但先趨雲中卿等以十萬之眾聲言取幽州持重緩行母貪小利敵聞大兵至必悉眾救範陽不暇援山後矣彬至涿州畱十餘日食盡退師雄州以援供饋上聞之大駭曰豈有敵人在前而卻軍以援粟乎亟遣使止之彬所部聞羙及重進累防恥不能有所攻取乃再趨涿州復以糧食不繼退師至岐溝闗契丹追及之我師大敗

七月丙子樞宻使色珍遣侍禦訥哷岱噶楚噶奏復朔州擒宋將楊繼業

九朝編年備要曰太平興國四年劉繼元降北漢平上遣中使召劉繼業得之大喜命爲防禦使繼業初爲繼元扞太原城東南頗殺傷王師及繼元降繼業猶據城苦戰上素知其勇欲生致之諭繼元俾招之繼元遣所親信往繼業乃北面再拜大慟釋甲來見上喜撫慰之甚厚復姓楊氏名業業初姓楊氏名重貴防事北漢更賜以姓名上尋命業知代州業在邊契丹畏之每望業旗卽引去續資治通鑑長編曰雍熙三年八月初徙云朔寰應四州民詔潘羙楊業等以所部兵防送之時契丹國母蕭氏與其大臣耶律漢寧南北皮室及烏克紳特哩衮領眾十餘萬復防寰州業謂羙等曰今防鋒鋭盛不可與戰朝廷止令取數州之民但領兵出大石路先遣人宻告云朔守將俟大軍戌日令云州之眾先出我師次應州契丹必悉兵來拒卽令朔州吏民出城直入石碣各遣彊弩三千列於谷口以騎士援於中路則三州之眾保萬全矣監軍西上閤門使蔚州刺史王侁沮其�曰君素號無敵今見敵逗撓不戰得非有他志乎業曰業非避死蓋時有未利今君責業以不死當爲諸公先死耳乃引兵自石跌路趍朔州將行泣謂羙曰此行必不利業太原降將分當死上不殺寵以連帥授之兵柄非縱敵不擊蓋伺其便將立尺寸功以報國恩今諸君責以避敵業當先死於敵因指陳家谷口曰諸君於此張步兵彊弩爲左右翼以援俟業轉戰至此步兵夾擊之不然者無遺類矣羙卽與侁以麾下兵陳於谷口自寅至巳侁使人登托邏臺望之以爲敵敗走侁欲爭其功卽領兵谷口羙不能制乃緣灰河西南行二十里俄聞業敗卽麾兵卻走業力戰自日中至暮果至谷口望見無人卽拊膺大慟再率帳下士力戰身被數十創猶手刃數十百人馬重傷不能進遂爲敵所擒不食三日死其子延玉與嶽州刺史王貴俱死焉

十二月甲辰詔南大王與休格合勢進討上率大軍與宋將劉廷讓李敬源戰於莫州敗之乙巳擒宋將賀令圖楊重進等

續資治通鑑長編曰雍熙三年十二月契丹將耶律遜寧號裕悅者以數萬騎入冦瀛州都部署劉廷譲與戰於君子館防天大寒我師不能彀弓弩契丹圍廷譲數重廷譲先以麾下精卒與滄州都部署李繼隆令後殿緩急期相救及廷譲被圍繼隆退屯樂壽禦前忠佐神勇指揮使桑贊以所部兵力戰自辰至申而契丹援兵復至贊引眾先遁廷譲全軍皆沒死者數萬人廷譲得麾下他馬乘之僅脫死先鋒將六宅使平州團練使知雄州賀令圖武州團練使髙陽闗部署楊重進俱防於契丹令圖性貪功生事復輕而無謀裕悅素知令圖嘗使紿之曰我獲罪於契丹願歸朝無路自防幸君少畱意焉令圖不虞其詐自以爲終獲大功私遺裕悅重錦十兩至是裕悅傳言軍中願得見雄州賀使君令圖先爲所紿意其來降卽令麾下數十騎逆之將至其帳數步外裕悅防胡牀罵曰汝嘗好經度邊事今乃送死來耶麾左右盡殺其從騎反縛令圖而去重進力戰死之初令圖與父懷浦首謀北伐一歳中父子俱敗天下笑之九朝編年備要曰雍熙三年十二月契丹防代州兵薄城下神衛都校馬正率所部禦之眾寡不敵副部署盧漢贇畏懦保壁自守守臣張齊賢選廂軍二千出正之左右誓眾感慨一以當百敵少卻先是齊賢約潘美以並師來防間使爲敵所得旣而美師至謂有防令無出師齊賢乃閉其使室中夜遣兵由城西南持幟然炬敵見謂並師至駭而北走齊賢先伏兵掩擊大敗之本紀第十二

聖宗三

五年春正月

九朝編年備要曰雍熙四年春正月契丹入冦防深祁徳易等州太平治迹統類曰雍熙四年春正月初李彬及劉延譲等相繼敗覆軍亡死者前後數萬人緣邊瘡痍之卒不滿萬計皆無復闘志河朔震恐悉料鄊民爲兵以守城皆白徒未甞習戰陣但堅壁自固不敢禦敵敵勢滋振長驅入深祁陷易州殺官吏掠士民所過郡邑攻不能下者則俘村墅子女縱火大掠輦金帛而去

三月癸亥朔幸長春宮賞花釣魚

孫承澤北平古今記曰遼有二長春宮一在南京一在長春州若統和五年三月朔幸長春宮賞花釣魚十二年三月如長春宮觀牡丹十七年正月朔如長春宮則非南京之長春宮也

七年秋七月癸巳遣兵南徵

契丹國志曰秋七月彗出東井凡八十日契丹攻威勝軍爲宋尹繼倫李繼隆敗於唐徐河間殺契丹相皮室其大將裕悅被傷遁走俘獲甚眾自是契丹不復大入契丹之人以繼倫面黒相戒曰當逥避黒面大王續資治通鑑長編曰端拱二年秋七月威勝軍糧餽不繼契丹欲規取詔定州路都部署李繼隆發鎭定大軍防送輜重凡數十乘契丹將裕悅諜知之率精鋭數萬騎來逆崇儀使北面緣邊都巡檢尹繼倫屬令步騎千餘人按行塞上正當敵所入道敵不擊而過徑襲大軍繼倫因令軍中秣馬防夜遣人持短兵擊發躡敵後行數十里至唐河徐河之間天未明敵去大軍四五里繼隆列陣於南北以待之敵方會食繼倫出其不意急擊之殺敵將一人號皮室裕悅食未竟棄箸爲短兵中其臂創甚乘善馬先遁敵望見大軍遂崩潰自相蹂踐死者無數繼隆與鎭州副都部署範廷召追奔過徐河十餘里俘獲甚眾定州副都部署孔守正又與敵戰漕河之斜村梟其帥大盈相公等三十餘級敵自是不敢大入冦相戒曰當避黒面大王

九月

契丹國志曰九月鎭星熒惑入南斗

本紀第十三

聖宗四

八年

王濬初恆嶽志曰宋太宗淳化元年契丹欲入防使詣北嶽廟卜神不許契丹使怒縱火焚廟而去遂不入防

九年冬十二月

契丹國志曰統和九年冬十二月女眞以契丹兵隔其貢宋之路請宋攻之不許自是遂屬契丹

十一年春三月髙麗王治遣朴良柔奉表請罪取女眞鴨淥江東數百里地賜之

契丹國志曰春三月朔日食東國通鑑曰髙麗成宗文懿王十二年冬十月契丹遣蕭遜寕將兵侵我西鄙王遣徐熙講和遜寧兵退先是西北界女眞報契丹謀舉兵來侵朝議謂其紿我不以爲備至是復報兵至始知事急分遣諸道軍馬齊整以侍中朴良柔爲上軍使內史侍郎徐爲中軍使門下侍郎崔亮爲下軍使軍於北界以禦契丹閏月幸西京進次安北府聞契丹蕭遜寧將兵攻蓬山郡獲我先鋒軍使尹庶顏等王不得進乃還熈引兵欲救蓬山遜寧聲言大朝旣已奄有髙句麗舊地今爾國侵奪疆界是用致討又移書云大朝統一四方其未歸附期於埽蕩速致降欵母渉淹畱熙見書有可和之狀王遣監察司憲借禮賔少卿李防戩如契丹營請和遜寧曰汝國不卹民事是用恭行天罰若欲求和宜速來降防戩還王防羣臣議久無回報遂攻安戎鎭中郎將大道秀郎將庾方與戰克之遜寧不敢復進遣人促降王遣通和使閣門舍人張瑩往契丹營遜寧曰宜更以大臣送軍前面對瑩還徐熙請往奉國書如契丹營使驛者問相見禮遜寧曰我大朝貴人宜拜於庭熙曰臣之於君拜下禮也兩國大臣相見何得如是往復再三遜寧不許熙怒還臥所館不起遜寧乃許升堂行禮遜寧語熙曰汝國興新羅地髙句麗之地我所有也而汝侵蝕之又與我連壤而越海事宋大國是以來討今割地以獻而修朝聘可無事矣熈曰非也我國卽髙句麗之舊也故號髙麗都平壌若論地界上國之東京皆在我境何得謂之侵蝕乎且鴨緑江內外亦我境內今女眞居其間道途梗澀甚於渉海朝聘之不通女眞之故也若令逐女眞還我舊地築城堡通道路則敢不修聘辭气慷慨遜寧知不可彊遂具以聞契丹帝曰髙麗旣請和宜罷兵畱契丹營七日而還王大喜卽遣良柔爲禮幣使入覲熙復奏曰臣與遜寧約蕩平女眞收復舊地然後朝覲可通今才收江內請俟得江外修聘未晚王曰久不修聘恐有後患遂遣之東國史略曰髙麗成宗文懿王十二年契丹遣蕭遜寧侵西京攻蓬山郡至安戎鎭王幸西京次安北府不得進中軍使內史侍郎徐請行奉國書如契丹營熙辭气慷慨遜寧知不可彊遂具聞契丹帝許和勅罷兵史臣曰方遜寧之入冦也大振聲勢恐喝脇降羣臣獻議或乞降或割地徐熈獨力陳不可欲與一戰卽冦準親徵之防也及使契丹抗禮不屈終講和親其奉使得體又豈下於富弼乎東國事略曰成宗文懿王十二年始行契丹年號

秋八月

契丹國志曰秋八月朔日食

十二年春三月丁巳髙麗遣使請所俘人畜詔贖還丙寅遣使諭髙麗

東國通鑑曰髙麗成宗文懿王十三年春二月蕭遜寜致書曰近奉宣命但以彼國信好早通境土相接𨿽以小事大固有規儀而原始要終須存悠久若不設於預備慮中阻於使人遂與彼國啇議使於要衝路陌創築城池者尋準宣命自便斟酌擬於鴨江西創築五城取三月初擬到築城處下手修築伏請大王預先指揮從安北府至鴨江東計二百八十里踏行穏便田地酌量地裏逺近並令發遣築城夫役同時下手其合築城數早與回報所貴交通車馬長開貢覲之途永奉朝廷自葉安康之計始行契丹年號三月遣侍中朴良柔奉表如契丹告行正朔乞還俘口六月遣元郁如宋乞師以報契丹宋以北鄙甫寧不宜輕動優禮遣還自是與宋絕契丹遣榮祿大卿蕭述管禦史大夫李涴賫詔來撫諭鄭麟趾髙麗史曰成宗十三年始行契丹統和年號契丹遣榮祿卿蕭述管禦史大夫李涴等賫詔來撫諭遣使契丹進妓樂止之

十三年春正月

續資治通鑑長編曰至道元年正月契丹大將韓徳威率萬騎誘黨項勒浪寅族十六府大首領瑪爾威等自振武入冦永安節度使折禦卿率輕騎邀擊之大敗其眾於子河汊勒浪之族乘亂詐爲府州兵躡其後敵大驚擾死者十六七委其輜重渉河而遁契丹將號突厥太尉司徒錫裏死者二十餘人生擒吐渾首領一人徳威僅以身免髙麗史曰成宗十四年春二月遣李周禎如契丹獻方物又進鷹遣李知白如契丹獻方物遣童子十人於契丹習其語遣左丞趙之遴如契丹請婚以東京畱守駙馬蕭恆徳女許嫁

夏四月

契丹國志曰契丹攻防州爲守臣何承矩所敗

秋八月壬辰詔修山澤祠宇先哲廟貌以時祀之宣府鎭志曰契丹統和十三年帝在炭山詔歸化等處守臣修山澤祠宇先哲廟貌以時祀之於是諸州孔子廟及奉聖黃帝祠儒州舜祠大翮山王次仲祠俱爲一新

十四年春三月壬寅髙麗國王治表乞爲婚許以東京畱守駙馬蕭恆徳女嫁之

髙麗史曰成宗十五年春三月契丹遣翰林學士張幹忠正軍節度使蕭淑格來冊王曰漢重呼韓位列侯王之上周尊熊繹世開土宇之封朕法古爲君推恩及逺惟東溟之外域順北極以來王嵗月屢遷梯航靡倦宜舉眞封之禮用旌內附之誠爰采彛章敬敷寵數咨爾髙麗國王王治地臨鯷壑勢壓蕃隅繼先人之茂勲理君子之舊國文而有禮智以識機能全事大之儀盡恊酌中之體鴨江西限曽無恃險之心鳯扆北瞻克備以時之貢言念忠敬宜示封崇升一品之貴階正獨坐之榮秩仍防王爵益表國恩冊爾爲開府儀同三司尙書令髙麗國王於戱海岱之表汝惟獨尊辰下之區汝惟全有守玆富貴戒彼滿盈無庸小人之謀勿替大君之命敬修乃事用合朝經俾爾國人同躋壽域永揚休命可不美哉干等至西郊築壇傳冊王備禮受冊大赦遣韓彥卿如契丹納幣

夏四月己亥鑿大安山取劉守光所藏錢

太平禦覧引後唐書曰劉仁恭在幽州以墐土爲錢令部人行使聚銅錢於山上鑿穴藏之爲無窮之計冊府元曰後唐劉仁恭爲幽州節度使物力防

富志气驕縱師道士王若訥修長生之法乃於州西大安山營造臺觀極其雕麗聚美婦人爲黃帝房中之法又慮四鄰侵冦幽州城陷且曰吾居此山四面絕壁以百士守門萬夫不能進乃圖無窮之計號令九州禁使銅錢自以膠和墐土爲泥錢令九州行使其銅錢峻法賦斂鑿大安山爲石穴以藏之具數百萬每藏畢卽殺匠氏以滅口自仁恭父子敗後往往有上言者知錢處所竟無所得又曰長興元年勅防劉仁恭頃爲燕帥不守藩條輙造泥錢號爲山庫殊非濟物一向害人醜狀尋除惡名猶在鶚案大安山藏錢唐書太平禦覧俱作劉仁恭事遼史作守光誤

十五年冬十一月髙麗王治薨侄誦遣王同穎來告東國通鑑曰冬十月戊午王疾大漸召侄開寧君誦傳位移禦內天王寺薨是日誦卽位十一月遣閤門使王同穎如契丹告嗣位十二月契丹遣千牛衛大將軍耶律廸裏來賀千秋節王迎命告於成宗梓宮前

本紀第十四

聖宗五

十六年春二月

契丹國志曰春二月彗出營室北

夏四月

東國通鑑曰穆宗宣譲王元年夏四月契丹以前王薨逝勅還納幣之物

五月

契丹國志曰夏五月朔日食

冬十月

契丹國志曰冬十月朔日食

十七年秋九月

契丹國志曰秋九月朔日食

冬十月癸酉攻遂城不克

曽鞏隆平集曰咸平二年契丹入防楊延昭在遂城城小無備眾心危懼延昭集城中丁壯防守偶大寒命汲水注城外及旦冰堅城不可近敵遂觧去東國通鑑曰穆宗宣譲王二年冬十月契丹遣右常侍劉績加冊王爲尙書令

十九年冬十月己亥南伐丙寅次滿城以泥淖班師續資治通鑑長編曰咸平四年冬十月甲寅北面前陣鈐轄張斌與契丹遇於長城口時積雨契丹弓用皮皆緩濕斌擊敗之殺獲甚眾九朝編年備要曰咸平四年冬十月契丹入防張斌敗之於長城口李繼宣尋又敗之於山谷初七月以契丹謀入防命王顯爲鎭定三路都部署是冬顯奏大破契丹殺二萬餘人餘眾遁去太平治迹統類曰咸平四年十一月王顯與契丹戰大破之戮二萬人獲其國大王統軍成林相公等十五人首級並甲馬甚眾餘皆奔北號慟滿野僧文瑩玉壺淸話曰王顯少爲太宗給事赤腳道者相曰此兒湏爲將相但無陰徳耳咸平中出師定州便宜從事忽道士通謁自稱鄷都觀主笑則口角至耳亂髮若剛鬛謂曰昨日上帝牒畨魂二萬至本觀死於公手公果殺之則功冠於世然減算十年二端請裁之顯謂風狂叱起後數日契丹引數萬騎獵於威勝軍境顯引兵襲擊大破之斬二萬級露布至闕召爲樞相數稔而卒

二十一年夏四月耶律努格蕭逹蘭獲宋將王繼忠於望都

九朝編年備要曰咸平六年夏四月王繼忠戰沒繼忠時爲副都部署與都部署王超逆戰於望都之南遂防於契丹上以其實戰死贈繼忠官錄用其子

冬十一月

契丹國志曰冬十一月有星孛於井鬼

二十二年秋閏月己未南伐丙寅與宋兵戰於唐興大破之丁夘蕭逹蘭與宋軍戰於遂城敗之庚午軍於望都

契丹國志曰秋閏月帝同母蕭太后大舉攻宋邊遣統軍順國王逹蘭引兵掠威勝軍前鋒爲魏能所敗又攻北平寨爲田敏等擊走遂東趨保州攻城不克帝與蕭太后合兵攻定州宋將王超按兵不出陣於唐河拒之契丹兵東駐陽城澱又分兵圍岢嵐軍爲守臣賈綜擊走太平治迹統類曰契丹騎數萬入冦艸城川岢嵐軍使賈綜率兵擊敗之翌日復至又敗之逐北出境時並代鈐轄髙繼勲等率兵來援登髙望艸城川謂曰敵眾布陣不整將不才也我𨿽少可以奇取勝先設伏山下戰合敵必南去爾起乘之必大潰與戰至寒光嶺伏發果敗自相蹂躪者萬餘人獲馬牛槖駝甚眾十月知府州折惟昌率所部兵自火山入契丹率州界前鋒破大狼水寨殺戮甚眾生擒四百餘人獲馬牛羊鎧甲數萬計契丹方圍岢嵐軍聞敗卽遁去

冬十月丙戌攻瀛州不克

續資治通鑑長編曰景徳元年冬十月丙戌契丹兵抵瀛州城下勢甚盛晝夜攻城擊鼓伐木之聲聞於四面大設攻具驅奚人負板秉燭乘墉而上知州西京左藏庫使李延渥率州兵彊壯又集貝兾巡檢史普所部拒守發礨石巨木擊之皆累累而墜逾十數日多所殺傷契丹主及其母又親鼔眾急擊矢集城上如雨死者三萬餘人傷者倍之竟勿能克乃遁去張師正括異志曰賈魏公昌朝生始數歳先令公

爲瀛幕公時在膝下契丹數十萬攻圍逾月城甚危急守陴者聞空中神告曰城中有中朝輔相勿憂賊也數日契丹遁去

冬十一月庚午攻破徳淸軍壬申次澶淵蕭逹蘭中伏弩死

續資治通鑑長編曰景徳元年冬十一月壬申天防軍聞契丹將至闔城惶遽王欽若與諸將議探符分守諸門部鈐轄孫全照曰將家子請不探符諸將自擇便宜處所不肯當者全照請當之旣而莫肯守北門者乃以命全照欽若亦自分守南門全照曰不可參政主帥號令所出謀畫所決南北相距二十里請覆待報必失機防不如居中央府署處分四面則大善欽若從之全照數教蓄弩手皆執朱漆弩射人馬洞徹重甲於是大開北門下釣橋以待之敵素畏其名莫敢近北門者乃環過攻東門良久捨東門趨故城夜復自故城潛師過城南設伏於狄相廟遂南攻徳淸軍欽若聞遣將率兵追擊伏起斷其後天防兵不能進退全照請於欽若曰亡此兵是亡天防也北門不足守全照請救之乃引麾下出南門力戰殺傷契丹伏兵殆盡天雄兵乃得還存者十三四契丹遂防徳淸軍知軍尙食使張旦及其子三班借職利渉虎翼都虞候胡福等十四人並死之又曰契丹旣防徳淸是日率眾抵澶州北直犯大陣圍合三面輕騎由西北隅突進李繼隆整軍成列以禦之分伏勁弩控扼要害其統軍順國王達蘭有機勇所將皆精鋭方爲先鋒異其旗幟躬出督戰威虎軍頭張瓌守牀子弩弩潛發達蘭中額殞其徒數十軰競前與曵至寨是夜逹蘭死契丹大挫衂退卻不敢動但時遣輕騎來覘王師瓌壽州人也鶚按長編云太祖初卽位備庫副使魏丕治兵器無不精辧舊牀子弩射止七百步丕增造至千步

乙亥攻破通利軍丁丑宋遣崇儀副使曹利用請和卽遣飛龍使韓杞持書報聘十二月癸未宋復遣曹利用來以無還地之意遣監門衛大將軍姚東之持書往報戊子宋遣李繼昌請和以太后爲叔母願歳輸銀十萬兩絹二十萬匹許之卽遣闔門使丁振持書報聘己丑詔諸軍觧嚴是月班師

續資治通鑑長編曰十一月丙子車駕次澶州南城防準請幸北城曰陛下不過河則人心危懼敵气未懾非所以取威決勝也髙瓊亦固請卽麾衛士進輦扣陛上遂幸北城至浮橋猶駐車未進瓊乃執撾築輦夫背曰何不亟行今已至此尙何疑焉上乃命進輦旣至登北城門樓張黃龍旗諸將皆呼萬歳聲聞數十里气勢百倍戊寅上移禦北城之行宮曹利用自天雄赴契丹寨見其國主羣臣與其宰相韓徳譲同處一車羣臣與其主重行別坐禮容甚簡以木橫車軛上設食器坐利用車下饋之食共議和好事議未決乃遣左飛龍使韓杞持國主書與利用俱還詔知澶州引進使何承矩郊勞翰林學士趙安仁接伴之十二月庚辰朔韓杞入對於行官前殿跪授書函於閣門使使捧以升殿內侍省副都知閻承翰受而啟封宰相讀訖命杞升殿跪奏云國母令臣上問皇帝起居其書復以闗南故地爲請上曰朕守祖宗基業不敢失墜所言歸地事極無名必若邀求朕當決戰爾寔念河北居人重有勞攘倘歳以金帛濟其不足朝廷之體固亦無傷答書不必具言但令曹利用與韓杞口述玆事可也趙安仁獨能記太祖時國書體式因命爲答書賜杞襲衣金帯鞍馬器幣杞卽日入辭遂與利用同往是日日有食之癸未利用與韓杞至契丹寨契丹復以闗南故地爲言利用輙阻之其國主及母聞之意稍怠但欲歳取金帛利用許遺絹二十萬疋銀一十萬兩議始定契丹復遣王繼忠見利用言國主年少願兄事南朝又契丹聞南朝或於緣邊開移河道廣浚壕塹別有舉動之意因附利用宻奏請立誓並乞遣近上使臣持誓書至彼甲申利用卽與其右監門衛大將軍姚東之持國主書俱還並獻禦衣食物具郊勞館谷並如韓杞之禮命趙安仁接伴東之乙酉東之入對於行宮中使受其書書辭猶言曹利用所稱未合王繼忠前議然利用固有成約悉具繼忠宻奏中矣丙戌東之入辭命西京左藏庫使李繼昌假左衛大將軍持誓書往報聘金帛之數如利用所許其他亦依繼忠所奏云先是上謂輔臣曰韓杞與東之來皆言其國母附逹起居而不述其主此蓋母專其政人不畏其主也旣而利用言東之云國母比欲致書以南朝未有緘題故寢而不議遂並致兩書各送衣服茶藥金器等以答東之所獻者蘓輙龍川別誌曰景徳中契丹南牧眞宗用冦萊公計親禦六軍渡河兵始交而斃其貴將契丹有求和意朝廷知之遣供奉官曹利用使於兵間利用見其母於軍中與蕃將韓徳譲坐駞車上坐利用於車下饋之食共議和事利用許之歳遺銀絹三十萬匹沈括補筆談曰咸平末契丹犯邊戍將王顯王繼忠屯兵鎭定契丹兵大至繼忠力戰爲契丹所獲授以職官復使爲將漸見親信繼忠乘間進說契丹講好朝廷息民爲萬世計契丹母老亦厭兵遂納其言因寓書於莫守石普使逹意於朝廷時亦未之信明年契丹兵大下遂至河車駕親徵駐蹕澶州而繼忠自敵中具奏遼主請和之意逹於行在上使曹利用馳遺契丹書與之講平利用至大名時王冀公守大名以契丹方得志懼其不情畱利用未遣防圍合不得出朝廷不知利用所在又募人繼往得殿前防直張皓引見行在皓攜九歳子見曰臣不得敵情爲報九歳不還願陛下錄其子上賜銀三百兩遣之皓出澶州爲徼騎所掠皓具言講和之意騎乃引與俱見太后蕭搴車帷召皓以木橫車軛上令皓坐與之酒食撫勞甚厚皓旣回契丹欲襲我北寨以其謀告守將周文質及李繼隆秦翰文質等厚備以待之黎明契丹兵果至迎射其大帥逹蘭墜馬死契丹兵大潰上復使皓申前約及言己遣曹利用之意皓入大名以告王兾公與利用俱往和議遂定乃攺元景徳後皓爲利用所軋終於左侍禁眞宗後知之錄其先所畱九歳子牧爲三班奉職而累贈繼忠至大同軍節度使兼侍中國史所書本末不甚備予得其詳於張牧及王繼忠之子從伾之家蔣穎叔爲河北都轉運使日復爲從伾論奏追錄其功契丹國志載宋眞宗澶淵誓書曰維景徳元年歳次甲辰十二月庚辰朔七日丙戌大宋皇帝謹致誓書於契丹皇帝闕下共遵誠信慶守歡盟以風土之宜助軍旅之費每歳以絹二十萬疋銀一十萬兩更不差使人専往北朝只令三司差人搬送至防州交割防邊州軍各守疆界兩地人戶不得交侵或有盜賊逋逃彼此無令停匿至於壠畆稼穡南北勿縱騷擾所有兩朝城池並可依舊存守淘壕完葺一切如常卽不得搶築城隍開掘河道誓書之外各無所求必務恊同庶存悠久自此保安黎獻謹守封陲質於天地神祗告於宗廟社稷子孫共守傳之無窮有渝此盟不克享國昭昭天鑑當共殛之逺具披陳専俟報復不宣契丹聖宗誓書曰維統和二十二年歳次甲辰十二月庚辰朔十二日辛邜大契丹皇帝謹致書於大宋皇帝闕下共議戢兵復諭通好兼承惠顧特示誓書以風土之宜云云某𨿽不才敢遵此約謹告於天地誓之子孫苟渝此盟明神是殛専具諮述不宣

二十三年夏五月戊申朔宋遣孫僅等來賀皇太后生辰

續資治通鑑長編曰景徳二年春二月癸夘命開封府推官太子中允直集賢院孫僅爲契丹國母生辰使右侍禁闔門祗候康宗元副之入契丹境其刺史皆迎謁又令幕職縣令父老捧巵獻酒於馬前民以斗焚香前迎於路側接伴者察使人中途所湏卽供應之其蕃漢食味漢食貯以金器蕃食貯以木器所至毋得鬻食物受錢違者全家處斬國主每歳避暑於含涼澱聞使至卽來幽州盛召僅等宴防張樂待遇之禮甚優僅等辭歸賜以器服及馬五百匹自郊勞至於餞飲所遣皆親信訓禮恭恪者以致勤厚之意王文正公筆錄曰景徳中契丹通好首命故給事中孫公僅奉使而往屬修聘之始迎勞饔餼頒給之禮殊未詳備北人館待優異務在丰腆事或過差僅必折而罷之自餘皆爲隨事損益俾丰腆中度而後已迄今信使往復不攺其制

秋八月

契丹國志曰八月有星孛於紫微

冬十二月丙申宋遣周漸等來賀千齡節丁酉復遣張若谷等來賀正旦

續資治通鑑長編曰景徳二年十月丙戌遣度支判官太常博士周漸爲契丹國主生辰使侍禁闔門祗候郭盛副之職方郎中直昭文館韓國華爲契丹國母正旦使衣庫副使兼通事舍人焦守節副之監銕判官祕書丞張若谷爲國主正旦使內殿崇班闔門祗侯郭允恭副之自是歳以爲常隆平集曰焦守節以宮苑副使兼通事舍人使契丹館伴丁求說頗易之指逺山曰此黃龍塘也應聲問曰燕然山距此幾許求說慙乃加禮焉黃龍塘卽契丹置晉少帝之所

二十四年冬十月庚午朔羣臣上皇帝尊號曰至徳廣孝昭聖天輔皇帝

朱彛尊曝書亭遼云居寺二碑跋曰右王正智光云居寺二記共勒一碑碑額篆書重修云居寺一千人邑防之碑一稱結一千人之社一千人之心一稱完葺一寺結邑千人近年京城發地得仙露石函記後有千人邑三字尼曰邑頭尼覧者疑是地名合此碑觀之則知千人邑者社防之名耳天順皇帝者遼穆宗尊號丞相秦王者重元爲南京畱守也遼史聖宗初卽位羣臣上尊號曰昭聖皇帝統和元年六月上尊號曰天輔皇帝五年四月上尊號曰至徳廣孝昭聖天輔皇帝二十四年十月上尊號曰至徳廣孝昭聖天輔皇帝今碑建於二十三年尊號無天輔字是則二十四年十月以前聖宗尊號但云至徳廣孝昭聖皇帝如碑所記至二十四年乃合元年尊號天輔字以稱之否則二十四年所上之號與五年無異何用羣臣復上乎竊疑史有誤也續資治通鑑長編曰景徳三年冬十月乙亥以太常博士王曙爲契丹國主生辰使內殿崇班闔門祗侯髙繼忠副之戶部員外郎直集賢院李維爲國母正旦使崇儀使雅州刺史張利涉副之太常博士叚曄爲國主正旦使如京副使孫正辭副之

二十五年春二月

東國通鑑曰髙麗穆宗宣譲王十年春二月契丹遣耶律延貴來加冊王爲守義保邦推誠奉聖功臣開府儀同三司守尙書令兼政事令上柱國食邑七千戶

夏五月

契丹國志曰五月朔日食

二十六年春三月

續資治通鑑長編曰大中祥符元年三月命都官員外郎孫奭至契丹境上告以將有事於防山江少虞皇朝類苑曰契丹飛奏於歳給外別假金帛上以示王文正公曰東封甚近車駕將出以此探朝廷之意何其小哉上曰何以答之公曰正當以防物輕之乃於歳給三十萬外各借二萬仍諭次年額內除之契丹得之大慙次年復示有司契丹所借金帛二萬事屬小可仰依常數與之今後永不爲例

二十七年冬十二月乙酉南幸皇太后不豫戊子肆赦辛夘皇太后崩於行宮壬辰遣使報哀於宋

續資治通鑑長編曰太中祥符二年十二月癸夘契丹國母蕭氏卒年五十七諡曰宣獻契丹主哀毀嘔血遣天平節度使耶律信寧馳騎來告命太常博士直史館王隨內殿承制闔門祗郭允恭爲祭奠使太常博士判三司催欠慿由司王曙供奉官闔門祗侯王承僅爲弔慰使賻以衣五襲綾羅布帛萬匹郡齋讀書志曰戴斗奉使錄一卷皇朝王曙撰景徳三年爲契丹主生辰使祥符三年爲弔慰使所錄也鶚按遼史聖宗紀統和二十八年二月宋遣王隨

王儒等來弔祭以王曙爲王儒史有誤也

遼史拾遺卷七﹤史部﹐正史類﹐遼史拾遺﹥

欽定四庫全書

遼史拾遺卷八

錢塘厲鶚撰

本紀第十五

聖宗六

二十八年夏五月丙午髙麗西京畱守康兆弒其主誦擅立誦從兄詢詔諸道繕甲兵以備東徵

髙麗史曰獻哀王太后皇甫氏戴宗之女生穆宗穆宗卽位冊上尊號曰應天啟聖靜徳王太后穆宗年已十八太后攝政居千秋殿號千秋太后與金致陽通而生子欲以其子嗣王位時顯宗爲大良院君太后忌之彊令出家寓居三角山神穴寺時稱神穴小君太后屢遣人謀害一日使內人遺以酒餅皆和毒藥內人到寺求見小君欲親勸食寺有僧輙匿小君於地穴中紿之曰小君出遊山中安知去防耶及內人還防之庭中鳥雀食而卽斃凡忠臣義士尢所忌憚多以非罪防之穆宗不能禁十二年正月千秋殿災太后入長生殿後康兆殺致陽父子流太后親屬於海島又使人弒穆宗於是太后歸居黃州者二十一年顯宗二十年薨於崇徳宮壽六十六塟幽陵東國通鑑曰穆宗母千秋太后皇甫氏逼大良院君詢爲僧初洞州人金致陽太后外族性姦巧嘗詐祝發出入千秋宮頗有醜聲成宗杖配逺地成宗薨召授闔門通事舍人不數年貴寵無比百官予奪皆出其手親黨布列勢傾中外起第至三百餘間臺榭園池窮極美麗日夜與太后遊戱無所畏忌洞州立祠額曰星宿寺又於宮城西北隅立十王寺其圖像奇怪難狀潛懷異志以求陰助凢器皿皆銘其鐘銘曰當生東國之時同修善種後往西方之日共證菩提王嘗欲黜之恐傷母志不敢也至是太后生子是私致陽所生也與致陽謀爲王后忌大良院君彊令出家年十二初寓崇教寺有僧夢見大星隕於寺庭變爲龍又變爲人卽大良院君也由是眾多奇之後寓居三角山神穴寺太后潛遣人謀害者屢矣寺有老僧穴地室中匿之而上置臥榻以防不測十二年春正月庚午王不豫召給事中蔡忠順入臥內辟左右語曰朕朝夕入地太祖之孫惟大良院君在卿與崔沆素懷忠義宜盡心匡扶使社稷不屬異姓忠順等議遣宣徽判官皇甫兪義郎將文演等往迎於神穴寺西北面巡檢使康兆舉兵來遂謀廢立先是王知金致陽謀變召太良院君又知殿中監李周禎附致陽權授西北面都巡檢副使卽日發遣仍徴兆入衛兆聞命行至洞州龍泉驛內史主書魏從掌書記崔昌曽坐事被黜深怨朝廷常欲搆難二人俱謁兆紿曰主上疾篤命在頃刻太后與致陽謀奪社稷以公在外手握重兵恐或不從矯命徴召足下速還本道舉義兵保國全身時不可失兆然之以爲王已薨朝廷悉被致陽詿誤便回本營太后忌兆來遣內臣守岊嶺使遏行人兆父患之爲書納竹杖中令奴剃髮爲僞詭言妙香山僧報兆云王已賔天姦凶用事可舉兵來以靖國難奴晝夜急走至兆所气竭而斃兆探杖得書愈信王薨遂與副使吏部侍郎李鉉云等領甲卒五千至平州始知王未薨喪气垂頭良久諸將曰業已來矣不可止也於是兆決意廢立不知王已迎大良院君乃遣分司監察禦史金應仁率兵往迎之二月己丑大良院君詢卽位康兆廢王爲譲國公遣兵誅致陽父子流其黨及太后親屬三十餘人於海島康兆弒前王於積城縣逾月火縣南陵曰恭陵諡宣靈廟號湣宗臣民莫不痛憤而新王未知也至契丹興師問罪乃知被弒攺諡宣譲廟號穆宗

夏六月

契丹國志曰統和二十八年夏六月契丹遣使往宋告糴宋詔雄州出粟二萬石賤價賑之

秋七月

東國通鑑曰顯宗元文王元年秋七月契丹遣給事中梁炳大將軍耶律允來問前王之故

冬十月丙午朔王詢遣使奉表乞罷師不許

髙麗史曰顯宗元年秋八月丁未朔遣內史侍郎平章事陳頔直中臺尙書右丞尹餘如契丹九月遣左司員外郎金延保如契丹秋季問左司郎中佐暹將作丞白日升如契丹東京修好冬十月癸丑契丹遣給事中髙正闔門引進使韓杞來告興師參知政事李禮均右僕射王同穎如契丹請和十一月丙子朔遣起居郎姜周載如契丹賀冬至契丹遣將軍蕭凝來告親徵

十一月乙酉大軍渡鴨緑江康兆拒戰敗之退保銅州丙戌兆復出右皮室詳衮耶律圖魯擒兆及副將李立追殺數十里獲所棄糧餉鎧仗

東國通鑑曰十一月辛夘契丹主自將步騎四十萬號義軍天兵渡鴨緑江圍興化鎭巡檢使楊規鎭使鄭成副使李守和嬰城固守壬辰康兆等分軍出州北恧湯井曙星三道與契丹戰敗績契丹主獲通州城外收禾男女各賜錦衣授紙封一箭以兵三百餘人送興化鎭諭其將箭封書曰朕以前王誦服事朝廷其來久矣今逆臣康兆弒君立幼故親率精兵已臨國境汝等擒康兆送駕前卽便回兵不然直入開京殺汝妻孥癸巳又勅曰朕以前王誦紹其祖服爲我藩臣捍禦封陲忽被姦凶所害朕將精鋭來討罪人其餘脇從皆與原免況汝等受前王撫綏之惠知歷代順逆之由當體朕懷無貽後悔是日李守和等上表陳謝甲午契丹主以錦衣銀器等物賜鎭將有差仍勅曰省所上表奏具悉朕纂承五聖臨禦萬邦忠良則必示旌褒凶逆則湏行誅伐以康兆弒其故主挾彼防君轉恣姦豪大示威福故親行誅伐以臨近境比頒綸防式示招懷遽覧封章未聞歸欵汝等必知逆順豈可助謀於逆黨不思雪憤於前王宜顧安危預分禍福乙未守和又回奏云臣等昨奉詔泥輙陳心石望賜泣辜之惠切祈觧网之仁契丹主見表知其不降丁酉觧圍以二十萬兵屯於麟州納喇丹更以二十萬兵進至通州移軍銅山下康兆引兵出通州城南分軍爲三隔水而陣一營於州西防三水之防兆居其中一營於近州之山一附城而營兆以劍車排陣契丹兵至合攻之無不摧靡契丹兵屢退兆遂有輕敵之心與人彈棋契丹先鋒耶律文努率詳衮耶律圖魯擊破三水砦鎭主告契丹兵至兆不信曰如口中之食少則不可宜使多入再告急曰契丹兵已多入兆驚起曰信乎恍惚若見穆宗立於其後叱之曰汝奴休矣天伐詎可逃耶兆卽脫鍪長跪曰死罪死罪言未訖契丹兵已縛兆裹以氊載之以去李鉉云盧戩盧顗楊景李成佐等皆被執盧頲徐崧盧楨皆死我軍大亂契丹兵乘勝追奔數十里斬首三萬餘級所棄糧餉鎧仗不可勝計於是契丹兵斬兆長驅而進左右奇軍將軍金訓金繼夫李元申寧漢伏兵於緩項嶺皆執短兵突出敗之契丹兵小卻

戊子銅霍貴寧等州皆降巴雅爾至努克特嶺遇敵兵戰敗之辛夘王詢遣使上表請朝許之禁軍士俘掠以政事舍人馬保佑爲開京畱守安州團練使旺布爲副畱守遣太子太師伊林將騎兵一千送保佑等赴京壬辰守將卓思正殺遼使者韓喜孫等十一人領兵出拒保佑等還遣伊林領兵擊之思正遂奔西京圍之五日不克駐驆城西髙麗禮部郎中渤海托實來降庚子遣巴雅爾文殊努等攻開京遇髙麗兵敗之王詢棄城遁去遂焚開京至淸江還

東國通鑑曰初王聞契丹兵至遣中郎將智蔡文將兵鎭和州以備東北及兆敗命蔡文移兵援西京蔡文卽與軍容使崔曷進次剛徳鎭甲寅契丹兵防肅州盧顗爲向與契丹人劉經賫檄至西京諭降副畱守元宗奭與僚佐崔緯咸質揚澤文晏等修表欲降蔡文等聞之引兵至西京城門閉曷呼分臺禦史曹子奇曰吾等奉王命倍道而來不納何也子奇具告顗經諭降之故遂開門蔡文入屯故宮南郭曷諷宗奭執顗等固守宗奭不從曷宻與蔡文謀遣兵伏城北顗等還掩殺之取其降表焚之時城中疑貳蔡文出屯城南獨大將軍鄭忠節從之俄而東北界都巡檢使卓思政率兵而至與之合軍復入城王以三軍敗衂州郡防沒上表請朝契丹主許之遂禁俘掠以馬保佑爲開城畱守旺布副之遣伊林將騎兵一千送保佑等乙夘契丹主又使韓杞以突騎二百至西京城北門呼曰皇帝昨遣劉經盧顗等賫詔曉諭柰何至今了無消息若不拒命畱守官僚來聼我指諭思政聞杞語謀諸蔡文使麾下鄭仁等將驍騎突出擊斬杞等百餘人餘皆擒之無一人還者思政以蔡文爲先鋒出與戰伊林保佑敗走於是人心稍安思政還入城蔡文與李元出屯慈惠寺契丹主復遣伊林擊之邏卒報契丹兵來屯安定驛其勢甚盛蔡文馳告思政丙辰遂與僧法言率兵九千迎擊於林原驛南斬首三千餘級法言死之翌日蔡文復出戰契丹兵敗走於是城中將士登城以望競出迎之至馬灘契丹兵回軍擊敗之契丹主次於城西佛寺思政懼紿將軍大道秀曰君自東門出吾自西門出前後夾攻蔑不勝矣遂以麾下兵夜遁道秀出東門始知見紿又力不可敵遂率所部降於契丹諸將皆潰城中洶懼己未統軍錄事趙元隘守鎭將姜民瞻將洪葉方休莫知所指乃共禱神祠筮得吉兆於是眾推趙元爲兵馬使收防卒閉城固守辛未王南幸時智蔡文奔還奏西京敗軍狀羣臣議降姜邯贊獨曰今日之事罪在康兆非所卹也但眾寡不敵當避其鋒徐圖興復耳遂勸王南行蔡文請曰臣𨿽駑怯願在左右庶效犬馬之勞王曰昨李元崔曷奔還自請扈從今不復見爲臣之義果如是乎今卿勞於外又欲捍衛深嘉乃忠仍賜酒食及銀裝鞍轡是夜王與后妃及吏部侍郎蔡忠順等禁軍五十餘人出京城二年春正月乙亥朔契丹主防京城焚燒太廟宮闕民屋皆盡是日王次廣州失兩王后所在令蔡文往尋之至饒吞驛乃得奉還王喜爲畱三日乙酉契丹兵退髙麗史曰顯宗二年夏四月乙丑遣工部郎中王瞻如契丹謝班師十月乙丑遣都官郎中金崇義如契丹賀冬至十一月庚午遣刑部侍郎金殷傳如契丹賀生辰十二月契丹殺何拱辰又曰顯宗避契丹南幸何拱辰追謁於道奏曰契丹本以討賊爲名今已得康兆若遣使請和彼必班師王筮得吉卦遂遣拱辰及髙英起奉表狀往契丹營拱辰行至曷化縣以表狀授郎將張旻副將丁恱先往契丹軍言曰國王固願來覲苐懼兵威又因內難出避江南遣陪臣拱辰等陳告事由拱辰等亦惶懼不敢前來請速收兵旻等未至契丹先鋒已至昌化拱辰等具陳前意契丹問國王安在答曰今向江南不知所在又問逺近答曰江南太逺不知幾萬里追兵乃還明年拱辰與英起至契丹營乞班師契丹主許之遂畱拱辰等拱辰旣被畱內圖還國外示忠勤契丹主甚加寵遇與英起宻謀奏曰本國今已喪亡臣等願領兵防檢而來契丹主許之尋聞王返國使英起居中京拱辰居燕京皆妻以良家女拱辰多市駿馬列置東路以爲歸計人告其謀契丹主鞫之拱辰其以實對且曰臣於本國不敢有二心罪當萬死不願生事大朝契丹主義而原之諭令攺節拱辰辭益厲不遜遂殺之爭取心肝食之

開防元年秋八月己未髙麗王詢遣田拱之奉表稱病不能朝詔復取六州地

髙麗史曰顯宗三年夏四月契丹詔王親朝六月甲子遣刑部侍郎田拱之如契丹夏季問候且告王病不能親朝契丹主怒詔取興化通州龍州鐡州郭州州等六城九月己巳遣西頭供奉官文儒領如契丹來逺城冬十月庚午遣工部尙書參知政事張瑩禮部侍郎劉徴弼如契丹癸未契丹使太尉韓邠來十二月庚寅張瑩與契丹引進使李延來

冬十二月

契丹國志曰十二月朔日食司馬光涑水紀聞曰祥符中王沂公奉使契丹館伴邢祥頗肆談辧深自衒鬻且矜新賜鐡劵公曰鐡劵者蓋勲臣有功髙不賞之懼賜之以安反側耳何爲輙及親賢祥大沮鶚按王曽奉使契丹遼宋兩史俱未載故不知確是何年因附於此曽有上契丹事一卷

二年秋九月

髙麗史曰顯宗四年春正月丁酉遣禮賔少卿張洎如契丹庚寅遣中樞院使蔡忠順如契丹三月戊申契丹使左監門衞大將軍耶律行平來責取興化等六城夏五月丁酉契丹來告攺統和爲開防壬寅女眞引契丹兵渡鴨緑江大將軍金承渭等擊卻之秋七月戊申契丹使耶律行平復來索六城續資治通鑑長編曰大中祥符六年九月乙夘以翰林學士晁迥爲契丹國主生辰使崇儀副使王希範副之龍圖閣侍制查道爲正旦使供奉官闔門祗蔚信副之

三年夏六月

契丹國志曰六月朔日食

冬十月

東國通鑑曰顯宗元文王五年冬十月契丹遣國舅詳衮蕭迪裏來侵通州興化鎭將軍鄭仁勇別將周演擊敗之斬七百餘級溺江死者甚眾

十二月

釋文瑩玉壺淸話曰祥符中契丹使至因言本國喜誦魏野詩但得上帙願求全部眞宗始知其名將詔之死已數年搜其詩果得艸堂集十卷賜之

四年春正月壬寅東徵

髙麗史曰顯宗六年春正月契丹作橋於鴨緑江夾橋築東西城遣將攻破不克癸夘契丹兵圍興化鎭將軍髙積余趙弋等擊卻之甲辰又侵通州乙亥契丹侵龍州又曰夏四月契丹使將軍耶律行平來又索六州拘畱不遣又曰九月甲寅契丹使監門將軍李松荗來索六城己未契丹來攻通州興化鎭大將軍鄭神勇別將周演防員任憶校尉楊春太醫丞孫簡太史丞康承穎等引兵出契丹軍後擊殺七百餘級神勇等死之丁夘契丹攻寧州城不克而退大將軍髙積余將軍蘇忠元髙延廸防員金已別將光參等追擊死之契丹兵擄兵馬判官王佐錄事盧元佐而去是嵗契丹取定逺興化二鎭城之

五年

髙麗史世家曰顯宗七年春正月庚戌契丹耶律世良蕭庫哩侵郭州我軍與戰死者數萬人獲輜重而歸甲寅契丹使十人到鴨緑江不納二月契丹王美延祥等七人來奔甲辰契丹曹恩髙和等六人來投夏五月契丹瑪爾保良旺布庫爾森等十三戶來投乙丑契丹丹等三人來投六月戊寅契丹志甫等三人來投乙酉契丹張烈行色實塔舒爾王忠等三十戶來投秋七月丁巳契丹由道髙宗等九人來投八月朱簡從道等八人來投九月契丹羅肯等五人來投辛未契丹奉春大誥裏等十九人來投冬十一月契丹匡徹爾等十人來投十二月乙未契丹色佛埓等六人來投

冬十二月丁酉宋遣張遜王承徳來賀千齡節

續資治通鑑長編曰大中祥符九年九月乙酉命樞宻直學士工部侍郎薛映爲契丹國主生辰使東染院使劉承宗副之壽春郡王友戶部郎中直昭文館張士遜爲正旦使供備庫使王承徳副之鶚按遼史以張遜王承徳來賀千齡節而失載薛映等誤

六年夏五月

東國通鑑曰顯宗元文王八年夏五月契丹蕭和卓圍興化鎭攻之九日不克將軍堅一洪光髙義出戰大敗之斬獲甚多

六月

契丹國志曰六月彗出北斗

本紀第十六

聖宗七

七年春三月

契丹國志曰春三月朔日食

冬十二月蕭巴雅爾等與髙麗戰於茶陀二河遼軍失利天云右皮室二軍沒溺者眾約尼帳詳衮阿克逹客省使卓庫渤海詳衮髙淸明天云軍詳衮哈里等皆死之東國通鑑曰顯宗元文王九年九月遣禮賔少卿元承如契丹請和戊戌契丹駙馬蕭遜寧帥兵來侵號十萬王以平章事姜邯贊爲上元帥大將軍姜民瞻副之率兵二十萬八千三百屯寧州至興化鎭選騎兵一萬二千伏山谷中又以大防貫牛皮塞城東大川以待之敵至決塞發伏大敗之遜寧引兵直趨京城民瞻追及於慈州來口山大敗之侍郎趙元又擊於馬灘斬獲萬餘級鶚按茶陀之戰東國通鑑月日與史異

八年春正月

東國通鑑曰顯宗元文王十年春正月庚申姜邯贊以契丹兵逼城遣兵馬判官金宗鉉領兵一萬倍道入衛京城東北面兵馬使亦遣兵三千三百入援辛酉蕭遜寧至新恩縣去京城百里王命收城外民戶入內淸野以待遜寧遣耶律好徳賫書至通徳門告以回軍潛遣候騎三百餘至金郊驛王遣兵一百乘夜掩殺之辛巳契丹回兵至漣渭州姜邯贊等掩擊斬五百餘級又曰二月己丑朔姜邯贊擊契丹兵於州大敗之時契丹兵過州邯贊等邀戰於東郊兩軍相持勝敗未決金宗鉉引兵赴之忽風雨南來旌旗北指我軍乘勢奮擊勇气百倍契丹兵奔北我軍追擊之渉石川至於盤嶺僵屍蔽野俘獲人口馬駞甲冑兵仗不可勝數生還僅數十人契丹兵之敗未有如此時之甚契丹聞之大怒遣使責遜寧曰汝輕敵深入以至於此何面目見我乎朕當皮面然後戮之又曰八月契丹東京使工部少卿髙應壽來遣考功員外郎李仁澤如契丹東京東國史略曰契丹蕭遜寧來侵姜邯贊姜民瞻等前後戰於興化鎭及邑州大破之以姜邯贊檢校太尉門下侍郎天水縣開國男

九年春二月

東國通鑑曰顯宗元文王十一年春一月遣李作仁如契丹請稱藩納貢如故遂歸所畱耶律行平等八月遣崔齊顏如契丹賀千齡節

太平元年春二月三月

東國通鑑曰顯宗元文王十二年春二月契丹遣禦史大夫姚居信來聘三月契丹東京使防騎常侍張澄嶽來聘

秋七月乙亥遣誥裏取石晉所上玉璽於中京

孔平仲珩璜新論曰仁宗朝有使遼者見遼主傳國璽詩云一時制美寶千載助興王中原旣失守此寶歸北方子孫宜愼守世業當永曷

二年春二月丁丑宋使薛貽廓來告宋主恆殂子禎嗣位遣都防檢耶律僧隱等充宋祭奠使副林牙蕭日新觀察馮延休充宋後弔慰使副戊寅遣金吾耶律錫林引進姚居信充宋主弔慰使副

續資治通鑑長編曰幹興元年二月戊午上崩於延慶殿仁宗卽皇帝位遣內殿承制闔門祗候薛貽矩告哀契丹契丹主聞眞宗崩舉哀號慟因謂其宰相呂懋徳曰與南朝約爲兄弟垂二十年忽報登遐吾𨿽少兩嵗顧餘生防何因復大慟又曰聞嗣皇尙少恐未知通好始末苟爲臣下所間柰何及薛貽矩至具道朝廷之意契丹主喜謂其妻蕭氏曰汝可致書太宗皇太后使汝名傳中國乃設眞宗靈禦於範陽憫忠寺建道場百日下令國中諸犯眞宗諱者悉易之遣殿前都防檢崇義節度使耶律僧隠翰林學士工部侍郎知制誥馬貽謀來祭奠右金吾衛上將軍耶律寧引進使姚居信來弔慰右金吾衛將軍蕭日新利州觀察使馮延休弔慰皇太后謝維新合璧事類後集曰眞宗上仙遣薛貽廓使於是有告哀之名遣薛田使於是有遣畱禮物之名遣任中行使於是有告登寶位之名遣劉鍇趙賀使於是有皇太后皇帝回謝禮物之名孰鶚按薛貽廓李燾作貽矩未知孰是

夏四月

東國通鑑曰顯宗元文王十三年夏四月契丹遣禦史大夫蕭懷禮等來冊王開府儀同三司守尙書上柱國髙麗國王食邑一萬戶食實封一千戶仍賜車服儀物自是復行契丹年號

秋八月

續資治通鑑長編曰幹興元年八月壬寅以禮部郎中知制誥張師徳爲契丹妻蕭氏生辰國信使西京左藏庫副使趙忠輔副之東國通鑑曰契丹東京持禮使李克方來言自今春夏季問使並差一次與賀千齡節正旦使同行秋冬季問使並差一次與賀太后生辰使同行

三年夏四月

東國通鑑曰顯宗元文王十四年夏四月契丹遣左散騎常侍武白耶律克恭來冊太子欽爲輔國大將軍檢校太師守太保兼侍中髙麗國公

本紀第十七

聖宗八

五年春正月

續資治通鑑長編曰天聖三年正月戊子契丹遣宣徽南院使朔方節度使蕭從順樞宻直學士給事中韓紹方來賀長寧節

冬十月辛未宋太后遣馮元宗史方來賀順天節續資治通鑑長編曰天聖三年九月庚辰朔以戶部郎中知制誥夏竦爲契丹生辰使內殿承制閤門祗史方副之度支副使兵部郎中姜遵爲正旦使內殿承制閤門祗許懷信副之右正言直史館張規爲契丹妻正旦使東頭供奉官閤門祗趙應副之竦自言父承皓與契丹戰沒母喪未期義不可行攺命工部郎中龍圖閣待制馮元宗契丹國志十月朔日食

十二月

續資治通鑑長編曰天聖三年十二月癸未契丹遣彰聖軍節度使蕭黙色潘州觀察使鄭文囿來賀皇太后正旦

乙亥宋使李維張綸來賀千齡節

續資治通鑑長編曰維往使契丹主素服館勞加禮卽席賦兩朝悠久詩下筆立成契丹主大喜

六年春正月

續資治通鑑長編曰天聖四年正月癸未契丹遣樞密副使彰武節度使蕭廸裏歸義節度使康筠來賀長寧節

冬十月乙丑宋遣韓翼田承說來賀順天節

續資治通鑑長編曰天聖四年七月乙丑工部郎中龍圖閣待制韓億爲契丹妻生辰使崇儀副使田承說副之詔億名犯北朝諱權攺曰意承說皇太后之姻也庸而自專妄傳皇太后防於契丹曰南北歡好傳示子孫兩朝之臣勿相猜阻億初不知也契丹主命別置宴使其大臣來伴且問億曰太后有防大使宜知之何獨不言億對曰本朝毎遣使太后必於前以此語戒之非欲達於北朝也契丹主聞之大喜舉手加額曰此兩朝生靈之福也鶚按宋以遼太祖諱攺韓億名意遼史攺曰翼猶以億字之半避嫌名爾

七年春正月壬寅朔宋遣張保維孫繼業孔道輔馬崇至來賀

續資治通鑑長編曰孔道輔使契丹契丹燕使者優人以文宣王爲戱道輔艴然徑出契丹使主客者邀道輔還坐且令謝道輔正色曰中國與北朝通好以禮文相接今俳優之徒侮慢先聖而不之禁北朝之過也道輔何謝契丹君臣嘿然

夏四月

續資治通鑑長編曰天聖四年夏四月辛巳契丹遣林牙昭徳節度使杜防政事舎人蕭蘊賀乾元節記纂淵海曰天聖五年契丹遣蕭蘊杜防來以程琳爲館伴蘊出坐位指曰中國使者至契丹坐位殿上今契丹使至中國不然請升之琳曰此眞宗皇帝所定不可易防不能對曰令宰相議或曰此細事耳將許之琳曰後更有大者柰何遂止

八年

東國通鑑曰顯宗文元王十九年春二月遣禮部員外郎金哿如契丹東京契丹遣將軍耶律素等來聘

冬十二月丁亥宋遣防瑊康徳來賀千齡節

郡齊讀書志曰生辰國信語錄一卷皇朝防瑊與康徳於天聖六年使契丹賀其主生辰往返語錄並景徳二年至天聖八年使副姓名及雜議於後

九年秋八月己丑東京錫裏軍詳衮大延琳囚畱守駙馬都尉蕭孝先及南陽公主殺戶部使韓紹勲副使王嘉四捷軍都指揮使蕭佛徳延琳遂僣位號其國爲興遼年爲天慶

東國通鑑曰顯宗文元王二十年九月契丹東京將軍大延琳遣大府丞髙吉徳告建國兼求援延琳渤海始祖大祚榮七代孫叛契丹國號奧遼建元天興十二月興遼國太師大延定引東北女眞與契丹相攻遣使乞援王議諸輔臣侍中崔士威平章蔡忠順言兵者危事不可不愼彼之相攻安知非我利耶但可修城池謹烽燧以觀變耳王從之自此路梗與契丹不通

十年秋八月丙午東京賊將楊詳世密送款夜開南門納遼軍擒延琳渤海平

東國通鑑曰顯宗文元王二十一年秋九月興遼國郢州刺史孝匡祿來告急尋聞國亡遂畱不歸遣金哿如契丹賀収復東京契丹遣千牛將軍羅漢努來詔曰近不差人往返爲路梗今渤海偸主俱遭圍閉並以歸降宜遣陪臣速來赴國必無虞患

十一年夏六月丁丑朔駐驆大福河之北己夘帝崩於行宮年六十一在位四十九年景福元年閏十月壬申上尊諡曰文武大孝宣皇帝廟號聖宗

九朝編年備要曰隆緒自與朝廷通好嵗貢方物無巨細必親閱之守約甚固至是病劇召東平王蕭孝先使輔立其子宗眞戒無失朝廷信誓契丹國志曰先是承天太后未歸政前帝已長立每事拱手或府庫中需一物必詰其所用賜及文武臣僚者允之不然不與帝旣不預朝政縱心弋獵左右狎邪與帝爲笑謔者太后知之重行杖責帝亦不免詬問禦服禦馬皆太后檢校焉或宮嬪防帝太后信之必庭辱帝毎承順略無怨辭好讀唐貞觀事要至太宗明皇實錄則欽伏故禦名連明皇諱一字又親以契丹字譯白居易諷諫集詔畨臣等讀之嘗云五百年來中國之英主逺則唐太宗次則後唐明宗近則今宋太祖太宗也或諸道進貢珍奇一無所取皆讓其弟親政後太后暴崩帝哀毀骨立哭必嘔血番漢羣臣上言山陵已畢宜攺元帝曰攺元吉禮也居喪行吉禮乃不孝子也羣臣曰古之帝王以日易月宜法古制帝曰吾契丹主也寧違古制不爲不孝之人終制三年帝性英辧多謀神武冠絕遊獵時曽遇二虎方逸帝防馬馳之發矢連殪其二虎又曽一箭貫三鹿時幽州試舉人以一箭貫三鹿爲賦題駙馬劉三嘏獻射二虎頌至於道釋二教皆洞其防律呂音聲特所精徹承平日久羣方無事縱酒作樂無有虛日與番漢臣下飲防皆連畫夕復盡去巾幘促席造膝而坐或自歌舞或命后妃以下彈琵琶送酒又喜吟詩出題詔宰相以下賦詩詩成進禦一一讀之優者賜金帯又禦制曲五百餘首幸諸臣私第爲防時謂之迎駕盡歡而罷刑賞必信無有僣差撫柔諸番咸有恩信修睦宋朝人使餽送躬親檢校時黃河暴漲溺防同驛帝親擇夷坦地復創一驛每年信使入境先取宋朝登科記驗其等甲髙低及第年月其賜賚物則宻令人體探宋眞宗上仙薛貽廓報哀入境幽州急逓先聞帝不俟貽廓至闕集番漢大臣舉哀后妃以下皆爲沾涕因謂宰臣呂徳懋曰吾與兄皇未結好前徵伐各有勝負洎約爲兄弟二十餘年兄皇升遐況與吾同月生年大両嵗吾又得幾時也因又泣復曰吾聞侄帝聖年尙防必不知兄皇分義恐爲臣下所間與吾違抝矣後貽廓至闕逹宋聖意喜謂後曰吾觀侄帝來意必不失兄皇之誓復謂呂徳懋曰晉髙祖承嗣聖爺爺之力深矣【嗣聖太宗也爺爺翁呼也】少主登位便背盟約皆臣下所惑今侄帝必惇篤悠久矣又謂後曰汝可先貽書與南朝太后偹述妯娌之分使人往來名傳南朝又詔燕京憫忠寺特置眞宗禦靈建資福道場百日而罷復詔沿邊州軍不得作樂後因禦宴有教坊都知格守樂名格子眼轉充色長因取所譜宣讀帝欲更遷一官見本名正犯眞宗諱因怒曰汝充禦坊首領豈不知兄皇諱字遂以筆抹其宣而止燕京僧錄亦犯眞宗諱飭更名圓融防下令國中應內外文武百僚僧道軍人百姓等犯眞宗諱者悉令攺之詔漢兒公事皆湏體問南朝法度行事不得造次行事其欽重宋朝百餘事皆此類也末年染病渇疾多忌諱稱說死亡之人𨿽帝之父母尊號亦不得言之病亟乃驛召東平王蕭孝穆上京畱守蕭孝先赴闕始以輔立之事面委之次以不得失宋朝之信誓而囑之又囑其子宗眞曰皇後事我四十年以其無子故命汝爲嗣我死汝子毋切毋殺之六月三日崩於上京東北三十里大斧河之行帳年六十一在位通太后臨朝凡四十九年葬上京西北二百里赤山廟號聖宗

遼史拾遺卷八

欽定四庫全書

遼史拾遺卷九

錢塘厲鶚撰

本紀第十八

興宗一

興宗神聖孝章皇帝諱宗眞字雅布濟小字濟古爾聖宗長子攺元景福

契丹國志曰興宗皇帝諱宗眞番名實卜克聖宗第八子順聖元妃所生帝生於顕州東錐子河

秋九月辛亥宋遣王隨曺儀致祭王騣許懷信梅詢張綸來慰兩宮範諷孫繼業賀卽位孔道輔魏昭文賀皇太后冊禮

續資治通鑑長編曰天聖九年夏六月雄州以契丹主聖宗訃聞命禦史中丞王隨爲祭奠使西上閤門使曺儀副之龍圖閣待制孔道輔爲賀登位使崇儀副使孫繼業副之塩鐡副使司封員外郎王騣爲國主弔慰使內殿承制閤門祗候許懷信副之秋七月丙午朔契丹使奉陵軍節度使耶律奇爾錫黙告哀戊午命樞宻直學士防瑊爲賀契丹登位使攺賀登位使孔道輔爲契丹毋冊禮使西染院使魏昭文副之鶚按賀卽位使長編作防瑊遼史作範諷未知孰是髙麗史王可道傳曰徳宗卽位遣工部郎中栁喬

郎中金行恭如契丹防塟且賀卽位可道奏契丹與我通好交贄然每有並吞之志今其主殂駙馬必塔叛據東京宜乘此時請毀鴨緑城橋歸所畱我行人若不聽可與之絕乃附表請之契丹不從王從可道議停賀正使仍用聖宗太平年號

重熈元年春二月

契丹國志曰春二月有星孛於東北光芒長二尺

夏六月

契丹國志曰夏六月朔日食

二年秋八月

契丹國志曰秋八月有星孛於張翼長七尺濶五寸十二日而沒

三年春正月丁夘宋使章頻卒詔有司賻贈命近侍護防以歸

夢溪筆談曰天聖中侍禦史知雜事章頻使遼死於道其地無棺櫬轝至範陽方就殮自後遼人常造數漆棺以銀餙之每有使入境則載以隨行至今爲例

夏五月皇太后還政於上躬守慶陵

契丹國志曰法天皇后専制多殺功臣用蕭氏兄弟分監南北番漢使蕭氏奴爲團練防禦觀察節度使者至四十餘人範陽無賴軰多占名樂工爲蕭氏奴帝以上尊酒銀帶賜樂工太后鞭樂工文五格帝知內品髙慶郎告太后使左右殺髙慶郎太后愈怒下吏雜治語連於帝帝曰我貴爲天子而與囚同答狀耶鬱鬱不樂與耶律喜孫謀率兵逐母法天太后登黃布車載送慶州守聖宗冡遂誅永興軍都縂管剛嘎及內侍數十族命內庫都提防王繼防內侍都知趙安仁等監南北面畨漢臣僚每嵗宋朝自聖宗太平四年遣使賀帝生辰及元旦賀太后則別遣使至是不復別遣至重熙八年迎回法天太后乃遣使如故

冬十二月宋遣叚少連杜仁贊來賀來嵗正旦楊偕李守忠來賀永壽節

續資治通鑑長編曰景祐元年八月度支判官兵部員外郎直集賢院謝絳爲丹契生辰使內殿承制閤門祗候李守忠副之度支判官刑部員外郎直集賢院叚少連爲正旦使供奉官閤門祗杜費副之鶚按史以謝絳爲楊偕未知孰是

四年

契丹國志曰帝因獵過祖州白馬山見齊天太后墳冡荒穢又無影堂及埽灑人戶惻然而泣左右皆沾涕因詔上京畱守耶律贊寜塩鐡使郎元化等於祖州陵園內選吉地攺塟其影堂廊庫等並同宣獻太后園陵

夏五月

東國通鑑曰靖宗恭惠王元年五月契丹來逺城牒興化鎭曰竊念貴國元爲附庸先帝每賜優洽積有嵗月靡倦梯航昨因伐罪之年致阻來庭之禮旣剪除於凶逆合繼續於貢輸曷越數年不尋舊好累石城而擬遮大路監木寨而欲礙奇兵不知蜀國之中別有石牛之徑舉是役也深取誚也今皇上紹累聖之基坰統八方之國界南夏帝王永慕義而通歡西上諸王長向風而納欵惟獨東溟之域未賔北極之尊或怒於雷霆何安寜於黎庶

五年秋七月

契丹國志曰秋七月有星數百從西南流至壁東其光燭地黒气長丈餘出畢宿下

六年春正月

契丹國志曰春正月有眾星西北流

秋八月

契丹國志曰秋八月熒惑犯南斗

冬十二月

東國通鑑曰靖宗恭惠王三年冬十二月遣殿中少監崔延嘏如契丹奏狀云當國伏自前皇太后聖帝降冊命以頒宣疏土封而定分但玆東城仰戴北辰連年不絕以勤王代相傳而述職頃以先臣亡兄纂承祖業歸附皇朝聞一徳之君臨新頒慶澤時兩條之公事専奏宸聰未垂兪允之防轉積遲疑之慮自從曩嵗以到今辰𨿽送換於炎涼且久停於朝貢近防睿防頗愜鄙懷謹當遵太后之遺言固爲藩屏撫小邦之俗防奉闕庭更從文軌以輸誠永效梯航而展禮

七年春二月丁丑髙麗遣使來貢

東國通鑑曰靖宗恭惠王四年春三月崔延嘏賫詔還自契丹詔曰卿世稟聲朔嵗奉梯航近覧奏章偹觀誠懇嘉嘆良多勉思永圖無曠述職秋八月始行契丹年號遣侍禮使閤門祗金華彥如契丹東京髙麗史曰靖宗四年正月戊戌朔契丹遣馬保業

來夏四月遣尙書左丞金元衝如契丹起居謝防仍請年號秋七月甲寅金元衝還自契丹詔曰省所上表夏季起居事具悉卿挺生方略善撫世封得愛戴於東韓盡傾防於北闕屬歊蒸之在馳章奏以問安嘉矚之懷每興增切又詔曰省所上表謝防今朝貢並進捧金吸缾銀菜瓶襆頭紗紵布貢平布腦原茶大紙細墨龍須登席等事具悉卿權司國宇敬奉朝廷昨遣使人逺敷忠欵述累世傾輸之莭逺近年限阻之由乞重效於梯航願永爲於藩翰載觀恭順尋示允從煩致謝章仍陳貢篚頋閱之際媿嘆良深又詔曰省所奏已行用重熙年號事具悉卿昨者乞修朝貢尋允奉陳使介回旋知我紀年之號書文稟用見其向日之誠省覧歡嘉不忘於意

八年春正月壬辰朔宋遣韓琦王從益來賀

韓琦安陽集使回戲成詩曰専對慙非出使才拭圭申好斂旌回禮煩偏苦元正拜【北庭元日拜禮最煩】戶大猶輕永壽杯【永壽北主生辰節名其日以大白酌南使】歌枕無歸夢櫌防鞍潛覺旅懷開明朝便是侵星去不怕東風拂靣來契丹國志曰春正月朔日食髙麗史曰靖宗五年夏四月辛酉朔契丹遣大理卿韓保衡來冊王詔曰地控東域星環北辰愈堅奉上之心宜舉防勲之典遐馳使馭載啟王封是謂防榮所宜祗荷今差大理卿韓保衡往彼賜卿官誥一通勅牒一道到可祗受官誥曰朕體天洪覆酌古通規內則推邦家懷逺之誠外則付王國専徵之柄航棧不可以輕入車書不可以妄同庶及羣雄永全大義與其軒習弧矢而夏陳干戚曷苦周分藩屏而漢誓山河其有業重桓文望髙辰卞紹祖宗之云始革先王之不恭貢土疆而廣我提封奉玉帛而首諸方面安和是務忠肅爲容宜舉彛章特敷龍數權知髙麗國王奇姿玉瑩偉量淵停鰲丘聳架海之雄旁鐘秀防龍宿挺麗天之采俯降精英而自守名區大開覇府動靜先遵於典則寐興能制於驕矜千里甸畿先臻富庶一方民俗嵗荷防榮成奕世之令名得殿邦之異略是用專馳騑轡逺降龍綸元菟全封榮加於一字溫貂峻秩兼示於三師馭賁崇階褒功懿號廣疏井賦茂奬忠庸於戲星辰在拱北之躔則爲合度江漢得朝宗之路乃是安流勉服斯言勿煩常訓可授開府儀同三司守太保兼侍中上柱國髙麗國王食邑七千戶食實封一千戶仍賜輸忠保義奉國六字功臣

秋七月丁巳謁慶陵致奠於望仙殿迎皇太后至顕州謁園陵還京

契丹國志曰先是帝於重熙三年幽法天太后於慶州旣攺塟齊天后羣僚勸帝復迎之且以覬宋朝嵗防之利皆不從因命僧建佛事聽講報防經感悟卽遣使迎法天太后館置中京門外筮曰以見母子如初隆平集曰天聖末宗眞立隆緒之第八子也母曰順聖元妃隆緒遺命以正室齊天皇后爲太后元妃蕭氏爲太妃太妃殺齊天而自立爲太后多殺戮功臣而自用其兄弟禦宗眞甚嚴宗眞不能堪景佑初率兵逐其母使守隆緒冡其國人有勸迎其母以覬朝廷嵗賜之物𨿽從之而所居相距常十餘里蓋懼其或相害爾

九年春正月丙辰朔宋遣王拱辰彭再思來賀

夢溪筆談曰慶曆中王君貺使契丹宴君貺於混融江觀釣魚臨歸契丹主置酒謂君貺曰南北修好嵗久恨不得親見南朝兄皇帝托卿爲傳一杯酒到南朝乃自起酌酒容甚恭親授君貺舉杯又自鼓琵琶上南朝皇帝千萬嵗先是契主之弟重元爲燕王有全燕之眾久蓄異謀契主恐其陰附於朝廷故特效恭順重元後卒以穪亂誅鶚按沈括世父名同故諱混同江爲混融江

本紀第十九

興宗二

十年冬十二月丙子朔宋遣劉沆王整來賀應聖節劉攽中山詩話曰劉沆使北契丹館客曰有酒如澠系行人而不住沆應聲曰在北曰狄吹出塞以何妨

十一年春正月庚戌遣南院宣徽使蕭特黙翰林院學士劉六符使宋取晉陽及瓦闗以南十縣地且問興師伐夏及防邊疏濬水澤增益兵戍之故

續資治通鑑長編曰慶曆二年三月己巳契丹遣宣徽南院使歸義節度使蕭英翰林學士右諫議大夫知制誥同修國史劉六符來致書曰弟大契丹皇帝謹致書兄大宋皇帝粵自世修歡契時遣使軺封圻殊兩國之名方冊紀一家之美蓋欲洽於綿永固將有以披陳切緣瓦橋闗南是石晉所割迄至柴氏以逮郭周興一旦之狂謀掠十縣之故壤人神共怒廟社不延至於貴國祖先肇創基業尋與敝境繼爲善鄰曁乎太宗紹登寶位於有徵之地才定並汾以無名之師直抵燕薊羽召精鋭禦而獲退遂致移鎭國彊兵南北王府並內外諸軍彌年有戍境之勞繼日偹渝盟之事始終反覆前後不常竊審専命將臣往平河右炎涼屢易勝負未聞兼李元昊於北朝今已稱藩累曽尙主克保君臣之道實爲甥舅之親設罪合加誅亦宜垂報邇者郭稹特至杜防又回𨿽具音題但虞詐諜已舉殘民之伐曽無忌噐之嫌營築長堤塡塞要路開決塘水添置邊軍旣潛稔於猜嫌慮難惇於信睦倘思久好共遣懷疑曷若以晉陽舊附之區闗南元割之縣俱歸當國共康黎人如此則益深兄弟之懷長守子孫之計納惟英晤深逺悃悰適屆春陽善綏衝裕福祉便蕃淑問遙傳龍光逺被云云太平治迹統類曰慶曆三年春三月劉六符蕭英以書來求闗南十縣正月己巳邊吏言契丹泛使且至朝廷爲之吁食歷選可使契丹者宰相呂夷簡舉右正言知制誥富弼入對便殿叩頭曰主憂臣辱臣不敢愛其死上爲之動色壬申命弼爲接伴以二月丙子發京師至雄州久之英等始入境遣中使慰勞英稱足疾不拜弼謂曰吾嘗使北臥病車中聞命輙拜今中使至而君不起此何禮也英矍然起遂使人掖而拜弼察英等自以契丹先違盟及其從者皆有懼色可動故毎與之開懷盡言兾以鉤得其情英等以故亦推誠無隠乃宻以其主所欲者告弼且曰可從從之不從更以一事塞之王者愛飬生民舊好不可失也弼具以聞及英等至命禦史中丞賈曷朝館伴朝廷議所欲與不許割地而許以信安僖簡王允寜女與其子梁王洪基結婚或增嵗賂獨弼以結婚爲不可龍川別誌曰慶曆中契丹使劉六符求和親賈曷朝館伴未有以拒之先是宗眞之弟號太弟者用事橫於國中因信使嘗通書幣仁宗使曷朝謂六符欲因今使答之六符辭曰此於太后甚善然於本朝不便曷朝因曰卽如此欲以太宗眞宗之子求和親皇帝豈安心乎六符不能答自是和親之議頗息

夏五月

契丹國志曰夏五月朔日食

六月乙亥宋遣富弼張茂實奉書來聘以書答之續資治通鑑長編曰夏四月庚辰詔以右正言知制誥富弼爲回謝契丹國信使西上閤門使符惟忠副之復書曰昔我烈考章聖皇帝保有基圖惠飬黎庶與大契丹昭聖皇帝弭兵講好通聘著盟肆余纂承共遵謨訓邊民安堵垂四十年玆者専致使臣特詒緘問且以瓦橋內地晉陽故封防石氏之割城述周朝之復境系於異代安及本朝粵自景徳之初始惇鄰國之信凡諸細故咸不寘懷況太宗皇帝親駕並郊匪圖燕壌當時貴國亟發援兵旣交石嶺之鋒遂舉薊門之役義非反覆理有因緣元昊賜姓稱藩稟朔受祿急謀狂僣俶擾邊陲向議討除已嘗聞達杜防郭稹傳述偹詳及此西徵豈云無報聘軺旁午屢聞嫉惡之談慶問交馳未諭聫親之故忽窺異論良用惘然謂將軫於在原反致譏於忌噐復云營築隄埭開決陂塘昨緣霖潦之餘大爲衍溢之患旣非疏當稍繕防豈蘊猜嫌以虧信睦至於偹塞隘路閱習兵夫盡邊臣謹職之常乃卿兵充籍之舊在於貴境寜撒戍兵一皆示於坦夷兩何形於疑阻頋惟歡契方保悠長遽興請地之言殊非載書之約信辭至悉靈鑑孔昭兩地不得相侵緣邊各守疆界誓書之外一無所求期在久要弗違先約諒惟聼達應切感思甫屬淸和妙臻戩谷自余令弼口陳書詞翰林學士王拱辰所撰也五月癸丑命知具州供偹庫使防州團練使張茂實爲回謝契丹國信副使代符惟忠也惟忠行至武彊病卒富弼請以茂實代之詔從其請契丹國志曰初有涿州進士梁濟世嘗主文書於帳下一日得罪歸宋言契丹將有割地之請又知雄州杜惟序亦先得其事以聞至是宋仁宗發書示輔臣色皆不動六符亦疑其書之先漏夏四月宋遣知制誥富弼往契丹爲回謝使西上閤門張茂實副之弼至契丹與帝往反論難力拒其割地之意遼帝感悟遂欲求婚弼曰婚姻易於生隙人命修短不可知豈若嵗幣之爲堅久本朝長公主出降賫送不過十萬緍豈若嵗幣無窮之利帝曰卿且歸再來當擇一事爲報並以誓書來弼歸復命

八月丙申宋復遣富弼張茂實奉書來聘乞增嵗幣銀絹以書答之

契丹國志曰八月宋再命富弼同張茂實賫書至契丹書曰來書云章聖皇帝與昭聖皇帝誓書每嵗以絹二十萬疋銀十萬兩以助軍旅之費今以兩朝修好三紀於玆闗南縣邑本朝傳守已久俱難依從毎年更增絹十萬疋銀十萬兩恭惟二聖威靈在天頋玆纂承各當遵奉共循大體無介小嫌余依景徳統和兩朝誓書帝不復求婚而意在增幣乃曰南朝與我書當曰獻否則曰納弼固爭不可帝曰吾當遣人議之於是畱所許增幣誓書復使耶律仁先劉六符以誓書詣宋求爲獻納弼奏曰臣以死拒之可勿許且無能爲也帝從之時契丹固惜盟好特爲虛聲以動宋朝宋方困西夏許予過厚契丹旣嵗得金帛五十萬因勒碑紀功擢劉六符爲顯官

九月壬寅遣北院樞宻副使耶律仁先漢人行宮副部署劉六符使宋約和是時富弼爲上言大意謂遼與宋和坐獲嵗幣則利在國家臣下無與與宋交兵則利在臣下害在國家上感其言和好始定

洪邁容齋四筆曰富公奉使契丹契丹主言欲舉兵公曰北朝與中國通好則人主専其利而臣下無所獲若用兵則利歸臣下而人主任其禍故北朝羣臣爭言舉兵者此皆其自謀非國計也勝負未可知就使其勝所亡士馬羣臣當之歟抑人主當之歟是時語錄傳於四方蘇明允讀至此曰此一叚議論古人有之否東坡未十嵗在旁對曰記得嚴安上書云今狥南夷朝夜郎略薉州建城邑深入匃奴燔其龍城議者美之此人臣之利非國家之長防也正是此意明允以爲然王鞏聞見近錄曰寶元康定間西人犯邊用兵累嵗遼人窺我遣人求闗南之地富文忠旣行疑時相與已不恊輙發國書觀之乃與所授詞果異歸請對具言之詔付文忠詣學士院視學士攺書然後行元授五凾皆許其添嵗賜也每出一凾待不從然後旋出之文忠輙畱二凾於雄州旣至文忠抗論不屈徐出一書遼人意未厭復出一書至於三遼人宻探文忠篋中止有三書遂從約文忠使還持二凾以歸嵗減聘幣者二十萬太平治迹統類曰富弼張茂實以八月乙未至契丹淸泉入金氊館持國書二誓書三以語館伴耶律仁先劉六符問所以然者弼曰姻事合則以姻事誓能令夏國復歸欵則嵗入金帛增二十萬否則十萬國書所以有二誓書所以有三也翌日引弼等見契丹主太弟宗元子梁王洪基侍蕭孝思孝穆馬保忠杜防分立帳外契丹主曰姻事使南朝骨月暌違或公主與梁王不相和恱則將柰何固不若嵗增金帛但患無名耳湏於誓書加一獻字富弼曰此乃下奉上之辭非可施於敵國況南朝爲兄豈可兄獻於弟乎契主曰攺爲納字何如弼曰自古惟唐髙祖借兵於突厥故臣事之當日所遺或稱獻納不可知其後頡利爲太宗所擒豈復更有此理契丹主黙然弼遂面與劉六符言指帳前髙山曰此尙可逾若獻納二字則如天不可得而升也使臣頭可斷此議斷不敢諾於是契丹畱所許二十萬誓書復遣耶律仁先劉六符賫其國誓書來仍求納字是月弼等還至雄州詔卽以弼爲接伴使有朝廷合先知者急置以聞弼奏曰彼求獻納二字旣以死拒之契丹气折矣不可復許然朝廷竟從晏殊議許稱納字弼不預也

頋炎武日知錄曰宋史富弼傳言使契丹爭獻納二字聲色俱厲契丹主知不可奪乃曰吾當自遣人議之復使劉六符來朝廷竟以納字與之遼史劉六符傳則曰宋遣使增嵗幣以易十六縣六符與耶律仁先使宋定進貢名宋難之六符曰本朝兵彊將勇人人願從事於宋若恣其俘獲以飽所欲與進貢字孰多宋乃從之嵗幣稱貢二史並托克托監修而不同如此續資治通鑑長編曰慶曆二年八月乙丑契丹樞宻副使保大節度使耶律仁先樞宻使禮部侍郎同修國史劉六符入見其誓書云兩朝修睦二紀於此邊鄙用寜干戈載偃追懷先約炳若日月今綿禩已深惇好如故闗南縣邑本朝傳守俱難依從別納金帛之儀用代賦稅之物毎年增絹一十萬疋銀一十萬兩搬至雄州白溝交割兩界塘澱已前開畆者並依舊例自今以後不得添展其堤堰水口逐時決泄壅塞量差兵夫取便修疊疏非時霖潦別至大叚漲暴並不在闗報之限南朝河北沿邊北朝自古北口以南沿邊兵民除見管數目依常教閱無別故不得大叚添進兵馬如有別故添屯卽令逐州軍移牒闗報兩界所屬之處其自來成例更替及本路移易不在闗報之限兩界逃走作過諸色人並依本朝誓書外更不得似日前停畱容縱恭惟二聖威靈在天頋玆纂承各當遵奉共循大體毋介小嫌且夫守約爲信善鄰爲義二者缺一防以守國皇天厚地實聞此盟文藏宗廟副在有司余並依景徳統和兩朝誓書頋惟不徳必惇大信苟有食言必如前誓陳振孫書錄觧題曰奉使別錄一卷河南富弼彥

國撰慶曆中使契丹歸爲語錄以進機宜事節則見於此錄又一本有兩朝往來書附於末又云契丹講和記一卷不著名氏載契丹初講和本末末有慶曆增幣後誓書韋君安梅磵詩話曰或傳富鄭公奉使遼國遼使者云早登雞子之峯危如累卵答曰夜宿丈人之館安若防山又云酒如綫因鍼乃見答曰餅如月遇食則缺

冬十一月丁亥羣臣加上尊號曰聰文聖武英略神功睿哲仁孝皇帝冊皇后蕭氏曰貞懿宣慈崇聖皇后髙麗史曰靖宗八年冬十一月契丹遣檢校禮部尙書王永言來詔曰朕以闗南十縣我國舊基將舉兵師議復故壤宋朝累馳専介懇發重言定於舊貢銀絹三十萬兩疋外每年別納金繒之儀用代賦與之物再論盟約永卜歡和其諸道兵馬等優給蠲免賦調並已放還本部夫何眇躬成此美事今文武百辟屢拜封章加予以懿號鴻名不獲固辭勉依羣請已撰定十一月五日兩宮並行大禮卿稱藩事上望闕輸忠遐想聞知必增慶悅今遣使往諭

十二年春正月

書錄觧題曰慶曆正旦國信使錄十卷余靖慶曆三年使遼所記郭若虛圖畫見聞志曰皇帝與大遼國馳禮於今僅七十載繼好息民之美曠古未有慶曆中其主號興宗以五幅縑畫千角鹿圖爲獻旁題年月日禦畫上命張圖於太淸樓下召近臣縱觀次日又勅中闈宣命婦觀之畢藏於天章閣鶚按此興宗事不記年月因附見於此髙麗史世家曰靖宗九年冬十一月辛巳契丹遣冊封使蕭愼防使副韓紹文都部署利川管內觀察畱後劉日行押冊使殿中監馬至柔讀冊將作少監徐化治傳宣檢校左散騎常侍韓貽孫等一百三十三人來丁亥王設壇受命詔曰朕猥以眇徳嗣受丕圖賴六聖之垂休致八方之咸服近從羣懇祗受鴻名凡在照臨畢均慶賞卿世欽聲朔地襲土茅航深馨述職之儀事大竭爲臣之節屬陳鉅禮載舉彛章特推進秩之防並茂疇庸之數今遣使左監門衛上將軍蕭愼防使副尙書禮部侍郎韓紹文持節偹禮冊命並賜車服冠劍印綬及國信等物具如別錄到可只受冊文曰朕膺穹旻之寄紹祖宗之基四表歸仁偃靈旗而定覇百官攷禮鏤寶冊以加尊遐眷帝臣踐開國社航海之誠靡怠帶河之誓愈堅屬覃慶之在辰冝頒防而及逺式遵徽典特舉寵章咨爾輸忠保義奉國功臣開府儀同三司守太保兼侍中上柱國髙麗國王食邑七千戶食寔封一千戶王亨英哲間時仁慈纉服張皇土宇亙日域以分圻尊奨天朝仰宸居而送欵戴舜樹弼成之業匡周規夾輔之勲化被蒼隅聲敷靑畎朕昨戒嚴駕巡撫京畿邦戶展肆覲之儀都人契來蘇之望干戈不試獄市惟齊羣方則慕義向風交馳玉帛鄰國則畏威懷徳增納金縑聿臻累洽之期適享虛名之冊是推皇澤首及王藩進絕席之崇資正專車之峻秩爰田益賦羙號褒功是用遣使蕭愼防使副韓紹文持節偹禮冊命汝爲守太傅兼中書令加食邑三千戶食寔封三百戶仍賜同徳致理四字功臣散官勲爵如故於戲守君子國冠諸侯王論道而爲周師奮庸而登漢相維堅臣節以答皇家享富貴於昌時傳功名於長世輝流竹素永維欽哉

十三年夏四月

契丹國志曰夏四月朔日食六月以將伐夏遣延曷宮使耶律髙嘉努告宋九朝編年偹要曰慶曆四年秋七月契丹來告伐元昊曰元昊負中國當誅今將兵臨賊境或元昊乞稱臣幸無亟許其寔以納契丹降人討之托中國爲名也復書略曰聞親總師徒直臨賊境若以元昊於北朝失事大之禮則自宜問罪若以其於本朝稽效順之故則不煩出師況延州近奏元昊已遣楊宗素賫誓文入界若不依初約則猶可沮還如盡遵承則何以卻之也乃命右正言余靖報使

冬十月辛亥元昊遣使來進方物詔北院樞宻副使蕭革迓之壬子軍於河曲革言元昊親率黨項三部來詔革詰其納叛背盟元昊服罪賜酒許以自新遣之召羣臣議皆以大軍旣集宜加討伐癸丑督數路兵掩襲殺數千人駙馬都尉蕭呼都克爲夏人所執

九朝編年偹要曰宗眞親將至夏國境上各據山嚴兵相待曩霄奉巵酒爲壽大合樂折箭爲誓及罷契丹夜以兵劫曩霄反爲所敗曩霄縱其去

十四年春正月

續資治通鑑長編曰慶曆五年正月丙子契丹遣林牙彰聖軍節度使耶律宗睦來告討夏人回

春三月夏六月

契丹國志曰春三月朔日食夏六月有流星出營室南大如杯其光燭地隠然有聲

秋八月

續資治通鑑長編曰八月甲子監察禦史包拯爲契丹正旦使閤門通事舍人郭琮副之

本紀第二十

興宗三

十七年春正月二月秋九月

契丹國志曰春正月朔日食二月彗出虛晨見東方指西南歷紫微垣至婁凡一百二十四日而防髙麗史世家曰文宗元年春二月壬戌契丹遣忠順軍莭度使蕭愼防守殿中少監康化成等來祭靖宗於虞宮王往參之秋九月壬午契丹遣福州管內觀察使宗璘來冊王其冊曰眷乃馬韓之地素稱龍節之邦代襲王封品髙人爵分頒金盩表榮觀於諸侯申鍚彤旅得顓徵於四履爰屬傑時之器允膺纉服之權載歷臧時式均徽典權知髙麗國王事王徽應基運之數鐘英異之靈天麟迥首於龍遹明嘉瑞日觀徧崇於嵩華夙煥函經負文武之全才識忠孝之大本粵自勝衣有始構室推良靜守貞純動循禮樂慕桓文之覇業精衛霍之兵符富厥令圖稔玆淑防洎帥臣之告闕亟藩國之歸尊而能恵一方情恊羣望及露章而斯曁故寵數以難稽是用宜顕被於紫綸俾特建於元社倚爲左相峻秩三師超躋馭貴之階優賜褒功之號盈疏實賦劇轉淸勲於戲周天王之重非熊止遙分於齊壤漢髙祖之刑白馬仍納約於劉宗順考古先罕偕防禮用卜悠長之祚愈堅匡合之誠勉佩訓言仰廸神祐可特授開府儀同三司守太保兼侍中上柱國封髙麗國王食邑七千戶食寔封一千戶兼賜匡時致理竭節功臣之號

十八年春正月

東國通鑑曰文宗仁孝王二年春正月契丹遣千牛衛上將軍蕭維徳禦史大夫王守道來冊王爲守太傅兼中書令髙麗國王加食邑三千戶食實封三百戶仍賜資忠奉上四字功臣階勲如故並賜車服冠劍印綬及衣帶匹叚等物王受冊於南郊

十九年春二月

續資治通鑑長編曰皇祐二年春二月庚子契丹遣殿前副防檢中正節度使耶律益彰徳節度使趙柬之來告伐夏國還益自言契丹三路進討契丹主出中路兵至西京府獲羊百萬橐駝二十萬牛五百俘老防甚眾惟南路小失利恐夏人妄說軍勝誇南朝然得邊奏皆以謂契丹主濟河不遇賊無水艸馬多死耶律貫寧大敗於師子口惟劉五常獲陜西所防屬戶羗二十餘人因而來獻其言多俘獲蓋妄也已酉翰林學士刑部郎中知制誥趙槪爲回謝契丹國信使西上閤門使貴州團練使錢晦副之東都事略曰趙槪字叔平應天府虞城人也入翰林爲學士皇祐二年館伴契丹泛使遂報聘焉契丹請賦信誓如山河詩詩成契丹主親酌玉杯以勸且以素扇授其近臣劉六符寫槪詩置之懷防

二十年秋八月

續資治通鑑長編曰皇祐三年秋八月乙未翰林學士刑部郎中知制誥兼侍講史館修撰曽公亮爲契丹國母生辰使至鞾澱契丹使劉六符來伴宴且言耶律防善畫向持禮南朝寫聖容歸欲持至館中王洙曰此非瞻拜之地也六符言恐未得其眞欲遣防再往傳繪洙力拒之

二十一年夏四月

續資治通鑑長編曰皇祐四年夏四月丙戌契丹國母遣順義節度使右監門衛上將軍蕭昌右諫議大夫劉嗣復契丹主遣彰國節度使蕭昱益州防禦使劉士方來賀乾元節其國書始去國號而稱南北朝且言書稱大宋大契丹非兄弟之義帝召二府議之參知政事梁適曰宋之爲宋受之於天不可攺契丹亦其國名自古豈有無名之國又下兩制防諫官議皆以講和以來國書有定式不可輙許乃詔學士院答書仍稱大宋大契丹其後契丹復有書亦稱契丹如故王暐道山淸話曰契丹遣使論國書中所稱大宋大契丹似非兄弟之國今宜易曰南北朝上詔中書宻院共議時輔臣多言此不計利害不從徒生怨隙梁莊肅曰此易屈耳但答言宋蓋本朝受命之土契丹亦彼國號無故而自去非策其年賀正使復稱大契丹如故

二十二年夏四月

契丹國志曰夏四月朔日食

二十三年秋九月

續資治通鑑長編曰至和元年秋九月乙亥契丹遣忠正節度使同平章事蕭徳翰林學士左諫議大夫知制誥史館修撰吳湛來告與夏國平且言通好五十年契丹主思南朝皇帝無由一防見嘗遣耶律防來使竊畵聖容曾未得其眞故交馳畵像庶瞻覿之以紓兄弟之情或者慮契丹得禦容敢行咒詛趙抃言其不然卒許之辛巳三司使吏部侍郎王拱宸爲回謝契丹使徳州刺史李珣副之拱辰見契丹主於混同江契丹每嵗春漲於水上置宴釣魚惟貴族近臣得與每得魚必親酌勸拱宸又親鼓琵琶侑之謂其相劉六符曰南朝少年狀元入翰林十五年矣吾故厚待之

冬十一月

東都事略曰吳奎遷知制誥使契丹遇契丹主加稱尊號邀使者入賀奎自以使事有職不爲往比還中道與契丹衣服以金冠爲重紗冠次之而使人輙欲以紗冠邀漢使盛服奎不許而殺其禮見之坐是黜知壽州

二十四年

周煇淸波雜誌曰至和二年劉原父敞使契丹檀守李翰勞其行役對云防渉不辭但山路迂曲自過長興卻西北行六程到栁河方稍南行意甚不快又云聞有直路自松亭闗往中京才十餘日程自栁河才二百餘里翰笑曰盡如所示乃初踏逐修館捨己定至今迂曲

八月己丑帝崩於行宮年四十遺詔燕趙國王洪基嗣位淸寧元年十月庚子上尊諡爲神聖章孝皇帝廟號興宗

契丹國志曰八月國主崩先是日食正陽客星出於昴宋著作佐郎劉羲叟曰遼主其死乎至是果驗續資治通鑑長編曰至和二年八月己酉契丹主宗眞卒年四十一諡文成皇帝廟號興宗宗眞性佻嘗與教坊使王稅輕等數十人約爲兄弟出入其家至拜其父母數變服入酒肆佛寺道觀王綱姚景熈馮立軰遇之於微行後皆任顯官尢重浮圖法僧有正拜三公三師兼政事令者凡二十人馬保忠嘗勸以臣下無勲勞宜且序進之怫然怒曰若爾是君不得專豈社稷之福耶保忠恐自是欲有遷除必先厚賜貴臣以絕其言故親信者哈喇王等數十人皆防處將相嘗夜燕與劉四端兄弟王綱入樂命君妃易衣爲女道士後父蕭瑪展曰漢官皆在后妃入戲恐非所宜宗眞毆瑪展敗面曰我尙爲之若女何人耶宗眞善畵鹿嘗以所畵鵝雁來獻上作飛白書答之

遼史拾遺卷九﹤史部﹐正史類﹐遼史拾遺﹥

欽定四庫全書

遼史拾遺卷十

錢塘厲鶚撰

本紀第二十一

道宗一

道宗孝文帝諱洪基字納琳小字察喇

侯延慶退齋閒雅錄曰劉拱衛逺宣和初守祁州嘗接伴北使有李處能者北朝故相李集之子號李狀元家燕人之最以學著者處能謂逺云本朝道宗皇帝好文先人每荷異眷嘗於九日進菊花賦次日賜批答一絕句云昨日吟卿菊花賦碎剪金英作佳句至今襟袖有餘香零落秋風吹不去錢芳標蒓防詞話云遼主得其臣所獻黃菊賦題其後云云元張肎繼孟櫽括其詞寄蝶戀花曰昨日得卿黃菊賦細剪金英題作多情句冷落西風吹不去袖中猶有餘香度滄海塵生秋日暮玉砌雕闌落葉鳴疎雨江摠白頭心更苦素琴猶寫幽蘭譜繼孟手書於捲予嘗見之陶宗儀書史防要曰遼道宗喜作字秦越大長公主捨棠陰坊爲大昊天寺帝爲書碑及額今在燕京舊城晁以道嵩山集曰契丹主洪基以白金數百兩鑄兩佛像銘其背曰願後世生中國

淸寧元年夏五月

東國通鑑曰文宗仁孝王九年夏五月契丹遣匡義軍節度使耶律革崇祿卿陳顗來冊王爲守太師加食邑五千戶實封五百戶仍賜車輅冠服圭劍等物又遣利州刺史蕭祿來冊王太子爲三韓國公

冬十二月丙申宋遣歐陽修等來賀卽位

葉夣得石林燕語曰契丹旣修兄弟之好仁宗初隆緒在位於仁宗爲伯故明肅太后臨朝生辰正旦契丹皆遣使致書太后本朝亦遣報之猶弟婦通書於伯母無嫌也至和二年宗眞卒洪基嗣位宗眞妻臨朝則仁宗之弟婦也與隆緒時異眾議每遣使但致書洪基使專達禮意其報亦如之最爲得體歐陽發文忠公事迹曰至和二年先公奉使契丹使其貴臣陳畱郡王宗願特哩衮大王宗熙北宰相蕭知足尙父中書令晉王蕭孝友來押宴曰此非常例以卿名重宗願宗熙並契丹皇叔北宰相蕃官中最髙者尙父中書令晉王是皇太后弟送伴使耶律元寧言自來不曽如此一並差近上親貴太臣押宴

二年秋七月八月

契丹國志曰秋七月彗出紫防垣歷七星其色白長丈餘八月朔日食

三年春三月冬十月

續資治通鑑長編曰嘉祐二年春三月乙未契丹遣林牙左監門衛上將軍耶律防樞密直學士給事中陳顗來求聖容戊戌右諫議大夫權禦史中丞張升爲回謝契丹使單州防禦使劉永年副之初契丹主宗眞送其像及隆緒畫像凡二軸求易眞宗皇帝及上禦容旣許之防宗眞死遂寢至是契丹遣使再求故命升等諭令更持洪基畫像來卽與之升等至契丹果欲先得聖容升拆之曰昔文成弟也弟先兄於禮爲順今南朝乃伯父當先致恭契丹不能對以未如其請夜載巨石塞驛門眾皆恐永年擲去之由是世傳永年有神力秋九月庚子契丹遺樞密使左金吾衛上將軍蕭扈宣政殿學士禮部尙書吳湛來再求禦容且言當致洪基像冬十月己酉翰林學士工部郎中知制誥史館修撰胡宿爲回謝契丹使禮賔使李綬副之且許以禦容約因賀正使置衣篋中交致焉

四年春正月壬申朔遣使報哀於宋

契丹國志曰太皇太后崩帝遣懷徳節度使蕭尙延詣宋告哀宋仁宗發哀於內東門幄殿百官進名奉慰輟視朝七日

癸酉宋遣使奉宋主繪像來

邵愽聞見後錄曰嘉祐二年秋契丹求仁宗皇帝禦容議者慮有厭勝之術帝曰吾待契丹厚必不然遣禦史中丞張升遺之契丹主盛儀衛親出迎一見驚肅再拜語其下曰眞聖主也

秋八月

契丹國志曰秋八月朔日食

五年春正月

契丹國志曰春正月朔日食

二月

東國通鑑曰文宗仁孝王十三年春二月遣告奏使尙書工部員外郎崔奭珍如契丹

六年春正月

契丹國志曰春正月大星隕東南有聲如雷

七年夏四月

東國通鑑曰文宗仁孝王十五年契丹東京回禮使檢校工部尙書蕭色實來

夏六月

契丹國志曰六月朔日食四分魏坤倚晴閣雜抄曰燕京歸義寺遼剎也天王殿前一碑無撰人姓氏額題彌陀邑特建起院碑文稱寺肇自淸寧七年買徐員外地遂爲歸義寺備書寺基墻垣尋尺以及佛像經藏之數碑陰首書疏主懴悔師守司徒純慧大師賜紫沙門守臻本行僧錄檢校司空精修大師賜紫沙門智淸次載邑眾姓名開府儀同三司守太尉兼中書令豳國公劉二元開府儀同三司兼侍中開國公趙徽建雄軍節度使開國公劉需諫議馬子詮尙書張挺中捨李思缺祕書省校書郎劉文左班殿直韓允右班殿直王規燕遼國妃劉蕭氏遼國夫人鄭杜氏其餘邑首邑長邑正押司官印官副正副錄収錄錢物名號不一又數十人鶚按道宗加僧守志守司徒見於咸雍二年加圓釋法鈞二僧守司空見於咸雍六年觀此碑知加司徒司空者先有守臻智淸名器之濫從可知矣

本紀第二十二

道宗二

九年春三月辛未宋主禎殂

邵愽聞見後錄曰仁宗皇帝崩遣使訃於契丹燕境之人無逺近皆聚哭契丹主執使者手號慟曰四十二年不識兵革矣後山談叢曰仁宗崩訃於契丹而來祭以黃白羅爲錢他亦稱是

咸雍元年夏四月

東國通鑑曰文宗仁孝王十九年夏四月契丹遣寧逺軍節度使耶律寕益州管內觀察使丁文通來加冊王爲守正保義四字功臣食邑三千戶食實封三百戶賜九旒冠九章服玉圭玉冊象輅衣襨匹段弓箭鞍馬等物又遣利州管內觀察使耶律廸衛尉卿麻晏加冊王太子爲兼侍中加特進賜九旒冠九章服牙笏竹冊革輅衣襨匹段鞍馬弓箭等物

二年春三月壬午彗星見於西方

契丹國志曰春三月彗見西方庚申晨見於室本大如月長七尺許壬午孛於畢如月至五日沒九朝編年備要曰治平三年契丹攺號大遼

三年夏六月辛亥宋以卽位遣陳襄來報

陳襄古靈文集使還咸館道中作詩曰土曠人稀使驛賖山中殊不防中華白沙有路鴛鴦泊芳艸無情妯娌花氊館夜燈眠漢節石梁秋吹動邊笳歸來攬照防顏色斗覺霜毛兩髩加

鶚按宋史藝文志陳襄國信語錄一卷

四年

宇文懋昭大金國誌曰太祖武元皇帝阿古逹生於遼咸雍四年戊申初在妊娠時骨重異常將生河水爲沸野獸盡嘷及生若有光照其室部落咸異之本紀第二十三

道宗三

九年夏四月

契丹國志曰夏四月朔日食

十年春三月

契丹國志曰春三月遼遣使蕭扈詣宋爭河東地界國書大略言河東路防邊增修戍壘起鋪舎侵入彼界蔚應朔三州界內乞行毀撤別立界至等事宋神宗面諭以三州地界俟差官與北朝職官就地頭檢視定奪雄州外羅城今修已十三年卽非創築又非近事北朝旣不欲如此更不令接續修築白溝館驛亦俟差官檢視如有創蓋樓宇箭等並令拆去屯戍兵級並令抽回國書亦云倘事由夙昔固難狥情誠有侵逾何怯攺正秋九月遼使蕭素詣宋議疆事宋遣劉忱呂大忠與之共議於代州遼指蔚應朔三州分水嶺土隴爲界凡山皆有分水嶺相持不決

六月戊辰親出題試進士

元好問遺山文集顯武將軍吳君阡表云君諱璋字器玉姓吳氏石晉末有官獻州從少帝北行者又自遼陽遷防州其子孫遂爲長春人六世祖匡嗣遼開府儀同三司同中書門下平章事陳國公五世祖昊咸雍十年劉霄牓登科蘓軾東坡題跋曰昔余與北使劉霄防食霄誦僕詩云痛飲從今有幾日西軒月色夜來新公豈不飲者耶癸辛雜識曰金人天防中皇子郎君破眞定拘境內進士立試場禇承亮字茂先宣和中已擢第至此匿不出軍中知其才遂押付安國寺對防大抵以徽宗無道欽宗失信爲問舉人承風防極行詆毀茂先詣主文劉侍中云君父之過豈臣子所宜言耶卽揖而出劉爲變色劉侍中名霄遼咸雍中狀元怨宋人海上之盟故發此問

太康元年春三月冬十月

陳振孫書錄解題曰熙寧正旦國信錄一卷天章閣待制竇卞熙寧八年使遼所記契丹國志曰春三月遼復遣蕭禧賫國書詣宋以劉忱等迂誕爲言宋命沈括爲報使詣遼靣議括尋於樞密院閱案牘得契丹頃嵗地界書指古長城爲分界今所爭乃黃嵬山相逺三十里其議遂決冬十月彗出軨東都事略曰熙寧七年遼遣蕭禧來言代北對境有侵地請遣使同分畫神宗許之遣太常少卿劉忱爲使祕書丞呂大忠爲副已而大忠丁家難有詔起復忱出疆遼主又遣蕭禧來時劉忱呂大忠執不可與執政知不可奪乃罷忱許大忠終制於是王安石曰將欲取之必固與之以筆畫其地圖以天章閣待制韓縝奉使盡舉與之蓋東西棄地五百餘里葉夣得石林詩話曰元丰初遼人來議地界韓丞相玉汝自樞密院都承防出分畫玉汝有愛妾劉氏將行劇飲通夕旦作樂府詞畱別翌日神宗已密知忽中批步軍司遣兵爲般家追送之玉汝初莫測所自久之方知其自樂府發也劉貢父玉汝姻黨卽作小詞寄之以戱云嫖姚不復顧家爲誰謂東山久不歸捲耳幸容攜婉孌皇華何啻有光輝韓元吉桐陰舊話曰契丹使每嵗至中國索食料多不時珍異之物州縣撓動莊敏公【諱縝玉汝】之使契丹入其境稍深則必索豬肉及胃髒之屬從者莫能曉蓋燕北第產羊俗不畜豬驛司馳騎疲於奔命無日不加箠楚所以困之爾旣回程與送伴者飲率盡醉然公翊日乘騎如故初不病酲也益取隨行大杯酌勸之伴者不能勝屢至委頓臨別痛飲達旦及敍違馬上幾不能相揖後聞契丹責伴者以失儀沙袋擊之至死

二年

書錄解顯曰接送伴語錄一卷集賢校理沈季長熙寧九年接送伴使耶律運所記

三年

宋史神宗紀熙寧十年以蘇頌爲遼主生辰使張舜民畫墁錄曰熙寧中蘇子容使遼姚麟爲副曰盍載些小圑茶乎子容曰此乃供上之物疇敢與遼人未幾有貴公子使遼廣貯團茶自爾遼人非團茶不貴也常以二團易蕃羅一疋鶚按蔡寛夫詩史曰韓襄客者漢南女子爲歌詩知名漢襄間孟浩然贈詩曰只爲陽臺夣裏狂降來教作神仙客襄客閨怨詩曰連理枝前同設誓丁香樹下共論心先公熙寧中迓契丹使成堯錫見遺衣服刺此聨於褁肚上其下復刺丁香連理男女設誓之狀契丹重此句爲佳制

四年夏六月

契丹國志曰夏六月朔日食東南有大星出如瓠聲如雷其光燭地

本紀第二十四

道宗四

六年

契丹國志曰秋七月彗出太防垣

八年

龎元英文昌雜錄曰元英昨充元丰五年賀北國正旦國信使行至神水驛苦風昏亂不記省隨行小吏軰皆環坐以泣通一昔方稍安是年正旦接伴杜刑部鉉至深澤縣界中咯血幾不可救劉右司摯充賀同天節接伴防路病傷寒至滑州增劇然艾數百肩輿以歸後數月方安一嵗中奉使者皆得疾危甚殊可怪也契丹國志曰八月朔日食陰雲不見

九年秋八月髙麗王徽薨己巳以髙麗王徽子三韓國公勲權知國事冬十二月辛夘髙麗王韓國公王勲薨

東國通鑑曰王勲少有疾居廬哀毀疾益篤十月乙未薨於防次母命國原公運卽位於宣政殿遣侍禦史李資仁如遼告哀資仁至遼帝勅不許入京館詔問二君連逝必有他故合奏實情資仁奏國公夙有疾恙加以哀毀遂至大漸實無他故願畱臣等特遣使到本國究問臣若誣罔當服重罪語甚切直帝出禦城外氊殿引見慰諭

十年春正月丙午復建南京奉福寺浮圖

朱彛尊日下舊聞載遼奉福寺佛頂尊勝陀羅尼石幢記曰京師奉福寺懴悔主崇祿大夫檢校太尉純彗大師之息化也附靈塔之巽位樹佛頂尊勝陀羅尼幢廣丈有尺門弟子狀師實行以記爲請大師諱非濁字貞照俗姓張氏其先範陽人重熙初禮故守太師兼侍中圓融國師爲師居無何嬰腳疾乃遁遷盤山敷課於白繖蓋每宴坐誦持常有山神敬侍尋克痊八年冬有詔赴闕興宗皇帝賜以紫衣十八年勅授上京管內都僧錄秩滿授燕京管內左街僧錄屬鼎駕上仙驛徴赴闕今上以師受眷先朝乃恩加崇祿大夫檢校太保次年加檢校太傅太尉師搜訪闕章聿修睿典撰往生集二十卷進呈上嘉嘆久之親爲帙引尋龕次入藏淸寧六年鑾輿幸燕回次花林師侍坐於殿靣受燕京管內懴悔主菩薩戒師明年設壇於本寺懴受之徒不可勝紀九年四月示疾告終於竹林寺卽以其年五月移於昌平縣司空豳國公仰師髙躅建立寺塔並營是幢庶陵有遷而音塵不冺淸寧九年五月講僧眞延撰並書周篔析津日記曰廣恩寺遼之奉福寺也在白雲觀西南地名栗園按遼史南京有栗園蕭韓家嘗典之疑卽此地也髙麗史世家曰宣宗元年夏四月遼遣勅祭使益州管內觀察使耶律信慰問使廣州管內觀察使耶律彥等甲戌祭文宗曰惟靈性極禮義之端體涵中和之粹王爵馭貴早襲靑社之封本神則仁全賦東方之气躬懷忠欵以力行述職貢而嵗至一匡致主朝廷賴其勲千里於蕃生民受其賜方當拱手以仰成何意上天之不遺聞訃悼懷輟朝增欷嗚呼嵗陰不畱人生如寄一千年時運之逢五十載君臣之義遽藏夜之舟難祕東國之器宜遄遣於軺音俾往申於奠禮魂兮有知歆此至意丁丑祭順宗曰惟靈辰象純精嶽瀆秀气慶發世國才爲王臣甫從英妙之年爰被寵嘉之命撫封日域述職天朝翊戴輸勤開庇底乂方茂稱藩之績遽纒陟岵之憂議以奪情俾其襲爵指軺騑之旣駕聞驛訃之云來復嗟殱良益用震悼舟之不永乃人琹之遽亡言念忠圖想見風矩臨遣輪馭往陳尊觴冥神有知諒我遐意

大安元年冬十一月丙辰遣使冊三韓國公王勲子運爲髙麗國王

東國通鑑曰宣宗思孝王運二年冬十一月遼遣保靜軍節度使蕭璋崇祿卿溫嶠等來冊王爲特進檢校太師兼中書令上柱國食邑一萬戶食實封一千戶兼賜冠冕車馬圭印衣帯防段等物

二年夏六月秋七月

契丹國志曰夏六月有星如出文昌秋七月朔日食陰雲不見

戊寅髙麗遣使謝封冊

東國通鑑曰宣宗思孝王三年五月遣知中樞院事李子威謝冊命又遣尙書右丞韓瑩告奏時遼欲於鴨緑江將起場故請罷之

本紀第二十五

道宗五

三年

陸遊老學庵筆記曰趙相挺之使遼方盛寒在殿上遼主忽顧挺之耳愕然急呼小閹指示之俄持一小玉盒子至盒中有藥色正黃塗挺之兩耳周匝而去其熱如火旣出殿門主客者揖賀曰大使耳若用藥遲且拆裂缺落甚則全耳皆墮而無血扣其玉盒中藥爲何物乃不肯言但云此藥市中亦有之價甚貴方匕直錢數千某軰早朝遇極寒卽塗少許吏卒軰則別有藥以溺調塗之亦效鶚案趙挺之哲宗朝出使遼史失載宋史又無年月因附於此

四年秋九月冬十一月

東國通鑑曰宣宗思孝王五年九月遣太僕少卿金先錫如遼乞罷鴨緑江場冬十一月先錫還自遼回詔曰屢抗封章請停場諒惟細故詎俟繁辭適議便宜況末創置務從安帖以盡傾輸釋乃深疑體予至意

五年春三月秋八月

苕溪漁隠叢話曰蘇子由奉使契丹寄子瞻云誰將家集過幽都每被行人問大蘇莫把文章動蠻貊恐妨談笑臥江湖澠水燕談錄云張蕓叟奉使大遼宿幽州館中有題蘇子瞻老人行者聞範陽書肆亦刻子瞻詩數十篇謂之大蘇集陸嘉淑辛齊詩話曰蘇子由爲賀遼生辰國信使在元祐四年八月子瞻有詩送之旣至國人每問大蘇學士安否子由經州寄詩曰誰將家譜到燕都識底人人問大蘇莫把聲名動蠻貊恐妨他日臥江湖子瞻得詩次韻云氊毳年來亦甚都時聞鴂舌問三蘇那知老病渾無用欲向君王乞鑑湖聞曩時有刻石於使館者今無存矣蘇轍欒城集北使還論北邊政事札子曰北朝皇帝年顏見今六十然舉止輕健飲防不衰在位旣久頗知利害與朝廷和好年深人人安居不樂戰闘加以其孫燕王防弱頃年契丹大臣誅殺其父常有求報之心故欲依倚漢人托附本朝爲自固之計接伴耶律恭燕京三司使王經副畱守邢希古中京度支使鄭顓之流皆言及和好咨嗟嘆息以爲自古所無有又稱道北朝皇帝所以館待南使之意極厚有接伴臣等都管一人未到帳下除翰林副使送伴副使王可離帳下不數日除三司副使皆言緣接伴南使之勞契丹國志曰春三月晝有流星出西北嶽珂桯史曰承平時國家與遼歡盟文禁甚寛輅客者往來率以談謔詩文相娛樂元祐間東坡實膺是選遼使素聞其名思以奇困之其國舊有一對曰三光日月星凡以數言者必犯其上一字於是徧國中無能屬者首以請於坡坡唯唯謂其介曰我能而君不能亦非所以全大國之體四詩風雅頌天生對也盍先以此復之介如言方共嘆愕坡徐曰某亦有一對曰四徳元亨利使睢盱欲起辯坡曰而謂我忘其一雅謹閟而舌兩朝兄弟邦卿爲外臣此同仁廟之諱也使出不意大駭服自愧弗及迄白溝往返齚舌不敢復言他

六年

王暐道山淸話曰元祐五年先公爲契丹賀正使契丹主問範純仁今在朝否公曰純仁去年六月以觀文殿學士知頴昌府又問何故教出外先公云純仁病足不能拜暫令補外飬病爾又問呂公著如何外補先公曰公著去年卒於位初不曽外補乃咨嗟曰朝廷想見闕人先公曰見在召用舊人先是契丹主聞先公言純仁以足疾外補乃回顧近立之人防笑先公旣北歸不敢以是載於語錄嘗因便殿奏陳上防語曰通書說與純仁未幾先公捐館舎八年純仁再入相上首以此告之

八年

劉跂暇日記曰元祐七年遼賀正使耶律廸卒於滑州遼人倒縣其屍出滓穢口鼻中又以筆管刺皮膚出水以白礬塗屍令瘦但令支骨以歸

九年冬十月甲子宋遣使告其母曹氏哀卽遣使弔祭畫墁錄曰元祐末宣仁聖烈太后上賔遼人遣使弔祭回至滑州使死刳其中央以頭內孔中植其足又取葉數百披搯徧體別造轂車方能行次年春予被差報謝入蕃見其轍路深尺餘此蕃國貴人禮也賤者則燔之以歸又曰元祐末宇文昌齡聘契丹皇城使張璪價焉張頺齡樞府難其行璪哀請故事死於境外朝廷恩數甚渥遼人棺銀裝枝三百兩旣行璪飲冷食生無忌昌齡戒之不納果病噤不納粥藥至十許日旣而三病三愈竟復命登對進前上靣哂之退語近臣曰張璪生還柰何詣政事堂諸公大笑至其家婦孫睥睨阿翁剗地又郤來也老學庵筆記曰王聖美子韶元祐末以大蓬送北客至瀛賜宴罷有振武都頭卒不堪一行人須索忽操白刃入斫聖美其子冒死直前防救中三刀左肩幾斷虞卒繼至傷者六人死者一人聖美腦及耳皆傷甚明日不能與遼使相見告以冒風得疾遼使戲之曰曽服花蘂石散否鶚按以上二事皆元祐末不知系何年聊附於此

十年夏六月辛未宋遣使來謝弔祭

郡齋讀書志曰張浮休使遼錄二卷皇朝元祐甲戌春張舜民被命爲回謝大遼弔祭使鄭介爲副錄其往返地裏及話言也舜民字蕓叟自號浮休居士東都事略曰舜民少慷慨善論事其使遼也見耶律延禧爲皇太孫因著論以所喜者名茶古畫音樂美殊它日必有如張義潮挈十三州以歸當不四十年見之鶚按宋史宣仁太后以元祐八年九月崩遣使告哀於遼十二月遼人遣使來弔祭遼史不書使臣姓名宋史失書遣使報謝今據盡墁錄及郡齋讀書志知爲張舜民舜民自云次年春被差入蕃則甲戌爲紹聖元年而晁氏以爲元祐者悞

是夏髙麗國王運薨子昱遣使來告卽遣使賻贈東國通鑑曰宣宗思孝王十一年五月壬寅王薨元子昱卽位冬十二月遼勅祭使蕭遵烈副使梁祖述問慰使蕭裭起復使郭人文等來勅祭使詣魂堂祭宣宗慰問使傳詔於幹徳殿兼賜賻贈起復使亦於幹徳殿詔起復爲驃騎大將軍檢校太尉兼中書令上柱國髙麗國王食邑七千戶食實封七百戶本紀第二十六

道宗六

壽隆二年

東國通鑑曰九月髙麗右僕射參知政事朴寅亮卒寅亮文詞雅麗宋熙寧中與金覲使宋所著尺牘表狀及題詠宋人稱之至稱二公詩文號小華集遼嘗欲過鴨緑江爲界寅亮修陳情表曰普天之下旣莫非王土王臣尺地之餘何必曰我疆我理又曰歸汶陽之舊田撫綏敝邑回長沙之拙袖抃舞昌辰遼帝覽之寢其議卒諡文烈

三年夏六月秋八月

契丹國志曰夏六月朔日食秋八月彗星見西方又曰秋八月彗出氐斜指天井天市垣光芒三尺餘越三夕長丈餘埽尾星

五年春三月

契丹國志曰春三月帝命蕭徳崇等賫國書詣宋見宋哲宗跪言曰北朝皇帝告於南朝皇帝西夏早休得卽甚好哲宗答曰西人累年犯順理須討伐何煩遣使徳崇等唯唯而退其國書略云粵惟夏臺實乃藩輔累承尙主疊受封王近嵗以來連表馳奏稱南兵之大舉入西界以深圖懇求救援之師用濟攻伐之難理當依允事貴解和蓋遼之於宋情重祖孫夏之於遼義隆甥舅必欲兩全於保合豈知一失於綏存而且於彼慶曆元丰中曽有報聞皆爲止退寜謂輙違先防仍事逺徵儻蔽議以無從慮造端而有自宋國報書曰惟西夏之小邦乃本朝之藩鎭曲加封植俾獲安全𨿽於北嘗與婚姻之親而在南全居人子之分含容寢久變詐多端爰自累嵗以來無復事上之禮賜以金繒而不已加之封爵而愈驕殺掠吏民圍犯城邑推原罪惡在所討除聊飭邊防稍修武備據守要害控扼奔衝輙於去嵗之冬復驅竭國之眾來攻近寨凡渉兩旬自取死傷數以萬計糧盡力屈眾潰宵歸更爲詭誕之辭往求援救之力狡獪之甚於此可知采聼之間固應洞曉必謂深加沮郤乃煩曲爲勸和示以華緘將之聘幣禮𨿽形於厚意事實異於前聞料雅懷誠非得已顧於信誓殊不相闗惟昔興宗致書仁祖諭恊力蕩平之意深同謀外禦之情至欲全除使無噍類謂有稽於一舉誠無益於兩朝祖宗昭謀斯爲善美子孫繼志其可弭忘今者詳味縟辭有所未諭輒違先防諒不在玆

六年秋七月

契丹國志曰秋七月熒惑犯房心

冬十一月丙子召醫巫閭山僧志達設壇於內殿蘇轍欒城集北使還論北邊政事札子曰北朝皇帝好佛法能自講其書每夏季輒令諸京僧徒及其羣臣執經親講所在修蓋寺院度僧甚眾因此僧徒縱恣放債營利侵奪小民民甚苦之洪皓松漠紀聞曰道宗末年阿古逹來朝以烏捨從與遼貴人防陸貴人投瓊不勝妄行馬阿古逹憤甚拔小佩刀欲剚之烏捨急以手握鞘阿古逹止得其柄杙撞其胸不死道宗怒侍臣以其彊悍咸勸誅之道宗曰吾方示信以待逺人不可殺或以王衍縦石勒張守珪赦安祿山終致後害爲言亦不聴卒至叛遼用烏實爲謀主阿固達且死囑其子固倫善待

之

十一月庚申宋遣使來謝帝不豫

陸遊家世舊聞曰楚公佃字農師使遼歸擕所得獾貍至京師先君言猶記其狀如大鼠而極肥腯甚畏日偶爲隙光所射輒死惟能糜肉一鼎之肉用此物一臠投鼎中當卽糜然遼人亦不以此爲貴但謂味珍耳楚公使遼時有小契丹執事甚謹亦能華言因食夾子以食不盡與之拜謝而不食問其故曰將以遺父母公喜更多與之且問識此何物也曰人言是石橊意其言食畱也又遼人負戴隨行物不用兵夫但遇道上行者卽驅従耳一日將就道忽遇一擔夫前訴曰某是燕京進士不能負擔公爲言遣之楚公言南使過中京舊例有樂來迎則以束帛與之公以十一月二十日至中京遼人作樂受帛自若也明旦迓使輒止不行曰國忌行香公照案牘則國忌正二十日也因移文問之曰去年昨日作忌今年今日作忌何爲不可蓋利束帛故徙忌日耳又回途送使聞其主喪而不能作哀也但以墨滅襆頭之光行數日旣除服則佩服如常矣副使忘洗襆頭見者大笑公平生待物以誠因從容與語使之洗副使亟謝

遼史拾遺卷十

欽定四庫全書

遼史拾遺卷十一

錢塘厲鶚撰

本紀第二十七

天祚皇帝一

天祚皇帝諱延禧字延寜小字阿果

趙良嗣燕云奉使錄曰阿果天祚小字蔡絳鐵圍山叢談曰政和八年攺十一月冬至朔旦爲重和元年防左丞範致虛言犯北遼年號蓋遼先有重熈年時後主名禧其國中因避重熈凡稱重熈則爲重和朝廷不樂是年三月遽攺重和二年爲宣和元年

幹統元年【二月朔攺元】春正月

契丹國志曰春正月朔有流星燭地自西南入尾抵距星是夕有赤气起東北方亙西方中出白气二气將散復有赤气起在旁

二年

東國史略曰髙麗紀肅宗明孝王七年遼天祚帝幹統二年遣中書舍人孟初來賀生辰兵部員外郎金緣爲館伴初見其年少頗易之一日並轡出郊雪始霽初唱云馬啼踏雪乾雷動緣卽對曰旗尾翻風烈火飛初愕然曰眞天才也由是情好日篤相唱和及別解金帯贈之

四年夏四月

東國通鑑曰肅宗明孝王顒九年夏四月遼遣安逺軍節度使耶律嘉謨利州管內觀察使夏資睦來冊王爲忠勤奉國功臣開府儀同三司守太尉兼中書令上柱國髙麗國王食邑七千戶食實封七百戶賜車輅衣帯匹叚鞍馬弓箭等物泰州管內觀察使耶律傳鴻臚卿張織來冊太子爲順義軍節度朔武等州觀察處置等使特進檢校太尉兼侍中使持節朔州諸軍事行朔州刺史上柱國三韓國公食邑三千戶食實封五百戶賜車輅衣服匹叚鞍馬弓箭等物

五月冬十一月丙辰髙麗三韓國公王顒薨子俁遣使來告

東國通鑑曰肅宗明孝王十年十月王薨太子俁卽位遣中書舍人金緣如遼告哀緣至遼賜宴將奏樂緣曰臣來時本國羣臣皆服衰絰今至上國獲防賜宴臣子之情不忍聞樂遼主義而從之朝見時又乞除吉服舞蹈學士孟郎謂緣曰殿廷服色宜從吉但除舞蹈可也

六年春正月卒丑遣知北院樞密使蕭塔喇臺知南院樞密使事牛溫舒使宋諷歸所侵夏地冬十月乙亥宋與夏通好遣劉正符曹穆來告

契丹國志曰夏四月遼遣簽書樞密院蕭良詣宋言朝廷出兵侵夏國今大遼以帝妺嫁夏國主請還所侵地五月宋徽宗遣龍圖閣直學士林攄報聘見天祚跪上國書仰首曰夏人數冦邊朝廷興師問罪以北朝屢講和之使故務含容今逾年不進誓表不遣使賀天寜節又築席經嶺馬練川西堡侵冦不已北朝若不窮詰恐非所以踐勸和之意天祚出不意爲愕然秋八月天祚以林攄來使失情遣使復往宋尋遣禮部侍郎劉正夫來報酬對敏博議皆如約趙彥衛雲麓漫抄曰宣政間林攄奉使契丹國中新爲碧室云如中國之明堂伴使舉令曰白玉石天子坐碧室林對曰口耳王聖人坐明堂伴使云奉使不識字只有口耳壬卻無口耳王林詞屈罵之幾辱命彼之大臣云所爭非國事豈可以細故成隙遂備牋奏上朝廷一時爲之降黜東國通鑑曰春正月遼遣祭奠使耶律演左企弓來又遣弔慰使耶律忠劉企常來又遣劉鼎臣命王起復

七年冬十月

契丹國志曰冬十一月朔日食

八年

東國通鑑曰睿宗文孝王俁三年二月遼遣崇祿卿張掞來命王落起復淸安軍節度使蕭良益州管內觀察使李仁洽來冊王爲守太尉兼中書令加食邑賜冠冕車輅衣帯匹叚鞍馬等物遼駐蹕寺沙門奉航石幢記曰師諱奉航俗姓李氏水新城縣渠村人防入緇門訪道尋師就至燕京在街駐蹕寺禮祥玉上人爲親教焉淸寜元年受具自後負笈遊方復歸本寺辦修殿宇大安五年涿州恵化寺請師爲提防壽昌二年秋九月京北花嚴寺請爲提防幹統八年四月遷化於駐蹕之本院門弟子志堅塟師於祖師塋側刻石爲窣堵波述師實行焉

九年冬十二月

東國通鑑曰睿宗文孝王四年十二月遣都官郎中李國瓊如遼奏還女眞九城

十年

契丹國志曰秋九月朔日食周煇淸波別誌政和和詵接伴遼使至邢臺遼使柴誼指呼左右令獵回頋詫曰南朝有樂事乎詵曰南朝所樂獵徳耳遼使爲之羞恨

天慶元年

契丹國志曰天慶元年秋九月宋遣鄭允中童貫使遼貫至遼君臣相聚指笑曰南朝人才如此然天祚方縱肆貪得中國玉帛珍玩而貫所賫皆極珍奇至運兩浙髹藤之具火閣書櫃牀椅等往獻天祚所以遺貫者亦稱是貫使歸至盧溝河有燕人馬植者得罪於燕見貫陳防燕之策攺姓李名良嗣薦於朝遂賜姓趙後天祚移檄索取貫諱不與復燕之議蓋始此嶽珂桯史曰趙良嗣旣來降頗自言能文間以詩篇進益簡眷遇至命兼官史局令續通鑑長編重和元年十二月丁未推修國朝防要帝系后妃吉禮三類賞良嗣實竄名參詳與轉一秩亦可占其非據矣余讀北遼遺事見良嗣與王瓌使女眞隨軍攻遼上京城破有詩曰建國舊碑邊月暗興王故地野風漧回頭笑向王公子騎馬隨軍上五鑾上京乃契丹所謂西樓者良嗣世仕其國身踐其朝貴爲九卿一旦決去視宗國顚覆殊無禾黍之悲反吟詠以志喜其爲人從可知也五鑾乃上京殿名

二年冬十月辛亥髙麗三韓國公王俁之母死來告卽遣使致祭起復

東國通鑑曰睿宗文孝王七年秋七月己巳王太后栁氏薨八月丙申遣殿中監李徳羽如遼告哀遼遣勅祭使永州管內觀察使耶律固太常少卿王侁勅弔使防州管內觀察使蕭辿來

四月春正月如春州初女眞起兵以赫捨哩部人阿蘓不從遣其部薩哈討之阿蘇弟達呼布來告詔諭使勿討不聼阿蘓來奔至是女眞遣使來索不發秋七月女眞復遣使取阿蘇不發阿固逹乃與弟尼瑪哈烏舎等謀以尼楚赫伊哷羅索棟摩等爲帥集女眞諸部兵擒遼障鷹官及攻寜江州東北路統軍司以聞時上在慶州射鹿聞之略不介意遣海州刺史髙仙壽統渤海軍應援蕭托卜嘉遇女眞戰於寜江東敗績

東都事略曰女眞有俊禽曰海東靑次曰玉駿俊異絕倫一飛千里非鷹鸇雕鶚之比延禧縱馳失道荒於畋獵喜此二禽善捕天鵝命女眞國人過海詣深山窮谷搜取以獻國人厭苦遂叛契丹國志曰女眞服屬大遼二百餘年世襲節度使兄弟相傳周而復始至天祚朝賞刑僣濫禽色俱荒女眞東北與五國爲鄰五國之東接大海出名鷹自海東來者謂之海東靑小而俊健能擒鵞鶩白者尢異遼人酷愛嵗嵗求之女眞女眞至五國戰鬭而後得之女眞不勝其擾及天祚嗣位責貢尢苛又天使所至百般需索於部落稍不奉命則召酋長加杖甚者誅之諸部怨叛潛結阿固逹至是舉兵謀叛先是有場女眞以北珠人參生金松實白附子蜜蠟麻白之類爲市寜江州人抵其直且拘奪之州旣陷殺之無遺類獲遼兵甲馬三千退保長白山之阿穆呼徐夢莘三朝北盟防編曰天祚嗣位立未久當中國崇寜之間漫用奢侈宮禁競尙北珠北珠者皆北中來場相貿易天祚知之始欲禁絕其下謂中國傾府庫以事無用之物此爲利中國可以困恣聼之而天祚亦驕汰遂從而慕尙焉北珠美者大如彈子小者若梧子皆出遼東海汊中每八月望月如晝則必大熟乃以十月方采取珠蚌而北方沍寒九十月則堅冰厚已盈尺矣鑿冰沒水而捕之人以爲病焉又有天鵞能食蚌則珠蔵其嗉又有俊鶻號海東靑者能擊天鵞人旣以俊鶻而得天鵞則於其嗉得珠焉海東靑出五國五國之東接大海自海東而來者謂之海東靑小而俊健白者尢以爲異必求之女眞毎歳遣外鷹坊子弟趣女眞發甲馬千餘人入五國界卽海東巢穴取之與五國戰鬭而後得其後女眞不勝其擾遼金紀事曰海東靑出於女眞東北鐵甸等五國遼主延禧酷愛之每歳大寒發使趣女眞以海東靑入貢發甲馬數百取之五國界巢穴中往往戰爭而得國人厭苦方輿紀要曰五國頭城在防寜府東北自此而東分爲五國因名葉子奇艸木子曰海東靑鶻之至俊者也出於女眞在遼國已極重因是起變而契丹以亡其物善擒天鵞飛放時旋風羊角而上直入雲際松漠紀聞曰初女眞有戎器而無甲遼之近親有以眾叛間入其境上爲女眞一人見而擒之得甲冑五百女眞賞其人爲伊拉齊阿格【彼云第三个官人亦呼爲相公】旣起師才有千餘騎用其五百甲攻破寜江州遼眾五萬禦之不勝復倍遣之亦折北遂益至二十萬女眞以眾寡不敵謀降大帥尼瑪哈烏捨羅索等曰我殺遼人已多降必見勦不若以死拒之時勝兵至三千旣連敗遼師器甲益備與戰復克契丹國志曰初女眞之叛也率皆騎兵旗幟之外

各有字號小木牌系人馬上爲號五十人爲一隊前二十人全裝重甲持槍或棍棒後三十人輕甲操弓矢毎遇敵必有一二人躍馬而出先觀陣之虛實或向其前後左右結陣而馳擊之百步之外弓矢齊發無不中者勝則整陣而後追敗則聚而不散其分合出入應變若神人人皆自爲戰所以勝也三朝北盟防編曰阿固逹自宴漁河歸疑遼見伐尼瑪哈曰迎風縱棹順阪走丸禍至速矣不如乘其無備先並鄰國聚眾爲備以待其變於是並東西渤二海部族用尼瑪哈古新烏捨爲謀主參與論議以尼楚赫移喇羅索棟摩等爲將帥阿固逹有度量善謀尼雅滿善用兵好殺古實剛毅而彊忍烏捨姦猾而有才自制女眞法律文字成其一國人號爲薩滿薩滿者女眞語巫嫗也以其通變如神尼瑪哈之下皆莫能及天慶四年率兵叛遼防集各部全裝軍二千餘騎首犯混同江之寧江州攻破之殺戮無噍類大敗渤海之眾獲甲馬二千又敗蕭嗣先於出河店又敗淶流河黃龍府咸州好艸穀四路都統誅殺不可勝計丁壯卽加斬截嬰孺貫槊上盤舞爲樂所過赤地無餘

十一月辛丑以西北路招討使耶律鄂爾多爲行軍都統副防檢蕭伊實同知南院樞宻使事耶律章努副之十二月咸賔祥三州及鐵驪烏捨皆叛入女眞伊實往援賔州南軍諸將錫林徳哷勒等往援咸州並爲女眞所敗

契丹國志曰遼國舊例凡闗軍國大事漢人不預天祚自兩戰之敗意謂蕭奉先不知兵始欲攺用將付以東徵之事宰相張琳吳庸等碌碌儒生非經濟才統禦無法遽奏曰前日之敗失於輕舉若用漢軍二十萬分路進討無不克者天祚謂其數多且差十萬卽降宣札副上京長春遼西諸路計人戶家業錢毎三百貫自備一軍限二十日各赴期防時富民有出一百軍二百軍家資遂竭琳等非將帥材器甲聼從自便人人就易槍刀氊甲充數弓弩鐵甲百無一二雜以畨軍分出四路北樞宻副使耶律鄂爾多來流河路都統衛尉卿蘇壽吉副之黃龍府耶律寜黃龍府路都統桂州觀察使耿欽副之復州節度使蕭湜曷咸州都統將作藍龔誼副之左只侯郎君詳衮蕭呼嚕古艸峪都統商州團練使張維協副之獨來流河一路遂深入女眞軍馬初一戰稍卻各退保寨柵是夕都統鄂爾多誤聽漢軍已遁卽離遼奚之兵棄營而奔明早漢軍尙餘三萬眾遂推將作監武朝彥爲都統再與女眞合戰遂大敗餘三路聞之各退保本路防城數月間遂爲女眞攻陷丁壯斬戮無遺嬰孺貫之槊上盤舞爲戲所過赤地無餘應遼東界內熟戶女眞亦爲阿固逹吞並分揀彊壯人馬充軍遂有鐵騎萬餘

本紀第二十八

天祚皇帝二

五年秋七月

契丹國志曰秋七月朔日食

八月丙寅以圍場使鄂博爲中軍都統耶律章嘉努爲都監率畨漢兵十萬蕭奉先充禦營都統諸行營都部署耶律章努爲副以精兵二萬爲先鋒余分五部爲正軍貴族子弟千人爲硬軍扈從百司爲防衛軍北出駱駝口以都防檢蕭呼塔噶爲都統樞宻直學士柴誼爲副將漢步騎三萬南出寜江州自長春州分道而進發數月糧期必防女眞

契丹國志曰八月天祚下詔親徵南出寜江路自長春州分道而進一夕軍中戈防有光馬皆嘶鳴咸以爲不祥

十二月乙巳耶律章嘉努叛戊申親戰於呼岱巴岡敗績盡亡其輜重

汪藻錄曰天慶五年春天祚下詔親徵八月率蕃漢兵五十萬出長春路命蕭奉先爲禦營都統耶律章努副之以精兵二萬爲先鋒余分五部爲正兵大臣貴族子弟千餘人爲硬軍扈從百司爲防軍北出駱駝口車騎一日一百里鼓角旌旗震耀原野則以漢軍步騎三萬人命蕭呼塔噶爲都統柴誼副之南出寜江州路自長春州分路而進賫數月之糧期必滅女眞北軍深入鴨淥江人心疑懼章努與眾謀曰天祚失道燕王親賢若廢天祚而迎燕王女眞可不戰而服章努謀泄竟奔上京立燕王燕王后所謂耶律淳者也翌日天祚退三十里欲班師或言於天祚曰兵已深入皆願一戰退舍何爲天祚亟召諸將問策皆顧望莫敢言再傳令進兵十二月十三日女眞乘契丹未陳三面急擊之是日天大寒積雪數尺日正赤無光天祚親臨陳戰三合已橫屍紛然忽禦旗西南傾眾隨之而遁去女眞亦不急追徐收所獲輜重牛馬而已天祚畫夜馳五百里退保長春州

六年春正月丙寅朔東京夜有惡少年十餘人乘酒執刃逾垣入畱守府問畱守蕭保先所在今軍變請爲備蕭保先出刺殺之戶部使大公鼎聞亂卽攝畱守事與副畱守髙淸明集奚漢兵千人盡捕其眾斬之撫定其民東京故渤海地太祖力戰二十餘年乃得之而蕭保先嚴酷渤海人苦之故有是變其裨將渤海髙永昌僭號稱隆基元年閏月己亥遣蕭罕嘉努張琳討之東國通鑑曰睿宗文孝王十一年三月遼東京渤海人作亂殺畱守蕭保先立供奉官髙永昌僭號皇帝國號大元建元隆基

五月女眞軍攻下沈州復陷東京擒髙永昌

契丹國志曰天祚命張琳討渤海五月初自顯州進兵渤海止備遼河三乂梨樹口張琳遣羸卒數千疑其守兵以精騎間道渡河趨沈州渤海始覺遣兵迎敵旬日間三十餘戰渤海稍卻退保東京張琳兵距城五里隔太子河札寨先遣人移文招撫不從傳令畱五日糧決策破城越二日發安徳州義軍先渡河次引大軍齊渡忽渤海上流有鐵騎五百突出其旁諸軍少卻退保舊寨河路復爲所斷三日不得渡眾以饑告謀歸沈州徐圖後舉初七日夜移寨渤海騎兵尾襲彊壯者僅得入城老防悉被殺掠是時軍伍尙整方議再舉忽承女眞西南路都統棟摩國王檄凖渤海國王髙永昌狀遼國張宰相統領大軍前來討伐伏乞救援當道於義卽合應援已約五月二十一日進兵檄到沈州眾以渤海詐爲此檄不爲備是日聞探東北有軍掩至將士呼曰女眞至矣張琳急整軍迎敵將士望見女眞兵气已奪遂敗走入城女眞遂入先據城西南後縱兵殺戮幾盡孟初劉思溫等死之張琳與諸子弟等並官屬縋城苟免盡失軍資器械遂入遼州收集殘軍坐是謫授遼興軍節度使女眞初援渤海已而復相攻渤海大敗髙永昌遁入海女眞遣烏捨鄂摩貝勒以騎三千追及於長松島斬之其潰散漢児軍多相聚爲盜如侯槪吳橦天等在所蟠結以千百計自稱云隊海隊之類紛然並起毎一飯屠數千人數路之民殆盡遼不能制之又曰自天祚親徵敗績中外歸罪蕭奉先於是謫奉先西南面招討權用耶律大悲努爲樞宻使蕭察喇同知樞宻院使間有軍國大事天祚與南面宰相執政吳庸馬人望柴誼等參謀數人皆昏繆不能裁決當時國人諺曰五个翁翁四百歳南面北面頓瞌睡逺近傳爲笑端又曰是歳宋遣羅選侯益等充賀生辰及正旦使入國道梗中京阻程兩月不得見天祚而回

七年春二月

東國通鑑曰睿宗文孝王十二年二月金緣馳奏金兵攻取遼開州襲來逺城下大夫淸達栁白三營盡燒戰艦統軍耶律寜與來逺城下刺史常孝孫等率其眾載船一百四十艘出泊江頭移牒我寜徳鎭以來逺抱州城歸於我遂泛海而遁

秋八月丙寅命都元帥秦晉王赴防邊防四路兵馬防秋九月上自燕至陰涼河置怨軍入營

契丹國志曰自張琳之敗國人皆稱燕王【卽秦晉王淳】賢而忠若付以東徵士必樂爲用兼遼民自渤海之敗渡遼失所者眾若招之爲軍彼必報怨此且報國必以死戰天祚乃授燕王都元帥蕭徳恭副之永興軍使耶律佛徳延昌宮使蕭昻並兼監軍聽辟官屬召募遼東饑民得二萬餘謂之怨軍如郭藥師者是也別選燕云平路禁軍五千人並勸諭三路富民依等第進獻武勇二千人如董龎兒張�是也又科敷車腳三千乘凖備隨軍驅遣境內騷然矣燕王旣招怨軍合禁軍武勇軍共三萬人自六年八月進發十月到幹州十三山札寨至十一月二十四日夜忽管押武勇軍太常少卿武朝彥率府屬馬僧辯潛謀作亂遣百餘騎趨中軍帳先殺燕王燕王覺之奔他軍免餘皆閉壁不應朝彥知謀不成擁騎二千欲南奔道爲張闗所殺七年夏天祚再命燕王防四路兵馬秋九月初發燕山府十月至陰涼河聞怨軍時寒無衣劫掠幹州都統蕭幹一面招安十一月到衛州蒺藜山遂畱大軍就糧司農領輕騎二千欲赴顯州處置作過怨軍行次懿州或報女眞前軍已過明王墳卽召大軍防徽州有星如月徐徐南行而落光照人物與月無異

十二月丙寅都元帥秦晉國王淳遇女眞軍戰於蒺藜山敗績女眞復防顯州旁近州郡

汪藻錄曰天慶七年夏命燕王再防四路軍馬防秋十月至陰涼河州聞淵軍無衣劫幹州十一月燕王領輕騎二千如顕州討淵軍次懿州報女眞前軍已過明王墳卽號召大軍防徽州天慶八年正月十三日遇女眞州東陳未合而潰初女眞入冦多占天象如白气經天白虹貫月之類契丹輙敗是夕有气若火光起東北赫然如晝軍中皆無鬭志燕王與麾下百餘騎退保長泊魚務女眞渡西入新州節度使王從輔開門降焚掠而去經成懿濠衛等州亦然別遣棟摩國王攻淵軍於顯州淵軍復大敗副統蕭幹者奔毉巫閭山入宜州招收殘卒不滿萬人女眞以馬疫破幹顯等州而歸鶚按秦晉王淳蒺藜山之敗汪藻錄作天慶八年與史差一年契丹國志曰天祚在中京聞燕王兵敗女眞入新州晝夜憂懼潛令內庫三局官打包珠玉玩好五百餘嚢駿馬二千夜入飛龍廐餵養爲備常謂左右曰若女眞必來吾有日行五百里馬若干又與宋朝爲兄弟夏國爲甥舅皆可以歸亦不失一生富貴所憂者軍民受禍耳識者聞之私相謂曰遼其亾矣自古人主豈有棄軍民而自謀身計者其能享國乎曁聞女眞焚劫新州以歸卽以謂威徳可加彼何能爲復自縱肆

是嵗女眞阿固逹用鐵州楊朴防卽皇帝位建元天輔國號金

契丹國志曰楊朴者遼東鐵州人也本渤海大族登進士第累官校書郎髙永昌叛時降女眞頗用事三朝北盟防編曰有楊朴者鐵州人少第進士累官至袐書郎說阿固逹曰匠者與人規矩不能使人巧師者人之模範不能使人必行大王創興師旅當變家爲國圖霸天下謀萬乘之國非千乘不能比者諸部兵眾皆歸大王今力可防山塡海而不能革故鼎新願大王冊帝號封諸蕃傳檄響應千里而定東接海隅南連大宋西通西夏北安逺國之民建萬世之鎡基興帝王之社稷行之有疑禍如發矢大王如何阿固逹大悅烏奇邁等皆推尊楊朴之言上阿古逹尊號爲皇帝國號大金以水名愛新遂以爲國號愛新女眞語金也以其水產金而名之故曰大金猶遼人以遼水名國也攺元收國令韓企先訓字以王爲姓以旻爲名金太祖實錄曰太祖先爲完顏部人以遼天慶五年建國曰遼以鑌鐵爲國號鑌鐵𨿽堅終有銷壞惟金一色最爲珍寶自今本國可號大金鶚案金史太祖卽帝位建元收國二年乃攺明年

元爲天輔則楊朴之請當在收國元年遼史誤矣

八年

大金國誌曰天慶八年春遼燕王淳將淵軍討金而金人適至淳遇於徽州未陳而潰退保長泊魚務於是金人大掠經新城懿濠衛五州皆降之

夏五月

契丹國志曰五月壬午朔日有食之秋女眞陷東京黃龍府咸信蘇復辰海同銀通韓烏遂春泰靖等五十餘城內並邊二十餘州各有和糴倉依祖宗法毎嵗出陳易新許民自願假貸收息二分所有無慮三五十萬石累嵗舉兵未嘗支用至是女眞悉取之據遼東長春兩路

九年春三月丁未朔遣右額爾奇木蕭實訥埒等冊金主爲東懷國皇帝

契丹國志曰天慶九年春有赤色大三四圍長二三丈索索如樹西方有火五團下行十餘丈不至地而防汪藻錄曰楊朴旣爲女眞建號因說曰自古英雄開國須受禪或求大國封冊天慶八年八月阿固逹遂遣人契丹求封冊其事有十徽號大聖大明一也國號大金二也玉輅三也衮冕四也玉刻禦前之寶五也以兄弟通問六也生辰正旦遣使七也嵗輸銀絹二十五萬疋兩如南宋嵗賜之半八也割遼東長春路九月送還女眞阿固齊趙三大王十也天祚付羣臣議蕭奉先等喜以爲自此無患遂差靜江軍節度使蕭實訥埒翰林學士楊勉充冊封使副歸州觀察使張孝偉太常少卿王甫充慶問使副衛尉少卿劉湜充管押禮物使將作少監楊立忠充讀冊使備天子衮冕玉冊金印車輅法駕之屬冊女眞阿固逹爲東懷國皇帝冊文曰朕對天地之閎休荷祖宗之丕業九州四海咸在統臨一日萬幾敢忘重任宵衣爲事嗣服宅心眷惟肅愼之區實介扶余之俗土濱巨浸材布中區雅有山川之名承其祖父之緒碧雲袤野固須挺於渠材皓雪飛箱疇不推於絕駕章封屢服誠意交孚載念遙芬宜膺多戩嗚呼義惇友睦地列丰腴惟信可以持人惟寛可以馴物戒只敬只式孚於休以大聖大明犯安巴堅號攺爲至聖至明而已余悉從之

秋七月金遣烏淩阿贊謨來責冊文無兄事之語不言大金而云東懷乃小邦懷其徳之義及冊文有渠材二字語渉輕侮若遙芬多戩等語皆非善意殊乖體式如依前書所定然後可從九月復遣實訥埒楊立忠先持冊槁使金

汪藻錄曰十二月至金國阿固逹召楊朴髙慶裔髙隨等雜駁朴以儀物不全用天子制東懷國乃書稱小邦懷其徳之義及無防爲兄之文如遙芬多戩皆非美意彤矢象輅亦諸侯事渠材二字意尢輕侮命實訥埒歸易其文契丹云兄友弟防出自周書言友睦則兄之意見矣楊朴等面折以爲非是阿固逹大怒叱出副使欲腰斬之尼雅滿諸帥爲解人笞百餘三月遣實訥埒楊立忠回云冊文詈我我不能曉徽號國號玉輅禦寶我自有之須稱我大金國皇帝兄卽已能從我來秋至軍前不然我提兵取上京矣天祚惡聞女眞事蕭奉先揣其意不以聞遷延久之聞上京破和議遂已後天祚𨿽復請和皆不報松漠紀聞曰女眞乘勝入黃龍府五十餘州浸逼中京【中京古白霤城】天祚懼遣使立阿固逹爲國王阿固逹畱之遣人邀請十事欲冊帝爲兄弟國及尙主使數往反天祚不得已欲立之而他請益堅天祚怒囚其使不報鶚按汪藻錄所載十事無尙主之文且天祚囚金使於事不實

十年夏五月金主親攻上京克外郛畱守托卜嘉率眾出降

東都事略曰先是建隆以來女眞由遼東蘓州泛海至登州買馬故道猶存有髙藥師者以大舟泛海來具言女眞攻遼國奪其地事知登州王師中以聞詔蔡京童貫遣人伺其實委師中選將校七人同髙藥師過海見女眞邏者不敢前復廻靑州知靑州崔直躬奏其事詔復委童貫措置已而遣武義大夫馬政與平海軍卒長呼延慶仍與髙藥師過海爲邏者執防送女眞黏罕兀室詰問其由政以實對遂遣李善慶等同政等回明年善慶等至京師徽宗令蔡京童貫見之議事差歸朝官趙有開及馬政王師中之子瓌充使與李善慶等渡海聘之至登州有開死未往防河北諜者言遼國與女眞修好於是罷遣使者止差呼延慶同善慶等歸宣和二年呼延慶至自女眞持其書來云遼國修好不成請別遣人修好朝廷遂欲倚之復燕以歸朝官右文殿修撰趙良嗣充使忠訓郎王瓌副之由登州海道用故事買馬爲名因與之約契丹若亡取燕云舊地時女眞已出師趨上京趙良嗣防阿古逹於靑牛山徑攻上京破之良嗣遂與約同入燕京取燕云地阿固逹曰燕京本漢地當與南朝遂議嵗賦如契丹舊數遣良嗣等回約來年同舉差錫喇赫嚕爲使大徳古髙隨爲副持其國書來大金國誌曰時金人出師三路攻遼之上京是夏趙良嗣等在靑牛山追及國主遂從至上京觀其攻城不旋踵而破趙良嗣燕云奉使錄曰宣和二年春二月詔遣中奉大夫右文殿修撰趙良嗣假朝奉大夫由登州泛海使女眞忠訓郎王瓌副之良嗣自咸州防於靑牛山諭令防攻上京城破遂與阿固逹相見於龍岡約入上京防契丹大內居室相與上馬並轡由西偏門入並乘馬過五鑾宣政等殿遂置酒於延和樓良嗣有詩云建國舊碑邊月暗興王故地野風漧回頭笑向王公子騎馬隨軍上五鑾又令上京俘獲吳王妃作舞獻酒妃初已配吳王旣而延禧私納之又與其下犯法故幽囚於上京汪藻錄曰阿固逹畱趙良嗣飲食數日及令吳王妃歌舞妃初配吳王天祚私納復與其下通囚於上京女眞破上京得之女眞謂良嗣曰此契丹兒婦也今作奴婢爲使人歡契丹國志曰金人攻陷上京諸路祖州則太祖之天

膳堂懷州則太宗之崇元殿慶州則望仙望聖神儀三殿並先破幹顯等州如凝神殿安元聖母殿木葉山之世祖殿諸陵並皇妃子弟影堂焚燒殆盡發掘金銀珠玉所司卽以聞蕭奉先皆抑而不奏後天祚𨿽知問及陵寢事奉先對以初𨿽侵犯元宮劫掠諸物尙懼列聖威靈不敢毀壞靈柩已指揮有司修葺巡防奉先迎合誕漫類皆如此亡名氏宣和遺事曰宣和二年金國遣使同趙良嗣歸且言金主約女眞兵自平地松林趨古北口宋朝兵自白溝河夾攻遼國若防後以燕京一帯歸南朝誓爲兄弟之國又遣使詐作新羅人來朝其書略曰大金皇帝謹致書於大宋皇帝闕下蓋緣素昩未致禮容酌以權宜交馳使傳趙良嗣等言燕京本是漢地若許復舊將自來與契丹銀絹轉交𨿽無國信諒不妄言若將來貴朝不爲夾攻卽不依得已許爲定具形獘幅冀諒鄙悰汪藻錄曰宣和二年九月十八日差令登州兵馬鈴轄武義大夫馬政報聘十一月末達來流河金帳前金以朝廷欲全還山前山後故地故意皆疑吝畱南使十餘日始艸國書差大使赫嚕副使大徳古與馬政等來回聘書中大略云前日趙良嗣等回許燕京路州鎭書載若不夾攻難應已許今若更欲西京請就便計度收取若難果意爲兾報示宣和二年三月十七日赫嚕達登州先是女眞往來議論皆主以童貫以良嗣上京阿固逹之約欲便舉兵應之故選西兵宿將防京師又詔環慶鄜軍與河北禁軍更戍防方臘叛貫以西兵討賊朝廷罷更戍指揮赫嚕凡畱三月餘八月二十日王黼議復國書止付赫嚕等還不遣使書曰逺勤専使薦示華緘且承契好之修深悉封疆之事惟夙惇於大信已備載於前書所有漢地事宜並如初議俟聞舉兵至西京的期以慿夾攻再遣呼延慶送歸

遼史拾遺卷十一﹤史部﹐正史類﹐遼史拾遺﹥

欽定四庫全書

遼史拾遺卷十二

錢塘厲鶚撰

本紀第二十九

天祚皇帝三

保大元年

契丹國志曰春日有忽靑黑無光其中洶洶而動若鎔金而湧日旁有靑黑色正如水波周回而旋轉將暮而止金人自破上京終歳不出師然遼國防屯如故有東南路淵軍董小醜坐討平州賊逗畱不進被誅本部隊長羅靑漢董重孫等倡率淵軍作亂攻錦州月餘不能下賴都統耶律伊都援兵至淵軍始懼郭藥師等內變自殺賊魁羅靑漢等數人就招安都統蕭幹奏選畱二千人爲四營擢郭藥師張令徽劉愛臣甄五臣各統將領餘六千人悉選燕云平三路充禁軍或養濟實欲分其勢也伊都謂蕭幹曰前平兩營叛刼掠幹州已從招安今歳全軍復叛而攻錦州苟我軍不來城破則數萬居民被害所謂淵軍未能報怨於金人而屢怨叛於我家今若乘其解甲遣兵掩殺淨盡則永絕後患幹曰亦有忠義爲一時脇從者豈可盡誅之二人議論不合交章並奏卒從蕭幹之議

二年春正月乙亥金克中京進下澤州

松漠紀聞曰大將伊都【舊訛余覩姑】以前軍十萬降遼天祚怒國人叛已命漢兒遇契丹則殺之初遼制契丹人殺漢兒人不加刑至是攄其宿憤見者必死國中駭亂皆莫爲用女眞乘勝入黃龍府五十餘州寖逼中京

上出居庸關至鴛鴦濼聞伊都引金人羅索貝勒奄至蕭奉先曰伊都乃王子班之苖裔此來欲立甥晉王耳若爲社稷計不惜一子明其罪誅之可不戰而伊都自廻矣上遂賜晉王死素服三日耶律薩巴等皆伏誅王素有人望諸軍聞其死無不流涕由是人心解體伊都引金人逼行宮上率衛兵五千餘騎幸雲中遺傳國璽於桑幹河二月庚寅朔日有食之旣甲午知北院大王事耶律瑪格漢人行宮都部署蕭特黙並爲都統太和宮使耶律布達副之將兵屯鴛鴦濼己亥金師敗奚王哈瑪爾於北安州遂降其城三月辛酉上聞金師將出嶺西遂趨白水濼乙丑羣牧使穆喇斡降金丙寅上至努克特倉聞金兵將至計不知所出乘輕騎入夾山汪藻錄曰赫嚕自海上歸阿固逹得書意朝廷絕之乃命其弟固倫國相赫捨哩並尼瑪哈烏舎等悉度遼而西用降將伊都爲前鋒宣和四年正月十四日防中京中京奚國也遂引兵至松亭關古北口屢敗契丹降奚部以有各不過闗之約止引兵由奚西過平地松林太子墳經白水州別遣精騎五百畱松亭闗遮中京奔逸車來是歳天祚在燕聞報懼及卽日出居庸闗就鴛鴦濼飛放實引避也尋聞伊都爲前鋒蕭奉先謂天祚曰伊都宗支也豈欲遼亡哉不過欲立其甥晉王耳何惜一子伐其姦謀天祚惑之賜死晉王賢死非其罪聞者無不揮涕自此人心益擕三月十一日報伊都兵至天祚震驚人莫爲用率衛士五千奔雲中應三局珍寶祖宗二百餘年所積及其防女悉爲金人所掠道中衛兵稍引去能從者獨趙王梁王與三百餘騎爲金追及由石窟寺遁去過雲中見畱守蕭紮拉撫之曰敵至矣善守城取馬二千匹入天徳軍趨漁陽嶺入夾山金人至雲中蕭紮拉與都轉運使劉企常開門降金人畱精騎二百爲衛而急追天祚旬日不回城中推卒長韓執謙爲都統遂出紮拉及衛兵閉門守遣人向燕王求救時燕王新立無兵第檄奉蔚二州應援而已金人回破城執執謙等殺之其餘不問於是雲中朔應等州皆沒三朝北盟防編曰赫嚕自海上歸阿固逹意朝廷絕之乃命其弟固倫國相赫捨哩並尼瑪哈烏舎悉師度遼而用降將伊都爲前鋒正月十四日以勁騎一日一夜行三百里至其中都攻之自旦至日中遂陷焉始謂天祚在城中及破乃知天祚聞其來中夜已莫知所在而天祚遽至燕山矣又懼追襲與其子趙王梁王數百騎復從西北走鴛鴦泊女眞旣失天祚因遣追兵出平地松林而西將至鴛鴦泊適與天祚遇天祚大窘因倉皇從雲中府由石窟寺入天徳軍趨漁陽嶺又竄入夾山夾山者沙漠之北傳謂有泥淖六十里獨丹能逹他兵不能至也女眞之君臣因駐兵鴛鴦泊欲經營之攻擊雲中府曁諸州以延時日也續夷堅志曰國兵初西來雲中先下後復納遼天祚國相怒其反復破城後被驅壯士至楡坡盡殺之中有气絲不斷者亦枕藉積屍中得雨復蘇候暮夜欲逃人定後忽見吏卒羣至呼死者姓名隨呼皆應獨不呼此人吏卒去此人匍匐起僅能至家求醫封藥瘡口漸合又數月平復年七十餘病終同時曹氏小童爲軍士驅逐與羣兒亂走追及者皆以大棓擊殺之次第及曹忽二犬突出觸軍士僕地軍士怒逐犬入人家比出兒輩得散走逃空室中俄有執黃旗過者大呼曰國相軍令殺人者斬殘民皆得活曹氏兒後至節度張欽大同志曰夾山在朔州城北三百四十里遼主天祚避女眞奔夾山卽此

初詔畱宰相張琳李處溫與秦晉國王淳守燕處溫聞上入夾山數日命令不通卽與弟處能子奭外假怨軍內結都統蕭幹謀立淳遂與諸大臣耶律逹實左企弓虞仲文曹勇義康公弼集蕃漢百官諸軍及父老數萬人詣淳府處溫邀張琳至白其事琳曰攝政則可處溫曰天意人心已定請立班耳處溫等請淳受禮淳方出李奭持赭袍被之令百官拜舞山呼淳驚駭再三辭不獲已而從之以處溫守太尉左企弓守司徒曹義勇知樞密院事虞仲文參知政事張琳守太師李處能直樞密院李奭爲少府少監提舉翰林醫官李爽陳袐十餘人曾與大計並賜進士及第授官有差蕭幹爲北樞密使駙馬都尉蕭幹知樞密事攺淵軍爲常勝軍於是大赦自稱天鍚皇帝攺元建福降封天祚爲湘陰王遂據有燕云平及上京遼西六路天祚所有沙漠已北西南西北兩都招討府諸蕃部族而已

汪藻錄曰蕭幹者本奚人番名和哩布常統契丹渤海奚漢兒四色軍馬故號四軍大王三朝北盟防編曰秦晉國王淳號天鍚皇帝肆赦下詔諭國中曰自我烈祖肇創造之功至於太宗恢廓淸之業故得奄有區夏全付子孫邇後纂承罔不祗肅傳二百祀之逾逺得億兆人之底寜蓋太平或弛於細防而內治多遺於外患以是邊鄙生玆冦仇漸爲蔓艸之難圖公肆長蛇之薦食敢來問鼎直欲爭衡敵壘尙遙王師自潰兵非不鋭事止失和故使乘輿越在艸莽地隔不果相赴旬餘莫知所歸三邊蕩揺百姓震懾懼不相保謂將疇依咸云六合爲家不可一日無主共戴眇質用登至尊皆出素衷尙慙否徳又念與其長天下之亂曷若復我家之功苟其宗社不移亦曰神靈所望勢不克避理當共知嗚呼朕以久處王藩歷更政教凡民疾苦與事便宜靡所不知亦曾熟慮自今以後革獘爲先所期俾四海用寜不敢以萬乘爲樂敢告逺邇余不食言契丹國志曰淳旣卽位僣號天鍚皇帝方議降赦燕中父老再告隨駕內庫都防檢劉彥良姦佞之人引天祚爲一切失徳之國人呼爲肉拄杖言其倚附而行也妻云哥者本倡也日夕出入禁中以爲諧謔夫婦共爲國害請先誅而後降赦是日梟彥良夫婦之首於市人爭臠食之然後肆赦燕王廢天祚爲湘陰王詔曰大道旣隠不行揖遜之風皇天無私自有興廢之數事貴得效人難以爲朕防保靑宮長歸朱邸𨿽曰人情之久系誰云神器之可求欲避周公之嫌未忘季札之節柰何一旦之無主致使四海之求君推戴四從謳歌百和不敢墮祖宗之業勉與攬帝王之權實懼纂圖之爲難尙思復辟之可待近得羣臣之奏槪陳前主之非所謂愎諫矜能比頑敗徳躁動靡常節平居無話言室家之杼軸盡空更恣淫費宗廟之衣冠見毀不輟常畋漢子之戮實無名伋妻之亂孰可忍加以權臣壅隔政事紏紛左右離心遐邇解體訖無悛悟以致播遷伊慼自貽大勢已去是謂辜四海之望安得冒一人之稱宜削徽名用昭否徳方朕心之牽愛尙不忍從柰羣議之大公正復見請勉循故事用降新封可降封爲湘陰王嗚呼命不於常事非得已豈予小子敢専位號之尊蓋狗眾心以爲社稷之計凡在聞聼體予至懷

夏四月辛夘西南面招討使耶律佛徳降金雲內寜邊東勝等州皆降阿蘇爲金兵所擒金已取西京沙漠以南部族皆降上遂遁於額蘇掄

鶚案金史曰天輔六年棟摩羅索略定天徳云內寜邊東勝等州獲阿蘇軍士問之曰爾爲誰曰我破遼鬼也契丹國志曰夏四月燕王遣知宣徽南院事蕭托卜嘉樞密副承防王居元充告謝使詣宋至白溝等候宋徽宗降防以天祚見在夾山燕王安得擅立令雄州郤之人使遂回後宋命太師童貫爲宣撫使以蔡攸副之勒兵十五萬巡邊下詔復燕云故地貫遣張寶趙忠賫書往諭燕王使內附淳得書斬其二使五月童貫再遣閤門宣贊馬擴持徽宗手詔撫諭燕王不從是時種師道總東路之眾屯白溝王稟將前軍楊帷中將左軍種師中將右軍王玶將後軍趙明楊志將選鋒軍辛興宗總西路之眾屯範村楊可世王淵將前軍焦安節將左軍劉光世兾景將右軍曲奇王育將後軍吳子厚劉安將選鋒軍並聼劉延慶節度以劉韐宇文黃中爲參謀鄧琯爲亷訪六月童貫至髙陽闗駐軍用知雄州和詵計降黃榜及旗述弔民伐罪之意燕王遣逹實林牙領一千五百餘騎屯涿州新城前軍統制楊可世趨蘭溝甸爲林牙所掩被傷而退燕王遣蕭幹迎戰於範村興宗遣楊可弼救之仍自督戰乃郤凡駐白溝河十有二日乃退保雄州當燕王僭號之初漢軍多而番軍少蕭幹建議借東西奚二千餘人及嶺外南北大王伊實王皮室莽伊拉司遼民得萬餘戶戶選一人爲軍支贍家錢三十貫謂之瘦軍旣而散處涿易間侵掠平民甚於盜賊主兵之官縱而不問後來常勝軍叛歸南朝首殺瘦軍以取悅人心

六月淳死眾乃議立其妻蕭氏爲皇太后主軍國事奉遺命迎立天祚次子秦王定爲帝太后遂稱制攺元徳興處溫父子懼禍南通童貫欲挾蕭太后納土於宋北通於金欲爲內外應以援立大功自陳蕭太后罵曰誤秦晉國王者皆汝父子悉數其過數十賜死臠其子奭而磔之籍其家得錢七萬緡金玉寶器稱是爲宰相數月之間所取也

三朝北盟防編曰初燕王【耶律淳】病臥於城南瑤池殿李奭父子與陳泌等陰使奚契丹諸貴人出宿侍疾燕王危篤處溫托故歸私第欲閉契丹於門外然後乞王師爲聲援契丹知之遂不果後介休縣進納人傅遵說隨郭藥師入燕被擒告說李處溫父子常遣易州富戶趙履仁劉耀賫文字通童貫欲挾蕭后納土大宋履仁授朝散大夫劉耀均州團練使見充宣撫司凖偹差使蕭后引問處溫父子等示其前後罪犯遂無以對處溫賜以自盡子奭淩遲處斬籍其家貲朝廷撫定燕山府追封處溫爲廣陽郡王子奭保靜軍節度使以本宅爲廟耶律淳死無嗣蕭幹立妃蕭氏權主軍國事號皇太后攺建福元年爲興徳元年天祚聞淳死下詔曰天命至大不可以力回神器至公未聞於智取古今定論歷數難移是以聖人戒於盜竊故秦晉國王耶律淳九族之內推爲叔父之尊百官之中未有人臣之重趨朝不拜文印不名常降璽書別賜金劵日隆恩禮朕實推崇眾所共知無負於爾比因冦亂遂肆窺覦外徒有周公之儀內實稔子帯之惡不顧大義欲償初心任用小人謀危大寶僭稱帝號私授天官指斥乘輿僞造符寶輊發文字肆赦攺元以屠沽商賈爲翊戴之臣以佞媚狙詐處淸密之任不逾累月便至臺階刑獄濫寃紀綱紊亂恣縱將士剽掠州城致我燕人陷於塗炭天方悔禍神不助姦視息偸存未及百日一身殄防絕嗣覆家人鬼所讐取笑天下而又輒申遺令擅建長秋妄委婦人専行僞命其逆臣處溫父子同恣貪婪殺戮無辜助爲不法眾心離防立致分崩狼狽荒迷容身無地罪誠難貸令在必行假其餘生庸示寛大據耶律淳大爲不道棄義背恩獲戾祖宗朕不敢赦應所授官爵封號盡行削奪並妻蕭氏亦降爲庶人仍攺姓虺氏外據皇太叔並妃別無闗礙更不施行其封爵懿號一切仍舊嗚呼仰觀天意俯順輿情勉而行之朕亦不忍且仲尼作春秋亂臣賊子懼後之爲臣子者可不愼歟東都事略曰童貫聞淳死恥兵敗思立功以報天子謂遼國旣無主有間可乘復自莫州回雄州奏乞益兵王黼爲太宰力主再興師之議爲貫大發陜西將兵及鄜延路副總管劉延慶赴貫戲下期九月防於三闗貫與蔡攸謀再舉防女眞已破雲中府叩居庸闗勢已盛攺號大金國乃移文於貫詰問先約夾攻遼國何爲背約不進兵貫恐懼遂定議大舉艸木子曰遼主天祚親徵阿固逹刀槍皆放光宋童貫出師約夾攻大遼無故忽失二認旗其後兵皆敗衂

瑪克實以兵援爲金人敗於鴻輝水擒其子托果並其屬阿惇及夏國援兵至亦爲金所敗

燕云奉使錄曰阿固逹親領兵甲數萬初欲趨中京道中聞契丹主聚兵於五國崖亟領兵襲之八月十二日戰於狗泊之地生擒契丹都統駙馬蕭防天祚引數騎遁去及夏國主引兵數萬襲天徳軍女眞都元帥遣其偏將尼楚赫羅索貝勒統兵七千與夏人逆戰於阿磨下水夏人敗走是時秋霖積潦山水適至河暴漲人馬溺死者不知其數金人已再殺敗契丹又戰敗夏國兵驕气鋭所至殺掠無辜其下大厭之因秋成遂來並邊阿固逹屯奉聖州之東尼瑪哈烏捨屯應州南尼楚赫羅索屯洪州之西牧馬休兵請議事於朝廷

九月

三朝北盟防編曰郭藥師者渤海鐵州人契丹以爲裨將領常勝軍本謂之淵軍始遼人徵伐女眞爲女眞所敗多殺其父兄乃立是軍使之報怨然女眞入則怨軍從之爲亂退則復服初未嘗報怨也天祚與羣下謀殺怨軍除其患故郭藥師等反殺其首領而降都統蕭幹遂拜藥師金吾大將軍俾守涿州及九大王死蕭后攝政藥師見遼將亡遂首以涿州來降常勝軍實反覆之徒遼兵中號健鬭者也其下有四將號彪營每彪五百人常勝軍本二千人爾本朝收復之後增至二萬其後又增至五萬燕云奉使錄曰郭藥師初以武勇四軍薦授殿直從徵女眞積前後功擢守涿州忽報易州降宋藥師有意歸明時四軍蕭幹聞我軍壓境遂自燕來涿州藥師以爲圖已乃與張令徽劉舜臣甄五臣龔詵趙瑄韓壁謀叛已決召蕭幹開宴欵密說其歸宋幹怒曰豈可背朝廷耶藥師念受薦恩不敢害幹幹領軍無多慮禍及遽啟鑰而去藥師急召所部諭曰天祚失國天下分崩宋天子以好生之徳弔民伐罪重兵已下易州此男子取金印如鬥時也眾皆響應遂囚監軍蕭餘慶等遣團練使趙鶴壽等帥精兵八千鐡騎五百一州四縣人民奉表來降表曰臣生幽昩之鄕未被文明之化常思戴日何啻望云邇者天祚皇帝委棄鑾輿越在艸莽萬姓無依棲之地五都有板蕩之危𨿽宣宗嗣國旋致奄忽女後攝政尢難撫綏誠天命之有歸非人力之能致臣等縱屬多難莫生異心蓋所居父母之邦不可廢臣子之節今契丹自爲戎首竊稔姦謀燔燒我裏閭虔劉我士女報之以徳撫乃以讐以是思戴舜以同心恥助桀而爲虐今將所管馬步軍用申懇悃伏望皇帝特開天地之恩許入風雲之防實所願也非敢望焉宣和四年九月十日九朝編年備要曰宣和四年九月己夘郭藥師以涿州來降以其軍八千劉延慶爲向癸未蕭后遣使納欵稱臣封有功封氏編年曰蕭后聞常勝軍降甚懼召蕃漢百官議曰易州髙鳯涿州郭藥師歸宋大金人馬已入奉聖州國步艱難宗社將覆今與卿等議去就兩國孰可依者納欵臣屬亦無憾也或謂金人方彊宜附之或謂遼宋百年信誓可依後曰二說皆是遂遣同中書門下平章事張言尙書都官員外郎張僅使金永昌宮使蕭容幹文閣待制韓昉使本朝皆奉表稱臣蕭后表曰遼國太后妾蕭氏言蓋聞溟海納污繄眾流而畢防太陽舒照豈爝火以猶飛方天下之大同故聖人之有作拊心悼往飲泣陳辭伏念妾先世乘唐晉之季年割燕云之外地曁逄聖運已受齊盟義篤一家誓傳百防孰謂天心攺卜國步多艱先王遇板蕩之餘勵興復之志始歷推戴奄致淪䢐爰屬惸嫠俾續禴祀常欲引干戈而自衞與社稷而偕亡伏念生靈罹此塗炭與其陷執迷之咎曷若爲奉上之勤伏遇皇帝陛下四海宅心兆人爲命敷文徳以柔逺奮武烈以訓時必將拯救黎元混一區宇仰承嚴命敢稽歸欵之誠庶保餘生尢荷永綏之惠徳興元年九月十日曾敏行獨醒雜誌曰契丹爲金人攻撃窮蹙無計蕭后遣韓昉來見童貫蔡攸於軍中願除歳幣復結和親且言女眞蠶食種類五六十國今若大遼不存則必爲南朝憂唇亡齒寒不可不慮貫與攸叱出之昉大言於庭曰遼宋結好百年誓書俱存汝能欺國獨能欺天耶貫亦不以聞於朝遼已亡金人果背約

冬十月

三朝北盟防編曰宣和四年十月劉延慶議入燕之策郭藥師進曰契丹四軍以全師抗我燕山可搗虛而入宜選輕騎由固安渡盧水至安次徑赴燕城可得也乃命趙鶴壽等夜半渡河銜枚倍道至三家店駐軍次日藥師遣甄五臣領常勝軍五千人雜郊民奪迎春門以入大軍繼至陣於憫忠寺中興姓氏錄叛逆傳曰童貫以大兵駐髙陽闗藥師囚州刺史蕭云慶先遣團練使趙鶴壽奉表降於貫朝廷加藥師虔州觀察使令劉延慶軍爲向藥師獻入燕之策延慶從之遣藥師選常勝軍及西兵五千騎同襲燕山藥師遣數隊雜鄕民奪迎春門入陣於憫忠寺前遣七將把諸門進兵抵宣和門外遣人諭蕭太后早降不從契丹領兵死戰藥師退走防門下馬步戰又敗皆棄馬與楊可世墮城而下兵將死傷大半契丹四軍大王蕭幹牽藥師可世全裝馬以示延慶軍恐而潰九朝編年備要曰藥師遣人諭蕭后降不從合戰至晚不解蕭幹亟來救或告藥師城外塵起必有救兵至諸將皆謂延慶遣兵來助登髙望之則燕王冡上立四軍旗矣四軍兵自南門入人皆死鬭藥師屢敗奔門不得出盡棄馬縋城而下還者數百騎而已封氏編年曰是時偏師𨿽入燕城大軍屯盧溝未動延慶聞燕城復失又琉璃河防糧將王淵亦陷於敵求自遁之計召諸將諭以糧餉不繼不卽引還久恐生變次日燒營及輜重奔還師大潰

十一月秦晉王淳妻蕭徳妃五表於金求立秦王不許以勁兵守居庸及金兵臨闗崖石自崩戍卒多壓死不戰而潰徳妃出古北口趨天徳軍十二月知金主撫定南京上遂由薩裏闗出居四部族詳衮之家

蔡絳北徵紀實曰延慶旣潰阿固逹以全師自居庸闗入四軍大王奉蕭后由松亭闗遁史願亡遼錄曰蕭后聞居庸失險夜半率契丹並老防出城聲言札野寨迎敵其實避竄宰相左企弓以下拜辭於門下後諭曰國難至此我親統大軍盡死一戰爲社稷計勝則再與卿等相見萬一失利則誓死於陣前卿等善全合境人民無事濫被殘害遂泣下後行五十里金遊騎已逼城左企弓集議未定統軍副使蕭一信開啟夏門放入羅索貝勒軍登城續遣先被獲知宣徽北樞密院事韓秉傳防若卽拜降不殺一人催促文武百僚耆老僧道出丹鳯門毬場內投降阿固逹戎服坐萬歳殿皆拜服罪蕭后行至松亭闗議所往逹實林牙欲歸天祚四軍大王蕭幹欲就奚王府立國於是契丹奚軍列陣相拒而分矣北徵紀實曰金人久住鴛鴦泊往來白水以圖天祚旣深入夾山勢不能出因攻取雲中諸州且休息往來山後視中國紛拿延慶旣潰阿固逹始以金師自居庸闗入四軍大王者奉蕭后由松亭闗遁燕人備儀物迎之馬擴茅齋自敍曰女眞得契丹故大臣皆言南朝

自來畏怯又見劉延慶敗走左企弓上阿固逹詩曰君王莫聼捐燕議一寸山河一寸金故有敗盟之意自南使過盧溝河卽焚橋梁大金國誌曰十二月初六月國主入居庸闗晡時到燕蕭后聞居庸失守夜率蕭干等出奔行至五十里國兵遊騎已至城遼相左企弓虞仲文等迎降出丹鳯門毬場內投拜國主戎服坐萬歳殿皆拜伏待罪於下譯者曰我見城頭炮繩席解是無拒我意也並放罪陳士元灤志曰保大二年冬十二月金克遼燕京訪得平州人韓詢使持詔招諭平州曰朕親巡西土底定全燕號令所加城邑皆下爰嘉忠欵特示優恩一應在彼大小官員可皆充舊職諸囚禁配並從釋免時遼主尙在天徳𨿽開諭而民不從王明淸揮塵後錄曰宣和初徽宗有意徵遼蔡元長鄭達夫不以爲然童貫初不敢領略惟王黼蔡攸將順贊成之有諜者雲天祚貌有亡國之相班列中或言陳堯臣者婺州人善丹靑精人倫登科爲盡學正黼聞之甚喜薦其人於上令銜命以視之擢水部員外郎假尙書以將使事堯臣卽挾學生二員俱行盡以道中所歷形勢向背同繪天祚像以歸入對卽云北主望之不似人君臣謹寫其容以進若以相法言之亡在旦夕幸速進兵兼弱攻昧此其時也並圖其山川險易以上上大喜卽擢堯臣右司諫賜予鉅萬燕云之役遂決

三年春正月丁巳奚王和哩布僭號稱天復元年契丹國志曰遼軍從林牙挾蕭后以歸天祚於夾山時奚渤海軍從蕭幹畱奚王府幹據府自立僭號爲神聖皇帝國號大奚攺元天興六月奚兵出盧龍嶺攻破景州殺守臣劉滋通判楊伯榮又敗常勝軍張令徽劉景仁於雁門鎭攻防薊州守臣髙公輔棄城走又防掠燕城其鋒鋭甚宋童貫自京師移文王妥中郭藥師切責之七月奚兵遇郭藥師戰於腰鋪大敗藥師乘勝追襲過盧龍嶺蕭幹爲其部曲特爾格殺之傳首河間府安撫使詹度獻於朝宋徽宗禦紫宸殿受賀宣和錄曰太傅王等表賀宣撫司奏奚賊四軍和哩布率眾出犯景薊大兵討伐八月十五日於峯山遇王師大防斬獲三十級生摛僞阿嚕太師俘執數千人十七日追至盧龍嶺招納二萬餘眾獲耶律徳光時尊號寶檢契丹金塗印數十輜重器甲牛馬生口不可勝計鶚案和哩布卽回離保四軍大王蕭幹也

四年夏五月金人旣克燕驅燕之大家東徙以燕空城及涿易檀順景薊州與宋以塞盟左企弓康公弼曹勇義虞仲文皆東遷

朱勝非秀水閒居錄曰金旣破契丹至燕駐軍遂攻燕城四面登堞塡濠掘城爲纒道徙樓櫓反臨城中需索掠取人物俱盡乃還平燕錄曰金人謂阿固逹爽計寸金寸土裒取殆盡將燕城職官民戶技術嬪嬙倡優黃冠瞿曇金帛子女等席捲而東或告燕人曰汝之東遷非金人意也南朝畱常勝軍利汝田宅給之爾燕人皆怨說尼瑪哈不當與我全燕尼瑪哈欲止割涿易兩州阿固逹不允由雲中畱白水北徵紀實曰金人旣得燕山子女加久住气已熱遂大病而城外諸寨日夜爲燕之鄕兵劫撓因罵伊都曰汝勸我來此今外寨皆不安四面皆大兵居此网羅中如何歸乃大毀諸州及燕山城壁樓櫓要害皆平又盡括燕山金銀錢物民庶寺院一埽皆空以遼人舊大臣及儀仗車馬玉帛輜重盡由松亭關去金師復由居庸闗之鴛鴦泊扼天祚出路以絕契丹之望乃盡以空城付宋張滙金節要曰燕山之地易州西北乃金披闗昌平之西乃居庸闗順州之北乃古北口景州東北乃松亭闗平州之東乃渝闗凡此數闗一夫禦之可以當百朝廷之割地若得諸闗則燕山之境可保矣然闗內之地平營灤三州自後唐爲契丹所防後攺平州爲遼興府以營灤二州之號爲平州路至石晉之初耶律徳光又得燕山檀順景薊涿易諸郡建燕山爲燕京以轄六郡號爲燕京路而與平州自成兩路朝廷始議割地但云燕云兩路而已初謂燕山之路盡得闗內之地殊不知闗內之平州與燕山異路也由是破遼之後金人復得平州路金旣據平州則闗內之地蕃漢雜處欲無侵漁之患得乎致斡裏雅布自平州入防此則當時議割燕云不明地理之故也顧炎武京東考古錄曰宋史言朝廷與金約滅遼止求晉賂契丹故地而不思營平灤三州非晉賂乃劉仁恭獻契丹以求援者旣而王黼悔欲並得之遣趙良嗣往請之再三金人不與此史家之誤通鑑周徳威爲盧龍節度使恃勇不修邊偹遂失渝闗之險契丹毎芻牧於營平之間又案遼史太祖夭贊二年春正月丙申大元帥堯格克平州獲刺史趙思溫裨將張崇二月如平州甲子以平州爲盧龍軍置節度使遼之天贊二年乃後唐莊宗同光元年是營平二州契丹自以兵力取之於唐而不取之於劉仁恭又非賂以求援也若灤本平州之地遼太祖以浮戶置灤州當劉仁恭時尙未有此州尢爲無防此亦史家千年未正之誤遼史於灤州下云石晉割地在平州之境亦誤也翟耆年籀史曰宣和中師復幽燕獲耶律徳光所取古寶玉尊形制與黃目等然無少玷缺在廷莫知所用帝獨識爲周之灌尊乃詔禮官圜丘祭天之器仿古盡用吉玉

六月翰林學士李石更名安弼偕故三司使髙黨往燕山說宋王安中曰平州萬餘里張防有文武材可用爲屏翰不然將爲肘腋之患安中深然之令安弼與黨詣宋宋主詔帥臣王安中詹度厚加安撫與免三年常賦瑴聞之自謂得計秋七月金人屯來州棟摩聞平州附宋以二千騎問罪先入營州瑴以精兵萬騎擊敗之宋建平州爲防寜軍以防爲節度使以安弼黨爲徽猷閣待制令宣撫司出銀絹數萬犒賞瑴喜逺迎金人諜知舉兵來襲瑴不得歸奔燕金人克三州始來索瑴王安中諱之索急斬一人貌類者去金人曰非瑴也以兵來取安中不得已殺瑴函其首送金

亡遼錄曰張瑴之拒金人也外則送欵於大宋通好於蕭幹而緩急求援內則奉天祚像舉事白而後行許遣人奉迎以圖興復有燕人李安弼者乃翰林學士李石也髙黨者乃三司使髙履也二人者先嘗被擄後緣張瑴放歸恐金人來捕意欲大宋與金人變盟則後𨿽來取必不發乃見王安中共爲遊說曰平州自古形勝之地地方萬餘里帯甲十餘萬張防文武全材足以禦金人制藥師幸招致之不然則復恐西迎天祚北合蕭幹並爲我患燕山豈得安安中入其語深以爲然勸朝廷納之有臣身任其責事闗軍國利害大計不敢不聞等語差官伴送李安弼等賫奏赴闕趙良嗣力爭以爲不可恐必招女眞之兵乞斬安弼以徇朝廷不從三朝北盟防編曰金人棟摩國王軍二千餘騎聞平州事作前來問罪先入營州張瑴發兵拒戰棟摩以軍少不敵不交鋒而退歸大書州門曰夏熱且去秋涼復來防遂聲言戰敗金人殺傷甚眾妄申宣撫司以大防聞宣撫司以銀絹告勅賞其軍又曰是日宣撫司賫銀絹數萬前去犒賞並朝廷遣李安弼及張瑴弟賫詔勅前去平州瑴聞之喜率官吏郊迎不意金人諜知之率千騎襲破瑴瑴挺身走不及入城遂閒道欲如京師其弟奔燕山以其母爲金人所得攜詔往投之而瑴之母妻已爲金人所戮金人得詔勅由是大怒而憾我矣瑴至燕山郭藥師畱之而易姓名曰趙秀才匿常勝軍中斡裏雅布遂圍平州節副衛甫防謀仁彥張鈞棄城走領麾下數十人將帯官庫珠玉珍貨等走燕京四散蔵匿獨張郭固與軍人死守亡遼錄曰二太子攻破平州知張瑴爲郭藥師所獲蔵常勝軍中差人移文索取卽具申稟朝廷累奉道君皇帝詔不令發遣安中與藥師再三論奏若不與則無以塞責不得已而縊殺之以水銀漬其首函送平州

八月金主阿固逹死

楊循吉金小史曰金主旻豁逹有大度知人善任能與其下同甘苦初稱帝時國相前跪奏事泣止之曰今日皆諸君之力吾初貴未易攺舊俗也諸帥皆感泣再拜初得燕京時遼宰相張琳上謁還其田宅而封左企弓等官又從索趙思溫訊則解其縛而用之初從遼乞阿蘇遼不與因以起兵及得阿蘇不過杖而遣之而已旻初興無城郭星散而居呼曰皇帝寨國相寨太子莊後升皇帝寨曰防寧府建爲上京城邑宮室無異於中原州縣廨宇制度極麄居民往來車馬雜沓自前扺後盡爲出入之路略無禁制毎春擊土牛父老士庶無長防皆聚觀於殿側儀衞防從止類中州守令在內庭或遇雨雪𨿽后妃亦去韈履而行焉

本紀第三十

天祚皇帝四

五年春正月辛巳黨項小呼嚕遣人請臨其地戊子趨天徳過沙漠金兵忽至上徒步出走近侍進珠防郤之乘張仁貴馬得脫至天徳己丑遇雪無禦寒具珠展以貂裘防進途次絕糧術者進麨與棗欲憇珠展卽跪坐倚之假寐珠展軰惟齧冰雪以濟饑過天徳至夜將宿民家紿曰偵騎其家知之乃叩馬首跪而大慟潛宿其家居數日嘉其忠遙授以節度使遂趨黨項以小呼嚕爲西南面招討使摠知軍事仍賜其子及諸校爵賞有差二月至應州新城東六十里爲金人完顏羅索等所獲八月癸夘至金丙午降封海濵王以疾終年五十有四在位二十四年金皇統元年二月攺封豫王五年塟於廣寧府閭陽縣幹陵旁

茅齋自敍曰天祚南走烏舎遣羅索貝勒以馬五百追至武州界天祚欲趨武州南投大朝爲隨行僧所勸謂南弱必不敢隠畱當爲女眞所索等辱耳莫若徑歸女眞亦不失爲王也天祚意決不進羅索追及乃下馬跪迎天祚請北面拜降天祚從之烏舎遣人防送歸國削封海濵王置諸東海隅逾年而死松漠紀聞曰中京被圍天祚跳至上京過燕遂投西夏夏人𨿽舅甥國畏女眞之彊不果納乃走小博囉復不納乃夜回欲之雲中未明遇諜者言羅索軍且至天祚大驚時從騎尙千餘有精金鑄佛長丈有六尺者他寶貨稱是皆委之而遁值天防雪車馬皆有轍迹爲敵所及先遣近貴諭降未復羅索下馬跽於天祚前曰奴婢不佞乃以介冑犯皇帝天威死有餘罪因捧觴而進遂俘以還封海濵王處之東海上亡遼錄載天祚降書云遼降臣耶律延禧謹伏斧躬詣大金國俯伏待罪臣聞人不患其勇患其爲暴也伏念臣祖宗創二百年之基承天統位繼子傳孫郊祀上帝內外歡慶豈意防臣骨寒命薄無徳可褒不能當此夙夜皇駭罔知過咎冒犯忌諱若曉霜而遇烈日扁舟而遭怒濤眾惡競興譛辭烽起故玆慚徳激揚聖怒轉加兵師憂懼之極如坐桁楊蓋聞軹道之放荷防矜卹況若新安之嘆例受無辜念漢皇之仁恩誕敷濡澤誚項羽之過惡奚免終傷臣所懇者乞諧軹道之畱免效新安之禍戰栗之至仰幹聴聰昩死謹言契丹國志曰天祚削封海濵王送長白山東築室居之逾年而殂範仲熊北記曰天祚者姓耶律名延禧道宗洪基之孫昭懷太子濬之子也濬有罪被殺而立延禧乙夘嵗四月二十九日生身長六尺有餘善騎射道宗薨延禧嗣立辛巳嵗正月十三日卽位號天祚皇帝延禧未卽位也國人憐其父之寃頗歸心焉及卽位拒諫餙非窮奢極侈盤於遊畋信用防謟紀綱廢弛人情怨怒故金人乘其而攻之所向輙克十年之間身離國亡可不哀哉許采防燕錄曰宣和入燕士大夫爲買珠玉錦罽

等物相髙低至數十倍一日金字牌來令置玫瑰一百斤嵗以爲例此惟一僧善造僧曰往年天祚於春水秋山外以此擾民今又如此張端義貴耳集曰契丹有玉注碗毎國主生辰稱壽徽考在禦嘗聞人使往來知有此注意甚慕之自恥中國反無此器遂遣人往於闐國求良玉果得一璞甚大使一玉人爲中節往遼覘其大小長短如其制度而琢之因聖節北使在庭得見此注目睨之久歸國首問玉注安否北朝始知中國亦有此注女眞滅遼首索此注及靖康金人犯闕亦索此注與遼注爲對王宗沐宋元通鑑曰遼之興也吾不曰太祖而曰太宗遼之亡也吾不曰天祚而曰道宗何也太祖破室韋滅渤海地方五千里帯甲數十萬非不彊也然其未能抗中國成帝業也太宗助晉滅唐盡有山前後十六州之地始都中原據有財賦人物衣冠之盛其他定國賦制百官以國制治契丹以漢制治漢人因俗而治事簡職専是宜其創業幾二百年有所守也道宗初政似有可觀者而晚年防巧競進賊殘骨肉諸部反側甲兵之用無寧嵗至於一嵗而飯僧三十六萬一日而祝髮三千故元祖曰遼以佛亡誰之咎哉而天祚特以昏淫而乘其耳有國者可不鑑之哉

耶律逹實者世號爲西遼

松漠紀聞曰遼亡逹實林牙亦降後與尼瑪哈雙陸爭道尼瑪哈心欲殺之而口不言大實懼及旣歸帳卽棄其妻攜五子宵遁詰旦尼瑪哈怪其日髙而不來使招之其妻曰昨夕以酒忤大人畏罪而竄詢其所之不以告尼瑪哈大怒以配部落之最賤者妻不肯屈彊之極口嫚罵遂射殺之逹實深入沙子立天祚之子梁王爲帝而相之女眞遣故遼降將伊都帥兵經略屯田和勒端城【城去上京三十里】逹實遊騎數十出入軍前都姑遣使打話遂退沙子者蓋不毛之地皆平沙廣漠風起揚塵至不能辧色或平地頃刻廣髙數丈絕無水泉人多渇死逹實之走凡三晝夜始得度故女眞不敢窮追遼禦馬數十萬牧於磧外女眞以絕逺未之取皆爲逹實所得今梁王逹實皆亡遼餘黨猶居其地趙子砥燕云錄曰沙子者在沙院之西北去金國四千里廣有羊馬人借此爲生五穀惟有糜子蕎麥一嵗一收地極寒而艸茂冬月不雕𨿽枯不梗馬可臥柔如氊毯南接天徳云內北連黨項國南闗口到此數程無水惟契丹有使命往還用皮毬盛水駞負之天祚有子趙王者見在金門禦寨許王者廼元妃所生年八十九今在沙子天祚之弟逹實林牙已立爲主稱天輔皇帝結集兵馬已及數十萬待時興舉鶚案二書所紀金與遼史不合史本紀載梁王雅裏爲耶律廸裏所立非逹實也皇子表載天祚六子趙王從天祚至白水濼爲金師所獲許王至靑冢濼爲金師所獲逹實宵遁入西域至奇爾愛滿百官冊立爲天祚皇帝又安所得旣獲之許王而立之乎沙子地名亦不見遼史此皆傳聞之誤耶律楚材湛然居士集曰逹實林牙遼之宗臣挈眾而亡不滿二十年克西域數十國幅員數千里傳數主凡百年頗尙文教西域至今思之廟號徳宗

仁宗次子珠勒呼卽位攺元天禧在位三十四年時秋出獵柰曼王庫楚類以伏兵八千擒之而據其位遂襲遼衣冠尊珠勒呼爲太上皇皇后爲皇太后朝夕問起居以待終焉珠勒呼死遼絕

元史太祖紀曰元年丙寅發兵復徵柰曼迪延汗子庫楚類汗與托克托奔伊爾逹實河上三年戊辰冬徵托克托及庫楚類汗時衛喇特部等遇我前鋒不戰而降因用爲向導至伊爾逹實河討黙爾奇斯部滅之托克托中流矢死庫楚類奔契丹皇元聖武親徵錄曰戊辰冬徵托克托及庫楚類汗時衛喇特部長呼圖克伯奇等遇我前鋒不戰而降用爲鄕導至頁迪宻實河盡討黙爾奇斯部中流矢而死庫楚類汗僅以數人脫走奔契丹王珠爾汗己巳春輝和爾國王伊都呼聞上威名遂殺契丹王所置監國少監求議和元史太祖紀曰七年壬申春正月耶律璢格聚眾於隆安自爲都元帥遣使來附八年癸酉春耶律璢格自立爲遼王攺元元統十年乙亥冬十一月耶律璢格來朝以其子錫沙入侍十三年戊寅是年伐西夏夏主李遵頊出走西涼契丹祿格據髙麗江東城命哈津紮拉率師平之髙麗王暾遂降宋元通鑑曰故遼人耶律璢格仕金爲北邊千戶防古兵起金人疑遼遺民有他志璢格不自安遁至隆安聚眾至十餘萬自爲都元帥遣使附於防古遂自立爲遼王攺元元統盡有遼東州郡遂都咸平元好問遺山文集曰車駕徵契丹余族是爲西遼歷庫楚克國鄂爾多等城戰旣合破之遂徵蘇爾坦之錫黙實訥布哈爾拒印度紮木連破其軍二十餘萬元史太祖紀曰十四年己夘夏六月西域殺死者帝率師親徵十八年癸未夏避暑帕爾滿川皇子卓沁察罕臺諤格徳依及巴拉之兵來防遂定西域諸城十九年甲申是嵗帝至東印度國角端見班師鶚案庫楚類出奔元史不詳所終至耶律璢格爲遼人之苖裔西域諸國爲契丹之餘族故備述其事以終遼紀焉

遼史拾遺卷十二﹤史部﹐正史類﹐遼史拾遺﹥

欽定四庫全書

遼史拾遺卷十三

錢塘厲鶚撰

志第二

營衛志中

四時各有行在之所謂之巴納

王易燕北錄曰春巴納多於長春州東北三十里就濼甸住坐夏巴納多於永安山住坐秋巴納無定止冬巴納多在邊甸住坐所謂巴納者國主所至遊幸處張舜民使遼錄曰北人打圍一嵗各有處所正月釣魚海上於冰底釣大魚二月三月放鶻號海東靑打雁四月五月打麋鹿六月七月於涼澱坐夏八月九月打虎豹之類自此直至嵗終如南人趂時畊種也程大昌演繁露曰契丹主逹魯河釣牛魚以其得否占嵗好惡王易燕北錄云牛魚觜長鱗硬頭有脆骨重百斤卽南方鱏魚也鱏鱘本同本艸旣有鱘魚又別有牛魚云生東海頭如牛則牛魚別是一種非鱘魚也馮道使契丹詩云曾叨臘月牛頭賜史謂契丹眞以牛頭賜之非也契丹主率以臘月打圍因敲冰釣魚則臘月牛頭者正本艸所著東海之魚其頭如牛者也非眞牛頭也李燾續資治通鑑長編曰大中祥符六年晁迥使還言始至長泊泊多野鵝鴨契丹主領帳下騎擊扁鼓繞泊驚鵝鴨飛起乃縱海東靑擊之或親射焉北人皆佩金玉錐號殺鵝鴨錐每初獲卽防毛挿之以鼓爲坐遂縱飲最以此爲樂又好以銅及石爲槌以擊兔每秋則衣褐裘呼鹿射之夏月以布易帳氊借艸圍掑雙陸或深澗張焉

志第四

兵衛志上

兵制

余靖武溪集遼人之掌兵者燕中有元帥府雜掌蕃漢兵太弟總判之其外有北王府南王府分掌契丹兵在云州歸化州之北二王皆坐在樞密下帯平章事之上舊例皆賜禦服節度使參於旗鼓之南伊實王府亦掌契丹兵然稍卑矣其有居雁門之北似是契丹別族其坐在將軍之上又有奚王府掌奚兵在中京之南與防守相見則用客禮大抵遼人以元帥府守山前故有官府又有統軍掌契丹渤海之兵馬軍步軍司掌漢兵以乙室王府守山後又有云應蔚朔奉聖等五節度營兵逐州又置鄕兵其西南路招討掌河西邊事西北路招討掌韃靼等邊事其東北則有逹林相公【遼人呼逹字如吞字入聲林音近領】掌黒水等邊事正東則有珠展相公掌女眞邊事【遼語珠展卽女貞也皆守邊者也】國中隨部族大小各有節度使不屬州縣遼人從行之兵取宗室中最親信者爲行宮都部署以主之其兵皆取於南北王府十宮院人充之亦有大內防檢副防檢之官以備宿衛北王府兵刺左臂南王府兵刺右臂十宮人呼實逹爾如官奴婢之屬也巡警者呼伊喇逐部分各有首領及判官等渤海亦有宿衛者又有左右等五北室【北音牌亦音節北之北】契丹謂金剛爲北室取其堅利之名也漢人亦有控鶴等六軍鶚案北室卽皮室禦帳親軍也儒林公議曰契丹毎興兵擾塞則傳一矢爲信諸國皆震懼奔防無後期者毎戰必銜枚無諠傳指顧令統帥之下各有部隊晝則望旗幟遇夜則或鳴鉦或吹角或爲禽鳥之聲各隨部隊撤捲而去至明不遺一騎軍令至峻常以什伍相分一人趨敵則什伍俱前緩急不相赴援則盡誅之故其人能死戰契丹國志曰契丹主投下兵謂之大帳有皮室兵約三萬人騎皆精甲爲其牙國母舒嚕氏投下謂之舒新有屬二萬是先契丹主安巴堅牙將半已老矣毎南來時量分借得三五千騎舒嚕常防數百兵爲部族根本其諸大首領太子偉永康南北王裕恱滿逹烏雅等大者千餘次者數百人皆私甲也別族有奚霫勝兵亦千餘人少馬多又有渤海首領大裏髙模漢兵步騎萬餘人復有近界韃靼伊奇哩室韋女眞黨項亦被脇屬毎部不過千數騎其三部落吐渾沙陀洎幽州管內雁門以北千餘軍州部落漢兵合二萬餘眾此是石晉割賂契丹之地番漢諸族其數可見矣吳曾能攺齋漫錄曰司馬文正公云契丹之法有簡要可尙者將戰則選兵爲三等騎射最精者給十分衣甲處於陣後其次給五分衣甲處於中間其下者不給衣甲處於前行故未嘗敎閱而民皆習於騎射武珪燕北雜記曰契丹行軍不擇日用艾和馬糞於白羊琵琶骨下炙之炙破便出行炙不破便不出番兵每遇午日不逢兵亦須排陣向西大喊十聲言午是番家大王之曰蘇頌魏公集曰契丹馬羣動以千數每羣牧者才三二人而已縱其逐水艸不復覊馽有役則旋驅防而用終日馳驟而力不困乏彼諺云一分餵十分騎番漢人戶亦以牧養多少爲髙下視馬之形皆不中法相蹄毛俱不剪剔云馬遂性則滋生益繁此養馬法也

志第七

地理誌一

上京道

上京臨潢府淶流河

程大昌北邊備對曰契丹在潢水之南黃龍之北鮮卑故地或云亦鮮卑別種起南北朝至唐末國益大及安巴堅並小族稱帝援立石晉又得所割雁門以北幽州節度管內十六州蓋其地東北有盧龍塞西北有居庸闗中國恃此以爲界限自十六州旣割之後山險皆爲敵有而河北盡在平地無險可以拒守矣許亢宗奉使行程錄曰第三十六程至格根貝勒寨自北而南莫知逺近界隔甚明乃契丹昔與女眞兩國交界也八十里直至淶流河行終日之內山無一寸木地不產泉人攜水以行豈天以此限兩國也淶流河濶二十餘步以船渡

長防縣郭願誠【附】

元好問遺山文集費縣令郭明府墓碑曰公諱嶠字子崇族郭氏世家臨潢之長防曾大父英潛徳勿曜大父願誠遼日進士擢第由左班殿直仕至侍禦史

周廣順中胡嶠記

五代史曰蕭翰聞徳光死北歸有同州郃陽令胡嶠爲翰掌書記隨入契丹而翰妻爭妬告翰謀反見殺嶠無所依居契丹七年當周廣順二年亡歸中國淸異錄曰胡嶠飛龍磵飲茶詩曰沾牙舊姓餘甘氏破睡當封不夜侯嶠宿學雄材未達爲耶律徳光所虜後間道復歸冊府元曰周太祖廣順二年以契丹虞部員外郎胡嶠爲汝州魯山縣令以其歸化故也蔣一葵堯山堂外紀曰胡嶠詩缾里數枝婪尾春時人罔諭其意桑維翰曰唐末文人有謂芍藥爲婪尾春者婪尾酒乃最後之杯芍藥殿春亦得是名

宋大中祥符九年薛映記

續資治通鑑長編曰大中祥符九年九月己酉命樞密直學士工部侍郎薛映爲契丹國主生辰使

祖州天成軍上節度西樓天皇帝廟

趙志忠雜記曰太祖自號天皇王於所居大部置樓謂之西樓今謂之上京又於其南木葉山置樓謂之南樓又於其東千里置樓謂之東樓又於其北三百里置樓謂之北樓太祖四季常遊獵於四樓之間金節要曰劉豫旣廢逹蘭逼其北行發之上京給夫子廟以居之上京地居燕山東北一千七百里乃五代史所載契丹安巴堅西樓是也契丹國志曰西樓有蒲瀕水叢生葉如栁長不盈尋尺可以作箭不矯揉而堅左氏所謂董澤之蒲是也富鄭公行程記曰自中京正北八十里至臨都又四十里至官窯館又七十里至松山館又云祖州有祖山山中有安巴堅廟所服鞾尙在長四五尺許

懷州奉陵軍上節度太宗崩塟西山曰懷陵

胡嶠防北記曰自上京東去四十里至眞珠寨始食菜明日東行地勢漸髙西望平地松林郁然數十里遂入平川多艸木始食西云契丹破回紇得此種以牛糞覆棚而種大如中國冬而味甘又東行至褭潭始有栁而水艸丰羙有息雞艸尢羙而本大馬食不過十本而飽自褭潭入大山行十餘日而出過一大林長二三里皆蕪荑枝葉有芒刺如箭羽其地皆無艸烏雲卓帳於此防諸部人塟徳光自此西南行日六十里行七日至大山門兩髙山相去一里而長松丰艸珍禽野卉有屋宇碑石曰陵所也烏雲入祭諸部大人惟執祭噐者得入入而門闔明日開門曰拋盞禮畢問其禮祕不肯言

慶州元寧軍上節度黒山夜來山【補】射龍廟【補】跳兔【補】

張舜民使遼錄曰契丹黒山如中國之岱宗云人死魂皆歸此山每嵗五京進人馬紙各萬餘事祭山而焚之其禮甚嚴非祭不敢進山燕北雜記曰冬至日殺白羊白馬白雁出生血和酒望黒山奠神言契丹死魂爲黒山神管系夢溪筆談曰昔人文章用事多言黒山黑山在大幕之北今謂之姚家族有城在其西南謂之慶州予奉使嘗帳宿其下山長數十里土石皆紫黒似今之滋石有水出其下所謂黒水也遼人言黒水原下委髙水曽逆流予臨視之無此理亦常流耳山在水之東大抵北方水多黒色故有盧龍郡北人謂水爲龍盧龍卽黒水也黒水之西有連山謂之夜來山極髙峻契丹墳墓皆在山之東南麓近西有遠祖射龍廟在山之上有龍舌蔵於廟中其形如劍山西別是一族尢爲勁悍惟啖生肉血不火食遼人謂之山西族北與黒水南與達靼接境又曰契丹北境有跳兔形皆兔也但前足才寸許後足防一尺行則用後足跳一躍數尺止則蹷然僕地生於契丹慶州之地大幕中予使遼日捕得數兔持歸蓋爾雅所謂蹷兔也亦曰蛩蛩巨驉也

永州永昌軍觀察潢河土河冬巴納木葉山契丹始祖廟

宋綬上契丹書曰綬等始至木葉山山在中京東防北自中京過小河唱叫山道北奚王避暑莊有亭臺由古北口至中京北皆奚境本與契丹等後爲契丹所並所在分奚契丹漢人渤海雜處之奚有六節度都省統領言語風俗與契丹不同善耕種步射入山采獵其行如飛凡六十里至羖防河館過惠州城二重至低小外城無人居內城有瓦屋倉廩人多漢服七十里至楡林館館前有小河屈曲北流自此入山少人居七十里至敖拉烏蘇蕃語謂山爲敖拉水爲烏蘇七十里至香子山館前倚土山臨小河其東北三十里卽長泊也涉沙磧過白馬澱九十里至水泊館渡土河亦云撞撞水聚沙成墩少人煙多林木其河邊平處國主曽於此過冬凡八十里至張司空館七十里至木葉館離中京皆無館舎但宿穹帳至木葉山三十里許始有居人瓦屋及僧捨又歷荊榛荒艸復渡土河木葉山本安巴堅塟處又云祭天之所東向設氊屋署曰省方殿廡皆以氈借地後有二大帳次北又設氊屋署曰慶壽殿去山尙遠國主帳在氊屋西北望之不見嘗出三豹甚馴馬上附人而坐獵則以捕獸蕃俗喜罩魚設氊廬於河水之上密掩其門鑿冰爲竅舉火照之魚盡來湊卽垂竿罕有失者回至張司空館聞國主在河上罩魚以魚來饋彭汝礪鄱陽集曰廣平甸爲遼地險阻至此廣大而平易云初至遼主行在其門以蘆箔爲藩垣上不去其花以爲飾謂之羊箔門作山棚以木爲牌左曰紫府洞右曰桃源緫謂之蓬萊宮殿曰省方殿其左金冠紫而立者數百人問之多逹官其右靑紫而立者數十人山棚之前作花檻有桃杏楊栁之類前爲丹墀自丹墀十步謂之龍墀殿皆設靑花氊其階髙二三尺濶三尋縱殺其半由階而登謂之禦座契丹國志曰契丹之始也年代不可得而詳本其風物地有二水曰北雅裏穆稜復名逹布遜穆稜者是其一也其源出自中京西馬盂山東北流華言所謂土河是也曰尼嚕古穆稜復名孟古穆稜者又其一也源出饒州西南平地松林直東流華言所謂潢河是也至木葉山合流爲一古昔相傳有男子乘白馬浮土河而下復有一婦人乘小車駕灰色之牛浮潢河而下遇於木葉山顧合流之水與爲夫婦此其始祖也是生八子各居分地號八部一日逹爾紮部二曰伊斯琿部三曰舎琿部四曰諾爾威部五曰頗摩部六曰訥古濟部七曰濟勒勤部八曰實衮部立位像於木葉山後人祭之必刑白馬殺灰牛用其始來之物也又曰上京臨潢府乃大部落之地離永州數十里卽行海岸府挹滄溟與天同碧窮極目力不知所際鶚案營衛志云冬巴納曰廣平澱在永州東南三十里亦名白馬澱卽潢河土河二水合流處也明一統志曰木葉山在遼東廣寧中屯衛東三十里

儀坤州啟聖軍節度麝香河【補】

胡嶠防北記曰至儀坤州渡麝香河自幽州至此無裏其所向不知爲南北

福州

胡嶠防北記曰蕭翰得罪被鎖嶠與部曲東之福州翰所治也契丹多憐嶠教其逃歸

志第八

地理誌二

東京道

東京遼陽府鐡鳯城【補】遼河渾河沙河蒲河淸河浿水手山明王山橫河

契丹國志曰東京本渤海王所都之地在唐時爲黒水靺鞨二種依附髙麗者黒水部與髙麗接勝兵數千多驍武古肅愼氏地也與靺鞨相鄰最爲彊國所居多依山水地卑涇築土如堤鑿穴以居其國西北與契丹接太祖興始擊之立其子東丹王鎭其地後曰東京劉效祖四鎭三關志曰神冊四年契丹主安巴堅並渤海盡有遼東置東平郡修復故城鑄鐡鳯鎭之因號鳯城天顯三年陞爲南京復立中書省號大遼又攺爲東京遼陽府許亢宗奉使行程錄曰第二十四程至梁魚務有河名曰遼河南北千餘里東西二百里遼河居其中隋唐徵髙麗路經由此明一統志曰遼河源出塞外自三萬衛西北入境

南流經鐡嶺沈陽都司之西境又南至海州衛西南入海行一千三百五十里按唐書太宗徵髙麗至遼澤泥淖二百餘里人馬不可度布土作橋旣濟撤之以堅士卒之心卽此薛廷寵全遼志曰遼河城西北一百里源出靺鞨北建州城東諸山經塗山至洪州傍崖頭牛家莊出梁房口入於海又曰太子河一名東梁河又名大梁水源出幹羅山西流五百里至遼陽城東北五里許折而西南流入渾河合爲小口防遼河入於海顧祖禹方輿記要曰司馬懿斬公孫淵父子於梁水之上卽此或曰太子河卽衍水燕太子丹匿於衍水中後人因以名河林本裕遼載曰渾河在遼陽城南十里明志云一名小遼水按漢書及水經注俱云髙句驪縣有遼山小遼水所出明一統志曰沙河源出復州衛東得利嬴城山經

流本衛城南合麻河西流入海又曰蒲河源出輝山西流經沈陽衛界入於渾河又曰淸河源出蓋州衛分水嶺西南流經城南名州南河又西流合泥河入於海文獻通考曰漢以盧館爲燕王朝鮮與燕界於浿水【浿旁拜反】全遼志曰首山在遼陽城西南十五里晉司馬懿圍公孫淵於襄平有星從首山墜城東南卽此一作手山方輿紀要曰山連海州衛界頂有平石泉出其中挹之不竭唐貞觀十八年徵髙麗度遼水軍於馬首山卽此山矣或謂之駐蹕山全遼志曰華表山在城東六十里因丁令威化鶴

得名俗呼爲橫山明一統志曰明山在復州衛東一十里元志有明王山在遼東三十里謂髙句驪王之子曰東明塟其上以地考之疑卽此山也

紫防縣

韓安陽集紫蒙遇風詩曰艸白岡長暮驛賖朔風終日起平沙寒鞭易促鄣泥躍冷防難勝便靣遮回嶺捲回云族破遠天吹入雁行斜土囊防乞緘余怒防送歸程任擺花

辰州奉國軍節度本髙麗蓋牟城渤海攺爲蓋州又攺辰州

東山白狠山【補】

全遼志曰蓋州衛在遼陽城南二百四十里元混一輿地要覧曰蓋州本唐地後屬契丹有東山白狼山

興州中興軍節度挹婁城【補】

方輿記要曰挹婁城鐡嶺衛南六十五里本挹婁地渤海置興州遼廢尋復置興州中興軍

鐡州建武軍刺史安市城

方輿紀要曰在蓋州衛東北七十里漢安市縣屬遼東郡後漢及晉因之髙麗亦曰安市城唐貞觀十九年徵髙麗攻安市城不克引還咸亨三年髙麗餘眾復叛遣將髙侃擊之敗之於安市城渤海攺置鐡州領四縣遼仍爲鐡州

海州南海軍節度卑沙城

全遼志曰海州衛在遼陽城南一百二十里唐置澄州遼爲海州南海軍方輿紀要曰今海州衛城髙麗所築亦曰卑沙城疊石爲城幅員九里或譌爲卑奢城自登萊海道趨髙麗之平壤必先出此隋大業十年來防兒出海道至卑奢城敗髙麗兵將趨平壤髙麗懼而請降唐貞觀十八年伐髙麗張亮帥舟師自東萊渡海襲卑沙城其城四靣懸絕惟西門可上唐兵攻防之揔章初李世勣復得其地後沒於渤海置南京南海府兼置沃州領沃沮鷲巖龍山濵海升平靈泉六縣遼攺置臨溟縣爲海州治

淥州鴨淥軍節度本髙麗故國

唐書髙麗傳曰有馬訾水出靺鞨之白山色若鴨頭號鴨淥水歷國內城西與鹽難水合又西南至安市入於海

顯州奉先軍上節度毉巫閭山十三山

許亢宗奉使行程錄曰第二十二程至顯州出楡關已東行南瀕海而北限大山盡皆粗惡不毛至此山忽峭防摩空蒼翠萬仭全類江左乃毉巫閭山也成周之時幽州以毉巫閭山作鎭其遠如此契丹托云塟於此山離州七里別建幹州以奉陵寢明一統志曰毉巫閭山在廣寧衛西五里舜封十有二山以此山爲幽州之鎭其山掩抱六重故又名六山山上有桃花洞其中可容五六人又有聖水盆三其水自懸崖下瀉𨿽冬不冰又有仙人巖飛瀑巖山下有北鎭廟廟內有呂公巖方輿紀要曰周禮職方幽州山曰醫無閭卽此亦謂之北鎭隋開皇十四年詔以醫無閭爲北鎭是也髙士奇扈從東巡日錄曰四月壬寅路出十三山下五代史胡嶠北行記曰東行過一山名十三山云去幽燕西南二千里遼史燕王淳討武朝彥至幹州十三山皆此地也防騎山嶺見十三峯互相起伏峯勢巉巖中無尺樹絕類研山山頂有池池下有洞居人往往避兵於此

幹州廣徳軍上節度巫閭守捉城【補】

全遼志曰廣寧衛在遼陽城西二百三十里本漢遼東之無慮縣西部都尉治所晉屬平州唐置巫閭守捉城渤海爲顯徳府地遼置幹州廣徳軍

開義縣

遼東志曰開義廢縣在義州城南四十里遼置

沈州昭徳軍中節度東牟山【補】

全遼志曰沈陽中衛在遼陽城北一百二十里遼爲沈州昭徳軍方輿紀要曰東牟山在衛西二十里唐髙宗平髙麗渤海大氏以眾保挹婁之東牟山唐史山東直營州二千里武后時大祚榮築城於此居之其國南至新羅以泥河爲界東窮海西契丹蓋卽此山矣

遼州始平軍下節度白雲山【補】

遼載曰蛇山狼山黒山巾子山按遼史在遼州始平軍卽今廣寧縣地今考在界內扈從東巡日錄曰廣寧縣羊腸河遼史始平軍源出白雲山

遼濵縣

方輿紀要曰遼濵城在沈陽中衛西北百八十里髙麗之遼東城也唐太宗克之攺曰遼州時亦謂之新城以別於遼東故城也唐史貞觀十八年伐髙麗江夏王道宗將兵數千至新城二十年復伐髙麗命李世勣將靑州兵自新城道入永徽三年髙麗侵契丹松漠都督李庫克將兵禦之大敗髙麗於新城儀鳯二年徒安東都防於新城以統髙麗百濟之地此唐所名之新城也後爲拂湼國城渤海置東平府督伊蒙陀黒北五州契丹安巴堅攻渤海先克東平五州皆下復置遼州於此並置遼濵縣爲州治

銀州富國軍下刺史

方輿紀要曰鐡嶺衛秦漢時遼東地渤海置富州契丹更名銀州

同州鎭安軍下節度新羅山【補】

許亢宗奉使行程錄曰第二十九程至同州州地平壤東望大山遼人云此新羅山內深遠無路可行其間出人參白附深處與髙麗接界

賔州懷化軍節度置刺史於鴨子混同二水之間長白山【補】

許亢宗奉使行程錄曰第三十五程至呼勒希巴勒寨寨枕混同江濵其源來自廣漠之北遠不可究自此南流五百里接髙麗鴨淥江入海江靣濶可半里許契丹國志曰長白山在冷山東南千餘里蓋白衣觀音所居其山禽獸皆白人不敢入恐穢其色以致蛇虺之害黒水發源於此舊云粟末河太宗破晉攺爲混同江其俗刳大木爲舟長可八尺形如梭曰梭船上施一槳止以捕魚至渡車則方舟或三舟遼載曰混同江一名鴨子河一名粟末江一名宋瓦江一名松花江在開原北一千五百里源出長白山按遼史聖宗太平四年攺鴨子河爲混同江其名始於此方輿紀要曰長白山在防寧南六十里其山橫亙千里髙二百里巓有潭周八十里淵深莫測南流爲鴨淥江北流爲混同江東流爲阿雅勒古河楊賔栁邊紀略曰混同江發源長白山北流而東黒龍江【元史作石藺河】發源塞北南流而東𨿽入海處合而爲一而其源則截然兩處且兩江之水以手掬之皆白色惟遠望則如栁汁耳金志松漠紀聞稱掬之則色防黒金史世紀稱混同江亦號黒龍江皆誤

龍州黃龍府烏爾古城【補】

許亢宗奉使行程錄曰第三十三程自黃龍府六千里至托色貝勒寨府爲契丹東寨當契丹彊盛時擒獲異國人則遷徙防處於此南有渤海北有鐡離吐渾東南有髙麗靺鞨東有女眞室韋北有烏捨西北有契丹回紇黨項西南有奚故此地雜諸國俗凡聚防處諸國人語言不通則各爲漢語令通事者然後能辧之方輿紀要曰烏爾古城在黃龍府境女眞叛遼侵黃龍府趣烏爾古城敗遼兵或云達嚕噶城也

懿州寧昌軍節度羊腸河大斧山【俱補】

元混一輿地要覧曰懿州有羊腸河大斧山遼東志曰廢懿州在廣寧城北二百二十里遼置

蘓州安復軍節度本髙麗南蘓興宗置州

方輿紀要曰南蘇城今金州衛治晉永和初燕王皝遣慕容恪攻髙句驪防南蘓隆安二年燕慕容盛以髙句驪王安事燕禮慢自將兵襲之防新城南蘇二城開境七百餘里隋大業七年伐髙麗分遣叚文振出南蘇道唐貞觀二十一年李世勣伐髙麗渡遼水歷南蘇等城敗其兵而還又幹封二年薛仁貴破髙麗兵防其南蘇等城顯慶中置南蘇州於此尋沒於渤海遼置蘇州兼置來蘓縣爲州治宋建隆初女眞自其國之蘇州泛海至登州賣馬故道猶存宣和初復由此道遣馬政等通金謀攻遼

復州懷徳軍節度駱駝山【補】屏風山【補】

全遼志曰復州在遼陽城南四百二十里晉隋以前同海州唐置州五代歸契丹爲遷民縣屬黃龍府後又置復州懷徳軍方輿紀要曰駱駝山在復州衛西三十里又西二十里海中有屏風山

寧江州混同軍觀察冷山【補】羅和城【補】

松漠紀間曰寧江州去冷山百七十里地苦寒多艸木如桃李之類皆成園至八月則倒置地中封土數尺覆其枝榦季春出之厚培其根否則凍死每春冰始泮遼主必至其地鑿冰釣魚放弋爲樂女眞率來獻方物若鼦防之屬各以所產量輕重而打愽後多彊取女眞始怨曁阿古逹起兵首破此州馴致亡國栁邊紀略曰冷山余於必勒哈必喇北望相去約

數十里見其積素凝寒髙出眾山之山土人呼爲白山以其無冬夏雪白也松漠紀聞冷山去燕山三千里去金所都二百餘里去寧江州百七十里方輿紀要曰寧江城東北有羅和城宋政和四年女眞初取羅和城防諸部兵於來流水乃防寧江州進敗遼兵於混同江卽此

志第九

地理誌三

中京道

中京大定府軒車泊【補】瑇瑁山【補】熊山【補】奚君宅【補】北蕃地理誌曰中京大定府東爲營州界靑山嶺百七十里西山後儒州界東南至建州三百三十里西南至幽州九百里其泊曰軒車南爲中京北爲上京契丹國志曰中京之地奚國王牙帳所居奚本曰

庫莫奚其先東部人宇文之別種也竄居松漠之閒俗甚不潔而善射獵好爲防抄其後種類漸多分爲五部毎部一千人爲其帥隨逐水艸中京東過小河唱叫山道北有奚王避暑莊有亭臺由古北口至中京北皆奚境奚本與契丹等後爲契丹所並所在分奚契丹漢人渤海雜處之奚有六節度都省統領言語風俗與契丹不同善耕種步射入山采獵其行如飛又曰奚地居上東燕三京之中土肥人曠西臨馬盂山六十里其山南北一千里東西八千里連亙燕京西北遂以其地建京號曰中京續資治通鑑長編曰大中祥符元年李摶等使契丹所居曰中京在幽州東北城壘卑小鮮居人夾道多蔽以壖垣宮中有武功殿國主居之文化殿國母居之又有東掖西掖門元混一輿地要覧曰大寧路遼爲中京有瑇瑁山熊山蘇轍欒城集奚君宅在中京南詩曰奚君五畆宅封戶一成田故壘開都邑遺民雜漢佃不知臣僕賤漫喜殺生權燕俗嗟猶在婚姻未許連長安縣本漢賔縣

顧炎武京東考古錄曰漢書遼西郡賔從縣莽曰勉武今本亦有作賔徒者後漢書遼東屬國賔徒故屬遼西通鑑晉趙王倫貶吳王晏爲賔徒縣王秦苻堅封慕容垂爲賔徒侯並取此爲名晉書載記作賔都侯都之與徒以音相近而轉尢爲明證而遼史則雲中京大定府長安縣本漢賔從縣地勸農縣本漢賔從縣地此承漢志傳冩之訛而未考後漢晉二書也恩州懷徳軍下刺史饅頭山【補】

北蕃地理誌曰恩州在中京北六十里馬盂山在西六十里西北饅頭山三十里山北至儀坤州八十里東北至髙州百二十里西南至上京二百二十五里惠州惠和軍中刺史

彭汝礪鄱陽集惠州詩曰城壘四五尺閭閻千百家朝塵疑作雨暮雪欲飛花舊寺僧何在空堂鬼自邪三更愁不寐相笑是皇華蘇轍欒城集惠州詩曰孤城千室閉重闉蒼莽平川絕四鄰漢使塵來空極目沙塲雪重欲無春羞歸應有李都尉念舊可憐徐舎人防逐單於渭橋下歡呼齊拜屬車塵【自注云傳聞南朝逃叛多在其間】

髙州觀察松漠府故壘【補】

北蕃地理誌曰髙州在中京北百四十里東至新州百三十里南至建州二百三十里北自潢水石橋至州百五十里西北至饒州六十里乃唐松漠府故壘新州武安故州也

利州中觀察琵琶川【補】

北蕃地理誌曰利州在中京東南百五十里東北至建州百有十里西至潤州六十里南自小淩河路至平州五十里琵琶川奚所徙居在州東北數十里古北口北也

北安州興化軍上刺史墨防軍【補】防仙石【補】北蕃地理誌曰北安州在中京西南二百五十里其墨防嶺亦名度云嶺在徳勝嶺北百二十里唐置墨防軍使禦扞奚界有牛山有防仙石河曰灤城曰栁在州西北五十里西南至古北口二百八十里南至幽州二百五十里

宋王曽上契丹事

王沂公上契丹事曰出燕京北門遇古長城延芳澱四十里至孫侯館攺爲望京館稍移故處望黍谷山五龍池過溫余河大夏城坡坡西北卽涼澱避暑之地五十里至順州東北遇白嶼河北望銀冶山又有黃螺盤牛闌山七十里至檀州自此漸入山五十里至金溝館將至館川原平曠謂之金溝澱國主嘗於此過冬自此入山詰曲登渉無復裏堠但以馬行記日景而約其里數過朝鯉河亦名七渡河九十里至古北口兩旁峻崖中有路僅容車口北有鋪彀弓連繩本範陽防捍奚契丹之所最爲隘束然幽州東趨營平州路甚平坦自頃犯邊多自斯出又度徳勝嶺盤道數層俗名思鄕嶺八十里至新館過雕窠嶺徧搶嶺四十里至臥如來館蓋山中有臥佛像故也過烏灤河東有灤州因河爲名又過墨斗嶺亦名度云嶺長二十里許又過芹菜嶺七十里至栁河館河在館傍西北有鐡冶多渤海人所居就河漉沙石鏈得成鐡渤海俗每嵗時聚防作樂先命善歌舞者數輩前行士女相隨更相唱和回旋宛轉號曰踏錘所居屋皆就山墻開門過松髙嶺甚峻險七十里至打造部落館𨿽有畨戶百餘編荊爲籬鍜鐡爲軍噐東南五十里至牛山館八十里至鹿兒峽館過蝦蟆嶺九十里至鐡漿館過石子嶺自此漸出山七十里至富谷館居民多造車者云渤海人正東望馬雲山山多禽獸林木國主多於此打圍八十里至通天館二十里至中京大定府城垣卑小方圓才四里許門但重屋無築闍之制南門曰朱夏門內通步廊多坊門又有市樓四曰天方大衢通闤望闕次至大同館其門正北曰陽徳閶闔城西內西南隅岡上有寺城南有園圃宴射之所自過古北口居人艸庵板屋耕種但無桑柘所種皆從壠上蓋虞吹沙所壅山中長松欝然深谷中多燒炭爲業時見畜牧牛馬橐駝尢多靑羊黃豕亦有挈車帳逐水艸射獵食止麋粥麨糒鶚案遼史載沂公此文不全故補之彭汝礪鄱

陽集宿金駒館詩曰絕域三千里窮村四五家寒深無去雁日暮有棲鴉霧擁云垂野霜連月在沙夜長無復寐寂寞聴悲笳又古北口五十里至望云嶺南北使者各置酒三盞乃行有詩曰人臣思國似思親忠孝從來不可分更與諸君聊秣馬請登髙處望堯云蘇頌魏公集過新館詩曰引弓風俗可傷嗟滿目淸溪與白沙封域𨿽長編戶少隔山才見兩三家彭汝礪過墨鬥嶺聞鳥聲似子規而其形非是有詩曰有鳥羽毛非子規向人如道不如歸使軺不用君多勸未到歸心已似飛蘇頌摘星嶺詩曰昨日離摸斗東今朝又過摘星【自注摸斗摘星二嶺名】瘦軀坐困千騎馬【自注一行二百餘里】遠目平防萬嶺松絕塞阻長逾百捨畏途經歷盡三冬出山漸識還家路騶禦人人喜動容過度云嶺詩曰磴道靑防外攀躋劇箭飛朔風增凜洌寒日減淸暉使者手持節徵人淚濕衣此時仁傑意心向白雲歸王稱東都事略曰劉敞奉使契丹博聞彊記素知山川道路契丹自古北口至栁河回曲千餘里敞問曰自松亭至栁河其徑不數日可至中京何不道彼而道此契丹不虞敞知相顧驚媿曰誠如公言自通好以來置驛如此不敢易也王洙宋元史質曰閻詢字議道鳯翔天興人嘗使

契丹頗知北方疆理時契丹在鞾澱迓者王惠詢由松亭往詢曰此松亭路也胡不徑蔥嶺而迂枉若是豈非誇大國地廣以相欺也惠不能對髙士奇松亭行記曰喜峯口古松亭山也奇峯削下腰有洞髙二丈餘深倍之遼史爲松亭關中京防守司開防中置澤州俘蔚州民立寨居之鶚案蔥嶺在西域與松亭在東北相去絕遠且一松亭也敞以爲近詢以爲迂未詳何故疑詢所言爲虛蘇頌過打造部落詩曰奚人居落噉重林背倚蒼崖靣曲潯澗水逢春猶積凍山雲無雨亦常陰田塍開墾隨髙下樵路攀援極險深漢節經過人競防忻忻如有慕華心發牛山詩曰山阪縈紆道阻長數程行處尙相羊晨裝方指南髙臥【館南一峯甚髙彼人謂之南髙山】宿館還趨北斗傍旣乏遠謀慙肉食空將衰髩冒寒霜郤尋十載曽行地風物依然土境荒劉敞公是先生集鐡漿館詩曰稍出盧龍塞回防萬壑靑曠原開谷口別道入松亭【此館以南屬奚山深溪險以北屬契丹稍平衍漸近磧矣別一道自松亭闗入幽州甚徑易遼常祕不欲漢使知】野馬寒隨艸奚車夕戴星忽悲田子防寂寞向千齡【奚人以車帳爲生晝夜移徙】蘇頌富谷館書事詩曰迢迢歸路指楡津日日西風起塞塵沙底暗冰頻踠馬【道路冰凍多在沙底彼人謂之暗冰行馬艱險百狀】嶺頭危徑罕逢人客心牢落偏多感天意融怡漸發春珍重詩翁饒藻思剪裁風物見長新過土河詩曰長叫山旁一水源北流迢遞勢傾奔秋來注雨彌郊野冬後層冰度輻轅【中京北一山最髙土人謂之長叫山此河過山之東才可漸車又北流百餘里則奔注彌漫至冬冰厚數尺可過車馬而冰底細流涓涓不絕】白艸悠悠千嶂路靑煙裊裊數家村終朝防渉無休歇遙指郵亭日已昏奚山路詩曰行盡奚山路更賖路傍時見百餘家【出奚山路入中京界道傍店捨頗多人物亦眾】風煙不攺盧龍界【唐盧龍節度兼押契丹使】塵土猶兼瀚海沙朱板刻旗村肆食【食邸門掛木刻朱旗】靑氊通幰貴家車【貴族之家車屋多以靑氊覆之】皇防百嵗加荒憬物俗依稀欲慕華遊中京鎭國寺詩曰塔廟奚山路乘軺偶共登靑松如拱揖棟宇欲騫騰俗禮多依佛居人欲貴僧縱觀無限意紀述恨無能

郭造卿永平府誌曰遼中京殿曰延慶曰永安

興中府漠栁城縣地慕容皝以栁城之北龍山之南福徳之地乃築龍城搆宮廟攺栁城爲龍城縣遂遷都號曰和龍宮松陘嶺【補】

酈道元水經注曰燕慕容皝以栁城之北龍山之南福地也使陽裕築龍城攺栁城爲龍城縣十二年黒龍白龍見於龍山皝親觀龍去二百步祭以大牢二龍交首嬉翔解角而去皝悅大赦號新宮曰和龍宮立龍翔祠於山上北蕃地理誌曰興中府在中京東三百里北至潢水四百里契丹界西北松陘嶺奚界西南至建州六百里東至遼河三百里東北至白川州七十里東南至安東都防府二百七十里興中縣本漢栁城縣地鮮卑山【補】

歐陽忞輿地廣志曰隋開皇間攺龍城縣曰龍山十八年復攺曰栁城隋圖經曰鮮卑山在栁城縣東南崔鴻十六國春秋曰慕容廆先代居遼左號曰東胡其後漸昌與匈奴爭盛秦漢之際爲匃奴所敗分保鮮卑山因復以山爲號也

宜州崇義軍上節度奉國寺【補】通吳軍壘【補】

全遼志曰義州衛在遼陽城西四百二十里秦並六國置遼西郡爲絫縣唐始建城五代淪於契丹攺宜州崇義軍遼載曰奉國寺在義州城內殿髙七尺佛像稱是一名七佛寺剏於遼開防中永平府誌曰遼中京宜州有江南水軍號通吳軍壘

錦州臨海軍中節度大廣濟寺【補】

許亢宗奉使行程錄曰第二十程至錦州自出楡闗東行路平如掌至此防有登陟經由十三山下歐陽文忠敍胡嶠所說十三山卽此元混一輿地要覧曰離營州東行六十里至楡闗五百八十里至錦州遼載曰大廣濟寺在錦州城內唐末建有白塔十

三層髙二百五十丈造於遼道宗淸寧間後降舍利蔵之金髙璉有記

嚴州保肅軍下刺史

興城縣

遼東志曰興城廢縣在寧遠州城南四十里

川州長寧軍中節度

北蕃地理誌曰川州在中京東四百三十里地宜桑柘民知織絍東至黔州七十里東南至宜州百里西南至霸州七十里

建州保靜軍上節度噐仗山【補】

北蕃地理誌曰建州東北至霸州九十里南至楡州五十里西南至小淩河十里有器仗山在東南三十里

永康縣本唐昌黎縣地

京東考古錄曰案昌黎有五漢書遼西郡之縣其八曰昌黎渝水首受塞外南入海東部都尉治應劭曰今昌黎通鑑注昌黎漢交黎縣屬遼西郡後漢屬遼東屬國都尉魏齊王芳正始五年鮮卑內附復置遼東屬國立昌黎縣以居之後立昌黎郡晉書武帝紀大康二年慕容廆防昌黎二年安北將軍嚴詢敗慕容廆於昌黎成帝咸康二年慕容皝自昌黎東踐水而進凡三百餘里至歷林口是則渝水下流而當海口此一昌黎也晉書紀載慕容皝徙昌黎郡又云破宇文歸之眾徙其部人五萬餘落於昌黎又慕容盛之世有昌黎尹張順劉忠髙云以馮素弗爲昌黎尹馮防之世有昌黎尹孫伯仁以史考之當去龍城不遠此又一昌黎也魏並栁城昌黎棘城於龍城而立昌黎爲郡誌云有堯祠楡頓城狼水而列傳如韓麒麟韓秀谷渾孫紹之倫皆昌黎人卽燕之舊都龍城此又一昌黎也齊以後昌黎之名廢至唐太宗貞觀二年更崇州爲北黎州治營州之東北廢陽師鎭八年復爲崇州置昌黎縣後淪於奚遼史建州永康縣本唐昌黎縣地此又一昌黎也遼太祖以定州俘戶置營州鄰海軍其縣一曰廣寧縣金世宗大定二十九年攺爲昌黎相沿以至於今在永平府城東南七十里此又一昌黎也郭造卿永平志辧昌黎有二而不知其有五今序而列之論古者可以無惑焉

來州歸徳軍下節度三州山五脂山覺華島【補】海雲龍宮二寺【補】

全遼志曰廣寧前屯衛在遼陽城西九百六十里唐置瑞州遼攺來州置來賔縣中京大定府方輿紀要曰萬松山在衛西北十五里山多松因名山北相接曰五指山五峯秀防若五指然三山在衛西北三十里髙數千仭三峯並秀遼志謂之三州山鶚案五指山史作五脂誤許亢宗奉使行程錄曰第十八程自來州八十里至海云寺離來州三十里卽行海東岸俯挹滄溟與天同碧窮極目力不知所際是寺去海半里許寺後有溫泉池望海中有一大島樓殿窣堵波在上有龍宮寺方輿紀要曰覺華島在寧遠衛東南二十里上有海雲龍宮二寺

遷州興善軍下刺史古長城【補】

許亢宗奉使行程錄曰第十六程自遷州九十里至習州遷州東門外十數步卽古長城所築遺址宛然北邊備對曰古來築長城以扞北邊者四世燕趙

秦隋也秦制多承燕趙而隨氏不書因秦也史記燕城起於造陽而至襄平遼陽造陽者上谷地也襄平者遼東縣也遼陽者遼水之北也皆燕國邊鄙之地故其建築亦在此地也趙之城則自代地而西屬於髙闕代者雁門郡也髙闕者靈州北流河之西陰山之上游也趙武靈王國於云代故其備邊之城但能並河而西以極乎趙境耳至秦已並六國天下爲一西自上郡北地而東至遼東西悉爲秦有故蒙恬之致役也西起臨洮則中國極西之地也北屬遼東則中國極東之地也自東迄西殆萬餘里無論燕趙之與岷蘭其在當時蓋無一地而無長城也於是防合三制而要其所宿則秦城之長固周乎中國之北矣然審而求之則其城不皆秦築也秦但補築使足耳鶚案遷州之古長城以程氏防之之言考之殆燕

築耳

潤州海陽軍下刺史潤州【補】

北蕃地理誌曰潤州在盧龍塞東北接遼東驛取潤水爲名在中京南五百五十里東至遼州四十里西至渝關四十里南至海三十里

遼史拾遺卷十三﹤史部﹐正史類﹐遼史拾遺﹥

欽定四庫全書

遼史拾遺卷十四

錢塘厲鶚撰

志第十

地理誌四

南京道

南京析津府諸官名【補】梳妝樓【補】防同館【補】望京館【補】居庸松亭楡林之闗古北之口桑幹河髙梁河大安山燕山采魏院【補】蕭太后城【補】白塔【補】契丹國志曰南京本幽州地乃古冀州之域舜以冀州南北廣遠分置幽州以其地在北方陰幽也東有朝鮮遼東北有樓煩白檀西有雲中九原南有滹沱易水唐置範陽節度臨制奚契丹自晉割棄建爲南京又爲燕京析津府戶口三十萬大內壯麗城北有市陸海百貨聚於其中僧居佛寺冠於北方錦繡組綺精絕天下膏蔬蓏果實稻梁之類靡不畢出而桑柘麻麥羊豕雉兔不問可知水甘土厚人多技藝秀者學讀書次則習騎射耐勞苦石晉未割棄已前其中蕃漢雜居勝負不相當旣築城後數十里間宛然如帯回環繚繞形勢雄傑眞用武之國也王士防禁扁曰遼以幽州爲南京宮之扁曰永興曰積慶曰延昌曰章敏曰長寧曰崇徳曰興聖曰惇睦曰永昌曰延慶曰長春曰太和曰延和殿之扁曰淸涼曰元和曰嘉寧堂之扁曰天膳樓之扁曰五花曰五鳳曰迎日閣之扁曰幹文門之扁曰元和曰南端曰萬春曰千秋曰鳯凰園曰栁園沈徳符野獲編曰大內北苑中有廣寒殿者舊聞爲耶律後梳妝樓髙士奇金鼇退食筆記曰瓊華島在太液池中其巓古殿相傳爲遼後梳妝臺範成大攬轡錄曰防同館燕山客館也遼亦有之孫承澤春明夢餘錄曰望京館在城東北五十里孫村遼建爲南北使臣宿息餞飲之所宋王曾上契丹事曰出燕北門至望京館卽此樂史太平寰宇記曰居庸闗在昌平縣西北北齊攺爲納欵淮南子雲天下九塞居庸是其一北邊備對曰太行山南自河陽懷縣迆湟北出直

至燕北無有間防此其爲山不同他地蓋數千百里自麓至脊皆險峻不可登越獨有八處粗通微徑名之曰陘居庸闗者其最北之第八陘也此陘東西橫亙五十里而中間通行之地才濶五步羅璧識遺曰河北以居庸諸闗爲險蓋居燕百里外闗外名虎北口卽漢上谷郡其山西連太行東亙遼海狼諸胥諸山爲襟帯闗南北通處路繞兩崖間風起人行或爲所掀彭文子謂隘如綫側如傾其峻絕天其降趨井下有澗巨石磊塊凡四十五里艱折萬狀山外寒气先山南兩月燕之東百里曰楡闗蓋自虎北口下皆亂山層復至此循海方有狹徑寔遼東諸州之障阻昔時守以土步敵不能入自石晉割闗南十六州劉仁恭割營平灤三州賂契丹由是北自定武逹灤海千里失險方輿紀要曰松亭闗在喜峯口北百二十里遼人自燕之中京毎自松亭趨栁河許亢宗奉使行程錄曰出楡闗以東山川風物與中原殊異當契丹全盛時但土城存居民數十百家及官舎三數椽不及中朝一小鎭彊名爲州又曰第十四程自營州一百里至潤州離營州東行六十里至楡闗並無保鄣但存遺址有居民三四家登髙四望東自碣石西徹五臺幽州之地沃野千里北限大山重巒中有五闗居庸可以通大車運轉餉松亭金坡古北口止行人馬不可行車外有十八路盡兔徑鳥道止能通人不可行馬山之南地則五穀百果良材美木無所不有出闗未數十里則山童水濁皆瘠鹵彌望黃茅白葦莫知其極蓋天設此以限南北也胡三省資治通鑑注引沈括曰檀州東北五十里有金溝館自館少東北乍原乍隰三十餘里至中頓過頓曲折北行峽中濟灤水通三十餘里鉤折投山隙以度所謂古北口也髙士奇塞北小鈔曰古北口僧寺刻宋蘓文定轍古北口道中詩曰亂山環合疑無路小徑縈廻長傍溪髣髴夢中尋蜀道興州東谷鳯州西宋史元祐間轍嘗代軾爲翰林學士尋權吏部尙書使契丹館客者侍讀學士王師儒能誦洵軾之文及轍茯苓賦此蓋奉使時所題也韓琦安陽集虎北口詩曰東西層巘鬰嵯峨闗口才容數騎過天意本將南北限卽今天意又如何顧炎武昌平山水記曰古北口城北口外有楊業祠業以雍熈中爲云州觀察使契丹防寰州遇於雁門北陳家谷力戰不支被擒不食三日死忠矣然雁門之北口非古北口也祠於斯者誤也劉敬公是先生集楊無敵廟詩曰西流不返日滔滔隴上猶歌七尺刀慟哭應知賈誼意世人生死兩鴻毛【自注云在古北口其下水西流】蘓轍欒城集古北口楊無敵廟詩曰行祠寂寞寄闗門野艸何知避血防一敗可憐非戰罪太剛嗟獨畏人言馳驅本爲中原用嘗享能令異域尊我欲比君周子隠誅彤聊足慰忠魂鶚案古北口楊無敵祠顧氏以爲誤考劉邍父蘓子由二詩在奉使時作則祠剙自遼日可知無敵忠義感動敵境又何論古北口之非陳家谷也範成大石湖集曰盧溝去燕山三十五里宋敏求謂蘆菇河卽桑幹河也太平寰宇記曰髙梁河水在薊縣東四里南流合桑幹水桑幹水西北自昌平縣界來南流經府西又東流經府南又東南與髙梁河合又水經云桑幹水東與洗馬溝水合方輿記要曰大安山在房山縣北八十里山髙險薛居正曰大安幽州西名山也又曰燕山在玉田縣西北二十五里晉咸康四年石虎攻叚遼遼將北平相陽裕登燕山以自固卽此水經注云燕山上懸巖之側有石皷去地百餘丈望若數百石囷有石梁貫之鼓之東南有石人援桴狀同擊勢耆舊言燕山石鼓鳴則主有兵春明夢餘錄曰采魏院石塔記遼景福元年建燕京寶塔寺講律沙門如正述塔今在蕃育署劉定之呆齋集曰京師西南五六里外有舊城唐藩鎭遼金別都之城也元遷都稍東於是舊城東半遂入於朝市間而西半猶存號爲蕭太后城蕭太后者遼後皆以蕭爲姓有子爲帝則太后別居宮城統部屬故其亡也末帝淳之妻猶得獨存稱太后以主其國逾年乃滅也劉侗帝京景物略曰白塔建自遼壽昌二年相傳蔵法寶種種靜夜有光至元八年世祖發視之舎利二十粒靑泥小塔二千石函銅缾香水盈滿前二龍王跪而守防案上無垢浮光陀羅尼五部軸以水晶金石珠琢異果十種列爲供缾防一錢錢文至元通寶四字也世祖驚異乃加崇餙或言遼至燕京五方各鎭以塔塔五色兵燹後惟白塔存蔣一葵長安客話曰妙應寺在阜城門內寺右偏有白塔創自遼壽昌二年爲釋迦佛舎利建

析津府薊丘【補】

淸類天文分野之書曰大興秦薊縣漢爲廣陽國東漢爲郡兼立幽州仍爲薊縣晉屬燕國元魏亦爲幽州立燕郡隋爲郡唐爲幽州治所開元二十三年陞爲望縣建中二年析西界置幽都縣五代亦爲薊縣石晉割地予遼開泰元年更縣爲析津金天徳五年攺爲大興京東考古錄曰漢書薊古燕國召公所封後漢書薊本燕國刺史治水經注城內西北隅有薊邱因邱以名邑也唐書地理誌幽州範陽郡治薊開元十八年析置薊州漁陽郡治漁陽及遼攺薊爲析津縣因此薊之名遂沒於此而在於彼今人乃以漁陽爲薊而忘其本矣史記樂毅書薊丘之植植於汶篁一統志城西北隅卽古薊門舊有樓館並廢但門外存二土阜旁多林木頗爲近之

宛平縣香山玉泉山五華山仰山菩薩山盧師山覺山雙泉山【俱補】

元混一輿地要覧曰宛平本幽都縣薊縣西界地唐爲燕州朱希彩奏爲廣寧縣後爲朱滔所防廢燕州立幽都縣遼攺宛平香山玉泉山五華山仰山菩薩山俱在西北盧師山覺山雙泉山俱在西徐善泠然志曰香山寺址遼中丞阿里吉所捨宋啟明長安可遊記曰香山有乳峯石時噓雲霧類匡廬香鑪峯故名鶚案北遼宣宗耶律淳塟燕西香山永安陵香山之名已見遼史孫國敉燕都遊覧志曰玉泉山有巨穴泉歕而上淙淙有聲或名之噴雪泉長安客話曰盧師山以神僧得名師來居此山能馴二龍子山有潭覆以巨石其下深不可測二龍潛焉嵗旱禱雨輒應明一統志曰覺山在府西三十里懸崖之上與盧師平坡鼎峙西有三泉曰淸泠曰淸防曰洊至燕都遊覽志曰覺山漢左馮翊韓延壽墓在焉五華雙泉翠微仰山諸峯環之如屏明一統志曰菩薩崖在府西北一百二十里山畔有三石像長安客話曰仰山峯巒拱秀中頂如蓮花心有五峯曰獨秀翠微案蓋妙髙紫微中多禪剎更在西山外四十餘里人迹罕到

昌平縣軍都山【補】濕楡河【補】九聖寺【補】

太平寰宇記曰軍都山又名居庸山在縣西北十里後漢書曰尙書盧植隠居上谷軍都山立黌教授學者自遠而至輿地廣記曰縣北十五里有軍都陘西北三十五里有欵納門卽居庸故闗亦謂之軍都闗崔學履昌平州誌曰濕楡河在州治東南五十里源出軍都山南流又折而東以入於潞河又曰九聖寺在州治東遼幹統五年建

良鄕縣鹽溝河【補】樂毅墓【補】

許亢宗奉使行程錄曰良鄕縣乃唐莊宗時趙徳鈞所鎭也幽州嵗苦契丹侵抄轉餉乃於鹽溝置良鄕縣鶚案鹽溝通鑑作閻溝皇甫鑑域冡記曰燕廣城君樂毅墓在縣南三里牛象坤良鄕縣誌曰鹽溝河發源自宛平縣龍門闗東南流經縣境陶村裏入桑幹河

潞縣平谷縣故城安樂縣故城【補】潞水通潞亭【補】

通典曰漢平谷縣故城在今縣北又有漢安樂縣故城在西北太平寰宇記曰潞河一名沽河一名鮑丘水北自檀州密雲縣界流入水經云鮑邱水東歷夏溓澤後魏諸州地記云潞縣城西三十里有潞河源出此山南流謂此水也水經注曰髙梁水東至潞縣注於鮑邱之水又南逕潞縣故城西王莽之通潞亭也

安次縣石梁城常道城桃水【補】定覺寺【補】劉琨墓【補】韓澤墓【補】畱犢村【補】

方輿紀要曰石梁城在舊州頭東南五十里或雲南北朝時所置戍守城也其地又有崧州城相傳遼實哷王所置又曰常道城在舊州頭西五里三國魏燕王宇之子璜封常道鄕公甘露五年司馬昭迎立之北魏主宏封宇文英爲常道鄕公皆此城也張文舉東安縣誌曰桃水道首受淶水分東至安次入河見漢志又曰定覺寺在縣西北七十里常道鄕唐垂拱三年賜額五代燬於兵遼天慶間承直郎張銑重建明一統志曰劉琨墓在東安縣東二十里東安縣誌曰遼中丞韓澤墓在縣西北五十里幹

統八年塟曹學佺名勝志曰畱犢村在縣西北六十里魏鉅鹿時苖爲壽春令及歸畱犢而行回經於此因以名裏鶚案元初克燕攺縣爲東安州明初降爲東安縣

永淸縣

方輿紀要曰永淸縣石晉時沒於契丹周世宗復取之宋初爲霸州治景祐二年並入文安縣金復置鶚案永淸自周世宗復取後已入南朝版圖宋史政和三年賜霸州郡名永淸似不當存遼史地理誌武淸縣雍奴廣濟寺【補】直沽【補】

順天府誌曰三角澱南武淸縣南圍二百里古之雍奴也自範甕口王家陀河劉道口魚兒裏諸水所聚防大沽港水經注曰南極虖池西至泉州雍奴東極於海謂之雍奴藪其澤野有九十九澱徐昌祚燕山叢錄曰武淸三角澱云是舊城陰晦之夕漁人多見城堞市里人物塡集寶坻縣誌曰廣濟寺有遼碑二一銀靑榮祿大夫檢校司徒宋璋佛殿記太平五年立一重熈五年立查爲仁盤山記遊集曰寶坻古廣濟寺殿有透靈碑相傳可以隔望此言𨿽不足證然光澤如鏡亦異事也碑側記皇朝建號太平十有一載仲夏之月商稅麯鐵都監提防造船韓紹孚時建供奉班只前鹽使監造海行舟船劉可度重熈五年十二月二十九日受勅碑正面題檢校司徒使持節儒州諸軍事儒州刺史兼禦史大夫上柱國廣平縣開國男食邑三百戶宋璋撰文縣誌載寺有遼碑二此碑記重熈五年受勅當卽是第二碑前一碑太平五年立者已失武淸縣誌曰大河以北之水多從直沽入海此卽古者九河入海之處鶚案寶坻本遼武淸縣新倉地金大定中置縣

香河縣海運故道【補】

長安客話曰香河縣境南有大龍灣小龍灣二水夏秋始合流經寶坻縣入七里海相傳遼時海運故道玉河縣劉仁恭於大安山創宮觀師煉丹羽化之術於方士王若訥因割薊縣分置以供給之

宋祁唐書曰劉仁恭從方士王若訥學長年築館大安山掠子女充之又招浮屠與講法以堇土爲錢斂眞錢穴山蔵之殺匠滅口禁南方茶自擷山爲茶號山曰大恩以邀利

漷陰縣獨秀園亭【補】

張祥漷縣誌曰獨秀園亭在縣北二里遼司徒郭世珍建

宋王曾上契丹事督亢亭劉李河憫忠寺太平寰宇記曰督亢陂在範陽縣東南十里劉向別錄督亢燕膏腴之地孫暢之述畫云燕太子丹使荊軻賫督亢地圖入秦謀殺秦王尋爲秦滅也郡國志引徐野曰方城縣有督亢亭範成大石湖集曰琉璃河又名劉李河在涿州北三十里水極淸泚茂林環之尢多鴛鴦千百成羣此河大中祥符間路振乘軺錄亦謂琉璃河惟嘉祐中宋敏求入蕃錄乃謂之六里河文惟簡北使事實曰燕山京城東壁有大寺一區名憫忠廊下有石刻云唐太宗徵遼東髙麗回念忠臣孝子沒於王事者所以建此寺而薦福也東西有兩甎塔髙可十丈云是安祿山史思明所建

順州歸化軍中節度溫楡河黍谷山牛闌山【補】齊長城駮【補】

王應麟通鑑地理通釋曰石晉十六州考云順州順義郡在範陽郡城唐天寶初置治賔義縣九域志化外順州領賔義一縣唐志突厥州順州貞觀四年平突厥以其部落置於幽靈之境後僑治幽州城中胡三省資治通鑑注引沈括曰幽州東北三十里有望京館東行少北十餘里出古長城又二十里至中頓又逾孫侯河行二十里至順州土厚冝稼顧炎武昌平山水記曰溫余河卽昌平之楡河下流爲沙河入順義西南界下至通州入潞河順義謂之西河金人名縣曰溫陽以此遼史作溫楡河本水經注之濕余河以字相似而譌也朱彛尊日下舊聞曰後漢書王霸爲上谷太守陳委輸可從溫水漕以省陸輸之勞事皆施行章懷太子注引水經注本作溫餘水遼史順州有溫楡河金更懷柔縣爲溫陽豈盡無據又昌平多溫泉有流入雙塔河者溫余之名竊疑因此水經注旣無善本今人習見坊刻遂指溫字爲濕字之譌正恐類昔人所云以不悖爲悖也楊霆順義縣誌曰溫楡河在縣治西南三十里起於口北由沙河下逹於漕河中有三渡俗名葦溝河明一統志曰黍谷山在懷柔縣東四十里跨密雲界亦名燕谷山文昌雜錄曰余奉使北遼過順州有黍谷坊接伴副使王仲淵指以謂副使文供備云觀此可知其寒也劉向別傳曰燕地谷美而寒不生五穀鄒子吹律召溫气至五穀生至今名黍谷北遼士子多燕人故亦頗知學問也塞北小鈔曰牛闌山在順義縣北二十里相傳山有中峯洞洞內金牛時常出現山不甚髙逺望之僅蜿蜒一邱耳鶚案牛闌山見王沂公上契丹事昌平山水記曰順義縣西南二十里有天柱村三十里有葦溝村村東臨溫余河渡南有長城遺迹遼史順州南有齊長城城東東北有華林天柱二莊遼建涼殿春賞花夏納涼者也齊長城齊天保中所築沈括曰幽州東北三十里有望京館東北行少北十里餘出古長城卽此羅願爾雅翼曰劉原父奉使契丹時聞順州山中有異獸如馬食虎豹契丹人不識以問之曰此所謂駮也爲言形狀聲音皆是契丹人嘆服

懷柔縣呼奴山【補】看花臺【補】

周仲士懷柔縣誌曰呼奴山縣東南三十里漢鄧禹子訓與上谷太守任興屯兵防匃奴烏桓於此又曰看花臺縣北三十里遼蕭后避暑北上常登臺看花明一統志曰呼奴山亦名狐奴山昌平山水記曰狐奴山西南百步有漢狐奴縣址魏文帝黃初二年省

檀州武威軍下刺史桑溪鮑丘水桃花山螺山

劉敞公是先生集檀州詩曰窮谷廻看盡孤城平望遙【自古北口山至此都盡】市聲衙日集【此州衞日市集】海蓋午時消【每旦海气如霧至午消盡土人謂之海蓋】冠帯才通漢山河更入遼春風解冰雪最覺馬蹄驕太平寰宇記曰三城河卽沽水也東北塞外流入桑溪水經注云三城水卽經伏淩山南與石門水合是水有桑溪之名蓋源出桑溪故也右注鮑丘水水經注鮑邱水又東南龍芻溪水注之是也水經注云鮑丘水又南逕傂奚縣故城東王莽更之曰惇徳也太平寰宇記曰桃花山在漁陽西北十五里明一統志曰紅螺山在懷柔縣北二十里髙二百仞下有潭潭中常有二螺色殷紅夕吐光焰土人異之因以名山

密雲縣潮河密雲山白檀山普濟寺治山寺劉存規墓【俱補】

續通典曰檀州密雲縣卽漢厗奚縣舊治【厗音蹏】塞北小鈔曰潮河在縣東南自古北口流入縣界西南流至順義縣合於白河昌平山水記曰密雲山一名橫山郡所以名也劉效祖密雲縣誌曰普濟寺縣東北八十里遼統和五年建淸寧二年重修內有顯公和尙祠冶山上寺冶山下寺遼重熈八年建又曰劉存規字守範仕遼爲積慶宮都提轄使金紫榮祿大夫檢校司空兼禦史大夫上柱國卒於應歷五年塟密雲縣嘉禾鄕有墓志

州永泰軍上刺史大房山孔水洞【補】六聘山水樓桑河祁溝河範村【補】陀羅口【補】

鹿山【補】云居寺【補】

許亢宗奉使行程錄曰涿州昔爲契丹南寨邊城樓壁俱存及郭藥師舉城內屬不經兵火人物富盛井邑繁庶近城有涿河劉李河合範河東流入海故名範陽通鑑地理通釋曰涿州涿郡唐大歷四年節度使朱希彩表析幽州之範陽歸義固安置治範陽王安石臨川集涿州詩曰涿州沙土望桑幹鞍馬

春風特地寒萬里如今持漢節郤尋此路使呼韓太平寰宇記曰大防山在良鄕縣西北三十五里山下有石穴史恆徳涿鹿記曰房山在涿郡曲北五十里北接居庸東抵漁陽西連紫荊所謂幽燕奧室也曹學佺名勝志曰大房山南晉霍原隠處黃榜房山縣誌曰孔水洞在大房山東北其上縣崖千尺其下石竇如門流水湧出深不可測時有白龍出遊往往樵牧聞絲竹之音開元間旱毎遣人投以金龍玉璧禱之輒應明一統志曰六聘山在房山縣西三十里太平寰宇記曰涿水源出縣西土山下東北流經縣北五里又東流注壁水應劭注漢水涿水出上谷涿鹿縣水西入海十三州誌云涿郡南有涿水北至上谷爲涿鹿河其支入匃奴中者謂之耶水水經注曰樓桑裏劉備之舊裏也長安客話曰州西南五十里岐溝宋時置闗以備契丹者方輿紀要曰範村在州西南宋宣和四年童貫伐遼遣辛興宗揔西路兵趨範村爲遼人所敗又曰駞羅口在州東北宋雍熈中圍涿州契丹主隆緒由駝羅口應援卽此唐舜卿涿州誌曰獨鹿山卽涿鹿山也在州城之西一十五里遼沙門志才涿鹿山云居寺續祕蔵石經塔記曰古之碑者用木爲之乃塟祭聘饗之際所植一大木而字從石者取其堅久也秦漢以降凡有功徳政事亦碑之欲圖不朽易之以石𨿽失其本從來所尙不可廢焉浮圖經教來自西國梵文貝葉此譯華言盡書竹帛或邪見而毀壊或兵火而焚爇或時久而螙爛孰更印度求諸與有隋沙門靜琬深慮此事屬志發願於大業年中至涿鹿山以大蔵經刻於貞瑉蔵諸山竇大願不終而奄化門人道公議公暹公法公資資相踵五代造經亦未滿師願至遼劉公法師奏聞聖宗皇帝賜普渡壇利錢續造次興宗皇帝賜錢又造相國楊公遵勗梁公潁奏道宗皇帝賜錢造經四十七帙通前上石共計一百八十七帙已厝東峯七石室內見今大蔵仍未及半有通理大師經林防秀名實俱髙教風一扇艸偃八紘其餘徳業俱載寶峯本寺遺行碑中師於玆山寓宿有續造念興無緣慈爲不請友至大安九年正月一日遂於玆寺放開戒壇士庶道俗入山受戒叵以數知方盡暮春始得終罷所獲錢施及萬鏹付門人右街僧錄通慧圓照大師善定校勘刻石石類印板背面俱用鐫經兩紙至大安十年錢已盡功且止碑四千八十片經四十四帙題名目錄刻如左未知後代誰更繼之又有門人講經沙門善鋭念先遺風不能續扇經碑未蔵或有殘壊與定師共議募功至天慶七年於寺內西南隅穿地爲穴道宗皇帝所辦石經大碑一百八十片通理大師所辦石經小碑四千八十片蔵瘞地穴之內上築防砌磚建塔一座刻文標記石經所在於奕正天下金石志曰云居寺續鐫石經記趙遵仁撰淸寧四年沙門智光重修云居寺記曰應歷十四載寺主謙諷完葺一寺結邑千人請右補闕瑯琊王公正作碑頃因兵火遂至傷缺補闕子諸行宮都部置判官都官員外郎賜紫金魚袋惇念先人遺迹出俸錢修以釋智光乃考之執友也故命刋述勒之時睿徳神略應運啟化承天皇太后至徳廣孝昭聖皇帝禦極之二十三年統和乙已嵗八月丁丑朔十一日丁亥記帝京景物略曰房山縣西南四十里有山曰白帯山生題艸又曰題山蔵石經者千年矣故曰石經山亦曰小西天云鶚案房山縣金爲奉先縣元攺房山遼時未有縣地屬涿州白帯山卽涿鹿山也王正碑文已入文苑傳補

範陽縣涿州範水

水經注雲涿水出涿鹿山世謂之張公泉東北流逕涿鹿縣故城王莽所謂禠陸也黃帝與蚩尢戰於涿鹿之野畱其民於涿鹿之阿卽於是處名勝志曰範水在州西南水北曰陽範陽郡名以此

固安縣渾河【補】韓城武陽城法華寺歸依寺大師塔【俱補】

蘓志臯固安縣誌曰渾河在縣西二十餘里本桑幹河又名漯河俗呼渾河亦曰小黃河以流濁故也源出山西大同府馬邑縣東北十里桑幹山南經縣境至武淸縣小直沽與衞河合流入於海水經注曰固安東南逕韓城東詩韓奕章曰溥彼韓城燕師所完王肅曰今涿郡方城縣有韓侯城世謂寒號非也固安縣誌曰武陽城在縣西北燕昭王之所築也又曰法華寺在縣東二十五里石碣有云大遼國

燕京涿州固安縣萬春鄕皇臺裏鄕貢進士張希顏述考將仕郎試太子正字前守涿州司法防軍張鞏書重熈間重修募緣碣有云時遷嵗暮隳殘防蝀之梁雨壊風摧打碎鴛鴦之瓦又云若抽鵞眼之資必值龍華之防等語又曰歸依寺在縣東北十八里遼天慶七年立幢大師塔在東徐村遼奉聖州司判官給事郎試太子校書郎騎都尉蔡咨彥立碣有進士焦山等字天慶元年建

新城縣白溝河時承諫墓【俱補】

程正惠公【卓】使金錄曰嘉定四年十二月二十三日過白溝河昔與遼人分界又十里過大白溝河亦名巨馬河何濟新城縣誌曰白溝河在縣南三十里出山西代郡深山由淶水定興爲馬河至新城南爲白溝河卽宋遼分界處又曰時承諫墓在縣東北二里本遼人金贈鎭東節度使兼侍中金李晏時立愛墓志銘曰公父諱承諫積累巨萬發倉貸人毎折其劵負郭沮洳常阻行路創石爲梁人得平步善慶攸鐘是生我公鶚案金史時立愛傳承諫作承謙誤

歸義縣易京重唇魚【俱補】

通典曰歸義縣漢易縣地公孫瓉於此置易京在今縣南十八里又有巨馬水涿州誌曰重唇魚惟巨萬馬河有之因此地魚重唇故名

易州髙陽軍上刺史易水黃金臺【補】燕子城【補】狼山大寧山樊館山【補】荊軻山【補】吟詩臺五華樓【補】福感寺【補】靜覺寺【補】

輿地廣記曰漢安故縣故城在今縣南易水所出燕太子丹送荊軻入秦祖道於水上輒起爲壽歌曰風蕭蕭兮易水寒壯士一去兮不復還卽此戴銑易州誌曰黃金臺在州治東南四十里昔燕昭王師事郭隗築臺置千金於上以延天下士士爭趨燕故號黃金臺周密癸辛雜識曰保定府之西有易州卽郭藥師起兵處在易水北州東南有故城土人號曰燕子城明一統志曰郎山在保定府城西北五十里一名狼山其峯尖鋭如削皎然玉立又曰大寧山在易州西五十里中有大寧寺冊府元龜曰劉昫涿州人唐天祐中契丹防其郡昫被俘至新州逃而獲免隠居上谷大寧山林烇章易水志曰樊館山在州西七里是樊於期授首處荊軻山在州西五里昔燕丹尊軻上卿館此潘自牧記纂淵海曰吟詩臺在易州西大寧山五代馮道吟詩於此明一統志曰五華樓在易州治卽燕云物臺遼聖宗嘗禦此樓書刺史馬質兵監趙質姓名於西壁易水志曰福感寺在州東一里遼統和二十八年建上中下靜覺寺在大寧山遼大安二年建

淶水縣本漢道縣周大象十八年攺淶水縣在州東四十里有淶水

易州誌曰拒馬河在淶水縣治東一里許源出廣昌淶山又東南至定興縣西與白澗河合又東至新城縣界爲白溝河又東注霸州合直沽入於海一名淶水以其發源淶山得名非實有二也髙士奇扈從西巡日錄曰淶水縣城舊在拒馬河西北二里俗名周城灣水經曰拒馬河出代郡廣昌縣淶山酈道元注曰卽淶水也鶚案周城灣當卽周大象中所攺城也

容城縣三臺城【補】

記纂淵海曰三臺城在容城縣境昔燕魏分易水爲界築三臺以耀武

薊州尙武軍上刺史山石門鎭感化寺獨樂寺祐唐寺韓氏賜田芹菜山【俱補】夢溪筆談曰予使遼至古契丹界大薊茇如車蓋中國無此大者其地名薊恐其因此也如楊州冝楊荊州冝荊之類荊或爲楚楚亦荊木之別名也熊相薊州誌曰山一名龍山在州西北二十五里髙二十餘仞周百餘里勢磅礡而桓因以名之山北數峯陡絕林立如削曰紫蓋曰宿猿尢爲奇特最髙者上有二龍潭禱雨多應稍卑者曰中東行十餘里蔚然深秀怪石突起曰白崖日暮則山色蒼翠嵐气溶涇蒙然如雨上有古寺七十餘所方輿紀要曰石門鎭在薊州東六十里山峽嶄絕壁立於中洞門俗呼爲石門口宋宣和五年遼蕭幹敗宋兵於石門鎭遂防薊州釋智朴山誌曰感化寺有遼幹統七年碑漁陽南朴撰文沙門肅回書又曰獨樂寺在州治西南不知剏自何代至遼時重修有翰林院學士承防劉成碑統和四年孟夏立石其文略曰故尙父秦王請談眞大師入獨樂寺修觀音閣以統和二年冬十月建上下両級東西五間南北八架大閣一所中重塑十一面觀世音菩薩像又曰祐唐寺有統和五年碑知薊州軍事判官文林郎試袐書省校書郎李仲宣撰文沙門徳麟書元好問中州集曰韓繼寧仕石晉爲行軍司馬從出帝北遷居析津曾孫知白仕遼爲中書令孚爲中書門下平章事賜田山遂爲漁陽人郭造鄕碣石叢譚曰薊鎭三屯城東北二十五里爲芹菜山遼進士馮唐卿於山前結廬種芹自結故名

漁陽縣鮑丘水

桑欽水經曰鮑丘水從塞外來南過漁陽縣東又南過潞縣西又南至雍奴縣北屈東入於海

三河縣本漢臨朐縣地

王自謹三河縣誌曰縣名三河以地近泃河鮑丘河洳河三水也京東考古錄曰一統志三河在漢臨朐縣地今考二漢書並無臨朐縣唐書地理誌幽州範陽郡潞縣下云武徳二年置臨朐縣貞觀元年省臨朐而薊州漁陽郡三河下雲開元四年析潞縣置故知本自一郡先分爲臨朐後分爲三河皆自唐非漢也鶚案明一統志之誤亦沿襲遼史耳

玉田縣無終山燕昭王墓【補】徐無山【補】極樂院【補】

太平寰宇記曰無終山一名翁田山又名陰山在漁陽縣西北四里神仙傳云仙人白仲理者遼東人也隠居無終山中和神丹又於山中作金五千斤以救百姓又搜神記云無終山有陽翁玉田昔雍伯雒陽人父母終塟於無終山上無水雍伯汲水作義漿行者皆飲三年有一人就飲以石子一升遺之使於髙平好地有石處種之有徐氏者爲右北平著姓有女人多求之不許雍伯試求徐以爲狂乃云以白璧一雙當卽爲婚雍伯至種玉處得五雙白璧徐氏大驚卽以女妻之王大智玉田縣誌曰燕昭王墓在無終山九州記古漁陽北無終山上有昭王墓薊州誌曰徐無山在玉田縣城東北二十里後漢田疇避難於此開山圖載山出不灰之木生火之石石邦政丰潤縣誌曰大天宮寺在城西遼淸寧元年鹽監張曰成創建有塔一十三級初名南塔院壽昌三年賜額極樂院至金與宋修好行府悉寓於此天防五年勅加大天宮寺鶚案丰潤縣本玉田之泳濟務大安初攺丰潤

景州淸安軍下刺史本薊州遵化縣松亭山獨固門石門峽溫泉禪林寺【俱補】

張傑遵化縣誌曰松亭山邑東北一百二十里多古松其峯下削腰有洞髙二丈餘深倍之水經注曰沽水南出峽岸有二城世謂之獨固門以其借崄慿固易爲依據両壁升聳疏通若門故得是名也名勝志曰獨固門一名龍門在縣南十里上合下開開處髙六丈許水自懸崖傾瀉而下觸石成井奔蕩之聲轟然若雷松亭行記曰石門峽在遵化縣西五十里有石將軍在峽西髙三丈水經注雲灅水又東南逕石門峽山髙嶄絕壁立洞開俗謂之石門口漢中平四年漁陽張純反殺右北平太守劉政五年遼東太守楊紘興中郎將孟溢率公孫瓉討純戰於石門大破之卽此地王存元丰九域志曰遵化縣福泉山下水沸出溫可燖雞旁引爲池方平如鑑遵化縣誌曰禪林寺邑東北二十五里姚秦始中僧至道建稱云昌寺遼重熈間僧志紀重修攺今名

平州遼興軍上節度商爲孤竹國漢末公孫度防有傳子康孫淵

太平寰宇記曰孤竹城在今盧龍縣東殷之諸矦卽伯夷叔齊之國又按縣道記云孤竹城在肥如縣南二十里史記謂齊桓公伐山戎北至孤竹又隋圖經云孤竹城漢靈帝時遼西太守亷翻夢人曰孤竹君之子伯夷之弟遼海漂吾棺槨聞君仁善願見覆蔵明日水際見浮棺於津收之仍爲攺塟吏人嗤咲者皆無疾而死今攺塟所尙存祠在山下極嚴永平府誌曰府西北二十里雙子山有孤竹長君塟馬鞭山有少君墓又五里有次君墓卽光和之重塟也京東考古錄曰晉書平州禹貢冀州之域於州爲幽州界漢屬右北平郡後漢末公孫度自號平州牧及其子康康子淵並防遼東魏分遼東昌黎元菟帯方樂浪等郡國五置平州後還合爲幽州咸寧二年分昌黎遼東元莬帯方樂浪等郡國五置平州治昌黎是則公孫度之平州乃遼東而咸寧所置之平州乃栁城卽昌黎也魏書營州領郡六其一曰昌黎晉分遼東置領縣三其一曰龍城太平眞君八年並栁城昌黎棘城屬焉有堯祠楡頓城狼水隋書遼西郡統縣一柳城本魏龍城縣開皇九年攺爲龍山縣十八年攺爲栁城縣而平州之名則自魏更立於遼西魏書平州領郡二其一曰遼西領縣三其一曰肥如獨其於平州之下注云晉置治肥如城未甚詳明其曰晉置者謂平州之名始立於晉也其曰治肥如城者謂魏之平州治肥如也上下本不相蒙且如遼西郡下注云秦置亦謂遼西之名立於秦也豈可以秦之遼西亦治肥如乎以此例之可見矣隋唐二書並未有誤至遼史於平州遼興軍下云漢末公孫度所防有傳子康孫淵是誤以拓防氏之平州爲公孫度之平州矣灤州下亦云不知其時皆曹氏所有也安喜縣龍紀城【補】

白夏遷安縣誌曰龍紀城在縣北二十里周圍二百四十步遼蕭后所築鶚案遼安喜縣金大定中攺遷安初省入盧龍尋復置明初因之

灤州永安軍中刺史黃洛城灤河兪兒扶蘓泉長春澱【補】臨楡山楡河華嚴寺【補】卑家寺【補】偏涼亭【補】馮唐鄕【附】

許亢宗奉使行程錄曰第十一程自淸州九十里至灤州州處平地負麓面岡東行三里許亂山重疊形勢險峻河經其間河面濶三百步亦控扼之所也水極淸泚臨河有大亭名曰濯淸爲塞北之絕元混一輿地要覧曰灤州古無之唐末安巴堅防平營劉守光防幽州暴虐民不堪命多逃亡依安巴堅築此以居之太平寰宇記曰黃洛城殷諸矦之國吳曾能攺齋漫錄曰竇蘋新唐書音訓本紀灤河云灤力宮切灤水出奚國都水諸書山海經並無此字惟見於切韻又忠義列傳灤河云音欒今大遼平州東臨灤河是也予按北鄙湏知大遼有灤州西至燕京五百里有灤河縣西至灤州四十里平州西至燕京八百里以此見灤河縣在平州之西竇以爲在東非也鶚案灤州所統遼史止義丰馬城石城三縣並無灤河北鄙湏知誤也松亭行紀曰按灤水前皆無名禹貢夾右碣石入於河注雲其水如遼濡滹易皆中髙不與河通故必自北海然後能逹河也漢地裏志遼西肥如縣注元水東入濡水濡水南入海陽顏師古曰濡音乃官反遼史黃洛水北出盧龍山南流入於濡水而五音集防則雲濡水名一作渜在遼西肥如海陽又云濡奴官切蓋音灤也方氏通雅亦雲濡水音乃官反今字書韻書失此音據此則今水有灤而無濡且渜灤字形相類古或通用而然耶太平寰宇記曰卑耳溪隋圖經按管子云齊桓公北伐孤竹未至卑耳之溪見一人長尺人物具焉冠右袪衣走馬疾前仲曰登山之神有兪兒霸王之君興而登山之神見且走馬前導也袪衣示前有水也右袪衣從右方涉也至卑耳之溪有贊水者曰従左方渉其深及冠右方涉其深至膝已涉桓公拜曰仲父之聖至此陳士元灤志曰甘泉在城西北十五里味甘秦太子扶蘓築長城駐此飲水又名扶蘓泉又曰長春澱在州城西南一百二十里遼蕭太后

建長春行宮太平寰宇記曰臨余山本名臨楡山音訛爲余有闗通內外之路在今盧龍縣東一百八十里灤志曰華嚴寺在城西五十里遼壽昌年建卑家寺在城西南七十里幹統年建又曰偏涼亭在城東北五里橫山頭灤河西岸幹統元年建又曰遼大安元年灤馮唐卿登進士

馬城縣樂安鎭【補】

潘惇復樂亭縣誌曰唐開元中置馬城縣在今治西北遼於今治置樂安鎭仍屬馬城金大定末於樂安鎭置樂亭縣

石城縣碣石【補】姜將軍斬蛟廟【補】

太平寰宇記曰石城漢舊縣取碣石立如城以名之秦始皇使燕人盧生求羨門刻碣石漢武帝登之望海當山有大石如柱號曰天橋柱往往而見立於巨海之內狀如人造然非人力所能成也太平禦覧曰大碣石山在右北平驪城西南王莽攺曰碣石也漢昭帝亦嘗登之以望鉅海而勒其名於此宛轉有石如甬道數十里當山頂望之大石如柱形往往而見立於海中潮至及潮退不動不沒不知深淺世名之天橋柱豈昭指此以爲碣石也閻若璩潛邱札記曰前漢志右北平郡驪城縣有大碣石山後漢志遼西郡臨渝縣有碣石山文潁漢書注碣石山在遼西絫縣魏地地形志肥如縣有碣石山隋志盧龍縣有碣石山唐志平州石城縣有碣石山明一綂志碣石山在昌黎縣西北二十里諸縣或省或攺則今之盧龍撫寧昌黎及灤州界耳此山綿跨四地故班固曰大碣石山今人第因天橋柱屬諸昌黎陋矣永平府誌曰元張朂灤州石城廢縣姜將軍斬蛟廟碑云後唐潞王從珂淸泰間將軍鎭楡闗碣石之石城縣坤方山曰唐麓趾曰唐溪臨溪形勢幽阻林壑疏迆將軍卜城居之溪有蛟嵗爲害奔雷走電激波溢涯將軍領眾斬蛟於溪上民乃安後塟南山冡若髙山至今民念功建廟將軍夫人有二男女各七配享以上已誕日致祭元至元丙子繕祠壬午畢爲記按天贊之元破石城次年防平州置灤州以領之後唐天成之元平州歸唐三年復防歸遼至淸泰建元則歷七年矣安有唐將軍敢鎭此地儻有之遼事也

營州鄰海軍下刺史前燕慕容皝徙都於此

京東考古錄曰史言慕容皝以栁城之北龍山之西福徳之地乃營立宗廟宮闕命曰龍城一綂志栁城在永平府西二十里龍山在府西四十里永平府舊志栁城在昌黎縣西南六十里漢末爲烏桓所防隋置縣屬遼西郡唐置營州元省入昌黎爲靜安社二說不同案唐書營州栁城郡下云城西四百八十里有渝闗守捉城又云西北接奚北接契丹通典營州栁城郡下云東至遼河四百八十里南至海二百六十里北至契丹界五十里東南到安東府二百七十里西南到北平郡七百里西北到契丹界七十里東北到契丹界九十里而平州北平郡下云東至栁城郡七百里至漁陽郡三百里東北到栁城郡七百里是栁城在今之永平東北七百里而慕容氏之龍城昌黎及魏以後之營州並在其地唐萬嵗通天元年爲契丹所防聖歷二年僑治漁陽開元五年又還治栁城而今之昌黎乃昔之廣寧縣大定二十九年攺爲昌黎名同而城異也遼史載興中府栁城爲慕容皝建都之地頗爲詳偹元世祖至元七年十月己丑降興中府爲州以城圖按之當在今前屯衞之北但唐書平州下云又有栁城軍永泰元年置蓋唐時栁城之城屢被防沒移遷無常此其在平州者或卽今之靜安社未可知然不可以永泰元年之栁城爲古之栁城也鶚案遼史旣載慕容皝栁城於中京興中府之下則平州所屬之營州栁城自屬唐時僑置之名何得以復和龍之地混之乎明一統志及永平府誌之誤亦沿遼史

廣寧縣漢栁城縣梁忭【附】

元丰九域志曰化外州河北路營州下都督栁城郡領羇縻十四州栁城一縣鶚案漢栁城當作唐栁城元好問遺山文集贊皇郡太君墓銘曰夫人姓梁氏廣寧人曾太父忭遼祕書監

遼史拾遺卷十四﹤史部﹐正史類﹐遼史拾遺﹥

欽定四庫全書

遼史拾遺卷十五

錢塘厲鶚撰

志第十一

地理誌五

西京道

西京大同府元魏宮垣占城之北面雙闕尙在淸寧八年建華嚴寺奉安諸帝石像銅像國子監【補】梳裏樓【補】

通鑑地理通釋石晉十六州考曰云州雲中郡貞觀十四年自朔州北定襄城徙治定襄縣治雲中縣本馬邑郡云內之恆安鎭武徳元年置北恆州貞觀十四年置定襄縣開元千八年更名天寶元年曰雲中郡升大同軍節度使防昌三年置大同郡都團練使治雲中乾符五年升大同都防禦使爲節度使水經注曰平城王莽之平順也魏天興二年遷都於此太和十六年造太極殿東西堂及朝堂夾建象魏乾元中陽端門東西二掖門雲龍神虎中華諸門皆餙以觀閣鶚按魏道武遷都平城魏書在天興元年山西通誌曰後魏宮垣在大同府城北門外有土

臺東西對峙蓋雙闕也後爲天王寺汪承爵大同府誌曰華嚴寺在府城含和坊遼建奉安諸帝石像銅像計石像五銅像六內一銅像衮冕垂足而坐余俱常服山西通誌曰張起巖崇文堂記云雲中在遼金爲陪京學卽遼國子監宏敞靖深冠他所又曰梳裏樓在大同府城西北隅相傳遼蕭太后居此遺字尙存

大同縣方山禪房山【俱補】

記纂淵海曰周大同川地戰國趙置雲中縣漢爲雁門郡平城地遼置大同縣孫體元大同縣誌曰方山在城北五十里山有拓防魏二陵及方山宮攺基禪房山在城西南六十里上有寺塔創自遼

雲中縣紇眞山單於臺髙栁城防合陂【俱補】

李吉甫元和郡縣誌曰紇眞山在縣東三十里北語紇眞漢言三十里其山夏積霜雪又曰單於防在縣西北四十里漢武帝元封元年勒兵十八萬騎出長城塞登單於防卽此也通典曰雲中縣有故髙栁城防合陂

長靑縣本白登臺地懷仁縣金龍山海子【俱補】記纂淵海曰金龍山在縣西南又曰海子在縣東其西北有泉深不可測本白登臺地水經注曰服防曰白登臺去平城七里如淳曰平城旁之髙城若邱陵矣今平城東十七里有臺卽白登臺也臺南對岡阜卽白登山也孫畼之述畫云漢髙祖被圍七日陳平使能畫作美女送與冒頓閼氏恐冒頓勝漢其寵必衰說冒頓解圍於此矣

州博寧軍下刺史桑幹河白道泉火井鷲寺【補】楊伯通墓【補】王山甫【附】

孫世芳宣府鎭志曰桑幹河在和州今順聖城西南二十里源出馬邑縣洪濤山下與金龍池水合流東西入盧溝河太平寰宇記曰白道泉郡國志云白道髙阪有土穴出泉卽古曲謂之飲馬長城窟又曰火山在雲中縣西五里水經注云西溪水道源火山山有火井南北七十步廣減尺許深不見防炎勢上升常若微雷發響以艸防之則煙騰火發其山以火從地出亦名熒臺山西通誌曰鷲寺在大同府城東一百五十里舊州龍樹山之陽內有塔一座髙一百尺遼壽昌四年建幹統三年修宣府鎭志曰州有遼尙書左丞楊伯通墓元好問中州集曰王元節州人祖山甫遼戶部侍郎

順聖縣秋林亭崖木亭【俱補】

宣府鎭志曰秋林亭在順聖西城澑雲山下盛暑山石滴水成冰可消煩渇遼人建亭焉又曰崖木亭在順聖西盤崖洞口峭壁千仞架獨木爲橋經久不朽遼人建亭其側

徳州下刺史金河水白道阪

太平寰宇記曰金河水郡國志云雲中郡有紫河鎭界內有金河水其泥色紫故曰金河又曰陰山道冀州圖經云雲中周廻六十里北去陰山八十里南去通漢長城百里卽白道州也南北逺處三百里近處百里東西五百里地至良沃沙土色黒省功多獲毎至七月乃熱白道川當原陽鎭北欲至山上當路有千餘步地土白如石灰色遙去百里卽見之卽是陰山路也從此以西及紫河以東當陰山北者惟此道通方軌自外道皆小而失次者多

丰州天徳軍節度使九十九泉靑塜邊貫道【附】張欽大同志曰官山在府城西北五百餘里古丰州境山上有九十九泉流爲黒河明一統志曰王昭君墓在古丰州西六十里地多白艸此塜獨靑故名靑塜中州集曰邊元勲丰州人祖貫道遼日狀元振武縣黒砂磧【補】

張鵬翮漢北日記曰距靑塜十里有振武城廢址河水齧沙出碑曰唐振武軍節度使墓志亦漢字棄置河幹明一統志曰振武縣北七十里有黒砂磧

云內州開逺軍下節度使本中受降城地居延州【補】拂云堆李陵防【補】鸊鵜泉【補】

大同志曰東受降城府城西北五百餘里中受降城去東受降城一百餘里本秦漢九原縣地唐貞觀初立雲中都督府後置橫塞軍遼置雲中州西受降城去中受降城一百餘里古丰州西北八十里三受降城皆唐朔方總管張仁願所築許爾忠朔州誌曰居延川在州北廢云內州一名居延澤蘓武嘗困於此旁有居延城輿地廣記曰中受降城有拂云堆祠西受降城開元初爲河所圯十年摠管張說於城東別置新城北三百里有鸊鵜泉山西通誌曰李陵臺在大同府城西北五里古云內州防髙二丈餘唐志雲中都防府有燕然山山有李陵防蓋陵不得歸登此以望漢其近有拂云堆堆上有祠

天徳軍天徳山【補】牟那山

明一統志曰天徳山在朔州北漢李陵自居延行至天徳山遼太祖平黨項遂破天徳掠吏民以東皆此地大同志曰牟那山在朔州城北三百里隋大同城舊墟在此山近有鉗耳觜城及秦長城

奉聖州武定軍上節度本唐新州兩河防溫泉龍門山涿鹿山上花園下花園【補】

通鑑地理通釋石晉十六州考曰新州唐志領縣四永興礬山龍門懷安輿地唐記唐末置後唐同光二年升威塞軍節度【通鑑威塞軍節度李存矩在同光前】劉必紹保安州州誌曰燕尾河在州東南三十里桑幹與洋河合流如燕尾然南流入盧溝橋下一名兩河防見遼志明一統志曰溫泉在州城南十五里其水常溫至冬不冰保安州誌曰龍門山在州西北三十里明一統志曰涿鹿山在州城西南九十里一名獨鹿山涿水出焉黃帝破蚩尢於涿鹿卽此又曰上花園在州城西四十里相傳遼蕭后種花之所下花園在州城西三十里亦蕭后置遺址尙存鶚案唐新州遼攺奉聖州今升徳興府元攺保安州明初廢永樂中復置保安州

礬山縣桑幹河

明一統志曰桑幹河在州城西南四十里一名漯水自渾源州流至州境與溫河洋河合流東南入宛平縣界爲盧溝河

龍門縣歇馬防【補】

宣府鎭志曰歇馬防龍門所東五十里境外遼蕭后歇馬處遺迹尙存

望云縣景宗於此建潛邸鴛鴦泊【補】

宣府鎭志曰禦莊在云州堡契丹耶律賢因父遇害淪落民間居處於此逮穆宗受害國人訪賢立爲國主作宮室於舊居之地號曰禦莊又曰鴛鴦泊在云州堡西北一百餘里境外周圍八十里其水停積不流自遼金以來爲飛放之所

歸化州雄武軍上刺史唐升武州愛陽川炭山防云嶺西望山【補】

通鑑地理通釋石晉十六州考曰武州輿地廣記唐末置唐志領文徳一縣後唐長興元年攺毅州明一統志曰愛陽河在炭山西北二十里本放牧之地深可尺餘下有頑冰黒色者數尺水上有浮艸性涼尢宜牧馬其地又生黃花其大如錢發於土上人馬蹂踐明日復生如故又曰炭山在宣府城西一百二十里遼人謂之陘頭承天后輔政日納涼於此又山之東三十里別建涼殿乃遼主宗眞納涼地宣府鎭志曰防云嶺在歸化州卽今之沙嶺鎭城西北二十里上有陰雲籠伏如阻防然又曰西望山在宣府城北三十五里上有遼國西望山舎利碑可汗州淸平軍下刺史嬀州古城【補】嬀泉溫泉阪泉磨笄山喬山歷山應夢山【補】東羊

房西羊房【補】

通鑑地理通釋石晉十六州考曰嬀州嬀川郡北齊立北燕州後周曰燕州唐武徳七年以幽州懷戎置北燕州貞觀八年更名治懷戎【本潘縣】宣府鎭志曰嬀泉在故懷來縣西一百一十里相傳爲遼蕭后所築明一統志曰嬀泉在故懷來縣西一百一十里書云釐降二女於嬀汭按傳潙水在河東縣出歷山入河此恐非是宣府鎭志曰溫泉在於汗州今隆慶城西北三十里佛峪山中太平寰宇記曰羮頡山黃帝祠有泉湛而不流卽古阪泉也今在嬀州城東二百步史記云軒轅與炎帝戰於阪泉之野通典曰鳴雞山本名磨笄山趙襄子滅代其姊磨笄自殺因爲名代人憐之爲立祠有羣雞鳴於祠上故名鳴雞山太平寰宇記曰磨笄山在懷戎縣東北七十里又曰橋山有祠黃帝塟此山海經云大荒內有軒轅防射者不敢西向畏軒轅故也梁湘東王臨終詩云寂然千載後誰畏軒轅防又曰歷山後魏風土記云潘城西北三里有歷山形似覆釡其下有舜祠瞽瞍祠宣府鎭志曰應夢山在隆慶州城北二十里遼蕭后嘗應夢建寺於其巓因名又曰東羊房隆慶州城北十里西羊房隆慶州城西北十五里皆蕭后養羊之所

懷來縣團焦亭雪興亭碧桃亭養鵞池【俱補】

宣府鎭志曰團焦亭在懷來蕭后遊息之所又曰雪興亭蕭后毎冬遊此亦在懷來又曰碧桃亭去雪興亭里許亦蕭后所置廢久惟遺扁石刻尙存又曰養鵞池去懷來城二十里水四時不竭相傳

遼蕭后所鑿鶚案明一統志及宣府鎭志所載蕭后皆承天太后也興宗奉太后嘗納涼於炭山故西京諸處遺迹爲多

儒州縉陽軍中刺史南溪河沽河宋王峪統幕【補】

通鑑地理通釋石晉十六州考曰儒州輿地廣記唐末置九域志領晉徳一縣廣記晉山縣朝野雜記晉山縣距燕京百八十里明一統志曰溪河源自永寜縣界團山流經州南合沽河四至懷來入桑幹河又曰沽河源自州城東北雙營西南流入溪河

宣府鎭志曰宋王峪在儒州劉武周號宋金剛爲宋王疑以此名峪姜南蓉塘詩話曰統幕之地在隆慶州西南八十里相傳遼主遊幸嘗張大幕於此因名今訛爲土木正統十四年王師敗績於土木大駕北狩卽此地鶚案歸化州元明時爲宣府鎭嬀州明爲隆慶州儒州明爲隆慶州永寜縣地

縉山縣縉陽縣縉陽觀【俱補】

謝庭桂隆慶州誌曰縉陽山在永寧縣城北十三里一名龍安山又曰縉陽觀在縉陽山遼時所建今山頭仙壇溪邊釣迹猶存

蔚州忠順軍上節度川曰漚夷馬頭山【補】代王城【補】金河十寺【補】漢文帝廟【補】天池廟【附】

通鑑地理通釋石晉十六州考曰蔚州後魏置懷荒禦夷二鎭及靈丘郡後周置蔚州隋屬雁門上谷二郡【雁門之靈丘上谷之飛狐】唐武徳六年置貞觀五年破突厥復故地天寶曰安邊郡至徳曰興唐郡領靈邱飛狐興唐三縣太平寰宇記曰嘔夷水一名水出靈邱縣西北髙是山周禮曰並州其川嘔夷謂此也亦曰瓠河上槽狹下流濶形如瓠故名劉生和蔚州誌曰馬頭山在城東南三十里一名大名山上有奇石形如馬頭山西通誌曰代王城在蔚州東二十里漢文帝封代時居此西北四里有薄家莊卽其母薄太后所居也又曰金河十寺在蔚州東南八十里五臺山下河中碎石如金故名金河寺俱遼統和間建蔚州誌曰漢文帝廟在蔚州南闗遼穆宗建石碣存焉元和郡縣誌曰天池在靜樂縣北燕京山上周廽八里陽旱不竭陰霖不溢故老言嘗有人乘車風飄墮池有人獲車淪於桑幹泉水後魏孝文帝以金珠穿魚七頭放此池後亦於桑幹泉得之隋焬帝嘗於池南置宮毎夜風雨吹破宮竟不成今池側有祠謂之天池祠玉海曰嘉祐元年蕭扈來賀正言陽武寨天池廟侵北界詔館伴使王淶持圖道本末陳師道後山叢談曰潘美爲並帥代之北都山有天池焉嵗遣通判祭之其後憚逺而罷久之契丹遣祭焉又易其屋記至熈寧中始有其地凡數嵗兩使往來率不能辧而與之鶚案天池廟屬宋憲州境以其後入遼故附於此

靈仙縣倒剌山【補】

元和郡縣誌曰倒剌山在縣東七十里亦號雪山俗傳靈仙所居與五臺山略等鶚案本唐興唐縣晉攺靈仙殆以倒剌山得名耳

飛狐縣飛狐口【補】

太平寰宇記曰隋仁壽元年攺廣昌爲飛狐縣因縣北飛狐口爲名又雲飛狐道自縣北入嬀州懷戎縣界卽古飛狐口也漢書酈食其說漢王曰杜白馬之津塞飛狐之口此言皆一方之限也又晉中興書云建興中劉琨自代出飛狐口奔於安次謂此道也靈丘縣太白山【補】隘門山【補】開皇長城【補】趙武靈王墓【補】

元和郡縣誌曰白山在縣南十里山有鐘乳穴其深不測仰望穴中鐘乳如懸穗焉又曰隘門山亦曰隘口在縣東南北五十里壁立直上層崖刺天有古道極險後魏明元帝置義倉之所又曰開皇長城西自繁峙縣經縣北七十里東入飛狐縣界輿地廣記曰靈丘縣有趙武靈王墓因以爲名

應州彰國軍上節度後唐明宗州人也天成元年升彰國軍節度興唐軍寰州隸焉北龍首山南雁門雁門水【補】金鳯城【補】佛宮寺【補】

通鑑地理通釋石晉十六州考曰應州續通典故屬大同軍節度輿地廣記唐末置領金城渾源二縣又曰寰州職方考後唐明宗置輿地廣記唐末置領寰淸一縣大同志曰龍首山在應州城北山之城跨雲中雁門山在應州城南山之北與龍首相望水經注曰雁門之水出於雁門之山雁出其間在髙栁北東南流經髙栁縣故城北舊代郡治冊府元龜曰後唐明宗以咸通八年九月生於代北之金鳯城大同府誌曰金鳯城在應州城東北天王祠前後唐明宗生此中有金鳯井記纂淵海曰金鳳井在州治相傳李克用生時金鳳自井中飛出鶚案明宗生應州見遼史潘自牧以爲晉王克用恐非談遷棗林雜爼曰應州治西佛宮寺遼淸寧二年田和尙奉敕立有釋迦塔髙三百六十尺圍半之六檐角上下皆巨木爲之層如閣閣玲瓏宏敞

渾源縣渾源川恆山【補】溫泉【補】

郭子章郡縣釋名曰唐置渾源縣因八水合而混流故名八水崞川水水黒龍池神溪水李峪水乳泉水淩雲口水磁窯口水是也明一統志曰恆山在渾源州南二十里卽北嶽也水經謂之元嶽其山髙侵霄漢舜北巡守至於恆山卽此王濬初恆嶽志曰恆山北嶽也括地誌曰有五別名蘭臺府列女宮華陽防紫臺太乙宮釋家謂之靑峯埵道家謂之摠元洞天金城福地又曰太乙洞天應劬風俗通曰恆常也萬物伏北方而有常也山胍發昆侖其東北一支自積石而北入匃奴東爲陰山南入雲中境西折而東爲寧武之天池代之雁門句注又東爲覆宿夏屋茹越書崖突起於渾源之南爲恆山潛丘札記曰舜典十有一月朔巡守至於北嶽傳曰北嶽恆山禹貢太行恆山疏曰恆山在上曲陽西北周禮職方氏正北曰並州山鎭曰恆山注曰恆山在上曲陽則舜當日朝覲北諸侯於今曲陽大茂山之下非山經所稱今渾源之北嶽水經所稱之元嶽歷歷可知鶚案沈括夢溪筆談云北嶽常受大茂山半屬契丹以大茂山分脊爲界嶽祠舊在山下石晉之後稍遷近裏謂之神棚則北嶽自在上曲陽遼史故無渾源之祀也王濬初渾源州誌曰溫泉在州東南一百里其水若湯浴之能愈疾

朔州順義軍下節度馬邑城統萬城元姬山白樓【俱補】

通鑑地理通釋石晉十六州考曰朔州馬邑郡魏武帝置新興郡晉攺晉昌後魏置懷朔鎭及懷朔州隋爲馬邑郡領鄯陽馬邑二縣太平寰宇記曰馬邑城卽今州城是也搜神記曰昔秦人築於武周塞內以備邊城將成而崩者數矣忽有馬馳走周旋反覆父老異之因依迹以築城城乃不崩遂名馬邑元混一輿地要覧曰統萬城赫連勃勃於無定河北黒水之南築朔州誌曰元姬山州北三十里後魏道武侍姬李姓善姬卒塟此山故名又曰白樓在右城內東北後魏納秦姚興女爲後建此樓以望故國餙以鉛粉因名

鄯陽縣句注山【補】

元和郡縣誌曰句注山在縣東八十里朔州誌曰句注塞趙襄子以其妺爲代王夫人欲並代約代王遇於此

馬邑縣雁門闗【補】

記纂淵海曰雁門闗在馬邑縣東南七十里

武州宣威軍下刺史

輿地廣記曰毅州本武州唐末置後唐長興元年攺曰毅州

東勝州武興軍下刺史君子津【補】

記纂淵海曰君子津在古東勝州界漢時有大賈賫金行至此死津長爲埋之後其子至悉金付之因名河濵縣河濵闗【補】

明一統志曰在府城西五百餘里隋楡林縣地唐析置此縣屬勝州縣東北有河濵闗後廢遼復置屬東勝州

志第十三

歷象志中

閏考

太康三年閏十二月宋閏來年正月異

能攺齋漫錄曰神宗元丰元年嵗在戊午閏正月時知州薛向繳大遼國所印歷日稱閏月乃在十二月與本朝不同迄送司天監重定時議者以兩朝賀正之禮爲疑而臺章以爲正朔爲大賀正爲小兩朝之閏不同卽不過本朝之使先期而賀正於彼彼國之使後期而賀正於此料彼不肯攺以就此則本朝豈可攺而就彼乎其後本朝竟不曾攺

志第十四

歷象志下

朔考【冬至附】

重熈四年十一月朔宋辛巳十二月朔宋辛亥

江鄰幾雜誌曰己亥歷日十一月大盡契丹歷此月小十二月十四夜才昏月蝕遼使言竊謂爲己望鶚案前己亥宋之咸平二年遼之統和十七年時未通使也後己亥宋宣和元年遼之天慶九年此時金伐遼使命阻絕矣此己亥應作乙亥宋仁宗景祐二年葉夢得石林燕語曰蘓子容過省賦歷者天地之大紀爲本塲魁旣登第遂畱意歷學元丰中使契丹防冬至契丹歷先一日趨使者入賀北人不禁天文術數之學往往皆精其實契丹歷爲正也然勢不可從子容乃爲泛論歷學援據詳愽北人莫能測不能遽折歸奏神宗大喜卽問二歷孰是蘓以實言太史皆坐罰金元祐初遂命子容重修渾義張邦基墨莊漫錄曰蘓子容丞相博學無所不通熈寧十年爲大遼生辰國信使適遇冬至本朝歷先一日北朝歷後一日北人問公孰是公曰歷家算術小異遲速不同謂如亥時節气當交則猶是今夕若逾數刻卽屬子時爲明日矣歷家布算容有遲速或先或後故有一日之異然各從本朝之歷可也北人深以爲然遂各以其日爲節慶賀使還奏之上曰朕思之此最難處卿之所對極中事理

志第十五

百官志一

十二宮職名總目

余靖武溪集曰遼人十宮院使者自安巴堅而下毎主嗣位卽立宮置使領臣寮毎嵗所獻生口及打虜外國所得之物盡宮使毎宮皆有戶口錢帛以供其主私費猶中國之內蔵也十宮院使在上將軍之下節度使之上

志第十六

百官志二

北面軍官

余靖武溪集曰契丹司錄事司【如中國之府司】左右司司【掌刑獄】遼人於燕京置元帥府統軍馬軍步軍司三遼東有渤海西有奚南有燕北防其窟穴四姓雜居舊不通婚謀臣韓紹芳獻議乃許婚焉衣服飲食言語各從其俗凡四姓相犯皆用漢法本類自相犯者用本國法故別立契丹司以掌其獄

志第十七上

百官志三

南面朝官

五代史曰契丹滅晉其母舒嚕遣人賫書及安巴堅明殿書賜徳光明殿若中國陵寢下宮之制其國君死塟則於墓側起屋謂之明殿置官屬職司四時奉表起居如事生置明殿學士一人掌答書詔毎國有大慶弔學士以先君之命爲書以報國君其書常曰報兒皇帝宋敏求春明退朝錄曰契丹有幹文閣志第十七

百官志四

上京鹽鐵使司東京戶部使司中京度支使司南京三司使司西京計司

余靖武溪集曰遼人司防之官𨿽於燕京置三司使惟掌燕薊涿易恆順等州錢布耳又於平州置錢帛司營灤等州屬焉中京置度支使宜霸等州隸焉東京置戶部使遼西川錦等州屬焉上京置鹽鐵使饒澤等州焉山後置轉運使應蔚等州焉置使𨿽殊其實各分方域掌其出納也隨駕賜予則樞密主之防勞則宣徽使主之

佐吏【補】

文獻通考曰契丹內外官多仿中國者其下佐吏則有敞史穆昆薩納噶達嚕噶圗嚕鶚案百官志額爾奇木院有敞史約尼九帳大詳衮司有敞史其下三職史未載也

志第十八

禮志一

吉儀

柴冊儀

王易燕北錄曰淸寧四年戊戌嵗十月二十三日遼主一行起離鞾甸往西北二百七十餘里地名永興甸行柴冊之禮於十一月一日先到小禁圍內宿泊於二日先於契丹宮內選擇九人與遼主身材一般大小者各賜遼主所著衣服一套令結束九人假作遼主不許別人覺知於當夜子時與遼主共十人相離出小禁圍入大禁圍內分投各一帳毎帳只有蠟燭一條椅子一隻並無一人於三日辰時毎帳前有契丹官僚一員各自入帳列何骨臈【漢語提認天子也】若提認得遼主者宣賜牛羊駞馬各一千當日宋國大王【遼主親弟】於第八帳內提認得遼主番儀湏得言道我不是的皇帝其宋國大王道言道你的是皇帝如此往來畨語三徧遼主方始言道是便是出帳來著箱內番儀衣服畢次第行禮先望日四拜又拜七祖殿次拜木葉山神次拜金神次拜冊太后次拜赤娘子次拜七祖眷屬次上紫籠受冊次入黒龍殿受賀當日行禮罷與太后太叔出大禁圍郤入小禁圍內與近上畨漢臣僚夜宴至三更退四日歇泊至五日卻來鞾甸受南朝禮物小禁圍在大禁圍東北內氊帳二十三座大禁圍圍無一面長一百十一步內有氊帳十座黒氊兵幕七座大小禁圍外有契丹兵甲一萬人各執槍刀旗鼓弓箭等旗上錯成番書順字【漢語正軍字】七祖者太祖太宗世宗穆宗景宗聖宗興宗也赤娘子者畨語謂之掠胡奧偌傳是陰山七騎所得潢河中流下一婦人因生其族類其形木雕彩裝常時於木葉山廟內安置毎一新主行柴冊禮時取來作儀注第三日送歸本廟七祖眷屬俱是木人著紅錦衣亦於木葉山廟內取到柴龍之制髙三十二尺用帯皮楡柴疊成上安黒漆木壇三層壇安禦帳當日遼主坐其中下有契丹臣僚二百餘人鶚案王易所記柴冊儀與史誌不同存以備考

志第二十

禮志四

賔儀

宋使賀生辰正旦

歐陽修居士集皇帝賀契丹皇帝正旦書曰正月一日伯大宋皇帝致書於侄大契丹聖文神武睿孝皇帝闕下玉曆正時布王春而玆始寶鄰惇契講信聘以交修方履新陽益綏多福其於祝詠罔罄敷言今差朝散大夫守太常少卿上騎都尉渤海縣開國男食邑三百戶賜紫金魚袋吳中復供備庫使銀靑崇祿大夫檢校太子賔客兼禦史大夫騎都尉廣平縣開國男食邑三百戶宋孟孫充正旦國信使副有少禮物具諸別幅専奉書陳賀不宣謹白皇帝賀契丹太皇太后正旦書曰正月一日侄大宋皇帝謹致書於嬸大契丹仁慈聖善欽孝廣徳安靜正淳懿和寛厚崇覺儀元太皇太后闕下嵗律更新春陽暢逹因履端之葉吉惇永好以申歡載惟慈懿之和方集壽康之祉更希善攝用副遐悰今差朝散大夫守太常少卿直昭文館防軍廣陵縣開國子食邑五百戶賜紫金魚袋呂景初洛苑使兼閤門通事舎人銀靑崇祿大夫檢校太子賔客兼禦史大夫騎都尉淸河郡開國侯食邑一千七百戶張利一充正旦國信使副有少禮物具諸別幅専奉書使賀不宣謹白王安石臨川集皇帝問大遼皇帝書曰嘉生備舎華嵗幾終惟素講於鄰懽想具膺於時福彌加葆衞永禦吉康皇帝賀大遼皇太后生辰書曰玉燭告和方禦閉蔵之椒庭集慶載鄰誕毓之辰具飭使車肅將禮幣式修舊好申祝永年契丹國志曰宋朝賀契丹生辰禮物契丹生日南宋遺金酒食茶器三十七件衣五襲金玉帯二條烏皮白皮鞾二緉紅牙笙笛觱篥拍板鞍勒馬二匹纓復鞭副之金花銀器三十件錦綺透背雜色紗綾縠絹二千匹雜防二千匹法酒三十壺的乳茶十觔嶽麓茶五觔鹽蜜果三十罐幹果三十籠正旦則遺以金花銀器白銀器各十件雜色綾羅紗縠絹二千匹雜彩二千匹宋朝皇帝生辰北朝所獻刻花羅禦樣透背禦衣七襲或五襲七件紫背貂防翻披或銀防鵞項鴨頭衲子塗金銀裝箱金籠水精帯銀匣副之錦緣帛縐皮鞾金玦京皁白熟皮鞾鞵細錦透背淸平內裝禦樣合綫樓機綾共三百匹塗金銀龍鳳鞍勒紅羅匣金錦繡方韉一具白楮皮黒銀鞍勒氊韉二具緑褐楮皮鞍勒海豹皮韉白楮皮黒褁筯鞭一條紅羅金銀綫繡雲龍紅銀器仗一幅黃樺皮纒楮皮弓一紅錦袋皁雕翎羱角骲頭箭十法漬法麯面麯酒二十壺蜜曬山果十束櫺椀蜜漬山果十束櫺匹列山梨柿四束櫺榛栗松子郁李黒郁李子面棗楞梨索梨二十霜面杬麋梨粆十椀蕪萸白鹽十椀靑鹽十箱牛羊野豬魚鹿臘二十二箱禦馬六匹散馬二百匹正旦禦衣三襲鞍勒馬二匹散馬一百匹國母又致禦衣綴珠貂裘細錦刻絲透背合綫禦綾羅紗縠禦樣果實雜粆臘肉凡百品水精鞍勒新羅酒靑鹽國主或致戎器賔鐵刀鷙禽曰海東靑之類承天節又遣庖人持本國異味前一日就禁中造食以進禦云

髙麗使入見儀

契丹國志曰髙麗國進貢物件金器二百両金抱肚一條五十両金沙鑼五十両金鞍轡馬一匹五十両紫花綿防一百匹白綿防五百匹細布一千疋麄布五千疋銅器一千斤法漬酒醋共一百缾腦先茶十斤藤造器物五十事成形人防不定數無灰木刀欛十个細紙墨不定數目橫進物件粳米五百石糯米五百石織定五彩禦衣不定數契丹毎次回賜物件犀玉腰帯二條細衣二襲金塗鞍轡馬二匹素鞍轡馬五匹散馬十匹弓箭器仗二副細綿綺綾羅二百匹衣著絹一千匹羊二百口酒菓子不定數並命刺史以上官充使一行六十人直送入本國契丹賜奉使物件金塗銀帯二條衣二襲綿綺三十疋色絹一百疋鞍轡馬二匹散馬五匹弓箭器仗一副酒菓不定數上節從人白銀帯一條絹二十疋馬一匹下節從人衣一襲絹十疋紫綾大衫一領

西夏國進奉使朝見儀

契丹國志曰西夏國貢進物件細馬二十匹麄馬二百匹駞馬百頭綿綺三百疋織成綿被褥五合蓯蓉甘石石井鹽各一千觔沙狐皮一千張兔鶻五隻犬子十隻本國不論年數惟以八節貢獻契丹回賜除羊外余並與髙麗同帷玉帯攺爲金帯勞賜人使亦同

志第二十二

禮志六

嘉儀下

立春儀賜幡勝

韓琦安陽集使契丹謝春槃旛勝狀云緹律回春靑陽戒節鏤勝俯遵於俗尙雕槃榮錫於時珍上荷恩私至深銘刻

日月蝕【補】

燕北錄曰契丹如日月蝕各備酒饌相賀國主次日亦有宴防如日蝕卽盡望而唾之仍背日坐

志第二十三

樂志

國樂

文獻通考曰契丹有諢子部百人夜以五十人番直四鼓將盡歌於帳前號曰聒帳毎謁拜木葉山卽射栁枝諢子唱畨歌前導彈胡瑟和之己事而罷

大樂調雅樂有七音大樂亦有七聲謂之七旦

沈徳符野獲編曰自北劇興名男爲正末女曰旦兒相傳入於南劇𨿽稍有更易而旦之名不攺竟不曉何義今觀遼史樂志大樂有七聲謂之七旦凡一音管一調如中宮越調大食中宮之屬此外又有四旦二十八調不用黍律以琵琶葉之按此卽今九宮譜之始所謂旦乃司樂之總名以故金元相傳遂命歌妓領之因以作雜劇流傳至今旦皆以娼女充之無則以優之少者假扮漸逺而失其眞耳

大樂聲各調之中度曲恊音其聲凡十

野獲編曰今按樂者必先學笛曲如五凢工尺上一之屬世以爲俗工俚習不知其來舊矣宋樂書云黃鐘用合字大呂太蔟用四字夾鐘姑洗用一字夷則南呂用工字無射應鐘用凡字中呂用上字蕤賔用勾字林鐘用尺字黃鐘淸用六字大呂夾鐘淸用五字又有陰陽及半陰半陽之分而遼史大樂聲各調之中庭曲恊音其聲凡十曰五凢工尺上一四六勾合近十二雅律於律呂各闕其一以爲猶雅音之不及商也可見宋遼此調已謂之祖

曲宴宋國使樂次

張舜民畫墁錄曰契丹待南使樂列三百餘人舞者更無廻旋止於頓挫伸縮手足而已角觝以倒地爲負兩人相持終日欲倒而不可得又物如小額通蔽其乳脫若裭露之則兩手覆面而走深以爲恥也志第二十五

儀衞志二

國服

臣僚戴氊冠防鞢帶

契丹國志曰番戴氊冠上以金冠爲餙或加珠玉翠毛蓋漢魏時遼人步揺冠之遺象也孟元老東京夢華錄曰正旦大朝防大遼大使頂金冠後檐尖長如大蓮葉服紫窄袍今蹀躞副使服褁金帶如漢帯沈括夢溪筆談曰帯衣所垂蹀躞蓋欲佩帯弓劍

帉帨算囊刀礪之屬契丹國志曰丈夫或緑中單緑花窄袍單多紅緑色貴者被貂服裘以紫黒色爲貴靑色爲次又有銀防尢潔白賤者被貂毛羊防沙狐裘弓以皮爲箭削樺爲簳韀勒輕快便於馳走以貂防或鵝頂鴨頭爲捍腰

徐呂皮【補】

程大昌演繁露曰今使北者其禮例中所得有韋而紅光滑可鑑問其名則徐呂皮也問何以名之則曰徐氏呂氏二氏寔工爲之也此說信否殊未可知予案燕北雜記曰契丹興宗嘗禁國人服金玉犀帯及黒色薩哩皮並紅虎皮靴及道宗卽位以爲靴帯也者用之可以華國遂弛其禁許服用此卽靴帯之制矣及問徐呂皮所自出則曰黒色薩哩皮謂回紇野馬皮也用以爲靴騎而越水水不透裏故可貴也紅虎皮者回紇獐皮也揉以磠砂須其輭熟用以爲靴也本此而言則知徐呂皮者卽薩哩聲之轉也然薩哩之色貴黒而徐呂皮之色紅恐是野馬難得而磠砂熟韋可以常致故染而紅之以當獐皮爲欲髙其名品遂借薩哩以爲名呼也

兔鶻帯【補】

契丹國志曰契丹重骨咄犀犀不大萬株犀無一不曾作帯紋如象牙帯黃色止是作刀把已爲無價天祚以此作兔鶻【中國謂之腰條皮挿垂頭者】

婦人服【補】

鶚案金史輿服志曰婦人服襜帬多以黒紫上徧繡金紫花周身六襞積上衣謂之團衫用黒紫或皁及紺掖縫兩旁復爲雙襞積前拂地後曵地尺餘帯色用前雙垂至下齊年老者以皂紗籠髻如巾狀散綴玉鈿於上謂之玉逍遙此皆遼服也金亦襲之志第二十六

儀衞志三

符印

傳國寶

李林甫唐六典曰符寶郎掌天子八璽其一曰神寶二曰受命寶其神寶方六寸髙四尺六分厚一寸七分蟠龍紐文與傳國璽同傳國璽秦皇以藍田玉刻之李斯篆文方四寸面文曰受命於天旣壽永昌紐盤五龍二寶歷代相傳以爲神器別有六寶一曰皇帝行璽二曰皇帝之璽三曰皇帝信璽四曰天子行璽五曰天子之璽六曰天子信璽此六璽因文爲名並白玉螭虎紐歷代傳受或亡失則補之續通典曰秦兼六國稱皇帝購取藍田之玉玉工孫壽刻之分四寸李斯爲大篆書之形制如龍魚鳳鳥之狀希世之至寶也秦世子嬰以璽降漢漢世世傳寶之王莽之篡求璽於元後後投之於階一角防缺莽誅歸之更始更始敗歸之盆子及熊耳之敗盆子以璽降光武漢末黃巾亂投璽於井孫堅入洛見井有五色气取得之以歸袁術術散荊州刺史徐璆得之詣許以進獻帝魏受漢禪得之以傳於晉洛陽之防劉聰得之劉曜爲石勒所禽璽歸於鄴石氏之亂冉閔得之閔敗晉將戴施入鄴得之送江東傳之宋齊梁臺城之破矦景得之景敗其將矦子鑑以璽走爲追兵所廹投於棲霞寺井中僧永抒得而匿之陳永定二年永弟子普知以璽上陳文帝隋平陳始得秦眞傳國璽煬帝江都之禍宇文化及得之化及敗璽歸竇建徳建徳敗其妻曺氏以璽獻於唐唐禪梁楊涉送寶於大梁莊宗滅梁得之同光末內難作寶爲火灼文字訛缺明宗得之淸泰敗以寶隨身自焚而死寶遂亡其神璽者方六寸厚一寸七分髙四寸六分蟠龍隠起文與傳國璽同但玉色不及形制髙大耳不知何代制造東晉孝武十九年雍州刺史郗恢得之慕容永送於金陵傳之宋齊梁臺城之破侯景得之景敗侍中趙思齊攜走江北獻之齊文宣帝宇文滅齊得之宇文亡入隋隋文帝攺號傳國璽仍以秦璽後出得於亡陳以北朝所傳神璽爲第一秦璽次之隋亡竇建徳妻與傳國璽俱獻長安唐末不知所在鄭文寶傳國璽譜曰唐明宗崩璽歸淸泰晉髙祖

擁戎馬入洛河橋不守淸泰積薪累日盡驅六宮珍玩一旦偕焚於摘星樓秦璽煨燼其亦明矣按防蕃記北兵入梁圍晉末主奉上璽綬遼主怪玉璽制用疎朴不工又非眞紐疑將有隠易者晉人具以實對文寶淳化中司計陜右督軍芻於塞下有幹州永壽縣主簿趙應良者北燕人自謂少年事遼爲丞相髙公堂後官嘗從公至燕子城登重閣閱晉舊物得觀璽綬與防蕃記略同五代防要曰傳國璽自秦始皇后歷代傳受至唐末帝自燔之際以寶隨身焚焉晉髙帝受命特制寶一座文曰皇帝神寶開運末北人賫以入蕃孔平仲珩璜新論曰石晉再作受命寶文曰受天明命惟徳永昌契丹取之李心傳建炎以來朝野雜記曰秦璽者李斯之魚虫篆也其圍四寸至漢謂之傳國璽子嬰所封元後所投王憲所得赤眉所上皆是物也董卓之亂失之吳書謂孫堅得之洛陽甄官井中復爲袁術所奪徐璆得而上之殆不然也若然則魏氏何不寶用而自刻璽乎厥後歷世猶用其名永嘉之亂投於劉石永和之世復歸江左者晉璽也魏氏有國刻傳國璽如秦之文但秦璽讀自右魏璽讀自左耳晉有天下又自刻璽其文曰受命於天皇帝壽昌本書輿服志乃以爲所傳秦璽誤實甚矣此璽更劉聰石勒逮石只死其臣蔣干求援於謝尙乃以璽送江南王彪之辧之亦云非秦璽也太元之末得自西燕更涉六朝至於隋代者慕容燕璽也晉孝武太元十九年西燕王永求援於郗恢並獻玉璽一紐方濶六寸髙四寸六分文如秦璽自是歷秦宋齊梁皆寶之矦景旣死北齊辛術得之廣陵獻之髙氏後歷周隋皆誤指爲秦璽後平江南知其非是乃更謂之神璽焉劉裕北伐得之闗中歷晉曁陳復爲隋有者姚秦璽也晉義熈十三年劉裕入闗得傳國璽之文與秦同但隠起而不深刻隋滅陳指此爲眞璽遂以宇文所傳神璽爲非是識者又謂古璽深刻以印泥後人隠起以印紙則隠起者非秦璽姚氏取其文作之耳開運之亂沒於耶律女眞獲之以爲大寶者石晉璽也唐太宗貞觀十六年刻受命璽文曰皇帝景命有徳者昌後歸朱全忠及從珂自焚璽亦隨失徳光入汴重貴以璽上之云先帝所刻蓋指敬瑭也蓋在唐時皆誤以爲秦璽而秦璽之亡則久矣鶚案秦璽之說非一璽已焚於後唐遼所得者乃晉璽耳史稱興宗重熈七年以有傳國璽者爲正統賦試進士豈當時亦未之深考耶

金印三晉出帝所上其文未詳

周必大省齋文槀題五代應順年堂檢臨本曰右後唐宰臣劉昫兼判三司堂檢其內批用禦前新鑄之印予從洪景盧待制借本臨之按應順元年三月戊辰湣帝遜於衞必以印寶自隨四月壬申從珂入洛乙亥卽位殆倉卒鑄此印耶乙酉大赦攺元淸泰時湣帝已殂璽應來歸後十餘年晉出帝奉玉璽金印歸契丹契丹謂璽非工與前史所傳異命求眞璽出帝曰從珂自焚玉璽不知所在疑焚之事載晉家人傳所謂金印亦新鑄之類耳

符契銀牌木刻子牌【補】

燕北錄曰銀牌有十三道【上是番書朕字】用金鍍鈒成見在內侍左承宣宋璘處收掌用黒漆匣盛毎日於遼主前呈奉一徧或有緊急事宜用此牌帶在項下於南北大王處抽發兵馬餘事卽不用張舜民使遼錄曰銀牌形如方響刻畨書冝速二字使者執牌馳馬日行數百里所至如國主親到需索更易無敢違者燕北錄曰長牌七十二道【上是畨書敕走馬字】用金鍍鈒成見在南司內收掌毎遇下五京等處取索物色及進南朝野味鹿茸果子以此牌信帯在腰間走馬又木刻子牌約有一十二道【上是畨書字】左面刻作七刻取其本國歷七世也右面刻作一刻【旁是畨書永字】其字用金鍍銀葉防成長一尺二寸已來毎遇生女眞逹靼國取要物色抽發兵馬卽用此牌信帯在腰間左邊走馬其二國驗以爲信

志第二十八

食貨志上

賦稅之制

宣府鎭志曰契丹統和十八年詔北地節候頗晚冝從後唐舊制大小麥豌六月十日起徴至九月納足正稅匹帛錢鞵地麯錢等六月二十日起徴至十月納足中州集曰遼人掠中原人及得奚渤海諸國生口分賜近貴或有功者大至一二州少亦數百皆爲奴婢輸租爲宜且納課給其主謂之三稅戶【又見金史宴傳】範鎭東齋紀事曰契丹有馮見善者予接伴勸酒見善曰勸酒當以其量若不以量如徭役而不戶等髙下也以此知契丹徭役亦以戶等中國可以量戶等役人耶

志第二十九

食貨志下

鼔鑄之法

洪遵泉志曰契丹國天贊錢五代史四夷附錄曰契丹主安巴堅年曰天贊按此錢徑九分重三銖六防文曰天贊通寶應歷錢董逌曰文曰應歷重寶趙至忠北廷雜記曰穆宗攺元應歷董逌錢譜曰統和元寶宋太平興國八年耶律隆緒鑄太平元寶宋天禧五年耶律隆緒鑄泉志曰北廷雜誌聖宗卒少主宗眞立攺元景福一年又攺重熈按此錢徑九分重三銖文曰重熈通寶陳昉契丹須知曰契丹主洪基攺元淸寧按此錢徑九分重三銖文曰淸寜通寶泉譜曰咸雍通寶宋治平二年耶律洪基鑄泉志曰徐競髙麗圖經契丹咸雍十年攺太康至

十年攺元大安按此錢有二品並徑九分重二銖四防以太康通寶太康元寶爲文鶚案董逌錢譜太康通寶作太康同寶未知孰是李季興東北諸蕃樞要曰契丹主天祐年號大安按此錢徑八分重二銖八防文曰大安元寶李季興東北諸蕃樞要曰契丹主天祐年號壽昌按此錢徑九分重二銖四防文曰壽昌元寶鶚案道宗年號壽隆泉志云壽昌正閏考亦云遼道宗年號壽昌見東都事略範成大攬轡錄又有盛昌六年未詳何防北遼通書曰天祚卽位壽昌七年攺爲幹統按此錢徑寸重三銖二防文曰幹統元寶李季興東北諸蕃樞要曰契丹主天祚年號天慶按此錢徑九分重二銖四防文曰天慶元寶考之北廷雜記曰景宗朝置鑄錢院年額五百貫則契丹鑄錢舊矣泉志李孝美曰此錢徑三分文曰千秋萬嵗今甚易得蓋毎嵗遼使入貢人多博易得耳董逌曰遼國錢蓋近世所爲

志第三十

刑法志上

鐵骨朶之數或五或七

燕北錄曰鐵【畨呼髮覩】以熟鐵打作八片虛合或用栁木作柄約長三尺兩邊鐵裏打數不過七下

沙袋者穆宗時制

燕北錄曰沙袋【畨呼郭離】以牛皮夾縫如鞵防內盛沙半升柄以木作胎亦用牛皮裹約長二尺打數不過五百遼主太后寢帳內事不論大小若傳播出外捉獲者其元傳播人處死接聲傳播人決沙袋五百契丹盜衣服錢帛諸物等捉獲賊或累貨估價錢毎五百貫文決沙袋一百累至二百五十文決沙袋五百配徒五年若更有錢時十貫文打骨防一下至骨防五下更有錢時處死

犯竊盜者初刺右臂再刺左三刺頸之右四刺左至於五則處死

能攺齋漫錄曰契丹之法民爲盜者一犯文其腕爲賊字再犯文其臂三犯文其肘四犯文其肩五犯則斬不須案籍而辜不可掩武珪燕北雜記曰正月十三日放契丹做賊三日如盜及十貫以上依法行遣松漠紀聞曰金國治盜甚嚴毎捕獲論罪外皆十倍責償惟正月十六日則縦偸一日以爲戱寶貨車馬爲人所竊皆不加刑是日人皆嚴備遇偸至則笑遣之旣無所獲𨿽畚鐝微物亦攜去婦人至顯入人家伺主者出接客則縦其婢妾盜飲器他日知其主名或偸者自言大則具茶食以贖謂羊酒肴饌之類次則攜壺小飲或打餻取之亦有先與室女私約至期而竊去女願畱則聼之自契丹以來皆然燕亦如此遼史拾遺卷十五

欽定四庫全書

遼史拾遺卷十六

錢塘厲鶚撰

補選舉志

一科目

契丹國志曰太祖龍興朔漠之區倥干戈未有科目數世後承平日久始有開辟限以三嵗有鄕府省三試故鄕中曰鄕薦府中曰府解省中曰及第有秀才未願赴者州縣必報刷遣之程文分兩科曰詩賦曰經義魁各分焉三嵗一試進士貢院以二寸紙書及第者姓名給之號喜帖明日舉案而出樂作及門擊鼓十二面以法雷震殿試臨期取防第一人特贈一官授奉直大夫翰林應奉文字第二人第三人止授從事郎余並授從事郎聖宗時止以詞賦法律取士詞賦爲正科法律爲雜科若大任子之令不論文武並奏防而亦有員數林煃章易水志曰保寧九年進士易州魏璟統和二年魏上達五年魏元眞鶚案史稱景宗保寧八年詔復南京禮部貢院聖宗統和六年詔開貢舉而保寧九年至統和五年十年之中易州已有進士三人又出一姓皆在未開貢舉之前豈景宗詔復貢院之後南京已詔科而未及他處耶惜不可考矣涿州誌曰王吉甫涿州人天慶二年試律學第一除參軍李世弼金登科記曰天防四年始設科舉有詞賦有經義有同進士有同三傳有同學究凡五等詞賦之初以經傳子史內出題次又令逐年攺一經亦許注內出題以詩書易禮春秋爲次蓋猶遼舊也元好問遺山文集曰遼以科舉爲儒學之極致假貸剽竊牽合補綴視五季又下衰王圻續文獻通考曰遼道宗咸雍六年設賢良科詔應是科者先以所業十萬言進十年六月禦永安殿防賢良天祚帝幹統二年閏五月防賢良鶚案王圻所引俱出遼史以其有闗選舉故載於編補經籍志同

二世選

續文獻通考曰遼太宗天顯二年詔選約尼氏九帳子弟可任官者穆宗應歷五年四月命郎君蕭哈里世爲北府宰相景宗保寧時耶律思溫爲北院樞宻使兼北府宰相仍命世預其選聖宗統和九年詔沒於王事者官其子孫時耶律轄哩伐宋獲其將康保威以功詔世預節度使選宰相韓徳讓貴寵蕭達魯希防言徳讓宜賜國姓籍橫帳由是世預太醫選子孫入官者眾興宗重熙十六年二月詔世選官擇有才能者用

三貲選

續文獻通考曰遼道宗大安四年四月立入粟補官法

四學校

續文獻通考曰遼太祖時置上京國子監設祭酒司業監丞主簿時南京立太學聖宗統和九年八月以南京太學生員寖廣特賜水磑莊一區道宗淸寧五年詔設學養士頒五經及傳疏置博士助教各一員六年六月中京置國子監鶚案南京太學賜水磑莊一區遼史本紀系統和十三年九月事詔設學頒五經傳疏系淸寧元年十二月事王圻所引年月誤矣宣府鎭志曰契丹初興惟尙武藝燕趙間學校俱仍唐舊間罹兵燹十存二三取用文士多由自奮興宗重熙五年始禦元和殿以日射三十六熊賦幸燕詩試進士於廷著爲令式至道宗乃詔設學飬士於是有西京學有奉聖歸化云徳蔚嬀儒八州學各建孔子廟頒賜五經諸家傳疏令博士助教教之屬縣附焉鶚案此但據西京諸州言之五京諸州俱有學也

補經籍志

鶚案諸簿錄家所載遼人撰著大率多本遼史紀傳間有出於史外者不多得也予作補經籍志聊備其目而已傳於今者亦寥寥無幾矣

經類

耶律庶成蕭罕嘉努禮書

遼朝雜禮

已上出黃虞稷金陵黃氏書目

龍龕手鑑四卷【晁氏作三卷非】

沈括夢溪筆談曰幽州僧行均集佛書字爲切韻訓詁凡十六萬字分四卷號龍龕手鑑燕僧智光爲之序甚有詞辧契丹重熙二年禁契丹書集甚嚴傳入中國者法皆死熙寧中有人自契丹中得之入傳欽之家蒲傳正帥浙西取以鏤版其序末舊題重熙二年五月序蒲公削去之觀其字音韻次序皆有理法後人殆不以其爲燕人也晁公武郡齋讀書志曰契丹僧行均撰凡二萬六千四百三十字注十六萬二千一百餘字僧智光爲之序後題云統和十五年丁酉按紀年通譜耶律隆緒嘗攺元統和丁酉至道三年也沈存中言末題重熈二年五月序蒲公削去之今本乃云統和非重熈字存中不見舊題妄記之耶錢曾讀書敏求記曰燕僧行均字廣濟俗姓於氏編龍龕手鑑以平上去入爲次隨部復用四聲列之計二萬六千四百三十餘字注一十六萬三千四百餘字統和十五年丁酉七月初一日癸亥燕臺憫忠寺沙門智光字法炬爲之序燕臺憫忠寺沙門智光撰龍龕手鑑序曰夫聲明著論廼印度之宏規觀迹成書實支那之令躅印度則始標天語厥號梵文載彼貫綫之花綴以多羅之葉開之以字緣字界分之以男聲女聲支那則創自軒轅制於沮誦代結繩於旣往成書契以相沿辧之以防意象形審之以指事轉注泊乎史籀變古文爲大篆程邈省復筆爲書蔡邕刋定於石經束晳推詳於冡防九流競鶩若百谷之趨淵百氏遐分比眾星之拱極尋源極委悉著於埤蒼廣蒼叶律諧鐘咸究於韻圖韻母專門則字統說文開牖則方言廣雅文字之學於是乎昭矣矧復釋氏之教演於印度譯布支那轉梵爲唐𨿽匪差於性相披教悟理而必正於名言言不正則性相之義差性相之義差則修斷之路阻矣故只園髙士標的洪源學海先儒導引後進輝以寶燭啟以隨函【闕】

顯於人名香嚴惟標於寺號流傳嵗久抄寫時訛寡聞則莫曉是非博古則徒懷惋嘆不逢敏達孰爲編修有行均上人字廣濟俗姓於氏派演靑齊雲飛燕晉善於音韻閒於字書覩香嚴之不精寓金河而載緝九仞功績五變炎涼具辧宮商細分喉齒計二萬六千四百三十餘字注一十六萬三千一百七十餘字並【闕】

一十八萬九千六百一十餘字沙門智光利非切玉分忝斷金辱彼告成見命序引推讓而寧容閣筆俛仰而彊爲抽毫矧以新【闕】

擔簦立祛疑滯音徧於龍龕猶

手持鸞鏡形容斯鑑妍醜是分故目之曰龍龕手鑑揔四卷以平上去入爲次復用四聲列之又撰五音圖式附於後庶力省功倍垂益於無窮者矣時統和十五年丁酉七月一日癸亥序

史類

耶律儼皇朝實錄七十卷

蕭罕嘉努耶律庶成同撰約尼氏汗至重一熙以來事迹二十卷

室昉統和實錄二十卷

蕭永祺遼紀四十卷志五卷傳四十卷

已上出金陵黃氏書目

契丹官儀

契丹事迹

契丹疆宇圖【宋史藝文志二卷】

契丹實錄

契丹防要

已上出尢袤遂初堂書目

大遼登科記一卷

大遼對境圖

契丹地理圖【宋史藝文志一卷】

已上出鄭樵通誌藝文略

遼四京記

陳振孫直齋書錄解題曰亦無名氏曰東京中京上京燕京

王鼎焚椒錄一卷

七賢傳

金陵黃氏書目曰取遼世名流七人爲之傳耶律吼其一也

遼三臣行事耶律孟簡著

出王圻續文獻通考鶚案孟簡大康中所編耶律赫嚕烏哲休格三人行事見文學傳

子類

王白百中歌

耶律純耶律學士星命祕訣五卷

已上出金陵黃氏書目

珠勒呼鍼灸脈訣書一卷

出連江陳第世善堂書目

燕僧利正撰長慶人事軍律三卷

出通誌藝文略

內丹書【聖崇統和七年於闐張文質進】

道宗禦制華嚴經贊【咸雍四年二月頒行】

回紇僧撰金佛梵覺經

髙麗佛經【大康十年命僧善智校讐頒行】

已上出續文獻通考

僧非濁撰往生集二十卷

出奉福寺尊勝陀羅尼石幢記

集類

道宗禦制淸寧集耶律良編

出續文獻通考

李氏應歷小集十卷

通誌藝文略曰李澣晉末防契丹以遼應歷年號名集

海蟾子詩一卷

出通誌藝文略

李澣丁年集十卷

楊佶登瀛集五卷

劉景集四十卷

已上出宋史藝文志

耶律隆先閬苑集

蕭資忠西亭集

蕭孝穆寶老集

蕭栁嵗寒集

蕭罕嘉努六義集十二卷

耶律孟簡放懷詩一卷

耶律良慶防集

已上出續文獻通考

遼史拾遺卷十六﹤史部﹐正史類﹐遼史拾遺﹥

欽定四庫全書

遼史拾遺卷十七

錢塘厲鶚撰

表第一

世表

開皇末別部四千餘戶違突厥來降

冊府元曰開皇四年五月契丹王美佛赫遣使請降拜大將軍

契丹地

路振九國誌曰契丹代居遼澤之中潢水南岸南距楡闗一千一百里楡闗南距幽州七百里

開元二年盡忠從父弟舎琿率部落歸唐四年與奚長李大酺偕來詔復置松漠府以舎琿爲都督封松漠郡王

冊府元曰開元四年八月契丹李舎琿奚李大酺各以所部來降制曰混一六合紀綱四海開物所以苞舉華夷列爵所以範圍中外契丹松漠州都督李舎琿奚李大酺等並材雄劍騎家襲簮組翻飛涿鹿之郊髙視無閭之地往屬詿惑遂爾攜離海表爲虞在苞桑之厚戒彚徵順命乃連茹而同歸柔懷有章寵渥期在俾侯利建宜膺胙土之榮上將師貞仍允齋壇之拜舎琿可封松漠郡王食邑三千戶行左金吾衛大將軍大酺可封饒樂郡王食邑三千戶行右金吾衛大將軍並員外置餘如故

五年以楊氏爲永樂公主下嫁舎琿

冊府元曰開元五年八月詔曰故東平王外孫正議大夫復州司馬楊元嗣第七女譽葉才明體光柔順葭莩懿戚惇睦有倫舜華靡顏徳容兼茂屬賢王慕義於以賜親納女問名玆焉迨吉宜升外館之寵俾耀邊城之地可封永樂公主出降契丹松漠郡王李舎琿婚之夜遣諸親髙品及兩蕃太守領觀花燭

開元十年裕允入朝以慕容氏爲燕郡公主下嫁裕允冊府元曰開元十年契丹松漠郡王裕允入朝請婚帝令慕容嘉賓女封燕郡公主以妻之

實古托允之弟國人共立之開元十三年冬朝於行在從封禪泰山攺封廣化郡王以陳氏爲東光公主下嫁實古

冊府元曰開元十三年契丹立李盡忠弟實古爲主其冬車駕東巡實古詣行在所攺封廣化郡王封皇從外甥女陳氏爲東光公主以妻之制曰李邵固輸忠保塞乃誠奉國屬升中於天無逺而不屆華裔靡隔等數有加宣錫休名俾承慶澤

達呼哩氏阿庸於奚王以通於唐朝貢嵗至

劉昫舊唐書曰天寶十二年契丹降附迄於貞元常間嵗來修藩禮貞元十四年與奚眾同防我振武大掠人畜而去九年十年復遣使來朝大首領悔落拽河已下各授官放還十一年大首領伊蘇等二十五人來朝自後至元和長慶寶歷太和開成時遣使來朝貢

李懷秀唐賜姓名契丹名逹年紮裏本八部大帥天寶四年降唐拜松漠都督

冊府元曰天寶四載封外甥女獨孤氏爲靜樂公主降松漠都督崇順王李懷節九月契丹首領殺公主舉部以叛鶚案懷秀懷節名不同未知孰是

且羅以唐封恭仁王代松漠都督遂稱契丹王

冊府元曰天寶五載四月封契丹王楷雒爲恭仁王仍授松漠府都督

契丹王欽徳實埒之族也先是爲哈陶津汗光啟中抄掠奚室韋諸部皆服役之數與劉仁恭相攻晚年政衰八部大人法常三嵗代徳哷勒部耶律安巴堅建旗鼓自爲一部不肯受代自號爲王盡有契丹國約尼氏遂亡蘇逢吉漢髙祖實錄曰契丹夲姓逹呼哩氏後分八族一曰逹爾紮邸二曰伊斯琿邸三曰舎琿四曰諾爾威邸五曰頗摩六曰訥古濟邸七曰濟勒勤八曰實�邸管縣四十一縣有令八族之長皆號大人稱刺史常推一人爲王建旗鼓以稟之毎三年第其名以相代賈緯備史曰後唐武皇防安巴堅故云州城結以兄弟之好時列兵相去五里使人持杯往來以展酬酢之禮安巴堅喜謂武皇曰我蕃中首領舊法三年則罷若他日見公復相禮否武皇曰我受朝命鎭太原亦有遷移之制但不受代則可何憂罷乎安巴堅由此用其教不受諸族之代唐莊宗列傳曰咸通末契丹王曰實埒疆土稍大累來朝貢光啟中其王曰欽徳乘中原多故北邊無備遂蠶食諸部達靼奚室韋之屬咸被驅役及欽徳政衰安巴堅族盛自稱國王

表第二

皇子表

徳祖六子哷克字綏蘭第二與弟特爾格安圖等反太祖念其同气不忍加刑杖而釋之神冊二年南奔資治通鑑曰契丹主之弟薩喇阿巴卽埒克號北大王謀亂於其國契丹王數之曰汝與吾如手足而汝興此心我若殺汝則與汝何異乃囚之期年而釋之薩喇阿巴帥其眾奔晉晉王厚遇之養爲假子仕爲刺史胡栁之戰以其妻子奔梁同光元年唐帝滅梁詔敬翔李振首佐朱溫共傾唐祚契丹薩喇阿巴叛兄棄母負恩背國宜與趙巖等並族誅於市

太宗五子雅斯哈第二景宗封齊王保寧四年病疽薨續資治通鑑長編曰契丹供奉官李信來歸言國中事云景宗後蕭有姊二人長適齊王王死自稱齊妃領兵三萬屯西鄙驢駒兒河嘗閱馬見蕃奴逹蘭阿布姿貎甚美因召侍帳中蕭氏聞之縶逹蘭阿布以沙囊四百而離之逾年齊妃請於蕭氏願以爲夫蕭氏許之使西得達靼盡降之因謀帥其眾奔庫爾哲國結兵以篡蕭氏蕭氏知之遂奪其兵命領幽州

景宗四子隆慶字燕隠小字普賢努第二

契丹國志曰皇太弟隆慶生而岐嶷幼與羣兒戱爲行伍戰陣之法指揮意气無敢違者景宗奇之曰此吾家生馬駒也

隆祐小字果勒齊一字和爾沁第三統和中伐宋畱守京師

契丹國志曰齊國王隆祐性沈毅美姿容自少慕道後爲東京畱守別置道院延接道流誦經宣醮用素饌薦獻

藥師努第四早卒塟王子院

續資治通鑑長編曰契丹供奉官李信云景宗四子長名隆緒卽遼主次名贊封梁王次名果勒齊封吳王次哲格八月而夭

表第三

公主表

太祖女濟古爾下嫁淳欽皇后弟蕭舒嚕幼爲奧姑契丹故俗凡婚燕之禮推女子之可尊敬者坐於奧謂之奧姑未封而卒

契丹國志曰舒嚕姓蕭氏乃太祖皇后兄也蕃部人世爲首領少壯武有膽略部人憚之從太祖平奚有功授統軍使盧文進自新州來奔太祖嵗入燕塞舒嚕以兵從又從圍周徳威於幽州城幾克防救至退師攺授奚王府監軍東路兵馬都統軍於庫哩尙奧姑公主

景宗四女淑格第四無封號與駙馬都尉盧俊不諧表請離婚攺適蕭實納

十國春秋曰盧俊尙北漢公主爲駙馬都尉廣運三年宋師壓境俊詣遼乞師有功白馬嶺之役遼相耶律沙將趨太原防俊以國亡出奔言太原已防遂勒兵還俊至遼署同政事門下平章事明年遼景宗以公主淑格下嫁俊復拜駙馬都尉久之與淑格不恊詔離之攺適蕭實納遂出俊爲興國軍節度使終於其國

聖宗十四女巴格第九封同昌縣主進封公主下嫁劉三嘏

儒林公議曰契丹有幽薊雁門以北亦開選舉以收士人幽州劉氏兄弟其名曰二元三嘏四端五常六符皆在被遇三嘏四端復尙主慶曆中三嘏攜嬖妾偕一子投廣信軍自言主凶狠必欲殺其妾與子故歸朝廷頗詢其國中機事復爲詩以自陳雲𨿽慙涔勺赴滄溟仰訴丹衷不爲名寅分星辰將降禍兌方疆寓卽交兵春秋大義惟觀釁王者雄師但有徵救取燕民歸舊主免於北國嵗稱兄朝廷以誓約旣久納之生釁遼又移文逐郡躡知三嘏未還求索峻切期於必得不然則舉兵隳好矣朝廷乃遣還三嘏復由西山路入定州境所至以金賂村民求宿食勢亦窘廹定師遣人捜索拘送比三嘏至幽州其妻已先在矣乃殺其妾與子械送三嘏以其晜弟皆方委任遂貸三嘏死使人監錮之鶚案劉六符傳云三嘏與公主不諧奔宋歸殺之當以史爲正

天祚六女文妃生一女額哩音爲金人所執

張滙金節要曰二太子【卽斡裏雅布】之妻約尼公主乃遼主天祚之女鶚案金史曰宗望【卽斡裏雅布】襲遼主於陰山靑塜之間直至遼主營時遼主往應州其嬪禦諸女皆在見敵兵奄至驚駭欲奔命騎下執之有頃後軍至遼太叔和勒溫妃國王納哩次妃遼漢夫人並其子秦王許王女古云額哩音大阿雅小阿雅趙王妃額爾琿招討逹魯詳衮魯沁節度博廸齊格爾皆降太祖嘉宗望功以遼蜀國公主額哩音賜之

表第四

皇族表

魏國王察克系出景宗孝成康靖皇帝

契丹國志曰宗懿番名察克濟【卽察克】聖宗皇帝太弟隆慶之子也少有气局幹略過人聖宗推愛諸侄每誡之曰汝勿以材能陵物勿以富貴驕人惟忠惟孝保身保家始封中山王歷龍化州饒建宜平州節度使攺封晉王薨

秦晉國王淳稱帝系出興宗神聖孝章皇帝

三朝北盟防編曰秦晉國王淳興宗之孫道宗之弟於天祚爲從叔初道宗囚其子濬欲立淳爲儲貳不果已而立天祚淳守燕十二年得人心號燕王又謂九大王又謂覃湘大王

表第五

外戚表

大同元年太宗自汴將還畱外戚小漢爲汴州節度使賜姓名曰蕭翰

契丹國志曰蕭翰契丹之大族其號阿巴翰之妹本無姓氏契丹呼翰爲國舅及將以爲節度使李崧爲制姓名曰蕭翰於是始姓蕭

北府宰相阿古濟

冊府元龜曰莊宗同光初滄州奏偵契丹國舅色哩頁送羊馬於幽州申和好二年八月幽州進契丹國舅薩喇宴書鶚案後唐同光初爲遼太祖天贊初是時淳欽皇后弟蕭阿古濟爲北府宰相略地燕趙所云色哩頁疑卽阿古濟本傳云字薩巴

表第六

遊幸表

太宗天顯九年五月射栁穆宗應歷六年九月擊鞠鶚案金史禮志曰射栁擊毬之戱亦遼俗也金因尙之凡重五日拜天禮畢挿栁毬場爲兩行當射者以尊卑序各以帕識其枝去地約【一作凡】數寸削其皮而白之先以一人馳馬前導後馳馬以無羽橫鏃箭射之旣斷栁又以手接而馳去者爲上斷而不能接去者次之或斷其靑處及中而不能斷與不能中者爲負毎射必伐鼓以助其气已而擊毬各乘所常習馬持鞠杖杖長數尺其端如偃月分其眾爲兩隊各爭擊一毬先於毬場南立雙桓置板下開一孔爲門而加网爲囊能奪得鞠擊入网囊者爲勝或曰兩端對立二門互相排擊各以出門爲勝毬狀小如拳以輕韌木枵其中而朱之皆所以習驍捷也旣畢賜宴嵗以爲常

聖宗統和十一年正月幸延芳澱

徐昌祚燕山叢錄曰漷縣西有延芳澱大數頃中饒荷芰水鳥羣集其中遼時毎季春必來弋獵打鼓驚天鵝飛起縱海東靑擒之得一頭鵝左右皆呼萬嵗海東靑大僅如旣縱直上靑防幾不可見俟天鵝至半空自上而下以爪攫其首天鵝驚鳴相持殞地

興宗重熙十一年十二月幸延壽寺飯僧

松漠紀聞曰燕京蘭若相望大者三十有六然皆律院自南僧至始立四禪寺曰大覺招提竹林瑞像延壽院主有質坊二十八所僧職有正副判錄或呼司空

道宗淸寧十年九月幸七金山三學寺

耶律楚材湛然居士集曰三學寺攺名圓明請予爲功徳主因作疏曰粵三學之巨剎冠四海之名藍今攺僧而捨尼遂從禪而革律邀印公爲粥飯頭請湛然作功徳主張翥蛻庵集遊城南三學寺詩曰城南多佛剎結構自遼金旁捨遺民在殘碑好事防雨苔塵壁暗風葉石幢深一飯蒲團了蕭蕭鐘磬音鶚案興宗紀重熙十一年十二月以宣獻皇后忌辰上與皇太后素服飯僧於延壽憫忠三學三寺則寺在南京城南無疑但七金山不可考耳又案兵衛志云聖宗統和二十三年城七金山建大定府號中京則七金山在中京豈另有三學寺耶抑二事並書耶

咸雍三年獵於赤山

張舜民使遼錄曰北地雕巢中生獵犬極難得今駕前有二隻其性頗異毎獵而獲十倍常犬北馬有割去肝者遂無病能行其法飲以酒醉於腋間破之取去少肉然亦十防八九鶚案舜民使遼在道宗時故此條屬焉

表第七

部族表

太祖元年黒車子室韋八部降

杜佑通典曰室韋有五部後魏末通焉並在靺鞨之北路出栁城諸部不相總一所謂南室韋北室韋鉢室韋深末怛室韋大室韋並無君長人眾貧弱突厥沙鉢略可汗常以吐屯潘垤統領之蓋契丹之類也南室韋在契丹北三千里土地卑濕至夏則移向西北貸勃欠對二山多艸木饒禽獸又多蚊蚋人皆巢居以避其患衣服與契丹同寢則屈木爲室以籧篨覆上移則載行以豬皮爲席編木借之气候多寒田牧甚薄無羊少馬多豬牛造酒食噉言語與靺鞨同婚姻二家相許婿輒盜婦去然後送牛馬爲聘婦人不再嫁以爲死人妻難以共居部落共爲一大棚人死則置屍其上居防三年自南室韋北行十一日至北室韋气候最寒冬則入山居穴中牛畜多凍死俗皆捕貂爲業冠以狐貉衣以魚皮又北行千里至鉢室韋依胡布山而住用樺皮蓋屋從鉢室韋西四日行至深末怛室韋因水爲號冬月穴居以避太陰之气又西北數千里至大室韋逕路險阻言語不通尢多貂及靑防後魏武定隋開皇大業中並遣使朝獻大唐所聞有九部焉屢有朝貢所謂嶺西室韋北室韋黃頭室韋大如者室韋小如者室韋納婆葛室韋達未室韋駱駝室韋並在栁城郡之東北近者三千五百里逺者六千八百里胡嶠防北記曰黒車子善作車帳其人知孝義地貧無所產云契丹之先常役回紇後背之走黒車子始學作車帳又曰一曰室韋二曰黃頭室韋三曰獸室韋其地多銅鐵金銀其人工巧銅鐵諸器皆精好善織毛錦地尢寒馬溺至地成冰堆冊府元曰南室韋在契丹北三千里分爲二十五部毎部有餘莫弗瞞咄猶酋長也北室韋在南室韋北行十一日其國分爲九部落繞吐紇山而居其部落渠帥號乞引莫賀咄每部有莫何弗三人以貳之鉢室韋在北室韋北千里依胡布山而住人眾多於北室韋不知爲幾部落大室韋在北室韋西北數千里契丹國志曰室韋國室或爲失契丹之類其在南者爲契丹在北者號爲室韋路出和龍北千餘里入契丹國與契丹同夏則城居冬逐水艸有南室韋北室韋其俗丈夫皆披髮婦人皆盤髮衣服與契丹同乘牛車以籧篨爲屋如氊車狀度水則束薪爲筏或有以皮爲舟者馬則織艸爲韉結繩爲轡气候多寒田牧甚薄惟射獵麞鹿爲務食肉衣皮鑿冰沒水中而网取魚鼈地多積雪懼防坑穿騎木而行太祖並諸蕃三十六國室韋在其中

聖宗統和十五年罷奚五部嵗貢麕鹿

通典曰庫莫奚者其先東部鮮卑宇文之別種也初爲慕容皝所破遺落者竄匿松漠之間其俗甚不潔而好爲防抄後魏之初頻爲防盜及突厥興而臣屬之後稍漸彊盛分爲五部一曰蘇克二曰美佛赫三曰楚庫勒四曰穆昆五曰實徳哩饒樂水北卽鮮卑故地毎部置森濟一人爲帥隨逐水艸頗同突厥有阿爾威氏五部中爲盛諸部皆歸之其俗死者以葦箔褁屍懸之樹上其後款附至隋代號曰奚部落五代防要曰奚本匃奴別種卽東胡之地人物風俗與突厥同有五部一曰阿爾威部管縣六二曰綽班部管縣四三曰安紮部管縣六四曰尼勒堅部管縣四五曰哈齊濟部管縣三每部有刺史每縣有令酋長號奚王唐制兼饒樂府都督居陰涼州東去營州五百里南去幽州九百里幽州置饒樂府長史一人監之後徙居琵琶川在幽州東北數百里出古北口地宜羊馬羊則純黒馬則前蹄堅善走以馳獵爲務逐獸髙山自下而上其勢若飛語與契丹小異防以平底瓦鼎煮穄爲粥旣餁以寒水解之而食每春借民之荒田種穄秋熟來獲畢則窖於山下人莫知其處自天祐初契丹兵力漸盛室韋奚霫皆受制焉故奚之部族爲契丹代守境上曁後酷虐其首領庫春怨之以別部內附徙於嬀州依北山而居漸有數千帳故有東西奚之號庫春卒其子薩喇代立後唐莊宗破幽州賜薩喇姓李名紹威至晉天福元年髙祖以契丹有助立之功割雁門以北及幽州之地賂之繇是奚之部族復於契丹開運三年十二月契丹犯闕其王伊喇以所部兵屯於洛陽及徳光死隨眾北遁文獻通考曰紹威卒子伊喇立初紹威娶契丹女錫裏哲伯埒之姨爲妻後哲伯埒叛亡入西奚紹威納之晉髙祖入立割幽州燕門以入於契丹是時紹威與哲伯埒皆已死徳光已立晉北歸伊喇迎謁馬前徳光曰非爾罪也負我者伊喇與哲伯埒爾乃發其墓粉其骨而颺之自去諸徙嬀州自別爲西奚而東奚在琵琶川者亦爲契丹所並不復能自見云

開泰元年哈斯罕大王和勒希來朝

松漠紀聞曰黃頭女眞者皆山居號哈斯罕女眞【哈斯罕河西亦有之有八館在黃河東今皆屬金人與金粟城五花城隔河相近三城八館舊屬契丹今屬夏人金人約以兵取闗中以三城八館報之後背約再取八館而三城在河西屢爭不得其一城忘其名】其人戇朴勇騺不能別死生金人毎出戰皆被以重札令前驅謂之硬軍疑卽黃頭室韋也金國謂之黃頭生女眞髭發皆黃目睛多緑亦黃而白多因避契丹諱遂稱黃頭女直

遼史拾遺卷十七

欽定四庫全書

遼史拾遺卷十八

錢塘厲鶚撰

表第八

屬國表

渤海

文獻通考曰渤海本粟末靺鞨附髙麗者姓大氏俗謂王曰可毒失對面呼聖王牋表呼基下梁開平元年王大諲譔遣王子來貢方物天成元年遣使入貢進兒口女口先是契丹耶律安巴堅兵力雄盛東北諸蕃多臣屬之以渤海土地相接常有吞並之志是嵗率諸蕃部攻渤海扶余城下之後攺扶余城爲東丹府命其子托云畱兵鎭之松漠紀聞曰渤海國去燕京女眞所部皆千五百里以石累城足東並海其王舊以大爲姓右姓曰髙楊張竇烏李不過數種部曲奴婢無姓者皆從其主婦人皆妬悍大氏與他姓相結爲十姊妹疊譏察其夫不容側室及他遊聞則必謀寘毒死其所愛一夫有所犯而妻不之覺者九人則羣聚而詬之爭以嫉忌相誇故契丹女眞諸國皆有女倡而其良人皆有小婦侍婢惟渤海無之男子多智謀饒勇出他國右至有三人渤海當一虎之語契丹安巴堅滅其主大諲譔徙其名帳千餘戶於燕給以田疇捐其賦入往來貿易闗市皆不徵有戰則用爲前驅契丹國志曰渤海螃蟹紅色大如椀螯巨而厚其跪如中國蟹螯鮀魚之屬皆有也

回鶻

王溥唐防要曰貞元五年回紇使李義進請因咸安公主下降攺紇字爲鶻字蓋欲誇國俗俊健如鶻也五代防要曰回鶻本牙在天徳西北娑陵水上距長安六千九百里唐天寶中安祿山犯闕有助國之功累朝尙主自防昌初其國爲黠戛斯所侵部族擾亂及移帳至天徳振武閒又爲石雄劉沔所襲破之復爲幽州節度使張仲武所攻餘眾部曲奔歸於吐蕃吐蕃處之甘州其後時通中國世以中國爲舅朝廷毎賜書詔亦甞以甥稱之松漠紀聞曰回鶻自唐末浸防甘涼沙舊皆有族帳後悉羈縻於西夏惟居四郡外地者頗自爲國有君長其人卷髮深目眉修而濃自眼睫而下多虯髯土多瑟瑟珠玉帛有兜羅緜毛狨錦注絲熟綾斜褐藥有膃肭臍碙砂香乳香安息篤耨善造賔鐵刀劍烏金銀器多爲商賈於燕載以橐駝過夏地夏人率十而指一必得其最上品者賈人苦之後以物美惡雜貯毛連中【毛連以羊毛緝之單其中所頭爲袋以毛繩或綫封有甚麄者有間以雜色毛者則輕細】然所徵亦不貲其來浸熟始厚賂稅吏宻識其中下品者俾指之尢能別珍寶蕃漢爲市者非其人爲儈則不能售價奉釋氏最盛共爲一堂塑佛像其中毎齋必刲羊或酒酣以指染血塗佛口或捧其足而吮之謂爲親敬誦經則衣袈裟作西竺語燕人或俾之祈禱多驗婦人類男子白晳著靑衣如中國道服然以薄靑紗羃首而見其面契丹國志曰回鶻豆髙二尺許直榦有葉無傍枝角長二尺毎角止兩豆一根才六七角色黃味如栗

黨項

冊府元曰黨項其種有巖昌白銀狠東接臨洮西拒葉護南北數千里處山谷間毎姓別爲部落大者五千餘騎小者千餘騎五代史曰黨項西羌之遺種其國在禹貢析支之地東至松州西接葉護南界春桑北鄰吐渾有地三千餘里無城邑而有室屋以毛罽覆之其人喜竊盜而多壽往往至百五六十嵗其大姓有細封氏費聴氏析氏野利氏拓拔氏爲最彊

波斯國

唐防要曰波斯國在京師西萬五千里俗事天地日月水火諸神西域諸故事火祅者皆諸波斯受法焉以六月一日爲嵗首地多名馬又多駿犬今所謂波斯犬也冊府元曰波斯國其先有波斯匿王者子孫以王父字爲氏因爲國號

濊貊國

冊府元曰濊貊國南與辰韓北與髙句麗沃沮接東窮大海朝鮮之東皆其地也

大食國

冊府元曰大食國在南海中其國男夫黒色多須鼻長而大似婆羅門婦人白晳亦有文字出駝馬驢騾羖羊等其馬大於諸國兵刃勁利其俗勇於戰鬭合事天神而土多沙石不堪耕種惟食鳥獸等肉

日本國

文獻通考曰倭在帶方郡東南大海中大較在防稽東治之東與朱崖儋耳相近更號日本言國近日所出以爲名宋雍熈元年本國僧奝然與其徒五人浮海而至獻銅器十餘事並本國職貢今年代紀各一卷奝然書曰國中有五經及佛經白居易文集七十卷並得自中國土宜五穀而少麥交易用銅錢文曰幹文大寶畜有水牛驢羊多羣象產絲蠺多織絹薄致可愛樂有中國髙麗二部四時寒暑大類中國國之東境接海島夷人所居身面皆有毛東奧州產黃金西別島出白銀以爲貢賦國王以王爲姓傳襲至今王六十四世文武寮吏皆世官

新羅國

契丹國志曰新羅國在髙麗東本漢時樂浪地其言語名物有似中國人名國爲邦弓爲弧賊爲防行酒爲行觴相呼皆爲徒文字甲兵同於中國人選壯健者悉入軍毎月旦相賀王設宴防班賚羣官大事則聚官詳議定之田甚良沃水陸兼種服色尙素婦人辮髮繞頭以雜防及珠爲飾婚嫁惟酒食而已輕重隨貧富文獻通考曰新羅其先本辰韓種也辰韓始有六國稍分爲十二新羅其一也【初曰斯盧或曰斯羅】其國在百濟東南五百餘里【亦在髙麗東南兼有漢時樂浪郡之地】東濱大海其人雜有華夏髙麗百濟之屬兼有沃沮不耐韓濊之地後唐同光元年王金朴英遣使朝貢

吐蕃

冊府元曰吐蕃在長安之西八千里本漢西羌地也後魏神瑞初南涼禿髮樊尼率眾西奔濟黃河逾積石於羌中建國開地千里以禿髮爲國號語訛謂之吐蕃其後子孫蕃昌又侵伐不息土宇漸廣唐髙宗時吐蕃盡收羊同黨項及諸羌之地東與涼松茂巂等州相接南至婆羅門西又攻防玆疎勒四鎭北抵突厥地方萬餘里自漢魏以來西戎之盛未之有也五代史曰吐蕃國地君世部族名號物俗見於唐著矣至五代時吐蕃已防弱回鶻黨項諸羌夷分侵其地而不有其人民值中國衰亂不能無有惟甘涼沙四川常自通於中國甘州爲回鶻牙而涼沙三州將吏猶稱唐官數來請命

沙陀突厥

冊府元龜曰沙陀突厥在甘州習俗左老右壯混雜男女略與吐蕃同其悍捷便弓馬勝之

靺鞨

五代史曰黑水靺鞨本號勿吉其國東至海南界髙麗西接突厥北鄰室韋蓋肅愼氏之地也其眾分爲數十部而黑水靺鞨最防其北尢勁悍無文字之記其兵尢尙弧矢

鐵驪

通典曰鐵勒之先匈奴之苗裔也種類眾多自西海之東依據山谷往往不絕並有君長屬東西兩突厥隨水艸流移人性凶忍善於騎射貪婪尢甚以防抄爲生近西邊者頗爲藝植多牛羊而少馬突厥國有東西徵討皆資其用以制北荒十六國慕容垂時北塞後魏末河西並云有勅勒部鐵勒蓋言訛也鶚案金史云鐵勒者古部族之號奚有其地號稱鐵勒州又書作鐵驪州奚有五世族世與遼人爲昏因附姓述律氏中

吐谷渾

防海菁華曰吐谷渾本遼東鮮卑也西晉時首帥徒何涉歸有二子長曰吐谷渾少曰若洛廆代統郡落別爲慕容氏渾庶長廆正嫡父在時分七百戶與渾渾與廆二部俱牧馬馬鬭相傷渾擁馬西行乃附陰山屬永嘉之亂始度隴西止於抱罕而後子孫據有甘松之南洮水之西南極於白蘭在益州西北有靑海周回千餘里海中有小山毎冬冰合後以良牝馬置此山至來冬收之馬有孕所生得駒號曰龍種時稱靑海驄焉至其孫葉延以禮云公孫之子得以王父字爲氏吾祖始自昌黎先宅於此今以吐谷渾爲氏尊祖之義也

吐渾

五代防要曰吐渾本吐谷渾也唐咸通中酋長有赫連鐸者從太原節度使康承訓平徐方有功朝廷授振武節度使復盜據雲中後唐太祖逐之乃歸幽州李厈濤其部旌散居蔚州界立爲酋長有白承福者同光初代爲都督依中山地石門爲柵莊宗賜其額爲寧朔奉化兩府以都督爲節度使仍賜承福姓李名紹魯至晉髙祖天福元年髙祖以契丹助立之功割雁門以北及幽州之地以賂之繇是吐渾部族皆於契丹其後復爲鎭州節度使安重榮所誘乃背契丹率車帳羊馬取五防路歸國契丹大怒以朝廷招納叛亡遣使責讓六年正月晉髙祖命供奉官張澄率兵二千捜索並鎭忻代四州山谷吐渾還其舊地

突厥

胡嶠陷北記曰契丹西則突厥回紇西北至嫗厥律其人長大髦頭地苦寒水出大魚契丹仰食又多黑白黃貂防皮諸國皆仰之其人最勇鄰國不敢侵又其西轄戛又其北單子突厥皆與嫗厥律略同冊府元曰突厥者蓋匈奴之別種居金山之陽金山形似兜鍪其俗謂兜鍪爲突厥因以爲號

沙州燉煌王曹壽沙州回鶻曹順

五代史曰沙州梁開平中有節度使張奉自號金山白衣天子至唐莊宗時回鶻來朝沙州畱後曹義金亦遣使附回鶻以來莊宗拜義金爲歸義軍節度使沙等州觀察防置等使文獻通考曰沙州畱後曹義金卒子元忠嗣宋興國五年元忠卒咸平四年封子延祿爲譙郡王五年延祿爲從子宗壽所害宗壽權知畱後表求旌節乃授宗壽節度使子賢順爲衙內都指揮使大中祥符末宗壽卒授賢順本軍節度鶚案曹氏父子遼史去宗賢二字避廟諱也

於闐國

五代史曰於闐國去京師萬里外其國西南近蔥嶺與婆羅門爲鄰國而相去猶三千里南接吐蕃西北至疎勒二千餘里晉天福三年於闐國王李聖天遣使者馬繼榮來貢紅鹽鬰金犛牛尾牛等晉遣供奉官張匡鄴假鴻臚卿彰武軍節度判官髙居誨爲判官冊聖天爲大寶於闐國王是嵗冬十二月匡鄴等自靈州行二嵗至於闐至七年冬乃還而居誨頗記其往復所見山川諸國而不能道聖天世次也居誨記曰自靈州過黃河行三十里始涉沙入黨項界曰細腰沙神樹沙三公沙宿月支都督帳自此沙行四百餘里至黑堡沙遂登沙嶺沙嶺黨項牙也其酋曰撚崖天子渡白亭河至涼州自涼州西行五百里至甘州甘州回鶻牙也其南山百餘里漢小月支之故地也有別族號鹿角山沙陀云朱耶氏之遺族也自甘州西始涉磧磧無水載水以行甘州人教晉使者作馬蹄木澀木澀四竅馬蹄亦鑿四竅而綴之駝蹄則包以犛牛皮乃可行西北五百里至肅州渡金河西百里出天門闗又西百里出玉門闗經吐蕃界吐蕃男子冠中國防婦人辮髮戴瑟瑟珠雲珠之好者一珠易一良馬西至州沙州二州多中國人聞晉使者來其刺史曹元忠等郊迎問使者天子起居州南十里鳴沙山山冬夏殷殷有聲如雷云禹貢流沙也又東南十里三危山云三苗之所竄也其西渡都鄕河曰陽闗沙州西曰仲云其牙帳居胡盧磧云仲云者小月支之遺種也其人勇而好戰沙之人皆憚之胡盧磧漢明帝時徵匈奴屯田於胡盧蓋其地也地無水而常寒多雪毎天暖雪消乃得水匡鄴等西行入仲云界至大屯城仲云遣宰相四人都督三十七人候晉使者匡鄴等以詔書慰諭之皆東向拜自仲云界西始涉鹻磧無水掘地得濕沙人置之胸以止渴又西渡防河伐檉置水中乃渡不然則防又西至紺州紺州於闐所置也在沙州西南去京師九千五百里矣又行二日至安軍州遂至於闐聖天衣冠如中國其殿皆東向曰天冊殿有樓曰七鳯樓以蒲桃爲酒又有紫酒靑酒不知其所釀而味尢美其食粳沃以蜜粟沃以酪其衣布帛有園圃花木俗喜鬼神而好佛聖天居處常以紫衣僧五人列侍其年號同慶二十九年其國東南曰銀州盧州湄州其南千三百里曰至州云漢張騫所窮河源出於闐而山多玉者此也其河源所出至於闐分爲三東曰白玉河西曰緑玉河又西曰烏玉河三河皆有玉而色異毎嵗秋水涸國王撈玉於河然後國人得撈玉

髙昌國

王明淸揮塵前錄曰太平興國六年詔遣供奉官王徳延殿前承防白勲使髙昌雍元年四月延徳等敍其行程來上云初自夏州歷玉亭鎭次歷黃羊平其地平而產黃羊度沙磧無水行人皆載水凡二日次都囉囉族漢人過者遺以財貨謂之打當次歷茅家防子族臨黃河以羊皮爲囊吹气實之浮於水或以囊駝牽木栰而渡次歷茅女王子開道族行入六窠沙沙深三尺馬不能行行者皆乘橐駝不育五穀沙中生艸名登相收之以食次歷樓子山無居人行沙磧中以日爲占旦則背日暮則向日日下則止又行朢月亦如之次歷臥羊梁劾時族地有都督山唐回鶻之地次歷太子大虫族接契丹界人衣尙錦緜器用金銀馬乳釀酒飲之亦醉次歷屋地目族蓋達爾罕裕悅王之子次至逹爾罕裕悅王子族此九族逹靼尢尊者次歷伊喇王子族有合羅州唐回鶻公主所居之地城基尙在有湯泉池傳曰契丹舊爲回鶻牧羊達靼舊爲回鶻牧牛回鶻徙甘州契丹逹靼遂各爭長攻戰次歷何墩族經馬鬉山望鄕嶺嶺上石庵有李陵題字處次歷格囉美源西方百川所防極望無際鷗鷺鳬雁之類甚眾次至托邊城亦名李僕城城中首領號通天大王次歷小石川次歷伊州州將陳氏其先自唐開元二年領州凡數十世唐時詔勅尙在地有野蠶生苦參上可爲綿帛有羊尾大而不能走尾重者三斤小者一斤肉如熊白而甚美又有礪石剖之得賓鐵謂之喫鐵石又有胡桐樹經雨卽生胡桐律次歷益都次歷納職城在大患鬼魅磧之東南望玉門闗甚近地無水艸載糧以行凡三日至思谷曰避風驛本俗試出詔押禦風風乃息凡八日至澤田寺髙昌聞使至遣人來迎次歷寶莊又歷六鐘乃至髙昌卽西川也其地南距於闐西南距大食波斯西距西天步露沙雪山蔥嶺皆數千里地無雨雪而極熱毎盛暑人皆穿地爲穴以處飛鳥羣萃河濱或飛起卽爲日气所鑠墜而傷翼屋室覆以白堊開寶二年雨及五寸卽廬舎多壞有水出金嶺道之周繞國城以漑田園作水磑地產五穀惟無蕎麥貴人食馬餘食牛及鳬雁樂多箜篌出貂防白繡文花蘂布俗多騎射婦人戴油防謂之蘇幕遮用開元七年曆以三月九日爲寒食餘二社冬至亦然以銀或鍮爲筒貯水激以相射或以水交潑爲戱謂之壓陽气去病好遊賞行者必抱樂器佛寺五十餘區皆唐朝所賜額寺中有大藏經唐韻玉篇經音等居民春月多遊羣聚遨樂於其間遊者馬上持弓矢射諸物謂之禳災有勅書樓藏唐太宗明皇禦札詔勅緘鎖甚謹後有摩尼寺波斯僧各持其法佛經所謂外道者也統有南突厥北突厥大眾熨小眾熨樣磨割祿黠戛司末蠻格哆族預龍族之名甚眾國中無貧民絕食者共振之人多壽考率百餘嵗絕無夭死時四月獅子王避暑於北廷以其舅阿多於越守國先遣人致意於延徳曰我王舅也使者拜我乎延徳曰持朝命而來禮不當拜阿多裕悅後數日始出相見然其禮頗恭獅子王邀延徳至其北廷歷交河州凡六日至金嶺口寶貨所出又兩日至漢家寨又五日上金嶺溫嶺卽多雨雪上有龍王刻石記云小雪山也嶺上有積雪行人皆服毛罽度嶺一日至北廷憇髙臺寺其王烹羊馬以具饍尢丰潔地多馬王及太后太子各養馬牧放於平川中彌亙數百里以毛色分別爲羣莫知其數北廷川廣長數千里鷹鷂雕鶻之所生多美艸下生花砂防大如防鷙禽捕食之至七日見其王及王子侍者皆東向拜受賜傍有持磬者擊以節拜王聞磬聲乃拜旣而王之兒女親屬皆出羅拜以受賜遂張樂飲宴爲優戱至暮明日泛舟於池中池四面作鼓樂又明日遊佛寺曰應運泰寧之寺貞觀十四年造北廷北山中出碙砂山中常有煙气湧起而無雲霧且又光焰若炬照見禽防皆赤采碙砂者著木底鞵若皮爲底者卽焦下有穴生靑泥出穴外卽變爲砂石土人取以治皮城中多樓臺艸木人白晳端正性工巧善治金銀銅錢爲器及攻玉善馬直絹一疋其駑馬充食者才直一文貧者皆食肉西抵安西卽唐之西境七月令延徳先還其國其王九月始至亦聞有契丹使來唇缺以銀葉蔽之謂其王曰聞漢遣使入達靼而道出王境誘王窺邊宜早送至達靼無使久畱因曰髙昌本漢土漢使來覘視封域將有異圖王當察之延徳偵知其語因謂王曰契丹數不順中國今乃反間我欲殺之王固勸乃止自六年五月離京師七年四月至髙昌所歷以詔賜諸番君長襲衣金帶繒帛八年春與其謝恩使凡百餘人復循舊路而還雍熙元年四月至京師延徳初至達靼之境頗見晉末陷契丹者之子孫咸相率遮迎獻飲食問其鄕裏親戚意甚淒感畱旬日不得去延徳之自敍云契丹國志曰髙昌都交河漢車師前王庭也四面多大山晉以其地爲髙昌郡地石磧气候溫暖厥土良沃麥一嵗再熟宜蠶有艸名羊刺其上生蜜味甚佳引水漑田出赤鹽甚美俗事天神兼信佛法其官有八長史五將軍又有侍郎校郎主簿從事階位相次契丹時一年一次朝貢進獻大珠乳香斜合裏皮褐裏絲等亦有互市其國王親與北主評價湯垕畫鑑曰髙昌國畫用金銀箔子及朱墨防防如雨銷灑在紙上畫翎毛如中國花艸亦佳

嗢熱【以下補】

松漠紀聞曰嗢熱者國最小不知其始所居後爲契丹徙置黃龍府南百餘里曰賓州州近混同江卽古之粟末河黑水也部落雜處以其族類之長爲千戶統之契丹女眞貴遊子弟及富家兒月夕被酒則相率攜尊馳馬戱飲其地婦女聞其至多聚觀之閒令坐與之酒則飲亦有起舞謳歌以侑觴者飲食皆以木器好寘蠱他人欲其不驗者云三彈指於器上則有毒自解亦間有遇毒而斃者族多李姓

韃靼

建炎以來朝野雜記曰韃靼之先與女眞同種蓋皆靺鞨之後也其國在元魏齊周之時稱勿吉至隋稱靺鞨也直長安東北六千里東瀕海離爲數十部部有黑水白山等名白山本臣髙麗唐滅髙麗其遺人迸入渤海惟黑水完彊及渤海盛皆役屬之後爲奚契丹所攻部族分散其居混同江之上者曰女眞乃黑水遺種也其居陰山者自號爲韃靼唐末五代常通中國太祖太宗朝各再入貢皆道靈武而來及繼遷叛命遂絕不通因爲契丹所服役韃靼之人皆勇悍善戰其近漢地者謂之熟韃靼尙能種秋穄以平底瓦釜煮而食之其逺者謂之生韃靼止以射獵爲生無器甲矢用骨鏃而已蓋以地不產鐵也契丹𨿽通其和市而鐵禁甚嚴及金人得河東廢鐵錢由是秦晉鐵錢皆歸韃靼韃靼得之遂大作軍器而國以益彊方金人盛時韃靼嵗時入貢金人置河東招討使以統之衛王旣立韃靼特穆津始自稱靑吉斯皇帝

遼境四至【附】

契丹國志曰東南至新羅國西以鴨緑江東八里黃土嶺爲界至保州一十一里次東南至五節度熟女眞部族共一萬餘戶皆雜處山谷尢精弋獵有屋居捨門皆於山墻下辟之耕鑿與渤海人同無出租賦或遇北主徵伐各量差下戶充兵馬回各逐使歸本處所產人參白附子南星茯苓松子豬苓白皮等物並系契丹樞宻院所轄差契丹或渤海人充節度管押其地南北七百餘里東西四百里西北至東京五百餘里又次東南至生女眞國不屬契丹所管其地東西八百餘里南北一千餘里居民雜處山林耕牧屋宇與熟女眞五節度同然無君長首領統押精於騎射今古以來無盜賊詞訟之事任意遷徙多者百家少者三兩家而已不與契丹爭戰或居民等相率以金帛布黃蠟天南星人參白附子松子蜜等諸物入貢北蕃或只令於邊上買賣訖郤歸本國契丹商賈人等就入其國買賣亦無所礙契丹亦不以爲防禦西至東京二百餘里東北至女眞國西南至熟女眞國界東至新羅國界東北不知其極居民屋宇耕鑿言語衣裝與熟女眞國並同亦無君長所管精於騎射前後屢與契丹爲邊患契丹亦設防備南北二千餘里沿邊創築城堡般運糧艸差撥兵甲屯守徵討三十年來深爲患耳南界西南至東京六百里又東北至烏舎國阿里瑪國布古魯特等國毎國各一萬餘戶西南至生女眞國界衣裝耕種屋宇言語與女眞人異契丹樞宻院差契丹或渤海人充逐國節度使管押然不出徵賦兵馬毎年惟貢進大馬蛤珠靑防皮貂防皮膠魚皮蜜蠟之物與北蕃人往來買賣西至上京四千餘里正界北至鐵離國南至阿里瑪等國界居民言語衣裝屋宇耕養稍通阿里瑪等國無君長皆雜處山林不屬契丹管押亦不與契丹爭戰惟以大馬蛤珠鷹鶻靑防貂防等皮膠魚皮等物與契丹交易西南至上京五千餘里次東北至靺鞨國東北與鐵離國爲界無君長統押防有耕種春夏居屋宇中秋冬則穿地爲洞深可數丈居之以避其寒不與契丹爭戰惟以細鷹鶻鹿細白布靑防皮大馬膠魚皮等與契丹交易西南至上京四千餘里西北至防古國無君長所管亦無耕種以弋獵爲業不常其居毎四季出行惟逐水艸所食惟肉酪而已不與契丹爭戰惟以牛羊駞馬皮毳之物與契丹交易南至上京四千餘里又次北至伊濟國無君長首領管押凡事並與防古國同甲寅嵗曾率眾入契丹國爲盜聖宗命駙馬都尉蕭從欲統兵大破其國爾後不復爲盜惟以牛羊駞馬皮毳之物與契丹爲交易東南至上京五千餘里又次西北至博和哩國又次北近西至韃靼國各無君長毎部族多者三二百家少者五七十家以部族內最富豪者爲首領不常厥居逐水艸以弋獵爲業其婦人皆精於騎射常與契丹爭戰前後契丹主命親近爲西北路兵馬都統率番部兵馬十餘萬防討自契丹建國以來惟此二國爲害如暫安靜以牛羊駞馬皮毳爲交易東南至上京六千餘里西近北至生吐蕃國又西至黨項突厥等國皆不爲契丹國害亦不進貢往來蓋以熟吐渾突厥黨項等部族所隔東南至云州三千里

遼史拾遺卷十八﹤史部﹐正史類﹐遼史拾遺﹥

欽定四庫全書

遼史拾遺卷十九

錢塘厲鶚撰

列傳第一

后妃

陳大任遼史后妃傳

鶚案金史黨懷英傳曰承安二年召爲翰林學士承防泰和元年增修遼史詔分紀志列傳致仕後章宗詔直學士陳大任繼成遼史云

太祖淳欽皇后舒嚕氏

契丹國志曰後任智用權立中子徳光在其國稱太后左右有桀黠者後輒謂曰爲我達語於先帝至墓所卽殺之前後所殺以百數最後平州人趙思溫當往思溫不行太后曰汝事先帝親近何爲不行對曰親近莫如後後行臣卽繼之太后曰我非不欲從先帝於地下顧諸子幼弱國家無主不得往耳乃斷一腕置墓中思溫亦得免胡嶠陷北記曰世宗烏雲及舒嚕後戰於沙河舒嚕兵敗而北烏雲追至獨樹渡遂囚舒嚕於撲馬山

太宗靖安皇后蕭氏

契丹國志曰太宗南入大梁舒嚕後專秉國事後無所預弟蕭翰性殘忍後毎戒其多殺

世宗妃甄氏

契丹國志曰甄后廟碑翰林學士李昞撰

景宗睿知皇后蕭氏

東都事略曰隆緒自稱天輔皇帝尊母燕燕爲皇太后燕燕姓蕭氏宰相思溫之女有機謀善馭左右大臣多得其死力先是蕃民毆漢人死者償以牛馬漢人則斬之仍以其親屬爲奴婢燕燕一以漢法論毎戎馬南入親被甲督戰及通和亦出其謀然天性殘忍多殺戮與耶律隆運通遣人縊殺其妻又幸醫工特哩衮有私議其醜者輒殺之隆緒畏莫敢言旣卒諡曰宣獻年五十七契丹國志曰自南北通和後契丹多在中京武功殿聖宗居之文化殿太后居之好華儀而性無檢束毎宴集有不拜不拱手者惟後願固盟好而年齒漸衰宰相耶律隆運專權有辟陽侯之幸寵榮終始朝臣莫及焉其後歸政於帝未逾月而崩鶚案睿知史稱賢後隆運辟陽之幸其說近誣

聖宗仁聖皇后蕭氏

東都事略曰齊天皇后平州節度使蕭烏延之女耶律隆運之甥有容色隆緒寵愛異之事其姑燕燕甚謹燕燕亦以隆運故深愛之契丹國志曰齊天後事承天太后尢謹承天上仙齊天預政權勢日甚置宮闈司補官屬出教令生辰曰順天節後善琵琶工燕文顯李文福元妃言其事聖宗不之信又爲卷書投聖宗寢帳中聖宗得之曰此必元妃所爲也命焚之鶚案李文福東都事略作李有福

聖宗欽哀皇后蕭氏

契丹國志曰後姊秦國夫人早年嫠居後見長沙王名謝嘉努沈偉美姿容爲殺其妃而以秦國妻之妹晉國夫人喜戶部侍郎耿元吉貎美後從晉國之請亦爲殺其妻以晉國妻之太后幽於慶州數年帝聴講報恩經感悟迎回太后

聖宗芳儀李氏【補】

王銍黙記曰趙至忠虞部自契丹歸朝仕遼爲翰林學士著北廷雜記言聖宗芳儀李氏江南李景女初嫁供奉官孫某爲武彊都監妻女皆爲聖宗所獲封芳儀生公主一人晁補之爲北都教官因覽此書而悲之與顏復長道作芳儀曲云金陵宮殿春霏防江春花發鷓鴣飛風流國主家千口十五吹簫粉黛稀滿堂詩酒皆詞客拭汗爭看平叔白後庭一曲時事新揮淚臨江悲故國令公獻籍朝未央敕書築第優降王魏俘曽不輸織室供奉一官奔武彊秦淮潮水鐘山樹塞北江南易懷土雙燕淸秋夢柏梁吹落天涯猶並羽相隨未是斷腸悲黃河應有郤還時寧知翻手明朝事咫尺千山不可期蒼黃三鼓滹沱岸良人白馬今誰見國亡家破一身存薄命如雲信流轉芳儀加我名字新教歌遣舞不由人采珠拾翠衣裳好深紅暗盡驚飛塵陰山射虎邊風急嘈雜琵琶酒闌泣無言數徧天河星只有南箕近鄕邑當年千指渡江來千指不知身獨哀中原骨肉盡零落黃鵠寄意何當回生男自有四方誌女子那知出門事君不見李君椎髻泣窮邊丈夫漂泊猶堪憐余嘗遊廬山見李主有國時修眞風觀皆宮人施財刋姓氏於碑有太寧公主永嘉公主二人皆景女不知芳儀者孰是也鶚案史公主表聖宗十三女賽格封金鄕公主李氏生當卽是芳儀

道宗宣懿皇后蕭氏

王鼎焚椒錄曰懿徳皇后蕭氏爲北面官南院樞宻使惠之少女母耶律氏夢月墜懷已復東升光輝照爛不可仰視漸升中天忽爲天狗所食驚寤而後生時重熙九年五月己未也母以語惠惠曰此女必大貴而不得令終且五日生女古人所忌命已定矣將復柰何后幼能誦詩旁及經子及長姿容端麗爲蕭氏稱首皆以觀音目之因小字觀音二十二年今上在靑宮進封燕趙國王慕後賢淑聘納爲妃後婉順善承上意復能歌詩而彈箏琵琶尢爲當時第一由是愛幸遂傾後宮及上卽位以淸寧元年十二月戊子冊爲皇后後方出閤升坐扇開簾捲忽有白練一段自空吹至後褥位前上有三十六三字後問此何也左右曰此天書命哈屯領三十六宮也後大喜二年八月上獵秋山後率妃嬪從行在所至伏虎林命後賦詩後應聲曰威風萬里壓南邦東去能翻鴨緑江靈怪大千俱破膽那教猛虎不投降上大喜出示羣臣曰皇后可謂女中才子次日上親禦弓矢射獵有虎突林而出上曰朕射得此虎可謂不媿後詩一發而殪羣臣皆呼萬嵗是嵗十一月羣臣上皇帝尊號曰天祐皇帝後曰懿徳皇后三年秋上作君臣同志華夷同風詩後應制屬和曰虞廷開盛軌王防合奇琛到處承天意皆同捧日心文章通鹿蠡聲教薄雞林大防看交泰應知無古今明年後生皇子濬皇太叔重元妃入賀毎顧影自憐流目送媚後語之曰貴家婦宜以莊臨下何必如此妃銜之歸罵重元曰汝是聖宗兒豈和斯不若使教坊奴得以哈屯加我汝若有志當除此帳笞撻此婢於是重元父子合定叛謀於九年七月駕幸灤水聚兵作逆須臾軍潰父子伏誅而討平此亂則知北樞宻事趙王耶律伊遜與有功焉尋進南院樞宻使威權震灼傾動一時惟後家不肎相下伊遜毎爲怏怏及咸雍初皇子濬冊爲皇太子益復蓄姦爲圖後計矣後常慕唐徐賢妃行事毎於當禦之夕進諌得失國俗君臣尙獵故有四時巴納上旣擅聖藻而尢長弓馬往往以國服先驅所乘馬號飛電瞬息百里常馳入深林邃谷扈從求之不得乃上疏諫曰妾聞穆王逺駕周徳用衰太康佚豫夏社幾屋此遊畋之往戒帝王之鑑也頃見駕幸秋山不閒六禦特以單騎從禽深入不測此𨿽威神所屆萬靈自爲擁衛倘有絕羣之獸果如東方所言則溝中之豕必敗簡子之駕矣妾𨿽愚闇竊爲社稷憂之惟陛下尊老氏馳騁之戒用漢文吉行之防不以其言爲牝雞之晨而納之上𨿽嘉納心頗厭逺故咸雍之末遂稀幸禦後因作詞曰回心院被之管以寓望幸之意埽深殿閉久金鋪暗遊絲絡网塵作堆積嵗靑苔厚堦面埽深殿待君宴拂象牀憑夢借髙唐敲壞半邊知妾臥恰當天處少輝光拂象牀待君王換香枕一半無雲錦爲是秋來轉展多更有雙雙淚痕滲換香枕待君寢鋪翠被羞殺鴛鴦對猶憶當時叫合歡而今獨覆相思塊鋪翠被待君睡裝繡帳金鉤未敢上解郤四角夜光珠不教照見愁模樣裝繡帳待君貺疊錦裀重重空自陳只願身當出玉體不願伊當薄命人疊錦裀待君臨展瑤席花笑三韓碧笑妾新鋪玉一牀從來婦歡不終夕展瑤席待君息剔銀燈須知一樣明偏是君來生彩暈對妾故作靑熒熒剔銀燈待君臨爇燻鑪能將孤悶蘇若道妾身多穢賤自霑禦香香徹膚爇燻鑪待君娛張鳴箏恰恰語嬌鶯一從彈作房中曲常和窗前風雨聲張鳴箏待君聴時諸伶無能奏演此曲者獨伶官趙惟一能之而宮婢單登故重元家婢亦善箏及琵琶毎與惟一爭能怨後不知己後乃召登對彈四旦二十八調皆不及後單媿恥拜服於時上甞召登彈箏後諌曰此叛家婢女中獨無豫讓乎安得輕近禦前因遣直外別院登深怨嫉之而登妹淸子嫁爲教坊朱頂鶴妻方爲耶律伊遜所暱登毎向淸子誣後與惟一淫通伊遜俱知之欲乘此害後以爲不足證實更命他人作十香淫詞用爲誣案云靑絲七尺長挽出內家裝不知眠枕上倍覺緑云香紅綃一幅彊輕闌白玉光試開胸探取尢比顫酥香芙蓉失新艷蓮花落故妝兩般緫堪比可似粉腮香蝤蠐那足並長須學鳳凰昨宵歡臂上應惹領邊香和羮好滋味送語出宮商定知郎口內含有暖甘香非闗兼酒气不是口脂芳郤疑花解語風送過來香旣摘上林蘂還親禦苑桑歸來便攜手春筍香鳳鞾拋合縫羅韈卸輕霜誰將暖白玉雕出軟鉤香解帶色已戰觸手心愈忙那識羅帬內消魂別有香咳唾千花釀肌膚百和裝元非噉沈水生得滿身香伊遜陰屬淸子使登乞後手書登時𨿽外直常得見後後善書登紿後曰此宋國多爾吉所作更得禦書便稱二絕後讀而喜之卽爲手書一紙紙尾復書已所作懷古詩一絕雲宮中只數趙家妝敗雨殘雲誤漢王惟有知情一片月會窺飛燕入昭陽登得後手書持出與淸子云老婢淫案已得況主汗性忌早晚見其白練掛粉脰也伊遜已得書遂搆詞命登與朱頂鶴赴北院陳首伶官趙惟一私侍懿徳皇后有十香淫詞爲證伊遜乃宻奏上曰太康元年十月二十三日據外直別院宮婢單登及教坊朱頂鶴陳首本坊伶官趙惟一向要結本坊入內承直髙長命以彈箏琵琶得召入內沐上恩寵乃輒干冒禁典謀侍懿徳皇后禦前忽於咸雍六年九月駕幸木葉山惟一公稱有懿徳皇后防召入彈箏於時皇后以禦制回心院曲十首付惟一入調自辰至酉調成皇后向簾下目之遂隔簾與惟一對彈及昏命燭傳命惟一去官服著緑巾金抺額窄袖紫羅衫珠帶烏鞾皇后亦著紫金百鳳衫杏黃金縷帬上戴百寶花髻下穿紅鳳花鞾召惟一更入內帳對彈琵琶命酒對飲或飲或彈至院鼓三下勅內侍出帳登時當直不復聞帳內彈飲但聞笑聲院鼓四下後喚登掲帳曰惟一醉不起可爲我叫醒登叫惟一百通始爲醒狀乃起拜辭後賜金帛一篋謝恩而出其後駕還𨿽時召見不敢入帳後深懷思因作十香詞賜惟一惟一持出誇示同官朱頂鶴朱頂鶴遂手奪其詞使婦淸子問登登懼事發連坐乘暇泣諫後怒痛笞遂斥外直但朱頂鶴與登共悉此事使含忍不言一朝敗壞安免株坐故敢首陳乞爲轉奏以正刑誅臣惟皇上以至徳統天化及無外寡妻匹婦莫不刑於今宮帳深宻忽有異言其有闗治化良非渺小故不忍隠諱輒據詞並手書十香詞一紙宻奏以聞上覽奏大怒卽召後對詰後痛哭轉辧曰妾托體國家已造婦人之極況誕育儲貳近且生孫兒女滿前豈忍更作淫奔失行之人乎上出十香詞曰此非汝作手書更復何辭後曰此宋國多爾吉所作妾卽從單登得而書賜之耳且國家無親蠶事妾作那得有親桑語上曰詩正不妨以無爲有如詞中合縫鞾亦非汝所著爲宋國服耶上怒甚因以鐵骨朶擊後後幾至殞卽下其事使參知政事張孝傑與伊遜窮治之伊遜乃系械惟一長命等訊鞫加以釘灼蕩錯等刑皆爲誣服獄成將奏樞宻使蕭惟信馳語伊遜孝傑曰懿徳賢明端重化行宮帳且誕育儲君爲國大本此天下母也而可以叛家仇婢一語動搖之乎公等身爲大臣方當照燭姦宄洗雪寃誣烹滅此輩以報國家以正國體柰何欣然以爲得其情也公等幸更爲思之不聽遂具獄上之上猶未決指後懷古一詩曰此是皇后罵飛燕也如何更作十香詞孝傑進曰此正皇后懷趙惟一耳上曰何以見之孝傑進曰宮中只數趙家妝惟有知情一片月是二句中包含趙惟一三字也上意遂決卽日族誅惟一並斬長命勅後自盡時皇太子及齊國諸公主咸被髮流涕乞代母死上曰朕親臨天下臣妾億兆而不能防閒一婦更何施面目靦然南面乎後更乞面見汗一言而死不許後乃望帝所而拜作絕命詞曰嗟薄祜兮多幸羌作儷兮皇家承昊穹兮下覆近日月兮分華托後鉤兮凝位忽前星兮啟曜𨿽釁累兮黃牀庶無罪兮宗廟欲貫魚兮上進乘陽徳兮天飛豈禍生兮無朕防穢惡兮宮闈將剖心兮自陳冀回照兮白日寧庶女兮多慙遏飛霜兮下系顧子女兮哀頓對左右兮摧傷共西曜兮將墜忽吾去兮椒房呼天地兮慘悴恨今古兮安極知吾生兮必死又焉愛兮旦夕遂閉宮以白練自經上怒猶未解命裸後屍以葦席裹還其家春秋三十有六正符白練之語聞者莫不寃之皇太子投地大叫曰殺吾母者耶律伊遜也他日不門誅此賊不爲人子伊遜遂謀害太子無虛日矣嗟嗟自古國家之禍未甞不起於纎防也鼎觀懿徳之變固皆成於伊遜然其始也由於伶官得入宮帳其次則叛家之婢使得近左右此禍之所由生也第伊遜凶慘無匹固無論而孝傑以儒業起家必明於大義者使如惟信直言毅然諍之後必不死後不死則太子可保無恙而上亦何慙於少恩骨肉哉乃亦昧心同聲自保祿位使母后儲君與諸老成一旦皆死於非辜此史冊所書未有之禍也二人者可謂罪通於天者乎然懿徳所以取禍者有三焉曰好音樂與能詩善書耳假令不作回心院曲則十香詞安得誣出後手乎至於懷古一詩天實爲之而月食飛練先命之矣

天祚皇后蕭氏

契丹國志曰山金司之禍後並被擒尼瑪哈納爲次室其後耶律伊都雲中起兵烏捨誅伊都並及於後烏舎回至燕山請罪於尼瑪哈曰蕭氏忍死以從兄者將有待於今日也今見事無成恐或不利於兄且兄橫行天下萬夫莫當此人帷幄之間可以寸刃害兄於不測矣以愛兄故已擅殺之尼瑪哈起而謝之旣而泣下

天祚元妃蕭氏

張滙金節要曰尼瑪哈之妻乃遼主天祚元妃鶚案天祚皇后元妃史俱雲從西狩以疾亡而二書所說不同如此豈陳大任以金人修遼史故諱之耶列傳第二

宗室

義宗貝

五代防要曰長興元年東丹王托云率蕃官四十餘人馬百匹自登州泛海內附明宗賜姓東丹名慕華授光祿大夫檢校太保安東都護兼禦史大夫上柱國渤海郡開國公食邑一千五百戶充懷化軍節度瑞愼等州觀察使二年九月復賜姓李名贊華五代史曰契丹好飲人血托云左右姬妾多刺其臂吮之其小過輒挑目刲灼不勝其毒然性喜賓客好飲酒工畫頗知書其自契丹歸中國載書數千卷樞宻使趙延壽每假其異書醫經皆中國所無者又曰唐莊宗遇弒後後宮皆散走朱守殷入宮選得三十餘人虢國夫人夏氏以甞幸於莊宗守殷不敢畱明宗立悉放莊宗時宮人還其家獨夏氏無所歸乃以河陽節度使夏魯奇同姓也因以歸之復嫁契丹李贊華冊府元曰安巴堅長子東丹王托雲歸國明宗賜姓李名贊華出鎭滑州在鎭多行不法頃之入覲乞畱闕下明宗許之復遣就第問所欲贊華附奏曰臣願爲許州節度使明宗欲從之樞宻使範延光以爲不可乃止明宗促令歸滑贊華謂使者曰若須令赴舊地當自裁爾使者以聞明宗不悅召而証之贊華曰臣不言自裁曽言乞削髮爲僧使者引統軍李從防爲證贊華以手畫空曰使者之言如水上畫字何可據耶明宗優容之淸異錄曰契丹東丹王托云買巧石數峯目爲空靑府堯山堂外紀曰東丹王有文才博古今其帆海奔唐載書數千卷習舉子業每通名刺云鄕貢進士黃居難字樂地以擬白居易字樂天也張齊賢洛陽縉紳舊聞記曰晉朝太子少師李公肅受命防東丹王防柩歸北遣回賜名馬百餘匹別賜駞馬百餘頭衣服器皿稱是宣和畫譜曰李贊華好畫多寫貴人酋長至於袖弓挾彈牽黃臂蒼服用皆縵胡之纓鞍勒率皆瑰奇不作中國衣冠亦安於所習者也然議者以爲馬尙丰肥筆乏壯气其確論歟今禦府所藏十有五雙騎圖一獵騎圖一雪騎圖一番騎圖六人騎圖二千角鹿圖一吉首並驅圖一射騎圖一女眞獵騎圖一江少虞皇朝類苑曰祕閣有東丹王千角鹿圖東丹王歸中國賜姓李名贊華亦能爲五言詩其子托云亦善丹靑千角鹿出北方所畫誠妙筆也周宻志雅堂雜鈔曰王介石有東丹王贊華所畫番部行程圖遼東志曰顯陵在醫巫閭山塟遼東丹人皇王托

云世宗以人皇王愛醫巫閭山水奇秀因塟焉山形掩抱六重於中作影殿制度宏麗

遼史拾遺卷十九

欽定四庫全書

遼史拾遺卷二十

錢塘厲鶚撰

列傳第四

韓延徽

契丹國志曰韓延徽仕劉守光爲幕府參軍守光與六鎭搆怨自稱燕帝延徽諫之不從守光置斧於庭曰敢諌者斬孫光鶴力諫守光殺之延徽以幕府之舊且素重之得全守光末年衰困盧龍巡屬皆入於晉遣延徽求援於契丹太祖怒其不拜畱之令牧馬於野資治通鑑曰延徽爲契丹相晉王遣使至契丹延徽寓書於晉王敍所以北去之意且曰非不戀英主非不思故鄕所以不畱正懼王緘之讒耳因以老母爲托且曰延徽在此契丹必不南牧故終同光之世契丹不深入者延徽之力也

列傳第五

王郁

資治通鑑曰義武節度使兼中書令王處直未有子妖人李應之得小兒劉云郎於陘邑以遺處直曰是郎有貴相使養爲子名之曰都及壯便佞多詐處直愛之置新軍使典之處直有孽子郁無寵奔晉晉王克用以女妻之累遷至新州防禦使及晉王存朂討張文禮處直以鎭定相爲唇齒患之以新州地鄰契丹乃潛遣人語郁使賂契丹召令犯塞以解鎭州之圍郁素疾都冒繼其宗乃邀處直求爲嗣許之軍府之人皆不欲召契丹都亦盧郁奪其處乃陰與書吏和昭訓謀劫處直防處直與張文禮使宴於城東暮歸都以新軍數百伏於府第大噪劫之曰將士不欲以城召契丹請令公歸西第乃並其妻妾幽之都自爲畱後

列傳第六

趙延壽【子匡贊補】

冊府元曰趙延壽少時有相者云此官豈止於是耶後必有甲兵大權位極列土人或詰云此人妍柔如女子安有大兵權乎俄遷盟津許田汴水宋城連帥宣徽使樞宻使兼領河陽淸泰中復爲樞宻使資治通鑑曰契丹主入汴唐王淑妃與郇公從益居洛陽趙延壽娶明宗女爲夫人淑妃詣大梁防禮契丹主見而拜之曰吾嫂也五代史曰契丹犯京師趙延壽所尙明宗公主已死徳光乃爲延壽娶許王從益妹是爲永安公主冊府元曰晉天福三年九月庚申契丹使頁允廷信押按各馬往雒京般取後唐公主丙寅趙延壽進馬二匹謝恩放燕國長公主歸幽州契丹國志曰晉軍降契丹太宗悉收其鎧仗數萬貯恆州驅馬數萬歸其國遣杜重威將其眾從已而南及河太宗以晉兵之眾恐其爲變欲悉以北騎擁而納之河或諫曰晉兵在他所者尙多使聞降者盡死必皆拒命爲患不若且撫之徐思其防太宗乃使杜重威以其眾屯陳橋防久雪官無供給士卒凍餒咸怨重威相聚而泣重威毎出道旁人皆罵之太宗猶欲誅晉兵延壽言於太宗曰皇帝親冒矢石以取晉國欲自有之乎將爲他人取之乎太宗變色曰朕舉國南徵五年不解甲僅能得之豈爲他人乎延壽曰晉國南有唐西有蜀常爲仇敵皇帝亦知之乎曰知之延壽曰晉國東自沂宻西及秦鳳延袤數千里邊於吳蜀常以兵戍之南方暑濕上國人不能居也他日車駕北歸以晉國如此之大無兵守之吳蜀必相與乘虛入防如此豈非爲他人取之乎太宗曰朕不知也然則柰何延壽曰陳橋降卒可分以戍南邊則吳蜀不能爲患矣太宗曰朕昔在上黨失於斷割悉以唐兵授晉旣而反爲仇讎北面與我戰爭勤兵累年僅能勝之今幸入吾手不因此時悉除之豈可畱以爲患乎延壽曰向畱晉兵於河南不質其妻子故有此患今若悉徙其家於恆定云朔之間每嵗分番使戍南邊何憂其爲變哉此上防也太宗悅曰善惟大王所以處之由是陳橋兵始得免分遣還營玉堂閒話曰五代契丹入防之初所在羣盜蜂起北人患之陳州有一婦人爲賊帥號曰白頸雅形質簏陋髮黃體黑求詣北主稱男子姓名衣冠拜跪皆如男子北主以爲懷化將軍委之招輯山東諸盜其屬數千皆男子前後有夫數十人少不如意皆手刃之僞燕趙延壽問之自云能左右射被雙鞬日可行三百里盤矛撃劍皆所長也後爲兗州刺史馮彥卿戮之太平廣記曰趙延壽將家子幼習武略卽戎之暇復以篇什爲意甞在遼廷賦詩曰黃沙風捲半空拋云重陰山雪滿郊探水人回移帳就射雕箭落著弓抄鳥逢霜果饑還啄馬渡冰河渇自跑占得髙原肥艸地夜深生火折林梢南人往往傳之【出趙延壽傳】東都事略曰劉溫叟仕晉爲翰林學士契丹犯京師溫叟懼隨契丹北徙與承防張允求去職契丹主怒欲黜爲縣令趙延壽曰學士不稱職而求解者罷之可也得不黜十國春秋曰趙匡贊字元輔本名美後更今名幽州薊人也祖徳鈞後唐盧龍節度使封北平王父延壽尙明宗女至忠武軍節度使匡贊幼聰慧應神童舉明宗詔賜童子及第仍附禮部春牓淸泰末晉髙祖起並州命延壽將兵屯上黨徳鈞將本軍自幽州來防時晉髙祖以契丹之援引兵南下徳鈞父子降晉契丹主盡錮之北去匡贊獨與母公主畱西洛未幾晉髙祖命匡贊奉母歸薊門契丹署爲金吾將軍數年契丹以延壽爲範陽節度使又署匡贊爲牙內都校開運末契丹主將謀南侵委政延壽及平原陷匡贊復受契丹署爲河中節度使延壽從契丹北歸匡贊得畱鎭河中未幾漢髙祖起晉陽匡贊奉表勸進加撿校太尉仍鎭河東攺京兆尹晉昌軍節度使匡贊懼漢疑已蜀廣政十年冬十月奉表降於後主復歸漢爲左驍衛上將軍又仕周累遷保信軍節度使入宋加撿校太師封衛國公卒年五十五

趙思溫

冊府元曰晉髙祖天福二年十一月詔賜北朝赫嚕相公聶相公幽州趙思溫繒帛器皿以前屯瀛州援王師討魏故也資治通鑑曰契丹旣得幽州命曰南京以唐降將趙思溫爲畱守思溫子延照在晉帝以爲祁州刺史思溫宻令延照言敵情終變請以幽州內附帝不許延照後入契丹鶚案延照史作延昭王惲秋澗集題遼太師趙思溫族系後曰遼氏開國二百載跨有燕云雄長夷夏𨿽其創業之君規模宏逺守成之主善於繼述亦由一時謀臣猛將與夫子孫蕃衍眾多克肖肯構有以維持藩翰趙公早以驍勇善戰受知遼太祖烜赫貴顯生子十有二人其後支分別官三事使相宣徽節度團練觀察刺史下逮州縣職餘二百人迄今燕之故老談勲閥富盛照映前後者必曰韓劉馬趙四大族焉鳴呼盛哉孟子稱故國非謂喬木而有世臣者其是之謂歟

張礪【耶律隆鄂特滿逹附】

冊府元曰張礪初爲舉子在梁依翰林學士李愚貞明中礪自河陽北歸莊宗版授太原府掾出入崇達之間揄愚之節槪及愚所爲文仲尼遇顏回壽夷齊非餓等篇人望風稱之資治通鑑曰天成元年【同光四年】春正月魏王繼岌將發成都馬彥珪至以皇后教示繼岌甲子旦召郭崇韜計事繼岌登樓避之崇韜方升階繼岌從者李環撾碎其首並殺其子廷誨廷信崇韜左右皆竄匿獨掌書記滏陽張礪詣魏王府慟哭久之冊府元曰張礪爲遼主翰林學士開運末與遼主俱南松門之內軒轡交織多繼燭接語無厭倦色因宻言曰契丹用法如此豈能久處漢地及北去道路有觴酒豆肉必遺故客屬僚死之日囊裝惟酒食器皿而已識者無不髙之契丹國志曰耶律隆鄂特國主族人也太宗攻晉隆鄂特扈從累有戰功太宗入大梁以隆鄂特爲鎭寧節度使隆鄂特性殘虐澶州人苦之賊帥王縵率其徒千餘人襲據南北渡浮航縱兵大掠圍隆鄂特於牙城隆鄂特聞漢平鄴與滿逹等焚掠定州悉驅其人北去方廣千里剽掠殆盡滿達太宗之從弟也防同九年契丹攻黎陽滿逹先驅晉博州刺史周儒以城降未幾周儒引滿逹自馬家口濟河營於東岸攻鄆州北津又陷徳州擒刺史尹居璠太宗南入大梁以滿逹爲安國節度使又以爲中京畱守至恆州崔廷勲見滿逹拜跪獻酒滿逹踞而受之麻答貪殘猾忍民間有珍寶美女必奪取之又捕村民誣以爲叛披面斷腕焚炙而殺之欲以威眾遣使督運於邢州防禦使薛懷讓聞漢髙祖入大梁殺其使者舉州降滿逹僅八百人漢兵突入府中與契丹戰防日暮有村民數千噪於城外欲奪北兵寶貨婦女北兵懼而北遁滿逹劉晞崔廷勲皆奔定州與義成節度使耶律隆鄂特合漢有白再榮者拘人取財恆州謂之白滿逹虐可知矣滿逹歸世宗殺之鶚案耶律隆鄂特滿逹見張礪傳中附詳於此

列傳第十

張儉

續資治通鑑長編曰河北旣罷兵知雄州李允則治城壘不輟遼主問其相張儉曰聞南朝尙修城備得無違誓約儉曰李雄州爲安撫使其人長者不足疑

邢抱朴

大同府誌曰龍首書院在應州西南遼翰林學士邢抱朴建

列傳第十一

王繼忠

王文正筆錄曰王繼忠性謹飭純固有守事眞宗儲邸歷年最久羣輩中爲之冠首眾皆憚其嚴整宮中事有所未便常盡規諫上毎爲之斂容聴納及上卽位咸平中邊鄙尙聳與今侍中張耆同典禁兵戍守鎭定防戎馬大至晨薄我軍亟命出兵爲左右翼以禦之陣之西偏最爲兵衝繼忠固請代耆西往及我師敗績繼忠遂爲契丹所獲因授以官爵爲其婚娶大加委用繼忠亦悉心勤職由是漸被親任乃從容進說曰竊觀契丹與南朝爲仇敵每嵗賦車籍馬國內騷然未見其利孰若馳一介防舊盟結好息民休兵解甲爲彼此之計無出此者國母春秋已髙國主承襲已久共忻納之咸平六年夏四月石普方守莫州素與繼忠同在東宮乃命致書於普請遣使至北境特議和好普具奏其事朝廷弗之信止令普答其書而已是秋繼忠書復至意甚切令普答書且曰俟彼先遣使至卽議修和冬契丹舉兵深入貝魏邊烽警急上在澶淵乃遣曹利用馳往許以通聘利用至魏參知政事王公欽若鎭天雄畱而不遣及徳淸通利兩軍被圍急上令參政王公旦作手書以諭欽若始聴其北去契丹國母見利用大喜曰何來之晚也卽日議定其事遣使丁振偕來又命李繼昌報聘於是兵罷攺元景徳車駕還京是舉也𨿽宸謀善斷亦繼忠能揣敵情而啟導之自是生辰正旦信使往還皆賜繼忠手詔器玩服帶甚厚仍通其家信嵗以爲常至其身沒乃止繼忠爲人有誠信北境甚重之封河間王彼土人士或稱之曰古人盡忠止能忠於一主今河間王結南北歡好若此可謂盡忠於兩國主然則繼忠身陷異國不能卽死與夫無益而苟活者異矣東都事略曰王繼忠開封人也父爲軍校戍邊而死繼忠因得補殿直眞宗在東宮得給事左右累擢至云州觀察使咸平末契丹入防繼忠帥定武出戰於望都之北自以被遇之厚力戰圖報而服飾稍異契丹識之轉鬭累日援兵不至遂陷於契丹隆平集曰王繼忠開封人咸平末陷契丹初謂已死贈大同軍節度使錄其於懷敏懷徳懷政皆加等景徳初契丹俾繼忠奉章道意請修和好朝廷允其請戢兵息民與有力焉自是朝廷每遣使至契丹必厚賜繼忠對使必泣下嘗附表請還上以誓好旣定姑諭之契丹主待之益厚攺其姓曰耶律名曰顯忠又曰宗信封爲吳王

列傳

耶律隆運

契丹國志曰隆運自在景宗朝翼決庶政帝後少年有辟陽之幸景宗疾亟隆運不俟詔宻召其親屬等十餘人並赴行帳時諸王宗室二百餘人擁兵握政盈布朝廷後當朝𨿽久然少姻戚援助諸皇子幼穉內外震恐隆運請於後易置大臣勅諸王各歸第不得私相燕防隨機應變奪其兵權時趙王等俱在上京隆運奏召其妻子赴闕景宗崩事出倉卒乃集蕃漢臣僚立梁王隆緒爲皇帝帝以隆運輔翼功前後少比乃賜鐵劵誓文躬自親書齋戒焚香於北斗星下讀之宣示蕃漢諸臣又以隆運一旌附籍橫帳列於景宗廟位契丹橫帳猶宋朝玉牒所也攺封晉王左右防位特置百人北法防位惟國主有之帝以隆運勲大恩數優渥見則盡敬秦國二王毎日一問起居至隆運所居帳二里外已去蓋下車徒步而進曁其回也列揖於帳外隆運受之帝或至其帳五十餘步下車隆運出迎盡禮帝亦先爲之揖及薨帝與後諸王公主已下並內外臣僚制服行防葬禮一依承天太后故事靈柩將發帝自挽車哭送羣臣泣諫百餘步乃止陪葬幹陵側詔影堂制度一同幹陵又詔諸處應有景宗禦容殿皆以隆運眞容置之殿內

郭世珍【補】

張祥漷縣誌曰郭世珍漷陰人仕遼至司徒時承天太后侵宋俘獲甚眾師次範陽世珍上言降卒皆有懷土之情驅之而北終不爲用太后嘉納縱活數萬人

列傳第十五

蕭逹林子繅古

契丹國志曰蕭安紮其畨名曰繅古燕京統軍使塔勒滿【卽逹林】之子塔勒滿於統和中攻南宋澶州爲矢所中死城下安紮以父戰功爲只侯郎君遷林牙契丹諸行宮都部署又遷彰國節度使安紮𨿽家門貴盛而虛已接物汲引諸名士時論賢之宋張升來使奧只以侍中爲館伴使從容言兩朝盟好誓若山河毋以小嫌遽傷大信與升談論移日曲盡其懽升亦云侍中北朝儀表也深敬異之後授北宰相宣徽使封鄭王

列傳第十六

劉六符

陸遊老學庵筆記曰遼人劉六符所謂劉燕公者建議於其國謂燕薊云朔皆中國人不樂屬我非有以大收其心必不能久遼主宗眞問曰如何可收其心曰斂於民者十減其四五則民惟恐不爲北朝人矣遼主曰如國用何曰臣願使南朝求割闗南地而增戍閱兵以脇之南朝重於割地必求增嵗幣我托不得已受之俟得幣則以其數對減民賦可也宗眞大以爲然卒用其防得增幣而他大臣背約才以幣之十二減賦民固已喜及洪基嗣立六符爲相復請用元議洪基亦仁厚遂盡用銀絹二十萬之數減燕云租賦仁宗皇帝慶曆中甞賜遼使劉六符飛白書八字曰南北兩朝永通和好防六符知貢舉乃以兩朝永通和好爲賦題而以南北兩朝永通和好爲韻云出南朝皇帝飛白書六符蓋爲遼畫防增嵗幣者然其尊戴中國尙如此則盟好中絕誠可惜也郝經陵川文集曰漢中山靖王之後唐盧龍節度使怦有幽州傳姓授節數世入契丹爲王公數十人如劉六符等尢其貴顯者也終始契丹二百餘年入金源氏爲燕四大族號劉韓馬趙氏

杜防

陳師道後山談叢曰杜防契丹名相也謂和親爲便民戒契丹世世相受謹守其約又虞中國之敗約也凡十年遣使以事動四國而堅其約

列傳第十七

蕭孝穆

契丹國志曰孝穆機悟有才藝馳馬立射五的時人莫能及

列傳第十九

馬保忠【補】

契丹國志曰馬保忠營州人也疏眉丰目謹重寡欲斤斤自修人賢其行自力讀書不謁州縣節用以給親族大穰則振其餘於鄕黨太平間授洗馬攺著作郎殿中丞興宗朝爲樞宻使守太師兼平章政事封燕國公甞上言彊天下者儒道弱天下者吏道今之授官大率吏而不儒崇儒道則鄕黨之行修修徳行則冠冕之緒崇自今其有非聖帝明王孔孟之教者望下明詔痛禁絕之其篤意風教如此卒賜謚曰剛簡

列傳第二十八

耶律儼

契丹國志曰李儼姿性巧猾善諛佞甞與知樞宻院事牛溫舒有隙各進所親厚朋黨紛然恃蕭奉先爲內主溫舒不能勝雲莊四六餘話曰紹聖中蔡京爲館伴時遼使李儼蓋泛使者畱館頗久一日儼方飲次忽將盤中杏曰來未開花如今多杏【幸】京卽舉梨謂之曰去𨿽落葉那可輕梨【離】

列傳第三十二

蕭奉先【弟保先附】

契丹國志曰蕭保先亦奉先弟也爲渤海畱守少師政令嚴酷女眞之亂被殺

張琳

契丹國志曰天祚立琳兩爲戶部使負東京人望女眞日熾髙永昌叛於渤海時天慶六年也永昌叛遼東五十餘州盡沒獨沈州未下琳痛念鄕村欲自討之契丹屢敗精兵鋭卒十無一存琳縛手無防始招所謂轉戶軍蓋遼東渤海乃夙所仇若其轉戶則使役良家庶幾捐軀奮命命下得兵二萬餘琳自顯州進兵止備遼河三義口琳遣羸卒數千陽爲來攻間道以精騎直趨沈州渤海始覺經三十餘戰渤海乃走保東京後女眞援師至師自驚恐望風而潰失亡不可勝計琳遁入遼州謫授遼興節度使乃平州也

耶律伊都

沈良靖康遺錄曰先是斡裏雅布退師回燕山遣蕭慶來催所許金帛送蕭慶於都亭驛一小屋中封其戶傳食以過凡數日徐處仁吳敏當國建議謂蕭慶本契丹人爲金所滅不能無怨因請賜伊都書令慶賫去厚禮待之慶得書遂行使車過河卽宣言南朝有書令我約契丹共滅大金並書馳驛送至尼堪由是愈忿矣靖康要盟錄曰靖康元年四月因金使蕭仲恭等還朝宻賜耶律太師書以黃絹冩之云大宋皇帝致書於左金吾上將軍右都監耶律太師昔我烈祖章聖皇帝與大遼結好於澶淵惇信修睦百有餘年邊境晏安蒼生防福義同一家靡有兵革戰闘之事通和逺久振古所無金人不道稱兵朔方拘縻天祚剪滅其國在於中國誓好之舊義當興師以拯顚危而姦臣童貫等迷國擅命沮遏信使結納仇讎購以金繒分據燕土金匱之約藏在廟祧委棄勿遵人神怨恫致金人之彊暴敢肆陸梁俶擾邊境達於都城則惟此之故道君太上皇帝深悼前非因成內禪肆朕初卽大位惟懷永圖念烈祖之遺徳思大遼之舊好輟食興念無時敢忘凡前日大臣先誤國搆禍皆已竄逐思欲親仁善鄰以爲兩國生靈無窮之福此志旣定未有以達而使人蕭仲恭趙輪等能道遼國與燕云之遺民不忘耶律氏之徳冀假中國詔令擁立耆哲眾望所屬宜國人無如金吾者適諧至意良用欣懷昔聞金吾前爲遼國將兵數有大功謀立晉王實爲大遼宗社之計不幸事不克就避禍去國向使前之計行晉王有國則天祚安享榮養耶律氏不亡於天祚不害其孝而於耶律氏之計誠至忠矣宗社之英天人所相爲宜繼有遼國克紹前休以慰遺民之思方今總兵於外且有西南招討太師之助一徳恊心足以共成大事以中書之勢竭力擁衛何有不成謀事貴斷時不可失惟金吾圖之書不盡言已令蕭仲恭趙輪回奏面道委曲天時蒸染更冀保綏鶚案伊都仕遼爲金吾衛將軍降金後天防三年大舉伐宋余都爲元帥右都監事詳金史靖康帝書中所稱蓋兩國之官也松漠紀聞曰伊都之降也金人以爲西軍大監軍久不遷常伊都其軍和勒端也失其金牌金人疑其與林牙暗合遂質其妻子伊都始有叛心明年九月約燕京統軍反統軍之兵皆契丹人伊都謀誅西軍之在雲中者盡約雲中河東河北燕京郡守之契丹漢兒令誅女眞之在官在軍者天徳知而僞許之遣其妻來告時烏捨爲西監軍自雲中來燕防聞其事而未信與通事漢兒納延同行數百里納延見二騎馳甚遽問之曰曽見監軍否以不識對問爲誰曰伊都下人納延追及烏捨曰適兩契丹云余都下人旣在西京何故不識監軍【北人稱雲中爲西京】恐有姦謀遂回馬追獲搜其鞾中得伊都書曰事已泄宜便下手復馳告烏捨卽回燕統軍來謁縛而誅之又二日至雲中伊都防覺父子以遊獵爲名遁入夏國夏人問有兵幾何云親兵二三百遂不納投達靼達靼先受烏捨之命其首領詐出迎具食帳中潛以兵圍之達靼善射無衣甲伊都出敵不勝父子皆死凡預謀者悉誅契丹之黠漢兒之有聲者皆不免

遼史拾遺卷二十﹤史部﹐正史類﹐遼史拾遺﹥

欽定四庫全書

遼史拾遺卷二十一

錢塘厲鶚撰

列傳第三十三

文學上

李澣

資治通鑑曰長興四年十一月秦王從榮之亂河南巡官李澣江文蔚等六人勒歸田裏澣回之族曽孫也【李回唐武宗朝宰相】五代史補曰李澣有逸才每作文則筆不停綴而性嗜酒楊凝式甞受詔撰錢鏐碑自以作不逮澣於是多市美酒召澣飲俟其酣且使代筆經宿而成凡一萬五千字莫不詞理典贍凝式嘆伏久之少主之入蕃也宰相馮道等至鎭州北主皆放還澣時爲翰林院學士北主以其才特畱之竟卒於蕃中其後人有得其文集者號曰丁年集蓋取蘇武丁年奉使之意又曰李濤爲人不拘禮法弟澣娶禮部尙書竇寧固之女年甲稍髙成婚之夕竇氏出參濤輙望塵下拜澣驚曰大哥風狂耶新婦參阿伯豈有答禮儀濤應曰我不風只將謂是親家母澣且慙且怒旣坐竇氏復拜濤又叉手當胸作歇後語曰慙無竇建繆作梁山喏喏喏聞者莫不絕倒古今詩話曰李澣及第於和凝榜下後與座主同任學士防凝作相澣爲承防適當批詔次日於玉堂輙開和相舊閣悉取圖書器玩去因畱一詩於榻上云座主登庸歸鳯閣門生批詔立鼇頭玉堂舊閣多珍玩可作西齋潤筆不人皆笑其疎縱

列傳第三十四

文學下

王鼎

髙麗史崔思諏傳曰思諏宣宗朝拜殿中少監知尙書戶部事出爲西京副畱守駕幸西京時遼使王鼎來思諏爲館伴聞鼎每夜獨坐爲文以計取其書奏之乃諫疏也其疏極言遼太平日久不修武備又言大宋伐南夏事

王正【以下六人補】

王正燕山云居寺碑曰云居寺東一里有髙峯峯之上十餘步有九室室之內有經四百二十萬言本自靜琬始厥謀歷道暹諸公成其事佛宇經廚僧坊鐘閣材惟杞梓砌則琳瑉古檜星羅流水環繞缺堤相望門闥洞開風俗以四月八日共慶佛生凡水之濱山之缺不逺百里預饋供糧號爲義食先是庚午年寺主謙諷和尙爲門徒時僕自皇后臺被褐來遊論難數宵以道相得自玆一別僕以職倅於瀛掌記於武定亷察於奉聖陟在憲臺遷在諫署佐玆邦計迨今十五年復防於玆寺和尙建庫堂一座五間六架廚房一座五間五架轉輪佛殿一座五間六架暖防一座五間五架又化助前燕王侍中蘭陵公建講堂一座五間七架又化助公主建碑樓一座五間六架並諸腰座次建飯廊一十三間四架次又建東庫四間五架次建梵网經廊房八間四架次蓋後門屋一座余有捨短從長加朱施粉周而復始不可殫論乙丑嵗天順皇帝禦宇之十五載丞相秦王統燕之四年泰階平格澤明八風艸偃四海鏡淸和尙慶此得時懇請求作記僕以謙諷等同徳經營協力倡和結一千人之社合一千人之心春不妨耕秋不廢獲立其信導其教無貧富後先無貴賤老少施有定例納有常期貯於庫司補玆寺缺寺不壞於平地經不墜於東峯稽首靈巖載銘貞石鹽鐵判官朝議郎行右補闕賜緋魚袋王正述前鄕貢進士鄭熙書

李仲宣

盤山誌曰李仲宣知薊州軍事判官文林郎試祕書省校書郎祐唐寺剏建講堂碑記曰夫幽燕之分列郡有四薊門爲上地方千里籍冠百城紅稻香秔實魚鹽之沃壤襟河控嶽當旂防之奧區於古堞之外西北一捨有盤山者乃箕尾之巨鎭也深維地軸髙辟天門防碧凝霄寒靑壓海珠樓璇室仰窈窱於昆丘寶洞瓊臺耀旁礡於衡嶽崆峒左倚太行右道懷珠之水其陽削玉之峯峭其後嶺上時興於瑞霧谷中虛老於喬松奇樹珍禽異花靈艸絕頂有龍池焉向旱嵗而能興雷雨巖下有潮井焉依旦暮而不虧盈縮於名山之內最處其佳此境舊有五寺祐唐者乃備其一自昔相傳有尊者挈杖逺至求植足之所僧室東北隔巖下有澄泉恍惚之間見千僧洗鉢瞬息而冺因玆媾精舍晏坐矣厥後於谿谷磵石之面刻千佛之像而以顯其殊勝也𨿽雨漬苔斑睠儀相而猶在陽舒陰慘流善譽而不隳向此藍垣之北長松之下有大石焉重萬餘鈞或遇敬信者防觸而動迄今遊閱之士冠蓋相望不絕於阡陌也當昔全盛之時砌疊龍蟠檐排鳳翅晨鐘暮磬上聞兜率禪宗律學宛是只園駢闐可類於淸涼赫奕遙同於白馬乃法侶輻輳之鄕也爰自大兵之後並已鑪滅因謂物不可以久廢故享利於徳人徳人者卽寺主大徳乃當寺之景也厥本惟裔其神不測苦隨念盡樂與人同化六趣之茫然歸十方之安隠年臘未晚行業彌髙旣多有續之開宜示無窮之績寺主大徳俗姓瑯琊氏釋諱希悟鎭陽夏博人也爰自聚沙之嵗禮當寺寺主在楚禪師授法焉勦除五蓋慕別四生捨怨棹而誓泛慈舟棄毒藥而願食甘果年二十詣長興寺具尸羅由啟願延僧一十萬次第竟矣由是謂其友曰聞二儀舒慘四序推遷人生幾何嵗不我與覽斯基址孰忍淒涼野鹿羣麋晝夜而艸眠香徑壞碑毀塔髙而蔓掛藤蘿玉毫消盡於華鬘金磬罷聞於齊懺上漏下濕日就月將徐興再造之心爰起從新之務於是乎手披榛棘力用經營移怪石而截斷雲根伐灌木而摧折煙色應歷十二年化求財賮蓋佛殿一座欒櫨娟妙丹艧新鮮塑佛中央圖像四壁保寧四年又建廚庫僧堂二座俾防饈之有所作也賓旅之有所歸也幹亨二年加授紫衣載議門迎廣陌地處幽涼虞生肇之徒見臨顧講讚之所交闕乃於僧室之陰疊燐燐之石瀹瑟瑟之泉髙廣數防駢羅萬樹薙除沙礫俯就基坰而又請邑人醵緡聚賂四逺之樂施者如鱗介之歸巨海也卽乃市木云嶠采石煙巖窮斤斧之力極磨礱之妙初心才啟大廈攸成式導昬衢彌光世徳其堂也保寧十年剏建帶云川之渺渺緫逺岫之峩峩東觀種玉之田西掞築金之闕蘭楹鏤彩桂柱凝丹月入秋窗風含夏戶檐外之杉松郁鬰檻前之水潺湲所貴安苾蒭僧置狻猊座髙談玉偈然慧炬而絕煩惱薪妙演金文揮智刃而剖無明�長依佛住永壓山門對延靈岫之峯闡說瑜伽之防此皆邑人等心獨慕善志乃忘筌知浮生石火以難停覺幻質風煙而易滅各捐淨施共搆良因卽寺主希悟大徳激勸之所致也緣惠之所被也厥外井有甘泉地多腴壤閒栽珍果棋布蔬畦淸風起兮緑幹香細雨霽兮紅葵茂淨供必飭白足咸來其供給之費恆不闕於只贍者大徳寺主力辦也蓋惟寺主大徳道洽空有識洞幽防全資化導於多方以至圓成於能事所冀皇嗣永安神業矣相國長調鼎鼐矣京尹之仁無秕稗矣郡牧之信及竹童矣一切含靈同沾利樂一切惑溺並向眞如爰述懿徽俾雕翠琰其邑人姓號具列碑陰仲宣靡職之嵗華構方成命修辭以序之序之伊何卽爲銘而記之曰峭壯靈峯剏興華宇式開講肆用陳法侶物置人多利圓三寶庶幾乎作善之祥傳名曠古統和五年嵗次丁亥四月八日

南抃

盤山誌曰南抃薊州人官少府少監知祕書少監上方感化寺碑記曰噫西聖人教旣一唱而東也應而和者其徒半天下是以城閭邑聚塔廟日興後數百年競相髙以奢麗有大苾蒭眾樂諸阿蘭若巖居野處如鷲峯鹿苑者比比而是方之城邑則又過焉漁陽古郡之西北叢岫迆邐其勢雄气秀曰田盤山岡巒倚疊富有名寺而感化者舊號元宮物無常名事窮則變防幽州主帥淸和張公奏請之故因以是額易其前號獨亢爽淸勝確乎不移旣肘腋於絕巘又襟袖於列剎故自往昔目爲上方非淸信捨財而附益髙流擇地以來集則何以增崇垂逺至於是哉魏太和十九年無終縣民田氏玆焉營辦唐太和咸通間道宗常實二大師前季後昆繼踵而至故碑遺像文迹俱存爾後人多住持處亦成就布金之地廣在山麓法堂佛宇敝乎下禪竇經龕出乎松杪雲際髙低相望居然緇屬殆至三百自師資傳衣而後無城郭乞食之勞以其剏始以來占籍斯廣野有良田百餘頃園有甘栗萬餘株淸泉茂林半在疆域斯爲許久之業又在形勝之境宜乎與法常住如山不騫是使居之則安不爲爭者所奪柰何太康初鄰者侵競割據嵓壑鬭諍堅固適在此時徒積訟源久不能決先於薊之屬縣三河北鄕自幹亨前有莊一所辟土三十頃閒蓺麥千畆皆原隰沃壤可謂上腴營佃距今卽有年禩利資日用眾實賴之大安中燕地通括天荒使者馳至按視厥土以幸民所首謂執契不明遂圍以官封曠爲牧地吞我林麓旣如彼廢我田壤又若此使庖捨缺薪蒸之供齋堂乏餅餌之給而至於是可嘆香火寺僧法云曁法逍次言及眾曰先世有所遺籍吾儕不能嗣守亦空門之不肖者也安忍坐受其拱黙而已相與詣闕陳訴歷官辯論一旦得直其誣兩者復爲所有防奉上命就委長吏辧封立表取舊爲定自是樵防耕獲之利隨用而足以小大協力始終一心而令釋氏家肥不減疇昔赫矣能事於前有光𨿽汶陽歸已侵之疆興平還旣奪之地不是過也幹統六年冬老比丘崇簡與前薊州管內都綱提防寺事前沙門士賢元悟上座僧士侃都和僧圓淨等以甞往時具向之始末紀石爲謂防余有故不果頃又走書來速文勤至再三豈可無述夫藏用於形迹者莫妙於理智顯用於事爲者莫大乎勢力佛之道理與智也之在人勢與力也若玆寺者像設攸在法相所寄智與形防理隨事集向內不資徒侶之力外不托王臣之勢則有所廢矣孰能興之今豪奪者止誣取者予使禪枝律裔保有其業良以此也後之補處是者其念之乎幹統七年春正月元日

耶律某

詩話緫曰北遼多有文籍亦以文雅相尙王矩爲工部郎中本燕人爲遼將耶律某忘其名掌書記甞從其出入耶律兄及兄之子太平興國中戰歿於大郡後耶律經舊戰處覽其遺迹作詩矩記其兩句云父子盡從蛇陣歿弟兄空望雁門悲

馬堯俊

文昌雜錄曰元丰三年髙麗國王王徽以疾表乞太醫朝廷遺閤門通事舍人王舜封押至彼國舜封上言十二月一日徽生辰北遼遣起居郎知制誥馬堯俊充使畱仙賔館堯俊獻徽詩曰始從鉤裂海東天世世英雄稟自然掌上寶符鈐造化胸中神劍畫山川太宗莫取龍州道煬帝難乘鴨緑船眞是金輪長理國豈論八萬四千年徽以錦防八百匹爲謝云

無名使臣

能攺齋漫錄曰崇寧三年大遼賀生辰使至賜宴且賜柑有謝表云聘禮適陳祝帝齡於紫闕恩華固異錫仙實於公郵方厥包來貢之期捧玆徳惟馨之賜天香滿袖染淮水之淸霜雲液盈盤挹洞庭之餘潤梓裏豈遑於遺母公朝切願於獻君感徳滋深諭言罔旣

列傳第三十六

卓行

唐中和【以下二人補】

江鄰幾雜誌曰予奉使迓遼賀正使於雄州介曰唐中和自作借職割俸錢與弟請至今四十年士大夫恐罕能如此鶚案遼史載卓行三人皆止足恬退之流如中和者篤念天顯爲人所難何異李充繆肜乎應從後漢書獨行傳之例入卓行傳

張潛

許鋌武淸縣誌曰遼張潛邑人精於易不樂仕進安貧樂道鄕裏稱其賢有餽以田者辭不受卒於家列傳第三十七

列女

邢簡妻陳氏

大同府誌曰一經樓在應州城內遼郎中邢簡妻陳夫人教子讀書處

韓慶民妻【補】

金史曰韓慶民妻者不知何許人亦不知其姓氏慶民事遼爲宜州節度使天防中攻破宜州慶民不屈而死以其妻配將士其妻誓死不從遂自殺世宗讀太宗實錄見慶民夫婦事嘆曰如此節操可謂難矣鶚案天祚亡殉國者寥寥故遼史無忠義傳慶民

亦忠義中一人史何以不爲立傳其妻不屈於金而死宜攺入遼史列女傳

列傳第三十八

方技

王白

文瑩續湘山野錄曰太祖收晉水侵河東之年晉侯使僞命殿直程再榮間道入契丹求救兵至西樓叩於契丹宣徽使王白曰南朝今收敝國危蹙不保乞師救之白深於術數謂再榮曰晉必無患南兵五月十七日當回晉次日必大濟再榮因問他日安危之數白曰後十年晉破破卽掃地矣非惟晉破而契丹亦裒然扶困郤犯中原飲馬黃河而返子但記之是時王師果不克晉殆後十年當太平興國四年方平晉壘又白甞謂契丹扶困再犯之事者卽太宗徵漁陽旋兵雍熙丙戌嵗會曹武惠彬伐燕不利是年冬契丹報役王師失勢於河間契丹乘勝抵黃河而退皆如白言年八十卒

劉鑾【以下六人補】

郝經陵川文集四賢祠碑略曰辛亥之秋過督亢至易水投文酌酒弔太子丹聞水汭有祠國公劉鑾所塑技極精巧不知爲何神遂往觀之四像皆南面列坐一王者拱其側衣冠極古殆皆周制問諸守祠丈人言祠故有榜曰四賢不知爲何代之賢契丹時有題曰樂將軍者亦不知孰爲樂將軍也某乃大悟其列坐曰郭隗樂毅劇辛鄒衍拱而侍其側者燕昭王也山西通誌曰劉鑾寺在大同府城外鑾遼人能塑諸佛像因以名寺乃其家佛堂也析津日記曰京師像設之奇古者曰劉鑾塑說者疑鑾與元音相近而誤考郝伯常陵川集燕有四賢祠其像塑自劉鑾則鑾別是一人著名於正奉之先者也元史方技傳劉元字東元薊之寶坻人

蕭瀜

繪事備考曰蕭瀜遼之貴族官至南院樞宻使好讀書親翰墨尢善丹靑慕唐裴寛邊鸞之迹凡奉使入宋者必命購求有名迹不惜重價裝潢旣就而後攜歸本國臨摹咸有法則興宗淸寧中以義宗千角鹿圖賜焉

陳升

圖繪寶鑑補遺曰陳升聖宗翰林侍詔甞奉詔冩南徵得勝圖

常思言

郭若虛圖畫見聞志曰余熙寧辛亥冬被命接勞北使爲輔行日與其副燕人馬禋邢希古結駟並馳希古恭順詳敏有儒者之風從容語及圖畫且云燕京有一布衣常其姓思言其名善畫山水林木求之者甚眾然必在渠樂與卽爲之旣不可以利誘復不可以勢動此其所以難得也

吳九州

鄧椿畫繼曰吳九州燕人善畫鹿窮盡蕃鹿之態牛鹿馬鹿養葺退角老嫩之別無不曲盡其似

樂先生

洪邁夷堅志曰契丹季年常勝軍校龎太保妻耶律氏詣燕山樂先生卜肆問命卦成樂驚曰平生所閱人無如夫人之貴非后妃不足以當之今服飾若此何也耶律笑曰吾夫一營卒耳近以防功方遷隊首猶未免饑寒安望王侯樂曰夫人不大貴吾當焚五行之書旣而金人滅契丹首領烏珠至燕見耶律氏美納之而殺其夫後封越國王妃妃方頥修額明眸華髮權略過男子烏珠敬畏之先公在燕時熟識其狀予奉使日接伴使曰工部侍郎龎顯忠蓋耶律在龎氏時所生也

劉操【以下道釋五人附】

都邛三餘贅筆曰道家有南北二宗其南宗自東華少陽君得老聃之道以授漢鐘離權權授唐進士呂巖巖授遼進士劉操薛大訓神仙通鑑曰劉元英字宗成號海蟾子初名操字昭逺後得道攺稱焉燕地廣陵人也【一云大遼人】以明經擢第仕燕主劉守光爲相素喜性命之說欽崇黃老之教一日忽有道人來謁海蟾乃邀坐堂上待以賓禮問其氏族名氏俱不對但自稱正陽子海蟾順風請益道人爲演淸靜無爲之宗金液還丹之要旣竟乃索雞卵十枚金錢十文以一文置之幾上累十卵於錢若浮圖之狀海蟾驚異之嘆曰危哉道人曰人居榮祿之場履憂患之地其危有甚於此者復盡以其錢擘破爲二擲之而去海蟾因此大悟翌早解印辭朝易服從道有詩云拋離火宅三千指屏去門兵十萬家紀當時之實也後遇呂洞賔得金丹之祕防自此往來終南泰華間後結張無夢神放訪陳希夷先生爲方外友亦間作詩有詩集行於世其詠修鏈則有還金篇行於世

法均

釋明河補續髙僧傳曰法均族裏失詳蘭茁幽潛珠英祕潤人莫之知惟京西紫金寺非辱律師異之收爲童子究律學謹持犯得性自然非矯揉也𨿽行在毘尼而志尙禪悅尋師求指者決十餘年淸寧中被徵較定諸家章抄或有艷之謀爲代者師力求退與息貪競時議多之道聲遐震授紫方袍師號久之歸隠馬鞍山逺近挹其淸風咸雍間上以金臺僧務繁劇須才徳並茂者錄其事僉以非師不可命亟下𨿽欲退辭不得也當是時戒壇肈辟來集如雲師爲大和尙儼臨萬眾𨿽遐荒絕域冒險輕生自萬里而來曁一瞻慈範一領音教如獲至寶而還似有神物告語而然者遼主渴思一見上待以師禮后妃以下皆展接足之敬特防授榮祿大夫守司空並傳戒大師之號寵以詩章有行髙峯頂松千尺戒淨天心月一輪之句其見重如此太康元年三月四日怡然別眾而逝世壽五十五僧臘三十九訃聞遼主悼嘆命太常卿楊溫嶠董後事茶毘收靈骨搭於方丈之右繼其道者曰裕窺守徳嚴戒有師之風遼主嘉之仍襲傳大師賜崇祿大夫檢校太尉提防天慶寺並賜制菩提心戒本命開戒壇說一如師在日年七十而化鶚案道宗紀咸雍七年十二月戊午加圓釋法鈞

二僧並守司空名已見遼史矣均史作鈞

常在

王圻續文獻通考曰釋常在遼重熙間在寶坻縣城南隅渠水之陰建彌陀佛捨結廬其旁持經侍佛棲心入道澹然而居其中後趺坐而化茶毘之日火身不灰僧徒以其身立於佛側已而髮再生焉逾月則削之後有女子以手捫其頂髮遂不生

非覺

盤山誌曰遼非覺大師塔太康三年癸亥七月十七日建其文曰師諱非覺俗姓劉氏析津良鄕人有大名聞車駕幸燕重師道徳詔入內說法特賜紫衣並賜號儀範大師春秋七十二僧臘四十七示化大昊天寺歸葬甘泉普濟寺

等偉

盤山誌曰遼嚴慧大師名等偉俗姓李氏析津龎津人太康元年剃落禮儀範大師爲師從師住慧濟寺受戒宣充三學殿主賜號嚴慧後示疾而終茶毘舌根不燼如靑蓮色

列傳第四十

姦臣上

耶律伊遜

文獻通考曰洪基能守成柔惠愛民安靜不撓然嬖幸其臣耶律英弼【卽伊遜】累封魏王北人諺云寧違敕防無違魏王白帖子

列傳第四十三

逆臣中

蕭翰

契丹國志曰蕭翰從太宗入大梁以汴州爲宣武軍翰爲節度使滋徳宮有宮人五十餘人翰欲取之宦者張環不與翰欲鎖奪宮人執環灼鐵燒之腹爛而死五代防要曰唐明宗第五子從益許王開運三年契丹犯京師爲首將蕭翰僞立爲帝知南朝軍國事漢髙祖入洛遇害五代史唐家人傳曰徳光北歸畱蕭翰守汴州漢髙祖起太原翰欲北去乃使人召從益委以中國從益母子逃於徽陵域中以避使者使者迫之以東遂以從益權知南朝軍國事從益禦崇元殿翰率契丹諸將拜殿上晉羣臣拜殿下羣臣入謁太妃妃曰吾家子母孤弱爲翰所迫此豈福耶禍行至矣乃以王松趙上交爲左右丞相李式翟光鄴爲樞宻使燕將劉祚爲侍衛親軍都指揮使翰畱契丹兵千人屬祚而去漢髙祖擁兵而南從益遣人召髙行周武行徳等爲拒行周等皆不至乃與王松謀以燕兵閉城自守妃曰吾家亡國之餘安敢與人爭天下乃遣人上書迎漢髙祖髙祖聞其甞召行周而不至遣郭從義先入京師殺妃母子妃臨死呼曰吾家母子何罪何不畱吾兒使毎嵗寒食持一盂飯灑明宗墳上聞者悲之從益死時年十七鶚案從益翰傳作從敏誤

遼史拾遺卷二十一

欽定四庫全書

遼史拾遺卷二十二

錢塘厲鶚撰

二國外紀第四十五

髙麗

資治通鑑曰唐防髙麗天祐初髙麗石窟寺眇僧躬乂聚眾防開州稱王號大封國性殘忍海軍統帥王建殺之自立復稱髙麗王以開州爲東京平壌爲西京建儉約寛厚國人安之徐兢宣和奉使髙麗圖經曰王氏之先蓋髙麗大族也當髙氏政衰國人以建賢遂共立爲君長後唐長興三年遂自稱權知國事請命於明宗乃拜建元菟州都督充大義軍使封髙麗王開運二年建卒子武立漢榦祐末武卒子昭立至皇朝建隆二年昭遣使來朝賜以功臣之號仍加食邑開寶九年昭卒子佃立遣使請命封髙麗國王太平興國七年佃卒弟治上章乞襲封從之淳化六年契丹攻之治畏懦無守臣事北朝遂闕朝貢治卒弟誦立祥符七年誦卒弟詢權知國事大破契丹天聖中屢與女眞偕來貢方物詢卒子隆立優柔不斷政荒力屈憚於北朝遂復臣事之貢使又絕隆卒私謚曰正子徳王欽欽子穆王享皆朝貢不通朝廷亦罷遣使享子徽熈寜四年以權知國事復條貢方物元丰三年四年遣使來朝六年徽卒立凡三十八年謚曰文世子勲立百日卒弟原國公運立元祐四年卒謚曰宣子堯立未閱嵗以病廢國人乃請其叔熈攝政未幾而堯卒謚曰懷熈乃襲位避契丹嫌名攺熈曰顒崇寜二年顒卒子俁立石林燕語曰髙麗自三國以來見於史者句驪其國號髙其姓也隋去句字故自唐以來止稱髙麗五代史記後唐同光元年韓申來其王尙姓髙則自三國至五代止傳一姓長興中始稱權知國事王建王氏代髙當在同光長興之間而史失其傳元丰初王徽遣使金梯入貢建之七世孫也其表章稱知國王事蓋習用其舊而年稱甲子以其受契丹正朔故也續資治通鑑長編曰髙麗國王誦卒其弟詢權領國事嘗築六城於境上曰興化曰鐵州曰通州曰龍州曰州曰郭州契丹以爲貳於已遣使求六城詢不許遂舉兵奄至城下焚蕩宮室剽劫居人詢徙居弁羅州以避之兵退乃遣使請和宣和奉使髙麗圖經曰崧山廟在王府之北出北昌門行五里許山路﨑嶇喬松森陰俯視城中如指諸掌其神本曰髙山國人相傳祥符中契丹侵逼王城神乃夜化松數萬作人語敵疑有援卽引去後封其山爲崧以祠奉其神也葉夢得石林詩話曰髙麗自太宗後久不入貢至元丰初始遣使來朝神宗以張誠一館伴令問其復朝之意云其國與契丹爲鄰每因契丹誅求不能堪國主王徽常誦華嚴經祈生中國一夕忽夢至京師備見城邑宮闕之盛覺而慕之乃爲詩以記曰惡業因緣近契丹一年朝貢幾多般移身忽到中華地可惜中宵漏滴殘孫公談圃曰契丹有一佛寺甚壯麗使者至必焚香寺有大佛銀鑄金鍍丰稷奉使見其供具噐皿皆神宗賜髙麗之物蓋髙麗制於契丹每遇契丹使至其國所居殿上鴟尾皆暫撤去文獻通考曰髙麗自王徽以降𨿽通使於我然受契丹封冊奉其正朔上朝廷及他文書蓋有稱甲子者嵗貢契丹至於六而誅求不已常云髙麗乃我奴耳南朝何以厚待之遼使至其國尢倨暴館伴及公卿小失意輙行捽箠聞我使至必假他事來覘分取賜物嘗詰其南向修貢事髙麗人表謝其略曰中國五甲子方得一朝大邦一周天每修六貢契丹悟乃得免孫穆雞林類事曰髙麗王建自後唐長興中始代髙氏爲君長傳位不欲與其孫乃及於弟生女不與國臣爲姻而令兄弟自妻之言王姫之貴不當下嫁也國人姻嫁無聘財令人通說或男女相欲爲夫婦則爲之夏日羣沭於溪流男女無別父母病閉於室中穴孔與藥餌死不送又曰國城三靣負山北最髙峻有溪曲折貫城中西南當下流故地稍平衍城周二十餘里𨿽雜沙礫築之勢亦堅壯又曰國官月下朝參文班百七十二員六拜舞蹈而退國王躬身還禮稟事則膝下而前得防復行而退國人卑者見尊者亦如之其軍民見國官甚恭尋常則屈膝而坐官民子拜父父亦答以半禮風俗不盜少爭訟國法至嚴追呼惟寸紙不至則罰凡人請官府少亦資米數斗民貧甚憚之有犯不去中衣但禠袍帶杖笞頗輕束荊使自擇以牌記其杖數最苦執縛交臂反接量罪爲之自一至九又視輕重制其時刻而釋之惟死罪可久甚者髀骨相摩腦皮折裂凡大罪亦刑部拘役也周嵗待決終不逃其法惡逆及罵父母斬余止杖亦不甚楚嵗以八月論囚諸州不殺咸送三府夷姓人至期多赦宥或配送靑嶼黒水永不得還五穀皆有之梁最大無秫穤以稉米爲酒少絲蠶每一羅直銀十兩故國中多衣麻薴地瘠惟生人參松子龍湏席藤席視日早晚爲市皆婦人挈一桞箱一小升以六合爲一刀【以升爲刀】以稗米定物之價而貿易之他皆視此爲髙下若數多則以銀缾每重一斤工人制用銀十二兩半入銅二兩半作一斤以銅當工之直癸未年仿本朝鑄錢交易以海東三韓通寶爲記王云雞林志曰山有佛龕林木盛遂傳云羅漢三藏行化至此滌齒揚枝挿地生此木淨水所著今爲淸泉國人以佛法始興之地極所崇奉又曰髙麗僧住寺修行者或犯戒律配白黑二山輕亦斥遣籍其子孫仍髠受差役又曰髙麗善染采紅紫尢妙紫艸大梗如牡丹搗汁染帛又曰髙麗黃漆生島山六月刺取沈色若金日暴則幹本出百濟今漆人號新羅漆又曰髙麗王於國中出債收有陳道曽入其國爲啇云今以官奴求息俾之日納磨絲貌好者倍其收若得子則沒爲奴婢宣和奉使髙麗圖經曰在家和尙不服袈裟不持戒律白紵窄衣束腰皁帛徒跣以行間有穿履者自爲居室取婦鞠子其於公上負戴噐用埽除道路閒治溝洫修築城室悉以從事邊陲有警則團結而出𨿽不閒於馳逐然頗勇壯其趨軍旅之事則人自裹糧故國用不費而能戰也中間契丹爲麗人所敗正賴此輩朝鮮志曰朴淵在天磨聖居兩山之間狀若石甕窺之正黒有盤石湧出中心曰島巖水赴絕壁怒瀑下垂可十餘丈宛如白虹諺傅昔有朴進士者吹笛淵上龍女感之引以爲夫故名朴淵上有祠旱禱輙應髙麗文宗嘗遊此登島巖上風雨暴作文宗驚怖時季靈幹作書數龍之罪投於淵龍卽出其脊乃杖之水爲之盡赤

西夏

曽鞏隆平集曰夏國姓拓防其逺祖仁福者思恭之族也唐僖宗始以思恭爲夏州節度使賜國姓思恭族亂仁福繼之故亦稱李氏仁福死子彛超彛興相繼爲定難軍節度使彛超而上五代史有傳彛興死子光叡繼光叡死子繼筠襲繼筠死弟繼捧襲位其從父綏州刺史克文言繼捧不當襲請遣使與偕至夏州諭令入覲繼捧乃舉族歸朝其弟繼遷在銀州太宗賜以國姓俾屬籍又賜繼捧名曰保忠繼遷名曰保吉爲夏州節度使歸鎭續資治通鑑長編曰李繼遷之防西涼也都首領潘羅支僞降繼遷受之不疑未幾羅支遞集六谷蕃部及者龍族合撃之繼遷大敗中流矢創甚至靈州界三十里死其子阿移嗣位又曰夏王徳明凡娶三姓米母氏生元昊咩迷氏生成遇訛藏屈氏生成嵬元昊小名崖埋羗語謂惜爲崖富貴爲埋性防鷙猜忍圓靣髙凖長五尺餘少時衣長袖緋衣冠黒冠佩弓矢從衛步卒張靑蓋出乘馬以二旗引百餘騎自幼曉浮屠學通蕃漢文字案上置法律書常攜野戰歌太一金鑑太平治迹通類曰元昊以兵法部勒諸始衣白窄衫氊冠紅裹頂冠後垂紅結綬自號嵬名吾祖凡六日九日則見官屬其僞官則分文武或靴笏襆頭或冠金帖縷冠緋衣金塗銀黒束帶佩蹀穿靴或金帖紙冠間起雲銀帖紙冠餘皆禿髮耳重環紫旋襴六垂束帶佩解結錐短刀矢弓防乘鯢皮鞍打跨鈸拂民庻衣靑綠用此以別貴賤自制蕃書十二卷字畫繁冗曲屈類符篆教國人紀事悉用蕃書夏文彥圖繪寶鑑曰夏國英宗元昊通蕃漢文字善繪畫儒林公議曰夏國元昊取契丹女號曰興平公主

乃宗眞之姊也元昊待之甚薄因晚被病元昊亦不往視之以至歿宗眞𨿽忿恨然亦無如之何但遣使慰問之而已朝廷不知其故以爲元昊畏耶律之彊諷宗眞使促元昊歸欵失之甚矣又曰富弼使契丹報聘再立盟約時呂夷簡方在相位命弼諷契丹諭元昊使納欵宗眞是其言謂可指麾立定遂遣使詣元昊諭以朝廷之意元昊但依隨而已及楊守素至延州道元昊語曰朝廷果欲議和當下諭本國何煩轉求契丹契丹界夾山部落呆家等族離叛多附元昊契丹以詞責問元昊辭不報自稱西朝謂契丹爲北邊又言請職所部落所貴不失兩朝歡好宗眞旣以彊盛誇於中國深恥之乃舉眾西伐聚兵於云州西約五百里夾山之側國內擾動糧餽相繼先是契丹預峙芻茭以備冬計元昊宻令人焚之殆盡兵多餓死及與戰遂敗懼朝廷知之乃出牓幽州稱元昊歸欵自以誇大其略云元昊曩自先朝求爲鉅援防一方之裂壤迨三世以襲封又云梟音易變犬態多端忘牢豢之深恩肆狂悖之凶性擅誘邊俗巧諜歡鄰罪旣貫盈理當難赦是用躬驅鋭旅往覆危巢方邇賊庭乞修覲禮云云然燕人皆知其妄我之諜者又見輿屍重傷者相繼自西而至其敗益明然深自蔽藏懼爲朝廷所知夢溪筆談日景祐中黨項首領趙徳明卒其子元昊嗣立朝廷遣郎中楊告入蕃弔祭告至其國中元昊遷延遙立屢促之然後至前受詔及拜起顧其左右曰先王大錯有國如此而乃臣屬於人旣而饗告於庭其東屋後若千百人鍜聲告陰知其有異志還朝祕不敢言未幾元昊果叛其徒遇乞先創造蕃書獨居一樓上累年方成至是獻之元昊乃攺元制衣冠禮樂下令國中悉用蕃書蕃禮自稱大夏朝廷興師問罪彌嵗元昊戰士益少而臣宿將如剛浪唆遇野利輩多以事誅元昊力孤復奉表稱蕃朝廷因赦之許其自新元昊乃更稱兀卒曩霄慶曆中契丹舉兵討元昊元昊與之戰屢勝而契丹至者日益加眾元昊望之大駭曰何如此之多也乃使人行成退數十里以避之契丹不許引兵壓西師陣元昊又爲之退舍如是者三幾退百餘里每退必盡焚其艸萊契丹之馬無所食因其退乃許平元昊遷延數日以老北師契丹馬益病亟引軍攻之大敗契丹於金肅城獲共乘輿服噐子壻近臣數十人而還先是元昊後房生一子曰寗令受寗令者華言大王也其後又納沒蔵訛厖之妹生諒祚而愛之寗令受之母恚忌欲除沒蔵氏授戈於寗令受使圖之寗令受間入元昊之室卒與元昊遇遂刺之不殊而走諸大臣沒蔵訛厖輩僕寗令受梟之明日元昊死立諒祚而舅訛厖相之有梁氏者其先中國人爲訛厖子婦諒祚私焉日視事於國夜則從諸沒蔵氏訛哤懟甚謀伏甲梁氏之宮湏其入而殺之梁氏私以告諒祚乃使召訛哤執於內室沒蔵彊宗也子弟族人在外者八十餘人悉誅之夷其宗以梁氏爲妻又命其弟乞埋爲家相許其世襲諒祚凶忍好爲亂治平中遂舉兵犯慶州大順城諒祚乘駱馬張黃屋自出督戰牌者彍弩射之中乃解圍去創甚馳入一佛祠有牧牛兒不得出懼伏佛座下見其脫鞾血涴於踝使人裹創舁載而去至其國死子秉常立而梁氏自主國事梁乞埋死其子移逋繼之謂之沒寗令沒寗令者華言天大王也秉常之世執國政者有嵬名浪遇元昊之弟也最老於軍事以不附諸梁遷下治而死存者三人移逋以世襲居長其次曰都羅馬尾又次曰闗萌訛略知書私侍梁氏移逋萌訛皆以暱幸進惟馬尾粗有戰功然皆庸才秉常不得志素慕中國有李靑者本秦人亡防中秉常暱之因說秉常以河南歸朝廷其謀泄靑爲梁氏所誅而秉常廢續資治通鑑長編曰曩霄凡七娶一曰米母氏舅女也生一子以貌類他人殺之二曰索氏始曩霄攻貓牛山傳者以爲戰沒索氏喜日調音樂及曩霄還懼而自殺三曰都羅氏早死四曰咩迷氏生子阿里謀殺曩霄爲臥香乞所告沈於河殺咩迷氏於王亭鎭五曰野利氏遇乞從女也頎長有智謀曩霄畏之戴金起雲冠令他人不得冠生三子曰寜明喜方術從道士路修篁學辟穀气忤而死次令哥以貌類已特愛之以爲太子次薛埋早死後復納沒移皆山女營天都山以居之野利之族宣言曰吾女嫁二十年止故居而沒移女乃爲修內曩霄怒防有告遇乞兄弟謀以令哥娶婦之日作亂曩霄遂族遇乞剛浪淩城逋等三家旣而野利氏訴我兄弟無罪見殺曩霄悔恨下令訪遺口得遇乞妻閻於三香家後與之私通野裏覺之不忍誅遇乞妻乃出爲尼號沒藏大師六曰耶律氏七曰沒移氏初欲納爲令哥妻曩霄見其美自取之號爲新皇后令哥憤而殺曩霄不死劓其鼻而去匿黃蘆訛厖家爲訛厖所殺曩霄遂因鼻創死年四十六沒藏氏初爲尼寓於僞興州之戒壇院旣娠而曩霄死曩霄遺言立從弟委哥令其大酋悞移賞都埋移香熱嵬浪布野也浪囉囉與沒藏訛厖議所立沒藏大族也訛厖爲之長眾欲如遺言立委哥令訛厖弗許曰委哥令非先王子安得有國夏自祖考以來父死子繼今沒王尼娠先王之遺腹幸而生子則可以嗣先王矣誰敢不服眾曰然遂立沒藏氏僞號太后曩霄旣死三月諒祚生以毛惟昌髙懷正之妻更乳之而政在沒藏氏惟昌懷正皆漢人本遇乞帳下故親待之已而懷正貸銀夏人惟昌竊衣曩霄所與盤龍服皆爲訛厖所殺鶚案曩霄爲子令哥所殺始末沈括與李燾所述不同當以燾爲正九朝編年備要曰曩霄旣死而諒祚生諒祚母沒藏氏旣通李守貴又通保細喫多已守貴怒並殺之訛厖族守貴後以女妻諒祚諒祚益長而驕心忌沒臧訛厖専且通訛厖子妻梁氏梁氏宻告訛厖將叛諒祚乃與左右舉兵共誅訛厖防其族殺妻沒藏氏而以梁氏忠於已因以爲妻諒祚性狂脫無常時遇酋豪大家輙私其婦女酋豪多怨納叛人景詢親而用之以爲樞宻使棄蕃禮用漢制康譽之昨夢錄曰西夏有竹牛重數百斤角甚長而黃黑相間用以制弓極佳尢且健勁其近弝黒者謂之後醮近弰近弝俱黑而弓面黃者謂之玉腰夏人常雜犀角以市人莫有知者莊綽雞肋編曰西夏興州出良弓中國購得之每張數百千太平老人袖中錦曰契丹鞍夏國劍髙麗祕色皆

爲天下第一他處𨿽效之終不及

遼史拾遺卷二十二﹤史部﹐正史類﹐遼史拾遺﹥

欽定四庫全書

遼史拾遺卷二十三

錢塘厲鶚撰

國語解第四十六

太祖紀

耶律氏蕭氏

文昌雜錄曰余嘗見樞密都承防張誠一說昔年使北遼因問耶律蕭姓所起使人云昔天皇王問大臣云自古帝王英武爲誰耶其大臣對曰莫如漢髙祖又問將相勲徳孰爲優對以蕭何天皇王遂姓耶律氏譯云劉也其後亦錫姓蕭氏歐陽少師作五代史乃曰天皇王安巴堅以其所居橫帳地名爲姓錫裏譯者謂耶律昔蕭翰爲契丹大族其號阿巴本無姓氏李崧爲制姓名曰蕭翰於是姓蕭二者未知孰是契丹國志曰契丹都部族本無姓氏惟各以所居

地名呼之婚嫁不拘地裏至安巴堅變家爲國始以王族號爲橫帳仍以所居之地名曰錫裏著姓錫裏者上京東二百里地復賜後族姓曰蕭氏番法王族惟與後族通婚更不限以尊卑其王族後族二部落之家若不奉北主之命皆不得與諸部之人通婚若諸部族彼此自相婚姻不拘此限故北番惟耶律蕭氏二姓也

奚霫

劉昫舊唐書曰霫匈奴之別種也居於潢水北亦鮮卑之故地其國在京師東北五千里東接靺鞨西至突厥南至契丹北與烏羅渾接地周二千里四靣有山環繞其境人多善射獵好以赤皮爲衣緣婦人貴銅釧衣襟上下懸小銅鈴風俗略與契丹同有都倫紇斤部落四萬戶勝兵萬餘人

君基太一神

夣溪筆談曰十神太一一曰太一次曰五福三曰天一太一四曰地太一五曰君基太一六曰臣基太一七曰民基太一八曰大遊太一九曰九气太一十曰十神太一惟太一最尊更無別名止謂之太一三年一遊後人以其別無名遂對大遊而謂之小遊太一此出於後人悞加之京師東西太一宮正殿祠五福而太一乃在廊廡甚爲失序熙寧中營中太一宮下太史考定神位時予領太史預其議論令前殿祠五福而太一別爲後殿各全其尊深爲得體然君基臣基民基避唐明帝諱攺爲棊至今仍襲舊名未曽攺正玉海曰天寶三載十月十六日術士蘇嘉慶上言請於京城置九宮壇壇一成三尺四陛其上依位置小壇髙尺五東南曰招揺正東曰軒轅東北曰太陰正南曰天一中央曰天符正北曰太一西南曰攝提正西曰咸池西北曰靑龍五數爲中戴九履一左三右七二四爲上六八爲下符於遁甲此九宮定位也每嵗祭以四孟位隨嵗攺謂之行棊自乾元後止依本位遂不飛易又曰黃帝九宮經【隋志】一卷又三卷行棊經三卷【鄭元注】房氏行棊法一卷章俊卿山堂考索曰漢立太一祠卽甘泉防畤也唐謂之太淸紫極宮宋謂之太一宮顧炎武曰知錄曰史記天官書中宮天極星其星明者爲太一常居封禪書亳人繆忌奏祠太一方曰天神貴者太一太一佐曰五帝此太一祠之所自起易幹鑿度曰太一取其數以行九宮鄭元注曰太一者北辰名也下行八卦之宮每四乃還於中央中央者地神之所居故謂之九宮天數以陽出以陰入陽起於子陰起於午是以太一下行九宮從坎宮始自此而坤宮又自此而震宮旣又自此而巽宮所行者過半矣還息於中央之宮旣又自此而乾宮自此而兌宮自此而艮宮自此而離宮行則周矣上游息於太一之星而反紫宮行起於坎宮終於離宮宋朝尢重太一之祠以太一飛在九宮每四十餘年而一徙所臨之地則兵役不興水旱不作在太平興國中太宗立祠於東南郊而祀之則謂之東太一宮在天聖中仁宗立祠於西南郊而祀之則謂之西太一宮在熙寧中神宗建集福宮而祀之則謂之中太一宮鶚案君基太一神沈括以爲避唐諱攺爲棊然漢時已有行棊飛棊之說又似不因避諱而攺矣鄭氏太一下行九宮之說卽所云行棊也

太宗紀

林牙

江鄰幾雜誌曰冀州城南張耳墓在送客亭契丹使林牙者猶翰林學士不知張耳何代人也問知州王仲平告之大使耶律防謝曰契丹家翰林學士名目而已

世宗穆宗紀

葉格戱

錢希白南部新書曰李郃爲賀牧與妓人葉茂蓮江行因撰骰子選謂之葉子咸通以來天下尙之歸田錄曰葉子格者自唐中世以後有之唐人藏書皆作卷軸其後有葉子其制似今防子凡文字有備檢用者卷軸難數卷舒故以葉子寫之如吳彩鸞唐韻李郃彩選之類是也骰子格本備檢用故亦以葉子寫之因以爲名爾唐世士人宴聚盛行葉子格五代國初猶然焦竑國史經籍志曰徧金葉子格一卷新定徧金葉子格一卷撃蒙小葉子格一卷【李后主妃周氏】小葉子例一卷

天祚紀

頭魚宴

演繁露曰燕北雜錄載契丹興宗重熙年間衣制儀衛打圍射鹿釣魚事於景祐五年十月撰進不書撰人姓名而著其所從聞曰昔鄕人武珪在遼十餘年以善歌帳下故能習遼事詳悉凡其所錄皆珪語也達魯河釣牛魚遼地盛禮意慕中國賞花鉤魚然非釣也鉤也此之所紀於道宗爲淸寧四年其甲子則戊戍正月也達魯河東與海接嵗正月方凍至四月而泮其鉤是魚也遼主與其母皆設次冰上先使人於河上下十里間以毛网截魚令不得散逸又從而驅之使集遼主帳其牀前預開冰竅四名爲水眼中眼透水旁三眼環之不透苐斵減令薄而已薄者所以候魚而透者將以施鉤也魚𨿽水中之物若久閉於冰遇可出水之處亦必伸首吐气故透水一眼必可以致魚而薄不透水者將以伺眎也魚之將至伺者以告遼主卽遂於斵透眼中用防鉤擲之無不中者旣中遂縱防令去久魚倦卽曵防出之謂之得頭魚頭魚旣得遂相與出冰帳於別帳作樂上壽周必大二老堂雜誌曰贊寧物類相感志引博物志云東海有牛魚其形似牛剝其皮懸之潮水至則毛起退則毛伏今東牟有海牛島其牛無角足似龜長丈餘尾若鮎云鶚案王易燕北錄云牛魚卽鱘之大者程大昌又以爲牛魚似牛形蓋祖贊寧之說其實非也

營衛志

鶚案遼史目錄本紀後志首營衞次兵衞次地理次歷象次百官次禮次樂次儀衛次食貨次刑罰表首世表次皇子次公主次皇族次外戚次遊幸次部族次屬國以下列傳今國語解帝紀下卽次以禮樂志以及百官營衛地理儀衛兵衛食貨刑法表次世表於皇子之下列傳中又分諸功臣傳先後錯雜無倫與目錄迥殊今采陳士元諸史譯語有可補正者附著於捲

伊囉斡

鶚案此條史誤在岱拉哈下

岱拉哈

鶚案此條史誤在彀烏寧下伊囉斡前

嘉們

鶚案此條史誤在學順徳哩本下

沽依

鶚案此條史誤在農古下

農古

鶚案此條史誤在沽依上

阿惇

鶚案此條史誤在沽依下

阿果

諸史譯語曰阿果者華言寛大也阿果一作阿思又作阿廝

鶚案此條史作阿果寛大誤作實大

學順徳哩本

鶚案此條史誤作得失得本

托輝

諸史譯語曰奚托輝部門名托輝太祖防奚因其門名置爲托輝部鶚案此條本在營衛志奚王部史更載於地理誌誤矣

兵衛志

舒新軍【案舒新舊作屬】

諸史譯語曰應天皇后從太祖徵討所俘人戶有技藝者置之帳下爲屬珊蓋比珊瑚之寶云鶚案史文所俘人戶有下缺四字今補全又屬軍本在兵衛志史更移之地理誌誤矣

禮樂志

鶚案史禮志下次樂志國語解合爲一宜依史分別勘箭

夣溪筆談曰大駕鹵簿中有勘箭如古之勘契也其壯謂之雄牡箭其牝謂之辟仗箭熙寧中罷之紮拉巴

燕北雜記曰二月一日番中蕭姓者請耶律姓者於本家筵席番中呼此節爲紮拉巴六月十八日耶律姓卻請蕭姓者亦名紮拉巴

卓帳

宣和畫譜曰胡瓌有平逺番部卓歇圖二毳幕卓歇圖一

儀衛志

果下馬

後漢書東夷傳曰濊貊屬樂浪有果下馬髙三尺乘之可於果樹下行徐堅初學記曰濊國出果下馬漢時獻之髙三尺

世表

蠕蠕

魏収魏書列傳曰蠕蠕東胡之苗裔也姓郁久閭氏始神元之末掠騎有得一奴髮始齊眉忘本姓名其王字之曰木骨閭木骨閭者首禿也木骨閭與郁久閭聲相近故後子孫因以爲字木骨閭旣壯免奴爲騎卒穆帝時坐後期當斬亡匿廣漠谿谷間収合逋逃得百餘人依純突鄰部木骨閭死子車鹿會雄建始有部眾自號柔然世祖以其無知狀類於虫故攺其號爲蠕蠕

諸功臣傳

鶚案史無功臣傳之目國語解功臣二字無據當作列傳

龍錫金佩

諸史譯語曰太祖從兄達噶濟以本帳下蛇鳴命知蛇語者蘇庫解之知蛇謂穴旁有金達噶濟掘之乃得金以爲帯名龍錫金鶚案史文穴旁下缺八字今補全

榾柮犀

周密雲煙過眼錄曰伯幾云骨柮犀乃蛇角也其性至毒而能解毒葉森於延祐庚申得骨柮犀刀靶二來防其花紋如今市中所賣糖糕或有白防以手摸之作巖桂香若摩之無香者僞物也劉郁西使記曰骨篤犀大蛇之角也解諸毒愼懋官華夷鳥獸考曰骨咄犀蛇角也其性至毒而能解毒蓋以毒攻毒也故曰虫毒犀唐書有古都國必其所產今人訛爲骨柮耳

堂印

劉攽漢官儀曰傳采堂印又曰金印紫綬

堂帖

夣溪筆談曰唐中書指揮事謂之堂帖子曽見唐人堂帖宰相簽格如今之堂札子也

遼史拾遺卷二十三

欽定四庫全書

遼史拾遺卷二十四

錢塘厲鶚撰

補國語解

鶚案遼火國語解亦有不專爲國語者如君基太一神葉格戱果下馬堂印堂帖之類予於史文所有而注未詳者列於前史文所未有今補者列於後國語之外風俗物產皆綴緝焉

貔貍【案此條內移離畢應攺伊勒希巴賀跋支應攺噶必齊匹裂應攺丕勒因系韻語今並存原文】夣溪筆談曰刁約使契丹爲北語詩云押燕移離畢【移離畢官名如中國執政】防房賀跋支【賀跋支如中國防閣】餞行三匹裂【匹裂似小木罌以木爲之加黃漆】密賜十貔貍【形如鼠而大穴居食彀梁啫肉北朝爲珍膳味如豚肉而脆】張舜民畫墁錄曰契丹使賀正旦生辰馳至京見畢密賜大使一千五百兩副使一千三百兩中金也南使至契丹見畢亦密賜羊羓十枚毗黎邦十頭毗黎邦大防也契丹上供物善糜物如豬防若以一臠置十斤肉鼎卽糜爛臣下不敢蓄惟以待南使紹聖初備員北使亦防此賜余得之卽縱諸田館伴大駭亟求不見乃曰柰何以此縱之本國嵗貢其方更無租徭惟此采捕十數以擬上貢一則以待南使也如帳前問之今已四散收捕因辭以不殺無用自爾直至還界無日不嗟惜之周密齊東野語曰澠水燕談載契丹國產大防曰毗貍形類鼠而足極短肥其國以爲殊味穴地取之以供國王之膳陸氏舊聞云狀類大防極肥腯甚畏日爲隙光所射輙死亦竹獾貍之類耳近世乃不聞有此扣之北客亦多不知何耶

赦例郎君

王鞏甲申雜記曰大遼謂天使爲赦例郎君依赦例日行五百里也

曜辣

江鄰幾雜誌曰契丹謂圭爲曜辣

笪卻日

南部新書曰盧文進範陽人也至江南李氏封範陽王嘗云陥契丹中屢入絕塞正書方獵忽天色晦黒眾星燦然問番人云所謂笪卻日也以此爲常頃之乃明方午也

設罷

劉攽中山詩話曰余靖尙書使契丹爲北語詩云夜筵設罷【侈盛也】臣拜洗【受賜也】兩朝厥荷【通好也】情幹勒【厚重也】微臣稚魯【拜舞也】祝若統【福祐也】聖壽鐵擺【嶌髙也】俱可忒【無極也】契丹主大笑遂爲釂觴

塔哩

燕北雜記曰契丹呼種田爲塔哩

治夔離

燕北錄曰北主太后嚏噴時但是近位番漢臣僚等並齊道治夔離漢語萬嵗也

綽哈雅布

燕北雜記曰臘月戎裝飲酒呼爲綽哈雅布猶言行兵也

尼雅庫喇

契丹國志曰凡男女拜皆同一足跪一足著地以手動爲節數止於三四彼言尼雅庫喇者卽跪也倍其不離鼓

燕北雜記曰北主別有鼓十六面發更時擂動至二防住三更再擂呼爲倍其不離鼓是驚鬼

省事三

淸異錄曰北方蓮實狀長少味出藕頗佳然止三孔用漢語轉譯其名曰省事三

喫雀坤不克

燕北錄曰北主及契丹臣庶每聞霹靂聲各相鉤中指口作喫雀聲以爲禳厭北主及契丹臣庶等如見旋風時便合眼用鞭子空中打四十九下口道坤不克七聲漢語魂風也以爲禳厭

蔞珍思

燕北錄曰凡兵馬應是漢兵多以得勝及必勝二字爲號諸蕃兵以蔞珍思三字爲號漢語熊虎二字也旱金花靑囊花

胡嶠陥北記曰至湯城澱地气最溫契丹苦大寒則就溫於此其水泉淸冷艸輭如茸可借以寢而多異花記其二種一曰旱金大如掌金色爍人一曰靑囊如中國金燈而色類藍可愛

賜柺

五代史曰漢髙祖封北平王遣牙將王峻奉表契丹耶律徳光呼之爲兒賜以木柺一木柺契丹貴之如中國幾杖非優大臣不可得峻持柺歸契丹人望之皆避道

佛裝細娘

張舜民使遼錄曰婦人以黃物塗靣謂之佛裝雞肋編曰北方倡伎皆用子爲名若香子花子之類無寒暑必繋綿帬其良家士族女子皆髠首許嫁方畱髮冬月以括蔞塗靣謂之佛裝但加傅而不洗至春暖方滌去久不爲風日所侵故潔白如玉也嚴防孫西神脞說曰遼時婦人有顏色者目爲細娘靣塗黃謂之佛裝宋彭汝礪詩有女夭夭稱細娘眞珠絡臂靣塗黃南人見怪疑爲瘴墨吏矜誇是佛裝是也鐵腳艸

王氏談錄曰契丹中有鐵腳艸采取陰漧投之沸湯中頃之莖葉舒捲如生

骨裏尀

燕北錄曰正月十三日放國人作賊三日如盜及十貫以上依法行遣北人呼爲骨裏尀漢人譯云骨裏是偸尀是時也

稱小人

錢世昭錢氏私誌曰燕北風俗不問士庶皆自稱小人宣和問有遼國右金吾衛上將軍韓正歸朝授撿校少保節度使對中人以上說話卽稱小人中人以下卽稱我家每日到漏舎誦天童經數十徧其聲朗朗然且云對天童說話豈可稱我自皇天生我皆攺爲小人云皇天生小人皇地載小人日月照小人北斗輔小人前後二十餘句凡稱我者皆攺爲小人誦畢贊嘆云這天童極靈聖王少師云若無靈聖如何持得許多小人

牛馬熟

範鎭東齋紀事曰契丹使者蕭慶言契丹牛馬有熟時一如南朝飬蠶也有雪而露出艸一寸許此時牛馬大熟若無雪或雪沒艸則不熟

獨子靑

淸異錄曰遼東一處有若澆沃則以酒代水實成破爲十段每段中止有一子而長數寸食一寸可作十日糧國人珍之名獨子靑

轉篷

陳長方步裏客談曰古人多用轉篷竟不知何物外祖林公使遼見篷花枝葉相屬團圞在地遇風卽轉問之云轉篷也

花宴烏熊皮

蔡絳鐵圍山叢談曰李丞相士美在北門與善同班綴嘗言將聘大遼赴其花宴時北主坐禦牀上後有烏熊皮防一物頗髙大久而似疲則以身依之意其如古設扆狀耳俄於烏皮間時露一二人手足則防測其故也及日宴時乃見數番小兒在其中李爲吾言每哂之吾卽答曰此乃鮮卑之舊俗如髙歡立孝武皇帝以黒氊覆七人拜其上而歡居其一殆亦是類乎

銀貂駞鹿

江鄰幾雜誌曰北使云靑貂穴死牛腹掩取之紫貂升木射取之黃色乃其老者銀貂最貴契丹主服之又云駞鹿重三百斤效其聲致之茸如茄者切食之又云大寒之毒如中湯火著人皮膚成紫

冰梨

文昌雜錄曰余奉使北遼至松子嶺舊例置酒酒三行時方窮臘坐上有北京壓沙梨冰凍不可食接伴使耶律筠取冷水浸之冰皆外結已而敲去梨已融釋自爾凢所攜柑橘之類皆用此法味卽如故也南徵馬

汪藻錄曰契丹馬三萬匹嵗牧於雄霸間謂之南徵馬意欲誇示中國實備燕云緩急之用

羅艸

蘇頌魏公集曰凡人以百騎飛放謂之羅艸終日才獲兔數枚頗有媿色顧謂予曰道次小圍不足觀常時千人已上爲大圍則所獲甚多其樂無涯也車渡

張舜民使遼錄曰過盧溝河伴使云恐乘轎危莫若車渡極安且可速濟南人不曉其法

兜元國

張舜民使遼錄曰契丹上京曽有人見二靑衣駕赤犢出耳中別有天地花木繁茂云此兜元國也冰實羊腸

江鄰幾雜誌曰北遼冰實羊腸繞頭上治上熱食肉去皮

王銍國老談苑曰滕涉以戶部副使聘北朝主客謂涉曰南朝食肉何故不去皮涉曰本朝出產絲蠶故肉不去皮耳

九月薦

國老談苑曰趙世長以宗正卿北使時九月旣宴薦主客舉謂世長曰此方气誠早彼想未也世長對曰本朝來嵗季夏此味方盛

陽嵓鎭造墨

蘇軾東坡全集曰云庵有墨銘云陽嵓鎭造云是北遼墨陸子履奉使得之者

攜壺

呂大臨考古圖曰攜壺得於京師髙八寸有半深七寸有半徑寸有三分容二升二合無銘識李氏錄云吏部蘇尙書子容頃使契丹於帳中親見之

鷹背狗

永平府誌曰鷹而生犬遼史以之紀異凡北方皁雕作巢所在官司必令人窮巢探卵較其多寡如一巢而三卵者置卒守護日視之及其成鷇一乃狗耳取飼以進於朝其狀與狗無異但耳尾上多毛羽數莖而已田獵雕則戾天狗則走陸所逐同速名曰鷹背狗

呵膠

陳繼儒眞珠船曰呵膠出契丹可以羽箭又宜婦人貼花鈿呵噓隨融故謂之呵膠劉貢父有和陸子履詩云此膠出從遼水魚白羽補綴隨呵噓

魚形靣花

江鄰幾雜誌曰契丹鴨淥水牛魚鰾制爲魚形贈遺婦人貼靣花

篷子胭脂

燕北錄曰契丹婦人產時望日番拜後入帳內臥甘艸苗若生男兒其夫靣塗篷子胭脂【其篷子八月収以麄布絞汁用時以布浸水塗頭靣番婦人亦常時用作妝餙】或生女時靣塗突墨產母服黒豆湯調鹽番言用此二物塗靣時宜男女貧者不用此儀

遼史拾遺卷二十四

