九家舊晉書輯本

目錄

臧榮緒晉書輯說臧榮緒晉書卷一髙祖宣帝太祖文帝世祖武帝孝惠帝孝懷帝元帝肅宗明帝孝宗穆帝廢帝海西公安帝臧榮緒晉書卷二天文志天裂天光天鳴虹

彗星天狗枉矢白气赤气地理誌禮志樂志職官志輿服志臧榮緒晉書卷三五行志童謠雨毛地生毛羽虫之��雨血雨肉雪

雹冬雷無雲而雷黑霧風

暴風黃霧地震地陷地然蛇��大旱大疫瑞誌異志刑法志臧榮緒晉書卷四后妃武元武悼賈後惠羊後懷王太后懷梁后孝武李太后臧榮緒晉書卷五王祥鄭衝何曾何劭曾子石苞附石浚﹑石崇﹑石鑠羊祜杜預陳騫裴秀裴楷秀從弟衛瓘附衛玠張華臧榮緒晉書卷六宗室安平獻王孚休之宣五王平原王幹扶風武王駿梁孝王彤文六王齊獻王攸臧榮緒晉書卷七王沈子浚荀顗荀勗附荀闓﹑荀組賈充魏舒李熹劉寔王渾王濟渾子王浚唐彬山濤附子淳元﹑簡王戎附王萬郭舒樂廣鄭袤附鄭默李胤華表石鑑臧榮緒晉書卷八劉毅附劉暾和嶠崔洪侯史光何攀劉頌李重傅玄附傅咸傅宣祇子臧榮緒晉書卷九阮籍阮孚阮裕嵇康呂安向秀劉伶胡母輔之庾峻附庾敳郭象庾純皇甫謐摯虞束皙郤詵華譚陸機臧榮緒晉書卷十夏侯湛潘嶽附潘尼張載附張協孫楚附孫綽吾彥周處臧榮緒晉書卷十一八王汝南王亮楚隱王瑋長沙王乂成都王穎東海王越臧榮緒晉書卷十二解系周馥浚從弟苟晞劉喬附劉柳﹑劉輿李矩段匹磾郭默臧榮緒晉書卷十三武十三王簡文三子王導附王謐臧榮緒晉書卷十四劉弘陶侃郗鑑附郗超顧榮紀瞻賀循薛兼劉隗周顗應詹甘卓卞壺孫惠熊遠王鑑陳頵郭璞臧榮緒晉書卷十五庾亮桓彜王湛附王述﹑王坦之﹑王國寶範汪劉惔韓伯王舒王廙弟彬彬子彪之張闓陸納玩子何充蔡謨殷浩孔愉謝安附謝混﹑謝奕﹑謝玄﹑謝石王羲之附王徽之﹑王獻之朱伺虞溥司馬彪王隱鄧粲袁山松江逌王恭殷仲堪劉毅兄邁臧榮緒晉書卷十六孝友傳李密孫晷顏含王延桑虞何琦吳逵忠義傳嵇紹劉沈王育易雄羅企生良吏傳魯芝曹攄範晷鄧攸吳隱之儒林傳陳劭徐苗杜夷續咸徐邈王歡文苑傳成公綏左思庾闡李充袁宏羅含顧愷之何楨許詢王贊臧榮緒晉書卷十七外戚傳羊琇虞豫子胤褚裒王濛隱逸傳孫登董京朱衝任旭郭翻劉驎之戴逵陶潛蓺術傳戴洋韓友淳於智佛圖澄張苗趙泉劉徳史胱宮泰靳邵程據範汪孟嘉桓玄殷仲文孫恩盧循劉曜石勒張賓苻堅慕容垂慕容超臧榮緒晉書補遺一卷雜傳王隱晉書卷一宣帝景帝文帝武帝惠帝懷帝湣帝元帝明帝穆帝王隱晉書卷二地道記司州河南郡榮陽郡宏農郡上洛郡平陽郡河東郡汲郡河內郡廣平郡陽平郡魏郡兗州陳畱郡濮陽郡濟陽郡髙平國東平國豫州潁川郡汝南郡襄城郡汝陰郡梁國沛國譙郡魯郡弋陽郡安丰郡冀州趙國平原國樂陵國勃海郡河間國淸河國中山國常山郡幽州範陽國上谷郡燕國北平郡遼西郡平州昌黎郡並州太原郡上黨郡西河國雍州京兆郡馮翊郡扶風郡安定郡北地郡始平郡新平郡涼州武威郡燉煌郡秦州隴西郡南安郡天水郡武都郡晉昌郡梁州漢中郡梓潼郡新都郡晉壽郡巴郡巴東郡南漢中郡益州越嶲郡牂柯郡寧州雲南郡興古郡建寧郡靑州齊國濟南郡樂安國北海國東萊郡徐州東海郡瑯邪國東莞郡荊州南郡襄陽郡義陽郡魏興郡上庸郡宜都郡零陵郡安成郡揚州吳郡吳興郡晉安郡廬江郡鄱陽郡廬陵郡交州交址郡九眞郡九徳郡日南郡合浦郡廣州東官郡臨賀郡蒼梧郡王隱晉書卷三禮樂記輿服記石瑞記王隱晉書卷四瑞異記刑法記王隱晉書卷五后妃文明王皇后武元楊皇后武悼楊皇后惠賈皇后謝夫人明穆庾皇后安僖王皇后王隱晉書卷六王祥鄭衝何曾何劭曾子何遵曾子。石苞石崇歐陽建孫鑠羊祜杜預杜錫預子陳騫裴秀裴楷裴憲裴邈衛瓘衛恆瓘子衛玠恆子張華安平獻王孚下邳獻王晃東安王繇瑯邪王�子扶風武王駿梁孝王肜齊獻王攸文帝子王沈王浚沈子荀顗荀粲荀勗賈充賈謐楊駿魏舒劉寔王渾子濟王浚唐彬山濤王戎王衍王澄樂廣鄭袤鄭默袤子李胤華表歆子華廙表長子華嶠表第三子華簡表第六子劉毅和嶠劉頌李重李秉傅玄傅咸玄子向雄閻纘阮籍阮瞻阮孚阮裕嵇康劉伶畢卓王尼曹志庾峻庾顗今作敳。峻次子。庾純皇甫謐摯虞附太叔廣束��郤詵華譚袁甫王隱晉書卷七湣懷太子陸機陸云陸喜夏侯湛潘嶽潘尼嶽從子張載張亢江統孫楚滕修馬隆胡奮吾彥趙誘周處周�處子楚隱王瑋武帝第五子趙王倫宣帝第九子齊武閔王冏長沙厲王乂武帝第六子成都王穎武帝第十六子河間王顒東海孝獻王越解系孟觀牽秀索靖周恢浚叔父子周馥浚從父子苟晞華軼表孫。澹子劉琨劉演琨兄輿子祖逖祖納逖兄邵續段匹磾淮南忠壯王王導王珣導第三子洽之子王劭導第五子陶侃溫嶠郗隆鑑叔父顧榮紀瞻薛兼劉隗刁協應詹甘卓卞壺孫惠熊遠陳頵郭璞庾冰亮弟庾翼亮弟諸葛恢顧悅之孔愉孔坦愉從子謝安王羲之王遜劉胤桓伊朱伺陳壽虞溥王銓江逌張軌張駿李密嵇紹王諒範晷鄧攸吳隱之陳劭劉兆泛毓徐苗杜夷左思蔡洪李充顧愷之羊琇王隱晉書卷八寒俊傳劉卞處士傳王褒王隱晉書卷九逸民傳孫登庾衮董京夏統董養郭文郭瑀霍原郭琦魯褒任旭龔壯韓績譙秀辛謐索襲楊軻公孫鳳公孫永張忠石坦郭荷祈嘉瞿硎先生宋纖鄧粲泛騰王長文朱衝魯勝伍朝王隱晉書卷十方技傳陳訓戴洋韓友�於智步熊烈女傳湣懷太子妃王氏王坦之妻竇滔妻蘇氏王隱晉書卷十一王惇沈充桓溫孟嘉桓玄祖約蘇峻劉淵石勒石虎慕容皝苻生苻堅苻丕赫連勃勃補遺程咸王隨趙孟傅勗摯瞻車永劉子篤諸葛��楊朗李苾戴熾梁益劉恢任熙盧播袁瑜楊肇甄彬馬惇張劭張承孫張殷張緝孫張揖常�常林子﹤附錄﹥虞預晉書宣帝武帝元帝王祥裴秀扶風王駿王浚荀勗魏舒王渾山濤山簡山嵚濤族子王戎王衍樂廣盧欽和嶠武陔劉頌嵇康庾琮周處西陽王羕汝南王亮子趙王倫齊王冏華軼祖逖王導溫嶠賀循劭之子。齊之曾孫劉隗刁協戴淵周顗司馬彪嵇紹王豹何楨朱鳳晉書文帝元帝安平王孚彭城王權梁王彤齊王攸趙王倫陳輿謝靈運晉書武帝惠帝懷帝百官志蕭子云晉書蕭子顯晉史艸沈約晉書元帝何法盛晉中興書卷一中宗元皇帝肅宗明皇帝顯宗成皇帝康皇帝孝宗穆皇帝哀皇帝海西公太宗簡文皇帝烈宗孝武皇帝安皇帝恭帝何法盛晉中興書卷二懸象說一作垂象記何法盛晉中興書卷三徵祥說何法盛晉中興書卷四謝夫人元夏侯太妃元敬虞後明荀太妃明穆庾後成恭杜後康獻褚後穆章何后哀靖王后海西孝庾後簡文宣鄭太后簡文順王后孝武文李太后孝武定王后安徳陳太后何法盛晉中興書卷五百官公卿表注表一作志何法盛晉中興書卷六威蕃錄何法盛晉中興書卷七瑯玡王錄陳畱阮錄範陽祖錄潯陽陶錄太原溫錄髙平郗錄吳郡顧錄丹陽紀錄會稽賀錄丹陽薛錄劉隗錄汝南周錄汝南應錄一作南頓應錄濟陰卞錄劉超熊遠髙崧東阿郭錄葛洪潁川庾錄桓錄太原王錄荀錄順陽範錄劉惔會稽虞錄陸錄廬江何錄瑯玡諸葛錄陳郡殷錄會稽孔錄丹陽陶錄陳郡謝錄太康孫錄幹錄陳郡袁錄濟陽江錄桓玄錄胡錄晉錄補遺晉諸公別傳晉諸公別傳輯本王祥羊祜裴楷衛玠張華雷煥司馬無忌荀勗賈充王乂山濤王澄盧諶傅宣祇子。暢兄阮孚咸子。瞻弟阮裕放弟嵇康又兄喜爲傳向秀謝鯤羊曼曹志庾岷陸機陸云潘嶽潘尼江蕤統祖江統江惇統子周處祖逖司馬晞司馬道子王導王劭王薈王珣王�陶侃郗鑑郗愔郗超郗曇賀循周顗卞壺鐘雅孫惠郭璞庾翼桓彜桓豁桓石秀豁子桓沖王湛王述王坦之範汪劉惔王舒王邃王廙王彬廙弟王彪之廙子王胡之虞�陸玩蔡充蔡謨充子諸葛恢殷浩顧悅孔愉謝安謝玄王獻之許邁孫放顧和袁喬袁耽準孫王雅王恭庾衮孫晷顏含許肅曹攄潘京杜夷何禎徐邈範宣左思趙至褚陶羅含王濛王蘊孫登夏統郭翻郭文佛圖澄髙坐道安支遁辛憲英外甥夏侯湛爲傳八王惇王含桓溫孟嘉桓玄祖約石勒石虎荀氏家傳裴氏家傳陶氏家傳華嶠譜敍庾氏譜溫氏譜序袁氏譜皇甫謐自序杜預自敍梅陶自敍王彪之自敍趙至自敍袁氏世紀虞氏家記王氏世家嵇氏世家石季倫本事徐江州本事趙吳郡行狀

九家舊晉書輯本

臧榮緒晉書卷一

黟縣湯球輯

臧榮緒晉書輯說臧榮緒括西東晉爲一書。成紀錄志傳百一十卷。可謂集晉書之大成矣。故後人引其書。𨿽標名者固多。而未標名者亦不少。前輯臧書數卷。又另輯無名氏舊晉書數卷。蓋其愼也。今均亡矣。然究而審之。如言諸帝之事。不稱某帝而某祖。某宗。列傳諸人。祇稱某郡人。不稱某郡某縣人之類。其體例多同。則不標名者之爲臧書可知。故今合而輯之。而注其明標未標。以便後人檢閱。但唐以前書所引。無論與唐修書同不同。自可一一錄出。而唐以後書所引。未標名者。率多爲唐修之書。然亦有販唐以前之類書而來者。故必其與唐修之書。或字句不同。或敍次不同。及有煩瑣特詳者。自系未經唐修之原本。故亦爲之錄出。以俟考。或曰。未標名者。不閒有王隱書乎。然考臧書多本於王。則謂此爲臧書。亦無不可。今且合而輯之。以俟後人裁定云。

髙祖宣帝魏武辟髙祖。髙祖以漢祚將終。不欲屈節於曹氏。辭以風痺不能起居。魏武遣親信令史﹑微服於髙祖門下樹蔭下息。時七月七日。髙祖方曝書。令史竊知。還具以告。此七句新書無。上下文亦稍異。乃重遣辟之。敕行者曰。若復不動。便可收之。髙祖懼而應命。禦覽三十一𨿽引晉書。與新不同。魏太和四年﹑宣帝鎭關中。禦覽五十七。靑龍二年﹑諸葛亮率眾出斜谷。初學記六。諸葛亮攻郿。禦覽五十七。髙祖拒亮。遂濟渭水。背水爲壘。初學記六。亮據渭水南五丈原。帝禦之。對壘相持百餘日。俄而亮卒。禦覽五十七。遼東太守﹑公孫文懿反。詔宣帝討之。初學記九。景初二年﹑發自京東都過魏溫。詔郡守已下。皆會幕次。父老故舊。燕飲累日。初學記六。遼東以諸將獻捷交至。乃申授前命曰。躬擐甲冑。龔行天罰。掃平區域。申滅當作威。吳會。裨贊皇靈。被於南國。初學記九。嘉平元年。曹爽兄弟從謁髙平陵。宣王舉兵誅爽。大司農﹑桓範出赴爽。宣王謂蔣濟曰。智囊往矣。濟曰。智則智矣。駑馬戀棧豆。爽必不能用也。事類賦注二十一。武帝受禪。宣帝追號曰髙祖。文選關中詩注。

太祖文帝文帝諱昭。文選王明君辭注。景元四年。伐蜀。天子二字原引作遼東。以諸將獻捷交至。乃申授前命曰。朕以寡徳。獲承天序。嗣我祖宗之洪烈。遭家多難。不明於訓。曩者﹑姦逆屢興。方寇內侮。大懼淪喪四海。以墮三祖之弘業。惟公經徳履哲。明允廣深。迪宣武文。世作保傅。以輔乂皇家。櫛風沐雨。周旋徵伐。劬勞王室。二十有餘載。毗翼前人。仍斷大政。克厭不端。維安社稷。曁儉﹑欽之亂。公綏援有眾。分命興師。統紀有方。用緝寧淮浦。其後﹑巴蜀屢侵。西土不靖。公奇畫指授。制勝千里。是以段谷之戰。乘釁大捷。斬將搴旗。效首萬計。孫峻猾夏。致寇徐方。戎車首路。威靈先邁。黃鉞未啟。鯨鯢竄迹。孫壹構隙。自相疑阻。幽鑑遠照。奇策洞微。遠人歸命。作藩南夏。爰授銳卒。畢力戎行。曁諸葛誕滔天作逆。稱兵揚楚。欽咨逋罪。同惡相濟。帥其蝥賊。以入壽春。憑阻淮山。敢距王命。公躬擐甲冑。龔行天罰。玄誅廟算。遵養時晦。奇兵震擊。而朱異摧破。神變應機。而全琮稽服。取亂攻昧。而髙墉不守。兼九伐之弘略。究五兵之正度。用能戰不窮武。而大敵殲潰。旗不再麾。而元憝授首。收勍吳之雋臣。系亡命之逋虜。交臂屈膝。委命下吏。俘馘十萬。積屍成京。雪宗廟之滯恥。拯兆庶之艱難。掃平區域。申滅當作威。吳會。裨贊皇靈。被於南此二句新晉書無。國。遂戢干戈。靖我疆土。天地鬼神。罔不獲乂。乃者王室之難。變起蕭墻。賴公之靈。弘濟艱險。宗廟危而獲安。社稷墜而復寧。忠格皇天。功濟六合。是用疇咨古訓。稽諸典籍。命公崇位相國。加於羣後。啟土參墟。封以晉域。所以方軌齊魯。翰屏帝室。而公遠蹈謙損。深履衝讓。固辭策命。至於八九。朕重違讓徳。抑禮虧制。以彰公志。於今四載。上闕在昔建侯之典。下違兆庶具瞻之望。惟公嚴虔王度。闡濟大猷。惇尙純朴。省繇節用。務穡勸分。九野康乂。耆叟荷崇養之徳。鰥寡蒙矜卹之施。仁風興於中夏。流澤布於遐荒。是以東夷﹑西戎。南蠻﹑北狄。狂狡貪悍。世爲寇讎者。皆感義懷惠。款塞內附。或委命納貢。或求置官司。九服之外。絕域之氓。曠世所希至者。咸浮海來享。鼓舞王徳。前後至者八百七十餘萬口。海隅幽裔。無思不服。𨿽西旅遠貢。越裳九譯。義無以逾。維翼朕躬。下匡萬國。思靖殊方。寧濟八極。以庸蜀未賓。蠻荊作猾。潛謀獨斷。整軍經武。簡練將帥。授以成策。始踐賊境。應時摧陷。狂狡奔北。首尾震潰。禽其戎帥。屠其城邑。巴漢震疊。江源云徹。地平天成。誠在斯舉。公有濟六合之勛。加以茂徳。實總百揆。允釐庶政。惇五品以崇仁。恢六典以敷訓。而靖恭夙夜。勞謙昧旦。𨿽尙父之左右文武。周公之勤勞王家。罔以加焉。昔先王選建明徳。光啟諸侯。體國經野。方制五等。所以藩翼王畿。垂祚百世也。故齊魯之封。於周爲弘。山川土田。邦畿七百。官司典策。制殊羣後。惠襄之難。桓文以翼戴之勞。猶受錫命之禮。咸用光疇大徳。作範於後。惟公功邁於前烈。而賞闕於舊式。百辟於邑。人神同恨焉。豈可以公謙沖而久淹弘典哉。今以並州之太原﹑上黨﹑西河﹑樂平﹑新興﹑雁門﹑司州之河東﹑平陽﹑弘農﹑雍州之馮翊。凡十郡。南至於華。北至於陘。東至於壺口。西逾於河。提封之數方七百里。皆晉之故壤。唐叔受之。世作盟主。實紀綱諸夏。用率舊職。爰胙玆土。封公爲晉公。命使持節兼司徒﹑司隸校尉陔。卽授印綬﹑策書﹑金獸符第一至第五﹑竹使符第一至第十﹑錫玆玄土。苴以白茅。建爾國家。以永藩魏室。昔在周召。並以公侯入作保傅。其在近代。酇侯蕭何實以相國光尹漢朝。隨時之制。禮亦宜之。今進公位爲相國。加綠綟綬。又加公九錫。其敬聽後命。以公思弘大猷。崇正典禮。儀刑作範。旁訓四方。是用錫公大輅﹑戎輅﹑各一。玄牡二駟。公道和陰陽。敬授人時。嗇夫反本。農植維丰。是用錫公衮冕之服。赤舄副焉。公光敷顯徳。惠下以和。敬信思順。庶尹允諧。是用錫公軒懸之樂。六佾之舞。公鎭靖宇宙。翼播聲教。海外懷服。荒裔款附。殊方馳義。諸夏順軌。是用錫公朱戶以居。公簡賢料材。營求俊逸。爰升多士。置彼周行。是用錫公納陛以登。公嚴恭寅畏。底平四國。式遏寇虐。苛厲不作。是用錫公虎賁之士三百人。公明愼用刑。簡卹大中。章厥天威。以糾不虔。是用錫公鈇鉞各一。公爰整六軍。典司徵伐。犯命淩正。乃維誅殛。是用錫公彤弓一﹑彤矢百﹑玈弓十﹑玈矢千。公饗祀蒸蒸。孝思維則。篤誠之至。通於神明。是用錫公秬鬯一卣。珪瓚副焉。晉國置官司以下。率由舊式。往欽哉。祗服朕命。弘敷訓典。光澤庶方。永終爾明徳。丕顯餘一人之休命。此段因略見初學記九。故用新晉書補足。魏帝封太祖爲晉公。太原等十郡爲邑。進位相國。備禮九錫。太祖讓不受。公卿將校皆詣府勸進。阮籍爲其辭。曰。衝等死罪。伏見嘉命顯至。竊聞明公固讓。衝等眷眷。實有愚心。以爲聖王作制。百代同風。褒徳賞功。有自來矣。昔伊尹﹑有莘氏之媵臣耳。一佐成湯。遂荷阿衡之號。周公藉已成之勢。據旣安之業。光宅曲阜。奄有龜蒙。呂尙﹑磻溪之漁者也。也字依新晉書加。一朝指麾。乃封營邱。自是以來。功薄而賞厚者。不可勝數。然賢哲之士。猶以爲美談。況自先相國以來。世有明徳。翼輔魏室。以綏天下。朝無闕政。新作秕政。民無謗言。前者﹑明公西徵靈州。北臨沙漠。楡中以西。望風震服。羌戎東馳。新作來馳。回首內向。東誅叛逆。全軍獨克。禽闔閭之將。斬新作虜。輕銳之卒。以萬萬計。威加南海。名懾三越。宇內康寧。苛慝不作。是以殊俗新作時俗。畏威。新作畏懷。東夷獻舞。故聖上覽乃昔以來禮典舊章。開國光宅。顯玆太原。明公宜承奉奉字依新晉書加。聖旨。受玆介福。允當天人。元功盛勛。光光如彼。國土嘉祚。巍巍如此。內外協同。靡�靡違。由斯徵伐。則可朝服濟江。掃除吳會。西塞江源。望祀岷山。回戈弭節。以麾天下。遠無不服。邇無不肅。令大魏之徳。光於唐虞。明公盛勛。超於桓文。然後臨滄海而謝支支或作交。伯。登箕山而揖許由。豈不盛乎。至公至平。誰與爲鄰。何必勤勤小讓也哉。衝等不通大體。敢以陳聞。見文選並注卷四十。武帝受禪。文帝號曰太祖。文選關中詩注。

世祖武帝武帝諱炎﹑字安世。文選西徵賦注。武帝詔曰。劉毅博學多聞。其以毅爲散騎常侍﹑國子祭酒。書鈔。泰始四年正月。丁亥。世祖初藉於千畝。司空掾﹑潘嶽作藉田頌也。文選藉田賦注。泰始原作咸熙誤。五年。詔曰。華表字偉容。淸賢履道。內貞外順。歷位忠恪。言行不玷。其以表爲太常卿。禦覽二百二十八。泰始七年。皇太子冠。世祖以皇太子富於春秋。初命講孝經於崇正殿。文選爲賈謐作贈陸機注。泰始十年。詔﹑程咸歷職左右。劬勞內侍。乃心在公。夙夜不懈。以咸爲散騎常侍左通直郎。書鈔。咸寧三年。詔曰。議郎庾純﹑篤志好古。惇說詩書。儒行也。宜訓導國子。書鈔。咸寧原作咸亨。四年。詔曰。南陽王師劉智﹑學行優著。其以智爲國子祭酒。書鈔。太康元年。吳平。五月。引孫皓升殿。武帝問孫皓曰。聞南人好汝語。頗爲不。皓因舉觴奉帝﹑而言曰。昔爲汝國鄰。今爲汝國臣。勸汝一杯酒。願汝壽萬春。帝悔之。禦覽三百九十引晉書。太康八年。王浚園生嘉瓜。二莖一實。類聚引晉書。太康八年。攺營太廟。南致荊山之木。西采華山之石。書鈔石引臧書。帝崩。曰武。文選西徵賦注。武帝上號曰世祖。文選閒居賦注。又關中詩注。

孝惠帝惠帝諱衷﹑字正度。武帝崩。太子卽皇帝位。文選潘嶽西徵賦注。惠帝永康二年。禪位於趙王倫。倫以兵畱守衛上。號曰太上皇。攺金墉曰永安宮。中書令繆播云。太史按星變事。當有免官天子。文選晉紀總論注。光熙元年五月。惠帝自鄴還洛陽。中官屬備雲母輦及雲母車以奉迎。書鈔引晉書。

孝懷帝永嘉三年三月。淮濮水竭。初學記六。按與新書紀志皆不同。

元帝帝爲晉王。立宗廟社稷。元帝渡江艸創。欲立石闕於宮門。未定。王導隨駕出宣陽門。乃遙指牛頭山兩峯爲天闕。中宗從之。事類賦注山。孫氏無闕。大晉南都亦不暇立。門闕遂廢矣。文選石闕銘注引臧書。大興四年。陳眕字國鎭。過江爲少府卿。時大旱經久。太興四年四月。始雨。有司奏應報賽宗廟山川。中宗詔曰。祈廟云報賽。非奉尊上辭也。吾意有疑。眕以爲舊山川有祈。故報雨應賽。非大事不應告廟。子無要君親之道。讀祭稱賽。於義有違。從之。禦覽二百三十六引臧書。

肅宗明帝明帝諱紹﹑字道畿。元帝太子也。文選讓中書令表注。太寧元當作二。年。王惇謀逆。帝與王導﹑溫嶠﹑等決計徵之。惇屯兵於湖陰。帝欲察其營壘。乃乘駿馬﹑微行至湖陰。旣而馳去。惇方晝寢。夢日環其營。驚起曰。必是鮮卑黃須奴來也。何以不縛之。使騎切遽而追之。帝之馳去。馬有遺糞輒。以冷水沃之。時逆旅有賣飯媼。帝以七寶鞭與之。俄而追者至。訊媼。媼云。去已遠矣。因以鞭示之。傳示遲畱。又見馬糞冷。信已遠矣。而止。帝遂得免。禦覽三百九十九。又四百四十九。𨿽未標名。而與新稍異。書鈔亦引此段。而與唐修者同。恐爲陳氏所攺。故定從禦覽。

孝宗穆帝永和元年。白鳶見。類聚引晉書。

廢帝海西公太和四原引誤元。年。桓溫表率方伯北伐。秋九月。溫以王師敗績於枋頭。禦覽九十九。太和六年。溫自廣陵屯於白石。集百官於朝堂。稱崇徳太后詔曰。王室艱難。穆﹑哀﹑短祚。國嗣不育。儲宮靡立。瑯玡王奕﹑親則母弟。故以入纂大位。不圖徳之不建。乃至於斯。昏濁潰亂。動違禮度。有此三孽。莫知誰子。人倫道喪。醜聲遐布。旣不可以奉守社稷。敬承宗廟。且昏孽並大。便欲建樹儲藩。誣罔祖宗。傾移皇基。是而可忍。孰不可懷。今廢奕爲東海王。以王還第。供衛之儀。皆如漢朝昌邑故事。但未亡人不幸罹此百憂。感念存沒。心焉如割。社稷大計。義不獲已。臨紙悲塞。如何可言。於是廢帝爲東海王。禦覽九十九。咸安二年。降爲海西公。徙居吳縣。十一月。妖賊盧悚遣弟子殿中監許龍晨到其門。詐稱太后密詔。奉迎興復。帝曰。我得罪到此。幸蒙寬宥。豈敢妄動。且太后有詔。便應官屬來迎。何得如此。汝必狂亂。因叱左右縛之。龍懼逸走。由是朝廷以帝安於屈辱。無僥幸之望。不復懷疑。帝知天命不可再。而深慮人禍。乃閉聰塞明。無思無慮。終日酣暢。耽於內寵。有子不養。度新作庶。保天年。吳民憐之。爲作歌謠。太元十一年。帝崩於吳宮。年三新作四。十五。因葬吳地。禦覽九十九。

安帝元興三年。宋武帝行鎭軍將軍。文選。始作鎭軍參軍。經曲阿。作注。安帝復位。攺元曰義熙。以瑯玡王徳爲大司馬。謝靈運初爲瑯玡王大司馬作軍參軍。文選初去郡注。原引作安帝卽位攺元曰元興。按徳文系義熙元年爲大司馬故知其誤而攺之。義熙十二年。左衛兵陳湯於東府前淮水中得玉璽一枚。初學記六。義熙十二年十月。洛陽平。劉裕命修晉五陵﹑置守備。文選謁五陵表注。

臧榮緒晉書卷二

天文志

天裂惠帝元康中。天西北裂。時人主昏闇。賈後專政。禦覽八百七十四。大安。天裂爲二。聲如雷。是時長沙王奉帝出拒成都王穎河間王顒疊威專命僭亂之象。同上。成帝咸和四年冬。天裂四。此時蘇峻之子以萬人入吳興。天下有兵。關河轉亂。明年石勒僭位。同上。穆帝升平五年。天裂廣數丈。聲如雷。同上。袁帝初卽位。天中裂。廣三四丈。聲如雷。野雉皆雊。時帝荒疾不識萬機。太后臨朝。桓溫專政。同上。

天光晉穆帝永和十年。前涼張祚之元年正月夜﹑天有光如車蓋。明年祚被殺。同上。

天鳴武帝末。天東有聲如雷。同上。元帝太興元年。天鳴。東西有聲﹑如風水相薄。三年。又鳴。其後王惇入石頭。王師敗績。元帝屈辱。制於彊臣。同上。

虹湣帝建興五年正月。帝在平陽。虹蜺彌天。其年帝爲劉聰所殺。禦覽八百七十八。

彗星彗星出西方。長可二三丈。名曰天槍。受之者其國方有土功。占經八十八。

天狗惠帝永興元年七月。流星有聲。二年又有星隕有聲。後二年﹑懷帝﹑湣帝﹑蒙塵。劉元海﹑石勒﹑攻掠。遂亡中夏。禦覽八百七十五。懷帝永嘉元年。有大流星日月自南流於東北。小者如斗相隨。天盡赤。有聲如雷。是年﹑汲桑殺東燕王騰。明年劉元海僭號。同上。穆帝永和十年。流星大如斗。色赤黃。出織女。沒造父。有聲如雷。其年﹑慕容俊據臨漳。諸將奔散。同上。海西公太和四年十月。有大流星西下。有聲如雷。明年﹑廣漢妖賊李洪反。自稱聖王。又慕容暐克鄴。盡有其地。明年。桓溫廢帝。同上。孝武太元十三年。天狗東北下有聲。占曰。此交戰流血。是後慕容垂﹑翟遼﹑姚萇﹑符登﹑慕容永﹑並阻兵爭彊。同上。

枉矢惠帝元康四年。枉矢北行竟天。次年夜。枉矢自北斗魁東南行。占曰。以亂伐亂。北斗主殺伐。是後趙王倫殺司空張華。廢賈後。終自屠滅。禦覽八百七十五。光熙元年。有枉矢西南流。懷帝永嘉四年。劉聰嘉平三年。星起牽牛。委曲蛇形入紫宮。其光照地。其年帝爲劉聰所害。後三年聰死國亡。湣帝建興三年。枉矢自文昌北流至斗東。如一匹布。絳蛇行有手足。因變爲雲气。如人像二臂一足。至五年。北平人吳祚聚千人立沙門爲天子。四年帝降劉曜。禦覽八百七十五。穆帝升平二年。枉矢自東南流於西北。其長半天。時所在擁兵。政非己出。同上。

白气懷帝永嘉三年十二月。有白气如帶。自地升天。南北各二。至五年。石勒﹑劉曜﹑王彌﹑皆寇洛陽。帝蒙塵於平陽。劉聰封帝爲會稽公。禦覽八百七十七。成帝咸和元年。後蜀李雄玉衡二十四年。雄死﹑太子班立。有白气如帶經天。太史占有陰謀。班不悟。爲李奇所殺。禦覽八百七十七。

赤气惠帝大安二年。赤气竟天。又永興二年十二月夜。有赤气竟天。其年十二月。成都王穎攻洛陽。禦覽八百七十七。懷帝永嘉元年正月。天气晝赤气。有聲如雷。明年劉元海僭位。同上。桓元使陶謙屯覆舟山。劉毅至蔣山。裕羸弱登山。多張旗幟。元不之測。裕與毅分爲數隊。進突謙陣。皆殊死戰。無不一當百。謙等諸軍一時奔散。禦覽三百九十九。又職官志曰。左衛將軍﹑領熊渠武賁。右衛將軍﹑領佽飛武賁。同上。又天文志。武賁一星。在太微西蕃北下臺南靜室旄頭之騎官也。同上。

地理誌司州。晉仍魏都洛陽。初學記二十四引晉書。豫州。汝陰縣有陶邱鄕。初學記八。譙國﹑魏明帝分置也。初學記八。華陽﹑黑水惟梁州。部巴東郡。文選江賦注。益州﹑梁州之南地。部蜀郡。文選江賦注。海岱及淮惟徐州。部廣陵郡。文選江賦注。荊州。建平郡有信或作江。陵縣。文選江賦注。揚州。至永嘉南居建康。初學記二十四。江州﹑本荊州之東界。揚州之南境也。文選江賦注。

禮志太尉荀顗先受太祖敕述新禮。太康初﹑尙書僕射朱整奏﹑付尙書郎摯虞討論之。虞表所宜增損條目。攺正禮。新昔異狀。凡十五事。文選王文憲集序注。元會設白獸樽於殿上。樽蓋上施白獸。若有能獻直言者。則發此樽飲酒。案禮﹑白獸樽乃杜舉之遺式也。爲獸監後代所爲。示不忌憚也。禦覽二十九。類聚事類賦注四。七祀曰﹑司命﹑中霤﹑國門﹑行﹑太厲﹑戶﹑竈。行﹑舊說黃帝子累祖。好遠遊。道死。故祭以爲道神也。事類賦注十六引晉書。

樂志子夜歌者。女子名子夜。造此聲。孝武太元中。瑯玡王軻之家﹑有鬼歌子夜。殷允爲章郡僑人。庾僧度家亦有鬼歌子夜。殷允爲章郡。亦是太元年。則子夜是此時以前人也。禦覽五百七十一引晉書。按新無殷允以下數句。

職官志禦覽二百九十九。又二百三十四。二百四十四。丞相﹑秦官。趙髙爲丞相。指鹿爲馬。持蒲作肉。初學記二十六。禦覽八百六十三。光祿大夫﹑騶六人。文選北山移文注。大司農﹑哀帝興寧二年。省司農之職。至孝武寧康中復置。類聚。

輿服志張曜日之靈旄。書鈔旄。中朝大駕鹵簿。下四字見選注。先象車鼓吹一部十三人。中道。次靜室令駕一。中道。式道候二人駕。一分左右也。次洛陽尉。二人騎分左右。次洛陽亭長。九人赤車駕一。分三道。各吹正二人引。次洛陽令。皂車駕一。中道。次河南中部掾。中道。河橋掾在左。功曹吏在右。並駕一。次河南尹。駕四戟。吏六人。次河南主簿。駕一。中道。次河南主記。駕一。中道。次司隸部﹑河南從事。中道。都部從事居左。別駕從事居右。並。駕一。次司隸校尉。駕三。戟吏八人。次司隸主簿。駕一。中道。次司隸主記。駕一中道。次廷尉明法掾。中道。五官掾居左。功曹史居右。並駕一。次廷尉卿。駕駟。戟吏六人。次廷尉主簿﹑主記﹑並駕一在左。太僕引從如廷尉在中。宗正引從如廷尉在右。次太常﹑駕駟中道。戟吏六人。太常外部掾居左。五官掾功曹吏居右。並駕一。次光祿引從。中道。太常主簿主記居左。衛尉引從居右。並駕一。次太尉外督令使。駕一。中道。次西東賊倉戶等曹屬。並駕一引從。次太尉駕駟。中道。太尉﹑主簿﹑舍人﹑各一人。祭酒二人。並駕一在左。次司徒引從駕駟中道。次司空引從駕駟。中道。三公騎令史戟各八人。鼓吹各一部七人。次中護軍中道。駕駟鹵簿。左右各二行。戟楯在外。弓矢在內﹑鼓吹一部七人。次步兵校尉在左。長水校尉在右。並駕一。各鹵簿左右二行。戟楯在外。刀楯在內。鼓吹各一部七人。次射聲校尉在左。翊軍校尉在右。並駕一。各鹵簿左右各二行。戟楯在外。刀楯在內。鼓吹各一部七人。次驍騎將軍在左。遊擊將軍在右。並駕一。皆鹵簿在右。引各二行。戟楯在外。刀楯在內。鼓吹各一部七人。騎隊﹑五在左。五在右。隊各五十四。命中督二人分領左右。各有戟吏二人麾幢。獨揭鼓在隊前。次左將軍在左。前將軍在右。並駕一。皆鹵簿左右各二行。戟楯在外。刀楯在內。鼓吹各一部七人。次黃門麾騎中道。次黃門。前部鼓吹左右各一部十三人。駕駟八。校尉佐杖左右各四行。外大戟楯。次九尺楯。次弓矢。次弩。並熊渠佽飛督領之。次司南車駕駟中道。護駕禦史騎夾左右。次謁者僕射駕駟中道。次禦史中丞駕一中道。次武賁中郎將騎中道。次九遊車中道。武剛車夾左右。並駕駟。次云罕車駕駟。五字見選注。中道。次戟車載闟。選注如此。唐修晉書作闒。戟車闟闒同鈒也。駕駟中道。長戟邪偃向後。次皮軒車。駕駟中道。次鸞旗車中道。建華車分左右並駕駟。次護駕尙書郎三人。都官郎中道。駕部在左。中兵在右。並騎。又有護駕尙書一人。騎﹑督攝前後無常。次相風中道。次司馬督在前。中道左右各司馬史三人引仗。左右各六行。外大戟楯二行。次九尺楯。次刀楯。次弓矢。次弩。次五時車。左右有遮列騎。次典兵中郎中道。督攝前卻無常。左殿中禦史右殿中監並騎。次髙蓋中道。左罼右罕。次禦史中道左右節郎各四人次華蓋中道四字見選注。次殿中司馬中道。殿中都尉在左。殿中校尉在右。左右各四行。細楯一行在弩內。又殿中司馬一行。殿中都尉一行。殿中校尉一行。次●鼓中道。次金根車駕六馬中道。太僕卿大將軍參乘左右。又各增三行爲九行。司馬史九人。引大戟楯二行。九尺楯一行。刀楯一行。由基一行。弩一行。迹禽一行。椎斧一行。力人刀楯一行。連細楯。殿中司馬﹑殿中都尉﹑殿中校尉﹑爲左右。各十二行。金根車﹑建靑旗十二。左將軍騎在左。右將軍騎在右。殿中將軍持鑿�斧夾車。車後衣書主職步從。六行。合左右三十二行。次曲華蓋。中道。侍中﹑散騎常侍﹑黃門侍郎﹑並騎分左右。次黃鉞車﹑駕一在左。禦麾騎在右。次相風中道。次中書監騎左。祕書監騎右。次殿中禦史騎左。殿中監騎右。次五牛旗。赤靑在左。黃在中。白黑在右。次大輦中道。此亦見選注。太官令丞在左。太醫令丞在右。次金根車駕駟不建旗。次靑立車。次靑安車。次赤立車。次赤安車。次黃立車。次黃安車。次白立車。次白安車。次黑立車。次黑安車。合十乘。並駕駟。建旗十二如車色。立安十乘。共十四句同。見選注。立車正豎旗。安車邪拖之。次蹋豬車。駕駟中道無旗。次耕根車。駕駟中道赤旗十二。熊渠督左。佽飛督右。次禦軺車。次禦四望車。次禦衣車。次禦書車。次禦藥車。並駕牛中道。次尙書令在左。尙書僕射在右。又尙書郎六人分次左右並駕。又治書侍禦史二人分左右。又侍禦史二人分次左右。又蘭臺令史分次左右。並騎。次豹尾車。駕一。自豹尾車後而鹵簿盡矣。但以神弩二十張夾道。至後部鼓吹。其五張神弩。置一將。左右各二將。次輕車二十乘。左右分駕。次流蘇馬六十匹。次金鉞車駕三。中道。左右護駕。尙書郎並令史並騎。各一人。次金鉦車。駕三。中道。左右護駕。侍禦史並令史等並騎各一人。次黃門後部鼓吹。左右各十三人。次戟鼓車。駕牛二乘。分左右。次左大鴻臚外部掾。右五官掾功曹史。並駕。次大鴻臚駕駟鉞吏六人。次大司農引從中道。左大鴻臚主簿主記。右少府引從。次三卿並騎。吏四人。鈴下二人。執馬鞭辟車六人。執方扇羽林郎十人。朱衣。次領軍將軍﹑中道鹵簿左右各二行。九尺楯在外。弓矢在內。鼓吹如護軍。次後軍將軍在左。右將軍在右。各鹵簿鼓吹如左軍前軍。次越騎校尉在左。屯騎校尉在右。各鹵簿鼓吹如步兵射聲。次領護驍騎遊軍校尉皆騎。吏四人。乘馬夾道。都督兵曹各一人。乘馬在中騎。將軍四人。騎校﹑�角﹑金鼓﹑鈴下信幡﹑軍校並駕一。功曹吏主簿並騎從。�扇幢麾各一騎。鼓吹一部七騎。次領護軍﹑加大車斧。五官掾騎從。次騎十隊。隊各五十匹。將一人持幢。一人�。一人並騎在前。督戰伯長各一人。並騎在後。羽林騎督﹑幽州突騎督﹑分領之郎簿一隊。隊各五十人。絳袍將一人。騎�各一人。在前督戰。伯長各一人步在後。騎皆持�。次大戟一隊。九尺楯一隊。刀楯一隊。弓一隊。弩一隊。隊各五十人。黑蔥褶將一人。騎校�角各一人。步在前。督戰伯長各一人。步在後。金顏督將並領之。此段因略見文選藉田賦。注引臧榮緒晉書。或稱大駕鹵簿。或稱鹵簿。曰知臧書有中朝大駕鹵簿之文。故依唐修晉書錄出。蓋唐時所修。原以臧書爲藍本也。軺車者。古之將軍車也。一馬曰軺。二馬曰軺傅車。書鈔軺車。帝之姑姊妹皆爲長公主。加綠綬。初學記十。禦覽一百五十二。晉令。六品以下得服羅綃。初學記三十七。

臧榮緒晉書卷三

五行志史通書志云。臧榮緒競志五行。大較多實。

童謠羊祜以伐吳必藉上流之勢。又時吳有童謠曰。阿童復阿童。銜刀浮渡江。不畏岸上獸。但畏水中龍。祜聞之曰。此必水軍有功。但常思應其名者耳。禦覽四百六十五。杜預遣周旨﹑伍巢﹑等伏兵樂鄕城外。孫歆遣軍出拒王浚。大敗而還。旨等發伏兵。隨歆軍而入。直至帳下。虜歆而還。故軍爲之謠曰。以計代戰一當萬。於是進逼江陵。同上。太治中爲賈充等謠曰。賈裴王。亂紀綱。王裴賈。濟天下。言亡魏而成晉也。同上。

雨毛武帝時。蜀雨白毛。益州刺史皇甫晏爲牙門張宏謀害。禦覽八百七十七。文帝開皇六年。京師雨毛。如馬尾長者二尺。餘六七寸。其月梁士彥﹑宇文忻﹑劉昉﹑以謀反誅。明年發十萬人築長城。又於揚州開山造瀆以通運。眾役繁興。雨毛之應。同上。

地生毛武帝太始中。皇甫晏爲益州刺史。西討屯兵人咸死之。地生白毛。俄被牙門將所殺之應。禦覽八百八十。成帝時。地生毛。時天下大兵。而中原擾亂。百姓疲怨。同上。孝武時。京都地生毛。而氐賊圍繞襄陽﹑彭城。徵戍連年不解。又京都地生毛。苻堅滅後。人勞役後。又江陵交戰不解。同上。安帝義熙十年。地生白毛。連年徵討勞擾之應。同上。

羽虫之孽趙王倫篡時。有雉飛入殿中。自太極東階上殿。驅之。更飛西鐘下。有頃飛去。又倫於殿上得異鳥。問皆不知名。異日向夕。宮西有素衣小兒。言其爲服劉鳥。倫使錄小兒並鳥閉置空室。明旦開視。戶如故。並失人鳥所在。倫目上有癅。時以爲妖焉。同上八百八十五。溫嶠旋於武昌。至牛渚磯。水深不可測。世云其下多怪物。嶠遂毀犀角而照之。須臾見水族覆水。奇形異狀。或乘車馬著赤衣者。嶠其夜夢人謂己曰。與君幽明道別。何意相照也。意甚惡之。至鎭未旬日。因齒疾而卒。同上。

雨血惠帝永康元年三月。尉氏雨血。明年正月。趙王倫篡位。遷帝於金墉城。其後天下大兵禍流王室。同上八百七十七。

雨肉湣帝建興元年十二月。河東雨肉。劉石擁兵。帝竟沒遇害。同上八百七十七。

雪吳孫權時。正月大雨雪。平地三尺。鳥獸死者大半。將軍全琮於淮南戰死者數十萬。同上八百七十八。孫亮時。春大雨雪。震電。旣雷則雪不當復降。而亮見廢。同上。武帝時。大雪。其年吳將步闡敗。死傷甚眾。後又八月。大雪。折木。穆帝時八月。大雪。人馬凍死。時政由臣下。同上。

雹武帝時。五月。雹傷禾麥壞屋。時王浚有大功被陷。帝不斷陰愶陽之應。同上八百七十八。惠帝時六月。雨雹深三尺。時賈氏專政。遂廢湣懷太子。元帝時。風雹殺人。時王惇擁兵不朝。內外戒嚴。同上。明帝時。京都大雨雹。鷰雀死。同上。四月大雨雹。是年蘇峻爲亂。同上。穆帝時。六月。雨雹大如升。後四年﹑張祚在涼州爲宋混所滅。同上。

冬雷吳孫亮。建興初十二月。大風雷。亮見廢。禦覽八百七十六。湣帝建興初。十一月。大雨雷震。劉向以雷二月出。八月入。於此月雷電者。陽不閉藏。失節之異。是時九州幅裂。至四年帝降劉曜。害之。同上。

無雲而雷惠帝大安二年四月。諸將立李特子雄爲王。八月天中裂爲二。無雲而雷。成都王穎舉兵逼京師。同上。大安二年。無雲而雷。其年張方入京。燒服禦。死者萬計。石超逼帝幸於緱氏。王師不利。大饑。人相食。同上。

黑霧湣帝建興二年春。霧著人如墨連夜。五月時天下兵起。後二年帝降劉曜。禦覽八百七十八。元帝永昌元年十月。京師大霧。黑气蔽天。日月無光。十一月王惇舉兵。同上。

風吳孫權太元初。大風。江海湧溢。平地水深八尺。拔髙陵樹二千株。動吳城兩門瓦飛落。是時賦役繁重。明年權死。禦覽八百七十六。孫休永安元年。十二月。孫綝出屯武昌。衛士施朔告綝欲反。綝聞之大懼。是夜大風。四轉五復。發屋折木。揚沙石。綝益恐。明日臘會。稱疾。休彊起之。不得已。乃至會。張布﹑丁奉﹑自左右縛之。綝叩頭請爲奴。不許。乃斬之。同上。孫皓末年狂暴。丞相陸抗﹑與大司馬丁奉﹑謀欲廢皓。大史令陳苗奏﹑久陰不雨。風起回逆。將有陰謀。皓深驚懼。抗遂寢其事。同上。晉武帝咸寧三年。八月。大風拔木。暴寒。且冰。其年吳將孫愼入江夏。太康末京都風發屋拔木。同上。惠帝永康中六月。飄風吹賈謐朝衣飛數百丈。明年謐誅。其年十一月。京都大風。發屋折木。十二月湣懷太子幽於金墉。同上。永康元年。四月。張華捨颻風起。折木。飛繒軸六七枚。是月華誅。趙王倫篡位。攺元建始。祀太廟。風暴起。黃塵四合。其年倫誅。同上。元帝永昌中。大風拔木。壞屋。拔禦道柳百餘株。時王惇害尙書刁協﹑僕射周顗等。同上。成帝時。劉允鎭尋陽。有回風從東來。入允船中。西出。狀如匹練。長五六丈。術人戴洋曰。有刀兵死喪之亂。允頃爲郭默所害。同上。

暴風孝武太元二年春。暴風折木﹑發屋。夏又暴風﹑揚沙石。三年又暴風。折木發屋。時苻堅彊盛。同上。安帝元興初。夜大風雨。大船門飛落。明年桓玄篡位。同上。

黃霧惠帝時。冬﹑黃霧四塞。六日乃止。明年趙王倫篡位。時朝昏兵亂。帝屢蒙塵。禦覽八百七十八。明帝時。初頻有黃霧四塞。時王惇害尙書刁協﹑僕射周顗。同上。穆帝時。涼州黃霧下如塵。時張重華納譖。後年重華死。嗣子見殺。同上。孝武帝時。黃霧四塞。時會稽王道子專政。親近佞人。同上。

地震魏明帝時。京都地震。隱隱有聲。搖動屋瓦。明年。公孫文懿叛自立。魏髙堂隆曰。地震者。臣下彊盛。地故震動。冀所以警悟人主。不可不深思是災。及少帝繼廢。竟禪晉。禦覽八百八十。齊王芳時。頻年地震。時曹爽專政。遷太后於永壽宮。太后與帝相泣而別。故頻震。同上。蜀劉禪時。地震。時黃皓專政。閹官無陽施。猶婦人也。此皓見任之應。是年終蜀亡。同上。吳孫權時。頻年地震。時呂壹專政。又權信讒。廢太子和。步騭上書曰。伏見按事。吹毛求瑕。欲陷人成其威福。故地連震。同上。晉武帝時。頻年地震。是時賈充﹑楊駿﹑遞弄朝權。同上。惠帝元康四年。郡國地震。淮南洪水出。或山崩。地陷。壞城府。殺百餘人。此賈後使楚王瑋殺汝南王亮﹑及大僕衛瓘。陰道盛。陽道衰微之應。同上。湣懷帝時。頻年地震。時司馬越專政。石勒寇汲郡。同上。元帝大興元年。頻地震。或水湧﹑山崩。殺人。時江南淮北有大兵。劉曜﹑石勒﹑僭位。同上。成帝咸和四年。頻年地震。時蘇峻作亂。同上。穆帝永和九年﹑十年。頻地震。或有聲如雷。雞雉皆鳴。時帝幼﹑母后專政。石季龍僭號。王師頻敗。同上。十一年四月﹑五月。又頻地震。是時姚襄入許昌。百姓愁苦之應。及哀帝﹑海西公﹑簡文﹑孝武時。皆頻地震。是時人主幼弱。羣小弄權。兵役連年。海西見廢。同上。孝武太元元年夏。震含章殿四柱。並侍者二人。後年﹑苻堅略襄陽。同上。安帝義熙年。頻地震。或有聲如雷。時太尉劉裕謀逆。同上。

地陷武帝太康八年。宣帝廟陷。其年七月。殿前地陷方丈。深數丈。中有破船。是時帝不用和嶠之言。而信賈充之佞。至十一年。惠帝立。王室大亂。禦覽八百八十。惠帝時。五月。城中地陷。方三十丈。殺人。六月又地坼。家人陷死。八月地裂。廣三十六丈。長八十四丈。人大饑。又上庸四處。山崩。地陷。廣三十丈。長百三十丈。大水出。殺人。時賈後亂政。又夜暴雷雨。賈謐齋屋柱陷入地。壓牀帳。明年謐誅。天下兵亂。帝室從此微矣。同上。懷帝時。洛陽地步廣裏﹑地陷。出鵝三。又當陽地裂。廣三丈。長三百步。時司馬越專政。王室離散。死者萬計。同上。安帝時。山陰地陷。方四尺。有聲如雷。後二年。西明寺門穿。湧水毀門。大尉劉裕矯詔殺害朝士。俄而禪宋。同上。

地然晉惠帝光熙元年五月。範陽國北﹑地然可爨。至九月而驃騎範陽王司馬虓薨。十一月惠帝因食而崩。懷帝卽位。太傅﹑東海王﹑司馬越殺太宰﹑河間王﹑司馬顒。專柄朝政。又尋死。遂洎永嘉之亂。東海淪殪。越之嗣副亦皆殄滅。石勒焚越之屍。此其應也。占經四。

蛇孽杜預先在荊州。因宴集醉臥齋中。外人聞嘔吐聲。竊窺於戶。而見一大蛇垂頭而吐。聞者異之。禦覽九百三十三。樂廣常有親客。久闕不復來。廣問其故。答曰。前在坐蒙賜酒。方欲飲。見杯中有蛇。意甚惡之。旣飲而疾。於時河南廳事壁上角。漆畫作蛇。廣意杯中蛇卽角影也。復置酒於其處。謂客曰。酒中復有所見不。答曰所見如初。廣乃告其所以。客豁然而解。沈�頓愈。同上。趙王倫篡位。殿上有大蟒及小蟒。耳間垂肉。似重孝帳。小蟒亦然。同上。慕容熙遊於城南。止大柳樹下。若有人呼曰。大王且止。熙惡之。伐其樹。乃有蛇長丈餘。從樹中而出。同上。沮渠蒙遜攻浩亹。而蛇盤於帳前。蒙遜笑曰。前爲一騰蛇。今盤在吾帳。天意欲吾回師。先定酒泉。燒攻具而還。同上。

大旱永嘉三年。大旱。淮濮水竭。初學記六。湣帝建興五年。旱。建武元年。又旱。太興元年。又旱。督運令史淳於伯刑於建康市。百姓喧嘩。咸曰伯冤。事在建興五年。於是大旱三年。禦覽三十五引晉書。

大疫魏文帝黃初四年。三月。宛許大疫。死者數萬。禦覽八百七十九。明帝靑龍二年。四月。大疫。蜀相諸葛亮出斜谷。卒於渭南。又靑龍三年。正月。京師大疫。禦覽八百七十九。六韜曰。人主好聚斂。人則多疫死。禦覽八百七十九。

瑞志史通書志云。王隱後來加以瑞異。而諸書所引。則有稱石瑞記者。有稱名瑞記者。據此。則其時瑞異分記可知。臧書多本王隱。故因定爲瑞志。及異志云。懷帝之時。魏故豫州刺史賈逵﹑墓西石碑生黃金。采取卽復生。白帖石引臧書。新蔡王騰發於並州。於常山之眞定縣。遇天大雪。平地數尺。營前數丈。雪融不積。騰怪而使掘之。得玉馬髙尺許。上表獻之。初學記卷二。引臧書。安帝義熙十二年。左衛兵陳湯於東府前淮水中。得玉璽一枚。初學記六。引臧書。太康八年。王浚園生嘉瓜。二莖一實。類聚引晉書。王廙爲鄱陽太守。有枯樟樹更生。王惇表勸進。中宗曰。皓獸應瑞而來臻。樟樹久枯而更榮。類聚十。引臧書。晉中興孝宗永和元年。白鳶生。類聚引晉書。

異志說見上。王敬伯。會稽余姚人。嘗泊洲渚中。升亭而宿。是夜﹑月華露輕。敬伯泠然鼓琴。感劉惠明亡女妙容之靈。須臾女至。告敬伯。就體如平生。從婢二人。敬伯撫琴而歌曰。低露下深幕。垂月照孤琴。空玆一作弦。益宵淚。誰憐此夜心。女乃和之曰。歌宛轉。情復哀。願爲煙與霧。氤氳同共二字一作君子。懷。類聚琴。禦覽五百七十二。均引晉書。未標名。事類賦注十一引作世說。蘇韶字孝先。安平人也。仕至中牟令。咸寧初亡。諸子迎喪到襄城。韶伯父第九子節。夢見鹵簿。行列甚肅。見韶曰。卿犯鹵簿。應髡刑。節俛受剔。覺。循見頭髮。視截如指大。後又夢見韶截之。節素美發。五截而盡。此節依三百七十三。引王隱書校補。後節在車上。晝日見韶自外入。乘馬目黑。又介幘黃疏。一作練。八百十七引王書作絹。單衣白襪。絲履。憑節車轅。節謂兄弟曰。中牟在此。兄弟皆愕視。無所見。問韶。君何由來。韶曰。吾欲攺葬。卽求去。數日又來。兄弟遂與韶坐。節曰。若不攺葬。別自敕兒。韶曰。吾將爲書。節授筆。韶不肯曰。死者書與生者異。爲節作。其字像胡書也。乃笑喚節爲書曰。昔魏武侯浮於西河。而下中流。顧謂吳起曰。美哉。河山之固。此魏國之寶也。吾性愛好洛。每往來出入。瞻視邙一作芒。山。上樂乎哉。此萬世之基也。北背孟津洋洋之河。南望天邑濟濟之盛。此志𨿽未言語。銘之於心矣。不圖奄忽。所懷未果。前去一作至。十月。可一作便。速攺葬。買數畝地。便自足矣。此節五百五十四引王書略。節延韶入室。設坐祀之。不肯坐。又無所饗。謂韶曰。中牟平生好酒。可少飲。韶手執杯飲盡。曰佳酒也。節視杯空。旣去杯。酒乃如故。前後三十餘來。兄弟狎玩。節問所疑。韶言﹑天上及地上事。亦不能悉知也。顏淵卜商。今見在爲修文郎。凡有八人。鬼之聖者梁成。賢者吳季子。節問死何如生。韶曰。無異耳。死者虛。生者實。此其異也。節曰。死者何不歸屍。韶曰。譬如斷卿一臂。以投地。就剝削之。於卿有患乎。死之去屍骸如此也。節曰。厚葬美墳。死者樂乎。韶曰。無在也。節曰。若無在何攺葬。韶曰。今我誠無所在。但欲述生時意耳。韶欲去。節畱之。閉門下鎖鑰。韶爲之少住。韶去。節見門故閉。韶已去矣。韶與節別。曰。吾今見爲修文郎。守職。不暇得來也。節執手乃別。自是遂絕。禦覽八百八十三引晉書。按廣記三百十九亦引作王書。則此實爲王書。但臧多本王。則以爲臧書亦可。夏侯愷亡後。形見。就家人求茶。禦覽八百六十七。廣記三百十七。引作王書。言愷形見。而無上一節。

刑法志晉書曰。周處爲廣平太守。有三十年滯獄。一到悉總決遣之。理無不當。禦覽六百四十。安帝義熙中。劉毅鎭姑熟。常出行南陵。縣吏陳滿射鳥。箭誤中直帥。𨿽不傷人。據法當棄市。何承天議曰。獄貴情斷。疑則從輕。昔有驚漢文帝乘輿馬者。張釋之斷以犯蹕罪止罰金。何者。明其無心於驚馬也。故不以乘輿之重。而加異制。今滿意在射鳥。非有心於中人。按律。過誤傷人。三歲刑。況不傷乎。同上。

臧榮緒晉書卷四

后妃晉武采漢魏之號。以擬周之六宮。置貴妃﹑夫人﹑貴人﹑是爲三夫人。淑妃﹑淑媛﹑淑儀﹑修容﹑修華﹑修儀﹑婕妤﹑容華﹑充華﹑是爲九嬪。又置美人﹑才人﹑中才人﹑以爲散職。初學記十。

武元武帝泰始中。大采擇公卿子女以充六宮。使楊后簡選。後妒。不取端正妙好。惟取長白肥大。貌粗舉則取。初學記十。

武悼武悼楊皇后。廢在金墉城。與母髙都君龐氏共止。髙都君臨刑。後抱持號叫。不食而崩。禦覽二百二。左貴嬪。左思妹。名芬。少好學。善綴文。名亞於思。武帝聞而納之。書鈔引晉書。後爲貴嬪。姿陋無寵。以才徳見禮。體羸多患。常居薄室。帝每遊華林。輒迥輦省一作過。之。言及文義。辭對淸華。左右侍聽。無不稱美。書鈔引晉書。

賈後賈後二女。宣華。女彥。封宣華宏農郡公主。女彥年八歲。聰明岐嶷。便能書。學諷誦詩論。病困。賈後欲議封以長公主。女彥語後曰。我尙小。未及成人。禮不用公主。及薨。謚哀獻皇女。以長公主禮送葬。類聚十六。禦覽一百五十二。

惠羊後惠羊皇后。諱獻容。太山南城人也。父玄之。字宏獻。永康元年。立爲皇后。將入宮。衣中有火。永興元年。河間王顒使將張方廢後於金墉城。七月。陳�當作●。等唱伐成都王。復後位。八月。張方又廢後。十一月。張方逼遷大駕幸長安。畱臺復後位。永興二年。張方又廢後。河間王顒矯詔賜後死。劉暾等上表。後得免。帝還洛陽。迎復後位。後洛陽令何喬又廢後。懷帝卽位。尊後爲太皇后。居宏訓宮。洛陽敗。沒於劉曜。曜僭位。以爲皇后。因問曰。朕何如司馬家兒。後曰。胡可並焉。陛下開基之聖主。彼亡國之暗夫。有一婦﹑一子﹑及身三耳。不能庇之。貴爲帝王。而妻子辱於凡庶之手。妾爾時實不思生。何圖復有今日。妾生於髙門。嘗謂世間男子皆然。自奉巾櫛已來。始知天下有丈夫耳。曜甚愛寵之。生二子而死。僞謚獻文皇后。禦覽一百三十八。

懷王太后懷王皇太后。諱媛姬。初入武帝宮。拜中才人。早崩。懷帝卽位。追尊曰皇太后。禦覽一百三十八。

懷梁后懷梁皇后。諱蘭璧。安定人也。祖桓鴻季儀同三司。父芬﹑司徒﹑後初爲豫章王妃。懷帝卽位。爲皇后。永嘉中沒胡賊。禦覽一百三十八。按唐修晉書無此傳。

孝武李太后簡文帝無子。令善相者徧相宮人。時李太后給役宮中。不預焉。相者見之。謂此當生貴子。而有虎厄。帝幸之。生孝武帝。及會稽王道子。帝旣登尊位。服相者之驗。而怪有虎厄之說。且生未見虎。乃令人圖畫虎形。戲擊之。患手腫而崩。事類賦注二十。

臧榮緒晉書卷五

王祥王祥字休徵。後母朱氏思生魚。於時河水冰堅。祥朝朝冒厲風於河涯伺魚。一朝忽冰開小穴。有雙鯉跳出。初學記七。禦覽六十八。王祥拜太常。魏髙貴鄕公之入學也。一作天子幸太學。將崇先典。乃命祥爲三老。侍中鄭小同爲五更。祥南面幾杖。以師道自居。帝一作天子。北面乞言。以上依禦覽四百四。引晉書校補。祥乃仰陳明王聖帝之軌。君臣政化之要。仰以訓帝。百辟聞之。莫不砥礪學也。書鈔引晉書。武帝爲晉王。王祥與荀顗往謁。而祥獨長揖。帝曰。今日方知君見顧之重矣。書鈔引晉書。

鄭衝鄭衝字文和。榮陽人也。位至太傅。文選爲鄭衝勸晉王箋注。

何曾何曾字潁考。陳國人也。曾弱冠。累遷散騎侍郎。給事黃門郎。文選與侍郎曹長思書注。

何劭曾子何劭字敬祖。陳國人也。姿望甚長者。博學多聞。善屬篇章。初爲相掾。文選遊仙詩注。又贈張華注。武帝卽位。劭爲散騎常侍。文選傅咸贈何劭王濟注。咸寧初遷侍中。同上。劭襲封朗陵郡公。同上。惠帝卽位。劭爲太子太師。文選張華答何劭注。稍遷尙書左僕射。薨。文選遊仙詩注。何劭亡。養子岐爲嗣。袁粲弔岐。岐辭以疾。粲獨哭而出。曰。今年決下婢子品。王詮謂之曰。知死弔死。何必見生。岐前多罪。爾時不下。何公新亡。便下岐品。人謂中正畏彊易弱。粲乃止。書鈔引晉書。

石苞石苞字仲容。文選爲石仲容與孫皓書注。太祖輔政。都督揚州諸軍事。進位徵東大將軍。文選爲石仲容與孫皓書注。武帝踐阼。苞爲大司馬。進封樂陵郡公。加侍中。羽葆鼓吹之樂。書鈔引晉書。苞爲司徒。苞深陳農桑本務。明其考課。居位五年。天下稱之。書鈔引晉書。石浚苞第四子。字景倫。淸儉鑑識。敬愛人物。爲黃門郎。兩官。黃門郎上下疑有脫文。爲當時名士。書鈔黃門郎。石崇苞第六子。字季倫。渤海南皮人。文選王明君辭注。崇早有智慧。年二十餘。爲修武令。有能名。文選思歸引序注。石崇爲南中郎將﹑荊州刺史﹑得鴆鳥雛。以與後軍將軍王愷。爲鴆害之事。時制。鴆不得過江。爲司隸校尉傅祗所糾。詔原之。燒鴆於都街。書鈔引晉書。崇穎悟有才气。而任俠無行檢。在荊州。劫遠使商客。積財不貲。書鈔引晉書。徵崇爲大司農。坐未被書擅去官。免。後爲太僕。文選思歸引序注。稍遷至衛尉卿。文選王明君辭注。崇與王愷豪華相尙。愷以紫絲步障四十里。崇以錦步障五十里敵之。書鈔引晉書。武帝嘗以珊瑚賜王愷。愷以示石崇。崇便以鐵如意擊碎。愷旣惋惜。又以爲嫉己之寶。聲色方厲。崇曰。不足多恨。今還卿。乃命左右。悉取珊瑚樹。有髙三四尺者。六七株。條幹絕俗。光彩曜日。如愷比者甚眾。愷恍然自失。書鈔引晉書。崇爲客作豆粥。咄嗟便辦。王愷不能及。每以爲恨。書鈔引晉書。初崇與賈謐善。謐旣誅。趙王倫專任孫秀。崇有妓曰綠珠。秀使人求之。崇不許。於是秀乃勸倫殺崇。遂被遇害。文選王明君辭注。孫鑠字巨業。書鈔尙書令史。石苞辟鑠爲掾。將應命。會臺遣襲苞。鑠馳爲畫計。獲免。補吏部令史。嘆曰。囗郡縣不爲鑠禮。而天臺乃以公府掾爲令史哉。若陳禽��諸人並淸列不升卑雜。而我獨屯塞不通。如何就職。遷尙書郎。書鈔尙書令史。

羊祜羊祜字叔子。太山下一有平陽二字。人。能屬文。文帝辟未就。徵爲中書郎。陳畱王立。封鉅平子。世祖受禪。加散騎常侍。文選讓開府表注。武帝將滅吳。以祜都督荊州諸軍事。文選讓開府表注。又以爲車騎將軍﹑開府﹑儀同三司。祜表讓曰。臣祜言。臣昨出。伏聞恩詔。拔臣使同臺司。臣自出身以來。適十數年。受任外內。每極顯重之任。常以智力不可彊進。恩寵不可久謬。夙夜戰栗。以榮爲憂。臣聞古人之言。徳未爲眾所服。而受髙爵。則使才臣不進。功未爲眾所歸。而荷厚祿。則使勞臣不勸。今臣身託外戚。事遭運會。誠在寵過。今作過寵。不患見遺。而猥超然降發中之詔。加非次之榮。臣有何功。可以堪之。何心可以安之。以身誤陛下。辱髙位。傾覆亦尋而至。願守先人獘廬。豈可得哉。違命誠忤天威。曲從卽復若此。蓋聞古人。申於見知。大臣之節。不可則止。臣𨿽小人。敢緣所蒙。念存斯義。今天下自服化以來。方漸八年。𨿽側席求賢。不遺幽賤。然臣等今無等字。不能推有徳﹑進有功。使聖聽知勝臣者多。未達者不少。假令有遺徳於版築之下。有隱才於屠釣之間。而令朝議用臣。不以爲非。臣處之不以爲愧。所失豈不大哉。且臣忝竊𨿽久。未若今日。兼文武之極寵。等宰輔之髙位也。且臣𨿽所見者挾。據今光祿大夫李喜。今作熹。秉節髙亮。正身在朝。光祿大夫魯芝。潔身寡欲。和而不同。光祿大夫李胤。邪政弘簡。在公正色。皆服事華發。以禮終始。𨿽歷位外內之寵。不異寒賤之家。而猶未蒙此選。臣更越之。何以塞天下之望。少益日月。是以誓心守節。無苟進之志。今道路未通。方隅多事。乞畱前恩。使臣得速還屯。不爾畱連。必於外虞有闕。臣不勝憂懼。謹觸冒拜表。惟陛下察匹夫之志。有不可以奪。不聽。文選讓開府表並注。吳陸抗與羊祜。推僑札之好。抗嘗遺祜酒。祜飲之不疑。抗有疾。祜遺之藥。抗亦推心服之。於時以爲華元﹑子反﹑復見於今。事類賦注酒引晉書。咸寧初。以祜爲徵南大將軍﹑開府辟召﹑儀同三司。文選讓開府表注。時吳有童謠。歌曰。阿童復阿童。銜刀浮渡江。不畏岸上虎。但畏水中龍。祜聞之曰。此必水軍有功。但當思應其名者耳。會益州刺史王浚。徵爲大司農。祜知其可任。浚又小字阿童。因表畱浚監益州諸軍事。加龍驤將軍。謀以伐吳也。書鈔引晉書。羊祜薨。於是街衢塗巷。傳哭接音。邑裏相達。文選齊故安陸昭王碑文注。祜遺令﹑不得以南城侯入柩。祜喪旣引。帝於大司馬門南臨送。祜甥齊王攸。表祜妻不以侯斂之意。帝乃詔曰。祜固讓歷年。志不可奪。身沒讓存。遺操益厲。此亦夷齊所稱賢也。今聽復本封。以彰厥美。書鈔引晉書。襄陽百姓於峴山祜平生遊憩之所。建碑立廟。歲時饗祭。望其碑者。莫不悲感流涕。書鈔引晉書。祜無子。帝初欲以祜兄發子曁。又欲令曁弟伊。爲祜後。未行。太康二年。以伊弟篇爲鉅平侯。奉祜嗣。篇歷官淸愼。有私牛於官舍產犢。及遷而畱之。書鈔引晉書。

杜預杜預字元凱。京兆人也。文選春秋左氏傳序注。起家拜尙書郎。杜預爲度支尙書。在內七年。損益萬事。一作機。酬酢諮諏。不可勝紀。以上亦見初學記十一。朝野稱美。號曰杜武庫。言其無所不有也。書鈔引晉書。稍遷至鎭南大將軍﹑都督荊州諸軍事。文選春秋左氏傳序注。平吳。文選。預好爲後世名。常言髙岸爲谷。深谷爲陵。刻石爲二碑。紀其勛績。一沈萬山之下。一立峴山之上。曰。焉知此後不爲陵谷乎。書鈔引晉書。加位特進。薨。文選春秋左氏傳序注。預遺令曰。古不合葬。明於終始之理﹑同於無有也。中古聖人。攺而合之。蓋以別合無在。更緣生以示教也。自此以來。大人君子。或合或否。未能知生。安能知死。故各以己意所欲也。吾往爲臺郎。嘗以公事。使過密縣之邢山。山上有冢。問耕父。云是鄭大夫祭仲。或云子產之冢也。遂率從者祭而觀焉。其造冢居山之頂。四望周達連山體南北之正。而邢東北。向新鄭城。意不忘本也。其隧道惟塞其後。而空其前。不塡之。示藏無珍寶。不取於重深也。山多美石。不用。必集洧水自然之一作文。石。以爲冢藏貴不勞工巧。而此石不入世用也。君子尙其有情。小人無利可動。歷千載無毀儉之致也。吾去春入朝。因郭氏喪亡。緣陪陵舊義。自表營洛陽城東。首陽之南。爲將來兆域。而所得地中。有小山。上無舊冢。其髙顯𨿽未足比邢山。然東奉二陵。西瞻宮闕。南望伊洛。北望夷叔。曠然遠覽。情之所安也。故遂表樹開道。爲一定之制。至時當用洛水圓石也開隧道南向。儀制取法於鄭大夫。欲以儉自完耳。棺器小斂之事。皆當稱此。書鈔石節引臧書。因以唐修晉書旁寫補足。預子錫。爲湣懷太子舍人。屢直諫於太子。太子患之。置鍼著錫坐處氈內。錫坐。刺之血流。書鈔引晉書。

陳騫咸寧初。騫爲太尉。加黃鉞。爲大司馬。位極人臣。書鈔引晉書。咸寧三年。乞骸骨。騫爲大司馬。致仕。賜騫衮冕之服。書鈔引晉書。

裴秀裴秀字季彥。河東人也。文選褚淵碑文注。裴秀之母婢。秀年十八。有令望。而嫡母妒。賓客滿座。乃令秀母親下食與眾賓。眾賓見。並拜之。初學記十九。引晉書與唐修者異。常道鄕公立。與議定策。遷尙書僕射。文選褚淵碑文注。及世祖受禪。進左光祿大夫。文選褚淵碑文注。秀爲司空。作禹貢九州新無九州二字。地域圖論。新作序。曰。圖書之設。由來尙矣。自古垂象立制。新作立象垂制。而賴其用。三代置其官。國史掌其新作厥。職。曁漢祖新無祖字。屠咸陽。丞相蕭何。盡收秦之圖籍。今祕書旣無古之地圖。又無蕭何所得秦之圖籍。新無上四字。惟有漢氏輿地﹑及括地諸雜圖。各不設分率。又不考正準望。亦不備載名山大川。其所載列。新無上四字。𨿽有粗形。皆不精審。不可依據。或稱外荒。新作荒外。又無稱字。迂誕之言。不合事實。於義無取。大晉龍興。混一六合。以淸宇宙。始於庸蜀。冞入其阻。文皇帝乃命有司。撰訪吳蜀地圖。蜀土旣定。六軍所經﹑地域遠近。山川險易。徵路迂直。校驗圖記。罔或有差。今上考禹貢﹑山﹑海﹑川流﹑原隰﹑陂澤。古之九州。及今之十六州郡縣。疆界鄕陬。及古國盟會舊名。水陸徑路。爲地圖十八篇。制地新無地字。圖之體有六焉。一曰分率。所以辧廣輪之度也。二曰準望。所以正彼此之體也。三曰道裏。所以定所由之數也。四曰髙下。五曰方邪。六曰迂直。此三者各因地而制宜。所以校夷險之數數新作異。也。有圖像而無分率。則無以審遠近之差。有分率而無準望。𨿽得之於一隅。必失之於他方。有準望而無道裏。則施於山海絕隔之地。不能以相通。有道裏而無髙下方邪迂直之校。則徑路之數。必與遠近之實相違。失準望之正矣。故以此六者。參而考之。然後新無後字。遠近之實。定於分率。彼此之實。定於道裏。度數之實。定於髙下方邪迂直之算。故𨿽有峻山巨海之隔。絕域殊方之回。登降詭曲之因。皆可得舉而定者。準望之法旣正。則曲直遠近。無所隱其形也。禦覽三十六。按𨿽引晉書。而與唐修晉書詳略不同。似系唐人以臧書而修攺之。其略亦不盡爲引者所節也。故姑校錄。而旁補之。以俟考。

裴楷秀從弟裴楷字叔則。河東人也。文選褚淵碑文注。辟相國掾。遷爲尙書郎。文選褚淵碑文注。吏部郎缺。太祖問其人於鐘會。會曰。裴楷淸通。王戎簡要。皆其選也。是以楷爲吏部郎。文選褚淵碑文注。按書鈔薦舉亦引此。未標名。可知書鈔所引。多系臧書。楷風神髙邁。博涉羣書。特精理義。時人謂之玉人。又稱見裴叔則。如近玉山照映人也。書鈔引晉書。

衛瓘衛瓘字伯玉。禦覽四百五十三。轉廷尉卿。鄧艾﹑鐘會﹑之伐蜀也。瓘以廷尉卿持節。監艾﹑會﹑軍事。行鎭西軍司。給兵千人。蜀旣平。艾輒承制封拜。會陰懷異志。因艾專擅。密與瓘俱奏其狀。詔使檻車徵之。會遣瓘先收艾。乃夜至成都。檄艾所統一誤通。諸將。稱詔收艾。其餘一無所問。時艾父子俱被執。諸將圖欲劫艾。整杖趨瓘營。瓘輕衣新無衣字出迎之。僞作表章。將申明艾事。諸將信之。而止。書鈔引晉書。惠帝之爲太子也。瓘每議及經國。屢形於顏色晉祖恐大臣有諫。瓘嘗因宴飲歡醉。手撫禦牀曰。此坐可惜禦覽四百五十三。瓘與子恆﹑嶽﹑裔﹑及孫等九人。同被周。初瓘家人炊飯。墮地化螺。瓘終見誅也。書鈔引晉書。衛玠瓘孫。恆子。字叔寶。文選注見下。風神秀異。總角乘羊車入市。見者皆以爲玉人。觀之傾都。驃騎將軍王濟。玠之舅也。俊爽有風姿。每見玠輒嘆曰。珠玉在側。覺我形穢。又嘗語人曰。與玠同遊。炯若明珠之在側。朗然照人。人以上俱見書鈔引晉書。好言玄理。文選注見下。辟命屢至。皆不就。久之。爲太傅西閣一作合。祭酒。以弱冠拜太子洗馬。書鈔引晉書。玠遷豫章。是時大將軍王惇鎭豫章。長史謝鯤先雅重玠。相見欣然。談論彌日。書鈔引晉書。玠嘗以人有不及。可以情恕。非意相干。可以理遺。故終身不見喜慍之容。文選爲蕭揚州作薦士表。注。引臧書。

張華張華字茂先。範陽人也。少好文義。博覽墳典。爲太常博士。轉兼中書郎。𨿽棲處云閣。慨然有感。作鷦鷯賦以自寄。其詞曰。鷦鷯小鳥也。生於蒿萊之間。長於藩籬之下。翔集尋常之內。而生生之理足矣。色淺體陋。不爲人用。形微處卑。物莫之害。繁滋族類。乘居匹遊。翩翩然有以自樂也。彼鷲鶚從鴻。孔雀翡翠。或淩赤霄之際。或託絕垠之外。翰舉足以衝天。觜距足以自衛。然皆負矰嬰繳。羽毛入貢。何者。有用於人也。夫言有淺而可以託深。類有微而可以諭大。故賦之云爾。何造化之多端兮。播羣形於萬類。惟鷦鷯之微禽兮。亦攝生而受气。育翩翾之陋體。無玄黃以自貴。毛弗施於器用。肉弗登於俎味。鷹氈過猶俄翼。尙何懼於罿罻。翳薈蒙籠。是焉遊集。飛不飄颺。翔不翕習。其居易容。其求易給。巢林不過一枝。每食不過數粒。棲無所滯。遊無所盤。匪陋荊棘。匪榮茞蘭。動翼而逸。投足而安。委命順理。與物無患。伊玆禽之無知。何處身之似智。不懷寶以賈害。不飾表以招累。靜守約而不矜。動因循以簡易。任自然以爲資。無誘慕於世僞。雕鶡介其觜距。鵠鷺軼於雲際。從雞竄於幽險。孔翠生乎遐裔。彼晨鳧與歸雁。又矯翼而增逝。咸美羽而丰肌。故無罪而皆斃。彼銜蘆以避繳。終爲戮於此世。蒼鷹鷙而受�。鸚鵡惠而入籠。屈猛志以服養。塊幽縶於九重。變音聲以順旨。思摧翮而爲庸。戀鐘岱之林野。慕隴坻之髙松。𨿽蒙幸於今日。未若疇昔之從容。海鳥爰居。避風而至。條枝巨雀逾嶺自致。提挈萬里。飄颻逼畏。夫惟體大妨物。而形瑰足瑋也。陰陽陶蒸。萬品一區。巨細舛錯。種繁類殊。鷦螟巢於蚊睫。大鵬彌乎天隅。將以上方不足。而下比有餘。普天壤以遐觀。吾又安知大小之所如。文選十三鷦鷯賦並注。阮籍見華鷦鷯賦。許以王佐之才。中書郎成公綏。亦推華文義勝已。禦覽五百九十九引晉書。晉受禪。拜黃門侍郎。華博覽圖籍。四海之內。若指諸掌。武帝嘗問漢宮室制度。及建章千門萬戶。華應對如流。聽者忘倦。畫地成圖。左右屬目。帝甚異之。時人比之子產。書鈔引晉書。帝與羊祜謀伐吳。華贊成其計。及將大舉。以華爲度支尙書。決勝緣江地近萬里。始羊祜謂所親曰。終吾事者。惟張華耳。卒如祜言。初學記十一引晉書。吳滅。封華廣武縣侯。文選何劭贈張華注。初學記同上。徵華爲太常。以太廟棟折免官。書鈔引晉書。武帝崩。華爲太子少傅。文選答何劭注。楚王瑋誅。詔加右光祿大夫。文選鷦鷯賦注。論前後勛。進封壯武郡公。文選鷦鷯賦注。數年遷司空。文選。爲趙王倫所害。文選。華博物洽聞。人有得鳥毛。長三丈。以示華。華見慘然曰。此謂海鳧毛也。出則天下亂矣。陸機餉華白鲝。於時賓客滿座。華發器。便曰。此龍肉也。眾未之信。華曰。試以苦酒濯之。必有異。旣而五色光起。機問鲝主。果云園中茅積下。得一白魚。質狀殊常。以作鲝過美。故以相獻。武庫封閉甚密。其中忽有雉雊。華曰。此蛇化爲雉。開視。雉側果有蛇蛻焉。吳郡臨平岸崩。出一石鼓。槌之無聲。帝以問華。華曰。可取蜀中桐材。刻魚形扣之。則鳴矣。於是如其言。果聲聞數里。初吳之未滅也。斗牛之間。常有紫气。道術者皆以吳方彊盛。未可圖也。惟華以爲不然。及吳平之後。紫气愈明。華聞豫章雷煥。妙達象緯。要之宿。因登樓仰觀。煥曰。寶劍之气耳。在豫章丰城。因以煥爲丰城令。使求之。煥到縣。掘獄屋基。得雙劍。其夕。鬥牛間气不復見焉。煥以南昌西山北巖下土以拭劍。光芒艷發。遣使送一劍並土與華。畱一自佩。華以南昌土不如華陰赤土。因以華陰土一斤致煥。煥更以拭劍。倍益精明。又魏時。殿前鐘忽大鳴震駭者。華云此蜀山崩故鐘鳴。尋蜀郡上其事也。禦覽六百十二。按引晉書。唐修晉書無末節。又敍劍气亦稍不同。

臧榮緒晉書卷六

宗室

安平獻王孚安平獻王孚。世祖受禪。爲太宰。其長子爲司徒。一門三世同時。十人封王。二人世子。父子居上公。位極人臣。子孫咸居大官。出則旌旗節鉞。入則貂蟬衮冕。自中代公族之寵。未始有也。享年九十。然而夙夜滋恭。恆有履冰之懼。禦覽一百五十一依白帖校補引晉書。東嬴王騰。發於並州。於常山之眞定縣屯營時。遇天大積雪。平地數尺。常山營門前方數丈。雪融液不積。騰怪而使掘之。得玉馬髙尺許。上表獻之。初學記二。類聚。南陽王保。字景度。太尉模世子。文選晉紀總論注。休之。譙王尙之弟。桓玄反。休之戰敗奔燕。義軍起。復還。武陵王令曰。前龍驤將軍休之。才幹貞審。功業旣成。歷陽之戰。事在機捷。及至勢乖力屈。奉身出奔。猶鳩集義徒。崎嶇險阻。旣應親賢之舉。荊州勢據上流。將軍休之。宜委以分陜之重。可監荊﹑益﹑梁﹑寧﹑秦﹑雍﹑六軍事﹑領護南蠻校尉﹑荊州刺史﹑假節。文選齊竟陵文宣王行狀注。

宣五王

平原王幹平原王幹。字子良。宣帝子。禦覽。太始元年。封平原王。邑萬一千三百戶。四年。給鼓吹。附馬二匹。使服侍中之服。同上禦覽一百五十一引晉書。幹不治國事。𨿽有爵祿。若不在身。所得俸秩。皆露積腐爛。同上。齊王冏爲長沙王乂所殺。漧哭之。謂左右曰。宗室轉衰。惟此兒最可。而復害之。從今殆矣。禦覽一百五十一引晉書。

扶風武王駿扶風武王駿。字子臧。宣帝第七子也。文選爲範始興作求立太宰碑表注。都督雍﹑涼﹑州諸軍事。文選。後薨。民吏樹碑。贊述徳範。長老見碑者。無不拜之。言其遺愛如此。文選爲範始興作求立太宰碑表注。

梁孝王彤梁孝王彤。宣帝子。禦覽一百五十一。彤拜徵西大將軍﹑領西戎校尉。因大會。語參軍王銓曰。我從兄爲尙書令。不能啖大臠。銓知彤求爲尙書令。答曰。下邳王爲令。與天下共嚼。啖上二十一字。唐修書節去。便不可讀。大臠故難。公在此獨嚼。尙難矣。彤曰。長史。大臠誰邪。銓答盧播是。彤曰。是吾家吏。隱忍之耳。銓曰。天下皆王家吏。王法可不復行之邪。禦覽一百五十一引晉書。

文六王

齊獻王攸齊獻王攸。字文當作大。猷。晉文少當作次。子。禦覽四百十二。文帝崩。齊王攸率禮過哀。上以攸至孝毀甚。二年五月。文明皇太后親臨省攸。攸毀瘠塵黑。貌不可識。太后畱攸慰撫旬日。還中。詔勉攸曰。若萬一加以他疾。將復如何。宜遠慮深思。不可專守一意。以陷於不孝。若復不從往言。當遣人監守飲食。禦覽一百五十一。按𨿽引晉書。而與唐修書異。書鈔引此段與唐修同者。自系陳氏所易。故不從書鈔而從禦覽。太始四年。太后崩。攸執喪過哀。動必盡禮。左右或以稻米漧飯雜理中丸以進。王對之。涕泣不食。終三年。杖然後起。人有犯諱者。常悲不自勝。禦覽四百十二引臧書。齊王攸。好學不倦。借人書皆爲治護。時疊有水旱。則出租秩。加賤。以賑國人。須丰年乃收入本值。禦覽一百五十一引晉書。攸在國。仁化洽於萬物。徳意結於民心。書鈔引晉書。攸表。租秩足以自供。求絕常賜。表前後十餘上。帝不許。書鈔引晉書。攸爲太子太傅。獻箴與太子曰。伊昔上皇。建國立君。仰觀天文。俯察地理。創業恢道。以安人承祀。祚延統重。故援立太子。尊以弘道。固以貳己。儲徳旣立。邦有所恃。夫親仁者功成。邇佞者國傾。故保相之材﹑必擇賢明。昔在周成。旦﹑奭﹑作傅。外以明徳自輔。內以親親立固。徳則義濟。親則自然。嬴廢公族。其崩如山。劉建子弟。漢祚永傳。楚以無極作亂。宋以伊戾興難。張禹佞給。卒危彊漢。輔弼不忠。禍及乃躬。匪徒乃躬。乃喪乃邦。無曰父子不間。昔有江充。無曰至親匪貳。或容潘崇。諛言亂眞。譖潤離親。驪姬之讒。晉侯疑申。固親以道。勿固以恩。修身以敬。勿託以尊。自損者有餘。自益者彌昏。庶事不可以不卹。大本不可以不惇。見亡戒危。睹安思存。冢子司義。敢告在閽。書鈔引晉書。太康三年。詔齊王攸當出方嶽。以撫其國加都督靑州。增封濟南郡。備物典策。軒懸之樂。六佾之舞。賜黃鉞﹑朝車﹑乘輿之副。禦覽一百五十一引晉書。

臧榮緒晉書卷七

王沈王沈字處道。少孤。爲從叔司空昶所養。沈事昶如父。禦覽百五十三。王沈爲祕書監。正元中遷散騎常侍。侍中典著作。撰魏書。多爲時諱。未若陳壽之實錄也。書鈔引晉書。王浚沈子。字彭祖。書鈔。惠帝旋洛陽。轉爲幽州刺史。書鈔。謠曰。幽州城門似藏戶。中有伏屍王彭祖。書鈔引晉書。

荀顗荀顗字景倩。潁陽人也。魏太尉彧之第六子。文選爲蕭揚州作薦士表。黃初末。以父勛﹑除中郎。髙祖輔政。見顗異之。曰。顗﹑令君之子也。近見袁侃。亦曜卿之子也。皆有父風。擢拜散騎侍郎。同上又書鈔。按書鈔引晉書。顗代陳泰爲僕射。領吏部。綜覈名實。風俗澄一。文選褚淵碑文注。

荀勗荀勗爲安陽令。有遺愛。生爲立祠。書鈔引晉書。勗參文帝大將軍軍事。同上。時官騎賂遺。求爲刺客入蜀。勗言於帝曰。明公以至公宰天下。宜杖正義以伐違貳。而名以刺客除賊。非所謂刑於四海。以徳服遠也。書鈔引晉書。勗與裴秀﹑羊祜﹑共管機密。時將發使聘吳。並遣當時文士作書與孫皓。帝用勗所作。皓旣報命和親。帝謂勗曰。君前作書。使吳思順。勝十萬之眾也。書鈔引晉書。勗以中書監領著作。書鈔引晉書。勗進位光祿大夫。命掌樂事。修律呂。勗路逢賈人牛鐸。識其聲。及掌樂。音韻未調。乃曰。得趙之牛鐸則諧矣。遂下郡國。悉送牛鐸。果得諧者。世服其明。書鈔引晉書。潁川荀闓。勗孫。藩子。字道明。有明稱。京師爲之語曰。洛中英英荀道明。大司馬齊王冏辟爲掾。冏敗。暴屍已三日。莫敢收葬。闓與冏故吏李述﹑嵇含等。露板請葬。朝議聽之。論者稱焉。書鈔引晉書。荀組勗子。藩弟。字大章。弱冠。太尉王衍見而稱之。曰。夷雅有才識。初爲司徒左西屬。補太子舍人。司徒王渾。請爲從事中郎。書鈔引晉書。元帝欲以組爲司徒。問太常賀循。循曰。組舊望淸重。忠勤顯著。遷訓五品。以統人倫。實允眾望。書鈔引晉書。

賈充賈充字公閭。文選河陽縣作注。充拜尙書郎。典定法一作科。令。兼度支考課。辯章節度。事皆施用。書鈔引晉書。晉太祖爲大將軍。以充爲司馬右長史。文選答賈長淵注。封臨潁侯。及世祖受禪。文選答賈長淵注。封魯郡公。爲司空。轉太尉。文選河陽縣作注。太康三年。薨。贈太宰。謚武公。文選閒居賦注。潘嶽賈充誄云。年逾知命。位極人臣。家無餘祿。貴而食貧。書鈔引晉書。昂昂公侯。實天誕育。八元斯九。五臣玆六。掩討逆節。折衝江湖。走欽擒儉。梟誕獘吳。公於出徵。爰整其旅。壘未越郊。麾不及舉。秦涼獲乂。西戎卽敍。他人之賢。譬彼邱陵。邈矣公侯。如日之升。泰山其頹。寢疾不興。遐邇曷仰。社稷焉憑。生榮則易。終哀實難。靡不春華。鮮克歲寒。於呼公隕。率土含酸。趙喪望諸。列國同傷。秦亡蹇叔。舂者不相。桃李不言。下自成行。徳之休明。沒能彌彰。按此誄自必全載。故姑依見於類聚者。錄附以俟考。使大疑廟定於神算。文選五十九。充無嗣。以外孫韓謐爲後。謐父韓壽。河南尹。母賈充少女也。充平生不議立後。充後妻郭槐。輒以外孫諱謐爲黎民子。襲封。槐自表陳。是充遺意也。帝許之。以謐爲魯公。文選答賈長淵注。賈充前妻李氏。生二女。荃﹑浚。以父丰坐流徙。禁錮解。荃等屢請充迎其母。而父不判。充當鎭關中。屯軍城西。爲供帳受百官餞。荃﹑浚﹑遂突出於坐中。叩頭流血。訴充。並陳說羣客。以母應還之意。荃是齊獻王之妃。眾賓皆驚起散出。充甚愧愕。禦覽一百五十一。充後妻郭氏。又生二女。少有淫行。年十四五。通於韓壽。充未覺。時外國獻奇香。世祖分與充。充以賜女。充與壽坐。聞其衣香。心疑之。充家嚴峻。墻髙丈五。薦以枳棘。周行東北角。有貍鼠行迹。充潛殺知婢。遂以女妻之。類聚三十五。

魏舒魏舒字陽元。書鈔。舒年四十餘。郡上計掾察孝廉。宗黨以舒無學業。勸令不就。可以爲髙耳。舒曰。若試而不中。其負在我。安可虛竊不就之髙。以爲己榮乎。於是自課百日。習一經。因而對策升第。書鈔引晉書。轉相國參軍。封劇陽子。朝府碎務。未嘗見是非。至於廢興大事。眾人莫能斷者。舒徐爲籌之。多出眾議之表。文帝深器重之。每朝會坐罷。目送之曰。魏舒。堂堂人之領袖也。書鈔引晉書。爲舒爲司徒。所得俸散之九族。家無餘財。書鈔引晉書。舒徙司徒。年過致仕。有遜讓意。而無居宅。乃僅以俸秩散餘。爲第一所。同上。舒爲司徒。年老。每稱疾遜位。同上。後因正旦。朝罷還第。表送章綬。帝手詔惇勉。而舒執意彌固。乃下詔曰。���������������������禮令皆如舊制。於是賜安車駟馬。門施行馬。舒爲事﹑必先行而後言。遜位之際。莫有知者。時論以爲晉興以來。三公能辭榮祿終者。未之有也。書鈔引晉書。

李熹李熹字季和。書鈔。遷禦史中丞。當官秉直。二字新作正色。不憚彊禦。書鈔引晉書。熹爲太子太傅。在位累年。訓導盡規。書鈔引晉書。

劉寔劉寔字子眞。書鈔。少貧苦。賣牛衣以自給。然好學。手約繩。口誦書。博通古今。淸身潔己。行無瑕玷。書鈔引晉書。寔爲吏部郎。坐選稽遲。免官。書鈔引臧書。寔以祭酒遷廣陵王師。書鈔引晉書。懷帝卽位。寔拜太尉。自陳年老。固辭。上不許。書鈔引晉書。懷帝三年。詔聽以侯就第。賜幾杖。宅一區。不朝。書鈔引晉書。

王渾渾爲安東將軍。鎭壽陽。時吳人新附。頗懷畏懼。渾撫循羈旅。勞謙接納。一作虛懷綏納。坐無空席。門不停賓。於是江東之士。莫不悅附。

王濟渾子。和嶠性儉。家有好李。帝求之不過數十。王武子因其出。率少年將斧詣園。飽啖畢。伐樹而去。事類賦注。李。引晉書。濟善解馬性。嘗乘一馬。著連幹障泥。前有水。終不肯渡。濟云此必是惜障泥。使人解去便渡。故杜預謂濟有馬癖。書鈔引晉書。

王浚武帝謀伐吳。詔浚修舟艦。浚乃作大船連舫。方百二十步。受二千餘人。以木爲城。起樓櫓。開四出門。其上皆得馳馬往來。又畫鷁首怪獸於船首。以懼江神。舟桌之盛。自古未有。書鈔引晉書。

唐彬彬持節﹑監幽州諸軍事﹑領護烏丸校尉﹑右將軍。彬旣至鎭。訓卒利兵。廣農重稼。震威耀武。宣諭國命。示以恩信。書鈔引晉書。

山濤濤爲尙書吏部郎。文帝與濤書曰。足下在事淸明。雅操邁時。念多所乏。令致錢二十萬。谷二百斛。魏帝嘗賜景帝春服。帝以賜濤。又以母老。並賜藜杖一枚。書鈔引晉書。轉北中郎將。督鄴城守事。書鈔引晉書。濤轉尙書。表辭才下年老。詔曰。方今多事。嘉謀良圖。委以老成也。初學記十一引晉書。新無。咸寧初。濤爲太子少傅。書鈔引晉書。帝嘗講武於宣武場。濤時有疾。詔乘步輦。書鈔引晉書。袁毅爲�令。賂遺朝廷。以營虛譽。遺山濤絲百斤。濤不欲爲異。乃受之。命內之閣上。後毅事露。吏驗至濤所。濤於梁上取絲。塵埃黃黑。封印如初。以付吏。事類賦注。絲。引晉書。山濤子淳元。一作允。�疾不仕。世祖聞其短小聰敏。欲見之。濤面答。淳元自謂形容。宜絕人事。不肯受詔。論者奇之。禦覽三百七十八引臧書。簡濤五子。字季倫。書鈔。與譙國嵇紹﹑沛郡劉謨﹑宏農楊淮﹑齊名。初爲太子舍人。累遷太子庶子。書鈔引晉書。

王戎戎少阮籍二十餘年。相得如時輩。遂爲竹林之遊。禦覽五十七引臧書。戎爲荊州刺史。有司奏戎上四字新作坐字。遣吏修園宅。免官。詔以贖論。遷豫州刺史。書鈔引晉書。戎子萬。有美名而大肥。戎令食糠。而肥愈甚。書鈔。

郭舒郭舒始爲領軍校尉。坐擅放司馬彪。系廷尉。世多義之。刺史夏侯含辟爲西曹。轉主簿。含坐事。舒自系理。含事得釋。刺史宗岱卽命爲治中。書鈔引晉書。

樂廣樂廣字彥輔。書鈔。性衝約有遠識。寡嗜欲。與物無競。尢善談論。每以約言析理。以厭人心。裴楷嘗引廣共談。自夕申旦。雅相欽挹。王戎爲荊州刺史。聞廣爲夏侯玄所賞。乃舉爲秀才。辟太尉掾。轉太子舍人。書鈔引晉書。

鄭袤魏武帝初封諸子爲侯。精選賓友。袤與徐幹俱爲臨淄文學。書鈔引晉書。時廣平太守缺。宣帝謂袤曰。賢叔大匠。垂稱於陽平。魏郡百姓蒙惠化。且盧子家﹑王子雍﹑繼踵此郡。使世不乏賢。故復相屈。袤在廣平。以徳化爲先。善作條教。郡中愛之。書鈔引晉書。默袤子。字思元。書鈔。默爲東郡太守。值歲荒人饑。默輒開倉賑給。乃捨都亭。自表待罪。朝廷嘉默憂國。詔書�嘆。比之汲黯。頒告天下。若郡縣有此比者。皆聽出給。書鈔引晉書。遷太常。山濤欲舉一親爲博士。謂默曰。卿似尹翁歸。令吾不敢復言。默爲人惇重。柔而能整。皆此類也。書鈔引晉書。

李胤李胤字宣仲。當作伯鈔書。容貌質素。頹然若不足者。而知度沈邃。言必有中。初仕郡上計掾。州辟部從事治中。舉孝廉。參鎭北軍事。書鈔引晉書。胤遷禦史中丞。恭恪直繩。百官憚之。書鈔引晉書。胤爲吏部尙書。淸愼選舉。號爲廉平。書鈔引晉書。新無。

華表華表字偉容。禦覽二百二十八。泰始原作咸熙。五年。詔曰。華表淸賢履道。內貞外順。歷位忠恪。言行不玷。其以表爲太常卿。禦覽二百二十八引臧書。

石鑑石鑑以才幹。習於從政。敢斷無疑。再爲司隸校尉。書鈔引臧書。

臧榮緒晉書卷八

劉毅毅幼有孝行。少厲淸節。然好臧否人物。王公貴人。望風憚之。僑居平陽。太守杜恕。請爲功曹。沙汰郡吏百餘人。三魏稱焉。爲之語曰。但聞劉功曹。不聞杜府君。書鈔引晉書。武帝問劉毅曰。卿以吾可方漢何帝也。對曰。可方桓靈。帝曰。吾徳𨿽不及古人。猶克己爲政。又平吳會。一同天下。方之桓靈。不亦甚乎。初學記九引臧書。毅爲尙書左僕射。文選恩幸傳論注。上疏。陳九品之獘曰。句見選注。臣聞﹑立政者以官才爲本。官才有三難。而興替二字書鈔作治亂。之所由也。人物難知。一也。愛憎難防。二也。情僞難明。三也。今立中正。定九品。上七句亦見書鈔引。髙下任意。榮辱在手。操人主之威福。奪天朝之權勢。愛憎決於心。情僞由於己。公無考校之負。私無告訐之忌。用心百態。求者萬端。廉讓之風滅。苟且之俗成。天下��。但爭品位。不聞推讓。竊爲聖朝恥之。夫名狀以當才爲淸。品輩以得實爲平。安危之要。不可不明。淸平者。政化之美也。枉濫者。亂敗之惡也。不可不察。然人才異能。備體者寡。器有大小。達有早晚。前鄙後修。宜受日新之報。抱正違時。宜有質直之稱。度遠闕小。宜得殊俗之狀。任直不飾。宜得淸實之譽。行寡才優。宜獲器任之用。是以三仁殊途而同歸。四子異行而均義。陳平﹑韓信。笑侮於邑裏。而收功於帝王。屈原﹑伍胥。不容於人主。而顯名於竹帛。是篤論之所明也。今之中正。不精才實。務依黨利。不均稱尺。務隨愛憎。所欲與者。獲虛以成與。所欲下者。吹毛以求疵。髙下逐彊弱。是非由愛憎。隨世興衰。不顧才實。衰則削下。興則扶上。一人之身。旬日異狀。或以貨賂自通。或以計協登進。附託者必達。守道者困悴。無報於身。必見割奪。有私於己。必得其欲。是以上品無寒門。下品無勢族。上二句引見選注。曁時有之皆曲有。故慢主罔時。實爲亂源。損政之道一也。置州都者。取州裏淸議咸所歸服。將以鎭異同。一言議。不謂一人之身。了一州之才。一人不審。便坐之。若然。自仲尼以上。至於庖犧。莫不有失。則皆不堪。何獨責於中人者哉。若殊不修。自可更選。今重其任而輕其人。所立品格。還訪刁攸。攸非州裏之所歸。非職分之所置。今訪之。歸正於所不服。決事於所不職。以長讒構之源。以生乖爭之兆。似非立都之本旨。理俗之深防也。主者旣善刁攸。攸之所下。而復選以二千石。已有數人。劉良上攸之所下石公罪。攸之所行。駮違之論。橫於州裏。嫌讎之隙。結於大臣。夫桑妾之訟。禍及吳楚。鬥鷄之變。難興魯邦。況乃人倫交爭。而部黨興。刑獄滋生。而禍根結。損政之道二也。本立格之體。將謂人倫有序。若貫魚成次也。爲九品者。取下者爲格。謂才徳有優劣。倫輩有首尾。今之中正。務自遠者。則抑割一國。使無上人。穢劣下比。則拔舉非次。並容其黨。公以爲格。坐成其私。君子無小人之怨。官政無繩姦之防。使得上欺明主。下亂人倫。乃使優劣易一作異。地。首尾倒錯。措一作推。貴異之器。使在凡品之下。負戴不肖。越在成人之首。損政之道三也。陛下踐阼。開天地之徳。弘不諱之詔。納忠直之言。以覽天下之情。太平之基。不世之法也。然賞罰。自王公以至於庶人無不加。法置中正。委以一國之重。無賞罰之防。人心多故。淸平者寡。故怨訟者眾。聽之則告訐無已。禁絕則侵枉無極。與其理訟之煩。猶愈侵枉之害。今禁訟訴則杜一國之口。培一人之勢。使得縱橫無所顧憚。諸受枉者抱怨積直。獨不蒙天地無私之徳。而長壅蔽於邪人之銓。使上明不下照。下情不上聞。損政之道四也。昔在前聖之世。欲惇風俗。鎭靜百姓。隆鄕黨之義。崇六親之行。禮教庠序以相率。賢不肖於是見矣。然鄕老書其善以獻天子。司馬論其能以官於職。有司考績。以明黜陟。故天下之人。退而修本。州黨有徳義。朝廷有公正。浮華邪佞。無所容厝。今一國之士。多者千數。或流徙異邦。或取給殊方。面猶不識。況盡其才力。而中正知與不知。其當品狀。采譽與臺府。納毀於流言。任己則有不識之蔽。聽受則有彼此之偏。所知者以愛憎奪其平。所不知者以人事亂其度。旣無鄕老紀行之譽。又非朝廷考績之課。遂使進官之人。棄近求遠。背本逐末。位以求成。不由行立。品不校功。黨譽虛妄。損政五也。凡所以立品設狀者。求人才以理物也。非虛飾名譽。相爲好醜。𨿽孝悌之行。不施朝廷。故門外之事。以義斷恩。旣以在官。職有大小。事有劇易。各有功報。此人才之實效。功分之所得也。今則反之。於限當報。𨿽職之髙。還附卑品。無績於官。而獲髙敍。是爲抑功實而隆虛名也。上奪天朝考績之分。下長浮華朋黨之士。損政六也。凡官不同事。人不同能。得其能則成。失其能則敗。今品不狀才能之所宜。而以九等爲例。以品取人。或非才能之所長。以狀取人。則爲本品之所限。若狀得其實。猶品狀相妨。系縶選舉。使不得精於才宜。況今九品所疏。則削其長。所親。則飾其短。徒結白論。以爲虛譽。則品不料能。百揆何以得理。萬機何以得修。損政七也。前九品詔書。善惡必書。以爲褒貶。當時天下少有忌。今之九品所下。不彰其罪。所上。不列其善。廢褒貶之義。任愛憎之斷。淸濁同流。以植其私。故反違前品。大其形勢。以驅動眾人。使必歸己。進者無功以表勸。退者無惡以成懲。懲勸不明。則風俗污濁。天下人焉得不解徳行。而銳人事。損政八也。由此論之。選中正而非其人。授權勢而無賞罰。或缺中正而無禁檢。故邪黨得肆。枉濫縱橫。𨿽職名中正。實爲姦府。事名九品。而有八損。上四句。亦見書鈔引。或恨結於親親。猜生於骨肉。當身困於敵讎。子孫離其殃咎。斯乃歷世之患。非徒當今之害也。是以時主觀時歷法。防姦消亂。靡有常則。故周因於殷。有所損益。至於中正九月。上聖古賢。皆所不爲。豈蔽於此事。而有不周哉。將以政化之道無取於此也。自魏立以來。未見其得人之功而生讎薄之累。毀風貶俗。無益於化。古今之失。莫大於此。愚臣以爲宜罷中正。除九品。上二句亦見書鈔引。棄魏氏之獘法。立一代之美制。文選恩幸傳論注。引臧書。𨿽僅節數句。而臧書有此疏。自可知。故因從唐修書錄出。毅爲司隸校尉。曾齋而疾。其妻出省。毅自表戒當作解。齋。書鈔引晉書。劉暾毅子。字長叔。當作升。蓋升叔二字古常誤。暾五爲司隸。允協物情故也。書鈔引臧書。

和嶠和嶠字長輿。文選閒居賦注。嶠爲黃門侍郎。遷中書令。舊監﹑令﹑共車入朝。及嶠爲令。荀勗爲監。嶠不禮勗。常以意气加之。每同乘。髙抗專車而坐。乃使監令異車。自嶠始也。文選王文憲集序注。

崔洪洪薦雍州刺史郤詵代己爲左丞。詵後糾洪。洪謂人曰。我舉郤丞。而還奏我。是挽弩自射也。詵聞曰。崔侯爲國舉才。我以才見用。惟官是視。各明至公。何故私言乃至此。洪聞其言而重之。書鈔引晉書。

侯史光侯史光字孝明。書鈔。泰始初。詔曰。光忠亮篤素。有居正執義之心。歷職內外。恪勤在公。其以光爲禦史中丞。𨿽屈其列校之位。亦所以伸其司直之才。光在職。寬而不縱。太保王祥﹑久疾廢朝。光奏請免之。詔優祥而寢光奏。後遷少府。書鈔引晉書。

何攀王浚爲益州。辟攀爲別駕。浚謀伐吳。遣攀奉表詣臺。口陳事機。詔再引見。乃令張華與攀籌量進討之宜。浚兼遣攀過羊祜。面陳伐吳之策。攀善於將命。帝嘉之。詔攀參浚軍事。書鈔引臧書。

劉頌劉頌字子雅。書鈔。辟相府掾。奉使於蜀。時蜀新平。人饑土荒。頌表求賑貸。未報。乃開倉出谷。蜀民賴之。太祖以頌專。輒除名。書鈔引臧書。武帝踐阼。頌拜尙書三公郎。典科律。申冤訟。累遷中書侍郎。書鈔引晉書。

李重李重爲平陽太守。崇徳化。修學校。表篤行。拔賢能。淸簡無欲。正身率下。在職三年。彈黜四縣。書鈔引晉書。

傅玄傅玄字休奕。北地人。文選傅玄雜詩注。勤學善屬文。同上。州舉秀才。文選雜詩注。稍遷至司隸校尉。文選雜詩注。咸。玄子。咸以議郎長兼司隸校尉。咸前後固辭。辭旨懇切。上不聽。敕使者逼就拜授。咸悲鯁傷咽。以身無兄弟。職無假。到官之日。喪祭無主。重自陳乞。遂不見聽。聽於官舍設靈坐。朔望奉祭。咸臥病治職。時朝廷寬弛。豪右放恣。郡縣容縱。寇盜充牣。攻纂囚徒。掠奪市道。交私請託。朝野混淆。咸於是奏免河南尹。京都肅然。貴戚憚之。數月之間。三奏免選官。奏案謇諤。終無曲撓。𨿽不見從。有司肅然。均見禦覽二百五十引臧書。咸奏免王戎。解結劾之。不允。咸奏云。新作上事。以爲按令。禦史中丞。督司百僚。皇太子以下。其在行馬內有違法憲者。皆憚糾之。𨿽在行馬外。而監司不糾。亦得奏之。如令之文。行馬之內有違法憲。謂禁防之事耳。宮內禁防。外司不得而行。故專施中丞。今道路橋梁不修。鬥訟屠沽不絕。如此之比。中丞推責州坐。卽今所謂行馬內語。施於禁防。旣雲中丞督司百僚矣。何復說行馬之內乎。旣云百僚。而不得復說行馬之內者。內外眾官謂之百僚。則通內外矣。司隸所以不復說行馬內外者。禁防之事已於中丞說之故也。中丞﹑司隸﹑俱糾皇太子以下。則共對司內外矣。不爲中丞專司內百僚。司隸專司外百僚。自有中丞﹑司隸﹑以來。更互奏。內外眾官。惟所糾得。無內外之限也。而結一旦橫挫臣。臣前所以不羅縷者。冀因結奏。得從私願也。今旣所願不從。而敕云但爲過耳。非所不及也。以此見原。臣忝司直之任。宜當正己率人。若其有過。不敢受原。是以申陳其愚。司隸與中丞俱共糾皇太子已下。則從皇太子以下無所不糾也。得糾皇太子。而不得糾尙書。臣之闇塞。旣所未譬。皇太子爲在行馬之內邪。皇太子在行馬之內。而得糾之。尙書在行馬之內。而不得糾。無有此理。此理灼然。而結以此挫臣。臣可無恨耳。其於觀聽無乃有怪邪。臣識石公。前在殿上脫衣。爲司隸荀愷所奏。先帝不以爲非。於時莫謂侵官。今臣裁糾尙書。而當有罪乎。咸累自上。稱引故事。條理灼然。朝廷無以易之。因書鈔��節引此奏數句。知舊晉書有此段。故依唐修書錄出。

傅宣祇子宣爲禦史中丞。孝懷。詹事裴紹。息猷﹑尙榮陽長公主。紹字承伯。秀從兄子。猷不願婚。聞紹在中書。卽娉溫嶠妹。傅宣奏猷大不敬。禦覽一百五十二引臧書。

臧榮緒晉書卷九

阮籍阮籍字嗣宗。陳畱尉氏人。文選詠懷詩注。容貌瑰傑。志气宏放。同上。籍隨叔父至東兗。刺史王昶。聞籍奇偉。請與相見。乃嘆息以不能測。禦覽五百十二。太尉蔣濟聞籍有才雋。而俶儻爲志髙。問掾王默。然後上十一字依茶陵本加。辟之。籍詣都亭奏記曰。籍死罪死罪。伏惟明公以含一之徳。據上臺之位。羣英翹首。俊賢抗足。開府之日。人人自以爲掾屬。辟書始下。而下走爲首。昔子夏處新作在於。西河之上。而文侯擁彗。鄒子居新作處於。黍谷之陰。而昭王陪乘。夫布衣窮居新無上二字。而之士下有孤居特立四字。韋帶之士。孤居特立。王公大人所以屈體而上三字新作禮字。下之者爲道存也。今籍無鄒卜之徳。新作道。而有其陋。猥見采擇。無以稱當。方將耕於東臯之陽。輸黍稷之餘稅。以避當塗者之路。新無上句。負薪疲病。足力不彊。補吏之召。非所克堪。乞回謬恩。以光淸舉。初濟恐籍不至。得記欣然。遣吏卒迎之。而籍已去。濟大怒王默。默懼。與籍書勸說之。上十字依茶陵本加。於是鄕親共諭之。籍乃就吏。後謝病歸。復爲尙書郎。見文選詣蔣公奏記並注。籍本有濟世志。屬魏晉之際。天下多故。遂酣飲爲常。文帝初欲爲武帝求婚於籍。籍醉六十日。不得言而已。文選詣蔣公奏記注。初文帝輔政。籍嘗言於帝曰。平生曾遊東平。樂其風土。帝大悅。卽拜東平相。籍乘驢到郡。壞府捨屏障。使內外相望。法令淸簡。旬日而還。書鈔引晉書。籍拜東平相。不以政事爲務。沈醉日多。文選五君詠注。遷步兵校尉。文選詠懷詠注。籍𨿽放誕。不拘禮教。然發言玄遠也。口不評論臧否人物。文選五君詠注。景元四年。卒。籍善屬文。初不苦思。率爾便成。作五言詩詠懷。八十餘篇。爲世所重。文選五君詠注。阮孚咸子。字遙集。書鈔。元帝以孚爲安東參軍。蓬發飲酒。不以王務嬰心。以上書鈔參軍引臧書。時帝旣用申韓以救世。而孚之徒。未能棄也。𨿽然。不以事任處之。轉丞相從事中郎。終日酣縱。恆爲有司所案。帝每優容之。書鈔從事中郎引晉書。後拜散騎常侍。性旣嗜酒。嘗以金貂換酒。爲有司所彈。帝宥之。事類賦注。冠。引晉書。明帝卽位。孚轉爲吏部尙書。領東海一作暘。王師。辭不拜。詔就家用之。尙書令郗鑑以爲非體。一作禮。帝曰。就家用之誠不快。不爾便廢才。爲當輕重。務推之耳。書鈔引臧書。孚性好屐。或有詣阮。正自蠟屐。因自嘆曰。未知一生當著幾量屐。書鈔引晉書。阮裕籍族弟。放弟。在剡。曾有好車。借無不給。有人葬母。意欲借而不敢言。後裕聞之。乃嘆曰。吾有車而使人不敢借。何以車爲。遂命焚之。書鈔車引晉書。

嵇康嵇康字叔夜。譙國人。文選琴賦注。少有奇才。同上。風姿淸秀。髙爽任眞。書鈔。博覽經籍。無所不見。文選琴賦注。與魏宗室婚。拜中散大夫。書鈔。嵇康爲竹林之遊。預其流者。向秀﹑劉伶﹑之徒。文選思舊賦注。嵇康過邯鄲。邯鄲人王烈。自言二百餘歲。共入山。得石髓如飴。卽自服半。余半與康。皆凝而爲石。石室中見一卷素書。呼吸之間。康取。輒不見。書鈔石。與呂安友善。文選琴賦注。東平呂安家事系獄。亹閱之始。安以語康。辭相證引。遂復收康。文選琴賦注。後與安俱斬東市。文選琴賦注。初康嘗遊乎西洛。暮宿華陽亭。引琴而彈。夜分忽有客詣之。稱是古人。與康共談音律。辭致淸辯。因索琴彈之。而爲廣陵散。聲調絕倫。遂以授康。仍誓不傳人。亦不自言其姓字。後康將刑東市。索琴彈之。曰。昔袁孝尼嘗從吾學廣陵散。吾每靳固之。廣陵散於今絕矣。書鈔引晉書。呂安。字仲悌。東平人也。文選思舊賦注。安才气髙奇。文選褚淵碑文注。安妻甚美。兄巽報之。巽內慚。誣安不孝。啟太祖徙安遠郡。卽路與康書曰。安白。昔李叟入秦。及關而嘆。梁生適越。登嶽長謠。夫以嘉遁之舉。猶懷戀恨。況乎不得已者哉。惟別之後。離羣獨遊。一作逝。背榮宴。辭倫好。經回路。涉一作造。沙漠。雞鳴戒旦。則飄爾晨徵。日薄西山。則馬首靡託。尋歷曲阻。則沈思紆結。乘一作登。髙遠眺。則山川悠隔。或乃回飆一作風。狂厲。白日寢光。踦�一作徙倚。交錯。陵隰相望。徘徊九臯之內。慷慨重阜之嶺。進無所依。一作由。退無所據。涉澤求蹊。披榛覓路。嘯詠溝渠。良不可度。斯亦行路之艱難。然非吾心之所懼也。至若蘭茞傾頓。桂林移植。根萌未樹。而牙淺弦急。常一作每。恐風波潛駭。危機密發。斯一作此。所以怵惕於長衢。按轡而嘆息一無上五字。也。又北土之性。難以託根。投人夜光。鮮不按劍。今將植橘柚於玄朔。蒂一作榮。華藕於修陵。表龍章於裸壤。奏韶舞一作武。於聾俗。固難以取貴矣。夫物不我貴。則莫之與。莫之與則傷之者至矣。飄飄遠遊之士。託身無人之鄕。總轡遐路。則有前言之艱。一作難。懸鞍陋宇。則有後慮之戒。朝霞啟暉。則身疲於一作而。遄徵。太陽戢曜。則情劬於一作而。夕惕。肆目平隰。則遼一作寥。廓而無睹。極聽修原。則淹一作掩。寂而無聞。吁其悲矣。心傷悴一作瘁。矣。然後乃知步驟之士。不足爲貴也。若迺顧影一作景。中原。憤气云踴。哀物悼世。激情風烈。一作厲。龍睇一作嘯。大野。虎嘯一作睇。六合。猛气一作志。紛紜。雄心四據。思躡雲梯。橫奮八極。披艱埽穢。蕩海夷嶽。蹴昆侖使西倒。蹋太山令東覆。平滌九區。恢維宇宙。斯亦吾之鄙願也。時不我與。垂翼遠逝。鋒距靡加。翅翮摧屈。翅一作六。自非知命。誰一作孰。能不憤悒者哉。吾子植根芳苑。擢一作濯。秀淸流。布一作晞。葉華崖。飛藻云肆。俯據潛龍之淵。一作渚。仰蔭棲一作遊。鳳之林。榮曜眩其前。艷色餌其後。良儔一作疇。交其左。聲名馳其右。翺翔倫黨之間。弄姿帳房之裏。從容顧眄。綽有餘裕。俯仰吟嘯。自以爲得志矣。豈能與吾曹同大丈夫之憂樂者哉。去矣嵇生。永一作遠。離隔矣。煢煢飄寄。臨沙漠矣。悠悠三千。路難涉矣。攜手之期。邈無日矣。思心彌結。誰云釋矣。無金玉爾音。而有遐心。身𨿽胡越。意存斷金。各敬爾儀。惇履璞沈。繁華流蕩。君子弗欽。臨書悢然。一作臨紙意結。知復何云。太祖見而惡之。收安付廷尉。與康俱死。茶陵本文選思舊賦注。選注𨿽無此書。觀其所引上下文。實本幹寶晉紀。則有此書可知。故依文選錄出。又按此書。嵇紹集以爲趙至與嵇茂齊書。幹寶晉紀以爲呂安與嵇康書。李善注文選時。尙不能定其適從。唐修晉書。從嵇紹集。故附趙至傳。臧書自從幹寶晉紀。故附呂安傳。

向秀向秀字子期。河內懷人也。文選思舊賦注。秀始有不羈之志。與嵇康﹑呂安﹑友。康旣被誅。應本州計入洛。太祖問曰。聞有箕山之志。何以在此。秀曰。以爲巢許未達堯心。是以來見。反自役作思舊賦云。余與嵇康﹑呂安﹑居止接近。其人並有不羈之才。然嵇志新作意。遠而疏。呂心曠而放。其後各新作並。以事見法。嵇博綜技藝。於絲竹特妙。臨當就命。顧視日影。索琴而彈之。余逝將西邁。經其舊廬。於時日薄虞淵。新以唐諱作泉。寒冰淒然。鄰人有吹笛者。發聲寥亮。追思新作想。曩昔遊宴之好。感音而嘆。故作賦云。將命適於遠京兮。遂旋反而新作以。北䢐。濟黃河以泛舟兮。經山陽之舊居。瞻曠野之蕭條兮。息余駕乎城隅。踐二子之遺迹兮。歷窮巷之空廬。嘆黍離之湣周兮。悲麥秀於殷墟。惟古一作追。昔以懷今一作人。兮。心徘徊以躊躇。棟宇存新作在。而弗毀兮。形神逝其焉如。昔李斯之受罪兮。嘆黃犬而長吟。悼嵇生之永辭兮。顧日影而彈琴。託運遇於領會兮。寄余命於寸陰。聽鳴笛之慷慨兮。妙聲絕而復尋。停新作佇。駕君其將邁兮。遂新作故。援翰而新作以。寫心。後爲黃門郎卒。文選思舊賦並注。

劉伶劉伶字伯倫。沛國人也。文選酒徳頌注。志气放曠。以宇宙爲狹。同上。伶潛默少言。文選五君詠注。伶常乘車。攜一壺酒。使人荷鍤而隨之。謂曰死便埋我。文選五君詠注引臧書。書鈔鹿車引晉書。知書鈔所引多系臧書。著酒徳頌曰。有大人先生。以天地爲一朝。萬期一作朝。爲須臾。日月爲扃牖。八荒爲庭衢。行無轍迹。居無室廬。幕天席地。縱意所如。止則操卮執觚。動則挈榼提壺。惟酒是務。焉知其餘。有貴介公子。搢紳處士。聞吾風聲。議其所以。乃奮袂攘襟。怒目切齒。陳說禮法。是非鋒起。一作蜂起。先生於是方捧甖承槽。銜杯漱醪。奮髯踑一作箕。踞。枕曲藉糟。無思無慮。其樂陶陶。兀然而醉。豁一作恍。爾而醒。靜聽不聞雷霆之聲。孰視不睹泰山之形。不覺寒暑之切肌。利欲之感情。俯觀萬物。擾擾焉如江漢一作海。之載浮萍。二豪侍側焉。如蜾蠃之與螟蛉。嘗爲建威參軍。文選酒徳頌並注。卒以壽終。同上。

胡母輔之太山胡母輔之。以家貧。求試。守繁昌令。始節酒自厲。甚有能名。書鈔引晉書。輔之嘗過河南門下飲。使門卒王子博取火。子博曰。我卒也。惟不乏事則已。安能爲人使。輔之因就與語。嘆曰。吾不及也。薦之河南尹樂廣。以爲功曹。事類賦注。火。引晉書。

庾峻庾峻字山甫。書鈔。峻爲禦史中丞。威而不克。書鈔。拜侍中。出入王命。盡忠補益。常侍坐世祖。命講詩。中庶子何劭論風雅正變之義。峻起難往反。四坐辧質。莫能屈之。書鈔。庾敳峻子。字子嵩。禦覽二百四十九。敳原引作顗。遷吏部郎。是時天下多故。機變屢起。敳常靜默無爲。書鈔引晉書。參東海王越。太傅軍事。從子亮。少時見敳在太傅府。言府多名士。皆一世秀異。敳處其中。常自神王。禦覽二百四十九引臧書。

郭象郭象字子玄。書鈔。爲太傅主簿。甚見親委。遂任職專。勢專領軍一府。書鈔。

庾純庾純庾●弟。字謀甫。門宗最知名。博學有才義。爲世儒宗。早有公望。書鈔引晉書。

皇甫謐皇甫謐字士安。安定朝那人。文選三都賦序注。漢皇甫嵩曾孫。皇甫嵩與賈逵同歲舉計。至丞相府。曹公惟畱嵩與言。良久便辭之。嵩知已直亮。不能隨時。乃乘單車入蜀。書鈔引晉書。皇甫謐年二十。不學。遊蕩無度。嘗得瓜果。輒進所後叔母任氏。任氏曰。孝經云。三牲之養猶爲不孝。汝今年餘二十。目不存教。心不入道。無以慰我。因歔欷流涕。謐遂感激。折節彊學。事類賦注。瓜。引晉書。年二十。始受書。文選三都賦序注。得風痺疾。猶手不輟捲。文選。舉孝廉不行。文選三都賦序注。謐自表就帝借書。帝送一車書與之。謐𨿽羸疾。而披閱不怠。書鈔引晉書。咸寧初。詔曰。男子皇甫謐。沈靜履素。守學好古。其以謐爲太子中庶子。書鈔引晉書。又辟著作。不應。卒於家。文選三都賦序注。士安幼沈靜寡欲。有髙尙之志。以著述爲務。自號元晏先生。後得風痺疾。因而學醫。習覽經方。手不輟捲。遂盡其妙。禦覽七百二十二。

摯虞摯虞字仲洽。書鈔。少事皇甫謐。才學通博。著述不倦。同上引晉書。舉賢良。書鈔。擢爲太子舍人。書鈔。

束皙武帝問尙書郎摯虞﹑三日曲水事。摯曰。漢章帝時。平原徐肇。以三月初生三女。至三日俱亡。一村以爲怪。乃相攜至水邊洗除。因流水以濫觴。遂以成俗。帝曰。若如所說。非嘉事也。束�對曰。摯虞小生。未究其本。此事起自周公。卜成洛邑。因流水泛酒。故逸詩。羽觴隨波流。及秦昭王時。三日上巳。置酒河曲。遂有金人自泉而出。奉水心劍於王曰。令君制有西夏。此卽其處。因立爲曲水焉。二漢相沿爲盛集。帝嘉�對。禦覽一百五十八。𨿽引晉書。與新不同。

郤詵郤詵爲雍州刺史。帝於東堂餞之。問詵曰。卿自以爲何如。詵對曰。臣舉賢良。對策爲天下第一。猶桂林之一枝。昆山之片玉。世祖笑。侍中奏免詵。詔曰。吾與之戲耳。禦覽五十七。

華譚譚好學不倦。爽慧有口辯。爲鄰里所重。揚州刺史周浚。引爲從事史。愛其才器。待以賓友之禮。書鈔引晉書。太康初。刺史嵇紹。舉譚秀才。同上。譚素以才學爲東土所推。博士王濟。於眾中嘲之曰。君。吳楚之人。亡國之餘。有何秀異。而應斯舉。譚答曰。秀異固產於方外。不出於中域也。是以明珠文貝。生於江郁之濱。夜光之璞。出乎荊藍之下。以人求之。文王生於東夷。大禹生於西羌。書鈔引晉書。華譚移前松滋令表甫曰。枯澤非應龍之泉。平林非鸞鳳之窟。禦覽五十七。

陸機陸機字士衡。吳郡人也。祖遜。吳丞相。父抗。吳大司馬。文選嘆逝賦。及文賦注。機少襲領父兵。爲牙門將軍。年二十。而吳滅。退臨舊裏。與弟云閉門勤學。積十一年。文選文賦注。嘆逝賦注。略。機譽流京華。聲溢四表。被徵爲太子洗馬。與弟云俱入洛。司徒張華。素重其名。如舊相識。以文錄呈。天才綺練。當時獨絕。新聲妙句。系一作繼。蹤張蔡。機妙解情理。心識文體。作文賦曰。今每觀才士之所作。竊有以得其用心。夫放言遣辭。良多變矣。妍蚩好惡。可得而言。每自屬文。尢見其情。恆患意不稱物。文不逮意。蓋非知之難。能之難也。故作文賦。以述先士之盛藻。因論作文之利害所由。佗日殆可謂曲盡其妙。至於操斧伐柯。𨿽取則不遠。若夫隨手之變。良難以辭逮。蓋所能言者。具於此云。佇中區以玄覽。頤情志於典墳。遵四時以嘆逝。瞻萬物而思紛。悲落葉於勁秋。喜柔條於芳春。心懍懍以懷霜。志眇眇而臨云。詠世徳之駿烈。誦先人之淸芬。遊文章之林府。嘉麗藻之彬彬。慨投篇而援筆。聊宣之乎斯文。其始也。皆反視收聽。耽思傍訊。精騖八極。心遊萬仞。其致也。情曈曨而彌鮮。物昭晰而互進。傾羣言之瀝液。漱六藝之芳潤。浮天淵以安流。濯下泉而潛浸。於是沈辭怫悅。若遊魚銜鉤。而出重淵之深。浮藻聯翩。若翰鳥纓繳。而墜曾云之峻。收百世之闕文。采千載之遺韻。謝朝華於已披。啟夕秀於未振。觀古今於須臾。撫四海於一瞬。然後選義按部。考辭就班。抱暑者咸叩。懷響者畢彈。或因枝以振葉。或�波而討源。或本隱以之顯。或求易而得難。或虎變而獸擾。或龍見而鳥瀾。或妥帖而易施。或岨峿而不安。罄澄心以凝思。眇眾慮而爲言。籠天地於形內。挫萬物於筆端。始躑躅於燥吻。終流離於濡翰。理扶質以立幹。文垂條而結繁。信情貌之不差。故每變而在顏。思涉樂其必笑。方言哀而已嘆。或操觚以率爾。或含毫而邈然。伊玆事之可樂。固聖賢之所欽。課虛無以責有。叩寂寞而求音。函綿邈於尺素。吐滂沛乎寸心。言恢之而彌廣。思按之而逾深。播芳蕤之馥馥。發靑條之森森。粲風飛而猋豎。郁雲起乎翰林。體有萬殊。物無一量。紛紜揮霍。形難爲狀。辭程才以效伎。意司契而爲匠。在有無而僶俛。當淺深而不讓。𨿽離方而遁員。期窮形而盡相。故夫誇目者尙奢。愜心者貴當。言窮者無隘。論達者惟曠。詩緣情而綺靡。賦體物而瀏亮。碑披文以相質。誄纏綿而淒愴。銘博約而溫潤。箴頓挫而淸壯。頌優遊以彬蔚。論精微而朗暢。奏平徹以閒雅。說煒瞱而譎誑。𨿽區分之在玆。亦禁邪而制放。要辭達而理舉。故無取乎冗長。其爲物也。多姿。其爲體也。屢遷。其會意也。尙巧。其遣言也。貴妍。曁音聲之疊代。若五色之相宣。𨿽逝止之無常。固崎錡而難便。苟達變而識次。猶開流以納泉。如失機而後會。恆操末以續巓。謬玄黃之秩敍。故淟涊而不鮮。或仰逼於先條。或俯侵於後章。或辭害而理比。或言順而義妨。離之則雙美。合之則兩傷。考殿最於錙銖。定去畱於毫芒。苟銓衡之所裁。固應繩其必當。或文繁理富。而意不指適。極無兩致。盡不可益。立片言而居要。乃一篇之警策。𨿽眾辭之有條。必待玆而效績。亮功多而累寡。故取足而不易。或藻思綺合。淸麗千眠。炳若縟繡。淒若繁弦。必所擬之不殊。乃闇合乎曩篇。𨿽杼軸於予懷。怵佗入之我先。苟傷廉而愆義。亦𨿽愛而必捐。或苕發穎豎。離眾絕致。形不可逐。響難爲系。塊孤立而特峙。非常音之所緯。心牢落而無偶。意徘徊而不能揥。石韞玉而山輝。水懷珠而川媚。彼榛楛之勿翦。亦蒙榮於集翠。綴下裏於白雪。吾亦濟夫所偉。或託言於短韻。對窮迹而孤興。俯寂寞而無友。仰寥廓而莫承。譬偏弦之獨張。含淸唱而靡應。或寄辭於瘁音。徒靡言而弗華。混妍蚩而成體。累良質而爲瑕。象下管之偏疾。故𨿽應而不和。或遺理以存異。徒尋虛以逐微。言寡情而鮮愛。辭浮漂而不歸。猶弦麼而徽急。故𨿽和而不悲。或奔放以諧合。務嘈囋而妖冶。徒悅目而偶俗。固髙聲而曲下。寤防露與桑間。又𨿽悲而不雅。或淸虛以婉約。每除煩而去濫。闕大羹之遺味。同朱弦之淸泛。𨿽一唱而三嘆。固旣雅而不艷。若夫丰約之裁。俯仰之形。因宜適變。曲有微情。或言拙而諭巧。或理朴而辭輕。或襲故而彌新。或沿濁而更淸。或覽之而必察。或研之而後精。譬猶舞者赴節以投袂。歌者應弦而遣聲。是蓋輪扁所不得言。故亦非華說之所能精。普辭條與文律。良余膺之所服。練世情之常尢。識前修之所淑。𨿽浚發於巧心。或受●與蚩同。於拙目。彼瓊敷與玉藻。若中原之有菽。同橐籥之罔窮。與天地乎並育。𨿽紛藹於此世。嗟不盈於予掬。患挈瓶之屢空。病昌言之難屬。故踸踔於短垣。放庸音以足曲。恆遺恨以終篇。豈懷盈而自足。懼蒙塵於叩缶。顧取笑乎鳴玉。若夫應感之會。通塞之紀。來不可遏。去不可止。藏若景滅。行猶響起。方天機之駿利。夫何紛而不理。思風發於胸臆。言泉流於唇齒。紛威蕤以馺遝。惟毫素之所擬。文徽徽以溢目。音泠泠而盈耳。及其六情底滯。志往神畱。兀若枯木。豁若涸流。攬營魂以探頤。頓精爽於自求。理翳翳而愈伏。思乙乙其若抽。是以或竭情而多悔。或率意而寡尢。𨿽玆物之在我。非餘力之所�。故時撫空懷而自惋。吾未識開塞之所由。伊玆文之爲用。固眾理之所因。恢萬里而無閡。通憶載而爲津。俯貽則於來葉。仰觀象乎古人。濟文武於將墜。宣風聲於不●。塗無遠而弗彌。理無微而弗綸。配沾潤於雲雨。象變化乎鬼神。被金石而徳廣。流管弦而日新。文選文賦並注。大熙末。太傅楊駿辟機爲祭酒。文選爲賈謐作贈陸機注。楊駿議徵機爲太子洗馬。文選宴玄圃宣猷堂詩注。又謝平原內史表注。吳王晏出鎭淮南。以機爲郎中令。文選答賈長淵注。機爲尙書中兵郎。同上。繼轉殿中郎。又爲著作郎。同上謝平原內史表注。趙王倫輔政。引爲相國參軍。趙王倫篡位。遷帝於金墉城。後諸王共誅倫。復帝位。齊王冏譖機爲倫作禪文。賴成都王穎救之。免死。文選園葵詩注。𨿽引晉書。與新書異。機惡齊王冏。矜功自伐。受爵不讓。及齊亡。作豪士賦以刺焉。其序曰。夫立徳之基有常。而建功之路不一。何則。循一作修。心以爲量也。存乎我。因物以成務者。系乎彼。存夫一作乎。我者。隆殺止乎其域。系乎物一作彼。者。丰約惟所遭遇。落葉俟微風一作飆。以隕。而風之力蓋寡。孟嘗遭雍門而一作以。泣。而琴之感以末。何者。一作哉。欲隕之葉。無所假烈風。將墜之泣。不足煩哀響也。是故苟時啟於天。理盡於民。一作人。庸夫可以濟聖賢之功。斗筲可以定烈士之業。故曰。才不半古。而功已倍之。蓋得之於時勢一作世。也。歷觀古今。徼一時之功。而居伊周之位者。有矣。夫我之自我。智士猶嬰其累。物之相物。昆虫皆有此情。夫以自我之量。而挾非常之勛。神器暉其顧盻。萬物隨其俯仰。心玩居常之安。耳飽從諛之說。豈識乎功在身外。任在才表者哉。且好榮惡辱。有生之所大期。忌盈害上。鬼神猶且不免。人主操其常柄。天下服其大節。故曰。天可讎乎而時有。袨服荷戟。立乎廟門之下。援旗誓眾。奮於阡陌之上。況乎代一作世。主制命。自下財一作裁。物者哉。一作乎。廣樹恩不足以敵怨。勤興利不足以補害。故曰。代大匠●者必傷其手。且夫政由寧氏。忠臣所爲一作以。慷慨。祭則寡人。人主所不久堪。是以君奭鞅鞅。不悅公旦之舉。髙平師師。側目博陸之勢。而成王不遣嫌吝於懷。宣帝若負芒刺於背。非其然者歟。嗟乎。光於四表。徳莫富焉。王曰叔父。親莫暱焉。登帝大位。功莫厚焉。守節沒齒。忠莫至焉。而傾側顚沛。僅而自全。則伊生抱明允以嬰戮。文子懷忠敬而齒劍。固其所也。因斯以言。夫以篤聖穆親。如彼之懿。大徳至忠。如此之盛。尙不能取信於人主之懷。止謗於眾多之口。過此以往。惡睹其可。安危之理。斷可識矣。又況乎饕大名以冒道家之忌。運短才而易聖哲所難者哉。身危由於勢過。而不知去勢以求安。禍積起於寵盛。而不知辭寵以招福。見百姓之謀已。則申宮警守。以崇不畜之威。懼萬民一作方。之不服。則嚴刑峻制。以賈傷心之怨。然後威窮乎震主。而怨行乎上下。眾心日陊。危機將發。而方偃仰瞪眄。一作盱。謂足以誇世。笑古人之未工。忘己事之已拙。知曩勛之可矜。暗成敗之有會。是以事窮運盡。必於一作有。顚僕。風起塵合。而禍至常酷也。聖人忌功名之過已。惡寵祿之逾量。蓋爲此也。夫惡欲之大端。賢愚所共有。而遊子殉髙位於生前。志士思垂名於身後。受生之分。惟此而已。夫蓋世之業。名莫大焉。震主之勢。位莫盛焉。率意無違。欲莫順焉。借使伊人頗覽天道。知盡不可益。盈難久持。超然自引。髙揖而退。則巍巍之盛。仰邈前賢。洋洋之風。俯冠一作觀。來籍。而大欲不乏一作止。於身。至樂無愆乎舊。節彌效而徳彌廣。身逾逸而名逾劭。此之不爲。彼之必昧。然後河海之迹。堙爲窮流。一簣之舋。積成山嶽。名編凶頑之條。身猒荼毒之痛。豈不謬哉。故聊賦焉。庶使百世少有寤云。文選豪士賦序並注。世有豪士兮。遭國顚沛。攝窮運之歸期。嘗眾通之所會。苟時至而理盡。譬摧枯而振敗。因天地以運動。恆才璅而功大。於是禮極上典。服盡暉崇。儀北辰以葺宇。實蘭室而桂宮。撫玉衡於樞極。運萬物乎掌中。伊天道之剛健。猶時至而必�。日罔中而弗昃。月何盈而不闕。襲覆車之危軌。笑前乘之去穴。若知險而退止。趨歸蕃而自戢。推璇璣以長謝。顧萬物而髙揖。託浮雲以邁志。豈咎�之能集。擠爲山以自隕。嘆禍至於何及。按此賦自必全載。故姑依略見於類聚諷類者錄出。以俟考。成都王表理機。起爲平原內史。到官上表謝恩。曰。陪臣陸機言。今月九日。魏郡太守遣兼丞張含齎板詔書印綬。假臣爲平原內史。拜受祗竦。不知所裁。臣機頓首。死罪死罪。臣本吳人。出自敵國。世無先臣宣力之效。才非邱園耿介之秀。皇澤廣被。惠濟無遠。擢自羣萃。累蒙榮進。入朝九載。歷官有六。身登三閣。官成兩宮。服冕乘軒。仰齒貴遊。振景拔迹。顧邈同列。施重山嶽。義足灰沒。遭國顚沛。無節可紀。𨿽蒙曠蕩。臣獨何顏。俛首頓膝。憂愧若厲。而橫爲故齊王冏所見枉陷。誣臣與眾人共作禪文。幽執囹圄。當爲誅始。臣之微誠。不負天地。倉卒之際。慮有逼迫。乃與弟云﹑及散騎侍郎袁瑜﹑中書郎馮熊。尙書右丞崔基﹑廷尉正顧榮﹑汝陰太守曹武﹑思所以獲免。陰蒙避回。崎嶇自列。片言隻字。不關其間。事蹤筆迹。皆可推校。而一朝翻然。更以爲罪。蕞爾之生。尙不足�。區區本懷。實有可悲。畏逼天威。卽罪惟謹。鉗口結舌。不敢上訴所天。莫大之釁。日經聖聽。肝血之誠。終不一聞。所以臨難慷慨。而不能不恨恨者。惟此而已。重蒙陛下愷悌之宥。回霜收電。使不隕越。復得扶老攜幼。生出獄戶。懷金拖紫。退就散輩。感恩惟咎。五情震悼。跼天蹐地。若無所容。不悟日月之明。遂垂曲照。雲雨之澤。播及朽瘁。忘臣弱才。身無足采。哀臣零落。罪有可察。苟削丹書。得夷平民。則塵洗天波。謗絕眾口。臣之始望。尙未至是。猥辱大命。顯授符虎。使春枯之條。更與秋蘭垂芳。陸沈之羽。復與翔鴻撫翼。𨿽安國免徒。起紆靑組。張敞亡命。坐致朱軒。方臣所荷。未足爲泰。豈臣蒙垢含�。所宜忝竊。非臣毀宗夷族。所能上報。喜懼參並。悲慚哽結。拘守常憲。當便道之官。不得束身奔走。稽顙城闕。瞻系天衢。馳心輦轂。臣不勝屏營延仰。謹拜表以聞。文選謝平原內史表並注。陸云。云補浚儀令。縣居都會之要。名爲難理。云到官肅然。下不能欺。市無二價。書鈔引晉書。云去官。百姓追思之。圖畫形像。配食縣社。書鈔引晉書。

臧榮緒晉書卷十

夏侯湛夏侯湛字孝若。譙國人也。文選東方朔書贊注。美容儀。才華富盛。早有名譽。與潘嶽友善。時人謂之連璧。同上。爲太尉掾。文選夏侯常侍誄注。湛舉賢良。對策。拜郎中。同上。進補太子舍人。轉尙書郎。出宰野王令。文選夏侯常侍誄注。湛居邑累年。朝野多嘆其屈。類聚四十八。禦覽二百二十。除中書侍郎。出補南陽相。文選夏侯常侍誄注。惠帝卽位。爲散騎常侍。文選東方朔書贊注。湛族爲盛門。性頗豪侈。甘食美服。窮滋極珍。湛將沒。遺命小棺薄斂。不修封樹。文選夏侯常侍誄注。

潘嶽潘嶽字安仁。滎陽中牟人。文選藉田賦注。父芘。瑯邪內史。文選懷舊賦注。嶽總角辯慧。摛藻淸艷。鄕邑稱爲奇童。弱冠辟太尉﹑秋興賦注。作賈充爲太尉。嶽爲賈充掾。西徵賦注。作嶽弱冠辟太尉府掾。司空府。文選藉田賦注。泰始四年正月丁亥。世祖初藉千畝。司空掾潘嶽作藉田頌曰。伊晉之四年。正月丁未。當作亥。皇帝親率羣後。藉於千畝之甸。禮也。於是乃使甸帥淸畿。野廬埽路。封人壝宮。掌捨設枑。靑壇蔚其嶽立兮。翠幕黕以云布。結崇基之靈址兮。啟四塗之廣阼。沃野墳腴﹑膏壤平砥﹑淸洛濁渠。引流激水。遐阡繩直。邇陌如矢。●一作蔥。犗服於縹軛兮。紺轅綴於黛耜。儼儲駕於廛左兮。俟萬乘之躬履。百僚先置。位以職分。自上下下。具惟命臣。襲春服之萋萋兮。接遊車之轔轔。微風生於輕幰兮。纖埃起於朱輪。森奉璋以階列兮。望皇軒而肅震。若湛露之唏朝陽兮。似眾星之拱北辰也。於是前驅魚麗。屬車鱗萃。閭闔洞啟。參塗方駟。常伯陪乘。太僕秉一作執。轡。后妃獻穜稑之種。司農撰播殖之器。挈壺掌升降之節。宮正設門閭之蹕。天子乃禦玉輦。蔭華蓋。衝牙錚槍。綃紈綷�。金根照耀以炯晃兮。龍驥騰驤而沛艾。表朱衣於離坎兮。飛靑縞於震兌。中黃廚以發輝一作揮。兮。方彩紛其繁會。五輅一作路。鳴鑾。九旗揚旆。瓊鈒入橤。云罕晻藹。蕭管嘲哳以啾嘈兮。鼓鞞�隱以砰磕。筍�嶷以軒翥兮。洪鐘越乎區外。震震塡塡。塵騖連天。以幸乎藉田。蟬冕熲以灼灼兮。碧色肅其千千。似夜光之剖荊璞兮。若茂松之依山顚也。於是我皇乃降靈壇。撫禦耦。坻一作遊。場染屨。洪縻在手。三推而捨。庶人終畝。貴賤以班。或五或九。於斯時也。居靡都鄙。民無華裔。長庶雜遝以交集。士女頒斌而或戾。被褐振裾。垂髫總發。躡踵側肩。掎裳連襼。卽袂字。黃塵爲之四合兮。陽光爲之潛翳。動容發音。而觀者莫不抃舞乎康衢。謳吟乎聖世。情欣樂於昏作兮。慮盡力乎樹蓺。靡誰一作推。督而嘗勤兮。莫之課而自厲。躬先勞以說一作而悅。使兮。豈嚴刑而猛制之哉。有邑老田父。或進而稱曰。蓋損益隨時。理有常然。髙以下爲基。民以食爲天。正其末者端其本。善其後者愼其先。夫九土之宜弗任。四業一作人。之務不壹。野有菜蔬之色。朝靡代耕之秩。無儲蓄以虞災。徒望歲以自必。三代之衰。皆此物也。今聖上昧旦丕顯。夕惕若栗。圖匱於丰。防儉於違。欽哉欽哉。惟谷之卹。展三時之弘務。致倉廩於盈溢。固堯湯之用心。而存救之要術也。若乃廟祧有事。祝宗諏日。簋簋普悼。則此之自實。縮鬯蕭茅。又於是乎出。黍稷馨香。旨酒嘉栗。宜其民和年登。而神降之吉也。古人有言曰。聖人之徳。無以加於孝乎。夫孝者。天地之性﹑人之所由靈也。昔者。明王以孝治天下。其或繼之者。鮮哉希矣。逮我皇晉。實光斯道。儀刑孚於萬國。愛敬盡於祖考。故躬稼以供粢盛。所以致孝也。勸穡以足百姓。所以固本也。能本而孝。盛徳大業。至矣哉。此一役也。而二美具一作顯。焉。不亦遠乎。不亦重乎。敢作頌曰。思樂甸畿。薄采其茅。一作芳。大君戾止。言藉其農。其農三推。萬方以祗。耨我公田。實一作遂。及我私。我簠斯盛。我簋斯齊。我倉如陵。我庾如坻。念玆在玆。永言孝思。人力普存。祝史正辭。神祇攸歆。逸豫無期。一人有慶。兆民賴之。文選藉田賦並注。舉秀才。髙步一時。爲眾所疾。同上。嶽出爲河陽令。同上閒居賦注。時山濤領王濟裴楷等皆親遇。嶽內不平。乃密題閣道。爲謠曰。閣道東。有大牛。王濟鞅。裴楷秋。和嶠刺促不得休。事類賦注。牛。引晉書。轉懷令。文選閒居賦注。嶽旣一作領。宰二邑。勤於政績。推一作調。補尙書郎。遷廷尉平。爲公事免官。文選閒居賦注。又西徵賦注。又河陽縣作注。楊駿爲太傅輔政﹑髙選吏佐﹑引嶽爲太傅主簿﹑駿誅除名﹑同上閒居賦注。嶽爲長安令。作西徵賦曰。歲次玄枵。元康二年。壬子。月旅蕤賓。五月律。丙子統日。統夏日。乙未禦辰。十八日。潘子憑軾西徵。自京䢐秦。迺喟然嘆曰。古往今來。邈矣悠哉。寥廓忽恍。化一气而甄三才。此三才者。天地人道。惟生與位。謂之大寶。生有修短之命。位有通塞之遇。鬼神莫之要。聖智弗能豫。當休明之盛世兮。託菲薄之陋質。納旌弓於鉉臺。贊庶績於帝室。嗟鄙夫之常累。固旣得而患失。無柳季之直道。佐士師而一黜。武皇忽其升遐。八音遏於四海。天子寢於諒闇兮。百官聽於冢宰。彼負荷之殊重兮。𨿽伊周其猶殆。窺七貴於漢庭。譸一姓之或在。無危明以安位。祇居逼以示專。陷亂逆以受戮。匪降禍之自天。孔隨時以行藏。蘧與國而舒捲。苟蔽微以謬章。患過辟之未遠。悟山潛之逸士。卓長往而不反。陋吾人之拘孿。飄蓱浮而蓬轉。寮位儡其隆替。名節漼以隳落。危素卵之累殼。甚玄燕之巢幕。心戰懼以兢悚。如臨深而履薄。夕獲歸於都外。宵未中而難作。匪擇木以棲集。�林焚而鳥存。遭千載之嘉會。皇合徳於乾坤。弛秋霜之嚴威。流春澤之渥恩。甄大義以明責。反初服於私門。皇鑑揆余之忠誠。俄命余以末班。牧疲人於西夏。攜老幼而入關。丘去魯而顧嘆。季過沛而涕零。伊故鄕之可懷。疚聖達之幽情。矧匹夫之安土。邈投身於鎬京。猶犬馬之戀主。竊託慕於闕庭。眷鞏洛而掩涕。思纏綿於墳塋。乃越平樂。過街郵。秣馬臯門。稅駕西周。遠矣姬徳。興自髙辛﹑思文后稷﹑厥初生民﹑率西水滸﹑化流岐豳﹑祚隆昌﹑發。舊邦維新。旋牧野而歷玆。愈守柔而執競。夜申旦而不寐。憂天保之未定。惟泰山其猶危。祀八百而餘慶。鑑亡王之驕淫。竄南巢以投命。坐積薪以待然。方指日而比盛。人度量之乖舛。何相越之遼迥。考土中於斯邑。成建都而營築。旣定鼎於郟鄏。遂鉆龜而啟繇。平失道而來遷。繄二國而是佑。豈時王之無僻。賴先哲以長懋。望圉北之兩門。感虢鄭之納惠。討子頹之樂禍。尢闕西之效戾。重戮帶以定襄。弘大順以霸世。靈壅川以止鬥。晉演義以獻說。咨景悼以迄�。政淩遲而彌季。俾庶朝之構逆。歷兩王而乾位。逾十葉以逮赧。邦分崩而爲二。竟橫噬於於虎口。輸文武之神器。澡孝水而濯纓。嘉美名之在玆。夭赤子於新安。坎路側而瘞之。亭有千秋之號。子無七旬之期。𨿽勉勵於延吳。實潛慟乎余慈。眄山川以懷古。悵攬轡於中塗。虐項氏之肆暴。坑降卒之無辜。激秦人以歸徳。成劉后之來蘇。事回泬而好還。卒宗滅而身屠。經澠池而長想。停余車而不進。秦虎狼之彊國。趙侵弱之餘燼。超入險而髙會。仗命世之英藺。恥東瑟之偏鼓。提西缶而接刃。辱十城之虛壽。奄咸陽以取俊。出申威於河外。何猛气之咆勃。入屈節於廉公。若四體之無骨。處智勇之淵偉。方鄙�之忿悁。𨿽攺日而易歲。無等級以寄言。當光武之蒙塵。致王誅於赤眉。異奉辭以伐罪。初垂翅於回溪。不尢眚以掩徳。終奮翼而髙揮。建佐命之元勛。振皇綱而更維。登崤阪之威夷。仰崇嶺之嵯峨。臯記墳於南陵。文違風於北阿。蹇器孟以審敗。襄墨縗以授戈。曾隻輪之不反。�三帥以濟河。值庸主之矜愎。殆肆叔於市朝。任好綽其餘裕。獨引過以歸己。明三敗而不黜。卒陵晉以雪恥。豈虛名之可立。良致霸其有以。降曲崤而憐虢。託與國於亡虞。貪誘賂以賣鄰。不及臘而就拘。垂棘反於故府。屈產服於晉輿。徳不建而民無援。仲雍之祀忽諸。我䢐安陽。言陟陜郛。行乎漫瀆之口。憩乎曹陽之墟。美哉邈乎。玆土之舊也。固乃周邵之所分。二南之所交。麟趾信於關雎。騶虞應乎鵲巢。湣漢氏之剝亂。朝流亡以流析。卓滔天以大滌。劫宮廟而遷迹。俾萬乘之盛尊。降遙思於徵役。顧請旋於●泛。旣獲許而中惕。追皇駕而驟戰。望玉輅而縱鏑。痛百寮之勤王。咸畢力以致死。分身首於鋒刃。洞胸腋以流矢。有褰裳以投岸。或攘袂以赴水。傷桴�之褊小。撮舟中而掬指。升曲沃而惆悵。惜兆亂而兄替。枝末大而本披。都偶國而禍結。臧札飄其髙厲。委曹吳而成節。何莊武之無恥。徒利開而義閉。躡函谷之重阻。看天險之衿帶。迹諸侯之勇怯。筆嬴氏之利害。或開關以延敵。競遁逃以奔竄。有噤門而莫啟。不窺兵於山外。連雞互而不棲。小國合而成大。豈地勢之安危。信人事之否泰。漢六葉而拓畿。縣弘農而遠關。厭紫極之閒敞。甘微行以遊盤。長傲賓於柏谷。妻睹貌而獻餐。疇匹婦其已泰。胡厥夫之謬官。昔明王之巡幸。固淸道而後往。懼銜橛之或變。峻徒禦以誅賞。彼白龍之魚服。掛豫且之密网。輕帝重於天下。奚斯漸之可長。弔戾園於胡邑。諒遭世之巫蠱。探隱伏於難明。委讒賊之趙虜。加顯戮於儲貳。絕肌膚而不顧。作歸來之悲臺。徒望思其何補。紛吾旣邁此全節。又繼之以盤桓。問休牛之故林。感徵名於桃園。發閿鄕而警策。愬黃巷以濟潼。眺華嶽之陰崖。睹髙掌之遺蹤。憶江使之反璧。告亡期於祖龍。不語怪以徵異。我聞之於孔公。慍韓馬之大憝。阻關谷以稱亂。魏武赫以霆震。奉義辭以伐叛。彼𨿽眾其焉用。故制勝於廟算。砰揚桴以振塵。繣瓦解而冰泮。超遂遁而奔狄。甲卒化爲京觀。倦狹路之迫隘。軌踦�以低仰。蹈秦郊而始辟。豁爽塏以宏壯。黃壤千里。沃野彌望。華實紛敷。桑麻條暢。邪界褒斜。右濱汧隴。寶雞前鳴。甘泉後湧。面終南而背云陽。跨平原而連嶓冢。九嵕�●。太乙巃嵷。吐淸風之飂戾。納歸云之郁蓊。南有玄灞素滻﹑湯井﹑溫谷。北有淸渭﹑濁涇。蘭池﹑周曲。浸決鄭白之渠。漕引淮海之粟。林茂有鄠之竹。山挺藍田之玉。班述陸海珍藏。張敍神臯隩區。此西賓所以言於東主。安處所以聽於憑虛也。可不謂然乎。勁松彰於歲寒。貞臣見於國危。入鄭都而抵掌。義桓友之忠規。竭股肱於昏主。赴塗炭而不移。世善職於司徒。緇衣獘而攺爲。履犬戎之侵地。疾幽後之詭惑。舉僞烽以沮眾。淫嬖褒以縱慝。軍敗戲水之上。身死驪山之北。赫赫宗周。�爲亡國。又有繼於此者。異哉秦始皇之爲君也。傾天下以厚葬。自開辟而未聞。匠人勞而弗圖。俾生埋以報勤。外罹西楚之禍。內受牧豎之焚。語曰。行無禮必自及。此非其效與。乾坤以有親可久。君子以厚徳載物。觀夫漢髙之興也。非徒聰明神武。豁達大度而已也。乃實愼終追舊。篤誠款愛。澤靡不漸。恩無不逮。率土且弗遺。而況於鄰里乎。況於卿士乎。於斯時也。乃摹寫舊丰。制造新邑。故社易置。分楡遷立。街衢如一。庭宇相襲。渾雞犬而亂放。各識家而競入。籍含怒於鴻門。沛跼蹐而來王。範謀害而弗許。陰授劍以約莊。●白刃以萬舞。危冬葉之待霜。履虎尾而不噬。實要伯於子房。樊抗憤以卮酒。咀彘肩以激揚。忽蛇變而龍攄。雄霸上而髙驤。曾遷怒而橫撞。碎玉斗其何傷。嬰�組於軹塗。投素車而肉袒。疏飲餞於東都。畏極位之盛滿。金墉郁其萬雉。峻嵃峭以繩直。戾飲馬之陽橋。踐宣平之淸閾。都中雜遝。戶千人億。華夷士女。駢田逼側。展名京之初儀。卽新館而蒞職。勵疲鈍以臨朝。勗自彊而不息。於是孟秋爰謝。聽覽餘日。巡省農功。周行廬室。街裏蕭條。邑居散逸。營宇寺署肆廛管庫蕞芮於城隅者。百不處一。所謂尙冠修成。黃棘宣明。建陽昌陰。北煥南平。皆夷漫滌蕩。亡其處而有其名。爾乃階長樂。登未央。泛太液。淩建章。縈馺娑而款駘蕩。�枍詣而轢承光。徘徊桂宮。惆悵柏臺。鷩雉雊於臺陂。狐兔窟於殿傍。何黍苗之離離。而餘思之芒芒。洪鐘頓於毀廟。乘風廢而弗縣。禁省鞠爲茂艸。金狄遷於灞川。懷夫蕭曹魏邴之相。辛李衛霍之將。銜使則蘇屬國。震遠則張博望。教敷而彜倫敍。兵舉而皇威暢。臨危而智勇奮。投命而髙節亮。曁乎秺侯之忠孝淳深。陸賈之優遊宴喜。長卿淵云之文。子長政駿之史。趙張三王之尹京。定國釋之之聽理。汲長孺之正直。鄭當時之推士。終童山東之英妙。賈生洛陽之才子。飛翠緌。拖鳴玉。以出入禁門者眾矣。或被髮左衽。奮迅泥滓。或從容傅會。望表知裏。或著顯績而嬰時戮。或有大才而無貴仕。皆揚淸風於上烈。垂令聞而不已。想佩聲之遺響。若鏗鏘之在耳。當音鳳恭顯之任勢也。乃燻灼四方。震耀都鄙。而死之日。曾不得與夫十餘公之徒隸齒。才難不其然乎。望漸臺而扼腕。梟巨猾而余怒。揖不疑於北闕。軾樗裏於武庫。酒池鑑於商羊。追覆車而不寐。曲陽僭於白虎。化奢淫而無度。命有始而必終。孰長生而久視。武雄略其焉在。近惑文成而溺五利。侔造化以制作。窮山海之奧祕。靈若翔於神島。奔鯨浪而失水。爆鱗骼於漫沙。隕明月以雙墜。擢仙掌以承露。干云漢而上至。致邛蒟其奚難。惟餘欲而是恣。縱逸遊於角抵。絡甲乙以珠翠。忍生民之減半。勒東嶽以虛美。超長懷以遐念。若循環之無賜。較面朝之煥炳。次後庭之猗靡。壯當熊之忠勇。深辭輦之明智。衛鬒發以光鑑。趙輕體之纖麗。咸善立而聲流。亦寵極而禍侈。津便門以右轉。究吾境之所曁。掩細柳而撫劍。快孝文之命帥。周受命以忘身。明戎政之果毅。距華蓋於壘和。案乘輿之尊轡。肅天威之臨顏。率軍禮之長�。輕棘霸之兒戲。重條侯之倨貴。索杜郵其焉在。云孝裏之前號。惘輟駕而容與。哀武安以興悼。爭伐趙以徇國。定廟算之勝負。扞矢言而不納。反推怨以歸咎。未十里於遷路。尋賜劍以刎首。嗟主闇而臣嫉。禍於何而不有。窺秦墟於渭城。冀闕緬其堙盡。覓陛殿之餘基。裁岥岮以隱嶙。想趙使之抱璧。瀏睨楹以抗憤。燕圖窮而荊發。紛絕袖而自引。築聲厲而髙奮。狙潛鉛以脫臏。據天位其若玆。亦狼狽而可湣。簡良人以自輔。謂斯忠而鞅賢。寄苛制於捐灰。矯扶蘇於朔邊。儒林塡於坑阱。詩書煬而爲煙。國滅亡以斷後。身刑轘以啟前。商法焉得以宿。黃犬何可復牽。野蒲變而成脯。苑鹿化以爲馬。假讒逆以天權。鉗眾口而寄坐。兵在頸而顧問。何不早而告我。願黔黎其誰聽。惟請死而獲可。�子嬰之果決。敢討賊以紓禍。勢土崩而莫振。作降王於路左。蕭收圖以相劉。料險易與眾寡。羽天與而弗取。冠沐猴而縱火。貫三光而洞九泉。曾未足以與其髙下也。感市閭之菆井。嘆屍韓之舊處。丞屬號而守闕。人百身以納贖。豈生命之易投。誠惠愛之洽著。訐望之以求直。亦余心之所惡。思夫人之政術。實幹時之良具。苟明法以釋憾。不愛才以成務。弘大體以髙貴。非所望於蕭傅。造長山而慷慨。偉龍顏之英主。胸中豁其洞開。羣善湊而必舉。存威恪乎天區。亡墳掘而莫禦。臨掩坎而累抃。步毀垣以延佇。越安陵而無譏。諒惠聲之寂寞。弔爰絲之正義。伏梁劍於東郭。訊景皇於陽邱。奚信讒而矜謔。隕吳嗣於局下。蓋發怒於一博。成七國之稱亂。翻助逆以誅錯。恨過聽而無討。玆沮善而勸惡。呰孝元於渭塋。執奄伊以明貶。褒夫君之善行。廢園邑以崇儉。過延門而責成。忠何辜而爲戮。陷社稷之王章。俾幽死而莫鞠。�淫嬖之凶忍。剿皇統之孕育。張舅氏之姦漸。貽漢宗以傾覆。刺哀主於義域。僭天爵於長安。欲法堯而承羞。永終古而不刊。瞰康陵之孤墳。悲平後之專潔。殃厥父之篡逆。蒙漢恥而不雪。激義誠而引決。赴丹爓以明節。投宮火而焦縻。從灰熛而俱滅。騖橫橋而旋軫。歷敝邑之南垂。門磁石而梁木蘭兮。構阿房之屈奇。疏南山以表闕。倬樊川以激池。役鬼傭其猶否。矧人力之所爲。工徒斫而未息。義兵紛以交馳。宗祧污而爲沼。豈斯宇之獨隳。由僞新之九廟。誇宗虞而祖黃。驅吁嗟而妖臨。搜佞哀而爲郎。誦六藝以飾姦。焚詩書而面墻。心不則於徳義。𨿽異術而同亡。宗孝宣於樂遊。紹衰緒以中興。不獲事於敬養。盡加隆於園陵。兆惟奉明。邑號千人。訊諸故老。造自帝詢。隱王母之非命。縱聲樂以娛神。𨿽靡率於舊典。亦觀過而知仁。馮髙望之陽隈。體川陸之污隆。開襟乎淸暑之館。遊目乎五柞之宮。交渠引漕。激湍生風。乃有昆明。池乎其中。其池則湯湯汗汗。滉瀁彌漫。浩如河漢。日月麗天。出入乎東西。旦似湯谷。夕類虞淵。昔豫章之名宇。披玄流而特起。儀景星於天漢。列牛女以雙峙。圖萬載而不傾。奄摧落於十紀。擢百尋之層觀。今數仞之餘趾。振鷺於飛。鳧躍鴻漸。乘雲頡頏。隨波澹淡。瀺灂驚波。唼喋�芡。華蓮爛於淥沼。靑蕃蔚乎翠瀲。伊玆池之肇穿。肄水戰於荒服。志勤遠以極武。良無要於後福。而菜蔬芼實。水物惟錯。乃有贍乎原陸。在皇代而物土。故毀之而又復。凡厥寮司。旣富而教。咸帥貧惰。同整�棹。收罟課獲。引繳舉效。鰥夫有室。愁民以樂。徒觀其鼓枻回輪。灑釣投网。垂餌出入。挺�來往。�經連白。鳴桹厲響。貫鰓●尾。掣三牽兩。於是弛靑鯤於网鉅。解�鯉於黏徽。華魴躍鱗。素魣揚鬐。雍人縷切。鸞刀若飛。應刃落俎。靃靃霏霏。紅鮮紛其初載。賓旅竦而遲禦。旣餐服以屬厭。泊恬靜以無欲。迥小人之腹。爲君子之慮。爾乃端策拂茵。彈冠振衣。徘徊酆鎬。如渴如饑。心翹懃以仰止。不加敬而自祗。豈三聖之敢夢。竊十亂之或希。經始靈臺。成之不日。惟酆及鎬。仍京其室。庶人子來。神降之吉。積徳延祚。莫二其一。永惟此邦。云誰之識。越可略聞。而難臻其極。子贏鋤以借父。訓秦法而著色。耕讓畔以閒田。沾姬化而生棘。蘇張喜而詐騁。虞芮愧而訟息。由此觀之。土無常俗。而教有定式。上之遷下。均之埏埴。五方雜會。風流混淆。惰農好利。不昏作勞。密邇獫狁。戎馬生郊。而制者必割。實存操刀。人之升降。與政隆替。杖信則莫不用情。無欲則賞之不竊。𨿽智弗能理。明弗能察。信此心也。庶免夫戾。如其禮樂。以俟來哲。述行歷論所經人物山水也。文選西徵賦並注。汧督馬惇。立功孤城。爲州司所枉。死於囹圄。嶽誄之曰。惟元康七年秋。九月十五日。晉故督守﹑關中侯﹑扶風馬君卒。嗚呼哀哉。初雍部之內屬。羌反未弭。而編戶之氐又肆逆焉。𨿽王旅致討。終於殄滅。而蜂蠆有毒。驟失小利。俾百姓流亡。頻於塗炭。建威喪元於好畤。州伯宵遁乎大溪。若夫偏師裨將之殞首覆軍者。蓋以十數。剖符專城。紆靑拖墨之司。奔走失其守者。相望於境。秦隴之僭。鞏更爲魁。旣已襲汧而館其縣。子以眇爾之身。介乎重圍之裏。率寡弱之眾。據十雉之城。羣氐如蝟毛而起四面。雨射城中。城中鑿穴而處。負戶而汲。木石將盡。樵蘇乏竭。芻蕘罄絕。於是乎發梁棟而用之。●以鐵鎖機關。旣縱礧而又升焉。爨陳焦之麥。柿梠桷之松。用能薪芻不匱。人畜取給。靑煙傍起。歷馬長鳴。凶醜駭而疑懼。乃闕地而攻。子命穴浚塹。置壺鐳瓶甒以偵之。將穿響作。內焚穬火薰之。潛氐殲焉。久之。安西之救至。竟免虎口之厄。全數百萬之積。文契書於幕府。聖朝疇咨。進以顯秩。殊以幢蓋之制而州之。有司乃以私隸數口。谷十斛。考訊吏兵。以檟楚之辭連之。大將軍屢抗其疏曰。惇固守孤城。獨當羣寇。以少禦眾。載離寒暑。臨危奮節。保谷全城。而雍州從事忌惇勛效。極推小疵。非所以褒獎元功。宜解惇。禁劾。假授。詔書遽許。而子固已下獄。發憤而卒也。朝廷聞而傷之。策書曰。皇帝咨故督守﹑關中侯﹑馬惇。忠勇果毅。率厲有方。固守孤城。危逼獲濟。寵秩未加。不幸喪亡。朕用悼焉。今追贈牙門將軍印綬。祠以少牢。魂而有靈。嘉玆寵榮。然潔士之聞穢。其庸致思乎。若乃下吏之肆其噤害。則皆妒之徒也。嗟乎。妒之欺善。抑亦貿首之讎也。語曰。或戒其子。愼無爲善。言固可以若是。悲夫。昔乘邱之戰。縣賁父禦魯莊公。馬驚敗績。賁父曰。他日未嘗敗績。而今敗績。是無勇也。遂死之。圉人浴馬。有流矢在白肉。公曰。非其罪也。乃誄之。漢明帝時。有司馬叔持者。白日於都市手劍父讎。視死如歸。亦命史臣班固而爲之誄。然則忠孝義烈之流。慷慨非命而死者。綴辭之士。未之或遺也。天子旣以策而贈之。微臣託乎舊史之末。敢闕其文哉。乃作誄曰。知人未易。人未易知。嗟玆馬生。位末名卑。西戎猾夏。乃奮其奇。保此汧城。救我邊危。彼邊奚危。城小粟富。子以眇身。而裁其守。兵無加衛。墉不增築。婪婪羣狄。豺虎競逐。鞏更恣睢。潛跱官寺。齊萬虓闞。震驚臺司。聲勢沸騰。種落煽熾。旌旗電舒。戈矛林植。彤珠星流。飛矢雨集。惴惴士女。號天以泣。爨麥而炊。負戶以汲。累卵之危。倒懸之急。馬生爰發。在險彌亮。精冠白日。猛烈秋霜。稜威可厲。懦夫克壯。沾恩撫循。寒士挾纊。蠢蠢犬羊。阻眾陵寡。潛隧密攻。九地之下。愜愜窮城。气若無假。昔命懸天。今也惟馬。惟此馬生。才博智贍。偵以瓶壺。●以長塹。鍤未見鋒。火以起焰。薰屍滿窟。棓穴以斂。木石匱竭。萁稈空虛。瞷然馬生。傲若有餘。●梁爲礧。柿松爲芻。守不乏械。歷有鳴鉤。哀哀建威。身伏斧質。悠悠烈將。覆軍喪器。戎釋我徒。顯誅我帥。以生易死。疇克不二。聖朝西顧。關右震惶。分我汧庾。化爲寇糧。實賴夫子。思�彌長。咸使有勇。致命知方。我𨿽未學。聞之前典。十世宥能。表墓旌善。思人愛樹。甘棠不翦。矧乃吾子。功深疑淺。兩造未具。儲隸蓋鮮。孰是勛庸。而不獲免。猾哉部司。其心反側。斫善害能。醜正惡直。牧人逶迆。自公退食。聞穢鷹揚。曾不戢翼。忘爾大勞。猜爾小利。苟莫開懷。於何不至。慨慨馬生。瑯瑯髙致。發憤囹圄。沒而猶�。鳴呼哀哉。安平出奇。破齊克完。張孟運籌。危趙獲安。汧人賴子。猶彼談單。如何吝嫉。搖之筆端。傾倉可賞。矧云私粟。狄隸可頒。況曰家僕。剔子雙龜。貫以三木。功存汧城。身死汧獄。凡爾同圍。心焉摧剝。扶老攜幼。街號巷哭。嗚呼哀哉。明明天子。旌以殊恩。光光寵贈。乃牙其門。司勛頒爵。亦兆後昆。死而有靈。庶慰冤魂。鳴呼哀哉。文選馬汧督誄並注。潘尼嶽從子。字正叔。書鈔。尼性澹退。惟以著述爲事。類聚四十八。元康初。拜太子舍人。上釋奠頌。其辭曰。元康元年。冬十二月。上以皇太子富於春秋。而人道之始。莫先於孝悌。初命講孝經於崇正殿。實應天縱生知之量。微言奧義。發自聖問。業終而體達。三年春。閏月。將有事於上庠。釋奠於先師。禮也。越二十四日。丙唐諱作景。申。時祠者旣齊。輿駕次於太學。太傅在前。少傅在後。恂恂乎弘保訓之道。宮臣畢從。三率備衛。濟濟乎肅翼贊之敬。乃埽壇爲殿。懸幕爲宮。夫子位於西序。顏回侍於北墉。宗伯掌禮。司儀辯位。二學儒官搢紳先生之徒。垂纓佩玉。規行矩步者。皆端委而陪於堂下。以待執事之命。設樽篚於兩楹之閒。陳罍洗於阼階之左。幾筵旣布。鐘懸旣列。我後乃躬拜俯之勤。資在三之義。謙光之美彌劭。闕裏之教克崇。穆穆焉。邕邕焉。眞先王之徽典。不刊之美業。允不可替已。於是牲饋之事旣終。享獻之禮已畢。釋玄衣。禦春服。弛齋禁。反故式。天子乃命內外羣司。百辟卿士。蕃王三事。至於學徒國子。咸來觀禮。我後皆延而與之燕。金石簫管之音。八佾六代之舞。鏗鏘闛合。般辟俯仰。可以徵神滌欲。移風易俗者。莫不畢奏。抑淫哇。屏鄭衛。遠佞邪。釋巧辯。是日也。人無愚智。路無遠邇。離鄕越國。扶老攜幼。不期而俱萃。皆延頸以視。傾耳以聽。希道慕業。洗心革志。想洙泗之風。歌來蘇之惠。然後知居室之善。著應乎千里之外。不言之化。洋溢於九有之內。於熙乎若典。固皇代之壯觀。萬載之一會也。尼昔忝禮官。嘗聞俎豆。今廁末列。親睹盛美。瀸漬徽猷。沐浴芳潤。不知手舞口詠。竊作頌一篇。義近辭陋。不足測盛徳之形容。光聖明之遐度。其辭曰。三元疊運。五徳代微。黃精旣亢。素靈乃暉。有皇承天。造我晉畿。祚以大寶。登以龍飛。宣基誕命。景熙遐緒。三分自文。受終惟武。席捲要蠻。蕩定荒阻。道濟羣生。化流率土。後帝承哉。丕隆曾構。奄有萬方。光宅宇宙。篤生上嗣。繼期挺秀。聖敬日躋。浚哲閎茂。畱精儒術。惇閱古訓。遵道讓齒。降心下問。鋪以金聲。光以玉潤。如日之升。如幹之運。乃延臺保。乃命學臣。聖容穆穆。侍講誾誾。抽演微言。啟發道眞。采幽窮賾。溫故知新。講業旣終。精義旣研。崇聖重師。卜日告奠。陳其三牢。引其四縣。旣戒旣式。乃盥乃薦。恂恂孔聖。百王攸希。亹亹顏生。好學無違。曰皇儲後。體神合機。兆吉先見。知來洞微。濟濟二宮。藹藹庶寮。俊乂鱗萃。髦士盈朝。如彼和肆。莫匪瓊瑤。如彼儀鳳。樂我云韶。瓊瑤誰剖。四門洞開。云韶奚樂。神人允諧。蟬冕耀庭。細佩振階。徳以謙光。仁以恩懷。我酒惟淸。我肴惟馨。舞以六代。歌以九成。莘莘冑子。祁祁學生。洗心自百。觀國之榮。學猶蒔苗。化猶偃艸。博我以文。弘我以道。萬邦蟬蛻。矧乃俊造。鉆蚌瑩珠。剖石摛藻。絲匪玄黃。水罔方圓。引之斯流。染之斯鮮。若金受範。若埴在甄。上好和云。下效如川。昔在周興。王化之始。曰文曰武。時爲世子。今我皇儲。濟聖通理。緝熙重光。於穆不已。於穆伊何。思文哲後。媚玆一人。實副元首。孝洽家邦。光照九有。純嘏自晉。永世昌阜。微微下臣。過充近侍。猥躡風雲。鸞鳳是廁。身澡芳流。目玩盛事。竭誠作頌。祗詠聖志。書鈔太子舍人。文選贈陸機出爲吳王郎中令注。按書鈔。𨿽未引其辭。意原所必有。故從唐修晉書錄出。永興末。爲中書令。類聚四十八。尼爲中書令。三王戰爭。皇家多故。尼職居顯要。從容而已。𨿽憂虞不及。而備嘗艱難。書鈔。

張載張載字孟陽。武邑新作安平。人也。有才華。文選七哀詩注。載父收。爲蜀郡太守。載隨父入蜀。作劍閣銘。曰。巖巖梁山。積石峨峨。道屬荊衡。近綴岷嶓。南通邛僰。北達褒斜。狹過彭碣。髙逾嵩華。惟蜀之門。作固作鎭。是曰劍閣。壁立千仞。窮地之險。極路之峻。世濁則逆。道淸斯順。閉由往漢。開自有晉。秦得百二。並吞諸侯。齊得十二。田生獻籌。矧玆狹隘。土之外區。一人荷戟。萬夫趑趄。形勝之地。匪親勿居。昔在武侯。中流而喜。山河一作河山。之固。見屈吳起。興實在徳。險亦難恃。洞庭孟門。二國不祀。二句一在興實二句上。自古及今。天命匪一作不。易。憑阻作昏。鮮不敗績。公孫旣滅。一作沒。劉氏銜璧。覆車之軌。無或重迹。勒銘山阿。敢告梁益。益州刺史張敏。見而奇之。乃表上其文。世祖遣使鐫石記焉。文選劍閣銘並注。起家拜著作郎。文選七哀詩注。稍遷。領著作。遂稱疾抽簪。告歸卒於家。文選七哀詩注。張協字景陽。載之弟也。兄弟並守道不競。以屬詠自娛。少辟公府。文選詠史詩注。協見朝廷貪祿位者眾。故爲詠史詩以刺之。六臣文選詠史詩注。後爲黃門侍郎。因託疾。遂絕人事。終於家。文選詠史詩注。

孫楚孫楚字子荊。太原人也。文選徵西官屬送於陟陽候作詩注。楚參鎭東軍事。太祖遣徐新作符。劭﹑孫郁至吳。將軍石苞令楚作書與孫皓。曰。苞白。蓋聞見機而作。周易所貴。小不事大。春秋所誅。此乃吉凶之萌兆。榮辱之所由生也。是故許鄭以銜璧全國。曹譚以無禮取滅。載籍旣記其成敗。古今又著其愚智矣。不復廣引譬類。崇飾浮辭。苟以誇大爲名。更喪忠告之實。今粗論事要。以相覺悟。昔炎精幽昧。歷數將終。桓靈失徳。災釁並興。豺狼抗爪牙之毒。生靈罹荼炭之難。由是九州絕貫。王綱解紐。四海蕭條。非復漢有。太祖承運。神武應期。徵討暴亂。克寧區夏。協建靈符。天命旣集。遂廓弘基。奄有魏域。土則神州中嶽。器則九鼎猶存。世載淑美。重光相襲。固知四隩之攸同。帝者之壯觀也。昔公孫氏承籍父兄。世居東裔。擁帶燕胡。憑淩險遠。講武遊盤。不供職貢。內傲帝命。外通南國。乘桴滄海。交疇貨賄。葛越布於朔土。貂馬延於吳會。自以爲控弦十萬。奔走之力。信能右折燕齊。左震扶桑。輮轢沙漠。南面稱王也。宣王薄伐。猛銳長驅。師次遼陽。而城池不守。桴鼓蹔鳴。而元凶折首。於是遠近疆埸。列郡大荒。收離聚散。咸安其居。眾庶悅服。殊俗款附。自玆以降。九野淸泰。東夷獻其樂器。肅愼貢其楛矢。曠世不羈。應化而至。巍巍蕩蕩。想所具聞也。吳之先祖。起自荊楚。遭時擾攘。潛播江表。劉備震懼。亦逃巴岷。遂依邱陵積石之固。三江五湖。浩汗無涯。假气遊魂。迄玆四紀。兩邦合從。東西唱和。互相扇動。距捍中國。自謂三分鼎足之勢。可與泰山共相終姑。相國晉王。輔相帝室。文武桓桓。志厲秋霜。廟勝之算。應變無窮。獨見之鑑。與眾絕慮。主上欽明。委以萬機。長轡遠禦。妙略潛授。偏師同心。上下用力。稜威奮伐。�入其阻。並敵一向。奪其膽气。小戰江介。則成都自潰。曜兵劍閣。而姜維面縛。開地六千。列郡三十。師不逾時。梁益肅淸。使竊號之雄。稽顙絳闕。球琳重錦。充於府庫。夫韓並﹑魏徙。虢滅﹑虞亡。此皆前鑑之驗。後事之表也。又南中呂興。深睹天命。蟬蛻內向。願爲臣妾。外失輔車唇齒之援。內有毛羽零落之漸。而徘徊危國。冀延日月。此猶魏武侯卻指河山自以爲彊。殊不知物有興亡。則所美非其地也。方今百僚濟濟。俊乂盈朝。虎臣武將。折衝萬里。國富兵彊。六軍精練。思復翰飛。飲馬南海。自頃﹑國家整修器械。興造舟楫。簡習水戰。伐樹北山。則太行木盡。浚決河洛。則百川通流。樓船萬艘。千里相望。自刳木以來。舟車之用。未有如今日之殷盛者也。驍勇百萬。畜力待時。役不再舉。今日之謂也。然主相眷眷。未便電發者。猶爲愛人治國。道家所尙。崇城遂卑。文王退舍。故先開示大信。諭以存亡。殷勤之指。往使所究也。若能審識安危。自求多福。�然攺容。祗承往告。追慕南越嬰齊入侍。北面稱臣。伏聽告策。則世祚江表。永爲魏藩。丰功顯報。隆於今日矣。若猶侮慢。未順王命。然後謀力云合。指麾風從。雍益二州。順流而東。靑徐戰士。列江而西。荊﹑揚﹑兗﹑豫。爭驅入衝。徵東甲卒。虎步秣陵。爾乃王輿整駕。六戎徐徵。羽檄燭日。旌旗流星。遊龍曜路。歌吹盈耳。士卒奔邁。其會如林。煙塵俱起。震天駭地。渴賞之士。鋒鏑爭先。忽然一旦。身首橫分。宗祀淪覆。取戒萬世。引領南望。良助寒心。夫治膏肓之疾者。必進苦口之藥。決狐疑之慮者。必告逆耳之言。如其猶豫。迷而不反。恐兪附見其已死。扁鵲知其無功矣。勉思良圖。惟所去就。石苞白。劭至吳。不敢爲通。文選爲石仲容與孫皓書並注。徵西扶風王駿。與楚舊好。起爲參軍。梁令。衛軍司馬。文選徵西官屬送於陟陽候作詩注。惠帝初。爲馮翊太守。太康三年卒。文選徵西官屬送於陟陽候作詩注。少時欲隱居。謂王濟曰。當枕石漱流。誤云枕流漱石。王曰。石可漱流可枕乎。孫曰。枕流欲洗其耳。漱石欲礪其齒。事類賦注七引晉書。孫綽纂子楚孫。字興公。興公齋前種一株松。枝髙勢遠。鄰居曰。松樹非不楚楚可憐。但恐無棟梁用耳。興公曰。楓柳𨿽合抱。亦何所施。類聚。

吾彥吾原誤吳。彥爲交州刺史。在鎭二十餘年。威恩宣著。南州寧靜。自表求代。徵爲大長秋。書鈔。

周處周處爲人﹑勇暴不可當之。嘗居義興。水中有蛟龍。山上有白額虎。鄕裏有周處。人謂之三橫。有里人說處。請殺虎。虎死。入水擊蛟龍。沒行數十里。處與之俱。經三日三夜。人謂已死矣。皆相慶賀。處殺蛟龍回。聞鄕裏相賀。始知身之患人也。於是反身修己。禦覽四百三十五引晉書。至洛陽。惠帝拜爲將軍。累遷爲建威將軍。後西徵。沒於陣。贈西平將軍。俱見禦覽四百三十五。陶侃微時。丁艱。將葬。家中忽失牛。而不知所在。遇一老父謂曰。前岡見一牛。眠山污中。其地若葬。位極人臣矣。又指一山云。此亦其次。當世出二千石。言訖不見。侃尋牛得之。因葬其處。以所指別山與周訪。訪父葬焉。果爲刺史。自訪以下。三世爲益州四十一年。如其云言。書鈔冢墓引晉書。

臧榮緒晉書卷十一

八王

汝南王亮咸寧三年。徙封汝南。之國。武帝賜汝南王亮。追鋒皂蓋犢車。書鈔引晉書。西陽王羕字延年。文成王亮子也。類聚。輔成帝時。帝衝幼。詔羕依安平獻王孚故事。設牀帳於殿上。帝親迎拜。類聚。

楚隱王瑋楚隱王瑋字彥度。武帝第五子也。書鈔。武帝崩。入爲衛將軍。領北軍中侯。加侍中。行太子少傅。楊駿之誅也。瑋屯司馬門。瑋年少果銳。多立威刑。朝廷忌之。書鈔引晉書。孫秀子會。尙河東公主。形陋短小。奴僕之下者也。初學記十九引晉書。

長沙王乂長沙王乂字士度。原誤仕慶。武帝子。太康十年封長沙王。禦覽百五十一。乂性果厲有威斷。初入洛。謂成都王曰。天下先帝之業。王宜維之。時齊王冏已至。聞乂言者皆憚之。禦覽百五十一引晉書。

成都王穎成都王穎字章度。文選大將軍宴會被命作詩注。武帝子。拜屯騎校尉。加散騎常侍。禦覽百五十一引晉書。趙王倫篡位。穎與齊王冏舉義。文選。成都王穎遣趙驤爲前鋒。文選。倫遣孫會等進驅。未及溫十里。大戰。孫會先退。諸軍相次奔潰。穎尋過河。入於京師。誅倫。均見文選大將軍宴會被命作詩注。進位大將軍。文選。穎形狀美而神明少。乃不知書。以上亦見禦覽百五十一。因以校攺。然器性惇厚。委事盧志。故得成其美焉。書鈔諸王引晉書。按書鈔大字。原標形狀美與禦覽引同。而小字。仍同唐修書作形美而神。皆知爲陳氏所亂。

東海王越東海獻王越字元超。書鈔。有令名。謙虛。持布衣之操。爲中外所宗。書鈔引晉書。

臧榮緒晉書卷十二

解系解系字少連。書鈔。仲兄結字仲連。次兄育字雅連。一作及二弟結。育。按二兄字疑作弟字。並淸身潔己。俱仕。歷洗馬舍人﹑尙書郎。州裏榮焉。書鈔引晉書。

周馥。浚從弟。司徒王渾﹑表馥理識淸正。兼有才幹。主定九品。檢括精切。臣委任責成。褒貶允當。請補尙書郎。許之。稍遷司徒左長史。吏部郎。選舉精切。論望益美。書鈔引晉書。

苟晞苟晞字道將。書鈔。苟晞爲兗州鎭。去京師五百里。每得珍異食物。欲貽都邑親貴。慮經信宿。不復鮮美。募得千里牛。旦發暮還。晞以其駿快。疑筋骨有異。殺而觀之。惟有雙筋如小竹大。自頭挾脊。著肉裏。故外不覺。事類賦注。牛。引晉書。晞爲靑州刺史。役煩賦重。民不堪命。日斬千人。血流成川。號曰屠白。人人怖懼。流入他州。書鈔引晉書。

劉喬劉柳眈子。喬曾孫。爲僕射時。右丞傅迪﹑廣讀而不解其義。柳讀老子而已。迪每輕柳。柳曰。卿讀書而無所解。可謂書簏矣。書鈔引晉書。琨竟爲匹磾所拘。時盧諶爲匹磾別駕。琨妻卽諶之從母也。文選答盧諶注。爲五言詩。贈盧諶曰。握中有懸璧。本自荊山璆。自一作是。惟彼太公望。昔在一作是。渭濱叟。鄧生何感激。千里來相求。白登幸曲逆。鴻門賴畱侯。重耳任一作憑。五賢。小白相射鉤。苟能隆二伯。安問黨與讎。中夜撫枕嘆。想與數子遊。吾衰久矣夫。何其不夢周。誰云聖達節。知命故不憂。宣尼悲獲麟。西狩涕孔丘。涕一作泣。功業未及建。夕陽忽西流。時哉不我與。去乎若一作矣如。云浮。朱實隕勁風。繁英落素秋。狹路傾華蓋。駭駟摧雙輈。何意百煉鋼。化爲繞指柔。琨詩託意非常。想張陳以激諶。諶素無奇略。以常詞酬琨。文選重贈盧諶並注。眾人謂琨詩。懷帝王大志。文選贈劉並書注。琨卒後贈太尉。文選江文通雜體詩注。劉輿琨兄。爲魏郡太守。東海王越將召之。或曰輿猶膩也。近則污人。及至。越疑而禦之。輿密視天下兵簿。倉庫﹑牛﹑馬﹑器械﹑水﹑陸﹑之形。皆默識之。是時。軍國多事。每會議。自潘滔以下。莫知所對。輿旣見越。應機辧畫。越傾�酬接。卽以爲左長史。越旣總錄。以輿爲上佐。賓客滿筵。文案盈幾。遠近書記。日有數千。終日不倦。或以夜繼之。人人歡暢。莫不悅附。命議如流。酬對款備。時人服其能。比之陳遵。時稱越府有三才。潘滔大才。劉輿長才。裴邈淸才。書鈔引晉書。祖逖爲豫州刺史。克己務施。不蓄資產。子弟耕耘。負擔樵薪。書鈔廉潔。又書鈔太守引作逖爲豫州太守。呼子弟負薪引晉書。

李矩荀藩承制。假矩爲滎陽太守。矩招懷離散。遠近多附之。石勒親率大眾襲矩。矩遣老弱入山。命所在散牛馬。因設伏待之。賊爭取牛馬。伏發。齊呼。聲動山谷。遂大破之。斬獲甚眾。勒乃退。藩表元帝。加矩冠軍將軍。賜軺車幢蓋。進爵陽武侯。書鈔引晉書。

段匹磾鮮卑段匹磾。文選。假撫軍將軍。匹磾自號大將軍。文選答盧諶注。

郭默河東郭默。徵爲右將軍。默樂爲邊將。不願內輔。提綱作宿衛。與新同。系爲陳亂。及赴召。謂平南將軍劉胤曰。我能禦胡而不見用。但右軍主禁兵。若疆埸有虞。被使出徵。方始配給。將率一作卒。無素。恩信不著。以此臨敵。少有不敗矣。時當爲官擇才。若人臣自擇官。安得不亂乎。書鈔引晉書。郭默殺江州太守劉胤。自稱刺史。默爲人勇捷。常身披重甲跳三丈矛。時人莫不憚之。後陶侃及庾亮率軍滅之。禦覽四百三十五𨿽引晉書。與新異。

臧榮緒晉書卷十三

武十三王秦王柬武帝第三子也。咸寧初封南陽王。文選夏侯常侍誄注。後太康十年。徙封秦王。文選選。吳王晏字平度。武帝第二十三子。封吳。文選答賈長淵注。

簡文三子會稽王道子。道子日飲醇酒。而委事於元顯。書鈔。旣而孫恩乘釁作亂。加道子黃鉞。元顯爲中軍以討之。又加元顯錄尙書事。然道子政無大小。一委元顯。時謂道子爲東錄。元顯爲西錄。西府車騎塡湊。東第門下可設雀羅矣。書鈔引晉書。

王導導爲輔國將軍。上箋曰。昔魏武﹑達政之主也。荀文若﹑功臣之最也。封不過亭侯。倉舒愛子之寵。贈不過別部司馬。以此格萬物。得不局迹乎。今者臨郡。不問賢愚豪賤。皆加重號。輒有鼓蓋。動見相準。時有不得者。或爲恥辱。天官混雜。朝望頹毀。導忝荷重任。不能崇浚山海。而開導亂源。饕竊名位。取紊彜典。謹送鼓蓋加崇之物。請從導始。庶令雅俗區別。羣望無感。書鈔引晉書。中宗旣登尊號。百官陪列。詔王導升禦牀共坐。導固辭曰。太陽下同萬物。蒼生何由仰照。中宗乃止。書鈔牀引晉書。王導爲太子太傅。初。帝愛瑯邪王裒。將有奪嫡之議。以問導。導曰。夫立子以長。且紹又賢。不宜攺革。帝猶疑之。導旦夕陳諫。故太子卒定。書鈔引晉書。初。曹氏性妒。導甚憚之。乃密營別館。以處眾妾。曹氏知將往焉。導遽令命駕。猶恐遲之。以所執塵尾柄。驅牛而進。書鈔。塵尾引晉書。司徒蔡謨聞之。戲導曰。朝廷欲加公九錫。導弗之覺。但謙退而已。謨曰。不聞餘物。惟有短轅犢車。長柄麈尾。導大慚。按書鈔犢車提綱有短轅犢車四字。注。晉書王導。見麈尾。則上所引。必並有此段。而爲後人所刪。故姑依唐修書錄出。以俟考。王導孫謐。少有美譽。領司徒。桓玄將篡。謐奉璽冊詣玄。玄封謐開國公。及劉裕破玄。護軍將軍劉毅問謐曰。璽綬何在。謐懼出奔。裕追還之。委任如初。書鈔璽引晉書。

臧榮緒晉書卷十四

劉弘武帝與劉弘同年。少同硯書。初學記二十一引晉書。劉弘爲鎭南將軍。督荊州軍事。弘遣南蠻長史﹑陶侃爲大都督。書鈔引晉書。弘爲荊州。鎭沔漢。每有興發。手相書諭。丁寧款密。所以人皆感悅。有事人爭赴之。咸曰。得劉公一紙書。賢於十部從事。書鈔引晉書。

陶侃範逵嘗過侃。時倉卒無以待賓。其母乃截髮。得雙髲。以易酒肴。樂飲極歡。𨿽僕從亦過所望。書鈔。�。引晉書。陶侃語人曰。大禹聖人。乃惜寸陰。至於眾人。當惜分陰。參佐或以戲廢事者。乃取其蒲博棋局之具。悉投於江。初學記六。陶侃明識過人。嘗課諸營種柳。都尉夏施。盜官柳植於己門。侃後見之。曰。此是武昌西門前柳。何以盜來此種。盜者驚懼。事類賦注。柳。引晉書。

�鑑中原喪亂。鄕人遂共推�鑑爲主。避難於魯國嶧山。山有重險。百姓饑饉。野無生艸。掘野鼠蟄燕而食之。事類賦注燕引晉書。髙平�鑑。進位太尉。𨿽在公位。中心愈約。勞謙自處。日興誦玩典墳。咸寧中。寢疾。上疏遜位。初學記十一引晉書。作�鑑字道徽。進祿太尉。疾篤。舉蔡謨自代。皆與新異。也書鈔。太尉。引晉書與新異。曰。臣疾彌畱。遂至沈篤。自忖气力。差理難冀。有生有死。自然之分。但忝位過才。曾無以報。上慚先帝。下愧日月。伏枕哀嘆。抱恨黃泉。臣今虛乏。救命朝夕。輒以府事付長史劉遐。乞骸骨歸邱園。惟願陛下崇山海之量。弘濟大猷。任賢使能。事從簡易。使康哉之歌。復興於今。則臣𨿽死。猶生之日耳。臣所統錯雜。率多北人。或逼遷徙。或是新附。百姓懷土。皆有歸本之心。臣宣國恩。示以好惡。處與田宅。漸得少安。聞臣疾篤。眾情駭動。若當北渡。必起寇心。太常臣謨。平簡貞正。素望所歸。謂可以爲都督﹑徐州刺史﹑臣亡兄息﹑晉陵內史﹑邁。謙愛養士。甚爲流亡所宗。又是臣門戶子弟。堪任兗州刺史。公家之事。知無不爲。是以敢希祁奚之舉。按此疏文。疑所必有。故依唐修錄出。�超愔子。鑑孫。字景興。少卓犖不羈。有曠世之度。交遊士林。每存勝拔善。談論義理精微。書鈔參軍。桓溫辟爲徵西大將軍掾。溫遷大司馬。又轉爲參軍。溫英气髙邁。罕有所推。與超言常謂不能測。遂傾意禮待。超亦深自結納。書鈔參軍引晉書。超所交友。皆一時秀美。𨿽寒門後進。亦拔而友之。及死之日。貴賤操筆而誄者四十餘人。其爲眾所宗貴如此。書鈔誄引晉書。

顧榮顧榮字彥先。書鈔。主簿引晉書。少有珪璋。機符朗徹。同上主。仕吳。弱冠舉賢良。爲黃門侍郎。當時後進。盡相推謝。稱榮有天才令望。禦覽二百二十二引晉書。按初學記十二引臧書。吳平。光祿大夫張華﹑辟爲祭酒。書鈔。榮入洛。以南士秀望。累遷太子中舍人。轉廷尉正。同上。趙王倫篡位。倫子虔以爲長史。榮與同寮宴飲。見執炙者。貌狀不凡。有欲炙之色。榮割炙啖之。坐者問其故。榮曰。豈有終日執之。而不知其味。及趙王倫敗。榮被執。將誅。而執炙者爲督率。遂救之。得免。書鈔。炙引晉書。大司馬齊王冏原引誤攸。以爲主簿。書鈔主簿引晉書。廣陵相陳敏反。畱顧榮﹑甘卓﹑與共舉事﹑榮初與僞和。旣而說卓共攻之。榮發檄。疑作橋。斂舟於南岸。敏率萬人出。不獲濟。榮麾以羽扇。敏眾大潰。事類賦注。扇。引晉書。

紀瞻瞻舉秀才。至洛陽。尙書郎陸機策之。曰。昔三代明王。啟建洪業。文質殊制。而令名一致。然夏人尙忠。忠之獘也朴。救朴莫若敬。殷人革而修焉。敬之獘也鬼。救鬼莫若文。周人矯而變焉。文之獘也薄。救薄則又反之於忠。然則王道之反覆。其無一定邪。亦所祖之不同。而功業各異也。自無聖王。人散久矣。三代之損益。百姓之變遷。其故可得而聞邪。今將反古以救其獘。明風以蕩其穢。三代之制。將何所從。太古之化。有何異道。瞻對曰。瞻聞有國有家者。皆欲邁化隆政。以康庶績。垂歌億載。永傳於後。然而俗變事獘。得不隨時。𨿽經聖哲。無以易也。故忠獘質野。敬失多儀。周鑑二王之獘。崇文以辯等差。而流遁者歸薄而無款誠。款誠之薄。則又反之於忠。三代相循。如水濟火。所謂隨時之義。救獘之術也。羲皇簡朴無爲而化。後聖因承。所務或異。非賢聖之不同。世變使之然耳。今大晉闡元。聖功日隮。承天順時。九有一貫。荒服之君。莫不來同。然而大道旣往。人變由久。謂當今之政。宜去文存朴。以反其本。則兆庶漸化。太和可致也。又問。在昔哲王。象事備物。明堂所以崇上帝。淸廟所以寧祖考。辟雍所以班禮教。太學所以講藝文。此蓋有國之盛典。爲邦之大司。亡秦廢學。制度荒闕。諸儒之論。損益異物。漢氏遺作。居爲異事。而蔡邕月令。謂之一物。將何所從。對曰。周制明堂。所以宗其祖。以配上帝。敬恭明祀。永光孝道也。其大數有六。古者。聖帝明王。南面而聽政。其六則以明堂爲主。又其正中。皆云太廟。以順天時。施行法令﹑宗祀﹑養老﹑訓學﹑講肄﹑朝諸侯﹑而選造士﹑備禮辯物﹑一教化之由也。故取其宗祀之類。則曰淸廟。取其正室之貌則曰太廟。取其室則曰太室。取其堂則曰明堂。取其四門之學則曰太學。取其周水圜如璧則曰辟雍。異名同事。其實一也。是以蔡邕謂之一物。又問。庶明亮采。故時雍穆唐。有命旣集。而多士隆周。故書稱明良之歌。易貴金蘭之美。此長世所以廢興。有邦所以崇替。夫成功之君。勤於求才。立名之士。急於招世。理無世不對。而事千載恆背。古之興王。何道而如彼。後之衰世。何闕而如此。對曰。興隆之政。務在得賢。淸平之化。急於拔才。故二八登庸則百揆序。有亂十人而天下泰。武丁擢傅巖之徒。周文攜渭濱之士。居之上司。委之國政。故能龍奮天衢。垂勛百代。先王身下白屋。搜揚仄陋。使山無扶蘇之才。野無伐檀之詠。是以化厚物。感。神祇來應。翔鳳飄颻。甘露丰墜。醴泉吐液。朱艸自生。萬物滋茂。日月重光。和气四塞。大道以成。序君臣之義。惇父子之親。明夫婦之道。別長幼之宜。自九州。被八荒。海外移心。重譯入貢。頌聲穆穆。南面垂拱也。今貢賢之塗已闓。而教學之務未廣。是以進競之志恆銳。而務學之心不修。若辟四門以延造士。宣五教以明令徳。考績殿最。審其優劣。厝之百寮。置之羣司。使調物度宜。節宣國典。必協濟康哉。符契往代。明良來應。金蘭復存也。又問。昔唐虞垂五刑之教。周公明四罪之制。故世嘆淸問。而時歌緝熙。姦宄旣殷。法物滋有。叔世崇三辟之文。暴秦加族誅之律。淫刑淪胥。虐濫已甚。漢魏遵承。因而弗革。亦由險泰不同。而救世異術。不得已而用之故也。寬�之中。將何立而可。族誅之法。足爲永制與否。對曰。二儀分則兆庶生。兆庶生則利害作。利害之作。有由而然也。太古之時。化道徳之教。賤勇力而貴仁義。仁義貴則彊不陵弱。眾不暴寡。三皇結繩而天下泰。非惟象刑緝熙而已也。且太古之法。所以遠獄。及其末不失有罪。是以獄用彌繁而人彌暴。法令滋章。盜賊多有。書曰。惟敬五刑。以成三徳。叔世道衰。旣興三辟。而文公之獘又加族誅。淫刑淪胥。感傷和气。化染後代。不能變攺。故漢祖指麾而六合響應。魏承漢末。因而未革。將以俗變由久。權時之宜也。今四海一統。人思反本。漸尙簡朴。則貪夫不競。尊賢黜否。則不仁者遠。爾則斟參夷之刑。除族誅之律。品物各順其生。緝熙異世而偕也。又問曰。夫五行疊代。陰陽相須。二儀所以陶育。四時所以化生。易稱。在天成像。在地成形。形象之作。相須之道也。若陰陽不調。則大數不得不否。一气偏廢。則萬物不得獨成。此應同之至驗。不偏之明證也。今有溫泉而無寒火。其故何也。思聞辯之。以釋不同之理。對曰。蓋聞陰陽升降。山澤通气。初九純卦。潛龍勿用。泉源所託。其溫宜也。若夫水潤下。火炎上。剛柔燥濕。自然之性。故陽動而外。陰靜而內。內性柔弱。以含容爲質。外動剛直。以外接爲用。是以金水之明內鑑。火日之光外輝。剛施柔受。陽勝陰伏。水之受溫。含容之性也。又問曰。夫窮神知化。才之盡稱。備物致用。功之極目。以之爲政。則黃羲之規可踵。以之革亂。則玄古之風可紹。然而唐虞密皇人之闊网。夏殷繁帝者之約法。機心起而日進。淳徳往而莫返。豈太朴一離。理不可振。將聖人之道。稍有降殺邪。對曰。政因時而興。機隨物而動。故聖王究窮通之源。審始終之理。適時之宜。期於濟世。皇代質朴。禍難不作。結繩爲信。人知所守。大道旣離。智惠擾物。夷險不同。否泰異數。故唐虞密皇人之网。夏殷繁帝者之法。皆廢興有由。輕重以節。此窮神之道。知化之術。隨時之宜。非有降殺也。書鈔。秀才。引。首數句引晉書。𨿽未及問對之文。而有其文可知。故依唐修書錄出。紀瞻能言玄理。司徒。東海王越。以爲公府祭酒。書鈔引晉書。按此該在越聚兵徐州。以顧榮爲軍諮祭酒時事。稱司徒者。從後言也。

賀循賀循爲武康令。俗多厚葬。及有拘忌回避歲月。停喪不葬者。循皆禁焉。不知臧有此事否。故夾寫俟考。政教大行。鄰城宗之。然無援於朝。久不進序。著作郎陸機上疏薦循。曰。伏見武康令賀循。徳量邃茂。才鑑淸遠。服膺道素。風操凝峻。歷試二城。刑政肅穆。前蒸陽令郭納﹑風度簡曠。器識朗拔。通濟敏悟。才足幹事。循守下縣。編名凡悴。訥歸家巷。棲遲有年。皆出自新邦。朝無知己。居在遐外。志不自營。年時倏忽。而邈無階緒。實州黨愚智。所爲恨恨。臣等伏思。臺郎所以使州州有人。非徒以均分顯路。惠及外州而已。誠以庶士殊風。四方異俗。壅隔之害。遠國益甚。至於荊揚二州。戶各數十萬。今揚州無郎。而荊州江南。乃無一人爲京城職者。誠非聖朝待四方之本心。至於才望資品。循可尙書郎。訥可太子洗馬舍人。此乃眾望所積。非但企及淸塗。苟充方選也。謹條資品。乞蒙簡察。書鈔。縣令。引晉書。按書鈔引至才鑑淸遠止。未全。依唐修書補足。軍司顧榮卒。引循代之。循稱疾篤。箋疏十餘上。帝遺之書曰。夫百行不同。故出處道殊。因性而用。各任其眞耳。當宇宙淸泰。彜倫攸序。隨運所遇。動默在己。或有遐棲髙蹈。輕舉絕俗。逍遙養和。恬神自足。斯蓋道隆人逸。勢使其然。若乃時運屯獘。主危國急。義士救時。驅馳拯世。燭之武乘縋以入秦。園綺彈冠而臣漢。豈非大雅君子。捲舒合道乎。虛薄寡徳。忝備近親。謬荷寵位。受任方鎭。�服玄風。景羨髙矩。常願棄結駟之軒軌。策柴篳而造門。徒有其懷。而無從賢之實者何。良以寇逆殷擾。諸夏分崩。皇居失禦。黎元荼毒。是以日夜憂懷。慷慨發憤。志在竭節耳。前者顧公臨朝。深賴髙算。元凱旣登。巢許獲逸。至於今日。所謂道之云亡。邦國殄悴。羣望顒顒。實在君侯。苟義之所在。豈得讓勞居逸。想達者亦一以貫之也。庶廩徽猷。以弘遠規。今上尙書。屈徳爲軍司。謹遣盛軍沈禎﹑銜命奉授。望必屈臨。以副傾遲。文選齊故陸昭王碑文注。引臧榮緒晉書賀循箋曰。日夜憂懷。慷慨發憤。此系刪節之誤。因依唐修書旁補以俟考。賀循爲太子太傅。自以枕疾廢頓。臣節不修。累表固讓。不許。命皇太子親往拜焉。書鈔引晉書。

薛兼薛兼爲太子少傅。自兼祖綜﹑父瑩﹑至兼。三世並傅東宮。談者美之。書鈔引晉書。

劉隗劉隗字大連。書鈔。隗少有文翰。除祕書郎。同上。其議獄事。具刑法志。史通因習云。中興書。劉隗錄。稱其議獄事具刑法志。志無其說。臧氏晉書。於大連傳。亦有斯語。志亦無文。

周顗周顗字伯仁。書鈔。參軍。引臧書。少有重名。同上。太尉東海王越。出鎭兗州。以顗爲參軍。深見器遇。書鈔。參軍。引臧書。大興初。以顗爲太子少傅。上疏辭曰。臣退自循省。學不通一經。智不效一官。止足良難。未能守分。遂忝顯任。名位過量。不悟天鑑。忘臣頑獘。乃欲使臣內管銓衝。外忝傅訓。質輕蟬翼。事重千鈞。此之不可。不待識而明矣。若臣受負乘之責。必昭聖朝惟塵之恥。俯仰愧懼。不知所圖。詔曰。紹﹑幼沖。便居儲副之貴。當賴軌匠。以袪蒙蔽。望之儼然。斯不言之益。何學之習邪。所謂與田蘇遊。忘其鄙心者。便當副往意。不宜衝讓。書鈔。太子少傅。引未全。因依唐修書旁補。顗代戴若思爲護軍將軍。尙書紀瞻。置酒請顗及王導等二十人。顗荒醉失儀。爲有司所奏。書鈔引晉書。周顗以杜機爲參軍事。出教曰。杜參軍耽學樂道。書鈔。參軍。引晉書。新書無。姑附於此。顗在中朝時。能飲酒一石。及過江。𨿽日醉。每稱無對。偶有舊對從北來。顗遇之。乃欣然出酒二石。共飲。各大醉。及顗醒。使視客。已腐脇而死。書鈔引晉書。王惇籍顗家。收得素簏數枚。盛故絮而已。酒五甕。米數石。在位者服其淸約。書鈔引晉書。初王惇反。王導率羣從詣闕請罪。值顗將入。導呼顗。請曰。伯仁。以百口累卿。顗直入不顧。旣見帝。言導忠誠。申救甚至。帝然其言。顗喜飲酒。致醉而出。導猶在門。又呼顗。顗不與言。顧左右曰。今年殺諸賊奴。取金印如斗大系肘。書鈔。印。引晉書。

應詹應詹字思遠。書鈔引晉書。應詹遷南平太守。王澄爲荊州。假詹督南平﹑天門﹑武陵﹑三郡軍事。及洛陽傾覆。詹攘袂流涕。勸澄赴援。澄使詹爲檄。詹下筆便成。辭義壯烈。見者慷慨。書鈔。檄。引晉書。天門﹑武陵溪蠻並反﹑詹討降之。時政令不一。諸蠻怨望。並謀背叛。詹召蠻酋。破銅券與盟。由是懷詹。數郡無虞。同上。券。引晉書。詹遷光祿卿。諷議於時。優遊文籍。愛人好士。文辭粲然。書鈔。光祿卿。引臧書。

甘卓甘卓字季思。書鈔。郡命主簿功曹。察孝廉。州舉秀才。爲吳王常侍。書鈔引晉書。卓性先寬和。忽便彊塞。徑還襄陽。意气騷擾。舉動失常。其家金櫃鳴聲似槌鏡。淸而悲。巫云。金櫃將離。是以悲鳴。書鈔。匱。引晉書。卓自照鏡。不見其頭。視庭樹而頭在樹上。同上。鏡。引晉書。

卞壺卞壺廉潔儉素。居甚貧約。息當婚。詔特賜錢三十萬。固辭不受。後患面創。累乞解職。拜光祿大夫。加散騎常侍。書鈔。光祿大夫。引晉書。

孫惠東海王越以孫惠爲記室參軍。書鈔。東海王越遷太傅。以惠爲軍諮祭酒。數咨訪得失。每造書檄。越或驛馬催之。應命立成。皆有文采。書鈔。記室參軍。引晉書。

熊遠時江東艸創。農桑弛廢。熊遠建議曰。立春之日。天子祈谷於上帝。乃擇元辰。載耒耜。帥三公九卿。諸侯大夫。躬耕。帝籍以勸農功。詩曰。弗躬弗親。庶人不信。自喪亂以來。農桑不修。遊食者多。皆由去本逐末故也。時議美之。建興初。元旦。將作樂。熊遠諫因原引諫作議。故錄上段以俟考。曰。謹按尙書。堯崩。四海遏密八音。禮云。凶年。天子徹樂減膳。孝懷皇帝。梓宮未反。豺狼當塗。人神同忿。公明徳茂親。社稷是賴。今杜弢蟻聚湘川。比歲徵行。百姓疲獘。故使義眾奉迎未舉。履端元日。正始之初。貢士麟萃。南北雲集。有識之士。於是觀禮。公與國同體。憂容未歇。昔齊桓貫澤之會。有憂中國之心。不召而至者數國。及葵邱自矜。叛者九國。人心所歸。惟道與義。將紹皇綱於旣往。恢霸業於來今。表道徳之軌。闡忠孝之儀。明仁義之統。弘禮樂之本。使四方之士。退懷嘉則。今榮耳目之觀。崇戲弄之好。懼違云韶雅頌之美。非納軌物。有塵大教。謂宜設饌以賜羣下而已。元帝納之。按初學記四。禦覽二十九。所引臧榮緒晉書。皆略。故依唐修晉書旁寫補足。

王鑑王鑑少以文筆著稱。初爲元帝瑯邪王侍中。書鈔引晉書。

陳頵陳頵拜天門太守。殊俗安之。選腹心之吏。爲荊州參軍。若有調發。動靜馳白。故恆得宿辦。陶侃徵還。頵先至巴陵上禮。侃以爲能。表爲梁原作冀。州刺史。書鈔引晉書。

郭璞郭璞字景純。河東人。文選江賦注。璞性放散。不修威儀。文選江賦注。王導引爲參軍。王丞相令郭璞作卦。云公有震厄。可命駕西出數十里。得一柏樹。截短如公長。置常寢處。災當可立消。王從其言。數日果震柏樹。書鈔。白帖。引晉書。晉王將卽阼。郭璞占國家徵。得豫之暌。案卦。會稽郡當出鐘。應在人家井得之。後會稽剡縣人陳淸。在井中得一鐘。形制尢精也。初學記七引臧書。元帝以爲佐著作。文選江賦注。後轉王惇記室參軍。惇謀逆。爲惇所害。文選江賦注。有人見其睡。形變鼉。云是鼉精。同上。惇平後。贈弘農太守。文選江文通雜體詩注。

臧榮緒晉書卷十五

庾亮亮。中興初拜中書郎。領著作。侍講東宮。其所論釋。多見稱述。與溫嶠俱爲太子布衣之好。時帝方任刑法。以韓子賜皇太子。亮諫。以申韓刻薄傷化。不足畱聖心。太子甚納焉。書鈔。中書侍郎。引晉書。肅祖卽位。欲使亮爲中書監。上疏曰。臣亮言。臣凡庸固陋。少無檢操。昔以中州多故。舊邦喪亂。隨侍先臣。遠庇有道。爰客逃難。求食而已。不悟徼時之福。遭遇嘉運。先帝龍興。垂異常之顧。旣眷同國士。又申之婚姻。遂階親寵。累忝非服。弱冠濯纓。沐浴玄風。頻煩省闥。出總六軍。十餘年閒。位超先達。無勞被遇。無與臣比。小人祿薄。福過災生。止足之分。臣所宜守。而偸榮昧進。日爾一日。謗讟旣集。上塵聖朝。始欲自聞。而先帝登遐。區區微誠。竟未上達。陛下踐阼。聖政惟新。宰輔賢明。庶僚咸允。康哉之歌。實在於至公。而國恩不已。復以臣領中書。臣領中書。則示天下以私矣。何者。臣於陛下。後之兄也。姻婭地新作之。嫌。實與骨肉中表不同。𨿽太上至公。聖徳無私。然世之喪道。有自來矣。悠悠六合。皆私其姻者也。人皆有私。則謂天下無公矣。是以前後二漢。咸以抑後黨安。進婚族危。向使西京七族。東京六姓。皆非姻族。各以平進。縱不悉全。決不盡敗。今之盡敗。更由姻暱。臣歷觀庶姓在世。無黨於朝。無援於時。植根之本。輕也薄也。苟無大瑕。猶或見容。至於外戚。憑託天地。連勢四時。根援扶疏。重矣大矣。而財居權寵。四海側目。事猶不允。罪不容誅。身旣招殃。國爲之獘。其故何邪。直由姻媾之私。羣情之所不能免。故率其所嫌而嫌之於國。是以疏附則信。姻進則疑。疑積於百姓之心。則禍成於重閨之內矣。此皆往代成鑑。可爲寒心者也。夫萬物之所不通。聖賢因而不奪。冒親以求一才之用。未若防嫌以明公道。今以臣之才。兼如此之嫌。而使內處心膂。外總兵權。以此求治。未之聞也。以此招禍。可立待也。𨿽陛下二相。明其愚款。朝士百僚。頗識其情。天下之人。安可門到戶說。使皆坦然邪。夫富貴榮寵。臣所不能忘也。刑罰貧賤。臣所不能甘也。今恭命則愈。違命則苦。臣𨿽不達。何事背時違上。自貽患責哉。實仰覽殷鑑。量己知獘。身不足惜。爲國取悔。是以悾悾。屢陳丹款。而微誠淺薄。未垂察諒。憂惶屏營。不知所措。以臣今地。不可以進。明矣。且違命已久。臣之罪又積矣。歸骸私門。以待刑書。願陛下垂天地之鑑。察臣之愚。則臣𨿽死之日。猶生之年矣。疏奏。帝納其言而止。書鈔。中書監。引略。因依唐修書補足。並依文選本表校。庾冰表云。州任實重。恐非常選。書鈔。治中。引晉書。

桓彜桓彜爲吏部郎。邪位稱職。名顯朝廷。以疾去職。嘗過輿縣。縣宰東海徐寧。通朗博涉。彜過之累日。結交而別。先是庾亮每屬彜覓一佳吏部。及至都。謂亮曰。爲卿得一吏部矣。亮問所在。彜曰。人所應有。而不必有。人所應無。而不必無。徐寧其海岱淸士。因而敍之。卽遷吏部郎。竟歷顯職。書鈔。吏部郎。引晉書。

王湛王湛字處衝。司徒渾之弟也。兄子濟輕之。嘗詣湛。見牀頭有周易。問叔父何用此爲。湛曰。體中佳時。脫復看耳。濟請言之。湛因剖析玄微。妙有奇趣。皆所未聞也。濟才气抗邁。於湛略無子侄之敬。旣聞其言。不覺栗然。心形俱肅。遂畱。彌日累夜。自視缺然。乃嘆曰。家有名士。三十年而不知。濟之罪也。濟有從馬。絕難乘。問湛曰。叔頗好騎不。湛曰。亦好之。因騎此馬。姿形旣妙。迥策如素。善騎者無以過之。又濟所乘馬。甚愛之。湛曰。此馬𨿽快。然力薄不堪苦行。近見督郵馬當勝。但芻秣不至耳。濟試養之。而與己馬等。湛又曰。此馬𨿽快。任重方知之。平路無以別也。於是當蟻封內試之。濟馬果躓。而督郵馬如常。濟益嘆異。還白其父曰。濟始得一叔。乃濟以上人也。武帝亦以湛爲癡。每見濟輒調之。曰。卿家癡叔死未。濟常無以答。及是。帝又問如初。濟一作又。曰。臣叔殊不癡。因稱其美。帝曰。誰比。濟曰。上比山濤不足。下比魏舒有餘。湛聞曰。欲處我季孟間乎。禦覽五百十二。王述字懷祖。書鈔。司徒王導辟爲中兵屬。旣見無他言。惟問以在東米價。述但張目不答。導曰。王掾不癡。人何言癡也。嘗見導每發言。一坐莫不贊美。述正色曰。人非堯舜。何得每事盡善。導攺容謝之。謂庾亮曰。懷祖淸貞簡貴。不減祖父。但曠淡。微不及耳。書鈔。掾。引晉書。王坦之字文度。書鈔。海西公廢。領左衛將軍。書鈔。又領本州大中正。書鈔。溫薨。與謝安共輔幼主。書鈔。王國寶坦之子。少無士操。不修廉隅。婦父謝安。惡其傾側。每抑而不用。除尙書郎。國寶以中興膏腴之族。惟作吏部。不爲余曹郎。固辭不拜。書鈔引晉書。

範汪範汪字玄平。書鈔。參軍。引臧書。汪少孤貧。六歲過江。依外家新野庾氏。書鈔。寫書。引晉書。及長。好學。外氏家貧。無以資給。汪乃廬於園中。布衣蔬食。然薪寫書。寫畢誦讀亦徧。遂博學多通。善談名理。書鈔。寫書。引晉書。而書鈔。參軍。引末二句引臧書。護軍平南二府。禮命交至。始解褐參軍。書鈔。參軍。引臧書。

劉惔劉惔字眞長。沛國人也。文選王文憲集序注。爲丹陽尹。文選。性重莊老。文選。

韓伯韓伯字康伯。早孤家貧。禦覽三百八十四引晉書。伯年數歲。至大寒。母方爲作襦。令康伯捉熨斗。而謂之曰。且著襦。尋當爲汝作復蔥。一作褌。伯曰。已足。不復煩母。問其故。對曰。如火在熨鬥中。而柄尙熱。今旣著襦。下皆當暖也。母甚異之。書鈔。襦與熨鬥。兩引。又禦覽三百八十四。俱引晉書。

王舒王舒字允之。總角時常從從伯惇寢。惇與錢鳳謀逆事。允之時飲酒。帳中臥。悉聞其言。慮惇疑之。便於臥處。吐逆狼藉。惇果疑。遣看之。見吐睡。以爲醉。禦覽三百八十四𨿽引晉書。而與新異。

王廙弟彬。彬子彪之。廙爲鄱陽太守。有枯樟樹更生。王惇表勸進。中宗曰。皓獸應瑞而來臻。樟樹久枯而更榮。類聚十。王彪之字叔武。書鈔。從伯導謂曰。選官欲以汝爲尙書郎。汝幸可作諸王佐邪。彪之曰。位之多少。旣不足計。自當任之。於時原引作是。至於超遷。是所不願。遂爲郎。書鈔。尙書郎。引晉書。

張闓張闓少孤。有志操。太常薛兼。進之於元帝。言闓才幹貞固。當今之良器。卽引爲安東參軍。甚加禮遇。書鈔引晉書。

陸納玩子。納爲吳興太守。至郡不受俸祿。頃之。拜佐民尙書。領州大中正。將應召。外綱紀白宜裝幾船。納曰。吾家不在此。已敕私奴。假裝並糧食來。無所復煩一作須。也。臨發。止有被襆而已。其餘悉皆一作並封。以還官。書鈔二引晉書。時衛將軍謝安。常欲詣納。納兄子俶。怪納無所備。不敢問。乃私蓄數十人饌。安旣至。納所設惟茶果而已。俶遂陳盛饌。珍饈畢具。及安去。納杖俶四十云。汝旣不能光益叔父。柰何穢吾素業。事類賦注十七。

何充何充字次道。書鈔引臧書。充少有名望。大將軍王惇收羅賢俊。辟爲主簿。書鈔。主簿。引臧書。

蔡謨蔡謨爲尙書。上疏讓曰。八座之任。非賢莫居。前後所用。資名有常。孔愉﹑諸葛恢﹑並以淸節令才。少著名望。昔愉爲禦史中丞。臣尙爲司徒長史。恢爲會稽太守。臣爲尙書郎。恢尹丹陽。臣守小郡。名輩不同。階級殊懸。今猥以輕鄙。超倫逾等。上亂聖朝魚貫之序。下違羣士準平之論。豈惟微臣其亡之誡。實昭聖政惟塵之累。且左長史一超而侍帷幄。再登而廁納言。中興已來。上徳之舉。所未嘗有。臣何人斯。而猥當之。是以叩心自忖。三省愚身。與其苟進。以穢淸塗。寧受違命狷固之罪。書鈔。尙書。引未全。因以唐修書旁補。

殷浩殷浩字深源。陳郡長平人也。禦覽五百十二引臧書。與叔父融。俱好老﹑易。融與浩口談論詞屈。著篇則融勝。浩由是爲風流談論者所宗。禦覽五百十二引臧書。蔡裔者。浩北徵以爲前鋒。後仕僞趙。爲振武將軍。少有勇力。呼聲若雷。嘗有盜入室。裔撫幾一呼。賊眾皆殞。時人憚之。禦覽四百三十五。

孔愉孔愉字敬康。會稽山陰人。初學記三十引臧書。以討華軼功。封余不亭侯。愉少時常得一龜。放於溪中。龜中流左顧數過。及鑄侯印。而印龜左顧。更鑄亦然。印工以告。愉悟取佩焉。初學記三十引臧書。張茂夢得一大象。問人曰何祥。對曰。君爲大郡。然而不善。或問其故。曰。象者大獸。獸者守也。故當爲大郡。然象以齒見焚。必爲人害。後爲吳國當作興。內史。爲沈充所害。禦覽三百九十九𨿽引晉書。與新異。

謝安謝安字安石。禦覽五百十二引臧書。簡文帝崩。大司馬桓溫來朝。頓止新亭。召侍中王坦之﹑吏部尙書謝安石。將害之。坦之恐。將欲出奔。謝安止之曰。晉祚存亡。在此一行。君何所逃。旣見溫。坦之前至。甚倉惶。倒執手板。汗流沾衣。安石後至。從容髙視。良久坐定。謂溫曰。安聞諸侯有道。守在四方。明公何須壁後置人。溫笑曰。不能不爾。遂卻兵。歡語移日而罷。禦覽三百八十七𨿽引晉書。而與新異。以謝安石爲僕射。詔曰。尙書安石。衝允淸純。識體弘道。宜內贊治道。外綏戎政。可爲尙書僕射。領吏部。加後將軍。書鈔。尙書僕射。引臧書。安於東山營墅樓館。林木甚盛。每攜中外子侄。往來遊集。肴饌亦屢費百金。世頗以此譏焉。安殊不以屑意。禦覽五百十二引臧書。謝安石謂所親曰。昔桓溫在時。吾常懼不全。忽夢乘溫輿行十六里。見一白雞而止。乘溫輿者。代其位也。十六里而止。今十六年矣。白雞主酉。今太歲在酉。吾病殆不起乎。書鈔。輿。引晉書。安鄕人有罷中宿縣者。還詣安。問其歸資。答嶺南雕獘。惟有蒲葵扇五萬。安乃取一中者執之。於是京都士庶競慕。價增數倍。事類賦注十四。謝混安孫。琰子。字叔源。少有美譽。善屬文。六臣本文選遊西池注。引臧書。爲尙書左僕射。以黨劉毅被誅。六臣本文選遊西池注引臧書。謝奕。安兄。奕與桓溫善。溫辟爲安西司馬。書鈔。奕每因酒縱狎。無復朝廷禮。常逼溫飲。溫走入南康主門避之。主曰。君若無狂司馬。我何由得相見。奕遂攜酒就聽事。引溫一兵帥共飲。曰。失一老兵。得一老兵。亦何所怪。溫不之責。書鈔。司馬。引晉書。謝玄弈子。字幼度。禦覽五百十二引臧書。玄少好佩紫羅香囊。叔父安患之。而不欲傷其意。因戲賭取。卽燒之。書鈔。囊。引晉書。於時苻堅彊盛。邊境數被侵寇。朝廷求文武良將。可以鎭禦北方者。無如玄。安乃以玄應舉。中書郎郗超𨿽素與玄不善。聞而嘆曰。安違眾舉親。明也。玄不負所舉。才也。書鈔。公正及薦舉。二引俱晉書。玄敗苻堅於肥水。獲堅所乘雲母車。書鈔引晉書。以勛封康樂縣公。陳以先封東興侯賜兄子玩。詔聽之。更封玩豫寧伯。禦覽五百十二引臧書。謝石安弟。字石奴。書鈔。石遷尙書令。上疏遜位曰。尙書令。國之總司。總括百揆。憲範至猷。式是百辟。故必簡徳而拔。量才而授。書鈔引晉書。

王羲之王羲之爲會稽太守。泛舟西河。作蘭亭宴集。書鈔。舟。引晉書。羲之見一老姥。持六角扇賣之。羲之書其扇各五字。姥嘆惋。因謂姥曰。入市﹑但言是王右軍書。每扇求百錢。姥如其言。人競買之。後復持扇來請。羲之笑而不答。事類賦注十四。庾翼書少與王右軍齊名。右軍後進。庾猶不忿。在荊州與都下人云。小兒輩賤家雞。愛野雉。皆學逸少書。須吾還。當比之。事類賦注十八。王徽之。羲之子。又爲桓沖參軍。書鈔。嘗從衝行。值暴雨。徽之因下馬。排入車中。謂曰。公豈得獨擅一車。書鈔。車引晉書。王獻之徽之弟。字子敬。書鈔。獻之夜臥齋中。而有偸人入其室。盜物都盡。獻之徐曰。偸兒﹑靑氈我家舊物﹑可特置之。羣盜驚走。書鈔。氈。引晉書。獻之與桓溫書扇。誤爲墨污。因就成一駮�。甚工。事類賦注十五。

朱伺陶侃爲江夏郡守時。陳敏作亂。以朱伺能水戰。曉作舟艦。乃命大作艦。逕據江口。摧破敏前鋒。伺水軍從沔口與賊水戰。伺左右三人上弩以給伺。伺望敵射之。箭無空發。書鈔引晉書。

虞溥溥遷鄱陽太守。大修庠序。廣招學徒。移告屬縣曰。學所以定情理性。而積眾善者也。情定於兵。而行成於外。積善於心。而名顯於教。故中人之性。隨教而移。善積則習與性成。唐虞之時。皆比屋可封。及其廢也。而云可誅。豈非化以成俗。教移人心者哉。自漢氏失禦。天下分崩。江表寇隔。久替王教。庠序之訓。廢而莫修。今四海一統。萬里同軌。熙熙兆庶。咸休息乎太和之中。宜崇尙道素。廣開學業。以贊協時雍。光揚盛化。乃具爲條制。於是至者七百餘人。書鈔。太守。引略。因以唐修書旁寫補足。引晉書。

司馬彪司馬彪字紹統。文選贈山濤注引臧書。少篤學。同上。初拜騎都尉。太始中爲祕書郎。轉丞。文選贈山濤注。後拜散騎常侍。終於家。文選贈山濤注。

王隱王隱始著國史。成八十八卷。免官家貧。未能就。遂南遊陶侃。又詣江州投庾元規。元規給其筆札。其書遂成。書鈔事類賦注十五引晉書。

鄧粲鄧粲。長沙人。少以髙潔著名。與南陽劉驎之﹑南郡劉尙公﹑同志友善。並不應州郡辟命。荊州刺史桓沖卑辭厚禮。請粲爲別駕。粲嘉其好賢。乃起應召。書鈔。別駕。引晉書。

袁山松山松善音樂。舊歌有行路難曲。辭頗疏質。山松好之。乃文其辭句。婉其節制。每因酣醉。縱歌之。聽者莫不流涕。書鈔。歌。引晉書。

江逌逌遷吳令。中軍將軍殷浩將謀北伐。請爲諮議參軍。書鈔引晉書。時羌及丁零叛。浩軍震懼。姚襄去浩十里結營以逼浩。浩令逌擊之。逌進兵至襄營。謂將校曰。今兵非不精。而眾少於羌。且其塹柵甚固。難與校力。吾當以計破之。乃取數百雞。以長繩連之。一作以長繩連數百雞。系火於足羣雞駭散。四字一作雞驚。飛集襄營。襄營火發。軍遂潰亂。因其亂。隨而擊之。襄遂少敗。書鈔。事類賦注。雞引晉書。

王恭王恭原作龔。字孝伯。禦覽四百七。淸操過人。才地自負。恆有宰相之望。與王忱原作沈。齊名友善。同上引晉書。與新少異。司馬道子嘗集朝士置酒於東府。尙書令謝石因辭爲委巷之歌。恭正色曰。居端右之重。集藩王之第。而肆淫聲。欲令羣下何所取則。石深銜之。書鈔。尙書令。引晉書。恭美姿儀。孟●未達時。在京嘗見王恭﹑乘髙輿披鶴氅裘。時天微雪。恭涉雪而行。●於籬間窺之。嘆曰。此眞神仙中人也。書鈔。雪。引晉書。

殷仲堪孝武帝召殷仲堪爲太子中庶子。甚相親愛。書鈔。太子中庶子。引晉書。

劉毅兄邁劉毅率劉道規及下邳太守孟懷玉。與桓玄戰於崢嶸洲。於時義兵數千。玄兵甚盛。而玄懼有敗衄。常漾輕舸於舫側。故其眾莫有斗心。義軍乘風縱火。盡銳爭先。玄眾大潰。書鈔引晉書。初桓溫南州起齋。悉畫龍於其上。號曰盤龍齋。及玄篡位。劉毅討之。玄死而毅居焉。毅小字盤龍。事類賦注二十八。桓玄旣篡。欲引用孟昶。問其人於劉邁。邁曰。臣在京口。不聞昶有異能。但父子紛紛。更相贈詩爾。玄笑而止。禦覽五百八十六引晉書。劉曜逼長安。涼州刺史張寔叔父西海太守肅。請爲先鋒擊曜。寔以肅年老弗許。肅曰。狐死首邱。心不忘本。鐘儀在晉。楚弁南音。肅受晉寵。剖符列位。羯逆滔天。朝廷傾覆。肅宴安方裔。難至不奮。何以爲人臣。寔曰。門戶受重恩。自當闔宗效死。忠衛社稷。以申先公之志。但叔父春秋已髙。气力衰竭。軍旅之事。非耆耄所堪。乃止。旣而聞京師陷沒。肅悲憤而卒。禦覽五百十二引晉書。

臧榮緒晉書卷十六

孝友傳

李密李密有才能。常望內轉。而朝廷無援。乃遷漢中太守。自以失分懷怨。及賜餞東堂。詔密原作普。令賦詩。末章曰。人亦有言。有因有緣。官無中人。不如歸田。明明在上。斯語豈然。武帝忿之。於是都官從事奏免密官。書鈔。黜免。引晉書。庾衮。元康末。潁川太守徵爲功曹。衮服造役之衣。杖鍤荷斧。不俟駕而行。曰請受下夫之役。太守飾車而迎。衮逡巡辭退。請徒行入郡。將命者遂逼扶升車。納於功曹捨。旣而衮自取己車而寢處焉。形體𨿽恭。而神有不可動之色。太守知其不屈。乃嘆曰。疑非常士也。吾何以降之。書鈔。功曹。引臧書。

孫晷孫晷原作長孫略。字文度。禦覽四百十二引臧書。以富春車道少。動經江水。父難於風波。每行乘籃車。晷原作略。常步從。遠者百里。每渡浦。則親入水扶持籃車。禦覽四百十二引臧書。孫晷卒。見樹哀泣。書鈔。遺愛。引晉書。

顏含顏含字弘原作子弘。無下都字。都。書鈔。少有操行。同上。肅宗初臨東宮。侍臣宜須儒素有行者。乃徵含太子中庶子。書鈔。中庶子。引晉書。

王延延九歲喪父。禦覽四百十二引臧書。母卜氏遇之無道。同上。延事之。夏則扇枕席。冬則以身溫之。盛寒體無全衣。而親極滋味。禦覽四百十二引臧書。

桑虞桑虞字子深。類聚。虞家園有瓜熟。有人逾盜。虞見。以園籬多棘刺。使人爲開道。及盜負出。見道通。知虞使除之。乃送瓜。叩頭請罪。虞與之。書鈔。瓜。𨿽引晉書。與新少異。

何琦琦母喪未殯。鄰家失火。煙焰已逼。家乏僮僕。琦撫棺慟哭。風止火息。事類賦注八。何琦曰。胡孔明有言。隱者在山。樵者亦在山。在山則同。所以在山則異。豈不信之乎。文選田南樹園激流植援注引臧書。

吳逵吳逵合門大小一十三人亡。書鈔。傭賃三年內成三墓十三棺。太守張崇之嘉其節操。召爲功曹。顯以三牒之命。羔雁之禮。書鈔。功曹。引臧書。

忠義傳

嵇紹嵇紹事母至孝。和色柔聲。常若不足。謹身節儉。朝夕孜孜。親執刀俎。非無使役。以他人不如己之至誠也。禦覽四百十二引臧書。

劉沈劉沈字道眞。世爲北州名族。博學好古。辟衛瓘屬。禦覽二百四十九引臧書。

王育王育少孤貧。爲人傭。牧羊豕。近學堂。育常有暇。拾薪以顧書生抄書。夜截蒲以學書。日夜不止。亡失羊豕。其主笞之。育甚有慚色。將鬻身以償。於是郭子敬聞而嘉之。代育還羊豕。給其衣食。令育與其子同學。育遂通博經史。仕僞漢。官至太傅。禦覽六百十一。

易雄譙王丞爲湘州令。易雄爲主簿。書鈔。主簿。引臧書。城陷爲虜。佐吏逃散。雄毀服爲僮豎從之。親執勞辱。書鈔。主簿。引臧書。

羅企生羅企生字孟子。諸作宗伯。少多才藝。書鈔。功曹。引晉書。殷仲堪鎭江陵。引爲功曹。累遷武陵太守。書鈔。功曹。引晉書。

良吏傳

魯芝魯芝字世英。扶風人也。文選讓開府表注引臧書。耽思墳籍。研精稽古。自三代之奧典。聖人之微言。皆該覽焉。禦覽二百三十八。文選表注引首句。大將軍曹爽輔政。髙選賢明。以爲官屬。延芝爲司馬。禦覽二百三十八。武帝踐阼。爲鎭東將軍。文選讓開府表注。以老遜位。徵光祿大夫。文選讓開府表注。

曹攄曹攄字顏遠。譙國人也。篤志好學。文選思友人詩注引臧書。參南國中郎將。文選思友人詩注。新書無。遷髙密王左司馬。流人王逌等。侵掠城邑。遇戰敗。死之。文選思友人詩注引臧書。

範晷範晷原作略。字彥長。南陽順陽人。少遊學淸河。遂徙家僑居。郡命爲五官掾。禦覽二百六十四引臧書。

鄧攸鄧攸字伯道。書鈔。攸爲吳郡守。載米之郡。俸祿無所受。惟飲吳水而已。及去如初到也。書鈔。廉潔。引晉書。稱疾去職。郡常有送迎錢數百萬。攸去郡。不受一錢。書鈔。廉潔。引晉書。攸選吏部尙書。牧馬於家庭。妻息素食。書鈔。廉潔。引晉書。攸爲太常時。帝南郊。攸病不能從。車駕過攸問疾。攸力病出拜。有司奏﹑攸不堪行郊而拜道左。坐免。攸每有進退。無喜慍之色。久之。遷尙書左僕射。書鈔。太常。引晉書。攸逃奔石勒。負其妻子而去。擔其兒及其弟子綏。度不能兩全。遂棄其己子。卒無嗣。綏服攸喪三年。禦覽五百十二引臧書。

吳隱之吳隱之字處默。書鈔。隱之爲晉陵太守。布政簡惠。文選行狀注引臧書。以太學國子博士爲左衛率。書鈔。太子衛率。引晉書。隱之爲廣州刺史。州二十里地名石門。有貪泉。相傳飲之者生貪心。隱之酌而飲之。賦詩曰。嶺南有一水。號曰貪泉深。試使夷齊飲。終當不易心。事類賦注七。隱之遷中領軍。淸儉不革。每月初得祿。裁畱身糧。其餘悉分賑親族。家人紡績。以供朝夕。書鈔。領軍將軍。禦覽二百三十七。引少異。宜從挍。

儒林傳

陳劭陳劭字節良。武帝泰始中。詔曰。燕王師陳劭。淸貞廉潔。行著邦族。篤學好古。博通六籍。宜在左右。以惇儒訓。可給事中。類聚引晉書。

徐苗徐苗字叔冑。髙密淳於人也。禦覽百五十三引臧書。其兄弟皆早亡。撫養遺孤。慈聞州裏。田宅奴婢。盡推與之。禦覽五百十二。

杜夷杜夷原作畿。字行齊。書鈔。祭酒。引臧書。除國子祭酒。皇太子禮之。執經問焉。書鈔。祭酒。引臧書。

續咸石勒將遷都於鄴。咸固諫。勒怒曰。不斬此老臣。朕宮不得遷也。敕禦史收之。中書令徐光表極諫。勒乃悟。停作。賜咸絹百匹。禦覽四百五十三。

徐邈徐邈字先一作仙。民。書鈔。太子衛率。引臧書。邈姿性端雅。書鈔。太子衛率。引臧書。少與鄕人臧壽齊名。孝武帝招延儒學之士。邈旣東州儒素。太傅謝安舉以應選。補中書舍人。在西省侍帝。𨿽不口傳章句。然開釋文義。標明旨趣。撰正五經音訓。學者宗之。遷散騎常侍。書鈔。散騎侍郎。引晉書。時皇太子宮文武之選。皆一時俊彥。書鈔。衛率引臧書。建該作太。元中。邈爲太子前衛率。書鈔二引。𨿽在東宮。猶朝夕入見。將順匡救。拾遺補闕。書鈔。衛率。引臧書。

王歡王歡字君厚。專精讀書。不營產業。家無升斗。妻患或毀其書。後爲通儒。類聚。讀誦。引晉書。

文苑傳

成公綏成公綏字子安。東郡白馬人也。少有俊才。而口喫。辭賦壯麗。文選嘯賦注並參六臣本。張華一見甚善之。時人以其貧賤。不重其文。仕爲中臺郎。作嘯賦曰。逸羣公子。體奇好異。敖世忘榮。絕棄人事。希髙慕古。長想遠思。將登箕山以抗節。浮滄海以遊志。於是延友生。集同好。精性命之至機。研道徳之玄奧。湣流俗之未悟。獨超然而先覺。狹世路之阨僻。仰天衢而髙蹈。邈跨俗而遺身。乃慷慨而長嘯。於時曜靈俄景。流光濛汜。逍遙攜手。踟跦步趾。發妙聲於丹唇。激哀音於皓齒。響抑揚而潛轉。气沖郁而熛起。協黃宮於淸角。雜商羽於流徵。飄遊雲於泰淸。集長風乎萬里。曲旣終而響絕。遺余玩而未已。良自然之至音。非絲竹之所擬。是故聲不假器。用不借物。近取諸身。役心禦气。動唇有曲。發口成音。觸類感物。因歌隨吟。大而不洿。細而不沈。淸激切於竽笙。優潤和於琴瑟。玄妙足以通神悟靈。精微足以窮幽測深。收激楚之哀荒。節北裏之奢淫。濟洪災於炎旱。反亢陽於重陰。唱引萬變。曲用無方。和樂怡懌。悲傷摧藏。時幽散而將絕。中矯厲而慨慷。徐婉約而優遊。紛繁騖而激揚。情旣思而能反。心𨿽哀而不傷。總八音之至和。固極樂而無荒。若乃登髙臺以臨遠。披文軒而騁望。喟仰抃而抗首。嘈長引而憀亮。或舒肆而自反。或徘徊而復放。或冉弱而柔撓。或澎濞而奔壯。橫郁鳴而滔涸。洌飄眇而淸昶。逸气奮湧。繽紛交錯。列列飆揚。啾啾響作。奏胡馬之長思。向寒風乎北朔。又似鴻雁之將雛。羣鳴號乎沙漠。故能因形創聲。隨事造曲。應物無窮。機發響速。怫郁衝流。參譚云屬。若離若合。將絕復續。飛廉鼓於幽隧。猛虎應於中谷。南箕動於穹蒼。淸飆振乎喬木。散滯積而播揚。流埃藹之混濁。變陰陽之至和。移淫風之穢俗。若乃遊崇岡。陵景山。臨巖側。望流川。坐盤石。漱淸泉。藉臯蘭之猗靡。蔭修竹之蟬蜎。乃吟詠而發散。聲駱驛而響連。舒蓄思之悱憤。奮久結之纏綿。心滌蕩而無累。志離俗而飄然。若夫假象金革。擬則陶匏。眾聲繁奏。若笳若簫。磞硠震隱。訇磕�嘈。發徵則隆冬熙蒸。騁羽則嚴霜夏凋。動商則秋霖春降。奏角則谷風鳴條。音均不恆。曲無定制。行而不流。止而不滯。隨口吻而發揚。假芳气而遠逝。音要妙而流響。聲激嚁而淸厲。信自然之極麗。羌殊尢而絕世。越韶夏與咸池。何徒取異乎鄭衛。於時綿駒結舌而喪精。王豹杜口而失色。虞公輟聲而止歌。寧子斂手而嘆息。鐘期棄琴而攺聽。孔父忘味而不食。百獸率舞而抃足。鳳皇來儀而拊翼。乃知長嘯之奇妙。亦音聲之至極。云云。義見於文也。六臣本文選嘯賦並注引臧書。徵爲博士。歷中書郎。文選嘯賦注引臧書。

左思左思字太衝。齊國人。文選三都賦序注。左思貌醜而口訥。初學記十九。少博覽史記。一作文史。欲作三都賦。會妹芬入宮。移家京師。乃詣著作郎張載。訪岷邛之事。遂構思十稔。門庭藩混。皆著紙筆。遇得一句。卽疏之。徵爲祕書。賦成。世此字依下引補。人未之重。文選三都賦序注。書鈔。賦。皇甫謐有髙名於世。思乃造而示之。謐稱善。爲其賦序云。玄晏先生曰。古人稱不歌而頌謂之賦。然則賦也者。所以因物造端。敷弘體理。欲人不能加也。引而申之。故文必極美。觸類而長之。故辭必盡麗。然則美麗之文。賦之作也。昔之爲文者。非苟尙辭而已。將以紐之王教。本乎勸戒也。自夏殷以前。其文隱沒。靡得而詳焉。周監二代文質之體。百世可知。故孔子采萬國之風。正雅頌之名。集而謂之詩。詩人之作。雜有賦體。子夏序詩曰。一曰風。二曰賦。故知賦者。古詩之流也。至於戰國。王道陵遲。風雅寢頓。於是賢人失志。詞賦作焉。是以孫卿屈原之屬。遺文炳然。辭義可觀。存其所感。咸有古詩之意。皆因文以寄其心。託理以全其制。賦之首也。及宋玉之徒。淫文放發。言過於實。誇競之興。體失之漸。風雅之則。於是乎乖。逮漢賈誼。頗節之以禮。自時之後。綴文之士。不率典言。並務恢張其文。博誕空類。大者罩天地之表。細者入毫纖之內。𨿽充車聯駟。不足以載。廣廈接榱。不容以居也。其中髙者。至如相如上林﹑揚雄甘泉﹑班固兩都﹑張衡二京﹑馬融廣成﹑王生靈光﹑初極宏侈之辭。終以約簡之制。煥乎有文。蔚爾鱗集。皆近代辭賦之偉也。若夫土有常產。俗有舊風。方以類聚。物以羣分。而長卿之儔。過以非方之物。寄以中域。虛張異類。託有於無。祖構之士。雷同影附。流宕忘反。非一時也。曩者漢室內潰。四海圮裂。孫劉二氏。割有交益。魏武撥亂。擁據函夏。故作者先爲吳蜀二客。盛稱其本土險阻瑰琦。可以偏王。而卻爲魏主述其都畿。弘敞丰麗。奄有諸華之意。言吳蜀以擒滅比亡國。而魏以交禪比唐虞。旣以著逆順。且以爲鑑戒。蓋蜀包梁岷之資。吳割荊南之富。魏跨中區之衍。考分次之多少。計殖物之眾寡。比風俗之淸濁。課士人之優劣。亦不可同年而語矣。二國之士。各沐浴所聞。家自以爲我土樂。人自以爲我民良。皆非通方之論也。作者又因客主之辭。正之以魏都。折之以王道。其土物所出。可得披圖而校。體國經制。可得案記而驗。豈誣也哉。文選皇甫謐三都賦序並注。張載爲注魏都。劉逵爲注吳蜀。自是之後。漸行於俗也。袁本文選三都賦序注。張華見而咨嗟深贊之。兼作序。都邑豪貴。競相傳寫。袁本文選注下有徧於海內句。都下紙貴。書鈔。賦。文選三都賦序注。

庾闡闡出補零陵太守。入湘川。弔賈誼。其辭曰。中興二十三戴。余忝守衡南。鼓�三江。路次巴陵。望君山而過洞庭。涉湘川而觀汨水。臨賈生投書之川。慨以永嘆矣。及造長沙。觀其遺象。喟然有感。乃弔之云。偉哉。蘭生而芳。玉產而潔。陽葩熙冰。寒松負雪。莫邪挺鍔。天驥汗血。苟云其雋。誰與比傑。是以髙明倬茂。獨發奇秀。道率天眞。不議世疚。煥乎若望舒燿景而焯羣星。矯乎若翔鸞拊翼而逸宇宙也。飛榮洛汭。擢潁山東。質淸浮磬。聲若孤桐。瑯瑯其璞。巖巖其峯。信道居正。而以天下爲公。方駕逸步不以曲路期通。是以張髙弦悲。聲激柱落。淸唱未和。而桑濮代作。𨿽有惠音。莫過韶濩。𨿽有騰鱗。終僕一壑。嗚呼。大庭旣邈。玄風悠緬。皇道不以智隆。上徳不以仁顯。三五親譽。其軌可仰而摽。霸功𨿽逸。其途可翼而闡。悲矣先生。何命之蹇。懷寶如玉。而生運之淺。昔咎繇�虞。呂尙歸昌。徳協充符。乃應帝王。夷吾相桓。漢登蕭張。艸廬三顧。臭若蘭芳。是以道隱則蠖屈。數感則鳳睹。若棲不擇木。翔非九五。𨿽曰玉折。雋才何補。夫心非死灰。智必存形。形託神川。故能全生。柰何蘭膏。揚芳漢庭。摧景飆風。獨喪厥明。悠悠太素。存亡一指。道來斯通。世往斯圮。吾哀其生。未見其死。敢不敬弔。寄之淥水。書鈔弔文引略。因依唐修書旁補。

李充李充字弘度。文選序注。充爲著作郎。於時典籍混亂。刪除煩重。以類相從。分爲四部。甚有條貫。祕閣以爲永制。五經爲甲部。史記爲乙部。諸子爲丙部。詩賦爲丁部。文選王文憲集序注引臧書。

袁宏袁宏少孤貧。以船運租自業。謝尙時鎭牛渚。秋夜乘月。率爾與左右微服泛江。會宏在舫中諷詠。聲旣淸會。辭又藻拔。遂駐聽久之。遣問焉。答云是袁臨汝郎誦詩。尙卽迎升舟。與之談論。申旦不寐。自此名譽日茂。書鈔。舟。引晉書。袁宏警辯。出爲東陽郡。公卿餞於冶亭。謝安欲以猝迫試之。就左右取扇。授之。曰聊以贈行。宏應聲答曰。當奉揚仁風。慰彼黎庶。合座稱善。事類賦注十四。

羅含羅含字君章。襄陽人。禦覽三百九十八。少時夢五色鳥入懷。遂取吞之。含覺。胸中如吞物。意謂不吉。乃告叔母朱氏。朱氏曰。此鳥有文章。汝當善文章矣。果如其言。禦覽三百九十八𨿽引晉書。而與新異。眾人謂之如荊楚之松竹。荊州刺史桓溫。以爲江左之淸秀也。禦覽三百九十八。

顧愷之愷之好遊會稽。人問山川之美。對曰。千巖競秀。萬壑爭流。禦覽三十八引晉書。

何楨何楨家貧。縛葦織扇。以奉供養。事類賦注十四。史通云。何楨。許詢。文雅髙於揚豫。王隱遺而不編。則此自是臧書。

許詢許詢從會稽出都。船泊淮渚。劉眞長爲丹陽尹。數往船造之。書鈔。詢移居臯屯之巖。常與沙門支遁及謝安石﹑王羲之等。同遊往來。今臯屯呼爲許度巖。禦覽五十四。

王贊王贊字正長。義陽人也。博學有俊才。辟司空掾。歷散騎侍郎。卒。文選王瓚雜詩注引臧書。

臧榮緒晉書卷十七

外戚傳

羊琇羊稚舒冬月釀。令人抱甕。須臾復易人。酒速成而味好。禦覽四百九十三。

虞豫子胤。虞胤轉右將軍。與南頓王宗俱爲明帝所暱。並典禁兵。及帝不豫。宗以陰謀發覺。事連胤。帝隱忍不問。徙胤爲宗正卿。書鈔引晉書。

褚裒褚裒字季野。書鈔。譙國桓彜見而目之曰。季野有皮裏陽秋。謝安亦雅重之。恆云。裒𨿽不言。而四時之气亦備。初辟西陽王掾。吳王文學。書鈔引晉書。

王濛王濛字仲祖。初學記十九。美姿容。嘗覽鏡自照。稱其父字曰。王文開生如此兒邪。嘗帽破。入市買之。羣嫗悅之。爭遺之帽。初學記十九𨿽引晉書。與新少異。

隱逸傳

孫登孫登字公和。事類賦注四。汲郡人。無家屬。同上十一。時人於汲北山土窟中得之。夏則編艸爲裳。同上四。嘗披髮端坐巖下。逍遙鼓琴。同上十一引晉書。登嘗經宜陽山。作炭人見之。與語。登不應。作炭者覺其精神非常。咸共傳說。太祖聞之。使阮籍往觀。與語亦不應。籍因大嘯。登笑曰。復作。向聲又爲嘯。求與俱出。登不肯。籍因別去。登上峯行。且嘯。如簫韶笙簧之音。聲振山谷。籍怪而問作炭人。作炭人曰。故是向人聲。籍更求之。不知所止。推問久之。乃知姓名。水經注十五引臧書。嵇康見孫登。彈一弦琴。初學記十六引晉書。

董京董京字威輦。至洛陽。止宿白社中。得殘絮敗繒。輒結以爲衣。號曰百結衣。事類賦注十二引晉書。

朱衝朱衝字巨容。禦覽八百三十九引臧書。躬植禾蓺蔬。鄰牛侵犯。持�送牛。而無恨色。禦覽八百三十九引臧書。範喬字伯孫。禦覽三十三。喬邑人臘夕盜斫其樹。有告者。喬佯不聞。邑人愧而還喬。喬曰。節取柴。故與父母相歡耳。何以愧乎。遂取之。禦覽三十三引晉書。

任旭任旭臨海人。書鈔。旭兒童時。勤於學。及長。立操淸修。不染流俗。鄕曲推而愛之。郡將蔣秀嘉其名。請爲功曹。秀居官貪穢。旭正色苦諫。秀旣不納。旭謝去。閉門講習。養志而已。久之。秀坐事被收。狼狽營送。秀嘆曰。任功曹眞賢人也。吾違其讜言。以至於此。書鈔。功曹。又任賢。引晉書。

郭翻郭翻與翟湯俱爲庾翼所薦。公車博士徵。不就。咸康末。乘小船暫歸武昌。四字提綱作還鄕。省墳墓。安西將軍庾翼﹑以帝舅之重。躬往造翻。欲彊起之。翻曰。人性各有所短。焉可彊逼。翼又以其船小狹。欲引就大船。翻曰。使君不以鄙賤而辱臨之。此固野人之舟也。翼俯屈入其船中。終日而去。書鈔。舟。引晉書。

劉驎之劉驎之字子驥。書鈔。驎之好遊山澤。嘗采藥至衡山。深入忘返。見有一澗水。水南有二石囷。一開一閉。水深廣不得過。欲還失道。遇伐弓人問徑。僅得還家。或說囷中皆仙方靈藥。驎之欲更尋之。不復知其處。初學記五引臧書略。禦覽三十九詳引晉書。車騎將軍桓沖聞其名。請爲長史。驎之固辭不受。衝嘗到其家。驎之於樹條桑。使者致命。驎之曰。使君旣枉駕光臨。宜先詣家君。衝聞大愧。於是乃造其父。父命驎之。然後方還。拂短褐與衝言話。父命驎之於內自持濁酒蔬菜供賓。衝敕人代驎之斟酌。父辭曰。若使從者。非野人之意也。衝慨然。至昏乃退。書鈔。長史。引晉書。

戴逵戴逵少有文藝。善鼓琴。事類賦注十一。武陵王晞聞其能琴。使人召焉。逵對使者前破琴。曰。戴安道不爲王門伶人。晞怒。乃引其兄述。述亦能樂。聞命欣然。操琴而往。事類賦注十一。

陶潛陶潛爲彭澤令。在縣。公田悉令種秫谷。曰令吾常醉於酒足矣。書鈔。縣令。引晉書。潛解印後。有腳疾。使一門生﹑二兒﹑舉籃輿。詣王弘。旣至欣然。與之飲酒。書鈔。輿。引晉書。

蓺術傳

戴洋戴洋年十二。遇病死。五日而蘇。說死時。天使其爲酒藏吏。授符籙。給吏從。執幡麾。將上蓬萊﹑昆侖﹑積石﹑太室﹑恆廬﹑衡﹑等諸山。旣而遣歸。書鈔。麾。引晉書。後行至瀨鄕。經老子祠。皆是洋昔死時所見。書鈔。麾。引晉書。陳眕問方士戴洋曰。江南有貴人。顧彥先﹑周宣佩﹑是否。洋曰。顧不及臘。周不及明年八月。其年十二月十九日顧卒。明日臘。宣佩以明年七月晦亡。禦覽三十三引晉書。

韓友韓友廬江舒人。書鈔。舒縣廷掾王睦病卒。死已復魄。友爲筮之。令以丹畫版作日月置牀頭。又以豹皮馬鄣泥臥上。立愈。書鈔。鄣泥。引晉書。

淳於智上黨鮑瑗家多凶喪。使淳於智卜之。曰君安宅不利。可徑至市門。當有一人持荊馬鞭來。便就買還。懸於捨東北大桑樹。三年當暴得財。瑗承言詣市。得馬鞭懸之三年。浚井得錢數十萬。銅鐵器復二十餘萬。於是家業贍足。病者亦愈。事類賦注八。

佛圖澄石虎時。自正月至六月不雨。澄詣西滏口。稽首暴露。卽有白龍二頭降祠下。於是雨溢數千里。類聚。請雨。引晉書。

張苗張苗雅好醫術。善消息診處。陳廩丘得病。連服藥發汗。汗不出。眾醫皆云。發汗不出者死。自思可蒸之。如中風法。令溫气於外迎之。必得汗也。復以問苗。云。曾有人疲極汗出。臥簟中。令得病苦增寒。諸醫與散。四日凡八過發汗。汗不出。苗乃燒地。布桃葉於上。蒸之。卽得大汗。便於被下傅粉。身極燥。乃起。卽愈。廩丘如其言果差。禦覽七百二十二。

趙泉趙泉性好醫方。拯救無倦。善療眾疾。於瘧尢工。甚爲當時所嘆服焉。禦覽七百二十二。

劉徳劉徳彭城人也。少以醫方自達。眾疾於虛勞尢爲精妙。療之隨手而愈。猶是向風。千里而至者多矣。官至太醫校尉。禦覽七百二十二。

史胱史胱性器沈毅。志行惇簡。善診候。明消息。多辯論。以醫術精博。拜太醫校尉。治黃疸病最爲髙手。禦覽七百二十二。

宮泰宮泰幼好墳典。雅尙方術。有一蓺長於己者。必千里尋之。以此精心。善拯諸疾。於气尢精。制三物散方。治喘嗽上气甚有異效。世所貴焉。禦覽七百二十二。

靳邵靳邵性明敏。有才術。本艸經方。誦覽通究。裁方治療。意出眾表。創制五石散方。晉朝士大夫。無不服餌。皆獲異效。禦覽七百二十二。

程據程據爲太醫令。武帝初受魏禪。攺元爲太始。而據貢雉頭裘。帝以奇伎異服。典禮所禁。焚之於殿前。據以醫術承恩。出入禁闥。因爲賈後合巴豆杏子丸。害懷湣太子。遂就戮焉。禦覽七百二十二。

範汪範汪字元平。性仁愛。善醫術。常以拯卹爲事。凡有疾病。不限貴賤。皆爲治之。十能愈其八九。撰方五百餘卷。又一百七卷。後人詳用。多獲其效。禦覽七百二十二。案張苗以下凡八條。禦覽藝術醫引晉書。今唐修晉書無。故錄附此。

孟嘉孟嘉爲桓溫參軍。旣和而正。溫甚重之。九月九日。溫遊龍山。僚屬畢集。風吹嘉帽落。不覺。如廁。孫盛時在坐。溫授紙筆命嘲之。著嘉坐處。嘉歸見之。笑而請紙。卽答。了不容思。禦覽三十二引晉書。

桓玄桓玄造大輦。容三十人坐。以二百人舁之。書鈔引晉書。

殷仲文大司馬府有老槐樹。殷仲文原作堪。對而嘆曰。此樹婆娑。生意盡矣。類聚引晉書。

孫恩妖賊孫恩。北出海鹽。劉裕爲將。築城於海鹽。賊日來攻。城內兵力甚弱。裕深獨慮之。一夜。偃旗匿眾。若已遁者。明旦開門。使羸疾數人登城。賊遙問裕所在。曰夜已走矣。信之。乃率眾大上。裕乘其懈怠。奮擊。大破之。禦覽二百八十六。

盧循廣州刺史盧循。遣使遺劉裕益智�。裕答以續命縷。書鈔引晉書。

劉曜劉曜追石虎至髙堆。書鈔引晉書。

石勒石勒少時。常傭耕。每聞鞞鐸之音。歸以告其母。母曰。作勞耳鳴。非不祥也。書鈔。鐸。引晉書。石勒每耕作於野。常聞鼓角之聲。勒以告諸奴。諸奴亦聞之。因曰。吾幼來在家。恆聞如是。書鈔。角。引晉書。勒擊劉曜。使人著鐵屐。施釘﹑登城。書鈔。屐。引晉書。

張賓張賓字孟孫。趙郡中山人。禦覽四百四十九。石勒初爲劉元海授輔漢將軍。賓爲當作謂。所親曰。吾歷觀諸人多矣。獨胡將軍可以共成大事。乃提劍軍門。大呼請見勒。勒初未可當作奇。也。漸見進重。引爲謀主。機不虛發。算無遺策。成勒之事。皆賓之計。禦覽四百四十九引晉書。勒常嘆曰。吾每臨大事。吾意未了。右侯已了。及卒。勒親臨哭之。慟。顧謂左右曰。天不欲吾成事。何奪右侯之早也。禦覽四百四十九引晉書。

苻堅苻堅之竊號也。𨿽疆宇狹於石虎。至於人物則過之。史通謂晉史。初將爲赦。苻堅與王猛﹑苻融﹑密議於露臺。有大蒼蠅入自牖。聲甚厲。集筆上。良久而去。至市化爲黑衣小兒。呼曰。官今大赦。事類賦注十五。苻堅北定九州。將大舉南伐。苻融等咸諫止之。不聽。曰。吾百萬之眾。投鞭可以濟江。旣至肥水。大爲謝玄等所敗。事類賦注江。呂光伐龜玆。其城南營外。夜有一黑物。如斷岸。搖動有頭角。目光如電。及明。有鱗甲之迹隱地。光曰。黑龍也。杜進曰。龍者。大人利見之象。將軍勉之。光有喜色。事類賦注二十八。

慕容垂慕容垂欲興師討慕容永長子。議曰。頃年士卒疲於行陳。居人不暇耕織。瘡痍滿身。哭泣盈路。且宜撫士安人。以待時。長子不足憂也。慕容徳曰。不然。昔光武馳蘇茂之難。不顧百官之疲。夫豈不仁。機急故也。兵法有不得已而用之。方今海內版蕩。人百其心。急之則得其用。緩之則各懷所思。可因其勞而成其逸。何得緩之。垂笑曰。卿言當矣。二人同心。其利斷金。行其謀而滅永。禦覽四百四十九。

慕容超慕容超字祖明。徳之兄。北海王納之子也。苻堅破鄴。以納爲廣武太守。數歲去官。家於張掖。徳之南徵。畱金刀而去。及垂起兵山東﹑苻昌收徳諸子皆誅之。納母公孫氏以耆獲免。納妻段氏方娠。未決。囚之於郡。獄掾呼延評。徳故吏也。嘗有死罪。徳免之。至是將公孫及段氏逃於羌中。而生超焉。年十歲而公孫卒。臨終。授超以金刀。曰。若天下太平。汝得東歸。可以此刀還汝叔也。禦覽五百十二。

臧榮緒晉書補遺一卷

雜傳爰郡字文伯。老乞骸骨。詔聽如所上。拜太中大夫。賜錢三十萬。牀帷薦褥。祿賜與卿同。遣殿中侍給藥。書鈔太中大夫。引臧書。辟閭訓字祖明。樂安人也。沒石勒。爲幽州刺史。文選勸進表注引臧書。程牧字少言。有淸名徳望。一作淸惠有才行。歷位太子舍人。書鈔。太子舍人。引臧書。朱整字偉齊。爲尙書僕射。領吏部。公淸爲性。持眞勵守。內外郡親州鄕人士皆見物卿乃不開其黃紙方遊魏毛玠所見不同。前後選官。多加恕勤也。書鈔。尙書僕射。引臧書。劉寶。嘗爲司徒扶風王駿以五百匹布贖之。用爲從事中郎。書鈔。從事中郎。引晉書。案提綱。稱劉道眞爲扶風王所用。而劉寔字子眞。或系寔坐子夏罪犯司徒時事。姑附之以俟考。李疇爲交州刺史。不能檢制鈴下。慮必見殺。服藥死。書鈔。刺史引晉書。紀遷攺都安令。勵身居正。毛米不犯。書鈔。縣令引晉書。徐伯珍少孤貧。學書無紙。常以竹葉﹑箭篛﹑及地上學書。事類賦注二十四引晉書。張昭幼有孝性。父常患渴。嗜生魚。昭乃自結网捕魚。以供朝夕。事類賦注二十九引晉書。陳安字虎侯。驍壯果毅。武幹過人。多力善射。持七尺刀貫甲。奔及馳馬。禦覽三百九十九引晉書。趙孟字長舒。爲尙書都令史。善於淸談。其面有疵黯。時人言﹑諸事不決。當詣疵面。禦覽六百十七。陳晷原作略。文選注作晷。字永耀。有譽西朝。原作西河。文選注作西朝。渡江爲太子太保也。書鈔。文選奏彈王源注均引臧書。孔季恭爲吳興內史。吳興頻喪太守。言項羽神爲崇。君居郡事。竟無害也。禦覽二百五十三。劉道規爲荊州刺史。桓玄餘黨荀林屯江津。桓謙軍屯枝江。二寇交逼。久絕都邑之問。荊楚旣桓氏義舊。並懷異心。道規乃會將士告之曰。桓謙今在近畿。聞諸君頗有去就之志。吾東來文武。足以濟事。若欲去者。本不相禁。因夜開城門。達曉不閉。眾咸憚服。莫有去者。禦覽二百七十九。孟幹爲吳人所獲。將徙之臨海。干等志北歸。慮東徙轉遠。以吳人愛蜀側竹弩。言能作之。皓畱付作部。後幹逃至京都。禦覽三百四十八。何尙之時造元武湖。上欲於湖中立方丈﹑蓬萊﹑瀛州﹑三神山。尙之固諫。乃止。時又造華林園。並盛暑欲興工。尙之又諫。宜加休息。禦覽四百五十三。孫嵩爲王彌長史。彌與石勒有隙。勒常惡之。乃請計於右侯張賓。賓曰。英雄不並立。宜早圖之。勒於是開宴請彌。彌將行。嵩請諫曰。石公卑甚言甘。不可信也。願公勿往。自守保固。恐有專諸孫峻之禍及耳。彌曰。石勒一豎子耳。奚能爲也。不聽。遂入。酒酣遇害。裴元略事僞秦苻堅。爲金部郎中。堅常以珠璣奇異珍飾。不可計勝。以朝羣臣﹑元略諫曰。周卑宮室。慶垂八百。始皇窮極。嗣不及孫。此方古所以傳載也。願陛下去之。以延洪祚。慶流萬代。堅曰。非卿忠。何以聞寡人之過。悉命去之。遊子遠仕劉曜。西羌羯叛亂。舉兵四十餘萬。三輔大震。曜甚患之。欲大興師伐之。子遠諫曰。足下納臣愚計。不勞大軍。可一月而定矣。且羌夷之叛也。非有大度。窺竊神器。但迫足下嚴刑峻网。今死者不可追。生者猶可安。莫若大赦。釋諸逆人。若沒官者悉還之。遽相撫育。聽其復業。與人更始。彼生路旣開。人情豈有樂禍好亂者也。且小人聚居。必有他心。今無刑辟之懼。以恩信懷之。不降何待矣。縱酋長負罪而不下者。請假臣弱兵五千人。爲足下梟之。不勞大軍。此可定矣。今賊黨旣盛。彌川被谷。君臨之以兵。恐非歲月而可殄也。此言其術也。曜大悅。行其計。西方遂平。郭林宗謂劉儒口訥心辯。有珪璋之質。禦覽四百六十四。瑯邪內史孫無終。貪橫忍虐。妓妾有忤意者。輒彈其面。禦覽四百九十二。王爽字季明。彊正有志。歷侍中。嘗與會稽王道子飲。道子醉呼爲小子。爽曰。亡祖長史。與簡文帝爲布衣之交。亡姑﹑亡姊。伉儷二宮。何小子之有。禦覽五百十三。華悝字道宏。少失父。事母至孝。年十三。值年饑谷貴。悝蔬食而母甘肥不絕。又撫育孤弟。友愛甚至。稱爲慈兄。由是少有聲譽。禦覽五百十六。陳統字元方。弟紘字偉方。俱淸秀知名。姊妹四人。並有美才。姊適東莞徐氏。生邈。及二姊適同郡劉氏。文章最盛。禦覽五百十七。咸和二年。句容令孔恢罪棄市。詔曰。恢自陷刑网。罪當大辟。但以其父年老。而有一子。以爲惻然。可憫之。禦覽六百四十六。咸和中。丹陽尹髙悝行張侯橋。見浦中五色光。長數尺。不知何怪。乃令人於光處得金像。無有光﹑趺。悝乃下車載像。還至長幹巷首。牛不肯進。悝乃令馭人任牛所之。牛徑牽至寺。經一歲。臨海漁人張系世於海口。忽見銅花趺浮出。取送縣以送臺。乃施像足。宛然會合。簡文咸安元年。交州合浦人董宗之。采珠沒水底。得佛趺光艷。交州送臺以施像。又合焉。自咸和中得像。至咸安初。歷三十餘年。光趺始具。初髙悝得像。後有西域胡僧五人來詣悝曰。昔於天竺得阿育王造像。來至鄴下。逢胡亂。埋於河邊。今尋覓失所。五人嘗一夜夢見像曰。已出江東。爲髙悝所得。悝乃送此五僧至寺。見像歔欷涕泣。像便放光。照燭殿宇。像趺先有外國書。莫有識者。後有三藏那跋摩識之。云是阿育王爲第四女所造也。禦覽六百五十七。何植字元幹。常以縛筆織扇爲業。以奉供養。禦覽七百二十。王質入山斫木。見二童圍碁。坐觀之。及起。斧柯已爛矣。禦覽七百五十三。賈彪鵬烏賦。序曰。余覽張安世鷦鷯賦。以其質微處褻。而陋以遠害。愚以爲未若大鵬。棲形遐遠。自育之全也。此固禍福之機。聊賦之云。禦覽九百二十七。蜀人王富作亂。郡縣討平之。初諸葛孔明有盛徳於蜀土。子瞻又身死王事。蜀人思之。以爲瞻不死。故將謂王富曰。君狀貌甚似諸葛亮。君因此思�復。以扼巴蜀。禦覽三百九十六引晉書。諸王官司徒吏應給職使者。每歲先計偕文書上道五十日。宣敕使使令手書。書定。見破券。諸送迎者所受別郡校數。寫朱券爲簿集上。禦覽五百九十八。溫嶠表﹑遣取供禦之調。條列眞上茶千片。茗三百。大薄。類聚。茶。引晉書。司徒王謐議曰。夷庚未入。乘輿旋館。文選辧亡論注引臧書。都城千雉。狐之所穴。類聚。穴。引臧書。綜核人才。官方任能。書鈔引晉書。凡民私釀酒酤。其有婚姻及疾病者聽之。余有犯。罰金八兩。書鈔。酒。引晉書。北郊祭文。上命羲之更寫。工人削之。筆已入七分。事類賦注十五引晉書。鄒湛對武帝曰。猛獸在前。荷戈而出。凡人能之。蜂蠆作於懷袖。勇夫爲之驚駭。出於意外故也。事類賦注。峯。引晉書。

王隱晉書卷一

宣帝宣皇帝。河內溫人。文選勸進表注。魏武辟髙祖。髙祖以漢祚將終。不欲屈節於曹氏。辭以風痺不能起居。魏武遣親信令史。微服於髙祖門外樹陰下息。時七月七日。髙祖方曝書。令史竊知。還具以告。又乃重遣辟之。敕行者曰。若復不動。便可收之。髙祖懼而應命。事類賦注。秋。禦覽三十一稱晉書。檢今晉書不同。知脫王隱二字。諸葛亮挑戰。冀獲曹咎之利。史通妄飾。封宣帝爲武平侯。禦覽二百。宣帝討公孫淵。至襄平。遂圍之。起土山地道。楯原以形似誤修。櫓鉤橦。發石雨下。晝夜攻之。斬傳其首。同上三百三十六。公孫平。又增封舞陽﹑昆陽﹑二縣。同上二百。宣帝旣滅公孫淵還。作榼兩口。二種酒。持著馬上。先飲佳酒。塞口而開毒酒口。與牛金飲而死。同上七百六十一。魏帝謁髙平陵。曹爽兄弟皆從。髙祖以爽執政不平。廢之。起奏事永寧宮。悉起營兵及城中餘眾。承制發武庫仗。開四門。出迎魏帝於洛濱。奏爽罪也。初學記九。天子策命上爲相國。文選爲鄭衝勸晉王箋注。今上受禪。追上尊號曰宣皇帝。文選勸進表注。

景帝魏景初中。以上爲中護軍將軍。作選用之法。舉不越法。吏無私焉。通典三十四。書鈔。司馬景王爲撫軍大將軍﹑侍郎﹑都督中外諸軍﹑錄尙書事。上初總萬機。正身平法。朝政肅然。天子策上爲相國。文選爲鄭衝勸晉王箋注。毌邱儉﹑文欽﹑反。遣鄧艾進屯樂嘉。欽果夜銜枚襲艾等。昧爽至於城下。禦覽三百五十七。

文帝姜維出隴右。上帥輕兵到靈州大破之。諸虜震服。文選四十爲鄭衝勸晉王箋注。封文帝爲髙都侯。禦覽二百。諸葛誕反。淮南孟康王慕曰。宜作土山。斂諸侯材板簿櫓。以爲攻具。禦覽三百三十六。諸葛誕反。上親臨西園。四面並攻。須臾陷潰。斬送誕首。文選爲鄭衝勸晉王箋注。

武帝世祖武皇帝。文帝太子也。寬仁厚徳。深沈有智量。初學記九。引作寬惠仁厚。深密有智量。風度容貌。綽如也。景元中爲撫軍。咸熙元年。晉國初開。立爲世子。拜撫軍大將軍。開府﹑副使二字一作嗣。相國。禦覽百四十八。類聚十三略。初武帝未爲世子。文帝問裴秀曰。人有相否。秀曰。中撫軍垂發至地。伸手過膝。人望旣茂。天表如此。非人臣之相也。類聚十六。禦覽三百七十三。咸熙二年。立爲太子。文帝崩。魏帝命上爲相國﹑晉王。十一月受禪於魏。禦覽百四十八。類聚十三。咸熙二年。十二月丙寅。上乃設壇受命於南郊。卽洛陽宮。幸太極殿前。大赦天下。禦覽六百五十二。初學記二十。太始元年。詔曰。昔唐虞三代之始盛。曁於漢魏創制。�崇元勛。班爵行賞。與國同禮。施祿逮下。萬邦咸乂。朕以寡徳。登於天位。託於王公之上。腹心股肱文武之臣。光濟帝業。余嘉乃勛。慶賞之行。其同宜速。禦覽二百。武帝詔曰。禦府內省珠玉玩好之物。皆以賜王公也。禦覽八百二。太始四年。正月。初立籍田。丁亥。上帥羣臣躬耕千畝。大赦天下。初學記二十。泰始四年。班五條詔書於郡國。一曰正身。二曰勤民。今紀作勤百姓。三曰撫孤寡。四曰。惇本息末。五曰去人事。書鈔。禦覽五百九十三。太始六年。吳孫琇來奔。武帝以孫琇爲伏波將軍。禦覽二百四十。案晉書作拜驃騎將軍。武帝太始七年三月。詔大官減膳。初學記九。案晉書紀稱閏月大雩。在五月下。太始九年。聘公卿子女。以備六宮。武帝臨軒。拜諸葛婉爲夫人。李華爲貴人。禦覽一百四十四。又采侍禦史齊國左維女爲修儀。有文才。同上一百四十五。泰始十年。中書監荀勗上古尺。玉海八。咸寧四年。有獻雉頭裘者。上曰。異服奇裘。典制所禁也。其於前殿燒裘。敕有異服者。依禮致罪。初學記九。咸寧五年。白麒麟見平原。類聚九十八。武帝伐吳。以王渾爲安東將軍。以王浚爲平東將軍。以胡奮爲平南將軍。禦覽二百三十九。太康元年。龍襄將軍王浚等。攻建平丹陽城克之。東擊西陵以下。盡拔其城。虜其將帥。於是上下諸軍。同時並進。吳人降者以萬計。吳丞相張悌。及護軍孫震。與揚州刺史周浚等戰於板橋。破之。臨陣斬悌﹑震首。浚遂泛舟東下。所歷皆平。軍至�陵。皓面縛輿櫬。將其太子詣浚降。乃收其圖籍。皆因吳所置。除其虐政。示以簡易。百姓大悅。乃赦天下。攺元爲太康。天下大酺五日。禦覽三百四。太康元年。汲縣民盜發魏襄王墓。或言安釐王冢。得竹書漆字數十車。皆簡編蝌蚪文字。束澈爲著作。隨宜分析。皆有冥證。古書有易卦似連山歸藏。又有春秋似左傳。有銅劍一枚。長三尺五寸。書鈔。類聚十又四十。上與羊祜﹑張華﹑謀伐吳。朝士莫知也。潛乃籌量虛實爲戰備。孫皓面縛輿櫬降。有司奏晉徳隆茂。光被四表。吳會旣平。六合爲一。宜勒封岱。以彰聖徳。詔曰。此盛徳之事。所宜未議。類聚。太康三年。罷刺史將軍官。刺史依漢制。三年一入奏事。書鈔。案晉書紀。稱罷平州寧州刺史。三年一入奏事。太康五年。龍見武庫井中。禦覽五百四十三。詳見瑞異記。太康五年。夏六月。初置黃沙獄。禦覽六百四十三。太康六年。荊州送兩足虎。類聚九十九。詳見瑞異記。太康七年。出後宮才人女伎已下百七十人。歸家。禦覽百四十五。太康十年。詔曰。陽平太守梁柳。治績大異。賜粟千斛。秩中二千石。書鈔。太康十年。太廟成。遷神主於新廟。上帥百官奉迎於道左。遂親禘祫。賜王公以下至司馬督﹑子弟官。賜作廟者帛。禦覽五百二十八及五百三十一。武帝少厲髙行。造次必於忠恕。未嘗有過言失色於人。初學記九。

惠帝永平元年。詔云。祕書監綜理經籍。考校古今。課試署吏。領有四百人。宜專其事。初學記十二。禦覽二百三十三。案時復置祕書監官。元康五年十月。武庫火。一作災。焚累代之寶。檢校。是工匠盜庫中物恐罪。乃投燭著麻膏中。火燃。禦覽八百六十四。元康六年。正月辛酉。上南郊。大赦天下。初學記二十。齊萬年帥羌胡圍涇陽。遣安西將軍夏侯駿西討氐�。文選二十關中詩注。元康九年十一月。天連日大風。發屋折樹。禦覽百四十八。廢太子爲庶人。送太子於許昌宮之別坊。文選晉紀總論注。永康元年。賈後矯詔使小黃門孫憲當作慮。害太子。趙王倫酖殺賈後。帝詔謚遹爲湣懷皇太子。同上。永寧元年。趙王倫篡位。成都王穎謀舉義兵迎天子。同上。齊王冏舉兵討倫。臨陳斬之。文選謝平原內史表注。永寧二年。立淸河王覃爲太子。禦覽百四十九。成都王攻洛。大駕幸北城觀。上看孟豺軍人擘�。面天子。豺後大人降。長沙王以豺軍入辱帝。東市斬之。禦覽三百七十六。長沙王乂與齊王冏相攻。冏敗。縛至上前。乂叱左右斬之。文選晉紀總論注。太安二年。案永寧二年十二月殺冏後。攺爲太安元年。九月丁丑。上捨於河橋。初學記七。案時河間成都表誅長沙王乂。逼京師。上攻張方。決千金堰。水碓不作。發王公家奴婢。手舂給兵。男子自十三以上皆從役。於是公私窮踧。米石萬錢。禦覽四百八十八。長沙王乂又出徵。連戰敗走。遂誅之。文選晉紀總論注。永興元年。成都﹑河間王王字疑是表字。復廢覃爲淸河王。立成都王潁爲皇太弟。禦覽百四十九。大駕北伐。成都王潁統王師於蕩陰敗績。上傷頰。失六璽。左右奔走。禦覽三百六十七。法駕幸於鄴。髙堂隆刻鄴宮屋材云。後若干年。當有天子居此宮。惠帝止鄴宮。治屋者土剝更泥。一作屋。始見刻字。計年正合。二字一作在今時。類聚六十二。禦覽九十七。又一百七十三。惠帝自鄴中還洛陽。案王浚攻鄴。盧志勸成都王潁奉天子還洛陽。賜中書監盧志鶴綾袍一領。禦覽六百九十五。帝在長安。永興原誤永康。二年。東海王越率天下甲士三萬人。奉迎大駕還洛。文選迎大駕一首注。惠帝爲太子時。上素知太子闇弱。後必亂國。然不能擇才。乃遣荀勗和嶠往觀之。勗還盛稱太子。徳更進茂。不同西宮之時也。嶠答詔稱。臣以爲太子如故。不見更勝。此自陛下家事。非臣所盡知也。於是天下貴嶠而賤勗也。禦覽百四十八。惠帝時有錢神論。曰。錢之爲體。有乾坤之象。其積如山。其流如川。動靜有時。行藏有節。市井便利。不患耗折。原誤枯。難析原作朽。象壽。不匱象道。故能長久。爲世神寶。親故如兄。字曰孔方。失之則貧弱。得之則富昌。無翼而飛。無足而走。解嚴毅之顏。開難笑之口。錢多者處其前。錢少者居其後。初學記二十七。案全文見晉書魯�傳。讖書有蝦蟆當貴。惠帝在宮時。出問左右。此鳴是官蝦蟆。爲私乎。賈充對曰。在官地中爲官蝦蟆。在私地中爲私蝦蟆。於是世間遂傳此語。禦覽四百九十九。

懷帝懷帝卽位。年號永嘉。文選述祖徳詩注。懷帝永嘉元年。有玉龜出灞水。唐類函二十五。洛陽城內東北一作東南。角步廣裏中。地陷。中有二鵝。其一蒼者飛去。其一白者不能飛。問之博識者。一作博士。不能知。世說注五。書鈔。詳見瑞異記及董養傳。永嘉五年。羯賊劉曜破洛。文選勸進表注。永嘉七年。皇帝崩於平陽。文選勸進表注。洛陽破。大司馬﹑南陽王保於長安。立秦王爲皇太子。懷帝崩。皇太子卽位。同上本稱懷紀。

湣帝湣帝建興元年。夏四月壬申。上卽位於長安宮。攺元。攺永嘉七年爲建興元年。大赦天下。與之更始。前後不及者皆除之。禦覽六百五十二。建興二年。溫嶠爲劉琨假守左司馬﹑都督上前鋒諸軍事。討劉聰。世說注八。湣帝建興三年。漢曹嶷據臨淄。發景公及管仲冢。屍並不朽。繒帛可服。珍寶巨萬。禦覽五百五十七。建興四年。帝蒙塵於平陽。丞相睿刻日北徵。以漕運稽期。丞相府督軍令史淳於伯刑於建康市。百姓喧嘩。咸曰伯冤。於是大旱三年。禦覽八百七十九。

元帝元皇帝。宣帝之曾孫。文選勸進表。瑯玡恭王之長子。同上。元帝初。藉�艸悉成禾。禦覽八百七十三。元帝白毫生額上。有光明。同上三百六十四。永興元年。就國。二年。加揚州諸軍事。文選勸進表注。大興元年。河水竭斷百餘步。兩頭深淺如故。中絕不流。占經一百。

明帝太寧元年。黃霧四塞。禦覽十五。

穆帝孝宗欲於後園。修立池苑。江逌諫以彊賊未滅。宜精軍備。嘗存儉約。以率羣下。禦覽八百二十四。

王隱晉書卷二

地道記

司州河南郡雒陽城內。南北九里七十步。東西六里十步。爲地三百頃﹑一十二畝﹑有三十六步﹑城東北隅。周威烈王冢。劉昭注補一。稱晉太康地道記。按系兩引其書。而太康下脫一記字。洛陽宮西宜秋裏。門東向。南壁石生地中。始髙三尺。如香鑪形。人多祀之。編珠一。屍鄕。故殷湯所都者也。亦曰湯亭。田橫死於是亭。故攺曰屍鄕。酈道元水經注陽渠水下。

右雒陽。案郡國志。匽師有屍鄕。晉省匽師入雒陽。故列此。王城去雒城四十里。劉昭續漢書郡國志注補一。蒯鄕在縣西南。有蒯亭。同上。

右河南。訾在縣之東。劉昭注補一。坎陷聚在縣南。同上。坎陷聚在鞏西。水經注十五洛水下。按注云。京相璠曰。鞏東地名坎欿。春秋。王出及坎陷。服虔亦以爲鞏東邑。地道記言在鞏西。非也。

右鞏。濟自大伾入河。與河水斗。南泆爲滎澤。水經注濟水下。濟自大伾入河。與河水斗。大伾在成臯。古成臯兼包鞏縣之界。溢出爲滎水。太平禦覽水部。

右成臯。潁水出陽城山。劉昭注補二。

右陽城。陽翟去洛陽二百八十六里。屬河南。劉昭注補二。釣臺下有陂。俗謂之釣臺陂。太平寰宇記七。

右陽翟。

滎陽郡京有大索﹑小索亭。漢書京索之間也。水經注濟水下。

右京。陽武滎陽有博浪沙。張良爲韓擊秦始皇處。禦覽百五十九州郡五。太平寰宇記二。

右陽武。令縣在滎陽。史記索隱六。

右令。

宏農郡漢宏農本函谷關。有桃林也。寰宇記六。宏農亭在宏農縣東十三里。水經注河水下。

右宏農。湖本胡縣也。漢武帝攺作湖。俗云黃帝自此乘龍上天也。水經注四河水下。

右湖。秦之華陽。潼關是也。劉昭注補一。太華山在縣西南。同上。

右華陰。

上洛郡郡在洛上。故以爲名。水經注二十渭水下。

右郡。峣關當在上洛縣西北。同上十九。

右上洛。伊水東北入雒。劉昭注補一。

右盧氏。

平陽郡平陽有堯城。劉昭注補一。

右平陽。楊故楊侯國。晉滅之以賜大夫羊舌肸。漢以爲縣。屬河東郡。後漢同。魏置平陽郡。楊縣屬焉。寰宇記四十三。梁城去楊縣五十里。叔向邑也。劉昭注補一。

右楊。皮氏縣有介山。子推所逃隱於是。水經注四汾水下。

右皮氏。

河東郡咸山在安邑南。劉昭注補一。

右安邑。首山在蒲阪。與胡縣相連。宋書州郡誌二。蒲阪有雷首山。一名滌山。徐堅初學記八。

右蒲阪。襄陵。晉武公從曲沃徙此。劉昭注補一。

右襄陵。左傳。文十三年。詹嘉處瑕。在猗氏縣東北。同上。

右猗氏。

汲郡汲縣有銅關。劉昭注補一。

右汲。朝歌本沫邑也。詩云。爰采唐矣。沫之鄕矣。殷王武丁始遷居之。爲殷都也。禹貢。紂都在冀州大陸之野。卽此矣。有糟邱酒池之事焉。有新聲靡樂。邑號朝歌。水經注九淇水下。

右朝歌。庾衮入林慮山。食木實。餌石�。得長年也。陳藏器本艸。

右林慮。河內殷國也。周名之爲南陽。秦始皇攺曰修武。水經注。淸水下稱王隱說。

右修武。

河內郡河陽別縣。非溫邑也。水經注河水下。

右河陽。

廣平郡肥鄕太康中立。以隸廣平也。水經注十濁章水下。

右肥鄕。

陽平郡。元城縣南有瑣陽城。劉昭注補二。

右元城。樂平東南有夷儀。道通襄國。夷儀山在城北故塞。寰宇記五十九。

右樂平。

魏郡髙堂隆刻鄴宮屋材云。後若干年當有天子居此宮。惠帝止鄴宮。治屋者土剝更泥。一作屋。始見刻字。計年正合。二字一作在今時。歐陽詢藝文類聚六十二。禦覽九十七又百七十三。

兗州陳畱郡儀封人。浚儀人。此縣人也。劉昭注補二。

右浚儀。長垣古衛。故匡。城地。孔子所厄處也。禦覽州郡四。

右長垣。承匡城在縣西。左傳文十一年。會郤缺於承匡。劉昭注補三。案禦覽誤列入長垣縣下。

右襄邑。

濮陽郡廩邱者。春秋之所謂齊邑矣。實表東海者也。水經注二十四瓠子水下。

右廩邱。

濟陽郡成武縣有秺城。劉昭注補二。

右成武。

髙平國金鄕縣多山。所治名金山。山北有鑿石爲冢。深十餘丈。隧長三十丈。旁卻入爲室三方。云得白蛇二字因禦覽五百五十七引補。白兔。不葬。更葬南山。鑿而得金。故曰金山。故冢今在。或云漢昌邑所作。或云秦時。劉昭注補三。

右金鄕。湖陸縣西有費亭城。魏武帝初所封。同上。

右湖陸。

東平國壽張有蚩尢祠狗墟。同上。

右壽張。秦亭在範縣西北。同上。

右範。

豫州潁川郡長社縣本名長葛。社中樹暴長。漢攺名。劉昭注補二。

右長社。

汝南郡吳房有吳城。同上。吳房

右吳房。

襄城郡襄城故城。楚靈王築。水經注二十一汝水下。

右襄城。髙陵山。汝水所出。劉昭注補二。

右定陵。

汝陰郡汝陰有陶邱鄕。詩所謂汝墳。同上。

右汝陰。新蔡有大呂亭。故呂侯國。同上。

右新蔡。

梁國梁孝王築城十二里。小鼓唱節。杵下而和之。稱睢陽曲。同上。昭二十一年。禦諸橫。橫亭在睢陽縣南。同上。

右睢陽。項有公路城。袁術所築。同上。

右項。陳城西南角有淮陽城。漢淮陽城也。寰宇記十。陳城南道東有宛邱。漸欲平。水經注沙水下。陳城北有故沙。名之爲死沙。而今水流津通。漕運所由矣。同上二十二沙水下。犖北有谷水。同上。

右陳。惠帝永康中。復立陽夏縣。寰宇記十。

右陽夏。苦城南三十里有平城。劉昭注補二。

右苦。

沛國沛有許城。左傳定八年鄭伐許。同上。

右沛。丰去國二百六十﹑州六百﹑雒千二十五里。同上。

右丰。左傳昭八年。大搜於紅。同上。

右紅。晉書地理誌作虹。

譙郡左傳隱二年。入向城。在龍亢縣東南。同上。

右龍亢。

魯郡孔子葬於魯城北泗水上。水經注二十五泗水上。五父衢在魯城東。劉昭注補二。

右魯。薛夏車正奚仲所封。冢在城南二十里山上。同上。仲虺城在薛城西三十里。水經注二十五泗水下。

右薛。

弋陽郡西陽故弦子國也。水經注三十五江水下。

右西陽。楚滅邾。徙其君此城。劉昭注補。

右邾。

安丰郡左傳襄公二十六年。楚子﹑秦人﹑侵吳。及雩婁。聞吳有備而還。雩婁在安丰之西南。水經注決水下。

右雩婁。安丰縣。安丰郡之屬縣也。俗名之曰安城矣。水經注三十二沘水下。決水在安丰縣之西南。卽其界也。水經注三十二。

右安丰。

冀州趙國房子有礫塞。中谷塞。劉昭注補二。

右房子。元氏有石塞。三公塞。同上。

右元氏。中邱有石門塞。燒梁關。同上。

右中邱。

平原國平原有篤馬河。劉昭注補四。

右平原。

樂陵國厭次屬平原。後屬樂陵國也。史記索隱三。

右厭次。樂陵國有新樂縣。水經注九淸河下。

右新樂。

勃海郡晉攺阜邑爲阜城。寰宇記六十三。

右阜城。

河間國中水縣屬河間。史記索隱本紀七。

右中水。

淸河國淸河國凡領淸河等六縣。初學記八。

右淸河。靈有鳴犢關。劉昭注補二。

右靈。

中山國蒲陰有陽安關。陽城蒲陽山。蒲水所出也。同上。蒲陰縣有安陽關。蓋安陽關。都尉治。俗名斯川爲陽安壙。水經注十一滱水下。

右蒲陰。望都縣有馬安關。劉昭注補二。望都縣有馬溺關。水經注十一滱水下。望都縣有委粟關。同上。

右望都。

常山郡元氏攺屬趙國。其常山郡移理於眞定。寰宇記六十一。

右眞定。自上曲陽縣。北行四百二十五里。恆山。多山阪。號一作名。飛狐口。劉昭注補二。

右上曲陽。

幽州幽州因幽都以爲名。句亦見禦覽州郡部八。山海經有幽都之山。今列於北荒矣。寰宇記六十九。舜以冀州南北廣大。分燕地北地爲幽州。禦覽州郡部八。舜以冀州南北廣大。分燕地北爲幽州。夏殷省幽並冀。爲冀州之域。周復置幽州。寰宇記六十九。右州。

範陽國故安縣屬範陽國。寰宇記六十九。

右故安。

上谷郡上谷郡在谷之頭。故因以上谷名焉。王莽攺名朔調也。水經注十二聖水下。

右郡。

燕國安樂晉封劉禪爲國。水經注沾水下。

右安樂。

北平郡鴻上關。尉治。北平而畫塞於望都。東北去北平不遠。兼縣上所拯也。水經注十滱水下。

右郡。

遼西郡遼西人見有浮棺。欲破之。語曰。我孤竹君原落子字。也。汝破我何爲。因爲立祠焉。祠在山上。城在山側。肥如縣南十二里。水之會也。水經注十四濡。

右郡。案郡國志。孤竹城屬令支。晉書地理誌無此縣。故附郡。

平州昌黎郡昌黎有靑城山。劉昭注補五。

右昌黎。

並州太原郡晉水出龍山。水經注六。

右晉陽。少山卽大谷水所出。經祁縣界。寰宇記四十。

右陽邑。

上黨郡髙都縣有太行關。丹溪爲關之東谷。途自此去。不復由關矣。水經注九沁水下。

右髙都。

西河國晉攺玆氏爲隰城縣。注原脫。

右隰城。西河有中陽。舊縣也。水經注六文水下。

右中陽。谷遠今名孤遠。後代語訛耳。禦覽州郡部七。

右界休。案寰宇記。晉省谷遠縣入界休。

雍州雍州兼得梁州之地。西北之位。陽所不及。陰气壅遏。故取名焉。蓺文類聚地部一。

右州。

京兆郡枳道亭在霸水西。劉昭注補一。宋敏求長安志一。

右霸城。藍田有虎侯山。劉昭注補一。

右藍田。西鄭。鄭桓公友之始封。水經注。渭水下稱王隱說。

右鄭。

馮翊郡蓮勺縣屬馮翊。寰宇記二十。

右蓮勺。

扶風郡池陽有�薛山。在北。有鬼谷先生所居。劉昭注補一。

右池陽。郁夷省並郿。蓋因王莽之亂。郁夷之人寄理郿界。因並於郿。太平寰宇記三十二。省斄卽邰也。以並郿。蓋取斄之南境﹑渭之南以並郿。非省縣也。同上二十七。

右郿。雍縣。秦徳公所居。西虢地也。水經注十八渭水下。

右雍。汧縣屬秦國。漢故城在今縣南。漢置隴關。西當戎翟。今名大震關。在今縣西。寰宇記三十二。汧陽縣屬秦國。吳山在西。初學記八。

右汧。

安定郡烏枝有烏水。出薄洛谷。劉昭注補五。

右安定郡。舊烏枝縣。案烏枝。郡國志屬安定。安定。北地。二郡。由涼州。自晉初皆移屬雍州。此及泥陽縣亦久省。今附此。

北地郡泥陽有泥水。出郁郅北蠻中。同上。

右北地郡。舊泥陽縣。蒯成屬北地。史記索隱六。

右蒯成。

始平郡司竹都尉治鄠縣。其園周百里以供國。宋敏求長安志八。

右鄠。

新平郡漆水在漆縣西。劉昭注補一。

右漆。

涼州涼州城有龍形。故曰臥龍城。南北七一作七十。裏。東西三一作三十。裏。本匈奴所築也。以上亦見蓺文類聚六十三。乃張氏之世居也。又張駿增築四城箱各千步。東城殖園果。命曰講武場。北城殖園果。命曰玄武圃。皆有宮殿。自張駿以下。亦見禦覽百九十七。中城內作四時宮。隨節遊幸。並舊城爲五。街衢相通。二十二門。大繕宮殿觀閣。采綺妝飾。擬中夏也。水經注四十都野澤下。漢末。博士燉煌侯瑾善內學。語弟子曰。涼州城西有泉水當竭。有雙闕起其上。魏嘉平中。武威太守條茂起學捨築闕於此以上亦見蓺文類聚六十二。泉。太守塡水。造起門樓。與學闕相望。水經注四十。

右州。

武威郡姑藏城。匈奴所築。舊名蓋臧。後人語訛爲姑臧城。水經注河水下。姑臧南山。谷水所出。劉昭注補五。

右姑臧。倉松南山松陜水所出。同上。

右倉松。

燉煌郡咸寧三年起居注。載燉煌郡上金洞中生金。百陶不消。可以切玉。禦覽八百十。

右郡。

秦州隴西郡首陽有三危山。三苗所處。故名苗谷。水經注十七。

右首陽。蘭池縣屬隴西郡。初學記八。

右蘭池。大夏縣有禹廟。禹所出也。水經注河水下。

右隴西郡。舊大夏縣。

南安郡新興縣。南安之屬縣也。水經注十七渭水下。

右新興。

天水郡漢陽有大阪名隴坻。亦曰隴山。郡處其西。故曰隴西。其山堆旁崩。聲聞數百里。揚雄所謂響若坻頹者也。禦覽州郡十一。

右成紀。天水。始昌縣故城西也。亦曰淸崖峽。水經注二十。

武都郡河池有泉街水。劉昭注補五。

右河池。

晉昌郡惠帝以燉煌土界闊遠。分立晉昌郡。文選答子悌注。晉昌。護匈奴中郎將。別領戶。同上。

梁州梁州南至桓水。西抵黑水。東限扞關。今漢中巴郡﹑汶山蜀郡﹑漢嘉﹑江陽﹑朱提﹑涪陵﹑陰平﹑廣漢﹑新都﹑梓潼﹑犍爲﹑武都﹑上庸﹑魏興﹑新城﹑皆古梁州之地。自桓水以南爲夷。書所謂和夷底績也。水經注三十六桓水下。魏末克蜀。分廣漢﹑巴﹑涪陵﹑以北七郡爲梁州。理漢中之沔陽﹑歷。晉太康中。州又移理漢中郡。寰宇記一百三十三。

右州。

漢中郡孝武太元十五年。梁州刺史周表立。宋書州郡誌三稱晉地記。案王隱傳。隱撰晉書當成於成帝時。下距孝武太元十五年已遠。此晉地記當是別一書。姑附錄於此。

右郡。

梓潼郡梓潼五婦山。馳水出。建安二十二年劉備以爲郡。劉昭注補五。

右梓潼。

新都郡綿竹有紫巖山。綿水之所出焉。同上。

右綿竹。梓潼有漢徳縣。宋書州郡誌四。

右漢徳。

晉壽郡孝武太元十五年。梁州刺史周馥表立晉壽郡。宋書州郡誌三稱晉地記。案馥非孝武時人。

右晉壽。

巴郡平州屬巴郡。史記索隱六。

右平州。

巴東郡入湯口四十三里。有石煮以爲鹽。石大者如升。小者如拳。煮之水竭鹽成。蓋蜀漢火井之倫。水火相得乃佳矣。水經注三十三江水下云。湯水南入於江。名曰湯口。

右魚復。

南漢中郡孝武太元十五年。梁州刺史周瓊表立。宋書州郡誌四稱晉地記。

右郡。晉書地理誌無。今附此。

益州越嶲郡鹽池澤在南。劉昭注補五。

右姑復。

牂柯郡且蘭有沈水。同上。

右沮蘭。鄨縣不狼山。鄨水所出。同上。

右鄨。西隨。麋水西受徼外。東至麋泠。入尙龍溪。同上。

右西隨。晉書地理誌無此縣。

寧州雲南郡連山無血水所出。同上。

右梇棟。

興古郡劉禪建興三年。分牂柯置興古郡。治律髙。水經注溫水下。

右律髙。興古郡治宛漏縣。水經注三十六。

右宛漏。句町有文眾水。劉昭注補五。

右句町。毋掇有橋水。出橋山。同上。

右毋掇。賁古南鳥山出錫。同上。

右賁古。大河水東至毋掇。入橋水。同上。

右滕休。興古郡漢興縣。宋書州郡誌四。

右漢興。

建寧郡同瀨縣有同虜山。水經注三十六。銅虜山米水所出。劉昭注補五。

右同瀨。

靑州齊國臨淄縣西南門曰曲門。其側有池。劉昭注補二。按因魯國汶陽縣北有曲水亭。故名。

右臨淄。東安平有羌頭山。同上四。

右東安平。

濟南郡養澤在西幽州藪。有萊山萊主祠。同上。

右下密。

樂安國臨濟本狄。左傳狄伐衛懿公。同上。

右臨濟。

北海國晉書地理誌無。今從晉太康地記。鄑城在都昌縣西。同上。

右都昌。安邱有渠邱城。同上。

右安邱。案二縣。晉書地理誌皆無。

東萊郡黃縣東二百三十里。至海。中連岑有土道。秦始皇登此刻二碑。東二百三十里。有始皇漢武二碑。同上。案此系兩引。原誤合爲一條。

右黃。惤有百枝萊君祠。同上。

右惤。東萊掖縣有過鄕。北有過城。古過國也。史記索隱十。

右掖。

徐州東海郡海中去岸百九一作五。十步。有秦始皇碑。長一丈八尺。廣一作闊。五尺。厚八一作三。尺三一作八。寸。以上亦見初學記八。一行十三字。潮水至加其上三丈。去則三尺見也。同上。

右贛楡。蘭陵故魯次室邑。列女傳有漆室之女。或作次室。同上。

右蘭陵。戚屬東海。史記索隱六。

右戚。

瑯邪國陽都屬瑯邪。同上。

右陽都。

東莞郡廣縣在東莞。同上。

右廣。

荊州南郡陶朱冢在華容縣。樹碑云是越之範蠡。水經注三十二夏水下。

右華容。

襄陽郡永康元年。襄陽郡上言得鳴石鐘。聞七八里。禦覽五十一地部十六。案此引王隱晉書。當是瑞異記。非地道記也。今兩錄之以備考。

右郡。

義陽郡義陽郡以南陽屬縣爲名。宋書州郡誌三水經注三十。案晉太始中。割南陽東鄙之安昌。平氏。平林。義陽四縣置。

右郡。

魏興郡安康縣屬魏興郡。寰宇記百四十一。

右安康。

上庸郡武帝太康元年。攺上庸之廣昌爲庸昌二年省。同上。

右郡。

宜都郡吳分南郡立宜都郡。

右郡。

零陵郡泉陵縣有香茅。气甚芬香。言貢之以縮酒也。水經注三十八湘水下。

右泉陵。應陽縣本泉陵之北部。東五里有鼻墟。象所封也。水經注三十八湘水下。史記正義一稱王隱晉書。

右應陽。

安成郡宜春縣出美酒。隨歲舉上供。刺史親付計吏。寰宇記一百九。

右宜春。

揚州吳郡吳有鹽官縣。水經注江水下。

右鹽官。

吳興郡陽羨有章浦亭。周處封章浦亭侯。卽此。寰宇記九十三。

右陽羨。案晉書地理誌。惠帝永興元年。割吳興之陽羨等立義興郡。則吳興郡應有此縣。

晉安郡晉安郡。太康三年置。文選酬王晉安注云卽今之泉州。

右郡。

廬江郡尋陽南通五嶺。北導長江。遠行岷漢。亦一都會也。禦覽百七十州郡十六。

右尋陽。

鄱陽郡鄱陽安樂出黃金。鑿土十餘丈。披沙之中。所得者大如豆。小如粟一作粱。米。初學記二十七。禦覽八百十。

右樂安。

廬陵郡太康中。以雩都﹑贛﹑南野﹑等縣。割爲南康郡。而廬陵百姓去管遙遠。乃移郡於石陽縣。今舊州東北故城是也。寰宇記一百九。

右石陽。

交州交址郡��南越侯織在此。劉昭注補五。

右��。

九眞郡九眞郡有松原縣。水經注三十六溫水下。

右松原。

九徳郡九徳郡有浦陽縣。同上。

右浦陽。九徳郡有九徳縣。同上。

右九徳。九徳郡有南陵縣。晉置也。同上。宋書州郡誌稱。九徳郡南陵縣。晉武帝立太康。地誌無。王隱志有。

右南陵。

日南郡日南郡去盧容浦口二百里。故秦象郡。象林縣治也。水經注三十六溫水下。

右盧容。日原脫今補。南郡象林南有四國。皆稱漢人。貢金供稅。初學記二十七。禦覽八百十。

右象林。朱吾縣屬日南郡。去郡二百里。此縣民漢時不堪二千石長吏調求。引屈都幹爲國。林邑記曰屈都夷也。水經注三十六溫水下。

右朱吾。

合浦郡朱崖在大海中。遙望朱崖洲大如菌。舉帆一日一夜至洲。周匝二千里。徑度七八百里。上可十萬家。女多姣好。長髮美鬢。禦覽六十九。

右朱崖。

廣州東官郡晉書地理誌。成帝分南海郡立東官。海陽縣故屬東官。宋書州郡誌五。

右海陽。綏安縣故屬東官。同上。

右綏安。海寧縣故屬東官。同上。

右海寧。湖陽縣政屬東官。同上。

右湖陽。

臨賀郡臨賀縣故屬南海。同上。

右臨賀。

蒼梧郡髙要縣東去郡五百里。刺史下避毒徙縣水居也。水經注。浪水下稱晉書地理誌。

右髙要。猛陵縣龍山。合水所出。劉昭注補五。

右猛陵。

王隱晉書卷三

禮樂記荀勗以魏杜夔所制律呂檢校。定太樂總章鼓吹。八音與律呂乖錯。始知後漢至魏。度漸長於古尺四分余。而夔依爲律呂。故致不韻。部佐著作劉恭。依周禮制尺。所謂古尺也。依古尺作新律呂。以調聲韻。以律量黍。以尺度古器。皆與本銘尺寸無差。又故冢得古玉律鐘磬。亦與新律闇合。遂班下太常。使太樂總章鼓吹。淸商施用。勗遂典知樂事。禦覽十六。陳總遷殿中侍禦史。詔遣詣終南山請雨。總除小石祠。惟存大石一所而祈之。上文曰。峨峨大石。佐嶽通理。含滋吐潤。惠我四海。初學記五禦覽五十。惠帝使校尉陳總仲元詣洛陽山請雨。總盡除小祀。惟存大石而祈之。七日大雨。水經注十五。

輿服記陳舒議至尊臨溫公夫人喪。議曰。今白帢深衣。當古弔服。至尊臨弔。謂深衣而已。禦覽六百八十八。禦史中丞傅咸﹑北軍中侯鄭翊﹑等。以爲三駕鹵簿圖。有幽州突騎。豫州蕩騎。各五十人。書鈔。梁冀與妻孫壽共乘輦。張明蓋。飾以金銀。以騁娛樂。禦覽七百七十四。

石瑞記著作郎邱眾表稱。世祖武皇帝擢臣負薪之中。授臣著作佐郎。典治天下文義數術。乃撰諸志也。魏時。張掖石瑞有二玦。禮能使決疑者佩玦。故遣其臣亦受之以玦。今靈一作晉受。命有二玦。其一當魏歷數旣終。當禪大晉。故與之玦。凡受命居天子之位。皆眾人之所疑。以武皇帝能斷決狐疑。應天順民。受曹氏禪而無疑。得應。佩玦故以賜焉。是以有二玦。禦覽六百九十二。書鈔。永嘉初。陳國項縣賈逵石碑中生金。人盜鑿取賣。賣已復生。此江東之瑞。書鈔。禦覽五百八十九。又八百十俱稱石瑞記。晉金徳。元帝興於江東。故云江東之瑞。事類賦注九。

王隱晉書卷四

瑞異記史通書志云。王隱後來加以瑞異。斯則自我作故。出乎胸臆。而諸書所引。則又有作石瑞記。或作名瑞記者。其瑞異分記云。不能定也。故除別錄引作石瑞記。及實見爲石瑞記外。姑依晉書五行志前後錄出。以俟考。元康五年十月。武庫災。焚累代之寶。文選關中詩注。蒼梧太守吳臣據郡邑。不恭王命。孫權遣步騭爲交州諭臣。臣照鏡不見其頭。騭因入斬之。禦覽三百六十四。咸寧三年起居注。載燉煌郡上金洞中生金。百陶不消。可以切玉。禦覽八百十。甘卓家金匱鳴。聲似槌鏡。淸而悲。師言金匱將離。是以悲鳴。尋而卓下吏將軍周慮等。承望王惇意害卓。禦覽七百十三。賈後作頡字髻。太子見易之象也。禦覽百四十八。惠帝元康六年。陳國有雞生雄鷄無翅。旣大。墜坑而死。王隱以爲雄者胤嗣子之象。坑者地事爲母象。今雞生無翅墜坑而死。此子無羽翼。爲母所陷害乎。於後賈後誣殺湣懷。殆一作此。其應也。宋書志二十四。晉書志十七。咸寧元年。洛陽太祖廟中。有靑气。占者云。以爲東莞王后當有天子。後攺封瑯玡。江東之應也。禦覽十五。建興四年。丞相府督軍令史淳於伯刑於建康市。百姓喧嘩。咸曰伯冤。於是大旱三年。禦覽八百七十九。大興元年。河水竭斷百餘步。兩頭深淺如故。中絕不流。開元占經第一百卷

。洛中歌何徳眞。二人共披一幡。牽離柰何。左校令成夔以爲徳眞將死也。禦覽八百十九。惠帝時謠曰。二月盡。三月初。桑生裴雷柳葉舒。書鈔引作華生襄藩柳葉舒。荊筆楊版行詔書。宮中大原此下有司字。馬幾作原爲作幾。驢。旣而楊駿荊王反。禦覽六百六。元康九年。是時童謠曰。東宮馬子莫聾●。前至臘月纏汝�。同上一百四十八。湣帝初時有謠曰。天子在何許。近在豆田中。類聚八十五。禦覽八百四十一。王浚在幽州。謠曰。幽州城門使藏戶。中有伏屍王彭祖。禦覽五百四十九。棗嵩用事於王浚時。謠曰。十囊五囊入棗郎。同上七百四。石勒時有謠云。一杯食。有兩匙。石勒死。人不知。同上七百六十。泰始元年。白麟見。羣獸皆從。攺年曰麟嘉。類聚九十八。案晉書帝紀。泰始元年有麟見事。未聞攺年曰麟嘉。惟載記呂光傳。太元十四年麟見金澤。百獸從之。光以爲瑞。僭卽三河王位。年號麟嘉。咸寧五年。白麒麟見平原。同上。太康六年。荊州送兩足虎。時尙書郎索靖議稱半虎。博士王銓爲文曰。般般白虎。觀釁荊楚。孫吳不逞。金皇赫怒。同上九十九。中宗詔問王隱曰。荊州送兩足虎。其徵何爲也。隱曰。謹案先臣銓傳。太康時兩足虎。因作詩以諷。銓意以爲晉金行也。金在西方。其獸爲虎。虎有四足。猶國有四方。無半勢而又見獲。將有湣懷之禍也。占經一百十六。王浚居幽州。有狐踞浚府門中。翟雄入廳事。遂爲石勒所殺。禦覽八百八十五。太康十年。洛陽宮西宜秋裏。門東向南壁石生地中。始髙三尺。如香鑪形。人多祀之。編珠一。永康元年。襄陽郡上言得鳴石鐘。鐘字當依晉五行志作撞。聞七八里。禦覽五十一。懷帝永嘉元年。有玉龜出灞水。唐類函二十五。石勒鄕裏所居原上地中。石生日長。類鐵之象。禦覽五十一。元康九年夏。桑生於東宮西廂。日長尺餘。數日枯。禦覽百四十八。永嘉元年。洛陽城內東南角廣裏中。地陷。中有二鵝。其一蒼者飛。其一白者不能飛。問博士不能對。陳畱孝廉浚儀董養。字仲道。聞而嘆曰。昔周所會盟狄泉。卽此地也。今有二鵝。蒼者胡象。後胡當入侮。白者諱也。言國家之象。書鈔。稱名瑞記。王浚居幽州。翟雄入廳事。遂爲石勒所殺。禦覽八百八十五。元康九年正月。月暈。赤黃數重。禦覽百四十八。元康九年。晉書五行志作永康元年。三月尉氏雨血。同上。祖約爲豫州。府內地皆赤如丹。其後果凶。占經四。東海王越自陽成帥甲士四萬。京邑移徙。次許昌。以馮嵩爲左司馬。越領豫州牧。三月四日。日有赤光散流。其光若血下流。其光之所照皆赤。則七十二日。大夫不忠。靑色。則六十三日。諸侯驕蹇。黃色。五十四日。昏刑。庶孽中官之輩謀作姦。白色。四十五日。卿士伏兵。四夷並動。黑色天子臨危。命在四方。占經五。元康九年。三月十八日。滎陽﹑河南﹑潁川﹑繁霜殺桑及桃李杏花。禦覽百四十八。元康九年三月。城中有音聲若牛。出許昌城。占經十四。禦覽百四十八。蘇峻外營將表曰。鼓自鳴。峻自斫鼓曰。我鄕裏時有此則空城。有頃。詔書徵峻。世說注四。元康九年十一月。天連日大風。發屋折樹。禦覽百四十八。郭洗牛生犢。兩頭八足。禦覽八百九十八。太寧元年。黃霧四塞。王惇之應也。禦覽十五。太康五年。龍見武庫井中。車駕親幸。有喜色。內外咸議曰。當賀。劉毅獨表舊典無賀龍之禮。詔報﹑政徳未修。慶賀之事。宜詳依舊典。禦覽五百四十三。齊王冏輔政。太安元年。有婦人詣大司馬門寄產。吏驅之。婦人曰。我截齊便去耳。言畢不見。識者聞而惡之。至二年謀反誅。禦覽三百七十。齊王冏爲大司馬。十二月有白頭老人走入司馬府。大呼。有大兵起。不出甲子旬。卽收都衛考問。竟考死。占經一百十三。元康九年三月。宋志作正月。日中有若飛燕者。積數月乃消。漢中平中亦有此變。皆爲太子也。以爲湣懷廢死之應。宋書志二十四。禦覽一百四十八。鎭南劉弘以故刺史王毅子﹑衡陽太守矩﹑爲廣州。矩至長沙。見一人。長大。著白布單衣。自一無自字。上有白字。又一上無白字。而有自字。持奏在岸上。矩省奏云。京兆杜靈之。仍入船共語。稱敍稀闊。矩問君京兆人。何時發來。答曰。朝發。矩怪問京兆去此數千。那得朝發今到。杜答云。僕今在天上。京兆去此乃數萬。何止數千乎。類聚七十九。禦覽八百八十三。蘇韶字孝先。安平人也。仕至中牟令。咸寧初亡。韶伯父承爲南中郎軍司而亡。諸子迎喪到襄城。韶伯父第九子節。夢見鹵簿。行列甚肅。見韶使呼節曰。卿犯鹵簿。罪應髡刑。節俛受剔。驚覺摸頭。循見頭髮視截如指大。明暮與人共寢。夢見韶曰。卿髡頭未竟。卽復剃如前夕。其日暮自備甚謹。明燈火設符。刻復夢見韶髡之如前夕者五。節素美發。五截而盡。此節亦依見禦覽三百七十三稱王隱晉書。間六七日。不復夢見。後節在車上。晝日見韶自外人。乘馬著日黑介幘黃疏。一作練又﹑八百十七引作絹。單衣白襪絲履。憑節車轅。節謂其兄弟曰。中牟在此。兄弟皆愕視。無所見。問韶君何由來。韶曰。吾欲攺葬。卽求去。曰當更來。出門不見。數日又來。兄弟遂與韶坐。節曰若必攺葬。別自敕兒。韶曰。吾將爲書。節授筆。韶不肯。曰死者書與生者異。爲節作其字像胡書也。乃笑。卽喚節爲書曰。古昔魏武侯。浮於西河而下中流。顧謂吳起曰。美哉河山之固。此魏國之寶也。吾性愛好京洛。每往來出入。瞻視邙一作●。山上樂乎哉。此萬世之基也。北背孟津洋洋之河。南望天邑濟濟之盛。此志𨿽未言語。銘之於心矣。不圖奄忽。所懷未果。前去一作至。十月。可一作便。速攺葬。在軍司墓次。買數畝地便自足矣。此節亦略見禦覽五百五十四。稱王隱晉書。節與韶語。徒見其口動。亮气髙聲。終不爲傍人所聞。延韶入室。設坐祀之。不肯坐。又無所饗。謂韶曰中牟平生好酒魚。可少飲。韶手執杯飲盡。曰佳酒也。節視杯空。旣去。杯酒乃如故。前後三十餘來。兄弟狎玩。節問所疑。韶曰。言天上及地上事。亦不能悉知也。顏淵卜商。今見在。爲修文郎。凡有入人。鬼之聖者。今項梁成。賢者吳季子。節問死何如生。韶曰無異耳。死者虛。生者實。此其異也。節曰。死者何不歸屍骸。韶曰。譬如斷卿一臂以投地。就剝削之。於卿有患不。死之去屍骸如此也。節曰。厚葬以美墳壠。死者樂乎此否。韶曰無在也。節曰。若無在。何故攺葬。韶曰。今我誠無所在。但欲述生時意耳。弟曰。兒尙小。嫂少。門戶坎軻。君顧念否。韶曰我無復情耳。節曰有壽命否。韶曰各有。節曰。節等壽命。君知之否。曰知。語卿也。節曰。今年大疫病何。韶曰。劉孔才爲太山公。欲反。擅取人以爲徒眾。北帝知孔才如此。今已誅滅矣。節曰。前夢君剪髮。君之鹵簿導誰也。韶曰。濟南王也。卿當死。吾念護卿。故以刑論卿。節曰。能益生人否。韶曰。死者時自發意念生。則吾所益卿也。若此自無情。而生人祭祀以求福。無益也。節曰。前夢見君。豈實相見否。韶曰。夫生者夢見亡者。亡者見之也。節曰。生時仇怨。復能害之否。韶曰。鬼重殺。不得自從。節下車。韶大笑節短。云似趙麟舒。麟舒短小。是韶婦弟也。韶欲去。節畱之。閉門下鎖鑰。韶爲之少住。韶去。節見門故閉。韶已去矣。韶與節別曰。吾今見爲修文郎。守職不暇得來也。節執韶手。手軟弱。握覺之。乃別。自是遂絕。禦覽八百八十三祗稱晉書。廣記三百十九鬼四明標王隱晉書。夏侯愷字萬仁。病亡。愷家宗人兒狗奴素見鬼。見愷數歸。欲取馬及其弟阮公。將去。阮逃狗奴家解諭。及冬得止。愷長子統向其家說。昨夢人見縛。與力大爭。爾乃得解。語訖。合門忽有光明如晝。見愷著平上幘﹑單衣入坐。坐如平生。坐西壁大牀。悲笑如生時。聲訖。便切齒作聲言。人易我門戶。誣統藏人袒衫見縛。賴我遣人救之。得解。將數十人。大者在外。小行隨愷。阮牽牀離壁。愷見語阮。何取牀。又說家無主不成居。阮答何不娶妻。愷曰卿與其居爾許年。而作此語也。諸兒中當有一人達。阮問誰。愷曰。兒輩意不足悅也。呼見孫兒。云少者气弱。勿令近我。又說大女有相。勿輒嫁之。愷問阮。欲見亡女可呼之。阮曰女亡已久。不願見也。愷曰數欲見父。而禁限未得見。又說我本未應死。尙有九年官。記室缺。總召十人。不識書不中。皆得出。我書中。遂逼畱補缺。廣記三百十九。

刑法記何曾云。在家之女。從父之刑。旣醮之婦。從夫之戮。書鈔。案晉書刑法志。稱魏法犯大逆者誅及已出之女。毌邱儉之誅。其子甸妻荀氏應坐死。其族兄顗�其命。詔聽離婚。荀氏所生女芝。爲劉子元妻。亦坐死。荀氏詣何曾乞恩。求沒爲官婢。曾哀之。使主簿程咸上議。云云。作在室之女。從父母之誅。旣醮之婦。從夫家之罰。劉頌上書曰。古者刑以止刑。及今反以刑生刑。以徒生徒。諸重犯亡者。發過三寸。輒重髡之。此以刑生刑。逃亡加作一歲。此以徒生徒也。亡者積多。系囚猥蓄。議者因曰不可不赦。復從而赦之。此謂刑不制罪。法不勝姦。民知法之不勝。相聚而謀爲不軌。故自頃以來。姦惡陵暴。所在充斥。漸以滋蔓。日積不已。獘將所歸。議者不深思此故。而曰肉刑於民慢聽。逆聽孰與盜賊不禁。聖主之制肉刑有深重。其事可得而言。非徒懲其畏剝割之痛而不爲也。乃去其爲惡之具。使夫姦民無用。不復肆其志。止姦絕本。理之盡也。亡者刖其足。無所用復亡。盜者截其手。無所用復盜。淫者割其勢。理亦如之。除惡塞源。莫善於此。又非徒然也。此等已刑之後。使各歸家。父母妻子。其相養卹。瘡愈可役。上準古制。隨宜業作。𨿽以刑殘。不爲虐也。生育繁阜之道自若也。今宜取死刑之限重。生刑之限輕。及三犯逃亡﹑淫﹑盜。悉以肉刑代之。其三歲刑以下。宜杖罰。又宜制其罰數。使有常限。後刑不復生刑。徒不復生徒。而殘體爲戮。終身作械。民見其痛。畏而不犯。必數倍於今。且爲惡者。隨發被刑。去其爲惡之具。豈與全其爲姦之手足。而戚居必死之窮地同哉。而又曰肉刑不可用。臣竊以爲不識務之甚也。禦覽六百四十八。案晉刑法志。稱劉頌爲廷尉。表復肉刑。不見省。又上言云云。曹彥疑作曹羲。議云。嚴刑以殺。犯之者寡。刑輕易犯。蹈罪者多。臣謂玩常苟免。犯法乃眾。黥刖彰刑。而民甚恥。且創黥刖。見者知禁。彰罪表惡。亦足以畏。所以易曰。小懲大戒。豈蹈惡者多耶。假使多惡。尙不至死。無妨產育。苟必行殺。爲惡縱害而不已。將至死無人。天無以大。君無以尊矣。故人寧過不殺。是以爲上寧寬得罪。若乃於張聽訟。刑以止刑。不可革舊過。此以往肉刑宜復。肉刑於死爲輕。減死五百爲重。重不害生。足以懲姦。輕則知禁。禁民爲非。所謂相濟經常之法。議云不可。或未知之也。禦覽六百四十八。尙書梅陶問光祿大夫祖納。漢文帝故當爲英雄。旣除肉刑。而五六百歲無能復者。納答曰。諸聖制肉刑。而漢文擅除已來。無勝漢文帝者。故不能復。非聖人者無法。何足爲英雄。於是陶不能對。隱曰。徵西大將軍曰。夫政未可立。則思制度。全育民命。富國彊兵。叛盜之屬。斷肢而已。是好生惡殺。叛盜皆死。是好殺惡生也。斷支若謂之酷。截頭更不謂之虐。何其乖哉。刑罰不中。則民無所措手足也。蠻夷猾夏。則臯陶作士。此欲善其末。則先制其本也。自古多人。猶惜民命。得以禦寇。況今千不遺一。益宜存在。以伐大賊。今若得攺之。則歲活數。所孕數亦如之。若此千載。生各數萬。斷肢之後。隨刑使役。不失民。不乏用。富國彊兵。此之謂也。禦覽六百四十八。

王隱晉書卷五

后妃夏殷以上。內職無聞。姬氏之寵。婦官爲盛。前漢列紀十四。世祖受命。又有美人以比職焉。禦覽一百四十五。

文明王皇后文明皇后。王肅女。秉徳淸貞。體行純和。八歲誦詩論。特精喪服。苟有文義。過目則識。祖司徒朗異之曰。興吾家者。必此女矣。惜不爲男。每居大喪。常身不勝衣。見鐘會見任。言於文帝曰。會好爲事端。寵過必獘。太始元年。尊曰皇太后。宮曰崇禮。晉書作崇化。自卽尊位。眷戀素業。忽棄華麗。四年薨。禦覽一百三十八。

武元楊皇后楊元後。父炳。唐諱炳。故所修書作文宗。言後相貴。故文帝爲武帝娶之。生惠帝。以上亦見百四十九所引王隱晉書。武帝疑惠帝不堪奉大統。密以語後。後曰。立嫡以長。不以賢。豈可動乎。初爲太子謀婚。久不決。上欲娶衛瓘女。後欲娶賈充女。充妻郭。酷妒宿著。上曰。衛公女有五可。賈公女有五不可。衛家女。種賢﹑而多子。端正﹑而長﹑白。賈家女。種妒﹑而少子﹑醜惡﹑二字一作酷。而短﹑黑。郭氏必欲使所生女配太子。旣先使人言。又輸寶物於楊后。固啟必成。本當娶後妹午。午年十二。小太子一歲。因見短小未勝衣。更娶南風。南風年十五。大太子二歲。上乃聽之。遂成。納賈後後亂晉國。此段依初學記十。禦覽百四十九引王隱晉書。武帝采諸葛衝等女五十餘人。入殿呈露面常衣。令後選取。後不取端正。惟取長白。時卞藩女有美色。帝舉扇鄣面語後曰。藩女可。後曰。藩三世後族。不宜枉以卑位。賜采女食。皆憂不食。帝使縵障楊后曰。可但入鄣。其中者以絳紗系臂。遂取胡芳。芳泣。一作啼。左右止之。曰陛下聞之。一作聞聲。芳曰。死且不畏。何畏陛下。帝壯其言。故遂敬之。父奮聞女中選。亦哭曰。老奴不死。惟有二兒。男入九地之下。女上九天之上。帝拜芳爲貴嬪。此段亦見百四十五引王隱晉書。武帝臨軒。拜諸葛婉爲夫人。李華爲貴人。依禦覽百四十四補。又采侍禦史齊國左維女爲修議。有文才。依同上百四十五補。後拜芳夫人。依同上百四十四補。案上三節皆引王隱晉書。元後疾甚。見上素敬胡夫人。恐立之。又慮太子不安。臨終。枕帝膝曰。從妹男胤有徳色。不足復娶異姓。帝許之。崩於光明殿。禦覽百三十八稱晉書。案敍事與晉書不合。與王隱似同。因雜采所引王隱書以成篇。蓋系引時脫王隱二字也。元後臨終有命。先來臨者有賞。胡夫人自排入。徑前辭決。禦覽百四十四。

武悼楊皇后後諱芷。字季蘭。小字男胤。武帝繼室也。太傅楊駿女。咸寧二年卽後位。婉嫕才色映椒房。寵禮尢隆。後無子。賈庶人爲太子妃。時數以肆情忌嫉。失帝意。帝慮始終之事欲廢焉。後爲妃陳請曰。賈公有勛於王府。猶將數世宥之。況賈妃親則其子。夫妒忌亦婦人之常事。不足以一眚而忘大徳。帝納焉。晏駕。尊曰皇太后。賈庶人五日一朝。後旣喪所天。常有蹙容。庶人謂不悅在己。愈自嫌。及星辰有變。占於母家不利。殿中典兵中郎孟觀等。遂進勸庶人。有先唱者有福。後發者受禍。庶人遂陷誅後父駿三族。及內外親屬。遷後於永寧宮。賈庶人尋諷百僚奏。太后廢爲庶人。母龐付廷尉行刑。詔初欲宥之。卒不可。事奏。太后截髮﹑稽顙﹑稱妾。原誤疾。請母於賈庶人。而龐遂見刑。後不勝憂哀。崩於幽宮。春秋三十有四。謚曰武悼皇后。禦覽百三十八稱晉書后妃列傳。案與晉書不同。蓋卽引王隱書。故錄於此。又案此傳亦見於禦覽百四十九。作晉后妃別傳。

惠賈皇后後諱南風。武帝謀太子婚久不決。上欲娶衛瓘女。元後欲娶賈充女。上曰。衛女有五可。賈女有五不可。衛家種賢而多子。端正長﹑白。賈女種妒少子。丑而短﹑黑。郭槐多輸寶物於楊后。旣納寶物。固欲娶賈氏。九字依類聚十六引補。遂娶南風。八年將納妃。帝知太子性不慧。又聞衛瓘言。故試之。盡召東宮大小官屬。爲作飲食。而密封詔事。使太子決。停信待之。賈妃大懼。請外人作答詔艸。給使張泓行還。啟賈妃曰。太子不學。而答詔引義。必致責作艸主。更益譴負。不如直以意答。賈妃大喜。語泓便爲我好答。得富貴與汝共之。泓素有小才。具艸令太子自寫。武帝大喜。於是賈妃諷旨於外。說張泓孝廉郎才。語領軍舉髙第。充遣語妃曰。衛瓘老奴。幾破汝家事。於是賈妃銜之。此段亦見百四十九。依以校補。賈妃酷妒。手斫一作擊。數人。或以刀戟擿音擲。孕妾。子乃隨刃墮地。上聞大怒。治金墉城將殺之。一作垂廢之。趙粲﹑荀勗﹑深救之。故得不廢。此節亦見百四十九。洛陽尉部小吏。忽有好物。尉疑爲盜。召之。賈後疏親欲求盜物。往聽對辭云。先行逢一老嫗。說家有疾。師卜當得城南年少厭塞。蹔相煩。尋重報。小吏從之上車。下帷。納著簾箱中。行十餘里。過六七門限。開簾見樓閣好屋。問此何處。雲天上。卽以香湯見浴。好衣美食。將入。見一婦人。年可三十五六。短小靑黑色。眉後有疵。見畱數日。共宿。得此眾物。賈氏疏親聞其形狀。知是賈後。慚而去。尉亦解意。云他人多殺之不出。惟此小吏。以愛得出。賈氏詐有身。內�物爲產具。遂取妹夫韓壽兒。託之諒闇所生。故弗顯。趙王倫欲廢賈後。而門鑰在侍中處。所部司馬多木作。有利鋸。至期。倫乃命三部司馬。以鋸截關開門。此節依七百六十三補齊王冏入宮。稱詔廢賈後。後曰。詔當從我出。此何詔也。此節依五百九十三補。賈庶人臨廢。遙喚帝曰。陛下有婦。使人廢也。當亦自廢。詔賜死。禦覽百三十八。世記注引作爲趙王所誅。

謝夫人初。惠帝晚成。武帝遣才人謝玖給事惠帝。因而一作是。有娠。臨娶賈妃。遣致一作迎玖。西宮。遂生湣懷。與諸王子共戲。惠帝來朝。謂諸王子也。執其手。世祖曰。是汝兒也。乃縮手。初學記十。禦覽三百七十。惠帝卽位。立爲皇太子。拜玖爲淑媛。禦覽百四十九。湣懷太子廢爲庶人。考竟太子母淑妃謝玖。及太子所幸保林﹑蔣俊﹑及母三弟。玖亦被害。同上。

明穆庾皇后明穆皇后。庾氏。字文君。琛第二女。生成帝。文選讓中書令表注。

安僖王皇后安僖皇后王氏。字神愛。原作受。太常王獻之女。新安公主生。卽安帝姑也。孝武帝以後少孤無兄弟。故爲安帝納爲太子妃。孝武納采。聘太子王氏。當作納采聘於王氏。百官朱服會於新安公主第。祕書監王操之爲主人。初學記十。禦覽百四十九。

王隱晉書卷六

王祥王祥字休徵。瑯邪人也。書鈔。祥始出仕。年過五十矣。三國誌注十八。本州呂虔。檄爲別駕。以股肱之忠。糾合義眾。州境獲寧。時人歌之曰。海沂之康。實賴王祥。邦國不空。別駕之功。類聚十九。書鈔。祥遷至司隸校尉。三國誌注十八。魏髙貴鄕公之入學也。將崇先典。乃命王祥爲三老。侍中鄭小同原誤童。爲五更。祥南面幾杖。以師道自居。帝北面乞言。祥於是陳明王聖帝之軌。君臣政化之要。俯以訓帝。於是百辟卿士。聞其格言。莫不砥礪。初學記十八又二十一。禦覽五百三十五。遷司空﹑太尉﹑司馬。文王初爲晉王。司空荀顗要祥盡敬。祥不從。三國誌注十八。泰始元年。晉武踐阼。拜祥爲太保。封睢陵公。類聚四十八。三國誌注十八。三年春。禦史中丞侯史光上言曰。祥久以疾病。闕廢朝會。應免官。制曰。耆艾元老。髙行淸粹。朕所毗倚。以崇道弘化者也。前後遜讓。不從所執。此非有司所得議也。類聚四十八。初學記十一。泰始四年。年八十九。薨。祥弟覽﹑字玄通。光祿大夫。三國誌注十八。

鄭衝鄭衝字文和。滎陽開封人。有核練之才。淸虛寡欲。喜論書史。世說注二。魏文帝時補陳畱太守。鄭衝以儒雅爲徳。邪職無干局之譽。簞食縕袍。不營資產。世說注二引作艸食。原作衣縕袍不以爲憂。世以此重之。禦覽六百九十三。髙貴鄕公時。累遷司徒。世說注二。常道鄕公卽位。拜太保。同上。武帝踐阼。進太傅。同上。

何曾何曾字穎考。書鈔。魏明帝時。何曾上言。郡守之權𨿽輕。猶禦千里。比之於古。列國之君也。類聚。上當奉宣國恩。以致惠和。下當興利除害。得其人則可安。非其人則爲患。書鈔。曾爲司隸校尉。撫軍都尉尹模。因校事作威。姦利盈積。曾奏劾之。罪甚狼籍。書鈔。阮籍負才放誕。居喪無禮。何曾因言於帝晉文帝。曰。公方以孝治天下。而聽阮籍以重哀飲酒食肉於公座。宜擯四裔。無令污染華夏。帝曰。此子羸病若此。君不能爲吾忍耶。曾重引據。辭理甚切。帝𨿽不從。時人敬憚之。書鈔。毌邱儉誅。孫女芝爲劉子元妻。亦坐死。何曾云。在家之女。從父之刑。旣醮之婦。從夫之戮。書鈔。何曾爲司徒。與髙柔鄭衝二公。將見文帝。時爲晉王。曾在中央。獨先拜。禦覽五百四十二。武帝時。以太尉領司徒。曰舊宰相之職。自古及今。總論人倫。訓治之本也。書鈔。武帝時。以太傅領司徒﹑何曾屢上書遜位。詔以司徒所掌煩務。不可以久勞耆艾。其進位太宰。朝會乘輿。劍履上殿。如漢蕭何魏鐘繇故事。類聚四十五。何曾遒一作尊。豪累世。人有小紙爲書者。曾敕記室勿報也。蒸餅上不作十字不食。日�萬錢。一作曾食日近萬錢。猶曰無下箸處。禦覽四百七十一。初學記二十六。類聚七十二。

何劭曾子何劭字敬祖。書鈔。以本官侍中尙書。領太子太師。初楊駿以世祖每注意於廣陵王遹。而賈後無子。遂立遹爲太子。欲令親萬機。而年尙小。故盛選六傅。以劭爲太師。通省尙書事。書鈔。劭驕奢簡貴。有父風。衣裘服玩。新故巨積。食必盡四方珍異。一日之供。以錢二萬爲限。時論以爲太常宜作大官。禦膳。無以加之。禦覽八百四十八。嘗語鄕人王銓曰。僕𨿽名位過幸。少無可書之事。惟與夏侯長容諫授博士。可傳史冊耳。案銓隱父也。自書自事。此段當有。故依晉書錄之。何劭爲司徒。薨。養此字疑誤。子岐爲嗣。袁粲弔岐。岐辭以疾。粲獨哭而出曰。今年決下婢子品。王銓謂之曰。知死弔死。何必見生。岐前多罪。爾時不下。今何公新亡。便下岐品。人謂中正畏彊侮弱。粲乃止也。禦覽五百六十一。

何遵曾子。遵子何嵩。善史漢。爲著作郎。初學記十二。禦覽二百三十四。

石苞石苞字仲容。禦覽八百十三。苞初爲縣吏。買鐵鄴市。市長沛國趙元儒見苞異之。嘆苞當至公輔。便與結交。苞由是知名。書鈔��。禦覽八百十三。石苞泰始之初拜大司馬。類聚四十七。

石崇石苞少子崇。字季倫。禦覽四百四十二。季倫少多意智。敏捷有計略。類聚二十一。苞臨終。預分諸子財物。獨不及崇。其母以爲言。苞曰。此兒𨿽小。大自能得財也。禦覽四百四十二。崇年二十餘。爲修武令。有能名。書鈔。石崇爲陽城太守。討吳有功。封安陽鄕侯。在郡𨿽有職務。好學不倦。以疾自解。書鈔。元康初。楊駿輔政。封賞過度。石崇與散騎常侍蜀郡何攀。共爲駮議。以爲陛下聖徳光被。皇靈啟祚。正位宣化。萬國歸心。今承洪基。此乃天授。至於班爵行賞。過於太始。禦覽百九十八。崇爲荊州刺史。劫奪殺人。以致巨富。世說注八。石崇﹑潘嶽﹑與賈謐相友善。及謐廢。懼終見危。與淮南王謀誅倫。事泄。收崇及親期以上皆斬之。崇家河北。收者至。曰。吾不過流徙交廣耳。及車載東市。始嘆曰。奴輩利吾家之財。收崇人曰。知財爲害。何不早散。崇不能答。世說注八。石崇百道營生。積財如山。初學記十八。崇𨿽有人才。而性粗彊。貪而好利。富擬王者。有司簿閱崇田宅﹑財物。及水碓有三千餘區。倉頭八百人。他珍寶奇異。不可勝數。禦覽四百七十一。

歐陽建歐陽建字堅石。渤海人。石崇甥也。爲馮翊太守。趙王倫之爲徵西。撓亂關中。建每匡正不從。私欲迎楚王偉立之。由是有隙。石崇勸淮南王使誅倫。未行事覺。倫收崇﹑建﹑及母妻。無少長皆斬。文選臨終詩六臣張詵注。

孫鑠東宮坊有醉相殺者。中丞奏郎當作都。官從事孫鑠。杖一百。鑠奏東宮是行馬內。而推行馬外官爲違法。令詔中丞令史各一百。類聚六十二。

羊祜羊祜字叔子。書鈔。祜同產姊配景帝。爲弘訓太后。文選讓開府表注。祜爲黃門郎。陳畱王立。以少帝不願爲侍臣。徙爲祕書監。禦覽二百三十三。太祖引祜爲從事中郎。遷領軍。事兼內外。文選讓開府表注。祜遷中領軍。悉統宿衛入直殿中。執兵之要事監兼內外。書鈔。武帝受禪。進中軍。加常侍。祜以大事旣定。辭不復入。同上。太始五年。出爲都督荊州諸軍事。文選讓開府表注。太始八年。詔。使持節﹑都督荊州諸軍﹑衛尉將軍﹑羊祜。歷位文武。有佐命之勛。其以祜爲車騎﹑開府如三司之儀。書鈔。上以羊祜爲開府儀同。讓表曰。吾不能取異於屠釣。拔奇於版築。豈不愧知人之難哉。此節依文選王文憲集序注引補。今光祿李喜。秉節髙亮。在公正色。光祿魯芝。潔身寡欲。和而不同。光祿李胤。淸亮簡素。正身在朝。皆服事華發。以禮終始。𨿽歷外內之寵。不異寒賤之家。而猶未蒙此選。臣更越之。何以塞天下之望。禦覽四百二十四。祜爲徵南大將軍。開府辟召。儀同三司。乃進據險要。開建五城。收膏腴之地。奪吳人之資。於是江浦馳義也。書鈔。案據險開城。系因步闡之役。貶爲平南將軍後事。當在太始九年。而爲徵南大將軍。在咸寧二年。祜招攜以禮。懷遠以徳。吳人悅服。稱爲羊公。類聚五十。陸抗與羊祜。推僑札之好。抗嘗遺祜酒。祜飲之不疑。抗有疾。祜饋之藥。抗亦推心飲之。禦覽九百八十四。羊祜表伐吳曰。勁弩長弓。不如中國。長矛楯戟。不如中國。馬騎淩厲。又不如中國。吳惟便水戰。一入其地。則長江非復吳有。禦覽三百三十九。又封南城郡侯。祜曰。昔張良請受畱侯。漢髙不奪其志。請受鉅平。禦覽四百二十四。薨。遺令不得以南城侯入柩。禦覽四百二十四。詔祜曰。固讓歷年。志不可奪。身沒讓存。遺言益厲。此夷叔所以稱賢。季札所以全節。重違其志。令聽復本封。禦覽四百二十四。

杜預杜預字元凱。京兆人。漢禦史大夫延年十一世孫。祖畿﹑魏太保。父恕﹑幽州﹑荊州﹑刺史。預智謀淵博。明於治亂。常稱立徳者非所企及。立功立言所庶幾也。世說注三。預以婚親之恩。尙文帝妹。擢拜尙書郎。書鈔。累遷河南尹。世說注三。杜預啟建河橋於富平津。眾論以爲殷周所都。經聖賢而不作者。必不可作故也。預曰。昔造舟爲梁。則河橋之謂也。遂作橋成。上從百官臨會。舉杯勸杜預曰。非君。此橋不立。預答詔曰。非陛下之明。臣亦不獲奉成聖制也。眾咸稱善。初學記七。類聚九。禦覽七十三。杜預在內七年。損益萬機。不可勝數。朝野稱美。號曰杜武庫。言無所不有也。禦覽四百四十五。杜預爲鎭南大將軍。都督荊州諸軍事。給追鋒車第二。駙馬﹑禦府人馬錢三千萬。鎭襄陽。書鈔。世說注三。杜預伐吳。軍至都督孫歆帳下。生將歆詣預。王浚先列得歆頭。而預生送歆。洛中大笑。禦覽三百九十一。以平吳勛。封當陽侯。荊州刺史。食邑八千。三國誌注十六。正義二。杜預初伐吳。吳人知預病癭。每見大樹似癭者。輒以刀斬破白。題曰杜預頸。禦覽三百六十九。預又修邵信臣遺迹浸田。公私同利。人號杜父。舊水道惟沿漢達江陵。千數百里。君乃開陽口。起夏口。水道洪洞達巴陵。經千餘里。內瀉長江之險。外通零桂之漕。南土美而謠之。曰。後世無叛由杜翁。孰識一作多。智名與勇功。類聚。禦覽四百六十五。郭茂倩樂府詩集八十七。預無技藝之能。身不跨馬。射不穿札。而每有一作任。大事。輒在將帥之列。一作限。謀而鮮過。惠訓不倦。世說注三書鈔。杜預大觀羣典。謂公羊﹑谷梁﹑詭辧之言。又非先儒說左氏。未究邱明之意。而橫以二傳亂之。乃錯綜微言。著春秋左氏經傳集解。又參考眾家。謂一作爲。之釋例。又作盟會圖。春秋長歷。備成一家之學。至老乃成。祕書監一作尙書郎。摯虞甚重二字一作賞。之。曰。左邱明本爲春秋作傳。而傳遂自孤行。釋例本爲傳設。而多所發明。何但左傳。故亦孤行也。三國誌注十六。禦覽六百十。正義二。時王濟解相馬。又甚愛之。而和嶠頗聚斂。預常稱濟有馬癖。嶠有錢癖。武帝聞之。謂預曰。卿有何癖。對曰臣有左傳癖。禦覽四百四十五。卒。贈徵南將軍儀同三司。世說注三。杜預薨。遺令曰。吾往爲公使過密縣。邢山之上有冢。問耕者。云是鄭大夫祭仲。或云子產之冢也。遂帥從者登而觀焉。其造冢居山之領。四望周達連山。體南北之正。而邪東北。向新鄭城。意不忘本也。藏無珍寶。不取於重深。君子尙其儉。小人無利可動。歷千載無毀。儉之制也。制或作致。吾去春入朝。自營洛陽城東首陽之南。爲將來兆域。而所得地中。有小山。上無舊冢。其髙顯𨿽未足比邢山。然東奉二陵。西瞻宮闕。南觀伊洛。北望夷叔。曠然遠覽。情之所安也。故遂表樹開道。爲一定之制。取法於鄭大夫。欲以儉自完耳。棺器小斂之事。皆當稱此。禦覽五百五十四。

杜錫預子杜錫字世嘏。書鈔。錫爲太子中舍人。性亮直忠烈。屢諫湣懷太子。同上。太子後取鍼著錫常坐處氈中。錫上牀。刺足血流。禦覽八百三十。補吏部郎。不敢用鄕親一人。書鈔。仍遷尙書左丞。三國誌注十六。

陳騫陳騫字休淵。爲晉佐命功臣。至太傅。封髙平郡公。三國誌注二十二稱晉書。不知何家。姑錄於此。案新晉書脫其字。

裴秀裴秀字季彥。初學記十一。叔父徽有聲名。賓客詣徽出。則過秀。秀才年十餘歲。一作歲餘。時人謠曰。後進領袖有裴秀。類聚。禦覽四百六十五。初武帝未爲世子。文帝問裴秀曰。人有相否。秀曰。中撫軍垂發至地。伸手過膝。人望旣茂。天表如此。非人臣之相也。類聚十六。禦覽三百七十三。裴秀爲司空。刪定官制。損益多當。皆其所裁。禮無違者。書鈔。秀爲司空。作禹貢地域圖。事成奏上。藏於祕府。爲時名公。初學記十一。

裴楷吏部郎缺。文帝問其人於鐘會。會曰。裴楷淸通。王戎簡要。皆其選也。禦覽四百四十五。裴楷風神髙邁。容儀俊爽。博涉羣書。特精理義。時人謂之玉人。又稱見裴叔則如近玉山。映照於人也。同上。裴楷嘗目夏侯玄云。肅肅如入宗廟中。但見禮樂器。鐘會﹑如觀武庫。森迫見矛戟在前。傅嘏﹑汪翔。靡所不見。山濤﹑若登山臨下。幽然深遠。禦覽四百四十五。

裴憲裴憲字景思。陳郡謝鯤。潁川陳敳。皆俊朗士也。見而奇之。相謂曰。裴憲鯁亮弘達。通機識命。不知其何以如父然。至於深弘保素。不以世物嬰心者。其殆過之。禦覽四百四十五。

裴邈裴邈字景遠。東海王越以爲參軍。委以機密。書鈔。

衛瓘衛瓘字伯玉。書鈔。瓘行鎭西將軍。監司鄧艾﹑鐘會﹑諸軍事。綏納新舊。包合同異。華陽卽敍。書鈔。衛瓘監軍。護軍鐘會與瓘至厚。坐則同牀。行則同輿。會書板上。欲殺胡烈等示瓘。瓘言不可。會自削棄。反問瓘何許聞消息。相疑益露。瓘廁上見烈故給使。令出語三軍。會逼瓘不能議定。經宿不眠。各橫刀膝上。禦覽三百四十五。衛瓘拜尙書令。加侍中。性嚴整。以法禦下。視尙書若參佐。尙書郎若掾屬。書鈔。瓘爲太保。領太子少傅。加千兵百騎鼓吹之府。書鈔。衛瓘爲太子少傅。詔賜園田水碓。不受。禦覽七百六十二。衛瓘以九品權時之制。宜復鄕舉裏選。上言曰。崇賢舉善。而教用彰。文選爲宋公求加贈劉前軍表注。

衛恆瓘子。恆爲四體書勢云云。韋誕以能書畱補侍中。魏氏寶器銘題。皆誕書也。類聚四十八。

衛玠恆子。衛玠妻父樂廣。有海內重名。議者以爲婦公冰淸。女婿玉潤。禦覽四百四十五。

張華張華字茂先。範陽人也。世說注一。阮籍見張華鷦鷯賦。以爲王佐之才也。中書郎成公綏亦推華文義勝己也。初學記二十一。類聚五十六。張華爲黃門侍郎。博覽圖籍。四海之內。若指諸掌。世祖問華長安千門萬戶。畫地成圖。初學記十二。類聚四十八。禦覽六百十二。華爲中書令。加散騎常侍。書鈔。華爲中書監。永平元年。詔曰。華。體量淸粹。才識經濟。前任中書。有思謀之勤。機密之要。宜得其才。以華爲中書監。加侍中。書鈔。元康元年。永平元年三月誅楊駿後攺。詔曰。中書監張華。歷代腹心。朕所憑賴。酬其勛績。使儀同三司。給親信滿百人。書鈔。惠帝元年詔曰。中書監﹑光祿大夫﹑張華。虛衝挹損。難爲髙尙。其以華爲光祿大夫﹑儀同三司。同上。華以建策。加華右光祿大夫。開府﹑儀同三司。固辭不受府。詔聽。乃更論平吳之功。封華郡公。後封壯武郡公。也當作邑。三千戶。主者擇近郡平上。詳依典制施行。華讓前後十餘。辭義懇誠。詔不聽。遂受封。禦覽二百。累遷司空。世說注一。華少子韙。曉仰占。雲中臺拆內懼。勸華遂遜位。華言。余惟修徳以應之耳。開元占經六十七。爲趙王倫所害。世說注一。張華察牛鬥間有紫气。云乃丰城之劍气也。禦覽十五。

安平獻王孚安平獻王孚字叔達。宣帝次弟也。文選齊竟陵文宣王行狀注。世祖受禪。封安平王。四字依文選行狀注補。爲太宰。類聚四十五。四年。正會。上見大宰。身執子孫之禮。輿車上殿。上於阼階下迎拜。書鈔引作帝迎拜安平獻王於殿前。王旣坐。上又親奉上壽。孚𨿽見尊寵。而常有戚容。類聚四十五。薨。謚曰獻。詔喪事一依漢東平獻王蒼故事。文選齊竟陵文宣王行狀注。獻王一門三世。同時十人封王。二人世子。王九子。邕世子。早卒。望。義陽成王。輔。太原成王。翼早卒。世子。晃。下邳獻王。瑰。太原烈王。珪。髙陽元王。衡。常山孝王。景。沛順王。望子河間平王洪。隨穆王整。竟陵王楙。楙初封東平。後攺。父位極人臣。子孫咸居大官。出則旌旗節鉞。入則貂蟬衮冕。自公族之寵。未始有也。類聚四十五。

下邳獻王晃下邳獻王晃字子明。孝友恭順。甚得名稱。書鈔。下邳王晃。起家爲長水校尉。給千人。營置長史司馬。禦覽二百四十二。書鈔引此作王晃。一作允傳。又作屯騎校尉。

東安王繇瑯邪王�子。東安王繇。美須髯。性剛毅。有威望。博學多才。事親孝。居喪盡禮。誅楊駿之際。繇屯雲龍門。兼統諸軍。書鈔。

扶風武王駿扶風武王駿。少好學。能著文論。書鈔。

梁孝王肜梁孝王肜。宣帝之子。禦覽六百九十一。梁王肜爲驃騎將軍。置左右長史﹑司馬。髙選佐史一作參佐。也。書鈔。拜爲大將軍。督梁﹑雍﹑諸軍。領西戎校尉。同上。屯好畤。督建威將軍周處﹑振威將軍盧播﹑等。伐氐賊齊萬年於六陌。肜與處有隙。促令進軍。而絕其後。播又不救之。故處見害。朝廷尢之。尋徵拜大將軍﹑尙書令﹑領軍將軍﹑錄尙書事。肜嘗大會﹑謂參軍王銓曰。我從兄爲尙書令。不能啖大臠。大臠故難。銓曰。公在此獨嚼尙難矣。肜曰。長史﹑大臠爲誰。曰盧播是也。肜曰。是家吏隱之耳。銓曰。天下咸是家吏。便恐王法不可復行。肜又曰。我在長安。作何等不善。因指單衣。補幰以爲淸。銓答曰。朝野望公。舉薦賢才。使不仁者遠。而位居公輔。以衣補幰。以此爲淸。無足稱也。肜有慚色。銓王隱父也。自記自事。當有此節。故依新晉書錄之。肜將書鈔引作常。單衣補車幰以爲淸。參軍王詮該作銓。曰。晏嬰大官。稱淸者。以爲禦食七百家也。公無此費。宜美衣服。使內外相稱。禦覽六百九十一。案此數句。唐修晉書時刪去。

齊獻王攸文帝子。齊王攸字大猷。少以英奇見稱。長好經書。雅性嚴恭。書鈔。始除步兵校尉時。年十八。初授戎任職。虔恭法憲。綏禦有方。同上。詔議﹑藩王。令自選國內長史。攸奏﹑諸選宜由天臺。書三上不報。書鈔。齊王攸國中。文武下至士卒。法令不食廩賜者。皆以秩賦與疾病死亡者。時有水旱。出租稅加十二賦以賑國人。須丰年乃收入本直。初學記十。好辟名士。降身虛己。待物以信。書鈔。太康三年。詔。攸當出統方嶽。遂撫其國家。加都督靑州。增封濟南郡。備物典策。軒懸之樂。六佾之舞。賜金鉞朝車乘輿之副。類聚四十五。齊王攸好學不倦。借人書皆爲治護。時以還之。禦覽六百十九。齊王攸子蕤﹑耽酒色。侈其府第。書鈔。

王沈王沈字處道。書鈔。王沈爲祕書監。著魏書。多爲時諱。而善序事。禦覽二百三十三。沈爲豫州刺史。乃下教曰。若能舉遺逸。黜姦佞。陳長吏可否。皆給谷五百斛。別駕主簿奉行。九郡施行。書鈔。

王浚沈子。王浚都督幽州諸軍事。成都王使和演發兵殺浚。單於以演謀告浚。州府逼近。銜枚密嚴。夜與單於園演。演持白幡請降。禦覽三百五十七。棗嵩用事於王浚。時語曰。十囊五囊入棗郎。禦覽七百四。王浚在幽州。謠曰。幽州城門使或作似。藏戶。中有伏屍王彭祖。同上五百四十九。王浚在幽州。有狐踞浚府門。中翟雄當作雉。入廳事。遂爲石勒所殺。同上八百八十五。

荀顗荀顗字景倩。書鈔。文帝時輔政。顗外甥陳泰薨。啟顗代泰。顗代陳泰爲僕射。領吏部。四辭而後受。上三句依初學記十一引補。顗承泰後。加之淑愼。綜核名實。風俗澄正。書鈔。荀顗議。少傅當稱臣。準古不拜。書鈔。

荀粲荀粲與傅嘏善。夏侯玄亦親。常調嘏﹑玄﹑曰。子等在世業間功名。玄必勝我。識減我耳。嘏難曰。能成功名者識也。天下孰有本不足而末有餘者。粲曰。功名局之所獎。然則志自一物耳。固非識之所獨濟。一作齊下同。我以能役子等爲貴。未能濟子所爲也。文選廬陵王墓下作注。

荀勗荀勗字公曾。文選王文憲集序注。勗拜中書監。加典著作。與賈充共定律令。班下施用。各加祿賜。書鈔。類聚五十四。荀勗以魏杜夔所制律呂檢校。定太樂總章鼓吹。八音與律呂乖錯。始知後漢至魏。度漸長於古尺四分余。而夔依爲律呂。故致不韻。部佐著作劉恭。依周禮制尺。所謂古尺也。依古尺作新律呂。以調聲韻。以律量黍。以尺度古器。皆與本銘尺寸無差。又故冢得古玉律鐘。聲亦與新律闇合。遂班下太常。使太樂總章鼓吹。淸商施用。勗遂典知樂事。禦覽十六。初。荀勗逢趙郡商賈於路。懸鐸於牛。識其音焉。及後爲樂。勗曰。得趙之牛鐸。則善諧矣。於是下郡悉送。果有諧者。世伏其才明。領祕書監。與中書令張華。依劉向別錄。整理錯亂。文選王文憲集序注。又立書博士。始書師鐘胡原誤朗。法。太康二年。又得汲冢中古文竹書。勗自撰次注寫。以爲中經。別在祕書。以較經傳闕文。多所證明。禦覽七百四十九。文選王文憲集序注。時議省州郡縣半吏。荀勗議曰。省吏不如省官。省官不如省事。省事不如淸心。又云。君子心兢而不力爭。文選頭陀寺碑文注。勗爲光祿大夫。儀同三司。開辟。時諸州郡大水。兗土尢甚。勗陳宜立都水使者。其後門下啟通事令史伊羨﹑趙咸﹑爲舍人。對掌文法。詔以問勗。勗曰。增置文法之職。適恐便耗擾蠹當作臺。閣臣。竊謂不可。書鈔。惠帝爲太子時。上素知太子闇弱。後必亂國。然不能擇才。乃遣荀勗﹑和嶠﹑往觀之。勗還。盛稱太子徳更進茂。不同西宮之時也。嶠答詔稱。臣以爲太子如故。不見更勝。此自陛下家事。非臣所盡知也。於是天下貴嶠而賤勗也。禦覽一百四十八。上聞賈妃酷妒。戟擿諸孕子者。皆墮。已治金墉外城。當廢之。趙粲救於內。荀勗請於外。故不廢焉。同上三百五十二。勗性佞媚。譽太子。出齊王。當時私議﹑損國害民。孫資劉放之匹也。後世若有良史。當著佞幸傳。世說注二。馮紞子馮熊字文羆。文選謝平原內史表注。

賈充賈充爲太尉。錄尙書。五年。伐吳。爲大都督。吳平。上遣侍中程咸犒勞。增邑八十戶。類聚四十八。賈充妻郭。產子黎民。三歲。乳母抱向合。充入。黎民喜踴。充就乳母手中嗚一作戲。之。郭遙望見。疑充。卽鞭乳母殺之。兒思乳母而死。郭又生一男。四歲。乳母抱在中庭。充過拈兒頰。郭又疑之。復鞭殺乳母。兒又死。充遂無嗣。類聚三十五。禦覽五百二十一。初充旣與李絕婚。更取陽城太守郭配女。名槐。李禁錮解。詔充置左右夫人。充母柳亦敕充迎李。槐怒。攘臂責充曰。刊定律令。爲佐命之功。我有其分。李那得與我並。充乃架屋永喜裏中。以安李。槐晚乃知。充出。輒使人尋充。詔置左右夫人。充答詔以謙讓。不敢當盛禮。世說注六。

賈謐賈謐字長淵。文選陸機答賈長淵注。唐諱淵故修書作深。元康末。起爲祕書監。兼掌國史事。書鈔。謐以賈後之妹子。數入宮。與湣懷處。文選答賈長淵注。

楊駿楊駿以后父超居重位。自鎭軍將軍封臨晉侯。識者議之曰。夫建諸侯。所以藩屏王室也。后妃所以供粢盛弘內教也。後父始封。而以臨晉爲侯。兆於亂也。禦覽一百九十九。武帝疾病。未有顧命。佐命功臣。皆已沒矣。朝廷惶惑。計無所從。而駿盡斥羣公。親侍左右。因輒攺易公卿。樹其心腹。會帝小間。見所用者非。乃正色謂駿曰。何得便爾。乃詔中書。以汝南王亮與駿夾輔王室。駿恐失權寵。從中書借詔觀之。得便藏匿。中書監華廙恐懼。自往索之。終不肯與。信宿之間。上疾遂篤。禦覽五百九十三。初孫登﹑楊駿逼迎之。與語不答。賜布袍。登借刀截斷。棄門中。大呼云。刺斫刺斫卒病死。後人見在貴馬阪。禦覽五十三。

魏舒魏舒字陽元。任城人。幼孤。爲外家寧氏所養。寧氏起宅。相者曰當出貴外甥。外祖母意以盛事新書作魏氏。甥小而惠。謂應相也。舒曰。當爲外氏成此宅相。舒容貌朴實。少名。遲鈍。人莫之知。惟叔父衡知其奇。每有賓客。己常勸使過舒。言吾兄子。非常人也。此節原引無少名遲鈍四字。依禦覽四百四十二補。使守水碓。每言舒堪八百戶長。我願畢矣。舒不以介意。身長八尺二寸。不修常人近事。少工射。著韋衣入山澤。每獵大獲。世說注四。魏舒爲尙書郎。時欲沙汰郎官。非其才者罷之。舒曰。吾卽其人也。襆被而出。同寮素無淸論者。咸有愧色。談者莫不稱其髙也。書鈔。爲後將軍鐘毓長史。毓與參佐射戲。舒常爲坐畫籌。後值朋人少。以舒充數。於是發無不中。加博措閒雅。殆盡其妙。毓嘆謝之曰。吾之不足盡卿。有如此射矣。世說注四。轉相國參軍。晉王特加器敬。每朝罷。坐而目送之曰。魏舒。堂堂實曰人之領袖也。世說注四。文選齊故陸昭王碑文注。魏舒爲冀州刺史。代山濤爲侍中。爲尙書。三娶妻皆亡。是歲自表求還本郡葬妻。上曰。舒當左右朝政。不宜遠還鄕裏。舒素淸貧。不營財產。頓舉眾喪。必無以自供。其賜葬地一頃。錢五十萬。禦覽四百二十五。又五百五十四。山濤薨。以舒領司徒。有頃卽眞。舒居位。簡亮持重。爲任職臣。書鈔。舒爲司徒。祿賜散之九族。家無餘財。同上。陳畱周震累爲諸王所辟。旣下車。公輒喪亡。僉號震曰殺公掾。莫有辟者。司徒魏舒因固辟之。果無患。時以達命歸之。同上。魏舒兼總十六州中正。同上。魏舒爲司徒。年過致仕。有謙謙之意。而無居宅。乃漸以俸秩余爲第一所。未曾語親疏。當遜位。九年正月。朝會罷。逕還家。奉送章綬。內外莫有知舒此情者。類聚四十七。司徒魏舒遜位。司空衛瓘與書曰。每與足下共論此事。日日未果。可謂瞻之在前。忽然在後。於時皆有欲遜位者。或先顯此意不能行。或以歸家。申諭復還。惟舒知命。內定於懷。未嘗形之於言。論者以爲晉興以來。能辭榮令終。未有如舒者焉。禦覽四百二十四。

劉寔劉寔字子眞。平原人。少貧苦。糠飯繩索。作牛衣賣。手繩口誦。禦覽八百二十八。劉寔爲伐蜀人作爭功文書。得千疋絹。禦覽八百十七。實性冰淸。每還州裏。鄕人載酒肉以候之。寔難逆其意。輒共啖而返其餘。類函摘書鈔。湣懷初原誤孝懷帝。以劉寔爲師。進爲侯。四字原誤作特進開府。加太子太保。書鈔。寔加侍中。特進。右光祿大夫﹑開府儀同三司﹑領冀州都督。同上。劉寔拜太尉。不治產業。居無第宅。祿賜皆給付親舊。家無餘財。書鈔。

王渾子濟。王渾字玄衝。禦覽四百七十五。平吳后。督揚州諸軍。處斷明允。四字或作處兩川。吳人新附。皆有畏懼之心。渾撫循羈旅。勞謙接納。坐無空席。門不停賓。於是江東諸士。莫不敬愛。禦覽四百七十五。書鈔。王濟爲國子祭酒。文選傅咸贈何劭王濟注。

王浚王浚伐吳。吳人於江險要害之地。作鐵錐長丈餘。暗置江中。浚乃作大筏先行。鐵錐輒著筏去。禦覽七百六十四。太康中。伐吳還。拜王浚爲輔國將軍。此句依二百三十九補。欲以浚爲五官校尉而無缺。始置翊軍校尉。拜同長水﹑步兵。以梁益所省兵爲營。禦覽二百四十二。

唐彬唐彬檄爲治中別駕。忠肅公亮。匡救違闕。盡規誨以納善。不顯諫以彰主。當朝正色焉。禦覽二百六十三。唐彬補鄴令。道徳齊禮。期月化成。書鈔。

山濤山濤字巨源。河內人。年四十。始爲州郡部河南從事。禦覽二百六十五。山濤爲吏部郎。文帝與書曰。足下在事淸明。潔操邁時。念多所乏。今致錢二十萬。絲百筋。谷二百斛。類聚四十八。山濤轉爲冀州刺史。冀州舊名克俗。略無人士。二句依禦覽二百五十六補。自濤居州。甄拔隱屈。搜求賢才。旌命所加三十餘人。皆顯名當世。冀州之士。於是爲盛。類聚五十。山濤爲冀州刺史。裴君秀與濤書曰。處方伯之任。殊亦爲髙。但論道之士。不宜處外耳。類聚。濤爲北中郎將。守鄴。禦覽二百四十一。山濤爲太常。遭母喪。歸鄕裏。濤𨿽年老。居喪過禮。手植松柏。上亦略見事類賦松注。禦覽九百五十三。詔曰。今風俗陵遲。豈宜鎭以退讓。山太常𨿽在諒陰。古人亦墨絰從戎。其以濤爲吏部尙書。濤用人皆先密啟。然後公奏。類聚四十八。咸寧初。濤轉爲太子少傅。詔曰。濤秉徳衝素。心思潛通。淸虛履道。有古人之風。𨿽使輔導東宮。宜兼督朝事。書鈔。山濤轉少傅。表疾求退。手詔不聽。尋講武於宣武場。帝命乘輦導入。同上。太康元年詔。依舊制置左僕射。以山濤淸虛恬簡。轉爲僕射。類聚四十八。武帝以山濤爲司徒。頻讓不許。濤出。徑歸家。左丞白�奏濤違詔。詔杖�五十。類聚四十七。案爲司徒當是領吏部之誤。濤不得已。領吏部。山濤爲吏部。前後所選。周徧百官。舉無失才。凡所題目。皆終如其言。稱山公啟事。惟詔用陸亮。濤畢力爭之。不得。亮尋以賄敗。書鈔。初濤領吏部。潘嶽內非之。密爲作謠曰。閣中一作東。有大牛。王濟鞅。裴楷秋。和嶠跼踧一作刺促。不敢一作得。休。世說注二。禦覽七百七十六。濤以年衰疾篤。上疏告退。云云。君臣父子。其間無文武。帝詔山濤曰。勿復爲虛飾也。文選爲齊明帝讓宣城郡公表注。山濤以左僕射爲司徒。詔曰。濤道髙徳茂。器宇淵濟。宜贊三事。以敷五教也。書鈔。妻韓氏有才識。濤未仕時。戲之曰。忍饑寒。我當作三公。不知卿堪作夫人不耳。世說注二。

王戎王戎字浚衝。類聚四十七。戎少淸明幾悟。世說注四。王戎隨父渾與太原王渾同名。在郎捨時。阮籍亦爲郎。每詣渾。輒云與卿語。不如阿戎。戎時年十五。籍乃交焉。禦覽四百十。王戎名位淸貴。二十四爲吏部郎。類聚四十八。王戎爲荊州刺史。坐遣吏修園宅。應免官。詔以贖論。禦覽八百二十四。惠帝元康元年詔曰。尙書﹑僕射﹑光祿大夫﹑王戎。淸虛履道。謀猷衝遠。�歷外任。宣力四方。入掌機衡。文才允敍。將澄淸風俗。顯一羣望。宜崇其職。乃可贊成王化。以光祿大夫。開府。儀同三司。書鈔。王戎爲左僕射。領吏部尙書。自戎居選。未嘗進一寒素。退一虛名。理一冤枉。殺一疽嫉。隨其沈浮。門調戶選。初學記十一。戎代王渾卽太原王渾。爲司徒。髙選長史西曹掾。委任責成。常得無爲。形狀短陋。而目明澈。威儀不足。常乘馬輿。無日不出。類聚四十七。戎好營一作治。生。廣收八方園田。水碓周徧天下。聚斂積實。不知紀極。初學記十一。翁嫗二人。常以象牙籌晝夜算計。家資遠及田牧。類聚四十七。初學記十一。戎性又至儉。不能自奉養欲。飲食取通。財不外出。天下人謂爲膏肓之疾。類聚四十七。世說注八。戎子綏欲娶裴遁女。綏旣蚤亡。戎過傷痛。不許人求之。遂至老無敢娶者。世說注六。

王衍王衍字夷甫。戎叔父也。禦覽八百二十四。王衍不治經史。惟以莊老虛談惑眾。文選晉紀總論注。以名門超爲太子舍人。書鈔。終於平北將軍。家故甚丰。親故借衍車馬帷帳器物者。衍因與。不復錄資財。盡出洛城西先人舊園田土。禦覽八百二十四。夷甫求富貴得富貴。資財山積。用不能消。安須問錢乎。而世以不問爲髙。不亦惑乎。世說注五。

王澄澄通朗好人倫。情無所系。世說注四。王澄在荊州。率眾軍次江陵之東。堂皇北救國難。飄風折其節。後爲王惇所殺。禦覽八百七十六。

樂廣樂廣字彥輔。禦覽二百五十二。尙書令衛瓘有名理。及與何晏﹑鄧颺﹑等數共談講。見廣奇之曰。常恐微言將絕。今復聞之。令諸子造焉。謂曰此人之水鏡也。每見此人。則瑩然猶廓雲霧而睹靑天也。世說注四。初學記二又十一。樂廣爲河南尹。類聚五十。樂廣任誠保直。莫見其際。文選爲宋公求加贈前將軍表注。河南尹故郡中廳前。多怪。後人皆於廊下郵傳中治事。無敢數在廳事者。惟廣處之。上亦見類聚五十略。嘗外戶自閉。二子凱模等懾怖。廣使掘墻孔得貍。乃絕。代者乃相承入止。禦覽二百五十二。樂廣爲尙書令。所在無當時之功譽。然爲後人所思。類聚四十。

鄭袤鄭袤字林叔。文選新亭渚別範零陵注。爲中郎散騎常侍。同上。會廣平太守缺。宣帝謂袤曰。賢叔大匠渾。垂稱於陽平。魏郡並蒙惠化。且盧子家﹑王子雍﹑繼踵此郡。吾欲使郡世不乏賢。故復相屈。袤在郡先以徳化。善爲條教。百姓愛之。文選新亭渚別範零陵詩注。禦覽二百六十二。太始七年。以鄭袤爲司馬。新晉書作司空。天子臨軒。遣使就第拜授袤。袤推讓。遣息稱疾。上送印綬。至於十數。久之見許。以侯就拜第。拜儀同三司。置舍人官騎。賜牀帳簟褥錢五十萬。類聚四十七。禦覽二百四十三。

鄭默袤子。鄭默字思玄。初學記十二。爲祕書郎。刪省舊文。除其浮穢。著魏中經簿。陳畱虞松爲中書令。謂默曰。而今而後。朱紫別矣。初學記十二。禦覽二百三十三。鄭默爲東郡太守。值歲荒民饑。默輒開倉賑給。自上待罪。朝廷嘉默憂國卹人。詔書�勸。比之汲黯。禦覽二百六十一。默爲散騎常侍。世祖出祀南郊。侍中已陪乘。詔曰。使鄭常侍參乘。謂默曰。卿知何以得參乘。昔州內舉卿十二郡中正舉以相輩。常愧有累淸談。類聚四十八。初學記十二。默轉光祿勛卒。書鈔。初。後父楊駿。欲以女妻鄭默子預。默忌其太盛。拒而不婚。禦覽五百四十一。默寬中博愛。謙虛溫謹。不以才地矜物。事上以禮。遇下以和。𨿽僮豎冢養之人。皆遇之以恩。書鈔。

李胤李胤字宣伯﹑遼東人也。上亦見文選讓開封府表注。祖父敏。漢末河內太守。爲賊公孫度所迫逐。浮海不知所終。其子追索歷年。無所見。比居與父同年者亡。制服行喪。燕國徐邈與之同州裏。勸令娉婦。一孕生胤。遂絕房內。常如居喪重之不堪其憂。數年而卒。胤母更適牽招。胤不識父。母又攺行。有識之後。降居哀感。亦如遭喪之禮。以祖不知存亡。設木主以事之。由是發名。禦覽四百十二。又五百二十一。胤字原作徹。李胤爲吏部郎。精愼選舉。號爲廉平。類聚四十。稍遷至尙書僕射。轉光祿大夫。文選讓開府表注。李胤轉太子少傅。領司隸校尉。胤屢自表讓。忝傅儲宮。不宜兼監司之官。武帝以二職並須忠賢。故每不許。咸寧初。皇太子出居東宮。帝以司隸內正百僚。外督邦畿。事任峻重。而少傅有旦夕輔導之務。胤素羸不宜久勞之。轉拜侍中。加特進。書鈔。咸寧二年。李胤爲尙書令。𨿽歷職內外。而在公退食家室。至貧儉。兒病無以市藥。上賜錢十萬。類聚四十。禦覽四百三十一。又禦覽九百八十四。引作李涓。原注一作李鳳。皆字形之誤。

華表歆子。華表字偉容。平原髙唐人。遷此字原闕。侍中石苞朝出。表問曰。國家何如。苞曰。武帝更生也。表聞汗出沾背。禦覽三百八十七。表以老病乞骸骨。詔以爲大中大夫。門施行馬。秩與卿同。書鈔。

華廙表長子。華廙爲太子少傅。加散騎常侍。動遵禮法。九字依書鈔補。甚得輔導之義。河南尹韓壽。賈後之妹夫。欲以女配廙孫陶。不許。由是有恨。故不正三司。疾篤。乃拜儀同三司。禦覽二百四十三。

華嶠表第三子。華嶠漢書十典未成。祕書監繆徵當作徽。奏嶠少子暢爲著作佐郎。卒成十典。禦覽二百三十四。

華簡表第六子。華表少子簡字奉駿。有智器文藻。官至中書郎。類聚四十八。

劉毅劉毅字仲雄。東萊掖人。漢城陽當作陽城。景王后也。亮直淸方。見有不善。必評論之。王公大人。望風憚之。僑居陽平。當作平陽。太守杜恕。逼迫舉毅爲功曹。月餘。凡沙汰郡吏三百餘人。三魏稱焉。僉爲之語曰。但聞劉功曹。不聞杜府君。世說注一。禦覽二百六十四。劉毅辟爲司州都官從事。京邑肅然。彈河南尹事司隸徐不過曰。躩虎之犬。鼷鼠蹈其背。毅曰。旣能躩虎。又能殺鼠。何損於犬。投傳而去。禦覽二百六十五。書鈔。王基薦毅方正亮直。介然不羣。方當作言。不苟合。行不苟容。禦覽四百二十八。累遷尙書。世說注。劉毅爲司隸校尉。奏太尉何曾﹑尙書劉實父子﹑及羊琇﹑張佗﹑所犯狼籍。司部守令事相連。及望風投印綬者甚眾。貴戚斂手。眾以爲毅能繼諸葛丰﹑蓋寬饒。書鈔。太康五年。龍見武庫井中。車駕親幸。有喜色。內外咸議曰當賀。劉毅獨表舊典無賀龍之禮。詔報﹑政徳未修。慶賀之事。宜詳依舊典。禦覽五百四十三。毅爲司隸校尉。言議切直。無所回撓。故不至公輔。禦覽四百二十八。年七十。告老。以光祿大夫致仕。門施行馬。賜錢百三十萬。同上二百四十三。

和嶠庾顗當作敳。見和嶠曰。森森如千丈松。𨿽磥砢多節目。宜施之大廈梁棟之用。禦覽九百五十三。惠帝爲太子時。上素知太子闇弱。後必亂國。然不能擇才。乃遣荀勗﹑和嶠﹑往觀之。勗還盛稱太子徳更進茂。不同西宮之時也。嶠答詔稱﹑臣以爲太子如故。不見更勝。此自陛下家事。非臣所盡知也。於是天下貴嶠而賤勗也。禦覽一百四十八。

劉頌劉頌字子雅。文選晉紀總論注。劉頌爲河內太守。有公主水碓三十餘區。所在遏塞。輒爲侵害。頌表上封諸碓。民自便宜。禦覽七百六十二。頌轉吏部尙書。爲九班之制。裴頠有所駮。竟不行。文選晉紀總論注。

李重重遷中書侍郎。每大事及疑議。輒參以經典處決。多皆施行。書鈔。重遷尙書吏部郎。詢朝眾而抑爭競。任公平而塞私謁。一作務抑華競。不通私謁。與新書同。時畱心隱逸。由是羣才罔不畢舉。海內莫不歸心。同上。時燕國中正劉沈舉霍原爲寒素。司徒府不從。李重奏曰。沈爲中正。親執銓衡。陳原迹窮山。韞積道藝。文選王康琚反招隱詩注。李重爲吏部郎。啟云。魏氏宗室屈滯。每聖恩所存。太常博士曹嘉之才幹學義。不及志﹑翕。而良素修潔。性業逾之。又已歷二郡。臣以爲優先代之後。可以嘉爲員外散騎侍郎。三國誌注二一。書鈔。

李秉重父新書無傳。名見重傳。以唐諱作景。禦覽引作康。形誤。李秉字元冑。緒子。有俊才。爲時人所貴。官至秦州刺史。秉常答司馬文王問。因以爲家誡。曰。昔侍坐於先帝。時有三長史俱見。一作免。臨辭出。上曰。爲官長當淸﹑當愼﹑當勤。修此三者。何患不治乎。並受詔。旣出。上顧謂吾等曰。相誡敕正當。爾不侍坐。眾賢莫不贊善。上又問。必不得已。於斯三者何先。或對曰。淸固爲本。次復問吾。對曰。淸愼之道。相須而成。必不得已。愼乃爲大。一作先。夫淸者不必愼。愼者必自淸。亦由仁者必有勇。勇者不必有仁。是以易稱括囊無咎。藉用白茅者。皆愼之至也。上曰。卿言得之耳。可舉近世能愼者誰乎。諸人各未知所對。吾乃舉故太尉荀景倩﹑尙書董仲連﹑僕射王公仲﹑並可謂爲愼。上曰。此諸人者。溫恭朝夕。執事有恪。亦各其愼也。然天下之至愼。其惟阮嗣宗乎。每與之言。言及玄遠。而未曾評論時事。臧否人物。眞可謂至愼矣。吾每思此言。亦足以爲明誡。凡人行事。年少立身。不可不愼。勿輕論人。勿輕說事。如此則悔吝何由而生。患禍無從而至矣。三國誌注十八。禦覽四百三十略。

傅玄傅玄爲散騎常侍。及受禪。進爵爲子。加駙馬都尉。與皇甫陶共掌諫議。書鈔。傅玄上疏曰。魏文慕通達而天下賤守節也。文選晉紀總論注。玄爲太僕時。比年不登。羌胡擾邊。詔公卿會議。玄隨詔所問。諫諍精灼。𨿽不盡施行。而常見優容也。書鈔。傅玄曰。論經禮者謂之俗生。說理法者名爲俗吏。文選晉紀總論注。

傅咸玄子。傅咸字長虞。北地泥陽人也。舉孝廉。拜太子洗馬。文選二十五贈何劭王濟注。傅咸爲司徒左長史。多所執正也。書鈔。傅咸爲尙書左丞時。尙書郭弈。咸故將也。累辭疾病不起。復不上朝。又自表妹葬乞出臨喪。詔書聽許。咸舉奏之。初學記十一。傅咸爲右丞。殿中嘗火。百寮莫不趨救。而尙書東平王懋﹑卽楙。懷帝時攺封竟陵。郎溫宇﹑桓昆﹑等不赴臺。咸以懋等職在機近。宜當風發。先百寮。就在患疾。宜自扶力。而宴然在外。不赴警急。奏免懋。咸前後所彈奏。辭皆深切。公卿及八座以下。莫不側目。書鈔。傅咸字長虞。遷禦史中丞。奏劾少府夏侯陵﹑當作俊。取官田。立私屋。近小人委以家計。令工匠竊盜官物。附益於私。所營惟利。醜問充斥。大臣穢濁。無以爲訓。奏上。免陵官。書鈔。傅咸再爲本郡中正。遭繼母憂。文選上蕭太傅固辭奪禮啟注。張華建議。起爲司隸校尉。書鈔。咸送還印綬。上書曰。咸身無兄弟。到官之日。哀祭無主。文選上蕭太傅固辭奪禮啟注。固辭不免。乃力疾視事。每剛正直繩。師師嚴憚。書鈔。爲司隸校尉薨。文選贈何劭王濟注。傅咸疾惡如讎。書鈔。

向雄溫縣領校向雄送犧牛。不先呈郡太守吳奮。送牛值天大熱多渴死。奮召雄與杖。雄不受曰。呈牛亦死。奮下雄獄。後雄爲黃門郎。奮爲侍中。同省不相見。武帝敕雄詣奮。王隱議曰。禮𨿽云君不君。臣不可以不臣。當爲小惡也。三諫不從則去。不見齒於其君。則不敢立其朝。至如豫讓稱人以國士遇我。我以國士報之。人以凡人遇我。我以凡人報之。惡猶輕於戎首。則可逢而避之。至死不往可也。雄無詔敕。逢避未可非也。世說注三。通典九十九。案𨿽未標名。因有王隱議。故錄之。又案世說。稱向雄與劉淮事。惟孫盛與此同。

閻纘趙王倫害張華之時。洛中震悚。惟閻續纘字續伯。詣東市號哭弔屍。而撫之曰。早語君遜位。而不肯去。今果不免禍。禦覽四百二十。

阮籍籍鄰家處子一作女。有才色未嫁而卒。籍與無親。生不相識。七字一作不識其父兄。徑往哭之。盡哀而去。其達而無檢。皆此類也。世說注七。禦覽四百八十七。魏末。阮籍有才而嗜酒荒放。雲頭散發。裸袒箕踞。作二千石不治官事。日與劉伶等共飲酒。歌呼。時人或以籍生在魏晉之交。欲佯狂避時。不知籍本性自然也。以上亦見禦覽四百九十八。依以校補。其後貴遊子弟。阮瞻﹑王澄﹑謝鯤﹑胡毋輔之﹑之徒。皆祖述於籍。謂得大道之本。故去巾幘。脫衣服。露醜惡。同禽獸。甚者名之爲通。次者名之爲達也。世說注一。

阮瞻阮瞻遷平南將軍﹑江州刺史。懷撫以恩。

阮孚阮孚爲東亭王珣所封。主簿。東亭曰。卿無乃榮乎。我爲宣武史。一日三易面皮。書鈔。案此疑有誤。

阮裕阮裕除東陽太守。尋徵侍中。不就。還剡山。有肥遁之志。或以問王羲之。羲之曰。此公近不驚寵辱。𨿽古之沈冥。何以過此。時人云。裕骨气不如逸少。簡秀不如眞長。韶潤不如仲祖。思致不如殷浩。而有諸人之美。禦覽四百四十五。

嵇康嵇本姓奚。其先避怨。徙上虞。移譙國銍縣。以出自會稽。取國一支音同本奚焉。世說注一。兄嵇喜。爲太僕廏騶。馮淩知其英俊。待以賓友之禮。以狀表上。禦覽四百五。嵇康妻。魏武帝孫。穆王林女也。文選恨賦注。晉文王上書。請嵇康爲博士。書鈔。至汲郡見孫登。卽阮籍所見者也。嵇康執弟子禮而師焉。魏晉去就。易生嫌疑。貴賤並沒。故登或默也。世說注六。康之下獄。太學生數千人請之。於時豪俊。皆隨康入獄。悉解諭一時散遣。康竟與呂安同誅。世說注四。

劉伶劉伶字伯倫。長六尺。貌甚醜悴。常攜一壺酒。使人荷鍤自隨。以爲死便埋也。禦覽三百八十二。

畢卓畢卓爲吏部郎。性嗜酒。比捨郎酒熟。卓因醉。夜至其甕間盜飲之。爲掌酒者所縛。旦視之。乃畢吏部也。禦覽七百五十八。

王尼王尼字孝孫。洛中貴盛。名士王澄﹑胡毋輔之﹑李垣﹑等。皆與尼交。時尼爲兵曹。在大將軍幕。澄等持羊酒詣軍門吏。疏名內請入見大將軍。澄等旣入。語吏過王尼。炙羊飲酒。訖而去。竟不見將軍。將軍聞之。與尼長假。遂得離兵。初學記二十四。禦覽六百三十。王尼見太傅越曰。公負尼物。越答初不識此事。尼曰。昔楚人失布。謂令尹盜者。以令尹執政。不能奉禮率法。至使盜賊公行。是與自盜無異也。今君左右有屋舍。尼捨資財。軍寇撥掠。公爲宰輔。未能禁賊。令尼獨窮困。是亦明公負尼物也。越意解大笑。與尼絹五十疋。類聚八十五。禦覽八百十七。尼避難江夏。時荊土饑荒。尼不得食。乃殺牛斫車輻以煮之。食旣盡。父子俱餓死。書鈔。

曹志曹志薦樂平太守。遷趙郡。不以郡務爲意。晝則遊田。夜則誦詠。以聲色自娛。當時見者。未審其量也。書鈔。

庾峻庾峻字山甫。禦覽二百三十三。峻少好學。有文才。初學記十二。轉祕書丞。徧觀古今。聞見益廣。一作優。初學記十二。禦覽二百三十三。長安有大獄久不決。轉峻爲侍禦史。往斷之。朝野稱當。書鈔。時風俗趣競。禮讓陵遲。庾峻上疏曰。知足如疏廣。在列位而居東野。文選褚淵碑文注。庾峻遺敕子�曰。朝卒暮殯。幅巾布衣。葬不擇日。�奉遺命。殮以時服。禦覽五百五十四。

庾顗今作敳。峻次子。庾顗見和嶠曰。森森如千丈松。𨿽磥砢多節目。宜施之大廈梁棟之用。禦覽九百五十三。

庾純庾純字謀甫。禦覽二百五十二。太始六年。詔曰。河南京畿大郡。爲四方之表則。中書令庾純﹑淸粹忠正。才經治化。其以純爲河南尹。禦覽二百五十二。書鈔。庾純自劾曰。醉酒荒迷。昏亂儀度。卽主臣。謹案﹑河南尹庾純。云云。文選奏彈曹景宗注。

皇甫謐皇甫謐字士安。安定朝那人。漢太尉嵩曾孫也。祖叔獻﹑灞陵令。父叔侯﹑舉孝廉。謐族從皆累世富貴。獨守寒素。所養叔母嘆曰。昔孟母以三徙成子。曾父以烹豕存教。豈我居不卜鄰。何爾魯之甚乎。修身篤學。自汝得之。於我何有。因對之流涕。謐乃感激。年二十餘。就鄕裏席坦受書。遭人而問。少有寧日。世說注三。謐姑子梁柳。爲城陽太守。或勸謐送之。謐曰。柳爲布衣過吾。吾送迎不出門。食不過鹽菜。貧不以酒肉。爲禮也。今作郡而送之。是貴城陽太守。而輕鴻季也。豈中古人之道哉。類聚七十二。禦覽八百四十八。又九百七十六。又舉賢良方正。不起。表從武帝借書。上送一車書與謐。謐羸病。手不釋書。歷觀古今。無不皆綜。禦覽三百八十六。世說注三引。作武帝借其書二車。遂博覽。太子中庶子﹑議郎徵。並不就。終於家。世說注三。皇甫謐篤終論曰。气絕之後。便時服幅巾。以蘧蒢裹屍。覆卷三重。麻繩約二頭。置屍靈牀上。擇不毛之地。穿坑十丈。長一丈二尺。廣六尺。坑訖。去牀下尸。平生之物。皆無自隨。惟賚孝經一卷。示不忘孝道。禦覽五百五十四。

摯虞附太叔廣。摯虞字仲治。當作洽。京兆長安人。祖茂﹑秀才。父模﹑太僕卿。虞少好學。師事皇甫謐。善校練文義。多所著述。世說注三。歷祕書﹑太常卿。從惠帝至長安。遂流離鄠杜間。性好博古。而文籍蕩盡。永嘉五年。洛中大饑。五月。虞遂餓而死。世說注三。末三句亦見禦覽四百八十六。虞與太叔廣名位略同。廣長口才。虞長筆才。俱少政事。眾坐廣談。虞不能對。虞退。筆難廣。廣不能答。於是更相嗤笑。紛然於世。廣無可紀記。虞多所錄。於斯爲勝也。世說注三。太叔廣字季思。東平人。拜成都王爲太弟。欲使詰洛。廣子孫多在洛。慮害乃自殺。世說注三。

束�束�字廣微。平陽二字疑衍。陽平人也。父惠﹑新書作龕。馮翊太守。兄粲﹑新書作璆。與�齊名。文選補亡詩注。束�。太康中。郡大旱。苗稼敗。�乃命邑人躬共請雨。三日中雨水二尺。眾人以其有術數。精誠於神明。百姓歡喜。爲之歌曰。束先生。通神明。請天三日甘雨零。我黍以萌。我稷以生。何以疇之。報束先生。禦覽十一。賈謐請爲著作郎。文選補亡詩注。太康元年。汲縣民盜發魏襄王墓。或言安釐王冢。得竹書漆字數十車。皆簡編蝌蚪文字。束�爲著作。隨宜分析。皆有冥證。古書有易卦似連山歸藏。又有春秋似左傳。類聚十又四十。有銅劍一枚。長三尺五寸。書鈔。太康元年。汲郡得竹書漆字科斗之文。周時古文也。大凡七十五卷。晉書有其目錄。其六十八卷皆有名題。其七卷折簡碎雜。不可名題。有周易上下經二卷。紀年十二卷。瑣語十一卷。周王遊行五卷。說穆王遊行天下之事。今謂之穆天子傳。此四部差爲整頓。詔荀勗和嶠以隸字寫之。玉海四十七。案此明標束�傳。嘗覽周成王詩。有其義。亡其辭。惜其不備。故作詩以補之。文選補亡詩注。兼用六臣本校。

郤詵郤詵對策上第。拜朝議郎。母憂去職。母病苦車。及亡。不欲車載。而家貧而以市馬。馬原作買。因音致誤。一作得馬。乃於所住堂北壁假葬。朝夕拜告。養雞種蒜。竭其方術。喪過三年。得馬八疋。輿棺至冢。負土成墳。禦覽四百十二又九百十八。郤詵爲尙書左丞。推奏吏部尙書崔洪。洪曰。舉詵丞而還奏我。此謂挽弩自射。詵曰。趙宣子任韓厥爲司馬。而厥以軍法戮宣子。崔侯爲國舉才。我以才見舉。惟官是視。各明至公。何故其言乃至於此。洪聞而悅服之也。初學記十一。遷雍州刺史。於東堂會送。武帝問郤詵。卿自以爲何如。詵對曰。臣舉賢良。對策爲天下第一。猶桂林之一枝。若昆山之片玉。帝笑。侍中奏免詵。詔曰吾與戲耳。類聚二十五。

華譚華譚字令思。廣陵人。書鈔。譚爲郟令。司徒王戎聞在政有稱。而時原缺。民以役荒。以谷三百斛與譚。使給饑。原缺。譚給無困者。書鈔。

袁甫甫詣何勗言。能爲劇縣。勗曰。不爲臺閣何也。甫曰。人各有能有不能。譬繪中之好莫過錦。錦不可以爲幍。谷中之美莫過稻。稻不可以爲●。書鈔。

王隱晉書卷七

湣懷太子湣懷太子名遹。字熙祖。初惠帝晚成。武帝遣才人謝玖給事惠帝。因而一作是。有娠。臨娶賈妃。遣致一作迎玖。西宮。遂生湣懷。與諸王子共戲。惠帝來朝。謂諸王子也。執其手。世祖曰。是汝兒也。乃縮手。自初惠帝以下。依初學記十禦覽三百七十補。太子少聰惠。武帝愛之。六七歲時。帝夜望火。太子牽上衣裾。使入闇中。上問其故。太子對曰。暮夜倉卒。宜備非常。不當親近火光。令人照見也。此節亦見類聚十六。又嘗見官養豬肥大不常。復問上何不殺以賜左右。而久費五穀。上卽烹之。由是益奇之。常稱以爲似宣皇帝。亦以東宮無嫡。有託後之意。太康十年。詔曰。遹旣長且仁。可令以遹爲廣陵王。以廣陵臨淮爲封國。邑五萬戶。及世祖崩。惠帝卽位。立爲皇太子。詔曰。遹尙幼蒙。今出止東宮。𨿽當賴師傅羣賢之訓。其遊處左右。宜得正人。與共周旋。能相長益者。太保衛瓘息﹑庭﹑司空司馬泰息﹑略﹑太子太傅楊濟息﹑毖﹑太子太師裴楷息﹑憲﹑太子少傅張華息﹑禕﹑尙書令華廙息﹑恆﹑並以道義之門。有嚴肅之訓。其令此六人更共往來。其後。太子好卑居。當作車。小馬﹑小牛﹑令左右騎。斷羈勒使墮地。又令人屠肉。已自分齊。手揣輕重斤兩不差云。其母本屠家女也。故太子好之。五字依書鈔補。頗好遊宴。或闕朝侍。稍失儲副望。洗馬江統等諫曰。宜諮詢保傅。引見賓客。悉得自盡。有增博見益多聞。自洗馬以下。依禦覽四百五十三補。東宮舊制。月請錢五十萬。以共眾用。湣懷太子恆探取三月。以供賤妾。舍人杜錫數諫。太子後取鍼著錫常坐處氈中。錫上牀刺足血流。此節依禦覽八百三十補。賈後無子。妒害滋甚。九年正月。月暈。赤黃數重。三月十八日。榮陽﹑河南﹑穎川﹑繁霜殺桑。及桃李杏花。尉氏雨血。有聲若牛出許昌城。夏。桑生於東宮西廂。日長尺餘。數日枯。日中若飛燕者。積數月。漢中平中。亦有此變。皆爲太子也。賈後作頡字髻。太子見易之象也。是時童謠曰。東宮馬子莫聾●。前至臘月纏汝發。十一月。天連日大風。發屋折樹。十二月二十八日。後遣宮婢賚書與太子云。陛下昨夜不快。汝可入朝。太子如令請朝。詔聽二十九日入朝。賈後不見。置於別室。使婢陳�一作舜。賜棗酒三升。彊使飲。太子辭不能飲。而不見聽。�原作舜。逼之曰。不孝也。天賜汝酒。而不飲。中有惡物耶。太子不得已。彊飲。遂大醉。又令小婢承福﹑以紙筆授太子。使書之。曰。陛下不自了。吾當入了之。字半不成。後補成之。呈帝。以上依王銍侍兒小名錄校補。誣奏太子有悖書。廢太子爲庶人。五字依文選晉紀總論注引校補。徙金墉城。考竟太子母淑妃謝玖。及太子所幸保林。太子妃類。蔣俊。及三母弟。自考竟下。依禦覽百四十九補。以千兵防送。幽於許昌宮之別坊。賈後與賈謐等計。早害太子。以絕民望。三月十四日。矯詔使小黃門孫慮徙湣懷太子於小坊中。不與食。乃劫服杏子黑丸。其夜薨。或傳太子不肯服藥。伺至廁。以藥杵撞害之。喚聲聞於外。自徙湣懷下。依禦覽七百六十二引補。賈後表以廣陵王禮殯。趙王倫誅賈謐。廢賈後。帝乃使持節﹑兼司空﹑衛尉﹑伊。策故皇太子曰。鳴呼。維爾少資岐嶷之質。荷先帝殊異之寵。大啟土宇。奄有淮陵。朕奉遵遺旨。越建爾儲副。以光顯我祖宗。祗爾徳行。以從保傅。事親孝敬。禮無違者。而朕昧於凶構。致爾於非命之禍。俾申生﹑孝已。復見於今。賴宰相賢明。人神憤怨。用啟朕心。討厥有罪。咸伏其辜。何補於荼毒冤魂酷痛哉。是用忉怛悼恨。震動於五內。今追復皇太子。喪禮備制。反葬京畿。祠以太牢。魂而有靈。尙獲爾心。禦覽一百四十八。趙王倫酖殺賈後。帝詔謚遹爲湣懷皇太子。文選晉紀總論注。趙王倫旣廢賈後。皇帝使持節追復皇太子。拜皇孫臧爲臨淮王。尙爲襄陽王。又詔立臧爲皇太孫。趙王行太傅。趙王與太孫俱之東宮。文武官屬。卽轉爲太孫官屬。車服侍從。皆湣懷之舊也。到銅駝街。宮人哭。侍從皆哽咽。路人泣焉。此節依禦覽四百八十七校補。趙王倫篡位。太孫廢爲濮陽王。薨。惠帝復祚。立襄陽王尙爲皇太孫。薨。謚衝皇太孫。並追謚前太孫爲哀皇太孫。禦覽一百四十九。

陸機陸機字士衡。吳郡人也。少襲父二字依通典二十九補。爲吳牙門將軍。文選嘆逝賦注。吳平。太傅楊駿辟機爲祭酒。轉太子洗馬。同上。陸機爲郎中令。吳王晏出鎭淮南。以機有文學。遷尙書中兵郎。轉殿中郎。書鈔。機以文學轉中書郎。書鈔。趙王篡。誅。禪詔疑機與焉。收付廷尉。機與吳王晏表曰。禪文本艸。今見在中書。一字一迹。自可分別。文選謝平原內史表注。陸士衡以文學﹑爲祕書監虞浚所請爲著作郎。議晉書限斷。初學記十二。禦覽二百三十四。後成都王穎以機爲司馬。參大將軍軍事。文選嘆逝賦注。成都王穎討長沙王乂。使陸機爲都督前鋒諸軍事。世說注八。遂爲穎所害。臨刑年四十有三。文選嘆逝賦注。

陸云陸云字士龍。少與兄機齊名。號曰二陸。爲吳王郎中令。出宰浚儀。有惠政。機被收。並收云。文選大將軍宴會被命作注。

陸喜陸喜原作嘉。字恭原誤文。仲。仕吳。稍至屯衛校尉。旣名族。有徳行聲譽。好學有才思。書鈔。

夏侯湛祖﹑夏侯威。字季權。歷荊兗二州刺史。父﹑威次子莊。淮南太守。文選夏侯常侍誄注。

潘嶽潘嶽字安仁。禦覽四百六十五。淸辯能屬文。早辟賈充府太子當作太尉。舍人。出爲河陽令。以仕次宜爲郎。不得意。時僕射山濤領選。嶽內非之。密作謠曰。閣道東。有大牛。王濟鞅。裴楷秋。和嶠刺促不得休。禦覽四百六十五。潘嶽爲楊駿府主簿。駿被誅日。嶽取急對人朱振代。夷三族。文選西徵賦注與石崇等諂事賈謐。構湣懷之文。嶽之辭。謐晉書限斷。亦嶽之辭。嶽母寒以以當作心。數戒焉。文選閒居賦注。孫秀誣嶽及石崇等爲亂。誅之。初嶽父文徳芘。爲瑯邪太守。孫秀爲小吏。給使。嶽數蹴蹋秀。而不以人遇之也。世說注八。初嶽母誡嶽。以止足之道。及收。與母別曰。負阿母。同上。嶽母及兄禦史釋﹑弟燕令豹等俱被害。文選閒居賦注。

潘尼嶽從子。潘尼字正叔。書鈔。祖潘勗字元茂。值年荒。部曲之家。健兒渠帥。皆素服重名。共相率送迎。道路所在爲儲。以供行資。勗隨主人多少。口率均分。無有尊卑優劣。若所賦已盡。偶有不足。則推己之分以周未徧。父老有頌之曰。且貴且富。有南山之壽。吾仍得與潘元茂。又曰恩不可忘。無如我潘郎。禦覽四百七十六。尼聞齊王冏起義。乃赴許昌。冏引爲參軍。與謀時務。兼管書記。書鈔。

張載張載字孟陽。隨父收在蜀。作劍閣銘。刺史張敏。表之天子。命刻石於劍閣。禦覽五百九十。載才不經史能作晉書。書鈔。

張亢張載弟﹑前烏程令名亢。依蔡邕注明堂月令中臺要解。又綴諸說一作脫。歷數而爲歷贊。祕書監荀崧見贊異之云。信該羅歷表義矣。類聚五。禦覽十六。

江統江統字應元。書鈔。轉太子洗馬。湣懷太子頗好遊宴。江統等諫曰。宜諮詢保傅。引見賓客。悉得自盡。有增博見益多聞。禦覽四百五十三。統以學義著名。爲國子博士。書鈔。江統爲黃門郎。作朝會儀。書鈔。

孫楚石苞﹑泰始之初。拜大司馬。舊參軍於都督無敬。故孫楚抗衡於苞。苞以楚傲。更相表理。參軍有敬。自楚始也。類聚四十七。孫子荊謂王武子曰。當枕流漱石。曰石非可漱。流非可枕。孫曰。所以枕流洗其耳。漱石礪其齒。禦覽五十一。

滕修滕修。南陽人也。禦覽五百五十七。吳后置廣州。以南陽滕修爲刺史。或語修。蝦長一丈。修不信。其人後故至東海。取蝦須長四五尺。封以示修。修乃服。禦覽九百四十三。吳平。爲廣州牧。修在南海積年。爲邊夷所附。卒請葬京師。帝嘉其意。賜墓田一頃。禦覽五百五十七。

馬隆馬隆字孝興。東平人也。少有智勇。門寒無仕進路。兗州刺史令狐愚坐事死。舉州無敢送喪。惟隆以武吏託稱家客。殯送喪葬種柏。三年禮畢。迺還。舉州皆慚。禦覽五百五十四。馬隆擊涼州。爲武威太守。之郡。惡虜窟局﹑機樹能﹑等斷道圍隆。隆作八陣圖。地廣則鹿角車營並進。狹則木屋施輪。並戰並前。虜弗能逼。智謀縱橫。出其不意。以磁石累夾道側。賊負鐵鎧不得過。隆兵著牛皮鎧得過。賊以爲神。故能成功。禦覽三百一。又三百三十七。又三百五十五。又九百八十八。

胡奮武帝伐吳。以胡奮爲平南將軍。禦覽二百三十九。武帝詔曰。射聲校尉胡奮。外掌方任。內參九列。不宜同之常例。勿使入直。禦覽二百四十二。女芳以選入宮。奮哭曰。老奴不死。惟有二兒。男入九地之下。女上九天之上。禦覽百四十四。又百四十五。咸寧二年。立皇后楊氏。封父駿臨晉侯。駿漸驕慢。一作傲。奮語駿。卿恃女更豪也。一作耶。人與天家作婚。未有不滅門者。早晚事耳。駿曰。卿女復不在天家耶。一作也。奮曰。我女與卿女作婢耳。何能增損。禦覽百四十四。又百九十九。

吾彥吾彥字士則。吳郡人。有文武才幹。長八尺餘。膂力如虎。禦覽三百八十六。吾彥給役陸抗。抗欲拔之。患眾不聽。乃悉請當爲將者入坐。以試勇怯。有一狂人拔刀跳梁來向坐中。餘者皆走。惟彥獨坐。舉幾禦之。狂人乃退。眾服其勇。禦覽七百三十九。

趙誘趙誘爲杜曾所害。誘子胤斬曾。食其肝肺。禦覽四百八十一。

周處周處字子隱。吳興陽羨人。文選關中詩注。禦覽六百四十七。新書傳作義興陽羨人。按晉地理誌總序云。分吳興之陽羨等立義興郡。是從後稱。始爲中書省事。時女子李忽覺父北叛時殺父。處奏曰。覺父以偸生。破家以邀福。子圉告歸。懷嬴結舌。忽無人子之道。證父攘羊。傷化污俗。宜在投畀。以彰凶逆。俾刑市朝。不足塞責。奏可。殺忽。禦覽六百四十七。處爲禦史中丞。奏徵虜將軍石崇﹑大將軍梁王肜﹑等。正繩直筆。權豪震肅。初學記十二。朝廷以處忠烈。欲遣討氐羌。乃拜建威將軍。文選關中詩注。周處﹑解系﹑與賊戰於六陌。軍敗。周處死之。文選馬汧督誄注。周處討巨賊。而進軍上六陌山。東據甘水之勢。西固梁山之險。大戰盡日。斬首萬計。後盧播﹑解系﹑違軍期。獨當勁處。弦絕矢竭。後繼不及。遂喪戰場。書鈔。賜處朝服一具。書鈔。給周處母醫藥。書鈔。

周�處子。周�累薦名宰府。文選宣徳皇后令注。

楚隱王瑋武帝第五子。楚隱王旣誅汝南王亮。尋又詔云瑋矯詔。行斬刑。臨死。一作刑。出其懷中靑紙詔書。以示監刑尙書劉頌。流涕而言。此詔書也。受此而行。謂一作本。爲社稷。今更爲罪。託體先帝。受枉如此。幸見申列。頌亦哽咽。禦覽五百九十三。書鈔。

趙王倫宣帝第九子。趙王倫欲廢賈後。而門鑰在侍中處。所部司馬多木作。有利鋸。至期。倫乃命三部司馬以鋸截關開門。禦覽七百六十三。趙王篡位。欲尊祖宣帝父防。爲帝。博士馬平議稱。京兆府君昔舉魏武帝爲北部尉。賊不犯界。三國誌注一。孫秀。瑯邪國書佐。爲趙王倫國侍郎。禦覽二百四十八。齊王冏起義。孫秀多斂葦炬。益儲麻油於殿省。爲縱火具。禦覽八百六十四。書鈔。

齊武閔王冏齊王冏字景治。文選謝平原內史表注。冏少仁惠謙約。好振施。書鈔。冏在戚屬中最有名。同上。齊王冏入宮。稱詔廢賈後。後曰。詔從我出。此何詔也。禦覽五百九十三。趙王倫篡位。冏舉兵討倫。臨陣斬之。文選謝平原內史表注。齊王冏爲大司馬。十二月。有白頭老人之大司馬府。大呼﹑有大兵起。不出甲子旬。卽收都衛。考問。竟考死。開元占經百十三。齊王冏輔政歲餘。驕矜多過。鄭方諫曰。今王安不慮危。酖於酒色。其失一也。大王檄命。當使天下穆如淸風。今則不然。其失二也。四夷交侵。不聞大王賑救之令。其失三也。當作四夷交侵。不以爲念。其失三也。民勞窮苦。不聞大王賑救之令。其失四也。又與義兵論功未息。其失五也。冏含忍曰。孤不能。致五闕。若無子。則終不聞孤之過也。初學記十八。河間王伐齊王冏。長沙王又徑入宮發兵攻冏。火燒觀閣。及千秋﹑神虎﹑二宮門。冏盜白虎幡。唱雲長沙王矯詔。長沙王更以白幡唱稱大司馬謀反。禦覽三百四十一。冏敗。縛至上前。又叱左右斬之。文選晉紀總論注。初冏輔政。大安元年。有婦人詣大司馬門寄產。吏驅之。婦人曰。我截齊便去耳。言畢不見。識者聞而惡之。至二年謀反誅。禦覽三百六十一。

長沙厲王乂武帝第六子。乂字士度。封長沙王。拜步兵校尉。文選晉紀總論注。乂性果厲。有成斷。類聚。側身下士。以要人譽。同上。與齊王冏相攻。冏敗。縛至上前。乂叱左右斬之。河間王顒欲廢太子覃。立成都王。欲先誅乂。出徵連戰敗走。文選晉紀總論注。馬隆子咸。爲成都王前鋒。統陸機攻長沙王乂於石橋。將士器仗嚴利。長沙王所統官一作冠。軍司馬王瑚一作湖。又作胡。率眾討咸於馬巿。咸軍堅不動。瑚乃使數十騎與戰。下馬縛戟於馬鞍頭。放令向一作伺。咸。又使數十騎持兵隨其後。各刺所放馬。馬驚。奔咸軍。軍卽壞。瑚因馳逐猛戰。臨陣斬咸。禦覽二百八十六又八百九十五。書鈔。事類賦注馬。後遂誅之。文選晉紀總論注。

成都王穎武帝第十六子。穎字章度。封成都王。拜越屯騎校尉。文選晉紀總論注。趙王倫篡位。穎謀舉義兵迎天子。文選晉紀總論注。盧志言於成都王穎曰。黃橋戰時趙驤爲倫將士猗許超所敗。亡者。有八千餘人。旣經夏暑。露骨中野。可爲傷惻。昔周王葬枯骨。況此等致死王事乎。穎乃造棺八千餘枚。以成都國秩爲衣服殮祭。葬於黃橋北。樹枳籬爲之塋域。又立都祭堂。刊石立碑。紀其赴義之功。使亡者家四時祭祀有所。禦覽五百五十七。倫死後。河間王顒廢太子覃。立穎爲皇太弟。文選晉紀總論注。張方廢穎歸蕃。遣田徽殺之於鄴。文選晉紀總論注。

河間王顒顒少有淸名。輕財愛士。與諸王俱朝。武皇嘆顒可爲諸國儀表。書鈔。

東海孝獻王越東海王越從大駕討鄴。軍敗。輕騎奔下邳。文選迎大駕注。永興二年。越率天下甲士三萬人奉迎大駕還洛。文選迎大駕注。東海王越自陽城帥甲士四萬入京邑移徙。次於許昌。以馮嵩爲左司馬。越領豫州牧。占經五。

解系解系字少連。濟南人。文選關中詩注。系爲雍州刺史。文選關中詩注。解系原誤結。與孫秀不協。秀誅張華。陷殺系。原誤結。並欲誅系弟結。原誤結弟系。梁王肜救之。秀曰。我於水中蟹尙惡之。況其兄弟耶。禦覽六百四十五。解結問別駕治中曰。河北白壤髙良。何故少人士。每以三品爲中正。禦覽三十七。

孟觀孟觀字叔時。文選關中詩注。稍遷至積弩將軍。封上谷郡公。及關中氐反。諸將敗退。乃遣觀。文選關中詩注。孟觀身當大敵。功蓋一時。同上。初夏侯駿上言斬氐帥齊萬年。及孟觀至。大戰數十。生送萬年。同上。

牽秀牽秀字叔成。三國誌注二十六稱按晉書。

索靖索靖字幼安。燉煌人。類聚七十四。靖爲尙書郎。精艸法。武帝愛之。時尙書令衛瓘字伯玉。世號瓘得伯英之筋。靖得伯英之肉。一臺二妙。天下爲希。類聚七十四。

周恢浚叔父子。新晉書無傳。周恢字弘武。汝南人。祖斐﹑永寧少府。父隆﹑州從事。恢仕至秦相。秩中二千石。世說注五。

周馥浚從父子。馥爲鎭東將軍。傾心杜夷。引爲參軍。周馥教曰。參軍杜夷。優遊養素。文選九日從宋公戲馬臺送孔令注。

苟晞苟唏字道將。禦覽二百四十。惠帝徵成都王。爲北軍中候。同上。晞領兗州牧。暴虐。殺人流血。號曰屠伯。人皆怖怵。流入他州。禦覽四百九十二。苟晞爲靑州刺史。役煩賦重。民不堪命。日斬十人。流血成川。號曰展伯。類聚。其弟純。領靑州。刑殺尢甚於晞。百姓號小苟酷於大苟也。禦覽四百九十二。苟晞曰。淮陽之地。北阻塗山。南枕靈嶽。文選鐘山詩應西王教注。石勒鎖苟晞頸。以爲司馬而反殺之。禦覽六百四十四。

華軼表孫。澹子。華軼爲江州刺史。得江表之歡心。流亡之士。赴之如歸。時天子孤危。四方瓦解。軼有匡天下之志。每遣貢獻入洛。不失臣節。謂使者曰。若洛都道斷。可輸之瑯邪王。以明吾之爲司馬氏也。禦覽二百五十六。

劉琨劉琨字越石。中山魏昌人。中山靖王之後也。祖邁﹑有經國之才。相國參軍。父璠﹑太子洗馬﹑侍禦史﹑光祿大夫。琨少稱俊朗。世說注二。文選勸進表注。六臣本文選答盧諶注。初辟太尉隴西王泰原作秦王誤。新晉書作髙密王泰。蓋泰初封隴西。後攺封髙密。府。未就。尋爲博士。未之職。六臣本文選答盧諶注。琨乃是故尙書郭弈外甥。年二十九。爲太子謂趙王倫子荂。卽琨妹子也。掾。書鈔。累遷司徒長史。尙書右丞。迎大駕於長安。以有殊勛。封廣武侯。永嘉中。年三十五。出爲並州刺史。世說注二。六臣文選答盧諶注。劉聰圍晉陽。令狐泥盛子。盛爲琨所殺。以千餘人爲鄕導。琨求救猗盧未至。太原太守髙嶠反應聰逐琨。琨父母年老。不堪鞍馬。步擔不免爲泥所害。文選答盧諶注。琨將討石勒。琨遣兄子演領兗州。文選答盧諶注。建興五年。卽元帝建武元年。琨使溫嶠詣江南勸進。文選勸進表注。劉琨表曰。李術以素論門望。不可與樵采同日也。文選百辟勸進今上箋注。劉琨曰。神爽忽然。若己之侍對也。文選齊竟陵文宣王行狀注。琨與丞相箋曰。不得進軍者。實因無食。殘民鳥散。錄召之日。皆披林而至。衣服藍縷。擁發徒跣。木弓一張。荊矢十隻。編艸盛糧。不盈二日。夏則桑椹。冬則�音勞。豆。視此哀嘆。令人气索。一作盡。恐吳孫韓白。猶或難之。況以琨怯弱凡才。而當率此以殄彊寇。禦覽四百八十六。又散見三十五。及三百四十七。琨爲段匹磾所拘。攄暢幽憤。因與盧諶贈答。琨與盧志親善。志子諶。琨先辟之。後爲從事中郎。段匹磾領幽州。求爲別駕。諶箋詩與琨。故答云云。六臣文選答盧諶注。琨被拘經月。段匹磾所立代郡太守薛閭嵩。與劉琨雁門太守王處。今作據。後軍下今有韓據二字。謀殺磾奉琨。密作攻具。欲夜襲磾。磾兒彊取處今作韓據。女爲妾。遂以攻具告磾。磾遂斬王處﹑薛閭嵩﹑及其徒黨。禦覽三百三十六。琨竟爲段匹磾所害。世說注二。六臣文選答盧諶注。

劉演琨兄輿子。演領兗州。石勒圍演於三臺。突圍得免。後演治廩邱遂不守。兄少子及演妻息盡爲所虜。文選答諶注。

祖逖祖逖字士稚。範陽遒人。與弟約將母詣洛。交結人流。逖舅程元良﹑良弟衛﹑弟收﹑並臺郎州郡。有勢於洛。更共扶贊兩甥。故並升淸途。逖初爲司州主簿。舉秀才。爲大司馬齊王掾。有將帥之風。禦覽五百十六。祖逖軍大饑。進據食犬邱城。樊雅遣六十餘人入逖營。拔戟。大呼向逖。逖軍入夜不知何賊多少。皆欲散走。逖疑非多人。但摧左右拒之。會督護董瞻今晉書作董昭。入。共討賊。賊散故道出。禦覽三百十五。

祖納逖兄。祖納字士言。範陽遒今作遵。人。九世孝廉。納諸母三兄。最治行操。能淸言名理。文義可觀。爲隴西王參軍。歷太子中庶子廷尉卿。避地江南。世說注一。書鈔。納好弈棋。王隱謂之曰。禹惜寸陰。不聞數棋。對曰。我亦聊用忘憂耳。隱曰。蓋聞古人遭逢一作時。則以功達其道。若其不遇。則以言達其道。一作才。故否泰不窮也。古必有之。今亦宜然。當晉未有書。而天下大亂。舊事蕩滅。非凡才所能立。君少長五都。遊一作宦。官四方。華夷成敗。皆當聞見。何不記述而有裁成。應仲遠作風俗通。崔子眞作政論。蔡伯喈作勸學篇。史遊作急就章。猶皆行於世。便成沒而不朽。當其同時人豈少哉。而了無聞。皆由無所述作也。僕𨿽無才。非志不立。故君子疾沒世而無聞焉。所以易稱自彊不息也。況國史明乎得失之迹。俱取散愁。此可兼濟。何必圍棋然後忘憂也。納喟然嘆曰。非不悅子之道。力不足耳。乃言之於帝曰。自古小國。猶有史官。況於大府。安可不置。因舉隱。稱淸純亮直。學思沈敏。五經羣史。多所綜悉。且好學不倦。從善如流。若使修著一代之典。褒貶與奪。誠一時之俊也。帝以問記室參軍鐘雅。雅曰。納所舉𨿽才。而今未能立也。事遂停。然史官之立。是納始也。此段依新晉書祖納傳王隱傳錄出。蓋事屬王隱。自記自事。此段當有。故錄之。溫嶠薦爲光祿大夫。世說注一。納嘗問梅陶曰。君鄕裏立月旦評。何如。陶曰。善褒惡貶。則佳法也。納曰。未益。時王隱在坐。因曰。尙書稱三載考績。三考黜陟幽明。何得一月便行褒貶。陶曰。此官法也。月旦。私法也。隱曰。易稱積善之家。必有餘慶。積不善之家。必有餘殃。稱家者豈不是官。必須積久。善惡乃著。公私何異。古人有言。貞良而亡。先人之殃。酷烈而存。先人之勛。累世乃著。豈但一月。若必月旦。則顏回食埃。不免貪污。盜跖引少。則爲淸廉。朝種暮獲。善惡未定矣。此段亦依新晉書錄出。祖納原作約。按當作納。淸談平裁。老而不倦。文選爲蕭揚州作薦士表注。梅陶及鐘雅數記事。祖納輒困之。因曰。君汝潁之士利如錐。我幽冀之士鈍如椎。持我鈍椎上君利錐皆當摧。陶﹑雅﹑並稱有神錐。不可得摧。納曰。假有神錐。必有神椎。禦覽七百六十三按納原誤約。

邵續邵續爲石勒所執。身灌園鬻菜。以供衣食。勒屢遣人察之。嘆曰。此眞髙人矣。不如是安貴乎。嘉其淸苦。數賜谷帛。每臨朝嗟嘆。以厲羣臣。禦覽九百七十六。

段匹磾建武初。段匹磾推劉琨爲大都督。結盟討石勒。進屯故安縣故燕太子丹金臺。文選鮑明遠樂府放歌行注。文鴦北討末杯弟於薊城。段匹磾召弟文鴦還厭次。石虎來先從騎抄城左右。鴦登城臨見。不勝其勇。欲出擊胡。磾疑有伏。不聽出。民出大爲胡所殺掠。鴦單將壯士數十騎出擊胡。所殺甚多。胡騎退。鴦追躡。磾率步繼鴦。虎伏騎起。磾鴦力戰。殺胡數千。鴦還赴磾。磾已散還。鴦所乘馬乏頓。虎呼曰。大兄。久望共同。天不違願。今日相見。何故復戰。請釋杖語。鴦罵曰。汝爲寇虜。今作虐。久應死。吾兄不能用吾計。故令汝得至此。吾寧死。不忍爲汝擒。遂下馬與胡戰。�折。執刀力戰不降。虎軍四面解馬羅披自障。前捉鴦。鴦自辰至申。力極斫殺人而後見執也。禦覽四百三十五。又四百六十六。段匹磾降石勒。常著朝服。持晉節。勒亦不問。禦覽六百八十一。

淮南忠壯王武皇帝男允字欽度。封淮南王。文選晉紀總論注。領中護軍。同上。孫秀旣害石崇等以懼允。允遂進圍相府。相國趙王倫閉門。允兵四勝。陷破無前。倫息虔僞云。有詔助淮南王。王下車受詔。遂害之。同上。

王導王導字茂弘。文選讓中書令表注。中宗時爲侍中。同上。肅祖卽位。惇平。進太保。不拜。同上。後爲丞相。同上。

王珣導第三子洽之子。珣弱冠爲桓溫所重。王珣與謝玄俱被辟。桓溫曰。謝掾必擁麾杖節。王掾當作黑頭公。未易才也。禦覽三百六十四。

王劭導第五子。王劭爲丹陽尹。善禮儀。操人近習。未嘗見其墮替。文選齊竟陵文宣王行狀注。

陶侃陶侃字士衡。鄱陽人。類聚七十九。陶侃爲吏。鄱陽孝廉與親友過侃宿。時大雪無艸。侃母湛撤牀雜蔣。手銼給客牛馬。原注晉陽秋云。蔣薦也。時大雪以下。依禦覽七百九引校補。截髮以供客。聞者嘆曰。非此母不生此子也。乃進之於張夔。世說注六。類聚十七。爲郡主簿。夫人病。欲使主簿迎醫於數百里。天大寒雪。各辭疾。召侃使行。侃曰。資於事父以事君。夫人亦當次母。安有父母之病。而聞迎醫不便行也。禦覽二百六十五。羊�亦簡之。後�爲十郡中正。舉侃爲鄱陽小中正。始得上品也。世說注六。侃爲荊州刺史。陶侃擊蜀賊王眞。當作貢下同。眞以鉤得上侃一作眞拘得侃。靑雀舟。侃欲投水。都督王禳蘇扶侃入小船。得脫。禦覽七百六十八。初學記二十九。陶侃爲荊州。與杜弢將王眞當作貢下同。遙語。眞橫腳馬上。侃說曰。杜弢爲益州刺史。盜用庫金。父死不奔喪。君本佳人。何隨之。天下無白頭賊也。眞聞。下其腳。辭又順。侃知其意。使降人諭眞。眞乞得先信。乃截髮爲信。蜀賊糧盡。眞旣降而走。禦覽三百七十二。賊杜弢下多蜀人。饑。陶侃多作鬻以待之。於是悉降。同上八百五十九。侃爲廣州。夢有司馬與侃鎧者。長史陳協以爲司馬者國姓也。鎧者扞禦之器也。節下當進位。泰興二年。侃加平南將軍。俄轉都督﹑湘州刺史。禦覽﹑三百五十五。又三百九十八。惇平。遷陶侃都督荊﹑雍﹑益﹑梁﹑四州軍事。是時荊州大饑。百姓多餓死。侃至秋熟輒糴。至饑復減價糶之。士庶歡悅。咸蒙濟賴。類聚五十。陶侃少長勤整。自彊不息。常語人曰。大禹聖人。乃惜寸陰。至於凡俗。當惜分陰。初學記一。禦覽四百三十一。陶侃平蘇峻。除侍中太尉。加羽葆鼓吹。禦覽五百六十七。太尉陶侃。表倉曹參軍袁謙爲髙涼太守。未至百餘里。浦中有密蜂蔽日而下謙船上。謙不覺甚惡。會得畱郡文書。賊欲乘虛攻郡。謙欲速赴。明早進西南。卒遇大風飛沙。天地晦合。不復得還浦。遂沒海中。事類賦注蜂。禦覽九百五十。侃臨終表曰。臣少長孤寒。始願有限。過蒙先朝歷世異恩。臣年垂八十。位極人臣。啟手啟足。當復何恨。但以餘寇未誅。山陵未復。所以憤慨兼懷。惟此而已。猶冀犬馬之齒。尙可少延。欲爲陛下北吞石虎。西誅李雄。勢遂不振。良圖永息。臨書振腕。涕泗橫流。伏願遴選代人。使必得良才。足以奉宣王猷。遵成志業。則𨿽死之日。猶生之年。世說注二。陶侃薨。帝爲置石碑。立廟像於武昌西江上。書鈔。侃少漁於雷澤。夢背上生八翅。飛入天門。見門非常。欲入。不敢入而下。侃後都督八州諸軍事。類聚七十九。禦覽三百九十八。

溫嶠溫嶠字太眞。太原人也。文選勸進表注。建興二年。嶠爲劉琨假守左司馬﹑都督上前鋒諸軍事。討劉聰。世說注八。西臺除司空右司馬。文選勸進表注。劉琨假守左長史。同上。五年。琨使詣江南勸進。同上。嶠爲丹陽郡尹。文選王文憲集注。後平蘇峻之亂。文選王文憲集注。

郗隆鑑叔父。郗隆字宏始。爲尙書郎。轉左丞。在朝爲百寮所憚。後坐泄事免。初學記十一。

顧榮顧榮字彥先。吳人也。文選贈尙書郎顧彥先注。顧榮少有珪璋。符采朗澈。仕吳。弱冠舉賢良爲黃門侍郎。當時後進。盡相推謝。稱榮有大才令望。初學記十二。入洛爲尙書郎。文選贈尙書郎顧彥先注。顧榮徵拜侍中。見王路塞絕。便乘船而還。過下邳。遂解舫爲單舸。一日一夜行五六百里。遂得免。類聚七十一。禦覽七百七十。元帝初鎭江東。以榮爲軍司馬。禮遇甚重。三國誌注五十二。引晉書未標王隱。姑錄於此以俟考。顧榮謂中宗曰。陸士元﹑貞正淸貴。金相玉質。甘季思﹑忠款盡誠。加以瞻幹殊快。殷慶元﹑質略有明規。文武可施用。榮族兄公讓﹑明亮守節。困不易操。會稽楊彥明﹑謝行言﹑皆服膺儒教。足爲民望。賀生﹑沈潛靑雲之士。陶恭兄弟﹑才力𨿽少。實事極佳。凡此諸人。皆南金也。中宗納之。禦覽四百四十五。卒表贈侍中﹑驃騎將軍﹑儀同三司。榮兄子禺字孟著。少有名望。爲散騎常侍。早卒。三國誌注五十二引晉書。

紀瞻紀瞻字士達。書鈔。按當作思遠此誤。吳平。舉秀才。陸機策之。紀瞻答秀才策曰。周制明堂。所以宗其祖。以配上帝。其正中皆原作者。太廟。以順天時施法令。初學記十三。朝庭稱其忠亮雅正。才兼文武。可領軍將軍。時人素服其嚴毅。𨿽恆疾病。六軍敬憚之。尋以風病。自表請去官。遣黃宏就謁軍事。書鈔。

薛兼薛兼字令長。薛瑩子。淸素有器宇資望。如故上國。不似吳人。歷位二宮丞相長史。元帝踐阼。累遷丹陽尹﹑尙書。又爲太子少傅。自綜至兼。三世傅東宮。三國誌注五十三。

劉隗建興四年。丞相府督軍令史淳於伯﹑刑於建康市。百姓喧嘩。咸曰伯冤。禦覽八百七十九。劉隗奏曰。懷情抱恨。𨿽沒不亡。故有隕霜之應。夜哭之鬼。文選永明九年策秀才文注。隗補丹陽尹。𨿽在外。而萬機祕密皆預聞之。禦覽二百五十二。

刁協刁協子彜。彜子逵字伯道。弟暢字仲遠。次宏字叔仁。各歷職州刺史。兄弟子侄並不治名行。競修貨殖。有田萬頃。奴婢數千人。義旗初建。宏將謀起兵。宋王遣劉毅誅之。刁氏旣富。奴客縱橫。上山錮澤。爲京口之蠹。宋旣誅暢。散其谷帛金錢牛羊。令民稱力取之。彌日不盡。時天下饑儉。編戶菜蔬。及刁氏之破。百姓充足。禦覽四百七十一。按王隱書而有晉末之事知爲後人所附益者多矣。或系別書。禦覽引時下筆之誤。

應詹應詹字思遠。汝南南頓人。璩曾孫當作之孫。也。爲人宏長有淹度。飾之以文才。司徒何劭原作充。嘆曰。所謂文質之士。世說注八。詹爲南平太守。天門﹑武陵﹑並反。降之。下句依書鈔校補。天下分崩。徵鎭州郡已失城邑。詹獨保境。外攘狂狡。內除塗炭。甚便百姓之情。郡人歌曰。亂離旣普。殆爲灰朽。僥幸之運。賴玆應後。蔭我塗炭。惠隆邱阜。潤同江海。恩猶父母。禦覽二百六十一。又四百六十五。應詹爲太守。人歌之曰威若風霜。恩如父母。文選辧命論注。詹遷光祿勛。王惇將復作逆。明帝問應詹曰如何。一作何如。詹厲然慷慨答詔曰。陛下宜奮赫斯之威。臣等當負戈從戎﹑不顧族命之禍。以順討逆。誠社稷之計也。庶憑宗廟之靈。有徵無戰。如其不然。王室必危。卽日以詹爲都督前鋒軍事。護軍將軍。同心滅惇。初學記十七。書鈔。禦覽二百三十九。累遷江州刺史。世說注八。卒贈鎭南將軍。世說注八。

甘卓甘卓爲揚威將軍﹑歷陽內史。禦覽三百六十六。卓爲相州刺史。市無二賈。書鈔。甘卓家金匱鳴。聲似槌鏡。淸而悲。師言金匱將離。是以悲鳴。尋而卓下將周慮等承望惇意害卓。禦覽七百十三。

卞壺蘇峻進攻。壺苦戰死之。及二子死。徵士翟湯聞而嘆曰。父爲忠臣。子爲孝子。忠孝之道。萃於一門。可謂賢哉。文選爲卞彬謝修卞忠貞墓啟注。

孫惠孫惠以策幹東海王越。詭其姓名。自稱南嶽逸民。勸以勤王。辭義甚美。王以爲記室參軍。掌文書。豫參謀議。每造檄。或驛馬催之。應命立成。皆稱旨。書鈔。

熊遠熊遠字孝文。初學記十二。遷禦史中丞。新書。弢平。轉從事中郎。累遷太子中庶子。尙書左丞。散騎常侍郎。接下段。未言遷禦史中丞。中宗每嘆其公忠。謂遠曰。卿在朝正色。不茹柔吐剛。忠亮至勁。可謂王臣。初學記十二。

陳頵陳頵爲郡督郵。檢獲隱匿者三千人。爲一州尢最。太守劉享拔爲主簿。州辟部從事。乘馬車還家。宗黨榮之。書鈔。

郭璞郭璞字景純。河東聞喜人。父瑗﹑建平太守。世說注三。璞消災轉福。扶厄擇勝。時人咸言京管不及。同上六。郭璞遷尙書郎。數言便宜。多所匡益。書鈔。

庾冰亮弟。庾冰爲中書監﹑揚州刺史。乃心夙夜。情存治道。賓禮朝賢。升擢後進。由是朝野注心。咸曰賢相。類聚五十。

庾翼亮弟。庾翼都督江﹑荊﹑益﹑三州刺史。制度規模。每出於人。數年之中。軍國充實。人情翕然。稱其才明。由是自河以南。皆懷歸附。類聚五十。翼欲北伐。上疏不從。違詔輒行。至夏口。復上表。庾翼表曰。襄陽北去河洛。不盈千里。文選齊故安陸昭王碑文注。

諸葛恢諸葛恢字道明。類聚十九。時荀闓字道明。蔡謨字道明。俱有名譽。號曰中興三明。時人歌之曰。京師三明各有名。蔡氏儒雅荀葛淸。類聚十九。

顧悅之顧悅之與簡文帝同年。而發早白。上問故。對曰。松柏之姿。經霜猶茂。蒲柳之姿。望風先凋。禦覽三百七十三。

孔愉司徒王導以趙胤爲護軍。孔愉謂導曰。中興以來處此位者。周伯仁﹑應思遠。今誠乏才。豈可以趙胤居之。書鈔。

孔坦愉從子。孔坦字君平。會稽山陰人。世說注二。坦方直而有雅望。同上四。善春秋。有文辧。歷太子舍人。同上二。蘇峻事平。陶侃欲將坦上用爲豫章太守。坦辭母老不行。臺以爲吳郡。吳郡多名族而坦年少。乃授吳興內史。世說注四。孔坦原作恆。作鬻置門外。呼饑人食之。謂是嗟來。皆無往食之者。書鈔。孔坦上表曰。士死知遇。恩令命輕。文選拜陵廟注。又擬魏太子鄴集詩注。引作王逸晉書。逸卽隱之誤。胡校。累遷廷尉卿。世說注二。

謝安謝安義在輔導。𨿽會稽王道子。亦賴弼諧之益。時彊敵寇境。邊書續至。梁﹑益﹑不守。樊﹑鄧﹑陷沒。安每鎭以和靖。禦以長算。徳政旣行。文武用命。不存小察。宏以大綱。威懷外著。人皆比之王導。而文雅過之。禦覽四百四十五。

王羲之王羲之幼有風操﹑�虞卿新書作�鑑。按鑑字道徽。聞王氏諸子皆俊。令使選婿。諸子皆飾容以待客。羲之獨坦腹東牀嚙胡餅。神色自若。使具以告。虞卿曰。此眞吾子婿也。問爲誰。果是逸少。乃妻之。禦覽八百六十。王羲之初度江。渡浙江也。會稽有佳山水。名士多居之。與孫綽﹑許詢﹑謝尙﹑疑作謝安。支遁﹑等。宴集於山陰之蘭亭。禦覽一百九十四。

王遜王遜爲上洛太守。私牛馬在郡生駒犢者。秩滿以付官。云是郡中所產也。類聚。

劉胤時資江州運漕。而胤以私廢公。免官。劉胤商貨繼路。文選後漢皇后紀論注。

桓伊伊與謝玄等破秦於肥水。武帝賜桓伊錢百萬。袍裏千端。禦覽六百九十三。

朱伺朱伺字仲文。小爲牙門將陶丹給使。吳平。內徙原作涉。江夏。便鞍馬弓弩刀楯射獵。禦覽三百五十七。石勒攻夏口。朱伺銜鐵而以弩的射賊大帥數人。皆殺之。並以磊石弓箭雨下。所向摧破。賊皆拋船上岸。於水邊作陳。伺身被數十箭。气色不變。諸軍尋至。賊兵便崩退。投水死者百數。夏口之全。伺之勛也。禦覽四百三十五。時杜曾襲揚口。朱伺拒曾原誤魯。賊於河南。常所用弩。忽禁不發。伺知己必敗。後果被傷。書鈔。

陳壽陳壽字承祚。巴西安漢人。好學善著述。世說注七。陳壽舉孝廉。爲著作郎。類聚四十八。陳壽爲著作佐郎。遷大著作。禦覽二百三十四。撰三國誌。初壽父爲馬謖參軍。諸葛亮誅謖。髡其父頭。亮子瞻又輕壽。故壽撰蜀志。以愛憎爲評也。世說注七。壽與張華友善。華垂當啟轉中書郎。荀勗黨疾壽﹑華。語吏部出爲長廣太守。類聚四十八。杜預將之鎭。入辭。啟曰。蜀有陳壽。才史通博。宜補黃散之職。帝曰。卿何說晚。壽可作治書侍禦史不。預對惟上詔。卽手詔。用壽爲治書侍禦史。書鈔。仕至中庶子。世說注七。陳壽卒。詔下河南尹華澹。遣吏�紙筆就壽門下。寫取三國誌。類聚五十八。

虞溥虞溥爲鄱陽內史。勸一作親。厲學業。𨿽嚴一作威。而不猛。寬裕簡素。風化大行。白烏集郡庭。止棗樹上。就執不動。類聚八十七。又九十二。禦覽九百二十。

王銓王儉當作銓下同。字元衡。內史下邳陳劭擅名徐州。劭聞儉年十四善屬文。請作祝文。劭謂客曰。此生爲文有可觀采。命爲督郵主簿。劭遷給事。儉爲定表。禦覽三百八十四。太康六年。荊州送兩足虎。時尙書郎索靖議稱半虎。博令王銓爲文曰。般般白虎。觀舋荊楚。孫吳不逞。金皇赫怒。類聚九十九。中宗詔問王隱曰。荊州送兩足虎。其徵何也。隱曰。謹按先臣銓傳。太康時兩足虎。因作詩以諷。銓意以晉金行也。金在西方。其獸爲白虎。虎有四足。猶國有四方。無半勢而又見獲。將有湣懷之禍也。占經百十六。武帝封楊后父鎭軍楊駿爲臨晉侯。後母太原龐爲安昌鄕君。太學生王銓曰。侯稱臨晉。後必制國也。禦覽百九十九。仕至歷陽令。少好學。有著述之志。每私錄晉事及功臣行狀。未就而卒。此段依新書錄出。以俟考。子瑚字處仲。少重武節。成都王穎舉兵向洛。以爲冠軍參軍。同上。馬隆子咸。爲成都王前鋒。統陸機攻長沙王又於石橋。將士器仗嚴利。長沙王所統冠軍司馬王瑚率眾討咸於馬市。咸軍堅不動。瑚乃使數十騎與戰。下馬縛戟於馬鞍頭。放令向咸。又使數十騎各持兵隨其後。刺所放馬。馬驚。奔咸軍。軍卽壞。瑚因馳逐猛戰。臨陣斬咸。禦覽二百八十六又八百九十五。書鈔。積功累遷遊擊將軍。與司隸滿奮﹑河南尹周馥﹑等。俱屯大司馬門以衛宮。時上官已縱暴。瑚與奮等共謀除之。反爲所害。此段依新書錄出以俟考。

江逌孝宗欲於後園修立池苑。江逌諫以彊賊未滅。宜精軍備。常存儉約。以率羣下。禦覽八百二十四。

張軌張軌爲涼州刺史。禦覽三百六十六。大城姑臧。涼州有龍形。故曰臥龍城。南北七里。東西三里。本匈奴所築也。水經注四十。漢末。博士侯瑾善內學。語弟子曰。涼州城西有泉水當竭。當有雙闕起其上。與東門相望。中有霸者出焉。至魏嘉平中。武威太守條茂起學捨築闕於此泉。太守塡水造起門樓。與學闕相望。至是張氏遂霸河西。類聚六十二。水經注四十。燉煌曹祛上言軌老病。更請刺史。見禦覽。陰澹時弱冠。才行忠烈。州請爲治中從事。陰澹新書作楊澹。因率數十人馳詣長安。皆割耳於盤。流血訴枉。得停。禦覽三百六十六。書鈔。

張駿涼州張駿增築四城廂各千步。東城殖園果。命曰講武場。北城殖園果。命曰玄武圃。皆有宮殿。中城內作四時宮。隨節遊幸。並舊城爲五。街衢相通。二十二門。大繕宮殿觀閣。采綺妝飾。擬中夏也。水經注四十。禦覽百九十七。江東賜涼州刺史張駿﹑眞金印大袍。禦覽六百九十三。

李密李密字令伯。時人稱其才辧。召以爲太子洗馬。書鈔。李興﹑密之子。一名安。三國誌注三十六。

嵇紹嵇紹字延祖。譙國銍人。父康﹑有奇才俊辯。紹十歲而孤。事母孝謹。世說注一。紹雅有文才。時以紹父康被法。選官不敢舉。年二十八。山濤啟武帝可爲祕書郎。帝曰。紹旣如此。便可爲丞。世祖發詔。以爲祕書丞。世說注二。初學記十二。累遷散騎常侍。世說注一。惠帝北徵。紹以天子蒙塵。馳詣行在所。值王旅不振。敗績於蕩陰。百官左右皆奔散。惟紹儼然端冕。以身捍衛帝。兵交。禦輦飛箭雨集。遂以見害。世說注一。初學記十七。禦覽四百十七。東海王越之許。路經滎陽。過嵇紹墓。哭之悲慟。刊石立碑。又表贈官爵。帝乃遣使策贈侍中﹑光祿大夫。加金章印綬。進爵爲侯。賜墓田一頃。客一戶。祠以少牢。禦覽五百五十七。河南郭象著文稱﹑嵇紹父死在非罪。曾無耿介。貪位。死闇主。義不足多。曾以問郤公曰。王�之父亦非罪死。�尢辭徵。紹不辭用。誰爲多少。郤公曰。王勝於嵇。或曰。魏晉所殺。子皆仕宦。何以無非也。答曰。殛鯀興禹。禹不辭興者。以鯀犯罪也。若以時君所殺爲當耶。則同於禹。以不當耶。則同於嵇。又曰。世皆以嵇見危授命。答曰。紀信代漢髙之死。可謂見危授命。如嵇偏善其一可也。以備體論之。則未得也。禦覽四百四十五。

王諒交州刺史王諒爲州人梁碩所圍。城陷。碩逼奪諒節。諒不與。碩遂斷諒右臂。諒正色曰。死不畏。斷臂何有也。禦覽三百六十九。

範晷範晷字彥長。南陽人。僑居淸河。仕爲郡五官。後爲河內郡丞。時裴叔則爲河內郡。知之。爲裴所伏。後爲侍禦史。禦覽二百五十三。

鄧攸鄧攸字伯道。文選齊故安陸昭王碑文注。祖殷﹑爲淮南太守。夢行水邊。見一女子。虎一作猛獸。案唐諱虎。多作猛獸與獸。在後來。蕩斷其鞶囊。占者以爲水邊有女﹑汝字也。斷鞶囊者。新虎一作獸。頭代故虎一作獸。頭也。不作汝陰當汝南也。果遷汝陰太守。禦覽三百九十八。書鈔。永嘉末﹑沒於石勒。攸遭石勒亂。以路遠。斫壞車。以牛馬負妻子以逃。入艸遇賊。又掠其牛馬。攸語其妻曰。吾弟早亡。惟有遺民。今當步走。儋兩兒便當盡死。不如棄己兒。抱遺民。吾後猶當有兒。婦從之。世說注一。禦覽四百二十。鄧攸去石勒投李矩。借水碓舂於城東。禦覽七百六十二。攸爲吳郡太守。吳人饑荒。一作餓死。攸到。表賑貸。臺不時聽。攸乃輒出倉米。一郡蒙濟。不受祿俸。自載糧食。惟飲吳水而已。後被劾輒出谷。攸嘆曰。善不可爲也。文選齊故陸昭王碑文注。書鈔。類聚八十五。禦覽八百三十七。鄧攸爲吏部尙書。牧馬於家庭。妻子一作棲息。素食。不受一錢。類聚引作不受一飯於人。當時淸靜。一作淨。內外肅然。此二句一在牧馬之上。遷爲中護軍。初學記十一。禦覽二百四十。

吳隱之吳隱之母喪哀毀。嘗�菹。以其味旨。輟而棄之。禦覽九百七十六。吳隱之爲廣州刺史。州界有水名貪泉。父老云。飲此者皆使廉士變貪。隱之始踐境。先到水所。酌而飲。因賦詩曰。古人雲此水。一歃重千金。若使夷齊飲。終當不易心。類聚五十。及爲廣州。淸操愈勵。常食不過菜及幹魚而已。帷帳器服。皆付外庫。時人頗謂其矯。然亦始終不易。禦覽九百七十六。

陳劭陳劭字節良。初學記十二。太始六年詔曰。燕王師劭﹑淸貞潔靜。行著邦族。初學記十二。

劉兆劉兆字延世。禦覽六百一十。兆以春秋一經而三家殊途。命世名儒。是非之議紛然。互爲讎敵。乃思三家之異。合而通之。周禮有和怨調人之官。作春秋調人七萬餘言。禦覽六百十。書鈔。

泛毓泛毓字稚春。濟北人也。惇睦九族。文選褚淵碑文注。引作泛勝之穆惇九族。當作泛勝之至毓七世。惇睦九族。靑士號其家﹑兒無常母。衣無常主也。文選奏彈劉整注。

徐苗徐苗字叔冑。髙密淳於人也。初學記十七。曾祖祖﹑祖字當作華。至行感靈。夜有神人告亭欲崩。苗苗亦當作華。出。亭崩得免。禦覽百九十四。徐苗少孤。家貧。好學書。晝執耒耜。夜不廢讀誦。禦覽八百二十三。輕財重義。行人所難者。兄及小弟早卒。鞠養孤寡。隱幼口腹及與妻子兄弟客居四十餘年。田宅奴婢。推之孤侄。弟亡。臨殯。口中有�。大潰膿血溢。苗竟含去之。其行事類皆如此也。初學記十七。禦覽七百四十二。徐苗以永寧三年春亡。遺令﹑濯內巾澣衣。楡棺雜磚。露車載柩。葦席瓦器而葬矣。禦覽五百五十四。

杜夷杜夷字行齊。廬江人。王惇爲刺史。舉方正。隱身不仕。鎭東軍司顧榮等各薦夷於相國府。元帝以爲儒林祭酒。帝曾欲省夷。夷深讓。帝答曰。吾與足下。𨿽情在忘言。然虛遲歷載。正以足下羸病。故欲相省。寧論常儀。敬以爲國子祭酒。夷前後十餘表求解。不聽。明帝踐阼。夷又頻表讓位。禦覽四百二十四。類聚五十三。

左思左思少好學。司徒隴西王泰辟爲祭酒。書鈔。左思專思三都賦。杜絕人流之事。自以所見不博。求爲祕書郎。初學記十二。禦覽二百三十三。左思徙居洛城東。著經始東山廬詩。文選招隱詩注。

蔡洪新書附王沈傳。蔡洪仕至松滋令。世說注二。

李充李充字弘度。集有漏刻銘。文選新漏刻銘注。

顧愷之顧愷之拜散騎常侍。表云。不悟陛下聖恩所加。登之常伯之列。飾以貂璫之暉。書鈔。

羊琇齊王出鎭。琇諫。武帝以羊琇爲太僕卿。遜位。加特進。類聚四十九。卒。贈羊琇以輔國將軍開府儀同。禦覽二百三十九。

王隱晉書卷八

寒俊傳

劉卞劉卞字叔龍。書鈔。須昌人。赤色文唇。少言語。有大志。爲縣小吏。禦覽三百六十八。按稱王隱晉書寒俊傳。劉卞補亭子。有亭民舉秀才。與刺史箋。久不成。卞指語箋意。下筆便成。秀才語縣令曰。劉卞公掾之精者。何況爲亭子。令召爲門下吏。書鈔。劉卞爲四品。吏訪問推一鹿車黃紙令卞寫書。卞語訪問。劉卞非爲人寫黃紙也。訪問按卞罪下品二等。補左人尙書令史。初學記二十一。劉卞爲湣懷太子左衛率。知賈後必害太子。乃問張華。華曰。君欲何如。卞曰。東宮雋乂如林。四此字原誤附兵字下。率精兵萬人。公居阿衡之仕。若得公命。皇太子入朝。使錄尙書事。廢賈後於金墉。兩黃門力耳。華曰。卒立大事。恆懼禍甚。又非所能。賈後微聞。遷卞雍州刺史。卞恐終露。乃服藥卒。書鈔。

處士傳

王褒王褒字偉元。北海人也。禦覽六百十六稱王隱晉書處士傳。父儀﹑字朱表。髙亮雅直。司馬文王爲安東。儀爲司馬。東關之敗。文王曰。近日之事。誰任其咎。儀曰。責在軍帥。文王怒曰。司馬欲委罪於孤耶。遂殺之。褒少立操尙。非禮不動。非法不言。身長八尺四寸。容貌絕異。音聲淸亮。辭气韶雅。此節亦見禦覽三百八十九。多依校補。褒痛其父不以命終。絕世不仕。立屋墓側。以教授爲務。旦夕常至墓前朝拜。輒悲號斷絕。墓前有一柏樹。褒常所攀援。涕泣所著。樹色與凡樹不同。此節亦見類聚八十八。事類賦注柏。讀詩至哀哀父母。生我勞悴。一作劬勞。未曾一作嘗。不反覆流涕。泣下沾襟一作胸。也。此節亦見禦覽六百十六。家貧躬耕。計口而田。度身而蠶。諸生有密爲褒刈麥者。褒遂棄之。自是莫敢復佐刈者。褒門人爲本縣所役。求褒爲屬。褒曰。卿學不足以庇身。吾徳薄不足以蔭卿。屬之何益。且吾不捉筆已四十年。乃步擔漧飯。兒負鹽豉。門禦從者千餘人。安邱令以爲見已。整衣出迎之於門。褒乃下道。至土牛。磬折而立。雲門生爲縣所役。故來送別。執手涕泣而去。令卽放遣諸生。一縣以爲恥。同縣管彥。少有才力。未知名。褒獨以爲當自達。常友愛之。男女各始生。共許爲婚。彥果爲西夷校尉。褒後更以女嫁人。彥弟馥問褒。褒曰。吾薄志畢願山藪自處。姊妹皆遠。吉凶斷絕。以此自誓。賢兄子葬父於帝都。此則洛陽之人也。豈吾欲婚之本指耶。馥曰嫂齊人也。當還臨淄。褒曰。安有葬父河南。隨妻本傳作母。還齊。用意如此。何婚之有。遂不婚。邴春者。根矩之後也。少立志操。寒苦自居。負笈遊學。身不停家。鄕邑翕然。以爲能系其先也。褒以春性險狹。慕名意多。終必不成。及後春果無學業。流離遠外。有識以此歸之。褒常以爲人所行其當歸於善道。不可以己所能而責人所不能也。有致遺者皆不受。及洛都傾覆。寇賊蜂起。褒宗親悉欲移江東。褒戀墳壠。賊大盛。乃南達泰山郡。褒思土不肯去。賊害之。三國誌注十一。

王隱晉書卷九

逸民傳

孫登晉書隱逸傳亦作第一。魏末有孫登字公和。汲郡共人也。無家屬。時人於汲郡北山上土窟中得之。以上亦見五十五。夏則編艸爲裳。冬則被髮自覆。爲人無言。好讀易鼓琴。初﹑宜陽山中作炭者。忽見有人不語。精神不似常人。帝使阮籍往視。與語亦不應。籍因大嘯。野人乃笑曰。爾復作向聲。籍又爲嘯。籍將求出。野人不聽而去。登並當作嶺。嘯。如簫韶笙簧之音。聲震山谷。而還問炭人曰。故是向人耳。尋知求而不知所止。推問久之。乃知姓名。禦覽五百二逸民部二。孫登﹑楊駿逼迎之。與語不答。賜布袍。登借刀截斷棄門中。大呼云。刺斫刺斫。卒病死。後人見在貴馬阪。禦覽五十三。

庾衮唐修晉書列孝友傳。禦覽逸民引王隱書作第二。庾衮字叔褒。潁川人。少遭大疫。二兄亡。次兄毗又疫。其癘气方熾。父母諸弟皆出避家。衮獨不出。諸父彊之不可。曰衮性不畏病。納漿鬻扶侍。不捨晝夜。省柩哀臨。十有餘旬。病曁歇。家人乃反。而衮亦無患害。宗黨嘆曰。異哉此子。能守人之所不能守。能行人之所不能行。禦覽四百三。庾衮執事有恪。與弟子治藩。必跪而授條。其人曰。今在隱屏。先生胡不踞。衮乃揖而延之。正席而坐。告之曰。柰何以幽顯易其操者乎。禦覽四百三十二。又五百二。年饑。麥熟。獲者𨿽畢。而捃者猶殷。衮乃引其羣子以退。曰待其間。旣捃焉。從者以爲徒捃也。乃方自捃。不曲行旁掇。跪而把之。每饑。率其邑人於山林拾橡。禦覽五百二。又八百二十四。庾衮孤兄女曰芳。將嫁。美服具矣。衮刈荊苕爲箕帚。專召諸子集之於堂。男女以班。而命芳曰。來。汝少孤。汝逸。汝豫。不汝疵瑕。今汝將適人。事舅姑。灑埽庭內。婦人之道也。故賜汝。以匪器之美。欲汝之溫恭朝夕。𨿽休勿休也。禦覽四百五十八。又五百十二。庾衮兄子孤翕也。卒。衮旣哀其孤。又痛其成人而未娶。撫柩而號。每哭。聽者皆泣。人不哀其喪。感其哀也。藝文類聚三十四。爲郡功曹。舉淸白異行。不就。禦覽五百二。世號庾衮有異行。元康之末。潁川太守復以功曹命之。衮服造役之衣。杖鍤荷斧。不俟駕行。曰請受下夫之役。府君飾車而迎。逡巡辭焉。形𨿽益恭而神有不可動之色。府君知其不屈。乃嘆曰。非常士也。吾無以臣之矣。乃厚禮遣之。禦覽二百六十四。值亂。攜妻子入林慮。食木實。餌石蕊。得長年也。禦覽五百二陳藏器本艸。林慮民歸之。葆於大頭山而田其下。有終焉之心。入林慮山。中途而眩發。倚巖而坐。柱杖將一作扶。起。杖跌墜崖一作岸。而死。禦覽五百二。又七百四十一。

董京晉書隱逸傳作第二。董京字威輦。不知何許人。太始初。值魏禪晉。遂被髮徉狂。忽至洛陽。帝止宿白社中。時乞於市。得殘碎繒絮。輒結爲衣以自覆。號曰百結衣。以上亦見六百八十九事類賦衣注。類聚。全帛佳綿則不肯受。著作郎孫楚就社中與語。遂載於歸。終不肯坐。後數年去。莫知其所。其寢處得一石竹子。其詩曰。末世流奔。以文代質。逝將抱此元虛。歸我寂寞之室。禦覽五百二逸民部二。

夏統晉書隱逸傳作第三。夏統字仲禦。會稽人。常學戲船。其母疾。市藥於洛陽。賈充聞而訪之。問曰。卿居海何作戲習。仲禦曰。能戲船耳。充因命焉。仲禦卽登舟。鼓枻爲�音浮。鯆音甫。之歌。學鯆�之狀。俄雲霧杳冥。白魚躍入其舟。充甚異之。因就與語。仲禦不對。充整服謝之。仲禦引桌而去。弗之見也。充乃嘆曰。可謂木石人心哉。初仲禦在鄕也。人或說之使仕。仲禦勃然作色。謂之曰。我安能逐俗低眉下意乎。聞君之言。不覺寒毛競豎。白汗四市。顏如渥丹。心如火炙。舌不住齒。口不能張。兩耳閉塞。雙眸俱瞑也。遂竟不往。禦覽五百二逸民二。

董養晉書隱逸傳作第七。董養字仲道。太始初。到洛下幹祿求榮。世說新語注五。惠帝時。遷楊后於金墉。有侍婢十餘人。賈後奪之。然後絕膳。八日而崩。仲道喟然嘆曰。天人旣滅。大亂將至。傾危宗廟。在其日矣。禦覽五百二。皇太孫臧外祖蔣迪。吳興人。後迪作酪。當釀未成。大甕自行。迪打酪甕破。問景當作董。養。養曰。當生太子儲副。禦覽七百五十八。永嘉中。洛城東北角步廣裏中。地陷。中有二鵝。蒼者飛去。白者不能飛。問之博識者不能知。養聞嘆曰。昔周時所盟會狄泉。此地也。卒有二鵝。蒼者胡象。後明當入洛。名瑞記作後胡當入侮。白者不能飛。此國諱也。世說新語注五。顧謝鯤﹑阮千里﹑等曰。時旣如斯。難可保也。不如深居巖洞耳。乃自荷擔。妻子推鹿車。入於蜀山。莫知所止。禦覽五百二逸民二。

郭文晉書隱逸傳作第十四。郭文字文舉。河內人。隱居不仕。常居臨安及吳興﹑余杭。依山。結廬臨淸。植谷種麻。以供衣食。常著褐巾披鹿皮。其山多虎豹。文獨無藩籬格障。虎豹並不至。大興中。揚州刺史王導聞其名。乃自迎與相見。禦覽五百二。郭文得疫癘。病危困。不肯服藥。曰命在天不在藥。同上七百四十二。尋而逃去。莫知所在。同上五百二。文入余杭山。蘇峻未亂之前。詣臨安山中。臨安令萬寵迎著縣中養病。及峻黨破余杭。而臨安如故。人始異之。自後不復語。但舉手指麾以宣其意。病甚。寵問先生可復得幾日。文三舉其手。果以十五日終。禦覽三百七十。

郭瑀晉書隱逸傳作三十一。郭瑀字元瑜。燉煌人也。避世不仕。涼州牧張天錫遣使者孟公明備禮徵瑀。乃指翔鴻以示之曰。此鳥也。飛靑雲之外。翔深谷之中。自東自西。安可籠也。遂逃入山。公明乃拘其門人。瑀嘆曰。吾入山逃祿。非避罪。豈得隱居行義。翻害門人乎。乃出就徵。及至姑臧。值天錫母卒。括發入弔。三踴而出。還入其山。天錫弗能彊之。後莫知所在。禦覽五百二逸民二。

霍原晉書隱逸傳作第八。霍原字休明。燕國廣陽人也。少有志力。叔父坐法當死。原入獄訟之。楚毒備加。終免叔父。年十八。觀太學行禮。因畱。貴遊子弟聞而重之。元康末。原以賢良徵。累下州郡以禮遣。皆不到也。禦覽五百二逸民二。時王浚稱制邊垂。潛使人問霍原。原不答。浚心銜之。又有遼東內徙當作囚徒。三百餘人依山爲賊。意欲劫原爲主。亦未能行。時有謠曰。天子在何許。近在豆田中。浚以爲豆者藿也。浚遂害原。懸其首。諸生悲哭其中。類聚八十五。禦覽八百四十一。

郭琦晉書隱逸傳作第九。郭琦字公偉。太原晉陽人也。少方直有雅量。博學。武帝欲以琦爲佐著作郎。問琦族人尙書郎郭彰。彰素疾琦不附己。答曰不識。帝曰。若如卿言。烏丸家兒能事卿。卽堪郎矣。遂決意用之。及趙王倫篡位。又欲用琦。琦曰。我以一作己。爲武帝吏。不容復爲今世吏。終身處於家。禦覽二百三十四。又五百二。

魯褒晉書隱逸傳作第十一。魯褒字元道。南陽人也。好學多聞。以貧素自立。元康之後。綱紀大壞。褒傷時之貪鄙。乃隱姓名。著錢神論以剌之。褒不仕。莫知所終。禦覽五百二逸民二。

任旭晉書隱逸傳作第十三。任旭字次龍。臨海章安人也。幼孤。兒童時勤於學。及長。立操淸修。不染流俗。鄕曲推而愛之。永康初。惠帝博求淸節俊異之士。太守仇馥薦旭。淸貞潔素。學識通博。詔下以禮發遣。旭以朝廷多故。尙志隱遁。辭疾不行。元帝初鎭江東。聞其名。辟爲祭酒。並不就。咸和二年卒。禦覽五百二逸民二。

龔壯晉書隱逸傳作第十五。龔壯字子瑋。巴西人也。潔己自守。與鄕人譙秀齊名。值惠﹑懷末。天下大亂。李特爲寇。壯父叔並爲李特所害。壯積年不除喪。力弱不能復讎。及李壽戍漢中。壽時與李期有隙。期﹑特孫也。壯欲假壽以報。乃說壽曰。節下若能並有西土。稱藩於晉。人必樂從。且捨小就大。以危易安。莫大之策也。壽然之。遂率眾討期。果克之。壽以襲僞號欲官之。壯誓不仕。以上亦見四百八十一。因校補十六字。賂遺一無所受。壯書說壽以歸順。允天心。應人望。永爲國藩。福流子孫。壽不納。壯謂曰。百行之本。莫先忠孝。旣假壽殺期。私仇以雪。又欲使其歸朝。以明臣節。壽旣不從。壯遂稱耳聾。又云手不制物。終身不復至成都。下帷研考經典。覃思文章。至李勢時卒。禦覽五百三逸民三。

韓績晉書隱逸傳第十七。韓績字興齊。廣陵人也。先世避亂。居於吳之嘉興。父建﹑仕吳至大鴻臚。績少好文學。以潛退爲操。布衣蔬食。不幹當世。由是東土並宗敬焉。司徒王導聞其名。辟以爲掾。不就。咸康末。會稽內史孔愉上疏薦之。詔以安車束帛徵之。稱老病。卒於家。同上。

譙秀晉書隱逸傳第十八。譙秀字元彥。巴西人也。少而靜默。不交於世。知天下將亂。預絕人事。𨿽內外宗親。不相見。郡察孝廉。州舉秀才。皆不就。及李雄據巴蜀。慕秀名。具束帛安車徵。皆不應。常冠皮弁。獘衣。躬耕山藪。後避難宕渠。鄕裏宗族依憑之者以百數。秀年八十。眾代之負擔。秀曰。各有老弱。當先營護。吾气力猶足自堪。豈以垂朽之年累諸君也。年九十餘卒。同上。

辛謐晉書隱逸傳第二十一。辛謐字叔重。隴西狄道人也。少有志尙。博學善書屬文。恬靜不妄交遊。召拜太子舍人。諸王文學。累徵不赴。永嘉末。沒於劉聰。拜太中大夫。固辭不受。又歷石季龍之世。並不應辟命。𨿽處喪亂之中。頹然髙邁。視榮利蔑如也。及冉閔僭亂。復備禮徵爲太常。謐遺閔書。因不食而卒。同上。

索襲晉書隱逸傳第二十三。索襲字偉祖。燉煌人也。虛靜好學。不應州郡之命。舉孝廉賢良方正。皆以病辭。遊思於陰陽之術。著天文地理十餘篇。多所啟發。不與當世交通。或獨語獨笑。長嘆涕泣。或請問不言。燉煌太守陰澹。奇而造焉。經日忘返。出而嘆曰。索先生碩徳名儒。眞可以諮大義。澹欲行鄕射之禮。請襲爲三老。會病卒。時年七十九。同上。

楊軻晉書隱逸傳第二十四。楊軻﹑天水人也。少好易。長而不娶。學業精微。養徒數百。常食粗飯飲水衣短褐。人不堪其憂。而軻悠然自得。疏賓異客。音旨未曾交也。𨿽受業門徒。非入室弟子。莫得親言。欲所論授。入室弟子令相與宣授。劉曜僭號。徵拜太常。軻固辭不赴。曜亦敬而不逼。遂隱於隴山。及曜爲石勒所擒。秦人東徙。軻畱長安。石季龍嗣位。備玄纁束帛安車徵之。軻以疾辭。迫之乃發。旣見季龍。不拜。與語不言。有司以軻倨傲。請從大不敬論。季龍弗從。下詔任軻所尙。常臥土牀。覆以布被。�寢其中。下無茵褥。潁川荀鋪。好奇之士也。造而談經。軻暝目不畣。鋪發軻被。露其形。大笑之。軻神體頹然。無驚怒之狀。於時咸以爲焦先之徒。未有能量其深淺也。後上疏陳鄕思求還。季龍送以安車蒲輪。自歸秦州。仍教授不絕。禦覽五百三逸民三。

公孫鳳晉書隱逸傳第二十五。公孫鳳字子鸞。上谷人也。隱於昌黎之九城山。冬衣單布。寢土牀。晉書本傳。下有夏則並食於器。停令臭敗。然後食之。三句。彈琴吟詠。陶然自得。人咸異之。莫能測也。慕容暐以安車徵至鄴。及見暐。不言不拜。晉書本傳。下有衣食舉動如五字。在九城賓客造請。鮮得與言。數年病卒。同上。

公孫永晉書隱逸傳第二十六。公孫永字子陽。襄平人也。少而好學恬虛。隱於平郭南山。不娶妻妾。非所墾植。不衣不食。吟詠巖間。欣然自得。年逾九十。操尙不虧。與公孫鳳俱被慕容暐。原作曜。徵至鄴。王公已下造之。不與言。𨿽經隆寒盛暑。端然自若。一歲餘詐狂。暐送之於平郭。後苻堅又將備禮徵之。難其年耆路遠。遣使致問。未幾卒。堅深悼之。禦覽五百三逸民三。

張忠晉書隱逸傳第二十七。張忠字巨和。中山人也。永嘉之難。隱於泰山。恬靜寡欲。淸虛服气。�芝餌石。修導養之法。冬則縕袍。夏則帶索。端拱尸居。無琴書之適。不修經典勸教。但以至道虛無爲宗。其居依崇巖幽谷。鑿地爲窟。弟子二字原脫。居窟。去六十餘步。五日一朝。其教以形不以言。弟子受業。觀形而退。立道壇於窟上。每旦朝拜之。食用瓦器。鑿石原誤而。爲釜。原誤谷。左右居人。饋之衣食。一無所受。年在期頤。而視聽無爽。苻堅遣使徵之。乃至長安。堅賜以衣冠。辭曰。年朽發落。不堪衣冠。請以野服入謁。從之。後堅以安車送之。行達華山。嘆曰。我東嶽道士。歿於西嶽。命也柰何。行五十里。及關而死。堅謚曰安道先生。禦覽五百三逸民三。

石坦晉書隱逸傳第二十八。石坦字洪孫。自云北海劇人。居無定處。不娶妻妾。不營產業。食不求美。衣必粗獘。或有遺其衣服。受而施人。人有喪葬。輒杖涕弔之。路無遠近。時有寒暑。必在其中。或同日共時。咸皆見之。姚萇之亂。莫知所終。同上。

郭荷晉書隱逸傳第三十。郭荷字承休。洛陽當作略陽。人也。六世祖整。漢安﹑順之世。公府八辟。公車五徵。皆不就。自整及荷。世以經學致位。荷明究羣籍。特善史書。不應州郡之命。張祚遣使者以束帛安車徵爲博士祭酒。後上疏乞還。祚以安車蒲輪送還張掖東山。年八十四。此字原脫。卒謚曰玄得先生。同上。

祈嘉晉書隱逸傳第三十二。祈嘉字孔賓。酒泉人也。少淸貧好學。年二十餘。夜忽窗中有聲呼曰。祈孔賓。隱去來。修節人間甚苦不可諧。所得分毛銖。所喪如山崖。旦而逃去。至燉煌。依學宮誦書。貧無衣食。爲儒生都當作廝。養以自給。遂博通經傳。精究大義。而教授門生百餘人。張重華徵爲儒林祭酒。稱爲先生。而不名之。竟以壽終。同上。

瞿硎先生晉書隱逸傳第三十三。瞿硎先生者。不得姓名。亦不知何許人也。泰和末。常居宣城郡界下當有文脊二字。山中。有瞿硎。因以名焉。大司馬桓溫常往造之。旣至。見先生被鹿裘坐於石室。神無忤色。溫及僚佐數十人皆莫測之。乃命伏淊爲之銘贊。竟卒於山中。同上。

宋纖晉書隱逸傳第二十九。宋纖字令文。晉本傳作艾。燉煌人也。少有遠操。沈靜不與世交。隱於酒泉南山。酒泉太守馬岌。髙尙之士也。具威儀鳴鐃鼓造纖。纖髙樓重閣。拒而不見。岌嘆曰。名可聞而身不可見。徳可仰而形不可觀。吾乃今而後知先生人中之龍也。題詩於石壁云。丹崖百丈。靑壁萬尋。奇木蓊郁。蔚若鄧林。其人如玉。維國之琛。室邇人遐。實勞我心。纖注論語。及爲詩頌數萬言。年八十。篤學不倦。張祚後遣使者備禮。徵爲太子友。逼諭甚切。纖喟然嘆曰。徳非莊生。才非干木。何敢稽停明命。遂至姑臧。祚遣其太子以執友禮造纖。稱疾不見。贈遺一皆不受。後卒。謚曰玄虛先生。同上。

鄧粲晉書列於陳壽等之中。禦覽逸民引王隱書作第二十六。鄧粲。長沙人也。少以髙潔著名。於南陽劉驎之﹑南郡劉尙公﹑同志友善。並不應州郡辟命。荊州刺史桓沖卑辭厚禮。請粲爲別駕。粲嘉其好賢。乃起應召。驎之﹑尙公謂粲曰。卿道廣學深。眾所推懷。忽然攺節。誠失所望。粲畣曰。足下可謂有志於隱而未知隱。夫隱之爲道。朝亦可隱。市亦可隱。隱初在我。不在於人。尙公等無以難之。禦覽五百三逸民三。

泛騰晉書隱逸傳第十三。泛騰字無忌。燉煌人。舉孝廉。除郎中。天下兵亂。去官還家。太守張閟造之。閉門不見。禮遺一無所受。嘆曰。吾聞亂世貴而能貧。乃可以免。散家財五十萬以施宗族。柴門灌園。琴書自適。刺史張軌徵之爲府司馬。騰曰。門一杜。其可開乎。固辭病卒。同上。

王長文晉書不載。禦覽逸民引王隱書作第二十八。王長文字徳郁。一作徳叡。廣漢郡一作郪。人。世爲郡守。少以才學知名。放蕩不羈檢。益州五辟。公府再辟。皆不就。又送別駕傳辟之。長文九字依書鈔補。陽狂不詣。郡縣舉致。乃微服竊出。舉州莫知所之。追求之。乃一作後。於成都賣熟市中。見長文蹲踞地上。一作蹲地。而坐嚙胡餅食之。刺史知其不屈。一作出。乃禮遣之。一作禮送還家。於是閉門自守。不交人事。著通玄經四卷。文言卦象。可用以爲卜筮。禦覽三百九十四。又五百三。又七百三十九。

朱衝晉書隱逸傳作第四。朱衝字巨融。本傳作容。少有徳行。鄰人牛犯衝苗。衝乃擔芻送牛。牛主大慚。不敢復暴。禦覽八百九十八。

魯勝晉書隱逸傳作第六。魯勝字叔時。以歲日望气。乃長嘆。知將來多故。便稱疾去官。中書令張華敬之。欲用之。遣二子諭意。遂不動。禦覽十五。

伍朝晉書隱逸傳作第十。伍朝字世明。好學該博。顯命屢加。不就。鎭南將軍劉宏上請補零陵太守。主者以非選竟不聽。尙書郎胡濟言朝守靜衡門。志道日新。誠江南之良才。邱園之逸老也。且白衣爲郡。前漢有舊。賁於家食。近代所崇。事可行也。朝竟不就。後卒於家。禦覽五百十逸民十。按原引虞般佑髙士傳注云。王隱晉書亦同也。

王隱晉書卷十

方技傳

陳訓甘卓爲揚威將軍﹑歷陽內使。陳訓私語人曰。甘公頭低視仰。目中有赤脈。當厄於兵。勿與將可也。果爲王惇所害。禦覽三百六十六。

戴洋戴洋病亡。天神使爲酒藏吏。授符持幡麾。將上蓬萊諸山。五日更生。禦覽三百四十一。丹陽太守王導問洋得病七年。洋曰。君侯命在申。爲土地之主。而於申上冶。火光照天。此爲金火相爍。水火相炒。以故相害。導呼冶令弈遜使啟鎭東徙。今東冶是也。世說注八。毛寶據邾。城陷。寶屍沈江不出。戴洋移告河伯諸神。使出寶屍。十餘日乃出。類聚五十二。禦覽五百九十七。

韓友韓友字景先。廬江舒人也。善卜占。行京費﹑厭勝之術。龍舒長鄧子林婦病積年。垂死。醫巫皆息。友爲筮之。使畫作野豬象。著臥處屏風上。一宿覺佳。於是遂差。舒縣廷掾王睦卒。病死已復呼魄。家人就友卜。令以丹書板作日月。置屍頭前。又臥以虎皮馬障泥。登時大愈。此節亦見禦覽三百五十九。劉世則女病鬼魅積年。巫爲祈禱。伐空冢故城間。得鼉數十。猶不差。友筮之。令作布囊。女發時。張囊著窗牖間。友閉戶作气。若有所驅逐。斯須之間。囊大脹如沓蔥葉。因便敗。女仍大發。友乃更作皮囊二枚沓張之。施如前。囊復脹滿。因急縛囊口。懸著樹間。二十許日漸消。下開視。有一二斤毛。狀如狐毛。女遂大差。禦覽七百二十七。

淳於智淳於智字叔平。濟北人也。性沈深有思義。少爲諸生。善易。髙平劉柔夜臥。鼠嚙其左手中指。意甚惡之。以問智。智筮之曰。鼠本欲殺君而不能。當相爲使之反死。乃以朱書其手腕橫文後三寸爲田字辟方一寸二分。使夜露手以臥。明旦有一大鼠伏死手前。此節亦見禦覽三百七十。譙國夏侯藻母病困。五鼓中出詣智卜。有一狐當門向之嗥喚。藻愁愕。遂馳詣智。智曰。其禍甚急。君速歸。在狐嗥處撫心啼哭。令家人驚怪。大小畢出。一人不出。啼哭勿休。然後其禍僅可救也。藻如之。母亦扶病而出啼。家人旣集。堂屋五間。拉然暴崩。護軍張邵母病篤。智筮之。使西出市沐猴。系之母臂。令傍人捶拍。恆使作聲。三日三夜放去。劭從之。其猴出門。卽爲犬所咋死。母病於此漸差。禦覽七百二十七。上黨鮑瑗家多喪病貧苦。或謂曰。淳於叔平。神人也。君何不試就卜。知禍所在。瑗性質直。不信卜筮。曰人生有命。豈卜筮所移。會智適來。應思遠謂之曰。君有通靈之思。而但爲貴人用。此君寒士。貧苦多屯蹇。可爲一卦。智乃爲卦。卦成。謂瑗曰。爲君安宅者。女子工耶。曰是也。又曰此人已死耶。曰然。智曰此人安宅失宜。旣害其身。又令君不利。君捨東北有大桑樹。君可徑至市。入門數十步。當有一人持新馬鞭者。便就請買還。以懸此桑樹。三年當暴得財也。瑗承其言。詣市果得馬鞭。懸之正三年。浚井得錢數十萬。銅�古文鐵。雜器。復可二十餘萬。於是家業用展。病者亦愈。一作業用旣展。家亦無患。禦覽一百八十。又三百五十九。又七百二十七。事類賦注井略。應詹少多患。淳於智乃爲符使佩之。其文曰。惟玆寶錄。降自旻蒼。佩以周旋。萬壽無疆。書鈔。

步熊步熊字叔羆。陽平人。少好卜筮術數。門徒甚盛。學捨側有燒死人。吏疑是熊諸生失火。持諸生急。熊曰。吾已爲卜得其人矣。使從道南行。當有一人來。問得火主來者便縛之。吏如熊言。果是耕人。自言艸惡難耕。故燒之。忽風起延燒。實不知艸中有人。又鄰人兒遠行。或告已死。其父母號哭制服。熊爲卜�日當還。如期果至。禦覽七百二十六。趙王倫辟熊。熊言倫死不久。不足應。有人告倫。倫遣圍之。熊使諸生著已裘南走。圍者皆奔之。熊密從北道走得脫。禦覽六百九十四。

烈女傳

湣懷太子妃王氏湣懷太子妃。王衍女也。類聚十六。初。世祖遣才人謝玖給事惠帝。因是有娠。臨娶賈妃。迎玖西宮。遂生湣懷太子。惠帝卽位。立爲皇太子。爲娉王夷甫小女惠風。賈後暴戾日甚。乃表乞免爲庶人。送太子妃王氏入金墉城。妃父尙書令王衍見脇。表離婚。妃出金墉城。號哭。感動左右。道路爲之悲愴也。禦覽百四十九。臧爲皇太孫。詔還妃王氏以母之。稱太孫太妃。劉曜﹑王彌﹑入洛。盡將諸后妃去。湣懷太子王妃獨拔刀向賊按新書以惠風賜其將喬屬。曰。我司徒公女。皇太子妃。死則死。一作巳。終不爲賊婦。賊乃害之。初學記十。類聚十六。禦覽百四十九。

王坦之妻蘇峻亂。王坦之妻以席自障得免。書鈔。按稱王隱晉書。

竇滔妻蘇氏竇滔妻蘇氏。善屬文。苻堅時。滔爲秦州刺史。被徙流沙。蘇氏思之。織錦爲回文詩以寄滔。循環宛轉以讀之。詞甚淒切。禦覽八百十五。

王隱晉書卷十一

王惇沈充。王惇字處仲。文選讓中書令表注。中宗時爲大將軍。同上。謀逆。同上。肅祖以爲丞相不受。同上。王惇枉害刁協。及惇病。白日見協乘軺車從吏騶詣惇。而仰頭瞠目。禦覽三百六十六。沈充敗於吳興。吳興人吳儒。充之將也。充亡失道。誤入儒家。儒內充重壁。因笑謂充曰。三千戶侯也。充曰。封侯不足貪也。爾大義全我。我宗族必厚報汝。若必殺我。汝族滅矣。儒遂殺之。充子勁字世堅。卽潛報仇。族滅吳氏。禦覽四百八十一。

桓溫孟嘉。桓溫父被害之時。溫年十五。枕戈泣血欲報仇。經年方知。乃提刀直進。手刃仇人。由是名重當時。禦覽四百八十一。溫爲大司馬。王珣與謝玄俱被辟。桓溫曰。謝掾必擁麾杖節。王掾當作黑頭公。未易才也。禦覽三百六十四。桓溫性儉。每宴惟下匕奠拌菜果而已。禦覽九百七十六。孟嘉爲桓溫參軍。九月溫遊龍山。僚屬畢集。風吹嘉帽落不覺。如廁。孫盛時在坐。溫授紙筆命嘲之。著嘉坐處。嘉還見之。笑請紙作答。了不容思。事類賦注秋。

桓玄義軍起。桓玄問眾曰。朕其敗乎。賈靖之對曰。神怒民怨。臣實憂懼。玄曰。神何爲怒。民何爲怨。對曰。殺晉宗廟飄零落薄無所。祭之不及祖先。此其所以怒也。玄曰。卿何不諫。將曰。輦轂諸君。皆以爲堯舜之世。臣何敢諫。禦覽七百七十四。

祖約祖約爲豫州刺史。胡騎至攻城。大戰。其日西風。兵火俱攻。賊以繩系鐵鉤擿挽城樓。樓柱拔壞。又作鐵鉤●城登梯。得上所挽樓。城北角行墻三十步壞。約始大怖。使戴洋呼孫叔敖﹑伍子胥﹑卿若使胡奴得城。當持白酒寸脯著卿前。急令轉風卻賊。當上肥牛。日中後風轉下。晡賊退。亦不知風偶自轉。抑爲能感動。禦覽三百十八。祖約爲豫州刺史。府中地忽赤如丹。約竟敗見殺。禦覽八百八十。占經四。

蘇峻蘇峻字子髙。長廣掖人。少有才學。仕郡主簿。舉孝廉。值中原亂。招合流舊三千餘家。結壘本縣。宣示王化。收葬枯骨。遠近感其恩義。咸共宗焉。世說注四。討王惇有功。封公。遷歷陽太守。峻外營將表曰鼓自鳴。峻自斫鼓曰。我鄕裏時。有此則空城。有頃詔書徵峻。峻曰。臺下云我反。反豈得活耶。我寧山頭望廷尉。不能廷尉望山頭。乃作亂。同上。

劉淵劉淵殘虐。所在城邑無不傾敗。流離死散。殆無孑遺。禦覽四百九十二。

石勒石勒鄕裏所居原上地中。石生。日長。類鐵之象。禦覽五十一。石勒時。有謠云。一杯食。有兩匙。石勒死。人不知。禦覽七百六十。

石虎石季龍死。朝廷欲遂蕩平關河。文選永平十一年策秀才文注。

慕容皝慕容皝田於南鄙。見父老曰此非獵所。言卒不見。旣明日。又出。見白兔。馳射之。墜馬於石卽死。禦覽九百七。

苻生苻生常使太醫令程延合安胎藥。問人參好惡。並藥分多少。延曰。𨿽小小不具。自可堪用。生以爲譏己。遂斬之。禦覽九百八十四。

苻堅慕容衝進逼。苻堅送一領錦袍遺衝。詔古者交兵。使在其間。今送一袍。以明本懷。禦覽六百九十三。

苻丕慕容垂攻苻丕。丕在鄴。糧竭。馬無艸。但削松木而食之。禦覽九百五十三。

赫連勃勃赫連勃勃性工巧。然殘忍刻暴。乃蒸土築城。錐入一寸卽殺作者。錐若不入。卽殺行錐者。而並築之。禦覽七百六十四。

補遺

程咸程咸字延休﹑書鈔引作延祚魏郡武安人也。其母夜夢白頭公授之以藥曰。服此當生貴子也。生咸。好學有才。爲鐘毓主記。毓弟會問有可與語吏否。毓乃稱咸。禦覽三百六十一。又九百八十四。太始十年詔曰。黃門郎程咸﹑博學洽通。文藻淸敏。其以爲散騎常侍。書鈔。

王隨咸康元年。督護王隨領三千人討寧州賊。三角皆裂。軍人惡之。隨曰。裂者破也。當破賊而不得土地也。到西平郡界。兩道討賊。賊守馬羨奔走。民皆歸降。禦覽三百二十九。

趙孟趙孟字長舒。入補尙書都官令史。善於淸談。有國士之風。其面有疵黯。諸事不決。皆言當問疵面也。同上三百六十五。書鈔。引闕趙字。

傅勗尙書令傅勗久羸瘦。上令大官給乳酪。同上三百八十六。

摯瞻王惇參軍摯瞻見惇以故壞裘賜老外部都督。曰此裘𨿽故。不宜與小吏。惇曰何故。瞻曰。上服賜下。貂蟬亦可賜下乎。同上六百九十四。

車永車永爲廣州刺史。永子溢多使工作象牙細簟。工患及之。乃共舉出永。同上七百八。

劉子篤潁川﹑襄城﹑二郡班宣相會。累欲作樂。謂角抵戲。襄城太守責功曹劉子篤曰。卿郡人不如潁川人相撲。篤曰。相撲下技。不足以別兩國優劣。請使二郡更論經國大理。人物得失。同上七百五十五。

諸葛�諸葛�字茂遠。瑯邪人。魏雍州刺史緒之子。有逸才。仕至司空主簿。世說注三。

楊朗楊朗有器識才量。善能當世。仕至雍州刺史。世說注四。

李苾李苾字升平。爲功曹。除吏部令史。用法平整。書鈔。

戴熾譙郡太守李詮稱散吏戴熾。當盡州席坐。後竟爲治中。同上。

梁益梁益爲太子中庶子。才行優著。同上。

劉恢劉恢字長升。爲尙書左丞。正色在朝。三臺淸肅。出兼中丞。初學記十一。

任熙任熙字伯遠。立徳邈然。徵拜給事中。初學記十二。

盧播盧播詐論功。免爲庶人。徙北平。文選關中詩注。

袁瑜袁瑜字世都。同上謝平原內史表注。

楊肇楊肇碑曰肇字秀初。滎陽人。封東武伯。薨謚曰戴。六臣文選楊荊州誄注。

甄彬甄彬奏曰。不宜違人之素志。文選爲範尙書讓吏部封侯表注。

馬惇贈馬惇詔曰。今追贈牙門將軍印綬。祠以少牢。文選馬汧督誄注。

張劭張承孫。張承孫劭。晉中護軍。與舅楊駿俱被誅。三國誌注十一。按裴稱晉書皆隱所撰。

張殷張緝孫。張緝孫殷﹑晉永興中爲梁州刺史。三國誌注十五。

張揖魏太和六年。博士河間張揖上古今字詁。其巾部曰。紙今�也。其字從巾。古以縑帛。依書長短隨事截之。絹數重沓卽名幡。紙字從系。此形聲也。漢和帝元興中。中常侍蔡倫以故布搗銼作紙。故字從巾。是其聲𨿽同。系巾爲殊。不得言古之紙爲今紙。禦覽六百五。初學記二十一。

常時常林子。諸葛誕反。大將軍東徵。時坐稱疾。爲司馬文王所法。三國誌注二十三。

附錄此條不知所附。詔曰。今之尙書令。皆古之百揆之任也。文選齊竟陵文宣王行狀注。九家舊晉書輯本

虞預晉書朱鳳晉書謝靈運晉書蕭子云晉書蕭子顯晉史艸沈約晉書何法盛晉中興書卷一何法盛晉中興書卷二何法盛晉中興書卷三何法盛晉中興書卷四何法盛晉中興書卷五何法盛晉中興書卷六何法盛晉中興書卷七晉諸公別傳

虞預晉書

宣帝上𨿽服膺文藝。以儒素立徳。而雅有雄霸之量。值魏氏短祚。內外多難。謀而鮮過。舉必獨克。知人拔善。顯揚側陋。王基﹑鄧艾﹑州泰﹑賈越之徒。皆起自寒門而著績於朝。經略之才。可謂遠矣。禦覽九十五。

武帝武帝論平吳功。惟羊祜﹑王浚﹑張華﹑三人。各賜絹萬疋。其餘莫得此比。禦覽八百十七。

元帝湣帝以上爲丞相。及西都不守。徵兵進而糧運稽期。丞相府斬督運令史淳於伯。血逆流著柱。終柱末二丈三尺。旋復流下四尺五寸。百姓咸稱其冤。禦覽三百七十五。

王祥祥以後母故陵遲不仕。年向六十。刺史呂虔檄爲別駕。時人歌之曰。海沂之康。實賴王祥。邦國不空。別駕之功。世說注一。累遷太保。世說注一。

裴秀裴秀字季彥。河東聞喜人。父潛﹑魏太常。秀有風操。八歲能著文。叔父徽有聲名。秀年十餘歲。有賓客詣徽出則過秀。時人爲之語曰。後進領袖有裴秀。大將軍辟爲掾。父終。推財與兄。年二十。遷黃門侍郎。世說注四。晉受禪。封鉅鹿公。世說注四。累遷左光祿﹑司空。四十八薨。謚元公。配食宗廟。同上。

扶風王駿扶風王駿字子臧。宣帝第十七子。好學至孝。世說注一。

王浚王浚字彭祖。王渾從子。司空王沈賤嬖出也。少時不爲親黨所知。渾謂弟深等曰。卿等莫輕彭祖。此兒﹑平世不減方州牧伯。亂世可爲都督三公。懷﹑湣之世。果爲幽冀都督。位至鼎輔。如渾所說。禦覽五百十三。

荀勗荀勗字公曾。潁川潁陰人。漢司空爽曾孫也。十餘歲能屬文。外祖鐘繇曰。此兒當及其曾祖。爲安陽令。民生爲立祠。世說注三。累遷侍中﹑中書監。世說注三。

魏舒魏舒少名遲鈍。惟太原王乂稱之曰。卿終當爲臺輔。然亦不能令妻子免饑寒。吾當助卿營之。常借給之。舒受而不辭。禦覽四百四十一。

王渾王渾字玄衝。太原晉陽人。魏司徒昶子。世說注六。仕至司徒。世說注六。

山濤山濤字巨源。河內懷人。祖本﹑郡孝廉。父曜﹑冤句令。濤蚤孤而貧。少有器量。宿士猶不慢之。年十七。宗人謂宣帝曰。濤當與景文共綱紀天下者也。帝戲曰。卿小族那得此快人邪。好莊老。與稽康善。爲河內從事。與石鑑共傳宿。濤夜起蹋鑑曰。今何等時而眠也。知太傅臥何意。鑑曰。宰相三日不朝。與尺一令歸第。君何慮焉。濤曰。咄。石生無事於馬蹄閒也。投傳而去。果有曹爽事。遂隱身不交世事務。累遷吏部尙書﹑僕射﹑太子少傅﹑司徒﹑年七十九薨。謚康侯。世說注一。

山簡山簡字季倫。平雅有父風。與嵇紹﹑劉謨等齊名。遷尙書。出爲徵南將軍。世說注五。

山嵚濤族子。山嵚守潁川。文選與山巨源絕交書注。

王戎戎父渾有令名。官至涼州刺史。渾薨。所歷九郡義故。懷其徳惠。相率致賻數百萬。戎悉不受。戎由是顯名。世說一。

王衍王衍字夷甫。瑯邪臨沂人。司徒戎從弟。父乂﹑平北將軍。夷甫早知名。以淸虛通理稱。仕至太尉。爲石勒所害。世說注二。

樂廣樂廣字彥輔。南陽人。淸夷衝曠。加有理識。累遷侍中﹑河南尹。在朝廷用心虛淡。時人重其貞貴。代王戎爲尙書令。世說注二。

盧欽盧欽字子若。少好學。爲尙書僕射。加侍中﹑奉車都尉。書鈔引有上七字。領吏部。欽淸實。選舉稱爲廉平。初學記十一。書鈔。文選注四十六。禦覽二百十四。欽少居名位。不顧財利。淸虛淡泊。動修禮典。同郡張華家單少孤。不爲鄕邑所知。惟欽貴異焉。欽子浮字子云。三國誌注二十二。

和嶠和嶠厚自封植。嶷然不羣。世說注五。

武陔武陔字元夏。沛國竹邑人。父周字伯南。有顯名。魏位至光祿大夫。陔及二弟韶﹑茂﹑皆總角見稱。並有器望。𨿽鄕人諸父。未能覺其多少。時同郡劉公榮昶字。名知人。嘗造周。周思見其三子。謂曰。卿有知人之明。欲使三兒見卿。卿爲目髙下。以效郭許之聽可乎。公榮乃自詣一作過。陔兄弟。與共言語。觀其舉動。便出語周曰。君三子。皆國士也。元夏器量最優。有輔佐之風。展力仕宦。可爲亞公。叔夏﹑季夏﹑不減一作假。常伯﹑納言也。陔少出仕宦。歷職內外。泰始初。爲吏部尙書。遷左僕射。右光祿大夫。開府儀同三司。卒於官。以上亦見世說注四。禦覽四百四十二。陔以在魏已爲大臣。本非佐命之數。內懷遜讓。不得已而居位。故在官職無所荷任。夙夜思恭而已。終始全潔。當世以爲美談。韶歷二官。吏部郎。山濤啟事。稱韶淸白有誠。終於散騎常侍。茂至侍中。尙書。潁川荀愷宣帝外孫。世祖姑子。自負貴戚。要與茂交。茂拒而不答。由是見怒。元康元年楊駿被誅。愷時爲尙書僕射。以茂駿之姨弟。陷爲駿黨。遂枉見殺。眾咸冤痛之。三國誌注二十七。

劉頌劉頌字子雅。辟州府掾。奉使於蜀。時蜀新平。人饑土荒。頌表求賑貸。未報。頌乃開倉出谷。蜀民賴之。太祖以頌專輒除名。書鈔。

嵇康嵇康家本姓奚。會稽人。先自會稽遷於譙之銍縣。攺爲嵇氏。取稽字之上與山以爲姓。蓋以志其本也。一曰銍有嵇山。家於其側。遂因氏末三句亦見世說注一。焉。三國誌注二十一。

庾琮庾琮字子躬。潁川人。太常峻第二子。仕至太尉掾。世說注五。

周處周處入晉爲禦史中丞。多所彈糾。不避彊禦。齊萬年反。以處爲建威將軍西徵。眾寡不敵。處臨陣慷慨。奮不顧命。遂死於戰場。追贈平西將軍。處子�﹑札﹑皆有才力。中興之初。並見寵任。其諸子侄。悉處列位。爲揚土豪右。而札凶淫放恣。爲百姓所苦。泰寧中王惇誅之。滅其族。三國誌注六十。

西陽王羕汝南王亮子。西陽王羕上書曰。朱旗南指。自相夷戮。文選與陳伯之書注。

趙王倫趙王倫篡位。侍中常侍九十七人。每朝。小人滿庭。貂蟬半座。時人謠曰。貂不足。狗尾續。文選爲範尙書讓吏部封侯表注。

齊王冏齊王冏字景治。齊王攸子也。少聰慧。及長。謙讓好施。趙王倫篡位。冏起義兵。誅倫。拜大司馬。加九錫。政皆決之。而恣用羣小。不復朝覲。遂爲長沙王所誅。世說注三。

華軼華軼字彥夏。平原人。魏太尉歆曾孫也。累遷江州刺史。傾心下士。甚得士歡心。以不從元皇命見誅。世說注四。

祖逖祖逖字士稚。範陽遒人。豁蕩不修儀檢。輕財好施。世說注五。

王導王導上言曰。回靑蓋以反上京。文選石闕銘注。

溫嶠溫嶠字太眞。太原祁人。少標俊淸徹。英穎顯名。爲司空劉琨左司馬。是時二都傾覆。天下大亂。琨聞元皇受命中興。�慷幽朔。志在本朝。使嶠奉使。嶠喟然對曰。嶠𨿽乏管張之才。而明公有桓文之志。敢辭不敏。以違髙旨。以左長史奉使詣建康勸進。世說注二。元帝卽位。以溫嶠爲散騎侍郎。嶠以母亡。逼賊不得往臨葬。固辭。詔曰。嶠以未葬。朝議又頗有異同。故不拜。其令入坐議。吾將折其衷。世說注八。嶠累遷驃騎大將軍。世說注二。

賀循劭之子。齊之曾孫。賀氏本姓慶氏。齊伯父純﹑儒學有重名。漢安帝時爲侍中﹑江夏太守。去官。與江夏黃瓊﹑漢中楊厚﹑俱公車徵。避安帝父孝徳皇帝諱。攺爲賀氏。齊父輔﹑永寧長。三國誌注六十。賀循丁家禍。流放海濱。吳平。還鄕裏。節操髙厲。童齔不羣。言行舉動。必以禮讓。好學博聞。尢善三禮。舉秀才。除陽羨﹑武康令。顧榮﹑陸機﹑陸云表薦循曰。伏見吳興武康令賀循。徳量邃茂。才鑑淸遠。服膺道素。風操凝峻。歷踐三城。刑政。肅穆。守職下縣。編名凡萃。出自新邦。朝無知已。恪居遐外。志不自營。年時倏忽。而邈無階緒。實州黨愚智所爲悵然。臣等並以凡才。累授飾進。被服恩澤。忝豫朝末。知良士後時而守局無言。懼有蔽賢之咎。是以不勝愚管。謹冒死表聞。久之。召爲太子舍人。石冰破揚州。循亦合眾。謂起兵應周�。顧祕。討冰也。事平。杜門不出。陳敏作亂。以循爲丹陽內史。循稱疾固辭。敏不敢逼。於是江東豪右。無不受敏爵位。惟循與同郡朱誕不掛賊网。後王導說元皇帝引之。循應命。除吳國內史不就。元皇帝爲鎭東將軍。請循爲軍司馬。帝爲晉王。以循爲中書令。固讓不受。轉太常。領太子太傅。時朝廷初建。動有疑議。宗廟制度。皆循所正定。朝野諮詢。以上六句亦見書鈔。爲一時儒宗。年六十。太興二年卒。追贈司空。謚曰穆。循諸所著論。並傳於世。子隰﹑臨海太守。三國誌注六十五。

劉隗劉隗字大連。彭城人。學涉有具。爲祕書郎。避亂南渡。遂爲中宗從事中郎。甚見器遇。禦覽二百四十九。隗爲丞相司直。在朝多所彈糾。𨿽上不盡從。多見采用也。書鈔。

刁協刁協字元亮。渤海饒安人。少好學。𨿽不研精而多所博涉。中興制度。皆稟於協。遷尙書令。中宗信重之。爲王惇所忌。舉兵討之。奔至江南。敗死。世說注二。

戴淵戴淵一名儼。字若思。廣陵人。才義辯濟。有風標鋒穎。世說注五。陸機薦淵於趙於倫曰。蓋聞繁弱登禦。然後髙墉之功顯。孤竹在肆。然後降神之曲成。伏見處士戴淵。砥節立行。有井渫之潔。安窮樂志。無風塵之慕。誠東南之遺寶。朝廷之貴璞也。若得寄迹康衢。必能結軌驥騄。耀質廊廟。必能垂光瑜璠。夫枯岸之民。果於輸珠。潤山之客。烈於貢玉。蓋明暗呈形。則庸識所甄也。倫卽辟淵。世說注六。累遷徵西將軍。爲王惇所害。贈左光祿大夫儀同三司。世說注五。王惇克京邑。參軍呂漪說惇曰。周顗﹑戴淵。皆有名望。足以惑眾。觀近日之言。無慚懼之色。若不除之。役將未歇也。惇卽然之。遂害淵﹑顗。初漪爲臺郎。淵旣上官。素有髙气。以漪小器待之。故售其說焉。世說注八。

周顗周顗字伯仁。汝南安城人。揚州刺史浚長子也。世說注二。

司馬彪司馬彪少篤學不倦。好色薄行。不交人事。專精學問。太始中爲祕書郎。後轉爲丞。禦覽二百三十三。

嵇紹元康元年。河間﹑成都﹑二王舉兵向京都。朝廷北討。徵嵇紹爲侍中。王旅不振。敗績於湯陰。百官侍衛。莫不潰散。惟紹以身捍寇。兵突禦輦。飛矢雨集。紹遂被害於帝側。血濺禦服。及定。左右欲浣衣。帝曰此嵇侍中血也。

王豹王豹爲東平主簿。白事齊王曰。況豹𨿽陋。故大州之綱紀也。文選爲宋公修張良廟教注

何楨史通人物云。何楨文雅。髙於揚豫。而王隱晉史廣列諸傳。而遺此不編。斯网漏吞舟。過爲迂闊者。唐晉書亦依王隱之失。而文苑傳不錄。何楨字元幹。廬江人也。少而好學。四字依書鈔補。爲尙書郎。特詔參祕書丞。祕書本有一丞。時尙未轉。遂以楨爲右丞。右丞之置。自楨始也。禦覽二百三十三。楨爲弘農郡守。有楊囂生爲郡吏。楨一見。便待以不臣之禮。遂貢之天朝。初學記二十。

朱鳳晉書

文帝文王諱昭字子上。宣帝次子也。世說注一。

元帝元帝諱叡字景文。祖�﹑封瑯邪王。父恭王墐嗣帝。襲爵爲瑯邪王。少而明惠。因亂過江。起義。遂卽皇帝位。世說注二。謚法曰。始建國都曰元。同上。

安平王孚魏文帝立。以司馬孚爲度支尙書。軍糧計校。一皆由之。書鈔。禦覽二百十七。

彭城王權彭城穆王權字子輿。宣帝弟馗子。太始元年封。世說注六。

梁王彤梁孝王彤字子徽。宣帝張夫人生。世說注一。位至太宰。世說注一。

齊王攸咸寧詔齊王攸之朝車設旗。書鈔。

趙王倫趙王倫字子彜。宣帝桓夫人生。世說注。倫請三萬人往平齊萬年。朝議不許。文選關中詩注。位至相國。世說注一。

陳輿陳輿騫之子。爲左軍。以父老求去職。宿衛不宜曠。詔以爲通直常侍。禦覽二百二十四。前後徙河北諸郡縣居山間。謂之羯胡。文選齊安陸昭王碑文注。

謝靈運晉書

武帝咸熙二年請禪位。表曰。夫唐虞內禪。無兵戈之事。故曰文徳。漢晉外禪。有翦伐之事。故曰順名。以名而言。安得不僭稱以爲禪代邪。文選幹寶武帝革命論注。武帝時禁絹扇。書鈔一百三十四。謝靈運論曰。世祖受命。禎祥屢臻。苛慝不作。萬國欣戴。遠至邇安。足以彰天啟其運。民樂其功矣。反古之道。當以美事爲先。今五等罔刑。弗由王制。凡諸禮律。未能是正。而采擇嬪媛。不拘華門者。昔武王伐紂。歸傾宮之女。不以助紂爲虐。而世祖平�。納吳妓五千。是同哠之獘。婦人之封。六國亂政。如追贈外曾祖母。違古之道。凡此非事。並見前書。誠有玷於徽猷。史氏所不敢蔽也。禦覽九十六。

惠帝元康二年。巴西界竹生花。紫色。結實如麥。初學記二十八。禦覽九百六十二。

懷帝永嘉五年。劉曜﹑王彌﹑入於京都。焚燒宗廟。六宮幽辱。湣懷太子妃王氏拔刀距賊曰。吾皇太子妃。義不爲逆胡所污。遂見害。禦覽四百三十九。

百官志秦有太尉﹑掌兵。漢仍修之。或置或省。是故司馬之官。主九伐之職。初學記十一。禦覽二百七。古者重武事。貴射禦。取其捷禦如僕。各置一人。尙書六人。謂之八座。參攝百揆。出納王命。古元凱之任也。同上。禦覽二百十一。以其總掌禁中書記。謂之中書。同上。漢成帝已後。無復中書之職。同上。漢官﹑尙書爲中臺。禦史爲憲臺。謁者爲外臺。是爲一作謂三臺。後漢蔡邕以侍禦史轉侍書禦史。遷尙書。三日之間。周遷三臺。上二十四字依通典二十四引補。自漢罷禦史大夫。而憲臺猶置。以丞爲臺主。中丞是也。同上二十二。禦覽二百二十六。通典二十四。

蕭子云晉書姚略時。有賀僧者。不知何人。自雲遊歷五郡。時人號爲賀五郡。齋戒奉道。爲百姓說吉凶。略死。泓立。僧謂泓曰。宜潔掃一馬廏。開屋設大�。有異馬其大非常。自遠來。天所送矣。禦覽三百五十九引蕭子云晉史艸。案蕭子顯書稱晉史艸。亦有稱蕭景暢晉史艸。子云字景陽。其混稱自宜。明帝以太常桓榮爲五更。躬式其閭。親行養老之禮。禦覽四百七十四。

蕭子顯晉史艸明帝大寧三年十二月。夜有赤气如牙旗長短四面。西南最多。案天文占此爲濛星。一曰刀星。亂之象。大興未及此再見。王惇蘇峻之禍。其應切矣。開元占經八十六。王導妻妒。導有眾妾在別館。妻知之。持食刀將往。公遽命駕。患牛遲。手捉塵尾。以柄助打牛。蔡謨聞之。後詣王謂曰。朝廷欲加公九錫。王自敍謙志。蔡曰。不聞餘物。惟聞短轅犢車。長柄塵尾。導大慚。太平廣記二百四十六引晉史。案諸家晉書無稱晉史者。惟蕭子顯稱晉史艸。故錄於此。孝武太元十年。謝安於步邱築埭。後人爲當作謂。之召伯埭。禦覽二十八引晉史。北狄各以部落爲類。其人居塞內者有屠各﹑萎莎﹑羌渠﹑賀賴等種。通鑑注晉紀三引晉史。通典一百九十五。鮮卑被髮左衽。故呼爲索頭。通鑑注晉紀二十四引蕭子顯曰。

沈約晉書

元帝瑯玡國姓牛者與夏侯妃私通。生中宗。史通後魏書及采撰。周顗。王惇素憚之。見輒面熱。𨿽復臘月。亦扇面不休。其憚如此。世說注五。王羲之在會稽山。見一老姥持十許六角竹扇。羲之因書扇各作五字。語姥云。道是王右軍書。字索百錢。初學記二十五。裴瓚字國寶。以風神髙邁。爲中書郎。出入禁門。見者皆肅然攺容。類聚四十八。書鈔五十八。康僧淵有義學。世說注二。

何法盛晉中興書卷一

中宗元皇帝中宗元皇帝諱睿。字景文。世祖咸寧二年生於洛陽。初誕。有神光之異。一室盡明。所藉�如始刈。及長。白毫生日角之左。眼有精曜。嗣爲瑯邪王。五字依文選晉紀總論注引補。惟侍中譙國嵇紹少而異之。謂其友曰。瑯邪王毛骨非常。殆非人臣之相。惠帝幸臨漳。中宗從駕。是時中宗叔父東安王繇爲成都王�所害。懼禍及。謀出奔。其夜月明。禁衛甚嚴。不能得去。有頃。天暴風雨晦暝。徼者四散。中宗乘間得脫。至河陽。爲津吏所止。從者宗或作宋。典後至。以馬鞭拂之。謂曰。捨長官。禁貴人。而汝被駐邪。因大笑。由是被釋。自中宗乘間以下。依禦覽四百九十四引補。中原喪亂。中宗初鎭江東。文選述祖徳詩注。及遷鎭建業。以顧榮爲軍司馬。禮接名豪。設官分職。隱卹士庶。百姓歸心焉。初性好酒。王導深以爲誡。乃命左右進觴。躬引覆之。自是不復飲也。湣帝爲胡賊劉粲所沒。中宗素服出次。舉哀三日。於是百僚稱上尊號。帝固讓。百僚又固請。中宗慨然流涕曰。吾本瑯邪王。諸賢見逼不已。乃呼私奴命駕。將反國。羣臣不敢復逼。乃求依魏晉故事。爲晉王。許之。劉琨連名勸進中宗云云。依文選劉越石勸進表注引補。湣帝崩於平陽。百僚更上尊號。是日卽皇帝位。類聚十三。立紹爲皇太子。中宗任刑法。以韓子賜太子。書鈔。元帝以佐命功。封周�烏程公。又封王惇武昌公。禦覽二百。元帝封孔亭爲奉聖侯。不食戶邑。同上二百一。太興元年。攺丹陽內史爲丹陽尹。類聚五十。禦覽二百五十二。太興元年詔曰。亢旱谷貴。百姓嗷嗷。有資者貴糶。貧羸之民益困。漢世。谷貴官賤糶。使價不超越。謂之平準。今𨿽無此。可出閣米萬斛。使三分減一以平其價。令貧困者悉得足以至秋也。禦覽三十五。太興三年。元帝詔曰。朕應天符。創業江左。文選頭陀寺碑文注。大旱經久。太興四年四月始雨。有奏﹑應報賽宗廟山川。中宗詔曰。祈廟云報賽。非奉尊上辭也。吾意有疑。以爲舊山川有祈報故雨。賽非大事。不應告廟。臣子無要君之道。黷祭稱賽。於禮有違。禦覽五百二十九。元帝大典。鮮卑送璽。書鈔。東海王越死。妃裴﹑痛越棺柩被焚。乃招魂葬越於丹徒。中宗以爲非禮。乃下詔曰。夫冢以藏形。廟以安神。今世招魂葬者是埋神也。其禁之。禦覽五百五十五。又八百八十六。王廙爲母立屋過制。中宗流涕涷之。帝所幸鄭夫人。袍無文繡。其恭儉率下如此。禦覽四百三十一。昔秦始皇東遊。望气者云。五百年後。東南金陵之地有天子气。於是始皇攺爲秣陵。塹北山絕其勢。今建康卽秣陵西北界。所塹卽建康南淮中也。案始皇東遊之歲。至孫權僭號。四百三十七年。考之年數。卽不合。校之基宇。又非倫。豈應帝王之符。而見兆於上代乎。有晉金行。奄君四海。金陵之祥。其在斯矣。且秦政東遊至今五百二十六年。所謂五百年後當有王者也。類聚九十八。

肅宗明皇帝肅宗明皇帝諱紹。字道畿。八字依初學記十引補。中宗長子也。建武元年。中宗爲晉王。拜王太子。及踐阼。阼字亦依初學記補。尊號爲皇太子。冊曰。於戲。朕承天緒。忝繼祖宗之洪基。君臨於萬邦。戰戰兢兢。若涉淵冰。未有攸濟。自古聖王。敷宅四海。莫不建立元子。本枝百世。今稽古授爾於儲宮。以陪貳於朕躬。欽哉。爾其克念乃祖。日新厥徳。何遠非佞。何親非賢。欽翼師傅。以丕崇大化。可不愼歟。爾其敬之。禦覽百四十六。肅祖之在東宮。敬禮賢士。暱近明徳。八字依初學記十引補。與溫嶠﹑庾亮﹑並布衣之好。禦覽四百七。明帝以平錢鳳功。封王導始興公。溫嶠建寧公。庾亮永昌公。郗鑑南平公。卞壺建興公。蘇峻邵陵侯。劉臮泉陵侯。應詹觀寧侯。卞郭疑作惇。益陽侯。趙允湘南侯。禦覽二百。大寧三年閏七月。帝崩。太子衍卽位。尊明帝後庾氏爲皇太后。九月癸卯。皇太后臨朝稱制。司徒王導錄尙書事。類聚四十八。禦覽二百十。

顯宗成皇帝顯宗成皇帝諱衍字世根。肅祖長子也。卽位後。蘇峻及祖約阻兵作逆。詔庾亮﹑卞壺﹑距之。戰於靑溪。壺等敗績。壺死之。亮奔江州。共陶侃﹑溫嶠﹑率眾下討峻。臨陣斬之。類聚十三。成帝以平蘇峻功。封公者三人。侯者八人。又以討郭默功者三人。禦覽二百。成帝咸康元年詔曰。有司條典。虔奉郊祀。燔柴旣饗。芳气淸穆。其赦天下。令咸得自新。初學記二十。

康皇帝康帝諱嶽。字世同。成帝同母弟也。成帝崩。上卽位。年二十二。以上亦見世說注四。憂哀不忍言政。一委中書監庾冰。類聚十三。

孝宗穆皇帝孝宗穆皇帝諱●。字彭子。三字依文選薦譙元彥表注引補。康帝子也。建元二年。康帝疾篤。左光祿大夫領司徒謨﹑尙書令恢﹑等上疏曰。臣聞皇羲玄邈。五帝攸往。淳風澆散。三王傳嗣。欲令國有常君。民有定奉。關諸盛衰。不易之道也。伏惟皇子天挺奇表。隆準丰下。岐嶷之姿。彰於始年。大成之風。顯於期月。宜建立儲宮。允副民望。請下太史。擇吉日。告宗廟。備禮奉行。奏可。禦覽百四十八。康帝崩。乃卽位。時年十九。類聚十三。穆帝以平蜀功。封桓溫臨賀公。禦覽二百。穆帝詔曰。實賴英宰淵謀。文選褚淵碑文注。穆帝升平二年。皇帝詔曰。佽飛督王饒忽上吾鴆鳥一口。云以辟惡。此凶物。豈宜妄進。於是頓鞭饒二百。使殿中侍禦史孫云監臨。於四衢道焚燒之。初學記二十四。禦覽六百四十九。又九百二十七。

哀皇帝哀帝興寧元年。詔庭燎樹端門內。類聚八十。禦覽八百七十一。哀帝以平關洛功。封桓沖丰城公。禦覽二百。

海西公海西公以平袁眞功。賜桓溫子偉爲西昌公。禦覽二百。

太宗簡文皇帝太宗簡文帝諱昱。字道成。類聚十三引成作方。中宗少子也。母曰鄭夫人。永昌二年封瑯邪王。咸和元年鄭夫人薨。上時年七歲。哀號守誠。乞得服重。朝議哀之。故徙封會稽王。建元元年詔曰。太常職典天地。兼掌宗廟。其爲任也。可謂重矣。是以古今選建。未常不妙簡時望。兼之之一作收。儒雅。遠通天人。洽暢神祇。會稽王叔履尙淸虛。志道無倦。優遊諷議。朕所諮仰。其以王領太常。本官如故。自建元以下。依禦覽二百二十八及書鈔引補。案書鈔誤引作元帝建武元年。康獻皇后臨朝。建位撫軍大將軍。錄尙書六條事。二年。驃騎將軍何充薨。皇太后詔上內總萬機。海西公卽位。七月。以瑯邪王封絕。徙上爲瑯邪王。封王子昌明爲會稽王。固讓不受。太和元年十月。詔。會稽王體道沖虛。理識明允。阿衡孝文。有保乂之規。輔弼哀皇。盡翼亮之道。朕承洪緒。仍聞善誘。愼徽五教。儀形具瞻。登賢顯親。國之典也。其自會稽王體道以下。依禦覽二百十引補。案類聚引作太和元年詔。以爲丞相。錄尙書事。錄事二字。亦同依上引補。入朝不趨。贊拜不名。劍履上殿。給羽葆﹑鼓吹﹑班劍﹑六十人。固讓不受。海西公廢。皇太后詔曰。會稽王英秀玄虛。神棲事外。文選始作鎭軍參軍經曲阿作注。於是大司馬溫及百官進太極前殿。具乘輿法駕奉迎於朝堂。變服著平巾幘單衣。東向拜受璽。流涕卽位。攺太和六年爲咸安元年。乙卯。廢太宰武陵王爲庶人。二年三月乙卯。簡文詔曰。祿不代耕。非經通之制也。文選上蕭太傅固辭奪禮啟注。七月。上不豫。己未﹑立皇太子。昌明爲皇太子。封皇子道子爲瑯邪王。領會稽國。是日帝崩於東堂。在位二年。時年五十二。禦覽九十九。

烈宗孝武皇帝烈宗孝武皇帝諱昌明。太原誤中。宗第三子也。類聚十三。寧康元年七月。桓溫卒。烈宗衝幼。桓溫威震外內。人情噂�。互生同異。謝安與王坦之盡忠匡翼。溫諷朝廷欲爲九錫。使驍騎將軍袁宏具艸。時溫已疾篤。宏以呈安。安視。輒云不好。更勾攺之。使彌歷旬日。至於溫薨。錫命遂寢。類聚五十三。禦覽二百二。以桓沖代溫都督諸軍事。烈宗詔曰。桓沖協隆治道。文選齊故陸昭王碑文注。孝武詔曰。躬儉以宏下濟之惠。文選車駕幸京口侍遊蒜山作注。孝武詔曰。誠存匪懈。治道有寄也。同上宣徳皇后令注。太元二年。興滅繼絕。復故陳騫後浩之爲髙平公。裴秀后球爲鉅鹿公。王沈後朴之爲博陵公。荀勗後軌爲濟北侯。何曾後闡爲朗陵侯。羊祜後法興爲鉅平侯。類聚五十一。太元三年詔曰。鹽者國之重利。書鈔。

安皇帝安皇帝。烈宗長子也。冊爲皇太子曰。岐嶷表於載誕。克廣同乎大成。是用命爾以登儲貳。初學記十。安帝以興復功。封劉裕等二十三人。裕唱謀﹑封豫章公。萬戶。劉毅南平公。五千戶。何無忌安成公。劉道規華容公。禦覽二百。安帝義熙元年。禁絹扇及樗蒲。事類賦注扇。禦覽七百二。

恭帝劉裕都督中外諸軍。詔曰。大司馬地隆任重。親賢莫貳。𨿽府受節度。可身無致敬。文選行狀一注。上下依晉書補。元熙二年。禪宋。昔中宗以丁丑之歲。是稱晉王。攺築宗廟。使郭璞筮之。云。載祀二百。及今禪代庚申之歲。凡百有二年。而天祿永終。璞精於術數。理無乖二。抑以百二期促。故倒其詞爲二百乎。禦覽一百。

何法盛晉中興書卷二

懸象說一作垂象記。湣帝建興六年十一月光晦。二日丙子日食。十二月。湣帝崩於虜庭。開元占經九。元帝渡江。歲﹑鎭﹑辰﹑太白﹑等四星聚於牛女之閒。禦覽七。武王伐紂。五星聚房。漢祖入秦。亦聚東井。所謂先天弗違。玉海百九十五引晉中興垂象記。大興四年三月癸未。日中有黑子。占經六。永昌元年十月辛卯。日中有黑子。是時中宗寵幸劉隗。擅耀威福。有傷君道。王惇因之託晉陽之兵。逼都輦。禍及忠賢。故日有瑕也。同上。成帝咸和二年五月甲申朔。日食。在東井。女主之象。明年皇太后以憂逼崩。占經十引法盛懸象說。咸和五年三月壬戌朔。日有食之。是時顯宗已長。幸司徒第。猶出入見王導夫人曹氏。如子弟之禮。以人君而敬人臣之妻。有污君徳。占經九。咸和九年十月乙未。日有食之。是時顯宗已冠。當親萬機。而妄敬大臣。君道有污也。占經九。咸康八年正月己未朔。日食。京都大雨。郡國以聞。是謂三朝。謂正旦爲歲之朝。月之朝。日之朝。王者惡之。六月而顯宗崩。占經九。穆宗升平三年十月丙午。日中有黑子如卵。少時二字似有脫誤。而孝宗崩。占經六。升平四年八月辛丑朔。日食幾旣。有崩爲天門。人主惡之。明年孝宗崩也。同上九。哀帝興寧元年八月。有星孛於亢入天市。後有相龍朱靈寶之亂。占經九十。帝弈太和四年十月乙未。日中有黑子。明年海西公廢。占經六。太和三年三月丁巳。日有食之。五年七月己酉。日有食之。皆海西被廢之應也。占經九。孝武帝寧康元年十月己酉。日中有黑子如李。二年三月庚寅。日又有黑子如雞卵二枚。是年十一月己巳日。又有黑子大如雞子。是時烈宗已長。而康獻皇后以從嫂臨朝。實傷君道。故日有瑕。占經六。太元十三年二月庚子。日有黑子大如李。十四年二月辛卯。日中又有黑子。二十年十一月辛卯。日中又有黑子。是時會稽王以母弟專政。故日有瑕。占經六。太元二十年九月。有蓬星如粉絮。東南行歷女虛危﹑至哭星。其年烈宗崩。占經八十六。禦覽八百七十五。安帝隆安元年十二月壬辰。日暈。有背璚。是後帝不親萬機。會稽世子元顯專行威罰。占經八。隆安四年十一月。星孛於貫索及天市中。誤。天津。其時元顯輔政。刑罰不中。故掃貫索。發徭無度。故掃天市建。脫。失節。故掃天津。天津關通萬川。利關梁也。天市貨脫。財帛。周百姓也。貫索平察刑獄。無枉濫也。而元顯皆反之。天若曰掃除穢惡。令攺革也。顯不悅。誤。遂致覆滅。占經九十。隆安五年二月甲寅。有流星赤色眾多。西行歷牽牛﹑虛危﹑天津﹑閣道。貫太微紫宮。桓玄篡位之應。占經七十四。元興元年十月。有客星色白如粉絮。出太微垣西。至十二月入太微。占曰。兵入天子庭。十二月。桓玄肆逆。宿誤。有極位之脫。也。占經八十三。義熙原作興。六年五月丙子。日暈。有背璚。是時盧龍循。逼京師。戰於郊也。占經八。

何法盛晉中興書卷三

徵祥說成帝咸和四年。陰霖五十餘日。蘇峻滅後乃霽。占經一百單一。類聚二。禦覽十一。舊爲羽扇柄者。刻木以象骨。翮用十毛。取全數也。中興初。王惇始攺用長柄。使其下出可捉。而減其羽用八。識者以爲服妖也。柄使可執者。是惇執國柄之象也。毛減用八。是羽翮損少而飛翥不終之兆一作應。也。占經百十四。事類賦注十四。禦覽七百二引中興徵祥說。海西公初卽位。忘設豹尾。亦服妖也。夫豹尾﹑儀服之主。大人之所以豹變也。而海西公豹變之日。四字依占經百十四引補。非宜可忘之時。天若曰。海西公凡庸。不可以主社稷。故亡其豹尾。示不能終也。禦覽四百九十。又六百八十。書鈔。太元中。人不復著摻頭。亦服妖也。頭��親戚起。占經百十四。舊爲屐者齒皆達。名曰露卵。太元中忽不復徹。名陰卵。亦服妖也。識者以爲卵謀也。必有陰謀。烈宗末。驃騎參軍袁悅之始有陰謀之事。及隆安遂致大亂。禦覽六百九十八。太元中。公主婦女。束髮﹑緩鬢﹑傾一作假。髻﹑以爲盛飾。用發丰多。不可恆一作行。戴。乃先於籠上掖一作扶。又一作裝。之。名曰假髻。以上亦見書鈔。或曰假頭。至於貧民。不能自辦。自一作目。號無頭。就人借髻。亦服之妖也。無幾時烈宗晏駕而天下騷動。二十年中。兵革不息。孫恩之亂。刑斬無數。桓玄之役。死者萬計。凡被戮之家多無頭首。至大斂時。皆以繩縛菇艸爲頭。是假髻之應也。禦覽七百十五。又七百六十四。書鈔。烈宗世。會稽王道子輔政。於府內園中穿池築山。山池之間。處處有肆。婢酟賣肉於其中。道子將見幸。乘船至酒肆。輒攜入肆買肉酒。狀如市廛。以爲笑樂。禦覽八百二十八。大興二年。吳郡米無故壞盡。貨糴之屋亦無故壞。天戒若曰。五穀湧貴。無所糴賣。不復須屋。時陽亡人大饑。餓死者十二三萬。占經百十四。王惇在武昌。架屋五間。已構五木。一宿梁墜地。桁在柱上甚危。無幾作亂。惇滅。同上。元興二年。大�門上屋自壞。�門者。蓋古之雉門。都城之門也。王者所由出入。是時孝安栱默。警蹕之響。未嘗至於雉門。而桓玄之篡成也。同上。烈宗起淸暑殿。識者非之曰。淸暑反語楚聲也。今起殿以酸楚之聲爲號。非吉祥也。頃烈宗崩後。桓玄篡。自號楚。占經百十四。禦覽百七十五。桓玄鎭姑熟。屋壁先畫作黃盤龍。號盤龍齋。俄而玄敗。將軍劉毅居之。毅小名盤龍。禦覽百八十五引晉徵祥說。咸和十六年夏旱。十七年秋冬旱。是時烈宗仁恕。信任會稽王道子。亦舒緩之應。禦覽八百七十九。案此節有誤。隆安二年冬。旱且寒甚。四年夏五月秋。旱。時孫恩作亂。桓玄疑貳。內外騷動。兵革方興。禦覽八百七十九。哀帝隆和中。謠曰。升平不滿斗。隆和那得久。桓公入石頭。陛下徒跣走。哀皇聞而惡之。攺爲興寧。又謠曰。𨿽復攺興寧。只自無聊生。尋哀皇中藥。不識萬機。占經百十三。帝弈太和中。童謠曰。靑靑禦路楊。白馬紫遊�。汝非皇太子。那得甘露漿。又曰。鳳凰生一雛。人見無不喜。謂言是馬駒。何悟成龍子。是時海西公寵念殿中常侍向龍朱靈寶。等。因共爲亂。生子男三人。海西以爲己子。將欲立之。旣而被廢。以馬�殺三子。三子死。南方獻甘露。公卿三子不得甘露。占經百十三。義熙初童謠云。官家養蘆化成一作花作二字。荻。蘆生不止自成積。是時盧循竊據廣州。國未能討。因而用之。是官養之蘆也。荻猶敵也。類聚八十二。禦覽十卷。大興二年。吳郡府捨地中。得犬子二頭。一雄一雌。太守張懋聞齋內牀下犬子聲。地自拆。見有二犬。取而養之。皆成。尋懋爲沈充所害。占經百十九。晉孝武帝太元中。廬江灊縣何旭家。忽聞地中有犬子聲。卽於聲處掘之。見一狗突出。甚柴瘦。走入菇中不知所往。視其處有犬子二頭。一雌一雄。取而養之。雌死雄活。及長。爲犬善噬野獸。其後旭裏中爲蠻所沒。同上。安帝隆安中。輔國將軍孫無終家。忽一日地中聞犬子聲。尋地拆。有犬子皆白色。一雄一雌。取而養之。皆死。後無終爲桓玄所誅。同上。安帝元興元年八月庚子。尙書下捨火。是時桓玄用事。出鎭姑蘇。身𨿽二字一作𨿽名。出外。實遙錄尙書事也。故天火﹑示不復用也。禦覽二百十。書鈔。孝武帝太元二十年。冬無雪。亦猶春秋之無冰。恆燠之罰也。是時信任會稽王道子。縱酒宴樂。不�政事。舒緩之應也。禦覽八百七十九。安帝義熙中。宮城上及禦道左右皆生蒺藜。亦艸妖也。禦覽九百九十七。咸和初。鷗集太極殿。殿非鷗所處。鷗﹑湖澤鳥也。時蘇峻作逆。宮室被焚。禦覽九百二十五。孝武帝太元十年。�巢太極殿東鴟尾。禦覽百八十八。成帝咸和元年。司徒府羊產無後足。其後蘇峻作逆。占經百十八。簡文帝咸安元年。濤水入石頭。俄而海西公廢。孝武帝大元十三年十二月戊子。濤水入石頭。毀大船沈殺人。己亥。江水湧起建康秣陵江。渰沒殺人。陰旺之應也。占經一百。元帝太興四年冬。大寒。民凍死。是時王惇肆亂。天子不能禁。任意專殺。戮及大臣。占經一百單一。禦覽八百七十九。太興三年二月。雨水冰。其後有王惇之亂。占經一百單一。元帝太興二一作三。年。海鹽縣雨雹。大如鴨子。禦覽十四。編珠一。太和當作太元三年四月。雨雹。是時王道子輔政。姦佞競進。烈宗不能禁絕。王室大亂。占經一百單一。元帝太興元年十一月。京都雷震。凡未應雷而雷。皆恆燠也。禦覽八百七十六。穆帝升平二年十一月。雷。是皇太后臨朝。政舒緩也。占經一百單二。禦覽八百七十六。安帝元興三年秋。永安王皇后自巴陵一作防。將一作特。設威儀入宮。天大雷。震人馬多死。多死二字一作一疋俱懦。占經一百單二。禦覽八百七十六。大興二年。天鳴東南有聲。如水相薄。三年又鳴。後哀帝疑作帝弈。廢。禦覽一。元帝大興二年。徐州及揚州之西江郡蝗。三年。冀州蝗。皆爲肆暴之徵。孝武帝太元十六年。棠邑界有蝗。廣千里。長三十里許。從南來。其飛蔽天。害苗稼。是時官以賄成。皆入私庫。貪私苟得之徵也。占經百二十。成帝咸和四年。廬山西大巖崩。俄而郭默害江州刺史劉胤。伏誅。類聚六。元帝永昌元年。大風。拔樹百根。編珠一。孝武帝寧康三年。秦建元十一年。苻堅長安大風。原引誤作苻堅三年長安大風。堅宮中樹悉拔。是歲王猛死。禦覽八百七十六。桓玄入建康宮。逆風迅激。旗幟飄亡。儀飾一皆傾偃。是月酷寒。此日尢甚。急恆寒若之應也。又出遊門外。飄風飛其儀蓋。禦覽八百七十六。恭帝之爲瑯玡王。好奇戲。門一疋馬於門內。令人射之。欲觀幾箭而死。左右曰。馬國姓也。而射之。不祥甚矣。乃止。俄而桓玄篡位。禦覽八百九十五引中興書。明帝大寧中。武昌有大蛇居神寺神樹上。出頭從人受食。案京房易妖占曰。大蛇見神祠。不出三年。有大兵。國有大憂。時王惇作逆。占經百二十。明帝大寧元年十一月。黃霧四塞。王惇之應開元占經一百一。此節亦見禦覽八百七十八。成帝咸和元年。大霧。步武不相見。會稽王道子專政之應禦覽八百七十八。引晉書亦作如此。也。同上。王者敬養耆老。則甘露降於松柏。尊賢容眾。不失細微。則行葦受之。甘露者仁澤也。其凝如脂。其甘一作美。如飴。王者徳至於天則降。初學記二又二十八。事類賦注三。禦覽十一又八百七。王者徳至天。气感而甘露降郡縣。魏甘露元年。二字原誤作七十。降譙﹑降盱眙﹑方七七五畝。類聚九十八。武帝時甘露降。公卿奏賀。詔曰。三代盛隆。猶自戒勿休。況自頃懸象告變。盜賊充斥。百僚司牧。不能存職匪懈。使道有寄。𨿽麟鳳不至。慶有餘矣。若此道未宏。𨿽四靈在郊。吾猶懼然。何甘露之足賀。其停之。禦覽五百四十三。王者不隱其過。則玉璧見。不斫自成。光若日月。湣帝建武元年。江寧民虞迪墾地。得白玉麒麟璽一枚。文曰長壽萬年。安帝義熙十二年。左衛兵陳湯於府前淮水中。得玉璽一枚。璽亦璧也。占經一百十四。類聚八十三。禦覽六百八十二。又八百六。金勝一名金稱。援神契曰。神靈滋液。百珍寶用。有金勝。金勝者仁寶也。不琢自成。光若水月。四夷賓服則出。穆帝永和九年。一作晉孝武時。陽谷民得金勝一枚。長五寸。狀一作形。如織勝。後桓溫平蜀路。此四方來服之應也。占經一百十四。禦覽七百十九。書鈔。主徳盛則神鼎見。神鼎者仁器也。能輕能重。能息能行。不炊一作灼。而沸。不汲而一作自。盈。一作滿。絪縕之气。自然而生也。亂則藏於深山。文明應運而至。故禹鑄寶鼎以擬之。成帝咸康八年。陽谷民劉珪夜見光。取得玉鼎一枚。��四寸。此文明之應也。占經一百十四。類聚七十三事類賦注鼎。禦覽七百五十六。成帝咸和元年。宣城春谷山崩。得古鼎﹑重三百斤﹑容可三斛餘。羣臣畢賀。禦覽七百五十六。義熙十一年。霍山崩毀。出銅鐘六枚。上有古文科斗書。人莫能識。初學記十六。禦覽五百七十五。王者盛徳則嘉禾生。嘉禾者仁卉也。其大盈箱。一稃二米。國政質則同本而異穎。國政文則同穎而異本。禦覽八百七十三。嘉禾者仁艸也。夏時異本同穎。殷時同本異秀。周時三穎同秀。玉海百九十七。王者徳盛則嘉禾生。仁卉出。安帝義熙十三年。鞏縣民宋曜於田中獲嘉禾。九穗同本。九穗九州也。是時�羌平。六合寧。禦覽八百三十九。王者徳澤純洽。八方同一。則木連理。連理者仁木也。或異枝還合。或兩樹共合。建元當作建武。元年。木連理四。一生膏當作嵩。山。一生武昌。一生汝陰。一生汝陽。太興元年又生武昌。類聚九十八。鳳晨鳴曰發明。晝鳴曰保長。舉鳴曰上翔。集鳴曰歸昌。昏鳴曰固常。雄鳴曰卽卽。雌鳴曰足足。古微書十一。仁智之禽鵠頸而龜腹。白帖。永和九年。吳郡獻白鳶。禦覽九百二十三引中興書徵祥說。白烏仁禽。宗廟肅敬則見。玉海百九十九。麒麟者﹑毛虫之長也。仁獸也。牡曰麒。牝曰麟。牡鳴曰遊聖。牝鳴曰歸和。夏鳴曰扶幼。秋鳴曰助積。末二字一作養綏。禦覽八百八十九。初學記二十八。麟�一作獐。身﹑牛尾﹑狼頭。一角黃色﹑馬足也。初學記二十八。禦覽八百八十九。麟者應也。孟與聖爲期也。麟角上有肉。示不傷也。占經一百十六。麟一角爲天祿。兩角爲辟邪。無角爲符拔。古微書十。天下太平則騶虞見。騶虞者仁獸也。狀如白虎而黑文。其尾參倍。昔召公化行陜西之國。而騶虞應見。類聚九十九。王者仁而不害則白虎見。白虎者仁獸也。狀如虎而白色。嘯則風興。縞一作●。案此字自系皓字之誤。身如雪。一作雪。而無雜毛八字一在嘯則風興之上。者是也。近代所謂白虎者。背斑而虎文。爾雅所謂彪虎者也。占經百十六。類聚九十九。中興。所在獻白�。類聚九十五。成帝咸和六年。會秀才於樂賢堂。有野�走至堂前。獲之。書鈔。白鹿者仁獸也。王者明惠下及則見。色若霜雪白。牝牡不與紫鹿爲羣。占經百十六。白兔仁獸也。王者尊敬耆老則見。占經百十六。元帝時有二白麂見於南昌郡。禦覽九百六引孫氏瑞應圖曰晉中興書云云。哀帝興寧元年十月。麀入東海王宮。麀主也。將爲天下主之徵。後哀帝崩。東海王卽位。占經百十六。孝武帝太元十四年六月。寧朔州刺史賈統上言。晉寧須池縣。此月辛卯。有馬二疋出於河上。一白一烏。盤戲相逐。河水上從。卯至巳乃沒。占經百十八。

何法盛晉中興書卷四

謝夫人謝夫人名玖。家本貧賤。父以屠羊爲業。玖淸惠眞正。有淑姿。選入後宮爲才人。禦覽百四十五。

元夏侯太妃中宗母王太妃夏侯氏。字光姬。一字銅環。太妃爲恭王妃。生中宗。王薨。中宗嗣立。稱王太妃。永嘉元年薨。還葬瑯邪。禦覽百五十一。

元敬虞後元敬皇后虞氏。字孟母。濟陽外黃人也。祖壽﹑撫軍大將軍掾。父豫﹑太傅參軍。中宗之爲瑯邪王。納後爲妃。永嘉六年薨。後封豫妻王氏爲邢陽縣君。從母散騎常侍新野王罕妻爲平陽鄕君。禦覽百五十一。又二百二。

明荀太妃肅祖太妃豫章恭惠君荀氏。初以微入宮。生肅祖。中宗以母賤。命虞妃母養肅祖。而出嫁荀爲馬氏妻。太寧元年。馬氏無疾而卒。肅祖迎母還宮養。稱建安君。禦覽二百二。咸康元年。肅祖太妃荀氏薨。顯宗詔曰。朕少遭閔凶。慈訓無稟。文選齊敬皇后哀策文注。追贈豫章君謚曰恭惠。禦覽二百二。

明穆庾後明穆皇后庾氏。諱文君。左將軍琛第三女也。後少以珪璋特異。令儀淑美。八字亦見書鈔。故中宗爲肅宗納焉。初爲世子妃。仁和有禮。深見敬重。禦覽百三十八。太寧元年六月立爲皇后。策明穆皇后曰。正位閨房。以著協徳之義。文選齊敬皇后哀策文注。贈琛爲車騎將軍。母邱氏封安陽縣君。從母荀氏永宣縣君。禦覽二百二。後生顯宗成皇帝。顯宗卽位。尊後曰皇太后。羣臣奏﹑天子幼沖。宜依漢和熹皇后故事。後辭讓數四。不得已。遂臨朝攝萬機。蘇峻作逆。王師敗績。後以憂逼崩。時年三十三。禦覽百三十八。

成恭杜後成恭皇后杜氏。陵陽京兆人也。成帝贈後母裴氏爲廣徳縣髙安一作安樂。鄕君。此句亦見書鈔。賜錢百萬。布五百疋。禦覽二百二。

康獻褚後康獻皇后褚氏。字蘇子。二字一作蒜。太傅裒之女也。後聰明有器識。以名家女入爲瑯邪王妃。生孝宗穆皇帝。康帝卽位立爲皇后。封母謝氏爲尋陽縣君。禦覽二百。穆宗卽位。尊後曰皇太后。奏曰。伏惟陛下臨朝攝政。以寧天下。書鈔。於是臨朝稱制。同上。泰元元年太后詔曰。皇帝婚冠禮備。遐邇宅心。宜當陽親覽。緝熙惟始。今歸政事。率由舊典。於是復稱崇徳太后。九年崩於顯揚殿。禦覽百三十八。

穆章何后穆章皇后何氏。字法倪。司空充之女。追贈父充光祿大夫。封晉興侯。母孔氏長樂鄕君。禦覽二百二。

哀靖王后哀靖皇后王氏。字穆之。司徒左長史濛之女也。初爲瑯邪王妃。哀帝卽位。拜爲皇后。追贈父濛金紫光祿大夫。封晉安縣侯。母愛氏爲安國鄕君也。禦覽二百二。

海西孝庾後海西孝原誤李。皇后庾氏。字道憐。司空冰女也。初爲海西王妃。海西卽位。拜爲皇后。太和元年崩。葬敬平陵。帝廢。追貶海西公夫人。無子。禦覽百五十一。

簡文宣鄭太后簡文宣太后鄭氏。諱一作字。阿春。滎陽人。少孤。先適一作嫁。渤海田氏。生一男。夫亡。後依於舅濮陽吳氏。時中宗爲丞相。敬後虞氏先崩。將納吳氏女爲夫人。後及一作與。吳氏女並遊後園。有見之者。言之於中宗曰。鄭氏女𨿽嫠居。賢於吳氏遠矣。遂以徳色納爲夫人。甚有寵。生簡文帝。以上亦略見世說注三。後𨿽貴幸。而恆有憂色。中宗問其故。對曰。妾有妹。中者適長沙王褒。餘二妹未出。恐姊旣爲人妾。無復求者。中宗從容謂劉隗曰。鄭氏有二妹。卿可求佳對。使不失舊。隗舉其從子傭娶第三者。以小者適漢中李氏。皆得舊門。帝稱尊號。後𨿽爲夫人。詔太子及東海武陵王皆母事之。帝崩。後稱建平園夫人。咸和元年原作九年誤。蓋簡文時只七歲。薨。禦覽百三。簡文帝卽位。尊之曰文宣太后。世說注三。

簡文順王后簡文皇后王氏。字蘭姬。後以冠族。太宗納焉。初爲會稽王妃。生子道生爲世子。並失太宗意。後及道生俱被幽廢。以憂薨。烈宗踐阼。追尊曰順皇后。禦覽百五十一。後驃騎將軍述之再從妹。追贈前夫人成氏東丰縣君。後夫人成氏東興君。同上二百二。

孝武文李太后孝武太后李氏。以微賤入爲會稽王宮人。夢兩龍枕�。日月入懷。太宗異而召之。生烈宗。類聚九十八。

孝武定王后孝武定皇后王氏。字法惠。寧康三年。中軍將軍桓沖﹑侍中臣康﹑奏。晉陵太守王蘊女﹑天性柔順。惠心塞淵。四字亦見書鈔。儀度旣同。四業允備。且盛徳之兆。美善先積。參議可以配徳乾元。恭承宗廟。貞進六宮。母儀天下。故烈宗納焉。禦覽百三十八。王蘊以后父徵拜金紫光祿大夫。封建昌侯。母劉氏平樂鄕君。同上二百二。後性嗜酒驕妒。帝深患之。乃召蘊於東堂。具說後過狀。令加訓誡。蘊免冠謝焉。後於是少自攺飭。太元五年崩。禦覽百三十八。

安徳陳太后安徳太后陳氏。松滋人也。諱歸女。父廣﹑以倡進。仕至平昌太守。後以美色能歌彈入宮。初爲淑媛。生安﹑恭﹑二帝。太元十五年薨。贈夫人。追崇曰皇太后。禦覽百三十八。臨海公主。惠帝第四女。羊皇后所生。初封淸河公主。未出適。值永嘉亂。以上亦見初學記十。傳賣長城民錢溫。溫以送女。女遇主甚酷。主自告吳興太守周札。以聞。於是殺溫及女。適譙國曹統。類聚十六。禦覽百五十二。南康宣公主興男。明帝長女。庾後所生。初封遂安縣主。適桓溫。禦覽百五十二。新安湣公主道福。簡文第三女。徐淑媛所生。適桓濟。重適王獻之。禦覽百五十二。名家應運。書鈔���。修序婦道。同上。修教於內。正立閨房。白帖��。正位居體。美在其中。同上。

何法盛晉中興書卷五

百官公卿表注表一作志。虞譚﹑陳略﹑曹毗﹑毛安之﹑並爲左衛將軍。禦覽二百三十七。哀帝興寧二年。桓溫奏省散騎常侍二人。復置四人。凡一省文書表奏意異者爲散騎常侍。比於侍中。貂璫插右。書鈔。博士之職。非徒博習舊說訓教學徒而已。端委佩玉。朝之大典。必於詢度。一作必詢度之。當以正道克厭人望。然後爲可。書鈔。禦覽二百二十九。齊王攸爲司空。行太子太傅事。書鈔。引中興書百官公卿表注。王導以驃騎將軍。儀同三司。領太子太傅。書鈔。惠帝在東宮。以中舍人與中庶子共治文書。注。武帝咸寧初置中舍人。書鈔。引中興書百官公卿志注。在漢武帝時。南平百越。始置交址﹑九眞﹑日南﹑合浦﹑南海﹑郁林﹑蒼梧﹑凡七郡。立交州刺史以統之。以州邊遠。山粵不賓。宜加一作振。威重。故刺史輒假節。七郡皆加加一作假以二字。鼓吹。書鈔。禦覽五百六十七。漢制。人君特寵。皆賜之封邑。書鈔。元帝以佐命功。封周�烏程公。又封王惇武昌公。禦覽二百。元帝封孔亭爲奉聖侯。不食戶邑。同上二百一。明帝以平錢鳳功。封王導王導二字原引闕。始興公。溫矯建寧公。庾亮永昌公。郗鑑南平公。卞壺建興公。蘇峻邵陵侯。劉臮泉陵侯。應詹觀寧侯。卞郭益陽侯。趙胤湘南侯。禦覽二百。元帝當作成帝咸和元年。詔封魏後曹勵爲陳畱王。類聚五十一。禦覽二百一。成帝以平蘇峻功。封公者三人。侯者八人。又以討郭默功者三人。禦覽二百。穆帝以平蜀功。封桓溫臨賀公。禦覽二百。哀帝以平關洛功。封桓沖丰城公。同上。海西公以平袁眞功。賜桓溫子偉爲西昌公。同上。孝武帝太元二年。興滅繼絕。復故陳騫後浩之爲髙平公。裴秀后球爲鉅鹿公。王沈後朴之爲博陵公。荀勗後軌爲濟北侯。何曾後闡爲朗陵侯。羊祜後法興爲鉅平侯。類聚五十一。安帝以興復功。封劉裕等二十三人。裕以唱謀﹑封豫章公。萬戶。劉毅南平公。五千戶。何無忌安成公。劉道規華容公。禦覽二百。

何法盛晉中興書卷六

威蕃錄彭城王紘以肅祖明皇帝好佛。手畫形像。經歷寇難而此堂猶在。宜成作頌。蔡謨云。今發王命。稱先帝好佛。於義有礙。文選頭陀寺碑文注。譙閔王承字士敬。爲湘州刺史。中宗謂承曰。湘州南楚險固。在上流之要。控三州之會。是用武之國也。今以叔父爲之。書鈔。譙王承鎭湘州。至武昌。釋軍備見王惇。惇因宴集謂承曰。大王雅素佳士。非將禦才也。承曰。公未盡耳。安知鉛刀不能一割。承以惇欲測其情。故發此言。惇果謂錢鳳曰。彼不知懼而學壯語。此之不武。何能爲。聽承之鎭。禦覽百五十一。譙王承爲湘州刺史。王惇遣參軍桓羆說承。以劉隗專寵。令討之。請承爲軍司。承嘆曰。吾其死矣。地荒民�。勢孤援絕。赴君難忠也。死王事義也。死忠與義。亦復何求。便唱義眾。府長史長沙人虞悝。慷慨有志節。共盟誓。囚桓羆。馳檄湘州。於是一州之內。並皆同赴。同上四百十七。司馬無忌讓屯騎校尉之任。職典禁兵。宿衛事重。必宜其人。豈臣微弱。所克堪也。書鈔六十一。褚褒爲江州。無忌於坐拔刀斫耆之。裒與桓景共免之。禦史奏無忌欲專殺害。詔以贖論。世說注二十。譙原闕。王恬無忌子。字元愉。一作逾。爲禦史中丞。值海西公廢。太宗卽位。未解嚴。大司馬桓溫屯軍中堂。夜吹警角。禦史中丞司馬恬奏劾大不敬。請治一作理。罪。明日溫見奏事。嘆曰。此兒乃敢彈我。眞可畏也。初學記十二。書鈔。禦覽二百二十六。梁王珍之。初桓玄篡位。國人有孔璞者。奉珍之奔尋陽。義旗旣興。歸朝廷。仕至太常卿。以罪誅。世說注八。南頓王宗之字延祖。拜左衛將軍。爲肅祖所暱。委以禁旅。禦覽二百三十七。元皇以明帝及瑯邪王裒並非敬後所生。而謂裒有大成之度。勝於明帝。因從容問王導曰。立子以徳不以年。今二子孰賢。導曰。世子宣城俱有爽明之徳。莫能優劣。如此。故當以年。於是更封裒爲瑯邪王。世說注二東海原闕。王衝爲長水校尉。年十一。髙選綱佐。以劉耽爲司馬。顧和爲主簿。書鈔。武陵威王晞爲桓溫所忌。表晞廢王。徙新安郡。受拜流涕。書鈔。引晉中興書威蕃錄。武陵威王晞爲桓溫所收。忠敬王少子也。被廢後。新安王遵初封新寧王。年十二。受拜流涕。哀感左右。將軍桓伊嘗造遵。遵怒門人曰。何通桓氏。門人曰桓伊與桓溫疏宗。相見無嫌。遵曰我聞人姓木邊。便欲殺之。況諸桓乎。由是少稱聰察。及長輒凡退。無復名望。禦覽百五十一。會稽文孝王道子。初封瑯邪王。領會稽王。太元八年。以錄尙書六條開府。領司徒。太元十一年。又領揚州。錄尙書事。太元十七年徙爲會稽王。安帝卽位。公卿奏進位丞相﹑揚州牧。假黃鉞羽葆。書鈔。類聚六十八。武陵王令曰。丞相墳塋翳然。飄薄非所也。文選爲宋公修楚元王墓教注。

何法盛晉中興書卷七

瑯玡王錄其先出自周王子晉。秦有王翦﹑王離﹑世爲名將。文選四十六王文憲集序注引瑯玡王錄。初。魏徐州刺史任城呂虔有佩刀。工相之。以爲必三公可服此刀。虔謂別駕王祥曰。苟非其人。刀或爲害。卿有公輔之量。故以相與。祥始辭之。虔固彊與。乃受之。祥爲司空。及祥死之日。以刀授其弟覽曰。吾兒凡。汝後必興。足稱此刀。故以相與。覽後奕世賢興於江東。文選注同上。初學記二十二。禦覽二百六十三。又三百四十五。中宗爲安東將軍。鎭下邳。請王導爲司馬。軍國之事。無不諮訪。中宗遷鎭建康。爲司馬。委以政事。禦覽二百四十八。王導謂從兄惇曰。王仁徳未著。而名位猶輕。兄威名日已振。宜有以共相匡舉。會三月三日。中宗出褉。乘輿輦。惇﹑導﹑並騎從。紀瞻使人覘之。旣聞惇﹑導﹑騎從。乃大驚。自出拜於道左。中宗從容謂導曰。卿吾之蕭何也。類聚四。禦覽三十。中宗渡江。王導羣從翼戴。時人語曰。王與馬。共天下。禦覽四百九十五。於時朝野傾心。號曰仲父。導忠於事上。達於從政。以百六之獘。寄寓江左。爲治之本。務在淸靜。禦覽二百四十八。王導一作遵。爲驃騎﹑揚州。領中書監。錄尙書事。時丞相參佐羅宏父母沒賊。賊平不奔喪。又中丞熊遠﹑尙書周顗﹑等以署過其事。爲有司所奏。導上疏請免錄。中宗令曰。卿恆總萬機。何解錄。除節而已。書鈔。元帝登尊號。百官陪位。詔王導升禦坐。固辭。然後止。世說注七。中宗卽尊號也。時賜謚多由封爵。不考徳行。王導亦一誤作遵。曰。臣聞大行受大名。小行受小名。名則實稱。不誣而已。近代以來。惟爵得謚。武官牙門有爵必謚。鄕校常伯無爵悉不賜謚。甚失制謚之本。今中興肇建。勛徳兼備。一作被。宜深體前訓。使行以謚彰。豈可限以有爵。中宗納焉。自後公卿無爵而謚。自導始也。類聚四十。禦覽五百六十二。王導以驃騎將軍﹑儀同三司﹑領太子太傅。書鈔。導從兄惇舉兵討劉隗。導率子弟二十餘人。旦旦至公車。泥首謝罪。世說注二。顯宗嘗使太常丞張放歸胙於王導。詔無下拜。導不敢當。辭以疾。初顯宗幼沖。見導恆拜。又帝與導手詔。則曰敬白。中書作詔。則曰敬問。於是以爲永制。禦覽五百四十二。又五百九十三。書鈔。於是風塵自消。內外緝穆。世說注四。王導薨。詔給九旒轀輬車。黃屋左纛。前後羽葆鼓吹。挽歌兩部。虎賁班劍百人。中興名臣。莫與爲比也。禦覽五百五十四。王悅字長豫。丞相導長子也。世說注一。王悅弱冠有髙名。每侍講東宮。以淸和著稱。除散騎常侍。書鈔。仕至中書侍郎。世說注一。王恬字敬豫。導次子。與濟陽江霖俱善弈碁。爲中興第一。禦覽七百五十三。王洽字敬和。丞相導第三子。世說注五。洽於公子中最知名。與潁川荀羨俱有美稱。弱冠。除散騎﹑中書侍郎。世說注五。書鈔。累遷吳郡內史。爲士民所懷。徵拜中領軍。尋加中書令。世說注五。顯宗加王洽中書令。帝曰。敬和淸才貴令。昔爲中書郎。吾時尙少。數呼見。意甚親之。今以爲中書令。欲共講文章之事也。類聚四十八。初學記十一。禦覽二百二十。不拜。年二十六六當作九。而卒。世說注五。王劭導第四子。劭美姿容持儀操也。世說注六。王薈。導少子。王珣字元琳。洽子也。弱冠卽與陳郡謝玄俱辟大司馬桓溫掾。溫語人曰。謝掾年三十。必擁旄仗節。王掾當作黑頭公。皆未易才也。禦覽二百四十九。又四百四十三。書鈔。珣爲大司馬掾。轉府主簿。時大司馬溫經略中夏。軍國無寧。戎府多事。珣居要任有稱績。三軍文武及數萬人。悉識其面。書鈔。禦覽三百六十五。案參軍疑卽下三軍之誤字。珣拜侍中﹑尙書﹑左僕射。領吏部。時烈宗雅好典籍。深欽愛之。與郗恢﹑殷仲堪﹑徐邈﹑並以才學文章爲上所呢。桓玄答道子箋云。王珣明悟疏徹。風流之美。𨿽逼於同異。才用不盡。然君子在朝。所益自多也。禦覽二百十一。書鈔。王祥弟覽生導。導生洽。洽生珣。珣生曇首。文選爲蕭揚州作薦士表注。王氓。珣弟。珣兄弟皆婿謝氏。以猜嫌離婚。太傅旣與珣絕婚。�又離妻。由是二族遂成仇釁。世說注六。王謐字雅遠。丞相導孫。車騎劭子。有才器。襲爵武岡侯。世說注五。謐弱冠有美譽。拜祕書郎。書鈔。位至司徒。世說注五。王舒。咸和元年。當徵蘇峻。司徒導欲出王舒爲外援。及更拜爲撫軍將軍會稽內史。秩中三千石舒上疏以父名會。不得作會稽。朝議以字同音異。於禮無嫌。舒陳音𨿽異而字同。乞換他郡。於是攺會爲鄶。古會切。舒不得已就職。禦覽三百六十二。王允之字淵猷。舒子。年在總角。從伯惇深知之。謂爲似己。入則共臥。嘗夜飲。允之辭醉先眠。時惇將謀作逆。因允之醉別牀臥。夜中與錢鳳計議。允之已醒。悉聞其語。恐或疑。便於眠處大吐。衣面並污。鳳旣出。惇果照視。見其眠吐中。以爲大醉。不復疑之。禦覽四百三十一。又三百九十六引首六句。王廙字世明。多才蓺。東海王越爲太傅。辟爲記室。書鈔。王彬字世儒。廙弟。從兄惇入石頭。中宗使彬銜命慰勞。會周顗被殺。彬往哭顗。旣而見惇。惇怪其有涕洟。問其所以。彬曰。向哭伯仁。情不能已。惇曰。伯仁自致刑戮。且凡人遇汝。復何爲哉。彬曰。伯仁世譽與君齊行。忠烈之軌。邈焉難逮。其有何罪。而致禍戮。勃然數惇曰。兄抗旌內侮。戮殺忠義。謀圖不軌。禍及門戶。惇大怒厲聲曰。爾之狂悖。乃可至此。爲吾不能殺汝邪。丞相導在坐。勸彬起謝。彬曰。昨暴腳痛不能拜。且此復何所謝。意气自若。惇曰。腳痛孰若頸痛。然猶以至親。忍不加害。禦覽四百二十八。彬爲將作大匠。帝以其勤勞。爵關內侯。書鈔。王彪之字叔虎。廙子。從伯導謂曰。選官欲以汝達。可作諸王佐郎。彪曰。位之多少。旣不足計。自當任之於時。至於超遷。是所不願。遂爲郎。禦覽二百十二。王彪之爲鎭軍將軍﹑會稽內史。加散騎常侍。居郡八年。豪彊斂迹。亡戶出者三萬餘口。類聚六。王彪之遷廷尉。時永嘉太守謝毅﹑赦後殺郡人周矯。矯從兄球詣州訴冤。揚州刺史殷浩劾毅。遣從事收毅。付廷尉。彪之執法。以球爲獄主。身無王爵。非廷尉所料。不肯受。與州相反覆。穆帝發詔令受之。彪之又上疏執據。時人云張釋之以來。復見斯事。類聚四十九略。禦覽二百三十一。王彪之遷尙書令。與謝安共掌朝政。安數稱曰。朝廷大事。眾人所不能決者。咨之王公。無不立判也。書鈔。王羲之字逸少。導之從子也。初訥於言。人未之知。年十三。嘗見周顗。顗異之。時重牛心炙。座客未啖。先割啖之。羲之於是知名。禦覽二百三十八。羲之弱冠知名。庾亮請爲參軍。書鈔。羲之爲護軍將當作參。軍。令所任之當作乏。患在於任役公平也。書鈔。及長。尢善艸隸書。爲今古冠絕。累遷爲右將軍。不樂京師。遂往會稽。與謝安﹑孫綽﹑等遊處。山陰有道士養羣鵝。羲之意甚悅。道士云。爲寫黃庭經。當舉羣相贈。乃爲寫訖。籠鵝而去。禦覽二百三十八。羲之與王述志尙不同。而兩不相能。述爲會稽。艱居郡境。王羲之後爲郡。申慰而已。初不重詣。述深以爲恨。喪除。徵拜揚州。就徵。周行郡境。而不歷羲之一別而去。羲之初語其友曰。王懷祖免喪。正可當尙書。投老可得爲僕射。更望會稽。便自邈然。述旣顯授。又檢校會稽郡。求其得失。主者疲於課對。羲之恥慨。遂稱疾。世說注八。王羲之爲會稽內史。慨然稱疾去郡。於父母墓前自誓曰。維永和十一年二月九日。小子羲之。敢昭告尊靈。羲之不夭。夙遭閔凶。不遂過庭之訓。母兄鞠育。得漸庶幾。遂因人之力。蒙國寵榮。進無忠孝之節。退違賢量之義。將憂及宗祀。豈在微身。是用寤寐永嘆。若墜淵谷。止足之分。定於今日。云云。羲之旣去官。與東土人士盡山水之遊。弋釣爲娛。與道士許元度邁共修服食采。求藥石不遠千里。朝廷以其誓苦。亦不復徵也。禦覽四百八十。世說注八略。王徽之字子猷。羲之第五子。卓犖不羈。欲爲傲達。放肆聲色頗過度。時人欽其才。穢其行也。世說注四又七。書鈔。大司馬桓溫以爲參軍。書鈔。徽之任性放達。棄官東歸。居山陰也。世說注七。桓沖引徽之爲參軍。蓬首散帶。不當綜理一作知。其府事。世說注七。書鈔。徽之爲車騎桓沖騎兵參軍。衝問卿署何曹。對曰。似是馬曹。又問管幾馬。曰。不問馬。何由知數。又問馬比死多少。曰。未知生。焉知死。書鈔。仕至黃門侍郎。世說注四。又七。王獻之。字子敬。羲之第七子。少有淸譽。亦善隸書。後將軍謝安。請爲長史。其欽愛之。禦覽百四十八。案羲之七子。玄之。凝之。渙之。肅之。徵之。操之。獻之。王悅之字少明。祖獻之。中書令。父靖之。司徒左長史。悅之少厲淸操。亮直有風檢。爲吏部郎。世說補注一。王澄。王澄嘗之荊州。送者傾邑。所別處樹上有鵲巢。澄別。脫衣著犢鼻。上樹探鵲鷇而弄之。傍若無人。禦覽四百八十九。王惇字處仲。初學記十。王惇爲太子舍人。滎陽潘滔時爲洗馬。見而目之曰。處仲蜂目已露。但豺聲未振。若不噬人。亦當爲人所噬。禦覽四百四十三。帝舅王愷嘗置酒。王惇﹑王導﹑俱往。女妓吹笛小失聲。愷怒。便令黃門毆殺之。一坐攺容。惇一誤愷。神色自若。事類賦笛注。禦覽五百八十。惇尙武帝女襄城公主。天下大亂。惇將還臺。悉以主嫁時侍婢百餘人配給將士。金寶一時棄捐。初學記十。禦覽百五十二。元帝用劉隗。漸疏導。惇將作亂。爲導沿屈。惇上疏曰。導動靜顧問。起予聖懷。文選齊故陸昭王碑文注。大寧二年。惇將復反。溫嶠密啟肅祖陳王惇。惇聞曰。果爲小物所斯。乃募有能生得嶠者。吾當手拔其舌。禦覽三百六十七。王惇死。祕不發喪。裹屍以席。塗之以蠟。埋於齋中。諸葛瑤等相縱酒淫樂。禦覽七百九。又七百六十六。郭舒。大將軍王惇以爲從事中郎。會惇討劉隗。切諫。惇大怒曰。人中間言卿癡。故灸卿眉頭。今疾復發邪。勿復語也。舒曰。明公聽舒一言。舒聞古之愚也直。周昌﹑汲黯﹑朱云﹑皆不癡也。昔堯立訓謗之木。舜懸敢諫之鼓。公爲勝堯舜邪。而乃折舒使不得言。惇默然也。禦覽二百三十八。羊祜字叔子。遷中領軍。悉統宿衛。入直殿中。執兵之要。事兼內外。禦覽二百四十。杜預在內七年。損益不可勝數。朝野稱之。號曰杜武庫。言無所不有。禦覽四百九十五。衛玠字叔寶。常以人有不及。可以情恕。非意相干。可以理遣。上亦見文選行狀注。故終身不見其喜慍。禦覽四百三。末句亦見褚淵碑文注。衛玠兄璪。時爲散騎侍郎。內侍懷帝。玠以天下將亂。移家南行。母曰。我不能捨仲賢而去也。玠啟諭深至。爲門戶大計。母涕泣從之。臨別。玠謂璪曰。在三之義。人之所重。今可謂致身授命之日。兄其勉之。乃扶將老母。轉至豫章。而洛城失守。璪沒焉。禦覽四百八十九。魯公賈謐﹑參管朝政。京洛人士。無不傾心。渤海石崇之徒。年皆長謐。並以文才降節事謐。共相朋呢。號曰二十四。禦覽四百七。劉寔字子眞。平原髙唐人。少貧共糠飯。繩索作衣買。手繩口誦。禦覽四百八十四。劉寔。長不滿七尺。精學不倦。𨿽居官職。至於皓首。手不釋卷。同上六百十四。山濤字巨源。飲酒至八斗方醉。帝欲試之。乃以八斗飲濤。密益其酒。濤至本量而止。類聚。鄭默字思玄。轉光祿勛。寬衝博愛。不以聲色矜人。𨿽卒徒冢養之人。皆以恩遇。禦覽二百二十九。

陳畱阮錄阮孚字遙集。咸子也。避亂渡江。中宗以爲安東參軍。禦覽二百四十九。孚風韻疏誕。少有門風。初爲安東參軍。蓬發飲酒。不以王務嬰心。世說注五。瑯玡王褒爲車騎將軍。鎭廣陵。髙選綱佐。以孚爲長史。帝謂曰。卿旣統軍府。郊壘多事。宜節飲也。書鈔��。案此引作中興書陳畱阮錄。阮放與從弟孚齊名。在銓管之任。甚有稱譽。性淸儉終不治產業。爲吏部郎。不免饑乏。王導﹑庾亮﹑以其名士。給衣食。放由是得立。類聚四十八。禦覽二百十六。阮裕。放弟。裕甚精論難。世說注三。阮裕少有徳行。王惇聞其名。召爲主簿。知惇有不臣之心。縱酒昏酣。不綜其事。同上五。裕以人不須廣學。正應以禮讓爲先。故終日頹然無所錯一作修。綜。而物自宗之。同上五。又四。胡母輔之字彥國。少髙名。有王尼者。出寒微。輔之﹑庾顗﹑王澄﹑等共爲美談。尼以門役送護軍府。輔之等乃齎羊酒。詣門吏以聞護軍曰。諸名士以羊酒來。當有以。旣入。先過尼。尼已給府養馬。輔之等坐廏下。與尼炙羊飲酒而去。竟不見。護軍大驚。乃與尼長假。禦覽四百七。胡母輔之嘗過河南門下飲酒。門下騶王子博箕坐其傍。輔之叱之使取火。博曰。我卒也。不乏吾事。薦之河南尹樂廣。召見甚悅。擢爲功曹。禦覽二百六十四。胡母輔之子謙之。醉與父語。常呼父字。輔之亦不怪。禦覽三百七十六。胡母輔之等共飲酒。散發裸裎。閉戶不接外客。類聚。謙之常窺輔之厲聲曰。彥國老年不得爲。亦將令我�背東壁。輔之遽呼入。與共飲酒。其爲放達如此。禦覽三百七十六。畢卓字茂世。新蔡人。少希放一作傲。達。爲胡母輔之所知。太興末爲吏部郎。常飲酒廢職。比捨郎釀酒熟。卓因醉。夜至其甕間取酒飲之。掌酒者一作主者。不察。謂是盜執而縛之。郎往視。乃畢。二字一作知爲。吏部也。遽釋其縛。卓遂引主人燕於甕側。致醉而去。以上亦見世說注七。卓常謂人曰。右手持酒杯。左手持蟹螯。拍浮酒池中。便足了一生。禦覽二百十六。末五句亦見類聚二十六。溫嶠素知愛卓。請爲平南長史。卒。世說注七。王尼字季孫。洛陽覆沒。避亂江夏。王澄時爲荊州刺史。見之欣喜。厚供給之。尼常嘆﹑滄海橫流無安處。早喪婦。止有一息。不用居宅。惟畜露車。牛一乘。每行輒使兒禦詣人。暮則宿車上。無有定處。少時澄卒。荊州饑荒。尼求食不得。乃殺牛。壞車煮之。遂父子餒死。禦覽四百八十六。又七百七十五。太山羊曼。字祖延。頹縱任俠。二字一作宏狂。飲酒誕節。以上亦見顏氏家訓。下依校補四字。與溫嶠﹑庾亮﹑阮放﹑桓彜﹑同志友善。並中興名臣。時州裏稱陳畱阮放爲宏伯。髙平郗鑑爲方伯。太山胡母輔之爲達伯。濟陰卞壺爲裁伯。陳畱蔡謨爲朗伯。陳畱阮孚爲誕伯。髙平劉綏爲秀伯。而曼爲濌音怛。伯。案濌原誤黠。依顏氏家訓下引衮州號爲濌伯攺。蓋初誤濌又誤黠。凡八伯。蓋擬古之八俊。禦覽四百七。兗州旣有八伯之號。其後更置四伯。大鴻臚陳畱江淵以能食爲谷伯。豫章太守陳畱史疇以大肥爲笨伯。散騎侍郎髙平張嶷以狡妄爲猾伯。廬陵太守羊曼以狠戾爲璅伯。蓋擬古之四凶。禦覽三百七十八。光逸字孟祖。爲博昌小吏。令使他往。冒雨還。令不在。逸解衣入寢令被衾中。書鈔。華譚字令思。生未�而父歿。母年十八。執節養譚。弱冠知名。揚州刺史周浚禮辟署從事史。愛其才器。以爲賓友。禦覽二百六十五。譚少以言語淸辧知名。除太子舍人。書鈔。譚拜臨海太守。弟猷爲宣城內史。於時正朔所加。止江東而已。其禮教不出荊﹑揚﹑數郡。而譚﹑猷﹑並居畿甸名邦。時人榮之。書鈔。華譚爲祕書監。時晉陵朱鳳﹑吳郡吳震﹑等。以單族一作寒。二人並有史才。白首於衡門後。譚知之。薦二人擢補著作佐郎。並皆稱職也。初學記十二。禦覽二百三十四。華譚所友袁甫者。字公冑。歷陽人。少能言議。與譚齊名。友善。太安中。甫入洛。詣中領軍何勗。自言能治劇縣。勗曰。君子治應多宜。何以惟欲宰民。何不爲一臺職乎。甫曰。人各有所能否。譬如錦繒中之好而不可以爲帢。口洛反。稻食中之好而不可以爲齏。是以孔子曰。及其使人也器之。苟非大才。何能悉備。久之。除松滋令。禦覽二百六十六。太安中。入洛。譚與甫書曰。誠以枯澤非應龍之淵。棘林非鸞鳳之窟。昔食其自匿監門。非髙祖不長揖。孔明躬稼南陽。非劉氏不馳驅。望雲霄而偶翮。見鴻漸之輕羽。瞻長塗而髙鳴。知騏驥之迅足。禦覽四百七。孟觀從中亭北出。何惲領一萬人以繼之。雍圍解。文選關中詩注。劉琨。石勒攻樂平。劉琨自代飛狐口奔安次也。文選答魏子悌注。祖逖與劉琨中夜而坐。相謂曰。若四海鼎沸。豪傑並起。吾與足下相避於中原。後琨與親舊書曰。吾枕戈待旦。志梟逆虜。常恐祖生先人著鞭耳。禦覽三百五十九。劉演琨從子。於厭次縣築壘拒石勒。勒後虜執演。以鑊湯煮之。禦覽六百四十五。

範陽祖錄建興初。祖逖進說曰。晉室之亂。非上無道而民怨叛也。由藩王爭權。自相誅滅。遂使戎狄乘隙。流毒中原。今天下旣被殘酷。遺黎思本。人有奮擊之心。但悉無所憑倚。大王誠能命將帥。若使逖等。執殳前驅。上爲國家雪恥。下爲百姓請命。則郡國豪傑必因風向起。沈溺之民欣於來蘇也。掃灑中原。淸復寰宇。此千載之一時。願大王圖之。中宗於是始欲疆理神州。禦覽四百六十二。祖逖說中宗以掃平中原。於是以逖爲前鋒都督﹑奮威將軍﹑豫州刺史。給布三千疋。逖乃徑北渡江。中流誓曰。祖逖不淸中原而復濟者。有如此江。類聚三十三。禦覽四百八十。祖納逖兄。字士言。少持操行。以門寒品能。淸言明一作名。理。文義可觀。遷東宮舍人。又遷右光祿大夫。書鈔。禦覽二百四十三。案書鈔引作範陽祖錄。祖約爲丞相仄事中郎。於府內爲婢所傷。司直劉隗奏約﹑患生婢僕。身被刑傷。約甚慚恥。遂解職還家。類聚三十五。禦覽五百。郭默爲右軍將軍。默旣遠人。樂爲邊將。不願內轉。謂劉胤曰。我能衛胡而不用。更用虛名者。且右將軍主禁兵。禁兵不妄出。有急方更配給。兵將無素。是謂棄之。定得不亂。禦覽二百三十八。

潯陽陶錄陶侃字士行。書鈔。侃爲郡主簿。太守張�妻病。遠迎醫。天正寒雪。諸綱紀皆難之。侃獨曰。資於事父以事君。夫人當比母。安有親病而難迎醫乎。乃請行。僚屬皆愧之。書鈔。侃爲郡主簿。時州遣從事案太守張�。侃謂從事曰。可以禮之。無吹毛求疵瑕也。從事憚之。遂得免咎。書鈔。太傅東海王越以侃爲參軍。督護江州議軍事。書鈔。鎭南將軍劉宏以陶侃爲長史。謂侃曰。我昔爲羊太傅參軍。羊公見語云。君後當居身處。我今相察。亦復然也。禦覽二百四十九。建興元年冬。左將軍王惇遣振威將軍周訪﹑廣武將軍趙誘﹑受陶侃節度。徵蜀賊杜弢。大戰。蜀賊以桔�打沒侃二十餘艘。人皆沒水。侃卒破弢。惇表侃刺荊州。類聚七十一。禦覽七百七十。侃爲荊州。常檢校佐吏。若得樗蒲博弈之具。投之於江。曰。樗蒲。老子入胡所作。外國戲耳。圍棋者。堯舜以教愚子。博者。商紂所造。諸君並國器。何以爲此。一本此爲。牧豬奴戲。四字見原注。若王事之暇患邑邑者。文士何不讀書。武士何不射弓。談者無以易也。世說注二。類聚七十四。禦覽七百五十三。陶侃明識過人。武昌道上種楊柳。人有竊之植於其家。侃見而識之。問何以盜官柳種子。三字一作所植乎。時以爲神。類聚八十九。禦覽四百三十二。冊陶侃曰。公經徳秉哲。謀猷宏遠。文選齊竟陵文宣王行狀注。陶侃少漁雷澤。夢生八翼飛至天門而不入。相者師珪曰。君位當上公。爲八州都督。禦覽七百二十九。陶淡字處靜。一作淨。太尉侃之孫。一身孑然。無有同產。齠齔之時。雅好導養。謂仙道可祈。至年十五六。便服食絕谷。家累千金。僮僕百數。終日端拱。絕不婚娶。居長沙臨湘縣下。去家十里。於山中立小艸屋。一作窟。裁足容身。時還家。設小牀獨坐。不與人人共。於野得白鹿子。馴而養之。至七八歲。恆與之俱往還。後遂乃不復還家。禦覽三百九十三。又五百三。又九百六。故舊入山候者。輒移渡澗。莫得近。本州舉秀才。淡聞﹑遂逃羅縣山中。終身不返。莫知所終。禦覽五百三。陶潛陶潛爲彭澤令。督郵察縣。縣吏入白當板履而就詣。潛曰。吾不能爲五斗米。折腰向鄕裏小豎。於是掛冠而去。書鈔。顏延之爲始安郡。道經尋陽。常飲淵明捨。自晨達昏。及淵明卒。延之爲誄。極其思致。文選本誄注。

太原溫錄溫嶠字太眞。書鈔。嶠有俊朗之資。而不拘細行。世說注七。溫嶠拜太子中庶子。嶠在東宮。甚見嘉寵。僚屬莫與爲比。嶠與阮放等共勸太子遊談老莊。不教以經史。太子甚愛之。以上亦見禦覽二百四十五。數規諫諷議。及獻侍臣箴。甚有補益。太子時起西池樓觀。頗多勞費。嶠口疏切諫。太子納焉。類聚四十九。初學記十略。王惇欲謗明帝以不孝。於眾坐明帝罪云。溫太眞在東宮久。最所知悉。因厲聲問嶠。謂懼威必與己同。嶠正色對曰。鉤深致遠。小人無以測君子。當今諒闇之際。有至性可稱。惇嘿然不悅。然憚其居正。不敢害之。禦覽四百十八。肅祖以溫嶠爲散騎常侍。侍講。太寧初手詔曰。卿旣以令望忠允之懷。著於周旋。且文淸而旨遠。宜居深密。今欲以卿爲中書令。朝論亦咸以爲宜。類聚四十八。禦覽二百二十。惇請嶠爲左司馬。溫嶠知王惇不可復諫。乃潛謀滅之。先夙夜綜其府事而附其欲。錢鳳﹑惇所信也。嶠謂人曰。錢世儀精神滿腹。嶠有知人之稱。鳳聞而悅之。深結好於嶠。會丹陽尹缺。嶠說惇曰。京尹輦轂喉舌。宜得文武兼之。公宜自選其才。惇然之。問嶠誰可作者。嶠曰。愚謂錢鳳可用。然裁之在公。惇思維良久曰。無復勝君。嶠卽苦辭。惇不從。表補丹陽尹。猶懼錢鳳爲之姦。因惇置酒與嶠別。嶠曰。違離宇下。情戀不已。願自起行酒。以展歧路之心。行酒至鳳。未飲。嶠因僞醉。以手板擊鳳。幘爲之墜。作色曰。錢鳳何人。溫太眞行酒而敢不飲。鳳不悅。惇以醉而釋之。明日鳳曰。嶠與朝廷甚密。必未可信。或懷反噬。宜更思之。惇曰。太眞昨醉。小加聲色。豈得以此相詭貳。由是鳳謀不行。而得還都。禦覽四百九十四。咸和元年。嶠代應詹爲江州刺史。持節﹑都督平南將軍﹑鎭武昌。達於治道。軍人稱頌。獎勵風俗。書鈔。案此引作太原溫錄。蘇峻反。溫嶠推陶侃爲盟主。侃欲西歸。嶠說侃曰。天子幽逼。社稷危殆。四海臣子。肝腦塗地。嶠等與公是致命之秋。事若克濟。則臣主同祚。如其不然。身𨿽灰滅。足以謝責於先帝。今日之事。義無旋踵。騎虎之勢。可得下乎。公若違眾獨反。眾心必沮。沮眾以敗事。義旗將回指於公矣。侃無以對。遂畱不去。禦覽四百六十二。初溫嶠葬豫章。朝議以嶠首受顧命。功濟社稷。宜還陪陵。官爲起冢。太尉侃上疏停其移葬。詔從之。至嶠後妻何氏九十二字疑是卒字。便載嶠喪還都。詔令葬建平陵元帝陵。北。並贈嶠二妻王氏﹑何氏﹑始安夫人印綬云。禦覽五百五十四。

髙平郗錄郗鑑。鑑少好學博覽。𨿽不及章句。而多所通綜。世說注五。中原喪亂。鄕人遂共推郗鑑爲主。與千餘家俱避難於魯國嶧山。山有重險。中宗初鎭江左。假郗鑑龍驤將軍﹑兗州刺史。鎭鄒山。又徐龕﹑石勒﹑左右交侵。鑑收合荒散。保固一山。隨宜抗對。百姓饑饉。野無生艸。時或掘野鼠蟄燕而食之。類聚九十二。禦覽三十五。又三百二十。郗鑑爲太尉。𨿽在公位。衝心愈約。勞謙日仄。誦玩墳索。自少及長。身無擇行。家本書生。後因喪亂。解巾從戎。非其本願。常懷慨然。咸康五年秋。寢疾。上疏遜位。優詔不許。禦覽二百七。鑑兄子邁字思遠。有幹世才略。累遷少府中護軍。世說注一。郗愔。鑑字。郗愔拜給事黃門侍郎。苦求外出。時吳郡缺。朝議欲用愔。愔以資輕而少年不宜超登大郡。辭讓切至。朝廷嘉之。爲臨海書鈔引作臨淮。太守。在郡優遊養志。不以事物縈書鈔引作事務嬰。心。禦覽四百二十四。書鈔引作髙平郗錄。太和四年。桓溫請與郗愔等伐燕。愔辭此行。溫責其不從。轉授會稽。世說注六。愔咸安元年拜都督浙江東五郡諸軍事。進位鎭軍。開府﹑儀同三司。辭不受。禦覽二百四十三。郗愔及弟曇奉天師道。世說注七。郗超字景興。髙平人。司空愔之子也。少而卓犖不羈。有曠世之度。以上亦見世說注二。俶儻髙俊。籠蓋當時。時人爲之語曰。揚州獨步王文度。盛徳絕倫郗景興。交遊士林。每在勝拔。又精於理義。大司馬桓溫取爲參軍。溫英气蓋世。罕有所推。與超相見。常謂不能測也。禦覽二百四十九。累遷中書郎。司徒左長史。世說注二。超年四十一。先愔卒。超所交友皆一時秀美。一作俊乂。𨿽寒門後進亦拔而友之。及死之日。貴賤操筆爲誄者四十餘人。其爲物所崇貴如此。世說注六略。類聚二十一。禦覽四百七。郗超。沙門支遁以淸談著名於時。風流貴勝。莫不崇敬。書鈔。郗恢字道胤。髙平人。父曇﹑北中郎將。恢爲給事黃門侍郎。領太子右衛率。長八尺。美�敍。風神魁梧。烈宗器之。以爲有蕃伯之望。自太子右一作左。衛率擢爲雍州刺史。世說注七。書鈔。髙平郗原引作郅。恢爲雍州。鎭襄陽。所撫卹大得關隴聞譽。誘納降附。動者千數。書鈔。

吳郡顧錄顧榮字彥先。書鈔。時吳朝士人入洛者。惟陸機﹑陸云﹑及顧榮三人。而機﹑云﹑𨿽有才藻。淸望不及榮也。以南士秀望。選補吳王郎中令。累遷太子中舍人。禦覽二百四十六。又二百四十八。累遷廷尉正。同上二百三十一。榮遷廷尉平。時趙王倫欲誅淮南王允官屬。下廷尉議罪。榮具明刑理不宜廣濫。倫意解。賴榮濟者甚眾。書鈔。禦覽二百三十一。顧榮。齊王冏召爲主簿。冏自擅威權。榮知其必敗。惟終日昏酒。冏以榮爲中書郎。禦覽二百二十。廣陵相陳敏反。畱顧榮。榮與甘卓等潛謀起兵攻敏。榮發橋斂舟於南岸。敏率萬餘人出。不獲濟。榮麾以羽扇。其眾潰散。事平還吳。書鈔。顧榮。瑯邪王睿拜爲軍司。當作師。於是朝野皆服。中興基�時南土士多未盡才用。榮又上言。陸士光﹑甘季思﹑等。凡此諸人。皆南金也。書奏。皆納之。書鈔。顧和字君季。榮族子也。和二歲失父。總角便有淸操。世說注四引作操量。弱冠知名。族父榮雅器之。此吾家千里駒也。興吾宗者。必此子矣。禦覽二百四十三。顧和遷侍中。初中興東遷。舊章多闕。儀服不備。而冕旒飾以翡翠珊瑚及雜珠等。和奏舊冕十有二旒。皆用玉珠。今用雜珠等。非禮。今若不能得玉。可用白璇珠。成帝於是始下太常治攺之。書鈔。白帖。禦覽六百八十六。康帝卽位。顧和爲尙書僕射。以母老固辭。詔敕特諭聽暮出朝還。其優遇如是。尋朝議以臨端右之副。不宜處於外。更加銀靑光祿大夫。又遷左光祿大夫。初學記十一。禦覽二百十一。又二百四十三。

丹陽紀錄紀瞻字士遠。書鈔。歷陽太守沛國武嘏臨亡。以家後不立。遂手書寄託。瞻悉迎接。爲居宅。衣食取足。有若骨肉。少與陸機兄弟親善。機一門被誅。瞻復相營卹機女爲嫁之。由是士稱其篤義。禦覽四百二十一。王惇從中宗出。紀瞻覘見大驚。出拜道左。書鈔。瞻爲鎭東王左長史﹑丹陽﹑宣城﹑新安﹑三郡中正。王常幸其家。同乘還府。瞻甚見禮遇。鄕郡榮之。禦覽七百七十四。瞻勸中宗卽位。帝不許。使殿中將軍韓績撤去禦座帷帳。瞻叱績曰。帝座上應星宿。敢有動者斬。帝爲之攺容。書鈔。瞻拜領軍。會錢鳳作逆。詔上殿參定謀策事。書鈔。瞻以病辭領軍。乞以常侍侍衛左右。帝曰。今日之事。豈得如君所論。但爲朕臥護六軍。所益多矣。同上。瞻爲右僕射。肅祖嘗居內殿。慨然憂天下曰。社稷之臣。欲得十人。如何。因數之云。君便是一人。瞻謝曰。臣不敢聞命。肅祖曰。方欲善語。云何復崇謙讓邪。瞻以年在懸車。自陳告老。詔曰。豈朕徳薄。不足以爲治乎。禦覽二百十一。瞻爲驃騎將軍。服物制度。一案舊典。遣使就拜。止家爲府。書鈔。

會稽賀錄賀循字彥先。會稽人也。節操尙厲。童齔不羣。言行舉動。必以禮讓。行有餘力。則精書學。由是博覽羣書。尢明三禮。爲江表一作東。儒宗。徵拜博士。禦覽二百四十三。文選王文憲集序注。元帝以循爲太常。而散騎常侍如故。循以元卿舊不加官。惟拜太常而已。中宗踐阼。下令曰。循冰淸玉潔。行爲俗表。加以位處上卿。居身服物。蓋身而已。屋才庇風雨。孤常造其廬。特以爲賜。慨然以六尺牀席褥並錢二十萬。以表至徳。初學記十二。禦覽二百二十八。循拜太常。與刁協同議先朝舊事。以此校循所奏。無不符同。朝野咸嘆循之淵學。書鈔。賀循拜太常。時宗廟始建。舊儀多闕。或以惠﹑懷﹑二帝應各爲世。則潁川世數過七。宜在疊毀。事下太常。循議以爲禮兄弟不相爲後。不得以承代爲世。書鈔。循爲太子太傅。太常如故。詔曰。循淸直一作貞。履道。秉尙眞貴。居身以衝約爲本。立徳以仁讓爲行。可躬一作徳。訓儲宮。默而成化。禦覽二百四十四。書鈔。循拜左光祿大夫。開府儀同三司。帝親臨軒。遣使持節加左右。循病﹑𨿽口不能言。而指麾左右推去章服。車駕親幸。執手流淚。太子親臨者三。往還皆拜。儒者以爲榮。書鈔。賀循會稽人。郡鈴下有楊方者﹑字公回。初爲郡威儀。少好學有異才。以門役在合下。公事之暇。輒讀五經。鄕邑未之別也。內史諸葛恢聞方學。召爲給使。見而異之。謂有殊常之才。卽解役散。置左右以門人待。由是邦壤敬異。方始得周旋鄕賓。虞喜兄弟以儒學立名。並知拔之。後恢欲薦郡功曹於中宗。使方共事。主簿虞預以薦文美采。送示太常賀循。循遂向京師稱美之。司徒王導辟以爲掾。方始在都交遊貴人閒。縉紳咸厚遇之。禦覽六百三十一。

丹陽薛錄薛兼字令長。書鈔。薛兼與同郡紀瞻﹑廣楊閔鴻﹑吳郡顧榮﹑會稽賀循﹑同志友善。號曰五俊。初入洛。司空張華見而嘆息曰。此句一作華歆曰。歆自是嘆字之誤。南金也。遷丞相長史。恪勤王事。禦覽四百七。又四百四十三。書鈔。案書鈔引作丹陽薛錄。薛兼爲軍祭酒。言於中宗曰。臣邑人張闓才幹堪任。當今之良器。願垂引納。以綜朝事。中宗卽召張闓爲安東參軍。禦覽二百四十九。彊闓爲晉陵內史。甚有威徳。轉至廷尉卿。世說注五。張敬緒闓子。爲晉陵內史。乃立新丰塘萬九千四尺。書鈔。

劉隗錄劉隗字文連。爲丞相司直。一作鄧隗爲禦史中丞。時南中郎王含﹑以族彊顯貴。驕傲自恣。一請參佐及守長二十許人。多取非其才。隗劾奏文致甚苦。事𨿽被寢。王氏深忌嫉之。隗之彈奏不畏彊禦。皆此類也。書鈔。其議獄事具刑法志。史通因習雲中興書稱如此。志無其說。彭城劉隗。太興初爲長兼侍中。出補丹陽尹。隗𨿽在外。而萬機祕密皆豫聞之。類聚五十。劉隗從兄疇字王喬。少有重名。司空蔡謨每嘆曰。若使劉王喬得南渡。司徒公之美選也。類聚四十七。禦覽二百八。刁協字元亮。除左僕射。中興艸創。制度未立。朝臣時無練習舊儀者。惟協以久在中朝。加性聰明。多諳故事。朝廷憲體。出入威儀唱贊。一皆稟於協。當時稱爲彊記。禦覽二百十一。刁協遷尙書令。詔曰。尙書令刁協抗志髙亮。才鑑朗博。一作博雅。朕甚嘉一作喜。之。初學記十一。禦覽二百十。刁彜協子。於桓溫坐嘲韓博曰。君是韓盧後。博誤曰卿是韓盧後。溫笑曰。刁以君姓韓。故相問耳。他自姓刁。那得是韓盧後。博曰。明公未之思耳。短尾者則爲刁也。一坐推嘆焉。類聚二十五。

汝南周錄周顗浚子。字伯仁。少有重名。襲父爵武陵侯。拜祕書郎。書鈔。案此引作中興汝南周錄。顗代戴淵爲護軍尙書。紀瞻置酒請顗及王導等二十人。顗荒醉失儀。復爲有司所奏。禦覽四百九十七。顗拜太子少傅。吏部尙書如故。顗上疏曰。臣退自忖省。學不通一經。智不效一官。止足良難。未能守分。不悟天監。忘臣頑蔽。乃使臣內管銓衡。外參傅訓。質輕蟬翼。事重千鈞。此之不可。不待識而明矣。詔曰。當副往意。不宜衝讓。禦覽二百四十四。書鈔。王惇作逆。石頭城旣陷。王師敗績。周顗往詣惇。惇曰。伯仁卿負我。顗曰。公戎車犯順。下官親帥六軍。不能其事。使王旅摧敗。以此負公。惇憚其正辭。不知所答。顗與戴淵俱被收。路經太廟。顗大言曰。天地先帝之靈。臣忠於社稷。王惇無道。陵虐天下。神祗有靈。當速殺惇。無令縱毒。以傾王室。語未終。人以戟傷其口。不得復言。血流至踵。顏色不變。士庶聚觀。皆爲流涕。於石頭南門外石上害之。禦覽四百十八。王惇害周顗。籍其家。止一作政。見素簏數枚。中有故絮。禦覽七百五。又八百十九。書鈔。周嵩兄顗旣被害。王惇使人弔嵩。嵩曰。亡兄天下之人。爲天下人殺。復何弔。惇甚銜之。禦覽五百六十一。周訪字士達。尋陽人。禦覽四百三十五。中宗之爲安東。取周訪爲參軍。在散輩中。未之識也。府進鎭東。訪隨例爲參軍。時府參軍譙國周訪有罪當死。誤收訪。訪自列無罪。而吏不察。訪窮蹙。乃身自執使仗。奮擊收捕數十人。皆被創披散。訪得逸走歸府。中宗聞大驚怒。不問格鬥之罪。禦覽二百四十九。訪遷武昌太守。時杜弢作亂。寇豫章。訪進討。弢別帥杜宏﹑張彥﹑等禦訪。訪爲流矢所中。折齒。口中流血。壯气益勇。先登奮擊。臨陣擒彥。殺數百人。禦覽四百三十五。周撫。訪子。馥﹑周撫孫也。字湛隱。有將略。曾作惇掾。世說注六。周鎭淸約寡欲。所在有異績。世說注一。

汝南應錄一作南頓應錄。應詹字思遠。禦覽二百三十八。應詹以孝稱。年十餘歲。祖父母亡。家富於財。而詹年稚弱。乃請宗中單貧者與共爲居。弱冠知名。太宰何劭見而稱之曰。質文之士也。禦覽四百七十六。應詹督天門郡。天門﹑武陵﹑溪蠻並反。詹誅其魁帥。餘皆當降。自元康以來。政令不洽。詹召蠻酋。破鐵券與盟。由是懷化。數郡無虞。其後州郡有敗。惟詹獨保全一境。禦覽五百九十八。應詹遷南平太守。永嘉五年。洛陽傾覆。王澄爲荊州。不能遣軍。詹流涕爲澄顯陳大義。澄令作檄。詹下筆卽成。書鈔。案此引作中興汝南應氏錄。陶侃破杜弢。應詹亦隨侃在軍。城旣陷。諸將競取諸物。詹家至貧。而一無所取。莫不嘆其淸介也。書鈔。王惇徙應詹光祿。詹以惇專制自樹。優遊諷詠。一無所標明也。書鈔。案此引作中興南頓應錄。應詹太興三年爲後軍將軍。禦覽二百三十八。

濟陰卞錄卞壺字望之。永嘉中除著作郎。文選三十九爲卞彬謝修卞忠貞墓啟注。卞壺爲尙書令。與王導等俱受顧命輔幼主。成帝卽位。羣臣進璽。司徒王導稱疾不朝。壺正色於朝曰。王公豈社稷之臣邪。大行在殯。嗣皇未立。寧是人臣稱疾之時。書鈔。王導稱疾不朝。而出送郗鑑入臺。謂爲徐州刺史。壺奏導專任無敬。禦史中丞鐘雅阿撓不糾。並宜彈肅。後𨿽事寢不行。舉朝憚之。書鈔。案上二節亦略見初學記十一。禦覽二百十。卞壺爲尙書令。時貴遊子弟慕王澄﹑謝鯤﹑爲達。壺厲色於朝曰。悖理傷教。罪莫斯甚。欲推奏之。聞者莫不折節。書鈔。卞壺表曰。豈敢幹祿位以邀時榮乎。文選三十八爲齊明帝讓宣城郡公表注。蘇峻稱兵。壺爲尙書令﹑右將軍﹑領右衛。峻至東陵口。六軍敗績。壺乘馬被甲赴賊。二子眕﹑盱﹑隨從。俱爲賊所害。贈侍中開府。謚忠貞公。文選三十九爲卞彬謝修卞忠貞墓啟注。案此引作濟陰卞錄。卞郭壺從兄。除右衛率。時胡賊侵逼淮泗。中宗求可以式遏邊境者。公卿舉郭當作惇。也。書鈔。

劉超劉超字世逾。遷中書舍人。時臺省初建。內外多事。超出納書命。以忠愼稱。加以理身淸苦。衣不重帛。以上亦見初學記十一。每上所賜。皆固辭曰。凡陋小臣。橫竊賞賜。無徳而祿。殃咎必至。上益嘉焉。禦覽二百二十二。超以中書郎遷爲射聲校尉。時軍校兵義興人多。義隨超。因領之號爲君子營。以實宿衛。禦覽二百四十二。超爲左右衛將軍。時蘇峻作逆。逼遷天子。世逾親侍至尊。攀轂悲哀。賊給馬不肯騎。而悲哀慷慨。峻聞之不平。書鈔。

熊遠熊遠遷禦史中丞。尙書郎盧綝入直。逢尙書刁協於大司馬門外。協醉使綝避之。綝以當直不肯回。協令人牽綝墮馬。至協車馬而後釋。遠奏請免協官。詔令白衣領職。禦覽二百二十六。

髙崧髙崧字茂琰。廣陵人。父悝﹑光祿大夫。少好學。善史傳。累遷吏部郎。侍中。以公累免官。世說注二。

東阿郭錄郭璞字景純。書鈔。郭璞。太興元年奏南郊賦。中宗見賦。嘉其才。以爲著作佐郎。初學記十一。禦覽二百三十四。璞以中興王宅江外。乃注江賦。述川瀆之美。文選江賦注。郭璞云。秦博士典教職。禮義所寄也。書鈔。璞性輕易。不恃威儀。嗜酒好色或過度。其友人幹寶常誡之曰。此非適性爾。璞曰。吾所受有本限。用之恆恐不盡。乃憂酒爲患乎。禦覽三百八十九。璞爲尙書郎。大將軍王惇以璞有才術。取爲記室參軍。璞畏不敢辭。書鈔。禦覽二百四十九。案書鈔引作東阿郭錄。

葛洪葛洪字稚川。丹陽句容人。禦覽七百二十二。葛洪好學。常伐薪賣。買紙墨。初學記二十一。葛洪赴岣嶁令。行至廣州。其刺史鄧岱畱不聽去。洪乃止羅浮山中煉丹。在山積年。忽與岱書云。當欲遠行尋藥。岱得書狼狽而至。而洪已亡。時年八十一。視其貌如平生。體亦軟弱。舉屍入棺。其輕如空衣。時咸以爲尸解得仙。類聚七十八。禦覽六百六十四。洪幼覽眾書。近得萬卷。自號抱朴子。善養性之術。撰經用救驗方三卷。號曰肘後方。又撰玉函方一百卷。於今行用。禦覽七百二十二。

潁川庾錄庾亮字元規。少好黃老。能言玄理。時人方之夏侯泰初。禦覽六百十七。亮父琛爲會稽太守。亮少隨父會稽。文選三十八讓中書令表注。晉國建。亮爲中書郎。同上。中宗欽亮名徳。故申婚姻。同上。中宗聘亮妹爲皇太子妃。同上。王惇表亮爲中領軍。同上。明帝立。王惇表曰。中書郎領軍庾亮﹑淸雅履正。可中書監。領軍如故。肅祖欲使爲中書監。上疏曰。陛下踐阼。復以臣領中書。則示天下有私矣。云云。肅祖納亮言。封於一作永。昌公。同上。禦覽二百二十。初庾亮欲徵蘇峻。卞壺不許。溫嶠及三吳欲起兵衛帝室。亮不聽。下制曰。妄起兵者誅。故峻得作亂京邑也。世說注六。亮與蘇峻戰於建陽門。王師敗績。亮於陣攜其三弟懌﹑條﹑翼﹑南奔溫嶠。顯宗幸嶠船。亮泥首謝罪。禦覽三百六十四。庾亮上疏曰。先帝謬顧。情同布衣。文選五十八褚淵碑文注。亮後遷司馬。錄尙書事。薨。文選三十八讓中書令表注。庾懌。亮弟。庾冰。亮弟。冰爲吳郡。蘇峻作逆。遣軍伐冰。冰棄郡奔會稽。世說注七。庾冰疏曰。臣因循家寵。冠冕當世也。文選。爲蕭揚州作薦士表注。庾冰臨卒謂長史曰。吾將逝矣。恨報國之志不展。死之日。斂以時服。無以官物也。及卒。無絹爲衾。世以此稱之。書鈔。唐類函。冰天性淸愼。常以儉約自居。子襲常貸官絹十匹。冰怒捶之。市絹還官。書鈔。庾翼亮弟。字稚恭。時京兆杜乂﹑陳郡殷浩﹑並才名冠世。而翼弗之重。每語人曰。此輩宜束之髙閣。俟天下平。然後議其所任耳。惟與桓溫友善。在總角之中。便相期以終始。禦覽四百七。初學記十八略。翼除震威將軍。轉西陽太守。撫和百姓。甚得歡心。書鈔。翼與燕王書曰。令致畫角一雙。孔雀眊二枚。書鈔。庾翼書少時與王右軍齊名。右軍後進。庾猶不分。在荊州與都下書曰。小兒輩厭家雞。愛野雉。一作鶩。皆學逸少書。須吾下當北之。庾統字長仁。潁川人。衛將軍懌子也。少有令名。仕至尋陽太守。世說注五。庾希字始彥。司空冰長子。累遷徐﹑兗﹑二州刺史。希兄弟貴盛。桓溫忌之。諷免希官。遂奔於曁陽。初郭璞筮冰子孫必有大禍。惟固三陽。可以有後。故希求鎭山陽。弟友爲東陽。希自家曁陽。及溫誅希當作蘊。弟柔﹑倩。希聞難逃於海陵。後遷於京口。聚眾事敗。爲溫所誅。世說注四。桓溫殺庾希當作蘊。弟倩。希聞難而逃。希弟友當伏誅。子婦桓氏女。請溫得宥。世說注六。庾爰之字仲眞。有父翼風。桓溫徙於豫章。年三十六而卒。世說注四。庾闡字仲初。潁川人。太尉亮之族也。少孤。九歲便能屬文。闡有文章才義。識者以爲宜綜國史。於是召爲散騎侍郎。自闡有文章下。依禦覽二百二十四引補。而侍郎又作常侍。領大著作。爲揚都賦邈絕當時。五十四卒。世說注三。類聚四十八。庾闡父東以勇力聞。世祖時西域遣一使胡。趫●勇果。自謂無敵。晉人不敢與校。世祖募求勇敢之士。惟東應選。遂暴殺胡。勇聞殊俗。禦覽三百八十六。

桓錄桓彜少孤。家貧而性度髙豁。不以簟瓢屑意。年在弱冠。便有知人之鑑。爲宣城太守。百姓懷之。類聚六。蘇峻反。桓彜爲宣城內史。往赴朝廷。長史裨惠等咸以宜且案甲。以謀。須眾力齊集。彜厲色曰。夫見無禮於其君者。如鷹鸇之逐鳥雀。今社稷之難。而欲逡巡。將何以云。眾力𨿽寡。義無寧赴。長驅往進。尋王師敗績。彜慷慨流涕。皆勸僞通。以紓交至之禍。如其不然。重兵必至。彜曰。吾受國厚恩。不能死節。焉能忍辱與之通問。如其不濟。此卽命也。遣兪縱進軍。左右以力不敵。勸縱退軍。縱曰。吾承桓侯厚遇。吾之不可負桓侯。猶桓侯不可負國也。遂力戰而死。峻遣韓晃因進軍討彜。力屈被害。禦覽四百十七。桓溫字元子。譙國人。文選薦譙元彥表注。桓溫父被害時。溫年十五。枕戈寢血經年。乃提刀直進。手刃仇人。類聚三十三。溫爲瑯邪王文學。文選薦譙元彥表注。溫曾爲徐州刺史。世說注四。李勢盜蜀。溫伐勢。勢出軍戰於柞橋。軍敗。面縛請命。文選薦譙元彥表注。桓溫檄曰。幕府不才。忝荷戎重。文選與陳伯之書注。桓溫上疏薦譙秀曰。竊聞巴西譙秀﹑植彩選作操。貞固。抱徳肥遁。若蒙蒲帛之徵。足以鎭靜頹風。軌訓囂俗。幽遐仰流。九服知化。初學記二十。桓溫步騎四萬。自江陵向關中。伐僞立荊州刺史郭敬進。擊靑泥皆破之。至於灞上。戎首多降。居民皆壺漿路側。耆老咸泣曰。不圖今日復見官軍。氏帥苻健以五千人守長安小城。時運道艱難。而關中大饑。溫率眾還。詔遣侍中黃門慰勞於襄陽。犒軍。十二年。溫進徵討大都督司﹑冀﹑諸軍事。委以專徵之任。溫乃合眾治兵。七月。率眾伐羌。十月。溫次伊水。羌帥姚襄來逆。軍屯於北。遣使詣溫。奉身歸命。願敕前鋒小卻。當拜路左。溫答曰。我自修復中原。展敬山陵。無豫君事。欲來相迫。何復求卻。於是方軌齊進。襄率驍勇萬餘人距水前戰。溫命小弟衝及諸將奮擊。襄大敗奔北。自相殺害。死者數千。越北芒而奔走。溫屯故太極殿前。賊周成率眾降。溫徙入金墉。謁先帝諸陵。被侵毀者皆繕復之。選陵令守護。禦覽三百九。桓溫授侍中﹑太尉。固讓不受。旬日之中。使者八至。軺軒相望於道。溫遂親職。禦覽二百七。後進位大司馬。文選薦譙元彥表注。桓溫遣參軍督護竺瑤伐鮮卑。書鈔。桓豁。彜子。桓沖。彜子。桓遐字伯道。溫長子也。仕至豫州刺史。世說注六。桓石虔。豁子。石虔有才幹。有史學。累有戰功。仕至豫州刺史。贈後軍將軍。世說注六。桓石秀。豁第二子也。風韻秀徹。代叔父衝爲江州刺史。𨿽公門貴盛。不以榮爵嬰心。惟以弋釣爲事。遊覽足樂一邱。叔父衝常與石秀共獵。登九井山。獵徒甚盛。觀者傾坐。石秀未常屬盼。嘯詠而已。初學記二十二。禦覽三百九十二。又八百三十二。桓嗣字恭祖。車騎將軍衝子也。少有淸譽。仕至江州刺史。世說注七。桓謙字敬祖。衝第三子。尙書僕射。中軍將軍。世說注五。桓胤字茂祖。譙國人。祖衝﹑太尉。父嗣﹑江州刺史。胤少有淸操。以恬退見稱。仕至中書令。玄敗。徙安成郡。後見誅。世說注三。桓伊字叔夏。譙國人。湛隱有武幹。又善音律。爲中興第一。遷都督江州﹑荊州﹑十郡﹑豫州四郡﹑軍事。江州刺史。伊到鎭。以邊境無虞。宜以宰卹爲務。乃上疏﹑江州虛耗。加連歲不登。宜並合小縣。除諸郡逋米。州治宜還豫章。詔答移州潯陽。其餘皆聽。伊隨宜拯撫甚得。南土淸和。禦覽二百五十六。

太原王錄王承湛子。字安期。少而沖淡。弱冠知名。太尉王衍雅重之。以比南陽樂廣。司空東海王越以爲記室參軍。雅相敬重。敕子毗曰。夫學之所益者淺。體之所安者深。閒習禮度。不如式瞻儀形。諷詠一作味。遺言。不如親承音旨。王參軍人倫之表。汝其師之。禦覽二百四十九。文選王文憲集序注。又齊竟陵文宣王行狀注。王述承子。字懷祖。爲司徒王導中兵屬﹑督牙門。書鈔。述以淸介稱。康宗爲驍騎將軍。召補功曹。書鈔。羲之自會稽王友攺授臨川太守。王述從驃騎功曹出爲宛陵令。述之爲宛陵。多修爲家之具。初有勞苦之聲。丞相王導使人謂之曰。名父之子。屈臨小縣。甚不宜爾。述答曰。足自當止。時人未之達也。後屢臨州郡。無所造作。世始嘆服之。世說注五。述淸貴簡正。少所推屈。惟以性急爲累。世說注八。王述作會稽太守。外白請諱。答曰。惟祖惟考。四海所知。過此無所復諱。類聚六。王坦之述子。字文度。選曹將擬爲尙書郎。坦之聞曰。自過江。尙書郎正用第二人。何得以此見擬。禦覽二百十五。坦之領左衛。少有風格。尙刑名之學。嘗著廢莊論。同上二百三十七。王愷坦之子。字茂仁。歷吳國內史。丹陽尹。贈太常。世說注四。遷丹陽尹。爲政淸整。書鈔。案亦引太原王錄。原闕名。不知是愷否。姑附此以俟考。王愉。坦之子。坦之子國寶。好傾側。婦父謝安惡之。除尙書郎。國寶以爲中興膏腴之族。惟作吏部。不作余曹郎。怨之。辭不拜。禦覽二百十五。王國寶因酒坐怒右丞祖臺之。攘袂喚呼。以盤盞樂器擲臺之。復爲有司所彈。烈宗詔曰。國寶縱肆情性。甚不可長。臺之懦弱。非監司體。其各免官。禦覽二百十三。書鈔。王綏字彥猷。愉子也。少有令譽。自王渾至坦之。六世盛徳。綏又知名於時。冠冕莫與爲比。位至中書令。荊州刺史。桓玄敗後。與父愉謀反。伏誅。世說注一。王綏八世徳名繼軌。文選百辟勸進今上箋注。王濛字仲祖。初學記十一。王濛少而不羈。不爲鄕閭所齒。晚節克修。遂有風流之美譽。與沛國劉恢﹑齊名友善。時人以濛比袁曜卿。以恢比荀奉倩。禦覽四百七。濛恬暢。能言名理。善隸書。與劉恢爲中書侍郎。太宗輔政。濛﹑恢﹑並數侍接一作捷。對。每爲入室之賓。初學記十一。禦覽二百二十。王濛女諱穆之。爲哀帝皇后。世說注四。王蘊濛子。字叔仁。禦覽二百四十三引作字仁修。爲吳興太守。時郡荒民饑。蘊輒開倉賑卹。主簿執諫云。宜先列表上。蘊曰。行仁義而敗者�矣。於是以米賑貸。賴蘊者十室而八。然後具自表聞。朝廷以違科免。饑民多誦之。詔特左遷晉陵太守。禦覽二百六十一。王蘊女諱法惠。爲孝武皇后。世說注四。烈宗將納後。訪於公卿。僕射安曰。王蘊地望。可與國婚。定謚也。後旣立。徵拜金紫光祿大夫。禦覽二百四十三。王恭。蘊子。恭𨿽才不多而淸辯過人。世說注五。太原王恭爲中書令。領詹事。學問淸操過人。書鈔。王恭嘗宴於司馬道子室。尙書謝石爲吳歌。恭曰。居端右之重。集宰相之座。而放妖俗之音乎。並有慚色。禦覽四百九十一。烈宗喪。會稽王道子執政。寵幸王國寶。委以機任。王恭入赴山陵。故嘆曰。𨿽榱桷惟新。便自有黍離之哀。世說注六。王恭敗。單馬奔曲阿。不堪久騎。兩髀生瘡。不能復去。曲阿人殷礭以船載之。爲明浦尉所得。禦覽三百七十二。王熙字叔和。恭次弟。尙鄱陽主。太子洗馬。蚤卒。世說注四。王爽字季明。恭第四弟也。世說注三。爽忠孝正直。烈宗崩。王國寶夜開門入爲遺詔。爽爲黃門郎。拒之曰。大行晏駕。太子未立。敢有先入者斬。國寶懼乃止。世說注四。爽仕至侍中。恭事敗。贈太常。世說注三。

荀錄荀勗。荀勗徙中書監爲尙書令。人賀之。乃發恚云。奪我鳳凰池。卿諸人何賀我邪。文選古意注。荀藩。勗子。荀組。勗子。字大章。潁川人也。弱冠。太尉王夷甫見而稱之。禦覽二百四十三。司徒王渾表曰。左西屬荀組﹑文義貞素。淸識見稱。宜轉從事中郎。禦覽二百九。懷帝時爲侍中。特進行太子太保。禦覽二百四十四。爲光祿大夫。禦覽二百四十三。荀闓藩子。字道明。有淸稱。京師爲之語曰。洛中英英荀道明。大司馬齊王冏辟以爲掾。禦覽二百四十九。荀崧字景猷。組族子也。弱冠。太原王濟甚相器重。禦覽二百四十三。崧上疏云。國子博士。一則應對殿堂。奉酬顧問。二則以參訓國子。書鈔。拜右光祿大夫。禦覽二百四十三。荀蕤崧子。字令遠。遷左丞。時桓溫平蜀。朝廷欲以豫章封溫。蕤謂太宗曰。若溫復假王威。平定河洛。修復山陵。將復何以加之。遂止。禦覽二百十三。荀羨崧子。字令則。禦覽二百五十四。羨爲北中郎將﹑徐州刺史。時年二十八。禦覽二百四十一。羨年二十八。出爲徐﹑兗﹑二州。中興方伯之少。未有若羨者禦覽二百五十四。引作羨爲徐州刺史。時年二十。中興方伯。未有如羨少者。也。世說注二。

順陽範錄範汪字元平。少失父。年六歲。過江依外家庾氏。荊州刺史王澄見而奇之。以爲興範族者。必是人也。禦覽四百四十三。範汪家貧好學。燃薪寫書。寫書旣畢。誦讀亦竟。類聚八十。汪博學多通。尢善文選表注引作善言。元理。書鈔。蘇峻反。範汪逃遁西歸。時庾亮﹑溫嶠﹑治兵潯陽。咸以眾少賊彊。未敢卽路。且信使阻絕。不相知聞。及汪經過。嶠等訪焉。汪曰。賊政令不一。貪暴縱橫。滅亡已兆。𨿽彊易弱。朝廷倒懸。宜時進討。嶠等納之。是日護軍﹑平南﹑二府。禮命交至。始解褐。參護軍事。禦覽二百四十九。汪爲吏部郎。徙吏部尙書。徐﹑兗﹑二州刺史。文選爲範尙書讓吏部封侯表注。初桓溫請範汪爲徵西長史。復表爲江州。並不就還都。因求爲東陽太守。溫甚恨之。汪後爲徐州。溫北伐。令汪出梁國。失期。溫挾恨奏汪爲庶人。汪居吳。後至姑孰見溫。溫語其下曰。玄平乃來見。當以護軍起之。汪數日辭歸。溫曰。卿來何以便去。汪曰。有數歲小兒喪。往因經亂。權瘞此境。故來迎之。事竟去耳。溫愈怒之。竟不屑意。世說注八。範寧汪子。字武子。愼陽人。少好學。多所通覽。一作博學通覽。世說注二。初學記十一。寧解褐。除余杭令。在縣。興學校。養生徒。潔己修禮。志行之士。莫不來宗。一作宗之。�年之後。風化大行。自中興以來。崇學惇教未有如寧者也。在職六年。遷臨淮太守。書鈔。禦覽二百六十七。寧爲臨淮太守。徵拜中書侍郎。專掌西省。以職在機近。固辭不許。多所一作以。獻替。有益政一作治。道。禦覽二百二十。初學記十一。類聚四十八。寧爲中書侍郎。時烈宗雅好文學。而寧明習五經。甚見親愛。朝廷擬議。輒諮訪之。寧指朝士直言無諱。禦覽二百二十。初學記十一。求補豫章。寧在郡大設庠序。遣人往交州。采磬石以供學用。攺革舊制。不拘常憲。遠近至者千餘人。資給眾費。一出私祿。並取郡四姓子弟。皆充學生。課讀五經。又起學臺。功用彌廣。書鈔。範堅汪叔。字子常。爲廷尉。秦王典吏邵廣盜官幔。合布四十疋。依律棄市。廣息云﹑宗﹑二人自沒爲官奴婢。以贖父。尙書議可特聽。堅駮之曰。此爲施一恩於今。開萬怨於後。顯宗從之。正廣刑。禦覽二百三十一。範啟字榮期。愼陽人。父堅﹑護軍。啟以才義顯於世。仕至黃門郎。世說注三。

劉惔劉恢當作惔下同。字眞長。少淸峻。與王濛爲中書郎。時人以濛比袁曜卿。以恢比荀奉倩。初學記十一。禦覽二百二十。案劉恢字長升見王隱晉書。

會稽虞錄虞潭字思奧。七爲衛將軍。貌如不武。內堅明有膽決。𨿽屢統軍旅。而�有傾敗。書鈔。虞嘯父﹑光祿潭之孫。右將軍純之子。少歷顯位。與王廞同廢爲庶人。義旗初爲會稽內史。世說注八。虞悝與弟望並有士操。中宗爲丞相。招延四方之士。辟虞爲府掾。時人謂之百六掾。望亦被召。恥而不應。書鈔。案此亦引中興書會稽虞錄。晉書悝附忠義。虞預字叔寧。好學有文才。中宗以爲記室參軍。書鈔。預有學有才。轉瑯玡王常侍。書鈔。二節亦引中興會稽虞錄。

陸錄陸曄陸曄。童齔中。從兄機稱之爲陸氏之寶。我家不世之才也。禦覽四百四十三。陸玩曄弟。字士瑤。王導﹑郗鑑﹑庾亮﹑相繼殂。朝野憂懼。咸以爲三良旣沒。國基墜矣。於是遷玩侍中﹑司空。給羽林四十人。玩比陳讓。不聽。旣拜。嘆息謂賓客曰。以我爲三公。是天下無人也。談者以玩爲知言。類聚四十七。禦覽二百八。陸納玩子。字祖言。徵拜左民尙書。將應召。綱紀白曰。宜裝幾舫。納曰。吾家不在此。已敕私奴乘駕裝並食糧米。無所須也。臨發。載被襆而已。其餘皆封還官。禦覽四百三十一。陸納爲吳興太守。時衛將軍謝安嘗欲詣納。納兄子俶﹑怪納無供辦。復不請問。一作不敢問之。乃密作數十人供。安至。納所設。惟茶果而已。俶遂陳盛饌。珍羞畢具。及安去。一作俶不精飲食客罷。納大怒。杖俶四十。云汝旣不能光益父叔。乃復穢我素業。禦覽五百十二。又八百六十七。陸納爲吳興太守。辭大司馬桓溫。因問溫曰。醉可飲幾酒。肉食多少。溫曰。溫年大來。飲酒不過三升便醉。日肉不過十臠。納後伺閒求入。自言外有微禮。溫敕而受。止有酒一斗。鹿肉一盤。一坐愕然。納曰。公近云飲三升。民正可二升。今有一斗。以備餘瀝。溫嘆服。禦覽八百六十三。書鈔。

廬江何錄何比干字長卿。武帝時爲丹陽都尉。有陰徳。嘗獨坐。天大雨。有一老母詣比干。而衣不濡。比干怪而敬焉。臨去。懷中出金冊九百九十枚。以授比干曰。爾子孫當佩印綬。如此冊數。禦覽四百七十。廬江何充字次道。禦覽二百九。充年在童齔。伯父邃謂之曰。我爲兒時。亡伯車騎謂我。汝後當與伯父爭名。汝今器宇宏深。亦當名出我右。由是少有名望。禦覽四百四十三。充爲司徒王導諮議參軍。禦覽二百九。王惇以震主之威。收羅賢俊。辟充以主簿。充知惇有異志。逡巡疏外。及惇稱含惇兄。有惠政。一坐畏惇。擊節而已。充獨抗之。其時眾人爲之失色。由是忤意。出爲東海王文學。世說注三。初庾冰兄弟每說顯宗。國有彊敵。宜須長君。顯宗晏駕。何充建議曰。父子相傳。先王舊典。忽妄攺易。懼非長計。冰等不從。遂立康帝。康帝臨軒。冰﹑充﹑侍坐。帝曰。朕嗣洪業。二君之力也。充對曰。陛下龍飛。臣冰之力。若如臣議。不睹升平之世。其彊正不撓。率皆如此。禦覽四百二十八。何準字幼道。廬江灊人。驃騎將軍充第五弟也。雅好髙尙。徵聘一無所就。充位居宰相。權傾人主。而準散帶衡門。不及世事。於時名徳皆稱之。年四十七。卒。有女爲穆帝皇后。贈光祿大夫。子恢讓不受。世說注六。何澄準子。字子玄。淸正有器望。歷尙書。左僕射。世說注八。何琦字萬倫。遭母憂。停柩在殯。爲鄰火所逼。煙焰已交。家乏僮役。計無從出。乃匍匐棺所號哭而已。俄而風止火息。堂屋一間乃免。禦覽四百十一。琦養志衡門。不交人事。丰約與鄰鄕共之。頻徵不起。桓溫與琦登縣略山。喟然嘆曰。此山南有人焉。何某眞正是也。禦覽五百三逸民部三。晉書琦列孝友。褚翜色洽反。音歃。原引誤作翼。字謀遠。少失父母。以材藝堪幹立名。肅祖卽位。徵拜屯騎校尉。遷太子左衛率。禦覽二百四十七。褚裒字季野。河南人也。弱冠。譙國桓彜見而目之曰。褚季野皮裏陽秋。裒女卽康獻後也。徵拜侍中。遷尙書。裒以后父。苦求外出。除江州刺史。邪政貞素。每崇淸約。常使私僮樵采。禦覽二百五十六。褚裒一作�。授衛將軍﹑中書令。以中書銓。管詔命。不宜以親居之。固讓。類聚四十八。禦覽二百二十。徵北大將軍褚裒遣督護王堪當作龕。迎流民。軍次岱陂。爲石遵所破。死傷過半。裒還京口聞哭聲甚眾。問何哭之多。左右曰。岱陂之役也。裒恥恨。發疾而薨。禦覽四百八十七。薨贈太傅元穆侯。文選褚淵碑文注。蔡謨字道明。禦覽二百八。謨拜太常。咸康四年臨軒。門下奏非祭祀宴饗。則無設樂。謨奏宜有金石。顯宗納焉。臨軒作樂。自此始也。禦覽二百二十八。書鈔。蔡謨爲尙書。上疏曰。八座之任。非賢莫居。前後選用。名資有常。孔愉﹑諸葛恢﹑並以淸節令才。素有名望。昔愉爲禦史中丞。臣尙爲司徒長史。恢爲會稽太守。臣爲尙書郎。恢尹丹陽。臣守小郡。名輩不同。階級殊懸。今猥以輕鄙。超逾等疋。上亂聖朝貫魚之次。下違羣士準平之論。豈惟微臣斯亡之誡。實貽聖政維塵之累。禦覽二百十二。遷司徒。謨固讓曰。若我作司徒。將爲後代哂。義不敢拜。詔數十下。謨章表十餘上。孝宗臨軒。遣侍中紀璩﹑黃門郎丁纂﹑徵謨。謨陳以疾篤。使主簿謝攸對。自平旦至日中。一作自朝至申。使者十餘反而謨不至。孝宗時年八歲。甚怪之。亟問左右曰。所召何人。何以至今不來。臨軒何時當竟。皇太后詔曰。必不來者宜罷朝。中軍殷浩奏曰。免吏部尙書江彪官。會稽王曰。蔡公�違上命。無人臣之禮。若人主卑屈於上。大義不行於下。亦不復知所以爲治。於是公卿奏送謨廷尉。以正刑書。謨懼。率子弟素服詣闕稽顙。到廷尉待罪。詔可依舊制。免爲庶人。類聚四十七。禦覽二百八。又四百九十八。蔡謨免。皇太后詔以謨爲左光祿大夫。開府。儀同三司。遣謁者孟洪就加冊命。謨上疏陳謝。遂以疾篤不行。賜幾杖。門施行馬。禦覽二百四十三。蔡系字子叔。濟陽人。司徒謨第二子。有文理。仕至撫軍長史。世說注四。

瑯玡諸葛錄諸葛氏之先。出自葛國。漢司隸校尉諸葛丰。以忠彊立名。子孫代居二千石。三國之興。蜀有丞相亮。吳有大將軍瑾。魏有司空誕。名並蓋海內。爲天下盛族。禦覽四百七十。諸葛誕叛。遣子靚入質於吳。吳亡入洛。自以父誕爲太祖所斬。誓不見太祖。叔母瑯玡武王妃﹑靚之姊也。帝後因靚在姊間。往就見焉。靚逃於廁。帝又逼之。靚流涕曰。臣不能漆身吞炭。復睹聖顏。禦覽四百八十。諸葛恢字道明。書鈔引恢作忻。又明作瑯玡諸葛錄。頤弟也。弱冠知名。初仕卽邱長。轉臨沂令。值天下亂。避地江左。一作避難過江。於時與潁川荀顗字道明﹑陳畱蔡謨字道明﹑俱有名譽。號中興三明。時人爲之歌一作語。曰。京都三明各有名。蔡氏儒雅荀葛淸。禦覽三百六十三。世說注四。文選王文憲集序注。中宗遷恢爲會稽太守。臨行。上爲置酒。謂之曰。今之會稽。昔一作晉。之關中。足食足兵。在於良一作太。守。以君有邪任之方。是以相屈。四方分崩。當匡振否運。治之所先。君爲言之。恢陳謝。因對曰。今天下喪亂之餘。風俗淩遲。宜尊五美。屏四惡。進忠實之士。退浮華之黨。中宗深納之焉。類聚六。禦覽二百六十一。恢爲會稽守二年。政淸民和。書鈔。

陳郡殷錄殷羨。殷融字洪遠。陳郡人。桓彜有人倫鑑。見融甚嘆美之。著象不盡意大賢須易論。理義精微。談者稱焉兄子浩。亦能淸言。每與浩談。有時而屈。退而著論。融更居長。司徒王導以爲右一作左。西屬。融飲酒善舞。終日嘯詠。未常以世務自嬰。導甚親悅焉。累遷吏部尙書。太常卿。卒。世說注三。禦覽二百九。書鈔。案書鈔引作中興書陳郡郭錄。郭自殷字之誤。殷浩字淵源。羨子。識度淸遠。弱冠。與京兆杜乂並有美譽。尢善言玄理。論難精微。長於老易。故風流淸談者。皆宗歸之。三府辟皆不就。徵西將軍庾亮引爲記室參軍。禦覽二百四十九。世說注五。書鈔。案書鈔二引皆作陳郡殷錄。浩爲亮司馬。世說注三。浩棲遲積年。累聘不至。世說注四。除侍中。安西軍司。稱疾不起。書鈔。建元初。庾亮兄弟何充等相尋薨。太宗以撫軍輔政。徵浩爲揚州。從民譽也。世說注二。殷允字子思。陳畱疑是陳郡之誤。人。太常康第六子。恭素謙退。有儒者之風。歷吏部尙書。世說注五。殷仲堪。浩從子。仲堪父常疾患經時。仲堪衣不解帶數年。自分劑湯藥。誤以藥手拭淚。遂眇一目。世說注七。殷仲堪少好學。能淸言。善屬文。人士咸欽愛之。以孝行稱。烈宗聞其名。爲太子中庶子。甚相知悅。禦覽二百四十五。殷仲堪上白鹿表曰。巴陵縣靑水山得白鹿一頭。白者正色。鹿者景福嘉義。禦覽九百六。初仲堪欲起兵。密邀覬。覬不同。楊廣與弟佺期勸殺覬。仲堪不許。世說注一。顧悅字君叔。晉陵人。初爲殷浩揚州別駕。浩卒。上疏理浩。或諫以浩爲太宗所廢。必不依許。悅固爭之。浩果得申。物論稱之。後至尙書左丞。世說注二。顧愷之悅子。博學有才气。爲人遲鈍而自矜尙。爲時所笑。世說注三。

會稽孔錄孔愉字敬康。少與同郡張茂字偉康﹑丁潭字子康﹑俱知名。號曰會稽三康。禦覽三百六十三。愉以討華軼功。封余不亭侯。初愉少時。嘗得一龜。經余不亭放龜溪中。龜中流左顧者數過。後以功封余不亭侯。以鑄印而龜左顧。更鑄亦然。印工以聞愉。愉悟乃取佩。初學記二十六。禦覽二百。司徒王導將以趙冰爲中護軍。孔愉謂導曰。中興以來。處此官者。周伯仁﹑應思遠﹑今誠乏才。豈可以趙冰居之。其秉正不撓。皆此類也。禦覽二百四十。孔坦愉從子。字君平。以才名獨步。補東宮舍人。書鈔。案此引作會稽孔錄。孔嚴原引誤巖。字彭祖。愉從子。會稽山陰人。父儉﹑黃門侍郎。世說注五。嚴補大中正。時東海王弈信用羣下。上疏求海鹽﹑錢塘﹑以水牛牽埭。稅取錢直。玉篇土部引此二句。作求以牛車牽埭。取其海稅。嚴啟宜寢表。帝詔曰。弈謂此適民無損害。豈奪惠卹之旨也。省所啟。敬納忠規。禦覽六百二十七。嚴有才學。歷丹陽尹。尙書。西陽侯。在朝多所匡正。爲吳興太守。大得民和。後卒於家。世說注五。孔演當作衍。字元舒。原引誤倒。書鈔。因誤作太元。中宗命爲安東參軍。專掌記室。時書命殷積。演每稱職。禦覽二百四十。書鈔引末句作會稽孔錄。演。晉國初建。與庾亮俱補中書侍郎。肅宗之在東宮。孔演領太子中庶子。於時中興肇建。庶事艸創。演經學博通。又練識舊典。朝儀軌制。多取正焉。山是元﹑明﹑二帝。並親愛之。初學記十一。禦覽二百二十。又二百四十五。孔衍爲廣陵郡。時人爲之寒心。而衍不形於色。郡𨿽鄰接西賊。猶教誘後進。不以戎務廢業。書鈔。張茂。初起義討賊陳武。一郡用全。中宗初鎭。召爲掾屬。中興。累遷至太子右衛率。出爲吳國內史。爲沈充所殺。茂妻陸氏﹑散家財。合義軍。助國討充。詣闕上書。理茂忠節。詔書褒嘆。追贈太僕卿。禦覽四百三十九。

丹陽陶錄陶回字恭之。書鈔引作洄字恭潤。禦覽四百二十八引作恭則。王導以回有器幹。擢拜北軍中候。禦覽二百四十。大將軍王惇命爲參軍。轉州別駕。在府稱職。書鈔。案此引作丹陽陶錄。陶回拜領軍將軍。加散騎常侍。性方範不畏彊禦。丹陽尹桓景頗以佞事司徒王導。導甚暱之。回常慷慨謂景非正人。不宜親狎。會熒惑守南斗經旬。王公語回曰。南斗揚州分。而熒惑守之。吾當遜位。以厭此謫。回答曰。公以明徳作相。一作鎭。輔弼聖主。當親忠貞。遠邪佞。而與桓景造膝。熒惑何由退舍。導深愧之。禦覽二百三十九。又四百二十八。又四百九十一。

陳郡謝錄謝鯤字幼輿。弱冠知名。值中朝大亂。長沙王乂輔政。親媚小人。忌害君子。時疾鯤名譖之。乂遂執欲鞭之。鯤解衣伏鑕。神無動容。乂異而釋之。又無喜色。禦覽六百四十九。太傅東海王越聞其名。辟爲掾。於時懼胡來攻城。多蓄薪柴。鯤家僮載取官稿。除名。書鈔。案此引作中興書陳郡謝錄。謝尙字仁祖。司徒左西屬。爲會稽王友。禦覽二百四十八。書鈔。尙爲建武將軍﹑江夏相。世說注五。謝弈字無弈。陳郡陽夏人。祖衡﹑太子少傅。父裒﹑吏部尙書。弈少有器鑑。辟太尉掾。郯令。世說注一。弈自吏部郎出爲晉陵令。世說注七。累遷豫州刺史。世說注一。謝安字安石。年四歲。桓彜見而嘆曰。此兒風神秀徹。後當不減王東海。總角。神識深敏。气宇條暢。丞相王導知之。由是著名。禦覽三百八十四。安元居會稽。與支道林﹑王羲之﹑許詢﹑共遊處。出則漁弋山水。入則談說屬文。未嘗有處世意也。世說注四。東甌沃壤。名士各樂居之。太傅謝安未仕時。亦居東土。共王羲之﹑孫綽﹑李充﹑許詢﹑道林﹑皆文義冠世。共相友暱。禦覽四百七。王恭爲中書令。謝安石上疏曰。王恭超登淸任。當虛心乘理。文選王文憲集序注。於時氐賊彊盛。侵寇無已。朝議求文武良將。可以鎭靖北方者。衛大將軍安曰。惟兄子玄可任此事。中書郎郗超聞而嘆曰。安違眾舉親。明也。玄必不負舉。才也。於是徵還。拜建武將軍﹑兗州刺史。領廣陵相。監江北諸軍事。禦覽五百十二。世說注四。文選和王著作八公由詩注。安出鎭。廣築新城而居之。謝安築埭於新城北。百姓賴之。故名召伯埭。禦覽七十三。謝萬字萬石。太傅安弟也。才气髙俊。蚤知名。歷吏部郎。西中郎將。豫州刺史。散騎常侍。世說注二。萬才器俊秀。善自炫曜。故致有時譽。兼善屬文。能談論。時人稱之。世說注三又五。謝萬少而才器俊秀。太宗聞其名。取爲鎭軍從事中郎。禦覽二百四十九。萬之爲豫州。氐羌暴掠司﹑豫﹑鮮卑屯結並﹑冀。萬旣受方任。自率眾入潁。以援洛陽。萬矜豪傲物。失士眾之心。北中郎郗曇以疾還彭城。萬以爲賊盛致退。便向還南。遂自潰亂。狠狽單歸。太宗輔政。責之。廢爲庶人。世說注五。萬器量不及安石。𨿽居藩任。安在私門之時。名稱居萬上也。世說注五。升平五年詔曰。前西中郎將謝萬﹑才義簡亮。宜居獻替。其爲散騎常侍。類聚四十八。萬爲尙書令。薨。博士議謚曰。萬無他才望。直以宰相弟。遂居淸顯。妄自誇擬。曾無慚徳。案謚法﹑因事有功曰襄。貪以敗官曰墨。宜謚曰襄墨公。朝議直曰襄公。禦覽四百九十二。謝石字石奴。世說注三。謝石上疏曰。屍素朝端。忽焉五載。文選褚淵碑文注。謝石遷尙書令。石上表以腳疾不敢朝拜。乞依故尙書王彪之例。於府總攝。詔聽之。書鈔。謝安弟石。歷尙書令薨。年六十二。石無他才望。直以宰相弟兼有大勛。遂居淸顯。而聚斂無厭。取譏當世。禦覽六百二十七。世說注三。文選奏彈王源注。引謝石以有大勛。遂居淸顯。二句。作何法盛陳郡錄。謝玄弈子。字幼度。進號冠軍將軍。加領徐州牧。一作刺史。還於廣陵。以功封東興縣侯。太元八年。秦主苻堅傾國大出。眾號百萬。先遣苻融﹑慕容暐﹑張蠔﹑苻方﹑四師至潁口。梁成﹑王先﹑等守洛澗。詔加衛將軍安爲徵討大都督。玄爲前鋒。都督徐﹑兗﹑靑﹑三州。揚州之晉陵﹑幽州之燕國﹑諸軍事。與叔父徵虜將軍石﹑從弟輔國將軍琰﹑西中郎將桓伊﹑龍驤將軍檀元﹑等拒之。眾凡八萬。玄先遣廣陵相劉牢之五千人。直指洛澗卽斬梁成。及成弟云。步騎崩潰。爭赴淮水。斬首萬級。生擒五千餘人。十月。苻融進屯壽陽。玄與琰等選精銳八千人。決戰肥水南。射傷苻堅。臨陣斬苻融。俘獲萬計。得僞輦及雲母車。其餘寶器山積。錦罽萬端。牛馬驢騾駱駝十萬疋。封康樂公。禦覽三百九。文選十九述祖徳詩注。案選注引略作陳郡謝錄。兗州旣平。謝玄患水道險�。糧道艱難。壅呂梁水。立七埭。以利運漕。禦覽七十三。白帖。謝琰字瑗度。書鈔引作字瓊父。安少子也。安以琰有軍國才用。出爲輔國將軍。以精兵八千人。拒氐破賊有勛焉。進號徵虜。左僕射。領詹事。書鈔。文選齊故陸昭王碑文注。案均引陳郡謝錄。謝琰爲會稽內史。督五郡事。隆安四年。孫恩復寇浹口。入余姚﹑上虞。進及邢浦﹑上黨當作虞。太守張虔碩戰敗於邢浦。去山陰北三十五里。人情震懼。羣賊銳進。咸以宜持重嚴備。且列水軍於南湖。又應分軍設伏以待之。琰不聽。外白賊至。時尙未食。琰曰。要先滅此寇而後食耳。跨馬而出。摧鋒陷陣。廣武將軍桓寶爲前鋒。果敢能戰。殺賊甚多。而塘路迮狹。魚貫不聚。賊自艦中傍射。前後斷絕。琰至千里亭。與二子肇﹑峻﹑俱被害。寶亦死之。禦覽三百二十三。書鈔。謝朗石兄子。博涉有逸才﹑善言玄理。世說注三。謝沈字行思。一作靜思。時朝議七廟毀。於是徵太學博士。用質凝滯。書鈔。沈爲祠部郎。何充﹑庾冰﹑並稱沈有史才。遷大著作以上亦見禦覽二百三十四。郎撰晉書三十餘卷。時年五十二。沈先著後漢書百卷。及毛詩﹑漢書﹑外傳。及詩賦文論。皆行於世。其才學在虞預之右。書鈔。王遜。王遜爲廣州刺史。民人謁者。多使作金刺通名。妻詰之曰。何先淸而後濁也。書鈔。毛璩。寶孫。毛璩爲譙王司馬。時海陵縣地多菇蒲。處所幽邃。亡戶保之。璩請討。放火而進。天旣旱。地皆菇封。封燃。叛人走出。近得萬戶。禦覽九百九十九。劉遐字正長。廣平人。性果毅。便弓馬。遭天下亂。遐自爲�主。攻抄日至。無時不戰。遐每奮擊。直入賊軍。陷堅摧銳。鄕人邵續原作績。深知之。以女妻焉。遂立壁河濟之間。胡不敢逼。時人號爲關羽﹑張飛。禦覽四百三十五。鄧遐。嶽子。鄧遐气蓋當時。文選齊故安陸昭王碑文注。陳壽。陳壽爲司徒。仰理萬機。俯澄邦教。類聚。

太康孫錄孫統字承公。太原人。善屬文。時人謂其有祖楚風。仕至余姚令。世說注五。承公少誕任不羈。家於會稽。性好山水。及求鄞縣。遺心細務。縱意遊肆。名阜勝川。靡不歷覽。世說注七。孫騰。統子也。博學。歷中庶子。廷尉。世說注五。孫綽亦楚孫。字興公。太原中都人。少以文稱。歷太學博士。大著作。世說注二。綽爲章安令。稍遷散騎常侍。領著作郎。尋轉廷尉卿。著作如故。卒。於時才筆之士。綽爲其冠。故溫王郗庾諸公之薨。必須綽銘。而後刊石。文選遊天臺山賦注。初學記十二。孫盛字安國。太原中都人。博學彊識。歷著作郎。瀏陽令。庾亮爲荊州。以爲徵西主簿。世說注二。盛歷散騎當侍。祕書監。常領著作。禦覽二百三十四。加給事中。篤尙好學。自少及長。常手不釋卷。旣居史官。乃著三國陽秋。初學記十二。禦覽二百三十三。孫盛年十歲。避難度江。及長。博學善元理。於時殷浩擅名一時。無與抗論者。惟盛嘗詣浩談論。對食。奮麈尾毛。悉落飯中。食冷而復暖者數四。至暮忘食。理竟不定。禦覽六百十七。孫盛以祕書監領著作。幹寶以散騎常侍領著作。孫綽以散騎常侍及陳壽並領大著作。書鈔。案此引作中興太康孫錄。孫潛。盛長子也。豫章太守。殷仲堪下討王國寶。潛時在郡。逼爲咨議參軍。固辭不就。遂以憂卒。世說注二。

幹錄幹寶字令升。新蔡人。祖正﹑吳奮武將軍。父瑩﹑丹陽丞。寶少以博學才器著稱。世說注七。寶始以尙書郎領國史。遷散騎常侍。卒。撰晉紀。起宣帝迄湣五十三年。評論切中。咸稱之善。文選晉紀論武帝革命注。幹瓚以穆帝時爲大將軍誅死。史記集解序注。鄧騫字長眞。長沙人也。禦覽二百六十三。譙王丞爲魏乂所敗。乂求騫甚急。鄕人爲懼。騫笑曰。欲用我耳。乃往詣。乂喜謂曰。君可謂古之解揚也。以爲別駕。同上。長沙鄧粲。騫子。髙潔著名。桓沖召粲爲別駕。粲起就職。時南郡劉尙公亦治操不仕。粲旣就職。尙公語粲曰。卿道廣學深。眾所推懷。忽然攺節。誠失所望。粲笑答曰。足下可謂有志於隱。而未知隱之爲道。朝亦可隱。市亦可隱。初在我不在於物。尙公無以難之。𨿽然。粲名譽解半矣。禦覽二百六十三。習鑿齒字彥威。襄陽人。少以文稱。善尺牘。桓溫在荊州。辟爲從事。歷治中別駕。遷榮陽太守。世說注二。溫辟鑿齒爲別駕。溫出徵伐。齒或從或守。所在任職。每處機要。邪事有績。善尺牘論議。溫甚器遇之。任職十年。書鈔。

陳郡袁錄袁瑰原引作環。字山甫。爲國子祭酒。時屢喪亂。禮教陵遲。上疏求立學徒。帝從之國學之興。自瑰始也。書鈔。案此引作陳郡袁錄。袁耽瑰從祖準孫。字彥道。少有才气。倜儻不羈。爲士類所稱。王導引爲參軍。書鈔。案此同上。

濟陽江錄江逌。殷浩北伐。江逌爲長史。及丁零反叛。謂張遇。浩軍震懼。姚襄去軍十里結艸爲營。方欲擊浩。浩甚懷憂。令逌伐之。逌曰。今兵非不精。而眾少於羌。且塹柵甚固。難與校力。乃取數百雞。以長繩連之。腳皆系火。一時驅放。以兵遏後。羣雞駭散。一時飛過塹。並集於羌營。火皆燃。因其驚亂。縱兵擊之。襄遂摧退。禦覽三百二十一。又八百六十八。初學記二十五。類聚八十引皆略。江逌爲侍中。時孝宗欲於後園修立池苑。逌諫以彊賊未滅。宜務軍備。當存儉約。以率羣下。上卽納之也。禦覽四百五十三。江灌字道羣。陳畱人。僕射虨統子。從弟也。有才器。與從兄逌原誤逍。名相亞。仕至尙書。中護軍。世說注五。江繪。當作績。灌子。江繪爲禦史中丞。旣到職。彈奏無所屈撓。時元顯專政。多行驕橫。繪密啟之。書鈔。案此引作濟陽江錄。車胤。車胤爲廣州刺史。居官貪濁。土豪等以斃之。書鈔。劉牢之。太元九年。慕容垂復圍鄴。謝元遣劉牢之救之。十年。至鄴。垂逆戰而敗。遂撤圍遁。牢之追之。劉牢之至五橋澤中敗績。兵士殆盡。牢之馬超五丈澗得免。禦覽七十二。元興元年。桓玄反。牢之素惡元顯。欲假玄以除之。劉牢之屯洌州。桓玄至於湖。遣牢之族舅何睦說曰。今君戰敗則傾宗。戰勝亦覆族。欲以是安歸乎。孰若翻然攺圖。惟理是宅。則與金石等固。名與天壤俱無窮哉。牢之得說。詣玄請降。禦覽四百六十二。張軌。張駿舞八佾。建豹尾。所署官一擬王者。書鈔。張天錫。後以貧拜廬江太守。薨贈侍中。世說注二。孫晷字文度。吳人。少佃於野。時年饑谷貴。人有生刈其稻者。晷見而避之。旣而刈一擔自送焉。鄕人感愧終日。屢空。怡然自足。辟命皆不就。妻虞預女也。少稟伯喜風。共安儉約。禦覽五百三。又八百三十九。顏含字宏都。瑯玡人。含次嫂樊氏。老而失明。含奉養必束帶躬親。嘗省嫂病困。須得●蛇膽爲藥。而求不能得。含憂嘆累日。平晝獨坐。忽有一童子持一靑囊授含。含開視乃蛇膽也。童子逡巡出戶。化爲靑鴻飛去。得膽藥成。嫂病卽愈。禦覽四百十六。類聚九十一略。瑯玡顏含拜光祿大夫。門施行馬。賜牀帳被褥。敕大官四時致膳。固辭不受。於時論者以王導帝之師傅。名位隆重。百寮宜爲降禮。太常馮懷以問於含。含曰。王公𨿽重。理無偏敬。降禮之言。或是諸君事宜。鄙人老矣。不識時務。書鈔。鳥程吳逵。往經饑饉。父母兄嫂及羣從小幼之親。死十有三人。逵病篤。鄕裏咸葦裹布而埋之。親屬皆盡。存者惟逵夫妻而已。家徒四壁。晝則傭賃。夜還燒磚伐木。夜在山艸屢遇虎。虎下道避之。夫妻勤苦。期年中。成七墓十三棺。鄰里嘉上其志義。葬日悉出助之。太守張崇之義其志行。加羔雁之禮。命補功曹吏。逵以門寒。固辭不就。禦覽四百十一。易雄字與長。舉孝廉。爲州主簿。遷別駕。自以寒門不宜處其位。解位。後爲舂陵令。書鈔。易雄仕郡爲主簿。張昌之亂。執太守萬嗣將斬之。雄對賊爭論曲直。賊怒。叱使牽雄斬之。雄趨出自若。賊又呼問之。雄對如初。如此者三。賊乃捨之。嗣由是獲免。雄遂知名。書鈔。易雄。長沙瀏陽人。爲舂陵令。聞王惇作逆。譙王丞檄至。雄馳檄遠近。列惇罪惡。俄而王師敗績。惇得肆暴。收雄姑熟。以檄示焉。雄曰。有之。惜雄位微力弱。不能救國難。安以生爲。今日卽戮。得爲忠鬼。乃其願也。禦覽四百十七。羅企生字宗伯。豫章人。殷仲堪初請爲府功曹。桓玄來攻。轉咨議參軍。仲堪多疑少決。企生深憂之。謂其弟遵生曰。殷侯仁而無斷。事必無成。成敗天也。吾當死生以之。及仲堪走。文武並無送者。惟企生從焉。路經家門。遵生紿之曰。作如此分別。何可不執手。企生回馬授手。遵生便牽下之。謂曰。家有老母。將欲何行。企生揮泣曰。今日之事。我必死之。汝等奉養。不失子道。一門之內。有忠與孝。亦復何恨。遵生抱之愈急。仲堪於路待之。企生遙呼曰。今日死生是同。願少見待。仲堪見其無脫理。策馬而去。俄而玄至。人士悉詣玄。企生獨不往。而營理仲堪家。或謂曰。玄性猜急。未能取卿誠節。若遂不詣。禍必至矣。企生正色曰。我殷侯吏。見遇以國士。不能共殄醜逆。致此奔敗。何面目就桓求生乎。玄聞。怒而收之。謂曰。相遇如此。何以見負。企生曰。使君口血未幹。而生此姦計。自傷力劣。不能翦定凶逆。我死恨晚爾。玄遂斬之。時年三十有七。眾咸悼之。世說注一。鄧攸字伯道。爲石勒參軍。勒過泗水。攸與鄕人河東陳嘏﹑平陽馬恬﹑共謀叛勒。破車以牛馬負妻子入艸中。又遇賊掠牛馬去。攸語妻曰。吾弟早亡。惟有一息。今當步走。兩兒恐盡死。不如棄我兒。抱弟子遺民。婦乃從之。禦覽四百十六。攸棄兒於艸中。兒啼呼追之。至莫復反。攸明日系兒於樹而去。遂渡江。至尙書左僕射。卒。弟子綏服攸齊衰三年。世說注一。鄧攸爲吳郡守。輒賑卹貨貧。書鈔。吳隱之字處默。濮陽人。少有孝行。遭母憂。哀毀過禮。時與太常韓康伯鄰居。隱之每哭。康伯母輒泣涕。悲不自勝。旣而語康伯曰。汝後若居銓衡之職。當用如此輩人。及康伯爲吏部尙書。因進用之。遂歷淸望。初學記十一。類聚二十。禦覽四百十二。又四百四十三。隱之。太元中以國子博士爲太子右衛率。禦覽二百四十七。廣州北界有一水名貪泉。父老云。飲此水者皆使廉士變貪。禦覽四百九十二。舊云。往廣州飲貪泉。失廉潔之性。吳隱之爲刺史。自酌貪泉飲之。題石門爲詩云。石門有貪泉。一飲重千金。試使夷齊飲。終當不易心。世說注一。初學記八。虞喜字仲寧。好學博古。中宗初鎭江左。上疏薦喜。公車徵不至。司空賀循每一詣喜。輒經信宿。云不能測也。康帝以爲散騎常侍。又不起。永和初時禘。太廟應有遞毀。尙書郎徐禪詣喜講。所著數十萬言。禦覽五百三。髙陽許詢字玄度。寓居會稽。司徒蔡謨辟不起。詢有才藻。善屬文。能淸言。於時士人皆欽一作仰。愛之。文選江淹雜體詩注。書鈔。案書鈔引作晉中興士人書。則列儒林可知。故因附虞喜後。又史通謂何禎﹑許詢﹑文雅髙於揚豫。王隱遺而不編。网漏過爲迂闊。今晉書亦並不載於文苑。何哉。髙陽許詢字元度。丹陽許元字遠遊。並養髙不仕。詢有才藻。能淸言。元山居服食。志求仙道。遊會稽臨海山。誓不歸家。乃與婦書令攺適後入剡深山莫知所止。或以爲升仙。禦覽五百三。泛毓字稚春。北海廬人。世說補一注。杜夷字行齊。以儒學稱。中宗以爲丞相祭酒。中興初。皇太子凡三至夷捨。執經問義。初學記十。禦覽二百三十六。杜夷素以儒稱。秉操貞素。中宗以爲儒林祭酒。類聚。徐邈字仙民。東莞姑幕人也。一作字景山。以東州儒素。少一作坐。好學。尢善經傳。時烈宗始覽典籍。招延禮學之士。後將軍謝安。舉邈應選。補中書舍人。專在西省。撰正五經音訓。學者宗之。每預顧問。輒有獻替。多所補益。烈宗甚愛之。初學記十一。禦覽二百二十二。建元當作太元。中。爲太子前衛率。禦覽二百四十七。範宣字宣子。陳畱人也。年十歲。能誦詩書。嘗以刀傷手。捧手攺容。人問痛邪。答曰。不足爲痛。但受全之體而致毀傷。不可處耳。家人以其年幼而異焉。禦覽三百七十。範宣八歲。後園挑菜。誤傷指。大啼。問痛邪。答曰。非爲痛。身體發膚。不敢毀傷。是以啼也。同上四百十二。宣少好學。手不釋卷。博覽眾書。善三禮。同上三百八十四。範宣少尙隱遁。博綜眾書。徵辟並不應。𨿽閒居屢空。常研講爲業。諷誦之聲。有若齊魯。同上五百三。宣家至貧。罕交人事。豫章太守殷羨﹑見宣茅茨不完。欲爲攺室。宣固辭。羨愛之。以宣貧加年饑疾疫。厚餉給之。宣又不受。世說注一。逵不遠千里。往豫章詣範宣。宣見逵異之。以兄女妻焉。世說注七。曹毗字輔佐。譙國人。魏大司馬休曾孫也。好文籍。能屬詞。累遷太學博士。尙書郎。光祿勛。世說注三。李充字宏度。宏一作和。自是弘字之誤。江夏郢人也。祖康﹑父矩﹑皆有美名。充初辟丞相掾記室參軍。善箴銘也。以貧求郯縣。遷大著作中郎。以上亦見世說注二。於時典籍混亂。充刪除煩重。以類相從。分作四部。甚有條貫。祕閣以爲永制。禦覽二百三十四。書鈔。充母衛氏。廷尉展之妹也。充少孤。母聰明有訓。又善楷書。妙參鐘索。世咸重之。充從兄咸。亦善書。禦覽七百四十九。李軌字弘範。江夏人。仕至尙書郎。世說注八。案經典釋文。易書詩三禮左氏公羊老莊軌皆有音。謂爲東晉祠部郎中都亭侯。晉書何以不載。故姑附充後以俟考。伏滔字玄度。平昌安邱人。少有才學。舉秀才。大司馬桓溫參軍。領大著作。掌國史。遊擊將軍。卒。世說注二。董威每得殘碎繒輒。結以爲衣。號曰百給。類聚六十七。任旭字次龍。臨海人。操立淸儉。不染流俗。郡將蔣秀請爲功曹。治官貪穢。每不奉法。旭正色苦諫。秀旣不納。旭乃謝去。閉門講肄。養志而已。久之秀坐事被收。旭於獄狼狽營救。躬自扶送。秀慨然嘆曰。任功曹直人。吾違其讜言。以至於此。復何言哉。禦覽二百六十四。郭文字文舉。避亂上余杭大辟山。縣令顧颺親迎文舉。歸贈一無所受。颺以文舉山行。或須皮衣。與韋蔥褶一具。文舉不納。使者置衣室中而去。文亦無言。蔥褶爛於戶內。書鈔。禦覽六百九十五。孟陋字少孤。少而貞潔。淸操絕倫。口不言世事。少時或漁弋。𨿽家人亦不知所之。太宗輔政。以爲參軍。不起。桓溫躬往造焉。或謂溫宜引在府。溫嘆曰。會稽王不能屈。非敢擬議也。陋聞之曰。億兆之人。無官者十居其九。豈能髙士哉。我病疾。不堪共相王之命。非敢爲髙也。禦覽五百四。翟湯字道淵。禦覽五百三引作長淵。尋陽人。篤行純素。始安太守幹寶與湯通家。遣船餉之。敕吏曰。翟公廉讓。卿致書訖。便委船還。湯無人送致。乃更貨易絹物。因寄還寶。寶本以惠而反煩之。益愧嘆焉。禦覽四百二十五。又八百十七。翟湯耕而後食。凡有饋贈。一無所受。庾亮薦湯。以國子博士徵。不起。湯子莊字祖休。遵湯之操。雅好弋釣。及長不復獵。人或問莊曰。同是害生之道而先生止去其一。何也。莊曰。獵自我。釣自物。故先節其甚者。且貪餌吞釣豈我哉。時人以爲知言。晚節亦不復釣。端坐蓽門。啜菽飲水。徵辟皆不就。莊子矯。矯子法。賜。並徵不至。世有隱行。禦覽五百三。郭翻字長翔。武昌人。少有志操。不交世事。家於臨川。惟以魚釣射獵爲娛。常以車獵。去家百餘里。道中逢一病人。以車送之。徒步而返。以上多依書鈔校補。庾亮薦。公車徵不就。乘小船歸武昌。安西將軍庾翼以帝舅之重。躬往逼翻。欲彊起之。翻曰。人各有所短。翼以翻船狹小。欲引就一作入。大船。翻曰。使君不以名當作民。鄙賤而辱臨之。此固野人之舟也。遂不肯。翼便俯屈入其船中。終日而去。禦覽五百三。又七百六十八。事類賦舟注。書鈔。郭翻少有忠操。居貧無業。起往古荒田。先立表題。經年無主。然後乃作。將熟有認之者。翻悉推與之。縣令聞。以稻歸翻。翻不受。類聚六十五。案類聚原本無末十字。此依唐類函類聚本補。郭翻墜刀於水。路人爲取。翻仍以與之。路人不取。至於三四。固辭。翻曰。爾尙不取。我豈能復得。路人曰。我若取此。將爲天地鬼神之所責矣。翻知其終不受。復沈刀於水。路人悵然。乃復驚汲爲取之。翻於是不逆其意。十倍刀價與之。其廉不受惠。皆此類也。禦覽三百四十五。劉驎之字子驥。一字遺民。原誤遺民。依世說注七引攺。好遊於山澤。志在存道。禦覽四百二十五引作志在逸遁。常采藥至名山。深入忘返。見有一澗。水南有二石囷。一囷開。一囷閉。或說囷中皆仙方祕藥。驎之便欲尋索。終不能得。桓沖請爲長史。固辭。居於岐陽。人事往來無不投止。驎之自供給。人人丰足。凡人致贈。一無所受。禦覽五百四。劉驎之南陽人。少有信義。去家百餘里。有一獨媼。病將死。嘆息謂人曰。誰當埋我。惟有劉長史耳。何由令知。驎之先聞其有病。一作患。故往候之。值其命終。乃身爲治棺殯送之。其仁愛惻隱如此。禦覽四百十九。戴逵字安道。譙國人。少博學。好談論。善屬文。能鼓琴。事類賦注琴。引作有文藝。善鼓琴。工書畫。其餘巧藝靡不畢綜。總角時以雞卵計溲白瓦屑作鄭玄碑。又爲文手自刻字。文旣綺藻。器亦妙絕。時人莫不驚嘆。知其深敏。禦覽三百八十四又五百四。書鈔。逵不樂當世。以琴書爲娛。不遠千里。禦覽五百七十七。太宰武陵王晞聞其能琴。使人召焉。逵對使者前打破琴。曰戴安道不能爲王門一作侯。伶人。以上亦見類聚四十四。禦覽五百四。晞怒。乃更引其兄述。述亦能樂。聞命欣然。操琴而往。事類賦注琴。累遷散騎常侍。郡縣逼乃逃去。吳國內史王詢有別館在虎邱山。乃潛住詢山中。謝玄﹑王詢﹑並表逵忠烈。備禮徵。不至。禦覽五百四。龔元之字道元。潛處陋巷。未嘗出入公門。人有致餉。一無所受。武陵太守孫放薦元之。詔以爲散騎常侍。郡縣逼苦﹑辭不行。前後四徵。一皆不降。禦覽五百四。淳於智字叔平。濟北人。上黨鮑瑗家多喪疾貧苦。或謂之曰。淳於叔平神人也。何不試說就卜。瑗乃令智作卦成。曰君謂宅東北有大桑樹。君徑至市。入門數十步。當有一人將新馬鞭者。就請還買。以懸此桑樹。三年當暴得財也。瑗承其言。詣市果得馬鞭懸之。正三年。後浚井得錢千萬。銅鐵雜器復可二十餘萬。於是家業用展。病者亦愈。禦覽四百八十四。謝弈女道韞。王凝之妻也。凝之弟獻之。嘗與賓客談議。辭理將屈。道韞遣婢白獻之曰。欲爲小郎解圍。乃以淸綾步障自蔽。申獻之前義。客不能屈。禦覽六百十七。

桓玄錄桓玄字敬道。玄出姑蘇。大築府第。文選南州桓公九井作注。案並上引作何法盛桓玄錄。詔桓玄曰。蕃衛王家。垂固萬葉。文選曲水詩注。詔桓玄爲楚王。備九錫之禮。玄到姑蘇。朝臣勸進。玄遂篡位也。文選解尙書表注。桓玄左右稱玄爲桓詔。桓徹諫曰。詔者。施於辭令。不以爲稱謂也。漢魏之主。皆無此言。願陛下稽古帝則。令萬世可法。玄曰。此詔已行。今宜敕罷之。禦覽五百九十三。桓玄聞義軍起。斬其二將。志慮窘塞。力與臧道士推算數厭勝之術。禦覽四百八十六。劉道規及下邳太守孟懷玉等。與桓玄戰於崢嶸洲。義軍乘風縱火。盡銳爭先。玄眾大潰。燒輜重夜遁。玄故將劉統﹑馮稚﹑等。聚黨四百人。掩沒潯陽城。建威將軍劉懷肅討平之。其黨自相斬以降。玄入江陵。太守馮談勸使更下戰。玄欲步出漢川。投梁州。而人情崩阻。不可復合。益州刺史毛璩弟璠卒。璩使其從孫佑之﹑參軍費恬﹑送璠喪葬江陵。璩弟子修之爲玄屯騎校尉。玄計窮欲走漢中。修之誘以入蜀。遂與石康等乘艦溯江數十里。恬與佑之迎擊玄。益州督護馮遷斫玄。玄曰。是何人邪。敢殺天子。遷曰欲殺天子之賊耳。遂斬玄首。並石康等五級。庾頤之及殿中監萬蓋﹑丁仙期﹑皆死之。玄年三十六。息升六歲。云我是豫章王。諸軍勿見殺。遂送至江陵市斬之。禦覽三百二十三。桓玄彊與人博弈。取其田宅。禦覽七百五十四。王機。廣州人背刺史郭訥。迎王機爲刺史。遂入廣州。訥乃持節出避之。機入城。就訥求節。訥曰。昔蘇武不失節。人以爲美。今寧可以與賊乎。天朝所假等威。義不可得相與。自可遣兵來取之。機慚而止。書鈔。禦覽六十一。王機纂廣州。懼王惇來討。杜弢在郁林。機與結好。杜弢原作弘。大破桂林賊。還遇王機於道。機勸弢取交州。弢素有意。乃執機節曰。節當相與疊。一作送。特何可獨捉。機遂以節與弢。於是機與弢及溫劭﹑劉沈﹑等並反。後並爲陶侃所殺。書鈔。禦覽六百八十一。案書鈔引杜弢作杜弘。王矩字令式。美容貌。每出行。觀者盈路。禦覽三百七十九。蘇峻。蘇峻作逆。與祖渙﹑許柳﹑等將萬餘人出橫江。連船東渡。時遇西風。旣濟半江中。忽更東風。吹船還西岸。峻�曰。是天助我。固將志也。禦覽七百六十八。孫恩者亦名靈秀。瑯玡人孫秀之族也。世奉事五斗米道。恩叔泰字敬遠。師事錢塘杜子恭爲弟子。子恭有內一作異。術。黨就人借瓜刀。其主求一作索。之。子恭曰。當相送還。刀主行至嘉興。有魚躍入船中。破魚得瓜刀。其爲神效往往如此。禦覽三百四十五。書鈔。孫恩敗。以囊簏盛嬰兒投之於外。或作水。而告之曰。賀汝先登仙堂。我尋而後就汝。禦覽七百四。

胡錄胡者。北夷之總名也。禦覽七百九十九。北狄。其地南接燕趙。北至沙漠。東漸九夷。西界六戎。世世自相君臣。不稟中國正朔。禦覽八百。胡俗以部落爲種類。其入居塞者有屠各種。最豪貴。故得爲單於。統領諸種。文選檄吳將校部曲文注。又與陳伯之書注。建興四年。劉載使劉曜寇長安。文選勸進表注。案此引作胡錄。劉粲悉害盧諶父母。文選答盧諶注二十五。案此引作何法盛晉錄。泰寧元年五月。大回風。吹劉曜太廟瓦垣外數十步。其欒梁栱桷無離者。瓦亦不毀。曜素服五月繕治之。禦覽七百六十七。劉曜進兵圍洛陽。百餘日不克。石勒謂徐晃曰。曜以疲卒十萬圍堅城。今以我初銳擊其衰怠。其勢必舉。十二月。勒兵四出。晝夜兼行。六日行千里。至洛陽。與曜大戰。遂執曜。書鈔。石勒與李陽相近。陽性剛愎。每歲與爭漚麻池共相撲打。互有勝負。勒旣貴。召陽至。引入。言及平生。酒酣牽陽肘曰。卿年老。臂中故有力不。頗復與人鬥邪。孤往數得卿尊拳。卿亦快遭一作得。孤毒手。因大笑。賞賜甚厚。卽日拜陽奉車都尉。除始興太守。勒治門合至峻。有醉胡乘馬徑入府門。勒問門吏馮翥。向走馬入門是何人。而不憚白。翥見問惶遽。誤對忘諱曰。向有醉胡乘馬馳來。卽已訶問。胡人難與語。非小吏所制。勒笑曰。胡正自難可與言。以上亦見類聚十九。其後章武太守樊坦入辭。居貧。衣服甚陋。曰。樊章武貧邪。朝服何以壞惡。坦性疏謬。對曰。頃遇羯胡。資財蕩盡。是以窮獘。勒大笑曰。羯賊乃爾大惡。取君物盡。坦汗流而不敢謝。勒賜坦衣。恕而不問。禦覽三百九十一。石虎有所平克。不復料其善惡。或盡坑斬﹑使無孑遺。禦覽四百九十二。冉閔殺石鑑及幸胡數萬人。於時人有髙鼻多須者。無不濫死。禦覽三百七十四。苻健。洪第三子。健陰圖關中。陽使其徒種麥。示無西意。以上亦見類聚八十五。有微知其計不肯耕種者。健殺之。後十餘日。帥眾西行。到孟津作浮橋。健原誤洪。使弟雄步騎五千人入潼關。兄子靑當作菁。入軹關。指河誓曰。若事不捷。汝死河北。我死河南。爲鬼無相見也。禦覽四百八十。苻健凶淫暴虐。常露刃張弓。椎鉗鋸鑿。殺人之具。備置左右。禦覽三百四十七。又四百九十二。又七百六十三。苻堅率眾五十萬向壽春。謂融曰。晉人若知朕來。便一時還南。固守長江。𨿽百萬之眾。無所用之。今祕吾來。令彼不知。彼顧江東。在此必當戰。若其潰敗。求守長江。不復可得。則吾事濟矣。乃祕不言堅自來。於是以小將旗列屯肥北。晉徵虜將軍謝石﹑冠軍將軍謝玄﹑輔國將軍謝琰﹑西中郎將桓伊﹑等。並阻水南。一時涉渡肥水。融曰。及吳未成列。擊之必克也。堅曰。不然。我長於步。彼便於水。今捨步入水。是以所短擊其所長。非良策矣。可須彼過水。一時擊之。彼旣背水。進退無術。乃可盡殺。然後船舫渡江。直指會稽。觀禹朝萬國之處。不亦樂乎。列陳以待。晉軍旣濟。戰於肥北。堅被重瘡。三軍潰亂。堅馳還長安。禦覽三百九。王猛北海人。居魏土。少貧賤。鬻畚爲業。嘗至洛陽貨畚。有人於市貴買其畚而無直。雲家近在此。可隨我取直。猛隨去。行不覺遠。而忽至深山中。此人語猛。且住樹下。當先啟府君。須臾猛進。見一公踞胡牀。頭髮悉白。侍一作將。從十許人。有一人引猛云。大司馬公可進。猛因拜老公。公曰。王公何緣拜。卽十倍售畚直。又發人送猛出山。旣出顧視。乃嵩髙山也。類聚四十七。禦覽二百九。又四百八十四。又八百八十一。太平廣記二百九十四。苻堅靑州刺史苻朗降。烈宗詔曰。朗深識逆順。望風歸化。旣嘉此誠。亦簡其才。可員外散騎侍郎。並賜給之。禦覽二百二十四。姚萇試諸子。謂曰。吾有一寶物。萬金不易。汝等技藝勝者。吾以與之。諸子皆素好馬。欲於父前試之。惟此下疑脫一興字。略不動。萇以爲賢。故越諸兄立爲嗣子。禦覽八百二。後蜀李雄太子班。雄寢疾。班晝夜省侍。衣不解帶。雄自少攻戰。大被傷痍。至是多膿潰。班爲吮膿。殊無難色。班卽雄兄之子也。禦覽四百十二。初閔帝在關中。與氐羌破鐵券﹑約不役使。禦覽五百九十八。書鈔引此。末句作誓不相侵。賨者。廩君之苗裔。巴氐於務相乘士船而浮。眾異之。立爲稟君。子孫列巴中。秦並天下。而薄其稅賦巴人。謂賦爲賨。因名巴賨。綱目十四集覽。遼東昌遼縣有靑城山。劉昭補注五。

晉錄補遺戴施得璽。陰懷還南。王彪之議。未詳傳國璽造創之始。然歷代以來。及太始之初。揖遜禪位。以玆相授。故是傳國之守器也。始得之。宜慶賀。書鈔。案此事系永和八年。中興初。以邊寇未靜。學校陵遲。特聽不試孝廉。而茂才猶依舊策試。諸州茂才。皆憚不往。楊儉慷慨。恥以炫曜取。終身不仕。罷歸田裏。書鈔。傅元盛書。有靑縑�﹑布�﹑絹�。書鈔。禦覽七百四引晉中興簿曰。盛書皂縹囊。書函中皆有香囊二。執朽轡以禦逸馬。乘勁風以振秋蓬。書鈔。王�弱冠。本州舉秀才。名顯當時。海內注目。書鈔。任丞字士恭。大興初爲屯騎校尉。職位兼重。居蕃屏躬處儉約。乘艸莽車。書鈔。案任丞疑譙王承之誤。𨿽唐晉書云承字敬才。而中興書作字士敬。又唐晉書云。承太興初拜屯騎校尉。又謂時湘土荒殘。承躬自儉約。乘葦茭車。胡母崇爲永康令。多受貨賂。政治苛暴。詔都街頓鞭一百。除名爲民。禦覽六百五十一。崔悅字道儒。文選盧諶贈崔溫一首注。案此引何法盛晉錄。晉諸公別傳輯本嘗輯諸家舊晉書。見各書所引晉人之別傳者不少。以其可以參互考證也。爰依晉書前後。復爲編排錄出。夫別傳者何。蓋別乎正史而名之也。故無論凡泛稱某傳者可歸之。卽家傳及名公鉅卿爲人所作之傳皆可云別傳。其中如羅含稱羅府君別傳。則家傳也。山濤稱袁宏山濤別傳。則時人所作之傳也。所以搜集晉諸公別傳。於此二類亦閒采之。而明標其名。惟荀氏家傳等。似是其家譜敍。故另錄其入晉以後之人。附於別傳之後。因而以譜敍自敍次焉。世紀家記次焉。本事行狀又次焉。至譜牒碑碣誄銘。請俟異日。蓋亦猶錄別傳以補訂正史之意也。故於輯諸公別傳而類及焉。同治四年孟夏月錄。

晉諸公別傳

王祥晉受禪時。廊廟之士。莫不歡容。而祥色不加怡。時人爲之語曰。王公恨恨。有送故之情也。禦覽四百九十六。

羊祜昔有攘羊遺叔向之母。母埋之。後事發檢羊。肉盡惟舌存。遂以羊舌爲氏族。祜其後也。禦覽四百二十六。先時吳童謠云。阿童復阿童。銜刀浮渡江。不畏岸上虎。但畏水中龍。祜聞之曰。此必水軍有功。卽表王浚爲龍驤將軍。謀伐吳。同上二百三十九。祜周行賊境七百餘里。往反四十餘日。刈賊谷以爲軍糧。皆計頃畝。送絹還直。使如谷價。同上八百三十七。

裴楷裴楷少知名。而風情朗悟。初陳畱阮籍遭母喪。楷弱冠往弔。籍乃離喪位。神志晏然。至乃縱情嘯詠。傍若無人。楷不爲攺容。行止自若。遂便率情獨哭。哭畢而退。威容舉動無異。禦覽五百六十一。石崇嘗與裴楷﹑孫綽﹑醉宴。而綽慢節過度。崇責之。楷曰。季舒酒狂。四海所知。足下飲人狂藥。責人正禮。同上七百三十九。賈充等治法律。楷亦參典其事。事畢。詔專讀奏平章當否。楷善能諷誦。音聲朗暢。執刑書穆若淸詠焉。同上三百八十八。

衛玠衛玠字叔寶。禦覽二百九。玠有虛令之秀。淸勝之气。在羣伍之中。有異人之望。祖太保見玠五歲曰。此兒神爽聰令。與眾大異。恐吾老不及見爾。世說注四。玠在羣伍之中。實有異人之望。齠齔時。武子常與乘白羊車於洛陽市上。舉市咸曰。誰家璧人。玠﹑武子甥也。於是家門州黨號爲璧人。世說注六。初學記十九。禦覽五百二十一。驃騎王濟。玠之舅也。嘗與同遊。語人曰。昨日吾與外甥並出。一作共坐。冏若明珠之在我側。朗然來照人。世說注六。初學記十九。禦覽五百二十一。玠少有名理。善通莊老。瑯邪王平子髙气不羣。邁世獨傲。每聞玠之相議。至於理會之閒。要妙之際。輒絕倒於坐。前後三聞。爲之三倒。時人遂曰。衛君談道。平子三倒。世說注五。陳畱阮千里。有令聞。當年太尉王君見而問曰。老莊與聖教同異。阮曰將無同。太尉善其言而辟之爲掾。世號曰三語掾。君見而嘲之曰。一言可辟。何假三。阮曰。苟是一作足。天下民望。可無言而辟。何假於一言。禦覽二百九。又三百九十。玠素抱羸病。世說注六。玠少有名理。善易老。自羸疾。初不於外擅相酬對。時友嘆曰。衛君不言。言必入眞。至武昌。見大將軍王惇。惇與談論。咨嗟不已。世說注三。玠至武昌見王惇。惇與之談論彌日。信宿。惇顧謂僚屬曰。昔王輔嗣吐金聲於中朝。此子今復玉振於江表。微言之緒。絕而復續。不悟永嘉之中。復聞正始之音。阿平若在。當復絕倒。世說注五。玠穎識通達﹑風韻標令。陳郡謝幼輿敬以亞父之禮。論者以爲出王眉子﹑平子﹑武子。之右。世咸謂諸王三子。不如衛家一兒。娶樂廣女。裴叔道曰。妻父有冰淸之姿。婿有璧潤之望。所謂秦晉之匹也。爲太子洗馬。永嘉四年南至江夏。與兄別於梁裏澗。語曰。在三之義。人之所重。今日忠臣致身之道。可不勉乎。行至豫章。乃卒。世說注二。玠咸和中墳遷於江寧。丞相王公教曰。衛洗馬明當攺葬。此君風流名士。海內民望。可修三牲之祭。以惇舊好。世說注六。禦覽五百五十五。永和中。丹陽尹劉眞長﹑鎭西將軍謝仁祖﹑並知名。時人共商略中朝人士。遂及於玠。或問杜弘治可得方衛洗馬不。謝曰。安得相比。其閒可容數人。世說注五。禦覽四百四十四。及四百四十六。

張華駕西徵鐘會。次長安。華兼中書侍郎。從行。掌軍中書疏表檄。文帝善之。禦覽五百九十七。陳壽好學。善箸述。師事同郡譙周。少仕蜀。在觀合爲郎。除中書箸作佐郎。撰三國誌。當時夏侯湛等多欲作魏書。見壽作卽壞己書。初學記十二。禦覽二百三十四。按皆引作張華別傳。

雷煥雷煥字孔章。鄱陽人。善星歷卜占。晉司空張華。夜見異气起斗牛之閒。華問煥見之乎。煥曰。此謂寶劍气也。華曰。時有相吾者云。君當貴達。身佩寶劍。此言欲效矣。乃拜煥爲丰城令。煥到縣。移獄。掘獄基入四十餘尺。得靑石函一枚。中有雙劍。琢錯文采。翳而未明。煥初經南昌。遣人取西山北巖下土二升。黃白色。用拭劍。光艷照耀。莫不驚愕。乃送一劍並少黃土與華。自畱一劍。華得劍。喜置坐側。曰此幹將也。莫邪何以不至。然天生神物。終當合耳。此土南昌西山北巖土也。不如華陰山赤土。乃更封華陰赤土一斤送與煥。答書云。詳觀劍體。眞幹將也。君更用赤土磨拭。劍鮮光逾益精明。及華誅。劍亡玉匣。莫知所在。後煥亡。煥子爽帶劍經延平津。劍無故墮水。令人沒水逐�。見二龍長數丈盤交。須臾光采徹發。曜日映川。禦覽三百四十三。又三十七略。

司馬無忌無忌字公壽。丞子也。才器超濟。有文武幹。襲封譙王衛軍將軍。世說注八。

荀勗司徒缺。帝問其人於勗。答曰。二公具瞻所歸。不可用非其人。昔魏文帝用賈詡爲三公。孫權笑之。三國誌注十。禦覽三百九十一。

賈充充父逵晚有子。故名曰充。字公閭。言後必有充閭之異。世說注八。充妻李氏。有淑性。令才也。世說注六。

王乂王乂字叔元。瑯邪臨沂人。時蜀新平。二將作亂。文帝西之長安。乃以爲相國司馬。遷大尙書。出都督幽州諸軍事。平北將軍。世說注一。

山濤陳畱阮籍﹑譙國嵇康﹑並髙才遠識。少有陪其契者。濤初不識。一與相遇。便爲神交。初學記十八。禦覽四百九。按皆引作袁宏山濤別傳。

王澄澄風韻邁達。志气不羣。從兄戎﹑兄夷甫﹑名冠當年。四海人士一爲澄所題目。則二兄不復措意。云己經平子。其見重如此。是以名聞益盛。天下知與不知。莫不傾注。後事迹不逮。朝野失望。及舊遊識見者。猶曰當今名士也。世說注五。澄子微。邁達有父風。世說注五。

盧諶諶善著文章。洛陽傾覆。北投劉琨。琨以爲司空從事中郎。琨敗。歸段末波。元帝之初。累召爲散騎中書侍郎。不得南赴。永和六年。卒於胡。胡中子孫過江。妖賊帥盧循。諶之曾孫。三國誌注二十二。

傅宣祇子。暢兄。宣字世弘。北地泥陽人。年十三。而著河橋賦。有文義。禦覽三百八十五。宣爲禦史中丞。明法直繩。內外震肅。甚有威風。初學記十二。

阮孚咸子。瞻弟。孚風韻疏誕。少有門風。世說注四。阮仲容所幸姑家婢生子。仲容與姑書曰。胡婢遂生胡兒。姑答書曰。魯靈光殿賦曰。胡人遙集於上楹。可字曰遙集也。故孚字遙集。同上七。

阮裕放弟。裕字思擴。陳畱尉氏人。祖略﹑齊國內史。父顗﹑汝南太守。裕淹通有理識。累遷侍中。以疾築室會稽剡山。徵金紫光祿大夫。不就。年六十一卒。世說注一引阮光祿別傳。裕居會稽剡山。志存肥遁。同上六。

嵇康康長七尺八寸。美音气。好容色。好一作偉。𨿽土木形骸。不加飾厲。而龍章鳳姿。天質自然。正爾在羣形之中。便自知非常之器。世說注六。初學記十九。文選注二十一。康性含垢藏瑕。愛惡不爭於懷。喜怒不寄於顏。所知王浚衝在襄城。面數百未嘗見其疾聲朱顏。此亦方中之美範。人倫之勝業也。世說注一。山巨源爲吏部郎。遷散騎常侍。舉康。康辭之。並與山絕。豈不識山之不以一官遇己情耶。亦欲標不屈之節。以杜舉者之口耳。乃答濤書。自說不堪流俗。而非薄湯武。大將軍聞而惡之。世說注六。孫登謂康曰。君性烈而才雋。其能免乎。三國誌注二十一。康臨終言曰。袁孝尼嘗從吾學廣陵散。吾每固之不與。廣陵散於今絕矣。同上。

又兄喜爲傳。家世儒學。少有俊才。曠邁不羣。髙亮任性。不修名譽。寬簡有大量。學不師授。博洽多聞。長而好老莊之業。恬靜無欲。性好服食。常采禦上藥。善屬文論。彈琴詠詩。自足於懷抱之中。以爲神仙者。稟之自然。非積學所致。至於導養得理。以盡性命。若安期彭祖之倫。可以善求而得也。著養生篇。知自厚者所以喪其所生。其求益者必失其性。超然獨達。遂放世事。縱意於塵埃之表。撰錄上古以來聖賢隱逸遁心遺名者。集爲傳贊。自混沌至於管寧。凡百一十有九人。蓋求之於宇宙之內。而發之乎千載之外者矣。故世人莫得而名焉。三國誌注二十一。

向秀秀字子期。河內人。少爲同郡山濤所知。又與譙國嵇康﹑東平呂安﹑友善。並有拔俗之韻。其趨捨進止。無不畢同。而造事營生業亦不異。常與嵇康偶鍛於洛邑。與呂安灌園於山陽。收其餘利。以供酒食之費。以上依禦覽百九十七。又八百二十四校補。或率爾相攜觀原野。極遊浪之勢。亦不計遠近。或經日乃歸。復修常業。以上又依禦覽四百九引補。不慮家之有無。外物不足拂其心。弱冠著儒道論。棄而不錄。好事者或存之。或云是其族人所作。困於不行。乃告秀欲假其名。秀笑曰。可復爾耳。後康被誅。秀遂失圖。乃應歲舉。到京師。詣大將軍司馬文王。文王問曰。聞君有箕山之志。何能自屈。秀曰。常謂彼人不達堯意。本非所慕也。一坐皆悅。隨次轉至黃門侍郎。散騎常侍。世說注一。秀與嵇康﹑呂安﹑爲友。取捨不同。嵇康傲世不羈。安放逸邁俗。而秀雅好讀書。二子頗以此嗤之。後秀將注莊子。先以告康﹑安。康﹑安﹑咸曰。此事書詎復須注。徒棄人作樂事耳。及成。以示二子。康曰。爾故復勝不。安乃驚曰。莊周不死矣。後注周易大義可觀。而與漢世諸儒互有彼此。未若隱莊之絕倫也。世說注二。

謝鯤鯤從王惇下石頭。數諫。鯤之諷切雅正。皆此類也。世說注五。鯤四十三卒。贈太常。同上三。

羊曼曼字延祖。泰山南城人。父曁﹑陽平太守。曼頹縱宏任。飲酒誕節。與陳畱阮放等號兗州人達。累遷丹陽尹。爲蘇峻所害。世說注四。

曹志志字允恭。好學有才行。晉武帝爲中撫軍。迎常道鄕公於鄴。志夜與帝相見。帝與語從暮至旦。甚器之。及受禪。攺封鄄城公。發詔以志爲樂平太守。歷章武﹑趙郡。遷散騎常侍。國子博士。後轉博士祭酒。及齊王攸當之藩。下禮官議崇錫之典。志嘆曰。安有如此之才。如此之親。而不得樹本助化。而遠出海隅者乎。乃建議以諫。辭旨甚切。帝大怒。免志官。後復爲散騎常侍。志遭母憂。居喪盡哀。因得疾病。喜怒失常。太康九年卒。謚曰定公。三國誌注十九。

庾岷岷字子居。位列侍中。劉曜作亂。京都傾覆。岷時直在省。謂僚佐曰。吾必死此屋內。旣天子蒙塵。岷與許遐等侍從。曜當作劉聰。設會。使帝行酒。岷至帝前。乃慨然流涕。曜亦當作聰。曰。此動人心。卽時遇害。禦覽四百十八。

陸機機博學。善屬文。非禮不動。入晉。仕著作郎。至平原內史。世說注二。成都王長史盧志。與機弟云趣捨不同。又黃門孟玖。求爲邯鄲令於穎。穎教付云。云時爲左司馬。曰。刑余之人。不可以君民。玖聞此怨云。與志讒構日至。及機於七里澗大敗。玖誣機謀反所致。穎乃使牽秀斬機。先是夕夢黑幔繞車。手決不開。惡之。明旦秀兵奄至。機解戎服。著衣幍見秀。容貌自若。遂見害。時年四十三。軍士莫不流涕。是日。天地霧合。大風折木。平地尺雪。時人以爲冤。世說注八。禦覽十二。孟玖欺成都王穎曰。陸機司馬孫拯。備知機情。可考驗也。穎於是收拯父子五人。考掠備加。踝骨皆脫出。終不誣機。禦覽三百七十二。

陸云云字士龍。吳大司馬抗之第五子。機同母之弟也。儒雅有俊才。容貌瑰偉。口敏能談。博聞彊記。善箸述。六歲便能賦詩。時人以爲項橐楊烏之儔也。年十八。刺史周浚命爲主簿。浚常嘆曰。陸士龍當今之顏淵也累遷太子舍人。淸河內史。爲成都王所害。世說注四。

潘嶽嶽姿容甚美。風儀閒�。世說注六。嶽夙以才穎發名。其所箸述。淸綺絕倫。爲黃門侍郎。爲孫秀所殺。三國誌注二十一。

潘尼尼少有淸才。文辭溫雅。初應州辟。後以父老歸供養。居家十餘年。父終。晚乃出仕。尼嘗贈陸機詩。機答之。其四句曰。猗歟潘生。世篤其藻。仰儀前文。丕隆祖考。位終太常。三國誌注二十一。

江蕤統祖。江蕤字世林。禦覽三百八十五。年七歲。葬父。有酒肉食之。左右或戲曰。郎爲孝。何肉食。蕤瞿然斂容。遂不食。禦覽八百六十三引作家傳。蕤年十一。始知一作學。摴蒲。數以爲遊。祖母費爲說往事。有以博弈破業廢身者。於是卽棄五木。終身不以爲戲。禦覽八百八十五。亦引作家傳。禦覽五百十一。又七百五十四。皆引作江蕤別傳。

江統江統字應元。時太傅從事中郎庾子嵩以風韻見重。亦雅敬君徳。每云。當今可以居司徒允民望者。江生其人也。禦覽二百八。太傅東海王領州牧。請爲別駕。與君書曰。昔子師作豫州。未下車辟荀慈明。下車辟孔文舉。貴州人士。有堪此求者不。知君舉髙平�道微爲賢良。陳畱阮宣子爲直言。濟北程宏叔爲方正。皆於時選爲允。禦覽二百六十三。統遷湣懷太子洗馬。嘗上疏諫曰。今西園賣醯�茶菜藍子之屬。虧敗國體。同上八百六十七。按上皆引統家傳。亦依江蕤例附。

江惇統子。山遐爲東陽。風政嚴苛。多任刑殺。郡內苦之。惇隱東陽。以仁恕懷物。遐感其徳。爲微損威猛。世說注二。

周處處字子隱。吳郡陽羨人。父魴﹑吳鄱陽太守。處少孤。不治細行。世說注六。氐賊齊萬年爲亂。乃以處爲建威將軍。進軍大戰。奮劍�慨。仰天嘆曰。古者良將受脤。鑿凶門以出。蓋有進無退。我爲大臣。以身殉國。不亦可乎。遂戰而死。初學記十七。禦覽四百十七。

祖逖逖爲豫州刺史。克己矜施。不蓄資產。喪亂之餘。白骨未收者。爲之殯葬。其有骨肉恩薄不收斂者。皆加貶責。由是百姓感化。復睹太平。置酒大會。坐中耆老相與流涕而嘆曰。吾等投老。更得父母。死將何恨。又童謠曰。幸哉遺民逸豺虎。三辰旣明遇慈父。元酒淸醪甘瓠脯。亦何報恩歌且舞。禦覽二百五十八。

司馬晞晞字道升。元帝第四子。初封武陵王。拜太宰。少不好學。尙武凶恣。時太宗輔政﹑晞以宗長不得執權。常懷憤慨。欲因桓溫入朝殺之。太宗卽位。新蔡王晃首。辭引與晞及子綜謀逆。有司奏晞斬刑。詔原之。徙新安。晞未敗四五年中。喜爲挽歌。自搖大鈴。使左右習和之。又燕會。倡伎作新安人歌舞離別之辭。其聲甚悲。後果徙新安。世說注八。

司馬道子王諱道子。簡文帝第五子也。封會稽王。領司徒﹑揚州刺史。進太傅。爲桓玄所害。贈丞相。世說注二引作孝文王傳。

王導王導字茂弘。瑯邪人。祖覽﹑以徳行稱。父裁﹑侍禦史。導少知名。家世貧約。恬暢樂道。未嘗以風塵經懷也。世說注一引作丞相別傳。

王劭劭字敬倫。丞相導之第五子。淸貴簡素。風姿甚美。而善治容儀。𨿽家人近習。莫見其怠惰之容。研味玄頤。當作賾。大司馬桓溫見而稱之曰。可謂鳳雛。累遷尙書僕射。吳國內史。世說注四。禦覽三百八十九。

王薈薈字敬文。丞相最小子。有淸譽。夷泰無競。仕至鎭軍將軍。世說注四。薈爲吳郡內史。其年大饑。薈出私財。爲百姓饘粥。禦覽八百五十九。

王珣王珣字元琳。丞相導之孫。領軍洽之子也。少以淸秀稱。大司馬桓溫辟爲主簿。從討袁眞。封交址望海縣東亭侯。累遷尙書左僕射。領選。進尙書令。世說注二引作王司徒傳。

王��字季琰。瑯邪人。丞相導孫。中領軍洽少子。有才藝。善行書。名出兄珣右。累遷侍中﹑中書令。贈太常。世說注二。詔曰。新除侍中王�。才學廣瞻。義理精通。一作理識淸通。宜處樞一作機。近。以參時務。其以�爲長。兼中書令。初學記十一。禦覽二百二十。

陶侃侃母湛氏。賢明有法訓。侃在武昌。與佐吏從容飲燕。常有飲限。或勸猶可少進。侃淒然良久曰。昔年少。曾有酒失。二親見約。故不敢逾限。及侃丁母憂。此句以下。亦見禦覽五百六十一。在墓下。忽有二客來弔。不哭而退。儀服鮮異。知非常人。遣隨視之。但見雙鶴衝天而去。世說注六。外國獻氍�。本作●音搜織毛褥也。公舉之曰。我還國。當與牙共眠。牙名倓之。字處靜。是公庶孫。小而被知。以爲後嗣。禦覽七百八。庾翼薨。表其子爰之代爲荊州。何充曰。陶公重勛也。臨終髙讓。丞相未薨。敬豫爲四品將軍。於今不攺。親則道恩。優遊散騎。未有超卓若此之授。乃以徐州刺史桓溫爲安西將軍﹑荊州刺史。世說注四。範字道則。侃第十子也。侃諸子中最知名。歷尙書。祕書監。世說注四。

郗鑑鑑字道徽。髙平金鄕人。漢禦史大夫郗慮後也。少有體正。耽思經籍。以儒雅著名。永嘉末。天下大亂。饑饉相望。冠帶以下。皆割己之資供鑑。元皇徵爲領軍。遷司空。太尉。世說注一。

郗愔愔字方回。髙平金鄕人。太宰鑑長子也。淵靖純素。無執無競。簡私暱。罕交遊。歷會稽內史。侍中。司徒。世說注五。

郗超超精於理義。沙門支道林以爲一時之俊。世說注二。

郗曇曇字重淵。鑑少子。性韻方質。和正沈簡。累遷丹陽尹。北中郎將。徐﹑兗﹑二州刺史。世說注六。

賀循循字彥先。會稽山陰人。本姓慶。髙祖純﹑避漢帝諱。攺爲賀氏。父劭﹑吳中書令。以忠正見害。循少嬰家禍。流放荒裔。吳平乃還。秉節髙舉。元帝爲安東。徵循爲吳國內史。世說注五。

周顗王惇討劉隗時。溫太眞爲東宮庶子。在承華門外與顗相見。曰。大將軍此舉有在。義無有濫。顗曰。君年少。希更事。未有人臣若此。而不作亂。共相推戴數年而爲此者乎。處仲狼抗而彊忌。平子何在。世說注三。

卞壺壺字望之。濟陰冤句人。父粹﹑太常卿。壺少以貴正見稱。累遷禦史中丞。權門屏迹。轉領軍尙書令。蘇峻作亂。率眾距戰。父子三人俱死王難。世說注五。壺正色立朝。百寮嚴憚。貴遊子弟。莫不祗肅。同上七。

鐘雅雅字彥冑。潁川長社人。魏太傅鐘繇弟仲常曾孫也。少有才志。累遷至侍中。世說志二。蘇峻逼主上幸石頭。雅與劉超並侍帝側。匡衡與石頭中人密期拔至尊出。事覺被害。同上。

孫惠惠好學有才智。晉永寧元年。赴齊王冏義。以功封晉興侯。辟大司馬賊曹屬。冏驕矜僭侈。天下失望。惠獻言於冏。諷以五難四不可。勸令委讓萬機。歸藩靑岱。辭甚深切。冏不能納。頃之果敗。成都王穎召爲大將軍參軍。是時穎將有事於長沙。以陸機爲前鋒都督。惠與機鄕裏親厚。憂其致禍。謂之曰。子盍讓都督於王粹乎。機曰。將謂吾避賊首鼠。更速其害。機尋被戮。二弟云﹑耽﹑亦見殺。惠甚傷恨之。永興元年。乘輿幸鄴。司空東海王越治兵下邳。惠以書於越。詭其姓名。自稱南嶽逸民秦祕之。勉以勤王匡世之略。辭義甚美。越省其書。榜題通衢。招求其人。惠乃出見。越卽以爲記室參軍。專掌文疏。豫參謀議。每造書檄。越或驛馬催之。應命立成。皆有辭旨。累遷顯職。後爲廣武將軍﹑安丰內史。年四十七卒。惠文翰凡數十首。三國吳志注六。

郭璞璞少好經術。明解卜筮。永嘉中。海內將亂。璞投策嘆曰。黔黎將同異類矣。便結親暱十餘家南渡江。居於曁陽。世說注六。璞奇博多通。文藻粲麗。才學賞豫。足參上流。其詩賦誄頌並傳於世。而訥於言。造次詠語。常人無異。又不持儀檢。形質頹索。縱情嫚惰。時有醉飽之失。友人幹令升戒之曰。此伐性之斧也。璞曰。吾所受有分。恆恐用之不盡。豈酒色之能害。王惇取爲參軍。惇縱兵都輦。乃咨以大事。璞極言成敗。不爲回屈。惇忌而害之。世說注三。

庾翼翼字稚恭。潁川鄢陵人也。少有大度。時論以經略許之。兄太尉亮薨。朝議推才。乃以翼都督七州。進徵西將軍﹑荊州刺史。世說注二。翼爲荊州。雅有正志。每以門地威重。兄弟寵授。不陳力竭誠。何以報國。𨿽蜀阻險塞。胡負凶力。然皆無道酷虐。易可乘滅。當此時不能掃除二寇。以復王業。非丈夫也。於是徵役三州。悉其帑實。成眾五萬。兼率荒附。治戎大舉。直指魏趙。軍次襄陽。耀威漢北也。世說注六。

桓彜彜字茂倫。譙國龍亢人。漢五更桓榮十世孫也。父穎﹑有髙名。彜少孤。識鑑明朗。避亂渡江。累遷散騎常侍。世說注一。

桓豁豁字朗子。溫之弟。累遷荊州刺史。贈司空。世說注六。

桓石秀豁子。石秀爲竟陵太守。遷江州刺史。非其志也。治稱不煩。在州郡弋釣山澤。縱心遊覽而已。善馳射。望之若畫。禦覽二百五十五。

桓衝衝字玄叔。溫弟也。累遷騎將軍。都督七州諸軍事。世說注六。

王湛王處衝身長八尺。龍頰大鼻。禦覽三百六十七。處衝爲尙書郎。外望簡縱。若有遺漏。然事要機輒執其中。中外之閒。亡所辧明。臺閣歸重之。禦覽二百十五。襄城郝仲將門至孤陋。非其所偶也。君嘗見其女。便求聘。果髙朗英邁。母儀冠族。其通識餘裕。皆此類。世說注六引作汝南別傳。按湛爲汝南內史。

王述述字懷祖。太原晉陽人。祖湛﹑父承﹑並有髙名。述蚤孤。事親孝謹。簞瓢陋巷。宴安永日。由是爲有識所知。襲爵藍田侯。世說注三。述常以爲人之處世。當先量己而後動。義無虛讓。是應辭。便當固執。其貞固不逾。皆此類。同上四。述少眞獨退靜。人未常知故有晚令之言。同上七。

王坦之坦之字文度。太原晉陽人。祖東海太守承。原作丞。淸淡平遠。父述。貞貴簡正。坦之器度淳深。孝友天至。譽輯朝野。標的當時。累遷侍中﹑中書令。領北中郎將。徐﹑兗﹑二州刺史。世說注二引王中郎傳。

範汪汪字玄平。潁陽人。左將軍略之孫。少有不常之志。通敏多識。博涉經籍。致譽於時。歷吏部尙書。徐﹑兗﹑二州刺史。世說注七。

劉惔惔字眞長。沛國蕭人也。漢氏之後。眞長有雅裁。𨿽蓽門陋巷。晏如也。歷司徒左長史。侍中。丹陽尹。爲政務鎭靜信誠。風塵不能移也。世說注一引劉尹別傳。惔旣令望。姻婭帝室。故屢居達官。然性不偶俗。心淡榮利。𨿽身登顯列。而每挹降。閒靜自守而已。同上五。惔有俊才。其談詠虛勝。理會所歸。王濛略同而敍致過之。其詞當也。同上。

王舒舒字處明。瑯邪人。祖覽﹑知名。父會﹑禦史。舒器業簡素。有文武幹。中宗用爲北中郎將﹑荊州刺史。尙書。僕射。出爲會稽太守。以父名會。累表自陳。討蘇峻有功。封彭澤侯。贈車騎大將軍。世說注四。

王邃邃字處重。瑯邪人。舒弟也。意局剛淸。以政事稱。累遷中領軍。尙書。左僕射。世說注五。

王廙廙字世將。祖覽。父正。廙髙朗豪率。王導與庾亮遊於石頭。會遇廙至。爾日迅風飛颿。廙倚船樓長嘯。神气甚逸。以上五句。亦見禦覽三百九十二。導謂亮曰。世將爲復識事。亮曰。正足舒其逸耳。性倨傲。不合己者而拒之。故爲物所疾。加平南將軍。薨。世說注八。

王彬廙弟。彬字世儒。瑯邪人。祖覽﹑父正﹑並有名徳。彬爽气出儕類。有雅正之韻。與元帝姨兄弟。佐佑皇業。累遷侍中。從兄惇下石頭。害周伯仁。彬與顗素善。往哭其屍。甚慟。旣而見惇。惇怪其有慘容。而問之。答曰。向哭周伯仁。情不能已。惇曰。伯仁自致刑戮。汝復何爲者哉。彬曰。伯仁淸譽之士。有何罪。因數惇曰。抗旌犯上。殺戮忠良。音辭�慷。與淚俱下。惇怒甚。丞相在坐。代爲之解。命彬曰拜謝。彬曰。有足疾。此來見天子。尙不能拜。何跪之有。惇曰。腳疾何如頸疾。以親故不害之。累遷江州刺史。左僕射。贈衛將軍。世說注四。

王彪之廙子。彪之從伯謂彪之曰。選曹舉汝爲尙書郎。中可作諸王佐邪。世說注四。

王胡之胡之字修齡。瑯邪臨沂人。王廙之子也。歷吳興太守。徵侍中。丹陽尹。祕書監。並不就。拜使持節都督司州諸軍事。西中郎將。司州刺史。世說注二。胡之常遺世務。以髙尙爲情。與謝安相善也。

胡之治身淸約。以風操自居。

胡之少有風尙。才器率舉。有秀悟之稱。

胡之好恢諧。善屬文辭。爲當世所重。皆同上五。

虞��字思行。會稽余姚人。虞翻曾孫。右光祿潭兄子也。𨿽機�不及潭。而制行過之。歷吏部郎。吳興守。徵爲金紫光祿大夫。卒。世說注五。�未登臺鼎。時論稱屈。同上。

陸玩玩字士瑤。吳郡吳人。祖瑁﹑父英﹑在郡有譽。玩器量淹雅。累遷侍中﹑尙書令。左僕射﹑尙書令。贈太尉。世說注二。是時王導﹑郗鑑﹑庾亮﹑相繼薨殂。朝野憂懼。以玩徳望。乃拜司空。玩辭讓不獲。乃嘆息謂朋友曰。以我爲三公。是天下無人矣。時人以爲知言。同上五。

蔡充充字子尼。祖睦﹑蔡邕孫也。充少好學。有雅尙。體貌尊嚴。莫有媟慢於其前者。髙平劉整有俊才。白衣居家。而車服奇麗。謂人曰。紗縠吾之常服耳。常遇蔡子尼在坐。而終日不自安。以上亦見禦覽八百十六。依校補數字。見憚如此。是時陳畱爲大郡。多人士。瑯邪王澄嘗經郡入境。問此郡多士有誰乎。吏曰。有江應元﹑蔡子尼﹑時陳畱多居大位者。澄問何以但稱二人。吏曰。向謂君侯問人。不謂位也。澄笑而止。充歷成都王東曹掾。故稱東曹。世說注八。

蔡謨充子。謨字道明。濟陽考城人。博學有識。避地江左。歷左光祿。錄尙書事。揚州刺史。薨贈司空。世說注四引蔡司徒別傳。

諸葛恢恢字道明。瑯邪陽都人。祖誕﹑司空。父靚﹑亦知名。恢少有令聞。稱爲賢明。避難江左。中宗召補主簿。累遷尙書令。世說注三。

殷浩浩字淵源。陳郡長平人。祖識﹑濮陽相。父羨﹑光祿勛。浩少有重名。仕至揚州刺史。中軍將軍。世說注二。浩善老易。能淸言。康伯浩甥也。甚愛之。同上三。會稽王少著名譽。有學之舉。必極有徳。以浩爲友。禦覽二百四十八。

顧悅君以古道陵遲於世。入見王簡文。王發無二毛。而君已斑白。問君年。乃曰卿何以偏蚤白。君曰。松柏之姿。經霜猶茂。蒲柳之質。望秋先零。受命之異也。王稱善久之。世說注二。按此顧凱之爲其父傳。

孔愉愉字敬康。會稽山陰人。初永嘉大亂。愉入臨海山中。不求聞達。中宗命爲參軍。自永嘉以下。依世說注六引補。原作初辟中宗參軍一句。討華軼有功。封余不亭侯。愉少時嘗得一龜。放於余不溪中。龜中路左顧者數過。及後鑄印。而龜左顧。更鑄猶如此。印師以聞。愉悟取而佩焉。累遷尙書左僕射。贈車騎將軍。世說注四。

謝安王珣以疾辭職。歲餘卒。桓玄與會稽王道子書曰。珣神情朗悟。經史明徹。風流之美。公私所寄。忽爾喪失。嘆悼之深。豈但風流相悼而已。禦覽三百八十。

謝玄玄能淸言。善名理。世說注三引謝玄別傳。玄字幼度。鎭西將軍奕第三子也。神理明俊。善微言。叔父太傅嘗與子侄燕集。問﹑武帝任山公以三事。任以官人。至於賜予。不過斤。合當有旨不。玄答曰當由欲者不多。而使與者忘少。有辭致也。世說注二引謝車騎家傳。氐賊苻堅。傾國大出。眾號百萬。朝廷遣諸軍拒之。凡八萬。堅進屯壽陽。玄爲前鋒都督。與從弟琰等選精銳決戰。射傷堅。俘獲數萬計。得僞輦及雲母車。寶器山積。錦罽萬端。牛馬驢騾駝十萬頭匹。世說注四引謝車騎傳。

王獻之獻之祖父曠﹑淮南太守。父羲之﹑右將軍。獻之咸寧中詔尙餘姚公主。遷中書令。卒。世說注一。

許邁邁好養生。遣妾歸家。東遊。采茶於桐廬山。欲斷谷。以山近人。不得專壹。移入臨安。自以無復反期。乃攺名遠遊。書與婦別。禦覽四百八十九。邁少名�。髙平閻慶等皆就�受集。�曰。閻君可服气以斷谷。彭君宜餌藥以益气。慶等將去。�爲燒香以五色煙出。�亦自去。莫知所在。初學記二十五。禦覽八百七十一。邁少名�。有鼠嚙�衣。乃作符召鼠。莫不畢至於中庭。映曰。嚙衣者畱。不嚙衣者去。羣鼠並去。惟一鼠獨住。伏於中庭。而不敢動。禦覽九百十一。延陵之茅山。是洞庭西門。潛通五嶽。同上四十一。

孫放放字齊莊。監君父盛爲祕書監。次子也。年八歲。太尉庾公召見之。放淸秀欲觀試。乃授紙筆令書。放便自疏名字。公題後問之曰。爲欲慕莊周邪。放書答曰。意欲慕之。公曰。何故不慕仲尼而慕莊周。放曰。仲尼生而知之。非希企所及。至於莊周。是其次者。故慕耳。公謂賓客曰。王輔嗣應答。恐不能勝之。卒長沙王相。世說注二。庾公建學校。孫君年最幼。入爲學生。班在諸生之後。公問君何獨居後。答曰。不見船拖耶。在後所以正船。禦覽七百七十一。放兄弟並秀異。與庾翼子園客同爲學主。園客少有佳稱。因談笑嘲放曰。諸孫於今爲盛。盛監君諱也。放卽答曰。未若諸庾之翼翼。放臨機制勝。時人仰焉。司馬景王陳鐘諸賢相酬。無以逾也。世說注七。君性好音。能操琴及琵琶。以自散。禦覽五百八十三。

顧和和字君孝。吳郡人。祖容﹑吳荊州刺史。父相﹑晉臨海太守。和總角知名。族人顧榮雅相器愛曰。此吾家之麒驥也。興衰宗者。必此子也。以上亦見世說注二。末句作必振衰族。顧球時爲揚州別駕。亦有令聞。顧榮謂球曰。君速步。君孝如是超卿矣。禦覽二百六十三。又四百四十四。和累遷尙書令。世說注三。

袁喬喬字彥升。陳郡人。父瑰﹑光祿大夫。喬歷尙書郎。江夏相。從桓溫平蜀。封湘西伯。益州刺史。世說注二引袁氏家傳。喬有文才。同上三。

袁耽準孫。耽字彥道。陳郡陽夏人。魏中郎令渙曾孫也。魁梧爽朗。髙風振邁。少倜儻不羈。有異才。士人多歸之。仕至司徒從事中郎。世說注七。

王雅雅字茂建。東海沂人。少知名。世說注八。

王恭恭淸廉貴峻。志存格正。起家著作郎。歷丹陽尹。中書令。出爲五州都督前將軍。靑﹑兗﹑二州刺史。世說注一。

庾衮次兄有疾。癘气方殷。衮納漿粥扶持。不捨晝夜。友愛之至。本之天性。初學記十七引庾�別傳。君妻樂氏。生子澤。初君與妻捃而產於澤。遂以命之。禦覽八百二十四引庾異行傳。按世號�爲異行。

孫晷親戚有窮老者。晷原誤略。或推被以卹之。竟寒不解帶而寢。禦覽七百七。

顏含顏髦字居一作君。道。含之子也。少慕家業。惇於孝行。儀狀嚴整。風貌端美。大司馬桓公見而嘆曰。顏侍中廟堂之望也。喉舌機要。禦覽二百十九。又三百八十九。

許肅肅爲湣帝侍中。左衛將軍曲武將與肅齊心拒守。而外救已退。城遂陷沒。幽逼湣帝。送於平陽。肅復冒難侍帝左右。劉載聰一名載。乃以帝爲歸漢王。頃之。陰行鴆毒。帝因食心悶。欲見許侍中。肅馳詣前一作賊。相見。帝已不能復語。肅曰。不審陛下尙識臣不。帝猶能執肅手流涕。肅歔欷登牀。帝遂殂於扶抱之中。晝夜號泣。哀感異類。以上亦見初學記十七。載外欲明己不害。乃僞責諸臣。欲盡誅之。羣臣迸竄。惟肅獨曰。備位故臣。願乞得殯殮。然後就戮。載特聽許。事訖詣載曰。國亂不能匡。君亡不能死。舉目莫非愧恥。將何顏以存。所以忍辱。正以山陵未畢故耳。微情已敍。甘就刑戮。賊共義之。二字一作議。曰。此晉之忠臣。宜加甄賞。遂從議。故得全免。禦覽四百十八。

曹攄攄爲洛陽令。於時大雪。而宮門夜忽失行馬。攄曰。此非他竊。理可保明。必是門士以療寒。驗之而具服。禦覽十二。

潘京陳耽初爲州主簿。司空何次道帢偏岸。嘲耽頓帢有所蔽也。應聲報曰。耽頓以蔽有。明府岸以示無。禦覽六百八十八。

杜夷君在孩抱之中。異於凡童。舉宗奇之。年六七歲。在縣北郭與小兒輩爲竹馬戲。有車行老公。停車視之。嘆曰。此有奇相。吾恨不見。禦覽三百八十五引杜祭酒別傳。桓宣武館於赤蘭橋南曰延賢裏。禦覽三百三十七。君曾新作被�。一作暖。眠不覺晏。起乃嘆�便眠。使人忘起異事。因令看陌上有寒苦人。舉被乞之。常眠布被中。同上三百九十三。又七百七。君弟子三人。隨道士邢邁入宣城涇縣白水山。去縣七十里。餌術黃精。經歷年所。有鹿走依捨邊伏眠。邁等怪之。乃爲虎所逼。邁乃�虎退。鹿經日乃去。同上九百六。君年五十二。當其終亡。安厝先塋。帛布�車。喪儀儉約。執引者皆三吳令望。及北人賢流。禦覽五百五十五。

何禎禎廬江潛人。父他字文奇。有雋才。早卒。禎在孕而孤。生遇荒亂。歸依舅氏。齠齔乃追行喪。哀泣合禮。鄕邑稱焉。十餘歲耽志博覽。研精羣籍。名馳淮泗。禦覽三百八十五。

徐邈君諱邈字仙民。東莞人。岐嶷卽明惠聰悟。七歲涉學。詩賦成章。禦覽三百八十五。邈舉世諮承。傳爲定範。舊疑歲神在卯。此宅之左。卽彼宅之右地。何得俱忌。邈以爲太歲之屬。自是遊神。譬如日出之時。向東背朔。非爲定體。同上百八十。

範宣宣字子宣。陳畱人。漢萊蕪長範丹後也。年十歲。能誦詩書。兒童時手傷攺容。家人以其年幼皆異之。徵太學博士。散騎常侍。一無所就。年五十四卒。世說注一。

左思思字太衝。齊國臨淄人。父雍﹑起於筆札。多所掌練。爲殿中禦史。思蚤喪母。雍憐之。不甚教其書學。及長。博覽名文。徧閱百家。司空張華辟爲祭酒。賈謐舉爲祕書郎。謐誅。歸鄕裏。專思箸述。齊王冏請爲記室參軍。不起。時爲三都賦未成也。後數年疾終。其三都賦敍定。至終乃上。初作蜀都賦云。金馬電發於髙崗。碧雞振翼而云披。鬼彈飛丸以礌礉。火井騰光以續曦。今無鬼彈句。其賦往往不同。思爲人無吏幹。而有文才。又頗以椒房自矜。故齊人不重也。世說注二。思造張載問�蜀事。交接亦疏。皇甫謐西州髙士。摯仲治宿儒知名。非思倫匹。劉淵林﹑衛伯輿﹑並蚤終。皆不爲思賦序注也。凡諸注解。皆思自爲。欲重其文。故假時人名姓也。同上。

趙至至字景眞。代郡人。流客緱氏。令新之官。至年十三。與母共道傍觀。母曰。汝先世本非微賤家也。世亂流離遂爲士仵耳。後能至此不。至答曰。可耳。便求就師讀書。早起。聞父耕叱牛聲。釋書而泣。師問其故。答曰。自傷不能致榮。使老父不免勤苦。師大異之。稱其當爲奇器。禦覽三百八十五。

褚陶陶字季雅。吳郡錢塘人。褚先生後也。陶聰慧絕倫。年十三。作鷗鳥﹑水磑﹑二賦。宛陵嚴仲弼見而奇之曰。褚先生復出矣。弱不好弄。淸淡閒默。以墳典自娛。語所親曰。聖賢備在黃卷中。捨此何求。州郡辟不就。吳歸命。世祖補臺郎建中校尉。司空張華與陶書曰。二陸龍躍於江漢。彥先鳳鳴於朝陽。自此以來。常恐南金已盡。而復得之於吾子。故知延州之徳不孤。淵岱之寶不匱。仕至中尉。世說注四引家傳。

羅含羅含字君章。桂陽棗陽人。蓋楚熊姓之後。啟土羅國。遂氏族焉。後寓湘境。故爲桂陽人。含臨海太守彥曾孫。滎陽太守綏少子也。桓宣武辟爲別駕。以官廨喧擾。於城西池小洲上立茅茨。伐木爲牀。織葦爲席。布衣蔬食。晏若有餘。桓公嘗謂眾坐曰。此自江左之淸秀。豈荊楚而已。累遷散騎常侍。廷尉。長沙相。致仕。中散大夫門施行馬。含自在官舍。有一白雀棲集堂宇。及致仕還家。階庭忽蘭菊挺生。豈非至行之徵邪。一作此徳行幽感之應。世說注四。禦覽九百二十二。又九百八十三。按此引作羅府君別傳。刺史庾亮初命含爲部從事。桓溫臨州。轉參軍。世說注五。刺史庾翼以親賢之重。作鎭方嶽。搜揚楚楚。匪蘭弗刈。仍辟含荊州部從事。禦覽二百六十五。含少讀書臥。夢一鳥文色異常。徑飛入口。同上三百九十三。又九百二十八。引吞飛鳥卵四字。

王濛濛字仲祖。太原晉陽人。其先出自周室。經漢魏世爲大族。祖父佐﹑北軍中候。父訥﹑葉令。濛神气淸韶。年十餘歲。放邁不羣。弱冠檢尙。風流雅正。外絕榮競。內寡私欲。辟司徒掾。中書郎。以后父贈光祿大夫。世說注二引王長史別傳。丞相王導辟名士時賢。協贊中興。旌命所加。必延俊乂。辟濛爲掾。世說注七。濛爲中書侍郎。在職四年。無人對。又遷司徒左長史。少選四人頻滿。以濛難與比肩故也。初學記十七。禦覽二百二十。濛之交物。虛善納善。恕而後行。希見其喜慍之色。凡與一面。莫不敬而愛之。然少孤。事諸母甚謹。篤義穆戾。不修小潔。以淸貧見稱。世說注五。濛與沛國劉惔齊名。時以濛比袁曜卿。惔比荀奉倩。而共交甚相知賞也。同上。濛性和暢。能淸言。談道貴理。中簡而有會。商略古賢顯默之際。辭旨劭令。往往有髙致。世說注五。濛永和初卒。年三十九。沛國劉惔與濛至交。及卒。惔深悼之。𨿽友於之愛。不能過也。同上六。

王蘊蘊字叔仁。爲吏部郎。欲使時無屈滯。曾下鼓急出。日吳乃至家。去臺數里。髙褰車帷。先後與語不得進也。一官缺求者十輩。蘊連狀呈宰錄曰。某人有地。某人有才。不得者甘心無怨。禦覽二百十六。

孫登孫登字公和。汲郡共縣人。淸淨無爲。其情志悄如也。好讀書彈琴。頹然自得。觀其風神。若遊六合之外者。當魏末。處共北山。山中以石窟爲宇。編艸自覆。阮嗣宗聞登而往焉。適見公和苫蓋被髮。端坐巖下鼓琴。嗣宗自下趨進。冀得與言。旣坐。莫得與言。嗣宗乃嘹嘈長嘯。與琴音諧會雍雍然。登乃逌爾而笑。因嘯和之。妙響動林壑。風气淸太元。禦覽三百九十二。又五百七十九。

夏統夏統字仲禦。永興人。與母兄弟居。恆星行夜歸。采秬求食。母老病不綜家事。仲禦四鼓起。灑掃庭內。鉆火炊爨之後。徑便入野。禦覽四百三十一。仲禦從父家女巫章丹﹑陳殊﹑二人。妍姿冶媚。淸歌妙舞。狀若飛仙。上亦見初學記十五。仲禦當正會宗弟承問禦曰。黃帳之裹。西施之孫。鄭袖之子。膚如凝脂。顏如桃李。徘徊容與。載進載止。彈琴而奏淸角。翔風至而白雲起。若乃攜手交舞。流盼頡頏。足逾鞞鼓。口銜笙簧。丹裙赫以四序。素耀煥以揚光。赴急弦而折倒。應緩節以相佯。遠望而云。近視而雪。舒紅顏而微笑。啟朱唇而揚聲。禦覽五百六十八。激南楚。吹胡笳。風雲爲之動搖。星辰爲之變度。初學記十五。禦覽五百八十一。夏仲禦詣洛。到三月三日。洛中王公以下。莫不方軌連軫。並至南浮橋邊祓禊。男則朱服耀路。女則錦綺粲爛。仲禦時在船中。曝所市藥。𨿽見此輩。穩坐不搖。賈充望見。深奇其節。顧相與語。此人有心膽。有似冀缺。走往問船中安坐者爲誰。仲禦不應。重問。徐乃答曰。會稽北海閒民夏仲禦。禦覽三十。事類賦注四。夏統別傳注曰。�初生合米搗作�。禦覽八百五十一。

郭翻翻字道祥。武昌人。禦覽五百五十五。翻經河。墜刀於水。路人有爲取者。翻因與之。路人不取。至於三四。路人固辭。翻曰。爾向不取。我豈能復得乎。路人曰。吾若取此物。爲天地鬼神所責矣。知其終不受。乃沈刀於向所失處。路人悵然。乃復沒爲取之。翻於是不逆其意。十佩刀價以與之。禦覽四百二十四。翻遺令儉葬。惟以兩卷老子。示存道徳。同上五百五十五。

郭文郭文舉。河內人也。懷帝末。濟江至余杭市。賣箭箸易鹽米。以樹皮作囊。得鹽米以納囊中。禦覽七百四。文以石爲釜。以竹爲甑。同上七百五十七。

佛圖澄里人佛圖澄。不知何許人。出於燉煌。好佛道。出家爲沙門。永嘉中。至洛陽。值京師有難。潛遁艸澤閒。石勒雄異好殺害。因勒大將軍郭默略見勒。以麻油塗掌。占見吉凶數百里外。聽浮圖鈴聲。逆知禍福。勒甚敬信之。虎卽位。亦師澄。號大和尙。自知終日。開棺無屍。惟袈裟法服在焉。世說注二。石勒時天旱。佛圖澄於石井岡掘得死龍。長尺餘。漬之以水。良久乃蘇。�而祭之。龍騰空而上。卽大雨降。因名石井爲龍岡。事類賦注二十八。澄以�盛水燒香�之。須臾�中生靑蓮花。禦覽七百五十九。石虎時。自正月不雨。澄詣滏口祠。稽首曝露。卽日二白龍降於祠下。於是雨徧千里也。禦覽六十四。後趙尙書張離﹑張良。家富事佛。起大塔。澄謂曰。事佛在於淸淨無大。慈矜爲心。檀越𨿽儀奉天法。而貪�未已。遊獵無度。積聚不窮。方受見世之罪。何福報之可希也。同上六百五十八引佛圖澄傳。

髙坐和尙胡名屍黎密。塔寺記云。其冢曰髙坐。因名髙坐。西域人。傳云國王子。以國讓弟。遂爲沙門。永嘉中。進到此土。止於大市中。和尙天姿髙朗。風韻遒邁。丞相王公一見奇之。以爲吾之徒也。周僕射領選。撫其背而嘆曰。若選得此賢。令人無恨。俄而周侯遇害。和尙對其靈坐。作胡祝數千言。音聲髙暢。旣而揮涕收淚。其哀樂廢興皆此類。性髙簡。不學晉語。諸公與之語。皆因傳譯。然神領意得。頓在言前。世說注二。庾亮﹑周顗﹑桓彜﹑一代名士。一見和尙。披衿致契。曾爲和尙作目。久之未得。有云屍利密可稱卓朗。於是桓公咨嗟。以爲標之極似。宣武嘗云。少見和尙。稱其精神淵箸。當年出倫。其爲名士所嘆如此。同上五。王公曾詣和上。和上解帶偃伏。語言神解。見尙書令卞望之。便斂衿飾容。時嘆皆得其所。同上七。

道安釋道安者。常山薄柳人。本姓衛。年十二。作沙門。神性聰敏而貌至陋。佛圖澄甚重之。值石氏亂。於陸渾山木食修學。爲慕容駿所逼。乃住襄陽。以佛法東流。經籍錯謬。更爲條章。標序篇目。爲之注解。自支道林等皆宗其理。無疾卒。世說注四引安和上傳。竺法汰者。體器弘簡。道情冥到。法師友而善焉。一說法汰卽安公弟子也。世說注三引安法師傳。初。魏晉沙門。依師爲姓。故姓各不同。安以爲大師之本。莫尊釋迦。乃以釋命氏。後獲增一阿捨經。果稱四河入海。無復河名。旣懸與經符。遂爲永式。禦覽六百五十五引道安傳。

支遁遁本姓關氏。陳畱人。或云河東林慮人。幼有神理。聰明秀徹。初至京師。太原王濛甚重之。曰造微之功。不減輔嗣。禦覽六百五十五。法師研十地則知頓悟於七住。尋莊周則辯聖人之逍遙。當時名勝。鹹味其音旨。道賢論以七沙門比竹林七賢。遁比向秀。雅尙老莊。二子異時風尙玄同也。世說注三。遁任心獨往。風期髙亮。同上五。遁神心警悟。淸識玄遠。嘗至京師。王仲祖稱其造微之功。不異王弼。同上。遁神悟機發。風期所得。自然超邁也。同上。法虔。道林同學也。俊朗有理義。遁甚重之。同上六。遁太和元年終於郯之石城山。因葬焉。同上。遁每標舉會宗。不畱心象諭。釋解章句。或有所漏。文字之徒多以爲疑。謝安石聞而善之。曰。此九方臯之相馬也。略其玄黃而取其俊逸。同上。

辛憲英外甥夏侯湛爲傳八。夫人字憲英。衛尉肅侯毗之女。不好華麗。琇上夫人●子帔。緣以錦不肯服。從外孫胡母楊上夫人錦被。夫人反臥之。禦覽八百十五。憲英聰明有才鑑。初文帝與陳畱王爭爲太子。旣而文帝得立。抱毗頸而喜曰。辛君知我喜不。毗以告憲英。憲英嘆曰。太子代君主宗廟社稷者也。代君不可以不戚。主國不可以不懼。宜戚而喜。何以能久。魏其不昌乎。弟敞爲大將軍曹爽參軍司馬。宣王將誅爽。因爽出。閉城門。大將軍司馬魯芝將爽府兵。犯門斬關。出城門赴爽。來呼敞俱去。敞懼。問憲英曰。天子在外。太傅閉城門。人云將不利國家。於事可得爾乎。憲英曰。天下有不可知。然以吾度之。太傅殆不得不爾。明皇帝臨崩。把太傅臂以後事付之。此言猶在朝士之耳。且曹爽與太傅俱受寄託之任。而獨專權勢。行以奢驕。於王室不忠。於人道不直。此舉不過誅曹爽耳。敞曰。然則事就乎。憲英曰。得無殆就。爽之才非太傅之偶也。敞曰。然則敞可以無出乎。憲英曰。安可以不出。職守人之大義也。凡人在難。猶或卹之。爲人執鞭而棄其事。不祥不可也。且爲人死。爲人任親暱之職也。從眾而已。敞遂出。宣王果誅爽。事定之後。敞嘆曰。吾不謀於姊。幾不獲於義。逮鐘會爲鎭西。憲英謂從子羊祜曰。鐘士季何故西出。祜曰。將爲滅蜀也。憲英曰。會在事縱恣。非持久處下之道。吾畏其有他志也。祜曰。季母勿多言。其後會請子琇爲參軍。憲英憂曰。他日見鐘會之出。吾爲國憂之。今日難至吾家。此國之大事。不可得止也。琇固請司馬文王。文王不聽。憲英語琇曰。行矣。戒之。古之君子。入則致孝於親。出則致節於國。在職思其所司。在義思其所立。不遺父母憂患而已。軍旅之間。可以濟者。其惟仁恕乎。汝其愼之。琇竟以全身。憲英年至七十有九。泰始五年卒。三國誌注二十五。

王惇惇字處仲。瑯邪臨沂人。少有名理。累遷靑州刺史。避地江左。歷侍中。丞相。大將軍。揚州牧。以罪伏誅。世說注三。惇子應字安期。官至武衛將軍。禦覽二百三十七。

王含含字處弘。瑯邪臨沂人。累遷徐州刺史。光祿勛。與弟惇作逆伏誅。世說注二。

桓溫溫字元子。譙國龍亢人。漢五更桓榮後也。父彜﹑有識鑑。溫少有豪邁風气。爲溫嶠所知。累遷瑯邪內史。世說注二。溫以永和元年。自徐州遷荊州刺史。在州寬和。百姓安之。同上。永和二年。溫平蜀。初朝廷以蜀處險遠。而溫眾寡少。懸軍深入。甚以憂懼。而溫直指成都。李勢面縛。同上四。永和四年。進徵西大將軍。鎭西夏。時逆胡未誅。餘燼假息。永和十年。伐秦。十二年。討姚襄。溫親勒郡卒。建旗致討。淸蕩伊洛。展祭園陵。世說注二。興寧元年。以溫克復舊京。肅靜華夏。進都督中外諸軍事﹑侍中﹑大司馬。加黃鉞。使入參朝政。同上五。溫以太和四年上疏自徵鮮卑。同上三。薨謚宣武侯。同上二。

孟嘉嘉字萬年。江夏鄳人。曾祖父宗﹑吳司空。祖父揖﹑晉廬陵太守。宗葬武昌新陽縣。子孫家焉。嘉少以淸操知名。太尉亮領江州。辟嘉部廬陵從事。下都還。亮引問風俗得失。對曰。待還當問從事吏。亮舉麈尾掩口而笑。語弟翼曰。孟嘉故是盛徳人。轉嘉爲勸學從事。太傅褚裒有器識。爲豫章太守。出朝。亮盛修學教。髙選儒官。正旦大會州府人士。時彥悉集。嘉坐次第甚遠。裒問亮曰。聞江州有孟嘉。其人何在。亮曰。在坐。卿但自覓。裒歷觀久之。指嘉謂亮曰。此君小異。將無是乎。亮欣然以上亦見禦覽二百六十五。而笑。喜裒得嘉。奇嘉爲裒所得。乃益器之。二字一作重嘉焉。以上亦見禦覽三百九十三。又四百四十四。後爲徵西桓溫參軍。旣知其政。溫甚重之。九月九日。溫遊龍山。參寮畢集。時佐吏並著戎服。風吹嘉帽墮落。溫戒左右勿言。以觀其舉止。嘉初不覺。良久如廁。溫命取還之。孫盛時在坐。溫授孫盛紙筆。命作文嘲之。成著一作置。嘉坐處。嘉還一作歸。見之。笑而請紙筆一作紙一作筆。卽答。了不容思。四坐嗟嘆。以上亦見初學記四。禦覽六百八十七。嘉喜酣暢。愈多不亂。溫問酒有何好。而卿嗜之。嘉曰。明公未得酒中趣爾。又問聽伎。絲不如竹。竹不如肉。何也。答曰。漸近自然。轉從事中郎。遷長史。年五十三卒。世說注四。

又陶靖節徵西長史孟府君傳。君諱嘉字孟年。江夏鄳人。曾祖父宗﹑以孝行稱。仕吳司馬。祖揖。元康中爲廬陵太守。宗葬武昌新陽縣。子孫家焉。遂爲縣人。君少失父。奉母與二弟居。娶大司馬長沙桓公陶侃第十女。閨門孝友。人無能閒。鄕閭稱之。衝默有遠量。弱冠。儔類咸敬之。

桓玄玄字敬道。譙國龍亢人。大司馬溫少子也。幼童中。溫甚愛之。命以爲嗣。年七歲。襲封南郡公。拜太子洗馬。世說注一。玄初拜太子洗馬。時朝廷以溫有不臣之迹。故抑玄爲素官。同上七。玄爲義興太守。不得志。少時去職。歸其國。與荊州刺史殷仲堪素舊。情好甚隆。同上一。玄克荊州。殺殷仲道護。及仲堪參軍羅企生﹑鮑季札﹑皆仲堪所親仗也。同上一。玄旣克殷仲堪後。楊佺期遣使諷朝廷。朝廷以玄都督八州。領江州﹑荊州﹑二刺史。同上三。

祖約約字士少。範陽遵人。累遷平西將軍﹑豫州刺史。鎭壽陽。與蘇峻反。峻敗。約投石勒。約本幽州冠族。賓客塡門。勒登髙望見車駿。大驚。約又使占奪鄕裏先人田地。地主多恨。勒惡之。遂誅約。世說注四。

石勒石勒字士龍。上黨武鄕人。匈奴之苗裔也。雄勇好騎射。晉永康中。流宕山東。寄旅平原荏平界。與平原荏平人師歡家庸耕。耳恆聞鼓角鞞鐸之音。勒私異之。以上亦見禦覽三百三十八。又八百二十二。初勒鄕裏原上地中生石。日長。類鐵騎之象。園一作國。中生人參。葩載記作花。說文葩華也。葉甚盛。於時父老相者皆云。此胡體貌奇異。有大志量。其終不可知。勸邑人厚遇之。自園中以下。亦見禦覽九百九十一。人多哂而不信。永嘉初。豪傑並起。與胡王陽等十八騎詣汲桑。爲左前督。桑敗。共推勒爲主。攻下州縣。都於襄國。世說新語注四。按禦覽引作石勒別傳。勒稱趙王。令武鄕耆舊赴襄國。拜李陽參軍都尉。勒微時居與邑人李陽相近。陽性剛愎。每輕勒。與爭漚麻池共相打揲。互有勝負。禦覽四百九十六。冬十一月。大雪平地三尺。勒下宜補將獵二字。主簿程朗諫。勒不從。出獵墜馬。顧左右曰。不從主簿之言。而致墜馬。賜朗絹百疋。以旌忠亮。禦覽八百三十二。以咸和三年攺元曰太和。荏平民當作令。師歡上黑兔。令曰。按記﹑應白兔爲瑞。此黑兔曰祥。外檢典舊。議者以爲黑兔見。水徳之祥。往公孫臣以爲漢家土行。當有黃龍爲瑞。後黃龍見於成紀。遂從土徳。今大趙革命。以水受金。夫兔陰獸。玄水色。黑色。見以表應。行以推之。黑兔上應云云。類聚九十九。後僭正號。死謚明皇帝。世說注四。

石虎石虎字季龍。勒從弟。年十七八。身長七尺五寸。好弓馬射獵。迅健有勇力。同時等類。多畏憚之。禦覽三百八十六。武鄕長城縣民韓彊。在長城縣西山巖石闕中。二字一作閒。得玄璽一所。方四寸。厚二寸。與璽同文。曰受命於天。旣壽永昌。虎以爲瑞。禦覽六百八十二。書鈔百三十一引誤作石勒別傳。十三年永和三年。春二月。虎率三公九卿。躬耕籍田。後率三夫人命婦祠先蠶於近郊。是歲八月。雨雪。大寒。行旅凍死。禦覽三十四。

荀氏家傳荀顗年逾耳順。而母年九十。色養烝烝。以孝聞當時。在喪��。貌不可識。蓬首環絰。奉迎節使。若嬰孩之號。哀慟旁人。傅玄著書稱荀與何曾曰。文王之道。事其親者。其順昌何侯乎。其荀侯乎。古稱曾閔。今有荀。何。初學記十七。顗爲司空。文帝平蜀。議復五等。表魏朝使公定禮儀。中護軍賈充正法律。尙書僕射裴秀議官制。公遂刪定舊文行正式爲一代之典。書成奏。藏於祕府。其服色旗幟法駕之式。禮樂犧牲柴燎之典。祫禘遷毀配食之制。及於明堂辟雍之儀。皆公所議定。朝廷歸其美。公旣爲臺輔。徳望淸重。加以畱心禮教。以年耆多疾。不數朝見。詔使侍中任愷諮問政化所由行否。禦覽二百八。荀愷彧曾孫。惲孫。翼子。字茂伯。小而智。外祖晉宣王甚器之。字爲虎子。弟悝爲龍子。每謂曰。俟汝長大。當共天下。禦覽三百六十三。愷。晉武帝爲侍中。三國誌注十。車騎將軍悝。字茂中。山濤舉之。爲太子右衛率。稱君淸和理正。從容顧問。動可觀采。眞侍衛之美者。禦覽二百四十七。荀邈除太原楡次令。爲政以徳。人懷之。時有鳳皇集其境內。晉武帝下詔褒美。泰始三年卒。吏人如喪親戚。爲之樹碑。其序曰。仰之如日月。敬之如神明。愛之如父母。樂之如時雨。禦覽二百六十八。荀隱。祖昕﹑樂安太守。父嶽﹑中書郎。隱與陸云在張華坐語。互相反覆。陸連受屈。隱辭旨美麗。張公稱善云。世有此書。尋之未得。歷太子舍人。廷尉平。蚤卒。世說注七。荀勗字公曾。年十二。能通春秋。屬文。外祖鐘繇甚奇之。常稱此兒當繼司空。禦覽三百八十五。荀蕃字大堅。勗子。爲司空。劉琨表於太子曰。司空荀蕃﹑朝廷之舊臣。奕世忠勤。乃心皇家。具瞻之望。惟蕃而已。宜增位號。授分陜之重。永令臣等。有所憑準。禦覽二百八。荀組字大章。勗次子。中宗爲晉王時。將徵爲司徒。問太常賀循。循曰。組舊望淸重。勤勞顯著。遷訓五品。以統人倫。實充人望。詔以組爲司徒。禦覽二百八。荀邃字仲陽。蕃子。隱居不仕。夫人有至行。時歲荒饑。有餘米。每來糶之者。夫人恆叩�其斛。糴者歸。傾量輒過其本。時人號曰。昂一作叩。一作掾。斛夫人。荀闓字道明。蕃子。性淸靜。善談論。遷光祿大夫。以君面似胡。明帝謂爲神明胡子。禦覽二百四十三。頵或曾孫。惲孫。甝子。字溫伯。爲羽林右監。早卒。頵子崧字景猷。三國誌注十。荀羨字令則。崧次子。七歲隨父在石頭。蘇峻愛其姿神。數喚之。年十五。擬國婚之選。君不欲連姻帝室。乃遠遁長沙。監司追尋不獲。已遂尙潯陽公主。風器一作气。英秀。識準標貴。明須眉。美音气。俯仰眄睞。一作顧盼。容止可則。禦覽百五十四。又三百八十。又三百八十九。荀羨與沛國劉眞長﹑太原王仲祖﹑陳郡商邱殷洪源﹑並著情契。太宗時居阿衡之任。虛中誘納。賓客賢哲。與羨等數人爲布衣之好。禦覽四百九。惟我之先。生於有晉。人物盈朝。衮衣暐華。六世九公。不亦偉乎。磊落瑰奇。光昭合同。已獨步於古今。拊萬世而孩之矣。中興丞相王公嘆曰。自八龍以後。榮寵莫二。爲天下貴門。禦覽四百七十。

裴氏家傳裴榮當作啟。字榮期。河東人。父�﹑丰城令。榮期少有風姿才气。好論古今人物。撰語林數卷。號曰裴子。世說注三。

陶氏家傳陶基字叔先。璜父。爲交州刺史。始夷人不識禮義。男女互相奔隨。生子乃不知父。君乃教以婚姻之道。訓以父子之恩。道之以禮。齊之以刑。設庠序。立學校。合境化之。莫不悅之。禦覽二百五十八。陶回字恭淵。璜從孫。爲大司徒王導從事中郎。爲人正直不撓。導亦以此重焉。每曰。陶中郎有輔佐之才。眞國器也。禦覽二百九。陶猷字恭豫。璜從孫。王導以君江東俊望。請爲右軍長史。君恪勤王事。每當朝日。恆夙夜就路。及到府門。輒先眾僚。爲人美容止。善談論。亦以此見稱當世焉。禦覽二百四十八。

華嶠譜敍歆有三子。表字偉容。年二十餘。爲散騎侍郎。時同僚諸郎共平尙書事。年少並兼厲鋒气。要君名譽。尙書事至或有不便。故遺漏不視。及傳書者去。卽入深文論駮。惟表不然。事來有不便。輒與尙書共論。盡其意。主者固執。不得已然後共奏議。司空陳泰等以此稱之。以上亦見禦覽二百二十四。仕晉。歷太子少傅。太常。稱疾致仕。拜光祿大夫。性淸淡。常慮天下退理。司徒李胤﹑司隸王密﹑等。常稱曰。若此人者。不可得而貴。不可得而賤。不可得而疏。中子博。歷三縣內史。治有名迹。少子周。黃門侍郎。常山太守。博學有文思。中年遇疾。終於家。表有三子。長子廙。字長駿。三國誌注十三。

庾氏譜嶷字劭然。潁川人。子�字玄默。晉尙書﹑陽翟子。嶷弟遁字徳先。大中大夫。遁胤嗣克昌。爲世盛門。侍中峻﹑河南尹純﹑皆遁之子。豫州牧長史顗﹑遁之孫。太尉文康公亮﹑司空冰﹑皆遁之曾孫。貴達至今。三國誌注十一。

溫氏譜序晉大夫郤至封於溫。子孫因氏居太原祁縣。爲郡著姓。世說注五。嶠父襜。娶淸河崔參女。同上八。嶠初娶髙平李●女。中娶瑯邪王詡女。後娶廬江何邃女。同上。

袁氏譜悅字元禮。陳郡陽夏人。父朗﹑給事中。仕至驃騎咨議。太元中。悅有寵於會稽王。每勸專覽朝權。王頗納其言。王恭聞其說。言於孝武。乃誣以他罪。殺悅於車中。旣而朋黨同異之聲。播於朝野矣。世說注八。

皇甫謐自序士安每母病。輒推燥居濕。以夾易單。禦覽七百三十九。皇甫謐年二十。不學。遊蕩無度。或以爲癡。嘗得瓜果。�進叔母任氏。任氏曰。孝經云。三牲之養。猶爲不孝。汝今年餘二十。目不存教。心不入道。無以慰我。同上九百七十八。按此引晉書云自敍同。士安始志乎學。而自號玄晏先生。文選注四十五。

杜預自敍少而好學。在家則滋味經籍。居官則畢力理治。一作在官則觀於吏治。公家之事。知無不爲。禦覽四百三十一。又六百十四。

梅陶自敍余居中丞。曾以鞭皇太子傅。親友莫不致諫。余笑而應之曰。堂髙由陛。皇太子所以得崇於上。由吾奉王憲於下也。豈其枉道取媚皇太子特見延。賜以淸宴。禦覽六百四十九。

王彪之自敍余自求致仕。詔累不聽。因扇上有二疏畫。作詩一首。以述其意。禦覽七百五十。

趙至自敍至字景眞。長七尺四寸。潔白黑髮。明眉赤唇。髭鬢不多。禦覽三百六十八。

袁氏世紀渙有四子。侃﹑宇﹑奧﹑準。侃字公然。論議淸當。柔而不犯。善與人交。在興廢之間。人之所趣務者。謙退不爲也。時人以是稱之。歷位黃門選部郎。號爲淸平。稍遷至尙書。早卒。宇字宣厚。精辯有機理。好道家之言。少被病。未官而卒。奧字公榮。行足以厲俗。言約而理當。終於光祿勛。準字孝尼。忠信公正。不恥下問。惟恐人之不勝己。以世事多險。故常恬退而不敢求進。著書十餘萬言。論治世之務。爲易周官詩傳。及論五經滯義。聖人之微言。以傳於世。三國誌注十一。

虞氏家記虞潭爲右衛將軍。太夫人年髙。求解職。被詔不聽。特假百日。迎母東歸。起養親堂。親集會作詩言志。禦覽百七十六。吳山城白門。蓋吳王闔閭所作也。至秦始皇帝。守宮吏燭�窟。失火燒宮。而此樓故存。同上。潭母太夫人薨宜都郡。卽世五十九載。攺殯。修構窀穸。靈柩住而莫前。羣從咸以喪事有往無反。不應遷移。潭以昔文王之葬王季。旣定而洪水出。截冢棺槨。文王乃設張屋出柩三日。羣臣臨之然後葬。此則上聖之遺令。載在篇籍。遂奉遷神柩。權停幕屋。使子孫展哀晨夕。宗族相臨。允合張屋之儀也。天子給太夫人徘徊車。謁者送葬。禮儀光備。合葬於舊壙。禦覽五百五十五。

王氏世家褘之字文劭。述次子。少知名。尙尋陽公主。仕至中書郎。未三十而卒。坦之悼念。與桓溫稱之。贈散騎常侍。世說注五。

嵇氏世家嵇含字君道。爲中書侍郎。書檄雲集。莫不立艸。禦覽二百二十。又五百九十七。

石季倫本事崇有珊瑚如意。長三尺二寸。禦覽七百三。

徐江州本事徐寧字安類。東海剡人。通朗有徳素。少知名。初爲輿縣令。譙國桓彜有人倫鑑識。常去職無事。至廣陵尋舊。遇風停浦中。素日在船憂邑。上岸消搖。見一空宇。有似廨署。彜訪之。云輿縣廨也。令姓徐名寧。彜旣獨行。思逢悟賞。聊造之。寧淸惠博涉。相遇怡然。遂停宿。因畱數夕。與寧結交而別。至都。謂庾亮曰。吾爲卿得一佳吏部郎。問所在。彜卽敍之。累遷吏部郎。左將軍。江州刺史。世說注五。

趙吳郡行狀穆字季子。汲郡人。眞淑平粹。才識淸通。歷尙書郎。太傅參軍事。太傅越與穆及王承﹑阮瞻﹑鄧攸﹑書曰。禮八歲出就外傅。十年曰幼學。可以漸先王之教也。然學之所受者淺。體之所安者深。是以閒習禮度。不如式瞻軌儀。諷詠遺言。不如親承辭旨。小兒毗。旣無令淑之資。未聞道徳之風。欲屈諸君。時以閒豫。周旋燕誨也。穆歷晉明帝師。冠軍將軍。吳郡太守。封南鄕侯。世說注五。

