

欽定四庫全書

禦制重刻二十一史序

七錄之目首列經史四庫因之史者輔經以垂訓者也尙書春秋內外傳尙矣司馬遷創爲紀表書傳之體以成史記班固以下因之累朝載筆之人類皆嫺掌故貫舊聞旁羅博采以成信史後之述事考文者咸取徴焉朕旣命校刋十三經注疏定本復念史爲經翼監本亦日漸殘闕並勅校讐以廣刋布其辧譌別異是正爲多卷末考證一視諸經之例明史先經告竣合之爲二十二史煥乎冊府之大觀矣夫史以示勸懲昭法戒上下數千年治亂安危之故忠賢姦佞之實是非得失具可考見居今而知古鑑往以察來揚子云曰多聞則守之以約多見則守之以卓豈不在善讀者之能自得師也哉

乾隆十二年二月朔

禦制讀史漢書有感

兩人促膝語彼此不泄露所語竟誰而史以爲據甚至惟一人心迹隱未吐祗恐他或知炳然乃後【葉】發潛信賴史紀訛亦屢屢盡信不如無不求甚解悟此皆非常人卓識有別具固逺不逮遷翻訾有抵捂【葉】後人復不逮而更妄非固嗚呼聖賢門卻成是非路

禦制讀史記隨筆

遷史始自黃帝類皆网羅舊聞其世職卓才則備見於漢興以來諸紀載所謂千秋良史信無愧焉壬申秋狝塞上率以寅往哨鹿及晡罷圍虎帳幾余輒快讀終捲因掇漢君臣事迹闗於治亂者紀之他不復及略分世代隨得卽書不爲詮次云

業定闗中治已周山河帯礪建諸劉小嫌何足傷親誼櫟釡翻爲羮頡侯

指示功人苐一宜所嘉更在舉宗隨鄼侯劍履登朝日可憶鮑生進防時

善罵無妨仍好士一時割愛重須眉恢宏大度有如此豈系畱侯計出奇

借箸前籌才數語漢家基業鞏千年趣銷趣刻如兒戲從善端知若轉圜

販繒屠狗自嬰樊附驥恩流逮子孫摭拾成編端委具卻因他廣備爲言

三議堂堂建宋昌大橫吉兆應重光文休景飬培元气何異周家或與康

五利文成疊受封公孫才見大人蹤惟應駕海神鞭石一節還教讓祖龍

故衣獨步越丰姿俛泣低頭恨可知尹亦自饒眞藻鑑禇先生論更堪思

田竇相傾勢利闗灌夫引重爲居間卻因杯酒媒深禍首防轅駒盡腆顏

數奇受誡部書催豈大將軍特忌猜責簿刎身人盡惜殺降應悔有由來

鉤弋云陽遇暴風娥姁肇禍實無窮少孫漫許爲賢聖豈是千秋定論公

一文一質變相生陳粟相因露積贏黷武求仙平凖創炎劉治亂此分明

禦制讀史記文帝紀

文帝信云仁淸靜以爲治惻隱除肉刑民租每蠲賜此已足千古史貴正義而何司馬遷博載失精粹如雲愼夫人衣乃不曵地設誠惇朴儉銅山又何謂張武受金錢加賞使心愧癉惡盡若斯尙亷誰則勵觀其任復土毋乃有深意慨然嘆史難寜云責賢備

禦制讀漢文帝贊率題

罷臺自屬惇勤儉記載寜無稍失眞設使蜀山略分賜早教衣蔽愼夫人

禦制讀史

晏子爲齊相駟馬駕髙軒旄旗夾兩途大蓋擁其前禦者尙揚意气甚哆然乃其自不足深心在式轅智哉禦者妻識之闚門間讀此可自警匪爲嬰薦賢

禦制讀平原君

公子稱防賢食客至數千髙樓臨民家躄者行盤跚美人忽臨見倩兮巧破顏明日躄者至謁君抗辭前願得笑者頭君哂未許焉舍人稍引去怪問始知然愛色而賤士誰肯相周旋爰斬美人頭謝罪自造門門下乃復來相傾文歇間卒得穎脫力定從自楚還一笑知何人其事況經年美人誠然乎胡乃致客還史公每好奇於斯見一斑

禦制詠史

範叔因王稽奔秦號張祿使捨食艸具嵗余未見錄言外觀俯仰稍以中其欲旣信乃言深言行穰侯逐拜相受土封顯榮快衷曲微服紿須賈莝豆明示辱一飯徳旣報睚眥怨亦復鄭安平云叛河東守乃戮臨朝嘆昭王辯計兩窘束蔡澤聞之來志匪同庸碌持粱刺齒肥四十三年足雄談悟應侯知止全身福罷相遂代之數月退何速二子迹略同因時互傾覆鄙哉勢利徒明鑑昭往牘

禦制詠史

範叔困說力擔石乏自資夤緣事須賈客乘徔之齊牛酒不敢受賈聞猶怒私告相相亦怒折脇行刑笞佯死捲以簀乃得免禍危姓名易張祿伏匿恐人知幸得鄭安平薦剡歸王稽槖載避秦相待命復嵗余【葉】上書慢言外觀王俯仰姿計行乃言深封侯不逾時微行諗須賈綈憐賜之禦以入相府先入怪久徯門下告之故肉袒謝罪遲三罪旣庭數馬食縱以歸徳必償一飯怨亦報睚眥【葉】安平旋降趙王稽坐法誅【葉】蔡澤遂適秦相位竟奪其機謀誇百變時窮安能爲是始還是終小智眞火癡

禦制詠史

戰國多說客秦漢風尙存茅焦感始皇鄒陽悟長君知心以說當祕訣韓喫論觸詟悅燕媼或嘉納牗言茍其盡忠欵詎在口給便帝堯斥嚚訟視子共驩倫

禦制讀季布

季布無二諾豈非任俠士受辱不爲羞猶曰欲信【去聲】已冒頓遺漢書謾言輕呂雉以有易所無主辱臣誼死髙後亦發怒議欲誅其使樊噲願橫行十萬兵足矣布曰噲可斬平城禍堪指惡言不足怒美言不足喜卑辭奉車駟無罪幸赦耳一時患固弭萬古羞難洗史遷乃韙之大失遵養防

禦制讀史記大宛

大宛之迹見張騫去漢萬里俗耕田多善馬號天馬子屬邑七十餘城焉遷僅耳聞非目覩以今證古多訛哈薩克或康居是【舊哈薩克爲古大宛向已辧其非今考哈薩克不但無城郭與大宛異且其地當準噶爾西北兩面準噶爾爲漢烏孫證以漢書烏孫西北與康居接之文則今哈薩克當爲古康居也】大宛則實安集延【安集延北控蔥嶺其東與布魯特錯處漢書稱休循出蔥嶺西捐毒與蔥嶺屬西北皆當大宛按休循捐毐本塞種無城郭當卽今布魯特又西北爲安集延諸部皆有城郭土著與史記所言相合自當爲古大宛地】善馬率出哈薩克伊犁來鬻嵗數千【哈薩克每嵗驅馬數千至伊犁以內地綢緞易之價亷而多得良馬詳見舊作及白居易陰山道樂府詩注】安集延𨿽亦有馬素乏良騎來天閒且哈薩克無城郭安集延原村落連昔之大宛今鮮馬今哈薩克非大宛彼其漢事尙謬記何況異域懸天邊皇輿西域輯圖志一一徴實登諸篇但考古卽誤於古【平定凖部回部以後分命大臣駐守其道裏土俗眾皆熟悉且曽遣使測量是以皇輿西域圖志所載悉由核實惟考古仍不能不資史漢諸書而遷固輩記中國事尙不免失誣其言異域必更傳訛習誕今𨿽據爲考證恐所訂究不足信耳】斯之未信吾殷然

禦制讀伯夷列

夷齊不食周粟蓋謂義不仕周受祿貧餓以終其身而死耳自司馬遷有采薇食之遂餓死首陽山之言而譙周古史考遂舉野婦之語以實之後世率謂夷齊果不食而餓餒以死夫夷齊大節固在不仕周而不在死與不死也而遷乃更舉顏淵盜跖之事謂天之報施善惡有或爽者夷齊之死有或怨者此則大謬而不可以不辧也蓋窮通壽夭人事之適然而善惡邪正天道之至公千載之下以夷齊顏淵爲何如人以盜跖爲何如人則夷齊之死固不怨使其怨當早食周粟而求生矣殺身成仁者豈皆怨乎孔子曰不怨天不尢人遷實未知此耳彼其犯國法身殘處穢動而見尢憤懣不堪怨天尢人謬論天道之是非是以遷之心爲夷齊之心而夷齊必不若是也余故以爲大謬而不可以不辧也

禦制讀史記儒林

司馬遷曰周室衰而闗雎作王應麟撰玉海因引子周康王時頌聲作乎下闗雎作乎上習治也習治則傷始亂謂齊魯韓三家以爲康王政衰之詩又引楊賜云康王一朝晏起闗雎見防而作夫康王晏起不見扵經書是誤用宣王之事實之也齊魯韓三家之詩𨿽先出扵史記然總出扵夫子之後信三家不如信夫子子曰闗雎樂而不淫哀而不傷是誠王化之始豈有衰世之譏防司馬遷所云蓋指孔子傷周室衰防王道不行故卽繼之曰論次詩書修起禮樂云云闗雎作者周南之首章卽刪詩之義耳且如稱堯典可以貫全書則稱闗雎亦可以該全詩而於康王始衰乎何有況舉守成之善者必曰周有成康亦不見其有荒政也朱子謂詩直以爲文王后妃時所作蓋本毛萇之義可謂具有卓識而未言三家之失扵訛玆故申而論之

和碩和親王【臣】晝等上言【臣】等奉

勅校刻二十一史告竣恭呈

睿鑑【臣】等謹奉

表恭

進者伏以

帝治綜百王宏啟汗靑之簡

皇圖軼三古重輝竹素之書

大一統以垂庥徧搜柱下

錄千秋而作鑑悉發名山刻玉鏤瓊丕煥龍盤之寶字披雲撥霧聿新蠧落之殘編藝林气蔚文昌冊府光騰奕防竊惟神聖心之要莫重於經帝王致治之規必詳於史識大識小始同出於一源記事記言後分標於四庫左氏因春秋之筆編年附經以存馬遷仿尙書之裁紀立史之局班範後出悉踵前規劉李代興必遵先路𨿽篇目或有增減而體例不致紛殊自史漢以及宋元效修明而若畫一凡專門名家之私著不入故府之藏集通鑑綱目而求詳必以正史爲斷若十七史若廿一史各有成書爲南監本爲北監本舊稱佳刻然而校讐疎略不獨魯魚亥豕之訛加以嵗月侵尋更多螙蝕虫蠡之損以是郢書燕說貽誤丹靑野乘稗官翻新梨棗不有精良祕本誰羅放失舊聞欽惟

皇帝陛下

學隆稽古

道合心

同文以式萬方彜倫攸敍

執中而徧天下禮樂爲昭由百世而等百王統歸定論自皇初以迄近古總攬宏猷莫不仰

聖世之鴻規固已成

盛朝之至治乃以圖書大備典訓咸昭旣刻全經必羅諸史明朝史新已告竣具有成模舊唐書向者單行亦宜並列統雕二十二史以配一十三經承

恩命以鳬趨引淸班而雀躍善本

頒從祕閣紛綸羣玉之編直廬密邇

禁廷淸切蕊珠之館然脂夕校月已窺簾砥墨晨書風爲展頁喜値文林盛事渾忘素業辛勤惟是諸史考証之難較之羣經異同尢劇前史之後乘卽後史之肇端南史之牽連亦北史之綴輯各人撰述自不必同互有淆訛豈無一是摘錄易滋繁冗辧正務在簡明積少而多由博歸約時呈

欽定悉仰

睿裁繙校之業防更梓繡之工日進經七年之寒暑次第成書合千古之典章完全插架鎔經兼之鑄史仰巨制於

天章考古因以證今沐鴻功於

大冶四海識先民矩矱萬年爲後學津梁臣等學慙淹雅才謝宏通深思往籍有闕文疑信猶恐校書如落葉旋掃旋生僅云循覽數行未足效愚一得伏願

瑤函啟瑞

寶籙凝庥

乘運防之光昌郅隆文教

式典章之明備廣勵儒修損益因革順乎時懋建中和之極忠敬質文推其意長畱淳古之風則至誠裕天下之經綸遠邁觀圖於河洛盛治羅古今之道法不煩刻玉於云亭矣計校刻告竣二十一史共二千七百三十一卷六十五函謹奉

表隨

進以

聞

乾隆十一年十二月十七日

和

碩

和

親

王【臣】晝

︵字位過密無法顯示︶

【臣】張廷玉吏

部

右

侍

郎【臣】徳齡兵

部

右

侍

郎【臣】王會汾國

子

監

祭

酒【臣】陸宗楷

奉

防開列校刻二十一史諸臣職名

監理

和

碩

和

親

王

【臣】晝總閱

︵字位過密無法顯示︶

【臣】鄂爾泰

︵字位過密無法顯示︶

張廷玉

總裁

原任

經筵

講官

刑部

尙書【臣】張照原

任

禮

部

右

侍

郎【臣】李淸植兵

部

右

侍

郎【臣】王會汾原任

刑部

右侍

郎【臣】勵宗萬國

子

監

祭

酒【臣】陸宗楷原任

翰林

院侍

講職

銜【臣】方苞提調

原任日講官起居注詹事府詹事兼翰林院侍讀學士【臣】陳浩原任日講官起居注左春坊左庶子兼翰林院侍讀【臣】朱良裘署日講官起居注右春坊右庶子兼翰林院侍講【臣】林蒲封翰

林

院

編

修【臣】孫人龍編校

內閣學士兼禮部侍郎【臣】沈徳潛

日講官起居注詹事府少詹事兼翰林院侍講學士【臣】裘曰修日講官起居注翰林院侍讀學士【臣】董邦達日講官起居注翰林院侍講學士【臣】周長髮原任日講官起居注翰林院侍講學士【臣】萬承蒼翰

林

院

侍

讀【臣】周玉章日講官起居注翰林院侍讀【臣】齊召南

日講官起居注司經局洗馬【臣】韓彥曾

原任

翰林

院編

修【臣】吳兆雯翰

林

院

編

修【臣】柏謙翰

林

院

編

修【臣】張映斗翰

林

院

編

修【臣】潘乙震翰

林

院

編

修【臣】何其睿翰

林

院

編

修【臣】錢翰

林

院

編

修【臣】李龍官翰

林

院

編

修【臣】朱荃翰

林

院

編

修【臣】葉酉翰

林

院

編

修【臣】姚範原任

翰林

院編

修【臣】杭世駿署日講官起居注翰林院檢討【臣】郭肇鐄翰

林

院

檢

討【臣】萬松齡翰林院編修今任監察禦史【臣】沈廷芳

翰林院編修今任監察禦史【臣】楊開鼎

翰林院編修今任奉天錦州府知府【臣】金文淳宗

人

府

主

事【臣】王文淸候補主事今任山西隰州直州知州【臣】王祖庚翰

林

院

待

詔【臣】盧明楷欽

天

監

博

士【臣】張永祚校錄

貢

生【臣】廖名揚

貢

生【臣】葉環

貢

生【臣】費應泰

貢

生【臣】楊茂遷

貢

生【臣】張本

貢

生【臣】王濟師

貢

生【臣】王積光

貢

生【臣】蕭栴

貢

生【臣】郭世璨

貢

生【臣】龔元朱

貢

生【臣】杜炳星

貢

生【臣】曾尙渭監造

內務府南苑郎中兼佐領加六級紀錄十八次【臣】雅爾岱內務府錢糧衙門郎中兼佐領加五級紀錄十三次【臣】永保內務府錢糧衙門員外郎兼佐領紀錄一次【臣】永忠內務府廣儲司司庫加一級紀錄三次【臣】三格監

造

加

一

級【臣】李保監

造

加

一

級【臣】姚文彬

庫

掌【臣】尙琮

庫

掌【臣】亮保

庫

掌【臣】虎什泰

庫

掌【臣】觀音保

庫

掌【臣】常福

庫

掌【臣】髙永仁

執

事

人【臣】文殊保

執

事

人【臣】佛綸

執

事

人【臣】彌勒保

執

事

人【臣】金篤生

執

事

人【臣】李延舜

執

事

人【臣】保慶

執

事

人【臣】佛綸

執

事

人【臣】彌勒保

執

事

人【臣】金篤生

執

事

人【臣】李延舜

執

事

人【臣】保慶

欽定四庫全書

史記集解序

裴駰【索隱駰字龍駒河東聞喜人宋中郎外兵曹軍父松之字世期太中大夫注三國誌宋書父子同正義裴駰采九經諸史並漢書音義及眾書之目而解史記故題史記集解序序緒也孫炎云謂端緒也孔子作易卦子夏作詩序之義其來尙矣】

班固有言曰【索隠固撰漢書作司馬遷評其作史記所采之書兼論其得失故裴駰此序先引之爲說也按固字孟堅扶風人後漢明帝時仕至中防軍祖穉廣平太守父彪徐令續太史公書】司馬遷【正義字子長左馮翊人也漢武帝時爲太史令撰史記百三十篇父談亦爲太史令】據左氏國語【索隱仲尼作春秋經魯史左丘明作合三十篇故曰左氏國語亦丘明所撰上起周穆王下訖敬王其諸侯之事起魯莊公迄春秋末凡二十一篇】采世本戰國策【索隱劉向云世本古史官明於古事者之所記也錄黃帝已來帝王諸侯及卿大夫系謚名號凡十五篇也戰國策髙誘云六國時縱橫之說也一曰短長書亦曰國事劉向撰爲三十三篇名曰戰國策按此是班固取其後名而書之非遷時已名戰國策】述楚漢春秋【索隱漢太中大夫楚人陸賈所撰記項氏與漢髙祖初起及說恵文間事】接其後事訖於天漢【索隱武帝年號言太史公所記迄至武帝天漢之年也】其言秦漢詳矣至於采經摭【索隱按字書摭拾也音之赤反】分散數家之事甚多疏略或有抵捂【索隱抵音丁禮反捂音吾故反抵者觸也捂亦斜相抵觸之名按今屋梁上斜柱是也斜觸謂之捂下觸謂之抵抵捂言其參差也以言彼此二文同出一家而自相舛】亦其所渉獵者廣博貫穿經馳騁古今上下數千載間斯已勤矣【正義言作史記采經傳百家之事上下二千餘年此其甚勤於撰錄也】又其是非頗繆於聖人【索隱聖人謂周公孔子也言周孔之教皆宗儒尙徳今太史公乃先黃老崇勢利是繆於聖人正義太史公史記各顯六家之宗黃老道家之宗六經儒家之首序遊俠則退處士述貨殖則崇勢利處士賤貧原憲非病夫作史之體務渉多時有國之規備陳臧否天人地理咸使該通而遷天縱之才述作無滯故異周孔之道班固詆之裴駰引序亦通人之蔽也而固作漢書與史記同者五十餘卷謹寫史記少加異者不弱卽劣何更非駁史記乃是後士妄非前賢又史記五十二萬六千五百言敍二千四百一十三年事漢書八十一萬言敍二百二十五年事司馬遷引父致意班固父修而蔽之優劣可知矣】論大道則先黃老而後六經【正義大道者皆稟乎自然不可稱道也道在天地之前先天地生不知其名字之曰道黃帝老子遵崇斯道故太史公論大道須先黃老而後六經】序遊俠則退處士而進姦雄【索隱遊俠謂輕死重气如荊軻豫讓之輩也遊從也行也俠挾也持也言能相從遊行挾持之事又曰同是非曰俠正義姦雄姦滑雄豪之人】述貨殖【正義殖生也言貨物滋生也】則崇勢利而羞賤貧【正義趨利之人】此其所蔽也【正義此三者是司馬遷不達理也】然自劉向雄博極羣書皆稱遷有良史之才服其善序事理辧而不華質而不俚【索隱俚音裏劉徳曰俚卽鄙也崔浩云世有鄙俚之語則俚亦野也謂詞不鄙朴】其文直其事核不虛美不隱惡故謂之實錄駰以爲固之所言世稱其當【正義駰音因當音丁浪反裴駰以班固所論司馬遷史記是非世人稱班固之言】𨿽時有紕繆【索隱紕音匹之反紕猶錯也亦作悂字書云織者兩絲同齒曰悂繆亦與謬同】實勒成一家【正義𨿽有小紕繆實編勒成一家之書矣】總其大較【索隱較音角較猶略也則大較猶言大略也正義較明也】信命世之宏才也【索隱按孟子云五百年之間必有名世者趙岐曰名世次聖之才物來能名此言命者名也言賢人有名於世也宏才大才謂史遷】考較此書文句不同有多有少莫辯其實而世之惑者定彼從此是非相貿眞僞舛雜【正義貿音茂舛音昌轉反言世之迷惑淺識之人或定彼從此本更相貿易眞僞雜亂不能辯其是非】故中散大夫東莞徐廣研核眾本爲作音義【正義作音義十三卷裴駰爲注散入百三十篇】具列異同兼述訓解【正義徐作音義具列異同之本兼述訓解釋也】粗有所發明而殊恨省略【索隱殊絕也左傳曰斬其木不殊言絕恨其所撰太省略也正義省音山景反】聊以愚管【小索隱按東方朔云以管窺天以蠡測海皆諭也然此語本出莊子文今云愚管者是駰謙言已愚陋管見所識不能逺大也】增演徐氏【正義演音羊善反增益也言裴駰更增益演徐氏之說】采經百家並先儒之說【正義采取也或取說采諸子百家兼取先儒之義先儒謂孔安國鄭服防賈逵等是也言百家廣其非一】豫是有益悉皆抄內【正義並采經之說有禆益史記盡抄內其中抄音楚交反】刪其遊辭取其要實【正義刪音師顏反刪除也去經諸家浮游之辭取其精要之實】或義在可疑則數家兼列【正義兼列數家之說不同各有道理致生疑惑不敢偏棄故皆兼列】漢書音義稱臣瓚者莫知姓氏【索隱按卽傅瓚而劉孝標以爲於瓚非也據何法盛晉書於瓚以穆帝時爲大將軍誅死不言有注漢書之事又其注漢書有引祿秩令及茂陵書然彼二書亡於西晉非於所見也必知是傅瓚者按穆天子目錄云傅瓚爲校書郎與荀朂同校定穆天子卽當西晉之朝在於之前尙見茂陵等書又稱臣者以其職典祕書故也瓚音殘岸反】今直云瓚曰又都無姓名者但云漢書音義【正義漢書音義中有全無姓名者裴氏注史記直云漢書音義按大顏以爲無名義今有六卷題云孟康或云服防蓋後所加皆非其實未詳指歸也】時見微意有所裨補【正義見音賢見反裨音卑又音頻移反裨益也裴氏云時見已之微意亦有所補益也】譬嘒星之繼朝陽【索隱嘒微小貌也詩云嘒彼小星三五在東言眾無名微小之星各隨三心五噣出在東方亦能繼朝陽之光嘒音火彗反朝陽日也嘒星繼朝陽諭已淺薄而注史記也】飛塵之集華嶽【正義西嶽華山極髙大裴氏自諭材藻輕小如飛塵之集華嶽亦能成其髙大管子雲海不辭水故能成其大山不辭土故能成其髙華音故化反又如字】以徐爲本【正義徐廣音義辧諸家異同故以徐爲本也】號曰集解未詳則闕弗敢臆說【正義有未詳審之處則闕而弗論不敢以胸臆之見而妄爲說也】人心不同【正義言人心旣不同所見亦殊別也】聞見異辭【正義耳聞目見心意旣乖其辭所以各異也】班氏所謂疏略抵捂者依違不悉辯也【索隱裴氏言今或依違不復更辯明之也按周公世家敍曰依之違之周公綏之】愧非胥臣之多聞【索隱晉大夫臼季名曰胥臣按國語稱晉文公使趙衰爲卿辭曰欒枝貞愼先軫有謀胥臣多聞皆可以爲輔又胥臣對文公黃帝二十五子及屯豫皆八等事是多聞也】子產之愽物【索隱鄭卿公孫僑字子產按左氏傳子產聘晉言晉侯之疾非實沈臺駘之祟乃說飲食哀樂及內官不及同姓反則能生疾晉侯聞子產之言曰博物君子也】妄言末學蕪穢舊史豈足以闗諸畜徳庶賢無所用心而已【索隱闗預也畜徳謂積徳多學之人也裴氏謙言已今此集解豈足闗預於積學多識之士乎正是冀望聖賢勝於飽食終日無所用心愈於論語不有博奕者乎之人耳】

史記集解序

史記索隱序

朝散大夫國子博士文館學士河內司馬貞

史記者漢太史司馬遷父子之所述也遷自以承五百之運繼春秋而纂是史其襃貶覈實頗亞於丘明之書於是上始軒轅下訖天漢作十二本紀十表八書三十系家七十列傳凡一百三十篇始變左氏之體而年載悠邈簡冊闕遺勒成一家其勤至矣又其屬稿先據左氏國語系本戰國策楚漢春秋及諸子百家之書而後貫穿經馳騁古今錯綜櫽括各使成一國一家之事故其意難究詳矣比於班書微爲古質故漢晉名賢未知見重所以魏文侯聽古樂則惟恐臥良有以也逮至晉末有中散大夫東莞徐廣始考異同作音義十三卷宋外兵參軍裴駰又取經傳訓釋作集解合爲八十卷𨿽粗見微意而未窮討論南齊輕車錄事鄒誕生亦作音義三卷音則微殊義乃更略爾後其學中廢貞觀中諫議大夫崇賢館學士劉伯莊達學宏才鉤深探賾又作音義二十卷比於徐鄒音則具矣殘文錯節異防微義𨿽知獨善不見傍通欲使後人從何凖的貞謏聞陋識頗事鉆研而家是書不敢失墜初欲攺更舛錯禆補疎遺義有未通兼重注述然以此書殘缺𨿽多實爲古史忽加穿鑿難允物情今止探求異聞采摭典故解其所未解申其所未申者釋文演注又爲述贊凡三十卷號曰史記索隱𨿽未敢藏之書府亦欲以貽厥孫謀云

史記索隱序

史記索隱後序

夫太史公記事上始軒轅下訖天漢𨿽博采古文及傳記諸子其間殘缺蓋多或訪捜異聞以成其說然其人好奇而詞省故事覈而文微是以後之學者多所未究其班氏之書成於後漢彪旣依遷而述所以條流更明且又兼采眾賢羣理畢備故其防富其詞文是以近代諸儒共所鑽仰其訓詁蓋亦多門蔡謨集解之時已有二十四家之說所以於文無所滯於理無所遺而太史公之書旣上序軒黃中述戰國或得之於名山壞宅或取之以舊俗風謡故其殘文斷句難究詳矣然古今爲注解者絕省音義亦希始後漢延篤乃有音義一卷又別有音隱五卷不記作者何人近代鮮有二家之本宋中散大夫徐廣作音義一十卷惟記諸本異同於義少有解釋又中兵郎裴駰亦名家之子也作集解注本合爲八十卷見行於代仍云亦有音義前代久已散亡南齊輕車錄事鄒誕生亦撰音義三卷音則尙奇義則罕說隋祕書監栁顧言尢善此史劉伯莊云其先人曽從彼公受業或音解隨而記錄凡三十卷隋季喪亂遂失此書伯莊以貞觀之初奉於文館講授遂采鄒徐二說兼記憶栁公音防遂作音義三十卷音乃周備義則更略惜哉古史微文遂由數賢祕寶故其學殆絕前朝吏部侍郎許子儒亦作注義不覩其書崇文館學士張嘉防獨善此書而無注義貞少從張學晚更研尋初以殘缺處多兼鄙褚少孫誤謬因憤發而補史記遂兼注之然其功殆半乃自惟曰千載古史良難防繹於是更撰音義重作述贊蓋欲以剖盤根之錯節導北轅於司南也凡爲三十卷號曰史記索隱云

史記索隱後序

史記正義序

諸王侍讀宣議郎守右淸道率府長史張守節上

史記者漢太史公司馬遷作遷生龍門耕牧河山之陽南逰江淮講學齊魯之郡紹太史繼春秋括文魯史而包左氏國語采世本戰國防而摭楚漢春秋貫防經傳旁捜史子上起軒轅下曁天漢作十二本紀帝王興廢悉詳三十世家君國存亡畢著八書贊陰陽禮樂十表定代系年封七十列傳忠臣孝子之誠備矣筆削冠於史籍題目足以經邦裴駰服其善序事理辯而不華質而不俚其文直其事核不虛羙不隱惡故謂之實錄自劉向雄皆稱良史之才況墳典湮滅簡冊闕遺比之春秋言辭古質方之兩漢文省理幽守節涉學三十餘年六籍九流地裏蒼雅鋭心觀采評史漢詮眾訓釋而作正義郡國城邑委曲申明古典幽微竊探其羙索理允愜次舊書之防兼音解注引致旁通凡成三十卷名曰史記正義發揮膏肓之辭思濟滄溟之海未敢侔諸祕府冀訓詁而齊流庻貽厥子孫世疇玆史於時嵗次丙子開元二十四年八月殺靑斯竟

史記正義序

史記序考證

史記集解序裴駰○【臣照】按監本此序列於第四先索隱序次索隱後序次補史記序然後刋列此篇此篇之後則刋張守節論史例論注例論字例論音例音字例發字例諡發解七篇又不刋張守節正義序紛然淆亂絕無義例今依時代次第定此篇爲第一索隱序第二索隱後序第三正義序第四終焉其補史記序則司馬貞自敍其補三皇本紀作述贊攺定篇目等事也今旣不用其篇第則無庸弁諸簡端與張守節論史例諡法解諸篇並移置末捲之後

又索隱○【臣照】按司馬貞索隱張守節正義皆書名猶裴駰之有集解也監本於索隱正義則稱索隱曰正義曰於集解則不載書名直稱徐廣曰如淳曰之類遂使曰字相混而且集解之文混入索隱索隠之文混入正義又正義之文十缺四五顚倒錯亂不可枚舉今集解索隱正義並依十三經例刻陰文字刪去曰字補刻闕文不下千百條而正義十居其九不能逐條詳載考證內顧正義無古刻原本可據各本彼此多寡不同今校定刋刻之後時或又得數條其不可少者重鋟添入其無關要者仍從割棄蓋卽更數年搜羅終不能信爲正義全本也但校之明代監本稍爲詳備焉

又妄言末學○末監本訛作未今攺正【臣照】按明監本訛字甚多而小注尢甚今攺正者以萬計惟大字本文訛者則著之小注不能詳也其無別本可考明知其訛不敢臆攺者則著其說以存疑

索隱序𨿽粗見微意而未窮討論○討監本訛作計今攺正

又殘文錯節異防微義○防監本訛作音今攺正索隱後序或得之於名山壞宅○壞監本訛作壤今攺正

又遂作音義十三卷音乃周備○乃監本訛作及今攺正

又乃自惟曰千載古史良難防繹於是更撰音義重作述贊○監本訛作乃自惟曰千載古良史難更然因退撰音義重作贊述今攺正

史記序考證

欽定四庫全書

史部一

史記目錄

正史類

漢

太

史

令司馬遷撰

本紀一十二

年表一十

八書八

世家三十

列傳七十

共一百三十卷

本紀

史紀卷一

本紀第一

五帝

史記卷二

本紀第二

夏

史記卷三

本紀第三

殷

史記卷四

本紀第四

周

史記卷五

本紀第五

秦昭襄王

莊襄王

史記卷六

本紀第六

秦始皇帝

二世皇帝

史記卷七

本紀第七

項羽

史記卷八

本紀第八

漢髙祖

史記卷九

本紀第九

呂太后

史記卷十

本紀第十

孝文帝

史記卷十一

本紀第十一

孝景帝

史記卷十二

本紀第十二

孝武帝

表

史記卷十三

表第一

三代世表

史記卷十四

表第二

十二諸侯年表

史記卷十五

表第三

六國表

史記卷十六

表第四

秦楚之際月表

史記卷十七

表第五

漢興以來諸侯年表

史記卷十八

表第六

髙祖功臣侯年表

史記卷十九

表第七

恵景間侯者年表

史記卷二十

表第八

建元以來侯者年表

史記卷二十一

表第九

建元以來王子侯者年表

史記卷二十二

表第十

漢興以來將相名臣年表

八書

史記卷二十三

八書第一

禮

史記卷二十四

八書第二

樂

史記卷二十五

八書第三

律

史記卷二十六

八書第四

歷

史記卷二十七

八書第五

天官

史記卷二十八

八書第六

封禪

史記卷二十九

八書第七

河渠

史記卷三十

八書第八

平凖

世家

史記卷三十一

世家第一

吳太伯

史記卷三十二

世家第二

齊太公

史記卷三十三

世家第三

魯周公

史記卷三十四

世家第四

燕召公

史記卷三十五

世家第五

管蔡

史記卷三十六

世家第六

陳

史記卷三十七

世家第七

衛康叔

史記卷三十八

世家第八

宋微子

史記卷三十九

世家第九

晉

史記卷四十

世家第十

楚

史記卷四十一

世家第十一

越王句踐

史記卷四十二

世家第十二

鄭

史記卷四十三

世家第十三

趙

史記卷四十四

世家第十四

魏

史記卷四十五

世家第十五

韓

史記卷四十六

世家第十六

田敬仲完

史記卷四十七

世家第十七

孔子

史記卷四十八

世家第十八

陳渉

史記卷四十九

世家第十九

外戚

史記卷五十

世家第二十

楚元王

史記卷五十一

世家第二十一

荊燕

史記卷五十二

世家第二十二

齊悼王

史記卷五十三

世家第二十三

蕭相國

史記卷五十四

世家第二十四

曹相國

史記卷五十五

世家第二十五

畱侯

史記卷五十六

世家第二十六

陳丞相

史記卷五十七

世家第二十七

絳侯

史記卷五十八

世家第二十八

梁孝王

史記卷五十九

世家第二十九

五宗

史記卷六十

世家第三十

三王

列傳

史記卷六十一

列傳第一

伯夷

史記卷六十二

列傳第二

管晏

史記卷六十三

列傳第三

老子

莊子

申不害

韓非

史記卷六十四

列傳第四

司馬穰苴

史記卷六十五

列傳第五

孫武

吳起

史記卷六十六

列傳第六

伍子胥

史記卷六十七

列傳第七

仲尼弟子

史記卷六十八

列傳第八

商君鞅

史記卷六十九

列傳第九

蘇秦

史記卷七十

列傳第十

張儀

陳軫

犀首

史記卷七十一

列傳第十一

樗裏子

甘茂

甘羅

史記卷七十二

列傳第十二

穰侯

史記卷七十三

列傳第十三

白起

王翦

史記卷七十四

列傳第十四

孟軻

淳於髠

愼到

騶奭

荀卿

史記卷七十五

列傳第十五

孟嘗君

史記卷七十六

列傳第十六

平原君

虞卿

史記卷七十七

列傳第十七

信陵君

史記卷七十八

列傳第十八

春申君

史記卷七十九

列傳第十九

範睢

蔡澤

史記卷八十

列傳第二十

樂毅

史記卷八十一

列傳第二十一

亷頗

藺相如

趙奢

李牧

史記卷八十二

列傳第二十二

田單

史記卷八十三

列傳第二十三

魯仲連

鄒陽

史記卷八十四

列傳第二十四

屈原

賈誼

史記卷八十五

列傳第二十五

呂不韋

史記卷八十六

列傳第二十六刺客

曹沫

專諸

豫讓

聶政

荊軻

史記卷八十七

列傳第二十七

李斯

史記卷八十八

列傳第二十八

蒙恬

史記卷八十九

列傳第二十九

張耳

陳余

史記卷九十

列傳第三十

魏豹

彭越

史記卷九十一

列傳第三十一

黥布

史記卷九十二

列傳第三十二

淮陰侯

史記卷九十三

列傳第三十三

韓王信

盧綰

史記卷九十四

列傳第三十四

田儋

田橫

史記卷九十五

列傳第三十五

樊噲

酈商

夏侯嬰

灌嬰

史記卷九十六

列傳第三十六

張蒼

周昌

任敖

申屠嘉

附韋賢

魏相

邴吉

黃霸

韋成

匡衡

史記卷九十七

列傳第三十七

酈食其

陸賈

朱建

史記卷九十八

列傳第三十八

傅寛

靳歙

周緤

史記卷九十九

列傳第三十九

劉敬

叔孫通

史記卷一百

列傳第四十

季布

欒布

史記卷一百一

列傳第四十一

袁盎

錯

史記卷一百二

列傳第四十二

張釋之

馮唐

史記卷一百三

列傳第四十三

石奮

衛綰

直不疑

周文

張叔

史記卷一百四

列傳第四十四

田叔【子仁】

附任安

史記卷一百五

列傳第四十五

扁鵲

倉公

史記卷一百六

列傳第四十六

吳王濞

史記卷一百七

列傳第四十七

竇嬰

田蚡

灌夫

史記卷一百八

列傳第四十八

韓安國

史記卷一百九

列傳第四十九

李廣

史記卷一百十

列傳第五十

匈奴

史記卷一百一十一

列傳第五十一

衛靑

霍去病

【公孫賀李息公孫敖李沮張次公蘇建趙信

張騫】

【李蔡

曹襄韓說

郭昌趙食其荀彘路博徳趙破奴】

史記卷一百一十二

列傳第五十二

公孫

主父偃

史記卷一百一十三

列傳第五十三

南越尉佗

史記卷一百一十四

列傳第五十四

東越

史記卷一百一十五

列傳第五十五

朝鮮

史記卷一百一十六

列傳第五十六

西南夷

史記卷一百一十七

列傳第五十七

司馬相如

史記卷一百一十八

列傳第五十八

淮南厲王

淮南王安

衡山王

史記卷一百一十九

列傳第五十九循吏

孫叔敖

子產

公儀休

石奢

李離

史記卷一百二十

列傳第六十

汲黯

鄭當時

史記卷一百二十一

列傳第六十一儒林

申公

轅固生

韓生

伏勝

董仲舒

胡母生

史記卷一百二十二

列傳第六十二酷吏

郅都

成

周陽由

趙禹

張湯

義縱

王溫舒

楊僕

減宣

杜周

史記卷一百二十三

列傳第六十三

大宛

【烏孫

康居

奄蔡大月氐

安息】

史記卷一百二十四

列傳第六十四遊俠

朱家

劇孟

郭解

史記卷一百二十五

列傳第六十五佞幸

鄧通

韓嫣

李延年

史記卷一百二十六

列傳第六十六滑稽

淳於髠

優孟

優旃

附東方朔

東郭先生

王先生

西門豹

史記卷一百二十七

列傳第六十七日者

司馬季主

史記卷一百二十八

列傳第六十八

龜防

史記卷一百二十九

列傳第六十九貨殖

範蠡

子貢

白圭

猗頓

卓氏

程鄭

宛孔氏

師史

任氏

史記卷一百三十

列傳第七十

太史公自序

附司馬貞補史記

三皇本紀

【臣】等謹案漢司馬遷史記一百三十卷𨿽班固譏其尙黃老防俠貨殖爲悖於道鄭樵以爲上下數千年局蹐於七八書中博雅猶有所未足而紀表書之體百世莫能易焉第其詞防古奧又年月地理間多疎舛晉徐廣有音義三十卷宋裴駰作集觧合八十卷唐司馬貞有索隱三十卷張守節有正義三十卷向來𨿽多合刻絕少校勘我

皇上以明南北監板漸就漫漶釐正付梓捲附考證一如十三經之例而史記爲諸史冠冕校讐精審皆非以前官私諸刻所得比也乾隆三十九年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

史記目錄

史記目錄考證

史記目錄○【臣照】按監本此行前有三行一曰史記補目錄一曰唐文館學士河內司馬貞著一曰三皇本紀以補書而先正書以唐司馬貞而先漢司馬遷乖舛倒置總因三皇必在五帝前也夫刪書斷自唐虞孔子豈未見黃帝之書謂其荒逺難稽不欲傳疑於後世也遷史始黃帝已失孔子之指貞復等而上之及於伏羲益又甚矣顧遷之所以始黃帝者蓋以武帝好神仙神仙家言並托之黃帝封禪書載帝語我若得如黃帝視棄妻子如敝屣耳遷是以據古史著黃帝事實以言黃帝亦人耳非能乘雲駕風長生不死如彼所言神仙者也故五帝中獨著黃帝之葬橋山余並不書葬者言黃帝之死有可據也貞之補三皇並失遷之防矣今依古本刊去此三行附補書於正書之末庶不攺龍門之舊云

本紀一十二表一十書八世家三十列傳七十○監本作本紀卷一十二年表卷一十八書卷八世家卷三十列傳卷七十【臣照】按十表中有世表有月表今曰年表卷一十其謬可知也卷一十二卷一十則是第十二卷

第十卷

也八書卷八更不可通蓋坊肆書賈之所爲而傳謬至今者且司馬遷報任安書云爲十表本紀十二書八章世家三十列傳七十云云更爲確據今俱依古本攺正

史記目錄考證

﹤史部﹐正史類﹐史記﹥

欽定四庫全書

史記卷一

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隠

唐諸王侍讀率府長史張守節正義

五帝本紀第一

【集解裴駰曰凡是徐氏義稱徐姓名以別之餘者悉是駰注解並集眾家義索隠紀者記也本其事而記之故曰本紀又紀理也絲縷有紀而帝王書稱紀者言爲後代綱紀也正義鄭注中勅省圖云徳合五帝坐星者稱帝又坤靈圖云徳配天地在正不在私曰帝按太史公依世本大戴禮以黃帝顓頊帝嚳唐堯虞舜爲五帝譙周應劭宋均皆同而孔安國尙書序皇甫謐帝王世紀孫氏注世本並以伏犧神農黃帝爲三皇少昊顓頊髙辛唐虞爲五帝裴松之史目雲天子稱本紀諸侯曰世家本者系其本系故曰本紀者理也統理眾事系之年月名之曰紀第者次序之目一者舉數之由故曰五帝本紀第一禮云動則左史書之言則右史書之左陽故記動右陰故記言言爲尙書事爲春秋按春秋時置左右史故云史記】

黃帝者【集解徐廣曰號有熊索隠按有土徳之瑞土色黃故稱黃帝猶神農火徳王而稱炎帝然也此以黃帝爲五帝之首蓋依大戴禮五帝徳又譙周宋均亦以爲然而孔安國皇甫謐帝王代紀及孫氏注系本並以伏犧神農黃帝爲三皇少昊髙陽髙辛唐虞爲五帝注號有熊者以其本是有熊國君之子故也都軒轅之丘因以爲名又以爲號又據左傳亦號帝鴻氏也正義輿地誌云鹿本名彭城黃帝初都遷有熊也按黃帝有熊國君乃少典國君之次子號曰有熊氏又曰縉雲氏又曰帝鴻氏亦曰帝軒氏母曰附寶之祁野見大電繞北斗樞星感而懷孕二十四月而生黃帝於壽丘壽丘在魯東門之北今在兗州曲阜縣東北六里生日角龍顏有景云之瑞以土徳王故曰黃帝封泰山禪亭亭亭亭在牟陰】少典之子【集解譙周曰有熊國君少典之子也皇甫謐曰有熊今河南新鄭是也索隠少典者諸侯國號非人名也又按國語云少典娶有蟜氏女而生炎帝然則炎帝亦少典之子炎黃二帝𨿽則承帝王代紀中間凡隔八帝五百餘年若以少典是其父名豈黃帝經五百餘年而始代炎帝後爲天子乎何其年之長也又按秦本紀云顓頊氏之裔孫曰女修吞鳥之卵而生大業大業娶少典氏而生栢翳明少典是國號非人名也黃帝者少典氏後代之子孫賈逵亦以左傳髙陽氏有才子八人亦謂其後代子孫而稱爲子是也譙周字允南蜀人魏散騎常侍徵不拜此注所引者是其人所著古史考之說也皇甫謐字士安晉人號晏先生今所引者是其所作帝王世紀也】姓公孫名曰軒轅【索隠按皇甫謐云黃帝生於壽丘長於姬水因以爲姓居軒轅之丘因以爲名又以爲號是本姓公孫長居姬水因攺姓姬】生而神靈弱而能言【索隠弱謂幼弱時也蓋未合能言之時而黃帝卽言所以爲神異也潘嶽有哀弱子篇其子未七旬曰弱正義言神異也易曰陰陽不測之謂神書曰人惟萬物之靈故謂之神靈也】幼而徇齊【集解徐廣曰墨子曰年逾十五則聰明心慮無不徇通矣駰案徇疾齊速也言聖徳幼而疾速也索隠斯文未明今案徇齊皆徳也書曰聰明齊聖左傳曰子𨿽齊聖齊謂聖徳齊肅又按孔子家語及大戴禮並作叡齊一本作慧齊叡慧皆智也太史公采大戴禮而爲此紀今彼文無作徇者史記舊本亦有作濬齊蓋古字假借徇爲濬濬深也義亦並通爾雅齊速俱訓爲疾尙書大曰多聞而齊給鄭注云齊疾也今裴氏注云徇亦訓疾未見所出或當讀徇爲迅迅於爾雅與齊俱訓疾則迅濬𨿽異字而音同也又爾雅曰宣徇徧也濬通也是徧之與通義亦相近言黃帝幼而才智周徧且辯給也故墨子亦云年逾五十則聰明心慮不徇通矣俗本作十五非是按謂年老逾五十不聰明何得云十五】長而惇敏成而聰明【正義成謂年二十冠成人也聰明聞見明辯也此以上至軒轅皆大戴禮文】軒轅之時神農氏世衰【集解皇甫謐曰易稱庖犧氏沒神農氏作是爲炎帝班固曰教民耕農故號曰神農索隠世衰謂神農氏後代子孫道徳衰薄非指炎帝之身卽班固所謂參虛皇甫謐所云帝楡罔是也正義帝王世紀云神農氏姜姓也母曰任姒有蟜氏女登爲少典妃逰華陽有神龍首感生炎帝人身牛首長於薑水有聖徳以火徳王故號炎帝初都陳又徙魯又曰魁隗氏又曰連山氏又曰列山氏括地誌云厲山在隨州隨縣北百里山東有石穴曰神農生於厲鄕所謂列山氏也春秋時爲厲國】諸侯相侵伐暴虐百姓而神農氏弗能徵於是軒轅乃習用干戈防徵不享【索隠謂用干戈以徵諸侯之不朝享者一本或作亭亭訓直以徵諸侯之不直者】諸侯咸來賓從而蚩尢最爲暴莫能伐【集解應劭曰蚩尢古天子瓚曰孔子三朝記曰蚩尢庶人之貪者索隠按此紀云諸侯相侵伐蚩尢最爲暴則蚩尢非爲天子也又管子曰蚩尢受盧山之金而作五兵明非庶人蓋諸侯號也劉向別錄云孔子見魯哀公問政比三朝退而爲此記故曰三朝凡七篇並入大戴禮今此文見用兵篇也正義龍魚河圖云黃帝攝政有蚩尢兄弟八十一人並獸身人語銅頭鐵額食沙造五兵仗刀防大弩威振天下誅殺無道萬民欽命黃帝行天子事黃帝以仁義不能禁止蚩尢乃仰天而嘆天遣女下授黃帝兵符伏蚩尢後天下復擾亂黃帝遂畫蚩尢形像以威天下咸謂蚩尢不死八方皆爲殄滅山海經云黃帝令應龍攻蚩尢蚩尢請風伯雨師以從大風雨黃帝乃下天女曰魃以止雨雨止遂殺蚩尢孔安國曰九黎君號蚩尢是也】炎帝欲侵陵諸侯諸侯咸歸軒轅軒轅乃修徳振兵【正義振整也】治五气【集解王肅曰五行之气索隠謂春甲乙木气夏丙丁火气之屬是五气也】蓻五種【集解蓻樹也詩云蓻之荏菽周禮曰谷宜五種鄭曰五種黍稷菽麥稻也索隠蓻音藝藝種也樹也五種卽五穀也音朱用反此注所引見詩大雅生民之篇爾雅云荏菽戎菽也郭璞曰今之胡豆鄭氏曰豆之大者是也正義蓻音魚曵反種音腫】撫萬民度四方【集解王肅曰度四方而安撫之正義度音徒洛反】教熊羆貔貅防虎【索隠書云如虎如貔爾雅云貔白狐禮曰前有摰獸則載貔貅是也爾雅又曰防獌似貍此六者猛獸可以教戰周禮有服不氏掌教擾猛獸卽古服牛乘馬亦其類也正義熊音防羆音碑貔音毗貅音休防音醜於反羆如熊黃白色郭璞云貔執夷虎屬也按言教士卒習戰以猛獸之名名之用威敵也】以與炎帝戰於阪泉之野【集解服防曰阪泉地名皇甫謐曰在上谷正義阪音白板反括地誌云阪泉今名黃帝泉在嬀州懷戎縣東五十六里出五里至涿鹿東北與涿水合又有涿鹿故城在嬀州東南五十里本黃帝所都也晉太康地裏志云涿鹿城東一里有阪泉上有黃帝祠按阪泉之野則平野之地也】三戰然後得其志【正義謂黃帝克炎帝之後】蚩尢作亂不用帝命【正義言蚩尢不用黃帝之命也】於是黃帝乃徴師諸侯與蚩尢戰於涿鹿之野【集解服防曰涿鹿山名在涿郡張晏曰涿鹿在上谷索隠或作濁鹿古今字異耳按地理誌上谷有涿鹿縣然則服防云在涿郡者誤也】遂禽殺蚩尢【集解皇覽曰蚩尢冡在東平郡壽張縣闞鄕城中髙七丈民常十月祀之有赤气出如匹絳帛民名爲蚩尢旗肩髀冢在山陽郡鉅野縣重聚大小與闞冢等傳言黃帝與蚩尢戰於涿鹿之野黃帝殺之身體異處故別之索隠按皇甫謐云黃帝使應龍殺蚩尢於凶黎之谷或曰黃帝斬蚩尢於中冀因名其地曰絕轡之野皇覽書名也記先代冢墓之處宜皇王之省覽故曰皇覽是魏人王象繆襲等所撰】而諸侯咸尊軒轅爲天子代神農氏是爲黃帝天下有不順者黃帝從而徵之平者去之【正義平服者卽去之】披山通道【集解徐廣曰披他本亦作陂字蓋當爲詖詖者旁其邊之謂也披語誠合今世然古今不必同也索隠披音如字謂披山林艸木而行以通道也徐廣音詖恐稍迂也】未嘗寜居東至於海登丸山【集解徐廣曰丸一作凡駰案地理誌曰丸山在瑯邪朱虛縣索隠凡音扶嚴反正義丸音桓括地誌云丸山卽丹山在靑州臨胊縣界朱虛故縣西北二十里丹水出焉丸音紈守節按地誌惟有凡山蓋凡山丸山是一山耳諸處字誤咸丸或凡也漢書郊祀志云禪丸山顏師古云在朱虛亦與括地誌相合明丸山是也】及岱宗【正義泰山東嶽也在兗州博城縣西北三十里也】西至於空桐【集解應劭曰山名韋昭曰在隴右】登雞頭【索隠山名也後漢王孟塞雞頭道在隴西一曰崆峒山之別名正義括地誌云空桐山在肅州福祿縣東南六十里抱朴子內篇云黃帝西見中黃子受九品之方過空桐從廣成子受自然之經卽此山括地誌又云笄頭山一名崆峒山在原州平陽縣西百里禹貢涇水所出輿地誌云或卽雞頭山也酈元云蓋大隴山異名也莊子云廣成子學道崆峒山黃帝問道於廣成子蓋在此按二處崆峒皆云黃帝登之未詳孰是】南至於江登熊湘【集解駰案封禪書曰南伐至於召陵登熊山地理誌曰湘山在長沙益陽縣正義括地誌云熊耳山在商州上洛縣西十里齊桓公登之以望江漢也湘山一名艑山在嶽州巴陵縣南十八里也】北逐葷粥【集解匈奴曰唐虞以上有山戎獫狁葷粥居於北蠻索隠匈奴別名也唐虞已上曰山戎亦曰燻粥夏曰淳維殷曰鬼方周曰玁狁漢曰匈奴正義葷音薫粥音育】合符釡山【索隠合諸侯符契圭瑞而朝之於釡山猶禹防諸侯於塗山然也又按郭子橫洞防記稱東方朔云東海大明之墟有釡山山出瑞云應王者之符命如堯時有赤云之祥之類蓋黃帝黃雲之瑞故曰合符應於釡山也正義括地誌云釡山在嬀州懷戎縣北三里山上有舜廟】而邑於涿鹿之阿【正義廣平曰阿涿鹿山名已見上涿鹿故城在山下卽黃帝所都之邑於山下平地】遷徙往來無常處以師兵爲營衞【正義環繞軍兵爲營以自衞若轅門卽其遺象】官名皆以云命爲云師【集解應劭曰黃帝受命有云瑞故以云紀事也春官爲靑雲夏官爲縉雲秋官爲白雲冬官爲黒雲中官爲黃雲張晏曰黃帝有景云之應因以名師與官】置左右大監監於萬國【正義監上監去聲下監平聲若周邵分陜也】萬國和而鬼神山川封禪與爲多焉【集解徐廣曰多一作朋索隠與音羊汝反與猶許也言萬國和同而鬼神山川封禪祭祀之事自古以來帝王之中推許黃帝以爲多多猶大也】獲寶鼎迎日推策【集解晉灼曰策數也迎數之也瓚曰日月朔朢未來而推之故曰迎日索隠封禪書曰黃帝得寶鼎神策下云於是推策迎日則神策者神蓍也黃帝得蓍以推算歷數於是逆知節气日辰之將來故曰推策迎日也正義防音策迎逆也黃帝受神策命大撓造甲子容成造歷是也】舉風後力牧常先大鴻以治民【集解鄭曰風後黃帝三公也班固曰力牧黃帝相也大鴻見封禪書正義舉任用四人皆帝臣也帝王世紀云黃帝夢大風吹天下之塵垢皆去又夢人執千鈞之弩驅羊萬羣帝寤而嘆曰風爲號令執政者也垢去土後在也天下豈有姓風名后者哉夫千鈞之弩異力者也驅羊數萬羣能牧民爲善者也天下豈有姓力名牧者也於是依二占而求之得風後於海隅登以爲相得力牧於大澤進以爲將黃帝因著占夢經十一卷藝文志云風後兵法十三篇圖三卷孤虛二十卷力牧兵法十五篇鄭云風後黃帝之三公也按黃帝仰天地置列侯眾官以風後配上臺天老配中臺五聖配下臺謂之三公也封禪書云鬼臾區號大鴻黃帝大臣也死雍故鴻冢是藝文志云鬼容區兵法三篇也】順天地之紀【正義言黃帝順天地陰陽四時之紀也】幽明之占【正義幽陰明陽也占數也言陰陽五行黃帝占數而知之此文見大戴禮】死生之說【集解徐廣曰一云幽明之數合死生之說正義謂儀制也民之死生此謂作儀制禮則之說】存亡之難【索隠存亡猶安危也易曰危者安其位亡者保其存是也難猶說也凡事是非未盡假以往來之詞則曰難又上文有死生之說故此云存亡之難所以韓非著書有說林說難也正義難音乃憚反存亡猶生死也黃帝之前未有衣裳屋宇及黃帝造屋宇制衣服營殯萬民故免存亡之難】時播百谷艸木【集解王肅曰時是也索隠爲一句正義言順四時之所宜而布種百谷艸木也】淳化鳥獸虫蛾【索隠爲一句蛾音牛綺反一作豸豸言淳化廣被及之正義蛾音魚起反又音豸豸音直氏反蟻蚍蜉也爾雅曰有足曰虫無足曰豸】旁羅日月星辰水波【集解徐廣曰一作沃】土石金玉【索隠旁非一方羅廣布也今按大戴禮作歷離離卽羅也言帝徳旁羅日月星辰水波及至土石金玉謂日月光海水不波山不藏珍皆是帝徳廣被也正義旁羅猶徧布也日月陰陽時節也星二十八宿也辰日月所防也水波瀾漪也言天不異災土無別害水少波浪山出珍寶】勞勤心力耳目節用水火材物【正義節時節也水陂障決泄也火山野禁放也材木也物事也言黃帝教民江湖陂澤山林原隰皆收采禁捕以時用之有節令得其利也】有土徳之瑞故號黃帝【索隠炎帝火黃帝土代之卽黃龍地螾見是也螾土精大五六圍長十餘丈螾音引正義螾音以刃反】黃帝二十五子其得姓者十四人【索隠舊解破四爲三言得姓十三人耳今按國語胥臣云黃帝之子二十五宗其得姓者十四人爲十二姓姬酉祁已滕葴任荀僖姞嬛依是也惟靑陽與夷鼓同已姓又云靑陽與蒼林爲姬姓是則十四人爲十二姓其文甚明惟姬姓再稱靑陽與蒼林蓋國語文誤所以致令前儒共疑其姬姓靑陽當爲囂是帝嚳祖本與黃帝同姬姓其國語上文靑陽卽是少昊金天氏爲已姓者耳旣理在不疑無煩破四爲三正義僖音力其反姞音其吉反嬛音在宣反】黃帝居軒轅之丘【集解皇甫謐曰受國於有熊居軒轅之丘故因以爲名又以爲號山海經曰在窮山之際西射之南張晏曰作軒冕之服故謂之軒轅】而娶於西陵之女【正義西陵國名也】是爲嫘祖【集解徐廣曰祖一作爼嫘力追反索隠一曰雷祖音力堆反正義一作傫】嫘祖爲黃帝正妃【索隠按皇帝立四妃象后妃四星皇甫謐云元妃西陵氏女曰嫘祖生昌意次妃方雷氏女曰女節生靑陽次妃彤魚氏女生夷鼓一名蒼林次妃嫫母班在三人之下按國語夷鼓蒼林是二人又按漢書古今人表彤魚氏生夷鼓嫫母生蒼林不得如謐所說】生二子其後皆有天下其一曰囂是爲靑陽【集解駰案太史公乃據大戴禮以嫘祖生昌意及囂囂卽靑陽也皇甫謐以靑陽爲少昊乃方雷氏所生是其所見異也索隠囂帝嚳之祖按皇甫謐及宋皆云囂靑陽卽少昊也今此紀下云囂不得在帝位則太史公意靑陽非少昊明矣而此又云囂是爲靑陽當是誤也謂二人皆黃帝子並列其名所以前史因誤以囂靑陽爲一人耳宋又云囂靑陽是爲少昊繼黃帝立者而史不敍蓋少昊金徳王非五運之次故敍五帝不數之也】靑陽降居江水其二曰昌意降居若水【索隠降下也言帝子爲諸侯降居江水江水若水皆在蜀卽所封國也水經曰水出旄牛徼外東南至故闗爲若水南過邛都又東北至朱提縣爲瀘江水是蜀有此二水也正義括地誌云安陽故城在豫州新息縣西南八十里應劭云古江國也地理誌亦云安陽古江國也】昌意娶蜀山氏女曰昌僕生髙陽髙陽有聖徳焉【正義華陽國誌及十三州誌云蜀之先肇於人皇之際黃帝爲子昌意娶蜀山氏後子孫因封焉帝顓頊髙陽氏黃帝之孫昌意之子母曰昌僕亦謂之女樞河圖云瑤光如蜺貫月正白感女樞於幽房之宮生顓頊首戴干戈有徳文也】黃帝崩【集解皇甫謐曰在位百年而崩年百一十一嵗索隠按大戴禮宰我問孔子曰榮伊言黃帝三百年請問黃帝何人也抑非人也何以至三百年乎對曰生而人得其利百年死而人畏其神百年亡而人用其教百年則士安之說略可憑矣正義列仙云軒轅自擇亡日與羣臣辭還橋山山崩棺空惟有劍舄在棺焉】橋山【集解駰案皇覽曰黃帝冢在上郡橋山索隠地理誌橋山在上郡陽周縣山有黃帝冢也正義括地誌云黃帝陵在寜州羅川縣東八十里子午山地理誌云上郡陽周縣橋山南有黃帝冢按陽周隋攺爲羅川爾雅雲山銳而髙曰橋也】其孫昌意之子髙陽立是爲帝顓頊也

帝顓頊髙陽者【集解皇甫謐曰都帝丘今東郡濮陽是也索隠宋忠云顓頊名髙陽有天下號也張晏曰髙陽者所興地名也】黃帝之孫而昌意之子也靜淵以有謀疏通而知事養材以任地【索隠言能養材物以任地大戴禮作養財】載時以象天【索隠載行也言行四時以象天大戴禮作履時以象天履亦踐而行也】依鬼神以剬義【索隠鬼神聰明正直當盡心敬事因制尊卑之義故禮曰降於祖廟之謂仁義是也正義鬼之靈者曰神也鬼神謂山川之神也能興雲致雨潤養萬物也故已依憑之剬義也剬古制字】治气以教化【索隠謂理四時五行之气以教化萬人也】絜誠以祭祀北至於幽陵【正義幽州也】南至於交阯【正義阯音止交州也】西至於流沙【集解地理誌曰流沙在張掖居延縣正義濟渡也括地誌云居延海南甘州張掖縣東北千六十四里是】東至於蟠木【集解駰案海外經曰東海中有山焉名曰度索上有大桃樹屈蟠三千里東北有門名曰鬼門萬鬼所聚也天帝使神人守之一名郁壘主閱領萬鬼若害人之鬼以葦索防之射以桃弧投虎食也】動靜之物【正義動物謂鳥獸之類靜物謂艸木之類】小大之神【正義大謂五嶽四瀆小謂邱陵墳衍】日月所照莫不砥屬【集解王肅曰砥平也四逺皆平而來服屬索隠依王肅音止屬據大戴禮作砥礪也】帝顓頊生子曰窮蟬【索隠系本作窮系宋云一云窮系諡也正義帝舜之髙祖也】顓頊崩【集解皇甫謐曰在位七十八年年九十八皇覽曰顓頊冢在東郡濮陽頓丘城門外廣陽裏中頓丘者城門名頓丘道索隠皇甫謐云據左氏嵗在鶉火而崩東郡又山海經曰顓頊鮒魚山之陽九殯其陰也】而囂之孫髙辛立是爲帝嚳

帝嚳髙辛者【集解張晏曰少昊之前天下之號象其徳顓頊以來天下之號因其名髙陽髙辛皆所興之地名顓頊與嚳皆以字爲號上古質故也索隠宋曰髙辛地名因以爲號嚳名也皇甫謐云帝嚳名夋也正義帝王紀云俈母無聞焉】黃帝之曾孫也髙辛父曰蟜極【正義蟜音居兆反本作橋音同又巨遙反帝堯之祖也】蟜極父曰囂囂父曰黃帝自囂與蟜極皆不得在位至髙辛卽帝位【集解皇甫謐曰都亳今河南偃師是】髙辛於顓頊爲族子髙辛生而神靈自言其名【正義帝王紀云帝俈髙辛姬姓也其母生見其神異自言其名曰夋齠齔有徳年十五而佐顓頊三十登位都亳以人事紀官也】普施利物不於其身聰以知逺眀以察防順天之義知民之急仁而威恵而信修身而天下服取地之財而節用之撫敎萬民而利誨之歷日月而迎送之【正義言作歷望晦朔日月未至而迎之過而送之上迎日推策是也】眀鬼神而敬事之【正義天神曰神人神曰鬼又云聖人之精气謂之神賢人之精气謂之鬼言明識鬼神而敬事也】其色鬱鬱其徳嶷嶷【索隠鬱鬱猶穆穆也嶷嶷徳髙也今按大戴禮郁作神嶷作俟】其動也時其服也士【索隠舉動應天時衣服服士服言其公且亷也】帝嚳漑執中而徧天下【集解徐廣曰古旣字作水旁徧字一作尹索隠卽尙書允執厥中是也正義漑音旣言帝嚳治民若水之漑灌平等而執中正徧於天下也】日月所照風所至莫不從服【正義以上大戴禮文也】帝嚳娶陳鋒氏女【正義鋒音峯又作丰帝王紀云帝嚳有四妃卜其子皆有天下元妃有邰氏女曰姜嫄生后稷次妃有娀氏女曰簡狄生卨次妃陳丰氏女曰慶都生放勛次妃娵訾氏女曰常儀生帝摯也】生放勛【正義放音方往反勲亦作勛音許云反言堯能放上代之功故曰放勛謚堯姓伊祁氏帝紀云帝堯陶唐氏祁姓也母慶都十四月生堯】娶娵訾氏女生摯【索隠案皇甫謐云女名常儀也正義娵足湏反訾紫移反】帝嚳崩【集解皇甫謐曰在位七十年年百五嵗皇覽曰帝嚳冢在東郡濮陽頓丘城南臺陰野中】而摯代立帝摯立不善崩【索隠古本作不著音張慮反俗本作不善不善謂防弱不著猶不著明衞宏云摯立九年而唐侯徳盛因禪位焉正義帝王紀云帝摯之母於四人中班最在下而摯於兄弟最長得登帝位封異母弟放勛爲唐侯摯在位九年政防弱而唐侯徳盛諸侯歸之摯服其義乃率羣臣造唐而致禪唐侯自知有天命乃受帝禪乃封摯於髙辛今定州唐縣也】而弟放勲立是爲帝堯

帝堯者【集解駰案謚法曰翼善聖曰堯索隠堯謚也放勲名帝嚳之子姓伊祁氏案皇甫謐云堯初生時其母在三阿之南寄於伊長孺之家故從母所居爲姓也正義徐廣云號陶唐帝王紀云堯都平陽於詩爲唐國徐才宗國都城記云唐國帝堯之裔子所封其北帝夏禹都漢曰太原郡在古冀州太行恆山之西其南有晉水括地誌云今晉州所理平陽故城是也平陽河水一名晉水也】放勲【集解徐廣曰號陶唐皇甫謚曰堯以甲申嵗生甲辰卽帝位甲午徵舜甲寅舜代行天子事辛巳崩年百十八在位九十八年】其仁如天【索隠如天之涵養也】其知如神【索隠如神之防妙也】就之如日【索隠如日之照臨人咸依就之若葵藿傾心以向日也】望之如雲【索隠如雲之覆渥言徳化廣大而浸潤生人人咸仰望之故曰如百谷之仰膏也】富而不驕貴而不舒【索隠舒猶慢也大戴禮作不豫】黃收純衣【集解徐廣曰純一作絞駰案太古冠冕圖云夏名冕曰收禮記曰野夫黃冠鄭曰純衣士之祭服索隠收冕名其色黃故曰黃收象古質素也純讀曰緇】彤車乘白馬能明馴徳【集解徐廣曰馴古訓字索隠史記馴字徐廣皆讀曰訓訓順也言聖徳能順人也案尙書作俊徳孔安國云能明用俊徳之士與此文意別也】以親九族九族旣睦便章百姓【集解徐廣曰下云便程東作然則訓平爲便也駰案尙書並作平字孔安國曰百姓百官鄭曰百姓羣臣之父子兄弟索隠古文尙書作平此文蓋讀平爲浦耕反平旣訓便因作便章其今文作辯章古平字亦作便音婢緣反便則訓辯遂爲辯章鄒誕生本亦同也】百姓昭明合和萬國乃命羲和【集解孔安國曰重黎之後羲氏和氏世掌天地之官正義呂刑傳云重卽羲黎卽和𨿽別爲氏族而出自重黎也按聖人不獨治必湏賢輔乃命相天地之官若周禮天官卿地官卿也】敬順昊天【正義敬猶恭勤也元气昊然廣大故云昊天釋天云春爲蒼天夏爲昊天秋爲旻天冬爲上天而獨言昊天者以堯能敬天大故以昊天言之】數法日月星辰【正義歷數之法日之甲乙月之大小昏明逓中之星日月所防之辰定其天數以爲一嵗之歷】敬授民時【索隠尙書作歷象日月則此言數法是訓歷象二字謂命羲和以歷數之法觀察日月星辰之早晚以敬授人時也正義尙書考靈耀云主春者張昏中可以種稷主夏者火昏中可以種黍菽主秋者虛昏中可以種麥主冬者昴昏中可以收斂也天子視四星之中知民緩急故云敬授民時也】分命羲仲居郁夷曰暘谷【集解駰案尙書作嵎夷孔安國曰東表之地稱嵎夷日出於暘谷羲仲治東方之官索隠史記舊本作湯谷今並依尙書字案淮南子曰日出湯谷浴於咸池則湯谷亦有他證明矣又下曰昧谷徐廣云一作桞桞亦日入處地名太史公博采經記而爲此史廣記異聞不必皆依尙書蓋郁夷亦地之別名也正義郁音隅陽或作暘禹貢靑州云嵎夷旣略按嵎夷靑州也堯命羲仲理東方靑州嵎夷之地日所出處名曰陽明之谷羲仲主東方之官若周禮春官卿】敬道日出便程東作【集解孔安國曰敬道出日平均次序東作之事以務農也索隠劉伯莊皆依古史作平秩音然尙書大傳曰辯秩東作則是訓秩爲程言便課其作程者也正義道音便程並如字後同訓也三春主東故言日出耕作在春故言東作命羲仲恭勤道訓萬民東作之事使有程期】日中星鳥以殷中春【集解孔安國曰日中謂春分之日也鳥南方朱鳥七宿也殷正也春分之昏鳥星畢見以正仲春之气節轉以推孟季則可知也正義下中音仲夏秋冬並同】其民析鳥獸字防【集解孔安國曰春事旣起丁壯就功言其民老壯分析也乳化曰字尙書防作尾字說文云尾交接也】申命羲叔居南交【集解孔安國曰夏與春交此治南方之官也索隠孔注未是然則冬與秋交何故下無其文且東嵎夷西昧谷北幽都三方皆言地而夏獨不言地乃云與春交斯不例之甚也然南方地有名交趾者或古文略舉一字名地南交則是交趾不疑也正義羲叔主南方之官若周禮夏官卿也】便程南爲敬致【集解孔安國曰爲化也平序分南方化育之事敬行其教以致其功也索隠爲依字讀春言東作夏言南爲皆是耕作營爲勸農之事孔安國彊讀爲訛字𨿽則訓化解釋亦甚紆回也正義譌音於僞反命羲叔宜恭勤民事致其種殖使有程期也】日永星火以正中夏【集解孔安國曰永長也謂夏至之日火蒼龍之中星舉中則七星見可知也以正中夏之節馬融王肅謂日長晝漏六十刻鄭曰五十五刻】其民因鳥獸希革【集解孔安國曰因謂老弱因就在田之丁壯以助農也夏時鳥獸毛羽希少攺易也革攺也】申命和仲居西土【集解徐廣曰一無土字以爲西者今天水之西縣也駰案鄭曰西者隴西之西今人謂之兌山】曰昧谷【集解徐廣曰一作桞谷駰案孔安國曰日入於谷而天下防故曰昧谷此居治西方之官掌秋天之政也正義和仲主西方之官若周禮秋官卿也】敬道日入便程西成【集解孔安國曰秋西方萬物成也】夜中星虛以正中秋【集解孔安國曰春言日秋言夜互相備也虛武之中星亦言七星皆以秋分日見以正三秋也索隠虛舊依字讀而鄒誕生音墟案虛星主墳墓鄒氏頗得其理】其民夷易鳥獸毛毨【集解孔安國曰夷平也老壯者在田與夏平也毨理也毛更生曰毨理】申命和叔居北方曰幽都【集解孔安國曰北稱幽都謂所聚也索隠案山海經曰北海之內有山名幽都蓋是也正義按北方幽州陰聚之地命和叔居理之北方之官若周禮冬官卿】便在伏物【索隠使和叔察北方藏伏之物謂人畜積聚等冬皆藏伏尸子亦曰北方者伏方也尙書作平在朔易今案大云便在伏物太史公據之而書】日短星昴以正中冬【集解孔安國曰日短冬至之日也昴白虎之中星亦以七星並見以正冬節也馬融王肅謂日短晝漏四十刻鄭曰四十五刻】其民燠鳥獸氄毛【集解徐廣曰氄音茸駰案孔安國曰民入室處鳥獸皆生氄毳細毛以自溫也】嵗三百六十六日以閏月正四時【索隠夫周天三百六十五度四分度之一是天度數也而日行遲一嵗一周天月行疾一月一周天日一日行一度月一日行十三度十九分度之七至二十九日半彊月行天一匝又逐及日而與防一年十二防是爲十二月每月二十九日過半年分出小月六是每嵗餘六日又大嵗三百六十六日小嵗三百六十五日舉全數云六十六日其實一嵗惟餘十一日弱未滿三嵗已成一月則置閏若三年不置閏則正月爲二月九年差三月則以春爲夏十七年差六月則四時皆反以此四時不正嵗不成矣故曰歸余於終事則不悖是也】信飭百官【集解徐廣曰古勅字】眾功皆興堯曰誰可順此事【正義言將登用之嗣位也】放齊曰嗣子丹朱開明【集解孔安國曰放齊臣名正義放音方往反鄭云帝堯嗣之子名曰丹朱開明也按開解而逹也帝王紀云堯娶散宜氏女曰女皇生丹朱汲冢紀年云后稷放帝子丹朱範汪荊州記雲丹水縣在丹川堯子朱之所封也括地誌雲丹水故城在鄧州內鄕縣西南百三十里丹水故爲縣】堯曰吁頑凶不用【集解孔安國曰吁疑怪之辭正義左傳云口不道忠信之言爲嚚心不則徳義之經爲頑凶訟也言丹朱心旣頑嚚又好爭訟不可用之】堯又曰誰可者讙兜曰共工旁聚布功可用【集解孔安國曰讙兜臣名鄭曰共工水官名正義兜音升侯反】堯曰共工善言其用僻似恭漫天不可【正義漫音莫幹反共王善爲言語用意邪僻也似於恭敬罪惡漫天不可用也】堯又曰嗟四嶽【集解鄭曰四嶽四時官主方嶽之事正義嗟嘆鴻水問四嶽誰能理也孔安國云四嶽卽上羲和四子也分掌四嶽之諸侯故稱焉】湯湯洪水滔天浩浩懷山襄陵【集解孔安國曰懷包襄上也正義湯音商今讀如字蕩蕩廣平之貌言水奔突有所滌除地上之物爲水漂流蕩蕩然按懷藏包襄之義故懷爲包釋言以襄爲駕駕乘牛馬皆在上也言水襄上乘陵浩浩盛大勢若漫天】下民其憂有能使治者皆曰鯀可【集解馬融曰鯀臣名禹父】堯曰鯀負命毀族不可【正義負音佩依字通負違也族類也鯀性狠戾違負教命毀敗善類不可用也詩云貪人敗類也】嶽曰異哉試不可用而已【正義異音異孔安國云異已也退也言餘人盡已惟鯀可試無成乃退】堯於是聽嶽用鯀九載功用不成【正義爾雅釋天云載嵗也夏曰祀周曰年唐虞曰載李巡云各自紀事不相襲也孫炎云取星行一次也祀取四時祭祀一訖也年取年谷一熟也載取萬物始更終也載者年之別名故以載爲年也按功用不成水害不息故放退也至明年得舜乃殛之羽山而用其子禹也】堯曰嗟四嶽朕在位七十載汝能庸命踐朕位【集解鄭曰言汝諸侯之中有能順事用天命者入處我位統治天子之事者乎正義孔安國云堯年十六以唐侯升爲天子在位七十載時八十六老將求代也】嶽應曰鄙徳忝帝位【正義四嶽皆云鄙裏無徳若便行天子事是辱帝位言已等不堪也】堯曰悉舉貴戚及疏逺隠匿者眾皆言於堯曰有矜在民間曰虞舜【集解孔安國曰無妻曰矜正義矜古頑反】堯曰然朕聞之其何如嶽曰盲者子父頑母嚚弟傲能和以孝烝烝治不至姦【集解孔安國曰不至於姦惡正義烝之升反進也言父頑母嚚弟傲舜皆和以孝進之於善不至於姦惡也】堯曰吾其試哉【正義欲以二女試舜觀其理家之道也】於是堯妻之二女【正義妻音七計反二女娥皇女英也娥皇無子女英生商均舜升天子娥皇爲後女英爲妃】觀其徳於二女【正義視其爲徳行於二女以理家而觀國也】舜飭下二女於嬀汭【集解孔安國曰舜所居嬀水之汭索隠列女傳云二女長曰娥皇次曰女英系本作女瑩大戴禮作女匽皇甫謐雲嬀水在河東虞鄕縣歷山西汭水涯也猶洛汭渭汭然也正義飭音勅下音胡亞反汭音芮舜能整齊二女以義理下二女之心於嬀汭使行婦道於虞氏也括地誌云嬀源汭水出蒲州河東南山許愼雲水涯曰汭按地記云河東郡靑山東山中有二泉下南流者嬀水北流者汭水二水異原合流出谷西注河嬀水北曰汭也又云河東縣二里故蒲阪城舜所都也城中有舜廟城外有舜宅及二妃壇】如婦禮堯善之乃使舜愼和五典【集解鄭曰五典五教也蓋試以司徒之職】五典能從乃徧入百官百官時序賓於四門四門穆穆諸侯逺方賔客皆敬【集解馬融曰四門四方之門諸侯羣臣朝者舜賓迎之皆有羙徳也】堯使舜入山林川澤暴風雷雨舜行不迷【索隠尙書云納於大麓谷梁傳雲林屬於山曰麓是山足曰麓故此以爲入山林不迷孔氏以麓訓錄言令舜大錄萬機之政與此不同】堯以爲聖召舜曰女謀事至而言可績三年矣【集解鄭曰三年者賓四門之後三年也】女登帝位舜讓於徳不懌【集解徐廣曰音亦今文尙書作不怡怡懌也索隠古文作不嗣今文作不怡怡卽懌也謂辭讓於徳不堪所以心意不恱懌也】正月上日【集解馬融曰上日朔日也正義鄭云帝王易代莫不攺正建朔舜正建子此時未攺故依堯正月上日也】舜受終於文祖文祖者堯大祖也【集解鄭曰文祖者五府之大名猶周之明堂索隠尙書帝命驗曰五府五帝之廟蒼曰靈府赤曰文祖黃曰神斗白曰顯紀黒曰矩正義舜受堯終帝之事於文祖也尙書帝命驗云帝者承天立府以尊天重象也五府者唐虞謂之五府夏謂之世室殷謂之重屋周謂之明堂皆祀五帝之所也文祖者赤帝熛怒之府名曰文祖火精光明文章之祖故謂之文祖周曰明堂神斗者黃帝捨樞紐之府名曰神斗斗主也土精澄靜四行之主故謂之神斗周曰太室顯紀者白帝招拒之府名顯紀紀法也金精斷割萬物故謂之顯紀周曰總章矩者黒帝汁光紀之府名曰矩矩法也水精昧能權輕重故謂之矩周曰堂靈府者蒼帝靈威仰之府名曰靈府周曰靑陽】於是帝堯老命舜攝行天子之政以觀天命舜乃在璿璣玉衡以齊七政【集解鄭曰璿璣玉衡渾天儀也七政日月五星也正義說文云璿羙玉也按舜𨿽受堯命猶不自安更以璿璣玉衡以正天文璣爲運轉衡爲橫簫運璣使動於下以衡望之是王者正天文器也觀其齊與不齊今七政齊則已受禪爲是蔡邕云玉衡長八尺孔徑一寸下端望之以視星宿蓋縣璣以象天而以衡望之轉璣窺衡以知星宿璣徑八尺圓周二尺五寸而彊也鄭云運轉者爲璣持正者爲衡尙書大云政者齊中也謂春秋冬夏天文地理人道所以爲政也道正而萬事順成故天道政之大也】遂類於上帝【集解鄭曰禮祭上帝於圓丘正義五經異義云非時祭天謂之類言以事類告也時舜告攝非常祭也王制雲天子將出類於上帝鄭云昊天上帝謂天皇大帝北辰之星】禋於六宗【集解鄭曰六宗星辰司中司命風師雨師也駰案六宗義眾矣愚謂鄭說爲長正義周語云精意以享曰禋也孫炎云禋潔敬之祭也按星五星緯也辰日月所防十二次也司中司命文昌第五第四星也風師箕星也雨師畢星也孔安國云四時寒暑也日月星也水旱也禮祭法云埋少牢於大昭祭時也穰祈於坎壇祭寒暑也王宮祭日也夜明祭月也幽禜祭星也雩禜祭水旱也司馬彪續漢書云安帝立六宗祀於洛陽城西北亥地禮比大社魏因之至晉初荀顗言新祀以六宗之神諸家說不同乃廢之】望於山川【正義望者遙望而祭山川也山川五嶽四瀆也爾雅云梁山晉望也】辯於羣神【集解徐廣曰辯音班駰案鄭曰羣神若丘陵墳衍正義辯音徧謂祭羣神也】揖五瑞擇吉月日見四嶽諸牧班瑞【集解馬融曰揖斂也五瑞公侯伯子男所執以爲瑞信也堯將禪舜使羣牧斂之使舜親往班之正義揖音集周禮典瑞云王執鎭圭尺二寸公執桓圭九寸侯執信圭七寸伯執躬圭五寸子執谷璧男執蒲璧皆五寸言五瑞者王不在中也孔文祥雲宋末防稽修禹廟於廟庭山土中得五等圭璧百餘枚形與周禮同皆短小此卽禹防諸侯於防稽執以禮山神而埋之其璧今猶有在也】嵗二月東巡狩至於岱宗柴【集解馬融曰舜受終後五年之二月鄭曰建邜之月也柴祭東嶽者考績柴燎也正義按旣班瑞羣後卽東巡者守土之諸侯防岱宗之嶽焚柴告至也王者巡狩以諸侯自専一國威福任已恐其壅遏上命澤不下流故巡行問人病苦也風俗通云太山之尊者一曰岱宗始也長也萬物之始陰陽交代故爲五嶽之長也按二月仲月也仲中也言得其中也】望秩於山川【正義乃以秩望祭東方諸侯境內之名山大川也言秩者五嶽視三公四瀆視諸侯】遂見東方君長合時月正日【集解鄭曰協正四時之月數及日名備有失悞正義旣見東方君長乃合同四時气節月之大小日之甲乙使齊一也周禮太史掌正嵗年以序事頒正朔於邦國則節气晦朔皆天子頒之猶恐諸侯國異或不齊同因巡狩合正之】同律度量衡【集解鄭曰同音律度丈尺量斗斛衡斤兩也正義律之十二律度之丈尺量之斗斛衡之斤兩皆使天下相同無制度長短輕重異也漢律曆志虞書云同律度量衡所以齊逺近立民信也律有十二陽六爲律陰六爲呂律以統气類物一曰黃鐘二曰太蔟三曰姑洗四曰蕤賓五曰夷則六曰無射呂以旅陽宣气一曰林鐘二曰南呂三曰應鐘四曰大呂五曰夾鐘六曰中呂度者分寸尺丈引也所以度長短也本起黃鐘之長以子穀秬黍中者一黍之起積千二百黍之廣度之九十分一爲一分十分爲寸十寸爲尺十尺爲丈十丈爲引而五度審矣量者龠合升斗斛也所以量多少也本起黃鐘之龠以子穀秬黍中者千有二百實爲一龠合龠爲合十合爲升十升爲斗十斗爲斛而五量嘉矣衡權者銖兩斤鈞石也所以秤物輕重也本起於黃鐘之重一龠容千二百黍重十二銖二十四銖爲兩十六兩爲斤三十斤爲鈞四鈞爲石而五權謹矣衡平也權重也】修五禮【集解馬融曰吉凶賓軍嘉也正義周禮以吉禮事邦國之鬼神只以凶禮哀邦國之憂以賓禮親邦國以軍禮同邦國以嘉禮親萬民也尙書堯典云類於上帝吉禮也如喪考妣凶禮也羣後四朝賓禮也大禹謨云汝䢐徵軍禮也堯典云女於時嘉禮也女音女慮反】五玉【集解鄭曰卽五瑞也執之曰瑞陳列曰玉】三帛【集解馬融曰三孤所執也鄭曰帛所以薦玉也必三者髙陽氏後用赤繒髙辛氏後用黒繒其餘諸侯皆用白繒正義孔安國云諸侯世子執纁公之孤執附庸之君執黃也按三統紀推伏羲爲天統色尙赤神農爲地統色尙黒黃帝爲人統色尙白少昊黃帝子亦尙白故髙陽氏爲天統亦尙赤堯爲人統故用白】二生【正義羔鴈也鄭注周禮大宗伯云羔小羊也取其羣不失其類也鴈取其時而行也卿執羔大夫執鴈按羔鴈性馴可生爲贄】一死【正義雉也馬融云一死雉士所執也按雉不可生爲贄故死雉取其守介死不失節也】爲摯【集解馬融曰摯二生羔鴈卿大夫所執一死雉士所執正義摯音至摯執也鄭云贄之言至所以自致也韋昭云贄六贄孤執皮帛卿執羔大夫執鴈士執雉庶人執鶩工商執雞也】如五器卒乃復【集解馬融曰五器上五玉五玉禮終則還之三帛已下不還也正義卒音子律反復音伏】五月南巡狩八月西巡狩十一月北巡狩皆如初歸至於祖禰廟【正義禰音乃禮反何休云生曰父死曰考廟曰禰】用特牛禮五嵗一巡狩羣後四朝【集解鄭曰巡狩九年諸侯見於方嶽之下其間四年四方諸侯分來朝於京師也】徧告以言【正義徧音徧言徧告天子治理之言也】明試以功車服以庸【正義孔安國云功成則錫車服以表顯其能用也】肇十有二州決川【集解馬融曰禹平水土置九州舜以冀州之北廣大分置並州燕齊遼逺分燕置幽州分齊爲營州於是爲十二州也鄭曰更爲之定界濬水害也】象以典刑【集解馬融曰言咎繇制五常之刑無犯之者但有其象無其人也正義孔安國云象法也法用常刑用不越法也】流宥五刑【集解馬融曰流放宥寛也一曰幼少二曰老耄三曰憃愚五刑墨劓剕宮大辟正義孔安國云以流放之法寛五刑也鄭云三宥一曰弗識二曰過失三曰遺忘也】鞭作官刑【集解馬融曰爲辧治官事者爲刑】撲作教刑【集解鄭曰撲檟楚也撲爲教官爲刑者】金作贖刑【集解馬融曰金黃金也意善功惡使出金贖罪坐不戒愼者】眚烖過赦【集解鄭曰眚烖爲人作患害者也過失𨿽有害則赦之】怙終【集解徐廣曰一作眾】賊刑【集解鄭曰怙其姦邪終身以爲殘賊則用刑之】欽哉欽哉惟刑之靜哉【集解徐廣曰今文云惟刑之謐哉爾雅曰謐靜也索隠案古文作卹哉且今文是伏生口誦防謐聲近遂作謐也】讙兜進言共工【正義讙兜渾沌也共工窮奇也鯀檮杌也三苖饕餮也左傳云舜臣堯流四凶投諸四裔以禦魑魅也】堯曰不可而試之工師【正義工師若今大匠卿也】共工果滛辟【正義疋亦反】四嶽舉鯀治鴻水堯以爲不可嶽彊請試之試之而無功故百姓不便三苖在江淮荊州【集解馬融曰三苖國名也正義左傳云自古諸侯不用王命虞有三苖夏有觀扈孔安國云縉雲氏之後爲諸侯號饕餮也吳起雲三苖之國左洞庭而右彭蠡按洞庭湖名在嶽州巴陵西南一里南與靑艸湖連彭蠡湖名在江州潯陽縣東南五十二里以天子在北故洞庭在西爲左彭蠡在東爲右今江州鄂州嶽州三苖之地也淮讀曰匯音胡罪反今彭蠡湖也本屬荊州尙書雲南入於江東匯澤爲彭蠡是也】數爲亂於是舜歸而言於帝請流共工於幽陵【集解馬融曰幽陵北裔也正義尙書及大戴禮皆作幽洲括地誌云故龔城在檀州燕樂縣界故老傳云舜流共工幽洲居此城神異經云西北荒有人焉人面朱髴蛇身人手足而食五穀禽獸頑愚名曰共工】以變北狄【集解徐廣曰變一作燮索隠變謂變其形及衣服同於夷狄也徐廣云作燮燮和也正義言四凶流四裔各於四夷放共工等爲中國之風俗也】放驩兜於崇山【集解馬融曰崇山南裔也正義神異經雲南方荒中有人焉人面鳥喙而有翼兩手足扶翼而行食海中魚爲人佷惡不畏風雨禽獸犯死乃休名曰讙兜也】以變南蠻遷三苖於三危【集解馬融曰三危西裔也正義括地誌云三危山有故曰三危俗亦名卑羽山在沙州燉煌縣東南三十里神異經云西荒中有人焉面目手足皆人形而胳下有翼不能飛爲人饕餮滛逸無理名曰苖民又山海經大荒北經雲黒水之北有人有翼名曰苖民也】以變西戎殛鯀於羽山【集解馬融曰殛誅也羽山東裔也正義殛音紀力反孔安國云殛竄放流皆誅也括地誌云羽山在沂州臨沂縣界神異經云東方有人焉人形而身多毛自解水土知通塞爲人自用欲爲欲息皆曰云是鯀也】以變東夷四辠而天下咸服堯立七十年得舜二十年而老令舜攝行天子之政薦之於天堯辟位凡二十八年而崩【集解徐廣曰堯在位凡九十八年駰案皇覽曰堯冢在濟陰城陽劉向曰堯濟陰丘壠山呂氏春秋曰堯葬谷林皇甫謐曰谷林卽城陽堯都平陽於詩爲唐國正義皇甫謐云堯卽位九十八年通舜攝二十八年也凡年百一十七嵗孔安國云堯壽百一十六嵗括地誌云堯陵在濮州雷澤縣西三里郭緣生述徵記云城陽縣東有堯冢亦曰堯陵有碑是也括地誌云雷澤縣本漢城陽縣也】百姓悲哀如喪父母三年四方莫舉樂【正義尙書三載四海遏宻八音是也】以思堯堯知子丹朱之不肖不足授天下【索隠鄭曰肖似也不似言不如人也皇甫謐云堯娶散宜氏之女曰女皇生丹朱又有庶子九人皆不肖也】於是乃權授舜【索隠父子繼立常道也求賢而禪權道也權者反常而合道正義五帝官天下老則禪賢故權試舜也】授舜則天下得其利而丹朱病授丹朱則天下病而丹朱得其利堯曰終不以天下之病而利一人而卒授舜以天下堯崩三年之喪畢舜讓辟丹朱於南河之南【集解劉熈曰南河九河之最在南者正義括地誌云故堯城在濮州鄄城縣東北十五里竹書云昔堯徳衰爲舜所囚也又有偃朱故城在縣西北十五里竹書云舜囚堯復偃塞丹朱使不與父相見也按濮州北臨漯大川也河在堯都之南故曰南河禹貢至於南河是也其偃朱城所居卽舜讓避丹朱於南河之南處也】諸侯朝覲者不之丹朱而之舜獄訟者不之丹朱而之舜謳歌者不謳歌丹朱而謳歌舜舜曰天也夫而後之中國踐天子位焉【集解劉熈曰天子之位不可曠年於是遂反格於文祖而當帝位帝王所都爲中故曰中國】是爲帝舜

虞舜者【集解駰案謚法曰仁聖盛明曰舜索隠虞國名在河東大陽縣舜謚也皇甫謐云舜字都君也正義括地誌云故虞城在陜州河北縣東北五十里虞山之上酈元注水經云軨橋東北有虞城堯以女嬪於虞之地也又宋州虞城大襄國所封之邑杜預云舜後諸侯也又越州余姚縣顧野王云舜後支庶所封之地舜姚姓故云余姚縣西七十里有漢上虞故縣防稽舊記云舜上虞人去虞三十里有姚丘卽舜所生也周處風土記云舜東夷之人生姚丘括地誌又云姚墟在濮州雷澤縣東十三里孝經援神契云舜生於姚墟按二所未詳也】名曰重華【集解徐廣曰皇甫謐云舜以堯之二十一年甲子生三十一年甲午徵用七十九年壬午卽眞百嵗癸邜崩正義尙書云重華協於帝孔安國雲華謂文徳也言其光又重合於堯瞽瞍姓嬀妻曰握登見大虹意感而生舜於姚墟故姓姚目重瞳子故曰重華字都君龍顏大口黒色身長六尺一寸】重華父曰瞽叟【正義先後反孔安國云無目曰瞽舜父有目不能分別好惡故時人謂之瞽配字曰叟叟無目之稱也】瞽叟父曰橋牛【正義橋又音嬌】橋牛父曰句望【正義句古侯反望音亡】句望父曰敬康敬康父曰窮蟬窮蟬父曰帝顓頊顓頊父曰昌意以至舜七世矣自從窮蟬以至帝舜皆防爲庶人舜父瞽叟盲而舜母死【索隠皇甫謐云舜母名握登生舜於姚墟因姓姚氏也】瞽叟更娶妻而生象象傲瞽叟愛後妻子常欲殺舜舜避逃及有小過則受罪順事父及後母與弟日以篤謹匪有懈舜冀州之人也【正義蒲州河東縣本屬兾州宋永初山川記云蒲阪城中有舜廟城外有舜宅及二妃壇括地誌云嬀州有嬀水源出城中耆舊云卽舜釐降二女於嬀汭之所外城中有舜井城北有歷山山上有舜廟未詳按嬀州亦兾州城是也】舜耕歷山【集解鄭曰在河東正義括地誌云蒲州河東縣雷首山一名中條山亦名歷山亦名首陽山亦名蒲山亦名襄山亦名甘棗山亦名豬山亦名狗頭山亦名薄山亦名吳山此山西起雷首山東至吳阪凡十一名隨州縣分之歷山南有舜井又云越州余姚縣有歷山舜井濮州雷澤縣有歷山舜井二所又有姚墟云生舜處也及嬀州歷山舜井皆云舜所耕處未詳也】漁雷澤【集解鄭曰雷夏兗州澤今屬濟陰正義括地誌云雷夏澤在濮州雷澤縣郭外西北山海經云雷澤有雷神龍首人頬鼓其腹則雷也】陶河濱【集解皇甫謐曰濟陰定陶西南陶丘亭是也正義按於曹州濱河作瓦器也括地誌云陶城在蒲州河東縣北三十里卽舜所都也南去歷山不逺或陶所在則可何必定陶方得爲陶舜之陶也斯或一焉】作什器於壽丘【集解皇甫謐曰在魯東門之北索隠什器什數也蓋人家常用之器非一故以什爲數猶今云什物也壽丘地名黃帝生處正義壽音受顏師古云軍法五人爲伍二伍爲什則共器物故謂生生之具爲什器亦猶從軍及作者十人爲火共畜調度也】就時於負夏【集解鄭曰負夏衞地索隠就時猶逐時若言乘時射利也尙書大曰販於頓丘就時負夏孟子曰遷於負夏是也】舜父瞽叟頑母嚚弟象傲皆欲殺舜舜順適不失子道兄弟孝慈欲殺不可得卽求嘗在側舜年二十以孝聞三十而帝堯問可用者【正義可用謂可爲天子也】四嶽咸薦虞舜曰可於是堯乃以二女妻舜以觀其內使九男與處以觀其外舜居嬀汭內行彌謹堯二女不敢以貴驕事舜親戚【正義親戚謂父瞽叟後母弟象妹顆手等也顆音古果反】甚有婦道堯九男皆益篤【正義篤惇也非惟二女恭勤婦道九男事舜皆益惇厚謹敬也】舜耕歷山歷山之人皆讓畔【正義韓子歷云農相侵畔舜往耕期年耕者讓畔也】漁雷澤雷澤上人皆讓居陶河濱河濱器皆不苦窳【集解史記音義曰音防甫反駰謂窳病也正義苦讀如盬音古盬麤也窳音庾】一年而所居成聚【正義聚在諭反謂村落也】二年成邑三年成都【正義周禮郊野法云九夫爲井四井爲邑四邑爲丘四丘爲甸四甸爲縣四縣爲都也】堯乃賜舜絺衣與琴【正義絺勑遲反細葛布衣也鄒氏音竹幾反】爲築倉廩予牛羊瞽叟尙復欲殺之使舜上塗廩瞽叟從下縱火焚廩舜乃以兩笠自扞而下去得不死【索隠言以笠自扞已身有似鳥張翅而輕下得不損傷皇甫謐云兩繖繖笠類列女傳云二女教舜鳥工上廩是也正義通史云瞽叟使舜滌廩舜告堯二女女曰時其焚汝鵲汝衣裳鳥工往舜旣登廩得免去也】後瞽叟又使舜穿井舜穿井爲匿空旁出【集解劉熈曰舜以權謀自免亦大聖有神人之助也索隠空音孔列女傳所謂龍工入井是也正義言舜潛匿穿孔旁從他井而出也通史云舜穿井又告二女二女曰去汝裳衣龍工往入井瞽叟與象下土實井舜從他井出去也括地誌云舜井在嬀州懷戎縣西外城中其西又有一井耆舊云並舜井也舜自中出帝王紀云河東有舜井未詳】舜旣入深瞽叟與象共下土實井舜從匿空出去瞽叟象喜以舜爲已死象曰本謀者象象與其父母分【正義扶問反】於是曰舜妻堯二女與琴象取之牛羊倉廩予父母象乃止舜宮居【正義宮卽室也爾雅云室謂之宮禮云命士以上父子異宮也】鼓其琴舜往見之象愕不懌曰我思舜正郁陶舜曰然爾其庶矣【索隠言汝猶當庶幾於友悌之情義也如孟子取尙書文又云惟玆臣庶女其於予治蓋欲令象共我理臣庶也】舜復事瞽叟愛弟彌謹於是堯乃試舜五典百官皆治昔髙陽氏有才子八人世得其利謂之八愷【集解賈逵曰愷和也索隠左傳史克對魯宣公曰昔髙陽氏有才子八人蒼舒隤敳檮戭大臨厖降庭堅仲容叔逹】髙辛氏有才子八人世謂之八元【集解賈逵曰元善也索隠左傳髙辛氏有才子八人伯奮仲堪叔獻季仲伯虎仲熊叔豹季貍】此十六族者世濟其羙【索隠謂元愷各有親族故稱族也濟成也言後代成前代也】不隕其名至於堯堯未能舉舜舉八愷使主后土【集解王肅曰君治九土之宜杜預曰后土地也索隠禹爲司空司空主土則禹在八愷之中正義春秋正義云後君也天曰皇天地曰后土】以揆百事莫不時序【正義言禹度九土之宜無不以時得其次序也】舉八元使布五教於四方【索隠契爲司徒司徒敷五教則契在八元之數也】父義母慈兄友弟恭子孝內平外成【正義杜預云內諸夏外夷狄也按契作五常之教諸夏太平夷狄向化也】昔帝鴻氏有不才子【集解賈逵曰帝鴻黃帝也不才子其苖裔讙兜也】掩義隠賊好行凶慝天下謂之渾沌【正義慝惡也一本雲天下之民謂之渾沌渾沌卽讙兜也言掩義事陰爲賊害而好凶惡故謂之渾沌也杜預云渾沌不開通之貌神異經云昆侖西有獸焉其狀如犬長毛四足似羆而無爪有目而不見行不開有兩耳而不聞有人知往有腹無五藏有頸直短食徑過人有徳行而往抵角有凶惡而行依憑之名渾沌又莊子雲南海之帝爲儵北海之帝爲忽中央之帝爲渾沌儵忽時相遇於渾沌之地渾沌待之甚善儵與忽謀欲報渾沌之徳曰人皆有七竅以視聽食息此獨無有嘗試鑿之日鑿一竅七日而渾沌死按言讙兜性似故號之也】少皥氏【集解服防曰金天氏帝號】有不才子毀信惡忠崇飾惡言天下謂之窮奇【集解服防曰謂共工氏也其行窮而好奇正義謂共工言毀敗信行惡其忠直有惡言語髙粉飾之故謂之窮奇按常行終必窮極好謟防奇異於人也神異經云西北有獸其狀似虎有翼能飛便勦食人知人言語聞人鬭輙食直者聞人忠信輙食其鼻聞人惡逆不善輙殺獸往饋之名曰窮奇按言共工性似故號之】顓頊氏有不才子不可教訓不知話言天下謂之檮杌【集解賈逵曰檮杌頑凶無疇匹之貌謂鯀也正義檮音道刀反杌音五骨反謂鯀也凶頑不可敎訓不從詔令故謂之檮杌按言無疇匹言自縱恣也神異經云西方荒中有獸焉其狀如虎而大毛長二尺人面虎足豬口牙尾長一丈八尺攪亂荒中名檮杌一名傲佷一名難訓按言鯀性似故號之】此三族世憂之至於堯堯未能去縉雲氏有不才子【集解賈逵曰縉雲氏姜姓也炎帝之苖裔當黃帝時在縉雲之官也正義今括州縉雲縣蓋其所封也書云縉赤繒也謂三苖也言貪飲食冒貨賄故謂之饕餮神異經云西南有人焉身多毛上頭戴豕性佷惡好息積財而不用善奪人穀物彊者畏羣而單名饕餮言三苖性似故號之】貪於飲食冒於貨賄天下謂之饕餮天下惡之比之三凶【集解杜預曰非帝子孫故別之以比三凶也】舜賓於四門【正義杜預云辟四門達四聰以賓眾賢也】乃流四凶族遷於四裔以禦螭魅【集解賈逵曰四裔之地去王城四千里服防曰螭魅人面獸身四足好惑人山林異气所生以爲人害正義禦音魚呂反螭音醜知反魅音媚按禦螭魅恐更有邪諂之人故流放四凶以禦之也故下云無凶人也】於是四門辟言毋凶人也舜入於大麓烈風雷雨不迷堯乃知舜之足授天下堯老使舜攝行天子政巡狩舜得舉用事二十年而堯使攝政攝政八年而堯崩三年喪畢讓丹朱天下歸舜而禹臯陶契后稷伯夷夔龍垂益彭祖【索隠彭祖卽陸終氏之第三子籛鏗之後後爲大彭亦稱彭祖正義髙姚二音臯陶字庭堅英六二國是其後也契音薛殷之祖也伯夷齊太公之祖也夔巨龜反樂官也倕音垂亦作垂內言之官也益伯翳也卽秦趙之祖彭祖自堯時舉用歷夏殷封於大彭】自堯時而皆舉用未有分職【正義分音符問反又如字分謂封疆爵土也】於是舜乃至於文祖謀於四嶽辟四門明通四方耳目命十二牧論帝徳行厚徳逺佞人【正義舜命十二牧論帝堯之徳又惇之於民逺離邪佞之人言能如此則夷狄亦服從也】則蠻夷率服舜謂四嶽曰有能奮庸【集解馬融曰奮明庸功也】羙堯之事者使居官相事皆曰伯禹爲司空可羙帝功舜曰嗟然禹汝平水土維是勉哉禹拜稽首讓於稷契與臯陶舜曰然往矣【集解鄭曰然其舉得其人汝往居此官不聼其所讓也】舜曰棄黎民始饑【集解徐廣曰今文尙書作祖饑祖始也索隠古文作阻饑孔氏以爲阻難也祖阻聲相近未知誰得】汝后稷播時百谷【集解鄭曰時讀曰蒔正義稷農官也播時謂順四時而種百谷】舜曰契百姓不親五品不馴【集解鄭曰五品父母兄弟子也王肅曰五品五常也正義馴音訓】汝爲司徒而敬敷五教在寛【集解馬融曰五品之教】舜曰臯陶蠻夷猾夏【集解鄭曰猾夏侵亂中國也】宼賊姦【集解鄭曰由內爲姦起外爲正義亦作宄】汝作士【集解馬融曰獄官之長正義按若大理卿也】五刑有服五服三就【集解馬融曰五刑墨劓剕宮大辟三就謂大罪陳諸原野次罪於市朝同族適甸師氏旣服五刑當就三處正義孔安國云服從也言輕重之中正也按墨防鑿其額湼以墨劓截鼻也剕刖足也宮滛刑也男子割勢婦人幽閉也大辟死刑也】五流有度【正義度音徒洛反尙書作宅孔安國云五刑之流各有所居也】五度三居【正義按謂度其逺近爲三等之居也】維明能信【集解馬融曰謂在八議君不忍刑宥之以逺五等之差亦有三等之居大罪投四裔次九州之外次中國之外當明其罪能使信服之】舜曰誰能馴予工【集解馬融曰謂主百工之官也】皆曰垂可於是以垂爲共工【集解馬融曰爲司空共理百工之事】舜曰誰能川馬予上下艸木鳥獸【集解馬融曰上謂原下謂隰】皆曰益可於是以益爲朕虞【集解馬融曰虞掌山澤之官名】益拜稽首讓於諸臣朱虎熊羆【索隠卽髙辛氏之子伯虎仲熊也正義孔安國云朱虎熊羆二臣也垂益所讓四人皆在元愷之中也】舜曰往矣汝諧遂以朱虎熊羆爲佐【正義爲益之佐也】舜曰嗟四嶽有能典朕三禮【集解馬融曰三禮天神地祗人鬼之禮也鄭曰天事地事人事之禮也】皆曰伯夷可舜曰嗟伯夷以汝爲秩宗【集解鄭曰主次秩尊卑正義若太常也漢書百官表云王莽太常曰秩宗依古也孔安國云秩序宗尊也主郊廟之官也】夙夜維敬直哉維靜絜【正義靜淸也絜明也孔安國云職典禮施政教使正直而淸明】伯夷讓夔龍舜曰然【正義孔安國云然其推賢不許其讓也】以夔爲典樂敎穉子【集解鄭曰國子也案尙書作冑子孔安國曰穉冑聲相近正義稚冑雉反孔安國云冑長也謂元子以下至卿大夫子弟以歌詩蹈之舞之教長國子中和祗庸孝友】直而溫【集解馬融曰正直而色溫和】寛而栗【集解馬融曰寛大而謹敬戰栗也】剛而無虐簡而無傲【正義孔安國云剛失之虐簡失之傲敎之以防其失也】詩言意歌長言【集解馬融曰歌所以長言詩之意也正義孔安國云詩言志以其心歌詠其義以長其言也】聲依永律和聲【集解鄭曰聲之曲折又依長言聲中律乃爲和也正義孔安國云聲五聲宮商角徴羽也律爲六律六呂十二月之音气也當依聲律和樂也】八音能諧毋相奪倫神人以和【集解鄭曰祖考來格羣後徳讓其一隅也正義八音金石絲竹匏土革木也孔安國云倫理也八音能諧理不錯奪則神人咸和命夔使勉也】夔曰於予擊石拊石百獸率舞【集解鄭曰百獸服不氏所飬者也率舞言音和也正義於音烏孔安國云石磬音之淸者拊亦擊也舉淸者和則其餘皆從矣樂感百獸使相率而舞則神人和可知也按磬一片黒石也不音福尢反周禮云夏官有服不氏掌服猛獸下士一人徒四人鄭云服不服之獸也】舜曰龍朕畏忌讒說殄僞振驚朕眾【集解徐廣曰一云齊說殄行振驚眾駰案鄭曰所謂色取仁而行違是驚動我之眾臣使之疑惑正義僞音危睡反言畏惡利口讒說之人兼殄絕姦僞人黨恐其驚動我眾使龍遏絕之出入其命維信實也此僞字太史公變尙書文也尙書僞字作行音下孟反言已畏忌有利口讒說之人殄絕無徳行之官也】命汝爲納言夙夜出入朕命惟信【正義孔安國云納言喉舌之官也聼下言納於上受上言宣於下必信也】舜曰嗟女二十有二人【集解馬融曰稷契臯陶皆居官久有成功但述而羙之無所復勑禹及垂已下皆初命凡六人與上十二牧四嶽凡二十二人鄭曰皆格於文祖時所命也】敬哉惟時相天事【正義相視也舜命二十二人各敬行其職惟在順時視天所宜而行事也】三嵗一考功三考絀陟逺近眾功咸興分北三苖【集解鄭曰所竄三苖爲西裔諸侯者猶爲惡乃復分析流之】此二十二人咸成厥功臯陶爲大理平【正義臯陶作士正平天下罪惡也】民各伏得其實伯夷主禮上下咸讓垂主工師【正義工師若今大匠卿也】百工致功益主虞山澤辟【正義婢亦反開也】棄主稷百谷時茂契主司徒百姓親和龍主賔客逺人至十二牧行而九州莫敢辟違【正義禹九州之民無敢辟違舜十二牧也】惟禹之功爲大披九山【正義披音皮義反謂傍其山邊以通】通九澤決九河定九州各以其職來貢不失厥宜方五千里至於荒服南撫交阯北發【索隠一句】西戎析枝渠廋氐羌【索隠一句】北山戎發息愼【集解鄭曰息愼或謂之肅愼東北夷】東長鳥夷【索隠此言帝舜之徳皆撫及四方夷人故先以撫字總之北發當云北戶南方有地名北戶又按漢書北發是北方國名今以北發爲南方之國誤也此文省略四夷之名錯亂西戎上少一西字山戎下少一北字長字下少一夷字長夷也鳥夷也其意宜然今按大戴禮亦雲長夷則長是夷號又云鮮支渠搜則鮮支當此析枝也鮮析音相近鄒氏劉氏云息並音肅非也且夷狄之名古書不必皆同今讀如字也正義注鳥或作島括地誌云百濟國西南海中有大島十五所皆置邑有人居屬百濟又倭國西南大海中島居凡百餘小國在京南萬三千五百里按武后攺倭國爲日本國】四海之內【正義爾雅云九夷八狄七戎六蠻謂之四海】咸戴帝舜之功於是禹乃興九招之樂【索隠招音韶卽舜樂簫韶九成故曰九招】致異物鳳皇來翔天下明徳皆自虞帝始舜年二十以孝聞年三十堯舉之年五十攝行天子事年五十八堯崩年六十一代堯踐帝位【集解皇甫謐曰舜所都或言蒲阪或言平陽或言潘潘今上谷也正義括地誌云平陽今晉州城是也潘今嬀州城是也蒲阪今蒲州南二里河東縣界蒲阪故城是也】踐帝位三十九年南巡狩崩於蒼梧之野於江南九疑是爲零陵【集解駰案皇覽曰舜冢在零陵營浦縣其山九谿皆相似故曰九疑曰舜蒼梧象爲之耕禮記曰舜蒼梧三妃不從山海經曰蒼梧山帝舜於陽丹朱於陰皇甫謐曰或曰二妃衡山】舜之踐帝位載天子旗往朝父瞽叟夔夔惟謹【集解徐廣曰和敬貌】如子道封弟象爲諸侯【集解駰案孟子曰封之有庳音鼻正義帝王紀云舜弟象封於有鼻括地誌云鼻亭神在道縣北六十里故老云舜九疑象來至此後人立祠名爲鼻亭神輿地誌云零陵郡應陽縣東有山山有象廟王隠晉書云此大泉陵縣北部東五里有鼻墟象所封也】舜子商均亦不肖【集解皇甫謐曰娥皇無子女英生商均正義譙周云以虞封舜子今宋州虞城縣括地誌云虞國舜後所封邑也或云封舜子均於商故號商均也】舜乃豫薦禹於天【索隠謂告天使之攝位也】十七年而崩三年喪畢禹亦乃讓舜子如舜讓堯子【正義括地誌云禹居洛州陽城者避商均非時久居也】諸侯歸之然後禹踐天子位堯子丹朱舜子商均皆有疆土以奉先祀【集解譙周曰以唐封堯之子以虞封舜之子索隠漢書律曆志云封堯子朱於丹淵爲諸侯商均封虞在梁國今虞城縣也正義括地誌云定州唐縣堯後所封宋州虞城縣舜後所封也】服其服禮樂如之以客見天子【正義爲天子之賔客也】天子弗臣示不敢専也自黃帝至舜禹皆同姓而異其國號以章明徳【集解徐廣曰外傳曰黃帝二十五子其得姓者十四人虞翻云以徳爲氏姓又虞說以凡有二十五人其二人同姓姬又十一人爲十一姓酉祁已滕葴任荀釐姞嬛依是也餘十二姓徳薄不紀錄】故黃帝爲有熊帝顓頊爲髙陽帝嚳爲髙辛帝堯爲陶唐【集解韋昭曰陶唐皆國名猶湯稱殷商矣張晏曰堯爲唐侯國於中山唐縣是也】帝舜爲有虞【集解皇甫謐曰舜嬪於虞因以爲氏今河東大陽西山上虞城是也】帝禹爲夏后而別氏姓姒氏契爲商姓子氏【索隠禮緯曰禹母修已吞薏苡而生禹因姓姒氏而契姓子氏者亦以其母吞鳦子而生】棄爲周姓姬氏【集解駰案鄭駮許愼五經異義曰春秋左傳無駭卒羽父請謚與族公問族於眾仲眾仲對曰天子建徳因生以賜姓胙之土而命之氏諸侯以字爲氏因以爲族官有世功則有官族邑亦如之公命以字爲展氏以此言之天子賜姓命氏諸侯命族族者氏之別名也姓者所以統系百世使不別也氏者所以別子孫之所出故世本之篇言姓則在上言氏則在下也】

太史公曰【正義太史公司馬遷自謂也自敍傳云太史公曰先人有言又云太史公曰余聞之董生又云太史公遭李陵之禍明太史公司馬遷自號也遷爲太史公官題贊首也虞喜云古者主天官者皆上公非獨遷】學者多稱五帝尙矣【索隠尙上也言久逺也然尙矣文出大戴禮】然尙書獨載堯以來而百家言黃帝其文不雅馴【正義馴訓也謂百家之言皆非典雅之訓】薦紳先生難言之【集解徐廣曰薦紳卽縉紳也古字假借】孔子所宰予問五帝徳及帝系姓【正義繋音奚計反】儒者或不【索隠五帝徳帝系姓皆大戴禮及孔子家語篇名以二者皆非正經故漢時儒者以爲非聖人之言故多不學也】余嘗西至空峒【正義余太史公自稱也嘗曾也空峒山在原州平髙縣西百里黃帝問道於廣成子處】北過涿鹿【正義涿鹿山在嬀州東南五十里山側有涿鹿城卽黃帝堯舜之都】東漸於海南浮江淮矣至長老皆各往往稱黃帝堯舜之處風敎固殊焉總之不離古文者近是【索隠古文卽帝徳帝系二書也近是聖人之說】予觀春秋國語其發明五帝徳帝系姓章矣【索隠太史公言已以春秋國語古書博加考驗益以發明五帝徳等說甚章著也】顧弟弗深考【集解徐廣曰弟但也史說漢書見此者非一又左思蜀都賦曰弟如滇池而不詳者多以爲字誤學者安可不博觀乎正義顧念也弟且也太史公言博考古文擇其言表見之不虛甚章著矣思念亦且不湏更深考論】其所表見皆不虛【索隠言帝徳帝系所有表見者皆不爲虛妄也】書缺有間矣【正義言古文尙書缺失其間多矣而無說黃帝之語】其軼乃時時見於他說【索隠言古典殘缺有年載故曰有間然帝皇遺事散軼乃時時旁見於他記說卽帝徳帝系等說也故已今采按而備論黃帝已來事耳】非好學深思心知其意固難爲淺見寡聞道也余並論次擇其言尢雅者故著爲本紀書首【正義太史公據古文並諸子百家論次擇其言語典雅者故著爲五帝本紀在史記百三十篇書之首】

【索隠贊曰帝出少典居於軒丘旣代炎歷遂禽蚩尢髙陽嗣位靜深有謀小大逺近莫不懷柔爰洎帝嚳列聖同休帝摯之弟其號放勲就之如日望之如雲郁夷東作昧谷西曛明仄陋徳升聞能讓天下賢哉二君】

【右贊之體深所不安何者失敍事羙功合有首末懲惡勸善是稱襃貶觀太史公贊論之中或國有數君或士兼百行不能備論終始自可略申梗槪遂乃頗取一事偏引一奇卽爲一篇之贊將爲龜鏡誠所不取斯亦明月之珠不能無纇矣今並重爲一百三十篇之贊云】

史記卷一

史記卷一考證

五帝本紀黃帝者正義亭亭在牟陰○牟陰漢唐皆無其縣漢地理誌泰山郡鉅平縣下云有亭亭山祠然則牟陰是鉅平二字之誤又監本作封太山禪亭亭在牟陰推尋文義應復舉亭亭二字今添

而蚩尢最爲暴莫能伐集解瓚曰孔子三朝記曰蚩尢庶人之貪者○周禮肆師疏亦引三朝記云庶人之彊者與此異

又正義並獸身人語銅頭鐵額監本作銅鐵額○【臣照】按徐陵文銅頭鐵額興暴軒年頭字缺今添

遂禽殺蚩尢集解皇覽曰蚩尢冡在東平郡壽張縣闞鄕城中髙七丈○東平郡依後漢郡國志宜爲東平國水經注引此則竟作東郡闞鄕縣城郡國志注引皇覽作闞城髙七丈水經注引皇覽作髙七尺

黃帝居軒轅之邱集解山海經曰在窮山之際西射之南○【臣世駿】按山海經西山經曰軒轅之邱洵水出焉南流注於黒水郭璞注黃帝居此邱娶西陵氏女因號軒轅邱又海外西經曰軒轅之國在此窮山之際在女子國北窮山在其北不敢西射畏軒轅之邱郭璞注言敬畏黃帝威靈故不敢向西而射也集解不引西山軒轅之邱而引海外軒轅之國爲證已爲失誤至以西射爲地名則尢誤之誤也

是爲靑陽集解太史公乃據大戴禮以嫘祖生昌意及元囂○【臣世駿】按戴徳禮有孝昭冠辭則其後於太史公明矣集解竟以爲太史公乃據大戴禮疑有誤

靑陽降居江水○大戴禮帝系篇作降居泜水

昌意娶蜀山氏女曰昌僕○大戴禮帝系篇作昌濮路史後紀作景

依鬼神以剬義○剬監本作制正義曰剬古制字則本文應作剬明矣今攺正

帝堯者放勲○【臣徳齡】按柯維騏曰太史公本五帝徳以放勲重華文命爲堯舜禹之名竊考堯紀放勲二字似與堯典同防言堯之功無所不至以爲一篇總冒至舜之名曰重華禹之名曰文命則名曰二字亦可屬之當時頌羙之詞不必爲舜禹之命名也此論似爲得之

敬授民時正義尙書考靈耀云主春者張昏中可以種稷主夏者火昏中可以種黍菽○尙書疏引書云張昏中可以種谷火昏中可以種黍

便程南爲敬致集解孔安國曰平序分南方化育之事○尙書孔無分字

鳥獸毛毨集解孔安國曰毛更生曰毨理○尙書孔作毛更生整理

鳥獸氄毛集解孔安國曰鳥獸皆生氄毳細毛以自溫也○尙書孔氄作耎

九載功用不成○載監本作嵗正義詳釋載字義則本文不得作嵗也今攺正

朕在位七十載汝能庸命踐朕位正義孔安國云堯年十六以唐侯升爲天子在位七十載時八十六老將求代也○徐孚逺曰據皇甫謐所記堯崩年百十八嵗在位九十八年則是二十方卽位也與此不同

舜乃在璿璣玉衡以齊七政○在監本訛爲作今攺正又正義璣徑八尺圓周二尺五寸而彊○【臣照】按尙書疏作圓周二丈五尺而彊徑一者圍三有奇徑八尺圓周豈當二尺五寸正義誤

至於岱宗柴正義風俗通云泰山之尊者一曰岱宗始也長也○風俗通本文云岱始也宗長也

同律度量衡正義本起黃鐘之長以子穀秬黍中者一黍之起積千二百黍之廣度之九十分一爲一分十分爲寸○監本作本起黃鐘之管長以子穀秬黍中者一黍爲一分十分爲一寸【臣照】按今漢書律曆志亦同此訛遂不可解宋史律志詳之今照宋史攺

丹朱之不肖不足授天下○此下監本落於是乃權授舜句並索隠正義注今添

虞舜者正義宋州虞城大襄國所封之邑○大襄疑虞思二字之誤見路史國名紀

瞽叟父曰橋牛橋牛父曰句望句望父曰敬康敬康父曰窮蟬窮蟬父曰帝顓頊顓頊父曰昌意以至舜七世矣○路史餘論曰呂梁碑劉耽作碑中敍紀虞帝之世云舜祖幕幕生窮蟬窮蟬生敬康敬康生喬牛喬牛生瞽叟瞽叟產舜命禹行水道呂梁特此節完備爲可攷質之於惟無句望且不言出自黃帝

陶河濵正義或陶所在則可○或陶上脫或耕二字語見水經注言無地不可耕且陶也

歷山之人皆讓畔正義韓子歷云○歷字疑衍

使主后土集解杜預曰后土地也○左傳杜預注云后土地官與此異

縉雲氏有不才子正義書云縉赤繒也○春秋疏云字書云赤繒也此明脫字字

禹臯陶契后稷伯夷夔龍垂益彭祖○【臣徳齡】按自禹至彭祖爲十人而下文敍其分職則惟九官而無彭祖又下文舜曰嗟汝二十有二人注引書謂四嶽九官十二牧也亦無彭祖竊疑彭祖二字是衍文

防賊姦軌集解鄭元曰由內爲姦起外爲軌○尙書孔曰在外曰姦在內曰宄蓋本成十七年文與鄭義相反

於是以垂爲共工集解馬融曰爲司空共理百工之事○徐孚逺曰是時禹爲司空宅百揆垂何得亦爲司空抑禹自宅揆解司空之軄以授垂耶將共工別爲一官與司空分軄而馬說誤耶

教穉子集解孔安國曰穉冑聲相近○今尙書孔無此語

於是禹乃興九招之樂○【臣徳齡】按禹字疑當作字蓋防爲典樂之官而禹無作樂之事九招樂作致異物鳳凰來翔不歸其功於防不可其敍二十二人之成功除四嶽無有分職不敍外而獨遺典樂之防亦不可且其敍禹於諸臣之後者以禹之功爲最大也而大樂之作所以告成功故又敍於禹之後其次序固秩然不紊也夏本紀舜徳大明於是行樂一段尢可爲字明證

封弟象爲諸侯正義王隠晉書云此大泉陵縣北部東五里有鼻墟○此大泉三字疑是零陵二字之誤

孔子所宰予問五帝徳及帝系姓○監本誤將下文索隠五帝徳帝系姓皆大戴禮云云復見於此標作正義今刪

史記卷一考證

欽定四庫全書

史記卷二

漢

太

史

令司馬遷撰

宋中郎外

兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

夏本紀第二

夏禹【集解駰案謚法曰受禪成功曰禹正義夏者帝禹封國號也帝王紀云禹受封爲夏伯在豫州外方之南今河南陽翟是也】名曰文命【索隠尙書云文命敷於四海孔安國云外布文徳教命不云是禹名太史公皆以放勲重華文命爲名孔又云虞氏舜名則堯舜禹湯皆名矣蓋古質帝王之號皆以名後代因其行追而爲謚其實禹是名故張晏云少昊已前天下之號象其徳顓頊已來天下之號因其名又按系本鯀取有莘氏女謂之女志是生髙宻宋忠云髙密禹所封國正義帝王紀云父鯀妻修已見流星貫夢接意感又吞神珠薏苡胸坼而生禹名文命字宻身九尺二寸長本西夷人也大戴禮云髙陽之孫鯀之子曰文命雄蜀王本紀云禹本汶山郡廣柔縣人也生於石紐括地誌云茂州汶川縣石紐山在縣西七十三里華陽國誌云今夷人共營其地方百里不敢居牧至今猶不敢放六畜按廣柔隋攺曰汶川】禹之父曰鯀鯀之父曰帝顓頊【索隠皇甫謐云鯀帝顓頊之子字熙又連山易云鯀封於崇故國語謂之崇伯鯀系本亦以鯀爲顓頊子漢書律曆志則云顓頊五代而生鯀按鯀旣仕堯與舜代系殊懸舜卽顓頊六代孫則鯀非是顓頊之子蓋班氏之言近得其實】顓頊之父曰昌意昌意之父曰黃帝禹者黃帝之孫而帝顓頊之孫也禹之曽大父昌意及父鯀皆不得在帝位爲人臣當帝堯之時鴻水防天【索隠一作洪鴻大也以鳥大曰鴻小曰鴈故近代文字大義者皆作鴻】浩浩懷山襄陵下民其憂堯求能治水者羣臣四嶽皆曰鯀可堯曰鯀爲人負命毀族不可四嶽曰等之未有賢於鯀者願帝試之於是堯聽四嶽用鯀治水九年而水不息功用不成於是帝堯乃求人更得舜舜登用攝行天子之政巡狩行視鯀之治水無狀【索隠言無功狀】乃殛鯀於羽山以死【正義殛音紀力反鯀之羽山化爲黃熊入於羽淵熊音乃來反下三防爲三足也束晳發防記云鼈三足曰熊】天下皆以舜之誅爲是於是舜舉鯀子禹而使續鯀之業堯崩帝舜問四嶽曰有能成美堯之事者使居官皆曰伯禹爲司空可成羙堯之功舜曰嗟然命禹女平水土維是勉之禹拜稽首讓於契后稷臯陶舜曰女其往視爾事矣禹爲人敏給克勤其徳不違其仁可親其言可信聲爲律【索隠言禹聲音應鐘律】身爲度【集解王肅曰以身爲法度索隠按今巫猶稱禹步】稱以出【集解徐廣一作士索隠按大戴禮見作士又一觧云上聲與身爲律度則權衡亦出於其身故云稱以出也】亹亹穆穆爲綱爲紀禹乃遂與益后稷奉帝命命諸侯百姓興人徒以傅土行山表木【集解駰案尙書字作敷馬融曰敷分也索隠大戴禮作土故此紀依之卽付也謂付功屬役之事謂令人分布理九州之土地也表木謂刋木立爲表記尙書作隨山刋木】定髙山大川【集解馬融曰定其差秩祀禮所視也駰案尙書大傳曰髙山大川五嶽四瀆之屬】禹傷先人父鯀功之不成受誅乃勞身焦思居外十三年過家門不敢入薄衣食致孝於鬼神【集解馬融曰祭祀丰潔】卑宮室致費於溝淢【集解包氏曰方裏爲井井間有溝溝廣深四尺十里爲成成間有淢淢廣深八尺】陸行乘車水行乘船泥行乘橇【集解徐廣曰他書防作蕝駰案孟康曰橇形如箕擿行泥上如淳曰橇音茅蕝之蕝謂以板置其泥上以通行路也正義按橇形如船而短小兩頭防起人曲一腳泥上擿進用拾泥上之物今杭州溫州海邊有之也】山行乘檋【集觧徐廣曰檋一作橋音丘遙反駰案如淳曰檋車謂以鐡如錐頭長半寸施之履下以上山不蹉跌也又音紀錄反正義按上山前齒短後齒長下山前齒長後齒短也檋音與上同也】左凖繩右規矩【集解王肅曰左右言常用也索隠左所運用堪爲人之凖繩右所舉動必應規矩也】載四時【集觧王肅曰所以行不違四時之宜也】以開九州通九道陂九澤度九山令益予眾庶稻可種卑濕命后稷予眾庶難得之食食少調有餘相給以均諸侯禹乃行相地宜所有以貢及山川之便利禹行自冀州始冀州旣載【正義按理水及貢賦從帝都爲始也黃河自勝州東直南至華陰卽東至懷州南又東北至平州碣石山入海也東河之西南河之東南河之北皆冀州也】壺口治梁及岐【集觧孔安國曰冀州堯所都也先施貢賦役載於書也鄭曰兩河間曰冀州地理誌壺口在河東北屈梁山在左馮翊夏陽岐山在右扶風美陽正義括地誌云壺口山在慈州吉昌縣西南五十里冀州境也梁山在同州韓城縣東南十九里岐山岐州岐山縣東北十里二山雍州境也孔安國曰從東循山理水而西也】旣修太原至於嶽陽【集觧孔安國曰太原今爲郡名太嶽在太原西南山南曰陽索隠嶽太嶽卽冀州之鎭霍太山也按地理誌霍太山在河東彘縣東凡如此類不引書者皆地理誌文正義括地誌云霍山在沁州沁原縣西七八十里】覃懷致功【集觧孔安國曰覃懷近河地名鄭曰懷縣屬河內索隠按河內有懷縣今驗地無名覃者蓋覃懷二字或當時共爲一地之名】至於衡漳【集觧孔安國曰漳水橫流索隠案孔注以衡爲橫非王肅云衡漳二水名地理誌淸漳水出上黨沾縣東北至阜城縣入河濁漳水出上黨長子縣東至鄴入淸漳也正義括地誌云故懷城在懷州武陟縣西十一里衡漳水在瀛州東北百二十五里平舒縣界也】其土白壤【集解孔安國曰土無塊曰壤】賦上上錯【集觧孔安國曰上上第一錯雜也雜出第二之賦】田中中【集觧孔安國曰九州之中爲第五】常衛旣從大陸旣爲【集觧鄭曰地理誌恆水出恆山衛水在靈壽大陸澤在鉅鹿索隠此文攺恆山恆水皆作常避漢文帝諱故也常水出常山上曲陽縣東入滱水衛水出常山靈壽縣東入滹沱】鳥夷皮服【集解鄭曰鳥夷東北之民搏食鳥獸者孔安國曰服其皮明水害除正義括地誌云靺鞨國古肅愼也在京東北萬里已下東及北各抵大海其國南有白山鳥獸艸木皆白其人處山林間土气極寒常爲穴居以深爲貴至接九梯養豕食肉衣其皮冬以豬膏塗身厚數分以禦風寒貴臭穢不潔作厠扵中圜之而居多勇力善射弓長四尺如弩矢用楛長一尺八寸靑石爲鏃則交木作槨殺豬積槨上富者至數百貧者數十以爲死人之糧以土上覆之以繩系於槨頭出土上以酒灌酹繩腐而止無四時祭祀也】夾右碣石【集觧孔安國曰碣石海畔山也】入於海【集觧徐廣曰海一作河索隠地理誌云碣石山在北平驪城縣西南太康地理誌云樂浪遂城縣有碣石山長城所起又水經云在遼西臨渝縣南水中蓋碣石山有二此云夾右碣石入於海當非北平之碣石】濟河維沇州【集觧鄭二言沇州之界在此兩水之間】九河旣道【集觧馬融曰九河名徒駭太史馬頰覆釡胡蘓簡潔鉤盤鬲津】雷夏旣澤雍沮防同【集解鄭曰雍水沮水相觸而合入此澤中地理誌曰雷澤在濟陰城陽縣西北索隠爾雅雲水自河出爲雍也正義括地誌云雷夏澤在濮州雷澤縣郭外西北雍沮二水在雷澤西北平地也】桑土旣蠶於是民得下丘居土【集解孔安國曰大水去民下丘居平土就桑蠶】其土黒墳【集解孔安國曰色黒而墳起】艸繇木條【集解孔安國曰繇茂條長也】田中下【集解孔安國曰第六】賦貞作十有三年乃同【集解鄭曰貞正也治此州正作不休十三年乃有賦與八州同言功難也其賦下下】其貢漆絲其篚織文【集觧孔安國曰地宜漆林又宜桑蠶織文錦綺之屬盛之筐篚而貢焉】浮於濟漯通於河【集觧鄭曰地理誌雲漯水出東郡東武陽索隠濟水出河東垣縣王屋山東其流至濟陰故應劭雲濟水出平原漯陰縣東漯水出東郡東武陽縣北至千乘縣而入於海】海岱維靑州【集解鄭曰東自海西至岱東嶽曰岱山正義按舜分靑州爲營州遼西及遼東】嵎夷旣略【集解馬融曰嵎夷地名用功少曰略索隠孔安國曰東表之地稱嵎夷按今文尙書及帝命驗並作禺銕在遼西銕古夷字也】濰淄旣道【集解鄭曰地理誌濰水出瑯邪淄水出泰山萊蕪縣原山正義括地誌云密州莒縣山濰水所出淄州淄川縣東北七十里原山淄水所出俗傳云禹理水功畢土石黒數里之中波若漆故謂之淄水也】其土白墳海濵廣瀉【集解徐廣曰一作澤又作斥】厥田斥鹵【集解鄭曰斥謂地咸鹵索隠鹵音魯說文云鹵咸地東方謂之斥西方謂之鹵】田上下賦中上【集觧孔安國曰田第三賦第四】厥貢鹽絺海物維錯【集觧孔安國曰絺細葛錯雜非一種鄭曰海物海魚也魚種類尢雜】岱畎絲枲鈆松怪石【集觧孔安國曰畎谷也怪異好石似玉者岱山之谷出此五物皆貢之】萊夷爲牧【集解孔安國曰萊夷地名可以牧放索隠按左傳云萊人劫孔子孔子稱夷不亂華又云齊侯伐萊服防以爲東萊黃縣是今按地理誌黃縣有萊山恐卽此地之夷】其篚絲【集解孔安國曰桑蠶中爲琴瑟索隠爾雅云檿山桑是蠶食檿之也】浮於汶通於濟【集解鄭曰地理誌汶水出泰山萊蕪縣原山西南入濟】海岱及淮維徐州【集解孔安國曰東至海北至岱南及淮】淮沂其治防羽其藝【集觧鄭曰地理誌沂水出泰山蓋縣蒙羽二山名孔安國曰二水已治二山可以種藝索隠水經雲淮水出南陽平氏縣胎簮山北過桐柏山沂水出泰山蓋縣艾山南過下邳縣入泗蒙山在泰山蒙陰縣西羽山在東海祝其縣南殛鯀之地】大野旣都【集解鄭曰大野在山陽鉅野北名鉅野澤孔安國曰水所停曰都】東原底平【集觧鄭曰東原地名今東平郡卽東原索隠張華博物志云兗州東平郡卽尙書之東原也正義廣平曰原徐州在東故曰東原水去已致平復言可耕種也】其土赤埴墳【集解徐廣曰埴黏土也】艸木漸包【集解孔安國曰漸長進包叢生也】其田上中賦中中【集解孔安國曰田第二賦第五】貢維土五色【集解鄭曰土五色者所以爲太社之封正義韓詩外傳雲天子社廣五丈東方靑南方赤西方白北方黒上冒以黃土將封諸侯各取方土苴以白茅以爲社也太康地記云城陽姑幕有五色土封諸侯錫之茅土用爲社此土卽禹貢徐州土也今屬宻州莒縣】羽畎夏翟【集解孔安國曰夏翟翟雉名也羽中旌旄羽山之谷有之】嶧陽孤桐【集解孔安國曰嶧山之陽特生桐中琴瑟鄭曰地理誌嶧山在下邳正義括地誌云嶧山在兗州鄒縣南二十二里鄒山記云鄒山古之嶧山言絡繹相連屬也今猶多桐樹按今獨生桐尙徴一偏似琴瑟】泗濱浮磬【集解孔安國曰泗水涯水中見石可以爲磬鄭曰泗水出濟陰乘氏也正義括地誌雲泗水至彭城呂梁出石磬】淮夷蠙珠臮魚【集解孔安國曰淮夷二水出蠙珠及羙魚鄭曰淮夷淮水之上民也索隠按尙書云䢐玆淮夷徐戎並興今徐州言淮夷則鄭觧爲得蠙一作玭並步反臮古曁字臮與也言夷人所居淮水之處有此蠙珠與魚也又作濵濵畔也】其篚纖縞【集觧鄭曰纖細也祭服之材尙細正義黒纎細縞白繒以細繒染爲黒色】浮於淮泗通於河【正義括地誌雲泗水源在兗州泗水縣東陪尾山其源有四道因以爲名】淮海維揚州【集觧孔安國曰北據淮南距海】彭蠡旣都陽鳥所居【集解鄭曰地理誌彭蠡澤在豫章彭澤西孔安國曰隨陽之鳥鴻鴈之屬冬月居此澤也索隠都古文尙書作豬孔安國雲水所停曰豬鄭雲南方謂都爲豬則是水聚防之義正義蠡音禮括地誌云彭蠡湖在江州潯陽縣東南五十二里】三江旣入【索隠韋昭云三江謂松江錢塘江浦陽江按地理誌有南江中江北江是爲三江其南江從防稽吳縣南東入海中江從丹陽蕪湖東北至防稽陽羨縣東入海北江從防稽毗陵縣北東入海故下文東爲中江又東爲北江孔安國云有北有中南可知也】震澤致定【集觧孔安國曰震澤吳南太湖名言三江已入致定爲震澤索隠震一作振地理誌云防稽吳縣故周太伯所封國具區在其西古文以爲震澤又左傳稱笠澤亦謂此也正義澤在蘓州西四十五里三江者在蘓州東南三十里名三江口一江西南上七十里至太湖名曰松江古笠澤江一江東南上七十里曰蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口顧夷吳地記雲松江東北行七十里得三江口東北入海爲婁江東南入海爲東江並松江爲三江是也言理三江入海非入震澤也按太湖西南湖州諸溪從天目山下西北宣州諸山有溪並下太湖太湖東北流各至三江口入海其湖無通彭蠡湖及太湖處並阻山陸諸儒及地誌等觧三江旣入皆非也周禮職方氏云揚州藪曰具區川曰三江按五湖三江者韋昭注非也其源俱不通太湖引觧三江旣入失之遠矣五湖者菱湖遊湖莫湖貢湖胥湖皆太湖東岸五灣爲五湖蓋古時應別今並相連菱湖在奠釐山東周廻三十餘里西口濶二里其口南則莫釐山北則徐侯山西與莫湖連莫湖在莫釐山西及北北與胥湖連胥湖在胥山西南與莫湖連各周廽五六十里西連太湖防湖在北二十里在長山東湖西口濶二里其口東南岸樹裏山西北岸長山湖周廻五六十里貢湖在長山西其口闊四五里口東南長山山南卽山陽村西北連常州無錫縣老岸湖周廻一百九十里已上湖身向東北長七十餘里兩湖西亦連太湖河渠書云於吳則通渠三江五湖貨殖傳云夫吳有三江五湖之利又太史公自敍傳云登姑蘓望五湖是也】竹箭旣布【集解孔安國雲水去布生】其艸惟夭其木惟喬【集解孔安國曰少長曰夭喬髙也】其土塗泥【集解馬融曰漸洳也】田下下賦下上上雜【集解孔安國曰田第九賦第七雜出第六】貢金三品【集解孔安國曰金銀銅鄭曰金三色也】瑤琨竹箭【集解孔安國曰瑤琨皆羙玉也】齒革羽毛【集解孔安國曰象牙犀皮鳥羽旄牛尾也正義周禮考工記云犀甲七屬兕甲六屬郭云犀似水牛豬頭大腹庳腳橢角好食棘也亦有一角者按西南夷常貢旄牛尾爲旌旗之飾書詩通謂之旄故尙書云右秉白旄詩云建旐設旄皆此牛也】島夷卉服【集觧孔安國曰南海島夷艸服葛越正義括地誌云百濟國西南渤海中有大島十五所皆邑落有人居屬百濟又倭國武皇后攺曰日本國在百濟南隔海依島而居凡百餘小國此皆州之東島夷也按東南之夷艸服葛越焦竹之屬越卽薴祁也】其篚織貝【集解孔安國曰織細紵也貝水物也鄭曰貝錦名也詩云成是貝錦凡織者先染其織之卽成矣】其包橘柚錫貢【集解孔安國曰小曰橘大曰柚錫命乃貢言不常也鄭曰有錫則貢之或時乏則不貢錫所以柔金也】均江海通淮泗【集解鄭曰均讀曰沿沿順水行也】荊及衡陽維荊州【集解孔安國曰北據荊山南及衡山之陽】江漢朝宗於海【集觧孔安國曰二水經此州而入海有似於朝百川以海爲宗宗尊也正義括地誌雲江水源出岷州南岷山南流至益州卽東南流入蜀至瀘州東流經三峽過荊州與漢水合孫卿子雲江水其源可以濫觴也又雲漢水源出梁州金牛縣東二十八里嶓冡山】九江甚中【集觧孔安國曰江於此州界分爲九道甚得地勢之中鄭曰地理誌九江在尋陽南皆東合爲大江索隠按尋陽記九江者烏江江烏白江嘉靡江源江畎江廩江提江箘江又張湞九江圖所載有三里五畎烏土白九江之名不同】沱涔已道【集觧孔安國曰沱江別名涔水名鄭曰水出江爲沱漢爲涔索隠涔亦作潛沱由蜀郡郫縣西東入江潛出漢中安陽縣西北入漢故爾雅雲水自江出爲沱漢出爲潛正義括地誌云繁江水受郫江禹貢曰岷山導江東別爲沱源出益州新繁縣潛水一名復水今名龍門水源出利州綿谷縣東龍門山大石穴下也】云土夢爲治【集觧孔安國曰云夢之澤在江南其中有平土丘水去可爲耕作畎畝之治索隠夢一作瞢鄒誕生又音蒙按云土夢本二澤名蓋人以二澤相近防合稱云夢耳知者據左傳云昭王寢於雲中又楚子鄭伯田於江南之夢則是二澤各別也韋昭曰云土今爲縣屬江夏南郡華容今按地理誌云江夏有雲杜縣是】其土塗泥田下中賦上下【集解孔安國曰田第八賦第三】貢羽旄齒革金三品杶榦栝栢【集解鄭曰四木名孔安國曰榦柘也栢葉松身曰栝】礪砥砮丹【集解孔安國曰砥細於礪皆磨石也砮石中矢鏃丹朱類也】維箘簵楛【集解徐廣曰一作箭足桿桿卽楛也音怙箭足者矢鏃也或以箭足訓釋箘簵乎駰案鄭曰箘簵聆風也】三國致貢其名【集解馬融曰言箘簵楛三國所致貢其名善也】包匭菁茅【集解鄭曰匭結也菁茅茅有毛刺者給宗廟縮酒重之故包裹又結也正義括地誌云辰州盧溪縣西南三百五十里有包茅山武陽記雲山際出包茅有刺而三脊因名包茅山】其篚纁璣組【集解孔安國曰此州染纁色善故貢之璣珠類生於水中組綬類也】九江入賜大龜【集解孔安國曰尺二寸曰大龜出於九江山中龜不常用賜命而納之】浮於江沱涔於漢逾於雒至於南河荊河惟豫州【集解孔安國曰西南至荊山北距河水正義括地誌云荊山在襄州荊山縣西八十里韓子云卞和得玉璞於楚之荊山卽此也河洛州北河也】伊雒瀍澗旣入於河【集解孔安國曰伊出陸渾山洛出上洛山澗出澠池山瀍出河南北山四水合流而入河索隠伊水出農盧氏縣東洛水出農上洛縣冢嶺山瀍水出河南谷成縣朁亭北澗水出農新安縣東皆入於河正義括地誌雲伊水出虢州盧氏縣東巒山東北流入洛洛水出啇州洛南縣冢嶺山東流經洛州郭內又各合伊水瀍水出洛州新安縣東南流至洛州郭內南入洛澗水源出洛州新安縣東白石山東北與谷水合流經洛州郭內東流入洛也】滎播旣都【集解孔安國曰滎澤名波水已成遏都索隠古文尙書作滎波此及今文並云滎播播是水播溢之義滎是澤名故左傳云狄及衛戰於滎澤鄭云今塞爲平地滎陽人猶謂其處爲滎播】道荷澤被明都【集解孔安國曰荷澤在胡陵明都澤名在河東北水流泆覆被之索隠荷澤在濟陰定陶縣東明都音孟豬孟豬澤在梁國睢陽縣東北爾雅左傳謂之諸今文亦爲然惟周禮稱望諸皆此地之一名正義括地誌云荷澤在曹州濟陰縣東北九十里定陶城東今名龍池亦名九卿陂】其土壤下土墳壚【集解孔安國曰壚疏也馬融曰豫州地有三等下者墳壚也】田中上賦雜上中【集解孔安國曰田第四賦第二又雜出第一】貢漆絲絺紵其篚纎絮【集解孔安國曰細綿也】錫貢磬錯【集觧孔安國曰治玉石曰錯治磬錯也】浮於雒達於河華陽黑水惟梁州【集解孔安國曰東據華山之南西距黒水正義括地誌雲黒水源出梁州城固縣西北太山】汶嶓旣蓺【集觧鄭曰地理誌岷山在蜀郡湔氐道嶓冢山在漢陽西索隠汶一作防又作防防山封禪書一云瀆在蜀郡湔氐道西徼江水所出嶓冢山在隴西西縣漢水所出也正義括地誌云岷山在岷州溢樂南一里連綿至蜀二千里皆名岷山嶓冢山在梁州金牛縣東二十八里湔音子踐反氐音丁奚反】沱涔旣道【集觧孔安國曰沱潛發源此州入荊州】蔡防旅平【集解孔安國曰蔡蒙二山名祭山曰旅平言治功畢也鄭曰地理誌蔡防在漢嘉縣索隠此非徐州之防在蜀郡靑衣縣靑衣後攺爲漢嘉蔡山不知所在也正義括地誌云蒙山在雅州嚴道縣南十里】和夷底績【集解馬融曰和夷地名也】其土靑驪【集解孔安國曰色靑黒也】田下上賦下中三錯【集解孔安國曰田第七賦第八雜出第七第九三等】貢璆鐡銀鏤砮磬【集觧孔安國曰璆玉名鄭曰黃金之美者謂之鏐鏤剛鐡可以刻鏤也】熊羆狐貍織皮【集解孔安國曰貢四獸之皮也織皮今罽也】西傾因桓是來【集解馬融曰治西傾山因桓水是來言無餘道也鄭曰地理誌西傾山在隴西臨洮索隠桓水出蜀郡防山西南行羗中入海也正義括地誌云西傾山今嵹臺山在洮州臨洮縣西南三百三十六里】浮於潛逾於沔【集觧孔安國曰漢上水爲沔鄭曰或謂漢爲沔】入於渭亂於河【集觧孔安國曰正絕流曰亂】黒水西河惟雍州【集觧孔安國曰西距黒水東據河龍門之河在冀州西索隠地理誌益州滇池有黒水祠鄭引地說云三危山黒水出其南山海經黒水出昆侖墟西北隅也】弱水旣西【集觧孔安國曰導之西流至於合黎鄭曰眾水皆東此獨西流也索隠水經雲弱水出張掖刪丹縣西北至酒泉防水縣入合黎山腹山海經雲弱水出昆侖墟西南隅也】涇屬渭汭【集觧孔安國曰屬逮也水北曰汭言治涇水入於渭也鄭曰地理誌涇水出安定涇陽索隠渭水出首陽縣鳥鼠同穴山說文雲水相入曰汭正義括地誌雲涇水源出原州百泉縣西南笄頭山涇谷渭水源出渭原縣西七十六里鳥鼠山今名靑雀山渭有三源並出鳥鼠山東流入河按言理涇水及至渭水又理漆沮亦從渭流復理灃水亦同入渭者也】漆沮旣從【正義括地誌雲漆水源出岐州普閏縣東南岐漆山漆溪東入渭沮水一名川水源出雍州富平縣東入櫟陽縣南漢髙帝於櫟陽置萬年縣十三州地理誌云萬年縣南有涇渭北有小河卽沮水也詩云古公去邠度漆沮卽此二水】灃水所同【集觧灃音丰孔安國曰漆沮之水已從入渭灃水所同同於渭也索隠漆沮二水漆水出右扶風漆縣西沮水地理誌無文而水經以沮水出北地直路縣東過馮翊祋祤縣入洛說文亦以漆沮各是一水名孔安國獨以爲一又云是洛水灃水出右扶風鄠縣南東北過上林苑正義括地誌云雍州鄠縣終南山灃水出焉】荊岐已旅【集觧孔安國曰荊在岐東非荊州之荊也正義括地誌云荊山在雍州富平縣今名掘陵原岐山在岐州岐山縣東北十里尙書正義雲洪水時祭祀禮廢已旅祭言理水功畢也按雍州荊山卽黃帝及禹鑄鼎地也襄州荊山縣西荊山卽卞和得玉璞者】終南惇物至於鳥鼠【集解孔安國曰三山名言相望也鄭曰地理誌終南惇物皆在右扶風武功也索隠按左傳中南山杜預以爲終南山地理誌云太一山古文以爲終南華山古文以爲惇物皆在扶風武功縣東正義括地誌云終南山一名中南山一名太一山一名南山一名橘山一名楚山一名秦山一名周南山一名地肺山在雍州萬年縣南五十里】原隰底績至於都野【集觧鄭曰地理誌都野在武威名曰休屠澤正義原隰豳州地也按原髙平地也隰低下地也言從渭州致功西北至涼州都野沙州三危山也括地誌云都野澤在涼州姑臧縣東北二百八十里】三危旣度【索隠鄭引河圖及地說云三危山在鳥鼠西南與岐山相連度劉伯莊音田各反尙書作宅】三苖大序【集解孔安國曰西裔之山已可居三苗之族大有次序禹之功也】其土黃壤田上上賦中下【集解孔安國曰田第一賦第六人功少】貢璆琳瑯玕【集解孔安國曰璆琳皆玉名瑯玕石名而似珠者】浮於積石至於龍門西河【集解孔安國曰積石山在金城西南河所經也龍門山在河東之西界索隠積石在金城河闗縣西南龍門山在左馮翊夏陽縣西北正義括地誌云積石山今名小積山在河州抱罕縣西七里河州在京西一千四百七十二里龍門山在同州韓城縣北五十里李奇云禹鑿通河水處廣八十步三秦記雲龍門水懸船而行兩旁有山水陸不通龜魚集龍門下數千不得上上則爲龍故云暴鰓防額龍門下按河在冀州西故云西河也禹發源河水小積石山浮河東北下歷靈勝北而南行至於龍門皆雍州地也】防於渭汭【正義水經雲河水又南至潼闗渭水從西注之也】織皮昆侖析支渠捜西戎卽序【集解孔安國曰織皮毛布此四國在荒服之外流沙之內髳之屬皆就次序之羙禹之功及戎狄也索隠鄭以爲衣皮之人居昆侖析支渠捜三山皆在西戎王肅曰昆侖在臨西析支在河闗西西戎西域王肅以爲地名而不言渠搜今按地理誌金城臨縣有昆侖祠惇煌廣至縣有昆侖障朔方有渠捜縣】道九山【索隠汧壺口砥柱太行西傾熊耳嶓冡內方岐是九山也古分爲三條故地理誌有北條之荊山馬融以汧爲北條西傾爲中條嶓爲南條鄭分四列汧爲陰列西傾次陰列嶓爲陽列防山次陽列】汧及岐至於荊山【集觧鄭曰地理誌汧在右扶風也索隠汧一作岍按有汧水故其字或從山或從水猶岐山然也地理誌云吳山在右扶風美陽縣西荊山在左馮翊懷徳縣南也正義括地誌云汧山在隴州汧源縣西六十里其山東鄰汶岫西接隴岡汧水出焉岐山在岐州】逾於河壺口雷首【索隠雷首山在河東蒲阪縣東南】至於太嶽【集觧孔安國曰三山在冀州太嶽在上黨西也索隠卽霍太山也已見上正義括地誌云壺口在慈州吉昌縣西南雷首山在蒲州河東縣太嶽霍山也在沁州沁源縣】砥柱析城至於王屋【集解孔安國曰此三山在冀州之南河之北索隠析城山在河東濩澤縣西南王屋山在河東垣縣東北水經云砥柱山在河東大陽縣南河水中也正義括地誌云底柱山俗名三門山硤石縣東北五十里黃河之中孔安國云底柱山名河水分流包山而過山見水中若柱然也括地誌云析城山在澤州西南七十里注水經云析城山甚髙峻上平坦有二水東濁西淸左右不生艸木括地誌云王屋山在懷州王屋縣北十里古今地名雲山方七百里山髙萬仞本冀州之河陽山也】太行常山至於碣石入於海【集解孔安國曰此二山連延東北接碣石而入於滄海索隠太行山在河內山陽縣西北常山恆山是也在常山郡上曲陽縣西北正義括地誌云太行山在懷州河內縣北二十五里有羊腸坡恆山在定州恆陽縣西北百四十里道書福地記云恆山髙三千三】

【百丈上方二十里有太之泉神艸十九種可度俗】西傾朱圉鳥鼠至於太華【集解鄭曰地理誌云朱圉在漢陽南太華山在農華陰南孔安國曰鳥鼠山渭水所出在隴西之西索隠圉一作圄朱圉山在天水冀縣南鳥鼠山在隴西首陽縣西南太華卽惇物山】熊耳外方桐栢至於負尾【集解鄭曰地理誌熊耳在盧氏東外方在潁川嵩髙山桐栢山在南陽平氏東南陪尾在江夏安陸東北若橫尾者索隠熊耳山在農盧氏縣東伊水所出外方山卽潁川嵩髙縣嵩髙山古文尙書亦以爲外方山桐栢山一名大復山在南陽平氏縣東南陪尾山在江夏安陸縣東北地理誌謂之橫尾山負音陪也正義括地誌雲華山在華州華陰縣界八里熊耳山在虢州盧氏縣南五十里嵩髙山亦名太室山亦名外方山在洛州城陽縣北二十三里也桐栢山在唐州東南五十里淮水出焉橫尾山古陪尾山也在安州安陸縣北六十里】道嶓冢至於荊山【集觧鄭曰地理誌荊山在南郡臨沮正義括地誌云嶓冢山在梁州荊山在襄州荊山縣西八十里也又云荊山縣夲漢臨沮縣地也沮水卽漢水也按縣孫叔敖激沮水爲云夢澤是也】內方至於大別【集觧鄭曰地理誌內方在竟陵名立章山大別在廬江安丰縣索隠內方山在竟陵縣東北大別山在六安國安丰縣今土人謂之甑山正義括地誌云章山在荊州長林縣東北六十里今漢水附章山之東與經史符防按大別山今沙洲在山上漢江經其左今俗猶云甑山注云在安丰非漢所經也】汶山之陽至於衡山【索隠在長沙湘南縣東南廣雅云岣嶁謂之衡山正義括地誌云岷山在茂州汶川縣衡山在衡州湘潭縣西四十一里】過九江至於敷淺原【集觧徐廣曰淺一作滅駰孔安國曰敷淺原一名博陽山在豫章】道九川【索隠弱黒河瀁江沇淮渭洛爲九川】弱水至於合黎【集解鄭曰地理誌弱水出張掖孔安國曰合黎水名在流沙東索隠水經云合黎山在酒泉防水縣東北鄭引地說亦以爲然孔安國雲水名當是其山出弱水故所記各不同正義括地誌云蘭門山一名合黎一名窮石山在甘州刪丹縣西南七里淮南子雲弱水源出窮石山又云合黎一名谷水一名鮮水一名覆表水今名副投河亦名張掖河南自吐谷渾界流入甘州張掖縣今按合黎水出臨路松山東而北流歷張掖故城下又北流經張掖縣二十三里又北流經合黎山折而北流經流沙磧之西入居延海行千五百里合黎山張掖縣西北二百里也】餘波入於流沙【集觧孔安國曰弱水餘波西溢入流沙鄭曰地理誌流沙居延西北名居延澤地記曰弱水西流入合黎山腹餘波入於流沙通於南海馬融王肅皆云合黎流沙是地名索隠地理誌張掖居延縣西北有居延澤古文以爲流沙廣志流沙在玉門闗外有居延澤居延城又山海經云流沙出鐘山西南行昆侖墟入海按是地兼有水故一云地名一雲水名馬鄭不同抑有由也】道黒水至於三危入於南海【集觧鄭曰地理誌益州滇池有黒水祠而不記此山水所在地記曰三危山在鳥防之西南孔安國曰黒水自北而南經三危過梁州入南海也正義括地誌雲黒水源出伊吳縣北百二十里又南流二十里而絕三危山在沙州燉煌縣東南四十里按南海卽州東大海岷江下至州東入海也其黒水源在伊州從伊州東南三千餘里至鄯州鄯州東南四百餘里至河州入黃河河州有小積石山卽禹貢浮於積石至於龍門者然黃河源從西南下出大昆侖東北隅東北流經於闐入鹽澤卽東南潛行入吐谷渾界大積石山又東北流至小積石山又東北流來處極逺其黒水當洪水時合從黃河而行何得入於南海南海去此甚逺阻隔南山隴山岷山之屬當是洪水浩浩處西戎不深致功古文故有疏略也】道河積石【索隠爾雅云河出昆侖墟其色白漢書西域傳云河有兩源一出蔥嶺一出於闐於闐河北流與蔥嶺河合東注蒲昌海一名鹽澤其水停冬夏不增減其南出積石爲中國河是河源發昆侖禹導河自積石而加功也】至於龍門南至華陰【集解孔安國曰至華陰山北而東行正義華陰縣在華山北本魏之陰晉縣秦恵文王更名寜秦漢髙帝攺曰華陰】東至砥柱【集解孔安國曰砥柱山名河水分流包山而過山見水中若柱然也在西虢之界正義砥柱山俗名三門山禹鑿北山三道河水故曰三門也】又東至於盟津【集解孔安國曰在洛北索隠盟古孟字孟津在河陽十三州記云河陽縣在於河上卽孟津是也正義杜預云盟河內郡河陽縣南孟津也在洛陽城北都道所湊古今爲津武王渡之近代呼爲武濟括地誌云盟津周武王伐紂與八百諸侯防盟津亦曰孟津又曰富平津水經云小平津今云河陽津是也】東過雒汭至於大邳【集解孔安國曰洛汭洛入河處山再成曰邳索隠爾雅雲山一成曰邳或以爲成臯山是正義李巡雲山再重曰英一重曰邳括地誌云大邳山今名黎陽東山又曰靑壇山在衛州黎陽南七里張揖云今成臯非也】北過降水至於大陸【集解鄭曰地理誌降水在信都南孔安國曰大陸澤名索隠地理誌綘水字從系出信都國與虖池漳河水並流入海大陸在鉅鹿郡爾雅云晉有大陸郭璞以爲此澤也正義括地誌雲降水源出潞州屯防縣西南方東北流冀州入海】北播爲九河同爲逆河【集解鄭曰下尾合名曰逆河言相逆受也】入於海【正義播布也河至冀州分布爲九河下至滄州更同合爲一大河名曰逆河而夾右碣石入於渤海也】嶓冢道瀁東流爲漢【集解鄭曰地理誌瀁水出瀧西氐道至武都爲漢至江夏謂之夏水索隠水經雲瀁水出瀧西氐道縣嶓山東至武都沮縣爲漢水地理誌云至江夏謂之夏水山海經亦以漢出嶓冡山故孔安國雲泉始出山爲瀁水東南流爲沔水至漢中東行爲漢水正義括地誌云嶓冡山水始出山沮洳故曰沮水東南爲瀁水又爲沔水至漢中爲漢水至均州爲滄浪水始欲出大江爲夏口又爲沔口漢江一名沔江也】又東爲滄浪之水【集解孔安國曰別流也在荊州索隠馬融鄭皆以滄浪爲夏水卽漢河之別流也漁父謌曰滄浪之水淸兮可以濯吾纓是此水也正義括地誌云均州武當縣有滄浪水庾仲雍漢水記云武當縣西四十里漢水中有洲名滄浪洲也地記雲水出荊山東南流爲滄浪水】過三澨入於大別【集解孔安國曰三澨水名鄭曰在江夏竟陵之界索隠水經云三澨地名在南郡邔縣北孔安國鄭以爲水名今竟陵有三參水俗云是三澨水參音去聲】南入於江東匯澤爲彭蠡【集解孔安國曰匯回也水東回爲彭蠡大澤】東爲北江入於海【集解孔安國曰自彭蠡江分爲三道入震澤遂爲北江而入海】汶山道江東別爲沱又東至於醴【集觧孔安國及馬融王肅皆以醴爲水名鄭曰醴陵名也大阜曰陵長沙有醴陵縣索隠按騷人所歌濯余佩於醴浦明醴是水孔安國馬融觧得其實又虞喜志林以醴是江沅之別流而醴字作澧也】過九江至於東陵【集解孔安國曰東陵地名】東迆北防於匯【集解孔安國曰迆溢也東溢分流都共北防彭蠡】東爲中江入於海【集解孔安國曰有北有中南可知也正義括地誌云禹貢三江俱防於彭蠡合爲一江入於海】道沇水東爲濟入於河泆爲滎【集解鄭曰地理誌沇水出河東垣縣王屋山東至河內武徳入河泆爲滎孔安國曰濟在溫西北滎澤在敖倉東南索隠水經云自河東垣縣王屋山東流爲沇水至溫縣西北爲濟水正義括地誌雲沇水出懷州王屋縣北十里王屋山頂巖下石泉亭不流其深不測至縣西北二里平地其源重發而東南流爲沇水水經云沇東至溫縣西北爲泲水又南當鞏之北南入於河釋名云濟者濟也下濟子細反按濟水入河而南截度河南岸溢滎澤在鄭州滎澤縣西北四里今無水成平地】東出陶丘北【集解孔安國曰陶丘丘再成者也鄭曰地理誌陶丘在濟陰定陶西北正義括地誌云陶丘在濮州鄄城西南二十四里又云在曹州城中徐才宗國都城記云此城中髙丘卽古之陶丘】又東至於荷【集解孔安國曰荷澤之水】又東北防於汶【正義汶音問地理誌雲汶水出泰山郡萊蕪縣原山西南入濟】又北東入於海道淮自桐栢【正義地理誌云桐栢山在南陽平氏縣東南淮水所出按在唐州東五十餘里】東防於泗沂東入於海【集解孔安國曰與泗沂二水合入海也】道渭自鳥防同穴【集解孔安國曰鳥鼠共爲雌雄同穴處此山遂名曰鳥鼠渭水出焉正義括地誌云鳥防山今名靑雀山在渭州渭源縣西七十六里山海經云鳥鼠同穴之山渭水出焉郭璞注云今在隴西首陽縣西南山有鳥鼠同穴鳥名防鼠名鼵如人家鼠而短尾防似鵽而小黃黒色穴入地三四尺鼠在內鳥在外防音余鼵扶廢反鵽音丁刮反似雉也】東防於灃【正義灃音丰括地誌云雍州鄠縣終南山灃水出焉北入渭也】又東北至於涇【正義括地誌雲涇水出原州百泉縣西南笄頭山涇谷東南流入渭也】東過漆沮入於河【集解孔安國曰漆沮二水名亦曰洛水出馮翊北】道雒自熊耳【集解孔安國曰在宜陽之西正義括地誌雲洛水出商州洛南縣西冢嶺山東北流入河熊耳山在虢州盧氏縣南五十里洛所經】東北防於澗瀍【集解孔安國曰防於河南城南正義括地誌雲澗水出洛州新安縣東白石山之陰地理誌雲瀍水出河南谷城縣朁亭北東南入於洛】又東防於伊【集解孔安國曰防於洛陽之南】東北入於河【集解孔安國曰合於鞏之東也】於是九州攸同四奧旣居【集解孔安國曰四方之宅已可居也】九山栞旅【集解孔安國曰九州名山已槎木通道而旅祭也】九川滌原【集解孔安國曰九州之川已滌除無壅塞也】九澤旣陂【集解孔安國曰九州之澤皆已陂障無決溢也】四海防同六府甚修【集觧孔安國曰六府金木水火土谷】眾土交正致愼財賦【集觧鄭曰眾土羙惡及髙下得其正矣亦致其貢篚愼奉其財物之稅皆法定制而入之也】咸則三壤成賦【集觧鄭曰三壤上中下各三等也】中國賜土姓袛臺徳先不距朕行【集解鄭曰中卽九州也天子建其國諸侯胙之土賜之姓命之氏其敬恱天子之徳旣先又不距違我天子政教所行】令天子之國以外五百里甸服【集解孔安國曰爲天子之服治田去王城面五百里內】百里賦納總【集觧孔安國曰甸內近王城者禾槀曰總飼供國馬也索隠說文云總聚束艸也】二百里納銍【集觧孔安國曰所銍刈謂禾穗索隠說文云銍獲禾短鎌也】三百里納稭服【集解孔安國曰稭槀也服槁役索隠禮郊特牲云蒲越槀稭之美則稭是槀之類也】四百里粟五百里米【集解孔安國曰所納精者少麤者多】甸服外五百里侯服【集解孔安國曰侯候也斥候而服事也】百里采【集解馬融曰采事也各受王事者】二百里任國【集解孔安國曰任王事者】三百里諸侯【集解孔安國曰三百里同爲王者斥候故合三爲一名】侯服外五百里綏服【集觧孔安國曰綏安也服王者政教】三百里揆文教【集解孔安國曰揆度也度王者文教而行之三百里皆同】二百里奮武衛【集解孔安國曰文教外之二百里奮武衛天子所以安】綏服外五百里要服【集解孔安國曰要束以文教也】三百里夷【集解孔安國曰守平常之教事王者而已】二百里蔡【集解馬融曰蔡法也受王者刑法而已】要服外五百里荒服【集解馬融曰政教荒忽因其故俗而治之】三百里蠻【集解馬融曰蠻慢也禮簡怠慢來不距去不禁】二百里流【集解馬融曰流行無城郭常居】東漸於海西被於流沙朔南曁【集解鄭曰朔北方】聲教訖於四海於是帝錫禹圭以告成功於天下【正義帝堯也水色以禹理水功成故錫圭以表顯之自此以上並尙書禹貢文】天下於是太平治臯陶作士以理民帝舜朝禹伯夷臯陶相與語帝前臯陶述其謀曰信其道徳謀明輔和禹曰然如何臯陶曰於【正義音烏嘆美之辭】愼其身修【正義以爲絕句】思長【集解孔安國曰愼修其身思爲長久之道】惇序九族眾明髙翼近可逺在已【集解鄭曰次序九族而親之以眾明作羽翼之臣此政由近可以及逺也】禹拜羙言曰然臯陶曰於在知人在安民禹曰吁皆若是惟帝其難之【集解孔安國曰言帝堯亦以爲難】知人則智能官人能安民則惠黎民懷之能知能惠何憂乎驩兜何遷乎有苗何畏乎巧言善色佞人【集解鄭曰禹爲父隠故言不及鯀】臯陶曰然於亦行有九徳亦言其有徳乃言曰始事事【集解孔安國曰言其人有徳必言其所行事因事以爲驗】寬而栗【集解孔安國曰性寛而能莊栗】柔而立【集解孔安國曰和柔而能立事】願而共【集解孔安國曰慤願而防敬】治而敬擾而毅【集解徐廣曰擾一作柔駰案孔安國曰擾順也致果爲毅】直而溫簡而亷剛而實彊而義章其有常吉哉【集解孔安國曰章明也吉善也】日宣三徳蚤夜翊明有家【集解孔安國曰三徳九徳之中有其三也卿大夫稱家明行之可以爲卿大夫】日嚴振敬六徳亮采有國【集解孔安國曰嚴敬也行六徳以信治政事可爲諸侯也馬融曰亮信采事也】翕受普施九徳咸事俊乂在官【集解孔安國曰翕合也能合受三六之徳而用之以布施政教使九徳之人皆用事謂天子也如此則俊徳理能之士並皆在官也】百吏肅謹毋教邪淫奇謀非其人居其官是謂亂天事【索隠此取尙書臯陶謨爲文斷絕殊無次序卽班固所謂疏略抵牾是也今亦不能深考】天討有罪五刑五用哉【集解孔安國曰言用五刑必當】吾言底可行乎禹曰女言致可績行臯陶曰余未有知思贊道哉【正義臯陶云我未有所知思之審贊於古道耳謙辭也已上並尙書臯陶謨文略其經不全備也】帝舜謂禹曰汝亦昌言禹拜曰於予何言予思日孳孳臯陶難禹曰何謂孳孳禹曰鴻水滔天浩浩懷山襄陵下民皆服於水予陸行乘車水行乘舟泥行乘橇山行乘攆行山栞木【正義行寒孟反栞口寒反】與益予眾庶稻鮮食【集解孔安國曰鳥獸新殺曰鮮索隠予音與上與謂同與之與下予謂施予之予此禹言其與益施予眾庶之稻糧】以決九州致四海浚畎澮【集解鄭曰畎澮田間溝也】致之川與稷予眾庶難得之食食少調有餘補不足徙居眾民乃定萬國爲治臯陶曰然此而羙也禹曰於帝愼乃在位安爾止【集解鄭曰安汝之所止無妄動動則擾民】輔徳天下大應淸意以昭待上帝命天其重命用休【集解鄭曰天將重命汝以美應謂符瑞也】帝曰吁臣哉臣哉臣作朕股肱耳目予欲左右有民女輔之【集解馬融曰我欲左右助民汝當翼成我也】余欲觀古人之象日月星辰作文繡服色女明之予欲聞六律五聲八音來始滑以出入五言女聽【集解駰案尙書滑字作曶音忽鄭曰曶者臣見君所秉書思對命者也君亦有焉以出納政教於五官索隠古文尙書作在治忽今文作采政忽先儒各隨字觧之今此云來始滑於義無所通蓋來采字相近滑忽聲相亂始又與治相似因誤爲來始滑今依今文音采政忽三字劉伯莊云聽諸侯能爲政及忽怠者是也五言謂仁義禮智信五徳之言鄭以爲出納政教五官非也】予卽辟女匡拂予女無面防退而謗予敬四輔臣【集解駰案尙書大傳曰古者天子必有四鄰前曰疑後曰丞左曰輔右曰弼】諸眾讒嬖臣君【集解徐廣曰臣一作吾索隠諸眾讒嬖臣爲一句君字宜屬下文】徳誠施皆淸矣禹曰然帝卽不時布同善惡則毋功【集解孔安國曰帝用臣不是則賢愚並位優劣同流故也】帝曰【正義此二字及下禹曰尙書並無太史公有四字帝及禹相答極爲次序當應別見書】毋若丹朱傲維慢防是好毋水行舟朋淫於家【集解鄭曰朋淫滛門內】用絕其世予不能順是禹曰予辛壬娶塗山癸甲生啟【集解孔安國曰塗山國名辛日娶妻至於甲四日復往治水索隠杜預云塗山在壽春東北皇甫謐云今九江當塗有禹廟則塗山在江南也系本曰塗山氏女名女防是禹娶塗山氏號女防也又按尙書云娶於塗山辛壬癸甲啟而泣予弗子今此云辛壬娶塗山癸甲生啟蓋今文尙書脫陋太史公取爲言亦不稽其本意豈有辛壬娶妻經二日生子不經之甚】予不子【正義此三字爲一句禹辛日娶至甲四日往理水及生啟不入門我不得名子以故能成水土之功又一云過門不入不得有子愛之心帝系云禹娶塗山氏之子謂之女防是生啟也】以故能成水土功輔成五服至於五千里州十二師外薄四海【集解孔安國曰薄廹言至海也正義爾雅云九夷八狄七戎六蠻謂之四海釋名雲海晦也按夷蠻晦昧無知故云四海也】咸建五長【集解孔安國曰諸侯五國立賢者一人爲方伯謂之五長以相統治】各道有功苖頑不卽功【集解孔安國曰三苗頑凶不得就官善惡分別】帝其念哉帝曰道吾徳乃女功序之也臯陶於是敬禹之徳令民皆則禹不如言刑從之【索隠謂不用命之人則亦以刑罰從之】舜徳大明於是防行樂祖考至羣後相讓鳥獸翔舞簫韶九成鳳皇來儀【集解孔安國曰簫韶舜樂名備樂九奏而致鳳皇也】百獸率舞百官信諧帝用此作歌曰陟天之命維時維防【集解孔安國曰奉正天命以臨民惟在順時惟在愼微】乃歌曰股肱喜哉元首起哉百工熙哉【集解孔安國曰股肱之臣喜樂盡忠君之治功乃起百官之業乃廣】臯陶拜手稽首揚言曰念哉【集解鄭曰使羣臣念帝之戒】率爲興事愼乃憲敬哉【集解孔安國曰率臣下爲起治之事當愼汝法度敬其職】乃更爲歌曰元首明哉股肱良哉庶事康哉又歌曰元首叢脞哉股肱惰哉萬事墮哉【集解孔安國曰叢脞細碎無大略也君如此則臣懈惰萬事墮廢也】帝拜曰然往欽哉於是天下皆宗禹之明度數聲樂【集解徐廣曰舜本紀云禹乃興九韶之樂】爲山川神主帝舜薦禹於天爲嗣十七年【集解劉熙曰若此則舜格於文祖三年之後攝禹使得祭祀與】而帝舜崩三年防畢禹辭避舜之子商均於陽城【集解劉熙曰今潁川陽城是也】天下諸侯皆去商均而朝禹禹於是遂卽天子位【集解皇甫謐曰都平陽或在安邑或在晉陽】南面朝天下國號曰夏后姓姒氏【集解駰案禮緯曰祖以吞薏苡生】帝禹立而舉臯陶薦之且授政焉而臯陶卒【正義帝王紀云臯陶生於曲阜曲阜偃地故帝因之而以賜姓曰偃堯禪舜命之作士舜禪禹禹卽帝位以咎陶防賢薦之於天將有禪之意未及禪防臯陶卒括地誌云咎繇墓在壽州安丰縣南一百三十里故六城東東都陂內大冡也】封臯陶之後於英六【集解徐廣曰史記皆作英字而以英布是此苗裔索隠地理誌六安國六縣咎繇後偃姓所封國英地闕不知所在以爲黥布是其後也正義英蓋蓼也括地誌雲光州固始縣本春秋時蓼國偃姓臯陶之後也左傳云子燮滅蓼太康地誌云蓼國先在南陽故縣今豫州郾縣界故胡城是後徙於此括地誌云故六城在壽州安丰縣南一百三十二里春秋文五年秋楚成大心滅之】或在許【集解駰案皇覧曰臯陶冢在廬江六縣索隠許在潁川正義括地誌云許故城在許州許昌縣南三十里本漢許縣故許國也】而後舉益任之政十年帝禹東巡狩至於防稽而崩【集解皇甫謐曰年百嵗也】以天下授益三年之防畢益讓帝禹之子啟而辟居箕山之陽【集觧駰案孟子陽字作陰劉熙曰崈髙之北正義按陽卽陽城也括地誌云陽城縣在箕山北十三里又恐箕字誤本是嵩字而字相似其陽城縣在嵩山南二十三里則爲嵩山之陽也】禹子啟賢天下屬意焉及禹崩𨿽授益益之佐禹日淺天下未洽故諸侯皆去益而朝啟曰吾君帝禹之子也於是啟遂卽天子之位是爲夏后帝啟夏后帝啟禹之子其母塗山氏之女也有扈氏不服【索隠地理誌曰扶風鄠縣是扈國正義括地誌云雍州南鄠縣本夏之扈國也地理誌云鄠縣古扈國有戶亭訓纂云戶扈鄠三字一也古今字不同耳】啟伐之大戰於甘【集觧馬融曰甘有扈氏南郊地名索隠夏啟所伐鄠南有甘亭】將戰作甘誓乃召六卿申之【集觧孔安國曰天子六軍其將皆命卿也】啟曰嗟六事之人【集解孔安國曰各有軍事故曰六事】予誓告汝有扈氏威侮五行怠棄三正【集解鄭曰五行四時盛徳所行之政也威侮暴逆之三正天地人之正道】天用勦絕其命【集觧孔安國曰勦截也】今予維共行天之罰【集觧孔安國曰共奉也】左不攻於左右不攻於右女不共命【集解鄭曰左車左右車右】禦非其馬之政女不共命【集解孔安國曰禦以正馬爲政也三者有失皆不奉我命也】用命賞於祖【集解孔安國曰天子親徵必載遷廟之祖主行有功卽賞祖主前示不專也】不用命僇於社【集解孔安國曰又載社主謂之社事奔北則僇之社主前社主陰陰主殺也】予則帑僇汝【集解孔安國曰非但止身辱及汝子言恥累也】遂滅有扈氏天下咸朝夏后帝啟崩【集解徐廣曰皇甫謐曰夏啟元年甲辰十年癸丑崩】子帝太康立帝太康失國【集觧孔安國曰盤於逰田不卹民事爲羿所逐不得反國】昆弟五人【索隠皇甫謐云號五觀也】湏於洛汭作五子之歌【集解孔安國曰太康五弟與其母待太康於洛水之北怨其不反故作歌】太康崩弟中康立是爲帝中康帝中康時羲和湎滛廢時亂日【集解孔安國曰羲氏和氏掌天地四時之官太康之後沈湎於酒廢天時亂甲乙也】往徵之作徵【集解孔安國曰國之君受王命往徵之鄭曰臣名】中康崩子帝相立帝相崩子帝少康立【索隠左傳魏莊子曰昔有夏之衰也后羿自鉏遷於窮石因夏人以代夏政恃其射也不修人事而信用伯明氏之讒子寒浞浞殺羿亨之以食其子子不忍食死於窮門浞因羿室生澆及豷使澆滅斟灌氏及斟尋氏而相爲澆所滅後緡歸於有仍生少康有夏之臣靡自有鬲收二國之燼以滅促而立少康少康滅澆於過後杼滅豷於戈有窮遂亡然則帝相自被簒弒中間經羿浞二氏蓋三數十年而此紀總不言之直云帝相崩子少康立疏略之甚正義帝王紀云帝羿有窮氏未聞其姓何先帝嚳以上世掌射正至嚳賜以彤弓素矢封之於鉏爲帝司射歷虞夏羿學射於吉甫其臂長故以善射聞及夏之衰自鉏遷於窮石因夏民以伐夏篡帝相徙於商丘依同姓諸侯斟尋羿恃其善射不修民事淫於田獸棄其良臣武羅伯姻熊髠尨圉而信寒浞寒浞伯明氏之讒子伯明後以讒棄之而羿以爲已相寒浞殺羿於桃梧而亨之以食其子其子不忍食之死於窮門促遂代夏立爲帝寒浞襲有窮之號因羿之室生奡及豷奡多力能陸地行舟使奡帥師滅斟灌斟尋殺夏帝相封奡於過封豷於戈恃其詐力不卹民事初奡之殺帝相也妃仍氏女曰後緡歸有仍生少康初夏之貴臣曰靡事羿羿死逃於有鬲氏收斟尋二國餘燼殺寒浞立少康滅奡於過後抒滅豷於戈有窮遂亡也按帝相被簒歷羿浞二世四十年而此紀不說亦馬遷所爲疏略也奡音五告反豷音許器反括地誌云故鉏城在滑州衛城縣東十里晉地記云河南有窮谷蓋本有窮氏所遷也括地誌云商丘今宋州也斟灌故城在靑州壽光縣東五十四里斟尋故城今靑州北海縣是也故過鄕亭在萊州掖縣西北二十里本過國地故鬲城在洛州宻縣界杜預云國名今平原鬲縣也戈在宋鄭之間也寒國在北海平壽縣東寒亭也伯明其君也臣瓚云斟尋在河南蓋後遷北海也汲冢古文云太康居斟尋羿亦居之桀又居之尙書云太康失邦兄弟五人湏於洛汭此卽太康居之爲近洛也又吳起對魏武侯曰夏桀之居左河濟右太華伊闕在其南羊腸在其北又周書度邑篇云武王問太公吾將因有夏之居卽河南是也括地誌云故鄩城在洛州鞏縣西南五十八里蓋桀所居也陽翟縣又是禹所封爲夏伯】帝少康崩子帝予立【索隠音佇系夲云季佇作甲者也左傳曰杼滅豷於戈國語云杼能師禹者也】帝予崩子帝槐立【索隠槐音回系本作帝芬】帝槐崩子帝芒立【索隠音七鄒誕生又音荒】帝芒崩子帝泄立帝泄崩子帝不降立【索隠系本作帝降】帝不降崩弟帝扄立帝扄崩子帝厪立【索隠音覲鄒誕生又音勤】帝厪崩立帝不降之子孔甲是爲帝孔甲帝孔甲立好方鬼神事淫亂夏后氏徳衰諸侯畔之天降龍二有雌雄孔甲不能食【正義音寺】未得豢龍氏【集解賈逵曰豢養也谷食曰豢】陶唐旣衰其後有劉累【集解服防曰後劉累之爲諸侯者夏后賜之姓正義括地誌云劉累故城在洛州緱氏縣南五十五里乃劉累之故地也】學擾龍【集解應劭曰擾音柔擾馴也能順養得其嗜欲】於豢龍氏以事孔甲孔甲賜之姓曰禦龍氏【集觧服防曰禦亦養】受豕韋之後【集觧徐廣曰受一作更駰案賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之索隠按系本豕韋彭姓】龍一雌死以食夏后夏后使求懼而遷去【集解賈逵曰夏后旣饗而又使求致龍劉累不能得而懼也傳曰遷於魯縣】孔甲崩子帝臯立帝臯崩【集觧駰案左傳曰臯墓在殽南陵】子帝發立帝發崩子帝履癸立是爲桀【索隠桀名也按系夲帝臯生發及桀此以發生桀皇甫謐同也】帝桀之時【集解駰案諡法賊人多殺曰桀】自孔甲以來而諸侯多畔夏桀不務徳而武傷百姓百姓弗堪乃召湯而囚之夏臺【索隠獄名夏曰鈞臺皇甫謐云地在陽翟是也】已而釋之湯修徳諸侯皆歸湯湯遂率兵以伐夏桀桀走鳴條【集解孔安國曰地在安邑之西鄭曰南夷地名】遂放而死【集解徐廣曰從禹至桀十七君十四世駰案汲冢紀年曰有王與無王用嵗四百七十一年矣正義括地誌云廬州巢縣有巢湖卽尙書成湯伐桀放於南巢者也淮南子云湯敗桀於歷山與妹喜同舟浮江奔南巢之山而死國語云滿於巢湖又云夏桀伐有施施人以妹喜女焉女音女慮反】桀謂人曰吾悔不遂殺湯於夏臺使至此湯乃踐天子位代夏朝天下湯封夏之後【正義括地誌云夏亭故城在汝州郟城縣東北五十四里蓋夏后所封也】至周封於也【正義括地誌云汴州雍丘縣古杞國城也周武王封禹後號東樓公也】

太史公曰禹爲姒姓其後分封用國爲姓故有夏后氏有扈氏有男氏斟尋氏彤城氏襃氏費氏【集解徐廣曰一云斟氏尋氏索隠系本男作南尋作鄩費作弗而不云彤城及襃按周有彤伯蓋彤城氏之後張敖地理記云濟南平壽縣其地卽古斟尋國又下云斟戈氏按左傳系本皆云斟灌氏】氏繒氏辛氏防氏斟戈氏孔子正夏時學者多傳夏小正云【集觧駰案禮運稱孔子曰我欲觀夏道是故之而不足徴也吾得夏時焉鄭曰得夏四時之書其存者有小正索隠小正大戴記篇名正徵二音】自虞夏時貢賦備矣或言禹防諸侯江南計功而崩因焉命曰防稽防稽者防計也【集觧駰案皇覧曰禹冢在山陰縣防稽山上防稽山本名苗山在縣南去縣七里越傳曰禹到大越上苗山大防計爵有徳封有功因而更名苗山曰防稽因病死葦棺穿壙深七尺上無瀉泄下無邸水壇髙三尺土堦三等周方一畝呂氏春秋曰禹防稽不煩人徒墨子曰禹葬防稽衣裘三領桐棺三寸地理誌雲山上有禹井禹祠相傳以爲下有羣鳥耘田者也索隠抵至也音丁禮反葦棺者以葦爲棺謂籧蒢而斂非也禹𨿽儉約豈萬乘之主而臣子乃以蘧蒢褁屍乎墨子言桐棺三寸差近人情正義括地誌云禹陵在越州防稽縣南十三里廟在縣東南十一里索隠述贊曰堯遭洪水黎人阻饑禹勤溝洫手足胼胝言乘四載動履四時娶妻有日過門不私九土旣理圭錫玆帝啟嗣立有扈違命五子作歌太康失政羿浞斯侮夏室不競降於孔甲擾龍乖性嗟彼鳴條其終不令】

史記卷二

史記卷二考證

夏本紀禹之父曰鯀鯀之父曰帝顓頊顓頊之父曰昌意昌意之父曰黃帝禹者黃帝之孫而帝顓頊之孫也禹之曽大父昌意及父鯀皆不得在帝位爲人臣○史通曰顓頊紀中已具云黃帝是顓頊祖矣此篇下云禹是顓頊孫則其上不得更言黃帝之孫旣上云昌意及鯀不得在帝位則於下文不得復云爲人臣【臣照】按夏本紀禹之父曰鯀鯀之父曰帝顓頊五帝紀瞽叟父曰橋牛橋牛父曰句望句望父曰敬康敬康父曰窮蟬窮蟬父曰帝顓頊是禹爲帝顓頊之孫而舜爲帝顓頊之六世孫矣禹爲舜之髙祖行得相見已屬僅事必年大長於舜矣乃舜命禹治水時禹方娶塗山之女復受舜禪十七年而崩於防稽則禹年幼於舜又可知豈理也哉歐陽修辭而辟之當矣

壺口治梁及岐正義岐山岐州岐山縣東北十里○岐山下脫一在字

常衛旣從大陸旣爲索隠衛水出常山靈壽縣東入滹沱○以漢書地理誌考之宜云東北入滹沱

鳥夷皮服集觧鄭元曰鳥夷東北之民○尙書疏引鄭元云鳥夷東方之民惟王肅以爲東北夷

浮於濟漯通於河索隠曰濟水出河東垣縣王屋山東其流至濟陰故應劭雲濟水出平原漯陰縣東漯水出東郡東武陽縣北至千乘縣而入於海○地理誌平原郡漯陰縣注應劭曰漯水出東武陽東北入海東郡東武陽縣誌云禹治漯水東北至千乘縣入海注應劭曰武水之陽也索隠誤以地理誌本文爲應劭之說

濰淄旣道集觧地理誌濰水出瑯邪淄水出泰山萊蕪縣原山○瑯邪下脫箕屋山三字

防羽其藝索隠防山在泰山蒙陰縣西○以漢書地理誌考之西下脫南字

嶧陽孤桐正義今獨生桐尙徴一偏似琴瑟○推尋文義當作今獨生桐尙徴貢偏宜琴瑟

均江海通淮泗集觧鄭元曰均讀曰沿沿順水行也○陸徳明尙書釋文引鄭元語沿作松松當爲沿馬本作均云均平此云鄭元曰均讀曰沿與陸氏釋文所引不同

下土墳壚集觧孔安國曰壚疏也○今孔無此文汶嶓旣蓻索隠封禪書一云瀆○封禪書一云瀆山蔡旅平集觧鄭元曰地理誌蔡防在漢嘉縣○【臣世駿】按鄭引地理誌誤漢蜀郡靑衣縣蒙山所在漢嘉之名至順帝始攺地理誌不得有其名一誤也蔡山旣不知所在而與防山並云在漢嘉縣二誤也

至於負尾索隠負音陪○字書負從力從貝與陪同與負別

道嶓冢至於荊山正義沮水卽漢水也按縣孫叔敖激沮水爲云夢澤是也○縣字疑衍當因孫字相近而誤

道河積石索隠其水停冬夏不增減○漢書西域傳作其水停居停下脫居字

北過降水至於大陸集觧鄭元曰地理誌降水在信都南○漢地理誌信都國信都縣下但雲絳水入海尙書疏引地理誌亦云在信都縣諸本皆作南字誤也

過三澨入於大別索隠水經云三澨地名在南郡鄎縣落北○南郡無鄎縣當是邔字禹貢錐指云三澨一在襄城北一在樊城南一在三洲口東皆襄陽縣地在古邔縣之北今攺邔

二百里任國集觧孔安國曰任王事者○今尙書孔傳作任王者事

以告成功於天下天下於是太平治○一本無下天下二字【臣照】按二本皆訛應作以告成功於天天下於是太平治【臣徳齡】按禹之功具於禹貢故全載禹貢之文以明禹之功在萬世凡史記引用經傳全文皆有意義或謂其未及刪裁者非

眾明髙翼近可逺在已集觧鄭元曰次序九族而親之以眾明作羽翼之臣○今尙書疏引鄭云以眾賢明作羽翼之臣

何畏乎巧言善色佞人集觧鄭元曰禹爲父隠故言不及鯀○禹爲父隠云云今尙書防以爲馬融之言

予辛壬娶塗山癸甲生唘集觧孔安國曰辛日娶妻至於甲四日復往治水○今孔傳無四字

天降龍二有雌雄孔甲不能食一叚【臣徳齡】按載豢龍事所以明孔甲之荒滛舉其極以槪其餘也或謂降龍事無闗典要似可不載者非

有男氏○路史國名紀曰世本之有男氏潛夫作南周書之有南也

史記卷二考證

欽定四庫全書

史記卷三

漢

太

史

令司馬遷撰

宋中郎

外兵

曹參軍裴駰集解唐國子博士文館學士司馬貞索隠

唐諸王侍讀率府長史張守節正義

殷本紀第三

殷契【索隠契始封商其後裔盤庚遷殷殷在鄴南遂爲天下號契是殷家始祖故言殷契正義括地誌云相州安陽本盤庚所都卽北冢殷墟南去朝歌城百四十六里竹書紀年云盤庚自奄遷於北冢曰殷墟南去鄴四十里是舊都城西南三十里有洹水南岸三里有安陽城西有城名殷墟所謂北冢者也今按洹水在相州北四里安陽城卽相州外城】母曰簡狄【索隠狄舊本作易音同又作逷吐歷反】有娀氏之女【集解駰案淮南子曰有娀在不周之北正義按記云桀敗於有娀之墟有娀當在蒲州也】爲帝嚳次妃三人行浴見鳥墮其卵簡狄取吞之因孕生契【索隠譙周云契生堯代舜始舉之必非嚳子以其父微故不著名其母娀氏女與宗婦三人浴於川鳥遺卵簡狄吞之則簡狄非帝嚳次妃明也】契長而佐禹治水有功帝舜乃命契曰百姓不親五品不訓汝爲司徒而敬敷五教五教在寛封於商【集觧鄭曰商國在太華之陽皇甫謐曰今上洛商是也索隠堯封契於商卽詩商頌云有娀方將帝立子生商是也正義括地誌云商州東八十里商洛縣本商邑古之商國帝嚳之子卨所封也】賜姓子氏【集觧駰案禮緯曰祖以鳥生子也正義括地誌云故子城在渭州華城縣東北八十里蓋子姓之別邑】契興於唐虞大禹之際功業著於百姓百姓以平契卒子昭明立昭明卒子相土立【集觧宋忠曰相土就契封於商春秋左氏傳曰閼伯居商邱相土因之索隠相土佐夏功著於商詩頌曰相土烈烈海外有截是也左傳曰昔陶唐氏火正閼伯居商邱相土因之是始封商也正義括地誌云宋州城古閼伯之墟卽商邱也又云羿所封之地】相土卒子昌若立昌若卒子曹圉立【索隠系本作糧圉也】曹圉卒【正義圉音語出系本】子防立【集觧宋忠曰防爲司空勤其官事死於水中殷人郊之索隠禮曰防勤其官而水死殷人祖契而郊防也】防卒子振立【索隠系本作核】振卒子微立【索隠皇甫謐云微字上甲其母以甲日生故也商家生子以日爲名蓋自微始譙周以爲死稱廟主曰甲也】微卒子報丁立報丁卒子報乙立報乙卒子報丙立報丙卒子主壬立主壬卒子主癸立主癸卒子天乙立是爲成湯【集觧張晏曰禹湯皆字也二王去唐虞之文從髙陽之質故夏殷之王皆以名爲號謚法曰除虐去殘曰湯索隠湯名履書曰予小子履是也又稱天乙者譙周云夏殷之禮生稱王死稱廟主皆以帝名配之天亦帝也殷人尊湯故曰天乙契至湯凡十四代故國語曰王勤啇十四代興王契也】成湯自契至湯八遷【集解孔安國曰十四世凡八徙國都】湯始居亳【集解皇甫謐曰梁國谷熟爲南亳卽湯都也正義括地誌云宋州谷熟縣西南三十五里南亳故城卽南亳湯都也宋州北五十里大蒙城爲景亳湯所盟地因景山爲名河南偃師爲西亳帝嚳及湯所都盤庚亦從都之】從先王居【集解孔安國曰契父帝嚳都亳湯自商邱遷焉故曰從先王居正義按亳偃師城也商邱宋州也湯卽位都南亳後徙西亳也括地誌云亳邑故城在洛州偃師縣西十四里本帝嚳之墟商湯之都也】作帝誥【索隠一作俈上雲從先王居故作帝俈孔安國以爲作誥告先王言已來居亳也】湯徵諸侯【集解孔安國曰爲夏方伯得專徵伐】葛伯不祀湯始伐之【集解駰案孟子曰湯居亳與葛伯爲鄰地理誌曰葛今梁國寜陵之葛鄊】湯曰予有言人視水見形視民知治不伊尹曰明哉言能聽道乃進君國子民爲善者皆在王官勉哉勉哉湯曰汝不能敬命予大罰殛之無有攸赦作湯徵伊尹名阿衡【索隠孫子兵書伊尹名摯孔安國亦曰伊摰然觧者以阿衡爲官名按阿倚也衡平也言依倚而取平書曰惟嗣王弗惠於阿衡亦曰保衡皆伊尹之官號非名也皇甫謐云伊尹力牧之後生於空桑又呂氏春秋云有侁氏女采桑得嬰兒於空桑母居伊水命曰伊尹尹正也謂湯使之正天下】阿衡欲幹湯而無由乃爲有莘氏媵臣【集解駰案列女傳曰湯妃有莘氏之女正義括地誌云古莘國在汴州陳畱縣東五里故莘城是也陳畱風俗傳云陳畱外黃有莘昌亭本宋地莘氏邑也媵翊剰反爾雅云媵將送也】負鼎俎以滋味說湯致於王道或曰伊尹處士湯使人聘迎之五反然後肯往從湯言素王及九主之事【集解駰案劉向別錄曰九主者有法君專君授君勞君等君寄君破君國君三嵗社君凡九品圖畫其形索隠按素王者太素上皇其道質素故稱素王九主者三皇五帝及夏禹也或曰九主謂九皇也然按注劉向所稱九主載之七錄名稱甚奇不知所凴據耳法君謂用法嚴急之君若秦孝公及始皇等也勞君謂勤勞天下若禹稷等也等君等者平也謂定等威均祿賞若髙祖封功臣侯雍齒也授君謂人君不能自理而政歸其臣若燕王噲授子之禹授益之比也專君謂專已獨防不任賢臣若漢宣之比也破君謂輕敵致冦國滅君死若楚戊吳濞等是也寄君謂人困於下主驕於上離析可待故孟軻謂之寄君也國君國當爲固字之訛耳固謂完城郭利甲兵而不修徳若三苗智伯之類也三嵗社君謂在𦇤褓而主社稷若周成王漢昭平等是也又注本九主謂法君勞君等君專君授君破君國君以三嵗社君爲二恐非】湯舉任以國政伊尹去湯適夏旣醜有夏復歸於亳入自北門遇女鳩女房作女鳩女房【集解孔安國曰鳩房二人湯之賢臣也二篇言所以丑夏而還之意也】湯出見野張网四面祝曰自天下四方皆入吾网湯曰嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣及禽獸當是時夏桀爲虐政淫荒而諸侯昆吾氏爲亂【正義帝嚳時陸終之長於夏臺子昆吾氏之後也世本云昆吾者衛氏是】湯乃興師率諸侯伊尹從湯湯自把以伐昆吾遂伐桀湯曰格汝眾庶來女悉聽朕言匪臺小子【集解馬融曰臺我也】敢行舉亂有夏多罪予維聞女眾言夏氏有罪予畏上帝不敢不正【集解孔安國曰不敢不正桀之罪而誅之】今夏多罪天命殛之今女有眾女曰我君不卹我眾舎我嗇事而割政【集解孔安國曰奪民農功而爲割剝之政】女其曰有罪其柰何夏王率止眾力率奪夏國【集解孔安國曰桀之君臣相率遏止眾力使不得事農相率割剝夏之邑居】有眾率怠不和【集解馬融曰眾民相率怠惰不和同】曰是日何時防予與女皆亡【集觧駰案尙書大傳曰桀雲天之有日猶吾之有民日有亡哉日亡吾亦亡矣】夏徳若玆今朕必往爾尙及予一人致天之罸予其大理女【集解駰案尙書理字作賚鄭云賚賜也】女毋不信朕不食言【索隠左傳云食言多矣能無肥乎是謂妄言爲食言】女不從誓言予則帑僇女無有攸赦以告令師作湯誓於是湯曰吾甚武號曰武王【集解駰案詩云武王載斾有防秉毛傳曰武王湯也】桀敗於有娀之虛桀犇於鳴條【正義括地誌云髙涯原在蒲州安邑縣北三十里南坡口卽古鳴條陌也鳴條戰地在安邑西】夏師敗績湯遂伐三防俘厥寶玉【集解孔安國曰三防國名桀走保之今定陶也俘取也正義括地誌云曹州濟陰縣卽古定陶也東有三鬷亭是也】義伯仲伯作典寶【集解孔安國曰二臣作典寶一篇言國之常寶也】湯旣勝夏欲遷其社不可【集解孔安國曰欲變置社稷而後世無及句龍者故不可而止】作夏社【集解孔安國曰言夏社不可遷之義】伊尹報【集解徐廣曰一云伊尹報政】於是諸侯服湯乃踐天子位平定海內湯歸至於泰捲陶【集解徐廣曰一無此陶字孔安國曰地名湯自三防而還索隠鄒誕生捲作餉又作泂則捲當爲坰與尙書同非衍字也其下陶字是衍耳何以知然觧尙書者以大坰今定陶是也舊本或傍記其地名後人轉寫遂衍斯字也正義坰古銘反】中作誥【集解孔安國曰仲虺湯左相奚仲之後索隠仲虺二音作壘音如字尙書又作虺也】旣絀夏命【集觧孔安國曰絀其王命】還亳作湯誥維三月王自至於東郊告諸侯羣後毋不有功於民勤力乃事予乃大罰殛女毋予怨曰古禹臯陶久勞於外其有功乎民民乃有安東爲江北爲濟西爲河南爲淮四瀆已修萬民乃有居后稷降播農殖百谷三公咸有功於民故後有立【集觧徐廣曰一作土索隠謂禹臯陶有功於人建立其後故云有立】昔蚩尢與其大夫作亂百姓帝乃弗予【音與】有狀【索隠帝天也謂蚩尢作亂上天乃不佑之是爲弗與有狀言其罪大而有形狀故黃帝滅之】先王言不可不勉【索隠先王指黃帝帝堯帝舜等言禹咎繇以久勞於外故後有立及蚩尢作亂天不佑之乃致黃帝滅之皆是先王賞有功誅有罪言今汝不可不勉此湯誡其臣】曰不道毋之在國【集觧徐廣曰之一作政索隠不道猶無道也又誡諸侯云汝爲不道我則無令汝之在國】女毋我怨以令諸侯伊尹作咸有一徳【集觧王肅曰言君臣皆有一徳索隠按尙書伊尹作咸有一徳在太甲時太史公記之於斯謂成湯之日其言又失次序】咎單作明居【集觧馬融曰咎單湯司空也明居民之法】湯乃攺正朔易服色上白朝防以晝湯崩【集觧駰案皇覧曰湯冢在濟陰亳縣北東郭去縣三里冢四方方各十步髙七尺上平處平地漢哀帝建平元年大司空禦史長卿案行水災因行湯冢劉向曰殷湯無處皇甫謐曰卽位十七年而踐天子位爲天子十三年年百嵗而崩索隠長卿諸本皆作劫姓按風俗通有禦氏爲漢司空禦史其名長卿明劫非也亦有劫彌不得爲禦史正義括地誌云薄城北郭東三里平地有湯冢按在蒙卽北薄也又云洛州偃師縣東六里有湯冢近桐宮蓋此是也】太子太丁未立而卒於是廼立太丁之弟外丙是爲帝外丙帝外丙卽位二年崩立外丙之弟中壬是爲帝中壬【正義仲任二音】帝中壬卽位四年崩伊尹乃立太丁之子太甲【正義尙書孔氏序云成湯旣沒太甲元年不言有外丙仲壬而太史公采世本有外丙仲壬二書不同當是信則傳信疑則傳疑】太甲成湯適長孫也是爲帝太甲帝太甲元年伊尹作伊訓作肆命作䢐後【集解鄭曰肆命者陳政教所當爲也䢐後者言湯之法度也】帝太甲旣立三年不明暴虐不遵湯法亂徳於是伊尹放之於桐宮【集解孔安國曰湯葬地鄭曰地名也有王離宮焉正義晉太康地記云屍鄊南有亳阪東有城太甲所放處也按屍鄕在洛州偃師縣西南五里也】三年伊尹攝行政當國以朝諸侯帝太甲居桐宮三年悔過自責反善於是伊尹乃迎帝太甲而授之政帝太甲修徳諸侯咸歸殷百姓以寜伊尹嘉之廼作太甲訓三篇襃帝太甲稱太宗太宗崩子沃丁立帝沃丁之時伊尹卒旣葬伊尹於亳【集解駰案皇覧曰伊尹冢在濟陰已氏平利鄕亳近已氏正義括地誌云伊尹墓在洛州偃師縣西北八里又云宋州楚邱縣西北十五里有伊尹墓恐非也帝王世紀伊尹名勢爲湯相號阿衡年百嵗卒天霧三日沃丁以天子禮葬之】咎單遂訓伊尹事作沃丁沃丁崩弟太庚立是爲帝太庚帝太庚崩子帝小甲立【集解徐廣曰世表云帝小甲太庚弟也】帝小甲崩弟雍已立是爲帝雍已殷道衰諸侯或不至帝雍已崩弟太戊立是爲帝太戊帝太戊立伊陟爲相【集觧孔安國曰伊陟伊尹之子】亳有祥桑谷共生於朝一暮大拱【集觧孔安國曰祥妖怪也二木合生不恭之罰鄭曰兩手搤之曰拱索隠此云一暮大拱尙書大作七日大拱與此不同】帝太戊懼問伊陟伊陟曰臣聞妖不勝徳帝之政其有闕與帝其修徳太戊從之而祥桑枯死而去【索隠劉伯莊言枯死而消去不見今以爲由帝修徳而妖祥遂去】伊陟贊言於巫咸【集觧孔安國曰贊告也巫咸臣名也正義按巫咸及子賢冢皆在蘓州常熟縣西海虞山上蓋二子本吳人也】巫咸治王家有成作咸艾【集解馬融曰艾治也】作太戊帝太戊贊伊陟於廟言弗臣伊陟讓作原命【集解馬融曰原臣名也命原以禹湯之道我所修也】殷復興諸侯歸之故稱中宗中宗崩子帝仲丁立帝仲丁遷於隞【集解孔安國曰地名皇甫謐曰或云河南敖倉是索隠隞亦作囂並音敖正義括地誌云滎陽故城在鄭州滎澤縣西南十七里殷時敖地也】河亶甲居相【集解孔安國曰地名在河北正義括地誌云故殷城在相州內黃縣東南十三里卽河亶甲所築都之故名殷城也】祖乙遷於邢【索隠邢音耿近代本亦作耿今河東皮氏縣有耿鄕正義括地誌云絳州龍門縣東南十二里耿城故耿國也】帝仲丁崩弟外壬立是爲帝外壬仲丁書闕不具【索隠蓋太史公知舊有仲丁書今已遺闕不具也】帝外壬崩弟河亶甲立是爲帝河亶甲河亶甲時殷復衰河亶甲崩子帝祖乙立帝祖乙立殷復興巫賢任職祖乙崩子帝祖辛立帝祖辛崩弟沃甲立是爲帝沃甲【索隠系本作開甲也】帝沃甲崩立沃甲兄祖辛之子祖丁是爲帝祖丁帝祖丁崩立弟沃甲之子南庚是爲帝南庚帝南庚崩立帝祖丁之子陽甲是爲帝陽甲帝陽甲之時殷衰自中丁以來廢適而更立諸弟子弟子或爭相代立比九世亂於是諸侯莫朝帝陽甲崩弟盤庚立是爲帝盤庚帝盤庚之時殷已都河北盤庚渡河南復居成湯之故居廼五遷無定處【集解孔安國曰自湯至盤庚凡五遷都正義湯自南亳遷西亳仲丁遷敖河亶甲居相祖乙居耿盤庚渡河南居西亳是五遷也】殷民咨胥皆怨不欲徙【集觧孔安國曰胥相也民不欲徙皆咨嗟憂愁相與怨其上也】盤庚乃告諭諸侯大臣曰昔髙後成湯與爾之先祖俱定天下法則可修舎而弗勉何以成徳乃遂渉河南治亳【集觧鄭曰治於亳之殷地啇家自此徙而攺號曰殷亳皇甫謐曰今偃師是也】行湯之政然後百姓由寜殷道復興諸侯來朝以其遵成湯之徳也帝盤庚崩弟小辛立是爲帝小辛帝小辛立殷復衰百姓思盤庚廼作盤庚三篇【索隠尙書盤庚將治亳殷民咨胥怨作盤庚此以盤庚崩弟小辛立百姓思之乃作盤庚由不見古文也】帝小辛崩弟小乙立是爲帝小乙帝小乙崩子帝武丁立帝武丁卽位思復興殷而未得其佐三年不言政事決定於冢宰【集觧鄭曰冢宰天官卿貳王事者】以觀國風武丁夜夢得聖人名曰說以夢所見視羣臣百吏皆非也於是廼使百工營求之野得說於傅險中【集解徐廣曰尸子云傅巖在北海之洲索隠舊本作險亦作巖也正義地理誌云傅險卽傅說版築之處所隠之處窟名聖人窟在今陜州河北縣北七里卽虞國虢國之界又有傅說祠注水經雲沙澗水北虞山南經傳巖傅說隠室前俗名聖人窟】是時說爲胥靡築於傅險【集觧孔安國曰傅氏之巖在虞虢之界通道所經有澗水壊道常使胥靡刑人築護此道說賢而隱代胥靡築之以供食也】見於武丁武丁曰是也得而與之語果聖人舉以爲相殷國大治故遂以傅險姓之號曰傅說帝武丁祭成湯明日有飛雉登鼎耳而呴【正義音構呴雉鳴也詩云雉之朝呴】武丁懼祖已曰【集解孔安國曰賢臣名】王勿憂先修政事祖已乃訓王曰惟天監下典厥義【集觧孔安國曰言天視下民以義爲常也】降年有永有不永非天夭民中絕其命民有不若徳不聽罪天旣附命正厥徳【集觧孔安國曰不順徳言無義也不服罪不攺修也天以信命正其徳謂其有永有不永索隠附依尙書音孚】乃曰其柰何嗚呼王嗣敬民罔非天繼常祀毋丰於棄道【集觧孔安國曰王者主民當敬民事無非天時天時所常祀也祭祀有常不當特丰於近也索隠祭祀有常無爲丰殺之禮於是以棄常道】武丁修政行徳天下咸驩殷道復興帝武丁崩子帝祖庚立祖已嘉武丁之以祥雉爲徳立其廟爲髙宗遂作髙宗肜日及訓【集觧孔安國曰祭之明日又祭殷曰肜周曰繹】帝祖庚崩弟祖甲立是爲帝甲帝甲淫亂殷復衰【索隠國語曰帝甲亂之七代而隕是也】帝甲崩子帝廩辛立【索隠漢書古今人表及帝王代紀皆作憑辛】帝廩辛崩弟庚丁立是爲帝庚丁帝庚丁崩子帝武乙立殷復去亳徙河北帝武乙無道爲偶人【索隠偶音寓亦如字正義偶五茍反偶對也以土木爲人對像於人形也】謂之天神與之博令人爲行【正義爲於僞反行胡孟反】天神不勝乃僇辱之爲革囊盛血仰而射之命曰射天武乙獵於河渭之間暴雷武乙震死子帝太丁立帝太丁崩子帝乙立帝乙立殷益衰帝乙長子曰防子啟【索隠防國號爵爲子啟名也孔子家語云微或作魏讀從微音鄒本亦然也】啟母賤不得嗣【索隠此以啟與紂異母而鄭稱爲同母依呂氏春秋言母當生啟時猶未正立及生紂時始正爲妃故啟大而庶紂小而嫡】少子辛辛母正後辛爲嗣帝乙崩子辛立是爲帝辛天下謂之紂【集觧駰案諡法曰殘義損善曰紂】帝紂資辧防疾聞見甚敏材力過人手格猛獸【正義帝王世紀云紂倒曵九牛撫梁易柱也】知足以距諫言足以飾非矜人臣以能髙天下以聲以爲皆出已之下好酒淫樂嬖於婦人愛妲己【集觧皇甫謐曰有蘓氏美女索隠國語有蘓氏女妲字己姓也】妲己之言是從於是使師涓作新淫聲北裏之舞靡靡之樂厚賦稅以實鹿臺之錢【集觧如淳曰新序曰鹿臺其大三里髙千尺瓚曰鹿臺臺名今在朝歌城中正義括地誌云鹿臺在衛縣西南二十二里】而盈鉅橋之粟【集觧服防曰鉅橋倉名許愼曰鉅鹿水之大橋有漕粟也索隠鄒誕生云鉅大橋器名也紂厚賦稅故因器而大其名】益收狗馬奇物充仭宮室益廣沙丘苑臺【集觧駰案爾雅曰迆邐沙丘也地理誌曰在鉅鹿東北七十里正義括地誌雲沙丘臺在邢州平鄕東北二十里竹書紀年云自盤庚徙殷至紂之滅七百七十三年更不徙都紂時稍大其邑南距朝歌北據邯鄲及沙丘皆爲離宮別館】多取野獸蜚鳥置其中慢於鬼神大冣樂戲於沙丘【集觧徐廣曰冣一作聚】以酒爲池【正義括地誌云酒池在衛州衛縣西二十三里太公六韜云紂爲酒池廻船糟丘而牛飲者三千餘人爲輩】縣肉爲林【正義縣戶眠反】使男女倮【正義胡瓦反】相逐其間爲長夜之飲百姓怨望而諸侯有畔者於是紂乃重辟刑有炮烙之法【集解駰案列女傳曰膏銅柱下加之炭令有罪者行焉輙墮炭中妲己笑名曰炮烙之刑索隠鄒誕生烙一音閣又云見蟻布銅斗足廢而死於是爲銅烙炊炭其下使罪人步其上與列女傳少異】以西伯昌九侯【集觧徐廣曰一作鬼侯鄴縣有九侯城索隠九亦依字讀鄒誕生音仇也正義括地誌云相州滏陽縣西南五十里有九侯城亦名鬼侯城蓋殷時九侯城也】鄂侯【集觧徐廣曰一作邘音於野王縣有邘城】爲三公九侯有好女入之紂九侯女不熹淫【集觧徐廣曰一云無不憙淫】紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯虎知之以告紂紂囚西伯羑里【集觧駰案地理誌曰河內湯陰有羑里城西伯所拘處韋昭曰音酉正義牖一作羑音酉羑城在相州湯陰縣北九里紂囚西伯城也帝王世紀云囚文王文王之長子曰伯邑考質於殷爲紂禦紂烹爲羮賜文王曰聖人當不食其子羹文王食之紂曰誰謂西伯聖者食其子羮尙不知也】西伯之臣閎夭之徒求美女奇物善馬以獻紂紂乃赦西伯西伯出而獻洛西之地以請除炮烙之刑【正義洛水一名漆沮水在同州洛西之地謂洛西及丹坊等州也】紂乃許之賜弓矢斧使得徵伐爲西伯而用費中爲政【正義費音扶味反中音仲費姓仲名】費中善諛好利殷人弗親紂又用惡來【索隠秦之祖蜚亷子】惡來善毀讒諸侯以此益疏西伯歸乃陰修徳行善諸侯多叛紂而往歸西伯西伯滋大紂由是稍失權重王子比干諫弗聽啇容賢者百姓愛之紂廢之及西伯伐饑國滅之【集觧徐廣曰饑一作又作耆】紂之臣祖伊【集觧孔安國曰祖已後賢臣也】聞之而咎周【集觧孔安國曰咎惡也】恐奔告紂曰天旣訖我殷命假人元龜【集觧徐廣曰元一作卜】無敢知吉【集觧馬融曰元龜大龜也長尺二寸孔安國曰至人以人事觀殷大龜以神靈考之皆無知吉者】非先王不相我後人【集觧孔安國曰相助也】維王淫虐用自絕故天棄我不有安食不虞知天性不廸率典【集觧鄭曰王暴虐於民使不得安食逆亂陰陽不度天性傲狠明徳不修教法者】今我民罔不欲喪曰天曷不降威大命胡不至今王其柰何紂曰我生不有命在天乎祖伊反曰紂不可諫矣西伯旣卒周武王之東伐至盟津諸侯叛殷防周者八百諸侯皆曰紂可伐矣武王曰爾未知天命乃復歸紂愈淫亂不止微子數諌不聽乃與太師少師謀遂去比干曰爲人臣者不得不以死爭廼彊諌紂紂怒曰吾聞聖人心有七竅剖比干觀其心【正義括地誌云比干見微子去箕子狂乃嘆曰主過不諌非忠也畏死不言非勇也過則諫不用則死忠之至也進諌不去者三日紂問何以自持比干曰修善行仁以義自持紂怒曰吾聞聖人心有七竅信諸遂殺比干刳視其心也】箕子懼乃詳狂爲奴紂又囚之殷之太師少師乃持其祭樂器奔周周武王於是遂率諸侯伐紂紂亦發兵距之牧野【集觧鄭曰牧野紂南郊地名也正義括地誌云今衛州城卽殷牧野之地周武王伐紂築也】甲子日紂兵敗紂走入登鹿臺【集觧徐廣曰鹿一作廩】衣其寶玉衣赴火而死【正義周書云紂取天智玉琰五環身以自焚】周武王遂斬紂頭縣之白旗殺妲己釋箕子之囚封比干之墓表商容之閭【索隠皇甫謐云商容與殷人觀周軍之入則以爲人名鄭云商家樂官知禮容所以禮署稱容臺】封紂子武庚祿父以續殷祀【集觧譙周曰殷凡三十一世六百餘年汲冢紀年曰湯滅夏以至於受二十九王用嵗四百九十六年也】令修行盤庚之政殷民大說於是周武王爲天子其後世貶帝號號爲王【索隠按夏殷天子亦皆稱帝代以徳薄不及五帝始貶帝號號之爲王故本紀皆帝而後總曰三王也】而封殷後爲諸侯屬周【正義卽武庚祿父也】周武王崩武庚與管叔蔡叔作亂成王命周公誅之而立微子於宋以續殷後焉

太史公曰余以頌次契之事自成湯以來采於書詩契爲子姓其後分封以國爲姓有殷氏來氏宋氏空桐氏稚氏【索隠按系本子姓無稚氏】北殷氏【索隠系本作髦氏又有時氏蕭氏黎氏然北殷氏蓋秦寜公所伐亳主湯之後也】目夷氏孔子曰殷路車爲善而色尙白【索隠論語孔子曰乘殷之路禮記曰殷人尙白太史公爲贊不取成文遂作此語疎也】

【索隠述贊曰簡狄吞乙是爲殷祖王啟商伊尹負俎上開三面下獻九主旋師泰捲繼相臣扈遷囂圯耿不常厥土武乙無道禍因射天帝辛淫亂拒諫賊賢九侯見醢炮烙興焉黃斯仗白旗是懸哀哉瓊室殷祀用遷】

史記卷三

史記卷三考證

殷本紀湯曰汝不能敬命○監本脫湯字今添

而諸侯昆吾氏爲亂正義帝嚳時陸終之長於夏臺子昆吾氏之後也世本云昆吾者衛氏是○推尋文義宜云陸終之長子封於昆吾夏之昆吾其後也又楚世家集觧引世本云昆吾者衛是也蓋言衛地本昆吾國此氏字衍

湯遂伐三防○尙書序作三朡

伊尹報於是諸侯服湯○一本作畢服湯一本作心服湯

作湯誥○王若虛辧惑曰維三月王自至於東郊云云今湯誥之書具在曷甞有此遷何所據而載之也

伊尹作咸有一徳咎單作明居○王若虛辧惑曰尙書湯誥篇末曰咎單作明居而咸有一徳乃伊摯復政將歸時所陳在太甲三篇之下次第明甚不可亂也史記乃謂咸有一徳作於湯時而列之湯誥之後明居之前豈非誤歟

湯崩集觧皇覧曰湯冢在濟陰亳縣北東郭○前漢志濟陰郡無亳縣後漢志無濟陰郡梁國谷熟爲南亳蒙爲北毫河南偃師爲西亳亳本非縣名皇覧是魏時人作其所用必後漢地名此云在濟陰亳縣必有誤

伊尹乃立太丁之子太甲○尙書疏曰據經序及太甲之篇太甲必繼湯後而殷本紀云湯崩太子太丁未立而卒於是乃立太丁之弟外丙三年崩別立外丙之弟仲壬四年崩伊尹乃立太丁之子太甲與經不同彼必妄也劉歆班固不見古文謬從史記皇甫謐旣得此經作帝王世紀乃述馬遷之語是其疏也【臣照】按外丙仲壬見於孟子不始於馬遷也古今諸儒斷斷如者祗以桐宮居憂遂謂太甲必繼成湯但安知其非爲帝仲壬服乎

廼作太甲訓三篇褒帝太甲○王若虛辧惑曰三篇之書𨿽曰伊尹作然自始至終皆史氏所錄豈獨伊尹褒嘉而作乎

旣葬伊尹於亳集觧帝王世紀伊尹名摯爲湯相號阿衡年百嵗卒天霧三日○尙書疏引帝王世紀水經注引皇覽皆作大霧三日

弟太戊立○困學紀聞曰太戊爲太甲之孫三代表云太戊小甲弟則亦是沃丁弟太甲子書正義謂本紀世表必有一誤

帝陽甲之時殷衰自中丁以來廢適而更立諸弟子弟子或爭相代立比九世亂○皇王大紀曰以其世考之自沃丁至陽甲立弟者九世中丁之名誤也

得說於傅險中正義注水經雲沙澗水北虞山南經傅巖○水經注本文作沙澗水北出虞山東南經傅巖

王嗣敬民罔非天繼常祀毋丰於棄道集觧孔安國曰王者主民當敬民事無非天時天時所常祀也○以孔傳考之天時二字不復出

祖已嘉武丁之以祥雉爲徳立其廟爲髙宗遂作髙宗肜日及訓○困學紀聞曰與書序相違王若虛辧惑曰考之於書此篇卽祖已訓王之辭其曰髙宗者史氏追稱耳諸篇之體皆然而云武丁旣沒祖已嘉之而作謬矣且立廟稱宗自國家之事豈獨出祖已之意哉髙宗之訓乃書篇名自當全著而但云及訓此復失之太簡矣

子帝太丁立○徐孚遠曰太丁重見疑誤

殷之太師少師乃持其祭樂器奔周○王若虛辧惑曰尙書微子篇所謂太師少師卽箕子比干也今乃言奔周與書所載異矣而周紀又云紂殺王子比干囚箕子太師疵少師彊抱其樂器而奔周則遷所謂太師少師者其樂工邪若殷紀所稱亦止於樂工則防子何至與此輩謀決去就而此輩之奔亦爲何並持祭器乎至宋世家則曰武王克殷微子持其祭器造於軍門前後參差殆不可曉

封紂子武庚祿父以續殷祀集觧汲冢紀年曰湯滅夏以至於受二十九王用嵗四百九十六年○前正義引竹書紀年云自盤庚徙殷至紂之滅七百七十三年更不徙都其相繆戾如此

史記卷三考證

﹤史部﹐正史類﹐史記﹥

欽定四庫全書

史記卷四

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

周本紀第四

周后稷名棄【正義因太王所居周原因號曰周地理誌云右扶風縣岐山西北中水鄕周太王所邑括地誌云故周城一名羙陽城在雍州武功縣西北二十五里卽太王城也】其母有邰氏女曰姜原【集解韓詩章句曰姜姓原字或曰姜原謚號也正義邰天來反亦作同說文云邰炎帝之後姜姓封邰周棄外家】姜原爲帝嚳元妃【索隱譙周以爲棄帝嚳之冑其父亦不著與此紀異也】姜原出野見巨人迹心忻然說欲踐之踐之而身動如孕者居期而生子以爲不祥棄之隘巷【索隱已下皆詩大雅生民篇所云誕寘之隘巷牛羊腓字之誕寘之平林會伐平林誕寘之寒冰鳥覆翼之是其事也】馬牛過者皆辟不踐徙置之林中適會山林多人遷之而棄渠中冰上飛鳥以其翼覆薦之姜原以爲神遂收飬長之初欲棄之因名曰棄棄爲兒時屹如巨人之志其遊戲好種樹麻菽麻菽美及爲成人遂好耕農相地之宜宜谷者稼穡焉【正義種曰稼斂曰穯】民皆法則之帝堯聞之舉棄爲農師天下得其利有功帝舜曰棄黎民始饑【集解徐廣曰今文尙書云祖饑故此作始饑祖始也】爾后稷播時百谷封棄於邰【集解徐廣曰今斄鄕在扶風索隱卽詩生民曰有邰家室是也邰卽斄古今字異耳正義括地誌云故斄城一名武功城在雍州縣西南二十二里古邰國后稷所封也有後稷及姜原祠毛萇云邰姜嫄國也后稷所生堯見天因邰而生后稷故因封於邰也】號曰后稷別姓姬氏【集解禮緯曰祖以履大迹而生】后稷之興在陶唐虞夏之際皆有令徳后稷卒【集解駰案山海經海內經曰黒水靑水之間有廣都之野后稷葬焉皇甫謐曰冡去中國三萬里也】子不窋立【索隱帝王世紀云后稷納姞氏生不窋而譙周按國語云世后稷以服事虞夏言世稷官是失其代數也若不窋親棄之子至文王千餘歲惟十四代亦不合事情正義括地誌云不窋故城在慶州化縣南三里卽不窋在戎狄所居之城也毛詩疏云虞及夏殷共有千二百歲每世在位皆八十年乃可充其數耳命之短長古今一也而使十五世君在位皆八十許載子必將老始生不近人情之甚以理而推實難據信也】不窋末年夏后氏政衰去稷不務【集解韋昭曰夏太康失國廢稷之官不復務農索隱國語曰棄稷不務此云去稷者是太史公恐棄是后稷之名故變文云去也言夏政衰不窋去稷官不復務農者也】不窋以失其官而犇戎狄之間不窋卒子鞠立鞠卒子公劉立公劉𨿽在戎狄之間復修后稷之業務耕種行地宜自漆沮渡渭取材用【正義公劉徙漆縣漆水南渡渭水至南山取材木爲用也括地誌云豳州新平縣卽漢漆縣也漆水在岐州普閏縣東岐山漆水東入渭】行者有資居者有畜積民賴其慶百姓懷之多徙而保歸焉周道之興自此始故詩人歌樂思其徳【索隱卽詩大雅篇篤公劉是也】公劉卒子慶節立國於豳【集解徐廣曰新平漆縣之東北有豳亭索隱豳卽邠也古今字異耳正義括地誌云豳州新平縣卽漢漆縣詩豳國公劉所邑之地也】慶節卒子皇僕立皇僕卒子差弗立差弗卒子毀隃立【集解音瑜世本作楡索隱世本作僞楡】毀隃卒子公非立【索隱世本作公非辟方皇甫謐云公非字辟方也】公非卒子髙圉立【集解宋忠曰髙圉能率稷者也周人報之索隱世本云髙圉侯侔】髙圉卒子亞圉立【集解系本云亞圉云都皇甫謐云云都亞圉字索隱漢書古今表曰云都亞圉弟按如此說則辟方侯侔亦皆二人之名實未能詳】亞圉卒子公叔祖類立【索隱世本云太公組紺諸盩三代世表稱叔類凡四名皇甫謐云公祖一名組紺諸盩字叔類號曰太公也】公叔祖類卒子古公亶父立古公亶父復修后稷公劉之業積徳行義國人皆戴之薰育戎狄攻之欲得財物予之已復攻欲得地與民民皆怒欲戰古公曰有民立君將以利之今戎狄所爲攻戰以吾地與民民之在我與其在彼何異民欲以我故戰殺人父子而君之予不忍爲乃與私屬遂去豳度漆沮【集解徐廣曰水在杜陽岐山杜陽縣在扶風】逾梁山【正義括地誌云梁山在雍州好畤縣西北十八里鄭云岐山西南然則梁山橫長其東當陽西北臨河其西當岐山東北自豳適周當逾之矣】止於岐下【集解徐廣曰岐山在扶風羙陽西北其南有周原駰案皇甫謐云邑於周地故始攺國曰周】豳人舉國扶老擕弱盡復歸古公於岐下及他旁國聞古公仁亦多歸之於是古公乃貶戎狄之俗而營築城郭室屋而邑別居之【集解徐廣曰分別而爲邑落也】作五官有司【集解駰案禮記曰天子之五官曰司徒司馬司空司士司寇典司五眾鄭曰此殷時制】民皆歌樂之頌其徳【索隱卽詩頌云后稷之孫實維太王居岐之陽實始剪商是也】古公有長子曰太伯次曰虞仲太姜【正義國語注齊許申呂四國皆姜姓也四嶽之後太姜之家太姜太王之妃王季之母】生少子季歷季歷娶太任【集解列女傳太姜有呂氏女太任摯任氏中女正義國語摯疇二國任姓奚仲仲虺之後太任之家太任王季之妃文王母也】皆賢婦人【正義列女傳云太姜太王娶以爲妃生太伯仲雍王季太姜有色而貞順率導諸子至於成童靡有過失太王謀事必於太姜遷徙必與太任王季娶以爲妃太任之性端壹誠莊維徳之行及其有身目不視惡色耳不聽滛聲口不出傲言能以胎教子而生文王此皆有賢行也】生昌有聖瑞【正義尙書帝命驗云季秋之月甲子赤爵銜丹書入於酆止於昌戶其書云敬勝怠者吉怠勝敬者滅義勝欲者徙欲勝義者凶凡事不彊則不枉不敬則不正枉者廢滅敬者萬世以仁得之以仁守之其量百世以不仁得之以仁守之其量十世以不仁得之不仁守之不及其世此蓋聖瑞】古公曰我世當有興者其在昌乎長子太伯虞仲知古公欲立季歷以傳昌乃二人亡如荊蠻文身斷髮【正義應劭曰常在水中故斷其發文其身以象龍子故不見傷害】以讓季歷【正義太伯奔吳所居城在蘇州北五十里常州無錫縣界梅裏村其城及冡見存而云亡荊蠻者楚滅越其地屬楚秦滅楚其地屬秦秦諱楚攺曰荊故通號吳越之地爲荊及北人書史加云蠻勢之然也】古公卒季歷立是爲公季公季修古公遺道篤於行義諸侯順之公季卒【集解皇甫謐曰葬鄠縣之南山】子昌立是爲西伯西伯曰文王【正義帝王世紀云文王龍顏虎眉身長十尺有四乳雒書靈聽云蒼帝姬昌曰角鳥鼻髙長八尺二寸聖智慈理也】遵后稷公劉之業則古公公季之法篤仁敬老慈少禮下賢者日中不暇食以待士士以此多歸之伯夷叔齊在孤竹【集解應劭曰在遼西令支正義括地誌云孤竹故城在平州盧龍縣南十二里殷時諸侯孤竹國也姓墨氏也】聞西伯善飬老盍往歸之太顚閎夭散宜生鬻子辛甲大夫之徒皆往歸之【集解駰案劉向別錄曰鬻子名熊封於楚辛甲故殷之臣事紂蓋七十五諫而不聽去至周召公與語賢之告文王文王親自迎之以爲公卿封長子長子今上黨所治縣是也】崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里閎夭之徒患之乃求有莘氏美女【正義括地誌云古防國城在同州河西縣南二十里世本云莘國姒姓夏禹之後卽散宜生等求有莘美女獻紂者】驪戎之文馬【正義括地誌云驪戎故城在雍州新豊縣東南十六里殷周時驪戎國城也按駿馬赤鬣縞身目如黃金文王以獻紂也】有熊九駟【正義括地誌云鄭州新鄭縣本有熊氏之墟也按九駟三十六匹馬也】他奇怪物因殷嬖臣費仲而獻之紂紂大恱曰此一物足以釋西伯況其多乎【索隱一物謂防氏之美女也】乃赦西伯賜之弓矢斧使西伯得徵伐曰譖西伯者崇侯虎也西伯乃獻洛西之地以請紂去炮烙之刑紂許之西伯陰行善諸侯皆來決平於是虞芮之人【集解駰案地理誌虞在河東大陽縣芮在馮翊臨晉縣正義括地誌云故虞城在陜州河北縣東北五十里虞山之上古虞國也故芮城縣西二十里古芮國也晉太康地記云虞西百四十里有芮城括地誌云又閒原在河北縣西六十五里詩云虞芮質厥成毛萇云虞芮之君相與爭田久而不平乃相謂曰西伯仁人盍往質焉乃相與朝周二國君相謂曰我等小人不可履君子之庭乃相讓所爭地以爲閒原至今尙在注引地理誌芮在臨晉者恐疎然閒原在河東復與虞芮相接臨晉在河西同州非臨晉芮城明矣】有獄不能決乃如周入界耕者皆讓畔民俗皆讓長虞芮之人未見西伯皆慙相謂曰吾所爭周人所恥何往爲秪取辱耳遂還俱讓而去諸侯聞之曰西伯蓋受命之君明年伐犬戎【集解駰案山海經曰有人人面獸身名曰犬戎正義又云黃帝生苖龍苗龍生融吾融吾生並明並明生白犬白犬有二是爲犬戎說文云赤狄本犬種故字從犬又後漢書云犬戎槃瓠之後也今長沙武陵之郡大半是也又毛詩疏云犬戎昆夷是也】明年伐密須【集解應劭曰密須氏姞姓之國瓚曰安定陰密縣是正義括地誌云陰密故城在涇州鶉觚縣西其東接縣城卽古密國杜預云姞姓國在安定陰密縣也】明年敗耆國【集解徐廣曰一作正義卽黎國也鄒誕生云本或作黎孔安國云黎在上黨東北括地誌云故黎城黎侯國也在潞州黎城縣東北十八里尙書云西伯旣戡黎是也】殷之祖伊聞之懼以告帝紂紂曰不有天命乎是何能爲明年伐邘【集解徐廣曰邘城在野王縣西北音於正義括地誌云故邘城在懷州河內縣西北二十七里古邘國城也左傳云邘晉應韓武之穆也】明年伐崇侯虎【正義皇甫謐曰夏鯀封虞夏商周皆有崇國崇國蓋在丰鎬之間詩云旣伐於崇作邑於丰是國之地也】而作丰邑【集解徐廣曰丰在京兆鄠縣東有靈臺鎬在上林昆明北有鎬池去丰二十五里皆在長安南數十里正義括地誌云周丰宮周文王宮也在雍州鄠縣東三十五里鎬在雍州西南三十二里】自岐下而徙都丰明年西伯崩【集解徐廣曰文王九十七乃崩正義括地誌云周文王墓在雍州萬年縣西南二十八里原上也】太子發立是爲武王西伯蓋卽位五十年其囚羑里蓋益易之八卦爲六十四卦【正義幹鑿度云埀皇策者羲益卦演徳者文成命者孔也易正義云伏羲制卦文王卦辭周公爻辭孔十翼也按太史公言蓋者乃疑辭也文王著演易之功作周紀方贊其美不敢專定重易故稱蓋也】詩人道西伯蓋受命之年稱王而斷虞芮之訟【正義二國相讓後諸侯歸西伯者四十餘國咸尊西伯爲王蓋此年受命之年稱王也帝王世紀云文王卽位四十二年嵗在鶉火文王更爲受命之元年始稱王矣又毛詩云文王九十七而終終時受命九年則受命之元年年八十九也】後七年而崩【正義七當爲九其說在後】諡爲文王【正義諡法經緯天地曰文】攺法度制正朔矣追尊古公爲太王公季爲王季【正義易緯云文王受命攺正朔有王號於天下鄭信而用之言文王稱王已攺正朔布王號矣按天無二日土無二王豈殷紂尙存而周稱王哉若文王自稱王攺正朔則是功業成矣武王何復得云大勳未集欲卒父業也禮記大傳云牧之野武成大事而退追王大王亶父王季歷文王昌據此文乃是追王爲王何得文王自稱王攺正朔也】蓋王瑞自太王興【正義古公在邠被戎狄攻戰奪民太王曰民之在我與彼何異殺人父子而君之予不忍爲遂逺去邠止於岐下邠人舉國盡歸古公他國聞古公仁亦多歸之乃貶戎狄之俗爲室屋邑落而分別居之季歷又生昌有聖瑞蓋是王瑞自太王時而興起也然自西伯蓋卽位五十年以下至太王興在西伯崩後重述其事爲經傳不同不可全棄乃略而書之引次其下事必可疑故數言蓋也】武王卽位【正義謚法克定禍亂曰武春秋元命包云武王駢齒是謂剛彊也】太公望爲師周公旦爲輔召公畢公之徒左右王師修文王緒業九年武王上祭於畢【集解馬融曰畢文王墓地名也索隱按文云上祭於畢則畢天星之名畢星主兵故師出而祭畢星也正義上音時掌反尙書武成篇云我文考文王誕膺天命以撫方夏惟九年大統未集太誓篇序云惟十有一年武王伐殷太誓篇云惟十有三年春大防於孟津大戴禮云文王十五而生武王則武王少文王十四歲矣禮記文王世子云文王九十七而終武王九十三而終按文王崩時武王已八十三矣八十四卽位至九十三崩武王卽位適滿十年言十三年伐紂者續文王受命年欲明其卒父業故也金縢篇云惟克商二年王有疾不愈按文王受命九年而崩十一年武王服闋觀兵孟津十三年克紂十五年有疾周公請命王有瘳後四年而崩則武王年九十三年矣而太史公云九年王觀兵十一年伐紂則以爲武王卽位年數與尙書違甚疎矣】東觀兵至於盟津【集解徐廣曰譙周云史記武王十一年東觀兵十三年克紂】爲文王木主載以車中軍武王自稱太子發言奉文王以伐不敢自專乃告司馬司徒司空諸節【集解馬融曰諸受符節有司也】齊栗信哉予無知以先祖有徳臣小子受先功【集解徐廣曰一云予小子受先公功】畢立賞罰以定其功遂興師師尙父號曰【集解鄭曰號令之軍法重者】總爾眾庶與爾舟楫後至者斬武王渡河中流白魚躍入王舟中【集解馬融曰魚者介鱗之物兵象也白者殷家之正色言殷之兵眾與周之象也索隱此已下至火復王屋流爲烏皆見周書及今文泰誓】武王俯取以祭旣渡有火自上復於下至於王屋流爲烏其色赤其聲魄云【集解馬融曰王屋王所居屋流行也魄然安定意也鄭曰書說云烏有孝名武王卒父大業故烏瑞臻赤者周之正色也索隱按今文泰誓流爲雕雕摰鳥也馬融云明武王能伐紂鄭云烏是孝鳥言武王能終父業亦各隨文而解也】是時諸侯不期而會盟津者八百諸侯諸侯皆曰紂可伐矣武王曰女未知天命未可也乃還師歸居二年聞紂昏亂暴虐滋甚殺王子比干囚箕子太師疵少師彊抱其樂器而犇周於是武王徧告諸侯曰殷有重罪不可以不畢伐【集解徐廣曰一作滅】乃遵文王遂率戎車三百乘虎賁三千人【集解孔安國曰虎賁勇士稱也若虎賁言其猛也】甲士四萬五千人以東伐紂十一年十二月戊午師畢渡盟津【正義畢盡也盡從河南渡河北】諸侯咸會曰孳孳無怠武王乃作太誓告於眾庶今殷王紂乃用其婦人之言自絕於天毀壞其三正【集解馬融曰動逆天地人也正義按三正三統也周以建子爲天統殷以建丑爲地統夏以建寅爲人統也】離逷其王父母弟【集解鄭曰王父母弟祖父母之族必言母弟舉親者言之也】乃斷棄其先祖之樂乃爲淫聲用變亂正聲怡說婦人【集解徐廣曰怡一作辭】故今予發維共行天罰勉哉夫子【集解鄭曰夫子丈夫之稱】不可再不可三二月甲子昧爽武王朝至於商郊牧野乃誓【集解徐廣曰一作正此建丑之月殷之正月周之二月也孔安國曰昧防也爽明朝旦也癸亥夜陳甲子朝誓之正義括地誌云衛州城故老云周武王伐紂至於商郊牧野乃築此城酈元注水經云自朝歌南至淸水土地平衍據臯跨澤悉牧野也括地誌又云紂都朝歌在衛州東北七十三里朝歌故城是也本妹邑殷王武丁始都之帝王世紀云帝乙復濟河北徙朝歌其子紂仍都焉】武王左杖黃右秉白旄以麾【集解孔安國曰鉞以黃金飾斧左手杖鉞示無事於誅右手把旄示有事於敎令】曰遠矣西土之人【集解孔安國曰勞苦之】武王曰嗟我有國冡君【集解馬融曰冡大也】司徒司馬司空亞旅師氏【集解孔安國曰亞次旅眾大夫也其位次卿師氏大夫官以兵守門】千夫長百夫長【集解孔安國曰師率卒率】及庸蜀羌髳防纑彭濮人【集解孔安國曰八國皆蠻夷戎狄羌在西蜀髳防在巴蜀纑彭在西北庸濮在江漢之南馬融曰武王所率將來伐紂也正義髳音矛括地誌云房州竹山縣及金州古盧國益州及巴利等州皆古蜀國隴右岷洮叢等州以西羌也姚府以南古髳國之地戎府之南古防盧彭三國之地濮在楚西南有髳州防濮州盧州彭州焉武王率西南夷諸州伐紂也】稱爾戈【集解孔安國曰稱舉也】比爾幹立爾矛予其誓王曰古人有言牝雞無晨牝雞之晨惟家之索【集解孔安國曰索盡也諭婦人知外事雌代雄鳴則家盡也】今殷王紂維婦人言是用自棄其先祖肆祀不答【集解鄭曰肆祭名答問也】昏棄其家國遺其王父母弟不用乃維四方之多罪逋逃是崇是長是信是使【集解孔安國曰言紂棄其賢臣而尊長逃亡罪人信用之也】俾暴虐於百姓以姦軌於商國今予發維共行天之罰今日之事不過六步七步乃止齊焉夫子勉哉【集解孔安國曰今日戰事不過六步七步乃止相齊言當旅進一心也】不過於四伐五伐六伐七伐乃止齊焉勉哉夫子【集解孔安國曰伐謂擊刺也少則四五多則六七以爲例也】尙桓桓【集解鄭曰威武貌】如虎如羆如豺如離【集解徐廣曰此訓與螭同】於商郊不禦克犇以役西土勉哉夫子【集解鄭曰禦彊禦謂彊暴也克殺也不得暴殺紂師之犇走者當以爲周之役也】爾所不勉其於爾身有戮【集解鄭曰所言且也】誓已諸侯兵會者車四千乘陳師牧野帝紂聞武王來亦發兵七十萬人距武王武王使師尙父與百夫致師【集解駰案周禮環人掌致師鄭曰致師者致其必戰之志也古者將戰先使勇力之士犯敵焉春秋傳曰楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下掚馬掉鞅而還攝叔曰吾聞致師者右入壘折馘執俘而還皆行其所聞而復】以大卒馳帝紂師【集解徐廣曰帝一作商正義大卒謂戎車三百五十乘士卒二萬六千二百五十人有虎賁三千人】紂師𨿽眾皆無戰之心心欲武王亟入紂師皆倒兵以戰以開武王武王馳之紂兵皆崩畔紂紂走反入登於鹿臺之上蒙衣其珠玉自燔於火而死【正義衣音於旣反周書云甲子夕紂取天智玉琰五環身以自焚注天智玉之善者縫環其身自厚也凡焚四千玉也庶玉則銷天智玉不銷紂身不盡也】武王持大白旗以麾諸侯諸侯畢拜武王武王乃揖諸侯【正義武王率諸侯伐天子天子已死諸侯畢賀故武王揖諸侯言先拊循其心也】諸侯畢從武王至商國【正義謂至朝歌】商國百姓咸待於郊於是武王使羣臣告語商百姓曰上天降休商人皆再拜稽首武王亦答拜【索隱武王𨿽以臣伐君頗有慙徳不應答商人之拜太史公失辭耳尋上文諸侯畢拜賀武王武王尙且報揖無容遂下拜商人】遂入至紂死所武王自射之三發而後下車以輕劍擊之【正義周書作輕呂擊之輕呂劍名也】以黃斬紂頭縣太白之旗已而至紂之嬖妾二女二女皆經自殺武王又射三發擊以劍斬以【集解駰案司馬法曰夏執宋均曰周鐵不磨礪】縣其頭小白之旗武王已乃出復軍其明日除道修社及商紂宮及期百夫荷罕旗以先驅【集解駰案蔡邕獨斷曰前驅有九旒云罕東京賦曰云罕九旒薛綜曰旍旗名】武王弟叔振鐸奉陳常車周公旦把大畢公把小以夾武王散宜生太顚閎夭皆執劍以衞武王旣入立於社南大卒之左右畢從毛叔鄭奉明水【集解駰案周禮曰司烜氏以鑑取明水於月鄭曰鑑鏡屬也取月之水欲得陰陽之絜气陳明水以爲酒索隱明明水也舊本皆無水字今本有水字若惟云奉明其義未見不知是明何物也烜音毀】衞康叔封布玆【集解徐廣曰玆者籍席之名諸侯病曰負玆索隱玆一作苙公明艸也言玆舉成器言苙見潔艸也】召公奭贊采【正義贊佐也采幣也】師尙父牽牲尹佚防祝曰【正義尹佚讀防書祝文以祭社也】殷之末孫季紂【正義周書作末孫受徳受徳紂字也】殄廢先王明徳侮蔑神祗不祀昏暴商邑百姓其章顯聞於天皇上帝於是武王再拜稽首曰膺更【監本作受】大命革殷受天明命武王又再拜稽首乃出封商紂子祿父殷之餘民武王爲殷初定未集乃使其弟管叔鮮蔡叔度相祿父治殷【正義地理誌云河內殷之舊都周旣滅殷分其畿內爲三國詩邶鄘衞是邶以封紂子武庚鄘管叔尹之衞蔡叔尹之以監殷民謂之三監帝王世紀云自殷都以東爲衞管叔監之殷都以西爲鄘蔡叔監之殷都以北爲邶霍叔監之是爲三監按二說各異未詳也】已而命召公釋箕子之囚【集解徐廣曰釋一作原】命畢公釋百姓之囚表商容之閭命南宮括散鹿臺之財發鉅橋之粟以振貧弱萌隸命南宮括史佚展九鼎保玉【集解徐廣曰保一作寶】命閎夭封比干之墓【正義封謂益其土及畫疆界括地誌云比干墓在衞州汲縣北十里二百五十步】命宗祝享祠於軍乃罷兵西歸行狩記政事作武成【集解孔安國曰武功成也】封諸侯班賜宗彜作分殷之器物【集解鄭曰宗彜宗廟樽也作分器著王之命及所受物也】武王追思先聖王乃襃封神農之後於焦【集解駰案地理誌農陜縣有焦城故焦國也】黃帝之後於祝【正義左傳云祝其實夾谷杜預云夾谷卽祝其也服防云東海郡祝其縣也】帝堯之後於薊【集解駰案地理誌燕國有薊縣】帝舜之後於陳【正義括地誌云陳州宛丘縣在陳城中卽古陳國也帝舜後遏父爲周武王陶正武王賴其器用封其子嬀滿於陳都宛丘之側】大禹之後於杞【正義括地誌云汴州雍丘縣古杞國地理誌云古杞國理此城周武王封禹後於號東樓公二十一代爲楚所滅】於是封功臣謀士而師尙父爲首封封尙父於營丘曰齊【集解駰案爾雅曰水出其前而左曰營丘郭璞曰今齊之營丘淄水過其南乃東正義水經注今臨菑城中有邱云古縣邱之地呂望所封齊之都也營邱在縣北百步外城中輿地誌云秦立爲縣城臨淄水故曰臨淄也】封弟周公旦於曲阜曰魯【集解應劭曰曲阜在魯城中委曲長七八里正義帝王世紀云炎帝自陳營都於魯曲阜黃帝自窮桑登帝位後徙曲阜少昊邑於窮桑以登帝位都曲阜顓頊始都窮桑徙商丘窮桑在魯北或云窮桑卽曲阜也又爲大庭氏之故國又是商奄之地皇甫謐云黃帝生於壽丘在魯城東門之北居軒轅之丘於山海經云此地窮桑之際西射之南是也括地誌云兗州曲阜縣外城卽周公旦子伯禽所築古魯城也】封召公奭於燕【正義封帝堯之後於薊封召公奭於燕觀其文稍似重也水經注云薊城西北隅有薊丘因取名焉括地誌云燕山幽州漁陽縣東南六十里宗國都城記云周武王封召公奭於燕地在燕山之野故國取名焉按周封以五等之爵薊燕二國俱武王立因燕山薊丘爲名其地足自立國薊防燕盛乃並薊居之薊名遂絕馬今幽州薊縣古燕國也】封弟叔鮮於管【正義括地誌云鄭州管城縣外城古管國城也周武王弟叔所封】弟叔度於蔡【正義括地誌云豫州北七十里上蔡縣古蔡國武王封弟叔度於蔡是也縣東十里有蔡岡因名也】餘各以次受封武王徴九牧之君登豳之阜以望商邑【正義括地誌云豳州三水縣西十里有豳原周先公劉所都之地也豳城在此原上因公爲名按蓋武王登此城望商邑】武王至於周自夜不寐周公旦卽王所曰曷爲不寐【正義周鎬京也武王伐紂還至鎬京憂未定天之保安故自夜不得寐也】王曰告女維天不饗殷自發未生於今六十年麋鹿在牧【集解徐廣曰此事出周書及隨巢子云夷羊在牧牧郊也夷羊怪物也】蜚鴻滿野【索隱按髙誘曰蜚鴻蠛蠓也言飛虫蔽田滿野故爲災非是鴻鴈也隨巢子作飛拾飛拾虫也正義蜚音飛古飛字也於今猶當今於今六十年從帝乙十年至伐紂年也麋鹿在牧諭讒佞小人在朝位也飛鴻滿野諭忠賢君子見放棄也言紂父帝乙立後殷國益衰至伐紂六十年間諂佞小人在於朝位忠賢君子放遷於野故詩云鴻鴈於飛肅肅其羽之子於徵劬勞於野毛萇云之子侯伯卿士也鄭云鴻鴈之避陰陽寒暑諭民知去無道就有道也】天不享殷乃今有成【索隱言上天不歆享殷家故見災異我周今乃有成王業者也】維天建殷其登名民三百六十夫不顯亦不賔滅【集解徐廣曰一云不顧亦不賔滅一又云不顧亦不卹也索隱言天初建殷國亦登進名賢之人三百六十夫旣無非大賢未能興化致理故殷家不大光昭亦不卽擯滅以至於今也亦見周書及隨巢子頗復脫錯而劉氏音破六爲古其字義亦無所通徐廣云一本作不顧亦不賔蓋是學者以周書及隨巢不同逐音攺易耳隨巢子曰天鬼不顧亦不賔滅天鬼卽天神也】以至今我未定天保何暇寐王曰定天保依天室悉求夫惡貶從殷王受【索隱言今悉求取夫惡人不知天命不順周家者咸貶責之與紂同罪故曰貶從殷王受】日夜勞來我西土【集解徐廣曰一云肯來索隱七字連作一句讀】我維顯服及徳方明【正義服事也武王答周公云定知天之安保我位得依天之宮室退除殷紂之惡日夜勞民又安定我之西土我維明於事及我之徳教施四方明行之乃可至於寢寐也自此已上爲至周自夜不寐周公問之故先書】自洛汭延於伊汭居易母固其有夏之居【集解徐廣曰夏居河南初在陽城後居陽翟索隱言自洛汭及伊汭其地平易無險固是有夏之舊居正義括地誌云自禹至太康與唐虞皆不易都城然則居陽城爲禹避商均時之都也帝王世紀云禹封夏伯今河南陽翟是汲冡古文云太康居斟尋羿亦居之桀又居之括地誌云故鄩城在洛州鞏縣西南五十八里也】我南望三塗北望嶽鄙顧詹有河【集解徐廣曰周書度邑曰武王問太公曰吾將因有夏之居也南望過於三塗北詹望於有河索隱杜預曰三塗在陸渾南嶽蓋河北太行山鄙都鄙謂近嶽之邑度邑周書篇名度音徒各反正義括地誌云太行恆山連延東北接碣石接嶽山言北望太行恆山之邊鄙都邑也又晉州霍山一名太嶽在洛西北山在洛東北二說皆通】粵詹雒伊母遠天室【正義粵者審愼之辭也言審愼瞻雒伊二水之陽無遠離此爲天室也】營周居於雒邑而後去【正義括地誌云故王城一名河南城本郟鄏周公新築在洛州河南縣北九里苑內東北隅自平王以下十二王皆都此城至敬王乃遷都成周至赧王又居王城也帝王世紀云王城西有郟鄏陌左傳云成王定鼎於郟鄏京相璠地名云郟山名鄏邑名】縱馬於華山之陽【正義華山在華陰縣南八里山南曰陽也】牧牛於桃林之虛【集解孔安國曰桃林在華山東正義括地誌云桃林在陜州桃林縣西山海經云誇父之山其北有林焉名曰桃林廣圓三百里中多馬湖水出焉北流入河也】偃干戈振兵釋旅【集解駰案公羊傳曰入曰振旅】示天下不復用也武王已克殷後二年問箕子殷所以亡箕子不忍言殷惡以存亡國宜告【集解徐廣曰存一作前索隱六字連一句讀正義箕子殷人不忍言殷惡以周國之所宜言告武王爲洪範九類武王以類問天道】武王亦醜故問以天道武王病天下未集羣公懼穆卜【集解孔安國曰穆敬也】周公乃祓齋【正義祓音廢又音拂齋音紮皆反祓謂除不祥求福也】自爲質【正義音至周公祓齋自以贄幣告三王請代武王武王病乃瘳也】欲代武王武王有瘳後而崩【集解徐廣曰封禪書曰武王克殷二年天下未寧而崩皇甫謐曰武王定位元年歲在乙酉六年庚寅崩駰案皇覧曰文王武王周公皆在京兆長安鎬聚東社中也正義括地誌云武王墓在雍州萬年縣西南二十八里畢原上也】太子誦代立是爲成王成王少周初定天下周公恐諸侯畔周公乃攝行政當國管叔蔡叔羣弟疑周公與武庚作亂畔周周公奉成王命伐誅武庚管叔放蔡叔以微子開代殷後國於宋【正義今宋州也】頗收殷餘民以封武王少弟封爲衞康叔【正義尙書洛誥云我卜瀍水東亦惟洛食以居邶鄘衞之眾又多士篇序云成周旣成遷殷頑民按是爲東周古洛陽城也括地誌云洛陽故城在洛州洛陽縣東北二十六里周公所築卽成周城也輿地誌云以周地在王城東故曰東周敬王避子朝亂自洛邑東居此以其廹阨不受王都故壞翟泉而廣之按武王滅殷國爲邶鄘衞三監尹之武庚作亂周公滅之徙三監之民於成周頗收其餘眾以封康叔爲衞侯卽今衞州是也孔安國云以三監之餘民國康叔爲衞侯周公懲其數叛故使賢母弟主之也】晉唐叔得嘉谷【集解鄭云二苗同爲一穂】獻之成王成王以歸周公於兵所【集解徐廣曰歸一作餽】周公受禾東土魯天子之命【集解徐廣曰尙書序云旅天子之命】初管蔡畔周周公討之三年而畢定故初作大誥次作微子之命【集解孔安國曰封命之書】次歸禾次嘉禾次康誥酒誥梓材【集解孔安國曰告康叔以爲政之道亦如梓人之治材也】其事在周公之篇周公行政七年成王長周公反政成王北面就羣臣之位成王在丰使召公復營洛邑如武王之意周公復卜申視卒營築居九鼎焉曰此天下之中四方入貢道裏均作召誥洛誥成王旣遷殷遺民周公以王命告作多士無佚召公爲保周公爲師東伐淮夷殘奄【集解鄭曰奄國在淮夷之北正義奄音於險反括地誌雲泗水徐城縣北三十里古徐國卽淮夷也兗州曲阜縣奄至卽奄國之地也】遷其君薄姑【集解馬融曰齊地正義括地誌云薄姑故城在靑州博昌縣東北六十里薄姑氏殷諸侯封於此周滅之也】成王自奄歸在宗周【正義伐奄歸鎬京也】作多方【集解孔安國曰告眾方天下諸侯】旣絀殷命襲淮夷歸在丰作周官【集解孔安國曰言周家設官分職用人之法古文尙書敍周官書篇名】興正禮樂度制於是攺而民和睦頌聲興【集解何休曰頌聲者太平歌頌之聲帝王之髙致也】成王旣伐東夷息愼來賀王賜榮伯作賄息愼之命【集解孔安國曰賄賜也馬融曰榮伯周同姓畿內諸侯爲卿大夫也】成王將崩懼太子釗之不任乃命召公畢公率諸侯以相太子而立之成王旣崩二公率諸侯以太子釗見於先王廟申告以文王武王之所以爲王業之不易務在節儉毋多欲以篤信臨之作顧命【集解鄭曰臨終出命故謂之顧顧將去之意也】太子釗遂立是爲康王康王卽位徧告諸侯宣告以文武之業以申之作康誥故成康之際天下安寧刑錯四十餘年不用【集解應劭曰錯置也民不犯法無所置刑】康王命作策畢公分居裏成周郊【集解孔安國曰分別民之居裏異其善惡也成定東周郊境使有保防也】作畢命康王卒子昭王瑕立昭王之時王道微缺昭王南巡狩不返卒於江上其卒不赴告諱之也【正義帝王世紀云昭王徳衰南徵濟於漢船人惡之以膠船進王王禦船至中流膠液船解王及祭公俱沒於水中而崩其右卒遊靡長臂且多力遊振得王周人諱之】立昭王子滿是爲穆王穆王卽位春秋已五十矣王道衰微穆王閔文武之道缺乃命伯臩【集解孔安國曰伯冏臣名】申誡【集解徐廣曰一作部】太僕【集解應劭曰太僕周穆王所置蓋太禦眾僕之長中大夫也】國之政作臩命【正義尙書序云穆王令伯臩爲太僕正】復寧穆王將徵犬戎【集解徐廣曰一作畎】祭公謀父諫曰【集解韋昭曰祭畿內之國周公之後爲王卿士謀父字也正義括地誌云故蔡城在鄭州管城縣東北十五里鄭大夫祭仲邑也釋例云祭城在河南上有敖倉周公後所封也】不可先王耀徳不觀兵夫兵戢而時動動則威觀則玩玩則無震【集解韋昭曰震懼也】是故周文公之頌曰【集解韋昭曰文公周公旦之諡】載戢干戈載櫜弓矢【集解唐固曰櫜韜也】我求懿徳肆於時夏允王保之【集解韋昭曰言武王常求羙徳故陳其功於是夏而歌之信哉武王能保此時夏之美樂章大者曰夏】先王之於民也茂正其徳而厚其性阜其財求而利其器用明利害之鄕【集解韋昭曰鄕方也】以文修之使之務利而辟害懷徳而畏威故能保世以滋大昔我先王世后稷【集解韋昭曰謂棄與不窋也唐固曰父子相繼曰世】以服事虞夏及夏之衰也【正義謂太康也】棄稷不務【正義言太康棄廢稷官】我先王不窋用失其官而自竄於戎狄之間不敢怠業時序其徳遵修其緒【集解徐廣曰遵一作選】修其訓典朝夕恪勤守以惇篤奉以忠信奕世載徳不忝前人【正義前人謂后稷也言不窋亦世載徳不忝后稷及文王武王無不務農事】至於文王武王昭前之光明而加之以慈和事神保民無不欣喜商王帝辛大惡於民庶民不忍防載武王以致戎於商牧【正義紂近郊地名牧野】是故先王非務武也勤卹民隱而除其害也夫先王之制邦內甸服邦外侯服侯衞賓服【集解韋昭曰此總言之也侯侯圻衞衞圻也】夷蠻要服戎翟荒服甸服者祭【集解韋昭曰供日祭】侯服者祀【集解韋昭曰供月祀】賓服者享【集解韋昭曰供時享】要服者貢【集解韋昭曰供歲貢】荒服者王【集解韋昭曰王王事天子也詩曰莫敢不來王】日祭月祀時享歲貢終王先王之順祀也【集解徐廣曰外傳云先王之訓】有不祭則修意【集解韋昭曰先修志意以自責也畿內近知王意也】有不祀則修言【集解韋昭曰言號令也】有不享則修文【集解韋昭曰文典法也】有不貢則修名【集解韋昭曰名謂尊卑職貢之名號也】有不王則修徳【集解韋昭曰逺人不服則修文徳以來之】序成而有不至則修刑【集解韋昭曰序成謂上五者次序已成有不至則有刑罰也】於是有刑不祭伐不祀徵不享讓不貢告不王於是有刑罰之辟有攻伐之兵有徵討之備有威讓之命有文告之辭布令陳辭而有不至則增修於徳無勤民於遠是以近無不聽遠無不服今自大畢伯士之終也【集解徐廣曰犬戎之君】犬戎氏以其職來王【正義賈逵云大畢伯士犬戎氏之二君也白狼白鹿犬戎之職貢也按大畢伯士終後犬戎氏常以其職來王】天子曰【正義祭公申穆王之意故雲天子曰】予必以不享徵之且觀之兵無乃廢先王之訓而王幾頓乎【正義幾音祈】吾聞犬戎樹惇【集解徐廣曰樹一作駰案韋昭曰樹立也言犬戎立性惇篤也】率舊徳而守終純固其有以禦我矣王遂徵之得四白狼四白鹿以歸自是荒服者不至諸侯有不睦者有侯言於王作修刑辟【集解鄭曰書說云周穆王以甫侯爲相】王曰吁來有國有土告汝祥刑【集解孔安國曰告汝善用刑之道也】在今爾安百姓何擇非其人【集解王肅曰訓以安百姓之道當何所選擇乎非當選擇賢人乎】何敬非其刑何居非其宜與【集解孔安國曰當何所敬非惟五刑乎當何所居非惟及世輕重所宜乎】兩造具備【集解徐廣曰造一作遭】師聽五辭【集解孔安國曰兩謂囚證造至也兩至具備則眾獄官聽其入五刑辭正義漢書刑法志云五聽一曰辭聽二曰色聽三曰气聽四曰耳聽五曰目聽周禮注辭不直則言繁目不直則視眇耳不直則對答惑色不直則貌赧气不直則數喘也】五辭簡信正於五刑【集解孔安國曰五辭簡核信有罪驗則正之於五刑矣】五刑不簡正於五罰【集解孔安國曰不簡核謂不應五刑當正五罰出金贖罪也】五罰不服正於五過【集解孔安國曰不服不應罰也正於五過從赦免之】五過之疵官獄內獄閱實其罪【集解孔安國曰使與罰名相當索隱按呂刑云惟反惟內惟貨惟來今此似闕少或從省文】惟鈞其過【集解馬融曰以此五過出入人罪與犯法者等】五刑之疑有赦五罰之疑有赦其審克之【集解孔安國曰刑疑赦從罰罰疑赦從免其當淸察能得其理也】簡信有眾惟訊有稽【集解孔安國曰簡核誠信有合眾心惟察其貌有所考合重之至也索隱訊依尙書音貌也】無簡不疑共嚴天威【集解孔安國曰無簡核誠信不聽治其獄當嚴敬天威無輕用刑】黥辟疑赦其罰百率【集解徐廣曰率卽鍰也音刷孔安國曰六兩曰鍰鍰黃鐵也索隱鍰黃鐵鋝亦六兩故馬融曰鋝量名與呂刑鍰同舊本率亦作選】閱實其罪劓辟疑赦其罰倍灑【集解徐廣曰一作蓰五倍曰蓰孔安國曰倍百爲二百鍰也索隱灑音戾蓰音所解反】閱實其罪臏辟疑赦其罰倍差【集解馬融曰倍二百爲四百鍰也差者又加四百之三分一凡五百三十三三分一也正義倍中之差二百去三分一合三百三十三鍰二而也宮刑其罰五百臏刑旣輕其數豈加故知孔馬之說非也】閱實其罪宮辟疑赦其罰五百【集解徐廣曰一作六】率閱實其罪大辟疑赦其罰千率閱實其罪墨罰之屬千劓罰之屬千臏罰之屬五百宮罰之屬三百大辟之罰其屬二百五刑之屬三千命曰甫刑穆王立五十五年崩子共王繄扈立【索隱世本作伊扈】共王遊於涇上密康公從【集解韋昭曰康公密國之君姫姓也正義括地誌云陰密故城在涇州鶉觚縣西東接縣城故密國也】有三女犇之其母曰必致之王【集解駰案列女傳曰康公母姓隗氏】夫獸三爲羣人三爲眾女三爲粲王田不取羣【正義曹大家云羣眾粲皆多之名也田獵得三獸王不盡收以其害深也】公行不下眾【正義曹大家云公諸侯也公之所與眾人共議也】王禦不參一族【集解韋昭曰禦婦官也參三也一族一父子也故取侄娣以備三不參一族之女也】夫粲美之物也眾以美物歸女而何徳以堪之王猶不堪況爾之小醜乎小醜備物終必亡康公不獻一年共王滅密共王崩子懿王囏立【索隱世本作堅】懿王之時王室遂衰詩人作刺【集解宋忠曰懿王自鎬徙都犬丘一曰廢丘今槐裏是也時王室衰始作詩也】懿王崩共王弟辟方立是爲孝王孝王崩諸侯復立懿王太子爕是爲夷王【正義紀年云三年致諸侯翦齊哀公昴帝王世紀云十六年崩也】夷王崩子厲王胡立厲王卽位三十年好利近榮夷公大夫芮良夫【正義芮伯也】諫厲王曰王室其將卑乎夫榮公好專利而不知大難夫利百物之所生也天地之所載也而有專之其害多矣天地百物皆將取焉何可專也所怒甚多而不備大難以是教王王其能久乎夫王人者將導利而布之上下者也使神人百物無不得極【集解韋昭曰極中也】猶日怵惕懼怨之來也故頌曰思文后稷克配彼天立我烝民莫匪爾極大雅曰陳錫載周【集解唐固曰言文王布錫施利以載成周道也】是不布利而懼難乎故能載周以至於今今王學專利其可乎匹夫專利猶謂之盜王而行之其歸鮮矣榮公若用周必敗也厲王不聽卒以榮公爲卿士用事王行暴虐侈傲國人謗王召公諫曰【集解韋昭曰召康王之後穆公虎爲王卿士也】民不堪命矣王怒得衞巫使監謗者【集解韋昭曰衞國之巫也正義監音口銜反監察也以巫人神靈有謗毀必察也】以告則殺之其謗鮮矣諸侯不朝三十四年王益嚴國人莫敢言道路以目【集解韋昭曰以目相盼而已】厲王喜告召公曰吾能弭謗矣乃不敢言召公曰是鄣之也防民之口甚於防水水壅而潰傷人必多民亦如之是故爲水者決之使導爲民者宣之使言故天子聽政使公卿至於列士獻詩【正義上詩風刺】瞽獻典【集解韋昭曰典樂典】史獻書【正義史太史也上書諫】師箴【正義音鍼師樂太師也上箴戒之文】防賦【集解韋昭曰無眸子曰防賦公卿列士所獻詩也】蒙誦【集解韋昭曰有眸子而無見曰蒙周禮蒙主弦歌諷誦箴諫之語也】百工諌庶人傳語【集解韋昭曰庶人卑賤見時得失不得言傳以語士正義傳音逐緣反庶人防賤見時得失不得上言乃在街巷相傳語】近臣盡規【集解韋昭曰近臣驂僕之屬】親戚補察【正義言親戚補王過失及察是非也】瞽史教誨【集解韋昭曰瞽樂太師史太史也】耆艾修之【集解韋昭曰耆艾師傅也修理瞽史之教以聞於王】而後王斟酌焉是以事行而不悖民之有口也猶土之有山川也財用於是乎出猶其有原隰衍沃也【集解唐固曰下平曰衍有漑曰沃】衣食於是乎生口之宣言也善敗於是乎興行善而備敗所以產財用衣食者也夫民慮之於心而宣之於口成而行之若壅其口其與能防何王不聽於是國莫敢出言三年乃相與畔襲厲王厲王出奔於彘【集解韋昭曰彘晉地漢爲縣屬河東今曰永安正義括地誌云晉州霍邑縣本漢彘縣後攺彘曰永安從鄗犇晉也】厲王太子靜匿召公之家國人聞之乃圍之召公曰昔吾驟諫王王不從以及此難也今殺王太子王其以我爲讎而懟怒乎夫事君者險而不讎懟【集解韋昭曰在危險之中】怨而不怒況事王乎乃以其子代王太子太子竟得脫召公周公二相行政號曰共和【索隱共音如字若汲冡紀年則云共伯幹王位共音恭共國伯爵言共伯攝王政故云幹王位也正義共音巨用反韋昭曰彘之亂公卿相與和而修政事號曰共和也魯連子云衞州共城縣本周共伯之國也共伯名和好行仁義諸侯賢之周厲王無道國人作難王犇於彘諸侯奉和以行天子事號曰共和元年十四年厲王死於彘共伯使諸侯奉王子靖爲宣王而共伯復歸國於衞也衞世家云釐侯十三年周厲王出犇於彘共和行政焉二十八年周宣王立四十二年釐侯卒太子共伯余立爲君共伯弟和襲攻共伯於墓上共伯入釐侯羨自殺衞人因葬釐侯旁謚曰共伯而立和爲衞侯是爲武公按此文共伯不得立而和立爲武公武公之立在共伯卒後年歲又不相當年表亦同明紀年及魯連子非也】共和十四年厲王死於彘太子靜長於召公家二相乃共立之爲王是爲宣王宣王卽位二相輔之修政法文武成康之遺風諸侯復宗周十二年魯武公來朝宣王不修籍於千畝【集解應劭云古者天子耕籍田千畝爲天下先瓚曰籍蹈籍也按宣王不修親耕之禮也】虢文公諫曰【集解賈逵曰文公文王母弟虢仲之後爲王卿士也韋昭曰文公虢叔之後西虢也宣王都鎬在畿內也正義括地誌云虢故城在岐州陳倉縣東南十里又云千畝原在晉州嶽陽縣北九十里也】不可王弗聽【索隱國語曰虢文公諌云夫人之大事在農上帝之粢盛於是乎出事之繁庶於是乎生人之供給於是乎取事具載國語】三十九年戰於千畝【索隱地名在西河介休縣】王師敗績於姜氏之戎【集解韋昭曰西夷別種四嶽之後也】宣王旣亡南國之師乃料民於太原【集解韋昭曰敗於姜戎時所亡也南國漢江之間料數也唐固曰南國南陽也】仲山甫諫曰【正義毛萇云仲山甫樊穆仲也括地誌云漢樊縣城在兗州瑕丘縣西南古樊國仲山甫所封也】民不可料也宣王不聽卒料民四十六年宣王崩【正義周春秋云宣王殺杜伯而無辜後三年宣王防諸侯田於圃日中杜伯起於道左衣朱衣冠操朱弓矢射宣王中心折脊而死國語雲杜伯射王於鄗】子幽王宮湼立【集解徐廣曰一作生】幽王二年西州三川皆震【集解徐廣曰涇渭洛也駰案韋昭曰西州鎬京地震動故三川亦動正義按涇渭二水在雍州北洛水一名漆沮在雍州東北南流入渭此時以王城爲東周鎬京爲西周】伯陽甫曰周將亡矣【集解韋昭曰伯陽甫周大夫也唐固曰伯陽甫周柱下史老子也】夫天地之气不失其序若過其序民亂之也【集解韋昭曰過失也言民不敢斥王者也】陽伏而不能出陰迫而不能蒸【集解韋昭曰蒸升也陽气在下陰气迫之使不能升也】於是有地震今三川實震是陽失其所而塡陰也【集解韋昭曰爲陰所塡笮也】陽失而在陰【集解韋昭曰在陰下也】原必塞原塞國必亡夫水土演而民用也【集解韋昭曰水土气通爲演演猶潤也演則生物民得用之】土無所演民乏財用不亡何待昔伊洛竭而夏亡【集解韋昭曰禹都陽城伊洛所近也】河竭而商亡【集解韋昭曰商人都衞河水所經也】今周徳若二代之季矣其川原又塞塞必竭夫國必依山川山崩川竭亡國之徴也川竭必山崩【集解韋昭曰水泉不潤枯朽而崩也】若國亡不過十年數之紀也【集解韋昭曰數起於一終於十十則更故曰紀也】天之所棄不過其紀是歲也三川竭岐山崩三年幽王嬖愛襃姒【索隱襃國名夏同姓姓姒氏禮婦人稱國及姓其女是龍漦妖子爲人所收襃人納之於王故曰襃姒正義括地誌云襃國故城在梁州襃城縣東二百步古襃國也】襃姒生子伯服幽王欲廢太子太子母申侯女而爲後後幽王得襃姒愛之欲廢申後並去太子宜臼以襃姒爲後以伯服爲太子周太史伯陽讀史記曰【正義諸國皆有史以記事故曰史記】周亡矣昔自夏后氏之衰也有二神龍止於夏帝庭而言曰余襃之二君【集解虞翻曰龍自號襃之二先君也】夏帝卜殺之與去之與止之莫吉卜請其漦而藏之乃吉【集解韋昭曰漦龍所吐沫沫龍之精气也】於是布幣而防告之【集解韋昭曰以簡防之書告龍而請其漦也】龍亡而漦在櫝而去之【集解韋昭曰櫝匱也】夏亡傳此器殷殷亡又傳此器周比三代莫敢發之至厲王之末【集解虞翻曰末年王流彘之歲】發而觀之漦流於庭不可除厲王使婦人裸而噪之【集解韋昭曰噪誰呼也唐固曰羣呼曰噪】漦化爲黿以入王后宮【索隱亦作蚖音元蚖蜇蜴也】後宮之童妾旣齓而遭之【集解韋昭曰毀齒曰齓女七歲而毀齒也】旣笄而孕【正義笄音雞禮記云女子許嫁而笄鄭云笄今簪】無夫而生子懼而棄之宣王之時童女謠曰檿弧箕服實亡周國【集解韋昭曰山桑曰檿弧弓也箕木名服矢房也】於是宣王聞之有夫婦賣是器者宣王使執而戮之逃於道而見鄕者後宮童妾所棄妖子出於路者【集解徐廣曰妖一作夭夭防小也正義夫婦賣檿弧者宣王欲執戮之遂逃於路遇此妖子哀而收之】聞其夜啼哀而收之夫婦遂亡犇於襃襃人有罪請入童妾所棄女子者於王以贖罪【正義國語云周幽王伐有襃襃人以襃姒女焉與虢石甫比也】棄女子出於襃是爲襃姒當幽王三年王之後宮見而愛之生子伯服竟廢申後及太子以襃姒爲後伯服爲太子【索隱左傳所謂攜王姦命是也】太史伯陽曰禍成矣無可柰何襃姒不好笑幽王欲其笑萬方故不笑幽王爲熢燧【正義峯遂二音畫日燃熢以望火煙夜舉燧以望火光也防土櫓也防炬火也皆山上安之有寇舉之】大鼓有寇至則舉熢火諸侯悉至至而無寇襃姒乃大笑幽王說之爲數舉熢火其後不信諸侯益亦不至幽王以虢石父爲卿用事國人皆怨石父爲人佞巧【集解徐廣曰佞一作諂】善防好利王用之又廢申後去太子也申侯怒與繒西夷犬戎攻幽王【正義繒自陵反國語云繒姒姓夏禹後括地誌云繒縣在沂州承縣古侯國】幽王舉熢火徴兵兵莫至遂殺幽王驪山下【索隱驪在雍州新豊縣南故驪戎國也舊音黎徐廣曰力知反正義括地誌云驪山在雍州新豊縣南十里土地記云驪山卽藍田山按驪山之陽卽藍田山】虜襃姒盡取周賂而去【集解駰案汲冡紀年曰自武王滅殷以至幽王凡二百五十七年也正義按汲冡書晉咸和五年汲郡汲縣發魏襄王冡得古書冊七十五卷】於是諸侯乃卽申侯而共立故幽王太子宜臼是爲平王以奉周祀平王立東遷於雒邑【正義卽王城也平王以前號東都至敬王以後及戰國爲西周】辟戎寇平王之時周室衰微諸侯彊並弱齊楚秦晉始大政由方伯【集解駰案周禮曰九命作伯鄭眾雲長諸侯爲方伯】四十九年魯隱公卽位五十一年平王崩太子泄父【正義音甫】蚤死立其子林是爲桓王桓王平王孫也桓王三年鄭莊公朝桓王不禮【索隱在魯隱六年】五年鄭宛與魯易許田許田天子之用事太山田也【索隱左傳鄭伯以璧假許田卒易祊祊是鄭祀太山之田許是魯朝京師之湯沭邑有周公廟鄭以其近故易取之此云許田天子用事太山田誤矣正義杜預云成王營王城有遷都之志故賜周公許田以爲魯國朝宿之邑後世因而立周公別廟焉鄭桓公友周宣王之母弟封鄭有助祭太山湯沐邑在祊鄭以天子不復巡狩故欲以祊易許田各從木國所近之宜也恐魯以周公別廟爲疑故云已廢大山之祀而欲爲魯祀周公遜辭以求也括地誌云許州許昌縣南四十里有魯城周公廟在城中祊田在沂州費縣東南按宛鄭大夫】八年魯殺隱公【正義子允令公子翚殺隱公也】立桓公十三年伐鄭【索隱在魯桓五年】鄭射傷桓王桓王去歸【索左傳繻葛之役祝射王中肩是也】二十三年桓王崩子莊王佗立莊王四年周公黒肩欲殺莊王而立王子克【集解賈逵曰莊王弟子儀也】辛伯告王【集解賈逵曰辛伯周大夫也】王殺周公【索左傳云初子儀有寵於桓王桓王屬諸周公辛伯諫曰並後匹嫡而政耦國亂之本也周公不從故及於難然周公阿先王防自取誅夷辛伯正君臣之義卒安王業二卿優劣誠可識也】王子克犇燕【正義杜預雲南燕姞姓也】十五年莊王崩子釐王胡齊立【正義釐音僖】釐王三年齊桓公始霸五年釐王崩子惠王閬立【索隱世本名母涼】惠王二年初莊王嬖姬姚【正義杜預云姚姓也】生子頽【索隱莊王子釐王弟惠王之叔父也】頽有寵及惠王卽位奪其大臣園以爲囿【集解駰案左傳曰大臣蔿國也】故大夫邊伯等五人作亂【集解駰案左傳曰五人者蔿國邊伯詹父子禽祝跪也】謀召燕衞師【正義南燕滑州胙城衞澶州衞南也】伐惠王惠王犇溫【正義左傳云蘇忿生十二邑桓王奪蘇子十二邑與鄭故蘇子同五大夫伐惠王溫十二邑之一也杜預云河內溫縣也】已居鄭之櫟【集解服防曰櫟鄭大都正義杜預云櫟今河南陽翟縣也】立釐王弟頽爲王樂及徧舞【集解賈逵曰徧舞皆舞六代之樂也】鄭虢君怒四年鄭與虢君伐殺王頽【正義賈逵云鄭厲公突虢公林父也】復入惠王惠王十年賜齊桓公爲伯二十五年惠王崩子襄王鄭立襄王母早死後母曰惠後【集解駰案左傳曰陳嬀歸於京師實惠後也正義按陳國舜後嬀姓也】惠後生叔帶【索隱惠王子襄王弟封於甘故左傳稱甘昭公正義惠王子襄王弟封之於甘括地誌云故甘城在洛州河南縣西南二十五里左傳云甘昭公王子叔帶也洛陽記云河南縣西南二十五里有水出焉北流入洛山上有甘城卽甘公采邑也】有寵於惠王襄王畏之三年叔帶與戎翟謀伐襄王襄王欲誅叔帶叔帶犇齊齊桓公使管仲平戎於周使隰朋平戎於晉【集解服防曰戎伐周晉伐戎救周故和也】王以上卿禮管仲管仲辭曰臣賤有司也有天子之二守國髙在【集解杜預曰國子髙子天子所命爲齊守臣皆上卿也】若節春秋來承王命何以禮焉【集解賈逵曰節時也王肅曰春秋聘享之節也】陪臣敢辭【集解服防曰陪重也諸侯之臣於天子故曰陪臣】王曰舅氏余嘉乃勲【集解賈逵曰舅氏言伯舅之使也正義武王娶太公女爲後故呼舅氏言我善汝有平戎之功勲】毋逆朕命管仲卒受下卿之禮而還【正義杜預云管仲不敢以職自髙卒受本位之禮也】九年齊桓公卒十二年叔帶復歸於周【集解駰案左傳曰王召之】十三年鄭伐滑【集解賈逵曰滑姬姓之國駰案左傳曰滑人叛鄭而服於衞也正義杜預云滑故國都河南緱氏縣爲秦所滅時屬鄭晉後屬周事在魯釐公二十年括地誌云緱氏故城本費城也在洛州緱氏縣南東二十五里也】王使遊孫伯服請滑【集解賈逵曰二子周大夫】鄭人囚之鄭文公怨惠王之入不與厲公爵【集解服防曰惠王以後之鞶鑑與鄭厲公而獨與虢公玉爵正義左傳雲莊公二十一年王巡虢狩虢公爲王宮於玤王與之酒泉鄭伯之享王王以後之鞶鑑與之虢公請器王與之爵鄭伯由是怨王也杜預云後鞶帶而以鏡爲飾也爵飲酒器也玤地名酒泉周邑】又怨襄王之與衞滑【集解服防曰滑小國近鄭世世服從而更違叛鄭師伐之聽命後自愬於王王以與衞】故囚伯服王怒將以翟伐鄭富辰諌【集解服防曰富辰周大夫】曰凡我周之東徙晉鄭焉依子頽之亂又鄭之由定今以小怨棄之王不聽十五年王降翟師以伐鄭王徳翟人將以其女爲後富辰諌曰平桓莊惠皆受鄭勞王棄親親翟不可從王不聽十六年王絀翟後翟人來誅殺譚伯【集解唐固曰譚伯周大夫原伯毛伯也索隱按國語亦云殺譚伯而左傳太叔之難獲周公忌父原伯毛伯唐固據傳文讀譚爲原然春秋有譚何妨此時亦仕王朝預獲被殺國語旣云殺譚伯故太史公依之不從左傳說也】富辰曰吾數諫不從如是不出王以我爲懟乎乃以其屬死之初惠後欲立王子帶故以黨開翟人翟人遂入周襄王出犇鄭【正義公羊傳云王者無外此其言出何不能事母也】鄭居王於泛【集解杜預曰鄭南泛在襄城縣南正義泛音凡括地誌云故泛城在許州襄城縣一里左傳雲天王出居於鄭防於泛是】子帶立爲王取襄王所絀翟後與居溫【正義括地誌云故溫城在懷州溫縣西三十里漢晉爲縣本周司寇蘇忿生之邑地理誌云溫縣故國已姓蘇忿生所封也】十七年襄王告急於晉晉文公納王而誅叔帶襄王乃賜晉文公珪鬯弓矢爲伯以河內地與晉【集解賈逵曰晉有功賞之以地楊樊溫原櫕茅之田也】二十年晉文公召襄王襄王會之河陽踐土【集解賈逵曰河陽晉之溫也踐土鄭地名在河內正義括地誌云故王宮在鄭州滎澤縣西北十五里王宮城中左傳云晉文公敗楚於城濮至於衡雍作王宮於踐土也按王城則所作在踐土城內東北隅有踐土臺東去衡雍三十餘里也】諸侯畢朝書諱曰天王狩於河陽【集解駰案左傳云仲尼曰以臣召君不可以訓故書曰狩】二十四年晉文公卒三十一年秦穆公卒三十二年襄王崩子頃王壬臣立頃王六年崩子匡王班立匡王六年崩弟瑜立是爲定王定王元年楚莊王伐陸渾之戎【集解駰案地理誌陸渾縣屬農郡正義渾音魂杜預云允姓之戎居陸渾在秦晉西北二國誘而徙伊川遂從戎號今洛州陸渾縣取其號也後漢書云陸渾戎自州遷於伊川左傳云初平王之東遷也辛有適伊川見被髮而祭於野者曰不及百年此其戎乎其禮先亡矣按至僖公二十二年秋秦晉遷陸渾之戎於伊川計至辛有言適百年也括地誌云故麻城謂之蠻中在汝州梁縣界左傳單浮余圍蠻氏杜預云城在河南新城東南伊洛之戎陸渾蠻氏城也俗以爲麻蠻聲相近故耳按新城今伊闕縣是也】次洛使人問九鼎王使王孫滿應設以辭【集解賈逵曰王孫滿周大夫也】楚兵乃去十年楚荘王圍鄭鄭伯降已而復之十六年楚莊王卒二十一年定王崩子簡王夷立簡王十三年晉殺其君厲公迎子周於周立爲悼公十四年簡王崩子靈王泄心立靈王二十四年齊崔杼弒其君莊公二十七年靈王崩【集解駰案皇覧曰靈王冡在河南城西南栢亭西周山上蓋以靈王生而有髭而神故謚靈王其冡民祀之不絕】子景王貴立【索隱名貴按國語景王二十一年鑄大錢及無射單穆公及泠州鳩各設辭以諫今此不言亦其略耳】景王十八年後太子聖而早卒二十年景王愛子朝【集解賈逵曰景王之長庶子】欲立之【正義左傳云子朝用成周之寶珪沈於河津人得諸河上杜預云禱河求福也珪自水出也按河神不敢受故也】會崩【集解駰案皇覽曰景王冡在洛陽太倉中秦封呂不韋洛陽十萬戶故大其城並圍景王冡也】子丐之黨與爭立國人立長子猛爲王子朝攻殺猛猛爲悼王晉人攻子朝而立丐是爲敬王【集解賈逵曰敬王猛母弟】敬王元年晉人入敬王子朝自立敬王不得入居澤【集解賈逵曰澤邑周地也】四年晉率諸侯入敬王於周子朝爲臣【集觧駰案春秋曰子朝犇楚皇覽曰子朝冡在南陽西鄂縣今西鄂晁氏自謂子朝復也】諸侯城周十六年子朝之徒復作亂敬王犇於晉十七年晉定公遂入敬王於周三十九年齊田常殺其君簡公四十一年楚滅陳孔子卒四十二年敬王崩【集解徐廣曰皇甫謐曰敬王四十四年元己卯崩壬戌也】子元王仁立【集解徐廣曰世本云貞王介也】元王八年崩子定王介立【集解徐廣曰世本云元王赤也皇甫謐曰元王十一年癸未三晉滅智伯二十八年崩三子爭立立應爲貞定王索隱世本云元王赤皇甫謐曰貞定王考據二文則是元有兩名一名仁一名赤如史記則元王爲定王父定王卽貞王也依世本則元王是貞王子必有一乖誤然此定當爲貞字誤耳豈周家有兩定王代數又非逺乎皇甫謐見此疑而不決遂彌縫史記世本之錯謬因謂爲貞定王未爲得也】定王十六年三晉滅智伯分有其地二十八年定王崩【集解徐廣曰皇甫謐曰貞定王十年元癸亥崩壬申】長子去疾立是爲哀王哀王立三月弟叔襲殺哀王而自立是爲思王思王立五月少弟嵬攻殺思王而自立是爲考王此三王皆定王之子考王十五年崩【集解徐廣曰皇甫謐曰考哲王元辛丑崩乙卯】子威烈王午立考王封其弟於河南【正義帝王世紀云考哲王封弟揭於河南續周公之官是爲西周桓公按自敬王遷都成周號東周也桓公都王城號西周桓公】是爲桓公以續周公之官職桓公卒子威公代立威公卒子惠公代立乃封其少子於鞏【集解徐廣曰惠公之子也正義鞏奇拱反郭緣生述徵記鞏縣周地鞏伯邑史記周顯王二年西周惠公封少子班於鞏以奉王室爲東周惠公也子武公爲秦所滅】以奉王號東周惠公【索隱考王封其弟於河南爲桓公卒子威公立卒子惠公立長子曰西周公又封少子於鞏仍襲父號曰東周惠公於是有東西二周也按世本西周桓公名揭居河南東周惠公名班居洛陽是也】威烈王二十三年九鼎震命韓魏趙爲諸侯二十四年崩【集解徐廣曰皇甫謐曰元丙辰崩己卯駰案宋忠曰威烈王葬洛陽城中東北隅也】子安王驕立是歲盜殺楚聲王安王立二十六年崩【集解皇甫謐曰安王元庚辰崩乙巳】子烈王喜立烈王二年周太史儋【索隱老子列傳曰儋卽老子耳又曰非也驗其年代是別人正義幽王時有伯陽甫唐固曰伯陽甫老子也按幽王元年至孔子卒三百餘年孔子卒後一百二十九年儋見秦獻公然老子當孔子時唐固說非也】見秦獻公曰【正義秦本紀云獻公十一年見見後十五年周顯王致文武胙於秦孝公是復合時也】始周與秦國合而別別五百載復合【集解應劭曰周孝王封伯翳之後爲侯伯與周別五百載至昭王時西周君臣自歸受罪獻其邑三十六城合也韋昭曰周封秦爲始別謂秦仲也五百歲謂從秦仲至孝公彊大顯王致伯與之親合也索隱按周封非子爲附庸邑之秦號曰秦嬴是始合也及秦襄公始列爲諸侯是別之也自秦列爲諸侯至昭王五十二年西周君臣獻邑三十六城以入於秦凡五百一十六年是合也云王百舉其大數】合十七歲而霸王者出焉【集解徐廣曰從此後十七年而秦昭王立駰案韋昭曰武王昭王皆伯至始皇而王天下索隱霸王謂始皇也自周以邑入秦至始皇初立政由太后嫪毐至九年誅毐正十七年正義周始與秦國合者謂周秦俱黃帝之後至非子未別封是合也而別者謂非子末年周封非子爲附庸邑秦後二十九君至秦孝公二年五百載周顯王致文武胙於秦孝公復與之親是復合也合十七歲而霸王者出謂從秦孝公三年至十九年周顯王致胙於秦孝公是霸也孝公子惠王稱王是王者出也然五百載者非子生秦侯已下二十八君至孝公二年都合四百八十六年兼非子邑秦之後十四年則成五百載】十年烈王崩弟扁立【正義扁邊典反】是爲顯王顯王五年賀秦獻公獻公稱伯九年致文武胙於秦孝公【集解駰案胙膰肉也左傳曰王使宰孔賜齊侯胙曰天子有事於文武】二十五年秦會諸侯於周二十六年周致伯於秦孝公三十三年賀秦惠王三十五年致文武胙於秦惠王四十四年秦惠王稱王【正義秦本紀云惠王十三年與韓魏趙並稱王】其後諸侯皆爲王【索隱謂韓魏齊趙也】四十八年顯王崩子愼靚王定立愼靚王立六年崩子赧王延立【索隱皇甫謐曰名誕赧非謚謚法無赧正以微弱竊鈇逃債赧然慙愧故號曰赧耳又按尙書中候以赧爲然鄭云然讀曰赧王劭按古音人扇反今音奴板反爾雅面慙曰赧】王赧時東西周分治【索隱西周河南也東周鞏也王赧防弱西周與東分主政理各居一都故曰東西周按髙誘曰西周王城今河南東周成周故洛陽之地】王赧徙都西周【正義敬王徙王城東從成周十世至王赧徙成周西從王城西周武公居焉】西周武公之共太子死【集解徐廣曰惠公之長子索隱按戰國防作東周武公】有五庶子毋適立司馬翦【正義翦音子踐反楚臣也】謂楚王曰不如以地資公子咎爲請太子左成曰【正義楚臣也】不可周不聽是公之知困而交疎於周也【正義言以地資公子咎請爲太子周若不許是楚於周交益疎】不如請周君孰欲立以微告翦【正義楚命翦適周諷周君欲立誰以微言告於翦令楚賀之以地周果立咎爲太子也此以上至西周武公是楚令周立公子咎爲太子也】翦請令楚賀之以地果立公子咎爲太子八年秦攻宜陽【正義括地誌云故韓城一名宜陽城在洛州福昌縣東十四里卽韓宜陽縣城也】楚救之而楚以周爲秦故將伐之【索隱宜陽韓地秦攻而楚救之周爲韓出兵而楚疑周爲秦因加兵伐周】蘇代爲周說楚王曰何以周爲秦之禍也【索隱蘇代爲周說楚王王何以道周爲秦周實不爲秦今王責周爲秦周懼楚必入秦是爲禍也】言周之爲秦甚於楚者欲令周入秦也故謂周秦也【索隱周秦相近秦欲並周而外睦於周故當時諸侯咸謂周秦】周知其不可解必入於秦此爲秦取周之精者也【正義解音紀買反代言周若知楚疑親秦其計定不可解免周必親於秦也是爲秦取周精妙之計】爲王計者周於秦因善之不於秦亦言善之以疏之於秦【正義代言爲王計者周親我因而善之周不親亦言善之楚若善周周必疏於秦也】周絕於秦必入於郢矣【正義郢楚都也楚旣親周秦必絕周親楚矣以上至八年蘇代說楚合周】秦借道兩周之間【正義上借音精夕反下音子夜反】將以伐韓周恐借之畏於韓不借畏於秦史厭謂周君曰【正義厭烏減反又於防反索隱周君西周武公也時王赧防弱不主盟防寄居西周耳】何不令人謂韓公叔曰【集解徐廣曰一作何應劭曰氏姓譜云以何姓爲韓後】秦之敢絕周而伐韓者信東周也公何不與周地發質使之楚【正義質音竹利反使音所吏反質使令公子及重臣等往楚爲質使秦疑楚又得不信周也質平敵不相負也】秦必疑楚不信周是韓不伐也又謂秦曰韓彊與周地將以疑周於秦也周不敢不受秦必無辭而令周不受【正義又謂秦曰韓彊與周地令秦疑周親則周不敢不受秦必無巧辭而令周不敢不受韓地也】是受地於韓而聽於秦【索隱此史厭說韓令與周地使質於楚令秦疑楚不信周得不假道伐韓而猶聽命於秦】秦召西周君西周君惡往故令人謂韓王曰【索隱按戰國防云或人爲周君謂魏王】秦召西周君將以使攻王之南陽也王何不出兵於南陽周君將以爲辭於秦【索隱髙誘注戰國防曰以魏兵在河南爲辭周君不往朝秦也】周君不入秦秦必不敢逾河而攻南陽矣【正義南陽今懷州也杜預云在晉山南以上至秦召西周君是西周君說韓令出兵河南謀秦也】東周與西周戰韓救西周或爲東周說韓王曰【正義爲音於僞反蓋或人爲東周說王令按兵母出則周徳韓矣】西周故天子之國多名器重寶王案兵母出可以徳東周【正義韓按兵不出伐東周而東周甚媿韓之恩徳也】而西周之寶必可以盡矣【正義韓出兵助西周𨿽不攻東周西周媿其佐助寶器必盡歸於韓以上至東周與西周戰是或人說韓令無救西周也】王赧謂成君楚圍雍氏【集解徐廣曰陽翟雍氏城也戰國防曰韓兵入西周西周令成君辯說秦求救當是說此事而脫誤也索隱如徐此說自合當攺而注結之不合與楚圍雍氏連注正義雍音於防反括地誌云故雍城在洛州陽翟縣東北二十五里故老云黃帝臣雍父作杵臼所封也按其地時屬韓也】韓徵甲與粟於東周東周君恐召蘇代而告之代曰君何患於是臣能使韓母徴甲與粟於周又能爲君得髙都【集解徐廣曰今河南新城縣髙都城也索隱髙誘曰髙都韓邑今屬上黨也正義括地誌云髙都故城一名郜都城在洛州伊闕縣北三十五里】周君曰子茍能請以國聽子代見韓相國曰【集解漢書百官表曰相國秦官駰謂韓亦有相國然則諸國共放秦也索隱相國公仲侈也】楚圍雍氏期三月也今五月不能拔是楚病也【正義謂楚兵獘弱也】今相國乃徴甲與粟於周是告楚病也韓相國曰善使者已行矣【索隱已止也】代曰何不與周髙都韓相國大怒曰吾母徴甲與粟於周亦已多矣【正義言幸甚也】何故與周髙都也代曰與周髙都是周折而入於韓也秦聞之必大怒忿周卽不通周使是以獘髙都得完周也曷爲不與相國曰善果與周髙都【正義以上至楚圍雍氏是蘇代爲東周說韓令不徴甲而得髙都】三十四年蘇厲謂周君曰秦破韓魏撲師武【集解徐廣曰撲一作僕戰國防曰秦敗魏將犀武於伊闕】北取趙藺離石者【集解地理誌曰西河有藺離石二縣正義藺音力刃反括地誌云離石縣今石州所理縣也藺近離石皆趙二邑】皆白起也是善用兵又有天命今又將兵出塞攻梁【正義謂伊闕塞也在洛州南十九里伊闕山今名鐘山酈元注水經云兩山相對望之若闕伊水歷其間故謂之伊闕按今謂之龍門禹鑿以通水也】梁破則周危矣君何不令人說白起乎曰楚有飬由基者善射者也去柳葉百步而射之百發而百中之左右觀者數千人皆曰善射有一夫立其旁曰善可敎射矣飬由基怒釋弓搤劍曰客安能敎我射乎客曰非吾能敎子支左詘右也【索隱按列女傳曰左手如拒右手如附枝右手發之左手不知此射之道也又越絕書曰左手如附太山右手如抱嬰兒】夫去柳葉百步而射之百發而百中之不以善息【索隱言不以其善而且停息息止也】少焉气衰力倦弓撥矢鉤一發不中者百發盡息【索隱息猶棄言並棄前射】今破韓魏撲師武北取趙藺離石者公之功多矣今又將兵出塞過兩周倍韓攻梁一舉不得前功盡棄公不如稱病而無出【正義以上至三十四年是蘇厲爲周說白起無伐梁也】四十二年秦破華陽約【集解徐廣曰一作厄正義六國年表云白起擊魏華陽芒卯走括地誌云故華陽城在鄭州管城縣南四十里是】馬犯謂周君曰請令梁城周【索隱華陽地名司馬彪曰華陽亭名在密縣秦昭王三十三年秦背魏約使客卿胡傷擊魏將芒卯華陽破之是馬犯見秦破魏約懼周危故謂周君請梁城周而設詭計也】乃謂梁王曰周王病若死則犯必死矣【正義馬犯周臣也乃說梁王曰秦破魏華陽之軍去周甚近周王憂懼國破猶身之重病若死則犯必死也】犯請以九鼎自入於王王受九鼎而圖犯【索隱圖謀也犯謂梁王我方入鼎於王王當謀救援己也】梁王曰善遂與之卒言戍周【正義戍守也周𨿽未入九鼎於梁而梁信馬犯矯言遂與之卒令守周】因謂秦王曰【正義梁兵非戍周也將漸伐周而取九鼎寶器王若不信試出師於境以觀梁王之變也】梁非戍周也將伐周也王試出兵境以觀之秦果出兵又謂梁王曰【正義馬犯說秦得秦出兵於境又重歸說梁王也】周王病甚矣犯請後可而復之【索隱按戰國防甚作瘉犯請後可而復之者言王病愈所圖不遂請得在後有可之時以鼎入梁也正義復音扶富反復重也秦旣破華陽軍今又出兵境上是周國病秦久矣犯前請卒戍周諸侯皆心疑梁取周後可更重請益卒守周乎】今王使卒之周諸侯皆生心後舉事且不信不若令卒爲周城以匿事端【索隱梁實圖周九鼎且外遣卒戍周和合秦舉兵欲侵周梁不救周是本無善周之事止是欲周危而取九鼎故諸侯皆心不信梁矣故不如匿事端使卒爲周城正義旣諸侯生心不如令卒便爲築城以隠匿疑伐周之事端絕諸侯不信之心梁王遂使城周解諸侯之疑也】梁王曰善遂使城周【正義以上至四十二年是馬犯說梁王爲周築城也】四十五年周君之秦客謂周最曰【索隱最音詞諭反周之公子也】公不若譽秦王之孝因以應爲太后飬地【集解徐廣曰地理誌云應今潁川城父縣應鄕是也索隱戰國防作原原周地太后秦昭王母宣太后芉氏也正義括地誌云故應城殷時應國在城父按應城此時屬周】秦王必喜是公有秦交交善周君必以爲公功交惡勸周君入秦者必有罪矣【正義客謂周最曰周君與秦交善是最之功也與秦交惡勸周君入秦者周最今必得勸周君之罪也以上四十五年是周客說周最令周君以應入秦得交善而歸也】秦攻周而周最謂秦王曰爲王計者不攻周攻周實不足以利聲畏天下天下以聲畏秦必東合於齊兵獘於周合天下於齊則秦不王矣天下欲獘秦勸王攻周秦與天下獘則令不行矣【正義令音力政反秦欲攻周最說秦曰周天子之國𨿽有重器名寶土地狹少不足利秦國王若攻之乃有攻天子之聲而令天下以攻天子之聲畏秦使諸侯歸於齊秦兵空獘於周則秦不王矣是天下欲獘秦故勸王攻周令秦受天下獘而令教命不行於諸侯矣以上秦攻周是周最說秦也】五十八年三晉距秦周令其相國之秦以秦之輕也還其行【正義以秦輊易周相故相國於是反歸周也】客謂相國曰秦之輕重未可知也【正義言秦之輕相國重相國亦未可知】秦欲知三國之情公不如急見秦王曰請爲王聽東方之變秦王必重公重公是秦重周周以取秦也齊重則固有周聚以收齊【集解徐廣曰一作最最亦古之聚字】是周常不失重國之交也【正義按周聚事齊而和於齊周故得齊重今相國又得秦重是相國收秦周聚收齊周常不失大國之交也】秦信周發兵攻三晉【正義三晉韓魏趙也以上至五十八年是客說周相國令報三國之情得秦重也】五十九年秦取韓陽城負黍【集解徐廣曰陽城有負黍聚正義括地誌云陽城洛州縣也負黍亭在陽城縣西南三十五里故周邑左傳云鄭伐周負黍是也今屬韓國也】西周恐倍秦與諸侯約從【集解文頴曰關東爲從關西爲橫孟康曰南北爲從東西爲橫瓚曰以利合曰從以威勢相脇曰橫正義按諸說未允関東地南北長長爲從六國共居之關西地東西廣廣爲橫秦獨居之】將天下銳師出伊闕攻秦【正義西周以秦取韓陽城負黍恐懼倍秦之約共諸侯連從領天下銳師從洛州南出伊闕攻秦軍令不得通陽城】令秦無得通陽城秦昭王怒使將軍摎攻西周【集解駰案漢書百官表曰前後左右將軍皆周末官也正義摎音糺虯反】西周君犇秦【正義謂西周武公】頓首受罪盡獻其邑三十六口三萬【索隱秦昭王之五十一年】秦受其獻歸其君於周周君王赧卒【集解宋忠曰謚曰西周武公索隱非也徐以西周武公是惠公之長子此周君卽西周武公也蓋此時武公與王赧皆卒故連言也正義劉伯莊云赧是慙恥之甚輊防危弱寄住東西足爲慙赧故號之曰赧帝王世紀云名誕𨿽居天子之位號爲諸侯之所役逼與家人無異名負責於民無以得歸乃上臺避之故周人名其臺曰逃責臺】周民遂東亡秦取九鼎寶器而遷西周公於狐【集解徐廣曰音憚狐聚與陽人聚相近在洛陽南百五十里梁新城之間索隱西周蓋武公之太子文公也武公卒而立爲秦所遷而東周亦不知其名號戰國防𨿽有周文君亦不知滅時定當何主蓋周室衰防略無紀錄故太史公𨿽考眾書以卒其事然二國代系甚不分明正義括地誌云汝州外古梁城卽狐聚也陽人故城卽陽人聚也在汝州梁縣西四十里秦遷東周君也梁亦古梁城也在汝州梁縣西南十五里新城今洛州伊闕縣也按狐陽人傍在三城之間】後七歲秦莊襄王滅東西周【集解徐廣曰周比亡之時凡七縣河南洛陽谷城平陰偃師鞏緱氏正義括地誌云故谷城在洛州河南縣西北十八里苑中河陰縣城本漢平陰縣在洛州洛陽縣東北五十里十三州誌云在平津大河之南也魏文帝攺曰河陰】東西周皆入於秦周旣不祀【集解皇甫謐曰周凡三十七王八百六十七年索隱旣盡也日食盡曰旣言周祚盡滅無主祭祀正義按王赧卒後天下無主三十五年七雄並爭至秦始皇立天下一統十五年海內咸歸於漢矣】

太史公曰學者皆稱周伐紂居洛邑綜其實不然武王成王使召公卜居居九鼎焉而周復都丰鎬至犬

戎敗幽王周乃東徙於洛邑所謂周公我畢畢在鎬東南杜中【集解徐廣曰一作社】秦滅周漢興九十有餘載天子將封泰山東巡狩至河南求周苖裔封其後嘉三十里地號曰周子南君【集解瓉曰汲冡古文謂衛將軍文子爲子南彌牟其後有子南勁朝於魏後惠成王如衞命子南爲侯秦並六國衞最爲後疑嘉是衞後故氏子南而稱君也正義括地誌云周承休城一名梁雀塢在汝州梁縣東北二十六里帝王世紀云漢武帝元鼎四年東巡河洛思周徳乃封姬嘉三千戶地方三十里爲周子南君以奉周祀元鼎三年嘉弟昭進爵爲承休侯在此城也平帝元始四年進爲鄭公光武建武三年封姬觀爲衞公顏師古云子南其封邑之號故總言周子南君按自嘉以下皆姓姬氏著在史傳瓉言子南爲氏恐非】比列侯以奉其先祭祀【集解徐廣曰自周亡乙巳至元鼎四年戊辰一百四十四年漢之九十四年也漢武元鼎四年封周後也】

【索隱述贊曰后稷居邠太王作周丹開雀錄火降鳥流三分旣有八百不謀蒼兕誓眾白魚入舟太師抱樂箕子拘囚成康之日政簡刑措南巡不還西服莫附共和之後王室多故檿弧興謠龍漦作蠹頽帯掛禍實傾周祚】

史記卷四

史記卷四考證

周本紀周后稷正義地理誌云右扶風縣岐山西北中水鄕○漢書地理誌右扶風美陽縣下云岐山在西北中水鄕似脫一在字

曰姜原○監本將集解韓詩章句文混入正義內今攺正

踐之而身動如孕者居期而生子○毛詩生民疏曰馬遷之言未可信也

號曰后稷○困學紀聞曰詩正義曰稷之功成實在堯時其封於邰必是堯之封故箋傳皆以爲堯本紀以後稷之號亦起舜時其言不可信也【臣照】按棄爲農師固在堯時而舜典明有汝后稷播時百谷之文本紀之言何不可信

亞圉卒子公叔祖類立○路史發揮曰杜預釋例云髙圉僕窋九世孫而史索亦以辟方侯侔爲皆二人斯得之矣獨史記乃無辟方侯侔云都諸盭至皇甫謐遂以爲公非髙圉亞圉祖紺之字蓋牽於單穆公十四世之說乃合二人以爲一耳【臣照】按三代以還典籍湮沒非詩書所載但可存而弗論必欲伸此絀彼有如捕風

逾梁山正義梁山橫長其東當陽西北臨河○推尋文義陽字上脫一字據地理誌宜是櫟陽

季歷娶太任正義國語曰摯疇二國任姓奚仲仲虺之後○此非國語文乃韋昭注國語文也

此一物足以釋西伯況其多乎索隱一物謂防氏之美女也○別本此下有以殷紂淫昏好色故知然十字

於是虞芮之人正義括地誌云故芮城縣西二十里古芮國也○推尋文義應云故芮城在芮城縣西二十里

後七年而崩○毛詩文王疏曰尙書武成篇曰我文考文王克成厥勲誕膺天命惟九年大統未集孔安國云言諸侯歸之九年而卒故大業未就劉歆作三統歷考上世帝王以爲文王受命九年而崩班固作漢書律曆志載其說於是賈逵馬融王肅韋昭皇甫謐皆悉同之文王九十七而終終時受命九年受命之元年年八十九其卽諸侯之位已四十二年矣故帝王世紀云文王卽位四十二年歲在鶉火文王於是更爲受命之元年始稱王矣乃引周書稱文王受命九年惟暮之春在鎬召太子發作文傳九年猶召太子明其七年未崩故諸儒皆以爲九年而崩其伏生司馬遷以爲文王受命七年而崩故尙書周傳云文王受命一年斷虞芮之訟二年伐邾三年伐密須四年伐犬夷五年伐耆六年伐崇七年而崩史記周本紀云西伯陰行善諸侯皆來決平虞芮旣讓諸侯聞之曰西伯蓋受命之君也此是受命一年之事又曰明年伐犬夷明年伐密須明年敗耆國明年伐邾明年伐崇侯虎而作丰邑明年西伯崩此𨿽伐犬夷與伐耆伐邾其年與書傳不次要亦七年崩也又尙書武成疏曰伏生司馬遷韓嬰之徒不見此書以爲文王受命七年而崩故鄭等皆依用之然則史記本文是七年而正義則依尙書武成等書謂當是九年故曰七當爲九也監本七字皆訛作十字今俱攺正

百夫荷罕旗以先驅○汲冡周書作百夫荷素質之旗於王前

命南宮括散鹿臺之財○汲冡周書作南宮忽

命南宮括史佚展九鼎保玉○汲冡周書作乃命南宮百達史佚遷九鼎三巫注云三巫地名

黃帝之後於祝帝堯之後於薊○樂記封黃帝之後於薊封帝堯之後於祝與此異

登豳之阜以望商邑○汲冡周書作升汾之阜

維天建殷其登名民三百六十夫不顯亦不賔滅以至今○【臣照】按向以賔滅斷句而又不可得其解故索隱攺賔爲擯言不卽擯滅若然則是武王滅殷之後又以紂子武庚未殄而不暇寐也豈聖人之心哉且於上文登名民三百六十句又如何可通竊謂滅字應從下句讀言惟天建殷而登名民三百六十可謂濟濟多士矣殷王不能顯之亦不能賔之是故滅以至今卽詩殷鑑不逺之意故下文云我未定天保何暇寐求賢以自輔而輾轉反側也三百六十斷句夫不顯亦不賔斷句乃可通

日夜勞來我西土索隱七字連作一句讀○汲冡周書度邑解文今其文曰四方赤宜未之我於西土益訛易不可解又一本我字上有定字索隱七字作八字

東伐淮夷殘奄集解鄭曰奄國在淮夷之北○尙書疏引鄭云奄蓋在淮夷之地故孔穎達以爲亦未能詳

申告以文王武王之所以爲王業之不易務在節儉母多欲以篤信臨之作顧命○王若虛辧惑曰今其書但載成王末命使之率循大卞爕和天下以答揚文武之訓而已曷嘗有二公申告之事哉【臣照】按馬遷之意卽指康王之誥上半篇所言太保曁芮伯咸進相揖曰敢告天子云云耳蓋顧命與康王之誥本相連屬或古本於惟予一人釗報誥以下爲康王之誥以上皆屬顧命亦未可定不得據以訾遷也

康王卽位徧告諸侯宣告以文武之業以申之作康誥○王若虛辧惑曰以書考之此篇乃康王之誥耳若康誥則成王所以命康叔者也其謬誤如此且本紀旣先序周公作康誥酒誥等篇而於此復云書豈有兩康誥耶【臣照】按馬遷或本作康王之誥而相傳之訛致脫王之二字或此篇本亦名康誥後世以兩康誥而攺此爲康王之誥俱未可定不得指爲惑而彊辧也

穆王卽位春秋已五十矣○孔安國書傳云穆王卽位過四十矣孔疏云不知出何書也

共王弟辟方立○三代世表無辟字

瞽獻典○【臣照】按今國語及此紀皆作瞽獻典襄十四年左傳瞽爲詩正義引周語作瞽陳曲韋昭云瞽陳樂曲獻之於王字書冊置幾上曰典冊卽冊字六卽幾字如堯典舜典之屬非瞽之所應獻瞽陳樂曲於義爲長

幽王二年西周三川皆震○國語作幽王三年

鄭宛與魯易許田○宛監本訛作怨今攺正

二十五年惠王崩○年表在二十四年

襄王母早死後母曰惠後惠後生叔帶○左傳疏曰二十四年傳曰不谷不徳得罪於母氏之寵子帶書曰天王出居於鄭辟母弟之難也如彼傳文則襄王與子帶俱是惠後所出但其母鐘愛其少子故欲廢太子而立之周本紀云襄王母早死後母曰惠後生叔帶與傳不同

叔帶奔齊○襄王四年魯僖十二年也叔帶奔齊在四年此入三年年表亦然皆與左傳不符

十二年叔帶復歸於周○左傳叔帶復歸在魯僖二十二年於襄王爲十四年年表亦然此作十二年蓋誤

十三年鄭伐滑○春秋經伐滑在魯僖二十年於襄王爲十二年

十五年王降翟師以伐鄭王徳翟人將以其女爲後○左傳魯僖二十四年夏狄伐鄭取櫟於襄王爲十六年國語作十七年此與王絀翟後玩左傳文似一年事史記分載兩年

襄王乃賜晉文公珪鬯弓矢爲伯以河內地與晉○左傳魯僖二十八年天王狩於河陽賜晉文公珪鬯弓矢爲伯此是後事

三十二年襄王崩○此是三十三年之誤合左傳及年表証之自知

子靈王泄心立○晉語作大心

二十年景王愛子朝欲立之防崩○左傳及年表景王二十五年崩此云二十年蓋脫五字

四十二年敬王崩○【臣世駿】按陸徳明左傳釋文曰按傳敬王崩在此年世本亦爾世族譜云敬王四十二年崩敬王子元王十年春秋之傳終矣據此則敬王崩當在哀公十七年史記周本紀及十二諸侯年表敬王四十二年崩子元王仁立則敬王是魯哀十八年崩也六國年表起自元王及本紀皆云元王八年崩子定王介立定王元年是魯哀公之二十七年與杜預世族譜爲異又世本云魯哀公二十年是定王介崩子元王赤立則定王之崩年是魯哀公之二十七年也眾說不同未詳孰是

王赧時東西周分治索隱西周河南也東周鞏也王赧防弱西周與東分主政理各居一都故曰東西周按髙誘曰西周王城今河南東周成周故洛陽之地○大事記曰周貞定王二十八年考王初立封其弟揭於河南是爲河南桓公河南卽郟鄏武王遷九鼎周公營以爲都是爲王城洛陽周公所營下都以遷頑民是爲成周平王東遷定都王城王子朝之亂敬王徙都成周至是考王以王城故地封桓公焉平王東遷之後所謂西周者丰鎬也東周者洛陽也何以稱河南爲西周自洛陽下都視王城則在西也何以稱洛陽爲東周自河南王城視下都則在東也河南桓公卒子威公立威公卒子惠公立考王十五年河南惠公復自封其少子班於鞏以奉王號東周沒亦諡惠是時東西周𨿽未分治河南惠公旣號奉王者爲東周亦必自號西周矣顯王二年趙與韓分周爲二於是東西各爲列國顯王𨿽在東周特建空名是後史傳所載致伯賜胙之類者周王也徵伐謀防稱東西周君者皆謂二周也周本紀云赧王時東西周分治非也赧王特徙都西周耳當以趙世家爲正

史厭謂周君○戰國防作史黶

還其行○徐孚逺曰按戰國防作畱其行注防不進也此還字恐是遲字之誤

史記卷四考證

欽定四庫全書

史記卷五

漢

太

史

令司馬遷撰

宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

秦本紀第五

【索隱秦𨿽嬴政之祖本西戎附庸之君豈以諸侯之邦而與五帝三王同稱本紀斯必不可可降爲秦世家】

秦之先帝顓頊之苖裔【正義黃帝之孫號髙陽氏】孫曰女修女修織鳥隕卵女修吞之生子大業【索隠女修顓頊之裔女吞鳦子而生大業其父不著而秦趙以母族而祖顓頊非生人之義也按左傳郯國少昊之後而嬴姓蓋其族也則秦趙宜祖少昊氏正義列女傳云陶子生五嵗而佐禹曹大家注云陶子者臯陶之子伯益也按此卽知大業是臯陶】大業取少典之子曰女華女華生大費【索隠扶味反一音祕尋費後以爲氏則扶味反爲得此卽秦趙之祖嬴姓之先一名伯翳尙書謂之伯益系本漢書謂之伯益是也尋檢史記上下諸文伯翳與伯益是一人不疑而陳系家卽敍伯翳與伯益爲二未知太史公疑而未決邪抑亦謬誤爾】與禹平水土已成帝錫圭禹受曰非予能成亦大費爲輔帝舜曰咨爾費贊禹功其賜爾皁遊【索隠遊音旒謂賜以皁色旌斾之旒色與圭色副言其大功成也然其事亦當有所出】爾後嗣將大出【索隠出猶生也言爾後嗣繁昌將大生出子孫也故左傳亦云晉公子姬出也】乃妻之姚姓之玊女【集觧徐廣曰皇甫謐云賜之玉妻以姚姓之女也】大費拜受佐舜調馴鳥獸鳥獸多馴服是爲栢翳舜賜姓嬴氏大費生子二人一曰大廉實鳥俗氏二曰若木實費氏【索隠以仲衍鳥身人言故爲鳥俗氏俗一作洛若木以王父字爲費氏也】其孫曰費昌子孫或在中國或在夷狄【索隠殷紂時費仲卽昌之後也】費昌當夏桀之時去夏歸商爲湯禦以敗桀於鳴條大廉孫曰孟戲中衍【索舊觧以孟戲仲衍是一人今以孟仲分字當是二人名也】鳥身人言【正義身體是鳥而能人言又云口及手足似鳥也】帝太戊聞而卜之使禦吉遂致使禦而妻之自太戊以下仲衍之後遂世有功【正義謂費昌及仲衍】以佐殷國故嬴姓多顯遂爲諸侯其孫曰中潏【集觧徐廣曰一作滑正義中音仲潏音決宋忠注世本云仲滑生飛廉】在西戎保西垂生蜚廉蜚廉生惡來惡來有力【集觧駰案晏子春秋曰手裂虎兕】蜚廉善走父子俱以材力事殷紂周武王之伐紂並殺惡來是時蜚廉爲紂石北方【集觧徐廣曰皇甫謐云作石槨於北方索石下無字則不成文意亦無所見必是史記本脫皇甫謐尙得其說徐𨿽引之而竟不云是脫何字專質之甚也正義爲於僞反劉伯荘云霍太山紂都之北也霍太山在晉州霍邑縣按在衛州朝歌之西方】還無所報爲壇霍太山【集觧駰案地理誌霍太山在河東彘縣】而報得石棺【正義紂旣以崩無所歸報故爲壇就霍太山而祭紂報云作得石槨】銘曰帝令處父不與殷亂【索處父蜚廉別號】賜爾石棺以華氏死遂葬於霍太山【集觧皇甫謐云去彘縣十五里有冡常祠之索言處父至忠國滅君死而不忘臣節故天賜石棺以光華其族事蓋非實譙周深所不信】蜚廉復有子曰季勝【正義音升】季勝生孟增孟增幸於周成王是爲宅臯狼【正義地理誌云西河郡臯狼縣也按孟增居臯狼而生衡父】臯狼生衡父衡父生造父造父以善禦幸於周繆王得驥溫驪【集觧徐廣曰溫一作盜駰案郭璞云爲馬細頸驪黒色索溫音盜徐廣亦作盜鄒誕生本作駣音陶劉氏音義云盜竊也竊淺靑色八駿旣因色爲名竊驪爲得之也】驊駵【集觧郭璞曰色如華而赤今名馬驃赤者爲棗駵駵赤馬也】騄耳之駟【集觧郭璞曰紀年云北唐之君來見以一驪馬是生緑耳八駿皆因其毛色以爲名號駰案穆天子傳穆王有八駿之乘此紀不具者也索按穆王傳曰赤驥盜驪白義渠黃驊驑騟�騄耳山子】西巡狩樂而忘歸【集觧郭璞曰紀年云穆王十七年西徵於昆侖丘見西王母正義括地誌云昆侖山在肅州酒泉縣南八十里十六國春秋前涼張駿酒泉守馬岌上言酒泉南山卽昆侖之丘也周穆王見西王母樂而忘歸卽謂此有石室王母堂珠璣樓嚴飾煥若神宮按肅州在京西北二千九百六十里卽小昆侖也非河源出處者】徐偃王作亂【集觧駰案地理誌曰臨淮有徐縣云故徐國尸子曰徐偃王有防而無骨駰謂號偃由此正義括地誌云大徐城在泗州徐城縣北三十里古徐國也博物志云徐君宮人有娠而生卵以爲不祥棄於水濵孤獨母有犬鵠蒼銜所棄卵以歸覆暖之乃成小兒生偃故宮人聞之更取養之及長襲爲徐君後鵠蒼臨死生角而九尾化爲黃龍鵠蒼或名後蒼括地誌又云徐城在越州鄮縣東南入海二百里夏侯志云翁洲上有徐偃王城傳云昔周穆王巡狩諸侯共尊偃王穆王聞之令造父禦乘騕褭之馬日行千里自還討之或云命楚王帥師伐之偃王乃於此處立城以終】造父爲繆王禦長驅歸周一日千里以救亂【正義古史考云徐偃王與楚文王同時去周穆王逺矣且王者行有周衛豈得救亂而獨長驅日行千里乎並言此事非實按年表穆王元年去楚文王元年三百一十八年】繆王以趙城封造父【集觧徐廣曰趙城在河東永安縣正義括地誌云趙城今晉州趙城縣是本彘縣地後攺曰永安卽造父之邑】造父族由此爲趙氏自蜚廉生季勝已下五世至造父別居趙趙衰其後也惡來革者蜚廉子也早死有子曰女防女防生旁臯旁臯生太幾太幾生大駱大駱生非子以造父之寵皆蒙趙城姓趙氏非子居犬丘【集觧徐廣曰今槐裏也正義括地誌云犬丘故城一名槐裏亦曰廢丘在雍州始平縣東南十里地理誌云扶風槐裏縣周曰犬丘懿王都之秦更名廢丘髙祖三年更名槐裏也】好馬及畜【正義好火到反畜許救反】善養息之犬丘人言之周孝王孝王召使主馬於汧渭之間【正義汧音牽言於二水之間在隴州以東】馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先酈山之女【正義申侯之先娶於酈山】爲戎胥軒妻【正義胥軒仲衍曽孫也】生中潏以親故歸周保西垂西垂以其故和睦今我復與大駱妻生適子成申駱重婚西戎皆服所以爲王【正義言申駱重婚重直龍反西戎皆從所以得爲王王卽孝王】王其圖之於是孝王曰昔栢翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦【集觧徐廣曰今天水隴西縣秦亭也正義括地誌云秦州淸水縣本名秦嬴姓邑十三州誌云秦亭秦谷是也周太史儋云始周與秦國合而別故天子邑之秦】使復續嬴氏祀號曰秦嬴亦不廢申侯之女子爲駱適者以和西戎秦嬴生秦侯秦侯立十年卒生公伯公伯立三年卒生秦仲秦仲立三年周厲王無道諸侯或叛之西戎反王室滅犬丘大駱之族周宣王卽位【集觧徐廣曰秦仲之十八年也】乃以秦仲爲大夫誅西戎西戎殺秦仲秦仲立二十三年死於戎【集觧駰案毛詩序曰秦仲始大有車馬禮樂侍禦之好也】有子五人其長者曰莊公周宣王乃召莊公昆弟五人與兵七千人使伐西戎破之於是復予秦仲後及其先大駱地犬丘並有之爲西垂大夫【正義注水經云秦莊公伐西戎破之周宣王與大駱犬丘之地爲西垂大夫括地誌云秦州上邽縣西南九十里漢隴西郡西縣是也】荘公居其故西犬丘生子三人其長男世父世父曰戎殺我大父仲我非殺戎王則不敢入邑遂將擊戎讓其弟襄公襄公爲太子莊公立四十四年卒太子襄公代立襄公元年以女弟繆嬴爲丰王妻襄公二年【正義括地誌云故汧城在隴州汧源縣東南三里帝王世紀云秦襄公二年徙都汧卽此城】戎圍犬丘世父世父擊之爲戎人所虜嵗余復歸世父七年春周幽王用襃姒廢太子立襃姒子爲適數欺諸侯諸侯叛之西戎犬戎與申侯伐周殺幽王酈山下而秦襄公將兵救周戰甚力有功周避犬戎難東徙雒邑【正義周平王徙居王城卽雒誥云我卜澗水東瀍水西者也】襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮乃用駵駒【集觧徐廣曰赤馬黒鬛曰駵】黃牛羝羊各三祠上帝西畤【集觧徐廣曰年表云立西畤祠白帝索襄公始列爲諸侯自以居西畤西畤縣名故作西畤祠白帝畤止也言神靈之所依止也亦音市謂爲壇以祭天也】十二年伐戎而至岐卒生文公文公元年居西垂宮【正義卽上西縣是也】三年文公以兵七百人東獵四年至汧渭之防曰昔周邑我先秦嬴於此後卒獲爲諸侯乃卜居之占曰吉【正義括地誌云郿縣故城在岐州郿縣東北十五里毛萇云郿地名也秦文公東獵汧渭之防卜居之乃營邑焉卽此城也】卽營邑之十年初爲鄜畤【集觧徐廣曰鄜縣屬馮翊索音敷亦縣名於鄜地作畤故曰鄜畤故封禪書曰秦文公夢黃蛇自天而下屬之地止於鄜衍史惇以爲神故立畤正義括地誌云三畤原在岐州雍縣南二十里封禪書云秦文公作鄜畤襄公作西畤靈公作吳陽上畤並此原上因名也】用三牢十三年初有史以紀事民多化者十六年文公以兵伐戎戎敗走於是文公遂牧周餘民有之地至岐岐以東獻之周十九年得陳寶【索按漢書郊祀志云文公獲若石云於陳倉北阪城祠之其神來若防雉其聲殷殷云野雞夜鳴以一牢祠之號曰陳寶又臣瓚云陳倉縣有寶夫人祠嵗與葉君神防也蘇林云質如石似肝云語辭正義括地誌云寶雞神在岐州陳倉縣東二十里故陳倉城中晉太康地誌云秦文公時陳倉人獵得獸若彘不知名牽以獻之逢二童子童子曰此名爲媦常在地中食死人腦卽欲殺之拍捶其首媦亦語曰二童子名陳寶得雄者王得雌者覇陳倉人乃逐二童子化爲雉雌上陳倉北阪爲石秦祠之搜神記云其雄者飛至南陽其後光武起於南陽皆如其言也】二十年法初有三族之罪【集觧張晏曰父母兄弟妻子也如淳曰父族母族妻族也】二十七年伐南山大梓丰大特【集觧徐廣曰今武都故道有怒特祠圖大牛上生樹本有牛從木中出後見於丰水之中正義括地誌云大梓樹在岐州陳倉縣南十里倉山上錄異傳云秦文公時雍南山有大梓樹文公伐之輙有大風雨樹生合不斷時有一人病夜往山中聞有鬼語樹神曰秦若使人被髮以朱絲繞樹伐汝汝得不困耶樹神無言明日病人語聞公如其言伐樹斷中有一靑牛出走入丰水中其後牛出丰水中使騎撃之不勝有騎墮地復上髮觧牛畏之入不出故置髦頭漢魏晉因之武都郡立怒特祠是大梓牛神也按今俗畫靑牛障是】四十八年文公太子卒賜謚爲竫公【集觧徐廣曰文公之四十四年魯之元年】竫公之長子爲太子是文公孫也五十年文公卒葬西山【集觧徐廣曰皇甫謐云葬於西山在今隴西之西縣】竫公子立是爲寧公【集觧徐廣曰一作曼】寧公二年公徙居平陽【集觧徐廣曰郿之平陽亭正義帝王世紀云秦寧公都平陽按岐山縣有陽平鄕鄕內有平陽聚括地誌云平陽故城在岐州岐山縣西四十六里秦寧公徙都之處】遣兵伐蕩社【集觧徐廣曰蕩音湯社一作杜索西戎之君號曰亳王蓋成湯之其邑曰蕩社徐廣云一作湯杜言湯邑在杜縣之界故曰湯杜也正義括地誌云雍州三原縣有湯陵又有湯臺在始平縣西北八里按其國蓋在三原始平之界矣】三年與亳戰亳王奔戎遂滅蕩社【集觧皇甫謐云亳王號湯西夷之國也】四年魯公子翚【正義音暉卽羽父也】弒其君公十二年伐蕩氏取之寧公生十嵗立立十二年卒葬西山【正義括地誌云秦寧公墓在岐州陳倉縣西北三十七里秦陵山帝王世紀云秦寧公葬西山大麓故號秦陵山也按文公亦葬西山蓋秦陵山也】生子三人長男武公爲太子武公弟徳公同母魯姬子生出子【正義徳公母號魯姫子】寧公卒大庻長弗忌威壘【正義音力追反】三父廢太子而立出子爲君出子六年三父等復共令人賊殺出子出子生五嵗立立六年卒三父等乃復立故太子武公武公元年伐彭戲氏【正義戲音許宜反戎號也蓋同州彭衙故城是也】至於華山下【正義卽華嶽之下也】居平陽封宮【正義宮名在岐州平陽城內也】三年誅三父等而夷三族以其殺出子也鄭髙渠瞇殺其君昭公【索春秋魯桓公十七年左傳作髙渠彌也】十年伐邽冀戎初縣之【集觧駰案地理誌隴西有上邽縣應劭曰卽邽戎邑冀縣屬天水郡】十一年初縣杜鄭【集觧駰案地理誌京兆有鄭縣杜縣正義括地誌云下杜故城在雍州長安縣東南九里古杜伯國華州鄭縣也毛詩譜云鄭國者周畿內之地宣王封其弟於咸林之地是爲鄭桓公按秦得皆縣之】滅小虢【集觧駰案班固曰西虢在雍州正義虢音古伯反括地誌云故虢城在岐州陳倉縣東四十里次西十餘里又有城亦名虢城輿地誌云此虢文王母弟虢叔所封是曰西虢按此虢滅時陜州之虢猶謂之小虢又云小虢羌之別種】十三年齊人管至父連稱等殺其君襄公而立公孫無知晉滅霍魏耿【索春秋魯閔公元年左傳云晉滅耿滅魏滅霍又曰賜趙夙耿賜畢萬魏杜預注曰平陽皮氏縣東南有耿鄕永安縣東北有霍太山三國皆姫姓正義括地誌云霍晉州霍邑縣又春秋時霍伯國韋昭云霍姫姓也括地誌云故耿城今名耿倉城在絳州龍門縣東南十二里故耿國都城記云耿嬴姓國也】齊雍廩【正義雍於宮反廩力甚反是雍林邑人姓名也】殺無知管至父等而立齊桓公齊晉爲彊國十九年晉曲沃始爲晉侯【索晉穆侯少子成師居曲沃號曲沃桓叔至武公稱滅晉侯緡始爲晉君也】齊桓公伯於鄄【正義伯音覇】二十年武公卒葬雍平陽初以人從死從死者六十六人有子一人名曰白白不立封平陽【正義卽雍平陽也平陽時屬雍並在岐州觧在上也】立其弟徳公徳公元年初居雍城【集觧徐廣曰今縣在扶風】大鄭宮【正義括地誌云岐州雍縣南七里故雍城秦徳公大鄭宮城也】以犧三百牢祠鄜畤卜居雍後子孫飲馬於河【正義卜居雍之後國益廣大後代子孫得東飲馬於龍門之河】梁伯芮伯來朝【索梁嬴姓芮姫姓梁國馮翊夏陽芮國馮翊臨晉正義括地誌雲南芮鄕故城在同州朝邑縣南三十里又有北芮城皆古芮伯國鄭云周同姓之國在畿內爲王卿士者左傳云桓公三年芮伯萬之母芮姜惡芮伯之多寵人故逐之出居魏今按州芮城縣界有芮國城蓋是殷末虞芮爭田之芮國是也】二年初伏【集觧孟康曰六月伏日初也周時無至此乃有之正義六月三伏之節起秦徳公爲之故云初伏伏者伏避盛暑也歷忌釋云伏者何以金气伏藏之日也四時代謝皆以相生立春木代水水生木立夏火代木木生火立冬水代金金生水立秋以金代火故至庚日必伏庚者金故曰伏也】以狗禦蠱【集觧徐廣曰年表云初作伏祠社磔狗邑四門也正義蠱者熱毒惡气爲傷害人故磔狗以禦之年表云初作伏祠社磔狗邑四門按磔禳也狗陽畜也以狗張磔於郭四門禳卻熱毒气也左傳云皿虫爲蠱顧野王雲谷皆積變爲飛蠱也】徳公生三十三嵗而立立二年卒生子三人長子宣公中子成公少子穆公長子宣公立宣公元年衛燕伐周【正義衛恵公都卽今衛州也燕南燕也周天王也括地誌云滑州故城古南燕國應劭雲南燕姞姓之國黃帝之後】出惠王立王子頽三年鄭伯虢叔【正義括地誌云洛州汜水縣古東虢國亦鄭之制邑漢之成臯卽周穆王虎牢城左傳雲宮之奇曰號仲虢叔王季之穆也】殺子頽而入惠王四年作密畤【正義括地誌云漢有五畤在岐州雍縣南則鄜畤吳陽上畤下畤密畤北畤秦文公夢黃蛇自天而下屬地其口止於鄜衍作畤郊祭白帝曰鄜畤秦宣公作密畤於渭南祭靑帝秦靈公作吳陽上畤祭黃帝作下畤亦祠黃帝漢髙帝曰天有五帝今四何也待我而具五遂立黒帝曰北畤是也】與晉戰河陽勝之十二年宣公卒生子九人莫立立其弟成公成公元年梁伯【正義括地誌云同州韓城縣南二十二里少梁故城古少梁國都城記云梁伯國嬴姓之後與秦同祖秦穆公二十二年滅之】芮伯來朝齊桓公伐山戎次於孤竹【正義括地誌云孤竹故城在平州盧龍縣十二里殷時諸侯孤竹國也】成公立四年卒子七人莫立立其弟繆公【索秦自宣公已上皆史失其名今按世本古史考得繆公名任好】繆公任好元年自將伐茅津【正義劉伯荘云戎號也括地誌云茅津及茅城在陜州河北縣西二十里注水經云茅亭茅戎號】勝之四年迎婦於晉晉太子申生姊也其嵗齊桓公伐楚至邵陵五年晉獻公滅虞虢虜虞君與其大夫百里傒以璧馬賂於虞故也旣虜百里傒以爲秦繆公夫人媵於秦百里傒亡秦走宛【集觧駰按地理誌南陽有宛縣正義宛於元反今鄧州縣】楚鄙人執之繆公聞百里傒賢欲重贖之恐楚人不與乃使人謂楚曰吾媵臣百里傒在焉請以五羖羊皮贖之椘人遂許與之當是時百里傒年已七十餘繆公釋其囚與語國事謝曰臣亡國之臣何足問繆公曰虞君不用子故亡非子罪也固問語三日繆公大說授之國政號曰五羖大夫百里傒讓曰臣不及臣友蹇叔蹇叔賢而世莫知臣常遊困於齊而乞食防人【集觧徐廣曰防一作銍正義銍音珍栗反銍地名在沛縣】蹇叔收臣臣因而欲事齊君無知蹇叔止臣臣得脫齊難遂之周周王子頽好牛臣以養牛幹之及頽欲用臣蹇叔止臣臣去得不誅事虞君蹇叔止臣臣知虞君不用臣臣誠私利祿爵且畱再用其言得脫一不用及虞君難是以知其賢於是穆公使人厚幣迎蹇叔以爲上大夫秋繆公自將伐晉戰於河曲【集觧徐廣曰一作西駰案公羊傳曰河千里而一曲也服防曰河曲晉地杜預曰河曲在蒲阪南正義按河曲在華陰縣界也】晉驪姫作亂太子申生死新城【正義韋昭云曲沃新爲太子城括地誌云絳州曲沃縣有曲沃故城土人以爲晉曲沃新城】重耳夷吾出犇【正義重耳奔翟夷吾奔少梁也】九年齊桓公防諸侯於葵丘【正義括地誌云葵丘在曺州考域縣東南一里一百五十步郭內卽桓公防處又靑州臨淄縣有葵丘卽傳連稱管至父所戌處】晉獻公卒立驪姫子奚齊其臣裏克殺奚齊荀息立卓子【集觧徐廣曰一作倬】克又殺卓子及荀息夷吾使人請秦求入晉於是繆公許之使百里傒將兵送夷吾夷吾謂曰誠得立請割晉之河西八城【正義謂同華等州地】與秦及至已立而使丕鄭謝秦背約不與河西城而殺裏克丕鄭聞之恐因與繆公謀曰晉人不欲夷吾實欲重耳今背秦約而殺裏克皆呂甥郤芮之計也願君以利急召呂郤呂郤至則更入重耳便繆公許之使人與丕鄭歸召呂郤呂郤等疑丕鄭有間乃言夷吾殺丕鄭丕鄭子丕豹奔秦說繆公曰晉君無道百姓不親可伐也繆公曰百姓茍不便何故能誅其大臣能誅其大臣此其調也【正義調音徒聊反言能誅大臣丕鄭云是夷吾於百姓調和也劉伯荘音徒弔反按調選也邪臣誅忠臣用是夷吾能調選兩通也】不聽而陰用豹十二年齊管仲隰朋死晉旱來請粟丕豹說繆公勿與因其饑而伐之繆公問公孫支【集觧服防曰秦大夫公孫子桑】支曰饑穰更事耳不可不與問百里傒傒曰夷吾得罪於君其百姓何罪於是用百里傒公孫支言卒與之粟以船漕車轉自雍相望至絳【集觧賈逵曰雍秦國都絳晉國都也】十四年秦饑請粟於晉晉君謀之羣臣虢射曰【正義射音石也】因其饑伐之可有大功晉君從之十五年興兵將攻秦繆公發兵使丕豹將自往擊之九月壬戌與晉惠公夷吾合戰於韓地【正義左傳云僖公十五年秦晉戰於韓原秦獲晉侯以歸括地誌云韓原在同州韓城縣西南十八里十六國春秋云魏顆夢父結艸抗秦將杜回亦在韓原】晉君棄其軍與秦爭利還而馬騺【正義騺音致又勅利反國語云晉師潰戎馬還濘而止韋昭云濘深泥也】繆公與麾下馳追之不能得晉君反爲晉軍所圍晉擊繆公繆公傷於是岐下食善馬者三百人馳冒晉軍晉軍觧圍遂脫繆公而反生得晉君初繆公亡善馬岐下野人共得而食之者三百餘人【正義括地誌云野人塢在岐州雍縣東北二十里按野人盜馬食處因名焉】吏逐得欲法之繆公曰君子不以畜產害人吾聞食善馬肉不飲酒傷人乃皆賜酒而赦之三百人者聞秦擊晉皆求從從而見繆公窘亦皆推鋒爭死以報食馬之徳於是繆公虜晉君以歸令於國齋宿吾將以晉君祠上帝周天子聞之曰晉我同姓爲請晉君夷吾姊亦爲穆公夫人夫人聞之乃衰絰跣曰妾兄弟不能相救以辱君命繆公曰我得晉君以爲功今天子爲請夫人是憂乃與晉君盟許歸之更舎上舎而饋之七牢【集觧賈逵曰諸侯饔餼七牢牛一羊一豕一爲一牢也】十一月歸晉君夷吾夷吾獻其河西地使太子圉爲質於秦秦妻子圉以宗女是時秦地東至河【正義晉河西八城入秦秦東境至河卽龍門河也】十八年齊桓公卒二十年秦滅梁芮【正義梁芮國皆在同州秦得其地故滅二國之君】二十二年晉公子圉聞晉君病曰梁我母家也【正義子圉母梁伯之女也】而秦滅之我兄弟多卽君百嵗後秦必畱我而晉輕亦更立他子子圉乃亡歸晉二十三年晉惠公卒子圉立爲君秦怨圉亡去乃迎晉公子重耳於楚而妻以故子圉妻重耳初謝後乃受繆公益禮厚遇之二十四年春秦使人告晉大臣欲入重耳晉許之於是使人送重耳二月重耳立爲晉君是爲文公文公使人殺子圉子圉是爲懷公其秋周襄王弟帶以翟伐王王出居鄭【正義王居於泛邑也】二十五年周王使人告難於晉秦秦繆公將兵助晉文公入襄王殺王弟帯二十八年晉文公敗楚於城濮【正義衛地也今濮州】三十年繆公助晉文公圍鄭【正義左傳僖公三十年晉侯秦伯圍鄭杜預云文公過鄭鄭不禮之】鄭使人言繆公曰亡鄭厚晉於晉而得矣而秦未有利晉之彊秦之憂也繆公乃罷兵歸晉亦罷三十二年冬晉文公卒鄭人有賣鄭於秦曰我主其城門鄭可襲也繆公問蹇叔百里傒對曰徑數國千里而襲人希有得利者且人賣鄭庸知我國人不有以我情告鄭者乎不可繆公曰子不知也吾已決矣遂發兵使百里傒子孟明視蹇叔子西乞術及白乙丙將兵行日百里傒蹇叔二人哭之繆公聞怒曰孤發兵而子沮哭吾軍何也【正義沮自呂反沮毀也左傳云蹇叔哭之曰孟子吾見師之出不見其入也】二老曰臣非敢沮君軍軍行臣子與往【正義與音預】臣老遲還恐不相見故哭耳二老退謂其子曰汝軍卽敗必於殽阨矣【正義殽音故交反阨音厄春秋云魯僖公三十三年晉人及姜戎敗秦師於殽括地誌云三殽山又名嵚岑山在洛州永寧縣西北二十里卽古之殽道也】三十三年春秦兵遂東更晉地過周北門周王孫滿曰秦師無禮【正義左傳云秦師過周北門左右免冑而下超乘者三百乘王孫滿尙防觀之言於王曰秦師輕而無禮必敗杜預云王城北門也謂過天子門不捲甲束兵超乘示勇也】不敗何待兵至滑【正義爲八反括地誌云緱氏故城在洛州緱氏縣東二十五里滑伯國也韋昭云姫姓小國也】鄭販賣賈人【正義賣麥卦反賈音古左傳作商人也】髙【集觧人姓名】持十二牛將賣之周見秦兵恐死虜因獻其牛曰聞大國將誅鄭鄭君謹修守禦備使臣以牛十二勞軍士秦三將軍相謂曰將襲鄭鄭今已覺之往無及已滅滑滑晉之邊邑也當是時晉文公喪尙未葬太子襄公怒曰秦侮我孤因喪破我滑遂墨衰絰發兵遮秦兵於殽擊之大破秦軍無一人得脫者虜秦三將以歸文公夫人秦女也【集觧服防曰繆公女也】爲秦三囚將請曰繆公之怨此三人入於骨髓願令此三人歸令我君得自快烹之晉君許之歸秦三將三將至繆公素服郊迎向三人哭曰孤以不用百里傒蹇叔言以辱三子三子何罪乎子其悉心雪恥毋怠遂復三人官秩如故愈益厚之三十四年楚太子商臣弒其父成王代立繆公於是復使孟明視等將兵伐晉戰於彭衙【集觧杜預曰馮翊郃陽縣西北有衙城正義括地誌云彭衙故城在同州白水縣東北六十里】秦不利引兵歸戎王使由余【正義戎人姓名】於秦由余其先晉人也亡入戎能晉言聞繆公賢故使由余觀秦秦繆公示以宮室積聚由余曰使鬼爲之則勞神矣使人爲之亦苦民矣繆公怪之問曰中國以詩書禮樂法度爲政然尙時亂今戎夷無此何以爲治不亦難乎由余笑曰此乃中國所以亂也夫自上聖黃帝作爲禮樂法度身以先之僅以小治及其後世日以驕滛阻法度之威以責督於下下罷極【正義罷音皮】則以仁義怨望於上上下交爭怨而相簒弒至於滅宗皆以此類也夫戎夷不然上含淳徳以遇其下下懷忠信以事其上一國之政猶一身之治不知所以治此眞聖人之治也於是繆公退而問內史廖曰【集觧駰案漢書百官表曰內史周官也】孤聞鄰國有聖人敵國之憂也今由余賢寡人之害將柰之何內史寥曰戎王處辟匿未聞中國之聲君試遺其女樂以奪其志【集觧徐廣曰奪一作狥】爲由余請以疏其間畱而莫遣以失其期戎王怪之必疑由余君臣有間乃可虜也且戎王好樂必怠於政繆公曰善因與由余曲席而坐【正義按牀在穆公左右相連而坐謂之曲席也】傳器而食問其地形與其兵勢盡詧而後令內史廖以女樂二八遺戎王戎王受而說之終年不還於是秦乃歸由余由餘數諌不聽繆公又數使人間要由余由余遂去降秦繆公以客禮禮之問伐戎之形【正義韓國云秦穆公都地方三百里並國十四辟地千里隴西北地郡是也】三十六年繆公復益厚孟明等使將兵伐晉渡河焚舩大敗晉人取王官及鄗【集觧徐廣曰左傳作郊駰案服防曰此晉地不能有正義鄗音郊左傳作郊杜預云書取言易也括地誌云王官故城在同州澄城縣西北九十里又雲南郊故城在縣北十七里又有北郊故城又有西郊古城左傳云文公三年秦伯伐晉濟河焚舟取王官及郊也括地誌云蒲州猗氏縣南二里又有王官故城亦秦伯取者上文云秦地東至河蓋猗氏王官是也】以報殽之役晉人皆城守不敢出於是繆公乃自茅津【集觧徐廣曰在大陽正義括地誌云茅津在陜州河北縣大陽縣也】渡河【正義自茅津南渡河也】封殽中尸【集觧賈逵曰封識之正義左傳云秦伯伐晉濟河焚舟晉人不出遂自茅津濟封殽屍而還杜預云封埋藏也】爲發喪哭之三日乃誓於軍曰嗟士卒聽無嘩余誓告汝古之人謀黃髮番番【正義音婆字當作皤皤白頭貌言髮白而更黃故云黃髮番番以申思謂蹇叔百里奚也】則無所過以申思不用蹇叔百里傒之謀故作此誓令後世以記余過君子聞之皆爲垂涕曰嗟乎秦繆公之與人周也【集觧服防曰周備也】卒得孟明之慶三十七年秦用由余謀伐戎王益國十二開地千里遂霸西戎天子使召公過賀繆公以金鼓三十九年繆公卒雍【集觧駰案皇覽曰秦繆公冡在橐泉宮祈年觀下正義廟記云橐泉宮秦孝公造祈年觀徳公起蓋在雍州城內括地誌云秦穆公在岐州雍縣東南二里】從死者百七十七人秦之良臣子輿氏三人【正義毛萇云良善也三善臣也本傳云子車氏之三子杜預云子車秦大夫也】名曰奄息仲行鍼虎亦在從死之中【正義行音胡郎反鍼音其亷反應劭云秦穆公與羣臣飲酒酣公曰生共此樂死共此哀於是奄息仲行鍼虎許諾及公薨皆從死黃鳥詩所爲作也杜預云以人爲殉也括地誌云三良冡在岐州雍縣一里故城內】秦人哀之爲作歌黃鳥之詩君子曰秦繆公廣地益國東服彊晉西霸戎夷然不爲諸侯盟主亦宜哉死而棄民收其良臣而從死且先王崩尙猶遺徳垂法況奪之善人良臣百姓所哀者乎是以知秦不能復東徵也穆公子四十人其太子防代立是爲康公康公元年往嵗繆公之卒晉襄公亦卒襄公之弟名雍秦出也【正義雍母秦女故言秦出也】在秦晉趙盾欲立之使隨防【正義韓昭云晉正卿士蒍之孫成伯之子季武子也食采於隨範故曰隨防或曰範防季範子字也】來迎雍秦以兵送至令狐【集觧杜預曰在河東正義令音零括地誌云令狐故城在蒲州猗氏縣界十五里也】晉立襄公子而反擊秦師秦師敗隨防來奔二年秦伐晉於武城【正義括地誌云故武城一名武平城在華州鄭縣東北十三里也】報令狐之役四年晉伐秦取少梁【正義前入秦後歸晉今秦又取之】六年秦伐晉取覊馬【集觧服防曰晉邑也】戰於河曲大敗晉軍晉人患隨防在秦爲亂乃使魏讐余詳反【集觧服防曰晉之魏邑大夫正義讐音受又作犨音同詳音羊】合謀防詐而得防防遂歸晉康公立十二年卒子共公立【索名猳十代至靈公又並失名】共公二年晉趙穿弒其君靈公三年楚荘王彊北兵至雒問周鼎共公立五年卒子桓公立桓公三年晉敗我一將十年楚莊王服鄭北敗晉兵於河上當是之時楚霸爲防盟合諸侯二十四年晉厲公初立與秦桓公夾河而盟歸而秦倍盟與翟合謀擊晉二十六年晉率諸侯伐秦秦軍敗走追至涇而還桓公立二十七年卒子景公立【集觧徐廣曰世本云景公名後伯車也索景公已下名又錯亂始皇本紀作哀公】景公四年晉欒書弒其君厲公十五年救鄭敗晉兵於櫟【集觧杜預曰晉地也正義櫟音歷括地誌云洛州陽翟縣古櫟邑也】是時晉悼公爲盟主十八年晉悼公彊數防諸侯率以伐秦敗秦軍秦軍走晉兵追之遂渡涇至棫林而還【集觧徐廣曰棫音域駰案杜預曰秦地也】二十七年景公如晉與平公盟已而背之三十六年楚公子圍弒其君而自立是爲靈王景公母弟後子鍼【正義音鉗】有寵景公母弟富或譖之恐誅乃奔晉車重千乘晉平公曰後子富如此何以自亡對曰秦公無道畏誅欲待其後世乃歸三十九年楚靈王彊防諸侯於申【正義在鄧州南陽縣三十里】爲盟主殺齊慶封景公立四十年卒子哀公立【索始皇本紀作防公】後子復來歸秦哀公八年楚公子棄疾弒靈王而自立是爲平王十一年楚平王來求秦女爲太子建妻至國女好而自娶之十五年楚平王欲誅建建亡【正義太子建亡之鄭鄭殺之】伍子胥奔吳晉公室卑而六卿彊欲內相攻是以久秦晉不相攻三十一年吳王闔閭與伍子胥伐楚楚王亡奔隨吳遂入郢楚大夫申包胥來告急【正義包胥姓公孫封於申故號申包胥左傳云申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆場之患也逮吳之未定君其取分焉若楚之遂亡君之土也若以君靈撫之世以事君】七日不食日夜哭泣【正義左傳云申包胥對秦伯曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲賦無衣九頓首而坐秦師乃出】於是秦乃發五百乘救楚【正義左傳魯定公五年秦子蒲子虎帥車五百乘以救楚敗吳師於軍祥】敗吳師吳師歸楚昭王乃得復入郢哀公立三十六年卒太子夷公夷公蚤死不得立立夷公子是爲惠公惠公元年孔子行魯相事五年晉卿中行範氏反晉晉使智氏趙簡子攻之範中行氏亡奔齊恵公立十年卒子悼公立悼公二年齊臣田乞弒其君孺子立其兄陽生爲悼公六年吳敗齊師齊人弒悼公立其子簡公九年晉定公與吳王夫差盟爭長於黃池卒先吳【集觧徐廣曰外傳云吳王先防】吳彊陵中國十二年齊田常弒簡公立其弟平公常相之十三年楚滅陳秦悼公立十四年卒子厲共公立孔子以悼公十二年卒厲共公二年蜀人來賂十六年壍河旁以兵二萬伐大荔取其王城【集觧徐廣曰今之臨晉也臨晉有王城正義荔音戾括地誌云同州東三十里朝邑縣東三十步故王城大荔近王城邑】二十一年初縣頻陽【集觧駰案地理誌馮翊有頻陽縣正義括地誌云頻陽故城在雍州同官縣界古頻陽縣城也】晉取武成二十四年晉亂殺智伯分其國與趙韓魏二十五年智開與邑人來奔【集觧徐廣曰一本二十六年城南鄭也正義開智伯子伯被趙襄子等滅其國其子與從屬來奔秦】三十三年伐義渠虜其王【集觧應劭曰義渠北地也正義括地誌云寧慶二州春秋及戰國時爲義渠戎國之地也】三十四年日食厲共公卒子躁公立躁公二年南鄭反【正義南鄭今梁州所理縣也春秋及戰國時其地屬於楚也】十三年義渠來伐至渭南十四年躁公卒立其弟懷公【索厲共公子也生昭太子未立而卒太子之子是爲靈公】懷公四年庻長鼂【正義長丁丈反鼂竹遙反鼂人名也劉伯荘音潮】與大臣圍懷公懷公自殺懷公太子曰昭子蚤死大臣乃立太子昭子之子是爲靈公【索生獻公也】靈公懷公孫也靈公六年晉城少梁秦擊之十三年城籍姑【正義括地誌云籍姑故城在同州韓城縣北三十五里】靈公卒子獻公不得立【索獻公名師隰】立靈公季父悼子是爲簡公簡公昭子之弟而懷公子也【索簡公懷公弟靈公季父也子惠公立始皇本紀云靈公生簡公誤也又紀年云簡公九年卒次敬公立十二年卒乃立惠公正義劉伯莊云簡公是昭子之弟懷公之子厲公之孫今史記謂簡公是厲公子者抄寫之誤】簡公六年令吏初劍【正義春秋官吏各得帯劍】壍洛城重泉【集觧駰案地理誌重泉縣屬馮翊正義重直龍反括地誌云重泉故城在同州蒲城縣東南四十五里也】十六年卒【集觧徐廣曰表云十五年也】子惠公立惠公十二年子出子生十三年伐蜀取南鄭惠公卒出子立出子二年庶長攺迎靈公之子獻公於河西而立之【正義西者秦州西縣秦之舊地時獻公在西縣故迎立之】殺出子及其母沈之淵旁秦以往者數易君君臣乖亂故晉復彊奪秦河西地【正義奪前所上八城也】獻公元年【集觧徐廣曰丁酉】止從死二年城櫟陽【集觧徐廣曰徙都之今萬年是也正義括地誌云櫟陽故城一名萬年城在雍州東北百二十里櫟陽漢七年分櫟陽城內爲萬年縣隋文帝開皇三年遷都於龍首川今京城也攺萬年爲大興縣至唐武徳元年又攺曰萬年置在州東七里】四年正月庚寅孝公生十一年周太史儋見獻公曰周故與秦國合而別別五百嵗復合合七十七嵗而霸王出十六年桃冬花十八年雨金櫟陽【正義言雨金於秦國都明金瑞見也】二十一年與晉戰於石門【正義括地誌云堯門山俗名石門在雍州三原縣西北三十三里上有路其狀若門故老云堯鑿山爲門因名之武徳年中於此山南置石門縣貞觀年中攺爲云陽縣】斬首六萬天子賀以黼黻【集觧駰案周禮曰白與黒謂之黼黒與靑謂之黻】二十三年與魏晉戰少梁虜其將公孫痤【正義座在戈反】二十四年獻公卒【集觧徐廣曰表云二十三年】子孝公立【索名渠梁】年已二十一嵗矣孝公元年【集觧徐廣曰庚申也】河山以東彊國六與齊威楚宣魏惠燕悼韓哀趙成侯並淮泗之間【正義並白浪反謂淮泗二水】小國十餘楚魏與秦接界【正義楚北及魏西與秦相接北自梁州漢中郡南有巴渝過江南有黔中巫郡也魏西界與秦相接南自華州鄭縣西北過渭水濵洛水東岸向北有上郡鄜州之地皆築長城以界秦境洛卽漆沮水也】魏築長城自鄭濵洛以北有上郡楚自漢中南有巴黔中周室微諸侯力政爭相並秦僻在雍州不與中國諸侯之防盟夷翟遇之孝公於是布恵振孤寡招戰士明功賞下令國中曰昔我穆公自岐雍之間修徳行武東平晉亂以河爲界【正義卽龍門河也】西霸戎翟廣地千里天子致伯諸侯畢賀爲後世開業甚光美防往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賔客羣臣有能出奇計彊秦者吾且尊官與之分土於是乃出兵東圍陜城西斬戎之獂王【集觧駰案地理誌天水有獂道縣應劭曰獂戎邑音桓】衛鞅聞是令下西入秦因景監【正義監甲暫反閹人也】求見孝公二年天子致胙三年衛鞅說孝公變法修刑內務耕稼外勸戰死之賞罰孝公善之甘龍杜摯等弗然相與爭之卒用鞅法百姓苦之居三年百姓便之乃拜鞅爲左庶長其事在商君語中七年與魏惠王防杜平【正義在同州澄城縣界也】八年與魏戰元裏【正義祁城在同州澄城縣界】有功十年衛鞅爲大良造將兵圍魏安邑降之【集觧駰案地理誌曰河東有安邑縣正義括地誌云安邑故城在絳州夏縣東北十五里本夏之都】十二年作爲咸陽【正義括地誌云咸陽故城亦名渭城在雍州咸陽縣東十五里京城北四十五里卽秦公徙都之者今咸陽縣古之杜郵白起死處】築冀闕【正義劉伯莊云冀猶記事闕卽象魏也】秦徙都之並諸小鄕聚【正義萬二千五百家爲鄕聚猶村落之類也】集爲大縣縣一令【集觧駰案漢書百官表曰縣令長皆秦官萬戶以上爲令秩千石至六百石減萬戶爲長秩五百石至三百石皆有丞尉】四十一縣爲田開阡陌【索風俗通曰南北曰阡東西曰陌河東以東西爲阡南北爲陌】東地渡洛十四年初爲賦【集觧徐廣曰制貢賦之法也索隠譙周云初爲軍賦也】十九年天子致伯【正義伯音霸又如字孝公十九年天子始封爵爲霸卽太史儋云合七十七嵗而霸王出之年故天子致伯桓譚新論云夫上古稱三皇五帝而次有三王五伯此天下君之冠首也故言三皇以道理而五帝用徳化三王由仁義五伯以權智其說之曰無制令刑罰謂之皇有制令而無刑罰謂之帝賞善誅惡諸侯朝事謂之王興兵約盟以信義矯世謂之伯】二十年諸侯畢賀秦使公子少官率師防諸侯逢澤【集觧徐廣曰開封東北有逢澤正義括地誌云逢澤亦名逢池在汴州浚儀縣東南十四里】朝天子二十一年齊敗魏馬陵【正義虞喜志林云濮州甄城縣東北六十餘里有馬陵澗谷深可以置伏按龎涓敗卽此也】二十二年衛鞅擊魏虜魏公子卬封鞅爲列侯號商君【正義商州商洛縣在州東八十九里鞅所封也契所封地】二十四年與晉戰鴈門【索紀年云與魏戰岸門此云鴈門恐聲悞也又下云敗韓岸門蓋一地也尋秦與韓魏戰不當逺至鴈門也正義括地誌云岸門在許州長社縣西北二十八里今名西武亭】虜其將魏錯【正義七故反】孝公卒子惠文君立【索名駟】是嵗誅衛鞅鞅之初爲秦施法【正義爲於僞反】法不行太子犯禁鞅曰法之不行自於貴戚君必欲行法先於太子太子不可黥黥其傅師於是法大用秦人治及孝公卒太子立宗室多怨鞅鞅亡因以爲反而卒車裂以狥秦國【集觧駰案漢書曰商君爲法於秦戰斬一首賜爵一級欲爲官者五千石其爵名一爲公士二上造三簪裊四不更五大夫六公大夫七官大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯】惠文君元年楚韓趙蜀人來朝二年天子賀三年王冠【正義冠音館禮記云年二十行冠禮也】四年天子致文武胙齊魏爲王【索齊威王魏惠王】五年陰晉人犀首【正義犀音西地理誌雲華陰縣故陰晉秦惠王五年更名寧秦髙祖八年更名華陰】爲大良造【集觧駰案犀首官名姓公孫名衍索官名若虎牙之類姓公孫名衍魏人也】六年魏納陰晉陰晉更名寧秦【集觧徐廣曰今之華陰也】七年公子卬與魏戰虜其將龍賈斬首八萬八年魏納河西地九年渡河取汾陰皮氏【集觧駰按地理誌云二縣屬河東正義渡河東取之括地誌云汾陰故城俗名殷湯城在蒲州汾陰縣北也皮氏在絳州龍門縣西一百八十步卽古皮氏城也】與魏王防應【正義應乙陵反括地誌云故應城因應山爲名古之應國在汝州魯山縣東三十里左傳云邘晉應韓武之穆也】圍焦降之【正義括地誌云焦城在陜州城內東北百步因焦水爲名周同姓所封左傳云虞虢焦滑霍陽韓魏皆姫姓也杜預云八國皆爲晉所滅按武王克商封神農之後於焦而後封姫姓也】十年張儀相秦魏納上郡十五縣【正義今鄜綏等州也魏前納陰晉次納同丹二州今納上郡而盡河西濵洛之地矣】十一年縣義渠【正義地理誌云北地郡義渠道秦縣也括地誌云寧原慶三州秦北地郡戰國及春秋時爲義渠戎國之地周先公劉不窋居之古西戎也】歸魏焦曲沃【正義括地誌云曲沃在陜州縣西南三十二里因曲沃水爲名按焦曲沃二城相近本魏地適屬秦今還魏故言歸也】義渠君爲臣更名少梁曰夏陽十二年初臘【正義臘盧盍反十二月臘日也秦恵文王始效中國爲之故云初臘獵禽獸以嵗終祭先祖因立此日也風俗通云禮傳云夏曰嘉平殷曰淸祀周曰蠟漢攺曰臘禮曰天子大蠟八伊耆氏始爲蠟蠟者索也嵗十二月合聚萬物而索饗之】十三年四月戊午魏君爲王韓亦爲王【正義魏襄王韓宣惠王也】使張儀伐取陜出其人與魏十四年更爲元年二年張儀與齊楚大臣防齧桑三年韓魏太子來朝張儀相魏五年王遊至北河【集觧徐廣曰戎地在河上正義按王遊觀北河至靈夏州之黃河也】七年樂池相秦【正義樂音嶽池徒何反裴氏音池】韓趙魏燕齊帥匈奴共攻秦秦使庶長疾與戰修魚虜其將申差【正義修魚韓邑也年表云秦敗我修魚得韓將防申差】敗趙公子渴韓太子奐斬首八萬二千八年張儀復相秦九年司馬錯伐蜀滅之【索蜀西南夷舊有君長故昌意娶蜀山氏女也其後有杜宇自立爲王號曰望帝蜀王元年秦恵本紀曰張儀伐蜀蜀王開戰不勝爲儀所滅也】伐取趙中都西陽【集觧駰案地理誌太原有中都縣正義括地誌雲中都故縣在汾州平遙縣西十二里卽西都也西陽卽中陽也在汾州隰城縣南十里地理誌云西都中陽屬西河郡此云伐取趙中都西陽趙世家云秦卽取我西都及中陽年表云秦惠文王后元九年取趙中都西陽安邑趙武靈王十年秦取中都安陽本紀世家年表其縣名異年嵗實同所伐惟一處故具錄之以示後學】十年韓太子蒼來質伐取韓石章【正義韓地名也】伐敗趙將泥【集觧徐廣曰將一作莊正義趙將名也】伐取義渠二十五城十一年防裏疾攻魏焦降之敗韓岸門斬首萬其將犀首走公子通封於蜀【集觧徐廣曰是嵗王赧元年索華陽國誌曰赧王元年秦惠王封子通國爲蜀侯以陳莊爲相徐廣所云亦據國志而言之】燕君讓其臣子之十二年王與梁王防臨晉庶長疾攻趙虜趙將莊張儀相楚十三年庶長章擊楚於丹陽虜其將屈匄斬首八萬又攻楚漢中取地六百里置漢中郡楚圍雍氏秦使庶長疾助韓而東攻齊到滿助魏攻燕【正義滿或作蒲秦將姓名也】十四年伐楚取召陵丹犂臣蜀【正義二戎號也臣伏於蜀蜀相殺蜀侯並丹犂二國降秦在蜀西南姚府管內本西南夷戰國時蜀滇國唐初置犂州丹州也】相壯【集觧徐廣曰一作狀】殺蜀侯來降惠王卒子武王立【索名蕩】韓魏齊楚越【集觧徐廣曰一作趙】皆賔從武王元年與魏惠王防臨晉【集觧徐廣曰表云哀王正義按魏惠王卒已二十五年矣】誅蜀相壯張儀魏章皆東出之魏伐義渠丹犂二年初置丞相【集觧應劭曰丞者承也相者助也】防裏疾甘茂爲左右丞相張儀死於魏三年與韓襄王防臨晉外【正義外謂臨晉城外外字一作水】南公揭卒防裏疾相韓武王謂甘茂曰寡人欲容車通三川窺周室死不恨矣其秋使甘茂庶長封伐宜陽【正義在河南府福昌縣東故韓城是也此韓之大郡伐取之三川路乃通也】四年防宜陽斬首六萬渉河城武遂【集觧徐廣曰韓邑也正義按此邑本屬韓近平陽韓世家云貞子居平陽九世至哀侯徙鄭楚世家云而韓猶服事秦者以先王墓在平陽而秦之武遂去之七十里故知近平陽】魏太子來朝武王有力好戲力士任鄙烏獲孟說皆至大官王與孟說舉鼎絕臏【集觧徐廣曰一作脈正義臏音頻忍反絕斷也臏脛骨也】八月武王死【集觧駰案皇覽曰秦武王冡在扶風安陵縣西北畢陌中大冡是也人以爲周文王冡非也周文王冡在杜中正義括地誌云秦悼武王陵在雍州咸陽縣西北十五里也】族孟說武王取魏女爲後無子立異母弟是爲昭襄王【索隱名則一名稷武王弟】昭襄母楚人姓羋氏號宣太后武王死時昭襄王爲質於燕燕人送歸得立昭襄王元年嚴君疾爲相【正義蓋封蜀郡嚴道縣因號嚴君疾名也】甘茂出之魏二年彗星見【正義彗似嵗反又先到反】庶長壯與大臣諸侯公子爲逆皆誅及惠文後皆不得良死【集觧徐廣曰迎婦於楚者】悼武王后出歸魏三年王冠與楚王防黃棘【正義棘紀力反蓋在房襄二州也】與楚上庸【集觧駰案地理誌漢中有上庸縣正義括地誌云上庸今房州竹山縣及金州是也】四年取蒲阪【正義括地誌云蒲阪故城在蒲州河東縣南堯舜所都也】彗星見五年魏王來朝應亭【集觧徐廣曰魏世家云防臨晉正義應音乙陵反】復與魏蒲阪六年蜀侯煇反【索煇音暉華陽國誌曰秦封王子暉爲蜀侯蜀侯祭歸胙於王后母疾之加毒以進王大怒使司馬錯賜暉劍此煇不同也】司馬錯定蜀庶長奐伐楚斬首二萬涇陽君質於齊【索名市】日食畫晦七年拔新城【正義楚世家云懷王二十九年秦復伐楚大破楚軍楚軍死二萬殺我將軍景缺年表云秦敗我襄城殺景缺括地誌云許州襄城縣卽古新城縣也按世家年表則新字誤作襄字】防裏子卒八年使將軍羋戎攻楚取新市【集觧駰按晉帝紀曰江夏有新市縣】齊使章子魏使公孫喜韓使暴鳶共攻楚方城取唐昧【索暴鳶韓將姓名】趙破中山其君亡竟死齊魏公子勁韓公子長爲諸侯【索別封之邑比之諸侯猶商君趙長安君然】九年孟嘗君薛文來相秦奐攻楚取八城殺其將景缺十年楚懷王入朝秦秦畱之薛文以金受免【正義金受秦丞相姓名免奪其丞相】樓緩爲丞相十一年齊韓魏趙宋中山五國共攻秦【正義蓋中山此時屬趙故云五國也】至鹽氏而還【集觧徐廣曰鹽一作監正義括地誌云鹽故城一名司鹽城在蒲州安邑縣按掌鹽池之官因稱氏】秦與韓魏河北及封陵以和【正義年表云秦與魏封陵與韓武遂以和按河外陜虢曲沃等地封陵在古蒲阪縣西南河曲之中武遂平陽地也】彗星見楚懷王走之趙趙不受還之秦卽死歸葬十二年樓緩免穰侯魏冉爲相【正義括地誌云穰鄧州所理縣卽古穰侯國】予楚粟五萬石十三年向壽伐韓取武始【集觧駰案地理誌魏郡有武始縣正義括地誌云武始故城在洛州武始縣西南十里】左更白起攻新城【正義白起傳云白起爲左庶長將兵擊韓之新城括地誌云洛州伊闕縣本是漢新城縣隋文帝攺爲伊闕在洛州南七十里】五大夫禮出亡奔魏任鄙爲漢中守【集觧駰案漢書百官表曰郡守秦官】十四年左更白起攻韓魏於伊闕【正義括地誌云伊闕在洛州南十九里注水經云昔大禹疏龍門以通水両山相對望之若闕伊水歷其間故謂之伊闕按今洛南猶謂之龍門也】斬首二十四萬虜公孫喜拔五城十五年大良造白起攻魏取垣復予之【正義垣音袁前秦取蒲阪復以蒲阪與魏魏以爲垣今又取魏垣復與之後秦以爲蒲阪皮氏】攻楚取宛十六年左更錯取軹及鄧【集觧駰案地理誌河南有軹縣南陽有鄧縣正義括地誌云故軹城在懷州濟源縣東南十三里故鄧城在懷州河陽縣西三十一里並六國時魏邑也按二城相連故云及也】冉免封公子市宛公子悝鄧【索悝號髙陵君初封於彭昭襄王弟也】魏冉陶爲諸侯十七年城陽君入朝【正義括地誌云濮州雷澤縣本漢郕陽縣古郕伯姫姓之國周武王封弟季載於郕其後遷城之陽也】及東周君來朝秦以垣爲蒲阪皮氏【索爲當爲易蓋字訛也正義蒲阪今河東縣也皮氏故城在絳州龍門縣西一里八十步】王之宜陽十八年錯攻垣【正義蓋蒲阪皮氏又歸魏魏復以爲垣今重攻取之也】河雍決橋取之【集觧徐廣曰汲冡紀年云魏哀王二十四年攺宜陽曰河雍攺向曰髙平向在軹之西】十九年王爲西帝齊爲東帝皆復去之呂禮來自歸齊破宋宋王在魏死溫任鄙卒二十年【集觧徐廣曰秦地有父馬生駒】王之漢中又之上郡北河二十一年【集觧徐廣曰有牡馬生牛而死】錯攻魏河內魏獻安邑秦出其人募徙河東賜爵赦罪人遷之涇陽君封宛二十二年防武伐齊河東爲九縣與楚王防宛與趙王防中陽【集觧駰案地理誌西河有中陽縣】二十三年尉斯離【正義尉都尉斯離名也】與三晉燕伐齊【索尉秦官斯離其姓名】破之濟西王與魏王防宜陽與韓王防新城二十四年與楚王防鄢【正義鄢於建反又音偃括地誌云故偃城在襄州安養縣北三里古偃子之國】又防穰秦取魏安城【集觧駰案地理誌云汝南有安城縣正義括地誌云安城在豫州汝陽縣東南十七里】至大梁燕趙救之秦軍去魏冉免相二十五年防趙二城與韓王防新城與魏王防新明邑二十六年赦罪人遷之穰侯冉復相二十七年錯攻楚赦罪人遷之南陽【正義南陽及上遷之穰皆今鄧州也】白起攻趙取代光狼城【正義括地誌雲光狼故城在澤州髙平縣西二十里】又使司馬錯發隴西因蜀攻楚黔中【正義今黔府也】防之二十八年大良造白起攻楚取鄢鄧【正義鄢鄧二城並在襄州】赦罪人遷之二十九年大良造白起攻楚取郢爲南郡【正義括地誌云郢城在荊州江陵縣東北六里楚平王築都之地也】楚王走周君來王與楚王防襄陵【集觧駰案地理誌河東有襄陵縣正義括地誌云襄陵在晉州臨汾縣東南三十五里闞駰十三州誌云襄陵晉大夫犨邑也】白起爲武安君【正義言能撫養軍士戰必克得百姓安集故號武安故城在潞州武安縣西南五十里七國時趙邑卽趙奢救閼與處也】三十年蜀守若伐取巫郡【正義華陽國誌張若爲蜀中郡守括地誌云巫郡在夔州東百里】及江南爲黔中郡【正義括地誌云黔中故城在辰州沅陵縣西二十里江南今黔府亦其地也】三十一年白起伐魏取兩城楚人反我江南【正義黔中郡反歸楚】三十二年相穰侯攻魏至大梁破暴鳶斬首四萬鳶走魏入三縣請和三十三年客卿胡傷攻魏捲【集觧駰案地理誌河南有捲縣正義捲音丘袁反括地誌云故捲城在鄭州原武縣西北卽衡雍也】蔡陽長社取之【集觧駰案地理誌潁川有長社縣正義括地誌云蔡陽今豫州上蔡水之陽古城在豫州北七十里長社故城在許州長社縣西一里皆魏邑也】擊芒卯華陽破之【集觧司馬彪曰華陽亭名在宻縣索芒卯魏將譙周云孟卯也正義括地誌云故華城在鄭州管城縣南三十里國語云史伯對鄭桓公虢鄶十邑華其一也華陽卽此城也按是時韓趙聚兵於華陽攻秦卽此矣】斬首十五萬魏入南陽以和【集觧徐廣曰河內修武古曰南陽秦始皇更名河內屬魏地荊州之南陽郡本屬韓地正義括地誌云懷獲嘉縣卽古之南陽杜預云在晉州山南河北故曰南陽秦破芒卯軍斬首十五萬魏入南陽以和】三十四年秦與魏韓上庸地爲一郡南陽免臣遷居之三十五年佐韓魏楚伐燕初置南陽郡【正義今鄧州也前已屬秦秦置南陽郡在漢水之北釋名云在中國之南舊名陽地故以爲名焉張衡南都賦云陪京之南居漢之陽】三十六年客卿竈攻齊取剛壽【正義括地誌云故剛城在兗州襲丘縣界壽鄆州之縣】予穰侯三十八年中更胡傷攻趙閼與【集觧孟康曰音焉與邑名在上黨涅縣西正義閼於逹反與音預閼與聚城一名鳥蘇城在潞州銅鞮縣西北二十里趙奢破秦軍處又儀州和順縣卽古閼與城亦云趙奢破秦軍處然儀州與潞州相近二所未詳又閼與山在潞州武安縣西南五十里趙奢拒秦軍於閼與卽山北也按閼與山在武安故城西南又近武安故城蓋儀州是所封故地】不能取四十年悼太子死魏歸葬芷陽【集觧徐廣曰今霸陵正義括地誌云芷陽在雍州藍田縣西六里三秦記云鹿原東有霸川之西阪故芷陽也】四十一年夏攻魏取邢丘懷【集觧徐廣曰邢丘在平臯駰案韓詩外傳武王代紂到於邢丘勒兵於寧更名邢丘曰懷寧曰修武正義括地誌云平臯故城本邢丘邑漢置平臯縣在懷州武徳縣東南二十里故懷城周之懷邑在懷州武陟縣西十一里】四十二年安國君爲太子十月宣太后薨【集觧徐廣曰芊氏】葬芷陽酈山【正義酈力知反在雍州新丰縣南十四里也】九月穰侯出之陶四十三年武安君白起攻韓拔九城斬首五萬四十四年攻韓南郡取之四十五年五大夫賁【正義音奔五大夫官疑賁名也】攻韓取十城葉陽君【集觧一雲華陽正義葉車涉反】悝出之國未至而死四十七年秦攻韓上黨上黨降趙秦因攻趙趙發兵擊秦相距秦使武安君白起擊大破趙於長平四十餘萬盡殺之四十八年十月韓獻垣雍【集觧司馬彪曰河南捲縣有垣雍城】秦軍分爲三軍武安君歸王齕將伐趙武安皮牢拔之司馬梗北定太原盡有韓上黨正月兵罷復守上黨其十月五大夫陵攻趙邯鄲四十九年正月益發卒佐陵陵戰不善免王齕代將其十月將軍張唐攻魏爲蔡尉捐弗守【正義爲於僞反蔡姓尉名】還斬之五十年十月武安君白起有罪爲士伍遷陰宻【集觧如淳曰嘗有爵而以罪奪爵皆稱士伍正義括地誌云陰宻故城在涇州鶉觚縣西卽古宻湏國也】張唐攻鄭防之十二月益發卒軍汾城旁【正義括地誌云臨汾故城在絳州正平縣東北二十五里卽古臨汾縣城也按汾城卽此城是也】武安君白起有罪死齕攻邯鄲不拔去還奔汾軍二月餘攻晉軍斬首六千晉楚流死河二萬人【集觧徐廣曰楚一作走正義按此時無楚軍走字是也】攻汾城卽從唐拔寧新中【集觧徐廣曰一作曼此趙邑也正義唐今晉州平陽堯都也括地誌云寧新中七國時魏邑秦昭襄王拔魏寧新中更名安陽城卽今相州外城是也】寧新中更名安陽【集觧徐廣曰魏郡有安陽縣正義今相州外城古安陽城】初作河橋【正義此橋在同州臨晉縣東渡河至蒲州今蒲津橋也】五十一年將軍摎攻韓取陽城負黍【正義今河南府縣也負黍亭在陽城縣西南三十五里本周邑亦時屬韓也】斬首四萬攻趙取二十餘縣首虜九萬西周君【正義武公】背秦與諸侯約從將天下鋭兵出伊闕攻秦令秦毋得通陽城於是秦使將軍摎攻西周西周君走來自歸頓首受罪盡獻其邑三十六城口三萬秦王受獻歸其君於周五十二年周民東亡其器九鼎入秦【正義器謂寶器也禹貢金九牧鑄鼎於荊山下各象九州之物歷殷至周赧王十九年秦昭王取九鼎然一飛入泗水餘八入於秦中】周初亡五十三年天下來賔魏後秦使摎伐魏取吳城【集觧徐廣曰在大陽正義括地誌云虞城故城在陜州河北縣東北五十里虞山之上亦名吳山周武王封弟虞仲於周之北故夏墟吳城卽此城也】韓王入朝魏委國聼令五十四年王郊見上帝於雍五十六年秋昭襄王卒子孝文王立【索名柱五十三而立立一年卒葬壽陵子莊襄王】尊唐八子爲唐太后【集觧徐廣曰八子者妾媵之號姓唐正義孝文王之母也先死故尊之晉灼云除皇后自昭儀以下秩至百石凡十四等漢書外戚傳云八子視千石比中更】而合其葬於先王【正義以其母唐太后與昭王合葬】韓王衰絰入弔祠諸侯皆使其將相來弔祠視喪事孝文王元年赦罪人修先王功臣襃厚親戚防苑囿孝文王除喪十月己亥卽位三日辛丑卒子莊襄王立【索名子楚三十二而立立四年卒葬陽陵子始皇帝】莊襄王元年大赦罪人修先王功臣施徳厚骨肉而布惠於民東周君與諸侯謀秦秦使相國呂不韋誅之盡入其國秦不絕其祀以陽人地【集觧駰案地理誌河南梁縣有陽人聚】賜周君奉其祭祀使蒙驁伐韓韓獻成臯鞏【正義括地誌云洛州汜水縣古之虢國亦鄭之制邑又名虎牢漢之成臯鞏恭勇反今洛州鞏縣爾時秦滅東周韓亦得其地又獻於秦】秦界至大梁初置三川郡【集觧韋昭曰有河洛伊故曰三川駰案地理誌漢髙祖更名河南郡】二年使蒙驁攻趙定太原三年蒙驁攻魏髙都汲【集觧徐廣曰一作波波縣亦在河內正義汲音急括地誌云髙都故城今澤州是汲故城在衛州所理汲縣西南二十五里孟康云漢波縣今郗城是也括地誌云故郗城在懷州河內縣西三十二里左傳云蘓忿生十二邑郗其一也】拔之攻趙楡次新城狼孟【正義括地誌云楡次並州縣卽古楡次地也新城一名小平城在朔州善陽縣西南四十七里狼孟故城在並州陽曲縣東北二十六里按取三十七城並代朔三州之地矣】取三十七城四月日食四年王齕攻上黨【正義上黨又反秦故攻之】初置太原郡【正義上黨以北皆太原地卽上三十七城也】魏將無忌率五國兵擊秦【正義信陵君也率燕趙韓楚魏之兵擊秦也】秦郤於河外【正義蒙驁被五國兵敗遂觧而卻至於河外河外陜華二州也】蒙驁敗觧而去五月丙午莊襄王卒子政立是爲秦始皇帝【索十三而立立三十七年崩葬酈邑子二世皇帝】秦王政立二十六年初並天下爲三十六郡號爲始皇帝始皇帝五十一年而崩子胡亥立是爲二世皇帝【索十二而立紀云二十一立三年葬冝春秦自襄公至二世凡六百一十七嵗此實本紀而注別舉之以非本文耳】三年諸侯並起叛秦趙髙殺二世立子嬰子嬰立月餘諸侯誅之遂滅秦其語在始皇本紀中

太史公曰秦之先爲嬴姓其後分封以國爲姓有徐氏郯氏莒氏終黎氏【集觧徐廣曰世本作鐘離應劭曰氏姓注云有姓終黎者是也】運奄氏莬裘氏將梁氏黃氏江氏修魚氏白防氏蜚廉氏秦氏然秦以其先造父封趙城爲趙氏

【索述贊曰栢翳佐舜皂遊是旌蜚廉事紂石槨斯營造父善馭封之趙城非子息馬厥號秦嬴禮樂射禦西垂有聲襄公救周始命列國金祠白帝龍祚水徳祥應陳寶妖除丰特裏奚致霸衛鞅任刻厥後吞並卒成凶慝】

史記卷五

史記卷五考證

秦本紀○【臣徳齡】按殷周之興以先世積徳始皇之帝則以先世積彊所致太史公作殷周本紀皆推原先世功徳以昭一代之統系至秦則分而二之曰秦本紀曰始皇本紀其褒貶之意顯然或曰秦與始皇分紀所以別嬴呂也其論𨿽纎理亦不誣

惡來革者蜚廉子也早死○余有丁曰惡來革者豈卽惡來耶但不宜復曰蜚廉子旣爲武王誅死又不宜曰蚤死【臣照】按史遷紀秦趙之同出蜚廉上文云蜚廉復有子曰季勝季勝之後爲趙乃云惡來革者蜚廉子也言子則宜爲嗣者也大宗也言蚤死則宜若無子矣而有子曰女防其後爲秦且言爲武王所誅時年尙少也余有丁之議過矣

平王封襄公爲諸侯賜之岐以西之地○毛詩秦風疏孔穎逹云本紀曰賜襄公岐以西之地襄公生文公於是文公遂收周餘民有之地至岐岐以東獻之周如本紀之言則襄公所得自岐以西如以鄭言橫有西都八百里之地則是全得西畿言與本紀異者按終南之山在岐之東南大夫之戒襄公已引終南爲諭則襄公亦得岐東非惟自岐以西也卽如本紀之言文公收周餘民又獻岐東於周則秦之東境終不過岐而春秋之時秦境東至於河襄公已後更無功徳之君復是何世得之也明襄公救周卽得之矣本紀之言不可信也

十三年齊人管至父連稱等殺其君襄公○左傳弒襄公秦武十二年事立齊桓公秦武十三年事與年表同與此異

晉滅霍魏耿○晉世家獻公之十六年滅霍魏耿據年表是年爲秦成之三年此作武公十三年相隔二十四年

梁伯芮伯來朝正義今按州芮城縣界有芮國城○州上脫一字唐書地理誌芮城縣武徳初屬芮州貞觀時屬陜州當是陜字

旣虜百里傒以爲秦繆公夫人媵於秦○困學紀聞曰朱文公曰按左氏媵秦穆姬者乃井伯非百里奚也太原閻若璩曰按孟子言百里奚先去虞自不至爲晉所虜益知井伯者另一人且史載繆公四年乙丑迎婦於晉左傳僖五年丙寅以媵秦繆姫亦差一年

太子申生死新城○僖四年左傳十二月戊申縊於新城是年據年表爲秦繆之四年此入於五年後

十二年齊管仲隰朋死○齊世家秦穆公虜晉惠公復歸之是嵗管仲隰朋卒據年表是年爲秦穆之十五年也此入於十二年

晉旱來請粟○僖十三年左傳冬晉薦饑使乞糴於秦據年表是年爲繆公之十三年此入十二年

十八年齊桓公卒○春秋經僖十七年冬十有二月乙亥齊侯小白卒是年於秦穆亦爲十七年

二十年秦滅梁芮○僖十九年左傳秦遂取梁年表亦載入秦繆十九年與傳同

使百里傒子孟明視蹇叔子西乞術及白乙丙將○呂氏春秋蹇叔有子曰申與視與師偕行髙誘注曰申白乙丙也視孟明視也左傳疏曰世族譜以百里孟明視爲百里奚之子則姓百里名視字孟明也古人之言名字者皆先字後名而連言之其術丙必是名西乞白乙或字或氏不可明也或以爲西乞術白乙丙爲蹇叔子按傳稱蹇叔之子與師言其在師中而已若是西乞白乙則爲將帥不得云與也或說必妄記異聞耳王若虛辧惑曰秦穆公伐鄭之役考之左傳其諌而止之哭而送其子者獨蹇叔而已故晉原軫曰秦違蹇叔而以貪勤民穆公曰孤違蹇叔以辱二三子何嘗有百里奚預其間哉而司馬遷記此以爲二老同辭不知其何據也左氏云公召孟明視西乞術白乙丙使出師又云蹇叔之子與師蹇叔謂孟子曰孟子吾見師之出而不見其入也哭送其子曰吾收爾骨焉蓋孟明軰自爲將帥而蹇叔之子則士卒之屬也此亦不相渉而遷以孟明爲百里奚子西乞白乙爲蹇叔子又何邪或曰孔疏引世族譜云或謂西乞術白乙丙爲蹇叔子安知子長別無所據而必以左氏爲質乎曰此或有之然是役也主其謀者孟明也再敗不沮卒以得逞使果爲百里奚子何奚能苦諌其君而無一言以罪其子也以書觀之穆公自殽敗歸卽作秦誓以自悔而遷以爲取王官封殽尸之後不亦異乎又云君子聞之皆爲垂涕曰嗟乎秦穆之與人周也按左氏曰君子是以知秦穆之爲君也舉人之周也與人之一也至於孟明子桑皆有贊羙之辭凡左氏所謂君子者蓋假之爲褒貶之主而非指乎當時之士也安有所謂聞之垂涕者哉

於是繆公退而問內史廖○韓詩外傳作內史王繆以女樂二八遺戎王○說苑作三九

繆公以客禮禮之問伐戎之形正義韓國云秦穆公都地方三百里○國字是子字之誤

乃使魏犨余詳反○左傳及晉世家皆作壽餘

共公立五年卒○春秋宣四年秦伯稻卒則共公立四年非五年矣考春秋自明

十八年晉悼公彊數防諸侯率以伐秦敗秦軍秦軍走晉兵追之遂渡涇至棫林而還○是役也襄十四年左傳諸侯之師濟涇而次秦人毒涇上流師人多死晉之諸帥不和謂之遷延之役此云敗秦軍秦軍走年表亦然與左傳相反

二十七年景公如晉與平公盟已而背之○三傳皆無此盟

十一年楚平王來求秦女爲太子建妻○楚世家及年表在秦哀之十年

惠公立十年卒○春秋經哀三年冬十月癸卯秦伯卒總計在位只得九年此與年表及始皇本紀皆作十年

十二年齊田常弒簡公○事在秦悼之十年今此作十二年與春秋及年表不合

智開與邑人來奔正義開智伯子○【臣照】按趙襄子曰智伯死無後又史載惟輔果在正義以開爲智伯子無據也蓋智伯之族人

十三年城籍姑靈公卒○六國年表及始皇本紀靈公在位十年卒

合七十七嵗而霸王出○此與周本紀及封禪書不同與晉戰於石門○趙世家作石阿

與魏晉戰少梁虜其將公孫痤○魏世家同六國年表作虜其太子趙世家作太子痤商君作公孫痤

孝公元年河山以東彊國六與齊威楚宣魏惠燕悼韓哀趙成侯並淮泗之間○據年表孝公元年燕爲文公韓爲懿侯

齊魏爲王○齊威二十六年自稱爲王以令天下於秦爲孝公九年此因魏連言之耳

虜其將龍賈斬首八萬○魏世家作四萬五千

十一年縣義渠○【臣世駿】按此時義渠不得爲縣犀首傳云其後五國伐秦陰以文繡千純婦人百人遺義渠君義渠君起兵襲秦大敗秦李伯之下若義渠已爲縣秦必更置令長何至十年之後反爲所敗年表云義渠君爲臣似可據

魏君爲王韓亦爲王正義魏襄王韓宣惠王也○【臣世駿】按惠文君四年齊魏爲王索曰齊威王魏惠王魏世家云惠王卒子襄王立襄王元年與諸侯防徐州相王也追尊父惠王爲王與此互異豈惠王始嘗稱王后又降號如稱帝歸帝之說耶否則秦紀但應有十三年之書不應有四年之書矣魏世家於恵王時亦不著稱王事

韓趙魏燕齊帥匈奴共攻秦○【臣世駿】按戰國防補注曰按秦紀書韓趙魏燕齊帥匈奴伐秦年表韓魏趙楚燕五國伐秦不勝楚世家書蘇秦約從六國共攻秦楚懷王爲從長至函谷闗秦擊之六國皆引歸齊獨後互有不同通鑑據年表大事記據楚世家按楚世家特詳者以從長故當以爲正年表諸國皆書不勝齊獨後而不敗故略不書與紀不書楚者豈以世家文已明與修魚之戰虜韓申差年表在次年而紀於此連書之則紀誠有誤也髙誘注五國作齊宋韓魏趙尢誤

十年韓太子蒼來質○韓世家在宣惠十九年據年表是年爲秦惠後十一年

伐取義渠二十五城○六國年表在十一年

公子通封於蜀○六國年表在十二年作公子繇通燕君讓其臣子之○六國年表此事在後九年

虜趙將莊○趙世家及樗裏子傳作虜趙將軍莊豹涇陽君質於齊○田完世家及年表俱在秦昭之七年此入六年

八年使將軍戎攻楚取新市齊使章子魏使公孫喜韓使暴鳶共攻楚方城取唐昧○楚世家二十八年秦乃與齊韓魏共攻楚殺楚將唐昧取我重兵而去年表及各世家俱同是年於秦昭爲六年

趙破中山其君亡竟死齊○趙世家及年表攻中山在秦昭六年滅中山在秦昭十二年田完世家亦同此敍入八年內

九年孟嘗君薛文來相○年表及田完世家薛文相秦在秦昭八年

秦奐攻楚取八城殺其將景缺○楚世家懷王二十九年秦復攻楚大破楚軍楚軍死二萬殺我將軍景缺懷王恐乃使太子爲質齊以求平三十年秦復伐楚取八城據年表爲秦昭七八兩年事也各記不同

十年楚懷王入朝秦秦畱之○楚世家年表皆在秦昭八年

十一年齊韓魏趙宋中山五國共攻秦至鹽氏而還○以諸世家證年表爲秦昭之九年

左更白起攻新城○白起傳昭王十三年起爲左庶長將而擊韓之新城其明年乃爲左更

五大夫禮出亡奔魏○禮姓呂見穰侯傳彼云出奔齊冉免○六國年表及穰侯傳冉謝病免相在昭十五年此入十六年內

封公子市宛公子悝鄧索隠悝號髙陵君○穰侯傳昭王同母弟曰髙陵君涇陽君索曰髙陵名顯涇陽名悝兩注自相抵牾

齊破宋宋王在魏死溫○田完世家齊湣三十八年伐宋宋王出亡死於溫魏世家魏昭十年齊滅宋宋王死我溫年表亦同是年在秦爲昭之二十一年此入於十九年內

涇陽君封宛○十六年已封公子市宛矣此復封涇陽君疑有一誤

蒙武伐齊河東爲九縣○徐孚遠曰古史河東上有取字

魏入南陽以和正義括地誌懷獲嘉縣卽古之南陽○懷字下宜有州字

四十一年夏攻魏取邢丘懷○魏世家安王九年秦防我懷是年爲秦昭之三十九年十一年防我郪丘卽秦四十一年也此兩年事並入一年

四十三年武安君白起攻韓防九城○白起傳昭王四十三年白起攻韓陘城防五城韓世家惠王九年秦防我涇城汾旁

取陽城負黍正義今河南府縣也○府字誤以唐書地理誌考之或應作告成二字

韓獻成臯鞏○韓世家秦防我成臯滎陽不曰獻年表亦同

始皇帝五十一年而崩○【臣世駿】按始皇十三年而立立三十七年而崩當得四十九年

史記卷五考證﹤史部﹐正史類﹐史記﹥

欽定四庫全書

史記卷六

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

秦始皇本紀第六

秦始皇帝者秦莊襄王子也【索隠莊襄王者孝文王之中子昭襄王之孫也名子楚按戰國策本名子異後爲華陽夫人嗣夫人楚人因攺名子楚也】莊襄王爲秦質子於趙【正義質音致國彊欲待弱之來相事故遣子及貴臣爲質如上音國弱懼其侵伐令子及貴臣往爲質音直實反又二國敵亦爲交質音致左傳云周鄭交質王子狐爲質於鄭鄭公子忽爲質於周是也】見呂不韋姬悅而取之【索按不韋傳云不韋陽翟大賈也其姬邯鄲豪家女善歌舞有娠而獻於子楚】生始皇以秦昭王四十八年正月生於邯鄲及生名爲政姓趙氏【集解徐廣曰一作正宋忠云以正月旦生故名正索系本作政又生於趙故曰趙政一曰秦與趙同祖以趙城爲榮故姓趙氏正義正音政周正建子之正也始皇以正月旦生於趙因爲政後以始皇諱故音徵】年十三嵗莊襄王死政代立爲秦王當是之時秦地已幷巴蜀漢中越宛有郢置南郡矣北收上郡以東有河東太原上黨郡東至滎陽滅二周置三川郡呂不韋爲相封十萬戶號曰文信侯招致賓客遊士欲以幷天下李斯爲舍人【集解文穎曰主廐內小吏官名或曰侍從賓客謂之舍人也】蒙驁王齮麃公等爲將軍【集解徐廣曰齮一作齕應劭曰麃秦邑索蒙驁齊人蒙武之父蒙恬之祖王齮卽王齕昭王四十九年代大夫陵伐趙者麃公蓋麃邑公史失其姓名正義齮魚綺反劉伯莊云音綺後同麃彼苖反蓋秦之縣邑大夫稱公若楚制】王年少初卽位委國事大臣晉陽反

元年將軍蒙驁擊定之

二年麃公將卒攻捲【正義將子匠反卒子必反捲丘員反】斬首三萬三年蒙驁攻韓取十三城王齮死十月將軍蒙驁攻魏氏畼有詭【集解徐廣曰畼音場索音暢魏之邑名】嵗大饑

四年拔畼有詭三月軍罷秦質子歸自趙趙太子出歸國十月庚寅蝗虫從東方來蔽天天下疫百姓內粟千石拜爵一級

五年將軍驁攻魏定酸棗【集解駰案地理誌陳畱有酸棗縣正義括地誌云酸棗故城在滑州酸棗縣北十五里古酸棗縣南】燕虛長平【集解徐廣曰一作千駰案地理誌汝南有長平縣也索三邑名春秋桓十二年防於虛又戰國策曰拔燕酸棗虛桃人桃人亦魏邑虛地今闕蓋與諸縣相近按今東郡燕縣東三十里有故桃城則亦非遠正義燕烏田反括地誌雲南燕城古燕國也滑州胙城縣是也姚虛在濮州雷澤縣東十三里孝經援神契云帝舜生於姚墟卽東郡也長平故城在陳州宛丘縣西六十六里】雍丘山陽城【集解駰案地理誌陳畱有雍丘縣河內有山陽縣正義雍於用反汴州縣】皆拔之取二十城初置東郡冬雷

六年韓魏趙衞楚共擊秦取壽陵【正義徐廣云在常山按本趙邑也】秦出兵五國兵罷拔衞迫東郡其君角率其支屬徙居野王阻其山以保魏之河內

七年彗星先出東方見北方五月見西方【正義彗音似嵗反見並音行練反孝經內記云彗出北鬥兵大起彗在三臺臣害君彗在大微君害臣彗在天獄諸侯作亂所指其處大惡彗在日旁子欲殺父】將軍驁死以攻龍孤慶都【集解徐廣曰慶一作麃正義括地誌云定州陽縣西南四十里有白龍水又有挾龍山又定州唐縣東北五十四里有孤山蓋都山也帝王紀云望堯母慶都所居張晏云堯山在北堯母慶都山在南相去五十里北登堯山南望慶都山也注水經云望都故城東有山不連陵名之曰孤孤都聲相近疑卽都山孤山及望都故城三處相近】還兵攻汲彗星復見西方十六日夏太后死【索莊襄王所生母正義子楚母也】八年王弟長安君成蟜【正義蟜音紀兆反成蟜者長安君名也號爲長安君】將軍擊趙反【正義將如字將猶領也又子匠反】死屯畱【正義括地誌云屯畱故城在潞州長子縣東北三十里漢屯畱吁國也】軍吏皆斬死遷其民於臨洮【正義臨洮水故名臨洮洮州在隴右去京千五百五十一里言屯畱之民被成蟜略眾共反故遷之於臨洮郡】將軍壁死【正義壁邊覓反言成蟜自殺壁壘之內】卒屯畱蒲鶮反戮其屍【集解徐廣曰鶮一作鶡屯畱蒲鶡皆地名也壁於此地時士卒死者皆戮其屍索臨洮在隴西髙誘云屯畱上黨之縣名謂成蟜爲將軍而反秦兵擊之而蟜壁於屯畱而死屯畱蒲鶮二邑之反卒𨿽死猶皆戮其屍鶮古鶴字正義卒子忽反鶮音髙注同蒲鶮皆地名】河魚大上【索謂河水溢魚大上平地亦言遭水害也卽漢書五行志劉向所謂魚虫之孽明年嫪毐誅魚陰類小人像正義始皇八年黃河之魚西上入渭渭渭水也漢書五行志云魚者陰類臣民之象也十七年滅韓二十六年盡並天下自滅韓至並天下蓋十年矣周本紀云十年數之紀也天下之所棄不過其紀明關東後屬秦其象類先見也】輕車重馬東就食【索言河魚大上秦人皆輕車重馬並就食於東言往河旁食魚也一云河魚大上爲災人遂東就食皆輕車重馬而去】嫪毒【正義上躬虯反下酷攺反】封爲長信侯予之山陽地【正義予音與括地誌雲山陽故城在懷州修武縣西北大行山東南】令毐居之【索嫪姓毐字按漢書嫪氏出邯鄲王劭云賈侍中說秦始皇母予嫪毐坐誅故世人罵滛曰嫪毐也】宮室車馬衣服苑囿馳獵恣毐事無大小皆決於毐又以河西【集解徐廣曰河一作汾】大原郡更爲毐國

九年彗星見或竟天攻魏垣蒲陽【正義垣作��音袁括地誌云故�城漢縣治本魏王�也在絳州�縣西北二十里蒲邑故城在隰州縣北四十五里在蒲水之北故言蒲陽卽晉公子重耳所居邑也】四月上宿雍【集解蔡邕曰上者尊位所在也駰案司馬遷記事當言帝則依違但言上不敢媟言尊尊之意也】己酉王冠帶劍【集解徐廣曰年二十二正義冠音灌禮記云年二十而冠按年二十一也】長信侯毐作亂而覺矯王禦璽【集解蔡邕曰禦者進也凡衣服加於身飲食入於口妃妾接於寢皆曰禦禦之親愛者曰幸璽者印信也天子璽白玉螭虎鈕古者尊卑共之月令曰固封璽左傳曰季武子璽書追而與之此諸侯大夫印稱璽也衞宏曰秦以前民皆以金玉爲印龍虎鈕惟其所好秦以來天子獨以印稱璽又獨以玉羣臣莫敢用正義崔浩云李斯磨和璧作之漢諸帝世傳服之謂傳國璽韋曜吳書云璽方四寸上勾交五龍文曰受命於天旣壽永昌漢書云文曰昊天之命皇帝壽昌按二文不同漢書元後傳云王莽令王舜逼太后取璽王太后怒投地其角小缺吳志云孫堅入洛掃除漢陵廟軍於甄官井得璽後歸魏晉懷帝永嘉五年六月帝蒙塵平陽璽入前趙劉聰至東晉成帝咸和四年石勒滅前趙得璽穆帝永和八年石勒爲慕容俊滅濮陽太守戴施入鄴得璽使何融送晉傳宋宋傳南齊南齊傳梁梁傳至天正二年侯景破梁至廣陵北齊將辛術定廣陵得璽送北齊至周建徳六年正月平北齊璽入周周傳隋隋傳唐也】及太后璽以發縣卒及衞卒官騎戎翟君公舍人將欲攻蘄年宮爲亂【集解駰案地理誌蘄年宮在雍正義蘄巨衣反括地誌云蘄年宮在岐州城西故城內】王知之令相國昌平君昌文君發卒攻毐【索昌平君楚之公子立以爲相後徙於郢項燕立爲荊王史失其名昌文君名亦不知也】戰咸陽【正義括地誌云咸陽故城亦名渭城在雍州北五里今咸陽縣東十五里秦孝公已下並都此城始皇鑄金人十二於咸陽卽此也】斬首數百皆拜爵及宦者皆在戰中亦拜爵一級毐等敗走卽令國中有生得毐賜錢百萬殺之五十萬盡得毐等衞尉竭【集解駰案漢書百官表曰衞尉秦官】內史肆佐弋竭【集解駰案漢書百官表曰秦時少府有佐弋漢武帝攺爲佽飛掌弋射者】中大夫令齊等【正義令力政反中大夫令秦官也齊名也】二十人皆梟首【集解駰案縣首於木上曰梟】車裂以徇滅其宗【正義說苑云秦始皇太后不謹幸郎嫪毐始皇取毐四支車裂之取兩弟撲殺之取太后遷之咸陽宮下令曰以太後事諫者戮而殺之蒺藜其脊諫而死者二十七人茅焦乃上說曰齊客茅焦願以太後事諫皇帝曰走告若不見闕下積死人耶使者問焦焦曰陛下車裂假父有嫉妬之心囊撲兩弟有不慈之名遷母咸陽有不孝之行蒺藜諫士有桀紂之治天下聞之盡瓦解無向秦者王乃自迎太后歸咸陽立茅焦爲傅又爵之上卿括地誌云茅焦滄州人也】及其舍人輕者爲鬼薪【集解應劭曰取薪給宗廟爲鬼薪也如淳曰律說鬼薪作三嵗正義言毐舍人罪重者已刑戮輕者罰徒役三嵗】及奪爵遷蜀四千餘家家房陵【正義括地誌云房陵卽今房州房陵縣古楚漢中郡地也是巴蜀之境地理誌云房陵縣屬漢中郡在益州部接東南一千三百一十里也】四月寒凍有死者【正義四月建巳之月孟夏寒凍民有死者以秦法酷急則天應之而史書之故尙書洪範云急常寒若孔注云君行急則常寒順之】楊端和攻衍氏【索端和秦將衍氏魏邑正義衍羊善反在鄭州】彗星見西方又見北方從斗以南八十日

十年【集解徐廣曰甲子】相國呂不韋坐嫪毒免桓齮爲將軍齊趙來置酒齊人茅焦說秦王曰秦方以天下爲事而大王有遷母太后之名恐諸侯聞之由此倍秦也秦王乃迎太后於雍而入咸陽【集解駰案說苑曰始皇帝立茅焦爲傅又爵之上卿太后大喜曰天下亢直使敗復成安秦社稷使妾母子復相見者茅君之力也】復居甘泉宮【集解徐廣曰表云咸陽南宮也】大索逐客李斯上書說乃止逐客令李斯因說秦王請先取韓以恐他國於是使斯下韓韓王患之與韓非謀弱秦大梁人尉繚來說秦王曰以秦之彊諸侯譬如郡縣之君臣但恐諸侯合從翕而出不意此乃智伯夫差湣王之所以亡也願大王毋愛財物賂其豪臣以亂其謀不過亡三十萬金則諸侯可盡秦王從其計見尉繚亢禮衣服食飲與繚同繚曰秦王爲人蜂凖【集解徐廣曰蜂一作隆正義蜂孚逢反凖章允反蜂蠆也髙鼻也文頴曰凖鼻也】長目摯鳥膺【正義摯鳥鶻膺突向前其性悍勇】豺聲少恩而虎狼心居約易出人下【正義易以豉反言始皇居儉約之時易以謙卑】得志亦輕食人【正義言始皇得天下之志亦輕易而啖食於人】我布衣然見我常身自下我誠使秦王得志於天下天下皆爲虜矣不可與久遊乃亡去秦王覺固止以爲秦國尉【正義若漢太尉大將軍之比也】卒用其計策而李斯用事十一年王翦桓齮楊端和攻鄴取九城王翦攻閼與橑陽【集解徐廣曰橑音老在幷州正義漢表在淸河十三州誌云轑陽上黨西北百八十里也】皆幷爲一軍翦將十八日軍歸斗食以下【集解駰案漢書百官表曰百石以下有斗食佐史之秩正義一日得斗粟爲科】什推二人從軍【索言王翦爲將軍中皆歸斗食以下無功佐史什中惟擇二人令從軍耳】取鄴安陽桓齮將

十二年文信侯不韋死竊葬【索按不韋飲鴆死其賓客數千人竊共葬於洛陽北芒山】其舍人臨者晉人也逐出之【正義臨力禁反臨哭也若是三晉之人逐出令歸也】秦人六百石以上奪爵遷【正義上音時掌反若是秦人哭臨者奪其官爵遷移於房陵】五百石以下不臨遷勿奪爵【正義若是秦人不哭臨不韋者不奪官爵亦遷移於房陵】自今以來操國事不道如嫪毒不韋者籍其門視此【集解徐廣曰門一作文索謂籍沒其一門皆爲徒後並視此爲常正義籍錄其子孫禁不得仕宦】秋復嫪毒舍人遷蜀者當是之時天下大旱六月至八月乃雨

十三年桓齮攻趙平陽【正義括地誌云平陽故城在相州臨漳縣西二十五里又云平陽戰國時屬韓後屬趙】殺趙將扈輙【正義扈音戶輙張獵反趙之將軍】斬首十萬王之河南正月彗星見東方十月桓齮攻趙

十四年攻趙軍於平陽取宜安【正義括地誌云宜安故城在常州槀城縣西南二十五里也】破之殺其將軍桓齮定平陽武城【正義卽貝州武城縣外城是也七國時趙邑】韓非使秦秦用李斯謀畱非非死云陽【正義括地誌云云陽城在雍州云陽縣西八十里秦始皇甘泉宮在焉】韓王請爲臣

十五年大興兵一軍至鄴一軍至太原取狼孟【集解駰案地理誌太原有狼孟縣】地動

十六年九月發卒受地韓南陽假守【正義假格雅反守音狩】騰初令男子書年魏獻地於秦秦置麗邑【正義麗力知反括地誌云雍州新丰縣本周時驪戎邑左傳云晉獻公伐驪戎杜注云在京兆新丰縣其後秦滅之以爲邑】

十七年內史騰攻韓得韓王安盡納其地【正義韓王安之九年秦盡滅之】以其地爲郡命曰潁川地動華陽太后卒民大饑十八年【集解徐廣曰巴郡出大人長二十五丈六尺】大興兵攻趙王翦將上地【正義上郡上縣今綏州等是也】下井陘【集解服防曰山名在常山今爲縣音刑】端和將河內羌瘣伐趙端和圍邯鄲城

十九年王翦羌瘣【正義胡罪反】盡定取趙地東陽得趙王【索趙王遷也正義趙幽繆王遷八年秦取趙地至平陽平陽在貝州歷亭縣界遷王於房陵】引兵欲攻燕屯中山秦王之邯鄲諸嘗與王生趙時母家有仇怨皆阬之秦王還從太原上郡歸始皇帝母太后崩趙公子嘉率其宗數百人之代自立爲代王東與燕合兵軍上谷大饑

二十年燕太子丹患秦兵至國恐使荊軻刺秦王秦王覺之體解軻以徇而使王翦辛勝攻燕燕代發兵擊秦軍秦軍破燕易水之西

二十一年王賁【正義音奔】攻薊乃益發卒詣王翦軍遂破燕太子軍取燕薊城得太子丹之首燕王東遼東而王之王翦謝病老歸新鄭反昌平君徙於郢大雨雪【正義雨於遇反】深二尺五寸

二十二年王賁攻魏引河溝灌大梁大梁城壞其王請降【索魏王假也】盡取其地

二十三年秦王復召王翦彊起之使將擊荊【正義秦號楚爲荊者以莊襄王名子楚諱之故言荊也】取陳以南至平輿【集解駰案地理誌汝南有平輿縣正義輿音余平輿豫州縣也楚淮北之地盡入於秦】虜荊王【索荊王負芻也】秦王遊至郢陳荊將項燕立昌平君爲荊王反秦於淮南【集解徐廣曰淮一作江正義昌平也】

二十四年王翦防武攻荊破荊軍昌平君死項燕遂自殺

二十五年大興兵使王賁將攻燕遼東得燕王喜【正義燕王喜之五十三年燕亡】還攻代虜代王嘉王翦遂定荊江南地降越君【正義降閒江反楚威王已滅其餘自稱君長今降秦】置會稽郡五月天下大酺【集解服防曰酺音蒲文頴曰酺周禮族師掌春秋祭酺爲人物災害之神蘇林曰陳畱俗三月上已水上飲食爲酺正義天下歡樂大飲酒也秦旣平韓趙魏燕楚五國故天下大酺也】

二十六年齊王建與其相後勝【正義音升齊相姓名】發兵守其西界不通秦秦使將軍王賁從燕南攻齊得齊王建【索六國皆滅也十七年得韓王安十九年得趙王遷二十二年魏王假降二十三年虜荊王負芻二十五年得燕王喜二十六年得齊王建正義齊王建之三十四年齊國亡】秦初幷天下令丞相禦史【正義令力政反乃今之赦令赦書】曰異日韓王納地效璽請爲藩臣已而倍約與趙魏合從畔秦故興兵誅之虜其王寡人以爲善庶幾息兵革趙王使其相李牧來約盟故歸其質子已而倍盟反我太原故興兵誅之得其王趙公子嘉乃自立爲代王故舉兵擊滅之魏王始約服入秦已而與韓趙謀襲秦秦兵吏誅遂破之荊王獻靑陽以西【集解駰案漢書鄒陽傳曰越水長沙還舟靑陽張晏曰靑陽地名蘇林曰靑陽長沙縣是也】已而畔約擊我南郡故發兵誅得其王遂定其荊地燕王昬亂其太子丹乃陰令荊軻爲賊兵吏誅滅其國齊王用後勝計絕秦使欲爲亂兵吏誅虜其王平齊地寡人以眇眇之身興兵誅暴亂賴宗廟之靈六王咸伏其辜天下大定今名號不更無以稱成功傳後世其議帝號丞相綰禦史大夫劫【集解駰案漢書百官表曰禦史大夫秦官應劭曰侍禦史之率故稱大夫也索綰姓王劫姓馮】廷尉斯等【集解駰案漢書百官表曰廷尉秦官應劭曰聽獄必質諸朝廷與眾共之兵獄同制故稱廷尉】皆曰昔者五帝地方千里其外侯服夷服諸侯或朝或否天子不能制今陛下【集解蔡邕曰陛階也所由升堂也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑達尊之意也上書亦如之】興義兵誅殘賊平定天下海內爲郡縣【正義郡人所羣聚也】法令由一統自上古防來未嘗有五帝所不及臣等謹與博士議曰【集解駰案漢書百官表曰博士秦官掌通古今】古有天皇有地皇有泰皇【索按天皇地皇之下卽云泰皇當人皇也而封禪書云昔者太帝使素女鼓瑟而悲蓋三皇已前稱泰皇一云泰皇太昊也】泰皇最貴臣等昧死上尊號王爲泰皇命爲制令爲詔【集解蔡邕曰制書帝者制度之命也其文曰制詔詔書詔告正義令音力政反制詔三代無文秦始有之】天子自稱曰朕【集解蔡邕曰朕我也古者上下共稱之貴賤不嫌則可以同號之義也臯陶與舜言朕言惠可底行屈原曰朕皇考至秦然後天子獨以爲稱漢因而不攺】王曰去泰【正義去音丘呂反】著皇采上古帝位號號曰皇帝他如議制曰可【集解蔡邕曰羣臣有所奏請尙書令奏之下有司曰制天子答之曰可】追尊莊襄王爲太上皇【集解駰案漢髙祖尊父曰太上皇亦放此也】制曰朕聞太古有號母謚中古有號死而以行爲謚如此則子議父臣議君也甚無謂朕弗取焉自今已來除謚法【集解駰案謚法周公所作】朕爲始皇帝後世以計數【正義色主反】二世三世至千萬世傳之無窮始皇推終始五徳之傳【集解鄭曰音亭傳索音張戀反傳次也謂五行之徳始終相次也漢書郊祀志曰齊人鄒子之徒論著終始五徳之運始皇采用】以爲周得火徳秦代周徳從所不勝【正義勝申證反秦以周爲火徳能滅火者水也故稱從其所不勝於秦】方今水徳之始【索封禪書曰秦文公獲黑龍以爲水瑞秦皇因自謂爲水徳也】攺年始朝賀【正義周以建子之月爲正秦以建亥之月爲正故其年始用十月而朝賀】皆自十月朔衣服旄旌節旗皆上黑【正義周禮云析羽爲旌熊虎爲旗旄節者編毛爲之以象竹節漢書云蘇武執節在匈奴牧羊節毛盡落是也韋昭云節者山國用人節澤國用龍節皆以金爲之道路以旌節門闗用符節都鄙用管節皆用竹爲之以水徳屬北方故上黑】數以六爲紀符法冠皆六寸而輿六尺六尺爲步乘六馬【集解張晏曰水北方黑終數六故以六寸爲符六尺爲步瓉曰水數六故以六爲名譙周曰步以人足爲數非獨秦制然索管子司馬法皆云六尺爲步譙周以爲步以人足非獨秦制又按禮記王制曰古者八尺爲步今以周尺六尺四寸爲步步之尺數亦不同】更名河曰徳水以爲水徳之始剛毅戾深事皆決於法刻削毋仁恩和義然後合五徳之數【索水主陰陰刑殺故急法刻削以合五徳之數】於是急法久者不赦丞相綰等言諸侯初破燕齊荊地遠不爲【正義於僞反】置王母以塡之請立諸子惟上幸許始皇下其議於羣臣羣臣皆以爲便廷尉李斯議曰周文武所封子弟同姓甚眾然後屬疏遠相攻擊如仇讎諸侯更相誅伐周天子弗能禁止今海內賴陛下神靈一統皆爲郡縣諸子功臣以公賦稅重賞賜之甚足易制天下無異意【正義易音以職反】則安寧之術也置諸侯不便始皇曰天下共苦戰鬭不休以有侯王賴宗廟天下初定又復立國是樹兵也而求其寧息豈不難哉廷尉議是分天下以爲三十六郡【集解駰案三十六郡者三川河東南陽南郡九江鄣郡會稽潁川碭郡泗水薛郡東郡瑯邪齊郡上谷漁陽右北平遼西遼東代郡鉅鹿邯鄲上黨太原雲中九原鴈門上郡隴西北地漢中巴郡蜀郡黔中長沙凡三十五與內史爲三十六郡正義風俗通云周制天子方千里分爲百縣縣有四郡故左傳云上大夫受縣下大夫受郡秦始皇初置三十六郡以監縣也】郡置守尉監【集解駰案漢書百官表曰秦郡守掌治其郡有丞尉掌佐守典武職甲卒監禦史掌監郡】更名民曰黔首【集解應劭曰黔亦黎黑也】大酺收天下兵【集解應劭曰古者以銅爲兵】聚之咸陽銷以爲鐘鐻【集解徐廣曰音巨】金人十二重各千石置廷宮中【正義漢書五行志云二十六年有大人長五丈足履六尺皆夷狄服凡十二人見於臨洮故銷兵器鑄而象之謝承後漢書云銅人翁仲其名也三輔舊事云聚天下兵器鑄銅人十二各重二十四萬斤漢世在長樂宮門魏志董卓傳云椎破銅人十及鐘鐻以鑄小錢關中記云董卓壞銅人餘二枚徙淸門裏魏明帝欲將詣洛載到霸城重不可致後石季龍徙之鄴苻堅又徙入長安而銷之英雄記云昔大人見臨洮而銅人鑄至董卓而銅人毀也】一法度衡石丈尺車同軌書同文字地東至海曁朝鮮【正義曁其記反朝音潮鮮音仙海謂渤海南至揚蘇臺等州之東海也曁及也東北朝鮮國括地誌云髙麗治平壤城本漢樂浪郡王險城卽古朝鮮也】西至臨洮羌中【正義洮吐髙反括地誌云臨洮郡卽令洮州亦古西羌之地在京西千五百五十一里羌中從臨洮西南芳州扶松府以西並古諸羌地也】南至北向戶【集解駰案吳都賦曰開北戶以向日劉逵曰日南之北戶猶日北之南戶也】北據河爲塞並陰山至遼東【集解駰案地理誌西河有陰山縣正義塞先代反並白浪反謂靈夏勝等州之北黃河陰山在朔州北塞外從河傍陰山東至遼東築長城爲北界】徙天下豪富於咸陽十二萬戶諸廟及章臺上林皆在渭南秦每破諸侯寫放其宮室作之咸陽北阪上【集解徐廣曰在長安西北漢武時別名渭城正義今咸陽縣北阪上】南臨渭自雍門【集解徐廣曰在髙陵縣正義今歧州雍縣東】以東至涇渭殿屋復道周閣相屬【正義復音福屬之欲反廟記云北至九防甘泉南至長楊五柞東至河西至汧渭之交東西八百里離宮別館相望屬也木衣綈繡土被朱紫宮人不徙窮年忘歸猶不能徧也】所得諸侯美人鐘鼓以充入之【正義三輔舊事云始皇表河以爲秦東門表汧以爲秦西門表中外殿觀百四十五後宮列女萬餘人气上衝於天】

二十七年始皇巡隴西【正義隴西今隴右】北地【正義今寧州也】出雞頭山【正義括地誌云雞頭山在成州上祿縣東北二十里在京西南九百六十里酈元云蓋大隴山異名也後漢書隗囂傳云王孟塞雞頭卽此也按原州平髙縣西百里亦有笄頭山在京西北八百里黃帝雞山之所】過回中焉【集解應劭曰回中在安定髙平孟康曰回中在北地正義括地誌云回中宮在雍州西四十里言始皇欲西巡隴西之北從咸陽向西北出寧州西南行至成州出雞頭山東還過岐州回中宮】作信宮渭南已更命信宮爲極廟象天極【索爲宮廟象天極故曰極廟天官書曰中宮曰天極是也】自極廟道通酈山作甘泉前殿築甬道【集解應劭曰築垣墻如街巷正義築音竹甬音勇應劭曰謂於馳道外築墻天子於中行外人不見】自咸陽屬之是嵗賜爵一級治馳道【集解應劭曰馳道天子道也道若今之中道然漢書賈山傳曰秦爲馳道於天下東窮燕齊南極吳楚江湖之上濵海之觀畢至道廣五十步三丈而樹厚築其外隱以金椎樹以靑松】

二十八年始皇東行郡縣上鄒嶧山【集解韋昭曰鄒魯縣山在其北正義上時掌反鄒側畱反嶧音亦國系云邾嶧山亦名鄒山在兗州鄒縣南三十二里魯穆公攺邾作鄒其山遂從邑變山北去黃河三百餘里】立石與魯諸儒生議刻石頌秦徳議封禪望祭山川之事【正義晉太康地記云爲壇於泰山以祭天示增髙也爲墠於梁父以祭地示增廣也祭尙酒而爼魚墠皆廣長十二丈壇髙三尺階三等而樹石太山之上髙三丈一尺廣三尺秦之刻石云】乃遂上泰山【正義泰山一曰岱宗東嶽也在兗州博城縣西北三十里山海經云泰山其上多玉其下多石郭璞雲從泰山下至山頭百四十八里三百步道書福地記云泰山髙四千九百丈二尺周廻二千里多芝艸玉石長津甘泉仙人室又有地獄六曰鬼神之府從西上下有洞天周廻三千里鬼神考讁之府】立石封祠祀【集解服防曰增天之髙歸功於天張晏曰天髙不可及於泰山上立封禪而祭之冀近神靈也瓉曰積土爲封謂負土於泰山上爲壇而祭之】下風雨暴至休於樹下因封其樹爲五大夫【正義封一作復音福】禪梁父【集解服防曰禪闡廣土地也瓉曰古者聖王封泰山禪亭亭或梁父皆泰山下小山除地爲墠祭於梁父後攺墠曰禪正義父音甫在兗州泗水縣北八十里】刻所立石其辭曰皇帝臨位作制明法臣下修飭【索此泰山刻石銘其詞每三句爲韻凡十二韻下之罘碣石防稽三銘皆然正義飭音勅】二十有六年初幷天下罔不賔服親巡遠方黎民登玆泰山周覽東極從臣思迹【正義從音才用反】本原事業祗誦功徳治道運行諸產得宜皆有法式大義休明垂於後世順承勿革皇帝躬聖旣平天下不懈於治夙興夜寐建設長利【正義長直良反】專隆教誨訓經宣達遠近畢理咸承聖志貴賤分明男女禮順愼遵職事昭隔內外【集解徐廣曰隔一作融】靡不淸淨施於後嗣化及無窮遵奉遺詔永承重戒於是乃並勃海以東【正義並白浪反勃作渤蒲忽反】過黃腄【集解駰案地理誌東萊有黃縣腄縣正義腄逐瑞反字或作陲括地誌云黃縣故城在萊州城以東南二十五里古萊子國也牟平縣城在黃縣南百三十里十三州誌云牟平縣古腄縣也】窮成山登之罘【集解駰案地理誌之罘山山在腄縣正義罘音浮括地誌云在萊州文登縣東北百八十里成山在文登縣西北百九十里窮猶登極也封禪書云八神五曰陽主祠之罘七曰日主祠成山成山斗入海又云之罘山在海中文登縣古腄縣也】立石頌秦徳焉而去南登瑯邪【正義今兗州東沂州宻州卽古瑯邪也】大樂之畱三月乃徙黔首三萬戶瑯邪臺下【集解駰案地理誌越王勾踐嘗治瑯邪縣起臺館索山海經瑯邪臺在渤海間蓋海畔有山形如臺在瑯邪故曰瑯邪臺正義括地誌云宻州諸城縣東南百七十里有瑯邪臺越王勾踐觀臺也臺西北十里有瑯邪吳越春秋云越王勾踐二十五年徙都瑯邪立觀臺以望東海遂號令秦晉齊楚以尊輔周室防血盟卽勾踐起臺處括地誌云瑯邪山在宻州諸城縣東南百四十里始皇立層臺於山上謂之瑯邪臺孤立眾山之上秦王樂之畱三月立石山上頌秦徳】復十二嵗【正義復音福復三萬戶徙臺下者】作瑯邪臺立石刻頌秦徳明徳意曰【索二句爲韻】維二十六年皇帝作始端平法度萬物之紀以明人事合同父子聖智仁義顯白道理東撫東土以省卒士【正義省山井反卒子忽反】事已大畢乃臨於海皇帝之功勤勞本事上農除末黔首是富普天之下摶心揖志【索摶古專字左傳云如琴瑟之摶一揖音集】器械一量【正義內成曰器甲冑兜鍪之屬外成曰械戈矛弓防之屬一量者同度量也】同書文字日月所照舟輿所載皆終其命莫不得意應時動事是維皇帝匡飭異俗陵水經地【正義陵作淩猶歷也經界也】憂卹黔首朝夕不懈除疑定法咸知所辟【正義音避】方伯分職諸治經易【正義易音以豉反言方伯分職治所理常在平易】舉錯必當莫不如畫【正義畫音戶卦反謂政理齊整分明若畫無邪惡】皇帝之明臨察四方尊卑貴賤不逾次行【正義音胡郎反】姦邪不容皆務貞良細大盡力莫敢怠荒遠邇辟隱【正義辟匹亦反】專務肅莊端直惇忠事業有常皇帝之徳存定四極誅亂除害興利致福節事以時諸產繁殖黔首安寜不用兵革【正義協韻音棘】六親相保終無宼賊驩欣奉教盡知法式六合之內皇帝之土西渉流沙【正義解見夏紀】南盡北戶東有東海北過大夏【索協韻音戶下無不臣者音堵澤及牛馬音姥正義杜預云大夏太原晉陽縣按在今幷州遷實沈於大夏主參卽此也】人迹所至無不臣者功蓋五帝澤及牛馬莫不受徳各安其宇維秦王兼有天下立名爲皇帝乃撫東土至於瑯邪列侯【集解張晏曰列侯解見序例】武城侯王離列侯通武侯王賁倫侯【索爵卑於列侯無封邑者倫類也亦列侯之類】建成侯趙亥倫侯昌武侯成倫侯武信侯馮毋擇丞相隗狀【索隗姓狀名有本作林者非顏之推云隋開皇初京師穿地得鑄秤權有銘云始皇時量器丞相隗狀王綰二人列名其作狀貎之字時令校寫親所按驗王劭亦云然斯逺古之證也正義隗音五罪反】丞相王綰卿李斯卿王戊五大夫趙嬰五大夫楊樛從與議於海上【正義樛音居虯反從才用反與音預言王離以下十人從始皇咸與始皇議功徳於海上立石於瑯邪臺下十人名字並刻頌此頌前後序兩句爲韻此三句爲韻】曰古之帝者地不過千里【正義過音戈千里謂王畿】諸侯各守其封域或朝或否相侵暴亂殘伐不止猶刻金石以自爲紀古之五帝三王知教不同法度不眀假威鬼神【正義言五帝三王假借鬼神之威以欺服遠方之民若萇之比也】以欺遠方實不稱名【正義稱尺證反】故不久長其身未歿諸侯倍叛法令不行今皇帝幷一海內以爲郡縣天下和平昭明宗廟體道行徳尊號大成羣臣相與誦皇帝功徳刻於金石以爲表經旣已齊人徐市等上書言海中有三神山名曰蓬萊方丈瀛洲【正義漢書郊祀志云此三神山者其傳在勃海中去人不遠蓋曾有至者諸仙人及不死之藥皆在焉其物禽獸盡白而黃金白銀爲宮闕未至望之如雲及至三神山乃居水下臨之患且至風輙引船而去終莫能至云世主莫不甘心焉】僊人居之請得齋戒與童男女求之於是遣徐巿發童男女數千人入海求僊人【正義括地誌云亶洲在東海中秦始皇使徐福將童男女入海求僊人止住此洲共數萬家至今洲上人有至防稽市易者吳人外國圖云亶洲去瑯邪萬里】始皇還過彭城【正義彭城徐州所理縣也州東外城古之彭國也捜神記云陸終第三子曰籛鏗封於彭爲商伯外傳云殷末滅彭祖氏】齋戒禱祠欲出周鼎泗水使千人沒水求之弗得乃西南渡淮水之衡山【正義括地誌云衡山一名岣嶁山在衡州湘潭縣西四十一里岣音茍嶁音樓】南郡【正義今荊州也言欲向衡山卽西北過南郡入武關至咸陽】浮江至湘山祠【正義括地誌云黃陵廟在嶽州湘陰縣北五十七里舜二妃之神二妃塜在湘陰北一百六十里靑艸山上盛之荊州記云靑艸湖南有靑艸山湖因山名焉列女傳云舜陟方死於蒼梧二妃死於江湘之間因葬焉按湘山者乃靑艸山山近湘水廟在山南故言湘山祠】逢大風幾不得渡上問博士曰湘君何神博士對曰聞之堯女舜之妻而葬此【索列女傳亦以湘君爲堯女按楚祠九歌有湘君湘夫人夫人是堯女則湘君當是舜今此文以湘君爲堯女是總而言之】於是始皇大怒使刑徒三千人皆伐湘山樹赭其山上自南郡由武關歸【集解應劭曰武關秦南關通南陽文頴曰武關在析西百七十里農界正義括地誌云故武闗在商州商洛縣東九十里春秋時少習也杜預云少習商縣武闗也】二十九年始皇東遊至陽武博狼沙中【集解駰案地理誌河南陽武縣有博狼沙正義狼音浪】爲盜所驚求弗得乃令天下大索十日登之罘刻石其辭曰【索三句爲韻】維二十九年時在中春【正義中音仲古者帝王巡狩常以仲月】陽和方起皇帝東遊巡登之罘臨照於海從臣嘉觀【正義從才用反觀音琯】原念休烈追誦本始大聖作治建定法度顯著綱紀外教諸侯光施文惠明以義理六國回辟【正義必亦反】貪戾無厭【正義於亷反】虐殺不已皇帝哀眾遂發討師奮揚武徳義誅信行威燀旁達【集解徐廣曰燀充善反】莫不賓服烹滅彊暴振救黔首周定四極普施明法經緯天下永爲儀則大矣哉宇縣之中【集解駰案宇宇宙縣赤縣】承順聖意【索隠協韻音憶】羣臣誦功請刻於石表垂於常式其東觀曰維二十九年皇帝春遊覽省遠方逮於海隅遂登之罘昭臨朝陽觀望廣麗從臣咸念原道至明聖法初興淸理疆內外誅暴彊武威旁暢振動四極禽滅六王闡幷天下菑害絕息永偃戎兵皇帝明徳經理宇內視聽不怠【索怠協旗疑韻怠音銅綦反故國語範蠡曰得時不怠時不再來亦以怠與臺爲韻】作立大義昭設備器咸有章旗職臣遵分各知所行事無嫌疑黔首攺化遠邇同度臨古絕尢常職旣定後嗣循業長承聖治羣臣嘉徳祗誦聖烈請刻之罘旋遂之瑯邪道上黨入【索道猶從也】

三十年無事

三十一年【集解徐廣曰使黔首自實田也】十二月更名臘曰嘉平【集解駰案太原眞人茅盈內紀曰始皇三十一年九月庚子盈曾祖父蒙乃於華山之中乘雲駕龍白日升天先是其邑謠歌曰神仙得者茅初成駕龍上升入泰淸時下洲戲赤城繼世而往在我盈帝若學之臘嘉平始皇聞謠歌而問其故父老具對此仙人之謠歌勸帝求長生之術於是始皇欣然乃有尋仙之志因攺臘曰嘉平索廣雅曰夏曰淸祀殷曰嘉平周曰大蠟亦曰臘秦更曰嘉平蓋應歌謡之詞而攺從殷號也道書茅蒙字初成今此云茅蒙初成者爲神仙之道其意失也蓋由裴氏所引不明或後人增益蒙字遂令七言之詞有衍爾】賜黔首裏六石米二羊始皇爲微行咸陽【集解張晏曰若防賤之所爲故曰防行也】與武士四人俱夜出逢盜蘭池【集解駰案地理誌渭城縣有蘭池宮正義括地誌云蘭池陂卽古之蘭池在咸陽縣界秦記云始皇都長安引渭水爲池築爲蓬瀛刻石爲鯨長二百丈逢盜之處也】見窘武士擊殺盜關中大索二十日米石千六百

三十二年始皇之碣石使燕人盧生求羨門【集解韋昭曰古仙人】髙誓【正義亦古仙人】刻碣石門【集解徐廣曰一作盟】壞城郭決通隄防其辭曰【正義此一頌三句爲韻】遂興師旅誅戮無道爲逆滅息武殄暴逆文復無罪【集解徐廣曰復一作優正義復音福言秦以武力能殄息暴逆以文訓道令無罪失故復除之】庶心咸服惠論功勞賞及牛馬恩肥土域皇帝奮威徳幷諸侯初一泰平墮壞城郭【正義墮音許規反壞音怪墮毀也壞坼也言始皇毀坼關東諸侯舊城郭也夫自頽曰壞音戶怪反】決通川防夷去險阻地勢旣定黎庶無繇【正義音遙】天下咸撫男樂其疇女修其業事各有序恵被諸產久並來田【集解徐廣曰久一作分】莫不安所羣臣誦烈請刻此石垂著儀矩因使韓終侯公石生求僊人不死之藥始皇巡北邊從上郡入燕人盧生使【正義音所吏反】入海還以鬼神事因奏錄圖書曰亡秦者胡也【集解鄭曰胡胡亥秦二世名也秦見圖書不知此爲人名反備北胡】始皇乃使將軍蒙恬發兵三十萬人北擊胡略取河南地【正義今靈夏勝等州秦略取之】三十三年發諸嘗逋亡人贅壻賈人略取陸梁地【集解瓉曰贅謂居窮有子使就其婦家爲贅壻索南方之人其性陸梁故曰陸梁正義嶺南之人多處山陸其性彊梁故曰陸梁】爲桂林【集解韋昭曰今郁林是也】象郡【集解韋昭曰今日南】南海【正義卽廣州南海縣】以適遣戍【集解徐廣曰五十萬人守五嶺正義適音直革反戍守也廣州記云五嶺者大庾始安臨賀揭陽桂陽輿地誌云一曰臺嶺亦名塞上今名大庾二曰騎田三曰都龎四曰萌諸五曰越嶺】西北斥逐匈奴自楡中【集解徐廣曰在金城】並河以東【集解服防曰並音傍傍依也】屬之陰山【集解徐廣曰在五原北正義五原今勝州也】以爲三十四縣城河上爲塞又使蒙恬渡河取髙闕【正義山名在五原北兩山相對若闕甚髙故言髙闕】陶山北假中【集解晉灼曰王莽傳云五原北假膏壤殖谷北假地名也索髙闕山名北假地名近五原正義酈元注水經云黃河逕河目縣故城西縣在北假中北假地名按河目縣屬勝州今名河北漢書地理誌云屬五原郡】築亭障防逐戎人徙謫實之初縣【索徙有罪而謫之以實初縣卽上自楡中屬陰山以爲三十四縣是也故漢七科謫亦因於秦】禁不得祠明星出西方【集解徐廣曰皇甫謐云彗星見】

三十四年適治獄吏不直者築長城及南越地【正義謂戌五嶺是南方越地】始皇置酒咸陽宮博士七十人前爲壽僕射周靑臣【集解駰案漢書百官表曰僕射秦官古者重武官有主射以督課之應劭曰僕主也射音夜】進頌曰他時秦地不過千里賴陛下神靈明聖平定海內放逐蠻夷日月所照莫不賓服以諸侯爲郡縣人人自安樂無戰爭之患傳之萬世自上古不及陛下威徳始皇悅博士齊人淳於越進曰臣聞殷周之王千餘嵗封子弟功臣自爲枝輔今陛下有海內而子弟爲匹夫卒有田常六卿之臣無輔拂【正義蒲筆反】何以相救哉事不師古而能長久者非所聞也今靑臣又面諛以重陛下之過非忠臣始皇下其議丞相李斯曰五帝不相復三代不相襲各以治非其相反時變異也今陛下創大業建萬世之功固非愚儒所知且越言乃三代之事何足法也異時諸侯並爭厚招遊學今天下已定法令出一百姓當家則力農工士則學習法令辟禁【正義力令性反辟音避】今諸生不師今而學古以非當世惑亂黔首丞相臣斯昧死言古者天下散亂莫之能一是以諸侯並作語皆道古以害今飾虛言以亂實人善其所私學【集解徐廣曰私一作知】以非上之所建立今皇帝幷有天下別黑白而定一尊私學而相與非法教人聞令下則各以其學議之入則心非出則巷議誇主【正義音口反】以爲名異取以爲髙率羣下以造謗如此弗禁則主勢降乎上黨與成乎下禁之便臣請史官非秦紀皆燒之非博士官所職天下敢有藏詩書百家語者悉詣守尉雜燒之有敢偶語詩書棄市【集解應劭曰禁民聚語畏其謗已正義偶對也】以古非今者族吏見知不舉者與同罪令下三十日不燒黥爲城旦【集解如淳曰律說論決爲髠鉗輸邊築長城晝日伺宼虜夜暮築長城城旦四嵗也】所不去者醫藥卜筮種樹之書若欲有學法令【集解徐廣曰一無法令二字】以吏爲師制曰可三十五年除道道九原【集解駰案地理誌五原郡有九原縣】抵云陽【集解徐廣曰表云道九原通甘泉】塹山堙谷直通之於是始皇以爲咸陽人多先王之宮廷小吾聞周文王都丰武王都鎬丰鎬之閒帝王之都也乃營作朝宮渭南上林苑中先作前殿阿房【正義房白郎反括地誌云秦阿房宮亦曰阿城在雍州長安縣西北一十四里按宮在上林苑中雍州郭城西南面卽阿房宮城東面也顏師古云阿近也以其去咸陽近且號阿房】東西五百步南北五十丈上可以坐萬人下可以建五丈旗【索此以其形名宮也言其宮四阿旁廣也故云下可建五丈之旗也阿房後爲宮名正義三輔舊事云阿房宮東西三里南北五百步庭中可受萬人又鑄銅人十二於宮前阿房宮以慈石爲門阿房宮之北闕門也】周馳爲閣道自殿下直抵南山表南山之顚以爲闕爲復道自阿房渡渭屬之咸陽以象天極閣道絕漢抵營室也【索謂爲復道渡渭屬咸陽象天文閣道絕漢抵營室也天官書曰天極紫宮後十七星絕漢抵營室曰閣道】阿房宮未成成欲更擇令名名之作宮阿房故天下謂之阿房宮宮徒刑者七十餘萬人【正義余刑見於市朝宮刑一百日於防室養之乃可故曰宮下蠶室是】乃分作阿房宮或作麗山發北山石槨乃寫蜀荊地材皆至關中計宮三百關外四百餘於是立石東海上朐界中以爲秦東門因徙三萬家麗邑【正義麗音離】五萬家云陽皆復不事十嵗盧生說始皇曰臣等求芝奇藥仙者常弗遇類物有害之者方中人主時爲微行以辟惡鬼惡鬼辟眞人至人主所居而人臣知之則害於神眞人者入水不濡入火不爇【正義而說反】陵雲气與天地久長今上治天下未能恬惔願上所居宮毋令人知然後不死之藥殆可得也於是始皇曰吾慕眞人自謂眞人不稱朕乃令咸陽之旁二百里內宮觀二百七十復道甬道相連帷帳鐘鼓美人充之各案署不移徙行所幸有言其處者罪死始皇帝幸梁山宮【集解徐廣曰在好畤正義括地誌云俗名望宮山在雍州好畤縣西十二里北去梁山九里秦始皇起從山上見丞相車騎眾弗善卽此山也】從山上見丞相車騎眾弗善也中人或告丞相丞相後損車騎始皇怒曰此中人泄吾語案問莫服當是時詔捕諸時在旁者皆殺之自是後莫知行之所在聽事羣臣受決事悉於咸陽宮侯生【集解駰案說苑曰韓客侯生也】盧生相與謀曰始皇爲人天性剛戾自用起諸侯幷天下意得欲從以爲自古莫及已專任獄吏獄吏得親幸博士𨿽七十人特備員弗用丞相諸大臣皆受成事倚辦於上上樂以刑殺爲威天下畏罪持祿莫敢盡忠上不聞過而日驕下懾伏謾欺以取容秦法不得兼方【集解徐廣曰一云並力正義言秦施法不得兼方者令民之有方伎不得兼兩齊試不驗輙賜死言法酷】不驗輙死然星气者至三百人皆良士畏忌諱諛不敢端言其過天下之事無大小皆決於上上至以衡石量書【集解駰案石百二十斤正義衡秤衡也言表牋奏請秤取一石日夜有程期不滿不休息】日夜有呈不中呈【正義中竹仲反】不得休息貪於權勢至如此未可爲求僊藥於是乃亡去始皇聞亡乃大怒曰吾前收天下書不中用者盡去之悉召文學方術士甚眾欲以興太平方士欲練以求奇藥【集解徐廣曰一云欲以練求】今聞韓眾【正義音終】去不報徐市等費以巨萬計終不得藥徒姦利相告日聞【集解徐廣曰一作問】盧生等吾尊賜之甚厚今乃誹謗我以重吾不徳也諸生在咸陽者吾使人亷問或爲訞言以亂黔首於是使禦史悉案問諸生諸生傳相告引乃自除犯禁者四百六十餘人皆阬之咸陽使天下知之以懲後益發謫徙邊【集解徐廣曰表云徙於北河楡中耐徒三處拜爵一級】始皇長子扶蘇諫曰天下初定遠方黔首未集諸生皆誦法孔子今上皆重法繩之臣恐天下不安惟上察之始皇怒使扶蘇北監蒙恬於上郡【正義括地誌云上郡故城在綏州上縣東南五十里秦之上郡城也】三十六年熒惑守心有墜星下東郡至地爲石【集解徐廣曰表云石晝隕】黔首或刻其石曰始皇帝死而地分始皇聞之遣禦史逐問莫服盡取石旁居人誅之因燔銷其石始皇不樂使博士爲僊眞人詩及行所遊天下傳令【正義傳逐戀反令力呈反】樂人謌之秋使者從關東夜過華陰平舒道【正義括地誌云平舒故城在華州華陰縣西北六里水經注雲渭水又東經平舒北城枕渭濱半破淪水南面通衢昔秦之將亡也江神返璧於華陰平舒道卽其處也】有人持璧遮使者曰爲吾遺滈池君【集解服防曰水神也張晏曰武王居鎬鎬池君則武王也武王伐商故神云始皇荒滛若紂矣今亦可伐也孟康曰長安西南有滈池索按服防雲水神是也江神以璧遺鎬池之神告始皇之將終也且秦水徳王故其君將亡水神先自相告也正義遺庾季反滈湖老反括地誌雲滈水源出雍州長安縣西北滈池酈元注水經雲滈水承滈池北流入渭今按滈池水流入來通渠蓋酈元誤矣】因言曰今年祖龍死【集解蘇林曰祖始也龍人君象謂始皇也】使者問其故因忽不見置其璧去使者奉璧具以聞始皇黙然良久曰山鬼固不過知一嵗事也退言曰祖龍者人之先也【集解服防曰龍人之先象也言王亦人之先也應劭曰祖人之先龍君之象】使禦府視璧乃二十八年行渡江所沈璧也於是始皇卜之卦得遊徙吉遷北河楡中三萬家【正義謂北河勝州也楡中卽今勝州楡林縣也言徙三萬家以應卜卦遊徙吉也】拜爵一級

三十七年十月癸丑始皇出遊左丞相斯從右丞相去疾守少子胡亥愛慕請從上許之十一月行至云夢望祀虞舜於九疑山【正義括地誌云九疑山在永州唐興縣東南一百里皇覽冡墓記云舜冡在零陵郡營浦縣九疑山言始皇至云夢望祭虞舜於九疑山也】浮江下觀籍柯渡海渚【正義括地誌云舒州同安縣東按舒州在江中疑海字誤卽此州也】過丹陽【正義括地誌云丹陽郡故在潤州江寧縣東南五里秦兼幷天下以爲鄣郡也】至錢唐【正義錢唐今杭州縣】臨浙江【集解晉灼曰江水至防稽山陰爲浙江音折】水波惡乃西百二十里從狹中渡【集解徐廣曰蓋在余杭也顧夷曰余杭者秦始皇至防稽經此立爲縣】上會稽祭大禹【正義上音上掌反越州防稽山上有夏禹穴及廟】望於南海而立石刻頌秦徳【索三句爲韻凡二十四韻】其文曰【正義此二頌三句爲韻其碑見在防稽山上其文及書皆李斯其字四寸畫如小指圓鐫今文字整頓是小篆字】皇帝休烈平一宇內徳恵修長【索修亦長也重文耳王劭按張徽所錄防稽南山秦始皇碑文修作攸】三十有七年親巡天下周覽遠方遂登防稽宣省習俗黔首齋莊羣臣誦功本原事迹追首髙明【索今檢防稽刻石文首字作道雅符人情也】秦聖臨國始定刑名顯陳舊彰【正義彰作章碑文作畫璋也】初平法式審別職任以立恆常六王專倍貪戾慠猛率眾自彊【正義碑文作率眾邦彊】暴虐恣行【正義寒彭反】負力而驕數動甲兵【正義數音朔】陰通間使【正義間紀莧反又如字使所吏反】以事合從【正義合音閤從子容反】行爲辟方【正義行下孟反辟匹亦反】內飾詐謀【索刻石文謀作計】外來侵邊遂起禍殃義威誅之殄熄暴悖【集解徐廣曰熄音息正義殄音田典反暴音白報反悖音背】亂賊滅亡聖徳廣密六合之中被澤無疆皇帝幷宇兼聽萬事遠近畢淸運理羣物考驗事實各載其名貴賤並通善否陳前靡有情飾省宣義【集解徐廣曰省一作非正義飾音式省音山景反飾謂文飾也省過也】有子而嫁【正義謂夫死有子棄之而嫁】倍死不貞防隔內外禁止淫泆男女絜誠夫爲寄豭【索豭牡豬也言夫淫他室若寄豭之豬也豭音加】殺之無罪男秉義程妻爲逃嫁【正義謂棄夫而逃嫁於人】子不得母【正義言妻棄夫逃嫁子乃失母】咸化廉淸大治濯俗天下承風蒙被休經皆遵度軌和安惇勉莫不順令【正義力呈反】黔首修潔人樂同則【正義樂音嶽】嘉保太平後敬奉法常治無極輿舟不傾從臣誦烈【正義從音才用反烈美也所隨巡從諸臣咸誦美請刻此石】請刻此石光垂休銘還過吳從江乘渡【集解駰案地理誌丹陽有江乘縣正義乘音時升反江乘故縣在潤州句容縣北六十里本秦舊縣也渡謂濟渡也】並海上北至瑯邪方士徐市等入海求神藥數嵗不得費多恐譴乃詐曰蓬萊藥可得然常爲大鮫魚所苦【正義鮫音交苦音若故反】故不得至願請善射與俱見則以連弩射之始皇夢與海神戰如人狀問占夢博士曰水神不可見以大魚蛟龍爲今上禱祠備謹而有此惡神當除去而善神可致乃令入海者賫捕巨魚具而自以連弩大魚出射之自瑯邪北至榮成山【正義卽山也在萊州】弗見至之罘見巨魚射殺一魚遂並海西至平原津而病【集解徐廣曰渡河而西正義今徳州平原縣南六十里有張公故城城東有水津焉後名張公渡恐此平原郡古津也漢書公孫平津侯亦近此蓋平津卽此津始皇渡此津而疾】始皇惡言死羣臣莫敢言死事上病益甚乃爲璽書賜公子扶蘇曰與喪防咸陽而葬書已封在中車府令趙髙【集解伏儼曰主乘輿路車】行符璽事所未授使者七月丙寅始皇崩於沙丘平臺【集解徐廣曰年五十沙丘去長安二千餘里趙有沙丘宮在鉅鹿武靈王之死處正義括地誌雲沙丘臺在邢州平鄕縣東北二十里又云平鄕縣東北四十里按始皇崩在沙丘之宮平臺之中邢州去京一千六百五十里】丞相斯爲上崩在外【正義爲於僞反】恐諸公子及天下有變乃祕之不發喪棺載轀涼車中【正義棺音館又古患反】故幸宦者參乘所至上食百官奏事如故宦者輙從轀涼車中可其奏事獨子胡亥趙髙及所幸宦者五六人知上死趙髙故嘗教胡亥書及獄律令法事胡亥私幸之髙乃與公子胡亥丞相斯陰謀破去始皇所封書【正義去丘呂反】賜公子扶蘇者而更詐爲丞相斯受始皇遺詔沙丘立子胡亥爲太子更爲書賜公子扶蘇蒙恬數以罪【正義數音色具反】其賜死語具在李斯傳中行遂從井陘【集解徐廣曰在常山】抵九原【正義抵丁禮反抵至也從沙丘至勝州三千里】會暑上轀車臭乃詔從官令車載一石鮑魚【正義鮑白卯反】以亂其臭行從直道至咸陽發喪太子胡亥襲位爲二世皇帝九月葬始皇酈山始皇初卽位穿治酈山及幷天下天下徒送詣七十餘萬人穿三泉下銅而致槨宮觀百官奇器珍怪徙臧滿之【集解徐廣曰銅一作錮錮鑄塞也正義顏師古云三重之泉言至水也臧才浪反言冡內作宮觀及百官位次奇器珍怪徙滿冢中】令匠作機弩矢有所穿近者輙射之以水銀爲百川江河大海機相灌輸【正義灌音館輸音戌】上具天文下具地理以人魚膏爲燭【集解徐廣曰人魚似鮎四腳正義廣志云鯢魚聲如小兒啼有四足形如鱧可以治牛出伊水異物志云人魚似人形長尺餘不堪食皮利於鮫魚鋸材木入項上有小穿气從中出秦始皇中以人魚膏爲燭卽此魚也出東海中今臺州有之按今帝王用漆燈冡中則火不滅】度不滅者久之【正義度音田洛反】二世曰先帝後宮非有子者出焉不宜皆令從死死者甚眾葬旣已下或言工匠爲機藏皆知之藏重卽泄大事畢已藏閉中羨【正義音延下同謂中神道】下外羨門盡閉工匠藏者無復出者樹艸木以象山【集解駰案皇覽曰墳髙五十餘丈周回五里餘正義關中記云始皇陵在驪山泉本北流障使東西流有土無石取大石於渭山諸山括地誌云秦始皇陵在雍州新丰縣西南十里】

二世皇帝元年年二十一【集解徐廣曰表云十月戊寅大赦罪人】趙髙爲郎中令【集解駰案漢書百官表曰秦官掌宮殿門戶】任用事二世下詔增始皇寢廟犧牲及山川百祀之禮令羣臣議尊始皇廟羣臣皆頓首言曰古者天子七廟諸侯五大夫三𨿽萬世世不軼毀【正義軼音徒結反】今始皇爲極廟四海之內皆獻貢職增犧牲禮咸備毋以加先王廟或在西雍【正義於用反西雍在咸陽西今岐州雍縣故城是也又一云西雍雍西縣也】或在咸陽天子儀當獨奉酌祠始皇廟自襄公已下軼毀所置凡七廟羣臣以禮進祠以尊始皇廟爲帝者祖廟皇帝復自稱朕二世與趙髙謀曰朕年少初卽位黔首未集附先帝巡行郡縣以示彊威服海內今晏然不巡行卽見弱毋以臣畜天下春二世東行郡縣李斯從到碣石並海南至防稽而盡刻始皇所立刻石石旁著【正義著丁略反】大臣從者名以章先帝成功盛徳焉皇帝曰金石刻盡始皇帝所爲也今襲號而金石刻辭不稱【正義尺證反】始皇帝其於久遠也【正義二世言始滅六國威振古今自五帝三王未及旣已襲位而見金石盡刻其頌不稱始皇成功盛徳甚遠矣】如後嗣爲之者不稱成功盛徳丞相臣斯臣去疾【集解徐廣曰姓馮正義去丘呂反】禦史大夫臣徳昧死言臣請具刻詔書刻石因明白矣臣昧死請制曰可遂至遼東而還於是二世乃遵用趙髙申法令乃陰與趙髙謀曰大臣不服官吏尙彊及諸公子必與我爭爲之柰何髙曰臣固願言而未敢也先帝之大臣皆天下累世名貴人也積功勞世以相傳久矣今髙素小賤陛下幸稱舉令在上位管中事大臣鞅鞅特以貎從臣其心實不服今上出不因此時案郡縣守尉有罪者誅之上以振威天下下以除去上生平所不可者今時不師文而決於武力願陛下遂從時毋疑卽羣臣不及謀明主收舉餘民賤者貴之貧者富之遠者近之則上下集而國安矣二世曰善乃行誅大臣及諸公子以罪過連逮少近官三郎無得立者【索逮訓及也謂連及俱被捕故云連逮少小也近近侍之臣三郎謂中郎外郎散郎也正義漢書百官表云有議郎中郎散郎又有左右三將謂郎中車郎戶郎】而六公子戮死於杜公子將閭昆弟三人囚於內宮議其罪獨後二世使使令將閭曰公子不臣罪當死吏致法焉將閭曰闕廷之禮吾未嘗敢不從賓贊也廊廟之位吾未嘗敢失節也受命應對吾未嘗敢失辭也何謂不臣願聞罪而死使者曰臣不得與謀奉書從事將閭乃仰天大呼天者三曰天乎吾無罪昆弟三人皆流涕拔劍自殺宗室振恐羣臣諫者以爲誹謗大吏持祿取容黔首振恐四月二世還至咸陽曰先帝爲咸陽朝廷小故營阿房宮爲室堂未就防上崩罷其作者復土酈山【正義謂出土爲陵旣成還復其土故言復土】酈山事大畢今釋阿房宮弗就則是章先帝舉事過也復作阿房宮外撫四夷如始皇計盡徵其材士【正義謂材官蹶張之士】五萬人爲屯衞咸陽令教射狗馬禽獸當食者多【正義謂材士及狗馬】度不足下調【正義度田洛反下行嫁反調田弔反謂下令調斂也】郡縣轉輸菽粟芻槁皆令自賫糧食鹹陽三百里內不得食其谷用法益刻深七月戌卒陳勝【正義音升】等反故荊地爲張楚【集解李奇曰張大楚國也】勝自立爲楚王居陳遣諸將徇地山東郡縣少年苦秦吏皆殺其守尉令丞反以應陳渉相立爲侯王合從西鄕名爲伐秦不可勝數也謁者使東方來【集解駰案漢書百官表曰謁者秦官掌賓贊受事】以反者聞二世二世怒下吏後使者至上問對曰羣盜郡守尉方逐捕今盡得不足憂上悅武臣自立爲趙王魏咎爲魏王田儋【集解服防曰音負擔】爲齊王沛公起沛項梁舉兵防稽郡

二年冬陳渉所遣周章等將西至戲【集解應劭曰戲農湖西界孟康曰水名今戲亭是也蘇林曰邑名在新丰東南三十里正義戲音許宜反括地誌雲戲水源出雍州新丰縣西南驪山水經注雲戲水出驪山馮公谷東北流今新丰縣東北十一里戲水當官道卽其處】兵數十萬二世大驚與羣臣謀曰柰何少府章邯曰【集解駰案漢書百官表曰少府秦官應劭曰掌山澤陂池之稅名曰禁錢以給私養自別爲藏少者小也故稱少府正義邯胡甘反】盜已至眾彊今發近縣不及矣酈山徒多請赦之授兵以擊之二世乃大赦天下使章邯將擊破周章軍而走遂殺章曹陽【集解晉灼曰亭名在農東十三里魏武帝攺曰好陽正義括地誌云曹陽故亭一名好陽亭在陜州桃林縣東南十四里卽章邯殺周章處】二世益遣長史司馬欣董翳佐章邯擊盜殺陳勝城父【正義父音甫括地誌云城父亳州所理縣】破項梁定陶【正義今曹州定陶縣】滅魏咎臨濟【正義今齊州縣】楚地盜名將已死章邯乃北渡河擊趙王歇等於鉅鹿【正義括地誌云邢州平鄕縣城本鉅鹿離圍趙王歇卽此城】趙髙說二世曰先帝臨制天下久故羣臣不敢爲非進邪說今陛下富於春秋初卽位柰何與公卿廷決事事卽有誤示羣臣短也天子稱朕固不【索言天子常處禁中臣下屬望才有兆朕耳不見其形也】於是二世常居禁中【集解蔡邕曰禁中者門戶有禁非侍禦者不得入故曰禁中】與髙決諸事其後公卿希得朝見盜賊益多而關中卒發東擊盜者毋已右丞相去疾左丞相斯將軍馮劫進諫曰關東羣盜並起秦發兵誅擊所殺亡甚眾然猶不止盜多皆以戌漕轉作事苦賦稅大也請且止阿房宮作者減省【正義上色反】四邊戌轉二世曰吾聞之韓子曰堯舜采椽不刮【索采木名刮音栝】茅茨不翦飯土㙧【集解徐廣曰呂靜曰飯器謂之簋索如字一音鏤不作簋】啜土形【集解如淳曰土形飯器之屬瓦器索飯器以瓦爲之】𨿽監門之養【正義以讓反】不觳於此【索謂監門之卒養卽卒也有廝養卒觳音學謂盡也又古學反正義又苦角反爾雅云觳盡也言堯舜采椽不刮茅茨不翦飯土㙧啜土形𨿽監守門之人供養亦不盡此之疎陋也】禹鑿龍門通大夏【正義括地誌云大夏今並州晉陽及汾絳等州是昔髙辛氏子實沈居之西近河言禹鑿龍門河水道得大通並州之地不壅溢也】決河亭水【正義亭平也又云決亭壅之水】放之海身自持築臿【正義臿音初洽反築墻杵也臿鍬也爾雅云鍬謂之臿】脛毋毛臣虜之勞不烈於此矣【正義烈美也言臣虜之勞猶不美於此矣又烈酷也禹鑿龍門通大夏道決黃河洪水放之海身持鍬杵使膝脛無毛賤臣奴虜之勤勞不酷烈於此辛苦矣】凡所爲貴有天下者得肆意極欲主重【正義直拱反】明法下不敢爲非以制禦海內矣夫虞夏之主貴爲天子親處窮苦之實以徇百姓尙何於法朕尊萬乘毋其實吾欲造千乘之駕萬乘之屬充吾號名且先帝起諸侯兼天下天下已定外攘四夷以安邊境作宮室以章得意而君觀先帝功業有緒今朕卽位二年之間羣盜並起君不能禁又欲罷先帝之所爲是上毋以報先帝次不爲朕盡忠力何以在位下去疾斯劫吏案責他罪去疾劫曰將相不辱自殺斯卒囚【正義卒子律反囚在由反謂禁錮也】就五刑

三年章邯等將其卒圍鉅鹿楚上將軍項羽將楚卒往救鉅鹿冬趙髙爲丞相竟案李斯殺之夏章邯等戰數卻二世使人讓邯邯恐使長史欣請事趙髙弗見又弗信欣恐亡去髙使人捕追不及欣見邯曰趙髙用事於中將軍有功亦誅無功亦誅項羽急擊秦軍虜王離邯等遂以兵降諸侯八月己亥【集解徐廣曰一作卯】趙髙欲爲亂恐羣臣不聽乃先設驗持鹿獻於二世曰馬也二世笑曰丞相誤邪謂鹿爲馬問左右左右或黙或言馬以阿順趙髙或言鹿者髙因陰中諸言鹿者以法後羣臣皆畏髙髙前數言關東盜毋能爲也及項羽虜秦將王離等鉅鹿下而前章邯等軍數卻上書請益助燕趙齊楚韓魏皆立爲王自關以東大氐【正義音丁禮反猶略也】盡畔秦吏應諸侯諸侯咸率其眾西鄕沛公將數萬人已屠武關使人私於髙髙恐二世怒誅及其身乃謝病不朝見二世夢白虎齧其左驂馬殺之心不樂怪問占夢卜曰涇水爲祟【正義音𨿽遂反】二世乃齋於望夷宮【集解張晏曰宮在長陵西北長平觀道東故亭處是也臨涇水作之以望北夷正義括地誌云秦望夷宮在雍州咸陽縣東南八里】欲祠涇沈四白馬使使責讓髙以盜賊事髙懼乃陰與其壻咸陽令閻樂其弟趙成謀曰上不聽諫今事急欲歸禍於吾宗吾欲易置上更立公子嬰子嬰仁儉百姓皆載其言使郎中令爲內應【集解徐廣曰一云郎中令趙成】詐爲有大賊令樂召吏發卒追劫樂母置髙捨遣樂將吏卒千餘人至望夷宮殿門衞令僕射曰賊入此何不止衞令曰周廬設卒甚謹【集解駰案西京賦曰徼道外周千廬內傅薛綜曰士宮外內爲廬舍晝則巡行非常夜則警備不虞】安得賊敢入宮樂遂斬衞令直將吏入行射郎宦者大驚或走或格格者輒死死者數十人郎中令與樂俱入射上幄坐幃二世怒召左右左右皆惶擾不鬭旁有宦者一人侍不敢去二世入內謂曰公何不蚤告我乃至於此宦者曰臣不敢言故得全使臣蚤言皆已誅安得至今閻樂前卽二世數曰足下驕恣【集解蔡邕曰羣臣士庻相與言曰殿下閣下足下侍者執事皆謙類】誅殺無道天下共畔足下足下其自爲計二世曰丞相可得見否樂曰不可二世曰吾願得一郡爲王弗許又曰願爲萬戶侯弗許曰願與妻子爲黔首比諸公子閻樂曰臣受命於丞相爲天下誅足下足下𨿽多言臣不敢報麾其兵進二世自殺閻樂歸報趙髙趙髙乃悉召諸大臣公子告以誅二世之狀曰秦故王國始皇君天下故稱帝今六國復自立秦地益小乃以空名爲帝不可宜爲王如故便立二世之兄子公子嬰爲秦王以黔首葬二世杜南宜春苑中令子嬰齋當廟見受玉璽齋五日子嬰與其子二人謀曰丞相髙殺二世望夷宮恐羣臣誅之乃詳以義立我我聞趙髙乃與楚約滅秦宗室而王關中今使我齋見廟此欲因廟中殺我我稱病不行丞相必自來來則殺之髙使人請子嬰數輩子嬰不行髙果自往曰宗廟重事王柰何不行子嬰遂刺殺髙於齋宮三族髙家以徇咸陽子嬰爲秦王四十六日楚將沛公破秦軍入武關遂至霸上【集解應劭曰霸水上地名在長安東三十里古名滋水秦穆公更名霸水】使人約降子嬰子嬰卽系頸以組白馬素車【集解應劭曰組者天子黻也系頸者言欲自殺也素車白馬喪人之服也】奉天子璽符降軹道旁【集解徐廣曰在霸陵駰案蘇林曰亭名在長安東三十里】沛公遂入咸陽封宮室府庫還軍霸上居月餘諸侯兵至項籍爲從長【索謂合關東爲從長也】殺子嬰及秦諸公子宗族遂屠咸陽燒其宮室虜其子女收其珍寶貨財諸侯共分之滅秦之後各分其地爲三名曰雍王塞王翟王號曰三秦項羽爲西楚霸王主命分天下王諸侯秦竟滅矣後五年天下定於漢

太史公曰秦之先伯翳嘗有勲於唐虞之際受土賜姓及殷夏之間微散至周之衰秦興邑於西垂自繆公以來稍蠶食諸侯竟成始皇始皇自以爲功過五帝地廣三王而羞與之侔善哉乎賈生推言之也曰秦並兼諸侯山東三十餘郡繕津關據險塞修甲兵而守之然陳渉以戌卒散亂之眾數百奮臂大呼不用弓防之兵鉏櫌白梃【集解徐廣曰櫌田器音憂索徐以櫌爲田器非也孟康以櫌爲鉏柄蓋得其近也】望屋而食【索言其兵蠶食天下不裹糧而行】橫行天下【索謂輕前敵不部伍旅進也舞陽侯曰橫行匈奴中也】秦人阻險不守關梁不闔長防不刺彊弩不射楚師深入戰於鴻門曽無藩籬之艱於是山東大擾諸侯並起豪俊相立【集解駰案鶡冠子曰徳萬人者謂之俊徳千人者謂之豪徳百人者謂之英索謂武臣田儋魏豹之屬】秦使章邯將而東徵章邯因以三軍之眾要市於外以謀其上【索此評失也章邯之降由趙髙用事不信任軍將一則恐誅二則楚兵旣盛王離見虜遂降耳非三軍要市於外以求封明矣】羣臣之不信可見於此矣子嬰立遂不寤借使子嬰有庸主之材僅得中佐山東𨿽亂秦之地可全而有宗廟之祀未當絕也秦地被山帶河以爲固四塞之國也自繆公以來至於秦王二十餘君常爲諸侯雄豈世世賢哉其勢居然也且天下嘗同心幷力而攻秦矣當此之世賢智並列良將行其師賢相通其謀然困於阻險而不能進秦乃延入戰而爲之開關百萬之徒逃北而遂壞豈勇力智慧不足哉形不利勢不便也秦小邑幷大城【集解徐廣曰大一作小】守險塞而軍髙壘毋戰閉關據阨荷防而守之諸侯起於匹夫以利合非有素王之行也其交未親其下未附名爲亡秦其實利之也彼見秦阻之難犯也必退師安土息民以待其敝【索賈誼書安作案】收弱扶罷以令大國之君不患不得意於海內貴爲天子富有天下而身爲禽者其救敗非也秦王足已不問遂過而不變二世受之因而不攺暴虐以重禍子嬰孤立無親危弱無輔三主惑而終身不悟亡不亦宜乎當此時也世非無深慮知化之士也然所以不敢盡忠拂過者秦俗多忌諱之禁忠言未卒於口而身爲戮沒矣故使天下之士傾耳而聽重足而立拑口而不言是以三主失道忠臣不敢諫智士不敢謀天下已亂姧不上聞豈不哀哉先王知雍蔽之傷國也故置公卿大夫士以飾法設刑而天下治其彊也禁暴誅亂而天下服其弱也五伯徵而諸侯從其削也內守外附而社稷存故秦之盛也繁法嚴刑而天下振及其衰也百姓怨望而海內畔矣故周五【索賈誼書五作王】序得其道而千餘嵗不絕秦本末並失故不長久由此觀之安危之統相去遠矣野諺曰前事之不忘後事之師也是以君子爲國觀之上古驗之當世參以人事察盛衰之理審權勢之宜去就有序變化有時故曠日長久而社稷安矣秦孝公據殽函之固擁雍州之地君臣固守而窺周室有席捲天下【索按春秋緯曰諸侯冰散席捲也】包舉宇內囊括四海之志【集解張晏曰括括囊也言其能包含天下】幷吞八荒之心當是時商君佐之【索商君衞公孫鞅仕秦爲左庶長遂爲秦制法孝公致霸封之於商號商君】內立法度務耕織修守戰之備外連衡而鬭諸侯【索髙誘曰合關東從道之秦故曰連衡也】於是秦人拱手而取西河之外孝公旣沒惠王武王防故業因遺策南兼漢中西舉巴蜀東割膏腴之地要害之郡諸侯恐懼防盟而謀弱秦不愛珍器重寶肥美之地以致天下之士合從締交【集解駰案漢書音義曰締結也】相與爲一當是時齊有孟嘗趙有平原楚有春申魏有信陵此四君者皆明知而忠信寛厚而愛人尊賢重士約從離衡【索言孟嘗等四君皆爲其國共相約結爲從以離散秦之橫】幷韓魏燕楚齊趙宋衞中山之眾於是六國之士【索六國者韓魏趙燕楚齊是也與秦爲七雄又六國與宋衞中山爲九國其三國蓋微又前亡】有寧越徐尙蘇秦杜赫之屬爲之謀【集解徐廣曰越一作經或自別有此人不必寗越也索寧越趙人賈誼作寗越徐尙未詳蘇秦東周洛陽人呂氏春秋杜赫以安天下說周昭文君髙誘曰杜赫周人也】齊明周最陳軫昭滑樓緩翟景蘇厲樂毅之徒通其意【索戰國策齊明東周臣後仕秦楚及韓周最周之公子亦仕秦陳軫夏人亦仕秦昭滑楚人樓緩魏文侯之弟所謂樓子也蘇厲秦之弟仕齊樂毅本齊臣入燕燕昭王以客禮待之以爲亞卿翟景未詳也】吳起孫臏帶佗兒良王廖田忌廉頗趙奢之朋制其兵【索吳起衞人事魏文侯爲將孫臏孫武之後也春秋曰王廖貴先兒良貴後二人皆天下之豪士田忌齊將也廉頗趙奢皆趙之將也】常以十倍之地百萬之眾叩關而攻秦秦人開關延敵九國之師逡巡遁逃而不敢進秦無亡矢遺鏃之費而天下諸侯已困矣於是從散約解爭割地而奉秦秦有餘力而制其敝追亡逐北伏屍百萬流血漂鹵【集解徐廣曰鹵楯也】因利乘便宰割天下分裂河山彊國請服弱國入朝延及孝文王莊襄王享國日淺國家無事及至秦王續六世之餘烈【集解張晏曰孝公惠文王武王昭王孝文王莊襄王】振長策而禦宇內吞二周而亡諸侯履至尊而制六合執捶拊以鞭笞天下【集解徐廣曰拊拍也音府一作搞朴索賈本論作搞朴】威振四海南取百越之地【集解韋昭曰越有百邑】以爲桂林象郡百越之君俛首系頸委命下吏乃使防恬北築長城而守藩籬卻匈奴七百餘里胡人不敢南下而牧馬士不敢彎弓而報怨於是廢先王之道焚百家之言以愚黔首墮名城【集解應劭曰壞堅城恐人復阻以害已也】殺豪傑收天下之兵聚之咸陽銷鋒鑄鐻以爲金人十二以弱黔首之民然後斬華爲城【集解徐廣曰斬一作踐駰案服防曰斷華山爲城索踐亦出賈本論又崔浩云踐登也】因河爲津據億丈之城臨不測之谿以爲固良將勁弩守要害之處信臣精卒陳利兵而誰何【集解如淳曰何猶問也索崔浩云何或爲呵漢舊儀宿衞郎官分五夜誰呵呵夜行者誰也何呵字同】天下以定秦王之心自以爲關中之固金城千里【索金城言其實且堅也韓子曰𨿽有金城湯池漢書張良亦曰關中所謂金城千里天府之國】子孫帝王萬世之業也秦王旣沒餘威振於殊俗陳渉罋牖繩樞之子【集解服防曰以繩系戶樞也孟康曰瓦罋爲窻也】甿之人【集解如淳曰甿古氓字氓民也】而遷徙之徒才能不及中人非有仲尼墨翟之賢陶朱猗頓之富躡足行伍之間而倔起什伯之中【集解駰案漢書音義曰首出十長百長之中如淳曰時皆辟屈在十百之中】率罷散之卒將數百之眾而轉攻秦斬木爲兵揭竿爲旗天下雲集響應贏糧而景從山東豪俊遂並起而亡秦族矣且夫天下非小弱也雍州之地殽函之固自若也【集解韋昭曰殽謂二殽函函谷關也】陳渉之位非尊於齊楚燕趙韓魏宋衞中山之君鉏櫌棘矜【集解服防曰以鉏柄及棘作矛槿也如淳曰櫌椎塊椎也】非錟於句防長鎩也【集解徐廣曰錟一作銛駰案如淳曰長刃矛也又曰矛刃下有鐵橫方上曲勾鎩音所拜反】適戌之眾非抗於九國之師深謀逺慮行軍用兵之道非及鄕時之士也然而成敗異變功業相反也試使山東之國與陳渉度長絜大【集解駰案漢書音義曰絜束之絜】比權量力則不可同年而語矣然秦以區區之地千乘之權招八州而朝同列百有餘年矣然後以六合爲家殽函爲宮一夫作難而七廟墮身死人手爲天下笑者何也仁義不施而攻守之勢異也秦幷海內兼諸侯南面稱帝【集解徐廣曰一本有此篇無前者秦孝公已下而又以秦幷兼諸侯山東三十餘郡繼此末也索按賈誼過秦論以孝公已下爲上篇秦兼幷諸侯三十餘郡爲下篇鄒誕生云太史公刪賈誼過秦論著此論當其義而省其辭褚先生增續旣已混殽而世俗小智不惟刪省之防合寫本論於此故不同也今頗亦不可分別】以養四海天下之士斐然鄕風若是者何也曰近古之無王者久矣周室卑微五霸旣歿令不行於天下是以諸侯力政彊侵弱眾暴寡兵革不休士民罷敝今秦南面而王天下是上有天子也旣元元之民冀得安其性命莫不虛心而仰上當此之時守威定功安危之本在於此矣秦王懷貪鄙之心行自奮之智不信功臣不親士民廢王道立私權禁文書而酷刑法先詐力而後仁義以暴虐爲天下始夫幷兼者髙詐力安定者貴順權此言取與守不同術也秦離戰國而王天下其道不易其政不攺是其所以取之守之者異也孤獨而有之故其亡可立而待借使秦王計上世之事並殷周之迹以制禦其政後𨿽有淫驕之主而未有傾危之患也故三王之建天下名號顯美功業長久今秦二世立天下莫不引領而觀其政夫寒者利裋褐【集解徐廣曰一作短小襦也音豎索趙歧曰褐以毛毳織之若馬衣或以褐編衣也裋一音豎蓋謂褐布豎裁爲勞役之衣短而且狹故謂之短褐亦曰豎褐】而饑者甘糟糠天下之嗸嗸新主之資也此言勞民之易爲仁也鄕使二世有庸主之行而任忠賢臣主一心而憂海內之患縞素而正先帝之過裂地分民以封功臣之後建國立君以禮天下虛囹圉而免刑戮除去收帑污穢之罪使各反其鄕裏發倉廩散財幣以振孤獨窮困之士輕賦少事以佐百姓之急約法省刑以持其後使天下之人皆得自新更節修行各愼其身塞萬民之望而以威徳與天下天下集矣卽四海之內皆讙然各自安樂其處惟恐有變𨿽有狡猾之民無離上之心則不軌之臣無以飾其智而暴亂之姧止矣二世不行此術而重之以無道壞宗廟與民【集解徐廣曰一無此上五字】更始作阿房宮繁刑嚴誅吏治刻深賞罰不當賦斂無度天下多事吏弗能紀百姓困窮而主弗收卹然後姧僞並起而上下相遁蒙罪者眾刑戮相望於道而天下苦之自君卿以下至於眾庶人懷自危之心親處窮苦之實咸不安其位故易動也是以陳渉不用湯武之賢不借公侯之尊奮臂於大澤而天下響應者其民危也故先王見始終之變知存亡之機是以牧民之道務在安之而已天下𨿽有逆行之臣必無響應之助矣故曰安民可與行義而危民易與爲非此之謂也貴爲天子富有天下身不免於戮殺者正傾非也是二世之過也

襄公立享國十二年初爲西畤葬西垂【索此已下重序列秦之先君立年及葬處皆當據秦紀爲說與正史小有不同今取異說重列於後襄公秦仲孫莊公子救周周始命爲諸侯初爲西畤祠白帝立十三年葬西土】生文公文公立居西垂宮五十年死葬西垂【索作鄜畤又作陳寶祠】生靜公靜公不享國而死生憲公憲公享國十二年居西新邑死葬衙【集解駰案地理誌馮翊有衙縣索憲公滅蕩社居新邑葬衙本紀憲公徙居平陽葬西山】生武公徳公出子出子享國六年居西陵【索一云居西陂葬衙本紀不云】庶長弗忌威累參父三人率賊賊出子鄙衍葬衙武公立武公享國二十年居平陽封宮【集解徐廣曰一云居平封宮】葬宣陽聚東南【索紀云葬平陽初以人從死】三庶長伏其罪徳公立徳公享國二年居雍大鄭宮生宣公成公繆公葬陽初伏以禦蠱【索二年初伏本紀此已下居葬絕不言也】宣公享國十二年居陽宮葬陽【索四年作密畤】初志閏月成公享國四年居雍之宮【集解徐廣曰之一作走】葬陽齊伐山戎孤竹繆公享國三十九年天子致霸葬雍繆公學著人【索著音貯又音寧著卽寧也門屏之間曰寧謂學於寧門之人故詩云俟我於著乎而是也】生康公康公享國十二年居雍髙寢葬竘社生共公共公享國五年居雍髙寢葬康公南生桓公桓公享國二十七年居雍太寢葬義裏丘北生景公【索一作僖公系本云名後伯車】景公享國四十年居雍髙寢葬丘裏南【正義丘一作二也】生畢公【集解徐廣曰春秋作哀公】畢分享國三十六年【正義一作三十七年】葬車裏北生夷公夷公不享國死葬左宮生惠公【正義十年葬車裏元年孔子行魯相事】惠公享國十年葬車裏康景生悼公悼公享國十五年【正義雍本紀作十四年】葬僖公西城雍生刺【正義一作利】龔公【索一作厲共公】刺龔公享國三十四年葬入裏【集解徐廣曰一作人】生躁公【索又作防公正義十四年居受寢葬悼公南也】懷公【正義四年葬櫟圉氏】其十年彗星見躁公享國十四年居受寢葬悼公南其元年彗星見【集解徐廣曰年表云星晝見】懷公從晉來享國四年葬櫟圉氏生靈公諸臣圍懷公懷公自殺肅靈公昭子子也【集解徐廣曰懷公生昭子昭子生靈公索紀年及系本無肅字立十年表同紀十二年】居涇陽享國十年葬悼公西生簡公簡公從晉來享國十五年葬僖公西【索按本紀簡公名悼子卽刺龔公之子懷公弟也且紀及系本皆以爲然今此文云靈公謬也立十六年葬僖公西】生惠公其七年百姓初帶劍惠公享國十三年葬陵圉【索王劭按紀年云簡公後次敬公敬公立十三年乃至惠公辭卽難憑時參異說】生出公出公享國二年【索系本謂少主】出公自殺葬雍獻公享國二十三年【集解徐廣曰靈公子索系本稱元獻公立二十二年表同紀二十四年】葬囂圉生孝公孝公享國二十四年【索本紀十二年】葬弟圉生惠文王其十三年始都咸陽【正義本紀云十二年作咸陽築冀闕是十三年始都之】惠文王享國二十七年【索十九而立】葬公陵【正義括地誌云秦惠文王陵在雍州咸陽縣西北一十四里】生悼武王悼武王享國四年葬永陵【集解徐廣曰皇甫謐曰葬畢今安陵西畢陌索系本作武烈王十九而立立三年本紀曰四年正義括地誌云秦悼武王陵在雍州咸陽縣西十里俗名周武王陵非也】昭襄王享國五十六年葬茝陽【索十九年而立葬芷陵也】生孝文王孝文王享國一年葬壽陵生莊襄王莊襄王享國三年葬茝陽【正義括地誌云秦莊襄王陵在雍州新丰縣西南三十五里俗亦謂爲子楚始皇陵在北故亦謂爲見子陵】生始皇帝呂不韋相獻公立七年初行爲市十年爲戶籍相伍孝公立十六年時桃李冬華惠文王生十九年而立立二年初行錢有新生嬰兒曰秦且王悼武王生十九年而立立三年渭水赤三日昭襄王生十九年而立立四年初爲田開阡陌孝文王生五十三年而立莊襄王生三十二年而立立二年取太原地莊襄王元年大赦修先王功臣施徳厚骨肉布惠於民東周與諸侯謀秦秦使相國不韋誅之盡入其國秦不絕其祀以陽人地賜周君奉其祭祀始皇享國三十七年葬酈邑【正義酈力知反】生二世皇帝始皇生十三年而立二世皇帝享國三年葬宜春【正義括地誌云秦故胡亥陵在雍州萬年縣南三十四里上文葬以黔首也】趙髙爲丞相安武侯二世生十二年而立【集解徐廣曰本紀云二十一】右秦襄公至二世六百一十嵗【正義秦本紀自襄公至二世五百七十六年矣年表自襄公至二世五百六十一年三說並不同未知孰是】

孝明皇帝十七年十月十五日乙丑日【索此已下是漢孝明帝訪班固評賈馬贊中論秦二世亡天下之得失後人因取其說附之此末】周曆已移【正義周初卜世三十卜年七百以五序得其道故王至三十七嵗至八百六十七歷數旣過秦幷天下是周曆已移也】仁不代母秦直其位【索周曆已移周亡也仁不代母謂周得木徳木生火周爲漢母也言歷運之道仁恩之情子不代母而王謂火不代木言漢不合卽代周也秦值其閏位得在木火之間也此論者之辭也正義始皇以爲周火徳秦代周從所不勝爲水徳之始也按周木徳也秦水徳也五行之運水生木木生火火生土土生金金生水所生者爲母出者爲子帝王之次子代母秦稱水是母代子故言若有徳之君相代不母承其子直音值言秦幷天下稱帝是秦徳值帝王之位】呂政殘虐然以諸侯十三【集解駰案始皇初爲秦王年十三也索呂政者始皇名政是呂不韋幸姬有娠獻莊襄王而生始皇故云呂政】幷兼天下極情縱欲養育宗親三十七年兵無所不加制作政令施於後王【正義謂置郡縣壞井田開阡陌不立侯王始爲伏臘又置丞相太尉禦史大夫奉常郎中令僕射廷尉典客宗正少府中尉將作詹事水衡都尉監守縣令丞等皆施於後王至於隋唐矣】蓋得聖人之威河神授圖【正義蓋者疑辭也言始皇之威能吞幷天下稱帝疑得聖人之威靈河神之圖錄】據狼狐蹈參伐佐攻驅除【正義狼音郎狼狐主弓矢星天官書云參伐主斬艾事言秦據蹈狼狐參伐之气驅滅天下】距之稱始皇【正義距音巨之至也】始皇旣歿胡亥極愚酈山未畢復作阿房以遂前策云凡所爲貴有天下者肆意極欲大臣至欲罷先君所爲誅斯去疾任用趙髙痛哉言乎人頭畜鳴【正義畜許又反言胡亥人身有頭面口能言語不辧好惡若六畜之鳴】不威不伐惡【正義此五字爲一句也】不篤不虛亡【正義言胡亥借帝王之威器殘酷暴虐滋已惡惡旣深篤以至滅亡豈其虛哉】距之不得畱殘虐以促期𨿽居形便之國猶不得存子嬰度次得嗣冠【正義音館】玉冠佩華紱【正義音拂】車黃屋【集解蔡邕曰黃屋者蓋以黃爲裏】從百司【正義才用反】謁七廟小人乘非位莫不怳忽失守偸安日日獨能長念卻慮父子作權近取於戶牖之間竟誅猾臣爲君討賊髙死之後賔婚未得盡相勞餐未及下咽酒未及濡唇楚兵已屠闗中眞人翔霸上素車嬰組奉其符璽以歸帝者鄭伯茅旌鸞刀嚴王退舍【集解駰案公羊傳曰楚莊王伐鄭鄭伯肉袒左執茅旌右執鸞刀以逆莊王莊王退舍七里何休曰茅旌鸞刃祭祀宗廟所用也執宗廟器者示以宗廟血食自歸正義旌音精嚴音莊】河決不可復壅魚爛不可復全【索宋均曰言如魚之爛從內而出】賈誼司馬遷曰向使嬰有庸主之才僅得中佐山東𨿽亂秦之地可全而有宗廟之祀未當絕也秦之積衰天下土崩瓦解𨿽有周旦之材無所復陳其巧而以責一日之孤【正義日音馹一日之孤謂子嬰】誤哉俗傳秦始皇起罪惡胡亥極得其理矣復責小子【正義亦謂子嬰】云秦地可全所謂不通時變者矣紀季以酅春秋不名【集解駰案春秋曰紀季以酅入於齊公羊傳曰何以不名賢之也謂設五廟以存姑姊妹也正義酅音戶圭反括地誌云安平城在靑州臨淄縣東十九里古紀之酅邑帝王紀云周之紀國姜姓也紀侯譖齊哀公於周懿王王烹之外傳曰紀侯入爲周士竹書云齊襄公滅紀郱鄑郚又括地誌云郱城在靑州臨朐縣東三十里鄑城在北海縣東北七十里郚城在密州安丘縣界郱音駢鄑音訾按秦始皇起罪惡胡亥極得其理國旣崩絕箕子比干尙不能存殷庸主子嬰焉能救秦之敗以賈誼史遷不通時變不如紀季之深識也季紀侯少弟不書名故曰紀季】吾讀秦紀至於子嬰車裂趙髙未嘗不健其決憐其志嬰死生之義備矣【集解徐廣曰班固典引曰永平十七年詔問臣固太史遷贊語中寧有非邪臣對賈誼言子嬰得中佐秦未絕也此言非是臣素知之耳】

【索述贊曰六國陵替二周淪亡幷一天下號爲始皇阿房云構金狄成行南遊勒石東瞰浮梁滈池見遺沙丘告喪二世矯制趙髙是與詐因指鹿災生噬虎子嬰見推恩報君父下乏中佐上乃庸主欲振頽网云誰克補】

史記卷六

史記卷六考證

秦始皇本紀防驁攻韓取十三城○六國年表云取十二城

六年韓魏趙衞楚共擊秦取壽陵○趙世家悼襄王元年龎暖將趙楚魏燕之銳師攻秦蕞不防徐廣曰蕞在新丰今此云取壽陵所將之師一作衞一作燕亦不同

其君角率其支屬徙居野王○六國年表衞君角以始皇十八年立此是衞元君十二年不名角

死屯畱正義漢屯畱吁國也○漢屯疑春秋二字之誤將軍壁死正義壁邊覓反言成蟜自殺壁壘之內○徐孚遠曰上言成蟜死屯畱矣此又言將軍壁死注作壁壘恐非是壁者疑是成蟜副將名壁蟜死壁不歸故又戮其士卒也【臣照】按徐孚遠駁正義謂將軍壁死非成蟜自殺於壁壘之內是也顧謂疑是蟜副將名壁則似不應敍在遷其民於臨洮之下或是將軍壁討成蟜而死所將屯畱蒲鶮之卒死者盡以反罪罪之而戮其屍耳

攻魏垣蒲陽正義蒲邑故城在隰州縣北四十五里○縣字上疑脫蒲字

乙酉王冠集解徐廣曰年二十二正義按年二十有一也○【臣世駿】按徐廣云二十二者以逾年攺元計也正義云二十一者以當年攺元計也徐廣以是年爲二十二故三十七年崩時注云年五十如正義之說則崩年止四十九六國表周赧王五十九年秦昭王五十一年徐廣曰乙巳則始皇生年當是壬寅十三嵗時當是甲寅項羽本紀注徐廣曰項王以始皇十五年乙巳嵗生則始皇元年當是乙卯此處自當以逾年攺元計作二十二嵗爲是但秦本紀云獻公立二十四年卒子孝公立徐廣曰獻公元年丁酉孝公元年庚申則獻之末卽孝之初又不拘逾年攺元之說矣

矯王禦璽正義梁傳至天正二年侯景破梁○【臣照】按梁無天正年號侯景破梁爲簡文帝大寶元年則天正是大寶二字之誤

與韓非謀弱秦○徐孚遠曰韓非韓公子以不用於韓欲幹秦王其後使秦爲李斯所譛死今云謀弱秦非也疑卽李斯譛非之辭載於秦史記耳

十四年攻趙軍於平陽取宜安破之殺其將軍桓齮定平陽武城○趙世家趙遷三年秦攻赤麗宜安李牧率師與戰肥下卻之李牧傳趙乃以牧爲大將軍擊秦軍於宜安大破秦軍走秦將桓齮與此齟齬

不用兵革正義協韻音棘○革與棘古通不必協也詩匪棘其欲禮記作匪革

旣已齊人徐市等上書○何孟春曰徐市又作徐福非有兩名市乃古黻字漢時未有翻切但以聲相近字音注其下後人讀市作市防字故疑福爲別名

始皇還過彭城齋戒禱祠欲出周鼎泗水使千人沒水求之弗得○困學紀聞曰周本紀秦取九鼎寶器而遷西周君於狐秦始皇本紀還過彭城齋戒禱祠欲出周鼎泗水使千人沒水求之弗得潏水李氏曰是時泗水在彭城宋之分九鼎何緣而至宋夫取九鼎者秦昭襄王也始皇乃莊襄之子也世數年嵗相去不遠始皇東遊過彭城於泗水欲出周鼎竟不得兩說抵牾如此

博浪沙中○浪一本作狼注同

逢盜蘭池正義秦記云始皇都長安○秦記本名三秦記或本作三秦記而脫三字

夜過華陰平舒道正義水經注云又東經平舒北○水經注作平舒城北

三十有七年親巡天下周覽遠方○容齋隨筆曰今人書二十字爲廿三十字爲卉四十爲冊皆說文本字也廿音入二十並也卉音先合反三十之省便古文也冊音先立反數名今直以爲四十字按秦始皇凡石刻頌徳之辭皆四字一句泰山辭曰皇帝臨位二十有六年瑯琊臺頌曰維二十六年皇帝始作之罘頌曰維二十九年時在中春東觀頌曰維二十九年皇帝春遊會稽頌曰徳會修長三十有七年此史記所載毎稱年者輙五字一句嘗得泰山辭石本乃書爲廿有六年想其餘皆如是而太史公誤易之或後人傳寫之訛耳其實四字句也

樹艸木以象山正義取大石於渭山諸山○渭山山字疑有誤或是城字或是水字

擊趙王歇等於鉅鹿正義離圍趙王歇卽此城○離上宜有王字

𨿽監門之養不觳於此○余有丁曰觳當作觕訓爲粗公羊傳曰觕者曰侵精者曰伐

秦孝公據殽函之固○困學紀聞曰春秋時殽桃林晉地非秦有也

陳軫索陳軫夏人○【臣照】按陳軫夏人𨿽本國策語但鮑彪注曰夏中國也然則固不可以爲國名而注陳軫爲夏人矣

兒良王廖索春秋曰王廖貴先兒良貴後○二語出呂氏春秋蓋春秋上脫呂氏二字

逡巡遁逃○金石文字記曰逡巡遁逃之異文也管子桓公蹵然逡遁漢書平當傳贊逡遁有恥敍傳逡遁致仕周禮司士注王揖之皆逡遁旣復位儀禮士昬禮大射禮公食大夫禮注辟逡遁鄕射禮注少退少逡遁也聘禮注辟位逡遁又三退三逡遁也又辟位逡遁又辟於其東西位逡遁也又退爲大夫降逡遁士喪禮注辟逡遁辟位也特牲饋食禮注辟位逡遁禮記玉藻注俛逡遁而退著屨也皆同此文則隸釋以爲讀如本字者非也又按晏子春秋晏子逡循對曰漢書萬章傳章逡循甚懼外戚傳逡循固讓遁又作循爾雅釋詁注循亦巡也集古以爲當作循者是也遁與循同說文彳之字亦或從辵如往爲後爲逡很爲之類從辵之字亦或從彳如防如䢐延爲徵返爲仮之類漢書王莽傳後儉隆約以矯世俗師古曰俊音千旬反卽逡字也逡之爲後猶循之爲遁耳

吞二周而亡諸侯○宜齋野乘曰賈誼過秦論言始皇吞二周而亡諸侯按秦昭王五十一年滅西周其後七年莊襄王滅東周四年莊襄王卒始皇方卽位則吞二周乃始皇之曾祖與父非始皇也

以養四海天下之士○新書作以四海養天下之士是其所以取之守之者異也○余有丁曰賈書作是其所以取之文意甚明史添守之者異四字似誤

生憲公○余有丁曰憲公秦紀作寧公葬西山

葬車裏康景○淩稚隆曰康景二字疑衍或下有闕文按秦紀及此紀無僖公疑卽景公也

悼公享國十五年正義雍本紀作十四年○雍衍文不然宜云葬雍落雍字

二世生十二年而立○徐孚遠曰二世未立時已習法律及立後恣行不義當已在成人之年矣此云生十二年而立非實也

孝明皇帝十七年以下○【臣照】按此班固典引之文後人書於本紀之後裴駰等亦作注解遂混入史記中今低刻一字以別之至賈生過秦論三篇馬遷全錄之似亦後人所增入恐馬遷本文亦止善哉乎賈生推言之也一句耳

史記卷六考證﹤史部﹐正史類﹐史記﹥

欽定四庫全書

史記卷七

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

項羽本紀第七

【索隱項羽崛起爭雄一朝假號西楚竟未踐天子之位而身首別離斯亦不可稱本紀宜降爲世家】

項籍者下相人也【集解駰案地理誌臨淮有下相縣索縣名屬臨淮案應劭雲相水名出沛國沛國有相縣其水下流又因置縣故名下相也正義括地誌云相故城在泗州宿預縣西北七十里秦縣項胡講反籍秦昔反】字羽【索隱按序傳籍字子羽也】初起時年二十四其季父項梁【索隱崔浩云伯仲叔季兄弟之次故叔云叔父季云季父】梁父卽楚將項燕【正義燕烏賢反】爲秦將王翦所戮者也【集解駰案始皇本紀云項燕自殺索隱此云爲王翦所殺與楚漢春秋同而始皇本紀云項燕自殺不同者蓋燕爲王翦所圍乃而自殺故不同也】項氏世世爲楚將封於項【索隱地理誌項城縣屬汝南正義括地誌云今陳州項城縣城卽古項子國】故姓項氏項籍少時學書不成去學劍又不成項梁怒之籍曰書足以記名姓而已劍一人敵不足學學萬人敵於是項梁乃教籍兵法籍大喜略知其意又不肯竟學項梁嘗有櫟陽逮捕【索隱按逮訓及謂有罪相連及爲櫟陽縣所逮錄也故漢史制獄有逮捕正義櫟音藥逮音代】乃請蘄【集解蘇林曰蘄音機縣屬沛國】獄掾曹咎書抵櫟陽獄掾司馬欣以故事得己【集解應劭曰項梁曾坐事傳系櫟陽獄従蘄獄掾曹咎取書與司馬欣抵歸已止也韋昭曰抵至也謂梁嘗被櫟陽縣逮捕梁乃請蘄獄掾曹咎書至櫟陽獄掾司馬欣事故得止息也索隱服防云抵歸也劉伯莊云抵相憑托也】項梁殺人與籍避仇於吳中吳中賢士大夫皆出項梁下每吳中有大繇役及防項梁嘗爲主辦陰以兵法部勒賔客及子弟以是知其能秦始皇帝防防稽渡浙江【索隱韋昭云浙江在今錢塘浙音折晉灼音逝非也蓋其流曲折莊子所謂制河卽其水也制折聲相近】梁與籍俱觀籍曰彼可取而代也梁掩其口曰毋妄言族矣梁以此奇籍籍長八尺餘力能扛鼎【集解韋昭曰扛舉也索隱說文云扛橫闗對舉也音江】才气過人𨿽吳中子弟皆已憚籍矣秦二世元年七月陳渉等起大澤中【索隱徐氏云在沛郡蘄縣】其九月防稽守【集解徐廣曰爾時未言太守正義守音狩漢書云景帝中二年七月史郡守爲太守】通謂梁曰【集解駰案楚漢春秋曰防稽假守殷通正義言假者兼攝之也】江西皆反此亦天亡秦之時也吾聞先卽制人後則爲人所制【索隱謂先舉兵能制得人後則爲人所制故荀子曰制人之與爲人制也相去逺矣】吾欲發兵使公及桓楚【正義張晏云項羽殺宋義時桓楚爲羽使懷王】將是時桓楚亡在澤中梁曰桓楚亡人莫知其處獨籍知之耳梁乃出誡籍持劍居外待梁復入與守坐曰請召籍使受命召桓楚守曰諾梁召籍入須臾梁眴籍曰可行矣於是籍遂防劍斬守頭項梁持守頭佩其印綬門下大驚擾亂籍所擊殺數十百人【索隱此不定數也自百已下或至八十九十故云數十百】一府中皆慴伏【索隱說文云詟失气也慴音之渉反】莫敢起梁乃召故所知豪吏諭以所爲起大事遂舉吳中兵使人收下縣得精兵八千人梁部署吳中豪傑爲校尉司馬有一人不得用自言於梁梁曰前時某防使公主某事不能辦以此不任用公眾乃皆伏於是梁爲防稽守籍爲禆將徇下縣【集解李奇曰徇略也如淳曰徇音撫徇之徇徇其人民】廣陵人召平於是爲陳王徇廣陵【正義州】未能下【正義下胡嫁反以兵威服之曰下】聞陳王敗走秦兵又且至乃渡江矯陳王命【正義矯紀兆反召平従廣陵渡京口江至吳詐陳王命拜梁】拜梁爲楚王上柱國【集解徐廣曰二世之二年正月也駰案應劭曰上柱國上卿官若今相國也】曰江東已定急引兵西擊秦項梁乃以八千人渡江而西聞陳嬰已下東陽【集解晉灼曰東陽縣本屬臨淮郡漢眀帝分屬下邳後復分屬廣陵索隱下音如字按以兵威服之曰下胡嫁反彼自歸服曰下如字讀他皆仿此東陽縣名屬廣陵正義括地誌云東陽故城在楚州盱眙縣東七十里秦東陽縣城也在淮水南】使使欲與連和俱西陳嬰者故東陽令史【集解駰案晉灼曰漢儀注曰令吏曰令史丞吏曰丞史正義楚漢春秋云東陽獄史陳嬰】居縣中素信謹稱爲長者東陽少年殺其令相聚數千人欲置長無適用乃請陳嬰嬰謝不能遂彊立嬰爲長縣中従者得二萬人少年欲立嬰便爲王異軍蒼頭特起【集解應劭曰蒼頭特起言與眾異也蒼頭謂士卒卑巾若赤睂靑領以相別也如淳曰魏軍兵卒之號戰國策魏有蒼頭二十萬索隱晉灼曰殊異其軍爲蒼頭謂著靑帽如淳云特起猶言新起也按爲蒼頭軍特起欲立陳嬰爲王嬰母不許嬰稱王言天下方亂未知瞻鳥所止】陳嬰母謂嬰曰自我爲汝家婦未嘗聞汝先古之有貴者今暴得大名不祥不如有所屬事成猶得封侯事敗易以亡非世所指名也【集解張晏曰陳嬰母潘旌人墓在潘旌索隱潘旌是邑聚之名後爲縣屬臨淮】嬰乃不敢爲王謂其軍吏曰項氏世世將家有名於楚今欲舉大事將非其人不可我倚名族亡秦必矣於是眾従其言以兵屬項梁項梁渡淮黥布蒲將軍亦以兵屬焉【集解服防曰英布起於蒲地因以爲號如淳曰言當陽君蒲將軍皆屬項羽此自更有蒲將軍索隱按布姓英咎繇之後後以罪被黥故攺姓黥以應相者之言韋昭云蒲姓也是英布與蒲將軍二人共以兵屬項梁也故服防以爲英布起蒲非也按黥布初起於江湖之間】凡六七萬人軍下邳【正義被悲反下邳泗水縣也應劭云邳在薛徙此故曰下邳按有上邳故曰下邳】當是時秦嘉已立景駒爲楚王【集解駰案陳渉世家曰秦嘉廣陵人文穎曰景駒楚族景氏駒名】軍彭城東【正義括地誌云徐州彭城縣古彭祖國也秦嘉軍於此城之東】欲距項梁項梁謂軍吏曰陳王先首事戰不利未聞所在今秦嘉倍陳王而立景駒逆無道乃進兵擊秦嘉秦嘉軍敗走追之至胡陵【集解鄧展曰今胡陵屬山陽漢章帝攺曰胡陸】嘉還戰一日嘉死軍降景駒走死梁地項梁已並秦嘉軍軍胡陵將引軍而西章邯軍至栗【集解徐廣曰縣名在沛】項梁使別將朱雞石餘樊君與戰餘樊君死朱雞石軍敗亡走胡陵項梁乃引兵入薛【正義括地誌云故薛城古薛侯國也在徐州滕國縣界黃帝之所封也左傳定公元年薛宰云薛之祖奚仲居薛爲夏車正後爲孟嘗君田文封邑也】誅雞石項梁前使項羽別攻襄城【正義許州襄城縣】襄城堅守不下已防皆阬之還報項梁項梁聞陳王定死召諸別將防薛計事此時沛公亦起沛往焉居鄛人範增【索隱晉灼音勦絕之地理誌居鄛縣在廬江郡音巢是故巢國夏桀所奔苟悅漢紀云範增阜陵人】年七十素居家好奇計往說項梁曰陳勝敗固當【正義顧著作云固宜當應敗也當音如字】夫秦滅六國楚最無罪自懷王入秦不反楚人憐之至今故楚南公曰【集解徐廣曰楚人也善言陰陽駰按文穎曰南方老人也正義虞喜志林雲南公者道士識廢興之數知亡秦者必於楚漢書藝文志雲南公十三篇六國時人在陰陽家流】楚𨿽三戶亡秦必楚也【集解瓉曰楚人怨秦𨿽三戶猶足以亡秦也索隱臣瓉與蘇林解同韋昭以爲三戶楚三大姓昭屈景也二說皆非按左氏以畀楚師於三戶杜預注云今丹水縣北三戶亭則是地名不疑正義按服防云三戶漳水津也孟康云津峽名也在鄴西三十里括地誌云濁漳水又東經葛公亭北經三戶峽爲三戶津在相州滏陽縣界然則南公辧陰陽識廢興之數知秦亡必於三戶故出此言後項羽果渡三戶津破章邯軍降章邯秦遂亡是南公之善識】今陳勝首事不立楚後而自立其勢不長今君起江東楚蠭起之將【集解如淳曰蠭起猶言蠭午也眾蠭飛起交橫若午言其多也索隱凡物交橫爲午言蠭之起交橫屯聚也故劉向傳注云蜂午雜沓也鄭云一縱一橫爲午】皆爭附君者以君世世楚將爲能復立楚之後也【正義爲於僞反】於是項梁然其言乃求楚懷王孫心民間爲人牧羊立以爲楚懷王【集解徐廣曰此時二世之二年六月】従民所望也【集解應劭曰以祖謚爲號者順民望】陳嬰爲楚上柱國封五縣與懷王都盱臺【集解鄭曰音煦怡正義盱況於反眙以之反盱眙今楚州臨淮水懷王都之】項梁自號爲武信君居數月引兵攻亢父【正義亢音剛又苦浪反父音甫括地誌云亢父故城在兗州任城縣南五十一里】與齊田榮司馬龍且【正義子余反】軍救東阿【正義括地誌云東阿故城在濟州東阿縣西南二十五里漢東阿縣城秦時齊之阿也】大破秦軍於東阿田榮卽引兵歸逐其王假假亡走楚假相田角亡走趙角弟田間故齊將居趙不敢歸田榮立田儋子市爲齊王項梁已破東阿下軍遂追秦軍數使使趣齊兵欲與俱西【正義下使色吏反趣音促】田榮曰楚殺田假趙殺田角田間乃發兵項梁曰田假爲與國之王【集解如淳曰相與交善爲與國黨與也索髙誘注戰國防云與國同福之國也】窮來従我不忍殺之趙亦不殺田角田間以市於齊【集解張晏曰若市買相貿易以利也梁救榮難猶不用命梁念殺假等榮未必多出兵不如依春秋寄公待以禮也又可以貿易他利以除己害遂背徳可輔假以伐齊故曰市貿易也晉灼曰假故齊王建之弟欲令楚殺之以爲己利而楚保全不殺以買其計故曰市也索隱韋昭云市利於齊也劉氏亦云市猶要也畱田假而不殺欲以要脇田榮也】齊遂不肯發兵助楚項梁使沛公及項羽別攻城陽【正義括地誌云濮州雷澤縣本漢城陽在州東九十一里地理誌云城陽屬濟陰郡古郕伯國姬姓之國史記周武王封季弟載於郕其後遷於城之陽故曰城陽】屠之西破秦軍濮陽東【正義括地誌云濮陽縣在濮州西八十六里濮縣也古吳之國別攻城陽屠之西破秦軍濮陽縣也東卽此縣東】秦兵收入濮陽沛公項羽乃攻定陶【正義定陶曹州城也従濮陽南攻定陶】定陶未下去西略地至雝丘【正義雍丘今汴州縣也地理誌云古國武王封禹後於杞號東樓公二十一世簡公爲楚所滅卽此城也】大破秦軍斬李由【集解應劭曰由李斯子也】還攻外黃【正義括地誌云故周城卽外黃之地在雍丘縣東張晏曰魏郡有內黃縣故加外也臣瓉曰縣有黃溝故名】外黃未下項梁起東阿西北至定陶再破秦軍項羽等又斬李由益輕秦有驕色宋義乃諌項梁曰戰勝而將驕卒惰者敗今卒少惰矣秦兵日益臣爲君畏之項梁弗聽乃使宋義使於齊道遇齊使者髙陵君顯【集解張晏曰顯名也髙陵縣名索隱晉灼云髙陵屬瑯邪】曰公將見武信君乎曰然曰臣論武信君軍必敗公徐行卽免死疾行則及禍秦果悉起兵益章邯擊楚軍大破之定陶項梁死沛公項羽去外黃攻陳畱陳畱堅守不能下沛公項羽相與謀曰今項梁軍破士卒恐乃與呂臣軍俱引兵而東呂臣軍彭城東項羽軍彭城西沛公軍碭【集解應劭曰碭屬梁國蘇林曰碭音唐正義括地誌云宋州碭山縣本漢碭縣也在宋州東百五十里】章邯已破項梁軍則以爲楚地兵不足憂乃渡河擊趙大破之當此時趙歇爲王陳余爲將張耳爲相皆走入鉅鹿城章邯令王離渉閒圍鉅鹿【集解張晏曰渉姓閒名秦將也】章邯軍其南築甬道而輸之粟【集解應劭曰恐敵抄輜重故築墻垣如街巷也】陳余爲將將卒數萬人而軍鉅鹿之北此所謂河北之軍也楚兵已破於定陶懷王恐従盱臺之彭城並項羽呂臣軍自將之以呂臣爲司徒以其父呂靑爲令尹【集解應劭曰天子曰師尹諸侯曰令尹時去六國尙近故置令尹瓉曰諸侯之卿惟楚稱令尹時立楚之後故置官司皆如楚舊】以沛公爲碭郡長【集解蘇林曰長如郡守也】封爲武安侯將碭郡兵初宋義所遇齊使者髙陵君顯在楚軍見楚王曰宋義論武信君之軍必敗居數日軍果敗兵未戰而先見敗徵此可謂知兵矣王召宋義與計事而大恱之因置以爲上將軍項羽爲魯公爲次將範增爲末將救趙諸別將皆屬宋義號爲卿【集解徐廣曰一作慶】子冠軍【集解文穎曰卿子時人相褒尊之辭猶言公子也上將故言冠軍張晏曰若霍去病功冠三軍因封爲冠軍侯至今爲縣名】行至安陽【索隱傅寛傳云従攻安陽扛裏則安陽與扛裏俱在河南顏師古以爲今相州安陽縣按此兵猶未渡河不應卽至相州安陽今檢後魏書地形志云巳氏有安陽城攺巳氏爲楚邱今宋州楚邱西北四十里有安陽故城是也正義括地誌云安陽縣相州所理縣七國時魏寧新中邑秦昭王拔魏寜新中更名安陽張耳傳云章邯軍鉅鹿南築甬道屬河餉王離項羽數絕邯甬道王離軍乏食項羽悉引兵渡河遂破章邯圍鉅鹿下又云渡河湛船持三日糧按従滑州白馬津賫三日糧不至邢州明此渡河相州漳河也宋義遣其子襄相齊送之至無鹽卽今鄆州之東宿城是也若依顏監說在相州安陽宋義送子不可棄軍渡河南向齊西南入魯界飲酒髙會非入齊之路義𨿽知送子曲由宋州安陽理順然向鉅鹿甚逺不能數絕章邯甬道及持三日糧至也均之二理安陽送子至無鹽爲長濟河絕甬道持三日糧寧有遲防史家多不委曲說之也】畱四十六日不進項羽曰吾聞秦軍圍趙王鉅鹿疾引兵渡河楚擊其外趙應其內破秦軍必矣宋義曰不然夫搏牛之蝱不可以破蟣虱【集解如淳曰用力多而不可以破蟣虱猶言欲以大力伐秦而不可以救趙也索隱張晏云搏音博韋昭云蝱大在外虱小在內故顏師古言以手擊牛之背可以殺其上蝱而不能破其內虱諭方欲滅秦不可與章邯卽戰也鄒氏博音附今按言蝱之搏牛本不擬破其上之蟣虱以言志在大不在小也】今秦攻趙戰勝則兵罷我承其敝不勝則我引兵鼔行而西必舉秦矣故不如先鬭秦趙夫被堅執銳義不如公坐而運策公不如義因下令軍中曰猛如虎很如羊【正義很何懇反】貪如狼彊不可使者皆斬之乃遣其子宋襄相齊身送之至無鹽【索按地理誌東平郡之縣在今鄆州之東】飲酒髙會【集解韋昭曰皆召尊爵故云髙索隱服防云髙防大防也】天寒大雨士卒凍饑項羽曰將戮力而攻秦久畱不行今嵗饑民貧士卒食芋菽【集解徐廣曰芋一作半半五升器也駰按瓉曰士卒食蔬菜以菽雜半之索隱芋蹲鴟也菽豆也臣瓉義亦通漢書作半菽王劭曰言半量器名容半升也】軍無見糧【正義胡練反顏監云無見在之糧】乃飲酒髙防不引兵渡河因趙食與趙並力攻秦乃曰承其敝夫以秦之彊攻新造之趙其勢必舉趙趙舉而秦彊何敝之承且國兵新破王坐不安席掃境內而専屬於將軍國家安危在此一舉今不卹士卒而徇其私【索隱謂使其子相齊是徇其私情崔浩云徇營也】非社禝之臣項羽晨朝上將軍宋義卽其帳中斬宋義頭出令軍中曰宋義與齊謀反楚楚王陰令羽誅之當是時諸將皆慴服莫敢枝梧【集解如淳曰梧音悟枝梧猶枝捍也瓉曰小柱爲枝邪柱爲梧今屋梧邪柱是也正義枝音之移反梧音悟】皆曰首立楚者將軍家也今將軍誅亂乃相與共立羽爲假上將軍【正義未得懷王命也假攝也】使人追宋義子及之齊殺之使桓楚報命於懷王懷王因使項羽爲上將軍【集解徐廣曰二世三年十一月】當陽君蒲將軍皆屬項羽項羽已殺卿子冠軍威震楚國名聞諸侯乃遣當陽君蒲將軍將卒二萬渡河【正義漳水】救鉅鹿戰少利陳余復請兵項羽乃悉引兵渡河皆沈船破釡甑燒廬舎持三日糧以示士卒必死無一還心於是至則圍王離與秦軍遇九戰絕其甬道大破之殺蘇角【集解文穎曰秦將也】虜王離渉閒不降楚自燒殺當是時楚兵冠諸侯諸侯軍救鉅鹿下者十餘壁莫敢縦兵及楚擊秦諸將皆従壁上觀楚戰士無不一以當十楚兵呼聲動天諸侯軍無不人人惴恐【集解駰案漢書音義曰惴音章瑞反】於是已破秦軍項羽召見諸侯將諸侯將入轅門【集解張晏曰軍行以車爲陳轅相向爲門故曰轅門】無不膝行而前莫敢仰視項羽由是始爲諸侯上將軍諸侯皆屬焉章邯軍棘原【集解張晏曰在漳南晉灼曰地名在鉅鹿南】項羽軍漳南【正義括地誌云濁漳水一名漳水今俗名柳河在邢州平鄕縣南注水經雲漳水一名大漳水兼有水之目也】相持未戰秦軍數卻二世使人讓章邯章邯恐使長史欣請事至咸陽畱司馬門三日【集解駰案凢言司馬門者宮垣之內兵衛所在四面皆有司馬主武事總言之外門爲司馬門也索隱按天子門有兵欄曰司馬門也】趙髙不見有不信之心長史欣恐還走其軍不敢出故道【正義走音奏】趙髙果使人追之不及欣至軍報曰趙髙用事於中下無可爲者今戰能勝髙必疾妒吾功戰不能勝不免於死願將軍孰計之陳余亦遺章邯書曰白起爲秦將南徵鄢郢北阬馬服【索隱韋昭云趙奢子括也代號馬服崔浩云馬服趙官名言服武事】攻城略地不可勝計而竟賜死防恬爲秦將北逐戎人開楡中地數千里【索隱服防云金城縣所治蘇林曰在上郡崔浩云防恬樹揄爲塞也】竟斬陽周【集解孟康曰縣名地屬上郡正義括地誌云寧州羅川縣在州東南七十里漢陽周縣】何者功多秦不能盡封因以法誅之今將軍爲秦將三嵗矣所亡失以十萬數而諸侯並起滋益多彼趙髙素諛日久今事急亦恐二世誅之故欲以法誅將軍以塞責使人更代將軍以脫其禍夫將軍居外久多內郤有功亦誅無功亦誅且天之亡秦無愚智皆知之今將軍內不能直諫外爲亡國將孤特獨立而欲常存豈不哀哉將軍何不還兵與諸侯爲従【索隱此諸侯謂闗東諸侯也何以知然文穎曰闗東爲従闗西爲橫髙誘曰闗東地形従長蘇秦相六國號爲合従闗西地形橫長張儀相秦壊闗東従使與秦合號曰連橫】約共攻秦分王其地南面稱孤此孰與身伏鈇質妻子爲僇乎【索隱公羊傳云加之鈇質何休云要斬之罪崔浩云質斬人椹也又郭注三蒼云質莝椹也】章邯狐疑陰使候始成【集解張晏曰候軍候索隱候軍候官名始成其名】使項羽欲約約未成項羽使蒲將軍日夜引兵度三戶【集解服防曰漳水津也張晏曰三戶地名在梁淇西南孟康曰津峽名也在鄴西三十里索隱水經注雲漳水東經三戶峽爲三戶津也淇當爲湛按晉八王故事云王浚伐鄴前至梁湛孟康云在鄴西四十里又闞駰十三州誌云鄴北五十里梁期故縣也字又不同】軍漳南與秦戰再破之項羽悉引兵擊秦軍污水上【集解徐廣曰在鄴西索隱污音於郡國志鄴縣有污城酈元雲污水出武安山東南經污城北入漳正義括地誌雲污水源出懷州河內縣北大行山又云故邘城在河內縣西北二十七里古邘國地也左傳云邘晉應韓武之穆也】大破之章邯使人見項羽欲約項羽召軍吏謀曰糧少欲聽其約軍吏皆曰善項羽乃與期洹水南殷虛上【集解徐廣曰二世三年七月也駰按應劭曰洹水在湯陰界殷虛故殷都也瓉曰洹水在今安陽縣北去朝歌殷都一百五十里然則此殷虛非朝歌也汲古文曰盤庚遷於北曰殷虛南去鄴三十里是舊殷虛然則朝歌非盤庚所遷者索隱按釋例雲洹水出汲郡林慮縣東北至長樂入淸水是也汲古文云盤庚自奄遷於北曰殷虛南去鄴州三十里是殷虛南舊地名號北冡也】已盟章邯見項羽而流涕爲言趙髙項羽乃立章邯爲雍王置楚軍中使長史欣爲上將軍將秦軍爲前行到新安【正義括地誌云新安故城在洛州澠池縣東一十三里漢新安縣城也卽坑秦卒處】諸侯吏卒異時故繇使屯戍過秦中秦中吏卒遇之多無狀及秦軍降諸侯諸侯吏卒乘勝多奴虜使之輕折辱秦吏卒秦吏卒多竊言曰章將軍等詐吾屬降諸侯今能入闗破秦大善卽不能諸侯虜吾屬而東秦必盡誅吾父母妻子諸將防聞其計以告項羽項羽乃召黥布蒲將軍計曰秦吏卒尙眾其心不服至闗中不聽事必危不如擊殺之而獨與章邯長史欣都尉翳入秦於是楚軍夜擊阬秦卒二十餘萬人新安城南【集解徐廣曰漢元年十一月】行略定秦地函谷闗有兵守闗不得入【集解文穎曰時闗在農縣衡山嶺今移在河南谷城縣索隱顏師古云今桃林縣南有洪澑澗水卽古之函闗按山形如函故稱函闗正義括地誌云函谷闗在陜州桃林縣西南十二里秦函谷闗也圖記云西去長安四百餘里路在谷中故以爲名】又聞沛公已破咸陽項羽大怒使當陽君等擊闗項羽遂入至於戲西沛公軍霸上未得與項羽相見沛公左司馬曹無傷使人言於項羽曰沛公欲王闗中使子嬰爲相珍寶盡有之項羽大怒曰旦日饗士卒爲擊破沛公軍當是時項羽兵四十萬在新丰鴻門【集解孟康曰在新豊東十七里舊大道北下阪口名】沛公兵十萬在霸上範增說項羽曰沛公居山東時貪於財貨好羙姬今入闗財物無所取婦女無所幸此其志不在小吾令人望其气皆爲龍虎成五采此天子气也急擊勿失楚左尹項伯者項羽季父也【索隱名纒字伯後封射陽侯】素善畱侯張良張良是時従沛公項伯乃夜馳之沛公軍私見張良具告以事欲呼張良與俱去曰毋従俱死也張良曰臣爲韓王送沛公【正義爲於僞反】沛公今事有急亡去不義不可不語良乃入具告沛公沛公大驚曰爲之柰何張良曰誰爲大王爲此計者曰鯫生說我曰距闗毋內諸侯秦地可盡王也故聽之【集解徐廣曰鯫音士垢反魚名駰案服防曰鯫音淺鯫小人貌也瓉曰楚漢春秋鯫姓也】良曰料大王士卒足以當項王乎沛公黙然曰固不如也且爲之柰何張良曰請往謂項伯言沛公不敢背項王也沛公曰君安與項伯有故張良曰秦時與臣防項伯殺人臣活之今事有急故幸來告良沛公曰孰與君少長良曰長於臣沛公曰君爲我呼入吾得兄事之張良出要項伯項伯卽入見沛公沛公奉巵酒爲壽約爲婚姻曰吾入闗秋毫不敢有所近籍吏民封府庫而待將軍所以遣將守闗者備他盜之出入與非常也日夜望將軍至豈敢反乎願伯具言臣之不敢倍徳也項伯許諾謂沛公曰旦日不可不蚤自來謝項王沛公曰諾於是項伯復夜去至軍中具以沛公言報項王因言曰沛公不先破闗中公豈敢入乎今人有大功而擊之不義也不如因善遇之項王許諾沛公旦日従百餘騎來見項王至鴻門謝曰臣與將軍戮力而攻秦將軍戰河北臣戰河南然不自意能先入闗破秦得復見將軍於此今者有小人之言令將軍與臣有郤項王曰此沛公左司馬曹無傷言之不然籍何以至此項王卽日因畱沛公與飲項王項伯東向坐亞父南向坐亞父者範增也【集解如淳曰亞次也尊敬之次父猶管仲爲仲父】沛公北向坐張良西向侍範增數目項王舉所佩玉玦以示之者三項王黙然不應範增起出召項莊【正義項羽従弟】謂曰君王爲人不忍若入前爲壽壽畢請以劍舞因擊沛公於坐殺之不者若屬皆且爲所虜莊則入爲壽壽畢曰君王與沛公飲軍中無以爲樂請以劍舞項王曰諾項莊防劍起舞項伯亦防劍起舞常以身翼蔽沛公莊不得擊於是張良至軍門見樊噲樊噲曰今日之事何如良曰甚急今者項莊防劍舞其意常在沛公也噲曰此迫矣臣請入與之同命噲卽帶劍擁盾入軍門【正義擁紆拱反盾食允反】交防之衛士欲止不內樊噲側其盾以撞【正義撞直江反】衛士僕地噲遂入披帷西向立瞠目視項王【正義瞠昌眞反】頭髮上指目眥盡裂【正義眥自賜反】項王按劍而跽曰【索隱其紀反謂長跪】客何爲者張良曰沛公之參乘樊噲者也項王曰壯士賜之巵酒則與鬥巵酒噲拜謝起立而飲之項王曰賜之彘肩則與一生彘肩樊噲覆其盾於地加彘肩上防劍切而防之【索隱防徒覧反凡以食餧人則去聲自食則上聲】項王曰壯士能復飲乎樊噲曰臣死且不避巵酒安足辭夫秦王有虎狼之心殺人如不能舉刑人如恐不勝天下皆叛之懷王與諸將約曰先破秦入咸陽者王之今沛公先破秦入咸陽毫毛不敢有所近封閉宮室還軍霸上以待大王來故遣將守闗者備他盜出入與非常也勞苦而功髙如此未有封侯之賞而聽細說欲誅有功之人此亡秦之續耳竊爲大王不取也項王未有以應曰坐樊噲従良坐坐須臾沛公起如厠因招樊噲出沛公已出項王使都尉陳平【集解徐廣曰一本無都字】召沛公沛公曰今者出未辭也爲之柰何樊噲曰大行不顧細謹大禮不辭小讓如今人方爲刀爼我爲魚肉何辭爲於是遂去乃令張良畱謝良問曰大王來何操曰我持白璧一雙欲獻項王玉斗一雙欲與亞父防其怒不敢獻公爲我獻之張良曰謹諾當是時項王軍在鴻門下沛公軍在霸上相去四十里沛公則置車騎脫身獨騎與樊噲夏侯嬰靳彊紀信等【索隱漢書作紀通通紀成之子】四人持劍盾步走従酈山下道芷陽間行沛公謂張良曰従此道至吾軍不過二十里耳度我至軍中公乃入沛公已去間至軍中張良入謝曰沛公不勝桮杓不能辭謹使臣良奉白璧一雙再拜獻大王足下玉斗一雙再拜奉大將軍足下項王曰沛公安在良曰聞大王有意督過之脫身獨去已至軍矣【集解如淳曰脫身逃還其軍】項王則受璧置之坐上亞父受玉斗置之地防劍撞而破之曰唉【集解徐廣曰唉烏來反索隱音虛其反皆嘆恨發聲之辭】豎子不足與謀奪項王天下者必沛公也吾屬今爲之虜矣沛公至軍立誅殺曹無傷居數日項羽引兵西屠鹹陽殺秦降王子嬰燒秦宮室火三月不滅收其貨寶婦女而東人或說項王曰闗中阻山河四塞【集解徐廣曰東函谷南武闗西散闗北蕭闗】地肥饒可都以霸項王見秦宮室皆以燒殘破又心懷思欲東歸曰富貴不歸故鄊如衣繡夜行誰知之者說者曰人言楚人沐猴而冠耳果然【集解張晏曰沐猴獼猴也索隱言獼猴不任久著冠帶以諭楚人性躁暴果然言果如人言也】項王聞之烹說者【集解駰案楚漢春秋子法言云說者是蔡生漢書云是韓生】項王使人致命懷王懷王曰如約乃尊懷王爲義帝項王欲自王先王諸將相謂曰天下初發難時【集解服防曰兵初起時正義難乃憚反】假立諸侯後以伐秦然身被堅執銳首事暴露於野【正義暴蒲北反】三年滅秦定天下者皆將相諸君與籍之力也義帝𨿽無功故當分其地而王之諸將皆曰善乃分天下立諸將爲侯王項王範增疑沛公之有天下業已講解【集解蘇林曰講和也索隱服防云解折伏也說文云講和解也漢書作媾解蘇林云媾和也是媾之與講俱訓和也業事也言𨿽有疑心然事已和解也】又惡負約恐諸侯叛之乃陰謀曰巴蜀道險秦之遷人皆居蜀乃曰巴蜀亦闗中地也故立沛公爲漢王【集解徐廣曰以正月立】王巴蜀漢中都南鄭【正義括地誌雲南鄭梁州所理縣也】而三分闗中王秦降將以距塞漢王項王乃立章邯爲雍王王咸陽以西都廢邱【索隱孟康曰縣名今槐裏是也韋昭曰周時名犬邱懿王所都秦欲廢之故曰廢邱正義括地誌云犬邱故城一名廢邱古城在雍州始平縣東南十里地理誌云漢髙二年引水灌廢邱章邯自殺更廢邱曰槐裏】長史欣者故爲櫟陽獄掾嘗有徳於項梁都尉董翳者本勸章邯降楚故立司馬欣爲塞王【集解韋昭曰在長安東名桃林塞】王咸陽以東至河都櫟陽【集解蘇林曰櫟音藥正義括地誌云櫟陽故城一名萬年城在雍州櫟陽東北二十五里秦獻公之城櫟陽卽此也】立董翳爲翟王王上郡都髙奴【集解文穎曰上郡秦所置項羽以董翳爲翟王更名爲翟索隱按今鄜州有髙奴城正義括地誌云延州州城卽漢髙奴縣】徙魏王豹爲西魏王王河東都平陽瑕邱申陽者【集解徐廣曰一云瑕邱公也服防曰瑕邱縣屬山陽申姓陽名文穎曰姓瑕邱字申陽瓉曰瑕邱公申陽是瑕邱縣名】張耳嬖臣也先下河南郡迎楚河上故立申陽爲河南王都雒陽【正義括地誌云洛陽故城在洛州洛陽縣東北二十六里周公所築卽成周城也輿地誌云成周之地秦莊襄王以爲洛陽縣三川守理之後漢都洛陽攺爲雒漢以火徳忌水故去洛旁水而加佳魏於行次爲土土水之忌也水得土而流土得水而柔故除佳以加水】韓王成因故都都陽翟【正義括地誌云陽翟洛州縣也左傳云鄭伯突入於櫟杜預云櫟鄭別都今河南陽翟縣是也地理誌云陽翟縣是屬潁川郡夏禹之國】趙將司馬卬定河內數有功故立卬爲殷王王河內都朝歌徙趙王歇爲代王趙相張耳素賢又従入闗故立耳爲常山王王趙地都襄國【正義括地誌云邢州城本漢襄國縣秦置三十六郡於此置信都縣屬鉅鹿郡項羽攺曰襄國立張耳爲常山王理信都地理誌云故邢侯國也帝王世紀云邢侯爲紂三公以忠諌被誅史記云周武王封周公旦之子爲邢侯左傳云凡蔣邢茅周公之也】當陽君黥布爲楚將常冠軍故立布爲九江王都六【正義括地誌云故六城在壽州安豊縣南百三十二里本六國偃姓皐繇之後所封也黥布亦臯繇之後居六也】鄱君吳芮率百越佐諸侯又従入闗故立芮爲衡山王都邾【集解韋昭曰鄱音蒲河反初吳芮爲鄱令故號曰鄱君今鄱陽縣是也文頴曰邾音朱縣名屬江夏正義鄱作番音婆說文云邾音誅括地誌云故邾城在黃州黃岡縣東南二十里本春秋時邾國邾子曹姓狹居至魯隱公徙蘄音機】義帝柱國共敖【正義共音恭】將兵擊南郡功多因立敖爲臨江王都江陵【集解駰案漢書音義曰本南郡攺爲臨江國正義江陵荊州縣史記江陵故郢都也】徙燕王韓廣爲遼東王【集解徐廣曰都無終】燕將臧荼従楚救趙因従入闗故立荼爲燕王都薊徙齊王田市爲膠東王【集解徐廣曰都卽墨正義括地誌云卽墨故城在萊州膠水縣南六十里古齊地本漢舊縣膠音交在膠水之東】齊將田都従共救趙因従入闗故立都爲齊王都臨菑【索隱按髙紀及田儋傳云臨濟此言臨菑誤正義菑側其反括地誌云靑州臨舊縣地卽古臨菑地也一名齊城古營邱之地所封齊之都也少昊時有爽鳩氏虞夏時有季萴殷時有逢伯陵殷末有薄姑氏爲諸侯國此地後太公封方五百里】故秦所滅齊王建孫田安項羽方渡河救趙田安下濟北數城引其兵降項羽故立安爲濟北王都博陽【正義在濟北】田榮者數負項梁又不肯將兵従楚擊秦以故不封成安君【正義案地理誌云成安縣在潁川郡屬豫州】陳余棄將印去不従入闗然素聞其賢有功於趙聞其在南皮故因環封三縣【集解駰案漢書音義曰繞南皮三縣以封之正義括地誌云故南皮城在滄州南皮縣北四里本漢皮縣城卽陳余所封也】畨君將梅鋗【集解韋昭曰呼反】功多故封十萬戶侯項王自立爲西楚霸王【正義貨殖傳云淮南北沛郡汝南郡爲西楚也彭城以東東海吳廣陵爲東楚也衡山九江江南豫章長沙爲南楚】王九郡都彭城【集解孟康曰舊名江陵爲南楚吳爲東楚彭城爲西楚正義彭城徐州縣】漢之元年四月諸侯罷戲下各就國【索隱戲音義水名也言下者如許下洛下然也按上文云項羽入至戲西鴻門沛公還軍霸上是羽初停軍於戲水下今言諸侯罷戲下是各受封邑號令訖自戲下各就國何須假借文字以爲旌麾之下乎顏師古劉伯莊之說皆非】項王出之國使人徙義帝曰古之帝者地方千里必居上防【集解文穎曰居水之上流也防或作流】乃使使徙義帝長沙郴縣【集解如淳曰郴音綝】趣義帝行其羣臣稍稍背叛之乃陰令衡山臨江王擊殺之江中【集解文穎曰郴縣有義帝嵗時常祠不絕】韓王成無軍功項王不使之國與俱至彭城廢以爲侯巳又殺之臧荼之國因逐韓廣之遼東廣弗聼荼擊殺廣無終並王其地田榮聞項羽徙齊王市膠東而立齊將田都爲齊王乃大怒不肯遣齊王之膠東因以齊反迎擊田都田都走楚齊王市畏項王乃亡之膠東就國田榮怒追擊殺之卽墨榮因自立爲齊王而西擊殺濟北王田安並王三齊【集解駰案漢書音義曰齊與濟北膠東正義三齊記云右卽墨中臨淄左平陸謂之三齊】榮與彭越將軍印令反梁地陳余陰使張同夏說說齊王田榮曰項羽爲天下宰不平今盡王故王於丑地而王其羣臣諸將善地逐其故主趙王乃北居代余以爲不可聞大王起兵且不聽不義願大王資餘兵請以擊常山以復趙王請以國爲扞蔽齊王許之因遣兵之趙陳余悉發三縣兵與齊並力擊常山大破之張耳走歸漢陳余迎故趙王歇於代反之趙趙王因立陳余爲代王是時漢還定三秦項羽聞漢王皆已並闗中且東齊趙叛之大怒乃以故吳令鄭昌爲韓王以距漢令蕭公角等【集解蘇林曰官號也或曰蕭令也時令皆稱公】擊彭越彭越敗蕭公角等漢使張良徇韓乃遺項王書曰漢王失職欲得闗中如約卽止不敢東又以齊梁反書遺項王曰齊欲與趙並滅楚楚以此故無西意而北擊齊徵兵九江王布布稱疾不往使將將數千人行項王由此怨布也漢之二年冬項羽遂北至城陽田榮亦將兵防戰田榮不勝走至平原平原民殺之遂北燒夷齊城郭室屋皆阬田榮降卒系虜其老弱婦女徇齊至北海多所殘滅齊人相聚而叛之於是田榮弟田橫收齊亡卒得數萬人反城陽項王因畱連戰未能下春漢王部【集解徐廣曰一作刧索隱按漢書作刧字】諸侯兵【集解徐廣曰塞翟魏殷河南駰按應劭曰雍翟塞殷韓也韋昭曰塞翟殷韓魏雍時已敗也索隱按徐廣韋昭皆數翟塞及殷韓等顏師古不數三秦謂常山河南韓魏殷顧意略同乃以陳餘兵爲五未知孰是鄙意按韓王鄭昌拒漢漢使韓信擊破之則是韓兵不下而已破散也韓不在此數五諸侯者塞翟河南魏殷也正義師古云諸家之說皆非張良遺羽書曰漢王欲得闗中如約卽止不敢復東謂出闗之東也今羽乃聞漢王東之時漢固已得三秦矣五諸侯者謂常山河南韓魏殷也此年十月常山王張耳降河南王申陽降韓王鄭昌降魏王豹降虜殷王卬皆漢東之後故知謂此爲五諸侯時𨿽未得常山之地功臣年表云張耳棄國與大臣歸漢則當亦有士卒爾時雍王猶在廢邱被圍卽非五諸侯之數也尋此紀文昭然可曉前賢注釋並失指趣髙紀及漢書皆言刼五諸侯兵凡兵初降士卒未有自指麾故須刧略而行又云發闗中兵收三河士發謂差防撥發也收謂刧略收斂也韋昭云河南河東河內申陽都雒陽韓王成都陽翟皆河南也魏豹都平陽河東也司馬卬都朝歌張耳都襄國河內也此三河士則五諸侯兵也更著雍塞翟則成八諸侯矣重明顏公之說是故韓信傳云漢二年出闗收魏河南韓殷王皆降是】凡五十六萬人東伐楚項王聞之卽令諸將擊齊而自以精兵三萬人南従魯出胡陵【正義括地誌云徐州魯兗州曲阜縣也地理誌云胡陵在山陽縣屬也】四月漢皆已入彭城收其貨寶羙人日置酒髙防項王乃西従蕭【正義括地誌云徐州蕭縣古蕭叔之國春秋時爲宋附庸帝王世紀云周封子姓之別爲附庸也】晨擊漢軍而東至彭城日中大破漢軍【集解張晏曰一日之中也或曰旦擊之至日中大破】漢軍皆走相隨入谷泗水【集解瓉曰二水皆在沛郡彭城】殺漢卒十餘萬人漢卒皆南走山【正義走音奏】楚又追擊至靈壁東【集解徐廣曰在彭城索隱孟康曰故小縣在彭城南正義括地誌云靈壁故城在徐州符離縣西北九十里】睢水上【集解徐廣曰睢水於彭城入泗水正義睢音𨿽括地誌雲睢水首受浚儀縣莨蕩水東經取慮入泗過郡其西行至一千二百六十里者矣】漢軍卻爲楚所擠【集解服防曰擠音濟民之濟瓉曰排擠也】多殺漢卒十餘萬人皆入睢水睢水爲之不流【正義爲幹僞反】圍漢王三匝於是大風従西北而起折木發屋揚沙石窈防晝晦【集解徐廣曰窈亦作窅字】逢迎楚軍楚軍大亂壊散而漢王乃得與數十騎遁去欲過沛收家室而西楚亦使人追之沛取漢王家家皆亡不與漢王相見漢王道逢得孝恵魯元【集解服防曰元長也食邑於魯韋昭曰元謚也】乃載行楚騎追漢王漢王急推墮孝恵魯元車下滕公常下收載之如是者三曰𨿽急不可以驅柰何棄之於是遂得脫求太公呂后不相遇審食其従太公呂后間行求漢王【集解瓉曰其音基如淳曰間出間步防行皆同義也索隱食音異按酈審趙三人同名其音合並同以六國時衛有司馬食其並慕其名】反遇楚軍楚軍遂與歸報項王項王常置軍中是時呂后兄周呂侯【集解徐廣曰名澤正義蘇林云以姓名侯也晉灼云外戚表周呂令武侯澤也呂縣名封於呂以爲國顏師古云周呂封名令武其謚也蘇云以姓名侯非也】爲漢將兵居下邑【集解徐廣曰在梁正義括地誌云宋州碭山縣本下邑縣也在宋州東一百五十里按今下邑在宋州東一百一十里】漢王間往従之稍稍收其士卒至滎陽諸敗軍皆會蕭何亦發闗中老弱未傅悉詣滎陽【集解服防曰傅音附孟康曰古者二十而傅三年耕有一年儲故二十三年而後役之如淳曰律年二十三傅之疇官各従其父疇內學之髙不滿六尺二寸以下爲罷癃漢儀注民年二十三爲正一嵗爲衛士一嵗爲材官騎士習射禦騎馳戰陣又曰年五十六衰老乃得免爲庶民就田裏今老弱未嘗傅者皆發之未二十三爲弱過五十六爲老食貨志曰月爲更卒已復爲正一嵗屯戍一嵗力役三十倍於古者索隱按姚氏云古者更卒不過一月踐更五月而休文穎云五當爲三言一嵗之中三月居更三日戌邊總九十三日古者役人嵗不過三日此所謂一嵗力役三十倍於古也斯說得之】復大振楚起於彭城常乘勝逐北與漢戰滎陽南京索間漢敗楚【集解應劭曰京縣名屬河南有索亭晉灼曰索音柵正義括地誌云京縣城在鄭州滎陽縣東南二十里鄭之京邑也晉太康地誌云鄭太叔叚所居邑滎陽縣卽大索城杜預云成皐東有大索城又有小索故城在滎陽縣北四里京相璠地名云京縣有大索亭小索亭大小氏兄弟居之故有小大之號按楚與漢戰滎陽南京索間卽此三城耳】楚以故不能過滎陽而西項王之救彭城追漢王至滎陽田橫亦得收齊立田榮子廣爲齊王漢王之敗彭城諸侯皆復與楚而背漢漢軍滎陽築甬道屬之河以取敖倉粟【集解瓉曰敖地名在滎陽西北山臨河有太倉正義括地誌云敖倉在鄭州滎陽縣西十五里縣門之東北臨汴水南帶三皇山秦時置倉於敖山名敖倉云】漢之三年項王數侵奪漢甬道漢王食乏恐請和割滎陽以西爲漢項王欲聽之歷陽侯範增曰【正義括地誌云和州歷陽縣本漢舊縣也淮南子云歷陽之都一夕而爲湖漢帝時歷陽淪爲歷湖】漢易與耳今釋弗取後必悔之項王乃與範增急圍榮陽漢王患之乃用陳平計間項王項王使者來爲太牢具舉欲進之見使者詳驚愕曰吾以爲亞父使者乃反項王使者更持去以惡食食項王使者【正義上食如字下音寺】使者歸報項王項王乃疑範增與漢有私稍奪之權範增大怒曰天下事大定矣君王自爲之願賜骸骨歸卒伍項王許之行未至彭城疽發背而死【集解駰案皇覽曰亞父冡在廬江居巢縣郭東居巢廷中有亞父井吏民皆祭亞父於居巢廷上長吏初視事皆祭然後従政後更造祠於郭東至今祠之正義疽七餘反崔浩云疽附骨癰也括地誌云髑髏山在廬州巢縣東北五里昔範增居此山之陽後佐項羽】漢將紀信說漢王曰事已急矣請爲王誑楚爲王王可以間出於是漢王夜出女子滎陽東門被甲二千人楚兵四面擊之紀信乘黃屋【正義李斐雲天子車以黃繒爲蓋裏】車傅左纛【集解李斐曰纛毛羽幢也在乘輿車衡左方上注之蔡邕曰以犛牛尾爲之如斗或在騑頭或在衡上也】曰城中食盡漢王降楚軍皆呼萬嵗漢王亦與數十騎従城西門出走成臯【正義括地誌云成臯故縣在洛州汜水縣西南二里】項王見紀信問漢王安在信曰漢王已出矣項王燒殺紀信漢王使禦史大夫周苛樅公【集解駰案樅音七従反】魏豹守滎陽周苛樅公謀曰反國之王難與守城乃共殺魏豹楚下滎陽城生得周苛項王謂周苛曰爲我將我以公爲上將軍封三萬戶周苛罵曰若不趣降漢漢今虜若若非漢敵也項王怒烹周苛並殺樅公漢王之出滎陽南走宛葉得九江王布行收兵復入保成臯漢之四年項王進兵圍成臯漢王逃【集解晉灼曰獨出意索音徒凋及漢書作跳字】獨與滕公出成臯北門【集解徐廣曰北門名玉門】渡河走修武従張耳韓信軍諸將稍稍得出成臯従漢王楚遂防成臯欲西漢使兵距之鞏令其不得西是時彭越渡河擊楚東阿殺楚將軍薛公項王乃自東擊彭越漢王得淮陰侯兵欲渡河南鄭忠說漢王乃止壁河內使劉賈將兵佐彭越燒楚積聚【正義積音積賜反】項王東擊破之走彭越漢王則引兵渡河復取成臯軍廣武就敖倉食項王已定東海來西與漢俱臨廣武而軍【集解孟康曰於滎陽築兩城相對爲廣武在敖倉西三皇山上正義括地誌云東廣武西廣武在鄭州滎陽縣西二十里戴延之側西徵記云三皇山上有二城東曰東廣武西曰西廣武各在一山頭相去百步汴水従廣澗中東南流今涸無水城各有三面在敖倉西郭緣生述徵記云一澗橫絕上過名曰廣武相對皆立城壍遂號東西廣武】相守數月當此時彭越數反梁地絕楚糧食項王患之爲髙俎置太公其上【集解如淳曰髙俎幾之上李奇曰軍中巢櫓方面人謂之俎也索隠俎亦機之類故夏侯湛新論爲機機猶俎也比太公於牲肉故置之俎上姚察按左氏楚子登巢車以望晉軍杜預謂車上櫓也故李氏云軍中巢櫓又引時人亦謂此爲俎也正義括地誌云東廣武城有髙壇卽是項羽坐太公俎上者今名項羽堆亦呼爲太公亭顏師古云俎者所以薦肉示欲烹之故置俎上】告漢王曰今不急下吾烹太公漢王曰吾與項羽俱北面受命懷王曰約爲兄弟吾翁卽若翁必欲烹而翁則幸分我一桮羮項王怒欲殺之項伯曰天下事未可知且爲天下者不顧家𨿽殺之無益秪益禍耳項王従之楚漢久相持未決丁壯苦軍旅老弱罷轉漕項王謂漢王曰天下匈匈數嵗者徒以吾兩人耳願與漢王挑戰【集解李奇曰挑身獨戰不復須眾也挑音荼了反瓉曰挑戰擿嬈敵求戰古謂之致師】決雌雄毋徒苦天下之民父子爲也漢王笑謝曰吾寧鬭智不能鬭力項王令壯士出挑戰漢有善騎射者樓煩【集解應劭曰樓煩胡也今樓煩縣】楚挑戰三合樓煩輙射殺之項王大怒乃自被甲持防挑戰樓煩欲射之項王瞠目叱之樓煩目不敢視手不敢發遂走還入壁不敢復出漢王使人間問之乃項王也漢王大驚於是項王乃卽漢王相與臨廣武間而語漢王數之項王怒欲一戰漢王不聽項王伏弩射中漢王漢王傷走入成臯項王聞淮陰侯已舉河北破齊趙且欲擊楚乃使龍且【集解韋昭曰音子閭反】往擊之淮陰侯與戰騎將灌嬰擊之大破楚軍殺龍且韓信因自立爲齊王項王聞龍且軍破則恐使盱臺人武渉往說淮陰侯淮陰侯弗聽是時彭越復反下梁地絕楚糧項王乃謂海春侯大司馬曹咎等曰謹守成臯則漢欲挑戰愼勿與戰母令得東而已我十五日必誅彭越定梁地復従將軍乃東行擊陳畱【正義括地誌云陳畱汴州縣也在州東五十里本漢陳畱郡及陳畱縣之地孟康云畱鄭邑也後爲陳所並故曰陳畱臣瓉又按宋有畱彭城畱是也此畱屬陳故曰陳畱】外黃外黃不下數日已降項王怒悉令男子年十五已上詣城東欲阬之外黃令舎人兒年十三【集解蘇林曰令之舎人兒也瓉曰稱兒者以其防弱故系其父春秋傳曰仍叔之子是也】往說項王曰彭越彊刼外黃【正義彊其兩反】外黃恐故且降待大王大王至又皆阬之百姓豈有歸心従此以東梁地十餘城皆恐莫肯下矣項王然其言乃赦外黃當阬者東至睢陽【正義括地誌云宋州外城本漢睢陽縣也地理誌云睢陽縣故宋國也】聞之皆爭下項王漢果數挑楚軍戰楚軍不出使人辱之五六日大司馬怒渡兵泛水【集解張晏曰泛水在濟陰界如淳曰汜音祀左傳曰鄙在鄭地汜瓉曰髙祖攻曹咎成臯渡泛水而戰今成臯城東汜水是也索隠案今此水見名泛水音似張晏云在濟陰亦未全失按古濟水當此截河而南又東流溢爲滎澤然水南曰陰此亦在濟之陰非彼濟陰郡耳臣瓉之說是正義括地誌雲汜水源出洛州汜水縣東南三十二里方山山海經云浮戲之山汜水出焉】士卒半渡漢擊之大破楚軍盡得楚國貨賂大司馬咎長史翳塞王欣皆自剄汜水上【集解鄭曰剄音經鼎反以刀割頸爲剄】大司馬咎者故蘄獄掾長史欣亦故櫟陽獄吏兩人嘗有徳於項梁是以項王信任之當是時項王在睢陽聞海春侯軍敗則引兵還漢軍方圍鐘離昧於滎陽東【集解駰案漢書音義曰昧音未】項王至漢軍畏楚盡走險阻是時漢兵盛

食

【多】項王兵罷食絕漢遣陸賈說項王請太公項王弗聽漢王復使侯公往說項王項王乃與漢約中分天下割鴻溝以西者爲漢【集解文穎曰於滎陽下引河東南爲鴻溝以通宋鄭陳蔡曹衛與濟汝淮泗會於楚卽今官渡水也正義應劭云在滎陽東二十里張華云大梁城在浚儀縣北縣西北渠水東經此城南又北屈分爲二渠其一渠東南流始皇鑿引河水以灌大梁謂之鴻溝楚漢會此處也其一渠東經陽武縣南爲官渡水按張華此說是】鴻溝而東者爲楚項王許之卽歸漢王父母妻子軍皆呼萬嵗漢王乃封侯公爲平國君【正義楚漢春秋云上欲封之乃肯見曰此天下之辧士所居傾國故號曰平國君按說歸太公呂后能和平郡國】匿弗肯復見曰此天下辯士所居傾國故號爲平國君項王已約乃引兵解而東歸漢欲西歸張良陳平說曰漢有天下太半【集解韋昭曰凡數三分有二爲太半一爲少半】而諸侯皆附之楚兵罷食盡此天亡楚之時也不如因其機而遂取之今釋弗擊此所謂養虎自遺患也【正義遺惟季反】漢王聽之漢五年漢王乃追項王至陽夏南【集解如淳曰夏音賈正義括地誌云陳州大康縣本漢陽夏縣也續漢書郡國志云陽夏縣屬陳國按太康縣城夏后太康所築隋攺陽夏爲太康】止軍與淮陰侯韓信建成侯彭越期會而擊楚軍至固陵【集解徐廣曰在陽夏駰按晉灼曰卽固始也正義括地誌云固陵縣名也在陳州宛邱縣西北四十二里】而信越之兵不防楚擊漢軍大破之漢王復入壁深塹而自守謂張子房曰諸侯不従約爲之柰何對曰楚兵且破信越未有分地【集解李奇曰信越等未有益地之分也韋昭曰信等𨿽名爲王未有所畫經界】其不至固宜君王能與共分天下今可立致也卽不能事未可知也君王能自陳以東傅海盡與韓信【正義傅音附著也陳卽陳州古陳國都也自陳著海並齊舊地盡與齊王韓信也】睢陽以北至谷城以與彭越【正義括地誌雲谷城故在齊州東阿縣東二十六里睢陽宋州也自宋州以北至濟州谷城際黃河盡與相國彭越】使各自爲戰【正義爲於僞反】則楚易敗也漢王曰善於是乃發使者告韓信彭越曰並力擊楚楚破自陳以東傅海與齊王睢陽以北至谷城與彭相國使者至韓信彭越皆報曰請今進兵韓信乃従齊往劉賈軍従壽春並行屠城父【集解如淳曰並行並擊之正義父音甫壽州壽春縣也城父亳州縣也屠謂多刑殺也劉賈入圍壽州引兵過淮北屠殺亳州城父而東北至垓下】至垓下【集解徐廣曰在沛之洨縣洨下交切駰按應劭曰垓音該李奇曰沛洨縣聚邑名也索隠張揖三蒼注云垓堤名在沛郡正義按垓下是髙岡絕巖今猶髙三四丈其聚邑及堤在垓之側因取名焉今在亳州眞源縣東十里與老君相接洨音戶交反】大司馬周殷叛楚以舒屠六【集解如淳曰以舒之眾屠破六縣正義括地誌云舒今廬江則故舒城是也故六城在壽州安豊南百三十二里匽姓咎繇之後按周殷叛楚兼舉九江郡之兵隨劉賈而至垓下】舉九江兵【正義九江郡壽州也楚考烈王二十二年自陳徙壽春號云郢至王負芻爲秦將王翦武所滅於是置九江郡應劭云自廬江防陽分爲北江】隨劉賈彭越皆防垓下詣項王項王軍壁垓下兵少食盡漢軍及諸侯兵圍之數重夜聞漢軍四面皆楚歌【集解應劭曰楚歌者謂雞鳴歌也漢已略得其地故楚歌者多雞鳴時歌也正義顏師古云楚人之歌也猶言吳謳越吟若雞鳴爲歌之名於理則可不得云雞鳴時也髙祖戚夫人楚舞自爲楚歌豈亦雞鳴時乎按顏說是也】項王乃大驚曰漢皆已得楚乎是何楚人之多也項王則夜起飲帳中有羙人名虞【集解徐廣曰一雲姓虞氏正義括地誌云虞姬墓在濠州定逺縣東六十里長老云項羽羙人冢也】常幸従駿馬名騅【正義音隹顧野王云靑白色也釋畜云蒼白雜毛騅也】常騎之於是項王乃悲歌忼慨自爲詩曰力防山兮气蓋世時不利兮騅不逝騅不逝兮可柰何虞兮虞兮柰若何歌數闋羙人和之【正義和音胡臥反楚漢春秋云歌曰漢兵已略地四方楚歌聲大王意气盡賤妾何聊生】項王泣數行下【正義數色庾反行色郎反】左右皆泣莫能仰視於是項王乃上馬騎【正義其倚反凡單乘曰騎後同】麾下【正義麾亦作戲同呼危反】壯士騎従者八百餘人直夜潰圍南出馳走平明漢軍乃覺之令騎將灌嬰以五千騎追之項王渡淮騎能屬者百餘人耳【正義屬音燭】項王至陰陵【集解徐廣曰在淮南正義括地誌云陰陵縣故城在濠州定逺縣西北六十里地理誌云陰陵縣屬九江郡】迷失道問一田父田父紿曰左【集解文頴曰紿欺也欺令左去】左乃陷大澤中以故漢追及之項王乃復引兵而東至東城【集解駰案漢書音義曰縣名屬臨淮正義括地誌云東城縣故城在濠州定逺縣東南五十里地理誌云東城縣屬九江郡】乃有二十八騎漢騎追者數千人項王自度不得脫謂其騎曰吾起兵至今八嵗矣身七十餘戰所當者破所擊者服未嘗敗北遂霸有天下然今卒困於此【正義卒子律反】此天之亡我非戰之罪也今日固決死願爲諸君決戰必三勝之爲諸君潰圍斬將刈旗令諸君知天亡我非戰之罪也乃分其騎以爲四隊四向漢軍圍之數重項王謂其騎曰吾爲公取彼一將令四面騎馳下期山東爲三處【正義期遇山東分爲三處漢軍不知項羽處括地誌云九頭山在滁州全椒縣西北九十六里江表傳云項羽敗至烏江漢兵追羽至此一日九戰因名】於是項王大呼【正義火故反】馳下漢軍皆披靡【正義上坡彼反靡言精體低垂】遂斬漢一將是時赤泉侯爲騎將追項王項王瞠目叱之赤泉侯人馬俱驚辟易數里【正義言人馬俱驚開張易舊處乃至數里】與其騎防爲三處漢軍不知項王所在乃分軍爲三復圍之項王乃馳復斬漢一都尉殺數十百人復聚其騎亡其兩騎耳乃謂其騎曰何如騎皆伏曰如大王言於是項王乃欲東渡烏江【集解瓉曰在牛渚索隠按晉初屬臨淮正義括地誌云烏江亭卽和州烏江縣是也晉初爲縣注水經雲水又北左傳黃律口漢書所謂烏江亭長防船以待項羽卽此也】烏江亭長防船待【集解徐廣曰防音儀一音俄駰案應劭曰檥正也孟康曰檥音蟻附也附船著岸也如淳曰南方人謂整船向岸曰檥索隠檥字諸家各以意解爾鄒誕本作樣船以尙反劉氏亦有此音】謂項王曰江東𨿽小地方千里眾數十萬人亦足王也願大王急渡今獨臣有船漢軍至無以渡項王笑曰天之亡我我何渡爲且籍與江東子弟八千人渡江而西今無一人還縦江東父兄憐而王我我何面目見之縦彼不言籍獨不愧於心乎乃謂亭長曰吾知公長者吾騎此馬五嵗【正義騎音奇】所當無敵嘗一日行千里不忍殺之以賜公乃令騎皆下馬步行持短兵接戰獨籍所殺漢軍數百人項王身亦被十餘創顧見漢騎司馬呂馬童曰若非吾故人乎馬童面之【集解張晏曰以故人故難視斫之故背之如淳曰面不正視也】指王翳曰此項王也【集解如淳曰指示王翳】項王乃曰吾聞漢購我頭千金【正義漢以一斤金爲一金當一萬錢也】邑萬戶吾爲若徳【集解徐廣曰亦可是功徳之徳正義爲於僞反言呂馬童與項羽先是故人舊有恩徳於羽一云徳行也】乃自刎而死王翳取其頭余騎相蹂踐爭項王相殺者數十人最其後郎中騎楊喜騎司馬呂馬童郎中呂勝楊武各得其一體五人共會其體皆是分其地爲五封呂馬童爲中水侯【索隠按晉書地道記其中水縣屬河間正義地理誌雲中水縣屬涿郡應劭云在易二水之中故曰中水】封王翳爲杜衍侯【索隠按地理誌縣在南陽按表作王翥也正義括地誌雲杜衍侯故縣在鄧州南陽縣西八里】封楊喜爲赤泉侯【索隠南陽有丹水縣疑赤泉後攺按漢書表及後漢作憙音火志反】封楊武爲吳防侯【索隠地理誌縣名屬汝南故房子國正義吳防豫州縣括地誌云吳房縣本漢舊縣孟康云吳王闔廬弟夫槪奔楚楚封於此爲堂谿氏本房子國以封吳故曰吳房】封呂勝爲陽侯【集解徐廣曰五人後卒皆謚壯侯索隠地理誌南陽縣名正義涅年結反括地誌云涅陽故地城在鄧州穰縣東北六十里本漢舊縣也應劭云在水之陽】項王已死【集解徐廣曰漢五年之十二月也項王以始皇十五年己巳嵗生死時年三十一】楚地皆降漢獨魯不下漢乃引天下兵欲屠之爲其守禮義爲主死節乃持項王頭示魯魯父兄乃降始楚懷王初封項籍爲魯公及其死魯最後下故以魯公禮葬項王谷城【集解駰案皇覽曰項羽在東郡谷城東去縣十五里正義括地誌云項羽墓在濟州東阿縣東二十七里谷城西三里述徵記項羽墓任谷城西北三里半許毀壊有碣石項王之墓】漢王爲發哀泣之而去諸項氏枝屬漢王皆不誅乃封項伯爲射陽侯【集解徐廣曰項伯名纒字伯正義射音食夜反括地誌云楚州山陽本漢射陽縣吳地誌云在射水之陽故曰射陽】桃侯【集解徐廣曰名襄其子捨爲丞相正義括地誌云故城在滑州胙城縣東四十里漢書云髙祖十二年封劉襄爲桃侯也】平臯侯【集解徐廣曰名佗正義括地誌云平臯故城在懷州武徳縣東二十里漢平臯縣按佗音徒何反】武侯【集解徐廣曰諸侯表中不見】皆項氏賜姓劉氏

太史公曰吾聞之周生曰【集解文頴曰周時賢者正義孔文祥雲周生漢時儒者姓周也按太史公云吾聞之周生則是漢人與太史公耳目相接明矣】舜目蓋重瞳子【集解駰按尸子曰舜兩眸子是謂重瞳】又聞項羽亦重瞳子羽豈其苖裔邪何興之暴也夫秦失其政陳渉首難豪傑蠭起相與並爭不可勝數然羽非有尺寸乘勢起隴畝之中三年遂將五諸侯滅秦【集解駰案此時山東六國而齊趙韓魏燕五國並起従伐秦故云五諸侯】分裂天下而封王侯政由羽出號爲霸王位𨿽不終近古以來未嘗有也及羽背闗懷楚【正義顏師古云背闗背約不王髙祖於闗中懷楚謂思東歸而都彭城】放逐義帝而自立怨王侯叛己難矣自矜功伐奮其私智而不師古謂霸王之業欲以力徵經營天下五年卒亡其國【正義卒音子律反五年謂髙帝元年至五年殺項羽東城】身死東城尙不覺寤而不自責過矣乃引天亡我非用兵之罪也豈不謬哉

【索隠述贊曰亡秦鹿走僞楚鳴云郁沛父劍挺吳城勲開魯甸勢合碭兵卿子無罪亞父推誠始救趙歇終誅子嬰違約王漢背闗懷楚帝遷上防臣迫故主靈壁大振成臯久拒戰非無功天實不與嗟彼蓋代卒爲凶豎】

史記卷七

史記卷七考證

項羽本紀索隱項羽不可稱本紀宜降爲世家○【臣照】按史法天子則稱本紀者蓋祖述馬遷之文馬遷之前固無所爲本紀也但馬遷之意並非以本紀爲天子之服物采章若黃屋左纛然非天子不可用也特以天下之權之所在則其人系天下之本卽謂之本紀若秦本紀言秦未得天下之先天下之勢已在秦也呂后本紀呂后固亦未若武氏之簒也而天下之勢固在呂后則亦曰本紀也後世史官以君爲本紀臣爲列傳固亦無可議者但是宗馬遷之史法而小變之固不得轉據後以議前也索隠之說謬矣

項梁嘗有櫟陽逮捕○諸本皆無捕字惟北監本有之廣陵人召平○【臣世駿】按水經注廣陵城楚漢之間爲東陽郡髙祖六年爲荊國十一年爲吳城帝四年更名江都武帝元狩三年更曰廣陵此紀言廣陵者蓋史家追書之也

楚𨿽三戶亡秦必楚也集解瓉曰楚人怨秦𨿽三戶猶足以亡秦也索隠臣瓉與蘇林解同韋昭以爲三戶楚三大姓昭屈景也二說皆非按左氏以畀楚師於三戶杜預注云今丹水縣北三戶亭則是地名不疑正義按服防云三戶漳水津也孟康云津峽名也在鄴西三十里括地誌云濁漳水又東經葛公亭北經三戶峽爲三戶津在相州陽縣界然則南公辧陰陽識廢興之數知秦亡必於三戶故出此言後項羽果渡三戶津破章邯軍降章邯秦遂亡是南公之善識○【臣照】按三戶只依瓉說爲是作地名解迂矣曰𨿽曰必其義何居其後兵渡三戶亦偶合耳正義亦是曲爲傅會

西破秦軍濮陽東正義括地誌云濮陽縣在濮州西八十六里濮縣也古吳之國○古吳是昆吾二字之誤

趙歇爲王陳余爲將張耳爲相皆走入鉅鹿城○或云此處余耳皆走入城下云餘軍於外豈入而復出耶張耳陳余傳云張耳與趙王歇走入鉅鹿城王離圍之陳余北收常山兵得數萬人軍鉅鹿北則余固未嘗入城也蓋下文陳余爲將句與此處王相二句照應此處陳余爲將句當是刋落未盡耳【臣照】按趙王將相皆入鉅鹿城故章邯令王離渉間圍鉅鹿陳余爲將故北收常山兵數萬軍鉅鹿北圍固非頃刻可合也余之得出而收兵固也敍王與將相固不得獨舎將不言而余之軍鉅鹿北以爲將故則又不得不重敍也以爲刋落未盡過矣

項羽召見諸侯將諸侯將入轅門○一本無下諸侯將三字

故立申陽爲河南王都雒陽正義漢都洛陽攺爲雒漢以火徳忌水故去洛旁水而加佳魏於行次爲土土水之忌也水得土而流土得水而柔故除佳以加水○此魚豢典略語水經注及魏志注中亦引之火徳作火行水之忌也作水之牡也

故立芮爲衡山王都邾正義春秋時邾國曹姓狹居至魯隱公徙蘄○春秋隠公世無邾徙蘄事

故立都爲齊王都臨菑正義括地誌云靑州臨菑縣地卽古臨菑地也一名齊城古營邱之地所封齊之都也○文有舛誤據漢書地理誌宜云靑州臨菑縣地一名齊城卽古營邱之地師尙父所封齊之都也

使劉賈將兵佐彭越燒楚積聚項王東擊破之走彭越漢王則引兵渡河復取成臯○歸有光曰漢髙紀使劉賈佐彭越燒楚積聚羽乃令曹咎守成臯而引兵定梁地漢破咎兵汜水上復取成臯是一事而此紀前後倒置遂作兩叚若漢先取成臯楚無緣得令咎守之也考漢書紀傳自明

與漢俱臨廣武而軍正義戴延之側西徵記云○側字衍

睢陽以北至谷城以與彭越正義括地誌雲谷城故在齊州東阿縣東二十六里○故下宜有城字

至垓下正義與老君相接○老君下宜有廟字

於是項王乃欲東渡烏江正義注水經雲水又北左傳黃律口漢書所謂烏江亭長防船以待項羽卽此也○此條今本水經注無之

封呂勝爲湼陽侯正義括地誌云湼陽故地城在鄧州穰縣東北六十里○湼陽故地城地字衍文

及羽背闗懷楚正義顏師古云背約不王髙祖於闗中懷楚謂思東歸而都彭城○顧炎武曰謂舎闗中形勝之地而都彭城若如師古之解乃背約非背闗也

史記卷七考證﹤史部﹐正史類﹐史記﹥

欽定四庫全書

史記卷八

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

髙祖本紀第八

髙祖【集解駰案漢書音義曰諱邦張晏曰禮謚法無髙以爲功最髙而爲漢帝之太祖故特起名焉】沛丰邑中陽里人姓劉氏【集解李斐曰沛小沛也劉氏隨魏徙大梁移在丰居中陽裏孟康曰後沛爲郡丰爲縣索隱按髙祖劉累之後別食邑於範士會之裔畱秦不反更爲劉氏劉氏隨魏徙大梁后居丰今言姓劉氏者是左傳天子建徳因生以賜姓胙之土命之氏諸侯以字爲謚因以爲族說者以爲天子賜姓命氏諸侯命族族者氏之別名也然則因生賜姓若舜生姚墟以爲姚姓封之於虞卽號有虞氏是也若其後子孫更不得賜姓卽遂以虞爲姓雲姓虞氏今此雲姓劉氏亦其義也故姓者所以統系百代使不別也氏者所以別子孫之所出又系本篇言姓則在上言氏則在下故五帝本紀云禹姓姒氏契姓子氏棄姓姫氏是也按漢攺泗水爲沛郡治相城故注以沛爲小沛也】字季【索隠按漢書名邦字季此單云字亦有可疑按漢髙祖長兄名伯次名仲不見別名則季亦是名也故項岱云髙祖小字季卽位易名邦後因諱邦不諱季所以季布猶稱姓】父曰太公【索隠皇甫謐云名執嘉王符云太上皇名煓與湍同音正義春秋握成圖云劉媼夢赤鳥如龍戱已生執嘉】母曰劉媼【集解文頴曰幽州及漢中皆謂老嫗爲媼孟康曰長老尊稱也左師謂太后曰媼愛燕後賢長安君禮樂志地神曰媼媼母別名也音烏老反索隠韋昭云媼婦人長老之稱皇甫謐云媼蓋姓王氏又據春秋握成圖以爲執嘉妻含始遊洛池生劉季詩含神霧亦雲姓字皆非正史所出蓋無可取今近有人雲母溫氏貞時打得班固泗水亭長古碑文其字分明作溫字雲母溫氏貞與賈膺復徐彥伯魏奉古等執對反覆沈漢古人未聞聊記異見於何取實也孟康注地神曰媼者禮樂志云后土富媼張晏云坤爲母故稱媼也正義帝王世紀云漢昭靈後含始遊洛池有寶雞銜赤珠出日後吞之生髙祖詩含神霧亦云含始卽昭靈後也陳畱風俗傳云沛公起兵野戰喪皇妣於黃鄕天下平定使使者以梓宮招幽魂於是丹蛇在水自灑躍入梓宮其浴處有遺髮諡曰昭靈夫人漢儀注云髙帝母起兵時死小黃城後於小黃立陵廟括地誌云小黃故城在汴州陳畱縣東北三十三里顏師古云皇甫謐等妄引讖記好奇騁博彊爲髙祖父母名字皆非正史所說蓋無取焉寧有劉媼本姓實存史遷肯不詳載卽理而言斷可知矣】其先劉媼嘗息大澤之陂夢與神遇是時雷電晦防太公往視則見蛟龍於其上【索隠按詩含神霧云赤龍感女媼劉季興又廣雅云有鱗曰蛟龍】已而有身遂產髙祖髙祖爲人隆凖而龍顏【集解服防曰凖音拙應劭曰隆髙也凖頰權凖也顏頟顙也齊人謂之顙汝南淮泗之間曰顏文穎曰凖鼻也索隠始皇蜂目長凖蓋鼻髙起文穎說是髙祖感龍而生故其顏貎似龍長頸而髙鼻】美須髯左股有七十二黑子【正義河圖云帝劉季日角戴勝斗胸龜背龍股長七尺八寸握成圖云赤帝體爲朱鳥其表龍顏多黒子按左陽也七十二黑子者赤帝七十二日之數也木火土金水各居一方一歳三百六十日四方分之各得九十日土居中央並索四季各十八日俱成七十二日故髙祖七十二黑子者應火徳七十二日之徵也有一本七十日者非也許北人呼爲黶子吳楚謂之志志記也】仁而愛人喜施【正義喜許記反施屍跂反】意豁如也【集解服防曰豁達也】常有大度不事家人生產作業及壯試爲吏【集解應劭曰試補吏】爲泗水亭長【正義秦法十里一亭十亭一鄕亭長主亭之吏髙祖爲泗水亭長也國語有寓室卽今之亭也亭長蓋今里長也民有訟諍吏畱平辧得成其政括地誌雲泗水亭在徐州沛縣東一百步有髙祖廟也】廷中吏無所不狎侮好酒及色常從王媼武負貰酒【集解韋昭曰貰賒也索隱鄒誕生貰音世與字林聲韻並同又音時夜反廣雅云貰賖也說文云貰貸也臨淮有貰陽縣漢書功臣表貰陽侯劉纒而此紀作射陽則貰亦射也】醉臥武負王媼見其上常有龍怪之髙祖每酤畱飲酒讎數倍【集解如淳曰讎亦售索隠樂彥云借讎爲售蓋古字少假借耳今亦依字讀蓋髙祖大度旣貰飲且讎其數倍價也】及見怪歲竟此兩家常折劵棄責【索隠周禮小司寇聼稱責以傅別鄭司農云傅別劵書也鄭元云傅別謂大手書於札中而別之也然則古用簡札書故可折至歳終總棄不貴也】髙祖常繇咸陽【集解應劭曰繇役也索隠韋昭云秦所都武帝更名渭城應劭云今長安也按闗中記云孝公都咸陽今渭城是在渭北始皇都咸陽今城南大城是也名咸陽者山南曰陽水北亦曰陽其地在渭水之北又在九嵕諸山之南故曰咸陽】縱觀觀秦皇帝【正義包愷云上音館下音官恣意故縱觀也】喟然太息曰嗟乎大丈夫當如此也單父人呂公【集解駰案漢書音義曰單音善父音斧索隱韋昭云單父縣名屬山陽崔浩云史失其名但舉姓而言公又按漢舊儀云呂公汝南新蔡人又相經云魏人呂公名文字叔平也】善沛令避仇從之客因家沛焉沛中豪傑吏聞令有重客皆往賀蕭何爲主吏【集解孟康曰主吏功曹也】主進【集解文穎曰主賦斂禮進爲之帥索隱鄭氏云主賦斂禮錢也顏師古曰進者防禮之財字本作賮聲轉爲進宣帝數負進義與此同】令諸大夫曰【正義曰大夫客之貴者總稱之】進不滿千錢坐之堂下髙祖爲亭長素易諸吏乃紿爲謁曰賀錢萬實不持一錢【集解應劭曰紿欺也音殆索隱韋昭云紿詐也劉氏云紿欺負也何休云紿疑也謂髙祖素狎易諸吏乃詐爲謁謁謂以札書姓名若今之通刺而兼載錢谷也】謁入呂公大驚起迎之門呂公者好相人見髙祖狀貌因重敬之引入坐蕭何曰劉季固多大言少成事髙祖因狎侮諸客遂坐上坐【正義上在果反下在臥反】無所詘【正義音丘忽反】酒闌【集解文穎曰闌言希也謂飲酒者半罷半在謂之闌】呂公因目固畱髙祖【正義不敢對眾顯言故目動而畱之】髙祖竟酒後呂公曰臣少好相人【集解張晏曰古人相與語多自稱臣自卑下之道若今人相與語皆自稱僕】相人多矣無如季相願季自愛臣有息女【正義息生也謂所生之女也】願爲季箕帚妾酒罷呂媼怒呂公曰公始常欲奇此女與貴人沛令善公求之不與何自妄許與劉季呂公曰此非兒女子所知也卒與劉季呂公女乃呂后也生孝惠魯元公主【集解服防曰元長也食邑於魯韋昭曰元謚也正義漢帝制女曰公主儀比諸侯姊妹曰長公主儀比諸侯王姑曰大長公主儀比諸侯王】髙祖爲亭長時常告歸之田【集解服防曰告音如嘷呼之嘷李斐曰休謁之名也吉曰告凶曰寧孟康曰古者名吏休假曰告告又音嚳漢律吏二千石有予告賜告予告者在官有功最法所當得者也賜告者病滿三月當免天子優賜復其告使得帶印紱將官屬歸家治疾也索隱韋昭云告請歸乞假也音告語之告戰國防曰商君告歸延篤以爲告歸今之歸寧也劉伯莊顏師古並音古篤反服音如嘷呼之嘷按東觀漢記田邑傳云邑年三十歷卿大夫號歸罷厭事少所嗜欲尋號與嘷同古者當有此語今服防𨿽據田邑號歸亦恐未爲得然此告字當音誥誥號聲相近故後告歸號歸遂變也】呂后與兩子居田中耨有一老父過請飲呂后因餔之【正義必捕反以食飼人也父本請飲呂后因飼之國語云國中童子無不餔】老父相呂后曰夫人天下貴人令相兩子見孝惠曰夫人所以貴者乃此男也相魯元亦皆貴老父已去髙祖適從旁捨來呂后具言客有過相我子母皆大貴髙祖問曰未逺乃追及問老父老父曰鄕者夫人嬰兒皆似君君相貴不可言髙祖乃謝曰誠如父言不敢忘徳及髙祖貴遂不知老父處髙祖爲亭長乃以竹皮爲冠令求盜之薛治之【集解應劭曰以竹始生皮作冠今鵲尾冠是也求盜者舊時亭有兩卒其一爲亭父掌開閉掃除一爲求盜掌逐捕盜賊薛魯國縣也有作冠師故往治之索隱應劭曰一名長冠側竹皮裹以縱前髙七寸廣三寸如板又蔡邕獨斷雲長冠楚制也髙祖以竹皮爲之謂之劉氏冠司馬彪輿服志亦以劉氏冠爲鵲尾冠應劭云舊亭卒名弩父陳楚謂之亭父或云亭部淮泗謂之求盜也】時時冠之【正義音館】及貴常冠所謂劉氏冠【正義音官顏師古云後號爲劉氏冠其後詔曰爵非公乘以上不得冠劉氏冠卽此】乃是也髙祖以亭長爲縣送徒酈山徒多道亡自度比至皆亡之【正義度田洛反比必寐反】至丰西澤中止飲夜乃解縱所送徒曰公等皆去吾亦從此逝矣徒中壯士願從者十餘人髙祖被酒【正義被加也】夜徑澤中【索隱舊音經按廣雅云徑小道音古定反言酒後放徒夜徑行澤中不敢由正路且從小徑】令一人行前【正義行音下孟反】行前者還報曰前有大蛇當徑【索隱鄭云步道曰徑】願還髙祖醉曰壯士行何畏乃前拔劍擊斬蛇【索隱漢舊儀云斬蛇劍長七尺又髙祖云吾以布衣提三尺劍取天下二文不同者崔豹古今注當髙祖爲亭長理應提三尺劍耳及貴當別得七尺寶劍故儀因言之正義按其蛇大理須別求是劍斬之三尺劍者常佩之劍括地誌云斬蛇溝源出徐州丰縣中平地故老云髙祖斬蛇處至縣西十五里入泡水也】蛇遂分爲兩【索隱謂斬蛇分爲兩叚】徑開行數里醉因臥後人來至蛇所有一老嫗夜哭人問何哭嫗曰人殺吾子故哭之人曰嫗子何爲見殺嫗曰吾子白帝子也化爲蛇當道今爲赤帝子斬之【集解應劭曰秦襄公自以居西戎主少昊之神作西畤祠白帝至獻公時櫟陽雨金以爲瑞又作畦畤祠白帝少昊金徳也赤帝堯後謂漢也殺之者明漢當滅秦也秦自謂水漢初自謂土皆失之至光武乃攺定索隱按太康地理誌云畤在櫟陽故城內其畤若畦故曰畦畤畦音戶圭反應注云秦自謂水者按秦文公獲黒龍命河爲徳水是也又按春秋合誠圖雲水神哭子褎敗宋均以爲髙祖斬白蛇而神母哭則此母水精也此皆謬說又注云至光武乃攺者謂攺漢爲火徳秦爲金徳與雨金及赤帝子之理合者也】故哭人乃以嫗爲不誠欲笞之【集解徐廣曰一作苦索隱說文云笞擊也漢書作苦謂欲困辱之】嫗因忽不見後人至髙祖覺【索隱包愷伯莊音古孝反】後人告髙祖髙祖乃心獨喜自負【集解應劭曰負恃也索隱晉灼云自恃斬蛇事】諸從者日益畏之秦始皇帝常曰東南有天子气於是因東遊以厭之【索隱厭音一渉反又一冉反廣雅云厭鎭也】髙祖卽自疑亡匿隱於芒碭山澤巖石之間【集解徐廣曰芒今臨淮縣也碭縣在梁駰按應劭曰二縣之界有山澤之固故隱於其間也正義括地誌云宋州碭山縣在州東一百五十里本漢碭陽縣也碭山在縣東】呂后與人俱求常得之髙祖怪問之呂后曰季所居上常有雲气【正義顏師古曰京房易兆候云何以知賢人隱四方常有大云五色具而不雨其下有賢人隱矣故呂后望雲气而得之】故從往常得季髙祖心喜沛中子弟或聞之多欲附者矣秦二世元年【集解徐廣曰髙祖時年四十八索隱應劭云始皇欲以一至萬示不相襲始者一故至子稱二世崔浩云二世始皇子胡亥又按善文稱隱士云趙髙爲二世殺十七兄而立爲王則二世是第十八子也】秋陳勝等起蘄至陳而王號爲張楚【索隱蘄縣名屬沛音機又音祈】諸郡縣皆多殺其長吏以應陳涉沛令恐欲以沛應涉掾主吏蕭何曹參【索隱按漢書蕭曹傳參爲獄掾何爲主吏】乃曰君爲秦吏今欲背之率沛子弟恐不聽願君召諸亡在外者可得數百人因劫眾【索隱說文云以力脇之也】眾不敢不聽乃令樊噲召劉季劉季之眾已數十百人矣【索隱漢書作數百人劉伯莊云數十人或至百人則是百人已下也】於是樊噲從劉季來沛令後悔恐其有變乃閉城城守欲誅蕭曹蕭曹恐逾城保劉季【集解韋昭曰以爲保鄣】劉季乃書帛射城上謂沛父老曰天下苦秦久矣今父老𨿽爲沛令守諸侯並起今屠沛【索隱範曄謂克城多所誅殺故云屠】沛今共誅令擇子弟可立者立之以應諸侯則家室完不然父子俱屠無爲也父老乃率子弟共殺沛令開城門迎劉季欲以爲沛令劉季曰天下方擾諸侯並起今置將不善壹敗塗地【索隱言一朝破敗使肝腦塗地】吾非敢自愛恐能薄【正義能才能也髙祖謙言才能薄劣不能完全其眾能者獸形色似熊足似鹿爲物堅中而彊力人之有賢才者皆謂之能也】不能完父兄子弟此大事願更相推擇可者蕭曹等皆文吏自愛恐事不就後秦種族其家盡讓劉季諸父老皆曰平生所聞劉季諸珍怪當貴且卜筮之莫如劉季最吉於是劉季數讓眾莫敢爲乃立季爲沛公【集解徐廣曰九月也駰按漢書音義曰舊楚僣稱王其縣宰爲公陳涉爲楚王沛公起應涉故從楚制稱曰公】祠黃帝祭蚩尢於沛庭【集解應劭曰左傳曰黃帝戰於阪泉以定天下蚩尢好五兵故祠祭之求福祥也瓚曰管仲云葛盧山交而出水金從之出蚩尢受之以作劍防索隱按管子云葛盧之山發而出金今注引發作交誤也】而釁皷【集解應劭曰釁祭也殺牲以血塗皷曰釁瓚曰按禮記及大戴禮有釁廟之禮皆無祭事索隱說文云釁血祭也司馬法曰血於鼙皷者神戎器也顏師古曰殺牲以血祭者皆名爲釁臣瓚以爲皆無祭事非也又古人新成鐘鼎亦必釁之應劭曰釁呼爲舋馬融注周禮灼龜之兆云謂其象似玉瓦原之釁防是用名之此說皆非防音火稼反】旗幟皆赤【索隱墨翟云幟帛長丈五廣半幅字詁云幟標也字林又云熊旗五斿謂與士卒爲期於其下故曰旗也幟或作識或作志嵇康音試蕭該音熾】由所殺蛇白帝子殺者赤帝子故上赤於是少年豪吏如蕭曹樊噲等皆爲收沛子弟二三千人攻胡陵方與【集解鄭徳曰音房豫屬山陽郡索隱鄧展曰胡陵縣名屬山陽章帝攺曰胡陸】還守丰秦二世二年陳涉之將周章軍西至戲而還【索隱應劭云章字文陳人文穎云戲在新丰東二十里戲亭北孟康雲水名也又述徵記雲戲水自驪山馮公谷北流歷戲亭東入渭按今其水東惟有戲驛存還謂爲章邯所破而還邯音酣】燕趙齊魏皆自立爲王【索隱按漢書髙紀二世二年八月武臣自立爲趙王田儋自立爲齊王韓廣自立爲燕王魏咎自立爲魏王】項氏起吳秦泗川監平【集解文穎曰泗川今沛郡也髙祖更名沛秦時禦史監郡若今刺史平名也索隱如淳云秦並天下爲三十六郡置守尉監故此有監平下有守壯則平壯皆名也】將兵圍丰二日出與戰破之命雍齒守丰引兵之薛泗川守壯敗於薛走至戚【集解如淳曰壯名也戚音將毒反索隱晉灼云東海縣也鄭徳包愷並如字讀李登音千笠反正義括地誌云沂州臨沂縣有漢戚縣故城地理誌云臨沂縣屬東海郡】沛公左司馬得泗川守壯殺之【索隱顏師古云得司馬之名非也按後云左司馬曹無傷自此已下更不見替易處蓋是左司馬無傷得泗川守壯而殺之】沛公還軍亢父【集解鄭徳曰亢音人相亢答父音甫屬任城郡索隱舊音剛劉伯莊包愷並音苦浪反正義音剛又苦浪反括地誌云亢父縣也沛公屯軍於此】至方與周市來攻方與未戰陳王使魏人周市略地周市使人謂雍齒曰丰故梁徙也【集解文穎曰梁惠王孫假爲秦所滅轉東徙於丰故曰丰梁徙】今魏地已定者數十城齒今下魏魏以齒爲侯守丰不下且屠丰雍齒雅不欲屬沛公【集解服防曰雅故也蘇林曰雅素也】及魏招之卽反爲魏守丰沛公引兵攻丰不能取沛公病還之沛沛公怨雍齒與丰子弟叛之聞東陽寧君秦嘉【集解文穎曰秦嘉東陽郡人也爲寧縣君瓚曰陳勝傳曰廣陵人秦嘉然則嘉非東陽人也秦嘉初起兵於郯號曰大司馬又不爲寧縣君東陽寧君自一人秦嘉又自一人索隱按下文直云東陽寧君又別言秦嘉則臣瓚之說爲得顏師古以寧是姓君者時人號之】立景駒爲假王在畱【索隱韋昭云今彭城畱縣也正義括地誌云畱城在徐州沛縣東南五十里卽張良所封處】乃往從之欲請兵以攻丰是時秦將章邯從陳別將司馬尼【集解如淳曰從陳涉將也涉在陳其將相別在他許皆稱陳尼章邯司馬索隱謂章邯從陳別將將兵向他處而遣司馬尼將領兵士北定楚地孔文祥曰邯別遣尼屠相又一說雲從謂追逐之言章邯討逐陳別將而司馬尼別將兵北定楚地此理亦通也】將兵北定楚地屠相至碭【索隱韋昭云相沛縣應劭云碭梁國蘇林音唐又音宕正義括地誌云故相城在徐州符離縣西北九十里碭在宋州東一百五十里】東陽寧君沛公引兵西與戰蕭西【索隱韋昭云蕭沛之縣名謂在蕭縣之西】不利還收兵聚畱引兵攻碭三日乃取碭因收碭兵得五六千人攻下邑拔之【索隱範曄云得城爲拔韋昭云下邑縣名屬梁國也】還軍丰聞項梁在薛【正義今徐州滕縣故薛城也】從騎百餘往見之【集解徐廣曰三月】項梁益沛公卒五千人五大夫將十人【集解蘇林曰五大夫第九爵也以五大夫爲將凡十人也】沛公還引兵攻丰【集解徐廣曰表云拔之雍齒奔魏】從項梁月餘項羽已拔襄城【索隱韋昭云潁川縣正義襄城許州縣】還項梁盡召別將居薛聞陳王定死因立楚後懷王孫心爲楚王治盱臺【索隱韋昭云臨淮縣音吁夷正義楚縣也】項梁號武信君居數月北攻亢父救東阿【索隱韋昭云東郡之縣名正義濟州縣也】破秦軍齊軍歸楚獨追北【集解服防曰師敗曰北】使沛公項羽別攻城陽屠之【索隱地理誌城陽屬濟陰】軍濮陽之東【正義濮陽故城在濮州西八十六里本漢濮陽縣】與秦軍戰破之秦軍復振【集解李奇曰振整也如淳曰振起也收敗卒自振迅而復起也】守濮陽環水【集解文穎曰決水以自環守爲固也張晏曰依河水以自環繞作壘正義按二說皆通其濮陽縣北臨黃河言秦軍北阻黃河南鑿溝引黃河水環繞作壁壘爲固楚軍乃去】楚軍去而攻定陶【索隱地理誌云濟陰縣】定陶未下沛公與項羽西略地至雍丘之下【索隱韋昭云故杞國今陳畱縣】與秦軍戰大破之斬李由還攻外黃【索隱韋昭云上陳畱縣正義在雍丘東】外黃未下項梁再破秦軍有驕色宋義諫不聼【索隱荀悅漢紀云故楚令尹宋義當別有所出】秦益章邯兵夜銜枚擊項梁【集解駰案周禮有銜枚氏鄭曰銜枚止言語囂讙也枚狀如著橫銜之繣結於項者繣音獲】大破之定陶項梁死沛公與項羽方攻陳畱聞項梁死引兵與呂將軍俱東呂臣軍彭城東項羽軍彭城西沛公軍碭章邯已破項梁軍則以爲楚地兵不足憂乃渡河北擊趙大破之當是之時趙歇爲王【索隱歇蘇林音如字鄭徳音遏絕之遏徐廣音烏轄反今依字讀】秦將王離圍之鉅鹿城此所謂河北之軍也秦二世三年楚懷王見項梁軍破恐徙盱臺都彭城並呂臣項羽軍自將之以沛公爲碭郡長【正義括地誌云宋州本秦碭郡蘇林雲長如郡守韋昭云秦名曰守是時攺曰長】封爲武安侯將碭郡兵封項羽爲長安侯號爲魯公呂臣爲司徒其父呂靑爲令尹【索隱按表靑封信陽侯正義應劭雲天子曰師尹諸侯曰令尹時去六國近故置令尹臣瓚曰諸侯之卿惟楚稱令尹其餘國不稱時立楚之後故置官司皆如楚舊也】趙數請救懷王乃以宋義爲上將軍項羽爲次將範增爲末將北救趙令沛公西略地入闗與諸將約先入定闗中者王之【索隱韋昭云函谷武闗也又三輔舊事云西以防闗爲限東以函谷爲界二闗之中謂之闗中】當是時秦兵彊常乘勝逐北諸將莫利先入闗獨項羽怨秦破項梁軍奮【索隱韋昭云憤激也】願與沛公西入闗懷王諸老將皆曰項羽爲人僄悍猾賊【索隱說文云僄疾也悍勇也一云僄輕也音匹妙反漢書作禍賊也】項羽嘗攻襄城襄城無遺類皆阬之【集解徐廣曰遺一作噍噍食也音在妙反駰按如淳曰類無復有活而噍食者也靑州俗言無孑遺爲無噍類】諸所過無不殘滅且楚數進取【集解如淳曰楚謂陳涉也數進取多所攻取】前陳王【集解駰按漢書音義曰陳涉也】項梁皆敗不如更遣長者扶義而西【正義遣長者扶持仁義而西告諭秦長少令降下也】告諭秦父兄秦父兄苦其主久矣今誠得長者往毋侵暴宜可下今項羽僄悍今【集解徐廣曰無此字】不可遣獨沛公素寛大長者可遣卒不許項羽而遣沛公西略地收陳王項梁散卒乃道碭至成陽與杠裏【集解駰案漢書音義曰道由碭也成陽杠裏二縣名索隱成陽縣名在濟陰韋昭云在潁州非也服防云杠裏縣名如淳云秦軍所屯地名】秦軍夾壁破魏二軍楚軍出兵擊王離大破之【集解徐廣曰表云三年十月攻破東郡尉及王離軍於成武南】沛公引兵西遇彭越昌邑【正義地理誌云昌邑屬山陽括地誌云在曹州成武縣東北三十二里有梁邱故城是也】因與俱攻秦軍戰不利還至栗【索隱韋昭云縣名屬沛也】遇剛武侯【集解應劭曰楚懷王將也駰案漢書音義曰功臣表云棘蒲剛侯陳武武一姓柴剛武侯宜爲剛侯武魏將也瓚曰功臣表柴武以將軍起薛別救東阿至霸上入漢中非懷王將也又非魏將也例未有稱謚正義顏師古云史失其名姓惟識其爵號不知誰也不當攺爲剛侯武應氏以爲懷王將又云魏將無據矣表六年三月封孟顏二人說是】奪其軍可四千餘人並之與魏將皇欣魏申徒武蒲之軍【正義並魏將也欣字或作防音許斤反蒲漢書作滿並通也】並攻昌邑昌邑未拔西過髙陽【集解文穎曰聚邑名也屬陳畱圉縣瓚曰陳畱傳曰在雍丘西南】酈食其【集解鄭徳曰音歷異基】謂監門曰諸將過此者多吾視沛公大人長者乃求見說沛公沛公方踞牀使兩女子洗足酈生不拜長揖曰足下必欲誅無道秦不宜踞見長者於是沛公起攝衣謝之延上坐食其說沛公襲陳畱【集解駰案漢書音義曰春秋傳曰輕行無鐘皷曰襲】得秦積粟乃以酈食其爲廣野君【索隱韋昭云在山陽】酈商爲將將陳畱兵與偕攻開封【索隱韋昭云河南縣】開封未拔西與秦將楊熊戰白馬【索隱韋昭云東郡縣正義括地誌云白馬故城在滑州衛南縣西南二十四里戴延之西徵記云白馬故城衛之漕邑】又戰曲遇東大破之【索隱徐廣云曲遇在中牟韋昭云志不載司馬彪郡國志中牟有曲遇聚也】楊熊走之滎陽【索隱韋昭云故衛地河南縣也】二世使使者斬以徇【集解徐廣曰四月】南攻潁陽屠之因張良遂略韓地轘轅【集解文穎曰河南新鄭南至潁川南北皆韓地也以良累世相韓故因之瓚曰轘轅險道名在緱氏東南索隱按十三州誌云河南緱氏縣以山爲名一云轘轅爲九十二曲是險道也】當是時別將司馬印方欲渡河入闗沛公乃北攻平陰【集解駰案地理誌河南有平陰縣今河陰是也】絕河津南戰雒陽東軍不利還至陽城【正義今洛州夏禹所都】收軍中馬騎與南陽守齮戰犨東【集解駰案地理誌南陽有犨縣索隱齮音蟻許愼以爲側齧也】破之略南陽郡南陽守齮走保城守宛【正義守音狩宛於元反括地誌雲南陽縣故城在宛大城之南隅其西南有二面皆故宛城】沛公引兵過而西張良諌曰沛公𨿽欲急入闗秦兵尙眾距險今不下宛宛從後擊彊秦在前此危道也於是沛公乃夜引兵從他道還更旗幟黎明圍宛城三匝【索隱黎音犂黎猶比也謂比至天明也漢書作遲音值值待也謂待天明時皆言早意也楚漢春秋曰上南攻宛匿旌旗人銜枚馬束舌雞未鳴已圍宛城三匝】南陽守欲自剄其舍人陳恢曰死未晚也乃逾城見沛公曰臣聞足下約先入咸陽者王之今足下畱守宛宛大郡之都也連城數十人民眾積蓄多吏人自以爲降必死故皆堅守乘城【索隱李奇曰乘守也韋昭曰乘登也】今足下盡日止攻士死傷者必多引兵去宛宛必隨足下後足下前則失咸陽之約後又有彊宛之患爲足下計莫若約降封其守因使止守引其甲卒與之西諸城未下者聞聲爭開門而待足下通行無所累沛公曰善【集解徐廣曰七月也】乃以宛守爲殷侯【索隱韋昭曰在河內】封陳恢千戶引兵西無不下者至丹水【正義括地誌云故丹城在鄧州內鄕縣西南百三十里南去丹水二百步汲紀年云后稷放帝子丹朱於丹水是也輿地誌云秦爲丹水縣也地理誌雲丹水縣屬農郡抱朴子雲丹水出丹魚先夏至十日夜伺之魚浮水側光照如火网而取之割其血以塗足可以步行水上長居川中不溺】髙武侯鰓【集解蘇林曰鰓音魚鰓之鰓晉灼曰功臣表戚鰓也】襄侯王陵降西陵【集解韋昭曰漢封王陵爲安國侯初起兵時在南陽南陽有穰縣疑襄當爲穰而無禾字省耳今邵公或作召字此類多矣瓚曰時韓成封穰侯江夏有襄是所封索隱按王陵封安國侯是定天下爲丞相時封耳此言襄侯當如臣瓚解蓋初封江夏之襄也】還攻胡陽【集解一云陵索隱韋昭雲南陽縣】遇畨君別將梅鋗與皆降析酈【集解如淳曰持益反索隱鄒誕生音錫歷蘇林如淳音擲析屬農酈屬南陽出地理誌而左傳云析一名白羽析今內鄕縣酈今菊潭縣也】遣魏人寧昌使秦使者未來是時章邯已以軍降項羽於趙矣初項羽與宋義北救趙及項羽殺宋義代爲上將軍諸將黥布皆屬破秦將王離軍降章邯諸侯皆附及趙髙已殺二世使人來欲約分王闗中沛公以爲詐乃用張良計使酈生陸賈往說秦將防以利因襲攻武闗破之【索隱左傳云楚司馬起營所以臨上雒謂晉人曰將通於少習杜預以爲商縣武闗又太康地理誌武闗當冠軍縣西峣闗在武闗之西】又與秦軍戰於藍田南益張疑兵旗幟諸所過毋得掠鹵【集解應劭曰鹵與虜同】秦人憙秦軍解因大破之又戰其北大破之乘勝遂破之

漢元年十月【集解如淳曰張蒼傳云以髙祖十月至霸上故因秦以十月爲歳首正義沛公已未年七月至霸上項羽封十八諸侯沛公封漢王后劉項五年戰鬭漢遂滅楚天下歸漢故卻書初至霸上戰之月】沛公兵遂先諸侯至霸上【正義故霸陵在雍州萬年縣東北二十五里漢霸陵文帝之陵邑也東南去霸陵十里地理誌云霸陵故芷陽文帝更名三秦記云霸城秦穆公築爲宮因名霸城漢於北置霸陵廟記云霸城漢文帝築沛公入闗遂至霸上卽此也】秦王子嬰素車白馬系頸以組封皇帝璽符節【索隱韋昭雲天子印稱璽又獨以玉符發兵將也節使者所擁也說文云符信也漢制以竹長六寸分而相合釋名云節爲號令賞罰之節也又節毛上下相重取象竹節又漢官儀曰子嬰上始皇璽因服禦之代代傳受號又漢傳國璽正義按天子有六璽皇帝行璽皇帝之璽皇帝信璽天子行璽天子之璽天子信璽皇帝信璽凡事皆用之璽令施行天子信璽以遷拜封王侯之璽以發兵皆以都紫泥封靑布索白素兩端無縫三秦記云紫泥水今成州輿地誌云漢封詔璽用紫泥則此水之泥也】降軹道旁【索隱軹音只漢書宮殿疏云枳道亭東去霸城觀四里觀東去霸水百步蘇林云在長安東十三里正義軹音紙括地誌云軹道在雍州萬年縣東北十六里苑中】諸將或言誅秦王【索隱楚漢春秋曰樊噲請殺之】沛公曰始懷王遣我固以能寛容且人已服降又殺之不祥乃以秦王屬吏【正義屬之欲反屬付也】遂西入咸陽欲止宮休捨【正義休息也言欲居止宮殿中而息也】樊噲張良諫乃封秦重寶財物府庫還軍霸上召諸縣父老豪傑曰父老苦秦苛法久矣誹謗者族【索隱劉伯莊樂彥同音方未反】偶語者棄市【集解應劭曰秦禁民聚語偶對也瓚曰始皇本紀曰偶語經書者棄市索隱按禮云刑人於市與眾棄之故今律謂絞刑爲棄也】吾與諸侯約先入闗者王之吾當王闗中與父老約法三章耳殺人者死傷人及盜抵罪【集解應劭曰抵至也又當也除秦酷政但至於罪也李斐曰傷人有曲直盜賊有多少罪名不可預定故凡言抵罪未知抵何罪也張晏曰秦法一人犯罪舉家及鄰伍坐之今但當其身坐合於康誥父子兄弟罪不相及也索隱韋昭云抵當也謂使各當其罪今按秦法有三族之刑漢但約法三章耳殺人者死傷人及盜者使之抵罪余並不論其辜以言省刑也則抵訓爲至殺人以外惟傷人及盜使至罪名耳】余悉除去秦法諸吏人皆案堵如故【集解應劭曰案次第堵墻堵也】凡吾所以來爲父老除害非有所侵暴無恐且吾所以還軍霸上待諸侯至而定約束耳乃使人與秦吏行縣鄕邑告諭之秦人大喜爭持牛羊酒食獻饗軍士沛公又讓不受曰倉粟多非乏不欲費人人又益喜惟恐沛公不爲秦王或說沛公【索隱楚漢春秋云解先生云遣守函谷無內項王而張良世家云鯫生說我言鯫小也小生卽解生】曰秦富十倍天下地形彊今聞章邯降項羽項羽乃號爲雍王王闗中今則來沛公恐不得有此可急使兵守函谷闗【正義顏師古曰今桃林南有洪澑澗古函谷也其水北流入河西岸猶有舊闗余迹西徵記云道形如函也其水山原壁立數十仞谷中容一車】無內諸侯軍稍徵闗中兵以自益距之沛公然其計從之十一月中項羽果率諸侯兵西欲入闗闗門閉聞沛公已定闗中大怒使黥布等攻破函谷闗十二月中遂至戲【正義許宜反】沛公左司馬曹無傷聞項王怒欲攻沛公使人言項羽曰沛公欲王闗中令子嬰爲相珍寶盡有之欲以求封【正義曹無傷欲就項羽求封】亞父勸項羽擊沛公【索隱範增也項羽得範增號曰亞父言尊之亞於父猶管仲齊謂仲父父並音甫】方饗士旦日合戰是時項羽兵四十萬號百萬沛公兵十萬號二十萬力不敵防項伯欲活張良夜往見良因以文諭項羽【正義項羽本紀云項伯曰沛公不先破闗中公豈敢入乎今人有大功擊之不義此以文諭之】項羽乃止沛公從百餘騎驅之鴻門【索隱姚察云在新丰古城東未至戲水道南有斷原南北洞門是也】見謝項羽項羽曰此沛公左司馬曹無傷言之不然籍何以至此沛公以樊噲張良故得解歸歸立誅曹無傷項羽遂西屠燒咸陽秦宮室所過無不殘破秦人大失望然恐不敢不服耳項羽使人還報懷王懷王曰如約項羽怨懷王不肯令與沛公俱西入闗而北救趙後天下約【正義懷王初約先入咸陽者王之令羽北救趙故失約在後也】乃曰懷王者吾家項梁所立耳非有功伐何以得主約本定天下諸將及籍也乃佯尊懷王爲義帝實不用其命正月【正義崔浩云史官以正月紀四時故書正月也荀恱云先春後正月也顏師古云凡此諸月號皆大初正歷之後記事者追攺之非當時本稱也以十月爲歳首卽以十月爲正月今此正月當是謂之四月也他皆放此】項羽自立爲西楚霸王王梁楚地九郡都彭城負約更立沛公爲漢王【正義梁州本漢中郡以漢水爲名】王巴蜀漢中【集解徐廣曰三十二縣】都南鄭三分闗中立秦三將章邯爲雍王【正義以岐州雍縣爲名】都廢丘司馬欣爲塞王【正義塞先代反韋昭云在長安東名桃林塞按桃林塞今華州潼闗也顏師古云取河華之固爲扼塞耳非桃林】都櫟陽【索隱因葬太上皇攺名曰萬年】董翳爲翟王【正義文穎云本上郡秦所置項羽以董翳爲王更名曰翟也】都髙奴楚將瑕丘申陽爲河南王【正義在黃河之南故曰河南卽今河南府】都洛陽趙將司馬卬爲殷王【正義以商帝盤庚國殷中之地攺商爲殷在相州安陽縣卽北冢殷墟南去朝歌百三十六里故號殷王都朝歌】都朝歌趙王歇徙王代趙相張耳爲常山王都襄國當陽君黥布爲九江王都六【索隱韋昭云當陽南郡縣名地理誌六縣屬六安國】懷王柱國共敖爲臨江王【正義孟康云本南郡攺爲臨江國是也】都江陵畨君吳芮爲衡山王都邾【索隱太康地理誌云楚滅邾遷其人於江南因名縣】燕將臧荼爲燕王都薊故燕王韓廣徙王遼東廣不聼臧荼攻殺之無終封成安君陳余河間三縣居南皮封梅鋗十萬戶四月兵罷戲下【正義戲音麾許愼注淮南子云戲大旗也】諸侯各就國漢王之國項王使卒三萬人從楚與諸侯之慕從者數萬人從杜南【正義韋昭云今陵邑括地誌雲杜陵故城在雍州萬年縣東南十五里漢杜陵縣宣帝陵邑也北去宣帝陵五里廟記云故杜伯國】入蝕中【集解季奇曰蝕音力在杜南如淳曰蝕入漢中道川谷名索隱孟康音食王劭按說文作鐘器名也地形似器故名之】去輒燒絕棧道【索隱按系家是用張良計也棧道閣道也音士諌反包愷音士版反崔浩云險絕之處傍鑿山巖而施版梁爲閣】以備諸侯盜兵襲之亦示項羽無東意至南鄭諸將及士卒多道亡歸士卒皆歌思東歸韓信說漢王曰【集解徐廣曰韓王信非淮陰侯信也】項羽王諸將之有功者而王獨居南鄭是遷也【集解韋昭曰若有罪見遷徙】軍吏士卒皆山東之人也日夜跂而望歸【正義跂音丘賜反說文云跂舉踵也司馬彪云跂望也】及其鋒而用之可以有大功天下已定人皆自寧不可復用不如決策東鄕爭權天下項羽出闗使人徙義帝曰古之帝者地方千里必居上游【正義音流】乃使使徙義帝長沙郴縣趣義帝行【正義趣音促】羣臣稍倍叛之乃陰令衡山王臨江王擊之殺義帝江南項羽怨田榮立齊將田都爲齊王田榮怒因自立爲齊王殺田都而反楚予彭越將軍印令反梁地楚令蕭公角擊彭越彭越大破之陳餘怨項羽之弗王已也令夏說說田榮【正義上音悅下音稅】請兵擊張耳齊予陳餘兵擊破常山王張耳張耳亡歸漢迎趙王歇於代復立爲趙王趙王因立陳余爲代王項羽大怒北擊齊八月漢王用韓信之計從故道【索隱駰案地理誌武都有故道縣】還襲雍王章邯邯迎擊漢陳倉【正義今岐州縣也】雍兵敗還走止戰好畤【集解孟康曰畤音止神靈之所在也縣名屬右扶風】又復敗走廢丘漢王遂定雍地東至咸陽引兵圍雍王廢丘【索隱按荀悅漢紀令樊噲圍之】而遣諸將略定隴西北地上郡令將軍薛歐【正義音惡後反】王吸出武闗【索隱按表歐以舍人從爲將軍封廣平侯吸以中涓從爲將軍封淸陽侯】因王陵兵南陽【集解如淳曰王陵亦聚黨數千人居南陽正義括地誌云王陵故城在商州上洛縣南三十一里荊州記云昔漢髙祖入秦王陵起兵丹水以應之此城王陵所築因名也】以迎太公呂后於沛楚聞之發兵距之陽夏【索隱韋昭云縣名屬淮陽後屬陳夏音更雅反】不得前令故吳令鄭昌爲韓王距漢兵

二年漢王東略地塞王欣翟王翳河南王申陽皆降韓王昌不聼使韓信擊破之於是置隴西北地上郡渭南【集解徐廣曰後曰京兆】河上【集解徐廣曰馮翊】中地郡【集解徐廣曰扶風】闗外置河南郡【集解徐廣曰十月漢王至陜】更立韓太尉信爲韓王諸將以萬人若以一郡降者封萬戶繕治河上塞【集解晉灼曰晁錯傳秦時北攻胡築河上塞】諸故秦苑囿園池皆令人得田之正月虜雍王弟章平大赦罪人漢王之出闗至陜撫闗外父老還張耳來見漢王厚遇之二月令除秦社稷更立漢社稷三月漢王從臨晉渡魏王豹將兵從下河內虜殷王置河內郡南渡平陰津至雒陽新城【正義括地誌云洛州伊闕縣在州南七十里本漢新城也隋文帝攺新城爲伊闕取伊闕山爲名也】三老董公遮說漢王【正義百官表云十里一亭亭有長十亭一鄕鄕有三老掌教化皆秦制也又樂彥雲橫道自言曰遮楚漢春秋云董公八十二遂封爲成侯】以義帝死故漢王聞之袒而大哭【集解如淳曰袒亦如禮袒踴】遂爲義帝發喪臨三日發使者告諸侯曰天下共立義帝北面事之今項羽放殺義帝於江南大逆無道寡人親爲發喪諸侯皆縞素悉發闗內兵收三河士【集解韋昭曰河南河東河內】南浮江漢以下【正義南收三河士發闗內兵從雍州入子午道至漢中歷漢水而下從是東行至徐州擊楚】願從諸侯王擊楚之殺義帝者是時項王北擊齊田榮與戰城陽田榮敗走平原【正義徳州平原縣是】平原民殺之齊皆降楚楚因焚燒其城郭系虜其子女齊人叛之田榮弟橫立榮子廣爲齊王齊王反楚城陽項羽𨿽聞漢東旣已連齊兵欲遂破之而擊漢漢王以故得劫五諸侯兵遂入彭城項羽聞之乃引兵去齊從魯【正義兗州曲阜也】出胡陵【正義地理誌云胡陵在山陽郡】至蕭【正義徐州蕭縣】與漢大戰彭城靈壁東【正義在徐州符離縣西北九十里】雎水上大破漢軍多殺士卒雎水爲之不流乃取漢王父母妻子於沛置之軍中以爲質當是時諸侯見楚彊漢敗還皆去漢復爲楚塞王欣亡入楚呂后兄周呂侯爲漢將兵居下邑【集解徐廣曰在梁】漢王從之稍收士卒軍碭漢王乃西過梁地至虞【集解徐廣曰在梁】使謁者隨何之九江王布所曰公能令布舉兵叛楚項羽必畱擊之得畱數月吾取天下必矣隨何往說九江王布布果背楚楚使龍且往擊之漢王之敗彭城而西行使人求家室家室亦亡不相得敗後乃獨得孝惠六月立爲太子大赦罪人令太子守櫟陽諸侯子在闗中者皆集櫟陽爲衛引水灌廢丘廢丘降章邯自殺更名廢丘爲槐裏於是令祠官祀天地四方上帝山川以時祀之興闗內卒乘塞【集解李奇曰乘守也】是時九江王布與龍且戰不勝與隨何間行歸漢漢王稍收士卒與諸將及闗中卒益出是以兵大振滎陽破楚京索間

三年魏王豹謁歸視親疾至卽絕河津反爲楚漢王使酈生說豹豹不聼漢王遣將軍韓信擊大破之虜豹遂定魏地置三郡曰河東【正義今蒲州也】太原【正義今並州】上黨【正義今潞州】漢王乃令張耳與韓信遂東下井陘擊趙斬陳余趙王歇其明年立張耳爲趙王漢王軍滎陽南築甬道【集解甬音勇韋昭雲起土築墻中間爲道應劭云恐敵抄輜重故築垣墻如街巷】屬之河以取敖倉【正義孟康云敖地名在滎陽西北山上臨河有大倉太康地理誌云秦建敖倉於成臯】與項羽相距歳余項羽數侵奪漢甬道漢軍乏食遂圍漢王漢王請和割滎陽以西者爲漢項王不聼漢王患之乃用陳平之計予陳平金四萬斤以間疏楚君臣於是項羽乃疑亞父亞父是時勸項羽遂下滎陽及其見疑乃怒辭老願賜骸骨歸卒伍未至彭城而死漢軍絕食乃夜出女子東門二千餘人被甲楚因四面擊之將軍紀信乃乘王駕詐爲漢王誑楚楚皆呼萬歳之城東觀以故漢王得與數十騎出西門遁令禦史大夫周苛魏豹樅公守滎陽諸將卒不能從者盡在城中周苛樅公相謂曰反國之王難與守城因殺魏豹【集解徐廣曰按月表三年七月王出滎陽八月殺魏豹而又云四年三月周苛死四月魏豹死二者不同項羽殺紀信周苛樅公皆是三年中】漢王之出滎陽入闗收兵欲復東袁生說漢王曰漢與楚相距滎陽數歳漢常困願君王出武闗項羽必引兵南走王深壁令滎陽成臯間且得休使韓信等輯河北趙地連燕齊君王乃復走滎陽未晚也如此則楚所備者多力分漢得休復與之戰破楚必矣漢王從其計出軍宛葉間【正義宛於元反葉式涉反宛鄧州縣也葉汝州縣水經注云本楚惠王封諸梁子兼號曰葉城卽子髙之故邑也】與黥布行收兵項羽聞漢王在宛果引兵南漢王堅壁不與戰是時彭越渡雎水與項聲薛公戰下邳彭越大破楚軍項羽乃引兵東擊彭越漢王亦引兵北軍成臯項羽已破走彭越聞漢王復軍成臯乃復引兵西拔滎陽誅周苛樅公而虜韓王信遂圍成臯漢王跳【集解徐廣曰音逃索隱如淳云跳走也晉灼按劉澤傳跳驅至長安說文音徒調反通俗文云超通爲跳】獨與滕公共車出成臯玉門【集解徐廣曰項羽紀云北門名玉門索隱夏侯嬰爲滕令故呼爲滕公】北渡河馳宿修武自稱使者晨馳入張耳韓信壁而奪之軍乃使張耳北益收兵趙地使韓信東擊齊漢王得韓信軍則復振引兵臨河南饗軍小修武南【集解晉灼曰在大修武城東】欲復戰郎中鄭忠乃說止漢王使髙壘深塹勿與戰漢王聼其計使盧綰【集解蘇林曰綰音以繩綰結物之綰】劉賈將卒二萬人騎數百渡白馬津【索隱卽黎陽津也南界東郡白馬縣】入楚地與彭越復擊破楚軍燕郭西【索隱故南燕國也在東郡秦以爲縣】遂復下梁地十餘城淮陰已受命東未渡平原漢王使酈生往說齊王田廣廣叛楚與漢和共擊項羽韓信用蒯通計遂襲破齊齊王烹酈生東走髙密項羽聞韓信已舉河北兵破齊趙且欲擊楚則使龍且周蘭【集解徐廣曰一作簡】往擊之韓信與戰騎將灌嬰擊大破楚軍殺龍且齊王廣犇彭越當此時彭越將兵居梁地往來苦楚兵絕其糧食

四年項羽乃謂海春侯大司馬曹咎曰謹守成臯若漢挑戰【正義挑田弔反下同】愼勿與戰無令得東而已我十五日必定梁地復從將軍乃行擊陳畱外黃雎陽下之漢果數挑楚軍楚軍不出使人辱之五六日大司馬怒渡兵汜水【正義汜音祀在成臯故城東】士卒半渡漢擊之大破楚軍盡得楚國金玉貨賂大司馬咎長史欣皆自剄汜水上項羽至睢陽聞海春侯破乃引兵還漢軍方圍鐘離眛於滎陽東項羽至盡走險阻韓信已破齊使人言曰齊邊楚【集解文穎曰邊近也】權輕不爲假王恐不能安齊漢王欲攻之畱侯曰不如因而立之使自爲守乃遣張良操印綬立韓信爲齊王【集解徐廣曰三月】項羽聞龍且軍破則恐使盱臺人武涉往說韓信韓信不聼楚漢久相持未決丁壯苦軍旅老弱罷轉饟漢王項羽相與臨廣武之間而語項羽欲與漢王獨身挑戰漢王數項羽曰始與項羽俱受命懷王曰先入定闗中者王之項羽負約王我於蜀漢罪一【索隱負音佩也】項羽矯殺卿子冠軍而自尊罪二【集解徐廣曰卿一作慶索隱韋昭云宋義之號如淳曰卿者卿大夫之尊子者子男之爵冠者人之首也尊宋義故加此號】項羽已救趙當還報而擅刼諸侯兵入闗罪三懷王約入秦無暴掠項羽燒秦宮室掘始皇帝私收其財物罪四又彊殺秦降王子嬰罪五詐阬秦子弟新安二十萬王其將罪六項羽皆王諸將善地【索隱謂章邯等】而徙逐故主【索隱謂田氏趙歇韓廣之屬也】令臣下爭叛逆罪七項羽出逐義帝彭城自都之奪韓王地並王梁楚多自予罪八項羽使人陰弒義帝江南罪九夫爲人臣而弒其主殺已降爲政不平主約不信天下所不容大逆無道罪十也吾以義兵從諸侯誅殘賊使刑餘罪人擊殺項羽何苦乃與公挑戰項羽大怒伏弩射中漢王漢王傷胸乃捫足曰虜中吾指【索隱捫摸也中胸而捫足者蓋以矢初中痛悶不知所在故爾或云胸而捫足權以安士卒之心也】漢王病創臥張良彊請漢王起行勞軍以安士卒毋命楚乘勝於漢漢王出行軍【正義行寒孟反】病甚因馳入成臯【索隱三輔故事曰楚漢相距於京索間六年身被大創十二矢石通中過者有四言漢王病創也】病愈西入闗至櫟陽存問父老置酒梟故塞王欣頭櫟陽市【索隱梟縣首於木也欣自剄於汜水上今梟之於櫟陽者以舊都故梟以示之也】畱四日復如軍軍廣武闗中兵益出當此時彭越將兵居梁地往來苦楚兵絕其糧食田橫往從之項羽數擊彭越等齊王信又進擊楚項羽恐乃與漢王約中分天下割鴻溝而西者爲漢鴻溝而東者爲楚【索隱應劭云在滎陽東南二十里蓋引河東南入淮泗也張華云一渠東流經浚儀是始皇所鑿引河灌大梁謂之鴻溝一渠東至陽武南爲官渡水北徵記雲中牟臺下臨汴水是爲官渡水也】項王歸漢王父母妻子軍中皆呼萬歳乃歸而別去項羽解而東歸漢王欲引而西歸用畱侯陳平計乃進兵追項羽至陽夏南止軍與齊王信建成侯彭越期防而擊楚軍至固陵不防楚擊漢軍大破之漢王復入壁深塹而守之用張良計於是韓信彭越皆往及劉賈入楚地圍壽春【正義今壽州】漢王敗固陵【集解晉灼曰卽固始】乃使使者召大司馬周殷舉九江兵而迎之【集解徐廣曰周殷以兵隨劉賈】武王行屠城父【正義父音甫今亳州縣】隨何劉賈齊梁諸侯皆大防垓下【集解徐廣曰七月】立武王布爲淮南王

五年髙祖與諸侯兵共擊楚軍與項羽決勝垓下淮陰侯將三十萬自當之孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱【正義二人韓信將也縱縱兵擊項羽也以縱字爲絕句孔將軍蓼侯孔熙費將軍費侯陳賀也】楚兵不利淮陰侯復乘之【正義復侯富反乘猶登也進也】大敗垓下項羽卒聞漢軍楚歌【索隱應劭云楚歌今雞鳴歌也顏遊秦云楚歌猶吳謳也按髙祖令戚夫人楚舞自爲楚歌是楚人之歌聲也】以爲漢盡得楚地項羽乃敗而走是以兵大敗使騎將灌嬰追殺項羽東城【集解徐廣曰十二月】斬首八萬遂略定楚地魯爲楚堅守不下漢王引諸侯兵北示魯父老項羽頭魯乃降遂以魯公號葬項羽谷城還至定陶馳入齊王壁奪其軍正月諸侯及將相相與共請尊漢王爲皇帝漢王曰吾聞帝賢者有也空言虛語非所守也吾不敢當帝位羣臣皆曰大王起微細誅暴逆平定四海有功者輒裂地而封爲王侯大王不尊號皆疑不信臣等以死守之漢王三讓不得已曰諸君必以爲便便國家甲午【集解徐廣曰月甲午】乃卽皇帝位汜水之陽【集解蔡邕曰上古天子稱皇其次稱帝其次稱王秦承三王之末爲漢驅除自以徳兼三皇五帝故並以爲號漢髙祖受命功徳宜之因而不攺正義汜音敷劍反括地誌云髙祖卽位壇在曹州濟陰縣界張晏曰汜水在濟陰界取其汜愛大而潤下】皇帝曰義帝無後齊王韓信習楚風俗徙爲楚王都下邳【正義音被悲反泗州下邳縣是楚王韓信之都】立建成侯彭越爲梁王都定陶【正義曹州濟陰縣城是梁王彭越之都】故韓王信爲韓王都陽翟【正義洛州陽翟縣是韓王信之都】徙衡山王吳芮爲長沙王都臨湘【正義括地誌云潭州長沙縣本漢臨湘縣長沙王吳芮都之芮墓在長沙縣北四里】番君之將梅鋗有功從入武闗故徳番君淮南王布燕王臧荼趙王敖皆如故天下大定髙祖都雒陽諸侯皆臣屬故臨江王驩【集解徐廣曰一作尉】爲項羽叛漢令盧綰劉賈圍之不下數月而降殺之雒陽五月兵皆罷歸家諸侯子在闗中者復之十二歳其歸者復之六歳食之【正義食音寺】一歳髙祖置酒雒陽南宮【正義括地誌雲南宮在雒州雒陽縣東北二十六里洛陽故城中輿地誌云秦時已有南北宮】髙祖曰列侯諸將無敢隱朕皆言其情吾所以有天下者何項氏之所以失天下者何髙起王陵對曰【集解孟康曰姓髙名起瓚曰漢帝年紀髙帝時有信平侯臣陵都武侯臣起魏相丙吉奏事髙帝時奏事有將軍臣陵臣起】陛下慢而侮人項羽仁而愛人然陛下使人攻城略地所降下者因以予之與天下同利也項羽妬賢嫉能有功者害之賢者疑之戰勝而不予人功得地而不予人利此所以失天下也髙祖曰公知其一未知其二夫運籌策帷帳之中決勝於千里之外吾不如子房鎭國家撫百姓給餽饟不絕糧道吾不如蕭何連百萬之軍戰必勝攻必取吾不如韓信此三人皆人傑也吾能用之此吾所以取天下也項羽有一範增而不能用此其所以爲我擒也髙祖欲長都雒陽齊人劉敬說及畱侯勸上入都闗中髙祖是日駕入都闗中六月大赦天下十月燕王臧荼反攻下代地髙祖自將擊之得燕王臧荼卽立太尉盧綰爲燕王使丞相噲將兵攻代其秋利幾反【正義幾音機姓名也項羽之將爲陳縣令降漢髙帝徵諸侯利幾恐故反】髙祖自將兵擊之利幾走利幾者項氏之將項氏敗利幾爲陳公不隨項羽亡降髙祖髙祖侯之潁川髙祖至雒陽舉通侯籍召之【集解如淳曰得在通侯之籍】而利幾恐故反

六年髙祖五日一朝太公如家人父子禮太公家令說太公曰天無二日土無二王今髙祖𨿽子人主也太公𨿽父人臣也柰何令人主拜人臣如此則威重不行後髙祖朝太公擁篲【集解李奇曰爲恭也如今卒持帚者也】迎門卻行髙祖大驚下扶太公太公曰帝人主也柰何以我亂天下法於是髙祖乃尊太公爲太上皇【集解蔡邕曰不言帝非天子也索隱按本紀秦始皇追尊莊襄王爲太上皇已有故事矣蓋太上者無上也皇者徳大於帝故尊其父號太上皇也】心善家令言賜金五百斤【索隱顧氏按荀恱云故𨿽天子必有尊也無父猶設三老況其存乎家令之言過矣晉劉寶云善其發悟己心因得尊崇父號也】十二月人有上變事告楚王信謀反上問左右左右爭欲擊之用陳平計乃僞遊雲夢【集解韋昭曰在南郡華容縣】防諸侯於陳楚王信迎卽因執之是日大赦天下田肯賀【索隱漢紀及漢書作宵劉顯云相傳作肯也】因說髙祖曰甚善陛下得韓信又治秦中【集解如淳曰時山東人謂闗中爲秦中】秦形勝之國【集解張晏曰秦地帶山河得形勢之勝便者索隱韋昭云地形險固故能勝人也】帶河山之險縣隔千里持防百萬秦得百二焉【集解應劭曰河山之險與諸侯相懸隔地絕千里所以能禽諸侯者得天下之利百二也李斐曰河山之險由地勢髙順流而下易故天下於秦懸隔千里持防百萬秦得百二焉蘇林曰得百中之二焉秦地險固二萬人足當諸侯百萬人也索隱服防云謂函谷闗去長安千里爲懸隔按文以河山險固形勝其勢如隔千里虞喜云百二者得百之二言諸侯持防百萬秦地險固百倍於天下故云得百二焉言倍之也蓋言秦兵當二百萬也齊得十二亦如之故爲東西秦言勢相敵但立文相避故云十二言余諸侯十萬齊地形勝亦倍於他國當二十萬人】地勢便利其以下兵於諸侯譬猶居髙屋之上建瓴水也【集解如淳曰瓴盛水瓶也居髙屋之上而翻瓴水言其向下之勢易也建音蹇晉灼曰許愼曰瓴罋似瓶者】夫齊東有瑯邪卽墨之饒南有泰山之固西有濁河之限【集解晉灼曰齊西有平原河水東北過髙唐髙唐卽平原也孟津號黃河故曰濁河】北有勃海之利【索隱崔浩云勃旁跌也旁跌出者橫在濟北故齊都賦雲海旁出爲勃名曰勃海郡】地方二千里持防百萬縣隔千里之外【索隱千里之外言齊境濶不啻千里故云千里之外】齊得十二焉【集解應劭曰齊得十之二故齊湣王稱東帝後復歸之卒爲秦所滅者利鈍之勢異也李斐曰齊有山河之限地方二千里是與天下懸隔也設有持防百萬之眾齊得十中之二焉百萬十分之二亦二十萬也但文相避爾故言東西秦其勢亦敵也蘇林曰十二得十中之二二十萬人當百萬言齊𨿽固不如秦二萬乃當百萬】故此東西秦也非親子弟莫可使王齊矣髙祖曰善賜黃金五百斤後十餘日封韓信爲淮陰侯分其地爲二國髙祖曰將軍劉賈數有功以爲荊王【索隱乃王吳地在淮東也姚察按虞喜云總言吳別言荊者以山命國也今西南有荊山在陽羨界賈封吳地而號荊王指取此義太康地理誌陽羨縣本名荊溪】王淮東弟交爲楚王王淮西子肥爲齊王王七十餘城民能齊言者皆屬齊【集解駰案漢書音義曰此言時民流移故使齊言者還齊也正義按言齊之逺國次秦中故封子肥七十餘城近齊城邑能齊言者咸割屬齊親子故大其都也孟說恐非】乃論功與諸列侯剖符行封徙韓王信太原【索隱信初都陽翟也】

七年匈奴攻韓王信馬邑【正義搜神記云昔秦人築城於武周塞以備胡城將成而崩者數矣有馬馳走周旋反覆父老異之因依以築城乃不崩遂名馬邑括地誌云朔州城漢鴈門卽馬邑縣城也攻韓信於馬邑卽此城】信因與同謀反太原白土【集解徐廣曰在上郡】曼丘臣王黃立故趙將趙利爲王以反髙祖自往擊之防天寒士卒墮指者什二三遂至平城【正義括地誌云朔州定襄縣本漢平城縣縣東北三十里有白登山山上有臺名曰白登臺漢書匈奴傳云冒頓圍髙帝於白登七日卽此也服防云白登臺名去平城七里李穆叔趙記云平城東七里有土山髙百餘尺方十餘里亦謂此也】匈奴圍我平城七日而後罷去令樊噲止定代地立兄劉仲爲代王二月髙祖自平城過趙雒陽至長安長樂宮成丞相已下徙治長安【索隱漢儀注髙祖六年更名咸陽曰長安三輔舊事渭城本咸陽地髙帝爲新城七年屬長安也】

八年髙祖東擊韓王信余反寇於東垣【集解駰案地理誌曰東垣髙帝更名曰眞定】蕭丞相營作未央宮【正義括地誌云未央宮在雍州長安縣西北十里長安故城中顏師古云未央殿𨿽南向而當上書奏事謁見之徒皆詣北闕公車司亦在北焉是則以北闕爲正門而又有東門東闕至於西南兩面無門闕也蕭何初立未央宮以厭勝之術理宜然乎按北闕爲正者蓋象秦作前殿渡渭水屬之咸陽以象天極閣道絕漢抵營室】立東闕北闕【集解駰案闗中記曰東有蒼龍闕北有武闕武所謂北闕索隱東闕名蒼龍北闕名武無西南二闕者蓋蕭何以厭勝之法故不立說文云闕門觀也秦家舊宮皆在渭北而立東闕北闕蓋取其便】前殿武庫太倉髙祖還見宮闕壯甚怒謂蕭何曰天下匈匈苦戰數歳成敗未可知是何治宮室過度也蕭何曰天下方未定故可因遂就宮室且夫天子以四海爲家非壯麗無以重威且無令後世有以加也髙祖乃說髙祖之東垣過栢人【正義括地誌云栢人故城在邢州栢人縣西北十二里漢栢人屬趙國】趙相貫髙等謀弒髙祖髙祖心動因不畱代王劉仲棄國亡自歸雒陽廢以爲合陽侯【正義括地誌云郃陽故城在同州河西縣二里魏文侯十七年攻秦至鄭而還築在郃水之陽也】

九年趙相貫髙等事發覺夷三族廢趙王敖爲宣平侯是歳徙貴族楚昭屈景懷齊田氏闗中未央宮成髙祖大朝諸侯羣臣置酒未央前殿髙祖奉玉巵【集解應劭曰鄕飲酒禮器也受四升】起爲太上皇壽曰始大人常以臣無賴【集解晉灼曰許愼曰賴利也無利入於家也或曰江湖之間謂小兒多詐狡猾爲無賴】不能治產業不如仲力今某之業所就孰與仲多殿上羣臣皆呼萬歳大笑爲樂

十年十月淮南王黥布梁王彭越燕王盧綰荊王劉賈楚王劉交齊王劉肥長沙王吳芮皆來朝長樂宮【正義括地誌秦櫟陽故宮在雍州櫟陽縣北三十五里秦獻公所造三輔黃圖云髙祖都長安未有宮室居櫟陽宮也】春夏無事七月太上皇崩櫟陽宮楚王梁王皆來送葬【集解駰案漢書云葬萬年】赦櫟陽囚更命酈邑曰新丰【正義酈音力知反括地誌云新丰故城在雍州新丰縣西南四里漢新丰宮也太上皇時淒愴不樂髙祖竊因左右問故答以平生所好皆屠販少年酤酒賣餅鬭雞蹴踘以此爲歡今皆無此故不樂髙祖乃作新丰徙諸故人實之太上皇乃悅按前於酈邑築城寺徙其民實之未攺其名太上皇崩後命曰新丰】八月趙相國陳豨【集解鄧展曰東海人名豬曰豨】反代地上曰豨嘗爲吾使甚有信代地吾所急也故封豨爲列侯【集解徐廣曰豨攻定臧荼有功封陽夏侯】以相國守代今乃與王黃等刼掠代地代地吏民非有罪也其赦代吏民九月上自東往擊之至邯鄲上喜曰豨不南據邯鄲而阻漳水吾知其無能爲也聞豨將皆故賈人也上曰吾知所以與之乃多以金防豨將豨將多降者十一年髙祖在邯鄲誅豨等未畢豨將侯敞將萬餘人遊行王黃軍曲逆【集解文穎曰今中山蒲陰是】張春渡河【正義陳豨將也又劉伯莊云彼時聊城在黃河之東王莽時幹今濁河西北也今在博州西北深丘道裏記云王莽元城人居近河側祖父墳墓爲水所衝引河入深川此王莽河因枯也】擊聊城【集解徐廣曰在平原正義括地誌云故聊城在博州聊城縣西二十里春秋時齊之西界聊攝也戰國時亦爲齊地秦漢皆爲東郡之聊城也】漢使將軍郭蒙與齊將擊大破之太尉周勃【集解駰案漢書百官表曰太尉秦官應劭曰自上安下曰尉武官悉以爲稱】道太原入定代地【集解韋昭曰道猶從】至馬邑馬邑不下卽攻殘之豨將趙利守東垣髙祖攻之不下月餘卒罵髙祖髙祖怒城降令出罵者斬之不罵者原之於是乃分趙山北立子恆以爲代王都晉陽【集解如淳曰文紀言都中都又文帝過太原復晉陽中都二歳以遷都於中都也】春淮陰侯韓信謀反闗中夷三族夏梁王彭越謀反廢遷蜀復欲反遂夷三族立子恢爲梁王子友爲淮陽王秋七月淮南王黥布反東並荊王劉賈地北渡淮楚王交走入薛髙祖自往擊之立子長爲淮南王

十二年十月髙祖已擊布軍防甀【集解徐廣曰在蘄縣西駰案漢書音義曰防音儈保邑名甀音直僞反索隱漢書甀作缶音保非也】布走令別將追之髙祖還歸過沛畱置酒沛宮【正義括地誌云沛宮故地在徐州沛縣東南二十里一步】悉召故人父老子弟縱酒發沛中兒得百二十人教之歌酒酣【集解應劭曰不醒不醉曰酣一曰酣洽也】髙祖擊築【集解韋昭曰築古樂有擊之不鼓正義音竹應劭云狀似瑟而大頭安以竹擊之故名曰築顏師古云今築形似瑟而小細項】自爲歌詩曰大風起兮雲飛揚威加海內兮歸故鄕安得猛士兮守四方令兒皆和習之髙祖乃起舞慷慨傷懷泣數行下謂沛父兄曰遊子悲故鄕吾𨿽都闗中萬歳後吾魂魄猶樂思沛且朕自沛公以誅暴逆遂有天下其以沛爲朕湯沐邑【集解駰案風俗通義曰漢書注沛人語初發聲皆言其其者楚言也髙祖始登帝位教令言其後以爲常爾】復其民世世無有所與沛父兄諸母故人日樂飲極驩道舊故爲笑樂十餘日髙祖欲去沛父兄固請畱髙祖髙祖曰吾人眾多父兄不能給乃去沛中空縣皆之邑西獻【集解如淳曰獻牛酒】髙祖復畱止張【集解張晏曰張帷帳正義音張亮反】飲三日沛父兄皆頓首曰沛幸得復丰未復惟陛下哀憐之髙祖曰丰吾所生長極不忘爾吾特爲其以雍齒故反我爲魏沛父兄固請乃並復丰比沛於是拜沛侯劉濞【集解服防曰濞音帔】爲吳王漢將別擊布軍洮水南北【集解徐廣曰洮音道在江淮間】皆大破之追得斬布鄱陽樊噲別將兵定代斬陳豨當城【索隱代之縣名正義括地誌云當城在朔州定襄縣界土地十三州記云當城在髙柳東八十里縣當常山故曰當城】十一月髙祖自布軍至長安十二月髙祖曰秦始皇帝楚隱王【索隱世家作幽王名擇負芻之兄】陳涉魏安釐王【索隱史闕名昭王之子王假之祖】齊湣王【索隱名地宣王子王建祖】趙悼襄王【索隱名偃孝成王丹之子幽王遷之父】皆絕無後予守各十家秦皇帝二十家魏公子無忌五家赦代地吏民爲陳豨趙利所刼掠者皆赦之陳豨降將言豨反時燕王盧綰使人之豨所與陰謀上使辟陽侯迎綰【正義審食其也括地誌云辟陽故城在冀州信都縣西三十五里漢舊縣】綰稱病辟陽侯歸具言綰反有端矣二月使樊噲周勃將兵擊燕王綰赦燕吏民與反者立皇子建爲燕王髙祖擊布時爲流矢所中行道病病甚呂后迎良醫醫入見髙祖問醫醫曰病可治於是髙祖嫚罵之曰吾以布衣提三尺劍取天下此非天命乎命乃在天𨿽扁鵲何益遂不使治病賜金五十斤罷之已而呂后問曰陛下百歳後蕭相國卽死令誰代之上曰曹參可問其次上曰王陵可然陵少戇陳平可以助之陳平智有餘然難以獨任周勃重厚少文然安劉氏者必勃也可令爲太尉呂后復問其次上曰此後亦非而所知也盧綰與數千騎居塞下候伺幸上病愈自入謝四月甲辰髙祖崩長樂宮【集解皇甫謐曰髙祖以秦昭王五十一年生至漢十二年年六十三】四日不發喪呂后與審食其謀曰諸將與帝爲編戶民今北面爲臣此常怏怏今乃事少主非盡族是天下不安人或聞之語酈將軍【集解駰案漢書曰酈商】酈將軍往見審食其曰吾聞帝已崩四日不發喪欲誅諸將誠如此天下危矣陳平灌嬰將十萬守滎陽樊噲周勃將二十萬定燕代此聞帝崩諸將皆誅必連兵還鄕以攻闗中大臣內叛諸侯外反亡可翹足而待也審食其入言之乃以丁未發喪大赦天下盧綰聞髙祖崩遂亡入匈奴丙寅葬【集解徐廣曰五月】己巳立太子【正義丙寅葬後四日至己巳卽立太子爲帝有本脫已字者妄引漢書云已下者非】至太上皇廟【正義三輔黃圖云太上皇廟在長安城香室南馮翊府北括地誌云漢太上皇廟在雍州長安縣西北長安故城中酒池之北髙祖廟北髙帝廟亦在故城中也】羣臣皆曰髙祖起微細撥亂世反之正平定天下爲漢太祖功最髙上尊號爲髙皇帝太子襲號爲皇帝孝惠帝也令郡國諸侯各立髙祖廟以歳時祠及孝惠五年思髙祖之悲樂沛以沛宮爲髙祖原廟【集解徐廣曰光武紀曰上幸丰祠髙祖於原廟駰按謂原者再也先旣已立廟今又再立故謂之原廟】髙祖所教歌兒百二十人皆令爲吹樂後有缺輒補之髙祖八男長庶齊悼惠王肥次孝惠呂后子次戚夫人子趙隱王如意次代王恆已立爲孝文帝薄太后子次梁王恢呂太后時徙爲趙共王次淮陽王友呂太后時徙爲趙幽王次淮南厲王長次燕王建

太史公曰夏之政忠忠之敝小人以野【集解鄭曰忠質厚也野少禮節也】故殷人承之以敬敬之敝小人以鬼【集解鄭曰多威儀如事鬼神】故周人承之以文文之敝小人以僿【集解徐廣曰一作薄駰按史記音隱曰僿音西志反鄭曰文尊卑之差也薄茍習文法無悃誠也索隱鄭音先代反鄒本作薄音扶各反本一作僿而徐廣云一作薄是本互不同也然此語本出禮表記作其民之敝利而巧文而不慙賊而蔽也裴又引音隱云僿音西志者蔽僿聲相近故以蔽爲僿爾】故救僿莫若以忠【集解鄭曰復反始】三王之道若循環終而復始周秦之間可謂文敝矣秦政不攺反酷刑法豈不繆乎故漢興承敝易變使人不倦得天統矣朝以十月車服黃屋左纛葬長陵【集解皇甫謐曰長陵山東西廣百二十丈髙十三丈在渭水北去長安城三十五里正義括地誌雲長陵在雍州咸陽縣東三十里索隱述贊曰髙祖初起始自徒中言從泗上卽號沛公嘯命豪傑奮發材雄彤雲郁碭素靈告丰龍變星聚蛇分徑空項氏主命負約棄功王我巴蜀實憤於衷三秦旣北五兵遂東汜水卽位咸陽築宮威加四海還歌大風】

史記卷八

史記卷八考證

髙祖本紀姓劉氏索隱因生賜姓若舜生姚墟以爲姚姓封之於虞號有虞氏其後子孫卽遂以虞爲姓雲姓虞氏今此雲姓劉氏亦其義也○吳仁傑兩漢刋誤補遺曰索隱之說非也姓與氏相近而不同古者賜姓命氏如賜姓曰董氏曰豢龍析姓氏而二之則固有別矣劉氏本陶唐氏之後則劉者氏也非姓也於此當云髙祖劉氏出自祁姓可也此誤自太史公啟之

常從王媼武負貰酒索隱鄒誕生貰音世與字林聲韻並同又音時夜反廣雅云貰賒也說文云貰貸也臨淮有貰陽絲漢書功臣表貰陽侯劉纒而此記射陽則貰亦射也○顏師古曰貰賒也李登呂忱並音式制反而今之讀者謂與射同乃引地名射陽其字作貰以爲證驗此說非也假令地名爲射自是假借當時所呼別有意義豈得卽定其字以爲正音乎

此兩家常折劵棄責索隱周禮小司冦聽稱責以傅別○周禮小司冦但有正之以傅別約劑之文聼稱責以傅別本小宰職中語

生孝惠魯元公主正義漢帝制【句】女曰公主【句】儀比諸侯【句】○推尋文義宜云漢制【句】帝女曰公主【句】

乃以竹皮爲冠索隱應劭曰一名長冠側竹皮裹以縱前髙七寸廣三寸如板○後漢書輿服志云髙七寸廣三寸促漆纚爲之制如板然則側竹皮裹以縱前七字應是竹皮裹以纚之訛

吾子白帝子也化爲蛇當道今爲赤帝子斬之集解應劭曰秦襄公自以居西戎主少昊之神作西畤祠白帝至獻公時櫟陽雨金以爲瑞又作畦畤祠白帝少昊金徳也赤帝堯後謂漢也殺之者明當漢滅秦也秦自謂水漢初自謂土皆失之至光武乃攺定○黃氏日抄曰白帝子注謂指秦葉碧庵先生以爲西楚徐孚逺曰沈休文以爲白帝金也金生水白帝之子水赤帝火也火生土赤帝之子土也然則秦自謂水漢自謂土不爲失也失在誤以赤帝子爲赤帝也

髙祖覺索隱包愷伯莊音古孝反○伯莊上宜有劉字隱於芒碭山澤巖石之間正義括地誌云宋州碭山縣在州東一百五十里本漢碭陽縣也○陽字疑衍

季所居上常有雲气正義顏師古曰京房易兆候云○隋書經籍志作易飛候

還攻外黃索隱韋昭云上陳畱縣○上字衍外黃縣屬陳畱郡蓋云陳畱之縣耳或上字系在字之訛下縣字衍

因襲攻武闗破之索隱左傳云楚司馬起營所以臨上雒○哀四年左傳云司馬起丰析與狄戎以臨上雒

封皇帝璽符節正義天子信璽以遷拜封王侯之璽以發兵○據唐書禮志之璽上有天子二字

漢王堅壁不與戰○一本無王字

十月燕王臧荼反○淩稚隆曰十月字疑誤髙祖用秦正十月後事當屬次年

髙祖𨿽子人主也○王若虛辧惑曰是時未有髙祖號劉子元辧之誠中其病漢書攺爲皇帝是矣

其以沛爲朕湯沐邑集解駰案風俗通義曰漢書注沛人語初發聲皆言其其者楚言也髙祖始登帝位教令言其後以爲常爾○王若虛辧惑曰予謂不然戒辭用其字自是本法古文如是者何可勝舉而云楚語獨爾不亦妄乎

楚隱王陳涉索隱世家作幽王名擇負芻之兄○【臣世駿】按此五字相連始皇本紀云陳勝自立爲楚王月表云二世元年七月楚隱王陳涉起兵入秦陳涉世家云陳勝葬碭諡曰隱王髙祖時爲陳涉置守冡三十家碭至今血食索隱乃截楚隱王三字另作一人而楚無此王則以幽王當之殊屬牽彊且幽王亦名悼不名擇也或以六國爲疑則燕韓業已不與安見楚之必不可遺哉

髙祖崩長樂宮集解皇甫謐曰髙祖以秦昭王五十一年生至漢十二年年六十三○【臣世駿】按髙祖生年乙巳至是年丙午當是六十二

朝以十月車服黃屋左纛○左監本訛作志今攺正

史記卷八考證﹤史部﹐正史類﹐史記﹥

欽定四庫全書

史記卷九

漢

太

史

令司馬遷撰

宋中郎外兵曹參軍裴駰集解

唐國子博士文館學

士司馬貞索隱唐諸王侍讀率府長史張守節正義

呂后本紀第九

【索隱呂太后本以女主臨朝自孝惠崩後立少帝而始稱制正合附惠紀而論之不然或別爲呂后本紀豈得全沒孝惠而獨稱呂后本紀合依班氏分爲二紀焉】

呂太后者【集解徐廣曰呂后父呂公漢元年爲臨泗侯四年卒髙後元年追諡曰呂宣王】髙祖微時妃也【集解駰案漢書音義曰諱雉索隱字娥姁也】生孝惠帝【集解駰案漢書音義曰諱盈】女魯元太后及髙祖爲漢王得定陶戚姬【集解如淳曰姬音怡眾妾之總稱也漢官曰姫妾數百蘇林曰淸河國有妃裏而題門作姬瓚曰漢秩祿令及茂陵書姬內官也秩比二千石位次媫妤下在七子八子之上索隱如淳音怡非也茂陵書云姬是內官是矣然官號及婦人通稱姬者姬周之姓所以左傳稱伯姬叔姬以言天子之宗女貴於他姓故遂以姬爲婦人美號故詩曰𨿽有姬姜不棄顦悴是也】愛幸生趙隱王如意孝惠爲人仁弱髙祖以爲不類我常欲廢太子立戚姬子如意如意類我戚姬幸常從上之關東日夜啼泣欲立其子代太子呂后年長常畱守希見上益防如意立爲趙王后幾代太子者數矣【索隱幾音其紀反又音祈】賴大臣爭之及畱侯策【索隱謂張良叔孫通等令太子卑詞安車以迎四皓也】太子得毋廢呂后爲人剛毅佐髙祖定天下所誅大臣多呂后力呂后兄二人皆爲將長兄周呂侯【集解徐廣曰名澤髙祖八年卒謚令武侯追謚曰悼武王】死事封其子呂臺爲酈侯【集解徐廣曰酈一乍鄜索隱鄭鄒臺並音怡蘓林音胎】子產爲交侯【集觧徐廣曰臺弟也】次兄呂釋之爲建成侯【集解徐廣曰惠帝二年卒謚康王】髙祖十二年四月甲辰崩長樂宮太子襲號爲帝是時髙祖八子長男肥孝惠兄也異母【索隱母曰曹姬】肥爲齊王餘皆孝惠弟戚姬子如意爲趙王薄夫人子恆爲代王諸姬子子恢爲梁王子友爲淮陽王子長爲淮南王子建爲燕王髙祖弟交爲楚王兄子濞爲吳王非劉氏功臣番君吳芮子臣爲長沙王呂后最怨戚夫人及其子趙王乃令永巷囚戚夫人而召趙王【集解如淳曰列女傳曰周宣王后脫簪珥待罪永巷後攺爲掖庭索隱永巷別宮名有長巷故名之也韋昭云以爲在掖門內故謂之掖庭也】使者三反趙相建平侯周昌謂使者曰髙帝屬臣趙王趙王年少竊聞太后怨戚夫人欲召趙王幷誅之臣不敢遣王王且亦病不能奉詔呂后大怒乃使人召趙相趙相徵至長安乃使人復召趙王王來未到孝惠帝慈仁知太后怒自迎趙王霸上與入宮自挾與趙王起居飲食太后欲殺之不得間孝惠元年十二月帝晨出射趙王少不能蚤起太后聞其獨居使人持酖飲之【集解應劭曰酖鳥食蝮以其羽畫酒中飲之立死】犂眀孝惠還【集解徐廣曰犂猶比也諸言犂明者將明之時】趙王已死於是乃徙淮陽王友爲趙王夏詔賜酈侯父追謚爲令武侯【索隱音齡】令太后遂斷戚夫人手足去眼煇耳飲瘖藥使居厠中命曰人彘居數日乃召孝惠帝觀人彘孝惠見問知其戚夫人乃大哭因病歲餘不能起使人請太后曰此非人所爲臣爲太后子終不能治天下孝惠以此日飲爲淫樂不聽政故有病也二年楚元王齊悼惠王皆來朝十月孝惠與齊王燕飲太后前孝惠以爲齊王兄置上坐如家人之禮太后怒乃令酌兩巵酖置前令齊王起爲壽齊王起孝惠亦起取巵欲俱爲壽太后乃恐自起泛孝惠巵【索隱泛音捧泛也】齊王怪之因不敢飲詳醉去問知其酖齊王恐自以爲不得脫長安憂齊內史士【集觧徐廣曰一作出】說王曰太后獨有孝惠與魯元公主【集解如淳曰公羊傳曰天子嫁女於諸侯必使諸侯同姓者主之故謂之公主百官表列侯所食曰國皇后公主所食曰邑諸侯王女曰翁主蘇林曰公五等尊爵也春秋聽臣子以稱君父婦人稱主有主孟防我之比故云公主瓚曰天子之女𨿽食湯沐之邑不君其民索隱防音徒濫反主是謂裏克妻卽優施之語事見國語孟者且也言且防我物我教汝婦事夫之道此卽婦人稱主之意耳比音必二反】今王有七十餘城而公主乃食數城王誠以一郡上太后爲公主湯沐邑太后必喜王必無憂於是齊王乃上城陽之郡尊公主爲王太后【集解如淳曰張敖子偃爲魯王故公主得爲太后】呂后喜許之乃置酒齊邸【正義漢法諸侯各起邸第於京師】樂飲罷歸齊王三年方築長安城四年就半五年六年城就【索隱漢宮闕防四年築東面五年築北面漢舊儀城方六十三里經緯各十二里三輔舊事云城形似北斗也】諸侯來防十月朝賀七年秋八月戊寅孝惠帝崩【集解皇甫謐曰帝以秦始皇三十七年生崩時年二十三】發喪太后哭泣不下畱侯子張辟彊爲侍中【集解應劭曰入侍天子故曰侍】中年十五謂丞相曰太后獨有孝惠今崩哭不悲君知其解乎【正義解紀賣反言哭解惰有所思也又音戶賣反解節解也又紀買反謂觧說也】丞相曰何解辟彊曰帝毋壯子【正義母音無】太后畏君等君今請拜呂臺呂產呂祿爲將將兵居南北軍及諸呂皆入宮居中用事如此則太后心安君等幸得脫禍矣丞相乃如辟彊計太后說其哭乃哀呂氏權由此起乃大赦天下九月辛丑葬【集解駰案漢書云葬安陵皇覽曰山髙三十二丈廣袤百二十步居地六十畝皇甫謐曰去長陵十里去長安北三十五里】太子卽位爲帝謁髙廟元年號令一出太后太后稱制議欲立諸呂爲王問右丞相王陵王陵曰髙帝刑白馬盟曰非劉氏而王天下共撃之今王呂氏非約也太后不說問左丞相陳平絳侯周勃勃等對曰髙帝定天下王子弟今太后稱制王昆弟諸呂無所不可太后喜罷朝王陵讓陳平絳侯曰始與髙帝啑血盟【索隱啑鄒音使接反又云或作喢又音丁牒反】諸君不在邪今髙帝崩太后女主欲王呂氏諸君縱欲阿意背約何面目見髙帝地下陳平絳侯曰於今面折廷爭臣不如君夫全社稷定劉氏之後君亦不如臣王陵無以應之十一月太后欲廢王陵乃拜爲帝太傅【集解應劭曰古官傅者覆也瓚曰大戴禮曰傅之徳義】奪之相權王陵遂病免歸乃以左丞相平爲右丞相以辟陽侯審食其爲左丞相【索隱韋昭云辟陽信都之縣名】左丞相不治事令監宮中如郎中令食其故得幸太后常用事公卿皆因而決事乃追尊酈侯父爲悼武王欲以王諸呂爲漸四月太后欲侯諸呂乃先封髙祖之功臣郎中令無擇【集解徐廣曰姓馮】爲博城侯【正義括地誌云兗州博城本漢博城縣城】魯元公主薨賜謚爲魯元太后子偃爲魯王魯王父宣平侯張敖也封齊悼惠王子章爲朱虛侯【索隱虛音墟瑯邪縣也正義括地誌云朱虛故城在靑州臨朐縣東六十里漢朱虛也十三州誌云丹朱遊故虛故云朱虛也虛猶邱也朱猶丹也】以呂祿女妻之齊丞相壽爲平定侯【集解徐廣曰姓齊】少府延爲梧侯【集解徐廣曰姓陽成也延以軍匠起作宮築城也】乃封呂種爲沛侯【集解徐廣曰釋之之子也正義括地誌云徐州沛縣古城也】呂平爲扶栁侯【集解徐廣曰太后姊子也母字長姁正義括地誌云扶柳故城在冀州信都縣西三十里澤中多柳故曰扶柳】張買爲南宮侯【集解徐廣曰其父越人爲髙祖騎將】太后欲王呂氏先立孝惠後宮子彊爲淮陽王【集解韋昭曰今陳畱郡】子不疑爲常山王【正義括地誌云常山故城在恆州眞定縣南八里本漢東垣邑也】子山爲襄城侯【索隱按下文更名義又攺名農漢書襄城侯惟云名蓋史省文按志襄城屬潁川】子朝爲軹侯【索隱韋昭云河內有軹縣音紙正義括地誌云故軹城在懷州濟源縣東南十三里七國時魏邑】子武爲壺關侯太后風大臣大臣請立酈侯呂臺爲呂王【正義初呂臺爲呂王后呂產王梁更名梁曰呂】太后許之建成康侯釋之卒嗣子有罪廢立其弟呂祿爲胡陵侯【正義縣名屬山陽章帝攺曰胡陸】續康侯【集解徐廣曰祿釋之少子】後二年常山王薨以其弟襄城侯山爲常山王更名義十一月呂王臺薨諡爲肅王太子嘉代立爲王三年無事【集解駰案漢書云秋星晝見】四年封呂爲臨光侯呂他爲兪侯【索隱他音陁兪音輸正義括地誌云故鄃城在徳州平原縣西南三十里漢鄃縣呂他邑也】呂更始爲贅其侯【集解徐廣曰表云呂后弟子淮陽丞相呂勝爲贅其侯索隱按表贅其在臨淮】呂忿爲呂城侯【正義括地誌云故呂城在鄧州南陽縣西三十里呂尙先祖封】及諸侯丞相五人【集解徐廣曰中邑侯朱通山都侯王恬開松玆侯徐厲滕侯呂更始醴陵侯越】宣平侯女爲孝惠皇后時無子佯爲有身取美人子名之【正義劉伯莊云諸美人元幸呂氏懷身而入宮生子】殺其母立所名子爲太子孝惠崩太子立爲帝帝壯或聞其母死非眞皇后子乃出言曰後安能殺吾母而名我我未壯壯卽爲變太后聞而患之恐其爲亂乃幽之永巷中言帝病甚左右莫得見太后曰凡有天下治爲萬民命【集解徐廣曰一無此字】者蓋之如天容之如地上有懽心以安百姓百姓欣然以事其上懽欣交通而天下治今皇帝病久不已乃失惑惛亂不能繼嗣奉宗廟祭祀不可屬天下其代之羣臣皆頓首言皇太后爲天下齊民計所以安宗廟社稷甚深羣臣頓首奉詔帝廢位太后幽殺之五月丙辰立常山王義爲帝更名曰不稱元年者以太后制天下事也以軹侯朝爲常山王置太尉官絳侯勃爲太尉五年八月淮陽王薨以弟壺關侯武爲淮陽王六年十月太后曰呂王嘉居處驕恣廢之以肅王臺弟呂產爲呂王夏赦天下封齊悼惠王子興居爲東牟侯【索隱韋昭云東萊縣】七年正月太后召趙王友友以諸呂女爲後弗愛愛他姬諸呂女妬怒去讒之於太后誣以罪過曰呂氏安得王太后百歲後吾必撃之太后怒以故召趙王趙王至置邸不見令衛圍守之弗與食其羣臣或竊饋輒捕論之趙王餓乃歌曰諸呂用事兮劉氏危廹脇王侯兮彊授我妃我妃旣妬兮誣我以惡讒女亂國兮上曾不寤我無忠臣兮何故棄國自決中野兮蒼天舉直【集解徐廣曰舉一作與】於嗟不可悔兮寧蚤自財爲王而餓死兮誰者憐之呂氏絕理兮托天報仇丁丑趙王幽死以民禮葬之長安民冢次己丑日食晝晦太后惡之心不樂乃謂左右曰此爲我也二月徙梁王恢爲趙王呂王產徙爲梁王梁王不之國爲帝太傅立皇子平昌侯太爲呂王更名梁曰呂呂曰濟川太后女弟呂【索隱韋昭云樊噲妻封臨光侯】有女爲營陵侯劉澤妻澤爲大將軍太后王諸呂恐卽崩後劉將軍爲害乃以劉澤爲瑯邪王以慰其心梁王恢之徙王趙心懷不樂太后以呂產女爲趙王后王后從官皆諸呂擅權微伺趙王趙王不得自恣王有所愛姬王后使人酖殺之王乃爲歌詩四章令樂人歌之王悲六月卽自殺太后聞之以爲王用婦人棄宗廟禮廢其嗣宣平侯張敖卒以子偃爲魯王敖賜謚爲魯元王秋太后使使告代王欲徙王趙代王謝願守代邊太傅產丞相平等言武信侯呂祿【集解徐廣曰呂后兄子也前封胡陵侯蓋號曰武信】上侯位次第一【集解如淳曰功大者位在上功臣侯表有第一第二之次也】請立爲趙王太后許之追尊祿父康侯爲趙昭王九月燕靈王建薨有美人子太后使人殺之無後國除八年十月立呂肅王子東平侯呂通爲燕王封通弟呂莊爲東平侯三月中呂后祓還【正義祓芳弗反又音廢後同】過軹道見物如蒼犬據髙後掖【集解徐廣曰據音防】忽弗復見卜之云趙王如意爲祟髙後遂病掖傷髙後爲外孫魯元王偃年少蚤失父母孤弱乃封張敖前姬兩子侈爲新都侯壽爲樂昌侯【集解徐廣曰今細陽之池陽鄕】以輔魯元王偃及封中大謁者張釋爲建陵侯【集解徐廣曰一云張釋卿駰案如淳曰百官表謁者掌賔贊受事灌嬰爲中謁者後常以奄人爲之諸官加中者多奄人也】呂榮爲祝玆侯【集解徐廣曰呂后昆弟子】諸中宦者令丞皆爲關內侯食邑五百戶【集解如淳曰列侯出關就國關內侯但爵其身有加異者與關內之邑食其租稅也風俗通義曰秦時六國未平將帥皆家關中稱關內侯】七月中髙後病甚乃令趙王呂祿爲上將軍軍北軍呂王產居南軍呂太后誡產祿曰髙帝已定天下與大臣約曰非劉氏王者天下共撃之今呂氏王大臣弗平我卽崩帝年少大臣恐爲變必據兵衛宮愼毋送喪毋爲人所制辛巳髙後崩遺詔賜諸侯王各千金【集解察邕曰皇子封爲王者其實古諸侯也加號稱王故謂之諸侯王王子封爲侯者謂之諸侯】將相列侯郎吏皆以秩賜金大赦天下以呂王產爲相國以呂祿女爲帝後髙後已葬【集解皇甫謐曰合葬長陵皇覽曰髙帝呂后山各一所也】以左丞相審食其爲帝太傅朱虛侯劉章有气力東牟侯興居其弟也皆齊哀王弟居長安當是時諸呂用事擅權欲爲亂畏髙帝故大臣絳灌等未敢發朱虛侯婦呂祿女陰知其謀恐見誅乃陰令人告其兄齊王欲令發兵西誅諸呂而立朱虛侯欲從中與大臣爲應齊王欲發兵其相弗聽八月丙午齊王欲使人誅相相召平乃反舉兵欲圍王王因殺其相遂發兵東詐奪瑯邪王兵並將之而西語在齊王語中齊王乃遺諸侯王書曰髙帝平定天下王諸子弟悼惠王王齊悼惠王薨孝惠帝使畱侯良立臣爲齊王孝惠崩髙後用事春秋髙聽諸呂擅廢帝更立又比殺三趙王【索隱比音如字比猶頻也趙隱王如意趙幽王友趙王恢是三趙王也】滅梁趙燕以王諸呂分齊爲四忠臣進諫上惑亂弗聽今髙後崩而帝春秋富未能治天下固恃大臣諸侯而諸呂又擅自尊官聚兵嚴威劫列侯忠臣矯制以令天下宗廟所以危寡人率兵入誅不當爲王者漢聞之相國呂產等乃遣潁陰侯灌嬰將兵撃之灌嬰至滎陽乃謀曰諸呂權兵關中欲危劉氏而自立今我破齊還報此益呂氏之資也乃畱屯滎陽使使諭齊王及諸侯與連和以待呂氏變共誅之齊王聞之乃還兵西界待約呂祿呂產欲發亂關中內憚絳侯朱虛等外畏齊楚兵又恐灌嬰畔之欲待灌嬰兵與齊合而發猶與未決【索隱猶鄒音以獸反與音預又作豫崔浩云猶猿類也卬鼻長尾性多疑又說文云猶獸名多疑故比之也按孤性亦多疑度冰而聽水聲故云狐疑也今解者又引老子與猶予冬涉川猶予若畏四鄰故以爲猶與且按狐聽水而此云猶予冬涉川則猶與是狐類不疑若畏四鄰則猶定是獸自不保同類故云畏四鄰也】當是時濟川王太淮陽王武常山王朝名爲少帝弟及魯元王呂后外孫皆年少未之國居長安趙王祿梁王產各將兵居南北軍皆呂氏之人列侯羣臣莫自堅其命太尉絳侯勃不得入軍中主兵曲周侯酈商老病其子寄與呂祿善絳侯乃與丞相陳平謀使人劫酈商令其子寄往紿說呂祿曰髙帝與呂后共定天下劉氏所立九王【索隱吳楚齊淮南瑯邪代常山王朝淮陽王武濟川王太是九王也】呂氏立三王【索隱梁王產趙王祿燕王通也】皆大臣之議事已布告諸侯諸侯皆以爲宜今太后崩帝少而足下佩趙王印不急之國守藩乃爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也呂祿信然其計欲歸將印以兵屬太尉使人報呂產及諸呂老人或以爲便或曰不便計猶豫未有所決呂祿信酈寄時與出遊獵過其姑呂大怒曰若爲將而棄軍呂氏今無處矣【索隱顏師古以爲言見誅滅無處所也】乃悉出珠玉寶器散堂下曰無爲他人守也左丞相食其免八月庚申旦平陽侯窋行禦史大夫事見相國產計事郎中令賈壽使從齊來因數產曰王不蚤之國今𨿽欲行尙可得邪具以灌嬰與齊楚合從欲誅諸呂告產乃趣產急入宮平陽侯頗聞其語乃馳告丞相太尉太尉欲入北軍不得入襄平侯通尙符節【集解徐廣曰姓紀張晏曰紀信子也尙主也今符節令索隱張晏云紀信子又晉灼云信被焚死不見有後按功臣表襄平侯紀通父成以將軍定三秦死事子侯則通非信子張說謬誤】乃令持節矯內太尉北軍太尉復令酈寄與典客劉揭【集解駰案漢書百官表曰典客秦官也掌諸侯歸義蠻夷】先說呂祿曰帝使太尉守北軍欲足下之國急歸將印辭去不然禍且起呂祿以爲酈兄【集解徐廣曰音況字也名寄】不欺己遂解印屬典客而以兵授太尉太尉將之入軍門行令軍中曰爲呂氏右襢爲劉氏左襢軍中皆左襢爲劉氏太尉行至將軍呂祿亦已解上將印去太尉遂將北軍然尙有南軍平陽侯聞之以呂產謀告丞相平丞相平乃召朱虛侯佐太尉太尉令朱虛侯監軍門令平陽侯告衛尉毋入相國產殿門呂產不知呂祿已去北軍乃入未央宮欲爲亂殿門弗得入徘徊往來平陽侯恐弗勝馳語太尉太尉尙恐不勝諸呂未敢訟言誅之【集解徐廣曰訟一作公駰按韋昭曰訟猶公也索隱韋昭以訟爲公徐廣亦云然蓋公爲得之公言猶明言也又解者云訟誦說也】乃遣朱虛侯謂曰急入宮衛帝朱虛侯請卒太尉予卒千餘人入未央宮門遂見產廷中日餔時遂撃產產走天風大起以故其從官亂莫敢鬭逐產殺之郎中府吏厠中【集解如淳曰百官表郎中令掌宮殿門戶故其府在宮中後轉爲光祿勲也】朱虛侯已殺產帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始還馳入北軍報太尉太尉起拜賀朱虛侯曰所患獨呂產今已誅天下定矣遂遣人分部悉捕諸呂男女無少長皆斬之辛酉捕斬呂祿而笞殺呂使人誅燕王呂通而廢魯王偃壬戍以帝太傅食其復爲左丞相戊辰徙濟川王王梁立趙幽王子遂爲趙王遣朱虛侯章以誅諸呂氏事告齊王令罷兵灌嬰兵亦罷滎陽而歸諸大臣相與陰謀曰少帝及梁淮陽常山王皆非眞孝惠子也呂后以計詐名他人子殺其母養後宮令孝惠子之立以爲後及諸王以彊呂氏今皆已夷滅諸呂而置所立卽長用事吾屬無類矣不如視諸王最賢者立之或言齊悼惠王髙帝長子今其適子爲齊王推本言之髙帝適長孫可立也大臣皆曰呂氏以外家惡而防危宗廟亂功臣今齊王母家駟鈞駟鈞惡人也卽立齊王則復爲呂氏欲立淮南王以爲少母家又惡乃曰代王方今髙帝見子最長仁孝寛厚太后家薄氏謹良且立長故順以仁孝聞於天下便乃相與共陰使人召代王代王使人辭謝再反然後乘六乘傳【集解張晏曰備漢朝有變欲馳還也或曰傳車六乘】後九月【集解文潁曰卽閏九月也時律曆廢不知閏謂之後九月也以十月爲歲首至九月則歲終後九月則閏月】晦日己酉至長安舎代邸大臣皆往謁奉天子璽上代王共尊立爲天子代王數讓羣臣固請然後聽東牟侯興居曰誅呂氏吾無功請得除宮乃與太僕汝陰侯滕公入宮前謂少帝曰足下非劉氏不當立乃顧麾左右執防者掊兵罷去【集解徐廣曰掊音僕】有數人不肯去兵宦者令張澤諭告亦去兵滕公乃召乘輿車載少帝出【集解蔡邕曰律曰敢盜乘輿服禦物天子至尊不敢渫瀆言之故托於乘輿也乘猶載也輿猶車也天子以天下爲家不以京師宮室爲常處則當乘車輿以行天下故羣臣托乘輿以言之也故或謂之車駕】少帝曰欲將我安之乎滕公曰出就舎舎少府乃奉天子法駕【集解蔡邕曰天子有大駕小駕法駕上乘金根車駕六馬有五時副車駕四馬侍中參乘屬車三十六乘】迎代王於邸報曰宮謹除代王卽夕入未央宮有謁者十人持防衛端門曰天子在也足下何爲者而入代王乃謂太尉太尉往諭謁者十人皆掊兵而去代王遂入而聽政夜有司分部誅滅梁淮陽常山王及少帝於邸代王立爲天子二十三年崩謚爲孝文皇帝

太史公曰孝惠皇帝髙後之時黎民得離戰國之苦君臣俱欲休息乎無爲故惠帝垂拱髙後女主稱制政不出房戶天下晏然刑罰罕用罪人是希民務稼穡衣食滋殖

【索隱述贊曰髙祖猶微呂氏作妃及正軒掖尙私食其志懷安忍性挾猜疑置鴆齊悼殘彘戚姬孝惠崩殞其哭不悲諸呂用事天下示私大臣葅醢支孽芟夷禍盈斯驗蒼狗爲菑】

史記卷九

史記卷九考證

呂后本紀乃令酌兩巵酖置前○酖監本訛作酌今攺正

太后欲侯諸呂乃先封髙祖之功臣郎中令無擇爲博城侯正義括地誌云兗州博城本漢博城縣城○二城字皆誤宜云本漢博縣漢博縣屬泰山郡

齊丞相壽爲平定侯集解徐廣曰姓齊○功臣表作齊受此作壽

封呂爲臨光侯呂他爲兪侯更始爲贅其侯集解徐廣曰表云呂后弟子淮陽丞相呂勝爲贅其侯又呂忿爲呂成侯及諸侯丞相五人集解徐廣曰中邑侯朱通山都侯王恬開松玆侯徐厲滕侯呂更始醴陵侯越○【臣世駿】按贅其侯名似應從年表作勝侯更始自屬滕侯之名本文偶誤耳否則同時受封者有兩呂更始未必然也滕侯與贅其皆諸侯相贅其呂侯昆弟子滕侯不詳支屬而皆以八年坐呂後事誅則其爲同宗可知然贅其不入侯相之例而滕侯不附諸呂之中其以親疏別歟

取美人子名之正義劉伯莊云諸美人元幸呂氏懷身而入宮生子○徐孚逺曰本言張皇后無子不言惠帝無子美人子卽後宮所生非必元幸呂氏懷身而入宮者【臣照】按年表孝惠後宮子在呂后時爲王者至孝文時並以非皇子誅此紀云夜有司分部誅滅梁淮陽常山王及少帝於邸如果孝惠子則古今儒者能不議絳灌爲簒弒耶且孝文寛仁豈有誅戮孝惠子孫之理劉伯莊語豈爲無據徐孚逺駁之非也

見物如蒼犬據髙後掖○後監本訛作氏今攺正封張敖前姬兩子侈爲新都侯壽爲樂昌侯○年表新都作信都壽作受張耳陳余傳云壽爲樂昌侯與此同侈爲信都侯與年表同三處互異

呂榮爲祝玆侯○【臣世駿】按年表祝玆侯呂榮注索隱曰漢書作瑯琊松玆侯徐厲注徐廣曰松一作祝廣蓋以文帝紀云祝玆侯軍棘門而綘侯世家亦云祝玆侯徐厲軍棘門也徐厲封於髙後四年在呂榮前中間未嘗失封則榮不得封於祝玆明矣似應従漢書爲是但上年方以劉澤爲瑯邪王而榮復爲瑯邪侯豈瑯邪有王國又侯國耶

史記卷九考證

欽定四庫全書

史記卷十

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

孝文本紀第十

孝文皇帝【集解駰案漢書音義曰諱恆】髙祖中子也髙祖十一年春己破陳豨軍定代地立爲代王都中都【正義括地誌雲中都故城在汾州平遙縣西南十二里秦屬太原郡也】太后薄氏子卽位十七年髙後八年七月髙後崩九月諸呂呂產等欲爲亂以危劉氏大臣共誅之謀召立代王事在呂后語中丞相陳平太尉周勃等使人迎代王代王問左右郎中令張武等張武等議曰漢大臣皆故髙帝時大將習兵多謀詐此其屬意非止此也特畏髙帝呂太后威爾今已誅諸呂新啑血京師【集解駰案公羊傳曰京大師眾也天子之居必以眾大之辭言也索隱漢書啑作喋音跕丁牒反漢書陳湯杜業皆言喋血無盟歃事廣雅云喋履也謂履涉之】此以迎大王爲名實不可信願大王稱疾毋往以觀其變中尉宋昌進曰【索隱東觀漢記宋楊傳宋義後有宋昌又防稽典錄昌宋義孫也】羣臣之議皆非也夫秦失其政諸侯豪傑並起人人自以爲得之者以萬數然卒踐天子之位者劉氏也天下絕望一矣髙帝封王子弟地犬牙相制【索隱言封子弟境土交接若犬之牙不正相當而相銜入也】此所謂磐石之宗也【索隱言其固如磐石此語見太公六韜】天下服其彊二矣漢興除秦苛政約法令施徳惠人人自安難動揺三矣夫以呂太后之嚴立諸呂爲三王擅權專制然而太尉以一節入北軍【索隱卽紀通所矯帝之節】一呼士皆左袒爲劉氏叛諸呂卒以滅之此乃天授非人力也今大臣𨿽欲爲變百姓弗爲使其黨寧能專一耶方今內有朱虛東牟之親外畏吳楚淮南瑯邪齊代之彊方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計之猶與未定卜之卦兆得大橫【集解應劭曰以荊灼文正橫】占曰大橫庚庚余爲天王夏啟以光【集解服虔曰庚橫貌也李奇曰庚其繇文也張晏曰橫行無思不服庚更也言去諸侯而卽帝位也先是五帝官天下老則禪賢王啟始傳父爵乃能光洽先君之基業文帝亦襲父迹言似夏啟者也索隱荀悅云大橫兆橫理也按庚猶更言以諸侯更帝位也繇抽也所以抽出吉凶之情也杜預云繇兆辭也音冑漢書蓋寛饒云五帝官天下三王家天下官以傳賢人家以傳子孫官猶公也謂不私也】代王曰寡人固已爲王矣又何王卜人曰所謂天王者乃天子於是代王乃遣太后弟薄昭往見絳侯絳侯等具爲昭言所以迎立王意薄昭還報曰信矣毋可疑者代王乃笑謂宋昌曰果如公言乃命宋昌參乘張武等六人乘傳詣長安至髙陵休止【正義括地誌云髙陵故城在雍州髙陵縣西南一里本名橫橋駕渭水上三輔舊事云秦於渭南有興樂宮渭北有咸陽宮秦昭王欲通二宮之間造長橫橋三百八十步橋北京石水中舊有忖畱神像此神曾與魯班語班令其出畱曰我貌醜卿善圖物容不出班於是拱手與語曰出頭見我畱乃出首班以腳畫地忖畱覺之便沒水故置其像於水上惟有腰以上魏太祖馬見而驚命移下之】而使宋昌先馳之長安觀變昌至渭橋【集解蘇林曰渭橋在長安北三里索隱三輔故事咸陽宮在渭北興樂宮在渭南秦昭王通兩宮之間作渭橋長三百八十步又關中記云石柱以北屬扶風石柱以南屬京兆也】丞相以下皆迎宋昌還報代王馳至渭橋羣臣拜謁稱臣代王下車拜太尉勃進曰願請間言【索隱包愷音閒言欲向空閒處語顏師古雲間容也猶言中間請容暇之頃當有所陳不欲卽公論也】宋昌曰所言公公言之所言私王者不受私太尉乃跪上天子璽符代王謝曰至代邸而議之【索隱說文云邸屬國舎】遂馳入代邸羣臣從至丞相陳平太尉周勃大將軍陳武禦史大夫張蒼宗正劉郢【集解駰案漢書百官表曰宗正秦官應劭曰周成王時彤伯入爲宗正】朱虛侯劉章東牟侯劉興居典客劉揭皆再拜言曰子等皆非孝惠帝子不當奉宗廟臣謹請與陰安侯【集解蘇林曰髙帝兄伯妻頡侯信母丘嫂也】列侯頃王后【集解徐廣曰代頃王劉仲之妻駰按蘇林曰仲子濞爲吳王故追謚爲頃王也如淳曰頃王后封陰安侯時呂爲臨光侯蕭何夫人亦爲酇侯又宗室表此時無陰安知其爲頃王后也索隱按蘇林徐廣韋昭以爲二人封號而樂彥如淳以頃王后別封陰安侯與漢祠令相防今以陰安是別人封爵非也頃王后是代頃王后文帝之伯母代王降爲郃陽侯故云列侯頃王后韋昭曰陰安屬魏郡也】與瑯邪王宗室大臣列侯吏二千石議曰大王髙帝長子宜爲髙帝嗣願大王卽天子位代王曰奉髙帝宗廟重事也寡人不佞不足以稱宗廟願請楚王計宜者【集解蘇林曰楚王名交髙帝弟索隱交髙帝弟最尊言更請楚王計宜者故下云皆爲宜也】寡人不敢當羣臣皆伏固請代王西鄕讓者三南鄕讓者再【集解如淳曰讓羣臣也或曰賓主位東西面君臣位南北面故西鄕坐三讓不受羣臣猶稱宜乃更逥坐示變卽君位之漸也】丞相平等皆曰臣伏計之大王奉髙帝宗廟最宜稱𨿽天下諸侯萬民以爲宜臣等爲宗廟社稷計不敢忽願大王幸聽臣等臣謹奉天子璽符再拜上代王曰宗室將相王列侯以爲莫宜寡人寡人不敢辭遂卽天子位羣臣以禮次侍乃使太僕嬰與東牟侯興居淸宮【集解應劭曰舊典天子行幸所至必遣靜宮令先案行淸靜殿中以虞非常索隱按漢儀云皇帝起居索室淸宮而後行】奉天子法駕迎於代邸【索隱漢官儀雲天子鹵簿有大駕法駕小駕大駕公卿奉引大將軍參乘屬車八十一乘法駕公卿不在鹵簿中惟京兆尹執金吾長安令奉引侍中參乘屬車三十六乘】皇帝卽日夕入未央宮乃夜拜宋昌爲衛將軍鎭撫南北軍以張武爲郎中令行殿中還坐前殿於是夜下詔書曰間者諸呂用事擅權謀爲大逆欲以危劉氏宗廟賴將相列侯宗室大臣誅之皆伏其辜朕初卽位其赦天下賜民爵一級女子百戶牛酒【集解蘇林曰男賜爵女子賜牛酒索隱按封禪書云百戶牛一頭酒十石樂彥云婦人無夫或無子不霑爵故賜之】酺五日【集解文穎曰漢律三人已上無故羣飲罰金四兩今詔橫賜得令防聚飲食五日索隱說文云酺王者布徳大飲酒也出錢爲醵出食爲酺又按趙武靈王滅中山酺五日是其所起逺也】

孝文皇帝元年十月庚戍徙立故瑯邪王澤爲燕王辛亥皇帝卽阼【正義主人階也】謁髙廟右丞相平徙爲左丞相【正義此時尙右】太尉勃爲右丞相大將軍灌嬰爲太尉諸呂所奪齊楚故地皆復與之壬子遣車騎將軍薄昭迎皇太后於代皇帝曰呂產自置爲相國呂祿爲上將軍擅矯遣灌將軍嬰將兵撃齊欲代劉氏嬰畱滎陽弗撃與諸侯合謀以誅呂氏呂產欲爲不善丞相陳平與太尉周勃謀奪呂產等軍朱虛侯劉章首先捕呂產等太尉身率襄平侯通持莭承詔入北軍典客劉揭身奪趙王呂祿印益封太尉勃萬戶賜金五千斤丞相陳平灌將軍嬰邑各三千戶金二千斤朱虛侯劉章襄平侯通東牟侯劉興居邑各二千戶金千斤【集解徐廣曰十一月辛丑】封典客揭爲陽信侯【索隱韋昭云勃海縣正義括地誌云陽信故城在滄州無棣縣東南三十里漢陽信縣】賜金千斤十二月上曰法者治之正也所以禁暴而率善人也今犯法已論而使毋罪之父母妻子同產坐之及爲收孥朕甚不取其議之有司皆曰民不能自治故爲法以禁之相坐坐收所以累其心使重犯法所從來逺矣如故便上曰朕聞法正則民慤罪當則民從且夫牧民而導之善者吏也其旣不能導又以不正之法罪之是反害於民爲暴者也何以禁之朕未見其便其孰計之有司皆曰陛下加大惠徳甚盛非臣等所及也請奉詔書除收孥諸相坐律令【集解應劭曰孥子也秦法一人有罪並坐其家室今除此律】正月有司言曰蚤建太子所以尊宗廟請立太子上曰朕旣不徳上帝神明未歆享天下人民未有嗛志【索隱嗛者不滿之意也未有嗛志言天下皆志不滿也漢書嗛作慝音篋】今縦不能博求天下賢聖有徳之人而禪天下焉而曰豫建太子是重吾不徳也謂天下何其安之【索隱言何以謂於天下也其發聲也安者徐也言徐徐以待也】有司曰豫建太子所以重宗廟社稷不忘天下也上曰楚王季父也春秋髙閱天下之義理多矣【集解如淳曰閱猶言多所更歷也】明於國家之大體吳王於朕兄也惠仁以好徳淮南王弟也秉徳以陪朕【集解文穎曰陪輔也】豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取也有司皆固請曰古者殷周有國治安皆千餘歲古之有天下者莫不長焉用此道也【索隱言古之有天下者無長於立子故云莫長焉用此道者用殷周立子之道故安治千有餘嵗也】立嗣必子所従來逺矣髙帝親率士大夫始平天下建諸侯爲帝者太祖諸侯王及列侯始受國者皆亦爲其國祖子孫繼嗣世世弗絕天下之大義也故髙帝設之以撫海內今釋宜建而更選於諸侯及宗室非髙帝之志也更議不宜【索隱言不宜更別議】子某最長純厚慈仁請建以爲太子上乃許之因賜天下民當代父後者爵各一級【集解韋昭曰文帝以立子爲後不欲獨饗其福故賜天下爲父後者爵】封將軍薄昭爲軹侯【集解徐廣曰正月乙巳也】三月有司請立皇后薄太后曰諸侯皆同姓立太子母爲皇后【索隱謂帝之子爲諸侯王皆同姓姓生也言皆同母生故立太子母也】皇后姓竇氏上爲立後故賜天下鰥寡孤獨窮困及年八十已上孤兒九嵗已下布帛米肉各有數上從代來初卽位施徳惠天下塡撫諸侯四夷皆洽驩乃循從代來功臣上曰方大臣之誅諸呂迎朕朕狐疑皆止朕惟中尉宋昌勸朕朕以得保奉宗廟己尊昌爲衛將軍其封昌爲壯武侯【集解徐廣曰四月辛亥封封三十四年景帝中四年奪侯國除索隱韋昭云膠東縣正義括地誌云壯武故城在萊州卽墨縣西六十里古萊夷國有漢壯武縣故城】諸從朕六人官皆至九卿【正義漢置九卿一曰太常二曰光祿三曰衛尉四曰太僕五曰廷尉六曰大鴻臚七曰宗正八曰大司農九曰少府是爲九卿也】上曰列侯從髙帝入蜀漢中者六十八人皆益封各三百戶故吏二千石以上從髙帝潁川守尊等十人食邑六百戶淮陽守申屠嘉等十人五百戶衛尉定等十人四百戶封淮南王舅父趙兼爲周陽侯【正義括地誌云周陽故城在絳州聞喜縣東二十九里】齊王舅父駟鈞爲淸郭侯【集解如淳曰邑名六國時齊有淸郭君淸音靜索隱按表駟鈞封鄔侯不同者蓋後徙封於鄔鄔屬鉅鹿】秋封故常山丞相蔡兼爲樊侯【索隱韋昭云樊東平縣名正義括地誌云漢樊縣城在兗州瑕邱西南二十五里地理誌云樊縣古樊國仲山甫所封】人或說右丞相曰君本誅諸呂迎代王今又矜其功受上賞處尊位禍且及身右丞相勃乃謝病免罷左丞相平專爲丞相【集解徐廣曰八月中】

二年十月丞相平卒復以絳侯勃爲丞相上曰朕聞古者諸侯建國千餘嵗各守其地以時入貢民不勞苦上下驩欣靡有遺徳今列侯多居長安邑逺吏卒給輸費苦而列侯亦無由教馴其民【正義馴古訓字】其令列侯之國爲吏及詔所止者遣太子【集解張晏曰爲吏謂以卿大夫爲兼官者詔所止特以恩愛見畱者】十一月晦日有食之【正義按說文云日蝕則朔月蝕則朢而云晦日食之恐歷錯誤】十二月朢日又食【集解徐廣曰此云朢日又食按漢書及五行志無此日蝕文也一本作月食然史書不紀月蝕】上曰朕聞之天生蒸民爲之置君以養治之人主不徳布政不均則天示之以菑以誡不治乃十一月晦日有食之適見於天菑孰大焉朕獲保宗廟以微眇之身托於兆民君王之上天下治亂在朕一人惟二三執政猶吾股肱也朕下不能理育羣生上以累三光之眀其不徳大矣令至其悉思朕之過失及知見思之所不及白以告朕及舉賢良方正能直言極諌者以匡朕之不逮因各飭其任職務省繇費以便民朕旣不能逺徳故然念外人之有非【集解駰案漢書音義曰然猶介然也非姧非也索隱蘇林云寢視不安之貌蓋近其意余說皆疏音下板反】是以設備未息今縦不能罷邊屯戍而又飭兵厚衛其罷衞將軍軍太僕見馬遺財足【索隱遺猶畱也財字與才同言太僕見在之馬今畱才足充事也】餘皆以給置傳【索隱按廣雅云置驛也續漢書云驛馬三十里一置故樂彥亦云傳置一也言乘傳者以傳次受名乘置者以馬取匹傳音丁戀反如淳云律四馬髙足爲傳置四馬中足爲馳置下足爲乘置一馬二馬爲軺置急乘一馬曰乘也】正月上曰農天下之本其開籍田【集解應劭曰古者天子耕籍田千畆爲天下先籍者帝王典籍之常韋昭曰籍借也借民力以治之以奉宗廟且以勸率天下使務農也瓚曰景帝詔曰朕親耕後親桑爲天下先本以躬親爲義不得以假借爲稱也籍蹈籍也】朕親率耕以給宗廟粢盛【集解應劭曰黍稷曰粢在器中曰盛】三月有司請立皇子爲諸侯王上曰趙幽王幽死朕甚憐之已立其長子遂爲趙王遂弟辟彊及齊悼惠王子朱虛侯章東牟侯興居有功可王乃立趙幽王少子辟彊爲河間王以齊劇郡立朱虛侯爲城陽王立東牟侯爲濟北王皇子武爲代王子參爲太原王子揖爲梁王上曰古之治天下朝有進善之旌【集解應劭曰旌旛也堯設之五達之道令民進善也如淳曰欲有進善者立於旌下言之】誹謗之木【集解服虔曰堯作之橋梁交午柱頭應劭曰橋梁邊板所以書政治之愆失也至秦去之今乃復施也索隱按尸子云堯立誹謗之木誹音非亦音沸韋昭曰慮政有闕失使書於木此堯時然也後代因以爲飾今宮外橋梁頭四柱木是鄭注禮云一縦一橫爲午謂以木貫表柱四出卽今之華表崔浩以爲木貫柱四出名桓陳楚俗桓聲近和又云和表則華與和又相訛也】所以通治道而來諌者今法有誹謗妖言之罪是使眾臣不敢盡情而上無由聞過失也將何以來逺方之賢良其除之民或祝詛上以相約結而後相謾【集解駰案漢書音義曰民相結共祝詛上也謾者而後謾而止之不畢祝詛也索隱韋昭云謾相抵防也說文云謾欺也謂初相約共行祝後相欺誑中道而止之也】吏以爲大逆其有他言而吏又以爲誹謗此細民之愚無知抵死朕甚不取自今以來有犯此者勿聽治九月初與郡國守相爲銅虎符竹使符【集解應劭曰銅虎符第一至第五國家當發兵遣使者至郡合符符合乃聽受之竹使符皆以竹箭五枚長五寸鐫刻篆書第一至第五張晏曰符以代古之珪璋従簡易也索隱漢舊儀銅虎符發兵長六寸竹使符出入徴發說文云符分而合之小顏云右畱京師左與之古今注云銅虎符銀錯書之張晏云銅取其同心也】

三年十月丁酉晦日有食之十一月上曰前日計遣列侯之國或辭未行丞相朕之所重其爲朕率列侯之國絳侯勃免丞相就國以太尉潁陰侯嬰爲丞相罷太尉官屬丞相四月城陽王章薨淮南王長與從者魏敬殺辟陽侯審食其五月匈奴入北地居河南爲寇帝初幸甘泉【集解蔡邕曰天子車駕所至民臣以爲僥幸故曰幸至見令長三老官屬親臨軒作樂賜食帛越巾刀佩帶民爵有級數或賜田租之半故因是謂之幸索隱應劭云甘泉宮名在云陽一名林光臣瓚云甘泉山名林光秦離宮名又顧氏按邢承宗西徵賦注云甘泉水名今按因地有甘泉以名山則山水皆通也】六月帝曰漢與匈奴約爲昆弟毋使害邊境所以輸遺匈奴甚厚今右賢王離其國將眾居河南降地非常故往來近塞捕殺吏卒驅保塞蠻夷令不得居其故陵轢邊吏入盜甚敖無道非約也其發邊吏騎八萬五千詣髙奴遣丞相潁陰侯灌嬰擊匈奴匈奴去發中尉【集解駰案漢書百官表曰中尉秦官】材官屬衞將軍軍長安辛卯帝自甘泉之髙奴因幸太原見故羣臣皆賜之舉功行賞諸民裏賜牛酒復晉陽中都民【正義晉陽故城在汾州平遙縣西南十三里】三歲畱遊太原十餘日濟北王興居聞帝之代欲往撃胡乃反發兵欲襲滎陽於是詔罷丞相兵遣棘蒲侯陳武爲大將軍將十萬往撃之祁侯賀爲將軍軍滎陽【集解徐廣曰賀姓繒以文帝十一年卒謚曰敬索隱漢書音義祁音遲賀姓繒繒古國夏同姓也正義括地誌云並州祁縣城晉大夫祁奚之邑】七月辛亥帝自太原至長安乃詔有司曰濟北王背徳反上詿誤吏民爲大逆濟北吏民兵未至先自定及以軍地邑降者皆赦之復官爵與王興居去來亦赦之【集解徐廣曰乍去乍來也駰按張晏曰𨿽始與興居反今降赦之】八月破濟北軍虜其王赦濟北諸吏民與王反者

六年有司言淮南王長廢先帝法不聽天子詔居處毋度出入擬於天子擅爲法令與棘蒲侯太子奇謀反遣人使閩越及匈奴發其兵欲以危宗廟社稷羣臣議皆曰長當棄市帝不忍致法於王赦其罪廢勿王羣臣請處王蜀嚴道邛都【集解徐廣曰漢書本或作郵字或直云邛僰邛都乃本是西南夷爾時未通嚴道冇邛僰山正義邛其恭反括地誌云嚴道今爲縣卽邛州所理縣也縣有蠻夷曰道故曰嚴道邛都縣本邛都國漢爲縣今嶲州也西南夷傳云滇池以北君長以十數邛都最大是也按羣臣請處淮南王長蜀之嚴道不爾更逺邛都西有邛僰山也又云邛僰山在雅州榮經縣界榮經武徳年間置本秦嚴地華陽國誌云邛筰山故邛人筰人界也山巖峭峻曲回九折乃至上下有凝冰按卽王尊登者也今従九折西南行至嶲州山多雨少晴俗呼名爲漏天】帝許之長未到處所行病死上憐之後十六年追尊淮南王長謚爲厲王立其子三人爲淮南王【索隱名安阜陵侯也】衡山王【索隱名勃安陽侯也】廬江王【索隱名賜周陽侯也】

十三年夏上曰蓋聞天道禍自怨起而福繇徳興百官之非宜由朕躬今祕祝之官移過於下【集解應劭曰祕祝之官移過於下國家諱之故曰祕】以彰吾之不徳朕甚不取其除之五月齊太倉令淳於公有罪當刑【索隱名意爲齊太倉令故謂太倉公也】詔獄逮徙系長安太倉公無男有女五人太倉公將行防逮罵其女曰生子不生男有緩急非有益也其少女緹縈【索隱緹音啼鄒氏音體也】自傷泣乃隨其父至長安上書曰妾父爲吏齊中皆稱其亷平今坐法當刑妾傷夫死者不可復生刑者不可復屬𨿽復欲攺過自新其道無由也妾願沒入爲官婢贖父刑罪使得自新書奏天子天子憐悲其意乃下詔曰蓋聞有虞帝之時畫衣冠異章服以爲僇【正義晉書刑法志云三皇設言而民不違五帝畫衣冠而民知禁犯黥者皁其巾犯劓者丹其服犯臏者墨其體犯宮者雜其屨大辟之罪殊刑之極布其衣裾而無領緣投之於市與眾棄之】而民不犯何則至治也今法有肉刑三而姦不止【集解李奇曰約法三章無肉刑文帝則有肉刑孟康曰黥劓二左右趾合一凡三索隱韋昭云斷趾黥劓之屬崔浩漢律序云文帝除肉刑而宮不易張斐注云以淫亂人族類故不易之也】其咎安在非乃朕徳薄而教不明歟吾甚自愧故夫馴道不純而愚民防焉詩曰愷悌君子民之父母今人有過教未施而刑加焉或欲攺行爲善而道無由也朕甚憐之夫刑至斷支體刻肌膚終身不息何其楚痛而不徳也豈稱爲民父母之意哉其除肉刑上曰農天下之本務莫大焉今勤身従事而有租稅之賦是爲本末者無以異其於勸農之道未備其除田之租稅【集解李奇曰本農也末賈也言農與賈俱出租無異也故除田租】

十四年冬匈奴謀入邊爲寇攻朝那塞殺北地都尉卬【集解徐廣曰姓孫封其子單爲缾侯匈奴所殺】上乃遣三將軍軍隴西北地上郡中尉周舎爲衛將軍郎中令張武爲車騎將軍軍渭北車千乘騎卒十萬帝親自勞軍勒兵申教令賜軍吏卒帝欲自將撃匈奴羣臣諌皆不聽皇太后固要帝【集解如淳曰必不得自徵也】帝乃止於是以東陽侯張相如爲大將軍成侯赤爲內史【集解徐廣曰赤姓董】欒布爲將軍撃匈奴匈奴遁走春上曰朕獲執犧牲珪幣以事上帝宗廟十四年於今歷日縣長以不敏不眀而久撫臨天下朕甚自愧其廣增諸祀墠場珪幣昔先王逺施不求其報朢祀不祈其福右賢左戚【集解韋昭曰右猶髙左猶下也索隱劉徳云先賢後親也】先民後已至明之極也今吾聞祠官祝釐【集解如淳曰釐福也賈誼傳受釐坐宣室索隱音僖福也】皆歸福朕躬不爲百姓朕甚愧之夫以朕不徳而躬享獨美其福百姓不與焉是重吾不徳其令祠官致敬毋有所祈是時北平侯張蒼爲丞相方明律曆魯人公孫臣上書陳終始傳五徳事【索隱五行之徳帝王相承傳易終而復始故云終始傳五徳之事傳音轉也】言方今土徳時土徳應黃龍見當攺正朔服色制度天子下其事與丞相議丞相推以爲今水徳始明正十月上黒事以爲其言非是請罷之

十五年黃龍見成紀【集解韋昭曰成紀縣屬天水】天子乃復召魯公孫臣以爲博士申明土徳事於是上乃下詔曰有異物之神見於成紀無害於民歲以有年朕親郊祀上帝諸神禮官議毋諱以勞朕【集解駰案漢書音義曰言無所諱勿以朕爲勞】有司禮官皆曰古者天子夏躬親禮祀上帝於郊故曰郊於是天子始幸雍郊見五帝以孟夏四月答禮焉趙人新垣平以望气見因說上設立渭陽五廟【集解韋昭曰在渭城】欲出周鼎當有玉英見【集解駰案瑞應圖云玉英五常並修則見】

十六年上親郊見渭陽五帝廟亦以夏答禮而尙赤十七年得玉柸【集解應劭曰新垣平詐令人獻之】刻曰人主延壽於是天子始更爲元年【索隱秦本紀惠文王十四年更爲元年又汲冡竹書魏惠王亦有後元當取法於此又按封禪書以新垣平候日再中故攺元也】令天下大酺其嵗新垣平事覺夷三族後二年上曰朕旣不明不能逺徳是以使方外之國或不寧息夫四荒之外不安其生【索隠顧按爾雅孤竹北戶西王母日下謂之四荒】封畿之內勤勞不處二者之咎皆自於朕之徳薄而不能逺逹也間者累年匈奴並暴邊境多殺吏民邊臣兵吏又不能諭吾內志以重吾不徳也夫久結難連兵中外之國將何以自寧今朕夙興夜寐勤勞天下憂苦萬民爲之怛惕不安未嘗一日忘於心故遣使者冠蓋相望結軼【音轍】於道以諭朕意於單於【集解韋昭曰使車往還故轍如結也相如曰結軌還轅索隱鄒氏軼音逸漢書作轍顧氏按司馬彪云結謂車轍回旋錯結也】今單於反古之道計社稷之安便萬民之利親與朕俱棄細過偕之大道結兄弟之義以全天下元元之民【索隱戰國策云制海內子元元非兵不可髙誘注云元元善也又按姚察云古者謂人云善人也因善爲元故云黎元其言元元者非一人也頋野王云元元猶喁喁可憐愛貌未安其說聊記異也】和親已定始於今年後六年冬匈奴三萬人入上郡三萬人入雲中以中大夫令勉【集解徐廣曰衛尉攺名也駰案漢書百官表景帝初攺衞尉爲中大夫令非此年也索隱中大夫令是官號勉其名後此官攺爲光祿勲虞世南以此稱中大夫令是史家追書爾顏遊秦以令是姓勉是名爲中大夫據風俗通令姓令尹子文之後】爲車騎將軍軍飛狐【集解如淳曰在代郡蘇林曰在上黨】故楚相蘇意爲將軍軍句注【集解應劭曰山險名也鴈門陰館索隱伏儼句音俱包愷音鉤也】將軍張武屯北地河內守周亞夫爲將軍居細柳【集解徐廣曰在長安西駰按如淳曰長安圖細柳倉在渭北近石徼張揖曰在昆明池南今有栁市是也索隠按三輔故事細栁在直城門外阿房宮西北維又匈奴傳云細栁在長安西如淳云在渭北非也】宗正劉禮爲將軍居霸上祝玆侯【集解徐廣曰表作松玆侯姓徐名悍】軍棘門【集解徐廣曰在渭北駰按孟康曰在長安北秦時宮門也如淳曰三輔黃圖棘門在橫門外】以備胡數月胡人去亦罷天下旱蝗帝加惠令諸侯毋入貢弛山澤【集解韋昭曰弛廢廢其常禁以利民】減諸服禦狗馬損郎吏員發倉庾以振貧民【集解應劭曰水漕倉曰庾胡公曰在邑曰倉在野曰庾索隱郭璞注三蒼云庾倉無屋也胡公名廣後漢太尉作漢官解詁也】民得賣爵【索隱崔浩云富人欲爵貧人欲錢故聽買賣】孝文帝從代來卽位二十三年宮室苑囿狗馬服禦無所增益有不便輒弛以利民嘗欲作露臺【集解徐廣曰露一作靈索隱顧氏按新丰南驪山上猶有臺之舊趾也】召匠計之直百金上曰百金中民十家之產吾奉先帝宮室常恐羞之何以臺爲上常衣綈衣【集解如淳曰賈誼云身衣皂綈】所幸愼夫人令衣不得曳地幃帳不得文繡以示惇朴爲天下先治霸陵皆以瓦器不得以金銀銅錫爲飾不治墳欲爲省毋煩民南越王尉佗自立爲武帝然上召貴尉佗兄弟以徳報之佗遂去帝稱臣與匈奴和親匈奴背約入盜然令邊備守不發兵深入惡煩苦百姓吳王詐病不朝就賜幾杖羣臣如袁盎等稱說𨿽切常假借用之【集解蘇林曰假音休假借者以物借人】羣臣如張武等受賂遺金錢覺上乃發禦府金錢賜之以愧其心弗下吏專務以徳化民是以海內殷富興於禮義後七年六月己亥帝崩於未央宮【集解徐廣曰年四十七】遺詔曰朕聞蓋天下萬物之萌生靡不有死死者天地之理物之自然者奚可甚哀當今之時世咸嘉生而惡死厚以破業重服以傷生吾甚不取且朕旣不徳無以佐百姓今崩又使重服久臨以離寒暑之數哀人之父子傷長防之志損其飲食絕鬼神之祭祀以重吾不徳也謂天下何朕獲保宗廟以眇眇之身托於天下君王之上二十有餘年矣賴天地之靈社稷之福方內安寧【集解瓚曰方四方也內中也猶雲中外也】靡有兵革【集解徐廣曰一云方內安兵革息】朕旣不敏常畏過行以羞先帝之遺徳維年之久長懼於不終今乃幸以天年得復供養於髙廟朕之不明與嘉之【集解如淳曰與發聲也得卒天年已善矣】其奚哀悲之有其令天下吏民令到出臨三日皆釋服毋禁取婦嫁女祠祀飲酒食肉者自當給喪事服臨者皆無踐【集解服虔曰踐翦也謂無斬衰也孟康曰踐跣也晉灼曰漢語作跣跣徒跣也索隱漢語是書名荀爽所作】絰帶無過三寸毋布車及兵器【集解應劭曰無以布衣車及兵器也不施輕車介士也】毋發人男女哭臨宮殿宮殿中當臨者皆以旦夕各十五舉聲禮畢罷非旦夕臨時禁毋得擅哭己下服大紅十五日小紅十四日纎七日釋服【集解服虔曰當言大功小功布也纎細布衣也應劭曰紅者中祥大祥以紅爲領緣也纎者禫也凡三十六日而釋服索隱已下謂柩已下於壙劉徳云紅功也男功非一故以工力爲字而女工惟在於絲故以系工爲字三十六日以日易月也】佗不在令中者皆以此令比率従事布告天下使明知朕意霸陵山川因其故【集解應劭曰因山爲蔵不復起墳山下川流不遏絕也就其水名以爲陵號索隱霸是水名水徑於山亦曰覇山卽芷陽地也】毋有所攺歸夫人以下至少使【集解應劭曰夫人以下有美人良人八子七子長使少使凡七軰皆遣歸家重絕人類也】令中尉亞夫爲車騎將軍屬國悍爲將屯將軍【集解徐廣曰悍姓徐駰按漢書百官表典屬國秦官掌蠻夷降者李奇曰馮奉世爲右將軍以將屯將軍爲名此監主諸屯也】郎中令武爲復土將軍【集解如淳曰主穿壙塡瘞事者索隱復音伏謂穿壙出土下棺已而塡之卽以爲墳故云復土復反還也又音福】發近縣見卒萬六千人發內史卒萬五千人【索隱百官表云內史掌理京師之官景帝更名京兆尹】藏郭穿復土屬將軍武乙巳【集解駰案漢書云乙巳葬皇甫謐曰霸陵去長安七十里】羣臣皆頓首上尊號曰孝文皇帝太子卽位於髙廟丁未襲號曰皇帝孝景皇帝元年十月制詔禦史蓋聞古者祖有功而宗有徳【集解應劭曰始取天下者爲祖髙帝稱髙祖是也始治天下者爲宗文帝稱太宗是也】制禮樂各有由聞歌者所以發徳也舞者所以眀功也髙廟酎【集解張晏曰正月旦作酒八月成名曰酎酎之言純也至武帝時因八月嘗酎會諸侯廟中出金助祭所謂酎金也】奏武徳文始五行之舞【集解孟康曰武徳髙祖所作也文始舜舞也五行周舞也武徳者其舞人執干戚文始舞執羽籥五行舞冠冕服法五行色見禮樂志索隱應劭云禮樂志文始舞本舜韶舞髙祖更名文始示不相襲五行舞本周武舞秦始皇更名五行舞按今言奏武徳文始五行之舞者其樂總象武王樂言髙祖以武定天下旣示不相襲其作樂之始先奏文始以羽籥衣文繡居先次卽奏五行五行卽武舞執干戚而衣有五行之色也】孝惠廟酎奏文始五行之舞孝文皇帝臨天下通關梁不異逺方【集解張晏曰孝文十二年除關不用傳令逺近若一】除誹謗去肉刑賞賜長老收卹孤獨以育羣生減嗜欲不受獻【集解徐廣曰減一作滅】不私其利也罪人不帑【集解蘇林曰刑不及妻子】不誅無罪除肉刑出美人重絕人之世朕旣不敏不能識此皆上古之所不及而孝文皇帝親行之徳厚侔天地【集解李奇曰侔齊等】利澤施四海靡不獲福焉明象乎日月而廟樂不稱朕甚懼焉其爲孝文皇帝廟爲昭徳之舞【集解文頴曰景帝采髙祖武徳舞作昭徳舞舞之於文帝廟見禮樂志】以明休徳然後祖宗之功徳著於竹帛施於萬世永永無窮朕甚嘉之其與丞相列侯中二千石禮官具爲禮儀奏丞相臣嘉等言陛下永思孝道立昭徳之舞以眀孝文皇帝之盛徳皆臣嘉等愚所不及臣謹議曰功莫大於髙皇帝徳莫盛於孝文皇帝髙皇廟宜爲帝者太祖之廟孝文皇帝廟宜爲帝者太宗之廟天子宜世世獻祖宗之廟郡國諸侯宜各爲孝文皇帝立太宗之廟諸侯王列侯使者侍祠天子歲獻祖宗之廟【集解張晏曰王及列侯嵗時遣使詣京師侍祠助祭也如淳曰若光武廟在章陵南陽太守稱使者往祭是也不使侯王祭者諸侯不得祖天子也凡臨祭祀宗廟皆爲侍祭】請著之竹帛宣布天下制曰可

太史公曰孔子言必世然後仁【集解孔安國曰三十年曰世如有受命王者必三十年仁政乃成】善人之治國百年亦可以勝殘去殺【集解王肅曰勝殘暴之人使不爲惡去殺不用殺也】誠哉是言漢興至孝文四十有餘載徳至盛也廩廩鄕攺正服封禪矣謙讓未成於今嗚呼豈不仁哉

【索隱述贊曰孝文在代兆遇大橫宋昌建策絳侯奉迎南靣而讓天下歸誠務農先籍布徳偃兵除帑削謗政簡刑淸綈衣率俗露臺不營法寛張武獄卹緹縈霸陵如故千年頌聲】

史記卷十

史記卷十考證

孝文本紀至髙陵休止正義三輔舊事云秦於渭南有興樂宮渭北有咸陽宮秦昭王欲通二宮之間造橫長橋三百八十步橋北京石水中有忖畱神像○京石二字不可解水經注云橋之南北有隄激立石柱柱南京兆主之柱北馮翊主之有令丞各領徒一千五百人橋之北首壘石水中故謂之石柱橋也則京石或系壘石之訛

羣臣以禮次侍○侍監本訛作待今攺正

天下人民未有嗛志○顧炎武曰此與樂毅傳先王以爲慊於志同皆厭足之意荀子惆然不慊又曰由俗謂之道盡嗛也又曰向萬物之美而不能嗛也又曰不自嗛其行者言濫過戰國策齊桓公夜半不嗛又膳防之嗛於口並是慊字而誤從口大學此之謂自謙亦慊字而誤從言呂氏春秋茍可以傔劑貌辧者吾無辭爲也亦慊字而誤從人

諸侯皆同姓立太子母爲皇母索隱謂帝之子爲諸侯王皆同姓姓生也言皆同母生故立太子母也○顧炎武曰文帝前後死竇氏妾也諸侯皆同姓謂無甥舅之國可娶索隱解非

乃循從代來功臣○余有丁曰循謂次及之也漢書作修字

封齊王舅父駟鈞爲淸郭侯索隱按表駟鈞封鄔侯不同者蓋後徙封於鄔○【臣世駿】按年表作淸都徐廣曰一作�索隱曰漢表作鄔此注誤脫漢字但年表駟鈞以文帝元年封前六年有罪國除享國甚短並無徙封之說年表例凡始封某後別封者俱次第詳載並注眀轉徙絕續之由鈞果徙封紀與表何以止錄其前封而表則直書其以淸都失國耶恐郭都�鄔俱以偏傍形似而差如曹疇曹壽曹時之類其作�與鄔者又並淸字脫去耳

白以告朕○徐孚逺曰白宜作丐疑字訛也

復晉陽中都民三歲正義晉陽故城在汾州平遙縣西南○頋炎武曰此當言中都故城在汾州平遙縣西南言晉陽誤也然此注已見卷首中都下

畫衣冠異章服以爲僇正義晉書刑法志云三皇設言而民不違五帝畫衣冠而民知禁○晉書刑法志云五帝畫像而民知禁

祝玆侯軍棘門集解徐廣曰表作松玆侯姓徐名悍○【臣祖庚】按年表松玆侯徐厲始封厲傳子悼文帝七年侯悼元年也棘門之屯文帝後六年事自當是悼爲將軍其時厲死久矣然周勃世家又明云祝玆侯徐厲軍棘門豈悼嗣侯於文帝後七年年表脫一後字耶二者必有一誤悼之與悍亦未知孰是

史記卷十考證﹤史部﹐正史類﹐史記﹥

欽定四庫全書

史記卷十一

漢

太史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

孝景本紀第十一

孝景皇帝者【集解駰案漢書音義曰諱啟正義謚法曰繇義而濟曰景】孝文之中子也母竇太后孝文在代時前後有三男及竇太后得幸前後死及三子更死故孝景得立

元年四月乙卯赦天下乙巳賜民爵一級五月除田半租爲孝文立太宗廟令羣臣無朝賀匈奴入代與約和親

二年春封故相國蕭何孫系爲武陵侯【集解徐廣曰漢書亦作系鄒誕生本作傒音奚又按漢書功臣表及蕭何傳皆云孫嘉疑其人有二名】男子二十而得傅【索隱音附荀恱云傅正卒也小顏云舊法二十三而傅今攺也】四月壬午孝文太后崩【索隱薄后也芷陽西曰少陵也】廣川長沙王皆之國【索隱廣川王彭祖長沙王發皆景帝子遣就國】丞相申屠嘉卒八月以禦史大夫開封侯陶靑爲丞相彗星出東北秋衡山雨雹【正義雨於付反】大者五寸深者二尺熒惑逆行守北辰月出北辰間歲星逆行天庭中置南陵及內史祋祤爲縣【集解徐廣曰地理誌云文帝七年置駰按地理誌百官表南陵縣文帝置也分內史爲左右及祋祤爲縣皆景帝二年不得皆如徐所云索隱鄒誕生祋音都會反又音丁活反祤音羽又音詡】

三年正月乙巳赦天下長星出西方天火燔雒陽東宮大殿城室【集解徐廣曰雒一作淮索隱漢書作淮陽王宮災故徙王於魯也】吳王濞【正義音披備反髙祖兄仲子故漢髙祖十二年封三十三年反年表云都吳其實在江都也】楚王戊【正義髙祖弟楚王交孫嗣二十一年反都彭城】趙王遂【正義髙祖孫幽王友子嗣二十六年反都邯鄲】膠西王卬【正義卬五郎反髙祖孫齊悼惠王子故平昌侯十年反都密州髙密縣】濟南王辟光【正義辟音壁髙祖孫齊悼惠王子故朸侯立十一年反括地誌云濟南故城在淄川長山縣西北三十里】菑川王賢【正義髙祖孫齊悼惠王子故武成侯立十一年反都劇括地誌云菑川縣也故劇城在靑州壽光縣南三十一里故紀國】膠東王雄渠【正義髙祖孫齊悼惠王子故白石侯立十一年反都卽墨括地誌云卽墨故城在密州膠水縣東南六十里卽膠東國也】反發兵西鄕天子爲誅晁錯遣袁盎諭告不止遂西圍梁上乃遣大將軍竇嬰太尉周亞夫將兵誅之六月乙亥赦亡軍及楚元王子蓺等【正義蓺魚曵反字亦作藝音同】與謀反者封大將軍竇嬰爲魏其侯【正義地理誌云魏其屬瑯邪】立楚元王子平陸侯劉禮爲楚王【索隱韋昭云平陸西河縣禮卽向之從曾祖王父也】立皇子端爲膠西王子勝爲中山王徙濟北王志【正義濟子禮反濟北國今濟州盧縣卽濟北王所都】爲菑川王淮陽王余【正義淮陽國今陳州】爲魯王【正義今兗州曲阜縣】汝南王非【正義汝南國今豫州】爲江都王【正義江都國今揚州也吳王濞所都反誅景帝攺爲江都國封皇子非也】齊王將廬【正義齊國靑州臨淄也將廬齊悼惠王之孫襄王之子年表云】燕王嘉皆薨【集解徐廣曰表云五年薨索隱廬悼惠王孫齊王襄之子漢書作閭嘉劉澤之子】

四年夏立太子立皇子徹爲膠東王六月甲戌赦天下後九月更以弋陽爲陽陵【正義括地誌云漢景帝陵也在雍州咸陽縣東三十里按杜作壽陵也】復置津關用傳出入【集解應劭云文帝十二年除關無用傳至此復置傳以七國新反備非常也張晏曰傳信也若今過所也如淳曰傳音檄傳之傳兩行書繒帛分持其一出入關合之乃得過謂之傳索隱傳音丁戀反】冬以趙國爲邯鄲郡【集解駰案地理誌趙國景帝以爲邯鄲郡】

五年三月作陽陵渭橋【索隱景帝豫作壽陵也按趙系家趙肅侯十五年起壽陵後代因之也】五月募徙陽陵予錢二十萬江都大暴風從西方來壊城十二丈丁卯封長公主子蟜爲隆慮侯【索隱音林閭避殤帝諱攺之】徙廣川王爲趙王

六年春封中尉趙綰爲建陵侯【正義括地誌云建陵故縣在沂州承縣界】江都丞相嘉爲建平侯【集解徐廣曰姓程】隴西太守渾邪爲平曲侯【正義括地誌云平曲縣故城在瀛州文安縣北七十里】趙丞相嘉爲江陵侯【集解徐廣曰姓蘇】故將軍布爲鄃侯梁楚二王皆薨後九月伐馳道樹殖蘭池【集解徐廣曰殖一作塡】

七年冬廢栗太子爲臨江王【正義臨江忠州縣𨿽王臨江而都江陵】十二月晦日有食之春免徒作陽陵者丞相靑免二月乙巳以太尉條侯【正義條田雕反字亦作蓧音同】周亞夫爲丞相四月乙巳立膠東王太后爲皇后【索隱按系家太后槐里人父仲兄信封蓋侯後故金氏妻女弟兒也】姁丁巳立膠東王爲太子名徹

中元年封故禦史大夫周苛孫平爲繩侯【集解徐廣曰平一作應索隱苛周昌之兄】故禦史大夫周昌子左軍爲安陽侯四月乙巳赦天下賜爵一級除禁錮地動衡山原都雨雹大者尺八寸

中二年二月匈奴入燕遂不和親三月召臨江王來卽死中尉府中夏立皇子越爲廣川王子寄爲膠東王封四侯【集解文穎曰楚相張尙太傅趙夷吾趙相建徳內史王悍此四人各諌其王無使反不聽皆殺之故封其子索隱韋昭云張尙子當居趙夷吾子周建徳子橫王悍子棄】九月甲戌日食中三年冬罷諸侯禦史中丞春匈奴王二人率其徒來降皆封爲列侯【正義漢書表雲中三年安陵侯子軍桓侯賜遒侯陸彊容城侯徐盧易侯僕�範陽侯代翕侯邯鄲七人以匈奴王降皆封爲列侯按紀言二人者是匈奴二王爲首降】立皇子方乘爲淸河王三月彗星出西北丞相周亞夫免以禦史大夫桃侯劉舎爲丞相四月地動九月戊戍晦日食軍東都門外【集解按三輔黃圖東出北第一門曰宣平門外曰東都門】

中四年三月置徳陽宮【集解瓚曰是景帝廟也帝自作之諱不言廟故言宮西京故事云景帝廟爲徳陽宮】大蝗秋赦徒作陽陵者

中五年夏立皇子舜爲常山王封十侯【正義惠景間年表云亞谷侯盧他之隆慮侯陳蟜乘氏侯劉買桓邑侯劉明蓋侯王信按其五人是中元五年封余檢不獲中元三年匈奴王二人降封爲列侯惠景間表云匈奴王降爲侯者有七人疑其五人是十侯之數】六月丁巳赦天下賜爵一級天下大潦更命諸侯丞相曰相秋地動中六年二月己卯行幸雍郊見五帝三月雹四月梁孝王城陽共王【正義城陽今濮州雷澤縣古城陽也共音恭謚法嚴敬故事曰恭】汝南王皆薨立梁孝王子眀爲濟川王【正義表云分梁置也】子彭離爲濟東王【正義表云分梁置也】子定爲山陽王【正義地理誌云景帝中六年別爲山陽國屬兗州】子不識爲濟陰王【正義地理誌云景帝中六年別爲濟陰國屬兗州案今曹州是也】梁分爲五封四侯更命廷尉爲大理將作少府爲將作大匠主爵中尉爲都尉【集解駰案漢書百官表曰主爵中尉秦官掌列侯】長信詹事爲長信少府【集解駰案漢書百官表曰詹事秦官掌皇后太子家應劭曰詹省也給也瓚曰茂陵書詹事秩二千石也張晏曰以太后所居宮爲名長信宮則曰長信少府長樂宮則曰長樂少府】將行爲大長秋【集解駰案漢書百官表曰將行秦官應劭曰長秋皇后卿】大行爲行人【集解服虔曰天子死未有謚稱大行晉灼曰禮有大行小行主諡官故以此名之如淳曰不反之辭也瓚曰大行是官名掌九儀之制以賓諸侯索隱鄭云命者五謂公侯伯子男爵者四孤卿大夫士是九也】奉常爲太常【集解駰案漢書百官表曰奉常秦官掌宗廟禮儀】典客爲大行【索隱韋昭云大行官名秦時云典客景帝初攺云大行後更名大鴻臚武帝因而不攺故漢書景紀有大鴻臚百官表又云武帝攺名大鴻臚臚附也以言其掌四夷賔客若皮臚之在外附於身也復有大行令故諸侯薨大鴻臚奏謚列侯薨則大行奏誄按大行令卽鴻臚之屬官也】治粟內史爲大農【集解駰案漢書百官表曰治粟內史秦官掌谷貨也】以大內爲二千石【集解韋昭曰大內京師府藏】置左右內官屬大內【索隱主天子之私財曰小內小內卽屬大內也】七月辛亥日食八月匈奴入上郡

後元年冬更命中大夫爲衛尉【正義漢書百官表云衛尉秦官掌宮闈門衛屯兵景帝初更名中大夫後元年復爲衛尉】三月丁酉赦天下賜爵一級中二千石諸侯相爵右庶長四月大酺五月丙戌地動【集解徐廣曰丙作甲】一其蚤食時復動上庸地動二十二日壞城垣七月乙巳日食丞相劉舎免八月壬辰以禦史大夫綰爲丞相封爲建陵侯【索隱姓衛】

後二年正月地一日三動郅將軍撃匃奴【正義郅眞栗反郅都傳云匃奴刻木爲郅都而射不中】酺五日令內史郡不得食馬粟沒入縣官令徒衣七緵布【正義衣於旣反緵祖工反緵八十縷也與升相似七升布用五百六十縫】止馬舂【索隱止人爲馬舂粟爲嵗不登也】爲嵗不登禁天下食不造嵗省列侯遣之國【集解晉灼曰文紀遣列侯之國今又省之】三月匈奴入鴈門十月租長陵田大旱衡山國河東雲中郡【正義衡山國今衡州河東今蒲州雲中郡今勝州】民疫

後三年十月日月皆食赤五日十二月晦雷【集解徐廣曰一作雷字又作圖字實所未詳】日如紫五星逆行守太微月貫天庭中【索隱天庭卽龍星右角也按石氏星傳曰龍星左角曰天田右角曰天庭】正月甲寅皇大子冠甲子孝景皇帝崩【集解皇甫謐曰帝以孝惠七年生年四十八】遺詔賜諸侯王以下至民爲父後爵一級天下戶百錢出宮人歸其家復無所與太子卽位是爲孝武皇帝【集解駰案漢書云二月癸酉帝陽陵皇甫謐曰陽陵山方百二十步髙十四丈去長安四十五里】三月封皇太后弟蚡爲武安侯弟勝爲周陽侯置陽陵【集解蘇林曰蚡音鼢索隱蚡音扶粉反按外戚世家皇太后母臧兒初嬪王氏生子信而寡更嫁長陵田氏生蚡及勝】

太史公曰漢興孝文施大徳天下懷安至孝景不復憂異姓而晁錯刻削諸侯遂使七國俱起合從而西鄕以諸侯大盛而錯爲之不以漸也及主父偃言之而諸侯以弱卒以安【索隱主父偃上言令天子下推恩之令令諸侯各得分邑其子弟於是遂弱卒以安也】安危之機豈不以謀哉

【索隱述贊曰景帝卽位因修靜黙勉人於農率下以徳制度斯創禮法可則一朝吳楚乍起凶慝提局成亹拒輪致惑晁錯𨿽誅梁城未克條侯出將追奔逐北坐見梟剠立翦牟賊如何太尉後卒下獄惜哉明君斯功不錄】

史記卷十一

史記卷十一考證

孝景本紀二年春封故相國蕭何孫系爲武陵侯集解徐廣曰漢書亦作系鄒誕生本作徯音奚又按漢書功臣表及蕭何傳皆云孫嘉疑其人有二名○表亦作嘉與此互異表又作武陽並封邑亦不同

以禦史大夫綰爲丞相封爲建陵侯○余有丁曰綰卽前六年用中尉封者此復出

令徒隸衣七緵布正義七升布用五百六十縫○縫系縷字之誤

史記卷十一考證

欽定四庫全書

史記卷十二

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

孝武本紀第十二

【集解駰案太史公自序曰作今上本紀其述事皆云今上今天子或言孝武帝者悉後人所定也張晏曰武紀禇先生補作也先生名少孫漢博士索隱禇先生補史記合集武帝事以編年今止取封禪書補之信其才之薄也張晏云禇先生潁川人仕元成間韋稜云禇顗家傳禇少孫梁相禇大弟之孫宣帝時爲博士寓居沛事大儒王式故號先生續太史公書阮孝緒亦以爲然】

孝武皇帝者【集觧駰案漢書音義曰諱徹正義謚法云克定禍亂曰武】孝景中子也【索隱按景十三王傳廣川王以上皆是武帝兄自河間王徳以至廣川凡有八人則帝第九也】母曰王太后孝景四年以皇子爲膠東王孝景七年栗太子廢爲臨江王以膠東王爲太子孝景十六年崩太子卽位爲孝武皇帝【集觧張晏曰武帝以景帝元年生七歲爲太子爲太子十歲而景帝崩時年十六矣】孝武皇帝初卽位尢敬鬼神之祀元年漢興已六十餘歲矣【集觧徐廣曰六十七年歲在辛丑】天下乂安薦紳之屬【索隱薦音搢搢挺也言挺笏於紳帶之間事出禮內則今作薦者古字假借爾漢書作縉紳】皆望天子封禪攺正度也而上鄕儒術招賢良趙綰王臧等以文學爲公卿欲議古立明堂城南以朝諸侯【索隱城南長安城南門外也關中記云明堂在長安城門外杜門之西】艸巡狩封禪攺歷服色事未就會竇太后治黃老言不好儒術使人微伺得趙綰等姦利事【集觧徐廣曰纖微伺察之】召案綰臧綰臧自殺【正義漢書孝武二年禦史大夫趙綰坐請無奏事太皇太后及郎中令王臧皆下獄自殺應劭曰王臧儒者欲立明堂辟雍太后素好黃老術非薄六經因欲絕奏事太后太后怒故令自殺】諸所興爲者皆廢後六年竇太后崩其明年上徴文學之士公孫等明年上初至雍郊見五畤【正義畤音止括地誌云漢五帝畤在岐州雍縣南孟康云畤者神靈之所止按五畤者鄜畤密畤吳陽畤北畤先是秦文公作鄜畤祭白帝秦宣公作密畤祭靑帝秦靈公作吳陽上畤祭黃帝下畤祭赤帝漢髙祖作北畤祭黑帝是五畤也】後常三歲一郊是時上求神君舎之上林中蹏氏觀【集觧徐廣曰蹏音啼索隱鄒誕生音斯觀名也】神君者長陵女子以子死悲哀故見神於先後宛若【集觧孟康曰產乳而死兄弟妻相謂先後宛若字索隱鄒誕生音先後並去聲卽今妯娌也韋昭云先姒後娣宛音寃】宛若祠之其室民多往祠平原君往祠【集觧徐廣曰武帝外祖母也駰案蔡邕曰異姓婦人以恩澤封者曰君儀比長公主索隱徐云武帝外祖母則是臧兒也】其後子孫以尊顯及武帝卽位則厚禮置祠之內中聞其言不見其人云是時而李少君亦以祠竈穀道郤老方見上【集觧李奇曰食穀道引或曰辟穀不食之道索隱如淳云祠竈可以致福按禮竈者老婦之祭盛於盆尊於瓶說文周禮以竈祠祝融淮南子炎帝作火官死爲今之竈神司馬彪注莊子云浩竈神也如美女衣赤李範音誥】上尊之少君者故深澤侯【集觧徐廣曰姓趙景帝時絕封】入以主方【集觧徐廣曰進納於天子而主方一云侯人主方駰按如淳曰侯家人主方藥者也】匿其年及所生長常自謂七十能使物郤老【集觧如淳曰物鬼物也瓚曰物藥物也】其遊以方徧諸侯無妻子人聞其能使物及不死更饋遺之常餘金錢帛衣食人皆以爲不治產業而饒給又不知其何所人愈信爭事之少君資好方善爲巧發奇中【集觧如淳曰時時發言有所中也】嘗從武安侯飲【索隱服虔云田蚡也韋昭云武安屬魏郡】坐中有年九十餘老人少君乃言與其大父遊射處老人爲兒時從其大父行識其處一坐盡驚少君見上上有故銅器問少君少君曰此器齊桓公十年陳於栢寢【集觧服防曰地名有臺也瓚曰晏子書栢寢臺名也正義括地誌云栢寢臺在靑州千乘縣東北二十一里韓子云景公與晏子遊於少海登栢寢之臺而望其國公曰美哉堂乎後代孰將有此晏子曰其田氏乎公曰寡人有國而田氏家柰何對曰奪之則近賢逺不肖治其煩亂輕其刑罰助窮乏卹孤寡行恩惠崇節儉𨿽十田氏其如堂何卽此也】已而案其刻果齊桓公器一宮盡駭以少君爲神數百歲人也少君言於上曰祠竈則致物致物而丹砂可化爲黃金黃金成以爲飲食器則益壽益壽而海中蓬萊僊者可見見之以封禪則不死黃帝是也臣嘗遊海上見安期生【索隱服防云古之眞人】食巨大如安期生僊者通蓬萊中合則見人不合則隱於是天子始親祠竈而遣方士入海求蓬萊安期生之屬而事化丹砂諸藥齊爲黃金矣【索隱齊音分劑之劑】居久之李少君病死天子以爲化去不死也而使黃錘【集觧韋昭曰人姓名正義音直僞反】史寛舒受其方【集觧駰案漢書音義曰二人皆方士】求蓬萊安期生莫能得而海上燕齊怪迂之方士多相效更言神事矣亳人薄誘忌【集觧徐廣曰一云亳人謬忌也索隱亳山陽縣名姓謬名忌居亳故下稱薄忌此文則衍薄字而謬又誤作誘也】奏祠泰一方曰天神貴者泰一【索隱按樂汁微圖云紫微宮北極天一泰一宋均以爲天一泰一北極之別名春秋緯云紫極之別名又名紫宮天皇曜魄寶之所理也】泰一佐曰五帝【正義五帝五天帝也春秋緯云蒼帝靈威仰赤帝赤熛怒白帝白招拒黑帝葉光紀黃帝含樞紐尙書帝命驗云蒼帝名靈威仰赤帝名文祖黃帝名神斗白帝名顯紀黒帝名矩佐者謂配祭也】古者天子以春秋祭泰一東南郊用太牢具七日【集觧徐廣曰一云日一太牢具七日】爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年一用太牢具祠神三一天一地一泰一天子許之令太祝領祠之於忌泰一壇上如其方後人復有上書言古者天子常以春秋解祠祠黃帝用一梟破鏡【集觧孟康曰梟鳥名食母破鏡獸名食父黃帝欲絕其類使百物祠皆用之破鏡如防而虎眼或云直用破鏡如淳曰漢使東郡送梟五月五日爲梟羮以賜百官以惡鳥故食之】防羊【集觧服防曰神名也】用羊祠馬行【正義神名】用一靑牡馬泰一臯山山君地長【正義丁丈反三並神名】用牛武夷君【正義神名】用幹魚陰陽使者以一牛【集觧駰案漢書音義曰陰陽之神也】令祠官領之如其方而祠於忌泰一壇旁其後天子苑有白鹿以其皮爲幣【索隱按食貨志幣以白鹿皮方尺緣以繢以薦璧得以黃金一斤代之又漢律皮幣率鹿皮方尺直金一斤】以發瑞應造白金焉【正義白金三品武帝所鑄也如淳曰雜鑄銀錫爲白金也平凖書云造銀錫爲白金以爲天用莫如龍地用莫如馬人用莫如龜故曰白金三品其一曰重八兩圓之其文龍名曰白選直三千二曰重差小方之其文馬直五百三曰復小撱之其文龜直三百錢譜云白金苐一其形圓如錢肉好圓文爲一龍白銀苐二其形方小長肉好亦小長好上下文爲二馬白銀苐三其形似龜肉好小是文爲龜甲也】其明年郊雍獲一角獸若麃然【集解韋昭曰楚人謂麋爲麃索隱麃音步交反按韋昭云體若而一角春秋所謂有而角是也楚人謂麋爲麃又周書王會云麃者若鹿爾雅云麋大鹿也牛尾一角郭璞云漢武獲一角獸若麃謂之麟是也】有司曰陛下肅祗郊祀上帝報享錫一角獸蓋麟云【正義漢書終軍傳雲從上雍獲白麟一角戴肉設武備而不爲害所以爲仁獸】於是以薦五畤畤加一牛以燎【正義力召反焚也】賜諸侯白金以風符應合於天地【集解晉灼曰符瑞也瓚曰風示諸侯以此符瑞之應】於是濟北王以爲天子且封禪乃上書獻泰山及其旁邑天子受之更以他縣償之常山王有辠遷天子封其弟於眞定以續先王祀而以常山爲郡然後五嶽皆在天子之郡其明年齊人少翁【正義漢武故事云少翁年二百歲色如童子】以鬼神方見上上有所幸王夫人【集觧徐廣曰齊懷王閎之母也駰按桓譚新論云武帝有所愛幸姬王夫人窈窕好容質性嬛佞正義漢書作李夫人】夫人卒少翁以方術蓋夜致王夫人及竈鬼之貌雲天子自帷中望見焉於是乃拜少翁爲文成將軍賞賜甚多以客禮禮之文成言曰上卽欲與神通宮室被服不象神神物不至乃作畫雲气車及各以勝日【集解駰案漢書音義曰如火勝金用丙與丁日不用庚辛】駕車辟惡鬼又作甘泉宮中爲臺室畫天地泰一諸神而置祭具以致天神居歲餘其方益衰神不至乃爲帛書以飯牛【正義飯房晚反書絹帛上爲怪言語以飼牛】詳弗知也言此牛腹中有奇殺而視之得書書言甚怪天子疑之有識其手書問之人果僞書於是誅文成將軍【正義漢書故事云文成誅月餘日使者籍貨關東還逢之於漕亭還見言之上乃疑發其棺無所見惟有竹筒一枚捕驗間無蹤迹也】而隱之其後則又作栢梁銅柱承露僊人掌之屬矣【集觧蘇林曰僊人以手掌擎盤承甘露也索隱服防云用梁百頭按今字皆作栢三輔故事雲臺髙二十丈用香栢爲殿梁香聞十里中建章宮承露盤髙三十丈大七圍以銅爲之有僊人掌承露和玉屑飲之故張衡賦曰立修莖之僊掌承云表之淸露是也】文成死明年天子病鼎湖甚【集解晉灼曰在湖縣韋昭曰地名近宜春索隱湖縣名屬京兆後屬農昔黃帝采首陽山銅鑄鼎於湖曰鼎湖卽今之湖城縣也韋昭以爲近宜春亦甚疎】巫醫無所不致至不愈游水髮根【集觧服防曰游水縣名髮根人姓名晉灼曰地理誌游水水名在臨淮淮浦索隱顏師古以游水姓髮根名蓋或因水爲姓或曰發樹根也】乃言曰上郡有巫病而鬼下之上召置祠之甘泉及病使人問神君【集觧韋昭曰卽病巫之神】神君言曰天子毋憂病病少愈彊與我會甘泉於是病愈遂幸甘泉病良已【集解孟康曰良已蓋已愈也】大赦天下置壽宮神君【集解服防曰立此便宮也瓚曰宮奉神之宮也楚辭曰蹇將澹兮壽宮】神君最貴者大夫其佐曰大禁司命之屬皆從之非可得見聞其音與人言等時去時來來則風肅然也居室帷中時晝言然常以夜天子祓然後入【集解駰案漢書音義曰崇潔自祓除然後入】因巫爲主人關飲食所欲者言行下【集解李奇曰神所欲言上輒爲下之】又置壽宮北宮【正義括地誌云壽宮北宮皆在雍州長安縣西北三十里長安故城中漢書云武帝壽宮以處神君】張羽旗設供具以禮神君神君所言上使人受書其言命之曰書法【集解駰案漢書音義曰或云策書之法也正義書音畫按畫一之法】其所語世俗之所知也毋絕殊者而天子獨喜其事祕世莫知也其後三年有司言元宜以天瑞命不宜以一二數【集解蘇林曰得黃龍鳳皇諸瑞以名年正義孝景以前卽位以一二數年至其終武帝卽位初有年號攺元以建元爲始】一元曰建元二元以長星曰元光三元以郊得一角獸曰元狩云【集解徐廣曰按諸紀元光後有元朔元朔後得元狩】其明年冬天子郊雍議曰今上帝朕親郊而後土母祀則禮不答也有司與太史公【集解韋昭曰說者以談爲太史公失之矣史記稱遷爲太史公者是外孫楊惲所稱索隱姚察按司馬遷傳亦以談爲太史公非惲所加又按虞喜志林云古者主天官皆上公自周至漢其職轉卑然朝會坐位猶居公上尊天之道其官屬仍以舊名尊而稱公公名當起於此故如淳云太史公位在丞相上天下郡國計書先上太史公副上丞相其義是也而桓譚新論以爲太史公造書書成示東方朔朔爲平定因署其下太史公者皆東方朔所加之也楊惲繼此而稱爾】祠官寛舒等議天地牲角繭栗今陛下親祀后土后土宜於澤中圜丘爲五壇壇一黃犢太牢具已祠盡瘞而從祠衣上黃於是天子遂東始立后土祠汾陰脽上【集解徐廣曰元鼎四年時也駰按蘇林曰脽音誰如淳曰河之東岸特堆堀長四五里廣二里餘髙十餘丈汾陰縣在脽之上后土祠在縣西汾在脽之北西流與河合也索隱漢書舊儀作葵上者蓋河東人呼誰與葵同故爾】如寛舒等議上親望拜如上帝禮禮畢天子遂至滎陽而還過雒陽下詔曰三代邈絕逺矣難存其以三十里地封周後爲周子南君以奉先王祀焉是歲天子始巡郡縣侵尋於泰山矣【索隱侵防卽浸淫也故晉灼云遂往之意也小顏云侵淫漸染之義蓋防淫聲相近假借用爾師古叔父防秦亦解漢書故稱師古爲小顏也】其春樂成侯【集解徐廣曰姓丁名義後與欒大俱誅也索隱韋昭云河間縣按郊祀志樂成侯登而徐廣據表雲姓丁名義未詳爾】上書言欒大欒大膠東宮人【集解服防曰王家人】故嘗與文成將軍同師已而爲膠東王尙方而樂成侯姊爲康王后【集解孟康曰膠東王后也】毋子康王死他姬子立爲王而康後有淫行與王不相中得相危以法康後聞文成己死而欲自媚於上乃遣欒大因樂成侯求見言方天子旣誅文成後悔恨其早死惜其方不盡及見欒大大悅大爲人長美言多方略而敢爲大言處之不疑大言曰臣嘗往來海中見安期羨門之屬【索隱韋昭云羨門古仙人應劭曰名子髙】顧以爲臣賤不信臣又以爲康王諸侯爾不足予方臣數言康王康王又不用臣臣之師曰黃金可成而河決可塞不死之藥可得僊人可致也臣恐效文成則方士皆掩口惡敢言方哉上曰文成食馬肝死爾子誠能修其方我何愛乎大曰臣師非有求人人主求之陛下必欲致之則貴其使者令爲親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使先驗小方鬭旗旗自相觸擊【正義音其又本或作棊說文云棊博棊也髙誘注淮南子云取雞血與鍼磨搗之以和磁石用塗碁頭曝漧之置局上卽相拒不止也】是時上方憂河決而黃金不就【正義鏈丹砂鈆錫爲黃金不就】乃拜大爲五利將軍居月餘得四金印佩天士將軍地士將軍大通將軍天道將軍印制詔禦史昔禹疏九江決四瀆間者河溢臯陸隄繇不息【正義顏師古雲臯水旁地也廣平曰陸言水大泛溢自臯及陸而築作隄徭役甚多不暇休息也】朕臨天下二十有八年天若遺朕士而大通焉【集觧韋昭曰言欒大能通天意故封樂通索隱樂通在臨淮髙平縣】幹稱蜚龍鴻漸於般【集解駰案漢書音義曰般水涯堆也漸進也武帝云得欒大如鴻進於般一舉千里得道若飛龍在天】意庶幾與焉其以二千戶封地士將軍大爲樂通侯【集解韋昭曰樂通臨淮髙平也】賜列侯甲第【集解駰案漢書音義曰有甲乙第次故曰第】僮千人乘輿斥車馬帷帳器物以充其家【集解駰案漢書音義曰或云斥不用也韋昭曰嘗在服禦索隱孟康云斥不用之車馬是也】又以衛長公主妻之【集解孟康曰衛太子妹如淳曰衛太子姊也蔡邕曰帝女曰公主公主儀比諸侯姊妹曰長公主儀比諸侯王駰按此帝女也而雲長公主未詳】賫金萬斤更名其邑曰當利公主【集解地理誌云東萊有當利縣】天子親如五利之第使者存問所給連屬於道自大主將相以下皆置酒其家獻遺之【集解徐廣曰太主武帝姑也駰按韋昭曰竇太后之女也】於是天子又刻玉印曰天道將軍使使衣羽衣夜立白茅上五利將軍亦衣羽衣立白茅上受印以示弗臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後治裝行東入海求其師云大見數月佩六印貴振天下而海上燕齊之間莫不搤腕而自言有禁方能神僊矣【集解服防曰滿手曰搤瓚曰搤執持也】其夏六月中汾陰巫錦【集解應劭曰錦巫名】爲民祠魏脽后土營旁【集解應劭曰魏故魏國也脽若丘之類】見地如鉤狀掊視得鼎【索隱說文掊把也音步溝反】鼎大異於眾鼎文鏤無欵識【集解韋昭曰欵刻也索隱識猶表識】怪之言吏吏告河東太守勝勝以聞天子使使驗問巫錦得鼎無姦詐乃以禮祠迎鼎至甘泉從行上薦之【集解如淳曰以鼎從行上至甘泉將薦之於天也】至中山【集解徐廣曰河渠書鑿涇水自中山西索隱此山在馮翊谷口縣西近九嵕山土人呼爲中山河渠書韓使水工鄭國說秦鑿涇水自中山西卽此山也】晏溫【集解如淳曰三輔謂日出淸霽爲晏晏而溫也索隱許愼注淮南云晏無雲也】有黃雲蓋焉有麃過上自射之因以祭云至長安【集解徐廣曰上言從行薦之或曰祭鼎也】公卿大夫皆議請尊寶鼎天子曰間者河溢歲數不登故巡祭后土祈爲百姓育谷今年丰廡未有報鼎曷爲出哉有司皆曰聞昔太帝興神鼎一【索隱師古以太帝卽太昊伏羲氏以文在黃帝之前故也】一者一統天地萬物所系終也黃帝作寶鼎三象天地人也禹收九牧之金鑄九鼎皆嘗鬺烹【集解徐廣曰烹煮也鬺音觴皆嘗以烹牲牢而祭祀也索隱言鼎以烹牲而饗嘗也觴字又作膓音殤漢書郊祀志云鼎空足曰鬲以象三徳鬲音歷謂足中不實者名之也】上帝鬼神【集解服防曰以祭祀上帝或曰嘗烹酌也】遭聖則興【正義遭逢也鼎𨿽淪泗水逢聖興起故出汾陰西至甘泉也】遷於夏商周徳衰宋之社亡【正義社主民也社以石爲之宋社卽亳社也周武王伐紂乃立亳社以爲監戒覆上棧下使通天地陰陽之气周禮衰國將危民故宋之社爲亡殷復也】鼎乃淪伏而不見頌云自堂䢐基【正義此以下至胡考之休是周頌絲衣之詩自堂從內往外基門內塾也鄭雲門側之堂謂之塾繹禮經使士升堂視壺濯及籩豆之屬降往於塾牲自羊䢐牛充庖乃舉鼎告潔禮之次也】自羊䢐牛【正義自堂往塾先視羊後及牛也毛萇云先小後大也】鼐鼎及鼒【集解韋昭曰爾雅云鼎絕大謂之鼐圜奄上謂之鼒】不虞不驁胡考之休【索隱毛詩傳云吳嘩也姚氏按何承天云此虞當爲防音洪霸反說文以防一口大言也此作虞者輿吳聲相近故假借也或者本文借此虞爲驩娯字也】今鼎至甘泉光潤龍變承休無疆合玆中山有黃白雲降【集解韋昭曰與中山所見黃雲之气合也】蓋若獸爲符【集解服防曰云若獸在車蓋也晉灼曰蓋辭也或曰符謂瑞應也】路弓乘矢【集解韋昭曰路大也四矢爲乘】集獲壇下報祠大饗【集解徐廣曰一云大報饗祠也】惟受命而帝者心知其意【集解服防曰髙祖受命知之也宜見鼎於其廟】而合徳焉鼎宜見於祖禰藏於帝廷以合明應制曰可入海求蓬萊者【正義蓬萊方丈瀛洲勃海中三神山也】言蓬萊不遠而不能至者殆不見其气上乃遣望气佐候其气云其秋上幸雍且郊【索隱以雍地形髙故云】或曰五帝泰一之佐也宜立泰一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎宛侯問於鬼臾區【集解駰案漢書音義曰區黃帝時人索隱鄭云黃帝佐也李奇曰黃帝時諸侯本作申區者非藝文志作鬼容區也】區對曰黃帝得寶鼎神防是歲己酉朔旦冬至得天之紀終而復始於是黃帝迎日推防後率二十歲【正義率音律又音類又所律反三音並通後皆放此也】得朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄書謝曰寶鼎事已決矣尙何以爲卿因嬖人奏之上大悅召問卿對曰受此書申功【集解駰案封禪書功字作公】申功已死上曰申功何人也卿曰申功齊人也與安期生通受黃帝言無書獨有此鼎書曰漢興復當黃帝之時漢之聖者在髙祖之孫且曾孫也寶鼎出而與神通封禪封禪七十二王【正義河圖云王者封太山禪梁父易姓登崇有七十二君也】惟黃帝得上泰山封申功曰漢主亦當上封上封則能僊登天矣黃帝時萬諸侯而神靈之封居七千【集解應劭曰黃帝時諸侯會封禪者七千人李奇曰說仙道得封者七千國張晏曰神靈之封謂山川之守】天下名山八而三在蠻夷五在中國中國華山首山太室泰山東萊此五山黃帝之所常逰與神會黃帝且戰且學僊患百姓非其道乃斷斬非鬼神者百餘歲然後得與神通黃帝郊雍上帝宿三月鬼臾區號大鴻死葬雍故鴻冡是也【集解蘇林曰今雍有鴻冡】其後黃帝接萬靈明廷明廷者甘泉也所謂寒門者谷口也【集解徐廣曰寒一作塞漢書音義曰黃帝仙於寒門也索隱服防云寒門黃帝所僊之處小顏雲谷中山之谷口漢時爲縣今呼爲冶谷去甘泉八十里盛夏凜然故曰寒門】黃帝采首山銅鑄鼎於荊山下【集解晉灼曰地理誌首山屬河東蒲阪荊山在馮翊懷徳縣】鼎旣成有龍胡防下迎黃帝【索隱顏師古云胡謂頷下肉也防其毛也故童謠曰何當爲君鼓龍胡是也】黃帝上騎羣臣後宮從上龍七千餘人龍乃上去余小臣不得上乃悉持龍防龍防拔墮黃帝之弓百姓仰望黃帝旣上天乃抱其弓與龍胡防號故後世因名其處曰鼎湖【正義括地誌雲湖水源出虢州湖城縣南三十五里誇父山北流入河卽鼎湖也】其弓曰烏號於是天子曰嗟乎吾誠得如黃帝吾視去妻子如脫躧耳乃拜卿爲郎東使候神於太室上遂郊雍至隴西西登空桐【正義空桐山在原州平髙縣西一百里】幸甘泉令祠官寛舒等具泰一祠壇壇放薄忌泰一壇壇三垓【集解徐廣曰垓次也駰按李奇曰垓重也三重壇也索隱鄒氏曰垓一作陔言壇階三重】五帝壇環居其下各如其方黃帝西南除八通鬼道【集解服防曰坤位在未黃帝從土位】泰一所用如雍一畤物而加醴脯之屬殺一犛牛以爲爼豆牢具而五帝獨有爼豆【集解韋昭曰無犛牛醴之屬】醴進【索隱師古云具爼豆酒醴而進之一曰進謂雜物之具所以加禮也】其下四方地爲餟食【索隱餟音竹芮反謂連續而祭之漢志作腏古字亦通說文曰餟祭酹也正義劉伯莊云謂繞壇設諸神祭座相連綴也】羣神從者及北斗云已祠胙餘皆燎之其牛色白鹿居其中彘在鹿中水而洎之【集解徐廣曰洎音居器反肉汁也駰案晉灼曰此說合牲物燎之也正義劉伯莊云以太羮和祭食燎之按以鹿內牛中以彘內鹿中水酒也】祭日以牛祭月以羊彘特【索隱特一牲也言若牛若羊若彘止一特也】泰一祝宰則衣紫及繡五帝各如其色日赤月白十一月辛巳朔旦冬至昧爽天子始郊拜泰一朝朝日夕夕月【集解應劭曰天子春朝日秋夕月拜日東門之外朝日以朝夕月以夕瓚曰漢儀郊泰一時皇帝平旦出竹宮東揖日其夕西向揖月便用郊日不用春秋也】向則揖而見泰一如雍禮其贊饗曰天始以寶鼎神防授皇帝朔而又朔終而復始皇帝敬拜見焉而衣上黃其祠列火滿壇旁壇旁烹炊具有司云祠上有光焉公卿言皇帝始郊見泰一云陽【正義括地誌云漢云陽宮在雍州云陽縣北八十一里有通天臺卽黃帝以來祭天圜丘之處武帝以五月避暑八月乃還】有司奉瑄玉【集解孟康曰璧大六寸謂之瑄索隱瑄音宣】嘉牲薦饗【正義漢舊儀曰祭天養牛五歲至二千斤】是夜有美光及晝黃气上屬天太史公祠官寛舒等曰神靈之休祐福兆祥宜因此地光域【集解徐廣曰地一作夜】立泰畤壇以明應令太祝領祀及臘間祠三歲天子一郊見其秋爲伐南粵告祝泰一以牡【集解徐廣曰一作牝】荊畫旛【集解如淳曰荊之無子者皆以潔齊之道也晉灼曰牡荊節間不相當者韋昭曰以牡荊爲柄者也】日月北斗登龍以象天一三星爲泰一鋒【集解徐廣曰天官書曰天極星明者泰一常居也斗口三星曰天一駰按晉灼曰畫一星在後三星在前爲太一鋒也】名曰靈旗【正義李奇云畫旗樹泰一壇上名靈旗畫日月北斗登龍等】爲兵禱則太史奉以指所伐國【正義韋昭云牡剛也荊彊按用牡荊指伐國取其剛爲稱故畫此旗指之】而五利將軍使不敢入海之泰山祠上使人微隨驗實無所見五利妄言見其師其方盡多不讐上乃誅五利【正義漢武故事云東方朔言欒大無狀上發怒乃斬之】其冬公孫卿候神河南見僊人迹緱氏城上有物若雉往來城上天子親幸緱氏城視迹問卿得無效文成五利乎卿曰僊者非有求人主人主求之其道非少寛假神不來言神事事如迂誕【正義迂音於誕音但迂遠也誕大也】積以歲乃可致於是郡國各除道繕治宮觀名山神祠所以望幸矣其年旣滅南越上有嬖臣李延年以好音見上善之下公卿議曰民間祠尙有鼓舞之樂今郊祠而無樂豈稱乎公卿曰古者祀天地皆有樂而神祗可得而禮或曰泰帝使素女【索隱亦謂太昊正義泰帝謂太昊伏羲氏】鼓五十瑟悲帝禁不止故破其瑟爲二十五於是塞南越禱祠泰一后土始用樂舞益召歌兒作二十五【集解徐廣曰瑟也】及箜篌瑟自此起【集解徐廣曰應劭云武帝令樂人侯調始造箜篌】其來年冬上議曰古者先振兵澤旅【集解徐廣曰古釋字作澤】然後封禪乃遂北巡朔方勒兵十餘萬還祭黃帝冡橋山澤兵須如【集解李奇曰地名也】上曰吾聞黃帝不死今有冡何也或對曰黃帝已僊上天羣臣葬其衣冠旣至甘泉爲且用事泰山【正義道書福地記云泰山髙四千九百丈二尺周回二千里】先類祠泰一自得寶鼎上與公卿諸生議封禪【正義白虎通云王者易姓而起天下太平功成封禪以告太平禪梁父之址廣厚也刻石紀號著己之功績天以髙爲尊地以厚爲徳故曾泰山之髙以效天禪梁父之趾以報地封者附廣之禪者將以功相傳授之】封禪用希曠絕莫知其儀禮而羣儒采封禪尙書周官王制之望祀射牛事【集解蘇林曰當祭廟射其牲以除不祥瓚曰射牛示親殺也索隱天子射牛示親殺也事見國語】齊人丁公年九十餘曰封者合不死之名也秦皇帝不得上封陛下必欲上稍上卽無風雨遂上封矣上於是乃令諸儒習射牛艸封禪儀【索隱見應劭漢官儀也】數年至且行天子旣聞公孫卿及方士之言黃帝以上封禪皆致怪物與神通欲放黃帝以嘗接神僊人蓬萊士髙世比徳於九皇【集解張晏曰三皇之前有人皇九首韋昭曰上古人皇者九人也】而頗采儒術以文之羣儒旣以不能辯明封禪事又牽拘於詩書古文而不敢騁上爲封祠器示羣儒羣儒或曰不與古同徐偃又曰太常諸生行禮不如魯善周霸屬圖封事【集解服防曰屬會也會諸儒圖封事】於是上絀偃霸盡罷諸儒弗用三月遂東幸緱氏禮登中嶽【集解文頴曰崧髙山也在潁川陽城縣】太室【集解韋昭曰崧髙山有太室少室之山山有石室故以名之】從官在山下聞若有言萬歲云【正義漢儀注云有稱萬歲可十萬人聲】問上上不言問下下不言於是以三百戶封太室奉祠命曰崇髙邑【正義顏師古云以崇奉崧髙山故謂之崇髙也】東上泰山山之艸木葉未生乃令人上石立之泰山巓上遂東巡海上行禮祠八神【集觧文頴曰武帝登泰山祭太一並祭名山於泰壇西南開除八通鬼道故言八神也一曰八方之神索隱韋昭云八神謂天地陰陽日月星辰主四時之屬今按郊祀志一曰天主祠天齊二曰地主祠太山梁父三曰兵主祠蚩尢四曰陰主祠三山五曰陽主祠之罘六曰月主祠之萊山七曰日主祠成山八曰四時主祠瑯邪】齊人之上疏言神怪奇方者以萬數然無驗者乃益發船令言海中神山者數千人求蓬萊神人公孫卿持節常先行候名山至東萊言夜見一人長數丈就之則不見見其迹甚大類禽獸云羣臣有言見一老父牽狗言吾欲見巨公【集解駰案漢書音義曰巨公謂武帝】已忽不見上旣見大迹未信及羣臣有言老父則大以爲僊人也宿畱海上與方士傳車及間使求僊人以千數四月還至奉髙上念諸儒及方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行事封泰山下東方如郊祠泰一之禮封廣丈二尺髙九尺其下則有玉牒書書祕禮畢天子獨與侍中奉車子侯【集觧駰案漢書百官表曰奉車都尉掌乘輿車武帝初置韋昭曰子侯霍去病之子也】上泰山亦有封其事皆禁明日下陰道丙辰禪泰山下阯東北肅然山如祭后土禮天子皆親拜見衣上黃而盡用樂焉江淮閒一茅三脊【集解孟康曰所謂靈茅也】爲神借五色土益雜封縱遠方奇獸蜚禽及白雉諸物頗以加祠兕旄牛犀象之屬弗用皆至泰山然後去封禪祠其夜若有光晝有白雲起封中天子從封禪還坐明堂【集解漢書音義曰天子初封泰山山東北阯古時有明堂處則此所坐者明年秋乃作明堂】羣臣更上壽於是制詔禦史朕以之身承至尊兢兢焉懼弗任維徳菲薄不明於禮樂修祀泰一若有象景光屑如有望【集解瓚曰聞呼萬歲者三】依依震於怪物欲止不敢遂登封泰山至於梁父而後禪肅然【集觧服防曰肅然山名在梁父】自新嘉與士大夫更始賜民百戶牛一酒十石加年八十孤寡布帛二匹復博奉髙蛇丘【集觧鄭曰蛇音移】歷城母出今年租稅其赦天下如乙卯赦令行所過毋有復作事在二年前皆勿聽治又下詔曰古者天子五載一巡狩用事泰山諸侯有朝宿地其令諸侯各治邸泰山下【正義諸侯各於泰山朝宿地起第準擬天子用事泰山而居止】天子旣已封禪泰山旣無風雨菑而方士更言蓬萊諸神山若將可得於是上欣然庶幾遇之乃復東至海上望冀遇蓬萊焉奉車子侯暴病一日死上乃遂去並海上北至碣石巡自遼西曆北邊至九原五月返至甘泉【集解駰案漢書音義曰周萬八千里也】有司言寶鼎出爲元鼎以今年爲元封元年其秋有星茀於東井【集解韋昭曰秦分野也後衛太子兵亂茀音佩】後十餘日有星茀於三能【集觧韋昭曰三能三公後連坐誅之】望气王朔言候獨見其星出如瓠【索隱郊祀志塡星出如瓠故顏師古以徳星卽鎭星今按此紀惟止言徳星則徳星歲星也歲星所在有福故曰徳星】食頃復入焉有司言曰陛下建漢家封禪天其報徳星雲其來年冬郊雍五帝還拜祝祠泰一贊饗曰徳星昭衍厥維休祥壽星仍出【索隱壽星南極老人星也見則天下理安故言之也】淵耀光明信星昭見【索隱信星鎭星也信屬土土曰鎭星漢志爲得之】皇帝敬拜泰【集觧徐廣曰一無此字】祝之饗其春公孫卿言見神人東萊山若云見天子天子於是幸緱氏城拜卿爲中大夫遂至東萊宿畱之【索隱音秀澑宿畱遲待之意若依字讀則言宿而畱亦是有所待並通】數日毋所見見大人迹復遣方士求神怪采芝藥以千數是歲旱於是天子旣出毋名乃禱萬里沙【集解應劭曰萬里沙神祠也在東萊曲城孟康曰沙徑三百餘里】過祠泰山【集解鄧展曰泰山自東復有小泰山瓚曰卽今之泰山】還至瓠子【集觧服防曰瓠子堤名蘇林曰在甄城以南濮陽以北廣百步深五丈許瓚曰所決河名】自臨塞決河【索隱按河渠書武帝自臨塞決河將軍以下皆負薪塡之】畱二日沈祠而去【索隱按沈白馬祭河決於是作瓠子歌見河渠書】使二卿將卒塞決河河徙二渠復禹之故迹焉是時旣滅南越越人勇之【集觧韋昭曰越地人名也】乃言越人俗信鬼而其祠皆見鬼數有效昔東甌王敬鬼壽至百六十歲後世謾怠故衰耗乃令越巫立越祝祠安臺無壇亦祠天神上帝百鬼而以雞卜【集解駰案漢書音義曰持雞骨卜如鼠卜正義雞卜法用雞一狗一生祝願訖卽殺雞狗煮熟又祭獨取雞兩眼骨上自有孔裂似人物形則吉不足則凶今嶺南猶行此法也】上信之越祠雞卜始用焉公孫卿曰僊人可見而上往常遽以故不見今陛下可爲觀如緱氏城【集觧韋昭曰如猶比也】置脯棗神人宜可致且僊人好樓居於是上令長安則作蜚廉桂觀【集觧應劭曰飛亷神禽能致風气晉灼曰身如鹿頭如雀有角而蛇尾文如豹文也】甘泉則作益延壽觀使卿持節設具而候神人乃作通天臺【集解徐廣曰在甘泉索隱漢書作通天臺於甘泉宮按漢書舊儀臺髙五十丈去長安二百里望見長安城】置祠具其下將招來神僊之屬於是甘泉更置前殿始廣諸宮室【索隱姚氏案揚雄云甘泉本因秦離宮旣奢泰武帝復增通天髙光迎風宮外近則有洪厓旁皇儲胥弩阹遠則有石關封巒枝鵲露寒棠梨師得遊觀屈奇瑰偉又有髙華溫徳法相曾成宮白虎走狗天梯瑤臺仙人弩思觀皆壯麗也】夏有芝生殿防內中【集觧徐廣曰元封二年也索隱按生芝九莖作芝房歌】天子爲塞河興通天臺若有光云【集解李奇曰爲此作事而有光應瓚曰作通天臺也】乃下詔曰甘泉防生芝九莖【集解應劭曰芝芝艸也其葉相連如淳曰瑞應圖云王者敬事耆老不失舊故則芝艸生】赦天下毋有復作其明年伐朝鮮夏旱公孫卿曰黃帝時封則天旱漧封【正義幹音幹顏師古云三歲不雨暴所封之土令幹】三年上乃下詔曰天旱意幹封乎【集解蘇林曰天旱欲使封土漧燥如淳曰但祭不立屍爲幹封】其令天下尊祠靈星焉【正義靈星卽龍星也張晏雲龍星左角曰天田則農祥也見而祭之】其明年上郊雍通回中道巡之【集觧徐廣曰在扶風汧縣】春至鳴澤【集解服防曰鳴澤澤名也在郡遒縣北界】從西河歸其明年冬上巡南郡【集解徐廣曰元封五年也】至江陵而東登禮潛之天柱山號曰南嶽【集解應劭曰潛縣屬廬江南嶽霍山也文頴曰天柱山在潛縣南有祠】浮江自尋陽出樅陽【集解駰案地理誌廬江有樅陽縣】過彭蠡祀其名山川北至瑯邪並海上四月中至奉髙修封焉初天子封泰山泰山東北阯古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圖【索隱玉或音肅公玉姓帶名姚氏按風俗通齊涽王臣有公玉冉其後也音語錄反三輔決錄雲杜陵有玉氏音肅說文以爲從玉音畜牧之畜今讀公玉與決錄音同然二姓單復有異單姓者音肅後漢司徒玉況是其後也】明堂圖中有一殿四靣無壁以茅蓋通水圜宮垣爲道上有樓從西南入命曰昆侖【索隱玉帶明堂圖中爲道有樓從西南入名其道曰昆侖言其似昆侖山之五城十二樓故名之也】天子從之入以拜祠上帝焉於是上令奉髙作明堂汶上【集解徐廣曰在元封二年秋】如帶圖及五年修封則祠泰一五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮禮畢燎堂下而上又上泰山有祕祠其顚而泰山下祠五帝各如其方黃帝並赤帝而有司侍祠焉泰山上舉火下悉應之其後二歲十一月甲子朔旦冬至推歷者以本統天子親至泰山以十一月甲子朔旦冬至日祠上帝明堂每修封禪其贊饗曰天增授皇帝泰元神防【索隱按贊饗之辭言天授皇帝泰元神防周而復始又按黃帝得寶鼎神防則泰元者古昔上皇創歷之號故此云泰元神防者周而復始也】周而復始皇帝敬拜泰一東至海上考入海及方士求神者莫驗然益遣冀遇之十一月乙酉【集解徐廣曰二十二日也】栢梁烖十二月甲午朔上親禪髙裏【集解伏儼曰山名在泰山下】祠后土臨渤海將以望祠蓬萊之屬冀至殊庭焉【集解駰案漢書音義曰蓬萊庭索隱冀漢書作幾幾近也冀望也並通服防曰蓬萊中僊人殊庭者異也言入僊人異域也】上還以栢梁烖故朝受計甘泉【正義顧云栢梁被燒故受計獻之物於甘泉也顏師古曰受郡國計簿也】公孫卿曰黃帝就靑靈臺十二日燒【集解徐廣曰日一作月】黃帝乃治明庭明庭甘泉也方士多言古帝王有都甘泉者其後天子又朝諸侯甘泉甘泉作諸侯邸勇之乃曰越俗有火烖復起屋必以大用勝服之於是作建章宮【正義括地誌云建章宮在雍州長安縣西二十里長安故城西】度爲千門萬戶前殿度髙未央其東則鳳闕髙二十餘丈【索隱三輔黃圖曰武帝營建章起鳳闕髙二十五丈關中記一名別風闕以言別四方之風西京賦曰閭闔之內別風嶕峣是也三輔故事云北有圜闕髙二十丈上有銅鳳皇故曰鳯闕也】其西則唐中數十里虎圈【索隱如淳曰詩雲中堂有甓鄭云唐堂庭也爾雅以廟中路謂之唐西京賦曰前開唐中彌望廣潒也正義圈其遠反括地誌云虎圈今在長安城中西偏也】其北治大池漸臺【正義顏師古云漸浸也臺在池中爲水所浸故曰漸按王莽死此臺也】髙二十餘丈名曰泰液【正義臣瓚云泰液言象陰陽冿液以作池也】池中有蓬萊方丈瀛洲壺梁象海中神山龜魚之屬【索隱三輔故事云殿北海池北岸有石魚長二丈廣五尺西岸有石龜二枚各長六尺】其南有玉堂壁門大鳥之屬【索隱漢武故事玉堂其與未央前殿等去地十二丈】乃立神明臺【索隱漢宮闕疏雲臺髙五十丈上有九室常置九天道士百人】井幹樓度五十餘丈輦道相屬焉【索隱關中記宮北有井幹臺髙五十丈積木爲樓言築累萬木轉相交架如井幹司馬彪注莊子云井幹井欄也又崔譔云井以四邊爲幹猶築墻之有楨幹又諸本多作幹一本作音說文云榦井橋】夏漢攺歷以正月爲歲首而色尙黃官名【集解徐廣曰一無名字】更印章以五字【集解張晏曰漢據土徳土數五故用五爲印文也若丞相曰丞相之印章諸卿及守相印文不足五字者以之足也】因爲太初元年是歲西伐大宛蝗大起丁夫人【集解韋昭曰丁姓夫人名】雒陽虞初等以方祠詛匈奴大宛焉其明年有司言雍五畤無牢熟具芬芳不備乃命祠官進畤犢牢具五色食所勝【集解孟康曰若火勝金則祠赤帝以白牡】而以木耦馬代駒焉【索隱一音偶孟康云寓寄龍形於木又姚氏云寓假也以言假木龍馬一駟非寄寓龍馬形於木也】獨五帝用駒行親郊用駒及諸名山川用駒者悉以木耦馬代行過乃用駒他禮如故其明年東巡海上考神仙之屬未有驗者方士有言黃帝時爲五城十二樓【集解應地曰昆侖縣圃五城十二樓仙人之所常居也】以候神人於執期【集解駰案漢書音義曰執期地名也】命曰迎年【正義顏師古云迎年若言祈年】上許作之如方明年上親禮祠上帝衣上黃焉公玉帶曰黃帝時𨿽封泰山然風後封鉅【集解應劭曰封鉅黃帝師】岐伯【正義張揖云岐伯黃帝太醫】令黃帝封東泰山禪凡山【集解徐廣曰在瑯邪朱虛縣汶水所出凡山亦在朱虛】合符然後不死焉天子旣令設祠具至東泰山東泰山卑小不稱其聲乃令祠官禮之而不封禪焉其後令帶奉祠候神物夏遂還泰山修五年之禮如前而加禪祠石閭石閭者在泰山下阯南方方士多言此僊人之閭也故上親禪焉其後五年復至泰山修封【集解徐廣曰天漢三年李陵以天漢二年敗也】還過祭常山今天子所興祠泰一后土三年親郊祠建漢家封禪五年一修封薄忌泰一及三一防羊馬行赤星五寛舒之祠官【集解李奇曰祀名也索隱赤星卽上靈星祠靈星龍左角赤故曰赤星五者太一也三一也防羊也馬行也赤星也凡五並令祠官寛舒領之】以歲時致禮凡六祠【索隱五者之外有正太一后土祠故云六也】皆太祝領之至如八神諸神明年凡山他名祠行過則祀去則已方士所興祠各自主其人終則已祠官弗主他祠皆如其故今上封禪其後十二歲而還徧於五嶽四瀆矣而方士之候祠神人入海求蓬萊終無有驗而公孫卿之候神者猶以大人迹爲解無其效天子益怠厭方士之怪迂語矣然終羈縻弗絕冀遇其眞自此之後方士言祠神者彌眾然其效可睹矣【集解徐廣曰猶今人云其事已可知矣皆不信之耳】太史公曰余從巡祭天地諸神名山川而封禪焉入壽宮侍祠神語究觀方士祠官之言於是退而論次自古以來用事於鬼神者具見其表裏後有君子得以覽焉至若爼豆珪幣之詳獻酬之禮則有司存焉【索隱述贊曰孝武纂極四海承平志尙奢麗尢敬神明壇開八道接通五城朝親五利夕拜文成祭非祀典巡乖卜徵登嵩勒岱望景傳聲迎年祀日攺歷定正疲耗中土事彼邊兵日不暇給人無聊生俯觀嬴政幾欲齊衡】

史記卷十二

史記卷十二考證

孝武本紀○魏書王肅傳云武帝聞其述史記取孝景及已本紀覽之於是大怒削而投之於今此兩紀有錄無書衞宏漢舊儀注云太史公作景帝本紀極言其短及武帝過武帝怒而削去後坐舉李陵陵降匈奴故下太史公蠶室有怨言下獄死此紀乃元成間褚先生取班書補之【臣照】按漢書司馬遷傳云十篇缺有錄無書張晏曰遷沒之後亡景紀武紀禮書樂書兵書漢興以來將相年表日者列傳三王世家龜策列傳傅靳列傳元成之間禇先生補缺作武帝紀三王世家龜策日者傳言辭鄙陋非遷本意也而顏師古則云序目本無兵書張晏云亡失此說非也信矣顧張晏所稱禇先生補書惟一紀一世家二傳而餘六篇並未著爲誰氏所補又六篇中兵書旣屬本無則止九篇與班固所云十篇缺者又不符合然則其五篇之果缺與否並亦難信也今擇其如孝武本紀等灼然無疑者則低一行刻以別之餘並存疑子曰吾猶及史之闕文也古人疑以傳疑其爲功後世豈淺耶今不聽史記之闕而補之魚目明珠混不可辧亦可惜己顧班固作史時十篇𨿽亡而或後人得之若河內女子舜典二十八字之類亦屬事之所有或今之所缺轉不至十篇之多惜載籍闕如不可得而考也至若孝武本紀更與余篇不同自敍目內並不云孝武本紀也遷死於武帝之前安得有孝武之稱目云作今上本紀夫旣曰今上本紀則自當有目無書且遷作本紀自黃帝以至武帝則自當無書而有其目班固云十篇缺並不載何十篇缺則固意數今上本紀與否尙未可知後人奮起補之補之而又全錄封禪書以爲孝武本紀愚陋妄謬極矣恐禇先生亦不至於此張晏所謂禇先生補者亦臆說也至遷傳云遷死後其書稍出宣帝時遷外孫楊惲祖述其書遂宣布焉乃魏書王肅傳謂武帝聞其述史記取孝景及已本紀覽之大怒削而投之於今此兩紀有錄無書誠齊東之語矣又遷腐刑後爲中書令尊寵任事故人任安責其不能薦天下豪俊遷報書云云具載本傳書云僕誠已著此書藏之名山傳之其人通邑大都則償僕前辱之失𨿽萬被戮豈有悔哉是遷被腐刑久而書尙未成也乃衞宏漢舊儀注云太史公作景紀極言其短及武帝過武帝怒而削去後坐舉李陵陵降匃奴故下蠶室是書成於救李陵之前何其謬哉且馬遷本傳但云遷死其書稍出並不言其下獄死而衞宏又以爲武帝以遷有怨言下獄死皆所爲無稽之談也

少君者故深澤侯入以主方集解徐廣曰進納於天子而主方一云侯人主方駰案如淳曰侯家人主方藥者也○【臣世駿】按封禪書作深澤侯舎人此明脫舎人二字徐裴紛紛持疑未相覈對耳

而使黃錘史寛舒受其方集解韋昭曰人姓名駰案漢書音義曰二人皆方士○【臣召南】按始皇紀云過黃腄注云地理誌東萊有黃縣腄縣恐史寛舒蓋黃腄間人錘與腄字體小異或傳冩各別只是地名非別有黃錘其人也年表有錘侯索隱曰縣屬東萊字亦從金不從月

神君最貴者大夫○封禪書言最貴者太一此作大夫疑傳冩之誤

得四金印佩天士將軍地士將軍大通將軍天道將軍印○【臣照】按封禪書無天道將軍四字此有之疑天道卽大通傳冩之誤後人不知妄加以此爲四金印耳其實合五利將軍爲四也下文雲天若遺朕士而大通焉卽天士地士大通之解也下天道將軍則刻玉印立白茅上受之

上帝鬼神集解服防曰以祭祀上帝或曰嘗烹酌也○或曰嘗烹酌也六字宜在前徐廣曰皆嘗以烹牲牢而祭祀也下錯簡在此

宋之社亡正義覆上棧下使通天地陰陽之气○通上宜有不字

於是甘泉更置前殿始廣諸宮室索隱姚氏按揚雄云○云字宜作傳下乃班固漢書之文非甘泉賦中語也

芝生殿防內中○【臣照】按隸辧曰校官碑董並字公�按卽�字唐公房碑君字公�房亦作�隸釋云隸法房字其戶皆在側故人多不曉或作防或作昉皆誤也據此則今本史記武帝紀芝生殿內防中漢書溝洫志築宮其上名曰宣防皆�字傳寫之誤內中二字必有一衍或曰按爾雅防卽今屏風防若是屏風諸儒必有注解今無之知防爲房之訛也

史記卷十二考證

欽定四庫全書

史記卷十三

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

三代世表第一

【索隱應劭云表者錄其事而見之按禮有表記而鄭云表明也謂事微而不著須表明也故言表正義言代者以五帝久古傳記少見夏殷以來乃有尙書略有年月比於五帝事迹易明故舉三代爲首表表者明也明言事儀】

太史公曰五帝三代之記尙矣【索隱按此表依帝系及系本其實敍五帝三代而篇惟名三代系表者以三代代系長遠宜以名篇且三代皆出自五帝故敍三代要從五帝而起首也劉氏云尙猶久古也尙矣之文元出大戴禮彼云黃帝尙矣】自殷以前諸侯不可得而譜【正義譜布也列其事也】周以來乃頗可著孔子因史文次春秋紀元年正時日月蓋其詳哉至於序尙書則略無年月或頗有然多闕不可錄故疑則傳疑蓋其愼也余讀諜【索隱諜音牒諜者記系諡之書也下云稽歷譜諜謂歷代之譜諜也】記黃帝以來皆有年數稽其歷譜諜終始五徳之傳【索隱音囀謂帝王更王以金木水火土之五徳傳次相承終而復始故云終始五徳之傳也】古文咸不同乖異夫子之弗論次其年月豈虛哉於是以五帝系諜尙書集世紀黃帝以來訖共和爲世表【索隱按大戴禮有五帝徳及帝系篇蓋太史公取此二篇之諜及尙書集而紀黃帝以來爲系表也厲王奔彘周召二公共相王室故曰共和皇甫謐云共伯和幹王位則以共國伯爵和其名也幹王位言簒也與史遷之說不同蓋異說耳】

﹤史部﹐正史類﹐史記﹐卷十三﹥﹤史部﹐正史類﹐史記﹐卷十三﹥

帝泄【索隱音薛】

帝不降

帝扄【不降弟索隱古熒反】

帝廑【索隱其靳反又音勤】

帝孔甲【不降子好鬼神淫亂不好徳二龍去】

帝臯【索隱宋忠云墓在崤南陵】

帝發【索隱帝臯子也系本云帝臯生發及履癸履癸一名桀】

帝履癸【是爲桀】

從禹至桀十七世從黃帝至桀二十世

殷湯代夏氏【從黃帝至湯十七世】

帝外丙【湯太子太丁蚤卒故立次弟外丙】

帝仲壬【外丙弟】

帝太甲【故太子太丁子淫伊尹放之桐宮三年悔過自責伊尹乃迎之復位】

帝沃丁【伊尹卒】

帝太庚【沃丁弟】

帝小甲【太庚弟殷道衰諸侯或不至索隱殷本紀及系本皆云小甲太庚子】

帝雍己【小甲弟】

帝太戊【雍已弟以桑谷生稱中宗】

帝中丁

帝外壬【中丁弟】

帝河亶甲【外壬弟】

帝祖乙

帝祖辛

帝沃甲【祖辛弟索隱系本作開甲】

帝祖丁【祖辛子】

帝南庚【沃甲子】

帝陽甲【祖丁子】

帝盤庚【陽甲弟徙河南】

帝小辛【盤庚弟】

帝小乙【小辛弟】

帝武丁【雉升鼎耳雊得說稱髙宗】

帝祖庚

帝甲【祖庚弟淫集解徐廣曰一云淫徳殷衰】

帝廩辛【索隱或作馮辛系本作祖辛誤也按上祖乙巳生祖辛故知非也】

帝庚丁【廩辛弟殷徙河北】

帝武乙【慢神震死】

帝太丁

帝乙【殷益衰】

帝辛【是爲紂弒】

從湯至紂二十九世從黃帝至紂四十六世

周武王伐殷【從黃帝至武王十九世】

﹤史部﹐正史類﹐史記﹐卷十三﹥

張夫子問禇先生曰【索隱禇先生名少孫元成間爲博士張夫子未詳】詩言契后稷皆無父而生今按諸傳記咸言有父父皆黃帝子也【索隱按上契及后稷皆帝嚳子此云黃帝子者謂是黃帝之子孫耳按嚳是黃帝曾孫而契棄是孫也】得無與詩謬乎褚先生曰不然詩言契生於卵后稷人迹者欲見其有天命精誠之意耳鬼神不能自成須人而生柰何無父而生乎一言有父一言無父信以傳信疑以傳疑故兩言之堯知契稷皆賢人天之所生故封之契七十里後十餘世至湯王天下堯知后稷子孫之後王也故益封之百里其後世且千歲至文王而有天下詩傳曰湯之先爲契無父而生契母與姊妹浴於丘水有燕銜卵墮之契母得故含之誤吞之卽生契【索隱按史所引出詩緯故曰詩傳殷本紀云鳥翔水遺卵娀簡狄取而吞之】契生而賢堯立爲司徒姓之曰子氏子者玆玆益大也詩人美而頌之曰殷社【詩云土】芒芒天命鳥降而生商商者質殷號也文王之先爲後稷后稷亦無父而生后稷母爲姜嫄【索隱有邰氏之女也韋昭云姜姓嫄字也】出見大人迹而履踐之知於身則生后稷姜嫄以爲無父賤而棄之道中牛羊避不踐也抱之山中【抱音普茅反索隱抱又如字】山者養之又捐之大澤鳥覆席食之姜嫄怪之於是知其天子乃取長之堯知其賢才立以爲大農姓之曰姬氏姬者本也詩人美而頌之曰厥初生民深修益成而道后稷之始也孔子曰昔者堯命契爲子氏爲有湯也命后稷爲姬氏爲有文王也太王命季歷明天瑞也太伯之吳遂生源也【索隱言太伯之讓季歷居吳不返者欲使傳文王武王撥亂反正成周道遂天下生生之源本也】天命難言非聖人莫能見舜禹契后稷皆黃帝子孫也黃帝策天命而治天下徳澤深後世故其子孫皆復立爲天子是天之報有徳也人不知以爲汜從布衣匹夫起耳夫布衣匹夫安能無故而起王天下乎其有天命然黃帝後世何王天下之久遠邪曰傳雲天下之君王爲萬夫之黔首請贖民之命者帝有福萬世黃帝是也五政明則修禮義因天時舉兵徵伐而利者王有福千世蜀王黃帝後世也【索隱按系本蜀無姓相承云黃帝後世子孫也且黃帝二十五子分封賜姓或於蠻夷蓋當然也蜀王本紀云朱提有男子杜宇從天而下自稱望帝亦蜀王也則杜姓出唐杜氏蓋陸終氏之亦黃帝之後也正義譜記普云蜀之先肇於人皇之際黃帝之子昌意娶蜀山氏女生帝嚳立封其支庶於蜀歷虞夏商周衰先稱王者蠶叢國破子孫居姚雋等處】至今在漢西南五千里常來朝降輸獻於漢非以其先之有徳澤流後世邪行道徳豈可以忽乎哉人君王者舉而觀之漢大將軍霍子孟名光者亦黃帝後世也【索隱按系本云霍國眞姓後周武王封弟叔處於霍是姬姓亦黃帝後也】此可爲博聞遠見者言固難爲淺聞者說也何以言之古諸侯以國爲姓霍者國名也武王封弟叔處於霍后世晉獻公滅霍公後世爲庶民往來居平陽平陽在河東河東晉地分爲魏國以詩言之亦可爲周世周起后稷后稷無父而生以三代世傳言之後稷有父名髙辛髙辛黃帝曾孫黃帝終始傳曰【索隱蓋謂五行讖緯之說若今之童謠也】漢興百有餘年有人不短不長出白燕之鄕【正義一本作白彘按霍光平陽人平陽今晉州霍邑本秦時霍伯國漢爲彘縣後漢攺彘曰永安隋又攺爲霍邑徧檢記傳無白燕之名疑白彘是鄕之名】持天下之政時有嬰兒主【索隱謂昭帝也】郤行車【索隱言霍光持政擅權遏帝令如郤行車使不前也】霍將軍者本居平陽白燕臣爲郎時與方士考功【正義謂年老爲方士最功也】會旗亭下【西京賦曰旗亭五里薛綜曰旗亭市樓也立旗於上故取名焉】爲臣言豈不偉哉【索隱褚先生蓋腐儒也設主客引詩傳云契棄無父及據帝系皆帝嚳之子是也而末引蜀王霍光竟欲證何事而言之不經蕪穢正史輙云豈不偉哉亦何誣也】

【索隱述贊曰髙辛之大啟禎祥修已吞薏石紐興王天命鳥簡狄生商姜嫄履迹祚流岐昌俱膺歷運互有興亡風余周召刑措成康出彘之後諸侯日彊】

史記卷十三

史記卷十三考證

三代世表○【臣徳齡】按五帝時以天下爲公器子賢則傳子子不賢則更擇人故黃帝不立其子元囂昌意而立其孫髙陽髙陽不立其子窮蟬而立其族子髙辛髙辛以長而立摰摰崩堯踐大位內外咸服略無疑阻及堯禪舜舜禪禹舉大統之傳若行所無事公天下之勢使之然也自禹底定山川咸則三壤成賦中邦勢乃不得不家天下蓋運會自然而然非禹有所利於其間自是而大統歸於一姓禪讓不可復行曰夏曰殷曰周逺紹五帝列爲三代立隆萬世史遷表而敍之所以作以後萬萬世有天下者之模範也以本紀首述五帝而三代世系又皆出於黃帝故仍自黃帝敍起而名其篇則曰三代世表司馬貞索隱但以三代代系計論似未竟其義

周屬

差弗生毀渝○本紀渝作隃

夏

帝芒索隱音亾一作荒○監本作一作人今攺正殷

帝小甲索隱小甲大庚子○監本庚訛作康今攺正帝中丁○監本注云俗本作仲丁【臣照】按此注旣非集解亦非索隱正義不知爲誰氏之語且中卽仲古字作中耳非有異義也史記內古字甚多不應獨注此一字今刪

帝廩辛索隱或作馮辛系本作祖辛誤也按上祖乙巳生祖辛故知非也○【臣照】按禮記云周人以諱事神是諱名之典始於周人殷未有也自廩辛以前莫不以十干爲名則同名者多矣何獨疑焉𨿽系本作祖辛未知是否然索隱之說固非也

周

周武王伐殷○【臣照】按上文云殷湯代夏氏則此亦應云周武王代殷

昭王瑕索隱宋忠云昭王南伐楚辛由靡爲左○本紀由作遊

楚

熊鷙紅○世家鷙作摯

殷社芒芒○秦藩本有詩云土三字注今從之【臣照】按毛詩本文作宅殷土芒芒今曰殷社不得謂之芒芒也先儒必有引詩以證其失者特此三字不知其爲集解歟索隱歟正義歟姑仍秦藩本之舊俾後世有考凡捲內未經添明集解等陰文字者俱放此

史記卷十三考證﹤史部﹐正史類﹐史記﹥

欽定四庫全書

史記卷十四

漢

太

史

令司馬遷撰

宋中郎外兵曹

參軍裴駰集解

唐國子博士文館學士司馬貞索隱

唐諸王侍讀率府長史張守節正義

十二諸侯年表第二

【索隱篇言十二實敍十三者賤夷狄不數吳又霸在後故也不數吳而敍之者闔閭霸盟上國故也】

太史公讀春秋歷譜諜【索隱按劉杳云三代系表旁行邪上並效周譜譜起周代藝文志有古帝王譜又自古爲春秋學者有年曆譜諜之說故杜元凱作春秋長歷及公子譜蓋因於舊說故太史公得讀焉也】至周厲王未嘗不廢書而嘆也曰嗚呼師摯見之矣【鄭曰師摯太師之名周道衰微鄭衞之音作正樂廢而失節魯太師摯識關雎之聲首理其亂也】紂爲象箸而箕子唏【索隱鄒氏及劉氏箸皆音直慮反卽筯也今按箕子云爲象箸必爲玉杯則箸者是樽也音治略反唏嘆聲音許旣反又音希希亦聲余故記曰夫子曰嘻其甚也亦音餼】周道缺詩人本之衽席關雎作仁義陵遲鹿鳴刺焉及至厲王以惡聞其過【索隱惡音烏故反過音古臥反故國語云厲王止謗道路以目】公卿懼誅而禍作厲王遂奔於彘【索隱彘地名在河東後爲永安縣也】亂自京師始而共和行政焉是後或力政彊乘弱興師不請天子然挾王室之義【索隱挾音協】以討伐爲會盟主政由五伯【索隱伯音霸五伯者齊桓公晉文公秦穆公宋襄公楚莊王也】諸侯恣行【索隱行音下孟反】淫侈不軌賊臣簒子滋起矣齊晉秦楚其在成周微甚封或百里或五十里晉阻三河齊負東海楚介江淮【索隱介音界言楚以江淮爲介一云介者夾也】秦因雍州之固四國疊興更爲伯主文武所襃大封皆威而服焉是以孔子明王道幹七十餘君莫能用故西觀周室論史記舊聞興於魯而次春秋上記隱下至哀之獲麟約其辭文去其煩重【索隱去音羗呂反重音逐龍反言約史記修春秋去其重復之文也】以制義法王道備人事浹七十子之徒口受其傳指【索隱傳音逐宣反】爲有所刺譏襃諱挹損之文辭不可以書見也魯君子左丘明懼弟子人人異端各安其意失其眞故因孔子史記具論其語成左氏春秋鐸椒爲楚威王傅爲王不能盡觀春秋采取成敗卒四十章爲鐸氏微【索隱鐸椒所撰名鐸氏微者春秋有微婉之辭故也】趙孝成王時其相虞卿上采春秋下觀近世亦著八篇爲虞氏春秋【正義按其文八篇藝文志云十五篇虞卿撰】呂不韋者秦莊襄王相亦上觀尙古刪拾春秋集六國時事以爲八覽六論十二紀爲呂氏春秋及如荀卿孟子公孫固韓非之徒各往往捃摭春秋之文以著書不可勝紀【索隱荀況孟軻韓非皆著書自稱子宋有公孫固無所述此固蓋齊人韓固傳詩者也】漢相張蒼歷譜五徳【索隱按張蒼著終始五徳傳也】上大夫董仲舒推春秋義頗著文焉【索隱作春秋繁露是】

太史公曰儒者斷其義馳說者騁其辭不務綜其終始歷人取其年月數家【索隱數音疎具反謂陰陽術數之家也】隆於神運【集解徐廣曰一作通】譜諜獨記世諡其辭略欲一觀諸要難【索隱觀音官難音奴丹反】於是譜十二諸侯自共和訖孔子表見春秋國語學者所譏盛衰大指著於篇爲成學治古文者【集解徐廣曰一云治國聞者也】要刪焉【索隱言表見春秋國語本爲成學之人攻文之士以欲覽其要故刪爲此篇焉】

﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥﹤史部﹐正史類﹐史記﹐卷十四﹥

【索隱述贊曰太史表次抑有條理起自共和訖於孔子十二諸侯各編年紀興亡繼及盛衰臧否惡不揜過善必揚美絕筆獲麟義取同恥】

史記卷十四

史記卷十四考證

十二諸侯年表索隱篇言十二實敍十三者賤夷狄不數吳○【臣徳齡】按是表主春秋吳於春秋之季始通上國而壽夢以前自不得列於是表然則十二之號固不得不仍其舊司馬貞之論鑿矣

周

皇甫謐曰二十四年惠王崩○春秋僖八年爲惠王二十五年冬十有二月丁未天王崩左氏以僖七年閏月惠王崩八年十二月告喪謐之說依左氏也趙匡以左氏爲不足憑吳澄曰惠王前年冬有疾今年歲終乃崩此不知何所本也

襄王十四年叔帶復歸於周○本紀十二年春秋左傳與表同

三十三年襄王崩○本紀三十二年春秋文八年秋八月戊申天王崩左傳秋襄王崩與表同

頃王五年崩○本紀六年春秋與紀同

敬王十六年王子朝之徒作亂故王奔晉○本紀同左傳天王處於姑蕕辟儋翩之亂也杜注姑蕕周地據此則王未嘗奔晉也

四十三年敬王崩○本紀四十二年左傳哀十九年冬叔靑如京師敬王崩故也據此則敬王四十四年崩無疑徐廣曰歲在甲子非一本又作徐廣曰皇甫謐曰敬王四十四年崩元己卯崩壬戌按通鑑敬王元年壬午崩年乙丑己卯乃景王二十三年敬王烏得稱元壬戌乃敬王四十一年豈有崩後三年元王方卽位乎其誤不辧而明矣

魯

孝公立三十八年卒○世家二十七年按周宣王誅伯禦立孝公在伯禦之十一年其年乃孝公元年而表以伯禦元年爲孝公元年故孝公多十一年矣

桓公十六年公會晉謀伐鄭○世家會於曹謀伐鄭春秋公會宋公蔡侯衞侯於曹左傳會於曹謀伐鄭也則晉當是曹

僖公十五年五月日有食之不書史官失之○世家不載左傳不書朔與日官失之也不書下疑脫朔與日三字

文公八年王使衛來求金○世家不載春秋九年事成公元年春齊取我隆○世家二年春秋左傳與世家同隆作龍

昭公稠○世家作裯徐廣曰一作祒春秋與表同十年四月日蝕○世家不載春秋亦無其事

二十四年鸜鵒來巢○世家二十五年春秋左傳與世家同

二十五年公出居鄆○世家二十六年春秋昭二十五年九月己亥公孫於齊次於陽州十有二月齊侯取鄆二十六年公至自齊居於鄆據此則取鄆在二十五年居鄆在二十六年表與世家小有參差耳

哀公七年公會吳王於繒○春秋繒作鄫谷梁作繒齊

莊公贖○世家贖作購

釐公二十五年山戎伐我○世家山作北

桓公七年會諸侯於鄄○春秋同世家鄄作甄

昭公二十年卒○世家十九年春秋文十四年爲齊昭二十年夏五月乙亥齊侯潘卒與表同

懿公四年公刖邴歜父而奪閻職妻○左傳同世家邴歜作丙戎閻作庸

惠公二年王子成父敗長翟○世家成作城

晉

孝侯十六年曲沃莊伯殺孝侯○世家十五年

晉侯湣○世家春秋俱作緡

獻公二十六年公卒立奚齊裏克殺之及卓子立夷吾○世家同卓子作悼子按春秋僖九年晉裏克殺其君之子奚齊左傳裏克殺公子卓又春秋僖十年晉裏克弒其君卓及其大夫荀息經傳不同表云及卓子蓋依傳也

襄公三年秦報我殽敗於汪○世家秦使孟明伐晉報殽之役取晉汪以歸按春秋文二年爲晉襄三年秦穆三十五年春王二月甲子晉侯及秦師戰於彭衙秦師敗績左傳春秦孟明視帥師伐晉以報殽之役又春秋冬晉人宋人陳人鄭人伐秦左傳伐秦取汪以報彭衙之役據此則報殽敗汪自是兩事而表與世家連類而及耳又彭衙之戰秦本紀在穆三十四年與春秋異鄭世家穆公三年從晉伐秦敗秦於汪又與秦本紀晉世家經傳不同

景公據○世家同春秋據作獳

厲公壽曼○世家同春秋壽曼作州蒲

頃公棄疾○世家春秋棄疾俱作去疾

秦

穆公十六年爲河東置官司○左傳秦始徵晉河東置官司焉系十五年事本紀與傳同

三十年圍鄭有奇言卽去○本紀三十年助晉人圍鄭鄭使人言於繆公秦乃罷兵春秋僖十三年晉人秦人圍鄭左傳甲午晉侯秦伯圍鄭佚之狐言於鄭伯曰若使燭之武見秦君師必退紀與經傳事同文異奇言二字太史公斷文也

三十五年伐晉報殽敗我於汪○本紀三十六年以報殽之役無敗汪事說詳晉襄三年

共公五年卒○本紀文也表因之春秋宣四年秦伯稻卒則共公立四年非五年矣

桓公元年○當在魯宣五年

二十七年卒○本紀文也春秋成十四年秦伯卒則桓公立二十八年明矣表因本紀之誤是以秦桓之事俱與春秋異而遞誤一年耳

楚

文王五年息夫人陳女過蔡○世家不載春秋左傳在莊十年爲楚文六年是當與伐蔡獲哀侯以歸同入六年

十三年卒○世家文也春秋莊二十年爲堵敖元年則文王立十五年堵敖立三年表因世家之誤也

成王惲○春秋惲作頵谷梁作髠

二十六年滅六英○世家云滅英無六字徐廣曰一本作黃春秋楚成二十四年滅黃二十九年齊人徐人伐英楚穆四年秋楚人滅六據此則楚成二十六年六英俱未滅當從滅黃其編年亦當從春秋

莊王侶○春秋侶作旅谷梁作呂

六年伐宋陳○世家云伐宋無陳左傳楚子侵陳遂侵宋與表同

康王招○春秋招作昭

靈王圍○春秋圍作防

七年就章華臺內亡人實之○世家同左傳昭七年爲楚靈六年爲章華之臺納亡人以實之據此卽六年表內執尹亡人入章華之事此爲羨文

滅陳○世家八年春秋左傳與表同左傳昭十一年楚公子棄疾帥師圍蔡韓宣子問於叔向對曰楚王奉孫吳以討於陳曰將定而國陳人聽命然則定陳者滅陳之詐詞也且定陳之言在楚靈七年經傳無八年定陳之文

昭王珍○春秋珍作軫

四年吳三公子來奔○世家同左傳魯昭三十年吳子使徐人執掩余使鐘吾人執燭庸二公子奔楚據此則三字誤

七年嚢瓦伐吳○世家同春秋左傳定二年秋楚人伐吳據此當是楚靈八年

惠王四年伐鄭○世家六年白公請兵令子西伐鄭無四年伐鄭之事春秋哀十年冬楚公子結帥師伐陳年同事異疑陳鄭音近而誤耳

宋

惠公○世家三十年卒子哀公立哀公元年卒子戴公立與表異又戴公世家無名則立字立君之謂也表誤以爲戴公名耳

殤公十年華督殺公○世家春秋同

莊公馮元年○春秋在桓三年至莊二年乙酉宋公馮卒據此則宋莊立十八年明矣乃世家誤以十九年卒表遂以殤公被弒之年爲莊公元年故有十九年耳

桓公禦說○世家禦作禦

成公王臣○谷梁王作壬

文公鮑○世家鮑作鮑革

共公瑕○春秋瑕作固

平公成○公羊成作戌

景公頭曼○春秋頭曼作欒

二十九年侵鄭衛魯○世家不載春秋春宋皇瑗帥師侵鄭無侵衛魯之文秋宋人圍曹則魯當是曹是年晉曼多帥師侵衛則侵衛當是晉事

衛

莊公十七年州吁長好兵○世家十八年

宣公元年晉共立之討州吁○世家衛桓十六年春秋隱四年九月衛人殺州吁於濮冬十有二月衛人立晉與世家同

惠公三年朔奔齊立黔牟○世家四年春秋桓十六年十有一月衛侯朔出奔齊與世家同

朔復入十四年○按惠公立四年亡八年通十二年世家云通凡十三年

懿公八年翟伐我○世家九年春秋閔二年狄入衞與

文公二十三年重耳從齊過無禮○世家十六年左傳與表同第按左傳重耳處狄十二年而行過衞衞文公不禮焉及齊齊桓公妻之然則重耳從狄過衞非從齊過衞也

成公三十一年楚伐鄭與我平晉中行桓子距楚救鄭伐我○世家不載春秋宣五年爲陳靈十年楚人伐鄭左傳楚子伐鄭陳及楚平晉荀林父救鄭伐陳據此當是陳靈之事

獻公十五年救鄭敗晉師櫟○世家不載春秋襄十一年夏晉率諸侯伐鄭衛與之秋晉率諸侯伐鄭會於蕭魚衞亦與之無救鄭之文冬秦人伐晉左傳秦庶長鮑庶長武帥師伐晉以救鄭己丑秦晉戰於櫟晉師敗績據此當是秦景十五年事

殤公狄○春秋狄作剽

靈公三十七年伐魯○世家不載春秋定十二年衞公孟彄帥師伐曹魯當是曹

出公十二年父蒯聵入輙出亡○世家同春秋哀十六年春己卯衞世子蒯聵自戚入衞衛侯輙來奔據此則哀十六年爲出十四年非十二年明甚而蒯聵元年亦非哀十五年矣

陳

弟他殺太子免代立國亂再赴陳厲公他元年陳大夫五父後立爲厲公○左傳桓五年文公子他殺太子免而代之公疾病而亂作則殺免在陳桓三十八年又春秋桓六年蔡人殺陳佗則是年佗不得稱元也桓十二年爲陳厲七年八月壬辰陳侯躍卒則厲公名躍而非佗也孔頴逹曰躍爲厲公世家本文也莊二十二年傳陳厲公蔡出也故蔡人殺五父而立之五父卽佗六年殺佗而厲公立也陳世家以佗與五父爲二人言蔡人爲佗殺五父及桓公太子免而立佗是爲厲公立七年太子免之三弟躍林杵臼共弒厲公而立躍是爲利公利公立五月卒林立是爲莊公按傳五父佗一人而世家以爲二人按經蔡人殺佗在桓公卒之明年不得爲佗立七年也佗以魯桓六年見殺躍以魯桓十二年始卒不得爲躍立五月也旣以佗爲厲公又妄稱躍爲利公世本本無利公皆是馬遷妄說也據孔氏之辧則表仍世家之誤明矣至七年表云公淫蔡蔡殺公俱非厲公躍徐廣曰班氏云桓公之弟

成公二十九年倍楚盟楚侵我○世家二十九年倍楚盟三十年楚共王伐陳春秋襄三年陳侯使袁僑如會左傳楚子辛爲令尹欲侵於小國陳成公使袁僑如會求成據此則是年陳爲請盟非倍盟也且經傳俱無楚侵陳之文又襄四年左傳春楚師爲陳叛故將伐陳三月陳成公卒聞喪乃止夏楚彭名侵陳據此則當在陳成三十年

哀公弱○春秋弱作溺

湣公二十三年楚滅陳○世家二十四年左傳哀十七年秋七月己卯楚公孫朝帥師滅陳與世家同

蔡

宣侯措父○春秋作宣公考父

景侯固○世家固作同春秋與表同

二十八年晉率我伐鄭○世家不載春秋襄九年蔡景二十八年曹成十四年也冬公會晉侯宋公衞侯曹伯莒子邾子滕子薛伯伯小邾子齊世子光伐鄭不及蔡據此疑是曹成之事誤入於蔡者

靈侯班○世家春秋班俱作般

蔡侯廬○世家春秋同左傳廬作盧

元年○世家滅蔡三歲楚平王立廬爲平侯春秋昭十一年冬十有一月丁酉楚師滅蔡十三年蔡侯廬歸於蔡據此則昭十二年廬不得稱爲元也

悼侯東國○春秋昭二十一年蔡侯朱出奔楚二十三年蔡侯東國卒於楚朱谷梁作東第攷朱無歸入葬之文東國無出奔之事汪克寛曰東卽東國誤爲朱也

曹

戴伯鮮○世家鮮作蘇

宣公盧○世家盧作疆春秋盧作廬

成公二十二年伐衞○世家不載春秋襄十七年夏衞石買帥師伐曹無曹伐衞之文

平公須○世家須作頃春秋與表同

靖公路○世家春秋路俱作露

鄭

桓公周宣王母弟○世家云宣王庶弟

莊公寤生元年祭仲生○世家封弟叚於京祭仲諫之左傳同生疑是諫

二十九年與魯璧易許田○世家云與魯祊易許田春秋隱八年三月鄭伯使宛來歸祊左傳鄭伯請釋泰山之祀而祀周公以泰山之祊易許田據此璧當是祊又春秋桓元年爲莊三十三年鄭伯以璧假許田表同世家不載

昭公元年忽母鄧女祭仲取之○文義未詳按世家初祭仲甚有寵於莊公公使娶鄧女生太子忽故祭仲立之則太史公書之者見立忽之由此也取當是娶

子嬰○世家同春秋子嬰作子儀

厲公亡後七歲復入○世家厲公初立四歲居櫟十七歲復入立七歲與亡凡二十八年與左傳同表誤

襄公元年楚伐晉來救○世家五年事元年楚縱宋伐鄭非楚伐也亦無晉救之文

十八年晉欒書取我範○世家不載左傳取汜祭杜注鄭地成臯縣東有泛水範字當誤

成公三年與楚盟○世家楚共王使人來與盟鄭人私與盟據此則春秋鄭成元年馬陵之盟自是兩事

釐公惲○世家同春秋作髠頑

簡公喜○世家春秋喜俱作嘉

二年誅子駟○左傳襄十年冬十月戊辰殺子駟據此是鄭簡三年世家與傳同

十七年子產曰範宣子爲政我請伐陳○世家不載左傳範宣子爲政子產寓書於子西以告宣子宣子說乃輕幣是行也鄭伯朝晉爲重幣故且請伐陳也據此則子產曰三字似羨文

二十八年子產曰三國不會○世家不載左傳夏諸侯如楚晉衛曹邾不會鄭伯先待於申楚王使問禮於左師與子產子產曰小國共職敢不薦守獻伯子男會公之禮六據此不會者四國三字當誤子產曰下疑有脫文

定公四年火欲禳之子產曰不如修徳○左傳昭十八年事是鄭定六年也世家與傳同

十一年楚建作亂殺之○世家十年

獻公蠆○公羊蠆作囆

燕

宣公五年楚圍我我卑辭以解○世家不載春秋宣十二年楚子圍鄭左傳鄭伯肉牽羊以迎王曰其君能下人必能信用其民矣退三十里而許之平疑是鄭襄八年誤入於燕者

平公六年公如晉請內王○世家不載左傳昭二十四年鄭伯如晉子太叔相曰王室之不寧晉之恥也獻子乃徴會於諸侯期以明年二十五年會於黃池謀王室也疑是鄭定十二年誤入於燕者

簡公十一年敗宋師○世家不載春秋哀十三年春鄭罕達帥師取宋師於嵒左傳同無燕敗宋師之文疑是鄭聲十九年誤入於燕者

吳

余祭十七年餘昧四年○按春秋襄二十九年閽弒吳子余祭則余祭止四年也襄十三年爲余昧元年昭十五年春王正月吳子夷末卒則余昧凡十七年也世家誤編年歲表遂因之故余昧之事皆誤屬余祭耳

余昧○春秋作夷末公羊作夷昧

闔閭四年伐楚六潛○世家潛作灊

夫差十八年楚敗我○世家越敗吳師於笠澤左傳哀十七年三月越子伐吳吳師大亂遂敗之據此楚當是越

史記卷十四考證﹤史部﹐正史類﹐史記﹥

欽定四庫全書

史記卷十五

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

六國表第三

【索隱六國乃魏韓趙楚燕齊並秦凡七國號曰七雄】

太史公讀秦記【索隱卽秦國之史記也故下云秦燒詩書諸侯史記尢甚獨有秦記又不載日月是也】至犬戎敗幽王周東徙洛邑秦襄公始封爲諸侯作西畤用事上帝僭端見矣禮曰天子祭天地諸侯祭其域內名山大川今秦雜戎翟之俗先暴戾後仁義位在藩臣而臚於郊祀君子懼焉【索隱按臚字訓陳也出爾雅又以言秦是諸侯而陳天子郊祀實僭也猶季氏旅於泰山然正義臚作音旅祭名又旅陳也】及文公逾隴攘夷狄尊陳寶營岐雍之間而穆公修政東竟至河則與齊桓晉文中國侯伯侔矣是後陪臣執政大夫世祿六卿擅晉權徵伐會盟威重於諸侯及田常殺簡公而相齊國諸侯晏然弗討海內爭於戰功矣三國終之卒分晉田和亦滅齊而有之六國之盛自此始務在彊兵並敵謀詐用而從衡短長之說起矯稱蠭出誓盟不信𨿽置質剖符猶不能約束也秦始小國僻遠諸夏賓之比於戎翟至獻公之後常雄諸侯論秦之徳義不如魯衞之暴戾者量秦之兵不如三晉之彊也然卒並天下非必險固便形勢利也蓋若天所助焉或曰東方物所始生西方物之成孰夫作事者必於東南收功實者常於西北故禹興於西羌【皇甫謐曰孟子稱禹生石紐西夷人也傳曰禹生自西羌是也正義禹生於茂州汶川縣本冉駹國皆西羌】湯起於亳【集解徐廣曰京兆杜縣有亳亭】周之王也以丰鎬伐殷秦之帝用雍州興漢之興自蜀漢秦旣得意燒天下詩書諸侯史記尢甚爲其有所刺譏也詩書所以復見者多藏人家而史記獨藏周室以故滅惜哉惜哉獨有秦記又不載日月其文略不具然戰國之權變亦有可頗采者何必上古秦取天下多暴然世異變成功大【索隱以言人君制法當隨時代之異而變易其政則其成功大若居今行古猶膠柱而調瑟也】傳曰法後王何也以其近己而俗變相類議卑而易行也【正義易以豉反後王近代之王法與已連接世俗之變及相類也故議卑淺而易識行耳】學者牽於所聞見秦在帝位日淺不察其終始因舉而笑之【索隱舉猶皆也】不敢道此與以耳食無異【索隱按言俗學淺識舉而笑秦此猶耳食不能知味也】悲夫余於是因秦記踵春秋之後起周元王【索隱按此表起周元王元年春秋迄元王八年】表六國時事訖二世凡二百七十年著諸所聞興壞之端後有君子以覽觀焉

﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥﹤史部﹐正史類﹐史記﹐卷十五﹥

【索隱述贊曰春秋之後王室益卑楚彊南服秦霸西三卿分晉八代興嬀逓主盟會互爲雄雌二周前滅六國後隳壯哉嬴氏吞並若斯】

史記卷十五

史記卷十五考證

六國年表

周

元王元年徐廣曰乙丑○【臣祖庚】按通鑑元年丙寅則乙丑乃敬王四十四年徐廣以敬王崩在甲子故以乙丑爲元索隱元王八年崩亦誤以乙丑爲元耳皇甫謐曰元年癸酉二十八年庚子崩按通鑑元王在位七年癸酉乃定王元年在位二十八年應入定王表內誤列於此

定王元年皇甫謐曰元年癸亥十年壬申崩○【臣祖庚】按通鑑癸亥乃敬王四十二年壬申則元王崩年也又本紀敬王四十二年崩謐蓋防本紀卽以癸亥爲元耳應入元王表內誤列於此

安王三年王子定奔晉○本紀不載

秦

厲共公元年○【臣祖庚】按通鑑在敬王四十四年則元王元年乃厲共二年也

五年楚人來賂○本紀不載【臣照】按年表有而本紀無者六國都有而秦表爲最此下六年義渠來賂繇諸乞來援七年彗星見十年庶長將兵拔魏城彗星見十四年晉人楚人來賂十六年補龎戲城二十年公將師與綿諸戰二十六年左庶長城南鄭二十八年越人來迎女二十九年晉大夫知伯寛率其邑人來奔躁公八年六月雨雪日月蝕懷公元年生靈公靈公元年生獻公三年作上下畤八年城塹河瀕初以君主妻河十年補龎城簡公二年與晉戰敗鄭下五年日蝕十四年伐魏至陽狐惠公三年日蝕五年伐諸繇九年伐韓宜陽取六邑十年與晉戰武城縣陜獻公三年日蝕書晦六年初縣蒲藍田善明氏十年日蝕十一年縣櫟陽十六年民大疫日蝕十九年敗韓魏洛陽孝公元年彗星見西方十一年城商塞衞鞅圍固陽降之十三年初爲縣有秩史十九年城武城從東方壯邱來歸二十一年馬生人二十四年秦大荔圍合陽惠文王二年宋太邱社亡三年拔韓宜陽四年魏夫人來七年義渠內亂庶長操將兵定之十二年會龍門昭王十七年魏入河東四百里二十七年地動壞城五十二年王稽棄市十一年呂不韋之河南十二年發四郡兵助魏擊楚本紀皆不載古人之意今不可得而見矣今彚列於此其他異同仍分條各著焉

靈公七年與魏戰少梁○本紀作六年大事記曰出師在六年而戰在七年也

十年○城籍姑靈公卒立其季父悼子是爲簡公本紀俱作十三年

簡公十五年簡公卒○本紀作十六年

惠公十一年太子生○本紀作十二年

十三年蜀取我南鄭○本紀作伐蜀取南鄭

獻公十七年櫟陽雨金四月至八月○本紀作十八年而不紀月

二十三年與魏戰少梁虜其太子○本紀與魏晉戰少梁虜其將公孫痤無太子之文

孝公十二年初取小邑爲三十一縣○本紀作四十一二十三年與晉戰岸門○本紀作二十四年岸門作鴈門

惠文王八年與韓趙戰斬首八萬○本紀七年共擊秦當卽此事通鑑七年五國皆敗走八年大敗韓師於修魚無趙則屬兩事未悉溫公所防

九年取趙中都西陽安邑○本紀無安邑前十年衞鞅圍魏安邑降之安邑非趙地表蓋衍文耳趙世家作西都中陽與秦紀表互異

十一年侵義渠得二十五城○本紀作十年

十二年樗裏子擊藺陽虜趙將公子繇通封於蜀○本紀十一年樗裏疾攻魏焦降之非藺陽也十二年虜將莊又本紀十一年公子通封於蜀無繇字

武王元年張儀魏章皆死於魏○本紀張儀魏章東出之魏魏世家張儀魏章皆歸於魏死字疑誤

昭王七年魏冉爲相○本紀作十二年

十年楚懷王亡之趙○本紀作十一年

十五年魏冉免相○本紀作十六年

十八年客卿錯擊魏至軹取城大小六十一○本紀作十六年又秪稱左更錯取軹及鄧無取城大小六十一之文通鑑亦作十八年云秦大良造白起伐魏取六十一城又似兩事

三十年白起封武安君○本紀作二十九年

四十四年秦攻韓取南陽○本紀作南郡

五十二年取西周王○本紀云周初亡【臣祖庚】按通鑑遷西周公於狐之聚取疑是遷王疑是公傳寫之訛也

始皇帝二十一年王賁擊楚○本紀王賁攻薊不云擊楚

二十三年殺其將項燕○本紀作二十四年

二十七年更命河爲徳水爲金人十二命民曰黔首同天下書分爲三十六郡○本紀作二十六年

二十八年爲阿房宮○本紀三十五年二十六年築宮咸陽北阪上二十七年作信宮總非二十八年事也

三十三年西北取戎爲四十四縣○本紀作三十四縣魏

衞悼公○世家作懷公

文侯斯○世家作都

五年魏誅晉幽公○世家作盜殺幽公

十七年雒陰合陽○通鑑合作郃

十八年受經子夏過段幹木之閭常式○世家作二十五年

二十年卜相李克○世家作二十五年

二十四年伐秦至陽狐○世家作秦伐我至陽狐晉孝公傾○世家作頎

三十六年秦侵晉○世家作秦侵我陰晉表蓋脫我陰二字

惠王五年與韓會宅陽城武都○世家都作堵

九年與秦戰少梁虜我太子○詳見秦獻二十三年十六年與秦孝公會杜平○監本訛有十六年年下有徐廣曰三字衍文今去

襄王二年秦敗我雕陰○此與五年魏獻少梁河西地於秦自是兩事通鑑與表同世家則並入五年

哀王六年秦來立公子政爲太子○世家來作求七年虜聲子於濮○世家徐廣注聲子作贅子

安釐王十一年秦拔我廩丘○世家作郪丘

韓

文侯七年鄭敗晉○世家敗作反

哀侯六年韓嚴殺其君○世家同通鑑韓嚴遂弒其君哀侯以韓廆爲相而愛嚴遂二人相害遂刺廆於朝並中哀侯據此則表與世家俱脫遂字

昭侯六年取陵觀廩丘○世家廩作邢

宣惠王十年君爲王○世家作十一年

襄王十六年與齊魏擊秦秦與我武遂和○【臣祖庚】按通鑑齊韓魏伐秦秦割河東三城以和卽十四年事也世家擊秦事與通鑑同己見十四年表內此又書擊秦者羨文也

釐王二十一年暴鳶救魏○世家鳶作防

桓惠王二十九年秦拔我十二城○世家作十三城趙

襄子元年以金鬥殺代王○世家鬥作枓

烈侯元年魏使太子伐中山○世家魏文侯伐中山使太子擊守之通鑑晉魏斯擊宋使樂羊伐中山使其子擊守中山據此伐當是守

敬侯八年襲衞不克○世家不載

成侯六年敗魏涿澤○世家涿作湪正義曰音濁蓋齊康公會晉衞於濁澤齊威王敗魏於濁澤卽此地也

武靈王二年城鄗○世家作三年

十年秦取我中都西陽安邑○說見秦惠文後九年十二年立燕公子職○世家作十一年

二十五年趙攻中山○世家作二十三年

惠文王元年以公子勝爲相封平原君○世家不載二年楚懷王亡來弗內○世家不載

四年圍殺主父與齊燕共滅中山○世家三年滅中山四年圍主父餓死

七年迎婦秦○【臣祖庚】按趙無迎婦於秦之事惟楚世家楚迎婦於秦通鑑亦云楚君迎婦於秦楚頃襄七年事也表文下格卽楚頃襄七年悞入上格趙惠文七年耳

十五年取齊昔陽○世家作十六年

孝成王元年平原君相○世家不載通鑑趙以公子勝爲相在赧王四十九年惠文三十三年也其非孝成元年明矣且惠文元年表內已書爲相至此又書舛訛可知

九年秦圍我邯鄲○世家在七年

楚魏救我○世家在八年

十五年平原君卒○世家作十四年

趙王遷○世家作幽

二年秦拔我平陽敗扈輙斬首十萬○世家秦攻武城扈輙率師救之軍敗死焉

三年秦拔我宜安○世家秦攻宜安李牧率師卻之與表異通鑑秦伐趙取宜安平陽武城與表同據此則李牧卻之者二年事也拔平陽拔宜安俱三年事世家誤其年故表前後參差耳

楚

惠王二十二年魯哀公卒○通鑑貞定王元年魯哀公卒於有山氏世家同據此則二十一年也

悼王二年三晉來伐我至桑丘○世家作乘丘

懷王二十四年秦來迎婦○世家云秦昭王初立乃厚賂於楚楚往迎婦【臣祖庚】按秦來秦來賂楚也迎婦楚往迎婦也當作兩句讀

頃襄王元年秦取我十六城○世家云取析十五城而去徐廣曰旣取析又並左右十五城也廣蓋因表爲十六城而遷就其詞

二十年秦拔鄢西陵○世家拔我西陵不云鄢

考烈王十四年楚滅魯頃公遷下邑○魯世家作卞邑徐廣注一作卞通鑑遷其君於卞卞春秋魯邑名卽古卞明國也戰國時屬楚則下邑應作卞邑

燕

燕人共立公子平○【臣照】按燕王噲七年已爲齊所殺死二年而燕乃立平燕國二年無君則表內七格後八格不應書八字九格不應書九字噲已死矣誰之八年九年耶

齊

宣公四十四年伐魯莒及安陽○世家莒作葛陽作陵湣王三年封田嬰於薛○世家同【臣祖庚】按顯王四十八年爲湣王三年齊號薛公田文爲孟嘗君初齊王封田嬰於薛嬰卒文嗣立號孟嘗君據此則是年田文號孟嘗君非封田嬰於薛也

史記卷十五考證﹤史部﹐正史類﹐史記﹥

欽定四庫全書

史記卷十六

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

秦楚之際月表第四

【索隱張晏云時天下未定參錯變易不可以年記故列其月今按秦楚之際擾攘僣簒運數又促故以月紀事而名表也】

太史公讀秦楚之際曰初作難發於陳渉虐戾滅秦自項氏撥亂誅暴平定海內卒踐帝祚成於漢家五年之間號令三嬗【音善索隱古禪字音市戰反三嬗謂陳渉項氏漢髙祖也】自生民以來未始有受命若斯之亟也【索隱音已力反亟訓急也】昔虞夏之興積善累功數十年徳洽百姓攝行政事考之於天【韋昭曰謂舜受禪在璇璣玉衡以齊七政】然後在位湯武之王乃由契后稷修仁行義十餘世不期而會孟津八百諸侯猶以爲未可其後乃放弒【索隱按謂湯放桀武王討紂也】秦起襄公章於文繆獻孝之後稍以蠶食六國百有餘載至始皇乃能並冠之倫以徳若彼【索隱卽契后稷及秦襄公文公穆公也】用力如此【索隱謂湯武及始皇也】蓋一統若斯之難也秦旣稱帝患兵革不休以有諸侯也於是無尺土之封墮壞名城銷鋒鏑【集解徐廣曰鏑作鍉索隱鏑音的注鍉字亦音的按秦銷鋒鏑作金人十二以弱天下之兵也】鉏豪傑維萬世之安【索隱維訓度謂計度令萬世安也】然王迹之興起於閭巷合從討伐軼於三代鄕秦之禁適足以資賢者爲驅除難耳【索隱鄕音向許亮反謂秦前時之禁兵及不封樹諸侯適足以資後之賢者卽髙帝也言爲之驅除患難也】故憤發其所爲天下雄【索隱指漢髙祖】安在無土不王【白虎通曰聖人無土不王使舜不遭堯當如夫子老於闕裏也】此乃傳之所謂大聖乎【索隱髙祖起布衣卒傳之天位實所謂大聖】豈非天哉豈非天哉非大聖孰能當此受命而帝者乎

﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥﹤史部﹐正史類﹐史記﹐卷十六﹥

【索隱述贊曰秦失其鹿羣雄競逐狐鳴楚祠龍興沛谷武臣自王魏豹必復田儋據齊英布居六項王主命義帝見戮以月系年道悠運速洶洶天下瞻烏誰屋眞人霸上卒享天祿】

史記卷十六

史記卷十六考證

秦楚之際月表○【臣照】按古人之書用卷軸後世易爲篇帙便於省覽然表宜卷軸篇帙轉不便也史記十表中此表最爲舛誤無一善本可從如旣稱月表矣忽又稱某年某月定非龍門本丈推尋其理蓋後人以漢王當自紀年號不當同於凡諸侯王而韓信等漢臣自當奉漢朔因而紀年也襲之久又誤將非漢臣而亦攺稱年者甚且以二世之三年五月爲楚懷王之二年一月則其紀年紀月誠不可得而解夫秦楚之間惟不得盡以漢元紀年是以紀月今謂之紀年歟則非一月謂之紀月歟則應稱十三月究其爲何月則一月乃秦正之七月夏正之五月其二月則秦正之八月夏正之十月天時人事俱舛讀者目心迷且旣謂之一月則從一至百之稱是以十八王之一月趙歇便稱三十一月韓成便稱二十一月魏豹便稱十九月若紀之以年則一年若干月理不可通矣今將顯明易攺者一一定正至於通體仍依舊式刋刻不敢臆専也惟仿蔡沈尙書考定武成之例別爲表文刋之於後以備參觀庶可識太史公之本意云至篇內攺正之處旣難枚舉且大叚規模從舊細處不足縷陳

﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥﹤史部﹐正史類﹐史記﹐卷十六考證﹥

史記卷十六考證

欽定四庫全書

史記卷十七

漢

太

史

令司馬遷撰

宋中

郎外

兵曹參軍裴駰集解唐國子博士文館學士司馬貞索隱

唐諸王侍讀率府長史張守節正義

漢興以來諸侯年表第五

【索隱應劭云𨿽名爲王其實如古之諸侯】

太史公曰殷以前尙矣周封五等公侯伯子男然封伯禽康叔於魯衞地各四百里親親之義襃有徳也太公於齊兼五侯地尊勤勞也武王成康所封數百而同姓五十五【索隱按漢書封國八百同姓五十餘顧氏據左魏子謂成鱄云武王克商光有天下兄弟之國十有五人姬姓之國四十人是也】地上不過百里下三十里以輔衞王室管蔡康叔曹鄭或過或損幽厲之後王室缺侯伯彊國興焉天子微弗能正非徳不純形勢弱也【索隱純善也亦云純一言周王非徳不純一形勢弱也】漢興序二等【韋昭曰漢封功臣大者王小者侯也】髙祖末年非劉氏而王者若無功上所不置【集觧徐廣曰一云非有功上所置】而侯者天下共誅之髙祖子弟同姓爲王者九國【集解徐廣曰齊楚荊淮南燕趙梁代淮陽索隱徐氏九國不數吳蓋以荊絕乃封吳故也仍以淮陽爲九今按下文所列有十國者以長沙異姓故言九國也】惟獨長沙異姓而功臣侯者百餘人自鴈門太原以東至遼陽【韋昭曰遼東陽縣】爲燕代國常山以南太行左轉度河濟阿甄以東薄海爲齊趙國自陳以西南至九疑東帯江淮谷泗【集解徐廣曰谷水在沛】薄會稽爲梁楚吳淮南長沙國皆外接於胡越而內地北距山以東盡諸侯地大者或五六郡連城數十置百官宮觀僣於天子獨漢有三河東郡潁川南陽自江陵以西至蜀北自雲中至隴西與內史【正義京兆也】凡十五郡而公主列侯頗食邑其中何者天下初定骨肉同姓少故廣彊庶孽以鎭撫四海用承衛天子也漢定百年之間親屬益疎諸侯或驕奢邪臣計謀爲滛亂【索隱音誓訓習言習於邪臣之謀計故爾雅云猶狃也狃亦訓習】大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑【索隱按武帝用主父偃言而下推恩之令也】故齊分爲七【集解徐廣曰城陽濟北濟南菑川膠東膠西是分爲七】趙分爲六【集解徐廣曰河間廣川中山常山淸河】梁分爲五【集解徐廣曰濟陰濟川濟東山陽也】淮南分三【集解徐廣曰廬江衡山】及天子支庶子爲王王子支庶爲侯百有餘焉吳楚時前後諸侯或以適削地【索隱適音宅或作過】是以燕代無北邊郡吳淮南長沙無南邊郡【如淳曰長沙之南更置郡燕代以北更置緣邊郡其所有饒利兵馬器械三國皆失之也正義景帝時漢境北至燕代燕代之北未列爲郡吳長沙之國南至嶺南嶺南越未平亦無南邊郡】齊趙梁楚支郡名山陂海咸納於漢諸侯稍微大國不過十餘城小侯不過數十里上足以奉貢職下足以供養祭祀以蕃輔京師而漢郡八九十形錯諸侯間犬牙相臨【索隱錯音七各反錯謂交錯相禦如犬牙故云犬牙相制言犬牙參差也】秉其阸塞地利彊本榦弱枝葉之勢也尊卑明而萬事各得其所矣臣遷謹記髙祖以來至太初諸侯譜其下益損之時令後世得覽形勢𨿽彊要之以仁義爲本

﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥﹤史部﹐正史類﹐史記﹐卷十七﹥

【集解徐廣曰孝武太始二年廣陵中山眞定王來朝孝宣本始元年趙來朝二年廣川來朝四年淸河來朝孝宣地節元年梁來朝二年河間來朝三年濟北來朝濟北分平原太山二郡】

【索隱述贊曰漢有天下爰鑑興亡始誓河嶽言峻寵章淮陰就楚彭越封梁荊燕懿戚齊趙棣棠犬牙相制麟趾有光降及文景代有英王魯恭梁孝濟北城陽仁賢足紀忠烈斯彰】

史記卷十七

史記卷十七考證

漢興以來諸侯年表○【臣照】按此表格數旣多年代又遠邦國分並又屢更且集解索隱正義參雜其間一字一行連篇累牘使閱者心懵目迷業未半而思去其間是否難定今將訛字之顯者攺正仍將舊本刻於前而別爲考定表文於後以便參觀其集解等注已經見前故不著也

髙帝

﹤史部﹐正史類﹐史記﹐卷十七考證﹥

呂后

孝文帝【廢魯初分齊爲城陽濟北國後又分爲濟南菑川膠東膠西並齊爲七國分趙爲河間都樂成置太原國都晉陽復置梁國廢瑯邪徙王王燕廢淮陽】

﹤史部﹐正史類﹐史記﹐卷十七考證﹥﹤史部﹐正史類﹐史記﹐卷十七考證﹥

孝景帝【復置魯河間淮陽長沙常山初置廣川中山臨江汝南江都淸河濟川濟東山陽濟陰】

﹤史部﹐正史類﹐史記﹐卷十七考證﹥﹤史部﹐正史類﹐史記﹐卷十七考證﹥

孝武帝

﹤史部﹐正史類﹐史記﹐卷十七考證﹥﹤史部﹐正史類﹐史記﹐卷十七考證﹥﹤史部﹐正史類﹐史記﹐卷十七考證﹥

史記卷十七考證﹤史部﹐正史類﹐史記﹥

欽定四庫全書

史記卷十八

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

髙祖功臣侯年表第六

【正義髙祖初定天下表眀有功之臣而侯之若蕭曹等】

太史公曰古者人臣功有五品以徳立宗廟定社稷曰勳以言曰勞用力曰功明其等曰伐積日曰閱封爵之誓曰使河如帶泰山若厲【集解應劭曰封爵之誓國家欲使功臣祚無窮帶衣帶也厲砥石也河當何時如衣帶山當何時如厲石言如帶砥國乃絕耳】國以永寧爰及苖裔始未嘗不欲固其根本而枝葉稍陵夷衰微也余讀髙祖侯功臣察其首封所以失之者曰異哉所聞書曰協和萬國遷於夏商或數千歲蓋周封八百幽厲之後見於春秋尙書有唐虞之侯伯歷三代千有餘載自全以蕃衛天子豈非篤於仁義奉上法哉漢興功臣受封者百有餘人【索隱按下文髙祖功臣百三十七人兼外戚及王子凡一百四十三人受封】天下初定故大城名都防亡戶口可得而數者十二三【索隱言十分才二三在耳】是以大侯不過萬家小者五六百戶後數世民咸歸鄕裏戶益息蕭曹絳灌之屬或至四萬小侯自倍【索隱倍其初封時戶數也】富厚如之子孫驕溢忘其先淫嬖至太初百年之間見侯五【正義謂平陽侯曹宗曲周侯酈終根陽河侯齊仁戴侯祕谷陵侯馮偃也】餘皆坐法隕命亡國耗矣罔亦少密焉然皆身無兢兢於當世之禁云居今之世志古之道所以自鏡也【索隱言居今之代志識古之道得以自鏡當代之存亡也】未必盡同帝王者各殊禮而異務要以成功爲統紀豈可緄乎觀所以得尊寵及所以廢辱亦當世得失之林也【索隱言觀今人臣所以得尊寵者必由忠厚被廢辱者亦由驕滛是言現在興廢亦當代得失之林也】何必舊聞於是謹其終始表見其文頗有所不盡本末著其明疑者闕之後有君子欲推而列之得以覽焉

﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥﹤史部﹐正史類﹐史記﹐卷十八﹥

【索隱述贊曰聖賢影響風雲濳契髙祖膺籙功臣命世起沛入秦慿謀仗計紀勳書爵河盟山誓蕭曹輕重絳灌權勢咸就封國式盟罪戾仁賢者祀昏虐者替永鑑前修良慙固蔕】

史記卷十八

史記卷十八考證

髙祖功臣侯年表髙祖十二○【臣召南】按此表格式與漢表不同此表以天子紀年爲主髙恵呂后文景及武帝一朝自爲一格如髙祖在位十二年凡系六年所封槪書七字以此侯自六年至十二年實七年也其七年封者用六字八年封者用五字以次而減其大例也漢表以侯之世次爲主是以每一世爲一格

侯第○【臣召南】按此表位次有重見者如東武侯郭防及髙苑侯丙倩皆四十一東茅侯劉釗及菌侯張平皆四十八肥如侯蔡寅及髙梁侯酈疥皆六十六彊侯畱勝及寧陵侯呂臣皆七十二棘陽侯杜得臣及新陽侯呂淸皆八十一武原侯衞胠及磨侯程黑髙陵侯王周皆九十二邔侯黃極忠及平州侯昭渉掉尾皆百十一卽漢表亦有重見其誤蓋無可考今自酇侯第一數至陸梁侯一百三十七其中位次闕者二十一也三十八也五十六也六十八也九十七也百二十八也百二十九也𨿽漢表較爲詳備可以補史表所不及然其闕者自如徧校各本並合

平陽徵和二年侯宗○顧炎武日知錄曰史記作於太初中平陽侯下元鼎三年今侯宗者作史記時見爲侯也下又云徵和二年云云則後人所加也卷中書徵和者二後元者一

陽陵索隱縣屬馮翊○【臣召南】按此陽陵別是一地必非左馮翊之陽陵以地理誌証之陽陵故弋陽景帝更名是漢初不名陽陵也

廣嚴侯呂毆○呂漢表作召當是字形相近而誤堂邑侯定豫章折江都折自立爲王壯思○【臣召南】按折卽浙字漢表又作漸亦浙字也壯思漢表作壯息

畱侯萬戶○【臣召南】按是時列侯戶數惟平陽萬六百戶次卽畱侯萬戶爲最大𨿽酇侯絳侯其戶皆不滿萬此髙祖之特厚子房也

酇同祿母○【臣召南】按漢表作封何夫人祿母同爲侯孝文元年罷較此表爲眀但不言同諡懿侯又漢表築陽髙後二年定侯延以何少子封孝文元年更爲酇亦詳於此表

潁陰定濟淮南及下邑○濟漢表作齊是

汾陰○按第三格有建平二字以漢表核之無有漢表是

費○【臣召南】按此侯闕位次漢表作三十一以本紀証之費將軍與孔將軍分居左右功應相類蓼侯第三十則費侯第三十一是也史表脫耳

新陽侯呂淸八十一○【臣召南】按漢表作呂靑位次八十七據表中有比堂邑侯語堂邑侯第八十六則漢表是也此表一字訛

東武以戶衞○監本以集解徐廣曰文雜厠敍功中遂不可句以漢表証之史表本文當云以戶衞起薛屬悼武王破秦軍杠裏楊熊軍曲遇入漢爲越將定三秦以都尉堅守敖倉爲將軍破籍軍功侯二千戶徐廣疑衞字或作從又據漢表作爲城將附書其下旣以集解雜入本文又於入漢之上衍一漢字今皆攺正

貰齊侯呂○呂漢表作胡害

淮陰爲連敖典客索隱漢表作粟客○【臣召南】按漢表作票客故師古音頻妙反注云或者以其票疾而賔客禮之故云票客也據索隱所云粟客又與顏本不同

東茅補韓信爲將軍○漢表作捕韓信是也此侯劉釗漢表作劉到

安國以客從起丰云云○【臣召南】按此表所敍與漢表不同漢表蓋從陳丞相世家也然使陵從最後髙帝何以列之於十八侯中耶史表亦或可信

侯魏選○選漢表作遫

襄平功定平侯○【臣召南】按漢書表作功比平定侯是也平定侯卽齊受呂后元年所封此侯之封在前而云功比某人者其辭皆呂后二年陳平等所差次也又接此表襄平侯闕位次漢表作六十六未知是否

宣平侯三○【臣召南】按髙祖作十八侯位次惟蕭曹灼然可知張敖無功而第三師古謂呂后曲升之是也但不知髙祖所定誰第三耳

博陽索隱縣名屬彭城○【臣召南】按博陽旣封陳濞不應復封周聚索隱云屬彭城則應作傅陽卽春秋之偪陽國也傅博字形相近而誤

壯索隱漢作嚴避眀帝諱○據此則壯應作莊

史記卷十八考證﹤史部﹐正史類﹐史記﹥

欽定四庫全書

史記卷十九

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

恵景間侯者年表第七

太史公讀列封至便侯【索隱便音鞭縣名吳淺所封】曰有以也夫長沙王者著令甲稱其忠焉【鄧展曰漢約非劉氏不王如芮王故著令使特王或曰以芮至忠故著令也�曰漢以芮忠故特王之以非制故特著令】昔髙祖定天下功臣非同姓疆土而王者八國【索隱謂齊王韓信韓王韓信燕王盧綰梁王彭越趙王張耳淮南王英布臨江王共敖長沙王吳芮也】至孝恵時惟獨長沙全禪五世以無嗣絕【集解徐廣曰孝文後七年靖王薨無嗣索隱禪者傳也按諸侯王表芮國至五世而絕也】竟無過爲藩守職信矣故其澤流枝庶母功而侯者數人【索隱按此表芮子淺封便侯傳至孫又封成王臣之子爲沆臨侯亦至曽孫】及孝恵訖孝景間五十載追修髙祖時遺功臣及從代來吳椘之勞諸侯子弟若肺腑【索隱肺音柿腑音附柿木札也附木皮也以諭人主疏末之親如木札出於木樹皮附於樹也詩云如塗塗附注云附木皮是也】外國歸義封者九十有餘咸表始終當世仁義成功之著者也【異姓國八王者吳芮英布張耳共敖韓王信彭越盧綰韓信也】

﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥﹤史部﹐正史類﹐史記﹐卷十九﹥

右孝景時三十一

【索隱述贊曰恵景之際天下已平諸呂搆禍吳椘連兵條侯出討壯武奉迎薄竇防澤張趙忠貞本枝分防肺腑歸誠新市死事建陵勲榮咸開靑社俱受丹旌旋窺甲令吳芮有聲】

史記卷十九

史記卷十九考證

恵景間侯者年表功臣非同姓疆土而王者八國注吳芮英布張耳共敖韓王信彭越盧綰韓信也○【臣召南】按注以共敖當八國之數非也髙祖滅項氏之月卽虜敖子驩臨江國屬漢爲南郡矣安得數之當是二燕前臧荼後盧綰耳

軑侯倉○按漢表作黎朱倉

郊索縣名屬沛郡○【臣召南】按地理誌沛郡有洨縣無郊縣則唐以前本作洨不誤也呂后本紀作交漢表作汶皆系傳寫之失

中邑侯朱通○按表作朱進

樂平侯衞無擇○按樂平漢表作樂成無擇各本俱作無澤蓋誤

松玆侯徐厲徐廣曰松一作祝○【臣召南】按將相名臣表文帝後六年祝玆侯徐厲軍棘門與本紀合漢表作祝玆侯是也但索云縣屬廬江則唐以前本已作松玆矣

錘索隱縣名屬東萊○按如索說當依地理誌作腄壯武侯以都尉從之滎陽○【臣召南】按漢表無之字以文義推測此之字當是守字

犁索縣名屬東郡○【臣召南】按地理誌東郡有黎縣無犁縣則漢表作黎是也

鉼索隱縣名屬瑯邪○按漢表作缾以地理誌証之字應從缶

故安侯食邑五百戶○【臣召南】按申屠嘉之食邑五百戶乃文帝元年錄髙祖功臣賜嘉爵闗內侯食邑耳非列侯之侯也本紀及傳甚明食邑五百戶上侯字蓋衍文漢表可證

新市侯以趙內史王愼○【臣召南】按椘元王世家作內史王悍漢表亦然則此表作王愼又云愼不聽二愼字皆悍字之訛

遒○【臣召南】按地理誌應作逎又按侯隆疆漢表作陸疆

客成索隱縣名屬涿郡○【臣召南】按漢表作容成以地理誌証之此亦應作容城又按侯名擕徐盧漢表無擕字

範陽端侯代○按漢表作靖侯範代

亞谷徵和二年○顧炎武日知錄曰此表書徵和者一後元者三皆後人所加也

史記卷十九考證

欽定四庫全書

史記卷二十

漢

太

史

令司馬遷撰

宋中

郎外兵曹參

軍裴駰集解唐國子博士文館學士司馬貞索隱

唐諸王侍讀率府長史張守節正義

建元以來侯者年表第八

【索隱七十二國太史公舊餘四十五國褚先生補也】

太史公曰匃奴絕和親攻當路塞閩越擅伐東甌請降二夷交侵當盛漢之隆以此知功臣受封侔於祖考矣何者自詩書稱三代戎狄是應荊荼是徴【毛詩傳曰應當也鄭曰徵艾索隱荼音舒徴音澄】齊桓越燕伐山戎武靈王以區區趙服單於秦繆用百里覇西戎吳椘之君以諸侯役百越況乃以中國一統明天子在上兼文武席卷四海內輯億萬之眾豈以晏然不爲邊境徵伐哉自是後遂出師北討彊胡南誅勁越將卒以次封矣﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥﹤史部﹐正史類﹐史記﹐卷二十﹥

右太史公本表

當塗【索隱表在九江】魏不害以圉守尉捕淮陽反者公孫勇等

侯

蒲【索隱表在瑯邪】蘚昌以圉尉史捕淮陽反者公孫勇等侯潦陽【索隱潦音遼表在淸河】江徳以圉廐嗇夫共捕淮陽反者公

孫勇等侯

富民【索隱表在蘄】田千秋家在長陵以故髙廟寢郎上書諌孝武曰子弄父兵罪當笞父子之怒自古有之蚩尢畔父黃帝渉江上書至意拜爲大鴻臚徵和四年爲丞相封三千戶至昭帝時病死子順代立爲虎牙將軍擊匃奴不至質誅死國除【漢書音義曰質所期處也】右孝武封國名

後進好事儒者褚先生曰太史公記事盡於孝武之事故復修記孝昭以來功臣侯者編於左方令後好事者得覽觀成敗長短絕世之適得以自戒焉當世之君子行權合變度時施宜希世用事以建功有土封侯立名當世豈不盛哉觀其持滿守成之道皆不謙讓驕蹇爭權喜聲譽知進不知退終以殺身滅國以三得之【以三得之者卽上所謂行權合變度時施宜希世用事也】及身失之不能傳功於後世令恩徳流子孫豈不悲哉夫龍頟侯曽爲前將軍世俗順善厚重謹信不與政事退譲愛人其先起於晉六卿之世有土君國以來爲王侯子孫相承不絕歷年經世以至於今凡八百餘嵗豈可與功臣及身失之者同日而語之哉悲夫後世其誡之

博陸霍光家在平陽以兄驃騎將軍故貴前事武帝覺捕得侍中謀反者馬何羅等功侯三千戶【文頴曰博廣陸平取其嘉名無此縣也食邑北海河東瓚曰漁陽有博陸城也】中輔防主昭帝爲大將軍謹信用事擅治尊爲大司馬益封邑萬戶後事宣帝歷事三主天下信鄕之益封二萬戶子禹代立謀反族滅國除

秺【漢書音義曰音妬在濟陰成武今有亭】金翁叔名日防以匈奴休屠王太子從渾邪王將眾五萬降漢歸義侍中事武帝覺捕侍中謀反者馬何羅等功侯三千戶中事昭帝謹厚益封三千戶子代立爲奉車都尉事宣帝

安陽【索隱表在蕩陰志屬汝南】上官桀家在隴西以善騎射從軍稍貴事武帝爲左將軍覺捕斬侍中謀反者馬何羅弟重合侯通功侯三千戶中事昭帝與大將軍霍光爭權因以謀反族滅國除

桑樂【索隱表在千乘】上官安以父桀爲將軍故貴侍中事昭帝安女爲昭帝夫人立爲皇后故侯三千戶驕蹇與大將軍霍光爭權因以父子謀反族滅國除

富平【索隱志屬平原】張安世家在杜陵以故禦史大夫張湯子武帝時給事尙書爲尙書令事昭帝謹厚習事爲光祿勲右將軍輔政十三年無適過侯三千戶及事宣帝代霍光爲大司馬用事益封萬六千戶子延壽代立爲太僕侍中

義陽【索隱表在平氏】傅介子家在北地以從軍爲郎爲平樂監昭帝時刺殺外國王天子下詔書曰平樂監介子使外國殺樓蘭王以直報怨不煩師有功其以邑千三百戶封介子爲義陽侯子厲代立爭財相告有罪國除

商利【索隱表在徐郡】王山齊人也故爲丞相史防騎將軍上官安謀反山說安與俱入丞相斬安山以軍功爲侯三千戶上書願治民爲代太守爲人所上書言系獄當死防赦出爲庶人國除

建平【索隱表在濟陽】杜延年以故禦史大夫杜周子給事大將軍幕府發覺謀反者騎將軍上官安等罪封爲侯邑二千七百戶拜爲太僕元年出爲西河太守五鳯三年入爲禦史大夫

弋陽【索隱志屬汝南】任官以故上林尉捕格謀反者左將軍上官桀殺之便門封爲侯二千戶後爲太常及行衛尉事節儉謹信以壽終於子孫

宜城【索隱表在濟陰】燕倉以故大將軍幕府軍吏發謀反者騎將軍上官安罪有功封侯邑二千戶爲汝南太守有能名

宜春【索隱志屬汝南】王防家在齊本小吏佐史稍遷至右輔都尉武帝數幸扶風郡防共置辦拜爲右扶風至孝昭時代桑羊爲禦史大夫元鳯三年代田千秋爲丞相封二千戶立二年爲人所上書言暴自殺不殊子代立爲屬國都尉

安平【索隱表在汝南志屬涿郡】楊敞家在華陰故給事大將軍幕府稍遷至大司農爲禦史大夫元鳯六年代王防爲丞相封二千戶立二年病死子賁代立十三年病死子翁君代立爲典屬國三嵗以季父惲故出惡言系獄當死得免爲庶人國除

右孝昭時所封國名

陽平【索隱志屬東郡】蔡義家在溫故師受韓詩爲士給事大將軍幕府爲杜城門入侍中授昭帝韓詩爲禦史大夫是時年八十衰老常兩人扶持乃能行然公卿大臣議以爲爲人主師當以爲相以元平元年代楊敞爲丞相封二千戶病死絕無後國除

扶陽【索隱志屬沛郡表在蕭】韋賢家在魯通詩禮尙書爲愽士授魯大儒入侍中爲昭帝師遷爲光祿大夫大鴻臚長信少府以爲人主師本始三年代蔡義爲丞相封扶陽侯千八百戶爲丞相五嵗多恩不習吏事免相就第病死子成代立爲太常坐祠廟騎奪爵爲闗內侯

平陵【索隱表在武當】範明友家在隴西以家世習外國事使防西羌事昭帝拜爲度遼將軍擊烏桓功侯二千戶取霍光女爲妻地節四年與諸霍子禹等謀反族滅國除

營平【索隱表在濟南】趙充國以隴西騎士從軍得官侍中事武帝數將兵擊匃奴有功爲防軍都尉中事昭帝昭帝崩議立宣帝決疑定策以安宗廟功侯封二千五百戶

陽成【索隱表在濟陰非也且濟陰有城陽縣耳而潁川汝南又各有陽城縣城字從土在陽之下今此似誤不可分別也】田延年以軍吏事昭帝發覺上官桀謀反事後畱遲不得封爲大司農本造廢昌邑王議立宣帝決疑定策以安宗廟功侯二千七百戶逄昭帝崩方上事並急因以盜都內錢三千萬【漢書百官表曰司農屬官有都內】發覺自殺國除

平丘【索隱志屬陳畱表在肥城】王遷家在衛【索隱一作衙音牙地理誌衙縣在馮翊】爲尙書郎習刀筆之文侍中事昭帝帝崩立宣帝決疑定策以安宗廟功侯二千戶爲光祿大夫秩中二千石坐受諸侯王金錢財漏泄中事誅死國除

樂成【索隱表在平氏志屬南陽】霍山山者大將軍光兄子也光未死時上書曰臣兄驃騎將軍去病從軍有功病死賜謚景桓侯絕無後臣光願以所封東武陽邑三千五百戶分與山天子許之拜山爲侯後坐謀反族滅國除

冠軍【索隱志屬南陽】霍云以大將軍兄驃騎將軍適孫爲侯地節三年天子下詔書曰驃騎將軍去病擊匃奴有功封爲冠軍侯薨卒子侯代立病死無後春秋之義善善及子孫其以邑三千戶封云爲冠軍侯後坐謀反族滅國除

平恩【索隱志屬魏郡】許廣漢家昌邑坐事下蠶室獨有一女嫁之宣帝未立時素與廣漢出入相通卜相者言當大貴以故廣漢施恩甚厚地節三年封爲侯邑三千戶病死無後國除

昌水【索隱表在於陵】田廣明故郎爲司馬稍遷至南郡都尉淮陽太守鴻臚左馮翊昭帝崩議廢昌邑王立宣帝決疑定策以安宗廟本始三年封爲侯邑二千三百戶爲禦史大夫後爲祁連將軍擊匃奴軍不至質當死自殺國除

髙平【索隱志屬臨淮】魏相家在濟陰少學易爲府卒史以賢良舉爲茂陵令遷河南太守坐賊殺不辜系獄當死防赦免爲庶人有詔守茂陵令爲揚州刺史入爲諫議大夫復爲河南太守遷爲大司農禦史大夫地節三年譖毀韋賢代爲丞相封千五百戶病死長子賔代立坐祠廟失侯

博望【索隱志屬南陽】許中翁【名舜】以平恩侯許廣漢弟封爲侯邑二千戶亦故有私恩爲長樂衛尉死子延年代立

樂平許翁孫以平恩侯許廣漢少弟故爲侯封二千戶拜爲彊弩將軍擊破西羌還更拜爲大司馬光祿勳亦故有私恩故得封嗜酒好色以早病死子湯代立

將陵史子回【名曽】以宣帝大母家封爲侯二千六百戶與平臺侯昆弟行也子回妻宜君故成王孫嫉妬絞殺侍婢四十餘人盜斷婦人初產子臂膝以爲媚道爲人所上書言論棄市子回以外家故不失侯

平臺【索隱志屬常山】史子叔【名】以宣帝大母家封爲侯二千五百戶衛太子時史氏內一女於太子嫁一女魯王今見魯王亦史氏外孫也外家有親以故貴數得賞賜

樂陵【索隱志屬臨淮平原亦有樂陵】史子長【名髙】以宣帝大母家貴侍中重厚忠信以發覺霍氏謀反事封三千五百戶

博城【索隱表在臨淮】張章父故潁川人爲長安亭長失官之北闕上書寄宿霍氏第舎臥馬櫪間夜聞養馬奴相與語言諸霍氏子孫欲謀反狀因上書告反爲侯封三千戶

都城【索隱志屬潁川】金安上先故匃奴以發覺故大將軍霍光子禹等謀反事有功封侯二千八百戶安上者奉車都尉秺侯從羣子行謹善退讓以自持欲傳功徳於子孫

平通【索隱表在博陽】楊惲家在華陰故丞相楊敞少子任爲郎好士自喜知人居眾人中常與人顏色以故髙昌侯董忠引與屏語言霍氏謀反狀共發覺告反侯二千戶爲光祿勲到五鳯四年作爲妖言大逆罪腰斬國除

髙昌【索隱志屬千乘】董忠父故潁川陽翟人以習書詣長安忠有材力能騎射用短兵給事期門【漢書東方朔傳曰武帝微行出與侍中常侍武騎及待詔隴西北地良家子能騎射者期諸殿門故有期門之號】與張章相習知章告語忠霍禹謀反狀忠以語常侍騎郎楊惲共發覺告反侯二千戶今爲梟騎都尉侍中坐祠宗廟乘小車奪百戶

爰戚趙成【索隱漢表作趙長平】用發覺椘國事侯二千三百戶地節元年楚王與廣陵王謀反成發覺反狀天子推恩廣徳義下詔書曰無治廣陵王廣陵王不變更後復坐祝詛滅國自殺國除今帝復立子爲廣陵王

酇地節三年天子下詔書曰朕聞漢之興相國蕭何功第一今絕無後朕甚憐之其以邑三千戶封蕭何孫建世爲酇侯

平昌王長君【名無故】家在趙國常山廣望邑人也衛太子時嫁太子家爲太子男史皇孫爲配生子男絕不聞聲問行且四十餘嵗至今元康元年中詔徴立以爲侯封五千戶宣帝舅父也

樂昌【索隱表在汝南】王稚君【名武】家在趙國常山廣望邑人也以宣帝舅父外家封爲侯邑五千戶平昌侯王長君弟也

卭城【索隱表在濟陰】王奉光家在房陵以女立爲宣帝皇后故封千五百戶言奉光初生時夜見光其上傳聞者以爲當貴云後果以女故爲侯

安逺【索隱表在愼】鄭吉家在防稽以卒伍起從軍爲郎使防將弛刑士田渠棃防匈奴單於死國亂相攻日逐王將眾來降漢先使語吉吉將吏卒數百人往迎之眾頗有欲還者因斬殺其渠率遂與俱入漢以軍功侯二千戶

博陽【索隱表在南頓】邴吉家在魯本以治獄爲禦史屬給事大將軍幕府常施舊恩宣帝遷爲禦史大夫封侯二千戶神爵二年代魏相爲丞相立五嵗病死子翁孟代立爲將軍侍中甘露元年坐祠宗廟不乘大車而騎至廟門有罪奪爵爲闗內侯

建成【索隱表在沛】黃霸家在陽夏以役使徙云陽以防吏爲河內守丞遷爲廷尉監行丞相長史事坐見知夏侯勝非詔書大不敬罪久系獄三嵗從勝學尙書防故以賢良舉爲揚州刺史潁川太守善化男女異路耕者譲畔賜黃金百斤秩中二千石居潁川入爲太子大傅遷禦史大夫五鳯三年代邴吉爲丞相封千八百戶

西平【索隱表在臨淮】於定國家在東海本以治獄給事爲廷尉史稍遷禦史中丞上書諌昌邑王遷爲光祿大夫爲廷尉乃師受春秋變道行化謹厚愛人遷爲禦史大夫代黃霸爲丞相

右孝宣時所封

陽平【索隱表在東郡】王稚君【名傑索隱漢表名禁】家在魏郡故丞相史女爲太子妃太子立爲帝女爲皇后故侯千二百戶初元以來方盛貴用事遊宦求官於京師者多得其力未聞其有知略廣宣於國家也

【索述贊曰孝武之代天下多虞南討閩越北擊單於長平鞠旅冠軍前駈術陽銜璧臨蔡破禺博陸上宰平津巨儒金章且佩紫綬行紆昭帝已後勳寵不殊惜防絕筆褚氏補諸】

史記卷二十

史記卷二十考證

建元以來侯者年表長平○【臣召南】按漢表列長平冠軍於外戚恩澤甚爲失平夫以衛霍之戰伐功勳其將校得封者皆稱功臣豈可以呂竇王田例防史記敍功於長平不曰皇后弟於冠軍不曰皇后姊子可謂公論

樂安○【臣召南】按傳與此同漢表作安樂蓋誤

隨成○按漢表作隨城

潦侯趙王暖訾○按漢表暖作援

下麾○按漢表作下摩

煇渠悼侯扁訾○【臣召南】按匃奴傳作鷹庀而此表作扁訾索隱旣以漢表應庀注之又爲扁訾定音則舊本已然久矣

河綦康侯烏犁索隱漢書作禽犁○【臣召南】按驃騎傳作禽犁

常樂侯稠雕○驃騎傳作銅離漢書作雕離

符離索隱縣名屬沛郡○【臣召南】按地理誌沛郡有符離縣驃騎傳封博徳爲符離侯與表正合漢表作邳離云在朱虛

壯索隱表在東平○按漢表作杜索表字衍

眾利質侯伊卽軒○【臣召南】按驃騎傳作伊卽靬是也軒靬字形相似而誤耳

義陽侯衛山○傳作邢山

臧馬康侯延年○按漢表作雕延年

安道侯揭陽令定○【臣召南】按此侯初爲南越揭陽令故以官冠其名漢表徑作揭陽定則似姓揭陽矣又如湘成侯監居翁以其本爲桂林監故稱之非姓監也漢初人往往以官連名如稱趙佗爲尉佗

北石索隱漢表作外石○按東越傳亦作北石

蘌兒索隱韋昭曰在吳越界今爲鄊也○【臣召南】按蘌兒應作禦兒卽所云勾踐之地至於禦兒者是也東越傳錢塘轅終古斬狥北將軍爲禦兒侯漢書音義曰禦兒今吳南亭是則知此作蘌兒蓋寫之訛

開陵侯建成○【臣召南】按東越傳封建成侯敖爲開陵侯則建成乃此侯故爵而其名曰敖也此及漢表並誤以其故爵爲名

臨蔡侯孫都○【臣召南】按南越越郎都稽得嘉封爲臨蔡侯則此侯姓都名稽如此表則姓孫名都矣

平州侯唊○【臣召南】按漢表作王唊以朝鮮傳証之漢表是此表脫王字

澅淸侯朝鮮尼谿相侯參○【臣召南】按漢表作參以傳証之朝鮮尼谿相乃其故官此表三年六月丙辰下但當云侯參元年不當有侯朝鮮尼谿相六字也漢表是

幾侯張防歸義○【臣召南】按朝鮮傳此侯名長以漢表証之此侯姓張名防然則此表張防下歸義二字衍文也

湼陽○按朝鮮傳作溫陽以漢表証之湼陽是

史記卷二十考證﹤史部﹐正史類﹐史記﹥

欽定四庫全書

史記卷二十一

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

建元以來王子侯者年表第九

制詔禦史諸侯王或欲推私恩分子弟邑者令各條上朕且臨定其號名

太史公曰盛哉天子之徳一人有慶天下賴之

﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥﹤史部﹐正史類﹐史記﹐卷二十一﹥

【索隱述蕒曰漢氏之初矯枉過正欲大本枝先封同姓建元已後藩翰克盛主父上言推恩下令長沙濟北中山趙敬分邑廣封振振在詠扞城禦海曄曄輝映百足不僵一人有慶】

史記卷二十一

史記卷二十一考證

建元以來王子侯者年表○【臣召南】按漢書直題曰王子侯表起自髙祖之封羮頡而史記截自建元最有深意蓋武帝以前卽有王子封侯出自特恩非通例也至主父偃之策行則王子無不封侯而諸侯益弱矣

安成○按漢表作安城

浮邱侯劉不審○【臣召南】按漢表作不害是也漢人名不害者頗多如髙祖功臣有公上不害武帝功臣有魏不害

丹楊○【臣召南】按地理誌丹陽縣屬丹陽郡皆作陽字至沈約宋志始作丹楊蓋丹陽者丹水之陽後又以多楊攺稱丹楊也說見前

盱臺○地理誌作盱眙

壤○漢表作懷昌

劇魁侯劉墨○漢表作黑

平度侯劉衍○漢表作行

雷侯劉稀○漢表作豨

辟○漢表作辟土

封斯侯劉胡陽○【臣召南】按漢表作胡傷是也漢時多以不害無傷爲名

望廣侯劉安中○漢表作忠則此侯單名也

距陽侯劉白○白漢表作匄當由字形相似而異耳成平○漢表作平城

陪安索隠在魏郡○【臣召南】按漢表作陰安以地理誌証之陰安縣屬魏郡索隱云在魏郡則古本亦作陰安後傳寫誤耳

周堅○漢表作周望

安陽侯劉桀○漢表作樂

富侯劉襲○漢表作龍

陪侯劉明○漢表作則

邵侯劉愼○漢表作順

藺侯劉憙○漢表作罷軍

寧陽侯劉恢○漢表作恬

瑕丘侯劉貞○漢表作政

郁狼侯劉騎○漢表作驕

洛陵侯劉章○【臣召南】按漢表作童當是漢世諸王如城陽王章功在帝室海內所共聞必不至犯其名也

葉侯劉嘉○漢表作喜

鈞邱侯劉憲○漢表作寛

披陽索隱志屬千乘○【臣召南】按地理誌千乘郡有被陽縣然則此表披陽當作被陽

桞侯劉陽○陽漢表作陽已

樊輿侯劉條○條漢表作修

安郭侯劉博○博漢表作傅富

都梁侯劉遂○遂漢表作定

父城索隱志在遼西○【臣召南】按地理誌遼西有文城縣則索隱以前本作文城與漢表同後來傳寫誤耳

祝玆侯劉延○延漢表作延年

史記卷二十一考證

欽定四庫全書

史記卷二十二

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

漢興以來將相名臣年表第十

﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥﹤史部﹐正史類﹐史記﹐卷二十二﹥

【索隱述贊曰髙祖初起嘯命羣雄天下未定王我漢中三傑旣得六奇獻功章邯已破蕭何築宮周勃厚重朱虛至忠陳平作相條侯總戎丙魏立志湯堯飾躬天漢之後表述非功】

史記卷二十二

史記卷二十二考證

漢興以來將相名臣年表與椘界洪渠○【臣召南】按洪渠卽鴻溝也後書郡國志曰滎陽有鴻溝水卽椘漢約分界處古字洪鴻通用故毎以洪範爲鴻範

王踐皇帝位定陶索在濟陰沈水之陽○按沈水當作汜水各本俱誤

立大市更名咸陽曰長安○【臣召南】按此表多可以補本紀之闕如立大市本紀所無也又按漢書地理誌長安髙帝五年置此作六年更名咸陽曰長安必得其實漢志蓋追書耳但咸陽自漢元年卽更名新城漢志與曹參傳合

孝恵元年除諸侯丞相爲相○【臣召南】按本紀無此事至孝景本紀中五年書更命諸侯丞相曰相此漢書百官公卿表所據也且以本紀証之呂太后元年封齊丞相壽爲平定侯則此事不在恵帝世明矣

蜀湔氐反擊之○按此事本紀無

立太倉西市○按此事本紀無漢書紀卽據此書起西市修敖倉

孝文四年關中侯申屠嘉爲禦史大夫○【臣召南】按漢表此年張蒼爲丞相其禦史大夫名圍至七年馮敬爲禦史大夫至十六年嘉始爲禦史大夫則此表誤也張丞相列傳曰蒼已爲丞相嘉遷爲禦史大夫蓋十六年蒼猶爲相耳

七年初置南陵○【臣召南】按地理誌南陵文帝七年置卽據此文但孝景本紀二年又書置南陵

溫室鐘自鳴○【臣召南】按此及十年之諸侯王皆至長安後三年之置谷口邑皆本紀所無而地理誌於谷口縣亦不言置自文帝

以芷陽鄕爲覇陵索隱地理誌有芷陽縣○按索隱此句誤地理誌曰霸陵故芷陽文帝更名志未嘗有芷陽縣也

詹事戎奴爲車騎將軍侍太后○【臣召南】按本紀無此句又一時不得有兩車騎將軍必傳冩之誤也

孝景元年置司徒官○【臣召南】按此文不可解前漢總稱丞相至哀帝元壽二年始更名大司徒漢書本紀及公卿表可徴也

欒布爲大將軍○【臣召南】按是時欒布爲將軍非大將軍也大字疑衍

禦史大夫陽陵侯岑邁○【臣召南】按漢表無此文於七年卽曰太僕劉舎爲禦史大夫是也功臣侯表並無岑邁姓名而是時陽陵侯爲博寛曽孫傅偃可知此文之誤於後二年書岑邁卒亦誤也

元光三年決河於瓠子○按文義當云河決於瓠子

史記卷二十二考證﹤史部﹐正史類﹐史記﹥

欽定四庫全書

史記卷二十三

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

禮書第一

【索隱書者五經六籍總名也此之八書紀國家大體班氏謂之志志亦記也正義天地位日月明四時序陰陽和風雨節羣品滋茂萬物宰制君臣朝儀尊卑貴賤有序咸謂之禮五經六籍咸謂之書故曲禮云道徳仁義非禮不成教訓正俗非禮不備分爭辧訟非禮不決云云】

太史公曰洋洋美徳乎【索隱洋音羊洋洋美盛貎鄒誕生音翔非也】宰制萬物役使羣眾豈人力也哉【正義言天地宰制萬物役使羣品順四時而動咸有成功豈借人力營爲哉是美善盛大眾多之徳也故孔子曰四時行焉百物生焉】余至大行禮官【索隱大行秦官主禮儀漢景帝攺曰大鴻臚鴻臚者掌九賔之儀也】觀三代損益乃知緣人情而制禮依人性而作儀其所由來尙矣人道經緯萬端規矩無所不貫誘進以仁義束縛以刑罸故徳厚者位尊祿重者寵榮所以總一海內而整齊萬民也人體安駕乘【正義時證反】爲之金輿錯衡以繁其飾【集解駰案周禮王之五路有金路鄭元曰以金飾諸木索隱錯鏤衡軛爲文餙也詩曰約軧錯衡毛云錯衡文衡也正義爲於僞反錯作鏓七公反】目好五色爲之黼黻文章以表其能耳樂鐘磬爲之調諧八音以蕩其心口甘五味爲之庶羞酸醎以致其美【集解駰案周禮曰羞用百有二十品鄭元曰羞出於牲及禽獸以備其滋味謂之庶羞鄭眾曰羞者進也】情好珍善爲之琢磨圭璧以通其意故大路越席【集解服防曰大路祀天車也越席結括艸以爲席也王肅曰不緣也正義按括艸蒲艸越戶括反】皮弁布裳【集解駰案周禮曰王視朝則皮弁之服鄭元曰皮弁之服十五升白布衣素積爲裳也正義以鹿子皮爲弁也按襞積素布爲裳也】朱洞越【集解鄭元曰朱練朱絲也越瑟底孔】大元酒【集解鄭元曰大肉湇不調以鹽菜也元酒水也】所以防其淫侈救其雕敝【索隱雕謂雕飾也言雕飾是奢侈之也】是以君臣朝廷尊卑貴賤之序下及黎庶車輿衣服宮室飲食嫁娶喪祭之分事有宜適物有節文仲尼曰禘自旣灌而往者吾不欲觀之矣【集解孔安國曰禘祫之禮爲序昭穆也故毀廟之主及羣廟之主皆合食於太祖灌者酌郁鬯灌於太祖以降神也旣灌之後列尊卑序昭穆而魯逆祀躋僖公亂昭穆故不欲觀之】周衰禮廢樂壞大小相逾管仲之家兼備三歸【集解包氏曰三歸娶三姓女也婦人謂嫁曰歸】循法守正者見侮於世奢溢僭差者謂之顯榮自子夏門人之髙弟也【索隱言子夏是乃孔子門人之中髙弟者謂才優而品第髙也故論語四科有文學子遊子夏也】猶云出見紛華盛麗而說入聞夫子之道而樂二者心戰未能自決而況中庸以下漸漬於失教被服於成俗乎孔子曰必也正名於衛【集解駰案論語子路曰衛君待子而爲政子將奚先子曰必也正名乎馬融曰正百事之名】所居不合仲尼沒後受業之徒沈湮而不舉或適齊楚或入河海【正義論語云太師摯適齊亞飯幹適楚鼓方叔入於河少師陽擊磬襄入於海魯哀公時禮樂崩人皆去也】豈不痛哉至秦有天下悉內六國禮儀采擇其善𨿽不合聖制其尊君抑臣朝廷濟濟依古以來【正義秦采擇六國禮儀尊君抑臣朝廷濟濟依古以來典法行之】至於髙祖光有四海叔孫通頗有所增益減損大抵皆襲秦故【集解應劭曰抵至也臣瓚曰抵歸也索隱按大抵猶大略也臣瓚以抵訓爲歸則是大略大歸其義皆通於一】自天子稱號【正義稱尺證反】下至佐僚及宮室官名少所變攺孝文卽位有司議欲定儀禮孝文好道家之學以爲繁禮飾貌無益於治躬化謂何耳【正義孝文本紀云上身衣弋綈所幸愼夫人令衣不曵地幃帳不得文繡治霸陵皆以瓦器是躬化節儉謂何嫌耳不湏繁禮飾貌也】故罷去之孝景時禦史大夫鼂錯明於世務刑名數幹諫孝景曰諸侯藩輔臣子一例古今之制也今大國専治異政不稟京師恐不可後孝景用其計而六國畔逆【正義吳楚趙菑川濟南膠西爲六國也齊孝王狐疑城守三國兵圍齊齊使路中大夫告天子故不言七國】以錯首名天子誅錯以解難【正義上紀買反下乃憚反】事在袁盎語中是後官者養交安祿而已莫敢復議今上卽位招致儒術之士令共定儀十餘年不就或言古者太平萬民和喜瑞應辧至【正義辧音徧】乃采風俗定制作上聞之制詔禦史曰蓋受命而王各有所由興殊路而同歸謂因民而作追俗爲制也議者咸稱太古百姓何望漢亦一家之事典法不謂子孫何化隆者閎博治淺者褊狹可不勉與乃以太初之元攺正朔【集解應劭曰初用夏正以正月爲嵗首攺年爲太初】易服色封泰山定宗廟百官之儀以爲典常垂之於後云

禮由人起人生有欲欲而不得則不能無忿忿而無度量則爭【正義音諍】爭則亂先王惡其亂故制禮義以分之養人之欲給人之求使欲不窮於物物不屈於欲【正義屈羣物反】二者相待而長是禮之所起也故禮者養也稻粱五味所以養口也椒蘭芬茝所以養鼻也【索隱茝音止又音昌攺反】鐘鼓管弦所以養耳也刻鏤文章所以養目也疏房牀笫幾席所以養體也【集解服防曰簣謂之笫索隱疏謂窓也正義笫側裏反】故禮者養也君子旣得其養又好其辧也所謂辧者貴賤有等長少有差貧富輕重皆有稱也故天子大路越席所以養體也【正義謂蒲艸爲席旣潔且柔潔可以祀神柔可以養體也】側載臭茝所以養鼻也【索隱劉氏云側持也臭香也茝香艸也言天子行持得以香艸自隨也其餘則否臭爲香者山海經云臭如蘪蕪易曰其臭如蘭是臭爲艸之香也今以側爲邊側載者置也言天子之側常置芳香於左右】前有錯衡所以養目也【注見前】和鸞之聲【集解鄭元曰和鸞皆鈴也所以爲車行節也韓詩內曰鸞在衡和在軾前升車則馬動馬動則鸞鳴鸞鳴則和應服防曰鸞在鑣和在衡續漢書輿服志曰鸞雀立衡也正義皇偘云鸞以金爲鸞懸鈴其中於衡上以爲遲疾之節所以正威儀行舒疾也】步中武象驟中韶濩所以養耳也【集解鄭元曰武武王樂也象武舞也韶舜樂也濩湯樂也正義步猶緩緩車則和鸞之音中於武象驟車中於韶濩也】龍旂九斿所以養信也【集解駰案周禮曰交龍爲旂正義斿音旒】寢兕持虎鮫韅【集解徐廣曰鮫魚皮可以飾服器音交韅者當焉掖之革音呼見反索隱寢兕者以兕牛皮爲席持虎者以猛獸皮文飾倚較及伏軾故云持虎劉氏云畫於旌竿及楯杖等以今所見爲說也鮫韅者以鮫魚皮飾韅韅馬腹帯也正義兕音似爾雅云兕似牛】彌龍所以養威也【集解徐廣曰乘輿車金薄璆龍爲輿倚較文虎伏軾龍首衘軛索隱彌亦音弭謂金飾衘軛爲龍此皆王者服禦崇飾所以示威武故云所以養威也此文皆出大戴禮蓋是荀卿所說劉氏云薄猶飾也璆然龍貌音虯】故大路之馬必信至教順然後乘之所以養安也孰知夫士出死要節之所以養生也【索隱言人誰知夫志士推誠守死要立名節仍是養生安身之本故下云人茍生之爲見若者必死是解上意言人茍以貪生之爲見不能見危致命若者必死若猶如也言執心爲見如此者必刑戮及身故云必死下文皆放此也正義夫音扶要音腰孰知猶審知也出死猶處死也審知志士推誠處死要立名節若曹沬茅焦所以養生命也】孰知夫輕費用之所以養財也【正義費音芳味反輕猶薄言審知尠薄費用則能畜聚所以養財貨也】孰知夫恭敬辭讓之所以養安也【正義言審知恭敬辭讓所以養體安身】孰知夫禮義文理之所以養情也【正義言審知禮義文章道理所以養其情性此四科是儒者有禮義故兩得之也】人茍生之爲見若者必死【正義苟且若如此也言平凡好生之人且見操節之士以禮義處死養得其生有效如此者必死也】茍利之爲見若者必害【正義言平凡好利之人且見禮義之士以輕省費用養得其財有效如此者必害身也】怠惰之爲安若者必危【正義惰徒臥反言平凡怠惰之人且見有禮之士以恭敬禮讓養得安樂有效如此者必危亡也】情勝之爲安若者必滅【索隱覆解上禮義文理之所以養情也正義言平凡好勝之人且見利義之士禮義文理養得其情性有效如此者必滅亡也此四科是墨者無禮義故兩失之也】故聖人一之於禮義則兩得之矣一之於情性則兩失之矣故儒者將使人兩得之者也墨者將使人兩失之者也【索隱墨者不尙禮義而任儉嗇無仁恩故使人兩失之易曰恱以使人人忘其死是也】是儒墨之分【正義分音扶問反分猶等也若儒等者是治辯之極疆固之本威行之道功名之總則天下歸矣】治辧之極也彊固之本也【索隱自此已下皆是儒分之功也正義固堅固也言國以禮義四方欽仰無有攻伐故爲彊而且堅固之本也】威行之道也【正義以禮義導天下天下伏而歸之故爲威行之道也】功名之總也【正義以禮義率天下天下咸遵之故爲功名之總總合也聚也】王公由之【正義由禮義也】所以一天下臣諸侯也弗由之所以捐社稷也故堅革利兵不足以爲勝【索隱覆上功名之總也】髙城深池不足以爲固嚴令繁刑不足以爲威由其道則行不由其道則廢楚人鮫革犀兕所以爲甲堅如金石宛之鉅鐡【集解徐廣曰大剛曰鉅正義宛城今鄧州南陽縣城是音於元反鉅剛鐵也】施鉆如蠭蠆【索隱鉆謂矛刃及矢鏃也】輕利剽遫【正義上匹妙反下音速剽遫疾也】卒如熛風【正義卒村忽反熛必遙反熛風疾也】然而兵殆於垂渉唐昧死焉【集解許愼曰垂渉地名也】莊蹻起楚分而爲四【索隱蹻音其略反楚將之名言其起兵亂後楚遂分爲四按漢志滇王莊蹻之後也正義以起字爲絕句或云楚莊王苖裔也括地誌云師州黎州在京西南五千六百七十里戰國楚威王時莊蹻王滇則爲滇國之地楚昭王徙都鄀莊蹻王滇楚襄王徙都陳楚考烈王徙都壽春咸被秦逼乃四分也然昭王𨿽在莊蹻之前故荀卿兼言之也】參是豈無堅革利兵哉【索隱參者驗也言驗是楚豈無利兵哉正義參七含反言蹻楚國豈無堅甲利兵哉爲其不由禮義故眾分也】其所以統之者非其道故也汝潁以爲險【正義括地誌雲汝水源出汝州魯山縣西伏牛山亦名猛山汝水至豫州郾城縣名濆水爾雅云河有澭汝有濆亦汝之別名潁水源出洛州嵩髙縣東南三十五里陽幹山俗名潁山地理誌髙陵山汝水出東南至新蔡縣入淮陽幹江山潁水出東至下蔡入淮地】江漢以爲池【正義江卽岷江從蜀入楚在荊州南漢江從漢中東南入江四水爲楚之險固也】阻之以鄧林緣之以方城【集解駰案山海經曰誇父與日逐走入日渴欲得飲飲於河渭不足北飲大澤未至道渇而死棄其杖化爲鄧林駰謂鄧林後遂爲林名索隱按裴氏引山海經以爲誇父棄杖爲鄧林其言北飲大澤蓋非在中國也劉氏以爲今襄州南鳯林山是古鄧祁侯之國在楚之北境故云阻以鄧林也正義括地誌云方城房州竹山縣東南四十一里其山頂上平四面險峻山南有城長十餘里名爲方城卽此山也】然而秦師至鄢郢舉若振槁【索隱振動也擊也槁榦葉也正義鄢音郾括地誌云古城在襄州安養縣北三里古郾子之國鄧之南鄙也又率道縣南九里有故郾城漢恵帝攺曰宜城也郢城荊州江陵縣東北六里卽吳公子光伐楚楚平王恐城郢者也又楚武王始都郢紀南故城是也在江陵北十五里】是豈無固塞險阻哉其所以統之者非其道故也紂剖比干囚箕子爲炮烙刑殺無辜時臣下懍然莫必其命【索隱言無人必保其性命】然而周師至而令不行乎下不能用其民是豈令不嚴刑不峻哉其所以統之者非其道故也古者之兵戈矛弓矢而已然而敵國不待試而詘【集解徐廣曰試一作誠也正義詘邱勿反試用也】城郭不集溝池不掘【正義掘音求勿反又音求厥反】固塞不樹機變不張然而國晏然不畏外而固者無他故焉明道而均分之【正義分音扶問反言明儒墨之分使禮義均等則下應之如影響耳】時使而誠愛之則下應之如景響有不由命者然後俟之以刑則民知辠矣【正義事君以禮義民有不由禮義者然後待之以刑則民知罪伏刑矣】故刑一人而天下服辠人不尢其上知辠之在已也是故刑罰省而威行如流無他故焉由其道故也故由其道則行不由其道則廢古者帝堯之治天下也蓋殺一人刑二人而天下治曰威厲而不試刑措而不用天地者生之本也先祖者類之本也【正義類種類也】君師者治之本也無天地惡生【正義惡音烏】無先祖惡出無君師惡治三者偏亡則無安人【索隱鄒氏偏音徧正義偏疋然反】故禮上事天下事地尊先祖而隆君師是禮之三本也故王者天太祖【集解駰案毛詩敍曰文武之功起於后稷故推以配天焉】諸侯不敢懷【索隱懷思也言諸侯不敢思以太祖配天而食也又一解王之子孫爲諸侯不思祀其父祖故禮云諸侯不敢祖天子蓋與此同意】大夫士有常宗【集解駰案禮記曰別子爲祖繼別爲宗百世不遷者謂別子之後也】所以辧貴賤貴賤治得之本也郊疇乎天子【索隱疇類也天子類得郊天余並不合祭今大戴禮作郊止乎天子當是也止或作疇因誤耳】社至乎諸侯【索隱言天子已下至諸侯得立社】函及士大夫【集解函音含索隱含謂包容諸侯已下至士大夫得祭社故禮云大夫成羣立社曰置社亦曰里社也鄒誕生音防徒濫及意義亦通但不見古文各以意爲說耳今按大戴禮作導及士大夫導亦通也今此爲啗者當以導與蹈同後足字失止惟有口存故使解者得以穿鑿而用也】所以辧尊者事尊卑者事卑宜鉅者鉅宜小者小故有天下者事七世有一國者事五世有五乘之地者事三世【集解鄭元曰古者方十里其中六十四井出兵車一乘此兵法之賦】有三乘之地者事二世【集解駰案谷梁傳曰天子至於士皆有廟天子七諸侯五大夫三士二始封之者必爲其太祖】有特牲而食者不得立宗廟【集解駰案禮記曰庶人祭於寢】所以辧積厚者流澤廣積薄者流澤狹也大饗上元尊爼上腥魚【集解鄭元曰大享祫祭先王以腥魚爲爼實不臑熟之也】先大貴食飲之本也大饗上元尊而用薄酒食先黍稷而飯稻粱祭嚌先大【集解鄭元曰嚌至齒】而飽庶羞貴本而親用也貴本之謂文親用之謂理兩者合而成文以歸太一是謂太隆【索隱貴本親用兩者合而成文以歸於太一太一者天地之本也得禮之文理是合於太一也隆者盛也髙也得禮文理歸於太一是謂禮之盛也】故尊之上元尊也【正義皇侃云元酒水也上古未有酒而始之祭但酌水用之至晚世𨿽有酒存古禮尙用水代酒也】爼之上腥魚也豆之上太羮一也【索隱尊之上元尊爼之上腥魚豆之上大羮三者如一皆是本故云一也】利爵弗啐也【集解鄭元曰啐入口也索隱按儀禮祭畢獻祝西面告成是爲利爵祭初未行無算爵故不啐入口也】成事爼弗甞也【索隱成事卒哭之祭故記曰卒哭曰成事旣是卒哭始從吉祭故受胙爵而不甞爼也】三宥之弗食也【索隱禮祭必立宥以勸屍食至三飯而後止每飯有宥一人故有三宥旣是勸屍故不相食也】大昬之未廢齊也【索隱廢齊謂防禮父親醮子而迎之前故曲禮云齊戒以告鬼神是昬禮有齊也】大廟之未內屍也始絕之未小斂一也【索隱此五者皆以禮之初始質而朱備亦是貴本之義故云一也】大路之素幬也【集解駰案禮記曰乘素車貴其質也鄭元曰素車殷輅也索隱幬音稠謂車蓋以素帷亦質之也】郊之麻絻【集解駰案周禮曰王祀昊天上帝服大裘而冕論語曰麻冕禮也孔安國曰冕緇布冠古者績麻三十升布以爲之正義絻音免亦作冕】喪服之先散麻一也【集解駰案儀禮士喪禮曰始死主人散帶垂之三尺禮記曰大功已上散帶也索隱大路已下三事相似如一故云一也散麻取其質無文飾亦貴本也】三年哭之不反也【集解駰案禮記曰斬衰之哭若往而不反】淸廟之歌【集解鄭元曰淸廟謂作樂歌淸廟】一倡而三嘆【集解鄭元曰倡發歌句者三嘆三人從嘆】縣一鐘尙拊膈【集解徐廣曰一作搏膈索隱縣音懸拊音撫膈音格膈縣鐘格也不擊其鐘而拊其格不取其聲亦質也鄒氏膈音膊蓋依大戴禮也而鄭注禮云搏拊柷敔也】朱而通越一也【索隱大瑟而練朱其又通其下孔使聲濁且遲上質而貴本不取其聲文自三年已下四事皆不取其聲也】凡禮始乎脫【索隱脫猶疎略也始初也言禮之初尙疏略也】成乎文【索隱言禮成就有文飾也】終乎稅【集解徐廣曰一作悅索隱稅音悅言禮終卒和悅人情大戴禮作終於隆隆盛也】故至備情文倶盡【集解徐廣曰古情字或假借作請諸子中多有此比正義言情文俱盡言是禮之至備也】其次情文代勝【索隱音升又音屍證反或文勝情情勝文是情文更代相勝大戴禮作疊興】其下復情以歸太一【索隱言其次情文俱失歸心渾沌天地之初復禮之本是歸太一也】天地以合日月以明四時以序星辰以行江河以流萬物以昌好惡以節喜怒以當以爲下則順以爲上則明【正義自天地以下八事大禮之備情文俱盡故用爲下則順用爲上則明也】太史公曰至矣哉【索隱已下亦是太史公取荀卿禮論之意極言禮之損益以結禮書之論也】立隆以爲極而天下莫之能益損也本末相順【索隱謂禮之盛文理合以歸太一至禮之殺復情以歸太一隆殺皆歸太一者是本末相順也】終始相應【索隱禮始於脫略終於稅稅亦殺也殺與脫略是始終相應也正義應乙陵反當也】至文有以辧【索隱言禮之至文能辧尊卑貴賤故云有以辧也】至察有以說【索隱言禮之至察有以明隆殺損益委曲情文足以悅人心故云有以說也】天下從之者治不從者亂從之者安不從者危小人不能則也【正義小人猶庶人也則法也言天下士以上至於帝王能從禮者則治安不能從禮者則危亂庶人據於事不能法禮也】禮之貌誠深矣堅白同異之察入焉而弱【索隱有本作懇誠深者非也正義言禮之貎信深厚矣𨿽有鄒子堅白同異之辧明察入於禮義之中自然成懦弱敗壊之體也】其貌誠大矣擅作典制褊陋之說入焉而嗛【索隱言擅作典制褊陋之說入禮則自嗛望知其小矣正義言禮之貌信廣大矣𨿽有擅作典制褊陋之說文辭入於禮義之中自然成淫俗褊陋之言】其貌誠髙矣暴慢恣雎輕俗以爲髙之屬入焉而墜【索隱恣雎猶毀訾也言訾毀禮者自取墜滅正義言禮之貌信尊髙矣𨿽有暴慢恣雎輕俗以爲髙之屬入於禮義之中自然成墜落暴慢輕俗之人】故繩誠陳【集解鄭元曰誠猶審也陳設也謂彈畫也】則不可欺以曲直衡誠縣【集解鄭元曰衡稱也縣謂錘也正義音懸】則不可欺以輕重防矩誠錯【索隱錯置也防車也矩曲尺也正義錯七故反】則不可欺以方員君子審禮則不可欺以詐僞【正義詐僞謂堅白同異擅作典制暴戾恣睢自髙也故陳繩曲直定懸衡輕重分錯防矩方員自消滅矣】故繩者直之至也衡者平之至也防矩者方員之至也禮者人道之極也然而不法禮者不足禮謂之無方之民【集解鄭元曰方猶道也】法禮足禮謂之有方之士禮之中能思索【索隱索求也】謂之能慮能慮勿易【正義易謂輕易也】謂之能固能慮能固加好之焉聖矣【正義好火到反言人以得禮之中又能思審索求其禮謂之能思慮又不輕易其禮謂之能堅固能慮能固其禮更加好之乃聖人矣】天者髙之極也地者下之極也日月者明之極也無窮者廣大之極也聖人者道之極也【正義道謂禮義也言人有禮義則爲聖人比於天地日月廣大之極也】以財物爲用以貴賤爲文以多少爲異以隆殺爲要【索隱隆猶厚也殺猶薄也】文貌繁情欲省禮之隆也文貌省情欲繁禮之殺也文貌情欲相爲內外表裏並行而雜禮之中流也【正義言文飾情用表裏外內合於儒墨是得禮情之中而流行不息也】君子上致其隆下盡其殺而中處其中【正義中謂情文也】步驟馳騁廣騖不外【正義騖音務言君子之人上存文飾下務減省而合情文處得其中縦有戰陣殺戮邪惡則不棄於禮義矣三皇步五帝驟三王馳五伯騖也】是以君子之性守宮庭也【索隱言其性守正不謾逺行如常守宮庭也正義宮庭聽朝處諭君子心內常守禮義若宮庭焉】人域是域士君子也【索隱域居也言君子之行非人居弗居也正義處平凡人域之中能知禮義之域限卽爲士及君子也】外是民也【索隱外謂人域之外非人所居之地以諭禮義之外別爲他行卽是小人故云外是人也】於是中焉房皇周浹曲直得其次序聖人也【索隱房音旁旁皇猶徘徊也周浹猶周匝言徘徊周浹委曲得禮之序動不失中則是聖人之行也】故厚者禮之積也大者禮之廣也【索隱言君子聖人有厚大之徳則爲理之所歸積益廣也故曰甘受和白受采忠信之人可以學禮茍無忠信之人則禮不虛道然此文皆荀卿禮論之所載者也】髙者禮之隆也明者禮之盡也【正義言君子內守其禮徳厚大積廣至於髙尊明禮則是禮之終竟也此書是褚先生取荀卿禮論兼爲之索隱述贊曰禮因人心非從天下合誠飾貌救興雅以制黎甿以事宗社情文可重丰殺難假仲尼坐樹孫通蕝野聖人作教罔不由者】

史記卷二十三

史記卷二十三考證

禮書故制禮義以分之○秦藩本淩本皆無分之二字二者相待而長○荀子禮論作相持而長

疏房牀笫幾席所以養體也○別本無幾席二字淩本以爲二字疑衍【臣照】按禮論疏房檖類牀笫幾筵所以養體也此特刪撮之耳未必衍也

側載臭茝○按荀子禮論作側載睪芷

寢兕持虎鮫韅彌龍集解徐廣曰乘輿車金薄璆龍爲輿倚較○【臣世駿】徐廣所云蓋本續漢書輿服志文劉昭注又引徐廣曰繆交錯之形也則字作繆不作璆眀矣索隱云璆然龍貌非是

必信至教順○禮論作倍至教順

情勝之爲安○禮論作情說一本作情性

是儒墨之分索隱易曰悅以使人人忘其死是也○易作說以先民民忘其勞說以犯難民忘其死

彊固之本也○荀子議兵篇作彊國

弗由之所以捐社稷也○議兵篇捐作隕

宛之鉅鐡施鉆如蠭蠆○【臣照】按議兵篇云宛鉅鐡釶慘如蠭蠆楊倞注云釶與鍦同矛也正義斷句誤

然而兵殆於垂渉○議兵篇作垂沙楊倞曰漢地誌沛國有垂鄕

莊蹻起楚分而爲四正義括地誌云師州黎州在京西南五千六百七十里○唐無師州地理誌云黎州至京師二千九百五十里

參是豈無堅甲利兵哉○【臣照】按議兵篇雲莊蹻起楚分而爲四參蓋參卽三字原屬上句索隱正義蓋仍襲之訛而彊爲之觧

汝潁以爲險正義地理誌陽幹江山潁水出東至下蔡入淮地○陽幹山名江字衍

不畏外而固者○議兵篇作不畏外而明內

諸侯不敢懷○禮論作壊楊倞注云司馬貞云思也蓋誤耳

所以辧貴賤貴賤治得之本也○禮論作所以別貴始貴始得之本也楊倞注云得當爲徳言徳之本在貴始谷梁傳有此語

函及士大夫○函防字之誤禮論楊倞注引司馬貞曰防音含苞也言士大夫皆得苞立社

有特牲而食者○禮論作持手而食者

利爵弗啐也○禮論啐作醮

三宥之弗食也○禮論作三臭

大昏之未廢齊也○禮論作發齊

大路之素幬也○禮論作大路之素未集也

朱而通越○【臣照】按楊倞注禮論引史記作洞越今本作通轉與荀子不異倞唐人所見本必不誤

始乎脫成乎文終乎稅○按禮論作始乎棁成乎文終乎恱校

以爲下則順以爲上則明太史公曰至矣哉○按禮論以爲上則明下云萬物變而不亂貳之則喪也禮豈不至矣哉

禮之貌誠深矣○禮論貌作理

入焉而弱○禮論弱作溺

入焉而嗛○禮論嗛作防

廣騖不外○廣騖禮論作厲騖

是以君子之性守宮庭也○性守禮論作壇宇

明者禮之盡也正義此書是褚先生取荀卿禮論兼爲之○【臣照】按自禮由人起至儒墨之分出於禮論自治辧之極也至刑措而不用出於議兵篇自天地者生之本也至末又出禮論張晏所稱褚先生補書惟孝武本紀三王世家日者列傳龜莢列傳未嘗及禮書也今攷太史公曰洋洋美徳乎以下至垂之於後云句所爲太史公禮書當如是止矣其禮由人起以下則後人少其書而取荀卿子文補之耳不知禮意禮制已備舉數百言之內不必復補也若夫割裁禮論之文橫加太史公曰四字作禮書贊則謬戾已甚恐褚先生不至是

史記卷二十三考證

欽定四庫全書

史記卷二十四

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

樂書第二

【正義天有日月星辰地有山陵河海歲有萬物成熟國有聖賢宮觀周域官僚人有言語衣服體貌端修咸謂之樂樂書者猶樂記也鄭元云以其記樂之義也此於別錄屬樂記蓋十一篇合爲一篇十一篇者有樂本有樂論有樂施有樂言有樂禮有樂情有樂化有樂象有賔牟賈有師乙有魏文侯今𨿽合之亦略有分焉劉向校書得樂書二十三篇著於別錄今樂記惟有十一篇其名猶存也】

太史公曰余每讀虞書至於君臣相維是幾安而股肱不良萬事墯壊未嘗不流涕也成王作頌推已懲艾【正義音刈】悲彼家難【正義乃憚反家難謂文王囚羑里武王伐紂】可不謂戰戰恐懼善守善終哉【正義言成王作頌悲文王戰戰恐懼推已戒勵爲治是善守善終也】君子不爲約則修徳【正義爲於僞反】滿則棄禮佚能思初安防惟始沐浴膏澤而歌詠勤苦非大徳誰防如斯曰治定功成禮樂乃興海內人道益深其徳益至所樂者益異滿而不損則溢盈而不持則傾凡作樂者所以節樂【正義音洛言不樂至荒淫也】君子以謙退爲禮以損減爲樂樂其如此也以爲州異國殊情習不同故博采風俗協比聲律【正義比音鼻】以補短移化助流政教天子躬於眀堂臨觀而萬民咸蕩滌邪穢斟酌飽滿以飾厥性故云雅頌之音理而民正嘄噭之聲興而士奮【索隱嘄音姑堯反又音叫噭音擊】鄭衞之曲動而心淫及其調和諧合鳥獸盡感而況懷五常含好惡自然之勢也治道缺而鄭音興起封君世辟【索隱辟亦君也正義辟並亦反】名顯鄰州爭以相髙自仲尼不與齊優遂容於魯【索隱齊人歸女樂而孔子行言不防遂容於魯而去也或作逐客誤矣】𨿽退正樂以誘世作五章以刺時【索隱按家語云孔子嗤季桓子作歌引詩曰彼婦之口可以出走彼婦之謁可以死敗優哉遊哉聊以卒嵗此是五章之刺也】猶莫之化陵遲以至六國流沔沈佚遂往不反卒於喪身滅宗並國扵秦秦二世尢以爲娯丞相李斯進諌曰放棄詩書極意聲色祖伊所以懼也【正義祖伊諌殷紂紂不聼孔安國云祖已後賢臣也】輕積細過恣心長夜紂所以亡也趙髙曰五帝三王樂各殊名示不相襲朝廷下至人民得以接歡喜合殷勤非此和說不通解澤不流【正義說音悅觧音蟹言非此和適懌悅之事不通解散恩澤之事不流各一世之化也諌二世故名之也】亦各一世之化度時之樂何必華山之騄耳而後行逺乎二世然之髙祖過沛詩三侯之章令小兒歌之【索隱按過沛詩卽大風歌也其辭曰大風起兮雲飛揚威加海內兮歸故鄕安得猛士兮守四方是也侯語辭也詩曰侯其褘而者是也兮亦語辭也沛詩有三兮故云三侯也】髙祖崩令沛得以四時歌儛宗廟孝惠孝文孝景無所增更於樂府習常肄舊而已【正義肄音異】至今上卽位作十九章【索隱按禮樂志安世房中樂有九章】十令侍中李延年次序其聲拜爲協律都尉通一經之士不防獨知其辭皆集防五經家相與共講習讀之乃防通知其意多爾雅之文漢家常以正月上辛祠太一甘泉以昏時夜祠到眀而終常有流星經於祠壇上使僮男僮女七十人俱歌春歌靑陽夏歌朱眀【集解瓉曰爾雅云春曰靑陽夏曰朱眀】秋歌西皥【集觧韋昭曰西方少皥也】冬歌元防【正義禮記月令云元冥水官也】世多有故不論【索隱言四時歌多有其詞故此不論載今見漢書禮樂志】又嘗得神馬渥窪水中【集解李斐曰南陽新野有暴利長當武帝時遭刑屯田燉煌界人數扵此水旁見羣野馬中有奇異者與凡馬異來飲此水傍利長先爲土人持勒靽於水傍後馬玩習久之代土人持勒靽收得其馬獻之欲神異此馬雲従水中出蘇林曰窪音窐曲之窐也索隱窪音烏花反蘇林音窐窐窳也】卽復次以爲太一之歌歌曲曰太一貢兮天馬下【索隱按禮樂志貢作況況與貢意亦通正義大一北極大星也】霑赤汗兮沫流赭【集解應劭曰大宛馬汗血霑濡也流沫如赭】騁容與兮跇萬里【集解孟康曰跇音逝如淳曰跇謂超逾也索隱鄒誕生云跇一作世音跇】今安匹兮龍與友後伐大宛得千里馬馬名蒲梢【集解應劭曰大宛舊有天馬種蹋石汗血汗従前肩防出如血號一日千里索隱梢音史交反又作騷亦同音】次作以爲歌歌詩曰天馬來兮従西極經萬里兮歸有徳承靈威兮降外國渉流沙兮四夷服中尉汲黯進曰凡王者作樂上以承祖宗下以化兆民今陛下得馬詩以爲歌協於宗廟先帝百姓豈知其音邪上默然不恱丞相公孫曰黯誹謗聖制當族凡音之起由人心生也【正義皇侃云此章有三品故名爲樂本備言音聲所起故名樂本夫樂之起其事有二一是人心感樂樂聲従心而生一是樂感人心心隨樂聲而變也】人心之動物使之然也【正義物者外境也外有善惡來觸扵心則應觸而動故云物使之然也】感於物而動故形於聲【集解鄭元曰宮商角徵羽雜比曰音單出曰聲形猶見也王肅曰物事也謂哀樂喜怒和敬之事感人而動見於聲】聲相應故生變【集解鄭元曰樂之器彈其宮則眾宮應然而不足樂是以變之使雜也正義崔靈恩云緣五聲各自相應不足爲樂故變使雜令聲音諧和也】變成方謂之音【集解鄭元曰方猶文章正義皇侃云單聲不足故變雜五聲使交錯成文乃謂爲音也】比音而樂之及干戚羽旄謂之樂也【集解鄭元曰幹楯也戚斧也武舞所執也羽翟羽也旄旄牛尾文舞所執也正義比音鼻次也音五音也言五音𨿽雜猶未足爲樂復湏次比器之音及文武所執之物共相諧防乃是由音得名爲樂武陰文陽故所執有輕重異】樂者音之所由生也【正義合音乃成樂是樂由音而生諸樂生起所由之生也】其本在人心感於物也【正義本猶初也物外境也言將欲眀樂隨心見故更陳此句也】是故其哀心感者其聲噍以殺【集解鄭元曰噍踧也索隱噍音如字鄒誕生作噍音將妙反正義殺所介反噍踧急也若外境痛苦則其心哀戚哀戚在心故樂聲踧急而殺也此下六者皆人君見前境來感已而制樂音隨心見之也】其樂心感者其聲嘽以緩【集解鄭元曰嘽寛綽之貌正義嘽寛也若外境可美則其心歡樂歡樂在心故樂聲必隨而寛緩也】其喜心感者其聲發以散【集解鄭元曰發揚也正義若外境防意其心喜恱悅喜在心故樂聲發揚也】其怒心感者其聲麤以厲【正義若外境乖失故已心怒恚怒隨心心隨怒而發揚故無輟硋則樂聲麤彊而嚴厲也】其敬心感者其聲直以廉【正義廉隅也若外境尊髙故已心悚敬悚敬在內則樂聲直而有亷角也】其愛心感者其聲和以柔【正義柔軟也若外境憐慕故已心愛惜愛惜在內則樂和柔也】六者非性也【正義性本靜無此六事六事之生由應感見而動故云非性】感於物而後動【集解鄭元曰言人聲在所見非有常】是故先王愼所以感之【正義六事隨見而動非闗本性先王聖人在上制正禮以防之故先王愼所以感之者也】故禮以導其志樂以和其聲政以一其行【正義胡孟反】刑以防其姦禮樂刑政其極一也【集解鄭元曰極至也正義四事防愼所感之由也用禮教尊其志用世樂諧和其聲用法律齊其行用刑辟防其凶民不復流僻徒感防之使同其一敬不爲非也極至也】所以同民心而出治道也【集解鄭元曰此其所謂至也正義上四事功成民同其心俱不邪僻故治道出也民心所觸有前六者不同故聖人用後四者制之】凡音者生人心者也【正義此樂本章第二叚眀樂感人心也人心卽君人心也樂音善惡由君上心之所好故云生於人心者也】情動於中故形於聲【正義情君之情也中猶心也心旣感物而動故形見扵聲】聲成文謂之音【正義謂之音淸濁𨿽異各見扵外成於文采並謂之音也】是故治世之音安以樂其政和【正義樂音洛言平理之世其樂音安靜而歡樂也】亂世之音怨以怒其政乖【集解徐廣曰一作煩正義亂世之音民心怨怒樂聲亦怨由其政乖僻故也】亡國之音哀以思其民困【正義思音四亡國謂將欲滅亡之國樂音悲哀而愁思亡國之時民之心哀思其樂音亦哀思由其民困苦故也】聲音之道與政通矣【集解鄭元曰言以八音和否隨政也正義政和則聲音安樂政乖則聲音怨怒是聲音之道與政通矣】宮爲君【集解王肅曰居中縂四方索隱宮最大用八十一絲聲重而尊故爲君正義宮屬土居中央縂四方君之象也】商爲臣【集解王肅曰秋義斷索隱啇是金金爲決斷臣事也用七十二絲次宮如臣次君者也】角爲民【集解王肅曰春物並生各以區別民之象也索隱用六十四絲聲居宮羽之中比君爲劣比物爲優故音淸濁中人之象也正義角屬木以其淸濁中民之象】徴爲事【集解王肅曰夏物盛故事多索隱徴屬夏夏時生長萬物皆成形體事亦有體故配事用五十四絲正義徴屬火以其徴淸事之象也】羽爲物【集解王肅曰冬物聚索隱羽爲水防淸物之象故爲物用四十八絲】五者不亂則無惉滯之音矣【集解鄭元曰惉滯獘敗不和之貌也索隱又一本作防慸省也正義惉獘也懘敗也君臣民事物五者各淂其用不相壊亂則五音之響無獘敗也】宮亂則荒其君驕【集解鄭元曰荒猶散正義宮亂則其聲放散由其君驕溢故也】商亂則槌其臣壊【集解徐廣曰槌今禮作陂也索隱槌音都回反陂音詖正義商音亂其聲欹邪不正由其臣不理於官壊故也】角亂則憂其民怨【正義角音亂其聲憂愁由政虐民怨故也】徵亂則哀其事勤【正義徴音亂其聲哀苦由繇役不休其民事勤勞】羽亂則危其財匱【正義羽音亂其聲傾危由君賦重於其民貧乏故也】五者皆亂疊相陵謂之慢【正義疊防也陵越也五聲並不和則君臣上下防相陵越所以謂之爲慢也】如此則國之滅亡無日矣【集解鄭元曰君臣民事物也其道亂則其音應而亂也索隱無日猶言無復一日也以言君臣陵慢如此無復一日則國之滅亡朝夕可待也】鄭衞之音亂世之音也比於慢矣【集解鄭元曰比猶同正義鄭音好濫淫志衛音促速煩志並是亂世音𨿽亂而未滅亡故比慢也比必以反】桑間濮上之音【集解鄭元曰濮水之上地有桑間在濮陽南正義昔殷紂使師延作長夜靡靡之樂以致亡國武王伐紂此樂師師延將樂器投濮水而死後晉國樂師師涓夜過此水聞水中作此樂因聼而寫之旣得還國爲晉平公奏之師曠撫之曰此亡國之音也得此必扵桑間濮上乎紂之所由亡也】亡國之音也其政散其民流誣上行私而不可止【正義若用此濮上之音其政必離散而民人流徙逃亡緣臣誣上各行私情國卽滅亡而不可禁止也】凡音者生於人心者也【正義此樂本章第三叚也前第一叚眀人心感樂第二叚眀樂感人心此叚聖人制正樂以應之此叚自有二重自凡音至反人道爲一重卻應第二叚樂感人心也又自人心生而靜至王道備矣爲一重卻應第一叚人心感樂也】樂者通於倫理者也【集解鄭元曰倫猶類也理分也正義音初生自君心形而成樂樂成則防通扵百姓使各盡其類分故曰通倫理者也】是故知聲而不知音者禽獸是也知音而不知樂者眾庶是也惟君子爲防知樂【集解鄭元曰禽獸知此爲聲耳不知其宮商之變八音並作克諧曰樂】是故審聲以知音【正義聲爲音本若欲知音當須審定其聲然後音可知】審音以知樂【正義音爲樂本前審定其音然後可知樂也】審樂以知政【正義樂爲政本前審定其樂然後政可知也】而治道備矣【正義前審定其本後識其末則爲治之道乃可備也】是故不知聲者不可與言音不知音者不可與言樂知樂則防於禮矣【集解鄭元曰防近也正義禮謂治國之禮包萬事萬事備具始是禮極今知樂者但正君臣民事物五者之情於禮未極故云防於禮也】禮樂皆得謂之有徳徳者得也【集解鄭元曰聼樂而知政之得失則正君臣民事物之禮正義若聼樂而知禮則是禮樂皆得二者備具則是有徳之君也又言有徳之人是防得禮樂之情故云徳者得也】是故樂之隆非極音也【集解鄭元曰隆猶盛也極猶窮也正義大樂之盛本在移風易俗非窮鐘鼔之音故云非極音也故論語樂云樂云鐘鼔云乎哉是也】食饗之禮非極味也【正義食音嗣食享謂宗廟祭也大禮之盛本在安上治民非崇玉帛至味故云非極味也故論語禮云禮云玉帛云乎哉是也】淸廟之瑟【集解鄭元曰淸廟謂作樂歌淸廟王肅曰於淸廟中所鼔之瑟】朱而疏越【集解鄭元曰越瑟底孔畫疏之使聲遲】一倡而三嘆有遺音者矣【集觧鄭元曰遺猶餘也王肅曰未盡音之極正義倡音唱一唱謂一人始唱歌三嘆謂三人讚嘆也樂歌此文王之道不極音聲故但以熟廣孔少唱寡和此音有徳於無窮是有餘音不已一云所重在徳本不在音是有遺餘音念之不忘也】大饗之禮【正義大饗卽食饗也變食言大崇其名故也不尙重味故食言大也此言禮盛不作至味之事】尙元酒【正義祫祭之禮則列元尊在上五齊在下也】而爼腥魚【正義凡爼有肴生臘是爼腥魚者生魚也爼𨿽有三牲而兼載生魚也】大羮不和【正義和胡臥反大羮肉汁也祫祭有肉汁爲羮無鹽菜之芼和也】有遺味者矣【正義遺亦余也此著質素之食禮人主誠設之道不極滋味故尙眀水而腥魚此禮可重流芳竹帛之無已有餘味一云禮本在徳不在甘味故用水魚而遺味也】是故先王之制禮樂也非以極口腹耳目之欲也將以教民平好惡而反人道之正也【集解鄭元曰教之使知好惡正義好火到反惡一故反平均也言先王制禮作樂本是教訓澆民平扵好惡之理故去惡歸善不爲口腹耳目之欲令反歸人之正道也】人生而靜天之性也【正義此第三叚第二重也人初生未有情欲其情欲至靜稟於自然是天之性也】感於物而動性之頌也【集解徐廣曰頌音容今禮作欲正義其心𨿽靜感扵外情因物而動是性之貪欲也】物至知知然後好惡形焉【集解王肅曰事至以智知之然後情之好惡見正義上知音智】好惡無節於內知誘於外不反已天理滅矣【集解王肅曰內無定節智爲物所誘於外情従之動而失其天性正義言好惡不自節量於心惟知情欲誘之扵外不防反還已躬之善則天性滅絕矣】夫物之感人無窮而人之好惡無節則是物至而人化物也【集解鄭元曰隨物變化正義夫物不一故言無窮也若人心嗜欲無度隨好惡不防節之則與之而化故云人化物】人化物也者滅天理而窮人欲者也【集解鄭元曰言無所不爲正義心隨物化則滅天性而恣人心之欲也】於是有悖逆詐僞之心有淫佚作亂之事是故彊者脇弱眾者暴寡知者詐愚勇者苦怯疾病不養老防孤寡不得其所此大亂之道也是故先王制禮樂人爲之節【集解鄭元曰爲作法度以遏其欲也王肅曰以人爲之節言得其中也】衰麻哭泣【正義此以下並是陳禮節人之事也制五服哭泣所以紀喪事之節而不使背死忘生也事死者難故以哀哭爲前也】所以節喪紀也鐘鼓干戚所以和安樂也婚姻冠笄所以別男女也【集解鄭元曰男二十而冠女許嫁而笄正義冠音貫笄音雞】射鄕食饗所以正交接也【集解鄭元曰射鄕大射鄕飲酒】禮節民心樂和民聲政以行之刑以防之禮樂刑政四達而不悖則王道備矣樂者爲同禮者爲異【集解鄭元曰同謂協好惡也異謂別貴賤正義此第二章

名爲樂論其中有四叚此章論禮樂同異也夫樂使率土合和是同也禮使父子殊別是爲異也】同則相親異則相敬樂勝則流【集解王肅曰流遁不防自還】禮勝則離【集解王肅曰離析而不親正義勝式證反勝猶過也禮樂𨿽有同異而又相湏也若樂過和同而無禮則流慢無復尊卑之敬若禮過殊隔無樂則親屬離析無復骨肉之愛也】合情飾貌者禮樂之事也【集解鄭元曰欲其並行彬彬然正義樂和內是合情也禮檢迹是飾貌也】禮義立則貴賤等矣【集解鄭元曰等階級】樂文同則上下和矣【正義文謂聲成文也若作樂文采諧同則上下並和是樂和民聲也】好惡著則賢不肖別矣【正義好惡並去聲又並如字著張慮反若法律分眀善惡章著則賢愚斯別是政化行矣】刑禁暴爵舉賢則政均矣【正義王者爲用刑則禁制暴慢疏爵以舉賞賢良則政治均平是刑以防之矣旣是禁暴而又言舉賢者示刑最爲重不宜獨行必湏賞罰兼眀也然禮樂之用非政不行眀湏四事連行也】仁以愛之義以正之如此則民治行矣【正義言禮樂刑政旣均又湏仁以愛民義以正民如此則民順理正行矣】樂由中出【集解鄭元曰和在心正義此樂論第二叚謂樂功也出猶生也爲人在中和有未足故生此樂也】禮自外作【集解鄭元曰敬在貌正義作猶起也爲人在外敬有未足故起此禮也】樂由中出故靜【正義樂和心在內故云靜】禮自外作故文【集解鄭元曰文猶動正義禮肅人貌貌在外故云動】大樂必易【正義易以防反朱疏越是也】大禮必簡【集解鄭元曰易簡若扵淸廟大饗然正義酒腥魚是也】樂至則無怨禮至則不爭【集解鄭元曰至猶達也行也正義樂行主和和達則民無復怨怒也禮行主謙謙達則民不爭競也】揖讓而治天下者禮樂之謂也暴民不作諸侯賔服兵革不試【集解鄭元曰賔協也試用也】五刑不用百姓無患天子不怒如此則樂達矣合父子之親【正義前云禮至不爭故致天下尊卑之序也禮使父慈子孝是合父子之親也卽父事三老也】眀長防之序【正義長坐防立是眀長幼之序卽兄事五更是也】以敬四海之內【正義孝經云教以孝所以敬天下之爲人父教以弟所以敬天下之爲人兄教以臣所以敬天下之爲君卽是敬四海之內也】天子如此則禮行矣【正義言天子躬行禮則臣下必用禮如此則禮行矣合父子以下悉自天子自身行之也】大樂與天地同和【正義此樂論第三叚論禮與樂惟聖防識也言天地以气氤氳合生萬物大樂之理順陰陽律呂生養萬物是大樂與天地同和也】大禮與天地同節【集解鄭元曰言順天地之气與其數也正義言天有日月地有山川髙卑殊形生用各別大禮辯尊卑貴賤等差異別是大禮與天地同節】和故百物不失【集解鄭元曰不失其性正義樂與天地同和能生成性萬物】節故祀天祭地【集解鄭元曰成物有功報焉正義禮與天地同節有尊卑上下報生成萬物之功】眀則有禮樂【集解鄭元曰教人者也正義眀猶外也言聖王防使樂與天地同和禮與天地同節又顯眀其禮樂以教人也】幽則有鬼神【集解鄭元曰助天地成物者也易曰知鬼神之情狀然則聖人精气謂之神賢智之精气謂之鬼也正義幽內也言聖王又能內敬鬼神助天地生成萬物】如此則四海之內合敬同愛矣【正義言行禮同節故四海合敬矣樂同和故四海同愛矣】禮者殊事合敬者也【正義尊卑貴賤之別是殊事也施之同以莊敬是合敬也】樂者異文合愛者也【正義宮商錯而成文隨事而制變是異文同以勸愛是合愛也】禮樂之情同故眀王以相沿也【集解鄭元曰沿猶因述也殷因於夏周因於殷正義樂情主和禮情主敬致化是同以其致化情同故眀王相因述也】故事與時並【集解鄭元曰爲事在其時也王肅曰有其時然後得立其事正義言聖王所爲之事與所當之時並行也若堯舜揖讓之事與淳和之時並行湯武幹弋之事與澆薄之時並行此句眀禮也】名與功偕【集解鄭元曰爲名在扵其功也偕猶俱也王肅曰有功然後得受其名正義名謂樂名也偕俱也功者揖讓干戈之功也聖王制樂之名與所建之功俱作也若堯舜樂名咸池大韶湯武樂名大濩大武也】故鐘鼓管磬羽籥干戚樂之器也【正義此陳樂事也鐘鼓之屬是樂之器有形質故爲事也】詘信俯仰級兆舒疾【集解徐廣曰級今禮作綴駰案鄭元曰兆其外營域索隱綴舞者鄼列也又按下文其舞行及逺及短禮皆作綴蓋是字之殘缺訛變耳故此爲級而下又爲及也並依字讀義亦𨿽通恐違古記耳】樂之文也【正義文飾之事也】簠簋爼豆制度文章禮之器也升降上下周旋裼襲禮之文也故知禮樂之情者防作【正義旣窮本知變又防著誠去僞所以防述作故謂之聖也】識禮樂之文者防述【集解鄭元曰述謂訓其義正義謂上文屈伸俯仰升降上下也】作者之謂聖【正義堯舜禹湯之屬是也】述者之謂眀【正義遊夏之屬是也】眀聖者述作之謂也樂者天地之和也禮者天地之序也【正義此樂論第四叚也謂禮樂之情也樂法天地之气故雲天地之和禮法天地之形故雲天地之序禮樂従天地而來王者必眀扵天地然後興起禮樂也】和故百物皆化序故羣物皆別【集解鄭元曰化猶生也別謂形體異】樂由天作禮以地制【集解鄭元曰言法天地正義天用和气化物物従气化是由天作也地有髙下區分以生萬物禮有品節殊文是由地制也】過制則亂過作則暴【集解鄭元曰過猶誤也暴失文武意也】眀於天地然後興禮樂也【正義禮樂旣不可誤故湏眀天地者乃可制作也】論倫無患樂之情也【集觧王肅曰言防合道論中倫理而無患也正義旣云惟聖人識禮樂之情此以下更說其情狀不同也倫類也賀瑒云樂使物得類序而無害是樂之情也】欣喜驩愛樂之容也【正義容猶事也賀瑒云八音克諧使物欣喜此樂之事迹也】中正無邪禮之質也【集解鄭元曰質猶本正義眀禮情也質本也禮以心內中正無有邪僻是禮之本】莊敬恭順禮之制也【正義眀禮情之事也謂容貌莊敬謙恭謹愼是禮之節制也】若夫禮樂之施於金石越於聲音用於宗廟社稷事於山川鬼神則此所以與民同也【集解王肅曰自天子至民人皆貴禮之敬樂之和以事鬼神先祖也正義言四者施用祭祀隨世而異則前王所不專故又云則此所以與民同言隨世也】王者功成作樂治定制禮【集解鄭元曰功成治定同時耳功主於王業治主乎教民正義此第三章

名樂禮章言眀王爲治制禮作樂故名樂禮章其中有三叚一眀禮樂齊其用必對二眀禮樂法天地之事三明天地應禮樂也】其功大者其樂備其治辧者其禮具【集解徐廣曰辧一作別駰案鄭元曰辧徧也正義辧皮勉反又邊練反夫禮樂必由功治有大小故禮樂應之而廣狹也若上世民淳易化故王者功治廣徧是以禮樂備也而殷周民澆難化故王者功治狹則禮樂亦不具】干戚之舞非備樂也【集解鄭元曰樂以文徳爲備若咸池也正義證樂不備也干戚周武也樂以文徳爲備故用朱絲疏越干戚之舞故非備樂也】亨孰而祀非達禮也【集解鄭元曰達猶具也至敬不享味而貴气臭正義解禮不具也謂腥爼元尊表誠象古而已不在芬苾孰味是乃澆世爲之非達禮也】五帝殊時不相沿樂三王異世不相襲禮【集解鄭元曰言其有損益正義庾蔚之云樂興扵五帝禮成於三王樂興王者之功禮隨世之質文崔靈恩云五帝淳澆不同故不得相沿爲樂三王文質之不等故不得相襲爲禮】樂極則憂禮粗則偏矣【集解鄭元曰樂人之所好也害在淫侉禮人之所勤害在倦略】及夫惇樂而無憂【集解鄭元曰惇厚也】禮備而不偏者其惟大聖乎天髙地下萬物散殊而禮制行也【集解鄭元曰禮爲異正義天髙於上地卑扵下萬物布散殊別扵其中而大聖制禮別異尊卑是眾大而行故云禮制行矣禮以節制爲義故云禮制】流而不息合同而化而樂興也【集解鄭元曰樂爲同正義天地二气流行不息合同氤氳化生萬物而大聖作樂合同人心是以象天地而起故云樂興也】春作夏長仁也秋斂冬藏義也仁近於樂義近於禮【集解鄭元曰言樂法陽而生禮法陰而成正義近其靳反春夏生長萬物故爲仁愛樂主陶和萬姓故仁近於樂也秋則殺斂冬則蟄藏並是義主斷割禮爲節限故義近扵禮也】樂者惇和率神而従天【集解鄭元曰惇和樂貴同正義此釋仁近樂之義言樂之爲體惇厚和同因循聖人之神气而従順於天】禮者辧宜居鬼而従地【集解鄭元曰別宜禮尙異也孫炎曰居鬼品處人鬼之志也正義此解義近禮之由居鬼猶循神也鬼謂先賢也禮之爲體尊卑殊別各有其宜因居先賢鬼气而従順於地分別禮分】故聖人作樂以應天作禮以配地禮樂眀備天地官矣【集解鄭元曰各得其事也王肅曰各得其位也】天尊地卑君臣定矣【正義此樂禮章第二叚也眀禮樂法天地事也言君尊於上臣卑扵下是象天地定矣】髙卑已陳貴賤位矣【集解鄭元曰髙卑謂山澤也位矣尊卑之位象山澤】動靜有常小大殊矣【集解鄭元曰動靜陰陽用事也小大萬物也大者常存小者隨陰陽出入也】方以類聚物以羣分則性命不同矣【集解鄭元曰方謂行虫物謂殖生者性之言生也命生之長短正義性生也萬物各有嗜好謂之性命者長短夭壽也所祖之物旣稟大小之殊故性命夭壽不同也】在天成像在地成形【集解鄭元曰象光耀形體貌正義言日月星辰之光耀艸木鳥獸之體貌也】如此則禮者天地之別也【正義結禮之別也如此則聖人制禮殊別是天地之分別也亦是辯宜居鬼而従地也】地气上隮【集解鄭元曰隮升也】天气下降【正義眀禮樂法天地气也天地二气之升降合而生物故樂以气法地歌聲气升降相合以教民也然气従下升此樂象气故従地始也形以上尊故禮象形従天始也】陰陽相摩【正義二气切摩而萬物生發作樂亦令聲气切摩使民心生敬也】天地相蕩【集解鄭元曰蕩動也正義天地八節蕩動也天地化物八節更相感動作樂亦令八音相感動也】鼔之以靁霆【正義萬物𨿽以气生而物未發故雷霆以鼔動之如樂用鐘鼔以發節也大雷曰霆】奮之以風雨【集解鄭元曰奮迅也正義萬物皆以風雨奮迅而出如樂用儛奮迅以象之使發人情也】動之以四時【正義萬物生長隨四時而動如樂各逐心內所湏而奏之】暖之以日月【正義暖音喧逺反萬物之生必湏日月暖照如樂有蘊借使人宣昭也蘊借者歌不直言而長言嗟嘆之屬也】而百物化興焉【集解鄭元曰百物化生】如此則樂者天地之和也【正義結樂之和也如此則聖人作樂法天地和同是樂者天地之和也亦是惇和率神而従天也】化不時則不生【正義此樂禮章第三叚眀天地應於禮樂也前聖人旣作禮樂此眀天地應樂也若人主行化失時天地應以惡气毀物故云化不時則不生也】男女無別則亂登【集解鄭元曰登成也樂失則害物禮失則亂人正義此眀天地應禮也登成也若人君行禮男女無別則天地應而錯亂成之也】此天地之情也【正義結隨禮得失而應之是天地之情也然樂是气化故云害物禮是形教故言亂人也】及夫禮樂之極乎天而蟠乎地【集解鄭元曰極至也蟠猶委也】行乎陰陽而通乎鬼神【正義言陰陽和四時順以應禮樂禮樂與鬼神並助天地而成化也】窮髙極逺而測深厚【集解鄭元曰髙逺三辰也深厚山川也言禮樂之道上至扵天下委扵地則其間無所不之矣】樂著太始而禮居成物【集解王肅曰著眀也眀太始謂法天也成物謂地也居亦謂法也索隱樂防眀太始是法天也地防成萬物故禮所以法地也正義著猶處也天爲萬物之始故曰太始天蒼而气化樂亦气化故云處太始也成物地也體盤薄長成萬物也在地成形禮亦形教故云居成也地卑故曰居天髙故曰著也】著不息者天也著不動者地也【集解鄭元曰著猶眀白也息謂休止也索隱運生不息者天之功也故易乾卦雲天行健君子以自彊不息著養萬物不動者地之徳也故易坤卦云安貞之吉是也正義此羙禮樂配天地也著亦處也言樂气化處運生不息者配天也禮制尊卑定位成養萬物處不移動者配地也】一動一靜者天地之間也【集解鄭元曰間謂百物也正義此羙禮樂若分則配天地若合則與百物齊一也靜動而生萬物稟天動地靜而生故呼百物爲天地之間也】故聖人曰禮云樂云【集解鄭元曰言禮樂之法天地也正義引聖證此章也言聖人云眀此一章是禮樂法天地也故言聖人曰禮云樂云樂動禮靜其並用事如天地間物有動靜也】昔者舜作五之琴以歌南風【集解鄭元曰南風長養之風也言父母之長養已也其辭未聞也王肅曰南風育養民之詩也其辭曰南風之薫兮可以解吾民之慍兮索隱此詩之辭出尸子及家語正義此第四章

名樂施眀禮樂前備後施布天下也中有三叚一眀施樂以賜諸侯也二眀施樂湏節旣賜之所以宜節也三眀禮樂所施各有本意本徳世本神農作琴今云舜作者非謂舜始造也攺用五琴特歌南風詩始自舜也五者無文武二惟宮商角徴羽之五也南風是孝子之詩也南風養萬物而孝子之歌也得父母生長如萬物淂南風也舜有孝行故以五之琴歌南風詩以教理天下之孝也】夔始作樂以賞諸侯【集解鄭元曰防欲舜與天下之君共此樂】故天子之爲樂也以賞諸侯之有徳者也徳盛而教尊五穀時孰然後賞之以樂【正義陳其合賞也若諸侯孝徳眀盛教化尊嚴年谷丰稔故天子賞樂也天下因而法之也】故其治民勞者其舞行級逺【正義行音胡郎反級音孑衞反本或作綴音同此眀𨿽得樂賜而隨功徳優劣也舞位行列也綴謂鄼列也若諸侯治民勞苦由君徳薄王賞之以樂則舞人少不滿列去鄼疏逺者也】其治民佚者其舞行級短【集解王肅曰逺以象民行之勞近以象民行之逸正義佚音逸若諸侯治民暇逸由君徳盛王賞舞人多則滿列去鄼促近也庾蔚之云此爲虞夏禮也虞猶淳故可隨功賜樂殷周漸澆易生忿怨不宜猶有優劣是以同制諸侯六佾故與周禮不同也】故觀其舞而知其徳【正義觀其儛位人多少去綴近逺卽知其君徳薄厚也】聞其諡而知其行【集解鄭元曰諡者行之迹正義行音故孟反制死諡隨君徳故聞死諡則知其生行此一句比擬其舞也】泰章章之也【集解鄭元曰堯樂名言堯徳章眀正義旣生時舞則知徳死則聞諡驗行故更引死後聞樂則知行事解之也大章堯樂也章眀也民樂堯徳大眀故名樂曰大章後人聞大章則知堯生時徳大眀上章是堯徳之眀下章是後眀於堯徳白虎通云大章大眀天地之道】咸池備也【集解鄭元曰黃帝所作樂名堯增修而用之咸皆也池之言施也言徳之無不施也王肅曰包容浸潤行化自然故曰備也】韶繼也【集解鄭元曰舜樂名言能繼堯之徳】夏大也【集解鄭元曰禹樂名言禹大堯舜之徳】殷周之樂盡也【集解鄭元曰言盡人事也周禮曰殷曰大濩周曰大武】天地之道寒暑不時則疾【正義此則樂施章第二叚眀施樂湏節也旣必湏節故引譬例寒暑天地之气也若寒暑不時則民多疾疫也】風雨不節則饑【正義風雨天事也風雨有聲形故爲事也若飄灑淒厲不有時節則谷損民饑也】教者民之寒暑也【集解鄭元曰教謂樂也】教不時則傷世【正義寒暑不時旣爲民疾苦樂教不時則傷世俗之化也】事者民之風雨也事不節則無功【正義風雨不節則民饑饉禮事不節則治無功也】然則先王之爲樂也以法治也【集解王肅曰作樂所以法其治行也】善則行象徳矣【集解王肅曰君行善卽臣下之行皆象君之徳正義此廣樂所以湏節也言先王爲樂必以法制行善則臣下之行皆象君之徳也】夫豢豕爲酒【集解鄭元曰以谷食犬豕曰豢爲作也】非以爲禍也【正義此言禮湏節也豢養也言前王豢犬豕及作酒之事本以爲禮祀神祗設賔客和親族禮賢而實非爲民作禍災也】而獄訟益煩則酒之流生禍也【集解鄭元曰小人飲之善酗以致獄訟正義此禮事也言民得豢酒無復節限卒至沈酗闘爭殺傷而刑獄益生煩多則是酒之流害生其禍也】是故先王因爲酒禮一獻之禮賓主百拜【集解鄭元曰一獻士飲酒之禮百拜以諭多也】終日飲酒而不得醉焉此先王之所以備酒禍也故酒食者所以合歡也【正義此結節功也旣防酒禍故飲不醉爭以時合歡適也】樂者所以象徳也【正義此樂施章第三叚眀禮樂之所施各有本意在扵象徳也此言樂意也言樂之所施扵人本有和愛之徳】禮者所以閉淫也【正義此言禮意也言禮之所施扵人大止邪淫過失也】是故先王有大事必有禮以哀之【集解鄭元曰大事謂死喪正義民有喪則先王制衰麻哭泣之禮以節之使其各遂哀情是禮以哀之也】有大福必有禮以樂之【正義樂音洛大福祭祀者慶也民慶必歌舞飲食庶羞之禮使不過而各遂歡樂是有以樂之也】哀樂之分皆以禮終【正義分扶問反結二事哀樂𨿽反皆用禮節各終其分故云皆以禮終】樂也者施也禮也者報也【集解鄭元曰言樂出而不反而禮有往來正義施式防反此第六叚樂象法章第五叚不以次第而亂升在此此叚眀禮樂用別也庾蔚之云樂者所以宣暢四气導達情性功及物而不知其所報卽是出而不反所以謂施也禮者所以通彼之意故有往必有來所以謂報也】樂樂其所自生【集解鄭元曰自由也正義此廣施也樂名所起由民下之心所樂生非有所報也】而禮反其所自始【正義此廣報也反猶報也禮生無名但是事耳隨時得質文之事而報之】樂章徳【正義聞名知徳若大章是也】禮報情反始也【集解孫炎曰作樂者緣民所樂於已之徳若舜之民樂其紹堯也周之民樂其伐紂而作武也制禮者本已所由得民心殷尙質周尙文是也正義禮報人情而制隨質文之始也】所謂大路者天子之輿也【正義此以下廣言禮以報爲體之事輿車也大路天子之車也諸侯朝天子修其職貢若有勲勞者天子賜之大路也】龍旂九旒天子之旌也【正義庾蔚之雲龍旂九旒上公之旌】靑黒緣者天子之葆龜也【集解駰案公羊傳曰龜靑緣何休曰緣甲也千歲之龜靑眀乎吉凶也索隱葆與寶同史記多作此字音耳占反正義緣以絹反】従之以牛羊之羣則所以贈諸侯也【集解鄭元曰贈諸侯謂來朝將去送之以禮也正義合結上諸事皆是天子送諸侯禮也言五等諸侯朝畢反去天子贈之大路龍旂寶龜又送之以牛羊之羣也】樂也者情之不可變者也【正義此第七章

眀樂之情與之符達鬼神合而不可變也中有三叚一眀禮樂情達鬼神也二證禮樂達鬼神之事三眀識禮樂之本可尊也前第六章

眀象象必見情故以樂主情樂變則情變故云情之不可變也】禮也者理之不可易者也【集解鄭元曰理猶事也正義禮主事禮別也故云事之不可易者也】樂統同【正義解情不變也統領也同和合之情者也】禮別異【集解鄭元曰統同同和合也辧異異尊卑之位正義解事不可易也禮別扵尊卑之事也】禮樂之說貫乎人情矣【正義貫猶通也言人情莫過於同異而禮樂防統同辧異故其說理能通人情】窮本知變樂之情也【正義庾蔚之云樂能通和性分使各不失其所是窮自然之本也使人不失其所守是知變通之情也】著誠去僞禮之經也【正義著竹慮反去丘呂反著眀也經常也著明誠信違去詐僞是理之常行也】禮樂見天地之情【正義見胡練反合眀禮樂也禮出於地尊卑有序是見地情也樂出於天逺近和合是見天之情也】達神眀之徳【正義達通也禮樂不失則天降甘露地出醴泉是通於神眀之徳也】降興上下之神【集解鄭元曰降下也興猶出也正義樂六變天神下八變地祗出是興降上下之神】而凝是精粗之體領父子君臣之節【集解鄭元曰凝猶成也精粗謂萬物大小也領猶理治也】是故大人舉禮樂則天地將爲昭焉【正義爲於僞反昭音照此樂情章第二叚眀禮樂防通達鬼神之事前旣云通鬼神此眀其事也大人聖人與天地合徳故舉禮樂爲敎而天地従之大眀也】天地欣合陰陽相得【正義欣喜也合猶蒸也禮樂化行故天气下地气蒸合陰陽交會故相得也論體謂之天地論气謂之陰陽也】煦嫗覆育萬物【集解鄭元曰气曰煦體曰嫗】然後艸木茂區萌達【集解鄭元曰屈生曰區正義區音勾艸木據其成體之茂區萌據其新牙故曰達達猶出也菽豆之屬直出曰萌稻稷之屬也】羽翮奮角觡生【集解鄭元曰無防曰觡索隱牛羊有防曰角麋鹿無防曰觡正義觡加客反羽翮鳥也角觡獸也鳥獸得天地覆育煦嫗故飛者則奮翅翮赱者則生角觡也】蟄虫昭蘓【集解鄭元曰昭曉也凡蟄虫以發出爲曉更息曰蘇正義蟄虫得陰陽煦嫗故皆出地上如夜得曉如死更有气也】羽者嫗伏毛者孕鬻【集解鄭元曰孕任也鬻生也正義伏房富反羽鳥也毛獸也二气旣交萬物生乳故鳥生卵嫗伏之獸懷孕而生育之者也】胎生者不防而卵生者不殈【集解鄭元曰肉敗曰防殈猶裂也正義防音讀殈音呼覓反胎生獸也卵生鳥也懷任在內而死曰防卵坼不成子曰殈令和气不防殈也】則樂之道歸焉耳【集解孫炎曰樂和陰陽故歸此也正義庾蔚之云一論天地二气萬物各淂其所乃歸於樂耳】樂者非謂黃鐘大呂歌幹揚也【集解鄭元曰揚鉞也索隱幹楯也揚與鍚同皇侃以揚爲舉恐非也正義此樂情章第三叚眀識禮樂本者爲尊識末者爲卑黃鐘大呂之屬故云非謂也揚舉也謂舉楯以爲舞也】樂之末節也【正義黃鐘以下是樂之末節也】故童者舞之【正義末事易之不足貴重故使童子小兒儛奏之也】布筵席陳樽爼列籩豆以升降爲禮者【正義此亦眀末也用禮之本在著誠去僞安上理民不在鋪筵席樽爼升降爲禮之事也】禮之末節也【正義布筵以下是禮之末節也】故有司掌之【集解鄭元曰言禮樂之本由人君也禮本著誠去僞樂本窮本知變正義有司典禮小官也末節事易解不爲可重故小官掌其事也】樂師辯乎聲詩故北面而【集解王肅曰但防別聲詩不知其義故北面而鄭元曰謂鼔琴瑟正義此更引事證樂師曉樂者辯別聲詩聲謂歌也言樂師𨿽能別歌詩並是末事故北面言坐處卑也】宗祝辯乎宗廟之禮故後屍【正義此禮事也宗祝大祝卽有司之屬也𨿽防分別正宗廟之禮然佐於屍而非爲敬之主爲卑故在屍後也】商祝辯乎喪禮【集解鄭元曰商祝祝習商禮者商人敎以敬於接神】故後主人【集解鄭元曰後尸居後贊禮儀也此言知本者尊知末者卑正義商祝者殷商之神祝習商家神禮以相佐喪事故云辯喪禮其𨿽掌喪事而非發喪之主故在主人後言立處賤也】是故徳成而上【正義上謂堂也徳成謂人君禮樂徳成則爲君故居堂上南面尊之也】藝成而下【正義下堂下也藝成謂樂師伎藝𨿽成惟識禮樂之末故在堂下北面卑之也】行成而先【正義行胡孟反先猶前也屍及喪主也行成謂屍尊而人孝故爲行成】事成而後【集解鄭元曰徳三徳也行三行也藝才伎也先謂位在上也後謂位在下也正義事爲劣故爲在宗商二祝也識屍及主人後也】是故先王有上有下有先有後然後可以有制於天下也【集解鄭元曰言尊卑備乃可制作以爲治正義故先王使上下前後尊卑分乃可制禮作樂以班於天下也如周公六年乃爲禮也】樂者聖人之所樂也【正義此樂施章第三叚後也誤在此閼淫之後又用此章廣爲象其徳故云聖人之所以觀徳也】而可以善民心其感人深其風移俗易故先王著其敎焉【集解鄭元曰謂立司樂以下使敎國子也】夫人有血气心知之性【正義此第五章

名樂言明樂歸趣之事中有三叚一言人心隨王之樂也二眀前王制正樂化民也三言邪樂不可化民也前旣以施人人必應之言其歸趣也此言人心隨王之樂也夫人不生則已旣已生必有血气心知之性也】而無哀樂喜怒之常【正義性合五常之行有喜怒哀樂之分但其發無常時隨外境所觸故亦無常也】應感起物而動【正義解所有四事之由也緣外物來感心心觸感來起動應之故有上四事也】然後心術形焉【集解鄭元曰言在所以感之也術所由也形猶見也】是故志微焦殺之音作而民思憂【集解鄭元曰志微意細也吳公子札曰其細已甚正義殺音所界反又色例反思音先利反此以下皆言心樂感而應見外事也若人君叢脞情志細劣其樂音焦戚殺急不舒緩也音旣局促故民應之而憂也】嘽緩慢易繁文簡節之音作而民康樂【集解鄭元曰簡節少易也正義嘽昌單反易以豉反樂音洛嘽綽也緩和也慢疏也繁文多也康和樂安也言人君道徳綽和疏易則樂音多文采與節奏簡略而下民所以安】粗厲猛起奮末廣賁之音作而民剛毅【集解王肅曰粗厲亢厲猛起發揚奮末浸疾廣賁廣大之也正義粗音麄賁房粉反又音墳粗略也厲嚴也猛剛起動也末支體也廣大也賁气充也言人君若性麄嚴剛動而四支奮躍則樂充大民應之所以剛毅也】廉直經正莊誠之音作而民肅敬【集解孫炎曰經法也索隱經今禮本作勁正義經音勁言人君廉直勁而剛正則樂音矜嚴而誠信故民應之所以肅敬也】寛裕肉好順成和動之音作而民慈愛【集解王肅曰肉好言音之洪美正義肉仁救反好火到反肉肥也謂音如肉之肥言人君寛容肥好則樂音順成而和動故民應之所以慈愛也】流辟邪散狄成滌濫之音作而民淫亂【集解王肅曰狄成言成而似夷狄之音也滌放蕩濫僭差也正義辟疋亦反邪音斜狄音惕狄滌皆往來疾速也往來速而成故云狄成往來疾而僭濫故云滌濫也言君上流淫縦僻回邪放散則樂音有往來速疾僭差之響故民應之而淫亂也心本無此六事由隨樂而起也】是故先王本之情性【正義此樂言章第二叚也前言民隨樂變此言先王制正樂化民也言聖人制樂必本人之性情也】稽之度數制之禮義【正義稽考也制樂又考天地度數爲之如律呂應十二月八音應八風之屬也】合生气之和道五常之行【集解鄭元曰生气陰陽也五常五行也正義道音導行胡孟反合應也】使之陽而不散陰而不密【集解鄭元曰密之言閉也正義陽謂稟陽气多人也陽气舒散人稟陽多則奢陰气閉密人稟陰多則縝宻今以樂通二者之性皆使中和故陽者不散陰者不密也】剛气不怒柔气不懾【集解鄭元曰懾猶恐懼也正義懾之渉反懼也性剛者好怒柔者好懼今以樂和使各得其所不至怒懼也】四暢交於中而發作於外【正義四陰陽剛柔也暢通也交防也中心也今以樂調和四事通暢交互扵中心而行用舉動發於外不至散密怒懾者也】皆安其位而不相奪也【正義此結樂爲夲情性之事也閉陽開陰抑剛引柔悉使中庸故天下安其位無復相侵奪之也】然後立之學等【集解鄭元曰等差也各用其材之差學之也正義前用樂陶情和暢然後乃以樂語樂舞二事敎之民各隨已性才等差而學之以備分也】廣其節奏省其文采【集解鄭元曰廣增習之也省猶審習之也文采謂節奏合也】以防徳厚也【集解鄭元曰防猶度也王肅曰防法也法其徳厚薄也】類小大之稱【集解孫炎曰作樂器大小稱十二律索隱類今禮作律】比終始之序【集解鄭元曰始於宮終於羽】以象事行【集解鄭元曰宮爲君商爲臣】使親疎貴賤長幼男女之理皆形見於樂【正義此結本人之情以下緣本而敎親疏以下之理悉章著樂功使聞者皆知而見輯睦情也】故曰樂觀其深矣【正義此引古語證觀感人之深矣】土敝則艸木不長水煩則魚鼈不大【正義此樂言章第三叚言邪樂不可化民將言邪樂之由故此前以天地爲譬此以地爲譬也敝猶勞熟煩猶數攪動也土過勞熟水過撓動則艸木魚鱉不長大也】气衰則生物不育【正義此以天譬也气者天時气也气若衰微則生物不復成遂也】世亂則禮廢而樂淫【正義此合譬也世謂時世亂其禮不備樂不節故流淫過度水土勞敝則艸木魚鱉不長大如時世濁亂之禮樂不可爲化矣】是故其聲哀而不莊樂而不安【正義樂音洛此證樂淫之事也淫樂則聲哀而無莊故𨿽奏以自樂必致傾危非自安之道故云樂而不安若闗雎樂而不淫哀而不傷則是有莊敬而安者也】慢易以犯節【正義易以防反言無莊敬慢易也無節奏故云犯節也卽是哀而不莊也】流湎以忘本【正義湎音沔靡靡無窮失於終止故言忘本卽樂而不安之義也】廣則容姦【正義言淫慝禮樂聲無節也廣聲緩也容捨也其聲緩者則含容姦僞也】狹則思欲【集解王肅曰其音廣大則容姦僞其狹者則使人思利欲也正義狹聲急也其聲急者則思欲攻之也】感滌蕩之气而滅平和之徳【正義感動也言此惡樂動善人滌蕩之善气使失其所而滅善人平和之徳也】是以君子賤之也【正義君子用樂調和是故賤於動滅平和之气也】凡姦聲感人而逆气應之【正義此第六章

名樂象也本第八失次也眀人君作樂則天地必法象應之中有五叚一眀淫樂正樂俱能成像二明君子所從正樂三明邪正皆有本非可假僞四證第三叚有本不僞之由五明禮樂之用前有證故眀其用別也今此眀淫正二樂俱防成像故先言淫樂爲習應人事也言君奏姦聲之樂以感動人民則天地應之而生逆亂之气也】逆气成像【集解鄭元曰成像謂人樂習之也】而淫樂興焉【正義興生也若逆气流行於世而民又習之爲法故云成像旣習亂爲法故民之樂聲生於淫佚也】正聲感人而順气應之順气成像而和樂興焉【正義言順气流行民習成法故樂聲亦生於和也】倡和有應【正義倡音昌尙反和胡臥反君唱之天地和之民應之故云唱和有應也】回邪曲直各歸其分【正義分房問反此是有應也回邪不正也曲折也直不邪也言相應和表直影正表曲影邪各歸其分也】而萬物之理以類相動也【正義姦聲致慝正響招順是以天下萬物之理各隨君善惡以類而相動也】是故君子反情以和其志【集解鄭元曰反猶本也正義此樂象章第二叚也眀君子従正樂也君子人君也反猶本也民下所習旣従於君故君宜本情不使流宕以自安和其志也】比類以成其行【正義行胡孟反萬物之理以類相動故君子比扵正類以成已行也】姦聲亂色不畱聰眀淫樂廢禮不接於心術惰慢邪辟之气不設於身體【正義此以下皆反情性之類事也術道也旣本情和志又比類成行故姦聲亂色不畱視聼淫樂穢禮不與心道相接惰慢邪僻不設置已身也聲色是事故云聰眀而气無形故於身爲設也】使耳目鼻口心知百體皆由順正以行其義【正義百體謂身體百節旣不行姦亂已下諸事故防使諸行並由順正以行其徳美化其天下也不畱聰眀於姦聲亂色故耳目得順正也不用心術接淫慝禮樂故心知淂順正也不設身於邪僻故百體得順正也不言鼻口者嗜不一也亦因戒臭味順正也】然後發以聲音文以琴瑟【正義其身已正故然後乃可制樂爲化故用歌之音聲內發已之徳用琴瑟之響外發已之行歌者在上此是堂上之樂故前眀之也】動以干戚飾以羽旄従以簫管【正義又用干戚羽旄簫管従而播之絲竹在下此是堂下之樂故後眀之也】奮至徳之光動四气之和以著萬物之理【集解孫炎曰奮發也至徳之光天地之道也四气之和四時之化也著猶誠也】是故淸眀象天廣大象地終始象四時周旋象風雨【集解王肅曰淸眀廣大終始周旋皆樂之節奏容儀發動也正義歷解樂所以通天地言歌聲淸眀是象天气也廣大謂鐘鼔有形質是象地形也謂奏歌周而復始如四時循環也若樂六變九變謂舞人廻旋如風雨従天而下也】五【色】成文而不亂八風従律而不姦百度得數而有常【集解鄭元曰五色五行也八風従律應節至也百度百刻也言日月晝夜不失正也王肅曰至樂之極防使然耳】小大相成【正義大小謂日晦小大相通以成嵗也賀瑒云十二月律互爲宮羽而相成也】終始相生【正義歲月終而更始也賀瑒云五行宮商疊相爲終始也】倡和淸濁代相爲經【集解鄭元曰淸謂賔至應鐘也濁謂黃鐘至仲呂也正義代更也經常也日月半嵗陰陽更相爲常也卽還相爲宮也】故樂行而倫淸【集解鄭元曰倫謂人道也正義謂上正樂之行也謂下事張本也卽樂行之事也由正樂旣行故人民之道淸也】耳目聰眀【正義不視聼姦亂故視聰聼眀】血气和平【正義口鼻心知百體皆由従正故血气和平】移風易俗天下皆寧【正義旣皆由従正以行其義故風移俗革天下陰陽皆安寧移是移徙之名易是攺易之稱也文王之國自有文王之風桀紂之邦亦有桀紂之風桀紂之後文王之風被於紂民易前之惡俗従今之善俗上行謂之風下習謂之俗】故曰樂者樂也【正義引舊語樂名廣證前事也前事邪正之樂𨿽異並是其人所樂故名曰樂也】君子樂得其道【正義𨿽其人所樂而名爲樂而人心不同故所樂有異有異而名通故皆名樂君子堯舜也道謂仁義故制樂亦仁義也】小人樂得其欲【正義小人桀紂也人欲邪淫也】以道制欲則樂而不亂【正義若君子在上小人在下君子樂用仁義以制小人之欲則天下安樂而不敢爲亂也】以欲忘道則惑而不樂【集解鄭元曰道謂仁義也欲謂邪淫也正義若小人在上君子在下則小人肆縦其欲忘正道而天下従化皆爲亂惑不得安樂】是故君子反情以和其志【正義若以道制欲則是君子以欲忘道則爲小人故君子之人本情修性以和其志不使逐欲忘道反情以至其行也】廣樂以成其敎【正義內本情和志而外又廣於樂以成其敎然後發以聲音以著萬物之理也】樂行而民鄕方【正義君上內和志行樂敎流行故民皆向君子之道卽仁義制欲者故樂行而倫淸以至天下安寧也】可以觀徳矣【集解鄭元曰方猶道也正義結樂使人知上之事故觀知其徳也】徳者性之端也【正義此樂象章第三叚眀邪正有本非可僞也徳得理也性之端本也言人稟性皆以得理爲本也】樂者徳之華也【正義得理於內樂爲外故云徳華也】金石絲竹樂之器也【正義歷解飾所湏也樂爲徳華若莫之防用故湏金石之器也】詩言其志也【正義前金石爲器湏用詩述申其志志在心不述不暢故用詩述之也】歌詠其聲也【正義若直述其志則無醖借之羙故又長言歌詠使聲音之美可得而聞之也】舞動其容也【正義若直詠歌未暢故又舉手蹈足以動其形容也】三者本乎心然後樂气従之【正義三者志聲容也樂气詩歌舞也君子前有三徳爲本乎心後乃詩歌舞可觀故云然後樂气従之也】是故情深而文眀【正義徳爲性本故曰情深也樂爲徳華故云文眀】气盛而化神【正義歌舞蹈樂气従之故雲气盛天下鹹寧故曰化神也】和順積中而英華發外惟樂不可以爲僞【集解鄭元曰三者本志也聲也容也言無此本於內則不能爲樂耳正義內外符合而無有虛假不可以爲僞也】樂者心之動也【正義此樂象章第四叚也眀證前第三叚樂本之事緣有前境可樂而心動應之故云樂者心之動也】聲者樂之象也【正義象法也樂舞無聲則不彰故聲爲樂之法也】文采節奏樂之飾也【正義若直有聲而無法度故湏文采節奏聲之儀飾也】君子動其本【正義本徳也心之動必應徳也】樂其象【正義徳行必應法也】然後治其飾【正義飾文采節奏也前動心有徳次行樂有法然後乃理其文飾也】是故先鼔以警戒【集解鄭元曰將奏樂先撃鼓以警戒眾也正義此引武王伐紂之事證前有徳後有飾也武王聖人是前有徳也而用此節奏是後有飾也先鼓者爲武王伐紂未戰之前鳴皮鼔以警戒使軍眾逆備也今作武王樂者未奏之前鳴皮鼔以人使預備具也是明志後有事也】三步以見方【集解鄭元曰將舞必先三舉足以見其舞之漸也王肅曰舞武樂三步爲一節者以見伐道也正義見胡練反三步足三步也見方謂方戰也武王伐紂未戰之前兵士樂奮其勇出軍陣前三步示勇气方將戰也今作樂象之纘列畢而儛者將欲儛先舉足三頓爲步以表方將儛之勢也】再始以著往【集解鄭元曰武舞再更始以眀伐紂時再往之正義著竹慮反再始謂兩過爲始也著眀也文王受命十一年而武王除喪軍至孟津觀兵曰紂未可伐也乃還師是一始也至十三年更興師伐之是再始也今舞武者前成列將欲舞而不儛是一始也去復更來是二過始眀象武王再往故云再始著往也】復亂以飾歸【集解鄭元曰謂鳴鐃而退眀以整歸徳也正義復者伏也飾音勑復亂者紂凶亂而安復之飾歸者武王伐紂勝鳴金鐃慗武而歸也以去奏皮鼔歸奏金鐃者皮文也金武也初示文徳使紂自攺之則不伐紂旣不攺因而用兵用兵旣竟故鳴金鐃而歸示用已竟也今奏武儛初皮鼔警眾末鳴鐃以歸象伐紂已竟也鐃鐙鐸也】奮疾而不防也【集解王肅曰舞𨿽奮疾而不失節若樹木得疾風而不拔正義謂舞形也奮迅疾速也防傾側也伐紂時士卒歡喜奮迅急速以尙威勢猛而不傾側也今武舞亦奮迅急而速不傾倒象】極幽而不隱【集解鄭元曰極幽謂歌也正義皆謂文采節奏也】獨樂其志不厭其道【集解王肅曰樂使仁人獨樂其志不厭倦其道也正義言武王諸將人各欣恱象武王有徳天下之志並無厭干戈君臣之道】備舉其道不私其欲【正義緣人人不厭故作樂者事事法之欲備舉武王之道耳非爲私情之所欲也】是以情見而義立【正義不厭武王之道其情旣見則不私其欲義亦立也】樂終而徳尊【正義爲樂之理旣終是象徳之事其徳亦尊顯也】君子以好善小人以息過【正義樂理周足象徳可尊以此教世何往而不可君子聞之則好善小人聞之則攺過也】故曰生民之道樂爲大焉【正義此引舊語結樂道之爲大】君子曰禮樂不可以斯湏去身【正義此第十章

名爲樂化章第十以化民故次賓牟賈成第十也其章中皆言樂陶化爲善也凡四叚一眀人生禮樂恆與已俱也二眀禮樂不可偏用各有一失也三眀聖人制禮作樂之由也四眀聖人制禮作樂天下服従此初叚人生禮樂恆與已俱也恆故能化化故在前也引君子之言以張本也斯湏俄頃也失之者死故俄頃不可去身者也】致樂以治心【集解鄭元曰致猶深審也樂由中出故治心也】則易直子諒之心油然生矣【集解王肅曰易平易直正直子諒愛信也鄭元曰油新生好貌】易直子諒之心生則樂樂則安安則久久則天天則神天則不言而信神則不怒而威【集解鄭元曰若善心生則寡扵利欲寡於利欲則樂矣志明行成不言而見信如天也不怒而見畏如神也】致樂以治心者也【正義結所由也有威信由於深審樂以治心之故】致禮以治躬者也【正義前眀樂治心今眀禮檢迹若深審於禮以治身則莊敬也鄭元云禮自外作故治身也】治躬則莊敬莊敬則嚴威【集解鄭元曰禮自外作故治身也正義旣身莊敬儼然人望而畏之是威嚴也治內難見發眀樂句多治外易觀發眀禮句少而又結也】心中斯湏不和不樂而鄙詐之心入之矣【集解鄭元曰謂利欲生也】外貌斯湏不莊不敬而慢易之心入之矣【集解鄭元曰易輕易也】故樂也者動於內者也禮也者動於外者也樂極和禮極順內和而外順則民瞻其顏色而弗與爭也望其容貌而民不生易慢焉徳煇動乎內而民莫不承聼理髮乎外而民莫不承順【集解鄭元曰徳煇顏色潤澤也理容貌進止也孫炎曰徳煇眀惠也理言行也】故曰知禮樂之道舉而錯之天下無難矣【正義錯七故反引舊證民莫不承聼莫不承順也聖王有詳審極致禮樂之道舉而措之於天下天下悉従無難爲之事也】樂也者動於內者也禮也者動於外者也【正義此樂化章第二叚也眀禮樂不可偏用各有一失旣方眀所失故前更言其所發外內不同也動亦感觸】故禮主其謙【集解鄭元曰人所倦也王肅曰自謙損也】樂主其盈【集解鄭元曰人所歡也王肅曰充气志也】禮謙而進以進爲文【集解鄭元曰進者謂自勉彊也文猶美也善也王肅曰禮自減損所以進徳修業也】樂盈而反以反爲文【集解鄭元曰反謂自抑止也王肅曰樂充气志而反本也】禮謙而不進則銷樂盈而不反則放【集解鄭元曰放淫於聲樂不止也】故禮有報【集解孫炎曰報謂禮尙往來以勸進之王肅曰禮自減損而以進爲報也】而樂有反【集解孫炎曰反謂曲終還更始】禮得其報則樂樂得其反則安禮之報樂之反其義一也【集解鄭元曰俱起立於中不銷不放】夫樂者樂也人情之所不防免也【正義此樂化章第三叚也眀聖人所以制樂由人樂於歌舞故聖人制樂以和樂之故云樂者樂也但懽樂是人所貪貪不防自止故云人情也】樂必發諸聲音形於動靜人道也【集解鄭元曰人道人之所爲也】聲音動靜性術之變盡於此矣【集解鄭元曰不可過】故人不無樂樂不防無形【集解鄭元曰形聲音動靜也】形而不爲道不無亂先王惡其亂故制雅頌之聲以道之使其聲足以樂而不流使其文足以綸而不息【集解鄭元曰文篇辭也息銷也】使其曲直繁省廉肉節奏【集解鄭元曰曲直歌之曲折繁省廉肉聲之洪殺也】足以感動人之善心而已矣不使放心邪气得接焉是先王立樂之方也【集解鄭元曰方道也】是故樂在宗廟之中君臣上下同聼之則莫不和敬在族長鄕裏之中長防同聼之則莫不和順在閨門之內父子兄弟同聼之則莫不和親故樂者審一以定和比物以飾節節奏合以成文【集解鄭元曰審一審其人聲也比物謂雜金革土匏之屬以成文五聲八音克諧相應和也】所以合和父子君臣附親萬民也是先王立樂之方也故聼其雅頌之聲志意得廣焉【正義前云先王制之聲音形於動靜故此證其事也此是發於聲音也民聼正聲得益盛徳之羙志意得廣大也】執其干戚習其俯仰詘信容貌得莊焉行其綴兆【集解鄭元曰綴表也所以表行列也】要其節奏【集解鄭元曰要猶防也】行列得正焉進退得齊焉故樂者天地之齊中和之紀【集解鄭元曰紀總要之名】人情之所不防免也夫樂者先王之所以飾喜也【正義此樂化章第四叚也眀樂惟聖人在上者制作天下乃服也若內有喜則外歌舞以飾之故云王以樂飾喜也】軍旅鈇者先王之所以飾怒也故先王之喜怒皆得其齊矣喜則天下和之怒則暴亂者畏之先王之道禮樂可謂盛矣魏文侯問於子夏曰【正義此章第八名文侯問也文侯故晉大夫畢萬之後見子夏而問於樂也】吾端冕而聼古樂【集解鄭元曰端衣也古樂先王之正樂正義此文侯問事也端冕謂冕凡冕服其制正幅袂二尺二寸故稱端也著冕衣與端同色故曰端冕聼古樂也此當是廟中聼樂冕祭服也】則惟恐臥聼鄭衛之音則不知倦敢問古樂之如彼何也新樂之如此何也子夏答曰今夫古樂進旅而退旅【集解鄭元曰旅猶俱也俱進俱退言其齊一也正義子夏之答凡有三初則舉古禮次新樂以酧問意又因更別說以誘引文侯欲使更問也此是答述古樂之情旅眾也】和正以廣【集解鄭元曰無姦聲也】匏笙簧合守拊鼔【集解鄭元曰合皆也皆眾皆待撃鼔乃作也拊者以韋爲表裝之以糠也正義拊音數武反拊一名相亦奏古笙樂也琴也匏瓠屬也四十六簧笙十九至十三簧也簧施扵匏笙之管端者也合防也守待也拊者皮爲之以糠實如革囊也用手撫之鼔也言奏匏笙簧之時若欲令堂上作樂則撫拊堂上樂工聞撫拊乃歌也若欲令堂下作樂則撃鼔堂下樂工聞鼔乃吹管播樂也言匏笙簧皆待拊爲節故言防守拊鼔也】始奏以文止亂以武【集解鄭元曰文謂鼔武謂金也】治亂以相訊疾以雅【集解孫炎曰整其亂行節之以相赴敵迅疾趍之以雅鄭元曰相卽拊也亦以節樂雅亦樂器名狀如漆筩中有椎】君子於是語於是道古修身及家平均天下此古樂之發也今夫新樂進俯退俯【集解鄭元曰俯猶曲也言不齊一也正義此第二述雜樂也俯曲也新樂行列不齊而進退曲也】姦聲以淫溺而不止【集解王肅曰姦聲淫使人溺而不防自止】及優侏儒【集解王肅曰俳優短人也】獶雜子女不知父子【集解鄭元曰獶獼猴也言舞者如獼猴戲亂男女尊卑也】樂終不可以語不可以道古此新樂之發也【正義此結新樂答也】今君之所問者樂也所好者音也【正義此第三別誘引文侯更問前故說此句言文侯所問乃是樂而好鏗鏘之音非律呂克諧之正樂也】夫樂之與音相近而不同【集解鄭元曰鏗鎗之類皆爲音應律乃爲樂】文侯曰敢問如何【集解鄭元曰欲知音樂異意】子夏答曰夫古者天地順而四時當【正義當丁浪反此答古樂之由也天地四時當聖人在上故也】民有徳而五穀昌疾疢不作而無襖祥此之謂大當【集解鄭元曰當謂不失其所也】然後聖人作爲父子君臣以爲之紀綱紀綱旣正天下大定天下大定然後正六律和五聲歌詩頌此之謂徳音徳音之謂樂詩曰莫其徳音其徳克眀克眀克類克長克君王此大邦克順克俾【集解鄭元曰徳正應和曰莫照臨四方曰眀勤施無私曰類敎誨不倦曰長慶賞刑威曰君慈和徧服曰順俾當作比擇善而之曰比】俾於文王其徳靡悔旣受帝社施於孫子此之謂也【集解鄭元曰施延也言文王之徳皆如此故受天福延及後世也】今君之所好者其溺音與【集解鄭元曰言無文王之徳則所好非樂】文侯曰敢問溺音者何出也子夏答曰鄭音好濫淫志【集解鄭元曰濫濫竊姦聲也正義子夏曆述四國之所由以答文侯也】宋音燕女溺志【集解王肅曰燕歡恱】衞音趣數煩志【集解孫炎曰趣數音促速而數變化鄭元曰煩勞也】齊音驁辟驕志四者皆淫於色而害於徳是以祭祀不用也【集解鄭元曰言四國出此溺音】詩曰肅雍和鳴先祖是聼夫肅肅敬也雍雍和也夫敬以和何事不行【集解鄭元曰古者樂敬且和故無事而不用溺音無所施】爲人君者謹其所好惡而已矣君好之則臣爲之上行之則民之詩曰誘民孔易此之謂也【集解鄭元曰誘進也孔甚也言民君之所好惡進之於善無難也】然後聖人作爲鞉鼔椌楬壎篪【集解鄭元曰椌楬謂柷敔正義壎以土爲之大如鵞子形似錘吹之爲聲篪以竹爲之六孔一孔上出名翹橫吹之今之橫笛是也詩云伯氏吹壎仲氏吹篪是也】此六者徳音之音也【集解鄭元曰六者爲本以其聲質】然後鐘磬竽瑟以和之干戚旄狄以舞之此所以祭先王之廟也所以獻醻酳酢也所以官序貴賤各得其宜也【集解鄭元曰官序貴賤謂尊卑樂器列數有差】此所以示後世有尊卑長防序也鐘聲鏗鏗以立號【集解鄭元曰號令所以警眾也王肅曰鐘聲髙故以之立號也】號以立橫【集解鄭元曰橫充也謂气作充滿】橫以立武君子聼鐘聲則思武臣石聲硜【集解王肅曰聲果勁】硜以立別【集解鄭元曰謂分眀於節義】別以致死君子聼磬聲則思死封疆之臣絲聲哀哀以立廉【集解鄭元曰廉亷隅】廉以立志君子聼琴瑟之聲則思志義之臣竹聲濫【集解王肅曰濫防諸音】濫以立防防以聚眾君子聼竽笙簫管之聲則思畜聚之臣鼔鼙之聲讙讙以立動動以進眾君子聼鼔鼙之聲則思將帥之臣【集解鄭元曰聞讙囂則人意動作也】君子之聼音非聼其鏗鎗而已也彼亦有所合之也【集解鄭元曰以聲合已意】賔牟賈侍坐於孔子【正義此第九章

名賓牟賈問者蓋孔子之問本爲牟賈而設故云牟賈問也】孔子與之言及樂曰夫武之備戒之已久何也【集解鄭元曰武周舞也備戒撃鼔警眾也義此孔子問牟賈及樂之事凡問有五此其一也備戒者謂將欲作樂前鳴鼔警戒使樂人各備容儀言初欲奏樂時旣已備戒使有節奏故今武儛者備戒已久疑其遲久故問之也】答曰病不得其眾也【集解鄭元曰病猶憂也以不得眾心爲憂憂其難正義牟賈答也亦有五而二答是三答非今答是也言武王伐紂時憂不得眾心故前鳴鼔戒眾久之乃出戰也故今舞者久久乃出象武王憂不得眾心故也】永嘆之淫液之何也【集解鄭元曰永嘆淫液歌遲之也正義此第二問也】答曰恐不逮事也【集解鄭元曰逮及也事戎事也正義此答亦是也言眾士望武王欲伐速恆恐不及戎事之機故有永嘆淫液之聲】發揚蹈厲之已蚤何也【集解王肅曰厲疾也備戒𨿽久至其發作又疾也正義第三問也發初也舉袂也蹈頓足蹋地厲顏色勃然如戰色也問樂舞何意發初揚袂又蹈頓足蹋地勃然作色何忽如此也】答曰及時事也【集解鄭元曰時至武事當施也王肅曰欲令之事各及時正義此答非也牟賈意言發揚蹈厲象武王一人意欲及時之事故早爲此者也鄭亦隨賈意注之也】武坐致右憲左何也【集解王肅曰右膝至地左膝去地也正義憲音軒第四問也坐跪也致至也軒起也問舞人何忽有時而跪也】答曰非武坐也【集解鄭元曰言武之事無坐也正義此笞亦非也牟賈言武奮之士不應有坐也】聲淫及商何也【集解王肅曰聲深淫貪商正義第五問也】答曰非武音也【集解王肅曰言武王不獲已爲天下除殘非貪商也正義此答又非也】子曰若非武音則何音也【正義孔子評其答武音不貪但不知其實解理空言其非反問也】答曰有司失其傳也【集解鄭元曰有司典樂者猶說也正義直緣反賈答言武王非有貪是有司傳之謬妄故有此矣】如非有司失其傳則武王之志荒矣【集解鄭元曰荒老耄也言典樂者失其說時人妄說也正義賈又云假令非者謬妄則是武王末年年志荒耄之時故有貪商之聲也】子曰惟丘之聞諸萇亦若吾子之言是也【集解鄭元曰萇周大夫索隱大戴禮云孔子適周訪禮扵老學樂於萇是也正義萇音直良反吾子牟賈也言我聞萇所言亦如賈今所言之也】賓牟賈起免席而請曰【正義免猶避也前所答四事五不被叩問今疑不知前答之是非故起所疑而問也】夫武之備戒之已久則旣聞命矣【集解孫炎曰聞命謂言是】敢問遲之遲而又久何也【集解鄭元曰遲之遲謂久立扵綴】子曰居吾語汝【集解鄭元曰居猶安坐也】夫樂者象成者也【集解王肅曰象成功而爲樂】總幹而山立【集解王肅曰總持幹楯山立不動】武王之事也【正義此下眀應象成之事也答所以遲也象武王伐紂持楯立以待諸侯至故云武王之事也】發揚蹈厲太公之志也【集解王肅曰志在鷹也正義答遲久已竟而牟賈前答發揚蹈厲以爲象武王欲及時事非也言此是太公志耳太公相武王伐紂志願武王之速得自奮其威勇以助之也】武亂皆坐周召之治也【集解王肅曰武亂武之治也皆坐以象安民無事也正義賈前答武坐非也因又爲之說言當伐紂時士卒行伍有亂者周召二公以治正之使其跪敬致右軒左以待處分故今八佾象闘時之亂挨相正之則俱跪跪乃更起以作行列象周召之事耳非武舞有坐之也】且夫武始而北出【集解鄭元曰始奏象觀兵盟津時也正義說五事旣竟而遲久之意未周故更廣其象成之事非答前五事故云且夫也始而北出者謂奏樂象武王觀兵孟津之時也王居鎬在南紂居朝歌在河北故儛者南來時楯向北尙象之也】再成而滅商【集解鄭元曰成猶奏也再奏象克殷時正義再成謂儛者再來奏時也儛者初始前一向北而不儛象武王前觀孟津不伐而反也至再往而向北遂奏成擊刺】三成而南【集解王肅曰誅紂已而南正義儛者第三奏往而轉向南象武王勝紂向南還鎬之時也】四成而南國是疆【集解王肅曰有南國以爲疆界正義儛者第四奏象周太平時南方荊蠻並來歸服爲周之疆界】五成而分陜周公左召公右【集解王肅曰分陜東西而治正義儛者至第五奏而東西中分之爲左右二部象周太平後周公召公分職爲左右二伯之時】六成復綴以崇天子【集解鄭元曰六奏象兵還振旅也復綴反位止也王肅曰以象尊崇天子】夾振之而四伐盛威於中國也【集解王肅曰振威武也四伐者伐四方與紂同惡者一撃一刺爲一伐也正義夾音古合反夾振謂武王與大將軍夾軍而奮鐸振動士卒也言當奏武樂時亦兩人執鐸夾之爲節之象也凡四伐到一止當伐紂時士卒皆四伐一止也故牧誓云今日之事不過四伐五伐是也故作武樂舞者亦以干戈伐之象也】分夾而進【集解徐廣曰一作遲】事蚤濟也【集解王肅曰分部而並進者欲事早成】久立於綴以待諸侯之至也【集解鄭元曰象武王伐紂待諸侯也】且夫女獨未聞牧野之語乎【集解鄭元曰欲語以作武樂之意正義今衛州所理汲懸卽牧野之地也更欲語牟賈奏武樂遲久之意其語卽下所陳是也】武王克殷反商【集解鄭元曰反當爲及謂至紂都也】未及下車【正義車戎車也軍法一車三人乘之步卒七十二牧云戎車三百兩則二萬二千五百人也】而封黃帝之後於薊封帝堯之後於祝【正義地理誌云平原郡祝阿縣也薊音計幽州縣是也】封帝舜之後於陳【正義陳州宛丘懸故陳城是也】下車而封夏后氏之後於【正義汴州雍丘縣故國】封殷之後於宋卦王子比干之墓【集解鄭元曰積土爲封封比干之墓崇賢也】釋箕子之囚使之行商容而復其位【集解徐廣曰周本紀曰命召公釋箕子之囚又曰表商容之閭】庶民弛政庶士倍祿【集解鄭元曰弛政去紂時苛役倍祿復其紂時薄者】濟河而西【正義濟渡也河黃河也武王伐紂事畢懷州河陽縣南渡河至洛州洛城而西歸鎬京也】馬散華山之陽【集解鄭元曰散猶放】而弗復乘牛散桃林之野【集解徐廣曰在農縣今曰桃丘】而不復服【正義示無復用服亦乘也桃林在華山之旁此二處並是牛馬放生地初伐就此取之今事竟歸之前處故尙書武成篇序云武王伐殷往伐歸獸是也】車甲弢【集解徐廣曰音韜】而藏之府庫而弗復用倒載干戈苞之以虎皮【集解鄭元曰包干戈以虎皮眀防以武服兵也】將率之士使爲諸侯名之曰建櫜【集解王肅曰所以防櫜弓矢而不用者將率之士力也故建以爲諸侯謂之建櫜也】然後天下知武王之不復用兵也散軍而郊射【集解鄭元曰郊射爲射宮扵郊也王肅曰郊有學宮可以習禮也】左射貍首右射騶虞而貫革之射息也【集解鄭元曰左東學右西學也貍首騶虞所歌爲節也貫革射穿甲革也】裨冕搢笏而虎賁之士稅劍也【集解鄭元曰裨冕衣裨衣而冠冕也裨衣衮之屬也搢插也】祀乎眀堂而民知孝【集解鄭元曰文王之廟爲眀堂】朝覲然後諸侯知所以臣耕籍【集解鄭元曰耕耤耤田也】然後諸侯知所以敬五者天下之大敎也食三老五更於太學【集解鄭元曰老更互言之耳皆老人更知三徳五事者也周名太學曰東膠】天子袒而割牲執醬而饋執爵而酳冕而總幹【集解鄭元曰冕而總幹在舞位】所以敎諸侯之悌也若此則周道四達禮樂交通則夫武之遲久不亦宜乎【集解鄭元曰言武遲久爲重禮樂也】子貢見師乙而問焉【集解鄭元曰師樂官也乙名也】曰賜聞聲歌各有宜也【集解鄭元曰气順性】如賜者宜何歌也師乙曰乙賤工也【集解鄭元曰樂人稱工也】何足以問所宜請誦其所聞而吾子自執焉【集解鄭元曰執猶處也】寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直淸廉而謙者宜歌風肆直而慈愛者【集解鄭元曰肆正也】宜歌商溫良而斷者宜歌齊夫歌者直已而陳徳【集解鄭元曰各因其徳歌所宜】動已而天地應焉四時和焉星辰理焉萬物育焉【集解鄭元曰育生也】故商者五帝之遺聲也商人志之故謂之商齊者三代之遺聲也齊人志之故謂之齊眀乎商之詩者臨事而屢斷【集解鄭元曰以其肆直】眀乎齊之詩者見利而讓也【集解鄭元曰以其溫良而防斷也】臨事而屢斷勇也見利而讓義也有勇有義非歌孰防保此故歌者上如抗下如隊曲如折止如稾木居中矩句中鉤累累乎殷如貫珠【集解鄭元曰言歌聲之著動人心之審而有此聲】故歌之爲言也長言之也【集解鄭元曰長言引其聲】說之故言之言之不足故長言之長言之不足故嗟嘆之嗟嘆之不足故不知手之舞之足之蹈之【集解鄭元曰手舞足蹈懽之至】子貢問樂【正義結此前事悉是答子貢問之事其樂記者公孫尼子次撰也爲樂記通天地貫人情辧政治故細解之以前劉向別錄篇次與鄭目錄同而樂記篇次又不依鄭目今此又篇次顚倒者以褚先生升降故今亂也今逐舊次第隨叚記之使後略知也以後文出褚意耳】凡音由於人心天之與人有以相通如景之象形響之應聲故爲善者天報之以福爲惡者天與之以殃其自然者也故舜彈五之琴歌南風之詩而天下治紂爲朝歌北鄙之音身死國亡舜之道何也紂之道何隘也夫南風之詩者生長之音也舜樂好之樂與天地同意得萬國之驩心故天下治也夫朝歌者不時也北者敗也鄙者陋也紂樂好之與萬國殊心諸侯不附百姓不親天下畔之故身死國亡而衛靈公之時【正義時衛都楚丘楚故城在宋州楚丘縣北三十里衛之楚丘邑也】將之晉至於濮水之上舎【正義括地誌云在曹州離狐縣界卽師延投處也】夜半時聞鼔琴聲問左右皆對曰不聞乃召師涓曰吾聞鼔琴音問左右皆不聞其狀似鬼神爲我聼而寫之師涓曰諾因端坐援琴聼而寫之眀日曰臣得之矣然未習也請宿習之靈公曰可因復宿眀日報曰習矣卽去之晉見晉平公平公置酒於施惠之臺【正義一本慶祁之堂左傳云虒祁之宮杜預云虒祁地名也在絳州西四十里臨汾水也】酒酣靈公曰今者來聞新聲請奏之平公曰可卽令師涓坐師曠旁援琴鼔之未終師曠撫而止之曰此亡國之聲也不可聼平公曰何道出師曠曰師延所作也與紂爲靡靡之樂武王伐紂師延東赱自投濮水之中故聞此聲必扵濮水之上先聞此聲者國削平公曰寡人所好者音也願遂聞之師涓鼓而終之平公曰音無此最悲乎師曠曰有平公曰可得聞乎師曠曰君徳義薄不可以聼之平公曰寡人所好者音也願聞之師曠不得已援琴而鼔之一奏之有元鶴二八集乎廊門再奏之延頸而鳴舒翼而舞平公大喜起而爲師曠壽反坐問曰音無此冣悲乎師曠曰有昔者黃帝以大合鬼神今君徳義薄不足以聼之聼之將敗平公曰寡人老矣所好者音也願遂聞之師曠不得已援琴而鼔之一奏之有白雲西北起再奏之大風至而雨隨之飛廊瓦左右皆奔赱平公恐懼伏於廊屋之間晉國大旱赤地三年聼者或吉或凶夫樂不可妄興也太史公曰夫上古眀王舉樂者非以娯心自樂快意恣欲將欲爲治也正敎者皆始於音音正而行正故音樂者所以動蕩血脈通流精神而和正心也故宮動脾而和正聖商動肺而和正義角動肝而和正仁徵動心而和正禮羽動腎而和正智故樂所以內輔正心而外異貴賤也上以事宗廟下以變化黎庶也琴長八尺一寸正度也大者爲宮而居中央君也商張右傍其餘大小相次不失其次序則君臣之位正矣故聞宮音使人溫舒而廣大聞商音使人方正而好義聞角音使人惻隱而愛人聞徴音使人樂善而好施聞羽音使人整齊而好禮夫禮由外入樂自內出故君子不可湏臾離禮湏臾離禮則暴慢之行窮外不可湏臾離樂湏臾離樂則姦邪之行窮內故樂音者君子之所養義也夫古者天子諸侯聽鐘聲未嘗離扵庭卿大夫聼琴瑟之音未甞離扵前所以養行義而防淫佚也夫淫佚生於無禮故聖王使人耳聞雅頌之音目覩威儀之禮足行恭敬之容口言仁義之道故君子終日言而邪辟無由入也

【索隱述贊曰樂之所興在乎防欲陶心暢志舞手蹈足舜曰簫韶融稱屬續審音知政觀風變俗端如貫珠淸同叩玉洋洋盈耳咸英余曲】

史記卷二十四

史記卷二十四考證

樂書○【臣照】按樂書謂楮先生補者亦出張守節正義今考太史公曰以下敍虞書以至秦二世見古樂之失自髙祖過沛至天馬來志漢樂之梗槪後載汲黯正直之言公孫謟防之語以結之以眀漢樂之所以不興當馬遷之時所應作之樂書如是止矣然則樂書未嘗不竟也後人復將樂記全寫入公孫語之下又取晉平公事不之談以附益之而馬遷之義始晦矣今別而出之

樂者音之所由生也正義合音乃成樂是樂由音而生諸樂生起所由之生也○文似有誤宜云諸樂生起之所由也

其聲麤以厲正義心隨怒而發揚故無輟硋○今禮記疏作輒礙又以發揚無輒礙爲喜心所感

是故先王愼所以感之正義六事隨見而動非闗本性先王聖人在上制正禮以防之○先王二字衍

凡音者生於人心者也正義自人心生而靜至王道偹矣爲一重○心字衍宜云自人生而靜

則是物至而人化物也集解鄭元曰隨物變化○今鄭注禮記無此語

和故百物不失正義樂與天地同和生成性萬物○性字衍

欣喜驩愛樂之容也正義賀瑒云八音克諧使物欣喜○禮記疏引賀瑒云使物歡欣

干戚之舞非偹樂也正義干戚周武也○周武疑武舞二字之誤

夔始作樂以賞諸侯集解鄭元曰防欲舜與天下之君共此樂○今鄭注無此語

敎者民之寒暑也敎不時則傷世事者民之風雨也事不節則無功○衛湜禮記集說引張守節曰樂以气和民心如天地寒暑以气生化故謂樂爲民之寒暑也風雨之事謂之禮也禮以形敎故曰事也天地之以風雨奮潤萬物猶以禮安治萬民故謂禮爲民之風雨也與今本史記正義不同

禮樂見天地之情○監本作順天地之誠【臣照】按樂記作禮樂見天地之情正義云見胡練反又云見地之情見天之情可知古本亦作見天地之情也今依樂記攺正

胎生者不防集解鄭元曰肉敗曰防○鄭注樂記曰內敗曰防陸氏釋文云內乃對反或作骨肉之肉者誤則唐時本亦有作肉者矣然究是內字

樂者非謂黃鐘大呂歌幹揚也集解鄭元曰揚鉞也○今鄭注樂記無此語

然後可以有制於天下也集解鄭元曰言尊卑偹乃可制作以爲治○鄭注樂記作可以爲治法

而鄙詐之心入之矣集解鄭元曰謂利欲生也○鄭注樂記云鄙詐是貪多利僞生

彼亦有所合之也集解鄭元曰以聲合已意○鄭注樂記云以聲合成已之志

肆直而慈愛者集解鄭元曰肆正也○今鄭注樂記無此語

累累乎殷如貫珠集解鄭元曰言歌聲之著動人心之審而有此聲○鄭注樂記作如有此事

而衞靈公之時正義時衞都楚邱楚故城在宋州楚邱縣北三十里○楚邱下楚字衍

史記卷二十四考證

欽定四庫全書

史記卷二十五

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

律書第三

王者制事立法物度軌則壹稟於六律【索隱案律有十二陽六爲律黃鐘太簇姑洗蕤賔夷則無射陰六爲呂大呂夾鐘中呂林鐘南呂應鐘是也名曰律者釋名云律述也所以述陽也律曆志云呂旅陽宣气也案古律用竹又用玉漢末以銅爲之呂亦稱閒故有六律六閒之說元閒大呂二閒夾鐘是也漢京房知五音六律之數十二律之變至六十猶八卦之變爲六十四卦也故中呂上生執始執始下生去滅上下相生終於南事而六十律畢】六律爲萬事根本焉【索隱律曆志云夫推歷生律制器規圜矩方權重衡平凖防嘉量探賾索隠鉤深致遠莫不用焉是萬事之根本也】其於兵械尢所重【索隠易稱師出以律是於兵械尢重也正義內成曰器外成曰械械謂弓矢殳矛戈防劉伯莊云吹律審聲聽樂知政師曠審歌知晉楚之彊弱故云兵家尢所重】故云望敵知吉凶【索隠凡敵陣之上皆有气色气彊則聲彊聲彊則其眾勁律者所以通气故知吉凶也正義凡兩軍相敵上皆有雲气及日暈天官書云暈等力鈞厚長大有勝薄短小無勝故望雲气知勝負彊弱引舊語乃曰故云】聞聲效勝負【正義周禮云太史執同律以聽軍聲而詔其吉凶左傳云師曠知南風之不競卽其類】百王不易之道也武王伐紂吹律聽聲【索隠其事當有所出今則未詳】推孟春以至於季冬殺气相幷【正義人君暴虐酷急卽常寒應寒生北方乃殺气也武王伐紂吹律從春至冬殺气相並律亦應之故洪範咎徴云急常寒苦是也】而音尙宮【正義兵書云夫戰大師吹律合商則戰勝軍士彊角則軍擾多變失士心宮則軍和士卒同心徴則將急數怒軍士勞羽則兵弱少威焉】同聲相從物之自然何足怪哉兵者聖人所以討彊暴平亂世夷險阻救危殆自含血戴角之獸見犯則校而況於人懷好惡喜怒之气喜則愛心生怒則毒螫加【正義螫音釋】情性之理也昔黃帝有涿鹿之戰以定火災【集觧文頴曰神農子孫暴虐黃帝伐之故以定火災】顓頊有共工之陳以平水害【集解文頴曰共工主水官也少昊氏衰秉政作虐故顓頊伐之本主水官因爲水行也】成湯有南巢之伐以殄夏亂【正義南巢今廬州巢縣是也淮南子云湯伐桀放之歷山與末喜同舟浮江奔南巢之山而死按巢卽山名古巢伯之國雲南巢者在中國之南也】遞興遞廢勝者用事所受於天也自是之後名士疊興晉用咎犯【正義狐偃也咎季也又云胥臣也】而齊用王子【索隱徐廣云子成父】吳用孫武申眀軍約賞罰必信卒伯諸侯兼列邦土𨿽不及三代之誥誓然身寵君尊當世顯可不謂榮焉豈與世儒闇於大較【索隠大較大法也淳於髠曰車不較則不勝其任是也較音角】不權輕重猥云徳化不當用兵大至窘辱失守【索隠徐廣云如宋襄公是也】小乃侵犯削弱遂執不移等哉故敎笞不可廢於家刑罰不可捐於國誅伐不可偃於天下用之有巧拙行之有逆順耳夏桀殷紂手搏豺狼足追四馬勇非微也百戰克勝諸侯懾服權非輕也秦二世宿軍無用之地【索隠謂常擁兵郊野之外也正義謂三十萬備北闕五十萬守五嶺也云連兵於邊陲卽是宿軍無用之地也】連兵於邊陲力非弱也結怨匈奴絓禍於越【正義絓朝卦反顧野王云絓者所礙】勢非寡也及其威盡勢極閭巷之人爲敵國咎生窮武之不知足甘得之心不息也髙祖有天下三邊外畔大國之王𨿽稱蕃輔臣節未盡會髙祖厭苦軍事亦有蕭張之謀故偃武一休息羈縻不備歷至孝文卽位將軍陳武等議曰南越朝鮮【正義潮仙二音髙驪平壤城夲漢樂浪郡王險城卽古朝鮮地時朝鮮王滿據之也】自全秦時內屬爲臣子後且擁兵阻阸選蠕觀望【集解阸音戹賣反選音思兗反蠕音而兗反索隠蠕音軟選蠕謂動身欲有進取之狀也】髙祖時天下新定人民小安未可復興兵今陛下仁惠撫百姓恩澤加海內宜及士民樂用徵討逆黨以一封疆孝文曰朕能任衣冠【正義朕音而禁反】念不到此會呂氏之亂功臣宗室共不羞恥誤居正位常戰戰栗栗恐事之不終且兵凶器𨿽克所願動亦耗病謂百姓遠方何又先帝知勞民不可煩故不以爲意朕豈自謂能今匈奴內侵軍吏無功邊民父子荷兵日久【正義荷音何我反】朕常爲動心傷痛無日忘之今未能銷距願且堅邊設結和通使休寧北陲爲功多矣且無議軍故百姓無內外之繇得息肩於田畝天下殷富粟至十餘錢鳴雞吠狗煙火萬里可謂和樂者乎

太史公曰文帝時會天下新去湯火【索隱謂秦亂楚漢交兵之時如遺墜湯火卽書云民墜塗炭也】人民樂業因其欲然能不擾亂故百姓遂安自年六七十翁亦未嘗至市井遊敖嬉戲如小兒狀孔子所謂有徳君子者邪【索隠論語曰善人爲邦百年亦可以勝殘去殺也】書曰七正二十八捨【索隠七正者日月五星也七者可以正天時又孔安國曰七正日月五星各異政二十八捨卽二十八宿之所捨也捨止也宿次也言日月五星運行或捨於二十八次之分也】律曆天所以通五行八正之气【索隠八正謂八節之气以應八方之風】天所以成孰萬物也捨者日月所捨舎者舒气也不周風居西北主殺生東壁居不周風東主辟生气【索隠辟音辟】而東之至於營室【索隠定星也定中而可作室故曰營室正義天官書云營室爲淸廟曰離宮閣道是有宮室象此言主營胎陽气而產之二說不同】營室者主營胎【集觧徐廣曰一作含】陽气而產之東至於危危垝也【索隠垝音鬼毀反】言陽气之危垝故曰危十月也律中應鐘【正義應乙證反白虎通云應者應也言萬物應陽而動下藏也漢初依秦以十月爲嵗首故起應鐘】應鐘者陽气之應不用事也其於十二子爲亥亥者該也【索隠律曆志云該閡於亥正義孟康云閡藏塞也陰雜陽气藏塞爲萬物作種也】言陽气藏於下故該也廣莫風居北方廣莫者言陽气在下陰莫陽廣大也故曰廣莫東至於虛虛者能實能虛言陽气冬則宛藏於虛【正義宛音蘊】日冬至則一陰下藏一陽上舒故曰虛東至於須女【索隠婺女名也】言萬物變動其所陰陽气未相離尙相如胥也故曰須女十一月也律中黃鐘【正義白虎通云黃中和之气言陽气於黃泉之下動飬萬物也】黃鐘者陽气踵黃泉而出也其於十二子爲子子者滋也滋者言萬物滋於下也其於十母爲壬癸壬之爲言任也言陽气任養萬物於下也癸之爲言揆也言萬物可揆度故曰癸東至牽牛牽牛者言陽气牽引萬物出之也牛者冒也言地𨿽凍能冒而生也牛者耕植種萬物也東至於建星建星者建諸生也十二月律中大呂大呂者其於十二子爲醜丑者紐也言陽气在上未降萬物厄紐未敢出條風居東北主出萬物條之言條治萬物而出之故曰條風南至於箕箕者言萬物根棋【集觧徐廣曰一作橫】故曰箕正月也律中泰簇【正義簇音千豆反白虎通云泰者大也簇者湊也言萬物始大湊地而出之也】泰簇者言萬物簇生也故曰泰簇其於十二子爲寅【索隠音以眞反】寅言萬物始生螾然也【索隠螾音引又音愼】故曰寅南至於尾言萬物始生如尾也南至於心言萬物始生有華心也【集觧徐廣曰一作莖】南至於房房者言萬物門戶也至於門則出矣明庶風居東方眀庻者明眾物盡出也二月也律中夾鐘【正義白虎通云夾孚甲也言萬物孚甲種類分也】夾鐘者言陰陽相夾厠也其於十二子爲卯卯之爲言茂也言萬物茂也其於十母爲甲乙甲者言萬物剖符甲而出也【集觧符音孚索隠符甲猶孚甲也】乙者言萬物生軋軋也南至於氐【正義氐音丁禮反】氐者言萬物皆至也南至於亢亢者言萬物亢見也南至於角角者言萬物皆有枝格如角也三月也律中姑洗【正義姑音沽洗音先典反白虎通云姑者故也洗者鮮也言萬物去故就新莫不鮮明也】姑洗者言萬物洗生其於十二子爲辰辰者言萬物之蜄也【集觧蜄音之愼反索隠蜄音振或作娠同音律曆志云振羨於辰】淸眀風居東南維主風吹萬物而西之軫軫者言萬物益大而軫軫然西至於翼翼者言萬物皆有羽翼也四月也律中中呂【正義中音仲白虎通云言陽气將極中充大也故復中言之也】中呂者言萬物盡旅而西行也其於十二子爲己已者言陽气之已盡也西至於七星七星者陽數成於七故曰七星西至於張張者言萬物皆張也西至於注【索隠注音丁救反注咮也天官書云柳爲鳥咮則注柳星也】注者言萬物之始衰陽气下注故曰注五月也律中蕤賔【正義蕤音仁佳反白虎通云蕤者下也賔者敬也言陽气上極陰始賔敬之也】蕤賔者言陰气幼少故曰蕤痿陽不用事故曰賔景風居南方景者言陽气道竟故曰景風其於十二子爲午午者陰陽交故曰午【索隠律曆志云咢布於午也】其於十母爲丙丁丙者言陽道著明故曰丙丁者言萬物之丁壯也故曰丁西至於弧弧者言萬物之吳落【集觧徐廣曰吳一作柔】且就死也西至於狼狼者言萬物可度量斷萬物故曰狼涼風居西南維主地地者沈奪萬物气也【正義沈一作洗】六月也律中林鐘【正義白虎通雲林者眾也言萬物成熟種類多也】林鐘者言萬物就死气林林然其於十二子爲未未者言萬物皆成有滋味也【索隠律曆志昧薆於未其意殊】北至於罰罰者言萬物气奪可伐也北至於參【正義音所林反】參言萬物可參也故曰參七月也律中夷則【正義白虎通云夷傷也則法也言萬物始傷被刑法也】夷則言陰【集觧徐廣曰一作陽】气之賊【集觧徐廣曰一作則】萬物也其於十二子爲申申者言陰用事申賊萬物【集觧徐廣曰一作則索隠律曆志物堅於申也】故曰申北至於濁【索隠按爾雅云濁謂之畢】濁者觸也言萬物皆觸死也故曰濁北至於畱【索隠畱卽昴也毛傳亦以畱爲昴】畱者言陽气之稽畱也故曰畱八月也律中南呂【正義白虎通雲南任也言陽气尙任包大生薺麥也】南呂者言陽气之旅入藏也其於十二子爲酉酉者萬物之老也【索隠律曆志畱熟於酉也】故曰酉閶闔風居西方閶者倡也闔者藏也言陽气道萬物闔黃泉也其於十母爲庚辛庚者言陰气庚萬物故曰庚辛者言萬物之辛生故曰辛北至於胃胃者言陽气就藏皆胃胃也北至於婁婁者呼萬物且內之也北至於奎【集觧徐廣曰一作防索隠天官書奎爲溝瀆婁爲聚眾胃爲天倉今此說異及六律十母又與漢書不同各是異家之說也】奎者主毒螫殺萬物也奎而藏之九月也律中無射【正義音亦白虎通云射終也言萬物隨陽而終當復隨陰而起無有終已此說六呂十干十二支與漢書不同】無射者陰气盛用事陽气無餘也故曰無射其於十二子爲戍戍者言萬物盡滅故曰戍【索隠律曆志畢入於戍也】

律數

九九八十一以爲宮

三分去一五十四以爲徴

三分益一七十二以爲商

三分去一四十八以爲羽

三分益一六十四以爲角

黃鐘長八寸十分一宮【索隠案上文云律九九八十一故雲長八寸十分一而漢書云黃鐘長九寸者九分之寸也劉歆鄭元等皆以長九寸卽十分之寸不依此法也雲宮者黃鐘爲律之首宮爲五音之長十一月以黃鐘爲宮則聲得其正舊本多作七分蓋誤也】

大呂長七寸五分三分一【索隠謂十一月以黃鐘爲宮五行相次大呂爲商者大呂所以助陽宣化】

太簇長七寸七分二角

夾鐘長六寸一分三分一

姑洗長六寸七分四羽【索隠亦以金生水故也】

仲呂長五寸九分三分二徴

防賔長五寸六分三分一

林鐘長五寸七分四角【索隠水生木故以爲角不用防賔者以陰气起陽不用事故去也】

夷則長五寸四分三分二商

南呂長四寸七分八徵

無射長四寸四分三分二

應鐘長四寸二分三分二羽

生鐘分【索隠此算術生鐘律之法也正義分音扶問反】

子一分【索隠自此已下十一辰皆以三乘之爲黃鐘積實之數也】醜三分二【索隠案子律黃鐘長九寸林鐘爲衡衡長六寸以九比六三分少一故云醜三分二卽是黃鐘三分去一下生林鐘數也】寅九分八【索隠十二律以黃鐘爲主黃鐘長九寸太簇長八寸圍八分寅九分八卽是林鐘三分益一上生太簇之義也正義孟康云元气始起於子未分之時天地人混合爲一故子數獨一漢書律曆志云太極元气函三爲一行於十二辰始動於子參之於醜得三又參於寅得九又參之於卯得二十七又參之於辰得八十一又參之扵已得二百四十三又參之於午得七百二十九又參之於未得二千一百八十七又參之於申得六千五百六十一又參之於酉得萬九千六百八十三又參之扵戍得五萬九千四十九又參之扵亥得十七萬七千一百四十七此陰陽合徳气鐘於子化生萬物者也然丑三分二寅九分八者並是分之餘數而漢書不說也】卯二十七分十六【索隠此以丑三乘寅寅三乘卯得二十七南呂爲卯衡長五寸三分寸之一以三約二十七得九卽黃鐘之本數又以三約十六得五縣三分之一卽南呂之長故云卯二十七分十六亦是太簇三分去一下生南呂之義已下八辰並凖此然丑三分二寅九分八者皆分之餘數也】辰八十一分六十四巳二百四十三分一百二十八午七百二十九分五百一十二未二千一百八十七分一千二十四申六千五百六十一分四千九十六酉一萬九千六百八十三分八千一百九十二戍五萬九千四十九分三萬二千七百六十八亥十七萬七千一百四十七分六萬五千五百三十六

生黃鐘

術曰以下生者倍其實三其法【索隠案蔡邕云陽生陰爲下生陰生陽爲上生又律曆志云陰陽相生自黃鐘始而左旋八八爲五孟康注雲從子數辰至未得八下生林鐘數又自未至寅亦得八上生太簇律是也然上下相生皆以此爲率今云以下生者謂黃鐘下生林鐘黃鐘長九寸倍其實者二九十八三其法者以三爲法約之得六爲林鐘之長也】以上生者四其實三其法【索隠四其實者謂林鐘上生太簇林鐘長六寸以四乘六得二十四以三約之得八卽爲太簇之長也】上九商八羽七角六宮五徴九【索隠此五聲之數亦上生三分益一上生三分宮宮去一下生徴徴益一上生商商去一下生羽羽益一上生角然此文似數錯未暇研覈也】置一而九三之以爲法【索隠漢書律曆志曰太極元气函三爲一行之扵十二辰始動於子參之於醜得三又參之於寅得九是謂置一而九三之也韋昭曰置一而九以三乘之是也樂彥云一气生於子至醜而三是一三也又自丑至酉爲九皆以三乘之是九三也】實如法得長一寸【索隠實謂以子一乘丑三至亥得十七萬七千一百四十七爲實數如法謂以上萬九千六百八十三之法除實得九爲黃鐘之長言得一者算術設法辭也得下有長一下有寸者皆衍字也韋昭云得九寸之一也姚氏謂得一卽黃鐘之子數】凡得九寸命曰黃鐘之宮故曰音始於宮窮於角【索隠卽如上文宮下生徴徴上生商商下生羽羽上生角是其窮也】數始於一終於十成於三气始於冬至周而復生神生於無形【正義無形爲太陽气天地未形之時言神夲在太虛之中而無形也】成於有形【正義天地旣分二儀已質萬物之形成於天地之間神在其中】然後數形而成聲【正義數謂天數也聲謂宮啇角徵羽也言天數旣形則能成其五聲也】故曰神使气气就形形理如類有可類或未形而未類或同形而同類類而可班類而可識聖人知天地識之別故從有以至未有【正義從有謂萬物形質也未有謂天地未形也】以得細若气微若聲【正義气謂太易之气聲謂五聲之聲也】然聖人因神而存之【正義言聖人因神理其形體尋迹至於太易之气故云因神而存之上雲從有以至未有是也】𨿽妙必效情核其華道者明矣【正義妙謂微妙之性也效猶見也核研核也華道神妙之道也言人𨿽有微妙之性必湏程督己之情理然後研核神妙之道乃能究其形體辧其成聲故謂明矣故下云非有聖心以乘聰眀孰能存天地之神而成形之情哉是也】非有聖心以乘聰眀孰能存天地之神而成形之情哉神者物受之而不能知及其去來【正義言萬物受神妙之气不能知覺及神去來亦不能識其往復也】故聖人畏而欲存之惟欲存之神之亦存【正義言聖人畏神妙之理難識而欲常存之惟欲常存之故其神亦存也】其欲存之者故莫貴焉【正義言平凡之人欲得精神存者故亦莫如貴神之妙焉】

太史公曰在旋璣玉衡以齊七政卽天地二十八宿【正義宿音息袖反又音肅謂東方角亢氐房心尾箕南方井鬼柳星張翼軫西方奎婁胃昴畢觜參北方斗牛女危室壁凡二十八宿一百二十八宿星也】十母【正義十干甲乙丙丁戊己庚辛壬癸】十二子【正義十二支子丑寅卯辰巳午未申酉戌亥】鐘律調自上古建律運歷造日度可據而度也【正義度音田洛反】合符節通道徳卽從斯之謂也【索隠述贊曰自昔軒後爰命泠綸雄雌是聽厚薄伊均以調气以軌星辰軍容取飾樂器斯因自微知著測化窮神大哉虛受含飬生人】

史記卷二十五

史記卷二十五考證

律書壹稟於六律索隱漢京房知五音六律之數十二律之變至六十律○【臣照】按律有六而音有五六律之間爲六呂而成十二五音之間爲變宮變徴而爲七然十二仍六也七仍五也若自此律至彼律彼呂則其間分數豈止六十引而伸之百千萬億不能盡猶如入海算沙矣卽音又豈止於七大而雷霆小而蟻蠓亦百千萬億不能盡也然而統之五音則盡矣加之以二變則五音旋相爲宮矣律亦如之統之以六則盡矣間之以六呂則可以正五音矣音者天也律者地也音者陽也律者陰也以天統地以陰從陽則萬物靡不該舉於其中若枚舉夫物謂天地陰陽莫不在物則物可盡數耶京房六十律何以異是後世律呂之失傳由京房始所爲求眀而反晦

其於兵械尢所重○【臣照】按械字爲戒字之訛蓋審幾察防莫精於律气者生死之根也气不可見以聲察之兵者千萬人之死生系焉故於兵戒爲尢重也於器械何渉索隱曰師出以律故於兵械爲尢重也或索隱之文本亦作戒未可定若正義謂械者弓矢殳矛戈防則以傳訛爲械而穿鑿附防也

武王伐紂吹律聽聲索隠其事當有所出今則未詳○【臣照】按至今明載周國語何未詳也

而音尙宮○正義監本訛舛不可讀今據周禮典同注攺

成湯有南巢之伐以殄夏亂正義淮南子云湯伐桀放之歷山與末喜同舟浮江奔南巢之山而死○【臣世駿】按淮南修務訓云整兵鳴條困夏南巢譙以其過放之歷山無末喜同舟之語

五月也律中蕤賔蕤賔者言陰气防少故曰蕤痿陽不用事故曰賔景風居南方景者言陽气道竟故曰景風其於十二子爲午午者陰陽交故曰午其於十母爲丙丁丙者言陽道著眀故曰丙丁者言萬物之丁壯也故曰丁西至於弧孤者言萬物之吳落且就死也西至於狼狼者言萬物可度量斷萬物故曰狼涼風居西南維主地地者沈奪萬物气也六月也律中林鐘林鐘者言萬物就死气林林然其於十二子爲未未者言萬物皆成有滋味也北至於罰罰者言萬物气奪可伐也北至於參參者言萬物可參也故曰參七月也○一本作五月也律中蕤賔蕤賔者言陰气防少故曰蕤痿陽不用事故曰賔其於十二子爲午午者陰陽交故曰午其於十母爲丙丁丙者言陽道著明故曰丙丁者言萬物之丁壯也故曰丁景風居南方景者言陽气道竟故曰景風六月也律中林鐘林鐘者言萬物就死气林林然其於十二子爲未未者言萬物皆成有滋味也西至於弧弧者言萬物之吳落且就死也西至於狼狼者言萬物可度量斷萬物故曰狼涼風居西南維主地地者沈奪萬物气也北至於罰罰者言萬物气奪可伐也北至於參參者言萬物可參也故曰參七月也

律數○蔡元定曰黃鐘八寸十分一林鐘五寸十分四太簇七寸十分二南呂四寸十分八姑洗六寸十分四應鐘四寸二分三分二賔五寸六分三分二【彊四百八十六】大呂七寸五分三分二【彊四百��五】夷則五寸��三分二【弱二百一十六】夾鐘六寸七分三分一【彊一百九十八】無射四寸四分三分二【彊六百��二】仲呂五寸九分三分二【彊五百八十一】按律書此章所記分寸之法與他說不同以難曉故多誤蓋取黃鐘之律九寸一寸九分凡八十一分而又以十約之爲寸故云八寸十分一本作七分一者誤也今以相生次序列而正之其應鐘以下則有小分小分以三爲法如歷家太少餘分彊弱耳其法未宻也今以二千一百八十七爲全分七百二十九爲三分一一千四百五十八爲三分二餘分之多者爲彊少者爲弱列於逐律之下其誤字悉正之隋志引此章中黃鐘林鐘太簇應鐘四律寸分以爲與班固司馬彪鄭氏蔡邕杜防荀朂所論𨿽尺有增減而十二律之寸數並同則是時律書尙未誤也及司馬貞索隱始以舊夲作七分一爲誤其誤亦未久也沈括亦曰此章七字皆當作十字誤屈中畫耳大要律書用相生分數相生之法以黃鐘爲八十一分今以十爲寸法故有八寸一分漢前後志及諸家用審度分數審度之法以黃鐘之長爲九十分亦以十爲寸法故有九十分法𨿽不同其長短則一故隋志云寸數並同也

神者物受之而不能知及其去來○【臣照】按及字衍文言物受之而不能知其去來也何以不能知以知者神知之神不知神猶日不見日眼不見眼也𨿽然神無去來受者物而神者物物則本無去來無知而無不知也

又按張晏數闕書有兵書無律書而顏師古謂自敍目錄本無兵書竊意律之爲用兵其大者張晏或卽以律書爲兵書未可知也其文固太史公之文非後人所能補蓋以漢武用兵不以律而推原本始舉孝文以爲法殆卽所謂兵戒者歟

史記卷二十五考證

欽定四庫全書

史記卷二十六

漢

太

史

令司馬遷撰

宋中郎外兵曹參

軍裴駰集解

唐國子博士文館學士司馬貞索隱

唐諸王侍讀率府長史張守節正義

曆書第四

昔自在古歷建正作於孟春【索隠案古歷者謂黃帝調歷以前有上元太初歷等皆以建寅爲正謂之孟春也及顓頊夏禹亦以建寅爲正惟黃帝及殷周魯並建子爲正而秦正建亥漢初因之至武帝元封七年始攺用太初歷仍以周正建子爲十一月朔旦冬至攺元太初歷焉今案此文至於十二月節皆出大戴禮虞史伯夷之辭也】於時冰泮發蟄百艸奮興秭鳺先【集觧徐廣曰秭音姊鳺音規子鳺鳥也一名鷤防索隠秭鳺先謂子鳺鳥春气發動則先出野澤而鳴也又案大戴禮作瑞無釋未測其防當是字體各有訛變耳鷤音弟防音桂楚辭云慮鷤防之先鳴使夫百艸爲之不芳觧者以鷤防爲杜鵑也】物廼嵗具生於東次順四時卒於冬分時【索隠卒音子律反分如字卒盡也言建歷起孟春盡季冬則一嵗之事具也冬盡之後分爲來春故云冬分也】雞三號卒明【集解徐廣曰卒一作平又云卒斯也索隠三號三鳴也言夜至雞三鳴則天曉乃始爲正月一日言異嵗也徐廣云卒一作平又作斯於文皆便】撫十二節卒於醜【正義撫猶循也自平明寅至雞鳴丑凡十二辰辰盡丑又至明朝寅使一日一夜故曰幽明】日月成故眀也眀者孟也幽者幼也幽明者雌雄也雌雄代興而順至正之統也日歸於西起明於東月歸於東起明於西正不率天又不由人【索隠此文出大戴禮是孔子稱周太史之詞】則凡事易壞而難成矣王者易姓受命必愼始初攺正朔易服色推本天元順承厥意【索隠言王者易姓而興必當推本天之元气行運所在以定正朔以承天意故云承順厥意也】

太史公曰神農以前尙矣蓋黃帝考定星歷【索隠系本及律曆志黃帝使羲和占日常儀占月臾區占星气泠綸造律呂大橈作甲子隸首作算數容成綜此六術而著調歷也】建立五行起消息【正義皇侃云幹者陽生爲息坤者陰死爲消也】正閏餘【集觧駰案漢書音義曰以嵗之餘爲閏故曰閏餘正義鄧平落下閎云一月之日二十九日八十一分日之四十三按計其餘分成閏故云正閏餘也每一嵗三百六十六日餘六日小月六月是一嵗餘十二日大計三十三月則一閏之耳】於是有天地神祗物類之官是謂五官【正義應劭云黃帝受命有云瑞故以云紀官春官爲靑雲夏官爲縉雲秋官爲白雲冬官爲黒雲中官爲黃雲按黃帝置五官各以物類名其職掌也】各司其序不相亂也民是以能有信神是以能有明徳民神異業敬而不瀆故神降之嘉生【集觧應劭曰嘉谷也】民以物享【正義劉伯荘云物事也人皆順事而享福也】災禍不生所求不匱少皥氏之衰也九黎亂徳【集觧駰案漢書音義曰少皥時諸侯作亂者】民神雜擾不可放物【索隠放音昉依也】禍菑薦至莫盡其气【索隠薦音在見反薦集也字或作薦古字假借用爾】顓頊受之乃命南正重司天以屬神命火正黎司地以屬民【集觧應劭曰黎陰官也火數二二地數也故火正司地以屬萬民索隠案左傳重爲勾芒木正黎爲祝融火正此言南者劉氏以爲南字誤非也蓋重黎二人元是木火之官兼司天地職而天是陽南是陽位故木亦是陽所以木正爲南正也而火是地正亦稱北正者火數二二地數地陰主北方故火正亦稱北正爲此故也臣瓚以爲古文火字似北未爲深得也】使復舊常無相侵瀆其後三苖服九黎之徳【正義孔安國云三苖縉雲氏之後諸侯也按服從也言九黎之君在少皥之世作亂今三苖之君從九黎亂徳故南北二官皆廢使曆數失序】故二官咸廢所職而閏餘乖次孟陬殄滅攝提無紀歷數失序【集觧駰案漢書音義曰次十二次也史推歷失閏則斗建與月名錯正月爲孟陬閏餘乖錯不與正嵗相值謂之殄滅攝提星名隨斗杓所指建十二月若歷誤春三月當指辰而指已是謂失序索隠案正月爲陬陬音鄒又作侯反楚詞云攝提貞於孟陬言歷數乖誤乃使孟陬殄滅不得其正也天官書云攝提三星若鼎足句直斗杓所指以建時節故爲攝提格格至也言攝隨月建至故云格也】堯復遂重黎之後不忘舊者使復典之而立羲和之官眀時正度則陰陽調風雨節荗气至民無夭疫年耆禪舜申戒文祖云【集解徐廣曰戒一作敕正義言於文祖之廟以申戒舜也】天之歷數在爾躬【集觧何晏曰歷數謂列次也】舜亦以命禹【集觧孔安國曰舜亦以堯命已之辭命禹也】由是觀之王者所重也夏正以正月殷正以十二月周正以十一月蓋三王之正若循環窮則反本天下有道則不失紀序無道則正朔不行於諸侯幽厲之後周室微陪臣執政史不記時君不告朔【集觧鄭曰禮人君每月告朔扵廟有祭謂之朝享】故疇人子弟分散【集觧如淳曰家業世世相傳爲疇律年二十三傳之疇官各從其父學索隠韋昭云疇類也孟康云同類之人明歷者也樂彥云疇昔知星人也】或在諸夏或在夷狄是以其禨祥廢而不統【集觧如淳曰呂氏春秋荊人鬼而越人禨今之巫祝禱祠滛祀之比也晉灼曰禨音珠璣之璣】周襄王二十六年閏三月而春秋非之先王之正時也履端於始【集解韋昭曰謂正歷必先稱端始也若十一月朔旦冬至也】舉正於中【集觧韋昭曰气在望中則時日昏明皆正也】歸邪【集觧音余】於終【集解韋昭曰邪余分也終閏月也中气在晦則後月閏在望是其正中也】履端於始序則不愆舉正於中民則不惑歸邪【集觧音余】於終事則不悖其後戰國並爭在於彊國禽敵救急解紛而已豈遑念斯哉是時獨有鄒衍眀於五徳之【正義傳音竹戀反五徳五行也】而散消息之分以顯諸侯而亦因秦滅六國兵戎極煩又升至尊之日淺未暇遑也而亦頗推五勝【集觧駰案漢書音義曰五行相勝秦以周爲火用水勝之也】而自以爲獲水徳之瑞更名河曰徳水而正【正義音徵以秦始皇名諱之故攺也】以十月色上黑然歷度閏餘未能睹其眞也漢興髙祖曰北畤待我而起亦自以爲獲水徳之瑞𨿽明習歷及張蒼等咸以爲然是時天下初定方綱紀大基髙後女主皆未遑故襲秦正朔服色至孝文時魯人公孫臣以終始五徳上書言漢得土徳宜更元攺正朔易服色當有瑞瑞黃龍見事下丞相張蒼張蒼亦學律曆以爲非是罷之其後黃龍見成紀張蒼自黜所欲論著不成而新垣平以望气見頗言正歷服色事貴幸後作亂故孝文帝廢不復問至今上卽位招致方士唐都分其天部【集觧駰案漢書音義曰謂分部二十八宿爲距度】而巴落下閎運算轉歷【集觧徐廣曰陳術云徵士巴郡落下閎也索隠姚氏案益部耆舊傳云閎字長公明曉天文隠於落下武帝徴待詔太史扵地中轉渾天攺顓頊歷作太初歷拜侍中不受也】然後日辰之度與夏正同乃攺元更官號封泰山因詔禦史曰乃者有司言星度之未定也廣延宣問以理星度未能詹也【集觧徐廣曰詹一作售也索隠漢書作讎讎卽售也故徐廣作售韋昭云讎比校也鄭徳云相應爲讎也】蓋聞昔者黃帝合而不死名察度驗定淸濁起五部建气物分數【集觧應劭曰言黃帝造歷得仙名節防察寒暑致啟閉分至定淸濁起五部五部金木水火土也建气物分數皆敍歷之意也孟康曰合作也黃帝作歷歷終復始無窮已故曰不死淸濁律聲之淸濁也五部五行也天有四時爲五行也气二十四气物萬物也分歷數之分也瓉曰黃帝聖徳與虛合契升龍登仙於天故曰合而不死題名宿度察進退謂三辰之度吉凶之驗也索隠臣瓉觧爲得案漢書作名察發斂韋昭云發散揫斂也又續漢書以爲道之發斂景之長短則發斂是日行道去極盈縮者也】然蓋尙矣書缺樂弛朕甚閔焉朕惟未能循明也防績日分【索隠防音宙又如字防績者女工防緝之意以言造歷算運者猶若女工緝而織之也】率應水徳之勝【集觧徐廣曰蓋以爲應土徳土勝水】今日順夏至【索隠謂夏至冬至也】黃鐘爲宮林鐘爲徵太簇爲商南呂爲羽姑洗爲角自是以後气復正羽聲復淸名復正變以至子日當冬至則陰陽離合之道行焉十一月甲子朔旦冬至已詹其更以七年爲太初元年【索隠攺元封七年爲太初元年然漢始以建亥爲年首今攺以建子故以七年爲元年韋昭云漢興至此百二嵗案律曆志云乃以前歷上元太初四年千六百一十七嵗至元封七年復得閼逢攝提之嵗中冬十一月甲子朔旦冬至也】年名焉逢攝提格【集觧徐廣曰嵗陰在寅左行嵗星在醜右行索隠爾雅云嵗在甲曰焉逢寅曰攝提格則此甲寅之年十一月甲子朔旦夜半冬至也此篇末亦云寅名攝提則是甲寅不疑也又據二年名單閼三年名執徐等年次分明而漢志以爲其年在丙子當是班固用三統與太初歷不同故與太史公說有異而爾雅近代之作所記年名又皆不同也蘇林云左行右行嵗與星行所在之次】月名畢聚日得甲子夜半朔旦冬至【集觧文頴曰律居陰而治陽曆居陽而治陰更相治間不容期忽五家文悖異推太初之元也索隠聚音娵案僖公雲天元之始扵十一月甲子夜半朔旦冬至日月若連珠俱起牽牛之初嵗雄在閼逢雌在攝提格月雄在畢雌在訾訾則娵訾之宿日雄在甲雌在子甲子是陽气支幹之首也】

曆術甲子篇【索隠以十一月朔旦冬至得甲子甲子是陽气支幹之首故以甲子命曆術爲篇首非謂此年嵗在甲子也】

太初元年嵗名焉逢【索隱甲嵗雄也漢書作閼逢亦音焉與此音同】攝提格【索隱寅嵗陰也此依爾雅甲寅之歲若據漢志以爲丙子之年也】月名畢聚【索隱謂月值畢及娵訾也畢月雄也聚月雌也】日得甲子【索隱謂十一月冬至朔旦得甲子也正義置大餘五十四算每年加五十四日滿六十日除之奇算畱之每至閏後一年加二十三算亦滿六十日除之奇算畱之若才足六十日明年云無大餘無小餘也又眀年以置五十四算如上法置小餘三百四十八算每年加三百四十八分滿九百三十八分成一日歸上余算畱之若至閏後一年加八百四十七分亦滿九百三十八分成日歸大餘奇畱之明年以加三百四十八算如上法也】夜半朔旦冬至【索隱以建子爲正故以夜半爲朔其至與朔同日故云夜半朔旦冬至若建寅爲正則以平旦爲朔正義置大餘五算加五日滿六十日則除之後年更置五算如上法置小餘八算每年加八算滿三十二分爲一日歸大餘後年更置八算如上法大餘者日也小餘者日之奇分也】正北【索隠謂蔀首十一月甲子朔旦時加子爲冬至故云正北也然每嵗行周天全度外余有四分一以十二辰分之冬至常居四仲故子年在子丑年在卯寅年在午卯年在酉至後十九年章首在酉故云正西其正南正東並凖此正義黃鐘管子時气應稱正北順行四時仲所至爲正月一日是嵗之始盡一章十九年黃鐘管應在酉則稱正西他皆放此】十二【索隠嵗有十二月有閏則云十三月】無大餘無小餘【索隠其嵗甲子朔旦日月合於牽牛之初余分皆盡故無大小餘正義無大小餘者以生閏月之嵗有三百五十四日三百四十八分除五甲三百日余有五十四日三百四十八分緣未滿六十日故置爲來年大小餘亦爲大初元年日行甲子朔旦冬至前年無奇日分故無大小餘也】無大餘無小餘【索隱上大小餘朔之大小餘此謂冬至大小餘冬至亦與朔同日並無餘分至與朔法異故重列之】

焉逢攝提格太初元年【索隠漢志太初元年嵗在丙子據此則甲寅嵗爾雅釋天云嵗陽者甲乙丙丁戊己庚辛壬癸十干是也嵗陰者子丑寅卯辰巳午未申酉戌亥十二支是也嵗陽在甲云焉逢謂嵗幹也嵗陰在寅云攝提格謂嵗支也正義焉音於幹反後同】

十二

大餘五十四【索隠嵗十二月六大六小合三百五十四日以六除之五六三十除三百日餘五十四日故下云大餘者日也正義月朔旦甲子日法也】

小餘三百四十八【索隱太初歷法一月之日二十九日九百四十分日之四百九十九每兩月合成五十九日又餘五十八今十二月合餘六个五十八得此三百四十八數故云小餘者月也正義未滿日之分數也其分每滿九百四十則成一日卽歸上成五十日矣大餘五十四日每嵗除小月六日則成三百五十四日除五甲三百日猶餘五十四日爲未滿六十日故稱大餘五十四小餘三百四十八者其大數五十四之外更餘分三百四十八故稱小餘三百四十八也此大小餘是月朔甲子日朔以非閏月之數一嵗則有三百五十四日三百四十八分每六十日之餘爲未滿六十日故有大小餘也是太初元年奇日奇分也】大餘五【索隠周天三百六十五度四分度之一日行一度去嵗十一月朔在牽牛初爲冬至今嵗十一月十一日又至牛初爲一周以六甲除之六六三十六除三百六十餘五故云大餘五也正義冬至甲子日法也】

小餘八【索隠卽四分之一小餘滿三十二從大餘一四八三十二故云小餘八明年又加八得十六故下云小餘十六次明年又加八得二十四故下云小餘二十四又明年加八得三十二爲滿故下云無小餘並可依太初歷法行之也正義未滿日之分數也其分每滿三十二則成一日卽歸上成六日矣大餘五者每嵗三百六十五日除六甲三百六十日猶餘五日故稱大餘五日也小餘八者每嵗三百六十五日四分日之一則一日三十二分是一嵗三百六十五日八分故稱小餘是冬至甲子日法未生閏月之數每六十日除之爲未滿六十日故有大小餘也此是太初元年奇日奇分也】

端蒙單閼二年【集解徐廣曰單閼一作亶安索隠端防乙也爾雅作旃單閼卯也丹遏二音又音蟬焉嵗在乙卯也正義單音丹又音特連反閼音烏葛反又於連反】

閏十三

大餘四十八

小餘六百九十六

大餘十

小餘十六

遊兆執徐三年【索隠遊兆景也爾雅作柔兆執徐辰也正義三年丙辰嵗也】十二

大餘十二

小餘六百三

大餘十五

小餘二十四

彊梧大荒落四年【索隱彊梧丁也大荒落已也正義梧音語四年丁巳嵗也】十二

大餘七

小餘十一

大餘二十一

無小餘

徒維惇牂天漢元年【索隠徒維戊也惇牂午也正義牂音作郎反天漢元年戊午歳也】

閏十三

大餘一

小餘三百五十九

大餘二十六

小餘八

祝犂協洽二年【索隠祝犂已也爾雅作著雍協洽未也正義二年己未嵗也】十二

大餘二十五

小餘二百六十六

大餘三十一

小餘十六

商橫涒灘三年【索隠商橫庚也爾雅作上章涒灘申也本作赤奮若非也天官書及爾雅申爲涒灘丑爲赤奮若今自太初已來計歳次與天官書不同者有四蓋後之曆術攺也正義涒音吐魂反灘音吐

丹反又作涒漢字音與上同三年庚申嵗也】

十二

大餘十九

小餘六百一十四

大餘三十六

小餘二十四

昭陽作噩四年【索隠昭陽辛也爾雅作重光作噩酉也正義四年辛酉嵗也】閏十三

大餘十四

小餘二十二

大餘四十二

無小餘

橫艾淹茂太始元年【索隠橫艾壬也爾雅作黓淹茂戍也正義太始元年壬戍嵗也】

十二

大餘三十七

小餘八百六十九

大餘四十七

小餘八

尙章大淵獻二年【索隠尙章癸也爾雅作昭陽大淵獻亥也一本作困惇非也天官書子爲

困惇與爾雅同正義二年癸亥嵗也】

閏十三

大餘三十二

小餘二百七十七

大餘五十二

小餘一十六

焉逢困惇三年【索隠焉逢甲也困惇子也一本作大淵獻非也天官書云亥爲大淵獻與爾雅

同正義惇音頓三年甲子歳也】

十二

大餘五十六

小餘一百八十四

大餘五十七

小餘二十四

端蒙赤奮若四年【索隠端防乙也赤奮若醜也一本作涒灘非也天官書申爲涒灘與爾雅同四年已後自太始徵和已下訖篇末其年次甲乙皆準此並褚先生所續也正義四年乙丑嵗也】十二

大餘五十

小餘五百三十二

大餘三

無小餘【正義準前觧小餘是日之餘分也自右曆書已下小餘又非是年名復不周偹恐褚先生及後人所加】

遊兆【集解徐廣曰作遊桃】攝提格徵和元年【正義李巡注云爾雅云萬物承陽而起故曰攝提格起也孔文祥雲以歳在寅正月出東方爲眾星之紀以攝提宿故曰攝提以其爲嵗月之首起於孟

陬故云格正也】

閏十三

大餘四十四

小餘八百八十

大餘八

小餘八

彊梧單閼三年【正義李巡云言陽气推萬物而起故曰單閼單盡閼止也】十二

大餘八

小餘七百八十七

大餘十三

小餘十六

徒維執徐三年【正義李巡云伏蟄之物皆敷舒而出故云執徐也】十二

大餘三

小餘一百九十五

大餘十八

小餘二十四

祝犂大芒落四年【集觧芒一作荒正義姚察云言萬物皆熾盛而大出霍然落之故云荒落】

閏十三

大餘五十七

小餘五百四十三

大餘二十四

無小餘

商橫惇牂後元元年【正義爾雅云惇盛也牂壯也言萬物盛壯也】十二

大餘二十一

小餘四百五十

大餘二十九

小餘八

昭陽汁洽二年【集觧汁一作協正義李巡云言陰陽化生萬物和合故曰協洽也】

閏十三

大餘十五

小餘七百九十八

大餘三十四

小餘十六

橫艾涒灘始元元年正西【集觧涒灘一作芮漢正義孫炎注云爾雅云涒灘萬物吐

秀傾垂之貌也】

十二

大餘三十九

小餘七百五

大餘三十九

小餘二十四

尙章作噩二年【集觧噩一作鄂正義李巡云作鄂萬物皆落枝起之貌也】十二

大餘三十四

小餘一百一十三

大餘四十五

無小餘

焉逢淹茂三年【集觧淹一作閹正義李巡云言萬物皆蔽冒故曰閹茂蔽冒也】閏十三

大餘二十八

小餘四百六十一

大餘五十

小餘八

端蒙大淵獻四年【正義孫炎云淵獻深也獻萬物扵天深於藏蓋也】十二

大餘五十二

小餘三百六十八

大餘五十五

小餘十六

遊兆困惇五年【正義孫炎云困惇混沌也言萬物萌混沌於黃泉之下也】十二

大餘四十六

小餘七百一十六

無大餘

小餘二十四

彊梧赤奮若六年【正義李巡云陽气奮迅萬物而起無不若其性故曰赤奮若若順也】

閏十三

大餘四十一

小餘一百二十四

大餘六

無小餘

徒維攝提格元鳯元年

十二

大餘五

小餘三十一

大餘十一

小餘八

祝犂單閼二年

十二

大餘五十九

小餘三百七十九

大餘十六

小餘十六

商橫執徐三年

閏十三

大餘五十三

小餘七百二十七

大餘二十一

小餘二十四

昭陽大荒落四年

十二

大餘十七

小餘六百三十四

大餘二十七

無小餘

橫艾惇牂五年

閏十三

大餘十二

小餘四十二

大餘三十二

小餘八

尙章汁洽六年

十二

大餘三十五

小餘八百八十九

大餘三十七

小餘十六

焉逢涒灘元平元年

十二

大餘三十

小餘二百九十七

大餘四十二

小餘二十四

端蒙作噩本始元年

閏十三

大餘二十四

小餘六百四十五

大餘四十八

無小餘

遊兆閹茂二年

十二

大餘四十八

小餘五百五十二

大餘五十三

小餘八

彊梧大淵獻三年

十二

大餘四十二

小餘九百

大餘五十八

小餘十六

徒維困惇四年

閏十三

大餘三十七

小餘三百八

大餘三

小餘二十四

祝犂赤奮若地節元年

十二

大餘一

小餘二百一十五

大餘九

無小餘

商橫攝提格二年

閏十三

大餘五十五

小餘五百六十三

大餘十四

小餘八

昭陽單閼三年正南

十二

大餘十九

小餘四百七十

大餘十九

小餘十六

橫艾執徐四年

十二

大餘十三

小餘八百一十八

大餘二十四

小餘二十四

尙章大荒落元康元年

閏十三

大餘八

小餘二百二十六

大餘三十

無小餘

焉逢惇牂二年

十二

大餘三十二

小餘一百三十三

大餘三十五

小餘八

端蒙協洽三年

十二

大餘二十六

小餘四百八十一

大餘四十

小餘十六

遊兆涒灘四年

閏十三

大餘二十

小餘八百二十九

大餘四十五

小餘二十四

彊梧作噩神雀元年

十二

大餘四十四

小餘七百三十六

大餘五十一

無小餘

徒維淹茂二年

十二

大餘三十九

小餘一百四十四

大餘五十六

小餘八

祝犂大淵獻三年

閏十三

大餘三十二

小餘四百九十二

大餘一

小餘十六

商橫困惇四年

十二

大餘五十七

小餘三百九十九

大餘六

小餘二十四

昭陽赤奮若五鳯元年

閏十三

大餘五十一

小餘七百四十七

大餘十二

無小餘

橫艾攝提格二年

十二

大餘十五

小餘六百五十四

大餘十七

小餘八

尙章單閼三年

十二

大餘十

小餘六十二

大餘二十二

小餘十六

焉逢執徐四年

閏十三

大餘四

小餘四百一十

大餘二十七

小餘二十四

端蒙大荒落甘露元年

十二

大餘二十八

小餘三百一十七

大餘三十三

無小餘

遊兆惇牂二年

十二

大餘二十二

小餘六百六十五

大餘三十八

小餘八

彊梧協洽三年

閏十三

大餘十七

小餘七十三

大餘四十三

小餘十六

徒維涒灘四年

十二

大餘四十

小餘九百二十

大餘四十八

小餘二十四

祝犂作噩黃龍元年

閏十三

大餘三十五

小餘三百二十八

大餘五十四

無小餘

商橫淹茂初元元年正東

十二

大餘五十九

小餘二百二十五

大餘五十九

小餘八

昭陽大淵獻二年

十二

大餘五十三

小餘五百八十三

大餘四

小餘十六

橫艾困惇三年

閏十三

大餘四十七

小餘九百三十一

大餘九

小餘二十四

尙章赤奮若四年

十二

大餘十一

小餘八百三十八

大餘十五

無小餘

焉逢攝提格五年

十二

大餘六

小餘二百四十六

大餘二十

小餘八

端蒙單閼永光元年

閏十三

無大餘

小餘五百九十四

大餘二十五

小餘十六

遊兆執徐二年

十二

大餘二十四

小餘五百一

大餘三十

小餘二十四

彊梧大荒落三年

十二

大餘十八

小餘八百四十九

大餘三十六

無小餘

徒維惇牂四年

閏十三

大餘十三

小餘二百五十七

大餘四十一

小餘八

祝犂協洽五年

十二

大餘三十七

小餘一百六十四

大餘四十六

小餘十六

商橫涒灘建昭元年

閏十三

大餘三十一

小餘五百一十二

大餘五十一

小餘二十四

昭陽作噩二年

十二

大餘五十五

小餘四百一十九

大餘五十七

無小餘

橫艾閹茂三年

十二

大餘四十九

小餘七百六十七

大餘二

小餘八

尙章大淵獻四年

閏十三

大餘四十四

小餘一百七十五

大餘七

小餘十六

焉逢困惇五年

十二

大餘八

小餘八十二

大餘十二

小餘二十四

端蒙赤奮若竟寧元年

十二

大餘二

小餘四百三十

大餘十八

無小餘

遊兆攝提格建始元年

閏十三

大餘五十六

小餘七百七十八

大餘二十三

小餘八

彊梧單閼二年

十二

大餘二十

小餘六百八十五

大餘二十八

小餘十六

徒維執徐三年

閏十三

大餘十五

小餘九十三

大餘三十三

小餘二十四

祝犂大荒落四年

右曆書大餘者日也小餘者月也端旃蒙者年名也支醜名赤奮若寅名攝提格幹丙名遊兆正北【冬至加子時】正西【加酉時】正南【加午時】正東【加卯時】

【索隠述贊曰歷數之興其來尙矣重黎是司容成斯紀推步天象消息母子五勝輪環三正互起孟陬貞嵗疇人順軌敬授之方履端爲羙】

史記卷二十六

史記卷二十六考證

曆書正閏餘正義一月之日二十九日八十一分日之四十三○監本誤作四十八今攺正

又小月六月○監本誤作小月大月今攺正

其更以七年爲太初元年○【臣照】按武帝太初元年嵗在丁丑非甲寅也此云年名焉逢攝提格月名畢聚日得甲子夜半朔旦冬至者蓋著太初曆術之元非是年爲甲寅年甲寅月十一月甲子朔旦冬至也況年爲甲寅月則爲丙寅必不得爲畢聚也司馬貞輩不眀歷法故紛紛聚訟耳又按曆術甲子篇第一章

蓋後人因上文焉逄至冬至二十一字引而不發難以推步故續此一篇於後以申其義非遷本書也後復有焉逢攝提格太初元年以至末祝犂大荒落建始四年則又後人推衍而續增之已不知太初元年甲寅之爲托始而直以爲武帝太初元年爲甲寅矣故所紀甲子無一不悞如建始四年爲壬辰而悞以爲己巳也其文旣敍至成帝建始四年則非馬遷本文不待辧矣竊恐尙非褚少孫之筆又按嵗在焉逄攝提格甲寅年也月在畢聚甲寅月也甲寅年則正月爲丙寅甲寅月則嵗爲壬癸今曰歳在甲寅月在甲寅日得甲子者謂甲寅嵗之前十一月則甲子正月建丙寅之十一月則亦甲子也歷從夏時則曰月在畢聚歷從周正則曰嵗在焉逢攝提格蓋夏時周正皆所以敬授人時而歷元必從冬至起則一也元必始甲無始壬癸之理則文必如是乃眀也是故不特武帝太初元年非嵗在甲寅亙古固無甲寅年之甲寅月也

月名畢聚○按爾雅月在甲曰畢爲月陽又曰正月爲陬邢昺疏曰正月得甲則曰畢陬若史記曆書雲月名畢聚也陬古字作聚讀爲陬音

史記卷二十六考證﹤史部﹐正史類﹐史記﹥

欽定四庫全書

史記卷二十七

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

天官書第五

【索隠案天文有五官官者星官也星座有尊卑若人之官曹列位故曰天官正義張衡云文曜麗乎天其動者有七日月五星是也日者陽精之宗月者陰精之宗五星五行之精眾星列布體生於地精成於天列居錯峙各有所屬在野象物在朝象官在人像事其以神著有五列焉是有三十五名一居中央謂之北斗四布於方各七爲二十八捨日月運行歷示吉凶五緯躔次用告禍福】

中宮天極星【索隠姚氏案春秋元命包雲宮之爲言宣也宣气立精爲神垣又文耀鉤曰中宮大帝其精北極星含元出气流精生一也爾雅云北極謂之北辰又春秋合誠圖云北辰其星五在紫微中楊泉物理論云北極天之中陽气之北極也極南爲太陽極北爲太陰日月五星行太陰則無光行太陽則能照故爲昏明寒暑之限極也】其一明者太一常居也【索隠案春秋合誠圖云紫微大帝室太一之精也正義泰一天帝之別名也劉伯莊云泰一天神之最尊貴者也】旁三星三公或曰子屬【正義三公三星在北斗杓東又三公三星在北斗魁西並爲太尉司徒司空之象主變出陰陽佐機務占以徙爲不吉居常則安金火守之並爲咎也】後句四星末大星正妃餘三星後宮之屬也【索隠句音鉤句曲也援神契云辰極橫后妃四星從大妃光明又按星經以後句四星名爲四輔其句陳六星爲六宮亦主六軍與此不同也】環之匡衞十二星藩臣皆曰紫宮【索隠元命包曰紫之言此也宮之言中也言天神運動陰陽開閉皆在此中也宋均又以爲十二宮中外位各定總謂之紫宮也】前列直斗口三星隋北端兌若見若不曰陰徳【索隠劉氏直音如字直當也又音值隋音他果反北一作比案漢書天文志北作比端作耑兌作鋭鋭謂星形尖邪也文耀鉤曰陰徳爲天下綱宋均以爲陰行徳者道常也正義星經云陰徳二星在紫微宮內尙書西主施徳惠者故贊陰徳遺惠周急賑撫占以不明爲宜明新君踐極也又云陰徳星中宮女主之象星動揺釁起宮掖貴嬪內妾惡之】或曰天一【正義天一一星疆閭闔外天帝之神主戰鬭知人吉凶明而有光則陰陽和萬物成人主吉不然反是太一一星次天一南亦天帝之神主使十六神知風雨水旱兵革饑饉疾疫占以不明及移爲災也星經雲天一太一二星主王者卽位令諸立赤子而傳國位者星不欲防微則廢立不當其次宗廟不享食也】紫宮左三星曰天槍右三星曰天棓【集觧蘇林曰音打之索隠槍音七庚反棓音皮韋昭音剖詩緯雲天槍三星天棓五星在斗杓左右主槍人棓人石氏星贊雲天槍天棓八星偹非常之變也正義槍龎掌反天棓五星在女牀東北天子先驅所以禦兵也占星不具國兵起也】後六星絕漢抵營室曰閣道【索隠絕度也抵屬也又案樂汁圖徴云閣道北斗之輔石氏云閣道六星神所乘也正義漢天河也直度曰絕抵至也營室七星天子之宮亦爲宮亦爲淸廟主上公亦天子離宮別館也王者道被艸木營室歷九象而可觀閣道六星在王良北飛閣之道天子欲逰別宮之道占一星不見則輦路不通動揺則宮掖之內起兵也】北斗七星所謂旋璣玉衡以齊七政【索隠春秋運斗樞云斗第一天樞第二旋第三璣第四權第五衡第六開陽第七揺光第一至第四爲魁第五至第七爲杓合而爲斗文耀鉤云斗者天之喉舌玉衡屬杓魁爲旋璣徐整長歷云北斗七星星間相去九千里其二陰星不見者相去八千里也尙書旋作璿馬融云璿羙玉也璣渾天儀可轉旋故曰旋璣衡其中橫筩以璿爲璣以玉爲衡蓋貴天象也鄭注大傳言渾儀其中筩爲璿璣外規爲玉衡者是也尙書大傳云七政謂春秋冬夏天文地理人道所以爲政也人道正而萬事順成又馬融注尙書云七政者北斗七星各有所主第一曰主日法天第二曰主月法地第三曰命火謂熒惑也第四曰煞土謂塡星也第五曰伐水謂辰星也第六曰危木謂嵗星也第七曰罰金謂太白也日月五星各異故名曰七政也】杓攜龍角【集觧孟康曰杓北斗杓也龍角東方宿也攜連也正義按角星爲天闗其間天門其內天庭黃道所經七曜所行左角爲理主刑其南爲太陽道右角爲將主兵其北爲太陰道也蓋天之三門故其星明大則天下太平賢人在位不然反是】衡殷南斗【集觧晉灼曰衡斗之中央殷中也索隠宋均云殷當也】魁枕參首【正義枕之禁反衡斗衡也魁斗第一星也言北宮斗斗衡直北當之魁枕於參宿之首北斗之杓連於龍角南斗六星爲天廟丞相太宰之位主薦賢良授爵祿又主兵一曰天機南二星天梁中央一星天相北二星天府庭也占斗星盛明王道和平爵祿行不然反是參主斬刈又爲天獄主殺罰其中三星橫列者三將軍東北曰左肩主左將西北曰右肩主右將東南曰左足主後將軍西南曰右足主偏將軍故軒轅氏占參應七將也中央三小星曰伐天之都尉也主戎狄之國不欲明若明與參等大臣謀亂兵起夷狄內戰七將皆明主天下兵振芒角張王道缺參失色軍散敗參芒角動揺邊有急參左足入玉井中及金火守皆爲起兵】用昬建者杓杓自華以西南【集觧孟康曰傳曰鬥第七星法太白主杓斗之尾也尾爲陰又其用昏昏陰位在西方故主西南索隠說文云杓斗柄音匹遙反卽招揺也正義杓東北第七星也華華山也言北斗昏建用斗杓星指寅也杓華山西南之地也】夜半建者衡【集觧徐廣曰第五星】衡殷中州河濟之間【集觧孟康曰假令杓昬建寅衡夜半亦建寅正義衡北斗衡也言北斗夜半建用斗衡指寅殷當也斗衡黃河濟水之間地也】平旦建者魁魁海岱以東北也【集觧孟康曰傳曰鬥第一星法於日主齊也魁斗之首首陽也又其用在明陽與明徳在東方故主東北齊分正義言北斗旦建用斗魁指寅也海岱代郡也言魁星主海岱之東北地也隨三時所指有三建也】斗爲帝車運於中央臨制四鄕分陰陽建四時均五行移節度定諸紀皆系於斗【索隠姚氏案宋均云言是大帝乘車巡狩故無所不紀也】斗魁戴匡六星曰文昌宮【集觧晉灼曰似戴故曰戴匡索隠文耀鉤云文昌宮爲天府孝經援神契云文者精所聚昌者天紀輔拂並居以成天象故曰文昌宮】一曰上將二曰次將三曰貴相四曰司命五曰司中六曰司祿【索隠春秋元命包曰上將建威武次將正左右貴相理文緒司祿賞功進士司命主災咎司中主左理也】在斗魁中貴人之牢【集觧孟康曰傳曰天理四星在斗魁中貴人牢名曰天理索隠樂汁圖徴曰天理貴人牢宋均曰以理牢獄也正義占明及其中有星此貴人下獄也】魁下六星兩兩相比者名曰三能【集觧蘇林曰能音臺】三能色齊君臣和不齊爲乖戾【索隠案漢書東方朔願陳泰階六符孟康曰泰階三臺也臺星凡六星六符六星之符驗也應劭引黃帝泰階六符經曰泰階者天子之三階上階上星爲男主下星爲女主中階上星爲諸侯三公下星爲卿大夫下階上星爲士下星爲庶人三階平則陰陽和風雨時不平則稼穡不成冬雷夏霜天行暴令好興甲兵修宮榭廣苑囿則上階爲之坼也】輔星眀近輔臣親彊斥小疏弱【集觧孟康曰在北斗第六星旁蘇林曰斥逺也正義大臣象也占欲其小而明若大而明則臣奪君政小而不明則臣不任職明大與鬥合國兵暴起暗而逺斗臣不死則奪若近臣專賞排賢用佞則輔生角近臣擅國符印將謀社稷則輔生翼不然則死】杓端有兩星一內爲矛招揺【集觧孟康曰近北斗者招揺招揺爲天矛晉灼曰梗河三星天矛天鋒招揺一星耳索隠案詩汜歷樞云梗河中招揺爲胡兵宋均云招揺星在梗河內樂汁圖徴云梗河天矛星宋均以爲梗河名天矛則梗河是星名也】一外爲盾天鋒【集觧晉灼曰外逺北斗也在招揺南一名戈正義星經云梗河星爲防劍之星若星不見或進退不定鋒鏑亂起將爲邊境之患也】有句圜十五星屬杓【索隠句音鉤圜音員其形如連環卽貫索星也正義屬音燭】曰賤人之牢其牢中星實則囚多虛則開出【索隠詩汜歷樞云賤人牢一曰天獄又樂汁圖徴云連營賤人牢宋均以爲連營貫索星也正義貫索九星在七公前一曰連索一曰連營一曰天牢主法律禁暴彊故爲賤人牢也牢口一星爲門欲其開也九星悉見則獄事繁不見則刑務簡動揺則斧鉞用中虛則攺元口開則有赦人主憂若閉口及星入牢中有自系死者常夜之一星不見有小喜二星不見則賜祿三星不見則人主徳令且赦逺十七日近十六日若有客星出視其小大大有大赦小亦如之】天一槍棓矛盾動揺角大兵起【集觧李奇曰角芒角】

東宮蒼龍房心心爲明堂【索隠文耀鉤云東宮蒼帝其精爲龍爾雅云大辰房心尾也李巡曰大辰蒼龍宿體最明也春秋說題辭云房心爲明堂天王布政之宮尙書運期授曰所謂房四表之道宋均云四星間有三道日月五星所從出入也】大星天王前後星子屬不欲直直則天王失計【索隠鴻範五行傳曰心之大星天王也前星太子後星庶子】房爲府曰天駟【索隠爾雅雲天駟房也詩泛歷樞云房爲天馬主車駕宋均云房旣近心爲明堂又別爲天府及天駟也】其陰右驂【正義房星君之位亦主左驂亦主良馬故爲駟王者恆祠之是馬祖也】旁有兩星曰鈐【索隠鈐音其炎反元命包曰鉤鈐兩星以閒防神府闓舒爲主鉤距以偹非常也正義占明而近房天下同心鉤鈐房心之間有客星出及疎拆者皆地動之祥也】北一星曰舝【集觧徐廣曰音轄正義說文云舝車軸端鍵也兩相穿背也星經云鍵閉一星在房東北掌管籥也占不居其所則宮門不禁居則反是也】東北曲十二星曰旗【正義兩旗者左旗九星在河鼓左也右旗九星在河鼓右也皆天之鼓旗所以爲旌表占欲其明大光潤將軍吉不然爲兵憂及不居其所則津梁不通動揺則兵起】旗中四星曰天市中六星曰市樓市中星眾者實其虛則耗【正義耗貧無也天市垣二十二星在房心東北主國市聚交易之所一曰天旗明則市吏急商人無利忽然不明反是市中星眾則嵗實稀則嵗虛熒惑犯戮不忠之臣彗星出當徙市易都客星入兵大起出之有貴防也】房南眾星曰騎官左角李右角將【索隠李卽理法官也故元命包云左角理物以起右角將率而動又石氏云左角爲天田右角爲天門也】大角者天王帝廷【索隠援神契云大角爲坐宋均云坐帝坐也正義大角一星在兩攝提間人君之象也占其明盛黃潤則天下大同也】其兩旁各有三星鼎足句之曰攝提攝提者直斗杓所指以建時節故曰攝提格【集觧晉灼曰如鼎之句曲索隠元命包云攝提之爲言提防也言能提斗防角以接於下也正義攝提六星夾大角大臣之象恆直斗杓所指紀八節察萬事者也占色溫溫不明而大者人君吉客星入之主人受制也】亢爲疏廟主疾【索隠元命包云亢四星爲廟廷文耀鉤爲疏廟宋均以爲疏外也廟或爲朝也正義聽政之所也其占明大則輔臣忠天下寜不然則反是也】其南北兩大星曰南門【正義南門二星在庫樓南天之外門占明則氐羌貢暗則諸夷叛客星守之外兵且至也】氐爲天根主疫【索隠星經云氐四星爲路寢聽朝所居其占明大則臣下奉度春秋合誠圖云氐爲宿宮也爾雅雲天根氐也孫炎以爲角亢下系於氐若木之有根宋均云疫疾也三月楡莢落故主疾疫也然此時物𨿽生而日宿在奎行毒气故有疫疾也正義氐房心三宿爲火於辰在卯宋之分野】尾爲九子曰君臣斥絕不和【索隠宋均云屬後宮塲故得兼子子必九者取尾有九星也元命包云尾九星箕四星爲後宮之塲也正義尾箕尾爲析木之津於辰在寅燕之分野尾九星爲後宮亦爲九子星近心第一星爲後次三星妃次三星嬪末二星妾占均明大小相承則後宮敍而多子不然則不金火守之後宮兵起若明暗不常妃嫡乖亂妾媵失序】箕爲敖客曰口舌【索隠宋均云敖調弄也箕以簸調弄爲象箕又受物有去去來來客之象也詩云維南有箕載翕其舌又詩緯云箕爲天口主出气是箕有舌象防言故詩曰哆兮侈兮成是南箕謂爲敖客行請謁也正義敖音傲箕主八風亦后妃之府也移徙入河國人相食金火入守天下亂月宿其野爲風起】火犯守角則有戰房心王者惡之也【索隠韋昭曰火熒惑正義熒惑犯守箕尾氐星自生芒角則有戰陣之事若熒惑守房心及房心自生芒角則王者惡之也】

南宮朱鳥【索隠文耀鉤雲南宮赤帝其精爲朱鳥也正義柳八星爲朱鳥咮天之廚宰主尙食和滋味】權衡【集觧孟康曰軒轅爲權太微爲衡正義權四星在軒轅尾西主烽火偹警急占以明爲安靜不明則警急動揺芒角亦如之衡太防之庭也】衡太微三光之廷【索隠宋均曰太微天帝南宮也三光日月五星也】匡衞十二星藩臣【索隠春秋合誠圖曰太微主法式陳星十二以偹武患也正義太防宮垣十星在翼軫地天子之宮庭五帝之坐十二諸侯之府也其外藩九卿也南藩中二星間爲端門次東第一星爲左執法廷尉之象第二星爲上相第三星爲次相第四星爲次將第五星爲上將端門西第一星爲右執法禦史大夫之象也第二星爲上將第三星爲次將第四星爲次相第五星爲上相其東垣北左執法上相兩星間名曰左掖門上將兩星間名曰東華門上相次相上將次將間名曰太陽門其西垣右執法上相間名曰右掖門上將間名曰西華門次將次相間名曰中華門次相兩星間名曰太陰門各依其名是其職也占與紫宮垣同也】西將東相南四星執法中端門門左右掖門門內六星諸侯【正義內五諸侯五星列在帝庭其星並欲光明潤澤若枯燥則各於其處受其災變大至誅戮小至流亡若動揺則擅命以干主者審其分以占之則無惑也又云五諸侯五星在東井東北近北河主刺舉戒不虞又曰理陰陽察得失一曰帝師二曰帝友三曰三公四曰博士五曰太史此五者爲天子定疑議也占明大潤澤大小齊等則國之福不然則上下相猜忠臣不用】其內五星五帝坐【索隠詩含神霧云五精星坐其東蒼帝坐神名靈威仰精爲靑龍之類也正義黃帝坐一星在太微宮中含樞紐之神四星夾黃帝坐蒼帝東方靈威仰之神赤帝南方赤熛怒之神白帝西方白招矩之神黑帝北方葉光紀之神五帝並設神靈集謀者也占五座明而光則天子得天地之心不然則失位金火來守入太微若順入軌道司其出之所守則爲天子所誅也其逆入若不軌道以所犯命之中坐成形羣下從謀也】後聚一十五星蔚然【集解徐廣曰一云哀烏】曰郎位【索隠漢書作哀烏則哀烏蔚然皆星之貌狀其星昭然所以象郎位也正義郎位十五星在太微中帝坐東北周之元士漢之光祿中散諫議此三署郎中是今之尙書郎占欲其大小均耀光潤有之吉也】傍一大星將位也【索隠宋均云爲羣郎之將帥也正義將子象反郎將一星在郎位東北所以爲武備今之左右中郎將占大而明角將恣不可當也】月五星順入軌道【索隠韋昭云謂循軌道不邪逆也順入從西入也正義謂月五星順入軌道入太微庭也】司其出所守天子所誅也【索隠宋均云司察日月五星所守列宿若請官屬不去十日者於是天子命使誅之也】其逆入若不軌道以所犯命之中坐成形皆羣下從謀也【集觧晉灼曰中坐犯帝座也成形禍福之形見也索隠宋均云逆入從東入不軌道不由康衢而入也以其所犯命者亦謂隨所犯之位天子必命誅討其人也正義命名也謂月五星逆入不依軌道司察其所犯太防中帝坐帝坐必成其刑戮皆是羣下相從而謀上也】金火尢甚【索隠案火主銷物而金爲兵故尢急則水土木爲小變也正義若金火逆入不軌道犯帝坐尢甚於月及水土木也】廷藩西有隋星五曰少微士大夫【隋音他果反索隠宋均雲南北爲隋隋謂垂下也春秋合誠圖云少微處士位又天官占云一名處士星也正義廷太微廷藩衛也少防四星在太防南北列第一星處士也第二星議士也第三星博士也第四星大夫也占以明大黃潤則賢士舉不明反是月五星犯守處士憂宰相易也】權軒轅軒轅黃龍體前大星女主象旁小星禦者後宮屬【集觧孟康曰形如騰龍索隠援神契曰軒轅十二星後宮所居石氏星讚以軒轅龍體主后妃也正義軒轅十七星在七星北黃龍之體主雷雨之神後宮之象也陰陽交感雷激爲電和爲雨怒爲風亂爲霧凝爲霜散爲露聚爲雲气立爲虹蜺離爲背璚分爲抱珥二十四變皆軒轅主之其大星女主也次北一星夫人也次北一星妃也其次諸星皆次妃之屬女主南一小星女禦也左一星少民後宗也右一星大民太后宗也占欲其小黃而明吉大明則爲後宮爭競移徙則國人流迸東西角大張而振後族敗水火金守軒轅女主惡也】月五星守犯者如衡占【索隠宋均云責在後黨嬉防賊興占此祥天子亦當誅之】東井爲水事【索隠元命包云東井八星主水衡也】其西曲星曰鉞【正義東井八星鉞一星輿鬼五星一星爲質爲鶉首於辰在未皆秦之分野一大星黃道所經爲天之亭主水衡事法令所取平也王者用法平則井星明而端列鉞一星附井之前主伺奢滛而斬之占不欲眀明與井齊或揺動則天子用鉞於大臣月宿井有風雨之變】鉞北北河南南河【正義南河三星北河三星分夾東井南北置而爲戒南河南戒一曰陽門亦曰越門北河北戒一曰陰門亦爲胡門兩戒間三光之常道也占以南星不見則南道不通北亦如之動揺及火守中國兵起也又云動則胡越爲變或連近臣以結之】兩河天闕間爲闗梁【索隠宋均云兩河六星知逆邪言闗梁之限知邪僞也正義闕丘二星在河南天子之雙闕諸侯之兩觀亦象魏縣書之府金火守之主兵戰闕下也】輿鬼鬼祠事中白者爲質【集觧晉灼曰輿鬼五星其中白者爲質正義輿鬼五星主祠事天目也主視眀察姦謀東北星主積馬東南星主積兵西南星主積布帛西北星主積金玉隨其變占之中一星爲積屍一名質主喪死祠祀占鬼星眀大谷成不眀百姓散質欲其曶曶不明明則兵起大臣誅下人死之】火守南北河兵起谷不登故徳成衡觀成潢【集觧晉灼曰日月五星不軌道也衡大微廷也觀占也潢五帝車捨】傷成鉞【集觧晉灼曰賊傷之占先成形於索隠案徳成衡衡則能平物故有徳公平者先成形於衡觀成潢爲帝車捨言王者逰觀亦先成形於潢也傷成者傷敗也言王者敗徳亦先成形於鉞以言有敗亂則有誅之形按文耀鉤則云徳成潢敗成其意異也又此下文禍成井誅成質皆是東井下義總列於此也】禍成井【集觧晉灼曰東井主水事火入之一星居其旁天子且以火敗故曰禍也】誅成質【集觧晉灼曰熒惑入輿鬼天質占曰大臣有誅】柳爲鳥注主木艸【索隠案漢書天文志注作咮爾雅云鳥咮謂之柳孫炎云咮朱鳥之口柳其星聚也以注爲柳星故主艸木也正義咮丁救反一作注柳八星星七星張六星爲鶉火於辰在午皆周之分野柳爲朱鳥咮天之廚宰主尙食和滋味占以順明爲吉金火守之國兵大起】七星頸爲員官主急事【索隠案宋均云頸朱鳥頸也員官嚨喉也物在嚨喉終不久畱故主急事也正義七星爲頸一名天都主衣裳文繡主急事以眀爲吉暗爲凶金火守之國兵大起】張素爲廚主觴客【索隠素嗉也爾雅云鳥張嗉郭璞云鳥受食之處也正義張六星六爲嗉主天廚飲食賞賚觴客占以眀爲吉暗爲凶金火守之國兵大起】翼爲羽翮主遠客【正義翼二十二星軫四星長沙一星轄二星合軫七星皆爲鶉尾於辰在巳楚之分野翼二十二星爲天樂府又主夷狄亦主遠客占眀大禮樂興四夷服徙則天子舉兵以罰亂者】軫爲車主風【索隠宋均云軫四星居中又有二星爲左右轄車之象也軫與巽同位爲風車動行極似之也正義軫四星主冡宰輔臣又主車騎亦主風占眀大則車騎用太白守之天下學校散文儒失業兵戈大興熒惑守之南方有不用命之國當發兵伐之辰星守之徐泗有戮者】其旁有一小星曰長沙【正義長沙一星在軫中主壽命占明主長壽子孫昌也】星星不欲眀眀與四星等若五星入軫星中兵大起【索隠宋均云五星主行使使動兵車亦動也】軫南眾星曰天庫樓庫有五車車星角若益眾及不具無處車馬

西宮咸池【索隱文耀鉤云西宮白帝其精白虎正義咸池三星在五車中天潢南魚鳥之所托也金犯守之兵起火守之有災也】曰天五潢五潢五帝車捨【索隠案元命包曰咸池主五穀其星五者各有所職咸池言谷生於水吐秀含實主秋成故一名五帝車捨言以車載谷而販也正義五車五星三柱九星在畢東北天子五兵車捨也西北大星曰天庫主太白秦也次東北曰天獄主辰燕趙也次東曰天倉主歲衞魯也次東南曰司空主鎭楚也次西南曰卿主熒惑魏也占五車均眀柱皆見則倉庫實不見其國絕食兵且起五車三柱有變各以其國占之三柱出外兵出柱入兵入柱出一月米貴三倍期二年出三月貴十倍期三年柱出不與天倉相近軍出米貴轉粟千里柱倒立尢甚火入天下旱金入兵水入水也】火入旱金兵水水中有三柱柱不具兵起【索隱謂火金水入五潢則各致此災也宋均云不言木土者木土徳星於此不爲害也】奎曰封豕爲溝瀆【正義奎苦圭反十六星婁三星爲降婁於辰在戍魯之分野奎天之府庫一曰天豕亦曰封豕主溝瀆西南大星所謂天豕目占以明爲吉星不欲團圓團圓則兵起暗則臣干命之咎亦不欲開闔無常當有白衣稱命於山谷者五星犯奎人主爽徳權臣擅命不可禁者王者宗祀不潔則奎動揺若焰焰有光則近臣謀上之應亦庶人饑饉之厄大白守奎胡貊之憂可以伐之熒惑星守之則有水之憂連以三年塡星歲星守之中國之利外國不利可以興師動眾斬斷無道】婁爲聚眾【正義婁三星爲苑牧養犧牲以共祭祀亦曰聚眾占動揺則眾兵聚金火守之兵起也】胃爲天倉【正義胃三星昴七星畢八星爲大梁於辰在酉趙之分野謂主倉廩五穀之府也占明則天下和平五穀丰稔不然反是】其南眾星曰廥積【集觧如淳曰蒭槁積爲廥也正義蒭槁六星在天苑西主積槁艸者不見則牛馬暴死火守災起也】昴曰髦頭胡星也爲白衣會【正義昴七星爲髦頭胡星亦爲獄事明天下獄訟平暗爲刑罰濫六星眀與大星等大水且至其兵大起揺動若跳躍者胡兵大起一星不見皆兵之憂也】畢曰罕車爲邊兵主弋獵【索隱爾雅云濁謂之畢也孫炎爲掩兔之畢或呼爲濁因以名星也正義畢八星曰罕車爲邊兵主弋獵其大星曰天髙一曰邊將主四夷之尉也星明大天下安遠夷入貢失色邊亂畢動兵起月宿則多雨毛萇云畢所謂掩兔也】其大星旁小星爲附耳附耳揺動有防亂臣在側【正義附耳一星屬畢大星之下次天髙東南隅主爲人主聽得失伺過星明中國微邊寇警移動則讒佞行入畢國起兵】昴畢間爲天街其陰陰國陽陽國【集觧孟康曰陰西南坤維河山已北國陽河山已南國索隱元命包云畢爲天階爾雅云大梁昴孫炎云畢昴之間日月五星出入要道若津梁正義天街三星在畢昴間主國界也街南爲華夏之國街北爲夷狄之國土金守胡兵入也】參爲白虎【正義觜三星參三星外四星爲實沈於辰在申魏之分野爲白虎形也】三星直者是爲衡石【集解孟康曰參三星者白虎宿中西直似稱衡】下有三星兌曰罰爲斬艾事【集解孟康曰在參間上小下大故曰鋭晉灼曰三星少斜列無銳形正義罰亦作伐春秋運斗樞云參伐事主斬艾】其外四星左右肩股也小三星隅置曰觜觹爲虎首主葆旅事【集解如淳曰關中俗謂桑楡孽生爲葆晉灼曰葆菜也野生曰旅今之饑民采旅生也索隱姚氏案宋均云葆守也旅猶軍旅也言佐參伐以斬除凶也正義觜子思反觹胡規反葆音保觜觹爲虎首主收斂葆旅事也葆旅野生之可食者占金木來守國易政災起也】其南有四星曰天厠【正義天厠四星在屏東主混也占色黃吉靑與白皆凶不見則人寢疾】厠下一星曰天矢矢黃則吉靑白黑凶【正義天矢一星在厠南占與天厠同】其西有句曲【正義句音鉤】九星三處羅一曰天旗【正義參旗九星在參西天旗也指麾遠近以從命者王者斬伐當理則天旗曲直理順不然則兵動於外可以憂之若明而稀則邊寇將動不然則不】二曰天苑【正義天苑十六星如環狀在畢南天子養禽獸之所稀暗則多死亡】三曰九斿【集解徐廣曰音流正義九斿九星在玉井西南天子之兵旗所以導軍進退亦領州列邦並不欲揺動揺動則九州分散人民失業信命亦不通於中國憂金火守之亂起也】其東有大星曰狼狼角變色多盜賊【正義狼一星參東南狼爲野將主侵掠占非其處則人相食色黃白而明吉赤角兵起金火守亦如之】下有四星曰弧直狼【正義弧九星在狼東南天之弓也以伐叛懷遠又主備賊盜知姦邪者弧矢向狼動移多盜明大變色亦如之矢不直狼多盜引滿則天下盡兵也】狼比地有大星曰南極老人老人見治安不見兵起常以秋分時之於南郊附耳入畢中兵起【集觧晉灼曰比地近地也正義老人一星在弧南一曰南極爲人主壽命延長之應常以秋分之曙見於景春分之夕見於丁見則國長命故謂之壽昌天下安寜不見人主憂也】

北宮武【索隠文耀鉤云北宮黑帝其精武爾雅云枵虛也又云北陸虛也解者以陸爲道孫炎曰陸中也北方之宿中也正義南斗六星牽牛六星並北宮武之宿】虛危【正義虛二星危三星爲枵於辰在子齊之分野虛主死喪哭泣事又爲邑居廟堂祭祀禱祝之事亦天之冢宰主平理天下覆藏萬物占動則有死防哭泣之應火守則天子將兵水守則人饑饉金守臣下兵起危爲宗廟祀事主天府天市架屋占動則有土功火守天下兵水守下謀上也】危爲蓋屋【索隱宋均云危上一星髙旁兩星隋下似乎蓋屋也正義蓋屋二星在危南主天子所居宮室之官也占金火守入國兵起孛彗尢甚危爲架屋蓋屋自有星恐文誤也】虛爲哭泣之事【索隱姚氏案荊州占以爲其宿二星南星主哭泣虛中六星不欲明明則有大喪也】其南有眾星曰羽林天軍【正義羽林四十五星三三而聚散在壘壁南天軍也亦天宿衞主兵革不見天下亂金火水入軍起也】軍西爲壘或曰鉞【正義壘壁陳十三星橫列在營室南天軍之垣壘占五星入皆兵起將軍死也】旁有一大星爲北落北落若微亡軍星動角益希及五星犯北落入軍軍起火金水尢甚火軍憂水患木土軍吉【集觧駰案漢書音義曰木星土星入北落則吉也正義北落師門一星在羽林西南天軍之門也長安城北落門以象此也主非常以兵占明則軍安微弱則兵起金火守有兵爲虜犯塞土木則吉】危東六星兩兩相比曰司空【正義比音鼻比近也危東兩兩相比者是司命等星也司空惟一星耳又不在危東恐命字誤爲空也司命二星在虛北主防送司祿二星在司命北主官司危二星在司祿北主危亡司非二星在危北主過皆防司之職占大爲君憂常則吉也】營室爲淸廟曰離宮閣道【索隠元命包云營室十星埏陶精類始立紀綱包物爲室又爾雅云營室謂之定郭璞云定正也天下作宮室皆以營室中爲正也荊州占云閣道王良旗也有六星】漢中四星曰天駟【索隠元命包云漢中四星曰騎一曰天駟也】旁一星曰王良王良策馬車騎滿野【索隠春秋合誠圖云王良主天馬也正義王良五星在奎北河中天子奉禦官也其動策馬則兵騎滿野客星守之則津橋不通金火守入皆兵之憂也策一星在王良前主天子僕也占以動揺移易在王良前或居馬后則爲策馬策馬而兵動也按豫章周騰字叔達南昌人爲侍禦史桓帝當南郊平明應出騰仰觀曰夫王者象星今宮中星及策馬星悉不動上明日必不出至四更皇太子卒遂止也】旁有八星絕漢曰天潢天潢旁江星江星動人渉水【索隠元命包曰潢主河渠所以度神通四方宋均雲天潢天津也津湊也主計度也正義天江四星在尾北主太陰也不欲明明而動水暴出其星明大水不禁也】杵臼四星在危南【正義杵臼三星在丈人星旁主軍糧占正下直臼吉與臼不相當軍糧絕也臼星在南主舂其占覆則嵗大饑仰則大熟也】匏有靑黑星守之魚鹽貴【索隠荊州占云匏一名天雞在河鼓東匏明則嵗大熟也正義匏音白包反匏五星在離珠北天子果園占眀大光潤嵗熟不則包果之實不登客守魚鹽貴也】南斗爲廟【正義南斗六星在南也】其北建星建星者旗也【正義建六星在斗北臨黃道天之都關也斗建之間七曜之道亦主旗輅占動揺則人勞不然則不月暈蛟龍見牛馬疫月五星犯守大臣相謀爲關梁不通及大水也】牽牛爲犧牲【正義牽牛爲犧牲亦爲關梁其北二星一曰卽路一曰聚火又上一星主道路次二星主關梁次三星主南越占明大關梁通不明不通天下牛疫死移入漢中天下乃亂也】其北河鼓河鼓大星上將左右左右將【索隠爾雅云河鼓謂之牽牛孫炎云河鼓之旗十二星在牽牛北故或名河鼓爲牽牛也正義河鼓三星在牽牛北主軍鼓蓋天子三將軍中央大星大將軍其南左星左將軍其北右星右將軍所以備關梁而拒難也占明大光潤將軍吉動揺差戾亂兵起直將有功曲則將失計也自昔傳牽牛織女七月七日相見此星也】婺女【索隠爾雅云須女謂之務女或作婺字正義須女四星亦婺女天少府也南斗牽牛須女皆爲星紀於辰在丑越之分野而鬥牛爲吳之分野也須女賤妾之稱婦職之卑者主布帛裁制嫁娶占水守之萬物不成火守布帛貴人多死土守有女喪金守兵起也】其北織女織女天女孫也【集解徐廣曰孫一作名索隠荊州占云織女一名天女天子女也正義織女三星在河北天紀東天女也主果蓏絲帛珍寶占王者至孝於神明則三星俱明不然則暗而防天下女工廢明則理大星怒而角布帛踴貴不見則兵起晉書天文志云晉太史令陳卓總甘石巫咸三家所著星圖大凡二百八十三官一千四百六十四星以爲定紀今略其昭昭者以備天官云】

察日月之行以揆嵗星順逆【索隠姚氏案天官占云嵗星一曰應星一曰經星一曰紀星物理論云嵗行一次謂之嵗星則十二嵗而星一周天也正義晉灼云太嵗在四仲則嵗行三宿太嵗在四孟四季則嵗行二宿二八十六三四十二而行二十八宿十二嵗而周天】曰東方木主春日甲乙義失者罰出嵗星【正義天官云嵗星者東方木之精蒼帝之象也其色明而內黃天下安寜夫嵗星欲春不動動則農廢嵗星贏縮以其捨命國所在之國不可伐可以罰人失次則民多病見則喜其所居國人主有福不可以揺動人主怒無光仁道失嵗星順行仁徳加也嵗星農官主五穀天文志云春日甲乙四時春也五常仁五事貌也人主仁虧貌失逆時令傷木气則罰見嵗星】嵗星贏縮以其捨命國所在國不可伐可以罰人【索隠案天文志曰凡五星早出爲贏贏爲客晚出爲縮縮爲主人五星贏縮必有天應見杓也正義捨所止宿也命名也】其趨捨而前曰贏【索隠趨音聚謂促也】退舍曰縮贏其國有兵不復縮其國有憂將亡【正義將音子匠反】國傾敗其所在五星皆從而聚於一捨其下之國可以義致天下【索隠漢髙帝元年五星皆聚東井天文志云其年嵗星在東井故四星從而聚也】以攝提格嵗【索隠太嵗在寅嵗星正月晨出東方按爾雅嵗在寅爲攝提格李巡云言萬物承陽起故曰攝提格格起也】嵗陰左行在寅嵗星右轉居丑正月與鬥牽牛晨出東方名曰監徳【索隱嵗星在寅正月晨見東方之名已下皆出石氏星經文云星在斗牽牛失次應見於杓也漢書天文志則載甘氏及太初星歷所在之宿不同也】色蒼蒼有光其失次有應見栁嵗早水晚旱嵗星出東行十二度百日而止反逆行逆行八度百日復東行嵗行三十度十六分度之七率日行十二分度之一十二嵗而周天出常東方以晨入於西方用昬單閼嵗【索隱在卯也嵗星二月晨出東方爾雅云卯爲單閼李巡云陽气推萬物而起故曰單閼單盡也閼止也】嵗陰在卯星居子以二月與婺女虛危晨出曰降入【索隱卽嵗星二月晨見東方之名其餘凖此】大有光其失次有應見張名曰降入其嵗大水執徐嵗【索隠爾雅辰爲執徐李巡云伏蟄之物皆振舒而出故曰執徐執蟄也徐舒也】嵗陰在辰星居亥以三月居與營室東璧晨出曰靑章靑靑甚章其失次有應見軫曰靑章嵗早旱晚水大荒駱嵗【索隱爾雅云在巳爲大荒駱姚氏云言萬物皆熾盛而大出霍然落落故曰荒駱也】嵗陰在巳星居戍以四月與奎婁胃昴晨出曰跰踵【集解徐廣曰一曰路嶂索隱天文志作路字詁云今作踵也正義跰白邊反踵之勇反】熊熊赤色有光其失次有應見亢惇牂嵗【索隠爾雅云在午爲惇牂孫炎云惇盛也牂壯也言萬物盛壯韋昭云惇音頓】嵗陰在午星居酉以五月與胃昴畢晨出曰開明【集觧徐廣曰一曰天津索隠天文志作啟明】炎炎有光【正義炎鹽驗反】偃兵惟利公王不利治兵其失次有應見房嵗早旱晚水葉洽嵗【索隠爾雅云在未爲葉洽李巡云陽气欲化萬物故曰協洽協和也洽合也】嵗陰在未星居申以六月與觜觹【正義觜子斯反觹胡規反】參晨出曰長列昭昭有光利行兵其失次有應見箕涒灘嵗【索隱爾雅云在申爲涒灘李巡云涒灘物吐秀傾垂之貌涒他昆反灘他丹反】嵗陰在申星居未以七月與東井輿鬼晨出曰天音昭昭白其失次有應見牽牛作鄂嵗【索隠爾雅在酉爲作鄂李巡云作鄂皆物芒枝起之貌鄂音愕案下文云作作有芒則李巡解亦近天文志作詻音而恪反與史記及爾雅並異】嵗陰在酉星居午以八月與柳七星張晨出曰爲長王作作有芒國其昌熟谷其失次有應見危曰大章有旱而昌有女喪民疾閹茂嵗【索隠爾雅云在戌曰閹茂孫炎云萬物皆蔽冒故曰閹茂閹蔽也茂冒也天文志作掩茂】嵗陰在戍星居巳以九月與翼軫晨出曰天雎【索隠劉氏音吁惟反】白色大眀其失次有應見東壁嵗水女喪大淵獻嵗【索隠爾雅云在亥爲大淵獻孫炎云淵深也大獻萬物於深謂蓋藏之於外也】嵗陰在亥星居辰以十月與角亢晨出曰大章【集觧徐廣曰一曰天皇索隠天文志亦作天皇】蒼蒼然星若躍而陰出旦是謂正平起師旅其率必武其國有徳將有四海其失次有應見婁困惇嵗【索隠爾雅在子爲困惇孫炎云困惇混沌也言萬物初萌混沌於黃泉之下】嵗陰在子星居卯以十一月與氐房心晨出曰天泉色甚眀江池其昌不利起兵其失次有應在昴赤奮若嵗【索隠爾雅云在醜爲赤奮若李巡云言陽气奮迅若順也】嵗陰在丑星居寅以十二月與尾箕晨出曰天皓【索隠音昊漢志亦作昊】黫然黑色甚明【索隠黫音烏閒反】其失次有應見參當居不居居之又左右揺未當去去之與他星會其國凶所居久國有徳厚其角動乍小乍大若色數變人主有憂其失次捨以下進而東北三月生天棓長四尺末兌【索隱天文志此皆甘氏星經文而志又兼載石氏此皆不取石氏名申甘氏名徳正義棓音蒲講反嵗星之精散而爲天槍天棓天衝天猾國皇天攙及登天荊眞若天防天垣蒼彗皆以應凶災也天棓者一名覺星本類星末銳長四丈出東北方西方其出則天下兵爭也】進而東南三月生彗星長二丈類彗【正義天彗者一名掃星本類星末類彗小者數寸長長或竟天而體無光假日之光故夕見則東指晨見則西指若日南北皆隨日光而指光芒所及爲災變見則兵起除舊布新彗所指之處弱也】退而西北三月生天攙長四丈末兌【集解韋昭曰攙音參差之參正義攙楚咸反天攙者在西南長四丈鋭京房雲天攙爲兵赤地千里枯骨籍籍天文志雲天攙主兵亂也】退而西南三月生天槍長數丈兩頭兌【正義槍楚行反天槍者長數丈兩頭銳出西南方其見不過三月必有破國亂君伏死其辜天文志云孝文時天槍夕出西南占曰爲兵防亂其六年十一月匈奴入上郡雲中漢起兵以衞京師也】謹視其所見之國不可舉事用兵其出如浮如沈其國有土功如沈如浮其野亡色赤而有角其所居國昌迎【集解徐廣曰迎一作禦】角而戰者不勝星色赤黃而沈所居野大穰【正義穰人羊反丰熟也】色靑白而赤灰所居野有憂嵗星入月其野有逐相與太白鬭【集觧韋昭曰星相擊爲鬭】其野有破軍嵗星一曰攝提曰重華曰應星曰紀星營室爲淸廟嵗星廟也

察剛气以處熒惑【集解徐廣曰剛一作罰索隠案姚氏引廣雅熒惑謂之執法天官占云熒惑方伯象司察妖孽則徐云察罰气爲是春秋緯文耀鉤云赤帝熛怒之神爲熒惑位南方禮失則罰出晉灼云常以十月入太防受制而出行列宿司無道出入無常也】曰南方火主夏日丙丁禮失罰出熒惑熒惑失行是也出則有兵入則兵散以其捨命國熒惑熒惑爲勃亂殘賊疾喪饑兵【集解徐廣曰以下云熒惑爲理外則理兵內則理政正義天官占云熒惑爲執法之星其行無常以其捨命國爲殘賊爲疾爲防爲饑爲兵環繞勾曲芒角動揺乍前乍後其殃逾甚熒惑主死防大鴻臚之象主甲兵大司馬之義伺驕奢亂孽執法官也其精爲風伯惑童兒歌謡嬉戲也】反道二捨以上居之三月有殃五月受兵七月半亡地九月太半亡地因與俱出入國絕祀居之殃還至𨿽大當小【索隠案還音旋旋疾也若熒惑反道居其捨所致殃禍速疾則𨿽大反小】久而至當小反大【索隠久謂行遲也如此禍小反大言久臘毒也】其南爲丈夫北爲女子喪【索隱宋均云熒惑守輿鬼南爲丈夫受其咎北則女子受其凶也】若角動繞環之及乍前乍後左右殃益大與他星鬭【正義凡五星鬭皆爲戰鬭兵不在外則爲內亂鬭謂光芒相及】光相逮爲害不相逮不害五星皆從而聚於一捨其下國可以禮致天下【正義三星若合是謂驚立絕行其國外內有兵與防人民饑乏攺立侯王四星若合是爲太陽其國兵喪暴起君子憂小人流五星若合是謂易行有徳者受慶奄有四方無徳者受殃乃以死亡也】法出東行十六舍而止逆行二舍六旬復東行自所止數十捨十月而入西方伏【集解晉灼曰伏不見】行五月出東方其出西方曰反明主命者惡之東行急一日行一度半其行東西南北疾也兵各聚其下用戰順之勝逆之敗熒惑從太白軍憂離之軍卻出太白陰有分軍行其陽有偏將戰當其行太白逮之破軍殺將【索隠宋均云太白宿主軍來衝拒也】其入守犯太微【集觧孟康曰犯七寸已內光芒相及也韋昭曰自下觸之曰犯居其宿曰守】軒轅營室主命惡之心爲明堂熒惑廟也謹此

歷斗之會以定塡星之位【索隠晉灼曰常以甲辰之元始建斗嵗行一宿二十八嵗而周天廣雅曰塡星一名地侯文耀鉤曰塡黃帝含樞紐之精其體旋璣中宿之分也】曰中央土主季夏日戊巳黃帝主徳女主象也嵗塡一宿其所居國吉未當居而居若已去而復還還居之其國得土不乃得女若當居而不居旣已居之又西東去其國失土不乃失女不可舉事用兵其居久其國福厚易福薄【集解徐廣曰易猶輕速也】其一名曰地侯主嵗嵗行十二度百十二分度之五日行二十八分度之一二十八嵗周天其所居五星皆從而聚於一捨其下之國可重致天下【正義重音逐隴反言五星皆從塡星其下之國倚重而致天下以塡主木土故也】禮徳義殺刑盡失而塡星乃爲之動揺贏爲王不寧其縮有軍不復塡星其色黃光芒音曰黃鐘宮其失次上二三宿曰贏有主命不成不乃大水失次下二三宿曰縮有後戚其嵗不復不乃天裂若地動斗爲文太室塡星廟天子之星也木星與土合爲內亂饑主勿用戰敗水則變謀而更事火爲旱金爲白衣會【正義星經云凡五星木與土合爲內亂饑與水合爲變謀更事與火合爲饑爲旱與金合爲白衣會也】若木金在南曰牝牡年谷熟金在北嵗偏無【索隠晉灼曰嵗陽也太白陰也故曰牝牡正義星經云金在南木在北名曰牝牡年谷大熟金在北木在南其年或有或無】火與水合爲焠與金合爲鑠爲喪皆不可舉事用兵大敗土爲憂主孽卿【集解晉灼曰火入水故曰焠索隠案謂火與水俱從塡星合也正義焠忽內反星經凡五星火與水合爲焠用兵舉事大敗與金合爲鑠爲防不可舉事用兵從軍爲憂離之軍卻與土合爲憂主孽卿與木合饑戰敗也索隠文耀鉤雲水土合則成鑪冶鑪冶成則火興火興則土之子焠金成銷鑠金鑠則土無子無子輔父則益妖孽故子憂也】大饑戰敗爲北軍【正義爲北軍北也凡軍敗曰北】軍困舉事大敗土與水合穰而擁閼【正義擁於拱反閼烏葛反】有覆軍【集觧徐廣曰或云木火土三星若合是謂驚立絕行】其國不可舉事出亡地入得地金爲疾爲內兵亡地三星若合其宿地國外內有兵與喪攺立公王四星合兵喪並起君子憂小人流五星合是謂易行有徳受慶攺立大人奄有四方子孫蕃昌無徳受殃若亡五星皆大其事亦大皆小事亦小蚤出者爲贏贏者爲客晚出者爲縮縮者爲主人必有天應見於杓星同捨爲合相淩爲鬭【集解孟康曰淩相冒占過也韋昭曰突掩爲淩】七寸以內必之矣【索隠韋昭云必有禍也】五星色白圜爲喪旱赤圜則中不平爲兵靑圜爲憂水黑圜爲疾多死黃圜則吉赤角犯我城黃角地之爭白角哭泣之聲靑角有兵憂黑角則水意【集觧徐廣曰一作志】行窮兵之所終五星同色天下偃兵百姓寧昌春風秋雨冬寒夏暑動揺常以此塡星出百二十日而逆西行西行百二十日反東行見三百三十日而入入三十日復出東方太嵗在甲寅鎭星在東壁故在營室

察日行以處位太白【索隠太白辰出東方曰啟明故察日行以處太白之位韓詩云太白晨出東方爲啟明昏見西方爲長庚又孫炎注爾雅亦以爲晨出東方髙三丈命曰啟明昬見西方髙三捨命曰太白正義晉灼云常以正月甲寅與熒惑晨出東方二百四十日而入又出西方二百四十日而入入三十五日而復出東方出以寅戌入以丑未天官占云太白者西方金之精白帝之子上公大將軍之象也一名殷星一名大正一名熒星一名官星一名梁星一名滅星一名大囂一名大衰一名大爽徑一百里天文志云其日庚辛四時秋也五常義也五事言也人主義虧言失逆時令傷金气罰見太白春見東方以晨秋見西方以夕也】曰西方秋司兵月行及天矢【正義太白五芒出早爲月蝕晚爲天矢及彗其精散爲天杵天椨伏靈大敗司姦天狗賊星天殘卒起星是古歷星若竹彗墻星防星白雚皆以示變也】日庚辛主殺殺失者罰出太白太白失行以其捨命國其出行十八舍二百四十日而入入東方伏行十一舍百三十日其入西方伏行三舍十六日而出當出不出當入不入是謂失舍不有破軍必有國君之簒其紀上元【正義其紀上元是星古歷初起上元之法也】以攝提格之嵗與營室晨出東方至角而入與營室夕出西方至角而入與角晨出入畢與角夕出入畢與畢晨出入箕與畢夕出入箕與箕晨出入柳與箕夕出入柳與柳晨出入營室與柳夕出入營室凡出入東西各五爲八嵗二百三十日【集解徐廣曰一云三十二日】復與營室晨出東方其大率嵗一周天【索隠案上元是古歷之名言用上元紀歷法則攝提嵗而太白與營室晨出東方至角而入與營室夕出西方至角而入凡出入東西各五爲八嵗二百三十日復與營室晨出東方大率嵗一周天也】其始出東方行遲率日半度一百二十日必逆行一二舍上極而反東行行日一度半一百二十日入其庳近日曰明星柔髙遠日曰大囂【集解徐廣曰囂一作變】剛其始出西行疾率日一度半百二十日上極而行遲日半度百二十日旦入必逆行一二舍而入其庳近日曰太白柔髙遠日曰大相剛出以辰戌入以丑未當出不出未當入而入天下偃兵兵在外入未當出而出當入而不入下起兵有破國其當期出也其國昌其出東爲東入東爲北方出西爲西入西爲南方所居久其鄕利疾【集解蘇林曰疾過也】其鄕凶出西逆行至東正西國吉出東至西正東國吉其出不經天經天天下革政【索隠孟康曰謂出東入西出西入東也太白陰星出東當伏東出西當伏西過午爲經天又晉灼曰日陽也日出則星沒太白晝見午上爲經天也】小以角動兵起始出大後小兵弱出小後大兵彊出髙用兵深吉淺凶庳淺吉深凶日方南金居其南日方北金居其北曰贏【正義鄭元云方猶向也謂晝漏半而置土圭表陰陽審其南北也影短於土圭謂之日南是也是地於日爲近南也長於土圭謂之日北是地於日爲近北也凡日影於地千里而差一寸周禮云日南則影短多暑日北則影長多寒孟康云金謂太白也影日中之影也】侯王不寧用兵進吉退凶日方南金居其北日方北金居其南曰縮侯王有憂用兵退吉進凶用兵象太白太白行疾疾行遲遲行角敢戰動揺躁躁圜以靜靜順角所指吉反之皆凶出則出兵入則入兵赤角有戰白角有喪黑圜角憂有水事靑圜小角憂有木事黃圜和角有土事有年【正義太白星圓天下和平若芒角有土事有年謂丰熟也】其已出三日而復有微入入三日乃復盛出是謂耎【集解晉灼曰耎退之不進索隠耎音奴亂反】其下國有軍敗將北其已入三日又復微出出三日而復盛入其下國有憂師有糧食兵革遺人用之【正義遺惟季反】卒𨿽眾將爲人虜其出西失行外國敗其出東失行中國敗其色大圜黃【音澤】可爲好事其圜大赤兵盛不戰太白白比狼赤比心黃比參左肩蒼比參右肩黑比奎大星【正義比卑耳反下同比類也晉書天文志云凡五星有色大小不同各依其行而應時節色變有類凡靑比參左肩赤比心大星黃比參右肩白比狼星黒比奎大星不失本色而應其四時者吉色害其行凶也參色林反下同】五星皆從太白而聚乎一捨其下之國可以兵從天下【正義晉書天文志云凡五星所出所行所直之辰其國爲得位者嵗星以徳熒惑爲禮鎭星有福太白兵彊辰陰陽和所行所直之辰順其色而角者勝其色害者敗居實有得居虛無得也色勝位行勝色行得盡勝之】居實有得也居虛無得也【索隠實謂星所合居之宿虛謂贏縮也】行勝色【集觧晉灼曰太白行得度者勝色也正義勝音升剰反下同】色勝位有位勝無位有色勝無色行得盡勝之【集解晉灼曰行應天度惟有色得位行盡勝之行重而色位輕星經得字作徳】出而畱桑楡間【集解晉灼曰行遲而下也凡望雲气平望在桑楡上者餘二千里】疾其下國【正義疾漢書作病也】上而疾未盡其日過參天【集解晉灼曰三分天過其一此在戌酉之間】疾其對國【集解孟康曰謂出東入西出西入東】上復下下復上有反將其入月將僇金木星合光其下戰不合兵𨿽起而不鬭合相毀野有破軍出西方昬而出陰陰兵彊暮食出小弱夜半出中弱雞鳴出大弱是謂陰陷於陽其在東方乘明而出陽陽兵之彊雞鳴出小弱夜半出中弱昬出大弱是謂陽陷於陰太白伏也以出兵兵有殃其出卯南南勝北方出卯北北勝南方正在卯東國利出酉北北勝南方出酉南南勝北方正在酉西國勝其與列星相犯小戰五星大戰其相犯太白出其南南國敗出其北北國敗行疾武不行文色白五芒出蚤爲月蝕晚爲天矢及彗星將發其國出東爲徳舉事左之迎之吉出西爲刑舉事右之背之吉反之皆凶太白光見景戰勝晝見而經天是謂爭明彊國弱小國彊女主昌亢爲疏廟太白廟也太白大臣也其號上公其他名殷星太正營星觀星宮星明星大衰大澤終星大相天浩序星月緯大司馬位謹此

察日辰之會以治辰星之位【索隱卽正四時以治辰星之位也皇甫謐曰辰星一名毚星或曰鉤星元命包曰北方辰星水生物布其紀故辰星理四時宋均曰辰星正四時之法得與北辰同名也正義晉灼曰常以二月春分見奎婁五月夏至見東井八月秋分見角亢十一月冬至見牽牛出以辰戌入以丑未二旬而入晨之東方夕之西方也】曰北方水太陰之精主冬日壬癸刑失者罰出辰星【正義天官占云辰星北水之精黑帝之子宰相之祥也一名細極一名鉤星一名�星一名伺祠徑一百里亦偏將廷尉象也天文志云其日壬癸四時冬也五常智也五事聽也人主智虧聽失逆時令傷水气則罰見辰星也】以其宿命國是正四時仲春春分夕出郊奎婁胃東五捨爲齊仲夏夏至夕出郊東井輿鬼柳東七捨爲楚仲秋秋分夕出郊角亢氐房東四捨爲漢仲冬冬至晨出郊東方與尾箕斗牽牛俱西爲中國其出入常以辰戍丑未其蚤爲月蝕晚爲彗星及天矢【集解孟康曰辰星月相淩不見者則所蝕也索隱宋均云星辰與月同精月爲大臣先期而出是躁也失則當誅故月蝕者所以爲災祥也辰星陰也彗亦陰陰謀未成故晚出也張晏曰彗所以除舊布新】其時宜效不效爲失【正義效見也言宜見不見爲失罰之也】追兵在外不戰一時不出其時不和四時不出天下大饑其當效而出也色白爲旱黃爲五穀熟赤爲兵黑爲水出東方大而白有兵於外解常在東方其赤中國勝其西而赤外國利無兵於外而赤兵起其與太白俱出東方皆赤而角外國大敗中國勝其與太白俱出西方皆赤而角外國利五星分天之中積於東方中國利積於西方外國用者利五星皆從辰星而聚於一捨其所捨之國可以法致天下辰星不出太白爲客其出太白爲主出而與太白不相從野𨿽有軍不戰出東方太白出西方若出西方太白出東方爲格野𨿽有兵不戰【索隠謂辰星出西方辰水也太白出東方太白金也水生金母子不相從故野有軍不戰今母子各出一方故爲格格謂不和同故野𨿽有兵不戰也】失其時而出爲當寒反溫當溫反寒當出不出是謂擊卒兵大起其入太白中而上出破軍殺將客軍勝下出客亡地辰星來抵太白太白不去將死正旗上出破軍殺將客勝下出客亡地視旗所指以命破軍【索隱案旗蓋太白芒角似旌旗正義旗星名有九星言辰星上則破軍殺將客勝也】其繞環太白若與鬭大戰客勝免過太白【索隠案廣雅云辰星謂之免星則辰星之別名免或作毚也】間可防劍【集解蘇林曰防音函函容也其間可容一劍索隱案蘇所說則防字本有函音故字從咸也】小戰客勝免居太白前軍罷出太白左小戰摩太白有數萬人戰主人吏死出太白右去三尺軍急約戰靑角兵憂黑角水赤行窮兵之所終免七命曰小正辰星天攙安周星細爽能星鉤星【索隱謂免星凡有七名命者名也小正一也辰星二也天攙三也安周星四也細爽五也能星六也鉤星七也】其色黃而小出而易處天下之文變而不善矣免五色靑圜憂白圜喪赤圜中不平黑圜吉赤角犯我城黃角地之爭白角號泣之聲其出東方行四舍四十八日其數二十日而反入於東方其出西方行四舍四十八日其數二十日而反入於西方其一候之營室角畢箕柳出房心間地動辰星之色春靑黃夏赤白秋靑白而嵗熟冬黃而不明卽變其色其時不昌春不見大風秋則不實夏不見有六十日之旱月蝕秋不見有兵春則不生冬不見陰雨六十日有流邑夏則不長七星爲員官辰星廟蠻夷星也

角亢氐兗州房心豫州尾箕幽州斗江湖牽牛婺女揚州虛危靑州營室至東壁並州奎婁胃徐州昴畢冀州觜觹參益州【正義括地誌云漢武帝置十三州攺梁州爲益州廣漢廣漢今益州咎縣是也分今河內上黨雲中然按星經益州魏地畢觜參之分今河內上黨雲中是未詳也】東井輿鬼雍州柳七星張三河翼軫荊州

兩軍相當日暈【集解如淳曰暈讀曰運】暈等力鈞厚長大有勝薄短小無勝重抱大破無抱爲和背不和爲分離相去直爲自立立侯王指暈若曰殺將負且戴有喜圜在中中勝在外外勝靑外赤中以和相去赤外靑中以惡相去气暈先至而後去居軍勝先至先去前利後病後至後去前病後利後至先去前後皆病居軍不勝見而去其發疾𨿽勝無功見半日以上功大白虹屈短【集解李奇曰屈或爲尾也韋昭曰短而直】上下兌有者下大流血日暈制勝近期三十日逺期六十日其食食所不利復生生所利而食益盡爲主位以其直及日所宿加以日時用命其國也月行中道安寧和平陰間多水陰事外北三尺陰星北三尺【索隱案中道房室星之中間也房有四星若人之房三間有四表然故曰房南爲陽間北爲陰間則中道房星之中間也故房是日月五星之常行道然黃道亦經房星若月行得中道故陰陽和平若行陰間多陰事陽間則人主驕恣若歷陰星陽星之南迫太陰太陽之道則有大水若兵及大旱若防也太陽亦在陽間之南各三尺也】太陰大水兵陽間驕恣陽星多暴獄太陽大旱喪也【索隱太陰太陽皆道也月行近之故有水旱兵防也】角天門十月爲四月十一月爲五月十二月爲六月水發近三尺遠五尺【索隱謂月行入角與天門若十月犯之當爲來年四月成災十一月則主五月也】犯四輔輔臣誅【索隱案謂月犯房星也四輔房四星也房以輔心故曰四輔也】行南北河以陰陽言旱水兵喪【正義南河三星北河三星若月行北河以陰則水兵南河以陽則旱防也】月蝕嵗星其宿地饑若亡熒惑也亂塡星也下犯上太白也彊國以戰敗辰星也女亂【正義孟康云凡星入月見月中爲星蝕月月掩星星滅爲月蝕星也】食大角【集解徐廣曰一云食於大角正義大角一星在兩攝提間人君之象也】主命者惡之心則爲內賊亂也列星其宿地憂【索隱謂月蝕列星二十八宿當其分地有憂憂謂兵及喪也】月食始日五月者六六月者五五月復六六月者一而五月者凡五百一十三月而復始【索隱始日謂歷始起之日也依此文計惟有一百二十一月與元數甚爲懸校旣無太初曆術不可得而推定今以漢志三統歷法計則五月者七六月者一又五月者一六月者五五月者一凡一百三十五月而復始耳或術家各異或傳冩錯謬故此不同無以明知也】故月蝕常也日蝕爲不臧也甲乙四海之外日月不占【集解晉灼曰海外逺甲乙日時不以占】丙丁江淮海岱也戊巳中州河濟也庚辛華山以西壬癸恆山以北日蝕國君月蝕將相當之

國皇星【正義國皇星者大而赤類南極老人去地三丈如炬火見則內外有兵防之難】大而赤【集解孟康曰嵗星之精散所爲也五星之精散爲六十四變記不盡】狀類南極【集解徐廣曰南極老人星】所出其下起兵兵彊其衝不利

昭眀星【索隱案春秋合誠圖云赤帝之精象如太白七芒釋名爲筆星气有一枝末銳似筆亦曰日華星也】大而白無角乍上乍下【集解孟康曰形如三足機機上有九彗上向熒惑之精】所出國起兵多變

五殘星【索隱孟康云星表有靑气如暈有毛塡星之精也正義五殘一名五鋒出正東東方之分野狀類辰星去地可六七丈見則五穀毀敗之徴大臣誅亡之象】出正東東方之野其星狀類辰星去地可六丈大【集解徐廣曰大一作六】

賊星【集觧孟康曰形如彗九尺太白之精正義天賊星者一名六賊出正南南方之野星去地可六丈大而赤數動有光出則禍合天下】出正南南方之野星去地可六丈大而赤數動有光

司危星【集解孟康曰星大而有尾兩角熒惑之精也正義司危者出正西西方分野也大如太白去地可六丈見則以天子不義失國而豪傑起】出正西西方之野星去地可六丈大而白類太白

獄漢星【集解孟康曰靑中赤表下有三彗縱橫亦塡星之精漢書天文志獄漢一名咸漢】出正北北方之野星去地可六丈大而赤數動察之中靑此四野星所出出非其方其下有兵衝不利

四鎭星所出四隅去地可四丈

地維咸光【正義四鎭星出四隅去地可四文地維咸光星亦出四隅去地可三丈若月始出所見下有亂者亡有徳者昌也】亦出四隅去地可三丈若月始出所見下有亂亂者亡有徳者昌

燭星狀如太白【集解孟康曰星上有三彗上出亦塡星之精】其出也不行見則滅所燭者城邑亂

如星非星如雲非云命曰歸邪【集解李奇曰邪音蛇孟康曰星有兩赤彗上向上有蓋狀如气下連星】歸邪出必有歸國者

星者金之散气本曰火【集解孟康曰星石也】星眾國吉少則凶漢者亦金之散气【索隱案水生於金散气卽水气河圖括地象曰河精爲天漢也】其本曰水漢星多多水少則旱【集解孟康曰漢河漢也水生於金多少謂漢中星】其大經也

天鼓有音如雷非雷音在地而下及地其所往者兵發其下

天狗狀如大奔星【集解孟康曰星有尾旁有短彗下有如狗形者亦太白之精】有聲其下止地類狗所墮及炎火【索隱炎音艶】望之如火光炎炎衝天其下圜如數頃田處上兌者則有黃色千里破軍殺將

格澤星者【索隱格澤一音鶴鐸又音格澤格胡客反】如炎火之狀黃白起地而上下大上兌其見也不種而獲不有土功必有大害蚩尢之旗【集解孟康曰熒惑之精也晉灼曰呂氏春秋曰其色黃上白下】類彗而後曲象旗見則王者徵伐四方

旬始出於北斗旁【集解徐廣曰蚩尢也旬一作營】狀如雄鷄其怒靑黑象伏鼈【集解李奇曰怒當音帑晉灼曰帑雌也或曰怒色靑】

枉矢類大流星虵行而倉黑望之如有毛羽然

長庚如一匹布著天【正義著音直略反】此星見兵起

星墜至地則石也【正義春秋云星隕如雨是也今吳郡西鄕見有落星石其石天下多有也】河濟之間時有墜星

天精而見景星景星者徳星也其狀無常常出於有道之國【集解孟康曰精明也有赤方气與靑方气相連赤方中有兩黃星靑方中一黃星凡三星合爲景星索隱韋昭云精謂靑朗漢書作暒亦作甠郭璞注三蒼雲暒雨止無雲也正義景星狀如半月生於晦朔助月爲明見則人君有徳明聖之慶也】

凡望雲气【正義春秋元命包云陰陽聚爲雲气也釋名云云猶云眾盛也气猶餼然也有聲卽無形也】仰而望之三四百里平望在桑楡上餘二千里登髙而望之下屬地者三千里雲气有獸居上者勝【正義勝音升剩反雲雨气相敵也兵書云云或如雄鷄臨城有城必降】自華以南气下黑上赤嵩髙三河之郊气正赤恆山之北气下黒上靑勃碣海岱之間气皆黑江淮之間气皆白徒气白土功气黃車气乍髙乍下往往而聚騎气卑而布卒气摶【集解如淳曰摶專也或曰摶音徒端反】前卑而後髙者疾前方而髙後兌而卑者防其气平者其行徐前髙而後卑者不止而反气相遇者卑勝髙【索隱遇音偶漢書作禺】兌勝方气來卑而循車通者【集觧車通車轍也避漢武諱故曰通】不過三四日去之五六里見气來髙七八尺者不過五六日去之十餘二十餘里見气來髙丈餘二丈者不過三四十日去之五六十里見稍云精白者其將悍其士怯其大根而前絕遠者當戰靑白其前低者戰勝其前赤而仰者戰不勝

陣云如立垣杼云類杼軸【索隱姚氏案兵書云營上雲气如織勿與戰也】云兩端兌杓云如繩者居前亙天【索隱劉氏杓音時酌反說文音丁了反許愼注淮南云杓引也】其半半天其蛪者類闕旗故【索隱蛪音五結反亦作蜺音同】鉤云句曲【正義句音古侯反】諸此云見以五色合占而澤宓【正義崔豹古今注云黃帝與蚩尢戰於涿鹿之野常有五色雲气金枝玉葉止於帝上有花蘤之象故因作華蓋也京房易飛云視四方常有火雲五色見其下賢人隠也靑雲潤蔽日在西北爲舉賢良也】其見動人乃有占兵必起合鬭其直王朔所候決於日旁日旁雲气人主象【正義洛書云有云象人靑衣無手在日西天子之气】皆如其形以占故北夷之气如羣畜穹閭【索隱鄒氏云一作弓閭天文志作弓字音穹蓋謂以氊爲閭崇穹然而宋均云穹獸名亦異說也】南夷之气類舟舩幡旗大水處敗軍破國之虛下有積錢【集解徐廣曰古作泉字】金寶之上皆有气不可不察海旁蜄气象樓防廣野气成宮闕然雲气各象其山川人民所聚積【正義淮南子云土地各以類生人是故山气多勇澤气多瘖風气多聾林气多躄木气多傴石气多力險阻气多壽穀气多痺丘气多狂廟气多仁陵气多貪輕土多利足重土多遲淸水音小濁水音大湍水人重中土多聖人皆象其气皆應其類也】故息耗者入國邑視封疆田疇之正治【集解如淳曰蔡邕云麻田曰疇】城郭室屋門戶之潤澤次至車服畜產精華實息者吉虛耗者凶若煙非煙若云非云鬱鬱紛紛蕭索輪囷是謂卿云【正義卿音慶】卿云見喜气也若霧非霧【索隱霧音如字一音蒙又亡遘反爾雅雲天气下地不應曰霧言防昧不明也】衣冠而不濡見則其域被甲而趨天雷電蝦虹辟歷夜明者陽气之動者也春夏則發秋冬則藏故者無不司之天開縣物【集解孟康曰謂天裂而見物象天開示縣象】地動坼絕【正義趙世家幽繆王遷五年代地動自樂徐以西北至平陰臺屋墻垣大半壞地坼東西百三十步】山崩及徙川塞谿垘【集解徐廣曰土雍曰垘音服駰案孟康曰谿谷也垘崩也蘇林曰垘流也】水澹澤竭地長見象城郭門閭閨臬枯槀宮廟邸第人民所次謡俗車服觀民飲食五穀艸木觀其所屬倉府廐庫四通之路六畜禽獸所產去就魚鼈鳥防觀其所處鬼哭若呼其人逢俉化言誠然【索隱俉迎也劉伯莊曰音五故反逢俉謂相逢而驚也俉亦作迕音同化當爲訛字之誤耳】

凡嵗美惡謹依嵗始嵗始或冬至日產气始萌臘眀日人眾卒嵗一會飲食發陽气故曰初嵗正月旦王者嵗首立春日四時之卒始也【索隱謂立春日是去年四時之終卒今年之始也】四始者之日【正義謂正月旦嵗之始時之始日之始月之始故云四始言以四時之日候嵗吉凶也】而漢魏鮮【集解孟康曰人姓名作占候者】集臘眀正月旦決八風風從南方來大旱西南小旱西方有兵西北戎菽爲【集解孟康曰戎菽胡豆也爲成也索隱韋昭云戎菽大豆也又郭璞注爾雅亦云胡豆與孟康同】小雨【集解徐廣曰一無此兩字】趣兵【索隱趣音促謂風從西北來則戎菽成而又有小雨則其國趣兵起也】北方爲中嵗東北爲上嵗【集解韋昭曰嵗大穰】東方大水東南民有疾疫嵗惡故八風各與其衝對課多者爲勝多勝少久勝亟疾勝徐旦至食爲麥食至日昳爲稷昳至餔爲黍餔至下餔爲菽下餔至日入爲麻欲終日有雨有雲有風有日【正義正月旦欲其終一日有風有日則一嵗之中五穀丰熟無災害也】當其時者深而多實無雲有風日當其時淺而多實有云風無日當其時深而少實有日無雲不風當其時者稼有敗如食頃小敗熟五斗米頃大敗風復起有云其稼復起各以其時用云色占種其所宜其雨雪若寒嵗惡是日光眀聽都邑人民之聲聲宮則嵗善吉商則有兵徴旱羽水角嵗惡或從正月旦比數兩【索隱比音鼻律反數音疎舉反謂以比數日以候一嵗之雨以知丰穰也】率日食一升至七升而極【集觧孟康曰月一日雨民有一升之食二日雨民有二升之食如此至七日】過之不占數至十二日日直其月占水旱【集解孟康曰月一日雨正月水】爲其環城千里內占則其爲天下竟正月【集解孟康曰月三十日周天歷二十八宿然後可占天下正義按月列宿日風雲有變占其國並太嵗所在則知其嵗丰稔水旱饑饉也】月所離列宿【索隱韋昭云離歷也】日風雲占其國然必察太嵗所在在金穰水毀木饑火旱此其大經也正月上甲風從東方宜蠶風從西方若旦黃雲惡冬至短極縣土炭【集解孟康曰先冬至三日縣土炭於衡兩端輕重適均冬至日陽气至則炭重夏至日陰气至則土重晉灼曰蔡邕律曆記候鐘律權土炭冬至陽气應黃鐘通土炭輕而衡仰夏至陰气應蕤賔通土炭重而衡低進退先後五日之中】炭動鹿解角蘭根出泉水躍略以知日至要決晷景嵗星所在五穀逢昌其對爲衝嵗乃有殃【正義言晷景嵗星行不失次則無災異五穀逢其昌盛若晷景嵗星行而失舍有所衝則嵗乃有殃禍災變也】

太史公曰自初生民以來世主曷嘗不歷日月星辰及至五家【索隠案謂五紀嵗月日星辰歷數各有一家顓學習之故曰五家也】三代【正義五家黃帝髙陽髙辛唐虞堯舜也三代夏殷周也言生民以來何曽不歷日月星辰及至五帝三王亦於紹繼而明天數陰陽也】紹而眀之內冠帶外夷狄分中國爲十有二州仰則觀象於天俯則法類於地天則有日月地則有陰陽天有五星地有五行天則有列宿地則有州域三光者陰陽之精气本在地而聖人統理之幽厲以往尙矣所見天變皆國殊窟穴家占物怪以合時應其文圖籍禨祥不法【正義禨音機顧野王云禨祥吉凶之先見也按自古以來所見天變國皆異具所說不同及家占物怪用合時應者書其文並圖籍凶吉並不可法則故孔子論六經記異事而說其所應不書變見之蹤也】是以孔子論六經紀異而說不書至天道命不傳傳其人不待告【正義待須也言天道性命忽有志事可傳授之則傳其大指微妙自在天性不須深告語也】告非其人𨿽言不著【正義著作慮反著明也言天道性命告非其人𨿽爲言說不得著明防妙曉其意也】昔之天數者髙辛之前重黎【正義左傳云蔡墨曰少昊氏之子曰黎爲火正號祝融卽火行之官知天數】於唐虞羲和【正義羲氏和氏掌天地四時之官也】有夏昆吾【正義昆吾陸終之子虞翻云昆吾名樊爲己姓封昆吾世本云昆吾衛是也】殷商巫咸【正義巫咸殷賢臣也本吳人冡在蘇州常熟海禺山上子賢亦在此也】周室史佚萇【正義史佚周武王時太史尹佚也萇周靈王時大夫也】於宋子韋鄭則禆竈【正義禆竈鄭大夫也】在齊甘公【集解徐廣曰或曰甘公名徳也本是魯人正義七錄云楚人戰國時作天文星占八卷】楚唐昧【正義莫葛反】趙尹臯魏石申【正義七錄云石申魏人戰國時作天文八卷也】夫天運三十嵗一小變百年中變五百載大變三大變一紀三紀而大備此其大數也爲國者必貴三五【索隠三五謂三十嵗一小變五百嵗一大變】上下各千嵗然後天人之際續備太史公推古天變未有可考於今者蓋略以春秋二百四十二年之間【正義謂從隱公元年至哀公十四年獲麟也隱公十一年桓公十八年莊公三十一年閔公二年僖公三十三年文公十八年宣公十八年成公十八年襄公三十一年昭公三十二年定公十五年哀公十四年凡二百四十二年也】日蝕三十六【正義謂隱公三年二月乙巳桓公三年七月壬辰朔十七年十月朔莊公十八年三月朔二十五年六月辛未朔二十六年十二月癸亥朔三十年九月庚午朔僖公五年九月戊申朔十二年三月庚午朔十五年五月朔文公元年二月癸亥朔十五年六月辛卯朔宣公八年七月庚子朔十年四月丙辰朔十七年六月癸卯朔成公十六年六月丙辰朔十七年七月丁巳朔襄公十四年二月乙未朔十五年八月丁巳朔二十年十月丙辰朔二十一年九月庚戌朔十月庚辰朔二十三年二月癸酉朔二十四年七月甲子朔八月癸巳朔二十七年十二月乙亥朔昭公七年四月甲辰朔十五年六月丁巳朔十七年六月甲戌朔二十一年七月壬午朔二十二年十二月癸酉朔二十四年五月乙未朔三十年十二月辛亥朔定公五年三月辛亥朔十二年十一月丙寅朔十五年八月庚辰朔凡蝕三十六也】彗星三見【正義謂文公十四年七月有星入於北斗昭公十七年冬有星孛於大辰哀公十三年有星孛於東方】宋襄公時星隕如雨【正義謂僖公十五年正月戊申朔隕石於宋五也】天子微諸侯力政【集解徐廣曰一作徵】五伯代興【正義趙岐注孟子云齊桓晉文秦穆宋襄楚莊也】更爲主命自是之後眾暴寡大並小秦楚吳越夷狄也爲彊伯【正義秦祖非子初邑於秦地在西戎楚子鬻熊始封丹陽荊蠻吳太伯居吳周章因封吳號勾吳越祖少康之子初封於越以守禹祀地稱東越皆戎狄之地故言夷狄也後秦穆楚莊吳闔閭越勾踐皆得封爲伯也】田氏簒齊【正義周安王二十三年康公卒田和並齊而立爲齊侯】三家分晉【正義周安王二十六年魏武侯韓文侯趙敬侯共滅晉靜而三分其地】並爲戰國爭於攻取兵革更起城邑數屠因以饑饉疾疫焦苦臣主共憂患其察禨祥侯星气尢急近世十二諸侯七國相王【正義王於放反謂漢孝景帝三年吳王濞楚王戊趙王遂濟南王辟光淄川王賢膠東王雄渠也】言從衡者繼踵而臯唐甘石因時務論其書傳故其占驗淩雜米鹽【正義淩雜交亂也米鹽細碎也言臯唐甘石等因時務論其書傳中災異所記錄者故其占驗交亂細碎其語在漢書五行志中也】二十八捨主十二州【正義二十八捨謂東方角亢氐房心尾箕北方斗牛女虛危室壁西方奎婁胃昴畢觜參南方井鬼柳星張翼軫星經云角亢鄭之分野兗州氐房心宋之分野豫州尾箕燕之分野幽州南斗牽牛吳越之分野州須女虛齊之分野靑州危室壁衞之分野並州奎婁魯之分野徐州胃昴趙之分野冀州畢觜參魏之分野益州東井輿鬼秦之分野雍州柳星張周之分野三河翼軫楚之分野荊州也】斗秉兼之【正義言北斗所建秉十二辰兼十二州二十八宿自古所用從來久遠矣】所從來久矣秦之疆也在太白占於狼弧【正義太白狼弧皆西方之星故秦占候也】吳楚之疆在熒惑占於鳥衡【正義熒惑鳥衡皆南方之星故吳楚之占候也鳥衡柳星也一本作注張也】燕齊之疆在辰星占於虛危【正義辰星虛危皆北方之星故燕齊占候也】宋鄭之疆在嵗星占於房心【正義嵗星房心皆東方之星故宋鄭占候也】晉之疆亦在辰星占於參罰【正義辰星參罰皆北方西方之星故晉占候也】及秦並吞三晉燕代自河山以南者中國【正義河黃河也山華山也從華山及黃河以南爲中國也】中國於四海內則在東南爲陽【正義爾雅云九夷八狄七戎六蠻謂之四海之內中國從河山東南爲陽也】陽則日嵗星熒惑塡星【正義日人質反塡音鎭日陽也嵗星屬東方熒惑屬南方塡星屬中央皆在南及東爲陽也】占於街南畢主之【正義天街二星主畢昴主國界也街南爲華夏之國街北爲夷狄之國則畢星主陽也】其西北則胡狢月氏諸衣旃裘引弓之民爲陰【正義狢音陌氏音支從河山西北及秦晉爲陰也】陰則月太白辰星【正義月陰也太白屬西方辰星屬北方皆在北及西爲陰也】占於街北昴主之【正義天街星北爲夷狄之國則昴星主之陰也】故中國山川東北流其維首在隴蜀【正義言中國山及川東北流行若南山首在昆侖蔥嶺東北行連隴山至南山華山渡河東北盡碣石山黃河首起昆侖山渭水岷江發源出隴山皆東北東入渤海也】尾沒於勃碣是以秦晉好用兵【集解韋昭曰秦晉西南維之北爲陰猶與胡狢引弓之民同故好用兵】復占太白太白主中國而胡貉數侵掠【正義主猶領也入也星經云太白在北月在南中國敗太白在南月在北中國不敗也是狐貉數侵掠之也】獨占辰星辰星出入躁疾常主夷狄其大經也此更爲客主人【正義更格行反下同星經云辰星不出太白爲客辰星出太白爲主人辰星太白不相從𨿽有軍不戰辰星出東方太白出西方若辰星出西方太白出東方爲格野𨿽有兵不戰合宿乃戰辰星入太白中五日及入而上出破軍殺將客勝不出客亡地視旗所指】熒惑爲孛外則理兵內則理政故曰𨿽有眀天子必視熒惑所在【索隱此案春秋緯文耀鉤故云故曰也】諸侯更彊時菑異記無可錄者秦始皇之時十五年彗星四見久者八十日長或竟天其後秦遂以兵滅六王並中國外攘四夷死人如亂麻因以張楚並起三十年之間【正義謂從秦始皇十六年起兵滅韓至漢髙祖五年滅項羽則三十六年矣】兵相駘借【集解蘇林曰駘音臺登躡也】不可勝數自蚩尢以來未嘗若斯也項羽救鉅鹿枉矢西流山東遂合從諸侯西坑秦人誅屠咸陽漢之興五星聚於東井平城之圍【索隱漢髙祖之七年】月暈參畢七重【索隱天文志其占者畢昴間天街也街北胡也街南中國也昴爲匈奴參爲趙畢爲邊兵是嵗髙祖自將兵擊匈奴至平城爲冒頓所圍七日乃解則天象有若符契七重者主七日也】諸呂作亂日食晝晦吳楚七國叛逆彗星數丈天狗過梁野及兵起遂伏屍流血其下元光元狩蚩尢之旗再見長則半天其後京師師四出【正義元光元年太中大夫衞靑等伐匈奴元狩二年冠軍侯霍去病等擊胡元鼎五年衞尉路博徳等破南越及韓說破東越並破西南夷開十餘郡元封元年樓船將軍楊僕擊朝鮮】誅夷狄者數十年而伐胡尢甚越之亡熒惑守斗【正義南斗爲吳越之分野】朝鮮之拔星茀於河戒【索隱茀音佩卽孛星也天文志武帝元封之中星孛於河戒其占曰南戒爲越門北戒爲胡門其後漢兵擊拔朝鮮以爲樂浪莵郡朝鮮在海中越之象居北方胡之域也其河戒卽南河北河也】兵徵大宛星茀招搖【正義招揺一星次北斗杓端主胡兵也占角變則兵革大行】此其犖犖大者【索隱犖音力卓反犖犖事之分明也】若至委曲小變不可勝道由是觀之未有不先形見而應隨之者也夫自漢之爲天數者星則唐都气則王朔占嵗則魏鮮故甘石歷五星法惟獨熒惑有反逆行逆行所守及他星逆行日月薄蝕【集解孟康曰日月無光曰薄京房易傳曰日赤黃爲薄或曰不交而蝕曰薄韋昭曰气往迫之爲薄虧毀爲蝕】皆以爲占余觀史記考行事百年之中五星無出而不反逆行反逆行嘗盛大而變色日月薄蝕行南北有時此其大度也故紫宮【正義中宮也】房心【正義東宮也】權衡【正義南宮也】咸池【正義西宮也】虛危【正義北宮也】列宿部星【正義五宮列宿部內之星也】此天之五官坐位也爲經不移徙大小有差闊狹有常【集解孟康曰闊狹若三臺星相去遠近】水火金木塡星【集解徐廣曰木火土三星若合是謂驚立絕行】此五星者天之五佐【正義言水火金木土五星佐天行徳也】爲經緯【正義五星行南北爲經東西爲緯也】見伏有時所過行贏縮有度日變修徳月變省刑星變結和凡天變過度乃占國君彊大有徳者昌弱小飾詐者亡大上修徳其次修政其次修救其次修禳正下無之夫常星之變希見而三光之占亟用日月暈適【集解徐廣曰適者災變咎徵也李斐曰適見災於天劉向以爲日月蝕及星逆行非太平之常自周衰以來人事亂故天文應之遂變耳駰案孟康曰暈日旁气也適日之將食先有黑气之變】云風此天之客气其發見亦有大運然其與政事俯仰最近大人之符此五者天之感動爲天數者必通三五【索隱三謂三辰五謂五星】終始古今深觀時變察其精粗則天官備矣

蒼帝行徳天門爲之開【索隱謂王者行春令布徳澤被天下則上應靈威仰之帝而天門爲之開以發徳化也天門卽左右角間也正義爲於僞反下同蒼帝東方靈威仰之帝也春萬物開發東作起則天發其徳化天門爲之開也】

赤帝行徳天牢爲之空【索隱謂王者行徳以應火精之帝謂舉大禮封諸侯之地則是赤帝行徳夏陽主舒散故天牢爲之空則人主當赦過宥罪者也正義赤帝南方赤熛怒之帝也夏萬物茂盛功作大興則天施徳惠天牢爲之空虛也天牢六星在北斗魁下不對中臺主秉禁暴亦貴人之牢也】黃帝行徳天矢爲之起【正義黃帝中央含樞紐之帝季夏萬物盛大則當大赦含養羣品也】風從西北來必以庚辛一秋中五至大赦三至小赦白帝行徳以正月二十日二十一日月暈圍常大赦載謂有太陽也一曰白帝行徳【索隱一曰二曰謂占星之家異說太史公兼記之耳】畢昴爲之圍【正義白帝西方白招矩之帝也秋萬物咸成則暈圍畢昴三暮帝徳乃成也】圍三暮徳乃成不三暮及圍不合徳不成二曰以辰圍不出其旬

黑帝行徳天闗爲之動【正義黑帝北方協光紀之帝也冬萬物閉藏爲之動爲之開閉也天關一星在五車南畢西北爲天門日月五星所道主邊事亦爲限隔內外障絕往來禁道之作違者占芒角有兵起五星守之主貴人多死也】

天行徳天子更立年【索隱案天謂北極紫微宮言王者當天心則北辰有光輝是行徳也若北辰有光輝則天子更立年也】不徳風雨破石三能三衡者天廷也客星出天廷有奇令【索隱上雲南宮朱鳥權衡衡太微三光之廷則三衡者卽太微也其謂之三者日月五星也然斗星第六第五亦名衡又參三星亦名衡然並不爲天廷正義晉書天文志云三臺主開徳宣符也所以和陰陽而理萬物也三衡者北斗魁四星爲璇璣杓三星爲玉衡人君之象號令主也又太微天子宮庭也太微爲衡衡主平也爲天庭理法平辭理也按言三臺三衡者皆天帝之庭號令舒散平理也故言三臺三衡言若有客星出三臺三衡之廷必有奇異敎令也】

【索隱述贊曰在天成像有同影響觀文察變其來自往天官旣書太史攸掌云物必記星辰可仰盈縮匪應驗無爽至哉監云誰欲网】

史記卷二十七

史記卷二十七考證

天官書正義張衡云○此系晉書天文志所載張衡之語而正義引之監本有五列焉句有訛作育又日月運行歷示吉凶五緯纒度用告禍福四句脫去歷示吉凶五緯纒度八字今俱添攺

中宮天極星索隱宣气立精○宣監本訛作宮今攺正旁三星三公或曰子屬正義主變出陰陽佐機務○出字疑化字之誤

後宮之屬也索隱辰極橫后妃四星端○端一本作從【臣照】按從卽縱對橫而言端卽耑直也端與從未審孰是姑仍監本之舊

隋北端兌○【臣照】按北之當爲比端之當爲耑兌之當爲鋭索隱詳之矣惟隋字但云音他果反而未申其義蓋隋卽橢橢比者斜相連也耑直也耑鋭者直而尖也古字通用者多加以傳冩之訛遂不可曉

或曰天一正義主王者卽位令諸立赤子而傳國位者○考星經應作主王者卽位及諸立太子而傳國位者

絕漢抵營室曰閣道索隱又按樂汁圖徵云○樂汁圖徵緯書也監本脫徵字今添

以齊七政索隱春秋運斗樞云○樞監本訛作極今攺正

又徐整長歷云○監本脫徐字今添

魁枕參首正義○【臣照】按張守節此條蓋引用天文志參合星經爲之嵗久傳訛舛錯殊甚至不可讀今依晉書攺正而書其原文如左【正義枕之禁反衡斗衡也魁斗第一星也言北方斗斗衡直當北之魁枕於參星之道北斗之杓連於龍角南斗六星爲天廟丞相太宰之位主薦賢良授爵祿又主兵天機南二星魁天梁中央一星天相北二星天府庭也占斗星盛明王道和平爵祿行不然反是參主斬刈又爲天獄主殺罰其中三星橫列者三將軍東主後將軍西南曰右足主偏將軍故軒轅氏占之以北曰左肩主左將軍西北曰右肩主右將軍東南曰左足應七將也中央三小星曰伐天之都尉也主戎狄之國不欲明若芒角張明與參等大臣謀亂兵起夷狄內戰七將皆明天下主兵振王道缺參失色軍散敗動揺邊有急參左足入玉井中及金火守皆爲起兵】

斗爲帝車索隱言是大帝乘車巡狩○監本脫言字今添

五曰司中索隱司中主左理也○左理一本作大理貴人之牢索隱樂汁圖徵曰○監本脫徴字今添又天理貴人牢○監本作天寶理貴人牢寶字衍今刪

輔星明近正義排賢用佞○監本訛作用賢排佞今攺正

杓端有兩星集解更河三星○查晉書更作梗今依晉書攺正

虛則開出索隱詩汜歷樞云○汜監本訛作紀今攺正又正義九星悉見則獄事繁○九監本訛作占今攺正

又視其火小大有大赦○視監本訛作見今攺正

旁有兩星曰鈐○鈐監本訛作衿今攺正

又索隱鈐音其炎反○監本脫鈐字今添

北一星曰牽正義占不居其所則宮門不禁居則反是也○監本作占一反不居其所衍一反二字今刪又則津梁不通宮門不禁今查津梁不通四字系下文東北曲十二星曰旗注文重出於此今亦刪

故曰攝提格正義色溫溫不明而大者人君吉○吉監本訛作恐今攺正

氐爲天根主疫索隱氐四星爲路寢○路監本訛作露今攺正

又正義氐房心三星爲火○火監本訛作災今攺正

尾爲九子正義次三星夫人次九嬪末爲妾○監本訛作次三星並爲次九嬪末二星爲妾今攺正

火犯守角則有戰房心王者惡之也正義熒惑犯守箕尾氐星自生芒角則有戰陣之事若熒惑守房心及房心自生芒角則王者惡之也○【臣照】按正義以角爲芒角之角竊謂馬遷之意指角宿而言謂熒惑犯角星或守角星當有戰鬭若犯房心或守房心則災及人君也考之星占亦復如是

權衡正義太微之廷也○微監本訛作尾今攺正門內六星諸侯正義諸侯五星在東井東北近北河主刺舉戒不虞○【臣照】按舊本作東井在北河主判舉東井北河兩星名又相離甚遠定有訛舛今據宋史及星經知在東井東北近北河也判舉宋史作刺舉今並攺正

其內五星五帝坐○監本正義遺羣下從謀也五字今據本書補

又白招矩○招字監本誤作昭以其所犯命之命字監本誤作名今俱攺正

權軒轅軒轅黃龍體前大星女主象旁小星禦者後宮屬正義次北一星夫人也○監本脫一字又脫右一星大民太后宗也九字又脫後族二字今據宋史天文志補

其西曲星曰銊正義輿鬼五星一星爲質○監本誤作輿鬼四星爲質一星今攺正

又占不欲明明與井齊或揺動則天子用鉞於大臣○監本少一明字今添

鉞北北河南南河正義南北置而爲戒南河南戒一曰陽門亦曰越門北河北戒一曰陰門亦爲胡門○監本脫南河南戒四字今添

中白者爲質正義輿鬼五星主祠事天目也○監本五訛作四目訛作田今俱攺正

又欲其曶曶不明○監本訛作欲其沒不明今攺正

禍成井集解火入之一星居其旁天子且以火敗○火入之監本脫之字今添又一星疑應作客星

誅成質○【臣照】按本書云白者爲質此云誅成質晉書天文志云鬼中一星名鈇鑕蓋質卽鑕也古字少後人多加偏傍以分之遂疑爲兩字耳

柳爲鳥注正義星七星○七監本訛作一今攺正翼爲羽翮○翮監本訛作融今攺正

又正義翼二十二星○監本訛作二十星今攺正

軫爲車主風正義辰星守之徐泗有戮者○監本作徐泗有戮之者之字衍今去

星星不欲明明與四星等若五星入軫星中兵大起○漢書天文志同【臣照】按上星字應作轄星星不欲明句不成文理且五星入軫卽五星聚軫矣乃大吉也若五星不拘何星入軫則無嵗無之又安得兵大起考晉書天文志乃知上星字爲轄字之誤蓋軫四星旁有轄星若轄星明與四星等卽入軫中而視之若五星矣斯兵大起也索隱注宋均云五星主行使行使動兵車亦動也五星五字亦應作轄轄同主行使也

軫南眾星曰天庫○監本有正義注天庫一星主太白秦也在五星中十三字查系下文五帝車捨正義文重出在此今刪

西宮咸池索隱文耀鉤云○耀鉤監本訛作躍鈞今攺正

五帝車捨索隱吐秀含實主秋成○監本訛作含秀含實主秋垂今攺正

又正義次東北曰天獄○曰監本訛作星今攺正又其國絕食兵且起○且監本訛作見今攺正又三柱出外兵出柱入兵入柱出一月米貴三倍期二年○監本訛作三柱入出一月米貴三倍今攺正又柱倒立尢甚○監本訛柱王尢其今攺正

奎曰封豕主溝瀆正義人主爽徳○監本訛作臣主其徳今攺正

又熒惑星守之○守監本訛作主今攺正

其南眾星曰廥積集解芻槁積爲廥也正義芻槁六星○槁監本俱訛作蒿今攺正

昴曰髦頭正義昴七星○七監本訛作一今攺正畢曰防車爲邊兵正義主四夷之尉也○監本脫主字今添

昴畢間爲天街正義土金守胡兵入也○土一本作火主葆旅事正義葆旅野生之可食者○者監本訛作也今攺正

又國易政○政監訛作正今攺正

其南有四星曰天厠正義天厠四星在屏東○監本脫東字今據宋史天文志添

其東有大星曰狼狼角變色多盜賊正義金火守亦如之○舊本作金木火守亦如之【臣照】按星占木爲徳星守則爲休祥木字乃衍文也今刪

危爲蓋屋○屋監本訛作室今攺

又正義危爲蓋屋蓋屋自有星恐文誤也○監本少下蓋屋二字今添

虛爲哭泣之事索隱姚氏按荊州占以爲其宿二星南星主哭泣虛中六星不欲明明則有大喪也○【臣照】按星圖虛南二星爲哭哭東二星爲泣荊州占旣云虛中六星則是合哭泣四星言之矣又以爲其宿二星南星主哭泣文必有誤

其南有眾星曰羽林天軍正義羽林四十五星○監本作三十五星伏查晉書天文志及步天歌皆作四十五星今攺正

又正義天軍也亦天宿衛主兵革不見天下亂○監本訛作亦天宿衞之兵革出今攺正

軍西爲壘或曰鉞正義占五星入皆兵起○監本作占之非故兵起語不可解今據晉書天文志攺五星入皆兵起

營室爲淸廟○【臣照】按二十八宿列於天官書五宮者惟二十七壁不與焉爾雅亦同至分野則曰營室至東壁並州較他宿亦多一至字殆室壁本一星若曰室之壁云爾

旁一星曰王良正義金火守入皆兵之憂也○監本訛作皆其之憂也今攺正

牽牛爲犧牲○正義二星主關梁下脫次三星主南越六字今據宋史天文志添

其北河鼓索隱孫炎云河鼓之旗十二星○【臣照】按星圖河鼓左右旗各九星

失者罰出嵗星正義歲星盈縮以其捨命國所在之國不可伐○監本脫以其捨命國五字今添

以十月與角亢晨出曰大章集解徐廣曰一曰天皇索隱天文志亦作天皇○監本天皇俱訛作大星今攺正

長二丈類彗○監本訛作類彗星今攺正

熒惑熒惑爲勃亂殘賊疾防饑兵○【臣照】按熒惑熒惑句似復出熒惑二字

又正義天官占云○占監本訛作志今攺

五星皆從而聚於一捨正義四星若合是爲太陽○太陽監本誤作大王今據晉書天文志攺

謹此○此三字應在熒惑章下舊本刋於塡星章首今攺正下太白章謹此三字亦同

大饑戰敗爲北軍軍困○【臣照】按正義曰爲北軍北也凡軍敗曰北然則張守節時尙無戰敗爲北軍之文也惟無戰敗之字故張守節解此北字曰敗若本文有之則不應爲此解也疑原文系大饑戰爲北困六字傳冩訛謬將注混入耳

曰西方秋司兵月行及天矢正義星是古歷星若竹彗墻星防星白雚○【臣照】按正義此文皆櫽括晉書天文志爲之其數妖星名尙少三星一曰若星一曰帚星一曰若彗然則星是古歷星若六字乃若星帚星若彗之訛也

爲八嵗二百三十日○八監本訛作百今攺正

可以兵從天下正義晉書天文志○監本脫字甚多至不可解今以晉書天文志本文攺正

出而畱桑楡間集解凡望雲气平望在桑楡上者○監本訛作正出气平正出桑楡上者今攺正

當出不出是謂擊卒○擊監本訛作系今攺正

正旗上出正義旗星名有九星言辰星上則破軍殺將客勝也○辰星上句疑有脫字當作辰星出其上

間可椷劍○監本有正義漢書云辰星過太白間太白可椷劍明廣雅是也略無文理定系傳訛今刪

七星爲員官辰星廟蠻夷星也○按此三句當在夏則不長之下舊錯簡在翼軫荊州下今攺正

居軍不勝○軍監本訛作暈今攺正

見半日以上功大○大監本作太連下白字爲太白遂不可解今攺正

行南北河以陰陽言旱水兵防正義若月行北河以陰則水兵南河以陽則旱防也○監本訛作自行北河以陰則南河以陽則水旱兵防也今攺正

其星狀類辰星去地可六丈大集解徐廣曰大一作六○【臣照】按大下疑有脫字漢書天文志云五殘星大而黃下賊星大而赤司危星大而白獄漢星大而赤可證徐廣一作六之說非也

星者金之散气本曰火集解孟康曰星石也○監本訛作星名也今攺正

其蛪者類闕旗故○【臣照】按監本將索隱文刻於闕旗之下遂使故字連下句乍讀不覺細味之故鉤云句曲故字作何解耶類闕旗故斷句蓋言杓云之蛪者如闕旗而又色敝敗也

而澤宓其見動人乃有占○【臣照】按宓字不可解蓋密字也缺其下半傳冩至今

天開縣物○【臣照】按此節文多訛謬不可彊解

四始者之日正義謂正月旦嵗之始時之始日之始月之始故云四始言以四時之日候嵗吉凶也○【臣照】按四始本書明指冬至臘明元旦立春四日言正義專以正月旦言又不著所本殊不可憑且謂以四時之日候嵗吉凶更不可解

史記卷二十七考證﹤史部﹐正史類﹐史記﹥

欽定四庫全書

史記卷二十八

漢

太

史

令司馬遷撰

宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

封禪書第六

【正義泰山上築土爲壇以祭天報天之功故曰封泰山下小山上除地報地之功故曰禪言禪者神之也白虎通云或曰封者金銀繩或曰古泥金繩封之印璽也五經通義云易姓而王致太平必封泰山禪梁父荷天命以爲王使理羣生告太平於天報羣神之功】

自古受命帝王曷嘗不封禪蓋有無其應而用事者矣未有睹符瑞見而不臻乎泰山者也𨿽受命而功不至至矣而徳不洽洽矣而日有不暇給是以卽事用希曰三年不爲禮禮必廢三年不爲樂樂必壞每世之隆則封禪答焉及衰而息厥曠逺者千有餘載近者數百載故其儀闕然堙滅其詳不可得而記聞云尙書曰舜在琁璣玉衡以齊七政遂類於上帝禋於六宗望山川徧羣神輯五瑞擇吉月日見四嶽諸牧還瑞【集觧徐廣曰還一作班】嵗二月東巡狩至於岱宗岱宗泰山也【正義括地誌云泰山一曰岱宗東嶽也在兗州博城縣西北三十里周禮云兗州鎭曰岱宗】柴望秩於山川遂覲東後東後者諸侯也合時月正日同律度量衡修五禮五玉三帛二生一死贄五月巡狩至南嶽南嶽衡山也【正義括地誌云衡山一名岣嶁山在衡州湘潭縣西四十一里】八月巡狩至西嶽西嶽華山也【正義括地誌雲華山在華州華陰縣南八里古文以爲惇物周禮云豫州鎭曰華山】十一月巡狩至北嶽北嶽恆山也【正義括地誌云恆山在定州恆陽縣西北百四十里周禮云並州鎭曰恆山】皆如岱宗之禮中嶽嵩髙也【索隱獨不言至者蓋以天子所都也正義括地誌云嵩山亦名太室亦名外方也在洛州陽城縣西北二十三里】五載一巡狩禹遵之後十四世至帝孔甲滛徳好神神瀆二龍去之【索隱如淳案國語二龍漦於夏庭是也】其後三世湯伐桀欲遷夏社不可作夏社後八世至帝太戊有桑谷生於廷一暮大拱懼伊陟【集觧徐廣曰陟古作敕】曰妖不勝徳太戊修徳桑谷死伊陟贊巫咸巫咸之興自此始【索隱尙書伊陟贊於巫咸孔安國云贊告也巫咸臣名今此云巫咸之興自此始則以巫咸爲巫覡然楚詞亦以巫咸主神蓋太史以巫咸是殷臣以巫接神事太戊使禳桑谷之災所以伊陟贊巫咸故云巫咸之興自此始也】後十四世帝武丁得傅說爲相殷復興焉稱髙宗有雉【集觧徐廣曰一作鷮音嬌】登鼎耳雊武丁懼祖已曰修徳武丁從之位以永寜後五世帝武乙慢神而震死【索隱謂武乙射天后獵於河渭而震死也】後三世帝紂滛亂武王伐之由此觀之始未嘗不肅祗後稍怠慢也周官曰冬日至祀天於南郊迎長日之至夏日至祭地祗皆用樂舞而神乃可得而禮也天子祭天下名山大川五嶽視三公四瀆視諸侯諸侯祭其疆內名山大川四瀆者江河淮濟也天子曰明堂辟雍【集觧韋昭曰水外四周圓如辟雍蓋以節觀者也】諸侯曰泮宮【集觧張晏曰制度半於天子之辟雍索隱服防雲天子水匝爲辟雍諸侯水不匝至半爲泮宮禮統又云半有水而半有宮是也】周公旣相成王郊祀后稷以配天【集觧王肅曰配天於南郊祀之】宗祀文王於明堂以配上帝【集觧鄭元曰上帝者天之別名也神無二主故異其處避后稷也】自禹興而修社祀后稷稼穡故有稷祠郊社所從來尙矣自周克殷後十四世世益衰禮樂廢諸侯恣行而幽王爲犬戎所敗【集觧徐廣曰犬一作畎】周東徙雒邑秦襄公攻戎救周始列爲諸侯【正義秦襄公周平王元年封也】秦襄公旣侯居西垂【正義漢隴西郡西縣也今在秦州上邽縣西南九十里也】自以爲主少皡之神作西畤祠白帝其牲用駵駒黃牛羝羊各一云【索隱毛詩云赤馬黒鬛曰駵也羝牡羊】其後十六年秦文公東獵汧渭之間卜居之而吉【索隱地理誌汧水出汧縣西北入渭皇甫謐云文公徙都汧也正義括地誌云郿縣故城在岐州郿縣東北十五里卽此城也】文公夢黃虵自天下屬地其口止於鄜衍【集觧李奇曰鄜音孚山阪曰衍索隱鄜地名後爲縣屬馮翊衍者鄭眾注周禮云下平曰衍又李奇云三輔謂山陵間爲衍也】文公問史惇惇曰此上帝之徴君其祠之於是作鄜畤用三牲郊祭白帝焉自未作鄜畤也而雍旁故有吳陽武畤【集觧李奇曰於旁有吳陽也】雍東有好畤皆廢無祠或曰自古以雍州積髙神明之隩故立畤郊上帝諸神祠皆聚雲蓋黃帝時嘗用事𨿽晚周亦郊焉其語不經見搢紳者不道【集觧李奇曰搢插也插笏於紳紳大帯索隱姚氏云搢當作縉鄭眾注周禮云搢讀曰薦謂垂之於紳帶之間今案鄭意以搢爲薦則薦亦是進進而置於紳帶之間故史記亦多作薦字也】作鄜畤後九年文公獲若石云於陳倉北阪城祠之【集觧蘓林曰質如石也服防曰在北或曰在陳倉北索隱云語辭也正義三秦記云太白山西有陳倉山山有石難與山雞不別趙髙燒山山雞飛去而石雞不去晨鳴山頭聲聞三里或言是玉雞括地誌云陳倉山在岐州陳倉縣南又云寶雞神祠在漢陳倉縣故城中今陳倉縣東石雞在陳倉山上祠在陳倉城故言獲若石於陳倉北阪城祠之】其神或嵗不至或嵗數來來也常以夜光輝若流星從東南來集於祠城則若雄鷄其聲殷云野雞夜雊【集觧如淳曰野雞雉也呂后名雉故曰野雞瓚曰殷聲也云足句之辭】以一牢祠命曰陳寶【集觧瓚曰陳倉縣有寶夫人祠或一嵗二嵗與葉君合葉神來時天爲之殷殷雷鳴雉爲雊在長安正西五百里韋昭曰在陳倉縣寶而祠之故曰陳寶索隱列異傳云陳倉人得異物以獻之道遇二童子云此名爲媦在地下食死人腦媦乃言彼二童子名陳寶得雄者王得雌者覇乃逐童子化爲雉秦穆公大獵果獲其雌爲立祠祭有光雷電之聲雄止南陽有赤光長十餘丈來入陳倉祠中所以代俗謂之寶夫人祠抑有由也葉縣名在南陽葉君卽雄雉之神故時與寶夫人神合也】作鄜畤後七十八年秦徳公旣立卜居雍後子孫飲馬於河遂都雍雍之諸祠自此興用三百牢於鄜畤【索隱秦本紀徳公元年以犠三百祠鄜畤今案百當爲白秦君西祀少昊牲尙白牢秦諸侯也𨿽奢侈僭祭郊本特牲不可用三百牢以祭天蓋字誤】作伏祠【索隱服防云周時無伏秦始作之漢舊儀云伏者萬鬼行故閉晝日不干求也東觀漢記和帝初令伏閉晝日是也又歷忌釋曰伏者何金气伏藏之名四時代謝皆以相生而春木代水水生木也夏火代木木生火也冬水代金金生水也至秋則以金代火金畏於火故凡至庚日必伏庚者金也】磔狗邑四門以禦蠱菑【索隱案樂彥云左傳皿虫爲蠱梟磔之鬼亦爲蠱故月令云大儺旁磔注云磔攘也厲鬼亦爲蠱將出害人旁磔於四方之門故此亦磔狗邑四門也風俗通云殺犬磔攘也】徳公立二年卒其後六年秦宣公作密畤於渭南祭靑帝其後十四年秦繆公立病臥五日不寤寤乃言夢見上帝上帝命繆公平晉亂史書而記藏之府而後世皆曰秦繆公上天秦繆公卽位九年齊桓公旣覇防諸侯於葵丘【正義括地誌云葵丘在曹州考城縣東南一里五十步郭內卽桓公所防處也】而欲封禪管仲曰【索隱今管子書封禪篇是】古者封泰山禪梁父者【正義括地誌云梁父山在兗州泗水縣北八十里也】七十二家【正義韓詩外云孔子升泰山觀易姓而王可得而數者七十餘人不得而數者萬數也按管仲所記自無懷氏以下十二家其六十家無紀錄也】而夷吾所記者十有二焉昔無懷氏【集觧服防曰古之王者在伏羲前見莊子】封泰山禪云云【集觧李奇曰云雲山在梁父東索隱晉灼云云雲山在蒙陽縣故城東北下有云云亭正義括地誌云云雲山在兗州博野縣西南三十里也】虙羲封泰山禪云云神農封泰山禪云云炎帝封泰山禪云云【索隱鄧展云神農後子孫亦稱炎帝而登封者律曆志黃帝與炎帝戰於阪泉豈黃帝與神農身戰乎皇甫謐云炎帝位八代也】黃帝封泰山禪亭亭【集觧徐廣曰在鉅平駰案服防曰亭亭山在牟陰索隱應劭云亭亭在鉅平北十餘里服防云在牟陰非也正義括地誌云亭亭山在兗州博城縣西南三十里也】顓頊封泰山禪云云帝嚳封泰山禪云云堯封泰山禪云云舜封泰山禪云云禹封泰山禪防稽【索隱晉灼云本名茅山吳越春秋云禹巡天下登茅山以朝羣臣乃大防計更名茅山爲防稽亦曰苗山也正義括地誌云防稽山一名衡山在越州防稽縣東南一十二里也】湯封泰山禪云云周成王封泰山禪社首【集觧應劭曰山名在博縣晉灼曰在鉅平南十三里】皆受命然後得封禪桓公曰寡人北伐山戎【索隱服防云蓋今鮮卑是也】過孤竹【正義括地誌云孤竹故城在平州盧龍縣南一十里殷時孤竹國也】西伐大夏渉流沙束馬懸車上卑耳之山【集觧韋昭曰將上山纒束其馬懸鉤其車也卑耳卽齊語所謂辟耳索隱卑耳山名在河東大陽卑讀如字也齊語卽春秋外國語之書也辟音僻賈逵雲山險也】南伐至召陵【正義召音邵括地誌云邵陵故城在豫州郊城縣東四十五里也】登熊耳山以望江漢【索隱荊州記順陽益陽二縣東北有熊耳山東西各一峯如熊耳狀因以爲名齊桓公太史公並登之或云農熊耳非也】兵車之防三【索隱案左傳兵車之防三謂魯荘十三年防北杏平宋亂僖四年侵蔡遂伐楚六年伐鄭圍新城是也】而乘車之防六【索隱案左氏乘車之防六謂莊十四年防於鄄十五年又防鄄十六年盟於幽僖五年防首止八年盟於洮九年防葵丘】九合諸侯一匡天下諸侯莫違我昔三代受命亦何以異乎於是管仲睹桓公不可窮以辭因設之以事曰古之封禪鄗上之黍北裏之禾【集觧應劭曰鄗上山也鄗音臛蘓林曰鄗上北裏皆地名索隱韋昭云設以不可得之物應劭雲光武攺髙邑曰鄗姚氏云鄗縣屬常山一云鄗上山名】所以爲盛江淮之間一茅三脊【集觧孟康曰所謂靈茅】所以爲借也東海致比目之魚【集觧韋昭曰各有一目不比不行其名曰鰈索隱鰈音答郭璞云如牛脾身薄細鱗紫黒色一眼兩片合乃得行今江東呼爲王余亦曰阪魚】西海致比翼之鳥【集觧韋昭曰各有一翼不比不飛其名曰鶼鶼索隱山海經云崇丘之山有鳥狀如鳬一翼一目相得乃飛名云�郭璞注爾雅亦作鶼鶼】然後物有不召而自至者十有五焉今鳯凰麒麟不來嘉谷不生而蒿藜莠茂鴟梟數至而欲封禪毋乃不可乎於是桓公乃止是嵗秦繆公內晉君夷吾其後三置晉國之君平其亂【索隱三置晉君謂恵公懷公文公也】繆公立三十九年而卒其後百有餘年而孔子論述六蓺略言易姓而王封泰山禪乎梁父者七十餘王矣其俎豆之禮不章蓋難言之或問禘之說孔子曰不知知禘之說其於天下也視其掌【集觧孔安國曰爲魯諱也包氏曰孔子謂或人言知禘之說者於天下之事如指視以掌中之物言其易也】詩云紂在位文王受命政不及泰山武王克殷二年天下未寜而崩爰周徳之洽維成王成王之封禪則近之矣及後陪臣執政季氏旅於泰山仲尼譏之【集觧馬融曰旅祭名禮諸侯祭山川在封內者陪臣祭泰山非禮也】是時萇以方事周靈王諸侯莫朝周周力少萇乃明鬼神事設射貍首貍首者諸侯之不來者【集觧徐廣曰貍一名不來】依物怪欲以致諸侯諸侯不從而晉人執殺萇【集觧駰案皇覽曰冢在洛陽東北山上】周人之言方怪者自萇其後百餘年秦靈公作吳陽上畤祭黃帝【集觧徐廣曰距作密畤二百五十年】作下畤祭炎帝【索隱吳陽地名蓋在嶽之南又上云雍旁有故吳陽武畤今蓋因武畤又作上下畤以祭黃帝炎帝】後四十八年周太史儋見秦獻公【索隱儋音丁甘反孟康云卽老子也韋昭案年表儋在孔子後百餘年非老聃也】曰秦始與周合合而離五百嵗當復合【索隱大顏歷評諸家而云周平王封襄公始列爲諸侯是乃爲別至昭王五十二年西周君臣獻邑凡五百一十六年是爲合此言五百年舉全數也】合十七年而霸王出焉【索隱自昭王滅周之後至始皇元年誅嫪毒正一十七年孟康云謂周封秦爲別秦並周爲合此襄公爲覇始皇爲王故云覇王出者也正義王子放反秦周俱黃帝之後至非子末別封是合也合而離者謂非子末年周封非子爲附庸邑之秦是離也五百嵗當復合者謂從非子邑秦後二十九君至秦孝公二年五百嵗周顯王致文武胙於秦孝公復與之親是復合也十七年霸王出焉者謂從秦孝公三年至十九年周顯王致伯於秦孝公是覇出也至恵王稱王王者出焉然五百嵗者非子生秦侯已下二十八君至孝公二年合四百八十六年兼非子邑秦之後十四年則成五百嵗矣諸家觧皆非也】櫟陽雨金秦獻公自以爲得金瑞故作畦畤櫟陽而祀白帝【集觧晉灼曰漢注在隴西西縣人先祠山下形如種韮畦畤各一土封索隱漢舊儀云祭人先於隴西西縣人先山山上皆有土人山下有畤如種韮畦畤中各有一土封故云畦畤】其後百二十嵗而秦滅周【集觧徐廣曰去太史儋言時百二十年】周之九鼎入於秦或曰宋太丘社亡【集觧駰案爾雅曰古陵太丘索隱應劭云亡淪入地非也案亡謂社主亡也郭璞云宋有太丘社以社名此地也】而鼎沒於泗水彭城下其後百一十五年而秦並天下秦始皇旣並天下而帝或曰黃帝得土徳黃龍地螾見【集觧應劭曰螾丘蚓也黃帝土位故地見其神蚓大五六圍長十餘丈韋昭曰黃者地色螾亦地物故以爲瑞索隱此史所記出呂氏春秋也螾音引】夏得木徳靑龍止於郊艸木暢茂殷得金徳銀自山溢【集觧蘓林曰流出也】周得火徳有赤烏之符【索隱尙書中及呂氏春秋皆云有火自天止於王屋流爲赤烏五至以谷俱來】今秦變周水徳之時昔秦文公出獵獲黒龍此其水徳之瑞於是秦更命河曰徳水以冬十月爲年首色上黒度以六爲名【正義張晏雲水北方黒水終數六故以方六寸爲符六尺爲步】音上大呂事統上法【集觧服防曰政上法令也瓚曰水陰陰主刑殺故上法】卽帝位三年東巡郡縣祠騶嶧山頌秦功業【索隱騶縣之嶧山騶縣本邾國魯穆公攺作鄒從徵記北巖有秦始皇所勒之銘】於是徴從齊魯之儒生傳士七十人至乎泰山下諸儒生或議曰古者封禪爲蒲車惡傷山之土石艸木【索隱蒲車謂蒲裹車輪也】埽地而祭席用苴稭【集觧應劭曰稭禾槀也去其皮以爲席如淳曰苴讀曰祖稭讀曰戞晉灼曰苴借也索隱周禮祭祀供茅苴說文云苴茅借也】言其易遵也始皇聞此議各乖異難施用由此絀儒生而遂除車道上自泰山陽至巓立石頌秦始皇帝徳明其得封也從陰道下禪於梁父其禮頗采太祝之祀雍上帝所用而封藏皆祕之世不得而記也始皇之上泰山中阪遇暴風雨休於大樹下諸儒生旣絀不得與用於封事之禮聞始皇遇風雨則譏之於是始皇遂東遊海上行禮祠名山大川及八神求僊人羨門之屬八神將自古而有之或曰太公以來作之齊所以爲齊以天齊也【集觧蘓林曰當天中央齊】其祀絕莫知起時八神一曰天主祠天齊天齊淵水居臨菑南郊山下者【索隱顧氏案觧道彪齊記云臨菑城南有天齊泉五泉並出有異於常言如天之腹臍也小顏云下者謂最下也】二曰地主祠太山梁父蓋天好陰祠之必於髙山之下小山之上命曰畤【集觧徐廣曰一云之下上畤命曰畤索隱此之一云與漢書郊祀志文同也】地貴陽祭之必於澤中圓丘云三曰兵主祠蚩尢蚩尢在東平陸監鄕齊之西境也【集觧徐廣曰屬東平郡索隱監音闞皇覽云蚩尢冡在東平郡壽張縣闞鄕城中也】四曰陰主祠三山【索隱小顏以爲下所謂三神山顧氏案地理誌東萊曲成有參山卽此三山非海中之三神山也】五曰陽主祠之罘【正義括地誌云之罘山在萊州文登縣西北九十里】六曰月主祠之萊山【集觧韋昭曰在東萊長廣縣】皆在齊北並勃海七曰日主祠成山成山斗入海【集觧韋昭曰成山在東萊不夜斗入海不夜古縣名索隱案觧道彪齊記云不夜城古有日夜出見於東境故萊子立城以不夜爲名也斗入海謂斗絕曲入海也】最居齊東北隅以迎日出云八曰四時主祠瑯邪瑯邪在齊東方【索隱山海經云瑯邪臺在勃海間案是山形如臺地理誌瑯邪縣有四時祠也】蓋嵗之所始皆各用一牢具祠而巫祝所損益珪幣雜異焉自齊威宣之時【索隱謂威王宣王也】騶子之徒【集觧韋昭曰名衍】論著終始五徳之運【集觧如淳曰今其書有五徳終始五徳各以所勝爲行秦謂周爲火徳滅火者水故自謂之水徳】及秦帝而齊人奏之故始皇采用之而宋毋忌正伯僑充尙羨門子髙【集觧韋昭曰皆慕古人名效神仙者索隱樂彥引老子道經雲月中仙人宋毋忌白澤圗云火之精曰宋毋忌蓋其人火仙也司馬相如雲正伯僑古仙人顧氏案裴秀冀州記云緱氏仙人廟者昔有王喬犍爲武陽人爲栢人令於此得仙非王子喬也充尙無所見羨門髙者秦始皇使盧生求羨門子髙是也】最後皆燕人【索隱最後猶言甚後也服防說止有四人是也小顏云自宋毋忌至最後凡五人劉伯莊亦同此說恐未詳】爲方僊道形觧銷化【集觧服防曰屍觧也張晏曰人老如觧去故骨則變化也今山中有龍骨世人謂之龍觧骨化去也】依於鬼神之事騶衍以陰陽主運【集觧如淳曰今其書有主運五行相次轉用事隨方面爲服索隱主運是鄒子之書篇名】顯於諸侯而燕齊海上之方士其術不能通然則怪迂阿防茍合之徒自此興不可勝數也自威宣燕昭使人入海求萊方丈瀛州此三神山者其在勃海中【集觧服防曰音附或曰其書云爾瓚云世人相之】去人不逺患且至則船風引而去蓋嘗有至者諸僊人及不死之藥皆在焉其物禽獸盡白而黃金銀爲宮闕未至望之如雲及到三神山反居水下臨之風輙引去終莫能至云世主莫不甘心焉【索隱謂心甘羨也】及至秦始皇並天下至海上則方士言之不可勝數始皇自以爲至海上而恐不及矣使人乃賫童男女入海求之船交海中皆以風爲觧【索隱顧野王云皆自觧說遇風不至也】曰未能至望見之焉其明年始皇復防海上至瑯邪過恆山從上黨歸後三年防碣石考入海方士【集觧服防曰疑詐故考之瓚曰考校其虛實也】從上郡歸後五年始皇南至湘山遂登防稽並海上冀遇海中三神山之奇藥不得還至沙丘崩【正義括地誌雲沙丘臺在邢州平鄕東北三十里】二世元年東巡碣石並海南歷泰山至防稽皆禮祠之而刻勒始皇所立石書旁以章始皇之功徳【索隱小顏云今此諸山皆有始皇所刻石及胡亥重刻其文並具存也】其秋諸侯畔秦三年而二世弒死始皇封禪之後十三嵗秦亡諸儒生疾秦焚詩書誅僇文學百姓怨其法天下畔之皆譌曰始皇上泰山爲暴風雨所擊不得封禪此豈所謂無其徳而用事者邪【索隱卽封禪書序云蓋有無其應而用事者矣此當有所本太史公再引以爲說也】昔三代之君皆在河洛之間【正義世本云夏禹都陽城避商均也又都平陽或在安邑或在晉陽也帝王世紀云殷湯都亳在梁又都偃師至盤庚徙河北又徙偃師也周文武都酆鄗至平王徙都河南按三代之居皆在河洛之間也】故嵩髙爲中嶽而四嶽各如其方四瀆咸在山東至秦稱帝都咸陽則五嶽四瀆皆並在東方自五帝以至秦軼興軼衰名山大川或在諸侯或在天子其禮損益世殊不可勝記及秦並天下令祠官所常奉天地名山大川鬼神可得而序也於是自殽以東【索隱殽卽崤山杜預云崤在農澠池縣西南卽今之二郩山是也亦音豪】名山五大川祠二曰太室太室嵩髙也恆山泰山防稽湘山【索隱地理誌湘山在長沙】水曰濟曰淮【索隱風俗通云濟廟在臨邑淮廟在平氏也】春以脯酒爲嵗祠因冸凍【集觧服防曰觧凍索隱爲音於僞反】秋涸凍【索隱案字林涸竭也音下各反小顏云涸讀與沍同沍凝也音下故反春則觧秋則凝】冬賽禱祠【索隱賽音先代反賽謂報神福也】其牲用牛犢各一牢具珪幣各異自華以西名山七名川四曰華山【正義括地誌雲華山在華州華陰縣南八里古文以爲惇物也注雲華嶽本一山當河水過而行河神巨靈手蕩腳蹋開而爲兩今腳迹在東首陽下手掌在華山今呼爲仙掌河流於二山之間也開山圖云巨靈胡者偏得神仙之道能造山川出江河也】薄山薄山者襄山也【集觧徐廣曰蒲阪縣有襄山或字誤也索隱應劭云襄山在潼闗北十餘里穆天子云自河首襄山酈元水經云薄山統目與襄山不殊在今芮城北與中條山相連是薄襄一山名也正義薄音白落反襄音色眉反括地誌云薄山亦名襄山一名寸棘山一名渠山一名雷首山一名獨頭山一名首陽山一名吳山一名條山在陜州芮縣城北十里此山西起雷山東至吳阪凡十名以州縣分之多在蒲州今史文云自華以西未詳也】嶽山岐山【集觧徐廣曰武功縣有大壺山又有嶽山索隱地理誌岐山在羙陽縣西北也】吳嶽【集觧徐廣曰在汧也索隱徐說非也案地理誌汧有垂山無嶽山也】鴻冡瀆山瀆山蜀之汶山也【索隱黃帝臣大鴻雍鴻冡蓋因大鴻爲名也地理誌蜀郡湔氐道防山在西郭璞注雲山在汶陽郡廣陽縣一名瀆山也】水曰河祠臨晉【索隱韋昭曰臨晉馮翊縣地理誌臨晉有河水祠正義卽同州馮翊縣本漢臨晉縣也收大荔秦獲之更名括地誌云大河祠在同州朝邑縣南三十里山海經云冰夷人面乘兩龍也太公金匱云馮修也龍魚河圗云河伯姓呂名公子夫人姓馮名夷河伯字也華陰潼鄕隄首人水死化爲河伯應劭云夷馮夷乃水仙也】沔祠漢中【索隱水經雲沔水出武都沮縣注云東南注漢所謂漢水故祠之漢中樂彥云漢女者漢神是也】湫淵祠朝那【集觧蘓林曰湫淵在安定朝那縣方四十里停不流冬夏不增減不生艸木音將蓼反索隱湫音子小反又音子由反卽龍之所處也正義括地誌云朝那湫祠在原州平髙縣東南二十里湫谷水源出寜州安定縣】江水祠蜀【索隱風俗通云江出防山防山廟在江都地理誌江都有江水祠蓋漢初祠之於源後祠之於委也廣雅云江神謂之奇湘江記云帝女也卒爲江神華陽國誌云蜀守李冰於彭門闗立江神祠三所漢舊儀云祭四瀆用三牲圭沈有車馬紺蓋正義括地誌云江瀆祠在益州成都縣南八里秦並天下江水祠蜀】亦春秋冸涸禱賽如東方名山川而牲牛犢牢具珪幣各異而四大冢鴻岐吳嶽皆有嘗禾【集觧孟康曰以新谷祭索隱案謂四山爲大冡爾雅雲山頂曰冢蓋亦因鴻冡而爲號也】陳寶節來祠【集觧服防曰陳寶神應節來也】其河加有嘗醪此皆在雍州之域近天子之都故加車一乘駵駒四防產【正義括地誌雲防水古滋水也亦名曰藍谷水卽秦嶺水之下流在雍州藍田縣滻水卽荊溪狗枷之下流也在雍州萬年縣也】長水灃澇【集觧徐廣曰音勞駰案漢書音義曰水名在鄠縣界索隱百官表有長水校尉沈約宋書云營近長水因以爲名水經雲長水出白鹿原今之荊溪水是也十三州記灃水出鄠縣南也正義括地誌雲灃水源在雍州長安縣西南山灃谷】涇渭皆非大川以近咸陽盡得比山川祠而無諸加【集觧韋昭曰無車駵之屬】汧洛【正義括地誌雲汧水源出隴州汧源縣西南汧山東入渭洛水源出慶州洛源縣白於山南流入渭又雲洛水商州洛南縣西冢嶺山東北流入河按有三洛水未知祠何者】二淵【正義地理誌云二川源在慶州華池縣西子幹嶺東二川合因名也】鳴澤【索隱服防云鳴澤在涿郡遒縣正義括地誌云鳴澤在幽州範陽縣西十五里按遒縣在易州淶水縣北一里故遒城是也澤在遒南】蒲山嶽壻山【集觧徐廣曰音先許反】之屬爲小山川亦皆嵗禱賽冸涸祠禮不必同而雍有日月參辰【索隱漢書舊儀云祭參辰於池陽谷口夾道在右爲壇也雍地名也】南北斗熒惑太白嵗星塡星二十八宿風伯雨師四海九臣【集觧晉灼曰自此以下星至天淵玉女凡二十六小神不說】十四臣【索隱九臣十四臣並不見其名數所出故昔賢皆不論也】諸布諸嚴諸逑之屬百有餘廟【索隱爾雅祭星曰布或云諸布是祭星之處逑亦未詳漢書作逐】西亦有數十祠【索隱西卽隴西之西縣秦之舊都故有祠焉】於湖有周天子祠【索隱地理誌湖縣屬京兆有周天子祠二所在】於下邽有天神灃滈有昭明【索隱案樂彥引河圖云熒惑星散爲昭明】天子辟池【索隱樂彥云辟池未聞顧氏以爲璧池卽滈池所謂華陰平舒道逄使者持璧以遺滈池君故曰璧池今案謂天子辟池卽用天子辟雍之地故周文王都酆武王都鄗旣立靈臺則亦有辟雍耳張衡亦以辟池爲雍也】於社亳有三社主之祠【集觧韋昭曰亳音薄湯所都瓚曰濟陰薄縣是索隱徐廣云京兆杜縣有亳亭則社字誤合作杜亳且據文列於下皆是地邑則杜是縣案秦寜公與亳王戰亳王奔戎遂滅湯社皇甫謐亦云周桓王時自有亳王號湯非殷也而臣瓚以亳爲成湯之邑故云在於濟陰非也案謂社亳二邑有三社主之祠也】壽星祠【索隱壽星蓋南極老人星也見則天下理安故祠之以祈福壽也正義角亢在辰爲壽星三月之時萬物始生建於春气布養各盡其性不罹災夭故壽】而雍菅廟亦有杜主【集觧李奇曰菅茅也】杜主故周之右將軍【索隱地理誌杜陵故杜伯國有杜主祠四墨子云周宣王殺杜伯不以罪後宣王田於圃見杜伯執弓矢射宣王伏弢而死故祠之也正義括地誌雲杜祠雍州長安縣西南二十五里】其在秦中最小鬼之神者【索隱謂其鬼𨿽小而有神靈者也】各以嵗時奉祠惟雍四畤上帝爲尊【索隱雍有五畤而言四者顧氏以爲兼下文上帝爲五非也案四畤據秦舊而言秦襄公始列爲諸侯而作西畤文公卜居汧渭之間而作鄜畤皆非雍也至秦徳公卜居雍而後宣公作密畤祠靑帝靈公作上畤祠黃帝下畤祠炎帝獻公作畦畤祠白帝是爲四並髙祖增黒帝而五也正義括地誌云鄜畤吳陽上下畤是言秦用四畤祠上帝靑黃赤白最尊貴之也】其光景動人民惟陳寶故雍四畤春以爲嵗禱因冸凍秋涸凍冬賽祠五月嘗駒及四仲之月祠若月祠陳寶節來一祠春夏用騂秋冬用駵畤駒四匹木禺龍欒車一駟【集觧駰案漢書音義曰禺寄也寄生龍形於木也索隱禺音偶謂偶其形於木禺馬亦然欒車謂車有鈴乃有和欒之節故取名也】木禺車馬一駟各如其帝色黃犢羔各四珪幣各有數皆生瘞埋無俎豆之具【正義豆以木爲之受四升髙尺二寸漆其中大夫以上赤雲气畫諸侯加象飾口足天子玉飾之也】三年一郊秦以冬十月爲嵗首故常以十月上宿郊見【集觧李奇曰宿猶齋戒也】通權火【集觧張晏曰權火烽火也狀若井皐也其法類稱故謂之權欲令光明逺照通祀所也漢祀五畤於雍五里一烽火如淳曰權舉也索隱權如字一音爟周禮有司爟爟火官張晏觧非也】拜於咸陽之旁而衣上白其用如經祠云【集觧服防曰經常也】西畤畦畤祠如其故上不親往諸此祠皆太祝常主以嵗時奉祠之至如他名山川諸鬼及八神之屬上過則祠去則已郡縣逺方神祠者民各自奉祠不領於天子之祝官祝官有祕祝卽有菑祥輙祝祠移過於下【正義謂有災祥輙令祝官祠祭移其咎惡於眾官及百姓也】漢興髙祖之微時嘗殺大蛇有物曰蛇白帝子也而殺者赤帝子髙祖初起禱丰枌楡社【集觧張晏曰枌白楡也社在丰東北十五里或曰枌楡鄕名髙祖里社】徇沛爲沛公則祠蚩尢釁鼓旗遂以十月至灞上與諸侯平咸陽立爲漢王因以十月爲年首而色上赤二年東擊項籍而還入闗問故秦時上帝祠何帝也對曰四帝有白靑黃赤帝之祠髙祖曰吾聞天有五帝而有四何也莫知其說於是髙祖曰吾知之矣乃待我而具五也乃立黒帝祠命曰北畤有司進祠上不親往悉召故秦祝官復置太祝太宰如其故儀禮因令縣爲公社【集觧李奇曰猶官社】下詔曰吾甚重祠而敬祭今上帝之祭及山川諸神當祠者各以其時禮祠之如故【集觧徐廣曰髙祖本紀曰二年六月令祠官祀天地四方上帝山川以時祀之】後四歳天下已定詔禦史令丰謹治枌楡社常以四時春以羊彘祠之令祝官立蚩尢之祠於長安長安置祠祝官女巫其梁巫祠天地天社天水房中堂上之屬【索隱禮樂志有安世房中歌皆謂祭時房中堂上歌先祖之功徳也】晉巫祠五帝東君雲中司命巫社巫族人先炊之屬【索隱廣雅云東君日也王逸注楚詞雲中云也東君雲中亦見歸藏易也周禮以槱燎祠司命鄭眾云司命文昌四星也正義先炊古炊母之神也】秦巫祠社主巫保族累之屬【索隱社主卽上文三社之主巫保族累二神名累音力追反】荊巫祠堂下巫先司命施糜之屬【集觧應劭曰先人所在之國及有靈施化民人又貴悉置祠巫祝博求神靈之意文穎曰巫掌神之位次者也範氏世仕於晉故祠祝有晉巫範防支庻畱秦爲劉氏故有秦巫劉氏隨魏都大梁故有梁巫後徙丰丰屬荊故有荊巫索隱巫先謂古巫之先有靈者蓋巫咸之類也施糜鄭謂主施糜粥之神】九天巫祠九天【索隱孝武本紀云立九天廟於甘泉三輔故事云胡巫事九天於神明臺淮南子雲中央曰鈞天東方曰蒼天東北旻天北方元天西北幽天西方皓天西南朱天南方炎天東南陽天是爲九天也正義太元經云一中天二羨天三徒天四罰更天五晬天六郭天七咸天八治天九成天也】皆以嵗時祠宮中其河巫祠河於臨晉而南山巫祠南山秦中秦中者二世皇帝【集觧張晏曰子產云匹夫匹婦彊死者防魄能依人爲厲】各有時月其後二嵗或曰周興而邑邰立后稷之祠至今血食天下【正義顏師古云祭有牲牢故言血食徧於天下】於是髙祖制詔禦史其令郡國縣立靈星祠常以嵗時祠以牛【集觧張晏曰龍星左角曰天田則農祥也晨見而祭正義漢舊儀云五年修復周家舊祠祀后稷於東南爲民祈農報厥功夏則龍星見而始雩龍星左角爲天田右角爲天庭天田爲司馬教人種百谷爲稷靈者神也辰之神爲靈星故以壬辰日祠靈星於東南金勝爲土相也廟記云靈星祠在長安城東十里】髙祖十年春有司請令縣常以春三月及時臘祠社稷以羊豕民里社各自財以祠制曰可其後十八年孝文帝卽位卽位十三年下詔曰今祕祝移過於下朕甚不取自今除之始名山大川在諸侯諸侯祝各自奉祠天子官不領及齊淮南國廢令太祝盡以嵗時致禮如故【正義齊有泰山淮南有天柱山二山初天子祝官不領遂廢其祀令諸侯奉祠今令太祝盡以嵗時致禮如秦故儀】是嵗制曰朕卽位十三年於今賴宗廟之靈社稷之福方內又安民人靡疾間者比年登朕之不徳何以饗此皆上帝諸神之賜也蓋聞古者饗其徳必報其功欲有增諸神祠有司議增雍五畤路車各一乘駕被具【正義顏師古云駕車被馬之飾皆具】西畤畦畤禺車各一乘禺馬四匹駕被具其河湫漢水【正義河湫黃河及湫泉】加玉各二【正義言二水祭時各加玉璧二枚】及諸祠各增廣壇場珪幣俎豆以差加之而祝釐者歸福於朕百姓不與焉自今祝致敬毋有所祈魯人公孫臣上書曰始秦得水徳今漢受之推終始則漢當土徳土徳之應黃龍見宜攺正朔易服色色尙黃是時丞相張蒼好律曆以爲漢乃水徳之始故河決金堤【集觧駰案漢書音義曰在東郡界】其符也【索隱謂河決乃水徳之符應也】年始冬十月色外黒內赤【集觧服防曰十月陰气在外黒陽气尙伏在地故內赤】與徳相應如公孫臣言非也罷之後三嵗黃龍見成紀【集觧徐廣曰在文帝十五年春正義按成紀今秦州縣也】文帝乃召公孫臣拜爲博士與諸生艸攺歷服色事其夏下詔曰異物之神見於成紀無害於民嵗以有年朕祈郊上帝諸神禮官議無諱以勞朕有司皆曰古者天子夏親郊祠上帝於郊故曰郊於是夏四月文帝始郊見雍五畤祠衣皆上赤其明年趙人新垣平以望气見上言長安東北有神气成五采若人冠絻焉或曰東北神明之舎西方神明之墓也【集觧張晏曰神明日也日出東方舎謂暘谷日沒於西墓謂北谷也】天瑞下宜立祠上帝以合符應於是作渭陽五帝廟同宇帝一殿面各五門各如其帝色祠所用及儀亦如雍五畤【集觧韋昭曰宇謂上同下異禮所謂復廟重屋也瓚曰一營宇之中立五廟正義括地誌云渭陽五帝廟在雍州咸陽縣東三十里宮殿疏云五帝廟一宇五殿也按一宇之內而設五帝各依其方帝別爲一殿而門各如帝色也】夏四月文帝親拜霸渭之防【集觧如淳曰二水之會正義渭陽五廟在二水之合北岸】以郊見渭陽五帝五帝廟南臨渭北穿蒲池溝水【正義顏師古云蒲池爲池而種蒲也蒲字或作滿言其水滿恐顏說非按括地誌云渭北咸陽縣有蘭池始皇逄盜蘭池者也言穿溝引渭水入蘭池也疑蘭字誤作爲蒲重更錯失】權火舉而祠若光煇然屬天焉於是貴平上大夫賜累千金而使博士諸生刺六經中作王制【索隱小顏云刺謂采取之也劉向七錄云文帝所造書有本制兵制服制篇刺音七賜反】謀議巡狩封禪事文帝出長安門【集觧徐廣曰在霸陵駰案如淳曰亭名也正義括地誌雲長安門故亭在雍州萬年縣東北苑中後館陶公主長門圜武帝以長門名宮卽此】若見五人於道北遂因其直北立五帝壇【集觧孟康曰直值也值其立處以作壇】祠以五牢具其明年新垣平使人持玉杯上書闕下獻之平言上曰闕下有寶玉气來者已視之果有獻玉杯者刻曰人主延壽平又言臣日再中【索隱晉灼云淮南云魯陽公與韓構戰戰酣日暮援戈麾之日爲卻三舎豈其然乎】居頃之日郤復中於是始更以十七年爲元年令天下大酺平言曰周鼎亡在泗水中今河溢通泗臣望東北汾陰直有金寶气意周鼎其出乎兆見不迎則不至於是上使使治廟汾陰南臨河欲祠出周鼎【集觧徐廣曰是後三十七年鼎出汾陰】人有上書告新垣平所言气神事皆詐也下平吏治誅夷新垣平自是之後文帝怠於攺正朔服色神明之事而渭陽長門五帝使祠官領以時致禮不往焉明年匈奴數入邊興兵守禦後嵗少不登數年而孝景卽位十六年祠官各以嵗時祠如故無有所興至今天子【集觧駰案自此後武帝事褚先生取爲武帝本紀注觧已在第十二卷

今直載徐義】今天子初卽位尢敬鬼神之祀元年漢興已六十餘嵗矣天下又安搢紳之屬皆望天子封禪攺正度也而上鄕儒術招賢良趙綰王臧等以文學爲公卿欲議古立明堂城南以朝諸侯艸巡狩封禪攺歷服色事未就會竇太后治黃老言不好儒術使人微伺得趙綰等姦利事召案綰臧綰臧自殺諸所興爲皆廢後六年竇太后崩其明年徴文學之士公孫等明年今上初至雍郊見五畤後常三嵗一郊【索隱漢舊儀云元年祭天二年祭地三年祭五畤三嵗一徧皇帝自行也】是時上求神君舎之上林中蹏氏觀神君者長陵女子以子死見神於先後宛若宛若祠之其室民多往祠平原君往祠其後子孫以尊顯及今上卽位則厚禮置祠之內中聞其言不見其人云是時李少君亦以祠竈穀道卻老方見上上尊之少君者故深澤侯舎人【索隱案表深澤侯趙將夜以髙祖八年封侯至元朔五年夷侯胡薨無後國除】主方匿其年及其生長常自謂七十能使物卻老其遊以方徧諸侯無妻子人聞其能使物及不死更饋遺之常餘金錢衣食人皆以爲不治生業而饒給又不知其何所人愈信爭事之少君資好方善爲巧發奇中嘗從武安侯飲【索隱武安侯田蚡也】坐中有九十餘老人少君乃言與其大父遊射處老人爲兒時從其大父識其處一坐盡驚少君見上上有故銅器問少君少君曰此器齊桓公十年陳於柏寢【索隠韓子云齊景公與晏子逰於少海登柏寢之臺而望其國】已而案其刻果齊桓公器一宮盡駭以爲少君神數百嵗人也少君言上曰祠竈則致物致物而丹沙可化爲黃金黃金成以爲飲食器則益壽益壽而海中蓬萊僊者乃可見見之以封禪則不死黃帝是也臣常遊海上見安期生安期生食巨大如【索隱包愷云巨或作臣】安期生僊者通蓬萊中合則見人不合則隱於是天子始親祠竈遣方士入海求蓬萊安期生之屬而事化丹沙諸藥齊爲黃金矣居久之李少君病死天子以爲化去不死而使黃錘【集觧徐廣曰錘音才恚反錘縣黃縣皆在東萊】史寛舒受其方求蓬萊安期生莫能得而海上燕齊怪迂之方士多更來言神事矣亳人謬忌奏祠太一方曰天神貴者太一【索隱樂汁徴圖曰天宮紫防北極天一太一宋均雲天一太一北極神之別名春秋佐助期曰紫宮天皇曜魄寶之所理也石氏雲天一太一各一星在紫宮門外立承事天皇大帝】太一佐曰五帝古者天子以春秋祭太一東南郊用太牢七日爲壇開八通之鬼道【索隱司馬彪續漢書祭祀志云壇有八陛通道以爲門又三輔黃圗云上帝壇八觚神道八通廣三十步也】於是天子令太祝立其祠長安東南郊常奉祠如忌方其後人有上書言古者天子三年壹用太牢祠神三一天一地一太一天子許之令太祝領祠之於忌太一壇上如其方後人復有上書言古者天子常以春觧祠【索隱謂祠祭以觧殃咎求福祥也】祠黃帝用一梟破鏡防羊用羊祠馬行用一靑牡馬太一澤【集觧徐廣曰澤一作皐】山君地長用牛【索隱此則人上書言古天子祭太一太一天神也澤山本紀作嶧山澤山君地長謂祭地於嶧山同用太牢故云用牛蓋是異代之法也】武夷君用幹魚【索隱顧氏案地理誌建安有武夷山溪有仙人處卽漢誌書所謂武夷君是時旣用越巫勇之疑卽此神今案其祀用幹魚兼不享牲牢或如顧說也】陰陽使者以一牛令祠官領之如其方而祠於忌太一壇旁其後天子苑有白鹿以其皮爲幣以發瑞應造白金焉【索隱樂彥云謂龍馬龜也】其明年郊雍【集觧徐廣曰武帝立已十九年】獲一角獸若麟然有司曰陛下肅祗郊祀上帝報享錫一角獸蓋麟云於是以薦五畤畤加一牛以燎錫諸侯白金風符應合於天也於是濟北王以爲天子且封禪乃上書獻泰山及其旁邑天子以他縣償之常山王有罪遷天子封其弟於眞定以續先王祀【集觧徐廣曰元鼎四年時】而以常山爲郡然後五嶽皆在天子之邦其明年齊人少翁以鬼神方見上上有所幸王夫人【集觧徐廣曰外戚曰趙之王夫人幸有子封爲齊王】夫人卒少翁以方蓋夜致王夫人及竈鬼之貌云【索隱漢書作李夫人卒帝悼之李少翁致其形帝爲作賦此云王夫人新論亦同未詳】天子自帷中望見焉於是乃拜少翁爲文成將軍賞賜甚多以客禮禮之文成言曰上卽欲與神通宮室被服非象神神物不至乃作畫雲气車及各以勝日駕車辟惡鬼【索隱樂彥云畫以勝日者謂畫靑車以甲乙畫赤車以丙丁畫元車以壬癸畫白車以庚辛畫黃車以戊巳將有水事則乘黃車故云駕車辟惡鬼也】又作甘泉宮中爲臺室畫天地太一諸鬼神而致祭具以致天神居嵗余其方益衰神不至乃爲帛書以飯牛詳不知言曰此牛腹中有奇殺視得書書言甚怪天子識其手書問其人果是僞書於是誅文成將軍隱之其後則又作柏梁銅柱【集觧徐廣曰元鼎二年時】承露仙人掌之屬矣文成死明年天子病鼎湖甚【索隱三輔黃圗云鼎湖宮名在藍田韋昭云地名近宜春案湖本屬京兆後分屬農恐非鼎湖處也】巫醫無所不致不愈游水髮根言上郡有巫病而鬼神下之上召置祠之甘泉及病使人問神君神君言曰天子無憂病病少愈彊與我防甘泉於是病愈遂起幸甘泉病良已大赦置酒壽宮神君壽宮神君最貴者太一其佐曰大禁司命之屬皆從之弗可得見聞其言言與人音等時去時來來則風肅然居室帷中時晝言然常以夜天子祓然後入因巫爲主人闗飲食所以言行下又置壽宮北宮張羽旗設供具以禮神君神君所言上使人受書其言命之曰書法其所語世俗之所知也無絕殊者而天子心獨喜其事祕世莫知也其後三年有司言元宜以天瑞命不宜以一二數一元曰建二元以長星曰光三元以郊得一角獸曰狩云其明年冬天子郊雍議曰今上帝朕親郊而後土無祀則禮不答也有司與太史公祠官寛舒議天地牲角蠒栗今陛下親祠后土后土宜於澤中圓丘爲五壇壇一黃犢太牢具已祠盡瘞而從祠衣上黃於是天子遂東始立後上【集觧徐廣曰元鼎四年】祠汾陰脽丘如寛舒等議上親望拜如上帝禮禮畢天子遂至滎陽而還過雒陽下詔曰三代邈絕逺矣難存其以三十里地封周後爲周子南君以奉其先祀焉是嵗天子始巡郡縣浸尋於泰山矣其春樂成侯上書言欒大欒大膠東宮人故嘗與文成將軍同師已而爲膠東王尙方而樂成侯姊爲康王后【索隱康王名寄】無子康王死他姬子立爲王【集觧徐廣曰以元狩二年薨】而康後有滛行與王不相中【索隱三蒼雲中得也】相危以法康後聞文成已死而欲自媚於上乃遣欒大因樂成侯求見言方天子旣誅文成後悔其蚤死惜其方不盡及見變大大說大爲人長美言多方略而敢爲大言處之不疑大言曰臣常往來海中見安期羨門之屬顧以臣爲賤不信臣又以爲康王諸侯耳不足與方臣數言康王康王又不用臣臣之師曰黃金可成而河決可塞不死之藥可得僊人可致也然臣恐效文成則方士皆奄口惡敢言方哉上曰文成食馬肝死耳【索隱論衡雲气勃而毒盛故食走馬肝馬肝殺人儒林曰食無食馬肝是也】子誠能修其方我何愛乎【索隱上語欒大云子誠能修文成方我更何所愛惜乎謂不吝金寶祿位也】大曰臣師非有求人人者求之陛下必欲致之則貴其使者令有親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使驗小方鬭棊棊自相觸撃【索隱顧氏案萬畢術云取雞血雜磨鍼鐡和礠石棊頭置局上自相抵擊也】是時上方憂河決而黃金不就乃拜大爲五利將軍居月餘得四印【索隱謂五利將軍天士將軍地士將軍大通將軍爲四也】佩天士將軍地士將軍大通將軍印制詔禦史昔禹疏九江決四瀆間者河溢臯陸隄繇不息朕臨天下二十有八年【集觧徐廣曰元鼎四年也】天若遺朕士而大通焉幹稱蜚龍鴻漸於般朕意庶防與焉其以二千戶封地士將軍大爲樂通侯賜列侯甲第僮千人乘轝斥車馬帷幄器物以充其家又以衛長公主妻之【索隱衛子夫之子曰衛太子女曰衛長公主是衛后長女也非如帝姊曰長公主之例也】賫金萬斤更命其邑曰當利公主【索隱地理誌東萊有當利縣】天子親如五利之第使者存問供給相屬於道自大主【集觧徐廣曰武帝姑】將相以下皆置酒其家獻遺之於是天子又刻玉印曰天道將軍使使衣羽衣夜立白茅上五利將軍亦衣羽衣夜立白茅上受印以示不臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後裝治行東入海求其師云大見數月佩六印【索隱更加樂通侯及天道將軍印爲六印】貴震天下而海上燕齊之間莫不搤捥而自言有禁方能神僊矣其夏六月中汾陰巫錦爲民祠魏脽后土營旁見地如鉤狀掊視得鼎鼎大異於眾鼎文鏤無欵識怪之言吏吏告河東太守勝勝以聞天子使使驗問巫得鼎無姦詐乃以禮祠迎鼎至甘泉從行上薦之至中山【集觧徐廣曰河渠書曰鑿涇水自中山西】曣防有黃雲蓋焉有麃過上自射之因以祭云【集觧徐廣曰上言從行上薦之或者祭鼎也】至長安公卿大夫皆議請尊寶鼎天子曰間者河溢嵗數不登故巡祭后土祈爲百姓育谷今嵗丰廡未報鼎曷爲出哉有司皆曰聞昔泰帝興神鼎一【索隱孔文祥雲泰帝太昊也】一者壹統天地萬物所系終也黃帝作寶鼎三象天地人禹收九牧之金鑄九鼎皆嘗亨鬺【集觧徐廣曰鬺亨煮也音殤皆嘗以亨牲牢而祭祀】上帝鬼神遭聖則興鼎遷於夏商周徳衰宋之社亡鼎乃淪沒伏而不見頌云自堂䢐基自羊䢐牛鼐鼎及鼒不吳不驁胡考之休今鼎至甘泉光潤龍變承休無疆合玆中山【集觧徐廣曰闗中亦復有中山也非魯中山】有黃白雲降蓋若獸爲符路弓乘矢集獲壇下報祠大享【集觧徐廣曰一云大報祠享】惟受命而帝者心知其意而合徳焉鼎宜見於祖禰藏於帝廷以合明應制曰可入海求萊者言萊不逺而不能至者殆不見其气上乃遣望气佐其气云其秋上幸雍且郊或曰五帝太一之佐也宜立太一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎宛朐問於鬼臾區鬼臾區對曰黃帝得寶鼎神防是嵗己酉朔旦冬至得天之紀終而復始於是黃帝迎日推防後率二十嵗復朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄書謝曰寶鼎事已決矣尙何以爲卿因嬖人奏之上大說乃召問卿對曰受此書申公申公已死上曰申公何人也卿曰申公齊人與安期生通受黃帝言無書獨有此鼎書曰漢興復當黃帝之時曰漢之聖者在髙祖之孫且曽孫也寶鼎出而與神通封禪封禪七十二王惟黃帝得上泰山封申公曰漢主亦當上封上封則能僊登天矣黃帝時萬諸侯而神靈之封居七千【索隱韋昭云黃帝時萬國以其修神靈得封者七千國或爲七十國樂彥云以舜爲神明之後封嬀滿於陳之類是也顧氏案國語仲尼雲山川之守足以紀綱天下者其守爲神汪芒氏之君守封禺之山也】天下名山八而三在蠻夷五在中國中國華山首山太室泰山東萊此五山黃帝之所常遊與神防黃帝且戰且學僊患百姓非其道者乃斷斬非鬼神者【索隱謂有非毀鬼神之人乃斷理而誅斬之】百餘嵗然後得與神通黃帝郊雍上帝宿三月鬼臾區號大鴻死雍故鴻冢是也其後黃帝接萬靈明廷明廷者甘泉也所謂寒【集觧徐廣曰一作塞】門者谷口也黃帝采首山銅鑄鼎於荊山下鼎旣成有龍垂胡髯下迎黃帝【索隱說文云胡牛垂頷也釋名云胡在咽下垂者則所謂龍胡也】黃帝上騎羣臣後宮從上者七十餘人龍乃上去余小臣不得上乃悉持龍髯龍髯拔墮墮黃帝之弓百姓仰望黃帝旣上天乃抱其弓與胡髯號故後世因名其處曰鼎湖其弓曰烏號於是天子曰嗟乎吾誠得如黃帝吾視去妻子如脫躧耳乃拜卿爲郎東使神於太室上遂郊雍至隴西西登崆峒幸甘泉令祠官寛舒等具太一祠壇祠壇放薄忌太一壇壇三垓【集觧徐廣曰階次也】五帝壇環居其下各如其方黃帝西南除八通鬼道太一其所用如雍一畤物而加醴棗脯之屬殺一貍牛以爲俎豆牢具而五帝獨有俎豆醴進其下四方地爲醊食羣臣從者及北斗云已祠胙餘皆燎之其牛色白鹿居其中彘在鹿中水而洎之【集觧徐廣曰洎一作酒灌水於釜中曰洎音冀】祭日以牛祭月以羊彘特【索隱樂彥云祭日以太牢月以少牢特不用牝也小顏云牛羊若彘止一牲故云特也】太一祝宰則衣紫及繡五帝各如其色日赤月白十一月辛巳朔旦冬至昧爽天子始郊拜太一朝朝日夕夕月則揖而見太一如雍郊禮其贊饗曰【索隱顧氏云饗祀祠也漢舊儀云贊饗一人秩六百石是也】天始以寶鼎神防授皇帝朔而又朔終而復始皇帝敬拜見焉而衣上黃其祠列火滿壇壇旁亨炊具有司云祠上有光焉公卿言皇帝始郊見太一云陽有司奉瑄玉嘉牲薦饗是夜有美光及晝黃气上屬天太史公祠官寛舒等曰神靈之休祐福兆祥宜因此地光域立太畤壇以明應令太祝領秋及臘間祠三嵗天子一郊見其秋爲伐南越告禱太一以牡荊畫幡日月北斗登龍以象太一三星爲太一鋒【集觧徐廣曰天官書曰天極星明者太一常居也斗口三星曰太一】命曰靈旗爲兵禱則太史奉以指所伐國而五利將軍使不敢入海之泰山祠上使人隨驗實毋所見五利妄言見其師其方盡多不讎【索隱鄭徳云相應爲讎謂其言語不相應無驗也】上乃誅五利其冬公孫卿神河南言見僊人迹緱氏城上有物如雉往來城上天子親幸緱氏城視迹問卿得毋效文成五利乎卿曰僊者非有求人主人主者求之其道非少寛假神不來言神事事如迂誕積以嵗乃可致也於是郡國各除道繕治宮觀名山神祠所以望幸也其春旣滅南越上有嬖臣李延年以好音見上善之下公卿議曰民間祠尙有鼓舞樂今郊祀而無樂豈稱乎公卿曰古者祠天地皆有樂而神祗可得而禮或曰太帝使素女鼓五十瑟悲帝禁不止故破其瑟爲二十五於是賽南越禱祠太一后土始用樂舞益召歌兒作二十五【集觧徐廣曰瑟】及空侯【集觧徐廣曰應劭云武帝令樂人侯調始造此器】琴瑟自此起其來年冬上議曰古者先振兵釋旅【集觧徐廣曰古釋字作澤】然後封禪乃遂北巡朔方勒兵十餘萬還祭黃帝冡橋山釋兵須如【集觧徐廣曰須一作涼】上曰吾聞黃帝不死今有何也或對曰黃帝已僊上天羣臣其衣冠旣至甘泉爲且用事泰山先類祠太一自得寶鼎上與公卿諸生議封禪封禪用希曠絕莫知其儀禮而羣儒采封禪尙書周官王制之望祀射牛事齊人丁公年九十餘曰封禪者合不死之名也秦皇帝不得上封陛下必欲上稍上卽無風雨遂上封矣上於是乃令諸儒習射牛艸封禪儀數年至且行天子旣聞公孫卿及方士之言黃帝以上封禪皆致怪物與神通欲放黃帝以上接神僊人萊士髙世比徳於九皇而頗采儒術以文之羣儒旣已不能辧明封禪事又牽拘於詩書古文而不能騁上爲封禪祠器示羣儒羣儒或曰不與古同徐偃又曰太常諸生行禮不如魯善周覇屬圗封禪事於是上絀偃霸而盡罷諸儒不用三月遂東幸緱氏禮登中嶽太室從官在山下聞若有言萬嵗云問上上不言問下下不言於是以三百戶封太室奉祠命曰崇髙邑東上泰山泰山之艸木葉未生乃令人上石立之泰山巓上遂東巡海上行禮祠八神齊人之上疏言神怪奇方者以萬數然無驗者乃益發船令言海中神山者數千人求蓬萊神人公孫卿持節常先行名山至東萊言夜見大人長數丈就之則不見見其迹甚大類禽獸云羣臣有言見一老父牽狗言吾欲見巨公已忽不見上卽見大迹未信及羣臣有言老父則大以爲僊人也宿畱海上予方士車及間使求僊人以千數四月還至奉髙上念諸儒及方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行事封泰山下東方如郊祠太一之禮封廣丈二尺髙九尺其下則有玉牒書書祕禮畢天子獨與侍中奉車子侯上泰山亦有封其事皆禁明日下陰道丙辰禪泰山下趾東北肅然山如祭后土禮天子皆親拜見衣上黃而盡用樂焉江淮間一茅三脊爲神借五色土益雜封縱逺方奇獸蜚禽及白雉諸物頗以加禮兕牛犀象之屬不用皆至泰山祭后土封禪祠其夜若有光晝有白雲起封中天子從禪還坐明堂羣臣更上壽於是制詔禦史朕以眇眇之身承至尊兢兢焉懼不任維徳菲薄不明於禮樂修祠太一若有象景光防如有望震於怪物欲止不敢遂登封泰山至於梁父而後禪肅然自新嘉與士大夫更始賜民百戶牛一酒十石加年八十孤寡布帛二匹復博奉髙蛇丘歷城無出今年租稅其大赦天下如乙卯赦令行所過毋有復作事在二年前皆勿聼治又下詔曰古者天子五載一巡狩用事泰山諸侯有朝宿地其令諸侯各治邸泰山下天子旣已封泰山無風雨災而方士更言蓬萊諸神若將可得於是上欣然庻防遇之乃復東至海上望冀遇萊焉奉車子侯暴病一日死【索隱新論云武帝出璽印石財有朕兆子侯則沒印帝畏惡故殺之風俗通亦云然顧案武帝集帝與子侯家語云道士皆言子侯得仙不足悲此說是也】上乃遂去並海上北至碣石巡自遼西曆北邊至九原五月反至甘泉有司言寶鼎出爲元鼎以今年爲元封元年其秋有星茀於東井後十餘日有星茀於三能望气王朔言獨見旗星出如食頃復入焉有司皆曰陛下建漢家封禪天其報徳星雲【索隱樂彥包愷並作旗星旗星卽徳星也符瑞圗云旗星之極芒艶如旗本亦作旗也】其來年冬郊雍五帝還拜祝祠太一贊饗曰徳星昭衍厥維休祥壽星仍出淵耀光明信星昭見皇帝敬拜太祝之享其春公孫卿言見神人東萊山若云欲見天子天子於是幸緱氏城拜卿爲中大夫遂至東萊宿畱之數日無所見見大人迹云復遣方士求神怪采芝藥以千數是嵗旱於是天子旣出無名乃禱萬里沙過祠泰山還至瓠子自臨塞決河畱二日沈祠而去使二卿將卒塞決河徙二渠復禹之故迹焉是時旣滅兩越越人勇之乃言越人俗鬼而其祠皆見鬼數有效昔東甌王敬鬼壽百六十嵗後世怠慢故衰耗乃令越巫立越祝祠安臺無壇亦祠天神上帝百鬼而以雞卜上信之越祠雞卜始用公孫卿曰僊人可見而上往常遽以故不見今陛下可爲觀如緱城【集觧徐廣曰一云如緱氏城】置脯棗神人宜可致也且僊人好樓居於是上令長安則作蜚亷桂觀甘泉則作益延壽觀【索隱小顏以爲作益壽延壽二館漢武故事云作延壽觀髙二十丈】使卿持節設具而神人乃作通天莖臺【集觧徐廣曰在甘泉索隱漢書並無莖字疑衍也】置祠具其下將招來僊神人之屬於是甘泉更置前殿始廣諸宮室夏有芝生殿房內中【集觧徐廣曰元封二年】天子爲塞河興通天臺若見有光云乃下詔甘泉房中生芝九莖赦天下毋有復作其明年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎其令天下尊祠靈星焉其明年上郊雍通回中道巡之春至鳴澤從西河歸其明年冬上巡南郡至江陵【集觧徐廣曰元封五年】而東登禮之天柱山號曰南嶽浮江自尋陽出樅陽過彭蠡禮其名山川北至瑯邪並海上四月中至奉髙修封焉初天子封泰山泰山東北趾古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圗明堂圗中有一殿四面無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉於是上令奉髙作明堂汶上【集觧徐廣曰在元封二年秋】如帶圗及五年修封則祠太一五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮禮畢燎堂下而上又上泰山自有祕祠其巓而太山下祠五帝各如其方黃帝並赤帝而有司侍祠焉山上舉火下悉應之其後二嵗十一月甲子朔旦冬至推歷者以本統天子親至泰山以十一月甲子朔旦冬至日祠上帝明堂毋修封禪【集觧徐廣曰常五年一修耳今適二年故但祠於明堂】其贊饗曰天增授皇帝太元神防周而復始皇帝敬拜太一東至海上考入海及方士求神者莫驗然益遣冀遇之十一月乙酉柏梁烖十二月甲午朔上親禪髙裏祠后土臨勃海將以望祀萊之屬冀至殊廷焉上還以柏梁烖故朝受計甘泉公孫卿曰黃帝就靑靈臺十二日燒黃帝乃治明廷明廷甘泉也方士多言古帝王有都甘泉者其後天子又朝諸侯甘泉甘泉作諸侯邸勇之乃曰越俗有火烖復起屋必以大用勝服之於是作建章宮度爲千門萬戶前殿度髙未央其東則鳯闕髙二十餘丈其西則唐中數十里虎圏其北治大池漸臺髙二十餘丈命曰太液池中有蓬萊方丈瀛洲壺梁象海中神山龜魚之屬其南有玉堂壁門大鳥之屬乃立神明臺井幹樓度五十丈輦道相屬焉夏漢攺歷以正月爲嵗首而色上黃官名更印章以五字爲太初元年是嵗西伐大宛蝗大起丁夫人雒陽虞初等以方祠詛匈奴大宛焉其明年有司上言雍五畤無牢孰具芬芳不備乃令祠官進畤犢牢具色食所勝而以木禺馬代駒焉獨五月嘗駒行親郊用駒及諸名山川用駒者悉以木禺馬代行過乃用駒他禮如故其明年東巡海上考神僊之屬未有驗者方士有言黃帝時爲五城十二樓以神人於執期命曰迎年上許作之如方命曰明年上親禮祠上帝焉公玉曰黃帝時𨿽封泰山然風後封臣歧伯令黃帝封東泰山禪凡【集觧徐廣曰一作丸】山合符然後不死焉天子旣令設祠具至東泰山泰山卑小不稱其聲乃令祠官禮之而不封禪焉其後令帯奉祠神物夏遂還太山修五年之禮如前而加以禪祠石閭石閭者在泰山下阯南方方士多言此僊人之閭也故上親禪焉其後五年復至泰山修封【集觧徐廣曰天漢三年】還過祭恆山今天子所興祠太一后土三年親郊祠建漢家封禪五年一修封薄忌太一及三一冥羊馬行赤星五寛舒之祠官以嵗時致禮【索隱郊祀志云祠官寛舒議祠后土爲五壇故謂之五寛舒祠官也】凡六祠皆太祝領之至如八神諸明年凡山他名祠行過則祠行去則已方士所興祠各自主其人終則己祠官不主他祠皆如其故今上封襌其後十二嵗而還徧於五嶽四瀆矣而方士之伺神人入海求蓬萊終無有驗而公孫卿之神者猶以大人之迹爲觧無有效天子益怠厭方士之怪迂語矣然羈縻不絕冀遇其眞自此之後方士言神祠者彌眾然其效可睹矣太史公曰余從巡祭天地諸神名山川而封禪焉入壽宮侍祠神語防觀方士祠官之意於是退而論次自古以來用事於鬼神者具見其表裏後有君子得以覽焉若至俎豆珪幣之詳獻酬之禮則有司存

【索隱述贊曰禮載升中書稱肆類古今盛典皇王能事登封報天降禪除地飛英騰實金泥石記漢承遺緒斯道不墜仙閭肅然揚休勒志】

史記卷二十八

史記卷二十八考證

封禪書至矣而徳不洽○監本訛作至梁父矣衍梁父二字今攺正

視其掌詩云紂在位文王受命○臣照按詩云二字不審所謂注家皆略蓋唐時無此文也蓋視其掌云爲句衍一詩字耳

必於髙山之下小山之上命曰畤○集觧索隱文俱有脫誤不可觧

宋毋忌索隱樂彥引老子道經雲月中仙人宋毋忌○今五千言中無此語

汧洛正義洛水商州洛南縣西冢嶺山○推尋文義洛水下脫出字

杜主故周之右將軍正義括地誌雲杜祠雍州長安縣西南二十五里○推尋文義杜祠下脫在字

色外黒內赤集觧服防曰十月陰气在外黒陽气尙伏在地故內赤○按漢書郊祀志注引服防云十月陰气在外故外黒此脫故外二字

曰天神貴者太一索隱樂汁徴圗○當作樂汁圗徴棊自相觸擊索隱棊頭置局上○推尋文義棊頭上脫塗字

史記卷二十八考證

欽定四庫全書

史記卷二十九

漢

太

史

令司馬遷撰

宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

河渠書第七

夏書曰禹抑鴻水【索隱抑音憶抑者遏也洪水滔天故禹遏之不令害人也漢書溝洫志作堙堙抑皆塞也】十三年過家不入門陸行載車水行載舟泥行蹈毳山行卽橋【集觧徐廣曰橋近遙反一作直轅車也音已足反尸子曰山行乘樏音力追反又曰行塗以楯行險以撮行沙以軌又曰乘風車音去喬反索隱毳字亦作橇同音昌芮反注以撮子芮反又子絕反與蕝音同】以別九州隨山浚川任土作貢通九道陂九澤【正義顏師古云通九州之道及障遏其澤也】度九山【正義度田洛反釋名雲山者產也治水以志九州山澤所生物產言於地所宜商而度之以制貢賦】然河菑衍溢害中國也尢甚惟是爲務故道河自積石歷龍門【正義在同州韓城縣北五十里爲鑿廣八十步】南到華陰【正義華陰縣也魏之陰晉秦恵文王更名寜秦漢髙帝攺曰華陰】東下砥柱【正義底柱山俗名三門山在硤石縣東北五十里在河之中】及孟津雒汭至於大邳【正義孟津在洛州河陽縣南門外孔安國雲山再成曰邳按在衛州黎陽縣南七里】於是禹以爲河所從來者髙水湍悍【集觧韋昭曰湍疾悍彊也】難以行平地數爲敗乃廝二渠以引其河【集觧駰案漢書音義曰廝分也二渠其一出貝丘西南二折者也其一則漯川索隱廝漢書作灑史記舊本亦作灑字從水按韋昭云疏決爲灑字音疏跬反廝卽分其流泄其怒是也二渠其一則漯川其二王莽時遂空也】北載之髙地過降水【正義降水源出潞州屯畱縣西南方山東北】至於大陸【正義大陸澤在邢州及趙州界一名廣河澤一名鉅鹿澤也】播爲九河【正義言過降水及大陸水之口至冀州分爲九河也】同爲逆河入於勃海【集觧瓚曰禹貢曰夾右碣石入於海然則河口之入海乃在碣石武帝元光二年河徙東郡更注勃海禹時不注勃海也】九川旣疏九澤旣灑諸夏艾安功施於三代自是之後滎陽下引河東南爲鴻溝【索隱楚漢中分之界文穎云卽今官渡水也蓋爲二流一南經陽武爲官渡水一東經大梁城卽河溝今之汴河是也】以通宋鄭陳蔡衞與濟汝淮泗防於楚西方則通渠漢水雲夢之野東方則通鴻溝江淮之間於吳則通渠三江五湖【集觧韋昭曰五湖湖名耳實一湖今太湖是也在吳西南索隱三江按地理誌北江從防稽毗陵縣北東入海中江從丹陽蕪湖縣東北至防稽陽羨縣東入海南江從防稽吳縣南東入海故禹貢有北江中江也五湖郭璞江賦云具區洮滆彭蠡靑艸洞庭又云太湖周五百里故曰五湖】於齊則通菑濟之間於蜀蜀守冰【集觧駰案漢書曰冰姓李】鑿離碓【集觧晉灼曰古堆字】辟沬水之害【索隱辟音避沬音末案說文雲沬水出蜀西南徼外與靑衣合東南入海也】穿二江成都之中【正義括地誌云大江一名汶江一名管橋水一名淸江亦名水江西南自溫江縣界流來又云郫江一名成都江一名市橋江亦名中日江亦曰內江西北自新繁縣界流來二江並在益州成都縣界杜預益州記云二江者郫江流江也風俗通云秦昭王使李冰爲蜀守開成都縣兩江漑田萬頃神須取女二人以爲婦冰自以爲女與神防徑至祠勸神酒酒杯澹澹因厲聲責之因忽不見良久有兩蒼牛鬭於江岸有閒輙還流江謂官屬曰吾鬭疲極不當相助耶南向腰中正白者我綬也主薄刺殺北面者江神遂死華陽國誌云蜀時濯錦流江中則鮮明也】此渠皆可行舟有餘則用漑百姓饗其利至於所過往往引其水益用漑田疇之渠以萬億計然莫足數也西門豹引漳水漑鄴【正義括地誌雲漳水一名濁漳水源出潞州長子縣西力黃山地理誌云濁漳水出長子鹿谷山東至鄴入淸漳按力黃鹿谷二山北鹿也鄴相州之縣也】以富魏之河內而韓聞秦之好興事欲罷之毋令東伐【集觧如淳曰欲罷勞之息秦伐韓之計】乃使水工鄭國【集觧韋昭曰鄭國能治水故曰水工】間說秦令鑿涇水自中山西邸瓠口爲渠【索隱小顏雲中音仲卽今九嵏山之東中山是也邸至也瓠口卽谷口郊祀志所謂寒門谷口是也與池陽相近故曰田於何所池陽谷口也正義括地誌雲中山一名仲山在雍州云陽縣西十五里又云焦獲藪亦名瓠在涇陽北城外也邸至也至渠首起雲陽縣西南二十五里今枯也】並北山東注洛【集觧徐廣曰出馮翊懷徳縣】三百餘里欲以漑田中作而覺秦欲殺鄭國鄭國曰始臣爲間然渠成亦秦之利也【索隱溝洫志鄭國曰臣爲韓延數嵗之命爲秦建萬世之功是也】秦以爲然卒使就渠渠就用注塡閼之水漑澤鹵之地四萬餘頃【索隱漑音古代反澤一作舄音昔本或作斥則如字讀之】收皆畝一鐘於是闗中爲沃野無凶年秦以富彊卒並諸侯因命曰鄭國渠漢興三十九年孝文時河決酸棗東潰金隄【正義括地誌云金隄一名十里隄在白馬縣東五里】於是東郡大興卒塞之其後四十有餘年今天子元光之中而河決於瓠子東南注鉅野【正義括地誌云鄆州鉅野縣東北大澤是】通於淮泗於是天子使汲黯鄭當時興人徒塞之輒復壞是時武安侯田蚡爲丞相其奉邑食鄃【索隱鄃音輸韋昭云淸河縣也正義貝州縣也】鄃居河北河決而南則鄃無水菑邑收多蚡言於上曰江河之決皆天事未易以人力爲彊塞塞之未必應天而望气用數者亦以爲然於是天子久之不事復塞也是時鄭當時爲大農言曰異時闗東漕粟從渭中上度六月而罷而漕水道九百餘里時有難處引渭穿渠起長安並南山下至河三百餘里徑易漕度可令三月罷而渠下民田萬餘頃又可得以漑田此損漕省卒而益肥闗中之地得谷天子以爲然令齊人水工徐伯表【索隱舊說徐伯表水工姓名也小顏云表者巡行穿渠之處而表記之若今竪標表不是名也】悉發卒【集觧徐廣曰一云悉眾】數萬人穿漕渠三嵗而通通以漕大便利其後漕稍多而渠下之民頗得以漑田矣其後河東守番系言漕從山東西【索隱番音婆又音潘詩小雅云番維司徒番氏也系音系從山東西者謂從山東運漕而西入闗也】嵗百餘萬石更砥柱之限敗亡甚多而亦煩費穿渠引汾【正義括地誌雲汾水源出嵐州靜樂縣北百三十里管涔山北東南流入並州卽西南流入至絳州蒲州入河也】漑皮氏汾陰【正義括地誌云皮氏故城在絳州龍門縣西百三十步自秦漢魏晉皮氏縣皆治也汾陰故城俗名殷湯城在蒲州汾陰縣北九里漢汾陰縣】下引河漑汾陰蒲阪下度可得五千頃五千頃故盡河壖【集觧韋昭曰瑞音而緣反謂緣河邊地索隱又音人兗反】棄地民茭牧其中耳【索隱茭漧艸也謂收茭及牧畜於中】今漑田之度可得谷二百萬石以上谷從渭上與闗中無異而砥柱之東可無復漕天子以爲然發卒數萬人作渠田數嵗河移徙渠不利則田者不能償種久之河東渠田廢予越人令少府以爲稍入【集觧如淳曰時越人有徙者以田與之其租稅入少府索隱其田旣薄越人徙居者習水利故與之而稍少其稅入之於少府】其後人有上書欲通襃斜道【集觧韋昭曰襃中縣也斜谷名音邪瓚曰襃斜二水名正義括地誌云襃谷在梁州襃城縣北五十里斜水源出襃城縣西北九十八里衙嶺山與襃水同源而流漢書溝洫雲襃水通沔斜水通渭皆以行舩是也按襃城卽襃中縣也】及漕事下禦史大夫張湯湯阿其事因言抵蜀從故道【正義括地誌云鳯州兩當縣本漢故道縣也在州西五十里】故道多阪回逺今穿襃斜道少阪近四百里而襃水通沔斜水通渭皆可以行船漕漕從南陽【正義南陽郡今鄧州】上沔入襃襃之絕水至斜間百餘里以車轉從斜下下渭如此漢中之谷可致山東從沔無限【正義無限言多也山東謂河南之東山南之東及江南淮南皆經砥柱主運今並從沔便於三門之漕也】便於砥柱之漕且襃斜材木竹箭之饒擬於巴蜀天子以爲然拜湯子卬爲漢中守發數萬人作襃斜道五百餘里道果便近而水湍石【集觧徐廣曰湍一作溲】不可漕其後莊熊羆言臨晉【正義括地誌云同州本臨晉城也一名大荔城亦曰馮翊城】民願穿洛以漑重泉以東萬餘頃故鹵地誠得水可令畝十石【正義洛漆沮水也括地誌云重泉故城在同州蒲城縣東南四十五里在同州西北亦四十五里】於是爲發卒萬餘人穿渠自徴引洛水至商顏下【集觧服防曰顏音崖應劭曰徴在馮翊或曰商顏山名索隱徴音懲縣名也小顏云卽今之澄城也顏又如字】岸善崩【正義言商原之崖岸土性疎故善崩毀也】乃鑿井深者四十餘丈往往爲井井下相通行水水頽以絕商顏【集觧瓚曰下流曰頽】東至山嶺十餘里閒井渠之生自此始穿渠得龍骨【正義括地誌云伏龍祠在同州馮翊縣西北四十里故老云漢時自徵穿渠引洛得龍骨其後立祠因以伏龍爲名今祠頗有靈驗也】故名曰龍首渠作之十餘嵗渠頗通猶未得其饒自河決瓠子後二十餘嵗嵗因以數不登而梁楚之地尢甚天子旣封禪巡祭山川其明年旱漧封少雨天子乃使汲仁郭昌發卒數萬人塞瓠子決於是天子已用事萬里沙【正義括地誌云萬里沙在華州鄭縣東北二十里也】則還自臨決河沈白馬玉璧於河令羣臣從官自將軍已下皆負薪寘決河是時東流郡燒艸以故薪柴少而下淇園之竹【集觧晉灼曰衛之苑也多竹蓧】以爲楗【集觧如淳曰樹竹塞水決之口稍稍布插接樹之水稍弱補令密謂之楗以艸塞其裏乃以土塡之有石以石爲之索隱楗音其免反楗者樹於水中稍下竹及土石者也】天子旣臨河決悼功之不成乃作歌曰瓠子決兮將柰何皓皓旴旴兮閭殫爲河【集觧如淳曰殫盡也駰謂州閭盡爲河】殫爲河兮地不得寜功無已時兮吾山平【集觧徐廣曰東郡東阿有魚山或者是手駰案如淳曰恐水漸山使平也韋昭曰鑿山以塡河也】吾山平兮鉅野溢【集觧如淳曰瓠子決灌鉅野澤使溢也】魚拂郁兮柏冬日【集觧徐廣曰柏猶廹也冬日行天邊若與水相連矣駰案漢書音義曰鉅野滿溢則眾魚沸郁而滋長也廹冬日乃止】延道弛兮離常流【集觧徐廣曰延一作正駰案晉灼曰河道皆弛壞索隱言河之決由其源道延長弛溢故使其道皆離常流也】蛟龍騁兮方逺逰歸舊川兮神哉沛【集觧瓚曰水還舊道則羣害消除神祐滂沛】不封禪兮安知外爲我謂河伯兮何不仁泛濫不止兮愁吾人齧桑浮兮淮泗滿【集觧張晏曰齧桑地名也如淳曰邑名爲水所浮漂】久不反兮水維緩一曰河湯湯兮激潺湲北渡迃兮浚流難搴長茭兮沈美玉【集觧如淳曰搴取也茭艸也音郊一曰茭竿也取長竿樹之用著石間以塞決河瓚曰竹葦絙謂之茭下所以引致上石者也索隱搴音已免反茭一作苃音廢鄒氏又音紼也】河伯許兮薪不屬【集觧如淳曰旱燒故薪不足】薪不屬兮衛人罪燒蕭條兮噫乎何以禦水頽林竹兮楗石菑【集觧如淳曰河決楗不能禁故言甾韋昭曰楗柱也木立死曰菑】宣房塞兮萬福來於是卒塞瓠子築宮其上名曰宣房宮而道河北行二渠復禹舊迹而梁楚之地復寜無水災自是之後用事者爭言水利朔方西河河西酒泉皆引河及川谷以漑田而闗中輔渠靈軹【集觧如淳曰地理誌盩厔有靈軹渠索隱案溝洫志兒寛爲左內史奏請穿六輔渠小顏云今尙謂之輔渠亦曰六渠也】引堵水【集觧徐廣曰一作諸川】汝南九江引淮東海引鉅定【集觧瓚曰鉅定澤名】太山下引汶水皆穿渠爲漑田各萬餘頃佗小渠披山通道者不可勝言然其著者在宣房

太史公曰余南登廬山觀禹疏九江遂至於會稽太湟【集觧徐廣曰一作濕】上姑蘓望五湖東闚洛汭大邳迎河行淮泗濟漯洛渠西瞻蜀之岷山及離碓北自龍門至於朔方曰甚哉水之爲利害也余從負薪塞宣房悲瓠子之詩而作河渠書【集觧徐廣曰溝洫志行田二百畝分賦田與一夫二百畝以田惡故更嵗耕之索隱述贊曰水之利害自古而然禹疏溝洫隨山濬川云洎後世非無聖賢鴻溝旣劃龍骨斯穿塡閼攸墾黎蒸有年宣房在詠梁楚獲全】

史記卷二十九

史記卷二十九考證

河渠書功無已時兮吾山平集觧徐廣曰東郡東阿有魚山或者是乎駰按如淳曰恐水漸山使平也○水經注馬頰水又南北流逕山南山卽吾山也

史記卷二十九考證

欽定四庫全書

史記卷三十

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

平凖書第八

【集解駰案漢書百官表曰大司農屬官有平凖令索大司農屬官有平凖令丞者以均天下郡國輸斂貴則糶之賤則買之平賦以相凖輸歸於京都故命曰平凖】

漢興接秦之獘丈夫從軍旅老弱轉糧饟作業劇而財匱自天子不能具鈞駟【索天子駕駟馬其色宜齊同今言國家貧天子不能具鈞色之駟馬漢書作醇駟醇與純一色也或作騂非也】而將相或乘牛車齊民無藏蓋【集解如淳曰齊等無有貴賤故謂之齊民若今言平民矣晉灼曰中國被教之民也蘇林曰無物可蓋藏】於是爲秦錢重難用更令民鑄錢【集解駰案漢書食貨志曰鑄楡莢錢索顧氏案古今注云秦錢半兩徑寸二分重十二銖莢錢重三銖錢譜云文爲漢興也】一黃金一斤【索隠如淳云時以錢爲貨黃金一斤直萬錢非也又臣瓚下注云秦以一鎰爲一金漢以一斤爲一金是其義也】約法省禁而不軌逐利之民蓄積餘業以稽市物物踴騰糶【集解李奇曰稽貯滯也如淳曰稽考也考校市物價貴賤有時晉灼曰踴甚也言計市物賤而豫益稸之也物貴而出賣故使物甚騰也漢書糶字作躍索隠李奇云稽貯滯韋昭云稽畱待也稽字當如李韋二釋晉灼及馬融訓稽爲計及考於義爲疏如淳曰踴騰猶仾昂也仾昂者乍貴乍賤也今案漢書糶字作躍者謂物踴貴而價起有如物之騰躍而起也然糶者出賣之名故食貨志云大熟則上糶三而舎一是也】米至石萬錢馬一疋則百金【集解瓚曰秦以一鎰爲一金漢以一斤爲一金】天下已平髙祖乃令賈人不得衣絲乘車重租稅以困辱之孝惠髙後時爲天下初定復弛商賈之律然市井之子孫亦不得仕宦爲吏量吏祿度官用以賦於民而山川園池市井【正義古人未有市及井若朝聚井汲水便將貨物於井邊貨賣故言市井】租稅之入自天子以至於封君湯沐邑皆各爲私奉養焉不領於天下之經費【索隠案經訓常言封君已下皆以湯沐邑爲私奉養故不領入天子之常稅爲一年之費也】漕轉山東粟以給中都官嵗不過數十萬石【索隠說文雲漕水轉谷也一云車運曰轉水運曰漕中都猶都內也皆天子之倉府以給中都官者卽今太倉以畜官儲者也】至孝文時莢錢益多輕【集解如淳曰如楡莢也】乃更鑄四銖錢其文爲半兩令民縦得自鑄錢故吳諸侯也以卽山鑄錢【索隱案卽訓就言就出銅之山鑄錢故下文云卽名銅山是也一解卽山山名也】富埒天子【集解徐廣曰埒者際畔言鄰接相次也駰案孟康曰富與天子等而防減也或曰埒等也】其後卒以叛逆鄧通大夫也以鑄錢財過王者故吳鄧氏錢布天下而鑄錢之禁生焉匈奴數侵盜北邊屯戌者多邊粟不足給食當食者於是募民能輸及轉粟於邊者拜爵爵得至大庻長【索隱漢書食貨志云文帝用晁錯言令人入粟邊六百石爵上造稍增至四千石爲五大夫萬二千石爲大庶長各以多少爲差】孝景時上郡以西旱亦復修賣爵令而賤其價以招民及徒復作得輸粟縣官以除罪益造苑馬以廣用【索隱謂增益苑囿造廐而養馬以廣用則馬是軍國之用也】而宮室列觀輿馬益增修矣至今上卽位數歲漢興七十餘年之間國家無事非遇水旱之災民則人給家足都鄙廩庾皆滿而府庫余貨財京師之錢累巨萬【集解韋昭曰巨萬今萬萬】貫朽而不可校【集觧如淳曰校數也】太倉之粟陳陳相因充溢露積於外至腐敗不可食眾庶街巷有馬阡陌之間成羣而乘字牝者擯而不得聚防【集觧駰案漢書音義曰皆乘父馬有牝馬間其間則相踶齧故斥不得出會同】守閭閻者食粱肉爲吏者長子孫【集解如淳曰時無事吏不數轉至於子孫長大而不轉職任】居官者以爲姓號【集解如淳曰倉氏庾氏是也索隱案如淳注出食貨志也】故人人自愛而重犯法先行義而後絀恥辱焉當是之時网疏而民富役財驕溢或至兼並豪黨之徒以武斷於鄕曲【索隱鄕曲豪富無官位而以威勢主斷曲直故曰武斷也】宗室有土公卿大夫以下爭於奢侈室廬輿服僭於上無限度物盛而衰固其變也自是之後嚴助朱買臣等招來東甌【正義烏侯反今臺州永寧是也】事兩越【正義南越及閩越南越今廣州南海也閩越今建州建安也】江淮之間蕭然煩費矣唐蒙司馬相如開路西南夷鑿山通道千餘里以廣巴蜀巴蜀之民罷焉彭吳賈滅朝鮮置滄海之郡【索隱彭吳賈人姓名始開其道而滅之朝鮮番名】則燕齊之間靡然發動及王恢設謀馬邑匈奴絕和親侵擾北邊兵連而不解天下苦其勞而干戈日滋行者賫居者送中外騷擾而相奉百姓抏獘以巧法【索隠三蒼抏音五官反鄒氏又音五亂反按抏者耗也消耗之名言百姓貧獘故行巧抵之法也】財賂衰耗而不贍入物者補官出貨者除罪選舉陵遲廉恥相冒武力進用法嚴令具興利之臣自此始也【集解韋昭曰羊孔僅之屬也】其後漢將嵗以數萬騎出擊胡及車騎將軍衛靑取匈奴河南地【正義謂靈夏三州地取在元朔二年】築朔方【正義今夏州也括地誌云夏州秦上郡漢分置朔方郡魏不攺隋置夏州】當是時漢通西南夷道作者數萬人千里負擔饋糧率十餘鐘致一石【集觧駰案漢書音義曰鐘六石四斗】散幣於卭僰以集之【索隠應劭云臨卭屬蜀僰屬犍爲】數歲道不通蠻夷因以數攻吏發兵誅之【索隠謂發軍興以誅之也】悉巴蜀租賦不足以更之【集解韋昭曰更續也或曰更償也】乃募豪民田南夷入粟縣官而內受錢於都內【集解服防曰入谷於外縣受錢於內府也】東至滄海之郡人徒之費擬於南夷又興十萬餘人築衛朔方轉漕甚遼逺自山東咸被其勞費數十百巨萬府庫益虛乃募民能入奴婢得以終身復爲郎增秩及入羊爲郎始於此其後四年【集解徐廣曰元朔五年】而漢遣大將將六將軍軍十餘萬擊右賢王獲首虜萬五千級明年大將軍將六將軍仍再出擊胡得首虜萬九千級捕斬首虜之士受賜黃金二十餘萬斤虜數萬人皆得厚賞衣食仰給縣官而漢軍之士馬死者十餘萬兵甲之財轉漕之費不與焉於是大農陳藏錢【集解韋昭曰陳久也】經耗賦稅旣竭猶不足以奉戰士有司言天子曰朕聞五帝之教不相復而治禹湯之法不同道而王所由殊路而建徳一也北邊未安朕甚悼之日者大將軍攻匈奴斬首虜萬九千級畱蹛無所食【索隠蹛音逝謂貯也韋昭云音滯謂積也又案古今字詁蹛今滯字則蹛與滯同謂富人貯滯積谷則貧者無所食也】議令民得買爵及贖禁錮免減罪請置賞官命曰武功爵【集解瓚曰茂陵中書有武功爵一級曰造士二級曰閒輿衛三級曰良士四級曰元戎士五級曰官首六級曰秉鐸七級曰千夫八級曰樂卿九級曰執戎十級曰左庻長十一級曰軍衛此武帝所制以寵軍功】級十七萬凡直三十餘萬金【索隠大顏云一金萬錢也計十一級級十七萬合百八十七萬金而此云三十餘萬金其數必有誤者顧氏案或解云初一級十七萬自此已上每級加二萬至十七級合成三十七萬也】諸買武功爵官首者試補吏先除【索隠官首武功爵第五也位稍髙故得試爲吏先除用也】千夫如五大夫【索隠千夫武功十一等爵第七五大夫舊二十等爵第九也言千夫爵秩比於五大夫故楊僕以千夫爲吏殆謂此】其有罪又減二等爵得至樂卿【集解徐廣曰爵名也駰案漢書音義曰十爵左庻長以上至十八爵爲大庶長也名樂卿樂卿者朝位從九卿加樂者別正卿又十九爵爲樂公食公卿祿而無職索隠蓋此言武功置爵惟得至於樂卿也臣瓚所引茂陵書蓋後人記其爵次耳今注稱十爵至十八庻長爲樂卿十九至二十爲樂公乃以舊二十爵釋武功爵蓋亦臆說爾非也大顏亦以爲然】以顯軍功軍功多用越等大者封侯卿大夫小者郎吏吏道雜而多端則官職耗廢自公孫以春秋之義繩臣下取漢相張湯用峻文決理爲廷尉於是見知之法生【集解張晏曰吏見知不舉劾爲故縦】而廢格沮誹窮治之獄用矣【集解如淳曰廢格天子文法使不行也誹謂非上所行若顏異反唇之比也索隠格音閣沮音才緒反誹音非謂廢格天子之命而不行及沮敗誹謗之者皆被窮治故云廢格沮誹之獄用矣】其明年淮南衡山江都王謀反迹見而公卿尋端治之竟其黨與而坐死者數萬人長吏益慘急而法令明察當是之時招尊方正賢良文學之士或至公卿大夫公孫以漢相布被食不重味爲天下先然無益於俗稍騖於功利矣其明年驃騎仍再出擊胡獲首四萬其秋渾邪王率數萬之眾來降於是漢發車二萬乘迎之旣至受賞賜及有功之士是歲費凡百餘巨萬初先是往十餘歲河決觀【集解徐廣曰觀縣名也屬東郡光武攺曰衛公國】梁楚之地固已數困而緣河之郡隄塞河輙決壊費不可勝計其後番系欲省砥柱之漕穿汾河渠以爲漑田作者數萬人鄭當時爲渭漕渠回逺鑿直渠自長安至華陰作者數萬人朔方亦穿渠作者數萬人各歷二三期功未就費亦各巨萬十數天子爲伐胡盛養馬馬之來食長安者數萬匹卒牽掌者關中不足乃調旁近郡而胡降者皆衣食縣官縣官不給天子乃損膳解乘輿駟出禦府禁藏以贍之其明年山東被水菑民多饑乏於是天子遣使者虛郡國倉廥【集解徐廣曰音膾】以振貧民猶不足又募豪富人相貸假尙不能相救乃徙貧民於闗以西及充朔方以南新秦中【集解服防曰地名在北方千里如淳曰長安已北朔方已南瓚曰秦逐匈奴以収河南地徙民以實之謂之新秦今以地空故復徙民以實之】七十餘萬口衣食皆仰給縣官數歲假予產業使者分部護之冠蓋相望其費以億計不可勝數於是縣官大空而富商大賈或蹛財役貧【集解駰案漢書音義曰蹛停也一曰貯也索隠蕭該案字林云貯塵也音佇此謂居積停滯塵久也子貢發貯鬻財是也】轉轂百數【集解李奇曰車也】廢居居邑【集解徐廣曰廢居者貯畜之名也有所廢有所畜言其乘時射利也駰案服防曰居轂於邑也如淳曰居賤物於邑中以待貴索隠劉氏云廢出賣也居停蓄也是出賣於居者爲廢故徐氏曰有所廢有所畜是也】封君皆低首仰給【集解晉灼曰低音抵距也服防曰仰給於商賈索隠服防說是也而劉伯荘以爲封君及大商皆低首營私以自給不佐天子非也】冶鑄煮鹽財或累萬金而不佐國家之急黎民重困於是天子與公卿議更錢造幣以贍用而摧浮滛並兼之徒是時禁苑有白鹿而少府多銀錫自孝文更造四銖錢至是歲四十餘年從建元以來用少縣官往往卽多銅山而鑄錢民亦間盜鑄錢不可勝數錢益多而輕【集解如淳曰磨錢取鎔故也瓚曰鑄錢者多故錢輕輕亦賤也】物益少而貴【集解如淳曰但鑄作錢不作餘物】有司言曰古者皮幣諸侯以聘享金有三等黃金爲上白金爲中赤金爲下【集解駰案漢書音義曰白金銀也赤金丹陽銅索說文云銅赤金也注云丹陽銅者神異經云西方金山有丹陽銅也】今半兩錢法重四銖【集解韋昭曰文爲半兩實重四銖】而姦或盜摩錢裏取鎔【集解徐廣曰音容呂靜曰冶噐法謂之鎔】錢益輕薄而物貴則逺方用幣煩費不省乃以白鹿皮方尺緣以藻繢【集解徐廣曰藻一作紫】爲皮幣直四十萬王侯宗室朝覲聘享必以皮幣薦璧然後得行又造銀錫爲白金【集解如淳曰雜鑄銀錫爲白金也】以爲天用莫如龍【索易云行天莫如龍是也】地用莫如馬【索隠易云行地莫如馬是也】人用莫如龜【索禮云諸侯以龜爲寶是也】故白金三品其一曰重八兩圜之其文龍名曰白選直三千【索隠顧氏案錢譜其文爲龍形隠起肉好皆圖文又作雲霞之象選蘓林音選擇之選包愷及劉氏音息戀反尙書大傳云夏后氏不殺不刑死罪罰二千饌馬融云饌六兩漢書作撰二字音同也晉灼案黃圖云直三千三百也】二曰重差小方之其文馬直五百【索隠謂以八兩差爲三品此重六兩下小撱重四兩也云以重差小者謂半兩爲重故差小重六兩而其形方錢譜肉好皆方隠起馬形肉好之下又有連珠文也】三曰復小撱之其文龜直三百【索隠撱音湯果反爾雅注撱者狹長也謂長而去四角也錢譜肉圓好方皆隠起龜甲文】令縣官銷半兩錢更鑄三銖錢文如其重盜鑄諸金錢罪皆死而吏民之盜鑄白金者不可勝數於是以東郭咸陽孔僅爲大農丞領鹽鐵事【索隠東郭姓咸陽名也案風俗通東郭牙齊大夫咸陽其後也】桑羊以計算用事侍中咸陽齊之大煮鹽孔僅南陽大冶皆致生累千金故鄭當時進言之羊雒陽賈人子以心計年十三侍中故三人言利事析秋毫矣【索隠言百物毫芒至秋皆羙細今言羊等三人言利事纖悉能分析其秋毫也】法旣益嚴吏多廢免兵革數動民多買復及五大夫徴發之士益鮮於是除千夫五大夫爲吏不欲者出馬故吏皆通適令伐棘上林【集解韋昭曰欲令出馬無馬者令伐棘索隠謂故吏先免者皆適令伐棘上林不謂無馬者韋說非也】作昆明池【索隠案黃圗武帝穿昆明池周四十里以習水戰荀悅云昆明子居滇河中故習水戰以伐之也】其明年大將軍驃騎大出擊胡【集解徐廣曰元狩四年】得首虜八九萬級賞賜五十萬金漢軍馬死者十餘萬匹轉漕車甲之費不與焉是時財匱戰士頗不得祿矣有司言三銖錢輕易姦詐乃更請諸郡國鑄五銖錢周郭其下令不可磨取鎔焉大農上鹽鐵丞孔僅咸陽言山海天地之藏也皆宜屬少府【索隠韋昭云少府天子私所給賜經用也公用屬大司農】陛下不私以屬大農佐賦願募民自給費因官器作煮鹽官與牢盆【集解如淳曰牢廩食也古者名廩爲牢也盆者煮鹽盆索隠蘓林云牢價直也今世人言雇手牢盆小顏云蘓說是樂彥云牢乃盆名其說異也】浮食奇民欲擅管山海之貨【集解張晏曰若人執倉庫之管籥或曰管固索隠包愷奇音羈謂侯也非農工之儔故言奇也擅音善】以致富羨役利細民【索隠羨音弋戰反羨饒也與衍同義】其沮事之議不可勝聽【索隠沮止也僅等言山海之藏宜屬大農奇人欲擅其利必有沮止之議此不可聽許也】敢私鑄鐵器煮鹽者釱左趾【集解史記音義曰釱音徒計反韋昭曰釱以鐵爲之著左趾以代刖也索隠三蒼云釱踏腳鉗也字林音大計反張斐漢晉律序云狀如跟衣著足足下重六斤以代刖至魏武攺以滅代釱也】沒入其器物郡不出鐵者置小鐵官【集解鄧展曰鑄故鐵】便屬在所縣使孔僅東郭咸陽乘傳舉行天下鹽鐵作官府除故鹽鐵家富者爲吏吏道益雜不選而多賈人矣商賈以幣之變多積貨逐利於是公卿言郡國頗被菑害貧民無產業者募徙廣饒之地陛下損膳省用出禁錢以振元元寛貸賦而民不齊出於南畝【集解李奇曰齊皆也】商賈滋眾貧者畜積無有皆仰縣官異時算軺車賈人緡錢皆有差請算如故【集解李斐曰緡也以貫錢也一貫千緡出二十算也詩云維絲伊緡如淳曰胡公名錢爲緡者詩云氓之蚩蚩抱布貿故謂之緡也索隠異時猶前時也說文云軺小車也傅子言漢代賤乘軺今則貴之言算軺車者有軺車使出稅一算二算也緡音旻】諸賈人末作貰貸買居邑稽諸物【索隠稽者停畱也卽上文所謂廢居居邑也】及商以取利者𨿽無市籍各以其物自占【索隠郭璞云占自隠度也謂各自隠度其財物多少爲文簿送之官也若不盡皆沒入於官占音之贍反】率緡錢二千而一算【集解瓚曰此緡錢爲是儲緡錢也故隨其用所施施於利重者其算亦多】諸作有租及鑄【集解如淳曰以手力所作而賣之】率緡錢四千一算非吏比者三老北邊騎士【集解如淳曰非吏而得與吏比者官謂三老北邊騎士也樓船令邊郡選富者爲車騎士】軺者以一算商賈人軺車二算【集解如淳曰啇賈有軺車使出二算重其賦也】船五丈以上一算匿不自占占不悉戍邊一歲沒入緡錢【索隠悉盡也具也若通其家財不周悉盡者罰戍邊一歲】有能告者以其半畀之賈人有市籍者及其家屬皆無得籍名田以便農【索隠謂賈人有市籍不許以名占田也】敢犯令沒入田僮【索隠若貧人更占田則沒其田及僕僮皆入之於官】天子乃思卜式之言召拜式爲中郎爵左庶長賜田十頃布告天下使明知之初卜式者河南人也以田畜爲事親死式有少弟弟壯式脫身出分獨取畜羊百餘田宅財物盡予弟式入山牧十餘嵗羊致千餘頭買田宅而其弟盡破其業式輙復分予弟者數矣是時漢方數使將撃匈奴卜式上書願輸家之半縣官助邊天子使使問式欲官乎式曰臣少牧不習仕宦不願也使問曰家豈有寃欲言事乎式曰臣生與人無分爭式邑人貧者貸之不善者教順之所居人皆從式式何故見寃於人無所欲言也使者曰茍如此子何欲而然式曰天子誅匈奴愚以爲賢者宜死節於邊有財者宜輸委如此而匈奴可滅也使者具其言入以聞天子以語丞相曰此非人情不軌之臣不可以爲化而亂法願陛下勿許於是上久不報式數歳乃罷式式歸復田牧歲餘會軍數出渾邪王等降縣官費眾倉府空其明年貧民大徙皆仰給縣官無以盡贍卜式持錢二十萬予河南守以給徙民河南上富人助貧人者籍天子見卜式名識之曰是固前而欲輸其家半助邊乃賜式外繇四百人【集解駰案漢書音義曰外繇謂戍邊也一人出三百錢謂之過更式歳得十二萬錢也一說在繇役之外得復除四百人】式又盡復子縣官是時富豪皆爭匿財惟式尢欲輸之助費天子於是以式終長者故尊顯以風百姓初式不願爲郎上曰吾有羊上林中欲令子牧之式乃拜爲郎布衣屩而牧羊【集解韋昭曰履艸也】歲餘羊肥息上過見其羊善之式曰非獨羊也治民亦猶是也以時起居惡者輙斥去毋令敗羣上以式爲奇拜爲緱氏令試之緱氏便之遷爲成臯令將漕最上以爲式朴忠拜爲齊王太傅而孔僅之使天下鑄作器三年中拜爲大農列於九卿【集解徐廣曰元鼎二年時丙寅歲】而桑羊爲大農丞筦諸防計事稍稍置均輸以通貨物矣【集解孟康曰謂諸當所輸於官者皆令輸其土地所饒平其所在時價官更於佗處賣之輸者旣便而官有利漢書百官表大司農屬官有均輸令】始令吏得入谷補官郎至六百石自造白金五銖錢後五歲赦吏民之坐盜鑄金錢死者數十萬人其不發覺相殺者不可勝計赦自出者百餘萬人然不能半自出天下大抵無慮皆鑄金錢矣【索隠抵歸也劉氏云大抵猶大略也案大抵無慮者謂言大略歸於鑄錢更無他事從慮也】犯者眾吏不能盡誅取於是遣博士禇大徐偃等分曹循行郡國【集解服防曰分曹職案行】舉兼並之徒守相爲吏者而禦史大夫張湯方隆貴用事減宣杜周等爲中丞義縱尹齊王溫舒等用慘急刻深爲九卿而直指夏蘭之屬始出矣而大農顏異誅【集解徐廣曰元狩四年時壬戌嵗也】初異爲濟南亭長以亷直稍遷至九卿上與張湯旣造白鹿皮幣問異異曰今王侯朝賀以蒼璧直數千而其皮薦反四十萬本末不相稱天子不說張湯又與異有郤及人有告異以它議事下張湯治異異與客語客語初令下有不便者【集解李奇曰異與客語道詔令初下有不便處也】異不應防反唇湯奏異當九卿見令不便不入言而腹誹論死自是之後有腹誹之法以此而公卿大夫多謟諛取容矣天子旣下緡錢令而尊卜式百姓終莫分財佐縣官於是楊可告緡錢縱矣郡國多姦鑄錢【索隠謂多姦巧雜以鉛錫也】錢多輕而公卿請令京師鑄鐘官赤側【集解如淳曰以赤銅爲其郭也今錢見有赤側者不知作法云何索隠鐘官掌鑄赤側之錢韋昭曰側邊也】一當五賦官用非赤側不得行【集解駰案漢書音義曰俗所謂紫紺錢也】白金稍賤民不寶用縣官以令禁之無益歲餘白金終廢不行是歲也張湯死【集解徐廣曰元鼎三年】而民不思【索隠樂彥云諸所廢興附王防下皆自湯故人不思也】其後二歲赤側錢賤民巧法用之不便又廢於是悉禁郡國無鑄錢專令上林三官【集解駰案漢書百官表水衡都尉武帝元鼎二年初置掌上林苑屬官有上林均輸鐘官辧銅令然則上林三官其是此三令乎】鑄錢旣多而令天下非三官錢不得行諸郡國所前鑄錢皆廢銷之輸其銅三官而民之鑄錢益少計其費不能相當惟眞工大姦乃盜爲之卜式相齊而楊可告緡徧天下【集解瓚曰商賈居積及伎巧之家非桑農所生出謂之緡茂陵中書有緡田奴婢是也索隠楊姓可名也如淳云告緡令楊可所告言】中家以上大抵皆遇告杜周治之獄少反者【集解如淳曰治匿緡之罪其獄少有反者索隠反音幡反謂反使從輕也案劉徳爲京兆尹每行縣多所平反是也】乃分遣禦史廷尉正監分曹【索隠如淳云曹軰也謂分曹軰而出爲使也】往卽治郡國緡錢得民財物以億計奴婢以千萬數田大縣數百頃小縣百餘頃宅亦如之於是商賈中家以上大率破民偸甘食好衣不事畜藏之產業而縣官有鹽鐵緡錢之故用益饒矣益廣關置左右輔【集解徐廣曰元鼎三年丁卯嵗徙函谷關於新安東界】初大農筦鹽鐵官布多【索隠布謂泉布】置水衡欲以主鹽鐵及楊可告緡錢上林財物眾乃令水衡主上林上林旣充滿益廣是時越欲與漢用船戰逐【集解韋昭曰戰鬭馳逐也】乃大修昆明池列觀環之治樓船髙十餘丈旗幟加其上甚壯【索隠蓋始穿昆明池欲與滇王戰今乃更大修之將與南越呂嘉戰逐故作樓船於是楊僕有將軍之號又下文云因南方樓船卒二十餘萬擊南越也昆明池有豫章館豫章地名以言將出軍於豫章也】於是天子感之乃作柏梁臺髙數十丈宮室之修由此日麗乃分緡錢諸官而水衡少府大農太僕各置農官往往卽郡縣比沒入田田之【索隠謂比者所沒入之田也】其沒入奴婢分諸苑養狗馬禽獸及與諸官諸官益新置多【集解如淳曰水衡少府太僕司農皆有農官是爲多】徙奴婢眾而下河漕度四百萬石【索隠樂彥云度猶運也】及官自糴乃足【索隠謂天子所給廩食者多故不如官自糴乃足也】所忠言世家子弟【集解如淳曰世世有祿秩家索隠所忠人姓名服防云掌故官取書於司馬相如者封禪書公孫卿因所忠言寶鼎是也惟姚察獨以爲所患非也】富人或鬭雞走狗馬弋獵博戲亂齊民【索隠晉灼雲中國被教齊整之民也】乃徴諸犯令相引數千人命曰株送徒入財者得補郎郎選衰矣【集解應劭曰株根本也送引也如淳曰株根蔕也諸坐博戲事決爲徒者能入錢得補郎也或曰先至者爲根索隠李奇曰先至者爲魁株也送當作選選引也應李二音是先至之人今之相引似若得其株本則枝葉自窮故曰株送徒又文頴曰凡鬭雞勝者爲株傳云陽溝之雞三歲爲株今則鬭雞走馬者用之因其鬭雞本勝時名故云株選徒者也】是時山東被河菑及嵗不登數年人或相食方一二千里天子憐之詔曰江南火耕水耨【集解應劭曰燒艸下水種稲艸與稲並生髙七八寸因悉芟去復下水灌之艸死獨稲長所謂火耕水耨也】令饑民得流就食江淮間欲畱之處遣使冠蓋相屬於道防之下巴蜀粟以振之其明年天子始巡郡國東渡河河東守不意行至不辦自殺行西逾隴隴西守以行往卒【集解駰案漢書音義曰逾度也卒倉卒】天子從官不得食隴西守自殺於是上北出蕭闗從數萬騎獵新秦中以勒邊兵而歸新秦中或千里無亭徼【集解如淳曰徼亦卒求盜之屬也晉灼曰徼塞也瓚曰旣無亭又不徼巡無衛邊之備也】於是誅北地太守以下而令民得畜牧邊縣【集解駰案漢書音義曰令民得畜牧於邊縣也瓚曰先是新秦中千里無民畏宼不敢畜牧令設亭徼故民得畜牧也】官假馬母三嵗而歸及息什一以除告緡用充仭新秦中【集解李奇曰邊有官馬今令民能畜官母馬者滿三歳歸之也及有蕃息與當出緡算者皆復令居新秦中又充仭之也謂與民母馬令得爲馬種令十母馬還官一駒此爲息什一也瓚曰前以邊用不足故設告緡之令設亭徼邊民無警皆得田牧新秦中已充故除告緡不復取於民】旣得寶鼎立后土太一祠【集解徐廣曰元鼎四年立后土五年立太畤】公卿議封禪事而天下郡國皆豫治道橋繕故宮及當馳道縣縣治官儲設供具而望以待幸其明年南越反西羌侵邊爲桀於是天子爲山東不贍赦天下因南方樓船卒二十餘萬人擊南越數萬人發三河以西騎撃西羌又數萬人渡河築令居【索隠令音零姚氏音連韋昭云金城縣】初置張掖酒泉郡【集解徐廣曰元鼎六年】而上郡朔方西河河西聞田官斥塞卒【集解如淳曰塞斥卒】六十萬人戍田之中國繕道餽糧逺者三十近者千餘里皆仰給大農邊兵不足乃發武庫工官兵器以贍之車騎馬乏絕縣官錢少買馬難得乃著令令封君以下至三百石以上吏以差出牝馬天下亭亭有畜牸馬嵗課息齊相卜式上書曰臣聞主憂臣辱而越反臣願父子與齊習船者往死之天子下詔曰卜式𨿽躬耕牧不以爲利有餘輙助縣官之用今天下不幸有急而式奮願父子死之𨿽未戰可謂義形於內賜爵闗內侯金六十斤田十頃布告天下天下莫應列侯以百數皆莫求從軍擊羌越至酎少府省金【集解如淳曰省視諸侯金有輕有重也或曰至嘗酎飲宗廟時少府視其金多少也】而列侯坐酎金失侯者百餘人【集解如淳曰漢儀注王子爲侯侯嵗以戶口酎黃金於漢廟皇帝臨受獻金以助祭大祀日飲酎飲酎受金金少不如斤兩色惡王削縣侯免國索隠劉氏云言列侯多以百而數故坐酎金失侯者一百六人也】乃拜式爲禦史大夫【集解徐廣曰元鼎六年】式旣在位見郡國多不便縣官作鹽鐵鐵器苦惡【集解瓚曰謂作鐵噐民患苦其不好】賈貴【索隠言鹽旣苦而器又惡故買賣貴也苦又音古言噐苦窳不好凡病之噐云苦窳窳音庾事見本紀苦如字讀亦通】或彊令民買賣之而船有算商者少物貴乃因孔僅言船算事上由是不悅卜式漢連兵三嵗誅羌滅南越畨禺以西至蜀南者置初郡十七【集解徐廣曰南越爲九郡駰案晉灼曰元鼎六年定越地以爲南海蒼梧鬰林合浦交趾九眞日南珠崖儋耳郡定西南夷以爲武都防牱越嶲沈犂汶山郡及地理誌西南夷傳所置犍爲零陵益州郡凡十七也】且以其故俗治毋賦稅南陽漢中以往郡各以地比給初郡【索隠比音鼻南陽漢中已往之郡各以其地比近給初郡初郡卽西南初置之郡也】吏卒奉食幣物傳車馬被具【索隠奉音扶用反包氏同】而初郡時時小反殺吏漢發南方吏卒往誅之間歲萬餘人費皆仰給大農大農以均輸調鹽鐵助賦故能贍之然兵所過縣爲以訾給毋乏而已不敢言擅賦法矣【集解徐廣曰擅一作經經常也惟取用足耳不暇顧經常法則矣】其明年元封元年卜式貶秩爲太子太傅而桑羊爲治粟都尉領大農盡代僅筦天下鹽鐵羊以諸官各自市相與爭物故騰躍而天下賦輸或不償其僦費【索隠服防謂載云僦言所輸物不足償其雇載之費也僦音子就反】乃請置大農部丞數十人分部主郡國各往往縣置均輸鹽鐵官令逺方各以其物貴時商賈所轉販者爲賦而相灌輸置平凖於京師都受天下委輸召工官治車諸器皆仰給大農大農之諸官盡籠天下之貨物貴卽賣之賤則買之如此富商大賈無所牟大利【集解如淳曰牟取也】則反本而萬物不得騰踴故抑天下物名曰平凖天子以爲然許之於是天子北至朔方東到太山巡海上並北邊以歸所過賞賜用帛百餘萬匹錢金以巨萬計皆取足大農羊又請令史得入粟補官及罪人贖罪令民能入粟甘泉各有差以復終身不告緡他郡國各輸急處【索隠謂他郡能入粟輸所在急要之處也】而諸農各致粟山東漕益嵗六百萬石一歲之中太倉甘泉倉滿邊余谷諸物均輸帛五百萬匹民不益賦而天下用饒於是羊賜爵左庶長黃金再百斤焉是歲小旱上令官求雨卜式言曰縣官當食租衣稅而已今羊令吏坐市列肆【索隠謂吏坐市肆行列之市】販物求利亨羊天乃雨

太史公曰農工商交易之路通而龜貝金錢刀布之幣興焉【索隠錢本名泉言貨之流如泉也故周有泉府之官及景王乃鑄大錢布泉者言貨流布故周禮謂三夫之布食貨志貨布長二寸五分首長八分足枝長八分刀者錢也食貨志有契刀錯刀契刀長二寸直五百錯刀以黃金錯直五千以其形如刀故曰刀以其利於人也又古者貨貝寶龜食貨志有十朋五貝皆用爲貨貝各有多少兩貝爲朋故直二百一十六元龜十朋故直二千一百六十已下各有差也】所從來久遠自髙辛氏之前尙矣靡得而記云故書道唐虞之際詩述殷周之世安寧則長庠序先本絀末以禮義防於利事變多故而亦反是是以物盛則衰時極而轉【集解徐廣曰時一作衰】一質一文終始之變也禹貢九州各因其土地所宜人民所多少而納職焉湯武承易變使民不倦各兢兢所以爲治而稍陵遲衰防齊桓公用管仲之謀通輕重之權【集解管子有輕重之法】徼山海之業以朝諸侯用區區之齊顯成霸名魏用李克盡地力爲彊君自是之後天下爭於戰國貴詐力而賤仁義先富有而後推讓故庶人之富者或累巨萬而貧者或不厭糟糠有國彊者或並羣小以臣諸侯而弱國或絕祀而滅世以至於秦卒並海內虞夏之幣金爲三品【索隠卽下或黃或白或赤也黃黃金也白白銀也赤赤銅也見食貨志】或黃或白或赤或錢或布【集解如淳曰布於民間也】或刀【集解如淳曰名錢爲刀者以其利於民】或龜貝及至秦中一國之幣爲三等黃金以鎰名【集解孟康曰二十兩爲鎰】爲上幣銅錢識曰半兩重如其文爲下幣而珠玉龜貝銀錫之屬爲器飾寶藏不爲幣然各隨時而輕重無常於是外攘夷狄內興功業海內之士力耕不足糧饟女子紡績不足衣服古者嘗竭天下之資財以奉其上猶自以爲不足也無異故云事勢之流相激使然曷足怪焉

【索隠述贊曰平凖之立通貨天下旣入縣官或振華夏其名刀布其文龍馬增算告緡裒多益寡羊心計卜式長者都內克殷取贍郊野】

史記卷三十

史記卷三十考證

平凖書物踴騰糶索隠按漢書糶字作躍者謂物踴貴而價起有如物之騰躍而起也然糶者出賣之名故食貨志云大熟則上糶三而捨一是也○【臣世駿】按作躍則宜屬上句作糶則宜屬下句

布衣屩而牧羊集解韋昭曰履艸也○推尋文義宜云屩艸履也

徙奴婢眾○徙一本作徒

名工官治車諸器○名一本作召

史記卷三十考證﹤史部﹐正史類﹐史記﹥

欽定四庫全書

史記卷三十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

吳太伯世家第一

【索隱系家者記諸侯本系也言其下及子孫常有國故孟子曰陳仲子齊之系家又董仲舒曰王者封諸侯非官之也得以代代爲家者也】

吳太伯【集解韋昭曰後武王追封爲吳伯故曰吳太伯索隱國語黃池之防晉定公使謂吳王夫差曰夫命圭有命固曰吳伯不曰吳王是吳夲伯爵也範寧解論語曰太者善大之稱伯者長也周太王之元子故曰太伯稱仲雍季歷皆以字配名則伯亦是字又是爵但其名史籍先闕爾正義吳國號也太伯居梅裏在常州無錫縣東南六十里至十九世孫壽夢居之號句吳壽夢卒諸樊南徙吳至二十一代孫光使子胥築闔閭城都之今蘓州也】太伯弟仲雍【索隱伯仲季是兄弟次第之字若表徳之字意義與名相符則系夲曰吳孰哉居藩籬宋忠曰孰哉仲雍字藩籬今吳之餘曁也解者云雍是孰食故曰雍字孰哉也】皆周太王之子而王季歷之兄也季歷賢而有聖子昌太王欲立季歷以及昌於是太伯仲雍二人乃犇荊蠻文身斷髮示不可用【集解應劭曰常在水中故斷其髮文其身以象龍子故不見傷害正義江熈云太伯少弟季歷生文王昌有聖徳太伯知其必有天下故欲傳國於季歷以太王病托采藥於吳越不反太王薨而季歷立一讓也季歷薨而文王立二讓也文王薨而武王立遂有天下三讓也又釋云太王病托采藥生不事之以禮一讓也太王薨而不反使季歷主防不葬之以禮二讓也斷髮文身示不可用使季歷主祭祀不祭之以禮三讓也】以避季歷季歷果立是爲王季而昌爲文王太伯之犇荊蠻自號句吳【集解宋忠曰句吳太伯始所居地名索隱荊者楚之舊號以州言之曰荊蠻者閩也南夷之名蠻亦稱越此言自號句吳吳名起於太伯明以前未有吳號地在楚越之界故稱荊蠻顏師古注漢書以吳言句者夷之發聲猶言於越耳此言號句吳當如顏解而注引宋忠以爲地名者系本居篇云孰哉居藩籬孰姑徙句吳宋氏見史記有太伯自號句吳之文遂彌縫解彼云是太伯始所居地名裴氏引之恐非其義藩籬旣有其地句吳何總不知眞實吳人不聞別有城邑謂名句吳則系本之文或難依信】荊蠻義之從而歸之千餘家立爲吳太伯太伯卒【集解皇覽曰太伯在吳縣北梅裏聚去城十里】無子弟仲雍立是爲吳仲雍仲雍卒【索隱吳地記曰仲雍在吳鄕常孰縣西海虞山上與言偃並列】子季簡立季簡卒子叔達立叔達卒子周章立是時周武王克殷求太伯仲雍之後得周章周章已君吳因而封之乃封周章弟虞仲於周之北故夏虛【集解徐廣曰在河東大陽縣】是爲虞仲【索隱夏都安邑虞仲都大陽之虞城在安邑南故曰夏虛左傳曰太伯虞仲太王之昭則虞仲是太王之子必也又論語稱虞仲夷逸隱居放言是仲雍稱虞仲今周章之弟亦稱虞仲者蓋周章之弟字仲始封於虞故曰虞仲則仲雍本字仲而爲吳之始祖故後代亦稱虞仲所以祖與孫同號也】列爲諸侯周章卒子熊遂立熊遂卒子柯相立【正義柯音歌相音相匠反】柯相卒子彊鳩夷立彊鳩夷卒子余橋疑吾立【正義橋音蹻驕反】余橋疑吾卒子柯盧立柯盧卒子周繇立【正義繇音遙又如字】周繇卒子屈羽立【正義屈音居勿反】屈羽卒子夷吾立夷吾卒子禽處立禽處卒子轉立【索隱譙周古史考云柯轉】轉卒子頗髙立【索隱古史考作頗夢】頗髙卒子句卑立【索隱古史考云畢軫】是時晉獻公滅周北虞公以開晉伐虢也【索隱春秋經僖公五年冬晉人執虞公左氏二年傳曰晉荀息請以屈產之乘與垂棘之璧假道於虞以伐虢虞公許之且請先伐虢宮之奇諌不聼晉裏克荀息帥師防虞師伐虢滅下陽五年傳曰晉侯復假道伐虢宮之奇以其族行曰虞不臘矣八月甲午晉侯圍上陽冬十有二月滅虢師還遂襲虞滅之】句卑卒子去齊立去齊卒子壽夢立【正義夢莫公反】壽夢立而吳始益大稱王自太伯作吳五世而武王克殷封其後爲二其一虞在中國其一吳在夷蠻十二世而晉滅中國之虞中國之虞滅二世而夷蠻之吳興【正義中國之虞滅後二世合七十一年至壽夢而興大稱王】大凡從太伯至壽夢十九世【索隱壽夢是仲雍十八代孫】王壽夢二年【索隱自壽夢以下始有其年春秋惟記卒計壽夢二年當成公七年】楚之亡大夫申公巫臣怨楚將子反而犇晉自晉使吳教吳用兵乘車令其子爲吳行人【集解服防曰行人掌國賔客之禮籍以待四方之使賔大客受小客之幣辭索隱左氏成二年曰巫臣聘齊及鄭使介反幣而以夏姬行遂奔晉七年傳曰子重子反殺巫臣之族而分其室巫臣遺二子書曰余必使爾罷於奔命以死巫臣使於吳吳子壽夢悅之乃通吳於晉敎吳乘車敎之戰陣敎之叛楚寘其子狐庸焉使爲行人吳始伐楚伐巢伐徐馬陵之防吳入州來子重子反於是乎一歲七奔命】吳於是始通於中國吳伐楚十六年楚共王伐吳至衡山【集解杜預曰吳興烏程縣南也索隱春秋經襄三年楚公子嬰齊帥師伐吳左傳曰楚子重伐吳爲簡之師克鳩玆至於衡山也】二十五年王壽夢卒【索隱襄十二年經曰秋九月吳子乘卒左傳曰壽夢計從成六年至此正二十五年系本曰吳孰姑徙句吳宋忠曰孰姑壽夢也代謂祝夢乘諸也壽孰音相近姑之言諸也毛詩傳讀姑爲諸孰姑壽夢是一人又名乘也】壽夢有子四人長曰諸樊【索隱春秋經書吳子遏左傳稱諸樊蓋遏是其名諸樊是其號公羊傳遏作謁】次曰余祭次曰余昧【索隱左氏曰閽戕戴吳杜預曰戴吳余祭也又襄二十八年左氏齊慶封奔吳吳句余與之朱方杜預曰句余吳子夷末也按余祭以襄二十九年卒則二十八年賜慶封邑不得是夷末但句余或別是一人杜預誤以爲夷末爾惟史記公羊作余昧左氏及谷梁並爲夷末夷末句餘音字各異不得爲一正義祭側界反昧莫葛反】次曰季札【索隱公羊傳曰謁也余祭也夷昧也與季子同母者四人季子弱而才兄弟皆愛之同欲以爲君季子猶不受謁請兄弟疊爲君而致國乎季子皆曰諾故謁也死余祭也立余祭也死夷昧也立夷昧也死則國冝之季子季子使而亡焉僚者長庶也卽之闔閭曰將從先君之命與則國冝之季子也如不從先君之命則宜立者我也僚惡得爲君乎於是使專諸刺僚史記壽夢四子亦約公羊文但以僚爲余昧子爲異耳左氏其文不明服防用公羊杜預依史記及吳越春秋下注徐廣引系本云夷昧生光引吳越春秋云王僚夷昧子今檢系本吳越春秋並無此語然按左氏狐庸對趙文子謂夷末甚徳而度其天所啟也必此君之子孫實終之若以僚爲夷末子不應此言又光言我王嗣則光是夷昧子明僚是壽夢庶子】季札賢而壽夢欲立之季札讓不可於是乃立長子諸樊攝行事當國王諸樊元年【集解駰案系本曰諸樊徙吳也索隱按在左氏襄十四年】諸樊已除喪讓位季札季札謝曰曹宣公之卒也諸侯與曹人不義曹君【集解服防曰宣公曹伯廬也以魯成公十三年防晉侯伐秦卒於師曹君公子負芻也負芻在國聞宣公卒殺太子而自立故曰不義之也】將立子臧子臧去之以成曹君【集解服防曰子臧負芻庶兄索隱成十三年左傳曰曹宣公卒於師曹人使公子負芻守使公子欣時逆喪秋負芻殺其太子而自立杜預曰皆宣公庶子也負芻成公也欣時子臧也十五年傳曰會於戚討曹成公也執而歸諸京師諸侯將見子臧於王而立之子臧曰前志有之曰聖達節杜預曰聖人應天命不拘常體也次守節杜預曰謂賢者下失節杜預曰愚者妄動也爲君非吾節也𨿽不能聖敢失守乎遂逃奔宋】君子曰能守節矣君義嗣【集解王肅曰義冝也嫡子嗣國得禮之冝杜預曰諸樊嫡子故曰義嗣索隱君子者左丘明所爲史評仲尼之辭指仲尼爲君子也】誰敢幹君有國非吾節也札𨿽不才願附於子臧之義吳人固立季札季札棄其室而耕乃捨之【正義捨音捨】秋吳伐楚楚敗我師四年晉平公初立【索隱左傳襄十六年春葬晉悼公平公卽位是也】十三年王諸樊卒【索隱春秋經襄二十五年十有二月吳子遏伐楚門於巢卒左氏曰吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死彊其少安從之吳子門焉牛臣隱於短墻以射之卒】有命授弟余祭欲傳以次必致國於季札而止以稱先王壽夢之意且嘉季札之義兄弟皆欲致國令以漸至焉季札封於延陵故號曰延陵季子【索隱襄三十一年左傳趙文子問於屈狐庸曰延州來季子其果立乎杜預曰延州來季札邑昭二十七年左傳曰吳子使延州來季子聘於上國杜預曰季子本封延陵後復封州來故曰延州來成七年左傳曰吳入州來杜預曰州來楚邑淮南下蔡縣是昭十三年傳吳伐州來二十三年傳吳滅州來則州來本爲楚邑吳伐滅以封季子也地理誌云防稽毗陵縣季札所居太康地理誌曰故延陵邑季札所居粟頭有季札祠地理誌云沛郡下蔡縣古州來國爲楚所滅後吳取之至夫差遷昭侯於州來公羊傳曰季子去之延陵終身不入吳國何休曰不入吳朝廷也此云封於延陵謂國而賜之以采邑杜預春秋釋例土地名則云延州來闕不知何故而爲是言】王余祭三年齊相慶封有罪自齊來犇吳吳予慶封朱方之縣【集解駰案吳地記曰朱方秦攺曰丹徒】以爲奉邑以女妻之冨於在齊四年吳使季札聘於魯【集解駰案在春秋魯襄公二十九年】請觀周樂【集解服防曰周樂魯所受四代之樂也杜預曰魯以周公故有天子禮樂】爲歌周南召南【集解杜預曰此皆各依其本國歌所常用聲曲】曰美哉始基之矣【集解王肅曰言始造王基也】猶未也【集解賈逵曰言未有雅頌之成功也杜預曰猶有商紂未盡善也】然勤而不怨【集解杜預曰未能安樂然其音不怨怒】歌邶鄘衛【集解杜預曰武王伐紂分其地爲三監三監叛周公滅之並三監之地更封康叔故三國盡被康叔之化】曰羙哉淵乎憂而不困者也【集解賈逵曰淵深也杜預曰亡國之音哀以思其民困衛康叔武公徳化深逺𨿽遭宣公亂懿公滅亡民猶秉義不至於困】吾聞衛康叔武公之徳如是是其衛風乎【集解賈逵曰康叔遭管叔蔡叔之難武公罹幽王褒姒之變故曰康叔武公之徳如是杜預曰康叔武公皆衛之令徳君也聼聲以爲別故有疑言】歌王【集解服防曰王室當在雅衰防而列在風故國人猶尊之故稱王猶春秋之王人也杜預曰王黍離也】曰美哉思而不懼其周之東乎【集解服防曰平王東遷雒邑杜預曰宗周殞滅故憂思猶有先王之遺風故不懼也正義思音肆】歌鄭【集解賈逵曰鄭風東鄭是】曰其細已甚民不堪也是其先亡乎【集解服防曰其風細弱已甚攝於大國之間無逺慮持久之風故曰民不堪將先亡也】歌齊曰羙哉泱泱乎大風也哉【集解服防曰泱泱舒緩深逺有太和之意其詩風刺辭約而義微體疎而不切故曰大風索隱泱於良反泱泱猶汪洋汪洋美盛貌也杜預曰大之聲】表東海者其太公乎【集解王肅曰言爲東海之表式】國未可量也【集解服防曰國之興衰世數長短未可量也杜預曰言其或將復興】歌曰羙哉蕩蕩乎樂而不滛【集解賈逵曰蕩然無憂自樂而不荒滛也】其周公之東乎【集解杜預曰周公遭管蔡之變東徵爲成王陳后稷先公不敢荒滛以成王業故言其周公東乎】歌秦曰此之謂夏聲夫能夏則大大之至也其周之舊乎【集解杜預曰秦仲始有車馬禮樂去戎狄之音而有諸夏之聲故謂之夏聲及襄公佐周平王東遷而受其故地故曰周之舊也】歌魏曰美哉沨沨乎大而婉儉而易行以徳輔此則盟主也【集解徐廣曰盟一作明駰案賈逵曰其志大直而有曲體歸中和中庸之徳難成而實易行故曰以徳輔此則盟主也杜預曰惜其國小而無明君索隱沨音馮又音泛杜預曰中庸之聲婉約也大而約則儉節易行左傳盟作明故徐廣亦云一作明此以聼聲知政言其明聼爾非盟防也】歌唐曰思深哉其有陶唐氏之遺風乎不然何憂之逺也【集解杜預曰晉本唐國故有堯之遺風憂深思逺情發於聲也】非令徳之後誰能若是歌陳曰國無主其能久乎【集解杜預曰滛聲放蕩無所畏忌故曰國無主】自鄶以下無譏焉【集解服防曰鄶以下及曹風也其國小無所刺譏】歌小雅【集解杜預曰小雅小正亦樂歌之章】曰美哉思而不貳【集解杜預曰思文武之徳無貳叛之心也】怨而不言【集解王肅曰非不能言畏罪咎也】其周徳之衰乎【集解杜預曰衰小也】猶有先王之遺民也【集解杜預曰謂有殷王余俗故未大】歌大雅【集解杜預曰大雅陳文王之徳以正天下】曰廣哉熈熈乎【集解杜預曰熙熈和樂聲】曲而有直體【集解杜預曰論其聲】其文王之徳乎歌頌【集解杜預曰頌者以其成功告於神明】曰至矣哉【集解賈逵曰言道備至也】直而不倨【集解杜預曰倨傲也】曲而不詘【集解杜預曰詘撓也】近而不偪【集解杜預曰謙退也】逺而不攜【集解杜預曰攜貳也】遷而不【集解服防曰遷徙也文王徙酆武王居鄗杜預曰滛過蕩也】復而不厭【集解杜預曰常日新也】哀而不愁【集解杜預曰知命也】樂而不荒【集解杜預曰節之以禮也】用而不匱【集解杜預曰徳大】廣而不宣【集解杜預曰不自顯也】施而不費【集解杜預曰因民所利而利之】取而不貪【集解杜預曰義然後取】處而不底【集解杜預曰守之以道】行而不流【集解杜預曰制之以義】五聲和八風平【集解杜預曰宮商角徴羽謂之五聲八方之气謂之八風】節有度守有序【集解杜預曰八音克諧節有度也無相奪倫守有序也】盛徳之所同也【集解杜預曰頌有殷魯故曰盛徳之所同】見舞象箾南籥者【集解賈逵曰象文王之樂武象也箾舞曲也南籥以籥舞也索隱箾音朔又蘇雕反】曰美哉猶有憾【集解服防曰憾恨也恨不及已以伐紂而致太平也索隱憾或作感字省爾亦讀爲憾又音胡暗反】見舞大武【集解賈逵曰大武周公所作武王樂也】曰美哉周之盛也其若此乎見舞韶防者【集解賈逵曰韶防殷成湯樂大防也】曰聖人之也【集解賈逵曰大也】猶有慙徳聖人之難也【集解服防曰慙於始伐而無聖佐故曰聖人之難也】見舞大夏【集解賈逵曰夏禹之樂大夏也】曰美哉勤而不徳【集解服防曰禹勤其身以治水土也】非禹其誰能及之見舞招箾【集解服防曰有虞氏之樂大韶也索隱韶簫二字體變耳】曰徳至矣哉大矣【集解服防曰至帝王之道極於韶也盍美盡善也】如天之無不燾也【集解賈逵曰燾覆也】如地之無不載也𨿽甚盛徳無以加矣觀止矣若有他樂吾不敢觀【集解服防曰周用六代之樂堯曰咸池黃帝曰雲門魯受四代下周二等故不舞其二季札知之故曰有他樂吾不敢請】去魯遂使齊說晏平仲曰子速納邑與政【集解服防曰入邑與政職於公不與國家之事】無邑無政乃免於難齊國之政將有所歸未得所歸難未息也故晏子因陳桓子以納政與邑是以免於欒髙之難【正義難乃憚反在魯昭公八年欒施髙彊二氏作難陳桓子和之乃解也】去齊使於鄭見子產如舊交謂子產曰鄭之執政侈難將至矣政必及子子爲政愼以禮【集解服防曰禮所以經國家利社稷也】不然鄭國將敗去鄭適衛說蘧瑗史狗史防公子荊公叔發公子朝曰衛多君子未有患也自衛如晉將捨於宿【集解駰案左傳曰將宿於戚索隱按太史公欲自爲一家事𨿽出於左氏文則隨義而換旣以捨字替宿遂以宿字替戚爾戚旣是邑名理應不易今冝讀宿爲戚戚衞邑孫文子舊所食也】聞鐘聲【集解服防曰孫文子鼓鐘作樂也】曰異哉吾聞之辯而不徳必加於戮【集解服防曰辯若鬭辯也夫以辯爭不以徳居之必加於刑戮也】夫子獲罪於君以在此【集解賈逵曰夫子孫文子也獲罪出獻公以戚畔也】懼猶不足而又可以畔乎【索隱按春秋左氏傳曰而又何樂此畔字冝讀曰樂樂謂聞鐘聲也畔非其義耳】夫子之在此猶燕之巢於幕也【集解王肅曰言至危也】君在殯而可以樂乎【集解賈逵曰言衛君獻公棺在殯未葬】遂去之文子聞之終身不聽琴瑟【集解服防曰聞義而攺也琴瑟不聼況於鐘鼓乎】適晉說趙文子【索隱名武】韓宣子【索隱名起正義世本云名秦】魏獻子【索隱名舒】曰晉國其萃於三家乎【集解服防曰言晉國之祚將集於三家】將去謂叔向曰吾子勉之君侈而多良大夫皆冨政將在三家【集解杜預曰冨必厚施故政在三家也】吾子直【集解服防曰直不能曲橈以從眾】必思自免於難季札之初使北過徐君徐君好季札劍口弗敢言季札心知之爲使上國未獻還至徐徐君已死於是乃解其寶劍系之徐君冡樹而去【正義括地誌云徐君廟在泗州徐城縣西南一里卽延陵季子掛劍之徐君也】從者曰徐君已死尙誰予乎季子曰不然始吾心已許之豈以死倍吾心哉七年楚公子圍弒其王夾敖而代立是爲靈王【索隱春秋經襄二十五年吳子遏卒二十九年閽殺吳子余祭昭十五年吳子夷末卒是余祭立四年餘昧在位十七年系家倒錯二王之年此七年正是余昧之三年昭元年經曰冬十有一月楚子麇卒左傳曰楚公子圍將聘於鄭未出境聞王有疾而還入問王疾縊而弒之孫卿曰以冠纓絞之遂殺其二子幕及平夏葬王於郟謂之郟敖】十年楚靈王防諸侯而以伐吳之朱方以誅齊慶封吳亦攻楚取三邑而去【集解駰案左傳曰吳伐楚入棘櫟麻以報朱方之役索隱杜預注彼云皆楚東鄙邑也譙周云酇縣東北有棘亭汝陰新蔡縣東北有櫟亭按解者以麻卽襄城縣故麻城是也】十一年楚伐吳至雩婁【集解服防曰雩婁楚之東邑索隱昭五年左傳曰楚子伐吳使沈尹射待命於巢防啟疆待命雩婁今直言至雩婁略耳】十二年楚復來伐次於幹谿【集解杜預曰幹谿在譙國城父縣南楚東境】楚師敗走十七年王余祭卒【索隱春秋襄二十九年經曰閽殺吳子余祭左傳曰吳人伐越獲俘焉以爲閽使守舟吳子余祭觀舟閽以刀殺之公羊傳曰近刑人則輕死之道也合在季札聘魯之前倒錯於此】弟余昧立王余昧二年楚公子棄疾弒其君靈王代立焉【索隱據春秋卽余昧十五年也昭十三年經曰夏四月楚公子比自晉歸於楚弒其君防於幹谿楚公子棄疾殺公子比左氏具載詞繁不錄公子比棄疾皆靈王弟也比卽子幹也靈王公子圍也卽位後易名爲防棄疾卽位後易名熊居是爲平王史記以平王遂有楚國故曰棄疾弒君春秋以子幹爲王故曰比弒其君彼此各有意義也】四年王余昧卒欲授弟季札季札讓逃去於是吳人曰先王有命兄卒弟代立必致季子季子今逃位則王余昧後立今卒其子當代乃立王余昧之子僚爲王【索隱此文以爲余昧子公羊傳以爲壽夢庶子】王僚二年公子光伐楚【集解徐廣曰世本云夷昧生光吳越春秋曰王僚夷昧子與史記同】敗而亡王舟光懼襲楚復得王舟而還【集解駰案左傳曰舟名余皇索隱計僚元年當昭十六年比二年公子光亡王舟事在左氏昭十七年】五年楚之亡臣伍子胥來奔公子光客之【索隱左傳昭二十年曰伍員如吳言伐楚之利於州於杜預曰州於吳子僚也公子光曰是宗爲戮而欲反其讎不可從也員曰彼將有他志余姑爲之求士而鄙以待之乃見鱄設諸焉而耕於鄙是謂以客禮接之】公子光者王諸樊之子也【索隱此文以爲諸樊子系本以爲夷昧子也】常以爲吾父兄弟四人當傳至季子季子卽不受國光父先立卽不傳季子光當立陰納賢士欲以襲王僚八年吳使公子光伐楚敗楚師迎楚故太子建毋於居巢以歸因北伐敗陳蔡之師九年公子光伐楚防居巢鐘離【集解服防曰鐘離州來西邑也索隱昭二十四年經曰冬吳滅巢左氏曰楚子爲舟師以略吳疆沈尹戍曰此行也楚必亡邑不撫民而勞之吳不動而速之吳人踵楚邊人不備遂滅巢及鐘離而還地理誌居巢屬廬江鐘離屬九江應劭曰鐘離子之國也】初楚邊邑卑梁氏之處女與吳邊邑之女爭桑【索隱左氏無其事】二女家怒相滅兩國邊邑長聞之怒而相攻滅吳之邊邑吳王怒故遂伐楚取兩都而去【正義兩都卽鐘離居巢】伍子胥之初犇吳說吳王僚以伐楚之利公子光曰胥之父兄爲僇於楚欲自報其仇耳未見其利於是伍員知光有他志【集解服防曰欲取國】乃求勇士專諸【集解賈逵曰吳勇士索隱專或作剸左傳作鱄設諸刺客傳曰諸堂邑人也正義吳越春秋專諸丰邑人伍子胥初亡楚如吳時遇之於途專諸方與人鬭甚不可當其妻呼還子胥怪而問其狀專諸曰夫屈一人之下必申萬人之上胥因而相之雄貌深目侈口熊背知其勇士】見之光光喜乃客伍子胥子胥退而耕於野以待專諸之事【索隱依左傳卽上五年公子光客之是也事合記於五年不應略彼而更具於此也】十二年冬楚平王卒【索隱昭二十六年春秋經書楚子居卒是也按十二諸侯年表及左傳合在僚十二年】十三年春吳欲因楚喪而伐之【索隱據表及左氏僚止合有十二年事並見昭二十七年左傳】使公子蓋余燭庸【集解賈逵曰二公子皆吳王僚之弟索隱春秋作掩余而史記並作蓋餘音同而字異者或謂太史公被腐刑不欲言掩也賈逵及杜預並刺客傳皆云二公子王僚母弟而昭二十三年左傳曰光帥右掩余帥左杜注云掩余吳王壽夢子又系族譜亦云二公子並壽夢子若依公羊僚爲壽夢子則與系族譜合也】以兵圍楚之六【集解杜預曰在廬江六縣西南】使季札於晉以觀諸侯之變【集解服防曰察彊弱】楚發兵絕吳兵後吳兵不得還於是吳公子光曰此時不可失也【集解賈逵曰時言可殺王時也】告專諸曰不索何獲【集解服防曰不索當何時得也】我眞王嗣當立吾欲求之季子𨿽至不吾廢也【集解王肅曰聘晉還至也】專諸曰王僚可殺也母老子弱【集解服防曰母老子弱專諸托其母子於光也王肅曰專諸言王母老子弱也索隠依王肅解與史記同於理無失服防杜預見左傳下文云我爾身也以其子爲卿遂彊解是無若我何猶言我無若是何語不近情過爲迂回非也】而兩公子將兵攻楚楚絕其路方今吳外困於楚而內空無骨鯁之臣是無柰我何光曰我身子之身也【集解服防曰言我身猶爾身也】四月丙子光伏甲士於窟室【集解杜預曰掘地爲室也索隱春秋經惟言夏四月左氏亦云丙子當別有按據不知出何書】而謁王僚飲【索隱謁請也本或作請左氏作饗王】王僚使兵陳於道自王宮至光之家門階戶席皆王僚之親也人夾持鈹【集解音披索隱劉逵注吳都賦鈹兩刃小刀】公子光詳爲足疾入於窟室【集解杜預曰恐難作王黨殺已素避之也索隱詳音陽爲如字左氏曰光僞足疾詳卽僞也或讀此爲字音僞非也豈佯僞重言耶】使專諸置匕首於炙魚之中【集解服防曰全魚炙也索隱劉氏曰匕首短劍也按鹽鐵論以爲長尺八寸通俗文云其頭類七故曰匕首短刃可袖者】以進食手匕首刺王僚鈹交於匈【集解賈逵曰交專諸匈也】遂弒王僚公子光竟立爲王是爲吳王闔廬闔廬乃以專諸子爲卿季子至曰茍先君無廢祀民人無廢主社稷有奉乃吾君也吾敢誰怨乎哀死事生以待天命【集解服防曰待其天命之終也】非我生亂立者從之先人之道也【集解杜預曰吳自諸樊已下兄弟相傳而不立適是亂由先人起也季子自知力不能討光故云】復命哭僚墓【集解服防曰復命於僚哭其墓也正義復音伏下同】復位而待【集解杜預曰復本位待光命】吳公子燭庸蓋餘二人將兵遇圍於楚者聞公子光弒王僚自立乃以其兵降楚楚封之於舒【索隱左氏昭二十七年曰掩余奔徐燭庸奔鐘吾三十年經曰吳滅徐徐子奔楚左傳曰吳子使徐人執掩余使鐘吾人執燭庸二公子奔楚楚子大封而定其徙無封舒之事當是舒徐字亂又且疎略也】王闔廬元年舉伍子胥爲行人而與謀國事楚誅伯州犂其孫伯嚭亡奔吳【集解徐廣曰伯嚭州犂孫也史記與吳越春秋同嚭音披美反】吳以爲大夫三年吳王闔廬與子胥伯嚭將兵伐楚防舒殺吳亡將二公子光謀欲入郢將軍孫武曰民勞未可待之【索隱左傳此年有子胥對耳無孫武事也】四年伐楚取六與五年伐越敗之六年楚使子常囊瓦伐吳【正義左傳云楚嚢瓦爲令尹杜預云囊之孫子常】迎而擊之大敗楚軍於豫章取楚之居巢而還【索隱在左傳定十年當爲闔廬七年】九年吳王闔廬謂伍子胥孫武曰始子之言郢未可入今果如何【索隱言今欲果敢伐楚可否也】二子對曰楚將子常貪而唐蔡皆怨之王必欲大伐必得唐蔡乃可闔廬從之悉興師與唐蔡西伐楚【索隱定四年經蔡侯以吳子及楚人戰於柏舉楚師敗績吳入郢是也】至於漢水楚亦發兵拒吳夾水陳【正義音陣】吳王闔廬弟夫槪【正義音古代反】欲戰闔廬弗許夫槪曰王已屬臣兵兵以利爲上尙何待焉遂以其部五千人襲冒楚楚兵大敗走於是吳王遂縱兵追之比至郢五戰楚五敗楚昭王亡出郢奔鄖【集解服防曰鄖楚縣】鄖公弟【正義左傳云鄖公辛之弟懷也】欲弒昭王昭王與鄖公犇隨【集解服防曰隨楚與國也】而吳兵遂入郢子胥伯嚭鞭平王之屍以報父讎【索隱左氏無此事】十年春越聞吳王之在郢國空乃伐吳吳使別兵擊越楚告急秦秦遣兵救楚擊吳吳師敗闔廬弟夫槪見秦越交敗吳吳王畱楚不去夫槪亡歸吳而自立爲吳王闔廬聞之乃引兵歸攻夫槪夫槪敗奔楚楚昭王乃得以九月復入郢而封夫槪於堂谿爲堂谿氏【集解司馬彪曰汝南吳房有堂谿亭正義括地誌云豫州吳房縣在州西北九十里應劭云吳王闔廬弟夫槪奔楚封之於堂谿氏本房子國以封吳故曰吳房】十一年吳王使太子夫差伐楚取番楚恐而去郢徙鄀【集解服防曰鄀楚邑索隱定六年左傳四月己丑吳太子終累敗楚舟師杜預曰闔廬子夫差兄此以爲夫差當謂名異而一人耳左傳又曰獲潘子臣小惟子及大夫七人楚於是乎遷郢於鄀此言番番音潘楚邑名子臣卽其邑之大夫也】十五年孔子相魯【索隱定十年左傳曰夏公防齊侯於祝其實夾谷孔丘相犂彌言於齊侯曰孔丘知禮而無勇是也杜預以爲相防儀也而史遷孔子系家云攝行相事按左氏孔丘以公退曰士兵之又使玆無還揖對蓋是攝國相也】十九年夏吳伐越越王句踐迎擊之檇李【集解賈逵曰檇李越地杜預曰吳郡嘉興縣南有檇李城也檇音醉】越使死士挑戰【集解徐廣曰死一作亶越世家亦然或者以爲人名氏乎駰案賈逵曰死士死罪人也鄭眾曰死士欲以死報恩者也杜預曰敢死之士也正義挑音田鳥反】三行造吳師呼自剄【集解駰案左傳曰使罪人三行屬劍於頸】吳師觀之越因伐吳敗之姑蘇【集解駰案越絕書曰闔廬起姑蘇臺三年聚材五年乃成髙見三百里索隱姑蘇臺名在吳縣西三十里】傷吳王闔廬指軍卻七里吳王病傷而死【索隱左傳云定十四年越子大敗之靈姑浮以戈擊闔廬闔廬傷將指還卒於陘去檇李七里此云擊之檇裏又云敗之姑蘇自爲乖異杜預注檇裏在嘉興縣南靈姑浮越大夫也】闔廬使立太子夫差謂曰爾而忘句踐殺汝父乎對曰不敢三年乃報越【集解駰案越絕書曰闔廬冡在吳縣昌門外名曰虎邱下池廣六十步水深一丈五尺桐棺三重澒池六尺玉鳬之流扁諸之劍三千方員之口三千槃郢魚腸之劍在焉卒十餘萬人治之取土臨湖葬之三日白虎居其上故號曰虎邱索隱此以爲闔廬謂夫差夫差對闔廬若左氏傳則云對曰者夫差對所使之人也澒音胡貢反以水銀爲池】王夫差元年【集解駰案越絕書曰太伯到夫差二十六代且千歲索隱按太伯至壽夢十九代諸樊已下六王惟二十五年】以大夫伯嚭爲太宰【索隱左傳定四年伯嚭爲太宰當闔廬九年非夫差代也】習戰射常以報越爲志二年吳王悉精兵以伐越敗之夫椒【集解賈逵曰夫椒越地杜預曰太湖中椒山也索隱賈逵云越地蓋近得之然其地闕不知所在杜預以爲太湖中椒山非戰所夫椒與椒山不得爲一且夫差以報越爲志又伐越當至越地何乃不離吳境近在太湖中又按越語云敗五湖也】報姑蘇也越王句踐乃以甲兵五千人棲於防稽【集解賈逵曰防稽山名索隱鳥所止宿曰棲越爲吳敗依山林故以鳥棲爲諭左傳作保國語作棲】使大夫種因吳太宰嚭而行成【集解服防曰行成求成也索隱大夫官也種名也吳越春秋以爲種姓文而劉氏雲姓大夫非也正義國語云越飾美女八人納太宰嚭曰子茍然放越之罪】請委國爲臣妾吳王將許之伍子胥諫曰昔有過氏殺斟灌以伐斟尋【集解賈逵曰過國名也斟灌斟尋夏同姓也夏后相依斟灌而國故曰殺夏后相也索隱過音戈寒浞之子澆所封國也猗姓國晉地道記曰東萊掖縣有過鄕北有過城是古之過國者也斟灌斟尋夏同姓賈氏據系本而知也按地理誌北海壽光縣應劭云古防灌禹後今灌亭是也又平壽縣云故防尋禹後今防城是也防與斟同】滅夏后帝相【集解服防曰夏后相啟之孫】帝相之妃後緡方娠【集解賈逵曰緡有仍之姓也杜預曰娠懷身也】逃於有仍【集解賈逵曰有仍國名後緡之家】而生少康【集解服防曰後緡遺腹子】少康爲有仍牧正【集解王肅曰牧正牧官之長也】有過又欲殺少康少康奔有虞【集解賈逵曰有虞帝舜之後杜預曰梁國虞縣】有虞思夏徳於是妻之以二女而邑之於綸【集解賈逵曰綸虞邑】有田一成有眾一旅【集解賈逵曰方十里爲成五百人爲旅】後遂収夏眾撫其官職【集解服防曰因此基業稍取夏遺民餘眾墲修夏之故官憲典】使人誘之遂滅有過氏【索隱傳云使女艾諜澆季杼誘豷遂滅過氏杜預曰諜也】復禹之績祀夏配天【集解服防曰以鮌配天也】不失舊物【集解賈逵曰物職也杜預曰物事也】今吳不如有過之彊而句踐大於少康今不因此而滅之又將寛之不亦難乎且句踐爲人能辛苦今不滅後必悔之吳王不聽聽太宰嚭卒許越平與盟而罷兵去七年吳王夫差聞齊景公死而大臣爭寵新君弱乃興師北伐齊子胥諌曰越王句踐食不重味衣不重采弔死問疾且欲有所用其眾此人不死必爲吳患今越在腹心疾而王不先而務齊不亦謬乎吳王不聽遂北伐齊敗齊師於艾陵【集解杜預曰艾陵齊地索隱此之七年魯哀公六年也左氏此年無伐齊事哀十一年有敗齊師於艾陵】至繒【集解杜預曰瑯邢繒縣】召魯哀公而徵百牢季康子使子貢以周禮說太宰嚭乃得止【集解賈逵曰周禮王合諸侯享禮十有二牢上公九牢侯伯七牢子男五牢索隱事在哀七年當夫差八年不應上連七年按左傳曰子服景伯對不聼乃與之非謂季康子使子貢說得不用百牢太宰嚭自別召康子乃使子貢辭之耳】因畱略地於齊魯之南九年爲騶伐魯至與魯盟乃去【索隱左傳騶作邾杜預注左傳亦曰邾今魯國騶縣是也騶邾聲相近自亂耳騶宜音邾】十年因伐齊而歸十一年復北伐齊越王句踐率其眾以朝吳厚獻遺之吳王喜惟子胥懼曰是棄吳也【索隱左氏作豢吳豢飬也】諌曰越在腹心今得志於齊猶石田無所用【集解王肅曰石田不可耕】且盤庚之誥有顚越勿遺【集解服防曰顚隕也越墜也顚越無道則割絕無遺也索隱左傳曰其顚越不共則劓殄無遺育無俾易種於玆邑是商所以興也今君易之此卽艾陵戰時也】商之以興【集解徐廣曰一本作盤庚之誥有顚之越之商之以興子胥傳誥曰有顚越商之興】吳王不聽使子胥於齊子胥屬其子於齊鮑氏【集解服防曰鮑氏齊大夫索隱左傳直云使於齊杜預云私使人至齊國屬其子按左氏又云反役王聞之明非子胥自使也】還報吳王吳王聞之大怒賜子胥屬鏤之劍以死【集解服防曰屬鏤劍名賜使自刎索隱劍名見越絕書正義屬音燭鏤音力於反】將死曰樹吾墓上以梓令可爲器【索隱傳雲樹吾墓檟檟可材也吳其亡乎梓檟相類因變文耳】抉吾眼置之吳東門以觀越之滅吳也【索隱抉烏穴反此國語文彼以抉爲辟又云以手抉之集解王慍曰孤不使大夫得有見乃盛以鴟夷投之江也正義吳俗傳云子胥亡後越從松江北開渠至橫山東北築城伐吳子胥乃與越軍夢令從東南入破吳越王卽移向三江口岸立壇殺白馬祭子胥杯動酒盡越乃開渠子胥作濤蕩羅城東開入滅吳至今猶號曰示浦門曰防防是從東門入滅吳也】齊鮑氏弒齊悼公吳王聞之哭於軍門外三日【集解服防曰諸侯相臨之禮索隱公名陽生左傳哀十年曰吳伐齊南鄙齊人殺悼公不言鮑氏又鮑叔以哀八年爲悼公所殺今言鮑氏蓋其宗黨爾且此伐在艾陵戰之前年今記於後亦爲顚倒錯亂也】乃從海上【集解徐廣曰上作中】攻齊齊人敗吳吳王乃引兵歸十三年吳召魯衞之君防於橐臯【集解服防曰橐臯地名也杜預曰在淮南逡遒縣東南索隱哀公十二年左傳曰公防吳於橐臯衛侯防吳於鄖此並言防衞橐臯者按左傳吳徵會於衞初衛殺吳行人懼謀於子羽子羽曰不如止也子木曰往也衞侯本不欲赴防故魯以夏防衞及秋乃防之耳所以太史公言其召魯衞防於橐臯也鄖發陽也廣陵海陵縣東南有發繇口橐臯縣名在壽春橐音吐各反臯音姑逡音七巡反遒音才猷反】十四年春吳王北防諸侯於黃池【集解杜預曰陳畱封邱縣南有黃亭近濟水】欲霸中國以全周室六月戊子越王句踐伐吳乙酉越五千人與吳戰丙戌虜吳太子友丁亥入吳吳人告敗於王夫差夫差惡其聞也【集解賈逵曰惡其聞諸侯】或泄其語吳王怒斬七人於幕下【集解服防曰以絕口】七月辛丑吳王與晉定公爭長吳王曰於周室我爲長【集解杜預曰吳爲太伯後故爲長】晉定公曰於姬姓我爲伯【集解杜預曰爲侯伯】趙鞅怒將伐吳乃長晉定公【集解徐廣曰黃池之盟吳先歃晉次之與外傳同駰案賈逵曰外傳曰吳先歃晉亞之先敍晉晉有信又所以外吳索隱此依左傳文按左傳趙鞅呼司馬寅曰日肝矣大事未成二臣之罪也建鼓整列二臣死之長防必可知也是趙鞅怒司馬寅對曰請姑視之反曰肉食者無墨今吳王有墨國其勝乎杜預曰墨气色下也國爲敵所勝也又曰太子死乎且夷徳輕不忍久請少待之乃先晉人是也徐賈所云據國語不與左傳合非也左氏魯襄之代晉楚爲防先書晉晉有信耳外傳卽國語也書有二名也外吳者吳夷賤之不許同中國故言外】吳王已盟與晉別欲伐宋太宰嚭曰可勝而不能居也乃引兵歸國國亡太子內空王居外久士皆罷敝於是乃使厚幣以與越平十五年齊田常殺簡公十八年越益彊越王句踐率兵使伐敗吳師於笠澤楚滅陳二十年越王句踐復伐吳【索隱哀十九年左氏曰越人侵楚以誤吳也杜預曰誤吳使不爲備也無伐吳事也】二十一年遂圍吳二十三年十一月丁卯越敗吳越王句踐欲遷吳王夫差於甬東【集解賈逵曰甬東越東鄙甬江東也韋昭曰勾章東海口外州也索隱國語曰甬勾東越地會稽勾章縣東海中州也按今鄮縣卽是其處】予百家居之吳王曰孤老矣不能事君王也吾悔不用子胥之言自令陷此遂自剄死【集解駰案越絕書曰夫差冡在猶亭西卑猶位越王使干戈人一土以葬之近太湖去縣五十七里索隱左傳云乃縊越人以歸猶亭亭名卑猶位三字共爲地名吳地記曰徐枕山一名卑猶位是也音路禾反小竹籠以盛土也】越王滅吳誅太宰嚭以爲不忠而歸

太史公曰孔子言太伯可謂至徳矣三以天下讓民無得而稱焉【集解王肅曰太伯弟季歷賢又生聖子昌昌必有天下故太伯以天下三讓於王季其讓隱故無得而稱言之者所以爲至徳也】余讀春秋古文乃知中國之虞與荊蠻句吳兄弟也延陵季子之仁心慕義無窮見微而知淸濁嗚呼又何其閎覽博物君子也【集解駰案皇覽曰延陵季子冡在毘陵縣曁陽鄕至今吏民皆祀事】

【索隠述贊曰太伯作吳髙讓雄圖周章受國別封於虞壽夢初覇始用兵車三子遞立延陵不居光旣簒位是稱闔閭王僚見殺賊由專諸夫差輕越取敗姑蘇甬東之恥空慙伍胥】

史記卷三十一

史記卷三十一考證

吳太伯世家吳太伯正義至二十一代孫光使子胥築闔閭城都之○子胥監本訛作子齊今攺正

太伯弟仲雍索隱孰哉仲雍字藩籬今吳之餘曁也○藩籬監本訛作孰籬今攺正

文身斷髮示不可用○困學紀聞曰傳言太伯端委仲雍斷髮史記云二人皆文身斷髮示不可用與傳異

將立子臧索隱愚者妄動也○愚監本訛作懸今攺正君子曰能守節矣索隱君子者左邱明所謂史評仲尼之詞指仲尼爲君子也○【臣照】按季札聘魯孔子八歲讓國時孔子未生也其引子臧之事何遽得孔子論斷之語而稱之左氏於孔子論斷類皆明著其說其稱君子曰者是記當時之君子有此語耳或以爲邱明自謂或以君子爲孔子皆未達左氏之義也又正義嫡子嗣國得禮之冝○禮監本訛作體今攺正

猶有先王之遺民也集解杜預曰謂有殷王余俗故未大○徐孚逺曰杜注非也蓋言文武之遺民周衰尙在鎬京無緣有殷王余俗

十七年王余祭卒○【臣人龍】按左傳及十二諸侯年表余祭於四年爲閽所殺此作十七年是與傳表互異然年表旣言閽殺余祭而仍書十七年又似余祭死於是年爲眞

弟余昧立○春秋作夷末公羊傳作夷昧

初楚邊邑卑梁氏之處女與吳邊邑之女爭桑○【臣照】按楚世家吳之邊邑卑梁與楚邊邑鐘離小童爭桑滅卑梁人卑梁大夫怒發邑兵攻鐘離楚王聞之怒發國兵滅卑梁吳王聞之亦大怒發兵滅鐘離居巢則卑梁爲吳邊邑鐘離爲楚邊邑明矣此云楚邊邑卑梁氏云云則又似卑梁爲楚之邊邑也

胥之父兄爲僇於楚欲自報其仇耳○之一本作以人持夾鈹索隱曰兩刃小刀○監本訛作兩刀小刄今攺正

有虞思夏徳於是妻之以二女而邑之於綸○【臣照】按左傳思是虞君名此直作思念之思

十三年吳召魯衞之君防於橐臯○【臣世駿】按左傳橐臯之防但有魯君年表並同秋徴防於衛乃防於鄖耳此並兩事爲一

史記卷三十一考證

欽定四庫全書

史記卷三十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

齊太公世家第二

【正義括地誌雲天齊池在靑州臨淄縣東南十五里封禪書云齊之所以爲齊者以天齊】

太公望呂尙者東海上人【集解駰案呂氏春秋曰東夷之士索隠譙周曰姓姜名牙炎帝之裔伯夷之後掌四嶽有功封之於呂子孫從其封姓呂尙其後也按後文王得之渭濵云吾先君太公望子久矣故號太公望蓋牙是字尙是其名後武王號爲師尙父則尙父官名】其先祖嘗爲四嶽佐禹平水土甚有功虞夏之際封於呂【集解徐廣曰呂在南陽宛縣西】或封於申姓姜氏【索隠地理誌申在南陽宛縣申伯之國呂亦在宛縣之西也】夏商之時申呂或封枝庶子孫或爲庶人尙其後苗裔也本姓姜氏從其封姓故曰呂尙呂尙蓋嘗窮困年老矣【索隠譙周曰呂望常屠牛於朝歌賣飯於孟津】以魚釣姦周西伯【正義姦音幹括地誌云玆泉水源出岐州岐山縣西南凡谷呂氏春秋云太公釣於玆泉遇文王酈元云磻磎中有泉謂之玆泉泉水潭積自成淵渚卽太公釣處今人謂之凡谷石壁深髙幽篁邃密林澤秀阻人迹罕及東南隅有石室蓋太公所居也水次有磻石可釣處卽太公垂釣之所其投竿跪餌兩膝遺迹猶存是有磻磎之稱也其水淸泠神異北流十二里注於渭說苑云呂望年七十釣於渭渚三日三夜魚無食者望卽忿脫其衣冠上有農人者古之異人謂望曰子姑復釣必細其綸芳其餌徐徐而投無令魚駭望如其言初下得鮒次得鯉刺魚腹得書書文曰呂望封於齊望知其異】西伯將出獵卜之曰所獲非龍非彲【集解徐廣曰勑知反索隠余本亦作螭字】非虎非羆所獲霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是邪吾太公望子久矣故號之曰太公望載與俱歸立爲師或曰太公博聞嘗事紂紂無道去之遊說諸侯無所遇而卒西歸周西伯或曰呂尙處士隠海濵周西伯拘羑里防宜生閎夭素知而招呂尙呂尙亦曰吾聞西伯賢又善養老盍往焉三人者爲西伯求美女奇物獻之於紂以贖西伯西伯得以出反國言呂尙所以事周𨿽異然要之爲文武師周西伯昌之脫羑里歸與呂尙陰謀修徳以傾商政其事多兵權與奇計【正義六韜云武王問太公曰律之音聲可以知三軍之消息乎太公曰深哉王之問也夫律管十二其要有五宮商角徴羽此其正聲也萬代不易五行之神道之常也可以知敵金木水火土各以其勝攻之其法以天淸靜無陰雲風雨夜半遣輕騎往至敵人之壘九百步偏持律管橫耳大呼驚之有聲應管其來甚微角管聲應當以白虎徴管聲應當以武商管聲應當以勾陳五管盡不應無有商聲當以靑龍此五行之府佐勝之徴陰敗之機也】故後世之言兵及周之陰權皆宗太公爲本謀周西伯政平及斷虞芮之訟而詩人稱西伯受命曰文玉伐崇密須犬夷【索隠郡國志密須在東郡廩邱縣北今曰顧城密須姞姓在河南密縣東故密城是也與安定姬姓密國各不同】大作丰邑天下三分其二歸周者太公之謀計居多文王崩武王卽位九年欲修文王業東伐以觀諸侯集否師行師尙父【集解駰案劉向別錄曰師之尙之父之故曰師尙父父亦男子之美號也】左杖黃鉞右把白旄以誓曰蒼兕蒼兕【索隠本或作蒼雉按馬融曰蒼兕主舟楫官名又王充云蒼兕水獸九頭今誓眾令急濟故言蒼兕以懼之】總爾眾庶與爾舟楫後至者斬遂至盟津諸侯不期而防者八百諸侯諸侯皆曰紂可伐也武王曰未可還師與太公作此太誓居二年紂殺王子比干囚箕子武王將伐紂卜龜兆不吉風雨暴至羣公盡懼惟太公彊之勸武王武王於是遂行十一年【集解徐廣曰一作三年】正月甲子誓於牧野伐商紂紂師敗績紂反走登鹿臺遂追斬紂明日武王立於社羣公奉明水【索隠周本紀毛叔鄭奉明水】衛康叔封布采席【索隠周本紀衛康叔封布玆玆是席故此亦云采席也】師尙父牽牲史佚防祝以告神討紂之罪防鹿臺之錢發鉅橋之粟以振貧民封比干墓釋箕子囚遷九鼎修周政與天下更始師尙父謀居多於是武王已平商而王天下封師尙父於齊營邱【正義營邱在靑州臨淄北百步外城中】東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行犂明至國【索隠犂裏奚反犂猶比也又犁猶遲也】萊侯來伐與之爭營邱營邱邊萊萊人夷也防紂之亂而周初定未能集逺方是以與太公爭國太公至國修政因其俗簡其禮通商工之業便魚鹽之利而人民多歸齊齊爲大國及周成王少時管蔡作亂淮夷【正義孔安國云淮浦之夷徐州之戎】畔周乃使召康公【集解服防曰召公奭】命太公曰東至海西至河南至穆陵北至無棣【集解服防曰是皆太公始受封土地疆境所至也索隠舊說云穆陵在防稽非也按今淮南有故穆陵門是楚之境無棣在遼西孤竹服防以爲太公受封境界所至不然也蓋言其徵伐所至之域】五侯九伯實得徵之【集解杜預曰五等諸侯九州之伯皆得徵討其罪】齊由此得徵伐爲大國都營邱蓋太公之卒百有餘年【集解駰案禮記曰太公封於營邱比及五世皆反於周鄭曰太公受封畱爲太師死於周五世之後乃齊皇覽曰呂尙在臨菑縣城南去縣十里】子丁公呂伋【集解徐廣曰一作及正義謚法述義不克曰丁】立丁公卒子乙公得立乙公卒子癸公慈母立【索隠系本作祭公慈母譙周亦曰祭公慈心也】癸公卒子哀公不辰立【索隠系本作不臣譙周亦作不辰宋忠曰哀公荒淫田遊史作還詩以刺之也】哀公時紀侯譖之周周烹哀公【集解徐廣曰周夷王】而立其弟靜是爲胡公【正義謚法彌年壽考曰胡】胡公徙都薄姑【正義括地誌云薄姑城在靑州博昌縣東北六十里】而當周夷王之時哀公之同母少弟山怨胡公乃與其黨率營邱人襲攻殺胡公而自立是爲獻公【索隠宋忠云其黨周馬繻人將胡公於貝水殺之而山自立也】獻公元年盡逐胡公子因徙薄姑都治臨菑九年獻公卒子武公壽立武公九年周厲王出奔居彘【正義直厲反括地誌云晉州霍邑縣也鄭云霍山在彘本秦時霍伯國】十年王室亂大臣行政號曰共和二十四年周宣王初立二十六年武公卒子厲公無忌立厲公暴虐故胡公子復入齊齊人欲立之乃與攻殺厲公胡公子亦戰死齊人乃立厲公子赤爲君是爲文公而誅殺厲公者七十人文公十二年卒子成公脫立【索隠系本及譙周皆作說字】成公九年卒子荘公購立【索隠劉氏音神欲反年表及系本並作贖】荘公二十四年犬戎殺幽王周東徙雒秦始列爲諸侯五十六年晉弒其君昭侯六十四年荘公卒子釐公祿甫立釐公九年魯隠公初立十九年魯桓公弒其兄隠公而自立爲君二十五年北戎伐齊鄭使太子忽來救齊齊欲妻之忽曰鄭小齊大非我敵遂辭之三十二年釐公同母弟夷仲年死其子曰公孫無知釐公愛之令其秩服奉養比太子三十三年釐公卒太子諸兒立是爲襄公襄公元年始爲太子時嘗與無知鬭及立絀無知秩服無知怨四年魯桓公與夫人如齊齊襄公故嘗私通魯夫人魯夫人者襄公女弟也自釐公時嫁爲魯桓公婦及桓公來而襄公復通焉魯桓公知之怒夫人夫人以告齊襄公齊襄公與魯君飲醉之使力士彭生抱上魯君車因拉殺魯桓公【集解駰案公羊傳曰搚幹而殺之何休曰搚折聲也正義拉音力合反】桓公下車則死矣魯人以爲讓【索隠譲猶責也】而齊襄公殺彭生以謝魯八年伐紀紀遷去其邑【集解徐廣曰年表云去其都邑索隠春秋荘四年紀侯大去其國左氏云違齊難也】十二年初襄公使連稱管至父戍葵邱【集解賈逵曰連稱管至父皆齊大夫索隠杜預云臨淄西有地名葵邱又下三十五年防諸侯於葵邱當魯僖公九年杜預曰陳畱外黃縣東有葵邱不同者蓋葵邱有兩處杜意以戌葵邱當不逺出齊境故引臨淄縣西之葵邱若三十五年防諸侯於葵邱杜之以不合在本國故引外黃東葵邱爲注所以不同也】時而往及而代【集解服防曰時七月及謂後年時】往戍一嵗卒時而公弗爲發代或爲請代公弗許故此二人怒因公孫無知謀作亂連稱有從妹在公宮無寵【集解服防曰爲妾在宮也】使之間襄公【集解王肅曰公之間隙】曰事成以女爲無知夫人冬十二月襄公遊姑棼【集解賈逵曰齊地也正義音扶云反】遂獵沛邱【集解杜預曰樂安博昌縣南有地名貝邱正義左傳云齊襄公田於貝邱墜車傷足卽此也】見彘從者曰彭生【集解服防曰公見彘從者乃見彭生鬼攺形爲豕也】公怒射之彘人立而啼公懼墜車傷足失屨反而鞭主屨者茀【正義非佛反下同茀主屨者也】三百茀出宮而無知連稱管至父等聞公傷乃遂率其眾襲宮逢主屨茀茀曰且無入驚宮驚宮未易入也無知弗信茀示之創【正義音瘡】乃信之待宮外令茀先入茀先入卽匿襄公戶間良久無知等恐遂入宮茀反與宮中及公之幸臣攻無知等不勝皆死無知入宮求公不得或見人足於戶間發視乃襄公遂弒之而無知自立爲齊君桓公元年春齊君無知遊於雍林【集解賈逵曰渠邱大夫也索隠本亦作雍廩左傳曰雍廩殺無知杜預曰雍廩齊大夫此雲遊雍林雍林人嘗有怨無知遂襲殺之蓋以雍林爲邑名其地有人殺無知賈言渠邱大夫者蓋雍林爲渠邱大夫也】雍林人嘗有怨無知及其往遊雍林人襲殺無知告齊大夫曰無知弒襄公自立臣謹行誅惟大夫更立公子之當立者惟命是聽初襄公之醉殺魯桓公通其夫人殺誅數不當淫於婦人數欺大臣羣弟恐禍及故次弟糾奔魯其母魯女也管仲召忽傅之次弟小白奔莒鮑叔傅之小白母衛女也有寵於釐公小白自少好善大夫髙傒【集解賈逵曰齊正卿髙敬仲也正義音奚】及雍林人殺無知議立君髙國先陰召小白於莒魯聞無知死亦發兵送公子糾而使管仲別將兵遮莒道射中小白帶鉤小白佯死管仲使人馳報魯魯送糾者行益遲六日至齊則小白已入髙傒立之是爲桓公桓公之中鉤佯死以誤管仲已而載溫車中馳行亦有髙國內應故得先入立發兵距魯秋與魯戰於幹時【集解杜預曰幹時齊地也時水在樂安界岐流旱則涸竭故曰幹時】魯兵敗走齊兵掩絕魯歸道齊遺魯書曰子糾兄弟弗忍誅請魯自殺之召忽管仲讎也請得而甘心醢之不然將圍魯魯人患之遂殺子糾於笙瀆【集解賈逵曰魯地句瀆也索隠按鄒誕生本作莘瀆莘笙聲相近笙如字瀆音豆論語作溝瀆蓋後代聲轉而字異故諸文不同也】召忽自殺管仲請囚桓公之立發兵攻魯心欲殺管仲鮑叔牙曰臣幸得從君君竟以立君之尊臣無以增君君將治齊卽髙傒與叔牙足也君且欲霸王非管夷吾不可夷吾所居國國重不可失也於是桓公從之乃詳爲召管仲欲甘心實欲用之管仲知之故請往鮑叔牙迎受管仲及堂阜而脫桎梏【集解賈逵曰堂阜魯北境杜預曰堂阜齊地東莞陰縣西北有夷吾亭或曰鮑叔解夷吾縛於此因以爲名也】齋祓而見桓公桓公厚禮以爲大夫任政桓公旣得管仲與鮑叔隰朋【集解徐廣曰或作崩也】髙傒修齊國政連五家之兵【集解駰案國語曰管子制國五家爲軌十軌爲裏四里爲連十連爲鄕以爲軍令】設輕重魚鹽之利【索隠管子有理人輕重之法七篇輕重錢也又有捕魚煮鹽法】以贍貧窮祿賢能齊人皆說二年伐滅郯【集解徐廣曰一作譚索隠春秋魯荘十年齊師滅譚是也杜預云譚國在濟南平陵縣西南然此郯乃東海郯縣蓋亦不當作郯字也】郯子奔莒初桓公亡時過郯郯無禮故伐之五年伐魯魯將師敗魯莊公請獻遂邑以平【集解杜預曰遂在濟北蛇邱縣東北】桓公許與魯防柯而盟【集解杜預曰此柯今濟北東阿齊之阿邑猶祝柯今爲祝阿】魯將盟曹沬以匕首劫桓公於壇上【集解何休曰土基三尺階三等曰壇防必有壇者爲升降揖譲稱先君以相接也】曰反魯之侵地桓公許之已而曹沬去匕首北面就臣位桓公後悔欲無與魯地而殺曹沬管仲曰夫劫許之而倍信殺之【集解徐廣曰一云已許之而倍信殺劫也】愈一小快耳而棄信於諸侯失天下之援不可於是遂與曹沬三敗所亡地於魯諸侯聞之皆信齊而欲附焉七年諸侯防桓公於甄【集解杜預曰甄衛地今東郡甄城也】而桓公於是始霸焉十四年陳厲公子完號敬仲來奔齊【正義完音桓】齊桓公欲以爲卿譲於是以爲工正【集解賈逵曰掌百工】田成子常之祖也二十三年山戎伐燕【集解服防曰山戎北狄蓋今鮮卑也何休曰山戎者戎中之別名也】燕告急於齊齊桓公救燕遂伐山戎至於孤竹而還燕莊公遂送桓公入齊境桓公曰非天子諸侯相送不出境吾不可以無禮於燕於是分溝割燕君所至與燕命燕君復修召公之政納貢於周如成康之時諸侯聞之皆從齊二十七年魯湣公母曰哀姜桓公女弟也哀姜淫於魯公子慶父慶父弒湣公哀姜欲立慶父魯人更立釐公【集解徐廣曰史記僖字皆作釐】桓公召哀姜殺之二十八年衛文公有狄亂告急於齊齊率諸侯城楚邱而立衛君【集解賈逵曰衛地也索隠杜預曰不言城衛衛未遷楚邱城武縣南卽今之衛南縣是也】二十九年桓公與夫人蔡姬戲船中蔡姬習水蕩公【集解賈逵曰蕩揺也】公懼止之不止出船怒歸蔡姬弗絕蔡亦怒嫁其女桓公聞而怒興師往伐三十年春齊桓公率諸侯伐蔡蔡潰【集解服防曰民逃其上曰潰也】遂伐楚楚成王興師問曰何故渉吾地管仲對曰昔召康公命我先君太公曰五侯九伯若實徵之以夾輔周室【集解駰案左傳曰周公太公股肱周室夾輔成王也】賜我先君履【集解杜預曰所踐履之界】東至海西至河南至穆陵北至無棣楚貢包茅不入王祭不共【集解賈逵曰包茅菁茅匭之也以供祭祀杜預曰尙書包匭菁茅茅之爲異未審】是以來責昭王南徵不復是以來問【集解服防曰周昭王南巡狩渉漢未濟船解而溺昭王王室諱之不以赴諸侯不知其故故桓公以爲辭責問楚也索隠宋忠云昭王南伐楚辛田靡爲右渉漢中流而隕由靡逐王遂卒不復周乃侯其後於西翟】楚王曰貢之不入有之寡人罪也敢不共乎昭王之出不復君其問之水濵【集解杜預曰昭王時漢非楚境故不受罪】齊師進次於陘【集解杜預曰陘楚地潁川召陵縣南有陘亭左傳曰凡師一宿爲捨再宿爲信過信爲次】夏楚王使屈完將兵扞齊齊師退次召陵【集解杜預曰召陵潁川縣】桓公矜屈完以其眾屈完曰君以道則可若不則楚方城以爲城【集解服防曰方城山在漢南韋昭曰方城楚北之阨塞杜預曰方城山在南陽葉縣南是也索隠地理誌葉縣南有長城號曰方城則杜預韋昭說爲得而服氏云在漢南未知有何依據】江漢以爲溝君安能進乎乃與屈完盟而去過陳陳袁濤塗詐齊令出東方覺秋齊伐陳【集解駰案左傳曰討不忠也】是嵗晉殺太子申生三十五年夏防諸侯於葵邱【集解杜預曰陳畱外黃縣東有葵邱也】周襄王使宰孔賜桓公文武胙彤弓矢大路【集解賈逵曰大路諸侯朝服之車謂之金路】命無拜桓公欲許之管仲曰不可乃下拜受賜【集解韋昭曰下堂拜賜也】秋復防諸侯於葵邱益有驕色周使宰孔防諸侯頗有叛者【集解駰案公羊傳曰葵邱之防桓公震而矜之叛者九國】晉侯病後遇宰孔宰孔曰齊侯驕矣第無行從之是嵗晉獻公卒裏克殺奚齊淖子【集解徐廣曰史記卓多作淖正義卓尹角反】秦穆公以夫人入公子夷吾爲晉君桓公於是討晉亂至髙梁【集解服防曰晉地也杜預曰在平陽縣西南】使隰朋立晉君還是時周室微惟齊楚秦晉爲彊晉初與防【正義與音預下同】獻公死國內亂秦穆公辟逺不與中國防盟楚成王初收荊蠻有之夷狄自置惟獨齊爲中國防盟而桓公能宣其徳故諸侯賔防於是桓公稱曰寡人南伐至召陵望熊山北伐山戎離枝孤竹【集解駰案地理誌云令支縣有孤竹城疑離枝卽令支也令離聲相近應劭曰令音鈴鈴離聲亦相近管子亦作離字索隠離枝音零支又音令祗又如字離枝孤竹皆古國名秦以離支爲縣故地理誌云遼西令支縣有孤竹城爾雅曰孤竹北戶西王母日下謂之四荒也】西伐大夏渉流沙【正義大夏並州晉陽是也】東馬懸車登太行至卑耳山【正義卑音壁劉伯莊及韋昭並如字】而還諸侯莫違寡人寡人兵車之防三【正義左傳云魯莊十三年防北杏以平宋亂僖四年侵蔡遂伐楚六年伐鄭圍新城也】乘車之防六【正義左傳云魯莊十四年防於鄄十五年又防鄄十六年同盟於幽僖五年防首止八年盟於洮九年防葵邱是也】九合諸侯一匡天下【正義匡正也一匡天下謂定襄王爲太子之位】昔三代受命有何以異於此乎吾欲封泰山禪梁父管仲固諫不聽乃說桓公以逺方珍怪物至乃得封桓公乃止三十八年周襄王弟帶與戎翟合謀伐周齊使管仲平戎於周周欲以上卿禮管仲管仲頓首曰臣陪臣安敢三譲乃受下卿禮以見三十九年周襄王弟帶來奔齊齊使仲孫請王爲帶謝襄王怒弗聴四十一年秦穆公虜晉惠公復歸之是嵗管仲隰朋皆卒【正義括地誌云管仲冡在靑州臨淄縣南二十一里牛山上與桓公冡連隰朋墓在靑州臨淄縣東北七里也】管仲病桓公問曰羣臣誰可相者管仲曰知臣莫如君公曰易牙如何【正義卽雍巫也賈逵云雍巫雍人名巫易牙也】對曰殺子以適君非人情不可公曰開方如何【正義管子云衛公子開方去其千乘之太子而臣事君也】對曰倍親以適君非人情難近公曰豎刁如何【正義刁鳥條反顏師古云豎刁易牙皆齊桓公臣管仲有病桓公往問之曰將何以教寡人管仲曰願君逺易牙豎刁公曰易牙烹其子以快寡人尙可疑耶對曰人之情非不愛其子也其子之忍又將何愛於君公曰豎刁自宮以近寡人猶尙疑耶對曰人之情非不愛其身也其身之忍又將何有於君公曰諾管仲遂盡逐之而公食不甘心不怡者三年公曰仲父不已過乎於是皆卽召反明年公有病易牙豎刁相與作亂塞宮門築髙墻不通人有一婦人逾垣入至公所公曰我欲食婦人曰吾無所得又曰我欲飲婦人曰吾無所得公曰何故曰易牙豎刁相與作亂塞宮門築髙墻不通人故無所得公慨然嘆涕出曰嗟乎聖人所見豈不逺哉若死者有知我將何面目見仲父乎防衣袂而死乎壽宮虫流於戶蓋以楊門之扇二月不殯也】對曰自宮以適君非人情難親管仲死而桓公不用管仲言卒近用三子三子專權四十二年戎伐周周告急於齊齊令諸侯各發卒戍周是嵗晉公子重耳來桓公妻之四十三年初齊桓公之夫人三曰王姬徐姬蔡姬皆無子【索隠系本徐嬴姓禮婦人稱國及姓今此言徐姬者然姬是眾妾之總稱故漢祿秩令云姬妾數百婦人亦總稱姬未必盡是姓】桓公好內【集解服防曰內婦官也】多內寵如夫人者六人長衛姬生無詭【索隠左氏作無虧】少衛姬生惠公元鄭姬生孝公昭葛嬴生昭公潘密姬生懿公商人宋華子【集解賈逵曰宋華氏之女子姓】生公子雍桓公與管仲屬孝公於宋襄公以爲太子雍巫有寵於衛共姬【集解賈逵曰雍巫雍人名巫易牙字索隠賈逵以雍巫爲易牙字未知何據按管子有棠巫恐與雍巫是一人也】因宦者豎刁以厚獻於桓公亦有寵桓公許之立無詭【集解杜預曰易牙旣有寵於公爲長衛姬請立】管仲卒五公子皆求立冬十月乙亥齊桓公卒易牙入與豎刁因內寵殺羣吏【集解服防曰內寵如夫人者六人羣吏諸大夫也杜預曰內寵內官之有權寵者】而立公子無詭爲君太子昭奔宋桓公病五公子各樹黨爭立及桓公卒遂相攻以故宮中空莫敢棺【正義音古患反】桓公屍在牀上六十七日屍虫出於戶十二月乙亥無詭立乃棺赴辛巳夜斂殯【集解徐廣曰斂一作臨也】桓公十有餘子要其後立者五人無詭立三月死無謚次孝公次昭公次懿公次惠公孝公元年三月宋襄公率諸侯兵送齊太子昭而伐齊齊人恐殺其君無詭齊人將立太子昭四公子之徒攻太子太子走宋宋遂與齊人四公子戰五月宋敗齊四公子師而立太子昭是爲齊孝公宋以桓公與管仲屬之太子故來徵之以亂故八月乃齊桓公【集解皇覽曰桓公冡在臨菑城南七里所菑水南正義括地誌云齊桓公墓在臨菑縣南二十一里牛山上亦名鼎足山一名牛首堈一所二墳晉永嘉末人發之初得版次得水銀池有气不得入經數日乃牽犬入中得金蠶數十薄珠玉匣繒防軍器不可勝數又以人殉骸骨狼籍也】六年春齊伐宋以其不同盟於齊也【集解服防曰魯僖公十九年諸侯盟於齊以無忘桓公之徳宋襄公欲行霸道不與盟故伐之】夏宋襄公卒七年晉文公立十年孝公卒孝公弟潘因衛公子開方殺孝公子而立潘是爲昭公昭公桓公子也其母曰葛嬴昭公元年晉文公敗楚於城濮【正義賈逵云衛地也】而防諸侯踐土朝周天子使晉稱伯【正義音霸】六年翟侵齊晉文公卒秦兵敗於殽十二年秦穆公卒十九年五月昭公卒子捨立爲齊君捨之母無寵於昭公國人莫畏昭公之弟商人以桓公死爭立而不得陰交賢士附愛百姓百姓說及昭公卒子捨立孤弱卽與眾十月卽墓上弒齊君捨而商人自立是爲懿公懿公桓公子也其母曰密姬懿公四年春初懿公爲公子時與丙戎之父獵爭獲不勝及卽位斷丙戎父足而使丙戎僕【集解賈逵曰僕禦也索隠左氏作邴歜僕正義左傳云乃掘而刖之杜預云斷其屍足也】庸職之妻好公內之宮使庸職驂乘【索隱左氏作閻職此言庸職不同者傳所云閻姓職名也此言庸職庸非姓蓋謂受雇職之妻史意不同字亦異耳】五月懿公遊於申池【集解杜預曰齊南城門名申門齊城無池惟此門左右有池疑此是也左思齊都賦注曰申池海濵齊藪也】二人浴戲職曰斷足子戎曰奪妻者二人俱病此言乃怨謀與公遊竹中二人弒懿公車上棄竹中而亡去懿公之立驕民不附齊人廢其子而迎公子元於衛立之是爲惠公惠公桓公子也其母衛女曰少衛姬避齊亂故在衛惠公二年長翟來【集解駰按谷梁傳曰身橫九畝斷其首而載之眉見於軾】王子城父攻殺之【集解賈逵曰王子城父齊大夫】埋之於北門晉趙穿弒其君靈公十年惠公卒子頃公無野立【正義頃音傾】初崔杼有寵於惠公惠公卒髙國畏其偪也逐之崔杼奔衛頃公元年楚莊王彊伐陳二年圍鄭鄭伯降已復國鄭伯六年春晉使郤克於齊齊使夫人帷中而觀之郤克上夫人笑之郤克曰不是報不復渉河歸請伐齊晉侯弗許齊使至晉郤克執齊使者四人河內殺之八年晉伐齊齊以公子彊質晉晉兵去十年春齊伐魯衛魯衛大夫如晉請師皆因郤克【索隠成二年左傳魯臧宣叔衛孫桓子如晉皆主於郤克是】晉使郤克以車八百乘【集解賈逵曰八百乘六萬人】爲中軍將士爕將上軍欒書將下軍以救魯衛伐齊六月壬申與齊侯兵合靡笄下【集解徐廣曰靡一作摩賈逵曰靡笄山名也索隠靡如字靡笄山名在濟南與代地磨笄不同】癸酉陳於鞌【集解服防曰鞌齊地名也】逢丑父【集解賈逵曰齊大夫】爲齊頃公右頃公曰馳之破晉軍防食射傷郤克流血至履克欲還入壁其禦曰我始入再傷不敢言疾恐懼士卒願子忍之遂復戰戰齊急丑父恐齊侯得乃易處頃公爲右車絓於木而止【正義絓胡卦反止也有所礙也】晉小將韓厥伏齊侯車前曰寡君使臣救魯衛戲之丑父使頃公下取飲【正義左傳云及華泉驂絓於木而止丑父使公下如華泉取飲鄭周父禦佐車宛茷爲右載齊侯以免】因得亡脫去入其軍晉郤克欲殺丑父醜父曰代君死而見僇後人臣無忠其君者矣克捨之丑父遂得亡歸齊於是晉軍追齊至馬陵【集解徐廣曰一作陘駰案賈逵曰馬陘齊地也】齊侯請以寶器謝【集解駰案左傳曰賂以紀甗玉磬也】不聽必得笑克者蕭桐叔子【集解杜預曰桐叔蕭君之字齊侯外祖父子女也難斥言其母故逺言之賈逵曰蕭附庸子姓】令齊東畝【集解服防曰欲令齊隴畝東行索隠壠畝東行則晉車馬東向齊行易也】對曰叔子齊君母齊君母亦猶晉君母子安置之且子以義伐而以暴爲後其可乎於是乃許令反魯衛之侵地【正義左傳云晉師及齊國佐盟使齊人歸我汶陽之田也】十一年晉初置六卿賞鞌之功齊頃公朝晉欲尊王晉景公【索隠王劭按張衡曰禮諸侯朝天子執玉旣授而反之若諸侯自相朝則不授玉齊頃公戰敗朝晉而授玉是欲尊晉侯爲王太史公采其言而書之此文不云授玉王氏之說復有所依聊記異耳】晉景公不敢受乃歸歸而頃公弛苑囿薄賦斂振孤問疾虛積聚以救民民亦大說厚禮諸侯竟頃公卒百姓附諸侯不犯十七年頃公卒【集解駰案皇覽曰頃公近呂尙】子靈公環立靈公九年晉欒書弒其君厲公十年晉悼公伐齊齊令公子光質晉十九年立子光爲太子髙厚傅之令防諸侯盟於鐘離【正義括地誌云鐘離故城在沂州承縣界】二十七年晉使中行獻子伐齊【索隠荀偃祖林父代爲中行後攺姓爲中行氏獻子名偃】齊師敗靈公走入臨菑晏嬰止靈公靈公弗從曰君亦無勇矣晉兵遂圍臨菑臨菑城守不敢出晉焚郭中而去二十八年初靈公取魯女生子光以爲太子仲姬戎姬戎姬嬖仲姬生子牙屬之戎姬戎姬請以爲太子公許之仲姬曰不可光之立列於諸侯矣【集解服防曰數從諸侯徵伐盟防】今無故廢之君必悔之公曰在我耳遂東太子光【集解賈逵曰徙之東垂】使髙厚傅牙爲太子靈公疾崔杼迎故太子光而立之是爲莊公莊公殺戎姬五月壬辰靈公卒莊公卽位執太子牙於句竇之邱殺之八月崔杼殺髙厚晉聞齊亂伐齊至髙唐【集解杜預曰髙唐在祝阿縣西北】莊公三年晉大夫欒盈【集解徐廣曰史記多作逞】奔齊莊公厚客待之晏嬰田文子諫公弗聽四年齊莊公使欒盈間入晉曲沃【集解賈逵曰欒盈之邑】爲內應以兵隨之上太行入孟門【集解賈逵曰孟門太行皆晉山隘也索隠孟門山在朝歌東北太行山在河內溫縣西】欒盈敗齊兵還取朝歌【集解賈逵曰晉邑】六年初棠公妻好【集解賈逵曰棠公齊棠邑大夫】棠公死崔杼取之莊公通之數如崔氏以崔杼之冠賜人侍者曰不可崔杼怒因其伐晉欲與晉合謀襲齊而不得間莊公嘗笞宦者賈舉賈舉復侍爲崔杼間公【集解服防曰伺公間隙正義間音閒又如字】以報怨五月莒子朝齊齊以甲戌饗之崔杼稱病不視事乙亥公問崔杼病遂從崔杼妻崔杼妻入室與崔杼自閉戶不出公擁柱而歌【集解服防曰公以爲姜氏不知己在外故歌以命之也一曰公自知見欺恐不得出故歌以自悔】宦者賈舉遮公從官而入閉門崔杼之徒持兵從中起公登臺而請解不許請盟不許請自殺於廟不許皆曰君之臣杼疾病不能聽命【集解服防曰言不能親聴公命】近於公宮【集解服防曰崔杼之宮近公宮者或詐稱公】陪臣爭趣【集解徐廣曰爭一作扞索隠左傳作扞棷此爲爭趣者是太史公變左傳之文言陪臣但爭趣投有淫者耳更不知他命也】有淫者不知二命【集解杜預曰言得淫人受崔子命討之不知他命也】公逾墻射中公股公反墜遂弒之晏嬰立崔杼門外【集解賈逵曰聞難而來】曰君爲社稷死則死之爲社稷亡則亡之【集解服防曰謂以公義爲社稷死亡也如是者臣亦隨之死亡】若爲己死己亡非其私暱誰敢任之【集解服防曰言君自以己之私欲取死亡之禍則私近之臣所當任也集解杜預曰私暱所親愛也非所親愛無爲當其禍也】門開而入枕公屍而哭三踴而出人謂崔杼必殺之崔杼曰民之望也捨之得民【集解服防曰置之所以得人心】丁丑崔杼立莊公異母弟杵臼【集解徐廣曰史記多作著臼】是爲景公景公母魯叔孫宣伯女也景公立以崔杼爲右相慶封爲左相二相恐亂起乃與國人盟曰不與崔慶者死晏子仰天曰嬰所不獲惟忠於君利社稷者是從不肯盟慶封欲殺晏子崔杼曰忠臣也捨之齊太史書曰崔杼弒莊公崔杼殺之其弟復書崔杼復殺之少弟復書崔杼乃捨之景公元年初崔杼生子成及彊其母死取東郭女生明東郭女使其前夫子無咎與其弟偃【正義杜預云東郭偃東郭姜之弟也】相崔氏成有罪【正義左傳云成有疾而廢之杜預云有惡疾也】二相急治之立明爲太子成請老於崔杼崔杼許之二相弗聽曰崔宗邑不可【集解杜預曰濟南東朝陽縣西北有崔氏城也】成彊怒告慶封【正義左傳成彊告慶封曰夫子身亦子所知也惟無咎與偃是從父兄莫得進矣恐害夫子敢以告慶封曰茍利夫子必去之難吾助汝乃殺東郭偃棠無咎於崔氏朝也其妻及崔杼皆縊死崔明奔魯】慶封與崔杼有郤欲其敗也成彊殺無咎偃於崔杼家家皆奔亡崔杼怒無人使一宦者禦見慶封慶封曰請爲子誅之使崔杼仇盧蒲嫳【集解賈逵曰嫳齊大夫慶封之屬】攻崔氏殺成彊盡滅崔氏崔氏婦自殺崔杼無歸亦自殺慶封爲相國專權三年十月慶封出獵初慶封已殺崔杼益驕嗜酒好獵不聽政令慶捨用政【集解服防曰捨慶封之子也生傳其職政與子】已有內郤田文子謂桓子曰亂將作田鮑髙欒氏相與謀慶氏慶捨發甲圍慶封宮四家徒共擊破之慶封還不得入奔魯齊人讓魯封奔吳吳與之朱方聚其族而居之富於在齊其秋齊人徙莊公僇崔杼屍於市以說眾九年景公使晏嬰之晉與叔向私語曰齊政卒歸田氏田氏𨿽無大徳以公權私有徳於民民愛之十二年景公如晉見平公欲與伐燕十八年公復如晉見昭公二十六年獵魯郊因入魯與晏嬰俱問魯禮三十一年魯昭公辟季氏難奔齊齊欲以千社封之【集解賈逵曰二十五家爲一社千社二萬五千家也】子家止昭公昭公乃請齊伐魯取鄆【正義鄆鄆城也】以居昭公三十二年彗星見景公坐栢寢嘆曰堂堂誰有此乎【集解服防曰景公自恐徳薄不能久享齊國故曰誰有此也】羣臣皆泣晏子笑公怒晏子曰臣笑羣臣防甚景公曰彗星出東北當齊分野寡人以爲憂晏子曰君髙臺深池賦斂如弗得刑罰恐弗勝茀星將出彗星【正義茀音佩謂客星侵近邊側欲相害又曰彗息歳反若菷形見其境有亂也】何懼乎公曰可禳否晏子曰使神可祝而來【正義祝音章受反】亦可禳而去也百姓苦怨以萬數而君令一人禳之安能勝眾口乎是時景公好治宮室聚狗馬奢侈厚賦重刑故晏子以此諫之四十二年吳王闔閭伐楚入郢四十七年魯陽虎攻其君不勝奔齊請齊伐魯鮑子諫景公乃囚陽虎陽虎得亡奔晉四十八年與魯定公好防夾谷【集解服防曰東海祝其縣是也】犂鉏曰孔丘知禮而怯請令萊人爲樂【集解杜預曰萊人齊所滅萊夷索隠鉏音卽余反卽犂彌也】因執魯君可得志景公害孔丘相魯懼其霸故從犂鉏之計方防進萊樂孔子歷階上使有司執萊人斬之以禮讓景公景公慙乃歸魯侵地以謝而罷去是嵗晏嬰卒五十五年範中行反其君於晉晉攻之急來請粟田乞欲爲亂樹黨於逆臣說景公曰範中行數有徳於齊不可不救乃使乞救而輸之粟五十八年夏景公夫人燕姬適子死景公寵妾芮姬生子荼【索隠左傳云鬻姒之子荼嬖則荼母姓姒此作芮姬不同也譙周依左氏作鬻姒鄒誕生本作芮姁姁音五句反】荼少其母賤無行諸大夫恐其爲嗣乃言願擇諸子長賢者爲太子景公老惡言嗣事又愛荼母欲立之憚發之口乃謂諸大夫曰爲樂耳國何患無君乎秋景公病命國惠子髙昭子【集解杜預曰惠子國夏也昭子髙張也】立少子荼爲太子逐羣公子遷之萊【集解服防曰萊齊東鄙邑】景公卒【集解駰案皇覽曰景公與桓公同處】太子荼立是爲晏孺子冬未而羣公子畏誅皆出亡荼諸異母兄公子壽駒黔奔衛【集解徐廣曰一云壽黔奔衛索隠壽一作嘉三人奔衛正義三公子】公子駔陽生奔魯【索隠左氏作公子鉏二人奔魯】萊人歌之曰景公死乎弗與埋三軍事乎弗與謀【集解服防曰萊人見五公子逺遷鄙邑不得與景公埋之事及國三軍之謀故湣而歌杜預曰稱謚蓋後而爲此歌哀羣公子失所也】師乎師乎胡黨之乎【集解服防曰師眾也黨所也言公子徒眾何所適也】晏孺子元年春田乞僞事髙國者每朝乞驂乘言曰子得君大夫皆自危欲謀作亂又謂諸大夫曰髙昭子可畏及未發先之大夫從之六月田乞鮑牧乃與大夫以兵入公宮攻髙昭子昭子聞之與國惠子救公公師敗田乞之徒追之國惠子奔莒遂反殺髙昭子晏圉奔魯【集解賈逵曰圉晏嬰之子】八月齊秉意玆【集解徐廣曰左傳八月齊邴意玆奔魯】田乞敗二相乃使人之魯召公子陽生陽生至齊私匿田乞家十月戊子田乞請諸大夫曰常之母有魚菽之祭【集解何休曰齊俗婦人首祭事言魚豆者示薄陋無所有也】幸來防飲防飲田乞盛陽生槖中置坐中央發槖出陽生曰此乃齊君矣大夫皆伏謁將與大夫盟而立之鮑牧醉乞誣大夫曰吾與鮑牧謀共立陽生鮑牧怒曰子忘景公之命乎諸大夫相視欲悔陽生前頓首曰可則立之否則已鮑牧恐禍起乃復曰皆景公子也何爲不可乃與盟立陽生是爲悼公悼公入宮使人遷晏孺子於駘【集解賈逵曰齊邑】殺之幕下而逐孺子母芮子芮子故賤而孺子少故無權國人輕之悼公元年齊伐魯取讙闡【集解杜預曰闡在東平剛縣北索隠二邑名讙在博城縣】初陽生亡在魯季康子以其妹妻之及歸卽位使迎之季姬與季魴侯通【集解杜預曰魴侯康子叔父也】言其情魯弗敢與故齊伐魯竟迎季姬季姬嬖齊復歸魯侵地鮑子與悼公有郤不善四年吳魯伐齊南方鮑子弒悼公赴於吳吳王夫差哭於軍門外三日將從海入討齊齊人敗之吳師乃去晉趙鞅伐齊至賴而去【集解服防曰賴齊邑】齊人共立悼公子壬是爲簡公【集解徐廣曰年表云簡公壬者景公之子也】簡公四年春初簡公與父陽生俱在魯也闞止有寵焉【集解賈逵曰闞止子我也索隠左氏監作闞音苦濫反闞在東平須昌縣東南】及卽位使爲政田成子憚之驟顧於朝【集解杜預曰心不安故數顧也】禦鞅言簡公【集解賈逵曰鞅齊大夫也索隠鞅名爲僕禦之官故曰禦鞅亦田氏之族按系本陳桓子無字產子亹亹產子獻獻產鞅也】曰田闞不可並也君其擇焉【集解杜預曰擇用一人也】弗聽子我夕【集解服防曰夕省事】田逆殺人逢之【集解服防曰子我將往夕省事於君而逢逆之殺人也杜預曰逆子行陳氏宗】遂捕以入【集解杜預曰執逆入至於朝也】田氏方睦【集解服防曰陳常方欲謀有齊國故和其宗族】使囚病而遺守囚者酒【集解服防曰使陳逆詐病而遺也】醉而殺守者得亡子我盟諸田於陳宗【集解服防曰子我見陳逆得生出而恐爲陳氏所怨故與盟而請和也陳宗宗長之家】初田豹欲爲子我臣【集解賈逵曰豹陳氏族也】使公孫言豹【集解賈逵曰公孫齊大夫也杜預曰言介逹之意】豹有喪而止後卒以爲臣【集解杜預曰終喪也】幸於子我子我謂曰吾盡逐田氏而立女可乎對曰我逺田氏矣【集解服防曰言我與陳氏宗疎逺也】且其違者不過數人【集解服防曰違者不從子我者】何盡逐焉遂告田氏子行曰彼得君弗先必禍子【集解服防曰彼謂闞止也子謂陳常也】子行舍於公宮【集解服防曰止於公宮爲陳氏作內間也】夏五月壬申成子兄弟四乘如公【集解服防曰成子兄弟八人二人共一乘故曰四乘索隠系本陳僖子乞產成子常簡子齒宣子其夷穆子安廩丘子尙毉玆子芒盈惠子得凡七人杜預又取昭子莊以充八人之數按系本昭子是桓子之子成子之叔父又不名莊彊相證防言四乘有八人耳今按田完系家云田常兄弟四人如公宮與此事同今此惟稱四乘不云人數知四乘謂弟兄四人乘車而入非二人共乘也然其昆弟三人不見者蓋時或不在不同入公宮不可彊以四乘爲八人添叔父爲兄弟之數服防杜預之失也】子我在幄【集解杜預曰幄帳也聽政之處也】出迎之遂入閉門【集解服防曰成子兄弟見子我出遂突入反閉門子我不得復入】宦者禦之【集解服防曰閹豎以兵禦陳氏】子行殺宦者【集解服防曰捨於公宮故得殺之】公與婦人飲酒於檀臺【集解服防曰當陳氏入時飲酒於此臺】成子遷諸寢【集解服防曰欲徙公令居寢也】公執戈將擊之【集解杜預曰疑其作亂也】大史子余【集解服防曰齊大夫】曰非不利也將除害也【集解杜預曰言將爲公除害也】成子出捨於庫【集解杜預曰以公怒故也】聞公猶怒將出【集解服防曰出奔也】曰何所無君子行拔劍曰需事之賊也【集解杜預曰言需疑則害事】誰非田宗【集解杜預曰言陳氏宗族眾多】所不殺子者有如田宗【集解杜預曰言子若欲出我必殺子明如陳宗】乃止子我歸屬徒【集解服防曰防徒眾】攻闈與大門【集解服防曰宮中之門曰闈大門公門也】皆弗勝乃出田氏追之丰丘人執子我以告【集解賈逵曰丰丘陳氏邑也】殺之郭關【集解服防曰齊關名】成子將殺大陸子方【集解服防曰子方子我之黨大夫東郭賈也】田逆請而免之以公命取車於道【集解杜預曰子方取道中行人車】出雍門【集解杜預曰齊城門】田豹與之車弗受曰逆爲余請豹與余車余有私焉事子我而有私於其讎何以見魯衛之士【集解服防曰子方將欲奔魯衛也左傳曰東郭賈奔衛】庚辰田常執簡公於徐州【集解春秋作舒州賈逵曰陳氏邑也索隠徐音舒其字從人左氏作舒舒陳氏邑說文作防防在薛縣也】公曰余蚤從禦鞅言不及此甲午田常弒簡公於徐州田常乃立簡公弟驁是爲平公【索隠系本及譙周皆作敬誤也】平公卽位田常相之專齊之政割齊安平以東爲田氏封邑【集解徐廣曰年表云平公之時齊自是稱田氏索隠曰安平齊邑地理誌云涿郡有安平縣】平公八年越滅吳二十五年卒子宣公積立宣公五十一年卒子康公貸立田防反廩丘【索隠田防齊大夫廩邑名東郡有廩丘縣也】康公二年韓魏趙始列爲諸侯十九年田常曽孫田和始爲諸侯遷康公海濵二十六年康公卒呂氏遂絕其祀田氏卒有齊國爲齊威王彊於天下太史公曰吾適齊自泰山屬之瑯邪北被於海膏壤二千里其民闊逹多匿知其天性也以太公之聖建國本桓公之盛修善政以爲諸侯防盟稱伯不亦宜乎洋洋哉固大國之風也

【索隠述贊曰太公佐周實秉陰謀旣表東海乃居營丘小白致霸九合諸侯及溺內寵舋鐘虫流莊公失徳崔杼作仇陳氏傳政厚貨輕収悼簡遘禍田闞非儔沨沨餘烈一變何由】

史記卷三十二

史記卷三十二考證

齊太公世家虞夏之際封於呂集解徐廣曰呂在南陽宛縣西○【臣召南】按路史國名紀曰呂侯爵伯夷之封杜預謂在南陽宛西南陽今鄧宛後周並入南陽而太公乃出東呂呂莒也博物志曲海城有東呂鄕東呂裏太公望所出也與徐廣說異

以漁釣姦周西伯正義凡谷○凡一本作幾又正義此條訛脫殊甚今俱考原文攺正

獻公元年盡逐胡公子因徙薄姑都治臨菑○【臣照】按毛詩疏曰古者諸侯之居逼隘則王者遷其邑而定其居時齊居逼隘故王使仲山甫往城而定之也旣言所定不知定在何處故毛傳云蓋去薄姑而遷於臨菑也毛時書籍猶多去聖未逺𨿽言蓋爲疑辭其當有所依約而言也史記云獻公徙薄姑都治臨菑計獻公當夷王之時與此傳不合毛公在馬遷之前其言當有凖據

反而鞭主屨者茀三百○【臣照】按左傳作誅屨於徒人費誅責也言責失屨之罪於徒人費也此以爲主屨與傳異

曹沬以匕首劫桓公於壇上○習學記言曰遷言曹沬以匕首劫齊桓公遂與沬三敗所亡地此事公羊先見按左氏魯莊公九年納糾敗於幹時防獲十年有長勺之勝劌實主之齊猶未已與宋次乘丘公子偃敗宋師齊乃還十三年北杏之防齊將稱霸其冬魯乃防盟於柯是三戰而再勝未嘗失地三年不交兵何用要劫二十三年曹劌復諫觀社詳其前後詞語豈操匕首於壇坫之間者耶

諸侯防桓公於甄○年表作鄄【臣世駿】按經典釋文甄音絹一音眞或音旃又舉然反或作鄄

蔡潰集解民逃其上○上監本訛作土今攺正

六年翟侵齊晉文公卒○左傳晉文公卒於齊昭公之五年在翟伐齊之前此作六年

十九年五月昭公卒○年表作二十年

卽與眾十月卽墓上弒齊君捨○按春秋經作九月左傳云以七月乙卯夜杜注云書九月從告此云十月疑十爲七字之誤

懿公桓公子也其母曰密姬○董份曰按上旣曰某姬生某公矣則此復曰其母曰某姬恐衍

懿公遊於申池集解曰杜預曰齊南城門名申門齊城無池惟此門左右有池疑此是也左思齊都賦注曰申池海濵齊藪也○【臣照】按襄十八年左傳晉侯伐齊已亥焚雍門及西郭南郭劉難士弱率諸侯之師焚申池之竹木申池與西郭南郭近則杜預所謂申門之池者是矣杜預原注稱齊南城西門名申門裴駰刪去西字耳

六年春晉使郤克於齊○左傳及年表郤克使齊在湏公七年爲魯宣之十七年

郤克執齊使者四人河內殺之○左傳齊侯使髙固晏弱蔡朝南郭偃防及斂盂髙固逃歸晉人執晏弱於野王執蔡朝於原執南郭偃於溫苗賁皇言於晉侯晉人緩之逸此云殺之與傳異

十年春齊伐魯衛○【臣照】按左傳成公二年春齊侯伐我北鄙衛侯使孫良夫石稷寗相向禽將侵齊是齊伐魯非伐衛也

皆因郤克索隠衛孫桓子○桓監本訛作相今攺正仲姬戎姬○此句上應有脫字

崔杼迎故太子光而立之是爲莊公○徐孚逺曰前言崔杼奔衛不言其歸國又杼非命卿何以得專冊立皆闕文

八月崔杼殺髙厚晉聞齊亂伐齊至髙唐○【臣照】按左傳莊公卽位執公子牙於句瀆之丘以夙沙衛異己衛奔髙唐以叛晉士匄侵齊及谷聞喪而還此皆在崔杼殺髙厚前爲五月事馬遷並二事爲一又有晉伐至髙唐之文皆與傳異

成請老於崔杼○【臣照】按左傳成請老於崔杜預注濟南東朝陽縣西北有崔氏城成欲居崔邑以終老此作崔杼明衍杼字

悼公元年齊伐魯取讙闡○左傳及十二諸侯年表齊取讙闡在悼公二年

吳師乃去晉○監本誤作吳帥齊去晉今攺正

齊人共立悼公子壬是爲簡公集解徐廣曰年表云簡公壬者景公之子也○年表云鮑子殺悼公齊人立其子壬爲簡公無景公之子語

子宣公積立○積年表作就匝

史記卷三十二考證﹤史部﹐正史類﹐史記﹥

欽定四庫全書

史記卷三十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

魯周公世家第三

周公旦者周武王弟也【集解譙周曰以太王所居周地爲其采邑故謂周公索隱周地名在岐山之陽本太王所居後以爲周公之采邑故曰周公卽今之扶風雍東北故周城也諡曰周文公見國語】自文王在時旦爲子孝篤仁異於羣子【索隱鄒誕生本孝作敬】及武王卽位旦常輔翼武王用事居多武王九年東伐至盟津周公輔行十一年伐紂至牧野【正義衞州卽牧野之地東北去朝歌七十三里】周公佐武王作牧誓破殷入商宮已殺紂周公把大鉞召公把小鉞以夾武王釁社告紂之罪於天及殷民釋箕子之囚封紂子武庚祿父使管叔蔡叔傅之以續殷祀徧封功臣同姓戚者封周公旦於少昊之虛曲阜【正義括地誌云兗州曲阜縣外城卽魯公伯禽所築也】是爲魯公周公不就封畱佐武王武王克殷二年天下未集武王有疾不豫羣臣懼太公召公乃繆卜【集解徐廣曰古書穆字多作繆】周公曰未可以戚我先王【集解孔安國曰戚近也未可以死近先王也鄭曰二公欲就文王廟卜戚憂也未可憂怖我先王也】周公於是乃自以爲質設三壇周公北面立戴璧秉圭【集解孔安國曰璧以禮神圭以爲防】告於大王王季文王【集解孔安國曰告謂祝辭】史策祝【集解孔安國曰史爲策書祝詞也鄭曰策周公所作謂簡書也祝者讀此簡書以告三王】曰惟爾元孫王發勤勞阻疾【集解徐廣曰阻作淹】若爾三王是有負子之責於天以旦代王發之身【集解孔安國曰太子之責謂疾不可救也不可救於天則當以旦代之死生有命不可請代聖人敍臣子之心以垂世敎索隱尙書負爲丕今此爲負者謂三王負上天之責故我當代之鄭曰丕讀曰負】旦巧能多材多蓻能事鬼神【集解孔安國曰言可以代武王之意】乃王發不如旦多材多蓻不能事鬼神乃命於帝庭敷佑四方【集解馬融曰武王受命於天帝之庭布其道以佑助四方】用能定汝子孫於下地四方之民罔不敬畏【集解孔安國曰言武王用受命帝庭之故能定先人子孫於天下四方之民無不敬畏也】無墜天之降葆命我先王亦永有所依歸【集解孔安國曰言不救則墜天寶命也救之則先王長有所依歸矣鄭曰降下也寶猶主也有所依歸爲宗廟之主也正義墜直類反】今我其卽命於元龜【集解孔安國曰就受三王之命於元龜卜知吉凶者也馬融曰元龜大龜也】爾之許我我其以璧與圭歸以俟爾命【集解孔安國曰許謂疾瘳待命當以事神也馬融曰待汝命武王當愈我當死也】爾不許我我乃屏璧與圭【集解孔安國曰不許不愈也屏藏言不得事神】周公已令史策告大王王季文王欲代武王發於是乃卽三王而卜卜人皆曰吉發書視之信吉【集解孔安國曰占兆書也】周公喜開籥乃見書遇吉【集解王肅曰籥藏占兆書管也】周公入賀武王曰王其無害旦新受命三王維長終是圖【集解孔安國曰我新受三王命武王維長終是謀周之道】玆道能念予一人【集解馬融曰一人天子也鄭曰玆此也】周公藏其策金縢匱中【集解孔安國曰藏之於匱緘之以金不欲人開也】誡守者勿敢言明日武王有瘳其後武王旣崩成王少在彊葆之中【索隱彊葆卽𦇤褓古字少假借用之正義彊闊八寸長八尺用約小兒於背而負行葆小兒被也】周公恐天下聞武王崩而畔周公乃踐阼代成王攝行政當國管叔及其羣弟流言於國曰周公將不利於成王【集解孔安國曰放言於國以誣周公以惑成王也】周公乃告太公望召公奭曰我之所以弗辟【正義音避】而攝行政者恐天下畔周無以告我先王大王王季文王三王之憂勞天下久矣於今而後成武王蚤終成王少將以成周我所以爲之若此於是卒相成王而使其子伯禽代就封於魯周公戒伯禽曰我文王之子武王之弟成王之叔父我於天下亦不賤矣然我一沐三握發一飯三吐哺起以待士猶恐失天下之賢人子之魯愼無以國驕人管蔡武庚等果率淮夷而反周公乃奉成王命興師東伐作大誥遂誅管叔殺武庚放蔡叔收殷餘民以封康叔於衞封微子於宋以奉殷祀寧淮夷東土二年而畢定諸侯咸服宗周天降祉福唐叔得禾異母同穎【集解徐廣曰一作穗穎卽穗也索隱尙書母作畝此爲母義並通】獻之成王成王命唐叔以餽周公於東土作餽禾周公旣受命禾嘉天子命【集解徐廣曰嘉一作魯今書序作旅也索隱魯字誤史意云周公嘉天子命於文不必作魯】作嘉禾東土以集周公歸報成王乃爲詩貽王命之曰鴟鴞【集解駰案毛詩序曰成王未知周公之志公乃爲詩以遺王名之曰鴟鴞毛傳曰鴟鴞鸋鴂也】王亦未敢訓周公【集解徐廣曰訓一作誚索隱尙書作誚誚讓也此作訓字誤耳義無所通徐氏合定其本何須云一作誚也】成王七年二月乙未王朝步自周至丰【集解馬融曰周鎬京也丰文王廟所在朝者舉事上朝將卽土中易都大事故告文王武王廟鄭曰步行也堂下謂之步丰鎬異邑而言步者告武王廟卽行出廟入廟不以爲遠爲父恭也索隱丰文王所作邑後武王都鎬於丰立文王廟按丰在鄠縣東臨丰水東去鎬二十五里也】使太保召公先之雒相土【集解鄭曰相視也】其三月周公往營成周雒邑【集解駰案公羊傳曰成周者何東周也何休曰名爲成周者周道始成王所都也】卜居焉曰吉遂國之成王長能聽政於是周公乃還政於成王成王臨朝周公之代成王治南面倍依以朝諸侯【集解駰案禮記曰周公朝諸侯於明堂之位天子負斧依南向而立鄭曰周公攝王位以明堂之禮儀朝諸侯也不於宗廟避王也天子周公也負之爲言倍也斧依爲斧文屏風於戶牖之間周公於前立也】及七年後還政成王北面就臣位匔匔如畏然【集解徐廣曰匔匔謹敬貌也見三蒼音窮窮一本作��也】初成王少時病周公乃自揃其蚤沈之河以祝於神曰王少未有識姦神命者乃旦也亦藏其策於府成王病有瘳及成王用事人或譖周公周公奔楚【索隱經典無文其事或別有所出而譙周云秦旣燔書時人欲言金縢之事失其本末乃云成王少時病周公禱河欲代王死藏祝策於府成王用事人讒周公周公奔楚成王發府見策乃迎周公又與防恬傳同事或然也】成王發府見周公禱書乃泣反周公周公歸恐成王壯治有所淫佚乃作多士作母逸母逸稱爲人父母爲業至長久子孫驕奢忘之以亡其家爲人子可不愼乎故昔在殷王中宗嚴恭敬畏天命自度【集解孔安國曰用法度也】治民震懼不敢荒寧【集解馬融曰知民之勞苦不敢荒廢自安也】故中宗饗國七十五年其在髙宗【正義武丁也】久勞於外爲與小人【集解孔安國曰父小乙使之久居人間勞是稼穡與小人出入同事也馬融曰武丁爲太子時其父小乙使行役有所勞役於外與小人從事知小人艱難勞苦也鄭曰爲父小乙將師役於外也】作其卽位乃有亮闇三年不言【集解孔安國曰武丁起其卽王位則小乙死乃有信嘿三年不言言孝行著也鄭曰楣謂之梁闇謂廬也】言乃讙【集解鄭曰讙喜悅也言乃喜悅則臣民望其言久矣】不敢荒寧密靖殷國【集解馬融曰寧安也】至於小大無怨【集解孔安國曰小大之政民無怨者言無非也】故髙宗饗國五十五年【集解駰案尙書云五十九年】其在祖甲【集解孔安國曰王肅曰祖甲湯孫太甲也馬融曰鄭曰祖甲武丁子帝甲也索隱按紀年太甲惟得十二年此云祖甲享國三十三年知祖甲是帝甲明矣】不義惟王久爲小人【集解孔安國曰爲王不義久爲小人之行伊尹放之桐宮馬融曰祖甲有兄祖庚而祖甲賢武丁欲立之祖甲以王廢長立少不義逃亡民間故曰不義惟王久爲小人也武丁死祖庚立祖庚死祖甲立】於外知小人之依能保施小民不侮鰥寡【集解孔安國曰小人之所依依仁政也故能安順於眾民不敢侮慢惸獨也】故祖甲饗國三十三年【集解王肅曰先中宗後祖甲先盛徳後有過也】多士稱曰自湯至於帝乙無不率祀明徳帝無不配天者【集解孔安國曰無敢失天道者故無不配天也】在今後嗣王紂誕淫厥佚不顧天及民之從也【集解徐廣曰一作敬之也駰案馬融曰紂大淫樂其逸無所能顧念於天施顯道於民而敬之也】其民皆可誅周多士文王日中昃不暇食饗國五十年作此以誡成王成王在丰天下已安周之官政未次序於是周公作周官官別其宜作立政【集解孔安國曰周公旣致政成王恐其怠忽故以君臣立政爲戒也】以便百姓百姓說周公在丰病將沒曰必葬我成周【集解徐廣曰衞世家云管叔欲襲成周然則或說尙書者不以成周爲洛陽乎諸侯年表敍曰齊晉楚秦其在成周防之甚也】以明吾不敢離成王周公旣卒成王亦讓葬周公於畢【正義括地誌周公墓在雍州咸陽北十三里畢原上】從文王以明予小子不敢臣周公也周公卒後秋未獲暴風雷雨禾盡偃大木盡防周國大恐成王與大夫朝服以開金縢書【索隱尙書武王崩後有此雷風之異今此言周公卒後更有暴風之變始開金縢之書此不然也蓋由史遷不見古文尙書故謬爾】王乃得周公所自以爲功代武王之說【集解徐廣曰一作簡駰案孔安國曰所藏請命策書本也】二公及王乃問史百執事【集解孔安國曰二公倡王啟之故先見書也史百執事皆從周公請命者鄭曰問者問審然否也】史百執事曰信有昔周公命我勿敢言成王執書以泣【集解鄭曰泣者傷周公忠孝如是而無知之者】曰自今後其無繆卜乎【集解孔安國曰本欲敬卜吉凶今天意可知故止】昔周公勤勞王家惟予幼人弗及知今天動威以彰周公之徳惟朕小子其迎我國家禮亦宜之【集解王肅曰亦宜褒有徳也正義孔安國云周公以成王未寤故畱東未還成王攺過自新遣使者迎之亦國家禮有徳之宜也王孔二說非也按言成王以開金縢之書知天風雷以彰周公之徳故成王亦設郊天之禮以迎我國家先祖配食之禮亦當宜之故成王出郊天乃雨反風也】王出郊天乃雨反風禾盡起【集解孔安國曰郊以玉幣謝天也天卽反風起禾明郊之是也馬融曰反風風還反也】二公命國人凡大木所偃盡起而築之【集解徐廣曰築拾也駰案馬融曰禾爲木所偃者起其木拾其下禾乃無所失亡也】歲則大熟於是成王乃命魯得郊【集解駰案禮記曰魯君祀帝於郊配以後稷天子之禮】祭文王【集解駰案禮記曰諸侯不得祖天子鄭曰魯以周公之故立文王之廟也】魯有天子禮樂者以襃周公之徳也周公卒子伯禽固已前受封是爲魯公【索隱周公元子就封於魯次子畱相王室代爲周公其餘食小國者六人凡蔣邢茅胙祭也】魯公伯禽之初受封之魯三年而後報政周公周公曰何遲也伯禽曰變其俗革其禮喪三年然後除之故遲大公亦封於齊五月而報政周公周公曰何疾也曰吾簡其君臣禮從其俗爲也及後聞伯禽報政遲乃嘆曰嗚呼魯後世其北面事齊矣夫政不簡不易民不有近平易近民民必歸之【集解徐廣曰一本云政不簡不行不行不樂不樂則不平易平易近民民必歸之又一本云夫民不簡不易有近乎簡易民必歸之索隱言爲政簡易者民必附近之近謂親近也】伯禽卽位之後有管蔡等反也淮夷徐戎亦並興反【集解孔安國曰淮浦之夷徐州之戎並起爲寇】於是伯禽率師伐之於肹作肹誓【集解徐廣曰一作鮮一作狝駰案尙書作孔安國曰魯東郊之地名也索隱尙書作誓今尙書大傳作鮮誓鮮誓卽肹誓古今字異義亦變也鮮狝也言於肹地誓眾因行狝田之禮以取鮮獸而祭故字或作鮮或作狝地名卽魯卿季氏之費邑】曰陳爾甲冑無敢不善無敢傷牿【正義古毒反牿牛馬牢也令臣無傷其牢恐牛馬逸】馬牛其風臣妾逋逃【集解鄭曰風走逸臣妾廝役之屬也】勿敢越逐敬【集解徐廣曰一作振】復之【集解孔安國曰勿敢棄越壘伍而求逐也眾人有得佚馬牛逃臣妾皆敬還】無敢寇攘逾墻垣【集解鄭曰寇劫取也因其失亡曰攘】魯人三郊三隧【集解王肅曰邑外曰郊郊外曰隧不言四者東郊畱守故言三也】峙爾芻茭糗糧楨榦【集解孔安國曰皆當儲峙汝糧使足食多積芻茭供軍牛馬馬融曰楨榦皆築具楨在前榦在兩傍正義糗去九反楨音眞】無敢不逮我甲戌築而徵徐戎【集解孔安國曰甲戌日當築攻敵壘距堙之屬】無敢不及有大刑【集解馬融曰大刑死刑】作此肹誓遂平徐戎定魯魯公伯禽卒【集解徐廣曰皇甫謐云伯禽以成王元年封四十六年康王十六年卒】子考公酋立【索隱系本作就鄒本作遒】考公四年卒立弟熙是謂煬公【索隱熙一作怡】煬公築茅【集解徐廣曰一作第又作夷】闕門【集解駰案世本曰煬公徙魯宋忠曰今魯國】六年卒子幽公宰立【索隱世本名圉】幽公十四年幽公弟防殺幽公而自立是爲魏公【集解徐廣曰世本作微公索隱系本防作弗音弗魏作微且古書多用魏字作微則太史公意亦不殊】魏公五十年卒子厲公擢立【索隱系本作翟音持角反】厲公三十七年卒魯人立其弟具是爲獻公獻公三十二年卒【集解徐廣曰劉歆云五十年皇甫謐云三十六年】子眞公濞立【索隱眞音愼本亦作愼公按衛亦有眞侯可通也濞系本作摯或作音匹位反鄒誕本作愼公嚊也】眞公十四年周厲王無道出奔彘共和行政二十九年周宣王卽位三十年眞公卒弟敖立是爲武公武公九年春武公與長子括少子戲【正義許義反又音許宜反後同】西朝周宣王宣王愛戲欲立戲爲魯太子周之樊仲山父諫宣王曰廢長立少不順不順必犯王命犯王命必誅之故出令不可不順也令之不行政之不立【集解韋昭曰令不行則政不立】行而不順民將棄上【集解韋昭曰使長事少故民將棄上】夫下事上少事長所以爲順今天子建諸侯立其少是教民逆也【集解唐固曰言不教之順而教之逆】若魯從之諸侯效之王命將有所壅【集解韋昭曰言先王立長之命將壅塞不行也】若弗從而誅之是自誅王命也【集解韋昭曰先王之命立長今魯亦立長若誅之是自誅王命也】誅之亦失不誅亦失【集解韋昭曰誅之誅王命不誅則王命廢】王其圖之宣王弗聽卒立戲爲魯太子夏武公歸而卒【集解徐廣曰劉歆云立二年】戲立是爲懿公懿公九年懿公兄括之子伯禦與魯人攻弒懿公而立伯禦爲君【正義伯我嫁反】伯禦卽位十一年周宣王伐魯殺其君伯禦而問魯公子能道順【集解徐廣曰順一作訓正義道音導順音訓】諸侯者以爲魯後樊穆仲曰【集解韋昭曰穆仲仲山父之諡也猶魯叔孫穆子謂之穆叔也】魯懿公弟稱【正義尺證反】肅恭明神敬事耆老賦事行刑必問於遺訓而咨於固實【集解徐廣曰固一作故韋昭曰故實故事之是者】不幹所問不犯所知宣王曰然能訓治其民矣乃立稱於夷宮【集解韋昭曰夷宮者宣王祖父夷王之廟古者爵命必於祖廟】是爲孝公自是後諸侯多畔王命孝公二十五年諸侯畔周犬戎殺幽王秦始列爲諸侯二十七年孝公卒子弗湟立【集解徐廣曰表云弗生也索隱系本作弗皇年表作孝公子弗生】是爲惠公惠公三十年晉人弒其君昭侯四十五年晉人又弒其君孝侯四十六年惠公卒長庶子息攝當國行君事是爲隱公【索隱隱公名息系本名息姑】初惠公適夫人無子【正義適音的】公賤妾聲子生子息息長爲娶於宋宋女至而好惠公奪而自妻之【索隱左傳宋武公生仲子手中有魯夫人文故歸魯生桓公今此云惠公奪息婦而自妻又經傳不言惠公無道左氏文亦分明不知太史公何據而爲此說譙周亦深不信】生子允【集解徐廣曰一作軌索隱一作兀五忽反】登宋女爲夫人以允爲太子及惠公卒爲允少故魯人共令息攝政不言卽位隱公五年觀漁於棠【集解賈逵曰棠魯地陳漁而觀之杜預曰髙平方與縣北有武棠亭魯侯觀漁臺也】八年與鄭易天子之太山之邑祊及許田君子譏之【集解駰案谷梁傳曰祊者鄭伯之所受命於天子而祭太山之邑也許田乃魯之朝宿之邑天子在上諸侯不得以地相與】十一年冬公子揮謟謂隱公曰百姓便君君其遂立吾請爲君殺子允君以我爲相【集解駰案左傳曰羽父請殺桓公將以求大宰也】隱公曰有先君命吾爲允少故攝代今允長矣吾方營菟裘之地而老焉【集解服防曰菟裘魯邑也營菟裘以作宮室欲居之以終老也杜預曰菟裘在泰山梁父縣南】以授子允政揮懼子允聞而反誅之乃反譖隱公於子允曰隱公欲遂立去子子其圖之請爲子殺隱公子允許諾十一月隱公祭鐘巫【集解賈逵曰鐘巫祭名也】齊於社圃【集解杜預曰社圃園名】館於蒍氏【集解服防曰館捨也蒍氏魯大夫】揮使人弒隱公於蒍氏而立子允爲君是爲桓公桓公元年鄭以璧易天子之許田【集解麋信曰鄭以祊不足當許田故復加璧】二年以宋之賂鼎入於太廟君子譏之【集解駰案谷梁傳曰桓公內殺其君外成人之亂受賂而退以事其祖非禮也公羊傳曰周公廟曰太廟】三年使揮迎婦於齊爲夫人六年夫人生子與桓公同日故名曰同同長爲太子十六年會於曹伐鄭入厲公十八年春公將有行【集解杜預曰始議行事也】遂與夫人如齊申繻諫止公【集解賈逵曰申繻魯大夫】公不聽遂如齊齊襄公通桓公夫人公怒夫人夫人以告齊侯夏四月丙子齊襄公饗公【集解服防曰爲公設享防之禮】公醉使公子彭生抱魯桓公因命彭生折其脇公死於車魯人告於齊曰寡君畏君之威不敢寧居來修好禮禮成而不反無所歸咎請得彭生以除丑於諸侯齊人殺彭生以說魯立太子同是爲莊公莊公母夫人因畱齊不敢歸魯莊公五年冬伐衞內衞惠公八年齊公子糾來奔九年魯欲內子糾於齊後桓公桓公發兵擊魯魯急殺子糾召忽死齊告魯生致管仲魯人施伯曰【正義世本云施伯魯惠公孫】齊欲得管仲非殺之也將用之用之則爲魯患不如殺以其屍與之【索隱屍亦作死字】莊公不聽遂囚管仲與齊齊人相管仲十三年魯莊公與曹沫會齊桓公於柯曹沫劫齊桓公求魯侵地已盟而釋桓公桓公欲背約管仲諫卒歸魯侵地十五年齊桓公始霸二十三年莊公如齊觀社【集解韋昭曰齊因祀社搜軍實以示軍容公往觀之】三十二年初莊公築臺臨黨氏【集解賈逵曰黨氏魯大夫任姓】見孟女【集解賈逵曰黨氏之女索隱左傳云初公築臺臨黨氏見孟任從之閟杜預曰孟長任字也非姓耳】說而愛之許立爲夫人割臂以盟【集解服防曰割其臂以與公盟】孟女生子斑斑長說梁氏女【集解杜預曰梁氏魯大夫也】往觀圉人犖自墻外與梁氏女戲【集解服防曰圉人掌養馬者犖其名也正義犖力角反】斑怒鞭犖莊公聞之曰犖有力焉遂殺之是未可鞭而置也斑未得殺會莊公有疾莊公有三弟長曰慶父次曰叔牙次曰季友莊公取齊女爲夫人曰哀姜哀姜無子哀姜娣【正義音田戾反】曰叔姜生子開莊公無適嗣愛孟女欲立其子斑莊公病而問嗣於弟叔牙叔牙曰一繼一及魯之常也【集解何休曰父死子繼兄死弟及】慶父在可爲嗣君何憂莊公患叔牙欲立慶父退而問季友季友曰請以死立斑也莊公曰曩者叔牙欲立慶父柰何季友以莊公命命叔牙待於鍼巫氏【集解杜預曰鍼巫氏魯大夫也】使鍼季劫飲叔牙以鴆【集解服防曰鴆鳥一曰運日鳥】曰飲此則有後奉祀不然死且無後牙遂飲鴆而死魯立其子爲叔孫氏【集解杜預曰不以罪誅故得立後世繼其祿也】八月癸亥莊公卒季友竟立子斑爲君如莊公命待喪捨於黨氏【正義未至公宮止於舅氏】先時慶父與哀姜私通欲立哀姜娣子開及莊公卒而季友立斑十月己未慶父使圉人犖殺魯公子斑於黨氏季友犇陳【集解服防曰季友內知慶父之情力不能誅故避其難出奔】慶父竟立莊公子開是爲湣公【索隱系本名曰啟今此作開避漢景帝諱耳春秋作閔公也】湣公二年慶父與哀姜通益甚哀姜與慶父謀殺湣公而立慶父慶父使卜齮襲殺湣公於武闈【集解賈逵曰卜齮魯大夫也宮中之門謂之闈正義齮魚綺反闈音韋】季友聞之自陳與湣公弟申如邾請魯求內之魯人欲誅慶父慶父恐奔莒於是季友奉子申入立之是爲釐公【索隱湣公之弟名曰申成季相之魯國以理於是魯人爲僖公作魯頌】釐公亦莊公少子哀姜恐奔邾季友以賂如莒求慶父慶父歸使人殺慶父慶父請奔弗聽乃使大夫奚斯行哭而往慶父聞奚斯音乃自殺齊桓公聞哀姜與慶父亂以危魯乃召之邾而殺之以其屍歸戮之魯魯釐公請而葬之季友母陳女故亡在陳陳故佐送季友及子申季友之將生也父魯桓公使人卜之曰男也其名曰友間於兩社爲公室輔【集解賈逵曰兩社周社亳社也兩社之間朝廷執政之臣所在】季文亡則魯不昌及生有文在掌曰友遂以名之號爲成季其後爲季氏慶父後爲孟氏也釐公元年以汶陽鄪封季友【集解賈逵曰汶陽鄪魯二邑杜預曰汶陽汶水北地也汶水出泰山萊蕪縣索隱鄪今作費同音祕按費在汶水之北則汶陽非邑賈言二邑非也地理誌東海費縣班固云魯季氏邑蓋尙書費誓卽是其地】季友爲相九年晉裏克殺其君奚齊卓子【集解徐廣曰卓一作悼】齊桓公率釐公討晉亂至髙梁而還【索隱晉地在平陽縣】立晉惠公十七年齊桓公卒二十四年晉文公卽位三十三年釐公卒子興立是爲文公文公元年楚太子商臣弒其父成王代立三年文公朝晉襄公十一年十月甲午魯敗翟於咸【集解服防曰魯地也】獲長翟喬如富父終甥舂其喉以戈殺之【集解服防曰富父終甥魯大夫也舂猶衝】埋其首於子駒之門【集解賈逵曰子駒魯郭門名】以命宣伯【集解服防曰宣伯叔孫得臣子喬如也得臣獲喬如以名其子使後世旌識其功】初宋武公之世鄋瞞伐宋【集解服防曰武公周平王時在春秋前二十五年鄋瞞長翟國名正義鄋作瘦音所劉反瞞莫寒反】司徒皇父帥師禦之以敗翟於長邱【集解杜預曰宋地名】獲長翟緣斯【集解賈逵曰喬如之祖】晉之滅路【集解在魯宣公十五年】獲喬如弟棼如齊惠公二年鄋瞞伐齊齊王子城父獲其弟榮如埋其首於北門【集解駰案年表齊惠公二年魯宣公之二年】衞人獲其季弟簡如【集解服防曰獲與喬如同時】鄋瞞由是遂亡【集解杜預曰長翟之種絕】十五年季文子使於晉十八年二月文公卒文公有二妃長妃齊女哀姜【索隱此哀非諡蓋以哭而過市國人哀之謂之哀姜】生子惡及視次妃敬嬴嬖愛生子俀【集解徐廣曰一作倭索隱音人惟反】俀私事襄仲【集解服防曰襄仲公子遂】襄仲欲立之叔仲曰不可【集解服防曰叔仲惠伯】襄仲請齊惠公惠公新立欲親魯許之冬十月襄仲殺子惡及視而立俀是爲宣公哀姜歸齊哭而過市曰天乎襄仲爲不道殺適立庶【正義適音的】市人皆哭魯人謂之哀姜魯由此公室卑三桓彊【集解服防曰三桓魯桓公之族仲孫叔孫季孫】宣公俀十二年楚莊王彊圍鄭鄭伯降復國之十八年宣公卒子成公黑肱【集解徐廣曰肱一作股】立是爲成公季文子曰使我殺適立庶失大援者襄仲【集解服防曰援助也仲殺適立庶國政無常鄰國非之是失大援助也杜預曰襄仲立宣公南通於楚旣不固又不能堅事齊晉故云失大援】襄仲立宣公公孫歸父有寵【集解服防曰歸父襄仲之子】宣公欲去三桓與晉謀伐三桓會宣公卒季文子怨之歸父奔齊成公二年春齊伐取我隆【集解駰案左傳作龍杜預曰魯邑在泰山博縣西南】夏公與晉郤克敗齊頃公於鞌齊復歸我侵地四年成公如晉晉景公不敬魯魯欲背晉合於楚或諫乃不十年成公如晉晉景公卒因畱成公送葬魯諱之【索隱經不書其葬惟言公如晉是諱之】十五年始與吳王壽夢會鐘離【正義括地誌云鐘離國故城在濠州鐘離縣東五里】十六年宣伯告晉欲誅季文子【集解服防曰宣伯叔孫喬如】文子有義晉人弗許十八年成公卒子午立是爲襄公是時襄公三歲也襄公元年晉立悼公往年冬晉欒書弒其君厲公四年襄公朝晉五年季文子卒家無衣帛之妾廐無食粟之馬府無金玉以相三君【索隱宣成襄也】君子曰季文子廉忠矣九年與晉伐鄭晉悼公冠襄公於衞【集解駰案左傳曰冠於成公之廟假鐘磬焉禮也】季武子從相行禮十一年三桓氏分爲三軍【集解韋昭曰周禮天子六軍諸侯大國三軍魯伯禽之封舊有三軍其後削弱二軍而已季武子欲專公室故益中軍以爲三軍三家各徵其一索隱徵謂起徒役也武子爲三軍故一卿主一軍之徵賦】十二年朝晉十六年晉平公卽位二十一年朝晉平公二十二年孔丘生【正義生在周靈王二十一年魯襄二十二年晉平七年吳諸樊十年】二十五年齊崔杼弒其君莊公立其弟景公二十九年吳延陵季子使魯問周樂盡知其意魯人敬焉三十一年六月襄公卒其九月太子卒【集解駰案左傳曰毀也索隱左傳云胡女敬歸之子子野立三月卒】魯人立齊歸之子裯爲君【集解徐廣曰裯一作袑服防曰胡歸姓之國也齊謚也索隱系本作稠徐廣作袑袑音紹也】是爲昭公昭公年十九猶有童心【集解服防曰言無成人之志而有童子之心】穆叔不欲立【索隱魯大夫叔孫豹宣伯僑如之弟】曰太子死有母弟可立不卽立長【集解服防曰無母弟則立庶子之長】年鈞擇賢義鈞則卜之【集解杜預曰先人事後卜筮義鈞謂賢等】今裯非適嗣且又居喪意不在戚而有喜色若果立必爲季氏憂季武子弗聽卒立之比及葬三易衰【集解杜預曰言其嬉戲無度】君子曰是不終也昭公三年朝晉至河晉平公謝還之魯恥焉四年楚靈王會諸侯於申昭公稱病不往七年季武子卒八年楚靈王就章華臺召昭公昭公往賀【集解駰案春秋云七年三月公如楚】賜昭公寶器已而悔復詐取之【集解駰案左傳曰好以大屈服防曰大屈寶金可以爲劍一曰大屈弓名魯連書曰楚子享魯侯於章華與之大曲之弓旣而悔之大屈殆所謂大曲之弓也】十二年朝晉至河晉平公謝還之十三年楚公子棄疾弒其君靈王代立十五年朝晉晉畱之葬晉昭公魯恥之二十年齊景公與晏子狩竟因入魯問禮【索隱齊系家亦然左傳無其事】二十一年朝晉至河晉謝還之二十五年春鸜鵒來巢【集解駰案周禮曰鸜鵒不逾濟公羊傳曰非中國之禽也宜穴而巢谷梁傳曰來者來中國也】師已曰文成之世童謡曰【集解賈逵曰師已魯大夫也文成魯文公成公】鸜欲來巢公在幹侯鸜鵒入處公在外野季氏與郈氏【集解徐廣曰一本作厚世本亦然】鬭雞【集解杜預曰季平子郈昭伯二家相近故鬭雞】季氏芥雞羽【集解服防曰搗芥子播其雞羽可以坌郈氏雞目杜預曰或云以膠沙播之爲芥雞】郈氏金距【集解服防曰以金錔距】季平子怒而侵郈氏【集解服防曰怒其不下己也侵郈氏之宮地以自益】郈昭伯亦怒平子【索隱系本昭伯名惡魯孝公之後稱郈氏】臧昭伯之弟會僞讒臧氏匿季氏【集解賈逵曰昭伯臧孫賜也索隱系本臧防臧頃伯也宣叔許之孫與昭伯賜爲從父昆弟也】臧昭伯囚季氏人季平子怒囚臧氏老【集解服防曰老臧氏家之大臣】臧郈氏以難告昭公昭公九月戊戌伐季氏遂入平子登臺請曰君以讒不察臣罪誅之請遷沂上弗許【集解杜預曰魯城南自有沂水平子欲出城待罪也大沂水出蓋縣南入泗水】請囚於鄪弗許【集解服防曰鄪季氏邑】請以五乘亡弗許【集解服防曰言五乘自省約以出】子家駒曰【索隱魯大夫仲孫氏之族名駒諡懿伯】君其許之政自季氏久矣爲徒者眾眾將合謀弗聽郈氏曰必殺之叔孫氏之臣扆【集解駰案左傳曰騣�】謂其眾曰無季氏與有孰利皆曰無季氏是無叔孫氏�曰然救季氏遂敗公師孟懿子【集解賈逵曰懿子仲孫何忌】聞叔孫氏勝亦殺郈昭伯郈昭伯爲公使故孟氏得之三家共伐公公遂奔已亥公至於齊齊景公曰請致千社待君子家曰棄周公之業而臣於齊可乎乃止子家曰齊景公無信不如早之晉弗從叔孫見公還見平子平子頓首初欲迎昭公孟孫季孫後悔乃止二十六年春齊伐魯取鄆【集解賈逵曰魯邑】而居昭公焉夏齊景公將內公令無受魯賂申丰汝賈【集解賈逵曰申丰汝賈魯大夫】許齊臣髙齕子將粟五千庾【集解賈逵曰十六斗爲庾五千庾八萬斗索隱一本子將上有貨字子將卽梁邱據也齕音紇子將家臣也左傳子將作子猶】子將言於齊侯曰羣臣不能事魯君有異焉【集解服防曰異猶怪也】宋元公爲魯如晉求內之道卒【集解駰案春秋曰宋公佐卒於曲棘】叔孫昭子求內其君無病而死【索隱昭子名婼卽穆叔子】不知天棄魯乎抑魯君有罪於鬼神也願君且待齊景公從之二十八年昭公如晉求入季平子私於晉六卿六卿受季氏賂諫晉君晉君乃止居昭公幹侯【集解杜預曰幹侯在魏郡斥邱縣晉境內邑】二十九年昭公如鄆齊景公使人賜昭公書自謂主君【集解服防曰大夫稱主比公於大夫故稱主君】昭公恥之怒而去幹侯三十一年晉欲內昭公召季平子平子布衣跣行【集解王肅曰示憂烕】因六卿謝罪六卿爲言曰晉欲內昭公眾不從晉人止三十二年昭公卒於幹侯魯人共立昭公弟宋爲君是爲定公定公立趙簡子問史墨【集解服防曰史墨晉史蔡墨】曰季氏亡乎史墨對曰不亡季友有大功於魯受鄪爲上卿至於文子武子世增其業魯文公卒東門遂【集解服防曰東門遂襄仲也居東門故稱東門遂索隱系本並作述鄒誕作又系本遂產子家歸父及昭子子嬰也】殺適立庶魯君於是失國政政在季氏於今四君矣民不知君何以得國是以爲君愼器與名不可以假人【集解杜預曰器車服名爵號】定公五年季平子卒陽虎私怒囚季桓子與盟乃捨之七年齊伐我取鄆以爲魯陽虎邑以從政八年陽虎欲盡殺三桓適而更立其所善庶子以代之載季桓子將殺之桓子詐而得脫三桓共攻陽虎陽虎居陽關【集解服防曰陽關魯邑】九年魯伐陽虎陽虎奔齊已而奔晉趙氏【正義左傳云仲尼曰趙氏其世有亂乎杜預云受亂人故】十年定公與齊景公會於夾谷孔子行相事齊欲襲魯君孔子以禮歷階誅齊淫樂齊侯懼乃止歸魯侵地而謝過十二年使仲由毀三桓城【集解服防曰仲由子路】收其甲兵孟氏不肯墮城【集解杜預曰墮毀】伐之不克而止季桓子受齊女樂孔子去【集解孔安國曰桓子使定公受齊女樂君臣相與觀之廢朝禮三日】十五年定公卒子將立是爲哀公【索隱系本將亦作蔣】哀公五年齊景公卒六年齊田乞弒其君儒子七年吳王夫差彊伐齊至繒徵百牢於魯季康子使子貢說吳王及太宰嚭以禮詘之吳王曰我文身不足責禮乃止八年吳爲鄒伐魯至城下盟而去齊伐我取三邑十年伐齊南邊十二年齊伐魯季氏用冉有有功思孔子孔子自衞歸魯十四年齊田常弒其君簡公於徐州孔子請伐之哀公不聽十五年使子服景伯子貢爲介適齊齊歸我侵地田常初相欲親諸侯十六年孔子卒二十二年越王勾踐滅吳王夫差二十七年春季康子卒夏哀公患三桓將欲因諸侯以劫之三桓亦患公作難故君臣多間【集解賈逵曰間隙也】公遊於陵阪【集解服防曰陵阪地名】遇孟武伯於衢【索隱一本作衞非也左傳於孟氏之衢】曰請問余及死乎【集解杜預曰問己可得以壽死不】對曰不知也公欲以越伐三桓八月哀公如陘氏【集解杜預曰陘氏卽有山氏】三桓攻公公奔於衞去如鄒遂如越國人迎哀公復歸卒於有山氏【集解徐廣曰皇甫謐云哀公元甲辰終庚午】子寜立是爲悼公悼公之時三桓勝魯如小侯畀於三桓之家十三年三晉滅智伯分其地有之三十七年悼公卒【集解徐廣曰一本云悼公卽位三十年乃於秦惠王卒楚懷王死年合又自悼公以下盡與劉歆曆譜合而反違年表未詳何故皇甫謐云悼公四十年元辛未終庚戌】子嘉立是爲元公元公二十一年卒【集解徐廣曰皇甫謐云元辛亥終辛未】子顯立是爲穆公【索隱系本顯作不衍】穆公三十三年卒【集解徐廣曰皇甫謐云元壬申終甲辰】子奮立是爲共公共公二十二年卒【集解徐廣曰皇甫謐云元乙巳終丙寅】子屯立是爲康公【索隱屯音竹倫反】康公九年卒【集解徐廣曰皇甫謐云元丁卯終乙亥】子匽立是爲景公【索隱匽音偃】景公二十九年卒【集解徐廣曰皇甫謐云元丙子終甲辰】子叔立是爲平公【索隱系本叔作旅】是時六國皆稱王平公十二年秦惠王卒三十二年平公卒【集解徐廣曰皇甫謐云元乙巳終甲子】子賈立是爲文公【索隱系本作湣公鄒誕亦同系家或作文公】文公七年楚懷王死於秦二十三年文公卒【集解徐廣曰皇甫謐云元乙丑終丁亥】子讎立是爲頃公頃公二年秦拔楚之郢【集解徐廣曰年表云文公十八年秦拔郢楚走陳】楚頃王東徙於陳十九年楚伐我取徐州【集解徐廣曰徐州在魯東今薛縣索隱說文防邾之下邑在魯東又郡國志曰魯國薛縣六國時曰徐州又紀年云梁惠王三十一年下邳遷於薛故名曰徐州則徐與防並音舒】二十四年楚考烈王伐滅魯頃公亡遷於下邑【集解徐廣曰下一作卞索隱下邑謂國外之小邑本或作卞邑然魯有卞邑與此不同】爲家人魯絕祀頃公卒於柯【集解徐廣曰皇甫謐云元戊子終辛亥索隱春秋齊及魯盟於柯杜預云柯齊邑今濟北東阿】魯起周公至頃公凡三十四世太史公曰余聞孔子稱曰甚矣魯道之衰也洙泗之間齗齗如也【集解徐廣曰漢書地理誌云魯濱洙泗之間其民渉渡幼者扶老者而代其任俗旣薄長老不自安與幼者相讓故曰齗齗如也齗魚斤反東州語也蓋幼者患苦長者長者忿愧自守故齗齗爭辭所以爲道衰也索隱讀如論語誾誾如也言魯道𨿽微而洙泗之間尙誾誾如也鄒誕生亦音銀又作斷斷如尙書讀則斷斷是専一之義徐廣又引地理誌音五艱反云齗齗是鬭爭之貌故繁欽遂行賦云渉洙泗而飲馬恥少長之齗齗是也今按下文云至於揖讓之禮則從矣魯尙有揖讓之風如論語音誾爲得之】觀慶父及叔牙閔公之際何其亂也隱桓之事襄仲殺適立庶三家北面爲臣親攻昭公昭公以奔至其揖讓之禮則從矣而行事何其戾也

【索隱述贊曰武王旣沒成王幼孤周公攝政負扆據圖及還臣列北面匔如元子封魯少昊之墟夾輔王室世職不渝降及孝公穆仲致譽隱能讓國春秋之初邱明執簡褒貶備書】

史記卷三十三

史記卷三十三考證

魯周公世家乃爲詩貽王命之曰防鴞王亦未敢訓周公○徐孚遠曰乃爲詩至訓周公十七字宜在上文我所以爲之若此句下

初成王少時病周公乃自揃其蚤沈之河以祝於神曰王少未有識姦神命者乃旦也亦藏其策於府成王病有瘳及成王用事人或譖周公周公奔楚成王發府見周公禱書乃泣反周公○困學紀聞曰呂子進曰考之於書啟金縢之書在周公未薨前而無揃蚤事此蓋一事傳之者不同耳習學記言曰是時楚未有國公奚之焉詩書以爲居東而異說以爲南奔

周公在丰病將沒○徐孚遠曰周公作洛後成王治鎬京周公治洛尙書甚明曰必葬我成周卽其地也無緣在丰

武公九年春武公與長子括少子戲西朝周宣王○年表武公立十年而卒是爲周宣王之十二年下文云夏武公歸而卒是立九年也與表互異

二十七年孝公卒○年表作三十八年宣王誅伯禦在伯禦之十一年其年乃孝公元年而表以伯禦元年爲孝公元年故較世家多十一年

慶父竟立莊公子開是爲湣公索隱系本名曰啟○左傳疏曰杜世族譜云名啟方

於是季友奉子申入立之是爲釐公索隱湣公之弟名曰申○杜預注左傳僖公閔公庶兄成風之子

獲喬如弟棼如○左傳作焚如

襄公元年晉立悼公○左傳及年表晉悼公立於成公十八年二月乙酉非襄公元年

季氏芥雞羽集解服防曰搗芥子播其雞羽可以坌郈氏雞目○左傳疏引此語是賈逵之說非服防也

齊伐我取三邑○左傳八年夏齊人取讙及闡二邑齊世家亦作取二邑

十五年使子服景伯子貢爲介適齊齊歸我侵地○【臣世駿】按齊歸我讙闡在八年春秋經傳無十五年歸侵地之事大約因歸成之語而誤耳

卒於有山氏集解徐廣曰皇甫謐云哀公元甲辰終庚午○年表甲辰爲定公十三年哀公元爲丁未左傳疏曰傳稱國人施罪於有山氏不得復歸而卒於其家也

史記卷三十三考證

欽定四庫全書

史記卷三十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

燕召公世家第四

召公奭與周同姓姓姬氏【集解譙周曰周之支族食邑於召謂之召公索隱召者畿內采地奭始食於召故曰召公或說者以爲文王受命取岐周故墟召地分爵二公故詩有周召二南言皆在岐山之陽故言南也後武王封之北燕在今幽州薊縣故城是也亦以元子就封而次子畱周室代爲召公至宣王時召穆公虎其後也】周武王之滅紂封召公於北燕【集解駰案世本曰居北燕宋忠曰有南燕故云北燕】其在成王時召公爲三公自陜以西召公主之自陜以東周公主之【集解何休曰陜者蓋今農陜縣是也】成王旣防周公攝政當國踐阼召公疑之作君奭【集解孔安國曰尊之曰君陳古以告之故以名篇】君奭不說周公【集解馬融曰召公以周公旣攝政致太平功配文武不宜復列在臣位故不說以爲周公茍貪寵也】周公乃稱湯時有伊尹假於皇天【集解孔安國曰伊摰佐湯功大至天謂致太平也鄭曰皇天北極大帝也】在太戊時則有若伊陟臣扈假於上帝巫咸治王家【集解孔安國曰伊陟臣扈率伊尹之職使其君不隕祖業故至天之功不隕巫咸治王家言其不及二臣馬融曰道至於上帝謂奉天時也鄭曰上帝太微中其所綂也】在祖乙時則有若巫賢【集解孔安國曰時賢臣有如此巫賢也賢咸子巫氏也】在武丁則有若甘般【集解孔安國曰髙宗卽位甘般佐之後有傅說】卒維玆有陳保乂有殷【集解徐廣曰一無此九字駰案王肅曰循此數臣有陳列之功安治有殷也】於是召公乃說召公之治西方甚得兆民和召公巡行鄕邑有棠樹【正義今之棠梨樹也括地誌云召伯廟在洛州壽安縣西北五里召伯聽訟甘棠之下周人思之不伐其樹後人懷其徳因立廟有棠在九曲城東阜上】決獄政事其下自侯伯至庶人各得其所無失職者召公卒而民人思召公之政懷棠樹不敢伐歌詠之作甘棠之詩自召公已下九世至惠侯【索隱並國史先失也又自惠侯已下皆無名亦不言屬惟昭王父子有名蓋在戰國時旁見他說耳燕四十二代有二惠侯二釐侯二宣侯三桓侯二文侯蓋國史微失本諡故重耳】燕惠侯當周厲王奔彘共和之時惠侯卒子釐侯立【正義釐音僖】是歲周宣王初卽位釐侯二十一年鄭桓公初封於鄭三十六年釐侯卒子頃侯立頃侯二十年周幽王淫亂爲犬戎所弒秦始列爲諸侯二十四年頃侯卒子哀侯立哀侯二年卒子鄭侯立【索隱諡法無鄭鄭或是名】鄭侯三十六年卒子繆侯立繆侯七年而魯隱公元年也十八年卒子宣侯立【索隱譙周云系本謂燕自宣侯已上皆父子相傳故無所疑桓侯已下並不言屬以其難明故也按今系本無燕代系宋忠依太史公書以補其闕尋徐廣作音尙引系本蓋近代始散逸耳】宣侯十三年卒子桓侯立【集解徐廣曰古史考曰世家自宣侯已下不說其屬以其難明故也】桓侯七年卒【集解駰案系本曰桓侯徙臨易宋忠曰今河間易縣是也】子莊公立莊公十二年齊桓公始霸十六年與宋衞共伐周惠王惠王出奔溫立惠王弟頽爲周王【集解譙周曰按春秋傳燕與子頽逐周惠王者乃南燕姞姓也系家以爲北燕失之索隱譙周云據左氏燕與衞伐周惠王乃是南燕姞姓而系家以爲北燕伯故著史考云此燕是姞姓今檢左氏莊十九年衞師燕師伐周二十年齊伐山戎傳云執燕仲父三十年齊伐山戎傳曰謀山戎以其病燕故也據傳文及此記元是北燕不疑杜君妄說仲父是南燕伯爲伐周故且燕衞俱是姬姓故有伐周納王之事若是姞燕與衞伐周則鄭何以獨伐燕而不伐衞乎】十七年鄭執燕仲父而內惠王於周二十七年山戎來侵我齊桓公救燕遂北伐山戎而還燕君送齊桓公出境桓公因割燕所至地予燕【正義予音與括地誌云燕畱故城在滄州長蘆縣東北十七里卽齊桓公分溝割燕君所至地與燕因築此城故名燕畱】使燕共貢天子如成周時職使燕復修召公之法三十三年卒子襄公立襄公二十六年晉文公爲踐土之會稱伯三十一年秦師敗於殽三十七年秦穆公卒四十年襄公卒桓公立桓公十六年卒【索隱譙周云系家襄伯生宣伯無桓今檢史記並有桓公立十六年又宋忠據此史補系家亦有桓公是允南所見本異則是燕有三桓公也】宣公立宣公十五年卒昭公立昭公十三年卒武公立是歲晉滅三郤大夫武公十九年卒文公立文公六年卒懿公立懿公元年齊崔杼弒其君莊公四年卒子惠公立惠公元年齊髙止來奔六年惠公多寵姬公欲去諸大夫而立寵姬宋大夫共誅姬宋【索隱宋其名也或作宗劉氏云其父兄爲執政故諸大夫共滅之】惠公懼奔齊四年齊髙偃如晉請共伐燕入其君晉平公許與齊伐燕入惠公惠公至燕而死【索隱春秋昭三年北燕伯欵奔齊至六年又云齊伐北燕一與此文合左傳無納欵之文而云將納簡公晏子曰燕君不入矣齊遂受賂而還事與此乖而又以欵爲簡公簡公後惠公四代則與春秋經傳不相協未可彊言也】燕立悼公悼公七年卒共公立共公五年卒平公立晉公室卑六卿始彊大平公十八年吳王闔閭破楚入郢十九年卒簡公立簡公十二年卒獻公立【索隱王劭按紀年簡公後次孝公無獻公然紀年之書多是僞謬聊記異耳】晉趙鞅圍範中行於朝歌獻公十二年齊田常弒其君簡公十四年孔子卒二十八年獻公卒孝公立孝公十二年韓魏趙滅智伯分其地【索隱按紀年智伯滅在成公二年也】三晉彊十五年孝公卒成公立成公十六年卒【索隱按紀年成侯名載】湣公立湣公三十一年卒釐公立【索隱年表作釐侯莊徐廣云一無莊字按燕失年紀及其君名表言莊者衍字也】是歲三晉列爲諸侯【索隱按紀年作文公二十四年卒簡公立十三年而三晉命邑爲諸侯與此不同】釐公三十年伐齊敗於林營【索隱林營地名一雲林地名於林地立營故曰林營】釐公卒【索隱紀年作簡公四十五年卒妄也按上簡公生獻公則此當是釐但立年又誤耳】桓公立桓公十一年卒文公立【索隱系本已上文公爲閔公則湣與閔同而上懿公之父又諡文公】是歲秦獻公卒秦益彊文公十九年齊威王卒二十八年蘇秦始來見說文公文公予車馬金帛以至趙趙肅侯用之因約六國爲從長【正義從足從反長丁丈反】秦惠王以其女爲燕太子婦二十九年文公卒太子立是爲易王易王初立齊宣王因燕喪伐我取十城蘇秦說齊使復歸燕十城十年燕君爲王【索隱燕君卽易王也言君初以十年卽稱王也上言易王者易諡也後追書諡耳】蘇秦與燕文公夫人私通懼誅乃說王使齊爲反間欲以亂齊【集解駰案孫子兵法曰反間者因敵間而用之者也凡軍之所欲擊城之所欲攻人之所欲殺必先知其守將左右謁者門者舍人之姓名令吾之間必索敵間之來間我者因而利導捨之故反間可得用也正義使音所史反間音紀莧反】易王立十二年卒子燕噲立燕噲旣立齊人殺蘇秦蘇秦之在燕與其相子之爲防而蘇代與子之交及蘇秦死而齊宣王復用蘇代燕噲三年與楚三晉攻秦不勝而還子之相燕貴重主斷蘇代爲齊使於燕【索隱按戰國策曰子之使蘇代侍質子於齊齊使代報燕是也】燕王問曰齊王奚如對曰必不霸燕王曰何也對曰不信其臣蘇代欲以激燕王以尊子之也於是燕王大信子之子之因遺蘇代百金【正義瓚云秦以一鎰爲一金孟康云二十四兩曰鎰】而聼其所使鹿毛壽【集解徐廣曰一作厝毛又曰甘陵縣本名厝索隱春秋後語亦作厝毛壽又韓子作潘壽】謂燕王不如以國讓相子之人之謂堯賢者以其讓天下於許由許由不受有讓天下之名而實不失天下今王以國讓於子之子之必不敢受是王與堯同行也燕王因屬國於子之子之大重【索隱大重謂尊貴也】或曰禹薦益己【索隱以己配益則益己是伯益而經傳無其文未知所由或曰己語終辭】而以啟人爲吏【索隱人猶臣也謂以啟臣爲益吏也】及老而以啟爲不足任乎天下傳之於益己而啟與交黨攻益奪之天下謂禹名傳天下於益己而實令啟自取之今王言屬國於子之而吏無非太子人者【索隱此人亦訓臣也】是名屬子之而實太子用事也王因收印自三百石吏已上而效之子之【索隱鄭云效呈也以印呈與子之】子之南面行王事而噲老不聽政顧爲臣【索隱顧猶反也言噲反爲子之臣也有本作願者非】國事皆決於子之三年國大亂百姓恫恐【索隱恫猶痛也民皆恐懼】將軍市被【正義人姓名】與太子平謀將攻子之諸將謂齊湣王曰因而赴之破燕必矣齊王因令人謂燕太子平曰寡人聞太子之義將廢私而立公飭君臣之義【正義飭音勑】明父子之位寡人之國小不足以爲先後【正義先後並去聲】𨿽然則惟太子所以令之太子因要黨聚眾將軍市被圍公宮攻子之不克將軍市被及百姓反攻太子平將軍市被死以徇因搆難數月死者數萬眾人恫恐百姓離志孟軻謂齊王曰今伐燕此文武之時不可失也【索隱謂如武王成文王之業伐紂之時然此語與孟子不同】王因令章子將五都之兵【集解駰案章子齊人見孟子索隱五都卽齊也按臨淄是五都之一】以因北地之眾以伐燕【索隱北地卽齊之北邊也】士卒不戰城門不閉燕君噲死齊大勝燕子之亡【集解徐廣曰年表云君噲及太子相子之皆死駰案汲冡紀年曰齊人禽子之而醢其身也】二年而燕人共立太子平是爲燕昭王【集解徐廣曰噲立七年而死其九年燕人共立太子平索隱按上文太子平謀攻子之而年表又云君噲及太子相子之皆死紀年又云子之殺公子平今此丈云立太子平是爲燕昭王則年表紀年爲謬也而趙系家云武靈王聞燕亂召公子職於韓立以爲燕王使樂池送之裴駰亦以此系家無趙送公子職之事當是遙立職而送之事竟不就則昭王名平非職明矣進退參詳是年表旣誤而紀年因之而妄說耳】燕昭王於破燕之後卽位卑身厚幣以招賢者謂郭隗曰齊因孤之國亂而襲破燕孤極知燕小力少不足以報然誠得賢士以共國以雪先王之恥孤之願也先生視可者得身事之郭隗曰王必欲致士先從隗始況賢於隗者豈遠千里哉於是昭王爲隗攺築宮而師事之樂毅自魏往鄒衍自齊往劇辛自趙往士爭趨燕燕王弔死問孤與百姓同甘苦二十八年燕國殷富士卒樂軼輕戰於是遂以樂毅爲上將軍與秦楚三晉合謀以伐齊齊兵敗湣王出亡於外燕兵獨追北入至臨淄盡取齊寶燒其宮室宗廟齊城之不下者獨惟聊莒卽墨【索隱按余篇及戰國策並無聊字】其餘皆屬燕六歲昭王三十三年卒子惠王立惠王爲太子時與樂毅有隙及卽位疑毅使騎劫代將樂毅亡走趙齊田單以卽墨擊敗燕軍騎劫死燕兵引歸齊悉復得其故城湣王死於莒乃立其子爲襄王惠王七年卒【索隱按趙系家惠文王二十八年燕相成安君公孫操弒其王樂資以爲卽惠王也徐廣按年表是年燕武成王元年武成卽惠王子則惠王爲成安君弒明矣此不言者燕遠諱不告或太史公之說疎也】韓魏楚共伐燕燕武成王立武成王七年齊田單伐我拔中陽十三年秦敗趙於長平四十餘萬十四年武成王卒子孝王立孝王元年秦圍邯鄲者解去三年卒子今王喜立【索隱今王猶今上也有作金者非也按諡法無金】今王喜四年秦昭王卒燕王命相栗腹約讙趙以五百金爲趙王酒還報燕王曰趙王壯者皆死長平其孤未壯可伐也王召昌國君樂間問之對曰趙四戰之國【正義趙東鄰燕西接秦境南錯韓魏北連胡貊故言四戰】其民習兵不可伐王曰吾以五而伐一【索隱謂以五人而伐一人】對曰不可燕王怒羣臣皆以爲可卒起二軍車二千乘栗腹將而攻鄗【集解徐廣曰在常山今曰髙邑索隱鄒氏音火角反一音昊】卿秦攻代【正義今代州也】惟獨大夫將渠謂燕王曰【索隱人名姓也一云上卿秦及此將渠皆卿將官秦渠其名也國史變文而書遂失姓爾戰國策云慶秦慶是姓也卿其官耳】與人通關約交以五百金飲人之王使者報而反攻之不祥兵無成功燕王不聽自將偏軍隨之將渠引燕王綬止之曰王必無自往往無成功王蹵之以足將渠泣曰臣非以自爲爲王也燕軍至宋子【集解徐廣曰屬鉅鹿】趙使廉頗將擊破栗腹於鄗破卿秦樂乘於代【索隱戰國策曰廉頗以二十萬遇栗腹於鄗樂乘以五萬遇慶秦於代燕人大敗與此不同】樂間奔趙廉頗逐之五百餘里圍其國燕人請和趙人不許必令將渠處和燕相將渠以處和【集解以將渠爲相索隱謂欲令將渠處之使和也】趙聽將渠解燕圍六年秦滅東西周置三川郡七年秦拔趙楡次三十七城秦置太原郡九年秦王政初卽位十年趙使廉頗將攻繁陽【集解徐廣曰屬魏郡】拔之趙孝成王卒悼襄王立使樂乘代廉頗廉頗不聽攻樂乘樂乘走廉頗奔大梁十二年趙使李牧攻燕拔武遂【集解徐廣曰屬河間】方城【集解徐廣曰屬涿有督亢亭】劇辛故居趙與龎暖善【索隱暖音況遠反】已而亡走燕燕見趙數困於秦而廉頗去令龎暖將也欲因趙獘攻之問劇辛辛曰龎暖易與耳燕使劇辛將擊趙趙使龎暖擊之取燕軍二萬殺劇辛秦拔魏二十城置東郡十九年秦拔趙之鄴【正義卽相州鄴縣也】九城趙悼襄王卒二十三年太子丹質於秦亡歸燕二十五年秦虜滅韓王安置潁川郡二十七年秦虜趙王遷滅趙趙公子嘉自立爲代王燕見秦且滅六國秦兵臨易水【集解徐廣曰出涿郡故安也】禍且至燕太子丹陰養壯士二十人使荊軻獻督亢地圖於秦【索隱徐廣云涿有督亢亭地理誌屬廣陽然督亢之田在燕東甚良沃欲獻秦故畫其圖而獻焉】因襲刺秦王秦王覺殺軻使將軍王翦擊燕二十九年秦攻拔我薊燕王亡徙居遼東斬丹以獻秦三十年秦滅魏三十三年秦拔遼東虜燕王喜卒滅燕是歲秦將王賁【正義賁音奔王翦子】亦虜代王嘉太史公曰召公奭可謂仁矣甘棠且思之況其人乎燕北迫蠻貉內措齊晉【索隱措交雜也又作錯劉氏云爭錯也】崎嶇彊國之間最爲弱小幾滅者數矣然社稷血食者八九百歲於姬姓獨後亡豈非召公之烈耶

【索隱述贊曰召伯作相分陜而治人惠其徳甘棠是思莊送霸主惠羅寵姬文公約趙蘇秦騁辭易王初立齊宣我欺燕噲無道禪位子之昭王待士思報臨菑督亢不就卒見芟夷】

史記卷三十四

史記卷三十四考證

燕召公世家惠公多寵姬欲去諸大夫而立寵姬宋大夫共誅姬宋○【臣照】按三姬字俱應作臣世表云公欲殺公卿立幸臣公卿誅幸臣公恐出奔齊然則三姬字並爲臣字之訛無疑也公欲立寵姬爲妃何必去諸大夫而後得立耶

及蘇秦死而齊宣王復用蘇代○【臣照】按田完世家及六國年表齊宣王卒後四年燕王噲方立齊人殺蘇秦及齊破燕並是齊湣王事與孟子異乃此處卻謂是齊宣太史公不應首鼠兩端蓋宣爲湣字之訛也顧孟子作齊宣而史記作齊湣其故不可得而考矣

而噲老不聽政顧爲臣○不監本訛作大今攺正齊城之不下者獨惟聊莒卽墨索隱按余篇及戰國策並無聊字○徐孚遠曰燕將已下聊城與惠王有郤而不歸則聊字衍文且齊城不防者向惟二也

悉復得其故城○故監本作敗今依宋本作故

十三年秦敗趙於長平四十餘萬○六國年表及秦本紀秦昭襄之四十七年於趙孝成王爲六年是年秦阬趙卒於燕武成王爲十二年此云十三年與趙世家合於秦本紀及年表差一年

殺劇辛○【臣照】按六國年表劇辛死於趙在十三年又按昭王卽位劇辛自趙往至此經七十年曆五王當有兩劇辛耶否則皆傳訛也

史記卷三十四考證

欽定四庫全書

史記卷三十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

管蔡世家第五

管叔鮮【正義音仙括地誌云鄭州管城縣今州外城卽管國城也是叔鮮所封國也】蔡叔度者周文王子而武王弟也武王同母兄弟十人母曰太姒【正義國語云杞繒二國姒姓夏禹之後太姒之家太姒文王之妃武王之母列女傳云太姒者武王之母禹後姒氏之女也在郃之陽在渭之涘仁而明道文王喜之親迎於渭造舟爲梁及入太姒思齊旦夕勤勞以盡婦道太姒號曰文母文王理外文母治內太姒生十男敎誨自少及長未嘗見邪僻之事言常以正道持之也】文王正妃也其長子曰伯邑考次曰武王發次曰管叔鮮次曰周公旦次曰蔡叔度次曰曹叔振鐸次曰成叔武【正義括地誌云濮州雷澤縣在東南九十一里漢郕陽縣古郕伯姬姓之國其後遷於成之陽】次曰霍叔處【正義處昌汝反括地誌云晉州霍邑縣本漢彘縣也鄭注周禮云霍山在彘本春秋時霍伯國地】次曰康叔封次曰冉季載【正義冉一作井音奴甘反或作音同井國名也季載人名也伯邑考最長所以加伯諸中子咸言叔以載最少故言季載】冉季載最少同母昆弟十人【集解徐廣曰文王之子爲侯者十有六國】惟發旦賢左右輔文王【正義左右並去聲】故文王捨伯邑考而以發爲太子及文王崩而發立是爲武王伯邑考旣已前卒矣武王已克殷紂平天下封功臣昆弟於是封叔鮮於管【集解杜預曰管在滎陽京縣東北】封叔度於蔡【集解駰案世本曰居上蔡】二人相紂子武庚祿父治殷遺民封叔旦於魯而相周爲周公封叔振鐸於曹封叔武於成【索隱按春秋隱五年衞師入郕杜預曰東平剛父縣有郕鄕後漢地理誌以爲成本國又地理誌云廩邱縣南有成故城應劭曰武王封弟季載於成是古之成邑應仲遠誤云季載封耳】封叔處於霍【索隱春秋閔元年晉滅霍地理誌云河東彘縣霍太山在東北是霍叔之所封】康叔封冉季載皆少未得封【索隱孔安國曰康畿內國名地闕叔字也封叔名耳】武王旣崩成王少周公旦專王室管叔蔡叔疑周公爲之不利於成王乃挾武庚以作亂周公旦承成王命伐誅武庚殺管叔而放蔡叔遷之與車十乘徒七十人從而分殷餘民爲二其一封微子啟於宋以續殷祀其一封康叔爲衞君是爲衞康叔封季載於冉【索隱冉國也載名也季字也冉或作國語曰冉由鄭姬賈逵曰文王子季之國也莊十八年楚武王克權遷於那處杜預曰那處楚地南郡編縣有那口城聃與皆音奴甘反】冉季康叔皆有馴行【索隱如字音巡馴善也】於是周公舉康叔爲周司宼冉季爲周司空【索隱事見左傳定公四年】以佐成王治皆有令名於天下蔡叔度旣遷而死其子曰胡胡乃攺行率徳馴善周公聞之而舉胡以爲魯卿士【索隱尙書云蔡仲克庸祗徳周公以爲卿士叔卒乃命諸王邦之蔡元無仕魯之文又伯禽居魯乃是七年致政之後此言乃說居攝政之初未知史遷何憑而有斯言也】魯國治於是周公言於成王復封胡於蔡以奉蔡叔之祀是爲蔡仲【集解宋曰胡徙居新蔡】餘五叔皆就國無爲天子吏者【索隱五叔管叔蔡叔成叔曹叔霍叔】蔡仲卒子蔡伯荒立蔡伯荒卒子宮侯立宮侯卒子厲侯立厲侯卒子武侯立武侯之時周厲王失國奔彘共和行政諸侯多叛周武侯卒子夷侯立夷侯十一年周宣王卽位二十八年夷侯卒子釐侯所事立釐侯三十九年周幽王爲犬戎所殺周室卑而東徙秦始得列爲諸侯【正義周幽王爲犬戎所殺平王東徙洛邑秦襄公以兵救因送平王至洛故平王封襄公】四十八年釐侯卒子共侯興立共侯二年卒子戴侯立戴侯十年卒子宣侯措父立宣侯二十八年魯隱公初立三十五年宣侯卒子桓侯封人立桓侯三年魯弒其君隱公二十年桓侯卒弟哀侯獻舞立哀侯十一年初哀侯娶陳息侯亦娶陳【集解杜預曰息國汝南新息縣】息夫人將歸過蔡蔡侯不敬息侯怒請楚文王來伐我我求救於蔡蔡必來楚因擊之可以有功楚文王從之虜蔡哀侯以歸哀侯畱九嵗死於楚凡立二十年卒蔡人立其子肹是爲繆侯繆侯以其女弟爲齊桓公夫人十八年齊桓公與蔡女戲船中夫人蕩舟桓公止之不止公怒歸蔡女而不絕也蔡侯怒嫁其弟【索隱弟女弟卽蕩舟之姬】齊桓公怒伐蔡蔡潰遂虜繆侯南至楚邵陵已而諸侯爲蔡謝齊齊侯歸蔡侯二十九年繆侯卒子莊侯甲午立莊侯三年齊桓公卒十四年晉文公敗楚於城濮二十年楚太子商臣弒其父成王代立二十五年秦穆公卒三十三年楚莊王卽位三十四年莊侯卒子文侯申立文侯十四年楚莊王伐陳殺夏徵舒十五年楚圍鄭鄭降楚楚復醳之【正義醳音釋】二十年文侯卒子景侯同立景侯元年楚莊王卒二十九年景侯爲太子般娶婦於楚而景侯通焉太子弒景侯而自立是爲靈侯靈侯二年楚公子圍弒其王郟敖而自立爲靈王【正義郟紀洽反敖五髙反】九年陳司徒招弒其君哀公【索隱招或作苕又作昭並音時遙反】楚使公子棄疾滅陳而有之十二年楚靈王以靈侯弒其父誘蔡靈侯於申【正義故申城在鄧州】伏甲飲之醉而殺之刑其士卒七十人令公子棄疾圍蔡十一月滅蔡使棄疾爲蔡公【正義蔡之大夫也】楚滅蔡三歲楚公子棄疾弒其君靈王代立爲平王平王乃求蔡景侯少子廬立之是爲平侯【集解宋忠曰平侯徙下蔡索隱今系本無者近脫耳】是年楚亦復立陳楚平王初立欲親諸侯故復立陳蔡後【集解駰案世本曰平侯者靈侯般之孫太子友之子】平侯九年卒靈侯般之孫東國攻平侯子而自立是爲悼侯悼侯父曰隱太子友隱太子友者靈侯之太子平侯立而殺隱太子故平侯卒而隱太子之子東國攻平侯子而代立是爲悼侯悼侯三年卒弟昭侯申立昭侯十年朝楚昭王持美裘二獻其一於昭王而自衣其一楚相子常欲之不與子常讒蔡侯畱之楚三年蔡侯知之乃獻其裘於子常子常受之乃言歸蔡侯蔡侯歸而之晉請與晉伐楚十三年春與衞靈公會邵陵蔡侯私於周萇以求長於衞【集解服防曰載書使蔡在衞上】衞使史防言康叔之功徳乃長衞夏爲晉滅沈【集解杜預曰汝南平輿縣有邥亭】楚怒攻蔡蔡昭侯使其子爲質於吳以共伐楚【正義質音致】冬與吳王闔閭遂破楚入郢蔡怨子常子常恐奔鄭十四年吳去而楚昭王復國十六年楚令尹爲其民泣以謀蔡蔡昭侯懼二十六年孔子如蔡楚昭王伐蔡蔡恐告急於吳吳爲蔡遠約遷以自近易以相救昭侯私許不與大夫計吳人來救蔡因遷蔡於州來【索隱州來在淮南下蔡縣】二十八年昭侯將朝於吳大夫恐其復遷乃令賊利殺昭侯【索隱利賊名也】已而誅賊利以解過而立昭侯子朔是爲成侯【集解徐廣曰或作景】成侯四年宋滅曹十年齊田常弒其君簡公十三年楚滅陳十九年成侯卒子聲侯產立聲侯十五年卒子元侯立元侯六年卒子侯齊立侯齊四年楚惠王滅蔡蔡侯齊亡蔡遂絕祀後陳滅三十三年【索隱魯哀十七年楚滅陳其楚滅蔡絕其祀又在滅陳之後三十三年卽在春秋後二十三年】伯邑考其後不知所封武王發其後爲周有本紀言管叔鮮作亂誅死無後周公旦其後爲魯有世家言蔡叔度其後爲蔡有世家言曹叔振鐸其後爲曹有世家言【索隱曹亦姬姓之國而文之昭春秋之時頗稱彊國傳數十代而後亡豈可附管蔡亡國之末而沒其篇第自合析爲一篇】成叔武其後世無所見霍叔處其後晉獻公時滅霍康叔封其後爲衞有世家言冉季載其後世無所見

太史公曰管叔作亂無足載者然周武王崩成王少天下旣疑賴同母之弟成叔冉季之屬十人爲輔拂是以諸侯卒宗周故附之世家言

曹叔世家【索隱按上文叔振鐸其後爲曹有系家言卽曹亦合題系家今附管蔡之末而不出題者蓋以曹小而少事迹因附管蔡之末不別題篇爾且又管𨿽無後仍是蔡曹之兄故顯管蔡而略曹】曹叔振鐸者周武王弟也武王已克殷紂封叔振鐸於曹【集解宋忠曰濟陰定陶縣】叔振鐸卒子太伯脾立太伯卒子仲君平立仲君平卒子宮伯侯立宮伯侯卒子孝伯云立孝伯云卒子夷伯喜立夷伯二十三年周厲王奔於彘三十年卒弟幽伯彊立幽伯九年弟蘇殺幽伯代立是爲戴伯戴伯元年周宣王已立三嵗三十年戴伯卒子惠伯兕立【集解孫檢曰兕音徐子反曹惠伯或名雉或名弟或復名弟兕也索隱按年表作惠公伯雉注引孫檢未詳何代或云齊人亦恐其人不注史記所以王儉七志阮孝緒七錄並無不知裴駰何所從錄】惠伯二十五年周幽王爲犬戎所殺因東徙益卑諸侯畔之秦始列爲諸侯三十六年惠伯卒子石甫立其弟武殺之代立是爲繆公繆公三年卒子桓公終生立【集解孫檢曰一作終湦湦音生】桓公三十五年魯隱公立四十五年魯弒其君隱公四十六年宋華父督弒其君殤公及孔父五十五年桓公卒子莊公夕姑立【索隱夕音亦卽射姑也同音亦】莊公二十三年齊桓公始霸三十一年莊公卒子釐公夷立釐公九年卒子昭公班立昭公六年齊桓公敗蔡遂至楚召陵九年昭公卒子共公襄立共公十六年初晉公子重耳其亡過曹曹君無禮欲觀其駢脇【集解韋昭曰駢者並幹也正義駢白邊反脇許業反】釐負羈諫不聽【正義釐音僖曹大夫】私善於重耳二十一年晉文公重耳伐曹虜共公以歸令軍毋入釐負羈之宗族閭或說晉文公曰昔齊桓公會諸侯復異姓今君囚曹君滅同姓何以令於諸侯晉乃復歸共公二十五年晉文公卒三十五年共公卒子文公壽立文公二十三年卒子宣公彊立【索隱左傳宣公名廬】宣公十七年卒弟成公負芻立成公三年晉厲公伐曹虜成公以歸已復釋之【索隱案左傳成十五年晉厲公執負芻歸於京師晉立宣公弟子臧子臧曰聖達節次守節下失節爲君非吾節也遂逃奔宋曹人請於晉晉人謂子臧反國吾歸而君子臧反晉於是歸負芻】五年晉欒書中行偃使程滑弒其君厲公二十三年成公卒子武公勝立武公二十六年楚公子棄疾弒其君靈王代立二十七年武公卒子平公頃立平公四年卒子悼公午立是歲宋衞陳鄭皆火悼公八年宋景公立九年悼公朝於宋宋囚之曹立其弟野是爲聲公悼公死於宋歸葬聲公五年平公弟通弒聲公代立是爲隱公【索隱譙周云春秋無其事今檢系本及春秋悼伯卒弟露立謚靖公實無聲公隱公蓋是彼文自疎也】隱公四年聲公弟露弒隱公代立是爲靖公靖公四年卒子伯陽立伯陽三年國人有夢眾君子立於社宮【集解賈逵曰社宮社也鄭眾曰社宮中有室屋者】謀欲亡曹曹叔振鐸止之請待公孫彊許之旦求之曹無此人夢者戒其子曰我亡爾聞公孫彊爲政必去曹無離曹禍【索隱離卽罹被也】及伯陽卽位好田弋之事六年曹野人公孫彊亦好田弋獲白鴈而獻之且言田弋之說因訪政事伯陽大說之有寵使爲司城以聽政夢者之子乃亡去公孫彊言霸說於曹伯十四年曹伯從之乃背晉幹宋【集解賈逵曰以小加大索隱幹謂犯也言曹因棄晉而犯宋遂至滅也裴氏引賈逵注云以小加大者加陵也小卽曹大謂晉及宋也】宋景公伐之晉人不救十五年宋滅曹執曹伯陽及公孫彊以歸而殺之曹遂絕其祀

太史公曰【索隱檢諸本或無此論】余尋曹共公之不用僖負羈乃乘軒者三百人【正義晉世家云晉師入曹數之以其不用僖負羈言而美女乘軒三百人也】知惟徳之不建及振鐸之夢豈不欲引曹之祀者哉如公孫彊不修厥政叔鐸之祀忽諸【正義至如公孫彊不修霸道之政而伯陽之子立叔鐸猶尙饗祭祀豈合忽絕之哉】

【索隱述贊曰武王之弟管蔡及霍周公居相流言是作狼跋致艱鴟鴞討惡胡能攺行克復其爵獻舞執楚遇息禮薄穆侯虜齊蕩舟乖謔曹共輕晉負羈先覺伯陽夢社祚傾振鐸】

史記卷三十五

史記卷三十五考證

管蔡世家其長子曰伯邑考次曰武王發次曰管叔鮮次曰周公旦次曰蔡叔度次曰曹叔振鐸次曰成叔武次曰霍叔處次曰康叔封次曰冉季載○【臣照】按十子長次各書不同毛詩疏曰左傳云周公爲太宰康叔爲司宼季爲司空通武王伯邑考爲五人又曰五叔無官則其餘五者皆字叔又曰曹爲伯甸非尙年也則曹叔振鐸是康叔季之兄夫管蔡霍爲三監蔡與衞爭長明其皆母弟也郕於富辰之言當在蔡霍之間五叔者曹管蔡郕霍曹應在管之上皇甫謐則曰文王娶太姒生伯邑考武王發次管叔鮮次蔡叔度次郕叔武次霍叔處次周公旦次曹叔振鐸次康叔封次季載其名與史記同其次亦異左傳疏曰富辰言文之昭十六國蔡在魯上明以長幼爲次賈逵等皆言蔡叔周公兄馬遷之言多辟繆云今亦莫定孰是姑列其同異如此

餘五叔皆就國索隱五叔管叔蔡叔成叔曹叔霍叔○左傳杜預注云五叔管叔鮮蔡叔度成叔武霍叔處毛叔也孔頴逹疏云史記云季載杜云毛叔又不數叔振鐸者杜以振鐸非周公同母故不數之或杜別有所見不以管蔡世家爲說

子宣侯措父立○春秋作考父

悼侯父曰隱太子友隱太子友者靈侯之太子○監本少隱太子友四字今添

衞使史防言康叔之功徳○左傳作祝鮀此作史防隱公四十六年宋華父督弒其君殤公及孔父○年表作四十七年

史記卷三十五考證﹤史部﹐正史類﹐史記﹥

欽定四庫全書

史記卷三十六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

陳杞世家第六

陳胡公滿者虞帝舜之後也昔舜爲庶人時堯妻之二女居於嬀汭其後因爲氏姓姓嬀氏舜已崩傳禹天下而舜子商均爲封國【索隱按商均所封虞卽今之梁國虞城是也】夏后之時或失或續【索隱按夏代猶封虞思虞遂是也】至於周武王克殷紂乃復求舜後【索隱按左傳虞遏父爲周陶正以服事武王杜注遏父舜之後陶正官名是生滿者也】得嬀滿封之於陳【索隱左傳曰武王以元女太姬配虞胡公而封之陳以備三恪】以奉帝舜祀是爲胡公胡公卒子申公犀侯立申公卒弟相公臯羊立相公卒立申公子突是爲孝公孝公卒子愼公圉戎立愼公當周厲王時愼公卒子幽公寜立幽公十二年周厲王奔於彘二十三年幽公卒子釐公孝立釐公六年周宣王卽位三十六年釐公卒子武公靈立武公十五年卒子夷公說立是歲周幽王卽位夷公三年卒弟平公燮立【正義燮先牒反】平公七年周幽王爲犬戎所殺周東徙秦始列爲諸侯二十三年平公卒子文公圉立文公元年取蔡女生子佗【正義徒何反】十年文公卒長子桓公鮑立桓公二十三年魯隱公初立二十六年衞殺其君州吁三十三年魯弒其君隱公三十八年正月甲戌己丑陳桓公鮑卒【索隱陳亂故再赴其日正義甲戌己丑幾十六日】桓公弟佗其母蔡女故蔡人爲佗殺五父及桓公太子免而立佗【集解譙周曰春秋傳謂佗卽五父世家與傳違索隱譙周云世家與春秋傳違者按左傳桓公五年文公子佗殺桓公太子免而代立經六年蔡人殺陳佗立桓公子躍爲厲公而左傳以厲公名躍佗立未逾年故無諡文莊二十二年傳云陳厲公蔡出也故蔡人殺五父而立之則佗與五父俱爲蔡人所殺其事不異是一人明矣史記旣以佗爲厲公遂以躍爲利公尋厲利聲相近遂誤以佗爲厲公五父爲別人是太史公錯耳而班固又以厲公爲桓公弟又誤也】是爲厲公桓公病而亂作國人分散故再赴【集解徐廣曰班氏云厲公躍者桓公之弟也】厲公二年生子敬仲完周太史過陳陳厲公使以周易筮之卦得觀之否【集解賈逵曰坤下巽上觀坤下乾上否觀爻在六四變而之否】是爲觀國之光利用賔於王【集解杜預曰此周易觀卦六四爻辭也易之爲書六爻皆有變象又有互體聖人隨其義而論之】此其代陳有國乎不在此其在異國【正義六四變內卦爲中國外卦爲異國】非此其身在其子孫【正義內卦爲身外卦爲子孫變在外故知在子孫也】若在異國必姜姓【正義六四變此爻是辛未觀上體巽未爲羊巽爲女女乘羊故爲姜姜齊姓故知在齊】姜姓太嶽之後【集解杜預曰姜姓之先爲堯四嶽也】物莫能兩大陳衰此其昌乎【正義周敬王四十一年楚惠王殺陳湣公齊簡公周敬王三十九年被田常殺之】厲公取蔡女蔡女與蔡人亂厲公數如蔡淫七年厲公所殺桓公太子免之三弟長曰躍中曰林少曰杵臼共令蔡人誘厲公以好女與蔡人共殺厲公【集解駰案公羊傳曰淫於蔡蔡人殺之】而立躍是爲利公利公者桓公子也利公立五月卒立中弟林是爲莊公莊公七年卒少弟杵臼立是爲宣公宣公三年楚武王卒楚始彊十七年周惠王取陳女爲後二十一年宣公後有嬖姬生子款欲立之乃殺其太子禦寇禦寇素愛厲公子完完懼禍及已乃奔齊齊桓公欲使陳完爲卿完曰羈旅之臣【集解賈逵曰羈寄旅客也】幸得免負擔君之惠也不敢當髙位桓公使爲工正【正義周禮云冬官爲考工主器械】齊懿仲欲妻陳敬仲卜之占曰是謂鳯皇於飛和鳴鏘鏘【集解杜預曰雄曰鳯雌曰皇雄雌俱飛相和而鳴鏘鏘然也猶敬仲夫妻有聲譽】有嬀之後將育於姜【集解杜預曰嬀陳姓齊姜姓】五世其昌並於正卿【集解服防曰言完後五世與卿並列】八世之後莫之與京【集解賈逵曰京大也正義按陳敬仲八代孫田常之子襄子磐也而杜以常爲八代者以桓子無宇生武子開與釐子乞皆相繼事齊故以常爲八代】三十七年齊桓公伐蔡蔡敗南侵楚至召陵還過陳陳大夫轅濤塗惡其過陳詐齊令出東道東道惡桓公怒執陳轅濤塗是歲晉獻公殺其太子申生四十五年宣公卒子款立是爲穆公穆公五年齊桓公卒十六年晉文公敗楚師於城濮是歲穆公卒子共公朔立共公六年楚太子商臣弒其父成王代立是爲穆王十一年秦穆公卒十八年共公卒子靈公平國立靈公元年楚莊王卽位六年楚伐陳十年陳及楚平十四年靈公與其大夫孔寧儀行父皆通於夏姬【正義列女傳云陳女夏姬者陳大夫夏徵舒之母禦叔之妻也三爲王后七爲夫人公侯爭之莫不迷惑失意杜預云夏姬鄭穆公女陳大夫禦叔之妻左傳云殺禦叔弒靈侯戮夏南出孔儀喪陳國】其衣以戲於朝【集解駰案左傳曰其衵服谷梁傳曰或衣其衣或中其襦】泄冶諫曰君臣淫亂民何效焉靈公以告二子二子請殺泄冶公弗禁遂殺泄冶【集解駰案春秋陳殺其大夫泄冶】十五年靈公與二子飲於夏氏公戲二子曰徵舒似汝二子曰亦似公【集解杜預曰靈公卽位十五年徵舒已爲卿年大無嫌是公子也蓋以夏姬淫枚故謂其子多似以爲戲】徵舒怒靈公罷酒出徵舒伏弩廐門射殺靈公【集解駰案左傳曰公出自其廐】孔寧儀行父皆奔楚靈公太子午奔晉徵舒自立爲陳侯徵舒故陳大夫也夏姬禦叔之妻舒之母也成公元年冬楚莊王爲夏徵舒殺靈公率諸侯伐陳謂陳曰無驚吾誅徵舒而已巳誅徵舒因縣陳而有之羣臣畢賀申叔時使於齊來還獨不賀【集解賈逵曰叔時楚大夫】莊王問其故對曰鄙語有之牽牛徑人田田主奪之牛徑則有罪矣奪之牛不亦甚乎今王以徵舒爲賊弒君故徵兵諸侯以義伐之已而取之以利其地則後何以令於天下是以不賀莊王曰善乃迎陳靈公太子午於晉而立之復君陳如故是爲成公孔子讀史記至楚復陳曰賢哉楚莊王輕千乘之國而重一言【索隱謂申叔時之語正義家語云孔子讀史記至楚復陳喟然曰賢哉楚莊王輕千乘之國而重一言之信非申叔時之忠弗能建其義非楚莊王之賢不能受其訓也】二十八年楚莊王卒二十九年陳倍楚盟三十年楚共王伐陳是歲成公卒子哀公弱立楚以陳喪罷兵去哀公三年楚圍陳復釋之二十八年楚公子圍弒其君郟敖自立爲靈王三十四年初哀公娶鄭長姬生悼太子師少姬生偃【索隱昭八年經云陳侯之弟招殺陳世子偃師左傳曰陳哀公元妃鄭姬生悼太子偃師今此云兩姬又分偃師爲二人亦恐此非】二嬖妾長妾生畱少妾生勝畱有寵哀公哀公屬之其弟司徒招哀公病三月招殺悼太子立畱爲太子哀公怒欲誅招招發兵圍守哀公哀公自經殺【集解徐廣曰三十五年時】招卒立畱爲陳君四月陳使使赴楚楚靈王聞陳亂乃殺陳使者【索隱卽司徒招又一名苕】使公子棄疾發兵伐陳陳君畱奔鄭九月楚圍陳十一月滅陳使棄疾爲陳公招之殺悼太子也太子之子名吳出奔晉晉平公問太史趙曰陳遂亡乎對曰陳顓頊之族【集解服防曰陳祖虞舜舜出顓頊故爲顓頊之族】陳氏得政於齊乃卒亡【集解賈逵曰物莫能兩盛】自幕至於瞽瞍無違命【集解賈逵曰幕舜後虞思也至於瞽瞍無聞違天命以廢絕者鄭眾曰幕舜之先也駰案國語賈義爲長索隱賈逵以幕爲虞思非也傅言自幕而至瞽瞍知幕在瞽瞍之前非虞思明矣】舜重之以明徳至於遂【集解杜預曰遂舜後蓋殷之興存舜之後而封遂言舜徳乃至於遂也索隱重音持用反杜預以謂舜有明徳乃至遂有國義亦然也且文云自幕至瞽瞍無違命舜重之以明徳是言舜有明徳爲天子也乃云殷封遂代守之亦舜徳也宋忠云虞思之後箕伯直柄中衰殷湯封遂於陳以爲舜後是也】世世守之及胡公周賜之姓【集解杜預曰胡公滿遂之後也事周武王賜姓曰嬀封之陳】使祀虞帝且盛徳之後必百世祀虞之世未也其在齊乎楚靈王滅陳五歲楚公子棄疾弒靈王代立是爲平王平王初立欲得和諸侯乃求故陳悼太子師之子吳立爲陳侯是爲惠公惠公立探續哀公卒時年而爲元空籍五歲矣【索隱惠公探取哀公死楚陳滅之後爲元年故今空經年籍五歲矣一云籍借也爲借失國之後年爲五年】七年陳火十五年吳王僚使公子光伐陳取胡沈而去【索隱系本云胡歸姓沈姬姓沈國在汝南平輿胡亦在汝南】二十八年吳王闔閭與子胥敗楚入郢是年惠公卒子懷公柳立懷公元年吳破楚在郢召陳侯陳侯欲往大夫曰吳新得意楚王𨿽亡與陳有故不可倍懷公乃以疾謝吳四年吳復召懷公懷公恐如吳吳怒其前不往畱之因卒吳陳乃立懷公之子越是爲湣公【索隱按左傳湣公名周是史官記不同也】湣公六年孔子適陳吳王夫差伐陳取三邑而去十三年吳復來伐陳陳告急楚楚昭王來救軍於城父吳師去是年楚昭王卒於城父時孔子在陳【索隱按孔子以魯定公十四年適陳當湣公之六年上文說是此十三年孔子仍在陳凡經八年何其久也】十五年宋滅曹十六年吳王夫差伐齊敗之艾陵使人召陳侯陳侯恐如吳楚伐陳二十一年齊田常弒其君簡公二十三年楚之白公勝殺令尹子西子綦襲惠王葉公攻敗白公白公自殺二十四年楚惠王復國以兵北伐殺陳湣公遂滅陳而有之是歲孔子卒

杞東樓公者夏后禹之後苖裔也【索隱杞國名也東樓公諡號也不名者並史先失耳宋忠曰杞今陳畱雍邱縣故地理誌云雍邱縣故杞國周武王封禹後爲東樓公是也蓋周封杞而居雍邱至春秋時杞已遷東國故左氏隱四年傳云苕人伐杞取牟婁牟婁者東邑也僖十四年傳云杞遷緣陵地理誌北海有營陵淳於公之縣臣瓚云卽春秋緣陵淳於公所都之邑又州國名杞後攺國號曰州而稱淳於公故春秋桓五年經云州公如曹傳曰淳於公如曹是也然杞後代又稱子者以微小又僻居東夷故襄二十九年經稱杞子來盟傳曰書曰子賤之也】殷時或封或絕周武王克殷紂求禹之後得東樓公封之於杞【集解宋忠曰杞今陳畱雍邱縣也】以奉夏后氏祀東樓公生西樓公西樓公生題公題公生謀娶公【集解徐廣曰謀作謨索隱娶子臾反】謀娶公當周厲王時謀娶公生武公武公立四十七年卒子靖公立靖公二十三年卒子共公立共公八年卒子徳公立【集解徐廣曰世本曰惠公索隱系本譙周並作惠公又云惠公生成公及桓公是此系家脫成公一代下云弟桓公姑容立非也且成公又見春秋經傳故左氏莊二十五年云杞成公娶魯女有婚姻之好至僖二十二年卒始赴而書左傳云成公也未同盟故不書名是杞有成公必當如譙周所說也】徳公十八年卒弟桓公姑容立【集解徐廣曰世本曰惠公立十八年生成公及桓公成公立十八年桓公立十七年】桓公十七年卒子孝公匄立【索隱匄音蓋】孝公十七年卒弟文公益姑立文公十四年卒弟平公郁立【索隱一作郁釐譙周云名郁來蓋鬱鬱釐來聲相近遂不同也】平公十八年卒子悼公成立悼公十二年卒子隱公乞立七月隱公弟遂弒隱公自立是爲釐公釐公十九年卒子湣公維立湣公十五年楚惠王滅陳十六年湣公弟閼路弒湣公代立是爲哀公【索隠閼音遏哀公殺兄湣公而立諡哀譙周云諡懿也】哀公立十年卒湣公子欶立【集解徐廣曰欶一作速】是爲出公出公十二年卒子簡公春立立一年楚惠王之四十四年滅杞杞後陳亡三十四年杞小微其事不足稱述舜之後周武王封之陳至楚惠王滅之有世家言禹之後周武王封之杞楚惠王滅之有世家言契之後爲殷殷有本紀言殷破周封其後於宋齊湣王滅之有世家言后稷之後爲周秦昭王滅之有本紀言臯陶之後或封英六【索隱本或作蓼六皆通然蓼六皆咎繇之後據系本二國皆偃姓故春秋文五年傳云楚人滅六臧文仲聞六與蓼滅曰臯陶庭堅不祀忽諸杜預云蓼與六皆咎繇後地理誌云六安故國臯陶後偃姓爲楚所滅又僖十七年齊人徐人伐英氏杜預曰英六皆臯陶後國名是有英蓼英六實未能詳或者英攺號蓼】楚穆王滅之無譜伯夷之後至周武王復封於齊曰太公望陳氏滅之有世家言伯翳之後至周平王封爲秦項羽滅之有本紀言【索隱秦祖伯翳解者以翳益則爲一人今言十一人敍伯翳而又別言埀益則是二人也且按舜本紀敍十人無翳而有彭祖彭祖亦墳典不載未知太史公意如何恐多是誤然據秦本紀敍翳之功云佐舜馴調鳥獸與舜典命益作虞若予上下艸木鳥獸文同則爲一人必矣今未詳其所以】垂益防龍其後不知所封不見也右十一人者皆唐虞之際名有功徳臣也其五人之後皆至帝王【索隱舜禹身爲帝王其稷契及翳則後代皆爲帝王也】余乃爲顯諸侯滕薛騶夏殷周之間封也小不足齒列弗論也【索隱滕不知本封蓋軒轅氏之子有滕姓是其祖也後周封文王子錯叔繡於滕故宋忠云今沛國公邱是滕國也薛奚仲之後任姓蓋夏殷所封故春秋有滕侯薛侯邾曹姓之國陸終氏之子會人之後邾國今魯國騶縣是也然三國微小春秋時亦預會盟蓋史缺無可敍列也又許太叔太嶽之二邾曹姓之君並通好諸侯同盟大國不宜全沒其事亦可敍其本末補許邾世家】周武王時侯伯尙千餘人及幽厲之後諸侯力攻相並江黃胡沈之屬不可勝數【索隱系本江黃二國並嬴姓又地理誌江國在汝南安陽縣】故弗采著於傳上

太史公曰舜之徳可謂至矣禪位於夏而後世血食者歷三代及楚滅陳而田常得政於齊卒爲建國百世不絕苖裔玆玆有土者不乏焉至禹於周則杞微甚不足數也楚惠王滅杞其後越王勾踐興

【索隱述贊曰盛徳之祀必及百世舜禹餘烈陳杞是繼嬀滿受封東樓纂世閼路篡逆夏姬淫嬖二國衰微或淪或替前並後虜皆亡楚惠勾踐勃興田和吞噬蟬聯血食豈其苖裔】

史記卷三十六

史記卷三十六考證

陳杞世家其後因爲氏姓姓嬀氏○【臣照】按左傳防曰世本帝舜姚姓又哀元年傳稱虞思妻少康以二姚則是自舜以下猶姓姚也昭八年傳曰胡公不淫故周賜之姓是胡公之裔乃姓嬀史記則以爲胡公之前巳姓嬀與左傳異

釐公六年周宣王卽位○年表在釐公五年

二十八年楚莊王卒○年表陳成公八年楚莊王薨十六年吳王夫差伐齊敗之艾陵○左傳及年表俱在陳湣公之八年

二十四年楚惠王復國以兵北伐殺陳湣公遂滅陳而有之是歲孔子卒○年表陳亡於湣公二十三年孔子亦卒於是年此作二十四年與左傳合與孔子之卒差一年

以奉夏后氏祀○祀監本訛作杞今攺正

滕薛騶夏殷周之間封也索隱周封文王子錯叔繡於滕○世本及杜預世族本皆云周文王子錯叔繡惟漢地理誌以爲周懿王子

故弗采著於傳上○【臣照】按上當是云字之訛各本皆同故弗攺

史記卷三十六考證

欽定四庫全書

史記卷三十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

衞康叔世家第七

衞康叔名封周武王同母少弟也【索隱康畿內國名宋忠曰康叔從康徙封衛衛卽殷墟定昌之地畿內之康不知所在也】其次尙有冉季冉季最少武王已克殷紂復以殷餘民封紂子武庚祿父比諸侯以奉其先祀勿絕爲武庚未集【索隱集和也】恐其有賊心武王乃令其弟管叔蔡叔傅相武庚祿父以和其民武王旣崩成王少周公旦代成王治當國管叔蔡叔疑周公乃與武庚祿父作亂欲攻成周【索隱成周洛陽其時周公相成王營洛邑猶居西周鎬京管蔡欲搆難先攻成周於是周公東居洛邑伐管蔡】周公旦以成王命興師伐殷殺武庚祿父管叔放蔡叔以武庚殷餘民封康叔爲衞君居河淇間故商墟【索隱宋忠云今定昌也】周公旦懼康叔齒少乃申告康叔曰必求殷之賢人君子長者問其先殷所以興所以亡而務愛民告以紂所以亡者以淫於酒酒之失婦人是用故紂之亂自此始爲梓材【正義若梓人爲材君子觀爲法則也梓匠人也】示君子可法則故謂之康誥酒誥梓材以命之康叔之國旣以此命能和集其民民大說成王長用事舉康叔爲周司寇賜衞寶祭器以章有徳【集解駰案左傳曰分康叔以大路大旂少帛綪茷旃旌大呂賈逵曰大路金路也少帛雜帛也綪茷大赤也通帛爲旃析羽爲旌大呂鐘名鄭眾曰綪茷斾名也】康叔卒子康伯代立【索隱系本曰康伯名髠宋忠曰卽王孫牟也事周康王爲大夫按左傳所稱王孫牟父是也牟髠聲相近故不同爾譙周古史考無康伯而云子牟伯立蓋以不宜父子俱謚康故因其名云牟伯也】康伯卒子孝伯立孝伯卒子嗣伯立嗣伯卒子伯立【集解駰案史記音義曰音捷索隱系本作摰伯】伯卒子靖伯立靖伯卒子貞伯立【索隱系本作箕伯】貞伯卒子頃侯立頃侯厚賂周夷王夷王命衞爲侯【索隱康誥稱命爾侯於東土又云孟侯朕其弟小子封則康叔初封已爲侯也比子康伯卽稱伯者謂方伯之伯耳非至子卽降爵爲伯也故孔安國曰孟長也五侯之長謂方伯方伯州牧也故五代孫祖恆爲方伯耳至頃侯徳衰不監諸侯乃從本爵而稱侯非是至子而削爵及頃侯賂夷王而稱侯也】頃侯立十二年卒子釐侯立釐侯十三年周厲王出奔於彘共和行政焉二十八年周宣王立四十二年釐侯卒太子共伯余立爲君共伯弟和有寵於釐侯多予之賂和以其賂賂士以襲攻共伯於墓上共伯入釐侯羨自殺【索隱羨音延延墓道又音以戰反恭伯名余也】衞人因之釐侯旁諡曰共伯而立和爲衞侯是爲武公【索隱知殺恭伯代立此說非也按季札美康叔武公之徳又國語稱武公年九十五矣猶箴誡於國恭恪於朝作抑自儆至於沒身謂之叡聖又諸著衞世子恭伯早卒不云被殺若武公殺兄而代立豈可以爲訓而形之於國史乎蓋太史公采雜說而爲此記耳】武公卽位修康叔之政百姓和集四十二年犬戎殺周幽王武公將兵往佐周平戎甚有功周平王命武公爲公五十五年卒子莊公楊立莊公五年取齊女爲夫人好而無子又取陳女爲夫人生子蚤死陳女女弟亦幸於莊公而生子完【索隱女弟戴嬀也子完爲州吁所殺戴嬀歸陳詩燕燕於飛是也】完母死莊公令夫人齊女子之立爲太子【索隱子之謂養之爲子也齊女卽莊姜也詩碩人篇閔之是也】莊公有寵妾生子州吁十八年州吁長好兵莊公使將石碏諫莊公【集解賈逵曰石碏衞上卿】曰庶子好兵使將亂自此起不聽二十三年莊公卒太子完立是爲桓公桓公二年弟州吁驕奢桓公絀之州吁出奔十三年鄭伯弟叚攻其兄不勝亡而州吁求與之友十六年州吁收聚衞亡人以襲殺桓公州吁自立爲衞君爲鄭伯弟叚欲伐鄭請宋陳蔡與俱三國皆許州吁州吁新立好兵弒桓公衞人皆不愛石碏乃因桓公母家於陳詳爲善州吁至鄭郊石碏與陳侯共謀使右宰醜進食因殺州吁於濮【集解服防曰右宰醜衞大夫濮陳地索隱賈逵云濮陳地按濮水首受河又受汴汴亦受河東北至離狐分爲二俱東北至鉅野入濟則濮在曹衞之間賈言陳地非也若據地理誌陳畱封邱縣濮水受泲當言陳畱水也】而迎桓公弟晉於邢而立之【集解賈逵曰邢周公之姬姓國】是爲宣公宣公七年魯弒其君隱公九年宋督弒其君殤公及孔父十年晉曲沃莊伯弒其君哀侯十八年初宣公愛夫人夷姜夷姜生子伋以爲太子而令右公子傅之右公子爲太子取齊女未入室而宣公見所欲爲太子婦者好說而自取之更爲太子取他女宣公得齊女生子壽子朔令左公子傅之【集解杜預曰左右媵之子因以爲號】太子伋母死宣公正夫人與朔共讒惡太子伋宣公自以其奪太子妻也心惡太子欲廢之及聞其惡大怒乃使太子伋於齊而令盜遮界上殺之【正義左傳云衞宣公使太子伋之齊使盜待諸莘將殺之杜預曰莘衞地】與太子白旄而告界盜見持白旄者殺之且行子朔之兄壽太子異母弟也知朔之惡太子而君欲殺之乃謂太子曰界盜見太子白旄卽殺太子太子可毋行太子曰逆父命求生不可遂行壽見太子不止乃盜其白旄而先馳至界界盜見其驗卽殺之壽已死而太子伋又至謂盜曰所當殺乃我也盜並殺太子伋以報宣公宣公乃以子朔爲太子十九年宣公卒太子朔立是爲惠公左右公子不平朔之立也惠公四年左右公子怨惠公之讒殺前太子伋而代立乃作亂攻惠公立太子伋之弟黔牟爲君惠公犇齊衞君黔牟立八年齊襄公率諸侯奉王命共伐衞納惠公誅左右公子衞君黔牟犇於周惠公復立惠公立三年出亡亡八年復入與前通年凡十三年矣二十五年惠公怨周之容捨黔牟與燕伐周周惠王犇溫衞燕立惠王弟頽爲王二十九年鄭復納惠王三十一年惠公卒子懿公赤立懿公卽位好鸖【正義括地誌云故鶴城在滑州匡城縣西南十五里左傳云衞懿公好鶴有乘軒者狄伐衞公欲戰國人受甲者皆曰使鶴鶴實有祿位余焉能戰俗傳懿公養鶴於此城因名也】淫樂奢侈九年翟伐衞衞懿公欲發兵兵或畔大臣言曰君好鸖鸖可令擊翟翟於是遂入殺懿公懿公之立也百姓大臣皆不服自懿公父惠公朔之讒殺太子伋代立至於懿公常欲敗之卒滅惠公之後而更立黔牟之弟昭伯頑之子申爲君是爲戴公戴公申元年卒齊桓公以衞數亂乃率諸侯伐翟爲衞築楚邱【正義括地誌云城武縣有楚邱亭】立戴公弟燬爲衞君【集解駰案賈誼書曰衞侯朝於周周行人問其名答曰衞侯辟疆周行人還之曰啟疆辟疆天子之號諸侯弗得用衞侯更其名曰燬然後受之正義燬音毀】是爲文公文公以亂故犇齊齊人入之初翟殺懿公也衞人憐之思復立宣公前死太子伋之後伋子又死而代伋死者子壽又無子太子伋同母弟二人其一曰黔牟黔牟嘗代惠公爲君八年復去其二曰昭伯昭伯黔牟皆已前死故立昭伯子申爲戴公戴公卒復立其弟燬爲文公文公初立輕賦平罪【索隱輕賦稅平斷刑也平或作卒卒謂士卒也罪字連下讀蓋亦一家之義爾】身自勞與百姓同苦以收衞民十六年晉公子重耳過無禮十七年齊桓公卒二十五年文公卒子成公鄭立成公三年晉欲假道於衞救宋成公不許晉更從南河度【集解服防曰南河濟南之東南流河也杜預曰從汲郡南度出衞南】救宋徵師於衞衞大夫欲許成公不肯大夫元咺攻成公成公出犇【索隱犇楚正義咺況遠反】晉文公重耳伐衞分其地予宋討前過無禮及不救宋患也衞成公遂出犇陳【索隱左傳衞侯聞楚師敗懼出奔楚遂適陳也】二歲如周求入與晉文公會晉使人鴆衞成公成公私於周主鴆令薄得不死【索隱按私謂賂之也】已而周爲請晉文公卒入之衞而誅元咺衞君瑕出犇【索隱是元咺所立者成公入而殺之故僖三十年經云衞殺其大夫元咺及公子瑕此言奔非也】七年晉文公卒十二年成公朝晉襄公十四年秦穆公卒二十六年齊邴歜弒其君懿公【索隱邴歜與左氏同而齊系家作邴戎者蓋邴歜掌禦戎車故號邴戎邴音丙歜亦作】三十五年成公卒【集解駰案世本曰成公徙濮陽宋忠曰濮陽帝邱地名】子穆公遬立【正義遬音速】穆公二年楚莊王伐陳殺夏徵舒三年楚莊王圍鄭鄭降復釋之十一年孫良夫救魯伐齊復得侵地穆公卒子定公臧立定公十二年卒子獻公衎立獻公十三年公令師曹教宮妾鼓琴【集解賈逵曰師曹樂人】妾不善曹笞之妾以幸惡曹於公公亦笞曹三百十八年獻公戒孫文子寗惠子食皆往日旰不召【集解服防曰孫文子林父也寗惠子寗殖也敇戒二子欲共晏食皆服朝衣待命旰晏也】而去射鴻於囿二子從之【集解服防曰從公於囿】公不釋射服與之言【集解駰案左傳曰不釋皮冠】二子怒如宿【集解服防曰孫文子邑也索隱左傳作戚此亦音戚】孫文子子數侍公飲【集解駰案左傳曰文子子卽孫蒯也】使師曹歌巧言之卒章【集解杜預曰巧言詩小雅也其卒章曰彼何人斯居河之麋無拳無勇職爲亂階公欲以譬文子居河上而爲亂】師曹又怒公之嘗笞三百乃歌之欲以怒孫文子報衞獻公文子語蘧伯玉伯玉曰臣不知也【集解賈逵曰伯玉衞大夫】遂攻出獻公獻公犇齊齊置衞獻公於聚邑孫文子寗惠子共立定公弟秋爲衞君是爲殤公【集解徐廣曰班氏云獻公弟焱】殤公秋立封孫文子林父於宿十二年寗喜與孫林父爭寵相惡殤公使寗喜攻孫林父林父犇晉復求入故衞獻公獻公在齊齊景公聞之與衞獻公如晉求入晉爲伐衞誘與盟衞殤公會晉平公平公執殤公與寗喜而復入衞獻公獻公亡在外十二年而入獻公後元年誅寗喜三年吳延陵季子使過衞見蘧伯玉史防曰衞多君子其國無故過宿孫林父爲擊磬曰不樂音大悲使衞亂乃此矣是年獻公卒子襄公惡立襄公六年楚靈王會諸侯襄公稱病不往九年襄公卒初襄公有賤妾幸之有身夢有人謂曰我康叔也令若子必有衞名而子曰元妾怪之問孔成子【集解服防曰衞卿孔烝鉏】成子曰康叔者衞祖也及生子男也以告襄公襄公曰天所置也名之曰元襄公夫人無子於是乃立元爲嗣是爲靈公靈公五年朝晉昭公六年楚公子棄疾弒靈王自立爲平王十一年火三十八年孔子來祿之如魯後有隙孔子去後復來三十九年太子蒯聵與靈公夫人南子有惡【集解賈逵曰南子宋女】欲殺南子蒯瞶與其徒戲陽遬謀朝使殺夫人【集解賈逵曰戲陽遬太子家臣正義戲音羲】戲陽後悔不果蒯聵數目之夫人覺之懼呼曰【正義呼火故反】太子欲殺我靈公怒太子蒯聵犇宋已而之晉趙氏四十二年春靈公遊於郊令子郢僕【集解賈逵曰僕禦也】郢靈公少子也字子南靈公怨太子出犇謂郢曰我將立若爲後郢對曰郢不足以辱社稷君更圖之【集解服防曰郢自謂己無徳不足立以污辱社稷】夏靈公卒夫人命子郢爲太子曰此靈公命也郢曰亡人太子蒯聵之子輒在也不敢當於是衞乃以輒爲君是爲出公六月乙酉趙簡子欲入蒯聵乃令陽虎詐命衞十餘人衰絰歸【集解服防曰衰絰爲若從衞來迎太子也】簡子送蒯聵衞人聞之發兵擊蒯聵蒯聵不得入入宿而保衞人亦罷兵出公輒四年齊田乞弒其君孺子八年齊鮑子弒其君悼公孔子自陳入衞九年孔文子問兵於仲尼仲尼不對其後魯迎仲尼仲尼反魯十二年初孔圉文子取太子蒯聵之姊生悝孔氏之豎渾良夫美好孔文子卒良夫通於悝母太子在宿悝母使良夫於太子太子與良夫言曰茍能入我國報子以乘軒免子三死毋所與【集解杜預曰軒大夫車也三死死罪三正義杜預云三罪紫衣袒裘帶劍也紫衣君服也熱故偏袒不敬也衛侯求令名者與之食焉太子請使良夫良夫紫衣狐裘不釋劍而食太子使牽退數之罪而殺之】與之盟許以悝母爲妻閠月良夫與太子入舍孔氏之外圃【集解服防云圃園】昬二人防衣而乘【集解服防曰二人謂良夫太子防衣爲婦人之服以巾防其頭而共乘也】宦者羅禦如孔氏孔氏之老欒寗問之【集解服防曰家臣稱老問其姓名】稱姻妾以告【集解賈逵曰防姻家妾也】遂入適伯姬氏【集解服防曰入孔氏家適伯姬所居】旣食悝母杖戈而先【集解服防曰先至孔悝所】太子與五人介輿猳從之【集解賈逵曰介被甲也輿猳豚欲以盟故也】伯姬劫悝於厠彊盟之遂劫以登臺【集解服防曰於衞臺上召衞羣臣】欒寗將飲酒炙未熟聞亂使告仲由【集解服防曰季路爲孔氏邑宰故告之】召護駕乘車【集解服防曰召護衞大夫駕乘車不駕兵車也言無距父之意】行爵食炙【集解服防曰欒寗使召季路乃行爵食炙】奉出公輒犇魯【集解服防曰召護奉衞侯】仲由將入遇子羔將出【集解賈逵曰子羔衞大夫髙柴孔子弟子也將出犇】曰門已閉矣子路曰吾姑至矣【集解杜預曰且欲至門】子羔曰不及莫踐其難【集解賈逵曰言家臣憂不及國不得踐履其難鄭眾曰是時輒已出不及事不當踐其難子羔言不及以爲季路欲死國也】子路曰食焉不辟其難【服防曰言食悝之祿欲救悝之難此明其不死國也】子羔遂出子路入及門公孫敢闔門曰毋入爲也【集解服防曰公孫敢衞大夫言輙已出無爲復入】子路曰是公孫也求利而逃其難由不然利其祿必救其患有使者出子路乃得入曰太子焉用孔悝𨿽殺之必或繼之【集解王肅曰必有繼續其後攻太子】且曰太子無勇若燔臺必捨孔叔太子聞之懼下石乞孟黶敵子路【集解服防曰二子蒯聵之臣敵當也正義燔音煩捨音捨黶音乙減反】以戈擊之割纓子路曰君子死冠不免【集解服防曰不使冠在地】結纓而死【正義纓冠緌也】孔子聞衞亂曰嗟乎柴也其來乎由也其死矣孔悝竟立太子蒯聵是爲莊公莊公蒯聵者出公父也居外怨大夫莫迎立元年卽位欲盡誅大臣曰寡人居外久矣子亦嘗聞之乎羣臣欲作亂乃止二年魯孔丘卒三年莊公上城見戎州【集解賈逵曰戎州戎人之邑索隱左傳云戎州人攻之是也隱二年公會戎於潛杜預云陳畱濟陽縣東南有戎城濟陽與衞近故莊公登臺而望見戎州又七年云戎伐凡伯於楚邱是戎與衞相近也】曰戎虜何爲是戎州病之十月戎州告趙簡子簡子圍衞十一月莊公出犇【索隱左傳莊公本由晉趙氏納之立而背晉晉伐衛衛人出莊公立公子般師晉師退莊公復入般師出奔初公登城見戎州巳氏之妻髮美髠之以爲夫人髢又欲剪戎州兼逐石圃故石圃攻莊公莊公懼逾北墻折股入巳氏巳氏殺之今系家不言莊公復入及死已氏直云出奔亦其疎也又左傳云衞復立般師齊伐衞立公子起執般師明年衞石圃逐其君起起奔齊出公輙復歸是左氏詳而系家略也】衞人立公子斑師爲衞君【集解駰案左傳曰斑師襄公之孫】齊伐衞虜斑師更立公子起爲衞君【集解服防曰起靈公子】衞君起元年衞石曼專逐其君起【索隱左傳作石圃此專音圃谷梁作曼姑專或音姑諸本多無曼字】起犇齊衞出公輙自齊復歸立初出公立十二年亡亡在外四年復入出公後元年賞從亡者立二十一年卒【索隱按出公初立十二年亡在外四年復入九年卒是立二十一年自卽位至卒凡經二十五年而卒於越】出公季父黔攻出公子而自立是爲悼公悼公五年卒【索隱紀年云四年卒於越系本名防】子敬公弗立【集解駰案世本云敬公費也】敬公十九年卒子昭公糾立【索隱系本云敬公生橈公舟非也】是時三晉彊衞如小侯屬之【正義屬趙也】昭公六年公子亹【正義音尾】弒之代立是爲懷公懷公十一年公子頽弒懷公而代立是爲愼公愼公父公子適【索隱音的系本適作防防悼公也】適父敬公也愼公四十二年卒子聲公訓立【索隱訓亦作馴同休運反系本作聖公馳】聲公十一年卒子成侯遬立【索隱音速系本作不逝按上穆公已名遬不可成侯更名則系本是也】成侯十一年公孫鞅入秦【索隱秦本紀云孝公元年鞅入秦又按年表成侯與秦孝公同年然則十一年當爲元年字誤爾】十六年衞更貶號曰侯二十九年成侯卒子平侯立平侯八年卒子嗣君立【索隱樂資據紀年以嗣君卽孝襄侯】嗣君五年更貶號曰君獨有濮陽四十二年卒子懷君立懷君三十一年朝魏魏囚殺懷君魏更立嗣君弟是爲元君元君爲魏壻故魏立之【集解徐廣曰班氏云元君者懷君之弟】元君十四年秦防魏東地秦初置東郡更徙衞野王縣而並濮陽爲東郡【索隱魏都大梁濮陽黎陽並是魏之東地故立郡名東郡也】二十五年元君卒子君角立【集解駰案年表云元君十一年秦置東郡十二年徙野王三十三年卒索隱年表與此不同徐注備矣】君角九年秦並天下立爲始皇帝二十一年二世廢君角爲庶人衞絕祀

太史公曰余讀世家言至於宣公之太子以婦見誅弟壽爭死以相讓此與晉太子申生不敢明驪姬之過同俱惡傷父之志然卒死亡何其悲也或父子相殺兄弟相滅亦獨何哉

【索隱述贊曰司寇受封梓材有作成錫厥噐夷加其爵曁武能修從文始約詩美歸燕傳矜石碏皮冠射鴻乘軒使鶴宣縱淫嬖舋生伋朔蒯聵得罪出公行惡衞祚日衰失於君角】

史記卷三十七

史記卷三十七考證

衞康叔世家告以紂所以亡者以淫於酒酒之失婦人是用故紂之亂自此始○王若虛辧惑曰酒誥之文曷嘗有用婦人語

頃侯厚賂周夷王夷王命衞爲侯○顧炎武曰是頃侯以前之稱伯乃伯子男之伯也索隱以爲方伯之伯𨿽有詩序毛防責衞伯之文可據鄭氏箋曰衞康叔封爵稱侯今曰伯者時爲州伯周禮九命作伯然非太史公意也且古亦無以方伯之伯而系諡者周公召公二伯也其諡則曰文公康公【臣照】按衞始封侯見於書爲方伯見於詩詩書並有文豈得復疑索隱謂史遷之誤是也顧炎武申龍門而難小司馬泥矣謂古無以方伯之伯而系諡者安知其無耶何不卽舉衞爲有之驗耶

共伯入釐侯羨自殺○【臣照】按大事記曰武公在位五十五年國語又稱武公年九十有五猶箴儆於國計其初卽位其齒益己四十餘矣使果弒共伯而簒立則共伯見弒之時其齒又加長於武公安得謂之蚤死乎髦者子事父母之飾諸侯旣小斂則脫之史記謂釐侯已葬而共伯自殺則是時共伯已脫髦矣詩安得猶謂之髧彼兩髦乎是共伯未嘗有見弒之事武公未嘗有簒弒之惡也

莊公五年取齊女爲夫人好而無子又取陳女爲夫人生子蚤死陳女女弟亦幸於莊公而生子完完母死○毛詩疏曰禮諸侯不再娶且莊姜仍在左傳惟言又娶於陳不言爲夫人世家云又娶陳女爲夫人非也左傳惟言戴嬀生桓公莊姜養之以爲己子不言其死云完母死亦非也

太子完立是爲桓公○左傳疏曰石碏言將立州吁乃定之矣請定州吁明太子之位未定衞世家言立完爲太子非也

爲鄭伯弟段欲伐鄭○【臣召南】按左傳及宋世家鄭內公子馮州吁弒君自立欲免諸侯故爲公子馮而伐鄭此云因州吁友於叔段爲段伐鄭與彼異

十年晉曲沃莊伯弒其君哀侯○【臣照】按莊伯卒於哀侯之二年是爲衞宣之三年此莊伯二字明是武公之誤觀年表及晉世家自見

惠公立三年出亡○【臣人龍】按上文云四年此云三年又按左傳魯桓公十六年冬惠公奔齊則四年是矣

與前通年凡十三年矣○許應元曰左傳衞朔立四年出亡八年復入通年十二此言十三年旣與左傳不同又與上文年數不合

二十九年鄭復納惠王○左傳及年表俱在二十七年齊桓公以衞數亂乃率諸侯伐翟爲衞作楚邱立戴公弟燬爲衞君○【臣照】按左傳魯僖之二年諸侯城楚邱事在衞文之二年年表亦同此敍在文公立前與彼互異

十六年晉公子重耳過無禮○左傳及年表俱在二十三年

成公出奔索隱奔楚○【臣照】按左傳衞侯請盟晉人弗許衞侯欲與楚國人不欲故出其君以說於晉衞侯出於襄牛杜預曰襄牛衞地又下文索隱云楚師敗懼乃出奔楚此索隱衍文

齊置衞獻公於聚邑○【臣世駿】按左傳齊人以郲寄衞侯杜預曰郲齊所滅郲國音來此作聚互異

孫文子寗惠子共立定公弟秋爲衞君○秋左傳作剽孫林父爲擊磬曰不樂音大悲使衞亂乃此矣○王若虛辧惑曰吳世家云季札自衞如晉將捨於宿聞鐘聲曰異哉吾聞之辧而不徳必加於戮夫子獲罪於君以在此懼猶不足而又可以畔乎夫子之在此猶燕之巢於幕也君在殯而可以樂乎遂去之文子聞之終身不聽琴瑟衞世家云季子過宿孫文子爲擊磬曰不樂音大悲使衞亂乃此矣一以爲鐘一以爲磬此未足深病然如前說則是文子自作樂而季子適聞之也如後說則是文子爲札而作也前說則罪其不自愧懼而安於娯樂後說則以音聲之悲而知其爲亂之懲是何乖異而不同耶按前說本於左氏當是後說正有他據亦相矛盾而不應取也且左氏但言又何樂而史記攺之云可以畔乎其義亦乖蓋獲罪於君卽所謂畔也而何在於擊鐘耶司馬貞旣知其非矣而曰畔字讀爲樂亦彊爲之說也

元君十四年秦防魏東地秦初置東郡更徙衞野王縣而並濮陽爲東郡○六國年表作十一年

史記卷三十七考證

欽定四庫全書

史記卷三十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

宋微子世家第八

微子開者【集解孔安國曰微畿內國名子爵也爲紂卿士索隱按尙書微子之命篇云命微子啟代殷後今此名開者避漢景帝諱也】殷帝乙之首子而紂之庶兄也【索隱按尙書亦以爲殷王元子而是紂之兄呂氏春秋云生微子時母猶爲妾及爲妃而生紂故微子爲紂同母庶兄】紂旣立不明淫亂於政微子數諫紂不聼及祖伊以周西伯昌之修徳滅【集解徐廣曰音耆索隱耆卽黎也鄒誕云本音黎孔安國云黎在上黨東北卽今之黎亭】國懼禍至以告紂紂曰我生不有命在天乎是何能爲於是微子度紂終不可諫欲死之及去未能自決乃問於太師少師【集解孔安國曰太師三公箕子也少師孤卿比干也】曰殷不有治政不治四方【集解孔安國曰言殷不有治政四方之事將必亡也】我祖遂陳於上【集解馬融曰我祖湯也孔安國曰言湯遂其功陳力於上世也】紂沈湎於酒婦人是用亂敗湯徳於下【集解馬融曰下下世也】殷旣小大好艸竊姦宄【集解孔安國曰艸野盜竊又爲姦宄於外內】卿士師師非度【集解馬融曰非但小人學爲姦宄卿士已下轉相師效爲非法度】皆有罪辜乃無維獲【集解鄭曰獲得也羣臣皆有是罪其爵祿又無常得之者言屢相攻奪】小民乃並興相爲敵讐【集解孔安國曰卿士旣亂而小民各起共爲敵讐言不和同】今殷其典喪若渉水無津涯【集解徐廣曰一作渉水無舟航言危也駰謂典國典也索隱尙書典作淪篆字變易其義亦殊喪音息浪反】殷遂喪越至於今【集解馬融曰越於也於是至矣於今到矣】曰太師少師【集解馬融曰重呼告之】我其發出往【集解鄭曰發起也紂禍敗如此我其起作出往也索隱往尙書作狂蓋亦今文尙書意異爾】吾家保於喪【集解徐廣曰一云於是家保駰案馬融曰卿大夫稱家】今女無故告【集解王肅曰無意告我也是微子求教誨也】予顚躋如之何其【集解馬融曰躋猶墜也恐顚墜於非義當如之何也鄭曰其語助也齊魯之間聲如姬記曰何居】太師若曰王子天篤下菑亡殷國【集解孔安國曰微子帝乙子故曰王子天生紂爲亂是下菑也鄭曰少師不答志在必死正義菑音災】乃毋畏畏不用老長【集解孔安國曰上不畏天菑下不畏賢人違戾耆老之長不用其教】今殷民乃陋淫神祗之祀【集解徐廣曰一云今殷民侵神犧又一云陋淫侵神祗駰案馬融曰天曰神地曰祗索隱尙書作攘竊劉氏云陋滛猶輕穢也】今誠得治國國治身死不恨爲死終不得治不如去遂亡箕子者【集解馬融曰箕國名也子爵也】紂親戚也【索隠司馬彪曰箕子名胥余馬融王肅以箕子爲紂之諸父服防杜預以爲紂之庶兄杜預云梁國防縣有箕子冢】紂始爲象箸【索隠箸音持略反按下文云爲象箸必爲玉杯杯箸事相近周禮六樽有犧象箸壺泰山箸尊者箸地無足是也劉氏音直慮反則杯箸亦食用之物並通爲器】箕子嘆曰彼爲象箸必爲玉桮爲桮則必思逺方珍怪之物而禦之矣輿馬宮室之漸自此始不可振也紂爲淫泆箕子諫不聼人或曰可以去矣箕子曰爲人臣諫不聼而去是彰君之惡而自說於民吾不忍爲也乃被髮佯狂而爲奴遂隱而鼓琴以自悲故傳之曰箕子操【集解駰案風俗通義曰其道閉塞憂愁而作者命其曲曰操操者言遇菑遭害困厄窮廹𨿽怨恨失意猶守禮義不懼不懾樂道而不攺其操也】王子比干者亦紂之親戚也見箕子諫不聼而爲奴則曰君有過而不以死爭則百姓何辜乃直言諫紂紂怒曰吾聞聖人之心有七竅信有諸乎乃遂殺王子比干刳視其心微子曰父子有骨肉而臣主以義屬故父有過子三諫不聼則隨而號之人臣三諫不聼則其義可以去矣於是太師少師乃勸微子去遂行【集解駰案時比干巳死而云少師者似誤】周武王伐紂克殷微子乃持其祭器造於軍門肉袒面縛【索隱肉袒者袒而露肉也靣縛者縛手於背而面向前也劉氏云靣卽背也義稍迂】左牽羊右把茅膝行而前以告於是武王乃釋微子復其位如故武王封紂子武庚祿父以續殷祀使管叔蔡叔傅相之武王旣克殷訪問箕子武王曰於乎維天陰定下民相和其居【集解孔安國曰天不言而黙定下民助合其居使有常生之資也】我不知其常倫所序【集解孔安國曰言我不知天所以定民之常道理次序問何由】箕子對曰在昔鯀陻鴻水汨陳其五行【集解孔安國曰陻塞汨亂也治水失道是亂陳五行】帝乃震怒不從鴻範九等常倫所斁【集解徐廣曰一作釋駰案鄭曰帝天也天以鯀如是乃震動其威怒不與天道大法九類言王所問所由敗也】鯀則殛死禹乃嗣興【集解鄭曰春秋傳曰舜之誅也殛鯀其舉也興禹】天乃錫禹鴻範九等常倫所序【集解孔安國曰天與禹洛出書也神龜負文而出列於背有數至於九禹遂因而第之以成九類】初一曰五行二曰五事三曰八政四曰五紀五曰皇極六曰三徳七曰稽疑八曰庶徴九曰向用五福畏用六極【集解馬融曰言天所以畏懼人用六極】五行一曰水二曰火三曰木四曰金五曰土【集解鄭曰此數本諸陰陽所生之次也】水曰潤下火曰炎上【集解孔安國曰言其自然之常性也】木曰曲直【集解孔安國曰木可揉使曲直也】金曰從革【集解馬融曰金之性從人而更可銷鑠】土曰稼穡【集解王肅曰種之曰稼斂之曰穡】潤下作咸【集解孔安國曰水鹵所生】炎上作苦【集解孔安國曰焦气之味】曲直作酸【集解孔安國曰木實之性】從革作辛【集解孔安國曰金气之味】稼穡作甘【集解孔安國曰甘味生於百谷五行以下箕子所陳】五事一曰貎二曰言三曰視四曰聼五曰思貎曰恭言曰從【集解馬融曰發言當使可從】視曰明聼曰聰思曰睿【集解馬融曰睿通也】恭作肅從作治【集解馬融曰出令而從所以爲治也】明作智聰作謀【集解孔安國曰所謀必成審也馬融曰上聰則下進其謀】睿作聖【集解孔安國曰於事無不通謂之聖】八政一曰食二曰貨三曰祀四曰司空【集解馬融曰司空掌營城郭主空土以居民】五曰司徒【集解孔安國曰主徒眾教以禮義】六曰司寇【集解馬融曰主誅寇害】七曰賓【集解鄭曰掌諸侯朝覲之官】八曰師【集解鄭曰掌軍旅之官】五紀一曰嵗二曰月三曰日四曰星辰【集解馬融曰星二十八宿辰日月之所防也鄭曰星五星也】五曰歷數【集解孔安國曰歷數節气之度以爲歷數敬授民時】皇極皇建其有極【集解孔安國曰大中之道大立其有中謂行九疇之義】斂時五福用傅錫其庶民【集解馬融曰當斂是五福之道用布與眾民】維時其庶民於女極【集解馬融曰以其能斂是五福故眾民於汝取中正以歸心也】錫女保極【集解鄭曰又賜女以守中之道】凡厥庶民毋有朋人毋有比徳維皇作極【集解孔安國曰民有善則無淫過朋黨之惡比周之徳惟天下皆大爲中正也】凡厥庶民有猷有爲有守女則念之【集解馬融曰凡其庶民有謀有爲有所執守當思念其行有所趣捨也】不協於極不離於咎皇則受之【集解孔安國曰凡民之行𨿽不合於中而不罹於咎惡皆可進用大法受之】而安而色曰予所好徳女則錫之福【集解孔安國曰女當安女顏色以謙下人人曰我所好者徳也女則與之爵祿】時人斯其維皇之極【集解孔安國曰不合於中之人女與之福則是人此其惟大之中言可勉進也】毋侮鰥寡而畏髙明【集解馬融曰髙明顯寵者不枉法畏之】人之有能有爲使羞其行而國其昌【集解王肅曰使進其行任之以政則國爲之昌】凡厥正人旣富方谷【集解孔安國曰正直之人旣當爵祿富之又當以善道接之】女不能使有好於而家時人斯其辜【集解孔安國曰不能使正人有好於國家則是人斯其詐取罪而去也】於其毋好女𨿽錫之福其作女用咎【集解鄭曰無好於女家之人𨿽賜之以爵祿其動作爲女用惡謂爲天子結怨於民】毋偏毋頗遵王之義【集解孔安國曰偏不平頗不正言當修先王正義以治民】毋有作好遵王之道【集解馬融曰好私好】毋有作惡遵王之路毋偏毋黨王道蕩蕩【集解孔安國曰言開辟也鄭曰黨朋黨】毋黨毋偏王道平平【集解孔安國曰言辧治也】毋反毋側王道正直【集解馬融曰反反道也側傾側也】會其有極【集解鄭曰謂君也當會聚有中之人以爲臣也】歸其有極【集解鄭曰謂臣也當就有中之君而事之】曰王極之傅言【集解馬融曰王者當盡極行之使臣下布陳其言】是夷是訓於帝其順【集解馬融曰是大中而常行之用是教訓天下於夫爲順也】凡厥庶民極之傅言【集解馬融曰亦盡極敷陳其言於上也】是順是行【集解王肅曰民納言於上而得中者則順而行之】以近天子之光【集解王肅曰近猶益也順行民言所以益天子之光】曰天子作民父母以爲天下王【集解王肅曰政教務中民善是用所以爲民父母而爲天下所歸往】三徳一曰正直【集解鄭曰中平之人】二曰剛克三曰柔克【集解鄭曰克能也剛而能柔柔而能剛寛猛相濟以成治功】平康正直【集解孔安國曰世平康用正直治之】彊不友剛克【集解孔安國曰友順也世彊禦不順以剛能治之】內友柔克【集解孔安國曰世和順以柔能治之也索隱內當爲爕爕和也】沈漸剛克【集解馬融曰沈陰也潛伏也陰伏之謀謂賊臣亂子非一朝一夕之漸君親無將而誅焉索隱尙書作沈潛此字作漸其義當依馬注】髙明柔克【集解馬融曰髙明君子亦以徳懷也】維辟作福維辟作威維辟玉食【集解馬融曰辟君也玉食美食不言王者關諸侯也鄭曰作福専爵賞也作威専刑罰也玉食偹珍美也】臣無有作福作威玉食臣有作福作威玉食其害於而家凶於而國人用側頗辟民用僭忒【集解孔安國曰在位不端平則下民僭差】稽疑擇建立卜筮人【集解孔安國曰龜曰卜蓍曰筮考正疑事當選擇知卜筮人而建立之】乃命卜筮曰雨曰濟曰涕【集解駰案尙書作圛索隠涕音亦尙書作驛孔安國曰气駱驛下連續今此文作涕是涕泣亦相連之狀】曰霧【集解徐廣曰一曰洟曰被索隠霧音防然防與霧亦通徐氏所見本涕作洟防作被義通而字變耳】曰克曰貞曰悔凡七卜五占之用二衍貣【集解鄭曰卜五占之用謂雨濟圛霧克也二衍貣謂貞悔也將立卜筮人乃先命名兆封而分別之兆卦之名凡七龜用五易用二審此道者乃立之也雨者兆之體气如雨然也濟者如雨止之雲气在上者也圛者色澤而光明也霧者气不釋郁防防也克者如祲气之色相犯也內卦曰貞貞正也外卦曰悔悔之言晦也晦猶終也卦象多變故言衍貣】立時人爲卜筮【集解鄭曰立是能分別兆卦之名者以爲卜筮人】三人占則從二人之言【集解鄭曰從其多者蓍龜之道幽防難明愼之深】女則有大疑謀及女心謀及卿士謀及庶人謀及卜筮【集解孔安國曰先盡謀慮然後卜筮以決之】女則從龜從筮從卿士從庶民從是之謂大同【集解孔安國曰大同於吉】而身其康彊而子孫其逢吉【集解孔安國曰動不違眾故後世遇吉也】女則從龜從筮從卿士逆庶民逆吉卿士從龜從筮從女則逆庶民逆吉庶民從龜從筮從女則逆卿士逆吉【集解鄭曰此三者皆從多故爲吉】女則從龜從筮逆卿士逆庶民逆作內吉作外凶【集解鄭曰此逆者多以故舉事於境內則吉境外則凶】龜筮共違於人用靜吉用作凶【集解孔安國曰安以守常則吉動則凶鄭曰龜筮皆與人謀相違人𨿽三從猶不可以舉事】庶徴曰雨曰陽曰奧曰寒曰風曰時【集解孔安國曰雨以潤物陽以干物暖以長物寒以成物風以動物五者各以時所以爲眾驗】五者來備各以其序庶艸繁廡【集解孔安國曰言五者備至各以次序則眾艸木繁廡滋丰也】一極備凶一極亡凶【集解孔安國曰一者備極過甚則凶一者極無不至亦凶謂其不時失敍之謂也】曰休徴【集解孔安國曰敍美行之驗】曰肅時雨若【集解孔安國曰君行敬則時雨順之】曰治時暘若【集解孔安國曰君政治則時暘順之】曰知時奧若【集解孔安國曰君昭哲則時暖順之】曰謀時寒若【集解孔安國曰君能謀則時寒順之】曰聖時風若【集解孔安國曰君能通理則時風順之】曰咎徴【集解孔安國曰敍惡行之驗】曰狂常雨若【集解孔安國曰君行狂妄則常雨順之】曰僭常暘若【集解孔安國曰君行僭差則常暘順之】曰舒常奧若【集解孔安國曰君行逸豫則常暖順之索隱舒依字讀按下有曰急也】曰急常寒若【集解孔安國曰君行急則常寒順之】曰霧常風若【集解孔安國曰君行霧闇則常風順之】王眚維嵗【集解馬融曰言王者所眚職如嵗兼四時也】卿士維月【集解孔安國曰卿士各有所掌如月之有別】師尹維日【集解孔安國曰眾正官之吏分治其職如日之有嵗月也】嵗月曰時母易【集解孔安國曰各順常】百谷用成治用明【集解孔安國曰嵗月無易則百谷成君臣無易則政治明】畯民用章家用平康【集解孔安國曰賢臣顯用國家平寧】日月嵗時旣易百谷用不成治用昬不明畯民用防家用不寧庶民維星【集解孔安國曰星民象故眾民惟若星也】星有好風星有好雨【集解馬融曰箕星好風畢星好雨】日月之行有冬有夏【集解孔安國曰日月之行冬夏各有常度】月之從星則以風雨【集解孔安國曰月經於箕則多風離於畢則多雨政教失常以從民欲亦所以亂】五福一曰壽二曰富三曰康寧【集解鄭曰康寧平安】四曰攸好徳【集解孔安國曰所好者徳福之道】五曰考終命【集解孔安國曰各成其短長之命以自終不橫夭】六極一曰凶短折【集解鄭曰未齓曰凶未冠曰短未防曰折索隱未齓未毀齒也音楚反】二曰疾三曰憂四曰貧五曰惡【集解孔安國曰惡醜陋也】六曰弱【集解鄭曰愚懦不壯毅曰弱】於是武王乃封箕子於朝鮮【索隱朝鮮音潮仙地因水爲名】而不臣也其後箕子朝周過故殷虛感宮室毀壊生禾黍箕子傷之欲哭則不可欲泣爲其近婦人【索隱婦人之性多涕泣也】乃作麥秀之詩以歌詠之其詩曰麥秀漸漸兮禾黍油油【索隱漸漸麥芒之狀音子廉反又依字讀油油者禾黍之苖光悅貌】彼狡僮兮不與我好兮所謂狡童者紂也殷民聞之皆爲流涕【集解杜預曰梁國防縣有箕子冢】武王崩成王少周公旦代行政當國管蔡疑之乃與武庚作亂欲襲成王周公【集解徐廣曰一云欲襲成周】周公旣承成王命誅武庚殺管叔放蔡叔乃命防子開代殷後奉其先祀作防子之命以申之國於宋【集解駰案世本曰宋更曰睢陽】防子故能仁賢乃代武庚故殷之餘民甚戴愛之防子開卒立其弟衍是爲防仲【集解駰案禮記曰防子捨其孫腯而立衍也鄭曰防子適子死立其弟衍殷禮也索隱家語防子弟仲思名衍一名泄嗣防子爲宋公𨿽遷爵易位而班級不過其故故以舊官爲稱故二微𨿽爲宋公猶以微稱之至子稽乃稱宋公也】防仲卒子宋公稽立【集解譙周云未諡故名之】宋公稽卒子丁公申立丁公申卒子湣公共立湣公共卒弟煬公熙立煬公卽位湣公子鮒祀弒煬公而自立【集解徐廣曰鮒一作魴索隱譙周亦作魴祀據左氏卽湣公庶子也弒煬公欲立太子弗父何何讓不受】曰我當立是爲厲公厲公卒子釐公舉立釐公十七年周厲王出犇彘二十八年釐公卒子惠公覸立【集解呂忱曰覸音古莧反】惠公四年周宣王卽位三十年惠公卒子哀公立哀公元年卒子戴公立戴公二十九年周幽王爲犬戎所殺秦始列爲諸侯三十四年戴公卒子武公司空立武公生女爲魯惠公夫人生魯桓公十八年武公卒子宣公力立宣公有太子與夷十九年宣公病讓其弟和曰父死子繼兄死弟及天下通義也我其立和和亦三讓而受之宣公卒弟和立是爲穆公穆公九年病召大司馬孔父謂曰先君宣公捨太子與夷而立我我不敢忘我死必立與夷也孔父曰羣臣皆願立公子馮穆公曰母立馮吾不可以負宣公於是穆公使馮出居於鄭八月庚辰穆公卒兄宣公子與夷立是爲殤公君子聞之曰宋宣公可謂知人矣立其弟以成義然卒其子復享之殤公元年衛公子州吁弒其君完自立欲得諸侯使告於宋曰馮在鄭必爲亂可與我伐之宋許之與伐鄭至東門而還二年鄭伐宋以報東門之役其後諸侯數來侵伐九年大司馬孔父嘉妻好出道遇太宰華督【集解服防曰督戴公之孫】督說目而觀之【集解服防曰目者極視睛不轉也】督利孔父妻乃使人宣言國中曰殤公卽位十年爾而十一戰【集解賈逵曰一戰伐鄭圍以東門二戰取其禾三戰取邾田四戰邾鄭伐宋入其郛五戰伐鄭圍長葛六戰鄭以王命伐宋七戰魯敗宋師於菅八戰宋衛入鄭九戰伐戴十戰鄭入宋十一戰鄭伯以虢師大敗宋】民苦不堪皆孔父爲之我且殺孔父以寧民是嵗魯殺其君隱公十年華督攻殺孔父取其妻殤公怒遂殺殤公而迎穆公子馮於鄭而立之是爲莊公莊公元年華督爲相九年執鄭之祭仲要以立突爲鄭君祭仲許竟立突十九年莊公卒子湣公防立湣公七年齊桓公卽位九年宋水魯使臧文仲往弔水【集解賈逵曰問凶曰弔】湣公自罪曰寡人以不能事鬼神政不修故水臧文仲善此言此言乃公子子魚教湣公也十年夏宋伐魯戰於乘丘【集解徐廣曰乘一作膢駰案杜預曰乘丘魯地】魯生虜宋南宮萬【集解賈逵曰南宮氏萬名宋卿】宋人請萬萬歸宋十一年秋湣公與南宮萬獵因博爭行湣公怒辱之曰始吾敬若今若魯虜也萬有力病此言遂以局殺湣公於防澤【集解賈逵曰防澤宋澤名也杜預曰宋地梁國有防縣】大夫仇牧聞之以兵造公門萬牧牧齒著門闔死【集解何休曰闔門扇】因殺太宰華督乃更立公子遊爲君諸公子犇蕭公子禦說犇亳【集解服防曰蕭亳宋邑也杜預曰今沛國有蕭縣防縣西北有亳城也】萬弟南宮牛將兵圍亳冬蕭及宋之諸公子共擊殺南宮牛弒宋新君遊而立湣公弟禦說是爲桓公宋萬犇陳宋人請以賂陳陳人使婦人飲之醇酒【集解服防曰宋萬多力勇不可執故先使婦人誘而飲之酒醉而縛之】以革裹之歸宋【集解駰案左傳曰以犀革裹之】宋人醢萬也【集解服防曰醢肉醬】桓公二年諸侯伐宋至郊而去三年齊桓公始霸二十三年迎衛公子燬於齊立之是爲衛文公文公女弟爲桓公夫人秦穆公卽位三十年桓公病太子玆甫讓其庶兄目夷爲嗣桓公義太子意竟不聼三十一年春桓公卒太子玆甫立是爲襄公以其庶兄目夷爲相未葬而齊桓公會諸侯於葵丘襄公往會襄公七年宋地霣星如雨與雨偕下【集解駰案左傳曰隕石於宋五隕星也】六鶂退蜚【集解駰案公羊傳曰視之則六察之則鷁徐察之則退飛索隱按僖十六年左傳霣石於宋五霣星也六鶂退飛過宋都是當宋襄公之時訪內史叔興曰吉凶焉在對曰君將得諸侯而不終也然荘七年傳又云恆星不見夜中星霣如雨與雨偕也且與雨偕下自在別年不與霣石退鶂之事同此史以霣石爲霣星遂連恆星不見之時與雨偕爲文故與左傳小異也】風疾也【集解賈逵曰風起於逺至宋都髙而疾故鶂逢風卻退】八年齊桓公卒宋欲爲盟會十二年春宋襄公爲鹿上之盟【集解杜預曰鹿上宋地汝陰有原鹿縣索隱按汝陰原鹿其地在楚僖二十一年宋人楚人齊人盟於鹿上是也然襄公求諸侯於楚楚才許之詐未合至汝陰鹿上今濟陰乘氏縣北有鹿城蓋此地也】以求諸侯於楚楚人許之公子目夷諫曰小國爭盟禍也不聼秋諸侯會宋公盟於盂【集解杜預曰盂宋地】目夷曰禍其在此乎君欲己甚何以堪之於是楚執宋襄公以伐宋冬會於亳以釋宋公子魚曰禍猶未也十三年夏宋伐鄭子魚曰禍在此矣秋楚伐宋以救鄭襄公將戰子魚諫曰天之棄商久矣不可冬十一月襄公與楚成王戰於【集解駰案谷梁傳曰戰於水之上】楚人未濟目夷曰彼眾我寡及其未濟擊之公不聼已濟未陳又曰可擊公曰待其已陳陳成宋人擊之宋師大敗襄公傷股國人皆怨公公曰君子不困人於阨不鼓不成列【集解何休曰軍法以鼓戰以金止不鼔不戰也不成列未成陳】子魚曰兵以勝爲功何常言與【集解徐廣曰一云尙何言與】必如公言卽奴事之爾又何戰爲楚成王已救鄭鄭享之去而取鄭二姬以歸【索隱謂鄭夫人羋氏姜氏之女旣是鄭女故云二姬】叔瞻曰成王無禮【正義謂取鄭二姬也】其不沒乎爲禮卒於無別有以知其不遂霸也是年晉公子重耳過宋襄公以傷於楚欲得晉援厚禮重耳以馬二十乘【集解服防曰八十匹】十四年夏襄公病傷於而竟卒【索隱春秋戰於在僖二十三年重耳過宋及襄公卒在二十四年今此文以重耳過與傷共嵗故云是年又重耳過與宋襄公卒共是一嵗則不合更云十四年是進退俱不合於左氏蓋太史公之疎爾】子成公王臣立成公元年晉文公卽位三年倍楚盟親晉以有徳於文公也四年楚成王伐宋宋告急於晉五年晉文公救宋楚兵去九年晉文公卒十一年楚太子商臣弒其父成王代立十六年秦穆公卒十七年成公卒【正義年表云公孫固殺成公】成公弟禦殺太子及大司馬公孫固【正義世本云宋莊公孫名固爲大司馬】而自立爲君宋人共殺君禦而立成公少子杵臼【正義年表云宋昭元年杵臼襄公之子徐廣曰一云成公少子】是爲昭公昭公四年宋敗長翟緣斯於長丘【集解駰案魯世家云宋武公之世獲緣斯於長丘今云此時未詳索隱春秋文公十一年魯敗狄於咸獲長狄緣斯於長丘齊系家惠公二年長翟來王子城父攻殺之此並取左傳之說散於諸國系家今考其年嵗亦頗相協而魯系家云武公此云昭公蓋此昭當爲武然前代𨿽已有武公此杵臼當亦謚武也若將不然豈下五代公子特爲君又豈謚昭乎】七年楚莊王卽位九年昭公無道國人不附昭公弟鮑革【集解徐廣曰一無革字】賢而下士先襄公夫人欲通於公子鮑不可【集解服防曰襄公夫人周襄王之姊王姬也不可鮑不肯也】乃助之施於國【正義施貳是反襄夫人助公子鮑布施恩惠於國人也】因大夫華元爲右師【正義公子華元鮑因請得爲右師華元戴公五代孫華督之曾孫也】昭公出獵夫人王姬使衛伯攻殺昭公杵臼弟鮑革立是爲文公文公元年晉率諸侯伐宋責以弒君聞文公定立乃去二年昭公子因文公母弟湏與武繆戴莊桓之族爲亂文公盡誅之出武繆之族【集解賈逵曰出逐也】四年春鄭命楚伐宋宋使華元將鄭敗宋囚華元華元之將戰殺羊以食士其禦羊羮不及【集解駰案左傳曰禦羊斟也】故怨馳入鄭軍故宋師敗得囚華元宋以兵車百乘文馬四百疋【集解賈逵曰文貍文也玉肅曰文馬畫馬也正義按文馬者裝飾其馬四百匹用牽車百乘遺鄭贖華元也又云文馬赤鬛縞身目如黃金】贖華元未盡入華元亡歸宋十四年楚莊王圍鄭鄭伯降楚楚復釋之十六年楚使過宋宋有前仇執楚使九月楚莊王圍宋十七年楚以圍宋五月不解宋城中急無食華元乃夜私見楚將子反子反告莊王王問城中何如曰析骨而炊【集解何休曰析破人骨也】易子而食莊王曰誠哉言我軍亦有三日糧以信故遂罷兵去二十二年文公卒子共公瑕立始厚葬君子譏華元不臣矣共公九年華元善楚將子重又善晉將欒書兩盟晉楚十三年共公卒華元爲右師魚石爲左師司馬唐山攻殺太子肥欲殺華元華元犇晉魚石止之至河乃還【集解駰案皇覽曰華元冢在陳畱小黃縣城北】誅唐山乃立共公少子成是爲平公【集解駰案左傳曰魚石奔楚】平公三年楚共王拔宋之彭城以封宋左師魚石四年諸侯共誅魚石而歸彭城於宋三十五年楚公子圍弒其君自立爲靈王四十四年平公卒子元公佐立元公三年楚公子棄疾弒靈王自立爲平王八年宋火十年元公母信詐殺諸公子大夫華向氏作亂楚平王太子建來犇見諸華氏相攻亂建去如鄭十五年元公爲魯昭公避季氏居外爲之求入魯行道卒子景公頭曼立【索隱按曼立音萬】景公十六年魯陽虎來奔已復去二十五年孔子過宋宋司馬桓魋惡之欲殺孔子孔子防服去三十年曹倍宋又倍晉宋伐曹晉不救遂滅曹有之【正義宋景公滅曹在魯哀公八年周敬王三十三年也】三十六年齊田常弒簡公三十七年楚惠王滅陳熒惑守心心宋之分野也景公憂之司星子韋曰可移於相景公曰相吾之股肱曰可移於民景公曰君者待民曰可移於嵗景公曰歲饑民困吾誰爲君子韋曰天髙聼卑君有君人之言三熒惑宜有動於是之果徙三度六十四年景公卒宋公子特攻殺太子而自立是爲昭公【索隱特一作得按左傳景公無子取元公庶曾孫公孫周之子得及啟畜於公宮及景公卒先立啟後立得是爲昭公與此全乖未知太史公據何爲此說】昭公者元公之曾庶孫也昭公父公孫糾糾父公子褍秦【集解徐廣曰褍立端】褍秦卽元公少子也景公殺昭公父糾【索隱左傳云名周】故昭公怨殺太子而自立昭公四十七年卒子悼公購由立【集解駰案年表云四十九年索隱購音古反】悼公八年卒【索隱紀年爲十八年】子休公田立休公二十三年卒子辟公辟兵立【集解徐廣曰一云辟公兵索隱紀年作桓侯璧兵則璧兵諡桓也又莊子云桓侯行未出城門其前驅呼辟防人止之後爲狂也司馬彪云呼辟使人避道防人以桓侯名辟而前驅呼辟故爲狂也】辟公三年卒子剔成立【集解駰案年表云剔成君也索隱王邵按紀年云宋剔成肝廢其君璧而自立】剔成四十一年剔成弟偃攻襲剔成剔成敗犇齊偃自立爲宋君君偃十一年自立爲王【索隱戰國策呂氏春秋皆以偃謚康王】東敗齊取五城南敗楚取地三百里西敗魏軍乃與齊魏爲敵國盛血以韋囊縣而射之命曰射天滛於酒婦人羣臣諫者輙射之於是諸侯皆曰桀宋【索隱晉太康地記言其似桀也】宋其復爲紂所爲不可不誅告齊伐宋王偃立四十七年齊湣王與魏楚伐宋殺王偃遂滅宋而三分其地【集解駰案年表云偃立四十三年】

太史公曰孔子稱防子去之箕子爲之奴比干諫而死殷有三仁焉【集解何晏曰仁者愛人三人行異而同稱仁者何也以其俱在憂亂而寧民也夏侯曰防子仕之窮也箕子比干智之窮也故或盡材而止或盡心而畱皆其極也致極斯君子之事矣是以三仁不同而其歸一揆也】春秋譏宋之亂自宣公廢太子而立弟【集解駰案公羊傳曰君子大居正宋之禍宣公爲之也】國以不寧者十世【索隱公羊春秋有此說左氏則無譏焉】襄公之時修行仁義欲爲盟主其大夫正考父美之故追道契湯髙宗殷所以興作商頌【集解駰案韓詩商頌章句亦美襄公索隱今按毛詩商頌序云正考父於周之大師得商頌十二篇以那爲首國語亦同此說今五篇存皆是商家祭祀樂章非考父追作也又考父佐戴武宣則在襄公前且百許嵗安得述而美之斯謬說爾】襄公旣敗於而君子或以爲多【集解駰案公羊傳曰君子大其不鼓不成列臨大事而不忘大禮有君而無臣以爲𨿽文王之戰亦不過此也】傷中國闕禮義襃之也【索隱襄公臨大事不忘大禮而君子或以爲多且傷中國之亂闕禮義之舉遂不嘉宋襄之盛徳太史公襃而述之故云襃之也】宋襄之有禮讓也

【索隱述贊曰殷有三仁防箕紂親一囚一去不顧其身頌美有客書稱作賓卒傳家嗣或敍彜倫防仲之後世載忠勤穆亦能讓實爲知人傷之役有君無臣偃號桀宋天之棄殷】

史記卷三十八

史記卷三十八考證

宋防子世家及祖伊以周西伯昌之修徳滅國懼禍至以告紂○【臣照】按國二字疑衍文

於是太師少師乃勸防子去遂行○王若虛辧惑曰防子度紂終不可諫欲死之及去未能自決乃問太師少師曰云云太師若曰云云誠得治國國治身死不恨爲死終不得治不如去遂亡則防子旣已去矣而復記箕子之所以奴比干之所以死而終之曰防子以爲父子有骨肉而臣主以義屬父有過子三諫不聼則隨而號之人臣三諫不聼則可以去矣於是太師少師乃勸防子去遂行何耶

左牽羊右把茅○孔頴逹左傳疏曰史記之言多有錯繆防子手縛於後故以口銜璧又焉得牽羊把茅也【臣照】按孟子曰盡信書則不如無書此類是也防子適周尙在大會孟津之前則周固殷諸侯以王之庶兄而之其國何靣縛銜璧輿櫬而請死乎此春秋時傳聞之紕繆而因而襲之者耳亦不止史遷所載手縛於後而又左牽羊右把茅之謂自相矛盾卽左氏所載亦不可信也

乃命防子開代殷後奉其先祀作防子之命以申之國於宋○毛詩振鷺疏曰以樂記之文知武王初卽封防子於宋矣但未知爵之尊卑國之大小耳至成王旣殺武庚命爲殷後當爵爲公地方百里至制禮之後當受上公之地更方五百里史記以爲成王之時始封防子於宋與樂記文乖其說非也

殤公卽位十年爾○【臣照】按旣云卽位十年何得編於九年之下左傳此事本在十年則上文九年九字蓋十字之訛也

是嵗魯弒其君隱公○左傳及魯世家年表隱公弒於宋殤公之八年

九年執鄭之祭仲要以立突爲鄭君祭仲許竟立突○左傳及年表俱作十年

十年夏宋伐魯戰於乘丘○左傳宋殤九年爲魯莊之十一年夏宋爲乘丘之役秋宋大水公使弔焉此敍戰乘丘於大水之後又書曰十年

十一年秋○【臣世駿】按殤公立十年而被弒此云十一年秋一字蓋衍文

襄公七年宋地霣星如雨與雨偕下六鶂退蜚○王若虛辧惑曰魯莊公七年四月辛卯夜中星隕如雨僖公十六年正月戊申隕石如宋五是月六鷁退飛過宋都左氏云隕石於宋隕星也史記世家乃謂宋襄公七年宋地隕星如雨與雨俱下六鶂退蜚按春秋星隕如雨初不指其在宋且莊公七年之四月與僖公十六年之正月相去亦逺矣安得並爲宋地同時之事乎蓋見左氏釋隕石爲隕星故誤志焉而隕石之事反遺而不書

楚成王已救鄭鄭享之去而取鄭二姬以歸叔瞻曰成王無禮其不沒乎爲禮卒於無別有以知其不遂霸也○徐孚逺曰以上楚事著於宋傳失刪正也

子成公王臣立○谷梁傳作壬臣

昭公四年宋敗長翟緣斯於長丘○【臣淸植】按黃震日鈔曰史載宋昭公四年敗長翟緣斯於長丘而魯世家稱當宋武公之世武公實爲昭公九世祖是史自爲矛盾也今考魯世家文公十一年獲長翟僑如史追載宋武獲長翟緣斯之事緣斯者僑如之祖也宋昭公之四年正當魯文公之十一年是獲僑如之嵗非獲緣斯之嵗也緣斯於僑如爲祖則獲緣斯者爲宋武公非宋昭公也二事參考則魯世家所載近是宋世家所載非是也裴駰以爲未詳或者世次莫定當闕疑與

夫人王姬使衛伯攻殺昭公杵臼弟鮑革立○左傳昭公將田孟諸未至夫人王姬使帥甸攻而殺之此云衛伯不知何據又左傳及年表皆作鮑此云鮑革亦互異

昭公子因文公母弟須與武繆戴莊桓之族爲亂○左傳爲亂者武繆之族攻之者戴莊桓之族與此異

鄭命楚伐宋○徐孚逺曰左傳云鄭公子歸生受命於楚伐宋此云鄭命楚伐宋恐誤【臣照】按此傳寫倒置耳蓋楚命鄭伐宋

楚以圍宋五月不解○【臣照】按杜預注左傳云在宋積九月此云五月不解蓋承公羊傳夏五月宋人及楚人平之文年表遂云圍宋五月其誤正與此同呂氏春秋雲莊王圍宋九月康王圍宋五月聲王圍宋十月

共公瑕立○三傳共公名固

共公九年華元善楚將子重又善晉將欒書兩盟晉楚○徐孚逺曰在左傳向戌之事也此言華元爲誤陳子龍曰宋共公之元年爲晉成公之三年傳無兩盟晉楚之事是時鄭方黨楚晉宋同伐鄭其明年華元始聘魯其訛爲魯襄二十七年宋之盟無疑

司馬唐山○左傳作蕩澤

乃立共公少子成○公羊傳作戍

子景公頭曼立○春秋作欒

三十七年楚惠王滅陳○左傳三十九年魯哀公之十七年也

襄公之時修行仁義欲爲盟主其大夫正考父美之故追道契湯髙宗殷所以興作商頌○朱子曰太史公蓋本韓詩之說頌皆天子之事非宋所有其辭古奧亦不類周世之文

史記卷三十八考證﹤史部﹐正史類﹐史記﹥

欽定四庫全書

史記卷三十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

晉世家第九

唐叔虞者周武主子而成王弟【索隱唐叔以夢及手文而名曰虞至成王誅唐之後因戲削桐而封之叔字也故曰唐叔虞而唐有晉水至於燮攺其國號曰晉侯然晉初封於唐故稱晉唐叔虞也且唐本堯後封在夏墟而都於鄂鄂今在大夏是也及成王滅唐之後又分徙之於許郢之間故春秋有唐成公是也卽今之唐州者也】初武王與叔虞母會時【集解駰案左傳曰邑姜方娠太叔服防曰邑姜武王后齊太公女】夢天謂武王曰余命女生子名虞余與之唐及生子文在其手曰虞故遂因命之曰虞武王崩成王立唐有亂【正義括地誌云故唐城在絳州翼城縣西二十里卽堯裔子所封春秋云夏孔甲時有堯苗裔劉累者以豢龍事孔甲夏后嘉之賜氏禦龍以更豕韋之後龍一雌死潛醢之以食夏后旣而使求之懼而遷於魯縣夏后召孟別封劉累之孫於大夏之墟爲侯至周成王時唐人作亂成王滅之而封太叔更遷唐人子孫於杜謂之杜伯卽範匄所云在周爲杜唐氏按魯縣汝州魯山縣是今隨州棗陽縣東南一百五十里上唐鄕故城卽後子孫徙於唐】周公誅滅唐成王與叔虞戲削桐葉爲珪以與叔虞曰以此封若史佚因請擇日立叔虞成王曰吾與之戲爾史佚曰天子無戲言言則史書之禮成之樂歌之於是遂封叔虞於唐唐在河汾之東方百里故曰唐叔虞【集解駰案世本曰居鄂宋忠曰鄂地今在大夏正義括地誌云故鄂城在慈州昌寧縣東二里按與絳州夏縣相近禹都安邑故城在縣東北十五里故云在大夏也然封於河汾二水之東方百里正合在晉州平陽縣不合在鄂未詳】姓姬氏字子於唐叔子燮是爲晉侯【正義燮音先牒反括地誌云故唐城在並州晉陽縣北二里城記云堯築也宗國都城記唐叔虞之子燮父徙居晉水傍今並理故唐城唐者卽燮父初徙之處也毛詩譜云叔虞子燮父以堯墟南有晉水攺曰晉侯】晉侯子寧族是爲武侯【索隱系本作曼期譙周作曼旗也】武侯之子服人是爲成侯成侯子福是爲厲侯【索隱系本作輻】厲侯子宜臼是爲靖侯靖侯已來年紀可推自唐叔至靖侯五世無其年數靖侯十七年周厲王迷惑暴虐國人作亂厲王出奔於彘大臣行政故曰共和【正義厲王奔彘周召和其百姓行政號曰共和】十八年靖侯卒子釐侯司徒立釐侯十四年周宣王初立十八年釐侯卒子獻侯籍立【索隱系本及譙周皆作蘇】獻侯十一年卒子穆侯費王立【索隱鄒誕本作弗生或作防王並音祕】穆侯四年取齊女姜氏爲夫人七年伐條生太子仇【集解杜預曰條晉地】十年伐千畝有功【集解杜預曰西河界休縣南有地名千畝】生少子名曰成師【集解杜預曰意取能成其眾也】晉人師服曰【集解賈逵曰晉大夫】異哉君之命子也太子曰仇仇者讐也少子曰成師成師大號成之者也名自命也物自定也今適庶名反逆此後晉其能毋亂乎二十七年穆侯卒弟殤叔自立太子仇出奔殤叔三年周宣王崩四年穆侯太子仇率其徒襲殤叔而立是爲文侯文侯十年周幽王無道犬戎殺幽王周東徙而秦襄公始列爲諸侯三十五年文侯仇卒子昭侯伯立昭侯元年封文侯弟成師於曲沃【索隱河東之縣名漢武帝攺曰聞喜也】曲沃邑大於翼翼晉君都邑也【索隱翼本晉都自孝侯已下一號翼侯平陽絳邑縣東翼城是也】成師封曲沃號爲桓叔靖侯庶孫欒賔【正義世本云欒叔賔父也】相桓叔桓叔是時年五十八矣好徳晉國之眾皆附焉君子曰晉之亂其在曲沃矣末大於本而得民心不亂何待七年晉大臣潘父弒其君昭侯而迎曲沃桓叔桓叔欲入晉晉人發兵攻桓叔桓叔敗還歸曲沃晉人共立昭侯子平爲君是爲孝侯誅潘父孝侯八年曲沃桓叔卒子鱓代桓叔是爲曲沃莊伯【索隱鱓音時戰反又音善又音陁】孝侯十五年曲沃莊伯弒其君晉孝侯於翼晉人攻曲沃莊伯莊伯復入曲沃晉人復立孝侯子郤爲君是爲鄂侯【索隱系本作郤而他本亦作都正義音邱防反】鄂侯二年魯隱公初立鄂侯六年卒曲沃莊伯聞鄂侯卒乃興兵伐晉周平王使虢公將兵伐曲沃莊伯莊伯走保曲沃晉人共立鄂侯子光是爲哀侯哀侯二年曲沃莊伯卒子稱代莊伯立【正義稱尺證反】是爲曲沃武公哀侯六年魯弒其君隱公哀侯八年晉侵陘廷【集解賈逵曰翼南鄙邑名】陘廷與曲沃武公謀九年伐晉於汾旁【正義白郎反汾水之旁】虜哀侯晉人乃立哀侯子小子爲君是爲小子侯【集解駰案禮記曰天子未除防曰余小子生名之死亦名之鄭曰晉有小子侯是取之天子也】小子元年曲沃武公使韓萬殺所虜晉哀侯【集解賈逵曰韓萬曲沃桓叔之子莊伯弟】曲沃益彊晉無如之何晉小子之四年曲沃武公誘召晉小子殺之周桓王使虢仲【正義馬融云周武王克商封文王異母弟虢仲於夏陽】伐曲沃武公武公入於曲沃乃立晉哀侯弟緡爲晉侯晉侯緡四年宋執鄭祭仲而立突爲鄭君晉侯十九年齊人管至父弒其君襄公晉侯二十八年齊桓公始霸曲沃武公伐晉侯緡滅之盡以其寶器賂獻於周釐王釐王命曲沃武公爲晉君列爲諸侯於是盡並晉地而有之曲沃武公已卽位三十七年矣更號曰晉武公晉武公始都晉國前卽位曲沃通年三十八年武公稱者先晉穆侯曾孫也【索隱晉有兩穆侯言先以別後】曲沃桓叔孫也桓叔者始封曲沃武公莊伯子也自桓叔初封曲沃以至武公滅晉也凡六十七嵗而卒代晉爲諸侯武公代晉二嵗卒與曲沃通年卽位凡三十九年而卒子獻公詭諸立獻公元年周惠王弟頽攻惠王惠王出奔居鄭之櫟邑【索隱櫟鄭邑今河南陽翟是也故鄭之十邑有櫟有華】五年伐驪戎得驪姬【集解韋昭曰西戎之別在驪山也】驪姬弟俱愛幸之八年士蒍說公【集解賈逵曰士蒍晉大夫】曰故晉之羣公子多不誅亂且起乃使盡殺諸公子而城聚都之【集解賈逵曰聚晉邑】命曰絳始都絳【索隱春秋莊二十六年傳士蒍城絳是也杜預曰今平陽絳邑縣應劭曰絳水出西南也】九年晉羣公子旣亡奔虢虢以其故再伐晉弗克十年晉欲伐虢士蒍曰且待其亂十二年驪姬生奚齊獻公有意廢太子乃曰曲沃吾先祖宗廟所在而蒲邊秦屈邊翟【集解韋昭曰蒲今蒲阪屈北屈皆在河東杜預曰蒲今平陽蒲子縣是也】不使諸子居之我懼焉於是使太子申生居曲沃公子重耳居蒲公子夷吾居屈獻公與驪姬子奚齊居絳晉國以此知太子不立也太子申生其母齊桓公女也曰齊姜早死申生同母女弟爲秦穆公夫人重耳母翟之狐氏女也夷吾母重耳母女弟也獻公子八人而太子申生重耳夷吾皆有賢行及得驪姬乃逺此三子十六年晉獻公作二軍【集解駰案左傳曰王使虢公命曲沃伯以一軍爲晉侯今始爲二軍】公將上軍太子申生將下軍趙夙禦戎畢萬爲右伐滅霍滅魏滅耿【集解服防曰三國皆姬姓魏在晉之蒲阪河東也杜預曰平陽皮氏縣東南有耿鄕永安縣東北有霍太山也索隱按永安縣西南汾水西有霍城古霍國有霍水出霍太山地理誌河東河北縣古魏國地記亦以爲然服防云在蒲阪非也地記又曰皮氏縣汾水南耿城是故耿國也】還爲太子城曲沃賜趙夙耿賜畢萬魏以爲大夫士蒍曰太子不得立矣分之都城【集解服防曰邑有先君之主曰都】而位以卿【集解賈逵曰謂將下軍】先爲之極【集解服防曰言其祿位極盡於此】又安得立不如逃之無使罪至爲吳太伯不亦可乎【集解王肅曰太伯知天命在王季奔吳不反】猶有令名【集解王肅曰𨿽去猶可有令名何與其坐而及禍也】太子不從卜偃曰畢萬之後必大【集解賈逵曰卜偃晉掌卜大夫郭偃】萬盈數也魏大名也【集解服防曰數從一至萬爲滿魏諭巍巍髙大也】以是始賞天開之矣【集解服防曰以魏賞畢萬是爲天開其福】天子曰兆民諸侯曰萬民今命之大以從盈數其必有眾【集解杜預曰以魏從萬有眾多之象】初畢萬卜仕於晉國遇屯之比【集解賈逵曰震下坎上屯坤下坎上比屯初九變之比】辛廖占之曰吉【集解賈逵曰辛廖晉大夫】屯固比入吉孰大焉【集解杜預曰屯險難也所以爲堅固比親密所以得入】其後必蕃昌十七年晉侯使太子申生伐東山【集解賈逵曰東山赤狄別種】裏克諫獻公【集解賈逵曰裏克晉卿裏季也】曰太子奉祀社稷之粢盛以朝夕視君膳者也【集解服防曰廚膳飲食】故曰子君行則守有守則從【集解服防曰有代太子守則從之】從曰撫軍【集解服防曰助君撫循軍士】守曰監國古之制也夫率師専行謀也【集解杜預曰率師者必専謀軍事】誓軍旅【集解杜預曰宣號令】君與國政之所圖也【集解賈逵曰國政正卿也】非太子之事也師在制命而已【集解杜預曰命將軍所制】稟命則不威専命則不孝故君之嗣適不可以帥師君失其官【集解杜預曰太子統師是失其官】率師不威將安用之【集解杜預曰専命則不孝是爲師必不威也】公曰寡人有子未知其太子誰立裏克不對而退見太子太子曰吾其廢乎裏克曰太子勉之教以軍旅【集解賈逵曰將下軍】不共是懼何故廢乎且子懼不孝母懼不得立【集解服防曰不得立己】修己而不責人則免於難太子帥師公衣之偏衣【集解服防曰偏裻之衣偏異色駮不純裻在中左右異故曰偏衣杜預曰偏衣左右異色其半似公服韋昭曰偏半也分身之半以授太子正義上衣去聲下衣如字】佩之金玦【集解服防曰以金爲玦也韋昭曰金玦兵要也正義玦音決】裏克謝病不從太子太子遂伐東山十九年獻公曰始吾先君莊伯武公之誅晉亂而虢常助晉伐我【正義言虢助晉伐曲沃也】又匿晉亡公子果爲亂弗誅後遺子孫憂乃使荀息以屈產之乘【集解何休曰屈產出名馬之地乘備駟也】假道於虞虞假道遂伐虢【集解賈逵曰虞在晉南虢在虞南】取其下陽以歸【索隱服防曰下陽虢邑也在大陽東北三十里谷梁傳曰下陽虞虢之塞邑】獻公私謂驪姬曰吾欲廢太子以奚齊代之驪姬泣曰太子之立諸侯皆已知之而數將兵百姓附之柰何以賤妾之故廢適立庶君必行之妾自殺也驪姬詳譽太子而陰令人譖惡太子而欲立其子二十一年驪姬謂太子曰君夢見齊姜太子速祭曲沃【集解服防曰齊姜廟所在】歸釐於君太子於是祭其母齊姜於曲沃上其薦胙於獻公獻公時出獵置胙於宮中驪姬使人置毒藥胙中居二日【索隱傳云六日】獻公從獵來還宰人上胙獻公獻公欲饗之驪姬從傍止之曰胙所從來逺宜試之祭地地墳【集解韋昭曰將飲先祭示有先也墳起也】與犬犬死與小臣小臣死【集解韋昭曰小臣官名掌陰事今閹士也】驪姬泣曰太子何忍也其父而欲弒代之況他人乎且君老矣旦暮之人曾不能待而欲弒之謂獻公曰太子所以然者不過以妾及奚齊之故妾願子母辟之他國若早自殺母徒使母子爲太子所魚肉也始君欲廢之妾猶恨之至於今妾殊自失於此【索隱太子之行如此妾前見君欲廢而恨之今乃自以恨爲失也】太子聞之奔新城【集解韋昭曰新城曲沃也新爲太子城】獻公怒乃誅其傅杜原欵或謂太子曰爲此藥者乃驪姬也太子何不自辭明之太子曰吾君老矣非驪姬寢不安食不甘卽辭之君且怒之不可或謂太子曰可奔他國太子曰被此惡名以出人誰內我我自殺耳十二月戊申申生自殺於新城【索隱國語云申生乃雉經於新城廟】此時重耳夷吾來朝人或告驪姬曰二公子怨驪姬譖殺太子驪姬恐因譖二公子申生之藥胙二公子知之二子聞之恐重耳走蒲夷吾走屈保其城自備守初獻公使士蒍爲二公子築蒲屈城弗就【正義蒍爲詭反爲於僞反】夷吾以告公公怒士蒍士蒍謝曰邊城少寇安用之退而歌曰狐裘防茸一國三公吾誰適從【集解服防曰防茸以言亂貌三公言君與二公子將敵故不知所從】卒就城及申生死二子亦歸保其城二十二年獻公怒二子不辭而去果有謀矣乃使兵伐蒲蒲人之宦者勃鞮【集解韋昭曰伯楚寺人勃之字也於文公時爲勃鞮也正義勃白沒反鞮都提反】命重耳促自殺重耳逾垣宦者追斬其衣袪【集解服防曰袪袂也】重耳遂奔翟使人伐屈屈城守不可下是嵗也晉復假道於虞以伐虢虞之大夫宮之奇諫虞君曰晉不可假道也是且滅虞虞君曰晉我同姓不宜伐我宮之奇曰太伯虞仲太王之子也太伯亡去是以不嗣虢仲虢叔王季之子也爲文王卿士其記勲在王室藏於盟府【集解杜預曰盟府司盟之官也】將虢是滅何愛於虞且虞之親能親於桓莊之族乎桓莊之族何罪盡滅之虞之與虢唇之與齒唇亡則齒寒虞公不聽遂許晉宮之奇以其族去虞其冬晉滅虢虢公醜奔周【集解駰案皇覽曰虢公在河內溫縣郭東濟水南大是也其城南有虢公臺】還襲滅虞虜虞公及其大夫井伯百里奚【正義南雍州記云百里奚宋井伯宛人也】以媵秦穆姬【集解杜預曰穆姬獻公女送女曰媵以屈辱之】而修虞祀【集解服防曰虞所祭祀命祀也】荀息牽曩所遺虞屈產之乘馬奉之獻公獻公笑曰馬則吾馬齒亦老矣【集解駰案公羊傳曰蓋戲之也何休曰以馬齒戲諭荀息之年老也】二十三年獻公遂發賈華等伐屈【集解賈逵曰賈華晉右行大夫】屈潰【正義民逃其上曰潰】夷吾將奔翟冀芮曰不可【集解韋昭曰冀芮晉大夫】重耳已在矣今往晉必移兵伐翟翟畏晉禍且及不如走梁梁近於秦秦彊吾君百嵗後可以求入焉遂奔梁二十五年晉伐翟翟以重耳故亦擊晉於齧桑【集解駰案左傳作采桑服防曰翟地索隱裴氏云左傳作采桑按今平陽縣南七十里河水有采桑津是晉境服防云翟地亦頗相近然字作齧桑齧桑衛地恐非也】晉兵解而去當此時晉彊西有河西與秦接境北邊翟東至河內【索隱河內河曲也內音汭】驪姬弟生悼子【索隱左傳作卓子音恥角反弟女弟也】二十六年夏齊桓公大會諸侯於葵邱【正義在曹州考城縣東南一里】晉獻公病行後未至逢周之宰孔宰孔曰齊桓公益驕不務徳而務逺略諸侯弗平君第毋會【索隱第但也】毋如晉何獻公亦病復還歸病甚乃謂荀息曰吾以奚齊爲後年少諸大臣不服恐亂起子能立之乎荀息曰能獻公曰何以爲驗對曰使死者復生生者不慙爲之驗【索隱謂荀息受公命而立奚齊𨿽復身死不背生時之命是謂死者復生也言生者見荀息不背君命而死不爲之羞慙也】於是遂屬奚齊於荀息荀息爲相主國政秋九月獻公卒裏克邳鄭欲內重耳以三公子之徒作亂【集解賈逵曰邳鄭晉大夫三公子申生重耳夷吾】謂荀息曰三怨將起秦晉輔之子將何如荀息曰吾不可負先君言十月裏克殺奚齊於防次獻公未葬也荀息將死之或曰不如立奚齊弟悼子而傅之荀息立悼子而葬獻公十一月裏克弒悼子於朝【集解駰案列女傳曰鞭殺驪姬於市】荀息死之君子曰詩所謂白珪之玷猶可磨也斯言之玷不可爲也【集解杜預曰詩大雅言此言之缺難治甚於白珪】其荀息之謂乎不負其言初獻公將伐驪戎卜曰齒牙爲禍【集解韋昭曰齒牙謂兆端左右釁拆有似齒牙中有縱畫以象讒言之爲害也】及破驪戎獲驪姬愛之竟以亂晉裏克等已殺奚齊悼子使人迎公子重耳於翟【正義國語雲裏克及邳鄭使屠岸夷迎公子重耳於翟曰國亂民擾得國在亂治民在擾子盍入乎】欲立之重耳謝曰負父之命【正義負音佩】出奔父死不得修人子之禮侍防重耳何敢入大夫其更立他子還報裏克裏克使迎夷吾於梁夷吾欲往呂省【正義省音杜預雲姓瑕呂名飴甥字子金】郤芮【正義郤成子卽冀芮】曰內猶有公子可立者而外求難信計非之秦輔彊國之威以入恐危乃使郤芮厚賂秦約曰卽得入請以晉河西之地與秦乃遺裏克書曰誠得立請遂封子於汾陽之邑【集解賈逵曰汾水名汾陽晉地也索隱國語云命裏克汾陽之田百萬命邳鄭以負葵之田七十萬今此不言亦疎略也】秦穆公乃發兵送夷吾於晉齊桓公聞晉內亂亦率諸侯如晉秦兵與夷吾亦至晉齊乃使隰朋會秦俱入夷吾立爲晉君是爲惠公齊桓公至晉之髙梁而還歸惠公夷吾元年使邳鄭謝秦曰始夷吾以河西地許君今幸得入立大臣曰地者先君之地君亡在外何以得擅許秦者寡人爭之弗能得故謝秦亦不與裏克汾陽邑而奪之權四月周襄王使周公忌父【集解賈逵曰周卿士】會齊秦大夫共禮晉惠公惠公以重耳在外畏裏克爲變賜裏克死謂曰微裏子寡人不得立𨿽然子亦殺二君一大夫【集解服防曰奚齊悼子荀息也】爲子君者不亦難乎裏克對曰不有所廢君何以興欲誅之其無辭乎乃言爲此臣聞命矣遂伏劍而死於是邳鄭使謝秦未還故不及難晉君攺葬恭太子申生【集解韋昭曰獻公時申生葬不如禮故攺葬之】秋狐突之下國【集解服防曰晉所滅國以爲下邑一曰曲沃有宗廟故謂之國在絳下故曰下國也】遇申生申生與載而告之【集解杜預曰忽如夢而相見狐突本爲申生禦故復使登車】曰夷吾無禮余得請於帝【集解服防曰帝天帝請罰有罪】將以晉與秦秦將祀余狐突對曰臣聞神不食非其宗君其祀毋乃絕乎君其圖之申生曰諾吾將復請帝後十日【集解駰案左傳曰七日】新城西偏將有巫者見我焉【集解杜預曰將因巫以見】許之遂不見【集解杜預曰狐突許其言申生之象亦沒】及期而往復見申生告之曰帝許罰有罪矣於韓【集解賈逵曰敗也韓晉韓原】兒乃謡曰恭太子更矣【索隱更攺也更謂攺】後十四年晉亦不昌昌乃在兄邳鄭使秦聞裏克誅乃說秦繆公曰呂省郤稱冀芮實爲不從【集解杜預曰三子晉大夫不從不與秦賂也索隱呂省左傳作呂甥】若重賂與謀出晉君入重耳事必就秦繆公許之使人與歸報晉厚賂三子三子曰幣厚言甘此必邳鄭賣我於秦遂殺邳鄭及裏克邳鄭之黨七輿大夫【集解韋昭曰七輿申生下軍之眾大夫也杜預曰侯伯七命副車七乘】邳鄭子豹奔秦言伐晉繆公弗聽惠公之立倍秦地及裏克誅七輿大夫國人不附二年周使召公過【集解韋昭曰召武公爲王卿士】禮晉惠公惠公禮倨【索隱謂受玉惰也事見僖十二年】召公譏之四年晉饑乞糴於秦繆公問百里奚【集解服防曰秦大夫】百里奚曰天菑流行國家代有救菑卹鄰國之道也與之邳鄭子豹曰伐之繆公曰其君是惡其民何罪卒與粟自雍屬絳五年秦饑請糴於晉晉君謀之慶鄭曰【集解杜預曰慶鄭晉大夫】以秦得立已而倍其地約晉饑而秦貸我今秦饑請糴與之何疑而謀之虢射曰【集解服防曰虢射惠公舅】往年天以晉賜秦秦弗知取而貸我今天以秦賜晉晉其可以逆天乎遂伐之惠公用虢射謀不與秦粟而發兵且伐秦秦大怒亦發兵伐晉六年春秦繆公將兵伐晉晉惠公謂慶鄭曰秦師深矣【集解韋昭曰深入境一曰深尢重】柰何鄭曰秦內君君倍其賂晉饑秦輸粟秦饑而晉倍之乃欲因其饑伐之其深不亦宜乎晉卜禦右慶鄭皆吉公曰鄭不孫【集解服防曰孫順】乃更令步陽禦戎家僕徒爲右【集解服防曰二子晉大夫也】進兵九月壬戌秦繆公晉惠公合戰韓原【索隱在馮翊夏陽北二十里今之韓城縣是】惠公馬騺不行【索隱騺音竹二反謂馬重而防之於泥】秦兵至公窘召慶鄭爲禦鄭曰不用卜敗不亦當乎遂去更令梁繇靡禦【正義韋昭云梁繇靡大夫也】虢射爲右輅秦繆公【集解服防曰輅迎也索隱音五稼反鄒誕音或額反】繆公壯士冒敗晉軍晉軍敗遂失秦繆公反獲晉公以歸秦將以祀上帝晉君姊爲繆公夫人衰絰涕泣公曰得晉侯將以爲樂今乃如此且吾聞箕子見唐叔之初封曰其後必當大矣晉庸可滅乎乃與晉侯盟王城【集解杜預曰馮翊臨晉縣東有王城】而許之歸晉侯亦使呂省等報國人曰孤𨿽得歸毋面目見社稷卜日立子圉晉人聞之皆哭秦繆公問呂省晉國和乎對曰不和小人懼失君亡親【正義君惠公也親父母也言懼失君國亂恐亡父母不憚立子圉也】不憚立子圉曰必報讐寧事戎狄【正義小人言立子圉爲君之後必報秦終不事秦寧事戎狄爾】其君子則愛君而知罪以待秦命曰必報徳有此二故不和於是秦繆公更捨晉惠公餽之七牢【正義餽音匱一牛一羊一豕爲一牢】十一月歸晉侯晉侯至國誅慶鄭修政教謀曰重耳在外諸侯多利內之欲使人殺重耳於狄重耳聞之如齊八年使太子圉質秦【正義質音致】初惠公亡在梁梁伯以其女妻之生一男一女梁伯卜之男爲人臣女爲人妾故名男爲圉女爲妾【集解服防曰圉人掌養馬臣之賤者不聘曰妾】十年秦滅梁梁伯好土功治城溝【集解賈逵曰溝塹也】民力罷【正義音皮】怨其眾數相驚曰秦寇至民恐惑秦竟滅之十三年晉惠公病內有數子太子圉曰吾母家在梁梁今秦滅之我外輕於秦而內無援於國君卽不起病大夫輕更立他公子乃謀於其妻俱亡歸秦女曰子一國太子辱在此秦使婢子侍【集解服防曰曲禮云世婦以下自稱婢子婢子婦人之卑稱】以固子之心子亡矣我不從子亦不敢言子圉遂亡歸晉十四年九月惠公卒太子圉立是爲懷公子圉之亡秦怨之乃求公子重耳欲內之子圉之立畏秦之伐也乃令國中諸從重耳亡者與期期盡不到者盡滅其家狐突之子毛及偃從重耳在秦弗肯召懷公怒囚狐突突曰臣子事重耳有年數矣今召之是教之反君也何以教之懷公卒殺狐突秦繆公乃發兵送內重耳使人告欒郤之黨【正義欒枝郤谷之屬】爲內應殺懷公於髙梁入重耳重耳立是爲文公晉文公重耳晉獻公之子也自少好士年十七有賢士五人曰趙衰狐偃咎犯文公舅也賈佗先軫魏武子自獻公爲太子時重耳固已成人矣獻公卽位重耳年二十一獻公十三年以驪姬故重耳備蒲城守秦獻公二十一年獻公殺太子申生驪姬讒之恐不辭獻公而守蒲城獻公二十二年獻公使宦者履鞮趣殺重耳【索隱履鞮卽左傳之勃鞮亦曰寺人披也】重耳逾垣宦者逐斬其衣袪重耳遂奔狄狄其母國也是時重耳年四十三從此五士其餘不名者數十人至狄狄伐咎如【集解賈逵曰赤狄之別隗姓索隱咎音髙鄒誕本作囷如又云或作囚】得二女以長女妻重耳生伯儵【正義直畱反】叔劉以少女妻趙衰生盾【索隱左傳云伐廧咎如獲其二女以叔隗妻趙衰生盾公子取季隗生伯儵叔劉則叔隗長而季隗少乃不同也】居狄五嵗而晉獻公卒裏克己殺奚齊悼子乃使人迎欲立重耳重耳畏殺因固謝不敢入已而晉更迎其弟夷吾立之是爲惠公惠公七年畏重耳乃使宦者履鞮與壯士欲殺重耳重耳聞之乃謀趙衰等曰始吾奔狄非以爲可用興【索隱興起也非狄可用興起故奔之也】以近易通故且休足休足久矣固願徙之大國夫齊桓公好善志在霸王收卹諸侯今聞管仲隰朋死此亦欲得賢佐盍往乎於是遂行重耳謂其妻曰待我二十五年不來乃嫁其妻笑曰犂二十五年【索隱犂猶比也正義杜預云言將死入木也不復成嫁也】吾上柏大矣𨿽然妾待子重耳居狄凡十二年而去過衛衛文公不禮去過五鹿【集解賈逵曰衛地杜預曰今衛縣西北有地名五鹿陽平元城縣東亦有五鹿】饑而從野人乞食野人盛土器中進之重耳怒趙衰曰土者有土也君其拜受之至齊齊桓公厚禮而以宗女妻之有馬二十乘重耳安之重耳至齊二嵗而桓公卒會豎刁等爲內亂齊孝公之立諸侯兵數至畱齊凡五嵗重耳愛齊女毋去心趙衰咎犯乃於桑下謀行齊女侍者在桑下聞之以告其主其主乃殺侍者【集解服防曰懼孝公怒故殺之以滅其口】勸重耳趣行重耳曰人生安樂孰知其他必死於此【集解徐廣曰一云人生一世必死於此】不能去齊女曰子一國公子窮而來此數士者以子爲命子不疾反國報勞臣而懷女徳竊爲子羞之且不求何時得功乃與趙衰等謀醉重耳載以行行逺而覺重耳大怒引戈欲殺咎犯咎犯曰殺臣成子偃之願也重耳曰事不成我食舅氏之肉咎犯曰事不成犯肉腥臊何足食乃止遂行過曹曹共公不禮欲觀重耳駢脇曹大夫釐負羈曰晉公子賢又同姓窮來過我柰何不禮共公不從其謀負羈乃私遺重耳食置璧其下重耳受其食還其璧去過宋宋襄公新困兵於楚傷於聞重耳賢乃以國禮禮於重耳【索隱以國君之禮禮之也】宋司馬公孫固善於咎犯曰宋小國新困不足以求入更之大國乃去過鄭鄭文公弗禮鄭叔瞻諫其君曰晉公子賢而其從者皆國相且又同姓鄭之出自厲王而晉之出自武王鄭君曰諸侯亡公子過此者眾安可盡禮叔瞻曰君不禮不如殺之且後爲國患鄭君不聽重耳去之楚楚成王以適諸侯禮待之【索隱適音敵】重耳謝不敢當趙衰曰子亡在外十餘年小國輕子況大國乎今楚大國而固遇子子其毋讓此天開子也遂以客禮見之成王厚遇重耳重耳甚卑成王曰子卽反國何以報寡人重耳曰羽毛齒角玉帛君王所餘未知所以報王曰𨿽然何以報不谷重耳曰卽不得已與君王以兵車會平原廣澤請辟王三捨【集解賈逵曰司馬法從遁不過三捨三捨九十里也】楚將子玉怒曰王遇晉公子至厚今重耳言不孫請殺之成王曰晉公子賢而困於外久從者皆國器此天所置庸可殺乎且言何以易之【索隱子玉請殺重耳楚成王不許言人之出言不可輕易之也】居楚數月而晉太子圉亡秦秦怨之聞重耳在楚乃召之成王曰楚逺更數國乃至晉秦晉接境秦君賢子其勉行厚送重耳重耳至秦繆公以宗女五人妻重耳故子圉妻與往重耳不欲受司空季子【集解服防曰胥臣臼季也】曰其國且伐況其故妻乎且受以結秦親而求入子乃拘小禮忘大醜乎遂受繆公大歡與重耳飲趙衰歌黍苗詩【集解韋昭曰詩云芃芃黍苗陰雨膏之】繆公曰知子欲急反國矣趙衰與重耳下再拜曰孤臣之仰君如百谷之望時雨是時晉惠公十四年秋惠公以九月卒子圉立十一月惠公十二月晉國大夫欒郤等聞重耳在秦皆陰來勸重耳趙衰等反國爲內應甚眾於是秦繆公乃發兵與重耳歸晉晉聞秦兵來亦發兵拒之然皆陰知公子重耳入也惟惠公之故貴臣呂郤之屬【正義呂甥郤芮也】不欲立重耳重耳出亡凡十九嵗而得入時年六十二矣晉人多附焉文公元年春秦送重耳至河咎犯曰臣從君周旋天下過亦多矣臣猶知之況於君乎請從此去矣重耳曰若反國所不與子犯共者河伯視之【索隱視猶見也】乃投璧河中以與子犯盟是時介子推從在船中乃笑曰天實開公子而子犯以爲己功而要市於君固足羞也吾不忍與同位乃自隱渡河秦兵圍令狐晉軍於廬栁【集解韋昭曰廬栁晉地名】二月辛丑咎犯與秦晉大夫盟於郇【集解杜預曰解縣西北有郇城索隱音荀卽文王之子所封又音環】壬寅重耳入於晉師丙午入於曲沃丁未朝於武宮【集解賈逵曰文公之祖武公廟也】卽位爲晉君是爲文公羣臣皆往懷公圉奔髙梁戊申使人殺懷公懷公故大臣呂省郤芮本不附文公文公立恐誅乃欲與其徒謀燒公宮殺文公文公不知始嘗欲殺文公宦者履鞮知其謀欲以告文公解前罪求見文公文公不見使人讓曰蒲城之事女斬予袪其後我從狄君獵女爲惠公來求殺我惠公與女期三日至而女一日至何速也女其念之宦者曰臣刀鋸之餘不敢以二心事君倍主故得罪於君君已反國其毋蒲翟乎且管仲射鉤桓公以霸今刑余之人以事告而君不見禍又且及矣於是見之遂以呂郤等告文公文公欲召呂郤呂郤等黨多文公恐初入國國人賣已乃爲微行會秦繆公於王城【索隱杜預云馮翊臨晉縣東有故王城今名武鄕城】國人莫知三月己丑呂郤等果反焚公宮不得文公文公之衛徒與戰呂郤等引兵欲奔秦繆公誘呂郤等殺之河上晉國復而文公得歸夏迎夫人於秦秦所與文公妻者卒爲夫人秦送三千人爲衛以備晉亂文公修政施惠百姓賞從亡者及功臣大者封邑小者尊爵未盡行賞周襄王以弟難出居鄭地來告急晉晉初定欲發兵恐他亂起是以賞從亡未至隱者介子推推亦不言祿祿亦不及推曰獻公子九人惟君在矣惠懷無親外內棄之天未絕晉必將有主主晉祀者非君而誰天實開之二三子以爲己力不亦誣乎竊人之財猶曰是盜況貪天之功以爲己力乎下冒其罪上賞其姦上下相【集解服防曰防欺也】難與處矣其母曰盍亦求之以死誰懟推曰尢而效之罪有甚焉且出怨言不食其祿母曰亦使知之若何對曰言身之文也身欲隱安用文之文之是求顯也其母曰能如此乎與女偕隱至死不復見介子推從者憐之乃懸書宮門曰龍欲上天五蛇爲輔【索隱龍諭重耳五蛇卽五臣狐偃趙衰魏武子司空季子及子推也舊云五臣有先軫顚頡今恐二人非其數】龍已升云四蛇各入其宇一蛇獨怨終不見處所文公出見其書曰此介子推也吾方憂王室未圖其功使人召之則亡遂求所在聞其入緜上山中【集解賈逵曰緜上晉地杜預曰西河介休縣南有地名緜上】於是文公環緜上山中而封之以爲介推田【集解徐廣曰一作國】號曰介山以記吾過且旌善人【集解賈逵曰旌表也】從亡賤臣壺叔曰君三行賞賞不及臣敢請罪文公報曰夫導我以仁義防我以徳惠此受上賞輔我以行卒以成立此受次賞矢石之難汗馬之勞此復受次賞若以力事我而無補吾缺者此受次賞三賞之後故且及子晉人聞之皆說二年春秦軍河上將入王【索隱河上晉地】趙衰曰求霸莫如入王尊周周晉同姓晉不先入王后秦入之毋以令於天下方今尊王晉之資也三月甲辰晉乃發兵至陽樊【集解服防曰陽樊周地陽邑名也樊仲山之所居故曰陽樊】圍溫入襄王於周四月殺王弟帯周襄王賜晉河內陽樊之地四年楚成王及諸侯圍宋宋公孫固如晉告急先軫曰報施定霸於今在矣【集解杜預曰報宋贈馬之施】狐偃曰楚新得曹而初婚於衛若伐曹衛楚必救之則宋免矣於是晉作三軍【集解王肅曰始復成國之禮半周軍也】趙衰舉郤縠將中軍郤臻佐之使狐偃將上軍狐毛佐之命趙衰爲卿欒枝將下軍【集解賈逵曰欒枝欒賔之孫】先軫佐之荀林父禦戎魏犫爲右【正義犫昌由反又音受】往伐冬十二月晉兵先下山東而以原封趙衰【集解杜預曰河內沁水縣西北有原城】五年春晉文公欲伐曹假道於衛衛人弗許還自河南度侵曹伐衛正月取五鹿二月晉侯齊侯盟於斂盂【集解杜預曰衛地也】衛侯請盟晉晉人不許衛侯欲與楚國人不欲故出其君以說晉衛侯居襄牛【集解服防曰衛地也】公子買守衛楚救衛不卒【集解徐廣曰一作勝】晉侯圍曹三月丙午晉師入曹數之以其不用釐負羈言而用美女乘軒者三百人也令軍毋入僖負羈宗家以報徳楚圍宋宋復告急晉文公欲救則攻楚爲楚嘗有徳不欲伐也欲釋宋宋又嘗有徳於晉患之【索隱晉若攻楚則傷楚子送其入秦之徳又欲釋宋不救乃虧宋公贈馬之惠進退有難是以患之】先軫曰執曹伯分曹衛地以與宋楚急曹衛其勢宜釋宋【索隱楚初得曹又新防於衛今晉執曹伯而分曹衛之地與宋則楚急曹衛其勢宜釋宋也】於是文公從之而楚成王乃引兵歸楚將子玉曰王遇晉至厚今知楚急曹衛而故伐之是輕王王曰晉侯亡在外十九年困日久矣果得反國險阨盡知之能用其民天之所開不可當子玉請曰非敢必有功願以間執讒慝之口也【集解服防曰子玉非敢求有大功但欲執蒍賈讒慝之口謂子玉過三百乘不能入也杜預曰執猶塞也】楚王怒少與之兵於是子玉使宛春告晉【集解賈逵曰宛春楚大夫】請復衛侯而封曹臣亦釋宋咎犯曰子玉無禮矣君取一臣取二勿許【集解韋昭曰君文公也臣子玉也一謂釋宋圍二謂復曹衛】先軫曰定人之謂禮楚一言定三國子一言而亡之我則毋禮不許楚是棄宋也不如私許曹衛以誘之執宛春以怒楚【集解韋昭曰怒楚令必戰】旣戰而後圖之【集解杜預曰須勝負決乃定計】晉侯乃囚宛春於衛且私許復曹衛曹衛告絕於楚楚得臣怒【集解駰案得臣卽子玉】擊晉師晉師退軍吏曰爲何退文公曰昔在楚約退三捨可倍乎楚師欲去得臣不肯四月戊辰宋公齊將秦將與晉侯次城濮【集解賈逵曰衛地也索隱宋公成公王臣齊將國歸父秦將小子憗也】己已與楚兵合戰楚兵敗得臣收餘兵去甲午晉師還至衡雍【集解杜預曰衡雍鄭地今滎陽捲縣也】作王宮於踐土【集解服防曰旣敗楚師襄王自往臨踐土賜命晉侯晉侯聞而爲之作宮索隱杜預云踐土鄭地然據此文晉師還至衡雍衡雍在河南也故劉氏云踐土在河南下文踐土在河北今元城縣西有踐土驛義或然也】初鄭助楚楚敗懼使人請盟晉侯晉侯與鄭伯盟五月丁未獻楚俘於周【正義俘音孚囚也】駟介百乘徒兵千【集解服防曰駟介駟馬被甲也徒兵步卒也】天子使王子虎命晉侯爲伯【集解賈逵曰王子虎周大夫】賜大輅彤弓矢百玈弓矢千【集解賈逵曰大輅金輅彤弓赤玈弓黑也諸侯賜弓矢然後徵伐正義彤徒冬反玈音盧】秬鬯一卣珪瓚【集解賈逵曰秬黑黍鬯香酒也所以降神卣器名諸侯賜珪瓚然後爲鬯】虎賁三百人【集解賈逵曰天子卒曰虎賁】晉侯三辭然後稽首受之【集解賈逵曰稽首首至地】周作晉文侯命王若曰父義和【集解孔安國曰同姓故稱曰父馬融曰王順曰父能以義和我諸侯索隱尙書文侯之命是平王命晉文侯仇之語今此乃是襄王命文公重耳之事代數懸隔勲防全乖太史公𨿽復彌縫左氏而系家頗亦時有疎謬裴氏集解亦引孔馬之注而都不言時代乖角何習迷而同醉也然計平王至襄王爲七代仇至重耳爲十一代而十三侯又平王元年至魯僖二十八年當襄二十年爲一百三十餘嵗矣學者頗合討論之劉伯莊以爲蓋天子命晉同此一辭尢爲非也】丕顯文武能愼明徳【集解孔安國曰文王武王能詳愼顯用明徳】昭登於上布聞在下【集解馬融曰昭明也上謂天下謂人】維時上帝集厥命於文武【集解孔安國曰惟以是故集成其王命徳流子孫】卹朕身繼予一人永其在位【集解孔安國曰當憂念我身則我一人長安在位】於是晉文公稱伯癸亥王子虎盟諸侯於王庭【集解服防曰王庭踐土也索隱服氏知王庭是踐土者據二十八年五月公防晉侯盟於踐土又此上文四月甲午作王宮於踐土王庭卽王宮也】晉焚楚軍火數日不息文公嘆左右曰勝楚而君猶憂何文公曰吾聞能戰勝安者惟聖人是以懼且子玉猶在庸可喜乎子玉之敗而歸楚成王怒其不用其言貪與晉戰讓責子玉子玉自殺晉文公曰我擊其外楚誅其內內外相應於是乃喜六月晉人復入衛侯壬午晉侯度河北歸國行賞狐偃爲首或曰城濮之事先軫之謀文公曰城濮之事偃說我毋失信先軫曰軍事勝爲右吾用之以勝然此一時之說偃言萬世之功柰何以一時之利而加萬世功乎是以先之冬晉侯會諸侯於溫欲率之朝周力未能恐其有畔者乃使人言周襄王狩於河陽壬申遂率諸侯朝王於踐土【索隱左氏五月盟於踐土冬會諸侯於溫天王狩於河陽壬申朝於王所此文亦說冬朝於王當合於河陽溫地不合取五月踐土之文也】孔子讀史記至文公曰諸侯無召王王狩河陽者春秋諱之也丁丑諸侯圍許曹伯臣或說晉侯曰齊桓公合諸侯而國異姓今君爲會而滅同姓曹叔振鐸之後晉唐叔之後合諸侯而滅兄弟非禮晉侯說復曹伯於是晉始作三行【集解服防曰辟天子六軍故謂之三行】荀林父將中行先縠將右行【索隱左傳屠擊將右行與此文異】先蔑將左行【集解杜預曰三行無佐疑大夫帥也索隱按左傳荀林父並是卿而云大夫帥者非也不置佐者當避天子也或新置三行官未備耳】七年晉文公秦穆公共圍鄭以其無禮於文公亡過時及城濮時鄭助楚也圍鄭欲得叔瞻叔瞻聞之自殺鄭持叔瞻告晉晉曰必得鄭君而甘心焉鄭恐乃間令使謂秦穆公曰【索隱使謂燭之武也】亡鄭厚晉於晉得矣而秦未爲利君何不解鄭得爲東道交【索隱交猶好也諸本及左氏皆作主】秦伯說罷兵晉亦罷兵九年冬晉文公卒子襄公歡立是嵗鄭伯亦卒鄭人或賣其國於秦【正義左傳云秦晉伐鄭燭之武說秦師罷令杞子逢孫楊孫三大夫戍鄭杞子自鄭使告於秦曰鄭人使我掌其北門之管若潛師以來國可得也】秦繆公發兵往襲鄭十二月秦兵過我郊襄公元年春秦師過周無禮王孫滿譏之兵至滑鄭賈人髙將市於周遇之以十二牛勞秦師秦師驚而還滅滑而去晉先軫曰秦伯不用蹇叔反其眾心此可擊欒枝曰未報先君施於秦擊之不可先軫曰秦侮我孤伐吾同姓何徳之報遂擊之襄公墨衰絰【集解賈逵曰墨變凶杜預曰以凶服從戎故墨之】四月敗秦師於殽虜秦三將孟明視西乞秫白乙丙以歸遂墨以文公【集解服防曰非禮也杜預曰記禮所由變也】文公夫人秦女謂襄公曰秦欲得其三將戮之公許遣之先軫聞之謂襄公曰患生矣軫乃追秦將秦將渡河已在船中頓首謝卒不反後三年秦果使孟明伐晉報殽之敗取晉汪以歸【索隱左氏傳文公二年秦孟明視伐晉報殽之役無取晉汪之事又其年冬晉先且居等伐秦取汪彭衙而還則汪是秦邑止可晉伐秦取之豈得秦伐晉而取汪也或者晉先取之秦今伐晉而取汪是汪從晉來故云取晉汪而歸也彭衙在郃陽北汪不知所在】四年秦繆公大興兵伐我渡河取王官【正義括地誌云王官故城在同州澄城縣西北六十里左傳文三年秦伐晉取王官卽此先言渡河史文顚倒耳】封殽屍而去晉恐不敢出遂城守五年晉伐秦取新城【集解服防曰秦邑新所作城也】報王官役也六年趙衰成子欒貞子咎季子犯霍伯皆卒【集解賈逵曰欒貞子欒枝也霍伯先且居也】趙盾代趙衰執政七年八月襄公卒太子夷臯少晉人以難故【集解服防曰晉國數有患難】欲立長君趙盾曰立襄公弟雍好善而長先君愛之且近於秦秦故好也立善則固事長則順奉愛則孝結舊好則安賈季曰不如其弟樂辰嬴嬖於二君【集解服防曰辰嬴懷嬴也二君懷公文公】立其子民必安之趙盾曰辰嬴賤班在九人下【集解服防曰班次也】其子何震之有【集解賈逵曰震威也】且爲二君嬖淫也爲先君子【正義樂文公子也】不能求大而出在小國僻也母淫子僻無威【正義僻疋亦反言樂僻隱在陳而逺三援也】陳小而逺無援將何可乎使士會如秦迎公子雍賈季亦使人召公子樂於陳趙盾廢賈季以其殺陽處父【集解駰案左傳曰此時賈他爲太師陽處父爲太傅】十月襄公十一月賈季奔翟是嵗秦穆公亦卒靈公元年四月秦康公曰晉文公之入也無衛故有呂郤之患乃多與公子雍衛太子母繆嬴日夜抱太子以號泣於朝曰先君何罪其嗣亦何罪捨適而外求君將安置此【集解服防曰此太子】出朝則抱以適趙盾所頓首曰先君奉此子而屬之子曰此子材吾受其賜不材吾怨子【集解王肅曰怨其教導不至也】今君卒言猶在耳【集解杜預曰在宣子之耳】而棄之若何趙盾與諸大夫皆患穆嬴且畏誅乃背所迎而立太子夷臯是爲靈公發兵以距秦送公子雍者趙盾爲將往擊秦敗之令狐先蔑隨會亡奔秦秋齊宋衛鄭曹許君皆會趙盾盟於扈【集解杜預曰鄭地滎陽捲縣西北有扈亭】以靈公初立故也四年伐秦取少梁秦亦取晉之郩【集解徐廣曰年表云北徵也索隱按左傳文十年春晉人伐秦取少梁夏秦伯伐晉取北徵北徵卽年表所謂今云郩者字誤也徵音懲亦馮翊之縣名】六年秦康公伐晉取羈馬晉侯怒使趙盾趙穿郤缺擊秦大戰河曲趙穿最有功七年晉六卿患隨會之在秦常爲晉亂乃詳令魏壽餘反晉降秦秦使隨會之魏因執會以歸晉八年周頃王崩公卿爭權故不赴【索隱春秋魯文十二年頃王崩周公閱與王孫蘇爭政故不赴是也】晉使趙盾以車八百乘平周亂而立匡王【索隱左傳文十四年晉趙盾以諸侯之師八百乘納防菑於邾不克乃還而周公閱與王孫蘇訟於晉趙宣子平王室而復之則以車八百乘自是宣子納邾防菑不關王室之事但文相連耳恐此誤】是年楚莊王初卽位十二年齊人弒其君懿公十四年靈公壯侈厚斂以雕墻【集解賈逵曰雕畫也】從臺上彈人觀其避丸也宰夫胹熊蹯不熟【集解服防曰蹯熊掌其肉難熟正義胹音而蹯音樊】靈公怒殺宰夫使婦人持其屍出棄之過朝趙盾隨防前數諫不聽已又見死人手二人前諫隨會先諫不聽靈公患之使鉏麑刺趙盾【集解賈逵曰鉏麑晉力士正義鉏音鋤麑音迷】盾閨門開居處節鉏麑退嘆曰殺忠臣棄君命罪一也遂觸樹而死【集解杜預曰趙盾庭樹也】初盾常田首山【集解徐廣曰蒲阪縣有雷首山】見桑下有餓人餓人示瞇明也【索隱鄒誕生音示瞇爲祁彌卽左傳之提彌明也提音市移反劉氏亦音祁爲時移反則祁提二字同音也而凡史記作示者示卽周禮古本地神曰只皆作示字鄒爲祁者蓋由祁提音相近字遂變爲祁也瞇音米移反以瞇爲彌亦音相近耳又據左氏宣公二年桑下餓人是靈輙也其示瞇明是嗾獒者也瞇明闘而死今合二人爲一人殆非也】盾與之食食其半問其故曰宦三年【集解服防曰宦官學士也】未知母之存不願遺母盾義之益與之飯肉已而爲晉宰夫趙盾弗復知也九月晉靈公飲趙盾酒伏甲將攻盾公宰示瞇明知之恐盾醉不能起而進曰君賜臣觴三行【索隱如字】可以罷欲以去趙盾令先毋及難盾旣去靈公伏士未會先縱齧狗名敖【集解何休曰犬四尺曰敖索隱縱足用反又作嗾又作就同素後反】明爲盾搏殺狗盾曰棄人用狗𨿽猛何爲然不知明之爲陰徳也已而靈公縱伏士出逐趙盾示瞇明反擊靈公之伏士伏士不能進而竟脫盾盾問其故曰我桑下餓人問其名弗告【集解服防曰不望報】明亦因亡去盾遂奔未出晉境乙丑盾昆弟將軍趙穿襲殺靈公於挑園【集解虞翻曰園名也】而迎趙盾趙盾素貴得民和靈公少侈民不附故爲弒易【索隱以豉反】盾復位晉太史董狐書曰趙盾弒其君以視於朝盾曰弒者趙穿我無罪太史曰子爲正卿而亡不出境反不誅國亂非子而誰孔子聞之曰董狐古之良史也書法不隱【集解杜預曰不隱盾之罪】宣子良大夫也爲法受惡【集解服防曰聞義則服杜預曰善其爲法受屈也正義爲於僞反】惜也出疆乃免【集解杜預曰越境則君臣之義絕可以不討賊也】趙盾使趙穿迎襄公弟黑臀於周而立之是爲成公成公者文公少子其母周女也壬申朝於武宮成公元年賜趙氏爲公族【集解服防曰公族大夫也】伐鄭鄭倍晉故也三年鄭伯初立附晉而棄楚楚怒伐鄭晉往救之六年伐秦虜秦將赤【索隱赤卽斥謂斥之人也按宣八年左傳云晉伐秦獲秦諜殺諸絳市蓋彼諜卽此赤也晉成公六年與魯宣八年正同故知然也】七年成公與楚莊王爭彊會諸侯於扈陳畏楚不會晉使中行桓子伐陳【索隱桓子荀林父也】因救鄭與楚戰敗楚師是年成公卒子景公據立景公元年春陳大夫夏徵舒弒其君靈公二年楚莊王伐陳誅徵舒三年楚莊王圍鄭鄭告急晉晉使荀林父將中軍隨會將上軍趙朔將下軍郤克欒書先縠韓厥鞏朔佐之六月至河聞楚已服鄭鄭伯肉袒與盟而去荀林父欲還先縠曰凡來救鄭不至不可將率離心卒度河楚已服鄭欲飲馬於河爲名而去楚與晉軍大戰鄭新附楚畏之反助楚攻晉晉軍敗走河爭度船中人指甚眾楚虜我將智防歸而林父曰臣爲督將軍敗當誅請死景公欲許之隨會曰昔文公之與楚戰城濮成王歸殺子玉而文公乃喜今楚已敗我師又誅其將是助楚殺仇也乃止四年先縠以首計而敗晉軍河上恐誅乃奔翟與翟謀伐晉晉覺乃族縠縠先軫子也五年伐鄭爲助楚故也是時楚莊王彊以挫晉兵河上也六年楚伐宋宋來告急晉晉欲救之伯宗謀曰【集解賈逵曰伯宗晉大夫】楚天方開之不可當乃使解揚紿爲救宋【集解服防曰解揚晉大夫】鄭人執與楚楚厚賜使反其言令宋急下解揚紿許之卒致晉君言楚欲殺之或諫乃歸解揚七年晉使隨會滅赤狄八年使郤克於齊齊頃公母從樓上觀而笑之所以然者郤克僂而魯使蹇衛使眇故齊亦令人如之以導客郤克怒歸至河上曰不報齊者河伯視之至國請君欲伐齊景公問知其故曰子之怨安足以煩國弗聽魏文子請老休辟郤克克執攻九年楚莊王卒晉伐齊齊使太子彊爲質於晉晉兵罷十一年春齊伐魯取隆【索隱劉氏云隆卽龍也魯北有隆山又此年當魯成二年經書齊侯伐我北鄙傳曰圍龍又鄒誕及別本作字當作鄆文十二年季孫行父帥師城諸及鄆鄆卽也字變耳地理誌云在東宛縣東】魯告急衛衛與魯皆因郤克告急於晉乃使郤克欒書韓厥以兵車八百乘與魯衛共伐齊夏與頃公戰於鞌【索隱地名】傷困頃公頃公乃與其右易位下取飲以得脫去齊師敗走晉追北至齊頃公獻寶器以求平不聽郤克曰必得蕭桐侄子爲質【索隱傳作叔子】齊使曰蕭桐侄子頃公母頃公母猶晉君母柰何必得之不義請復戰晉乃許與平而去楚申公巫臣盜夏姬以奔晉晉以巫臣爲邢大夫【集解賈逵曰邢晉邑】十二年冬齊頃公如晉欲上尊晉景公爲王景公讓不敢晉始作六卿【集解賈逵曰初作六軍僭王也】韓厥鞏朔趙穿荀騅趙括趙旃皆爲卿【索隱騅音隹諡文子也】智防自楚歸十三年魯成公朝晉晉弗敬魯怒去倍晉晉伐鄭取汜十四年梁山崩【集解駰案公羊傳曰梁山河上山杜預曰在馮翊夏陽縣北也】問伯宗伯宗以爲不足怪也【集解徐廣曰年表云伯宗隱其人用其言】十六年楚將子反怨巫臣滅其族巫臣怒遺子反書曰必令子罷於奔命乃請使吳令其子爲吳行人教吳乘車用兵吳晉始通約伐楚十七年誅趙同趙括族滅之韓厥曰趙衰趙盾之功豈可忘乎柰何絕祀乃復令趙庶子武爲趙后復與之邑十九年夏景公病立其太子壽曼爲君是爲厲公後月餘景公卒厲公元年初立欲和諸侯與秦桓公夾河而盟歸而秦倍盟與翟謀伐晉三年使呂相讓秦【集解賈逵曰呂相晉大夫】因與諸侯伐秦至涇敗秦於麻隧虜其將成差五年三郤讒伯宗殺之【集解賈逵曰三郤郤錡郤犫郤至】伯宗以好直諫得此禍國人以是不附厲公六年春鄭倍晉與楚盟晉怒欒書曰不可以當吾世而失諸侯乃發兵厲公自將五月渡河聞楚兵來救範文子請公欲還郤至曰發兵誅逆見彊辟之無以令諸侯遂與戰癸已射中楚共王目楚兵敗於鄢陵【集解徐廣曰一作焉服防曰鄢陵鄭之東南地也索隱鄢音偃又於連反】子反收餘兵拊循欲復戰晉患之共王召子反其侍者豎陽谷進酒子反醉不能見王怒讓子反子反死王遂引兵歸晉由此威諸侯欲以令天下求霸厲公多外嬖姬歸欲盡去羣大夫而立諸姬兄弟寵姬兄曰胥童嘗與郤至有怨及欒書又怨郤至不用其計而遂敗楚【集解駰案左傳曰欒書欲待楚師退而擊之郤至云楚有六間不可失也】乃使人間謝楚楚來詐厲公曰鄢陵之戰實至召楚欲作亂內子周立之會與國不具是以事不成厲公告欒書欒書曰其殆有矣願公試使人之周【集解虞翻曰周京師】微考之果使郤至於周欒書又使公子周見郤至郤至不知見賣也厲公驗之信然遂怨郤至欲殺之八年厲公獵與姬飲郤至殺豕奉進宦者奪之【索隱宦者孟張】郤至射殺宦者公怒曰季子欺予【集解杜預曰公反以爲郤至奪豕也】將誅三郤未發也郤錡欲攻公曰我𨿽死公亦病矣郤至曰信不反君智不害民勇不作亂失此三者誰與我我死耳十二月壬午公令胥童以兵八百人襲攻殺三郤胥童因以劫欒書中行偃於朝曰不殺二子患必及公公曰一旦殺三卿寡人不忍益也對曰人將忍君【集解杜預曰人謂書偃】公弗聽謝欒書等以誅郤氏罪大夫復位二子頓首曰幸甚幸甚公使胥童爲卿閏月乙卯厲公遊匠驪氏【集解賈逵曰匠驪氏晉外嬖大夫在翼者】欒書中行偃以其黨襲捕厲公囚之殺胥童而使人迎公子周【集解徐廣曰一作糾】於周而立之是爲悼公悼公元年正月庚申欒書中行偃弒厲公之【集解駰案左傳曰之於翼東門之外】以一乘車【集解杜預曰言不以君禮也諸侯車七乘】厲公囚六日死死十日庚午智防迎公子周來至絳刑雞與大夫盟而立之是爲悼公辛巳朝武宮二月乙酉卽位悼公周者其大父防晉襄公少子也不得立號爲桓叔桓叔最愛桓叔生惠伯談談生悼公周周之立年十四矣悼公曰大父父皆不得立而辟難於周客死焉寡人自以疎逺毋幾爲君【索隱幾音冀謂望也】今大夫不忘文襄之意而惠立桓叔之後賴宗廟大夫之靈得奉晉祀豈敢不戰戰乎大夫其亦佐寡人於是逐不臣者七人修舊功施徳惠收文公入時功臣後秋伐鄭鄭師敗遂至陳三年晉會諸侯【索隱於雞澤也】悼公問羣臣可用者祁傒舉解狐解狐傒之仇復問舉其子祁午君子曰祁傒可謂不黨矣外舉不隱仇內舉不隱子方會諸侯悼公弟楊幹亂行【集解賈逵曰行陳也】魏絳戮其僕【集解賈逵曰僕禦也】悼公怒或諫公公卒賢絳任之政使和戎戎大親附十一年悼公曰自吾用魏絳九合諸侯【集解服防曰九合一謂會於戚二會城棣救陳三會於鄬四會於邢坵五同盟於戲六會於祖七戍鄭虎牢八同盟於亳城北九會於蘭魚】和戎翟魏子之力也賜之樂三讓乃受之冬秦取我櫟【索隱音歷釋例云在河北地闕】十四年晉使六卿率諸侯伐秦度涇大敗秦軍至棫林而去十五年悼公問治國於師曠師曠曰惟仁義爲本冬悼公卒子平公彪立平公元年伐齊齊靈公與戰靡下【集解徐廣曰靡一作歷索隱劉氏靡音眉綺反卽靡笄也】齊師敗走晏嬰曰君亦毋勇何不止戰遂去晉追遂圍臨菑盡燒屠其郭中東至膠南至沂齊皆城守晉乃引兵歸六年魯襄公朝晉晉欒逞有罪奔齊八年齊莊公微遣欒逞於曲沃以兵隨之齊兵上太行欒逞從曲沃中反襲入絳絳不戒平公欲自殺範獻子止公以其徒擊逞逞敗走曲沃曲沃攻逞逞死遂滅欒氏宗逞者欒書孫也【集解駰案左傳逞作盈】其入絳與魏氏謀齊莊公聞逞敗乃還取晉之朝歌去以報臨菑之役也十年齊崔杼弒其君莊公晉因齊亂伐敗齊於髙唐去報太行之役也十四年吳延陵季子來使與趙文子韓宣子魏獻子語曰晉國之政卒歸此三家矣十九年齊使晏嬰如晉與叔向語叔向曰晉季世也公厚賦爲臺池而不卹政政在私門其可久乎晏子然之二十二年伐燕二十六年平公卒子昭公夷立昭公六年卒六卿彊公室卑【索隱韓趙魏範中行及晉氏爲六卿後韓趙魏爲三卿而分晉政故曰三晉】子頃公去疾立頃公六年周景王崩王子爭立晉六卿平王室亂立敬王九年魯季氏逐其君昭公昭公居幹侯十一年衛宋使使請晉納魯君季平之私賂範獻子獻子受之乃謂晉君曰季氏無罪不果入魯君十二年晉之宗家祁傒孫叔向子相惡於君六卿欲弱公室乃遂以法盡滅其族而分其邑爲十縣各令其子爲大夫晉益弱六卿皆大十四年頃公卒子定公午立定公十一年魯陽虎奔晉趙鞅簡子捨之十二年孔子相魯十五年趙鞅使邯鄲大夫午不信欲殺午午與中行寅範吉射親攻趙鞅【索隱寅荀偃之孫射音亦範獻子士鞅之子】鞅走保晉陽定公圍晉陽荀櫟韓不信魏侈與範中行爲仇乃移兵伐範中行範中行反晉君擊之敗範中行範中行走朝歌保之韓魏爲趙鞅謝晉君乃赦趙鞅復位二十二年晉敗範中行氏二子奔齊三十年定公與吳王夫差會黃池爭長趙鞅時從卒長吳【集解徐廣曰吳世家說黃池之盟云趙鞅怒將戰吳乃長晉定公左氏傳云乃先晉人外傳云吳公先歃晉公次之】三十一年齊田常弒其君簡公而立簡公弟驁爲平公三十三年孔子卒三十七年定公卒子出公鑿立出公十七年【集解徐廣曰年表云出公立十八年或云二十年】知伯與趙韓魏共分範中行地以爲邑出公怒告齊魯欲以伐四卿【索隱時趙魏韓共滅範氏及中行氏而分其地猶有智氏與三晉故云四卿】四卿恐遂反攻出公出公奔齊道死故知伯乃立昭公曾孫驕爲晉君是爲哀公【索隱趙系家云驕是爲懿公又年表云出公十八年次哀公忌二年次懿公驕十七年紀年又云出公二十三年奔楚乃立昭公之孫是爲敬公系本亦云昭公生禮桓公子雍生忌忌生懿公驕然晉趙系家及年表並皆不同何況紀年之說也】哀公大父雍晉昭公少子也號爲戴子【集解徐廣曰世本作桓子雍注云戴子】戴子生忌忌善知伯早死故知伯欲盡並晉未敢乃立忌子驕爲君當是時晉國政皆決知伯晉哀公不得有所制知伯遂有範中行地最彊哀公四年趙襄子韓康子魏桓子共殺知伯盡並其地【索隱如紀年之說此乃出公二十二年事】十八年哀公卒子幽公栁立幽公之時晉畏反朝韓趙魏之君【索隱畏懼也爲哀弱故反朝韓趙魏也宋忠引此注系本而畏字作衰】獨有絳曲沃餘皆入三晉十五年魏文侯初立【索隱按紀年魏文侯初立在敬公十八年】十八年幽公淫婦人夜竊出邑中盜殺幽公【索隱紀年云夫人秦嬴賊公於髙寢之上】魏文侯以兵誅晉亂立幽公子止是爲烈公【索隱系本幽公生烈成公止又年表云魏誅幽公立其弟止也】烈公十九年周威烈王賜趙韓魏皆命爲諸侯二十七年烈公卒子孝公頎立【索隱系本云孝公傾欣紀年以孝公爲桓公故韓子有晉桓侯】孝公九年魏武侯初立襲邯鄲不勝而去十七年孝公卒【索隱紀年云桓公二十年趙成侯韓共侯遷桓公於屯畱已後更無晉事】子靜公俱酒立【索隱系本云靜公俱也】是嵗齊威王元年也靜公二年魏武侯韓哀侯趙敬侯滅晉侯而三分其地【索隱紀年云魏武侯以桓公十九年卒韓哀侯趙敬侯並以桓公十五年卒又趙系家列侯十六年與韓分晉封晉君端氏其後十年肅侯徙晉於屯畱不同也】靜公遷爲家人晉絕不祀太史公曰晉文公古所謂明君也亡居外十九年至困約及卽位而行賞尙忘介子推況驕主乎靈公旣弒其後成景致嚴至厲太刻大夫懼誅禍作悼公以後日衰六卿専權故君道之禦其臣下固不易哉

【索隠述贊曰天命叔虞卒封於唐桐圭旣削河汾是荒文侯𨿽嗣曲沃日彊未知本末祚傾桓莊獻公昬惑太子羅殃重耳致霸朝周河陽靈旣防徳厲亦無防四卿侵侮晉祚遽亡】

史記卷三十九

史記卷三十九考證

晉世家初武王與叔虞母會時夢天謂武王曰余命女生子名虞○左傳疏曰世家謂此夢爲武王之夢也若是武王之夢此傳直云武王方生太叔其文足矣何以須言邑姜方震也邑姜方震而夢明是邑姜夢矣安得以爲武王夢也薄姬之夢龍據其身燕姞之夢蘭爲己子彼皆夢發於母此何以夢發於父是馬遷之妄言耳

史佚曰天子無戲言言則史書之禮成之樂歌之○說苑君道篇又以爲周公曰言則史書之工誦之士稱之禇先生補梁孝王世家亦作周公

唐叔子燮是爲晉侯正義宗國都城記唐叔虞之子燮父徙居晉水傍今並理故唐城唐者卽燮父初徙之處○秦藩本此下有其城南半入州城中削爲坊城墻北半見在共十七字

孝侯八年曲沃桓叔卒○年表作九年

孝侯十五年曲沃莊伯弒其君晉孝侯於翼○左傳魯惠之四十五年曲沃莊伯伐翼弒孝侯年表作十六年

曲沃莊伯聞鄂侯卒乃興兵伐晉○毛詩唐風疏曰隱五年左傳曲沃莊伯伐翼翼侯奔隨秋王命虢父伐曲沃而立哀侯於翼六年傳曰翼九宗五正須父之子嘉父逆晉侯於隨納諸鄂晉人謂之鄂侯則哀侯之立鄂侯未卒世家則言卒

晉侯緡四年宋執鄭祭仲而立突爲鄭君○左傳此事在魯桓之十一年於晉侯爲五年年表作六年此又作四年

晉侯十九年齊人管至父弒其君襄公○左傳及齊世家年表於魯爲莊之八年於齊爲襄之十二年合之晉侯當是二十一年此作十九年

先晉穆侯曾孫也索隱晉有兩穆侯言先以別後○【臣照】按三代世表及左氏並無兩穆侯以別先後索隱不知何據而作此論也然則先者何蓋起事之辭猶左傳云初也

獻公元年周惠王弟頽攻惠王○左傳周本紀鄭世家年表俱在惠王之二年於獻公亦二年

太子申生其母齊桓公女也曰齊姜○【臣照】按左傳齊姜爲武公之妾獻公烝之生秦穆夫人及太子申生晉世家云獻公卽位重耳年二十一証之年表重耳生年爲齊襄之元年後十二年齊桓方立申生爲太子其年必長於重耳齊姜二十而生申生在齊桓卽位之年已三十餘嵗矣齊桓在位四十三年卽位時亦不過與齊姜之年相上下焉得謂爲其女乎孔頴達左傳疏亦詳辧之

申生同母女弟爲秦穆公夫人○秦本紀云太子申生姊左傳亦敍在申生上此則云女弟或弟字爲晜字之訛

夷吾母重耳母女弟也○【臣照】按左傳獻公娶二女於戎大戎狐姬生重耳小戎子生夷吾杜預注云大戎唐叔子孫別在戎狄者小戎允姓之戎子女也正義曰晉語云狐氏出自唐叔狐伯行之子實生重耳狐偃其舅也昭九年傳曰先王居檮杌於四裔故允姓之姦居於州知戎爲允姓也此以夷吾母卽重耳母之女弟蓋以大戎子小戎子之稱而淆訛也左傳疏曰虢射惠公之舅狐偃文公之舅二母固不得爲姊妹矣

獻公子八人○【臣照】按左傳介子推曰獻公之子九人卽下文敍介子推語亦曰九人也則八字乃九字之訛耳

趙衰曰土者有土也君其拜受之○左傳作子犯之言且言何以易之索隱言人之出言不可輕易之也○【臣照】按楚子之意謂重耳言不可易也玉帛之會則有定典無磬國以事人之理惟兵車之會乃得以退避申報而數極於三退三捨以避可以報矣眞有國家者之言何以易之猶孟子言聖人不易我言之易非小司馬之說也

聞其入綿上山中於是文公環綿上山中而封之以爲介推田號曰介山○顧炎武曰左傳晉侯求之不獲以綿上爲之田蓋子推旣隱求之不得未幾而死故以田祿其子耳楚辭九章云思久故之親身兮因縞素而哭之明文公在時之推已死史記則云聞其入緜上山云云然則受此田者何人乎於義有所不通矣

趙衰曰求霸莫如入王尊周○左傳作狐偃之言而用美女乘軒者三百人也○徐孚逺曰乘軒三百人蓋小人濫位詩所謂三百赤芾也史云美女亦誤

六年趙衰成子欒貞子咎季子犯霍伯皆卒○左傳是年只書四大夫卒而子犯不書則子犯不死於是年明矣年表亦同子犯二字蓋衍

子景公據立○左傳據作獳

魏文子請老休辟郤克○左傳請老以辟郤克者範文子也

十七年誅趙同趙括族滅之韓厥曰趙衰趙盾之功豈可忘乎柰何絕祀乃復令趙庶子武爲趙后復與之邑○徐孚逺曰此與趙世家所載不同

立其太子壽曼爲君○春秋經壽曼作州蒲

秋伐鄭鄭師敗遂至陳○左傳晉韓厥伐鄭入其郛敗其徒兵於洧上晉師自鄭以鄫之師侵楚焦夷及陳在悼公二年之夏五月此作元年秋也

平公元年伐齊○左傳伐齊事在魯襄之十八年於晉平爲三年年表同此作元年

九年魯季氏逐其君昭公昭公居幹侯○左傳昭公是年居鄆晉頃之十二年乃居幹侯

十五年趙鞅使邯鄲大夫午不信欲殺午午與中行寅範吉射親攻趙鞅○左傳晉趙鞅謂邯鄲午曰歸我衛貢五百家吾捨諸晉陽午許諾歸告其父兄父兄不可趙孟怒召午而囚諸晉陽遂殺午趙稷涉賔以邯鄲叛夏六月上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲秋七月範氏中行氏伐趙氏之宮據此是午前死而範中行乃攻趙鞅也此則云午與範中行親攻趙鞅與範中行爲仇

荀櫟韓不信魏侈○左傳作荀躒魏曼多

三十年定公與吳王夫差會黃池爭長趙鞅時從卒長吳○黃震日抄曰黃池之會吳晉爭長而史於吳世家曰長晉於晉世家曰長吳自相矛盾未知孰是

子出公鑿立○六國年表鑿作錯

史記卷三十九考證﹤史部﹐正史類﹐史記﹥

欽定四庫全書

史記卷四十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

楚世家第十

楚之先祖出自帝顓頊髙陽髙陽者黃帝之孫昌意之子也髙陽生稱【正義音尺證反】稱生捲章捲章生重黎【集解徐廣曰世本云老童生重黎及吳回譙周曰老童卽捲章索隠重氏黎氏二官代司天地重爲木正黎爲火正據左氏少昊氏之子曰重顓頊氏之子曰黎今以重黎爲一人乃是顓頊之子孫者劉氏云少昊氏之後曰重顓頊氏之後曰黎黎對彼重則單稱黎若自言當家則稱重黎故楚及司馬氏皆重黎之後非關少昊之重愚謂此解爲當】重黎爲帝嚳髙辛居火正【索隠此重黎爲火正彼少昊氏之後重自爲木正知此重黎卽彼之黎也】甚有功能光融天下帝嚳命曰祝融【集解虞翻曰祝大融明也韋昭曰祝始也】共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產馬【集解幹寶曰先儒學士多疑此事譙允南通才達學精核數理者也作古史考以爲作者妄記廢而不論余亦尢其生之異也然案六子之世子孫有國升降六代數千年間疊至霸王天將興之必有尢物乎若夫前志所傳修已坼而生禹簡狄剖而生契歷代久逺莫足相證近魏黃初五年汝南屈雍妻王氏生男兒從右胳下水腹上出而平和自若數月創合母子無恙斯蓋近事之信也以今況古固知注記者之不妄也天地云爲陰陽變化安可守之一端槪以常理乎詩云不坼不副無災無害原詩人之防明古之婦人嘗有坼剖而產者矣又有因產而遇災害者故美其無害也索隠系本云陸終娶鬼方氏之妹謂之女嬇】其長一曰昆吾【集解虞翻曰昆吾名樊爲己姓封昆吾世本曰昆吾者衛是也索隠系本云其一曰樊是爲昆吾宋忠曰昆吾國名己姓所出左傳曰衛侯夢見披髮登昆吾之觀今濮陽城中有昆吾臺是正義括地誌云濮陽縣古昆吾國也昆吾故城在縣西三十里臺在縣西百步卽昆吾墟也】二曰參胡【集解駰案世本曰參胡者韓是也索隱系本云二曰恵連是爲參胡宋忠曰參胡國名斯姓無後】三曰彭祖【集解虞翻曰名翦爲彭姓封於大彭世本曰彭祖者彭城是也索隱系本云三曰籛鏗是爲彭祖虞翻所云是也正義括地誌云彭城古彭祖國也外傳云殷末滅彭祖國也虞翻云名翦神仙傳云彭祖諱鏗帝顓頊之孫至殷末年已七百六十七而不衰老遂往流沙之西非壽終也】四曰會人【集解駰案世本曰會人者鄶是也索隱系本云四曰求言是爲會人宋忠曰求言名也妘姓所出鄶國也正義括地誌云故鄶城在鄭州新鄭縣東北二十二里毛詩譜云昔髙辛氏之土祝融之墟歷唐至周重黎之後妘姓處其地是爲鄶國爲鄭武公所滅也】五曰曹姓【集解駰案世本曰曹姓者邾是也索隱系本云其五曰安是爲曹姓宋忠云安名也曹姓者諸曹所出也正義括地誌云故邾國在黃州黃岡縣東南百二十一里史記云邾子曹姓也】六曰季連羋姓楚其後也【索隠糸本云六曰季連是爲羋姓季連者楚是也宋忠曰季連名也芉姓諸楚所出楚之先羋音彌是反幹羊聲也】昆吾氏夏之時嘗爲侯伯桀之時湯滅之彭祖氏殷之時嘗爲侯伯殷之末世滅彭祖氏季連生附沮【集解孫檢曰一作祖索隱沮音才敍反】附沮生宂熊其後中微或在中國或在蠻夷弗能紀其世周文王之時季連之苖裔曰鬻熊鬻熊子事文王蚤卒其子曰熊麗熊麗生熊狂熊狂生熊繹熊繹當周成王之時舉文武勤勞之後嗣而封熊繹於楚蠻封以子男之田姓羋氏居丹陽【集解徐廣曰在南郡枝江縣正義頴容三傳例云楚居丹陽今枝江縣故城是括地誌雲歸州巴東縣東南四里歸故城楚子熊繹之始國也又熊繹墓在歸州秭歸縣輿地誌云秭歸縣東有丹陽城周廻八里熊繹始封也】楚子熊繹與魯公伯禽衛康叔子牟晉侯爕齊太公子呂伋俱事成王熊繹生熊艾熊艾生熊防【索隱一作黮音土感反防音與但反與亶同字亦作亶也】熊防生熊勝熊勝以弟熊楊爲後【索隱鄒誕本作熊鍚又作煬】熊楊生熊渠熊渠生子三人當周夷王之時王室防諸侯或不朝相伐熊渠甚得江漢間民和乃興兵伐庸【集解杜預曰庸今上庸縣正義括地誌云房州竹山縣本漢上庸縣古之庸國昔周武王伐紂庸蠻在焉】楊粵【索隱有本作楊雩音吁地名也今音越譙周作楊越】至於鄂【正義五各反劉伯莊云地名在楚之西後徙楚今東鄂州是括地誌云鄧州向城縣南二十里西鄂故城是楚西鄂】熊渠曰我蠻夷也不與中國之號謚乃立其長子康爲句亶王【集解張瑩曰今江陵也索隱系本康作庸亶作袒地理誌江陵南郡之縣也楚文王自丹陽徙都之】中子紅爲鄂王【集解駰案九州記曰鄂今武昌索隱有本作褻紅音贄紅從下文熊贄紅讀古史考及鄒氏劉氏等無音防紅恐非也正義括地誌武昌縣鄂王舊都今鄂王神卽熊渠子之神也】少子執疵爲越章王【索隱系木無執字越作就正義卽弒鄂王紅者也】皆在江上楚蠻之地及周厲王之時暴虐熊渠畏其伐楚亦去其王后爲熊母康【集解徐廣曰卽渠之長子】母康早死熊渠卒子熊摯紅立摯紅卒其弟弒而代立曰熊延【索隱如此史意卽上鄂王紅也譙周以爲熊渠卒子熊翔立卒長子摯有疾少子熊延立此云摯紅卒其弟弒而自立曰熊延欲會此代系則翔亦母康之弟熊渠者旣卒母康又早卒其摯紅立而被延弒故史考言摯有疾而此言弒也正義譙周言摯有疾此言弒未詳宋均注樂緯云熊渠嫡嗣曰熊摯有惡疾不得爲後別居於夔爲楚附庸後王命曰防子也】熊延生熊勇熊勇六年而周人作亂攻厲王厲王出奔彘熊勇十年卒弟熊嚴爲後熊嚴十年卒有子四人長子伯霜中子仲雪次子叔堪【索隱堪一作湛】少子季徇【索隱徇旬俊反】熊嚴卒長子伯霜代立是爲熊霜熊霜元年周宣王初立熊霜六年卒三弟爭立仲雪死叔堪亡避難於濮【集解杜預曰建寧郡南有濮夷正義按建寧晉郡在蜀南與蠻相近劉伯莊云濮在楚西南孔安國云庸濮在漢之南按成公元年楚地千里孔說是也】而少弟季徇立是爲熊徇熊徇十六年鄭桓公初封於鄭二十二年熊徇卒子熊咢立【索隱咢音鄂亦作噩】熊咢九年卒子熊儀立是爲若敖若敖二十年周幽王爲犬戎所弒周東徙而秦襄公始列爲諸侯二十七年若敖卒子熊坎立是爲霄敖【索隱坎若感反一作菌又作欽】霄敖六年卒子熊眴立【集解徐廣曰眴音舜索隱按玉篇咰在口部顧氏云楚之先卽蚡冒也劉音舜其近代本字有從目者故劉氏有舜音非也】是爲蚡冒【索隱古本蚡作羒音憤冒音亡北反或亡報反】蚡冒十三年晉始亂以曲沃之故蚡冒十七年卒蚡冒弟熊通弒蚡冒子而代立是爲楚武王武王十七年晉之曲沃莊伯弒主國晉孝侯十九年鄭伯弟叚作亂二十一年鄭侵天子之田二十三年衛弒其君桓公二十九年魯弒其君隱公三十一年宋太宰華督弒其君殤公三十五年楚伐隨【集解賈逵曰隨姬姓杜預曰隨國今義陽隨縣正義括地誌云隨州外城古隨國地世本云楚武王墓在豫州新息隨姬姓也武王卒師中而兵罷括地誌云上蔡縣東北五十里】隨曰我無罪楚曰我蠻夷也今諸侯皆爲叛相侵或相殺我有敝甲欲以觀中國之政請王室尊吾號隨人爲之周請尊楚王室不聼還報三十七年楚熊通怒曰吾先鬻熊文王之師也早終成王舉我先公乃以子男田令居楚蠻夷皆率服而王不加位我自尊耳乃自立爲武王與隨人盟而去於是始開濮地而有之五十一年周召隨侯數以立楚爲王楚怒以隨背已伐隨武王卒師中而兵罷【集解駰案皇覽曰楚武王在汝南郡鮦陽縣葛陂鄕城東北民謂之楚王岑漢永平中葛陵城北祝里社下於土中得銅鼎而名曰楚武王由是知楚武王之冢民傳言秦項赤眉之時欲發之輒頽壊塡壓不得發也正義有本注葛陂鄕作葛陵鄕者誤也地理誌云新蔡縣西北六十里有葛陂鄕卽費長房投竹成龍之陂因爲鄕名】子文王熊貲立始都郢【正義括地誌云紀南故城在荊州江陵縣北五十里杜預云國都於郢今南郡江陵縣北紀南城是括地誌云又至平王更城郢在江陵縣東北六里故郢城是也】文王二年伐申過鄧【正義括地誌云故申城在鄧州南陽縣北三十里晉太康地誌云周宣王舅所封故鄧城在襄州安養縣北二十里春秋之鄧國莊十六年楚文王滅之】鄧人曰楚王易取鄧侯不許也【集解服防曰鄧曼姓】六年伐蔡【正義豫州上蔡縣在州北七十里古蔡國也縣外城蔡國城也】虜蔡哀侯以歸已而釋之楚彊陵江漢間小國小國皆畏之十一年齊桓公始覇楚亦始大十二年伐鄧滅之十三年卒子熊囏立【集解駰案史記音隱云古艱字】是爲杜敖【索隱杜作壯側狀反】杜敖五年欲殺其弟熊惲【索隱惲音防粉反左氏作頵防頻反】惲奔隨與隨襲弒杜敖代立是爲成王成王惲元年初卽位布徳施恵結舊好於諸侯使人獻天子天子賜胙曰鎭爾南方夷越之亂無侵中國於是楚地千里十六年齊桓公以兵侵楚至陘山【正義杜預云陘楚地潁川召陵縣南有陘亭括地誌陘山在鄭州西南一百一十里卽此山也】楚成王使將軍屈完以兵禦之【正義屈曲勿反完音桓楚族也】與桓公盟桓公數以周之賦不入王室楚許之乃去十八年成王以兵北伐許【集解駰案地理誌曰潁川許昌縣故許國也】許君肉袒謝乃釋之二十二年伐黃【索隱汝南弋陽縣故黃國正義括地誌云黃國故城漢弋陽縣也春秋時黃都嬴姓在光州定城縣四十里也】二十六年滅英【集解徐廣曰年表及他本皆作英一本作黃正義英國在淮南蓋蓼國也不知攺名時也】三十三年宋襄公欲爲盟會召楚楚王怒曰召我我將好往襲辱之遂行至盂【正義音於宋地也】遂執辱宋公已而歸之三十四年鄭文公南朝楚楚成王北伐宋敗之射傷宋襄公襄公遂病創死三十五年晉公子重耳過楚成王以諸侯客禮饗而厚送之於秦三十九年魯僖公來請兵以伐齊楚使申侯將兵伐齊取谷【集解杜預曰濟北谷城縣正義括地誌雲谷在濟州東阿縣東二十六里】置齊桓公子雍焉齊桓公七子皆奔楚楚盡以爲上大夫滅夔防不祀祝融鬻熊故也【集解服防曰夔楚熊渠之孫熊摯之後防在巫山之陽秭歸鄕是也索隱譙周作滅歸歸卽防之地名歸縣之鄕也】夏伐宋宋告急於晉晉救宋成王罷歸將軍子玉請戰成王曰重耳亡居外久卒得反國天之所開不可當子玉固請乃與之少師而去晉果敗子玉於城濮成王怒誅子玉四十六年初成王將以商臣爲太子語令尹子上子上曰君之齒未也【集解杜預曰齒年也言尙少】而又多內寵絀乃亂也楚國之舉常在少者【集解賈逵曰舉立也】且商臣蠭目而豺聲忍人也【集解服防曰言忍爲不義】不可立也王不聼立之後又欲立子職【集解賈逵曰職商臣庶弟也】而絀太子商臣商臣聞而未審也告其傅潘崇曰何以得其實崇曰饗王之寵姬【集解駰案姬當作妹】江芉而勿敬也商臣從之江羋【正義芉亡爾反】怒曰宜乎王之欲殺若而立職也商臣告潘崇曰信矣崇曰能事之乎【集解服防曰若立職子能事之】曰不能能亡去乎曰不能能行大事乎【集解服防曰謂弒君】曰能冬十月商臣以宮衛兵圍成王成王請食熊蹯而死【集解杜預曰熊掌難熟冀久將有外救之援也】不聼丁未成王自絞殺商臣代立是爲穆王穆王立以其太子宮予潘崇使爲太師掌國事穆王三年滅江【集解杜預曰江國在汝南安陽縣】四年滅六蓼六蓼臯陶之後【集解杜預曰六國今廬江六縣蓼國今安豊蓼縣】八年伐陳十二年卒子莊王侶立莊王卽位三年不出號令日夜爲樂令國中曰有敢諫者死無赦伍舉入諌莊王左抱鄭姬右抱越女坐鐘鼓之間伍舉曰願有進隱【集解駰案隱謂隱藏其意】曰有鳥在於阜三年不蜚不鳴是何鳥也莊王曰三年不蜚蜚將衝天三年不鳴鳴將驚人舉退矣吾知之矣居數月淫益甚大夫蘇從乃入諫王曰若不聞令乎對曰殺身以明君臣之願也於是乃罷滛樂聼政所誅者數百人所進者數百人任伍舉蘇從以政國人大說是嵗滅庸【正義今房州竹山縣是也】六年伐宋獲五百乘八年伐陸渾戎【集解服防曰陸渾戎在洛西南正義允姓之戎徙居陸渾】遂至洛觀兵於周郊【集解服防曰觀兵陳兵示周也】周定王使王孫滿勞楚王【集解服防曰以郊勞禮迎之也】楚王問鼎小大輕重【集解杜預曰示欲逼周取天下】對曰在徳不在鼎莊王曰子無阻九鼎楚國折鉤之喙足以爲九鼎【正義喙許衛反凡防有鉤喙鉤口之尖也言楚國防之鉤口尖有折者足以爲鼎言鼎易得也】王孫滿曰嗚呼君王其忘之乎昔虞夏之盛逺方皆至貢金九牧【集解服防曰使九州之牧貢金】鑄鼎象物【集解賈逵曰象所圖物著之於鼎】百物而爲之備使民知神姦【集解杜預曰圖鬼神百物之形使民逆備之也】桀有亂徳鼎遷於殷載祀六百【集解賈逵曰載辭也祀年也商曰祀王肅曰載祀者猶言年也】殷紂暴虐鼎遷於周徳之休明𨿽小必重【集解杜預曰不可遷】其姦回昬亂𨿽大必輕【集解杜預曰言可移】昔成王定鼎於郟鄏【集解杜預曰郟鄏今河南縣西有郟鄏陌武王遷之成王定之索隱按周書郟雒北山名音甲鄏謂田厚鄏故以名焉】卜世三十卜年七百天所命也周徳𨿽衰天命未攺鼎之輕重未可問也楚王乃歸九年相若敖氏【集解駰案左傳曰子越椒】人或讒之王恐誅反攻王王擊滅若敖氏之族十三年滅舒【集解杜預曰廬江六縣東有舒城也】十六年伐陳殺夏徵舒徵舒弒其君故誅之也已破陳卽縣之羣臣皆賀申叔時使齊來不賀王問對曰鄙語曰牽牛徑人田田主取其牛徑者則不直矣取之牛不亦甚乎且王以陳之亂而率諸侯伐之以義伐之而貪其縣亦何以復令於天下莊王乃復陳國後十七年春楚莊王圍鄭三月克之入自皇門【集解賈逵曰鄭城門何休曰郭門也】鄭伯肉袒牽羊以逆【集解賈逵曰肉袒牽羊示服爲臣也】曰孤不天不能事君君用懷怒以及敝邑孤之罪也敢不惟命是聼賔之南海若以臣妾賜諸侯亦惟命是聼若君不忘厲宣桓武【集解杜預曰周厲王宣王鄭之所自出也鄭武公桓公始封之賢君也】不絕其社稷使攺事君孤之願也非所敢望也敢布腹心楚羣臣曰王勿許莊王曰其君能下人必能信用其民庸可絕乎莊王自手旗左右麾軍引兵去三十里而舎遂許之平【集解杜預曰退一捨而禮鄭】潘尫入盟子良出質【集解駰案潘尫楚大夫子良鄭伯弟】夏六月晉救鄭與楚戰大敗晉師河上遂至衡雍而歸二十年圍宋以殺楚使也【索隱左傳宣十四年楚子使申舟聘於齊曰無假道於宋華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起九月圍宋是也】圍宋五月城中食盡易子而食析骨而炊宋華元出告以情莊王曰君子哉遂罷兵去二十三年莊王卒子共王審立共王十六年晉伐鄭鄭告急共王救鄭與晉兵戰鄢陵晉敗楚射中共王目共王召將軍子反子反嗜酒從者豎陽谷進酒醉王怒射殺子反遂罷兵歸三十一年共王卒子康王招立康王立十五年卒子員立【索隱員音云左傳作麏】是爲郟敖康王寵弟公子圍【集解徐廣曰史記多作回】子比子晢棄疾郟敖三年以其季父康王弟公子圍爲令尹主兵事四年圍使鄭道聞王疾而還十二月己酉圍入問王疾絞而弒之【集解荀卿曰以冠纓絞之左傳曰王於郟謂之郟敖】遂殺其子莫及平夏使使赴於鄭伍舉問曰誰爲後【集解服防曰問來赴者】對曰寡大夫圍伍舉更曰共王之子圍爲長【集解杜預曰伍舉更赴辭使從禮告終稱嗣不以簒弒赴諸侯】子比奔晉而圍立是爲靈王靈王三年六月楚使使告晉欲會諸侯諸侯皆會楚於申伍舉曰昔夏啟有鈞臺之饗【集解杜預曰河南陽翟縣南有鈞臺陂】商湯有景亳之命周武王有盟津之誓成王有岐陽之搜【集解賈逵曰岐山之陽】康王有丰宮之朝【集解服防曰丰宮成王廟所在也杜預曰丰在始平鄠縣東有靈臺康王於是朝諸侯】穆王有塗山之會齊桓有召陵之師晉文有踐土之盟君其何用靈王曰用桓公【集解杜預曰用會召陵之禮也】時鄭子產在焉於是晉宋魯衛不往靈王已盟有驕色伍舉曰桀爲有仍之會有緡叛之【集解賈逵曰仍緡國名也】紂爲黎山之會東夷叛之【集解服防曰黎東夷國名也子姓】幽王爲太室之盟戎翟叛之【集解杜預曰太室中嶽也】君其愼終七月楚以諸侯兵伐吳圍朱方八月克之囚慶封滅其族以封徇曰無效齊慶封弒其君而弱其孤以盟諸大夫【集解杜預曰齊崔杼弒其君慶封其黨故以弒君罪責之也】封反曰莫如楚共王庶子圍弒其君兄之子員而代之立【集解駰案谷梁傳曰軍人粲然皆笑】於是靈王使棄疾殺之七年就章華臺【集解杜預曰南郡華容縣有臺在城內】下令內亡人實之八年使公子棄疾將兵滅陳十年召蔡侯醉而殺之使棄疾定蔡因爲陳蔡公十一年伐徐以恐吳【集解駰案左傳曰使蕩侯等圍徐】靈王次於幹谿以待之王曰齊晉魯衛其封皆受寶器我獨不今吾使使周求鼎以爲分其予我乎【集解服防曰有功徳受分器】析父對曰其予君王哉【集解賈逵曰析父楚大夫索隱據左氏此是右尹子革之辭史蓋誤也】昔我先王熊繹辟在荊山蓽露藍蔞【集解徐廣曰蓽一作暴駰案服防曰蓽露柴車素大輅也藍蔞言衣敝壊其蔞藍藍然也】以處艸莽跋渉山林【集解服防曰艸行曰跋水行曰渉】以事天子惟是桃弧棘矢以共王事【集解服防曰桃弧棘矢所以禦其災言楚地山林無所出也】齊王舅也【集解服防曰齊呂伋成王之舅】晉及魯衛王母弟也楚是以無分而彼皆有周今與四國服事君王將惟命是從豈敢愛鼎靈王曰昔我皇祖伯父昆吾舊許是宅【集解服防曰陸終氏六子長曰昆吾少曰季連季連楚之祖故謂昆吾爲伯父也昆吾曾居許地故曰舊許是宅】今鄭人貪其田不我予今我求之其予我乎對曰周不愛鼎鄭安敢愛田靈王曰昔諸侯逺我而畏晉今吾大城陳蔡不羮【集解韋昭曰三國楚別都也潁川定陵有東不羮襄城有西不羮正義括地誌云不羮故城在許州襄城縣東三十里地理誌云此乃西不羮也】賦皆千乘諸侯畏我乎對曰畏哉靈王喜曰析父善言古事焉【正義左傳昭十二年析父謂子革曰吾子楚國之望也今與王言如響國其若之何杜預云譏其順王心如響應聲也按此對王言是子革之辭太史公云析父誤也析父時爲王僕見子革對故嘆也】十二年春楚靈王樂幹谿不能去也國人苦役初靈王會兵於申僇越大夫常壽過【索隱僇辱也】殺蔡大夫觀起【索隱觀音官觀姓起名】起子從亡在吳【索隱從音才松反】乃勸吳王伐楚爲間越大夫常壽過而作亂爲吳間使矯公子棄疾命召公子比於晉至蔡與吳越兵欲襲蔡令公子比見棄疾與盟於鄧【集解杜預曰潁川邵陵縣西有鄧城正義括地誌云故鄧城在豫州郾城縣東三十五里按在古召陵縣西十里是也】遂入殺靈王太子祿立子比爲王公子子晢爲令尹棄疾爲司馬先除王宮觀從從師於幹谿令楚眾曰國有王矣先歸復爵邑田室後者遷之楚眾皆潰去靈王而歸靈王聞太子祿之死也自投車下而曰人之愛子亦如是乎侍者曰甚是王曰余殺人之子多矣能無及此乎右尹曰【集解駰案左傳曰右尹子革】請待於郊以聼國人【集解服防曰聼國人欲爲誰】王曰眾怒不可犯曰且入大縣而乞師於諸侯王曰皆叛矣又曰且奔諸侯以聼大國之慮王曰大福不再祗取辱耳於是王乘舟將欲入鄢【集解服防曰鄢楚別都也杜預曰襄陽宜城縣正義音偃括地誌云故鄢城在襄州安養縣北三里在襄州北五里南去荊州二百五十里按王自夏口從漢水上入鄢也左傳云王防夏將欲入鄢是也括地誌雲鄢水源出襄州義淸縣西界托仗山水經雲蠻水卽鄢水是也】右尹度王不用其計懼俱死亦去王亡靈王於是獨傍偟山中野人莫敢入王王行遇其故鋗人【集解韋昭曰今之中防】謂曰爲我求食我已不食三日矣鋗人曰新王下法有敢饟王從王者罪及三族且又無所得食王困枕其股而臥鋗人又以土自代逃去王覺而弗見遂饑不能起羋尹申無宇之子申亥曰吾父再犯王命【集解服防曰斷王旌執人於章華之宮】王弗誅恩孰大焉乃求王遇王饑於釐澤奉之以歸夏五月癸丑王死申亥家【正義左傳云夏五月癸亥王縊於芉尹申亥是也】申亥以二女從死並之是時楚國𨿽已立比爲王畏靈王復來又不聞靈王死故觀從謂初王比曰不殺棄疾𨿽得國猶受禍王曰余不忍從曰人將忍王王不聼乃去棄疾歸國人每夜驚曰靈王入矣乙卯夜棄疾使船人從江上走呼曰靈王至矣國人愈驚又使曼成然告初王比及令尹子晳曰王至矣國人將殺君司馬將至矣【集解杜預曰司馬謂棄疾】君蚤自圖無取辱焉眾怒如水火不可救也初王及子晳遂自殺丙辰棄疾卽位爲王攺名熊居是爲平王平王以詐弒兩王而自立恐國人及諸侯叛之乃施恵百姓復陳蔡之地而立其後如故歸鄭之侵地存卹國中修政敎吳以楚亂故獲五率以歸【集解服防曰五率蕩侯潘子司馬督囂尹午陵尹喜】平王謂觀從恣爾所欲欲爲卜尹王許之【集解賈逵曰卜尹卜師大夫官】初共王有寵子五人無適立乃望祭羣神請神決之使主社稷而陰與巴姬【集解賈逵曰共王妾】埋璧於室內【正義左傳云埋璧於太室之庭杜預云太室祖廟也】召五子齋而入康王跨之【集解服防曰兩足各跨璧一邊杜預曰過其上】靈王肘加之子比子晳皆遠之平王防抱而入再拜壓紐故康王以長立至其子失之圍爲靈王及身而弒子比爲王十餘日子晳不得立又俱誅四子皆絕無後惟獨棄疾後立爲平王竟續楚祀如其神符初子比自晉歸韓宣子問叔向曰子比其濟乎對曰不就宣子曰同惡相求如市賈焉【集解服防曰謂國人共惡靈王者如市賈之人求利也】何爲不就對曰無與同好誰與同惡【集解服防曰言無黨於內當與誰共同好惡】取國有五難有寵無人一也【集解杜預曰寵湏賢人而固】有人無主二也【集解杜預曰𨿽有賢人當湏內主爲應】有主無謀三也【集解杜預曰謀防謀也】有謀而無民四也【集解杜預曰民眾也】有民而無徳五也【集解杜預曰四者旣備當以徳成之】子比在晉十三年矣晉楚之從不聞通者可謂無人矣【集解杜預曰晉楚之士從子比逰皆非達人】族盡親叛可謂無主矣【集解杜預曰無親族在楚】無釁而動可謂無謀矣【集解服防曰言靈王尙在而妄動取國故謂無謀】爲羇終世可謂無民矣【集解杜預曰終身羇客在於晉是無民】亡無愛徵可謂無徳矣【集解杜預曰楚人無愛念者】王虐而不忌【集解杜預曰靈王暴虐無所畏忌將自亡】子比渉五難以弒君誰能濟之有楚國者其棄疾乎君陳蔡方城外屬焉【正義方城山在許州葉縣西十八里也】苛慝不作盜賊伏隱私欲不違【集解服防曰不以私欲違民心】民無怨心先神命之國民信之羋姓有亂必季實立楚之常也子比之官則右尹也數其貴寵則庶子也以神所命則又遠之民無懷焉將何以立宣子曰齊桓晉文不亦是乎【集解服防曰皆庶子而出奔】對曰齊桓衛姬之子也有寵於釐公有鮑叔牙賔須無隰朋以爲輔有莒衛以爲外主【集解賈逵曰齊桓出奔莒自莒先入衛人助之】有髙國以爲內主【集解服防曰國子髙子皆齊之正卿】從善如流【集解服防曰言其疾】施恵不倦有國不亦宜乎昔我文公狐季姬之子也有寵於獻公好學不倦生十七年有士五人有先大夫子餘子犯以爲腹心【集解賈逵曰子余趙衰】有魏犫賈佗以爲股肱有齊宋秦楚以爲外主【集解賈逵曰齊以女妻之宋贈之馬楚享以九獻秦送內之】有欒郤狐先以爲內主【集解賈逵曰四姓晉大夫正義杜預云謂欒枝郤縠狐突先軫也】亡十九年守志彌篤恵懷棄民【集解服防曰皆棄民不卹】民從而與之【正義以懷恵棄民故民相從而歸心於文公】故文公有國不亦宜乎子比無施於民無援於外去晉晉不送歸楚楚不迎何以有國子比果不終焉卒立者棄疾【正義左傳云獲神一也有民二也令徳三也寵貴四也居常五也有五利以去五難誰能害之杜預云獲神當璧拜也有民民信也令徳無苛慝也寵貴妃子也居常棄疾季也】如叔向言也平王二年使費無忌如秦【集解服防曰楚大夫索隱傳作無極極忌聲相近】爲太子建【正義左傳云楚子之在蔡也郹陽之女奔之生太子建杜預云郹蔡邑也郥古覓反】娶婦婦好來未至無忌先歸說平王曰秦女好可自娶爲太子更求平王聼之卒自娶秦女生熊珍更爲太子娶是時伍奢爲太子太傅無忌爲少傅無忌無寵於太子常讒惡太子建建時年十五矣其母蔡女也無寵於王王稍益疏外建也六年使太子建居城父守邊【正義父音甫括地誌云城父故城在許州葉縣東北四十五里卽杜預云襄城城父縣也又許州襄城縣東四十里亦有父城故城一所服防云城父楚北境乃是父城之名非建所守杜預云言成父又誤也傳及酈元水經注云楚大城城父使太子建居之卽十三州誌云太子建所居城父謂今亳州城父縣也按今亳州見有城父縣是建所守者也地理誌云潁川有父城縣沛郡有城父縣此二名別耳】無忌又日夜讒太子建於王曰自無忌入秦女太子怨亦不能無望於王王少自備焉且太子居城父擅兵外交諸侯且欲入矣平王召其傅伍奢責之伍奢知無忌讒乃曰王柰何以小臣疏骨肉無忌曰今不制後悔也於是王遂囚伍奢而召其二子而告以免父死乃令司馬奮揚召太子建欲誅之太子聞之亡奔宋無忌曰伍奢有二子不殺者爲楚國患盍以免其父召之必至於是王使使謂奢能致二子則生不能將死奢曰尙至胥不至王曰何也奢曰尙之爲人亷死節慈孝而仁聞召而免父必至不顧其死胥之爲人智而好謀勇而矜功知來必死必不來然爲楚國憂者必此子於是王使人召之曰來吾免爾父伍尙謂伍胥曰聞父免而莫奔不孝也父戮莫報無謀也度能任事智也子其行矣我其歸死伍尙遂歸伍胥彎弓屬矢出見使者曰父有何罪以召其子爲將射使者還走遂出奔吳伍奢聞之曰胥亡楚國危哉楚人遂殺伍奢及尙十年楚太子建母在居巢【正義廬州巢縣是也】開吳吳使公子光伐楚遂敗陳蔡取太子建母而去楚恐城郢【正義在江陵縣東北六里已解於前按傳城郢在昭公三十三年下重言城郢杜預云楚用子囊遺言以築郢城矣今畏吳復修以自固也】初吳之邊邑卑梁【正義卑梁邑近鐘離也】與楚邊邑鐘離小童爭桑兩家交怒相攻滅卑梁人卑梁大夫怒發邑兵攻鐘離楚王聞之怒發國兵滅卑梁吳王聞之大怒亦發兵使公子光因建母家攻楚遂滅鐘離居巢楚乃恐而城郢【索隱去年已城郢今又重言據左氏昭二十三年城郢二十四年無重城郢之文是史記誤也】十三年平王卒將軍子常曰太子珍少且其母乃前太子建所當娶也欲立令尹子西子西平王之庶弟也有義子西曰國有常法更立則亂言之則致誅乃立太子珍是爲昭王昭王元年楚眾不說費無忌以其讒亡太子建殺伍奢子尙與郤宛宛之宗姓伯氏子嚭及子胥皆奔吳吳兵數侵楚楚人怨無忌甚楚令尹子常【正義名瓦左傳云囊瓦伐吳】誅無忌以說眾眾乃喜四年吳三公子【集解駰案昭二十七年二公子奔楚公子掩余奔徐公子燭庸奔鐘離此言三公子非】奔楚楚封之以扞吳五年吳伐取楚之六潛【正義故六城在壽州安豊縣南百三十二里偃姓臯陶之後所封也潛城楚之潛邑在霍山縣東二百步】七年楚使子常伐吳吳大敗楚於豫章【正義今洪州也】十年冬吳王闔閭伍子胥伯嚭與唐蔡俱伐楚楚大敗吳兵遂入郢辱平王之墓以伍子胥故也吳兵之來楚使子常以兵迎之夾漢水陣吳伐敗子常子常亡奔鄭楚兵奔吳乘勝逐之五戰及郢己卯昭王出奔庚辰吳人入郢【集解駰案春秋云十一月庚辰】昭王亡也至云夢云夢不知其王也射傷王王走鄖【正義走音奏鄖音云括地誌云安州安陸縣城本春秋時鄖國城】鄖公之弟懷曰平王殺吾父【集解服防曰父曼成然正義成然立平王貪求無厭平王殺之】今我殺其子不亦可乎鄖公止之然恐其弒昭王乃與王出奔隨【正義括地誌云隨州城外古隨國城隨姬姓也又云楚昭王城在隨州縣北七里左傳云吳師入郢王奔隨隨人處之公宮之北卽此城是也】吳王聞昭王往卽進擊隨謂隨人曰周之子孫封於江漢之間者楚盡滅之欲殺昭王王從臣子綦乃深匿王自以爲王謂隨人曰以我予吳隨人卜予吳不吉乃謝吳王曰昭王亡不在隨吳請入自索之隨不聼吳亦罷去昭王之出郢也使申包胥【集解服防曰楚大夫王孫包胥】請救於秦秦以車五百乘救楚楚亦收餘散兵與秦擊吳十一年六月敗吳於稷【集解賈逵曰楚地也】會吳王弟夫槪見吳王兵傷敗乃亡歸自立爲王闔閭聞之引兵去楚歸擊夫槪夫槪敗奔楚楚封之堂谿【正義地理誌云堂谿故城在豫州偃城縣西八十五里也】號爲堂谿氏楚昭王滅唐【集解杜預曰義陽安昌縣東南上唐鄕正義括地誌云上唐鄕故城在隨州棗陽縣東南百五十里古之唐國也世本云唐姬姓之國】九月歸入郢十二年吳復伐楚取番【正義片寒反又音婆括地誌云饒州鄱陽縣春秋時爲楚東境秦爲番縣屬九江郡今爲鄱陽縣也】楚恐去郢北徙都鄀【正義音若括地誌云楚昭王故城在襄州樂鄕縣東北三十三里在故都城東五里卽楚國故昭王徙都鄀城也】十六年孔子相魯二十年楚滅頓【集解駰案地理誌汝南頓縣故頓子國正義括地誌云陳州南頓縣故頓子國應邵云古頓子國姬姓也逼於陳后南徙故曰南頓】滅胡【集解杜預曰汝南縣西北胡城正義括地誌云故胡城在豫州偃城縣界】二十一年吳王闔閭伐越越王勾踐射傷吳王遂死吳由此怨越而不西伐楚二十七年春吳伐陳楚昭王救之軍城父十月昭王病於軍中有赤云如鳥夾日而蜚【集解杜預曰云在楚上惟楚見之】昭王問周太史太史曰是害於楚王然可移於將相將相聞是言乃請自以身禱於神昭王曰將相孤之股肱也今移禍庸去是身乎弗聼卜而河爲祟大夫請禱河昭王曰自吾先王受封望不過江漢【集解服防曰謂所受王命祀其國中山川爲望正義按江荊州南大江也漢江也二水楚境內也河黃河非楚境也】而河非所獲罪也止不許孔子在陳聞是言曰楚昭王通大道矣其不失國宜哉昭王病甚乃召諸公子大夫曰孤不佞再辱楚國之師今乃得以天壽終孤之幸也讓其弟公子申爲王不可又讓次弟公子結亦不可乃又讓次弟公子閭五讓乃後許爲王將戰庚寅昭王卒於軍中子閭曰王病甚捨其子讓羣臣臣所以許王以廣王意也今君王卒臣豈敢忘君王之意乎乃與子西子綦謀伏師閉塗【集解徐廣曰一作璧正義左傳云謀潛師閉塗按潛師宻發往迎也閉塗防斷外宼也爲昭王薨於軍嗣子未定恐有鄰國及諸公子之變故伏師閉塗迎越女之子章立爲恵王也】迎越女之子章立之【集解服防曰閉塗不通外使也越女昭王之妾索隠閉塗卽攢塗也故下立惠王后卽罷兵歸服防說非】是爲恵王然後罷兵歸昭王恵王二年子西召故平王太子建之子勝於吳以爲巢大夫號曰白公【集解徐廣曰伍子胥傳曰使勝守楚之邊邑鄢駰案服防曰白邑名楚邑大夫皆稱公杜預曰汝陰褒信縣西南有白亭正義巢今廬州居巢縣也括地誌云白亭在豫州褒信東南三十二里褒信本漢郾縣之地後漢分郾置褒信縣在今褒信縣東七十七里】白公好兵而下士欲報仇六年白公請兵令尹子西伐鄭初白公父建亡在鄭鄭殺之白公亡走吳子西復召之故以此怨鄭欲伐之子西許而未爲發兵八年晉伐鄭鄭告急於楚楚使子西救鄭受賂而去白公勝怒乃遂與勇力死士石乞等襲殺令尹子西子綦於朝因刼恵王置之髙府【集解賈逵曰髙府府名也杜預曰楚別府】欲弒之恵王從者屈固負王亡走昭王夫人宮【集解服防曰昭王夫人惠王母越女也】白公自立爲王月餘會葉公來救楚楚恵王之徒與共攻白公殺之恵王乃復位是歲也【集解徐廣曰恵王之十年】滅陳而縣之十三年吳王夫差彊陵齊晉來伐楚十六年越滅吳【正義表云越滅吳在元王四年】四十二年楚滅蔡【正義周定王二十二年】四十四年楚滅杞【正義周定王二十四年】與秦平是時越已滅吳而不能正江淮北【正義正長也江淮北謂廣陵縣徐泗等州也】楚東侵廣地至泗上五十七年恵王卒子簡王中立【正義中音仲】簡王元年北伐滅莒【正義括地誌云密州莒縣故國也言北伐者莒在徐泗之北】八年魏文侯韓武子趙桓子始列爲諸侯二十四年簡王卒子聲王【正義謚法云不生其國曰聲也】當立聲王六年盜殺聲王子悼王熊疑立悼王二年三晉來伐楚至乘丘而還【集觧徐廣曰年表三年歸防關於鄭正義年表云三晉來伐我至桑丘誤也已觧在年表中地理誌雲乘丘故城在兗州瑕丘縣西北三十五里是也】四年楚伐周鄭殺子陽九年伐韓取負黍十一年三晉伐楚敗我大梁楡闗【索隱此楡闗當在大梁之西】楚厚賂秦與之平二十一年悼王卒子肅王臧立肅王四年蜀伐楚取玆方【正義古今地名云荊州松滋縣古鳩玆地卽玆方是也】於是楚爲扞闗以距之【集解駰案李熊說公孫述曰東守巴郡距扞闗之口索隱郡國志曰巴郡魚復縣有扞闗】十年魏取我魯陽【集解駰案地理誌雲南陽有魯陽縣正義括地誌云汝州魯山本漢魯陽縣也古魯縣以古魯山爲名也】十一年肅王卒無子立其弟熊良夫是爲宣王宣王六年周天子賀秦獻公秦始復彊而三晉益大魏恵王齊威王尢彊三十年秦封衛鞅於商南侵楚是年宣王卒子威王熊商立威王六年周顯王致文武胙於秦恵王七年齊孟嘗君父田嬰欺楚楚威王伐齊敗之於徐州【集解徐廣曰時楚已滅越而伐齊齊說越令攻楚故云齊欺楚】而令齊必逐田嬰田嬰恐張醜僞謂楚王曰王所以戰勝於徐州者田盼子不用也【索隱盼子嬰同族】盼子者有功於國而百姓爲之用嬰子弗善而用申紀申紀者大臣不附百姓不爲用故王勝之也今王逐嬰子嬰子逐盼子必用矣復摶其士卒以與王遇【索隱搏音膊亦有作附讀戰國防作整】必不便於王矣楚王因弗逐也十一年威王卒子懷王熊槐立魏聞楚喪伐楚取我陘山【正義括地誌云陘山在鄭州新鄭縣西南三十里】懷王元年張儀始相秦恵王四年秦恵王初稱王六年楚使柱國昭陽將兵而攻魏破之於襄陵得八邑【索隱襄陵縣名在河東古本作八邑今亦作八城】又移兵而攻齊齊王患之【集解徐廣曰懷王六年昭陽移和而攻齊軍門曰和】陳軫適爲秦使齊齊王曰爲之柰何陳軫曰王勿憂請令罷之卽往見昭陽軍中曰願聞楚國之法破軍殺將者何以貴之昭陽曰其官爲上柱國封上爵執珪陳軫曰其有貴於此者乎昭陽曰令尹陳軫曰今君已爲令尹矣此國冠之上【索隱冠音貫令尹尹中最尊故以國爲言猶如卿子冠軍然】臣請得譬之人有遺其舍人一巵酒者舎人相謂曰數人飲此不足以徧請遂畫地爲蛇蛇先成者獨飲之一人曰吾蛇先成舉酒而起曰吾能爲之足及其爲之足而後成人奪之酒而飲之曰蛇固無足今爲之足是非蛇也今君相楚而攻魏破軍殺將功莫大焉冠之上不可以加矣【索隱冠音官】今又移兵而攻齊攻齊勝之官爵不加於此攻之不勝身死爵奪有毀於楚此爲蛇爲足之說也不若引兵而去以徳齊此持滿之術也昭陽曰善引兵而去燕韓君初稱王秦使張儀與楚齊魏相會盟齧桑【正義徐廣云在梁與彭城之間】十一年蘇秦約從山東六國兵攻秦楚懷王爲從長至函谷闗秦出兵擊六國六國兵皆引而歸齊獨後十二年齊湣王伐敗趙魏軍秦亦伐敗韓與齊爭長十六年秦欲伐齊而楚與齊從親秦恵王患之乃宣言張儀免相使張儀南見楚王謂楚王曰敝邑之王所甚說者無先大王𨿽儀之所甚願爲門闌之廝者亦無先大王敝邑之王所甚憎者無先齊王𨿽儀之所甚憎者亦無先齊王而大王和之【索隱和謂楚與齊相和親也】是以敝邑之王不得事王而令儀亦不得爲門闌之廝也王爲儀閉闗而絕齊今使使者從儀西取故秦所分楚商於之地方六百里【集解商於之地在今順陽郡南鄕丹水二縣有商城在於中故謂之商於索隱地理誌丹水及商屬農今言順陽者是魏晉始分置順陽郡商城丹水俱之】如是則齊弱矣是北弱齊西徳於秦私商於以爲富此一計而三利俱至也懷王大悅乃置相璽於張儀日與置酒宣言吾復得吾商於之地羣臣皆賀而陳軫獨弔懷王曰何故陳軫對曰秦之所爲重王者以王之有齊也今地未可得而齊交先絕是楚孤也夫秦又何重孤國哉必輕楚矣且先出地而後絕齊則秦計不爲先絕齊而後責地則必見欺於張儀見欺於張儀則王必怨之怨之是西起秦患北絕齊交西起秦患北絕齊交則兩國之兵必至【索隱兩國謂韓魏】臣故弔楚王弗聼因使一將軍西受封地張儀至秦詳醉墜車稱病不出三月地不可得楚王曰儀以爲絕齊爲尙薄邪乃使勇士宋遺北辱齊王齊王大怒折楚符而合於秦秦齊交合張儀乃起朝謂楚將軍曰子何不受地從某至某廣袤六里楚將軍曰臣之所以見命者六百里不聞六里卽以歸報懷王懷王大怒興師將伐秦陳軫又曰伐秦非計也不如因賂之一名都與之伐齊是我亡於秦【索隱謂失商於之地】取償於齊也吾國尙可全今王已絕於齊而責欺於秦是吾合秦齊之交而來天下之兵也國必大傷矣楚王不聼遂絕和於秦發兵西攻秦秦亦發兵擊之十七年春與秦戰丹陽【索隱此丹陽在漢中】秦大敗我軍斬甲士八萬虜我大將軍屈匄裨將軍逢侯醜等七十餘人遂取漢中之郡楚懷王大怒乃悉國兵復襲秦戰於藍田【正義藍田在雍州東南八十里從藍田闗入藍田縣】大敗楚軍韓魏聞楚之困乃南襲楚至於鄧楚聞乃引兵歸十八年秦使使約復與楚親分漢中之半以和楚楚王曰願得張儀不願得地張儀聞之請之楚秦王曰楚且甘心於子柰何張儀曰臣善其左右靳尙靳尙又能得事於楚王幸姬鄭袖袖所言無不從者且儀以前使負楚以商於之約今秦楚大戰有惡臣非面自謝楚不解且大王在楚不宜敢取儀誠殺儀以便國臣之願也儀遂使楚至懷王不見因而囚張儀欲殺之儀私於靳尙靳尙爲請懷王曰拘張儀秦王必怒天下見楚無秦必輕王矣又謂夫人鄭袖曰秦王甚愛張儀而王欲殺之今將以上庸之地六縣賂楚以美人聘楚王以宮中善歌者爲之媵楚王重地秦女必貴而夫人必斥矣夫人不若言而出之鄭袖卒言張儀於王而出之儀出懷王因善遇儀儀因說楚王以叛從約而與秦合親約婚姻張儀已去屈原使從齊來諫王曰何不誅張儀懷王悔使人追儀弗及是嵗秦恵王卒二十年齊湣王欲爲從長【索隱俗本或作二十六年按下文始言二十四年又更有二十六年則此云二十六年衍字也當是二十年事又徐廣推校二十年取武遂二十三年歸武遂則此二十年二十一年之事乎】惡楚之與秦合乃使使遺楚王書曰寡人患楚之不察於尊名也今秦恵王死武王立張儀走魏樗裏疾公孫衍用而楚事秦夫樗裏疾善乎韓而公孫衍善乎魏楚必事秦韓魏恐必因二人求合於秦則燕趙亦宜事秦四國爭事秦則楚爲郡縣矣王何不與寡人並力收韓魏燕趙與爲從而尊周室以案兵息民令於天下莫敢不樂聼則王名成矣王率諸侯並伐破秦必矣王取武闗蜀漢之地【正義武闗在商州東一百八十里商洛縣界蜀巴蜀漢漢中郡】私吳越之富而擅江海之利韓魏割上黨西薄函谷則楚之彊百萬也且王欺於張儀亡地漢中兵銼藍田天下莫不代王懷怒今乃欲先事秦願大王孰計之楚王業已欲和於秦見齊王書猶豫不決下其議羣臣羣臣或言和秦或曰聼齊昭雎曰【索隱雎音七餘反】王𨿽東取地於越不足以刷恥必且取地於秦而後足以刷恥於諸侯王不如深善齊韓以重樗裏疾如是則王得韓齊之重以求地矣秦破韓宜陽【索隱農之縣在澠池西南】而韓猶復事秦者以先王墓在平陽【索隠非堯都也】而秦之武遂去之七十里【索隱亦非河間國之縣則韓之平陽秦之武遂並當在宜陽左右】以故尢畏秦不然秦攻三川【正義洛州也】趙攻上黨楚攻河外韓必亡楚之救韓不能使韓不亡然存韓者楚也韓已得武遂於秦以河山爲塞【正義河蒲河西黃河也山韓西境也】所報徳莫如楚厚臣以爲其事王必疾齊之所信於韓者以韓公子昧爲齊相也【正義昧莫葛反後同】韓已得武遂於秦王甚善之使之以齊韓重樗裏疾疾得齊韓之重其主弗敢棄疾也今又益之以楚之重樗裏子必言秦復與楚之侵地矣於是懷王許之竟不合秦而合齊以善韓【集解徐廣曰懷王之二十二年秦防宜陽取武遂二十三年秦復歸韓武遂然則已非二十年事矣】二十四年倍齊而合秦秦昭王初立乃厚賂於楚楚往迎婦二十五年懷王入與秦昭王約於黃棘秦復與楚上庸二十六年齊韓魏爲楚負其從親而合於秦三國共伐楚楚使太子入質於秦而請救秦乃遣客卿通將兵救楚三國引兵去二十七年秦大夫有私與楚太子鬭楚太子殺之而亡歸二十八年秦乃與齊韓魏共攻楚殺楚將唐昧取我重丘而去二十九年秦復攻楚大破楚楚軍死者二萬殺我將軍景缺懷王恐乃使太子爲質於齊以求平三十年秦復伐楚取八城秦昭王遺楚王書曰始寡人與王約爲弟兄盟於黃棘太子爲質至驩也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境壤界故爲婚姻【正義婿父爲姻婦父爲婚相謂曰婚姻兩婿相謂曰婭】所從相親久矣而今秦楚不驩則無以令諸侯寡人願與君王會武闗面相約結盟而去寡人之願也敢以聞下執事楚懷王見秦王書患之欲往恐見欺無往恐秦怒昭雎曰王毋行而發兵自守耳秦虎狼不可信有並諸侯之心懷王子子蘭勸王行曰柰何絕秦之驩心於是往會秦昭王昭王詐令一將軍伏兵武闗號爲秦王楚王至則閉武闗遂與西至咸陽【索隱右扶風渭城縣故咸陽城也】朝章臺如蕃臣不與亢禮楚懷王大怒悔不用昭子言秦因畱楚王要以割巫黔中之郡楚王欲盟秦欲先得地楚王怒曰秦詐我而又彊要我以地不復許秦秦因畱之楚大臣患之乃相與謀曰吾王在秦不得還要以割地而太子爲質於齊齊秦合謀則楚無國矣乃欲立懷王子在國者昭雎曰王與太子俱困於諸侯而今又倍王命而立其庶子不宜乃詐赴於齊齊湣王謂其相曰不若畱太子以求楚之淮北相曰不可郢中立王是吾抱空質而行不義於天下也或曰不然郢中立王因與其新王市曰予我下東國吾爲王殺太子不然將與三國共立之然則東國必可得矣齊王卒用其相計而歸楚太子太子橫至立爲王是爲頃襄王乃告於秦曰賴社稷神靈國有王矣頃襄王橫元年秦要懷王不可得地楚立王以應秦秦昭王怒發兵出武闗攻楚大敗楚軍斬首五萬取析十五城而去【集解徐廣曰年表云取十六城旣取析又並取左右十五城也駰案地理誌農有析縣正義括地誌云鄧州內鄕縣城本楚析邑一名醜漢置析縣因析水爲名也】二年楚懷王亡逃歸秦覺之遮楚道懷王恐乃從間道走趙以求歸趙主父在代【索隱主字亦作王】其子恵王初立行王事恐不敢入楚王楚王欲走魏秦追至遂與秦使復之秦懷王遂發病頃襄王三年懷王卒於秦秦歸其喪於楚楚人皆憐之如悲親戚諸侯由是不直秦秦楚絕六年秦使白起伐韓於伊闕【正義括地誌云伊闕山在洛州南十九里也】大勝斬首二十四萬秦乃遺楚王書曰楚倍秦秦且率諸侯伐楚爭一旦之命願王之飭士卒得一樂戰楚頃襄王患之乃謀復與秦平七年楚迎婦於秦秦楚復平十一年齊秦各自稱爲帝月餘復歸帝爲王十四年楚頃襄王與秦昭王好會於宛結和親十五年楚王與秦三晉燕共伐齊取淮北十六年與秦昭王好防於鄢其秋復與秦王防穰十八年楚人有好以弱弓防繳加歸鴈之上者頃襄王聞召而問之對曰小臣之好射鶀鴈羅鸗【集解徐廣曰呂靜曰鸗野鳥也音龍索隱鶀音其小鴈也鄒誕鸗音盧動反劉氏音龍是小鳥名】小矢之發也何足爲大王道也且稱楚之大因大王之賢所弋非直此也昔者三王以弋道徳五覇以弋戰國故秦魏燕趙者鶀鴈也齊魯韓衛者靑首也【索隱小鳬有靑首者】鄒費郯邳者羅鸗也【索隠鄒費音騶祕】外其餘則不足射者見鳥六雙以王何取【索隱以諭下文秦趙等十二國故云六雙】王何不以聖人爲弓以勇士爲繳時張而射之此六雙者可得而囊載也其樂非特朝夕之樂也【索隱夕猶昔也】其獲非特鳬鴈之實也王朝張弓而射魏之大梁之南加其右臂而徑屬之於韓則中國之路絕而上蔡之郡壊矣還射圉之東【索隱還音患繞也射音石】解魏左肘【索隱解音紀買反】而外擊定陶則魏之東外棄而大宋方與二郡者舉矣【正義圉音語城在汴州雍丘縣東言王朝張弓射魏大梁汴州之南卽加大梁之右臂連韓郯則河北中國之路向東南斷絕則韓上蔡之郡自破壊矣復繞射雍兵圉城之東便解散魏左肘宋州而外擊曹定陶及魏東之外解棄則宋方與兩郡並舉】且魏斷二臂顚越矣膺擊郯國大梁可得而有也王綪繳蘭臺【集解徐廣曰綪縈也音爭蘭一作簡正義鄭云綪屈也江沔之間謂之縈收繩索綪也按繳絲繩系弋射鳥也若膺擊郯圍大梁已了乃收弋繳於蘭臺蘭臺桓山之別名也】飲馬西河定魏大梁此一發之樂也若王之於弋誠好而不厭則出寶弓碆新繳【集解徐廣曰以石傅弋繳曰碆碆音波索隱碆作磻音播傅音附】射噣鳥於東海還蓋長城以爲防【集解徐廣曰噣一作獨還音宦蓋一作益益縣在樂安蓋縣在泰山濟北盧縣有長城東至海也索隱噣音畫謂大鳥之有鉤喙者以比齊也還音患謂繞也蓋者覆也言射者環繞蓋覆使無飛走之路因以長城爲防也徐以蓋爲益縣非也地理誌雲長城在濟南也正義太山郡記云太山西北有長城緣河徑太山千餘里至瑯琊臺入海齊記云齊宣王乘山嶺之上築長城東至海西至濟州千餘里以備楚括地誌雲長城西北起濟州平陰縣緣河歷太山北岡上經濟州淄州卽西南兗州博城縣北東至宻州瑯琊臺入海薊代記云齊有長城巨防足以爲塞也】朝射東莒【正義括地誌云宻州莒縣故莒子國地理誌云周武王封少昊之後嬴姓於莒始都計斤春秋時始居莒也】夕發浿丘【集解徐廣曰在淸河正義括地誌云浿丘丘名也在靑州臨淄縣西北二十五里也】夜加卽墨顧據午道【索隱顧反也午道當在齊西界一從一橫爲午道蓋亦未詳其處正義劉伯莊云齊西界按蓋在博州之西境也】則長城之東收而太山之北舉矣【正義言從齊州長城東至海太山之北黃河之南盡舉收於楚】西結境於趙【正義言得齊地約結於趙爲境界定從約也】而北達於燕【索隱北一作杜杜者寛大之名言齊晉旣復取燕不難也正義北逹言四通無所滯礙言燕無山河之限也】三國布【集解徐廣曰音翅一作屬索隱三國齊趙燕也式防反】則從不待約而可成也北逰目於燕之遼東而南登望於越之會稽此再發之樂也若夫泗上十二諸侯左縈而右拂之可一旦而盡也今秦破韓以爲長憂得列城而不敢守也伐魏而無功擊趙顧病【索隱顧猶反也】則秦魏之勇力屈矣楚之故地漢中析酈可得而復有也王出寶弓碆新繳渉鄳塞【集解徐廣曰或以爲冥今江夏一作黽正義括地誌云故鄍城在陜州河北縣東十里虞邑也杜預云河東太陽有鄍城是也徐言江夏亦誤也】而待秦之倦也山東河內【正義謂華山之東懷州河內之郡】可得而一也勞民休眾南面稱王矣故曰秦爲大鳥負海內而處東面而立左臂據趙之西南右臂傅楚鄢郢膺擊韓魏【索隱韓魏當秦之前故云膺擊俗本作鷹非】垂頭中國【索隱垂頭猶申頭也言欲吞山東】處旣形便勢有地利奮翼鼔方三千里則秦未可得獨招而夜射也欲以激怒襄王故對以此言襄王因召與語遂言曰夫先王爲秦所欺而客死於外怨莫大焉今以匹夫有怨尙有報萬乘白公子胥是也今楚之地方五千里帯甲百萬猶足以踴躍中野也而坐受困臣竊爲大王弗取也於是頃襄王遣使於諸侯復爲從欲以伐秦秦聞之發兵來伐楚楚欲與齊韓連和伐秦因欲圖周周王赧使武公【集解徐廣曰定王之曾孫而西周恵公之子】謂楚相昭子曰三國以兵割周郊地以便輸而南器以尊楚臣以爲不然夫弒共主臣世君【索隱共主世君俱是周自謂也共主言周爲天下共所宗主也世君言周室代代君於天下】大國不親以眾脇寡小國不附大國不親小國不附不可以致名實名實不得不足以傷民夫有圖周之聲非所以爲號也昭子曰乃圖周則無之𨿽然周何故不可圖也對曰軍不五不攻城不十不圍夫一周爲二十晉【正義言周主之國其地𨿽小諸侯尊之故敵二十晉】公之所知也韓嘗以二十萬之眾辱於晉之城下鋭士死中士傷而晉不防公之無百韓以圖周此天下之所知也夫怨結於兩周以塞鄒魯之心【索隱鄒魯有禮義之國今楚欲結怨兩周而奪九鼎是塞鄒魯之心】交絕於齊【正義楚本與齊韓和伐秦因欲圖周齊不與圖周故齊交絕於楚也】聲失天下其爲事危矣夫危兩周以厚三川【正義三川兩周之地韓多有之言厚韓也】方城之外【正義方城之外許州葉縣東北也言楚取兩周則韓彊必弱楚方城之外也】必爲韓弱矣何以知其然也西周之地絕長補短不過百里名爲天下共主裂其地不足以肥國得其眾不足以勁兵𨿽無攻之名爲弒君然而好事之君喜攻之臣發號用兵未嘗不以周爲終始是何也見祭器在焉欲器之至而忘弒君之亂今韓以器之在楚臣恐天下以器讎楚也臣請譬之夫虎肉臊其兵利身【索隱謂虎以爪牙爲兵而自利於防身也】人猶攻之也若使澤中之麋防虎之皮人之攻之必萬之於虎【索隱攻易而利大也正義野澤之麋防衣虎皮人之攻取必萬倍於虎也譬楚伐周收祭器其猶麋防虎皮矣】裂楚之地足以肥國詘楚之名足以尊主今子將以欲誅殘天下之共主居三代之傳器【索隱謂九鼎也】吞三翮六翼以髙世主【索隱翮亦作同音歷三翮六翼亦謂九鼎也空足曰翮六翼卽六耳翼近耳旁事具小爾雅】非貪而何周書曰欲起無先故器南則兵至矣於是楚計輟不行十九年秦伐楚楚軍敗割上庸漢北地予秦【正義謂割房金均三州及漢水之北與秦】二十年秦將白起拔我西陵【集解徐廣曰屬江夏正義括地誌云西陵故城在黃州黃山西二里】二十一年秦將白起遂拔我郢燒先王墓夷陵【集解徐廣曰年表云拔郢燒夷陵索隱夷陵陵名後爲縣屬南郡正義括地誌云峽州夷陵縣是也在荊州西應劭云夷山在西北】楚襄王兵散遂不復戰東北保於陳城二十二年秦復拔我巫黔中郡二十三年襄王乃收東地兵得十餘萬復西取秦所拔我江旁十五邑以爲郡距秦二十七年使三萬人助三晉伐燕復與秦平而入太子爲質於秦楚使左徒侍太子於秦三十六年頃襄王病太子亡歸秋頃襄王卒太子熊元代立【索隱系本作完】是爲考烈王考烈王以左徒爲令尹封以吳號春申君考烈王元年納州於秦以平【集解徐廣曰南郡有州陵縣】是時楚益弱六年秦圍邯鄲趙告急楚楚遣將軍景陽救趙七年至新中【索隱趙地無其名字誤鉅鹿有新市中當爲市也正義新中相州安陽縣也七國時魏寧新中邑秦莊襄王拔之更名安陽也】秦兵去【集解徐廣曰年表云六年春申君救趙十年徙於距陽】十二年秦昭王卒楚王使春申君弔祠於秦十六年秦莊襄王卒秦王趙政立二十二年與諸侯共伐秦不利而去楚東徙都壽春【正義壽春在壽州壽春縣是也】命曰郢二十五年考烈王卒子幽王悍立李園殺春申君幽王三年秦魏伐楚秦相呂不韋卒九年秦滅韓十年幽王卒同母弟猶代立是爲哀王哀王立二月餘哀王庶兄負芻之徒襲殺哀王而立負芻爲王是嵗秦虜趙王遷王負芻元年燕太子丹使荊軻刺秦王二年秦使將軍伐楚大敗楚軍亡十餘城三年秦滅魏四年秦將王翦破我軍於蘄【索隱機祈二音】而殺將軍項燕五年秦將王翦防武遂破楚國虜楚王負芻滅楚名爲楚郡云【集解孫檢曰秦虜楚王負芻滅去楚名以楚地爲三郡索隱裴注頻引孫檢不知其人本末蓋齊人也】

太史公曰楚靈王方會諸侯於申誅齊慶封作章華臺求周九鼎之時志小天下及餓死於申亥之家爲天下笑操行之不得悲夫勢之於人也可不愼與棄疾以亂立嬖淫秦女甚乎哉幾再亡國【索隱幾音祁】

【索隱述贊曰鬻熊之嗣周封於楚僻在荊蠻蓽路藍縷及通而覇僣號曰武文旣伐申成亦赦許子圉簒嫡商臣殺父天禍未悔憑姦自怙昭困奔亡懷廹囚虜頃襄考烈祚衰南土】

史記卷四十

史記卷四十考證

楚世家捲章生重黎○尙書疏曰按昭二十九年左傳稱少昊氏有子曰重顓頊氏有子曰黎則重黎二人各出一帝而史記並以重黎爲楚國之祖吳回爲重黎以重黎爲官號此乃史記之繆故束晳譏馬遷並兩人以爲一謂此是也困學紀聞曰詩正義曰楚語稱顓頊命南正重司天以屬神命火正黎司地以屬民則黎爲火正髙陽時也言髙辛者以重黎是顓頊命之歷及髙辛仍爲此職故二文不同也黎實祝融重爲南正而楚世家同以重黎爲祝融謬也世家又云帝嚳誅重黎而以其弟吳回爲重黎後復居火正爲祝融鄭語以八姓爲黎後者以吳回系黎之後復居黎職故本之黎也左傳少皥氏有子曰重顓頊氏有子曰黎史記以重黎爲一人又言以吳回爲重黎皆謬【臣照】按史遷所載信以傳信疑以傳疑與其過而廢之毋寜過而存之故往往兩存其說非自相矛盾也至此以重黎爲一人與左傳不同者左傳後出太史公或未之見後人據左傳以駁之固當然傳聞異辭於數千年後斷左傳之必是而史遷之必非亦何所憑耶惟劉氏爲調停之說而小司馬信之稱以爲當則大不然劉氏謂對彼重則單稱黎若自言當家則稱重黎夫南正重司天北正黎司地重黎者二人之名猶夫周召蕭曹云爾寜有對周對蕭而言則單稱召單稱曹自言當家則稱周召稱蕭曹之理耶名之不可假借猶夫南北天地之不可混而一也寜有對彼南則單稱北對彼天則單稱地自言當家則稱南北稱天地之理耶

乃立其長子康爲句亶王○大戴禮帝系篇作無康次子叔堪少子季徇○鄭語作叔熊季紃

蚡冒弟熊通弒蚡冒子而代立是爲楚武王○杜預注左傳云蚡冒楚武王父劉據楚世家以爲蚡冒是兄不得爲父孔頴逹疏云世家之文多有紕繆與經傳異者非是一條杜氏非不見其文但見而不用耳

王室不聼還報○監本作還報楚宋本無楚字今依宋本刪

乃自立爲武王○顧炎武曰乃自立【句】爲武王【句】蓋言自立爲王后諡爲武王耳古文簡故連屬言之如管蔡世家楚公子圍弒其王郟敖而自立爲靈王衛世家鄭世家皆云楚公子棄疾弒靈王自立爲平王司馬穰苴傳至常曽孫和因自立爲齊威王又如韓世家晉作六卿而韓厥在一卿之位號爲獻子與此文勢正同劉云號爲武武非諡也此說鑿矣項梁立楚懷王孫心爲楚懷王尉佗自立爲南越武帝此後世事爾

十三年卒子熊囏立○【臣世駿】按左傳楚文王於魯莊五年卽位至十九年卒在位共十五年世家年表並不同

二十二年伐黃○左傳及年表俱在二十三年

三十九年魯僖公來請兵以伐齊楚使申侯將兵伐齊取谷○春秋經魯僖二十六年公以楚師伐齊取谷是年爲楚成之三十八年

晉果敗子玉於城濮○左傳晉救宋在楚成三十九年戰城濮在四十年

子莊王侶立○春秋經及國語俱作旅谷梁作呂伍舉曰願有進隠曰有鳥在於阜三年不蜚不鳴是何鳥也○困學紀聞曰三年不蜚不鳴楚世家謂伍舉進隱於莊王滑稽傳謂淳於髠說齊威王此一事而兩見然莊王時嬖人伍參見左氏傳舉其子也新序以爲士慶呂氏春秋以爲成公賈不言伍舉

六年伐宋獲五百乘○左傳魯宣二年春鄭公子歸生受命於楚伐宋宋華元樂呂禦之二月壬子戰於大棘宋師敗績囚華元獲樂呂及甲車四百六十乘俘二百五十人馘百人據年表魯宣之二年爲楚莊之七年

共王審立○楚語作葴

王怒射殺子反○【臣召南】按左氏子反自殺非莊王殺之也惟呂氏春秋有斬子反之語此又作射殺

子康王招立○春秋經及國語俱作昭

於是晉宋魯衛不往○【臣世駿】按春秋經魯昭四年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申此云宋不往誤

七年就章華臺○左傳楚子成章華之臺在魯昭七年於楚爲靈王六年

起子從亡在吳乃勸吳王伐楚○余有丁曰左傳觀起楚共王殺之子從事蔡大夫朝吳非亡在吳也亦無勸吳伐楚事

王行遇其故鋗人○吳語鋗作涓

遇王饑於釐澤○左傳國語皆曰乃求王遇諸棘闈楚乃恐而城郢索隱去年已城郢今又重言據左氏昭二十三年城郢二十四年無重城郢之文是史記誤也○【臣照】按是申明上文城郢之故非此復城郢也史原不誤索隠正義兩家皆失之

太子珍少○左傳作太子壬國語及越世家又作軫七年楚使子常伐吳吳大敗楚於豫章正義今洪州也○左傳魯定二年秋楚伐吳於豫章是年楚昭之八年也

王從臣子綦○左傳國語皆作子期

二十年楚滅頓滅胡○春秋經滅頓在魯定之十四年滅胡在十五年滅胡之年於楚昭爲二十一年年表同此作二十年

二十一年吳王闔閭伐越越王勾踐射傷吳王遂死○左傳及吳世家吳王伐越而死左魯定之十四年是年於楚昭爲二十年

昭王問周太史○說苑云太史州黎

是也滅陳而縣之集解徐廣曰恵王之十年○左傳魯哀十七年秋七月己夘楚公孫朝帥師滅陳是年於楚爲恵王之十一年徐廣作十年蓋據年表

八年魏文侯韓武子趙桓子始列爲諸侯○【臣世駿】按楚簡王八年三家皆初立尙未列爲諸侯也周本紀威烈王二十三年命韓趙魏爲諸侯是年於楚爲聲王五年蓋後二十二年

子悼王熊疑立○六國年表及通鑑俱作類

四年楚伐周鄭殺子陽○【臣照】按周本紀無此事六國年表是年敗鄭師圍鄭鄭人殺子陽疑周字系鄭字之訛

嬰子弗而用申紀○國防作申縛

西起秦患北絕齊交則兩國之兵必至○顧炎武曰此兩國卽謂秦齊也索隱以爲韓魏非

廼使勇士宋遺北辱齊王○【臣照】按戰國防遣勇士從宋遺齊王書折劵絕交又張儀傳乃使勇士至宋借宋之符北罵齊王則宋遺非人名也疑當作廼使勇士從宋遺書北辱齊王落從字書字

不如因賂之一名都與之伐齊是我亡於秦取償於齊也索隱謂失商於之地也○徐孚逺曰索隱之言非也謂賂以名都故也若商於乃虛約耳不爲亡地

趙主父在代索隱主字亦作王○徐孚遠曰恵王父武靈王自號主父故史因之索隱誤也

二十七年使三萬人助三晉伐燕○戰國防齊韓魏共攻燕燕使太子請救於楚楚王使景陽將而救之此云助三晉伐燕與楚防異

楚遣將軍景陽救趙○六國年表云春申君救趙春申君列傳云秦圍邯鄲邯鄲告急於楚楚使春申君將兵往救之此作景陽與彼互異

九年秦滅韓○韓世家正義曰亡在秦始皇帝十七年是年爲楚幽之八年

同母弟猶代立是爲哀王○六國年表作弟郝立四年秦將王翦破我軍於蘄而殺將軍項燕五年秦將王翦防武遂破楚國虜楚王負芻○秦始皇本紀作二十三年虜荊王二十四年項燕自殺

史記卷四十考證

欽定四庫全書

史記卷四十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

越王勾踐世家第十一

越王勾踐其先禹之苖裔而夏后帝少康之庶子也【正義吳越春秋云禹周行天下還歸大越登茅山以朝四方羣臣封有功爵有徳崩而焉至少康恐禹迹宗廟祭祀之絕乃封其庶子於越號曰無餘賀循會稽記云少康其少子號曰於越越國之稱始此越絕記云無餘都會稽山南故越城是也】封於會稽以奉守禹之祀文身斷髮披艸萊而邑焉後二十餘世至於允常【正義輿地誌云越侯傳國三十餘葉歷殷至周敬王時有越侯夫譚子曰允常拓土始大稱王春秋貶爲子號爲於越杜注云於語發聲也】允常之時與吳王闔廬戰而相怨伐允常卒子勾踐立是爲越王元年吳王闔廬聞允常死乃興師伐越越王勾踐使死士挑戰三行至吳陳呼而自剄吳師觀之越因襲擊吳師吳師敗於欈李【集解杜預曰吳郡嘉興縣南有欈李城索隱事在左傳魯定公十四年】射傷吳王闔廬闔廬且死告其子夫差曰必毋忘越三年勾踐聞吳王夫差日夜勒兵且以報越越欲先吳未發往伐之範蠡諌曰不可臣聞兵者凶器也戰者逆徳也爭者事之末也陰謀逆徳好用凶器試身於所末上帝禁之行者不利越王曰吾已決之矣遂興師吳王聞之悉發精兵擊越敗之夫椒【集解杜預曰夫椒在吳郡吳縣太湖中椒山是也索隱夫音符椒音焦本又作湫音酒小反賈逵云地名國語云敗之五湖則杜預云在椒山爲非事具哀公元年】越王乃以餘兵五千人保棲於會稽【集解杜預曰上會稽山也索隱鄒誕云保山曰棲猶鳥棲於木以避害也故六韜曰軍處山之髙者則曰棲】吳王追而圍之越王謂範蠡曰【正義防稽典錄云範蠡字少伯越之上將軍也本是楚宛三戶人佯狂倜儻負俗文種爲宛令遣吏謁奉吏還曰範蠡本國狂人生有此病種笑曰吾聞士有賢俊之姿必有佯狂之譏內懷獨見之明外有不知之毀此固非二三子之所知也駕車而往蠡避之後知種之必來謁謂兄嫂曰今日有客願假衣冠有頃種至抵掌而談旁人顴者聳聼之矣】以不聼子故至於此爲之柰何蠡對曰持滿者與天【集解韋昭曰與天法天也天道盈而不溢索隱與天天與也言持滿不溢與天同道故天與之】定傾者與人【集解虞翻曰人道尙謙卑以自牧索隱人主有定傾之功故人與之】節事者以地【集解韋昭曰時不至不可彊生事不究不可彊成索隱國語以作與此以亦與義也言地能財成萬物人主宜節用以法地故地與之韋昭等解恐非】卑辭厚禮以遺之不許而身與之市【集解韋昭曰市利也謂委管籥屬國家以身隨之正義卑作言辭厚遺珍寶不許平越王身往事之如市賈貨易以利此是定傾危之計】勾踐曰諾乃令大夫種行成於吳【索隱大夫官種名也一云大夫姓猶司馬司空之比非也成者平也求和於吳也正義吳越春秋云大夫種姓文名種字子禽荊平王時爲宛令之三戶之裏範蠡從犬竇蹲而吠之從吏恐文種慙令人引衣而鄣之文種曰無鄣也吾聞犬之所吠者人今吾到此有聖人之气行而求之來至於此且人身而犬吠者謂我是人也乃下車拜蠡不爲禮】膝行頓首曰君王亡臣勾踐使陪臣種敢告下執事勾踐請爲臣妻爲妾吳王將許之子胥言於吳王曰天以越賜吳勿許也種還以報勾踐勾踐欲殺妻子燔寶器觸戰以死種止勾踐曰夫吳太宰嚭貪可誘以利請間行言之【索隱間音紀閒反間行猶防行】於是勾踐乃以美女寶器令種間獻吳太宰嚭【索隱國語云越飾美女二人使大夫種遺太宰嚭】嚭受乃見大夫種於吳王種頓首言曰願大王赦勾踐之罪盡入其寶器不幸不赦勾踐將盡殺其妻子燔其寶器悉五千人觸戰必有當也【索隱言悉五千人觸戰或有能當吳兵者故國語作耦耦亦相當對之名又下云無乃傷君王所愛乎是有當則傷也】嚭因說吳王曰越以服爲臣若將赦之此國之利也吳王將許之子胥進諫曰今不滅越後必悔之勾踐賢君種蠡良臣若反國將爲亂吳王弗聼卒赦越罷兵而歸勾踐之困會稽也喟然嘆曰吾終於此乎種曰湯系夏臺文王囚羑里晉重耳犇翟齊小白犇莒其卒王霸由是觀之何遽不爲福乎吳旣赦越越王勾踐反國乃苦身焦思置膽於坐坐臥卽仰膽飲食亦嘗膽也曰女忘會稽之恥邪身自耕作夫人自織食不加肉衣不重采折節下賢人厚遇賔客振貧弔死【集解徐廣曰弔一作】與百姓同其勞欲使範蠡治國政蠡對曰兵甲之事種不如蠡鎭撫國家親附百姓蠡不如種於是舉國政屬大夫種而使範蠡與大夫柘稽行成爲質於吳【索隠越大夫也國語作諸稽郢】二嵗而吳歸蠡勾踐自防稽歸七年拊循其士民士民欲用以報吳大夫逢同諫曰【索隱逢姓同名故楚有逢伯者是】國新流亡今乃復殷給繕飾備利吳必懼懼則難必至且鷙鳥之擊也必匿其形今夫吳兵加齊晉怨深於楚越名髙天下實害周室徳少而功多必淫自矜爲越計莫若結齊親楚附晉以厚吳吳之志廣必輕戰是我連其權三國伐之越承其獘克可也勾踐曰善居二年吳王將伐齊子胥諫曰未可臣聞勾踐食不重味與百姓同苦樂此人不死必爲國患吳有越腹心之疾齊與吳疥防也【索隱疥防音介尠】願王釋齊先越吳王弗聼遂伐齊敗之艾陵【索隱在魯哀十一年】虜齊髙國以歸【索隱國恵子髙昭子】讓子胥子胥曰王毋喜王怒子胥欲自殺王聞而止之越大夫種曰臣觀吳王政驕矣請試嘗之貸粟以卜其事請貸吳王欲與子胥諫勿與王遂與之越乃私喜子胥言曰王不聼諌後三年吳其墟乎太宰嚭聞之乃數與子胥爭越議因讒子胥曰伍員貌忠而實忍人其父兄不顧安能顧王王前欲伐齊員彊諫已而有功用是反怨王王不備伍員員必爲亂與逢同共謀讒之王王始不從乃使子胥於齊聞其托子於鮑氏王乃大怒曰伍員果欺寡人役反使人賜子胥屬鏤劍以自殺子胥大笑曰我令而父霸【索隱而汝也父闔廬也】我又立若若初欲分吳國半予我我不受已今若反以讒誅我嗟乎嗟乎一人固不能獨立報使者曰必取吾眼置吳東門以觀越兵入也【索隱國語云吳王慍曰孤不使大夫得見乃盛以鴟夷投之於江也】於是吳任嚭政居三年勾踐召範蠡曰吳已殺子胥導諛者眾可乎對曰未可至明年春吳王北會諸侯於黃池【索隱在哀十三年】吳國精兵從王惟獨老弱與太子畱守【索隱按春秋左氏傳太子名友】勾踐復問範蠡蠡曰可矣乃發習流二千【索隱虞書云流宥五刑按流放之罪人使之習戰任爲卒伍有二千人也正義謂先慣習流利戰陣死者二千人也】敎士四萬人【索隱謂常所敎練之兵也故孔子曰以不敎民戰是謂棄之是也】君子六千人【集解韋昭曰君子王所親近有志行者猶吳所謂賢良齊所謂士也虞翻曰言君養之如子索隱君子謂君所子養有恩恵者又按左氏楚沈尹戍帥都君子以濟師杜預曰都君子諸都邑之士有復除者國語云王以私卒君子六千人也】諸禦千人伐吳【索隱諸禦謂諸理事之官在軍有職掌者】吳師敗遂殺吳太子吳告急於王王方會諸侯於黃池懼天下聞之乃祕之吳王已盟黃池乃使人厚禮以請成越越自度亦未能滅吳乃與吳平其後四年越復伐吳吳士民罷獘輕鋭盡死於齊晉而越大破吳因而畱圍之三年吳師敗越遂復棲吳王於姑蘇之山吳王使公孫雄【集解虞翻曰吳大夫】肉袒膝行而前請成越王曰孤臣夫差敢布腹心異日嘗得罪於會稽夫差不敢逆命得與君王成以歸今君王舉玉趾而誅孤臣孤臣惟命是聼意者亦欲如會稽之赦孤臣之罪乎勾踐不忍欲許之範蠡曰會稽之事天以越賜吳吳不取今天以吳賜越越其可逆天乎且夫君王蚤朝晏罷非爲吳邪謀之二十二年一旦而棄之可乎且夫天與弗取反受其咎伐柯者其則不逺君忘會稽之厄乎勾踐曰吾欲聼子言吾不忍其使者範蠡乃鼓進兵曰王已屬政於執事【集解虞翻曰執事蠡自謂也】使者去不者且得罪【集解虞翻曰我爲子得罪索隱虞翻注蓋依國語之文今案此文謂使者宜速去不去得罪於越義亦通】吳使者泣而去勾踐憐之乃使人謂吳王曰吾置王甬東君百家【集解杜預曰甬東會稽勾章縣東海中洲也索隱吳語云與之夫婦三百是也】吳王謝曰吾老矣不能事君王遂自殺乃蔽其面【正義今之面衣是其遺象也越絕云吳王曰聞命矣以三寸帛幎吾兩目使死者有知吾慙見伍子胥公孫聖以爲無知吾恥生者越王則解綬以幎其目遂伏劍而死幎音覓顧野王云大巾覆也】曰吾無面以見子胥也越王乃葬吳王而誅太宰嚭勾踐已平吳乃以兵北渡淮與齊晉諸侯會於徐州致貢於周周元王使人賜勾踐胙命爲伯勾踐已去渡淮南以淮上地與楚【集解駰案楚世家曰越滅吳而不能正江淮北楚東侵廣地至泗上】歸吳所侵宋地於宋與魯泗東方百里當是時越兵橫行於江淮東諸侯畢賀號稱霸王【索隱越在蠻夷少康之後地逺國小春秋之初未通上國國史旣防略無世糸故紀年稱爲於粵子據此文勾踐平吳之後周元王始命爲伯後遂僭而稱王也】範蠡遂去自齊遺大夫種書曰蜚鳥盡良弓藏狡兔死走狗烹【集解徐廣云狡一作郊】越王爲人長頸鳥喙可與共患難不可與共樂子何不去種見書稱病不朝人或讒種且作亂越王乃賜種劍曰子敎寡人伐吳七術【正義越絕云九術一曰尊天事鬼二曰重財幣以遺其君三曰貴糴粟藳以空其邦四曰遺之好美以熒其志五曰遺之巧臣使起宮室髙臺以盡其財以疲其力六曰貴其諛臣使之易伐七曰彊其諫臣使之自殺八曰邦家富而備器利九曰堅甲利兵以承其獘】寡人用其三而敗吳其四在子子爲我從先王試之種遂自殺勾踐卒【索隱紀年云晉出公十年十一月於粵子勾踐卒是爲菼執】子王鼫與立【索隱鼫音石與音余按紀年云於粵子勾踐卒次鹿郢立六年卒樂資云越語謂鹿郢爲鼫與也】王鼫與卒子王不壽立王不壽卒【索隱紀年云不壽立十年見殺是爲盲姑次朱勾立】子王翁立王翁卒【索隱紀年於粵子朱勾三十四年滅滕三十五年滅郯三十七年朱勾卒】子王翳立王翳卒子王之侯立【索隱紀年云翳三十三年遷於吳三十六年七月太子諸咎弒其君翳十月粵殺諸咎粵滑吳人立子錯枝爲君明年大夫寺區定粵亂立無餘之十二年寺區弟思弒其君莽安次無顓立無顓八年薨是爲荑卯故莊子云越人三弒其君子搜患之逃乎丹穴不肯出越人薫之以艾乘以王輿樂資云號曰無顓蓋無顓後乃次無彊也則王之侯卽無餘之也】王之侯卒子王無彊立【索隱蓋無顓之弟也音其良反】王無彊時越興師北伐齊西伐楚與中國爭彊當楚威王之時越北伐齊齊威王使人說越王曰越不伐楚大不王小不伯圗越之所爲不伐楚者爲不得晉也韓魏固不攻楚韓之攻楚覆其軍殺其將則葉陽翟危【正義葉式渉反今許州葉縣陽翟河南陽翟縣也二邑此時屬韓與楚犬牙交境韓若伐楚恐二邑爲楚所危】魏亦覆其軍殺其將則陳上蔡不安【正義陳今陳州也上蔡今豫州上蔡邑縣也二邑此時屬魏與楚犬牙交境魏若伐楚恐二國爲楚所危也】故二晉之事越也【正義言韓魏與楚鄰令越合於二晉而伐楚】不至於覆軍殺將馬汗之力不效所重【集解徐廣曰效猶見也】於得晉者何也【正義從不至已下此是齊使者重難越王】越王曰所求於晉者不至頓刃接兵而況於攻城圍邑乎【正義頓刃築營壘也接兵戰也越王言韓魏之事越猶不至頓刃接兵而況更有攻城圍邑韓魏始服乎言畏秦齊而故事越也】願魏以聚大梁之下願齊之試兵南陽莒地以聚常郯之境【索隱南陽在齊之西界莒之西也常邑名蓋田文所封之邑郯故郯國二邑皆齊之南地】則方城之外不南【正義方城山在許州葉縣西南十八里外謂許州豫州等言魏兵在大梁之下楚方城之兵不得南伐越也】淮泗之間不東商於析酈宋胡之地【集解徐廣曰胡國今之汝陰索隱四邑並屬南陽楚之西南是也宋胡作宗胡宗胡邑名胡姓之宗因以名邑杜預云汝陰縣北有故胡城是也正義酈音攤括地誌云商洛縣則古商國城也荊州圖副云鄧州內鄕縣東七里於村卽於中地也括地誌又云鄧州內鄕縣楚邑也故酈縣在鄧州新城縣西北三十里按商於析酈在商鄧二州界縣邑也】夏路以左【集解徐廣曰蓋謂江夏之夏索隱徐氏以爲江夏非也劉氏云楚適諸夏路出方城人向北行以西爲左故云夏路以左其意爲得也】不足以備秦【正義括地誌云故長城在鄧州內鄕縣東七十五里南入欀縣北連翼望山無土之處累石爲楚固襄王控霸南土爭彊中國多築列城於北方以適華夏號爲方城按此說劉氏爲得云邑徒眾少不足備秦峣武二闗之道也】江南泗上不足以待越矣【正義江南洪饒等州春秋時爲楚東境也泗上徐州春秋時楚北境也二境並與越鄰言不足當伐越】則齊秦韓魏得志於楚也是二晉不戰而分地不耕而獲之不此之爲而頓刃於河山之間以爲齊秦用所待者如此其失計柰何其以此王也齊使者曰幸也越之不亡也吾不貴其用智之如目見豪毛而不見其睫也今王知晉之失計而不自知越之過是目論也【索隱言越王知晉之失不自覺越之過猶人眼能見豪毛而自不見其睫故謂之目論也】王所待於晉者非其馬汗之力也又非可與合軍連和也將待之以分楚眾也今楚眾已分何待於晉越王曰柰何曰楚三大夫張九軍北圍曲沃【集解徐廣曰一作北面曲沃正義括地誌云曲沃故城在陜縣西三十二里於中在鄧州內鄕縣東七里爾時曲沃屬魏於中屬秦二地相近故楚圍之】於中以至無【集解徐廣曰無一作西】假之闗者三千七百里【正義按無假之闗當在江南長沙之西北言從曲沃於中西至漢中邑巫黔中千餘里不備秦魯也】景翠之軍北聚魯齊南陽分有大此者乎【正義魯兗州也齊密州莒縣邑南至泗上也南陽鄧州也時屬韓也言楚又備此三國也分散有大此者乎】且王之所求者鬭晉楚也晉楚不鬭越兵不起是知二五而不知十也此時不攻楚臣以是知越大不王小不伯復讎龎【集解徐廣曰一作寵】長沙【正義復扶富反言今越北欲鬭晉楚南復讐敵楚之四邑龎長沙竟陵澤也龎長沙出粟之地竟陵澤出材木之地此邑近長沙潭衡之境越若窺兵西通無假之闗則西邑不得北上貢於楚之郢都矣戰國時永郴衡潭嶽鄂江洪饒並是東南境屬楚也袁吉防撫歙宣並越西境屬越也】楚之粟也竟澤陵楚之材也【索隱劉氏曰復者發語之聲非也言發語聲者文勢然也則是脫況字耳讐當作犫犫邑名字訛耳則犫龎長沙是三邑也竟澤陵當爲竟陵澤言竟之山澤出材木故楚有七澤蓋其一也合上文爲四邑也】越窺兵通無【集解徐廣曰無一作西】假之闗此四邑者不上貢事於郢矣臣聞之圖王不王其敝可以伯然而不伯者王道失也故願大王之轉攻楚也於是越遂釋齊而伐楚楚威王興兵而伐之大敗越殺王無彊盡取故吳地至浙江北破齊於徐州【集解徐廣曰周顯王之四十六年索隱按紀年粵子無顓薨後十年楚伐徐州無楚敗越殺無彊之語是無彊爲無顓之後紀年不得錄也】而越以此散諸族子爭立或爲王或爲君濵於江南海上【正義今臺州臨海縣是也】服朝於楚後七世至閩君揺佐諸侯平秦漢髙帝復以揺爲越王以奉越後東越閩君皆其後也範蠡【集解太史公曰素王妙論曰蠡南陽人列仙傳云蠡徐人正義吳越春秋云蠡字少伯乃楚宛三戶人也越絕云在越爲範蠡在齊爲鴟夷子皮在陶爲朱公又云居楚曰範伯謂大夫種曰三王則三皇之苖裔也五伯乃五帝之末世也天運歷紀千嵗一至黃帝之元執辰破已霸王之气見於地戶伍子胥以是挾弓矢於吳王於是要大夫種入吳此時馮同相與共戒之伍子胥在自余不能闗其辭蠡曰吳越二邦同風共俗地戶之位非吳則越乃入越越王常與言盡日方退】事越王勾踐旣苦身戮力與勾踐深謀二十餘年竟滅吳報會稽之恥北渡兵於淮以臨齊晉號令中國以尊周室勾踐以霸而範蠡稱上將軍還反國範蠡以爲大名之下難以久居且勾踐爲人可與同患難與處安爲書辭勾踐曰臣聞主憂臣勞主辱臣死昔者君王辱於會稽所以不死爲此事也今旣以雪恥臣請從會稽之誅勾踐曰孤將與子分國而有之不然將加誅於子範蠡曰君行令臣行意乃裝其輕寶珠玉自與其私徒屬乘舟浮海以行終不反於是勾踐表防稽山以爲範蠡奉邑【索隱國語云乃環防稽三百里以爲範蠡之地奉音扶用反】範蠡浮海出齊變姓名自謂鴟夷子皮【索隱範蠡自謂也以吳王殺子胥而盛以鴟夷今蠡自以有罪故爲號也韋昭曰鴟夷革囊也或曰生牛皮也】耕於海畔苦身戮力父子治產居無幾何致產數千萬齊人聞其賢以爲相範蠡喟然嘆曰居家則致千金居官則至卿相此布衣之極也久受尊名不祥乃歸相印盡散其財以分與知友鄕黨而懷其重寶間行以去止於陶【集解徐廣曰今之濟陰定陶正義括地誌云陶山在濟州平陰縣東三十五里止此山之陽也今山南五里猶有朱公冡】以爲此天下之中交易有無之路通爲生可以致富矣於是自謂陶朱公復約要父子耕畜廢居時轉物逐什一之利居無何則致貲累巨萬【集解徐廣曰萬萬也】天下獨陶朱公朱公居陶生少子少子及壯而朱公中男殺人囚於楚朱公曰殺人而死職也然吾聞千金之子不死於市告其少子往視之乃裝黃金千鎰置褐器中載以一牛車且遣其少子朱公長男固請欲行朱公不聼長男曰家有長子曰家督今弟有罪大人不遣乃遣少弟是吾不肖欲自殺其母爲言曰今遣少子未必能生中子也而先空亡長男柰何朱公不得已而遣長子爲一封書遺故所善莊生【索隱據其時代非莊周也然驗其行事非子休而誰能信任於楚王乎正義年表周元王四年越滅吳範蠡遂去齊歸定陶後遺莊生金莊周與魏恵王周元王同時從周元王四年至齊宣王元年一百三十年此莊生非莊子】曰至則進千金於莊生所聼其所爲愼無與爭事長男旣行亦自私賫數百金至楚莊生家負郭披藜藋到門居甚貧然長男發書進千金如其父言莊生曰可疾去矣愼毋畱卽弟出勿問所以然長男旣去不過莊生而私畱以其私賫獻遺楚國貴人用事者莊生𨿽居窮閻然以廉直聞於國自楚王以下皆師尊之及朱公進金非有意受也欲以成事後復歸之以爲信耳故金至謂其婦曰此朱公之金有如病不宿誡後復歸勿動而朱公長男不知其意以爲殊無短長也莊生間時入見楚王言某星宿某此則害於楚楚王素信莊生曰今爲柰何莊生曰獨以徳爲可以除之楚王曰生休矣寡人將行之王乃使使者封三錢之府【集解國語曰周景王時將鑄大錢賈逵說云虞夏商周金幣三等或赤或白或黃黃爲上幣銅錢爲下幣韋昭曰錢者金幣之名所以貿買物通財用也單穆公云古者有母平子子權母而行然則三品之來古而然矣駰謂楚之三錢賈韋之說近之】楚貴人驚告朱公長男曰王且赦曰何以也曰每王且赦常封三錢之府昨暮王使使封之【集解駰案或曰王且赦常封三錢之府者錢幣至重慮人或逆知有赦盜竊之所以封錢府備盜竊也漢靈帝時河內張成能候風角知將有赦敎子殺人捕得七日赦出此其類也】朱公長男以爲赦弟固當出也重千金虛棄莊生無所爲也乃復見莊生莊生驚曰若不去邪長男曰固未也初爲事弟弟今議自赦故辭生去莊生知其意欲復得其金曰若自入室取金長男卽自入室取金持去獨自歡幸莊生羞爲兒子所賣乃入見楚王曰臣前言某星事王言欲以修徳報之今臣出道路皆言陶之富人朱公之子殺人囚楚其家多持金錢賂王左右故王非能卹楚國而赦乃以朱公子故也楚王大怒曰寡人𨿽不徳耳柰何以朱公之子故而施恵乎令論殺朱公子眀日遂下赦令朱公長男竟持其弟喪歸至其母及邑人盡哀之惟朱公獨笑曰吾固知必殺其弟也彼非不愛其弟顧有所不能忍者也是少與我俱見苦爲生難故重棄財至如少弟者生而見我富乘堅驅良逐狡兔豈知財所從來故輕去之非所惜吝前日吾所爲欲遣少子固爲其能棄財故也而長者不能故卒以殺其弟事之理也無足悲者吾日夜固以望其喪之來也故範蠡三徙成名於天下非茍去而已所止必成名卒老死於陶故世傳曰陶朱公【集解張華曰陶朱公冡在南郡華容縣西樹碑云是越之範蠡也正義盛之荊州記云荊州華容縣西有陶朱公冡樹碑云是越範蠡範蠡本宛三戶人與文種俱入越吳亡後自適齊而終陶朱公登仙未聞葬此所由括地誌云陶朱公冡也又云濟州平陰縣東三十里陶山南五里有陶公冢並止於陶山之陽按處有三未詳其處】

太史公曰禹之功大矣漸九川【集解徐廣曰漸者亦引進通導之意也字或宜然】定九州至於今諸夏艾安及苖裔勾踐苦身焦思終滅彊吳北觀兵中國以尊周室號稱霸王【集解徐廣曰一作主】勾踐可不謂賢哉蓋有禹之遺烈焉範蠡三遷皆有榮名名垂後世臣主若此欲毋顯得乎

【索隱述贊曰越祖少康至於允常其子始霸與吳爭彊檇李之役闔閭見傷會稽之恥勾踐欲當種誘以利蠡悉其良折節下士致膽思嘗卒復讐宼遂殄吳疆後不量力滅於無彊】

史記卷四十一

史記卷四十一考證

越王勾踐世家後二十餘世至於允常○允常吳越春秋作元常髙氏越史曰夏自少康至桀中十二世按少康元年壬午至周敬王元年壬午凡一千五百六十一年吳之伐越見春秋昭公三十二年敬王十年也至是二千五百七十年矣越之傳國至於元常何止二十餘世耶

吳師敗於檇李○越絕書作就李吳世家作姑蘇越王謂範蠡曰正義會稽典錄云○典監本訛作興今攺正

乃令大夫種行成於吳正義範蠡從犬竇蹲而吠之○犬監本訛作人今攺正

二嵗而吳歸蠡勾踐自會稽歸○國語勾踐與範蠡入宦於吳三年而吳人遣之越絕書亦作越王入宦於吳三年吳王歸之

大夫逢同諫曰○越絕書作馮同吳越春秋作扶同虜齊髙國以歸○【臣照】按哀十一年左傳戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公是髙子敗國子見虜也後又雲歸國子之元想當時歿於陳耳此兼言髙子與左傳異

乃發習流二千索隱虞書云流宥五刑按流放之罪人使之習戰任爲卒伍有二千人也正義謂先慣習流利戰陣死者二千人也○徐天祐吳越春秋注曰笠澤之戰越以三軍潛渉蓋以舟師勝此所謂習流是卽習水戰之兵若曰使罪人習戰越一小國流放者何至二千人哉

敎士四萬人○吳越春秋敎士作俊士

吳王使公孫雄○吳越春秋作王孫駱國語作王孫雄誅太宰嚭○【臣照】按吳世家越王滅吳誅太宰嚭伍子胥傳亦云殺王夫差而誅太宰嚭吳越春秋誅嚭並妻子但越滅吳之後二年是爲哀公二十四年左傳公如越將妻公而多與之地季孫懼使因太宰嚭而納賂焉乃止然則吳之亡也嚭遂仕越固無恙也

子敎寡人伐吳七術正義四曰遺之好羙以熒其志○【臣照】按熒猶惑也作榮者非

子王鼫與立○左傳作適郢吳越春秋作興夷卽位一年卒

商於析酈宋胡之地正義酈音攤○酈字無攤音疑攡字之誤

盡取故吳地至浙江○【臣照】按兩漢刋誤補遺曰吳故地在今吳松江太湖北太史公所云豈以吳伐越嘗至會稽耶勾踐棲於防稽韋昭謂山在今山陰南七里是吳師入越嘗絕江而至山陰不止浙江之北而已其實入越與入郢同𨿽嘗深入其國都而不能有其地然則吳地止於松江非浙江也王仲任以爲余曁以南屬越錢塘以北屬吳錢塘之江兩國界址又唐人詩有到江吳地盡隔岸越山多之句皆未深考之故

北破齊於徐州集解徐廣曰周顯王之四十六年○攷通鑑在周顯王之三十五年

史記卷四十一考證

欽定四庫全書

史記卷四十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

鄭世家第十二

鄭桓公友者周厲王少子而宣王庶弟也【集解徐廣曰年表雲母弟】宣王立二十二年友初封於鄭【索隱鄭縣名屬京兆秦武公十一年初縣杜鄭是也又糸本云桓公居棫林徙拾宋忠云棫林與拾皆舊地名是封桓公乃名爲鄭耳至秦之縣鄭是鄭武公東徙新鄭之後其舊鄭乃是故都故秦始攺爲縣也出地理誌】封三十三嵗百姓皆便愛之幽王以爲司徒【集解韋昭曰幽王八年爲司徒索隱韋昭據國語以爲說耳】和集周民周民皆說河雒之間人便思之爲司徒一嵗幽王以褒後故王室治多邪諸侯或畔之於是桓公問太史伯【集解虞翻曰周大史】曰王室多故予安逃死乎太史伯對曰獨雒之東土河濟之南可居公曰何以對曰地近虢鄶【集解徐廣曰虢在成臯鄶在宻縣駰案虞翻曰虢姬姓東虢也鄶妘姓正義括地誌云洛州汜水縣古東虢叔之國東虢君也又云故鄶城在鄭州新鄭縣東北三十三里】虢鄶之君貪而好利【索隠鄭語云虢叔恃勢鄶仲恃險皆有驕侈又加之以貪冒是也虢叔文王弟鄶妘姓之國也】百姓不附今公爲司徒民皆愛公公誠請居之虢鄶之君見公方用事輕分公地公誠居之虢鄶之民皆公之民也公曰吾欲南之江上何如對曰昔祝融爲髙辛氏火正其功大矣而其於周未有興者楚其後也周衰楚必興興非鄭之利也公曰吾欲居西方何如【索隱國語曰公曰謝西之九州何如韋昭曰謝申伯之國謝西有九州二千五百家爲州其說蓋異此】對曰其民貪而好利難久居公曰周衰何國興者對曰齊秦晉楚乎夫齊姜姓伯夷之後也伯夷佐堯典禮秦嬴姓伯繄之後也伯繄佐舜懷柔百物及楚之先皆嘗有功於天下而周武王克紂後成王封叔虞於唐【集解徐廣曰晉世家曰唐叔虞姓姬氏字子幹索隠唐者古國堯之後其君曰叔虞何以知然據此系家下文云唐人之季代曰唐叔虞當武王邑姜方動大叔夢天帝命而子曰虞與之唐及生有文在手曰虞遂以名之及武王滅唐而國大叔故因以稱唐叔虞杜預亦曰取唐君之名是也】其地阻險以此有徳與周衰並亦必興矣桓公曰善於是卒言王東徙其民雒東而虢鄶果獻十邑【集解虞翻曰十邑謂虢鄶鄢蔽補丹依防歷莘也索隠國語云太史伯曰若克二邑鄢蔽補丹依防歷莘君之土也虞翻注皆依國語爲說】竟國之【集解韋昭曰後武公竟取十邑地而居之今河南新鄭也】二嵗犬戎殺幽王於驪山下並殺桓公鄭人共立其子掘突【正義上求勿反下戶骨反】是爲武公【索隠譙周云名突滑皆非也蓋古史失其名太史公循舊失而妄記之耳何以知其然者按下文其孫昭公名忽厲公名突豈有孫與祖同名乎當是舊史雜記昭厲忽突之名遂誤以掘突爲武公之字耳】武公十年娶申侯女【正義括地誌云故申城在鄧州南陽縣北三十里左傳云鄭武公取於申也】爲夫人曰武姜生太子寤生生之難及生夫人弗愛後生少子叔叚叚生易夫人愛之【集解徐廣曰年表云十四年生寤生十七年生太叔叚】二十七年武公疾夫人請公欲立叚爲太子公弗聼是嵗武公卒寤生立是爲莊公莊公元年封弟叚於京【集解賈逵曰京鄭都邑杜預曰今滎陽京縣】號太叔祭仲曰京大於國非所以封庶也莊公曰武姜欲之我弗敢奪也叚至京繕治甲兵與其母武姜謀襲鄭二十二年叚果襲鄭武姜爲內應莊公發兵伐段段走伐京京人畔叚段出走鄢【集解杜預曰鄢今鄢陵也正義鄔音烏古反今新鄭縣南鄔頭有村多萬家舊作鄢】鄢潰叚出奔共【集解賈逵曰共國名也杜預曰今汲郡共縣也正義按今衛州共城縣是也】於是莊公遷其母武姜於城潁【集解賈逵曰鄭地也正義疑許州臨潁縣是也】誓言曰不至黃泉【集解服防曰天地黃泉在地中故言黃泉】毋相見也居嵗余已悔思母潁谷之考叔【集解賈逵曰潁谷鄭地正義括地誌雲潁水源出洛州嵩髙縣東南三十里陽幹山今俗名潁山泉源出山之東谷其側有古人居處俗名爲潁墟故老云是潁考叔故居卽酈元注水經所謂潁谷也】有獻於公公賜食考叔曰臣有母請君食賜臣母莊公曰我甚思母惡負盟柰何考叔曰穿地至黃泉則相見矣於是遂從之見母二十四年宋繆公卒公子馮奔鄭鄭侵周地取禾【索隠左傳隱二年鄭武公莊公爲平王卿士王貳於虢及王崩周人將畀虢公政夏四月鄭祭足帥師取溫之麥秋又取成周之禾】二十五年衛州吁弒其君桓公自立與宋伐鄭以馮故也二十七年始朝周桓王桓王怒其取禾弗禮也【索隠杜預曰桓公卽位周鄭交惡至是始朝故言始也左傳又曰周桓公言於王曰我周之東遷晉鄭焉依善鄭以勸來者猶懼不蔇況不禮焉鄭不來矣】二十九年莊公怒周弗禮與魯易祊許田【索隠許田近許之地魯朝宿之邑祊者鄭所受助祭太山之湯沐邑鄭以天子不能巡守故以祊易許田各從其近】三十三年宋殺孔父三十七年莊公不朝周周桓王率陳蔡虢衛伐鄭莊公與祭仲髙渠彌發兵自救【索隠左稱祭仲足蓋祭是邑其人名仲字仲足故傳云祭封人中足是也此繻葛之戰在魯桓五年彌作瞇並音迷】王師大敗祝瞻射中王臂【索隠左氏作祝聃】祝瞻請從之鄭伯止之曰犯長且難之況敢陵天子乎乃止夜令祭仲問王疾三十八年北戎伐齊齊使求救鄭遣太子忽將兵救齊齊釐公欲妻之忽謝曰我小國非齊敵也時祭仲與俱勸使取之曰君多內寵【集解服防曰言庶子有寵者多】太子無大援將不立三公子皆君也所謂三公子者太子忽其弟突次弟子亹也【索隠此文則數太子忽及突子亹爲三而杜預云不數太子以子突子亹子儀爲三蓋得之】四十三年鄭莊公卒初祭仲甚有寵於莊公莊公使爲卿公使娶鄧女生太子忽故祭仲立之是爲昭公莊公又娶宋雍氏女【集解賈逵曰雍氏黃帝之孫姞姓之後爲宋大夫】生厲公突雍氏有寵於宋【集解服防曰爲宋正卿故曰有寵】宋莊公聞祭仲之立忽乃使人誘召祭仲而執之曰不立突將死亦執突以求賂焉祭仲許宋與宋盟以突歸立之昭公忽聞祭仲以宋要立其弟突九月辛亥忽出奔衛己亥突至鄭立是爲厲公厲公四年祭仲専國政厲公患之陰使其壻雍紏欲殺祭仲【集解賈逵曰雍紏鄭大夫】紏妻祭仲女也知之謂其母曰父與夫孰親母曰父一而已人盡夫也【集解杜預曰婦人在室則天父出則天夫女以爲疑故母以所生爲本解之】女乃告祭仲祭仲反殺雍紏戮之於市厲公無柰祭仲何怒紏曰謀及婦人死固宜哉夏厲公出居邊邑櫟【集解宋衷曰今潁川陽翟縣索隠按櫟音歷卽鄭初得十邑之歷也】祭仲迎昭公忽六月乙亥復入鄭卽位秋鄭厲公突因櫟人殺其大夫單伯【集解杜預曰鄭守櫟大夫也索隠依左傳作檀伯事在桓十五年此文誤爲單伯者蓋亦有所因也按魯莊公十四年厲公自櫟侵鄭事與單伯防齊師伐宋相連故知誤耳】遂居之諸侯聞厲公出奔伐鄭弗克而去宋頗予厲公兵自守於櫟鄭以故亦不伐櫟昭公二年自昭公爲太子時父莊公欲以髙渠彌爲卿太子忽惡之莊公弗聼卒用渠彌爲卿及昭公卽位懼其殺已冬十月辛夘渠彌與昭公出獵射殺昭公於野祭仲與渠彌不敢入厲公乃更立昭公弟子亹爲君是爲子亹也無諡號子亹元年七月齊襄公會諸侯於首止【集解服防曰首止近鄭之地杜預曰首止衛地陳畱襄邑縣東南有首鄕】鄭子亹往會髙渠彌相從祭仲稱疾不行所以然者子亹自齊襄公爲公子之時嘗會鬭相仇及會諸侯祭仲請子亹無行子亹曰齊彊而厲公居櫟卽不往是率諸侯伐我內厲公我不如往往何遽必辱且又何至是卒行於是祭仲恐齊並殺之故稱疾子亹至不謝齊侯齊侯怒遂伏甲而殺子亹髙渠彌亡歸【索隠左氏云轘髙渠彌】歸與祭仲謀召子亹弟公子嬰於陳而立之是爲鄭子【索隠左氏以鄭子名子儀此云嬰蓋別有所見】是嵗齊襄公使彭生醉拉殺魯桓公鄭子八年齊人管至父等作亂弒其君襄公十二年宋人長萬弒其君湣公鄭祭仲死十四年故鄭亡厲公突在櫟者使人誘劫鄭大夫甫瑕要以求入【索隠左傳作傅瑕此本多假借亦依字讀】瑕曰捨我我爲君殺鄭子而入君厲公與盟乃捨之六月甲子瑕殺鄭子及其二子而迎厲公突突自櫟復入卽位初內蛇與外蛇鬭於鄭南門中內蛇死居六年厲公果復入入而讓其伯父原【索隠左傳謂之原繁】曰我亡國外居伯父無意入我亦甚矣原曰事君無二心人臣之職也原知罪矣遂自殺厲公於是謂甫瑕曰子之事君有二心矣遂誅之瑕曰重徳不報誠然哉厲公突後元年齊桓公始霸五年燕衛與周恵王弟頺伐王【索隠恵王莊王孫僖王子子頺莊王之妾王姚所生事在莊十九年】王出奔溫立弟頺爲王六年恵王告急鄭厲公發兵擊周王子頺弗勝於是與周恵王歸王居於櫟七年春鄭厲公與虢叔襲殺王子頺而入恵王於周秋厲公卒子文公踕立【索隠踕音在接反系本云文公徙鄭宋忠云卽新鄭也】厲公初立四嵗亡居櫟居櫟十七嵗復入立七嵗與亡凡二十八年文公十七年齊桓公以兵破蔡遂伐楚至召陵二十四年文公之賤妾曰燕姞【集解賈逵曰姞南燕姓】夢天與之蘭【集解賈逵曰香名也】曰余爲伯鯈余爾祖也【集解賈逵曰伯鯈南燕祖】以是爲而子【集解王肅曰以是蘭也爲汝子之名】蘭有國香以夢告文公文公幸之而予之艸蘭爲符遂生子名曰蘭三十六年晉公子重耳過文公弗禮文公弟叔詹曰重耳賢且又同姓窮而過君不可無禮文公曰諸侯亡公子過者多矣安能盡禮之詹曰君如弗禮遂殺之弗殺使卽反國爲鄭憂矣文公弗聼三十七年春晉公子重耳反國立是爲文公秋鄭入滑滑聼命已而反與衛於是鄭伐滑【索隠左傳僖二十四年鄭公子士泄堵兪彌帥師伐滑】周襄王使伯犕請滑【索隠犕音服左氏王使伯服防孫伯如鄭請滑杜預云二子周大大知伯犕卽伯服也】鄭文公怨恵王之亡在櫟而文公父厲公入之而恵王不賜厲公爵祿【索隠此言爵祿與左氏說異左傳云鄭伯享王王以後之鞶鑑與之虢公請噐王予之爵則爵酒噐非爵祿也故曰與左氏說異】又怨襄王之與衛滑故不聼襄王請而囚伯犕王怒與翟人伐鄭弗克冬翟攻伐襄王襄王出奔鄭鄭文公居王於泛三十八年晉文公入襄王成周四十一年助楚擊晉自晉文公之過無禮故背晉助楚四十三年晉文公與秦穆公共圍鄭討其助楚攻晉者及文公過時之無禮也初鄭文公有三夫人寵子五人皆以罪蚤死公怒漑【集解徐廣曰一作瑕索隠音旣左傳作瑕】逐羣公子子蘭奔晉從晉文公圍鄭時蘭事晉文公甚謹愛幸之乃私於晉以求入鄭爲太子晉於是欲得叔詹爲僇鄭文公恐不敢謂叔詹言詹聞言於鄭君曰臣謂君君不聼臣晉卒爲患然晉所以圍鄭以詹詹死而赦鄭國詹之願也乃自殺鄭人以詹屍與晉晉文公曰必欲一見鄭君辱之而去鄭人患之乃使人私於秦曰破鄭益晉非秦之利也秦兵罷晉文公欲入蘭爲太子以告鄭鄭大夫石癸曰吾聞姞姓乃后稷之元妃【集解杜預曰姞姓之女爲后稷妃】其後當有興者子蘭母其後也且夫人子盡已死余庶子無如蘭賢今圍急晉以爲請利孰大焉遂許晉與盟卒而立子蘭爲太子晉兵乃罷去四十五年文公卒子蘭立是爲繆公繆公元年春秦繆公使三將將兵欲襲鄭至滑逢鄭賈人髙詐以十二牛勞軍故秦兵不至而還晉敗之於崤初往年鄭文公之卒也鄭司城繒賀以鄭情賣之秦兵故來三年鄭發兵從晉伐秦敗秦兵於汪往年【集解徐廣曰繆公之二年】楚太子商臣弒其父成王代立二十一年與宋華元伐鄭華元殺羊食士不與其禦羊斟怒以馳鄭鄭囚華元宋贖華元元亦亡去晉使趙穿以兵伐鄭二十二年鄭繆公卒子夷立是爲靈公靈公元年春楚獻黿於靈公子家子公將朝靈公【集解賈逵曰二子鄭卿也】子公之食指動【集解服防曰第二子】謂子家曰佗日指動必食異物及入見靈公進黿羮子公笑曰果然靈公問其笑故具告靈公靈公召之獨弗予羮子公怒染其指【集解駰案左傳曰染指於鼎】嘗之而出公怒欲殺子公子公與子家謀先夏弒靈公鄭人欲立靈公弟去疾去疾讓曰必以賢則去疾不肖必以順則公子堅長堅者靈公庶弟【集解徐廣曰年表云靈公庶兄】去疾之兄也於是乃立子堅是爲襄公襄公立將盡去繆氏繆氏者殺靈公子公之族家也去疾曰必去繆氏我將去之乃止皆以爲大夫襄公元年楚怒鄭受宋賂縱華元伐鄭鄭背楚與晉親五年楚復伐鄭晉來救之六年子家卒國人復逐其族以其弒靈公也七年鄭與晉盟鄢陵八年楚莊王以鄭與晉盟來伐圍鄭三月鄭以城降楚楚王入自皇門鄭襄公肉袒掔羊以迎曰孤不能事邊邑使君王懷怒以及獘邑孤之罪也敢不惟命是聼君王遷之江南及以賜諸侯亦惟命是聼若君王不忘厲宣王桓武公哀不忍絕其社稷錫不毛之地【集解何休曰墝埆不生五穀曰不毛謙不敢求肥饒】使復得攺事君王孤之願也然非所敢望也敢布腹心惟命是聼莊王爲卻三十里而後捨楚羣臣曰自郢至此士大夫亦久勞矣今得國舎之何如莊王曰所爲伐伐不服也今已服尙何求乎卒去晉聞楚之伐鄭發兵救鄭其來持兩端故遲比至河楚兵已去晉將率或欲渡或欲還卒渡河莊王聞還擊晉鄭反助楚大破晉軍於河上十年晉來伐鄭以其反晉而親楚也十一年楚莊王伐宋宋告急於晉晉景公欲發兵救宋伯宗諫晉君曰天方開楚未可伐也乃求壯士得霍人解揚字子虎誑楚令宋毋降過鄭鄭與楚親乃執解揚而獻楚楚王厚賜與約使反其言令宋趣降三要乃許於是楚登解揚樓車【集解服防曰樓車所以窺望敵軍兵法所謂云梯者杜預曰樓車車上望櫓也】令呼宋遂負楚約而致其晉君命曰晉方悉國兵以救宋宋𨿽急愼毋降楚晉兵今至矣楚莊王大怒將殺之解揚曰君能制命爲義臣能承命爲信受吾君命以出有死無隕【集解服防曰隕墜也】莊王曰若之許我已而背之其信安在解揚曰所以許王欲以成吾君命也將死顧謂楚軍曰爲人臣毋忘盡忠得死者楚王諸弟皆諫王赦之於是赦解揚使歸晉爵之爲上卿十八年襄公卒子悼公防立【索隠劉音袐鄒本一作弗一作沸左傳作費音扶味反】悼公元年鄦公【集解徐廣曰音許許公靈公也】惡鄭於楚悼公使弟睔於楚自訟【索隠睔音公遜反】訟不直楚囚睔於是鄭悼公來與晉平遂親睔私於楚子反子反言歸睔於鄭二年楚伐鄭晉兵來救是嵗悼公卒立其弟睔是爲成公成公三年楚共王曰鄭成公孤有徳焉使人來與盟成公私與盟秋成公朝晉晉曰鄭私平於楚執之使欒書伐鄭四年春鄭患晉圍公子如乃立成公庶兄繻爲君【索隠繻音湏鄒氏云一作纒】其四月晉聞鄭立君乃歸成公鄭人聞成公歸亦殺君繻迎成公晉兵去十年背晉盟盟於楚晉厲公怒發兵伐鄭楚共王救鄭晉楚戰鄢陵楚兵敗晉射傷楚共王目俱罷而去十三年晉悼公伐鄭兵於洧上【集解服防曰洧水名正義括地誌雲洧水在鄭州新鄭縣北三里古新鄭城南韓詩外傳云鄭俗二月桃花水出時會於溱洧水上以自袚除按在古城城南與溱水合】鄭城守晉亦去十四年成公卒子惲立是爲釐公【索隱惲音紆粉反左傳作髠頑】釐公五年鄭相子駟朝釐公釐公不禮子駟怒使廚人藥殺釐公【集解徐廣曰年表云子駟使賊夜弒釐公】赴諸侯曰釐公暴病卒立釐公子嘉嘉時年五嵗是爲簡公簡公元年諸公子謀欲誅相子駟子駟覺之反盡誅諸公子二年晉伐鄭鄭與盟晉去冬又與楚盟子駟畏誅故兩親晉楚三年相子駟欲自立爲君公子子孔使尉止殺相子駟而代之子孔又欲自立子產曰子駟爲不可誅之今又效之是亂無時息也於是子孔從之而相鄭簡公四年晉怒鄭與楚盟伐鄭鄭與盟楚共王救鄭敗晉兵簡公欲與晉平楚又囚鄭使者十二年簡公怒相子孔専國權誅之而以子產爲卿十九年簡公如晉請衛君還而封子產以六邑【集解服防曰四井爲邑】子產讓受其三邑二十二年吳使延陵季子於鄭見子產如舊交謂子產曰鄭之執政者侈難至政將及子子爲政必以禮不然鄭將敗子產厚遇季子二十三年諸公子爭寵相殺又欲殺子產公子或諫曰子產仁人鄭所以存者子產也勿殺乃止二十五年鄭使子產於晉問平公疾平公曰卜而曰實沈臺駘爲祟史官莫知敢問對曰髙辛氏有二子長曰閼伯季曰實沈居曠林【集解賈逵曰曠大也】不相能也日操干戈以相徵伐後帝弗臧【集解賈逵曰後帝堯也臧善也】遷閼伯於商丘主辰【集解賈逵曰商邱在漳南杜預曰商邱宋地服防曰辰大火主祀也】商人是因故辰爲商星【集解服防曰商人契之先湯之始祖相土封閼伯之故地因其故國而代之】遷實沈於大夏主參【集解服防曰大夏在汾澮之間主祀參星杜預曰大夏今晉陽縣】唐人是因服事夏商【集解賈逵曰唐人謂陶唐氏之劉累也事夏帝孔甲封於大夏因實沈之國子孫服事夏商也正義括地誌云故唐城在絳州翼城縣西二十里徐才宗國都城記云唐國帝堯之裔子所封春秋云夏孔甲時有堯苗冑劉累者以豢龍事孔甲夏后嘉之賜曰禦龍氏以更豕韋之後龍一雌死潛醢之以食夏后旣而使求之懼而遷於魯縣夏后蓋別封劉累之後於夏之墟爲唐侯至周成王時唐人作亂成王滅之而封大叔遷唐子孫於杜謂之杜伯範氏所云在周爲唐杜氏也地記云唐氏在大夏之墟屬河東安縣今在絳城西北一百里有唐城者以爲唐舊國然則叔虞之封卽此地也】其季世曰唐叔虞【集解杜預曰唐人之季世其君曰叔虞】當武王邑姜方娠大叔夢帝謂己【集解賈逵曰帝天也己武王也】余命而子曰虞【集解杜預曰取唐君之名】乃與之唐屬之參而蕃育其子孫及生有文在其掌曰虞遂以命之及成王滅唐而國大叔焉故參爲晉星【集解賈逵曰晉主祀參參爲晉星】由是觀之則實沈參神也昔金天氏有子曰昧爲防師【集解服防曰金天少皥也防水官也師長也昧爲水官之長】生允格臺駘【集解服防曰允格臺駘兄弟也】臺駘能業其官【集解服防曰修昧之職】宣汾洮【集解賈逵曰宣猶通也汾洮二水名】障大澤【集解服防曰陂障其水也】以處太原【集解服防曰太原汾水名杜預曰太原晉陽也臺駘之所居也】帝用嘉之國之汾川【集解服防曰帝顓頊也】沈姒蓐黃實守其祀【集解賈逵曰四國臺駘之後也】今晉主汾川而滅之【集解賈逵曰滅四國】由是觀之則臺駘汾洮神也然是二者不害君身山川之神則水旱之菑禜之【集解服防曰榮爲營攢用幣也若有旱則禜祭山川之神以祈福也】日月星辰之神則雪霜風雨不時禜之若君疾飲食哀樂女色所生也平公及叔向曰善博物君子也厚爲之禮於子產二十七年夏鄭簡公朝晉冬畏楚靈王之彊又朝楚子產從二十八年鄭君病使子產會諸侯與楚靈王盟於申誅齊慶封三十六年簡公卒子定公寧立秋定公朝晉昭公定公元年楚公子棄疾弒其君靈王而自立爲平王欲行徳諸侯歸靈王所侵鄭地於鄭四年晉昭公卒其六卿彊公室卑子產謂韓宣子曰爲政必以徳毋忘所以立六年鄭火公欲禳之子產曰不如修徳八年楚太子建來奔十年太子建與晉謀襲鄭鄭殺建建子勝奔吳十一年定公如晉晉與鄭謀誅周亂臣入敬王於周【索隱王避弟子朝之亂出居狄泉在昭二十三年至二十六年晉鄭入之經曰天王入於成周是也】十三年定公卒子獻公蠆立獻公十三年卒子聲公勝立當是時晉六卿彊侵奪鄭鄭遂弱聲公五年鄭相子產卒【正義括地誌云子產墓在新鄭縣西南三十五里酈元注水經云子產墓在潩水上累石爲方墳墳東北向鄭城杜預曰言不忘本也】鄭人皆哭泣悲之如亡親戚子產者鄭成公少子也爲人仁愛人事君忠厚孔子嘗過鄭與子產如兄弟云及聞子產死孔子爲泣曰古之遺愛也【集解賈逵云愛恵也杜預云子產見愛有古人遺風也】兄事子產八年晉範中行氏反晉告急於鄭鄭救之晉伐鄭敗鄭軍於鐵【集解杜預曰戚城南鐵邱正義括地誌云鐵邱在滑州衛南縣東南十五里】十四年宋景公滅曹二十年齊田常弒其君簡公而常相於齊二十二年楚恵王滅陳孔子卒二十六年晉知伯伐鄭取九邑三十七年聲公卒子哀公易立【集解駰案年表云三十八年】哀公八年鄭人弒哀公而立聲公弟醜是爲共公共公三年晉滅知伯三十年共公卒子幽公已立幽公元年韓武子伐鄭殺幽公鄭人立幽公弟駘是爲繻公【集解駰案年表曰鄭立幽公子駘繻或作繚】繻公十五年韓景侯伐鄭取雍邱鄭城京十六年鄭伐韓敗韓兵於負黍【集解徐廣曰在陽城正義括地誌云負黍亭在洛州陽城縣西南三十五里故周邑也】二十年韓趙魏列爲諸侯二十三年鄭圍韓之陽翟二十五年鄭君殺其相子陽二十七年子陽之黨共弒繻公駘而立幽公弟乙爲君是爲鄭君【集解徐廣曰一本云立幽公弟乙陽爲君是爲康公六國年表云立幽公子駘又以鄭君陽爲鄭康公乙班固云鄭康公乙爲韓所滅】鄭君乙立二年鄭負黍反復歸韓十一年韓伐鄭取陽城二十一年韓哀侯滅鄭並其國

太史公曰語有之以權利合者權利盡而交疎甫瑕是也甫瑕𨿽以劫殺鄭子內厲公厲公終背而殺之此與晉之裏克何異守節如荀息身死而不能存奚齊變所從來亦多故矣

【索隱述贊曰厲王之子得封於鄭代職司徒緇衣在詠虢鄶獻邑祭足専命莊旣犯王厲亦奔命居櫟克入夢蘭疏慶伯服生囚叔瞻屍聘釐簡之後公室不競負黍𨿽還韓哀日盛】

史記卷四十二

史記卷四十二考證

鄭世家鄭桓公友者周厲王少子而宣王庶弟也○【臣照】按春秋之例母弟稱弟系兄爲尊以異於其餘公子僖二十四年左傳曰鄭有厲宣之親以厲王之子而兼云宣王明是其母弟也服防杜預皆雲母弟此鄭世家云宣王庶弟皇甫謐亦云庶弟乃年表又云鄭桓公友宣王母弟世家年表同出馬遷不宜自乖異豈傳聞異辭故兩著於管耶

友初封於鄭索隱系本云桓公居域林○鄭康成詩譜韋昭國語注皆作咸林

於是卒言王東徙其民雒東而虢鄶果獻十邑○【臣照】按虢鄶獻十邑事先儒多言其非實毛詩疏云馬遷見國語有史伯爲桓公謀取十邑之文不知桓身未得故傅防爲此說耳外傳云皆子男之國虢鄶爲大則八邑各爲其國非虢鄶之地無由得獻之桓公也又左傳疏云按鄭語桓公始謀未取之也武公始國非桓公也全滅虢鄶非獻邑也

又集解十邑謂虢鄶鄢蔽補丹依防歷莘也○監本訛丹爲舟訛莘爲華今俱攺正

又索隱虞翻注皆依國語爲說○說監本訛作記今攺正

生太子寤生生之難及生夫人弗愛後生少子叔叚叚生易夫人愛之○【臣照】按十六國春秋西燕慕容皝妻晝寢而生子左右以告方寤而起其夫曰此兒易生似鄭莊公據此則鄭莊公生之易也諸儒解左傳者並不用馬遷之說

潁谷之考叔正義卽酈元注水經○元監本訛作云今攺正

三十三年宋殺孔父○春秋經宋督殺孔父在魯桓二年據年表於鄭莊爲三十四年

九月辛亥忽出奔衛○辛亥左傳作丁亥

夏厲公出居邊邑櫟○春秋經魯桓十五年五月鄭伯突出奔蔡秋九月鄭伯突入於櫟

秋厲公卒○春秋經魯莊二十一年夏五月辛酉鄭伯突卒此秋字應是夏字之訛

子文公踕立○左傳作防監本訛作踺今攺正

冬翟攻伐襄王○攷左傳事在秋

鄭司城繒賀以鄭情賣之○余有丁曰左傳賣鄭者杞子乃秦人之戌鄭者

敗秦兵於汪○左傳秦晉戰於彭衙秦師敗績此汪疑彭衙之誤

鄭與晉盟鄢陵○左傳作辰陵

孤之罪也○之監本訛作乏今攺正

兵於洧上正義與溱水合○合監本訛作名今攺正而國太叔焉○焉監本訛作爲今攺正

秋定公朝晉昭公○左傳事在夏

十三年定公卒○年表十六年卒

子獻公蠆立○公羊作囆

聲公五年鄭相子產卒○【臣照】按左傳魯昭二十年鄭子產有疾疾數月而卒是年當鄭定公之八年距聲公五年蓋相隔二十七年矣應從左傳

子產者鄭成公少子也○徐孚逺曰按傳子產公子發之子公孫僑非成公少子也

二十二年楚恵王滅陳○哀十七年左傳楚滅陳是年於聲公爲二十三年

共公三年晉滅知伯○六國年表在共公二年

史記卷四十二考證﹤史部﹐正史類﹐史記﹥

欽定四庫全書

史記卷四十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

趙世家第十三

趙氏之先與秦共祖至中衍爲帝大戊禦【正義中音仲】其後世蜚廉有子二人而命其一子曰惡來事紂爲周所殺其後爲秦惡來弟曰季勝其後爲趙季勝生孟增孟增幸於周成王是爲宅臯狼【集解徐廣曰或云臯狼地名在西河索隱按如此說是名孟增號宅臯狼而徐廣云臯狼地名在西河者按地理誌臯狼是西河郡之縣名蓋孟增幸於周成王成王居之於臯狼故云臯狼】臯狼生衡父衡父生造父造父幸於周繆王造父取驥之乘匹【索隱言造父取八駿品其色齊其力使馴調也並四曰乘兩曰匹正義乘食證反並四曰乘兩曰疋取八駿品其力使均馴】與桃林【正義括地誌云桃林在陜州桃林縣西至潼闗皆爲桃林塞地山海經云誇父之山北有林焉名曰桃林廣闊三百里中多馬造父於此得驊驑騄耳之乘獻周穆王也】盜驪驊驑緑耳獻之繆王繆王使造父禦西巡狩見西王母樂之忘歸【索隱穆天子傳曰穆王與西王母觴於瑤池之上作歌是樂而忘歸也而譙周不信此事而云余嘗聞之代俗以東西陰陽所出入宗其神謂之王父母或曰地名在西域有何據乎】而徐偃王反【正義括地誌云大徐城在泗州徐城縣北三十里古之徐國也博物志云徐君宮人娠生卵以爲不祥棄於水濵孤獨母有犬名鵠倉銜所棄卵以歸覆暖之遂成小兒生偃王故宮人聞之更收養之及長襲爲徐君後鵠倉臨死生角而九尾實黃龍也鵠倉或名後倉】繆王日馳千里馬攻徐偃王大破之【索隱譙周曰徐偃王與楚文王同時去周穆王遠矣且王者行有周衛豈聞亂而獨長驅日行千里乎並言此事非實也】乃賜造父以趙城【正義晉州趙城縣卽造父邑也】由此爲趙氏自造父已下六世至奄父曰公仲周宣王時伐戎爲禦及千畝戰【正義括地誌云千畝原在晉州嶽陽縣北九十里也】奄父脫宣王奄父生叔帶叔帶之時周幽王無道去周如晉事晉文侯始建趙氏於晉國自叔帶以下趙宗益興五世而生趙夙趙夙晉獻公之十六年伐霍魏耿而趙夙爲將伐霍霍公求犇齊【集解徐廣曰求一作來】晉大旱卜之曰霍太山爲祟使趙夙召霍君於齊復之以奉霍太山之祀晉復穰晉獻公賜趙夙耿【索隱今河東皮氏縣耿鄕】夙生共孟當魯閔公之元年也共孟生趙衰字子余【索隠系本云公明生共孟及趙夙夙生成季衰衰生宣孟盾左傳云衰趙夙弟而此云共孟生衰譙周亦以此爲誤】趙衰卜事晉獻公及諸公子莫吉卜事公子重耳吉卽事重耳重耳以驪姬之亂亡奔翟趙衰從翟伐廧咎如得二女翟以其少女妻重耳長女妻趙衰而生盾初重耳在晉時趙衰妻亦生趙同趙括趙嬰齊趙衰從重耳出亡凡十九年得反國重耳爲晉文公趙衰爲原大夫居原任國政【索隱系本云成季徙原宋忠云今鴈門原平縣也正義括地誌云原平故城漢原平縣也在代州崞縣南三十五里崞音郭按宋忠說非也括地誌云故原城在懷州濟源縣西北二里左傳云襄王以原賜晉文公原不服文公伐原以示信原降以趙衰爲原大夫卽此也原本周畿內邑也】文公所以反國及霸多趙衰計防語在晉事中趙衰旣反晉晉之妻固要迎翟妻而以其子盾爲適嗣晉妻三子皆下事之晉襄公之六年而趙衰卒諡爲成季趙盾代成季任國政二年而晉襄公卒太子夷臯年少盾爲國多難欲立襄公弟雍雍時在秦使使迎之太子母日夜啼泣【索隱穆嬴也】頓首謂趙盾曰先君何罪釋其適子而更求君趙盾患之恐其宗與大夫襲誅之廼遂立太子是爲靈公發兵距所迎襄公弟於秦者靈公旣立趙盾益専國政靈公立十四年益驕趙盾驟諫靈公弗聼及食熊蹯胹不熟殺宰人持其屍出趙盾見之靈公由此懼欲殺盾盾素仁愛人嘗所食桑下餓人反扞救盾盾以得亡未出境而趙穿弒靈公而立襄公弟黒臀是爲成公趙盾復反任國政君子譏盾爲正卿亡不出境反不討賊故太史書曰趙盾弒其君晉景公時【索隱成公之子名據】而趙盾卒諡爲宣孟子朔嗣趙朔晉景公之三年朔爲晉將下軍救鄭與楚莊王戰河上朔娶晉成公姊爲夫人晉景公之三年大夫屠岸賈欲誅趙氏【集解徐廣曰按年表救鄭及誅滅皆景公三年】初趙盾在時夢見叔帶持要而哭甚悲已而笑拊手且歌盾卜之兆絕而後好趙史援占之曰此夢甚惡非君之身乃君之子然亦君之咎至孫趙將世益衰屠岸賈者始有寵於靈公及至於景公而賈爲司宼將作難乃治靈公之賊以攻趙盾徧告諸將曰盾𨿽不知猶爲賊首以臣弒君子孫在朝何以懲辠請誅之韓厥曰靈公遇賊趙盾在外吾先君以爲無罪故不誅今諸君將誅其後是非先君之意而今妄誅妄誅謂之亂臣有大事而君不聞是無君也屠岸賈不聼韓厥告趙朔趣亡朔不肯曰子必不絕趙祀朔死不恨韓厥許諾稱疾不出賈不請而擅與諸將攻趙氏於下宮殺趙朔趙同趙括趙嬰齊皆滅其族趙朔妻成公姊有遺腹走公宮匿趙朔客曰公孫杵臼杵臼謂朔友人程嬰曰胡不死程嬰曰朔之婦有遺腹若幸而男吾奉之卽女也吾徐死耳居無何而朔婦免身生男屠岸賈聞之索於宮中夫人置兒絝中祝曰趙宗滅乎若號卽不滅若無聲及索兒竟無聲已脫程嬰謂公孫杵臼曰今一索不得後必且復索之柰何公孫杵臼曰立孤與死孰難程嬰曰死易立孤難耳公孫杵臼曰趙氏先君遇子厚子彊爲其難者吾爲其易者請先死乃二人謀取他人嬰兒負之衣以文葆【集解徐廣曰小兒被曰葆】匿山中程嬰出謬謂諸將軍曰嬰不肖不能立趙孤誰能與我千金吾告趙氏孤處諸將皆喜許之發師隨程嬰攻公孫杵臼杵臼謬曰小人哉程嬰昔下宮之難不能死與我謀匿趙氏孤兒今又賣我縱不能立而忍賣之乎抱兒呼曰天乎天乎趙氏孤兒何罪請活之獨殺杵臼可也諸將不許遂殺杵臼與孤兒諸將以爲趙氏孤兒良已死皆喜然趙氏眞孤乃反在程嬰卒與俱匿山中居十五年晉景公疾卜之大業之後不遂者爲祟景公問韓厥厥知趙孤在乃曰大業之後在晉絕祀者其趙氏乎夫自中衍者皆嬴姓也中衍人面鳥噣降佐殷帝大戊及周天子皆有明徳下及幽厲無道而叔帶去周適晉事先君文侯至於成公世有立功未嘗絕祀今吾君獨滅趙宗國人哀之故見龜策惟君圖之景公問趙尙有後子孫乎韓厥具以實告於是景公乃與韓厥謀立趙孤兒召而匿之宮中諸將入問疾景公因韓厥之眾以脇諸將而見趙孤趙孤名曰武諸將不得已乃曰昔下宮之難屠岸賈爲之矯以君命並命羣臣非然孰敢作難防君之疾羣臣因且請立趙后今君有命羣臣之願也於是召趙武程嬰徧拜諸將遂反與程嬰趙武攻屠岸賈滅其族復與趙武田邑如故【集解徐廣曰推次晉復與趙武田邑是景公之十七年也而乃是春秋成公八年經書晉殺其大夫趙同趙括左傳於此說立趙武事者注云終說之耳非此年也】及趙武冠爲成人程嬰乃辭諸大夫謂趙武曰昔下宮之難皆能死我非不能死我思立趙氏之後今趙武旣立爲成人復故位我將下報趙宣孟與公孫杵臼趙武啼泣頓首固請曰武願苦筋骨以報子至死而子忍去我死乎程嬰曰不可彼以我爲能成事故先我死今我不報是以我事爲不成遂自殺趙武服齊衰三年爲之祭邑春秋祠之世世勿絕【集解駰案新序曰程嬰公孫杵臼可謂信友厚士矣嬰之自殺下報亦過矣正義今河東趙氏祠先人猶別舒一座祭二士矣】趙氏復位十一年而晉厲公殺其大夫三郤欒書畏及乃遂殺其君厲公更立襄公曾孫周【集解徐廣曰年表云襄公孫也索隱晉系家云襄公少子名周】是爲悼公晉由此大夫稍彊趙武續趙宗二十七年晉平公立平公十二年而趙武爲正卿十三年吳延陵季子使於晉曰晉國之政卒歸於趙武子韓宣子魏獻子之後矣趙武死諡爲文子文子生景叔【索隱系本云景叔名成】景叔之時齊景公使晏嬰於晉【集解徐廣曰平公之十九年】晏嬰與晉叔向語嬰曰齊之政後卒歸田氏叔向亦曰晉國之政將歸六卿六卿侈矣而吾君不能卹也趙景叔卒生趙鞅是爲簡子趙簡子在位晉頃公之九年簡子將合諸侯戍於周其明年入周敬王於周辟弟子朝之故也晉頃公之十二年六卿以法誅公族祁氏羊舌氏分其邑爲十縣六卿各令其族爲之大夫晉公室由此益弱後十三年魯賊臣陽虎來奔趙簡子受賂厚遇之趙簡子疾五日不知人大夫皆懼醫扁鵲視之出董安於問【集解章昭曰安於簡子家臣】扁鵲曰血脈治也而何怪在昔秦繆公嘗如此七日而寤寤之日告公孫支與子輿【索隱二子秦大夫公孫支子桑】曰我之帝所甚樂吾所以久者適有學也帝告我晉國將大亂五世不安其後將霸未老而死霸者之子且令而國男女無別公孫支書而藏之【索隱藏一作籍籍錄也謂當時卽記錄書之於籍也】秦讖於是出矣獻公之亂文公之霸而襄公敗秦師於殽而歸縱滛此子之所聞今主君之疾與之同不出三日疾必間間必有言也居二日半簡子寤語大夫曰我之帝所甚樂與百神遊於鈞天廣樂九奏萬舞不類三代之樂其聲動人心有一熊欲來援我帝命我射之中熊熊死又有一羆來我又射之中羆羆死帝甚喜賜我二笥皆有副吾見兒在帝側帝屬我一翟犬曰及而子之壯也以賜之帝告我晉國且世衰七世而亡【正義謂晉定公出公哀公幽公烈公孝公靜公爲七世靜公二年爲三晉所滅據此及年表簡子之疾在定公十一年】嬴姓將大敗周人於範魁之西【正義嬴趙姓也周人謂衛也晉亡之後趙成侯三年取衛都鄙七十三是也賈逵云川阜曰魁也】而亦不能有也【索隱範魁地名不知所在蓋趙地也】今餘思虞舜之勲適余將以其冑女孟姚配而七世之孫【索隱卽娃嬴吳廣之女姚姓孟字也七代孫武靈王也】董安於受言而書藏之以扁鵲言告簡子簡子賜扁鵲田四萬畝他日簡子出有人當道辟之不去從者怒將刃之當道者曰吾欲有謁於主君從者以聞簡子召之曰譆吾有所見子晰也【索隱簡子見當道者乃寤曰嘻是故吾前夢所見者知其名曰子晰也】當道者曰屏左右願有謁簡子屏人當道者曰主君之疾臣在帝側簡子曰然有之子之見我我何爲當道者曰帝令主君射熊與羆皆死簡子曰是且何也當道者曰晉國且有大難主君首之帝令主君滅二卿夫熊與羆皆其祖也【正義範氏中行氏之祖也】簡子曰帝賜我二笥皆有副何也【正義副謂皆子姓也】當道者曰主君之子將克二國於翟皆子姓也【正義謂代及智氏也】簡子曰吾見兒在帝側帝屬我一翟犬曰及而子之長以賜之夫兒何謂以賜翟犬當道者曰兒主君之子也翟犬者代之先也主君之子且必有代及主君之後嗣且有革政而胡服【正義謂今時服也廢除裘裳也】並二國於翟【正義武靈王略中山地至寧葭西略胡地至樓煩楡中是也】簡子問其姓而延之以官當道者曰臣野人致帝命耳遂不見簡子書藏之府異日姑布子卿見簡子【集解司馬彪曰姑布姓子卿字】簡子徧召諸子相之子卿曰無爲將軍者簡子曰趙氏其滅乎子卿曰吾嘗見一子於路殆君之子也簡子召子毋防毋防至則子卿起曰此眞將軍矣簡子曰此其母賤翟婢也奚道貴哉子卿曰天所授𨿽賤必貴自是之後簡子盡召諸子與語毋防最賢簡子乃告諸子曰吾藏寶符於常山上先得者賞諸子馳之常山上求無所得毋防還曰已得符矣簡子曰奏之毋防曰從常山上臨代代可取也【正義地道記云恆山在上曲陽縣西北百四十里北行四百五十里得恆山岋號飛狐口北則代郡也】簡子於是知毋防果賢乃廢太子伯魯而以毋防爲太子後二年晉定公之十四年範中行作亂明年春簡子謂邯鄲大夫午曰歸我衛士五百家吾將置之晉陽【集解服防曰往年趙鞅圍衛衛人恐懼故貢五百里鞅置之邯鄲又欲更徙於晉陽】午許諾歸而其父兄不聼【集解服防曰午之諸父兄及邯鄲中長老】倍言趙鞅捕午囚之晉陽乃告邯鄲人曰我私有誅午也諸君欲誰立【集解杜預曰午趙鞅同族別封邯鄲故使邯鄲人更立午宗親也】遂殺午趙稷渉賔以邯鄲反【集解服防曰稷午子】晉君使籍秦圍邯鄲【集解駰案左傳曰籍秦此時爲上軍司馬索隱系本籍秦晉大夫籍遊之孫籍談之子】荀寅範吉射與午善【集解駰案左傳曰午荀寅之甥荀寅範吉射之姻索隱系本云晉大夫逝遨生桓伯林父林父生宣伯庚庚生獻伯偃偃生穆伯吳吳生寅本姓荀自荀偃將中軍晉攺中軍曰中行因氏焉元與智氏同祖逝遨故智氏亦稱荀範氏晉大夫隰叔之子士蒍之後蒍生成伯缺缺生武子會會生文叔爕爕生宣叔匄匄生獻子鞅鞅生吉射也】不肯助秦而謀作亂董安於知之十月範中行氏【正義按會食邑於範因爲範氏又中行寅本姓荀自荀偃將中軍爲中行因號中行氏元與智氏因承襲逝遨姓荀氏】伐趙鞅鞅奔晉陽晉人圍之範吉射荀寅仇人魏襄等謀逐荀寅以梁嬰父代之【集解賈逵曰梁嬰父晉大夫也】逐吉射以範臯繹代之【集解服防曰範氏之側室子】荀躒言於晉侯曰【集解服防曰荀躒智文子索隱系本云逝遨生莊子首首生武子防防生莊子朔朔生悼子盈盈生文子櫟櫟生宣子申申生智伯瑤】君命大臣始亂者死今三臣始亂【集解賈逵曰範中行趙也】而獨逐鞅用刑不均請皆逐之十一月荀躒韓不佞魏哆奉公命以伐範中行氏【索隱不佞韓簡子哆魏簡子系本名取也】不克範中行氏反伐公公擊之範中行敗走丁未二子奔朝歌【索隱範吉射荀寅也】韓魏以趙氏爲請【集解服防曰以其罪輕於荀範也正義按趙鞅被範中行伐乃奔晉陽以其罪輕故韓魏爲請晉君而得入絳】十二月辛未趙鞅入絳盟於公宮其明年知伯文子謂趙鞅曰範中行𨿽信爲亂安於發之是安於與謀也晉國有法始亂者死夫二子已伏罪而安於獨在趙鞅患之安於曰臣死趙氏定晉國寧吾死晚矣遂自殺趙氏以告知伯然後趙氏寧孔子聞趙簡子不請晉君而執邯鄲午保晉陽故書春秋曰趙鞅以晉陽畔趙簡子有臣曰周捨好直諫周捨死簡子毎聼朝常不悅大夫請辠簡子曰大夫無罪吾聞千羊之皮不如一狐之腋諸大夫朝徒聞唯唯不聞周舎之鄂鄂是以憂也【集解駰案韓詩外傳曰周捨立於門下三日三夜簡子使問之曰子欲見寡人何事對曰願爲鄂鄂之臣墨筆操牘從君之過而日有記月有成嵗有效也】簡子由此能附趙邑而懷晉人晉定公十八年趙簡子圍範中行於朝歌中行文子奔邯鄲【索隱荀寅也】明年衛靈公卒簡子與陽虎送衛太子蒯聵於衛衛不內居戚【正義括地誌云故戚城在相州澶水縣東三十里杜預云戚衛邑在頓邱縣西有戚城是也】晉定公二十一年簡子拔邯鄲中行文子奔栢人簡子又圍栢人中行文子範昭子遂奔齊【索隱吉射也】趙竟有邯鄲栢人範中行余邑入於晉趙名晉卿實専晉權奉邑侔於諸侯晉定公三十年定公與吳王夫差爭長於黃池趙簡子從晉定公卒長吳定公三十七年卒而簡子除三年之喪期而已是嵗越王勾踐滅吳晉出公十一年知伯伐鄭趙簡子疾使太子毋防將而圍鄭知伯醉以酒灌擊毋防毋防羣臣請死之毋防曰君所以置毋防爲能忍訽然亦慍知伯知伯歸因謂簡子使廢毋防簡子不聼毋防由此怨知伯晉出公十七年簡子卒【集解張華曰趙簡子在臨水界二並上气成樓閣】太子毋防代立是爲襄子趙襄子元年越圍吳【正義年表及趙世家云左傳越滅吳在簡子三十五年已在襄子元年前十五年矣何得更有越圍吳之事從此以下至問吳王是三十年事文脫誤在此耳】襄子降喪食使楚隆問吳王【正義左哀公二十年傳云簡子死襄子嗣立以越圍吳故降父之祭饌而使楚隆慰問王爲哀公十三年簡子在黃池之役與吳王質言曰好惡同之故減祭饌及問吳王也而趙世家及六國年表云此年晉定公卒簡子除三年之喪服期而已按簡子死及使吳年月皆誤與左傳文不同】襄子姊前爲代王夫人簡子旣未除服北登夏屋【集解徐廣曰山在廣武正義括地誌云夏屋山一名賈屋山今名賈母山在代州鴈門縣東北三十五里夏屋與句注山相接蓋北方之險亦天下之阻路所以分別內外也】請代王使廚人操銅枓【正義音斗合作枓其形方有柄取斟水噐說文云鉤也】以食代王及從者行斟陰令宰人各【集解徐廣曰一作雒】以枓擊殺代王及從官遂興兵平代地其姊聞之泣而呼天磨筓自殺代人憐之所死地名之爲磨筓之山【正義筓今簪也括地誌云磨筓山一名磨筓山亦名爲山在蔚州飛狐縣東北百五十里魏土地記云代郡東南二十五里有馬頭山趙襄子旣殺代王使人迎其姊代王夫人曰以弟慢夫非仁也以夫怨弟非義也磨筓自殺而死使者亦自殺也】遂以代封伯魯子周爲代成君伯魯者襄子兄故太子太子蚤死故封其子襄子立四年知伯與趙韓魏盡分其範中行故地晉出公怒告齊魯欲以伐四卿四卿恐遂共攻出公出公奔齊道死知伯乃立昭公曾孫驕是爲晉懿公【索隱或作哀公其大父名雍卽昭公少子號戴子也】知伯益驕請地韓魏韓魏與之請地趙趙不與以其圍鄭之辱知伯怒遂率韓魏攻趙趙襄子懼乃奔保晉陽原過從後至於王澤【正義括地誌云王澤在絳州正平縣南七里也】見三人自帶以上可見自帶以下不可見與原過竹二節莫通曰爲我以是遺趙毋防原過旣至以告襄子襄子齊三日親自剖竹有朱書曰趙毋防余霍泰山【集解徐廣曰在河東永安縣】山陽侯天使也三月丙戌余將使女反滅知氏女亦立我百邑余將賜女林胡之地至於後世且有伉王亦黒龍面而鳥噣鬢麋髭大膺大胸修下而馮左袵界乘【集解徐廣曰修或作隨界一作介】奄有河宗【正義穆天子傳云河宗之子孫則栢絮按蓋在龍門河之上流嵐勝二州之地也】至於休混諸貉【正義音陌自河宗休混諸貉乃戎狄之地也】南伐晉別【正義趙南伐晉之別邑謂韓魏之邑也】北滅黒姑【正義亦戎國】襄子再拜受三神之令三國攻晉陽嵗余引汾水灌其城城不浸者三版【正義何休云八尺曰版】城中懸釡而炊易子而食羣臣皆有外心禮益慢惟髙共【集解徐廣曰一作赫】不敢失禮襄子懼乃夜使相張孟同私於韓魏【索隱戰國防作張孟談談者史遷之父名遷例攺爲同】韓魏與合謀以三月丙戌三國反滅知氏共分其地於是襄子行賞髙共爲上張孟同曰晉陽之難惟共無功襄子曰方晉陽急羣臣皆懈惟共不敢失人臣禮是以先之於是趙北有代南並知氏彊於韓魏遂祠三神於百邑使原過主霍泰山祠祀【正義括地誌云三神祀今名原過祠今在霍山側也】其後娶空同氏【正義括地誌云崆峒山在肅州福祿縣東南六十里古西戎地又原州平髙縣西百里亦有崆峒山卽黃帝問廣成子道處俱是西戎地未知孰是】生五子襄子爲伯魯之不立也不肯立子且必欲傳位與伯魯子代成君魯君先死乃取代成君子浣立爲太子【索隱代成君名周伯魯之子系本云代成君子起卽襄子之子不云伯魯非也】襄子立三十三年卒浣立是爲獻侯獻侯少卽位治中牟【集解駰案地理誌云河南中牟縣趙獻侯自耿徙此瓚曰中牟在春秋之時是鄭之疆內也及三卿分晉則在魏之邦土也趙界自漳水以北不及此春秋傳曰衛侯如晉過中牟按中牟非衛適晉之次也汲郡古文曰齊師伐趙東鄙圍中牟此中牟不在趙之東也按中牟當漯水之北索隱此趙中牟在河北非鄭之中牟正義按五鹿在魏州元城縣東十二里鄴卽相州湯陰縣西五十八里有牟山蓋中牟邑在此山側也】襄子弟桓子逐獻侯自立於代【索隱系本云襄子子桓子與此不同】一年卒國人云桓子立非襄子意乃共殺其子而復迎立獻侯十年中山武公初立【集解徐廣曰西周桓公之子桓公者考王弟而定王子索隱中山古鮮虞國姬姓也系本雲中山武公居顧桓公徙靈壽爲趙武靈王所滅不言誰之子孫徐廣云西周桓公之子亦無所據蓋未得其實】十三年城平邑【集解駰案地理誌云代郡有平邑縣】十五年獻侯卒子烈侯籍立烈侯元年魏文侯伐中山使太子擊守之六年魏韓趙皆相立爲諸侯追尊獻子爲獻侯烈侯好音謂相國公仲連曰寡人有愛可以貴之乎公仲曰富之可貴之則否烈侯曰然夫鄭歌者槍石二人【索隱槍音七羊反槍與石二人名】吾賜之田人萬畝公仲曰諾不與居一月烈侯從代來問歌者田公仲曰求未有可者有頃烈侯復問公仲終不與乃稱疾不朝畨吾君【集解徐廣曰畨音盤常山有畨吾縣正義括地誌云畨吾故城在恆州房山縣東二十里畨蒲古今音異耳】自代來謂公仲曰君實好善而未知所持今公仲相趙於今四年亦有進士乎公仲曰未也畨吾君曰牛畜荀攸徐越皆可公仲乃進三人及朝烈侯復問歌者田何如公仲曰方使擇其善者牛畜侍烈侯以仁義約以王道烈侯逌然【正義逌音由古字與攸同言牛畜以仁義約以王道故止歌者田攸攸气行貌寛緩也】明日荀攸侍以選練舉賢任官使能明日徐越侍以節財儉用察度功徳所與無不充君說烈侯使使謂相國曰歌者之田且止官牛畜爲師荀攸爲中尉徐越爲內史【正義漢書百官公卿表云少府內史周官秦因之掌治京師】賜相國衣二襲【單復具爲一襲】九年烈侯卒弟武公立【索隱譙周云系本及說趙語者並無其事蓋別有所據】武公十三年卒趙復立烈侯太子章是爲敬侯是嵗魏文侯卒敬侯元年武公子朝作亂不克出奔魏趙始都邯鄲二年敗齊於靈邱【集解駰案地理誌云代郡有靈邱縣】三年救魏於廩邱大敗齊人四年魏敗我兔臺築剛平【正義兔臺剛平並在河北】以侵衛五年齊魏爲衛攻趙取我剛平六年借兵於楚伐魏取棘蒲【正義今趙州平棘縣古棘蒲邑也】八年拔魏黃城【集解杜預曰畱外黃縣東有黃城正義括地誌云故黃城在州冠氏縣南因黃溝爲名按陳畱外黃城非隨所別也】九年伐齊齊伐燕趙救燕十年與中山戰於房子【正義趙州房子縣是】十一年魏韓趙共滅晉分其地伐中山又戰於中人【集解徐廣曰中山唐縣有中人亭正義括地誌雲中山故城一名中人亭在定州唐縣東北四十一里春秋時鮮虞國之中人邑也】十二年敬侯卒子成侯種立成侯元年公子勝與成侯爭立爲亂二年六月雨雪三年大戊午爲相【集解徐廣曰戊一作成】伐衛取鄕邑七十三魏敗我藺【正義地理誌云屬西河郡也】四年與秦戰髙安【正義蓋在河東】敗之五年伐齊於鄄【正義濮州鄄城縣是】魏敗我懷攻鄭敗之以與韓韓與我長子【集解駰案地理誌云上黨有長子縣】六年中山築長城伐魏敗澤【正義音濁徐廣雲長杜有濁澤非也括地誌雲濁水源出蒲州解縣東北平地爾時魏都安邑韓趙伐魏豈河南至長杜也解縣濁水近於魏都當是也】圍魏恵王七年侵齊至長城【正義齊長城西頭在濟州平陰縣太山記云太山西北有長城緣河經太山千餘里至瑯琊入海括地誌云所侵處在宻州南三十里也】與韓攻周八年與韓分周以爲兩【集解徐廣曰顯王二年周紀無此正義括地誌云史記周顯王二年西周恵公封少子子班於鞏爲東周其子武公爲秦所滅郭緣生述徵記云鞏縣本周鞏伯邑】九年與齊戰阿下【集解徐廣曰戰亦作會也正義阿東阿也今濟州東阿縣也】十年攻衛取甄十一年秦攻魏趙救之石阿【正義蓋在石隰等州界也】十二年秦攻魏少梁【正義少梁故城在同州韓城縣南二十二里古少梁國也】趙救之十三年秦獻公使庶長國伐魏少梁虜其太子痤魏敗我澮取皮牢【集解徐廣曰魏年表曰取趙皮牢正義括地誌雲澮水縣在絳州翼城縣東南二十五里按皮牢當在澮之側】成侯與韓昭侯遇上黨十四年與韓攻秦十五年助魏攻齊十六年與韓魏分晉封晉君以端氏【集解徐廣曰在平陽正義端氏澤州縣也】十七年成侯與魏恵王遇葛孽【集解徐廣曰在馬邱年表曰十八年趙孟如齊】十九年與齊宋防平陸【正義兗州縣也平陸城卽古厥國也】與燕防阿【正義括地誌云故葛城一名依城又名西阿城在瀛州髙陽縣西北五十里以徐兗二水並過其西又䢐經其北曲曰阿以齊有東阿故曰西阿城地理誌云瀛州屬河間趙分也按燕趙卽此地】二十年魏獻榮椽因以爲檀臺【集解徐廣曰襄國縣有檀防索隱劉氏云榮椽蓋地名其中有髙處可以爲臺非也按榮椽是良材可爲椽登飾有光榮所以魏獻之故趙因用之以爲檀臺正義鄭云榮屋翼也說文云椽榱也屋梠之兩頭起者爲榮也括地誌云檀防在洺州臨洺縣北二里】二十一年魏圍我邯鄲二十二年魏恵王拔我邯鄲齊亦敗魏於桂陵【正義括地誌云故桂城在曹州乘氏縣東北二十一里故老云此卽桂陵也】二十四年魏歸我邯鄲與魏盟漳水上秦攻我藺二十五年成侯卒公子緤【音薛】與太子肅侯爭立【索隱系本云肅侯名語】緤敗亡奔韓肅侯元年奪晉君端氏徙處屯畱【正義括地誌云屯畱故城在潞州長子縣東北三十里本漢屯畱縣城也】二年與魏恵王遇於陰晉【正義地理誌雲華陰縣魏之陰晉秦恵文王更名寧秦髙帝更名華陰今屬華州】三年公子範襲邯鄲不勝而死四年朝天子六年攻齊拔髙唐七年公子刻攻魏首垣【正義蓋在河北也】十一年秦孝公使商君伐魏虜其將公子卭趙伐魏十二年秦孝公卒商君死十五年起壽陵【集解徐廣云在常州】魏恵王卒十六年肅侯遊大陵【集解徐廣曰太原有大陵縣亦曰陵正義括地誌云大陵城在幷州文水縣北十三里漢大陵縣城】出於鹿門【正義並州盂縣西有白鹿源出白鹿山南渚蓋鹿門在北山水之側也】大戊午扣馬【集解呂忱曰扣牽馬】曰耕事方急一日不百日不食肅侯下車謝十七年圍魏黃不克【集解駰案地理誌雲山陽有黃縣正義黃城在魏州前拔之卻爲魏今趙圍之矣】築長城【正義劉伯莊云蓋從雲中以北至代按趙長城從蔚州北西至嵐州北盡趙界又疑此長城在潭水之北趙南界】十八年齊魏伐我我決河水灌之兵去二十二年張儀相秦趙疵與秦戰敗秦殺疵河西取代藺離石二十三年韓舉【集解徐廣曰韓將】與齊魏戰死於桑邱【集解駰案地理誌云泰山有桑邱縣正義括地誌云桑邱城在易州遂城縣界或云在泰山非也此時齊伐燕桑邱三晉皆來救之不得在泰山有桑邱縣此說甚誤也】二十四年肅侯卒秦楚燕齊魏出鋭師各萬人來會葬子武靈王立【索隱名雍】武靈王元年【集解徐廣曰年表云魏敗我趙防】陽文君趙豹相梁襄王與太子嗣韓宣王與太子倉來朝信宮【正義在洺州臨洺縣也】武靈王少未能聼政博聞師三人左右司過三人及聼政先問先王貴臣肥義加其秩國三老年八十月致其禮三年城鄗四年與韓防於區防【正義蓋在河北】五年娶韓女爲夫人八年韓擊秦不勝而去五國相王趙獨否曰無其實敢處其名乎令國人謂己曰君九年與韓魏共擊秦秦敗我斬首八萬級齊敗我觀澤【正義括地誌云觀澤故城在魏州頓邱縣東十八里也】十年秦取我西都及中陽【集解徐廣曰年表曰秦取中都西陽安邑十一年秦敗我將軍英太原有中都縣西河有中陽縣】齊破燕燕相子之爲君君反爲臣十一年王召公子職於韓立以爲燕王【集解徐廣曰紀年亦云爾】使樂池送之【集解駰案燕世家子之死後燕人共立太子平是爲燕昭王無趙送公子職爲燕王之事當是趙聞燕亂遙立職爲燕王𨿽使樂池送之竟不能就索隱燕系家無其事蓋是疎也今此云使樂池送之必是憑舊史爲說且紀年之書其說又同則裴駰之解得其防】十三年秦拔我藺虜將軍趙莊【正義莊一作芘音疋婢反】楚魏王來過邯鄲十四年趙何攻魏十六年秦恵王卒王遊大陵他日王夢見處女鼓琴而歌詩曰美人熒熒兮顏若苕之榮【集解綦母邃曰陵苕之艸其華紫正義苕音條毛詩疏云苕饒也幽州謂之翹饒蔓似勞豆而細葉似蒺防而靑其華細緑色可生食味如小豆藿也又本艸經曰陵苕生下濕水中七月生華紫艸可以染帛煮沐頭髮卽黒也】命乎命乎曾無我嬴【集解綦母防曰言有命祿生遇其時人莫知己貴盛盈端也正義按命名也嬴姓嬴也言世眾名共美好曾無我好嬴也重言名呼者以談說眾也】異日王飲酒樂數言所夢想見其狀吳廣聞之因夫人而內其女娃嬴【集解方言曰娃美也吳有館娃之宮】孟姚也【集解徐廣曰古史考云內其女曰娃索隱孟姚吳廣女舜之後故上文云餘思虞舜之勲故命其冑女孟姚以配而七代之孫是也舜後封虞在河東太陽山西有上虞城是亦曰吳城虞吳音相近故舜後亦姓吳非獨太伯虞仲之裔】孟姚甚有寵於王是爲恵後十七年王出九門【集解徐廣曰在常山正義本戰國時趙邑戰國防云本有宮室而居趙武靈王攺爲九門】爲野臺【集解徐廣曰野一作望正義括地誌云野臺一名義臺在定州新樂縣西南六十三里】以望齊中山之境十八年秦武王與孟說舉龍文赤鼎絕臏而死【集解徐廣曰一作絕瞑音亡丁反】趙王使代相趙固迎公子稷於燕送歸立爲秦王是爲昭王十九年春正月大朝信宮召肥義與議天下五日而畢王北略中山之地至於房子【正義趙州縣也】遂之代北至無窮西至河登黃華之上【正義黃華蓋西河側之山名也】召樓緩謀曰我先王因世之變以長南藩之地屬阻漳滏之險立長城又取藺郭狼敗林人【正義卽林胡也】於荏而功未遂今中山在我腹心北有燕【正義地理誌云趙分晉北有信都中山又得郡之髙陽鄚州鄕東有淸河河間又得渤海郡東平舒等五縣在河以北故言北有燕】東有胡【正義趙東有瀛州之東北營州之境卽東胡鳥丸之地服防云東胡烏丸之先後爲鮮卑也】西有林胡樓煩秦韓之邊【正義林胡樓煩卽嵐勝之北也嵐勝以南石州離石藺等七國時趙邑邊也秦隔河也晉洺潞澤等州皆七國時韓地爲並趙西境也】而無彊兵之救是亡社稷柰何夫有髙世之名必有遺俗之累吾欲胡服樓緩曰善羣臣皆不欲於是肥義侍王曰簡襄主之烈計胡翟之利爲人臣者寵有孝悌長防順明之節通有補民益主之業【正義寵貴寵也通逹理也凡爲人臣有孝弟長防順明之節制者得貴寵也有補民益主之功業者爲逹理也】此兩者臣之分也今吾欲繼襄王之迹開於胡翟之鄕而卒世不見也【正義卒子律反盡也言盡世間不見補民益主之忠臣也】爲敵弱【正義我爲胡服敵人必困弱也】用力少而功多可以毋盡百姓之勞而序往古之勲【正義序重也往古謂趙簡子襄子也】夫有髙世之功者負遺俗之累【正義負畱也言古周公孔子畱衣冠禮義之俗今變爲胡服是負畱風俗之譴累也】有獨智之慮者任驁民之怨【正義言世有獨計智之思慮者必任隠逸敖慢之民怨望也】今吾將胡服騎射以敎百姓而世必議寡人柰何肥義曰臣聞疑事無功疑行無名王旣定負遺俗之慮殆無顧天下之議矣夫論至徳者不和於俗成大功者不謀於眾昔者舜舞有苖禹袒裸國非以養欲而樂志也務以論徳而約功也愚者闇成事智者覩未形則王何疑焉王曰吾不疑胡服也吾恐天下笑我也狂夫之樂智者哀焉愚者所笑賢者察焉世有順我者胡服之功未可知也𨿽驅世以笑我胡地中山吾必有之於是遂胡服矣使王緤告公子成曰寡人胡服將以朝也亦欲叔服之家聼於親而國聼於君古今之公行也子不反親臣不逆君兄弟之通義也【集解徐廣曰兄弟一作元夷元始也夷平也】今寡人作敎易服而叔不服吾恐天下議之也制國有常利民爲本從政有經令行爲上明徳先論於賤而行政先信於貴今胡服之意非以養欲而樂志也事有所止而功有所出【集解駰案出猶成也正義鄭云止至也】事成功立然後善也今寡人恐叔之逆從政之經以輔叔之議且寡人聞之事利國者行無邪因貴戚者名不累故願慕公叔之義以成胡服之功使緤謁之叔【索隱絕句】請服焉公子成再拜稽首曰臣固聞王之胡服也臣不佞寢疾未能趨走以滋進也王命之臣敢對因竭其愚忠曰臣聞中國者蓋聰眀徇智之所居也【集解徐廣曰五帝本紀曰幼而徇齊】萬物財用之所聚也賢聖之所敎也仁義之所施也詩書禮樂之所用也異敏技能之所試也逺方之所觀赴也蠻夷之所義行也今王捨此而襲逺方之服變古之敎易古之道逆人之心而怫學者離中國故臣願王圖之也使者以報王曰吾固聞叔之疾也我將自往請之王遂往之公子成家因自請之曰夫服者所以便用也禮者所以便事也聖人觀鄕而順宜因事而制禮所以利其民而厚其國也夫翦發文身錯臂左袵【索隱錯臂亦文身謂以丹靑錯畫其臂孔衍作右臂左袵謂右袒其臂也】甌越之民也【索隱劉氏云今珠崖儋耳謂之甌人是有甌越正義按屬南越故言甌越也輿地誌云交趾周時爲駱越秦時曰西甌文身斷髮避龍則西甌駱又在畨吾之西南越及甌駱皆羋姓也世本云越羋姓也與楚同祖是也】黒齒雕題【集解劉逵曰以艸染齒用白作黑鄭曰雕文謂刻其肌以靑丹湼之】卻冠秫絀【集解徐廣曰戰國防作秫縫絀亦縫紩之別名也鈢者綦鍼也古字多假借故作秫絀耳此蓋言其女功鍼縷之麤拙也又一本作鮭冠黎緤也】大吳之國也故禮服莫同其便一也鄕異而用變事異而禮易是以聖人果可以利其國不一其用果可以便其事不同其禮儒者一師而俗異中國同禮而敎離況於山谷之便乎故去就之變智者不能一逺近之服賢聖不能同窮鄕多異曲學多辧不知而不疑異於已而不非者公焉而眾求盡善也今叔之所言者俗也吾所言者所以制俗也吾國東有河薄洛之水【集解徐廣曰安平經縣西有漳水津名薄洛津】與齊中山同之【正義爾時齊與中山相親中山趙共薄洛水故言與齊中山同之湏有舟楫之備】無舟楫之用自常山以至代上黨【集解徐廣曰一云自常山以下代上黨以東】東有燕東胡之境而西有樓煩秦韓之邊今無騎射之備故寡人無舟楫之用夾水居之民將何以守河薄洛之水變服騎射以備燕三胡秦韓之邊【索隱林胡樓煩東胡是三胡也】且昔者簡主不塞晉陽以及上黨而襄主並戎取代以攘諸胡此愚知所明也先時中山負齊之彊兵侵暴吾地系累吾民引水圍鄗防社稷之神靈則鄗幾於不守也先王丑之而怨未能報也今騎射之備近可以便上黨之形而逺可以報中山之怨而叔順中國之俗以逆簡襄之意惡變服之名以忘鄗事之醜非寡人之所望也公子成再拜稽首曰臣愚不逹於王之義敢道世俗之聞臣之辠也今王將繼簡襄之意以順先王之志臣敢不聼命乎再拜稽首乃賜胡服明日服而朝於是始出胡服令也趙文趙造周袑【集解徐廣曰戰國防作紹袑音紹】趙俊皆諫止王毋胡服如故法便王曰先王不同俗何古之法帝王不相襲何禮之循虙戲神農敎而不誅黃帝堯舜誅而不怒及至三王隨時制法因事制禮法度制令各順其宜衣服器械各便其用故禮也不必一道而便國不必古聖人之興也不相襲而王夏殷之衰也不易禮而滅然則反古未可非而循禮未足多也且服奇者志淫則是鄒魯無奇行也【索隱按鄒魯好長纓是奇服也服非其志皆滛辟也而有孔門顏冉之屬豈是無奇行哉】俗辟者民易則是吳越無秀士也【索隱言方俗辟處山谷而人皆攺易不通大化則是吳越無秀士何得有延州來及大夫種之屬哉】且聖人利身謂之服便事謂之禮夫進退之節衣服之制者所以齊常民也非所以論賢者也故齊民與俗流賢者與變俱故諺曰以書禦者不盡馬之情以古制今者不逹事之變循法之功不足以髙世法古之學不足以制今子不及也遂胡服招騎射二十年王略中山地至寜葭【索隱一作蔓葭縣名在中山也】西略胡地至楡中【正義勝州北河北岸也】林胡王獻馬歸使樓緩之秦仇液之韓王賁之楚富丁之魏趙爵之齊代相趙固主胡致其兵二十一年攻中山趙袑爲右軍許鈞爲左軍公子章爲中軍王並將之牛翦將車騎趙希並將胡代趙與之陘【集解徐廣曰一作陸又作陘或宜言趙與之陘陘者山絕之名常山有井陘中山有苦陘上黨有閼與正義與音與陘音荊陘陘山也在並州井陘縣東南十八里然趙希並將代趙之兵與諸軍向井陘之側共出定州上曲陽縣合軍攻取丹邱華陽鴟上之闗】合軍曲陽【集解徐廣曰上曲陽在常山下曲陽在鉅鹿正義括地誌云上曲陽故城在定州曲陽縣西五里按合軍曲陽卽上曲陽也以在常山郡也】攻取丹邱【正義蓋邢州丹邱縣也】華陽【正義括地誌云北嶽有五別名一曰蘭防府二曰列女宮三曰華陽臺四曰紫臺五曰太一宮按北嶽恆山在定州恆陽縣北百四十里】鴟之塞【正義上昌之反下先代反徐廣曰鴟一作鴻鴻上故關今名汝城在定州唐縣東北六十里夲晉鴻上關城也又有鴻上水源出唐縣北葛洪山接北嶽恆山與鴻上塞皆在定州然一本作鳴字誤也】王軍取鄗石邑【集解徐廣曰在常山正義括地誌云石邑故城在恆州鹿泉縣南三十五里六國時舊邑】封龍【正義括地誌云封龍山一名飛龍山在恆州鹿泉縣南四十五里邑因山爲名】東垣中山獻四邑請和王許之罷兵二十三年攻中山二十五年恵後卒【索隱謂武靈王之後前太子章之母恵文王之嫡母也恵後卒後吳娃始當正室至孝成二年稱恵文後卒是也而下文又云吳娃死後娃子何寵衰故太子欲兩王之是誤也】使周袑胡服傅王子何二十六年復攻中山攘地北至燕代西至雲中九原二十七年五月戊申大朝於東宮傳國立王子何以爲王王廟見禮畢出臨朝大夫悉爲臣肥義爲相國並傅王是爲恵文王恵文王恵後吳娃子也武靈王自號爲主父主父欲令子主治國而身胡服將士大夫西北略胡地而欲從雲中九原直南襲秦於是詐自爲使者入秦秦昭王不知已而怪其狀甚偉非人臣之度使人逐之而主父馳已脫闗矣審問之乃主父也秦人大驚主父所以入秦者欲自略地形因觀秦王之爲人也恵文王【集解徐廣曰元年以公子勝爲相封平原】二年主父行新地遂出代西遇樓煩王於西河而致其兵三年滅中山遷其王於膚施【集解徐廣曰在上郡正義今延州膚施縣也】起靈壽【集解徐廣曰在常山】北地方從代道大通還歸行賞大赦置酒酺五日封長子章爲代安陽君【正義括地誌云東安陽故城在朔州定襄縣界地理誌云東安陽縣屬代郡】章素侈心不服其弟所立主父又使田不禮相章也李兌謂肥義曰公子章彊壯而志驕黨眾而欲大殆有私乎田不禮之爲人也忍殺而驕二人相得必有謀陰賊起一出身徼幸夫小人有欲輕慮淺謀徒見其利而不顧其害同類相推俱入禍門以吾觀之必不久矣子任重而勢大亂之所始禍之所集也子必先患仁者愛萬物而智者備禍於未形不仁不智何以爲國子奚不稱疾毋出傳政於公子成毋爲怨府毋爲禍梯肥義曰不可昔者主父以王屬義也曰毋變而度毋異而慮堅守一心以歿而世義再拜受命而籍之今畏不禮之難而忘吾籍變孰大焉進受嚴命退而不全負孰甚焉變負之臣不容於刑諺曰死者復生生者不愧【正義肥義報李兌云必盡傅何爲王不可懼章及田不禮而生異心使死者復更變生並見在生者並見傅王無變令我不愧之若荀息也】吾言已在前矣吾欲全吾言安得全吾身且夫貞臣也難至而節見忠臣也累至而行明子則有賜而忠我矣𨿽然吾有語在前者也終不敢失李兌曰諾子勉之矣吾見子已今年耳涕泣而出李兌數見公子成以備田不禮之事異日肥義謂信期曰【索隱卽下文髙信也正義上音申也】公子與田不禮甚可憂也其於義也聲善而實惡此爲人也不子不臣吾聞之也姦臣在朝國之殘也讒臣在中主之蠧也此人貪而欲大內得主而外爲暴矯令爲慢以擅一旦之命不難爲也禍且逮國今吾憂之夜而忘寐饑而忘食盜賊出入不可不備自今以來若有召王者必見吾面我將先以身當之無故而王乃入信期曰善哉吾得聞此也四年朝羣臣安陽君亦來朝主父令王聼朝而自從旁觀窺羣臣宗室之禮見其長子章傫然也反北面爲臣詘於其弟心憐之於是乃欲分趙而王章於代計未決而輟主父及王遊沙丘異宮【正義在邢州平鄕縣東北二十里也】公子章卽以其徒與田不禮作亂詐以主父令召王肥義先入殺之髙信卽與王戰公子成與李兌自國至乃起四邑之兵入距難殺公子章及田不禮滅其黨賊而定王室公子成爲相號安平君李兌爲司宼公子章之敗往走主父主父開之【索隱開謂開門而納之俗本亦作聞者非也譙周及孔衍皆作閉之閉謂藏也正義謂不責其反叛之罪容其入宮閉藏也】成兌因圍主父宮公子章死公子成李兌謀曰以章故圍主父卽解兵吾屬夷矣乃遂圍主父令宮中人後出者夷宮中人悉出主父欲出不得又不得食探爵鷇而食之【集解綦母邃曰鷇爵子也索隱生受哺者謂之鷇】三月餘而餓死沙丘宮【集解應邵曰武靈王葬代郡靈丘縣】主父定死乃發喪赴諸侯是時王少成兌専政畏誅故圍主父主父初以長子章爲太子後得吳娃愛之爲不出者數生子何乃廢太子章而立何爲王吳娃死愛弛憐故太子欲兩王之猶豫未決故亂起以至父子俱死爲天下笑豈不痛乎【集解徐廣曰或無此十四字】主父死恵文王立立五年與燕鄭易【集解徐廣曰皆屬郡鄚音莫】八年城南行唐【集解徐廣曰在常山正義行寒庚反括地誌云行唐縣屬冀州爲南行唐築城】九年趙梁將與齊合軍攻韓至魯闗下及【正義劉伯莊云蓋在南陽魯陽関按汝州魯山縣古糓陽城】十年秦自置爲西帝十一年董叔與魏氏伐宋得河陽於魏秦取梗陽【集解杜預曰太原晉陽縣南梗陽城也索隱地理誌云太原楡次有梗陽鄕與杜預所據小別也正義括地誌云梗陽故城在並州淸源縣南百二十步分晉陽縣置夲漢楡次縣地春秋晉大夫祁氏邑也】十二年趙梁將攻齊十三年韓徐爲將攻齊公主死【索隱蓋吳娃女恵文王之妹】十四年相國樂毅將趙秦韓魏燕攻齊取靈邱【索隱年表及韓魏等系家五國攻齊在明年然此下文十五年重擊齊是此文爲得蓋此年同伐齊耳正義靈邱蔚州縣也】與秦防中陽【正義括地誌中陽故城在汾州偃城縣南漢中陽縣也】十五年燕昭王來見趙與韓魏秦共擊齊齊王敗走燕獨深入取臨菑十六年秦復與趙數擊齊齊人患之蘇厲爲齊遺趙王書曰臣聞古之賢君其徳行非布於海內也敎順非洽於民人也祭祀時享非數常於鬼神也甘露降時雨至年谷丰熟民不疾疫眾人善之然而賢主圖之今足下之賢行功力非數加於秦也怨毒積怒非素深於齊也秦趙與國以彊徴兵於韓秦誠愛趙乎其實憎齊乎物之甚者賢主察之秦非愛趙而憎齊也欲亡韓而吞二周故以齊餤天下恐事之不合故出兵以劫魏趙恐天下畏已也故出質以爲信恐天下亟反也故徵兵於韓以威之聲以徳與國而實伐空韓【索隱與國趙也秦趙今爲與國秦徴兵於韓共趙伐齊以威聲和趙是以徳與國也】臣以秦計爲必出於此夫物固有勢異而患同者楚久伐而中山亡今齊久伐而韓必亡破齊王與六國分其利也亡韓秦獨擅之收二周西取祭器秦獨私之賦田計功王之獲利孰與秦多說士之計曰韓亡三川【正義河南之地兩川之間】魏亡晉國【正義河北之地安邑河內】市朝未變而禍已及矣燕盡齊之北地去沙邱鉅鹿斂三百里【正義沙邱邢州也鉅鹿冀州也齊北界貝州也斂減也言破齊滅韓之後燕之南界秦之東界相去減三百里趙國在中間也】韓之上黨去邯鄲百里燕秦謀王之河山間三百里而通矣秦之上郡【正義鄜延等州也】近挺闗至於楡中者千五百里秦以三郡攻王之上黨【正義秦上黨郡今澤潞儀沁等四州之地兼相州之半韓摠有之至七國時趙得儀沁二州之地韓猶有潞州及澤州之半半屬趙魏沁州在羊腸阪之西儀並代三州在勾注山之南秦以三郡攻趙之澤潞則勾注之南趙無地然秦始皇置上黨郡此言之者太史公卻引前書也他皆仿此】羊腸之西【正義太行山阪道名南屬懷州北屬澤州】句注之南【正義勾注山在代州西北也】非王有已逾句注斬常山而守之三百里而通於燕代馬胡犬不東下【正義言秦逾句注山斬常山而守之西北代馬胡犬不東入沙州昆山之玉亦不出至趙矣郭璞云胡地野犬似狐而小】昆山之玉不出此三寶者亦非王有已王久伐齊從彊秦攻韓其禍必至於此願王熟慮之且齊之所以伐者以事王也【正義以趙王爲事也而秦必伐之也】天下屬行以謀王也【正義上音燭下胡郎反言秦欲令齊稱帝與約五國共滅趙三分趙地】燕秦之約成而兵出有日矣五國三分王之地【正義謂秦齊韓魏燕三分趙之地也】齊倍五國之約而殉王之患【正義齊王以身從趙王之患也】西兵以禁彊秦秦廢帝請服【正義言秦齊相約欲更重稱帝故言廢帝也】反髙平根柔於魏【集解徐廣曰紀年云魏襄王四年攺河陽曰河雍向曰髙平也根柔一作防柔一作平柔正義返還也括地誌云髙平故城在懷州河陽縣西四十里紀年云魏哀王攺向日髙平也根柔未詳兩邑魏地也】反巠分【集解徐廣曰一作王公巠音胡鼎反】先兪於趙【集解徐廣曰爾雅曰西兪鴈門是也正義巠音邢分字誤當作山字括地誌云句注山一名西陘山在代州鴈門縣西北四十里兪音戊郭注云西隃卽鴈門山也按西先聲相近蓋陘山西隃二山之地並在代州鴈門縣皆趙地也】齊之事王宜爲上佼【索隱佼猶行也】而今乃抵辠【正義謂共秦伐齊也】臣恐天下後事王者之不敢自必也願王熟計之也今王毋與天下攻齊天下必以王爲義齊抱社稷而厚事王天下必盡重王義王以天下善秦秦暴王以天下禁之是一世之名寵制於王也於是趙乃輟謝秦不擊齊王與燕王遇廉頗將攻齊昔陽【正義括地誌云昔陽故城一名陽城在並州樂平縣東春秋釋地名云昔陽肥國所都也樂平城沾縣東昔陽城肥國白狄別種也樂平縣城漢沾縣城也】取之十七年樂毅將趙師攻魏伯陽【正義括地誌云伯陽故城一名邯防城在相州鄴縣西五十五里七國時魏邑漢邯防城】而秦怨趙不與已擊齊伐趙拔我兩城十八年秦拔我石城【正義地理誌云右北平有石城縣括地誌云石城在相州林慮縣西南九十里疑相州石城是】王再之衛東陽決河水【正義括地誌云東陽故城在貝州歷亭縣界按東陽先屬衛今屬趙河歷貝州南東北流過河南岸卽魏地也故言王再之衛東陽伐魏氏也】伐魏氏大潦漳水出魏冉來相趙十九年秦敗我二城趙與魏伯陽趙奢將攻齊麥邱取之二十年廉頗將攻齊王與秦昭王遇西河外【集解徐廣曰年表云與秦防澠池】二十一年趙徙漳水武平西【正義括地誌云武平亭今名渭城在瀛州文安縣北七十二里按二十七年又徙漳水武平南】二十二年大疫置公子丹爲太子二十三年樓昌將攻魏幾【正義音祈傳云伐齊幾拔之又戰國防云秦敗閼與及攻魏幾按幾邑或屬齊或屬魏當在相潞之間也】不能取十二月廉頗將攻幾取之二十四年廉頗將攻魏房子【集解徐廣曰屬常山】拔之因城而還又攻安陽取之二十五年燕周將攻昌【集解徐廣曰屬齊郡索隱燕周趙人爲趙將正義括地誌云故昌城在淄州淄川縣東北四十里也】城髙唐取之與魏共擊秦秦將白起破我華陽【正義括地誌云故華陽城在鄭州管城縣南四十里司馬彪雲華陽亭在今洛州宻縣是時魏韓趙聚兵於華陽西攻秦】得一將軍二十六年取東胡【正義今營州也】歐代地【索隱蓋東胡叛趙驅略代地人眾以叛故取之也】二十七年徙漳水武平南封趙豹爲平陽君【集解駰案戰國防曰趙豹平陽君恵文王母弟】河水出大潦二十八年藺相如伐齊至平邑【正義括地誌云平邑故城在魏州昌樂縣東北四十里也】罷城北九門大城【正義恆州九門縣城】燕將成安君公孫操弒其王【集解徐廣曰年表云是燕武成王元年索隱樂資云其王卽恵王】二十九年秦韓相攻而圍閼與【正義上於連反下音預括地誌云閼與聚落今名烏蘓城在潞州銅鞮縣西北二十里又儀州順和縣城亦云韓閼與邑二所未詳又有閼與山在洺州武安縣西五十里蓋是也】趙使趙奢將擊秦大破秦軍閼與下賜號爲馬服君【正義因馬服山爲號也虞喜志林云馬兵之首也號曰馬服者言能服馬也括地誌云馬服山邯鄲縣西北十里也】三十三年恵文王卒太子丹立是爲孝成王孝成王元年【集解徐廣曰平原君相也】秦伐我拔三城趙王新立太后用事秦急攻之趙氏求救於齊齊曰必以長安君【正義長安君者以長安善故名也】爲質兵乃出【索隱孔衍雲長安君恵文後之少子也趙亦有長安今其地闕】太后不肯大臣彊諌大後明謂左右曰復言長安君爲質者老婦必唾其面左師觸龍言願見太后太后盛气而胥之入【集解駰案胥猶湏也谷梁傳曰胥其出也】徐趨而坐自謝曰老臣病足曾不能疾走不得見久矣竊自恕而恐太后體之有所苦也故願望見太后太后曰老婦恃輦而行【索隱束晳云趙恵文王子何者吳廣之甥娃嬴之子也如系家計之則武靈王十六年夢吳娃而納之至二十七年王薨及恵文王三十二年卒孝成王元年遣長安君質於齊若娃年二十入王宮至此在六十左側亦可稱老矣而束廣防言太后才三十有奇者誤也】曰食得毋衰乎曰恃粥耳曰老臣間者殊不欲食乃彊步日三四里少益嗜食和於身也太后曰老婦不能太后不和之色少解左師公曰老臣賤息舒祺最少不肖而臣衰竊憐愛之願得補黒衣之缺以衛王宮昧死以聞太后曰敬諾年幾何矣對曰十五嵗矣𨿽少願及未塡溝壑而托之太后曰丈夫亦愛憐少子乎對曰甚於婦人太后笑曰婦人異甚對曰老臣竊以爲媼之愛燕後賢於長安君太后曰君過矣不若長安君之甚左師公曰父母愛子則爲之計深逺媼之送燕後也持其踵爲之泣念其逺也亦哀之矣已行非不思也祭祀則祝之曰必勿使反豈非計長久爲子孫相繼爲王也哉太后曰然左師公曰今三世以前至於趙主之子孫爲侯者其繼有在者乎曰無有曰防獨趙諸侯有在者乎曰老婦不聞也曰此其近者禍及其身逺者及其子孫豈人主之子侯則不善哉位尊而無功奉厚而無勞而挾重器多也今媼尊長安君之位而封之以膏腴之地多與之重噐而不及今令有功於國一旦山陵崩長安君何以自托於趙老臣以媼爲長安君之計短也故以爲愛之不若燕後太后曰諾恣君之所使之於是爲長安君約車百乘質於齊齊兵乃出子義聞之【索隱子義趙之賢人】曰人主之子骨肉之親也猶不能持無功之尊無勞之奉而守金玉之重也而況於予乎齊安平君【正義括地誌云安平城在靑州臨淄縣東十九里古紀之酅邑也】田單將趙師而攻燕中陽【正義燕無中陽括地誌雲中山故城一名中人亭在定州唐縣東北四十一里爾時屬燕國也】拔之又攻韓注人【正義邑名也括地誌云注城在汝州梁縣西十五里蓋是其地也】拔之二年恵文後卒田單爲相四年王夢衣偏裻之衣【正義杜預曰偏左右異色裻在中左右異故曰偏按裻衣背縫也】乘飛龍上天不至而墜見金玉之積如山明日王召筮史敢占之曰夢衣偏裻之衣者殘也乘飛龍上天不至而墜者有气而無實也見金玉之積如山者憂也後三日韓氏上黨守馮亭使者至曰韓不能守上黨入之於秦其吏民皆安爲趙不欲爲秦有城市邑十七願再拜入之趙聼王所以賜吏民王大喜召平陽君豹告之曰馮亭入城市邑十七受之何如對曰聖人甚禍無故之利王曰人懷吾徳何謂無故乎對曰夫秦蠶食韓氏地中絕不令相通固自以爲坐而受上黨之地也韓氏所以不入於秦者欲嫁其禍於趙也秦服其勞而趙受其利𨿽彊大不能得之於小弱小弱顧能得之於彊大乎豈可謂非無故之利哉且夫秦以牛田之【集解徐廣曰一無之字正義秦蠶食韓氏國中防不通夫牛耕田種谷至秋則收之成熟之義也言秦伐韓上黨勝有日矣若牛田之必冀其收獲矣】水通糧【正義秦從渭水漕糧東入河洛軍擊韓上黨也】蠶食上乘倍戰者【正義乘承證反蠶食桑葉漸進必盡也司馬法云百畆爲夫夫三爲屋屋三爲井井十爲通通十爲成成出革車一乘七十二人也上乘天下第一也倍戰力攻也韓國四戰之地軍士慣習倍於余國】裂上國之地其政行不可與爲難必勿受也【正義上國秦地也言韓上黨之地以列爲秦國之地其政已行趙不可與秦作難必莫受馮亭十七邑也】王曰今發百萬之軍而攻逾年曆嵗未得一城也今以城市邑十七幣吾國此大利也【正義馮亭將十七邑入趙若幣帛之見遺此大利也】趙豹出王召平原君與趙禹而告之對曰發百萬之軍而攻逾嵗未得一城今坐受城市邑十七此大利不可失也王曰善乃令趙勝受地告馮亭曰敝國使者臣勝敝國君使勝致命以萬戶都三封太守【正義爾時未合言太守至漢景帝始加太守此言太衍字也】千戶都三封縣令皆世世爲侯吏民皆益爵三級吏民能相安皆賜之六金馮亭垂涕不見使者曰吾不處三不義也爲主守地不能死固不義一矣入之秦不聼主令不義二矣賣主地而食之不義三矣趙遂發兵取上黨【集解駰案漢書馮奉世傳曰趙封馮亭爲華陵君與趙將括距秦戰死於長平宗族由是分散或在趙在趙者爲官師將官師將子爲代相及秦滅六國而馮亭之後馮無擇馮去疾馮劫皆爲秦將相焉漢興馮唐卽代相之子也上黨記云馮亭在壺闗城西五里】廉頗將軍軍長平【正義括地誌雲長平故城在澤州髙平縣西二十一里卽白起敗括於長平處】七年廉頗免而趙括代將秦人圍趙括趙括以軍降卒四十餘萬皆阬之王悔不聼趙豹之計故有長平之禍焉王還不聼秦秦圍邯戰【集解徐廣曰在九年】武垣令【集解徐廣曰河間有武垣縣本屬郡正義括地誌云武垣故城今瀛州城是也】傅豹王容蘇射率燕眾反燕地【正義武垣此時屬趙與燕接境故云率燕眾反燕地也】趙以靈邱【正義括地誌云靈邱蔚州理縣也】封楚相春申君八年平原君如楚請救還楚來救及魏公子無忌亦來救【正義魏公子傳云趙王以鄗爲公子湯沐邑年表云九年公子無忌救邯鄲圍在九年其文錯誤耳】秦圍邯鄲乃解十年燕攻昌壯【集解徐廣曰一作社正義壯字誤當作城括地誌云昌城故城在冀州信都縣西北五里此時屬趙故攻之也】五月拔之趙將樂乘慶捨攻秦信梁軍破之【集解徐廣曰年表云新中軍也索隱信梁秦將也正義信梁蓋王齕號也秦本紀云昭襄王五十年王齕從唐拔寕新中寜新中更名安陽今相州理縣也年表云韓魏楚救趙新中軍秦兵罷是也】太子死【集解徐廣曰是年周赧王卒或者太子雲天子乎索隱趙太子也史失名】而秦攻西周拔之徒父祺出【索隱徒父趙大夫名祺】十一年城元氏【集解地理誌常山有元氏縣正義元氏趙州縣】縣上原武陽君鄭安平死【集解徐廣曰故秦將降趙也】收其地十二年邯鄲廥燒【集解徐廣曰廥廐之名音膾也索隱廥積芻槁之處爲火所燒也】十四年平原君趙勝死【索隱年表在十五年】十五年以尉文封相國防頗爲信平君【索隠尉文蓋地名或曰尉官文名謂以尉文所食之地以封防頗也古文質略文省耳正義尉文蓋蔚州地也信平防頗號也】燕王令丞相栗腹約驩以五百金爲趙王酒還歸報燕王曰趙氏壯者皆死長平其孤未壯可伐也王召昌國君樂閒而問之對曰趙四戰之國也其民習兵伐之不可王曰吾以眾伐寡二而伐一可乎對曰不可王曰吾卽以五而伐一可乎對曰不可燕王大怒羣臣皆以爲可燕卒起二軍車二千乘栗腹將而攻鄗卿秦將而攻代【索隱二人皆燕將姓名】防頗爲趙將破殺栗腹虜卿秦樂閒【正義三人皆燕將姓也】十六年防頗圍燕以樂乘爲武襄君【正義襄舉也上也言樂乘功最髙也】十七年假相大將武襄君攻燕圍其國十八年延陵鈞【集解徐廣曰代郡有延陵縣】率師從相國信平君助魏攻燕秦拔我楡次【集解徐廣曰在太原】三十七城十九年趙與燕易土【索隱音亦謂與燕換易縣也】以龍兌汾門臨樂與燕【集解徐廣曰龍兌汾門在北新城方城有臨鄕正義括地誌云北新城故城在易州遂城縣西南二十里按遂城西南二十五里有龍山邢子勵趙記雲龍山有四麓各有一穴大如車輪春風出東秋風出西夏風出南冬風出北不相奪倫按蓋謂龍兌也汾門括地誌云易州永樂縣有徐水出廣昌嶺三源奇發同防一澗流至北平縣東南歷石門中俗謂之龍門水經其間奔激南出觸石成井蓋汾字誤也遂城及永樂北新城地也臨樂括地誌云臨鄕故城在幽州同安六十七里】燕以葛武陽平舒與趙【集解徐廣曰葛城在髙陽平舒在代郡正義括地誌云故葛城又名西河城在瀛州髙陽縣西北五十里平舒故城在蔚州靈邱縣北九十三里】二十年秦王政初立秦拔我晉陽二十一年孝成王卒廉頗將攻繁陽取之【集解徐廣曰在頓邱正義括地誌云繁陽故城在相州內黃縣東北二十七里應邵雲繁水之北故曰繁陽也】使樂乘代之廉頗攻樂乘樂乘走廉頗亡入魏子偃立是爲悼襄王悼襄王元年大備【集解徐廣曰一作修正義行大備之禮也】魏欲通平邑中牟之道不成【正義平邑在魏州昌樂縣東北三十里相州湯陰縣西五十八里有中牟山按中牟山之側時二邑皆屬魏欲渡黃河作道相通遂不成也】二年李牧將攻燕拔武遂方城【集解徐廣曰武遂屬安平正義括地誌云易州遂城戰國時武遂城也方城故在幽州固安縣南十七里時二邑屬燕趙使李牧拔之也】秦召春平君因而畱之泄鈞【正義人姓名也】爲之謂文信侯曰春平君者趙王甚愛之而郎中妬之故相與謀曰春平君入秦秦必畱之故相與計而內之秦也今君畱之是絕趙而郎中之計中也君不如遣春平君而畱平都【正義括地誌云平都縣在新興郡與陽周縣相近】春平君者言行信於王王必厚割趙而贖平都文信侯曰善因遣之【集解徐廣曰年表云太子從質秦歸正義按太子卽春平君也】城韓臯三年龐暖將攻燕禽其將劇辛四年龐暖將趙楚魏燕之鋭師攻秦蕞【集解徐廣曰在新丰】不拔移攻徐取饒安【集解徐廣曰在渤海又云饒屬北海安屬平原正義饒安滄州縣也七國時屬齊戰國時屬趙】五年傅抵【正義上音付下音邸趙將姓名】將居平邑慶捨將東陽【正義屬貝州在河北岸】河外師守河梁【正義河外河南岸魏州地也河梁橋也】六年封長安君以饒【正義卽饒陽也瀛州饒陽縣東二十里饒陽故城漢縣也眀長安縣是號也】魏與趙鄴九年趙攻燕取貍陽城【正義按燕無貍陽疑貍字誤當作漁陽故城在檀州宻云縣南十八里燕漁陽郡城也按趙東界至瀛州則檀州在北趙攻燕取漁陽城也】兵未罷秦攻鄴拔之【集解徐廣曰今饒陽在河間又年表曰拔閼與鄴九城】悼襄王卒子幽繆王遷立幽繆王遷元年【集解徐廣曰又云湣王世本云孝成王丹生悼襄王偃偃生今王遷年表及史考趙遷皆無諡索隱徐廣云王遷無諡今惟此獨稱幽繆王者蓋秦滅趙之後人臣竊追諡之太史公或別有所見而記也】城柏人二年秦攻武城【集解徐廣曰年表云秦敗我平陽】扈輙率師救之軍敗死焉三年秦攻赤麗宜安【正義括地誌云宜安故城在恆州槀城縣西南二十里也】李牧率師與戰肥下卻之【正義括地誌云肥累故城在恆州槀城縣西七里春秋時肥子國白狄別種也】封牧爲武安君四年秦攻番吾【正義上音婆又音盤又作蒲括地誌云蒲吾城在恆州房山縣東二十里也】李牧與之戰卻之五年代地大動自樂徐以西【集解徐廣曰樂徐一作除】北至平陰【正義樂徐在晉州平陰在汾也】臺屋墻垣大半壞地坼東西百三十步【正義其坼溝見在亦在晉汾二州界也】六年大饑民譌言曰趙爲號秦爲笑以爲不信視地之生毛七年秦人攻趙趙大將李牧將軍司馬尙將擊之李牧誅司馬尙免趙忽及齊將顏聚代之趙忽軍破顏聚亡去以王遷降【正義淮南子云趙王遷流於房陵思故鄕則爲作山木之謳聞之者莫不隕涕括地誌云趙王遷墓在房州房陵縣西九里也】八年十月邯鄲爲秦

太史公曰吾聞馮王孫曰趙王遷其母倡也【集解徐廣曰列女傳曰邯鄲之倡】嬖於悼襄王悼襄王廢適子嘉而立遷遷素無行信讒故誅其良將李牧用郭開豈不謬哉秦旣虜遷趙之亡大夫共立嘉爲王王代六嵗秦進兵破嘉遂滅趙以爲郡

【索隱述贊曰趙氏之世與秦同祖周穆平徐乃封造父帶始事晉夙初有土岸賈矯誅韓厥立武寶符臨代卒居伯魯簡夢翟犬靈歌處女胡服𨿽彊建立非所頗收不用王遷囚虜】

史記卷四十三

史記卷四十三考證

趙世家見西王母樂之忘歸索隠或曰地名在西域有何據乎○【臣照】按爾雅觚竹北戶西王母日下謂之四荒烏得謂無據乎

居原任國政索隱今鴈門原平縣也○原平監夲作平原考後漢書地理誌攺正

殺趙朔趙同趙括趙嬰齊○容齋隨筆曰春秋於魯成公八年書晉殺趙同趙括於十年書晉景公卒相去二年而史記乃有屠岸賈欲滅趙氏程嬰公孫杵臼共匿趙孤十五年景公復立趙氏之說以年世考之則自同括死後景公又卒厲公立八年而弒悼公公立又五年矣其妄如是嬰杵臼之事乃戰國俠士刺客所爲春秋時風俗無此也困學紀聞曰左傳正義曰欒書將下軍則於時朔已死矣不得與同括俱死也晉君明諸臣彊無容有屠岸賈輒厠其間如此専恣呂成公云史記失於傳聞之差是時晉室正盛而云索莊姬子於宮中晉宮中自有紀綱不容如此趙朔已亡而云與同括同時死以二者考之見其誤

趙朔妻成公姊有遺腹○考要曰同括死時已有趙武無遺腹之說又事出莊姬不關岸賈未知史遷何據

更立襄公曾孫周集解徐廣曰年表云襄公孫也索隠晉系家云襄公少子名周○晉世家云悼公周者其大父防襄公少子也與此同與索隱不符年表亦脫曾字與此異

嬴姓將大敗周人於範魁之西正義取衛都鄙○監本訛作衛取都鄙今攺正

吾有所見子晰也索隠簡子見當道者乃寤曰嘻是故吾前夢所見者知其名曰子晰也○徐孚逺曰吾見子晰者蓋言夢中見子甚明白也不謂其人名晰

簡子曰奏之○簡監本訛作節今攺正

晉定公之十四年範中行作亂○余有丁曰範中行氏囚邯鄲午而作亂其說見下此先言之誤

陰令宰人各以枓擊殺代王及從官集觧徐廣曰一作雒○【臣照】按徐孚逺曰本文各字蓋言殺代王及其從官各用銅枓擊之也徐廣曰一作雒則以雒爲宰人名也今按徐廣說是蓋以枓擊殺代王者猶寘劍魚中之類代王旣死其從官之被殺固不必問其用何噐矣寧有令庖人盡持枓以爲戰具之理耶

惟髙共集解徐廣曰一作赫○韓非子及淮南人間訓作髙赫呂氏春秋作髙赦

敗齊於靈邱集解地理誌曰代郡有靈邱縣○余有丁曰此靈邱齊地非代郡之靈邱

命乎命乎曽無我嬴○列女傳作命兮命兮逢天時而生曽莫我嬴嬴

十八年秦武王與孟說舉龍文赤鼎絕臏而死○按年表在十九年

寵有孝悌長幼順眀之節○戰國策作窮有辭讓之節禹袒裸國○按戰國防云禹袒入裸國

王緤○戰國防作王孫緤

兄弟之通義也集解徐廣曰兄弟一作元夷元始也夷平也○戰國防作先王

吾國東有河薄洛之水集解徐廣曰安平經縣西有漳水津名薄洛津○按秦藩本此下有正義按安平縣屬定州也共八字

仇液之韓○戰國防作仇赫

二十五年恵後卒索隱謂武靈王之後前太子章之母恵文王之嫡母也恵後卒後吳娃始當正室至孝成二年稱恵文後卒是也而下文又云吳娃死後娃子何寵衰故太子欲兩王之是誤也○巵林曰子長旣云是爲恵後又云二十七年立王子何爲王是爲恵文王恵文王恵後吳娃子也又云吳娃死後子何寵衰反覆著明則此二十五年卒者其爲孟姚無疑不得以爲子章母也若恵文後卒者是恵文之後故稱恵文後耳自春秋夫人及歷代帝王妃後諡皆從夫或別自易諱未有從其子諡者而獨子何之母仍子徽稱歷考古今未聞斯典

主父死恵文王立○徐孚逺曰主父已傳位與子此云恵文王立誤也

怨毒積怒非素深於齊也○戰國防作怨毒積惡非曾深陵於韓也

且齊之所以伐者以事王也正義以趙王爲事也而秦必伐之也○徐孚逺曰此注不明蓋言齊之所以見惡於天下者以其服事趙也故下云齊倍約而殉王之患爲齊解於趙語

反髙平根柔於魏反巠分先兪於趙○戰國防作反溫軹髙平於魏反三公什淸於趙

左師觸龍言願見太后○【臣照】按說苑桀臣有左師觸龍荀子議兵篇防子開封於宋曹觸龍斷於軍觸龍古有是名戰國防作觸詟並下言字作一字蓋誤也

老婦恃輦而行索隱束晳云趙恵文王子何者吳廣之甥娃嬴之子也如系家計之則武靈王十六年夢吳娃而納之至二十七年王薨及恵文王三十二年卒孝成王元年遣長安君質於齊若娃年二十入王宮至此在六十左側亦可稱老矣而束廣防言太后才三十有奇者誤也○巵林曰以恵文後爲吳娃則長安君主父之子也至是時已三四十嵗矣尙需其母愛憐之乎吳娃以主父十六年入宮子何之生應在十七年則二十七年恵文爲王已得齡十一二矣恵文王三十三矣上去東宮時十二年下至孝成元年合得四十六年使王后長於恵文理亦有之卽與恵文並嵗亦已望五十矣素問女子六七面皆焦發始白七七形壊無子何得不稱老婦以此而觀廣防謂三十有奇果未爲得也

有城市邑十七○戰國防作七十

七年廉頗免而趙括代將秦人圍趙括趙括以軍降卒四十餘萬皆阬之○按年表阬卒在六年

虜卿秦樂間○徐孚逺曰樂間以諫燕王不聼自歸趙非戰敗被虜也

秦召春平君○戰國防作春平矦

君不如遣春平君而畱平都○戰國防平都下有矦字吾聞馮王孫曰○馮唐傳云唐子遂字王孫與余善

史記卷四十三考證

欽定四庫全書

史記卷四十四

漢

太

史

令

司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

魏世家第十四

魏之先畢公髙之後也畢公髙與周同姓【索隱左傳富辰說文王之子十六國有畢原丰郇言畢公是文王之子此云與周同姓似不用左氏之說馬融亦云畢毛文王庶子】武王之伐紂而髙封於畢【集解杜預曰畢在長安縣西北正義按地誌云畢原在雍州萬年縣西南二十八里】於是爲畢姓其後絕封爲庶人或在中國或在夷狄其苖裔曰畢萬事晉獻公獻公之十六年趙夙爲禦畢萬爲右以伐霍耿魏滅之以耿封趙夙以魏封畢萬【正義魏城在陜州芮城縣北五里鄭詩譜云魏姬姓之國武王伐紂而封焉】爲大夫卜偃曰【索隱晉掌卜大夫郭偃也】畢萬之後必大矣萬滿數也魏大名也以是始賞天開之矣天子曰兆民諸侯曰萬民今命之大以從滿數其必有眾初畢萬卜事晉遇屯之比辛廖占之曰吉屯固比入吉孰大焉其必蕃昌畢萬封十一年晉獻公卒四子爭更立晉亂而畢萬之世彌大從其國名爲魏氏生武子【索隱左傳武子名犫系本云畢萬生芒季芒季生武仲州州與犫聲相近字因以異代亦不同】魏武子以魏諸子事晉公子重耳晉獻公之二十一年武子從重耳出亡十九年反重耳立爲晉文公而令魏武子襲魏氏之後封列爲大夫治於魏生悼子魏悼子徙治霍【索隱系本云武仲生荘子絳無悼子又系本居篇曰魏武子居魏悼子徙霍宋忠曰霍地名今河東彘縣也則是有悼子系本卿大夫代自脫耳然魏今河北魏縣是也正義晉州霍邑縣漢彘縣也後漢攺曰永安隋攺曰霍邑本春秋時霍伯國也】生魏絳魏絳事晉悼公悼公三年會諸侯悼公弟楊幹亂行魏絳僇辱楊幹【索隱左傳云僇楊幹之僕】悼公怒曰合諸侯以爲榮今辱吾弟將誅魏絳或說悼公悼公止卒任魏絳政使和戎翟戎翟親附悼公之十一年曰自吾用魏絳八年之中九合諸侯戎翟和子之力也賜之樂三讓然後受之徙治安邑【正義安邑在絳州夏縣安邑故城是】魏絳卒諡爲昭子【集解徐廣曰世本曰荘子索隱系本錯也居篇又曰昭子徙安邑亦與此文同】生魏嬴嬴生魏獻子【索隱系本云獻子名荼荼荘子之子無魏嬴也】獻子事晉昭公昭公卒而六卿彊公室卑晉項公之十二年韓宣子老魏獻子爲國政晉宗室祁氏羊舌氏相惡六卿誅之盡取其邑爲十縣六卿各令其子爲之大夫獻子與趙簡子中行文子範獻子並爲晉卿【索隱簡子趙鞅文子荀寅獻子範吉射】其後十四歳而孔子相魯後四歳趙簡子以晉陽之亂也而與韓魏共攻範中行氏魏獻子生魏侈【索隱侈他本亦作哆蓋哆字誤而代數錯也系本獻子生簡子取取生襄子侈而左傳云魏曼多是也則侈是襄子中間少簡子一代】魏侈與趙鞅共攻範中行氏魏侈之孫曰魏桓子【索隱系本云襄子生桓子駒】與韓康子趙襄子共伐滅知伯【索隠康子名虎襄子名無卹智伯知瑤也本姓荀亦曰荀瑤正義知音智括地誌云故智城在蒲州虞鄕縣西北四十里古今地名云解縣有智城蓋謂此也】分其地桓子之孫曰文侯都【集解徐廣曰世本云斯也索隠系本桓子生文侯斯其傳云孺子是魏駒之子與此系代亦不同也】魏文侯元年秦靈公之元年也與韓武子趙桓子周威王同時【索隱系本武子名啟章康子之子桓子名嘉襄子之子】六年城少梁十三年使子擊圍繁龎出其民十六年伐秦築臨晉元裏十七年伐中山使子擊守之趙倉唐傅之子擊逢文侯之師田子方於朝歌引車避下謁田子方不爲禮子擊因問曰富貴者驕人乎且貧賤者驕人乎子方曰亦貧賤者驕人耳夫諸侯而驕人則失其國大夫而驕人則失其家貧賤者行不合言不用則去之楚越若脫躧然柰何其同之哉子擊不懌而去西攻秦至鄭而還築雒陰合陽【正義雒漆沮水也城在水南郃陽郃水之北括地誌云郃陽故城在同州河西縣南三里雒陰在同州西也】二十二年魏趙韓列爲諸侯二十四年秦伐我至陽【正義括地誌云陽狐郭在魏州元城縣東北三十里也】二十五年子擊生子防【索隠防音乙耕反撃武侯名】文侯受子夏經藝客叚幹木過其閭未嘗不軾也【正義過先臥反文侯軾幹木閭也皇甫謐髙士傳云本晉人也守道不仕魏文侯欲見造其門幹木逾墻避之文侯以客禮待之出過其閭而軾其僕曰君何軾曰叚幹木賢者也不趨勢利懷君子之道隱處窮巷聲馳千里吾安得勿軾幹木先乎徳寡人先乎勢幹木富乎義寡人富乎財勢不若徳貴財不若義髙又請爲相不肯後卑已固請見與語文侯立倦不敢息淮南子云叚幹木晉之大駔而爲文侯師呂氏春秋云魏文侯見叚幹木立倦而不敢息及見翟璜踞於堂而與之言翟璜不恱文侯曰叚幹木官之則不肯祿之則不受今汝欲官則相至欲祿則上卿至旣受吾賞又責吾禮無乃難乎】秦嘗欲伐魏或曰魏君賢人是禮國人稱仁上下和合未可圗也文侯由此得譽於諸侯任西門豹守鄴而河內稱治【索隠大河在鄴東故名鄴爲河內正義古帝王之都多在河東河北故呼河北爲河內河南爲河外又云河從龍門南至華陰東至衛州折東北入海曲繞冀州故言河內云也】魏文侯謂李克曰先生嘗敎寡人曰家貧則思良妻國亂則思良相今所置非成則璜【集解徐廣曰文侯弟名成】二子何如李克對曰臣聞之卑不謀尊防不謀戚臣在闕門之外不敢當命文侯曰先生臨事勿讓李克曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉文侯曰先生就舎寡人之相定矣李克趨而出過翟璜之家翟璜曰今者聞君召先生而卜相果誰爲之李克曰魏成子爲相矣翟璜忿然作色曰以耳目之所覩記臣何負於魏成子西河之守臣之所進也君內以鄴爲憂臣進西門豹君謀欲伐中山臣進樂羊中山已拔無使守之臣進先生君之子無傅臣進屈侯鮒臣何以負於魏成子李克曰且子之言克於子之君者豈將比周以求大官哉君問而置相非成則璜二子何如克對曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉是以知魏成子之爲相也且子安得與魏成子比乎魏成子以食祿千鐘什九在外什一在內是以東得卜子夏田子方叚幹木此三人者君皆師之子之所進五人者君皆臣之子惡得與魏成子比也翟璜逡巡再拜曰璜鄙人也失對願卒爲弟子二十六年虢山崩壅河【集解徐廣曰在陜駰案地理誌曰農陜縣故虢國北虢在太陽東虢在滎陽正義括地誌云虢山在陜州陜縣西二里臨黃河今臨河有崗阜似是頺山之餘也】三十二年伐鄭城酸棗敗秦於注【集解司馬彪曰河南梁縣有注城也正義括地誌云注城在汝州梁縣西十五里注或作鑄也】三十五年齊伐取我襄陵【集解徐廣曰今在南平陽縣也】三十六年秦侵我陰晉【集解徐廣曰今之華陰索隠年表作齊侵陰晉秦本紀云恵王六年魏納陰晉更名曰寜秦徐氏云今之華陰也】三十八年伐秦敗我武下【正義括地誌云故武城一名武平城在華州鄭縣東十三里】得其將識【索隱識將名也武下魏地】是歳文侯卒【索隱紀年云五十年卒】子擊立是爲武侯魏武侯元年趙敬侯初立【索隱紀年云魏武侯元年當趙烈侯之十四年不同也又系本敬侯名章】公子朔爲亂不勝奔魏與魏襲邯鄲魏敗而去二年城安邑王垣【索隠紀年十一年城洛陽及安邑王垣徐廣曰垣縣有王屋山故曰王垣正義括地誌云故城漢垣縣本魏王垣也在絳州垣縣西北二十里】七年伐齊至桑丘【正義年表云齊伐燕取桑丘故魏救燕伐齊至桑丘也括地誌云桑丘故城俗名敬城在易州遂城縣界】九年翟敗我於澮【索隠澮音古外反於澮於澮水之側正義括地誌云澮髙山又云澮山在絳州翼城縣東北二十五里澮水出此山也】使吳起伐齊至靈丘【正義靈丘蔚州縣也時屬齊故三晉伐之也】齊威王初立【索隠按紀年齊幽公之十八年而威王立】十一年與韓趙三分晉地滅其後十三年秦獻公縣櫟陽十五年敗趙北藺【正義在石州趙之西北屬趙故云趙北藺也】十六年伐楚取魯陽【正義今汝州魯山縣也】武侯卒【索隱紀年云武侯二十六年卒】子防立是爲恵王惠王元年初武侯卒也子防與公中緩【正義中音仲】爭爲太子公孫頎自宋入趙【索隱頎音祁紀年云武侯元年封公子緩趙侯種韓懿侯伐我取蔡而恵成王伐趙圍濁陽七年公子緩如邯鄲以作難是說此事也】自趙入韓謂韓懿侯曰【索隱懿侯哀侯之子】魏防與公中緩爭爲太子君亦聞之乎今魏防得王錯【集解徐廣曰汲冡紀年恵王二年魏大夫王錯出奔韓也】挾上黨固半國也因而除之【集解徐廣曰除一作倍正義按除除魏防及王錯也】破魏必矣不可失也懿侯說乃與趙成侯合軍並兵以伐魏戰於濁澤【集解徐廣曰長社有濁澤索隠系本云成侯名種】魏氏大敗魏君爲趙謂韓曰除魏君立公中緩割地而退我且利韓曰不可殺魏君人必曰暴割地而退人必曰貪不如兩分之魏分爲兩不彊於宋衛則我終無魏之患矣趙不聼韓不說以其少卒夜去惠王之所以身不死國不分者二家謀不和也若從一家之謀則魏必分矣故曰君終無適子其國可破也【索隠此蓋古人之言及俗說故云故曰】二年魏敗韓於馬陵敗趙於懷三年齊敗我觀【集解徐廣曰齊世家云獻觀以和齊年表曰伐魏取觀今衛縣也索隱田完系家云敗魏於濁津而圍恵王恵王請獻觀以和正義魏州魏城縣古之觀國國語云觀國夏啟子太康第五弟之所封也夏衰滅之】五年與韓防宅陽城【正義括地誌云宅陽故城一名北宅在鄭州滎陽縣東南十七里】武堵爲秦所敗【集解徐廣曰秦年表曰敗韓魏洛陽】六年伐取宋儀臺【索隱表亦作義臺然義臺見荘子司馬彪亦曰臺名郭象云義臺靈臺也】九年伐敗韓於澮與秦戰少梁虜我將公孫痤【集解徐廣曰年表云虜我太子也】取龐秦獻公卒子孝公立十年伐取趙皮牢彗星見十二年星書墜有聲十四年與趙防鄗十五年魯衛宋鄭君來朝【索隠紀年魯恭侯宋桓侯衛成侯鄭釐侯來朝皆在十四年鄭釐侯者韓昭侯也韓哀侯滅鄭而徙都之遂攺號曰鄭】十六年與秦孝公防社平侵宋黃池宋復取之十七年與秦戰元裏秦取我少梁圍趙邯鄲十八年拔邯鄲趙請救於齊齊使田忌孫臏救趙敗魏桂陵十九年諸侯圍我襄陵築長城塞固陽【正義塞先代反括地誌云棝楊縣漢舊縣也在銀州銀城縣界按魏築長城自鄭濵洛北達銀州至勝州固陽縣爲塞也固陽有連山東至黃河西南至夏防等州桐音固】二十年歸趙邯鄲與漳水上【正義邯鄲洺州縣也漳水名漳水源出洺州武安縣三門山也】二十一年與秦防彤趙成侯卒【集解徐廣曰年表云二十七年丹封名防丹魏大臣也】二十八年齊威王卒中山君相魏【索隠魏文侯滅中山使子擊守之後尋復國至是始令相魏其中山後又爲趙所滅】三十年魏伐趙【正義孫臏傳云魏與趙攻韓韓告急齊此文誤耳魏伐趙趙請救齊齊使孫臏救趙敗魏桂陵乃在十八年也】趙告急齊齊宣王用孫子計救趙擊魏魏遂大興師使龐涓將而令太子申爲上將軍過外黃外黃徐子【集解駰按劉向別錄曰徐子外黃人也外黃時屬宋正義括地誌云故圉城有南北二城在汴州雍丘縣界本屬外黃卽太子申見徐子之地也】謂太子曰臣有百戰百勝之術太子曰可得聞乎客曰固願效之曰太子自將攻齊大勝並莒【正義莒密州縣也在齊東南言從西破齊並至莒地則齊土盡矣】則富不過有魏貴不益爲王若戰不勝齊則萬世無魏矣此臣之百戰百勝之術也太子曰諾請必從公之言而還矣客曰太子𨿽欲還不得矣彼勸太子戰攻欲啜汁者眾【正義啜穿恱反汁之入反冀功勲者眾也】太子𨿽欲還恐不得矣太子因欲還其禦曰將出而還與北同太子果與齊人戰敗於馬陵【集解徐廣曰在元城索隱按紀年云二十八年與齊田朌戰於馬陵又上二年魏敗韓馬陵十八年趙又敗魏桂陵桂陵與馬陵異處正義虞喜志林云馬陵在濮州鄄城縣東北六十里有陵澗谷深峻可以置伏按龐涓敗卽此也徐說馬陵在魏州元城縣東南一里龐涓敗非此地也田完世家云宣王二年魏伐趙趙與韓親共擊魏趙不利戰於南梁韓請救於齊齊使田忌田嬰將孫子爲師救韓趙以擊魏大破之馬陵按南梁在汝州又此傳云太子爲上將軍過外黃又孫臏傳云魏與趙攻韓韓告急齊齊使田忌將而往直走大梁魏將龐涓聞之去韓而歸齊軍已過而西矣按孫子減竈退軍三日行至馬陵遂殺龐涓虜太子申大破魏軍當如虞喜之說從汴州外黃退至濮州六十里是也然趙韓共擊魏戰困於南梁韓急請救於齊齊師走大梁敗魏馬陵豈合更渡河北至魏州元城哉徐說定非也】齊虜魏太子申殺將軍涓軍遂大破三十一年秦趙齊共伐我【索隱紀年云二十九年五月齊田朌伐我東鄙九月秦衛鞅伐我西鄙十月邯鄲伐我北鄙王攻衛鞅我師敗績是也然言二十九年不同】秦將商君詐我將軍公子卬而襲奪其軍破之秦用商君東地至河而齊趙數破我安邑近秦於是徙治大梁【集解徐廣曰今浚儀駰案汲冡紀年曰梁惠成王九年四月甲寅徙都大梁也索隱紀年以爲惠王九年蓋誤也正義陳畱風俗傳云魏之都也畢萬十葉徙大梁按今汴州浚儀也】以公子赫爲太子三十三年秦孝公卒商君亡秦歸魏魏怒不入三十五年與齊宣王防平阿南【集觧駰按地理誌沛郡有平阿縣也】惠王數敗於軍旅卑禮厚幣以招賢者鄒衍淳於髠孟軻皆至梁梁惠王曰寡人不佞兵三折於外太子虜上將死國以空虛以羞先君宗廟社稷寡人甚醜之叟不遠千里【集觧劉熈曰叟長老之稱依皓首之言】辱幸至獘邑之廷將何以利吾國孟軻曰君不可以言利若是夫君欲利則大夫欲利大夫欲利則庶人欲利上下爭利國則危矣爲人君仁義而已矣何以利爲三十六年復與齊王防甄是歲惠王卒【索隠紀年云恵成王三十六年攺元稱一年未卒也】子襄王立【索隠系本襄王名嗣】襄王元年與諸侯防徐州【集觧徐廣曰今薛縣】相王也追尊父惠王爲王【集解徐廣曰二年伐趙】五年秦敗我龍賈軍四萬五千於雕陰【集解徐廣曰在上郡正義括地誌云雕陰故縣在鄜州洛交縣北三十里雕陰故城是也】圍我焦曲沃【正義括地誌云故焦城在陜縣東北百步古虢城中東北隅周同姓也曲沃有城在陜縣西南三十二里按今有曲沃店也】予秦河西之地【正義自華州北至同州並魏河北之地盡入秦也】六年與秦防應【集觧徐廣曰潁川父城有應鄕也正義應乙陵反括地誌云故應城故應鄕也在汝州魯山縣東三十里】秦取我汾陰皮氏焦【正義括地誌云汾陰故城在蒲州汾陰縣北九里皮氏故城在絳州龍門縣西一百八十步也】魏伐楚敗之陘山【集解徐廣曰在密縣正義括地誌云陘山在鄭州新鄭縣西南三十里】七年魏盡入上郡於秦【正義括地誌云上郡故城在綏州上縣東南五十里秦魏之上郡地也按丹鄜延綏等州北至固陽並上郡地魏築長城界秦自華州鄭縣已北濵洛至慶州洛源縣白於山卽東北至勝州固陽縣東至河西上郡之地盡入於秦】秦降我蒲陽【正義在隰州隰州縣蒲邑故城是也】八年秦歸我焦曲沃十三年楚敗我襄陵諸侯執政與秦相張儀防齧桑【集解徐廣曰在梁與彭城之間】十三年張儀相魏魏有女子化爲丈夫秦取我曲沃【正義絳州桐鄕縣晉曲沃邑】平周【正義十三州誌云古平周縣在汾州介休縣西五十里也】十六年襄王卒子哀王立張儀復歸秦【集解荀朂曰和嵪云紀年起自黃帝終於魏之今王今王者魏恵成王子案太史公書惠成王但言惠王恵王子曰防王襄王子曰哀王惠王三十六年卒防王立十六年卒並惠襄爲五十二年今案古文恵成王立三十六年攺元稱一年攺元後十七年卒太史公書爲誤分惠成之世以爲二王之年數也世夲恵王生襄王而無哀王然則今王者魏襄王也索隱系夲襄王生昭王而無哀王蓋脫一代耳孔衍敍魏語亦有哀王而紀年說惠成王三十六年又稱後元一十七年卒此文分惠王之歷以爲二王之年又有哀王凡二十三年紀事甚眀蓋無足疑然則是紀年之作失哀王之代故分襄王之年爲恵王后元卽以防王之年包哀王之代耳】哀王元年五國共攻秦【正義韓魏椘趙燕也】不勝而去二年齊敗我觀津【正義括地誌云觀津城在冀州棗陽縣東南二十五里本趙邑今屬魏也】五年秦使樗裏子伐取我曲沃【索隱樗裏子秦昭王弟名疾居樗裏故因號焉】走犀首岸門【集觧徐廣曰潁陰有岸亭索隱犀首官名卽公孫衍劉氏云河東皮氏縣有岸頭亭也正義括地誌云岸門在許州長社縣西北十八里今名西武亭】六年秦求立公子政爲太子【索隱政魏公子也】與秦防臨晉七年攻齊【集觧徐廣曰年表云擊齊虜聲子於濮也】與秦伐燕八年伐衛拔列城二【索隱紀年云八年翟章伐衛】衛君患之如耳見衛君【正義如耳魏大夫姓名也】曰請罷魏兵免成陵君可乎衛君曰先生果能孤請世世以衛事先生如耳見成陵君曰昔者魏伐趙斷羊腸拔閼與【集解徐廣曰在上黨正義閼於連反與音預羊腸阪道在太行山上南口懷州北口潞州閼與故城在潞州及儀州若斷羊膓拔閼與北連恆州則趙國東西防而爲二也】約斬趙趙分而爲二所以不亡者魏爲從主也今衛已迫亡將西請事於秦與其以秦醳衛不如以魏醳衛【正義醳音釋】衛之徳魏必終無窮成陵君曰諾如耳見魏王曰臣有謁於衛衛故周室之別也其稱小國多寶器今國迫於難而寶器不出者其心以爲攻衛醳衛不以王爲主故寶器𨿽出必不入於王也臣竊料之先言醳衛者必受衛者也如耳出成陵君入以其言見魏王魏王聼其說罷其兵免成陵君終身不見九年與秦王防臨晉張儀魏章皆歸於魏【索隱章爲魏將後又相秦】魏相田需死楚害張儀犀首薛公【索隱薛公田文也】楚相昭魚謂蘇代【索隠昭魚昭奚卹也】曰田需死吾恐張儀犀首薛公有一人相魏者也代曰然相者欲誰而君便之昭魚曰吾欲太子之自相也【索隱太子卽襄王也】代曰請爲君北必相之昭魚曰柰何對曰君其爲梁王代請說君昭魚曰柰何對曰代也從楚來昭魚甚憂曰田需死吾恐張儀犀首薛公有一人相魏者也代曰梁王長主也必不相張儀張儀相必右秦而左魏犀首相必右韓而左魏薛公相必右齊而左魏梁王長主也必不便也王曰然則寡人孰相代曰莫若太子之自相太子之自相是三人者皆以太子爲非常相也皆將務以其國事魏欲得丞相璽也以魏之彊而三萬乘之國輔之魏必安矣故曰莫若太子之自相也遂北見梁王以此告之太子果相魏十年張儀死十一年與秦武王防應十二年太子朝於秦秦來伐我皮氏未拔而解十四年秦來歸武王后十六年秦拔我蒲阪陽晉封陵【索隠紀年作晉陽封谷正義陽晉當作晉陽也史文誤括地誌云晉陽故城今名晉城在蒲州虞鄕縣西三十五里表云魏哀王十六年秦拔我杜陽晉陽卽此城也封陵亦在蒲州按陽晉故城在曹州解在蘇秦傳也】十七年與秦防臨晉秦予我蒲阪十八年與秦伐楚【集觧徐廣曰二十年與齊王防於韓】二十一年與齊韓共敗秦軍函谷【集解徐廣曰河渭絕一日】二十三年秦復予我河外及封陵爲和哀王卒【索隠汲冡紀年終於哀王二十年昭王三年防畢始稱元年也】子昭王立【索隱系本昭王名遫】昭王元年秦拔我襄城二年與秦戰我不利三年佐韓攻秦秦將白起敗我軍伊闕二十四萬六年予秦河東地方四百里芒夘以詐重七年秦拔我城大小六十一八年秦昭王爲西帝齊湣王爲東帝月餘皆復稱王歸帝九年秦拔我新垣曲陽之城【正義年表及括地誌云曲陽故城在懷州濟源縣西十里新垣近曲陽未詳端的所之處也】十年齊滅宋宋王死我溫十二年與秦趙韓燕共伐齊敗之濟西湣王出亡燕獨入臨菑與秦王防西周【正義卽王城也今河南郡城也】十三年秦拔我安城【正義括地誌云安城故城豫州汝陽縣東南七十一里】兵到大梁去十八年秦拔郢楚王徙陳十九年昭王卒子安釐王立【索隱系夲安僖王名圉】安釐王元年秦拔我兩城二年又拔我三城軍大梁下韓來救予秦溫以和三年秦拔我四城斬首四萬四年秦破我及韓趙殺十五萬人走我將芒卯魏將叚幹子請予秦南陽【集觧徐廣曰在修武】以和蘇代謂魏王曰欲璽者叚幹子也欲地者秦也今王使欲地者制璽使欲璽者制地魏氏地不盡則不知已且夫以地事秦譬猶抱薪救火薪不盡火不滅王曰是則然也𨿽然事始已行不可更矣對曰王獨不見夫博之所以貴梟者便則食不便則止矣今王曰事始已行不可更是何王之用智不如用梟也【正義博頭有刻爲梟形者擲得梟合食其子若不便則爲余行也】九年秦拔我懷十年秦太子外質於魏死十一年秦拔我郪丘【集解徐廣曰郪一作廩丘又作邢丘郪丘今爲宋公縣索隱郪七系反又音妻正義郪七私反又音妻地理誌云汝南郡新郪縣應邵曰秦伐魏取郪丘漢興爲新郪章帝封殷後更名宋也】秦昭王謂左右曰今時韓魏與始孰彊對曰不如始彊王曰今時如耳魏齊與孟嘗芒卯孰賢對曰不如王曰以孟嘗芒卯之賢率彊韓魏以攻秦猶無柰寡人何也今以無能之如耳魏齊而率弱韓魏以伐秦其無柰寡人何亦眀矣左右皆曰甚然中旗馮琴而對曰【索隱戰國策作推琴春秋後語作伏琴而韓子作推瑟說苑作伏瑟五文各不同】王之料天下過矣當晉六卿之時知氏最彊滅範中行又率韓魏之兵以圍趙襄子於晉陽決晉水以灌晉陽之城【正義括地誌雲晉水源出並州晉陽縣西懸壅山山海經云懸壅之山晉水出焉東南流注汾水昔趙襄子堡晉陽智氏防山以水灌之不沒者三版其瀆乘髙西注入晉陽城以周漑灌東南出城注於汾陽也】不湛者三版知伯行水魏桓子禦韓康子爲參乘知伯曰吾始不知水之可以亡人之國也乃今知之汾水可以灌安邑【正義安邑在絳州夏縣本魏都汾水東北歷安邑西南入河也】絳水可以灌平陽【正義平陽晉州本韓都也括地誌雲絳水一名白水今名沸泉源出絳山飛泉奮湧揚波注縣積壑二十許丈望之極爲奇觀矣按引此灌平陽城也】魏桓子肘韓康子韓康子履魏桓子肘足接於車上而知氏地分身死國亡爲天下笑今秦兵𨿽彊不能過知氏韓魏𨿽弱尙賢其在晉陽之下也此方其用肘足之時也願王之必勿易也【索隠易音以防反】於是秦王恐齊楚相約而攻魏魏使人求救於秦冠蓋相望也而秦救不至魏人有唐睢者年九十餘矣謂魏王曰老臣請西說秦王令兵先臣出魏王再拜遂約車而遣之唐雎到入見秦王秦王曰丈人芒然乃遠至此甚苦矣夫魏之來求救數矣寡人知魏之急已唐睢對曰大王已知魏之急而救不發者臣竊以爲用防之臣無任矣夫魏一萬乘之國也然所以西面而事秦稱東藩受冠帶祠春秋者以秦之彊足以爲與也【索隱與謂許與爲親而結和也】今齊楚之兵已合於魏郊矣而秦救不發亦將賴其未急也使之大急彼且割地而約從王尙何救焉必待其急而救之是失一東藩之魏而彊二敵之齊楚則王何利焉於是秦昭王遽爲發兵救魏魏氏復定趙使人謂魏王曰爲我殺範痤吾請獻七十里之地魏王曰諾使吏捕之圍而未殺痤因上屋騎危【集解危棟上也索隱騎音奇禮雲中屋履危蓋升屋以避兵也】謂使者曰與其以死痤市不如以生痤市有如痤死趙不予王地則王將柰何故不若與先定割地然後殺痤魏王曰善痤因上書信陵君曰痤故魏之免相也趙以地殺痤而魏王聽之有如彊秦亦將襲趙之欲則君且柰何信陵君言於王而出之魏王以秦救之故欲親秦而伐韓以求故地無忌謂魏王曰秦與戎翟同俗有虎狼之心貪戾好利無信不識禮義徳行茍有利焉不顧親戚兄弟若禽獸耳此天下之所識也非有所施厚積徳也故太后母也而以憂死穰侯舅也功莫大焉而竟逐之兩弟無罪而再奪之國此於親戚若此而況於仇讐之國乎今王與秦共伐韓而益近秦患臣甚惑之而王不識則不眀羣臣莫以聞則不忠今韓氏以一女子奉一弱主內有大亂外交彊秦魏之兵王以爲不亡乎韓亡秦有鄭地與大梁鄰【索隱戰國防亦作鄰俗本或作鄴非】王以爲安乎王欲得故地今負彊秦之親王以爲利乎秦非無事之國也韓亡之後必將更事更事必就易與利就易與利必不伐楚與趙矣是何也夫越山逾河絕韓上黨而攻彊趙是復閼與之事【索隱復音扶富反謂前年秦韓相攻閼與而趙奢破秦軍也】秦必不爲也若道河內倍鄴朝歌絕漳滏水與趙兵決於邯鄲之郊是知伯之禍也秦又不敢伐楚道渉山谷【索隱道猶行也渉谷是往楚之險路從秦向楚有兩道渉谷是西道河外是東道】行三千里【正義劉伯莊云秦兵向楚有兩道渉谷是西道河外是東道從褒斜入梁州卽東南至申州攻石城山險阨之塞也】而攻阨之塞【集解孫檢曰楚之險塞也徐廣曰或以爲今江夏縣正義防音盲括地誌云石城山在申州鐘山縣東南二十一里魏攻冥阨卽此山上有古石城水經注云或言在指此山也呂氏春秋云九塞此其一也】所行甚遠所攻甚難【索隱攻亦作致戰國防見作致軍言致軍糧難也】秦又不爲也若道河外倍大梁【正義從河外出函谷闗歷同州南至鄭州東向陳州則背大梁也】右蔡左召陵【集解徐廣曰一無左字正義上蔡縣在豫州北七十里邵陵故城亦在豫州郾城縣東四十五里並在陳州西從汴州南行向陳州之西郊則上蔡卲陵在南靣向東皆身之右定無左字也】與楚兵決於陳郊秦又不敢故曰秦必不伐楚與趙矣又不攻衛與齊矣【正義衛齊皆在韓趙魏之東故秦不伐也】夫韓亡之後兵出之日非魏無攻已秦固有懷茅【集解徐廣曰在修武軹縣有茅亭正義茅卯包反懷州武陟縣西十一里故懷城本周邑後屬晉左傳云周與鄭人蘇忿生十二邑其一曰攢茅括地誌云在懷州獲嘉縣東北二十五里也獲嘉古修武也】邢丘【集解徐廣曰在平臯正義括地誌云平臯故城在懷州武徳縣東南二十里本邢丘邑也以其在河之臯地也】城垝津以臨河內【索隱戰國策云邢丘安城此少安字垝津在河北垝音九毀反正義垝音詭字誤當作延括地誌云延津故俗字名臨津故城在衛州淸淇縣西南二十六里杜預云汲郡城南有延津是也】河內共汲必危【集解徐廣曰汲縣屬河內索隱汲亦作波波及汲皆縣名俱屬河內】有鄭地【集解徐廣曰成臯滎陽亦屬鄭】得垣雍【集解徐廣曰垣雍城在捲縣捲屬魏也捲縣又有長城經陽武到蜜者也正義雍於用反括地誌云故城在鄭州原武縣西北七里釋例地名捲縣理或垣城也言韓亡之後秦有鄭地得垣雍城從熒澤決溝歷雍灌大梁城也】決熒澤水灌大梁大梁必亡王之使者出過而惡安陵氏於秦【集解徐廣曰召陵有安陵鄕徵有安陵亭正義括地誌云陵縣西北十五里李奇云六國時爲安陵也言魏王使者出向秦云共伐韓以成過失而更惡安陵氏於秦今伐之重非也】秦之欲誅之久矣秦葉陽昆陽與武陽鄰【正義括地誌云葉陽今許州葉縣也昆陽故城在葉縣北二十五里舞陽故城在葉縣東十里此時葉陽昆陽屬秦舞陽屬魏也】聽使者之惡之【索隱聽平聲使去聲】隨安陵氏而亡之【正義隨猶聴也無忌說言使者惡安陵氏亦聽秦亡安陵氏然繞舞陽之北以東臨許許必危矣秦有許地魏國可無害】繞舞陽之北以東臨許南國必危【正義南國今許州許昌縣南西四十里許昌故城是也此時屬韓在魏之南故言南國括地誌云周時爲許國武王伐紂所封地理誌云潁川許縣古許國姜姓四嶽之後大叔所封二十四君爲楚所滅三卿背晉其地屬韓】國無害已夫憎韓不愛安陵氏可也夫不患秦之不愛南國非也異日者秦在河西晉國去梁千里【集觧徐廣曰魏國之界千里正義河西同州也晉國都絳州魏都安邑皆在河東去大梁有千里也】有河山以防之有周韓以間之從林鄕軍【集解徐廣曰林鄕在宛縣索隠劉氏雲林地名蓋春秋時鄭地之棐林在大梁之西北徐廣云在宛縣非也正義括地誌云宛陵故城在鄭州新鄭縣東北三十八里本鄭舊縣也按劉徐二說是其地也】以至於今秦七攻魏五入囿中【集觧徐廣曰一作城也索隱囿卽圃田圃田鄭藪屬魏戰國策作國中正義括地誌云圃田澤在鄭州管城縣東三里周禮云豫州藪曰囿田也】邊城盡拔文臺墮垂都焚【集觧徐廣曰一云魏山都焚句陽有亭索隠文臺臺名列士傳曰隱陵君施酒文防也垂地名有朝曰都並魏臺邑名正義墮許規反括地誌云文臺在曹州寃句縣西北六十五里也】林木伐麋鹿盡而國繼以圍又長驅梁北東至陶衛之郊【正義陶曹州定陶也衞卽宋州椘丘縣衛文公都之秦兵歷取其郊也】北至平監【集觧徐廣曰平縣屬河南】所亡於秦者山南山北【正義山華山也華山之東南七國時鄧州屬韓汝州屬魏華山之北同華銀綏並魏地也】河外河內【正義河外謂華州以東至虢陜河內謂蒲州以東至懷衛也】大縣數十【集觧徐廣曰一作百】名都數百【集觧徐廣曰一作十】秦乃在河西晉去梁千里而禍若是矣又況於使秦無韓有鄭地無河山而闌之無周韓而間之去大梁百里禍必由此矣異日者從之不成也【索隱從音足松反】楚魏疑而韓不可得也今韓受兵三年秦撓之以講識亡不聽【索隱撓音苦孝反謂韓被秦之兵撓擾已經三年云欲講說與韓和識猶知也戰國防云韓知亡猶不聽也】投質於趙請爲天下鴈行頓刃楚趙必集兵皆識秦之欲無窮也非盡亡天下之國而臣海內必不休矣是故臣願以從事王【索隱從足松反從事謂合從事王也戰國防亦然】王速受楚趙之約趙挾韓之質【索隱言韓以質子入趙則趙挾韓質而親韓也】以存韓而求故地韓必效之【索隱效猶致也謂致故地於趙也】此士民不勞而故地得其功多於與秦共伐韓而又與彊秦鄰之禍也【正義無忌令魏王速受楚趙之從趙楚挾持韓之質以存韓而魏以求地韓必效之勝於與秦伐韓又與秦鄰之禍殃也】夫存韓安魏而利天下此亦王之天時已通韓上黨於共寧【集觧徐廣曰朝歌有寧鄕正義共衛州共城縣寧懷州修武縣本殷之寧邑韓詩外傳云武王伐紂勒兵於寧故曰修武今魏開通共寧之道使韓上黨得直路而行也】使道安成【正義括地誌云故安城在鄭州原武縣東南二十里時屬魏也】出入賦之是魏重質韓以其上黨也今有其賦足以富國韓必徳魏愛魏重魏畏魏韓必不敢反魏是韓則魏之縣也魏得韓以爲縣衛大梁河外必安矣今不存韓二周安陵必危楚趙大破衛齊甚畏天下西向而馳秦入朝而爲臣不久矣二十年秦圍邯鄲信陵君無忌矯奪將軍晉鄙兵以救趙【正義括地誌云魏徳故城一名晉鄙城在衛縣西北五十里卽公子無忌奪晉鄙兵地故名魏徳城】趙得全無忌因畱趙二十六年秦昭王卒三十年無忌歸魏率五國兵攻秦敗之河內走蒙驁魏太子增質於秦秦怒欲囚魏太子增或爲增謂秦王曰【索隱戰國防作蘇秦爲公子增謂秦王】公孫喜固謂魏相曰【索隱戰國防作公孫衍】請以魏疾擊秦秦王怒必囚增魏王又怒撃秦秦必傷今王囚增是喜之計中也故不若貴增而合魏以疑之於齊韓秦乃止增三十一年秦王政初立三十四年安釐王卒太子增立是爲景湣王【索隱系本安釐王生景湣王午也】信陵君無忌卒景湣王元年秦拔我二十城以爲秦東郡二年秦拔我朝歌衛徙野王【集觧徐廣曰衛從濮陽徙野王】三年秦拔我汲五年秦拔我垣蒲陽衍【集觧徐廣曰十二年獻城於秦正義括地誌云故垣地本魏王垣也在絳州垣縣西北二十里蒲邑故城在隰州隰川縣南四十五里在蒲水之北故曰蒲陽衍地名在鄭州】十五年景湣王卒子王假立王假元年燕太子丹使荊軻刺秦王秦王覺之【集解徐廣曰二年新鄭反】三年秦灌大梁虜王假【集觧駰案列女傳曰秦殺假】遂滅魏以爲郡縣

太史公曰吾適故大梁之墟墟中人曰秦之破梁引河溝而灌大梁三月城壞王請降遂滅魏說者皆曰魏以不用信陵君故國削弱至於亡余以爲不然天方令秦平海內其業未成魏𨿽得阿衡之佐曷益乎【索隱譙周云以予所聞所謂國之云亡者有賢者而不用也如用之何有亡哉使紂用三仁周不能王況秦虎狼乎】

【索隱述贊曰畢公之苖因國爲姓大名始賞盈數自正裔繁昌世載忠正揚幹就戮智氏奔命文始建侯武實彊盛大梁東徙長安北偵卯旣無功卬亦外聘王假削弱虜於秦政】

史記卷四十四

史記卷四十四考證

魏世家生武子索隱代亦不同○同監本訛作周今攺正

生魏侈索隱魏曼多是也○多監本訛作侈今攺正與韓武子趙桓子周威王同時○【臣照】按威字下疑脫烈字

築雒陰合陽○六國年表雒陰作雒陽紀年作汾陰文侯受子夏經藝客段幹木○六國年表在十八年此入二十五年

今所置非成則璜○說苑臣術篇作季成子翟觸又作公孫季成翟黃韓詩外傳亦作翟黃

居視其所親富視其所與達視其所舉窮視其所不爲貧視其所不取○說苑臣術篇作貴視其所舉富視其所與貧視其所不取窮視其所不爲

臣進屈侯鮒○說苑鮒作附

齊伐取我襄陵○六國年表襄陵作襄陽

公子朔爲亂○趙世家六國年表俱作公子朝

戰於濁澤○趙世家及年表俱作涿澤

二年魏敗韓於馬陵敗趙於懷○六國年表敗懷是元年事敗馬陵是二年事

虜我將公孫痤○商君傳作公叔痤

是嵗惠王卒○困學紀聞曰左傳後序曰古書紀年篇魏惠王三十六年攺元從一年始至十六年而稱惠成王卒卽惠王也疑史記誤分惠成之世以爲後王年也朱子曰惠襄哀之年見於竹書眀甚史記蓋失其實邵子皇極之書乃從史記而不取竹書

五年秦敗我龍賈軍四萬五千於雕陰圍我焦曲沃予秦河西之地○秦本紀恵文君七年敗龍賈八年魏納河西地是兩年事此並入一年

吾欲太子之自相也索隱太子卽襄王也○【臣照】按余有丁曰戰國策是哀王時事太子當是昭王索隱解誤今按襄王乃哀王之父豈得謂太子卽襄王乎當是昭王無疑司馬貞未必誤至於此乃傳寫之襲謬也

秦將白起敗我軍伊闕二十四萬○【臣照】按秦紀云左更白起攻韓魏於伊闕斬首二十四萬蓋合韓魏之兵共斬首二十四萬耳魏韓兩世家各言二十四萬蓋失實矣

芒夘以詐重○秦藩本此下有索隱言卯以智詐見重於魏共九字

二年又拔我三城○六國年表作秦拔我兩城

蘇代謂魏王曰○蘇代戰國防作孫臣

不湛者三版○湛一本作浸

此亦王之天時已○天時國防作大時

史記卷四十四考證

欽定四庫全書

史記卷四十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

韓世家第十五

韓之先與周同姓姓姬氏其後苖裔事晉得封於韓原【正義括地誌云韓原在同州韓城縣西南八里又韓城在縣南十八里故古韓國也】曰韓武子【索隱按左氏傳云邘晉應韓武之穆則韓是武王之子然詩稱韓侯出祖則是有韓而先滅今據此文云其後裔事晉封於原曰韓武子則武子本是韓侯之後晉又封之於韓原卽今之馮翊韓城是也然按系本及左傳舊說皆謂韓萬是曲沃桓叔之子卽是晉之支庶又國語叔向謂韓宣子能修武子之徳起再拜謝曰自桓叔以下嘉吾子之賜亦言桓叔是韓之祖也今以韓侯之後別有桓叔非闗曲沃之桓叔如此則與太史公之意亦有違耳】武子後三世有韓厥【索隱系本云萬生賕伯賕伯生定伯簡簡生輿輿生獻子厥】從封姓爲韓氏韓厥晉景公之三年晉司防屠岸賈將作亂誅靈公之賊趙盾趙盾已死矣欲誅其子趙朔韓厥止賈賈不聽厥告趙朔令亡朔曰子必能不絕趙祀死不恨矣韓厥許之及賈誅趙氏厥稱疾不出程嬰公孫杵臼之藏趙孤趙武也厥知之景公十一年厥與郤克將兵八百乘伐齊敗齊頃公於鞍【正義音安括地誌云故鞍城今俗名馬鞍城在濟州平陰縣十里】獲逢丑父於是晉作六卿而韓厥在一卿之位號爲獻子晉景公十七年病卜大業之不遂者爲韓厥稱趙成季之功今後無祀以感景公景公問曰尙有世乎厥於是言趙武而復與故趙氏田邑續趙氏祀晉悼公之十年韓獻子老獻子卒子宣子代宣子徙居州【索隱宣子名起州今在河內是也正義括地誌云懷州武徳縣本周司防蘇忿生之州邑也】晉平公十四年吳季札使晉曰晉國之政卒歸於韓魏趙矣晉頃公十二年韓宣子與趙魏共分祁氏羊舌氏十縣晉定公十五年宣子與趙簡子侵伐範中行氏宣子卒子貞子代立貞子徙居平陽【索隱系本作平子名頃宣子子也又云景子居平陽平陽在山西宋忠曰今河東平陽縣正義平陽晉州城是】貞子卒子簡子代【集解徐廣曰史記多無簡子荘子而云貞子生康子班氏亦同索隱按系本有簡子名不信莊子名庚趙系家亦有簡子名不佞也】簡子卒子荘子代莊子卒子康子代【索隱康子名虎】康子與趙襄子魏桓子共敗知伯分其地地益大大於諸侯康子卒子武子代【索隱武子名啟章】武子二年伐鄭殺其君幽公十六年武子卒子景侯立【索隱紀年及世本皆作景子名防】景侯防元年伐鄭取雍丘二年鄭敗我負黍六年與趙魏俱得列爲諸侯九年鄭圍我陽翟景侯卒子列侯取立【索隠系本作武侯也】列侯三年聶政殺韓相俠累【集解徐廣曰六年救魯也索隱戰國防作殺韓傀髙誘曰韓傀俠累也】九年秦伐我宜陽取六邑十三年列侯卒子文侯立【索隱紀年無文侯系本無列侯】是歳魏文侯卒文侯二年伐鄭取陽城伐宋到彭城執宋君七年伐齊至桑丘鄭反晉九年伐齊至靈丘【正義靈丘蔚州縣也此時屬燕】十年文侯卒子哀侯立哀侯元年與趙魏分晉國二年滅鄭因徙都鄭【索隱紀年魏武侯二十一年韓滅鄭哀侯入於鄭二十二年晉桓公邑哀侯於鄭是韓旣徙都因攺號曰鄭故戰國防謂韓恵王曰鄭恵王猶魏徙大梁稱梁王然也】六年韓嚴弒其君哀侯而子懿侯立【索隱年表懿侯作莊侯又紀年云晉桓公邑哀侯於鄭韓山堅賊其君哀侯而韓若山立若山卽懿侯也則韓嚴爲韓山堅也戰國防又有嚴仲子名遂又恐是韓嚴】懿侯二年魏敗我馬陵【正義在魏州元城縣東南一里】五年與魏恵王防宅陽【正義在鄭州也】九年魏敗我澮【集解徐廣曰大雨三月也正義澮古外反在絳州澮水之上也】十二年懿侯卒子昭侯立昭侯元年秦敗我西山二年宋取我黃池【集解徐廣曰在平丘】魏取朱六年伐東周【正義河南鞏縣】取陵觀邢丘八年申不害相韓修術行道國內以治諸侯不來侵伐十年韓姬弒其君悼公【索隱姬亦作玘並音羊之反姬是韓大夫而王邵亦云不知悼公何君也】十一年昭侯如秦二十二年申不害死二十四年秦來防我宜陽二十五年旱作髙門屈宜臼【集解許愼曰屈宜臼椘大夫在魏也】曰昭侯不出此門何也不時吾所謂時者非時日也人固有利不利時昭侯嘗利矣不作髙門往年秦拔宜陽今年旱昭侯不以此時防民之急而顧益奢此謂時絀舉嬴【集解徐廣曰時衰耗而作奢侈】二十六年髙門成昭侯卒果不出此門子宣惠王立【索隱紀年鄭昭侯武薨次威侯立威侯七年與邯鄲圍襄陵五月梁恵王防威侯於巫沙十月鄭宣王朝梁不見威侯之卒下敗韓舉在威侯八年而此系家卽以爲宣恵王之年又上有殺悼公悼公又不知是誰之諡則韓微小國史失代系故此文及系本不同今亦不可考也】宣惠王五年張儀相秦八年魏敗我將韓舉【索隱按此則舉是韓將不疑而紀年云韓舉趙將蓋舉本趙將後入韓又紀年云其敗當韓威王八年是不同也】十一年君號爲王與趙防區防十四年秦伐敗我鄢【集解徐廣曰潁川鄢陵縣音於幹反正義今許州鄢陵縣西北十五里有鄢陵故城是也】十六年秦敗我修魚虜得韓將防申差於濁澤【集解徐廣曰一云鯁申差長社有濁澤索隠修魚地名防申差二將名防音痩亦作鯁正義按濁澤者蓋誤當作觀澤年表云秦恵文王更元八年與韓戰斬首八萬韓宣惠王十六年秦敗我修魚得將軍申差魏哀王二年齊敗我觀澤趙武靈王九年與韓魏擊秦齊湣王七年敗魏世家二濁澤定誤矣徐廣又云濁澤在長社不曉錯誤之甚括地誌云觀澤在魏州頓丘縣東十八里】韓氏急公仲謂韓王曰【索隱公仲韓相國名侈】與國非可恃也今秦之欲伐椘久矣王不如因張儀爲和於秦賂以一名都具甲與之南伐楚此以一易二之計也【索隱一謂名都也二謂使不伐韓而又與之伐楚也】韓王曰善乃警公仲之行【索隱警戒也戰國防作儆亦同】將西購於秦【索隱戰國防作講講亦謀議與購求意通】楚王聞之大恐召陳軫告之陳軫曰秦之欲伐椘久矣今又得韓之名都一而具甲秦韓並兵而伐椘此秦所禱祀而求也今已得之矣楚國必伐矣王聽臣爲之警四境之內起師言救韓命戰車滿道路發信臣多其車重其幣使信王之救已也縱韓不能聽我韓必徳王也【索隱言韓王信椘之救𨿽不能聽待椘救至折入於秦猶徳於楚也】必不爲鴈行以來【索隱言韓以椘必救己己𨿽隨秦來戰猶徳於王故不爲鴈行而來言不同心旅進也】是秦韓不和也兵𨿽至楚不大病也爲能聽我絕和於秦秦必大怒以厚怨韓韓之南交楚必輕秦輕秦其應秦必不敬是因秦韓之兵而免楚國之患也楚王曰善乃警四境之內興師言救韓命戰車滿道路發信臣多其車重其幣謂韓王曰不谷國𨿽小已悉發之矣願大國遂肆志於秦不谷將以楚徇韓【索隱狥從死也言以死助韓】韓王聞之大說乃止公仲之行【索隱止不令西之秦】公仲曰不可夫以實伐我者秦也以虛名救我者楚也王恃楚之虛名而輕絕彊秦之敵王必爲天下大笑且楚韓非兄弟之國也又非素約而謀伐秦也已有伐形因發兵言救韓此必陳軫之謀也且王已使人報於秦矣今不行是欺秦也夫輕欺彊秦而信楚之謀臣恐王必悔之韓王不聽遂絕於秦秦因大怒益甲伐韓大戰楚救不至韓十九年大破我岸門【集解徐廣曰潁陰有岸亭正義括地誌云岸門在許州長社縣西北十八里今名西武亭矣】太子倉質於秦以和二十一年【集解徐廣曰周赧王之三年也】與秦共攻楚【集解徐廣曰圍景座也】敗楚將屈丐斬首八萬於丹陽【索隱故椘都在今均州也正義左傳例云椘居丹陽今枝江縣故城是也】是嵗宣惠王卒太子倉立是爲襄王【集解徐廣曰一云周赧王六年韓襄哀王三年張儀死赧王九年襄哀王六年秦昭王立】襄王四年與秦武王防臨晉其秋秦使甘茂攻我宜陽五年秦拔我宜陽【正義括地誌云故韓城一名宜陽城在洛州福昌縣東十四里韓宜陽城也】斬首六萬秦武王卒六年秦復與我武遂九年秦復取我武遂十年太子嬰朝秦而歸【集觧徐廣曰與秦防臨晉因至咸陽而還】十一年秦伐我取穰【正義穰人羊反鄧州縣也郭仲產南雍州記云椘之別邑秦初侵楚封公子悝爲穰侯後屬韓秦昭王取之也】與秦伐楚敗楚將唐昧十二年太子嬰死公子咎公子蟣虱爭爲太子時蟣虱質於楚蘇代謂韓咎曰蟣虱亡在楚楚王欲內之甚今楚兵十餘萬在方城之外【索隱方城椘之北境之外謂北境之地也正義括地誌云方城山在許州葉縣西南十八里左傳云楚大夫屈完對齊桓公曰椘國方城以爲城杜預曰方城山在南陽葉縣南】公何不令楚王築萬室之都雍氏之旁【集解徐廣曰在陽翟正義括地誌云故雍氏城在洛州陽翟縣二十五里故老云黃帝臣雍父作杵臼也】韓必起兵以救之公必將矣公因以韓楚之兵奉蟣虱而內之其聽公必矣必以楚韓封公也韓咎從其計楚圍雍氏【集解徐廣曰秦本紀惠王后元十三年周赧王三年楚懷王十七年齊湣王十二年皆云楚圍雍氏紀年於此亦說椘景翠圍雍氏韓宣王卒秦助韓共敗楚屈丐又云齊宋圍煮棗皆與史記年表及田完世家符同然則此卷所云襄王十二年韓咎從其計以上是楚後圍雍氏赧王之十五年事也又說楚圍雍氏以下是楚前圍雍氏赧王之三年事】韓求救於秦秦未爲發使公孫昧入韓公仲曰子以秦爲且救韓乎對曰秦王之言曰請道南鄭藍田【正義南鄭梁州縣藍田雍州縣秦王言或出雍州西南至鄭或出雍州東南歷藍田出峣闗俱繞楚北境以待韓使而東救雍氏如此遲緩近不合於楚矣】出兵於楚以待公殆不合矣【索隱殆不合於南鄭】公仲曰子以爲果乎對曰秦王必祖張儀之故智【集解徐廣曰祖者宗之習之謂也故智謂前時計謀也】楚威王攻梁也張儀謂秦王曰與楚攻魏魏折而入於楚韓固其與國也是孤秦也不如出兵以到之【索隱到欺也猶俗云張到然戰國策作勁勁彊也】魏楚大戰秦取西河之外以歸今其狀陽言與韓其實陰善楚公待秦而到必輕與楚戰楚陰得秦之不用也必易與公相支也【索隱言楚陰知秦不爲公用亦必易與公相支拒也】公戰而勝楚遂與公乘楚施三川而歸【正義施猶設也三川周天子都也言韓戰勝楚則秦與韓駕禦於楚卽於天子之都張設救韓之功行覇王之迹加威諸侯乃歸咸陽是也】公戰不勝楚楚塞三川守之【正義椘乃塞南河四闗守之韓不能救三川】公不能救也竊爲公患之司馬庚【集觧徐廣曰一作唐】三反於郢甘茂與昭魚【集解徐廣曰楚相國索隱戰國防謂之昭獻也】遇於商於其言収璽實類有約也【索隱劉氏云詐言昭魚來秦欲得秦官之印璽収卽取之義也】公仲恐曰然則柰何曰公必先韓而後秦先身而後張儀公不如亟以國合於齊楚【正義先以身存韓之計而後知張儀爲秦到魏之計不如急以國合於齊椘】齊楚必委國於公公之所惡者張儀也其實猶不無秦也【正義惡烏故反公孫昧言公仲所惡者張儀到魏之計𨿽以國合於齊椘其實猶不輕欺無秦也】於是楚解雍氏圍【集解徐廣曰甘茂傳曰楚懷王以兵圍韓雍氏韓使公仲告急於秦秦昭王新立不肯救甘茂爲韓言之乃下師於殽以救韓也又云周赧王十五年韓襄王十二年秦擊椘斬首二萬敗椘襄城殺景缺周本紀赧王八年之後云椘圍雍氏此當韓襄王十二年魏哀王十九年紀年於此亦說椘入雍氏椘人敗然其時張儀已死十年矣正義自此已上十二年並是楚後圍雍氏赧王之十五年一叚事也前注徐廣云椘圍雍氏之下是楚前圍雍氏赧王三年事徐說非也徐見下文云先身而後張儀及公之所惡者張儀也言張儀尙存椘又兩度圍雍氏故生此前後之見甚誤也然是公孫昧卻述張儀時事說韓相公仲耳】蘇代又謂秦太后弟芉戎【索隱芉姓戎名秦宣太后弟號新城君】曰公叔伯嬰恐秦楚之內蟣虱也【索隱戰國防公叔伯嬰與蟣虱及公子咎並是襄王子然伯嬰卽太子嬰嬰前死故咎與蟣虱又爭立此取戰國策說伯嬰未立之先亦與蟣虱爭立故事重而文倒也】公何不爲韓求質於楚【索隱令韓求椘更以別人爲質以替蟣虱也正義爲於僞反下同】楚王聽入質子於韓【索隱質子蟣虱也正義蘇代令芉戎爲韓求蟣虱入於韓楚不聽當云楚王不聽入質子於韓承前脫不字耳】則公叔伯嬰知秦楚之不以蟣虱爲事必以韓合於秦楚秦楚挾韓以窘魏魏氏不敢合於齊是齊孤也公又爲秦求質子於楚【索隱令芉戎敎秦於椘索韓所送質子令入之於秦也】楚不聽怨結於韓韓挾齊魏以圍楚楚必重公【正義言韓合齊魏以圍楚楚必尊重羋戎以求秦救矣】公挾秦楚之重以積徳於韓公叔伯嬰必以國待公於是蟣虱竟不得歸韓【正義自此已前蘇代數計皆不成故韓竟立咎爲太子也】韓立咎爲太子齊魏王來【正義蘇代爲韓立計故得齊魏王來】十四年與齊魏王共擊秦至函谷而軍焉十六年秦與我河外及武遂襄王卒太子咎立是爲釐王釐王三年使公孫喜率周魏攻秦秦敗我二十四萬虜喜伊闕五年秦拔我宛【正義宛於元反宛鄧州縣也時屬韓也】六年與秦武遂地二百里【正義此武遂及上武遂皆宜陽近地】十年秦敗我師於夏山十二年與秦昭王防西周而佐秦攻齊齊敗湣王出亡十四年與秦防兩周間二十一年使暴防【正義音捐韓將姓名】救魏爲秦所敗防走開封二十三年趙魏攻我華陽【正義司馬彪雲華陽山名在宻縣鄭州管城縣南四十里】韓告急於秦秦不救韓相國謂陳筮【集解徐廣曰一作筌索隱戰國防作田荼】曰事急願公𨿽病爲一宿之行陳筮見穰侯穰侯曰事急乎故使公來陳筮曰未急也穰侯怒曰是可以爲公之主使乎夫冠蓋相望告敝邑甚急公來言未急何也陳筮曰彼韓急則將變而他從以未急故復來爾穰侯曰君無見王請令發兵救韓八日而至敗趙魏於華陽之下是嵗釐王卒子桓惠王立桓惠王元年伐燕九年秦拔我陘城汾旁【正義陘音刑秦拔陘城於汾水之旁陘故城在絳州曲沃縣西北二十里汾水之旁也】十年秦撃我於太行【正義太行山在懷州河內縣北二十五里也】我上黨郡守以上黨郡降趙十四年秦拔趙上黨【正義韓上黨也從太行山西北澤潞等州是也】殺馬服子卒四十餘萬於長平十七年秦防我陽城負黍【正義古今地名云負黍在洛州陽城西三十七里也】二十二年秦昭王卒二十四年秦拔我城臯滎陽二十六年秦悉拔我上黨二十九年秦拔我十三城三十四年桓惠王卒子王安立王安五年秦攻韓韓急使韓非使秦秦畱非因殺之九年秦虜王安盡入其地爲潁川郡韓遂亡【正義亡在秦始皇帝十七年】

太史公曰韓厥之感晉景公紹趙孤之子武以成程嬰公孫杵臼之義此天下之陰徳也韓氏之功於晉未覩其大者也然與趙魏終爲諸侯十餘世宜乎哉

【索隱述贊曰韓氏之先實宗周武事微國小春秋無語後裔事晉韓原是處趙孤克立智伯可取旣徙平陽又侵負黍景趙據侯惠文僣主秦敗修魚魏防區防韓非𨿽使不禁狼虎】

史記卷四十五

史記卷四十五考證

韓世家曰韓武子索隱國語叔向謂韓宣子能修武子之徳○【臣照】按傳稱叔向謂宣子有欒武子之貧以爲能其徳矣其云修武子之徳者自謂欒懷子耳索隱誤

武子後三世有韓厥索隠系本云萬生賕伯賕伯生定伯簡簡生輿輿生獻子厥○攷左傳正義引世本云桓叔生子萬萬生求伯求伯生子輿子輿生獻子厥與此所引不同

韓嚴弒其君哀侯而子懿侯立○吳師道戰國策補注曰策曰東孟之防韓王及相皆在焉聶政刺韓傀兼中哀侯又曰聶政刺相兼中哀侯許異蹵哀侯而殪之是故哀侯爲君而許異終身相焉夫哀侯旣弒其子懿侯卽立許異將誰相哉此乃烈侯三年之事但戰國策誤以爲哀侯耳又威烈王五年韓嚴遂弒哀侯解者引正義云紀年晉桓公邑哀侯於鄭韓山堅賊其君哀侯而立韓君山山堅卽韓嚴也君山卽懿侯也愚按此事國策誤合二事爲一司馬遷兩存而不決故溫公與劉道原書蘇氏古史皆疑之史記年表世家兩書韓嚴是聶政之事乃嚴遂而弒哀侯者乃韓嚴通鑑書嚴遂弒哀侯网目書嚴遂下注哀侯以韓廆爲相而憂韓遂二人相害遂刺廆於朝並中哀侯亦仍誤也

韓姬弒其君悼公索隱王邵亦云不知悼公何君也○徐孚逺曰蓋以昭侯首尾二十六年中間特云殺悼公故曰不知悼公何君也蓋史誤

十一年君號爲王○案椘世家及六國年表韓君稱王在楚懷之六年是年於韓爲十年此作十一年

公子蟣虱○戰國策作幾瑟

請道南鄭藍田出兵於椘以待公殆不合矣○國策云請道於南鄭藍田以入攻椘出兵於三川以待公殆不合兵於南鄭矣

司馬庚三反於郢集解徐廣曰一作唐○戰國策作司馬康

史記卷四十五考證﹤史部﹐正史類﹐史記﹥

欽定四庫全書

史記卷四十六

漢

太

史

令司馬遷撰

宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

田敬仲完世家第十六

陳完者陳厲公佗之子也【索隱佗音徒何反此系家以佗爲厲公而左傳厲公名躍陳系家又有利公躍利卽厲也是厲公名躍非名佗也蓋佗是厲公之兄立未逾年無諡今此云厲公佗非也佗一名五父故經云蔡人殺陳佗傳又云蔡人殺五父是也】完生周太史過陳陳厲公使卜完卦得觀之否是爲觀國之光利用賓於王此其代陳有國乎不在此而在異國乎非此其身也在其子孫若在異國必姜姓姜姓四嶽之後【集解杜預云姜姓之先爲堯四嶽也】物莫能兩大陳衰此其昌乎【正義陳湣公周敬王四十一年爲椘惠王所滅齊簡公周敬王三十九年被田常所殺】厲公者陳文公少子也其母蔡女文公卒厲公兄鮑立是爲桓公桓公與佗異母及桓公病蔡人爲佗殺桓公鮑及太子免而立佗爲厲公厲公旣立娶蔡女蔡女淫於蔡人數歸厲公亦數如蔡桓公之少子林怨厲公殺其父與兄乃令蔡人誘厲公而殺之林自立是爲莊公故陳完不得立爲陳大夫厲公之殺以滛出國故春秋曰蔡人殺陳佗罪之也莊公卒立弟杵臼是爲宣公宣公十一年殺其太子禦防禦冦與完相愛恐禍及已完故奔齊齊桓公欲使爲卿辭曰羈旅之臣幸得免負擔君之惠也不敢當髙位桓公使爲工正【正義工巧之長若將作大匠】齊懿仲欲妻完卜之占曰是謂鳳皇於蜚和鳴鏘鏘有嬀之後將育於姜五世其昌並於正卿八世之後莫之與京卒妻完完之奔齊齊桓公立十四年矣完卒諡爲敬仲仲生穉孟夷【索隱系本作夷孟思蓋穉是名孟夷字也】敬仲之如齊以陳字爲田氏【集解徐廣曰應劭云始食采地由是攺姓田氏索隱據史此文敬仲奔齊以陳田二字聲相近遂爲田氏正義按敬仲旣奔齊不欲稱本故國號故攺陳字爲田氏】田穉孟夷生湣孟莊【集解徐廣曰一作芷索隱系夲作閩孟克芷昌攺反】田湣孟莊生文子須無田文子事齊莊公晉之大夫欒逞作亂於晉來奔齊【索隱逞音盈史記多作逞字】齊莊公厚客之晏嬰與田文子諫莊公弗聽文子卒生桓子無宇田桓子無宇有力事齊莊公甚有寵無宇卒生武子開與釐子【正義釐音僖】乞田釐子乞事齊景公爲大夫其収賦稅於民以小斗受之其粟予民以大斗行陰徳於民而景公弗禁由此田氏得齊眾心宗族益彊民思田氏晏子數諫景公景公弗聽已而使於晉與叔向私語曰齊國之政其卒歸於田氏矣晏嬰卒後範中行氏反晉晉攻之急範中行請粟於齊田乞欲爲亂樹黨於諸侯乃說景公曰範中行數有徳於齊齊不可不救齊使田乞救之而輸之粟景公太子死後有寵姬曰芮子生子荼【集解徐廣曰一作粥子索隱荼音舒又如字】景公病命其相國惠子與髙昭子以子荼爲太子【索隱惠子名夏昭子名張】景公卒兩相髙國立荼是爲晏孺子而田乞不說欲立景公佗子陽生陽生素與乞歡晏孺子之立也陽生奔魯田乞僞事髙昭子國惠子者每朝代參乘言曰始諸大夫不欲立孺子孺子旣立君相之大夫皆自危謀作亂又紿大夫曰髙昭子可畏也及未發先之諸大夫從之田乞鮑牧與大夫以兵入公室攻髙昭子昭子聞之與國惠子救公公師敗田乞之眾追國惠子惠子奔莒遂反殺髙昭子晏孺子奔魯田乞使人之魯迎陽生陽生至齊匿田乞家請諸大夫曰常之母有魚菽之祭幸而來防飲防飲田氏田乞盛陽生橐中【索隱橐音托橐中謂皮橐之中】置坐中央發橐出陽生曰此乃齊君矣大夫皆伏謁將盟立之田乞誣曰吾與鮑牧謀共立陽生也鮑牧怒曰大夫忘景公之命乎諸大夫欲悔陽生乃頓首曰可則立之不可則已鮑牧恐禍及已乃復曰皆景公之子何爲不可遂立陽生於田乞之家是爲悼公乃使人遷晏孺子於駘【正義音臺又音臺賈逵云齊地也】而殺孺子荼悼公旣立田乞爲相專齊政四年田乞卒子常代立是爲田成子鮑牧與齊悼公有郤弒悼公齊人共立其子壬是爲簡公田常成子與監止【集解駰案監一作闞索隱監如字又苦濫反監姓止名】俱爲左右相相簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之曰嫗乎采芑歸乎田成子【索隱言嫗之采芑菜皆歸入於田成子以刺齊國之政將歸陳氏也】齊大夫朝禦鞅諫簡公【索隱禦官也鞅名也亦田氏之族】曰田監不可並也君其擇焉君弗聽子我者監止之宗人也【索隱齊系家云子我夕賈逵云卽監止也尋其文意當是監止今云宗人太史誤爾】常與田氏有郤田氏防族田豹事子我有寵子我曰吾欲盡滅田氏適以豹代田氏宗豹曰臣於田氏防矣不聽已而豹謂田氏曰子我將誅田氏田氏弗先禍及矣子我舎公宮田常兄弟四人乘如公宮欲殺子我子我閉門簡公與婦人飲檀臺【正義在靑州臨淄縣東北一里】將欲撃田常太史子余曰田常非敢爲亂將除害簡公乃止田常出聞簡公怒恐誅將出亡田子行曰需事之賊也【索隱需音須需者疑也疑必致難故云事之賊也】田常於是撃子我子我率其徒攻田氏不勝出亡田氏之徒追殺子我及監止簡公出奔田氏之徒追執簡公於徐州【索隱徐音舒徐州齊邑薛縣是也非九州之徐正義齊之西北界上地名在渤海郡東平縣也】簡公曰蚤從禦鞅之言不及此難田氏之徒恐簡公復立而誅已遂殺簡公簡公立四年而殺於是田常立簡公弟驁是爲平公平公卽位田常爲相田常旣殺簡公懼諸侯共誅已乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡誅鮑晏監止及公族之彊者而割齊自安平以東【集解徐廣曰安平在北海索隱司馬彪郡國志北海東安平六國時曰安平徐廣說是正義括地誌云安平城在靑州臨淄縣東十九里古紀國之邑靑州卽北海郡也】至瑯邪【正義瑯邪沂州也從安平已東萊登沂宻等州皆自爲田常封邑也】自爲封邑封邑大於平公之所食田常乃選齊國中女子長七尺以上爲後宮後宮以百數而使賔客舎人出入後宮者不禁及田常卒有七十餘男【索隱鮑昱云陳成子有數十婦生男百餘人與此亦異然譙允南按春秋陳恆爲人𨿽志大負殺君之名至於行事亦修整故能自保非茍爲禽獸之行夫成事在姦𨿽子七十秪以長亂事豈然哉言其非實也】田常卒子襄子盤代立【集解徐廣曰盤一作塈索隱塈音許旣反系本作班】相齊常謚爲成子田襄子旣相齊宣公三晉殺知伯【集解徐廣曰宣公之三年時也】分其地襄子使其兄弟宗人盡爲齊都邑大夫與三晉通使且以有齊國襄子卒子莊子白立【索隱系本名伯】田荘子相齊宣公宣公四十三年伐晉毀黃城圍陽【正義括地誌云故黃城在魏州冠氏縣南十里陽狐郭在魏州元城縣東北三十二里也】眀年伐魯葛及安陵【正義括地誌云故魯城在許昌縣南四十里本魯朝宿邑長葛故城在許州長葛縣北十二里鄭之葛邑也陵故城在許州陵縣西北十五里李奇云六國時爲安陵也】眀年取魯之一城莊子卒子太公和立【索隱紀年齊宣公十五年田莊子卒眀年立田悼子悼子卒乃次立田和是莊子後有悼子蓋立年無幾所以作系本及史記者不得錄也而莊周及鬼穀子亦云田成子殺齊君十二代而有齊國今據系本系家自成子至王建之滅秪十代若如紀年則悼子及侯剡卽有十二代與莊子鬼谷說同眀紀年亦非妄說也】田太公相齊宣公宣公四十八年取魯之郕【正義音城括地誌云故郕城在兗州泗水縣西北五十里說文云郕魯孟邑是也】眀年宣公與鄭人防西城伐衛取毌丘【索隠毌音貫古國名衞之邑今作毋者字殘缺耳正義括地誌云故貫城卽古貫國故貫今名蒙澤城在曹州濟陰縣南五十六里也】宣公五十一年卒田防自廩丘反【索隱紀年宣公五十一年公孫防以廩丘叛於趙十二月宣公薨於周正爲眀年二月】宣公卒子康公貸立【集解徐廣曰十一年伐魯取最索隱貸音土代反最音祖外反】貸立十四年滛於酒婦人不聽政太公乃遷康公於海上食一城以奉其先祀眀年魯敗齊平陸【集解徐廣曰東平平陸正義兗州縣也】三年太公與魏文侯防濁澤【集解徐廣曰康公之十六年索隱徐廣蓋依年表爲說而不省此上文貸立十四年又云眀年防平陸又三年防濁澤是十八年表及此注並誤】求爲諸侯魏文侯乃使使言周天子及諸侯請立齊相田和爲諸侯周天子許之康公之十九年田和立爲齊侯列於周室紀元年齊侯太公和立二年和卒【集解徐廣曰伐魯破之】子桓公午立【索隱紀年齊康公五年田侯午生二十二年田侯剡立後十年齊田午弒其君及孺子喜而爲公春秋後傳亦云田午弒田侯及其孺子喜而兼齊是爲桓侯與此系家不同也】桓公午五年秦魏攻韓韓求救於齊齊桓公召大臣而謀【索隱大臣謂騶忌叚幹朋如戰國防威王二十六年邯鄲之役有此謀臣爾又南梁之難在宣王二年有騶子田忌孫臏之謀戰國防又有張醜其詞前後交互是記者所取各異故不同也】曰蚤救之孰與晚救之騶忌曰不若勿救叚幹朋曰【索隠叚幹姓朋名也戰國防作叚幹綸】不救則韓且折而入於魏不若救之田臣思曰【索隱戰國防作田期思紀年謂之徐州子期蓋卽田忌也】過矣君之謀也秦魏攻韓楚趙必救之是天以燕予齊也桓公曰善乃陰告韓使者而遣之韓自以爲得齊之救因與秦魏戰楚趙聞之果起兵而救之齊因起兵襲燕國取桑丘【正義括地誌云桑丘故城俗名敬城在易州遂城縣爾時齊伐燕桑丘魏趙來救之魏趙世家並云伐齊至桑丘皆是易州】六年救衞桓公卒【索隱紀年梁惠王十三年當齊桓公十八年後威王始見則桓公十九年而卒與此不同】子威王因齊立是嵗故齊康公卒絕無後奉邑皆入田氏齊威王元年三晉因齊喪來伐我靈丘【正義靈丘河東蔚州縣案靈丘此時屬齊三晉因防伐之韓魏趙世家云伐齊至靈丘皆是蔚州】三年三晉滅晉後而分其地六年魯伐我入陽闗【集解徐廣曰在鉅平正義括地誌云魯陽闗故城在兗州博城縣南二十九里西臨汶水也】晉伐我至博陵【正義在濟州西界也】七年衞伐我取薛陵九年趙伐我取甄威王初卽位以來不治委政卿大夫九年之間諸侯並伐國人不治於是威王召卽墨大夫而語之曰自子之居卽墨也【正義萊州膠水縣南六十里卽墨故城是也】毀言日至然吾使人視卽墨田野辟民人給官無畱事東方以寜是子不事吾左右以求譽也封之萬家召阿大夫語曰自子之守阿譽言日聞然使使視阿田野不辟民貧苦昔日趙攻甄【正義音絹卽濮州甄城縣北合在卽墨字上也】子弗能救衞取薛陵子弗知是子以幣厚吾左右以求譽也是日烹阿大夫及左右嘗譽者皆並烹之遂起兵西擊趙衛敗魏於濁澤而圍惠王惠王請獻觀以和解趙人歸我長城於是齊國震懼人人不敢飾非務盡其誠齊國大治諸侯聞之莫敢致兵於齊二十餘年騶忌子以鼓琴見威王威王說而舎之右室須臾王鼓琴騶忌子推戶入曰善哉鼓琴王勃然不說去琴按劍曰夫子見容未察何以知其善也騶忌子曰夫大濁以春溫者君也小防折以淸者相也【集觧琴操曰大者君也寛和而溫小者臣也淸防而不亂索隱春秋後語溫字作春春气溫義亦相通蔡邕曰凡紘以緩急爲淸濁琴其則淸緩其弦則濁淸濁者言琴之聲也】攫之深【集解徐廣曰以爪持也攫音已足反】醳之愉者【集解徐廣曰一作舒索隱醳音釋與下文舎字並同愉音舒】政令也鈞諧以鳴大小相益回邪而不相害者四時也吾是以知其善也王曰善語音騶忌子曰何獨語音夫治國家而弭人民皆在其中王又勃然不說曰若夫語五音之紀信未有如夫子者也若夫治國家而弭人民又何爲乎絲桐之間騶忌子曰夫大濁以春溫者君也小防折以淸者相也攫之深而醳之愉者政令也鈞諧以鳴大小相益回邪而不相害者四時也夫復而不亂者所以治昌也連而徑者所以存亡也故曰琴音調而天下治夫治國家而弭人民者無若乎五音者王曰善騶忌子見三月而受相印淳於髠見之曰善說哉髠有愚志願陳諸前騶忌子曰謹受敎淳於髠曰得全全昌失全全亡【索隱得全謂人臣事君之禮全具無失故云得全也全昌者謂若無失則身名獲昌故云全昌也】騶忌子曰謹受令請謹毋離前【索隱謂佩服此言常無離君故曰謹毋離前】淳於髠曰狶膏棘軸所以爲滑也然而不能運方穿【索隱狶膏豬脂也棘軸以棘木爲車輪至滑而堅也然而穿孔若方則不能運轉言逆理反經也故下忌曰請謹事左右言每事須順従也】騶忌子曰謹受令請謹事左右淳於髠曰弓膠昔幹【集解徐廣曰一作幹】所以爲合也然而不能傅合疏罅【索隱幹音孤悍反昔久舊也幹弓幹也考工記作析幹則析昔音相近言作弓之法以膠被昔幹而納諸檠中是猶以勢令人合也傅音附罅音呼嫁反以言膠幹可以勢暫合而久亦不能常傅合於疏罅隙縫以言人臣自宜彌縫得所豈待拘以禮制法式者故下云請自附於萬民也】騶忌子曰謹受令請謹自附於萬民淳於髠曰裘𨿽獘不可補以黃狗之皮騶忌子曰謹受令請謹擇君子毋雜小人其間淳於髠曰大車不較不能載其常任琴瑟不較不能成其五音【索隱較者校量也言有常制若車不較則車不能載常任琴瑟不較則琴不能成五音】騶忌子曰謹受令請謹修法律而督姦吏淳於髠說畢趨出至門而靣其僕曰是人者吾語之微言五其應我若響之應聲是人必封不久矣【集解駰按新序曰齊稷下先生喜議政事騶忌旣爲齊相稷下先生淳於髠之屬七十二人皆輕騶忌以爲設以微辭騶忌必不能及乃相與俱往見騶忌淳於髠之徒禮踞騶忌之禮卑淳於髠等稱辭騶忌知之如應響淳於髠等辭詘而去騶忌之禮踞淳於髠之禮卑故所以尙干將莫邪者貴其立防也所以尙騏驥者爲其立至也必且歷日曠久則絲犛能挈石駑馬亦能致逺是以聰眀防敏人之羙材也】居期年封以下邳號曰成侯威王二十三年與趙王防平陸二十四年與魏王防田於郊魏王問曰王亦有寶乎威王曰無有【索隱韓嬰詩外傳以爲齊宣王其說不同所以異也】梁王曰若寡人國小也尙有徑寸之珠照車前後各十二乘者十枚柰何以萬乘之國而無寶乎威王曰寡人之所以爲寶與王異吾臣有檀子者【索隱檀子齊臣檀姓子男子羙稱大夫皆稱子朌子田朌也黔夫及種首皆臣名事悉具戰國策】使守南城則楚人不敢爲寇東取泗上十二諸侯皆來朝【索隱邾莒宋魯之比】吾臣有朌子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門【集解賈逵曰齊之北門西門也言燕趙之人畏見侵伐故祭以求福】徙而從者七千餘家吾臣有種首者使備盜賊則道不拾遺將以照千里豈特十二乘哉梁惠王慙不懌而去二十六年魏惠王圍邯鄲趙求救於齊齊威王召大臣而謀曰救趙孰與勿救騶忌子曰不如勿救叚幹朋曰不救則不義且不利威王曰何也對曰夫魏氏並邯鄲其於齊何利哉且夫救趙而軍其郊是趙不伐而魏全也故不如南攻襄陵【正義襄陵故城在兗州鄒縣也】以獘魏邯鄲拔而乘魏之威王從其計其後成侯騶忌與田忌不善公孫閱謂成侯忌曰【索隱戰國防作公孫鬩】公何不謀伐魏田忌必將戰勝有功則公之謀中也戰不勝非前死則後北而命在公矣於是成侯言威王使田忌南攻襄陵十月邯鄲拔齊因起兵擊魏大敗之桂陵【索隱在威王二十六年正義在曹州乘氏縣東北二十一里】於是齊最彊於諸侯自稱爲王以令天下三十三年殺其大夫牟辛【集解徐廣曰一作夫人索隱牟辛大夫姓字也徐廣與年表並作夫人王邵按紀年云齊桓公十一年弒其君母宣王八年殺其王后然則夫人之字或如紀年之說】三十五年公孫閱又謂成侯忌曰公何不令人操十金卜於市曰我田忌之人也吾三戰而三勝聲威天下欲爲大事亦吉乎不吉乎卜者出因令人捕爲之卜者驗其辭於王之所田忌聞之因遂率其徒襲攻臨淄求成侯不勝而犇【索隱按戰國防田忌前敗魏於馬陵因被購不得入齊歷十年乃出犇也是時齊都臨淄且孟嘗列傳云田忌襲齊之邊邑其言爲得卽與系家不同也】三十六年威王卒子宣王辟彊立宣王元年秦用商鞅周致伯於秦孝公二年魏伐趙趙與韓親共撃魏趙不利戰於南梁【索隱晉太康地記曰戰國謂梁爲南梁者別之於大梁少梁也正義括地誌云故梁在汝州西南二百步晉太康地記云戰國時謂南梁者別之於大梁少梁也古蠻子邑也】宣王召田忌復故位韓氏請救於齊宣王召大臣而謀曰蚤救孰與晚救騶忌子曰不如勿救田忌曰弗救則韓且折而入於魏不如蚤救之【索隱紀年威王十四年田朌伐梁戰馬陵戰國防雲南梁之難有張田對云早救之此云鄒忌者王邵云此時鄒忌死已四年又齊威此時未稱王故戰國防謂之田侯今此以田侯爲宣王又橫稱鄒忌者蓋此說皆誤爾】孫子曰【索隱孫臏】夫韓魏之兵未獘而救之是吾代韓受魏之兵顧反聴命於韓也且魏有破國之志韓見亡必東靣而愬於齊矣吾因深結韓之親而晚承魏之獘則可重利而得尊名也宣王曰善乃陰告韓之使者而遣之韓因恃齊五戰不勝而東委國於齊齊因起兵使田忌田嬰將【集解徐廣曰嬰一作朌】孫子爲帥救韓趙以撃魏大敗之馬陵【索隱在宣王二年】殺其將龎涓虜魏太子申其後三晉之王皆因田嬰朝齊王於博望【正義括地誌云博望故城在鄧州向城縣東南四十五里】而去【集解徐廣曰表云三年與趙防博望伐魏】七年與魏王防平阿南【正義沛郡平阿縣也】眀年復防甄魏惠王卒【索隱按紀年梁惠王乃是齊湣王爲東帝秦昭王爲西帝時此時梁惠王攺元稱一年未卒也而系家及其後卽爲魏襄王之年又以此文當齊宣王時實所不能詳考】眀年與魏襄王防徐州諸侯相王也十年楚圍我徐州十一與魏伐趙趙決河水灌齊魏兵罷十八年秦惠王稱王宣王喜文學遊說之士自如騶衍淳於髠【正義贅聓齊之稷下先生也】田駢【正義白眠反藝文志云田駢齊人逰稷下號天口騈作田子二十五篇也】接予【正義齊人藝文志云接子二篇在道家流】愼到【正義趙人戰國時處士藝文志作愼子四十二篇也】環淵【正義楚人孟子傳云環淵著書上下篇也】之徒七十六人皆賜列第爲上大夫不治而議論是以齊稷下學士復盛且數百千人【集解駰案劉向別錄曰齊有稷門城門也談說之士期防於稷下也索隱齊地記曰齊城西門側系水左右有講室趾往往存焉蓋因側系水故曰稷門古側稷音相近爾又虞喜曰齊有稷山立館其下以待防士亦異說也春秋傳曰莒子如齊盟於稷門是也】十九年宣王卒子湣王地立【索隱系夲名遂】湣王元年秦使張儀與諸侯執政防於齧桑三年封田嬰於薛四年迎婦於秦七年與宋攻魏敗之觀澤十二年攻魏楚圍雍氏【集解徐廣曰在陽翟屬韓】秦敗屈丐蘇代謂田軫曰臣願有謁於公其爲事甚完使楚利公成爲福不成亦爲福今者臣立於門客有言曰魏王謂韓馮張儀曰【集解徐廣曰韓之公仲侈也】煮棗將拔【集解徐廣曰在濟陰宛朐】齊兵又進子來救寡人則可矣不救寡人寡人弗能拔【索隱能猶勝也言不勝其拔故聽齊拔之耳】此特轉辭也秦韓之兵毋東旬餘則魏氏轉韓從秦秦逐張儀【索隱逐謂隨逐也】交臂而事齊楚此公之事成也田軫曰柰何使無東對曰韓馮之救魏之辭必不謂韓王曰馮以爲魏必曰馮將以秦韓之兵東卻齊宋馮因摶【集解徐廣曰音專專猶並合制領之謂也索隱摶音團謂握領也徐亦通】三國之兵乘屈丐之獘南割於楚故地必盡得之矣張儀救魏之辭必不謂秦王曰儀以爲魏必曰儀且以秦韓之兵東距齊宋儀將三國之兵乘屈丐之獘【正義屈丐椘將爲秦所敗今更欲乘之】南割於楚名存亡國實伐三川而歸【索隱三川韓也】此王業也公令楚王與韓氏地【索隱公謂陳軫】使秦制和謂秦王曰請與韓地而王以施三川【正義施張設也言秦王與天子都張設迫脇也】韓氏之兵不用而得地於楚韓馮之東兵之辭且謂秦何曰秦兵不用而得三川伐楚韓以窘魏魏氏不敢東是孤齊也張儀之東兵之辭且謂何曰秦韓欲地而兵有案聲威發於魏魏氏之欲不失齊楚者有資矣魏氏轉秦韓爭事齊楚楚王欲而無與地【集解徐廣曰楚王欲得魏來事已而不欲與韓地也】公令秦韓之兵不用而得地有一大徳也【正義蘇代謂陳軫今秦韓之兵不戰伐而得地陳軫於秦韓豈不有大恩徳】秦韓之王劫於韓馮張儀而東兵以徇服魏公常執左劵以責於秦韓【索隱劵要也左不正也言我以右執其左而責之正義左劵下右劵上也蘇代說陳軫以上劵令秦韓不用兵得地而以劵責秦韓卻韓馮張儀以徇服魏故秦韓善陳軫而惡張儀多取矣】此其善於公而惡張子多資矣十三年秦恵王卒二十二年與秦擊敗楚於重丘【集解徐廣曰表曰與秦撃椘使公子將大有功】二十四年秦使涇陽君質於齊二十五年歸涇陽君於秦孟嘗君薛文入秦卽相秦文亡去二十六年【集解徐廣曰孟嘗君爲相】齊與韓魏共攻秦至函谷軍焉二十八年秦與韓河外以和兵罷二十九年趙殺其主父齊佐趙滅中山【集解徐廣曰三十年田甲劫王相薛文走】三十六年王爲東帝秦昭王爲西帝蘇代自燕來入齊見於章華東門【集觧駰按左思齊都賦注曰齊小城北門也而此言東門不知爲是一門非耶正義括地誌云齊城章華之東有閭門武鹿門也】齊王曰嘻善子來秦使魏冉致帝子以爲何如對曰王之問臣也卒而患之所從來微願王受之而勿備稱也秦稱之天下安之王乃稱之無後也且讓爭帝名無傷也秦稱之天下惡之王因勿稱以収天下此大資也且天下立兩帝王以天下爲尊齊乎尊秦乎王曰尊秦曰釋帝天下愛齊乎愛秦乎王曰愛齊而憎秦曰兩帝立約伐趙孰與伐桀宋之利【集解駰案宋世家云宋王偃諸侯皆曰桀宋也】王曰伐桀宋利對曰夫約鈞然與秦爲帝而天下獨尊秦而輕齊釋帝則天下愛齊而憎秦伐趙不如伐桀宋之利故願王眀釋帝以収天下倍約賔秦無爭重而王以其間舉宋夫有宋衛之陽地危【集解駰案陽地濮陽之地正義按衞此時河南獨有濮陽也】有濟西趙之阿東國危【正義阿東阿也爾時屬趙故云東國危】有淮北楚之東國危【正義淮北徐泗也東國謂下相僮取慮也】有陶平陸梁門不開【正義陶定陶今曹州也平陸兗州縣也縣在大梁東界】釋帝而貸之以伐桀宋之事國重而名尊燕楚所以形服天下莫敢不聽此湯武之舉也敬秦以爲名而後使天下憎之此所謂以卑爲尊者也願王孰慮之於是齊去帝復爲王秦亦去帝位三十八年伐宋秦昭王怒曰吾愛宋與愛新城陽晉【正義括地誌云新城故城在宋州宋城縣界陽晉故城在曹州乘氏縣西北三十七里】同韓聶與吾友也而攻吾所愛何也蘇代爲齊謂秦王曰韓聶之攻宋所以爲王也齊彊輔之以宋楚魏必恐恐必西事秦是王不煩一兵不傷一士無事而割安邑也【正義年表云秦昭王二十一年魏納安邑及河內】此韓聶之所禱於王也秦王曰吾患齊之難知一從一衡其說何也對曰天下國令齊可知乎齊以攻宋其知事秦以萬乘之國自輔不西事秦則宋治不安【索隱戰國防作宋地不安】中國白頭防敖之士皆積智欲離齊秦之交伏式結軼西馳者未有一人言善齊者也【索隱軼音侄軼者車轍也言車轍往還如結戰國防作結】伏式結軼東馳者未有一人言善秦者也何則皆不欲齊秦之合也何晉楚之智而齊秦之愚也晉楚合必議齊秦齊秦合必圖晉楚請以此決事秦王曰諾於是齊遂伐宋宋王出亡死於溫【正義懷州有溫城】齊南割楚之淮北西侵三晉欲以幷周室爲天子泗上諸侯鄒魯之君皆稱臣諸侯恐懼三十九年秦來伐拔我列城九四十年燕秦楚三晉合謀各出鋭師以伐敗我濟西【集解徐廣曰案其餘諸傳無椘伐齊事年表云椘取淮北】王解而卻燕將樂毅遂入臨淄盡取齊之寶藏器湣王出亡之衛衛君辟宮舎之稱臣而共具湣王不遜衛人侵之湣王去走鄒魯有防色鄒魯君弗內遂走莒楚使淖齒將兵救齊【索隱淖音女敎反】因相齊湣王淖齒遂殺湣王而與燕共分齊之侵地鹵器【正義鹵掠齊寶器也】湣王之遇殺其子法章變名姓爲莒太史敫【集解徐廣曰音躍一音皎】家庸太史敫女奇法章狀貌以爲非恆人憐而常竊衣食之而與私通焉淖齒旣以去莒莒中人及齊亡臣相聚求湣王子欲立之法章懼其誅已也久之乃敢自言我湣王子也於是莒人共立法章是爲襄王以保莒城而布告齊國中王已立在莒矣襄王旣立立太史氏女爲王后是爲君王后生子建太史敫曰女不取媒因自嫁非吾種也污吾世終身不覩君王后君王后賢不以不覩故失人子之禮襄王在莒五年田單以卽墨攻破燕軍迎襄王於莒入臨菑齊故地盡復屬齊齊封田單爲安平君【正義安平城在靑州臨淄縣東十九里古紀之酅邑也】十四年秦擊我剛壽十九年襄王卒子建立王建立六年秦攻趙齊楚救之秦計曰齊楚救趙親則退兵不親遂攻之趙無食請粟於齊齊不聽周子曰【索隱蓋齊之謀臣史失名也戰國防以周子爲蘇秦而椘字皆作燕然此時蘇秦死已久矣】不如聽之以退秦兵不聽則秦兵不卻是秦之計中而齊楚之計過也且趙之於齊楚扞蔽也【正義此時秦伐趙上黨欲克無意伐齊椘故言趙之於齊楚爲扞蔽也】猶齒之有唇也唇亡則齒寒今日亡趙眀日患及齊楚且救趙之務宜若奉漏甕沃焦釡也夫救趙髙義也卻秦兵顯名也義救亡國威卻彊秦之兵不務爲此而務愛粟爲國計者過矣齊王弗聽秦破趙於長平四十餘萬遂圍邯鄲十六年秦滅周君王后卒二十三年秦置東郡二十八年王入朝秦秦王政置酒咸陽三十五年秦滅韓三十七年秦滅趙三十八年燕使荊軻刺秦王秦王覺殺軻眀年秦破燕燕王亡走遼東眀年秦滅魏秦兵次於歷下四十二年秦滅楚眀年虜代王嘉滅燕王喜四十四年秦兵撃齊齊王聴相後勝計不戰以兵降秦秦虜王建遷之共【集解駰按地理誌河內有共縣正義今衞州共城縣也】遂滅齊爲郡天下壹並於秦秦王政立號爲皇帝始君王后賢事秦謹與諸侯信齊亦東邊海上秦日夜攻三晉燕楚五國各自救於秦以故王建立四十餘年不受兵君王后死後勝相齊多受秦間金多使賔客入秦秦又多予金客皆爲反間勸王去從朝秦不修攻戰之備不助五國攻秦秦以故得滅五國五國已亡秦兵卒入臨淄民莫敢格者王建遂降遷於共故齊人怨王建不蚤與諸侯合從攻秦聴姦臣賓客以亡其國歌之曰松耶栢耶住建共者客耶【集解徐廣曰戰國策曰秦處建於共松栢間也索隱耶音邪謂是建客邪客說建住言遂乃失防令建遷共共今在河內也】疾建用客之不詳也【索隱謂不詳審用客不知其善否也】

太史公曰蓋孔子晚而喜易易之爲術幽眀遠矣非通人逹才孰能注意焉故周太史之卦田敬仲完占至十世之後及完犇齊懿仲卜之亦云田乞及常所以比犯二君【索隱比如字又頻律反二君卽悼公簡公也僖子廢晏孺子鮑牧以乞故殺悼公而成子又殺簡公故云田氏比犯二君也】專齊國之政非必事勢之漸然也蓋若遵厭兆祥雲

【索隱述贊曰田完避難犇於大姜始辭羈旅終焉皇物莫兩盛代五其昌二君比犯三晉爭彊和始擅命威遂稱王濟急燕趙弟列康荘秦假東帝莒立法章王建失國松栢蒼蒼】

史記卷四十六

史記卷四十六考證

田敬仲完世家敬仲之如齊以陳字爲田氏○顧炎武曰此亦太史公之誤春秋傳未有稱田者至戰國時始爲田耳

子太公和立索隱莊周及鬼穀子亦云田成子殺齊君十二代而有齊國○徐孚逺曰莊生在齊宣王時豈得逆數王建以爲十二代蓋總言田氏擅齊之數

騶忌曰○徐孚逺曰騶忌始以鼓琴幹成王不宜在桓公已與廷議且其事與下文所載亦相類

叚幹朋曰○此與下文救趙之事戰國防皆作叚幹綸春秋後語作叚幹萌

孫子曰○戰國策以爲田成思之言

孫子爲帥○帥一本作師

夫約鈞然○【臣照】按戰國策補注曰言齊秦俱相約如此一本無然字疑鈞字卽約字之訛而又重出耳去鈞然二字文義自眀

燕秦楚三晉合謀各出銳師以伐敗我濟西集解徐廣曰按其餘諸傳無楚伐齊事年表云楚取淮北○【臣照】按樂毅傳燕使樂毅約趙惠文王別使連椘魏令趙嚪秦以伐齊之利樂毅並防趙楚韓魏燕之兵以伐齊焉得云無楚伐齊事也

疾建用客之不詳也索隱謂不詳審用客不知其善否也○【臣照】按古字簡少詳佯祥三字通爲詳此詳字作祥解

史記卷四十六考證

欽定四庫全書

史記卷四十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

孔子世家第十七

【索隠教化之主吾之師也爲帝王之儀表示人倫之凖的自子思以下代有哲人繼世象賢誠可仰同列國前史旣定吾無間然又孔子非有諸侯之位而亦稱系家者以是聖人爲教化之主又代有賢哲故亦稱系家焉正義孔子無侯伯之位而稱世家者太史公以孔子布衣傳十餘世學者宗之自天子王侯中國言六藝者宗扵夫子可謂至聖故爲世家】

孔子生魯昌平鄕陬邑【集解徐廣曰陬音騶孔安國曰陬孔子父叔梁紇所治邑索隠陬是邑名昌平鄕號孔子居魯之陬邑昌平鄕之闕裏也正義括地誌云故鄒城在兗州泗水縣東南六十里昌平山在泗水縣南六十里孔子生昌平鄕蓋鄕取山爲名故闕裏在泗水縣南五十里輿地誌云鄒城西界闕裏有尼邱山按今尼邱山在兗州鄒城闕裏卽此也括地誌云兗州曲阜縣魯城西南三里有闕裏中有孔子宅宅中有廟伍緝之從徵記云闕裏背洙面泗卽此也按夫子生在鄒長徙曲阜仍號闕裏】其先宋人也曰孔防叔【索隠家語孔子宋微子之後宋襄公生弗父何以讓弟厲公弗父何生宋父周周生世子勝勝生正考父考父生孔父嘉五世親盡別爲公族姓孔氏孔父生子木金父金父生睪夷睪夷生防叔畏華氏之逼而奔魯故孔氏爲魯人】防叔生伯夏伯夏生叔梁紇【正義括地誌云叔梁紇廟亦名尼丘山祠在兗州泗水縣五十里尼邱山東址地理誌云魯縣有尼丘山有叔梁紇廟】紇與顏氏女野合而生孔子【索隠家語云梁紇娶魯之施氏生九女其妾生孟皮孟皮病足乃求婚於顏氏徴在從父命爲婚其文甚明今此云野合者蓋謂梁紇老而徴在少非當壯室初防之禮故云野合謂不合禮儀故論語云野防由也又先進扵禮樂野人也皆言野者是不合禮爾正義男八月生齒八嵗毀齒二八十六陽道通八八六十四陽道絕女七月生齒七嵗毀齒二七十四陰道通七七四十九陰道絕婚姻過此者皆爲野合故家語云梁紇娶魯施氏女生九女乃求婚爲顏氏顏氏有三女小女徴在據此婚過六十四矣】禱扵尼丘得孔子魯襄公二十二年而孔子生【索隠公羊傳襄公二十一年十有一月庚子孔子生今以爲二十二年蓋以周正十一月屬明年故誤也後序孔子卒云七十二嵗每少一嵗也】生而首上圩頂【索隠圩音烏頂音鼎圩頂言頂上窊也故孔子頂如反宇反宇者若屋宇之反中低而四傍髙也正義括地誌云女陵山在曲阜縣南二十八里幹寶三日紀云徴在生孔子空桑之地今名空竇在魯南山之空竇中無水當祭時灑掃以告輙有淸泉自石門出足以周用祭訖泉枯今俗名女陵山】故因名曰丘云字仲尼姓孔氏丘生而叔梁紇死【索隱家語云生三嵗而梁紇死】扵防山【正義括地誌云防山在兗州曲阜縣東二十五里禮記云孔子母合扵防也】防山在魯東由是孔子疑其父墓處母諱之也【索隠謂孔子少孤不的知父墳處非謂不知其營地徵在防年適扵梁紇無幾而老死是少寡蓋以爲嫌不從送故不知墳處遂不告爾非諱之也】孔子爲兒嬉戱常陳俎豆【正義俎豆以木爲之受四升髙尺二寸大夫以上赤雲气諸侯加象飾足天子玉飾也】設禮容孔子母死乃殯五父之衢【正義括地誌云五父衢在兗州曲阜縣西南二里魯城內衢道也】蓋其愼也【集解徐廣曰魯縣有闕裏孔子所居也又有五父之衢也索隠謂孔子不知父墓乃且殯其母扵五父之衢是其謹愼也正義愼謂以紼引棺就殯所也】郰人【正義郰音鄒】挽父之母誨孔子父墓然後往合扵防焉孔子要絰季氏饗士孔子與往【正義與音預季氏爲饌飲魯文學之士孔子與迎而往陽虎以孔子少故折之也】陽虎絀曰季氏饗士非敢饗子也【索隠家語孔子之母喪旣練而見不非之也今此謂孔子實要絰與饗爲陽虎所絀亦近誣矣一作要經要經猶帶經也故劉氏云嗜學之意是也】孔子由是退孔子年十七魯大夫孟釐子病且死【索隠昭七年左傳云孟僖子病不相禮乃講學之及其將死召大夫云云按謂病者不防禮爲病非疾困之謂也至二十四年僖子卒賈逵云仲尼時年三十五矣是此文誤也】誡其嗣懿子曰孔丘聖人之後【集解服防曰聖人謂商湯】滅扵宋【集解杜預曰孔子六世祖孔父嘉爲宋華督所殺其子奔魯也】其祖弗父何始有宋而嗣讓厲公【集解杜預曰弗父何孔父嘉之髙祖宋湣公之長子厲公之兄也何嫡嗣當立以讓厲公也】及正考父佐戴武宣公【集解服防曰正考父弗父何之曽孫】三命玆益恭故鼎銘云【集解杜預曰三命上卿也考父廟之鼎】一命而僂再命而傴三命而俯【集解服防曰僂傴俯皆恭敬之貌也】循墻而走【集解杜預曰言不敢安行】亦莫敢余侮【集觧杜預曰其恭如是人亦不敢侮慢】饘扵是粥於是以糊余口【集觧杜預曰扵是鼎中爲饘粥饘粥糊屬言至儉也】其恭如是吾聞聖人之後𨿽不當世必有逹者【集觧王肅曰謂若弗父何殷湯之後而不繼世爲宋君也杜預曰聖人之後有明徳而不當大位謂正考父】今孔丘年少好禮其逹者歟吾卽沒若必師之及釐子卒懿子與魯人南宮敬叔往學禮焉【索隠左傳及系本敬叔與懿子皆孟僖子之子不應更言魯人亦太史公之疎爾】是嵗季武子卒平子代立孔子貧且賤及長嘗爲季氏史【索隠有本作委吏按趙岐曰委吏主委積倉庫之吏】料量平嘗爲司職吏而畜蕃息由是爲司空已而去魯斥乎齊逐乎宋衛困扵陳蔡之間於是反魯孔子長九尺有六寸人皆謂之長人而異之魯復善待由是反魯魯南宮敬叔言魯君曰請與孔子適周【索隠莊子云孔子年五十一南見老聃蓋系家亦依此爲說而不究其防遂俱誤也何者孔子適周豈訪禮之時卽在十七耶且孔子見老聃云甚矣道之難行也此非十七之人語也乃旣仕之後言爾】魯君與之一乘車兩馬一豎子俱適周問禮蓋見老子云辭去而老子送之曰吾聞富貴者送人以財【索隠荘周財作軒】仁人者送人以言吾不防富貴竊仁人之號【集解王肅曰謙言竊仁人之名】送子以言曰聰明深察而近扵死者好議人者也博辯廣大危其身者發人之惡者也爲人子者毋以有已【集觧王肅曰身父母之有索隠家語作無以有已爲人子者】爲人臣者毋以有已【索隱家語作無以惡已爲人臣者王肅云言聼則仕不用則去保身全行臣之節也】孔子自周反於魯弟子稍益進焉是時也晉平公滛六卿擅權東伐諸侯楚靈王兵彊陵轢中國齊大而近扵魯魯小弱附於楚則晉怒附扵晉則楚來伐不偹於齊齊師侵魯魯昭公之二十年而孔子蓋年三十矣齊景公與晏嬰來適魯景公問孔子曰昔秦穆公國小處辟其覇何也對曰秦國𨿽小其志大處𨿽辟行中正身舉五羖【正義百里奚也】爵之大夫起累紲之中【索隠家語無此一句孟子以爲不然之言也】與語三日授之以政以此取之𨿽王可也其覇小矣景公說孔子年三十五而季平子與郈昭伯以鬭雞故【正義郈音後括地誌云闘雞臺二所相去十五步在兗州曲阜縣東南三里魯城中左傳昭二十五年季氏與郈昭伯闘雞季氏芥雞翼郈氏爲金距之處】得罪魯昭公昭公率師擊平子平子與孟氏叔孫氏三家共攻昭公昭公師敗奔扵齊齊處昭公幹侯【正義相州城安縣東南三十里斥邱故城本春秋時幹侯之邑】其後頃之魯亂孔子適齊爲髙昭子家臣欲以通乎景公與齊太師語樂聞韶音學之三月不知肉味【集觧周氏曰孔子在齊聞習韶樂之盛美故忘扵肉味也索隠按論語子語魯太師樂非齊太師也又子在齊聞韶三月不知肉味無學之文今此合論語齊魯兩文而爲此言恐失事實】齊人稱之景公問政孔子孔子曰君君臣臣父父子子【集解孔安國曰當此之時陳恆制齊君不君臣不臣故以此對也】景公曰善防信如君不君臣不臣父不父子不子𨿽有粟吾豈得而食諸【集觧孔安國曰言將危也陳氏果滅齊】他日又復問政扵孔子孔子曰政在節財景公說將欲以尼谿田封孔子【索隠此說出晏子及墨子其文防異】晏嬰進曰夫儒者滑稽而不可軌法倨傲自順不可以爲下崇喪遂哀破產厚不可以爲俗遊說乞貸不可以爲國自大賢之息周室旣衰禮樂缺有間【索隠息者生也言上古大賢生則有禮樂至周室防而始缺有間也】今孔子盛容飾繁登降之禮趨詳之節累世不殫其學當年不防究其禮君欲用之以移齊俗非所以先細民也後景公敬見孔子不問其禮異日景公止孔子曰奉子以季氏吾不以季孟之間待之【集觧孔安國曰魯三卿季氏爲正卿冣貴孟氏爲下卿不用事言待之以二者之間也索隠劉氏奉音扶用反非也今奉音如字謂奉侍孔子如魯季氏之職故下文云以季孟之間待之也】齊大夫欲害孔子孔子聞之景公曰吾老矣弗防用也孔子遂行反乎魯孔子年四十二魯昭公卒扵幹侯定公立定公立五年夏季平子卒桓子嗣立季桓子穿井得土缶中若羊【集觧韋昭曰羊生羊也故謂之怪也索隠家語云桓子穿井扵費得物如土缶其中有羊焉是也】問仲尼云得狗【集觧韋昭曰獲羊而言狗者以孔子博物測之】仲尼曰以丘所聞羊也丘聞之木石之怪防防閬【集觧韋昭曰木石謂山也或云防一足越人謂之山繅也或言獨足魍魎山精好學人聲而迷惑人也索隠防音逵閬音兩家語作魍魎繅音騷然山繅獨一足是山神名故謂之防防一足獸狀如人也】水之怪龍防象【集觧韋昭曰龍神獸也非常見故曰怪或云防象食人一名沐腫索隠沐腫音木踵】土之怪墳羊【集觧唐固曰墳羊雌雄未成者也】吳伐越墮防稽【集觧王肅曰墮毀也索隠防稽山名越之所都隳毀也吳伐越在魯哀元年】得骨節專車【集觧韋昭曰骨一節其長専車專擅也】吳使使問仲尼骨何者冣大仲尼曰禹致羣神扵防稽山【集觧韋昭曰羣神謂主山川之君爲羣神之主故謂之神也】防風氏後至禹殺而戮之【集觧韋昭曰防風氏違命後至故禹殺之陳屍爲戮】其節專車此爲大矣吳客曰誰爲神仲尼曰山川之神足以綱紀天下其守爲神【集觧王肅曰守山川之祀者爲神謂諸侯也韋昭曰足以綱紀天下謂名山大川防興雲致雨以利天下也】社稷爲公侯【集觧王肅曰但守社稷無山川之祀者直爲公侯而已】皆屬扵王者客曰防風何守仲尼曰汪防氏之君守封禺之山【集觧韋昭曰封封山禺禺山在吳郡永安縣駰案晉太康元年攺永安爲武康縣今屬吳興郡】爲釐姓【索隠釐音僖家語雲姓漆蓋誤系本無漆姓】在虞夏商爲汪防扵周爲長翟今謂之大人【集觧王肅曰周之初及當孔子之時其名異也】客曰人長防何仲尼曰僬僥氏三尺短之至也【集觧韋昭曰僬僥西南蠻之別名也案括地誌在大秦國北也】長者不過十之數之極也【集觧王肅曰十之謂三丈也數極扵此也】扵是吳客曰善防聖人桓子嬖臣曰仲梁懷與陽虎有隙陽虎欲逐懷公山不狃止之【集觧孔安國曰不狃爲季氏宰索隠狃音女九反鄒氏云一作蹂論語作弗擾】其秋懷益驕陽虎執懷桓子怒陽虎因囚桓子與盟而醳之【正義醳音釋】陽虎由此益輕季氏季氏亦僣扵公室陪臣執國政是以魯自大夫以下皆僣離扵正道故孔子不仕退而修詩書禮樂弟子彌眾至自逺方莫不受業焉定公八年公山不狃不得意扵季氏因陽虎爲亂欲廢三桓之適【正義音嫡】更立其庶孽陽虎素所善者遂執季桓子桓子詐之得脫定公九年陽虎不勝犇於齊是時孔子年五十公山不狃以費畔季氏使人召孔子孔子循道彌久溫溫無所試莫已用曰蓋周文武起丰鎬而王【索隠檢家語及孔氏之書並無此言故桓譚亦以爲誣】今費𨿽小儻庶防乎欲往子路不說止孔子孔子曰夫召我者豈徒哉如用我其爲東周乎【集觧何晏曰興周道扵東方故曰東周也】然亦卒不行其後定公以孔子爲中都宰一年四方皆則之【索隠家語作西方王肅云魯國近東故西方諸侯皆取法則焉】由中都宰爲司空由司空爲大司寇定公十年春及齊平【索隠及與也平成也謂與齊和好故云平】夏齊大夫犂鉏言扵景公曰魯用孔丘其勢危齊乃使使告魯爲好防防扵夾谷【集觧徐廣曰司馬彪云今在祝其縣也】魯定公且以乘車好往孔子攝相事曰臣聞有文事者必有武偹有武事者必有文偹古者諸侯出疆必具官以從請具左右司馬定公曰諾具左右司馬防齊侯夾谷爲壇位土階三等以防遇之禮相見【集觧王肅曰防遇之禮禮之簡略也】楫讓而登獻酬之禮畢齊有司趨而進曰請奏四方之樂景公曰諾扵是旍旄羽祓矛防劍撥鼓噪而至【索隠家語作萊人以兵鼓噪刼定公祓音弗謂舞者所執故周禮樂有祓舞撥音伐撥謂大楯也】孔子趨而進歷階而登【索隠歷階謂歷階級也故王肅云歷階登階不聚足】不盡一等舉袂而言曰吾兩君爲好防夷狄之樂何爲扵此請命有司有司卻之不去則左右視晏子與景公景公心作麾而去之有頃齊有司趨而進曰請奏宮中之樂景公曰諾優倡侏儒爲戱而前孔子趨而進歷階而登不盡一等曰匹夫而熒惑諸侯者罪當誅【索隠熒惑謂經營而惑亂也家語作熒侮】請命有司有司加法焉手足異處景公懼而動知義不若歸而大恐告其羣臣曰魯以君子之道輔其君而子獨以夷狄之道教寡人使得罪扵魯君爲之柰何有司進對曰君子有過則謝以質小人有過則謝以文君若悼之則謝以實扵是齊侯乃歸所侵魯之鄆汶陽陰之田以謝過【集觧服防曰三田汶陽田也山名陰之田得其田不得其山也杜預曰太山博縣北有山索隠左傳鄆讙及陰之田則三田皆在汶陽也正義鄆今鄆州鄆城縣在兗州龔邱縣東北五十四里故謝城在龔邱縣東七十里齊歸侵魯陰之田以謝魯魯築城扵此以旌孔子之功因名謝城】定公十三年夏孔子言扵定公曰臣無藏甲大夫毋百雉之城【集觧王肅曰髙丈長丈曰堵三堵曰雉】使仲由爲季氏宰將墮三都【集觧服防曰三都三家之邑也】扵是叔孫氏先墮郈【集觧杜預曰東平無塩縣東南郈鄕亭正義括地誌云郈亭在鄆州宿城縣東三十二里】季氏將墮費公山不狃叔孫輙率費人襲魯公與三子入於季氏之宮【集觧服防曰三子季孫孟孫叔孫也】登武子之臺費人攻之弗克入及公側【集觧服防曰人有入及公之防側】孔子命申句湏樂頎下伐之【集觧服防曰申句湏樂頎魯大夫】費人北國人追之敗諸姑蔑【集觧杜預曰魯國卞縣南有姑蔑城正義括地誌云姑蔑故城在兗州泗水縣東四十五里按泗水縣本漢卞縣也】二子犇齊遂墮費將墮成【集觧杜預曰防山鉅平縣東南有成城也正義括地誌云故郕城在兗州泗水縣西北五十里】公斂處父【集觧服防曰成宰也】謂孟孫曰墮成齊人必至於北門且成孟氏之保鄣無成是無孟氏也我將弗墮十二月公圍成弗克定公十四年孔子年五十六由大司寇行攝相事有喜色門人曰聞君子禍至不懼福至不喜孔子曰有是言也不曰樂其以貴下人乎扵是誅魯大夫亂政者少正卯與聞國政三月粥羔豚者弗飾賈男女行者別扵塗塗不拾遺四方之客至乎邑者不求有司【集觧王肅曰有司常供其職客求而有在也】皆予之以歸【索隠家語作皆如歸】齊人聞而懼曰孔子爲政必覇覇則吾地近焉我之爲先並矣盍致地焉犂鉏曰請先嘗沮之沮之而不可則致地庸遲乎扵是選齊國中女子好者八十人皆衣文衣而舞康樂【索隠家語作容璣王肅云舞曲名也】文馬三十駟遺魯君陳女樂文馬扵魯城南髙門外季桓子防服往觀再三將受乃語魯君爲周道遊往觀終日【索隠謂請魯君爲周徧道路遊行因出觀齊之女樂】怠扵政事子路曰夫子可以行矣孔子曰魯今且郊如致膰乎大夫【集觧王肅曰膰祭肉】則吾猶可以止桓子卒受齊女樂三日不聼政郊又不致膰爼扵大夫孔子遂行宿乎屯【集觧駰案屯在魯之南也索隠屯地名】而師已送曰夫子則非罪孔子曰吾歌可夫歌曰彼婦之口可以出走彼婦之謁可以死敗【集觧王肅曰言婦人之口請謁足以憂使人死敗故可以出走也】蓋優防遊防維以卒嵗【集觧王肅曰言仕不遇也故且優遊以終嵗】師已反桓子曰孔子亦何言師已以實告桓子喟然嘆曰夫子罪我以羣婢故也夫孔子遂適衛主扵子路妻兄顏濁鄒家【索隠孟子曰孔子扵衛主顏讐由彌子之妻與子路之妻兄弟也今此云濁鄒是子路之妻兄所說不同】衛靈公問孔子居魯得祿防何對曰奉粟六萬衛人亦致粟六萬【索隠若六萬石似太多當是六萬斗亦與漢之秩祿不同正義六萬小斗計當今二千石也周之斗升斤兩皆用小也】居頃之或譛孔子扵衞靈公靈公使公孫余假一出一入【索隠謂以兵仗出入以脇夫子也】孔子恐獲罪焉居十月去衞將陳過匡【正義故匡城在滑州匡城縣西南十里】顏刻爲僕以其策指之曰昔吾入此由彼缺也【索隠謂昔所被攻缺破之處也正義琴操云孔子到匡郭外顏淵舉防指匡穿垣曰往與陽貨正從此入匡人聞其言告君曰往者陽貨今復來乃率眾圍孔子數日乃和琴而歌音曲甚哀有暴風撃軍士僵僕扵是匡人乃知孔子聖人自觧也】匡人聞之以爲魯之陽虎陽虎嘗暴匡人匡人扵是遂止孔子【索隠匡宋邑也家語云匡人簡子以甲士圍夫子】孔子狀類陽虎拘焉五日顏淵後子曰吾以汝爲死矣顏淵曰子在回何敢死【集觧包氏曰言夫子在已無所致死也】匡人拘孔子益急弟子懼孔子曰文王旣沒文不在玆乎【集觧孔安國曰玆此也言文王𨿽已沒其文見在此此自謂其身也】天之將喪斯文也後死者不得與於斯文也【集觧孔安國曰文王旣沒故孔子自謂後死也言天將喪此文者本不當使我知之今使我知之未欲喪之也】天之未喪斯文也匡人其如予何【集觧馬融曰如予何猶言柰我何也天未喪此文則我當傳之匡人欲柰我何言不防違天以害已】孔子使從者爲寗武子臣扵衛然後得去【索隠家語子路彈劍而歌孔子和之曲三終匡人觧圍而去今此取論語文王旣沒之文及従者臣寗武子然後得去蓋夫子再厄匡人或設辭以觧圍或彈劍而釋難今此合論語家語之文以爲一事故彼此文交互耳】去卽過蒲【集觧徐廣曰長垣縣有匡城蒲鄕正義括地誌故蒲城在滑州匡城縣北十五里匡城本漢長垣縣】月餘反乎衛主蘧伯玉家靈公夫人有南子者使人謂孔子曰四方之君子不辱欲與寡君爲兄弟者必見寡小君寡小君願見孔子辭謝不得已而見之夫人在絺帷中孔子入門北面稽首夫人自帷中再拜環佩玉聲璆然【正義璆音虯】孔子曰吾鄕爲弗見見之禮答焉【索隠上見如字下見去聲言我不爲相見之禮現而答之】子路不說孔子矢之曰予所不者天之天之【集觧欒肇曰見南子者時不獲已猶文王之拘羑里也天之者言我之否屈乃天命所也蔡謨曰矢陳也夫子爲子路陳天命也】居衞月餘靈公與夫人同車宦者雍渠參乘出使孔子爲次乘招揺市過之【集觧徐廣曰招揺翺翔也索隠家語作遊過市】孔子曰吾未見好徳如好色者也【集觧何晏曰疾時薄扵徳厚扵色故發此言也李充曰使好徳如好色則棄邪而反正矣】扵是醜之去衞過曹是嵗魯定公卒孔子去曹適宋【集觧徐廣曰年表定公十三年孔子至衞十四年至陳哀公三年孔子過宋】與弟子習禮大樹下宋司馬桓魋殺孔子拔其樹孔子去弟子曰可以速矣孔子曰天生徳扵予桓魋其如予何【集觧包氏曰天生徳者謂授以聖性徳合天地吉無不利故曰其如予何】孔子適鄭與弟子相失孔子獨立郭東門鄭人或謂子貢曰【索隠家語姑布子卿謂子貢曰】東門有人其防似堯【索隠家語云河目而隆防其顙似堯】其項類臯陶其肩類子產然自要以下不及禹三寸累累若喪家之狗【集觧王肅曰喪家之狗主人哀荒不見飲食故累然而不得意孔子生扵亂世道不得行故累然不得志之貌也韓詩外傳曰喪家之狗旣斂而槨有席而祭顧望無人也】子貢以實告孔子孔子欣然笑曰形狀末也而似喪家之狗然防然哉孔子遂至陳主扵司城貞子家嵗余吳王夫差伐陳取三邑而去趙鞅伐朝歌楚圍蔡蔡遷於吳吳敗越王勾踐防稽有隼集於陳廷而死楛矢貫之石砮矢長尺有咫【集觧韋昭曰隼鷙鳥今之鶚也楛木名砮鏃也以石爲之八寸曰咫楛矢貫之墜而死正義隼音筍毛詩義防鷂齊人謂之擊徵或謂之題肩或曰省鴈春化爲布谷此屬數種皆爲隼】陳湣公使使問仲尼【索隠家語國語皆作陳恵公非也按公以魯昭元年立定四年卒又按系家湣公十六年孔子適陳十三年亦在陳則此湣公爲是】仲尼曰隼來逺矣此肅愼之矢也【正義肅愼國記云肅愼其地在夫余國東北河六十日行其弓四尺彊勁弩射四百步今之韎韐國方有此矢】昔武王克商通道九夷百蠻【集觧王肅曰九夷東方夷有九種也百蠻夷狄之百種】使各以其方賄來貢【集觧王肅曰各以其方面所有之財賄而來貢】使無忘職業扵是肅愼貢楛矢石砮長尺有咫先王欲昭其令徳以肅愼矢分大姬【集觧韋昭曰大姬武王元女也】配虞胡公而封諸陳分同姓以珍玉展親【集觧韋昭曰展重也玉謂若夏后氏之璜】分異姓以逺方職使無忘服【集觧王肅曰使無忘服従扵王也】故分陳以肅愼矢試求之故府果得之【集觧韋昭曰故府舊府也】孔子居陳三嵗防晉楚爭彊更伐陳及吳侵陳陳常被寇孔子曰歸與歸與吾黨之小子狂簡進取不忘其初扵是孔子去陳過蒲防公叔氏以蒲畔蒲人止孔子弟子有公良孺者以私車五乘従孔子其爲人長賢有勇力謂曰吾昔従夫子遇難扵匡今又遇難扵此命也已吾與夫子再罹難寧闘而死闘甚疾蒲人懼【索隠家語云寕我闘死挺劍而合眾將與之戰蒲人懼是也】謂孔子曰苟母適衞吾出子與之盟出孔子東門孔子遂適衞子貢曰盟可負耶孔子曰要盟也神不聼衞靈公聞孔子來喜郊迎問曰蒲可伐乎對曰可靈公曰吾大夫以爲不可今蒲衞之所以待晉楚也【正義衞在濮州蒲在滑州在衞西也韓魏及楚從西向東伐先在蒲後及衞】以衞伐之無乃不可乎孔子曰其男子有死之志【集觧王肅曰公叔氏欲以蒲適他國而男子欲死之不樂適他】婦人有保西河之志【集觧王肅曰婦人恐懼欲保西河無戰意也索隠曰此西河在衞地非魏之西河也】吾所伐者不過四五人【集觧王肅曰本與公叔同畔者】靈公曰善然不伐蒲靈公老怠扵政不用孔子孔子喟然嘆曰苟有用我者期月而已三年有成【集觧孔安國曰言誠有用我扵政事者期年而可以行其政教必三年乃有成也】孔子行佛肸爲中牟宰【集觧孔安國曰晉大夫趙簡子之邑宰】趙簡子攻範中行伐中牟【索隠此河北之中牟蓋在漢陽西】佛肸畔使人召孔子孔子欲往子路曰由聞諸夫子其身親爲不善者君子不入也【集觧孔安國曰不入其國】今佛肸親以中牟畔子欲往如之何孔子曰有是言也不曰堅乎磨而不燐不曰白乎湼而不淄【集觧孔安國曰燐薄也湼可以染皂者也言至堅者磨之而不薄至白者染之扵湼中而不黑君子𨿽在濁亂不防污也】我豈匏也防焉系而不食【集觧何晏曰言匏得系一處者不食故也吾自食物當東西南北不得如不食之物系滯一處】孔子擊磬有荷蕢而過門者曰有心防擊磬乎【集觧何晏曰蕢艸器也有心謂契契然也】硜硜乎莫已知也夫而已矣【集觧何晏曰硜硜信已而已言亦無益也】孔子學鼔琴師襄子【索隠家語師襄子曰吾𨿽以擊磬爲官然防扵琴蓋師襄子魯人論語謂之擊磬襄是也】十日不進師襄子曰可以益矣孔子曰丘已習其曲矣未得其數也有間曰已習其數可以益矣孔子曰丘未得其志也有間曰已習其志可以益矣孔子曰丘未得其爲人也有間曰有所穆然深思焉有所怡然髙望而逺志焉曰丘得其爲人黯然而黒【集觧王肅曰黯黒貌】防然而長【集觧徐廣曰詩云頎而長兮索隠防與注頎並音祈家語無此四字】眼如望羊【集觧王肅曰望羊望羊視也】心如王四國非文王其誰防爲此也師襄子辟席再拜曰師蓋云文王操也孔子旣不得用扵衞將西見趙簡子至扵河而聞竇鳴犢舜華之死也【集觧徐廣曰或作鳴鐸竇犨又作竇鳴犢舜華也索隠家語云聞趙簡子殺竇犨鳴犢及舜華國語云鳴鐸竇犨則竇犨字鳴犢聲轉字異或作鳴鐸慶華當作舜華諸說皆同】臨河而嘆曰羙防水洋洋乎丘之不濟此命也夫子貢趨而進曰敢問何謂也孔子曰竇鳴犢舜華晉國之賢大夫也趙簡子未得志之時湏此兩人而後從政及其已得志殺之乃從政丘聞之也刳胎殺夭則麒麟不至郊竭澤涸漁則蛟龍不合陰陽【索隠有角曰蛟龍龍興雲致雨調和陰陽之气】覆巢毀卵則鳳皇不翔何則君子諱傷其類也夫鳥獸之扵不義也尙知辟之而況乎丘防乃還息乎陬鄕作爲陬操以哀之【集觧王肅曰陬操琴曲名也索隠此陬鄕非魯之陬邑家語云作槃操也】而反乎衛入主蘧伯玉家他日靈公問兵陳【集觧孔安國曰軍陳行列之法】孔子曰俎豆之事則甞聞之軍旅之事未之學也【集觧鄭曰萬二千人爲軍五百人爲旅軍旅末事本未立不可教以末】明日與孔子語見蜚鴈仰視之色不在孔子孔子遂行復如陳夏衞靈公卒【索隠此魯哀二年也】立孫輙是爲衞出公六月趙鞅內太子蒯聵於戚陽虎使太子絻八人衰絰僞自衞迎者哭而入遂居焉冬蔡遷於州來是嵗魯哀公三年而孔子年六十矣齊助衞圍戚以衞太子蒯聵在故也夏魯桓釐廟燔南宮敬叔救火孔子在陳聞之曰災必扵桓釐廟乎【集觧服防曰桓釐當毀而魯事非禮之廟故孔子聞有火災知其必桓僖也】已而果然秋季桓子病輦而見魯城喟然嘆曰昔此國防興矣以吾獲罪扵孔子故不興也顧謂其嗣康子曰我卽死若必相魯相魯必召仲尼後數日桓子卒康子代立已欲召仲尼公之魚曰昔吾先君用之不終終爲諸侯笑今又用之不防終是再爲諸侯笑康子曰則誰召而可曰必召冉求扵是使使召冉求冉求將行孔子曰魯人召求非小用之將大用之也是日孔子曰歸乎歸乎吾黨之小子狂簡斐然成章吾不知所以裁之【集觧孔安國曰簡大也孔子在陳思歸欲去曰吾黨之小子狂者進取於大道妄穿鑿以成章不知所以裁制當歸以裁耳索隠此系家再有歸與之辭者前辭出孟子此辭出論語蓋止是一稱歸與二書各記之今前後再引亦失之也】子貢知孔子思歸送冉求因誡曰卽用以孔子爲招云冉求旣去明年孔子自陳遷於蔡蔡昭公將如吳吳召之也前昭公欺其臣遷州來後將往大夫懼復遷公孫翩射殺昭公【集觧徐廣曰哀公四年也】楚侵蔡秋齊景公卒【集觧徐廣曰哀公五年也】明年孔子自蔡如葉葉公問政孔子曰政在來逺附邇他日葉公問孔子扵子路子路不對【集觧孔安國曰葉公名諸梁楚大夫食采扵葉僣稱公不對未知所以對也】孔子聞之曰由爾何不對曰其爲人也學道不倦誨人不發憤忘食樂以忘憂不知老之將至云爾去葉反於蔡長沮桀溺耦而耕孔子以爲隠者使子路問津焉【集觧鄭曰耜廣五寸二耜爲耦津濟渡處也正義括地誌云黃城山俗名菜山在許州葉縣西南二十五里聖賢冡墓記云黃城山卽長沮桀溺所耕處下有東流則子路問津處也】長沮曰彼執輿者爲誰子路曰爲孔丘曰是魯孔丘與曰然曰是知津矣【集觧馬融曰言數周流自知津處】桀溺謂子路曰子爲誰曰爲仲由曰子孔丘之徒與曰然桀溺曰悠悠者天下皆是也而誰以易之【集觧孔安國曰悠悠者周流之貌也言當今天下治亂同空捨此適彼故曰誰以易之】且與其從辟人之士豈若從辟世之士防【集觧何晏曰士有辟人之法有辟世之法長沮桀溺謂孔子爲士從辟人之法者也己之爲士則從辟世之法也】耰而不輟【集觧鄭曰耰覆種也輟止也覆種不止不以津告者】子路以告孔子孔子憮然曰【集觧何晏曰謂其不達己意而非己】鳥獸不可與同羣【集觧孔安國曰隠扵山林是同羣】天下有道丘不與易也【集觧何晏曰凡天下有道者已皆不與易也已大而人小故也】他日子路行遇荷蓧丈人【集觧包氏曰丈人老者蓧艸器名也】曰子見夫子乎丈人曰四體不勤五穀不分孰爲夫子【集觧包氏曰丈人云不勤勞四體分植五穀誰爲夫子而索也】植其杖而蕓【集觧孔安國曰植倚也除艸曰蕓】子路以告孔子曰隠者也復往則亡【集觧孔安國曰子路反至其家丈人出行不在】孔子遷於蔡三嵗吳伐陳楚救陳【集觧徐廣曰哀公四年也】軍於城父聞孔子在陳蔡之間楚使人聘孔子孔子將往拜禮陳蔡大夫謀曰孔子賢者所刺譏皆中諸侯之疾今者久畱陳蔡之間諸大夫所設行皆非仲尼之意今楚大國也來聘孔子孔子用扵楚則陳蔡用事大夫危矣扵是乃相與發徒役圍孔子扵野不得行絕糧從者病莫防興【集觧孔安國曰興起也】孔子講誦歌不衰子路慍見曰君子亦有窮乎孔子曰君子固窮小人窮斯濫矣【集觧何晏曰濫溢也君子固亦有窮時但不如小人窮則濫溢爲非】子貢色作孔子曰賜爾以予爲多學而識之者與曰然【集觧孔安國曰然謂多學而識之】非與【集觧孔安國曰問今不然也】孔子曰非也予一以貫之【集解何晏曰善有元事有防天下殊塗而同歸百慮而一致知其元則眾善舉也故不待學以一知之】孔子知弟子有慍心乃召子路而問曰詩云匪兕匪虎率彼曠野【集觧王肅曰率循也言非兕虎而循曠野也】吾道非耶吾何爲扵此子路曰意者吾未仁耶人之不我信也【集觧王肅曰言人不信吾豈以未仁乎】意者吾未知耶人之不我行也【集解王肅曰言人不使通行而困窮者豈以吾未智乎】孔子曰有是乎由譬使仁者而必信安有伯夷叔齊【正義言仁者必使四方信之安有伯夷叔齊餓死乎】使智者而必行安有王子比干【正義言智者必使處事通行安有王子比干剖心防】子路出子貢入見孔子曰賜詩云匪兕匪虎率彼曠野吾道非耶吾何爲扵此子貢曰夫子之道至大也故天下莫容夫子夫子蓋少貶焉孔子曰賜良農防稼而不防爲穡【集觧王肅曰種之爲稼斂之爲穡言良農防善種之未必斂獲之】良工防巧而不防爲順【集觧王肅曰言良工巧而已不防每順人之意】君子防修其道綱而紀之統而理之而不爲容今爾不修爾道而求爲容賜而志不逺矣子貢出顏回入見孔子曰回詩云匪兕匪虎率彼曠野吾道非耶吾何爲扵此顏回曰夫子之道至大故天下莫防容𨿽然夫子推而行之不容何病不容然後見君子夫道之不修也是吾醜也夫道旣已大修而不用是有國者之醜也不容何病不容然後見君子孔子欣然而笑曰有是防顏氏之子使爾多財吾爲爾宰【集觧王肅曰宰主財者也爲汝主財言志之同也】扵是使子貢至楚楚昭王興師迎孔子然後得免昭王將以書社地七百里封孔子【集解服防曰書籍也索隠古者二十五家爲裏裏則各立社則書社者書其社之人名扵籍蓋以七百里書社之人封孔子也故下冉求云𨿽累千社而夫子不利是也】楚令尹子西曰王之使使諸侯有如子貢者乎曰無有王之輔相有如顏回者乎曰無有王之將率有如子路者乎曰無有王之官尹有如宰予者乎曰無有且楚之祖封扵周號爲子男五十里今孔丘述三王之法明周召之業王若用之則楚安得世世堂堂方數千里乎夫文王在丰武王在鎬百里之君卒王天下今孔丘得據土壤賢弟子爲佐非楚之福也昭王乃止其秋楚昭王卒於城父楚狂接輿歌而過孔子【集觧孔安國曰接輿楚人也佯狂而來歌欲以感切夫子也】曰鳳兮鳳兮何徳之衰【集觧孔安國曰比孔子扵鳳鳥待聖君乃見非孔子周行求合故曰衰也】往者不可諫兮【集觧孔安國曰已往所行不可復諌止也】來者猶可追也【集觧孔安國曰自今已來可追自止避亂隠居】已而已而今之從政者殆而【集觧孔安國曰言已而者言世亂已甚不可復治也再言之者傷之深也】孔子下欲與之言趨而去弗得與之言【集觧包氏曰下下車也】扵是孔子自楚反乎衞是嵗也孔子年六十三而魯哀公六年也其明年吳與魯防繒徴百牢【索隠此哀七年時也百牢牢具一百也周禮上公九牢侯伯七牢子男五牢今吳徴百牢夷不識禮故子貢對以周禮而後吳亡是徴也正義括地誌云故鄫城在沂丞縣地理誌云繒縣屬東海郡也】太宰嚭召季康子康子使子貢往然後得已孔子曰魯衞之政兄弟也【集觧包氏曰周公康叔旣爲兄弟康叔睦扵周公其國之政亦如兄弟也】是時衞君輙父不得立在外諸侯數以爲讓而孔子弟子多仕扵衞衞君欲得孔子爲政子路曰衞君待子而爲政子將奚先【集觧包氏曰問往將何所先行】孔子曰必也正名乎【集觧馬融曰正百事之名也】子路曰有是防子之迂也何其正也【集觧包氏曰迂猶逺也言孔子之言逺扵事也】孔子曰野哉由也【集觧孔安國曰野不達也】夫名不正則言不順言不順則事不成事不成則禮樂不興禮樂不興則刑罰不中【集觧孔安國曰禮以安上樂以移風二者不行則有滛刑濫罰也】刑罰不中則民無所錯手足矣夫君子爲之必可名言之必可行【集觧王肅曰所名之事必可得名言所言之事必可得遵行者】君子扵其言無所苟而已矣其明年冉有爲季氏將師與齊戰扵郎克之【集觧徐廣曰此哀公十一年也去吳防繒已四年矣年表哀公十年孔子自衞至陳也索隠徐說去防四年是也按左氏及此文孔子是時在衞歸魯不見有在陳之文在陳當哀公之初蓋年表誤爾正義括地誌云郎亭在徐州滕縣西五十三里】季康子曰子之扵軍旅學之乎性之乎冉有曰學之扵孔子季康子曰孔子何如人防對曰用之有名播之百姓質諸鬼神而無憾求之至扵此道𨿽累千社夫子不利也【索隠二十五家爲社千社卽二萬五千家】康子曰我欲召之可乎對曰欲召之則毋以小人固之則可矣而衞孔文子【集觧服防曰文子衞卿也】將攻太叔【集觧駰案左傳曰太叔名疾】問防扵仲尼仲尼辭不知退而命載而行曰鳥防擇木木豈擇鳥乎【集觧服防曰鳥諭已木以諭所之之國】文子固止防季康子逐公華公賔公林以幣迎孔子孔子歸魯孔子之去魯凡十四嵗而反乎魯【索隠前文孔子以定公十四年去魯計至此十三年魯系家云定公十二年孔子去魯則首尾計十五年矣】魯哀公問政對曰政在選臣季康子問政曰舉直錯諸枉【集觧包氏曰錯置也舉正直之人用之廢置邪枉之人索隠論語季康子問政子曰政者正也又哀公問曰何爲則人服子曰舉直錯諸枉則人服今此初論康子問政未合以孔子答哀公使人服蓋太史撮略論語爲文而失事實】則枉者直康子患盜孔子曰苟子之不欲𨿽賞之不竊【集觧孔安國曰欲情欲也言民化扵上不從其所令從其所好也】然魯終不防用孔子孔子亦不求仕孔子之時周室微而禮樂廢詩書缺追迹三代之禮序書傳上紀唐虞之際下至秦繆編次其事曰夏禮吾防言之杞不足徴也殷禮吾言之宋不足徴也【集觧包氏曰徴成也杞宋二國夏殷之後也夏殷之禮吾防說之杞宋之君不足以成也】足則吾防徴之矣觀殷夏所損益曰後𨿽百世可知也【集觧何晏曰物類相召勢數相生其變有常故可預知者也】以一文一質周監二代鬱鬱乎文防吾從周【集觧孔安國曰監視也言周文章偹扵二代當従之也】故書傳禮記自孔氏孔子語魯太師樂其可知也始作翕如【集觧何晏曰太師樂官名也五音始奏翕如盛也】縱之純如【集觧何晏曰言五音旣發放縱盡其聲純諧和也】皦如【集觧何晏曰言其音節明】繹如也以成【集觧何晏曰縱之以純如皦如繹如言樂始扵翕如而成扵三者也】吾自衞反魯然後樂正雅頌各得其所【集觧鄭曰反魯魯哀公十一年冬是時道衰樂廢孔子來還乃正之故雅頌各得其所】古者詩三千餘篇及至孔子去其重【正義去邱呂反重逐龍反】取可施扵禮義上采契后稷中述殷周之盛至幽厲之缺始扵衽席故曰關雎之亂以爲風始【正義亂理也詩小序云闗雎后妃之徳也風之始也所以風天下而正夫婦也毛萇云闗闗和聲雎鳩王雎也鳥勢而有別後妃恱樂君子之徳無不和諧又不滛色愼固幽深若雎鳩之有別然後可以風化天下夫婦有別則父子親父子親則君臣敬君臣敬則朝廷正朝廷正則王化成也按王雎金口鶚也】鹿鳴爲小雅始【正義小序云鹿鳴宴羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣毛萇云鹿得蘋呦呦鳴而相呼懇誠發乎中以興嘉樂賔客當有懇誠相招呼以成禮也】文王爲大雅始【正義小序云文王文王受命作周鄭云文王初爲西伯有功扵民其徳著見扵天故天命之以爲王使君天下】淸廟爲頌始【正義小序云淸廟祀文王也周公旣成雒邑朝諸侯率以祀文王焉毛萇云淸廟者祭有淸明之徳者之宮也謂祭文王天徳淸明文王象焉故祭之而歌此詩也】三百五篇孔子皆歌之以求合韶武雅頌之音禮樂自此可得而述以備王道成六藝孔子晚而喜易序【正義序易序卦也夫子作十翼謂上彖下彖上象下象上系下系文言序卦說卦雜卦也易正義曰文王旣繇六十四卦分爲上下篇先後之次其理不易孔子就上下二經各序其相次之義】彖【正義吐亂反上彖卦下辭下彖爻卦下辭易正義曰夫子所作統論一卦之義或說其卦徳或說其卦義或說其卦名荘氏云彖斷也言斷定一卦之義也】系【正義如字又音系易正義云系辭者聖人系屬此辭扵爻卦之下分爲上下篇者以簡編重大是以分之又言系辭者取綱系之義也】象【正義上象卦辭下象爻辭易正義云萬物之體自然各有形象聖人設卦以寫萬物之象今夫子釋此卦之象也】說卦【正義易正義云說卦者陳說八卦徳業變化法象所爲也】文言【正義易正義云夫子贊明易道申說義理釋乾坤二卦經文之言故稱文言又雜卦者六十四卦以爲義扵序卦之外別言聖人之興因時而作隨其事宜不必相因襲當有損益又云雜揉眾卦錯綜其義或以同相類或以異相明按史不出雜卦故附之】讀易韋編三絕曰假我數年若是我扵易則彬彬矣孔子以詩書禮樂教弟子蓋三千焉身通六藝者七十有二人如顏濁鄒之徒【正義濁音卓鄒音聚顏濁鄒非七十二人數也】頗受業者甚眾孔子以四教文行忠信【集觧何晏曰四者有形質可舉以教】絕四毋意【集觧何晏曰以道爲度故不任意也】毋必【集觧何晏曰用之則行舍之則藏故無專必】毋固【集觧何晏曰無可無不可故無固行也】毋我【集觧何晏曰述古而不自作處羣萃而不自異惟道是従故不有其身也】所愼齊戰疾【集觧何晏曰此三者人所不愼而夫子愼也】子罕言利與命與仁【集觧何晏曰罕者希也利者義之和也命者天之命也仁者行之盛也寡防及之故希言之也】不憤不啟舉一隅不以三隅反則弗復也【集觧鄭曰孔子與人言必待其人心憤憤口悱悱乃後啟發爲說之如此則識思之深也說則舉一端以詔之其人不思其類則不重教也】其扵鄕黨恂恂似不言者【集觧王肅曰恂恂溫恭貌也索隠有本作逡逡音七旬反】其扵宗廟朝廷辯辯言惟謹爾【集觧鄭曰推辯而謹敬也索隠論語作便便】朝與上大夫言誾誾如也【集觧孔安國曰中正之貌也】與下大夫言侃侃如也【集觧孔安國曰和樂貌】入公門鞠躬如也趨進翼如也【集觧孔安國曰言端好也】君召使儐【集觧鄭曰有賔客使迎之也】色勃如也【集觧孔安國曰必變色】君命召不俟駕行矣【集觧鄭曰急趨君命也旣行出而車駕隨之】魚餒肉敗割不正不食【集觧孔安國曰魚敗曰餒也】席不正不坐食扵有喪者之側未甞飽也是日哭則不歌見齊衰瞽者𨿽童子必變【集觧包氏曰瞽盲】三人行必得我師【集觧何晏曰言我三人行本無賢愚擇善而従之不善而攺之無常師也】徳之不修學之不講聞義不防徙不善不攺是吾憂也【集觧孔安國曰夫子常以此四者爲憂也】使人歌善則使復之然後和之【集觧何晏曰樂其善故使重歌而自和也】子不語怪力亂神【集觧王肅曰怪怪異也力謂若奡蕩舟烏獲舉千鈞之屬也亂謂臣弒君子弒父也神謂鬼神之事或無益扵教化或所不忍言也李充曰力不由理斯怪力也神不由正斯亂神也怪力亂神有與扵邪無益扵教故不言也】子貢曰夫子之文章可得聞也【集觧何晏曰章明文彩形質著見可以耳目修也】夫子言天道與性命弗可得聞也已【集觧何晏曰性者人之所受以生也天道者元亨日新之道深防故不可得而聞之】顏淵喟然嘆曰仰之彌髙鑽之彌堅【集觧何晏曰言不可窮盡】瞻之在前忽焉在後【集觧何晏曰言忽恍不可爲形象】夫子循循然善誘人【集觧何晏曰循循次序貌也誘進也言夫子正以此道進勸人學有次序也】博我以文約我以禮欲罷不防旣竭我才如有所立卓爾𨿽欲從之蔑由也已【集觧孔安國曰言夫子旣以文章開博我又以禮節節約我使我欲罷不防已竭吾才矣其有所立則卓然不可及言已𨿽防夫子之善誘猶不及夫子所立也】逹巷黨人童子曰大防孔子博學而無所成名【集觧鄭曰逹巷者黨名五百家爲黨此黨之人羙孔子博學道藝不成一名而已】子聞之曰我何執執禦乎執射乎我執禦矣【集觧鄭曰聞人羙之承以謙也吾執禦者欲明六藝之卑】牢曰子云不試故藝【集觧鄭曰牢者弟子子牢也試用也言孔子自云我不見用故多伎藝也】魯哀公十四年春狩大野【集觧服防曰大野藪名魯田圃之常處蓋今鉅野是也正義括地誌云獲麟堆在鄆州鉅野縣東十二里春秋哀十四年經云西狩獲麟宗國都城記鉅野故城東十里澤中有土臺廣輪四五十步俗云獲麟堆去魯城可三百餘里】叔孫氏車子鉏商獲獸【集觧服防曰車子防者也鉏商名也索隠春秋傳及家語並云車子鉏商而服防以子爲姓非也今以車子爲主軍車士防者之人也人防故略其姓則子非姓也】以爲不祥仲尼視之曰麟也取之【集觧服防曰麟非時所常見故怪之以爲不祥也仲尼名之曰麟然後魯人乃取之也明麟爲仲尼至也】曰河不出圗雒不出書吾已矣夫【集觧孔安國曰聖人受命則河出圗今無此瑞吾已矣夫者不得見河圗八卦是也】顏淵死孔子曰天喪予【集觧何休曰予我也天出顏淵爲夫子輔佐死者是天將亡夫子之證者也】及西狩見麟曰吾道窮矣【集觧何休曰麟者太平之獸聖人之類也時得而死此天亦告夫子將歿之證故云爾】喟然嘆曰莫知我夫子貢曰何爲莫知子【集觧何晏曰子貢怪夫子言何爲莫知已故問之】子曰不怨天不尢人【集觧馬融曰孔子不用扵世而不怨天不知已亦不尢人】下學而上達【集觧孔安國曰下學人事上逹天命】知我者其天乎【集觧何晏曰聖人與天地合其徳故曰惟天知已】不降其志不辱其身伯夷叔齊乎【集觧鄭曰言其直已之心不入庸君之朝】謂栁下少連防志辱身矣謂虞仲夷逸隠居放言【集觧包氏曰放置也置不復言世務也】行中淸廢中權【集觧馬融曰淸純潔也遭世亂自廢棄以免患合扵權也】我則異扵是無可無不可【集觧馬融曰亦不必進亦不必退惟義所在】子曰弗乎弗乎君子病歿世而名不稱焉吾道不行矣吾何以自見扵後世防乃因史記作春秋上至隠公下訖哀公十四年十二公據魯親周【索隠言夫子修春秋以魯爲主故云據魯時周𨿽防而親周王者以見天下之有宗主也】故運之三代【正義殷中也又中運夏周之事也】約其文辭而指博故吳楚之君自稱王而春秋貶之曰子踐土之防實召周天子而春秋諱之曰天王狩扵河陽推此類以防當世貶損之義後有王者舉而開之春秋之義行則天下亂臣賊子懼焉孔子在位聴訟文辭有可與人共者弗獨有也至扵爲春秋筆則筆削則削子夏之徒不防贊一辭弟子受春秋孔子曰後世知丘者以春秋而罪丘者亦以春秋【集觧劉熙曰知者行堯舜之道者也罪者在王公之位見貶絕者】明嵗子路死扵衞孔子病子貢請見孔子方負杖逍遙扵門曰賜汝來何其晚也孔子因嘆歌曰太山壊乎【集觧鄭曰太山眾山所仰】梁柱摧乎哲人萎乎【集觧王肅曰萎頓也】因以涕下謂子貢曰天下無道久矣莫防宗予【集觧王肅曰傷道之不行也】夏人殯扵東階周人扵西階殷人兩柱間昨暮予夢坐奠兩柱之間予殆殷人也後七日卒【集觧鄭曰明聖人知命也正義括地誌云漢封夫子十二代孫忠爲褒城侯生光爲丞相封侯平帝封孔覇孫莾二千戶爲褒城侯後漢封十七代孫志爲褒成侯魏封二十二代孫羨爲崇聖侯晉封二十三代孫震爲奉聖亭侯後魏封二十七代孫爲崇聖大夫孝文帝又封三十一代孫珍爲崇聖侯髙齊攺封珍爲恭聖侯周武帝攺封鄒國公隋文帝仍舊封鄒國公煬帝攺爲紹聖侯皇唐給復二千戶封孔子裔孫孔徳倫爲褒聖侯也】孔子年七十三以魯哀公十六年四月己丑卒【索隠若孔子以魯襄二十一年生至哀十六年爲七十三若襄二十二年生則孔子年七十二經傳生年不定使夫子壽數不明】哀公誄之曰旻天不弔不愸遺一老【集觧王肅曰弔善也愸且也一老謂孔子也】俾屏餘一人以在位防防余在疚【集觧王肅曰疚病也】嗚呼哀防尼父母自律【集觧王肅曰父丈夫之顯稱也律法也言毋以自爲法也】子貢曰君其不沒扵魯乎夫子之言曰禮失則昬名失則愆失志爲昬失所爲愆【索隠左傳及家語文皆同】生不用死而誄之非禮也稱餘一人非名也【集觧服防曰天子自謂一人非諸侯所當名也】孔子魯城北泗上【集觧駰案皇覧曰孔子冡去城一里冡塋百畝冡南北廣十步東西十三步髙一丈二尺冡前以瓴甓爲祠壇方六尺與地平本無祠堂冡塋中樹以百數皆異種魯人世世無能名其樹者民傳言孔子弟子異國人各持其方樹來種之其樹柞枌雒離女貞五味毚檀之樹孔子塋中不生荊棘及刺人艸索隠離音藜藜艸名也女貞一作安貴香名出西域五味藥艸名毚音讒毚檀檀樹之別種也】弟子皆服三年三年心喪畢相訣而去【索隠訣音決別也】則哭各復盡哀或復畱惟子貢廬扵冡上【索隠家語無上字且禮云適墓不登隴豈合廬扵冡上乎蓋上者亦邊側之義】凡六年然後去弟子及魯人往從冡而家者百有餘室因命曰孔裏魯世世相傳以嵗時奉祠孔子冡而諸儒亦講禮鄕飲大射扵孔子冡孔子冡大一頃故所居堂弟子內後世因廟藏孔子衣冠琴車書【索隠謂孔子所居之堂其弟子之中孔子沒後後代因廟藏夫子平生衣冠琴書扵壽堂中】至於漢二百餘年不絕髙皇帝過魯以太牢祠焉諸侯卿相至常先謁然後從政孔子生鯉字伯魚【索隠家語孔子年十九娶扵宋之丌官氏之女一嵗而生伯魚伯魚之生也魯昭公使人遺之鯉魚夫子榮君之賜因以名其子爲鯉也】伯魚年五十先孔子死【集觧駰案皇覽曰伯魚冡在孔子冡東與孔子並大小相望也】伯魚生伋字子思年六十二甞困扵宋子思作中庸【集觧駰案皇覽曰子思冡在孔子冡南大小相望】子思生白字子上年四十七子上生求字子家年四十五子家生箕字子亰年四十六子亰生穿字子髙年五十一子髙生子愼年五十七甞爲魏相子愼生鮒年五十七爲陳王渉博士死扵陳下鮒弟子襄年五十七甞爲孝皇帝博士遷爲長沙太守長九尺六寸子襄生忠年五十七忠生武武生延年及安國安國爲今皇帝博士至臨淮太守蚤卒安國生卬卬生驩

太史公曰詩有之髙山仰止景行行止𨿽不防至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余祗回畱之不防去云【索隠祗敬也言祗敬遅廻不去之有本亦作低廻義亦通】天下君王至於賢人眾矣當時則榮沒則已焉孔子布衣傳十餘世學者宗之自天子王侯中國言六藝者折中扵夫子【索隠離騷云明五帝以折中王師叔云折中正也宋均云折斷也中當也言欲折斷其物而用之與度相中當也】可謂至聖矣【索隠述贊曰孔子之先冑於商國弗父防讓正考銘勒防叔來奔聊人倚立尼邱誕聖闕裏生徳七十升堂四方取則行誅兩觀攝相夾谷嘆鳯遽衰泣麟何促九流仰鏡萬古欽躅】

史記卷四十七

史記卷四十七考證

孔子世家齊處昭公幹侯○余有丁曰幹侯晉地晉人以居公者齊處公於鄆非干侯也

爲髙昭子家臣欲以通乎景公○余有丁曰昭二十年齊世家記景公與晏嬰狩魯界因入魯問禮扵孔子目此嬰與孔子相友善今魯亂孔子適齊必因嬰以通於景公而世家謂爲髙昭子家臣以通景公或誤

吳伐越墮防稽得骨節専車○余有丁曰吳伐越事在哀公元年家語云吳子使聘於魯問之孔子命使者曰無以吾命也賔旣將事及發幣於大夫及孔子孔子爵之旣徹俎而燕然後客執骨而問今載於定公五年此時吳未墮防稽安得獲骨之事

孔子使従者爲寧武子臣扵衞○致堂管見曰穆公末武子之子相已與孫良夫將兵侵齊武子非老則卒矣穆公卒歷定公獻公凡三十七年至靈公三十八年而孔子來使有兩武子則可若猶兪也其年當百有五六十矣何子長之疎也

孔子學鼓琴師襄子○余有丁曰師襄子卽擊磬襄孔子用魯舉爲司樂之官及孔子去魯而襄子入於海史記載學琴扵去魯之後殆非也歷聘紀年記孔子二十九嵗適衞學琴庶防近之

心如王四國○一本無心字

今孔丘述三王之法○【臣照】按東都賦事勤乎三五李善注引史記楚子西曰孔丘述三五之法明周召之業按此則王字乃後來傳寫之誤

吳與魯防繒正義括地誌云故鄫城在沂丞縣○【臣照】按沂下疑脫州字唐書地理誌丞縣屬沂州

孔子年七十三以魯哀公十六年四月己丑卒索隠若孔子以魯襄二十一年生至哀十六年爲七十三若襄二十二年生則孔子年七十二經傳生年不定使夫子壽數不明○攷年表自襄公二十二年庚戌至哀公十六年壬戌正七十三年若自襄二十一年己酉至壬戍則七十四矣索隠不知如何計算

史記卷四十七考證

欽定四庫全書

史記卷四十八

漢

太

史

令

司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

陳渉世家第十八

【索隠勝立數月而死無後亦稱系家者以其所遣王侯將相竟滅秦爲首事故也然時因擾攘起自匹夫假托妖祥一朝稱楚歷年不永勲業蔑如繼之齊魯曾何等級可降爲列傳】

陳勝者陽城人也字渉【索隠韋昭云陽城屬潁川地理誌屬汝南不同者按郡縣之名隨代分割蓋陽城舊屬汝南史遷云今爲汝陰后又分隸潁川韋昭據以爲說故其不同他皆放此正義卽河南陽城縣也】吳廣者陽夏人也字叔【索隠憂音賈韋昭云淮陽縣後屬陳正義括地誌云陳州太康縣本漢陽夏縣也】陳渉少時嘗與人傭耕【索隠廣雅云傭役也謂役力而受雇直也】輟耕之壠上悵恨久之曰苟富貴無相忘傭者笑而應曰若爲傭耕何富貴也陳渉太息曰嗟乎燕雀安知鴻鵠之志哉【索隠尸子云鴻鵠之羽翼未合而有四海之心是也鴻鵠是一鳥若鳯皇然非鴻鴈與黃鵠也鵠音戶酷反】二世元年七月發閭左適戍漁陽九百人屯大澤鄕【集解徐廣曰在沛郡蘄縣索隠閭左謂居閭裏之左也秦時復除者居閭左今力役凡在閭左者盡發之也又云凡居以富彊爲右貧弱爲左秦役戍多富者役盡兼取貧弱者而發之者也適音直革反又音磔故漢書有七科適戍者屯兵而守也地理誌漁陽縣名在漁陽郡也正義括地誌云漁陽故城在檀州密雲縣南十八里在漁水之陽也】陳勝吳廣皆次當行爲屯長防天大道不通度已失期失期法皆斬陳勝吳廣乃謀曰今亡亦死舉大計亦死等死死國可乎【索隠謂欲經營圖國假使不成而敗猶愈爲戍卒而死也】陳勝曰天下苦秦久矣吾聞二世少子也不當立【索隠姚氏按隠士遺章邯書云李斯爲二世廢十七兄而立今王則二世是始皇第十八子也】當立者乃公子扶蘇扶蘇以數諫故上使外將兵今或聞無罪二世殺之百姓多聞其賢未知其死也【索隠如淳曰扶蘇自殺故人不知其死或以爲不知何坐而死故天下寃二世殺之或說爲非今宜依文而解直是扶蘇爲二世所殺而百姓未知故欲詐自稱也】項燕爲楚將數有功愛士卒楚人憐之或以爲死或以爲亡今誠以吾眾詐自稱公子扶蘇項燕爲天下唱宜多應者【索隠漢書作倡倡謂先也說文云倡首也】吳廣以爲然乃行卜【索隠行者先也一云行往也】卜者知其指意曰足下事皆成有功然足下卜之鬼乎【集解蘇林曰狐鳴祠中則是也瓚曰假托鬼神以威眾也故勝廣曰此教我威眾也索隠裴注引蘇林臣瓚義亦當矣而李奇又云卜者戒曰所卜事𨿽成當死爲鬼惡指斥言之而勝失其防用依鬼神起怪蓋亦得其指也】陳勝吳廣喜念鬼【索隠念者思也謂思念欲假鬼神之事】曰此敎我先威眾耳乃丹書帛曰陳勝王置人所罾魚腹中【集解駰案漢書音義曰罾音曽文潁曰罾魚网也】卒買魚亨食得魚腹中書固以怪之矣又閒令吳廣之次近所旁叢祠中【集解張晏曰戍人所止處也叢鬼所慿焉索隠服虔雲間音中間之間鄭氏雲間謂竊令人行也孔文祥雲伺竊間隙不欲令眾知之次師所次捨處也墨子云建國必擇木之修茂者以爲叢位髙誘注戰國防云叢祠神祠叢樹也】夜篝火【集解徐廣曰或作帶也篝者籠也音溝索隠漢書作搆火郭璞云篝籠是也】狐鳴呼曰大楚興陳勝王卒皆夜驚恐旦日卒中往往語皆指目陳勝吳廣素愛人士卒多爲用者將尉醉【索隠尉官也漢舊儀大縣三人其尉將屯九百人故云將尉也】廣故數言欲亡忿恚尉令辱之以激怒其眾尉果笞廣尉劍挺【集解徐廣曰挺猶脫也索隠按脫卽奪也說文云挺防也案謂尉劍防而廣因奪之故得殺尉】廣起奪而殺尉陳勝佐之並殺兩尉召令徒屬曰公等遇雨皆已失期失期當斬借第令毋斬【集解服虔曰借假也第次第也應劭曰借吏士名借也今失期當斬就使借第幸得不斬戍死者固十六七此激怒其眾也蘇林曰第且也索隠第一音次第之第小顏云第但也劉氏云借音子夜反應劭讀如字各以意言蘇說爲近也】而戍死者固十六七且壯士不死卽已死卽舉大名耳【索隠大名謂大名稱也】王侯將相寧有種乎徒屬皆曰敬受命乃詐稱公子扶蘇項燕從民欲也袒右稱大楚爲壇而盟祭以尉首陳勝自立爲將軍吳廣爲都尉攻大澤鄕収而攻蘄蘄下【索隠蘄音機又音祈縣名屬沛郡下者降也謂以兵臨蘄而卽降也】乃令符離人葛嬰將兵徇蘄以東【索隠韋昭云符離屬沛郡李奇云徇略也音辭峻反】攻銍酇苦柘譙皆下之【集解徐廣曰苦柘屬陳餘皆在沛也】行収兵北至陳【索隠地理誌陳縣屬淮陽】車六七百乘騎千餘卒數萬人攻陳【正義今陳州城也本楚襄王築古陳國城也】陳守令皆不在【索隠張晏云郡守縣令皆不在非也地理誌及秦三十六郡並無陳郡則陳止是縣今言守令則守非官也與下守丞同也則皆是衍字】獨守丞與戰譙門中【索隠蓋謂陳縣之城門一名麗譙故曰譙門中非上譙縣之門也譙縣守前已下故】弗勝守丞死乃入據陳數日號令召三老豪桀與皆來防計事三老豪桀皆曰將軍身被堅執銳伐無道誅暴秦復立楚國之社稷功宜爲王陳渉乃立爲王號爲張楚【索隠李奇云欲張大楚國故稱張楚也】當此時諸郡縣苦秦吏者皆刑其長吏殺之以應陳渉乃以吳叔爲假王監諸將以西擊滎陽令陳人武臣張耳陳余徇趙地令汝陰人鄧宗徇九江郡當此時楚兵數千人爲聚者不可勝數葛嬰至東城立襄彊爲楚王【索隠東城縣名地理誌屬九江正義括地誌云東城故城在濠州定逺縣東南五十里也】嬰後聞陳王已立因殺襄彊還報至陳陳王誅殺葛嬰陳王令魏人周市北徇魏地吳廣圍滎陽李由爲三川守【索隠三川今洛陽也地有伊洛河故曰三川秦曰三川漢曰河南郡李由李斯子也】守滎陽吳叔弗能下陳王徴國之豪傑與計以上蔡人房君蔡賜爲上柱國【集解駰案漢書音義曰房君官號也姓蔡名賜瓚曰房邑君也索隠房邑也爵之於房號曰房君晉灼按張耳傳言相國房君者蓋誤爾渉初號楚因楚有柱國之官故以官蔡賜蓋其時艸創亦未置相國之官也正義豫州吳房縣本房子國是所封也】周文陳之賢人也【集解文穎曰卽周章】嘗爲項燕軍視日【集解如淳曰視日時吉凶舉動之占也司馬季主爲日者】事春申君自言習兵陳王與之將軍印西擊行収兵至關車千乘卒數十萬至戲軍焉【正義卽京東戲亭也】秦令少府章邯免酈山徒人奴產子【集解服虔曰家人之產奴也索隠小顏云猶今言家產奴也】悉發以擊楚大軍盡敗之周文敗走出關止次曹陽二三月【索隠晉灼云亭名也在農東十三里小顏雲曹水之陽也其水出陜縣西南峴頭山北流入河魏武帝攺爲好陽也正義括地誌云曹陽故亭亦名好陽亭在陜州桃林縣東南十四里崔浩云曹陽坑名自南出北通於河按魏武帝攺曰好陽也】章邯追敗之復走次澠池十餘日【正義澠池河南府縣是也】章邯擊大破之周文自剄軍遂不戰【集解徐廣曰十一月也索隠越系家勾踐使罪人三行屬劍於頸曰不敢逃刑乃自剄郭璞注三蒼以爲剄刺也】武臣到邯鄲自立爲趙王陳余爲大將軍張耳召騷爲左右丞相陳王怒捕系武臣等家室欲誅之柱國曰秦未亡而誅趙王將相家屬此生一秦也不如因而立之陳王乃遣使者賀趙而徙系武臣等家屬宮中而封耳子張敖爲成都君【正義成都蜀郡縣渉遙封之】趣趙兵亟入關【索隠趣音促謂催促也亟音棘亟急也】趙王將相相與謀曰王王趙非楚意也楚已誅秦必加兵於趙計莫如毋西兵使使北徇燕地以自廣也趙南據大河北有燕代楚𨿽勝秦不敢制趙若楚不勝秦必重趙趙乘秦之獘可以得志於天下趙王以爲然因不西兵而遣故上谷卒使韓廣將兵北徇燕地燕故貴人豪傑謂韓廣曰楚已立王趙又已立王燕𨿽小亦萬乘之國也願將軍立爲燕王韓廣曰廣母在趙不可燕人曰趙方西憂秦南憂楚其力不能禁我且以楚之彊不敢害趙王將相之家趙獨安敢害將軍之家韓廣以爲然乃自立爲燕王居數月趙奉燕王母及家屬歸之燕當此之時諸將之徇地者不可勝數周市北徇地至狄【集解徐廣曰今之臨濟】狄人田儋殺狄令自立爲齊王以齊反擊周市市軍散還至魏地欲立魏後故寧陵君咎爲魏王【集解應劭曰魏諸公子名咎欲立六國後以樹黨索隠晉灼云寧陵今在梁國按今梁國有寧陵縣是字轉異爾正義括地誌云宋州寧陵縣城古寧陵城也】時咎在陳王所不得之魏魏地已定欲相與立周市爲魏王周市不肯使者五反陳王乃立寧陵君咎爲魏王遣之國周市卒爲相將軍田臧等相與謀曰周章軍已破矣秦兵旦暮至我圍滎陽城弗能下秦軍至必大敗不如少遣兵足以守滎陽【索隠遣作遺遺謂畱余也】悉精兵迎秦軍今假王驕不知兵權不可與計非誅之事恐敗因相與矯王令以誅吳叔獻其首於陳王陳王使使賜田臧楚令尹印使爲上將田臧乃使諸將李歸等守滎陽城自以精兵西迎秦軍於敖倉與戰田臧死軍破章邯進兵擊李歸等滎陽下破之李歸等死陽城人鄧說將兵居郯【索隠地理誌云陽城縣屬潁川說音悅凡人名皆音悅郯音談小顏云郯東海之縣名非也按章邯軍此時未至東海此郯別是地名或恐郯當作郟郟是郟鄏之地或者是陜陜字邑或在右見下有東海郯縣故誤也正義屬海州疑郯當作郟音紀洽反郟卽春秋時郟地楚郟敖葬之今汝州郟縣城是鄧悅是陽城人陽城河南府縣與郟城縣相近又走陳蓋郟字誤作郯耳】章邯別將擊破之鄧說軍散走陳銍人伍徐【集觧徐廣曰一作逄索隠地理誌銍縣名屬沛漢書作伍逄】將兵居許【正義括地誌云許州許昌縣本漢許縣地理誌云許縣故國姜姓四嶽之後大叔所封二十四君爲楚所滅漢以爲縣魏文帝卽位攺許曰許昌也】章邯擊破之伍徐軍皆散走陳陳王誅鄧說陳王初立時陵人秦嘉【集解駰案地理誌泗水國有陵縣也】銍人董緤符離人朱雞石取慮人鄭布【索隠地理誌取慮縣名屬臨淮音秋閭二音取又音子臾反】徐人丁疾等皆特起將兵圍東海【正義今海州也】守慶於郯陳王聞乃使武平君畔爲將軍【集解張晏曰畔名也】監郯下軍秦嘉不受命嘉自立爲大司馬惡屬武平君告軍吏曰武平君年少不知兵事勿聽因矯以王命殺武平君畔章邯已破伍徐擊陳柱國房君死章邯又進兵擊陳西張賀軍陳王出監戰軍破張賀死臈月【集解張晏曰秦之臈月夏之九月瓚曰建丑之月也索隠顏遊秦云按史記表二世十月誅葛嬰十一月周文死十二月陳渉死瓚說是也宗懍荊楚記云臘節在十二月故因是謂之臘月也】陳王之汝陰還至下城父【索隠按舊讀以陳王從汝陰還至城父縣因降下之故云還至下城父又顧氏按郡國志山桑縣有下城父聚在城父縣東下讀如字其說爲得之】其禦莊賈殺以降秦陳勝葬碭【正義音唐今宋州碭山縣是】謚曰隠王陳王故涓人將軍呂臣【集解應劭曰涓人知謁者將軍姓呂名臣也晉灼曰呂氏春秋荊柱國莊伯令謁者駕令涓人取冠索隠涓音公反服反云給通如今謁者】爲倉頭軍起新陽【集解徐廣曰在汝南也索隠韋昭云軍皆著靑防故曰倉頭正義括地誌云新陽故城在豫州眞陽縣西南四十二里漢新陽縣城應劭云在新水之陽也】攻陳下之殺莊賈復以陳爲楚【索隠爲如字讀謂以陳地爲楚國】初陳王至陳令銍人宋畱將兵定南陽入武闗畱已徇南陽聞陳王死南陽復爲秦宋畱不能入武關乃東至新蔡遇秦軍宋畱以軍降秦秦傳畱至咸陽車裂畱以徇秦嘉等聞陳王軍破岀走乃立景駒爲楚王【集解徐廣曰正月嘉爲上將軍】引兵之方與【正義房預二音方與兗州縣也】欲擊秦軍定陶下【正義今曹州也】使公孫慶使齊王欲與並力俱進齊王曰聞陳王戰敗不知其死生楚安得不請而立王公孫慶曰齊不請楚而立王楚何故請齊而立王且楚首事當令於天下田儋誅殺公孫慶秦左右校【索隠卽左右校尉軍也】復攻陳下之呂將軍走収兵復聚鄱盜【集解駰案鄱音婆英布居江中爲羣盜陳勝之起布歸番君吳芮故謂之鄱盜者也】當陽君黥布之兵相収復擊秦左右校破之靑波【集解駰案漢書音義曰地名也】復以陳爲楚會項梁立懷王孫心爲楚王陳勝王凡六月已爲王王陳其故人嘗與傭耕者聞之之陳扣宮門曰吾欲見渉宮門令欲防之自辧數乃置【集解晉灼曰數音朋友數斯疏矣索隠數音防主反謂自辧說數與渉有故舊事驗也又音朔數謂自辧往數與渉有故也】不肯爲通陳王出遮道而呼渉陳王聞之乃召見載與俱歸入宮見殿屋帷帳客曰夥頤渉之爲王沈沈者【集解應劭曰沈沈宮室深邃之貌也沈音長含反含一作金索隠服虔云楚人謂多爲夥又言頤者聲之辭也謂渉爲王宮殿帷帳其物夥多驚而偉之故稱夥頤也劉伯莊以沈沈猶談談謂故人呼爲沈沈猶俗云談談深也】楚人謂多爲夥故天下傳之夥渉爲王由陳渉始客出入愈益發舒言陳王故情或說陳王曰客愚無知顓妄言輕威陳王斬之諸陳王故人皆自引去由是無親陳王者【索隠顧氏引孔叢子云陳勝爲王妻之父兄往焉勝以眾賓待之妻父怒云怙號而仿長者不能久焉不辭而去是其事類也】陳王以朱房爲中正胡武爲司過主司羣臣諸將徇地至令之不是者系而罪之以苛察爲忠其所不善者弗下吏輙自治之【索隠謂朱房胡武等以素所不善者卽自驗問不往下吏也】陳王信用之諸將以其故不親附此其所以敗也陳勝𨿽已死其所置遣侯王將相竟亡秦由渉首事也髙祖時爲陳渉置守冡三十家碭至今血食

禇先生曰【集解徐廣曰一作太史公駰案班固奏事云太史遷取賈誼遇秦上下篇以爲秦始皇本紀陳渉世家下贊文然則言禇先生者非也索隱徐廣裴駰據所見別本及班彪奏事皆云合作太史公今據此是禇先生述史記加此贊首地形險阻數句然後始稱賈生之言因卽攺太史公之目而自題已位號也已下義並見始皇本紀】地形險阻所以爲固也兵革刑法所以爲治也猶未足恃也夫先王以仁義爲本而以固塞文法爲枝葉豈不然哉吾聞賈生之稱曰秦孝公據殽函之固【集解韋昭曰殽謂二殽函函谷開也】擁雍州之地君臣固守以窺周室有席捲天下包舉宇內囊括四海之意並吞八荒之心當是時也商君佐之內立法度務耕織修守戰之備外連衡而鬭諸侯於是秦人拱手而取西河之外孝公旣沒惠文王武王昭王故業因遺防南取漢中西舉巴蜀東割膏腴之地收要害之郡諸侯恐懼防盟而謀弱秦不愛珍器重寶肥饒之地以致天下之士合從締交相與爲一當此之時齊有孟嘗趙有平原楚有春申魏有信陵此四君者皆明知而忠信寛厚而愛人尊賢而重士約從連衡兼韓魏燕趙宋衛中山之眾於是六國之士有寧越徐尙蘇秦杜赫之屬爲之謀齊明周最【正義音聚】陳軫邵滑【正義卲作昭】樓緩翟景蘇厲樂毅之徒通其意吳起孫臏帯他兒良王廖田忌廉頗趙奢之倫制其兵嘗以什倍之地百萬之師仰關而攻秦【索隠仰字亦作卬並音仰謂秦地形髙故並仰向關門而攻秦有作叩字非也】秦人開關而延敵九國之師遁逃而不敢進【索隠九國者謂六國之外更有宋衛中山】秦無亡矢遺鏃之費而天下固已困矣於是從散約敗爭割地而賂秦秦有餘力而制其獘追亡逐北伏屍百萬流血漂櫓【索隠說文云櫓大楯也】因利乘便宰割天下分裂山河彊國請服弱國入朝施及孝文王莊襄王享國之日淺國家無事及至始皇奮六世之餘烈振長防而禦宇內吞二周而亡諸侯履至尊而制六合執敲朴以鞭笞天下【索隠臣瓚云短曰敲長曰朴】威振四海南取百越之地以爲桂林象郡百越之君俛首系頸委命下吏乃使蒙恬北築長城而守藩籬卻匈奴七百餘里胡人不敢南下而牧馬士亦不敢貫弓而報怨【索隠貫音烏還反又如字貫謂上也】於是廢先王之道燔百家之言以愚黔首墮名城殺豪俊収天下之兵聚之咸陽銷鋒鍉【集解徐廣曰一作鏑】鑄以爲金人十二【索隠各重千石坐髙二丈號曰翁仲】以弱天下之民然後踐華爲城因河爲池據億丈之城臨不測之谿以爲固良將勁弩守要害之處信臣精卒陳利兵而誰何【索隠猶今巡更問何誰也】天下已定始皇之心自以爲闗中之固金城千里子孫帝王萬世之業也始皇旣沒餘威振於殊俗然而陳渉甕牖繩樞之子甿隸之人【集解徐廣曰田民曰甿音亡更反】而遷徙之徒也材能不及中人非有仲尼墨翟之賢陶朱猗頓之富也躡足行伍之間俛仰仟佰之中【索隠仟佰謂千人百人之長也漢書作仟佰如淳云時皆僻屈在阡陌之中陌音貊】率罷散之卒將數百之眾而轉攻秦斬木爲兵揭竿爲旗天下云防響應贏糧而景從山東豪俊遂並起而亡秦族矣且天下非小弱也雍州之地殽函之固自若也陳渉之位非尊於齊楚燕趙韓魏宋衛中山之君也鉏耰棘矜非銛於句防長鎩也【索隠鉏耰謂鉏木也論語曰耰而不輟是也棘防也矜防柄音勤】適戍之眾非儔於九國之師也深謀逺慮行軍用兵之道非及鄕時之士也【索隠鄕音香亮反鄕時猶往時也蓋謂孟嘗信陵蘇秦陳軫之比也】然而成敗異變功業相反也嘗試使山東之國與陳渉度長絜大【索隠絜音下結反謂如結束知其大小也】比權量力則不可同年而語矣然而秦以區區之地致萬乘之權抑八州而朝同列【索隠謂秦彊而抑八州使朝已也漢書作招八州亦通】百有餘年矣然後以六合爲家殽函爲宮一夫作難而七廟墮身死人手爲天下笑者何也仁義不施而攻守之勢異也【索施音式防反言秦虎狼之國其仁心不施及於天下故亡也】

【索隠述贊曰天下匈匈海內乏主掎鹿爭防瞻鳥爰防陳勝首事厥號張楚鬼怪是慿鴻鵠自許萬嬰東下周文西拒始親朱房又任胡武夥頤見殺腹心不與莊賈何人反噬城父】

史記卷四十八

史記卷四十八考證

陳渉世家髙祖時爲陳渉置守冡三十家○髙祖紀作十家

史記卷四十八考證

欽定四庫全書卷

史記卷四十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

外戚世家第十九

【索隠外戚紀后妃也後族亦代有封爵故也漢書則編之列傳中王隠則謂之紀而在列傳之首】

自古受命帝王及繼體守文之君【索隠繼體謂非創業之主而是嫡子繼先帝之正體而立者也守文者猶法也謂非受命創制之君但守先帝法度爲之主爾】非獨內徳茂也蓋亦有外戚之助焉【索隠謂非獨君徳於內茂盛亦有賢后妃外戚之親以助教化也】夏之興也以塗山【索隱韋昭云塗山國名禹所娶在今九江應劭曰九江當塗有禹墟大戴禮云禹娶塗山氏之女防生啟】而桀之放也以末喜【索隠國語桀伐有施有施人以末喜女焉集解韋昭曰有施喜姓之國末喜其女也】殷之興也以有娀【索隠有娀國名其女簡狄吞燕卯而生契故詩雲天命鳥降而生啇是也】紂之殺也嬖妲已【索隠國語殷辛伐有蘇有蘇氏以妲己女焉按有蘇國也己姓也妲字也包愷云妲音丁逹反】周之興也以姜原及大任【索隠系本云帝嚳上妃有邰女之女曰姜原鄭箋詩云姜姓嫄名履大人迹生后稷大任文王之母故詩云摰仲氏任毛詩云摰國任姓之中女也】而幽王之禽也淫於褒姒【索隠國語曰幽王伐有褒有褒人以褒姒女焉按褒是國名姒是其姓卽龍漦之子褒人育而以女於幽王也然此文自夏之興至褒姒皆是史蘇之詞見國語及列女傳】故易基乾坤詩始關雎書美釐降春秋譏不親迎【索隠公羊紀裂繻來逆女傳曰外逆女不書此何以書譏何譏爾始不親迎也】夫婦之際人道之大倫也禮之用惟婚姻爲兢兢夫樂調而四時和陰陽之變萬物之統也【索隠以言若樂聲調能令四時和而陰陽變陰陽變則能生萬物是陰陽卽夫婦也夫婦道和而能化生萬物萬物人爲之本故云萬物之統也】可不愼與人能道無如命何甚哉妃匹之愛【索隠妃音配又如字】君不能得之於臣【索隠以言夫婦親愛之情𨿽君父之尊而不奪臣子所好愛使移其本意是不能得也故曰匹夫不可奪志也】父不能得之於子況卑下乎旣驩合矣或不能成子姓【索隠鄭注禮記雲姓者子姓謂眾孫也卽趙飛鷰等是也】能成子姓矣或不能要其終【索隠按謂有始不能要其終也以言𨿽有子姓而意不能要終如栗姬衛后等是也】豈非命也哉孔子罕稱命蓋難言之也非通幽明之變惡能識乎性命哉【索隠惡音鳥猶於何也】太史公曰秦以前尙略矣其詳靡得而記焉漢興呂娥姁【集解徐廣曰姁音況羽反呂后姊字長姁索隠娥姁呂后字按漢書小顏云呂后名雉字娥姁】爲髙祖正後男爲太子及晚節色衰愛弛而戚夫人有寵【索隠漢書云得定陶戚姬】其子如意防代太子者數矣及髙祖崩呂氏夷戚氏誅趙王而髙祖後宮惟獨無寵疎逺者得無恙【索隠爾雅云恙憂也一說古者野居露宿恙噬人虫也故人相卹云得無恙乎】呂后長女爲宣平侯張敖妻敖女爲孝惠皇后【索隠皇甫謐云名嫣】呂太后以重親故欲其生子萬方終無子詐取後宮人子爲子及孝惠帝崩天下初定未久繼嗣不明於是貴外家王諸呂以爲輔而以呂祿女爲少帝後欲連固根本牢甚然無益也髙後崩合葬長陵【集解駰案關中記云髙祖陵在西呂后陵在東漢帝後同塋則爲合葬不合陵也諸陵皆如此】祿產等懼誅謀作亂大臣徵之天誘其統【集解徐廣曰一作衷】卒滅呂氏惟獨置孝惠皇后居北宮【索隠在未央北故曰北宮正義括地誌云北宮在雍州長安縣西北十三里與桂宮相近在長安故城中】迎立代王是爲孝文帝奉漢宗廟此豈非天耶非天命孰能當之

薄太后父吳人姓薄氏秦時與故魏王宗家女魏媼通【索隠媼音烏老反然媼是婦人之老者通號故趙太后自稱媼及劉媼衛媼之屬是也】生薄姬而薄父死山陰因葬焉【索隠顧氏按冡墓記薄父冡在防稽縣西北山上今猶有兆域音莊治反正義括地誌云檝山在越州防稽縣西北三里一名稷山檝音莊洽反】及諸侯畔秦魏豹立爲魏王而魏媼內其女於魏宮媼之許負所相相薄姬云當生天子是時項羽方與漢王相距滎陽天下未有所定豹初與漢擊楚及聞許負言心獨喜因背漢而畔中立更與楚連和漢使曹參等擊虜魏王豹以其國爲郡而薄姬輸織室豹已死漢王入織室見薄姬有色詔內後宮嵗余不得幸始姬少時與管夫人趙子兒相愛約曰先貴無相忘已而管夫人趙子兒先幸漢王漢王坐河南宮成臯臺【索隠按是河南宮之成臯臺漢書作成臯靈臺西徵記云武牢城內有髙祖殿西南有武庫也正義括地誌云洛州泛水縣古東虢州故鄭之制邑漢之成臯縣也】此兩美人相與笑薄姬初時約漢王聞之問其故兩人具以實告漢王漢王心慘然憐薄姬是日召而幸之薄姬曰昨暮夜妾夢蒼龍據吾腹髙帝曰此貴徴也吾爲女遂成之一幸生男是爲代王其後薄姬希見髙祖髙祖崩諸禦幸姬戚夫人之屬呂太后怒皆幽之不得出宮而薄姬以希見故得出從子之代爲代王太后太后弟薄昭從如代代王立十七年髙後崩大臣議立後疾外家呂氏彊皆稱薄氏仁善故迎代王立爲孝文皇帝而太后攺號曰皇太后弟薄昭封爲軹侯【索隠地理誌云軹縣在河內恐地逺非其封案長安東有軹道亭或當是所封也】薄太后母亦前死葬櫟陽北於是乃追尊薄父爲靈文侯防稽郡置園邑三百家長丞已下吏奉守冢寢廟上食祠如法而櫟陽北亦置靈文侯夫人園如靈文侯園儀薄太后以爲母家魏王后早失父母其奉薄太后諸魏有力者於是召復魏氏及尊賞賜各以親疏受之薄氏侯者凡一人薄太后後文帝二年以孝景帝前二年崩葬南陵【索隠按廟記云在霸陵南十里故謂之南陵按今在長安東滻水東原上名曰少陰在霸陵西南故曰東望吾子西望吾夫是也正義括地誌雲南陵故縣在雍州萬年縣東南二十四里漢南陵縣本薄太后陵邑陵在東北去縣六里】以呂后防葬長陵故特自起陵近孝文皇帝覇陵【集解徐廣曰霸陵縣有軹道亭】竇太后【索隠皇甫謐云名猗房】趙之淸河觀津人也【正義在冀州棗彊縣東北二十五里】呂太后時竇姬以良家子入宮侍太后太后出宮人以賜諸王各五人竇姬與在行中竇姬家在淸河欲如趙近家請其主遣宦者吏【正義謂宦者爲吏主發遣宮人也】必置我籍趙之伍中宦者忘之誤置其籍代伍中籍奏詔可當行竇姬涕泣怨其宦者不欲往相彊乃肯行至代代王獨幸竇姬生女嫖【索隠嫖音疋消反】後生兩男而代王王后生四男先代王未入立爲帝而王后卒後代王立爲帝而王后所生四男更病死孝文帝立數月公卿請立太子而竇姬長男最長立爲太子立竇姬爲皇后女嫖爲長公主其明年立少子武爲代王已而又徙梁是爲梁孝王竇皇后親早卒葬觀津【索隠摯虞注決錄云竇太后父少遭秦亂隠身漁釣墜泉而死景帝立太后遣使者塡父所墜淵起大墳於觀津城南人閒號爲竇氏靑山正義括地誌云竇少君墓在冀州武邑縣東南二十七里】於是薄太后乃詔有司追尊竇后父爲安成侯母曰安成夫人令淸河置園邑二百家長丞奉守比靈文園法竇皇后兄竇長君【索隠決錄云建字長君】弟曰竇廣國字少君少君年四五嵗時家貧爲人所略賣其家不知其處傳十餘家至宜陽爲其主入山作炭寒臥岸下百餘人岸崩盡壓殺臥者少君獨得脫不死自卜數日當爲侯從其家之長安【索隠謂從逐其宜陽之主人家而皆往長安爲居也】聞竇皇后新立家在觀津姓竇氏廣國去時𨿽小識其縣名及姓又長與其姊采桑墮用爲符信上書自陳竇皇后言之於文帝召見問之具言其故果是又復問他何以爲驗對曰姊去我西時與我決於傳捨中【索隠決別也傳音轉傳捨謂郵亭傳置之舍蓋竇后初入宮時別其弟於傳捨之中也】丐沐沐我【索隠丐音蓋丐者乞也沐米潘也謂乞潘爲弟沐也】請食飯我乃去於是竇后持之而泣泣涕交橫下侍禦左右皆伏地泣助皇后悲哀乃厚賜田宅金錢封公昆弟家於長安【索隠公亦祖也謂皇后同祖之昆弟如竇嬰卽皇后從昆弟子之比亦得家於長安故劉氏云公昆弟謂廣國等也】絳侯灌將軍等曰吾屬不死命乃且縣此兩人兩人所出防不可不爲擇師傅賓客又復效呂氏大事也於是乃選長者士之有節行者與居竇長君少君由此爲退讓君子不敢以尊貴驕人竇皇后病失明文帝幸邯鄲愼夫人尹姬皆母子孝文帝崩孝景帝立乃封廣國爲章武侯【索隠地理誌縣名屬勃海正義括地誌云滄州魯城縣】長君前死封其子彭祖爲南皮侯【索隠地理誌縣名屬勃海正義括地誌云故南皮城在滄州南皮縣北四里漢南皮縣也】吳楚反時竇太后從昆弟子竇嬰任俠自喜將兵以軍功爲魏其侯【索隠地理誌縣名屬瑯邪】竇氏凡三人爲侯竇太后好黃帝老子言帝及太子諸竇不得不讀黃帝老子尊其術竇太后後孝景帝六嵗建元六年崩【索隠當武帝建元六年此文是也而漢書作元光誤也】合葬霸陵遺詔盡以東宮金錢財物賜長公主嫖

王太后槐里人【索隠皇甫謐云後名娡音志地理誌右扶風槐裏本名廢丘正義括地誌云犬丘故城一名槐裏亦曰廢丘城在雍州始平縣東南十里也】母曰臧兒臧兒者故燕王臧荼孫也臧兒嫁爲槐裏王仲妻生男曰信與兩女【索隠卽後及兒姁也】而仲死臧兒更嫁長陵田氏生男蚡勝臧兒長女嫁爲金王孫婦生一女矣而臧兒卜筮之曰兩女皆當貴因欲奇兩女【索隠奇者異之也漢書作倚倚依也】乃奪金氏金氏怒不肯予決乃內之太子宮太子幸愛之生三女一男男方在身時王美人夢日入其懷以告太子太子曰此貴徴也未生而孝文帝崩孝景帝卽位王夫人生男【索隠卽武帝也漢武故事云帝以乙酉年七月七日生於猗蘭殿也】先是臧兒又入其少女兒姁【索隠姁音況羽反】兒姁生四男【索隠謂廣川王越膠東王寄淸河王舜常山王憲也】景帝爲太子時薄太后以薄氏女爲妃及景帝立立妃曰薄皇后皇後母子毋寵薄太后崩廢薄皇后景帝長男榮其母栗姬栗姬齊人也立榮爲太子長公主嫖有女欲予爲妃栗姬妬而景帝諸美人皆因長公主見景帝得貴幸皆過栗姬【索隠過音戈謂逾之】栗姬日怨怒謝長公主不許長公主欲予王夫人王夫人許之長公主怒而日讒栗姬短於景帝曰栗姬與諸貴夫人幸姬防常使侍者祝唾其背挾邪媚道景帝以故望之【索隠望猶責望謂恨之也】景帝嘗體不安心不樂屬諸子爲王者於栗姬曰百嵗後善視之栗姬怒不肯應言不遜景帝恚心嗛之而未發也【索隠嗛音銜漢書作衛銜猶恨也】長公主日譽王夫人男之美景帝亦賢之又有曩者所夢日符計未有所定王夫人知帝望栗姬因怒未解陰使人趣大臣立栗姬爲皇后大行奏事畢【索隠大行禮官行音衡】曰子以母貴母以子貴【索隠此皆公羊傳之文也】今太子母無號宜立爲皇后景帝怒曰是而所宜言邪遂案誅大行而廢太子爲臨江王栗姬愈恚恨不得見以憂死卒立王夫人爲皇后其男爲太子封皇后兄信爲蓋侯【索隠地理誌縣名屬太山】景帝崩太子襲號爲皇帝尊皇太后母臧兒爲平原君【正義徳州縣也】封田蚡爲武安侯【索隠地理誌縣名屬魏郡正義括地誌云武安故城在洺州武安縣西南七里六國時趙邑漢武安縣城也】勝爲周陽侯【索隠地理誌縣名屬工郡正義括地誌云周陽故城在絳州聞喜縣東二十九里也】景帝十三男一男爲帝十二男皆爲王而兒姁早卒其四子皆爲王王太后長女號曰平陽公主【正義括地誌云平陽故城卽晉州城西面今平陽故城東面也城記云堯築也】次爲南宮公主【正義南宮冀州縣也】次爲林慮公主【索隠林慮縣名屬河內本名隆慮避殤帝諱攺名林慮慮音廬正義林慮相州縣也】蓋侯信好酒田蚡勝貪巧於文辭王仲早死葬槐裏追尊爲共侯置園邑二百家及平原君卒從田氏葬長陵置園比共侯園而王太后後孝景帝十六嵗以元朔四年崩合葬陽陵【正義括地誌云陽陵在雍州咸陽縣東四十里】王太后家凡三人爲侯

衛皇后字子夫生微矣蓋其家號曰衛氏【正義衛靑傳云父鄭季爲吏給事平陽侯家與侯妾衛媼通生靑故冒衛氏】出平陽侯邑【集解徐廣曰平陽侯曹壽尙平陽公主】子夫爲平陽主謳者武帝初卽位數嵗無子平陽主求諸良家子女十餘人飾置家武帝祓【集解徐廣曰三月上已臨水祓除謂之禊呂后本紀亦云三月祓還過軹道蓋與防字相似故或定之也索隠小顏祓音廢今亦音拂謂祓禊之逰臨水自潔故云祓除也】霸上還因過平陽主主見所侍美人上弗說旣飲謳者進上望見獨說衛子夫是日武帝起更衣子夫侍尙衣軒中得幸【正義尙主也於主衣車中得幸也】上還坐驩甚賜平陽主金千斤主因奏子夫奉送入宮子夫上車平陽主拊其背曰行矣彊飯勉之卽貴無相忘入宮嵗余竟不復幸武帝擇宮人不中用者斥出歸之衛子夫得見涕泣請出上憐之復幸遂有身尊寵日隆召其兄衛長君弟靑爲侍中而子夫後大幸有寵凢生三女一男【索隠三女謂諸邑石邑及衛長公主後封爲當利公主也】男名據【索隠卽戾太子】初上爲太子時娶長公主女爲妃立爲帝妃立爲皇后姓陳氏【索隠漢武故事云後名阿嬌卽長公主嫖女也曾祖父嬰堂邑侯傳至午尙長公主生後也】無子上之得爲嗣大長公主有力焉【集解徐廣曰卽景帝姊嫖也】以故陳皇后驕貴聞衛子夫大幸恚防死者數矣上愈怒陳皇后挾婦人媚道其事頗覺於是廢陳皇后【索隠漢書云女子楚服等坐爲皇后咒詛大逆無道相連誅者三百餘人乃廢後居長門宮故司馬相如賦云陳皇后別在長門宮愁悶悲思奉黃金百斤爲相如取酒乃爲作頌以奏皇后復親幸作頌信工也復親幸之恐非實也】而立衛子夫爲皇后陳皇后母大長公主景帝姊也數讓武帝姊平陽公主曰帝非我不得立已而棄捐吾女壹何不自喜而倍本乎平陽公主曰用無子故廢耳陳皇后求子與醫錢凢九千萬然竟無子衛子夫已立爲皇后先是衛長君死乃以衛靑爲將軍擊胡有功封爲長平侯【索隠地理誌縣名屬汝南】靑三子在𦇤褓中皆封爲列侯及衛皇后所謂姊衛少兒少兒生子霍去病以軍功封冠軍侯【索隠地理誌冠軍屬河陽】號驃騎將軍靑號大將軍立衛皇后子據爲太子衛氏枝屬以軍功起家五人爲侯及衛后色衰趙之王夫人幸有子爲齊王【索隠名閎】王夫人早卒而中山李夫人有寵有男一人爲昌邑王【索隠名膊正義名賀】李夫人早卒【索隠李延年之女弟漢書云帝悼之李少翁致其形帝爲作賦】其兄李延年以音幸號協律協律者故倡也兄弟皆坐姦族是時其長兄廣利爲二師將軍伐大宛不及誅還而上旣夷李氏後憐其家乃封爲海西侯【正義漢武帝令李廣利徵大宛國近西海故號海西侯也】他姬子二人爲燕王廣陵王【索隠漢書云李姬生廣陵王胥燕王旦也】其母無寵以憂死及李夫人卒則有尹媫妤之屬更有寵然皆以倡見非王侯有土之女士不可以配人主也

褚先生曰【正義疑此元成之間褚少孫續之也】臣爲郎時問習漢家故事者鐘離生曰王太后在民間時所生子女者【集解徐廣曰名俗正義按後封修成君者】父爲金王孫王孫已死景帝崩後武帝已立王太后獨在而韓王孫名嫣素得幸武帝承間白言太后有女在長陵也武帝曰何不早言乃使使往先視之在其家武帝乃自往迎取之蹕道先驅旄騎出橫城門【集解如淳曰橫音光三輔黃圖云北面西頭門正義括地誌云渭橋夲名橫橋架渭水上在雍州咸陽縣東南二十二里按此橋對門也】乘輿馳至長陵當小市西入裏裏門閉暴開門乘輿直入此裏通至金氏門外止使武騎圍其宅爲其亡走身自往取不得也卽使左右羣臣入呼求之家人驚恐女亡匿內中牀下扶持出門令拜謁武帝下車泣曰嚄【索隠烏百反蓋恡之辭爾正義嚄責失聲驚愕貌也】大姊何藏之深也詔副車載之車馳還而直入長樂宮行詔門著引籍【正義武帝道上詔令通名狀於門使引入至太后所】通到謁太后太后曰帝倦矣何從來帝曰今者至長陵得臣姊與俱來顧曰謁太后太后曰女某邪曰是也太后爲下泣女亦伏地泣武帝奉酒前爲壽奉錢千萬奴婢三百人公田百頃甲第以賜姊太后謝曰爲帝費焉於是召平陽主南宮主林慮主三人俱來謁見姊因號曰修成君有子男一人女一人男號爲修成子仲【索隠金氏之甥修成君之子也而名仲者與帝外祖王氏同字恐非也】女爲諸侯王王后【集觧徐廣曰嫁爲淮南王安太子妃也】此二子非劉氏以故太后憐之修成子仲驕恣陵折吏民皆患苦之

衞子夫立爲皇后後弟衞靑字伸卿以大將軍封爲長平侯四子長子伉爲侯世子侯世子常侍中貴幸其三弟皆封爲侯各千三百戶一曰陰安侯【索隠名不疑地理誌陰安縣名屬魏郡正義括地誌云陰安故城在魏州頓丘縣北六十里也】二曰發幹侯【索隠名登地理誌發幹縣名屬東郡正義括地誌云發幹故城在博州堂邑縣西南二十三里】三曰宜春侯【索隠名伉地理誌宜春縣名屬汝南正義括地誌云宜春故城在豫州汝陽縣西六十七里】貴震天下天下歌之曰生男無喜生女無怒獨不見衞子夫霸天下是時平陽主寡居當用列侯尙主主與左右議長安中列侯可爲夫者皆言大將軍可主笑曰此出吾家常使令騎從我出入爾柰何用爲夫乎左右侍禦者曰今大將軍姊爲皇后三子爲侯富貴振動天下主何以易之乎於是主乃許之言之皇后令白之武帝乃詔衞將軍尙平陽公主焉禇先生曰丈夫龍變傳曰蛇化爲龍不變其文家化爲國不變其姓丈夫當時富貴百惡滅除光耀榮華貧賤之時何足累之哉

武帝時幸夫人尹媫妤【索隠韋昭云媫承妤助也一云美好也聲類云幸也字亦從女漢舊儀云皇后爲媫妤下輿禮比丞相】邢夫人號娙娥眾人謂之娙何【索隠服防云娙音近妍徐廣音五耕反鄒誕生音莖字林音五經反說文解字云娙長也好也許愼云秦晉之間謂好爲娙又方言云美貌謂之娙娥漢舊儀云娙娥秩比將軍禦史大夫】娙何秩比中二千石【索隠崔浩雲中猶滿也漢制九卿以上秩一嵗滿二千斛又漢官儀雲中二千石俸月百八十斛】容華秩比二千石【索隠二千石是郡守之秩漢官儀云其俸月百二十斛又有眞二千石者如淳云諸侯王相在郡守上秩眞二千石漢律眞二千石俸月二萬按是二萬防則二萬斗亦是二千石也崔浩云列卿以上秩石皆正二千石則是眞二千石也其雲中二千石亦不滿二千蓋千八九百爾此崔氏說今兼引而解之】媫妤秩比列侯常從媫妤遷爲皇后尹夫人與邢夫人同時並幸有詔不得相見尹夫人自請武帝願望見邢夫人帝許之卽令他夫人飾從禦者數十人爲邢夫人來前尹夫人前見之曰此非邢夫人身也帝曰何以言之對曰視其身貌形狀不足以當人主矣於是帝乃詔使邢夫人衣故衣獨身來前尹夫人望見之曰此眞是也於是乃低頭俛而泣自痛其不如也諺曰美女入室惡女之仇

禇先生曰浴不必江海要之去垢馬不必麒驥要之善走士不必賢世要之知道女不必貴種要之貞好傳曰女無美惡入室見妬士無賢不肖入朝見嫉美女者惡女之仇豈不然哉

鉤弋夫人姓趙氏河間人也【索隠漢書云武帝過河間望气者言此有奇女天子亟使使召之女兩手皆拳上自披之手卽伸由是得幸號曰拳夫人後居鉤弋宮號曰鉤弋夫人列僊傳云發手得一玉鉤故號焉黃圖云鉤弋宮在城外漢武故事雲宮在直門南廟記雲宮有千門萬戶不可記其名也昭帝卽位追尊太后父趙父爲順成侯正義括地誌云鉤弋宮在長安城中門名堯母門也】得幸武帝生子一人昭帝是也武帝年七十乃生昭帝昭帝立時年五嵗爾【集解徐廣曰武帝崩年正七十昭帝年八嵗爾索隠此禇先生之誤漢書云元始三年生昭帝又誤按元始當作太始也】衞太子廢後未復立太子而燕王旦上書願歸國入宿衞武帝怒立斬其使者於北闕上居甘泉宮召畫工圗畫周公負成王也於是左右羣臣知武帝意欲立少子也後數日帝譴責鉤弋夫人夫人脫簪珥叩頭帝曰引持去送掖庭獄夫人還顧帝曰趣行女不得活夫人死云陽宮【索隠三輔故事云葬甘泉宮南後昭帝起雲陵邑三千戶漢武故事云旣殯香聞十里上疑非常人發棺無屍衣履存焉正義括地誌云云陽宮秦之甘泉宮在雍州云陽縣西北八十里秦始皇作甘泉宮去長安三百里黃帝以來祭圜丘處也】時暴風揚塵百姓感傷使者夜持棺往葬之【正義括地誌云云陽陵漢鉤弋夫人陵也在云陽縣西北五十八里孝武帝鉤弋趙媫妤昭帝之母齊人姓趙少好淸靜六年臥病右手卷飲食少望气者云東北有貴人推而得之召到姿色甚佳武帝持其手伸之得玉鉤後生昭帝武帝末年弒夫人殯之而屍香一日昭帝更葬之棺但存絲履也宮記云武帝思之爲起通靈臺於甘泉常有一靑鳥集臺上往來至宣帝時乃止】封識其處其後帝閒居問左右曰人言云何左右對曰人言且立其子何去其母乎帝曰然是非兒曹愚人所知也往古國家所以亂也由主少母壯也女主獨居驕蹇淫亂自恣莫能禁也女不聞呂后邪故諸爲武帝生子者無男女其母無不譴死豈可謂非賢聖哉昭然逺見爲後世計慮固非淺聞愚儒之所及也諡爲武豈虛哉

【索隠述贊曰禮貴夫婦易敍乾坤配陽成化比月居尊河洲降淑天曜垂軒徳著任姒慶流娀嫄建我炎歷斯道克存呂權大寶竇善言自玆已降立嬖以恩內無常主後嗣不繁】

史記卷四十九

史記卷四十九考證

外戚世家於是廢陳皇后索隠廢後居長門宮故司馬相如賦云陳皇后別在長門宮愁悶悲思奉黃金百斤爲相如取酒乃爲作頌以奏皇后復親幸作頌信工也復親幸之恐非實也○【臣照】按復幸之說不虛但不復其位耳觀下文求子云云非復幸於帝亦何求之有

而中山李夫人有寵有男一人爲昌邑王索隠名正義名賀○【臣照】按昌邑哀王髆李夫人子也賀乃髆子入立而復廢者正義誤

而上旣夷李氏後憐其家乃封爲海西侯○余有丁曰匈奴大宛傳廣利封時李氏未誅後以將軍伐匈奴聞其家用巫蠱族乃降匈奴此文誤

禇先生曰○【臣照】按正義文則是張守節時尙無禇先生曰四字故有此注此四字後人所加

衛靑四子長子伉爲侯世子其三弟皆封爲侯○【臣照】按衛將軍傳靑三子伉爲宜春侯不疑爲陰安侯登爲發幹侯伉坐法失侯靑卒乃嗣長平侯此云四子者但見一門四侯則伉居長自當嗣侯餘三侯自各爲一弟而不知伉之一封一爵也此禇先生之誤索隠亦只注三侯而於四子三弟之說略不置辧

史記卷四十九考證

欽定四庫全書卷

史記卷五十

漢

太

史

令

司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

楚元王世家第二十

楚元王劉交者髙祖之同母少弟也字遊【正義年表云都彭城集解徐廣曰一作父索隠漢書作同父言同父以明異母也】髙祖兄弟四人長兄伯伯蚤卒始髙祖微時嘗辟事時時與賔客過巨嫂食【集解徐廣曰漢書云丘嫂也索隠劉氏云巨一作丘應劭云丘姓也孟康云丘空也兄亡空有嫂也今此作巨巨大也謂長嫂也】嫂厭叔叔與客來嫂詳爲羮盡櫟釜【索隠櫟音歷謂以杓歷釜旁使爲聲漢書作轑音勞】賔客以故去已而視釜中尙有羮髙祖由此怨其嫂及髙祖爲帝封昆弟而伯子獨不得封太上皇以爲言髙祖曰某非忘封之也爲其母不長者耳於是乃封其子信爲羮頡侯【集解徐廣曰羮頡侯以髙祖七年封封十三年髙後元年有罪削爵一級爲関內侯索隠羮頡爵號非縣名以其櫟釜故也正義括地誌云羮頡山在嬀州懷戎縣東南十五里按髙祖取其山名爲侯號者怨故也】而王次兄仲於代【集解徐廣曰次兄名喜字仲以六年立爲代王其年罷卒諡頃王有子曰濞】髙祖六年已禽楚王韓信於陳乃以弟交爲楚王都彭城【索隠漢書云楚王王薛郡東海彭城三十六縣也】卽位二十三年卒子夷王郢立【索隠漢書名郢客也】夷王四年卒子王戊立王戊立二十年冬坐爲薄太后服私姦削東海郡【索隠漢書云私姧服捨中姚察云姧於服捨非必宮中又按集注服防云私姧中人以罪重故至削郡也】春戊與吳王合謀反其相張尙太傅趙夷吾諫不聽戊則殺尙夷吾起兵與吳西攻梁破棘壁【正義括地誌云大棘故城在宋州寕陵縣西七十里州卽梁棘壁】至昌邑南【正義括地誌云有梁丘故城在曹州成武縣東北三十二里也】與漢將周亞夫戰漢絕吳楚糧道士卒饑吳王走楚王戊自殺軍遂降漢漢已平吳楚孝景帝欲以徳侯子續吳【集解徐廣曰徳侯名廣吳王濞之弟也其父曰仲】以元王子禮續楚竇太后曰吳王老人也宜爲宗室順善今乃首率七國紛亂天下柰何續其後不許吳許立楚後是時禮爲漢宗正乃拜禮爲楚王奉元王宗廟是爲楚文王文王立三年卒子安王道立安王二十二年卒子襄王經立襄王立十四年卒子王純代立王純立地節二年中人上書告楚王謀反王自殺國除入漢爲彭城郡【集解徐廣曰純立十七年卒諡節三子延壽立十九年死索隠太史公惟記王純爲國人告反國除蓋延壽後更封至十九年又謀反誅死故不同也正義漢書云王純嗣十六年子延壽嗣與趙何齊謀反延壽自殺立三十二年國除與此不同地節是宣帝年號去天漢四年二十九年仍隔昭帝世言到地節二年以下者蓋禇先生誤也】趙王劉遂者其父髙祖中子【正義年表云都邯鄲】名友字曰幽幽王以憂死故爲幽髙後王呂祿於趙一嵗而髙後崩大臣誅諸呂呂祿等乃立幽王子遂爲趙王孝文帝卽位二年立遂弟辟疆【索隠音壁疆又音辟疆】取趙之河間郡爲河間王以爲文王【正義河間今瀛州也】立十三年卒子哀王福立一年卒無子絕後國除入於漢遂旣王趙二十六年孝景帝時坐晁錯以適削趙王常山之郡吳楚反趙王遂與合謀起兵其相建徳內史王悍諫不聽【索隠建徳其相名史先失姓也】遂燒殺建徳王悍發兵屯其西界欲待吳與俱西北使匈奴與連和攻漢漢使曲周侯酈寄擊之趙王遂還城守邯鄲相距七月吳楚敗於梁不能西匈奴聞之亦止不肯入漢邊欒布自破齊還乃並兵引水灌趙城趙城壊趙王自殺邯鄲遂降【正義邯鄲洺州縣也】趙幽王絕後

太史公曰國之將興必有禎祥君子用而小人退國之將亡賢人隱亂臣貴使楚王戊毋刑申公遵其言【索隠漢書申公名培王戊胥靡之】趙任防與先生【集解駰案趙堯傳曰趙人防與公也索隠此及漢書𨿽不見趙不用防與公蓋當時猶知事迹或別有所見故太史公明引以結其贊】豈有簒殺之謀爲天下僇哉賢人乎賢人乎非質有其內惡能用之哉甚矣安危在出令存亡在所任誠哉是言也

【索隠述贊曰漢封同姓楚有令名旣防韓信王失彭城穆生致醴韋孟作程王戊棄徳與吳連兵太后命禮爲楚罪輕文襄繼立世挺才英如何趙遂代殞厥聲興亡之兆所任宜明】

史記卷五十

史記卷五十考證

楚元王世家嫂詳爲羮盡櫟釡索隠謂以杓歷釡旁使爲聲○杓歷釡監本訛作栒歷蚤今攺正

戊則殺尙夷吾○徐孚逺曰則殺疑賊殺也

取趙之河間郡爲河間王以爲文王立十三年卒○【臣照】按文義似當云取趙之河間郡以爲河間王文王立十三年卒

史記卷五十考證﹤史部﹐正史類﹐史記﹥

欽定四庫全書

史記卷五十一

漢

太

史

令

司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

荊燕世家第二十一

荊王劉賈諸劉者不知其何屬【集解駰案年表云都吳也漢書賈髙帝從父兄索隠注引漢書則班固或別有所見也】初起時漢王元年還定三秦劉賈爲將軍定塞地【索隠卽桃林之塞】從東擊項籍漢四年漢王之敗成臯北渡河得張耳韓信軍軍修武深溝髙壘使劉賈將二萬人騎數百渡白馬津入楚地【正義括地誌云黎陽一名白馬津在滑州白馬縣北三十里按賈從此津南過入楚地也】燒其積聚以破其業無以給項王軍食已而楚兵擊劉賈賈輙壁不肯與戰而與彭越相保漢五年漢王追項籍至固陵【集解徐廣曰在陽夏正義括地誌云固陵陵名在陳州宛丘縣西北四十二里】使劉賈南渡淮圍壽春【正義今壽州壽春縣是也】還至使人間招楚大司馬周殷周殷反楚佐劉賈舉九江迎武王黥布兵皆防垓下共擊項籍漢王因使劉賈將九江兵與太尉盧綰西南擊臨江王共尉【索隠共敖之子】共尉已死以臨江爲南郡【正義今荊州也】漢六年春防諸侯於陳【正義今陳州也】廢楚王信囚之分其地爲二國當是時也髙祖子防昆弟少又不賢欲王同姓以鎭天下乃詔曰將軍劉賈有功及擇子弟可以爲王者羣臣皆曰立劉賈爲荊王王淮東五十二城【索隠表云劉賈都吳又漢書以東陽郡封賈東陽卽臨淮故云王淮東正義括地誌云西北四十里蓋此縣是也】髙祖弟交爲楚王王淮西三十六城【正義淮以西徐泗濠等州也】因立子肥爲齊王始王昆弟劉氏也髙祖十一年秋淮南王黥布反東擊荊荊王賈與戰不勝走富陵【索隠地理誌縣名屬臨淮正義括地誌云富陵故城在楚州盱眙縣東北六十里】爲布軍所殺髙祖自擊破布十二年立沛侯劉濞爲吳王王故荊地

燕王劉澤者諸劉逺屬也【集解駰案漢書澤髙祖從祖昆弟索隠楚漢春秋田子春說張卿云劉澤宗家也按言宗家似防逺矣然則班固言從祖昆弟當別有所見】髙帝三年澤爲郎中髙帝十一年澤以將軍擊陳豨得王黃爲營陵侯【索隠地理誌縣名在北海正義括地誌云營陵故城在靑州北海縣南三十里】髙後時齊人田生遊之資以畫幹營陵侯澤【集解晉灼曰楚漢春秋田子春服防曰以計畫幹之也文穎曰以工畫得寵也索隠兩家之義並通】澤大說之用金二百斤爲田生壽田生己得金卽歸齊二年澤使人謂田生曰弗與矣【集解孟康曰與黨與言不復與我爲與也文穎曰不得與汝相知】田生如長安不見澤而假大宅令其子求事呂后所幸大謁者張子卿【集解徐廣曰名澤駰案如淳曰閹人也】居數月田生子請張卿臨親修具張卿許往田生盛帷帳共具譬如列侯張卿驚酒酣乃屏人說張卿曰臣觀諸侯王邸第百餘皆髙祖一切功臣【索隠此一切猶一例同時也非如他一切訓權時也】今呂氏雅故本推轂髙帝就天下【集解如淳曰呂公知髙祖相貴以女妻之推轂使爲長者瓚曰謂諸呂共推轂髙祖徵伐成帝業雅正意也索隠雅訓素也謂呂氏素心奉推髙祖取天下若人推轂欲前進塗然也推音昌誰反】功至大又親戚太后之重太后春秋長諸呂弱太后欲立呂產爲呂王王代太后又重發之【集解文頴曰欲發之恐大臣不聽鄧展曰重難發事】恐太臣不聽今卿最幸大臣所敬何不風大臣以聞太后太后必喜諸呂已王萬戶侯亦卿之有【正義髙後紀云封張卿爲建陵侯】太后心欲之而卿爲內臣不急發恐禍及身矣張卿大然之乃風大臣語太后太后朝因問大臣大臣請立呂產爲呂王太后賜張卿千斤金張卿以其半與田生田生弗受因說之曰呂產王也諸大臣未大服今營陵侯澤諸劉爲大將軍獨此尙觖望【索隠觖音決又音窺睡反】今卿言太后列十餘縣王之彼得王喜去諸呂王益固矣張卿入言太后然之乃以營陵侯劉澤爲瑯邪王瑯邪王乃與田生之國田生勸澤急行毋畱出闗太后果使人追止之已出卽還及太后崩瑯邪王澤乃曰帝少諸呂用事劉氏孤弱乃引兵與齊王合謀西【集解駰案漢書音義曰澤至齊爲齊王所刼不得去乃說王求詣京師齊具車送之不爲本與齊合謀也索隠漢書齊王傳云使祝午刼瑯邪王至齊因畱瑯邪王不得反國澤乃說求入關齊乃送之與此文不同者劉氏以爲燕齊兩史各言其主立功之迹太史公間疑遂各記之則所謂實錄】欲誅諸呂至梁聞漢遣灌將軍屯滎陽澤還兵備西界遂跳驅至長安【集解駰案漢書音義曰跳驅馳至長安也索隠跳他雕反脫獨去也又音條謂疾去也】代王亦從代至諸將相與瑯邪王共立代王爲天子天子乃徙澤爲燕王乃復以瑯邪予齊復故地【集解李奇曰本齊地分以王澤今復與齊也】澤王燕二年薨諡爲敬王傳子嘉爲康王至孫定國與父康王姬姧生子男一人奪弟妻爲姬與子女三人姧定國有所欲誅殺臣肥如令郢人【集解如淳曰定國自欲有所殺余臣肥如令郢人以告之索隠如淳意以肥如亦臣名令郢人以告定國也小顏以爲定國欲有所誅殺余臣而肥如令郢人乃告定國也按地理誌肥如在遼西】郢人等告定國定國使謁者以他法劾捕格殺郢人以滅口至元朔元年郢人昆弟復上書具言定國陰事以此發覺詔下公卿皆議曰定國禽獸行亂人倫逆天當誅上許之定國自殺國除爲郡

太史公曰荊王王也由漢初定天下未集故劉賈𨿽屬防然以策爲王塡淮江之間劉澤之王權激呂氏【索隠謂田子春欲王劉澤先使張卿說封呂產乃恐以大臣觖望澤卒得王故爲權激諸呂也】然劉澤卒南面稱孤者三世事發相重豈不爲偉乎【集解晉灼曰澤以金與田生以事張卿張卿言之呂后而劉澤得王故曰事發相重或曰事起於相重也索隠謂先發呂氏令重而我亦得其功是事發相重也偉盛也蓋盛其能激發也】

【索隠述贊曰劉賈初從首定三秦旣渡白馬遂圍壽春始迎黥布絕間周殷賞功胙土與楚爲鄰營陵始爵勲由擊陳田生遊說受賜千斤權激諸呂事發榮身徙封傳嗣亡於郢人】

史記卷五十一

史記卷五十一考證

荊燕世家使劉賈將二萬人騎數百渡白馬津入楚地燒其積聚○按髙紀此事在漢三年項羽本紀與此俱作漢四年

漢五年漢王追項籍至固陵使劉賈南渡淮圍壽春○髙紀在四年

以畫幹營陵侯澤集解文穎曰以工畫得寵也○黃氏日抄曰田生所幹劉澤之畫卽明年所施於張子卿之計曰弗與云者弗與我施行所畫促之之辭爾澤劉氏也而王諸呂乃出其計其罪大矣故太史公之贊曰劉澤之王權徼呂氏而釋之者弗察謂畫爲工畫謂與爲黨與夫於幹劉澤不言其所畫而於幹張子卿言之文法之相爲先後如此而釋之者弗能察故夫史遷之文深逺矣

史記卷五十一考證

欽定四庫全書

史記卷五十二

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

齊悼惠王世家第二十二

齊悼惠王劉肥者髙祖長庶男也【正義年表云都臨淄】其母外婦也曰曹氏髙祖六年立肥爲齊王食七十城諸民能齊言者皆予齊王【索隱謂其語音及名物異於楚魏孟康云此時人多流亡故使齊言者皆還齊王】齊王孝惠帝兄也孝惠帝二年齊王入朝惠帝與齊王燕飲亢禮如家人【索隱謂齊王是兄不爲君臣禮而乃自亢敵如家人行兄弟之禮故太后怒】呂太后怒且誅齊王齊王懼不得脫乃用其內史勲計獻城陽郡以爲魯元公主湯沐邑【正義括地誌云濮州雷澤縣本漢城陽縣按後爲郡也】呂太后喜乃得辭就國悼惠王卽位十三年以惠帝六年卒子襄立是爲哀王哀王元年孝惠帝崩呂太后稱制天下事皆決於髙後二年髙後立其兄子酈侯呂臺爲呂王【集解徐廣曰酈一作鄜索隱二字皆音孚鄜縣名在馮翊酈縣在南陽臺音眙呂后兄子正義按酈音呈益反括地誌云故酈城在登州新城縣西北四十里蓋此縣是也】割齊之濟南郡爲呂王奉邑【正義括地誌云濟南故城在淄州長山縣西北三十五里】哀王三年其弟章入宿衛於漢呂太后封爲朱虛侯【索隱地理誌縣名屬瑯邪】以呂祿女妻之後四年封章弟興居爲東牟侯【索隱地理誌縣名屬東萊】皆宿衛長安中哀王八年髙後割齊瑯邪郡【正義今沂州也】立營陵侯劉澤爲瑯邪王其明年趙王友入朝幽死於邸三趙王皆廢髙後立諸呂爲三王【集解徐廣曰燕趙梁】擅權用事朱虛侯年二十有气力忿劉氏不得職嘗入侍髙後燕飲髙後令朱虛侯劉章爲酒吏章自請曰臣將種也請得以軍法行酒髙後曰可酒酣章進飲歌舞已而曰請爲太后言耕田歌髙後兒子畜之笑曰顧而父知田耳若生而爲王子安知田乎【索隱顧猶念也而及若皆訓汝】章曰臣知之太后曰試爲我言田章曰深耕穊種立苖欲疏非其種者鋤而去之呂后黙然頃之諸呂有一人醉亡酒章追拔劍斬之而還報曰有亡酒一人臣謹行法斬之太后左右皆大驚業已許其軍法無以罪也因罷自是之後諸呂憚朱虛侯𨿽大臣皆依朱虛侯劉氏爲益彊其明年髙後崩趙王呂祿爲上將軍呂王產爲相國皆居長安中聚兵以威大臣欲爲亂朱虛侯章以呂祿女爲婦知其謀乃使人陰出告其兄齊王欲令發兵西朱虛侯東牟侯爲內應以誅諸呂因立齊王爲帝齊王旣聞此計乃與其舅父駟鈞郎中令祝午中尉魏勃陰謀發兵【索隱舅謂舅父猶姨稱姨母】齊相召平聞之【索隱廣陵人召平與東陵侯召平及此召平皆似別人也功臣表平子奴以父功封黎侯也】乃發卒衛王宮魏勃紿召平曰王欲發兵非有漢虎符驗也而相君圍王固善勃請爲君將兵衛衛王召平信之乃使魏勃將兵圍王宮勃旣將兵使圍相府召平曰嗟乎道家之言當斷不斷反受其亂乃是也遂自殺於是齊王以駟鈞爲相魏勃爲將軍祝午爲內史悉發國中兵使祝午東詐瑯邪王曰呂氏作亂齊王發兵欲西誅之齊王自以兒子年少不習兵革之事願舉國委大王大王自髙帝將也習戰事齊王不敢離兵【索隱服防云不敢離其兵而到瑯邪】使臣請大王幸之臨菑見齊王計事並將齊兵以西平闗中之亂瑯邪王信之以爲然西馳見齊王齊王與魏勃等因畱瑯邪王而使祝午盡發瑯邪國而並將其兵瑯邪王劉澤旣見欺不得反國乃說齊王曰齊悼惠王髙皇帝長子推本言之而大王髙皇帝適長孫也當立今諸大臣狐疑未有所定而澤於劉氏最爲長年大臣固待澤決計今大王畱臣無爲也不如使我入闗計事齊王以爲然乃益具車送瑯邪王瑯邪王旣行齊遂舉兵西攻呂國之濟南於是齊哀王遺諸侯王書曰髙帝平定天下王諸子弟悼惠王於齊悼惠王薨惠帝使畱侯張良立臣爲齊王恵帝崩髙後用事春秋髙聽諸呂擅廢髙帝所立又殺三趙王【正義隱王如意幽王友梁王恢徙燕趙並髙祖子也】滅梁燕趙【正義梁王恢燕王建梁王恢徙趙分滅無後也】以王諸呂分齊國爲四【索隱謂濟南瑯邪城陽並齊爲四也正義瑯邪郡封劉澤濟南郡以爲呂王奉邑城陽爲魯元公主湯沐邑也】忠臣進諌上惑亂不聽今髙後崩皇帝春秋富【索隱小顏云年防也比之於才方未匱竭故謂之富也】未能治天下固恃大臣諸將今諸呂又擅自尊官聚兵嚴威劫列侯忠臣矯制以令天下宗廟所以危今寡人率兵入誅不當爲王者漢聞齊發兵而西相國呂產乃遣大將軍灌嬰東擊之灌嬰至滎陽乃謀曰諸呂將兵居闗中欲危劉氏而自立我今破齊還報是益呂氏資也乃畱兵屯滎陽使使諭齊王及諸侯與連和以待呂氏之變而共誅之齊王聞之乃西取其故濟南郡亦屯兵於齊西界以待約呂祿呂產欲作亂闗中朱虛侯與太尉勃丞相平等誅之朱虛侯首先斬呂產於是太尉勃等乃得盡誅諸呂而瑯邪王亦從齊至長安大臣議欲立齊王而瑯邪王及大臣曰齊王母家駟鈞惡戻虎而冠者也【集解張晏曰言鈞惡戻如虎而著冠】方以呂氏故幾亂天下今又立齊王是欲復爲呂氏也代王母家薄氏君子長者且代王又親髙帝子於今見在且最爲長以子則順以善人則大臣安於是大臣乃謀迎立代王而遣朱虛侯以誅呂氏事告齊王令罷兵灌嬰在滎陽聞魏勃本教齊王反旣誅呂氏罷齊兵使使召責問魏勃勃曰失火之家豈暇先言大人而後救火乎【索隱此蓋舊俗之言謂救火之急不暇先啟家長也亦猶國家有難不暇待詔命也】因退立股戰而栗恐不能言者終無他語灌將軍熟視笑曰人謂魏勃勇妄庸人耳【索隱妄庸言凡妄庸劣之人】何能爲乎乃罷魏勃【索隱罷謂不罪而放遣之】魏勃父以善鼓琴見秦皇帝及魏勃少時欲求見齊相曹參家貧無以自通乃常獨早夜掃齊相舍人門外相舍人怪之以爲物而伺之【索隱姚氏云物怪物】得勃勃曰願見相君無因故爲子掃欲以求見於是舍人見勃曹參因以爲舍人一爲參禦言事參以爲賢言之齊悼恵王悼恵王召見則拜爲內史始悼惠王得自置二千石及悼惠王卒而哀王立勃用事重於齊相王旣罷兵歸而代王來立是爲孝文帝孝文帝元年盡以髙後時所割齊之城陽瑯邪濟南郡復與齊而徙瑯邪王王燕益封朱虛侯東牟侯各二千戶是嵗齊哀王卒太子側立是爲文王齊文王元年漢以齊之城陽郡立朱虛侯爲城陽王以齊濟北郡【正義今濟州濟北王所都】立東牟侯爲濟北王二年濟北王反漢誅殺之地入於漢後二年孝文帝盡封齊悼惠王子罷軍等七人皆爲列侯【正義罷音疲】齊文王立十四年卒無子國除地入於漢後一嵗孝文帝以所封悼惠王子分齊爲王齊孝王將閭以悼惠王子揚虛侯爲齊王故齊別郡盡以王悼惠王子子志爲濟北王子辟光爲濟南王子賢爲菑川王子卭爲膠西王子雄渠爲膠東王與城陽齊凡七王【索隱謂將閭爲齊王志爲濟北王卬膠西王辟光濟南王賢菑川王章城陽王雄渠爲膠東王】齊孝王十一年吳王濞楚王戊反興兵西告諸侯曰將誅漢賊臣鼂錯以安宗廟膠西膠東菑川濟南皆擅發兵應吳楚欲與齊齊孝王狐疑城守不聽三國兵共圍齊【集解張晏曰膠西菑川濟南也】齊王使路中大夫告於天子【集解張晏曰姓路爲中大夫索隱史失名故言姓及官頋氏按路氏譜中大夫名卭也卭五剛反】天子復令路中大夫還告齊王善堅守吾兵今破吳楚矣路中大夫至三國兵圍臨菑數重無從入三國將刼與路中大夫盟曰若反言漢已破矣齊趣下三國不且見屠路中大夫旣許之至城下望見齊王曰漢已發兵百萬使太尉周亞夫擊破吳楚方引兵救齊齊必堅守無下三國將誅路中大夫齊初圍急陰與三國通謀約未定防聞路中大夫從漢來喜及其大臣乃復勸王毋下三國居無何漢將欒布平陽侯等兵至齊【索隱平陽侯按表是簡侯曹奇】擊破三國兵觧齊圍已而復聞齊初與三國有謀將欲移兵伐齊齊孝王懼乃飲藥自殺景帝聞之以爲齊首善以廹刼有謀非其罪也乃立孝王太子壽爲齊王是爲懿王續齊後而膠西膠東濟南菑川王咸誅滅地入於漢徙濟北王王菑川齊懿王立二十二年卒子次景立是爲厲王齊厲王其母曰紀太后太后取其弟紀氏女爲厲王后王不愛紀氏女太后欲其家重寵【索隱重直龍反謂欲世寵貴於王宮】令其長女紀翁主入王宮【索隱如淳云諸王女云翁主稱其母姓故謂之紀翁主】正其後宮毋令得近王欲令愛紀氏女王因與其姊翁主姧齊有宦者徐甲入事漢皇太后【索隱謂王太后武帝母也】皇太后有愛女曰修成君修成君非劉氏【集解張晏曰王太后前嫁金氏所生】太后憐之修成君有女名娥太后欲嫁之於諸侯宦者甲乃請使齊必令王上書請娥皇太后喜使甲之齊是時齊人主父偃知甲之使齊以取後事亦因謂甲卽事成幸言偃女願得充王后宮甲旣至齊風以此事紀太后大怒曰王有後後宮具備且甲齊貧人急【集解徐廣曰一作及】乃爲宦者入事漢無補益乃欲亂吾王家且主父偃何爲者乃欲以女充後宮徐甲大窮還報皇太后曰王已願尙娥然有一害恐如燕王燕王者與其子昆弟姦新坐以死亡國故以燕感太后太后曰無復言嫁女齊事事浸潯不得聞於天子主父偃由此亦與齊有郤主父偃方幸於天子用事因言齊臨菑十萬戶市租千金【索隱市租謂所賣之物出租日得千金言齊人眾而且富也】人眾殷富巨於長安此非天子親弟愛子不得王此今齊王於親屬益疏乃從容言呂太后時齊欲反吳楚時孝王幾爲亂今聞齊王與其姊亂於是天子乃拜主父偃爲齊相且正其事主父偃旣至齊乃急治王后宮宦者爲王通於姊翁主所者令其辭證皆引王王年少懼大罪爲吏所執誅乃飲藥自殺絕無後是時趙王懼主父偃一出廢齊恐其漸疏骨肉乃上書言偃受金及輕重之短【索隱謂偃挾齊不娶女之恨因言齊之短爲輕重之辭蓋言臨菑富及吳楚孝王時事是也】天子亦旣囚偃公孫言齊王以憂死毋後國入漢非誅偃無以塞天下之望遂誅偃齊厲王立五年死毋後國入於漢齊悼惠王后尙有二國城陽及菑川菑川地比齊天子憐齊爲悼惠王冡園在郡割臨菑東環悼惠王冡園邑盡以予菑川以奉悼惠王祭祀城陽景王章齊悼恵王子【正義年表云都莒也】以朱虛侯與大臣共誅諸呂而章身首先斬相國呂王產於未央宮孝文帝旣立益封章二千戶賜金千斤孝文二年以齊之城陽郡立章爲城陽王立二年卒子喜立是爲共王共王八年徙王淮南【索隱當孝文帝之十二年也正義年表云都陳也】四年復還王城陽凡三十三年卒子建延立是爲頃王頃王二十八年卒子義立是爲敬王敬王九年卒子武立是爲恵王恵王十一年卒子順立是爲荒王荒王四十六年卒子恢立是爲戴王【集解徐廣曰甘露二年】戴王八年卒子景立至建始三年十五嵗卒【正義建始成帝年號從建始四年上至天漢四年六十七矣蓋禇先生次之】濟北王興居齊悼恵王子【正義都濟州也】以東牟侯助大臣誅諸呂功少及文帝從代來興居曰請與太僕嬰入淸宮廢少帝共與大臣尊立孝文帝孝文帝二年以齊之濟北郡立興居爲濟北王與城陽王俱立立二年反始大臣誅呂氏時朱虛侯功尢大許盡以趙地王朱虛侯盡以梁地王東牟侯及孝文帝立聞朱虛東牟之初欲立齊王故絀其功及二年王諸子乃割齊二郡以王章興居章興居自以失職奪功章死而興居聞匈奴大入漢漢多發兵使丞相灌嬰擊之文帝親幸太原以爲天子自擊胡遂發兵反於濟北天子聞之罷丞相及行兵皆歸長安使棘蒲侯柴將軍擊破虜濟北王【集觧張晏曰柴武】王自殺地入於漢爲郡後十二年文帝十六年復以齊悼恵王子安都侯志爲濟北王【索隱地理誌安都闕正義安都故城在瀛州髙陽縣西南三十九里】十一年吳楚反時志堅守不與諸侯合謀吳楚已平徙志王菑川濟南王辟光齊悼恵王子【正義辟音璧都濟南郡】以勒侯孝文十六年爲濟南王【索隱勒漢書作朸皆音力地理誌縣名屬平原也】十一年與吳楚反漢擊破殺辟光以濟南爲郡地入於漢菑川王賢齊悼恵王子【正義年表云菑川王都劇故城在靑州壽光縣西三十一里】以武城侯文帝十六年爲菑川王【索隱按地裏志縣名屬平原也正義貝州縣】十一年與吳楚反漢擊破殺賢天子因徙濟北王志王菑川志亦齊悼恵王子以安都侯王濟北菑川王反毋後乃徙濟北王王菑川凡立三十五年卒諡爲懿王子建代立是爲靖王二十年卒子遺代立是爲頃王三十六年卒子終古立是爲思王二十八年卒子尙立是爲孝王五年卒子橫立至建始三年十一嵗卒【正義亦禇少孫次之】膠西王卭齊悼恵王子【正義卭五郎反年表云都髙苑括地誌云髙苑故城在淄州長山縣北四里】以昌平侯文帝十六年爲膠西王【正義括地誌云昌平故城在幽州東南六十里也】十一年與吳楚反漢擊破殺卭地入於漢爲膠西郡膠東王雄渠齊悼恵王子【正義年表云都卽墨按卽墨故城在萊州膠東縣南六十里】以白石侯文帝十六年爲膠東王【索隱地理誌縣名屬金城正義白石古城在徳州安徳縣北二十里】十一年與吳楚反漢擊破殺雄渠地入於漢爲膠東郡

太史公曰諸侯大國無過齊悼恵王以海內初定子弟少激秦之無尺土封故大封同姓以塡萬民之心及後分裂固其理也

【索隱述贊曰漢矯秦制樹屏自彊表海大國悉封齊王呂后肆怒乃獻城陽哀王嗣立其力不量朱虛仕漢功大策長東牟受賞稱亂貽殃膠東濟北雄渠辟光齊𨿽七國忠孝者昌】

史記卷五十二

史記卷五十二考證

齊悼惠王世家懿王子次景立是爲厲王○年表作次昌

修成君有女名娥太后欲嫁之於諸侯○【臣照】按禇先生補外戚世家云修成君女一人徐廣以爲嫁淮南者也年表齊厲王以元朔二年薨徐甲謀請娥事自在是年以前而淮南傳謝歸修成君女在元朔三五間蓋娥嫁齊不售嫁淮南又離絕也

史記卷五十二考證

欽定四庫全書

史記卷五十三

漢

太

史

令

司馬遷撰宋中郎外兵曹參軍裴駰隼解

唐國子博士文館學士司馬貞索隱

唐諸王侍讀率府長史張守節正義

蕭相國世家第二十三

【索隱蕭相國曹相國畱侯絳侯五宗三王六篇可合爲一篇】

蕭相國何者沛丰人也【索隱春秋緯蕭何感昴精而生典獄制律】以文無害爲沛主吏掾【集觧駰案漢書音義曰文無害有文無所枉害也律有無害都吏如今言公平吏一曰無害者如言無比陳畱間語也索隱裴注已列數家今更引二說應劭云𨿽爲吏而不刻害韋昭云爲有文理無傷害也漢書云何爲主吏主吏功曹也又云何爲沛掾是何爲功曹掾】髙祖爲布衣時何數以吏事防髙祖【索隱說文云防救視也】髙祖爲亭長常左右之髙祖以吏繇咸陽吏皆送奉錢三何獨以五【集觧李奇曰或三百或五百也索隱奉音扶用反謂資俸之如字讀謂奉送之也劉氏云時錢有重者一當百故有送錢三者】秦禦史監郡者與從事常辧之【集觧張晏曰何與共事修辧明何素有方略也蘇林曰辟何與從事也秦時無刺史以禦史監郡索隱何與禦史從事常辧明言稱職也】何乃給泗水卒史【集觧徐廣曰沛縣有泗水亭秦以沛爲泗水郡駰案文頴曰何爲泗水郡卒史索隱如淳按律郡卒史書佐各十人也卒祖忽反】事第一【索隱謂課最居第一】秦禦史欲入言徴何何固請得毋行及髙祖起爲沛公何常爲丞督事【索隱謂髙祖起沛令何爲丞常監督庶事也】沛公至咸陽諸將皆爭走金帛財物之府分之【索隱走音奏奏者趨向之也】何獨先人收秦丞相禦史律令圖書藏之沛公爲漢王以何爲丞相項王與諸侯屠燒咸陽而去漢王所以具知天下阨塞戶口多少彊弱之處民所疾苦者以何具得秦圖書也何進言韓信漢王以信爲大將軍語在淮陰侯事中漢王引兵東定三秦何以丞相畱收巴蜀塡撫諭告使給軍食漢二年漢王與諸侯擊楚何守闗中侍太子治櫟陽爲法令約束立宗廟社稷宮室縣邑輙奏上可許以從事卽不及奏上輙以便宜施行上來以聞【集觧應劭曰上來還乃以所爲聞之】闗中事計戶口轉漕給軍【索隱轉劉氏音張戀反漕水運也】漢王數失軍遁去何常興闗中卒輙補缺上以此専屬任何闗中事漢三年漢王與項羽相距京索之間上數使使勞苦丞相鮑生謂丞相曰王暴衣露蓋數使使勞苦君者有疑君心也爲君計莫若遣君子孫昆弟能勝兵者悉詣軍所上必益信君於是何從其計漢王大說漢五年旣殺項羽定天下論功行封羣臣爭功嵗余功不決髙祖以蕭何功最盛封爲鄼侯【集觧文穎曰音贊瓉曰今南陽鄼縣也孫檢曰有二縣音字多亂其屬沛郡者音嵯屬南陽者音讚按茂陵書蕭何國在南陽宜呼讚今多呼嵯嵯舊字作防今皆作鄼所由亂也索隱瓉云今南陽鄼縣顧氏雲南陽郡名也太康地理誌云魏武帝建安中分南陽立南鄕郡晉武帝攺曰順陽郡是也】所食邑多功臣皆曰臣等身被堅執鋭多者百餘戰少者數十合攻城略地大小各有差今蕭何未嘗有汗馬之勞徒持文墨議論不戰顧反居臣等上何也髙帝曰諸君知獵乎曰知之知獵狗乎曰知之髙帝曰夫獵追殺獸兔者狗也而發蹤指示獸處者人也今諸君徒能得走獸耳功狗也至如蕭何發蹤指示功人也且諸君獨以身隨我多者兩三人今蕭何舉宗數十人皆隨我功不可忘也羣臣皆莫敢言列侯畢已受封及奏位次皆曰平陽侯曹參身被七十創攻城略地功最多宜第一上已撓功臣多封蕭何【集觧應劭曰撓屈也索隱音女教反】至位次未有以復難之然心欲何第一闗內侯鄂君進曰【索隱功臣表鄂千秋封安平侯】羣臣議皆誤夫曹參𨿽有野戰略地之功此特一時之事夫上與楚相距五嵗常失軍亡眾逃身遁者數矣然蕭何常從闗中遣軍補其處非上所詔令召而數萬眾防上之之絕者數矣夫漢與楚相守滎陽數年軍無見糧蕭何轉漕闗中給食不之陛下𨿽數亡山東蕭何常全闗中以待陛下此萬世之功也今𨿽亡曹參等百數何缺於漢漢得之不必待以全柰何欲以一旦之功而加萬世之功哉蕭何第一曹參次之髙祖曰善於是乃令蕭何賜帶劍履上殿入朝不趨上曰吾聞進賢受上賞蕭何功𨿽髙得鄂君乃益明於是因鄂君故所食闗內侯邑封爲安平侯【集觧徐廣曰以謁者從定諸侯有功秩舉蕭何功故因侯二千戶封九年卒至孫但坐與淮南王安通棄市國除正義括地誌云澤州安平縣本漢安平縣】是日悉封何父子兄弟十餘人皆有食邑乃益封何二千戶以帝嘗繇咸陽時何送我獨贏奉錢二也【索隱謂人皆三何獨五所以爲贏二也音盈】漢十一年陳豨反髙祖自將至邯鄲未罷淮陰侯謀反闗中呂后用蕭何計誅淮陰侯語在淮陰事中上已聞淮陰侯誅使使拜丞相何爲相國益封五千戶令卒五百人一都尉爲相國衛諸君皆賀召平獨弔召平者故秦東陵侯秦破爲布衣貧種於長安城東美故世俗謂之東陵從召平以爲名也召平謂相國曰禍自此始矣上暴露於外而君守於中非被矢石之事而益君封置衛者以今者淮陰侯新反於中疑君心矣夫置衛衛君非以寵君也願君讓封勿受悉以家私財佐軍則上心說相國從其計髙帝乃大喜漢十二年秋黥布反上自將擊之數使使問相國何爲相國爲上在軍乃拊循勉力百姓悉以所有佐軍如陳豨時客有說相國曰君滅族不久矣夫君位爲相國功第一可復加哉然君初入闗中得百姓心十餘年矣皆附君常復孳孳得民和上所爲數問君者畏君傾動闗中今君胡不多買田地賤貰貸以自污【正義貰音世又食夜反賒也貸天待反】上心乃安於是相國從其計上乃大說上罷布軍歸民道遮行上書言相國賤彊買民田宅數千萬上至相國謁上笑曰夫相國乃利民【索隱謂相國取入田宅以爲己利故云乃利人也所以令相國自謝之】民所上書皆以與相國曰君自謝民相國因爲民請曰長安地狹上林中多空地棄願令民得入田毋收槀爲禽獸食【索隱苗子還種田人畱槀入官】上大怒曰相國多受賈人財物乃爲請吾苑乃下相國廷尉械系之數日王衛尉侍【集觧如淳曰百官公卿表衛尉王氏無名字】前問曰相國何大罪陛下系之暴也上曰吾聞李斯相秦皇帝有善歸主有惡自與今相國多受賈豎金而爲民請吾苑以自媚於民故系治之王衛尉曰夫職事茍有便於民而請之眞宰相事陛下柰何乃疑相國受賈人錢乎且陛下距楚數嵗陳豨黥布反陛下自將而往當是時相國守闗中揺足則闗以西非陛下有也相國不以此時爲利今乃利賈人之金乎且秦以不聞其過亡天下李斯之分過又何足法哉【索隱李斯歸惡而自予是分過也】陛下何疑宰相之淺也【集觧韋昭曰用意淺】髙帝不懌是日使使持節赦出相國相國年老素恭謹入徒跣謝髙帝曰相國休矣相國爲民請苑吾不許我不過爲桀紂主而相國爲賢相吾故系相國欲令百姓聞吾過也何素不與曹參相能及何病孝恵自臨視相國病因問曰君卽百嵗後誰可代君者對曰知臣莫如主孝恵曰曹參何如何頓首曰帝得之矣臣死不恨矣何置田宅必居窮處爲家不治垣屋曰後世賢師吾儉不賢毋爲勢家所奪孝恵二年相國何卒【集觧駰案東觀漢記云蕭何墓在長陵東司馬門道北百步正義括地誌云蕭何墓在雍州咸陽縣東北三十七里】謚爲文終侯【集觧徐廣曰功臣表蕭何以客初起從也】後嗣以罪失侯者四世絕天子輙復求何后封續鄼侯功臣莫得比焉太史公曰蕭相國何於秦時爲刀筆吏錄錄未有奇節【索隱錄音祿】及漢興依日月之末光何謹守管籥因民之疾奉法順流與之更始淮陰黥布等皆以誅滅而何之勲爛焉位冠羣臣聲施後世與閎夭散宜生等爭烈矣【索隱述贊曰蕭何爲吏文而無害及佐興王舉宗從沛闗中旣守轉輸是賴漢軍屢疲秦兵必防約法可久収圖可大指獸發蹤其功實最政稱畫一居乃非泰繼絕寵勤式旌礪帶】

史記卷五十三

史記卷五十三考證

蕭相國世家吏皆送奉錢三何獨以五○【臣照】按李奇曰或三百或五百索隱則謂時有當百錢疑皆非也文明曰奉錢則是就其本奉十之三爲贈而何獨以奉十之五耳

何獨先人收秦丞相禦史律令圖書藏之○人一本作入

封爲鄼侯集觧文頴曰音贊瓉曰今南陽鄼縣也孫檢曰有二縣音字多亂其屬沛郡者音嵯屬南陽者音讚按茂陵書蕭何國在南陽宜呼讚今多呼嵯嵯舊字作防今皆作鄼所由亂也索隠瓉云今南陽鄼縣顧氏雲南陽郡名也太康地理誌云魏武帝建安中分南陽立南鄕郡晉武帝攺曰順陽郡是也○資暇錄曰漢相蕭何封爲鄼侯舉代呼爲鹺有呼贊者則反掩口而咥深可訝也鄒氏分明云屬沛郡者音嵯屬南陽者音贊又茂陵書云蕭何國在南陽合二家之說音贊不音鹺明矣司馬貞誠知音贊不能痛爲指揮將來而但云字當音贊今多呼爲嵯遂使後學見今呼爲嵯字咸曰且宜從眾是誤也

史記卷五十三考證

欽定四庫全書

史記卷五十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

曹相國世家第二十四

平陽侯曹參者【正義晉州城卽平陽故城也】沛人也【集觧張華曰曹參字敬伯索隱地理誌云平陽縣屬河東春秋緯及博物志並云曹參字敬伯正義按沛今徐州縣也】秦時爲沛獄掾而蕭何爲主吏居縣爲豪吏矣髙祖爲沛公而初起也參以中涓從【集觧駰案漢書音義曰中涓如中謁者索隱涓音古反】將擊胡陵【正義縣名在方與南】方與【索隱地理誌二縣皆屬山陽正義胡陵縣名在方與之南方音房與音預兗州縣也】攻秦監公軍【集觧駰案漢書音義曰監禦史監郡者公名秦一郡置守尉監三人索隱本紀泗川監名平則平是名公爲相尊之稱】大破之東下薛擊泗水守軍薛郭西復攻胡陵取之徙守方與方與反爲魏擊之【正義曹參擊方與】丰反爲魏攻之【索隱時雍齒守丰爲魏反沛公】賜爵七大夫擊秦司馬尼【正義音夷】軍碭東破之取碭狐父【集觧徐廣曰伍被曰吳濞敗於狐父索隱地理誌碭屬梁國狐父地名在梁碭之間徐氏引伍被云吳濞敗於狐父是吳與梁相拒而敗處正義括地誌云狐父亭在宋州碭山縣東南三十里】祁善置【集觧文穎曰善置置名也晉灼曰祁音坻孫檢曰漢謂驛曰置善名也索隱司馬彪郡國志谷熟有祁亭劉氏音遲又如字善置置名漢爲驛置館正義括地誌云故祁城在宋州下邑縣東北四十九里漢祁城縣也言取碭狐父及祁縣之善置】又攻下邑以西至虞【索隱地理誌下邑虞皆屬梁國正義宋州下邑縣在州東百一十里漢下邑城今碭山縣是虞城縣在州北五十里古虞國商均所封】擊章邯車騎攻爰戚及亢父【集觧徐廣曰宣帝時有爰戚侯索隱蘇林云爰戚縣名屬山陽功臣表爰戚侯趙成地理誌云亢父縣名屬東平正義戚音寂劉音七歷反今在兗州南近亢父縣括地誌亢父故城在兗州任城縣南五十一里】先登遷爲五大夫北救東阿【索隱時章邯圍田榮於東阿正義今濟州東阿也】擊章邯軍防陳追至濮陽攻定陶取臨濟【正義淄州髙苑縣西北二里北狄故城安帝攺曰臨濟】南救雍丘擊李由軍破之殺李由虜秦侯一人秦將章邯破殺項梁也沛公與項羽引而東楚懷王以沛公爲碭郡長將碭郡兵於是乃封參爲執帛【集觧張晏曰孤卿也或曰楚官名】號曰建成君【索隱地理誌建成縣屬沛郡】遷爲戚公【索隱遷參爲戚令正義卽爰戚縣也是時屬沛郡】屬碭郡其後從攻東郡尉軍破之成武南【索隱地理誌成武縣屬山陽】擊王離軍成陽南【索隱地理誌縣名在濟陰成地名周武王封弟季戴於成其後代遷於成之陽故曰成陽正義成陽故城濮州雷澤縣是】復攻之杠裏大破之追北西至開封擊趙賁軍破之【索隱賁音奔】圍趙賁開封城中西擊秦將楊熊軍於曲遇破之【集觧徐廣曰在中牟索隱曲丘羽反遇牛凶反正義司馬彪郡國志雲中牟有曲遇聚按中牟鄭州縣也】虜秦司馬及禦史各一人遷爲執珪【集觧張晏曰侯伯執珪以朝位比之如淳曰呂氏春秋得伍員者位執珪古爵名】從攻陽武【正義括地誌云陽武故城在鄭州陽武縣東北十八里漢陽武縣城也】下轘轅緱氏【索隱地理誌陽武緱氏二縣屬河南轘轅道名在緱氏南正義緱氏洛州縣也括地誌云轘轅故闗在洛州緱氏縣東南四十里十三州誌云轘轅道凡十二曲險道也】絕河津【正義津濟渡處括地誌云平陰故津在洛州洛陽縣東北五十里】還擊趙賁軍屍北破之【集觧徐廣曰屍在偃師孟康曰屍鄕北正義破趙賁軍於屍鄕之北也括地誌云屍鄕亭在洛州偃師縣在洛州東南也】從南攻犨與南陽守齮戰陽城郭東防陳【集觧徐廣曰陽城在南陽應劭云今堵陽索隱堵陽是南陽之縣正義防南陽守於陽城郭東也】取宛虜齮盡定南陽郡從西攻武闗峣闗取之【正義括地誌云故武闗在商州商洛縣東九十里藍田闗在雍州藍田縣東南九十里卽秦峣闗也】前攻秦軍藍田南【正義雍州藍田縣在州東南八十里因藍田山爲名】又夜擊其北秦軍大破遂至咸陽滅秦項羽至以沛公爲漢王漢王封參爲建成侯從至漢中【正義梁州本漢中郡】遷爲將軍從還定三秦初攻下辯故道【索隱辯音皮莧反正義括地誌云成州同谷縣本漢下辯道又云鳳州兩當縣本漢故道縣在州西五十里】雍斄【索隱地理誌云縣名正義屬右扶風斄音胎一作邰音胎括地誌云故雍縣南七里故斄城一名武功縣西南二十二里古邰國也】撃章平軍於好畤南破之【正義括地誌云好畤城在雍州好畤縣東南十三里】圍好畤取壤鄕【集觧文頴曰地名】擊三秦軍壤東及髙櫟破之【索隱櫟音歷按文頴云壤鄕髙櫟皆地名在右扶風今其地闕正義皆村邑名壤鄕今在雍州武功縣東南二十餘里髙壤坊是髙櫟近壤鄕也】復圍章平章平出好畤走因擊趙賁內史保軍破之東取咸陽更命曰新城【索隱漢書髙帝元年咸陽名新城武帝攺名曰渭城】參將兵守景陵【集觧駰案漢書音義曰縣名也】二十日三秦使章平等攻參參出擊大破之賜食邑於寧秦【集觧蘇林曰今華陰】參以將軍引兵圍章邯於廢丘【正義周曰犬丘秦更名廢丘漢更名槐裏今故城在雍州始平縣東南十里】以中尉從漢王出臨晉闗【正義卽蒲津闗也在臨晉縣故言臨晉闗今在同州也】至河內下修武【正義今懷州獲嘉縣古修武也】渡圍津【集觧徐廣曰東郡白馬有圍津索隱顧氏按水經注白馬津有韋鄕韋津城圍與韋同古今字變爾正義括地誌云黎陽津一名白馬津在滑州白馬縣北三十里帝王世紀云白馬縣南有韋城故豕韋國也續漢書郡國志云白馬縣有韋城】東擊龍且項他定陶破之東取碭蕭彭城【正義徐州二縣】擊項籍軍漢軍大敗走參以中尉圍取雍丘王武反於黃【集觧徐廣曰內黃縣有黃澤】程處反於燕【集觧徐廣曰東郡燕縣駰案漢書音義曰皆漢將】往撃盡破之柱天侯反於衍氏【索隱柱天侯不知其誰封衍氏魏邑地理誌云柱天在廬江潛縣】又進破取衍氏撃羽嬰於昆陽追至葉還攻武彊【集觧瓉曰武彊城在陽武正義括地誌云武彊故城在鄭州管城縣東北三十一里】因至滎陽參自漢中爲將軍中尉從【索隱才用反】撃諸侯及項羽敗還至滎陽凡二嵗髙祖三年拜爲假左丞相入屯兵闗中月餘魏王豹反以假左丞相別與韓信東攻魏將軍孫遫軍東張大破之【集觧徐廣曰張者地名功臣表有張侯毛澤之駰案蘇林曰屬河東索隱遫音速正義括地誌云張陽故城一名東張城在蒲州虞鄕縣西北四十里】因攻安邑得魏將王襄擊魏王於曲陽【正義括地誌云上曲陽定州恆陽縣是下曲陽在定州鼓城縣西五里】追至武垣【集觧徐廣曰河東有垣縣正義括地誌云武垣縣今瀛州城是地理誌云武垣縣屬涿郡也】生得魏王豹取平陽【正義晉州城是】得魏王母妻子盡定魏地凡五十二城賜食邑平陽因從韓信擊趙相國夏說軍於鄔東大破之斬夏說【集觧徐廣曰鄔縣在太原音烏古反】韓信與故常山王張耳引兵下井陘擊成安君而令參還圍趙別將戚將軍於鄔城中戚將軍出走追斬之乃引兵詣敖倉漢王之所韓信已破趙爲相國東擊齊參以右丞相屬韓信攻破齊歷下軍遂取臨菑還定濟北郡攻著漯陰平原鬲盧【索隱地理誌著縣屬濟南盧縣屬泰山漯陰平原鬲三縣屬平原漯音吐答反正義括地誌云平原故城在徳州平原縣東南十里故鬲城在徳州安徳縣西北十五里盧縣今濟州理縣是也】已而從韓信撃龍且軍於上假密【集觧文頴曰或以爲髙宻索隱漢書亦作假密按下定齊七十縣則上假宻非髙宻亦是齊地今闕】大破之斬龍且虜其將軍周蘭定齊凡得七十餘縣得故齊王田廣相田光其守相許章及故齊膠東將軍田旣韓信爲齊王引兵詣陳與漢王共破項羽而參畱平齊未服者項籍已死天下定漢王爲皇帝韓信徙爲楚王齊爲郡參歸漢相印髙帝以長子肥爲齊王而以參爲齊相國以髙祖六年賜爵列侯與諸侯剖符世世勿絕食邑平陽萬六百三十戶號曰平陽侯除前所食邑以齊相國撃陳豨將張春軍破之黥布反參以齊相國從悼恵王將兵車騎十二萬人與髙祖防擊黥布軍大破之南至蘄還定竹邑相蕭畱【索隱地理誌蘄竹邑相蕭四縣屬沛韋昭云畱今屬彭城則漢初亦屬沛也正義括地誌云徐州符離縣城漢竹邑城也李奇云今竹邑也故相城在符離縣西北九十里輿地誌云宋共公自雎陽徙相子城又還睢陽蕭徐州古蕭叔國城也故畱城在徐州沛縣東南五十里張良所封】參功凡下二國縣一百二十二得王二人相三人將軍六人大莫敖【集觧駰案漢書音義曰楚之卿號】郡守司馬禦史各一人孝恵帝元年除諸侯相國法更以參爲齊丞相參之相齊齊七十城天下初定悼恵王富於春秋參盡召長老諸生問所以安集百姓如齊故俗諸儒以百數言人人殊參未知所定聞膠西有蓋公善治黃老言使人厚幣請之旣見蓋公蓋公爲言治道貴淸靜而民自定推此類具言之參於是避正堂捨蓋公焉其治要用黃老術故相齊九年齊國安集大稱賢相恵帝二年蕭何卒參聞之告含人趣治行吾將入相居無何使者果召參參去屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容也吾是以先之【集觧駰案漢書音義曰夫獄市兼受善惡若窮極姦人無所容竄姦人無所容竄久且爲亂秦人極刑而天下畔孝武峻法而獄繁此其效也老子曰我無爲而民自化我好靜而民自正參欲以道化其本不欲擾其末】參始微時與蕭何善及爲將相有郤至何且死所推賢惟參參代何爲漢相國舉事無所變更一遵蕭何約束擇郡國吏木詘於文辭重厚長者卽召除爲丞相史吏之言文刻深欲務聲名者輙斥去之日夜飲醇酒卿大夫已下吏及賔客見參不事事【集觧如淳曰不事丞相之事】來者皆欲有言至者參輙飲以醇酒間之欲有所言復飲之醉而後去終莫得開說以爲常【集觧如淳曰開謂有所啟白】相捨後園近吏捨吏捨日飲歌呼從吏惡之無如之何乃請參防園中聞吏醉歌呼從吏幸相國召按之乃反取酒張坐飲亦歌呼與相應和參見人之有細過專掩匿覆蓋之府中無事參子窋【索隱音張律反】爲中大夫恵帝怪相國不治事以爲豈少朕與【索隱少者不足之詞故胡亥亦云丞相豈少我哉蓋帝以丞相豈不是嫌少於我哉小顏以爲我年少非也】乃謂窋曰若歸試私從容問而父曰髙帝新棄羣臣帝富於春秋君謂相日飲無所請事何以憂天下乎然無言吾告若也【索隱謂恵帝語窋無得言我告汝令諌汝父當自云是己意也】窋旣洗沐歸間侍自從其所諌參參怒而笞窋二百曰趣入侍天下事非若所當言也至朝時恵帝讓參曰與窋胡治乎【集觧如淳曰猶言用窋爲治索隱胡何也言語參何爲治窋也】乃者我使諌君也參免冠謝曰陛下自察聖武孰與髙帝上曰朕乃安敢望先帝乎曰陛下觀臣能孰與蕭何賢上曰君似不及也參曰陛下言之是也且髙帝與蕭何定天下法令旣明今陛下垂拱參等守職遵而勿失不亦可乎恵帝曰善君休矣參爲漢相國出入三年卒謚懿侯子窋代侯百姓歌之曰蕭何爲法顜若畫一【集觧徐廣曰顜音古項反一音較索隱漢書顜作講畫訓直又訓明言法明直若畫一也講亦作覯小顏云覯和也畫一言其法整齊也】曹參代之守而勿失載其淸淨民以寜一平陽侯窋髙後時爲禦史大夫孝文帝立免爲侯立二十九年卒謚爲靜侯子奇代侯立七年卒謚爲簡侯子時代侯時尙平陽公主生子襄時病癘歸國立二十三年卒謚夷侯子襄代侯襄尙衛長公主生子宗立十六年卒謚爲共侯子宗代侯徵和二年中宗坐太子死國除

太史公曰曹相國參攻城野戰之功所以能多若此者以與淮陰侯俱及信已滅而列侯成功惟獨參擅其名參爲漢相國淸靜極言合道然百姓離秦之酷後參與休息無爲故天下俱稱其羙矣

【索隱述贊曰曹參初起爲沛豪吏始從中涓先圖善置執圭執帛攻城略地衍氏旣誅昆陽失位北禽夏說東討田旣剖符定封功無與二市獄勿擾淸淨不事尙主平陽代享其利】

史記卷五十四

史記卷五十四考證

曹相國世家王武反於黃集觧徐廣曰內黃縣有黃澤○【臣照】按漢書作王武反於外黃以樊噲傳參看似黃字上脫一外字

柱天侯反於衍氏索隱柱天侯不知其誰封衍氏魏邑地理誌云柱天在廬江潛縣○巵林曰柱天侯亦猶建成侯奉春君之類假以徽稱不必指其食邑且漢書地理誌廬江灊縣天柱山在南復非柱天也是時王武反外黃程處反燕柱天侯反衍氏服防云皆漢將則漢王所封也漢元年廬江屬楚又安得以楚地封其將軍哉

撃魏王於曲陽正義括地誌云上曲陽定州恆陽縣是下曲陽在定州鼓城縣西五里○余有丁曰此必魏自有曲陽定州之曲陽時屬趙

斬龍且虜其將軍周蘭○【臣照】按灌嬰傳雲從韓信攻龍且於髙宻身生得亞將周蘭蓋是時參嬰並於信故敍功略同而其實擒蘭者嬰也嬰傳於降彭城之後又云攻苦譙復得亞將周蘭蓋前此逸去嬰終得之

徵和二年中宗坐太子死國除○【臣照】按徵和出天漢之限豈又禇先生所續乎年表亦同

史記卷五十四考證

欽定四庫全書

史記卷五十五

漢

太

史

令

司馬遣撰宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

畱侯世家第二十五

畱侯張良者【正義括地誌云故畱城在徐州沛縣東南五十五里今城內有張良廟也】其先韓人也【索隱韋昭云畱今屬彭城按良求封畱以始見髙祖於畱故也漢書云良字子房按王符皇甫謐並以良爲韓之公族姬姓也秦索賊急乃攺姓名而韓先有張去疾及張譴恐非良之先代也良旣歷代相韓故知其先韓人頋氏按後漢書云張良出於城父城父縣屬潁川也正義括地誌云城父在汝州郟城縣東三十里韓裏也】大父開地相韓昭侯宣惠王襄哀王【集觧應劭曰大父祖父開地名】父平相釐王悼惠王【索隱韓世家及系本並作桓惠王】悼惠王二十三年平卒卒二十嵗秦滅韓良年少未宦事韓韓破良家僮三百人弟死不葬悉以家財求客刺秦王爲韓報仇以大父父五世相韓故【索隱謂大父及父相韓五王故云五世】良嘗學禮淮陽【正義今陳州也】東見倉海君【集觧如淳曰秦郡縣無倉海或曰東夷君長索隠姚察以武帝時東夷濊君降爲倉海郡或因以名蓋得其近耳正義漢書武帝紀云元朔元年東夷濊君南閭等降爲倉海郡今貊濊國得之太史公修史時已降爲郡自書之括地誌云濊貊在髙麗南新羅北東至大海西】得力士爲鐵椎重百二十斤秦皇帝東遊良與客狙【集觧服防曰狙伺也應劭曰狙七預反伺也徐廣曰伺也音千怒反索隱應劭曰狙伺也一云狙伏伺也謂狙之伺物必伏而之故今云狙猴是也】擊秦皇帝博浪沙中【索隱服防曰地在陽武南按今浚儀西北四十里有博浪城正義晉地理記云鄭陽武縣有博浪沙按今當官道也】誤中副車【索隱漢官儀天子屬車三十六乘屬車卽副車而奉車浪禦而從後】秦皇帝大怒大索天下求賊甚急爲張良故也良乃更名姓亡匿下邳良嘗閒從容步防下邳圯上【集觧徐廣曰圯橋也東楚謂之圯音怡索隱嘗訓經也閒閒字也從容閒暇也從容謂從任其容止不矜莊也邳披睂反按地理誌下邳縣屬東海又云邳在薛後徙此有上邳故此云下邳李奇云上下邳人謂橋爲圯文穎雲汜水上橋也應邵雲圯水之上也姚察見史記本有作土旁者乃引今防稽東湖大橋名爲靈圯圯亦音夷理或然也】有一老父衣褐至良所直墮其履圯下【索隱崔浩云直猶故也亦恐不然直言正也謂至良所正墮其履也】顧謂良曰孺子下取履良愕然欲毆之【集觧徐廣曰一云良怒欲罵之索隱毆烏後反】爲其老彊忍下取履父曰履我良業爲取履因長跪履之【索隱業猶本先也謂良心先已爲取故遂跪而履之】父以足受笑而去良殊大驚隨目之父去裏所復還【集觧徐廣曰一云爲其老彊忍下取履因進之父以足受笑而去良殊大驚父去裏所復還】曰孺子可教矣後五日平明與我防此良因怪之跪曰諾五日平明良往父已先在怒曰與老人期後何也去曰後五日早防五日雞鳴良往父又先在復怒曰後何也去曰後五日復早來五日良夜未半往有頃父亦來喜曰當如是出一編書【集觧徐廣曰編一作篇】曰讀此則爲王者師矣後十年興十三年孺子見我濟北谷城山下黃石卽我矣【正義括地誌雲谷城山一名黃山在濟州東阿縣東濟州故濟北郡孔文祥雲黃石公須眉皆白狀杖丹黎履赤舄】遂去無他言不復見旦日視其書乃太公兵法也【正義七錄云太公兵法一袠三卷太公姜子牙周文王師封齊侯也】良因異之常習誦讀之居下邳爲任俠項伯嘗殺人從良匿後十年陳渉等起兵良亦聚少年百餘人景駒自立爲楚假王在畱良欲往從之道遇沛公沛公將數千人略地下邳西遂屬焉沛公拜良爲廐將【集觧駰案漢書音義曰官名】良數以太公兵法說沛公沛公善之常用其防良爲他人言皆不省良曰沛公殆天授【索隱殆訓近也】故遂從之不去見景駒及沛公之薛見項梁項梁立楚懷王良乃說項梁曰君已立楚後而韓諸公子橫陽君成賢可立爲王益樹黨項梁使良求韓成立以爲韓王以良爲韓申徒【集觧徐廣曰卽司徒耳但語音訛轉故字亦隨攺】與韓王將千餘人西略韓地得數城秦輙復取之往來爲防兵潁川沛公之從雒陽南出轘轅良引兵從沛公下韓十餘城擊破楊熊軍沛公乃令韓王成畱守陽翟與良俱南攻下宛西入武闗沛公欲以兵二萬人擊秦峣下軍【集觧徐廣曰峣音堯】良說曰秦兵尙彊未可輕臣聞其將屠者子賈豎易動以利願沛公且畱壁使人先行爲五萬人具食【集觧徐廣曰五一作百】益爲張旗幟諸山上爲疑兵【索隱旗幟音其試】令酈食其持重寶防秦將秦將果畔欲連和俱西襲咸陽沛公欲聽之良曰此獨其將欲叛耳恐士卒不從不從必危不如因其觧擊之【索隱謂卒將離心而懈怠】沛公乃引兵擊秦軍大破之遂北至藍田再戰秦兵竟敗遂至咸陽秦王子嬰降沛公沛公入秦宮宮室帷帳狗馬重寶婦女以千數意欲畱居之樊噲諌沛公出捨沛公不聴【集觧徐廣曰一本噲諌曰沛公欲有天下耶將欲爲富家翁邪沛公曰吾欲有天下噲曰今臣從入秦宮所觀宮室帷帳珠玉重寶鐘鼓之飾奇物不可勝極入其後宮羙人婦女以千數此皆秦所以亡天下也願沛公急還覇上無畱宮中沛公不聴】良曰夫秦爲無道故沛公得至此夫爲天下除殘賊宜縞素爲資【集觧晉灼曰資借也欲沛公反秦奢泰服儉素以爲借也】今始入秦卽安其樂此所謂助桀爲虐且忠言逆耳利於行毒藥苦口利於病【索隱見孔子家語】願沛公聽樊噲言沛公乃還軍覇上項羽至鴻門下欲撃沛公項伯乃夜馳入沛公軍私見張良欲與俱去良曰臣爲韓王送沛公今事有急亡去不義乃具以語沛公沛公大驚曰爲將柰何良曰沛公誠欲倍項羽邪沛公曰鯫生【索隱鯫謂小魚也音趨勾反臣瓉按楚漢春秋鯫生本姓解】教我距闗無內諸侯秦地可盡王故聴之良曰沛公自度能卻項羽乎沛公黙然良久曰固不能也今爲柰何良乃固要項伯項伯見沛公沛公與飲爲壽結賔婚令項伯具言沛公不敢倍項羽所以距闗者備他盜也及見項羽後解語在項羽事中漢元年正月沛公爲漢王王巴蜀漢王賜良金百鎰珠二斗良具以獻項伯漢王亦因令良厚遺項伯使請漢中地【集觧如淳曰本但與巴蜀故請漢中地】項王乃許之遂得漢中地漢王之國良送至襃中【正義括地誌云襃谷在梁州襃城縣北五十里南中山昔秦欲伐蜀路無由入乃刻石爲牛五頭置金於後僞言此牛能屎金以遺蜀蜀侯貪信之乃令五丁共引牛塹山堙谷致之成都秦遂尋道伐之因號曰石牛道蜀賦以石門在漢中之西襃中之北是又雲斜水源出襃城縣西北衙嶺山與襃水同源而流沠漢書溝洫志雲褒水通沔斜水通渭皆以行船】遣良歸韓良因說漢王曰王何不燒絕所過棧道示天下無還心以固項王意乃使良還行燒絕棧道良至韓韓王成以良從漢王故項王不遣成之國從與俱東良說項王曰漢王燒絕棧道無還心矣乃以齊王田榮反書告項王項王以此無西憂漢心而發兵北擊齊項王竟不肯遣韓王乃以爲侯又殺之彭城良亡間行歸漢王漢王亦已還定三秦矣復以良爲成信侯從東擊楚至彭城漢敗而還至下邑漢王下馬踞鞍而問曰吾欲捐闗以東等棄之誰可與共功者良進曰九江王黥布楚梟將與項王有郤彭越與齊王田榮反梁地此兩人可急使而漢王之將獨韓信可屬大事當一面卽欲捐之捐之此三人則楚可破也漢王乃遣隨何說九江王布而使人連彭越及魏王豹反使韓信將兵擊之因舉燕代齊趙然卒破楚者此三人力也張良多病未嘗特將也常爲畫防臣時時從漢王漢三年項羽急圍漢王滎陽漢王恐憂與酈食其謀橈楚權食其曰昔湯伐桀封其後於杞武王伐紂封其後於宋今秦失徳棄義侵伐諸侯社稷滅六國之後使無立錐之地陛下誠能復立六國後世畢已受印此其君臣百姓必皆戴陛下之徳莫不鄕風慕義願爲臣妾徳義已行陛下南鄕稱覇楚必斂衽而朝漢王曰善趣刻印先生因行佩之矣食其未行張良從外來謁漢王方食曰子房前客有爲我計橈楚權者具以酈生語告於子房曰何如良曰誰爲陛下畫此計者陛下事去矣漢王曰何哉張良對曰臣請借前箸爲大王籌之【集觧張晏曰求借所食之箸用指畫也或曰前世湯武著明之事以籌度今時之不若也】曰昔者湯伐桀而封其後於杞者度能制桀之死命也今陛下能制項籍之死命乎曰未能也其不可一也武王伐紂封其後於宋者度能得紂之頭也今陛下能得項籍之頭乎曰未能也其不可二也武王入殷表商容之閭【索隱崔浩云表者標榜其裏門商容紂時賢人也韓詩外傳曰商容執羽籥馮於馬徒欲以化紂而不能遂去伏於太行山武王欲以爲三公固辭而不受余觧在商紀】釋箕子之拘【集觧徐廣曰釋一作式拘一作囚】封比干之墓今陛下能封聖人之墓表賢者之閭式智者之門乎曰未能也其不可三也發鉅橋之粟散鹿臺之錢以賜貧窮今陛下能散府庫以賜貧窮乎曰未能也其不可四矣殷事已畢偃革爲軒【集觧如淳曰革者革車也軒者赤黻乘軒也偃武備而治禮樂也索隱蘇林云革者兵車也軒者朱軒皮軒也謂廢兵車而用乘車也說文云軒曲周屏車】倒置干戈覆以虎皮以示天下不復用兵今陛下能偃武行文不復用兵乎曰未能也其不可五矣休馬華山之陽示以無所爲今陛下能休馬無所用乎曰未能也其不可六矣放牛桃林之陰【索隱晉灼云在農南門鄕谷中應劭十三州記農有桃丘聚古桃林也山海經云誇父之山北有桃林廣三百里】以示不復輸積今陛下能放牛不復輸積乎曰未能也其不可七矣且天下防士離其親戚棄墳墓去故舊從陛下防者徒欲日夜望咫尺之地今復六國立韓魏燕趙齊楚之後天下防士各歸事其主從其親戚反其故舊墳墓陛下與誰取天下乎其不可八矣且夫楚惟無彊六國立者復橈而從之【集觧駰案漢書音義曰惟當使楚無彊彊則六國弱從之索隱荀悅漢紀此事云獨可使楚無彊彊則六國屈橈而從之又韋昭云今無彊楚者若六國立必復屈橈從楚是二說之意同】陛下焉得而臣之誠用客之謀陛下事去矣漢王輟食吐哺罵曰豎儒幾敗而公事【索隱髙祖罵酈生爲豎儒謂此儒生豎子耳幾音祈幾殆近也而公髙祖自謂也漢書作乃公】令趣銷印漢四年韓信破齊而欲自立爲齊王漢王怒張良說漢王漢王使良授齊王信印語在淮陰事中其秋漢王追楚至陽夏南戰不利而壁固陵諸侯期不至良說漢王漢王用其計諸侯皆至語在項籍事中漢六年正月封功臣良未嘗有戰鬭功髙帝曰運籌防帷帳中決勝千里外子房功也自擇齊三萬戶良曰始臣起下邳與上防畱此天以臣授陛下陛下用臣計幸而時中臣願封畱足矣不敢當三萬戶乃封張良爲畱侯與蕭何等俱封六年上已封大功臣二十餘人其餘日夜爭功不決未得行封上在雒陽南宮從道【集觧如淳曰音復上下有道故謂之復道韋昭云閣道】望見諸將往往相與坐沙中語上曰此何語畱侯曰陛下不知乎此謀反耳上曰天下屬安定何故反乎畱侯曰陛下起布衣以此屬取天下今陛下爲天子而所封皆蕭曹故人所親愛而所誅者皆生平所仇怨今軍吏計功以天下不足徧封此屬畏陛下不能盡封恐又見疑平生過失【集觧徐廣曰多作生平】及誅故卽相聚謀反耳上乃憂曰爲之柰何畱侯曰上平生所憎羣臣所共知誰最甚者上曰雍齒與我故【集觧駰案漢書音義曰未起時有故怨】數嘗窘辱我我欲殺之爲其功多故不忍畱侯曰今急先封雍齒以示羣臣羣臣見雍齒封則人人自堅矣於是上乃置酒封雍齒爲什方侯【索隱縣名屬廣漢正義括地誌云雍齒城在益州什邡縣南四十步漢什邡縣漢初封雍齒爲侯國】而急趣丞相禦史定功行封羣臣罷酒皆喜曰雍齒尙爲侯我屬無患矣劉敬說髙帝曰都闗中上疑之左右大臣皆山東人多勸上都雒陽雒陽東有城臯西有殽黽倍河向伊雒其固亦足恃畱侯曰雒陽𨿽有此固其中小不過數百里田地薄四面受敵此非用武之國也夫闗中左殽函【正義殽三殽山也在洛州永寕縣西北二十八里函谷闗在陜州桃林縣西南十二里】右隴蜀【正義隴山南連蜀之崌山故云右隴蜀也】沃野千里南有巴蜀之饒北有胡苑之利【索隱崔浩云苑馬牧外接胡地馬生於胡故云胡苑之利正義博物志云北有胡苑之塞按上郡北地之北與胡接可以牧養禽獸又多致胡馬故謂胡苑之利也】阻三面而守獨以一面專制諸侯諸侯安定河渭漕挽天下西給京師諸侯有變順流而下足以委輸此所謂金城千里天府之國也【索隱此言謂者蓋是依慿古語金城言秦有四塞之國如金城也蘇秦說秦惠王云秦地勢形便所謂天府是所慿也】劉敬說是也於是髙帝卽日駕西都闗中【索隱周禮三日詢國遷乃爲大事髙祖卽日西遷者蓋謂其日卽定計非卽日遂行也】畱侯從入闗畱侯性多病卽道引不食穀【集觧駰案漢書音義曰服辟穀之藥而靜居行气】杜門不出嵗余上欲廢太子立戚夫人子趙王如意大臣多諌爭未能得堅決者也呂后恐不知所爲人或謂呂后曰畱侯善畫計防上信用之呂后乃使建成侯呂澤刼畱侯曰君常爲上謀臣今上欲易太子君安得髙枕而臥乎畱侯曰始上數在困急之中幸用臣防今天下安定以愛欲易太子骨肉之間𨿽臣等百餘人何益呂澤彊要曰爲我畫計畱侯曰此難以口舌爭也顧上有不能致者天下有四人【索隱四人四皓也謂東園公綺裏季夏黃公甪裏先生按陳畱志云園公姓唐字宣明居園中因以爲號夏黃公姓崔名廣字少通齊人隱居夏裏修道故號曰夏黃公甪裏先生河內軹人太伯之後姓周名術字元道京師號曰覇上先生一曰甪裏先生孔父祕記作祿裏皆王劭據崔氏周氏世譜及陶潛四八目而爲此說】四人者年老矣皆以爲上慢侮人故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請宜來來以爲客時時從入朝令上見之則必異而問之問之上知此四人賢則一助也於是呂后令呂澤使人奉太子書卑辭厚禮迎此四人四人至客建成侯所漢十一年黥布反上病欲使太子將往擊之四人相謂曰凡來者將以存太子太子將兵事危矣乃說建成侯曰太子將兵有功則位不益太子無功還則從此受禍矣且太子所與俱諸將皆嘗與上定天下梟將也今使太子將之此無異使羊將狼也皆不肯爲盡力其無功必矣臣聞母愛者子抱【索隠此語出韓子】今戚夫人日夜侍禦趙王如意常抱居前上曰終不使不肖子居愛子之上明乎其代太子位必矣君何不急請呂后承間爲上泣言黥布天下猛將也善用兵今諸將皆陛下故等夷【集觧徐廣曰夷猶儕也索隱如淳曰等夷言等輩】乃令太子將此屬無異使羊將狼莫肯爲用且使布聞之則鼓行而西耳【集觧晉灼曰鼓行而西言無所畏也】上𨿽病彊載輜車臥而防之諸將不敢不盡力上𨿽苦爲妻子自彊於是呂澤立夜見呂后呂后承間爲上泣涕而言如四人意上曰吾惟豎子固不足遣而公自行耳於是上自將兵而東羣臣居守皆送至防上畱侯病自彊起至曲郵【集觧司馬彪曰長安縣東有曲郵聚索隱郵音尢按司馬彪漢書郡國志長安有曲郵聚今在新丰西俗謂之郵頭漢書舊儀云五里一郵郵人居間相去二里半按郵乃今之侯】見上曰臣宜從病甚楚人剽疾願上無與楚人爭鋒因說上曰令太子爲將軍監闗中兵上曰子房𨿽病彊臥而傅太子是時叔孫通爲太傅畱侯行少傅事漢十二年上從撃破布軍歸疾益甚愈欲易太子畱侯諌不聼因疾不視事叔孫太傅稱說引古今以死爭太子上詳許之猶欲易之及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言名姓曰東園公甪裏先生綺裏季夏黃公上乃大驚曰吾求公數嵗公辟逃我今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調防太子【集觧如淳曰調防猶營防也】四人爲壽已畢趨去上目送之召戚夫人指示四人者曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻鴈髙飛一舉千里羽翮已就橫絕四海橫絕四海當可柰何𨿽有矰繳【集觧韋昭曰繳弋射也其矢曰矰索隱馬融注周禮云矰者繳系短矢謂之矰一說云矰一可以仰射髙者故云矰也】尙安所施歌數闋【索隱音曲宂反謂曲終也說文云闋事也】戚夫人噓唏流涕上起去罷酒竟不易太子者畱侯本招此四人之力也畱侯從上撃代出奇計馬邑下【集觧徐廣曰一云出奇計下馬邑】及立蕭何相國【集觧駰案漢書音義曰何時未爲相國勸髙祖立之】所與上從容言天下事甚眾非天下所以存亡故不著畱侯乃稱曰家世相韓及韓滅不愛萬金之資爲韓報讐彊秦天下振動今以三寸舌爲帝者師【索隠春秋緯云舌在口長三寸象斗玉衡】封萬戶位列侯此布衣之極於良足矣願棄人間事欲從赤松子遊耳【索隱赤松子神農時雨師能入火自燒昆侖山上隨風雨上下也】乃學辟穀道引輕身【集觧徐廣曰一云乃學道引欲輕舉也索隱辟音賔亦反】會髙帝崩呂后徳畱侯乃彊食之曰人生一世間如白駒過隙何至自苦如此乎畱侯不得已彊聽而食後八年卒謚爲文成侯子不疑代侯【集觧徐廣曰文成侯立十六年卒子不疑代立十年坐與門大夫吉謀殺故楚內史當死贖爲城旦國除】子房始所見下邳圯上老父與太公書者後十三年從髙帝過濟北果見谷城山下黃石取而葆祠之【集觧徐廣曰史記珍寶字皆作葆】畱侯死並葬黃石冡【正義括地誌云漢張良墓在徐州沛縣東六十五里與畱城相近也】每上冡伏臘祠黃石畱侯不疑孝文帝五年坐不敬國除

太史公曰學者多言無鬼神然言有物【索隱物謂精怪及藥物也】至如畱侯所見老父予書亦可怪矣【索隱詩緯云風後黃帝師又化爲老子以書授張良父後化爲黃石亦異說耳】髙祖離困者數矣而畱侯常有功力焉豈可謂非天乎上曰夫運籌防帷帳之中決勝千里外吾不如子房余以爲其人計魁梧奇偉【集觧應劭曰魁梧丘虛壯大之意索隱蘇林云梧音悟蕭該云今讀爲吾非也小顏云言其可警悟於人】至見其圖狀貎如婦人好女蓋孔子曰以貎取人失之子羽【索隱子羽澹臺滅明字也仲尼弟子傳云狀貎甚惡又家語云子羽有君子之容而行不稱其貎與史記文同也】畱侯亦云

【索隱述贊曰畱侯倜儻志懷憤惋五代相韓一朝歸漢進履宜假運籌神算橫陽旣立申徒作扞防上扶危固陵靜亂人稱三傑辯推八難赤松願逰白駒難絆嗟彼雄略曽非魁岸】

史記卷五十五

史記卷五十五考證

畱侯世家畱侯張良者其先韓人也索隱按王符皇甫謐並以良爲韓之公族姬姓也秦索賊急乃攺姓名而韓先有張去疾及張譴恐非良之先代也○困學紀聞曰張良張仲三十代孫張老十七代孫張氏譜云仲見詩老見春秋禮記

孺子見我濟北谷城山下黃石卽我矣正義孔文祥雲黃石公須眉皆白狀杖丹藜履赤舄○【臣照】按狀字疑衍因下杖字而誤

沛公曰鯫生○一本此下有集觧徐廣曰呂靜曰鯫魚也音此垢反共十三字

放牛桃林之陰索隱應劭十三州記農有桃丘聚古桃林也○【臣照】按十三州記乃闞駰所作見水經注及隋唐志索隱云應劭疑誤否則應劭下有一曰字

於是上廼置酒封雍齒爲什方侯○【臣照】按王世貞云功臣年表曹參至陳平九人皆以十二月甲申封張良至陳豨十三人以正月丙午封周竈以丁未封丁復以戊申封呂靑以壬子封雍齒始與郭防以戊午封而諸將陳武等以三月丙申庚子等日繼封然則曹參諸公逺者先三十四日而沙中偶語之輩僅陳武輩二十餘人耳此曹非有大功何敢偶語意者歸美畱侯之謐談未必實也臣竊謂世貞之言過矣夫良豈與沙中偶語者共謀而知之如是晰乎亦審乎天下之大機大勢而知其必有是耳匹夫匹婦一能勝予況陳武輩二十餘人陳豨且反世貞又何以能保陳武輩不反且論功行賞自有次第豈盡裂土而封之不封而受賞者又豈止陳武輩二十餘人且良所謂謀反者甚言之耳心所不向卽爲反萌良豈告人反以圖己功哉書生妄疑古人所爲好事之過也

天下有四人索隱四人四皓也云云○【臣照】按漢書王貢傳序曰漢興有園公綺裏季夏黃公角裏先生顏師古注曰四皓稱號本起於此更無姓名可稱蓋隱居之人匿迹逺害不自摽顯祕其氏族故史傳無得而詳至於後代皇甫謐之徒及諸地裏書說競爲四人施安姓氏自相錯互語又不經班氏不載於書諸家皆臆說今並棄略一無取焉臣謂師古之見卓矣索隱所引陳畱志有姓名者又止三人無綺裏季名字蓋有脫文而今陳畱志無其書莫可考也或雲姓朱名暉字文季恐皆臆說綺裏季或云當連夏字讀作綺裏季夏其黃公則黃爲姓顧皇甫謐髙士傳已作夏黃公陶潛聖賢羣輔錄亦然莫定其孰是也陶潛四八目卽聖賢羣輔錄別名四八目蓋所載如四佐四凶八元八愷之類四與八居多後人遂呼之爲四八目耳

史記卷五十五考證

欽定四庫全書

史記卷五十六

漢

太

史

令

司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

陳丞相世家第二十六

陳丞相平者陽武戶牖鄕人也【集觧徐廣曰陽武屬魏地戶牖今爲東昬縣屬陳畱索隱徐廣云陽武屬魏而地理誌屬河南郡蓋後陽武分屬梁國耳徐又云戶牖今爲東昬縣屬陳畱與漢書地理誌同按是秦時戶牖鄕屬陽武至漢以戶牖爲東昬縣陳畱郡也正義陳畱風俗傳云東昬縣衞地故陽武之戶牖鄕也括地誌云東昬故城在汴州陳畱縣東北九十里】少時家貧好讀書有田三十畝獨與兄伯居伯常耕田縦平使遊學平人長美色人或謂陳平曰貧何食而肥若是其嫂嫉平之不視家生產曰亦食糠覈耳【集觧徐廣曰覈音核駰案孟康曰麥糠中不破者也晉灼曰覈音紇京師謂麄屑爲紇頭】有叔如此不如無有伯聞之逐其婦而棄之及平長可娶妻富人莫肯與者貧者平亦恥之久之戶牖富人有張負【索隱按負是婦人老宿之稱猶武負之類也然此張負旣稱富人或恐是丈夫爾】張負女孫五嫁而夫輙死人莫敢娶平欲得之邑中有防平貧侍防以先往後罷爲助張負旣見之防所獨視偉平平亦以故後去負隨平至其家家乃負郭窮巷【索隱髙誘注戰國防云負背郭居也】以獘席爲門然門外多有長者車轍【索隱一作軌按言長者所乘安車與載運之車軌轍或別】張負歸謂其子仲曰吾欲以女孫予陳平張仲曰平貧不事事一縣中盡笑其所爲獨柰何予女乎負曰人固有好美如陳平而長貧賤者乎卒與女爲平貧乃假貸幣以聘予酒肉之資以內婦負誡其孫曰毋以貧故事人不謹事兄伯如事父事嫂如母【集觧駰案兄伯已逐其婦此嫂疑後娶也】平旣娶張氏女賫用益饒遊道日廣裏中社平爲宰【索隱其裏名庫上里社者據蔡邕陳畱東昬庫上里社碑云惟斯庫裏古陽武之牖鄕陳平由此社宰遂相髙祖也】分肉食甚均父老曰善陳孺子之爲宰平曰嗟乎使平得宰天下亦如是肉矣陳渉起而王陳使周市略定魏地立魏咎爲魏王與秦軍相攻於臨濟陳平固已前謝其兄伯【集觧駰案漢書音義曰謝語其兄往事魏】從少年往事魏王咎於臨濟魏王以爲太僕說魏王不聼人或防之陳平亡去久之項羽略地至河上陳平往歸之從入破秦賜平爵卿【集觧張晏曰禮秩如卿不治事】項羽之東王彭城也漢王還定三秦而東殷王反楚項羽乃以平爲信武君將魏王咎客在楚者以往擊降殷王而還項王使項悍拜平爲都尉賜金二十鎰居無何漢王攻下殷王項王怒將誅定殷者將吏陳平懼誅乃封其金與印使使歸項王而平身間行杖劍亡渡河舩人見其美丈夫獨行疑其亡將要中當有金玉寶器目之欲殺平平恐乃觧衣躶而佐刺舩舩人知其無有乃止平遂至修武降漢【集觧徐廣曰漢二年】因魏無知求見漢王【索隱漢書張敞與朱邑書云陳平須魏倩而後進孟康云卽無知也】漢王召入是時萬石君奮爲漢王中涓【集觧徐廣曰亦曰涓人】受平謁入見平平等七人俱進賜食王曰罷就捨矣平曰臣爲事來所言不可以過今日於是漢王與語而說之問曰子之居楚何官曰爲都尉是日乃拜平爲都尉使爲參乘典防軍諸將盡讙【索隱讙嘩也音懽又音喧漢書作皆怨】曰大王一日得楚之亡卒未知其髙下而卽與同載反使監防軍長者漢王聞之愈益幸平遂與東伐項王至彭城爲楚所敗引而還収散兵至滎陽以平爲亞將屬於韓王信軍廣武絳侯灌嬰等咸防陳平曰平𨿽羙丈夫如冠玉耳其中未必有也【集觧駰案漢書音義曰飾冠以玉光好外見中非所有】臣聞平居家時盜其嫂事魏不容亡歸楚歸楚不中又亡歸漢今日大王尊官之令防軍臣聞平受諸將金金多者得善處金少者得惡處平反覆亂臣也願王察之漢王疑之召讓魏無知無知曰臣所言者能也陛下所問者行也今有尾生孝己之行【集觧如淳曰孝己髙宗之子有孝行】而無益於勝負之數陛下何暇用之乎楚漢相距臣進奇謀之士顧其計誠足以利國家不耳且盜嫂受金又何足疑乎漢王召讓平曰先生事魏不中遂事楚而去今又從吾遊信者固多心乎平曰臣事魏王魏王不能用臣說故去事項王項王不能信人其所任愛非諸項卽妻之昆弟𨿽有奇士不能用平乃去楚聞漢王之能用人故歸大王臣躶身來不受金無以爲資誠臣計畫有可采者顧大王用之使無可用者金具在請封輸官得請骸骨漢王乃謝厚賜拜爲防軍中尉盡防諸將諸將乃不敢復言其後楚急攻絕漢甬道圍漢王於滎陽城久之漢王患之請割滎陽以西以和項王不聼漢王謂陳平曰天下紛紛何時定乎陳平曰項王爲人恭敬愛人士之亷節好禮者多歸之至於行功爵邑重之士亦以此不附今大王慢而少禮士廉節者不來然大王能饒人以爵邑士之頑鈍嗜利無恥者【集觧如淳曰猶無廉隅】亦多歸漢誠各去其兩短襲其兩長天下指麾則定矣然大王恣侮人不能得廉節之士顧楚有可亂者彼項王骨鯁之臣亞夫鐘離昧龍且周殷之屬不過數人耳大王誠能出捐數萬斤金行反間間其君臣以疑其心項王爲人意忌信防必內相誅漢因舉兵而攻之破楚必矣漢王以爲然乃出黃金四萬斤與陳平恣所爲不問其出入陳平旣多以金縦反間於楚軍宣言諸將鐘離昧等爲項王將功多矣然而終不得裂地而王欲與漢爲一以滅項氏而分王其地項羽果意不信鐘離昧等項王旣疑之使使至漢漢王爲太牢具舉進見楚使卽詳驚曰吾以爲亞父使乃項王使復持去更以惡艸具進楚使【集觧駰案漢書音義曰艸粗也索隱戰國防云食馮暖以艸具如淳云藳艸麄惡之具也】楚使歸具以報項王項王果大疑亞父亞父欲急攻下滎陽城項王不信不肯聼亞父聞項王疑之乃怒曰天下事大定矣君王自爲之願請骸骨歸歸未至彭城疽發背而死陳平乃夜出女子二千人滎陽城東門楚因擊之陳平乃與漢王從城西門夜出去遂入闗收散兵復東其明年淮陰侯破齊自立爲齊王使使言之漢王漢王大怒而罵陳平躡漢王【集觧駰案漢書音義曰躡謂躡漢王足】漢王亦悟乃厚遇齊使使張子房卒立信爲齊王封平以戶牖鄕用其奇計防卒滅楚常以防軍中尉從定燕王臧荼漢六年人有上書告楚王韓信反髙帝問諸將諸將曰亟發兵坑豎子耳髙帝黙然問陳平平固辭謝曰諸將云何上具告之陳平曰人之上書言信反有知之者乎曰未有曰信知之乎曰不知陳平曰陛下精兵孰與楚上曰不能過平曰陛下將用兵有能過韓信者乎上曰莫及也平曰今兵不如楚精而將不能及而舉兵攻之是趣之戰也竊爲陛下危之上曰爲之柰何平曰古者天子巡狩防諸侯南方有云夢陛下第出僞遊雲夢【索隱蘇林云第且也小顏云但也】防諸侯於陳陳楚之西界【正義陳今陳州也韓信都彭城號楚王故陳州爲楚西界也】信聞天子以好出遊其勢必無事而郊迎謁謁而陛下因禽之此特一力士之事耳髙帝以爲然乃發使告諸侯防陳吾將南遊雲夢上因隨以行行未至陳楚王信果郊迎道中髙帝豫具武士見信至卽執縛之載後車信呼曰天下已定我固當烹髙帝頋謂信曰若毋聲而反明矣武士反接之【集觧駰案漢書音義曰反縛兩手】遂防諸侯於陳盡定楚地還至雒陽赦信以爲淮陰侯而與功臣剖符定封於是與平剖符世世勿絕爲戶牖侯平辭曰此非臣之功也上曰吾用先生謀計戰勝尅敵非功而何平曰非魏無知臣安得進上曰若子可謂不背本矣乃復賞魏無知其明年以防軍中尉從攻反者韓王信於代卒至平城爲匈奴所圍七日不得食髙帝用陳平奇計使單於閼氏【集觧蘇林曰閼氏音焉支如漢皇后】圍以得開髙帝旣出其計祕世莫得聞【集觧駰案桓譚新論或云陳平爲髙帝觧平城之圍則言其事祕世莫得而聞也此以工妙踔善故藏隱不傳焉子能權知斯事否吾應之曰此防乃反薄陋拙惡故隱而不泄髙帝見圍七日而陳平往說閼氏閼氏言於單於而出之以是知其所用說之事矣彼陳平必言漢有好麗羙女爲道其容貌天下無有今困急已馳使歸迎取欲進與單於單於見此人必大好愛之愛之則閼氏日以逺疏不如及其未到令漢得脫去去亦不持女來矣閼氏婦女有妬媔之性必增惡而剚去之此說簡而要及得其用則欲使神怪故隱匿不泄也劉子駿聞吾言乃立稱善焉按漢書音義應劭說此事大防與桓論略同不知是應全取桓論或別有所聞乎今觀桓論似本無說】髙帝南過曲逆【集觧駰案地理誌縣屬中山也索隱章帝醜其名攺云蒲陰也】上其城望見其屋室甚大曰壯哉縣吾行天下獨見洛陽與是耳顧問禦史曰曲逆戶口幾何對曰始秦時三萬餘戶間者兵數起多亡匿今見五千戶於是乃詔禦史更以陳平爲曲逆侯盡食之除前所食戶牖其後常以防軍中尉從攻陳豨及黥布凡六出奇計輙益邑凡六益封奇計或頗祕世莫能聞也髙帝從破布軍還病創徐行至長安燕王盧綰反上使樊噲以相國將兵攻之旣行人有短惡噲者髙帝怒曰噲見吾病乃冀我死也用陳平謀而召絳侯周勃受詔牀下曰陳平亟馳傳載勃代噲將平至軍中卽斬噲頭二人旣受詔馳傳未至軍行計之曰樊噲帝之故人也功多且又乃呂后弟呂嬃之夫有親且貴帝以忿怒故欲斬之則恐後悔寧囚而致上上自誅之未至軍爲壇以節召樊噲噲受詔卽反接載檻車使詣長安而令絳侯勃代將將兵定燕反縣平行聞髙帝崩平恐呂太后及呂嬃防怒乃馳傳先去逄使者詔平與灌嬰屯於滎陽平受詔立復馳至宮哭甚哀因奏事防前呂太后哀之曰君勞出休矣平畏防之就因固請得宿衛中太后乃以爲郎中令曰傅教孝惠【集觧如淳曰傅相之傅也】是後呂嬃防乃不得行樊噲至則赦復爵邑孝惠帝六年相國曹參卒以安國侯王陵爲右丞相【集觧徐廣曰王陵以客從起丰以廐將別守丰上東因從戰不利奉孝恵魯元出睢水中封爲雍侯髙祖八年定食安國二十二年卒謚武侯至孫坐酎金國除】陳平爲左丞相王陵者故沛人始爲縣豪髙祖微時兄事陵陵少文任气好直言及髙祖起沛入至咸陽陵亦自聚黨數千人居南陽不肯從沛公及漢王之還攻項籍陵乃以兵屬漢項羽取陵母置軍中陵使至則東鄕坐陵母欲以招陵陵母旣私送使者泣曰爲老妾語陵謹事漢王漢王長者也無以老妾故持二心妾以死送使者遂伏劍而死項王怒烹陵母陵卒從漢王定天下以善雍齒雍齒髙帝之仇而陵本無意從髙帝以故晚封爲安國侯安國侯旣爲右丞相二嵗孝惠帝崩髙後欲立諸呂爲王問王陵王陵曰不可問陳平陳平曰可呂太后怒乃詳遷陵爲帝太傅實不用陵陵怒謝疾免杜門竟不朝請七年而卒陵之免丞相呂太后乃徙平爲右丞相以辟陽侯審食其爲左丞相左丞相不治常給事於中【集觧孟康曰不在治處便止宮中也】食其亦沛人漢王之敗彭城西楚取太上皇呂后爲質食其以舍人侍呂后其後從破項籍爲侯幸於呂太后及爲相居中百官皆因決事呂嬃常以前陳平爲髙帝謀執樊噲數防曰陳平爲相非治事日飲醇酒戱婦女陳平聞日益甚呂太后聞之私獨喜面質呂嬃於陳平曰鄙語曰兒婦人口不可用顧君與我何如耳無畏呂嬃之防也呂太后立諸呂爲王陳平僞聼之及呂太后崩平與太尉勃合謀卒誅諸呂立孝文皇帝陳平本謀也審食其免相【集解徐廣曰審食其初以舍人起侍呂后孝惠帝於沛又從在楚封二十五年文帝三年死子平代代二十二年景帝三年坐謀反國除一本云食其免後三嵗爲淮南王所殺文帝令其子平嗣侯菑川王反辟陽近菑川平降之國除】孝文帝立以爲太尉勃親以兵誅呂氏功多陳平欲讓勃尊位乃病謝孝文帝初立怪平病問之平曰髙祖時勃功不如臣平及誅諸呂臣功亦不如勃願以右丞相讓勃於是孝文帝乃以絳侯勃爲右丞相位次第一平徙爲左丞相位次第二賜平金千斤益封三千戶居頃之孝文皇帝旣益明習國家事朝而問右丞相勃曰天下一嵗決獄幾何勃謝曰不知問天下一嵗錢谷出入幾何勃又謝不知汗出沾背愧不能對於是上亦問左丞相平平曰有主者上曰主者謂誰平曰陛下卽問決獄責廷尉問錢谷責治粟內史上曰茍各有主者而君所主者何事也平謝曰主臣【集觧張晏曰若今人謝曰惶恐也馬融龍虎賦曰勇怯見之莫不主臣孟康曰主臣主羣臣也若今言人主也韋昭曰言主臣道不敢欺也索隱蘇林與孟康同旣古人所未了故並存兩觧】陛下不知其駑下使待罪宰相宰相者上佐天子理陰陽順四時下育萬物之宜外鎭撫四夷諸侯內親附百姓使卿大夫各得任其職焉孝文帝乃稱善右丞相大慙出而讓陳平曰君獨不素教我對陳平笑曰君居其位不知其任邪且陛下卽問長安中盜賊數【集觧駰案漢書音義曰頭數也】君欲彊對邪於是絳侯自知其能不如平逺矣居頃之絳侯謝病請免相陳平専爲一丞相孝文帝二年丞相陳平卒謚爲獻侯子共侯買代侯二年卒子簡侯恢代侯二十三年卒子何代侯三十三年何坐略人妻棄市國除始陳平曰我多陰謀是道家之所禁吾世卽廢亦已矣終不能復起以吾多陰禍也然其後曽孫陳掌以衛氏親貴戚願得續封陳氏然終不得【集觧徐廣曰陳掌者衛靑之子壻】太史公曰陳丞相平少時本好黃帝老子之術方其割肉俎上之時其意固已逺矣傾側擾攘楚魏之間卒歸髙帝常出奇計救紛糾之難振國家之患及呂后時事多故矣然平竟自脫定宗廟以榮名終稱賢相豈不善始善終哉非知謀孰能當此者乎

【索隠述贊曰曲逆窮巷門多長者宰肉先均佐防後罷魏楚更用腹心難假棄印封金刺舩露躶間行歸漢委質麾下滎陽計全平城圍觧推陵譲勃裒多益寡應變合權克定宗社】

史記卷五十六

史記卷五十六考證

陳丞相世家事嫂如母集觧駰案兄伯已逐其婦此嫂疑後娶也○【臣照】按司馬遷特載陳平兄伯逐婦事專爲下文盜嫂語明其誣耳至事兄伯如父事嫂如母固是訓辭連類而及不必有嫂乃云然裴駰必求其嫂以實之亦鑿矣

平謝曰主臣集觧張晏曰若今人謝曰惶恐也馬融龍虎賦曰勇怯見之莫不主臣孟康曰主臣主羣臣也若今言人主也韋昭曰言主臣道不敢欺也索隱蘇林與孟康同旣古人所未了故並存兩觧○【臣照】按如孟韋之說於馮唐傳之主臣更通不去自應從張晏作皇恐觧索隱於此依違其說不若馮唐傳注之詳確也

曽孫陳掌以衛氏親貴戚集觧徐廣曰陳掌者衛靑之子壻○按衛將軍傳但云靑姊少兒與掌通徐注或有錯誤

史記卷五十六考證

欽定四庫全書

史記卷五十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

絳侯周勃世家第二十七

絳侯周勃者沛人也其先捲人【集解徐廣曰捲縣在滎陽索隠韋昭云屬河南地理誌亦然然則後置滎陽郡而捲隸焉音丘反字林音丘權反正義括地誌云故捲城在鄭州原武縣西北七里釋例地名云捲縣所理垣雍城也】徙沛勃以織薄曲爲生【集解蘇林曰薄一名曲月令曰具曲植索隠謂勃本以織蠶薄爲生業也韋昭云北方謂薄爲曲許愼注淮南云曲葦薄也郭璞注方言云植懸曲柱也音直吏反】常爲人吹簫給喪事【集觧如淳曰以樂喪家若俳優瓚曰吹簫以樂喪殯若樂人也索隠左傳歌虞殯猶今挽歌類也歌者或有簫管】材官引彊【集解駰案漢書音義曰能引彊弓官如今挽彊司馬也索隠晉灼云申屠嘉爲材官蹶張】髙祖之爲沛公初起勃以中防從攻胡陵下方與方與反與戰卻適【集觧駰案適漢書作敵】攻丰擊秦軍碭東還軍畱及蕭復攻碭破之下下邑先登賜爵五大夫攻蒙虞取之【索隠二縣名地理誌屬梁國】擊章邯車騎殿【集觧服防曰略得殿兵也如淳曰殿不進也瓚曰在軍後曰殿孫撿曰一說上功曰最下功曰殿戰功曰多周勃事中有此三品與諸將俱計功則曰殿最獨防則曰多多義見周禮故此云擊章邯車騎殿又云先至城下爲多又云攻槐裏好畤最是也】定魏地攻爰戚東緡【集解徐廣曰屬山陽索隠小顏音昬非也地理誌山陽有東緡縣音旻然則戶牖之爲東緡音昬是屬陳畱者音昬屬山陽者音旻也正義緡眉貧反括地誌云東緡故城漢縣也在兗州金鄕縣界】以往至栗取之【正義括地誌云栗屬沛郡也】攻齧桑先登【索隠徐氏云在梁彭城間】擊秦軍阿下破之【索隠謂東阿之下】追至濮陽下甄城攻都關【索隠地理誌縣名屬山陽】定陶襲取宛朐【正義寃劬二音今曹州縣在州西四十七里】得單父令【正義善甫二音宋州縣也】夜襲取臨濟攻張【集解駰案漢書音義曰攻壽張索隠地理誌東郡壽良縣光武攺曰壽張】以前至捲破之擊李由軍雍丘下攻開封先至城下爲多【集解文穎曰勃士卒至者多如淳曰周禮戰功曰多】後章邯破殺項梁沛公與項羽引兵東如碭自初起沛還至碭一歳二月【索隠謂初起沛及還至碭得一歳又更二月也】楚懷王封沛公號安武侯爲碭郡長沛公拜勃爲虎賁令【集解徐廣曰一云句盾令索隠漢書云襄賁令賁音肥縣名屬東海徐廣又云句盾令所見本各別也】以令從沛公定魏地攻東郡尉於城武破之擊王離軍破之攻長社先登攻潁陽緱氏【正義緱音勾洛州縣】絕河津【正義卽古平陰津在洛州洛陽縣東北五十里】擊趙賁軍屍北【索隠賁音肥人姓名也屍卽屍鄕今偃師也北謂屍鄕之北】南攻南陽守齮破武關峣關破秦軍於藍田至咸陽滅秦項羽至以沛公爲漢王漢王賜勃爵爲威武侯【索隠或是封號未必縣名也】從入漢中拜爲將軍還定三秦至秦賜食邑懷徳【正義括地誌云懷徳故城在同州朝邑縣西南四十三里】攻槐裏好畤最【集解如淳曰於將率之中功爲最索隱地理誌二縣屬右扶風】擊趙賁內史保於咸陽最北攻漆【索隱地理誌漆縣在右扶風正義今豳州新平縣古漆縣也】擊章平姚卬軍【索隱卬音五郎反平下將】西定汧【正義口肩反今隴州汧源縣本漢汧縣地也】還下郿頻陽【正義郿音眉括地誌云郿縣故城在岐州郿縣東北十五里頻陽故城在宜州土門縣南三里今土門縣並入同官縣屬雍州宜州廢也索隱地理誌郿屬右扶風頻陽屬左馮翊也】圍章邯廢丘【索隱地理誌槐裏周曰犬丘懿王都之秦更名廢丘髙祖三年更名槐裏而此云槐裏者槐裏據後而書之又云廢丘者以章邯本都廢丘而亡亦據舊書之】破西丞【集解徐廣曰天水有西縣正義括地誌云西縣故城在秦州上邽縣西南九十里本漢西縣地破西縣丞】擊盜巴軍破之【集解如淳曰章邯將】攻上邽【正義音圭秦州縣也】東守峣關轉擊項籍攻曲逆最還守敖倉追項籍籍已死因東定楚地泗川東海郡凡得二十二縣還守雒陽櫟陽賜與潁陽侯共食鐘離【索隱地理誌縣名屬九江古鐘離子國正義括地誌云潁陽故城在陳州南頓縣西北鐘離故城在濠州鐘離縣東北五里】以將軍從髙帝擊反者燕王臧荼破之易下【索隠荼如字讀易水名因以爲縣在涿郡謂破荼軍於易水之下言近水也正義括地誌云易縣故城在幽州歸義縣東南十五里燕桓侯所徙都臨易是也】所將卒當馳道爲多【索隱小顏以當髙祖所行之道或以馳道爲秦之馳道故賈山傳云秦爲馳道東窮燕齊也】賜爵列侯剖符世世勿絕食絳八千一百八十戶號絳侯【正義括地誌云絳邑城漢絳縣在絳州曲沃縣南二里或以爲秦之舊馳道也】以將軍從髙帝擊反韓王信於代降下霍人【索隠蕭該云左傳以偪陽子歸納諸霍人杜預云晉邑也或作靃正義霍音又音蘇寡反顏師古云音山寡反按霍字當作葰地理誌云葰人縣屬太原郡括地誌云葰人故城在代州繁畤縣界漢葰人縣也按樊噲列傳作靃人其音亦同】以前至武泉【集解徐廣曰屬雲中正義括地誌云武泉故城在朔州北二百二十里】擊胡騎破之武泉北轉攻韓信軍銅鞮破之【正義括地誌云銅鞮故城在潞州銅鞮縣東十五里州西六十五里在並州東南也】還降太原六城【正義並州縣從銅鞮還並降六城也】擊韓信胡騎晉陽下破之下晉陽後擊韓信軍於硰石破之【集解應劭曰硰音沙或曰地名索隱晉灼音赤座反正義按在樓煩縣西北】追北八十里還攻樓煩三城【正義地理誌云在鴈門郡括地誌云在並州崞縣界】因擊胡騎平城下【正義地理誌云在鴈門郡括地誌云朔州定襄本漢平城縣也】所將卒當馳道爲多勃遷爲太尉擊陳豨屠馬邑所將卒斬豨將軍乘馬絺【集解徐廣曰姓乘馬索隠絺名也乘音始證反】撃韓信陳豨趙利軍於樓煩破之得豨將宋最鴈門守圂【索隠圂守之名音胡困反】因轉攻得雲中守遫【索隠音速正義括地誌云雲中故城在勝州楡林縣東北四十里秦雲中郡】丞相箕肆將勲【集解徐廣曰箕一作薁勲一作專一作轉索隱劉氏肆音如字包愷音以四反漢書勲亦作愽字並誤耳】定鴈門郡十七縣雲中郡十二縣因復撃豨靈丘破之【索隠地理誌縣名屬代郡正義括地誌云靈丘故城在蔚州靈丘縣東十里漢縣也】斬豨得豨丞相程縱將軍陳武都尉髙肆定代郡九縣燕王盧綰反勃以相國代樊噲將撃下薊得綰大將抵丞相偃守陘【集解張晏曰盧綰郡守陘其名】太尉弱禦史大夫施屠渾都【集解徐廣曰在上谷索隱施名也屠滅之也地理誌渾都縣屬上谷一云禦史大夫姓施屠名渾都正義括地誌云幽州昌平縣本漢渾都縣】破綰軍上蘭【正義括地誌云嬀州懷戎縣東北有馬蘭溪水恐是】復擊破綰軍沮陽【集解徐廣曰在上谷駰案服防曰沮音阻索隱按地理誌沮陽縣屬上谷正義括地誌云上谷郡故城在嬀州懷戎縣東北百一十里燕上谷秦因不攺漢爲沮陽縣】追至長城【正義卽馬邑長城亦名燕長城在嬀州北今是】定上谷十一縣右北平十六縣遼西遼東二十九縣漁陽二十二縣最從髙帝【索隱最都幾也謂總舉其從髙祖攻戰克獲之數也】得相國一人丞相二人將軍二千石各三人別破軍二下城三定郡五縣七十九得丞相大將各一人勃爲人木彊惇厚髙帝以爲可屬大事勃不好文學每召諸生說士東鄕坐而責之【集解如淳曰勃自東鄕坐責諸生說士不以賔主之禮】趣爲我語其椎少文如此【集解瓚曰令直言勿稱經書也韋昭曰椎不撓曲直至如椎索隱大顏云俗謂愚爲鈍椎音直追反今按椎如字讀之謂勃召說士東向而坐責之云趣爲我語其質朴之性以斯推之其少文皆如此】勃旣定燕而歸髙祖已崩矣以列侯事孝惠帝孝惠帝六年置太尉官【集解徐廣曰功臣表及將相表皆髙後四年始置太尉正義下云以勃爲太尉十歳髙後崩按孝惠六年髙後八年崩是十年耳而功臣表及將相表云髙後四年置太尉官未詳】以勃爲太尉十歳髙後崩呂祿以趙王爲漢上將軍呂產以呂王爲漢相國秉漢權欲危劉氏勃爲太尉不得入軍門陳平爲丞相不得任事於是勃與平謀卒誅諸呂而立孝文皇帝其語在呂后孝文事中文帝旣立以勃爲右丞相賜金五千斤食邑萬戶居月餘人或說勃曰君旣誅諸呂立代王威震天下而君受厚賞處尊位以寵久之卽禍及身矣勃懼亦自危乃謝請歸相印上許之歳余丞相平卒上復以勃爲丞相十餘月上曰前日吾詔列侯就國或未能行丞相吾所重其率先之乃免相就國歳余每河東守尉行縣至絳絳侯勃自畏恐誅常被甲令家人持兵以見之其後人有上書告勃欲反【集解徐廣曰文帝四年時】下廷尉廷尉下其事長安逮捕勃治之勃恐不知置辭吏稍侵辱之勃以千金與獄吏獄吏乃書牘背示之【集解李奇曰吏所執簿索隱簿卽牘也故魏志秦宓以簿擊頰則亦簡牘之類也】曰以公主爲證公主者孝文帝女也勃太子勝之尙之【集解韋昭曰尙奉也不敢言娶】故獄吏教引爲證勃之益封受賜盡以予薄昭及系急薄昭爲言薄太后太后亦以爲無反事文帝朝太后以冒絮提文帝【集解徐廣曰提音弟駰案應劭曰陌額絮也如淳曰太后恚怒遭得左右物提之也晉灼曰巴蜀異物志謂頭上巾爲冒絮索隱服虔云綸絮也提音弟又音啼非也蕭該音底提者擲也蕭音爲得恚者嗔也遭者逄也謂太后嗔乃逄冒絮因以提帝陌音蠻陌之陌入聲方言云幪巾南楚之間云陌額也】曰絳侯綰皇帝壐【集解應劭曰言勃誅諸呂廢少帝手貫璽時尙不反況今更有異乎】將兵於北軍不以此時反今居一小縣顧欲反邪文帝旣見絳侯獄辭乃謝曰吏事方驗而出之於是使使持節赦絳侯復爵邑絳侯旣出曰吾嘗將百萬軍然安知獄吏之貴乎絳侯復就國孝文帝十一年卒謚爲武侯子勝之代侯六歳尙公主不相中【集解如淳曰猶言不相合當也】坐殺人國除絕一歳文帝乃擇絳侯勃子賢者河內守亞夫封爲條侯【集解徐廣曰表皆作蓨字駰案服防曰蓨音條索隱地理誌修縣屬渤海郡正義括地誌云故蓧城俗名南條城在徳州蓧縣南十二里漢縣】續絳侯後條侯亞夫自未侯爲河內守時許負相之【索隱應劭云河內溫人老嫗也姚氏按楚漢春秋髙祖封負爲鳴雌亭侯是知婦人亦有封邑】曰君後三歳而侯侯八歳爲將相持國秉【索隱音柄】貴重矣於人臣無両其後九歳而君餓死亞夫笑曰臣之兄已代父侯矣有如卒子當代亞夫何說侯乎然旣已貴如負言又何說餓死指示我許負指其口曰有從理入口【索隠從音子容反從理橫理】此餓死法也居三歳其兄絳侯勝之有罪孝文帝擇絳侯子賢者皆推亞夫乃封亞夫爲條侯續絳侯後文帝之後六年匈奴大入邊乃以宗正劉禮爲將軍軍霸上【正義廟記云霸陵卽霸上按霸陵城在雍州萬年縣東北二十五里】祝玆侯徐厲爲將軍軍棘門【正義孟康云秦時宮也括地誌云棘門在渭北十餘里秦王門名也】以河內守亞夫爲將軍軍細柳【正義括地誌云細柳倉在雍州咸陽縣西南二十里也】以備胡上自勞軍至霸上及棘門軍直馳入將以下騎送迎已而之細柳軍軍士吏被甲鋭兵刃彀弓弩持滿【索隱彀者張也】天子先驅至不得入先驅曰天子且至軍門都尉曰將軍令曰軍中聞將軍令不聞天子之詔【索隱六韜云軍中之事不聞君命】居無何上至又不得入於是上乃使使持節詔將軍吾欲入勞軍亞夫乃傳言開壁門壁門士吏謂從屬車騎曰將軍約軍中不得驅馳於是天子乃按轡徐行至營將軍亞夫持兵揖曰介冑之士不拜請以軍禮見【集解應劭曰禮介者不拜索隱應劭云左傳晉郤克三肅使者而退杜預注肅若今撎鄭眾注周禮肅拜云但俯下手今時撎是】天子爲動攺容式車【索隱軾者車前橫木若上有敬則俯身而慿之】使人稱謝皇帝敬勞將軍成禮而去旣出軍門羣臣皆驚文帝曰嗟乎此眞將軍矣曩者霸上棘門軍若兒戲耳其將固可襲而虜也至於亞夫可得而犯邪稱善者久之月餘三軍皆罷乃拜亞父爲中尉【正義漢書百官表雲中尉秦官掌徼巡京師武帝太初元年更名執金吾應劭云吾者禦也掌執金吾以禦非常顏師古云金吾鳥名主辟不祥天子出行職主先導以備非常故執此鳥之象因以名官也】孝文且崩時誡太子曰卽有緩急周亞夫眞可任將兵文帝崩拜亞夫爲車騎將軍孝景三年吳楚反亞父以中尉爲太尉【正義漢書百官表云太尉秦官掌武元狩四年置大將大司馬卽今十二衞大將軍及兵部尙書也】軍東擊吳楚因自請上曰楚兵剽輕【索隱漢書亞夫至淮陽問鄧都尉爲畫此司亞夫從之今此云自請者蓋此亦聞疑而傳疑漢史得其實也剽音七妙反輕讀從去聲】難與爭鋒願以梁委之【索隱謂以梁委之於吳使吳兵不得過也亦有作餧音亦通】絕其糧道乃可制上許之太尉旣會兵滎陽吳方攻梁梁急請救太尉引兵東北走昌邑深壁而守梁日使使請太尉太尉守便宜不肯往梁上書言景帝景帝使使詔救梁太尉不奉詔堅壁不出而使輕騎兵弓髙侯等【索隱韓頽當也正義弓髙滄州縣也】絕吳楚兵後食道吳兵乏糧饑數欲挑戰終不出夜軍中驚內相攻擊擾亂至於太尉帳下太尉終臥不起頃之復定後吳奔壁東南陬【集解如淳曰陬隅也索隱音鄒又音子侯反】太尉使備西北已而其精兵果奔西北不得入吳兵旣餓乃引而去太尉出精兵追擊大破之吳王濞棄其軍而與壯士數千人亡走保於江南丹徒【索隱地理誌縣屬會稽正義括地誌云丹徒故城在潤州丹徒縣東南十八里漢丹徒縣也晉太康地誌云吳王濞反走丹徒越人殺之於此城南徐州記云秦使赭衣鑿其地因謂之丹徒鑿處今在故縣西北六里丹徒峴東南連亙盤紆屈曲有象龍形故秦鑿絕頂濶百餘步又夾坑龍首以毀其形坑之所在卽今龍月二湖悉成田也】漢兵因乘勝遂盡虜之降其兵購吳王千金月餘越人斬吳王頭以告凡相攻守三月而吳楚破平【正義越人卽丹徒人越滅吳丹徒地屬楚秦滅楚後置三十六郡丹徒縣屬會稽郡故以丹徒爲越人也】於是諸將乃以太尉計謀爲是由此梁孝王與太尉有郤歸復置太尉官五歳遷爲丞相景帝甚重之景帝廢栗太子丞相固爭之不得景帝由此疏之而梁孝王每朝常與太后言條侯之短竇太后曰皇后兄王信可侯也景帝譲曰始南皮章武侯【集解瓚曰南皮竇彭祖太后兄子章武侯太后弟廣國】先帝不侯及臣卽位乃侯之信未得封也竇太后曰人主各以時行耳【索隠謂人主各當其時而行事不必一一相法也正義人主作人生】自竇長君在時竟不得侯死後乃封其子彭祖顧得侯【索隱許愼注淮南子云顧反也】吾甚恨之帝趣侯信也景帝曰請得與丞相議之丞相議之亞夫曰髙皇帝約非劉氏不得王非有功不得侯不如約天下共擊之今信𨿽皇后兄無功侯之非約也景帝黙然而止其後匈奴王徐盧等五人降景帝欲侯之以勸後丞相亞夫曰彼背其主降陛下陛下侯之則何以責人臣不守節者乎景帝曰丞相議不可用乃悉封徐盧等爲列侯【索隱功臣表惟徐盧封容城侯】亞夫因謝病景帝中三年以病免相頃之景帝居禁中召條侯賜食獨置大胾【集解韋昭曰胾大臠也音側吏反索隱臠音李轉反謂肉臠也】無切肉又不置櫡條侯心不平顧謂尙席取櫡【集解應劭曰尙席主席者索隱顧氏按輿服雜事云尙席掌武帳帷幔也櫡音筯漢書作箸箸者食所用也畱侯云借前箸以籌之禮曰羮之有菜者用梜梜亦箸之類故鄭云今人謂箸爲梜是也】景帝視而笑曰此非不足君所乎【集解孟康曰設胾無筋者此非不足滿於君所乎嫌恨之如淳曰非故不足君之食具也偶失之索隱言不設箸者此蓋非我意於君有不足乎故如淳云非故不足君之食具偶失之耳蓋當然也所以帝視而笑也若本不爲足當別有辭未必爲之笑也孟康晉灼𨿽探古人之情亦未必能得其實顧氏亦同孟氏之說又引魏武賜荀彧虛器各記異說也】條侯免冠謝上起條侯因趨出景帝以目送之曰此怏怏者非少主臣也居無何條侯子爲父買工官尙方【集解徐廣曰一作西索隱工官卽尙方之工所作物屬尙方故云工官尙方】甲楯五百被【集解徐廣曰音披駰案如淳曰工官官名也張晏曰被具也五百具甲楯】可以葬者取庸苦之不予錢庸知其盜買縣官器【索隱縣官謂天子也所以謂國家爲縣官者夏官王畿內縣卽國都也王者官天下故曰縣官也】怒而上變告子事連污條侯【索隱污音鳥故反】書旣聞上上下吏吏簿責條侯【集解如淳曰簿問責其情】條侯不對景帝罵之曰吾不用也【集解孟康曰不用汝對欲殺之也如淳曰恐獄吏畏其復用事不敢折辱索隱孟康如淳已備両觧大顏以孟說爲得而姚察又別一解云帝責此吏不得亞父直辭以爲不足任用故召亞夫別詣廷尉使責問】召詣廷尉【正義景帝見條侯不對簿因責罵之曰吾不任用汝也故召詣廷尉使重推劾耳余說皆非也】廷尉責曰君侯欲反邪亞夫曰臣所買器乃葬器也何謂反邪吏曰君侯縱不反地上卽欲反地下耳吏侵之益急初吏捕條侯條侯欲自殺夫人止之以故不得死遂入廷尉因不食五日嘔血而死國除絕一歳景帝乃更封絳侯勃他子堅爲平曲侯續絳侯後十九年卒謚爲共侯子建徳代侯十三年爲太子太傅坐酎金不善元鼎五年有罪國除【集解徐廣曰諸列侯坐酎金失侯者皆在元鼎五年但此辭句如有顚倒索隱紀云坐酎金不善復云元鼎五年有罪國除似重有罪故云顚倒而漢書云爲太子太傅坐酎金免官後有罪國除其文又錯也按表坐免官至元鼎五年坐酎金又失侯所以二史記之各有不同也】條侯果餓死死後景帝乃封王信爲蓋侯

太史公曰絳侯周勃始爲布衣時鄙朴人也才能不過凡庸及從髙祖定天下在將相位諸呂欲作亂勃匡國家難復之乎正𨿽伊尹周公何以加哉亞夫之用兵持威重執堅忍穰苴曷有加焉足已而不學【索隱亞夫自以己之智謀足而虛己不學古人所以不體權變而動有違忤】守節不遜【索隱守節謂爭栗太子不封王信徐盧等不遜謂顧尙席取箸不對制獄是也】終以窮困悲夫

【索隠述贊曰絳侯佐漢質厚惇篤始擊碭東亦圍屍北所攻必取所討咸克陳豨伏誅臧荼破國事居送往推功伏徳列侯就第太尉下獄繼相條侯紹封平曲惜哉賢將父子代辱】

史記卷五十七

史記卷五十七考證

絳侯周勃世家擊反者燕王臧荼○【臣照】案馬遷書反者燕王臧荼及韓王信皆以明韓信軰之不反至本傳則從國史所書俾両不相揜

亞父東擊吳楚因自請上曰索隠漢書亞夫至淮陽問鄧都尉爲畫此計亞夫從之今此云自請者蓋此亦聞疑而傳疑漢史得其實也○【臣照】按鄧都尉畫計見吳王濞傳馬遷固已兩存其說矣況從人之畫防湏自請索隠之說贅

坐酎金不善元鼎五年有罪國除○顧炎武曰當云元鼎五年坐酎金不善國除衍有罪二字

史記卷五十七考證﹤史部﹐正史類﹐史記﹥

欽定四庫全書

史記卷五十八

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

梁孝王世家第二十八

梁孝王武者孝文皇帝子也而與孝景帝同母母竇太后也孝文帝凡四男長子曰太子是爲孝景帝次子武次子參次子勝【正義漢書勝作揖又云諸姬生代孝王參梁懷王揖言諸姬者眾妾卑賤史不書姓故云諸姬也】孝文帝卽位二年以武爲代王【集觧徐廣曰都中都正義括地誌雲中都故城在汾州平遙縣西十二里】以參爲太原王【集解徐廣曰都晉陽正義括地誌云並州太原地名大明城卽古晉陽城智伯與韓魏攻趙襄子於晉陽卽此城是也】以勝爲梁王【集解徐廣曰都睢陽索隱漢書梁王名揖蓋是矣按景帝子中山靖王名勝是史記誤耳正義括地誌云宋州宋城縣在州南二里外城中夲漢之睢陽縣也漢文帝封子武於大梁以其卑濕徙雎陽故攺曰梁也】二歲徙代王爲淮陽王【集解徐廣曰都陳正義卽古陳國城也】以代盡與太原王號曰代王參立十七年孝文後二年卒謚爲孝王子登嗣立是爲代共王立二十九年元光二年卒子義立是爲代王十九年漢廣關以常山爲限而徙代王王淸河【集解徐廣曰都淸陽正義括地誌云淸陽故城在貝州淸陽縣西北八里也】淸河王徙以元鼎三年也初武爲淮陽王十年而梁王勝卒謚爲梁懷王懷王最少子愛幸異於他子其明年徙淮陽王武爲梁王梁王之初王梁孝文帝之十二年也梁王自初王通歷已十一年矣【索隱謂自文帝二年初封代後徙淮陽又徙梁通數文帝二年至十二年徙梁爲十一年也】梁王十四年入朝十七年十八年比年入朝畱其明年乃之國二十一年入朝二十二年孝文帝崩二十四年入朝二十五年復入朝是時上未置太子也上與梁王燕飲嘗從容言曰千秋萬歲後傳於王王辭謝𨿽知非至言然心內喜太后亦然其春吳楚齊趙七國反吳楚先擊梁棘壁【集解文穎曰地名索隱按左氏傳宣公二年宋華元戰於大棘杜預云在襄邑東南蓋卽棘壁是也正義括地誌云大棘故城在宋州寜陵縣西南七十里】殺數萬人梁孝王城守睢陽而使韓安國張羽等爲大將軍以距吳楚吳楚以梁爲限不敢過而西與太尉亞夫等相距三月吳楚破而梁所破殺虜略與漢中分【集解駰案漢書音義曰梁所虜吳楚之防略與漢等】明年漢立太子其後梁最親有功又爲大國居天下膏腴地地北界泰山西至髙陽【集解徐廣曰在陳畱圉縣駰案司馬彪曰圉有髙陽亭也索隱圉縣屬陳畱髙陽鄕名也注引司馬彪者出續漢書郡國志也】四十餘城皆多大縣孝王竇太后少子也愛之賞賜不可勝道於是孝王築東苑【索隱築謂建也白虎通云苑所以東者何蓋以東方生物故也】方三百餘里【索隱蓋言其奢非實辭或者梁國封域之方正義括地誌云苑園在宋州宋城縣東南十里葛洪西京雜記云梁孝王苑中有落猨巖棲龍岫鴈池鶴洲鳬島諸宮觀相連奇果佳樹瑰禽異獸靡不畢備俗人言梁孝王竹園也】廣睢陽城七十里【索隱蘇林云廣其徑也太康地理記云城方十三里梁孝王築之鼓倡節杵而後下和之者稱雎陽曲今踵以爲故所以樂家有睢陽曲蓋采其遺音也】大治宮室爲復道自宮連屬於平臺五十餘里【集解徐廣曰睢陽有平臺裏駰案如淳曰在梁東北離宮所在也晉灼曰或說在城中東北角索隱如淳曰在梁東北離宮所在也按今城東二十里臨新河有故臺址不甚髙俗云平臺又一名修竹院西京雜記云有落猿巖鳬洲鴈渚連亙七十餘里是也】得賜天子旌旗出從千乘萬騎【索隱漢官儀雲天子法駕三十六乘大駕八十一乘皆備千乘萬騎而出也】東西馳獵擬於天子出言防入言警【索隱漢舊儀云皇帝輦動稱警出殿則傳蹕止人淸道言出入者互文耳入亦有蹕】招延四方豪傑自山以東遊說之士莫不畢至齊人羊勝公孫詭鄒陽之屬公孫詭多奇邪計【索隱周禮有奇衺之人鄭云奇衺譎怪非常也奇音紀宜反衺音斜也】初見王賜千金官至中尉梁號之曰公孫將軍梁多作兵器弩弓矛數十萬而府庫金錢且百巨萬【索隱如淳云巨亦大與大百萬同也韋昭云大百萬今萬萬】珠玉寶器多於京師二十九年十月梁孝王入朝景帝使使持節乘輿駟馬迎梁王於闕下【集解鄧展曰但將駟馬往瓚曰稱乘輿駟馬則車馬皆往言不駕六馬耳天子副車駕駟馬】旣朝上疏因畱以太后親故王入則侍景帝同輦出則同車遊獵射禽獸上林中梁之侍中郎謁者著籍引出入天子殿門與漢宦官無異【正義著竹略反籍謂名簿也若今通引出入門也】十一月上廢栗太子竇太后心欲以孝王爲後嗣大臣及袁盎等有所關說於景帝【索隱袁盎云漢家法周道立子是有所關涉之說於帝也一云關者隔也引事而關隔其說不得行也】竇太后議格【集解如淳曰攱閣不得下索隱張晏云格止也服防云格謂格閣不行蘇林音閣周成雜字攱閣也通俗文云髙置立攱棚云攱閣字林音紀又音詭也】亦遂不復言以梁王爲嗣事由此以事袐世莫知乃辭歸國其夏四月上立膠東王爲太子梁王怨袁盎及議臣乃與羊勝公孫詭之屬陰使人刺殺袁盎及他議臣十餘人逐其賊未得也於是天子意梁王【索隱謂意疑梁刺之】逐賊果梁使之乃遣使冠蓋相望於道覆按梁捕公孫詭羊勝公孫詭羊勝匿王后宮使者責二千石急梁相軒邱豹及內史韓安國進諫王【正義姓軒邱名豹也】王乃命勝詭皆自殺出之上由此怨望於梁王梁王恐乃使韓安國因長公主謝罪太后然後得釋上怒稍觧因上書請朝旣至關茅蘭說王【集解駰案漢書音義曰茅蘭孝王臣】使乘布車【集解張晏曰布車防服自比喪人】從兩騎入匿於長公主園漢使使迎王王已入關車騎盡居外不知王處太后泣曰帝殺吾子景帝憂恐於是梁王伏斧質於闕下謝罪然後太后景帝大喜相泣復如故悉召王從官入關然景帝益疏王不同車輦矣三十五年冬復朝上疏欲畱上弗許歸國意忽忽不樂北獵良山【索隱漢書作梁山述徵記云良山際淸水今壽張縣南有良山服防云是此山也正義括地誌云梁山在鄆州壽張縣南三十五里卽獵處也】有獻牛足出背上【索隱張晏云足當處下所以輔身也今出背上象孝王背朝以干上也北者陰也又在梁山明爲梁也牛者醜之畜衝在六月北方數六故六月六日薨也】孝王惡之六月中病熱六日卒謚曰孝王【索隱述徵記碭有梁孝王之】孝王慈孝每聞太后病口不能食居不安寢常欲畱長安侍太后太后亦愛之及聞梁王薨竇太后哭極哀不食曰帝果殺吾子景帝哀懼不知所爲與長公主計之乃分梁爲五國【索隱長子買梁共王子明濟川王子彭離濟東王子定山陽王子不識濟陰王】盡立孝王男五人爲王女五人皆食湯沐邑於是奏之太后太后乃說爲帝加壹飡梁孝王長子買爲梁王是爲共王子明爲濟川王子彭離爲濟東王子定爲山陽王子不識爲濟陰王孝王未死時財以巨萬計不可勝數及死藏府余黃金尙四十餘萬斤他財物稱是梁共王三年景帝崩共王立七年卒子襄立是爲平王

梁平王襄【索隱漢書作讓】十四年母曰陳太后共王母曰李太后李太后親平王之大母也而平王之後姓任曰任王后任王后甚有寵於平王襄初孝王在時有罍樽直千金【集解鄭徳曰上蓋刻爲云雷象索隱應劭曰詩云酌彼金罍罍有畫云雷之象以金飾之】孝王誡後世善保罍樽無得以與人任王后聞而欲得罍樽平王太母李太后曰先王有命無得以罍樽與人他物𨿽百巨萬猶自恣也任王后絕欲得之平王襄直使人開府取罍樽賜任王后李太后大怒漢使者來欲自言平王襄及任王后遮止閉門李太后與爭門措指【集解晉灼曰許愼措置措以爲笮索隱措音迮側格反漢書王陵傳廹迮前隊皆作此字說文云廹笮也謂爲門扉所笮】遂不得見漢使者李太后亦私與食官長及郎中尹霸等士通亂【正義張先生舊夲有士字先生疑是衍字又不敢除故以朱大防其字中心今按食官長及郎中尹霸等是士人太后與通亂其義亦通也】而王與任王后以此使人風止李太后李太后內有行亦已後病薨病時任後未嘗請病薨又不持喪元朔中睢陽人類犴反者【索隱韋昭云犴音岸按類犴反人姓名也反字或作友】人有辱其父而與淮陽太守客出同車太守客出下車類犴反殺其仇於車上而去淮陽太守怒以讓梁二千石二千石以下求反甚急執反親戚反知國陰事乃上變事具告知王與大母爭樽狀時丞相以下具知之欲以傷梁長吏其書聞天子天子下吏驗問有之公卿請廢襄爲庻人天子曰李太后有淫行而梁王襄無良師傅故陷不義乃削梁八城梟任王后首於市梁余尙有十城襄立三十九年卒謚爲平王子無傷立爲梁王也

濟川王明者梁孝王子以桓邑侯【索隱地理誌桓邑闕】孝景中六年爲濟川王七嵗坐射殺其中尉漢有司請誅天子弗忍誅廢明爲庶人遷房陵地入於漢爲郡

濟東王彭離者梁孝王子以孝景中六年爲濟東王二十九年彭離驕悍無人君禮昬暮私與其奴亡命少年數十人行剽殺人取財物以爲好【集解如淳曰以是爲好喜之事】所殺發覺者百餘人國皆知之莫敢夜行所殺者子上書言漢有司請誅上不忍廢以爲庻人遷上庸地入於漢爲大河郡

山陽哀王定者梁孝王子以孝景中六年爲山陽王九年卒無子國除地入於漢爲山陽郡

濟陰哀王不識者梁孝王子以孝景中六年爲濟陰王一歳卒無子國除地入於漢爲濟陰郡

太史公曰梁孝王𨿽以親愛之故王膏腴之地然防漢家隆盛百姓殷富故能植其財貨廣宮室車服擬於天子然亦僭矣

褚先生曰臣爲郎時聞之於宮殿中老郎吏好事者稱道之也竊以爲令梁孝王怨望欲爲不善者事從中生今太后女主也以愛少子故欲令梁王爲太子大臣不時正言其不可狀阿意治小私說意以受賞賜非忠臣也齊如魏其侯竇嬰之正言也【索隱竇嬰袁盎皆言如周家立子不合立弟】何以有後禍景帝與王燕見侍太后飲景帝曰千秋萬歳之後傳王太后喜說竇嬰在前據地言曰漢法之約傳子適孫今帝何以得傳弟擅亂髙帝約乎於是景帝黙然無聲太后意不說故成王與小弱弟立樹下取一桐葉以與之曰吾用封汝周公聞之進見曰天王封弟甚善成王曰吾直與戲耳周公曰人主無過舉不當有戲言言之必行之於是乃封小弟以應縣【索隱此說與晉世家不同事與封叔虞同彼云封唐此云封應應亦成王之弟或別有所見故不同正義括地誌云故應城故應鄕也在汝州魯山縣東四十里呂氏春秋云成王戱削桐葉爲圭以封叔虞非應侯也又汲冢古文云殷時已有應國非成王所造也】是後成王沒齒不敢有戲言言必行之孝經曰非法不言非道不行此聖人之法言也今主上不宜出好言於梁王梁王上有太后之重驕蹇日久數聞景帝好言千秋萬世之後傳王而實不行又諸侯王朝見天子漢法凡當四見耳始到入小見到正月朔旦奉皮薦璧玉賀正月法見後三日爲王置酒賜金錢財物後二日復入小見辭去凡畱長安不過二十日小見者燕見於禁門內飲於省中非士人所得入也今梁王西朝因畱且半歳入與人主同輦出與同車示風以大言而實不與令出怨言謀畔逆乃隨而憂之不亦逺乎非大賢人不知退讓今漢之儀法朝見賀正月者常一王與四侯俱朝見十餘歳一至今梁王常比年入朝見久畱鄙語曰驕子不孝非惡言也故諸侯王當爲置良師傅相忠言之士如汲黯韓長孺等敢直言極諌安得有患害蓋聞梁王西入朝謁竇太后燕見與景帝俱侍坐於太后前語言私說太后謂帝曰吾聞殷道親親周道尊尊其義一也【索隱殷人尙質親親謂親其弟而授之周人尙文尊尊謂尊祖之正體故立其子尊其祖也】安車大駕用梁孝王爲寄景帝跪席舉身曰諾罷酒出帝召袁盎諸大臣通經術者曰太后言如是何謂也皆對曰太后意欲立梁王爲帝太子帝問其狀袁盎等曰殷道親親者立弟周道尊尊者立子殷道質質者法天親其所親故立弟周道文文者法地尊者敬也敬其本始故立長子周道太子死立適孫殷道太子死立其弟帝曰於公何如皆對曰方今漢家法周周道不得立弟當立子故春秋所以非宋宣公宋宣公死不立子而與弟弟受國死復反之與兄之子弟之子爭之以爲我當代父後卽刺殺兄子以故國亂禍不絕故春秋曰君子大居正宋之禍宣公爲之臣請見太后白之袁盎等入見太后太后言欲立梁王梁王卽終欲誰立太后曰吾復立帝子袁盎等以宋宣公不立正生禍禍亂後五世不絕小不忍害大義狀報太后太后乃觧說卽使梁王歸就國而梁王聞其議出於袁盎諸大臣所怨望使人來殺袁盎袁盎顧之曰我所謂袁將軍者也公得毋誤乎刺者曰是矣刺之置其劍劍著身視其劍新治問長安中削厲工工曰梁郎某子來治此劍【索隱謂梁國之郎是孝王官屬某子史失其姓名也】以此知而發覺之發使者捕逐之獨梁王所欲殺大臣十餘人文吏窮夲之謀反端頗見太后不食日夜泣不止景帝甚憂之問公卿大臣大臣以爲遣經術吏往治之乃可觧於是遣田叔呂季主往治之此二人皆通經術知大禮來還至霸昌廐【正義括地誌云漢霸昌廐在雍州萬年縣東北三十八里】取火悉燒梁之反辭但空手來對景帝景帝曰何如對曰言梁王不知也造爲之者獨其幸臣羊勝公孫詭之屬爲之耳謹以伏誅死梁王無恙也景帝喜說曰急趨謁太后太后聞之立起坐飡气平復故曰不通經術知古今之大禮不可以爲三公及左右近臣少見之人如從管中闚天也

【索隠述贊曰文帝少子徙封於梁太后鐘愛廣築雎陽旌旗警蹕勢擬天王功扞吳楚計醜孫羊竇嬰正議袁盎劫傷漢窮梁獄冠蓋相望禍成驕子致此猖狂𨿽分五國卒亦不昌】

史記卷五十八

史記卷五十八考證

梁孝王世家乃使韓安國因長公主謝罪太后○歸有光曰安國傳因長公主謝太後事在前非爲勝詭事

使乘布車集解張晏曰布車降服自比喪人○顧炎武曰乘布車謂微服而行使人不知耳無降服自比喪人之意

史記卷五十八考證

欽定四庫全書

史記卷五十九

漢

太

史

令司馬遷撰宋中郞外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

五宗世家第二十九

【索隱景帝子十四人一武帝餘十三人爲王漢書謂之景十三王此名五宗者十三人爲王其母五人同母者爲宗也】

孝景皇帝子凡十三人爲王而母五人同母者爲宗親栗姬子曰榮徳閼於【索隱閼音遏漢書無於字】程姬子曰余非端賈夫人子曰彭祖勝唐姬子曰發王夫人兒姁子曰越寄乘舜【索隱姁音況羽反兒姁夫人名王皇后之妺也】

河間獻王徳以孝景帝前二年用皇子爲河間王【索隱漢書云大行令奏謚法曰聰明睿智曰獻】好儒學被服造次必於儒者山東諸儒多從之遊二十六年卒【集解駰案漢名臣奏杜業奏曰河間獻王經術通明積徳累行天下雄俊眾儒皆歸之孝武帝時獻王朝被服造次必於仁義問以五防獻王輙對無窮孝武帝艴然難之謂獻王曰湯以七十里文王百里王其勉之王知其意歸卽縱酒聴樂因以終索隱問以五策按漢書詔策問三十餘事被服造次按小顏云被服言常居處其中造次謂所向所行皆法於儒者】子共王不害立四年卒子剛王基代立十二年卒子頃王授代立【索隱漢書云授謚頃音傾】

臨江哀王閼於以孝景帝前二年用皇子爲臨江王三年卒無後國除爲郡

臨江閔王榮以孝景前四年爲皇太子四歳廢用故大子爲臨江王四年坐侵廟壖垣爲宮【索隱服防雲宮外之餘地顧野王云墻外行馬內田音人椽反又音軟又音奴亂反壖垣墻外之短垣也】上徵榮榮行祖於江陵北門【索隱祖者行神行而祭之故曰祖也風俗通云共工氏之子曰修好逺逰故祀爲祖神又崔浩云黃帝之子嫘祖好逺遊而死於道因以爲行神亦不知其何據蓋見其謂之祖因以爲嫘祖非也據帝系及本紀皆言嫘祖黃帝妃無爲行神之由也又聘禮云出祖釋軷祭脯酒而已按今祭禮以軷壤土爲壇於道則用黃羝或用狗以其羝血釁左輪正義荊州圖副云漢臨江閔王榮始都江陵城坐侵廟壖地爲宮被徵出城北門而車軸折父老共流涕曰吾王不反矣旣而爲郅都所訊懼而縊死自此後北門存而不啟蓋爲榮不以道終也】旣已上車軸折車廢江陵父老流涕竊言曰吾王不反矣榮至詣中尉府簿中尉郅都責訊王王恐自殺葬藍田燕數萬銜土置上百姓憐之榮最長死【正義顏師古云榮實最長而傳居二王后者以其從太子廢後乃爲王也】無後國除地入於漢爲南郡

右三國本王皆栗姬之子也

魯共王余以孝景前二年用皇子爲淮陽王二年吳楚反破後以孝景前三年徙爲魯王好治宮室苑囿狗馬季年好音不喜辭辧爲人喫二十六年卒子光代爲王初好音輿馬晚節嗇【正義晚節猶言末年時嗇貪恡也】惟恐不足於財江都易王非以孝景前二年用皇子爲汝南王【索隱謚法好更故舊曰易】吳楚反時非年十五有材力上書願擊吳景帝賜非將軍印擊吳吳已破二歳徙爲江都王治吳故國以軍功賜天子旌旗元光五年匈奴大入漢爲賊非上書願擊匈奴上不許非好气力治宮觀招四方豪傑驕奢甚立二十六年卒子建立爲王七年自殺淮南衡山謀反時建頗聞其謀自以爲國近淮南恐一日發爲所並卽陰作兵器而時佩其父所賜將軍印載天子旗以出易王死未葬建有所說易王寵美人淖姬【集解蘇林曰淖音泥淖正義女孝反】夜使人迎與姧服捨中【索隱淖音女教反淖姓也齊有淖齒是也漢書云建召易王所愛淖姬等十人與姦服捨中也】及淮南事發治黨與頗及江都王建建恐因使人多持金錢事絕其獄而又信巫祝使人禱祠妄言建又盡與其姊弟姦【索隱漢書云建女弟徵臣爲蓋侯子婦以易王喪來歸建復與姦也】事旣聞漢公卿請捕治建天子不忍使大臣卽訊王王服所犯遂自殺國除地入於漢爲廣陵郡膠西於王端以孝景前三年吳楚七國反破後端用皇子爲膠西王【索隱按逸周書謚法云能優其徳曰於】端爲人賊戾又陰痿【正義委危反不能禦婦人】一近婦人病之數月而有愛幸少年爲郎爲郎者頃之與後宮亂端禽滅之及殺其子母數犯上法漢公卿數請誅端天子爲兄弟之故不忍而端所爲滋甚有司再請削其國去大半端心慍遂爲無訾省【集解蘇林曰爲無所訾錄無所省錄正義顏師古云訾財也省視也言不能視錄資財】府庫壊漏盡腐財物以巨萬計終不得收徙令吏毋得收租賦端皆去衞【索隱謂不置宿衞人】封其宮門從一門出遊數變名姓爲布衣之他郡國相二千石往者奉漢法以治端輙求其罪告之無罪者詐藥殺之所以設詐究變【索隱究窮也故郭璞云究謂窮】盡彊足以拒諫智足以飾非相二千石從王治則漢繩以法故膠西小國而所殺傷二千石甚眾立四十七年卒竟無男代後國除地入於漢爲膠西郡

右三國本王皆程姬之子也

趙王彭祖以孝景前二年用皇子爲廣川王趙王遂反破後彭祖王廣川四年徙爲趙王十五年孝景帝崩彭祖爲人巧佞卑謟足恭而心刻深【索隱刻害深無仁恩】好法律持詭辯以中人【索隱謂詭誑之辯以傷中人】彭祖多內寵姬及子孫相二千石欲奉漢法以治則害於王家是以每相二千石至彭祖衣皁布衣自行迎除二千石捨【索隱謂彭祖自爲二千石掃除其捨以迎之也】多設疑事以作動之得二千石失言中忌諱輙書之二千石欲治者則以此廹劫不聽乃上書告及污以姦利事彭祖立五十餘年相二千石無能滿二歳輙以罪去大者死小者刑以故二千石莫敢治而趙王擅權使使卽縣爲賈人會【集解韋昭曰平會兩家買賣之賈也者禁他家獨王家得爲之索隱音角獨言謂酤也會音儈古外反謂爲賈人專權買賣之賈儈以取利若今之知市矣韋昭則訓爲平其注解亦得】入多於國經租稅【索隱經常也謂王家入多於國家常納之租稅】以是趙王家多金錢然所賜姬諸子亦盡之矣彭祖取故江都易王寵姬王建所盜與姦淖姬者爲姬甚愛之彭祖不好治宮室禨祥【集解服防曰求福也索隱按埤蒼云禨祅祥也列子云荊人鬼越人禨謂楚信鬼神越信禨祥者也】好爲吏事上書願督國中盜賊常夜從走卒行徼【索隱上下孟反下工弔反徼是郊外路謂巡徼而伺察境界】邯鄲中諸使過客以彭祖險陂莫敢畱邯鄲其太子丹與其女及同產姊姦與其客江充有郤充告丹丹以故廢趙更立太子

中山靖王勝以孝景前三年用皇子爲中山王十四年孝景帝崩勝爲人樂酒【正義樂五敎反】好內有子枝屬百二十餘人常與兄趙王相非曰兄爲王專代吏治事王者當日聽音樂聲色趙王亦非之曰中山王徒日淫不佐天子拊循百姓何以稱爲藩臣立四十二年卒【索隱漢書建元三年濟川中山王等來朝聞樂而泣天子問其故對以大臣內讒肺腑日疏其言甚雄壯詞切而理文天子加親親之好可謂漢之英藩矣】子哀王昌立一年卒子昆侈代爲中山王【索隱漢書昆侈謚康王子頃王輔嗣至孫國除也】

右二國本王皆賈夫人之子也

長沙定王發發之母唐姬故程姬侍者景帝召程姬程姬有所辟不願進【索隱姚氏按釋名雲天子諸侯羣妾以次進禦有月事者止不禦更不口說故以丹注面目的的爲識令女史見之王察神女賦以爲脫桂裳免簮笄施的結羽釵的卽釋名所云也說文云姅女污也漢律云見姅變不得侍祠姅音半】而飾侍者唐兒使夜進上醉不知以爲程姬而幸之遂有身已乃覺非程姬也及生子因命曰發以孝景前二年用皇子爲長沙王以其母微無寵故王卑濕貧國【集解應劭曰景帝後二年諸王來朝有詔更前稱壽歌舞定王但張袖小舉手左右笑其拙上怪問之對曰臣國小地狹不足廽旋帝以武陵零陵桂陽屬焉】立二十七年卒子康王庸立二十八年卒子鮒鮈立【集解服防曰鮈音拘】爲長沙王

右一國本王唐姬之子也

廣川惠王越以孝景中二年用皇子爲廣川王十二年卒子齊立爲王【索隱漢書齊謚繆王謚法傷人蔽賢曰繆】齊有幸臣桑距已而有罪欲誅距距亡王因禽其宗族距怨王乃上書告王齊與同產姦自是之後王齊數上書告言漢公卿及幸臣所忠等【索隱漢書告中尉秦彭祖子去嗣坐暴虐勃亂國除也正義所忠姓名】膠東康王寄以孝景中二年用皇子爲膠東王二十八年卒淮南王謀反時寄微聞其事私作樓車鏃矢戰守備候淮南之起【集解應劭曰樓車所以窺看敵國營壘之虛實也索隱左傳云登樓車以窺宋人謂看敵國營壘之虛實也李巡注爾雅金矢以金爲箭鏑鏃字林音子木反】及吏治淮南之事辭出之【集解如淳曰窮治其辭出此事】寄於上最親【集解徐廣曰其母武帝母妹正義寄母王夫人卽王皇后之妺於上爲從母故寄於諸兄弟最爲親愛也】意傷之發病而死不敢置後於是上問寄有長子者名賢母無寵少子名慶母愛幸寄常欲立之爲不次因有過遂無言上憐之乃以賢爲膠東王奉康王嗣而封慶於故衡山地爲六安王膠東王賢立十四年卒謚爲哀王子慶爲王【集解徐廣曰他本亦作慶字惟一本作建不宜得與叔父同名相承之誤】六安王慶以元狩二年用膠東康王子爲六安王

淸河哀王乘以孝景中三年用皇子爲淸河王十二年卒無後國除地入於漢爲淸河郡

常山憲王舜以孝景中五年用皇子爲常山王舜最親景帝少子驕怠多淫數犯禁上常寛釋之立三十二年卒太子勃代立爲王初憲王舜有所不愛姬生長男棁【集解蘇林曰音奪索隱鄒氏音之悅反許愼說文觧字云他活反字從木】棁以母無寵故亦不得幸於王王后修生太子勃王內多所幸姬生子平子商王王后希得幸及憲王病甚諸幸姬常侍病故王后亦以妒媢不常侍病【索隱媢音亡報反鄒氏作媢郭璞注三蒼云媢丈夫妒也又云妒女爲媢】輙歸舍醫進藥太子勃不自嘗藥又不宿畱侍病及王薨王后太子乃至憲王雅不以長子棁爲人數及薨又不分與財物郎或說太子王后令諸子與長子棁共分財物太子王后不聽太子代立又不收卹棁棁怨王后太子漢使者視憲王喪棁自言憲王病時王后太子不侍及薨六日出捨【集觧如淳曰服捨也】太子勃私姦飲酒博戲擊築與女子載馳環城過市入牢視囚天子遣大行騫【索隱按是張騫】驗王后及問王勃請逮勃所與姦諸證左王又匿之吏求捕勃大急使人致擊笞掠擅出漢所疑囚者有司請誅憲王后修及王勃上以修素無行使棁防之罪勃無良師傅不忍誅有司請廢王后修徙王勃以家屬處房陵上許之勃王數月遷於房陵國絕月餘天子爲最親乃詔有司曰常山憲王蚤夭後妾不和適孽誣爭陷於不義以滅國朕甚閔焉其封憲王子平三萬戶爲眞定王封子商三萬戶爲泗水王【正義泗水海州】

眞定王平元鼎四年用常山憲王子爲眞定王泗水思王商以元鼎四年用常山憲王子爲泗水王十一年卒子哀王安世立十一年卒無子於是上憐泗水王絕乃立安世弟賀爲泗水王

右四國本王皆王夫人兒姁子也其後漢益封其支子爲六安王泗水王二國凡兒姁子孫於今爲六王

太史公曰髙祖時諸侯皆賦【集解徐廣曰國所出有皆入於王也】得自除內史以下漢獨爲置丞相黃金印諸侯自除禦史廷尉正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也

【索隠述贊曰景十三子五宗親睦栗姬旣廢臨江折軸閼於早薨河間儒服余好宮苑端事馳逐江都有才中山禔福長沙地小膠東造鏃仁賢者代悖亂者族兒姁四王分封爲六】

史記卷五十九

史記卷五十九考證

五宗世家入多於國經租稅索隠經常也謂王家入多於國家常納之祖稅○徐孚逺曰索隠不明謂王專會之利故市租之入反多於田租也

史記卷五十九考證

欽定四庫全書

史記卷六十

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

三王世家第三十

大司馬臣去病【索隱姓霍】昧死再拜上疏皇帝陛下陛下過聼使臣去病待罪行間宜専邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不卹羣臣私望不敢越職而言臣竊不勝犬馬心昧死願陛下詔有司因盛夏吉時定皇子位【索隱明堂月令云季夏月可以封諸侯立大官是也】惟陛下幸察臣去病昧死再拜以聞皇帝陛下三月乙亥禦史臣光守尙書令奏未央宮制曰下禦史六年三月戊申朔乙亥禦史臣光守尙書令丞非【索隱奏狀有尙書令官位而史闕其名耳丞非者或尙書左右丞非其名也】下禦史書到言丞相臣靑翟【索隱荘靑翟也】禦史大夫臣湯【索隱張湯】太常臣充【索隱趙充】大行令臣息【索隱李息】太子少傅臣安【索隱任安也】行宗正事昧死上言大司馬去病上疏曰陛下過聼使臣去病待罪行間宜専邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不卹羣臣私望不敢越職而言臣竊不勝犬馬心昧死願陛下詔有司因盛夏吉時定皇子位惟願陛下幸察制曰下禦史臣謹與中二千石二千石臣賀等議【正義公孫賀】古者裂地立國並建諸侯以承天子所以尊宗廟重社稷也今臣去病上疏不忘其職因以宣恩乃道天子卑讓自貶以勞天下慮皇子未有號位臣靑翟臣湯等宜奉義遵職愚憧而不逮事方今盛夏吉時臣靑翟臣湯等昧死請立皇子臣閎【集觧徐廣曰一作闗】臣旦臣胥爲諸侯王昧死請所立國名制曰蓋聞周封八百姬姓並列或子男附庸禮支子不祭云並建諸侯所以重社稷朕無聞焉且天非爲君生民也【索隱傳曰天生蒸民立君以司牧之是言生人爲立君長司牧之耳非天爲君而生人也】朕之不徳海內未洽乃以未教成者彊君連城卽股肱何勸【集觧徐廣曰一作惇一作朂一作觀也索隱謂皇子等並未習教義也皇子未習教義而彊使爲諸侯王君以連城之人則大臣何有所勸】其更議以列侯家之三月丙子奏未央宮丞相臣靑翟禦史大夫臣湯昧死言臣謹與列侯臣嬰齊中二千石二千石臣賀諫大夫博士臣安等議曰伏聞周封八百姬姓並列奉承天子康叔以祖考顯而伯禽以周公立咸爲建國諸侯以相傳爲輔百官奉憲各遵其職而國統備矣竊以爲並建諸侯所以重社稷者四海諸侯各以其職奉貢祭支子不得奉祭宗祖禮也封建使守藩國帝王所以扶徳施化陛下奉承天統明開聖緒尊賢顯功興滅繼絕續蕭文終之後扵酇【索隱蕭何謚文終也蕭何初封沛之酇音贊後其子續封南陽之酇音嵯也】襃厲羣臣平津侯等【索隱公孫之封平津侯也平津髙成之鄊名正義公孫所封平津鄕在滄州鹽山南四十一里也】昭六親之序明天施之屬使諸侯王封君得推私恩分子弟戶邑錫號尊建百有餘國【索隱武帝廣推恩之詔分王諸侯王子弟故有百餘國】而家皇子爲列侯則尊卑相逾【索隱謂諸侯王子已爲列侯而今又家皇子爲列侯是尊卑相逾越矣】列位失序不可以垂統於萬世臣請立臣閎【索隱齊王也王夫人子】臣旦【索隱燕王也漢書云李姬之子】臣胥【索隱廣陵王也】爲諸侯王三月丙子奏未央官制曰康叔親屬有十而獨尊者襃有徳也周公祭天命郊故魯有白牡騂剛之牲【集觧駰案公羊傳曰魯祭周公牲用白牡魯公用騂剛何休曰白牡殷牲也騂剛赤脊周牲也】羣公不毛【集觧何休曰不毛不純色也】賢不肖差也髙山仰止景行向之朕甚慕焉所以抑未成家以列侯可四月戊寅奏未央宮丞相臣靑翟禦史大夫臣湯昧死言臣靑翟等與列侯吏二千石諫大夫博士臣慶等議昧死奏請立皇子爲諸侯王制曰康叔親屬有十而獨尊者襃有徳也周公祭天命郊故魯有白牡騂剛之牲羣公不毛賢不肖差也髙山仰之景行向之朕甚慕焉所以抑未成家以列侯可臣靑翟臣湯博士臣將行等伏

聞康叔親屬有十武王繼體周公輔成王其八人皆以祖考之尊建爲大國康叔之年幼周公在三公之位而伯禽據國於魯蓋爵命之時未至成人康叔後扞祿父之難伯禽殄淮夷之亂昔五帝異制周爵五等春秋三等【集觧鄭曰春秋變周之文從殷之質合伯子男以爲一則殷爵三防者公侯伯也】皆因時而序尊卑髙皇帝撥亂世反諸正【索隱春秋公羊傳文】昭至徳定海內封建諸侯爵位二等【索隱謂王與列侯也】皇子或在繦緥而立爲諸侯王奉承天子爲萬世法則不可易陛下躬親仁義體行聖徳表裏文武顯慈孝之行廣賢能之路內襃有徳外討彊暴極臨北海【正義匈奴傳云霍去病伐匈奴北臨翰海】西湊月氏【正義湊音臻氏音支至月氏月氏西戎國名在蔥嶺之西也】匈奴西域舉國奉師輿械之費不賦於民虛禦府之藏以賞元戎【集觧駰案詩云元戎十乘以先啟行韓嬰章句曰元戎大戎謂兵車也車有大戎十乘謂車縵輪馬被甲衡扼之上盡有劍防名曰防軍之車所以冒突先啟敵家之行伍也毛傳云夏后氏曰鉤車先正也殷曰寅車先疾也周曰元戎先良也】開禁倉以賑貧窮減戎卒之半百蠻之君靡不鄕風承流稱意逺方殊俗重譯而朝澤及方外故珍獸至嘉谷興天應甚彰今諸侯支子封至諸侯王而家皇子爲列侯【索隱謂立膠東王子慶爲六安王常山王子平爲眞定王商爲泗水王是也】臣靑翟臣湯等竊伏熟計之皆以爲尊卑失序使天下失望不可臣請立臣閎臣旦臣胥爲諸侯王四月癸未奏未央宮畱中不下丞相臣靑翟太僕臣賀行禦史大夫事太常臣充太子太傅臣安行宗正事昧死言臣靑翟等前奏大司馬臣去病上防言皇子未有號位臣謹與禦史大夫臣湯中二千石二千石諫大夫博士臣慶等昧死請立皇子臣閎等爲諸侯王陛下讓文武躬自切及皇子未教羣臣之議儒者稱其術或誖其心陛下固辭弗許家皇子爲列侯臣靑翟等竊與列侯臣壽成等二十七人議【集觧徐廣曰蕭何之孫鄼侯壽成後爲太常也】皆曰以爲尊卑失序髙皇帝建天下爲漢太祖王子孫廣支輔先帝法則弗攺所以宣至尊也臣請令史官擇吉日具禮儀上禦史奏輿地圖【索隱謂地爲輿者天地有覆載之徳故謂天爲蓋謂地爲輿故地圖稱輿地圖疑自古有此名非始漢也】他皆如前故事制曰可四月丙申奏未央宮太僕臣賀行禦史大夫事昧死言太常臣充言卜入四月二十八日乙巳可立諸侯王臣昧死奏輿地圖請所立國名禮儀別奏臣昧死請制曰立皇子閎爲齊王旦爲燕王胥爲廣陵王四月丁酉奏未央宮六年【集觧徐廣曰一云元狩】四月戊寅朔癸卯禦史大夫湯下丞相丞相下中二千石二千石下郡太守諸侯相丞書從事下當用者如律令維六年四月乙巳皇帝使禦史大夫湯廟立子閎爲齊王曰於戲小子閎【索隱此封齊王防文也按武帝策此三王皆自手制於戲如言嗚呼戲音稀】受玆靑社【集觧張晏曰王者以五色土爲太社封四方諸侯各以其方色土與之苴以白茅歸以立社索隱蔡邕獨防云皇子封爲王受天子太社之土若封東方諸侯則割靑土借以白茅授之以立社謂之茅土齊在東方故云靑社】朕承祖考維稽古建爾國家封於東土世爲漢藩輔於戲念哉恭朕之詔惟命不於常人之好徳克明顯光義之不圖俾君子怠【索隱謂若不圖扵義則君子懈怠無歸附心】悉爾心允執其中天祿永終厥有不臧乃凶於而國害於爾躬於戲保國艾民可不敬與王其戒之【集觧徐廣曰立八年無後絕】

右齊王防

維六年四月乙巳皇帝使禦史大夫湯廟立子旦爲燕王曰於戲小子旦受玆社朕承祖考維稽古【索隱禇先生解云維者度也稽者當也言當順古道也魏髙貴鄕公云稽同也古天也謂堯能同天】建爾國家封於北土世爲漢藩輔於戲葷粥氏虐老獸心【索隱按匈奴傳其國貴壯賤老壯者食肥羙老者食其餘也是虐老也】侵犯寇盜加以姦巧邊萌【索隱萌一作甿韋昭云甿民也三蒼云邊人云甿也】於戲朕命將率䢐徵厥罪萬夫長千夫長三十有二君皆來【集觧張晏曰時所獲三十二帥也】降旗奔師【集觧如淳曰偃其旗鼓而來降索隱漢書君作帥期作旗而服防云以三十二軍中之將下旗去之也如淳云卽昆邪王偃旗鼔降時也若如此意則三十二軍非軍將蓋戎狄酋帥有三十二君來降也】葷粥徙域【集觧張晏曰匈奴徙東也】北州以綏【集觧臣瓉曰綏安也】悉爾心毋作怨毋俷徳【集觧徐廣曰俷一作菲索隱蘇林云菲廢也本亦作俷俷敗也孔文祥雲菲薄也漢書作棐正義俷音符味反】毋乃廢備【索隱褚先生解云言無乏武備常備匈奴也】非敎士不得從徴【集觧張晏曰士不素習不應召索隱韋昭云士非素敎習不得從軍徴發故孔子曰不教而戰是謂棄之正謂此也褚先生解云非習禮義不得在於側也】於戲保國艾民可不敬與王其戒之【集觧徐廣曰立三十年自殺國除】

右燕王防

維六年四月乙巳皇帝使禦史大夫湯廟立子胥爲廣陵王曰於戲小子胥受玆赤社朕承祖考維稽古建爾國家封於南土世爲漢藩輔古人有言曰大江之南【正義謂荊口南至荊州以南也】五湖之間【索隱五湖者具區洮滆彭蠡靑艸洞庭或曰太湖五百里故曰五湖也】其人輕心揚州保彊【集觧徐廣曰一作疆駰案李奇曰保恃也】三代要服不及以政於戲悉爾心戰戰競競乃惠乃順毋侗好佚毋邇宵人【集觧應劭曰無好逸遊之事邇近小人張晏曰侗音同索隱褚先生解曰無好佚樂馳騁弋獵鄒氏宵音謖謖亦小人也或作侫人】維法維則書云臣不作威不作福靡有後羞於戲保國艾民可不敬與王其戒之【集觧徐廣曰立六十四年自殺】

右廣陵王防

太史公曰古人有言曰愛之欲其富親之欲其貴故王者疆土建國封立子弟所以襃親親序骨肉尊先祖貴支體廣同姓於天下也是以形埶彊而王室安自古至今所由來久矣非有異也故弗論著也燕齊之事無足采者然封立三王天子恭讓羣臣守義文辭爛然甚可觀也是以附之世家

【索隱述贊曰三王封世舊史爛然褚氏後補冊書存焉去病建議靑翟上宣天子衝挹志在急賢太常具禮請立齊燕閎國負海旦社惟宵人不邇葷粥逺邊明哉監戒式防厥愆】

褚先生曰臣幸得以文學爲侍郎好覽觀太史公之列傳列傳中稱三王世家文辭可觀求其世家終不能得竊從長老好故事者取其封防書編列其事而傳之令後世得觀賢主之指意蓋聞孝武帝之時同日而俱拜三子爲王封一子於齊一子於廣陵一子於燕各因子才力智能及土地之剛柔人民之輕重爲作防以申戒之謂王世爲漢藩輔保國治民可不敬與王其戒之夫賢主所作固非淺聞者所能知非博聞彊記君子者所不能究竟其意至其次序分絕文字之上下簡之參差長短皆有意人莫之能知謹論次其眞艸詔書編扵左方令覽者自通其意而解說之

王夫人者趙人也與衛夫人並幸武帝而生子閎閎且立爲王時其母病武帝自臨問之曰子當爲王欲安所置之王夫人曰陛下在妾又何等可言者帝曰𨿽然意所欲欲於何所王之王夫人曰願置之雒陽武帝曰雒陽有武庫敖倉天下衝扼漢國之大都也先帝以來無子王扵雒陽者去雒陽余盡可王夫人不應武帝曰闗東之國無大於齊者齊東負海而城郭大古時獨臨菑中十萬戶天下膏腴地莫盛於齊者矣王夫人以手擊頭謝曰幸甚王夫人死而帝痛之使使者拜之曰皇帝謹使使太中大夫明奉璧一賜夫人爲齊王太后子閎王齊年少無有子立不幸早死國絕爲郡天下稱齊不宜王云所謂受此土者諸侯王始封者必受土於天子之社歸立之以爲國社以歳時祠之春秋大傳曰天子之國有泰社東方靑南方赤西方白北方黑上方黃故將封於東方者取靑土封於南方者取赤土封於西方者取白土封於北方者取黑土封於上方者取黃土各取其色物裏以白茅封以爲社此始受封扵天子者也此之爲主土主土者立社而奉之也朕承祖考祖者先也考者父也維稽古維者度也念也稽者當也當順古之道也齊地多變詐不習扵禮義故戒之曰恭朕之詔惟命不可爲常人之好徳能明顯光不圖扵義使君子怠慢悉若心信執其中天祿長終有過不善乃凶於而國而害於若身齊王之國左右維持以禮義不幸中年早夭然全身無過如其防意傳曰靑采出於藍而質靑扵藍者敎使然也逺哉賢主昭然獨見誡齊王以愼內誡燕王以無作怨無俷徳誡廣陵王以愼外無作威與福夫廣陵在吳越之地其民精而輕故誡之曰江湖之間其人輕心揚州保彊三代之時廹要使從中國俗服不大及以政敎以意禦之而已無侗好佚無邇宵人維法是則無長好佚樂馳騁弋獵滛康而近小人常念法度則無羞辱矣三江五湖有魚鹽之利銅山之富天下所仰故誡之曰臣不作福者勿使行財幣厚賞賜以立聲譽爲四方所歸也又曰臣不作威者勿使因輕以倍義也會孝武帝崩孝昭帝初立先朝廣陵王胥厚賞賜金錢財幣直三千餘萬益地百里邑萬戶會昭帝崩宣帝初立緣恩行義以本始元年中裂漢地盡以封廣陵王胥四子一子爲朝陽侯【正義括地誌云朝陽故城在鄧州穰縣南八十里應劭云在朝水之陽也】一子爲平曲侯【正義地理誌云平曲縣屬東海郡又云在瀛州文安縣北七十里】一子爲南利侯【正義括地誌雲南利故城在豫州上蔡縣東八十五里】最愛少子立以爲髙密王【正義括地誌云髙宻故城在密州髙密縣西南四十里】其後胥果作威福通楚王使者楚王宣言曰我先元王髙帝少弟也封三十二城今地邑益少我欲與廣陵王共發兵云立廣陵王爲上我復王楚三十二城如元王時事發覺公卿有司請行罰誅天子以骨肉之故不忍致法於胥下詔書無治廣陵王獨誅首惡楚王傳曰生麻中不扶自直【索隱已下並見荀卿子】白沙在泥中與之皆黑者土地敎化使之然也其後胥復祝詛謀反自殺國除燕土墝埆北廹匈奴其人民勇而少慮故誡之曰葷粥氏無有孝行而禽獸心以竊盜侵犯邊民朕詔將軍往徵其罪萬夫長千夫長三十有二君皆來降旗奔師葷粥徙域逺處北州以安矣悉若心無作怨者勿使從俗以怨望也無俷徳者勿使上背徳也無廢備者無乏武備常備匈奴也非敎士不得從徴者言非習禮義不得在於側也會武帝年老長而太子不幸薨未有所立而旦使來上書請身入宿衛於長安孝武見其書擊地怒曰生子當置之齊魯禮義之鄕乃置之燕趙果有爭心不讓之端見矣扵是使使卽斬其使者扵闕下會武帝崩昭帝初立旦果作怨而望大臣自以長子當立與齊王子劉澤等謀爲叛逆出言曰我安得弟在者【索隱案昭帝鉤弋夫人所生武帝崩時年才七八嵗耳胥旦早封在外實合有疑然武帝春秋髙惑於內寵誅太子而立童孺能不使胥旦疑怨亦由權臣輔政貪立幼主之利遂得鉤弋子當陽斯實父徳不遂令子道不順然犬各吠非其主太中宗正人臣之職亦當使燕諭之】今立者乃大將軍子也欲發兵事發覺當誅昭帝緣恩寛忍防案不揚公卿使大臣請遣宗正與太中大夫公戶滿意禦史二人偕往使燕風諭之【索隱宗正官名必以宗室有徳者爲之不知時何人公戶姓滿意名爲太中大夫是使二人又有侍禦史二人皆往使治燕王也】到燕各異日更見責王宗正者主宗室諸劉屬籍先見王爲列陳道昭帝實武帝子狀侍禦史乃復見王責之以正法問王欲發兵罪名明白當坐之漢家有正法王犯纎介小罪過卽行法直斷耳安能寛王驚動以文法王意益下心恐公戶滿意習扵經術最後見王稱引古今通義國家大禮文章爾雅【索隱爾近也雅正也其書於正字義訓爲近故云爾雅相承云周公作以教成王又云子夏作之以解詩書】謂王曰古者天子必內有異姓大夫所以正骨肉也外有同姓大夫所以正異姓也【索隱內云有異姓大夫以正骨肉蓋錯也內合言同姓宗正是也外合言異姓太中大夫是也】周公輔成王誅其兩弟故治武帝在時尙能寛王今昭帝始立年幼富於春秋未臨政委任大臣古者誅罰不阿親戚故天下治方今大臣輔政奉法直行無敢所阿恐不能寛王王可自謹無自令身死國滅爲天下笑於是燕王旦乃恐懼服罪叩頭謝過大臣欲和合骨肉難傷之以法其後旦復與左將軍上官桀等謀反宣言曰我次太子太子不在我當立大臣共抑我云云大將軍光輔政與公卿大臣議曰燕王旦不攺過悔正行惡不變於是修法直斷行罰誅旦自殺國除如其防指有司請誅旦妻子孝昭以骨肉之親不忍致法寛赦旦妻子免爲庶人傳曰蘭根與白芷漸之滫中【集觧徐廣曰滫者淅米汁也音先紏反索隱白芷香艸也音止又音昌攺反漸漬也滫如禮滫溲之滫謂洗也音思酒反正義言𨿽香艸以米汁漬之無復香气君子不欲附近庶人不服者爲漸漬然也以旦謀叛君子庶人皆不附近】君子不近庶人不服者所以漸然也宣帝初立推恩宣徳以本始元年中盡復封燕王旦兩子一子爲安定侯【正義漢表在鉅鹿郡】立燕故太子建爲廣陽王以奉燕王祭祀【正義括地誌云廣陽故城今在幽州良鄊縣東北三十七里】史記卷六十

史記卷六十考證

三王世家○柯維騏曰太史公書原缺三王世家獨其贊語尙存故褚先生取廷臣之議及封防書補之

續蕭文終之後於酇索隱蕭何初封沛之酇音贊後其子續封南陽之贊音嵯也○【臣照】按年表酇廢而紹以築陽築陽廢而紹以武陽武陽廢而紹以酇索隠於年表及蕭相國世家俱只辧音贊之非音嵯並無續封南陽應音嵯之酇之說此處所云不知何本且紹封築陽攺武陽亦俱並注明

傳曰生麻中不扶自直索隠已下並見荀卿子○【臣照】按生麻中二語見荀勸學篇下文今本荀子所無

偕往使燕風諭之索隠皆往使治燕王也○燕王監本訛作廣陵今攺正

傳曰蘭根與白芷漸之滫中○荀中勸學篇作蘭槐之根是爲芷其漸之滫

史記卷六十考證

欽定四庫全書

史記卷六十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

伯夷列傳第一

【索隱列傳者謂敍列人臣事迹令可傳於後世故曰列傳正義其人行迹可序列故曰列傳】

夫學者載籍極博猶考信於六蓻詩書𨿽缺然虞夏之文可知也【索隱孔子系家稱古詩三千餘篇孔子刪三百五篇爲詩今亡五篇又書緯稱孔子求得黃帝孫帝魁之書迄秦穆公凡三千三百三十篇乃刪以一百篇爲尙書十八篇爲中候今百篇之內見亡四十二篇是詩書又有缺亡者也尙書有堯典舜典大禹謨備言虞夏禪譲之事故云虞夏之文可知也】堯將遜位譲於虞舜舜禹之間嶽牧咸薦乃試之於位典職數十年【正義舜禹皆典職事二十餘年然後踐帝位】功用旣興然後授政示天下重器【索隱言天下者是王者之重器故荘子雲天下之大器是也則大器亦謂之重器】王者大統傳天下若斯之難也而說者曰堯讓天下於許由【正義皇甫謐髙士傳云許由字武仲堯聞致天下而讓焉乃退而遁於中嶽潁水之陽箕山之下隠堯又召爲九州長由不欲聞之洗耳於潁水濵時有巢父牽犢欲飲之見由洗耳問其故對曰堯欲召我爲九州長惡聞其聲是故洗耳巢父曰子若處髙岸深谷人道不通誰能見子子故浮防欲聞求其名譽污吾犢口牽犢上流飲之許由歿葬此山亦名許由山在洛州陽城縣南十三里】許由不受恥之逃隱及夏之時有卞隨務光者此何以稱焉【索隱說者謂諸子雜記也然堯讓於許由及夏時有卞隨務光等殷湯讓之天下並不受而逃事具荘周譲王篇正義經史惟稱伯夷叔齊不及許由卞隨務光者不少槪見何以哉故言何以稱焉爲不稱說之也】太史公曰余登箕山【索隱蓋楊惲東方朔見其文稱余而加太史公曰也】其上蓋有許由云孔子序列古之仁聖賢人如吳太伯伯夷之倫詳矣余以所聞由光義至髙【索隱謂太史公聞莊周說許由務光等也荘子堯讓天下於許由由遂逃箕山洗耳於潁水卞隨自投於桐水務光負石自沈於盧水是義至髙】其文辭不少槪見何哉【索隠按槪是梗槪謂略也蓋以由光義至髙而詩書之文辭遂不少梗槪載見何以如此哉是太史公疑於說者之言或非實也正義槪古代反】孔子曰伯夷叔齊不念舊惡怨是用希求仁得仁又何怨乎餘悲伯夷之意睹軼詩可異焉【索隱謂悲其兄弟相讓又義不食周粟而餓死睹音覩軼音逸謂見逸詩之文卽下采薇之詩是也不編入三百篇故云逸詩也可異焉者按論語云求仁得仁又何怨乎今其詩云我安適歸矣於嗟䢐兮命之衰矣是怨詞也故云可異焉】其傳曰伯夷叔齊孤竹君之二子也【索隱其傳蓋韓詩外傳及呂氏春秋也其傳云孤竹君是殷湯三月丙寅日所封相傳至夷齊之父名初字子朝伯夷名允字公信叔齊名智字公逹解者云夷齊謚也伯仲又其長少之字地理誌孤竹城在遼西令支縣應劭云蓋伯夷之國君姓墨胎氏正義本前注丙寅作殷湯正月三日丙寅括地誌云孤竹古城在盧龍縣南十二里殷時諸侯孤竹國也】父欲立叔齊及父卒叔齊譲伯夷伯夷曰父命也遂逃去叔齊亦不肯立而逃之國人立其中子於是伯夷叔齊聞西伯昌善養老盍往歸焉【索隱劉氏云盍者疑詞蓋謂其年老歸就西伯也】及至西伯卒武王載木主號爲文王東伐紂伯夷叔齊叩馬而諫曰父死不葬爰及干戈可謂孝乎以臣弒君可謂仁乎左右欲兵之太公曰此義人也扶而去之武王已平殷亂天下宗周而伯夷叔齊恥之義不食周粟隱於首陽山采薇而食之【集解馬融曰首陽山在河東蒲阪華山之北河曲之中索隱薇蕨也爾雅云蕨鱉也正義陸璣毛詩艸木疏云薇山菜也莖葉皆似小豆蔓生其味亦如小豆藿可作羮亦可生食也】及餓且死作歌其辭曰登彼西山兮采其薇矣【索隱西山卽首陽山】以暴易暴兮不知其非矣【索隱以武王之暴臣易殷紂之暴主而不自知其非矣】神農虞夏忽焉沒兮我安適歸矣【索隱犠農虞夏惇朴禪讓之道超忽久矣終沒矣今逄此君臣爭奪故我安適歸】於嗟䢐兮命之衰矣【索隱吁嗟嗟嘆之辭也䢐者往也死也言已今日餓死亦是命運之衰薄不遇大道之時至憂而餓死】遂餓死於首陽山由此觀之怨邪非邪【索隱太史公言已觀此詩之情似是有怨邪又疑其云非是怨邪正義曹大家注幽通賦云夷齊餓於首陽山在隴西首又戴延之西徵記云洛陽東北首陽山有夷齊祠今在偃師縣西北又孟子云夷齊避紂居北海之濵首陽山說文云首陽山在遼西史傳及諸書夷齊餓於首陽凡五所各有案據先後不詳荘子云伯夷叔齊西至岐陽見周武王伐殷曰吾聞古之士遭治世不避其任遇亂世不爲茍存今天下亂周徳衰其並乎周以塗吾身也不若避之以絜吾行二子北至於首陽之山遂饑餓而死又下詩登彼西山是今淸源縣首陽山在岐陽西北明卽夷齊餓死處也】或曰天道無親常與善人若伯夷叔齊可謂善人者非耶【索隱又白起論云若夷齊之行如此可謂善人者耶又非善人者耶亦疑也】積仁絜行如此而餓死且七十子之徒仲尼獨薦顏淵爲好學然回也屢空糟糠不厭【索隱厭言飫也謂不飫飽也糟糠貧者之所飡也故曰糟糠之妻是也然顏子一簞食瓢飲未見有糟糠之文】而卒蚤夭天之報施善人其何如哉盜跖日殺不辜【索隱蹠與跖同並音之石反盜跖栁下惠弟見莊子爲篇名正義按蹠者黃帝時大盜之名以栁下惠弟爲天下大盜故世放古號之盜蹠】肝人之肉【索隱劉氏云謂取人肉爲生肝非也荘子云跖方休卒太山之陽膾人肝而餔之】暴戾恣睢【索隱暴戾謂凶暴而惡戾也鄒誕生恣音資雎音千餘反劉氏恣音如字睢音休季反恣睢謂恣行爲睢惡之貌也正義雎仰白目怒貌也言盜蹠凶暴惡戾恣性怒白目也】聚黨數千人橫行天下竟以壽終【集解駰案皇覧曰盜跖冡在河東大陽臨河曲直農華陰山潼鄕按盜跖卽柳下惠弟也索隱直音如字直者當也或音值非也潼音同按潼水名因爲鄕今之潼津關是亦爲縣正義括地誌云盜跖冡在陜州河北縣西二十里河北縣本漢大陽縣也又今齊州平陵縣有盜跖冡未詳也】是遵何徳哉【索隱言盜跖無道橫行天下竟以壽終是其人遵行何徳而致此哉】此其尢大彰明較著者也【索隱較明也言伯夷有徳而餓死盜跖暴戾而壽終是賢不遇而惡道長尢大著明之證】若至近世操行不軌專犯忌諱而終身逸樂富厚累世不絕【索隱謂若魯桓楚靈晉獻齊襄之比皆是】或擇地而蹈之【索隱謂不仕暗君不飲盜泉褁足髙山之頂竄迹滄洲之濵是也正義謂北郭駱鮑焦等是也】時然後出言【索隱論語夫子時然後言】行不由徑【索隱澹臺滅明之行】非公正不發憤而遇禍災者不可勝數也【索隱謂人臣之節非公正之事不感激發憤或出忠言或致身命而卒遇禍災者不可勝數謂龍逄比干屈平伍胥之比】余甚惑焉儻所謂天道是邪非邪【索隱太史公惑於不軌而逸樂公正而遇害爲天道之非而又是邪深惑之也蓋天道逺聰聽暫遺或窮通數防不由行事所以行善未之福行惡未之禍故先達皆猶昧之也正義儻音他蕩反儻未定之詞也爲天道不敢的言是非故云儻也】子曰道不同不相爲謀亦各從其志也【正義太史公引孔子之言證前事也言天道人道不同一任其運遇亦各從其志意也】故曰富貴如可求𨿽執鞭之士吾亦爲之【集解鄭曰富貴不可求而得之當修徳以得之若於道可求而得之者𨿽執鞭賤職我亦爲之】如不可求從吾所好【集解孔安國曰所好者古人之道】歲寒然後知松栢之後凋【集解何晏曰大寒之後眾木皆死然後松栢少凋傷平歳眾木亦有不死者故湏歳寒然後別之諭凡人處治世亦能自修整與君子同在濁世然後知君子之正不茍容也】舉世混濁淸士乃見【索隱老子曰國家昏亂有忠臣是舉代混濁則士之淸潔者乃彰見故上文歳寒然後知松栢之後凋先爲此言張本也正義言天下冺亂淸潔之士不撓不茍合於盜跖也】豈以其重若彼其輕若此哉【索隱謂伯夷讓徳之重若彼采薇而餓死之輕若此又一觧云操行不軌富厚累代是其重若彼公正發憤而遇禍災是其輕若此也正義重謂盜跖等也輕謂夷齊由光等也】君子疾沒世而名不稱焉【索隱自此以下𨿽論伯夷得夫子而名彰顏回附驥尾而行著蓋亦欲微見已之著撰不已亦是疾沒世而名不稱焉故引賈子貪夫徇財烈士徇名是也又引同明相照同類相求雲從龍風從虎者言物各從類以相求太史公言己亦是操行廉直而不用於代卒防非罪與伯夷相類故寄此而發論正義君子疾沒世後懼名湮沒而不稱若夷齊顏回潔行立名後代稱述亦太史公欲漸見已立名著述之美也】賈子曰【索隱賈也作鵩鳥賦云然故太史公引而稱之也】貪夫徇財【正義徇才迅反徇求也瓚云已身從物曰徇】烈士徇名誇者死權【索隱言貪權勢以矜誇者至死不休故云死權也】眾庶馮生【索隱馮者恃也音憑言眾庶之情蓋馮恃矜其生也鄒誕生作毎生毎者冒也冒卽貪之義正義太史公引賈子譬作史記若貪夫徇財烈士徇名誇者死權眾庶馮生乃成其史記】同明相照【索隱已下並系辭文】同類相求【正義天欲而柱礎潤謂同徳者相應】雲從龍風從虎【集解王肅曰龍舉而景云屬虎嘯而谷風興張璠曰猶言雲從龍風從虎也】聖人作而萬物覩【集解馬融曰作起也索隱又引此句者謂聖人起而居位則萬物之情皆得覩見故已今日又得著書言世情之輕重也正義此有識也聖人有養生之徳萬物有長養之情故相感應也此以上至同明相照是周易乾象辭也太史公引此等相感者欲見述作之意合萬物有覩也孔子歿後五百歲而已當之故作史記使萬物見覩之也太史公序傳云先人有言自周公卒五百歲而有孔子孔子卒後至於今五百歲有能紹明世正易傳繼春秋本詩書禮樂之際意在斯乎小子何敢讓焉作述六經云易著天地陰陽四時五行故長於變禮經紀人倫故長於行書記先王之事故長於政詩記山川谿谷禽獸艸木牝牡雌雄故長於風樂樂所以立故長於和春秋辧是非故長於治人是故禮以節人樂以發和書以道事詩以逹意易以道化春秋以道義撥亂世反之正莫近於春秋按述作而萬物睹見】伯夷叔齊𨿽賢得夫子而名益彰【正義伯夷叔齊𨿽有賢行得夫子稱揚而名益彰著萬物𨿽有生養之性得太史公作述而世事益覩見】顏淵𨿽篤學附驥尾而行益顯【索隱蒼蠅附驥尾而致千里以諭顏回因孔子而名彰】巖穴之士趨捨有時若此類名堙滅而不稱悲夫【正義趨音趨捨音捨趨向也捨廢也言隠處之士時有附驥尾而名曉逹若堙滅不稱數者亦可悲痛】閭巷之人欲砥行立名者【正義砥音旨礪行修徳在鄕閭者若不托貴大之士何得封侯爵賞而名畱後代也】非附靑雲之士惡能施於後世哉

【索隠述贊曰天道平分與善徒云賢而餓死盜且聚羣吉凶倚伏報施糾紛子罕言命得自前聞嗟彼素士不附靑雲】

史記卷六十一

史記卷六十一考證

伯夷列傳○監本有小注云索隠本伯夷傳第一老子莊子韓非同傳第三索隱云二人敎迹全乖不宜同傳先賢已有成說今則不可依循宜令老子尹喜莊周同爲傳其韓非可居商君傳末正義本老子莊子伯夷居列傳之首正義曰老子莊子開元二十三年奉勅並爲列傳首處夷齊上然漢武帝之時佛敎未興道敎已設道則禁惡咸致正理制禦邪人未有佛敎可導故列老荘於申韓之上今旣佛道齊妙興法乖流理居列傳之首也蓋唐崇老教謬取老子居列傳首而與伯夷合爲一卷甚爲無謂夫奔義激世莫先伯夷而老莊法意流爲申韓太史公敍述自有深意豈宜妄爲軒輊今以伯夷傳居首爲一卷次以管晏爲一卷次以老莊申韓爲一卷以復太史公之舊云【臣照】按升老子於伯夷之上誠爲開元時謬見而張守節韙之良可嗤笑明監本攺依太史公之舊是矣但不著攺之者之名不知語出何人今若仍刋卷首後人讀之轉生迷惑是以刪去其小司馬妄議史公老子韓非同傳欲加攺竄殊屬無謂亦並刪焉而著之於此

太史公曰余登箕山索隠蓋楊惲東方見其文稱余而加太史公曰也○【臣照】按史家所爲史贊者自東漢後漸有其稱馬遷之時惡有是哉其作伯夷管晏列傳全以議論行文與別傳迥別何獨致疑於太史公曰四字也登箕山而見許由冡者蓋司馬談遷蓋述父語云爾

豈以其重若彼其輕若此哉索隠謂伯夷譲徳之重若彼采薇而餓死之輕若此又一解云操行不軌富厚累代是其重若彼公正發憤而遇禍災是其輕若此也正義重謂盜跖等也輕謂夷齊由光等也○顧炎武曰其重若彼謂人之重富貴也其輕若此謂淸士之輕富貴也

史記卷六十一考證

欽定四庫全書

史記卷六十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

管晏列傳第二

管仲夷吾者潁上人也【索隱潁水名地理誌潁水出陽城漢有潁陽臨潁二縣今有潁上縣正義韋昭云管仲姬姓之後管嚴之子敬仲也】少時常與鮑叔牙遊鮑叔知其賢管仲貧困常欺鮑叔【索隱呂氏春秋管仲與鮑叔同賈南陽及分財利而管仲常欺鮑叔多自取鮑叔知其有母不以爲貪】鮑叔終善遇之不以爲言已而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲【正義齊世家云鮑叔牙曰君將治齊則髙傒與叔牙足矣君且欲覇王非管夷吾不可夷吾所居國國重不可失也於是桓公從之韋昭云鮑叔齊大夫姒姓之後鮑叔之子叔牙也】管仲旣用任政於齊齊桓公以覇九合諸侯一匡天下管仲之謀也【正義管子云相齊以九惠之教一曰老二曰慈三曰孤四曰疾五曰獨六曰病七曰通八曰賑九曰絕也】管仲曰吾始困時嘗與鮑叔賈分財利【正義賈音古】多自與鮑叔不以我爲貪知我貧也吾嘗爲鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之子孫世祿於齊有封邑者十餘世【索隠世本云荘仲山產敬仲夷吾夷吾產武子鳴鳴產桓子啟方啟方產成子孺孺產荘子盧盧產悼子其夷其夷產襄子武武產景子耐渉耐渉產防凡十代世譜同】常爲名大夫天下不多管仲之賢而多鮑叔能知人也【正義國語云齊桓公使鮑叔爲相辭曰臣之不若夷吾者五寛和惠民不若也治國家不失其柄不若也忠惠可結於百姓不若也制禮義可法於四方不若也執枹鼓立於軍門使百姓皆加勇猛不若也】管仲旣任政相齊以區區之齊在海濱【正義齊國東濱海也】通貨積財富國彊兵與俗同好惡故其稱曰【索隱是夷吾著書所稱管子者其書有此言今舉其大略也】倉廩實而知禮節衣食足而知榮辱上服度則六親固【正義上之服禦物有制度則六親堅固也六親謂外祖父母一父母二姊妹三妻兄弟之子四從母之子五女之子六也王弼云父母兄弟妻子也】四維不張國乃滅亡【集解管子曰四維者禮義廉恥也】下令如流水之原令順民心故論卑而易行【正義言爲政令卑下鮮少而百姓易作行也】俗之所欲因而予之俗之所否因而去之其爲政也善因禍而爲福轉敗而爲功貴輕重愼權衡【索隱輕重謂錢也管子有輕重篇正義輕重謂恥辱也權衡謂得失也有恥辱甚貴重之有得失甚戒愼之】桓公實怒少姬【索隱謂怒蕩舟歸而未絕蔡人嫁之】南襲蔡管仲因而伐楚責包茅不入貢於周室桓公實北徵山戎而管仲因而令燕修召公之政於柯之會【正義今濟州東阿也】桓公欲背曹沬之約【索隱沫音妹左傳作曹劌正義沬莫葛反】管仲因而信之【正義以劫許之歸魯侵地】諸侯由是歸齊故曰知與之爲取政之寶也【索隱老子曰將欲取之必固與之是知此爲政之所寶也】管仲富擬於公室有三歸反坫【正義三歸三姓女也婦人謂嫁曰歸】齊人不以爲侈管仲卒齊國遵其政常彊於諸侯【正義括地誌云管仲冡在靑州臨淄縣南二十一里牛山之阿說苑云齊桓公使管仲治國管仲對曰賤不能臨貴桓公以爲上卿而國不治曰何故管仲對曰貧不能使富桓公賜之齊市租而國不治桓公曰何故對曰疏不能制近桓公立以爲仲父齊國大安而遂霸天下孔子曰管仲之賢而不得此三權者亦不能使其君南面而稱伯】後百餘年而有晏子焉

晏平仲嬰者萊之夷維人也【集解駰案劉向別錄曰萊者今東萊地也索隱名嬰平謚仲字父桓子名弱也正義晏子齊記云齊城三百里有夷安卽晏平仲之邑漢爲夷安縣屬髙密國應劭云故萊夷維邑】事齊靈公荘公景公【索隱世本及系本靈公名環荘公名光景公名杵臼】以節儉力行重於齊旣相齊食不重肉妾不衣帛其在朝君語及之卽危言【正義謂已謙讓非云功能】語不及之卽危行【正義行下孟反謂君不知已增修業行畏責及也】國有道卽順命無道卽衡命【正義衡秤也謂國無道則制秤量之可行卽行】以此三世顯名於諸侯越石父賢在縲紲中【正義縲音力追反縲黒索也紲系也晏子春秋云晏子之晉至中牟覩獘冠反裘負薪息於途側晏子問曰何者對曰我石父也茍免饑凍爲人臣僕晏子解左驂贖之載與俱歸案與此文小異】晏子出遭之途解左驂贖之載歸弗謝入閨久之越石父請絕晏子戄然【正義戄牀縛反皇覽云晏子冡在臨淄城南菑水南桓公西北括地誌云齊桓公墓在靑州臨淄縣東南二十三里鼎足上又云齊晏嬰冡在齊子城北門外晏子云吾生近市死豈易吾志乃葬故宅後人名曰淸節裏按恐皇覽誤乃管仲冢也】攝衣冠謝曰嬰𨿽不仁免子於厄何子求絕之速也石父曰不然吾聞君子詘於不知己而信於知己者【索隱信讀曰申周禮皆然申於知己謂以彼知我而我志獲申】方吾在縲紲中彼不知我也夫子旣以感寤而贖我是知己知己而無禮固不如在縲紲之中晏子於是延入爲上客晏子爲齊相出其禦之妻從門間而闚其夫其夫爲相禦擁大蓋防駟馬意气揚揚甚自得也旣而歸其妻請去夫問其故妻曰晏子長不滿六尺身相齊國名顯諸侯今者妾觀其出志念深矣常有以自下者今子長八尺乃爲人僕禦然子之意自以爲足妾是以求去也其後夫自抑損晏子怪而問之禦以實對晏子薦以爲大夫

太史公曰吾讀管氏牧民山髙乘馬輕重九府【集解駰案劉向別錄曰九府書民間無有山髙一名形勢索隱皆管仲著書篇名九府蓋錢之府藏其書論鑄錢之輕重故雲輕重九府餘如別錄之說正義七略云管子十八篇在法家】及晏子春秋【索隱嬰所著書名晏子春秋今其書有七十篇故下云其書世多有也正義七略云晏子春秋七篇在儒家】詳哉其言之也旣見其著書欲觀其行事故次其傳至其書世有之是以不論論其軼事【正義軼音逸】管仲世所謂賢臣然孔子小之豈以爲周道衰微桓公旣賢而不勉之至王乃稱霸哉【正義言管仲世所謂賢臣孔子所以小之者蓋以爲周道衰桓公賢主管仲何不勸勉輔弼至於帝王乃自稱霸主哉故孔子小之云蓋爲前疑夫子小管仲爲此】語曰將順其美匡救其惡故上下能相親也豈管仲之謂乎【正義言管仲相齊順百姓之美匡救國家之惡令君臣百姓相親者是管之能也】方晏子伏荘公屍哭之成禮然後去豈所謂見義不爲無勇者邪【索隱左傳崔杼弒荘公晏嬰入枕荘公屍股而哭之成禮而出崔杼欲殺之是也】至其諫說犯君之顏此所謂進思盡忠退思補過者哉假令晏子而在余𨿽爲之執鞭所忻慕焉【索隱太史公之羨慕仰企平仲之行假令晏生在世已𨿽與之爲僕爲之執鞭亦所忻慕其好賢樂善如此賢哉良史可以示人臣之烱戒也】

【索隱述贊曰夷吾成霸平仲稱賢粟乃實廩豆不掩肩轉禍爲福危言獲全孔賴左衽史忻執鞭成禮而去人望存焉】

史記卷六十二

史記卷六十二考證

管晏列傳鮑叔旣進管仲以身下之子孫世祿於齊有封邑者十餘世索隱世本云荘仲山產敬仲夷吾夷吾產武子鳴鳴產桓子啟方啟方產成子孺孺產荘子盧盧產悼子其夷其夷產襄子武武產景子耐渉耐渉產微凡十代世譜同○王鏊曰此十餘世是言鮑叔而索隱所注似言管氏不知何故

常爲名大夫天下不多管仲之賢而多鮑叔能知人也正義執枹鼓立於軍門使百姓皆加勇猛不若也○國語無猛字

愼權衡正義權衡謂得失也○徐孚逺曰權衡鈞石之類蓋與民取平之意正義非也

晏子戄然正義皇覽云晏子冡在臨淄城南菑水南桓公冡西北括地誌云齊桓公墓在靑州臨淄縣東南二十三里鼎足上又云齊晏嬰冡在齊子城北門外晏子云吾生近市死豈易吾志乃葬故宅後人名曰淸節裏按恐皇覽誤乃管仲冡也○徐孚逺曰此注雜在越石父事中爲不倫也

史記卷六十二考證

欽定四庫全書

史記卷六十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

老荘申韓列傳第三

老子者【正義朱韜玉札及神仙傳云老子楚國苦縣瀨鄕曲仁里人也姓李名耳字伯陽一名重耳外字聃身長八尺八寸黃色美眉長耳大目廣額疏齒方口厚唇額有三五達理日角月懸鼻有防柱耳有三門足蹈二五手把十文周時人李母八十一年而生又妙內篇云李母懷胎八十一載逍遙李樹下廼割左腋而生又云妙玉女夢流星入口而有娠七十二年而生老子又上元經云李母晝夜見五色珠大如彈丸自天下因吞之卽有娠張君相云老子者是號非名老考也子孳也考教眾理達成聖孳乃孳生萬物善化濟物無遺也】楚苦縣厲鄕曲仁里人也【集解駰案地理誌曰苦縣屬陳國索隱地理誌誤也苦縣本屬陳春秋時楚滅陳而苦又屬楚故云楚苦縣至髙帝十一年立淮陽國陳縣苦縣皆屬焉裴氏所引不眀見苦縣在陳縣下因云苦屬陳今檢地理誌苦縣實屬淮陽郡苦音怙正義按年表云淮陽國景帝三年廢至天漢修史之時楚節王純都彭城相近疑苦此時屬楚國故太史公書之括地誌云苦縣在亳州谷陽縣界有老子宅及廟廟中有九井尙存在今亳州眞源縣厲音賴晉太康地記云苦縣城東有瀨鄕祠老子所生地也】姓李氏名耳字伯陽謚曰聃【索隱按葛云李氏女所生因母姓也又云生而指李樹因以爲姓許愼云聃耳漫也故名耳字聃今作字伯陽非正也然老子號伯陽父此傳不稱正義聃耳漫無輪也神仙傳云外字曰聃按字號也疑老子耳漫無輪故世號曰聃】周守藏室之史也【索隱按藏室史乃周藏書室之史也又張湯傳老子爲柱下史卽藏室之柱下因以爲官名正義雲藏在浪反】孔子適周將問禮於老子【索隱大戴記亦云然】老子曰子所言者其人與骨皆已朽矣獨其言在耳且君子得其時則駕不得其時則蓬累而行【索隱劉氏云蓬累猶扶持也累音六水反說者雲頭戴物兩手扶之而行謂之蓬累也蓬蓋也累隨也以言若得眀君則駕車服冕不遭時則自覆蓋相攜隨而去也正義蓬沙磧上轉蓬也累轉行貌也言君子得眀主則駕車而事不遭時則若蓬轉流移而行可止則止也蓬其狀若皤蒿細葉蔓生於沙漠中風吹則根斷隨風轉移也皤蒿江東呼爲斜蒿云】吾聞之良賈深藏若虛君子盛徳容貌若愚【索隱良賈謂善貨賣之人賈音古深藏謂隱其寶貨不令人見故云若虛而君子之人身有盛徳其容貌謙退有若愚魯之人然嵇康髙士傳亦載此語文則小異云良賈深藏外形若虛君子盛徳容貌若不足也】去子之驕气與多欲態色與淫志【正義姿態之容色與滛欲之志皆無益於夫子須去除也】是皆無益於子之身吾所以告子若是而已孔子去謂弟子曰鳥吾知其能飛魚吾知其能遊獸吾知其能走走者可以爲防防者可以爲綸飛者可以爲矰至於龍吾不能知其乘風雲而上天吾今日見老子其猶龍邪老子修道徳其學以自隱無名爲務居周久之見周之衰廼遂去至關關令尹喜曰子將隱矣彊爲我著書【索隱李尢函谷關銘云尹喜要老子畱作二篇而崔浩以尹喜又爲散關令是也正義抱朴子云老子西逰遇關令尹喜於散關爲喜著道徳經一卷謂之老子或以爲函谷關括地誌雲散關在岐州陳倉縣東南五十二里函谷關在陜州桃林縣西南十二里彊其兩反爲於僞反】於是老子廼著書上下篇言道徳之意五千餘言而去莫知其所終【集解駰案列仙傳曰關令尹喜者周大夫也善內學星宿服精華隱徳行仁時人莫知老子西防喜先見其气知眞人當過物色而迹之果得老子老子亦知其奇爲著書與老子俱之流沙之西服具勝實莫知其所終亦著書九篇名關令子索隱列仙傳是劉向所記物色而迹謂視其气物有異色而尋迹之又按列異傳老子西遊關令尹喜望見其有紫气浮關而老子果乘靑牛而過】或曰老萊子亦楚人也【正義太史公疑老子或是老萊子故書之列仙傳云老萊子楚人當時世亂逃世耕於蒙山之陽莞葭爲墻蓬蒿爲室杖木爲牀蓍艾爲席葅芰爲食墾山播種五穀楚王至門迎之遂去至於江南而止曰鳥獸之毛可績而衣其遺粗足食也】著書十五篇言道家之用與孔子同時云蓋老子百有六十餘嵗或言二百餘嵗【索隱此前古好事者據外傳以老子生年至孔子時故百六十嵗或言二百餘嵗者卽以周太史儋爲老子故二百餘嵗正義蓋或皆疑辭也世不的知故言蓋及或也玉淸云老子以周平王時見衰於是去孔子世家云孔子問禮於老子在周景王時孔子蓋年二十也去平王十二王此傳云儋卽老子也秦獻公與烈王同時去平王二十一王說者不一不可知也故葛仙公序云老子體於自然生乎大始之先起乎無因經歷天地終始不可稱載也】以其修道而養壽也自孔子死之後百二十九年【集解徐廣曰實百一十九年】而史記周太史儋見秦獻公曰始秦與周合而離離五百嵗而復合合七十嵗而霸王者出焉【索隱周秦二本紀並云始周與秦國合合而別別五百載又合合七十嵗而霸王者出然與此傳離合相反尋其意義亦並不違】或曰儋卽老子或曰非也世莫知其然否老子隱君子也老子之子名宗宗爲魏將封於叚幹【集解駰案此云封於叚幹叚幹應是魏邑名也而魏世家有叚幹木叚幹子田完世家有叚幹朋疑此三人是姓叚幹也本蓋因邑爲姓左傳所謂邑亦如之是也風俗通氏姓注雲姓叚名幹木恐或失之矣天下自別有叚姓何必叚幹木邪】宗子注【索隱音鑄正義之樹反】注子宮宮孫假【索隱音古雅反正義作瑕音霞】假仕於漢孝文帝而假之子解爲膠西王卬太傅因家於齊焉世之學老子者則絀儒學【索隱絀音黜黜退而後之也】儒學亦絀老子道不同不相爲謀豈謂是邪李耳無爲自化淸靜自正【索隱太史公因其行事於當篇之末結以此言亦是贊也又云此是昔人所評老聃之徳故太史公引以記之正義此都結老子之教也言無所造爲而自化淸淨不撓而民自歸正也】

荘子者蒙人也【集解駰案地理誌蒙縣屬梁國索隱劉向別錄云宋之蒙人也正義郭緣生述徵記云蒙縣荘周之本邑也】名周周嘗爲蒙漆園吏【正義括地誌云漆園故城在曹州寃句縣北十七里此云荘周爲漆園吏卽此按其城古屬蒙縣】與梁惠王齊宣王同時其學無所不闚然其要本歸於老子之言故其著書十餘萬言大抵率寓言也【索隱大抵猶言大略其書十餘萬言率皆立主客使之相對語故云偶言又音寓寓寄也故別錄云又作人姓名使相與語是寄辭於其人故荘子有寓言篇正義率音律寓音遇率猶類也寓寄也】作漁父盜跖胠篋【索隱胠篋猶言開篋胠音袪亦有音去篋音去刼反正義胠音丘魚反篋音苦頬反胠開也篋箱類也此荘子三篇名皆誣毀自古聖君賢臣孔子之徒營求名譽咸以喪身非抱素任眞之道也】以詆訿孔子之徒【索隱詆音邸訿音訾謂詆訐毀訾孔子也】以眀老子之術畏累虛亢桑子之屬皆空語無事實【索隱按荘子畏累虛篇名也卽老弟子畏累鄒氏畏音於鬼反累音壘劉氏畏音烏罪反累路罪反郭象云今東萊也亢音庚亢桑子王劭本作庚桑司馬彪云庚桑楚人姓名正義荘子云庚桑楚者老子弟子北居畏累之山成雲山在魯亦云在深州此篇寄庚桑楚以明至人之徳衛生之經若槁木無情死灰無心禍福不至惡有人災然荘子雜篇庚桑楚以下皆空設言語無有實事也】然善屬書離辭【正義屬音燭離辭猶力折其辭句】指事類情用剽剝儒墨【正義剽疋妙反剽猶攻擊也】𨿽當世宿學不能自解免也其言洸洋自恣以適已【索隱洸洋音汪羊又音晃養又作癢正義洋音翔已音紀】故自王公大人不能器之楚威王聞荘周賢【正義威王當周顯王三十年】使使厚幣迎之許以爲相荘周笑謂楚使者曰千金重利卿相尊位也子獨不見郊祭之犧牛乎養食之數嵗衣以文繡以入太廟當是之時𨿽欲爲孤豚豈可得乎【索隱孤小也特也願爲小豚不可得正義不羣也豚小豬臨宰時願爲孤小豚不可得也】子亟去【索隱音棘猶急也】無污我【索隱污烏故反】我寕防戱污瀆之中自快【索隱污瀆音烏讀潢污之小渠也】無爲有國者所覊終身不仕以快吾志焉【正義荘子云荘子釣於濮水之上楚王使大夫往曰願以境內累荘子持竿不顧曰吾聞楚有神龜死二千嵗矣巾笥藏之廟堂之上此龜寧死爲畱骨而貴乎寧生曵尾泥中乎大夫曰寧曵尾塗中荘子曰往矣吾將曵尾於塗中與此傳不同】

申不害者京人也【索隱申子名不害按別錄云京今河南京縣正義括地誌云京縣故城在鄭州滎陽縣東南二十里鄭之京邑也】故鄭之賤臣學術以干韓昭侯【索隱術卽刑名法術】昭侯用爲相內修政敎外應諸侯十五年終申子之身國治兵彊無侵韓者【索隱王劭按紀年韓昭侯之世兵寇屨交異乎此言】申子之學本於黃老而主刑名著書二篇號曰申子【集解駰案劉向別錄曰今民間所有上書二篇中書六篇皆合二篇已過太史公所記也正義阮孝緒七略云申子三卷也】韓非者韓之諸公子也【正義阮孝緒七略云韓子二十卷韓世家云王安五年非使秦九年虜王安韓遂亡】喜刑名法術之學【集解駰案新序曰申子之書言人主當執術無刑因循以督責臣下其責深刻故號曰術啇鞅所爲書號曰法皆曰刑名故號曰刑名法術之書索隱著書三十餘篇號曰韓子】而其歸本於黃老【索隱劉氏云黃老之法不尙繁華淸簡無爲君臣自正韓非之論詆駮浮滛法制無私而名實相稱故曰歸於黃老斯未爲得其本防今按韓子書有解老諭老二篇是大抵亦崇黃老之學也】非爲人口喫【正義音訖】不能道說而善著書與李斯俱事荀卿【正義孫卿子二十二卷名況趙人楚蘭陵令避漢宣帝諱攺姓孫也】斯自以爲不如非非見韓之削弱數以書諫韓王【索隱韓王安也】韓王不能用於是韓非疾治國不務修眀其法制執勢以禦其臣下富國彊兵而以求人任賢反舉浮淫之蠧而加之於功實之上以爲儒者用文亂法而俠者以武犯禁寛則寵名譽之人急則用介冑之士【正義介甲也冑兜鍪也】今者所養非所用【索隱言非疾時君以祿養其臣者乃皆安祿養交之臣非勇悍忠梗及折衝禦侮之人也】所用非所養【索隱言人主臨事任用並非常所祿養之士故難可盡其死力也】悲亷直不容於邪枉之臣【索隱又非姦邪諂諛之臣不容亷直之士】觀往者得失之變【正義韓非見王安不用忠良令國削弱故觀往古有國之君則得失之變異而作韓子二十卷】故作孤憤五蠧內外儲說林說難十餘萬言【索隱此皆非所著書篇名也孤憤憤孤直不容於時也五蠧蠧政之事有五也內外儲按韓子有內外儲說篇內儲言眀君執術以制臣下利之在己故曰內也外儲言眀君觀聼臣下之言行以斷其賞罰賞罰在彼故曰外也儲蓄二事所謂眀君也說林者廣說諸事其多若林故曰說林也今韓子有說林上下二篇說難者說前人行事與已不同而詰難之故其書有說難篇】然韓非知說之難爲說難書甚具終死於秦不能自脫【索隱說音稅難音奴幹反言防說之道爲難故曰說難其書詞甚髙故特載之然此篇亦與韓子防異煩省小不同劉伯荘亦申其意粗釋其防文幽防故有劉說也】說難曰凡說之難非吾知之有以說之難也【正義凡說難識情理不當人主之心恐犯逆鱗說之難知故言非吾知之有以說之乃爲難】又非吾辯之難能眀吾意之難也【正義能分眀吾意以說之亦又未爲難也尙非甚難】又非吾敢橫失能盡之難也【索隱韓子橫失作橫佚劉氏云吾之所言無橫無失陳辭發策能盡說情此𨿽是難尙非難也正義橫擴孟反又非吾敢有橫失詞理能盡說己之情此𨿽是難尙非極難】凡說之難在知所說之心可以吾說當之【索隱劉氏云關說之難正在於此也按說之心者謂人君之心也言以人臣防末射尊重之意貴賤隔絕旨趣難知自非髙識莫近防防故曰說之難也乃須審眀人主之意必以說合其情故云吾說當之也正義前者三說並未爲難凡說之難者正在於此言深辯知前人意可以吾說當之闇與前人心防說則行乃是難矣】所說出於爲名髙者也而說之以厚利則見下節而遇卑賤必棄逺矣【索隱謂所說之王中心本出欲立髙名者也說臣乃陳厚利是其見下節也旣不防髙情故遇卑賤必棄逺矣劉氏云稽古羲皇祖述堯舜是爲名髙也】所說出於厚利者也而說之以名髙則見無心而逺事情必不收矣【索隱亦謂所說之君出意本規厚利而說臣乃陳名髙之節則是說者無心逺於我之事情必不收用也故劉氏曰若秦孝公志於彊國而商鞅說以帝王故怒而不用也】所說實爲厚利而顯爲名髙者也【索隱韓子實字作陰顯者陽也謂其君實爲厚利而詐作欲爲名髙之節也正義前人必欲厚利詐慕名髙則陽收其說實疏逺之】而說之以名髙則陽收其身而實防之若說之以厚利則陰用其言而顯棄其身【索隱謂若下文云鄭武公陰欲伐胡而關其思極論深計𨿽知說當終遭顯戮也正義前人好利厚詐慕名髙說之以厚利則陰用說者之言而顯不收其身說士不可不察】此之不可不知也夫事以密成而以泄敗未必其身泄之也而語及其所匿之事如是者身危【正義事多相類語言或說其相類之事前人覺悟便成漏泄故身危也】貴人有過端而說者眀言善議以推其惡者則身危【正義人主有過失之端緒而引美善之議以推人主之惡則身危】周澤未渥也而語極知說行而有功則徳亡【正義渥霑濡也人臣事君未滿周至之恩澤而說事當理事行有功君不以爲恩徳故徳亡】說不行而有敗則見疑如是者身危【索隱謂人臣事上其道未合至周之恩未沾渥於下而輙吐誠極知其道說有功則其徳亦亡亡無也韓子作則見忘然見志勝於徳亡也又若說不行而有敗則見疑如是者身危是恩意未深輙評時政不爲所信更致嫌疑若下文所云鄰父以墻壞有盜卻爲見疑卽其類也正義說事不行或行有敗懷則必致危殆若此者身危也】夫貴人得計而欲自以爲功說者與知焉則身危【正義與音預人主先得其計已功說者知前發其蹤迹身必危亡】彼顯有所出事廼自以爲也故說者與知焉則身危【索隱謂人主眀有所出事乃自以爲功而說者與知是則以爲間故身危正義人主眀所出事乃以有所營爲說者預知其計而說者身亡危】彊之以其所必不爲【索隱劉氏云若項羽必欲衣錦東歸而說者彊述關中違防忤情自招誅滅也】止之以其所不能已者身危【索隱劉氏云若漢景帝決廢栗太子而周亞夫彊欲止之竟不從其言後遂下獄也正義彊其兩反人主必不欲有爲而說者彊令爲之人主己營爲而說者彊止之者身危】故曰與之論大人則以爲間已【正義間音紀莧反說彼大人之短以爲竊己之事情乃爲刺譏間之】與之論細人則以爲鬻權【索隱韓子鬻權作賣重謂薦彼細防之人言堪大用則疑其挾詐而賣我之權正義鬻音育劉伯荘云論則疑其挾詐賣己之權】論其所愛則以爲借資【正義說人主愛行人主以爲借己之資籍也】論其所憎則以爲嘗已【正義論說人主所憎惡人主則以爲嘗試於己也】徑省其辭則不知而屈之【索隱謂人主意在文華而說者但徑防省略其辭則以說者爲無知而見屈辱也正義省山景反】泛濫博文則多而久之【索隱謂人主志在簡要而說者務於浮辭泛濫博渉文華則君上嫌其多迃誕文而無當正義泛濫浮辭也博文廣言句也言浮說廣陳必多詞理時乃永久人主疲倦】順事陳意則曰怯懦而不盡【正義懦音乃亂反說者陳言順人主之意則或怯懦而不盡事情也】慮事廣肆則曰艸野而倨侮【正義艸野猶鄙陋也廣陳言詞多有鄙陋乃成倨傲侮慢】此說之難不可不知也凡說之務在知飾所說之所敬而滅其所醜【索隱所說謂所說之主也飾其所敬者說士當知人主之所敬而時以文飾之滅其所醜謂人主有所避諱而醜之逰說者當滅其事端而不言也】彼自知其計則無以其失窮之【正義前人自知其失誤說士無以失誤窮極之乃爲訕上也】自勇其斷則無以其敵怒之【索隱謂人主自勇其斷說士無以己意而攻間之是以卑下之謀自敵於上以致譴怒也正義斷音端亂反劉伯荘雲貴人斷甲爲是說者以乙破之乙之理難同怒以下敵上也】自多其力則無以其難槪之【索隱槪猶格也劉氏云秦昭王決欲攻趙白起苦說其難遂已之心拒格君上故致杜郵之僇正義槪古代反】規異事與同計譽異人與同行者則以飾之無傷也【正義劉伯荘雲貴人與甲同計與乙同行者說士陳言無傷甲乙也】有與同失者則眀飾其無失也【索隱按上文言人主規事譽人與人同計同行今說者之詞不得傷於同計同行之人仍可文飾其類也又若人主與同失者而說者則可眀飾其無失也正義人主與甲同失說者文飾甲之無失】大忠無所拂辭【索隱拂音佛大忠之人志在匡君於善君初不從則且退止待君之悅而又防諫卽不拂悟於君也】悟言無所擊排【索隱謂大忠說諫之詞本欲歸於安人興化亦無別有所擊射排擯按韓子作擊摩】廼後申其辯知焉此所以親近不疑【正義拂悟當爲咈忤古字假借耳咈違也忤逆也言大忠之事擬安民興化事在匡弼君初亦不擊排乃後周澤霑濡君臣道合乃敢辯智說焉此所以親近而不見疑是知盡之難】知盡之難也【集解徐廣曰知一作得難一作辭索隱謂人臣盡知事上之道難也韓子作得盡之辭正義言說士知談說之難也爲能盡此談說之道得當人主之心君臣相合乃是知盡之難也】得曠日彌久而周澤旣渥【索隱謂君臣道合曠日已久誠著於君也君之渥澤周浹於臣魚水相須鹽梅相和也】深計而不疑交爭而不罪廼眀計利害以致其功直指是非以飾其身以此相持此說之成也【正義夫知盡之難則君臣道合故得曠日彌久而周澤旣渥深計而君不疑與君交爭而不罪而得眀計國之利害以致其功直指是非任爵祿於身以此君臣相執持此說之成也】伊尹爲庖【正義殷本紀云乃爲有莘氏媵臣負鼎爼以滋味說湯致王道是也】百里奚爲虜【正義晉世家云襲滅虞公及大夫百里以媵秦穆姬也】皆所由幹其上也故此二子者皆聖人也猶不能無役身而渉世如此其污也【正義污音烏故反庖虜是污】則非能仕之所設也【索隱韓子作能士之所恥也】宋有富人天雨墻壞其子曰不築且有盜其鄰人之父亦雲暮而果大亡其財其家甚知其子而疑鄰人之父【正義其子鄰父說皆當矣而切見疑非處知則難乎】昔者鄭武公欲伐胡【正義世本云胡歸姓也括地誌云胡城在豫州郾城縣界】廼以其子妻之因問羣臣曰吾欲用兵誰可伐者關其思曰胡可伐廼戮關其思曰胡兄弟之國也子言伐之何也胡君聞之以鄭爲親己而不備鄭鄭人襲胡取之此二說者其知皆當矣【正義當當浪反】然而甚者爲戮薄者見疑非知之難也處知則難矣昔者彌子瑕見愛於衛君衛國之法竊駕君車者罪至刖旣而彌子之母病人聞往夜告之彌子矯駕君車而出君聞之而賢之曰孝哉爲母之故而犯刖罪與君防果園彌子食桃而甘不盡而奉君君曰愛我哉忘其口而念我及彌子色衰而愛弛得罪於君君曰是嘗矯駕吾車又嘗食我以其餘桃故彌子之行未變於初也前見賢而後獲罪者愛憎之至變也故有愛於主則知當而加親見憎於主則罪當而加防故諫說之士不可不察愛憎之主而後說之矣夫龍之爲虫也【正義龍虫類也故言龍之爲虫】可擾狎而騎也然其喉下有逆鱗徑尺人有嬰之則必殺人人主亦有逆鱗說之者能無嬰人主之逆鱗則防矣【索隱防庶也謂庶防於善諫說正義說者能不犯人主逆鱗則庶防矣】人或傳其書至秦秦王見孤憤五蠧之書曰嗟乎寡人得見此人與之防死不恨矣李斯曰此韓非之所著書也秦因急攻韓韓王始不用非及急廼遣非使秦秦王悅之未信用李斯姚賈害之毀之曰韓非韓之諸公子也今王欲並諸侯非終爲韓不爲秦此人之情也今王不用久畱而歸之此自遺患也不如以過法誅之秦王以爲然下吏治非李斯使人遺非藥使自殺韓非欲自陳不得見秦王後悔之使人赦之非己死矣【集解駰案戰國防曰秦王封姚賈千戶以爲上卿韓非短之曰賈梁監門子盜於梁臣於趙而逐取世監門子梁大盜趙逐臣與同社稷之計非所以勵羣臣也王召賈問之賈答云云廼誅韓非也】申子韓子皆著書傳於後世學者多有餘獨悲韓子爲說難而不能自脫耳

太史公曰老子所貴道虛無因應變化於無爲故著書辭稱防妙難識荘子散道徳放論要亦歸之自然申子卑卑【集解駰案自勉勵之意也】施之於名實韓子引防墨切事情眀是非其極慘礉【集解駰案胡革反用法慘急而鞠礉深刻】少恩皆原於道徳之意而老子深逺矣

【索隱述贊曰伯陽立敎淸淨無爲道尊東魯迹竄西垂荘蒙栩栩申害卑卑刑名有術說難極知悲彼周防終亡李斯】

史記卷六十三

史記卷六十三考證

老荘申韓列傳老子者正義朱韜玉札及神仙傳云○【臣照】按漢武惑於神仙方士並宗老子故司馬遷作老子傳著其鄕裏詳考其子孫以眀老子者亦人耳非所謂乘雲气禦飛龍不可方物者故一則曰老子隱君子也再則曰老子隱君子也良史心苦矣正義翻引神仙荒唐謬悠之論以爲史注夏虫不可語冰有如是

合七十嵗而覇王者出焉○周本紀封禪書云合十七嵗秦本紀云七十七嵗

史記卷六十三考證

欽定四庫全書

史記卷六十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

司馬穰苴列傳第四

司馬穰苴者田完之苗裔也【索隱穰苴田氏之族爲大司馬故曰司馬穰苴也正義穰音若羊反苴音子徐反田穰苴爲司馬官主兵】齊景公時晉伐阿甄而燕侵河上【索隱阿甄皆齊邑晉太康地記曰阿卽東阿也地理誌云甄城縣屬濟陰正義河上黃河南岸地卽滄徳二州北界】齊師敗績景公患之晏嬰乃薦田穰苴曰穰苴𨿽田氏庶孽然其人文能附眾武能威敵願君試之景公召穰苴與語兵事大說之以爲將軍【索隱謂命之爲將以將軍也將音卽匠反遂以將軍爲官名故尸子曰十萬之師無將軍則亂六國時有此官】將兵扞燕晉之師穰苴曰臣素卑賤君擢之閭伍之中加之大夫之上士卒未附百姓不信人微權輕願得君之寵臣國之所尊以監軍乃可於是景公許之使荘賈往穰苴旣辭與荘賈約曰旦日日中防於軍門【索隱按旦日謂眀日日中時期防於軍門】穰苴先馳至軍立表下漏待賈【索隱立表謂立木爲表以視日景下漏謂下滴漏以知刻數也】賈素驕貴以爲將已之軍而已爲監不甚急【正義己音紀監甲暫反】親戚左右送之畱飲日中而賈不至穰苴則僕表決漏【索隱僕音赴僕者臥其表也決漏謂決去壺中漏水以賈失期過日中故也】入行軍勒兵申眀約束約束旣定夕時荘賈乃至穰苴曰何後期爲賈謝曰不佞大夫親戚送之故畱穰苴曰將受命之日則忘其家臨軍約束則忘其親援枹鼓之急則忘其身【索隱援音袁枹音浮正義援作操枹音孚謂鼓挺也】今敵國深侵邦內騷動士卒暴露於境君寢不安席食不甘味百姓之命皆懸於君何謂相送乎召軍正問曰軍法期而後至者云何對曰當斬荘賈懼使人馳報景公請救旣往未及反於是遂斬荘賈以徇三軍三軍之士皆振栗久之景公遣使者持節赦賈馳入軍中穰苴曰將在軍君令有所不受【集解魏武帝曰茍便於事不拘君命】問軍正曰軍中不馳今使者馳云何正曰當斬使者大懼穰苴曰君之使不可殺之乃斬其僕車之左駙馬之左驂以徇三軍【索隱謂斬其使者僕車之左駙又斬馬之左驂以禦馬在左故也正義駙音附劉伯荘云駙者箱外之立木承重校者徇行示也】遣使者還報然後行士卒次捨井竈飲食問疾醫藥身自拊循之悉取將軍之資糧享士卒身與士卒平分糧食最比【正義比作卑必耳反】其羸弱者三日而後勒兵病者皆求行爭奮出爲之赴戰晉師聞之爲罷去燕師聞之度水而解【正義度黃河水北去而解】於是追擊之遂取所亡封內故境而引兵歸未至國釋兵旅解約束誓盟而後入邑景公與諸大夫郊迎勞師成禮然後反歸寢旣見穰苴尊爲大司馬田氏日以益尊於齊已而大夫鮑氏髙國之屬害之譖於景公景公退穰苴苴發疾而死田乞田豹之徒由此怨髙國等【索隱田乞田僖子豹亦僖子之族也】其後及田常殺簡公盡滅髙子國子之族至常曽孫和因自立爲齊威王【索隱此文誤也當云田和自立至其孫因號爲齊威王故世家云田和自立號太公其孫號威王也】用兵行威大放穰苴之法【正義放方往反】而諸侯朝齊齊威王使大夫追論古者司馬兵法而附穰苴於其中因號曰司馬穰苴兵法太史公曰余讀司馬兵法閎廓深逺𨿽三代徵伐未能竟其義如其文也亦少襃矣【索隱謂司馬法說行兵揖讓有三代之法而齊區區小國又當戰國之時故云少襃】若夫穰苴區區爲小國行師何暇及司馬兵法之揖讓乎世旣多司馬兵法以故不論著穰苴之列傳焉

【索隱述贊曰燕侵河上齊師敗績嬰薦穰苴武能威敵斬賈以徇三軍驚惕我卒旣彊彼寇退壁法行司馬實賴宗戚】

史記卷六十四

史記卷六十四考證

司馬穰苴列傳齊景公時晉伐阿甄而燕侵河上○古史曰太史公爲司馬穰苴傳言齊景公拔以爲將遂以成功歸爲大司馬大夫髙國害之譖而殺之其言甚羙世皆信之予以春秋左氏考之未有燕晉伐齊者也而戰國防稱司馬穰苴執政者也湣王殺之故大臣不附意者穰苴湣王之臣嘗爲湣王卻燕晉而戰國雜說遂以爲景公時耶習學記言曰左氏前後載齊事甚詳使有穰苴暴起立功不應遺落也況伐阿鄄侵河上皆景公時所無大司馬亦非齊官遷故稱田乞田豹由此怨髙國若不考信於左氏者蓋作書之人誇大其詞而遷信之爾

史記卷六十四考證﹤史部﹐正史類﹐史記﹥

欽定四庫全書

史記卷六十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

孫子吳起列傳第五

孫子武者齊人也【正義魏武帝云孫子者齊人事於吳王闔閭爲吳將作兵法十三篇】以兵法見於吳王闔廬闔廬曰子之十三篇【正義七錄云孫子兵法三卷案十三篇爲上卷又有中下二卷】吾盡觀之矣可以小試勒兵乎對曰可闔廬曰可試以婦人乎曰可於是許之出宮中美女得百八十人孫子分爲二隊以王之寵姬二人各爲隊長【索隱隊徒對反長竹兩反】皆令持防令之曰汝知而心與左右手背乎婦人曰知之孫子曰前則視心左視左手右視右手後卽視背婦人曰諾約束旣布乃設鈇鉞卽三令五申之於是鼓之右婦人大笑孫子曰約束不眀申令不熟將之罪也復三令五申而鼓之左婦人復大笑孫子曰約束不眀申令不熟將之罪也旣已眀而不如法者吏士之罪也乃欲斬左右隊長吳王從防上觀見且斬愛姬大駭趣使使下令【索隱趣音促急也使音色吏反】曰寡人已知將軍能用兵矣寡人非此二姬食不甘味願勿斬也孫子曰臣旣已受命爲將將在軍君命有所不受遂斬隊長二人以徇用其次爲隊長於是復鼓之婦人左右前後跪起皆中規矩防墨無敢出聲於是孫子使使報王曰兵旣整齊王可試下觀之惟王所欲用之𨿽赴水火猶可也吳王曰將軍罷休就捨寡人不願下觀孫子曰王徒好其言不能用其實於是闔廬知孫子能用兵卒以爲將西破彊楚入郢北威齊晉顯名諸侯孫子與有力焉孫武旣死【集解駰案越絕書曰吳縣巫門外大冡孫武冡也去縣十里索隱越絕書子貢所著恐非也其書多記吳越絕后土地或後人所錄正義七錄云越絕十六卷或云伍子胥撰】後百餘嵗有孫臏臏生阿鄄之間臏亦孫武之後世子孫也孫臏嘗與龐涓俱學兵法【索隱臏頻忍反龎皮江反涓古反】龐涓旣事魏得爲惠王將軍而自以爲能不及孫臏乃陰使召孫臏臏至龐涓恐其賢於己疾之則以法刑斷其兩足而黥之欲隱勿見齊使者如梁【正義今汴州】孫臏以刑徒陰見說齊使齊使以爲奇竊載與之齊齊將田忌善而客待之忌數與齊諸公子馳逐重射孫子見其馬足不甚相逺馬有上中下軰於是孫子謂田忌曰君弟重射【索隱弟且也重射好射也】臣能令君勝田忌信然之與王及諸公子逐射千金【正義射音石隨逐而射睹千金】及臨質【索隱質猶對也將欲對射之時也一云質謂堋非也】孫子曰今以君之下駟與彼上駟取君上駟與彼中駟取君中駟與彼下駟旣馳三軰畢而田忌一不勝而再勝卒得王千金於是忌進孫子於威王威王問兵法遂以爲師其後魏伐趙趙急請救於齊齊威王欲將孫臏臏辭謝曰刑余之人不可於是乃以田忌爲將而孫子爲師居輜車中坐爲計謀田忌欲引兵之趙孫子曰夫解雜亂紛糾者不控捲【索隱謂事之雜亂紛糾也解雜亂紛糾者當善以手解之不可控捲而擊之捲卽拳也劉氏云控總捲縮非也】救鬭者不撠【索隱音搏防謂救鬭者當善防解之無以手助相搏撠則其怒益熾矣按撠謂以手持撠刺人也】批亢虛【索隱批音白結反亢音苦浪反按批者相排批也音白滅反言敵人相亢拒也者撃也衝也虛者空也按謂前人相亢必須批之彼兵若虛則衝之欲令擊梁之虛也此當是舊語故孫子以言之也】形格勢禁則自爲解耳【索隱謂若批其相亢擊彼虛則是事形相格而其勢自禁止則彼自爲解兵也】今梁趙相攻輕兵銳卒必竭於外老弱罷於內君不若引兵疾走大梁據其街路衝其方虛彼必釋趙而自救是我一舉解趙之圍而收獘於魏也【索隱謂齊今引兵據大梁之衝是衝其方虛之時梁必釋趙而自救是一舉釋趙而獘魏】田忌從之魏果去邯鄲與齊戰於桂陵大破梁軍後十五年【索隱王劭按紀年梁惠王十七年齊田忌敗梁桂陵至二十七年十二月齊田朌敗梁馬陵計相去無十五嵗也】魏與趙攻韓韓告急於齊齊使田忌將而往直走大梁魏將龎涓聞之去韓而歸齊軍旣已過而西矣孫子謂田忌曰彼三晉之兵素悍勇而輕齊齊號爲怯善戰者因其勢而利導之兵法百里而趣利者蹶上將【集解魏武帝曰蹶猶挫也索隱蹶音巨月反劉氏云蹶猶斃】五十里而趣利者軍半至使齊軍入魏地爲十萬竈眀日爲五萬竈又眀日爲三萬竈龐涓行三日大喜曰我固知齊軍怯入吾地三日士卒亡者過半矣乃棄其步軍與其輕銳倍日並行逐之孫子度其行暮當至馬陵馬陵道狹而旁多阻隘可伏兵乃斫大樹白而書之曰龐涓死於此樹之下於是令齊軍善射者萬弩夾道而伏期曰暮見火舉而俱發龐涓果夜至斫木下見白書乃鑽火燭之讀其書未畢齊軍萬弩俱發魏軍大亂相失龐涓自知智窮兵敗乃自剄曰遂成豎子之名【索隱豎子謂臏】齊因乘勝盡破其軍虜魏太子申以歸孫臏以此名顯天下世傳其兵法

吳起者衛人也好用兵嘗學於曾子事魯君齊人攻魯魯欲將吳起吳起取齊女爲妻而魯疑之吳起於是欲就名遂殺其妻以眀不與齊也魯卒以爲將將而攻齊大破之魯人或惡吳起曰起之爲人猜忍人也其少時家累千金防仕不遂遂破其家鄕黨笑之吳起殺其謗己者三十餘人而東出衛郭門與其母訣齧臂而盟曰起不爲卿相不復入衛遂事曾子居頃之其母死起終不歸曾子薄之而與起絕起乃之魯學兵法以事魯君魯君疑之起殺妻以求將夫魯小國而有戰勝之名則諸侯圗魯矣且魯衛兄弟之國也而君用起則是棄衛魯君疑之謝吳起吳起於是聞魏文侯賢欲事之文侯問李克曰吳起何如人哉李克曰起貪而好色【索隱王劭云此李克言吳起貪下文云魏文侯知起廉盡能得士心又公叔之僕稱起爲人節廉豈前貪而後廉何言之相反也今李克言起貪者起本家累千金破產求仕非實貪也蓋言貪者是貪榮名耳故母死不赴殺妻將魯是也或者起未委質於魏猶有貪迹及其見用則盡廉能亦何異乎陳平之爲人也】然用兵司馬穰苴不能過也於是魏文侯以爲將擊秦拔五城起之爲將與士卒最下者同衣食臥不設席行不騎乘親裹贏糧與士卒分勞苦卒有病疽者起爲吮之【索隱吮音弋軟反又才軟反】卒母聞而哭之人曰子卒也而將軍自吮其疽何哭爲母曰非然也往年吳公吮其父其父戰不旋踵遂死於敵吳公今又吮其子妾不知其死所矣是以哭之文侯以吳起善用兵廉平盡能得士心乃以爲西河守以拒秦韓魏文侯旣卒起事其子武侯武侯浮西河而下中流顧而謂吳起曰美哉乎山河之固此魏國之寶也起對曰在徳不在險昔三苖氏左洞庭右彭蠡徳義不修禹滅之夏桀之居左河濟右泰華伊闕在其南羊腸在其北【集解瓚曰今河南城爲直之皇甫謐曰壺關有羊腸阪在太原晉陽西北九十里】修政不仁湯放之殷紂之國左孟門【索隱劉氏按紂都朝歌今孟山在其西今言左則東邊別有孟門也】右太行常山在其北大河經其南修政不徳武王殺之由此觀之在徳不在險若君不修徳舟中之人盡爲敵國也【集解駰案揚子法言曰美哉言乎使起之用兵每若斯則太公何以加諸】武侯曰善卽封吳起爲西河守甚有聲名魏置相相田文【索隱呂氏春秋作商文】吳起不悅謂田文曰請與子論功可乎田文曰可起曰將三軍使士卒樂死敵國不敢謀子孰與起文曰不如子起曰治百官親萬民實府庫子孰與起文曰不如子起曰守西河而秦兵不敢東鄕韓趙賓從子孰與起文曰不如子起曰此子三者皆出吾下而位加吾上何也文曰主少國疑大臣未附百姓不信方是之時屬之於子乎屬之於我乎起黙然良久曰屬之子矣文曰此乃吾所以居子之上也吳起乃自知弗如田文田文旣死公叔爲相【索隱韓之公族】尙魏公主而害吳起公叔之僕曰起易去也公叔曰柰何其僕曰吳起爲人節廉而自喜名也君因先與武侯言曰夫吳起賢人也而侯之國小又與彊秦壤界臣竊恐起之無畱心也武侯卽曰柰何君因謂武侯曰試延以公主起有畱心則必受之無畱心則必辭矣以此卜之君因召吳起而與歸卽令公主怒而輕君吳起見公主之賤君也則必辭於是吳起見公主之賤魏相果辭魏武侯武侯疑之而弗信也吳起懼得罪遂去卽之楚楚悼王素聞起賢至則相楚眀法審令捐不急之官廢公族疏逺者以撫養戰鬭之士要在彊兵破馳說之言從橫者於是南平百越北並陳蔡卻三晉西伐秦諸侯患楚之彊故楚之貴戚盡欲害吳起及悼王死宗室大臣作亂而攻吳起吳起走之王屍而伏之擊起之徒因射刺吳起並中悼王【索隱楚系家悼王名疑】悼王旣葬太子立【索隱肅王也】乃使令尹盡誅射吳起而並中王屍者坐射起而夷宗死者七十餘家太史公曰世俗所稱師旅皆道孫子十三篇吳起兵法世多有故弗論論其行事所施設者語曰能行之者未必能言能言之者未必能行孫子籌策龐涓眀矣然不能蚤救患於被刑吳起說武侯以形勢不如徳然行之於楚以刻暴少恩忘其軀悲夫

【索隱述贊曰孫子兵法一十三篇美人旣斬良將得焉刖孫臏腳籌策龐涓吳起相魏西河稱賢慘礉事楚死後畱權】

史記卷六十五

史記卷六十五考證

孫子吳起列傳君第重射索隱重射好射也○徐孚逺曰重射者再射也索隱非

救鬭者不搏撠索隱按撠謂以手持撠刺人也○余有丁曰撠義當爲擊非矛防也

批亢虛索隱按批者相排批也言敵人相亢拒也者擊也衝也虛者空也按謂前人相亢必須批之彼兵若虛則衝之欲令擊梁之虛也此當是舊語故孫子以言之也○顧炎武曰索隱非也此與劉敬傳搤其骯之骯同張晏曰喉嚨也下文所謂據其街路是也以敵人所不及備故之虛

卽封吳起爲西河守○徐孚逺曰前旣爲西河守矣此又云蓋雜引而未刪正【臣照】按徐說非也武侯曰善卽封吳起蓋加以封耳下乃云爲西河守甚有聲名而不得爲相今並作一句讀遂疑此句重出

公叔爲相索隱韓之公族○【臣照】按戰國防公叔疑爲魏公叔痤非韓公族也公叔痤爲魏將而與韓趙戰澮北禽樂祚賞田百萬祿之反走再拜而辭以讓吳起之後則非害起者也此與國策參差不同

史記卷六十五考證

欽定四庫全書

史記卷六十六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

伍子胥列傳第六

伍子胥者楚人也名員員父曰伍奢員兄曰伍尙其先曰伍舉以直諫事楚荘王【索隱舉直諫見左氏楚世家】有顯故其後世有名於楚楚平王有太子名曰建使伍奢爲太傅費無忌爲少傅【索隱左氏作費無極】無忌不忠於太子建平王使無忌爲太子取婦於秦秦女好無忌馳歸報平王曰秦女絕美王可自取而更爲太子取婦平王遂自取秦女而絕愛幸之生子軫更爲太子取婦無忌旣以秦女自媚於平王因去太子而事平王恐一旦平王卒而太子立殺己乃因防太子建建母蔡女也無寵於平王平王稍益疏建使建守城父【集解駰案地理誌潁川有城父縣索隱城父本陳邑楚伐陳而有之】備邊兵頃之無忌又日夜言太子短於王曰太子以秦女之故不能無怨望願王少自備也自太子居城父將兵外交諸侯且欲入爲亂矣平王乃召其太傅伍奢考問之伍奢知無忌讒太子於平王因曰王獨柰何以讒賊小臣疏骨肉之親乎無忌曰王今不制其事成矣王且見禽於是平王怒囚伍奢而使城父司馬奮揚往殺太子【索隱奮揚城父司馬之姓名也】行未至奮揚使人先告太子太子急去不然將誅太子建亡奔宋無忌言於平王曰伍奢有二子皆賢不誅且爲楚憂可以其父質而召之不然且爲楚患王使使謂伍奢曰能致汝二子則生不能則死伍奢曰尙爲人仁呼必來員爲人剛戾忍訽【集解駰案音犬詬反索隱鄒氏作詬罵也音逅】能成大事彼見來之並擒其勢必不來王不聼使人召二子曰來吾生汝父不來今殺奢也伍尙欲往員曰楚之召我兄弟非欲以生我父也恐有脫者後生患故以父爲質詐召二子二子去則父子俱死何益父之死往而令讐不得報耳不如奔他國借力以雪父之恥俱滅無爲也伍尙曰我知往終不能全父命然恨父召我以求生而不往後不能雪恥終爲天下笑耳謂員可去矣汝能報殺父之讐我將歸死尙旣就執使者捕伍胥伍胥貫【集解駰案烏還反】弓執矢向使者【索隱劉氏貫音彎又音古患反謂滿張弓】使者不敢進伍胥遂亡聞太子建之在宋往從之奢聞子胥之亡也曰楚國君臣且苦兵矣伍尙至楚楚並殺奢與尙也伍胥旣至宋宋有華氏之亂【索隱春秋昭二十年宋華亥向寧華定與君爭而出奔是也】乃與太子建俱奔於鄭鄭人甚善之太子建又適晉晉頃公曰太子旣善鄭鄭信太子太子能爲我內應而我攻其外滅鄭必矣滅鄭而封太子太子乃還鄭事未防防自私欲殺其從者從者知其謀乃告之於鄭鄭定公與子產誅殺太子建建有子名勝伍胥懼乃與勝俱奔吳到昭關【索隱其關在西江乃吳楚之境】昭關欲執之伍胥遂與勝獨身步走防不得脫追者在後至江江上有一漁父乘船知伍胥之急乃渡伍胥伍胥旣渡解其劍曰此劍直百金以與父父曰楚國之法得伍胥者賜粟伍萬石爵執珪豈徒百金劍邪不受伍胥未至吳而疾止中道乞食【集解張勃曰子胥乞食處在丹陽溧陽縣索隱張勃晉人吳鴻臚儼之子作吳錄故裴氏注引之溧音栗水名也】至於吳吳王僚方用事公子光爲將伍胥乃因公子光以求見吳王久之楚平王以其邊邑鐘離與吳邊邑卑梁氏俱蠶兩女子爭桑相攻乃大怒至於兩國舉兵相伐吳使公子光伐楚防其鐘離居巢而歸【索隱二邑楚縣也鐘離在六安古鐘離子之國世本謂之終犂嬴姓之國居巢亦國也桀奔南巢其國蓋逺尙書序巢伯來朝蓋因居之於淮南楚地】伍子胥說吳王僚曰楚可破也願復遣公子光公子光謂吳王曰彼伍胥父兄爲戮於楚而勸王伐楚者欲以自報其讐耳伐楚未可破也伍胥知公子光有內志欲殺王而自立未可說以外事乃進専諸於公子光【索隱左傳謂専設諸】退而與太子建之子勝耕於野五年而楚平王卒初平王所奪太子建秦女生子軫及平王卒軫竟立爲後是爲昭王吳王僚因楚喪使二公子將兵往襲楚楚發兵絕吳兵之後不得歸吳國內空而公子光乃令專諸襲刺吳王僚而自立是爲吳王闔廬闔廬旣立得志乃召伍員以爲行人而與謀國事楚誅其大臣郤宛伯州犂伯州犂之孫伯嚭亡奔吳【集解徐廣曰伯州犂者晉伯宗之子也伯州犂之子曰郤宛郤宛之子曰伯嚭宛亦姓伯又別氏郤楚世家云殺郤宛宛之宗姓伯氏子曰嚭吳世家云楚誅伯州犂其孫伯嚭奔吳也】吳亦以嚭爲大夫前王僚所遣二公子將兵伐楚者道絕不得歸【索隱公子燭庸及蓋余也】後聞闔廬殺王僚自立遂以其兵降楚楚封之於舒闔廬立三年乃興師與伍胥伯嚭伐楚防舒遂禽故吳反二將軍因欲至郢將軍孫武曰民勞未可且待之乃歸四年吳伐楚取六與潛【集解駰案六古國臯陶之後所封潛縣有天柱山】五年伐越敗之六年楚昭王使公子嚢瓦【集解駰案左傳楚公子貞字子嚢其孫名瓦字子常此言公子又兼稱嚢瓦誤也】將兵伐吳吳使伍員迎擊大破楚軍於豫章【集解駰案豫章在江南索隱按杜預云昔豫章在江北蓋後徙之於江南】取楚之居巢九年吳王闔廬謂子胥孫武曰始子言郢未可入今果何如二子對曰楚將囊瓦貪而唐蔡皆怨之王必欲大伐之必先得唐蔡乃可闔廬聽之悉興師與唐蔡伐楚與楚夾漢水而陳吳王之弟夫槪將兵請從【索隱槪音古賚反】王不聽遂以其屬五千人擊楚將子常【集解駰案子常公孫瓦】子常敗走奔鄭於是吳乘勝而前五戰遂至郢【集解駰案郢楚都索隱郢音以正反又以井反】己卯楚昭王出奔庚辰吳王入郢昭王出亡入云夢盜擊王王走鄖【集解駰案音云國名索隱走音奏走向也鄖古之鄖國】鄖公弟懷曰平王殺我父我殺其子不亦可乎鄖公恐其弟殺王與王奔隨【正義今有楚昭王故城昭王奔隨之處宮之北城卽是】吳兵圍隨謂隨人曰周之子孫在漢川者楚盡滅之隨人欲殺王王子綦匿王己自爲王以當之隨人卜與王於吳不吉乃謝吳不與王始伍員與申包胥爲交員之亡也謂包胥曰我必覆楚包胥曰我必存之及吳兵入郢伍子胥求昭王旣不得乃掘楚平王墓出其屍鞭之三百然後己申包胥亡於山中使人謂子胥曰子之報讐其以甚乎吾聞之人眾者勝天天定亦能破人【正義申包胥言聞人眾者𨿽一時凶暴勝天及天降其凶亦破於疆暴之人】今子故平王之臣親北面而事之今至於僇死人此豈其無天道之極乎伍子胥曰爲我謝申包胥曰吾日暮塗逺吾故倒行而逆施之【索隱倒音丁老反施如字子胥言志在復讐常恐且死不遂本心今幸而報豈論道理乎譬如人行前途尙逺而日勢已暮故其在顚倒疾行逆理施事何得責吾順理乎】於是申包胥走秦告急求救於秦秦不許包胥立於秦廷晝夜哭七日七夜不絕其聲秦哀公憐之曰楚𨿽無道有臣若是可無存乎乃遣車五百乘救楚撃吳六月敗吳兵於稷【集解駰案稷丘地名在郊外索隱左傳作稷丘】防吳王久畱楚求昭王而闔廬弟夫槪乃亡歸自立爲王闔廬聞之乃釋楚而歸撃其弟夫槪夫槪敗走遂奔楚楚昭王見吳有內亂乃復入郢封夫槪於堂谿【集解徐廣曰在愼縣駰案地理誌汝南有吳房縣應劭曰夫槪奔楚封於堂谿本房子國以封吳故曰吳房然則不得在愼縣也正義案今豫州吳房縣在州西北九十里】爲堂谿氏楚復與吳戰敗吳吳王乃歸後二嵗闔廬使太子夫差將兵伐楚取番【集解音普寒反又音婆索隱蓋鄱陽也】楚懼吳復大來乃去郢徙於鄀【集解楚地音若索隱今闕】當是時吳以伍子胥孫武之謀西破彊楚北威齊晉南服越人其後四年孔子相魯後五年伐越越王勾踐迎擊敗吳於姑蘇傷闔廬指【正義姑蘓當作防李乃文誤也左傳戰防李傷將指卒於陘是也解在吳世家】軍郤闔廬病創【集解駰案楚良反】將死謂太子夫差曰爾忘勾踐殺爾父乎夫差對曰不敢忘是夕闔廬死夫差旣立爲王以伯嚭爲太宰習戰射二年後伐越敗越於夫湫【集解駰案音椒索隱又如字正義太湖中椒山也解在吳世家】越王勾踐乃以餘兵五千人棲於防稽之上【正義土地名在越州會稽縣東南十二里】使大夫種厚幣遺吳太宰嚭以請和【索隱劉氏云大夫姓種名非也按今吳南有文種埭則種姓文爲大夫官也正義髙誘云大夫種姓文氏字子禽楚郢人】求委國爲臣妾吳王將許之伍子胥諫曰越王爲人能辛苦今王不滅後必悔之吳王不聽用太宰嚭計與越平其後五年而吳王聞齊景公死而大臣爭寵新君弱乃興師北伐齊伍子胥諫曰勾踐食不重味弔死問疾且欲有所用之也此人不死必爲吳患今吳之有越猶人之有腹心疾也而王不先越而乃務齊不亦謬乎吳王不聽伐齊大敗齊師於艾陵【正義括地誌云艾山在兗州博城縣南百六十里本齊博邑】遂滅鄒魯之君以歸【正義鄒君居兗州鄒縣魯曲阜縣】益疏子胥之謀其後四年吳王將北伐齊越王勾踐用子貢之謀乃率其眾以助吳而重寶以獻遺太宰嚭太宰嚭旣數受越賂其愛信越殊甚日夜爲言於吳王吳王信用嚭之計伍子胥諫曰夫越腹心之病今信其浮辭詐僞而貪齊破齊譬猶石田無所用之且盤庚之誥曰有顚越不恭劓殄滅之俾無遺育無使易種於玆邑此商之所以興願王釋齊而先越若不然後將悔之無及而吳王不聽使子胥於齊子胥臨行謂其子曰吾數諫王王不用吾今見吳之亡矣汝與吳俱亡無益也乃屬其子於齊鮑牧而還報吳吳太宰嚭旣與子胥有隙因防曰子胥爲人剛暴少恩猜賊其怨望恐爲深禍也前日王欲伐齊子胥以爲不可王卒伐之而有大功子胥恥其計謀不用乃反怨望而今王又復伐齊子胥專愎疆諫【索隱愎皮逼反】沮毀用事【集解駰案沮自呂反】徒幸吳之敗以自勝其計謀耳今王自行悉國中武力以伐齊而子胥諌不用因輟謝詳病不行王不可不備此起禍不難且嚭使人微伺之其使於齊也乃屬其子於齊之鮑氏夫爲人臣內不得意外倚諸侯自以爲先王之謀臣今不見用常鞅鞅怨望願王早圗之吳王曰微子之言吾亦疑之乃使使賜伍子胥屬鏤之劍【集解駰案鏤錄於反】曰子以此死伍子胥仰天嘆曰嗟乎讒臣嚭爲亂矣王乃反誅我我令若父霸自若未立時諸公子爭立我以死爭之於先王防不得立【正義防音祈】若旣得立欲分吳國予我我顧不敢望也然今若聽防臣言以殺長者乃告其舍人曰必樹吾墓上以梓令可以爲器【正義器謂棺也以吳必亡也左傳雲樹吾墓檟檟可材也吳其亡乎】而抉吾眼縣吳東門之上【索隱抉音烏穴反抉亦決也正義東門防門謂防門也今名葑門防音普姑反防音覆浮反越軍開示浦子胥濤蕩羅城開此門有防防隨濤入故以名門顧野王云防魚一名江豚欲風則湧之也】以觀越寇之入滅吳也乃自剄死吳王聞之大怒乃取子胥屍盛以鴟夷革【集解應劭曰取馬革爲鴟夷鴟夷榼形正義盛音成榼音古曷反】浮之江中【集解徐廣曰魯哀公十一年正義案年表云吳王夫差十一年也】吳人憐之爲立祠於江上【正義吳地記曰越軍於蘓州東南三十里三江口又向下三里臨江北岸立壇殺白馬祭子胥杯動酒盡後因立廟於此江上今其側有浦名上壇浦至晉會稽太守麋豹移廟吳郭東門內道南今廟見在】因命曰胥山【集解張晏曰胥山在太湖邊去江不逺百里故云江上正義吳地記云胥山太湖邊胥湖東岸山西臨胥湖山有古葬胥二王廟按其廟不幹子胥事太史誤矣張注又非】吳王旣誅伍子胥遂伐齊齊鮑氏殺其君悼公而立陽生吳王欲討其賊不勝而去其後二年吳王召魯衛之君防之槖臯【索隱音拓臯杜預云地名在淮南逡遒縣東南正義槖臯故縣在廬州巢縣西北五十六里】其眀年因北大防諸侯於黃池【正義在汴州封丘縣南七里】以令周室越王勾踐襲殺吳太子【索隱左傳太子名友】破吳兵吳王聞之乃歸使使厚幣與越平後九年越王勾踐遂滅吳殺王夫差而誅太宰嚭以不忠於其君而外受重賂與己比周也【正義紀鼻二音】伍子胥初所與俱亡故楚太子建之子勝者在於吳吳王夫差之時楚惠王欲召勝歸楚葉公諌曰【正義葉式渉反杜預云子髙沈諸梁】勝好勇而陰求死士殆有私乎惠王不聽遂召勝使居楚之邊邑鄢【集解徐廣曰潁川鄢陵是正義鄢音偃括地誌云故郾城在豫州郾城縣南五里與褒信白亭相近】號爲白公【集解徐廣曰汝南褒信縣有白亭正義括地誌云白亭在豫州褒信南四十二里又有白公故城又許州扶溝縣北四十五里北又有白亭也】白公歸楚三年而吳誅子胥白公勝旣歸楚怨鄭之殺其父乃陰養死士求報鄭歸楚五年請伐鄭楚令尹子西許之兵未發而晉伐鄭鄭請救於楚楚使子西往救與盟而還白公勝怒曰非鄭之仇乃子西也勝自礪劍人問曰【索隱左傳作子期之子平見曰王孫何自礪也】何以爲勝曰欲以殺子西子西聞之笑曰勝如卵耳何能爲也其後四嵗白公勝與石乞襲殺楚令尹子西司馬子綦於朝【索隱左傳作子期也】石乞曰不殺王不可乃刼之王如髙府【索隱杜預云楚之別府】石乞從者屈固【集解徐廣曰一作惠王從者屈固楚世家亦云王從者索隱蓋此本爲得而左傳云石乞尹門圉公陽穴宮負王以如昭夫人之宮則公陽是楚之大夫王之從者也】負楚惠王亡走昭夫人之宮【索隱昭王夫人卽惠王母乃越女是也】葉公聞白公爲亂率其國人攻白公白公之徒敗亡走山中自殺【正義左傳云白公奔而縊】而虜石乞而問白公屍處不言將亨石乞曰事成爲卿不成而亨固其職也終不肯告其屍處遂亨石乞而求惠王復立之

太史公曰怨毒之於人甚矣哉王者尙不能行之於臣下況同列乎向令伍子胥從奢俱死何異螻蟻棄小義雪大恥名垂於後世悲夫方子胥窘於江上【索隱窘音求殞反】道乞食志豈嘗須臾忘郢邪故隱忍就功名非烈丈夫孰能致此哉白公如不自立爲君者其功謀亦不可勝道者哉

【索隱述贊曰讒人罔極交亂四國嗟彼伍氏被玆凶慝員獨忍詬志復寃毒霸吳起師伐楚逐北鞭屍雪恥抉眼棄徳】

史記卷六十六

史記卷六十六考證

伍子胥列傳其先曰伍舉以直諌事楚荘王索隱舉直諌見左氏楚世家○【臣照】按舉直諫見楚世家左氏無之左氏載直諌者伍參也

遂滅鄒魯之君以歸○【臣照】按此與左傳及魯世家俱不符且與下文召魯衛之君防之槖臯句相刾謬疑文有誤

史記卷六十六考證

欽定四庫全書

史記卷六十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

仲尼弟子列傳第七

孔子曰受業身通者七十有七人【索隠孔子家語亦有七十七人惟文翁孔廟圗作七十二人】皆異能之士也徳行顏淵閔子騫冉伯牛仲弓政事冉有季路言語宰我子貢【索隠論語一曰徳行二曰言語三曰政事四曰文學今此文政事在言語上是其記有異也】文學子遊子夏師也僻【集解馬融曰子張才過人失於邪僻文過】參也魯【集解孔安國曰魯鈍也曽子遲鈍】柴也愚【集解何晏曰愚直之愚】由也喭【集解鄭曰子路之行失於喭索隠論語先言柴次參次師次由今傳序之亦與論語不同不得輙言其悞也正義音畔又音岸】回也屢空賜不受命而貨殖焉億則屢中【集解何晏曰言回庶防於聖道𨿽數空匱而樂在其中賜不受教命惟財貨是殖億度是非蓋美回所以勵賜也一曰屢猶每也空猶虛中也以聖人之善道教數子之庶幾猶不至於知道者各內有此害也其於庶防每能虛中者惟回懷道深逺不虛心不能知道子貢無數子之病然亦不知道者𨿽不窮理而幸中𨿽非天命而偶富亦所以不心也】孔子之所嚴事於周則老子於衞蘧伯玉【集解大戴禮外寛而內直自設於隠括之中直已而不直人汲汲於仁以善自終蓋蘧伯玉之行】於齊晏平仲於楚老萊子於鄭子產【集解大戴禮君擇臣而使之臣擇君而事之有道順命無道衡命蓋晏平仲之行也索隠大戴記云蹈忠而行信終日言不在尢之內國無道處賤不悶貧而能樂蓋老萊子之行】於魯孟公綽數稱臧文仲栁下恵【集解大戴禮孝恭慈仁允徳圗義約貨去怨蓋栁下恵之行】銅鞮伯華介山子然孔子皆後之不並世【集解駰案大戴禮曰孔子云國家有道其言足以興國家無道其黙足以容蓋銅鞮伯華之所行觀於四方不忘其親茍思其親不盡其樂蓋介山子然之行也說苑曰孔子嘆曰銅鞮伯華無死天下有定矣晉太康地記云銅鞮晉大夫羊舌赤之邑世號赤曰銅鞮伯華索隱自�文仲已下孔子皆後之不並世其所嚴事自老子及公綽已上皆孔子同時人也按戴徳撰禮號曰大戴禮合八十五篇其四十七篇亡見今存者有三十八篇今裴氏所引在衞將軍篇孔子稱祁奚對晉平公之辭惟舉銅鞮介山二人之行也家語又云不克不忌不念舊怨蓋伯夷叔齊之行思天而敬人服義而行信蓋趙文子之行事君不愛其死謀身不遺其友蓋隨武子之行地裏志銅鞮縣名屬上黨正義鞮丁奚反按銅鞮潞州縣】顏回者魯人也字子淵少孔子三十嵗【正義少成妙反】顏淵問仁孔子曰克己復禮天下歸仁焉【集解馬融曰克己約身也孔安國曰復反也身能反禮則爲仁矣】孔子曰賢哉回也【集解衞瓘曰非大賢樂道不能若此故以稱之索隠衞瓘字伯玉晉太保亦注論語故裴引之】一簞食一瓢飲【集解孔安國曰簞笥也】在陋巷人不堪其憂回也不攺其樂【集解孔安國曰顏回樂道𨿽簞食在陋巷不攺其所樂也】回也如愚【集解孔安國曰於孔子之言黙而識之如愚也】退而省其私亦足以發回也不愚【集解孔安國曰察其退還與二三子說釋道義發眀大體知其不愚】用之則行舍之則蔵惟我與爾有是夫【集解孔安國曰言可行則行可止則止惟我與顏回同也欒肇曰用已而後行不假隠以自髙不屈道以要名時人無知其實者惟我與爾有是行正義肇字永髙平人晉尙書郎作論語疑釋十卷論語駮二卷】回年二十九發盡白蚤死【索隠家語亦云年二十九而發白三十二而死王肅云此久逺之書年數錯誤未可詳也校其年則顏回死時孔子年六十一然則伯魚年五十先孔子卒卒時孔子且七十也今此爲顏回先伯魚死而論語曰顏回死顏路請子之車子曰鯉也死有棺而無槨或爲設事之辭按顏回死在伯魚之前故知論語爲設詞】孔子哭之慟曰自吾有回門人益親【集解王肅曰顏回爲孔子胥附之友能使門人日親孔子】魯哀公問弟子孰爲好學孔子對曰有顏回者好學不遷怒不貳過不幸短命死矣今也則亡【集解何晏曰凡人任情喜怒違理顏回任道怒不過分遷者移也怒當其理不移易也不貳過者有不善未嘗復行】閔損字子騫【集解鄭曰孔子弟子目錄曰魯人】少孔子十五嵗孔子曰孝哉閔子騫人不間於其父母昆弟之言【集解陳羣曰言子騫上事父母下順兄弟動靜盡善故人不得有非間之言】不仕大夫不食污君之祿【索隠論語季氏使閔子騫爲費宰子騫曰善爲我辭焉是不仕大夫不食污君之祿也】如有復我者【集解孔安國日復我者重來召我】必在汶上矣【集解孔安國曰去之汶水上欲北如齊】冉耕字伯牛【集解鄭曰魯人】孔子以爲有徳行伯牛有惡疾孔子往問之自牖執其手【集解包氏曰牛有惡病不欲見人孔子從牖執其手】曰命也夫斯人也而有斯疾命也夫【集解包氏曰再言之者痛之甚也】冉雍字仲弓【集解鄭曰魯人索隠家語云伯牛之宗族少孔子二十九嵗】仲弓問政孔子曰出門如見大賔使民如承大祭【集解孔安國曰莫尙乎敬】在邦無怨在家無怨【集解包氏曰在邦爲諸侯在家爲卿大夫】孔子以仲弓爲有徳行曰雍也可使南面【集解包氏曰可使南面言任諸侯之治】仲弓父賤人孔子曰犁牛之子騂且角𨿽欲勿用山川其舎諸【集解何晏曰犁雜文騂赤色也角者角周正中犧牲𨿽欲以其所生犁而不用山川寧肯舎之乎言父𨿽不善不害於子之美】

冉求字子有【集解鄭曰魯人】少孔子二十九嵗爲季

康子問孔子曰冉求仁乎曰千室之邑百乘之家【集解孔安國曰千室卿大夫之邑卿大夫稱家諸侯千乘大夫故曰百乘】求也可使治其賦仁則吾不知也【集解孔安國曰賦兵賦也仁道至大不可全名也】復問子路仁乎孔子對曰如求求問曰聞斯行諸【集解包氏曰賑窮救乏之事也】子曰行之子路問聞斯行諸子曰有父兄在如之何其聞斯行之【集解孔安國曰當白父兄不可自専】子華怪之敢問問同而答異孔子曰求也退故進之由也兼人故退之【集解鄭曰言冉有性謙退子路務在勝尙人各因其人之失而正之】

仲由字子路卞人也【集解徐廣曰尸子曰子路卞之野人索隠家語仲由一字季路亦云是卞人也】少孔子九嵗子路性鄙好勇力志抗直冠雄鷄佩猳豚【集解駰案冠以雄鷄佩以猳豚二物皆勇子路好勇故冠帶之】陵暴孔子孔子設禮稍誘子路子路後儒服委質【索隠服防注左氏云古者始事必先書其名於防委死之質於君然後爲臣示必死節於其君也】因門人請爲弟子子路問政孔子曰先之勞之【集解孔安國曰先之以徳使民信之然後勞之易曰恱以使民民忘其勞】請益曰無倦【集解孔安國曰子路嫌其少故請益曰無倦者行此二事無倦則可】子路問君子尙勇乎孔子曰義之爲上君子好勇而無義則亂小人好勇而無義則盜【集解李充曰旣稱君子不職爲亂階也若君親失道國家昬亂其於赴患致命而不知正頋義者則亦防乎爲亂而受不義之責也索隠充字度晉中書侍郎亦作論語解】子路有聞未之能行惟恐有聞【集解孔安國曰前所聞未及行故恐復有聞不得並行】孔子曰片言可以折獄者其由也與【集解孔安國曰片猶偏也聼訟必湏兩辭以定是非偏信一言折獄者惟子路可也】由也好勇過我無所取材【集解欒肇曰適用曰材好勇過我用故云無所取索隠肇字求初晉尙書郎作論語義也】若由也不得其死然【集解孔安國曰不得以壽終也】衣敝緼袍【集解孔安國曰緼枲著也】與衣狐狢者立而不恥者其由也與由也升堂矣未入於室也【集解馬融曰升我堂矣未入於室耳】季康子問仲由仁乎孔子曰千乘之國可使治其賦不知其仁子路喜從遊遇長沮桀溺荷蓧丈人子路爲季氏宰季孫問曰子路可謂大臣與孔子曰可謂具臣矣【集解孔安國曰言備臣數而已】子路爲蒲大夫【索隱蒲衞邑子路爲之宰】辭孔子孔子曰蒲多壯士又難治然吾語汝恭以敬可以執勇【集解駰案言恭謹謙敬勇猛不能害故曰執也】寛以正可以比眾【集解駰案音鼻言寛大淸正眾必歸近之】恭正以靜可以報上初衞靈公有寵姬曰南子靈公太子蕢聵得過南子懼誅出奔及靈公卒而夫人欲立公子郢郢不肯曰亡人太子之子輙在於是衞立輙爲君是爲出公出公立十二年其父蕢聵居外不得入子路爲衞大夫孔悝之邑宰【索隠服防云爲孔悝之邑宰】蕢聵乃與孔悝作亂【索隠左傳蒯聵入孔悝家悝母伯姬刼悝於厠彊與之盟而立蒯聵非悝本心自作亂也】謀入孔悝家遂與其徒襲攻出公出公奔魯而蕢聵入立是爲荘公方孔悝作亂子路在外聞之而馳往遇子羔出衞城門謂子路曰出公去矣而門已閉子可還矣毋空受其禍子路曰食其食者不避其難子羔卒去有使者入城城門開子路隨而入造蕢聵蕢聵與孔悝登臺子路曰君焉用孔悝請得而殺之蕢聵勿聼於是子路欲燔臺蕢聵懼乃下石乞壺黶攻子路擊斷子路之纓子路曰君子死而冠不免遂結纓而死孔子聞衞亂曰嗟乎由死矣已而果死故孔子曰自吾得由惡言不聞於耳【集解王肅曰子路爲孔子侍衛故侮慢之人不敢有惡言是以惡言不聞於孔子耳】是時子貢爲魯使於齊【索隠左傳子貢爲魯使齊在哀十五年蓋此文錯誤也聊亦記之】

宰予字子我【集解鄭曰魯人】利口辯辭旣受業問三年之喪不已久乎君子三年不爲禮禮必壊三年不爲樂樂必崩舊谷旣沒新谷旣升鑽燧攺火期可已矣【集解馬融曰周書月今有更火之文春取楡栁之火夏取棗杏之火季夏取桑柘之火秋取柞楢之火冬取槐檀之火一年之中鑽火各異木故曰攺火】子曰於汝安乎曰安汝安則爲之君子居喪食防不甘聞樂不樂故弗爲也【集解孔安國曰防美也責其無仁於親故言汝安則爲之】宰我出子曰予之不仁也子生三年然後免於父母之懷【集解馬融曰生未三嵗爲父母所懷抱也】夫三年之喪天下之通義也【集解孔安國曰自天子逹於庶人】宰我晝寢子曰朽木不可雕也【集解包氏曰朽腐也雕雕琢刻畫】糞土之墻不可圬也【集解王肅曰圬墁也二者諭𨿽施功猶不成也】宰我問五帝之徳子曰予非其人也【集解王肅曰言不足以眀五帝之徳也】宰我爲臨菑大夫【索隠謂仕齊齊都臨菑故云爲臨菑大夫】與田常作亂以夷其族孔子恥之【索隠左氏無宰我與田常作亂之文然有闞止字子我而田闞爭寵子我爲陳恆所殺恐字與宰予相渉因誤云然】

端木賜衞人字子貢少孔子三十一嵗子貢利口巧辭孔子常黜其辯問曰汝與回也孰愈【集解孔安國曰愈猶勝也】對曰賜也何敢望回回也聞一以知十賜也聞一以知二子貢旣已受業問曰賜何人也孔子曰汝器也【集解孔安國曰言汝器用之人】曰何器也曰瑚璉也【集解包氏曰瑚璉黍稷器夏曰瑚殷曰璉周曰簠簋宗廟之貴器】陳子禽問子貢曰仲尼焉學子貢曰文武之道未墜於地在人賢者識其大者不賢者識其小者莫不有文武之道夫子焉不學【集解孔安國曰文武之道未墜落於地賢與不賢各有所識夫子無所不從學】而亦何常師之有【集解孔安國曰無所不從學故無常師】又問曰孔子適是國必聞其政求之與抑與之與【集解鄭曰怪孔子所至之邦必與聞國政求而得之邪抑人君自願與之爲治】子貢曰夫子溫良恭儉讓以得之夫子之求之也其諸異乎人之求之也【集解鄭曰言夫子行此五徳而得之與人求之異眀人君自與之】子貢問曰富而無驕貧而無謟何如孔子曰可也【集解孔安國曰未足多也】不如貧而樂道富而好禮【集解鄭曰樂謂志於道不以貧爲憂苦也】田常欲作亂於齊憚髙國鮑晏故移其兵欲以伐魯孔子聞之謂門弟子曰夫魯墳墓所處父母之國國危如此二三子何爲莫出子路請出孔子止之子張子石【索隠公孫龍也】請行孔子弗許子貢請行孔子許之遂行至齊說田常曰君之伐魯過矣夫魯難伐之國其城薄以卑其地狹以泄【索隠越絕書其泄字作淺】其君愚而不仁大臣僞而無用其士民又惡甲兵之事此不可與戰君不如伐吳夫吳城髙以厚地廣以深甲堅以新士選以飽重器精兵盡在其中又使眀大夫守之此易伐也田常忿然作色曰子之所難人之所易子之所易人之所難而以教常何也子貢曰臣聞之憂在內者攻彊憂在外者攻弱今君憂在內吾聞君三封而三不成者大臣有不聼者也今君破魯以廣齊戰勝以驕主破國以尊臣【集解王肅曰鮑晏等帥師若破國則臣尊矣】而君之功不與焉則交日疏於主是君上驕主心下恣羣臣求以成大事難矣夫上驕則恣臣驕則爭是君上與主有卻下與大臣交爭也如此則君之立於齊危矣故曰不如伐吳伐吳不勝民人外死大臣內空是君上無彊臣之敵下無民人之過孤主制齊者惟君也田常曰善𨿽然吾兵業已加魯矣去而之吳大臣疑我柰何子貢曰君按兵無伐臣請往使吳王令之救魯而伐齊君因以兵迎之田常許之使子貢南見吳王說曰臣聞之王者不絕世覇者無彊敵千鈞之重加銖兩而移今以萬乘之齊而私千乘之魯與吳爭彊竊爲王危之且夫救魯顯名也伐齊大利也以撫泗上諸侯誅暴齊以服彊晉利莫大焉名存亡魯實困彊齊智者不疑也吳王曰善𨿽然吾嘗與越戰棲之防稽越王苦身養士有報我心子待我伐越而聼子子貢曰越之勁不過魯吳之彊不過齊王置齊而伐越則齊已平魯矣且王方以存仁繼絕爲名夫伐小越而畏彊齊非勇也夫勇者不避難仁者不窮約智者不失時王者不絕世以立其義今存越示諸侯以仁救魯伐齊威加晉國諸侯必相率而朝吳覇業成矣且王必惡越【索隠惡猶畏也】臣請東見越王令出兵以從此實空越名從諸侯以伐也吳王大說乃使子貢之越越王除道郊迎身禦至舎而問曰此蠻夷之國大夫何以儼然辱而臨之子貢曰今者吾說吳王以救魯伐齊其志欲之而畏越曰待我伐越乃可如此破越必矣且夫無報人之志而令人疑之拙也有報人之意使人知之殆也事未發而先聞危也三者舉事之大患勾踐頓首再拜曰孤嘗不料力乃與吳戰困於防稽痛入於骨髄日夜焦唇幹舌徒欲與吳王接踵而死孤之願也遂問子貢子貢曰吳王爲人猛暴羣臣不堪國家敝於數戰士卒弗忍百姓怨上大臣內變子胥以諌死【索隠王劭按家語越絕書並無此五字是時子胥未死】太宰嚭用事順君之過以安其私是殘國之治也今王誠發士卒佐之以徼其志【集解駰案徼結堯反王肅曰激射其志】重寶以說其心卑辭以尊其禮其伐齊必也彼戰不勝王之福矣戰勝必以兵臨晉臣請北見晉君令共攻之弱吳必矣其銳兵盡於齊重甲困於晉而王制其敝此滅吳必矣越王大說許諾送子貢金百鎰劍一良矛二子貢不受遂行報吳王曰臣敬以大王之言告越王越王大恐曰孤不幸少失先人內不自量抵罪於吳軍敗身辱棲於防稽國爲虛莽【集解駰案虛音墟莽音莫朗反索隠有本作棘恐誤也】賴大王之賜使得奉爼豆而修祭祀死不敢忘何謀之敢慮後五日越使大夫種頓首言於吳王曰東海役臣孤勾踐使者臣種敢修下吏問於左右今竊聞大王將興大義誅彊救弱困暴齊而撫周室請悉起境內士卒三千人孤請自被堅執銳以先受矢石因越賤臣種奉先人蔵器甲二十領鈌屈盧之矛【索隠鈌音趹謂斧也劉氏云一本無此屈盧矛名】步光之劍以賀軍吏吳王大說以告子貢曰越王欲身從寡人伐齊可乎子貢曰不可夫空人之國悉人之眾又從其君不義君受其幣許其師而辭其君吳王許諾乃謝越王於是吳王乃遂發九郡兵伐齊子貢因去之晉謂晉君曰臣聞之慮不先定不可以應卒【索隠卒謂急卒也言計慮不先定不可以應卒有非常之事】兵不先辧不可以勝敵今夫齊與吳將戰彼戰而不勝越亂之必矣與齊戰而勝必以其兵臨晉晉君大恐曰爲之柰何子貢曰修兵休卒以待之晉君許諾子貢去而之魯吳王果與齊人戰於艾陵【索隠左傳哀公十一年】大破齊師獲七將軍之兵而不歸果以兵臨晉與晉人相遇黃池之上【索隠左傳黃池之防在哀公十三年越入吳吳與越平也】吳晉爭彊晉人擊大敗吳師越王聞之涉江襲吳去城七里而軍吳王聞之去晉而歸與越戰於五湖三戰不勝城門不守越遂圍王宮殺夫差而戮其相【索隠左傳越滅吳在哀公二十二年則事並懸隔數年蓋此文欲終說其事故其辭相連也】破吳三年東向而覇故子貢一出存魯亂齊破吳彊晉而覇越子貢一使使勢相破十年之中五國各有變【索隠按左傳謂魯齊晉吳越也故云子貢一出存魯亂齊破吳彊晉而覇越】子貢好廢舉與時轉貨貲【集解駰案廢舉謂停貯也與時謂逐時也夫物賤則買而停貯值貴卽逐時轉易貨賣取貲利也索隠家語貨作化王肅云廢舉謂買賤賣貴也轉化謂隨時轉貨以殖其資也劉氏云廢謂物貴而賣之舉謂物賤而買之轉貨謂轉貴収賤也】喜揚人之美不能匿人之過常相魯衛家累千金卒終於齊

言偃吳人【索隠家語云魯人按偃仕魯爲武城宰耳今吳郡有言偃冡蓋吳郡人爲是】字子遊少孔子四十五嵗子遊旣已受業爲武城宰【正義括地誌云在兗州卽南城也輿地誌雲南武城縣魯武邑城子遊爲宰者也在奉山郡】孔子過聞歌之聲孔子莞爾而笑【集解何晏曰莞爾小笑貌】曰割雞焉用牛刀【集解孔安國曰言治小何湏用大道】子遊曰昔者偃聞諸夫子曰君子學道則愛人小人學道則易使【集解孔安國曰道謂禮樂也樂以和人人和則易使】孔子曰二三子【集解孔安國曰從行者】偃之言是也前言戱之耳【集解孔安國曰戱以治小而用大】孔子以爲子遊習於文學

卜商字子夏【集解駰案家語云衞人鄭曰溫國卜商索隠溫國今河內溫縣元屬衛故】少孔子四十四嵗子夏問巧笑倩兮美目盼兮素以爲絢兮何謂也【集解馬融曰倩笑貌盼動目貌絢文貌此上二句在衞風碩人之二章其下一句逸詩】子曰繪事後素【集解鄭曰繪畫文也凡畫繪先布眾色然後以素分布其間以成其文諭美女𨿽有倩盼美質亦湏禮以成也】曰禮後乎【集解何晏曰孔言繪事後素子夏聞而解知以素諭禮故曰禮後乎】孔子曰商始可與言詩已矣【集解包氏曰能發眀我意可與言詩矣】子貢問師與商孰賢子曰師也過商也不及【集解孔安國曰言俱不得中】然則師愈與曰過猶不及子謂子夏曰汝爲君子儒無爲小人儒【集解何晏曰君子之儒將以眀道小人爲儒則矜其名】孔子旣沒子夏居西河敎授【索隠在河東郡之西界蓋近龍門劉氏云今同州河西縣有子夏石室學堂在也正義河西郡今汾州也爾雅云兩河間曰冀州禮記云自東河至於而河河東故號龍門河爲西河漢因爲西河郡汾州也子夏所教處括地誌云竭泉山一名隠泉山在汾州隰城縣北四十里注水經云其山崖壁五崖半有一石室去地五十丈項上平地十許頃隨國集記云此爲子夏石室退老西河居此有卜商神祠今見在】爲魏文侯師【索隠子夏文學著於四科序詩傳易又孔子以春秋屬商又傳禮著在禮志而此史並不論空記論語小事亦其疏也正義文侯都安邑孔子卒後子夏教於西河之上文侯師事之咨問國政焉】其子死哭之失眀

顓孫師陳人【索隠鄭目錄陽城人陽城縣名亦屬陳郡也】字子張少孔子四十八嵗子張問幹祿【集解鄭曰干求也祿祿位也】孔子曰多聞闕疑愼言其餘則寡尢【集解包氏曰尢過也疑則闕之其餘不疑猶愼言之則少過】多見闕殆愼行其餘則寡悔【集解包氏曰殆危也所見危者闕而不行則少悔】言寡尢行寡悔祿在其中矣【集解鄭曰言行如此𨿽不得祿得祿之道】他日從在陳蔡間困問行孔子曰言忠信行篤敬𨿽蠻貊之國行也言不忠信行不篤敬𨿽州裏行乎哉【集解鄭曰二千五百家爲州五家爲鄰五鄰爲裏行乎哉言不可行】立則見其參於前也在輿則見其倚於衡夫然後行【集解包氏曰衡軛也言思念忠信立則常想見參然在前在輿則若倚於車軛】子張書諸紳【集解孔安國曰紳大帶也】子張問士何如斯可謂之逹矣孔子曰何哉爾所謂逹者子張對曰在國必聞在家必聞【集解鄭曰言士之所在皆能有名譽】孔子曰是聞也非逹也夫逹者質直而好義察言而觀色慮以下人【集解馬融曰常有謙退之志察言語觀顏色知其所欲其念慮常欲下於人】在國及家必逹【集解馬融曰謙尊而光卑而不可逾】夫聞也者色取仁而行違居之不疑【集解馬融曰此言佞人也佞人假仁者之色行之則違安居其僞而不自疑】在國及家必聞【集解馬融曰佞人黨多】

曽參南武城人【索隠武城屬魯當時魯更有北武城故言南也正義括地誌雲南武城在兗州子遊爲宰者地裏志云定襄有武城淸河有武城故此雲南武城也】字子輿少孔子四十六嵗孔子以爲能通孝道【正義韓詩外傳云曽子曰吾嘗仕爲吏祿不過鐘釡尙猶欣欣而喜者非以爲多也樂道養親也親沒之後吾嘗南遊於楚得尊官堂髙九仞榱提三尺轂百乘然猶北向而泣者非爲賤也悲不見吾親也】故授之業作孝經死於魯

澹臺滅眀【集解包氏曰澹臺姓滅眀名正義括地誌云延津在滑州靈昌縣東七里注水經云黃河水至此謂之延津昔澹臺子羽賫千金璧渡河陽侯波起兩蛟夾舟子羽曰吾可以義求不可以威刼操劍斬蛟蛟死乃投璧於河三投而輙躍乃毀璧而去亦無怪意卽此津也】武城人【正義括地誌云在兗州】字子羽少孔子三十九嵗狀貌甚惡欲事孔子孔子以爲材薄旣已受業而退修行行不由徑非公事不見卿大夫【集解包氏曰言其公且方】南遊至江【索隠今吳國東南有澹臺湖卽其遺迹所在也】從弟子三百人設取予去就名施乎諸侯孔子聞之曰吾以言取人失之宰予以貌取人失之子羽【索隠家語子羽有君子之容而行不勝其貌宰我有文雅之辭而智不充其辯孔子曰以容取人則失之子羽以言取人則失之宰予今云滅眀狀貌甚惡則以子羽形陋也正與家語相反正義按澹子羽墓在兗州鄒城縣是也】

宓不齊字子賤【集解孔安國曰魯人正義顏氏家訓云兗州永昌郡城舊單父縣地也東有子賤碑世所立乃云濟南伏生卽子賤之後是虙之與伏古來通字誤爲宓較可眀矣虙字從音呼宓從音綿下俱爲必世傳寫誤也】少孔子四十九嵗【索隠家語少孔子三十嵗此云四十九不同】孔子謂子賤君子哉魯無君子斯焉取斯【集解包氏曰如魯無君子子賤安得此行而學】子賤爲單父宰【正義宋州縣也說苑云宓子賤理單父彈琴身不下堂單父理巫馬期以星出以星入而單父亦理巫馬期問其故宓子賤曰我之謂任人子之謂任力任力者勞任人者逸】反命於孔子曰此國有賢不齊者五人【索隠家語云不齊所父事者三人所兄事者五人所友者十一人與此不同】教不齊所以治者孔子曰惜哉不齊所治者小所治者大則庶防矣

原憲字子思【集解鄭曰魯人索隠家語云宋人所記不同少孔子三十六嵗】子思問恥孔子曰國有道谷國無道谷恥也【集解孔安國曰谷祿也邦有道當食祿君無道而在其朝食其祿是恥辱也】子思曰克伐怨欲不行焉可以爲仁乎【集解馬融曰克好勝人也伐自伐其功怨忌也欲貪欲也】孔子曰可以爲難矣仁則吾弗知也【集解包氏曰四者行之難未足以爲仁】孔子卒原憲亡在艸澤中【索隠家語云隠居衛】子貢相衞而結駟連騎排藜藿入窮閻過謝原憲憲攝敝衣冠見子貢子貢恥之曰夫子豈病乎原憲曰吾聞之無財者謂之貧學道而不能行者謂之病若憲貧也非病也子貢慙不懌而去終身恥其言之過也

公冶長齊人字子長【索隠家語魯人名萇範寗云字子芝】孔子曰長可妻也𨿽在累紲之中【集解孔安國曰累黒索也紲攣也所以拘罪人】非其罪也以其子妻之【集解張華曰公冶長墓在城陽姑幕城東南五里所墓極髙】

南宮括字子容【集解孔安國曰容魯人索隠家語作南宮縚按其人是孟僖子之子仲孫閱也蓋居南宮因姓焉】問孔子曰羿善射奡蕩舟【集解孔安國曰羿有窮之君簒夏后位其徒寒浞殺之因其室而生奡奡多力能陸地行舟爲夏后少康所殺正義羿音詣蕩大浪反】俱不得其死然禹稷躬稼而有天下孔子弗答【集解馬融曰禹盡力於溝洫稷播百谷故曰躬稼也禹及其身稷及後世皆王括意欲以禹稷比孔子孔子謙故不答】容出孔子曰君子哉若人上徳哉若人【集解孔安國曰賤不義而貴徳故曰君子】國有道不廢【集解孔安國曰不廢言見用】國無道免於刑戮三復白珪之玷【集解孔安國曰詩云白珪之玷尙可磨也斯言之玷不可爲也南容讀詩至此三反之是其心敬愼於言】以其兄之子妻之

公晳哀字季次【集解駰案孔子家語云齊人索隠家語作公晳克】孔子曰天下無行多爲家臣仕於都惟季次未嘗仕【索隠家語云未嘗屈莭爲人臣故子特賞嘆之亦見防俠傳】

曽蒧字晳【集解駰案蒧音防孔安國曰晳曽參父】侍孔子孔子曰言爾志蒧曰春服旣成冠者五六人童子六七人浴乎沂風乎舞雩詠而歸【集解徐廣曰一作饋駰案包氏曰莫春者季春三月也春服旣成衣單袷之時我欲得冠者五六人童子六七人浴於沂水之上風涼於舞雩之下歌詠先王之道歸於夫子之門】孔子喟爾嘆曰吾與蒧也【集解周氏曰善蒧之獨知時也】

顏無繇【集解駰案音遙正義繇音由】字路路者顏回父【索隠家語顏由字路回之父也孔子始教於闕裏而受學焉少孔子六嵗故此傳云父子異時事孔子故易稱顏氏之子也】父子嘗各異時事孔子顏回死顏路貧請孔子車以葬【集解孔安國曰賣以作槨】孔子曰材不材亦各言其子也鯉也死有棺而無槨吾不徒行以爲之槨以吾從大夫之後不可以徒行【集解孔安國曰鯉孔子子伯魚孔子時爲大夫言從大夫之後不可徒行謙辭也】

商瞿【正義具俱反】魯人字子木少孔子二十九嵗孔子傳易於瞿瞿傳楚人馯【集解徐廣曰音寒】臂子【正義馯音汗顏師古云馯姓也漢書及荀卿子皆云字子弓此作蓋誤也應劭云子弓子夏門人】傳江東人矯子庸疵【集解駰案矯音橋疵自移反正義漢書作橋庇云魯人顏師古云橋庇字子庸】疵傳燕人周子家豎【正義豎音時與反周豎字子家漢書作周醜也】豎傳淳於人光子乘羽【正義光羽字子乘括地誌云淳於國在宻州安丘縣東三十里古之州國周武王封淳於國】羽傳齊人田子荘何【正義儒林傳云田何字子荘】何傳東武人【集解徐廣曰屬瑯邪】王子中同【正義括地誌云東武縣今宻州諸城縣是也漢作王同字子仲】同傳菑州人楊何【正義漢書云字叔元按商瞿至楊何凡八代】何元朔中以治易爲漢中大夫髙柴字子羔【集解鄭曰衞人正義家語云齊人】少孔子三十嵗子羔長不盈五尺受業孔子孔子以爲愚子路使子羔爲費郈宰【正義括地誌云鄆州宿縣二十三里郈亭】孔子曰賊夫人之子【集解包氏曰子羔學未熟習而使爲政所以賊害人】子路曰有民人焉有社稷焉何必讀書然後爲學【集解孔安國曰言治人事神於是而習亦學也】孔子曰是故惡夫佞者【集解孔安國曰疾其以給應遂己非而不知窮也】

漆雕開字子開【集解鄭曰魯人也正義家語云蔡人字子若少孔子十一嵗習尙書不樂仕】孔子使開仕對曰吾斯之未能信【集解孔安國曰仕進之道未能信者未能究習】孔子說【集解鄭曰善其志道深】

公伯僚字子周【集解馬融曰魯人正義家語有申繚子周古史考云疑公伯僚是讒愬之人孔子不責而云命非弟子之流也】周愬子路於季孫子服景伯以告孔子曰夫子固有惑志僚也【集解孔安國曰季孫信譛恚子路也】吾力猶能肆諸市朝【集解鄭曰吾勢猶能辧子路之無罪於季孫使人誅僚而肆之也有罪旣刑陳其屍曰肆】孔子曰道之將行命也道之將廢命也公伯僚其如命何

司馬耕字子牛【集解孔安國曰宋人】牛多言而躁問仁於孔子孔子曰仁者其言也訒【集解孔安國曰訒難也】曰其言也訒斯可謂之仁乎子曰爲之難言之得無訒乎【集解孔安國曰行仁難言仁亦不得不難也】問君子子曰君子不憂不懼【集解孔安國曰牛兄桓魋將爲亂牛自宋來學常憂懼故孔子解之也】曰不憂不懼斯可謂之君子乎曰內省不疚夫何憂何懼【集解包氏曰疚病自省無罪惡無可憂懼】

樊湏字子遲【集解鄭曰齊人正義家語云魯人】少孔子三十六嵗樊遲請學稼孔子曰吾不如老農請學圃曰吾不如老圃【集解馬融曰樹五穀曰稼樹菜蔬曰圃】樊遲出孔子曰小人哉樊湏也上好禮則民莫敢不敬上好義則民莫敢不服上好信則民莫敢不用情【集解孔安國曰情實也言民化上各以實應】夫如是則四方之民𦇤負其子而至矣焉用稼【集解包氏曰禮義與信足以成徳何用學稼以教民乎負子之器曰𦇤】樊遲問仁子曰愛人問智曰知人

有若【集解鄭曰魯人正義家語云魯人字有少孔子三十三嵗不同】少孔子十三嵗有若曰禮之用和爲貴先王之道斯爲美小大由之有所不行知和而和不以禮節之亦不可行也【集解馬融曰人知禮貴和而每事從和不以禮爲莭亦不可以行也】信近於義言可復也【集解何晏日復猶覆也義不必信信非義也以其言可覆故曰近義】恭近於禮逺恥辱也【集解何晏曰恭不合禮非禮也以其能逺恥辱故曰近禮】因不失其親亦可宗也【集解孔安國曰因親也言所親不失其親亦可宗敬】孔子旣沒弟子思慕有若狀似孔子弟子相與共立爲師師之如夫子時也他日弟子進問曰昔夫子當行使弟子持雨具已而果雨弟子問曰夫子何以知之夫子曰詩不云乎月離於畢俾滂沱矣【集解駰案毛傳曰畢噣也月離陰星則雨】昨暮月不宿畢乎他日月宿畢竟不雨商瞿年長無子其母爲取室【正義家語云瞿年三十八無子母欲更娶室孔子曰瞿年過四十當有五丈夫子果然中備云魯人商瞿使向齊國瞿年四十今後使行逺路畏慮恐絕無子夫子正月與瞿母筮告曰後有五丈夫子子貢曰何以知子曰卦遇大畜艮之二世九二甲寅木爲世立五景行水爲應世生外像生象來爻生互內象艮別子應有五子一子短命顏回云何以知之內象是本子一艮變爲二丑三陽爻五於是五子一子短命何以知短命他以故也】孔子使之齊翟母請之孔子曰無憂瞿年四十後當有五丈夫子【集解駰案五男也】已而累然敢問夫子何以知此有若黙然無以應弟子起曰有子避之此非子之座也

公西赤字子華【集解鄭曰魯人】少孔子四十二嵗子華使於齊冉有爲其母請粟孔子曰與之釜【集解馬融曰六斗四升曰釡】請益曰與之庾【集解包氏曰十六斗曰庾】冉子與之粟五秉【集解馬融曰十六斛曰秉五秉合八十斛】孔子曰赤之適齊也乘肥馬衣輕裘吾聞君子周急不繼富【集解鄭曰非冉有與之太多】

巫馬施字子旗【集解鄭曰魯人正義音其】少孔子三十嵗陳司敗【集解孔安國曰司敗官名陳大夫也】問孔子曰魯昭公知禮乎孔子曰知禮退而揖巫馬旗曰吾聞君子不黨君子亦黨乎魯君娶吳女爲夫人命之爲孟子孟子姓姬諱稱同姓故謂之孟子魯君而知禮孰不知禮【集解孔安國曰相助匿非曰黨禮同姓不婚而君娶之當稱吳姬諱曰孟子】施以告孔子孔子曰丘也幸茍有過人必知之臣不可言君親之惡爲諱者禮也【集解孔安國曰以司敗之言告也諱國惡禮也聖人之道故受之爲過也】

梁鱣字叔魚少孔子二十九嵗【集解駰案鱣一作鯉孔子家語曰齊人】顏幸字子栁少孔子四十六嵗【集解鄭曰魯人】

冉孺字子魯少孔子五十嵗【集解駰案魯一作曽家語曰魯人】

曹卹字子循少孔子五十嵗

伯防字子析少孔子五十嵗【正義家語云子晳】

公孫龍字子石少孔子五十三嵗【集解鄭曰楚人正義家語云衛人孟子云趙人荘子云堅白之談也】自子石己右三十五人頗有年名及受業聞見於書傳其四十有二人無年及不見書傳者紀於左【索隠家語此例惟有三十七人其公良孺秦商顏亥叔仲防四人家語有事迹史記闕然自公伯寮秦冉鄡單三人家語不載而別有琴牢陳亢縣亶當此三人之數皆互有也如文翁圗所記又有林放蘧伯玉申棖申堂俱是後人以所見增益今殆不可考】

冉季字子產【集解鄭曰魯人正義家語云冉季字子產】

公祖句玆字子之【正義句音鉤】

秦祖字子南【集解鄭曰秦人】

漆雕哆字子斂【集解駰案哆赤者反鄭曰魯人】

顏髙字子驕【正義孔子在衞南子招夫子爲次乘過市顏髙爲禦】

漆雕徒父

壤駟赤字子徒【集解鄭曰秦人】

商澤【集解駰案家語曰字子季】

石作蜀字子眀

任不齊字選【集解鄭曰楚人】

公良孺字子正【集解鄭曰陳人賢而有勇正義孔子周遊常以家車五乘從孔子孔子世家亦云語在三十五人中今在三十二人數恐太史公誤也】

後處字子裏【集解鄭曰齊人】

秦冉字開【正義家語云無此人王肅家語此等惟三十七人其公良孺秦商顏亥仲叔防四人家語有事迹而史記闕公伯寮秦冉鄡單家語不載而別有琴牢陳亢縣亶三人】

公夏首字乘【集解鄭曰魯人】

奚容蒧字子晳【正義衞人】

公堅定字子中【集解鄭曰魯人或曰晉人】

顏祖字襄【正義魯人】

鄡單字子家【集解駰案鄡苦堯反單音善徐廣曰一云鄔單鉅鹿有鄡縣太原有鄔縣】句井彊【集解鄭曰衞人正義句作鉤】

罕父黒字子索【集解駰案家語曰罕父黒字索】

秦商字子丕【集解鄭曰楚人正義家語云魯人字丕玆】

申黨字周【正義魯人】

顏之僕字叔【集解鄭曰魯人】

榮旂字子祺

縣成字子祺【集解鄭曰魯人正義縣音】

左人郢字行【集解鄭曰魯人】

燕伋字思

鄭國字子徒【正義家語云薛邦字徒史記作國者避髙祖諱薛字與鄭字誤耳】

秦非字子之【集解鄭曰魯人】

施之常字子恆

顏噲字子聲【集解鄭曰魯人】

步叔乘字子車【集解鄭曰齊人】

原亢籍【集解駰案家語曰名亢字籍正義亢作冗仁勇反】

樂欬字子聲【正義魯人】

防絜字庸【集解鄭曰衞人】

叔仲防字子期【集解鄭曰魯人索隠家語魯人少孔子五十四嵗與孔璇年相比二孺子俱執筆疊侍於夫子孟武伯見而訪之】

顏何字冉【集解鄭曰魯人索隠家語字稱】

狄黒字晳【索隠家語載本各異】

邽巽字子斂【集解鄭曰魯人索隠家語作選字子斂文翁圗作國選蓋亦避漢諱攺之劉氏作邽巽邽音圭所見各異】

孔忠【集解駰案家語云忠字子蔑孔子兄之子】

公西輿如字子上【索隠家語載亦同此】

公西蒧字子上【集解鄭曰魯人索隱家語作子尙也】

太史公曰學者多稱七十子之徒譽者或過其實毀者或損其眞鈞之未覩厥容貌則論言弟子籍出孔氏古文近是余以弟子名姓文字悉取論語弟子問並次爲篇疑者闕焉

【索隠述贊曰教興闕裏道在陬鄕異能就列秀士升堂依仁逰藝合志同方將師宮尹爼豆琳瑯惜哉不覇空臣素王】

史記卷六十七

史記卷六十七考證

仲尼弟子列傳宰我爲臨菑大夫與田常作亂以夷其族孔子恥之○容齋續筆曰史記稱宰我爲齊臨菑大夫與田常作難以夷其族孔子恥之蘓子由作古史精爲辯之以爲子我者闞止也與田常爭齊政爲常所殺以其字亦曰子我故戰國之書誤以爲宰予此論旣出聖門髙弟得免非義之謗東坡又引李斯諌書田常陰取齊國殺宰予於庭是其不從田常故爲所殺也予又考之子路之死孔子曰由也死矣又曰天祝予哭於中庭使人覆醢其悲之如是不應宰我遇禍略無一言孟子所載三子論聖人賢於堯舜防語疑是夫子沒後所談不然師在而各出意見議之無復質正恐非也然則宰我不死於田常更可證矣而淮南子又有一說云將相攝威擅勢私門成黨而使道不行故使陳成田常鴟夷子皮得成其難使呂氏絕祀子皮謂範蠡也蠡浮海變姓名防齊時簡公之難已十餘年矣說苑亦云田常與宰我爭宰我將攻之鴟夷子皮告田常遂殘宰我此說尢爲無稽是以蠡爲助田氏爲齊禍其不分賢逆如此

孔子旣沒子夏居西河教授爲魏文侯師○容齋續筆曰按史記所書子夏少孔子四十四嵗孔子卒時子夏年二十八矣是時周敬王四十一年後一年元王立歷貞定王考王至威烈王二十三年魏始爲侯去孔子卒時七十五年文侯爲大夫二十二年而爲侯又六年而卒姑以始侯之嵗計之則子夏已百三嵗矣方爲諸侯師豈其然乎

孔子以爲能通孝道正義堂髙九仞榱提三尺轂百乘○韓詩外傳作轉

司馬耕○家語耕上有黎字

樊湏字子遲少孔子三十六嵗○家語作四十六嵗梁鱣字叔魚少孔子二十九嵗○家語作三十九嵗伯防○防家語作處

公孫龍字子石少孔子五十三嵗○頋炎武曰按漢書注公孫龍趙人爲堅白異同之說者與平原君同時去夫子近二百年殆非也且云少孔子五十三嵗則當田常伐魯之年僅十三四嵗爾而曰子張子石請行豈甘羅外黃舎人兒之比乎

漆雕徒父○家語名從

公堅定○堅家語作肩

熒旂字子祺○家語旂作祈祺作顏

步叔乘○朱彛尊云應劭風俗通云凡氏於字伯仲叔季是也氏有太叔仲叔則有少叔無足異者子車之姓家語史記諸書皆作步而廣韻注云孔子弟子有少叔乘系復姓

原亢籍○亢家語作忼或作桃

樂欬○欬家語作欣

叔仲防字子期索隠家語魯人少孔子五十四嵗○朱彛尊云魯峻石壁畫像云少孔子五十嵗

史記卷六十七考證﹤史部﹐正史類﹐史記﹥

欽定四庫全書

史記卷六十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

商君列傳第八

商君者【正義秦封於商故號商君】衛之諸庶孽公子也名鞅姓公孫氏其祖本姬姓也鞅少好刑名之學事魏相公叔痤【索隠公叔氏痤名也痤音在戈反】爲中庶子【索隠官名也魏已置之非自秦也周禮夏官謂之諸子禮記文王世子謂之庶子掌公族也】公叔痤知其賢未及進防痤病魏恵王親往問病【索隠卽魏侯之子名防後徙大梁而稱梁也】曰公叔病有如不可諱將柰社稷何公叔曰痤之中庶子【索隠戰國防云衛庶子也】公孫鞅年𨿽少有奇才願王舉國而聼之王嘿然王且去痤屏人言曰王卽不聼用鞅必殺之無令出境王許諾而去公叔痤召鞅謝曰今者王問可以爲相者我言若王色不許我我方先君後臣因謂王卽弗用鞅當殺之王許我汝可疾去矣且見禽鞅曰彼王不能用君之言任臣又安能用君之言殺臣乎卒不去恵王旣去而謂左右曰公叔病甚悲乎欲令寡人以國聼公孫鞅也豈不悖哉【索隠疾重而悖亂也正義悖音背】公叔旣死公孫鞅聞秦孝公下令國中求賢者將修繆公之業東復侵地廼遂西入秦因孝公寵臣景監以求見孝公【索隠景姓楚之族也監音甲彡去聲平聲並通】孝公旣見衛鞅語事良久孝公時時睡弗聼罷而孝公怒景監曰子之客妄人耳安足用邪景監以讓衞鞅衞鞅曰吾說公以帝道其志不開悟矣後五日復求見鞅鞅復見孝公益愈然而未中旨罷而孝公復讓景監景監亦讓鞅鞅曰吾說公以王道而未入也請復見鞅鞅復見孝公孝公善之而未用也罷而去孝公謂景監曰汝客善可與語矣鞅曰吾說公以覇道其意欲用之矣誠復見我我知之矣衞鞅復見孝公公與語不自知防之前於席也語數日不厭景監曰子何以中吾君吾君之驩甚也鞅曰吾說君以帝王之道比三代【正義比必寐反說君以五帝三王之事比至孝公以三代帝王之道方興孝公曰太久逺吾不能】而君曰久逺吾不能待且賢君者各及其身顯名天下安能邑邑待數十百年以成帝王乎故吾以彊國之術說君【索隠音稅】君大說之耳【索隠音恱】然亦難以比徳於殷周矣孝公旣用衞鞅鞅欲變法恐天下議已衛鞅曰疑行無名疑事無功且夫有髙人之行者固見非於世【索隠商君書非作負】有獨知之慮者必見敖於民【索隠商君書作必見訾於人也正義敖五到反】愚者闇於成事知者見於未萌民不可與慮始而可與樂成論至徳者不和於俗成大功者不謀於眾是以聖人茍可以彊國不法其故【索隠言救獘爲政之術所爲茍可以彊國則不必要湏法於故事也】茍可以利民不循其禮孝公曰善甘龍曰【索隠孝公之臣甘姓名龍也甘氏出春秋時甘昭公子帶之後】不然聖人不易民而教知者不變法而治因民而教不勞而成功緣法而治者吏習而民安之衞鞅曰龍之所言世俗之言也常人安於故俗學者溺於所聞以此兩者居官守法可也非所與論於法之外也三代不同禮而王五伯不同法而覇智者作法愚者制焉賢者更禮不肖者拘焉【索隠言賢智之人作法更禮而愚不肖者不眀變通而輙拘制不使之行斯亦信然矣】杜摰曰利不百不變法功不十不易器法古無過循禮無邪衞鞅曰治世不一道便國不法古故湯武不循古而王【索隠商君書作修古】夏殷不易禮而亡【索隠指殷紂夏桀也】反古者不可非而循禮者不足多孝公曰善以衞鞅爲左庶長卒定變法之令令民爲什伍【索隠劉氏云五家爲保十家相連也正義或爲十保或爲五保】而相收司連坐【索隠收司謂相糾發也一家有罪而九家連舉發若不糾舉則什家連坐恐變令不行故設重禁】不告姦者腰斬告姦者與斬敵首同賞【索隠謂告姦一人則得爵一級故云與斬敵首同賞也】匿姦者與降敵同罰【索隠律降敵者誅其身沒其家今匿姦者言當與之同罰也】民有二男以上不分異者倍其賦【正義民有二男不別爲活者一人出兩課】有軍功者各以率【集解駰案音律】受上爵爲私鬭者各以輕重被刑大小僇力本業耕織致粟帛多者復其身事末利及怠而貧者舉以爲收孥【索隠末利謂工商也蓋農桑爲本故上云本業耕織也怠者懈也周禮謂之疲民以言解怠不事事之人而貧者卽糾舉而收錄其妻子沒爲官奴婢蓋其法特又重於古制也孥音奴】宗室非有軍功論不得爲屬籍【索隠謂宗室若無軍功則不得入屬籍謂除其籍則𨿽無功不及爵秩也】眀尊卑爵秩防級各以差次名田宅臣妾衣服以家次【索隠謂各隨其家爵秩之班次亦不使僣侈逾防】有功者顯榮無功者𨿽富無所芬華令旣具未布恐民之不信已乃立三丈之木於國都市南門募民有能徙置北門者予十金民怪之莫敢徙復曰能徙者予五十金有一人徙之輙予五十金以眀不欺卒下令令行於民期年秦民之國都言初令之不便者以千數【索隠謂鞅新變之法令爲初令也】於是太子犯法衛鞅曰法之不行自上犯之將法太子太子嗣君也不可施刑刑其傅公子防黥其師公孫賈眀日秦人皆趨令【索隠趨音七逾反趨者向也附也】行之十年秦民大說道不拾遺山無盜賊家給人足民勇於公戰怯於私鬭鄕邑大治秦民初言令不便者有來言令便者衛鞅曰此皆亂化之民也盡遷之於邊城其後民莫敢議令於是以鞅爲大良造【索隠卽大上造也秦之第十六爵名也今云良造者防後變其名耳】將兵圍魏安邑降之居三年作爲築冀闕宮庭於咸陽【索隠冀闕卽魏闕也冀記也記列教令當於此門闕】秦自雍徙都之而令民父子兄弟同室內息者爲禁而集小都鄕邑聚爲縣置令丞凡三十一縣爲田開阡陌封疆【正義南北曰阡東西曰陌按謂驛塍也疆音疆封聚土也疆界也謂界上封記也】而賦稅平平斗桶【集解鄭曰音勇今之斛也索隠音統量器名也】權衡丈尺行之四年公子防復犯約劓之居五年秦人富彊天子致胙【正義音左故反】於孝公諸侯畢賀其眀年齊敗魏兵於馬陵虜其太子申殺將軍龎涓其眀年衛鞅說孝公曰秦之與魏譬若人之有腹心疾非魏並秦秦卽並魏何者魏居嶺阨之西都安邑【索隠蓋安邑之東山嶺險阨之地卽今蒲州之中條已東連汾晉之崄嶝是也阨阻也】與秦界河而獨擅山東之利利則西侵秦病則東收地今以君之賢聖國賴以盛而魏往年大破於齊諸侯畔之可因此時伐魏魏不支秦必東徙東徙秦據河山之固東鄕以制諸侯此帝王之業也孝公以爲然使衛鞅將而伐魏魏使公子卬將而擊之軍旣相距衛鞅遺魏將公子印書曰吾始與公子驩今俱爲兩國將不忍相攻可與公子面相見盟樂飲而罷兵以安秦魏魏公子卬以爲然防盟已飲而衛鞅伏甲士而襲虜魏公子卬因攻其軍盡破之以歸秦魏恵王兵數破於齊秦國內空日以削恐乃使使割河西之地獻於秦以和而魏遂去安邑徙都大梁【索隠紀年曰梁恵王二十九年秦衛鞅伐梁西鄙則徙大梁在恵王之二十九年也正義從蒲州安邑徙汴州浚儀也】梁恵王曰寡人恨不用公叔痤之言也衛鞅旣破魏還秦封之於商十五邑號爲商君【集解徐廣曰農商縣也索隠於商二縣名在農紀年云秦封商鞅在恵王三十年與此文亦同正義於商在鄧州內鄕縣東七里古於邑也商洛縣在商州東八十九里本商邑周之商國按十五邑近此三邑】商君相秦十年【索隠戰國防云孝公行商君法十八年而死於此文不同者按此直云相秦十年耳而戰國防乃云行商君法十八年蓋連其未作相之年說也】宗室貴戚多怨望者趙良見商君商君曰鞅之得見也從孟蘭臯【索隠孟蘭臯人姓名也言鞅前因蘭臯得與趙良相見也】今鞅請得交可乎趙良曰僕弗敢願也孔丘有言曰推賢而戴者進聚不肖而王者退僕不肖故不敢受命僕聞之曰非其位而居之曰貪位非其名而有之曰貪名僕聼君之義則恐僕貪位貪名也故不敢聞命商君曰子不說吾治秦與【索隠說音恱與音予】趙良曰反聼之謂聰內視之謂眀自勝之謂彊【索隠謂守謙敬人目伏非是爲自勝若是者乃爲彊若爭名得勝此非彊之道】虞舜有言曰自卑也尙矣君不若道虞舜之道無爲問僕矣商君曰始秦戎翟之教父子無別同室而居今我更制其教而爲其男女之別大築冀闕營如魯衛矣子觀我視秦也孰與五羖大夫賢趙良曰千羊之皮不如一狐之掖千人之諾諾不如一士之諤諤武王諤諤以昌殷紂墨墨以亡【正義以殷紂比商君】君若不非武王乎則僕請終日正言而無誅可乎商君曰語有之矣貌言華也至言實也苦言藥也甘言疾也夫子果肯終日正言鞅之藥也鞅將事子子又何辭焉趙良曰夫五羖大夫荊之鄙人也【正義百里奚南陽宛人屬楚故云荊】聞秦繆公之賢而願望見行而無資自粥於秦客被褐食牛期年繆公知之舉之牛口之下而加之百姓之上秦國莫敢望焉相秦六七年而東伐鄭三置晉國之君【索隠謂立晉恵公懷公文公也】一救荊國之禍【索隠十二諸侯年表穆公二十八年會晉救楚朝周此云救荊未詳】發教封內而巴人致貢施徳諸侯而八戎來服由余聞之欵闗請見【集解韋昭曰欵叩也】五羖大夫之相秦也勞不坐乘暑不張蓋行於國中不從車乘不操干戈功名蔵於府庫徳行施於後世五羖大夫死秦國男女流涕【正義音體】童子不歌謡舂者不相杵【集解鄭曰相謂送杵聲以音聲自勸也】此五羖大夫之徳也今君之見秦王也因嬖人景監以爲主非所以爲名也相秦不以百姓爲事而大築冀闕非所以爲功也刑黥太子之師傅殘傷民以峻刑是積怨畜禍也教之化民也深於命【索隠劉氏云教謂商鞅之令也命謂秦君之命也言人畏鞅甚於秦君】民之效上也防於令【索隠上謂商鞅之處分令謂秦君之教令】今君又左建外易非所以爲教也【索隠左建謂以左道建立威權也外易謂在外革易君命也】君又南面而稱寡人日繩秦之貴公子詩曰相鼠有體人而無禮人而無禮何不遄死以詩觀之非所以爲壽也公子防杜門不出已八年矣君又殺祝懽而黥公孫賈詩曰得人者興失人者崩此數事者非所以得人也君之出也後車十數從車載甲多力而駢脇者爲驂乘持矛而操闟【集解駰案所及反】防者【集解徐廣曰一作尞屈盧之勁矛幹將之雄防索隠闟亦作鈒同所及反鄒誕音吐臈反尞音遼屈音九勿反按屈盧幹將並古良匠造矛防者名正義頋野王云鋋也方言云矛吳揚江淮南楚五湖之間謂之鋋其柄謂之矜釋名云防格也旁有格】旁車而趨此一物不具君固不出書曰恃徳者昌恃力者亡【索隠此是周書之言孔子所刪之餘】君之危若朝露尙將欲延年益壽乎則何不歸十五都【索隠衛鞅所封商於二縣以爲國其中凡有十五都故趙良勸令歸之正義公孫鞅封商於十五邑故云十五都】灌園於鄙勸秦王顯巖穴之士養老存孤敬父兄序有功尊有徳可以少安君尙將貪商於之富寵秦國之教畜百姓之怨秦王一旦捐賔客而不立朝秦國之所以收君者豈其微哉【索隠謂鞅於秦無仁恩故秦國之所以將收錄鞅者其效甚眀故云豈其微哉】亡可翹足而待商君弗從後五月而秦孝公卒太子立公子防之徒告商君欲反發吏捕商君商君亡至闗下欲舎客舎客人不知其是商君也曰商君之法舎人無驗者坐之商君喟然嘆曰嗟乎爲法之敝一至此哉去之魏魏人怨其欺公子卬而破魏師弗受商君欲之他國魏人曰商君秦之賊秦彊而賊入魏弗歸不可遂內秦商君旣復入秦走商邑【索隠走音奏走向也】與其徒屬發邑兵北出擊鄭【集解徐廣曰京兆鄭縣也索隠地理誌京兆有鄭縣秦本紀云初縣杜鄭按其地是鄭桓公友之所封】秦發兵攻商君殺之於鄭黽池【集解徐廣曰黽或作彭索隠鄭黽池者時澠池屬鄭故也而徐廣云黽或作彭按鹽鐵論云商君困於彭池故也黽音亡忍反正義黽池去鄭三百里蓋秦兵至鄭破商邑兵而商君東走至黽乃擒殺之】秦恵王車裂商君以徇曰莫如商鞅反者遂滅商君之家

太史公曰商君其天資刻薄人也【索隠謂天資其人爲刻薄之行刻謂用刑深刻薄謂棄仁義不悃誠也】迹其欲幹孝公以帝王術挾持浮說非其質矣【索隠說音如字浮說卽虛說也謂鞅得用刑政深刻又欺魏將是其天資自有狙詐則初爲孝公論帝王之術是浮說耳非本性也】且所因由嬖臣及得用刑公子防欺魏將卬不師趙良之言亦足發眀商君之少恩矣余嘗讀商君開塞耕戰書與其人行事相類【索隠按商君書開謂刑嚴峻則政化開塞謂布恩賞則政化塞其意本於嚴刑少恩又爲田開阡陌及言斬敵首賜爵是耕戰書也】卒受惡名於秦有以也夫【集解駰案新序論曰秦孝公保崤函之固以廣雍州之地東並河西北收上郡國富兵彊長雄諸侯周室歸借四方來賀爲戰國覇君秦遂以彊六世而並諸侯亦皆商君之謀也夫商君極身無二慮盡公不頋私使民內急耕織之業以富國外重戰伐之賞以勸戎士法令必行內不私貴寵外不偏防逺是以令行而禁止法出而姦息故𨿽書云無偏無黨詩云周道如砥其直如矢司馬法之勵戎士周后稷之勸農業無以易此此所以並諸侯也故孫卿曰四世有勝非幸也數也然無信諸侯畏而不親夫覇君若齊桓晉文者桓不倍柯之盟文不負原之期而諸侯畏其彊而親信之存亡繼絕四方歸之此管仲舅犯之謀也今商君倍公子卬之舊恩棄交魏之眀信詐聚三軍之眾故諸侯畏其彊而不親信也借使孝公遇齊桓晉文得諸侯之統將合諸侯之君驅天下之兵以伐秦秦則亡矣天下無桓文之君故秦得以兼諸侯衛鞅始自以爲知霸王之徳原其事不諭也昔周召施善政及其死也後世思之蔽芾甘棠之詩是也嘗舎於樹下後世思其徳不忍伐其樹況害其身乎管仲奪伯氏邑三百戶無怨言今衛鞅內刻刀鋸之刑外深鈇鉞之誅步過六尺者有罰棄灰於道者被刑一日臨渭而論囚七百餘人渭水盡赤號哭之聲動於天地畜怨積讐比於邱山所逃莫之隠所歸莫之容身死車裂滅族無姓其去霸王之佐亦逺矣然恵王殺之亦非也可輔而用也使衛鞅施寛平之法加之以恩申之以信庶防霸者之佐哉索隠新序是劉歆所撰其中論商君故裴氏引之借音胙字合作胙誤爲借耳按本紀周歸文武胙於孝公者是也說苑云秦法棄灰於道者刑是其事也索隠述贊曰衛鞅入秦景監是因王道不用霸術見親政必攺革禮豈因循旣欺魏將亦怨秦人如何作法逆旅不賔】

史記卷六十八

史記卷六十八考證

商君列傳於是以鞅爲大良造將兵圍魏安邑降之○頋炎武曰此必安邑字誤其下文曰魏恵王使使割河西之地獻於秦以和而魏遂去安邑徙都大梁乃是自安邑徙都之事耳安邑魏都其王在焉豈得圍而便降秦本紀昭王二十一年魏獻安邑若已降於五十年之前何煩再獻乎

作爲築冀闕宮庭於咸陽○董份曰旣云作爲又云築何也恐有衍字

余嘗讀商君開塞耕戰書索隠按商君書開謂刑嚴峻則政化開塞謂布恩賞則政化塞其意本於嚴刑少恩又爲田開阡陌及言斬敵首賜爵是耕戰書也○焦竑曰司馬貞蓋未見鞅書臆爲之說耳開塞乃其第七萹謂道塞久矣今欲開之必刑九而賞一刑用於將過則大邪不生賞施於告姦則細過不失大邪不生細過不失則國治矣

史記卷六十八考證

欽定四庫全書

史記卷六十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

蘇秦列傳第九

蘇秦者東周雒陽人也【索隠蘓秦字季子蓋蘓忿生之後已姓也譙周云秦兄弟五人秦最少兄代代弟厲及辟鵠並爲防說之士此下云秦弟代代弟厲未詳正義戰國防云蘓秦雒陽乘軒里人也藝文志云蘓子三十一萹在縱橫流敬王以子朝之亂從王城東遷雒陽故城乃號東周以王城爲西周】東事師於齊而習之於鬼谷先生【集解徐廣曰潁川陽成有鬼谷蓋是其人所居因爲號駰案風俗通議曰鬼谷先生六國時縱橫家索隠鬼谷地名也扶風池陽潁川陽城並有鬼谷墟蓋是其人所居因爲號又樂臺注鬼穀子書云蘓秦欲神祕其道故假名鬼谷】出防數嵗大困而歸【索隠戰國防此語在說秦王之後】兄弟嫂妹妻妾竊皆笑之曰周人之俗治產業力工商逐什二以爲務今子釋本而事口舌困不亦宜乎蘓秦聞之而慙自傷乃閉室不出出其書徧觀之【索隠音徧觀謂盡觀覽其書】曰夫士業已屈首受書【索隠謂士之立操業者素也本也言本已屈首低頭受書於師也】而不防以取尊榮𨿽多亦奚以爲於是得周書陰符伏而讀之期年以出揣摩曰此可以說當世之君矣【集解駰案戰國防曰乃發書陳篋數十得太公陰符之謀伏而讀之簡練以爲揣摩讀書欲睡引錐自刺其股血流至踵曰安有說人主不能出其金玉錦繡取卿相之尊者乎期年揣摩成鬼穀子有揣摩萹也索隠戰國防云得太公陰符之謀則陰符是太公兵法揣音初委反摩音姥何反鄒誕本作揣靡靡讀亦爲摩王劭云揣情摩意是鬼谷之二章名非爲一篇也髙誘曰揣定也摩合也定諸侯使讎其術以成六國之從也江曰揣人主之情摩而近之其意當矣】求說周顯王顯王左右素習知蘓秦皆少之【索隠謂王之左右素慣習知秦浮說多不中當世以爲秦智說淺故少之劉氏云少謂輕之】弗信乃西至秦秦孝公卒說恵王曰秦四塞之國【正義東有黃河有函谷蒲津龍門合河防闗南有南山及武闗峣闗西有大隴山及隴山闗大震烏蘭防闗北有黃河南塞是四塞之國也】被山帶渭東有闗河【正義又爲地界裏江謂岷江從渭州隴山之西南流入蜀東至荊揚入海河謂黃河從同州小積石山東北流至勝州南流至華州又東北流經魏滄防州入海各是萬里已下】西有漢中南有巴蜀北有代馬【索隠謂代郡馬邑也地理誌代郡又有馬城縣一云代馬謂代郡兼有胡馬之利】此天府也【索隠周禮春官有天府鄭曰府物所蔵言尊此所蔵若天府然】以秦士民之眾兵法之教可以吞天下稱帝而治秦王曰毛羽未成不可以髙蜚文理未眀不可以並兼方誅商鞅疾辯士弗用乃東之趙趙肅侯令其弟成爲相號奉陽君奉陽君弗說之去遊燕嵗余而後得見說燕文侯【索隠說音稅燕文侯史失名】曰燕東有朝鮮遼東【索隠朝鮮音潮仙二水名】北有林胡樓煩【索隠地理誌樓煩屬鴈門郡正義林胡國名朔嵐已北】西有雲中九原【索隠地理誌雲中九原二郡名秦曰九原漢武帝攺曰五原郡正義二郡並在勝州也雲中郡城在楡林縣東北四十里九原郡在楡林縣西界】南有嘑沱易水【集解駰案周禮曰正北曰並州其州嘑沱鄭曰嘑沱出鹵城索隠嘑沱水名並州之川也音呼沲地理誌鹵城縣名屬代郡嘑沱河自縣東至防合又東至文安入海也正義呼沱出代州繁畤縣東南流經五臺山北東南流過定州流入海易水出易州縣東流過幽州歸義縣東與呼沱河合也】地方二千餘里帶甲數十萬車六百乘騎六千匹粟支數年【索隠戰國防車七百乘粟支十年】南有碣石鴈門之饒【索隠戰國防碣石山在常山九門縣地理誌大碣石山在右北平驪城縣西南是也正義鴈門山在代燕西門】北有棗栗之利民𨿽不佃作而足於棗栗矣此所謂天府者也夫安樂無事不見覆軍殺將無過燕者大王知其所以然乎夫燕之所以不犯寇被甲兵者以趙之爲蔽其南也秦趙五戰秦再勝而趙三勝秦趙相斃而王以全燕制其後此燕之所以不犯冦也且夫秦之攻燕也逾雲中九原過代上谷彌地數千里𨿽得燕城秦計固不能守也秦之不能害燕亦眀矣今趙之攻燕也發號出令不至十日而數十萬之軍軍於東垣矣【索隠地理誌髙帝攺曰眞防正義趙之東邑在恆州眞防縣南八里故常山城是也】渡嘑沱涉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重千里之外計無過於此者是故願大王與趙從親天下爲一則燕國必無患矣文侯曰子言則可然吾國小西廹彊趙【正義貝冀深趙四州七國時屬趙卽燕西界】南近齊【正義河北博滄徳三州齊地北境與燕相接隔黃河】齊趙彊國也子必欲合從以安燕寡人請以國從於是資蘓秦車馬金帛以至趙而奉陽君已死卽因說趙肅侯【索隠世本云肅侯名言】曰天下卿相人臣及布衣之士皆髙賢君之行義皆願奉教陳忠於前之日久矣【正義奉符用反】𨿽然奉陽君妬君而不任事是以賔客遊士莫敢自盡於前者今奉陽君捐館舎君乃今復與士民相親也臣故敢進其愚慮竊爲君計者莫若安民無事且無庸有事於民也安民之本在於擇交擇交而得則民安擇交而不得則民終身不安請言外患齊秦爲兩敵而民不得安倚秦攻齊而民不得安倚齊攻秦而民不得安故夫謀人之主伐人之國常苦出辭斷絕人之交也願君愼勿出於口請別白黒所以異陰陽而已矣【索戰國防云請屏左右白言所以異陰陽其說異此然則別白黒者蘓秦言已今論楚國之利必使分眀有如白黒分別陰陽殊異也】君誠能聼臣燕必致旃裘狗馬之地齊必致魚鹽之海楚必致橘柚之園韓魏中山皆可使致湯沐之奉而貴戚父兄皆可以受封侯夫割地包利五伯之所以覆軍禽將而求也封侯貴戚湯武之所以放弒而爭也今君髙拱而兩有之此臣之所以爲君願也今大王與秦則秦必弱韓魏與齊則齊必弱楚魏【正義楚東淮泗之上與齊接境】魏弱則割河外韓弱則效宜陽宜陽效則上郡絕【正義宜陽卽韓城也在洛州西韓大都也上郡在同州西北言韓弱與秦宜陽城則上郡路絕矣】河外割則道不通【正義河外同華防地也言魏弱與秦河外地則道路不通上郡矣華山記云此山分秦晉之境晉之西鄙則曰陰晉秦之東邑則曰寜秦】楚弱則無援此三防者不可不孰計也夫秦下軹道則南陽危【正義軹音止故亭在雍州萬年縣東北十六里苑中南陽懷州河南也七國時屬韓言秦兵下軹道從東渭橋歷北道過蒲津攻韓卽南陽危矣】劫韓包周則趙氏自操兵【正義周都洛陽秦若劫取韓南陽是包裹周都也趙邯鄲危故湏起兵自守索隠操兵戰國防作銷鑠】據衛取淇捲則齊必入朝秦【集解駰案卷丘權反索隠地理誌云捲縣屬河南戰國防云據衛取淇無卷字正義衛地濮陽也捲城在鄭州武原縣西北七里言秦守衛得捲則齊必來朝秦】秦欲已得乎山東則必舉兵而向趙矣秦甲渡河逾漳據番吾則兵必戰於邯鄲之下矣【集解徐廣曰常山有蒲吾縣索隠徐氏所引據地理誌而知也正義番音婆又音蒲又音盤疑古番吾公邑也括地誌云蒲吾故城在鎭州常山縣東二十里漳水在潞州言秦兵渡河歷南陽入羊腸經澤潞渡漳水守蒲吾城則與趙戰於都城下矣】此臣之所爲君患也當今之時山東之建國莫彊於趙趙地方二千餘里帶甲數十萬車千乘騎萬匹粟支數年西有常山【正義在鎭州西】南有河漳【正義河字一作淸卽漳河也在潞州地理誌濁漳出長子鹿谷山東至鄴入淸漳】東有淸河【正義淸河今貝州】北有燕國【正義三家分晉趙得晉陽襄子又代戎取代旣云西有常山者趙都邯鄲近北燕也】燕固弱國不足畏也秦之所害於天下者莫如趙然而秦不敢舉兵伐趙者何也畏韓魏之議其後也然則韓魏趙之南蔽也秦之攻韓魏也無有名山大川之限稍蠶食之傅【集解駰案音附】國都而止韓魏不能支秦必入臣於秦秦無韓魏之規則禍必中於趙矣此臣之所爲君患也臣聞堯無三夫之分舜無咫尺之地以有天下禹無百人之聚以王諸侯湯武之士不過三千車不過三百乘卒不過三萬立爲天子誠得其道也是故眀主外料其敵之彊弱內度其士卒賢不肖不待兩軍相當而勝敗存亡之機固已形於胸中矣豈掩於眾人之言而以防防決事哉臣竊以天下之地圖案之諸侯之地五倍於秦料度諸侯之卒十倍於秦六國爲一並力西鄕而攻秦秦必破矣今西面而事之見臣於秦夫破人之與見破於人也【正義破人謂破前敵也破於人爲被前敵破】臣人之與見臣於人也【索隠臣人謂已爲彼臣也臣於人者謂我爲主使彼臣已也正義臣人謂已得人爲臣臣於人謂已事他人】豈可同日而論哉夫衡人者【正義衡音橫謂爲秦人】皆欲割諸侯之地以予秦【索隠案衡人卽遊說從橫之士也東西爲橫南北爲從秦地形東西橫長故張儀相秦爲秦連橫】秦成則髙臺榭美宮室聼竽瑟之音前有樓闕軒轅【索隠戰國防云前有軒轅又史記俗夲有作軒冕者非本文也】後有長姣美人【索隠姣音絞說文云姣美也】國被秦患而不與其憂是故夫衡人日夜務以秦權恐愒諸侯【集解駰案愒音呼曷反索隠恐音起拱反愒音許曷反謂相恐脇也鄒氏愒音憇義疏】以求割地故願大王孰計之也臣聞眀主絕疑去讒屏流言之迹塞朋黨之門故尊主廣地彊兵之計臣得陳忠於前矣故竊爲大王計莫如一韓魏齊楚燕趙以從親以畔秦令天下之將相防於洹水之上【集解徐廣曰洹水出汲郡林慮縣】通質刳白馬而盟【索隠質如字又音躓以言通其交質之情也】要約曰秦攻楚齊魏各出銳師以佐之韓絕其糧道【索隠謂擁兵於峣闗之外又守宜陽也】趙涉河漳【索隠謂趙亦涉河漳而西欲與韓相援以阻秦軍】燕守常山之北秦攻韓魏【正義謂道蒲津之東攻之】則楚絕其後【索隠謂出兵武闗以絕秦兵之後】齊出銳師而佐之趙涉河漳燕守雲中秦攻齊則楚絕其後韓守成臯【正義在洛州汜水縣】魏塞其道【索隠其道卽河內之道戰國防其作午】趙涉河博闕【集解徐廣曰齊威王六年晉伐齊到博陵東郡有博平縣】燕出銳師以佐之秦攻燕則趙守常山楚軍武闗齊涉勃海【正義齊從滄州渡河至瀛州】韓魏皆出銳師以佐之秦攻趙則韓軍宜陽楚軍武闗魏軍河外【索隠河外謂陜及曲沃防處也正義謂同華州】齊涉淸河【正義齊従貝州過河而西】燕出銳師以佐之諸侯有不如約者以五國之兵共伐之六國從親以賔秦【索隠謂六國之軍共爲合從相親獨以秦爲賔而共伐之】則秦甲必不敢出於函谷以害山東矣如此則霸王之業成矣趙王曰寡人年少立國日淺未嘗得聞社稷之長計也今上客有意存天下安諸侯寡人敬以國從乃飾車百乘黃金千鎰白璧百雙錦繡千純【集解駰案純匹端名周禮曰純帛不過五兩索隠接一鎰一金也鄭曰一鎰二十四分之一其說各異純音淳髙誘注戰國防音屯屯束也又禮鄕射云某賢於某若干純純數也音旋】以約諸侯是時周天子致文武之胙於秦恵王恵王使犀首攻魏禽將龍賈取魏之雕陰且欲東兵【索隠魏地也劉氏云在龍門河之西北按地理誌雕陰縣屬上郡正義在鄜州洛交縣北三十四里】蘓秦恐秦兵之至趙也乃激怒張儀入之於秦於是說韓宣恵王【索隠世本韓宣王昭侯之子也】曰韓北有鞏洛成臯之固【索隠二邑本屬東周後爲韓邑地理誌二縣並屬河南】西有宜陽商阪之塞【集解徐廣曰商一作常索隠劉氏云商阪之塞蓋在商洛之間適秦楚之險塞也正義宜陽在洛州福昌縣東十四里商阪卽商山也在商洛縣南一里亦曰楚山武闗在焉】東有宛穰洧水【集解駰案宛於袁反洧於鬼反索隠地理誌宛穰二縣名並屬南陽洧水名出南方正義在新鄭東南流入潁】南有陘山【集解徐廣曰召陵有陘亭宻縣有陘山正義在新鄭西南三十里】地方九百餘里帶甲數十萬天下之彊弓勁弩皆從韓出谿子【集解駰案許愼雲南方谿子蠻夷柘弩皆善材索隠許愼注淮南子以爲南方蠻出柘弩及竹弩】少府時力距來者【集解韓有谿子弩又有少府所造二種之弩案時力者謂作之得時力倍於常故名時力也距來者謂弩勢勁利足以距來敵也索隠韓又有少府所造時力距來二種之弩其名並具淮南子】皆射六百步之外韓卒超足而射百發不暇止【索隠超足謂超騰用勢蓋起足蹋之而射也故下云蹠勁弩是也正義超足齊足也夫欲放弩皆坐舉足踏弩兩手揍機然後發之】逺者括蔽洞胸近者鏑弇心韓卒之劍防皆出於防山【集解徐廣曰荘子曰南行至郢北面而不見防山駰案司馬彪曰防山在朔州北索隠郭象云防山在乎太極李軌云在韓國】棠谿【集解徐廣曰汝南吳房有棠谿亭正義故城在豫州偃城縣西八十里鹽鐵論云有棠谿之劍是】墨陽【集解駰案淮南子曰墨陽之莫邪也】合賻【集解駰案音附徐廣曰一作伯索隠戰國防作合伯春秋後語作合相】鄧師宛馮【集解徐廣曰滎陽有馮池索隠鄧國有工鑄劍因名鄧師宛人於馮池鑄劍故號宛馮】龍淵太阿【集解駰案吳越春秋曰楚王召風胡子而告之曰寡人聞吳有幹將越有歐冶寡人欲因子請此二人作劍可乎風胡子曰可乃往見二人作劍一曰龍淵二曰大阿索隠案晉太康地理記曰汝南西平有龍泉水可以淬刀劍特堅利故曰龍泉水之劍楚之寶劍也以特堅利故有堅白之論云黃所以爲堅也白所以爲利也齊辧之曰白所以爲不堅黃所以爲不利也故天下之寶劍韓爲眾一曰棠谿二曰墨陽三曰合賻四曰鄧師五曰宛馮六曰龍泉七曰太阿八曰莫邪九曰幹將也然干將莫邪匠名也其劍皆出西平縣今有鐵官令別領戶是古鑄劍之地】皆陸斷牛馬水截鵠鴈當敵則斬堅甲鐵幕【集解徐廣曰陽城出鐵索隠戰國防云當敵則斬堅甲盾鞮鍪鐵幕鄒誕云莫一作劉氏云謂以鐡爲臂脛之衣言其劍皆能斬之】革抉【集解徐廣曰一作決索隠謂以革爲射決決射韝也】防芮【集解駰案防音伐索防與瞂同謂楯也芮音如字謂繋楯之紛綬也正義方言云盾自闗東謂之闗西謂之盾】無不畢具以韓卒之勇被堅甲蹠勁弩帶利劍一人當百不足言也夫以韓之勁與大王之賢乃西面事秦交臂而服羞社稷而爲天下笑無大於此者矣是故願大王孰計之大王事秦秦必求宜陽成臯今玆效之眀年又復求割地【索隠鄭注禮云效猶呈見也】與則無地以給之不與則棄前功而受後禍且大王之地有盡而秦之求無已以有盡之地而逆無己之求此所謂市怨結禍者也不戰而地已削矣臣聞鄙諺曰寜爲雞口無爲牛後【索隠戰國防云寧爲雞屍不爲牛從延篤注云屍雞中主也從謂牛子也言寧爲雞中之主不爲牛子之從後也正義雞口𨿽小猶進食牛後𨿽大乃出糞也】今西面交臂而臣事秦何異於牛後乎夫以大王之賢挾彊韓之兵而有牛後之名臣竊爲大王羞之於是韓王勃然作色攘臂瞠目按劍仰天太息曰【索隠太息謂久蓄气而大呼也】寡人𨿽不肖必不能事秦今主君詔以趙王之教敬奉社稷以從【索隠主君指蘓秦也禮卿大夫稱主今嘉蘓子合從諸侯褒而美之故稱曰主君】又說魏襄王【索隠世本恵王子名嗣】曰大王之地南有鴻溝【集解徐廣曰在滎陽】陳汝南許郾【集解徐廣曰在潁川於幰切索隠音偃又於建反戰國防作鄢地理誌潁川有許郾二縣又有鄢陵縣鄢郾不同必有一誤鄢音焉正義陳汝南今汝州豫州縣也】昆陽召陵舞陽新都新郪【集解駰案地理誌云潁川有昆陽舞陽縣汝南有新郪縣南陽有新都縣索隠地理誌昆陽舞陽屬潁川召陵新郪屬汝南按新郪卽棲邱章帝建初四年徙封殷後宋公於此更名宋新都屬南陽戰國防直云新郪無新都二字正義召陵在豫州舞陽在許州】東有淮潁【正義淮陽潁川二郡】煮棗【集解徐廣曰在宛句正義在宛朐按宛朐曹州縣也】無胥【索隠按其地闕】西有長城之界北有河外【正義謂河南也】捲衍酸棗【集解徐廣曰滎陽捲縣有長城經陽武到宻衍地名索隠徐廣曰滎陽捲縣有長城蓋據地險爲說正義捲在鄭州原武縣北七里酸棗在滑州衍徐云地名】地方千里地名𨿽小然而田舎廬廡之數曽無所芻牧人民之眾車馬之多日夜行不絕輷輷殷殷【正義輷麾宏反殷音】若有三軍之眾臣竊量大王之國不下楚然衡人怵王交彊虎狼之秦以侵天下【正義衡音橫怵音卹】卒有秦患【正義卒音悤忽反】不頋其禍夫挾彊秦之勢以內劫其主罪無過此者魏天下之彊國也王天下之賢王也今乃有意西面而事秦稱東藩築帝宮【索隠謂爲秦築宮備其巡狩而舎之故謂之帝宮】受冠帶祠春秋【索隠謂冠帶制度皆受秦之法春秋貢奉以助秦祭祀】臣竊爲大王恥之臣聞越王勾踐戰敝卒三千人禽夫差於幹遂【索隠幹遂地名不知所在然幹是水旁之髙地故有江幹河幹是也又左思吳都賦雲長幹延屬是幹爲江旁之地遂者道也於江幹有遂道因爲名也正義在蘓州吳縣西北四十餘里萬安山前遂西南山太湖夫差敗於姑蘓禽於幹遂相去四十餘里】武王卒三千人革車三百乘制紂於牧野【正義今衛州城是也周武王伐紂於牧野築之】豈其士卒眾哉誠能奮其威也今竊聞大王之卒武士二十萬【集解駰案漢書刑法志曰魏士武卒衣三屬之甲操十二石之弩負矢五十置戈其上冠冑帶劍贏三日之糧日中而趨百里中試則復其戶利其田宅索隠衣音意屬音燭三屬謂甲衣也覆膊一也甲裳二也脛衣三也甲之有裳見左傳贏音盈謂賫糗糧中音竹仲反謂其筋力能負重所以得中試復音福中試之人國家當優復賜之上田宅故云利其田宅也】蒼頭二十萬【索隠謂以靑巾裹頭以異於眾荀卿子魏有蒼頭二十萬是也】奮擊二十萬廝徒十萬【索隠廝音斯謂廝養之卒廝養馬之賤者今起之爲卒正義廝音斯謂炊烹供養雜役】車六百乘騎五千匹此其過越王勾踐武王逺矣今乃聼於羣臣之說而欲臣事秦夫事秦必割地以效實【索隠謂割地獻秦以效己之誠實】故兵未用而國已虧矣凡羣臣之言事秦者皆姦人非忠臣也夫爲人臣割其主之地以求外交偸取一時之功而不頋其後破公家而成私門外挾彊秦之勢以內劫其主以求割地願大王孰察之周書曰緜緜不絕蔓蔓柰何毫釐不伐將用斧柯前慮不定後有大患將柰之何大王誠能聼臣六國從親専心並力壹志則必無彊秦之患故敝邑趙王使臣效愚計【索隠此效猶呈見也】奉眀約在大王之詔詔之魏王曰寡人不肖未嘗得聞眀教今主君以趙王之詔詔之敬以國從因東說齊宣王【索隠世本名辟彊威王之子也】曰齊南有泰山東有瑯邪西有淸河【正義卽貝州】北有勃海此所謂四塞之國也齊地方二千餘里帶甲數十萬粟如邱山三軍之良五家之兵【索隠髙誘注戰國防云五家卽五國也】進如鋒矢【索隠戰國防作疾如錐矢髙誘曰錐小矢諭徑疾也呂氏春秋曰所貴錐矢者爲其應聲而至正義齊君之進若鋒芒之刃良弓之矢用之有進而無退】戰如雷霆解如風雨卽有軍役未嘗倍泰山絕淸河涉勃海也【正義言臨菑自足也絕涉皆度也勃海滄州也齊有軍役不用度河取二部】臨菑之中七萬戶臣竊度之不下戶三男子三七二十一萬不待發於逺縣而臨菑之卒固已二十一萬矣臨菑甚富而實其民無不吹竽鼓瑟彈琴擊築【正義築似琴而大頭圓五擊之不鼓】鬭雞走狗六博蹋鞠者【集解駰案劉向別錄曰蹵鞠者傳言黃帝所作或曰起戰國之時蹋鞠兵勢也所以練武士知有材也皆因嬉戲而講練之蹋徒獵反鞠求六反索隠王逸注楚詞云博著也行六碁故云六博別錄云蹵鞠者蹵亦蹋也促六反崔豹雲起黃帝時習兵之勢也】臨菑之塗車轂擊人肩摩連衽成帷舉袂成幕揮汗成雨家殷人足志髙气揚夫以大王之賢與齊之彊天下莫能當今乃西面而事秦臣竊爲大王羞之且夫韓魏之所以重畏秦者爲與秦接境壤界也兵出而相當不出十日而戰勝存亡之機決矣韓魏戰而勝秦則兵半折四境不守戰而不勝則國以危亡隨其後是故韓魏之所以重與秦戰而輕爲之臣也今秦之攻齊則不然倍韓魏之地過衛陽晉之道【集解徐廣曰魏哀王十六年秦防魏蒲阪陽晉封陵索陽晉魏邑也劉氏云陽晉地名蓋適齊之道在衛國之西南也正義言秦伐齊背韓魏地而與齊戰徐說陽晉非也乃是晉陽耳衛地曹濮等州也杜預云曹衞下邑也陽晉故城在曹州乘氏縣西北三十七里】徑乎亢父之險【索隠亢音剛又苦浪反地理誌縣名屬梁國正義故縣在兗州任城縣南五十一里】車不得方軌【正義言不得兩車並行】騎不得比行百人守險千人不敢過也秦𨿽欲深入則狼頋【正義狼性怯走常還頋】恐韓魏之議其後也是故恫疑虛喝【集解駰案呼葛反索隠恫音通恫恐懼之心也喝本亦作猲並呼合反髙誘曰虛猲喘息懼貌也劉氏云秦自疑懼不敢進兵虛作恐喝之詞以脇韓魏也】驕矜而不敢進【正義言秦𨿽至亢父猶恐懼狼頋虛作喝罵驕溢矜誇不敢進伐齊眀矣】則秦之不能害齊亦眀矣夫不深料秦之無柰齊何而欲西面而事之是羣臣之計過也今無臣事秦之名而有彊國之實臣是故願大王少畱意計之齊王曰寡人不敏僻逺守海窮道東境之國也未嘗得聞余教今足下以趙王詔詔之敬以國從乃西南說楚威王【索隠威王名商宣王之子】曰楚天下之彊國也王天下之賢王也西有黔中【集解徐廣曰今之武陵地正義今朗州楚黔中郡其故城在辰州西二十里皆盤瓠後也】巫郡【集解徐廣曰巫郡者南郡之西界正義巫郡防州巫山縣是】東有夏州海陽【集解徐廣曰楚考烈王元年秦取夏州駰案左傳楚荘王伐陳鄕取一人焉以歸謂之夏州而注者不說夏州所在車撰桓溫集云夏口城上數里有洲名夏州東有夏州謂此也索隠裴駰據左傳及車說夏州其文甚眀而劉伯荘以爲夏州州侯之本國亦未之爲得地理誌海陽地闕劉氏云楚之東境也正義大江中州也夏水口在荊州江陵縣東南二十五里】南有洞庭蒼梧【索隠今靑艸湖是也在嶽州界蒼梧地名地理誌有蒼梧郡正義蒼梧山在道州南】北有陘塞郇陽【集解徐廣曰春秋曰遂戎楚次於陘楚威王十一年魏敗楚陘山析縣有鈞水防者郇陽今之順陽乎一本北有汾陘之塞也索隠陘山在楚北境郇音荀郇陽地當在汝南潁川之界檢地理誌及太康地記北境並無郇邑郇邑在河東晉地計郇陽當是新陽聲相近字變耳汝南有新陽縣應劭云在新水之陽猶豳邑變爲栒邑圁陰變爲圜陰爾郇亦當然也徐氏云郇陽當是順陽蓋疎正義陘山在鄭州新鄭縣西南三十里順陽故城在鄭州穰縣西百四十里】地方五千餘里帶甲百萬車千乘騎萬匹粟支十年此霸王之資也夫以楚之彊與王之賢天下莫能當也今乃欲西面而事秦則諸侯莫不西面而朝於章臺之下矣秦之所害莫如楚楚彊則秦弱秦彊則楚弱其勢不兩立故爲大王計莫如從親以孤秦大王不從秦必起兩軍一軍出武闗一軍下黔中則鄢郢動矣【集解徐廣曰今南郡宜城正義鄢鄕故城在襄州率道縣南九里安郢城在荊州江陵縣東北六里秦兵出武闗則臨鄢矣兵下黔中則臨郢矣】臣聞治之其未亂也爲之其未有也患至而後憂之則無及已故願大王早孰計之大王誠能聼臣臣請令山東之國奉四時之獻以承大王之眀詔委社稷奉宗廟練士厲兵在大王之所用之大王誠能用臣之愚計則韓魏齊燕趙衛之妙音美人必充後宮燕代橐駝良馬必實外廏故從合則楚王衡成則秦帝今釋覇王之業而有事人之名臣竊爲大王不取也夫秦虎狼之國也有吞天下之心秦天下之仇讐也衡人皆欲割諸侯之地以事秦此所謂養仇而奉讐者也夫爲人臣割其主之地以外交彊虎狼之秦以侵天下卒有秦患不頋其禍夫外挾彊秦之威以內劫其主以求割地大逆不忠無過此者故從親則諸侯割地以事楚衡合則楚割地以事秦此兩防者相去逺矣二者大王何居焉故敝邑趙王使臣效愚計奉眀約在大王詔之楚王曰寡人之國西與秦接境秦有舉巴蜀並漢中之心秦虎狼之國不可親也而韓魏廹於秦患不可與深謀與深謀恐反人以入於秦故謀未發而國已危矣寡人自料以楚當秦不見勝也內與羣臣謀不足恃也寡人臥不安席食不甘味心揺搖然如縣旌而無所終薄【集解駰案白洛反】今主君欲一天下收諸侯存危國寡人謹奉社稷以從於是六國從合而並力焉蘓秦爲從約長並相六國北報趙王乃行過雒陽車騎輜重諸侯各發使送之甚眾疑於王者【索隠疑作擬讀】周顯王聞之恐懼除道使人郊勞【集解駰案儀禮曰賔至近郊君使卿朝服用束帛勞】蘓秦之昆弟妻嫂側目不敢仰視俯伏侍取食蘇秦笑謂其嫂曰何前倨而後恭也嫂委蛇蒲服以面掩地而謝【索隠委蛇謂面掩地而進若虵行也蒲服卽匍匐並音蒲僕】曰見季子位髙金多也【集解譙周曰蘓秦字季子索隠按其嫂呼小叔爲季子耳未必卽其字允南卽以爲字未之得也】蘓秦喟然嘆曰此一人之身富貴則親戚畏懼之貧賤則輕易之況眾人乎且使我有雒陽負郭田二頃【索隠負背也枕也近城之地沃潤流澤最爲膏腴故曰負郭】吾豈能佩六國相印乎於是散千金以賜宗族朋友初蘓秦之燕貸百錢爲資及得富貴以百金償之徧報諸所嘗見徳者其従者有一人獨未得報乃前自言蘓秦曰我非忘子子之與我至燕再三欲去我易水之上方是時我困故望子深是以後子子今亦得矣蘇秦旣約六國從親歸趙趙肅侯封爲武安君乃投從約書於秦【索隠投當作設今本並作投言設者謂宣布其從約六國之事以告於秦若作投甚爲易解】秦兵不敢闚函谷闗十五年其後秦使犀首欺齊魏與共伐趙欲敗從約齊魏伐趙趙王讓蘓秦蘓秦恐請使燕必報齊蘓秦去趙【集解徐廣曰自初說燕至此三年】而従約皆解秦恵王以其女爲燕太子婦是嵗文侯卒太子立是爲燕易王易王初立齊宣王因燕喪伐燕取十城易王謂蘓秦曰往日先生至燕而先王資先生見趙遂約六國従今齊先伐趙次至燕以先生之故爲天下笑先生能爲燕得侵地乎蘓秦大慙曰請爲王取之蘓秦見齊王再拜俯而慶仰而弔【索隠劉氏云當時慶弔應有其詞但史家不錄耳】齊王曰是何慶弔相隨之速也蘓秦曰臣聞饑人所以饑而不食烏喙者【集解本艸經曰烏頭一名烏喙索隠音卓又許穢反今之毒藥烏頭是正義廣雅云蘓奧毒附子也一嵗爲烏喙三嵗爲附子四嵗爲烏頭五嵗爲天雄】爲其愈充腹而與餓死同患也【索隠劉氏以愈猶暫非也按謂饑人食烏頭則愈益充腹少時毒發而斃亦與饑死同患也斃音獘】今燕𨿽弱小卽秦王之少壻也大王利其十城而長與彊秦爲仇今使弱燕爲鴈行而彊秦敝其後以招天下之精兵是食烏喙之類也齊王愀然變色【索愀音自酋反又七小反】曰然則柰何蘓秦曰臣聞古之善制事者轉禍爲福因敗爲功大王誠能聼臣計卽歸燕之十城燕無故而得十城必喜秦王知以己之故而歸燕之十城亦必喜此所謂棄仇讐而得石交者也夫燕秦俱事齊則大王號令天下莫敢不聼是王以虛辭附秦以十城取天下此覇王之業也王曰善於是乃歸燕之十城人有毀蘓秦者曰左右賣國反覆之臣也將作亂蘓秦恐得罪歸而燕王不復官也蘓秦見燕王曰臣東周之鄙人也無有分寸之功而王親拜之於廟而禮之於廷今臣爲王卻齊之兵而攻得十城宜以益親今來而王不官臣者人必有以不信傷臣於王者臣之不信王之福也臣聞忠信者所以自爲也進取者所以爲人也且臣之說齊王曽非欺之也臣棄老母於東周固去自爲而行進取也今有孝如曽參防如伯夷信如尾生得此三人者以事大王何若王曰足矣蘓秦曰孝如曽參義不離其親一宿於外王又安能使之步行千里而事弱燕之危王哉防如伯夷義不爲孤竹君之嗣不肯爲武王臣不受封侯而餓死首陽山下有防如此王又安能使之步行千里而行進取於齊哉信如尾生與女子期於梁下女子不來水至不去抱柱而死有信如此王又安能使之步行千里卻齊之彊兵哉臣所謂以忠信得罪於上者也燕王曰若不忠信耳豈有以忠信而得罪者乎蘓秦曰不然臣聞客有逺爲吏而其妻私於人者其夫將來其私者憂之妻曰勿憂吾已作藥酒待之矣居三日其夫果至妻使妾舉藥酒進之妾欲言酒之有藥則恐其逐主母也欲勿言乎則恐其殺主父也於是乎詳僵而棄酒【索隠詳音佯詳詐也僵僕也音姜】主父大怒笞之五十故妾一僵而覆酒上存主父下存主母然而不免於笞惡在乎忠信之無罪也夫臣之過不幸而類是乎燕王曰先生復就故官益厚遇之易王母文侯夫人也與蘓秦私通燕王知之而事之加厚蘓秦恐誅乃說燕王曰臣居燕不能使燕重而在齊則燕必重燕王曰惟先生之所爲於是蘓秦詳爲得罪於燕而亡走齊齊宣王以爲客卿【集解徐廣曰燕易王之十年時】齊宣王卒湣王卽位說湣王厚葬以眀孝髙宮室大苑囿以眀得意欲破敝齊而爲燕燕易王卒【集解徐廣曰易王十二年卒】燕噲立爲王其後齊大夫多與蘓秦爭寵者而使人刺蘓秦不死殊而走【集解駰案風俗通義稱漢令蠻夷戎狄有罪當殊殊者死也與誅同指而此云不死殊而走者蘓秦時𨿽不卽死然是死創故云殊】齊王使人求賊不得蘓秦且死乃謂齊王曰臣卽死車裂臣以徇於市曰蘓秦爲燕作亂於齊如此則臣之賊必得矣於是如其言而殺蘇秦者果自出齊王因而誅之燕聞之曰甚矣齊之爲蘓生報仇也【集解徐廣曰生一作先】蘓秦旣死其事大泄齊後聞之乃恨怒燕燕甚恐蘓秦之弟曰代代弟蘓厲見兄遂亦皆學及蘓秦死代乃求見燕王欲襲故事曰臣東周之鄙人也竊聞大王義甚髙鄙人不敏釋鉏耨而幹大王至於邯鄲所見者絀於所聞於東周臣竊負其志及至燕廷觀王之羣臣下吏王天下之眀王也燕王曰子所謂眀王者何如也對曰臣聞眀王務聞其過不欲聞其善臣請謁王之過夫齊趙者燕之仇讐也韓魏者燕之援國也今王奉仇讐以伐援國非所以利燕也王自慮之此則計過無以聞者非忠臣也王曰夫齊者固寡人之讐所欲伐也直患國敝力不足也子能以燕伐齊則寡人舉國委子對曰凡天下戰國七燕處弱焉獨戰則不能有所附則無不重南附楚楚重西附秦秦重中附韓魏韓魏重且茍所附之國重此必使王重矣【正義言附諸國諸國重燕而燕尊重】今夫齊長主而自用也【索隠謂齊王年長也或作齊彊故言長主】南攻楚五年畜聚竭西困秦三年士卒罷敝北與燕人戰覆三軍得二將【集解徐廣曰齊覆三軍而燕失二將索隠戰國防云獲二將亦謂燕之二將是燕之失也】然而以其餘兵南面舉五千乘之大宋【正義齊表云齊湣王三十八年滅宋乃當赧王二十九年此說乃燕噲之時當周愼王之時齊宋在前三十餘年恐文誤矣】而包十二諸侯此其君欲得其民力竭惡足取乎且臣聞之數戰則民勞久師則兵敝矣燕王曰吾聞齊有淸濟濁河【正義濟漯二水上承黃河並淄靑之北流入海黃河又一源從洛魏二州界北流入海亦齊西北界】可以爲固長城鉅防【集解徐廣曰濟北盧縣有防門又有長城東至海正義長城西頭在濟州平陰縣界竹書紀年云梁恵王二十年齊閔王築防以爲長城太山記云太山西有長城緣河經太山餘一千里至瑯邪臺入海】足以爲塞誠有之乎對曰天時不與𨿽有淸濟濁河惡足以爲固民力罷敝𨿽有長城鉅防惡足以爲塞且異日濟西不師【正義濟州以西也】所以備趙也河北不師【正義謂滄博防州在漯河之北】所以備燕也今濟西河北盡已役矣封內敝矣夫驕君必好利而亡國之臣必貪於財王誠能無羞寵子母弟以爲質【正義音致】寶珠玉帛以事左右彼將有徳燕而輕亡宋則齊可亡矣燕王曰吾終以子受命於天矣燕乃使一子質於齊而蘓厲因燕質子而求見齊王齊王怨蘓秦欲囚蘓厲燕質子爲謝已遂委質爲齊臣【正義質栗寘反】燕相子之與蘓代婚而欲得燕權乃使蘓代侍質子於齊齊使代報燕燕王噲問曰齊王其覇乎曰不能曰何也曰不信其臣於是燕王専任子之已而讓位燕大亂齊伐燕殺王噲子之【集解徐廣曰是周赧王之元年時也】燕立昭王而蘓代蘓厲遂不敢入燕皆終歸齊齊善待之蘓代過魏魏爲燕執代齊使人謂魏王曰齊請以宋地封涇陽君【正義涇陽君秦王弟名悝也涇陽雍州縣也齊蘓子告秦共伐宋以封涇陽君然齊假設此防以救蘓代】秦必不受秦非不利有齊而得宋地也【正義齊言秦相親共伐宋秦得宋地又得齊事秦然秦不信齊及蘓代恐爲不成也】不信齊王與蘓子也今齊魏不和如此其甚則齊不欺秦秦信齊齊秦合涇陽君有宋地非魏之利也故王不如東蘓子秦必疑齊而不信蘓子矣齊秦不合天下無變伐齊之形成矣於是出蘓代代之宋宋善待之齊伐宋宋急蘓代乃遺燕昭王書曰【正義此書爲宋說燕令莫助齊梁】夫列在萬乘而寄質於齊【正義燕前有一子質於齊】名卑而權輕奉萬乘助齊伐宋民勞而實費夫破宋殘楚淮北肥大【正義更以淮北之地加於齊都是彊萬乘之國而齊總並之是益一齊】齊讐彊而國害此三者皆國之大敗也然且王行之者將以取信於齊也齊加不信於王而忌燕愈甚是王之計過矣夫以宋加之淮北彊萬乘之國也而齊並之是益一齊也北夷方七百里【索隠謂山戎北狄附齊者正義齊桓公伐山戎令支斬孤竹而南歸海濵諸侯莫不來服】加之以魯衛彊萬乘之國也而齊並之是益二齊也夫一齊之彊燕猶狼頋而不能支今以三齊臨燕其禍必大矣𨿽然智者舉事因禍爲福轉敗爲功齊紫敗素也【集解徐廣曰取敗素染以爲紫正義齊君好紫故齊俗尙之取惡素帛染爲紫其價十倍貴於余諭齊𨿽有大名而國中以困獘也韓子云齊桓公好服紫一國盡服紫當時十素不得一紫公患之管仲曰君欲正之何不試勿衣紫也公謂左右曰惡紫臰公語三日境內莫有衣紫者】而賈十倍【索隠謂紫色價貴於帛十倍而本是敗素以諭齊𨿽有大名而其國中困也】越王勾踐棲於防稽復殘彊吳而覇天下此皆因禍爲福轉敗爲功者也今王若欲因禍爲福轉敗爲功則莫若挑覇齊而尊之【正義挑田鳥反執持也】使使盟於周室焚秦符曰【正義符徵兆也】其大上計破秦其次必長賔之【索隠長如字賔音擯正義大好上計防破秦次計長擯棄闗西】秦挾賔以待破秦王必患之秦五世伐諸侯今爲齊下秦王之志茍得窮齊不憚以國爲功然則王何不使辯士以此言說秦王曰燕趙破宋肥齊尊之爲之下者燕趙非利之也燕趙不利而勢爲之者以不信秦王也然則王何不使可信者接收燕趙令涇陽君髙陵君【集解徐廣曰馮翊髙陵縣索隠二人秦王母弟也髙陵君名顯涇陽君名悝】先於燕趙秦有變因以爲質則燕趙信秦秦爲西帝燕爲北帝趙爲中帝立三帝以令於天下韓魏不聼則秦伐之齊不聼則燕趙伐之天下孰敢不聼天下服聼因驅韓魏以伐齊曰必反宋地歸楚淮北反宋地歸楚淮北燕趙之所利也並立三帝燕趙之所願也夫實得所利尊得所願燕趙棄齊如脫躧矣今不收燕趙齊覇必成諸侯贊齊而王不従是國伐也諸侯贊齊而王從之是名卑也今收燕趙國安而名尊不收燕趙國危而名卑夫去尊安而取危卑智者不爲也秦王聞若說必若刺心然則王何不使辯士以此苦言說秦秦必取齊必伐矣夫取秦厚交也伐齊正利也尊厚交務正利聖王之事也燕昭王善其書曰先人嘗有徳蘓氏子之之亂而蘓氏去燕燕欲報仇於齊非蘓氏莫可乃召蘓代復善待之與謀伐齊竟破齊湣王出走久之秦召燕王燕王欲往蘓代約燕王曰楚得枳【集解徐廣曰巴郡有枳縣正義枳支是反今涪州城在秦枳縣在江南】而國亡【集解徐廣曰燕昭王三十三年秦拔楚鄢西陵正義按西陵在黃州】齊得宋而國亡【正義年表云齊湣王三十八年滅宋四十年五國共擊湣王王走莒】齊楚不得以有枳宋而事秦者何也則有功者秦之深讐也秦取天下非行義也暴也秦之行暴正告天下【索隠正告謂顯然而告天下】告楚曰蜀地之甲乘船浮於汶【集解駰案眉貧反索隠卽江所出之岷山】乘夏水而下江【索隠夏音暇謂夏潦之水盛漲時也】五日而至郢漢中之甲乘船出於巴【索巴水名與漢水相近正義巴嶺山在梁州南一百九十里周地誌雲南渡老子水登巴嶺山南回記大江此南是古巴國因以名山】乘夏水而下漢四日而至五渚【集解駰案戰國防曰秦與荊人戰大破荊襲郢取洞庭五渚然則五渚在洞庭索隠五渚五防洲也劉氏以爲五渚宛鄧之間臨漢水不得在洞庭或說五渚卽五湖與劉氏說各不同】寡人積甲宛東下隨【索隠宛縣之東而下隨邑】智者不及謀勇士不及怒寡人如射隼矣【索隠易曰射隼於髙墉之上獲之無不利秦王言我今伐楚必當防獲也正義隼若今之鶻也】王乃欲待天下之攻函谷不亦逺乎楚王爲是故十七年事秦秦正告韓曰我起乎少曲【索隠地名近宜陽也正義在懷州河陽縣西北解在範睢傳】一日而斷太行【正義太行山羊腸阪道北過韓上黨也】我起乎宜陽而觸平陽【正義宜陽平陽皆韓大都也隔河也】二日而莫不盡繇【索隠音搖揺動也】我離兩周而觸鄭【正義離歷也歷二周而東觸新鄭州韓國都防矣】五日而國舉【索隠離如字謂屯兵以離二周也而乃觸擊於鄭故五日國舉舉猶防也】韓氏以爲然故事秦秦正告魏曰我舉安邑塞女防韓氏太原捲【義捲軓免反劉伯荘云原當爲太行捲猶斷絕】我下軹道南陽封冀【集解徐廣曰覇陵有軹道亭河東皮氏有冀亭也索隠女防地名在太行山之西劉氏捲音軓免反非也又音邱權反按舉安邑塞女防及至韓氏韓國宜陽也太原縣名魏地不至太原亦無別名大衍字原當爲京京及捲皆屬滎陽是魏之境軹是河內軹縣言道者亦衍字徐廣引覇陵有軹道亭非魏之境蓋誤南陽卽河內也封封陵也冀冀邑也皆在魏境故徐廣引河東皮氏有冀亭是也】包兩周【集解徐廣曰張儀云下河東取成臯也正義兩周王城及鞏】乘夏水浮輕舟彊弩在前錟戈在後【集解徐廣曰錟由冉反正義劉伯荘云音四防反利也】決滎口魏無大梁【索隠滎澤之口與今汴河口通其水深可以灌大梁故云無大梁也】決白馬之口魏無外黃濟陽【索隠白馬河津在東郡決其流以灌外黃濟陽也正義故黃城在曹州考城縣東二十四里濟陽故城在曹州寃朐縣西南三十五里】決宿胥之口【集解徐廣曰紀年曰魏救山塞集胥口正義淇水出衛州淇縣界之淇水東至黎陽入河魏志云武帝於淸淇口東因宿胥故瀆開白溝道淸淇二水入焉索隠紀年作胥蓋亦津名今其地不知所在】魏無虛頓邱【集解徐廣曰秦始皇五年取魏酸棗燕虛長平索隠虛頓邱地名與酸棗相近正義虛謂殷墟今相州所理是頓邱故城在魏州頓邱縣東北二十里括地誌云二國地時屬魏】陸攻則擊河內水攻則滅大梁魏氏以爲然故事秦秦欲攻安邑恐齊救之則以宋委於齊曰宋王無道爲木人以寫寡人射其面寡人地絕兵逺不能攻也王茍能破宋有之寡人如自得之已得安邑塞女防因以破宋爲齊罪【索秦令齊滅宋仍以破宋爲齊之罪名】秦欲攻韓恐天下救之則以齊委於天下曰齊王四與寡人約四欺寡人必率天下以攻寡人者三有齊無秦有秦無齊必伐之必亡之已得宜陽少曲致藺石因以破齊爲天下罪秦欲攻魏重楚【索隠重猶附也尊也正義畏楚救魏】則以南陽委於楚曰【正義南陽鄧州地本韓地也韓先事秦今楚取南陽故言與韓且絕矣】寡人固與韓且絕矣殘均陵塞阨【集解徐廣曰江夏縣均一作灼音盲索隠均陵在南陽今之均州鄳縣名在江夏正義均州故城在隨州西南五十里蓋均陵也又申州羅山縣本漢鄳縣申州有平淸闗蓋古鄳縣之阨塞】茍利於楚寡人如自有之魏棄與國而合於秦因以塞阨爲楚罪兵困於林中【集解徐廣曰河南苑陵有林鄕】重燕趙以膠東委於燕以濟西委於趙趙得講於魏至公子延因犀首屬行而攻趙【索隠講和也解也秦與魏和也至當爲質謂以公子延爲質也犀首者公孫衍也本魏將因之以屬軍行行音胡郎反謂車兵相續也】兵傷於譙石遇敗於陽馬【索隠譙石陽馬並趙之地名非縣邑也】而重魏則以葉蔡委於魏已得講於趙則劫魏不爲割困則使太后弟穰侯爲和瀛則兼欺舅與母【索嬴猶勝也舅穰侯魏冉也母太后也】適燕者曰以膠東【索隠適音宅適者責也下同】適趙者曰以濟西適魏者曰以葉蔡適楚者曰以塞阨適齊者曰以宋此必令言如循環用兵如刺蜚母不能制舅不能約龍賈之戰【集解駰案魏襄王五年秦敗我龍賈軍】岸門之戰【集解駰案韓宣恵王十九年秦大敗我岸門】封陵之戰【集解駰案魏哀王十六年秦敗我封陵】髙商之戰【集解駰案此戰事不見】趙荘之戰【集解駰案趙肅侯二十二年趙荘與秦戰敗秦殺趙荘河西】秦之所殺三晉之民數百萬今其生者皆死秦之孤也西河之外上雒之地三川晉國之禍三晉之半秦禍如此其大也【索隠以言西河之外上雒之地及三川晉國皆是秦與魏戰之處秦兵禍敗我三晉之半是秦禍如此其大者】而燕趙之秦者皆以爭事秦說其主【索隠燕趙之人往秦者謂遊說之士】此臣之所大患也燕昭王不行蘓代復重於燕燕使約諸侯従親如蘓秦時防従或不而天下由此宗蘓氏之從約代厲皆以壽死名顯諸侯

太史公曰蘓秦兄弟三人皆遊說諸侯以顯名【索隠譙允南以爲蘓氏兄弟五人更有蘓辟蘓鵠典略亦同其說蓋按蘓氏譜云然也】其術長於權變而蘓秦被反間以死天下共笑之諱學其術然世言蘓秦多異異時事有類之者皆附之蘓秦夫蘓秦起閭閻連六國從親此其智有過人者吾故列其行事次其時序毋令獨蒙惡聲焉

【索隠述贊曰季子周人師事鬼谷揣摩旣就陰符伏讀合從離衡佩印者六天王除道家人扶服賢哉代厲繼黨族】

史記卷六十九

史記卷六十九考證

蘓秦列傳前有樓闕軒轅○頋炎武曰當作軒縣周禮小胥正樂縣之位王宮縣諸侯軒縣注謂軒縣者闕其南面

六國從親以賔秦索謂六國之軍共爲合從相親獨以秦爲賔而共伐之也○【臣照】按賔字國防原作擯若索隠之意則竟以爲主賔之賔旣以爲賔未聞伐賔之義

鐵幕索隠劉氏云謂以鐵爲臂脛之衣言其劍皆能斬之○徐孚逺曰鐵幕疑是障面劉言臂脛之衣是重言甲恐非也

五家之兵索隠髙誘注戰國防云五家卽五國也○王維禎曰五家之兵管子之制也髙誘注欠眀

驕矜而不敢進○驕矜國防作髙躍

蘓秦去趙集解徐廣曰自初說燕至此三年○徐孚逺曰正文云秦兵不出十五年而徐云自初說至此三年二說懸殊

而燕王不復官也○國防作不復館

齊伐宋宋急○余有丁曰按傳中前言舉宋此復言宋急者何也據齊表此段是前段必誤

齊紫敗素也而賈十倍索隠以諭齊𨿽有大名而其國中困獘也○董份曰齊紫本敗素而價十倍此正轉敗爲功之意非言齊國困獘也

則莫若挑覇齊而尊之○國防挑作遙

焚秦符正義符徴兆也○【臣照】按符者節信也張儀傳云借宋之符焚秦符者絕之也楚世家云齊折楚符而合於秦解作徴兆非

乘夏水而下江索隠謂夏之水盛漲時也○【臣照】按宜爲夏水之口夏水通漢亦通江似不得以夏潦之水爲解也

兵傷於譙石遇敗於陽馬○國防作離石馬陵

史記卷六十九考證﹤史部﹐正史類﹐史記﹥

欽定四庫全書

史記卷七十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

張儀列傳第十

張儀者魏人也【集解駰案呂氏春秋曰儀魏氏餘子索隱晉有大夫張老又河東有西張城張氏爲魏人必也而呂覽以爲魏氏餘子則蓋魏之支庶也又書略說以餘子謂之季子也正義左傳晉有公族餘子公行杜預云皆官卿之嫡爲公族大夫餘子嫡子之母弟也公行庶子掌公戎行也藝文志云張子十篇在縦橫流】始嘗與蘇秦俱事鬼谷先生學術蘇秦自以不及張儀張儀已學而遊說諸侯【索隱說音稅】嘗從楚相飲已而楚相亡璧門下意張儀曰儀貧無行必此盜相君之璧共執張儀掠笞數百不服醳之【集解駰案醳音釋索隱古釋字】其妻曰嘻【索隱嘻音僖鄭元曰嘻悲恨之聲】子毌讀書遊說安得此辱乎張儀謂其妻曰視吾舌尙在不其妻笑曰舌在也儀曰足矣蘇秦已說趙王而得相約從親【索隱從音足容反】然恐秦之攻諸侯敗約後負念莫可使用於秦者乃使人微感張儀曰子始與蘇秦善今秦已當路子何不往遊以求通子之願張儀於是之趙上謁求見蘇秦蘇秦乃誡門下人不爲通又使不得去者數日已而見之坐之堂下賜僕妾之食因而數讓之【索隱按謂數設詞而讓之讓亦責也數音朔】曰以子之材能乃自令困辱至此吾寧不能言而富貴子子不足收也謝去之張儀之來也自以爲故人求益反見辱怒念諸侯莫可事獨秦能苦趙乃遂入秦蘇秦已而告其舍人曰張儀天下賢士吾殆弗如也今吾幸先用而能用秦柄者獨張儀可耳然貧無因以進吾恐其樂小利而不遂故召辱之以激其意子爲我陰奉之乃言趙王發金幣車馬使人微隨張儀與同宿舍稍稍近就之奉以車馬金錢所欲用爲取給而弗告張儀遂得以見秦惠王惠王以爲客卿與謀伐諸侯蘇秦之舍人乃辭去張儀曰賴子得顯方且報徳何故去也舍人曰臣非知君知君乃蘇君蘇君憂秦伐趙敗從約以爲非君莫能得秦柄故感怒君使臣陰奉給君資盡蘇君之計謀今君已用請歸報張儀曰嗟乎此吾在術中而不悟吾不及蘇君明矣吾又新用安能謀趙乎爲吾謝蘇君蘇君之時儀何敢言且蘇君在儀寧渠能乎【集解駰案渠音詎索隱古字少假借耳】張儀旣相秦爲文檄【集解徐廣曰一作咫尺之檄索隱王劭按春秋後語云丈二尺檄許愼云檄二尺書也爲檄卽傳檄爾】告楚相曰始吾從若飲【索隱若汝也下文而亦訓汝】我不盜而璧若笞我若善守汝國我顧且盜而城苴蜀相攻擊【集解徐廣曰譙周曰益州天苴讀爲芭黎之芭音與巴相近以爲今之巴郡索隱苴音巴謂巴蜀之夷自相攻擊也今作苴者按巴苴艸名今論巴遂誤作苴也或巴人巴郡木因芭苴得名所以其字遂以苴爲巴也注引天苴卽巴苴也譙周蜀人也知天苴之音讀爲巴犁之芭按芭犁卽織木茸所以爲葦籬也今江南亦謂葦籬曰芭籬正義華陽國誌云昔蜀王封其弟於漢中號曰苴侯因命之邑曰葭萌苴侯與巴王爲好巴與蜀爲讐故蜀王怒伐苴苴奔巴求救於秦秦遣張儀從子午道伐蜀王自葭萌禦之敗績走至武陽爲秦軍所害秦遂滅蜀因滅巴蜀二郡括地誌云苴侯都葭萌今利州益昌縣五十里葭萌故城是蜀侯都益州巴子城在合州石鏡縣南五里故墊江縣也巴子都江州在都之北又峽州界也】各來告急於秦秦惠王欲發兵以伐蜀以爲道險狹難至而韓又來侵秦秦惠王欲先伐韓後伐蜀恐不利欲先伐蜀恐韓襲秦之敝猶豫未能決司馬錯與張儀爭論於惠王之前【索隱錯音七各反又音七故反】司馬錯欲伐蜀張儀曰不如伐韓王曰請聞其說儀曰親魏善楚下兵三川塞斜谷之口【集解徐廣曰一作尋成臯鞏縣有尋口索隱尋斜聲相近故其名惑也戰國策作轘轅緱氏之口亦其地相近也斜谷地名正義括地誌云溫泉水卽尋源出洛州鞏縣西南四十里注水經云鄩城水出北山鄩溪又有故鄩城在鞏縣西南五十八里按洛州緱氏縣東南四十里與鄩溪相近之地】當屯畱之道【正義屯畱潞州縣也道卽太行羊腸阪道也】魏絕南陽【正義南陽懷州也是當屯畱之道令魏絕斷壊羊腸韓上黨之路也】楚臨南鄭【正義是塞斜谷之口也令楚兵臨鄭南塞轘轅斜口斷韓南陽之兵也】秦攻新城宜陽【索隱新城當在河南伊闕之左右正義洛州福昌縣也】以臨二周之郊誅周王之罪侵楚魏之地周自知不能救九鼎寶器必出據九鼎案圖籍挾天子以令於天下天下莫敢不聼此王業也今夫蜀西僻之國而戎翟之倫也敝兵勞眾不足以成名得其地不足以爲利臣聞爭名者於朝爭利者於市今三川周室天下之朝市也而王不爭焉顧爭於戎翟去王業逺矣司馬錯曰不然臣聞之欲富國者務廣其地欲彊兵者務富其民欲王者務博其徳三資者偹而王隨之矣今王地小民貧故臣願先從事於易夫蜀西僻之國也而戎翟之長也有桀紂之亂以秦攻之讐如使豺狼逐羣羊得其地足以廣國取其財足以富民【索隱戰國策取作得】繕兵不傷眾而彼已服焉【正義繕音膳同饍具食也】拔一國而天下不以爲暴利盡西海而天下不以爲貪【索隱西海爲蜀川也海者珍藏所聚生猶謂秦中爲陸海然也其實西亦有海所以云西海正義海之言晦也西夷晦昧無知故言海也言利盡西方羗戎】是我一舉而名實附也【索隱名謂博其徳也實謂得土地財寶也】而又有禁暴止亂之名今攻韓劫天子惡名也而未必利也又有不義之名而攻天下所不欲危矣臣請論其故【索隱論者告也陳也故謂陳不宜伐之端由也】周天下之宗室也齊韓之與國也周自知失九鼎韓自知亡三川【正義韓自知亡二周故與周並力合謀也】將二國並力合謀以因乎齊趙而求解乎楚魏以鼎與楚以地與魏王弗能止也此臣之所謂危也不如伐蜀完惠王曰善寡人請聼子卒起兵伐蜀十月取之【索隱六國年表在惠王二十二年十月也正義表云秦惠王后元年十月擊滅之】遂定蜀貶蜀王更號爲侯而使陳莊相蜀蜀旣屬秦秦以益彊富厚輕諸侯秦惠王十年使公子華【集解徐廣曰一作革】與張儀圍蒲陽【索隱魏之邑名正義在隰州隰川縣蒲邑故城是也】降之儀因言秦復與魏而使公子繇質於魏儀因說魏王曰秦王之遇魏甚厚魏不可以無禮魏因入上郡少梁謝秦惠王惠王乃以張儀爲相更名少梁曰夏陽【集解徐廣曰夏陽在梁山龍門索隱夏音下山名亦曰大夏禹所都正義少梁城同州韓城縣南二十三里夏陽城在縣南二十里梁山在縣東南十九里龍門山在縣北五十里】儀相秦四嵗立惠王爲王【正義表云惠王之十三年周顯王之三十四年也】居一嵗爲秦將取陜築上郡塞其後二年使與齊楚之相會齧桑東還而免相相魏以爲秦欲令魏先事秦而諸侯效之魏王不肯聼儀秦王怒伐取魏之曲沃平周復陰厚張儀益甚張儀慙無以歸報畱魏四嵗而魏襄王卒哀王立張儀復說哀王哀王不聼於是張儀陰令秦伐魏魏與秦戰敗明年齊又來敗魏於觀津【集解駰案觀音貫】秦復欲攻魏先敗韓申差軍斬首八萬諸侯震恐而張儀復說魏王曰魏地方不至千里卒不過三十萬地四平諸侯四通輻湊無名山大川之限從鄭至梁二百餘里車馳人走不待力而至梁南與楚境西與韓境北與趙境東與齊境卒戌四方守亭鄣者不下十萬梁之地勢固戰塲也梁南與楚而不與齊則齊攻其東東與齊而不與趙則趙攻其北不合於韓則韓攻其西不親於楚則楚攻其南此所謂四分五裂之道也且夫諸侯之爲從者將以安社稷尊主彊兵顯名也今從者一天下約爲昆弟刑白馬以盟洹【集解駰案音桓】水之上以相堅也而親昆弟同父母尙有爭錢財而欲恃詐僞反覆蘇秦之餘謀其不可成亦明矣大王不事秦秦下兵攻河外【索隱河之西卽曲沃平周之邑也正義河外卽捲衍燕酸棗】據捲衍酸棗【集解駰案卷丘權反衍以善反索隱捲在河南衍地名正義捲衍屬鄭州燕滑州胙城縣酸棗屬滑州皆黃河南岸地】劫衛取陽晉【正義故城在曹州乘氏縣西北三十七里】則趙不南趙不南而梁不北梁不北則從道絕從道絕則大王之國欲毋危不可得也秦折韓而攻梁【索隱戰國策折作挾也】韓怯於秦秦韓爲一梁之亡可立而須也此臣之所爲大王患也爲大王計莫如事秦事秦則楚韓必不敢動無楚韓之患則大王髙枕而臥【正義枕鍼鴆反】國必無憂矣且夫秦之所欲弱者莫如楚而能弱楚者莫如梁楚𨿽有富大之名而實空虛其卒𨿽多然而輕走易北不能堅戰悉梁之兵南靣而伐楚勝之必矣割楚而益梁虧楚而適秦嫁禍安國此善事也大王不聼臣秦下甲士而東伐𨿽欲事秦不可得矣且夫從人多奮辭而少可信說一諸侯而成封侯是故天下之遊談士莫不日夜搤腕瞠目切齒以言從之便以說人主人主賢其辯而牽其說豈得無哉臣聞之積羽沈舟羣輕折軸眾口鑠金積毀銷骨故願大王審定計議且賜骸骨辟魏哀王於是乃倍從約而因儀請成於秦張儀歸復相秦三嵗而魏復背秦爲從秦攻魏取曲沃明年魏復事秦秦欲伐齊齊楚從親於是張儀往相楚楚懷王聞張儀來虛上捨而自館之曰此僻陋之國子何以教之儀說楚王曰大王誠能聼臣閉關絕約於齊臣請獻商於之地六百里【索隱劉氏云商今之商州有古商城其西二百餘里有古於城】使秦女得爲大王箕箒之妾秦楚娶婦嫁女長爲兄弟之國此北弱齊而西益秦也計無便此者楚王大說而許之羣臣皆賀陳軫獨弔之楚王怒曰寡人不興師發兵得六百里地羣臣皆賀子獨弔何也陳軫對曰不然以臣觀之商於之地不可得而齊秦合齊秦合則患必至矣楚王曰有說乎陳軫對曰夫秦之所以重楚者以其有齊也今閉關絕約於齊則楚孤秦奚貪夫孤國而與之商於之地六百里張儀至秦必負王是北絕齊交西生患於秦也而兩國之兵必俱至善爲王計者不若陰合而陽絕於齊使人隨張儀茍與吾地絕齊未晚也不與吾地陰合謀計也楚王曰願陳子閉口毋復言以待寡人得地乃以相印授張儀厚賂之於是遂閉關絕約於齊使一將軍隨張儀張儀至秦詳失綏墮車不朝三月【正義詳音羊】楚王聞之曰儀以寡人絕齊未甚邪乃使勇士至宋借宋之符北罵齊王齊王大怒折節而下秦秦齊之交合張儀乃朝謂楚使者曰臣有奉邑六里願以獻大王左右楚使者曰臣受令於王以商於之地六百里不聞六里還報楚王楚王大怒發兵而攻秦陳軫曰軫可發口言乎攻之不如割地反以賂秦與之並兵而攻齊是我出地於秦取償於齊也王國尙可存楚王不聼卒發兵而使將軍屈匄擊秦秦齊共攻楚斬首八萬殺屈匄遂取丹陽【集解徐廣曰在枝江】漢中之地【正義今梁州也在漢水北】楚又復益發兵而襲秦至藍田大戰楚大敗於是楚割兩城以與秦平秦要楚欲得黔中地【正義要音腰】欲以武關外易之【正義卽商於之地】楚王曰不願易地願得張儀而獻黔中地秦王欲遣之口弗忍言張儀乃請行惠王曰彼楚王怒子之負以商於之地是且甘心於子張儀曰秦彊楚弱臣善靳尙尙得事楚夫人鄭袖袖所言皆從且臣奉王之節使楚楚何敢加誅假令誅臣而爲秦得黔中之地臣之上願遂使楚楚懷王至則囚張儀將殺之靳尙謂鄭袖曰子亦知子之賤於王乎鄭袖曰何也靳尙曰秦王甚愛張儀而不欲出之【索隱不字當作必時張儀爲楚所囚故必欲出之也正義秦王不欲出張儀使楚若欲自行今秦欲以上庸地及美人贖儀】今將以上庸之地六縣【正義今房州也】賂楚以美人聘楚以宮中善歌謳者爲媵楚王重地尊秦秦女必貴而夫人斥矣不若爲言而出之於是鄭袖日夜言懷王曰人臣各爲其主用今地未入秦秦使張儀來至重王王未有禮而殺張儀秦必大怒攻楚妾請子母俱遷江南毋爲秦所魚肉也懷王後悔赦張儀厚禮之如故張儀旣出未去聞蘇秦死【索隱此時當秦惠王之後元十四年】乃說楚王曰秦地半天下兵敵四國被險帶河四塞以爲固虎賁之士百餘萬車千乘騎萬匹積粟如丘山法令旣明士卒安難樂死主明以嚴將智以武𨿽無出甲席捲常山之險必折天下之脊【索隱常山於天下在北有若人之背脊也正義古之帝王多都河北河東故也】天下有後服者先亡且夫爲從者無以異於驅羣羊而攻猛虎虎之與羊不格明矣今王不與猛虎而與羣羊臣竊以爲大王之計過也凡天下彊國非秦而楚非楚而秦兩國交爭其勢不兩立大王不與秦秦下甲據宜陽韓之上地不通下河東取成臯韓必入臣梁則從風而動秦攻楚之西韓梁攻其北社稷安得毋危且夫從者聚羣弱而攻至彊不料敵而輕戰國貧而數舉兵危亡之術也臣聞之兵不如者勿與挑戰【正義挑田鳥反】粟不如者勿與持久夫從人飾辯虛辭髙主之節言其利不言其害卒有秦禍【正義卒忽勿反】無及爲已是故願大王之孰計之秦西有巴蜀大船積粟起於汶山【正義汶音泯】浮江以下至楚三千餘里舫船載卒【索隱舫音方謂並兩船也】一舫載五十人與三月之食下水而浮一日行三百餘里里數𨿽多然而不費牛馬之力不至十日而距扞關【集解徐廣曰巴郡魚復有扞水扞關索隱扞關在楚之西界復音伏地理誌巴郡有魚復縣正義在硤州巴山縣界】扞關驚則從境以東盡城守矣黔中巫郡非王之有秦舉甲出武關南靣而伐則北地絕【正義楚之北境斷絕】秦兵之攻楚也危難在三月之內而楚待諸侯之救在半嵗之外此其勢不相及也夫待弱國之救忘彊秦之禍此臣所以爲大王患也大王嘗與吳人戰五戰而三勝陣卒盡矣偏守新城存民苦矣【索隱偏音匹連反此之新城當在吳楚之間也正義新攻得之城未詳所在】臣聞功大者易危而民敝者怨上夫守易危之功而逆彊秦之心臣竊爲大王危之且夫秦之所以不出兵函谷十五年以攻齊趙者陰謀有合【集解徐廣曰一作吞】天下之心楚嘗與秦搆難戰於漢中【索隱其地在秦之山南楚之西北漢水南之地名曰漢中也】楚人不勝列侯執珪死者七十餘人遂亡漢中楚王大怒興兵襲秦戰於藍田此所謂兩虎相搏者也【集解徐廣曰搏或音防】夫秦楚相敝而韓魏以全制其後計無危於此者矣願大王孰計之秦下甲攻衛陽晉必大關天下之匈【集解徐廣曰關一作開索隱以常山爲天下脊則此衛及陽晉當天下胸蓋其地是秦晉齊楚之交道也以言秦兵據陽晉是大關天下胸則他國不得動也】大王悉起兵以攻宋不至數月而宋可舉舉宋而東指則泗上十二諸侯盡王之有也【索隱邊近泗水之側當戰國之時有十二諸侯宋魯邾莒之比也】凡天下而以信約從親相堅者蘇秦封武安君相燕卽陰與燕王謀伐破齊而分其地乃詳有罪出走入齊齊王因受而相之居二年而覺齊王大怒車裂蘇秦於市夫以一詐僞之蘇秦而欲經營天下混壹諸侯【索隱混本一作棍同胡本反】其不可成亦明矣今秦與楚接境壤界固形親之國也大王誠能聼臣臣請使秦太子入質於楚楚太子入質於秦請以秦女爲大王箕箒之妾效萬室之都以爲湯沐之邑長爲昆弟之國終身無相攻伐臣以爲計無便於此者於是楚王已得張儀而重出黔中地與秦欲許之屈原曰前大王見欺於張儀張儀至臣以爲大王烹之今縱弗忍殺之又聼其邪說不可懷王曰許儀而得黔中美利也後而倍之不可故卒許張儀與秦親張儀去楚因遂之韓說韓王曰韓地險惡山居五穀所生非菽而麥民之食大抵飯菽藿羮一嵗不收民不饜糟糠地不過九百里無二嵗之食料大王之卒悉之不過三十萬而廝徒負養在其中矣【索隱廝徒謂雜役之賤者負養謂負擔以給養公家亦賤人也】除守徼亭鄣塞見卒不過二十萬而已矣秦帶甲百餘萬車千乘騎萬匹虎賁之士跿跔科頭【集解駰案跿跔音徒俱跳躍也又云偏舉一足曰跿跔科頭謂不著兜鍪入敵索隱跔又音劬戰國策作虎摯之士】貫頤奮防者至不可勝計【集解駰案言執防奮怒而入陳也正義兩手捧頤而直入敵言其勇也又有執防者奮怒而趍入陣也】秦馬之良戎兵之眾探前趹後蹄間三尋【索隱謂馬前足探向前後足趹於後趹音烏穴反趹謂後足抉地言馬之走勢疾也七尺曰尋言馬走之疾前後蹄間一擲而過三尋也】騰者不可勝數山東之士被甲防冑以會戰秦人捐甲徒裼以趨敵【索隱徒跣也裼袒也謂袒而見肉也】左挈人頭右挾生虜夫秦卒與山東之卒猶孟賁之與怯夫以重力相壓猶烏獲之與嬰兒夫戰孟賁烏獲之士以攻不服之弱國無異垂千鈞之重於鳥卵之上必無幸矣夫羣臣諸侯不料地之寡而聼從人之甘言好辭比周以相飾也皆奮曰聼吾計可以彊霸天下夫不顧社稷之長利而聼須臾之說詿誤人主無過此者大王不事秦秦下甲據宜陽斷韓之上地東取成臯滎陽則鴻臺之宮桑林之苑【集解徐廣曰桑一作栗索隱此皆韓之宮苑亦見戰國策】非王之有也夫塞成臯絕上地則王之國分矣先事秦則安不事秦則危夫造禍而求其福報計淺而怨深逆秦而順楚𨿽欲毋亡不可得也故爲大王計莫如爲【集解駰案於僞反】秦秦之所欲莫如弱楚而能弱楚者莫如韓非以韓能彊於楚也其地勢然也今王西靣而事秦以攻楚秦王必喜夫攻楚以利其地轉禍而說秦計無便於此者韓王聼儀計張儀歸報秦惠王封儀五邑號曰武信君使張儀東說齊湣王曰天下彊國無過齊者大臣父兄殷眾富樂然而爲大王計者皆爲一時之說不顧百世之利從人說大王者必曰齊西有彊趙南有韓與梁齊負海之國也地廣民眾兵彊士勇𨿽有百秦將無柰齊何大王賢其說而不計其實夫從人朋黨比周莫不以從爲可臣聞之齊與魯三戰而魯三勝國以危亡隨其從𨿽有戰勝之名而有亡國之實是何也齊大而魯小也今秦之與齊也猶齊之與魯也秦趙戰於河漳之上再戰而趙再勝秦戰於番吾之下再戰又勝秦【索隱番音盤又音婆趙之邑也】四戰之後趙之亡卒數十萬邯鄲僅存𨿽有戰勝之名而國已破矣是何也秦彊而趙弱今秦楚嫁女娶婦爲昆弟之國韓獻宜陽梁效河外【索隱河外河之南邑若曲沃平周等也正義謂同華州地也】趙入朝澠【集解駰案綿善反】池割河間以事秦【索隱河漳之間邑割以事秦耳正義河間瀛州縣】大王不事秦秦驅韓梁攻齊之南地悉趙兵渡淸河指博關【正義博關在博州趙兵從貝州度黃河指博關則漯河南臨淄卽墨危矣】臨葘卽墨非王之有也國一日見攻𨿽欲事秦不可得也是故願大王孰計之也齊王曰齊僻陋隱居東海之上未嘗聞社稷之長利也乃許張儀張儀去西說趙王曰敝邑秦王使使臣效愚計於大王大王收率天下以賔秦秦兵不敢出函谷關十五年大王之威行於山東敝邑恐懼懾伏繕甲厲兵飾車騎【正義飾音勑】習馳射力田積粟守四封之內愁居懾處不敢動搖惟大王有意督過之也【索隱督者正其事而責之督過是深責其過也】今以大王之力舉巴蜀並漢中包兩周遷九鼎守白馬之津秦𨿽僻逺然而心忿含怒之日久矣今秦有敝甲凋兵軍於澠池願渡河逾漳據番吾會邯鄲之下願以甲子合戰以正殷紂之事敬使使臣先聞左右凡大王之所信爲從者恃蘇秦蘇秦熒惑諸侯以是爲非以非爲是欲反齊國而自令車裂於市夫天下之不可一亦明矣今楚與秦爲昆弟之國而韓梁稱爲東藩之臣齊獻魚鹽之地此斷趙之右臂也夫斷右臂而與人鬭失其黨而孤居求欲毋危豈可得乎今秦發三將軍其一軍塞午道【索隱此午道當在趙之東齊之西也午道地名也鄭云一縱一橫爲午謂交道也】告齊使興師渡淸河軍於邯鄲之東一軍軍成臯驅韓梁軍於河外【正義河外謂鄭滑州北臨河】一軍軍於澠池約四國爲一以攻趙趙服必四分其地是故不敢匿意隱情先以聞於左右臣竊爲大王計莫如與秦王遇於澠池靣相見而口相結請案兵無攻願大王之定計趙王曰先王之時奉陽君專權擅勢蔽欺先王獨擅綰事寡人居屬師傅不與國謀計先王棄羣臣寡人年幼奉祀之日新心固竊疑焉以爲一從不事秦非國之長利也乃且願變心易慮割地謝前過以事秦方將約車趨行【正義趨音趣】適聞使者之明詔趙王許張儀張儀乃去北之燕說燕昭王曰大王之所親莫如趙昔趙襄子嘗以其姊爲代王妻欲並代約與代王遇於句注之塞【正義句注山在代州也上音勾】乃令工人作爲金斗長其尾【索隱斗音主凡方者爲斗若安長柄則名爲杼音主尾卽斗之柄其形若刀者是也】令可以擊人與代王飲陰告廚人曰卽酒酣樂進熱啜【索隱音昌悅反謂熱而啜之是羮也下云廚人進斟斟謂羮汁故名汁曰斟左氏傳公羊傳云羊羮不斟是也】反斗以擊之【正義反斗卽倒柄擊也】於是酒酣樂進熱啜廚人進斟因反斗以擊代王殺之王腦塗地其姊聞之因摩筓以自刺故至今有摩筓之山【集解駰案筓婦人之首飾如今象牙擿正義筓今簮也摩筓山在蔚州飛狐縣東北百五十里】代王之亡天下莫不聞夫趙王之狼戾無親大王之所明見且以趙王爲可親乎趙興兵攻燕再圍燕都而劫大王大王割十城以謝今趙王已入朝澠池效河間以事秦今大王不事秦秦下甲雲中九原驅趙而攻燕則易水長城【正義並在易州界】非大王之有也且今時趙之於秦猶郡縣也不敢妄舉師以攻伐今王事秦秦王必喜趙不敢妄動是西有彊秦之援而南無齊趙之患是故願大王孰計之燕王曰寡人蠻夷僻處𨿽大男子裁【集解駰案音在】如嬰兒言不足以采正計今上客幸教之請西靣而事秦獻恆山之尾五城【索隱尾猶未也謂獻恆山之末五城以與秦】燕王聼儀儀歸報未至咸陽而秦惠王卒武王立武王自爲太子時不說張儀及卽位羣臣多讒張儀曰無信左右賣國以取容秦必復用之恐爲天下笑諸侯聞張儀有郤武王皆畔衡復合從秦武王元年羣臣日夜惡張儀未已而齊讓又至張儀懼誅乃因謂秦武王曰儀有愚計願效之王曰柰何對曰爲秦社稷計者東方有大變然後王可以多割得地也今聞齊王甚憎儀儀之所在必興師伐之故儀願乞其不肖之身之梁齊必興師而伐梁梁齊之兵連於城下而不能相去王以其間伐韓入三川出兵函谷而毋伐以臨周祭器必出【索隱凡王者大祭祀必陳設文物軒車彛器等因謂此爲祭器也】挾天子按圖籍此王業也秦王以爲然乃具革車三十乘入儀之梁齊果興師伐之梁哀王恐張儀曰王勿患也請令罷齊兵乃使其舍人馮喜之楚【索隱此與戰國策同舊本作熹誤也】借使之齊謂齊王曰王甚憎張儀𨿽然亦厚矣王之托儀於秦也齊王曰寡人憎儀儀之所在必興師伐之何以托儀對曰是乃王之托儀也夫儀之出也固與秦王約曰爲王計者東方有大變然後王可以多割得地今齊王甚憎儀儀之所在必興師伐之故儀願乞其不肖之身之梁齊必興師伐之齊梁之兵連於城下而不能相去王以其間伐韓入三川出兵函谷而無伐以臨周祭器必出挾天子案圖籍此王業也秦王以爲然故具革車三十乘而入之梁也今儀入梁王果伐之是王內罷國而外伐與國【索隱謂齊之伐梁也梁之與齊先相許與約從爲鄰故云與國也】廣鄰敵以內自臨而信儀於秦王也此臣之所謂托儀也齊王曰善乃使解兵張儀相魏一嵗卒於魏也【索隱年表云張儀以安王十年卒紀年云梁哀王九年五月卒】

陳軫者遊說之士與張儀俱事秦惠王皆貴重爭寵張儀惡陳軫於秦王曰軫重幣輕使秦楚之間將爲國交也今楚不加善於秦而善軫者軫自爲厚而爲王薄也且軫欲去秦而之楚王胡不聼乎王謂陳軫曰吾聞子欲去秦之楚有之乎軫曰然王曰儀之言果信矣軫曰非獨儀知之也行道之士盡知之矣昔子胥忠於其君而天子爭以爲臣曾參孝於其親而天下願以爲子故賣僕妾不出閭巷而售者良僕妾也出婦嫁於鄕曲者良婦也今軫不忠其君楚亦何以軫爲忠乎忠且見棄軫不之楚何歸乎王以其言爲然遂善待之居秦期年秦惠王終相張儀而陳軫奔楚楚未之重也而使陳軫使於秦過梁欲見犀首犀首謝弗見軫曰吾爲事來公不見軫軫將行不得待【索隱軫語犀首言我故來欲有教汝之事何不相見】異日犀首見之陳軫曰公何好飲也犀首曰無事也曰吾請令公饜事可乎【索隱饜一艶反饜者飽也謂欲令其多事】曰柰何曰田需約諸侯從親【索隱需時爲魏相】楚王疑之未信也公謂於王曰臣與燕趙之王有故數使人來曰無事何不相見願謁行於王王𨿽許公公請毋多車以車三十乘可陳之於庭明言之燕趙燕趙客聞之馳車告其王使人迎犀首楚王聞之大怒曰田需與寡人約而犀首之燕趙是欺我也怒而不聼其事齊聞犀首之北使人以事委焉犀首遂行三國相事皆斷於犀首軫遂至秦韓魏相攻期年不解秦惠王欲救之問於左右左右或曰救之便或曰勿救便惠王未能爲之決陳軫適至秦惠王曰子去寡人之楚亦思寡人不陳軫對曰王聞夫越人莊舄乎王曰不聞曰越人莊舄仕楚執珪有頃而病楚王曰舄故越之鄙細人也今仕楚執珪貴富矣亦思越不中謝【索隱謂侍禦之官也】對曰凡人之思故在其病也彼思越則越聲不思越則楚聲使人往聼之猶尙越聲也今臣𨿽棄逐之楚豈能無秦聲哉惠王曰善今韓魏相攻期年不解或謂寡人救之便或曰勿救便【索隱此張儀等計策】寡人不能決願子爲子主計之【索隱子指陳軫也子主謂楚王也】余爲寡人計之陳軫對曰亦嘗有以夫卞莊子刺虎聞於王者乎【索隱戰國策作館莊子館謂逆旅捨其人字莊子或作卞莊子】莊子欲刺虎館豎子止之曰兩虎方且食牛食甘必爭爭則必鬭鬭則大者傷小者死從傷而刺之一舉必有雙虎之名卞莊子以爲然立須之有頃兩虎果鬭大者傷小者死莊子從傷者而刺之一舉果有雙虎之功今韓魏相攻期年不解是必大國傷小國亡從傷而伐之一舉必有兩實此猶莊子刺虎之類也臣主與王何異也【索隱臣主謂軫之主楚王也王秦惠王以言我主與王俱宜待韓魏之斃而擊之亦無以異也】惠王曰善卒弗救大國果傷小國亡秦興兵而伐大尅之此陳軫之計也

犀首者魏之陰晉人也【集解司馬彪曰犀首魏官名若今虎牙將軍】名衍姓公孫氏與張儀不善張儀爲秦之魏魏王相張儀犀首弗利故令人謂韓公叔曰張儀已合秦魏矣其言曰【正義此張儀合秦魏之辭】魏攻南陽秦攻三川魏王所以貴張子者欲得韓地也且韓之南陽已舉矣子何不少委焉以爲衍功則秦魏之交可錯矣【索隱錯音措錯停止也】然則魏必圖秦而棄儀收韓而相衍公叔以爲便因委之犀首以爲功果相魏張儀去【集解徐廣曰復相秦】義渠君朝於魏犀首聞張儀復相秦害之犀首乃謂義渠君曰道逺不得復過【索隱音戈言義渠道逺今日已後不復得更過相見也】請謁事情【索隱謂欲以秦之緩急告語之也】曰中國無事【索隱謂山東諸侯齊魏之六國正義中國謂關東六國無事不共攻秦】秦得燒掇焚桿【集解徐廣曰一孤切索隱掇音都活反謂焚燒而侵掠也焚桿音煩烏謂焚蹂而牽掣也戰國策云且燒焫獲君之國是說其事也】君之國有事【索隱謂山東諸國共伐秦也】秦將輕使重幣事君之國【索隱謂秦求親義渠君也正義有事謂六國攻秦秦苦被攻伐則必輕使重幣事義渠國欲令相助犀首此言者令義渠君勿援秦也】其後五國伐秦【索隱按表秦惠王后元七年楚魏齊韓趙五國共攻秦是其事也】會陳軫謂秦王曰義渠君者蠻夷之賢君也不如賂之以撫其志秦王曰善乃以文繡千純【索隱凡絲綿布帛等一叚謂一純音屯】婦女百人遺義渠君義渠君致羣臣而謀曰此公孫衍所謂邪【索隱謂上文犀首云君之國有事秦將輕使重幣事君之國故云公孫衍之所謂因起兵襲秦以傷張儀也】乃起兵襲秦大敗秦人李伯之下【索隱謂義渠破秦軍於李伯之下則李伯人名或邑號戰國策伯作帛】張儀已卒之後犀首入相秦嘗佩五國之相印爲約長【索隱犀首後相五國或從或橫常爲約長】

太史公曰三晉多權變之士夫言從衡彊秦者大抵皆三晉之人也夫張儀之行事甚於蘇秦然世惡蘇秦者以其先死而儀振暴其短以扶其說【索隱暴音步卜反振謂振揚而暴露其短扶謂說彼之非成我之是扶會己之說辭也】成其衡道【索隱張儀說六國使連衡而事秦故云成其衡道然山東地形從長蘇秦相六國令從親而賔秦也關西地形衡長張儀相六國令破其從而連秦之衡故蘇爲合從張爲連衡也】要之此兩人眞傾危之士哉

【索隱述贊曰儀未遭時頻被困辱及相秦惠先韓後蜀連衡齊魏傾危誑惑陳軫挾權犀首騁欲如何三晉繼有斯徳】

史記卷七十

史記卷七十考證

張儀列傳從鄭至梁二百餘里○【臣照】按戰國策雲從鄭至梁不過百里從陳至梁二百餘里通鑑地理通釋曰按九域志鄭州至東京一百四十里陳州至東京二百四十五里當以國策爲正

則從境以東○戰國策作從竟陵以東

五戰而三勝○徐孚逺曰越滅吳楚滅越懷王時吳之屬楚久矣安得與吳人五戰此言誤也

且夫秦之所以不出兵函谷十五年以攻齊趙者○戰國策補注云按此前二年五年六年皆有攻趙之事而攻齊則無之若云不攻齊則猶可通也

楚王大怒○徐孚逺曰當言大王今言楚王亦誤也熱啜索隱謂熱而啜之也下云廚人進斟斟謂羮汁故名汁曰斟左氏傳公羊傳云羊羮不斟是也○【臣照】按左傳云羊羮不徧羊斟是華元之禦此誤引之公羊傳又無此語

梁哀王恐○春秋後語作魏襄王

館豎子止之○國策作管與止之

臣主與王何異也索隱臣主謂軫之主楚王也王秦惠王以言我主與王俱宜待韓魏之斃而擊之亦無以異也○徐孚逺曰軫言己之爲秦王計不後於楚王也索隱言秦楚俱宜待二國之獘此說非也

其後五國伐秦○戰國策補注曰按秦紀書韓趙魏燕齊帥匈奴伐秦年表韓魏趙楚燕五國伐秦不勝楚世家書蘇秦約從六國共攻秦楚懷王爲從長至函谷關秦擊之六國皆引歸齊獨後互有不同

史記卷七十考證

欽定四庫全書

史記卷七十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

樗裏子甘茂列傳第十一

樗裏子者名疾秦惠王之弟也【索隱樗木名也音攄髙誘曰其裏有樗樹故曰樗裏然疾居渭南陰鄕之樗裏故號曰樗裏子又紀年則謂之褚裏疾】與惠王異母母韓女也樗裏子滑稽多智【索隱滑音骨稽音雞鄒誕解云滑亂也稽同也謂辯防之人言非若是言是若非謂能亂同異也一云滑稽酒器可轉注吐酒不已以言俳優之人出口成章詞不窮竭如滑稽之吐酒不已也正義滑讀爲淈水流自出稽計也言其智計宣吐如泉流出無盡故揚雄酒賦云鴟夷滑稽腹大如壺是也顏師古曰滑稽轉利之稱也滑亂也稽疑也其變無畱也一說稽考也言其滑亂不可考較】秦人號曰智囊秦惠王八年爵樗裏子右更【索隱右更秦第十四爵名】使將而伐曲沃【正義故城在陜州縣西南三十二里】盡出其人【索隱年表云十一年拔魏曲沃歸其人秦本紀惠文王后元八年五國共圍秦使庶長疾與戰修魚斬首八萬十一年樗裏疾攻魏焦降之則焦與曲沃同在十一年拔明矣而傳云八年拔之不同王劭按本紀年表及此傳三處記秦伐國並不同又與紀年不合今殆不可防考也】取其城地入秦秦惠王二十五年使樗裏子爲將伐趙虜趙將軍莊豹拔藺【正義藺縣在石州】明年助魏章攻楚敗楚將屈丐取漢中地秦封樗裏子號爲嚴君【索隱按嚴君是爵邑之號當是封之嚴道也】秦惠王卒太子武王立逐張儀魏章而以樗裏子甘茂爲左右丞相秦使甘茂攻韓拔宜陽使樗裏子以車百乘入周周以卒迎之意甚敬楚王怒讓周以其重秦客遊騰爲周說楚王曰【索隱遊姓騰名】智伯之伐仇猶【集解許愼曰仇猶夷狄之國索隱髙誘注戰國防以仇酋爲厹由韓子作仇由地理誌臨淮有仇酋縣也正義括地誌云並州孟縣外城俗名原仇山亦名仇猶夷狄之國也韓子云智伯欲伐仇猶國道險難不通乃鑄大鐘遺之載以廣車仇猶大悅除塗內之赤章蔓支諫曰不可此小所以事大而今大以遺小卒必隨不可不聼遂內之蔓支因斷轂而馳至十九日而仇猶亡也】遺之廣車【集解駰案戰國策曰智伯欲伐仇猶遺之大鐘載以廣車周禮曰廣車之萃鄭曰廣車橫陳之車】因隨之以兵仇猶遂亡何則無偹故也齊桓公伐蔡號曰誅楚其實襲蔡今秦虎狼之國使樗裏子以車百乘入周周以仇猶蔡觀焉故使長防居前彊弩在後名曰衛疾【正義防衛樗裏子】而實囚之且夫周豈能無憂其社稷哉恐一旦亡國以憂大王楚王乃悅秦武王卒昭王立樗裏子又益尊重昭王元年樗裏子將伐蒲【索隱紀年云褚裏疾圍蒲不克而秦惠王薨事與此合正義蒲故城在滑州匡城縣北十五里卽子路作宰地】蒲守恐請胡衍【索隱胡衍人姓名也】胡衍爲蒲謂樗裏子曰公之攻蒲爲秦乎爲魏乎爲魏則善矣爲秦則不爲賴矣【集解駰案賴利也】夫衛之所以爲衛者以蒲也【正義蒲是衛國之鄣衛】今伐蒲入於魏衛必折而從之【索隱戰國策云今蒲入於秦衛必折而入於魏與此文相反】魏亡西河之外【正義謂同華等州】而無以取者兵弱也今並衛於魏魏必彊魏彊之日西河之外必危矣且秦王將觀公之事害秦而利魏王必罪公樗裏子曰柰何胡衍曰公釋蒲勿攻臣試爲公入言之以徳衛君樗裏子曰善胡衍入蒲謂其守曰樗裏子知蒲之病矣其言曰必拔蒲衍能令釋蒲勿攻蒲守恐因再拜曰願以請因效金三百斤曰秦兵茍退請必言子於衛君使子爲南靣故胡衍受金於蒲以自貴於衛於是遂解蒲而去還擊皮氏【正義故城在絳州龍門縣西百四十步魏邑】皮氏未降又去昭王七年樗裏子卒葬於渭南章臺之東【索隱按黃圖在漢長安故城西】曰後百嵗是當有天子之宮夾我墓樗裏子疾室在於昭王廟西渭南陰鄕樗裏故俗謂之樗裏子至漢興長樂宮在其東未央宮在其西【正義漢長樂宮在長安縣西北十五里未央在縣西北十四里皆在長安故城中也】武庫正直其墓【索隱直如字讀直猶當也】秦人諺曰力則任鄙智則樗裏甘茂者下蔡人也【索隱地理誌下蔡縣屬汝南也正義今潁州縣卽州來國】事下蔡史舉先生【索隱戰國策及韓子皆云史舉上蔡監門者】學百家之說因張儀樗裏子而求見秦惠王王見而說之使將而佐魏章略定漢中地惠王卒武王立張儀魏章去東之魏蜀侯煇相壯反【索隱煇音暉又音胡昆反秦之公子封蜀也華陽國誌作暉壯音側狀反姓陳也】秦使甘茂定蜀還而以甘茂爲左丞相以樗裏子爲右丞相秦武王三年謂甘茂曰寡人欲容車通三川以窺周室而寡人死不朽矣甘茂曰請之魏約以伐韓而令向壽輔行【正義餉受二音人姓名】甘茂至謂向壽曰子歸言之於王曰魏聼臣矣然願王勿伐事成盡以爲子功向壽歸以告王王迎甘茂於息壤【索隱山海經啟筮云昔伯鮌竊帝之息壤以堙洪水或是此也正義秦邑】甘茂至王問其故對曰宜陽大縣也上黨南陽積之久矣【索隱上黨南陽並積貯日久正義韓之北三郡積貯在河南宜陽縣之日久矣】名曰縣其實郡也今王倍數險行千里攻之難【正義謂函谷及三崤五穀】昔曾參之處費魯人有與曾參同姓名者殺人人告其母曰曾參殺人其母織自若也頃之一人又告之曰曾參殺人其母尙織自若也頃又一人告之曰曾參殺人其母投杼下機逾墻而走夫以曾參之賢與其母信之也三人疑之其母懼焉今臣之賢不若曾參王之信臣又不如曾參之母信曾參也疑臣者非特三人臣恐大王之投杼也始張儀西並巴蜀之地北開西河之外南取上庸天下不以多張子而以賢先王魏文侯令樂羊將而伐中山三年而拔之樂羊返而論功文侯示之謗書一篋樂羊再拜稽首曰此非臣之功也主君之力也今臣羇旅之臣也樗裏子公孫奭【索隱戰國策作公孫衍正義音釋】二人者挾韓而議之王必聼之是王欺魏王而臣受公仲侈【集解徐廣曰一作馮】之怨也王曰寡人不聼也請與子盟卒使丞相甘茂將兵伐宜陽五月而不拔樗裏子公孫奭果爭之武王召甘茂欲罷兵甘茂曰息壤在彼【正義甘茂歸至息壤與秦王盟恐後樗裏子公孫奭伐韓今二子果爭之武王召茂欲罷兵故甘茂云息壤在彼邑也】王曰有之因大悉起兵使甘茂擊之斬首六萬遂拔宜陽韓襄王使公仲侈入謝與秦平武王竟至周而卒於周其弟立爲昭王【索隱趙系家昭王名稷系本云名側】王母宣太后楚女也楚懷王怨前秦敗楚於丹陽而韓不救乃以兵圍韓雍氏【索隱秦惠王二十六年楚圍雍氏至昭王七年又圍雍氏韓求救於秦是再圍也劉氏云此是前圍雍氏當赧王之七年戰國策及紀年與此並不同正義故域在洛州洛陽縣東北二十里】韓使公仲侈告急於秦秦昭王新立太后楚人不肯救公仲因甘茂茂爲韓言於秦昭王曰公仲方有得秦救故敢扞楚也今雍氏圍秦師不下殽公仲且仰首而不朝公叔且以國南合於楚楚韓爲一魏氏不敢不聼然則伐秦之形成矣不識坐而待伐孰與伐人之利秦王曰善乃下師於殽以救韓楚兵去秦使向壽平宜陽而使樗裏子甘茂伐魏皮氏向壽者宣太后外族也而與昭王少相長故任用向壽如楚【集解徐廣曰如一作和】楚聞秦之貴向壽而厚事向壽向壽爲秦守宜陽將以伐韓韓公仲使蘇代謂向壽曰禽困覆車【集解駰案譬禽獸得困急猶能抵觸傾覆人車】公破韓辱公仲公仲收國復事秦自以爲必可以封【正義公仲自以爲必可得秦封】今公與楚解口地【索隱解口秦地名近韓今將與楚也正義上紀買反公向壽也解口猶開口得言向壽於秦開口則楚人必得封地也】封小令尹以杜陽【索隱又封楚之小令尹以杜陽杜陽秦之地今以封楚令尹是秦楚相合也】秦楚合復攻韓韓必亡韓亡公仲且躬率其私徒以閼【集解駰案烏合反】於秦【正義公仲恐韓亡欲將私徒往宜陽閼向壽也】願公熟慮之也向壽曰吾合秦楚非以當韓也子爲壽謁之公仲【正義子蘇代也向壽恐令蘇代謁報公仲云秦韓交可合】曰秦韓之交可合也蘇代對曰願有謁於公【正義公向壽也言向壽亦黨於楚與公孫奭甘茂黨韓魏同也】人曰貴其所以貴者貴王之愛習公也不如公孫奭其智能公也不如甘茂今二人者皆不得親於秦事而公獨與王主斷於國者何彼有以失之也【索隱彼言公孫奭及甘茂也有以失之謂不見委任情有所失正義言秦王𨿽愛習公孫奭甘茂秦事不親委者謂黨韓魏也今國事獨與向壽主斷者不知壽黨於楚以事秦王有以失之也】公孫奭黨於韓而甘茂黨於魏故王不信也今秦楚爭彊而公黨於楚是與公孫奭甘茂同道也公何以異之【正義蘇氏云向壽與公孫奭甘茂皆有黨言無異也一云攺異黨楚之意】人皆言楚之善變也而公必亡之是自爲責也【正義楚善變攺不可信若變攺向壽必亡敗是自爲責】公不如與王謀其變也善韓以備楚如此則無患矣【正義令秦親韓而偹楚之變攺則向壽無患矣】韓氏必先以國從公孫奭而後委國於甘茂韓公之讐也【正義韓氏必先委二人故韓爲向壽之讐】今公言善韓以備楚是外舉不辟讐也向壽曰然吾甚欲韓合對曰甘茂許公仲以武遂【集解徐廣曰秦昭王元年予韓武遂】反宜陽之民【正義武遂宜陽本韓邑也秦伐取之今欲還韓令其民得反歸居之】今公徒收之甚難【正義蘇代言甘茂許公仲以武遂又歸宜陽之民今向壽徒擬收之甚難事也】向壽曰然則柰何武遂終不可得也對曰公奚不以秦爲韓求潁川於楚【正義潁川許州也楚侵韓潁川蘇代令向壽以秦威重爲韓就楚求索潁川是親向壽】此韓之寄地也公求而得之是令行於楚而以其地徳韓也公求而不得是韓楚之怨不解【集解駰案已買反】而交走秦也【索隱韓楚怨不解二國交走向秦也】秦楚爭彊而公徐過楚以收韓此利於秦【集解徐廣曰過一作適正義若二國皆事秦公則漸說楚之過失以收韓此利於秦也】向壽曰柰何對曰此善事也甘茂欲以魏取齊公孫奭欲以韓取齊今公取宜陽以爲功收楚韓以安之而誅齊魏之罪【正義言公孫奭甘茂皆欲以秦挾韓魏而取齊今向壽取宜陽爲功收楚韓安以事秦而責齊魏之罪是公孫奭甘茂不得同合韓魏於秦以伐齊也】是以公孫奭甘茂無事也甘茂竟言秦昭王以武遂復歸之韓【正義年表云秦昭王元年予韓武遂也】向壽公孫奭爭之不能得向壽公孫奭由此怨讒甘茂茂懼輟伐魏蒲阪亡去【集解徐廣曰昭王元年擊魏皮氏未拔去】樗裏子與魏講罷兵【索隱鄒氏云講讀曰媾媾猶和】甘茂之亡秦奔齊逢蘇代代爲齊使於秦甘茂曰臣得罪於秦懼而遁逃無所容迹臣聞貧人女與富人女會績貧人女曰我無以買燭而子之燭光幸有餘子可分我餘光無損子明而得一斯便焉今臣困而君方使秦而當路矣茂之妻子在焉願君以餘光振之蘇代許諾遂致使於秦已因說秦王曰甘茂非常士也其居於秦累世重矣自殽塞及至鬼谷【集解徐廣曰在陽城索隱鬼谷在闗內云陽是也正義三殽在洛州永寧縣西北】其地形險易皆明知之彼以齊約韓魏反以圖秦非秦之利也秦王曰然則柰何蘇代曰王不若重其防厚其祿以迎之使彼來則置之鬼谷【正義劉伯莊云此鬼谷闗內云陽非陽城者也按陽城鬼谷時屬韓秦不得言置之】終身勿出秦王曰善卽賜之上卿以相印迎之於齊甘茂不往蘇代謂齊湣王曰夫甘茂賢人也今秦賜之上卿以相印迎之甘茂徳王之賜好爲王臣故辭而不往今王何以禮之齊王曰善卽位之上卿而處之【索隱處猶畱也】秦因復甘茂之家【正義復音福】以市於齊齊使甘茂於楚楚懷王新與秦合防而驩【集解徐廣曰昭王二年時迎婦於楚】而秦聞甘茂在楚使人謂楚王曰願送甘茂於秦楚王問於範蜎【集解徐廣曰一作蠉索隱休緣反又音休軟反戰國策一作蝝字】曰寡人欲置相於秦孰可對曰臣不足以識之楚王曰寡人欲相甘茂可乎對曰不可夫史舉下蔡之監門也大不爲事君小不爲家室以茍賤不廉聞於世甘茂事之順焉故惠王之明武王之察張儀之辯而甘茂事之取十官而無罪茂誠賢者也然不可相於秦夫秦之有賢相非楚國之利也且王前嘗用召滑於越【集解徐廣曰滑一作涓】而內行章義之難【索隱召滑內心猜詐外則佯章恩義而卒包藏禍心搆難於楚戰國策云內句章昧之難也】越國亂故楚南塞厲門【集解徐廣曰一作瀨胡正義劉伯莊云厲門度嶺南之要路】而郡江東【正義吳越之城皆爲楚之都邑】計王之功所以能如此者越國亂而楚治也今王知用諸越而忘用諸秦臣以王爲鉅過矣然則王若欲置相於秦則莫若向壽者可夫向壽之於秦王親也少與之同衣長與之同車以聼事王必相向壽於秦則楚國之利也於是使使請秦相向壽於秦秦卒相向壽而甘茂竟不得復入秦卒於魏甘茂有孫曰甘羅

甘羅者甘茂孫也茂旣死後甘羅年十二事秦相文信侯呂不韋【索隱戰國策甘羅事呂不韋爲庶子】秦始皇帝使剛成君蔡澤於燕三年而燕王喜使太子丹入質於秦秦使張唐往相燕欲與燕共伐趙以廣河間之地張唐謂文信侯曰臣嘗爲秦昭王伐趙趙怨臣曰得唐者與百里之地今之燕必經趙臣不可以行文信侯不快未有以彊也甘羅曰君侯何不快之甚也文信侯曰吾令剛成君蔡澤事燕三年燕太子丹已入質矣吾自請張卿相燕而不肯行【索隱卽張唐也卿字也】甘羅曰臣請行之文信侯叱曰去我身自請之而不肯女焉能行之【正義女音汝焉乙連反】甘羅曰夫項櫜生七嵗爲孔子師【索隱櫜音托尊其道故云項橐】今臣生十二嵗於玆矣君其試臣何遽叱乎於是甘羅見張卿曰卿之功孰與武安君卿曰武安君南挫彊楚北威燕趙戰勝攻取破城墮邑不知其數臣之功不如也甘羅曰應侯之用於秦也孰與文信侯専【索隱應侯範睢也】張卿曰應侯不如文信侯専甘羅曰卿明知其不如文信侯専與曰知之甘羅曰應侯欲攻趙武安君難之去咸陽七里而立死於杜郵今文信侯自請卿相燕而不肯行臣不知卿所死處矣張唐曰請因孺子行令裝治行行有日甘羅謂文信侯曰借臣車五乘請爲張唐先報趙文信侯乃入言之於始皇曰昔甘茂之孫甘羅年少耳然名家之子孫諸侯皆聞之今者張唐欲稱疾不肯行甘羅說而行之今願先報趙請許遣之始皇召見使甘羅於趙趙襄王郊迎甘羅甘羅說趙王曰王聞燕太子丹入質秦歟曰聞之曰聞張唐相燕歟曰聞之燕太子丹入秦者燕不欺秦也張唐相燕者秦不欺燕也燕秦不相欺者伐趙危矣燕秦不相欺無異故欲攻趙而廣河間王不如賫臣五城以廣河間【索隱賫音側奚反一音賫並謂割五城與臣也】請歸燕太子與彊趙攻弱燕趙王立自割五城以廣河間秦歸燕太子趙攻燕得上谷三十城【索隱戰國策云得三十六縣正義上谷今嬀州也在幽州西北】令秦有十一【索隱謂以十一城與秦也】甘羅還報秦乃封甘羅以爲上卿復以始甘茂田宅賜之

太史公曰樗裏子以骨肉重固其理而秦人稱其智故頗采焉甘茂起下蔡閭閻顯名諸侯重彊齊楚【集解徐廣曰恐或疑此當云見重彊齊誤脫一字正義甘茂爲彊齊楚所重】甘羅年少然出一奇計聲稱後世𨿽非篤行之君子然亦戰國之策士也方秦之彊時天下尢趨謀詐哉

【索隱述贊曰嚴君名疾厥號智囊旣親且重稱兵外攘甘茂並相初佐魏章始推向壽乃攻宜陽甘羅妙嵗卒起張唐】

史記卷七十一

史記卷七十一考證

樗裏子甘茂列傳虜趙將軍莊豹○秦本紀作虜趙將莊

今伐蒲入於魏衛必折而從之○顧炎武曰此文誤當依索隱所引戰國策文爲正

蜀侯煇相壯反○【臣照】按華陽國誌秦滅蜀封公子通爲蜀侯以陳壯爲相壯反殺蜀侯通秦誅壯封子煇爲蜀侯煇爲後母所譖自殺與此異

不如公孫奭○奭戰國策作郝

則置之鬼谷○【臣照】按戰國策作槐谷補注曰春秋後語注槐裏之谷今京兆始平之地與此異

史記卷七十一考證

欽定四庫全書

史記卷七十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

穰侯列傳第十二

穰侯魏冉者秦昭王母宣太后弟也【索隱宣太后之異父長弟也姓魏名冉封之穰地理誌穰縣在南陽宣太后者惠王之妃姓羋氏曰羋八子也】其先楚人姓羋氏【正義羋亡爾反】秦武王卒無子立其弟爲昭王昭王母故號爲羋八子及昭王卽位羋八子號爲宣太后宣太后非武王母武王母號曰惠文後先武王死【索隱秦本紀云昭王二年庶長壯與大臣公子爲逆皆誅及惠文後皆不得良死又按紀年云秦內亂殺其太后及公子雍公子壯是也】宣太后二弟其異父長弟曰穰侯姓魏氏名冉同父弟曰羋戎爲華陽君【索隱華陽韓地後屬秦羋戎後又號新城君正義司馬彪雲華陽亭名在洛州密縣又故華城在鄭州管城縣南三十里卽此】而昭王同母弟曰髙陵君【索隱名顯】涇陽君【索隱名悝】而魏冉冣賢自惠王武王時任職用事武王卒諸弟爭立惟魏冉力爲能立昭王昭王卽位以冉爲將軍衛咸陽誅季君之亂【集解徐廣曰年表曰季君爲亂誅本紀曰庶長壯與大臣公子謀反伏誅索隱按季君卽公子壯僭立而號曰季君穰侯力能立昭王爲將軍衛咸陽誅季君及惠文後故本紀言伏誅又云及惠文後皆不得良死蓋謂惠文後時黨公子壯欲立之及壯誅而太后憂死故云不得良死亦史諱之也又逐武王后出之魏亦事勢然耳】而逐武王后出之魏昭王諸兄弟不善者皆滅之威振秦國昭王少宣太后自治任魏冉爲政昭王七年樗裏子死而使涇陽君質於齊趙人樓緩來相秦趙不利乃使仇液之秦【索隱戰國策作仇郝蓋是一人而記別也正義音亦姓名】請以魏冉爲秦相仇液將行其客宋公【索隱戰國策作宋交】謂液曰秦不聼公樓緩必怨公公不若謂樓緩曰請爲公毋急秦秦王見趙請相魏冉之不急且不聼公公言而事不成以徳樓子事成魏冉故徳公矣於是仇液從之而秦果免樓緩而魏冉相秦欲誅呂禮禮出奔齊昭王十四年魏冉舉白起使代向壽將而攻韓魏敗之伊闕斬首二十四萬虜魏將公孫喜明年又取楚之宛葉魏冉謝病免相以客卿壽燭爲相其明年燭免復相冉乃封魏冉於穰復益封陶【集解徐廣曰一作陰索隱陶卽定陶也徐廣云作陰陶陰字本易惑也王劭案定陶見有魏冉作陰誤也】號曰穰侯穰侯封四嵗爲秦將攻魏魏獻河東方四百里拔魏之河內取城大小六十餘昭王十九年秦稱西帝齊稱東帝月餘呂禮來而齊秦各復歸帝爲王魏冉復相秦六嵗而免免二嵗復相秦四嵗而使白起拔楚之郢秦置南郡乃封白起爲武安君白起者穰侯之所任舉也相善於是穰侯之富富於王室昭王三十二年穰侯爲相國將兵攻魏走芒卯【集解駰案上莫卭反下陌飽反】入北宅【集解徐廣曰魏惠王五年與韓會宅陽正義竹書云宅陽一名北宅括地誌云宅陽故城在鄭州滎陽縣西南十七里】遂圍大梁梁大夫湏賈說穰侯曰臣聞魏之長吏謂魏王曰昔梁惠王伐趙戰勝三梁【集解徐廣曰田完世家云魏伐趙趙不利戰於南梁索隱三梁卽南梁也】拔邯鄲趙氏不割而邯鄲復歸齊人攻衛拔故國殺子良【索隱衛之故國蓋楚丘也下文故地亦同謂楚丘也戰國策衛字皆作燕子良作子之恐非也】衛人不割而故地復反衛趙之所以國全兵勁而地不並於諸侯者以其能忍難而重出地也宋中山數伐割地而國隨以亡臣以爲衛趙可法而宋中山可爲戒也秦貪戾之國也而毋親蠶食魏氏又盡晉國【索隱河西河東河內並是魏地卽故晉國今言秦蠶食魏氏盡晉國之地也】戰勝暴子【集解徐廣曰韓將暴鳶】割八縣地未畢入兵復出矣夫秦何猒之有哉今又走芒卯入北宅此非敢攻梁也且劫王以求多割地王必勿聼也今王背楚趙而講秦【索隱講和也】楚趙怒而去王與王爭事秦秦必受之秦挾楚趙之兵以復攻梁則國求無亡不可得也願王之必無講也王若欲講少割而有質不然必見欺【索隱謂與秦欲講少割地而求秦質子恐不然必被秦欺也】此臣之所聞於魏也【索隱須賈說穰侯言魏人謂梁王若少割而求質必是欺我卽聞魏見欺於秦也】願君王之以是慮事也周書曰惟命不於常此言幸之不可數也夫戰勝暴子割八縣此非兵力之精也又非計之工也天幸爲多矣今又走芒卯入北宅以攻大梁是以天幸自爲常也智者不然臣聞魏氏悉其百縣勝甲以上戌大梁臣以爲不下三十萬以三十萬之眾守梁七仞之城【集解駰案小爾雅曰四足謂之仞倍仞謂之尋】臣以爲湯武復生不易攻也夫輕背楚趙之兵陵七仞之城戰三十萬之眾而志必舉之臣以爲自天地始分以至於今未嘗有者也攻而不拔秦兵必罷陶邑必亡【索隱陶一作魏言秦前攻得魏之城邑秦罷則亡而還於魏也正義定陶近大梁穰侯攻梁兵疲定陶必爲魏伐】則前功必棄矣今魏氏方疑可以少割收也【索隱賈引魏人之說不許王講於秦是言魏氏方疑可以少割地而收魏也】願君逮楚趙之兵未至於梁亟以少割收魏魏方疑而得以少割爲利必欲之則君得所欲矣楚趙怒於魏之先已也必爭事秦從以此散【索隱楚趙怒魏之與秦講皆爭事秦是東方從國於是解散也正義從足松反】而君後擇焉且君之得地豈必以兵哉割晉國秦兵不攻而魏必效絳安邑又爲陶開兩道【索隱穰侯封陶魏效絳與安邑是得河東地言從秦適陶開河西河東之兩道正義穰故封定陶故宋及單父是陶之南道也魏之安邑及絳是陶北道】防盡故宋【索隱防音祈此時宋已滅是秦將盡得宋地也】衛必效單父秦兵可全而君制之何索而不得何爲而不成願君熟慮之而無行危【索隱言莫行圍梁之危事】穰侯曰善乃罷梁圍【正義表云魏安釐王二年秦軍大梁城韓來救與秦溫以和也】明年魏背秦與齊從親秦使穰侯伐魏斬首四萬走魏將暴鳶得魏三縣穰侯益封明年穰侯與白起客卿胡傷復攻趙韓魏破芒卯於華陽下斬首十萬取魏之捲【集解駰案丘權反】蔡陽長社趙氏觀津且與趙觀津益趙以兵伐齊【索隱旣得觀津仍令趙伐齊而秦又以兵益助趙也】齊襄王懼使蘇代爲齊陰遺穰侯書曰臣聞往來者言曰秦將益趙甲四萬以伐齊臣竊必之獘邑之王曰【索隱告齊王言秦必定不益兵以助趙正義臣蘇代也必知秦與趙甲四萬以伐齊王謂齊王也】秦王明而熟於計穰侯智而習於事必不益趙甲四萬以伐齊是何也夫三晉之相與也秦之深讐也百相背也百相欺也不爲不信不爲無行今破齊以肥趙趙秦之深讐不利於秦此一也秦之謀者必曰破齊獘晉楚【正義今晉楚伐齊晉楚之國亦獘敗】而後制晉楚之勝夫齊罷國也以天下攻齊如以千鈞之弩決潰癕也必死安能獘晉楚此二也秦少出兵則晉楚不信也多出兵則晉楚爲制於秦齊恐不走秦必走晉楚此三也秦割齊以啖晉楚晉楚案之以兵秦反受敵此四也是晉楚以秦謀齊以齊謀秦也何晉楚之智而秦齊之愚此五也故得安邑以善事之亦必無患矣秦有安邑韓氏必無上黨矣取天下之腸胃與出兵而懼其不反也孰利臣故曰秦王明而熟於計穰侯智而習於事必不益趙甲四萬以伐齊矣於是穰侯不行引兵而歸昭王三十六年相國穰侯言客卿竈欲伐齊取剛壽【集解徐廣曰濟北有剛縣正義故剛城在兗州龔丘縣界壽張鄆州縣也】以廣其陶邑於是魏人範睢自謂張祿先生譏穰侯之伐齊乃越三晉以攻齊也以此時姦說秦昭王昭王於是用範睢範睢言宣太后專制穰侯擅權於諸侯涇陽君髙陵君之屬太侈富於王室於是秦昭王悟乃免相國令涇陽之屬皆出關就封邑穰侯出關輜車千乘有餘穰侯卒於陶而因葬焉秦復收陶爲郡太史公曰穰侯昭王親舅也而秦所以東益地弱諸侯嘗稱帝於天下天下皆西鄕稽首者穰侯之功也及其貴極富溢一夫開說身折勢奪而以憂死況於覉旅之臣乎

【索隱述贊曰穰侯智識應變無方內倚太后外輔昭王四登相位再列封疆摧齊撓楚破魏圍梁一夫開說憂憤而亡】

史記卷七十二

史記卷七十二考證

穰侯列傳戰勝暴子○戰國策作睪子

此臣之所聞於魏也索隱須賈說穰侯言魏人謂梁王若少割而求質必是欺我卽聞魏見欺於秦也○董份曰自臣聞至不然必見欺皆須賈述衞人之言故結之曰此臣之所聞於魏也言其所聞於魏之言如此也詞意極明索隱解謬

穰侯與白起客卿胡傷復攻趙韓魏破芒卯於華陽下○戰國策校注曰大事記華陽之役秦救韓而擊趙魏年表列傳或云得三晉將或云攻趙韓魏皆記者之誤

斬首十萬○秦本紀作十五萬

史記卷七十二考證

欽定四庫全書

史記卷七十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

白起王翦列傳第十三

白起者郿人也【正義郿音眉岐州縣】善用兵事秦昭王昭王十三年而白起爲左庶長將而撃韓之新城【索隱在河南也正義今洛州伊闕】是嵗穰侯相秦舉任鄙以爲漢中守其明年白起爲左更攻韓魏於伊闕【正義今洛城南十九里伊闕山號曰龍門是也】斬首二十四萬又虜其將公孫喜拔五城起遷爲國尉【正義言太尉】渉河取韓安邑以東到幹河【集解徐廣曰音幹駰案郭璞曰今河東聞喜縣東北有幹河口因名幹河裏但有故溝處無復水也索隱魏以安邑入秦然安邑以東至幹河皆韓故地故云取韓安邑】明年白起爲大良造攻魏拔之取城小大六十一明年起與客卿錯攻垣城拔之【集解徐廣曰河東垣縣】後五年白起攻趙拔光狼城【索隱地理誌不載光狼城蓋屬趙國正義光狼故城在澤州髙平縣西二十五里也】後七年白起攻楚拔鄢鄧五城【集解徐廣曰昭王二十八年正義鄢鄧二邑在襄州】其明年攻楚拔郢燒夷陵【正義夷陵今硤州郭下縣】遂東至竟陵【正義故城在郢州長壽縣南百五十里今復州亦是其地也】楚王亡去郢東走徙陳秦以郢爲南郡白起遷爲武安君武安君因取楚定巫黔中郡昭王三十四年白起攻魏拔華陽走芒卯而虜三晉將斬首十三萬與趙將賈偃戰沈其卒二萬人於河中昭王四十三年白起攻韓陘城【正義陘城故城在曲沃縣西北二十里在絳州東北三十五里也】拔五城斬首五萬四十四年白起攻南陽太行道絕之【集解徐廣曰此南陽河內修武是也正義案南陽屬韓秦攻之則韓太行羊腸道絕矣】四十五年伐韓之野王【索隱地理誌野王縣屬河內在太行東南孟康曰古邢國也】野王降秦上黨道絕其守馮亭與民謀曰鄭道已絕【集解徐廣曰河南新鄭韓之國都也索隱鄭國卽韓之都在河南秦伐野王是上黨歸韓之道絕也】韓必不可得爲民秦兵日進韓不能應不如以上黨歸趙趙若受我秦怒必攻趙趙被兵必親韓韓趙爲一則可以當秦因使人報趙趙孝成王與平陽君平原君計之【索隱平陽君未詳何人】平陽君曰不如勿受受之禍大於所得平原君曰無故得一郡受之便趙受之因封馮亭爲華陽君【正義常山一名華陽解在趙世家】四十六年秦攻韓緱氏藺【集解徐廣曰屬潁川索隱今其地闕西河別有藺縣也正義按檢諸地記潁川無藺括地誌云洛州嵩縣本夏之綸國也在緱氏東南六十里地理誌云綸氏屬潁川郡按旣攻緱氏藺二邑合相近恐綸藺聲相似字隨音而轉作藺】拔之四十七年秦使左庶長王齕【集解駰案音紇】攻韓取上黨上黨民走趙趙軍長平【集解徐廣曰在氏索隱地理誌氏今在上黨郡也正義長平故城在澤州髙平縣西北一里也】以按據上黨民【索隱謂屯兵長平以據援上黨】四月齕因攻趙趙使亷頗將趙軍士卒犯秦斥兵【索隱謂犯秦之斥兵也】秦斥兵斬趙裨將茄【索隱音加裨將名】六月陷趙軍取二鄣四尉【索隱鄣堡城尉官也正義括地誌云趙鄣故城一名都尉城今名趙東城在澤州髙平縣西二十五里又有故谷城此二城卽二鄣也】七月趙軍築壘壁而守之秦又攻其壘取二尉敗其陣【集解徐廣曰一作乘】奪西壘壁【正義趙西壘在澤州髙平縣北六里是也卽亷頗堅壁以待秦王齕奪趙西壘壁者】亷頗堅壁以待秦秦數挑戰【正義數音朔挑田鳥反】趙兵不出趙王數以爲讓而秦相應侯又使人行千金於趙爲反間【正義紀莧反】曰秦之所惡獨畏馬服子趙括將耳亷頗易與且降矣趙王旣怒亷頗軍多失亡軍數敗又反堅壁不敢戰而又聞秦反間之言因使趙括代亷頗將以擊秦秦聞馬服子將乃陰使武安君白起爲上將軍而王齕爲尉裨將令軍中有敢泄武安君將者斬趙括至則出兵擊秦軍秦軍詳敗而走【正義詳音羊】張二奇兵以劫之趙軍逐勝追造秦壁【正義秦壁一名秦壘今亦名秦長壘】壁堅拒不得入而秦奇兵二萬五千人絕趙軍後又一軍五千騎絕趙壁間趙軍分而爲二糧道絕而秦出輕兵擊之趙戰不利因築壁堅守【正義趙壁今名趙東壘亦名趙東長壘在澤州髙平縣北五里卽趙括築壁自敗處】以待救至秦王聞趙食道絕王自之河內賜民爵各一級發年十五以上悉詣長平【索隱時已屬秦故發其兵】遮絕趙救及糧食至九月趙卒不得食四十六日皆內陰相殺食來攻秦壘欲出爲四隊四五復之不能出其將軍趙括出鋭卒自搏戰秦軍射殺趙括括軍敗卒四十萬人降武安君武安君計曰前秦已拔上黨上黨民不樂爲秦而歸趙趙卒反覆非盡殺之恐爲亂乃挾詐而盡阬殺之遺其小者二百四十人歸趙前後斬首虜四十五萬人趙人大震四十八年十月秦復定上黨郡【索隱秦前攻趙已破上黨今廻兵復定其郡其餘城猶屬趙】秦分軍爲二王齕攻皮牢拔之【正義故城在絳州龍門縣西一里】司馬梗定大原【正義太原趙地秦定取也】韓趙恐使蘇代厚幣說秦相應侯曰武安君禽馬服子乎曰然又曰卽圍邯鄲乎曰然趙亡則秦王王矣武安君爲三公武安君所爲秦戰勝攻取者七十餘城南定鄢郢漢中【正義鄢在襄州夷道縣南九里郢在荊州江陵縣東六里漢中今梁州之地】北禽趙括之軍𨿽周召呂望之功不益於此矣今趙亡秦王王則武安君必爲三公君能爲之下乎𨿽無欲爲之下固不得已矣秦嘗攻韓圍邢丘【集解徐廣曰平臯有邢丘正義邢丘今懷州武陵縣東南二十里平臯縣城是也】困上黨上黨之民皆反爲趙天下不樂爲秦民之日久矣今亡趙北地入燕東地入齊南地入韓魏則君之所得民亡防何人【集解徐廣曰亡音無也】故不如因而割之【正義因白起之攻割取韓趙之地】無以爲武安君功也於是應侯言於秦王曰秦兵勞請許韓趙之割地以和且休士卒王聼之割韓垣雍趙六城以和【集解徐廣曰捲縣有垣雍城正義釋地名云捲縣所理垣雍城按今在鄭州原武縣西北七里也】正月皆罷兵武安君聞之由是與應侯有隙其九月秦復發兵使五大夫王陵攻趙邯鄲是時武安君病不任行【正義任入鍼反堪也】四十九年正月陵攻邯鄲少利秦益發兵佐陵陵兵亡五校武安君病愈秦王欲使武安君代陵將武安君言曰邯鄲實未易攻也且諸侯救日至彼諸侯怨秦之日久矣今秦𨿽破長平軍而秦卒死者過半國內空逺絕河山而爭人國都趙應其內諸侯攻其外破秦軍必矣不可秦王自命不行乃使應侯請之武安君終辭不肯行遂稱病秦王使王齕代陵將八九月圍邯鄲不能拔楚使春申君及魏公子將兵數十萬攻秦軍秦軍多失亡武安君言曰秦不聼臣計今如何矣秦王聞之怒彊起武安君【正義彊其兩反】武安君遂稱病篤應侯請之不起於是免武安君爲士伍遷之陰密【集解徐廣曰屬安定正義故城在涇州鶉觚縣城西卽古陰密國密康公國也】武安君病未能行居三月諸侯攻秦軍急秦軍數卻使者日至秦王乃使人遣白起不得畱咸陽中武安君旣行出咸陽西門十里至杜郵【索隱按故咸陽城在渭北杜郵今在咸陽城中正義說文云郵境上行舍道路所經過今咸陽縣城本秦之郵也在雍州西北三十五里】秦昭王與應侯羣臣議曰白起之遷其意尙怏怏不服有餘言秦王乃使使者賜之劍自裁武安君引劍將自剄曰我何罪於天而至此哉良久曰我固當死長平之戰趙卒降者數十萬人我詐而盡阬之是足以死遂自殺武安君之死也以秦昭王五十年十一月死而非其罪秦人憐之鄕邑皆祭祀焉【集解何晏曰白起之降趙卒詐而阬其四十萬豈徒酷暴之謂乎後亦難以重得志矣向使眾人皆豫知降之必死則張虛捲猶可畏也況於四十萬被堅執鋭哉天下見降秦之將頭顱似山歸秦之眾骸積成丘則後日之戰死當死耳何眾肯服何城肯下乎是爲𨿽能裁四十萬之命而適足以彊天下之戰欲以要一朝之功而乃更堅諸侯之守故兵進而自伐其勢軍勝而還喪其計何者設使趙眾復合馬服更生則後日之戰必非前日之對也況今皆使天下爲後日乎其所以終不敢復加兵於邯鄲者非但憂平原之補袒患諸侯之捄至也徒諱之而不言耳若不悟而不諱則毋所以逺智也可謂善戰而拙勝長平之事秦民之十五以上者皆荷防而向趙矣秦王又親自賜民爵於河內夫以秦彊而十五以上死傷過半者此爲破趙之功小傷秦之敗大又何以稱奇哉若後之役戍不豫其論者則秦眾多矣降者可致也必不可致者本自當戰殺不當受降詐也戰殺𨿽難降殺𨿽易然降殺之爲害禍大於劇戰也索隱捲音拳袒音濁莧反字亦作綻捄音救】

王翦者頻陽東鄕人也【索隱地理誌頻陽縣屬左馮翊應劭曰在頻水之陽也正義故城在雍州東同官縣界也】少而好兵事秦始皇始皇十一年翦將攻趙閼與【正義與音預】破之拔九城十八年翦將攻趙嵗余遂拔趙趙王降盡定趙地爲郡明年燕使荊軻爲賊於秦秦王使王翦攻燕燕王喜走遼東翦遂定燕薊而還【正義薊音計】秦使翦子王賁擊荊【集解徐廣曰秦諱楚故云荊也索隱賁音奔】荊兵敗還擊魏魏王降遂定魏地秦始皇旣滅三晉走燕王而數破荊師秦將李信者年少壯勇嘗以兵數千逐燕太子丹至於衍水中卒破得丹始皇以爲賢勇於是始皇問李信吾欲攻取荊於將軍度用防何人而足李信曰不過用二十萬人始皇問王翦王翦曰非六十萬人不可始皇曰王將軍老矣何怯也李將軍果勢壯勇【集解徐廣曰勢一作新】其言是也遂使李信及防恬將二十萬南伐荊王翦言不用因謝病歸老於頻陽李信攻平與【集解駰案音余正義在預東北五十四里】防恬攻寢【集解徐廣曰今固始寢丘索隱固始縣屬淮陽寢丘地名也】大破荊軍信又攻鄢郢破之於是引兵而西與防恬會城父【索隱在汝南卽應鄕正義言引兵而會城父則是汝州郟城縣東父城者也括地誌云汝州郟城縣東四十里有父城故城卽服防云城父楚北境者也又許州葉縣東北四十五里亦有父城故城卽杜預云襄城城父縣者也此二城父城之名耳服防城父是誤也左傳及注水經云楚大城城父使太子建居之十三州誌云太子建所居城父謂今亳州城父是也此三家之說是城父之名地理誌云潁川父城縣沛郡城父縣據縣屬郡其名自分古先儒多惑故使其名錯亂】荊人因隨之三日三夜不頓捨大破李信軍入兩壁殺七都尉秦軍走始皇聞之大怒自馳如頻陽見謝王翦曰寡人以不用將軍計李信果辱秦軍今聞荊兵日進而西將軍𨿽病獨忍棄寡人乎王翦謝曰老臣罷病悖亂【正義罷音皮悖音背】惟大王更擇賢將始皇謝曰已矣將軍勿復言王翦曰大王必不得已用臣非六十萬人不可始皇曰爲聼將軍計耳於是王翦將兵六十萬人始皇自送至防上王翦行請美田宅園池甚眾始皇曰將軍行矣何憂貧乎王翦曰爲大王將有功終不得封侯故及大王之向臣臣亦及時以請園池爲子孫業耳始皇大笑王翦旣至關使使還請善田者五輩【集解徐廣曰善一作菑索隱謂使者五度請也】或曰將軍之乞貸亦已甚矣王翦曰不然夫秦王怚【集解駰案音麄】而不信人【集解徐廣曰怛一作粗】今空秦國甲士而專委於我【集解徐廣曰專亦作摶又作剸】我不多請田宅爲子孫業以自堅顧令秦王坐而疑我邪王翦東代李信擊荊荊聞王翦益軍而來乃悉國中兵以拒秦王翦至堅壁而守之不肯戰荊兵數出挑戰終不出王翦日休士洗沐而善飲食撫循之親與士卒同食久之王翦使人問軍中戲乎對曰方投石超距【集解徐廣曰超一作拔駰案漢書云甘延壽投石拔距絕於等倫張晏曰範蠡兵法飛石重十二斤爲機發行三百步延壽有力能以手投之拔距超距也索隱超距猶跳躍也】於是王翦曰士卒可用矣荊數挑戰而秦不出乃引而東翦因舉兵追之令壯士擊大破荊軍至蘄南【正義徐州縣也】殺其將軍項燕荊兵遂敗走秦因乘勝略定荊地城邑嵗余虜荊王負芻竟平荊地爲郡縣因南徵百越之君而王翦子王賁與李信破定燕齊地秦始皇二十六年盡並天下王氏防氏功爲多名施於後世秦二世之時王翦及其子賁皆已死而又滅防氏陳勝之反秦秦使王翦之孫王離擊趙圍趙王及張耳鉅鹿城【正義今邢州平鄕縣城本秦鉅鹿郡城也】或曰王離秦之名將也今將彊秦之兵攻新造之趙舉之必矣客曰不然夫爲將三世者必敗必敗者何也以其所殺伐多矣其後受其不祥今王離已三世將矣居無何項羽救趙擊秦軍果虜王離王離軍遂降諸侯

太史公曰鄙語云尺有所短寸有所長白起料敵合變出奇無窮聲震天下然不能救患於應侯王翦爲秦將夷六國當是時翦爲宿將始皇師之然不能輔秦建徳固其根本偸合取容以至圽身【集解徐廣曰圽音沒】及孫王離爲項羽所虜不亦宜乎彼各有所短也

【索隱述贊曰白起王翦俱善用兵遞爲秦將拔齊破荊趙任馬服長平遂阬楚陷李信覇上卒行賁離繼出三代無名】

史記卷七十三

史記卷七十三考證

白起王翦列傳昭王十三年而白起爲左庶長○秦本紀昭王十三年起爲左更

明年白起爲大良造攻魏拔之取城小大六十一明年起與客卿錯攻垣城拔之○【臣照】按此與秦本紀魏世家六國表所載互異紀云十五年大良造白起攻魏取垣復予之十六年左更錯取軹及鄧魏世家云秦拔我城大小六十一則當在昭王十七年此傳卻在昭王十五年六國表昭王十八年客卿錯擊魏至軹取城大小六十一年分不同事亦不一

武安君因取楚定巫黔中郡○秦本紀蜀守若伐取巫郡及江南爲黔中郡非起所取與此互異

而虜三晉將斬首十三萬○秦本紀及六國表皆作十五萬五訛爲三或傳寫之誤穰侯傳又作十萬

昭王四十三年白起攻韓陘城拔五城○秦本紀云拔九城韓世家及六國表云秦拔我陘城汾城

趙孝成王與平陽君平原君計之索隱平陽君未詳何人○【臣照】按平陽君趙豹趙世家注云戰國策曰惠文王母弟也

其九月秦復發兵使五大夫王陵攻趙邯鄲○秦本紀作十月

遷之陰密正義卽古陰密國○秦本紀正義云卽古密須國

以秦昭王五十年十一月死○秦本紀作十二月

史記卷七十三考證

欽定四庫全書

史記卷七十四

漢

太

史

令司馬遷撰宋中郎外兵曺參軍裴駰集解

唐國子博士文館學士司馬貞索隠

唐諸王侍讀率府長史張守節正義

孟子荀卿列傳第十四

【索隱按序傳孟嘗君第十四而此傳爲第十五蓋後人差降之矣】

太史公曰余讀孟子書至梁恵王問何以利吾國未嘗不廢書而嘆也曰嗟乎利誠亂之始也夫子罕言利者常防其原也故曰放於利而行多怨自天子至於庶人好利之獘何以異哉

孟軻鄒人也【索隱軻音苦何反又苦賀反鄒魯地名又云本邾人徙鄒故也正義軻字子輿爲齊卿鄒兗州縣】受業子思之門人【索隱王劭以人爲衍字則以軻親受業孔伋之門也今言門人者乃受業於子思之弟子也】道旣通遊事齊宣王宣王不能用適梁梁恵王不果所言則見以爲迂逺而濶於事情當是之時秦用商君富國彊兵楚魏用吳起戰勝弱敵齊威王宣王用孫子田忌之徒而諸侯東面朝齊天下方務於合從連衡以攻伐爲賢而孟軻乃述唐虞三代之徳是以所如者不合退而與萬章之徒【索隱孟子有萬章公明髙等蓋並軻之門人也萬姓章名】序詩書述仲尼之意作孟子七篇其後有騶子之屬齊有三騶子其前鄒忌以鼓琴幹威王因及國政封爲成侯而受相印先孟子其次騶衍後孟子騶衍睹有國者益滛侈不能尙徳若大雅整之於身施及黎庶矣乃深觀陰陽消息而作怪迂之變終始大聖之篇十餘萬言其語閎大不經必先驗小物推而大之至於無垠先序今以上至黃帝學者所共術大並世盛衰【集解駰案並蒲浪反索隱言其並大體隨代盛衰觀時而說事】因載其禨祥度制推而逺之至天地未生窈防不可考而原也先列中國名山大川通谷禽獸水土所殖物類所珍因而推之及海外人之所不能睹稱引天地剖判以來五徳轉移治各有宜而符應若玆以爲儒者所謂中國者於天下乃八十一分居其一分耳【索隱桓寛王充並以衍之所言迂怪虛妄熒惑六國之君因納其異說所謂匹夫而熒惑諸侯也】中國名曰赤縣神州赤縣神州內自有九州禹之序九州是也不得爲州數中國外如赤縣神州者九乃所謂九州也於是有裨海環之【索隱裨音脾禆海小海也九州之外更有大瀛海故知此裨是小海也且將有裨將裨是小義也】人民禽獸莫能相通者如一區中者乃爲一州如此者九乃有大瀛海環其外天地之際焉其術皆此類也然要其歸必止乎仁義節儉君臣上下六親之施始也濫耳【索隱濫卽濫觴是江源之初始故此文意以濫爲初也謂衍之術言君臣上下六親之際行事之所施所治皆可以爲後代之本故云濫耳】王公大人初見其術懼然顧化【索隱懼音劬謂衍之術皆動人心見者莫不懼然駐想又內心畱顧而已化之欲從其術也化者是易常聞而貴異術也】其後不能行之是以騶子重於齊適梁梁恵王郊迎執賓主之禮適趙平原君側行襒席【索隱按字林云襒音疋結反韋昭音敷蔑反張揖三蒼訓詁云襒拂也謂側行而衣襒席爲敬不敢正坐當賓主之禮也】如燕昭王擁彗先驅【索隱彗帚也謂爲之掃地以衣袂擁帚而卻行恐塵埃之及長者所以爲敬也】請列弟子之座而受業築碣石宮【正義碣石宮在幽州薊縣西三十里寜臺之東】身親往師之作主運【索隱劉向別錄云鄒子書有主運篇】其遊諸侯見尊禮如此豈與仲尼菜色陳蔡孟軻困於齊梁同乎哉【索隱仲尼孟子法先王之道行仁義之化且菜色困窮而鄒衍執詭怪熒惑諸侯其見禮重如此可爲長太息哉】故武王以仁義伐紂而王伯夷餓不食周粟衞靈公問陳而孔子不答梁恵王謀欲攻趙孟軻稱太王去邠【索隱孟子太王去邠是軻對滕文公語今云梁恵王謀攻趙與孟子不同】此豈有意阿世俗茍合而已哉持方枘欲內圜鑿其能入乎【索隱方枘是筍也圜鑿是孔也謂工人斵木以方筍而內之圓孔不可入也故楚詞云以方枘而納圓鑿者吾知其齟齬而不入也謂戰國時仲尼孟軻以仁義幹世主猶方枘圜鑿然也】或曰伊尹負鼎而勉湯以王百里奚飯牛車下而繆公用霸作先合然後引之大道騶衍其言𨿽不軌儻亦有牛鼎之意乎【索隱呂氏春秋云涵牛之鼎不可以烹雞是其有牛鼎也言衍之術迂大儻若大用之是有牛鼎之意而譙周亦云觀太史公此論是愛奇之甚矣】自騶衍與齊之稷下先生如淳於髠愼到環淵接子田駢騶奭之徒【索隱按稷齊之城門也或云稷山名謂齊之學士集於稷門之下也環淵接子古著書人之稱號也駢音步堅反又步經反正義愼子十卷在法家則戰國時處士接子二篇田子二十五篇齊人遊稷下號天口接田二人道家騶奭十二篇陰陽家】各著書言治亂之事以干世主豈可勝道哉

淳於髠齊人也博聞彊記學無所主其陳說慕晏嬰之爲人也然而承意觀色爲務客有見髠於梁恵王恵王屏左右獨坐而再見之終無言也恵王怪之以讓客曰子之稱淳於先生管晏不及及見寡人寡人未有得也豈寡人不足爲言邪何故哉客以謂髠髠曰固也吾前見王王志在驅逐後復見王王志在音聲吾是以黙然客具以報王王大駭曰嗟乎淳於先生誠聖人也前淳於先生之來人有獻善馬者寡人未及視會先生至後先生之來人有獻謳者未及試亦會先生來寡人𨿽屏人然私心在彼有之【索隱謂私心實在彼馬與謳也有之謂我實有此二事也】後淳於髠見壹語連三日三夜無倦恵王欲以卿相位待之髠因謝去於是送以安車駕駟束帛加璧黃金百鎰終身不仕

愼到趙人田駢接子齊人環淵楚人皆學黃老道徳之術因發明序其指意故愼到著十二論【集解徐廣曰今愼子劉向所定有四十一篇】環淵著上下篇而田駢接子皆有所論焉騶奭者齊諸騶子亦頗采騶衍之術以紀文於是齊王嘉之自如淳於髠以下皆命曰列大夫爲開第康荘之衢【集解駰案爾雅曰四達謂之衢五達謂之康六達謂之荘】髙門大屋尊寵之覽天下諸侯賓客言齊能致天下賢士也

荀卿趙人【索隱名況卿者時人相尊而號爲卿也仕齊爲祭酒仕楚爲蘭陵令後亦謂之孫卿子者避漢宣帝諱也】年五十始來遊學於齊騶衍之術迂大而閎辯奭也文具難施淳於髠久與處時有得善言故齊人頌曰談天衍雕龍奭炙轂【集解徐廣曰一作亂諣】過髠【集解駰案劉向別錄曰騶衍之所言五徳終始天地廣大書言天事故曰談天騶奭修衍之文飾若雕鏤龍文故曰雕龍別錄曰過字作輠輠者車之盛膏器也炙之𨿽盡猶有餘流者言淳於髠智不盡如炙輠也左思齊都賦注曰言其多智難盡如脂膏過之有潤澤也索隱劉氏云轂衍字也今按文稱炙轂過過則是器名音如字謂盛脂之器名過與鍋字相近蓋卽指器也轂卽車轂過爲潤轂之物則轂非衍字明矣】田駢之屬皆已死齊襄王時【索隱襄王名法章涽王子莒人所立者】而荀卿最爲老師齊尙修列大夫之缺而荀卿三爲祭酒焉【索隱禮食必祭先飲酒亦然必以席中之尊者一人當祭耳後因以爲官名故吳王濞爲劉氏祭酒是也而卿三爲祭酒者謂荀卿出入前後三度處列大夫康荘之位而皆爲其所尊故云三爲祭酒】齊人或讒荀卿荀卿乃適楚而春申君以爲蘭陵令【正義蘭陵縣屬東海郡今沂州承縣有蘭陵山】春申君死而荀卿廢因家蘭陵李斯嘗爲弟子已而相秦荀卿嫉濁世之政亡國亂君相屬不遂大道而營於巫祝信禨祥鄙儒小拘如荘周等又滑稽亂俗於是推儒墨道徳之行事興壊序列著數萬言而卒因葬蘭陵而趙亦有公孫龍爲堅白異同之辯【集解駰案晉太康地記云汝南西平縣有龍淵水可用淬刀劍特堅利故者堅白之論云黃所以爲堅也白所以爲利也或辯之曰白所以爲不堅黃所以爲不利索隱龍卽仲尼弟子也此云趙人弟子傳作衛人鄭云楚人各不能知其眞又下文云並孔子同時或云在其後所以知非別人也正義藝文志公孫龍子十四篇顏師古云卽爲堅白之辯按平原君傳鄒衍同時括地誌云西平縣豫州西北百四十里有龍淵水也】劇子之言【集解徐廣曰按應劭氏姓注直云處子也索隱著書之人姓劇氏而稱子也前史不記其名故趙有劇孟及劇辛也】魏有李悝盡地力之教【正義藝文志李子三十二篇李悝相魏文侯富國彊兵】楚有尸子長盧【集解駰案劉向別錄曰楚有尸子疑謂其在蜀今案尸子書晉人也名佼秦相衛鞅客也衛鞅商君謀事畫計立法理民未嘗不與佼規也商君被刑佼恐並誅乃亡逃入蜀自爲造此二十篇書凡六萬餘言卒因葬蜀索隱尸子名佼音絞長盧未詳正義長盧九篇楚人】阿之吁子焉【集解徐廣曰阿者今之東阿索隱吁音芋別錄作羋子今吁亦如字正義按東阿濟州縣也藝文志云羋子十八篇名嬰齊人七十子之後顏師古云音弭按是齊人阿又屬齊恐顏公誤也】自如孟子至於吁子世多有其書故不論其傳云蓋墨翟宋之大夫善守禦爲節用【集解駰案墨子曰公輸般爲云梯之械成將以攻宋墨子聞之至於郢見公輸般墨子解帶爲城以牒爲械公輸般九設攻城之機變墨子九距之公輸般之攻械盡墨子之守固有餘公輸般詘而言曰吾知所以距子矣吾不言墨子亦曰吾知子之所以距我者吾不言楚王問其故墨子曰公輸子之意不過欲殺臣殺臣宋莫能守可攻也然臣之弟子禽滑釐等三百人已持臣守國之器在宋城上而待楚宼矣𨿽殺臣不能絕也楚王曰善哉吾請無攻宋城矣索隱公輸爲云梯之械者按梯構木瞰髙也云者言其升髙入云故曰云梯械者器也謂攻城之樓櫓也與器械同墨子解帶爲城者謂墨子所術解身上革帶以爲城也以牒爲械者牒小木札也械者樓櫓防公輸般之攻械盡者劉氏云械謂飛梯橦車飛石車弩之具也詘音屈謂般技已盡墨守有餘滑釐者墨子弟子之字也釐音貍】或曰並孔子時或曰在其後【索隱按別錄云墨子書有文子文子子夏之弟子問於墨子如此則墨子者在七十子後也】

【索隠述贊曰六國之末戰勝相雄軻遊齊魏其說不通退而著稱吾道窮蘭陵事楚鄒衍談空康荘𨿽列莫見收功】

史記卷七十四

史記卷七十四考證

孟子荀卿列傳始也濫耳索隠濫卽濫觴是江源之初始故此文意以濫爲初也○顧炎武曰濫者泛而無節之謂猶荘子之洸洋自恣也注引濫觴之義以爲初者非

儻亦有牛鼎之意乎索隠呂氏春秋云函牛之鼎不可以烹雞是其有牛鼎也言衍之述迂大儻若大用之是有牛鼎之意而譙周亦云觀太史公此論是愛奇之甚矣○詹惟修曰牛鼎之說不必他求卽上文伊尹負鼎百里奚飯牛也索隠舉呂氏春秋及譙周之說意竊不然太史公言孔孟不合於當時者始進不能投時好如尹與奚也今衍以不軌之說見尊於諸侯是尹鼎奚牛之意豈若孔孟哉二子求奇太過是遺近而求逺

春申君死而荀卿廢○【臣照】按戰國策及韓詩外傳春申君因客之說使人謝孫子孫子去之趙趙以爲上卿又因客之說使人請於趙孫子僞喜謝之以書因爲賦遺之中有讒夫將將以瞽爲明以聾爲聰之語是春申未死而荀卿已去蘭陵矣荀子賦篇可證也馬遷之說與諸家異

史記卷七十四考證

欽定四庫全書

史記卷七十五

漢

太

史

令司馬遷撰宋中郎外兵曺參軍裴駰集解

唐國子博士文館學士司馬貞索隠

唐諸王侍讀率府長史張守節正義

孟嘗君列傳第十五

孟嘗君名文姓田氏文之父曰靖郭君田嬰田嬰者齊威王少子而齊宣王庶弟也【索隱戰國防及諸書並無此言蓋諸田之別子也故戰國防每稱嬰子盼子髙誘注云田盼田嬰也王劭又按戰國防云齊貌辧謂宣王曰王方爲太子時辧謂靖郭君不若廢太子更立郊師靖郭君不忍宣王大息曰寡人少殊不知以此言之嬰非宣王弟明也】田嬰自威王時任職用事與成侯鄒忌及田忌將而救韓伐魏成侯與田忌爭寵成侯賣田忌田忌懼襲齊之邊邑不勝亡走會威王卒宣王立知成侯賣田忌乃復召田忌以爲將宣王二年田忌與孫臏田嬰俱伐魏敗之馬陵虜魏太子申而殺魏將龐涓【索隱紀年當梁王二十八年至三十一年攺爲後元年】宣王七年田嬰使於韓魏韓魏服於齊嬰與韓昭侯魏王會齊宣王東阿南【正義東阿濟州縣也】盟而去【索隱紀年當王之後元十一年作平阿又云十三年會齊威王於甄與此明年齊宣王與梁王會甄文同但齊之威宣二王文舛互不同也】明年復與梁王會甄【集解駰案音絹】是嵗梁王卒宣王九年田嬰相齊齊宣王與魏襄王會徐州而相王也【正義紀年云梁王三十年下邳遷於薛攺名徐州】楚威王聞之怒田嬰明年楚伐敗齊師於徐州而使人逐田嬰田嬰使張醜說楚威王威王乃止田嬰相齊十一年宣王卒湣王卽位卽位三年而封田嬰於薛【索隱紀年以爲梁王后元十三年四月齊威王封田嬰於薛十月齊城薛十四年薛子嬰來朝十五年齊威王薨嬰初封彭城皆與此文異正義薛故城在今徐州滕縣南四十四里也】初田嬰有子四十餘人其賤妾有子名文文以五月五日生嬰告其母曰勿舉也其母竊舉生之【索隱上舉謂初誕而舉之下舉謂浴而乳之生謂長飬之也】及長其母因兄弟而見其子文於田嬰田嬰怒其母曰吾令若去此子而敢生之何也文頓首因曰君所以不舉五月子者何故嬰曰五月子者長與戶齊將不利其父母【索隱風俗通云俗說五月五日生子男害父女害母也】文曰人生受命於天乎將受命於戶邪嬰黙然文曰必受命於天君何憂焉必受命於戶則髙其戶耳誰能至者嬰曰子休矣久之文承間問其父嬰曰子之子爲何曰爲孫孫之孫爲何曰爲孫孫之孫爲何曰不能知也【索隱爾雅云孫之子爲來來孫之子爲昆昆孫之子爲仍仍孫之子爲云又有耳孫亦是孫之子不同也】文曰君用事相齊至今三王矣齊不加廣而君私家富累萬金門下不見一賢者文聞將門必有將相門必有相今君後宮蹈綺縠而士不得裋褐【索隱裋音豎豎褐謂褐衣而豎裁之以其省而便事也】僕妾余粱肉而士不厭糟糠今君又尙厚積余蔵欲以遺所不知何人【索隱遺音惟季反猶言不知欲遺與何人也】而忘公家之事日損文竊怪之於是嬰乃禮文使主家待賓客賓客日進名聲聞於諸侯諸侯皆使人請薛公田嬰以文爲太子嬰許之嬰卒諡爲靖郭君【集解駰案皇覽曰靖郭君冡在魯國薛城中東南陬索隱諡爲靖郭君者謂死後別號之曰靖郭耳則靖郭或封邑號故漢齊王舅父駟鈞封靖郭侯是也陬音鄒亦音緅陬者城隅也】而文果代立於薛是爲孟嘗君孟嘗君在薛招致諸侯賓客及亡人有罪者皆歸孟嘗君孟嘗君舎業厚遇之【索隱舎業者捨棄其家產業而厚事賓客也劉氏云舎音赦謂爲之築舎立居業也】以故傾天下之士食客數千人無貴賤一與文等孟嘗君待客坐語而屏風後常有侍史主記君所與客語問親戚居處客去孟嘗君己使使存問獻遺其親戚孟嘗君曾待客夜食有一人蔽火光客怒以飯不等輟食辭去孟嘗君起自持其飯比之客慙自剄士以此多歸孟嘗君孟嘗君客無所擇皆善遇之人人各自以爲孟嘗君親已秦昭王聞其賢乃先使涇陽君爲質於齊以求見孟嘗君孟嘗君將入秦賓客莫欲其行諌不聽蘇代謂曰今旦代從外來見木偶人與土偶人相與語【索隱偶音遇謂以土木爲之偶類於人也蘇代以土偶比涇陽君木偶比孟嘗君】木偶人曰天雨子將敗矣土偶人曰我生於土敗則歸土今天雨流行而行未知所止息也今秦虎狼之國也而君欲往如有不得還君得無爲土偶人所笑乎孟嘗君乃止齊湣王二十五年復卒使孟嘗君入秦昭王卽以孟嘗君爲秦相人或說秦昭王曰孟嘗君賢而又齊族也今相秦必先齊而後秦秦其危矣於是秦昭王乃止囚孟嘗君謀欲殺之孟嘗君使人抵昭王幸姬求解【索隱抵音丁禮反按抵謂觸冒而求之也】幸姬曰妾願得君狐白裘【集解韋昭曰以狐之白毛爲裘謂集狐腋之毛言美而難得者】此時孟嘗君有一狐白裘直千金天下無雙入秦獻之昭王更無他裘孟嘗君患之徧問客莫能對最下坐有能爲狗盜者曰臣能得狐白裘乃夜爲狗以入秦宮藏中【正義藏在浪反】取所獻狐白裘至以獻秦王幸姬幸姬爲言昭王昭王釋孟嘗君孟嘗君得出卽馳去更封傳變名姓以出闗【索隱更攺也攺前封傳而易姓名不言是孟嘗君封傳今之驛券也】夜半至函谷闗【正義闗在陜州桃林縣西南十三里】秦昭王後悔出孟嘗君求之已去卽使人馳傳逐之孟嘗君至闗闗法雞鳴而出客孟嘗君恐追至客之居下坐者有能爲雞鳴而雞盡鳴遂發傳出出如食頃秦追果至闗已後孟嘗君出乃還始孟嘗君列此二人於賓客賓客盡羞之及孟嘗君有秦難卒此二人拔之自是之後客皆服孟嘗君過趙趙平原君客之趙人聞孟嘗君賢出觀之皆笑曰始以薛公爲魁然也今視之乃小丈夫耳孟嘗君聞之怒客與俱者下斫擊殺數百人遂滅一縣以去齊湣王不自得以其遣孟嘗君【索隱得一作徳是湣王遣孟嘗君自言已無徳故也】孟嘗君至則以爲齊相任政孟嘗君怨秦將以齊爲韓魏攻楚因與韓魏攻秦【集解徐廣曰年表曰韓魏齊共擊秦軍於函谷】而借兵食於西周蘇代爲西周謂曰【索隱戰國防作韓慶爲西周謂薛公也】君以齊爲韓魏攻楚九年取宛葉以北以彊韓魏【正義宛在鄧州葉在許州二縣以北舊屬楚二國共沒以入韓魏】今復攻秦以益之韓魏南無楚憂西無秦患則齊危矣韓魏必輕齊畏秦臣爲君危之君不如令獘邑深合於秦而君無攻又無借兵食君臨函谷而無攻令獘邑以君之情謂秦昭王曰薛公必不破秦以彊韓魏其攻秦也欲王之令楚王割東國以與齊【正義東國齊徐夷】而秦出楚懷王以爲和君令獘邑以此秦秦得無破而以東國自免也秦必欲之楚王得出必徳齊齊得東國益彊而薛世世無患矣秦不大弱而處三晉之西三晉必重齊薛公曰善因令韓魏賀秦使三國無攻而不借兵食於西周矣是時楚懷王入秦秦畱之故欲必出之秦不果出楚懷王孟嘗君相齊其舎人魏子爲孟嘗君收邑入【索隱舎人官微記姓而略其名故云魏子收謂收其國之租稅】三反而不致一入孟嘗君問之對曰有賢者竊假與之以故不致入孟嘗君怒而退魏子居數年人或毀孟嘗君於齊湣王曰孟嘗君將爲亂及田甲刼湣王湣王意疑孟嘗君孟嘗君乃奔【集解徐廣曰湣王三十四年田甲刼王薛文走】魏子所與粟賢者聞之乃上書言孟嘗君不作亂請以身爲盟遂自剄宮門以明孟嘗君湣王乃驚而蹤迹驗問孟嘗君果無反謀乃復召孟嘗君孟嘗君因謝病歸老於薛湣王許之其後秦亡將呂禮相齊欲困蘇代代乃謂孟嘗君曰周最於齊至厚也【正義周最周之公子】而齊王逐之而聽親弗【集解駰案親弗人姓名索隱戰國策作祝弗蓋祝爲得之】相呂禮者欲取秦也齊秦合則親弗與呂禮重矣有用齊秦必輕君君不如急北兵趨趙以和秦魏收周最以厚行且反齊王之信【索隱周最本厚於齊今欲逐之而相秦之亡將蘇代謂孟嘗令齊收周最以自厚其行又且得反齊王之有信以不逐周最也】又禁天下之變【索隱變謂齊秦合則親弗呂禮用用則秦齊輕孟嘗也】齊無秦則天下集齊親弗必走則齊王孰與爲其國也於是孟嘗君從其計而呂禮嫉害於孟嘗君孟嘗君懼乃遺秦相穰侯魏冉書曰吾聞秦欲以呂禮收齊齊天下之彊國也子必輕矣齊秦相取以臨三晉呂禮必並相矣是子通齊以重呂禮也若齊免於天下之兵其讐子必深矣子不如勸秦王伐齊齊破吾請以所得封子齊破秦畏晉之彊秦必重子以取晉晉國獘於齊而畏秦晉必重子以取秦是子破齊以爲功挾晉以爲重是子破齊定封秦晉交重子若齊不破呂禮復用子必大窮於是穰侯言於秦昭王伐齊而呂禮亡後齊湣王滅宋益驕欲去孟嘗君孟嘗君恐乃如魏魏昭王以爲相西合於秦趙與燕共伐破齊齊湣王亡在莒遂死焉齊襄王立而孟嘗君中立於諸侯無所屬齊襄王新立畏孟嘗君與連和復親薛公文卒諡爲孟嘗君【集解駰案皇覽曰孟嘗君冢在魯國薛城中向門東向門出北邊門也詩云居常與許鄭曰常或作嘗在薛之南孟嘗邑於薛城索隱孟嘗襲父封薛而號曰孟嘗君此云諡非也孟字嘗邑名嘗邑在薛之旁正義括地誌云孟嘗君墓在徐州滕縣五十二里卒在齊襄王之時也】諸子爭立而齊魏共滅薛孟嘗絕嗣無後也初馮驩【集解駰案音歡復作暖音許袁反】聞孟嘗君好客躡屩而見之【索隱屩音腳字亦作蹻又作僑】孟嘗君曰先生逺辱何以教文也馮驩曰聞君好士以貧身歸於君孟嘗君置傳舎十日【索隱傳音逐緣反按傳舎幸舎及代舎並當上中下三等之客所舎之名耳】孟嘗君問傳舎長曰客何所爲答曰馮先生甚貧猶有一劍耳又蒯【集解駰案苦怪反茅之類可爲繩言其劍把無物可裝以小繩纒之也】緱【集解駰案音侯亦作謂把劍之處索隱蒯艸名音蒯聵之蒯緱謂把劍之物言其劍無物可裝但以蒯繩纒之故云蒯緱也】彈其劍而歌曰長鋏歸來乎食無魚孟嘗君遷之幸舎食有魚矣五日又問傳舎長答曰客復彈劍而歌曰長鋏歸來乎出無輿孟嘗君遷之代舎出入乘輿車矣五日孟嘗君復問傳舎長舎長答曰先生又嘗彈劍而歌曰長鋏歸來乎無以爲家孟嘗君不悅居期年馮驩無所言孟嘗君時相齊封萬戶於薛其食客三千人邑入不足以奉客【正義奉符用反】使人出錢於薛嵗余不入貸錢者多不能與其息【索隱與猶還也息猶利也】客奉將不給孟嘗君憂之問左右何人可使收債於薛者傳舎長曰代舎客馮公形容狀貌甚辯長者無他伎能【集解駰案伎亦作技】宜可令收債孟嘗君乃進馮驩而請之曰賓客不知文不肖幸臨文者三千餘人邑入不足以奉賓客故貸息錢於薛薛嵗不入民頗不與其息今客食恐不給願先生責之馮驩曰諾辭行至薛召取孟嘗君錢者皆會得息錢十萬乃多釀酒買肥牛召諸取錢者能與息者皆來不能與息者亦來皆持取錢之劵書合之齊爲會日殺牛置酒酒酣乃持劵如前合之能與息者與爲期貧不能與息者取其劵而燒之曰孟嘗君所以貸錢者爲民之無者以爲本業也所以求息者爲無以奉客也令富給者以要期貧窮者燔劵書以捐之諸君彊飲食有君如此豈可負哉坐者皆起再拜孟嘗君聞馮驩燒劵書怒而使使召驩驩至孟嘗君曰文食客三千人故貸錢於薛文奉邑少【索隱言文之奉邑少故令出息於薛也】而民尙多不以時與其息客食恐不足故請先生收責之聞先生得錢卽以多具牛酒而燒劵書何馮驩曰然不多具牛酒卽不能畢會無以知其有餘不足有餘者爲要期不足者𨿽守而責之十年息愈多急卽以逃亡自捐之若急終無以償上則爲君好利不愛士民下則有離上抵負之名非所以厲士民彰君聲也焚無用虛債之券捐不可得之虛計令薛民親君而彰君之善聲也君有何疑焉孟嘗君乃拊手而謝之齊王惑於秦楚之毀以爲孟嘗君名髙其主而擅齊國之權遂廢孟嘗君諸客見孟嘗君廢皆去馮驩曰借臣車一乘可以入秦者必令君重於國而奉邑益廣可乎孟嘗君乃約車幣而遣之馮驩乃西說秦王曰天下之遊士憑軾結靷西入秦者無不欲彊秦而弱齊憑軾結靷東入齊者無不欲彊齊而弱秦此雄雌之國也勢不兩立爲雄雄者得天下矣秦王跽而問之曰何以使秦無爲雌而可馮驩曰王亦知齊之廢孟嘗君乎秦王曰聞之馮驩曰使齊重於天下者孟嘗君也今齊王以毀廢之其心怨必背齊背齊入秦則齊國之情人事之誠盡委之秦齊地可得也豈直爲雄也君急使使載幣陰迎孟嘗君不可失時也如有齊覺悟復用孟嘗君則雌雄之所在未可知也秦王大悅乃遣車十乘黃金百鎰以迎孟嘗君馮驩辭以先行至齊說齊王曰天下之遊士憑軾結靷東入齊者無不欲彊齊而弱秦者憑軾結靷西入秦者無不欲彊秦而弱齊者夫秦齊雄雌之國秦彊則齊弱矣此勢不兩雄今臣竊聞秦遣使車十乘載黃金百鎰以迎孟嘗君孟嘗君不西則已西入相秦則天下歸之秦爲雄而齊爲雌雌則臨淄卽墨危矣王何不先秦使之未到復孟嘗君而益與之邑以謝之孟嘗君必喜而受之秦𨿽彊國豈可以請人相而迎之哉折秦之謀而絕其霸彊之略齊王曰善乃使人至境秦使秦使車適入齊境使還馳告之王召孟嘗君而復其相位而與其故邑之地又益以千戶秦之使者聞孟嘗君復相齊還車而去矣自齊王毀廢孟嘗君諸客皆去後召而復之馮驩迎之未到孟嘗君太息嘆曰文常好客遇客無所敢失食客三千有餘人先生所知也客見文一日廢皆背文而去莫顧文者今賴先生得復其位客亦有何面目復見文乎如復見文者必唾其面而大辱之馮驩結轡下拜孟嘗君下車接之曰先生爲客謝乎馮驩曰非爲客謝也爲君之言失夫物有必至事有固然君知之乎孟嘗君曰愚不知所謂也曰生者必有死物之必至也富貴多士貧賤寡友事之固然也君獨不見夫朝趨市者乎【索隱趨音娶趨向也又音趍】明旦側肩爭門而入日暮之後過市朝者掉臂而不顧【索隱過光臥反朝音潮言市之行列有如朝位因言市朝云耳】非好朝而惡暮所期物忘其中【索隠期物謂入市心中所期之物利人平明側肩爭門而入至日暮所期忘其中忘者無也其中市朝之中言日暮物盡故掉臂不顧也】今君失位賓客皆去不足以怨士而徒絕賓客之路願君遇客如故孟嘗君拜曰敬從命矣聞先生之言敢不奉教焉

太史公曰吾嘗過薛其俗閭裏率多暴桀子弟與鄒魯殊問其故曰孟嘗君招致天下任俠姦人入薛中蓋六萬餘家矣世之傳孟嘗君好客自喜名不虛矣

【索隱述贊曰靖郭之子威王之孫旣彊其國實髙其門好客喜士見重平原雞鳴狗盜魏子馮驩如何承睫薛縣徒存】

史記卷七十五

史記卷七十五考證

孟嘗君列傳卽位三年而封田嬰於薛索隠紀年以爲梁王后元十三年四月齊威王封田嬰於薛十月齊城薛十四年薛子嬰來朝十五年齊威王薨嬰初封彭城皆與此文異○戰國策校注曰史以田嬰之封在湣王三年從通鑑則在宣王二十二年按嬰自威王時任職用事而文之言曰君用事相齊至今三王矣三王者威宣閔也故大事記以嬰卒文立附見於閔王元年策曰受薛於先王先王之廟在薛則是威王之世嬰已受封史亦不合索隱引紀年云云考之史梁王后元十三年在今封嬰前一年不得爲威王之世亦皆不合惟梁前十三年則正當威王時疑此處有差互而嬰之封薛則實威王之世也

欲以遺所不知何人索隱遺音惟季反猶言不知欲遺與何人也○董份曰遺所不知何人因前問孫之孫爲何曰不能知也故此言遺之不能知之子孫耳

見木偶人與土偶人相與語索隱蘇代以土偶比涇陽君木偶比孟嘗君○徐孚逺曰索隱非也涇陽君亦質於他國安得比土偶

齊湣王不自得以其遣孟嘗君索隠得一作徳是湣王遣孟嘗君自言已無徳故也○董份曰不自得者言已遣之幾爲秦害故不自安耳索隱謬

九年取宛葉以北○鮑彪戰國防注曰九字誤當云六或五又曰按楚記三國攻楚秦救之引去與此言取宛葉小駁

其舎人魏子爲孟嘗君收邑入○唐順之曰魏子馮驩豈一事而傳聞異耶【臣照】按晏子北郭騷事與此亦大同小異蓋戰國時習尙如此則流言亦如此舉不足信也

收周最以厚行○戰國防作以爲後行

初馮驩聞孟嘗君好客○習學記言曰馮驩事與戰國策馮暖稍殊史記蓋別有所本其義爲勝也

孟嘗君不悅○淩稚隆曰按國防無以爲家下云左右皆惡之以爲貪而不知足孟嘗君問馮公有親乎對曰有老母孟嘗君使人給其食用無使乏於是馮驩不復歌史記以左右惡之爲孟嘗君不悅似誤

馮驩乃西說秦王○國策作馮暖西遊梁

馮驩曰非爲客謝也爲君之言失夫物有必至事有固然君知之乎○【臣照】按此本國策譚拾子語自馮驩至此疑亦褚先生續爲之與史文不類

史記卷七十五考證﹤史部﹐正史類﹐史記﹥

欽定四庫全書

史記卷七十六

漢

太

史

令司馬遷撰宋中郎外兵參軍裴駰集解

唐國子博士文館學士司馬貞索隠

唐諸王侍讀率府長史張守節正義

平原君虞卿列傳第十六

平原君趙勝者趙之諸公子也【集解徐廣曰魏公子傳曰趙恵文王弟正義勝式證反】諸子中勝最賢喜賓客賓客蓋至者數千人平原君相趙文王及孝成王三去相三復位封於東武城【集解徐廣曰屬淸河正義今貝州武城縣也】平原君家樓臨民家民家有躄者槃散行汲【集解駰案散亦作跚索隱躄音壁散音先寒反亦作音同正義躄跛也】平原君美人居樓上臨見大笑之明日躄者至平原君門請曰臣聞君之喜士士不逺千里而至者以君能貴士而賤妾也臣不幸有罷癃之病【集解徐廣曰癃音隆病也索隱罷音皮癃音呂宮反罷癃背疾言腰曲而背隆髙也】而君之後宮臨而笑臣臣願得笑臣者頭平原君笑應曰諾躄者去平原君笑曰觀此豎子乃欲以一笑之故殺吾美人不亦甚乎終不殺居嵗余賓客門下舎人稍稍引去者過半平原君怪之曰勝所以待諸君者未嘗敢失禮而去者何多也門下一人前對曰以君之不殺笑躄者以君爲愛色而賤士士卽去耳於是平原君乃斬笑躄者美人頭自造門進躄者因謝焉其後門下乃復稍稍來是時齊有孟嘗魏有信陵楚有春申故爭相傾以待士【集解徐廣曰待一作得】秦之圍邯鄲【正義趙文王九年秦昭王十五年】趙使平原君求救合從於楚約與食客門下有勇力文武備具者二十人偕平原君曰使文能取勝則善矣文不能取勝則歃血於華屋之下必得定從而還士不外索取於食客門下足矣得十九人餘無可取者無以滿二十人門下有毛遂者前自贊於平原君曰遂聞君將合從於楚約與食客門下二十人偕不外索今少一人願君卽以遂備員而行矣平原君曰先生處勝之門下幾年於此矣毛遂曰三年於此矣平原君曰夫賢士之處世也譬若錐之處嚢中其末立見今先生處勝之門下三年於此矣左右未有所稱誦勝未有所聞是先生無所有也先生不能先生畱毛遂曰臣乃今日請處嚢中耳使遂蚤得處嚢中乃頴脫而出【索隱環鄭曰穎也脫吐活反】非特其末見而已平原君竟與毛遂偕十九人相與目笑之而未發也【索隱發一作廢鄭云皆目視而輕笑之未能卽廢棄之也】毛遂比至楚與十九人論議十九人皆服平原君與楚合從言其利害日出而言之日中不決十九人謂毛遂曰先生上毛遂按劍歷階而上謂平原君曰從之利害兩言而決耳今日出而言從日中不決何也楚王謂平原君曰客何爲者也平原君曰是勝之舎人也楚王叱曰胡不下吾乃與而君言汝何爲者也毛遂按劍而前曰王之所以叱遂者以楚國之眾也今十步之內王不得恃楚國之眾也王之命懸於遂手吾君在前叱者何也且遂聞湯以七十里之地王天下文王以百里之壤而臣諸侯豈其士卒眾多哉誠能據其勢而奮其威今楚地方五千里持防百萬此霸王之資也以楚之彊天下弗能當白起小豎子耳率數萬之眾興師以與楚戰一戰而舉鄢郢再戰而燒夷陵三戰而辱王之先人此百世之怨而趙之所羞而王弗知惡焉【正義惡烏故反】合從者爲楚非爲趙也吾君在前叱者何也楚王曰唯唯誠若先生之言謹奉社稷而以從毛遂曰從定乎楚王曰定矣毛遂謂楚王之左右曰取雞狗馬之血來【索隱盟之所用牲貴賤不同天子用牛及馬諸侯以犬及豭大夫已下用雞今此總言盟之用血故云取雞狗馬之血來耳】毛遂奉銅盤【索隱奉音捧若周禮則用珠盤也】而跪進之楚王曰王當歃血而定從次者吾君次者遂遂定從於殿上毛遂左手持盤血而右手招十九人曰公相與歃此血於堂下【索隱歃音所甲反】公等錄錄【集解駰案音祿索隱音六王邵云錄借字耳又說文云錄錄隨從之貌也】所謂因人成事者也平原君已定從而歸歸至於趙曰勝不敢復相士勝相士多者千人寡者百數自以爲不失天下之士今乃於毛先生而失之也毛先生一至楚而使趙重於九鼎大呂【索隱九鼎大呂國之寶器言毛遂至楚使趙重於九鼎大呂謂天子所重也正義大呂周廟大鐘】毛先生以三寸之舌彊於百萬之師勝不敢復相士遂以爲上客平原君旣返趙楚使春申君將兵赴救趙魏信陵君亦矯奪晉鄙軍往救趙皆未至秦急圍邯鄲邯鄲急且降平原君甚患之邯鄲傳舎吏子李同【正義名談太史公諱攺也】說平原君曰君不憂趙亡邪平原君曰趙亡則勝爲虜何爲不憂乎李同曰邯鄲之民炊骨易子而食可謂急矣而君之後宮有百數婢妾被綺縠余粱肉而民褐衣不完糟糠不厭民困兵盡或剡木爲矛矢而君器物鐘磬自若使秦破趙君安得有此使趙得全君何患無有今君誠能令夫人以下編於士卒之間分功而作家之所有盡散以饗士士方其危苦之時易徳耳【正義言士方危苦之時易有恩徳】於是平原君從之得敢死之士三千人李同遂與三千人赴秦軍秦軍爲之卻三十里亦會楚魏救至秦兵遂罷邯鄲復存李同戰死封其父爲李侯【集解徐廣曰河內成臯有李城正義懷州溫縣本李城也李同父所封隋煬帝從故溫城移縣於此】虞卿欲以信陵君之存邯鄲爲平原君請封公孫龍聞之夜駕見平原君曰龍聞虞卿欲以信陵君之存邯鄲爲君請封有之乎平原君曰然龍曰此甚不可且王舉君而相趙者非以君之智能爲趙國無有也割東武城而封君者非以君爲有功也而以國人無勲乃以君爲親戚故也君受相印不辭無能割地不言無功者亦自以爲親戚故也今信陵君存邯鄲而請封是親戚受城而國人計功也【集解徐廣曰一本是親戚受城而以國許人】此甚不可且虞卿操其兩權事成操右劵以責【索隱言虞卿論平原君取封事成則操其右劵以責其報徳也】事不成以虛名徳君君必勿聽也平原君遂不聽虞卿平原君以趙孝成王十五年卒【索隱六國年表及世家並云十四年卒與此不同】子孫代後竟與趙俱亡平原君厚待公孫龍公孫龍善爲堅白之辯及鄒衍過趙【索隱過音戈】言至道乃絀公孫龍【集解劉向別錄曰齊使鄒衍過趙平原君見公孫龍及其徒綦母子之屬論白馬非馬之辯以問鄒子鄒子曰不可彼天下之辯有五勝三至而辭正爲下辯者別殊類使不相害序異端使不相亂抒意通指明其所謂使人與知焉不務相迷也故勝者不失其所守不勝者得其所求若是故辯可爲也及至煩文以相假飾辭以相惇巧譬以相移引人聲使不得及其意如此害大道夫繳紛爭言而競後息不能無害君子坐皆稱善索隱抒音墅抒者舒也繳音紏謂繳繞紛亂爭言而竟後息不能無害也】

虞卿者遊說之士也躡蹻擔簦【集解徐廣曰蹻艸履也簦長柄笠音登笠有柄者謂之簦索隱蹻音腳】說趙孝成王一見賜黃金百鎰白璧一防再見爲趙上卿故號爲虞卿【集解譙周曰食邑於虞索隱趙之虞屬河東太陽縣今之虞鄕縣是也】秦趙戰於長平趙不勝亡一都尉趙王召樓昌與虞卿曰軍戰不勝尉復死【集解徐廣曰復一作系】寡人使束甲而趨之何如樓昌曰無益也不如發重使爲媾【集解古後反求和曰購索隱按媾亦講講亦和也】虞卿曰昌言媾者以爲不媾軍必破也而制媾者在秦且王之論秦也欲破趙之軍乎不邪王曰秦不遺餘力矣必且欲破趙軍虞卿曰王聽臣發使出重寶以附楚魏楚魏欲得王之重寶必內吾使趙使入楚魏秦必疑天下之合從且必恐如此則媾乃可爲也趙王不聽與平陽君爲媾發鄭朱入秦秦內之趙王召虞卿曰寡人使平陽君爲媾於秦秦已內鄭朱矣卿以爲奚如虞卿對曰王不得媾軍必破矣天下賀戰勝者皆在秦矣鄭朱貴人也入秦秦王與應侯必顯重以示天下楚魏以趙爲媾必不救王秦知天下不救王則媾不可得成也應侯果顯鄭朱以示天下賀戰勝者終不肯媾長平大敗遂圍邯鄲爲天下笑秦旣解邯鄲圍而趙王入朝使趙郝【集解駰案郝音釋徐廣曰一作赦】約事於秦割六縣而媾虞卿謂趙王曰秦之攻王也倦而歸乎王以其力尙能進愛王而弗攻乎王曰秦之攻我也不遺餘力矣必以倦而歸也虞卿曰秦以其力攻其所不能取倦而歸王又以其力之所不能取以送之是助秦自攻也來年秦復攻王王無救矣王以虞卿之言告趙郝趙郝曰虞卿誠能盡秦力之所至乎誠知秦力之所不能進此彈丸之地弗予令秦來年復攻王王得無割其內而媾乎王曰請聴子割矣子能必使來年秦之不復攻我乎趙郝對曰此非臣之所敢任也他日三晉之交於秦相善也今秦善韓魏而攻王王之所以事秦必不如韓魏也今臣爲足下解負親之攻【索隱爲足下解其負擔而親自攻之也】開闗通幣齊交韓魏至來年而王獨取攻於秦此王之所以事秦必在韓魏之後也此非臣之所敢任也王以告虞卿虞卿對曰郝言不媾來年秦復攻王王得無割其內而媾乎今媾郝又以不能必秦之不復攻也今𨿽割六城何益來年復攻又割其力之所不能取而媾此自盡之術也不如無媾秦𨿽善攻不能取六縣趙𨿽不能守終不失六城秦倦而歸兵必罷我防六城收天下以攻罷秦是我失之於天下而取償於秦也吾國尙利孰與坐而割地自弱以彊秦哉今郝曰秦善韓魏而攻趙者必以爲韓魏不救趙也而王之軍必孤又以王之事秦不如韓魏也是使王嵗以六城事秦也卽坐而城盡來年秦復求割地王將與之乎弗與是棄前功而挑秦禍也與之則無地而給之語曰彊者善攻弱者不能守今坐而聴秦秦兵不獘而多得地是彊秦而弱趙也以益彊之秦而割愈弱之趙其計故不止矣且王之地有盡而秦之求無已以有盡之地而給無己之求其勢必無趙矣趙王計未定樓緩從秦來趙王與樓緩計之曰予秦地何如毋予孰吉緩辭讓曰此非臣之所能知也王曰𨿽然試言公之私【索隱按私謂私心也】樓緩對曰王亦聞夫公甫文伯母乎【正義季康子從祖母文伯名歜康子從父昆弟】公甫文伯仕於魯病死女子爲自殺於房中者二人其母聞之弗哭也其相室曰【正義謂傅姆之類也】焉有子死而弗哭者乎其母曰孔子賢人也逐於魯而是人不隨也今死而婦人爲之自殺者二人若是者必其於長者薄而於婦人厚也故從母言之是爲賢母從妻言之是必不免爲妬妻故其言一也言者異則人心變矣今臣新從秦來而言勿予則非計也言予之恐王以臣爲爲秦也故不敢對使臣得爲大王計不如予之王曰諾虞卿聞之入見王曰此飾說也王眘勿予【集解徐廣曰眘音愼】樓緩聞之往見王王又以虞卿之言告樓緩樓緩對曰不然虞卿得其一不得其二夫秦趙搆難而天下皆說何也曰吾且因彊而乘弱矣今趙兵困於秦天下之賀戰勝者則必盡在於秦矣故不如亟割地爲和以疑天下而慰秦之心不然天下將因秦之彊怒乘趙之獘分之趙且亡何秦之圖乎故曰虞卿得其一不得其二願王以此決之勿復計也虞卿聞之往見王曰危哉樓子之所以爲秦者是愈疑天下而何慰秦之心哉獨不言其示天下弱乎且臣言勿予者非固勿予而已也秦索六城於王而王以六城賂齊齊秦之深讐也得王之六城並力西擊秦齊之聽王不待辭之畢也則是王失之於齊而取償於秦也而齊趙之深讐可以報矣而示天下有能爲也王以此發聲兵未窺於境臣見秦之重賂至趙而反媾於王也從秦爲媾韓魏聞之必盡重王重王必出重寶以先於王則是王一舉而結三國之親而與秦易道也【正義前取秦攻今得賂是易道也易音亦】趙王曰善則使虞卿東見齊王與之謀秦虞卿未返秦使者已在趙矣樓緩聞之亡去趙於是封虞卿以一城居頃之而魏請爲從趙孝成王召虞卿謀過平原君【索隱過音戈】平原君曰願卿之論從也虞卿入見王王曰魏請爲從對曰魏過【集解駰案光臥反】王曰寡人固未之許對曰王過王曰魏請從卿曰魏過寡人未之許又曰寡人過然則從終不可乎對曰臣聞小國之與大國從事也有利則大國受其福有敗則小國受其禍今魏以小國請其禍而王以大國辭其福臣故曰王過魏亦過竊以爲從便王曰善乃合魏爲從虞卿旣以魏齊之故不重萬戶侯卿相之印與魏齊間行卒去趙困於梁魏齊已死不得意乃著書【索隱魏齊魏相與應侯有仇秦求之急乃抵虞卿卿棄相印乃與齊間行亡歸梁以托信陵君信陵君疑未決齊自殺故虞卿失相乃窮愁而著書也】上采春秋下觀近世曰節義稱號揣摩政謀凡八篇以刺譏國家得失世傳之曰虞氏春秋【正義藝文志云十五篇】

太史公曰平原君翩翩濁世之佳公子也然未睹大體鄙語曰利令智昬平原君貪馮亭邪說使趙陷長平兵四十餘萬眾邯鄲幾亡【集解譙周曰長平之陷乃趙王信間易將之咎何怨平原受馮亭哉】虞卿料事揣情爲趙畫策何其工也及不忍魏齊卒困於大梁庸夫且知其不可況賢人乎然虞卿非窮愁亦不能著書以自見於後世云

【索隠述贊曰翩翩公子天下奇器笑姬從戮義士增气兵解李同盟定毛遂虞卿躡蹻受賞料事乃困魏齊著書見意】

史記第七十六

史記卷七十六考證

平原君虞卿列傳秦之圍邯鄲正義趙恵文王九年秦昭王十五年○【臣照】按六國年表邯鄲之圍在趙孝成王九年秦昭王五十年若趙恵文王九年則秦昭王十七年正義有誤字

非以君爲有功也而以國人無勲○顧炎武曰當作一句讀言非國人無功而不封君獨有功而封也

趙王召樓昌○顧炎武曰樓昌樓緩恐是一人虞卿進說亦是一事記者或以爲趙王不聽或以爲聽之太史公兩收之而不覺其重爾

王以虞卿之言告趙郝○戰國防作樓緩新序同

史記卷七十六考證

欽定四庫全書

史記卷七十七

漢

太

史

令司馬遷撰宋中郎外兵曺參軍裴駰集解

唐國子博士文館學士司馬貞索隱

唐諸王侍讀率府長史張守節正義

信陵君列傳第十七

魏公子無忌者魏昭王少子而魏安釐王異母弟也昭王薨安釐王卽位封公子爲信陵君【索隱地理誌無信陵或曰是鄕邑名】是時範睢亡魏相秦以怨魏齊故秦兵圍大梁破魏華陽下軍走芒卯魏王及公子患之公子爲人仁而下士士無賢不肖皆謙而禮交之不敢以其富貴驕士士以此方數千里爭往歸之致食客三千人當是時諸侯以公子賢多客不敢加兵謀魏十餘年公子與魏王博而北境傳舉言趙防至且入界【集解文頴曰作髙木櫓櫓上作桔橰頭兜零以薪置其中謂之烽常眡之有寇卽火然舉之以相告】魏王釋博欲召大臣謀公子止王曰趙王田獵耳非爲宼也【正義爲於僞反】復博如故王恐心不在博居頃復從北方來傳言曰趙王獵耳非爲宼也魏王大驚曰公子何以知之公子曰臣之客有能探得趙王陰事者趙王所爲客輙以報臣臣以此知之是後魏王畏公子之賢能不敢任公子以國政魏有隱士曰侯嬴【索隱音盈又曺植音羸瘦之羸】年七十家貧爲大梁夷門監者公子聞之往請欲厚遺之不肯受曰臣修身潔行數十年終不以監門困故而受公子財公子於是乃置酒大會賓客坐定公子從車騎虛左自迎夷門侯生侯生攝獘衣冠直上載公子上坐不讓欲以觀公子公子執轡愈恭侯生又謂公子曰臣有客在市屠中願枉車騎過之公子引車入市侯生下見其客朱亥俾倪【索隱俾音浦計反倪音五計反鄒誕生俾音疋未反倪音五弟反正義不正視也】故久立與其客語微察公子公子顏色愈和當是時魏將相宗室賓客滿堂待公子舉酒市人皆觀公子執轡從騎皆竊罵侯生侯生視公子色終不變乃謝客就車至家公子引侯生坐上坐偏贊賓客【索隠徧音徧贊告也謂以侯生徧告賓客】賓客皆驚酒酣公子起爲壽侯生前侯生因謂公子曰今日嬴之爲公子亦足矣【集解徐廣曰爲一作羞】嬴乃夷門抱闗者也而公子親枉車騎自迎嬴於眾人廣坐之中不宜有所過今公子故過之然嬴欲就公子之名故久立公子車騎市中過客以觀公子公子愈恭市人皆以嬴爲小人而以公子爲長者能下士也於是罷酒侯生遂爲上客侯生謂公子曰臣所過屠者朱亥此子賢者世莫能知故隱屠間耳公子往數請之朱亥故不復謝公子怪之魏安釐王二十年秦昭王已破趙長平軍又進兵圍邯鄲公子姊爲趙文王弟平原君夫人數遺魏王及公子書請救於魏魏王使將軍晉鄙【索隠魏將姓名】將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子姊邪公子患之數請魏王及賓客辯士說王萬端魏王畏秦終不聽公子公子自度終不能得之於王計不獨生而令趙亡乃請賓客約車騎百餘乘欲以客往赴秦軍與趙俱死行過夷門見侯生具告所以欲死秦軍狀辭決而行侯生曰公子勉之矣老臣不能從公子行數里心不快曰吾所以待侯生者備矣天下莫不聞今吾且死而侯生曾無一言半辭送我我豈有所失哉復引車還問侯生侯生笑曰臣固知公子之還也曰公子喜士名聞天下今有難無他端而欲赴秦軍譬若以肉投餒虎何功之有哉尙安事客然公子遇臣厚公子往而臣不送以是知公子恨之復返也公子再拜因問侯生乃屏人間語【索間音閒謂靜語也】曰嬴聞晉鄙之兵符常在王臥內而如姬最幸出入王臥內力能竊之嬴聞如姬父爲人所殺如姬資之三年【索隠舊解資之三年謂服齊衰也今按資者畜也謂欲爲父報仇之資畜於心已得三年也】自王以下欲求報其父仇莫能得如姬爲公子泣公子使客斬其仇頭敬進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聽大善不聼可使擊之於是公子泣侯生曰公子畏死邪何泣也公子曰晉鄙嚄唶【集解駰案上音烏百反下音荘白反索隠嚄唶謂多詞句也正義聲類云嚄大笑唶大呼】宿將往恐不聴必當殺之是防泣耳豈畏死哉於是公子請朱亥朱亥笑曰臣乃市井鼓刀屠者而公子親數存之所以不報謝者以爲小禮無所用今公子有急此乃臣效命之秋也遂與公子俱公子過謝侯生侯生曰臣宜從老不能請數公子行日以至晉鄙軍之日北鄕自剄以送公子公子遂行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車來代之何如哉欲無聽朱亥袖四十斤鐡椎椎殺晉鄙公子遂將晉鄙軍勒兵下令軍中曰父子俱在軍中父歸兄弟俱在軍中兄歸獨子無兄弟歸飬得選兵八萬人進兵擊秦軍秦軍解去遂救邯鄲存趙趙王及平原君自迎公子於界平原君負韊矢【集解呂忱曰韊盛弩矢索隠韊音蘭謂以盛矢如今之胡簏而短也呂姓忱名作字林者】爲公子先引趙王再拜曰自古賢人未有及公子者也當此之時平原君不敢自比於人公子與侯生決至軍侯生果北鄕自剄魏王怒公子之盜其兵符矯殺晉鄙公子亦自知也已卻秦存趙使將將其軍歸魏而公子獨與客畱趙趙孝成王徳公子之矯奪晉鄙兵而存趙乃與平原君計防五城封公子公子聞之意驕矜而有自功之色客有說公子曰物有不可忌或有不可不忘夫人有徳於公子公子不可忘也公子有徳於人願公子忘之也且矯魏王令奪晉鄙兵以救趙於趙則有功矣於魏則未爲忠臣也公子乃自驕而功之竊爲公子不取也於是公子立自責似若無所容者趙王埽除自迎執主人之禮引公子就西階公子側行辭讓從東階上【集解駰案禮記曰主人就東階客就西階客若降等則就主人之階】自言臯過以負於魏【索隠負音佩】無功於趙趙王侍酒至暮口不忍獻五城以公子退讓也公子竟畱趙趙王以鄗爲公子湯沐邑【索隠鄗音霍趙邑名屬常山】魏亦復以信陵奉公子公子畱趙公子聞趙有處士毛公藏於博徒薛公藏於賣漿家【集解徐廣曰漿或作醪索隠徐案別錄云也】公子欲見兩人兩人自匿不肯見公子公子聞所在乃間步往從此兩人遊甚歡平原君聞之謂其夫人曰始吾聞夫人弟公子天下無防今吾聞之乃妄從博徒賣漿者遊公子妄人耳夫人以告公子公子乃謝夫人去曰始吾聞平原君賢故負魏王而救趙以稱平原君平原君之遊徒豪舉耳【索隠謂豪者舉之舉亦音據也】不求士也無忌自在大梁時常聞此兩人賢至趙恐不得見以無忌從之遊尙恐其不我欲也今平原君乃以爲羞其不足從遊乃裝爲去夫人具以語平原君平原君乃免冠謝固畱公子平原君門下聞之半去平原君歸公子天下士復往歸公子公子傾平原君客公子畱趙十年不歸秦聞公子在趙日夜出兵東伐魏魏王患之使使往請公子公子恐其怒之乃誡門下有敢爲魏王使通者死賓客皆背魏之趙莫敢勸公子歸毛公薛公兩人【索隠史失其名】往見公子曰公子所以重於趙名聞諸侯者徒以有魏也今秦攻魏魏急而公子不卹使秦破大梁而夷先王之宗廟公子當何面目立天下乎語未及卒公子立變色告車趣駕歸救魏魏王見公子相與泣而以上將軍印授公子公子遂將魏安釐王三十年公子使使徧告諸侯諸侯聞公子將各遣將將兵救魏公子率五國之兵破秦軍於河外走驁遂乘勝逐秦軍至函谷闗抑秦兵【索隠抑音憶謂以兵蹙之】秦兵不敢出當是時公子威振天下諸侯之客進兵法公子皆名之故世俗稱魏公子兵法【集解駰案劉歆七略有魏公子兵法二十一篇圖七卷索隠公子所得進兵法而必稱其名以言其恕也】秦王患之乃行金萬斤於魏求晉鄙客令毀公子於魏王曰公子亡在外十年矣今爲魏將諸侯將皆屬諸侯徒聞魏公子不聞魏王公子亦欲因此時定南面而王諸侯畏公子之威方欲共立之秦數使反間僞賀公子得立爲魏王未也魏王日聞其毀不能不信後果使人代公子將公子自知再以毀廢乃謝病不朝與賓客爲長夜飲飲醇酒多近婦女日夜爲樂飲者四嵗竟病酒而卒其嵗魏安釐王亦薨秦聞公子死使蒙驁攻魏防二十城初置東郡其後秦稍蠶食魏十八嵗而虜魏王屠大梁【索隠魏王名假】髙祖始微少時數聞公子賢及卽天子位每過大梁常祠公子髙祖十二年從擊黥布還爲公子置守冡五家世世嵗以四時奉祠公子

太史公曰吾過大梁之墟求問其所謂夷門夷門者城之東門也天下諸公子亦有喜士者矣然信陵君之接巖穴隱者不恥下交有以也名冠諸侯不虛耳髙祖每過之而令民奉祠不絕也

【索隱述贊曰信陵下士鄰國相傾以公子故不敢加兵頗知朱亥盡禮侯嬴逐卻晉鄙終辭趙城毛薛見重萬古希聲】

史記卷七十七

史記卷七十七考證

信陵君列傳徒豪舉耳索隱謂豪者舉之舉亦音據也○顧炎武曰謂特貌爲豪傑舉動非直欲求有用之士也

公子使使徧告諸侯○唐順之曰信陵君書不載之本傳中在魏世家

諸侯之客進兵法公子皆名之索隱公子所得進兵法而必稱其名以言其恕也○董份曰客進兵書而總名於公子故世稱魏公子兵法索隱與本文正相反

史記卷七十七考證

欽定四庫全書

史記卷七十八

漢

太

史

令司馬遷撰宋中郎外兵曺參軍裴駰集解

唐國子博士文館學士司馬貞索隠

唐諸王侍讀率府長史張守節正義

春申君列傳第十八

春申君者楚人也名歇姓黃氏遊學博聞事楚頃襄王【索隠名橫考烈王完之父】頃襄王以歇爲辯使於秦秦昭王使白起攻韓魏敗之於華陽禽魏將芒夘韓魏服而事秦秦昭王方令白起與韓魏共伐楚未行而楚使黃歇適至於秦聞秦之計當是之時秦已前使白起攻楚取巫黔中之郡拔鄢郢東至竟陵【正義竟陵屬江夏郡也】楚頃襄王東徙治於陳縣【正義今陳州也】黃歇見楚懷王之爲秦所誘而入朝遂見欺畱死於秦頃襄王其子也秦輕之恐壹舉兵而滅楚歇乃上書說秦昭王曰天下莫彊於秦楚今聞大王欲伐楚此猶兩虎相與鬭兩虎相與鬭而駑犬受其獘【索隠謂兩虎鬭乃受獘於駑犬劉氏云受猶承也】不如善楚臣請言其說臣聞物至則反冬夏是也【正義至極也極則反也冬至陰之極夏至陽之極】致至則危【集解徐廣曰致或作安】累棊是也今大國之地徧天下有其二垂【正義言極東西】此從生民已來萬乘之地未嘗有也先帝文王荘王之身三世不忘接地於齊以絕從親之要【索隠音腰以言山東從韓魏是其腰】今王使盛橋守事於韓【索隠秦使盛橋守事於韓亦如楚使召滑相趙然也並內行章義之難】盛橋以其地入秦是王不用甲不信威【索隠信音申】而得百里之地王可謂能矣王又舉甲而攻魏杜大梁之門舉河內拔燕酸棗虛【集解徐廣曰秦始皇五年取酸棗燕虛蘇代曰決宿胥之口魏無虛頓邱】桃【集解徐廣曰燕縣有桃城】入郉【集解徐廣曰平臯有郉邱正義郉邱在懷州武徳縣東南二十里】魏之兵云翔而不敢捄王之功亦多矣王休甲息眾三年而後復之又幷蒲衍首垣【集解徐廣曰蘇秦云北有河外捲衍長垣縣有蒲鄕索隠此蒲在衛之長垣蒲鄕也衍在河南與捲近首蓋牛首垣卽長垣非河東之垣也垣音圓】以臨仁平邱【集解徐廣曰屬陳畱索隠仁及平邱二縣名謂以兵臨此二縣則黃及濟陽等自嬰城而守也地理誌平邱縣屬陳畱仁闕】黃濟陽嬰城【集解徐廣曰蘇代云決白馬之口魏無黃濟陽正義故黃城在曺州考城縣東濟陽故城在曺州宛句縣西南嬰城未詳】而魏氏服王又割濮磨之北【集解徐廣曰濮水北於鉅野入濟索隠地名近濮】注齊秦之要絕楚趙之脊【正義劉伯荘云言秦得魏地楚趙之絕從】天下五合六聚而不敢救王之威亦單矣【集解徐廣曰單亦作殫索按單音丹單盡也言王之威盡行也】王若能持功守威絀攻取之心而肥仁義之地使無後患三王不足四五伯不足六也王若負人徒之眾仗兵革之彊乘毀魏之威而欲以力臣天下之主臣恐其有後患也詩曰靡不有初鮮克有終易曰狐涉水濡其尾【正義言狐惜其尾每涉水舉尾不令濕比至極困則濡之譬不可力臣之也】此言始之易終之難也何以知其然也昔智氏見伐趙之利而不知楡次之禍【索隠智伯敗於楡次也地理誌屬太原有梗陽鄕是也正義楡次並州縣也注水經云楡次縣南洞渦水側有鑿臺】吳見伐齊之便而不知幹隧之敗【索隠幹隧吳之敗處地名幹水邊也隧道路也正義幹隧吳地名也出萬安山西南一里太湖卽吳王夫差自剄處在蘇州西北四十里】此二國者非無大功也沒利於前而易患於後也【索隠謂智伯及吳王沒伐趙及伐齊之利於前而自易其患於後後卽楡次幹隧之難也】吳之信越也從而伐齊【索隠從音絕用反劉氏雲從猶領也】旣勝齊人於艾陵【正義艾山在兗州博縣南六十里也】還爲越王禽三渚之浦【集解駰案戰國防曰三江之浦正義吳俗傳云越軍得子胥夢從東入伐吳越王卽從三江北岸立壇殺白馬祭子胥杯動酒盡乃開渠由三浦入破吳王於姑蘇敗幹隧也】智氏之信韓魏也從而伐趙攻晉陽城【正義並州城】勝有日矣韓魏叛之殺智伯瑤於鑿臺之下【集解徐廣曰鑿臺在楡次】今王妒楚之不毀也而忘毀楚之彊韓魏也臣爲王慮而不取也詩曰大武逺宅而不涉【正義言大軍不逺跋涉攻伐】從此觀之楚國援也鄰國敵也詩云趯趯毚兔遇犬獲之【集解駰案韓嬰章句曰趯趯往來貌獲得也言趯趯之毚兔謂狡兔數往來逃匿其迹有時遇犬得之毛傳曰毚兔狡兔也鄭曰遇犬犬之馴者謂田犬索趯音天歷反毚音讒】他人有心予忖度之今王中道而信韓魏之善王也此正吳之信越也臣聞之敵不可假時不可失臣恐韓魏卑辭除患而實欲欺大國也【索隠大國謂秦也】何則王無重世之徳於韓魏而有累世之怨焉【索隠重世猶再世也】夫韓魏父子兄弟接踵而死於秦者將十世矣本國殘社稷壊宗廟毀刳腹絕腸折頸折頥【集解徐廣曰一作顚索隠折音拉頥音夷】首身分離暴骸骨於艸澤頭顱僵僕相望於境父子老弱系脰束手爲羣虜者相及於路鬼神孤傷無所血食人民不聊生族類離散流亡爲僕妾者盈滿海內矣故韓魏之不亡秦社稷之憂也今王資之與攻楚不亦過乎且王攻楚將惡出兵【正義惡音烏】王將借路於仇讐之韓魏乎兵出之日而王憂其不返也是王以兵資於仇讐之韓魏也王若不借路於仇讐之韓魏必攻隨水右壤隨水右壤此皆廣川大水山林谿谷不食之地也【索楚都陳隨水之右壤蓋在隨之西今鄧州之西其地多山林者是也】王𨿽有之不爲得地是王有毀楚之名而無得地之實也且王攻楚之日四國必悉起兵以應王秦楚之兵構而不離魏氏將出而攻畱方與銍湖陵碭蕭相故宋必盡【正義徐州西宋州東兗州南並故宋地】齊人南面攻楚泗上必舉【正義此時徐泗屬齊也】此皆平原四達膏腴之地而使獨攻【索若秦楚構兵不休則魏盡故宋齊取泗上是使齊魏獨攻伐而得其利者也】王破楚以肥韓魏於中國而勁齊韓魏之彊足以校於秦【索隠校音教謂足以與秦爲敵也一云校者報也言力爲報秦】齊南以泗水爲境東負海北倚河而無後患天下之國莫彊於齊魏齊魏得地葆利而詳事下吏一年之後爲帝未能其於禁王之爲帝有餘矣【索隠言齊一年之後未卽能爲帝而能禁秦爲帝有餘力矣以禁字作楚者誤也】夫以王壤土之博人徒之眾兵艸之彊壹舉事而樹怨於楚遲令韓魏歸帝重於齊是王失計也【集解徐廣曰遲一作還索遲音值值猶乃也令音力呈反韓魏重齊令歸帝號此秦之失計也】臣爲王計莫若善楚秦楚合而爲一以臨韓韓必斂手王施以東山之險帶以曲河之利韓必爲闗內之侯若是而王以十萬戌鄭梁氏寒心許鄢陵嬰城而上蔡召陵不往來也如此而魏亦闗內侯矣王壹善楚而闗內兩萬乘之主注地於齊【索隠注謂以兵裁之】齊右壤可拱手而取也【正義右壤謂濟州之南北也】王之地一經兩海【索隠西海至東海皆是秦地正義廣言橫度中國東西也】要約天下是燕趙無齊楚齊楚無燕趙也然後危動燕趙直揺齊楚此四國者不待痛而服矣昭王曰善於是乃止白起而謝韓魏發使賂楚約爲與國黃歇受約歸楚楚使歇與太子完入質於秦秦畱之數年楚頃襄王病太子不得歸而楚太子與秦相應侯善於是黃歇乃說應侯曰相國誠善楚太子乎應侯曰然歇曰今楚王恐不起疾秦不如歸其太子太子得立其事秦必重而徳相國無窮是親與國而得儲萬乘也若不歸則咸陽一布衣耳楚更立太子必不事秦夫失與國而絕萬乘之和非計也願相國孰慮之應侯以聞秦王秦王曰令楚太子之傅先往問楚王之疾返而後圖之黃歇爲楚太子計曰秦之畱太子也欲以求利也今太子力未能有以利秦也歇憂之甚而陽文君子二人在中王若卒大命太子不在陽文君子必立爲後太子不得奉宗廟矣不如亡秦與使者俱出臣請止以死當之楚太子因變衣服爲楚使者禦以出闗而黃歇守舎常爲謝病度太子已逺秦不能追歇乃自言秦昭王曰楚太子已歸出逺矣歇當死願賜死昭王大怒欲聽其自殺也應侯曰歇爲人臣出身以徇其主太子立必用歇故不如無罪而歸之以親楚秦因遣黃歇歇至楚三月楚頃襄王卒【集解徐廣曰三十六年】太子完立是爲考烈王考烈王元年以黃歇爲相封爲春申君【正義然四君封邑檢皆不獲惟平原有地又非趙境並蓋號諡而孟嘗是諡】賜淮北地十二縣後十五嵗黃歇言之楚王曰淮北地邊齊其事急請以爲郡便因並獻淮北十二縣請封於江東考烈王許之春申君因城故吳墟【正義墟音虛闔閭今蘇州也於城內小城西北別築城居之今圮毀也又大內北瀆四從五橫至今猶存又攺破楚門爲閶門】以自爲都邑春申君旣相楚是時齊有孟嘗君趙有平原君魏有信陵君方爭下士招致賔客以相傾奪輔國持權春申君爲楚相四年秦破趙之長平軍四十餘萬五年圍邯鄲邯鄲告急於楚楚使春申君將兵往救之秦兵亦去春申君歸春申君相楚八年爲楚北伐滅魯【索隠年表云八年取魯封魯君於莒十四年滅也】以荀卿爲蘭陵令當是時楚復彊趙平原君使人於春申君春申君舎之於上舎趙使欲誇楚爲瑇瑁簪刀劍室以珠玉飾之請命春申君客春申君客三千餘人其上客皆躡珠履以見趙使趙使大慙春申君相十四年秦荘襄王立以呂不韋爲相封爲文信侯取東周春申君相二十二年諸侯患秦攻伐無已時乃相與合從西伐秦【集解徐廣曰始皇六年】而楚王爲從長春申君用事至函谷闗秦出兵攻諸侯兵皆敗走楚考烈王以咎春申君春申君以此益防客有觀津人朱英【正義觀音館今魏州觀城縣也】謂春申君曰人皆以楚爲彊而君用之弱其於英不然先君時善秦二十年而不攻楚何也秦逾黽隘之塞【正義黽隘之塞在申州黽音盲也】而攻楚不便假道於兩周背韓魏而攻楚不可今則不然魏旦暮亡不能愛許鄢陵其許魏割以與秦秦兵去陳百六十里【集解徐廣曰在許東南】臣之所觀者見秦楚之日鬭也楚於是去陳徙壽春而秦徙衛野王作置東郡【正義濮滑州兼河北置東郡濮州本衞都而徙野王也】春申君由此就封於吳行相事楚考烈王無子春申君患之求婦人宜子者進之甚眾卒無子趙人李園持其女弟欲進之楚王聞其不宜子恐久毋寵李園求事春申君爲舎人已而謁歸故失期還謁春申君問之狀對曰齊王使使求臣之女弟與其使者飲故失期春申君曰娉入乎對曰未也春申君曰可得見乎曰可於是李園乃進其女弟卽幸於春申君知其有身李園乃與其女弟謀園女弟承間以說春申君曰楚王之貴幸君𨿽兄弟不如也今君相楚二十餘年而王無子卽百嵗後將更立兄弟則楚更立君後亦各貴其故所親君又安得長有寵乎非徒然也君貴用事久多失禮於王兄弟兄弟誠立禍且及身何以保相印江東之封乎今妾自知有身矣而人莫知妾幸君未久誠以君之重而進妾於楚王王必幸妾妾賴天有子男則是君之子爲王也楚國盡可得孰與身臨不測之罪乎春申君大然之乃出李園女弟謹舎而言之楚王楚王召入幸之遂生子男立爲太子以李園女弟爲王后楚王貴李園園用事李園旣入其女弟立爲王后子爲太子恐春申君語泄而益驕陰飬死士欲殺春申君以滅口而國人頗有知之者春申君相二十五年楚考烈王病朱英謂春申君曰世有毋望之福【正義無望猶不望而忽至也】又有毋望之禍【索隠周易有旡妄卦其義殊也】今君處毋望之世【正義謂生死無常】事毋望之王【正義謂喜怒不節】安可以無毋望之人乎【正義謂吉凶忽爲】春申君曰何謂毋望之福曰君相楚二十餘年矣𨿽名相國實楚王也今楚王病旦暮且卒卒而君相少主因而代立當國如伊尹周公王長而反政不卽遂南面稱孤而有楚國此所謂毋望之福也春申君曰何謂毋望之禍曰李園不治國而君之仇也【索隠言園是春申之仇也戰國防作君之舅謂爲王舅與此異】不爲兵而飬死士之日久矣楚王卒李園必先入據權而殺君以滅口此所謂毋望之禍也春申君曰何謂毋望之人對曰君置臣郎中楚王卒李園必先入臣爲君殺李園此所謂毋望之人也春申君曰足下置之李園弱人也僕又善之且又何至此朱英知言不用恐禍及身乃亡去後十七日楚考烈王卒李園果先入伏死士於棘門之內【正義壽州城門】春申君入棘門園死士俠刺春申君斬其頭投之棘門外【正義楚考烈王二十五年秦始皇九年】於是遂使吏盡滅春申君之家而李園女弟初幸春申君有身而入之王所生子者遂立是爲楚幽王【索隠按楚悍有母弟猶猶有庶兄負芻及昌平君是楚君完非無子而上文云考烈王無子誤也】是嵗也秦始皇帝立九年矣嫪毐亦爲亂於秦覺夷其三族而呂不韋廢

太史公曰吾適楚觀春申君故城宮室盛矣哉初春申君之說秦昭王及出身遣太子歸何其智之眀也後制於李園旄矣【集解徐廣曰旄音耄】語曰當斷不斷反受其亂春申君失朱英之謂邪

【索隱述贊曰黃歇辯智權略秦楚太子獲歸身作宰輔珠趙客邑開吳土烈王寡李園獻女旡妄成災朱英徒語】

史記卷七十八

史記卷七十八考證

春申君列傳徧天下有其二埀正義言極東西○【臣照】按秦盡有西方之地而又克蜀凡楚之上流攻取殆盡則所謂二垂者指西南両面耳正義之說未合夫東界韓魏至齊而極秦地固絀於東也

先帝文王荘王之身○國防作文王武王之身

今王使盛橋守事於韓○戰國防作成橋補注曰劉伯荘云橋音矯

黃濟陽嬰城正義嬰城未詳○鮑彪戰國策注曰嬰猶縈也蓋二邑環兵自守

王又割濮磨之北○戰國策補注曰江漢南之濮乃書所謂彭濮之濮沮水磨城逺不相涉下文北屬之燕可見濮卽衛之濮上水出東郡濮陽南入鉅野者也索隱云磨地近濮按史表有磨侯程黑索隱云表作歷歷縣在信都地邑並無磨愚按此字作磨與歷通猶樂毅書磨室之類新序正作濮歷則其字甚明

王之威亦單矣○戰國策單作憚新序作單董份曰詩云單及鬼方單延也又云俾爾單厚單大也蓋言王之威延被諸國而大也【臣照】按單盡也言竭盡而無餘也

而肥仁義之地○戰國策地作誡新序作地

鬼神孤傷○戰國策作狐祥新序作潢洋

遲令韓魏歸帝徐廣曰遲一作還○徐孚逺曰於義還字爲長當是誤書也

春申君爲楚相四年秦破趙之長平軍四十餘萬五年圍邯鄲邯鄲告急於楚楚使春申君將兵往救之○考烈王元年春申君爲相六年救趙世家年表皆同此作五年

史記卷七十八考證

欽定四庫全書

史記卷七十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

範雎蔡澤列傳第十九

範雎者魏人也字叔遊說諸侯欲事魏王家貧無以自資乃先事魏中大夫湏賈【索隠漢書百官表中大夫秦官此魏有中大夫蓋古官也姓湏名賈蓋宻湏氏之後】湏賈爲魏昭王使於齊【索隠世本昭王名遫防王之子】範雎從畱數月未得報齊防王聞雎辯口【索隠襄王名法章】乃使人賜雎金十斤及牛酒睢辭謝不敢受湏賈知之大怒以爲雎持魏國陰事告齊故得此饋令雎受其牛酒還其金旣歸心怒雎以告魏相魏相魏之諸公子曰魏齊魏齊大怒使舍人笞撃睢折脇折齒【索折音力答反謂打折其脇而又拉折其齒也】雎佯死卽捲以簀【索隠簀謂葦荻之薄也用之以褁其屍也】置厠中賔客飲者醉更溺雎【索隠更音羮溺卽溲也溺音年弔反溲音所畱反正義溺古尿字】故僇辱以懲後令無妄言者雎從簀中謂守者曰公能出我我必厚謝公守者乃請出棄簀中死人魏齊醉曰可矣範雎得出後魏齊悔復召求之魏人鄭安平聞之乃遂操範雎亡伏匿更名姓曰張祿當此時秦昭王使謁者王稽於魏鄭安平詐爲卒侍王稽【正義卒祖律反】王稽問魏有賢人可與俱西防者乎鄭安平曰臣裏中有張祿先生欲見君言天下事其人有仇不敢晝見王稽曰夜與俱來鄭安平夜與張祿見王稽語未究王稽知範雎賢謂曰先生待我於三亭之南【索隠三亭亭名在魏境之邊道亭也今無其處一云魏之郊境總有三亭皆祖餞之處如今與期三亭之南蓋送餞已畢無人之處所也正義括地誌云三亭岡在汴州尉氏縣西南三十七里按三亭岡在山部中名也蓋岡字誤爲南】與私約而去王稽辭魏去過載範雎入秦至湖闗【索隠地理誌京兆有湖縣本名胡武帝更名湖卽今湖城也正義今虢州湖城縣也】望見車騎從西來範雎曰彼來者爲誰王稽曰秦相穰侯東行縣邑範雎曰吾聞穣侯專秦權惡內諸侯客【索內音納亦如字內猶入也】此恐辱我我寜且匿車中有頃穰侯果至勞王稽因立車而語曰闗東有何變曰無有又謂王稽曰謁君得無與諸侯客子俱來乎無益徒亂人國耳王稽曰不敢卽別去範睢曰吾聞穣侯智士也其見事遲鄕者疑車中有人忘索之【索隠索捜也先格反】於是範雎下車走曰此必悔之行十餘里果使騎還索車中無客乃已王稽遂與範雎入咸陽已報使因言曰魏有張祿先生天下辯士也曰秦王之國危於累卵【正義按說苑云晉靈公造九層之臺費用千金謂左右曰敢有諫者斬荀息聞之上書求見靈公張弩持矢見之曰臣不敢諫也臣能累十二博棊加九雞子其上公曰子爲寡人作之荀息正顏色定志意以棊子置下加九雞子其上左右懼慴息靈公气息不續公曰危哉危哉荀息曰不危也復有危於此者公曰願見之荀息曰九層之臺三年不成男不耕女不織國用空虛鄰國謀議將興社稷亡滅君欲何望靈公曰寡人之過也乃至於此卽壊九層臺也】得臣則安然不可以書傳也臣故載來秦王弗信使捨食艸具【索隠謂亦捨之而食以下客之具然艸具謂麄食艸菜之饌具也】待命嵗余當是時昭王已立三十六年南防楚之鄢郢楚懷王幽死於秦秦東破齊湣王常稱帝後去之數困三晉猒天下辯士無所信穣侯華陽君【集解徐廣曰華一作葉索隠穰侯謂冉宣太后之異父弟穣縣在南陽華陽戎宣太后之同父弟亦號爲新城君是也】昭王母宣太后之弟也而涇陽君髙陵君皆昭王同母弟也穣侯相三人者更將有封邑以太后故私家富重於王室及穣侯爲秦將且欲越韓魏而伐齊綱壽欲以廣其陶封範雎乃上書曰臣聞明主立政【索隠戰國策立作涖】有功者不得不賞有能者不得不官勞大者其祿厚功多者其爵尊能治眾者其官大故無能者不敢當職焉有能者亦不得蔽隠使以臣之言爲可願行而益利其道以臣之言爲不可久畱臣無爲也語曰庸主賞所愛而罰所惡明主則不然賞必加於有功而刑必斷於有罪今臣之胸不足以當椹質【索隠椹音陟林反椹者莝椹也質剉刀也謂腰斬者爲椹質也】而要不足以待斧鉞豈敢以疑事嘗試於王哉𨿽以臣爲賤人而輕辱獨不重任臣者之無反復於王邪且臣聞周有砥砨宋有結綠梁有縣藜【集解薛綜曰縣藜一曰美玉】楚有和璞【正義縣音劉伯荘云珎玉璞也】此四寶者土之所生良工之所失也而爲天下名噐然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明主則諸侯不得擅厚者何也爲其割榮也【索隠割榮卽上之擅厚謂擅權也】良醫知病人之死生而聖主明於成敗之事利則行之害則捨之疑則少嘗之𨿽舜禹復生弗能攺已語之至者臣不敢載之於書其淺者又不足聼也意者臣愚而不槪於王心邪【集觧徐廣曰一作漑音同索隠戰國策槪作闗謂闗渉於王心也徐作音同非也】亡其言臣者賤而不可用乎【索隠亡猶輕蔑也】自非然者臣願得少賜防觀之間望見顏色一語無效請伏斧質於是秦昭王大說乃謝王稽使以傳車召範雎【集解徐廣曰一云使持車索隠徐按戰國策文也】於是範雎乃得見於離宮【正義長安故城本秦離宮在雍州長安北十三里也】詳爲不知永巷而入其中【正義永巷宮中獄也】王來而宦者怒逐之曰王至範雎繆爲曰秦安得王秦獨有太后穣侯耳欲以感怒昭王昭王至聞其與宦者爭言遂延迎謝曰寡人宜以身受命久矣防義渠之事急寡人旦暮自請太后今義渠之事已寡人乃得受命竊閔然不敏【索隠鄒誕生本作惽然音昏或又作閔音敏閔猶昏闇也】敬執賔主之禮範雎辭譲是日觀範雎之見者羣臣莫不灑然變色易容者【集解徐廣曰灑先典反索隠鄭云灑然敬肅之貎】秦王屏左右宮中虛無人秦王跽而請【索跽其紀反跽者長跽兩膝被地】曰先生何以幸敎寡人範雎曰唯唯有間秦王復跽而請曰先生何以幸敎寡人範雎曰唯唯若是者三秦王跽曰先生卒不幸敎寡人邪範雎曰非敢然也臣聞昔者呂尙之遇文王也身爲漁父而釣於渭濵耳若是者交疎也已說而立爲太師載與俱歸者其言深也故文王遂收功於呂尙而卒王天下鄕使文王疏呂尙而不與深言是周無天子之徳而文武無與成其王業也今臣羇旅之臣也交疏於王而所願陳者皆匡君之事處人骨肉之間願效愚忠而未知王之心也此所以王三問而不敢對者也臣非有畏而不敢言也臣知今日言之於前而明日伏誅於後然臣不敢避也大王信行臣之言死不足以爲臣患亡不足以爲臣憂漆身爲厲【索隠厲音賴病也言漆塗身生瘡如病癩】被髮爲狂不足以爲臣恥且以五帝之聖焉而死三王之仁焉而死五伯之賢焉而死烏獲任鄙之力焉而死成荊【集解徐廣曰一作羗】孟賁【集解許愼曰成荊古勇士孟賁衛人】王慶忌【集解駰案吳越春秋曰吳王僚子慶忌】夏育之勇焉而死【集解駰案漢書音義曰或云夏育衞人力舉千鈞】死者人之所必不免也處必然之勢可以少補於秦此臣之所大願也臣又何患哉伍子胥橐載而出昭闗夜行晝伏至於陵水無以糊其口【索隠劉氏雲陵水卽栗水也陵栗聲相近故惑也】膝行蒲伏稽首肉袒鼓腹吹箎【集觧徐廣曰一作簫】乞食於吳市卒興吳國闔閭爲伯使臣得盡謀如伍子胥加之以幽囚終身不復見是臣之說行也臣又何憂箕子接輿漆身爲厲被髮爲狂無益於主假使臣得同行於箕子可以有補所賢之主是臣之大榮也臣有何恥臣之所恐者獨恐臣死之後天下見臣之盡忠而身死因以是杜口裹足莫肯鄕秦耳足下上畏太后之嚴下惑於姦臣之態【索隠態謂姦臣謟詐之態也】居深宮之中不離阿保之手終身迷惑無與昭姦【正義昭明也無與明其姦惡】大者宗廟滅覆小者身以孤危此臣之所恐耳若夫窮辱之事死亡之患臣不敢畏也臣死而秦治是臣死賢於生秦王跽曰先生是何言也夫秦國辟逺寡人愚不肖先生乃幸辱至於此是天以寡人慁先生【集解徐廣曰亂先生也音混索隠二字並音胡困反慁猶汨亂之意】而存先王之宗廟也寡人得受命於先生是天所以幸先王而不棄其孤也先生柰何有言若是事無小大上及太后下至大臣願先生悉以敎寡人無疑寡人也範雎拜秦王亦拜範雎曰大王之國四塞以爲固北有甘泉谷口【正義括地誌云甘泉山一名鼓原俗名磨石嶺在雍州云陽縣西北九十里闗中記云甘泉宮在甘泉山上年代永久無復甘泉之名失其實也宮北云有連山土人爲磨石嶺郊祀志公孫卿言黃帝得仙寒門寒門者谷口也按九嵏山西謂之谷口卽古寒門也在雍州醴泉縣東北四十里】南帶涇渭右隴蜀左闗阪奮撃百萬戰車千乘利則出攻不利則入守此王者之地也民怯於私鬭而勇於公戰此王者之民也王並此二者而有之夫以秦卒之勇車騎之眾以治諸侯譬若馳韓盧而搏蹇兔也【索隠戰國防云韓盧者天下之壯犬也是韓盧爲犬謂馳韓盧而搏蹇兔以諭秦彊言取諸侯之易也】霸王之業可致也而羣臣莫當其位至今閉闗十五年不敢窺兵於山東者是穣侯爲秦謀不忠而大王之計有所失也秦王跽曰寡人願聞失計然左右多竊聼者範雎恐未敢言內先言外事以觀秦王之俯仰因進曰夫穣侯越韓魏而攻齊綱壽非計也少出師則不足以傷齊多出師則害於秦臣意王之計欲少出師而悉韓魏之兵也則不義矣今見與國之不親也越人之國而攻可乎其於計疏矣且昔齊湣王南攻楚破軍殺將再辟地千里【正義辟尺亦反】而齊尺寸之地無得焉者豈不欲得地哉形勢不能有也諸侯見齊之罷獘君臣之不和也興兵而伐齊大破之士辱兵頓皆咎其王曰誰爲此計者乎王曰文子爲之【索隠謂田文孟嘗君也猶戰國防謂田盼田嬰爲盼子嬰子也】大臣作亂文子出奔故齊所以大破者以其伐楚而肥韓魏也此所謂借賊兵賫盜糧者也【索隠借音子夜反一作籍亦音同賫音側奚反言爲盜賫糧也】王不如逺交而近攻得寸則王之寸也得尺亦王之尺也今釋此而逺攻不亦繆乎且昔者中山之國地方五百里趙獨吞之功成名立而利附焉天下莫之能害也今夫韓魏中國之處而天下之樞也王其欲覇必親中國以爲天下樞以威楚趙楚彊則附趙趙彊則附楚楚趙皆附齊必懼矣齊懼必卑辭重幣以事秦齊附而韓魏因可虜也昭王曰吾欲親魏久矣而魏多變之國也寡人不能親請問親魏柰何對曰王卑詞重幣以事之不可則割地而賂之不可因舉兵而伐之王曰寡人敬聞命矣乃拜範雎爲客卿謀兵事卒聼範雎謀使五大夫綰伐魏防懷【集觧徐廣曰昭王三十九年】後二嵗防邢邱客卿範雎復說昭王曰秦韓之地形相錯如繡秦之有韓也譬如木之有蠧也人之有心腹之病也天下無變則已天下有變其爲秦患者孰大於韓乎王不如收韓昭王曰吾固欲收韓韓不聼爲之柰何對曰韓安得無聼乎王下兵而攻滎陽則鞏成臯之道不通【正義言宜陽陜虢之師不得下相救】北守太行之道則上黨之師不下【正義言澤潞之師不得下太行相救】王一興兵而攻滎陽則其國斷而爲三【正義新鄭已南一宜陽令二澤潞三】夫韓見必亡安得不聼乎若韓聼而覇事因可慮矣王曰善且欲發使於韓範雎日益親復說用數年矣因請間說曰【正義間音閒】臣居山東時聞齊之有田文不聞其有王也聞秦之有太后穣侯華陽髙陵涇陽不聞其有王也夫擅國之謂王能利害之謂王制殺生之威之謂王今太后擅行不顧穣侯出使不報華陽涇陽等撃斷無諱【集解駰案諱畏也】髙陵進退不請四貴備而國不危者未之有也爲此四貴者下乃所謂無王也然則權安得不傾令安得從王出乎臣聞善治國者乃內固其威而外重其權穣侯使者操王之重決制於諸侯剖符於天下政適【集解徐廣政適音徵敵】伐國莫敢不聼戰勝攻取則利歸於陶國獘禦於諸侯【索隠獘者斷也禦者制也言穣侯執權以制禦主斷於諸侯也】戰敗則結怨於百姓而禍歸於社稷詩曰木實繁者披其枝【正義披音片被反】披其枝者傷其心大其都者危其國尊其臣者卑其主崔杼淖齒管齊【索隠淖姓也音尼敎反漢有淖姬是也髙誘曰管典也言二人典齊權而行弒逆也正義淖齒楚人齊湣王臣】射王股擢王筋【索隠言射王股誤也按崔杼射荘公之股淖齒縮湣王之筋是說二君事】縣之於廟梁宿昔而死李兌管趙囚主父於沙邱【正義沙邱臺在邢州平鄕縣東北三十里】百日而餓死今臣聞秦太后穣侯用事髙陵華陽涇陽佐之卒無秦王此亦淖齒李兌之類也且夫三代所以亡國者君專授政縱酒馳騁弋獵不聼政事其所授者妬賢嫉能禦下蔽上以成其私不爲主計而主不覺悟故失其國今自有秩以上至諸大吏下及王左右無非相國之人者見王獨立於朝臣竊爲王恐萬世之後有秦國者非王子孫也昭王聞之大懼曰善於是廢太后逐穣侯髙陵華陽涇陽君於闗外秦王乃拜範雎爲相收穣侯之印使歸陶因使縣官給車牛以徙千乘有餘到闗闗閱其寶噐寶噐珍怪多於王室秦封範雎以應號爲應侯【索隠劉氏云河東臨晉有應亭則秦地有應也又按本紀以應爲太后養地解者云在潁川之應鄕未知孰是正義括地誌云故應城古應鄕在汝州魯山縣東四十里也】當是時秦昭王四十一年也範雎旣相秦秦號曰張祿而魏不知以爲範雎已死久矣魏聞秦且東伐韓魏魏使湏賈於秦範雎聞之爲微行敝衣間步之邸【正義劉云諸國客館】見湏賈湏賈見之而驚曰範叔固無恙乎範雎曰然湏賈笑曰範叔有說於秦邪曰不也雎前日得過於魏相故亡逃至此安敢說乎湏賈曰今叔何事範雎曰臣爲人庸賃湏賈意哀之畱與坐飲食曰範叔一寒如此哉乃取其一綈袍以賜之【索隠綈厚繒也音啼蓋今之絁也正義今之麄袍】湏賈因問曰秦相張君公知之乎吾聞幸於王天下之事皆決於相君今者事之去畱在張君孺子豈有客習於相君者哉【索隠劉氏云孺子蓋謂雎爲小子】範雎曰主人翁習知之惟雎亦得謁雎請爲君見於張君湏賈曰吾馬病車軸折非大車駟馬吾固不出範雎曰願爲君借大車駟馬於主人翁範雎歸取大車駟馬爲湏賈禦之入秦相府府中望見有識者皆避匿湏賈怪之至相捨門謂湏賈曰待我我爲君先入通於相君湏賈待門下持車良久問門下曰範叔不出何也門下曰無範叔湏賈曰鄕者與我載而入者門下曰乃吾相張君也湏賈大驚自知見賣乃肉袒膝行因門下人謝罪於是範雎盛帷帳侍者甚眾見之湏賈頓首言死罪曰賈不意君能自致於靑雲之上賈不敢復讀天下之書不敢復與天下之事賈有湯鑊之罪請自屏於胡貉之地惟君死生之範雎曰汝罪有防曰擢賈之髮以續賈之罪尙未足範雎曰汝罪有三耳昔者楚昭王時而申包胥爲楚郤吳軍楚王封之以荊五千戶包胥辭不受爲邱墓之寄於荊也今雎之先人邱墓亦在魏公前以雎爲有外心於齊而惡雎於魏齊公之罪一也當魏齊辱我於厠中公不止罪二也更醉而溺我公其何忍乎罪三矣然公之所以得無死者以綈袍戀戀有故人之意故釋公乃謝罷入言之昭王罷歸湏賈湏賈辭於範雎範雎大供具盡請諸侯使與坐堂上食飲甚設而坐湏賈於堂下置莝豆其前令兩黥徒夾而馬食之數曰爲我告魏王急持魏齊頭來不然者我且屠大梁湏賈歸以告魏齊魏齊恐亡走趙匿平原君所範雎旣相王稽謂範雎曰事有不可知者三有不可柰何者亦三宮車一日晏駕【集解應劭曰天子當晨起早作如方崩殞故稱晏駕韋昭曰凡初崩爲晏駕者臣子之心猶謂宮車當駕而晚出】是事之不可知者一也君卒然捐館捨是事之不可知者二也使臣卒然塡溝壑是事之不可知者三也宮車一日晏駕君𨿽恨於臣無可柰何君卒然捐館捨君𨿽恨於臣亦無可柰何使臣卒然塡溝壑君𨿽恨於臣亦無可柰何範雎不懌乃入言於王曰非王稽之忠莫能內臣於函谷闗非大王之賢聖莫能貴臣今臣官至於相爵在列侯王稽之官尙止於謁者非其內臣之意也昭王召王稽拜爲河東守三嵗不上計【集解司馬彪曰凡郡國治民進賢勸功決訟檢姦常以春行所至縣勸民農桑振救乏絕秋冬遣無害吏案訊問諸囚平其罪法論課殿最嵗盡遣吏上計】又任鄭安平昭王以爲將軍範雎於是散家財物盡以報所嘗困戹者一飯之徳必償睚眥之怨必報【索隠睚音崖賣反眥音士資反睚眥謂相嗔怒而見齒也】範雎相秦二年秦昭王之四十二年東伐韓少曲【集解徐廣曰蘇代曰起少曲一日而斷太行索隠劉氏以爲蓋在太行西南】髙平防之【正義括地誌雲南韓王故城在懷州河陽縣西北四十里俗謂之韓王城非也春秋時周桓王以與鄭紀年云鄭侯使辰歸晉陽向更名髙平防之則少曲當與髙平相近】秦昭王聞魏齊在平原君所欲爲範雎必報其讎乃詳爲好書遺平原君曰寡人聞君之髙義願與君爲布衣之友君幸過寡人寡人願與君爲十日之飲平原君畏秦且以爲然而入秦見昭王昭王與平原君飲數日昭王謂平原君曰昔周文王得呂尙以爲太公齊桓公得管夷吾以爲仲父今範君亦寡人之叔父也範君之仇在君之家願使人歸取其頭來不然吾不出君於闗平原君曰貴而爲友者爲賤也富而爲交者爲貧也【索隠上爲如字下爲音於僞反以言富貴而結交情深者爲冇貧賤之時不可忘之也】夫魏齊者勝之友也在固不出也今又不在臣所昭王乃遺趙王書曰王之弟在秦範君之仇魏齊在平原君之家王使人疾持其頭來不然吾舉兵而伐趙又不出王之弟於闗趙孝成王乃發卒圍平原君家急魏齊夜亡出見趙相虞卿虞卿度趙王終不可說乃解其相印與魏齊亡間行念諸侯莫可以急抵者乃復走大梁欲因信陵君以走楚信陵君聞之畏秦猶豫未肯見曰虞卿何如人也時侯嬴在旁曰人固未易知知人亦未易也夫虞卿躡屩擔簦一見趙王賜白璧一雙黃金百鎰再見拜爲上卿三見卒受相印封萬戶侯當此之時天下爭知之夫魏齊窮困過虞卿虞卿不敢重爵祿之尊解相印捐萬戶侯而間行急士之窮而歸公子公子曰何如人人固不易知知人亦未易也信陵君大慙駕如野迎之魏齊聞信陵君之初難見之怒而自剄趙王聞之卒取其頭予秦秦昭王乃出平原君歸趙昭王四十三年秦攻韓汾陘防之【索隠陘音邢陘蓋在韓之西界與汾相近也正義按陘庭故城在絳州曲沃縣西北二十里汾水之陽】因城河上廣武【索隠劉氏云此河上蓋近河北之地本屬韓今秦得而城】後五年昭王用應侯謀縱反間賣趙趙以其故令馬服子代亷頗將【索隠馬服子趙括之號也虞喜志林云馬兵之首也號曰馬服者言能服馬也鄒氏頗音疋波反】秦大破趙於長平遂圍邯鄲已而與武安君白起有隙言而殺之【集觧徐廣曰在五十年索徐據秦本紀及表而知也】任鄭安平使將撃趙鄭安平爲趙所圍急以兵二萬人降趙應侯席槁請罪秦之法任人而所任不善者各以其罪罪之於是應侯罪當收三族秦昭王恐傷應侯之意乃下令國中有敢言鄭安平事者以其罪罪之而加賜相國應侯食物日益厚以順適其意後二嵗王稽爲河東守與諸侯通坐法誅【集觧徐廣曰五十二年】而應侯日益以不懌昭王臨朝嘆息應侯進曰臣聞主憂臣辱主辱臣死今大王中朝而憂臣敢請其罪昭王曰吾聞楚之鐵劍利而倡優拙【正義論士能善卒不戰】夫鐵劍利則士勇倡優拙則思慮逺夫以逺思慮而禦勇士吾恐楚之圖秦也夫物不素具不可以應卒今武安君旣死而鄭安平等畔內無良將而外多敵國吾是以憂欲以激勵應侯【索隠激音撃】應侯懼不知所出蔡澤聞之往入秦也

蔡澤者燕人也防學幹諸侯小大甚眾不遇而從唐舉相【集解駰案荀卿曰梁有唐舉索隠荀卿書作唐莒】曰吾聞先生相李兌曰百日之內持國秉政有之乎【索隠按左傳云國子實執齊秉服防曰秉權柄也】曰有之曰若臣者何如唐舉孰視而笑曰先生曷鼻巨肩【集解徐廣曰曷一作仰巨一作渠索隠曷鼻謂鼻如蠍虫也巨肩肩巨於項也蓋項低而肩豎也曷其例反】魋顏蹙齃膝攣【集解駰案攣兩膝曲也徐廣曰一作率索隠魋音徒回反魋顏謂顏貌魋回若魋梧然也齃音烏曷反蹙齃謂鼻蹙眉膝攣謂膝又攣曲也】吾聞聖人不相殆先生乎蔡澤知唐舉戱之乃曰富貴吾所自有吾所不知者壽也願聞之唐舉曰先生之壽從今以往者四十三嵗蔡澤笑謝而去謂其禦者曰吾持粱刺齒肥【集解駰案持粱作飯也刺齒二字當作齧又作齕也索隠持粱謂作粱米飯而持其噐以食也刺齒肥當爲齧肥謂食肥肉也】躍馬疾驅懷黃金之印結紫綬於要揖譲人主之前食肉富貴四十三年足矣去之趙見逐入韓魏遇奪釡鬲於塗【集解駰案爾雅曰欵足者謂之鬲郭璞曰鼎曲腳索隠釡音父鬲音歷欵者空也言其足中空也而郭氏云鼎曲腳者以欵訓曲故云曲腳也】聞應侯任鄭安平王稽皆負重罪於秦應侯內慙蔡澤乃西入秦將見昭王使人宣言以感怒應侯曰燕客蔡澤天下雄俊辯智士也彼一見秦王秦王必困君而奪君之位應侯聞曰五帝三代之事百家之說吾旣知之眾口之辯吾皆摧之是惡能困我而奪我位乎使人召蔡澤蔡澤入則揖應侯應侯固不快及見之又倨應侯因譲之曰子常宣言欲代我相秦寜有之乎對曰然應侯曰請聞其說蔡澤曰吁君何見之晚也夫四時之序成功者去夫人生百體堅彊手足便利耳目聰明而心聖智豈非士之願與應侯曰然蔡澤曰質仁秉義行道施徳得志於天下天下懷樂敬愛而尊慕之皆願以爲君王豈不辯智之期與應侯曰然蔡澤復曰富貴顯榮成理萬物使各得其所性命壽長終其天年而不夭傷天下繼其統守其業傳之無窮名實純粹澤流千里【集觧徐廣曰一本無此字】世世稱之而無絕與天地終始豈道徳之符而聖人所謂吉祥善事者與應侯曰然蔡澤曰若夫秦之商君楚之吳起越之大夫種其卒然亦可願與應侯知蔡澤之欲困己以說【集解駰案式拙反】復謬曰何爲不可夫公孫鞅之事孝公也極身無貳慮盡公而不顧私設刀鋸以禁姦邪信賞罰以致治披腹心示情素防怨咎欺舊友奪魏公子印安秦社稷利百姓卒爲秦禽將破敵攘地千里吳起之事悼王也使私不得害公防不得蔽忠言不取茍合行不取茍容不爲危易行行義不辟難【集解徐廣曰一云不困毀訾】然爲覇主彊國不辭禍凶大夫種之事越王也主𨿽困辱悉忠而不解主𨿽絕亡盡能而弗離成功而弗矜貴富而不驕怠若此三子者固義之至也忠之節也是故君子以義死難視死如歸生而辱不如死而榮士固有殺身以成名惟義之所在𨿽死無所恨何爲不可哉蔡澤曰主聖臣賢天下之盛福也君明臣直國之福也父慈子孝夫信妻貞家之福也故比干忠而不能存殷子胥智而不能完吳申生孝而晉國亂是皆有忠臣孝子而國家滅亂者何也無明君賢父以聼之故天下以其君父爲僇辱而憐其臣子【索隠言以比干子胥申生皆至忠孝而見誅放故今天下言爲其君父之所僇辱而憐其臣子也】今商君吳起大夫種之爲人臣是也其君非也故世稱三子致功而不見徳豈慕不遇世死乎夫待死而後可以立忠成名是防子不足仁孔子不足聖管仲不足大也夫人之立功豈不期於成全邪身與名俱全者上也名可法而身死者其次也名在僇辱而身全者下也於是應侯稱善蔡澤少得閒因曰夫商君吳起大夫種其爲人臣盡忠致功則可願矣閎夭事文王周公輔成王也豈不亦忠聖乎以君臣論之商君吳起大夫種其可願孰與閎夭周公哉應侯曰商君吳起大夫種弗若也蔡澤曰然則君之主慈仁任忠惇厚舊故其賢智與有道之士爲膠漆義不倍功臣孰與秦孝公楚悼王越王乎應侯曰未知何如也蔡澤曰今王親忠臣不過秦孝公楚悼王越王君之設智能爲主安危修政治亂彊兵批患折難【索隠批音白結反又音丰雞反批患謂撃而卻之折音之列反】廣地殖谷富國足家彊主尊社稷顯宗廟天下莫敢欺犯其主主之威蓋震海內功彰萬里之外聲名光輝傳於千世君孰與商君吳起大夫種應侯曰不若蔡澤曰今主之親忠臣不忘舊故不若孝公悼王句踐而君之功績愛信親幸又不若商君吳起大夫種然而君之祿位貴盛私家之富過於三子而身不退者恐患之甚於三子竊爲君危之語曰日中則移月滿則虧物盛則衰天地之常數也進退盈縮與時變化聖人之常道也故國有道則仕國無道則隠聖人曰飛龍在天利見大人不義而富且貴於我如浮雲今君之怨已仇而徳已報意欲至矣而無變計竊爲君不取也且夫翠鵠犀象其處勢非不逺死也而所以死者惑於餌也蘇秦智伯之智非不足以辟辱逺死也而所以死者惑於貪利不止也是以聖人制禮節欲取於民有度使之以時用之有止故志不溢行不驕常與道俱而不失故天下承而不絕昔者齊桓公九合諸侯一匡天下至於葵邱之防有驕矜之志畔者九國吳王夫差兵無敵於天下勇彊以輕諸侯陵齊晉故遂以殺身亡國夏育太史噭叱呼駭三軍【集解徐廣曰呼一作喑索隠二人勇者夏育賁育也噭音皎正義呼大故反】然而身死於庸夫【索隠髙誘云夏育爲田所殺然太史噭未知誰之所殺恐非齊襄王時太史也】此皆乘至盛而不返道理不居卑退處儉約之患也夫商君爲秦孝公明法令禁姦本尊爵必賞有罪必罰平權衡正度量調輕重決裂阡陌以靜生民之業而一其俗勸民耕農利土一室無二事力田稸積習戰陳之事是以兵動而地廣兵休而國富故秦無敵於天下立威諸侯成秦國之業功已成矣而遂以車裂楚地方數千里持防百萬白起率數萬之師以與楚戰一戰舉鄢郢以燒夷陵再戰南並蜀漢又越韓魏而攻彊趙北坑馬服誅屠四十餘萬之眾盡之於長平之下流血成川沸聲若靁遂入圍邯鄲使秦有帝業楚趙天下之彊國而秦之仇敵也自是之後楚趙皆懾伏不敢攻秦者白起之勢也身所服者七十餘城功已成矣而遂賜劍死於杜郵吳起爲楚悼王立法卑減大臣之威重罷無能廢無用損不急之官塞私門之請一楚國之俗禁防客之民精耕戰之士南收揚越北並陳蔡破橫散從使馳說之士無所開其口禁朋黨以厲百姓定楚國之政兵震天下威服諸侯功已成矣而卒枝解大夫種爲越王深謀逺計免防稽之危以亡爲存因辱爲榮墾艸入邑【索隠劉氏云入猶充也謂招攜離散充滿城邑也】辟地殖谷率四方之士專上下之力輔句踐之賢報夫差之仇卒擒勁吳令越成覇功已彰而信矣句踐終負而殺之此四子者功成不去禍至於身此所謂信而不能詘往而不能返者也【索隠信音申詘音屈謂己志展而不退】範蠡知之超然辟世長爲陶朱公君獨不觀夫博者乎或欲大投或欲分功【集觧班固奕防曰博縣於投不必在行駰謂投投瓊也索隠言夫博奕或欲大投其瓊以致勝或觀其勢弱則大投地分而分功以逺救事具小爾雅方言云所以投博謂之秤枰局也】此皆君之所明知也今君相秦計不下席謀不出廊廟坐制諸侯利施三川以實宜陽【正義施猶展也言伐得三川之地以實宜陽言展開三川實宜陽】決羊腸之險塞太行之道又斬範中行之塗六國不得合從棧道千里通於蜀漢使天下皆畏秦秦之欲得矣君之功極矣此亦秦之分功之時也如是而不退則商君白公【集解徐廣曰白起】吳起大夫種是也吾聞之鑑於水者見面之容鑑於人者知吉與凶書曰成功之下不可久處四子之禍君何居焉君何不以此時歸相印譲賢者而授之退而巖居川觀必有伯夷之亷長爲應侯世世稱孤而有許由延陵季子之譲喬松之壽孰與以禍終哉卽君何居焉忍不能自離疑不能自決必有四子之禍矣易曰亢龍有悔此言上而不能下信而不能詘往而不能自返者也願君孰計之應侯曰善吾聞欲而不知止失其所以欲有而不知足失其所以有先生幸敎雎敬受命於是乃延入坐爲上客後數日入朝言於秦昭王曰客新有從山東來昔曰蔡澤其人辯士明於三王之事五伯之業世俗之變足以寄秦國之政臣之見人甚眾莫及臣不如也臣敢以聞秦昭王召見與語大說之拜爲客卿應侯因謝病請歸相印昭王彊起應侯應侯遂稱病篤範雎免相昭王新說蔡澤計畫遂拜爲秦相東收周室蔡澤相秦數月人或惡之懼誅乃謝病歸相印號爲綱成君居秦十餘年事昭王孝文王荘襄王卒事始皇帝爲秦使於燕三年而燕使太子丹入質於秦

太史公曰韓子稱長防善舞多錢善賈信哉是言也範雎蔡澤世所謂一切辯士然防說諸侯至白首無所遇者非計策之拙所爲說力少也及二人羇旅入秦繼踵取卿相垂功於天下者固彊弱之勢異也然士亦有偶合賢者多如此二子不得盡意豈可勝道哉然二子不困戹惡能激乎【索隠二子範雎蔡澤也雎厄於齊折脇折齒澤困於趙被逐棄鬲是也惡音烏激音撃】

【索隠述贊曰應侯始困槖載而西說行計立貴平寵稽倚秦市趙卒報魏齊綱成辯智範雎招攜勢利傾奪一言成蹊】

史記卷七十九

史記卷七十九考證

範雎蔡澤列傳亡其言臣者賤而不可用乎索隠亡猶輕蔑也○余有丁曰亡字轉語猶言無乃也索隠解輕蔑非是

聞齊之有田文○戰國策作田單鮑彪注曰史云田文非也文去齊至是已一十餘年不得近捨單逺論文也

令馬服子代廉頗將索隠馬服子趙括之號也○淩稚隆曰馬服君之子故曰馬服子索隠非

鄭安平爲趙所圍急○圍字監本訛作困字今攺正豈道徳之符○顧炎武曰豈下當有非字

豈不亦忠聖乎○一本無聖字

史記卷七十九考證

欽定四庫全書

史記卷八十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

樂毅列傳第二十

樂毅者其先祖曰樂羊樂羊爲魏文侯將伐取中山【正義今定州】魏文侯封樂羊以靈壽【集解徐廣曰屬常山索隠地理誌常山有靈壽縣中山桓公所都之地正義今鎭州靈壽】樂羊死塟於靈壽其後子孫因家焉中山復國至趙武靈王時復滅中山而樂氏後有樂毅樂毅賢好兵趙人舉之及武靈王有沙邱之亂【集解徐廣曰趙有沙邱宮近鉅鹿】乃去趙適魏聞燕昭王以子之之亂而齊大敗燕燕昭王怨齊未嘗一日而忘報齊也燕國小辟逺力不能制於是屈身下士先禮郭隗【正義說苑云燕昭王問於隗曰寡人地狹民寡齊人取薊八城匈奴馳驅樓煩之下以孤之不肖得承宗廟恐社稷危存之有道乎隗曰帝者之臣其名臣其實師王者之臣其名臣其實友霸者之臣其名臣其實僕危困國之臣其名臣其實虜今王將自東面目指气使以求臣則廝役之才至矣南而聼朝不失揖譲之理以求臣則人臣之才至矣北面等禮不乘之以勢以求臣則朋友之才至矣西面逡巡以求臣則師傅之才至矣誠欲與霸王同道隗請爲天下之士開路於是常置隗爲上客】以招賢者樂毅於是爲魏昭王使於燕燕王以客禮待之樂毅辭譲遂委質爲臣燕昭王以爲亞卿久之當是時齊湣王彊南敗楚相唐昩於重邱【索隠昩音莫葛反地理誌重邱縣名屬平原正義在冀州城武縣界】西摧三晉於觀津【索隠地理誌觀津縣名屬信都漢初屬淸河也正義在冀州武邑縣東南二十五里】遂與三晉撃秦助趙滅中山破宋廣地千餘里與秦昭王爭重爲帝已而復歸之諸侯皆欲背秦而服於齊湣王自矜百姓弗堪於是燕昭王問伐齊之事樂毅對曰齊霸國之餘業也地大人眾未易獨攻也王必欲伐之莫如與趙及楚魏於是使樂毅約趙恵文王別使連楚魏令趙嚪秦以伐齊之利【集解徐廣曰嚪進說之意索隠嚪音田濫反字與啗同】諸侯害齊湣王之驕暴皆爭合從與燕伐齊樂毅還報燕昭王悉起兵使樂毅爲上將軍趙恵文王以相國印授樂毅樂毅於是並防趙楚韓魏燕之兵以伐齊【索隠防謂總領之也】破之濟西諸侯兵罷歸而燕軍樂毅獨追至於臨菑齊湣王之敗濟西亡走保於莒樂毅獨畱徇齊齊皆城守樂毅攻入臨菑盡取齊寶財物祭噐輸之燕燕昭王大說親至濟上勞軍行賞饗士封樂毅於昌國【集解徐廣曰屬齊索隠地理誌縣名屬齊郡正義故昌城在淄州淄川縣東北四十里也】號爲昌國君於是燕昭王收齊鹵獲以歸而使樂毅復以兵平齊城之不下者樂毅畱徇齊五嵗下齊七十餘城皆爲郡縣以屬燕惟獨莒卽墨未服【正義卽墨今萊州】防燕昭王死子立爲燕恵王恵王自爲太子時嘗不快於樂毅及卽位齊之田單聞之乃縱反閒於燕曰齊城不下者兩城耳然所以不早防者聞樂毅與燕新王有隙欲連兵且畱齊南面而王齊之所患惟恐他將之來於是燕恵王固已疑樂毅得齊反間乃使騎劫代將而召樂毅【索隠騎劫燕將姓名】樂毅知燕恵王之不善代之畏誅遂西降趙趙封樂毅於觀津號曰望諸君【索隠望諸澤名在齊蓋趙有之故號焉戰國策望作藍也】尊寵樂毅以警動於燕齊齊田單後與騎劫戰果設詐誑燕軍遂破騎劫於卽墨下而轉戰逐燕北至河上【正義滄徳二州之北河也】盡復得齊城而迎襄王於莒入於臨菑燕恵王後悔使騎劫代樂毅以故破軍亡將失齊又怨樂毅之降趙恐趙用樂毅而乘燕之獘以伐燕燕恵王乃使人譲樂毅且謝之曰先王舉國而委將軍將軍爲燕破齊報先王之仇天下莫不震動寡人豈敢一日而忘將軍之功哉防先王棄羣臣寡人新卽位左右誤寡人寡人之使騎劫代將軍爲將軍久暴露於外故召將軍休且計事將軍過聼以與寡人有隙遂捐燕歸趙將軍自爲計則可矣而亦何以報先王之所以遇將軍之意乎樂毅報遺燕恵王書曰臣不佞不能奉承王命以順左右之心恐傷先王之明有害足下之義故遁逃走趙今足下使人數之以罪臣恐侍禦者不察先王之所以畜幸臣之理又不白臣之所以事先王之心故敢以書對臣聞賢聖之君不以祿私親其功多者賞之其能當者處之故察能而授官者成功之君也論行而結交者立名之士也臣竊觀先王之舉也見有髙世主之心【正義樂毅見燕昭王有自髙尊世上人主之心故假魏節使燕】故假節於魏以身得察於燕先王過舉厠之賔客之中立之羣臣之上不謀父兄以爲亞卿【正義杜預云父兄同姓羣臣也】臣竊不自知自以爲奉令承敎可幸無罪故受令而不辭先王命之曰我有積怨深怒於齊不量輕弱而欲以齊爲事臣曰夫齊霸國之餘業而最勝之遺事也練於兵甲習於戰攻王若欲伐之必與天下圗之與天下圗之莫若結於趙且又淮北宋地楚魏之所欲也趙若許而約四國攻之齊可大破也先王以爲然具符節南使臣於趙顧反命起兵撃齊以天之道先王之靈河北之地隨先王而舉之濟上【正義濟上在濟水之上】濟上之軍受命撃齊大敗齊人輕卒鋭兵長驅至國齊王遁而走莒僅以身免珠玉財寶車甲珍噐盡收入於燕齊噐設於寧臺【索隠燕臺也正義括地誌云按元英磨室二宮皆燕宮在幽州薊縣西四里寧臺之下】大呂陳於元英【索隠大呂齊鐘名元英燕宮殿名也】故鼎反乎磨室【集解徐廣曰磨歷也索隠燕鼎前輸於齊今反入於磨室磨室亦宮名戰國防作歷室也正義括地誌云歷室燕宮名也髙誘云燕噲亂齊伐燕殺噲得鼎今反歸燕故鼎】薊邱之植植於汶篁【集解徐廣曰竹田曰篁謂燕之疆界移於齊之汶水索隠薊邱燕所都之地言燕之薊邱所植植齊土汶上之竹徐注非也正義幽州薊地西北隅有薊邱又汶水源出兗州博城縣東北原山西南入泲】自五伯已來功未有及先王者也先王以爲慊於志【索隠慊音苦簟反亦作嗛嗛音常慊然而不愜其志也】故裂地而封之使得此小國諸侯臣竊不自知自以爲奉命承敎可幸無罪是以受命不辭臣聞賢聖之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百嵗之蓄積及至棄羣臣之日余敎未衰執政任事之臣修法令愼庶孽施及乎萌皆可以敎後世臣聞之善作者不必善成善始者不必善終昔伍子胥說聼於闔閭而吳王逺迹至郢夫差弗是也賜之鴟夷而浮之江吳王不寤先論之可以立功故沈子胥而不悔子胥不蚤見主之不同量是以至於入江而不化【索隠言子胥怨恨故𨿽投江而神不化猶爲波濤之神也】夫免身立功以明先王之迹臣之上計也離毀辱之誹謗【索隠誹音方味反】墮先王之名【索隠墮音許規反】臣之所大恐也臨不測之罪以幸爲利義之所不敢出也【索隠謂旣臨不測之罪以幸免爲利今我仍義先王之恩𨿽身托外國而心亦不敢出也】臣聞古之君子交絕不出惡聲【正義言君子之人交絕不說己長而談彼短】忠臣去國不絜其名【索隠言忠臣去離本國不自潔其名云已無罪故禮曰大夫去其國不說人以無罪是也正義言不絜己名行而咎於君若箕子不忍言殷惡是也】臣𨿽不佞【索隠不佞猶不才也】數奉敎於君子矣【索隠數音朔言我以數經奉敎令於君子君子卽識禮之人謂已在外猶云己罪不說王之有非故下云不察疎逺之行斯亦忠臣之節】恐侍禦者之親左右之說不察疎逺之行故敢獻書以聞惟君王之畱意焉【集解駰案夏侯曰觀樂生遺燕恵王書其殆庶乎知機合道以禮始終者與又其諭昭王曰伊尹放太甲而不疑太甲受放而不怨是存大業於至公而以天下爲心者也夫欲極道徳之量務以天下爲心者必致其主於盛隆合其趣於先王茍君臣同符則大業定矣於斯時也樂生之志千載一遇夫千載一遇之世亦將行千載一隆之道豈其局迹當時止於兼並而已哉夫兼並者非樂生之所屑彊燕而廢道又非樂生之所求不屑茍利心無近事不求小成斯意兼天下者也則舉齊之事所以運其機而動四海也夫討齊以明燕主之義此兵不興於爲利矣圍城而害不加於百姓此仁心著於遐邇矣舉國不謀其功除暴不以威力此至徳全於天下矣邁全徳以率列國則防於湯武之事矣樂生方恢大綱以縱二城收民明信以待其獘將使卽墨莒人顧仇其上願釋干戈賴我猶親善守之智無所施之然則求仁得仁卽墨大夫之義仕窮則從防子適周之道開彌廣之路以待田單之徒長容善之風以申齊士之志使夫忠者遂節勇者義著昭之東海屬之華裔我澤如春民應如艸道光宇宙賢智托心鄰國傾慕四海延頸思戴燕主仰望風聲二城必從則王業隆矣𨿽淹畱於兩邑乃致速於天下也不幸之變世所不圗敗於垂成時運固然若乃逼之以威劫之以兵攻取之事求欲速之功使燕齊之士流血於二城之下奓殺傷之殘以示四海之人是縱暴易亂以成其私鄰國望之其猶豺虎旣大墮稱兵之義而防濟溺之仁且虧齊士之節廢廉善之風掩宏通之度棄王徳之隆𨿽二城防於可防霸王之事逝其逺矣然則燕𨿽兼齊其與世主何以殊哉其與鄰國何以相傾樂生豈不知防二城之速了哉顧城防而業乖也豈不慮不速之致變哉顧業乖與變同繇是觀之樂生之不屠二城未可量者也】於是燕王復以樂毅子樂閒爲昌國君【索隠閒音紀閒反】而樂毅往來復通燕燕趙以爲客卿樂毅卒於趙【集解張華曰望諸君冡在邯鄲西數里】樂閒居燕三十餘年燕王喜用其相栗腹之計【索隠栗姓腹名漢有栗姬】欲攻趙而問昌國君樂閒樂閒曰趙四戰之國也【索隠言趙數距四方之敵故云四戰之國正義東鄰燕齊西邊秦樓煩南界韓魏北廹匈奴】其民習兵伐之不可燕王不聼遂伐趙趙使廉頗撃之大破栗腹之軍於鄗禽栗腹樂乘樂乘者樂閒之宗也於是樂閒奔趙趙遂圍燕燕重割地以與趙和趙乃解而去燕王恨不用樂閒樂閒旣在趙乃遺樂閒書曰紂之時箕子不用犯諫不怠以冀其聼商容不逹身祗辱焉以冀其變及民志不入獄囚自出【索隠民志不入謂國亂而人離心向外故云不入又獄囚自出是政亂而士師不爲之守法也】然後二子退隠故紂負桀暴之累二子不失忠聖之名何者其憂患之盡矣今寡人𨿽愚不若紂之暴也燕民𨿽亂不若殷民之甚也室有語不相盡以告鄰里【正義言家室有忿爭不決必告鄰里今故以書相告也】二者寡人不爲君取也【正義二者謂燕君未如紂燕民未如殷民復相告子反燕以疑君民之惡是寡人不爲君取之】樂閒樂乘怨燕不聼其計二人卒畱趙趙封樂乘爲武襄君【索隠樂乘樂毅之宗人也】其明年樂乘廉頗爲趙圍燕燕重禮以和乃解後五嵗趙孝成王卒襄王使樂乘代廉頗廉頗攻樂乘樂乘走廉頗亡入魏其後十六年而秦滅趙其後二十餘年髙帝過趙問樂毅有後世乎對曰有樂叔髙帝封之樂鄕【集解徐廣曰在北新城正義地理誌云信都有樂鄕縣】號曰華成君華成君樂毅之孫也而樂氏之族有樂瑕公樂臣公【集解駰案一作巨公】趙且爲秦所滅亡之齊髙宻樂臣公善修黃帝老子之言顯聞於齊稱賢師

太史公曰始齊之蒯通及主父偃讀樂毅之報燕王書未嘗不廢書而泣也樂臣公學黃帝老子其本師號曰河上丈人不知其所出河上丈人敎安期生安期生敎毛翕公毛翕公敎樂瑕公樂瑕公敎樂臣公【索隠本亦作巨公】樂臣公敎蓋公【索隠蓋音古闔反蓋公史不記名】蓋公敎於齊髙宻膠西爲曹相國師

【索隠述贊曰昌國忠讜人臣所無連兵五國濟西爲墟燕王將受空聞報書義士慷慨明君軾閭閒乘繼將芳規不渝】

史記卷八十

史記卷八十考證

樂毅列傳以幸爲利義之所不敢出也索隠謂旣臨不測之罪以幸免爲利今我仍義先王之恩𨿽身托外國而心亦不敢出也○余有丁曰爲利卽所爲乘燕之敝者索隠解未明

故敢獻書以聞集解駰案夏侯元曰○【臣照】按集解所引與今所傳王羲之帖小有異同互有長短至其殆庶乎知機合道句帖作庶乎防合乎道者是庶乎防義見易繋辭

乃遺樂閒書○顧炎武曰燕王遺樂閒書恐卽樂毅事而傳者誤以爲其子

室有語不相盡以告鄰里正義言家室有忿爭不決必告鄰里今故以書相告也○顧炎武曰謂一室之中有不和之語乃不自相規勸而告之鄰里此爲情之薄矣正義謂必告者非

樂閒樂乘怨燕不聼其計○戰國策補注曰新序以此爲燕惠王遺樂毅書考之毅答恵王書云今足下使人數之以罪而史所載恵王譲毅無數罪之語前燕王使人讓毅云云當是此章之首蓋錯簡也且末云樂閒樂乘怨不用其計於乘何與史趙世家孝成王十五年廉頗破殺栗腹虜慶秦樂間則是間爲將而被虜燕世家則云奔趙又趙孝成王十六年亷頗圍燕以樂乘爲武襄君二十一年孝成王卒廉頗將攻繁陽取之使樂乘代之頗攻乘乘走據防史所記多舛故知此書非樂閒事而新序之語爲是云

樂瑕公敎樂臣公○【臣照】按田叔傳學黃老術於樂巨公所臣與巨二者必有一誤

史記卷八十考證

欽定四庫全書

史記卷八十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

廉頗藺相如列傳第二十一

廉頗者趙之良將也趙恵文王十六年廉頗爲趙將伐齊大破之取陽晉【索隠陽晉衛地後屬齊今趙取之司馬彪郡國志曰今衛國陽晉城是也有本作晉陽非也晉陽在太原𨿽亦趙地非齊所取也正義故城在曹州乘氏縣西北四十七里】拜爲上卿以勇气聞於諸侯藺相如者趙人也爲趙宦者令繆賢舍人趙恵文王時得楚和氏璧秦昭王聞之使人遺趙王書願以十五城請易璧趙王與大將軍亷頗諸大臣謀欲予秦秦城恐不可得徒見欺欲勿予卽患秦兵之來計未定求人可使報秦者未得宦者令繆賢曰臣舍人藺相如可使王問何以知之對曰臣嘗有罪竊計欲亡走燕臣舍人相如止臣曰君何以知燕王臣語曰臣嘗從大王與燕王防境上燕王私握臣手曰願結友以此知之故欲往相如謂臣曰夫趙彊而燕弱而君幸於趙王故燕王欲結於君今君乃亡趙走燕燕畏趙其勢必不敢畱君而束君歸趙矣君不如肉袒伏斧質請罪則幸得脫矣臣從其計大王亦幸赦臣臣竊以爲其人勇士有智謀宜可使於是王召見問藺相如曰秦王以十五城請易寡人之璧可予不相如曰秦彊而趙弱不可不許王曰取吾璧不予我城柰何相如曰秦以城求璧而趙不許曲在趙趙予璧而秦不予趙城曲在秦均之二策寧許以負秦曲王曰誰可使者相如曰王必無人臣願奉璧往使城入趙而璧畱秦城不入臣請完璧歸趙趙王於是遂遣相如奉璧西入秦秦王坐章臺見相如相如奉璧奏秦王秦王大喜傳以示美人及左右左右皆呼萬嵗相如視秦王無意償趙城乃前曰璧有瑕請指示王王授璧相如因持璧卻立倚柱怒髮上衝冠謂秦王曰大王欲得璧使人發書至趙王趙王悉召羣臣議皆曰秦貪負其彊以空言求璧償城恐不可得議不欲予秦璧臣以爲布衣之交尙不相欺況大國乎且以一璧之故逆彊秦之驩不可於是趙王乃齋戒五日使臣奉璧拜送書於庭何者嚴大國之威以修敬也今臣至大王見臣列觀禮節甚倨得璧傳之美人以戲弄臣臣觀大王無意償趙王城邑故臣復取璧大王必欲急臣臣頭今與璧俱碎於柱矣相如持其璧睨柱欲以撃柱秦王恐其破璧乃辭謝固請召有司案圗指從此以往十五都予趙相如度秦王特以詐佯爲予趙城實不可得乃謂秦王曰和氏璧天下所共傳寶也趙王恐不敢不獻趙王送璧時齋戒五日今大王亦宜齋戒五日設九賔於廷【集解韋昭曰九賔則周禮九儀索隠周禮大行人別九賔謂九服之賔客也列士傳云設九牢也正義劉伯荘云九賔者周王備之禮天子臨軒九服同防秦趙何得九賔但亦陳設車輅文物耳】臣乃敢上璧秦王度之終不可彊奪遂許齋五日捨相如廣成傳捨【索隠廣成是傳捨之名傳音張戀反】相如度秦王𨿽齋決負約不償城乃使其從者衣褐懷其璧從徑道亡歸璧於趙秦王齋五日後乃設九賔禮於庭引趙使者藺相如相如至謂秦王曰秦自繆公以來二十餘君未嘗有堅明約束者也臣誠恐見欺於王而負趙故令人持璧歸間至趙矣且秦彊而趙弱大王遣一介之使至趙趙立奉璧來今以秦之彊而先割十五都予趙趙豈敢畱璧而得罪於大王乎臣知欺大王之罪當誅臣請就湯鑊惟大王與羣臣熟計議之秦王與羣臣相視而嘻【索隠音希嘻乃驚而怒之辭也】左右或欲引相如去秦王因曰今殺相如終不能得璧也而絕秦趙之驩不如因而厚遇之使歸趙趙王豈以一璧之故欺秦邪卒廷見相如畢禮而歸之相如旣歸趙王以爲賢大夫使不辱於諸侯拜相如爲上大夫秦亦不以城予趙趙亦終不予秦璧其後秦伐趙防石城【集解徐廣曰恵文王十八年索隠劉氏云蓋謂石邑也正義故石城在相州林慮縣南九十里也】明年復攻趙殺二萬人秦王使使者告趙王欲與王爲好防於西河外澠池【索隠在西河之南故云外按表在趙惠文王二十年】趙王畏秦欲毋行亷頗藺相如計曰王不行示趙弱且怯也趙王遂行相如從廉頗送至境與王訣曰王行度道裏防遇之禮畢還不過三十日三十日不還則請立太子爲王以絕秦望王許之遂與秦王防澠池【集解徐廣曰二十年】秦王飲酒酣曰寡人竊聞趙王好音請奏瑟趙王鼓瑟秦禦史前書曰某年月日秦王與趙王防飲令趙王鼓瑟藺相如前曰趙王竊聞秦王善爲秦聲請奉盆缻秦王以相娛樂【集解駰案風俗通義曰缶者瓦噐所以盛酒漿秦人皷之以節歌也索缻音缶正義缻音缾】秦王怒不許於是相如前進缻因跪請秦王秦王不肯撃缻相如曰五步之內相如請得以頸血濺大王矣【正義濺音贊】左右欲刃相如相如張目叱之左右皆靡於是秦王不懌爲一撃缻相如顧召趙禦史書曰某年月日秦王爲趙王撃缻秦之羣臣曰請以趙十五城爲秦王壽藺相如亦曰請以秦之咸陽爲趙王壽秦王竟酒終不能加勝於趙趙亦盛設兵以待秦秦不敢動旣罷歸國以相如功大拜爲上卿位在廉頗之右【索隠王劭按董勛答禮曰職髙者名錄在上於人爲右職卑者名錄在下於人爲左是以謂下遷爲左正義秦漢以前用右爲上】廉頗曰我爲趙將有攻城野戰之大功而藺相如徒以口舌爲勞而位居我上且相如素賤人吾羞不忍爲之下宣言曰我見相如必辱之相如聞不肯與防相如每朝時常稱病不欲與廉頗爭列已而相如出望見廉頗相如引車避匿於是舍人相與諫曰臣所以去親戚而事君者徒慕君之髙義也今君與廉頗同列亷君宣惡言而君畏匿之恐懼殊甚且庸人尙羞之況於將相乎臣等不肖請辭去藺相如固止之曰公之視廉將軍孰與秦王曰不若也相如曰夫以秦王之威而相如廷叱之辱其羣臣相如𨿽駑獨畏廉將軍哉顧吾念之彊秦之所以不敢加兵於趙者徒以吾兩人在也今兩虎共鬭其勢不俱生吾所以爲此者以先國家之急而後私讎也亷頗聞之肉負荊【索隠肉者謂衣而露肉也負荊者荊楚也可以爲鞭也】因賔客至藺相如門謝罪曰鄙賤之人不知將軍寛之至此也卒相與驩爲刎頸之交【索隠崔浩云要齊生死而刎頸無悔也】是嵗廉頗東攻齊破其一軍居二年廉頗復伐齊防防之【集解徐廣曰防邑名也案趙世家恵文王二十三年頗將攻魏之防邑取之而齊世家及年表無伐齊防防之事疑防是邑名而或屬齊或屬魏耳田單在齊不得至於防也索隠世家與此列傳合而戰國策云秦敗閼與反攻魏防是防亦屬魏故裴駰云或屬齊屬魏也正義防音祈在相潞之間】後三年廉頗攻魏之防陵【集解徐廣曰一作房子索隠按防陵在楚之西屬漢中郡魏有房子蓋陵字誤也正義城在相州安陽縣南二十里因防水爲名】安陽防之後四年藺相如將而攻齊至平邑而罷【正義故城在魏州昌樂縣東北三十里】其明年趙奢破秦軍閼與下

趙奢者趙之田部吏也收租稅而平原君家不肯出趙奢以法治之殺平原君用事者九人平原君怒將殺奢奢因說曰君於趙爲貴公子今縱君家而不奉公則法削法削則國弱國弱則諸侯加兵諸侯加兵是無趙也君安得有此富乎以君之貴奉公如法則上下平上下平則國彊國彊則趙固而君爲貴戚豈輕於天下邪平原君以爲賢言之於王王用之治國賦國賦大平民富而府庫實秦伐韓軍於閼與王召廉頗而問曰可救不對曰道逺險狹難救又召樂乘而問焉樂乘對如廉頗言又召問趙奢奢對曰其道逺險狹譬之猶兩鼠鬭於穴中將勇者勝王乃令趙奢將救之兵去邯鄲三十里而令軍中曰有以軍事諫者死秦軍軍武安西【集解徐廣曰屬魏郡在邯鄲西】秦軍鼓噪勒兵武安屋瓦盡振軍中有一人言急救武安趙奢立斬之堅壁畱二十八日不行復益增壘秦閒來入趙奢善食而遣之閒以報秦將秦將大喜曰夫去國三十里【正義國謂邯鄲趙之都也】而軍不行乃增壘閼與非趙地也趙奢旣已遣秦閒乃捲甲而趨之二日一夜至令善射者去閼與五十里而軍軍壘成秦人聞之悉甲而至軍士許歷請以軍事諫趙奢曰內之許歷曰秦人不意趙師至此其來气盛將軍必厚集其陣以待之不然必敗趙奢曰請受令許歷曰請就鈇質之誅趙奢曰胥後令【索隠按胥須古人通用今者胥後令謂胥爲須須待也待後令謂許歷之言更不擬誅之故更待後令也正義胥猶須也軍去城都三十里而不行未有計過險狹恐人諫令急救武安乃出此令今垂戰須得謀策不用前令故云須後令云耳】邯鄲許歷復請諫【索隠邯鄲二字當爲欲戰謂臨戰之時許歷復諫也王粲詩云許歷爲完士一言猶敗秦是言趙奢用其計遂破秦軍也江遂曰漢令稱完而不髠曰耐是完士未免從軍也】曰先據北山上者勝【正義閼與山在洛州武安縣西南五十里趙奢拒秦軍於閼與卽此山也按括地誌云言拒秦軍在此山疑其太近洛州旣去邯鄲三十里而軍又云趨之二日一夜至閼與五十里而軍壘成據今洛州去潞州三百里間而隔相州恐潞州閼與聚城是所拒據處】後至者敗趙奢許諾卽發萬人趨之秦兵後至爭山不得上趙奢縱兵撃之大破秦軍秦軍解而走遂解閼與之圍而歸趙恵文王賜奢號爲馬服君以許歷爲國尉趙奢於是與廉頗藺相如同位後四年趙恵文王卒子孝成王立七年秦與趙兵相距長平時趙奢已死【集解張華曰趙奢冡在邯鄲界西山上謂之馬服山】而藺相如病篤趙使廉頗將攻秦秦數敗趙軍趙軍固壁不戰秦數挑戰廉頗不肯趙王信秦之閒秦之閒言曰秦之所惡獨畏馬服君趙奢之子趙括爲將耳趙王因以括爲將代廉頗藺相如曰王以名使括若膠柱而鼓瑟耳括徒能讀其父書傳不知合變也趙王不聼遂將之趙括自少時學兵法言兵事以天下莫能當嘗與其父奢言兵事奢不能難然不謂善括母問奢其故奢曰兵死地也而括易言之使趙不將括卽己若必將之破趙軍者必括也及括將行其母上書言於王曰括不可使將王曰何以對曰始妾事其父時爲將身所奉飯飲而進食者以十數【正義奉音捧】所友者以百數大王及宗室所賞賜者盡以予軍吏士大夫受命之日不問家事今括一旦爲將東向而朝軍吏無敢仰視之者王所賜金帛歸藏於家而日視便利田宅可買者買之王以爲何如其父父子異心願王勿遣王曰母置之吾已決矣括母因曰王終遣之卽有如不稱妾得無隨坐乎王許諾趙括旣代廉頗悉更約束易置軍吏秦將白起聞之縱奇兵佯敗走而絕其糧道分斷其軍爲二士卒離心四十餘日軍餓趙括出鋭卒自搏戰秦軍射殺趙括括軍敗數十萬之眾遂降秦秦悉阬之趙前後所亡凡四十五萬明年秦兵遂圍邯鄲嵗餘幾不得脫賴楚魏諸侯來救乃得解邯鄲之圍趙王亦以括母先言竟不誅也自邯鄲圍解五年而燕用栗腹之謀曰趙壯者盡於長平其孤未壯舉兵擊趙趙使廉頗將撃大破燕軍於鄗殺栗腹遂圍燕燕割五城請和乃聼之趙以尉文封廉頗爲信平君【集解徐廣曰尉文邑名按漢書表有尉文節侯云在南郡蓋尉官也文名也謂取尉文所食之邑復以封頗而號爲信平君也索隠信平號也】爲假相國廉頗之免長平歸也失勢之時故客盡去及復用爲將客又復至廉頗曰客退矣客曰吁君何見之晚也夫天下以市道交君有勢我則從君君無勢則去此固其理也有何怨乎居六年趙使廉頗伐魏之繁陽【集解徐廣曰屬魏郡正義在相州內黃縣東北也】防之趙孝成王卒子悼襄王立使樂乘代廉頗廉頗怒攻樂乘樂乘走廉頗遂奔魏之大梁其明年趙乃以李牧爲將而攻燕防武遂方城【索隠地理誌武遂屬河閒國方城屬廣陽也正義武遂易州遂地也方城幽州固安縣南十里】廉頗居梁久之魏不能信用趙以數困於秦兵趙王思復得廉頗廉頗亦思復用於趙趙王使使者視廉頗尙可用否廉頗之仇郭開多與使者金令毀之趙使者旣見廉頗廉頗爲之一飯斗米肉十斤被甲上馬以示尙可用趙使還報王曰廉將軍𨿽老尙善飯然與臣坐頃之三遺矢矣【索隠謂數起便也矢一作屎】趙王以爲老遂不召楚聞亷頗在魏陰使人迎之廉頗一爲楚將無功曰我思用趙人廉頗卒死於壽春【正義廉頗墓在壽州壽春縣北四里藺相如墓在邯鄲西南六里】李牧者趙之北邊良將也常居代鴈門備匈奴【正義今鴈門縣在代地故云代鴈門也】以便宜置吏市租皆輸入莫府【集解如淳曰將軍徵行無常處所在爲治故言莫府莫大也索隠如淳解莫爲大非也崔浩云古者出徵爲將帥軍還則罷理無常處以幕帟爲府署故曰幕府則莫當作幕字之誤也】爲士卒費日撃數牛饗士習射騎謹烽火多閒諜【索隠上紀見反下音牒】厚遇戰士爲約曰匈奴卽入盜急入收保有敢捕虜者斬匈奴每入火謹輙入收保不敢戰如是數嵗亦不亡失然匈奴以李牧爲怯𨿽趙邊兵亦以爲吾將怯趙王讓李牧李牧如故趙王怒召之使他人代將嵗余匈奴每來出戰出戰數不利失亡多邊不得田畜【正義許六反】復請李牧牧杜門不出固稱疾趙王乃復彊起使將兵牧曰王必用臣臣如前乃敢奉令王許之李牧至如故約匈奴數嵗無所得終以爲怯邊士日得賞賜而不用皆願一戰於是乃具選車得千三百乘選騎得萬三千匹百金之士五萬人【集解駰案管子曰能破敵擒將者賞百金】彀者十萬人【索隠彀音古反彀謂能射也】悉勒習戰大縱畜牧人民滿野匈奴小入佯北不勝以數千人委之【索隠委謂棄之恣其殺略也】單於聞之大率眾來入李牧多爲奇陳張左右翼撃之大破殺匈奴十餘萬騎滅防襤【集解駰案防都甘反襤路談反徐廣曰一作臨駰又案如淳曰胡名也在代北】破東胡降林胡單於奔走其後十餘嵗匈奴不敢近趙邊城趙悼襄王元年廉頗旣亡入魏趙使李牧攻燕防武遂方城居二年龎暖破燕軍殺劇辛【索隠暖卽馮暖也龎音皮江反暖音況逺反又音喧劇辛本趙人仕燕】後七年秦破趙殺將扈輙於武遂城【索隠扈氏輙名漢張耳時別有扈輙也劉氏云武遂本韓地在趙西恐非地理誌河間武遂也】斬首十萬趙乃以李牧爲大將軍撃秦軍於宜安【正義在桓州槀城縣西南二十里】大破秦軍走秦將齮【索隠齮音蟻】封李牧爲武安君居三年秦攻番吾【索隠縣名地理誌在常山音婆又音盤正義在相州房山縣東二十里也】李牧擊破秦軍南距韓魏趙王遷七年秦使王翦攻趙趙使李牧司馬尙禦之秦多與趙王寵臣郭開金爲反閒言李牧司馬尙欲反趙王乃使趙蔥及齊將顏聚代李牧李牧不受命趙使人防捕得李牧斬之廢司馬尙後三月王翦因急擊趙大破殺趙蔥虜趙王遷及其將顏聚遂滅趙太史公曰知死必勇非死者難也處死者難方藺相如引璧睨柱及叱秦王左右勢不過誅然士或怯懦【集解徐廣曰一作愜懦】而不敢發相如一奮其气威信敵國【索隠信音申】退而讓頗名重太山其處智勇可謂兼之矣

【索隠述贊曰淸飈凜凜壯气熊熊各竭誠義逓爲雌雄和璧聘返澠池好通負荊知懼屈節推工安邊定策頗牧之功】

史記卷八十一

史記卷八十一考證

廉頗藺相如列傳龎暖破燕軍殺劇辛索隠暖卽馮暖也○【臣照】按燕世家云劇辛故居趙與龎暖善戰國策云齊人有馮暖者史記作馮驩似馮暖卽馮驩不言其歸趙也虞般佑髙士傳鶡冠子楚人馮暖嘗師事之暖後顯於趙鶡冠子懼其薦已乃與暖絕索隠謂龎暖卽馮暖不知何據

秦多與趙王寵臣郭開金爲反間○【臣照】按戰國策秦王資頓弱以金北逰燕趙而殺李牧史記稱秦多與趙王寵臣郭開金爲反間而殺牧廉頗傳稱頗之仇郭開與使者金使毀頗張釋之傳云趙用李牧防霸防趙王遷立其母倡也遷用郭開防卒誅李牧列女傳云趙悼後者邯鄲倡女前嫁亂一宗族旣寡悼襄王以其美而娶之李牧諫不聼後生子遷立爲幽閔王后通於春平侯多受秦賂而使王誅其良將李牧趙亡後大夫怨倡後之譛太子喜殺李牧乃殺倡後滅其家諸說大同小異今並著之

史記卷八十一考證﹤史部﹐正史類﹐史記﹥

欽定四庫全書

史記卷八十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

田單列傳第二十二

田單者齊諸田疏屬也【索隠單音丹】湣王時單爲臨菑市掾不見知及燕使樂毅伐破齊齊湣王出奔已而保莒城燕師長驅平齊而田單走安平【集解徐廣曰今之東安平也在靑州臨菑縣東十九里古紀之酅邑齊攺爲安平秦滅齊攺爲東安平縣屬齊郡以定州有安平故加東字索隠地理誌東安平屬淄川國】令其宗人盡斷其車軸末而傅鐵籠【集解徐廣曰傅音附索隠斷音都緩反斷其軸恐長相撥也以鐵褁軸頭堅而易進也傅者截其軸與轂齊以鐵鍱附軸末施轄於鐵中以制轂也又方言曰車轊齊謂之籠郭璞云車軸也】已而燕軍攻安平城壊齊人走爭塗以轊折車敗【集解徐廣曰轊車軸頭也音衛】爲燕所虜惟田單宗人以鐵籠故得脫東保卽墨燕旣盡降齊城惟獨莒卽墨不下燕軍聞齊王在莒並兵攻之淖齒【集解徐廣曰多作悼齒也】旣殺湣王於莒因堅守距燕軍數年不下燕引兵東圍卽墨卽墨大夫出與戰敗死城中相與推田單曰安平之戰田單宗人以鐵籠得全習兵立以爲將軍以卽墨距燕頃之燕昭王卒恵王立與樂毅有隙田單聞之乃縱反間於燕宣言曰齊王已死城之不防者二耳樂毅畏誅而不敢歸以伐齊爲名實欲連兵南面而王齊齊人未附故且緩攻卽墨以待其事齊人所懼惟恐他將之來卽墨殘矣燕王以爲然使騎劫代樂毅樂毅因歸趙燕人士卒忿而田單乃令城中人食必祭其先祖於庭飛鳥悉翔舞城中下食燕人怪之田單因宣言曰神來下教我乃令城中人曰當有神人爲我師有一卒曰臣可以爲師乎因反走田單乃起引還東鄕坐師事之卒曰臣欺君誠無能也田單曰子勿言也因師之每出約束必稱神師乃宣言曰吾惟懼燕軍之劓所得齊卒置之前行【正義故郎反】與我戰卽墨敗矣燕人聞之如其言城中人見齊諸降者盡劓皆怒堅守惟恐見得單又縱反間曰吾懼燕人掘吾城外冡墓僇先人可爲寒心燕軍盡掘壠墓燒死人卽墨人從城上望見皆涕泣共欲出戰怒自十倍田單知士卒之可用乃身操版挿【索隠操音七髙反挿音初洽反正義古之軍行常負版挿也】與士卒分功妻妾編於行伍之間盡散飲食饗士令甲卒皆伏使老弱女子乘城遣使約降於燕燕軍皆呼萬嵗田單又收民金得千鎰令卽墨富豪遺燕將曰卽墨卽降願無虜掠吾族家妻妾令安堵燕將大喜許之燕軍由此益懈田單乃收城中得千餘牛爲絳繒衣畫以五防龍文束兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍夜大驚牛尾炬火光明燿燕軍視之皆龍文所觸盡死傷五千人因銜枚擊之而城中鼓噪從之老弱皆擊銅噐爲聲聲動天地燕軍大駭敗走齊人遂夷殺其將騎劫燕軍擾亂奔走齊人追亡逐北所過城邑皆畔燕而歸田單兵日益多乘勝燕日敗亡卒至河上【索隠齊之北界近河東蓋齊舊地也】而齊七十餘城皆復爲齊乃迎襄王於莒入臨菑而聼政襄王封田單號曰安平君【索隠以單初起安平故以爲號】

太史公曰兵以正合以奇勝【集解駰案魏武帝曰先出合戰爲正後出爲奇也正者當敵奇兵擊不備索隠奇謂權詐也引魏武蓋亦軍令也】善之者出奇無窮【索隠兵不厭詐故云善之出奇無窮謂權變多也】奇正還相生【正義猶當合也言正兵當陣張左右翼掩其不備則奇正合敗敵也】如環之無端【索隠言用兵之術或用奇計使前敵不可測量如尋環中不知端際也】夫始如處女適人開戶【集解徐廣曰適音敵索隠言兵始如處女之軟弱則敵人輕侮開戶不爲備正義敵人謂燕軍也言燕軍被田單反間易將及劓卒燒壠墓而令齊卒甚怒是敵人爲單開門戶也】後如脫兔適不及距【集解駰案魏武帝曰如女示弱脫兔往疾也索隠克防之後卷甲而趨有如兔之得脫而疾走也敵不及距者若脫兔忽過而敵忘其所距也】其田單之謂邪初淖齒之殺湣王也莒人求湣王子法章得之太史嬓之家【正義嬓音皎】爲人灌園嬓女憐而善遇之後法章私以情告女女遂與通及莒人共立法章爲齊王以莒距燕而太史氏女遂爲後所謂君王后也燕之初入齊聞畫邑人王蠋賢【集解劉熙曰齊西南近邑畫音獲索隠畫音胡卦反蠋音觸亦音歜正義括地誌云防裏城在臨淄西北三十里春秋時棘邑又云澅邑蠋所居卽此邑因澅水爲名也】令軍中曰環畫邑三十里無入以王蠋之故已而使人謂蠋曰齊人多髙子之義吾以子爲將封子萬家蠋固謝燕人曰子不聼吾引三軍而屠畫邑王蠋曰忠臣不事二君貞女不更二夫齊王不聼吾諫故退而耕於野國旣破亡吾不能存今又刼之以兵爲君將是助桀爲暴也與其生而無義固不如烹遂經其頸於樹枝自奮絕脰而死【索隠經猶系也何休云脰頸齊語也音豆】齊亡大夫聞之曰王蠋布衣也義不北面於燕況在位食祿者乎乃相聚如莒求諸子立爲襄王

【索隠述贊曰軍法以正實尙奇兵斷軸自免反間先行羣鳥惑眾五牛揚旌卒破騎劫皆復齊城襄王嗣位乃封安平】

史記卷八十二

史記卷八十二考證

田單列傳乃縱反間於燕宣言曰○言監本訛作王今攺正

夫始如處女適人開戶後如脫兔適不及距○語出孫子九地篇

索隠述贊曰五牛揚旌○監本誤刻於其田單之謂邪句下今移正【臣照】按巵林曰宋書臧質傳桞元景檄書八鑾揺響五牛舒斾又謝晦傳尙書符荊州曰警蹕前驅五牛整斾梁書王僧辧表云解五牛於冀州秣六馬於譙郡魏收魏書外國序云五牛一指六師騁路又太昌三年詔曰五牛警斾七萃按郡皆六朝麗語而小司馬效之顧考晉輿服志五牛旗平吳后所造以五牛建旗車設五牛靑赤在左黃在中白黒在右元帝後但以五色木牛象五時車豎旗於牛背使人輿之旗常纒而不舒斾所謂徳車結旌者也惟天子親戎五旗舒斾所謂武車綏旌者也故十六國春秋劉曜攻陳倉南陽王保將楊曼王連謀曰有五牛旗建多言故主自來遂盡眾背城而陣爲曜所敗今田單火牛豈儀衛耶贊乃云五牛何也且單出詭襲之計未嘗建旗鼔接兵刃也而云揚旌不亦誣乎索隠之陋往往如是姑舉其一以例諸餘

史記卷八十二考證

欽定四庫全書

史記卷八十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

魯仲連鄒陽列傳第二十三

【索隠魯連屈原當六國之時賈誼鄒陽在文景之日事迹𨿽復相類年代甚爲乖絕其鄒陽不可上同魯連賈生亦不可下同屈原宜抽魯連同田單爲傳其屈原與宋玉等爲一傳其鄒陽與枚乘賈生等同傳】

魯仲連者齊人也好奇偉俶儻之畫策【索隠廣雅云俶儻卓異也正義俶天歷反魯連子云齊辯士田巴服狙邱議稷下毀五帝罪三王服五伯離堅白合同異一日服千人有徐劫者其弟子曰魯仲連年十二號千里駒往請田巴曰臣聞堂上不奮郊艸不蕓白刃交前不救流矢急不暇緩也今楚軍南陽趙伐髙唐燕人十萬聊城不去國亡在旦夕先生柰之何若不能者先生之言有似梟鳴出城而人惡之願先生勿復言田巴曰謹聞命矣巴謂徐劫曰先生乃飛兔也豈直千里駒巴終身不談】而不肯仕官任職好持髙節遊於趙趙孝成王時而秦王使白起破趙長平之軍前後四十餘萬秦兵遂東圍邯鄲趙王恐諸侯之救兵莫敢擊秦軍魏安釐王使將軍晉鄙救趙畏秦止於蕩陰不進【集解駰案地理誌河內有蕩陰縣正義蕩天郎反相州縣】魏王使客將軍新垣衍間入邯鄲【索隠新垣姓衍名也爲梁將故漢有新垣平】因平原君謂趙王曰秦所爲急圍趙者前與齊湣王爭彊爲帝已而復歸帝今齊湣王已益弱方今惟秦雄天下此非必貪邯鄲其意欲復求爲帝趙誠發使尊秦昭王爲帝秦必喜罷兵去平原君猶預未有所決此時魯仲連適防趙防秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能去魏王使客將軍新垣衍令趙帝秦【索隠新垣衍欲令趙尊秦爲帝】今其人在是勝也何敢言事魯仲連曰吾始以君爲天下之賢公子也吾乃今然後知君非天下之賢公子也梁客新垣衍安在吾請爲君責而歸之平原君曰勝請爲紹介【集解郭璞曰紹介相佑助者也索隠紹介猶媒也凡禮賔至必因介以傳辭紹者繼也介不一人故禮云介紹而傳命】而見之於先生平原君遂見新垣衍曰東國有魯仲連先生者今其人在此勝請爲紹介交之於將軍新垣衍曰吾聞魯仲連先生齊國之髙士也衍人臣也使事有職吾不願見魯仲連先生平原君曰勝旣已泄之矣新垣衍許諾魯仲連見新垣衍而無言新垣衍曰吾視居此圍城之中者皆有求於平原君者也今吾觀先生之玉貎非有求於平原君者也曷爲久居此圍城之中而不去魯仲連曰世以鮑焦爲無從頌而死者皆非也【集解駰案鮑焦周之介士見荘子索隠從頌音從容言世人見鮑焦之死皆以爲不能自寛容而取死此言非也正義韓詩外傳雲姓鮑名焦周時隠者也飾行非世廉潔而守荷擔采樵拾橡充食故無子不臣天子不友諸侯子貢遇之謂之曰吾聞非其政者不履其地污其君者不受其利今子履其地食其利可乎鮑焦曰吾聞廉士重進而輕退賢人易愧而輕死遂抱木立枯焉按魯仲連畱趙不去者非爲一身】眾人不知則爲一身【索隠言眾人不識鮑焦之意焦以恥居濁世而避之非是自爲一身而憂死】彼秦者棄禮義而上首功之國也【集解譙周曰秦用衞鞅計制爵二十等以戰獲首級者計而受爵是以秦人每戰勝老弱婦人皆死計功賞至萬數天下謂之上首功之國皆以惡之也索隠秦法斬首多爲上功謂斬一人首賜爵一級故謂秦爲首功之國也】權使其士虜使其民【索隠言秦人以權詐使其戰士以奴虜使其人民言無恩以卹下】彼卽肆然而爲帝過而爲政於天下【索隠謂以過惡而爲政也正義至過字爲絕句肆然其志意也言秦得肆志爲帝恐有烹醢納筦徧行天子之禮過失也若趙魏帝秦得行政敎於天下魯連蹈東海而溺死不忍爲秦百姓】則連有蹈東海而死耳吾不忍爲之民也所爲見將軍者欲以助趙也新垣衍曰先生助之將柰何魯連曰吾將使梁及燕助之齊楚則固助之矣新垣衍曰燕則吾請以從矣若乃梁者則吾乃梁人也先生惡能使梁助之魯連曰梁未睹秦稱帝之害故耳使梁睹秦稱帝之害則必助趙矣新垣衍曰秦稱帝之害何如魯連曰昔者齊威王嘗爲仁義矣率天下諸侯而朝周周貧且防諸侯莫朝而齊獨朝之居嵗余周烈王崩【集解徐廣曰烈王七年崩威王之十年正義周本紀及年表云烈王七年崩齊威王之十年也與徐不同】齊後往周怒赴於齊【正義鄭云赴告也今文赴作訃】曰天崩地坼天子下席【索隠謂烈王太子安王驕也下席言其寢苫居廬也】東藩之臣因齊後至則斮【集解駰案公羊傳曰欺三軍者其法斮何休曰斮斬也】齊威王勃然怒曰叱嗟而母婢也【正義罵烈王后也】卒爲天下笑故生則朝周死則叱之誠不忍其求也彼天子固然其無足怪新垣衍曰先生獨不見夫僕乎十人而從一人者寧力不勝而智不若邪畏之也【索隠言僕夫十人而從一人者寧是力不勝亦非智不如正是畏懼其主耳】魯仲連曰嗚呼梁之比於秦若僕邪新垣衍曰然魯仲連曰吾將使秦王烹醢梁王新垣衍怏然不悅曰【正義怏於尙反】噫嘻【索隠上音依噫者不平之聲下音希嘻者驚恨之嘆也】亦太甚矣先生之言也先生又惡能使秦王烹醢梁王魯仲連曰固也吾將言之昔者九侯鄂侯【集解徐廣曰鄴縣有九侯城九一作鬼鄂一作防正義九侯城在相州滏陽縣西南五十里】文王紂之三公也九侯有子而好獻之於紂紂以爲惡醢九侯鄂侯爭之彊辯之疾故脯鄂侯文王聞之喟然而嘆故拘之羑里之庫百日【正義相州蕩陰縣北九里有羑城】欲令之死曷爲與人俱稱王卒就脯醢之地齊湣王將之魯夷維子爲執策而從【索隠維東萊之邑其居夷也號夷維子故晏子爲萊之夷維人是也正義宻州髙宻縣古夷安城應劭云故萊夷維邑也蓋因邑爲姓子者男子之美號又云子爵也】謂魯人曰子將何以待吾君魯人曰吾將以十太牢待子之君夷維子曰子安取禮而來吾君彼吾君者天子也天子巡狩諸侯辟捨【索隠辟捨避正寢案禮天子適諸侯必捨於祖廟】納筦籥【索隠音管藥】攝祍抱機【索隠機音紀正義祍音而甚反】視膳於堂下天子已食乃退而聼朝也魯人投其籥不果納【索隠謂閉外門不入齊君正義籥卽鑰匙也投鑰匙於地】不得入於魯將之薛【正義薛侯故城在徐州滕縣界也】假途於鄒當是時鄒君死湣王欲入弔夷維子謂鄒之孤曰天子弔主人必將倍殯棺設北面於南方然後天子南面弔也【索倍音佩謂主人不在殯東將偝其殯棺立西階上北面哭是倍也天子乃於阼階上南面而弔之】鄒之羣臣曰必若此吾將伏劍而死固不敢入於鄒鄒魯之臣生則不得事養死則不得賻禭【正義衣服曰禭貨財曰賻皆助生送死之禮】然且欲行天子之禮於鄒魯鄒魯之臣不果納【索隠謂時君弱臣彊故鄒魯君生時臣並不得盡事養死亦不得行賻禭之禮然齊欲行天子禮於鄒魯鄒魯之臣皆不果納之是猶秉禮而存大體也】今秦萬乘之國也梁亦萬乘之國也俱據萬乘之國各有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝則且變易諸侯之大臣彼將奪其所不肖而與其所賢奪其所憎而與其所愛彼又將使其子女防妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰始以先生爲庸人吾乃今日知先生爲天下之士也吾請出不敢復言帝秦秦將聞之爲卻軍五十里適防魏公子無忌奪晉鄙軍以救趙擊秦軍秦軍遂引而去於是平原君欲封魯連魯連辭讓使者三終不肯受平原君乃置酒酒酣起前以千金爲魯連壽魯連笑曰所謂貴於天下之士者爲人排患釋難解紛亂而無取也卽有取者是商賈之事也而連不忍爲也遂辭平原君而去終身不復見其後二十餘年燕將攻下聊城【索隠徐廣云年表以田單攻聊城在長平後十餘年耳二十餘年誤也正義今博州縣也】聊城人或防之燕燕將懼誅因保守聊城不敢歸齊田單攻聊城嵗余【集解徐廣曰案年表田單攻聊城在長平後十餘年也】士卒多死而聊城不下魯連乃爲書約之矢以射城中遺燕將書曰吾聞之智者不倍時而棄利勇士不怯死而滅名【索隠怯死猶避死也】忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功敗名滅後世無稱焉非智也三者世主不臣說士不載故智者不再計勇士不怯死今死生榮辱貴賤尊卑此時不再至願公詳計而無與俗同且楚攻齊之南陽【索隠卽齊之淮北泗上之地】魏攻平陸【索隠平陸邑名在西界正義兗州縣也】而齊無南面之心以爲亡南陽之害小不如得濟北之利大【索隠卽聊城之地也正義言齊無南面攻楚魏之心以爲南陽平陸之害小不如聊城之利大言必攻之也】故定計審處之今秦人下兵魏不敢東面衡秦之勢成【索隠此時秦與齊和故云衡秦之勢成也】楚國之形危齊棄南陽斷右壤定濟北【索隠謂棄楚所攻之泗上也又斷絕魏之所攻齊右壤之地平陸是也言右壤斷棄而不能救志在攻聊城而定濟北也】計猶且爲之也且夫齊之必決於聊城公勿再計今楚魏交退於齊而燕救不至【索隠交者俱也前時楚攻南陽魏攻平陸今二國之兵俱退而燕救又不至是勢危也】以全齊之兵無天下之規與聊城共據期年之敝則臣見公之不能得也且燕國大亂君臣失計上下迷惑栗腹以十萬之眾五折於外【集解徐廣曰此事去長平十年】以萬乘之國被圍於趙壤削主困爲天下僇笑國敝而禍多民無所歸心今公又以敝聊之民距全齊之兵是墨翟之守也【正義如墨翟守宋卻楚軍】食人炊骨士無反外之心是孫臏之兵也【正義言孫臏能撫士卒士卒無二心也】能見於天下𨿽然爲公計者不如全車甲以報於燕車甲全而歸燕燕王必喜身全而歸於國士民如見父母交防攘臂而議於世功業可明上輔孤主以制羣臣下養百姓以資說士【索隠言旣養百姓又資說士終擬彊國也劉氏云讀說士爲鋭士意𨿽便不如依字】矯國更俗【索隠欲令燕將歸燕矯正國事攺更俗也】功名可立也亡意亦捐燕棄世東防於齊乎【索隠亡音無言若必無還燕意則捐燕而東遊於齊乎】裂地定封富比乎陶衛【索隠延篤注戰國策云陶陶朱公也衛衛公子荊非也王劭云魏冉封陶商君姓衛富比陶衛謂此云爾】世世稱孤與齊久存又一計也此兩計者顯名厚實也願公詳計而審處一焉且吾聞之規小節者不能成榮名惡小恥者不能立大功昔者管夷吾射桓公中其鉤簒也遺公子糾不能死怯也【索隠遺棄也謂棄子糾事小白也正義管仲傅子糾而魯殺之不能隨子糾死是怯懦畏死】束縛桎梏辱也若此三行者世主不臣而鄕裏不通鄕使管子幽囚而不出身死而不反於齊則亦名不免爲辱人賤行矣臧獲且羞與之同名矣【集解駰案方言曰荊淮海岱燕齊之間罵奴曰臧罵婢曰獲】況世俗乎故管子不恥身在縲紲之中而恥天下之不治不恥不死公子糾而恥威之不信於諸侯故兼三行之過而爲五霸首【正義按齊桓最初得周襄王賜文武胙彤弓矢大輅故爲五伯首也】名髙天下而光燭鄰國曹子爲魯將【索隠曹沬也】三戰三北而亡地五百里鄕使曹子計不反顧議不還踵刎頸而死則亦名不免爲敗軍禽將矣曹子棄三北之恥而退與魯君計桓公朝天下防諸侯曹子以一劍之任枝桓公之心於壇坫之上【索隠枝猶擬也】顏色不變辭气不悖三戰之所亡一朝而復之天下震動諸侯驚駭威加吳越若此二士者非不能成小廉而行小節也以爲殺身亡軀絕世滅後功名不立非智也故去感忿之怨立終身之名棄忿悁之節【正義忿敷粉反悁於緣反】定累世之功是以業與三王爭流而名與天壤相獘也願公擇一而行之燕將見魯連書泣三日猶預不能自決欲歸燕已有隙恐誅欲降齊所殺虜於齊甚眾恐已降而後見辱喟然嘆曰與人刃我寧自刃乃自殺聊城亂田單遂屠聊城歸而言魯連欲爵之魯連逃隠於海上曰吾與富貴而詘於人寧貧賤而輕世肆志焉【索隠肆放縱也】

鄒陽者齊人也防於梁與故吳人荘忌夫子淮陰枚生之徒交上書【索隠忌防稽人姓荘氏字夫子後避漢明帝諱攺姓曰嚴枚生名乘字叔其子臯漢書並有傳蓋以銜枚氏而得姓也】而介於羊勝公孫詭之間【索隠言鄒陽上書自逹而防於二人之間或往彼或往此介者言有隔於其間故杜預曰介猶間也】勝等嫉鄒陽惡之梁孝王孝王怒下之吏將欲殺之鄒陽客防以防見禽恐死而負累【正義諸不以罪死爲累】乃從獄中上書曰臣聞忠無不報信不見疑臣常以爲然徒虛語耳昔者荊軻慕燕丹之義白虹貫日太子畏之【集解應劭曰燕太子丹質於秦始皇遇之無禮丹亡去故厚養荊軻令西刺秦王精誠感天白虹爲之貫日也如淳曰白虹兵象日爲君列士傳曰荊軻發後太子自相气見虹貫日不徹曰吾事不成矣後聞軻死事不立曰吾知其然也索隠王劭又云軻將入秦待其客未發太子丹疑其畏懼故曰畏之其解不如見虹貫日不徹也戰國策云聶政刺韓傫亦曰白虹貫日是也】衛先生爲秦畫長平之事太白蝕昴而昭王疑之【集解蘇林曰白起爲秦伐趙破長平軍欲遂滅趙遣衛先生說昭王益兵糧乃爲應侯所害事用不成其精誠上達於天故太白爲之蝕昴昴趙分也將有兵故太白食昴食幹歷之也如淳曰太白乃天之將軍也索隠如淳云太白主西方秦在西敗趙之兆也又王充云夫言白虹貫日太白食昴實也言荊軻之謀衛先生之策感動皇天而貫日食昴虛也】夫精變天地而信不諭兩主豈不哀哉今臣盡忠竭誠畢議願知【集解張晏曰盡其計議願王知之也】左右不明【索隠言左右之不明不欲斥王】卒從吏訊爲世所疑是使荊軻衛先生復起而燕秦不悟也願大王孰察之昔卞和獻寶楚王刖之【集解應劭曰卞和得玉璞獻之武王武王示玉人玉人曰石也刖右足武王沒復獻文王玉人復曰石也刖其左足至成王時卞和抱璞哭於郊乃使王尹攻之果得寶玉索隠楚人卞和得玉璞事見國語及呂氏春秋案世家楚武王名熊通文王名貲成王名悼】李斯竭忠胡亥極刑是以箕子佯狂【索隠佯音陽謂詐爲狂司馬彪曰箕子名曰胥余】接輿辟世【集解張晏曰楚賢人佯狂避世也索隠案髙士傳曰楚人陸通字接輿是也】恐遭此患也願大王孰察卞和李斯之意而後楚王胡亥之聼【索隠謂以楚王胡亥之聼爲謬故後之而不用後猶下也】無使臣爲箕子接輿所笑臣聞比干剖心子胥鴟夷【索隠韋昭云以皮作鴟鳥形名曰鴟夷鴟夷皮榼也服防云用馬革作囊以褁屍投之於江】臣始不信乃今知之願大王孰察少加憐焉諺曰有白頭如新傾蓋如故【集解駰案桓譚新論言內有以相知與否不在新故也索隠服防云人不相知才能交至白頭猶如新也傾蓋如故如吳札鄭僑也家語孔子遇程子於途傾蓋而語又志林云傾蓋者道行相遇軿車對語兩蓋相切小欹之義故云傾蓋也】何則知與不知也故昔樊於期逃秦之燕借荊軻首以奉丹之事【索隠借音子夜反韋昭云謂於期逃秦之燕以頭與軻使持入秦以示信也】王奢去齊之魏臨城自剄以卻齊而存魏【集解駰案漢書音義曰王奢齊人也亡至魏其後齊伐魏奢登城謂齊將曰今君之來不過以奢之故也夫義不茍生以爲魏累遂自剄也】夫王奢樊於期非新於齊秦而故於燕魏也所以去二國死兩君者行合於志而慕義無窮也是以蘇秦不信於天下而爲燕尾生【索隠服防云蘇秦於秦不出其信於燕則出尾生之信韋昭云尾生守信而死者案言蘇秦於燕獨守信如尾生故云爲燕之尾生也】白圭戰亡六城爲魏取中山【集解張晏曰白圭爲中山將亡六城君欲殺之亡入魏文侯厚遇之還防中山索隠事見戰國策及呂氏春秋也】何則誠有以相知也蘇秦相燕燕人惡之於王王按劍而怒食以駃騠【集解駰案漢書音義曰駃騠駿馬也生七日而超其母敬重蘇秦𨿽有防謗而更膳以珍奇之味索隠字林云馬父驘子北狄之良馬也正義食音寺駃騠音決蹄北狄良馬也】白圭顯於中山中山人惡之魏文侯文侯投之以夜光之璧何則兩主二臣剖心析肝相信豈移於浮辭哉故女無美惡入宮見妒士無賢不肖入朝見嫉昔者司馬喜髕腳於宋卒相中山【集解晉灼曰司馬喜三相中山蘇林曰六國時人被此刑也索隠事見戰國策及呂氏春秋】範雎折脇折齒於魏卒爲應侯【索隠應侯傳作折脇折齒是也說文云拉摧也音力答反】此二人者皆信必然之畫捐朋黨之私挾孤獨之位故不能自免於嫉妒之人也是以申徒狄自沈於河【集解駰案漢書音義曰殷之末世人索隠荘子申徒狄諫而不用負石自投於河韋昭云六國時人漢書云自沈於雍河服防云雍州之河也又新序作抱甕自沈於河不同也】徐衍負石入海【集解駰案列士傳曰周之末世人】不容於世義不茍取比周於朝以移主上之心故百里奚乞食於路繆公委之以政寧戚飯牛車下而桓公任之以國【集解應劭曰齊桓公夜出迎客而寧戚疾擊其牛角商歌曰南山矸白石爛生不遭堯與舜禪短布單衣適至骭從昏飯牛薄夜半長夜曼曼何時旦公召與語說之以爲大夫索隠事見呂氏春秋商歌者謂爲商聲而歌也或云商旅人歌也二說並通矸音公禪反矸者白淨貌也顧野王音岸禪音善如字讀協韻失之也埤蒼云骭脛也字林音下諫反】此二人者豈借宦於朝假譽於左右然後二主用之哉感於心合於行親於膠漆昆弟不能離豈惑於眾口哉故偏聼生姦獨任成亂昔者魯聼季孫之說而逐孔子【索隠論語齊人歸女樂季桓子受之三日不朝孔子行也】宋信子罕之計而囚墨翟【索隠左氏司城子罕姓樂名喜乃宋之賢臣也漢書作子冉不知子冉是何人文頴曰子冉子罕也荀卿傳云墨翟孔子時人或云在孔子後又襄二十九年左傳宋饑子罕請出粟時孔子適八嵗則墨翟與子罕不得相輩或以子冉爲是不知何如也】夫以孔墨之辯不能自免於防諛而二國以危何則眾口鑠金【索國語云眾心成城眾口鑠金賈逵云鑠消也眾口所惡𨿽金亦爲之消亡又風俗通云或說有美金於此眾人或共詆訿言其不純金賣者欲其必售因取鍜燒以見其眞是爲眾口鑠金也】積毀銷骨也【索隠大顏云防人積久譖毀則父兄自相誅戮骨肉爲之消滅也】是以秦用戎人由余而霸中國齊用越人防而彊威宣【索隠越人防未見所出漢書作子臧又張晏云子臧或是越人防字也】此二國豈拘於俗牽於世系阿偏之辭哉公聼並觀垂名當世【索隠小顏云公聼言不私並觀謂所見同也】故意合則胡越爲昆弟由余越人防是矣不合則骨肉出逐不收朱象管蔡是矣今人主誠能用齊秦之義後宋魯之聼則五伯不足稱三王易爲也是以聖王覺寤捐子之之心【集解徐廣曰燕王讓國於其大臣子之也】而能不說於田常之賢【集解應劭曰田常事齊簡公簡公說之而殺簡公使人君去此心則國家安全也】封比干之後修孕婦之墓【集解應劭曰紂刳姙者觀其胎產也索隠案封比干之後後謂子也不見其文尙書作封比干之墓又惟云刳剔孕婦則武王𨿽反商政亦未必修孕婦之墓也】故功業復就於天下何則欲善無厭也夫晉文公親其讎彊霸諸侯齊桓公用其仇而一匡天下【集解駰案謂晉寺人勃鞮齊管仲也】何則慈仁慇勤誠加於心不可以虛辭借也至夫秦用商鞅之法東弱韓魏兵彊天下而卒車裂之越用大夫種之謀禽勁吳霸中國而卒誅其身是以孫叔敖三去相而不悔【索隠三得相不喜知其才之自得也三去相不悔知非已之罪也】於陵子仲辭三公爲人灌園【集解駰案列士傳曰楚於陵子仲楚王欲以爲相而不許爲人灌園索隠孟子云陳仲子齊陳氏之族兄爲齊卿仲子以爲不義乃適楚居於於陵自謂於陵子仲楚王聘以爲相子仲遂夫妻相與逃爲人灌園列士傳字子終者是也】今人主誠能去驕慠之心懷可報之意披心腹見情素墮肝膽施徳厚終與之窮逹無愛於士則桀之狗可使吠堯【集解韋昭曰言恩厚無不使也】而蹠之客可使刺由【集解應劭曰蹠之客爲其人使刺由由許由蹠盜蹠也索隠並見戰國策】況因萬乘之權假聖王之資乎然則荊軻之湛七族要離之燒妻子【集解應劭曰荊軻爲燕刺秦始皇不成而死其族坐之湛沒吳王闔閭欲殺王子慶忌要離詐以罪亡令吳王燔其妻子要離走見慶忌以劍刺之張晏曰七族上至曽祖下至曽孫索隠湛音沈七族父之姓一也姑之子二也姊妹之子三也女之子四也母之姓五也從子六也及妻父母凡七族也要離事見呂氏春秋】豈足道哉臣聞明月之珠夜光之璧以闇投人於道路人無不按劍相眄者何則無因而至前也蟠木根柢輪囷離詭【集解張晏曰根柢下本也輪囷離詭委曲槃戾也索隠孟康云蟠結之木也晉灼云槃檀木根也】而爲萬乘噐者何則以左右先爲之容也【索隠左右先加雕刻是爲之容飾也】故無因至前𨿽出隨侯之珠夜光之璧猶結怨而不見徳故有人先談則以枯木朽株樹功而不忘今夫天下布衣窮居之士身在貧賤𨿽包堯舜之術【索隠言防被堯舜之道也】挾伊管之辯懷龍逄比干之意欲盡忠當世之君而素無根柢之容𨿽竭精思欲開忠信輔人主之治則人主必有按劍相眄之迹是使布衣不得爲枯木朽株之資也是以聖王制世禦俗獨化於陶鈞之上【集解駰案漢書音義曰陶家名模下圎轉者爲鈞以其能制噐爲大小比之於天索隠張晏云陶冶鈞範也作噐下所轉者名鈞韋昭曰陶燒瓦之竈鈞木長七尺有弦所以調爲噐具也崔浩云以鈞制噐萬殊故如造化之運轉裁成也】而不牽於卑亂之語不奪於眾多之口故秦皇帝任中庶子防嘉之言以信荊軻之說而七首竊發【索隠通俗文云其頭類七故曰七首短而便用也】周文王獵涇渭載呂尙而歸以王天下故秦信左右而殺周用烏集而王【集解駰案漢書音義曰太公望塗覯卒遇共成王功若烏鳥之暴集也索隠韋昭云呂尙適周如烏之集也】何則以其能越攣拘之語馳域外之議獨觀於昭曠之道也今人主沈於謟諛之辭牽於帷裳之制【集解駰案漢書音義曰言爲左右便辟侍帷裳臣妾所見牽制】使不覊之士與牛驥同皁【集觧駰案漢書音義曰食牛馬噐以木作如槽也索隠言駿足不可覊絆以比諭逸才之人應劭云皁櫪也韋昭云皁養馬之官下士也養馬之官其衣皁也又郭璞云皁養馬之噐也正義顏云不覊言才識髙逺不可覊系皁在早反方言云梁宋齊楚燕之間謂櫪曰皁】此鮑焦所以忿於世而不畱富貴之樂也【集解如淳曰荘子云鮑焦飾行非世抱木而死索隠晉灼云列士傳鮑焦怨世不用已采蔬於道子貢難曰非其世而采其蔬此焦之有哉棄其蔬乃立枯洛水之上案此事見荘子及說苑韓詩外傳小有不同】臣聞盛飾入朝者不以利污義砥礪名號者不以欲傷行故縣名勝母【集解駰案漢書雲裏名勝母也正義鹽鐵論皆雲裏名尸子及此傳云縣名未詳也】而曽子不入【索隠淮南子及鹽鐵論雲裏名勝母曽子不入蓋以名不順也尸子以爲孔子至勝母縣暮而不宿其說不同】邑號朝歌而墨子廻車【集解晉灼曰朝歌者不時也正義朝歌今衛州縣也】今欲使天下寥廓之士攝於威重之權主於位勢之貴故回面污行以事諂諛之人【索隠杜預云回邪也】而求親近於左右則士伏死堀穴巖巖之中耳【集解駰案詩云節彼南山維石巖巖】安肯有盡忠信而趨闕下者哉書奏梁孝王孝王使人出之卒爲上客

太史公曰魯連其指意𨿽不合大義然餘多其在布衣之位蕩然肆志不詘於諸侯談說於當世折卿相之權鄒陽辭𨿽不遜然其比物連類有足悲者亦可謂抗直不撓矣吾是以附之列傳焉

【索隠述贊曰魯連逹士髙才逺致釋難解紛辭祿肆志齊將挫辯燕軍沮气鄒子遇防見詆獄吏慷慨獻說時王所噐】

史記卷八十三

史記卷八十三考證

魯仲連鄒陽列傳今齊湣王已益弱○鮑彪戰國策注曰衍湣王字今乃襄王爾史亦誤

過而爲政於天下索隠謂以過惡而爲政也正義至過字爲絕句言秦得肆志爲帝恐有烹醢納筦徧行天子之禮過失也○徐孚逺曰此解非也言秦未能並滅六國若尊之太過使得稱帝則爲政於天下矣

天崩地坼天子下席索隠謂烈王太子安王驕也○攷烈王太子宜爲顯王

東藩之臣因齊○戰國策作嬰齊

齊湣王將之魯○徐孚逺曰前言齊湣王已益弱據此則在出亡以後恐前誤也

鄒魯之臣生則不得事養死則不得賻禭索隠謂時君弱臣彊故鄒魯君生時臣並不得盡事養死亦不得賻禭之禮○徐孚逺曰此解非也言鄒魯國小而貧不能備生死之禮

且楚攻齊之南陽索隠卽濟之淮北泗上之地也○顧炎武曰南陽者泰山之陽孟子一戰勝齊遂有南陽【臣人龍】按濟應作齊蓋傳寫之誤

栗腹以十萬之眾五折於外○鮑彪戰國策注曰此章引栗腹之事說聊城之將蓋好事者聞約矢之說惜其書不存擬爲之以補亡而其人意气橫溢肆筆而成不暇檢校其細處太史公亦愛其千里而略其牝牡驪黃至於今二千嵗莫有知其非者也又按燕昭二十八年書齊之不下者惟聊莒卽墨聊卽聊城也徐廣注此栗腹事去長平十年而不論其在聊城事後蘇氏古史亦因之疏矣吳師道補注曰魯仲連說燕將下聊城史不著年其事引栗腹之敗此事在其後故通鑑大事記載於秦孝文元年當燕王喜五年齊王建十五年自赧王三十一年燕率五國伐齊閔王死襄王立三十六年燕昭王卒明年恵王立越武成王孝王而至王喜凡三十四年此蓋二事誤亂爲一自燕攻齊至殺騎劫二十五字或他策脫簡而初燕將至防之十一字亦他本所無也且單由卽墨起七十餘城卽復爲齊不聞聊城尙爲燕守以齊之事勢豈有捨之三十餘年而不攻單之兵力三十餘年而不能下與今曰攻之嵗余不下可見爲此時燕將守聊城事也史稱毅破齊不下者獨莒卽墨單縱反間亦言二城而燕世家書聊莒卽墨防亦有三城不下之言果一時事則聊城亦爲齊守而非燕將爲燕守者此語因聊城不下而引與莒卽墨亂也考之單傳自復齊之後無可書之事齊襄王十九年當趙孝成王元年趙割地求單爲將次年遂相趙必不復返齊矣距聊城之役凡十六年單豈得復爲齊將哉此因嵗余不下之言聊莒卽墨之混而誤指以爲單也夫仲連之言正謂栗腹敗燕國亂聊城孤守齊方並攻勢將必防其言初不渉湣襄昭恵之際所謂楚攻南陽魏攻平陸閔王時楚取淮北單復齊後蓋已服之不聞楚魏交攻之事二事必在後也燕將被防懼誅連書亦無此意此因樂毅而訛也史又稱燕將得書自殺單遂屠聊城尢非事實齊所殺燕將惟騎劫耳不聞其他此因騎劫而訛也連之大意在於罷兵息民而其料事之明勸以歸燕降齊亦度其計之必可者排難解紛又素所蓄積也廹之於窮而置之於死豈其心哉夫其勸之正將以全聊城之民而忍坐視屠之哉燕將死聊城屠連何功美之稱而齊欲爵之哉策所云解兵而去者當得其實而史不可信也故論此事者一考之仲連之書則史防之舛訛殽混者皆可得而明矣鮑不此之察見其不通遂謂好事者聞約矢之訛惜其書不存擬之以補亡二千餘年莫有覺者何其謬哉史誤因策通鑑大事記稱田單誤因史眞文忠公反據鮑氏爲斷而謂魯仲連之說不可爲訓皆失考也

史記卷八十三考證

欽定四庫全書

史記卷八十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

屈原賈生列傳第二十四

屈原者名平楚之同姓也【正義屈景昭皆楚之族王逸云楚王始都是生子瑕受屈爲卿因以爲氏】爲楚懷王左徒【正義蓋今在左右拾遺之類】博聞彊志明於治亂嫺於辭令【集解駰案嫺音閒】入則與王圖議國事以出號令出則接遇賔客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸槁【索隠屬音燭艸槁謂創制憲令之本漢書作艸具崔浩謂發始造端也】未定上官大夫見而欲奪之【正義王逸云上官靳尙】屈平不與因讒之曰王使屈平爲令眾莫不知每一令出平伐其功曰以爲非我莫能爲也王怒而疏屈平屈平疾王聽之不聰也讒謟之蔽明也邪曲之害公也方正之不容也故憂愁幽思而作離騷【索隠應劭曰離遭也騷憂也又離騷序云離別也騷愁也騷音素刀反又一音蕭】離騷者猶離憂也夫天者人之始也父母者人之本也人窮則反本故勞苦倦極未嘗不呼天也疾痛慘怛【正義上七感反下丁達反慘毒也怛痛也】未嘗不呼父母也屈平正道直行【正義塞孟反】竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂【正義誹音方畏反】若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭微其志潔其行防其稱文小而其指極大舉類邇而見義逺其志潔故其稱物芳其行防故死而不容自疎濯淖污泥之中【索隠濯音濁淖音閙污音烏故反泥音奴計反】蟬蛻於濁穢【正義蛻音稅去皮也又他臥反】以浮游塵埃之外不獲世之滋垢皭然泥而不滓者也【集解徐廣曰皭疎靜之貌索隠皭音自若反泥音湼滓音淄又並如字】推此志也𨿽與日月爭光可也【正義言屈平之仕濁世去其污垢在塵埃之外推此志意𨿽與日月爭其光明斯亦可矣】屈平旣絀其後秦欲伐齊齊與楚從親【正義從足松反】惠王患之乃令張儀詳去秦厚幣委質事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬【索隠丹浙二水名也謂於丹水之北浙水之南皆爲縣名在農所謂丹陽浙是也正義丹陽今枝江故城】虜楚將屈匄【索隠屈姓匄名音蓋】遂取楚之漢中地【集解徐廣曰楚懷王十六年張儀來相十七年秦敗屈匄正義梁州】懷王乃悉發國中兵以深入擊秦戰於藍田魏聞之襲楚至鄧【索隠鄧在漢水北故鄧侯城】楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣請往如楚如楚又因厚幣用事者臣靳尙而設詭辯於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諫懷王曰何不殺張儀懷王悔追張儀不及【索隠張儀傳無此語】其後諸侯共擊楚大破之殺其將唐昧【集解徐廣曰二十八年敗唐昧也正義昧莫暮反】時秦昭王與楚防欲與懷王防懷王欲行屈平曰秦虎狼之國不可信不如無行【索隠楚世家昭睢有此言蓋二人同諫王故彼此各隨錄之也】懷王稚子子蘭勸王行柰何絕秦歡懷王卒行入武闗秦伏兵絕其後因畱懷王【集解徐廣曰三十年入秦】以求割地懷王怒不聽亡走趙趙不內復之秦竟死於秦而歸葬長子頃襄王立【索隠名橫】以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流睠顧楚國系心懷王不忘欲反冀幸君之一悟俗之一攺也其存君興國而欲反覆之一篇之中三致意焉然終無可柰何故不可以反卒以此見懷王之終不悟也人君無愚智賢不肖【索隠此已下太史公傷楚懷王之不任賢信讒而不能反國之論也】莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井渫不食【集解向秀曰渫者浚治去泥濁也索隠向秀字子期晉人注周易】爲我心惻【集解張璠曰可爲惻然傷道未行也索隠張璠亦晉人注周易】可以汲王明並受其福【集解駰案易象曰求王明受福也索隠京房易章句言我之道可汲而用上有明主汲我道而用之天下並受其福故曰王明並受其福也】王之不明豈足福哉【集解徐廣曰一云不足福正義言楚王不明忠臣豈足受福故屈原懷沙自沈】令尹子蘭聞之大怒卒使上官大夫短屈原於頃襄王頃防王怒而遷之屈原至於江濵被髮行吟澤畔顏色憔悴形容枯槁漁父見而問之曰【索隠父音甫】子非三閭大夫歟【集解駰案離騷序曰三閭之職掌王族三姓曰昭屈景原序其譜屬率其賢良以厲國士】何故而至此屈原曰舉世混濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世混濁何不隨其流而揚其波【索隠楚詞隨其流作搰其泥也】眾人皆醉何不餔其糟而啜其醨何故懷瑾握瑜而自令見放爲【索隠楚詞懷瑾握瑜作深思髙舉也】屈原曰吾聞之新沐者必彈冠新浴者必振衣人又誰能以身之察察【集解王逸曰已淨潔】受物之汶汶者乎【集解王逸曰蒙垢敝索隠汶汶音門門猶昬暗不明也】寧赴常流而葬乎江魚腹中耳【索隠常流猶長流也】又安能以皓皓之白而蒙世之溫蠖乎【索隠蠖音烏廓反溫蠖猶惽憤楚詞作蒙世之塵埃哉】乃作懷沙之賦【索隠楚詞九懷曰懷沙礫以沈此其義也】其辭曰陶陶孟夏兮艸木莽莽【集解王逸曰陶陶盛陽貌莽莽盛茂貌索隱莽音姥正義莫古反】傷懷求哀兮汨䢐南土【集解王逸曰汨行貌索隠方言曰汨謂疾行也】眴兮窈窕【集解徐廣曰眴也索隠眴音瞬窈音烏鳥反】孔靜幽墨【集觧王逸曰孔甚也墨無聲也正義言江南山髙澤深視之眴野甚淸淨嘆無人聲】寃結紆軫兮離湣之長鞠【集解王逸曰鞠窮紆屈也軫痛也湣病也】撫情效志兮俛詘以自抑刓方以爲圜兮常度未替【集解王逸曰刓削度法替廢也言人刓削方木欲以爲圜其常法度尙未廢也索隠刓音五官反】易初本由兮君子所鄙【集解王逸曰由道也正義本常也鄙恥也言人遭世不道變易初行違離常道君子所鄙】章畫職墨兮前度未攺【集解王逸曰章明也度法也言上明於所畫念其繩墨修前人之法不易其道則曲木直而惡木好索隠畫計畫也楚詞職作志志念也餘如注所解】內直質重兮大人所盛【集解王逸曰言人質性惇厚心志正直行無過失則大人君子所盛美也】巧匠不斵兮孰察其揆正文幽處兮蒙謂之不章【集解王逸曰黒也蒙盲者也詩云蒙瞍奏公章明也】離婁微睇兮瞽以爲無明【集解王逸曰離婁古明視者也瞽盲也正義睇田帝反盻也】變白而爲黑兮倒上以爲下【索隠下音戶】鳳凰在笯兮雞雉翔舞【集解徐廣曰笯一作郊駰案王逸曰笯籠落也索隠笯音奴又音女加反籠落謂藤蘿之相籠絡也楚詞雉作鶩正義瑞應圖云黃帝問天老曰鳳鳥何如天老曰鴻前而鱗後蛇頸而魚尾龍文而龜身燕頷而雞喙首戴徳頸掲義背負仁心入信翼俟順足履正尾系武小音金大音鼓延頸奮翼五色備舉】同糅玉石兮一槪而相量【集解王逸曰忠佞不異】夫黨人之鄙妬兮羌不知吾所臧【集解王逸曰莫昭我之善意索隠按王叔師云羌楚人語辭言卿何爲也正義羌音彊】任重載盛兮防滯而不濟【集解王逸曰言已才力盛壯可任用重載而身防沒沈滯不得成其本志也】懷瑾握瑜兮窮不得余所示【集解王逸曰示語也】邑犬羣吠兮吠所怪也誹俊疑桀兮固庸態也【集解王逸曰千人才爲俊一國髙爲桀庸廝賤之人也索隠尹文子云千人才曰俊萬人曰桀今乃誹俊疑桀固是庸人之態也】文質疎內兮眾不知吾之異采【集解徐廣曰異一作奧駰案王逸曰采文采也】材朴委積兮莫知余之所有重仁襲義兮謹厚以爲丰【集解王逸曰重累也襲及也】重華不可牾兮孰知余之從容【集解王逸曰牾逢也索隠楚詞牾作遌並吾故反】古固有不並兮豈知其故也【索隠楚詞作莫知其何故】湯禹久逺兮邈不可慕也懲違攺忿兮抑心而自彊離湣而不遷兮願志之有象【集觧王逸曰象法也】進路北次兮【正義北次將就】日昧昧其將暮含憂虞哀兮限之以大故【集解王逸曰娛樂也大故謂死亡也索隠楚詞含憂虞哀作舒憂娛哀娛音虞娛者樂也】亂曰【索隠王叔師云亂者理也所以發理辭指總撮其要而重理前意也】浩浩沅湘兮【索隠二水名地理誌湘水出零陵海陽山北入江沅卽湘之後流也正義說文雲沅水出牂牁東北流入江湘水出零陵縣海陽山北入江按二水皆經嶽州而入大江也】分流汨兮【集解王逸曰汨流也】修路幽拂兮【索隠楚詞作幽蔽也】道逺忽兮曾唫恆悲兮永嘆慨兮世旣莫吾知兮人心不可謂兮【集解王逸曰謂猶說也索隠楚詞無曾唫已下二十一字】懷淸抱質兮獨無匹兮伯樂旣歿兮驥將焉程兮【集解王逸曰程量也】人生有命兮各有所錯兮【集解王逸曰錯安也】定心廣志余何畏懼兮【索隠楚詞余並作余】曾傷爰哀永嘆喟兮【集解王逸曰喟息也】世混不吾知心不可謂兮知死不可譲兮願勿愛兮明以告君子兮吾將以爲類兮【集解王逸曰類法也正義按類例也以爲忠臣不事亂君之例】於是懷石遂自投汨羅以死【集解應劭曰汨水在羅故曰汨羅也索隠地理誌長沙有羅縣羅子之所徙荊州記羅縣北帶汨水音覓正義故羅縣城在嶽州相陰縣東北六十里春秋時羅子國秦置長沙郡而爲縣也按縣北有汨水及屈原廟續齊諧記云屈原以五月五日投汨羅而死楚人哀之每於此日以竹筒貯米投水祭之漢建武中長沙區回白日忽見一人自稱三閭大夫謂回曰聞君常見祭甚善但常年所遺並爲蛟龍所竊今若有惠可以練楡葉塞上以五色絲轉縛之此物蛟龍所憚回依其言世人五月五日作糭並帶五色絲及練葉皆汨羅之遺風】屈原旣死之後楚有宋玉唐勒景差之徒者【集解徐廣曰差或作慶索隠揚子法言及漢書古今人表皆是景瑳今作差是字省耳以徐裴鄒三家皆無音是如字讀也】皆好辭而以賦見稱然皆祖屈原之從容辭令終莫敢直諫其後楚日以削數十年竟爲秦所滅自屈原沈汨羅後百有餘年漢有賈生爲長沙王太傅過湘水投書以弔屈原

賈生名誼雒陽人也年十八以能誦詩屬書聞於郡中吳廷尉爲河南守聞其秀才【正義顏云秀美也應劭云避光武諱攺茂才也】召置門下甚幸愛孝文皇帝初立聞河南守吳公【索隠吳姓史失名故稱公】治平爲天下第一故與李斯同邑而常學事焉乃徵爲廷尉廷尉乃言賈生年少頗通諸子百家之書文帝召以爲博士是時賈生年二十餘最爲少每詔令議下諸老先生不能言賈生盡爲之對人人各如其意所欲出諸生於是乃以爲能不及也孝文帝說之超遷一歳中至大中大夫賈生以爲漢興至孝文二十餘年天下和洽而固當攺正朔易服色法制度定官名興禮樂乃悉艸具其事儀法色尙黃數用五【正義漢文帝時黃龍見成紀故攺爲土也】爲官名悉更秦之法孝文帝初卽位謙譲未遑也諸律令所更定及列侯悉就國其說皆自賈生發之於是天子議以爲賈生任公卿之位絳灌東陽侯馮敬之屬盡害之【正義絳灌周勃灌嬰也東陽侯張相如馮敬時爲禦史大夫】乃短賈生曰雒陽之人年少初學專欲擅權紛亂諸事於是天子後亦疏之不用其議乃以賈生爲長沙王太傅【索隠誼爲傅是吳芮之孫差襲長沙王之時也非景帝之子長沙王發也荊州記長沙城西北隅有賈誼祠及誼坐石牀在】賈生旣辭往行聞長沙卑濕自以壽不得長又以適去【集解徐廣曰適竹革反韋昭曰謫譴也索隠字林云適音丈厄反】意不自得及度湘水爲賦以弔屈原其辭曰共承嘉惠兮【集解張晏曰共敬也】俟罪長沙側聞屈原兮自沈汨羅造托湘流兮敬弔先生【索隠造音七到反】遭世罔極兮乃隕厥身嗚呼哀哉逢時不祥鸞鳳伏竄兮鴟梟翺翔【索隠竄音七外反】闒茸尊顯兮讒諛得志【索隠闒音天臈反茸音而隴反胡廣云闒茸不才之人無六翮翺翔之用而反尊顯字林云闒茸不肖之人也】賢聖逆曵兮方正倒植【索隠胡廣云逆曵不得順而行也倒植賢不肖顚倒而易位也】世謂伯夷貪兮謂盜跖廉【索隠漢書作隨夷混兮跖蹻防一句皆兼兩人隨卞隨夷伯夷蹠盜蹠蹻莊蹻也】莫邪爲頓兮【集解駰案莫邪吳大夫也作寶劍因以名瓚曰許愼曰莫邪大防也索隠吳越春秋曰吳王使幹將造劍二枚一曰幹將一曰莫邪莫邪干將劍名也頓讀爲鈍】鈆刀爲銛【集觧徐廣曰思防反駰案漢書音義曰銛謂利索隠鈆者錫也銛利也音纖言其暗惑也】於嗟嚜嚜兮生之無故【集解應劭曰嚜嚜不自得意瓚曰生謂屈原也】斡棄周鼎兮而寶康瓠【集觧如淳曰斡轉也爾雅曰康瓠謂之甈大瓠也應劭曰康容也斡音筦筦轉也一曰康空也索隠斡音烏活反甈音五列反李巡云康謂大瓠瓢也】騰駕罷牛兮驂蹇驢【正義罷音皮】驥垂兩耳兮服鹽車【索隠戰國策曰夫驥服鹽車上太山中阪遷延負轅不能上伯樂下車哭之也】章甫薦屨兮【集解應劭曰章甫殷冠也】漸不可久【集觧駰案劉向別錄曰因以自諭自恨也】嗟苦先生兮獨離此咎【集解應劭曰嗟咨嗟苦勞苦言屈原遇此難也】訊曰【集解李奇曰訊告也張晏曰訊離騷下章亂辭也索隠訊音信劉伯莊音素對反訊猶宣也重宣其意周成解詁音碎也】已矣國其莫我知獨堙郁兮【索隠漢書作壹鬰亦通】其誰語鳳漂漂其髙遰兮【索隠遰音逝】夫固自縮而逺去襲九淵之神龍兮【集解鄧展曰襲重也或曰襲覆也猶言察也索隠莊子曰千金之珠必在九重之淵而驪龍頷下故云九淵之神龍也】沕深濳防自珍【集解徐廣曰沕濳藏也亡筆反】彌融爚【集解徐廣曰一云偭蟂獺正義顧野王云彌逺也融明也爚光也沒深藏以自珍彌逺明光以隠處也】以隱處兮【集解徐廣曰一本云彌蠍爚以隠處也索隠案徐所注蓋三本總不同也蘇林云偭音面應劭云偭背也蟂獺水虫害魚者以言背惡從善也郭璞注爾雅云似鳬江東謂之魚防】夫豈從螘與蛭螾【集解駰案漢書螘字作蝦韋昭曰蝦蝦蟆也蛭水虫螾邱螾也索隠螘音蟻漢書作蝦言偭然絕於蟂獺況從蝦與蛭螾也蛭音質螾音引正義言寧投水合神龍豈陸葬從螘與蛭螾】所貴聖人之神徳兮逺濁世而自藏使騏驥可得系羈兮豈云異夫犬羊【正義使騏驥可得系縛羈絆則與犬羊無異責屈原不去濁世以藏隠其文也驥千里馬】般紛紛其離此尢兮【集觧蘇林曰般音盤孟康曰般音班或曰般桓不去紛紛搆讒音也索隠尢謂怨咎也】亦夫子之辜也【索隠漢書辜作故夫子謂屈原也李奇曰亦夫子不如麟鳳翔逝之故罹此咎也】瞝九州而相君兮【索隠瞝音醜知反謂歷觀也漢書作歷九州】何必懷此都也鳳皇翔於千仞之上兮覽徳輝而下之【索隠言鳳凰翔見人君有徳乃下故禮曰徳輝動乎內是也】見細徳之險微兮搖增翮【集解徐廣曰一云遙增撃也】逝而去之【正義揺動也增加也言見細徳之人又有險難微起則合加動羽翮逺逝而去之】彼尋常之污瀆兮【集解應劭曰八尺曰尋倍尋曰常索隠污潢也瀆小渠也】豈能容吞舟之魚橫江湖之鱣鱏兮【集解如淳曰大魚也瓚曰鱣魚無鱗口近腹下】固將制於螻蟻【索隱莊子云庚桑楚謂弟子曰吞舟之魚蕩而失水則螻蟻能苦之戰國策齊人說靖郭君亦同案以諭小國暗主不容忠臣而爲讒賊小臣之所見害也】賈生爲長沙王太傅【正義漢文帝年表云吳芮之孫差襲長沙王也傅爲長沙靖王差之二年也括地誌云吳芮故城在潭州長沙縣東南三百里賈誼宅在縣南三十步湘水記云誼宅中有一井誼所穿極小而深上斂下大其狀如壺傍有一扄腳石牀容一人坐形流古制相承云誼所坐】三年有鴞飛入賈生捨上於坐隅楚人命鴞曰服【集解晉灼曰異物志有山鴞體有文色土俗因形名之曰服不能逺飛行不出域索隠鄧展云似鵲而大荊州記云巫縣有鳥如雌雞其雄爲鴞楚人謂之服吳錄云服黒色也鳴自呼其名】賈生旣以適居長沙長沙卑濕自以爲壽不得長傷悼之乃爲賦以自廣【索隠姚氏云廣猶寛也】其辭曰單閼之歳兮【集解徐廣曰歳在卯曰單閼文帝六年嵗在丁卯索隠單閼起也陽气推萬物而起故曰單閼孫炎作蟬蟬猶伸也正義閼烏葛反】四月孟夏庚子日施兮服集予捨【集解徐廣曰施亦作斜索隠施音矢移反猶西斜也漢書作斜】止於坐隅貌甚閒暇異物來集兮私怪其故發書占之兮策言其度【索漢書作讖說文云讖驗言也此作策蓋讖策之辭正義發策數之書占其度驗】曰野鳥入處兮主人將去請問於服兮【索隠於於也漢書作予服小顏云予加美之辭】予去何之吉乎告我凶言其菑淹數之度兮語予其期【集解徐廣曰數速也】服乃嘆息舉首奮翼口不能言請對以臆【正義協韻音憶】萬物變化兮固無休息斡流而遷兮或推而還【索隠斡音烏活反斡轉也】形气轉續兮化變而嬗【集解服防曰嬗音如蟬反變蛻也或曰蟬蔓相連也索隠韋昭云而如也如蟬之蛻化也蘇林云嬗音嬋謂其相傳之也】沕穆無窮兮胡可勝言【索隠漢書無窮作無間沕音密又音昧沕穆深微貌以言其理深微不可盡言也正義沕音勿】禍兮福所倚【正義倚於犧反依也】福兮禍所伏【索隠此老子之言然禍字古作�案倚者立也伏下身也以言禍福遞來猶如伏立也】憂喜聚門兮吉凶同域【正義言禍福相因吉凶不定】彼吳彊大兮夫差防敗越棲會稽兮句踐霸世斯遊遂成兮卒被五刑【集解韋昭曰斯李斯也】傅說胥靡兮【集解徐廣曰腐刑也索隠晉灼云胥相也靡隨也古者相隨坐輕刑之名墨子云傅說衣褐帶索傭築於傅巖在河東太陽縣又夏靖書云猗氏十里河西岸吳阪下便得隠穴是說所濳身處也】乃相武丁夫禍之與福兮何異糾纆【集解應劭曰禍福相爲表裏如糾纆繩索相附防也瓚曰糾絞也纆索也索隠韋昭云纆徽也又通俗文云合繩曰糾字林云纆三合繩也音墨糾音九】命不可說兮孰知其極水激則旱兮矢激則逺【索隠此淮南子及鶡冠子文也彼作水激則旱而呂氏春秋作疾以言水激則去疾不能浸潤矢激疾則去逺也說文云旱與悍同音言水矢流飛本以無礙爲通利今遇有物觸之則激怒更勁疾而逺悍猶人或因禍致福倚伏而無常也】萬物回薄兮振蕩相轉雲蒸雨降兮錯繆相紛大專槃物兮【集解駰案漢書專字作鈞如淳曰陶者作器於鈞上此以造化爲大鈞索隠漢書云大鈞播物此專讀曰鈞槃猶轉也與播義同虞喜志林云大鈞造化之神鈞陶萬物品授羣形者也案上鄒陽傳注云陶家名模下圓轉者爲鈞言其能制噐大小以之比天】坱軋無垠【集解應劭曰其气坱軋非有限齊也坱音若央軋音若乙索隠案無垠謂無有齊畔也說文云垠圻也郭璞注方言云坱軋者不利也王逸注楚詞云坱軋霧气昧也正義坱烏郎反軋於黠反】天不可與慮兮【索隠與音預】道不可與謀遲數有命兮惡識其時且夫天地爲鑪兮造化爲工【索隠此莊子文】陰陽爲炭兮萬物爲銅【索隠旣以陶冶諭造化故以陰陽爲炭萬物爲銅也】合散消息兮安有常則【索隠莊子云人之生也气之聚也聚則爲生散則爲死】千變萬化兮未始有極【索隠莊子云人者萬化而未始有極】忽然爲人兮何足控摶【集解如淳曰控引也控搏玩弄愛生之意也索隠搏音徒端反又本作控揣揣音初委反又音丁果反揣者量也故晉灼云或然爲人言此生甚輕耳何足引物量度已年命之長短而愛惜之也】化爲異物兮又何足患【索隠謂死而形化爲鬼是爲異物也患協韻音環】小知自私兮賤彼貴我【索隠莊子云以物觀之自貴而相賤也】通人大觀兮物無不可【索隠莊子物固有所然物固有所可無物不然無物不可】貪夫徇財兮烈士徇名【集解應劭曰殉營也瓉曰以身從物曰殉索隠此語亦出莊子】誇者死權兮【集解應劭曰誇毗也好榮死於權利瓚曰誇泰也莊子曰權勢不尢則誇者不悲也索隠言好誇毗者死於權利是言貪勢以自矜誇者至死不休也尢甚也言勢不甚用則誇毗者可悲也】品庶馮生【集解孟康曰馮貪也索隠漢書作每生音謀在反服防云每念生也鄒誕本亦作每言惟念生而已今此作馮馮亦持念之意也然案方言每字合從手旁音謀攺反正義馮音慿】怵迫之徒兮或趨西東【集解孟康曰怵爲利所誘怵也迫迫貧賤東西趨利也索隠漢書亦有作私東應劭曰仕諸侯爲私時天子居長安諸王悉在關東小人怵然內迫私家樂仕諸侯故云怵迫私東也李奇曰私多作西者言東西趨利也怵音黜又怵者誘也】大人不曲兮億變齊同【索隠張機云徳無不包靈府曠故名大人】拘士系俗兮攌如囚拘【集解徐廣曰攌音華板反又音睆索隠說文云攌大木柵也漢書作僒音去隕反】至人遺物兮獨與道俱【索隠莊子云古之至人先存諸已後存諸人張機云體盡於聖徳美之極謂之至人】眾人或或兮好惡積意【集解李奇曰或或東西也所好所惡積之萬億也瓉曰言眾懷抱好惡積之於心意也正義按意合韻音憶】眞人恬漠兮獨與道息【索隠莊子云古之眞人不知悅生不知惡死不以心捐道不以人助天呂氏春秋曰精气日新斜气盡去反其天年謂之眞人也】釋知遺形兮超然自喪【集解服防曰絕聖棄知而忘其身也索遺形者形故可使如槁木也自喪者心若死灰也莊周云今者吾喪我汝知之乎】寥廓忽荒兮與道翺翔乘流則逝兮得坻則止【集解徐廣曰坻一作坎駰案張晏曰坻水中小洲也索隠漢書坻作坎周易坎九二坎有險言君子見險則止】縱軀委命兮不私與已其生若浮兮其死若休【索隠莊子云勞我以生休我以死也】澹乎若深淵之靜汜兮若不系之舟【索隠出莊子】不以生故自寶兮養空而遊【集解駰案漢書音義曰如舟之空也索隠鄧展云自寶自貴也養空而遊言體道之人但養空性而心若浮舟也】徳人無累兮知命不憂【索隱徳人謂上徳之人心中無物累是得道之士也】細故慸葪兮何足以疑【集解韋昭曰慸音士介反索隠葪音介漢書作芥張揖云慸介鯁刺也以言細微事不足慸介我心故於此云何足以疑之者也正義慸忍邁反葪如邁反】後歳余賈生徵見孝文帝方受釐【集解徐廣曰祭祀福胙也駰案如淳曰漢惟祭天地五畤皇帝不自行祠還致福釐音僖】坐宣室【集解蘇林曰未央前正室索隠三輔故事云宣室在未央殿北應劭云釐祭余肉也】上因感鬼神事而問鬼神之本賈生因具道所以然之狀至夜半文帝前席旣罷曰吾久不見賈生自以爲過之今不及也居頃之拜賈生爲梁懷王大傅【索隠梁懷王名揖文帝子】梁懷王文帝之少子愛而好書故令賈生傅之文帝復封淮南厲王子四人皆爲列侯賈生諫以爲患之興自此起矣賈生數上疏言諸侯或連數郡非古之制可稍削之文帝不聽居數年懷王騎墮馬而死【集解徐廣曰文帝十一年】無後賈生自傷爲傅無狀哭泣歳余亦死賈生之死時年三十三矣及孝文崩孝武皇帝立舉賈生之孫二人至郡守而賈嘉最好學世其家與余通書至孝昭時列爲九卿

太史公曰余讀離騷天問招魂哀郢悲其志適長沙觀屈原所自沈淵【索隠荊州記雲長沙羅縣北帶汨水去縣四十里是原自沈處北岸有廟也】未嘗不垂涕想見其爲人及見賈生弔之又怪屈原以彼其材遊諸侯何國不容而自令若是讀服鳥賦同生死輕去就又爽然自失矣【集解徐廣曰爽一本作奭】

【索隠述贊曰屈平行正以事懷王瑾瑜比潔日月爭光忠而見放讒者益章賦騷見志懷沙自傷百年之後空悲弔湘】

史記卷八十四

史記卷八十四考證

屈原賈生列傳斡流而遷兮○顧炎武曰賈生傳斡棄周鼎兮而寶康瓠應劭曰斡音筦筦轉也斡流而遷兮或推而還索隠曰斡音烏活反斡轉也義同而音異今說文云斡蠡柄也從斗倝聲揚雄杜林說皆以爲軺車輪斡烏括切按倝字古案切說文旣云倝聲則不得爲烏括切矣顏師古匡謬正俗云聲類字林並音管賈誼服鳥賦云斡流而遷張華勵志詩云大儀斡運皆爲轉也楚辭云筦維焉系此義與斡同字卽爲筦故知斡筦二音不殊近代流俗音烏括切非也漢書食貨志浮食奇民欲擅斡山海之貨師古曰斡謂主領也讀與筦同

及孝文崩孝武皇帝立舉賈生之孫二人至郡守而賈嘉最好學世其家與余通書至孝昭時列爲九卿○淩稚隆曰按馬遷卒於漢武末年此言賈嘉至孝昭時列爲九卿此句蓋後人所增

史記卷八十四考證﹤史部﹐正史類﹐史記﹥

欽定四庫全書

史記卷八十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

呂不韋列傳第二十五

呂不韋者陽翟大賈人也【索隠翟音狄俗又音宅地理誌縣名屬潁川戰國策以不韋爲濮陽人又記其事迹亦多與此傳不同班固𨿽云太史公據戰國防然爲此傳當別有所聞見故不全依彼說或者劉向定戰國防時以已異聞攺易彼書遂令不與史遷記合也賈音古鄭注周禮曰行曰商處曰賈正義陽翟今河南府縣】往來販賤賣貴【集觧徐廣曰一本云陽翟大賈也往來賤買貴賣索隠王劭賣作鬻音育案鬻賣義同今如字讀】家累千金秦昭王四十年太子死其四十二年以其次子安國君爲太子【索隠名柱後立是爲孝文王也】安國君有子二十餘人安國君有所甚愛姬立以爲正夫人號曰華陽夫人華陽夫人無子安國君中男名子楚【索隠卽莊防王也戰國防曰本名異人後從趙還不韋使以楚服見王后悅之曰吾楚人也而子字之乃變其名曰子楚】子楚母曰夏姬母愛子楚爲秦質子於趙【索隠質舊音致今讀依此谷梁傳曰交質子不及二伯左傳曰信不由中質無益也】秦數攻趙趙不甚禮子楚子楚秦諸庶孽孫【索隠韓王信傳亦云韓信防王之孽孫張晏曰孺子曰孽子何休注公羊孽子賤子也非嫡正之子曰孽】質於諸侯車乘進用不饒【索隱下文又云以五百金爲進用宜依小顏讀爲賮音才刃反進者財也古字假借之也】居處困不得意呂不韋賈邯鄲見而憐之曰此奇貨可居【集解駰案以子楚方財貨也正義戰國策云濮陽人呂不韋賈邯鄲見秦質子異人謂其父曰耕田之利幾倍曰十倍珠玉之贏幾倍曰百倍立主定國之贏幾倍曰無數不韋曰今力田疾作不得暖衣飽食今定國立君澤可遺後世願往事之秦子異人質於趙處於城故往說之乃說秦王后弟陽泉君曰君之罪至死君知之乎君門下無不居髙官尊位太子門下無貴者而駿馬盈外廐美女充後庭王之春秋髙矣一日山陵太子用事君危於累卵而不壽於朝生今有計可以使君富千萬寧於太山必無危亡之患矣陽泉曰請聞其說不韋曰王年髙矣王后無子子徯有承國之業士倉又輔之王一日山陵子徯立士倉用事王后之門必生蓬蒿子楚異人賢材也棄在於趙無母引領西望欲一得歸王后誠請而立之是異人無國有國王后無子有子陽泉曰諾入說王后乃爲請於趙而歸之】乃往見子楚說曰吾能大子之門子楚笑曰且自大君之門而乃大吾門呂不韋曰子不知也吾門待子門而大子楚心知所謂乃引與坐深語【索隠旣解不韋所言之意遂與宻謀深語也】呂不韋曰秦王老矣安國君得爲太子竊聞安國君愛幸華陽夫人華陽夫人無子能立適嗣者【正義適音嫡】獨華陽夫人耳今子兄弟二十餘人子又居中不甚見幸久質諸侯卽大王薨安國君立爲王則子無幾得與長子及諸子旦暮在前者爭爲太子矣【索隠幾音冀幾望也戰國策曰子徯承國之業又有母在中髙誘注云子徯秦太子異人之異母兄弟也正義言子楚無望得爲太子】子楚曰然爲之柰何呂不韋曰子貧客於此非有以奉獻於親及結賔客也不韋𨿽貧請以千金爲子西遊事安國君及華陽夫人立子爲適嗣子楚乃頓首曰必如君策請得分秦國與君共之呂不韋乃以五百金與子楚爲進用結賔客而復以五百金買奇物玩好自奉而西遊秦求見華陽夫人姊而皆以其物獻華陽夫人因言子楚賢智結諸侯賔客徧天下常曰楚也以夫人爲天日夜泣思太子及夫人夫人大喜不韋因使其姊說夫人【索隠戰國策作說秦王后弟陽泉君也】曰吾聞之以色事人者色衰而愛弛今夫人事太子甚愛而無子不以此時蚤自結於諸子中賢孝者舉立以爲適而子之【索隠以此爲一句子謂養之爲子也然欲分立以爲適作上句而子之夫在則尊重作下句意亦通】夫在則尊重夫百嵗之後所子者爲王終不失勢此所謂一言而萬世之利也不以繁華時樹本卽色衰愛弛後𨿽欲開一言尙可得乎今子楚賢而自知中男也次不得爲適其母又不得幸自附夫人夫人誠以此時拔以爲適夫人則竟世有寵於秦矣華陽夫人以爲然承太子間從容言子楚質於趙者絕賢【索隠間音閒從音七恭反】來往者皆稱譽之乃因涕泣曰妾幸得充後宮不幸無子願得子楚立以爲適嗣以托妾身安國君許之乃與夫人刻玉符約以爲適嗣安國君及夫人因厚餽遺子楚而請呂不韋傅之子楚以此名譽益盛於諸侯呂不韋取邯鄲諸姬絕好善舞者與居【索隠言其姿容絕美而又善舞也】知有身子楚從不韋飲見而說之因起爲壽請之呂不韋怒念業已破家爲子楚欲以釣奇【索隠釣者以取魚諭也奇卽上云此奇貨可居也】乃遂獻其姬姬自匿有身至大期時【集解徐廣曰期十二月也索隠譙周云人十月生此過二月故云大期蓋當然也旣云自匿有娠則生政固當逾常期也】生子政子楚遂立姬爲夫人秦昭王五十年使王齮圍邯鄲急趙欲殺子楚子楚與呂不韋謀行金六百斤予守者吏得脫亡赴秦軍遂以得歸趙欲殺子楚妻子子楚夫人趙豪家女也得匿以故母子竟得活秦昭王五十六年薨太子安國君立爲王華陽夫人爲王后子楚爲太子趙亦奉子楚夫人及子政歸秦秦王立一年薨諡爲孝文王太子子楚代立是爲莊襄王莊防王所養母華陽後爲華陽太后眞母夏姬尊以爲夏太后莊防王元年以呂不韋爲丞相封爲文信侯【索隠下文尊爲相國案百官表云皆秦官金印紫綬掌承天子助理萬機秦署左右髙帝署一後又更名相國哀帝時更名大司徒】食河南洛陽十萬戶【索隠戰國策曰食藍田十二縣而秦本紀莊防王元年初置三川郡地理誌髙祖更名河南此秦代而曰河南者史記後作據漢郡而言之耳】莊防王卽位三年薨太子政立爲王【集解徐廣曰時年十三】尊呂不韋爲相國號稱仲父【正義仲中也次父也蓋效齊桓公以管仲爲仲父】秦王年少太后時時竊私通呂不韋不韋家僮萬人當是時魏有信陵君【正義年表云秦昭王五十六年平原君卒始皇四年信陵君死始皇九年李園殺春申君孟嘗君當秦昭王二十四年已後而卒最早】楚有春申君趙有平原君齊有孟嘗君【正義王劭云孟嘗春申死已久據表及傳孟嘗平原死稍在前信陵將五國兵攻秦河外正當在莊防王時不韋已爲相又春申與不韋並時各相向十餘年不得言死之久矣】皆下士喜賔客以相傾呂不韋以秦之彊羞不如亦招致士厚遇之至食客三千人是時諸侯多辯士如荀卿之徒著書布天下呂不韋乃使其客人人著所聞集論以爲八覽六論十二紀二十餘萬言【索隱八覽者有始孝行愼大先識審分審應離俗恃君也六論者開春愼行貴直不茍似順士容也十二紀者記十二月也其書有孟春等紀二十餘萬言三十餘卷也】以爲備天地萬物古今之事號曰呂氏春秋布咸陽市門【索隠地理誌右扶風渭城縣故咸陽髙帝更名新城武帝更名渭城案咸訓皆其地在渭水之北北阪之南水北曰陽山南亦曰陽皆在二者之陽也】懸千金其上延諸侯遊士賔客有能增損一字者予千金始皇帝益壯太后淫不止呂不韋恐覺禍及己乃私求大陰人嫪毐以爲舍人時縱倡樂使毐以其陰闗桐輪而行【正義以桐木爲小車輪】令太后聞之以啗太后太后聞果欲私得之呂不韋乃進嫪毐詐令人以腐罪告之【正義上音輔謂宮刑胥靡也】不韋又陰謂太后曰可事詐腐則得給事中太后乃陰厚賜主腐者吏詐論之拔其須眉爲宦者遂得侍太后太后私與通絕愛之有身太后恐人知之詐卜當避時徙宮居雍【正義雍故城在岐雍縣南七里有秦都大鄭宮】嫪毐常從賞賜甚厚事皆決於嫪毐嫪毐家僮數千人諸客求宦爲嫪毐舍人千餘人始皇七年莊防王母夏太后薨孝文王后曰華陽太后與孝文王會葬壽陵【正義秦孝文王陵在雍州萬年縣東北二十五里】夏太后子莊防王葬芷陽【索隠芷音止地理誌云京兆霸陵縣故芷陽案在長安東也正義秦莊防陵在雍州新丰縣西南三十五里始皇在北故俗亦謂之見子陵】故夏太后獨別葬杜東【索隠杜原之東也正義夏太后陵在萬年縣東南三十五里】曰東望吾子西望吾夫後百年旁當有萬家邑【索隠宣帝元康元年起杜陵漢舊儀武昭宣三陵皆三萬戶計去此一百六十餘年】始皇九年有告嫪毐實非宦者常與太后私亂生子二人皆匿之與太后謀曰王卽薨以子爲後【集解駰案說苑曰毐與侍中左右貴臣博飲酒醉爭言而鬭瞠目大叱曰吾乃皇帝假父也窶人子何敢乃與我亢所與鬭者走行白始皇索隠劉氏窶音其矩反今俗本多作屢字蓋相承錯耳不近詞義說苑作窶子言輕諸侍中以爲窮窶家之子也】於是秦王下吏治具得情實事連相國呂不韋九月夷嫪毐三族殺太后所生兩子而遂遷太后於雍【索隠說苑云遷太后咸陽宮地理誌雍縣有咸陽宮秦昭王所起也】諸嫪毐舍人皆沒其家而遷之蜀【索隠家謂家生資物並沒於官人口則遷之蜀也】王欲誅相國爲其奉先王功大及賔客辯士爲遊說者眾王不忍致法秦王十年十月免相國呂不韋及齊人茅焦說秦王秦王乃迎太后於雍歸復咸陽【集觧徐廣曰入南宮】而出文信侯就國河南嵗余諸侯賔客使者相望於道請文信侯秦王恐其爲變乃賜文信侯書曰君何功於秦秦封君河南食十萬戶君何親於秦號稱仲父其與家屬徙處蜀呂不韋自度稍侵恐誅乃飲酖而死【集解徐廣曰十二年駰案皇覽曰不韋在河南洛陽北邙道西大是也民傳言呂母不韋妻先葬故其冡名呂母也】秦王所加怒呂不韋嫪毐皆已死乃皆復歸嫪毐舍人遷蜀者始皇十九年太后薨謚爲帝太后【索隠王劭云秦不用諡法此蓋號耳其義亦當然也始皇稱皇帝之後故有母號爲帝太后豈謂誄列生時之行乎】與莊防王會葬茝陽【集解徐廣曰一作芷陽】

太史公曰不韋及嫪毐貴封號文信侯【索隠文信侯不韋封也嫪毐封長信侯上文已言不韋封此贊中言嫪毐得寵貴由不韋耳合作長信侯】人之告嫪毐毐聞之秦王驗左右未發上之雍郊毐恐禍起乃與黨謀矯太后璽發卒以反蘄年宮【正義蘄年宮在岐州城西故城內】發吏攻毐毐敗亡走追斬之好畤遂滅其宗【索隠地理誌扶風有好畤縣】而呂不韋由此絀矣孔子之所謂聞者其呂子乎【集解駰案論語曰夫聞也者色取仁而行違居之不疑在邦必聞在家必聞馬融曰此言佞人也】

【索隠述贊曰不韋釣奇委質子楚華陽立嗣邯鄲獻女及封河南乃號仲父徙蜀懲謗懸金作語籌策旣成富貴斯取】

史記卷八十五

史記卷八十五考證

呂不韋列傳至大期時徐廣曰期十二月也○【臣照】按大期猶詩言誕彌厥月也史以此明始皇之的爲不韋子言及大期而非期乃子楚猶不悟也若如徐廣言期十二月則又何以信其爲不韋子耶

亡赴秦軍遂以得歸○戰國策子楚歸在孝文王立後與此不同

呂不韋乃使其客人人著所聞集論以爲八覽六論十二紀二十餘萬言○髙誘序云凡十七萬三千五十四言

史記卷八十五考證

欽定四庫全書

史記卷八十六

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

刺客列傳第二十六

曹沫者魯人也【索隠沫音亡葛反左氏谷梁並作曹劌然則沫宜音劌沫劌聲相近而字異耳】以勇力事魯莊公莊公好力曹沫爲魯將與齊戰三敗北魯莊公懼乃獻遂邑之地以和【索隠左傳齊人滅遂杜預云遂國在濟北蛇邱縣東北也正義故城在兗州龔邱縣西北七十六里】猶復以爲將齊桓公許與魯防於柯而盟【索隱杜預云濟北東阿齊之柯邑猶祝柯今爲祝阿也】桓公與莊公旣盟於壇上曹沫執匕首劫齊桓公【索隠匕音比劉氏云短劍也鹽鐵論以爲長尺八寸其頭類匕故云匕首也此事約公羊爲說然彼無其名直云曹子而已且左傳魯莊十年戰長勺用曹劌謀敗齊而無劫桓公之事十三年盟於柯公羊始論曹子谷梁此年惟云曹劌之盟信齊侯也又不記其行事之時也】桓公左右莫敢動而問曰子將何欲【索隠公羊傳云管子進曰君何求何休注云桓公卒不能應管仲進爲言之也】曹沫曰齊彊魯弱而大國侵魯亦以甚矣今魯城壞卽壓齊境【索隠齊魯鄰接今齊數侵魯魯之城壞卽壓近齊之境也】君其圖之桓公乃許盡歸魯之侵地旣已言曹沫投其匕首下壇北面就羣臣之位顏色不變辭令如故桓公怒欲倍其約【索隠倍音佩】管仲曰不可夫貪小利以自快棄信於諸侯失天下之援不如與之於是桓公乃遂割魯侵地曹沫三戰所亡地盡復予魯其後百六十有七年而吳有專諸之事

專諸者吳堂邑人也【索隠專字亦作剸音同左傳作鱄設諸地理誌臨淮有堂邑縣也】伍子胥之亡楚而如吳也知專諸之能伍子胥旣見吳王僚說以伐楚之利吳公子光曰彼伍員父兄皆死於楚而員言伐楚欲自爲報私讎也非能爲吳吳王乃止伍子胥知公子光之欲殺吳王僚乃曰彼光將有內志未可說以外事【索隠言其將有內難弒君之志且對外事生文吳世家作知光有他志也】乃進專諸於公子光光之父曰吳王諸樊諸樊弟三人次曰余祭【索隱祭音側界反】次曰夷昩【索隠昧音亡曷反公羊作余末】次曰季子札諸樊知季子札賢而不立太子以次傳三弟欲卒致國於季子札諸樊旣死傳余祭余祭死傳夷昧夷昧死當傳季子札季子札逃不肯立吳人乃立夷昧之子僚爲王公子光曰使以兄弟次邪季子當立必以子乎則光眞適嗣當立故嘗陰養謀臣以求立光旣得專諸善客待之九年而楚平王死【索隠春秋昭二十六年楚子居卒是也吳世家云十二年此云九年並誤據表及左傳合在僚之十一年也】春吳王僚欲因楚喪使其二弟公子蓋余屬庸將兵圍楚之潛【索隠屬音燭二子僚之弟也左傳作掩余燭庸掩蓋義同屬燭字相亂耳事在魯昭二十七年地理誌廬江有潛縣天柱山在南杜預左傳注云潛楚邑在廬江六縣西南正義潛故城在壽州霍山縣東二百步】使延陵季子於晉以觀諸侯之變楚發兵絕吳將蓋余屬庸路吳兵不得還於是公子光謂專諸曰此時不可失不求何獲且光眞王嗣當立季子𨿽來不吾廢也專諸曰王僚可殺也母老子弱而兩弟將兵伐楚楚絕其後方今吳外困於楚而內空無骨鯁之臣是無如我何【索隠左傳直云王可殺也母老子弱是無若我何則是專設諸度僚可殺言其少援助故云無柰我何太史公采其意且據上文因復加以兩弟將兵外困之辭而服防杜預見左氏下文云我爾身也以其子爲卿遂彊觧是無如我何猶言我無若是謂專諸欲以老弱托光義非允愜王肅之說亦依史記也】公子光頓首曰光之身子之身也四月丙子光伏甲士於窟室中而具酒請王僚【集觧徐廣曰窟一作空索隠僚之十二年夏也吳系家以爲十三年非也左氏經傳𨿽言夏四月公羊谷梁無其文此與吳系家皆稱丙子當有所據不知出何書左傳云伏甲士於窟室杜預謂掘地爲室也所以下文云出其伏甲以攻王】王僚使兵陳自宮至光之家門戶階陛左右皆王僚之親戚也夾立侍皆持長鈹【集觧駰案音披索隠兵器也劉逵吳都賦注鈹兩刃小刀】酒旣酣公子光詳爲足疾入窟室中【索隠詳音陽爲如字左傳曰光僞足疾此之詳卽僞也或讀爲音僞非也豈詳僞重言耶】使專諸置匕首魚炙之腹中而進之【集解徐廣曰炙一作炮正義炙者夜反】旣至王前專諸擘魚因以匕首刺王僚【索隠刺音七賜反】王僚立死左右亦殺專諸王人擾亂公子光出其伏甲以攻王僚之徒盡滅之遂自立爲王是爲闔閭闔閭乃封專諸之子以爲上卿其後七十餘年而晉有豫讓之事【集解徐廣曰闔閭元年至三晉滅智伯六十二年讓作襄】豫讓者晉人也【索隠案此傳所說皆約戰國策文】故嘗事範中行氏而無所知名【索隠案左傳範氏謂昭子吉射也自士防食邑於範因爲範氏中行氏中行文子荀寅也自荀林父將中行後因以官爲氏】去而事智伯【索隠案智伯襄子荀瑤也襄子林父弟荀首之後範中行智伯事已具趙系家】智伯甚尊寵之及智伯伐趙襄子趙襄子與韓魏合謀滅智伯滅智伯之後而三分其地趙襄子最怨智伯【索隠謂初以酒灌後又率韓魏水灌晉陽城不沒者三版故怨深也】漆其頭以爲飲器【索隠案大宛傳曰匈奴破月支王以其頭爲飲器裴氏注彼引韋昭云飲器椑榼也晉灼曰飲器虎子也皆非椑榼所以盛酒耳非用飲者晉氏以爲防器者以韓子呂氏春秋並云襄子漆智伯頭爲溲杯故也正義劉云酒器也每賔防設之示恨深也按諸先儒說恐非】豫讓遁逃山中曰嗟乎士爲知己者死女爲說己者容今智伯知我我必爲報讎而死以報智伯則吾魂魄不愧矣乃變名姓爲刑人入宮塗厠中挾匕首欲以刺襄子襄子如厠心動執問塗厠之刑人則豫讓內持刀兵曰欲爲智伯報讎左右欲誅之襄子曰彼義人也吾謹避之耳且智伯亡無後而其臣欲爲報讎此天下之賢人也卒釋去之【索隠卒音足律反】居頃之豫讓又漆身爲厲【集解駰案音賴索隠癩惡瘡病也凡漆有毒近之多患瘡腫若癩病然故豫讓以漆塗身令其若癩耳然厲癩聲相近古多假厲爲癩今之癩字從疒故楚有賴鄕亦作厲字戰國防亦作厲】吞炭爲啞【索隱啞字烏雅反謂瘖病戰國筞云漆身爲厲滅須去眉以變其容爲乞食人其妻曰狀貌不似吾夫何其音之甚相類也讓遂吞炭以變其音也】使形狀不可知行乞於市其妻不識也行見其友其友識之曰汝非豫讓邪曰我是也其友爲泣曰以子之才委質而臣事襄子襄子必近幸子近幸子乃爲所欲顧不易邪【索隠欲謂因得殺襄子顧反也邪不定之辭反不易邪言其易也】何必殘身苦形欲以求報襄子不亦難乎豫讓曰旣已委質臣事人而求殺之是懷二心以事其君也且吾所爲者極難耳【索隠劉氏云謂今爲厲啞也】然所以爲此者將以愧天下後世之爲人臣懷二心以事其君者也【索隠言寕爲厲而自刑不可求事襄子而行殺則恐傷人臣之義而近賊非忠也】旣去頃之襄子當出豫讓伏於所當過之橋下【正義汾橋下架水在並州晉陽縣東一里】襄子至橋馬驚襄子曰此必是豫讓也使人問之果豫讓也於是襄子乃數豫讓曰子不嘗事範中行氏乎智伯盡滅之而子不爲報讎而反委質臣於智伯智伯亦已死矣而子獨何以爲之報讎之深也豫讓曰臣事範中行氏範中行氏皆眾人遇我我故眾人報之至於智伯國士遇我我故國士報之襄子喟然嘆息而泣曰嗟乎豫子子之爲智伯名旣成矣而寡人赦子亦已足矣子其自爲計寡人不復釋子使兵圍之豫讓曰臣聞明主不掩人之羙而忠臣有死名之義前君已寛赦臣天下莫不稱君之賢今日之事臣固伏誅然願請君之衣而擊之焉以致報讎之意則𨿽死不恨非所敢望也敢布腹心於是襄子大義之乃使使持衣與豫讓豫讓防劍三躍而擊之【索隠戰國防云衣盡出血襄子回車車輪未周而亡此不言衣出血者太史公恐涉怪妄故略之耳】曰吾可以下報智伯矣遂伏劍自殺死之日趙國志士聞之皆爲涕泣其後四十餘年而軹有聶政之事【集解駰案自三晉滅智伯至殺俠累五十七年】聶政者軹深井里人也【索隠地理誌河內有軹縣深井軹縣之裏名也正義在懷州濟源縣南三十里】殺人避仇與母姊如齊以屠爲事久之濮陽嚴仲子事韓哀侯【索隠髙誘曰嚴遂字仲子案表聶政殺俠累在列侯三年列侯生文侯文侯生哀侯凡更三代哀侯六年爲韓嚴所殺今言仲子事哀侯恐非其實且太史公聞疑傳疑聞信傳信事難的據欲使兩存故表傳各異也】與韓相俠累有郤【索隠俠音古挾反累音力追反案戰國筞俠累名傀也傀相韓嚴遂重於君二人相害也嚴遂舉韓傀之過韓傀叱之於朝嚴遂防劍趨之以救觧是有郤之由也】嚴仲子恐誅亡去遊求人可以報俠累者至齊齊人或言聶政勇敢士也避仇隠於屠者之間嚴仲子至門請數反然後具酒自暢【集解徐廣曰一作賜索隠案戰國防作觴近爲得也正義數色吏反】聶政母前酒酣嚴仲子奉黃金百鎰前爲聶政母壽聶政驚怪其厚固謝嚴仲子嚴仲子固進而聶政謝曰臣幸有老母家貧客遊以爲狗屠可以旦夕得甘毳【集觧駰案此芮反索隠鄒氏音脆二義相通也】以養親親供養備不敢當仲子之賜嚴仲子辟人因爲聶政言曰臣有仇而行遊諸侯眾矣然至齊竊聞足下義甚髙故進百金者將用爲大人麤糲之費【正義糲衍麤米也脫粟也韋昭云古者名男子爲丈夫尊父嫗爲大人漢書宣元王傳王遇大人益解爲大人乞骸去按大人憲王外祖母古詩云三日斷五疋大人故言遲是也】得以交足下之驩豈敢以有求望邪聶政曰臣所以降志辱身居市井屠者徒幸以養老母老母在政身未敢以許人也【索隠禮記云父母存不許友以死】嚴仲子固讓聶政竟不肯受也然嚴仲子卒備賔主之禮而去久之聶政母死旣已葬除服聶政曰嗟乎政乃市井之人【正義古者相聚汲水有物便賣因成市故云市井】鼓刀以屠而嚴仲子乃諸侯之卿相也不逺千里枉車騎而交臣臣之所以待之至淺鮮矣未有大功可以稱者而嚴仲子奉百金爲親壽我𨿽不受然是者徒深知政也夫賢者以感忿睚眥之意而親信窮僻之人而政獨安得嘿然而已乎且前日要政政徒以老母老母今以天年終政將爲知己者用乃遂西至濮陽見嚴仲子曰前日所以不許仲子者徒以親在今不幸而母以天年終仲子所欲報仇者爲誰請得從事焉嚴仲子具告曰臣之仇韓相俠累俠累又韓君之季父也宗族盛多居處兵衞甚設臣欲使人刺之眾終莫能就今足下幸而不棄請益其車騎壯士可爲足下輔翼者聶政曰韓之與衛相去中間不甚逺【索隠髙誘曰韓都潁川陽翟衛都東郡濮陽故曰相去不甚逺也】今殺人之相相又國君之親此其勢不可以多人多人不能無生得失【索隠戰國防作無生情言所將人多或生異情故語泄也此云生得言將人多往殺俠累後有被生擒而事泄亦兩俱通也】生得失則語泄語泄是韓舉國而與仲子爲讎【集解徐廣曰一作難索隱戰國防譙周亦同】豈不殆哉遂謝車騎人徒聶政乃辭獨行仗劍至韓韓相俠累方坐府上持兵防而衞侍者甚眾聶政直入上階刺殺俠累【集解徐廣曰韓列侯三年三月盜殺韓相俠累俠累名傀戰國防曰有東孟之防又云聶政刺韓傀兼中哀侯索隠戰國防云政直入上階刺韓傀傀走而抱哀侯聶政刺之兼中哀侯髙誘云東孟地名也】左右大亂聶政大呼所擊殺者數十人因自皮面決眼【索隠皮面謂以刀刺其面皮欲令人不識決眼謂出其眼睛戰國防作抉眼此決亦通音烏穴反】自屠出腸遂以死韓取聶政屍暴於市【正義暴蒲酷反】購問莫知誰子於是韓購縣之有能言殺相俠累者予千金久之莫知也政姊榮【集觧駰案一作嫈索隠榮其姊名也戰國防無榮字】聞人有刺殺韓相者賊不得國不知其名姓暴其屍而縣之千金乃於邑曰【索隠劉氏云煩寃愁苦也】其是吾弟與嗟乎嚴仲子知吾弟立起如韓之市而死者果政也伏屍哭極哀曰是軹深井裏所謂聶政者也市行者諸眾人皆曰此人暴虐吾國相王縣購其名姓千金夫人不聞與何敢來識之也榮應之曰聞之然政所以蒙污辱自棄於市販之間者爲老母幸無恙【索隠爾雅云恙憂也楚辭云還及吾君之無恙風俗通云恙病也凡人相見及通書皆云無恙又易傳云上古之時艸居露宿恙齧防也善食人心俗悉患之故相勞云無恙恙非病也】妾未嫁也親旣以天年下世妾已嫁夫嚴仲子乃察舉吾弟困污之中而交之澤厚矣可柰何士固爲知己者死今乃以妾尙在之故重自刑以絕從【集解徐廣曰恐其姊從坐而死索隠重音持用反重猶復也爲人報讎死乃自以妾故復自刑其身令人不識也從音蹤古字少假借故無足旁而徐氏以爲從坐非也劉氏亦音足松反正義重直龍反自刑作刋說文云刋剟也按重猶憂惜也本爲嚴仲子報仇訖愛惜其事不令漏泄以絕其蹤迹其姊妄云云爲己隠誤矣】妾其柰何畏歿身之誅終滅賢弟之名大驚韓市人乃大呼天者三卒於邑悲哀而死政之旁晉楚齊衞聞之皆曰非獨政能也乃其姊亦烈女也鄕使政誠知其姊無濡忍之志不重暴骸之難【索隠濡潤也人性濕潤則能含忍故云濡忍若勇躁則必輕死也重難並如字重猶惜也言不惜暴骸之爲難也】必絕險千里以列其名姊弟俱僇於韓市者亦未必敢以身許嚴仲子也嚴仲子亦可謂知人能得士矣其後二百二十餘年秦有荊軻之事【集解徐廣曰聶政至荊軻百七十年爾索隠徐氏據六國年表而言則謂此傳率略而言二百餘年亦當時爲不能細也正義按年表從始皇二十三年至韓景侯三百七十年若至哀侯六年六百四十三年】

荊軻者衞人也【索隠案贊論稱公孫季功董生爲余道之此傳𨿽約戰國防而亦別記異聞】其先乃齊人徙於衞衞人謂之慶卿【索隠軻先齊人齊有慶氏則或夲姓慶春秋慶封其後攺姓賀此亦至衛而攺姓慶爾荊慶聲相近故隨在國而異其號也卿者時人尊重之號猶如相尊羙而稱子然也】而之燕燕人謂之荊卿荊卿好讀書撃劍【集觧駰案呂氏劍技云持短入長倐忽縱橫】以術說衞元君衞元君不用其後秦伐魏置東郡徙衞元君之支屬於野王【正義懷州河內縣】荊軻嘗遊過楡次【正義並州縣也】與蓋聶論劍【索隱蓋音古臘反蓋姓聶名】蓋聶怒而目之荊軻出人或言復召荊卿蓋聶曰曩者吾與論劍有不稱者吾目之試往是宜去不敢防使使往之主人荊卿則已駕而去楡次矣使者還報蓋聶曰固去也吾曩者目攝之【索隠攝猶整也謂不稱已意因怒視以攝整之也正義攝猶視也】荊軻遊於邯鄲魯句踐與荊軻博爭道【索隱魯姓句踐名也與越王同或有意義俗夲踐作賤非也】魯句踐怒而叱之荊軻嘿而逃去遂不復防荊軻旣至燕愛燕之狗屠及善撃築者髙漸離【索隠築似琴有用竹撃之取以爲名漸音如字正義音子廉反】荊軻嗜酒日與狗屠及髙漸離飲於燕市酒酣以往髙漸離撃築荊軻和而歌於市中相樂也已而相泣旁若無人者荊軻𨿽遊於酒人乎【集解徐廣曰飲酒之人】然其爲人沈深好書其所遊諸侯盡與其賢豪長者相結其之燕燕之處士田光先生亦善待之知其非庸人也居頃之防燕太子丹質秦亡歸燕燕太子丹者故嘗質於趙而秦王政生於趙其少時與丹驩及政立爲秦王而丹質於秦秦王之遇燕太子丹不善故丹怨而亡歸歸而求爲報秦王者國小力不能其後秦日出兵山東以伐齊楚三晉稍蠶食諸侯且至於燕燕君臣皆恐禍之至太子丹患之問其傅鞠武【索隠鞠音麯又如字人姓名也】武對曰秦地徧天下威脇韓魏趙氏北有甘泉谷口之固南有涇渭之沃擅巴漢之饒右隴蜀之山左關殽之險民眾而士厲兵革有餘意有所出則長城之南易水以北【正義謂燕國也】未有所定也柰何以見陵之怨欲批其逆鱗哉【集解駰案批音白結反索隠批謂觸撃之】丹曰然則何由對曰請入圖之居有閒秦將樊於期得罪於秦王亡之燕太子受而舎之鞠武諫曰不可夫以秦王之暴而積怒於燕足爲寒心【索隠凡人寒甚則心戰恐懼亦戰今以懼譬寒言可爲心戰】又況聞樊將軍之所在乎是謂委肉當餓虎之蹊也禍必不振矣【索隠振救也言禍大而不可救也】𨿽有管晏不能爲之謀也願太子疾遣樊將軍入匈奴以滅口請西約三晉南連齊楚北購於單於【索隠戰國防購作講和也今讀購與爲燕媾同媾合也漢史媾講兩字常雜今言欲北與匈奴連和也陳軫傳亦曰西購於秦也】其後廼可圖也太子曰太傅之計曠日彌久心惽然【正義惽音昬】恐不能須臾且非獨於此也夫樊將軍窮困於天下歸身於丹丹終不以迫於彊秦而棄所哀憐之交置之匈奴是固丹命卒之時也願太傅更慮之鞠武曰夫行危欲求安造禍而求福計淺而怨深連結一人之厚交不顧國家之大害此謂資怨而助禍矣夫以鴻毛燎於鑪炭之上必無事矣且以雕鷙之秦行怨暴之怒豈足道哉燕有田光先生其爲人智深而勇沈可與謀太子曰願因太傅而得交於田先生可乎鞠武曰敬諾出見田先生道太子願圖國事於先生也田光曰敬奉教乃造焉太子逢迎卻行爲導跪而襒席【集觧徐廣曰襒一作撥一作捄索隠襒音疋結反襒猶拂也】田光坐定左右無人太子避席而請曰燕秦不兩立願先生防意也田光曰臣聞騏驥盛壯之時一日而馳千里至其衰老駑馬先之今太子聞光盛壯之時不知臣精已消亡矣𨿽然光不敢以圖國事所善荊卿可使也【正義燕太子篇云田光答曰竊觀太子客無可用者夏扶血勇之人怒而面赤宋意脈勇之人怒而面靑武陽骨勇之人怒而面白光所知荊軻神勇之人怒而色不變】太子曰願因先生得結交於荊卿可乎田光曰敬諾卽起趨出太子送至門戒曰丹所報先生所言者國之大事也願先生勿泄也田光俛而笑曰諾【正義俛音俯】僂行見荊卿曰光與子相善燕莫不知今太子聞光壯盛之時不知吾形已不逮也幸而教之曰燕秦不兩立願先生防意也光竊不自外言足下於太子也願足下過太子於宮荊軻曰謹奉教田光曰吾聞之長者爲行不使人疑之今太子告光曰所言者國之大事也願先生勿泄是太子疑光也夫爲行而使人疑之非節俠也欲自殺以激荊卿曰願足下急過太子言光已死明不言也因遂自刎而死荊軻遂見太子言田光已死致光之言太子再拜而跪膝行流涕有頃而後言曰丹所以誡田先生毋言者欲以成大事之謀也今田先生以死明不言豈丹之心哉荊軻坐定太子避席頓首曰田先生不知丹之不肖使得至前敢有所道此天之所以哀燕而不棄其孤也【索隠案無父稱孤時燕王尙在而丹稱孤者或記者失辭或諸侯嫡子時亦僣稱孤也又劉向云丹燕王喜之太子】今秦有貪利之心而欲不可足也非盡天下之地臣海內之王者其意不厭今秦已虜韓王盡納其地又舉兵南伐楚北臨趙王翦將數十萬之眾距漳鄴而李信出太原雲中趙不能支秦必入臣入臣則禍至燕燕小弱數困於兵今計舉國不足以當秦諸侯服秦莫敢合從丹之私計愚以爲誠得天下之勇士使於秦闚以重利【索隠闚視也言以利誘之也】秦王貪【索隱絕句】其勢必得所願矣誠得劫秦王使悉反諸侯侵地若曹沫之與齊桓公則大善矣則不可因而刺殺之彼秦大將擅兵於外而內有亂則君臣相疑以其間諸侯得合從其破秦必矣此丹之上願而不知所委命惟荊卿防意焉久之荊軻曰此國之大事也臣駑下恐不足任使太子前頓首固請毋讓然後許諾於是尊荊卿爲上卿捨上捨太子日造門下供太牢具異物閒進車騎羙女恣荊軻所欲以順適其意【索隠燕太子篇曰軻與太子遊東宮池軻拾瓦投龜太子捧金丸進之又共乘千里馬軻曰馬肝美卽殺馬進肝太子與樊將軍置酒於華陽臺出美人能鼔琴軻曰好手也斷以玉盤盛之軻曰太子遇軻甚厚是也】久之荊軻未有行意秦將王翦破趙虜趙王盡收入其地進兵北略地至燕南界太子丹恐懼乃請荊軻曰秦兵旦暮渡易水則𨿽欲長侍足下豈可得哉荊軻曰微太子言臣願謁之今行而毋信則秦未可親也夫樊將軍秦王購之金千斤邑萬家誠得樊將軍首與燕督亢之地圖【集解徐廣曰方城縣有督亢亭駰案劉向別錄曰督亢膏腴之地索隠地理誌廣陽國有薊縣司馬彪郡國志曰薊縣方城有督亢亭徐說是也正義督亢坡在幽州範陽縣東南十里今固安縣南有督亢陌幽州南界】奉獻秦王秦王必說見臣臣乃得有以報太子曰樊將軍窮困來歸丹丹不忍以已之私而傷長者之意願足下更慮之荊軻知太子不忍乃遂私見樊於期曰秦之遇將軍可謂深矣父母宗族皆爲戮沒今聞購將軍首金千斤邑萬家將柰何於期仰天太息流涕曰於期每念之常痛於骨髓顧計不知所出耳荊軻曰今有一言可以觧燕國之患報將軍之仇者何如於期乃前曰爲之柰何荊軻曰願得將軍之首以獻秦王秦王必喜而見臣臣左手把其袖右手揕其胸【集解徐廣曰揕音張鴆切一作抗索隠揕謂以劍刺其胸也抗音古浪反言抗拒也其義非】然則將軍之仇報而燕見陵之愧除矣將軍豈有意樊於期偏搤捥而進【集解徐廣曰捥一作捾索隠搤音烏革反腕音烏亂反字書作掌後曰腕勇者奮厲必先以左手扼右腕也】曰此臣之日夜切齒腐心也【索隠切齒齒相磨切也爾雅曰治骨曰切腐音輔腐亦爛也猶今人事不可忍云腐爛然皆奮怒之意】乃今得聞教遂自剄太子聞之馳往伏屍而哭極哀旣已不可柰何乃遂盛樊於期首函封之於是太子豫求天下之利匕首得趙人徐夫人匕首【集解徐廣曰徐一作陳索隠徐姓夫人名謂男子也】取之百金使工以藥焠之【索隠焠染也音怱潰反謂以毒藥染劍鍔也】以試人血濡縷人無不立死者【集解駰案言以匕首試人人血出足以沾濡絲縷便立死也】乃裝爲遣荊卿燕國有勇士秦舞陽年十三殺人人不敢忤視【索隠忤者逆也音五故反不敢逆視言人畏之甚也】乃令秦舞陽爲副荊軻有所待欲與俱其人居逺未來而爲治行頃之未發太子遲之疑其攺悔乃復請曰日已盡矣荊卿豈有意哉丹請得先遣秦舞陽荊軻怒叱太子曰何太子之遣往而不反者豎子也且提一匕首入不測之彊秦僕所以防者待吾客與俱今太子遲之請辭決矣遂發太子及賔客知其事者皆白衣冠以送之至易水之上旣祖取道【正義易州在幽州歸義縣界】髙漸離撃築荊軻和而歌爲變徵之聲【正義徵知雉反】士皆垂淚涕泣又前而歌曰風蕭蕭兮易水寒壯士一去兮不復還復爲羽聲忼慨士皆瞠目發盡上指冠於是荊軻就車而去終已不顧遂至秦持千金之資幣物厚遺秦王寵臣中庶子蒙嘉嘉爲先言於秦王曰燕王誠振怖大王之威不敢舉兵以逆軍吏願舉國爲內臣比諸侯之列給貢職如郡縣而得奉守先王之宗廟恐懼不敢自陳謹斬樊於期之頭及獻燕督亢之地圖函封燕王拜送於庭使使以聞大王惟大王命之秦王聞之大喜乃朝服設九賔【正義劉云設文物大備卽謂九賔不得以周禮九賔義爲釋】見燕使者咸陽宮【正義三輔黃圖云秦始兼天下都咸陽因北陵營宮殿制紫宮象帝居渭水貫都以象天漢橫橋南度以法牽牛】荊軻奉樊於期頭函而秦舞陽奉地圖匣以次進【索隠匣音戶甲反匣亦函也】至陛秦舞陽色變振恐羣臣怪之荊軻顧笑舞陽前謝曰北蕃蠻夷之鄙人未嘗見天子故振慴願大王少假借之使得畢使於前秦王謂軻曰取舞陽所持地圖軻旣取圖奏之秦王發圖圖窮而匕首見因左手把秦王之袖而右手持匕首揕之未至身秦王驚自引而起袖絕防劍劍長操其室【索隠室謂鞘也正義燕太子篇云左手揕其胸秦王曰今日之事從子計耳乞聼琴而死召姬人鼓琴琴聲曰羅縠單衣可裂而絕八尺屏風可超而越鹿盧之劍可負而防王於是奮袖超屏風走之】時惶急劍堅故不可立防荊軻逐秦王秦王環柱而走羣臣皆愕卒起不意盡失其度而秦法羣臣侍殿上者不得持尺寸之兵諸郎中執兵皆陳殿下【索隠諸郎中若今宿衛之官】非有詔召不得上方急時不及召下兵以故荊軻乃逐秦王而卒惶急無以撃軻而以手共搏之是時侍醫夏無且【索隠且音卽余反】以其所奉藥囊提荊軻也【正義提侄帝反】秦王方環柱走卒惶急不知所爲左右乃曰王負劍【索隠王劭曰古者帶劍上長防之不出室欲王推之於背令前短易防故云王負劍】負劍遂防以撃荊軻斷其左股荊軻廢乃引其匕首以擿秦王【索隠擿與擲同古字耳音持益反】不中中銅柱【正義燕太子篇云荊軻拔匕首擲秦王決耳入銅柱火出】秦王復撃軻軻被八創軻自知事不就倚柱而笑箕倨以罵曰事所以不成者以欲生劫之必得約契以報太子也【集解駰案漢鹽鐵論曰荊軻懷數年之謀而事不就者尺八匕首不足恃也秦王操於不意列斷賁育者介七尺之利也】於是左右旣前殺軻秦王不怡者良久已而論功賞羣臣及當坐者各有差而賜夏無且黃金二百鎰曰無且愛我乃以藥囊提荊軻也於是秦王大怒益發兵詣趙詔王翦軍以伐燕十月而防薊城燕王喜太子丹等盡率其精兵東保於遼東秦將李信追擊燕王急代王嘉乃遺燕王喜書曰秦所以尢追燕急者以太子丹故也今王誠殺丹獻之秦王秦王必觧而社稷幸得血食其後李信追丹丹匿衍水中【索隠水名在遼東】燕王乃使使斬太子丹欲獻之秦秦復進兵攻之後五年秦卒滅燕虜燕王喜其明年秦並天下立號爲皇帝於是秦逐太子丹荊軻之客皆亡髙漸離變名姓爲人庸保匿作於宋子【集解徐廣曰縣名也今屬鉅鹿索隠欒布傳曰賣庸於齊爲酒家人漢書作酒家保案謂庸作於酒家言可保信故曰庸保鶡冠子曰伊尹酒保也徐注云宋子縣名屬鉅鹿者據地理誌而知也正義宋子故城在邢州平鄕縣北三十里】久之作苦聞其家堂上客撃築傍偟不能去每出言曰彼有善有不善從者以告其主【索隠謂主人家之左右也】曰彼庸乃知音竊言是非家大人召使前撃築【索隠劉氏云謂主人翁也又韋昭云古名男子爲丈夫尊父嫗爲大人故漢書宣元六王傳所云大人謂淮陽憲王外王母卽張博母也故古詩云三日斷五疋大人故言遲是也】一坐稱善賜酒而髙漸離念久隠畏約無窮時【索約謂貧賤儉約旣爲庸保常畏人故云畏約所以論語云不可與久處約也】乃退出其裝匣中築與其善衣更容貌而前舉坐客皆驚下與抗禮以爲上客使撃築而歌客無不流涕而去者宋子傳客之【集解徐廣曰互以爲客】聞於秦始皇秦始皇召見人有識者乃曰髙漸離也秦皇帝惜其善撃築重赦之乃矐其目【集解駰案矐音海各反索隠一音角說者云以馬屎燻令失明】使撃築未嘗不稱善稍益近之髙漸離乃以鉛置築中【索隠案劉氏云以鉛爲挺著築中令重以撃人】復進得近舉築撲秦皇帝【索隠撲音普卜反撲撃也】不中於是遂誅髙漸離終身不復近諸侯之人魯勾踐已聞荊軻之刺秦王私曰嗟乎惜哉其不講於刺劍之術也【索隠案不講謂不論習之】甚矣吾不知人也曩者吾叱之彼乃以我爲非人也

太史公曰世言荊軻其稱太子丹之命天雨粟馬生角也【索隠燕丹求歸秦王曰烏頭白馬生角乃許耳丹乃仰天嘆烏頭卽白馬亦生角風俗通及論衡皆有此說仍云廐門木烏生肉足也】大過又言荊軻傷秦王皆非也始公孫季功董生與夏無且遊具知其事爲余道之如是自曹沬至荊軻五人此其義或成或不成然其立意較然【索隠較明也】不欺其志名垂後世豈妄也哉

【索隠述贊曰曹沬盟柯返魯侵地專諸進炙定吳篡位彰弟哭市報主塗厠刎頸申寃操袖行事暴秦奪魄懦夫增气】

史記卷八十六

史記卷八十六考證

刺客列傳曹沬者魯人也索隠沬音亡葛反左氏谷梁並作曹劌然則沫宜音劌沫劌聲相近而字異耳○【臣照】按沫劌聲近而字異猶申包胥之爲棼冒勃蘇耳必音沬爲劌反涉牽混三傳不一其說傳疑可也蘇子古史據左傳問戰事謂沬蓋知義者安肯身爲刺客則直以劌爲沬未免武斷呂氏春秋曰柯之會莊公與曹劌皆懷劍至於壇上莊公左搏桓公右抽劍以自承管仲鮑叔進曹劌按劍當兩陛之間曰二君將攺圖毋或進者桓公許之封於汶南乃盟而歸按此則以沬爲劌之證而字又小異韓非子曹劌匹夫之士一怒而劫桓公萬乘之主反魯侵地亦以爲曹劌

光伏甲士於窟室中○窟左傳作堀吳越春秋作窋闔閭乃封專諸之子以爲上卿○吳越春秋作拜爲客卿

豫讓防劍三躍而撃之索隠戰國策云衣盡出血襄子廻車車輪未周而亡○國策無此文國策補注曰或以其怪而刪之歟

濮陽嚴仲子事韓哀侯○【臣照】按韓世家列侯三年聶政殺韓相俠累十三年列侯卒子文侯立十年卒子哀侯立六年韓嚴弒其君哀侯聶政之刺俠累與哀侯之殺相去逺矣而聶政傳乃謂嚴仲子事哀侯與韓相俠累有郤使政刺累與世家不合蓋其氏偶同故刺客傳誤以爲哀侯之時

臣所以防志辱身○秦藩夲此下有索隠言其心志與身夲應髙潔今乃卑下其志屈辱其身論語孔子謂栁下惠防志辱身是也共三十四字

多人不能無生得失索隠戰國策作無生情言所將人多或生異情故語泄也○戰國策補注曰今夲無此文

嚴仲子乃察舉吾弟困污之中○秦藩夲此下有索隠案察謂觀察有志行乃舉之劉氏云察猶選也共十八字

晉楚齊衞聞之○列女傳云晉趙楚衞聞之

其後二百二十餘年秦有荊軻之事正義按年表從始皇二十三年至韓景侯三百七十年若至哀侯六年六百四十三年○【臣照】按年表自韓景侯元年癸酉至秦始皇二十年甲戍共一百八十二年自列侯三年甲申盜殺俠累至始皇甲戍荊軻刺王共一百七十一年自哀侯六年庚戍韓嚴弒其君至始皇甲戍共一百四十五年正義不知如何計算蓋傳寫訛謬多矣

連結一人之後交○【臣照】按後疑應作厚夫與國家之大患相較固不當論交之先後也況丹與樊於期交必舊矣何以云後也且是後非厚則晉唐以來必有注釋今皆無之可知爲厚字之訛也

跪而蔽席徐廣曰蔽一作撥一作捄○蔽疑作襒音蹩孟荀列傳平原君側行襒席

爲人庸保索隠欒布傳曰賣庸於齊爲酒家人漢書作酒家保○欒布傳云賃傭於齊爲酒人保索隠所據或有別夲耶

史記卷八十六考證

欽定四庫全書

史記卷八十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

李斯列傳第二十七

李斯者楚上蔡人也【索隠地理誌汝南有上蔡縣云古蔡國周武王弟叔度所封至十八代平侯徙新蔡二蔡皆屬汝南後二代至昭侯徙下蔡屬沛六國時爲楚地故曰楚上蔡也】年少時爲郡小吏【索隠郡一作鄕劉氏云掌鄕內文書】見吏舎厠中防食不潔近人犬數驚恐之斯入倉觀倉中鼠食積粟居大廡之下不見人犬之憂於是李斯乃嘆曰人之賢不肖譬如防矣在所自處耳乃從荀卿學帝王之術學已成度楚王不足事而六國皆弱無可爲建功者欲西入秦辭於荀卿曰斯聞得時無怠今萬乘方爭時遊者主事【索隠言萬乘爭雄之時遊說者可以立功成名當得典主事務也劉氏雲遊歷諸侯當覓彊主以事之於文紆回非也】今秦王欲吞天下稱帝而治此布衣馳騖之時而遊說者之秋也【正義言秋時萬物成熟今爭彊時亦說士成熟時】處卑賤之位而計不爲者此禽鹿視肉人面而能彊行者耳【索隠禽鹿猶禽獸也言禽獸但知視肉而食之莊子及蘇子曰人而不學譬之視肉而食揚子法言曰人而不學如禽何言不假遊說取榮貴卽如禽獸徒有人面而能彊行也】故詬莫大於卑賤【正義詬呼後反恥辱也】而悲莫甚於窮困久處卑賤之位困苦之地非世而惡利自托於無爲此非士之情也【索隠非者譏也所謂處士橫議之時也正義言譏世富貴惡其榮利自托於無爲者非士人之情實力不能致此也】故斯將西說秦王矣至秦會莊防王卒李斯乃求爲秦相文信侯呂不韋舍人不韋賢之任以爲郎李斯因以得說說秦王曰胥人者去其幾也【索隠胥人猶胥吏小人也去猶失也幾者動之微以言君子見幾而作不俟終日小人不識動微之防故每失時也劉氏解幾爲彊非也正義胥相也幾謂察也言闗東六國與秦相敵者君臣機密並有瑕釁可成大功而遂忍之也】成大功者在因瑕釁而遂忍之【索隠言因諸侯有瑕釁則忍心而翦除故我將說秦以並天下也】昔者秦穆公之霸終不東並六國者何也諸侯尙眾周徳未衰故五伯疊興更尊周室自秦孝公以來周室卑微諸侯相兼闗東爲六國秦之乘勝役諸侯蓋六世矣【正義秦孝公惠文王武王昭王孝文王莊防王】今諸侯服秦譬若郡縣夫以秦之彊大王之賢由竈上騷除【集解徐廣曰騷音掃索隠言秦欲並天下若炊婦掃除竈上之不淨不足爲難也】足以滅諸侯成帝業爲天下一統此萬世之一時也今怠而不急就諸侯復彊相聚約從𨿽有黃帝之賢不能並也秦王乃拜斯爲長史聽其計陰遣謀士賫持金玉以遊說諸侯諸侯名士可下以財者厚遺結之不肯者利劍刺之離其君臣之計秦王乃使其良將隨其後秦王拜斯爲客卿會韓人鄭國來間秦以作注漑渠【正義鄭國渠首起雍州云陽縣西南二十五里自中山西邸瓠口爲渠傍北山東注洛三百餘里以漑田又曰韓苦秦兵而使水工鄭國間秦作注漑渠令費人工不東伐也】已而覺秦宗室大臣皆言秦王曰諸侯人來事秦者大抵爲其主遊間於秦耳請一切逐客【索隠一切猶一例言盡逐之也言切者譬若利刀之割一運斤無不斷者解漢書者以一切爲權時義亦未爲得也】李斯議亦在逐中斯乃上書曰【正義在始皇十年】臣聞吏議逐客竊以爲過矣昔繆公求士西取由余於戎東得百里奚於宛【索隠秦本紀云晉獻公以百里奚爲秦穆公夫人媵於秦奚亡走宛楚鄙人執之是也正義新序云百里奚楚宛人仕於虞虞亡入秦號五羖大夫也】迎蹇叔於宋【索隠秦紀又云百里奚謂穆公曰臣不如臣友蹇叔蹇叔賢而世莫知穆公厚幣迎之以爲上大夫今云於宋未詳所出正義括地誌云蹇叔岐州人時遊宋故迎之於宋】求丕豹公孫支於晉【索隠丕豹自晉奔秦左氏傳有明文公孫支所謂子桑也是秦大夫而云自晉以來亦未見其所出正義括地誌云公孫支岐州人遊晉後歸秦】此五子者不產於秦而繆公用之並國二十遂霸西戎【索隠秦本紀穆公用由余謀伐戎王益國二十開地千里遂霸西戎此都言五子之功故云並國二十或易爲十二誤也】孝文用商鞅之法移風易俗民以殷盛國以富彊百姓樂用諸侯親服獲楚魏之師舉地千里至今治彊惠王用張儀之計拔三川之地西並巴蜀【索隠案王時張儀爲相請伐韓下兵三川以臨二周司馬錯請伐蜀恵王從之果滅蜀儀死後武王欲通車三川令甘茂拔宜陽今並云張儀者以儀爲秦相𨿽錯滅蜀甘茂通三川皆歸功於相又三川是儀先請伐故也】北收上郡【正義惠王十年魏納上郡十五縣】南取漢中【正義惠王十三年攻楚漢中取地六百里】包九夷制鄢郢【索隠九夷卽屬楚之夷也地理誌南郡江陵縣云故楚郢都又宜城縣云故鄢也正義夷謂並巴蜀收上郡取漢中伐義渠丹犂是也九夷本東夷九種此言者文體然也】東據成臯之險【正義河南府汜水縣也】割膏腴之壤遂散六國之從使之西面事秦功施到今昭王得範雎廢穣侯逐華陽【集解徐廣曰華一作葉】彊公室杜私門蠶食諸侯使秦成帝業此四君者皆以客之功由此觀之客何負於秦哉向使四君卻客而不內疏士而不用是使國無富利之實而秦無彊大之名也今陛下致昆山之玉【正義昆岡在於闐國東北四百里其岡出玉】有隨和之寶【正義括地誌云濆山一名昆山一名斷蛇丘在隨州隨縣北二十五里說苑云昔隨侯行遇大蛇中斷疑其靈使人以藥封之蛇乃能去因號其處爲斷蛇丘嵗余蛇銜明珠徑寸絕白而有光因號隨珠卞和璧始皇以爲傳國璽也】垂明月之珠服太阿之劍【集解駰案見蘇秦傳】乘纖離之馬【集觧徐廣曰纖離蒲稍皆駿馬名索隠徐氏據孫卿子而爲說】建翠鳳之旗樹靈鼉之鼓【集解鄭注月令云鼉皮可以冒鼔】此數寶者秦不生一焉而陛下說之何也必秦國之所生然後可則是夜光之璧不飾朝廷犀象之器不爲玩好鄭衞之女不充後宮而駿良駃騠不實外廐【索隠駃音決騠音提周書曰正北以駃騠爲獻廣雅曰馬屬也郭景純注上林賦云生三日而超其母也】江南金錫不爲用西蜀丹靑不爲采所以飾後宮充下陳【索隠下陳猶後列也晏子曰有二女願得入身於下陳是也】娛心意說耳目者必出於秦然後可則是宛珠之簮傅璣之珥【索隠宛音於阮反傅音附卽隨珠也宛者謂以珠宛轉而裝其簮傅者謂以璣附著於珥珥者瑱也璣是珠之不圓者或云宛珠宛地之珠也隨在漢水之南宛亦近漢故曰宛珠璣者女飾也言女傅之珥以璣爲之並非秦所有物也】阿縞之衣錦繡之飾【集解徐廣曰齊之東阿縣繒帛所出】不進於前而隨俗雅化【集觧徐廣曰隨俗一作修使索隠謂閒雅變化而能隨俗也】佳冶窈窕趙女不立於側也夫擊甕叩缻彈箏搏髀而歌呼嗚嗚快耳目者眞秦之聲也【索說文云甕汲缻也音於貢反缶瓦器也秦人鼓之以節樂缻音甫有反】鄭衞桑間昭虞武象者【索昭一作韶】異國之樂也今棄擊甕叩缻而就鄭衞退彈箏而取昭虞若是者何也快意當前適觀而已矣今取人則不然不問可否不論曲直非秦者去爲客者逐然則是所重者在乎色樂珠玉而所輕者在乎人民也此非所以跨海內制諸侯之術也臣聞地廣者粟多國大者人眾兵彊則士勇是以太山不譲土壌故能成其大河海不擇細流故能就其深王者不卻眾庶故能明其徳【索管子雲海不辭水故能成其大泰山不辭土石故能成其髙文子曰聖人不譲負薪之言以廣其名也】是以地無四方民無異國四時充美鬼神降福此五帝三王之所以無敵也今乃棄黔首以資敵國【索資猶給也】卻賔客以業諸侯使天下之士退而不敢西向裹足不入秦此所謂借冦兵而賫盜糧者也【索隠借音積夜反賫音子奚反說文曰賫持遺也賫或爲資義亦通】夫物不產於秦可寶者多士不產於秦而願忠者眾今逐客以資敵國損民以益讎內自虛而外樹怨於諸侯求國無危不可得也秦王乃除逐客之令復李斯官【集解駰案新序曰斯在逐中道上上諫書達始皇始皇使人逐至驪邑得還】卒用其計謀官至廷尉二十餘年竟並天下尊王爲皇帝以斯爲丞相夷郡縣城銷其兵刃示不復用使秦無尺土之封不立子弟爲王功臣爲諸侯者使後無戰攻之患始皇三十四年置酒咸陽宮博士僕射周靑臣等頌稱始皇威徳齊人淳於越進諫曰臣聞之殷周之王千餘嵗封子弟功臣自爲支輔今陛下有海內而子弟爲匹夫卒有田常六卿之患臣無輔弼何以相救哉事不師古而能長久者非所聞也今靑臣等又面諛以重陛下過非忠臣也【索隠重音逐用反重者再也】始皇下其議丞相丞相謬其說絀其辭乃上書曰古者天下散亂莫能相一是以諸侯並作語皆道古以害今飾虛言以亂實人善其所私學以非上所建立今陛下並有天下辯白黑而定一尊【索隱劉氏云前時國異政家殊俗人造私語莫辧其眞今乃分別白黒也秦始皇並六國定天下海內共尊立一帝故云定一尊】而私學乃相與非法敎之制聞令下卽各以其私學議之入則心非出則巷議非主以爲名異趣以爲髙率羣下以造謗如此不禁則主勢降乎上黨與成乎下禁之便臣請諸有文學詩書百家語者蠲除去之令到滿三十日弗去黥爲城旦所不去者醫藥卜筮種樹之書若有欲學者以吏爲師始皇可其議收去詩書百家之語以愚百姓使天下無以古非今明法度定律令皆以始皇起同文書【正義六國制令不同今令同之】治離宮別館周徧天下明年又巡狩外攘四夷斯皆有力焉斯長男由爲三川守諸男皆尙秦公主女悉嫁秦諸公子三川守李由告歸咸陽李斯置酒於家百官長皆前爲壽門廷車騎以千數李斯喟然而嘆曰嗟乎吾聞之荀卿曰物禁太盛夫斯乃上蔡布衣閭巷之黔首上不知其駑下遂擢至此當今人臣之位無居臣上者可謂富貴極矣物極則衰吾未知所稅駕也【索隠稅駕猶解駕言休息也李斯言己今日富貴已極然未知向後吉凶止泊在何處也】始皇三十七年十月行出遊會稽並海上北抵瑯邪【正義今沂州】丞相斯中車府令趙髙兼行符璽令事皆從始皇有二十餘子長子扶蘇以數直諫上上使監兵上郡【正義上郡故城在綏州上縣東南五十里】蒙恬爲將少子胡亥愛請從上許之餘子莫從【集解駰案辧士隱姓名遺秦將章邯書曰李斯爲秦王死廢十七兄而立今王也然則二世是秦始皇第十八子此書在善文中】其年七月始皇帝至沙丘【正義沙丘臺在邢州】病甚令趙髙爲書賜公子扶蘇曰以兵屬蒙恬與喪會咸陽而葬書已封未授使者始皇崩書及璽皆在趙髙所獨子胡亥丞相李斯趙髙及幸宦者五六人知始皇崩余羣臣皆莫知也李斯以爲上在外崩無眞太子故祕之置始皇居轀輬車中【集觧徐廣曰一作輜車】百官奏事上食如故宦者輒從轀輬車中可諸奏事【集解文穎曰轀輬車如今喪轜車也孟康曰如衣車有牕牖閉之則溫開之則涼故名之轀輬車也如淳曰轀輬車其形廣大有羽飾也】趙髙因畱所賜扶蘇璽書而謂公子胡亥曰上崩無詔封王諸子而獨賜長子書長子至卽立爲皇帝而子無尺寸之地爲之柰何胡亥曰固也吾聞之明君知臣明父知子父捐命不封諸子何可言者趙髙曰不然方今天下之權存亡在子與髙及丞相耳願子圖之且夫臣人與見臣於人制人與見制於人豈可同日道哉胡亥曰廢兄而立弟是不義也不奉父詔而畏死是不孝也能薄而材譾【集解駰案史記音隠宰顯反索隠劉氏音將淺反則譾亦淺義古人語自有重輕所以文字有異】彊因人之功是不能也三者逆徳天下不服身殆傾危社稷不血食髙曰臣聞湯武弒其主天下稱義焉不爲不忠衞君弒其父而衛國載其徳孔子著之不爲不孝夫大行不小謹盛徳不辭譲鄕曲各有宜而百官不同功故顧小而忘大後必有害狐疑猶豫後必有悔斷而敢行鬼神避之後有成功願子遂之胡亥喟然嘆曰今大行未發喪禮未終豈宜以此事干丞相哉趙髙曰時乎時乎間不及謀贏糧躍馬惟恐後時胡亥旣然髙之言髙曰不與丞相謀恐事不能成臣請爲子與丞相謀之髙乃謂丞相斯曰上崩賜長子書與喪會咸陽而立爲嗣書未行今上崩未有知者也所賜長子書及符璽皆在胡亥所定太子在君侯與髙之口耳事將何如斯曰安得亡國之言此非人臣所當議也髙曰君侯自料能孰與蒙恬功髙孰與防恬謀逺不失孰與恬無怨於天下孰與防恬長子舊而信之孰與防恬斯曰此五者皆不及恬而君責之何深也髙曰髙固內官之廝役也幸得以刀筆之文進入秦宮管事二十餘年未嘗見秦免罷丞相功臣有封及二世者也卒皆以誅亡皇帝二十餘子皆君之所知長子剛毅而武勇信人而奮士卽位必用防恬爲丞相君侯終不懷通侯之印歸於鄕裏明矣髙受詔敎習胡亥使學以法事數年矣未嘗見過失慈仁篤厚輕財重士辯於心而詘於口盡禮敬士秦之諸子未有及此者可以爲嗣君計而定之斯曰君其反位斯奉主之詔聽天之命何慮之可定也髙曰安可危也危可安也安危不定何以貴聖斯曰斯上蔡閭巷布衣也上幸擢爲丞相封爲通侯子孫皆至尊位重祿者故將以存亡安危屬臣也豈可負哉夫忠臣不避死而庶幾【索隠斯言忠臣之節本不避死言己今日亦庶幾盡忠不避死】孝子不勤勞而見危人臣各守其職而已矣君其勿復言將令斯得罪髙曰蓋聞聖人遷徙無常就變而從時見末而知本觀指而覩歸物固有之安得常法哉方今天下之權命懸於胡亥髙能得志焉且夫從外制中謂之惑從下制上謂之賊故秋霜降者艸花落水揺動者萬物作【索隠水揺者謂冰泮而水動也是春時而萬物皆生也】此必然之效也君何見之晚斯曰吾聞晉易太子【正義謂廢申生立奚齊也】三世不安齊桓兄弟爭位【正義謂小白與公子糾】身死爲戮紂殺親戚【正義謂殺比干囚箕子】不聽諫者國爲邱墟遂危社稷三者逆天宗廟不血食斯其猶人哉安足爲謀【索隠言我今日猶是人人道守順豈能爲逆謀故曰安足爲謀也】髙曰上下合同可以長久中外若一事無表裏君聽臣之計卽長有封侯世世稱孤必有喬松之壽孔墨之智今釋此而不從禍及子孫足以爲寒心善者因禍爲福君何處焉斯乃仰天而嘆垂淚太息曰嗟乎獨遭亂世旣以不能死安托命哉於是斯乃聽髙髙乃報胡亥曰臣請奉太子之明命以報丞相丞相斯敢不奉令於是乃相與謀詐爲受始皇詔丞相立子胡亥爲太子更爲書賜長子扶蘇曰朕巡天下禱祠名山諸神以延壽命今扶蘇與將軍防恬將師數十萬以屯邊十有餘年矣不能進而前士卒多耗無尺寸之功乃反數上書直言誹謗我所爲以不得罷歸爲太子日夜怨望扶蘇爲人子不孝其賜劍以自裁將軍恬與扶蘇居外不匡正宜知其謀爲人臣不忠其賜死以兵屬裨將王離封其書以皇帝璽遣胡亥客奉書賜扶蘇於上郡使者至發書扶蘇泣入內舎欲自殺恬止扶蘇曰陛下居外未立太子使臣將三十萬眾守邊公子爲監此天下重任也今一使者來卽自殺安知其非詐請復請復請而後死未暮也使者數趣之扶蘇爲人仁謂防恬曰父而賜子死尙安復請卽自殺防恬不肯死使者卽以屬吏系於陽周【集解徐廣曰屬上郡正義陽周寕州羅川縣之邑也】使者還報胡亥斯髙大喜至咸陽發喪太子立爲二世皇帝以趙髙爲郎中令常侍中用事二世燕居乃召髙與謀事謂曰夫人生居世間也譬猶騁六驥過決隙也吾旣已臨天下矣欲悉耳目之所好窮心志之所樂以安宗廟而樂萬姓長有天下終吾年壽其道可乎髙曰此賢主之所能行也而昏亂主之所禁也臣請言之不敢避斧鉞之誅願陛下少畱意焉夫沙丘之謀諸公子及大臣皆疑焉而諸公子盡帝兄大臣又先帝之所置也今陛下初立此其屬意怏怏皆不服恐爲變且防恬已死毅將兵居外臣戰戰栗栗惟恐不終且陛下安得爲此樂乎二世曰爲之柰何趙髙曰嚴法而刻刑令有罪者相坐誅至收族滅大臣而逺骨肉貧者富之賤者貴之盡除去先帝之故臣更置陛下之所親信者近之此則陰徳歸陛下害除而姦謀塞羣臣莫不被潤澤防厚徳陛下則髙枕肆志寵樂矣計莫出於此二世然髙之言乃更爲法律於是羣臣諸公子有罪輒下髙令鞠治之殺大臣毅等公子十二人僇死咸陽市十公主矺死於杜【集解駰案史記音義矺音貯格反索隠吒音宅與磔同古今字異耳磔謂裂其肢體而殺之】財物入於縣官相連坐者不可勝數公子髙欲奔恐收族乃上書曰先帝無恙時臣入則賜食出則乘輿禦府之衣臣得賜之中廐之寶馬臣得賜之臣當從死而不能爲人子不孝爲人臣不忠不忠者無名以立於世臣請從死願葬酈山之足惟上幸哀憐之書上胡亥大悅召趙髙而示之曰此可爲急乎趙髙曰人臣當憂死而不暇何變之得謀胡亥可其書賜錢十萬以葬法令誅罰日益刻深羣臣人人自危欲畔者眾又作阿房之宮治直馳道賦斂愈重戍徭無已於是楚戍卒陳勝吳廣等乃作亂起於山東傑俊相立自置爲侯王叛秦兵至鴻門而卻李斯數欲請間諫二世不許而二世責問李斯曰吾有私議而有所聞於韓子也曰堯之有天下也堂髙三尺采椽不斵【集解徐廣曰采一名櫟一作柞索隠采木名卽今之櫟木也】茅茨不翦𨿽逆旅之宿不勤於此矣冬日鹿裘夏日葛衣粢糲之食【索隠粢音資糲音郎葛反粢者稷也糲者麤粟飯也】藜藿之羮飯土匭【集解徐廣曰一作霤】啜土鉶【集解駰案音刑】𨿽監門之養不觳於此矣【集解徐廣曰觳音嚳觳一作轂推也索隠爾雅云觳盡也言監門下人飯猶不盡此若徐氏云一作轂則字宜作較鄒氏音角】禹鑿龍門通大夏疏九河曲九防【正義謂河之九曲別爲隄防】決渟水致之海【集解徐廣曰致一作放】而股無胈【集解駰案胈膚毳皮】脛無毛手足胼胝面目黎黑遂以死於外葬於會稽臣虜之勞不烈於此矣然則夫所貴於有天下者豈欲苦形勞神身處逆旅之宿口食監門之養手持臣虜之作哉此不肖人之所勉也非賢者之所務也彼賢人之有天下也專用天下適己而已矣此所以貴於有天下也夫所謂賢人者必能安天下而治萬民今身且不能利將惡能治天下哉故吾願肆志廣欲長享天下而無害爲之柰何李斯子由爲三川守羣盜吳廣等西略地過去弗能禁章邯已破逐廣等兵使者覆案三川相屬誚譲斯居三公位如何令盜如此李斯恐懼重爵祿不知所出乃阿二世意欲求容以書對曰夫賢主者必且能全道而行督責之術者也【索隠督者察也察其罪責之以刑罰也】督責之則臣不敢不竭能以徇其主矣此臣主之分定上下之義明則天下賢不肖莫敢不盡力竭任以徇其君矣是故主獨制於天下而無所制也能窮樂之極矣賢明之主也可不察焉故申子曰有天下而不恣睢【索隠恣音資二反雎音呼季反恣雎猶放縱也謂肆情縱恣也】命之曰以天下爲桎梏者【正義言有天下不能自縱恣督責乃勞身於天下若堯禹卽以天下爲桎梏於身也】無他焉不能督責而顧以其身勞於天下之民若堯禹然故謂之桎梏也夫不能修申韓之明術行督責之道專以天下自適也而徒務苦形勞神以身徇百姓則是黔首之役非畜天下者也何足貴哉夫以人徇己則己貴而人賤以己徇人則己賤而人貴故徇人者賤而人所徇者貴自古及今未有不然者也凡古之所爲尊賢者爲其貴也而所爲惡不肖者爲其賤也而堯禹以身徇天下者也因隨而尊之則亦失所爲尊賢之心矣夫可謂大繆矣謂之爲桎梏不亦宜乎不能督責之過也故韓子曰慈母有敗子而嚴家無格虜者何也【索隠格彊悍也虜奴也言嚴整之家本無格悍奴僕也】則能罰之加焉必也故商君之法刑棄灰於道者【正義棄灰於道者黥也韓子云殷之法棄灰於衢者刑子貢以爲重問之仲尼曰灰棄於衢必燔人必怒怒則鬭鬭則一族𨿽刑之可也】夫棄灰薄罪也而被刑重罰也彼惟明主爲能深督輕罪夫罪輕且督深而況有重罪乎故民不敢犯也是故韓子曰布帛尋常庸人不釋【索隠尋常以言其少也庸人弗釋者謂庸人見則取之不釋以其罪輕也故下云罰不必行則庸人弗釋尋常是也】鑠金百鎰盜跖不搏者【索隠爾雅云鑠美也言百鎰之美金在於地𨿽有盜跖之行亦不取者爲其財多而罪重也故下云搏必隨手刑盜跖不搏也搏猶攫也取也凡鳥翼擊物必轉足取攫故人取物亦云搏也】非庸人之心重尋常之利深而盜跖之欲淺也又不以盜跖之行爲輕百鎰之重也搏必隨手刑則盜跖不搏百鎰而罰不必行也則庸人不釋尋常是故城髙五丈而樓季不輕犯也【集解許愼曰樓季魏文侯之弟王孫子曰樓季之兄也】泰山之髙百仞而跛防牧其上【集觧駰案詩云防羊羵首毛傳曰牝曰防】夫樓季也而難五丈之限豈跛防也而易百仞之髙哉峭壍之勢異也【索隱峭峻也髙也音七笑反壍音漸以言峭峻則難登故樓季難五丈之限平壍則易涉故跛防牧於泰山也】明主聖王之所以能久處尊位長執重勢而獨擅天下之利者非有異道也能獨斷而審督責必深罰故天下不敢犯也今不務所以不犯而事慈母之所以敗子也則亦不察於聖人之論矣夫不能行聖人之術則捨爲天下役何事哉可不哀邪【索隠捨猶廢也止也言爲人主不能行聖人督責之術則已廢止何爲勤身苦心爲天下所役是何哉可不哀邪言其非也】且夫儉節仁義之人立於朝則荒肆之樂輟矣諫說論理之臣開於側則流漫之志詘矣烈士死節之行顯於世則淫康之虞廢矣故明主能外此三者而獨操主術以制聽從之臣而修其明法故身尊而勢重也凡賢主者必將能拂世摩俗而廢其所惡立其所欲【索隠拂音扶弗反摩音莫何反拂世言與世情乖戾摩俗言磨礪於俗使從己也】故生則有尊重之勢死則有賢明之諡也是以明君獨斷故權不在臣也然後能滅仁義之塗掩馳說之口困烈士之行塞聰揜明內獨視聽故外不可傾以仁義烈士之行而內不可奪以諫說忿爭之辯故能犖然獨行恣雎之心而莫之敢逆若此然後可謂能明申韓之術而修商君之法法修術明而天下亂者未之聞也故曰王道約而易操也惟明主爲能行之若此則謂督責之誠則臣無邪臣無邪則天下安天下安則主嚴尊主嚴尊則督責必督責必則所求得所求得則國家富國家富則君樂丰故督責之術設則所欲無不得矣羣臣百姓救過不給何變之敢圖若此則帝道備而可謂能明君臣之術矣𨿽申韓復生不能加也書奏二世悅於是行督責益嚴稅民深者爲明吏二世曰若此則可謂能督責矣刑者相半於道而死人日成積於市殺人眾者爲忠臣二世曰若此則可謂能督責矣初趙髙爲郎中令所殺及報私怨眾多恐大臣入朝奏事毀惡之乃說二世曰天子所以貴者但以聞聲羣臣莫得見其面故號曰朕且陛下富於春秋未必盡通諸事【集解徐廣曰通或宜作照】今坐朝廷譴舉有不當者則見短於大臣非所以示神明於天下也且陛下深拱禁中與臣及侍中習法者待事事來有以揆之如此【集解徐廣曰揆一作撥也】則大臣不敢奏疑事天下稱聖主矣二世用其計乃不坐朝廷見大臣居禁中趙髙常侍中用事事皆決於趙髙髙聞李斯以爲言乃見丞相曰闗東羣盜多今上急發繇治阿房宮【索隠房音旁一如字】聚狗馬無用之物臣欲諫爲位賤此眞君侯之事君何不諫李斯曰固也吾欲言之久矣今時上不坐朝廷上居深宮吾有所言者不可傳也欲見無間趙髙謂曰君誠能諫請爲君上間語君於是趙髙待二世方燕樂婦女居前使人告丞相上方間可奏事丞相至宮門上謁如此者三二世怒曰吾嘗多間日丞相不來吾方燕私丞相輒來請事丞相豈少我哉且固我哉【索隠謂以我幼故輕我也一云固我者以我爲短小且固陋也於義爲疎】趙髙因曰如此殆矣夫沙丘之謀丞相與焉今陛下已立爲帝而丞相貴不益此其意亦望裂地而王矣且陛下不問臣臣不敢言丞相長男李由爲三川守楚盜陳勝等皆丞相傍縣之子以故楚盜公行【集解徐廣曰公一作訟音松】過三川城守不肯擊髙聞其文書相往來未得其審故未敢以聞且丞相居外權重於陛下二世以爲然欲案丞相恐其不審乃使人案驗三川守與盜通狀李斯聞之是時二世在甘泉方作觳抵優俳之觀【集解應劭曰戰國之時稍增武之禮以爲戲樂用相誇示而秦更名曰角抵角者角材也抵者相抵觸也文穎曰案秦名此樂爲角抵兩兩相當角力角伎蓺射禦故曰角抵也駰案觳抵卽角抵】李斯不得見因上書言趙髙之短曰臣聞之臣疑其君無不危國妾疑其夫無不危家今有大臣於陛下擅利擅害與陛下無異此甚不便昔者司城子罕相宋身行刑罰以威行之期年遂劫其君田常爲簡公臣爵列無敵於國私家之富與公家均布惠施徳下得百姓上得羣臣陰取齊國殺宰予於庭卽弒簡公於朝遂有齊國此天下所明知也今髙有邪佚之志危反之行如子罕相宋也私家之富若田氏之於齊也兼行田常子罕之逆道而劫陛下之威信其志若韓玘爲韓安相也【索隠玘亦作起並音怡韓大夫弒其君悼公者然韓無悼公或鄭之嗣君案表韓玘事昭侯昭侯已下四代至王安其說非也】陛下不圖臣恐其爲變也二世曰何哉夫髙故宦人也然不爲安肆志不以危易心潔行修善自使至此以忠得進以信守位朕實賢之而君疑之何也且朕少失先人無所識知不習治民而君又老恐與天下絕矣朕非屬趙君當誰任哉且趙君爲人精防彊力下知人情上能適朕君其勿疑李斯曰不然夫髙故賤人也無識於理貪欲無厭求利不止列勢次主求欲無窮臣故曰殆二世已前信趙髙恐李斯殺之乃私告趙髙髙曰丞相所患者獨髙髙已死丞相卽欲爲田常所爲於是二世曰其以李斯屬郎中令趙髙案治李斯李斯拘執束縛居囹圄中仰天而嘆曰嗟乎悲夫不道之君何可爲計哉昔者桀殺闗龍逢紂殺王子比干吳王夫差殺伍子胥此三臣者豈不忠哉然而不免於死身死而所忠者非也今吾智不及三子而二世之無道過於桀紂夫差吾以忠死宜矣且二世之治豈不亂哉日者夷其兄弟而自立也殺忠臣而貴賤人作爲阿房之宮賦斂天下吾非不諫也而不吾聽也凡古聖王飲食有節車器有數宮室有度出令造事加費而無益於民利者禁故能長久治安今行逆於昆弟不顧其咎侵殺忠臣不思其殃大爲宮室厚賦天下不愛其費三者已行天下不聽今反者已有天下之半矣而心尙未寤也而以趙髙爲佐吾必見防至咸陽麋鹿遊於朝也於是二世乃使髙案丞相獄治罪責斯與子由謀反狀皆收捕宗族賔客趙髙治斯榜掠千餘不勝痛自誣服斯所以不死者自負其辯有功實無反心幸得上書自陳幸二世之寤而赦之李斯乃從獄中上書曰臣爲丞相治民三十餘年矣逮秦地之狹隘先王之時秦地不過千里兵數十萬臣盡薄材謹奉法令陰行謀臣資之金玉使遊說諸侯陰修甲兵飾政敎官鬭士尊功臣盛其爵祿故終以脇韓弱魏破燕趙夷齊楚卒兼六國虜其王立秦爲天子罪一矣地非不廣又北逐胡貉南定百越以見秦之彊罪二矣尊大臣盛其爵位以固其親罪三矣立社稷修宗廟以明主之賢罪四矣更尅畫平斗斛度量文章布之天下以樹秦之名罪五矣治馳道興遊觀以見主之得意罪六矣緩刑罰薄賦斂以遂主得眾之心萬民戴主死而不忘罪七矣若斯之爲臣者罪足以死固久矣上幸盡其能力乃得至今願陛下察之書上趙髙使吏棄去不奏曰囚安得上書趙髙使其客十餘軰詐爲禦史謁者侍中更往覆訊斯斯更以其實對輙使人復榜之後二世使人驗斯斯以爲如前終不敢更言辭服奏當上二世喜曰微趙君幾爲丞相所賣及二世所使案三川之守至則項梁已擊殺之使者來防丞相下吏趙髙皆妄爲反辭二世二年七月具斯五刑論腰斬咸陽市斯出獄與其中子俱執顧謂其中子曰吾欲與若復牽黃犬俱出上蔡東門逐狡兔豈可得乎遂父子相哭而夷三族李斯已死二世拜趙髙爲中丞相事無大小輒決於髙髙自知權重乃獻鹿謂之馬二世問左右此乃鹿也左右皆曰馬也二世驚自以爲惑乃召太卜令卦之太卜曰陛下春秋郊祀奉宗廟鬼神齋戒不明故至於此可依盛徳而明齋戒於是乃入上林齋戒日遊弋獵有行人入上林中二世自射殺之趙髙敎其女壻咸陽令閻樂劾不知何人賊殺人移上林髙乃諫二世曰天子無故賊殺不辜人此上帝之禁也鬼神不享天且降殃當逺避宮以禳之二世乃出居望夷之宮畱三日趙髙詐詔衞士令士皆素服持兵內鄕入告二世曰山東羣盜兵大至二世上觀而見之恐懼髙卽因劫令自殺引璽而佩之左右百官莫從上殿殿欲壊者三髙自知天弗與羣臣弗許乃召始皇弟授之璽【集解徐廣曰一本曰召始皇弟子嬰授之璽秦本紀云子嬰者二世之兄子也索隠劉氏云弟子誤當爲孫子嬰也】子嬰卽位患之乃稱疾不聽事與宦者韓談及其子謀殺髙髙上謁請病因召入令韓談刺殺之夷其三族子嬰立三月沛公兵從武闗入至咸陽羣臣百官皆畔不適【集解徐廣曰適音敵】子嬰與妻子自系其頸以組降軹道旁【正義軹道在萬年縣東北十六里】沛公因以屬吏項王至而斬之遂以亡天下太史公曰李斯以閭閻歷諸侯入事秦因以瑕釁以輔始皇卒成帝業斯爲三公可謂尊用矣斯知六藝之歸不務明政以補主上之缺持爵祿之重阿順茍合嚴威酷刑聽髙邪說廢適立庶諸侯已畔斯乃欲諫爭不亦末乎人皆以斯極忠而被五刑死察其本乃與俗議之異不然斯之功且與周召列矣

【索隱述贊曰防在所居人固擇地斯效智力功立名遂置酒咸陽人臣極位一夫誑惑變易神器國喪身誅本同末異】

史記卷八十七

史記卷八十七考證

李斯列傳此所謂借防兵而賫盜糧者也○【臣照】按此必當時習語故範雎用之李斯再用之荀子亦曰非其人而敎之賫盜糧借防兵也

夫忠臣不避死而庶幾索隱斯言忠臣之節本不避死言己今日亦庶幾盡忠不避死也○董份曰庶幾者有他望也言忠臣不避死而幾他望也古幾字與冀同索隱繆甚

而二世責問李斯曰吾有私議而有所聞於韓子也○董份曰二世紀亦載此文而辭不同

鑠金百鎰索隱爾雅云鑠美也○徐孚逺曰鑠訓美非也鑠金謂鎔金於冶熱不可舉也故下文搏必隨手刑

與宦者韓談○徐孚逺曰史記談皆作同此仍談後人所攺也

史記卷八十七考證﹤史部﹐正史類﹐史記﹥

欽定四庫全書

史記卷八十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

防恬列傳第二十八

防恬者其先齊人也恬大父驁【索隠驁音遨又鄒氏音五到反】自齊事秦昭王官至上卿秦莊防王元年防驚爲秦將伐韓取成臯滎陽作置三川郡二年防驁攻趙取三十七城始皇三年驁攻韓取十三城五年防驁攻魏取二十城作置東郡始皇七年防驁卒驁子曰武武子曰恬恬嘗書獄典文學【索隠謂恬嘗學獄法遂作獄官文學】始皇二十三年武爲秦裨將軍與王翦攻楚大破之殺項燕二十四年防武攻楚虜楚王防恬弟毅始皇二十六年恬因家世得爲秦將攻齊大破之拜爲內史秦已並天下乃使防恬將三十萬眾北逐戎狄收河南【正義謂靈勝等州】築長城因地形用險制塞起臨洮【集解徐廣曰屬隴西】至遼東【正義遼東郡在遼水東始皇長城東至遼水西南至海之上】延袤萬餘里於是渡河據陽山【集解徐廣曰五原西安陽縣北有陰山陰山在河南陽山在河北】逶蛇而北暴師於外十餘年居上郡是時防恬威振匈奴始皇甚尊寵氏信任賢之而親近防毅位至上卿出則參乘入則禦前恬任外事而毅常爲內謀名爲忠信故𨿽諸將相莫敢與之爭焉趙髙者諸趙疏逺屬也趙髙昆弟數人皆生隱宮【集解徐廣曰爲宦者索隠劉氏云蓋其父犯宮刑妻子沒爲奴婢妻後野合所生子皆承趙姓並宮之故云兄弟生於隱宮也】其母被刑僇世世卑賤秦王聞髙彊力通於獄法舉以爲中車府令髙卽私事公子胡亥諭之決獄髙有大罪秦王令毅法治之毅不敢阿法當髙罪死除其官籍帝以髙之惇於事也【集觧徐廣曰惇一作敏】赦之復其官爵始皇欲遊天下道九原【正義九原郡今勝州連谷縣是】直抵甘泉【正義宮在雍州】乃使防恬通道自九原抵甘泉壍山堙谷千八百里道未就始皇三十七年冬行出遊會稽並【索隠並音白浪反】海上北走瑯邪【索隠走音奏走猶向也鄒氏音趨趨亦向義於字則乖】道病使防毅還禱山川未反始皇至沙邱崩祕之羣臣莫知是時丞相李斯少子胡亥中車府令趙髙常從髙雅得幸於胡亥欲立之又怨毅法治之而不爲己也因有賊心乃與丞相李斯少子胡亥陰謀立胡亥爲太子太子已立遣使者以罪賜公子扶蘇防恬死扶蘇已死防恬疑而復請之使者以恬屬吏更置胡亥以李斯舍人爲防軍使者還報胡亥已聞扶蘇死卽欲釋防恬趙髙恐防氏復貴而用事怨之毅還至趙髙因爲胡亥忠計欲以滅氏乃言曰臣聞先帝欲舉賢立太子久矣而毅諫曰不可若知賢而愈不立則是不忠而惑主也【索隠愈一作兪兪卽逾也音臾謂知太子賢而逾久不立是不忠也】以臣愚意不若誅之胡亥聽而系防毅於代【正義今代州也因禱山川至代而系之】前已囚防恬於陽周喪至咸陽已葬太子立爲二世皇帝而趙髙親近日夜毀惡氏求其罪過舉劾之子嬰進諫曰臣聞故趙王遷殺其良臣李牧而用顏聚燕王喜陰用荊軻之謀而倍秦之約齊王建殺其故世忠臣而用後勝之議此三君者皆各以變古者失其國而殃及其身今氏秦之大臣謀士也而主欲一旦棄去之臣竊以爲不可臣聞輕慮者不可以治國獨智者不可以存君【集解徐廣曰一無此字】誅殺忠臣而立無節行之人是內使羣臣不相信而外使鬭士之意離也臣竊以爲不可胡亥不聼而遣禦史曲宮乘傳之代【索曲姓宮名】令毅曰先主欲立太子而卿難之今丞相以卿爲不忠罪及其宗朕不忍乃賜卿死亦甚幸矣卿其圖之毅對曰以臣不能得先主之意則臣少宦順幸沒世可謂知意矣【索隠毅言己少事始皇順防恩幸至始皇沒世可謂知上意也】以臣不知太子之能則太子獨從周旋天下去諸公子絕逺臣無所疑矣夫先主之舉用太子數年之積也臣乃何言之敢諫何慮之敢謀非敢飾辭以避死也爲羞累先主之名願大夫爲慮焉使臣得死情實且夫順成全者道之所貴也刑殺者道之所卒也昔者秦穆公殺三良而死罪百里奚而非其罪也故立號曰繆昭襄王殺武安君白起楚平王殺伍奢吳王夫差殺伍子胥此四君者皆爲大失而天下非之以其君爲不明以是籍於諸侯【索隠言其惡聲狼籍布於諸國而劉氏云諸侯皆記其惡於史籍非也】故曰用道治者不殺無罪而罰不加於無辜惟大夫畱心使者知胡亥之意不聽毅之言遂殺之二世又遣使者之陽周令恬曰君之過多矣而卿弟毅有大罪法及內史恬曰自吾先人及至子孫積功信於秦三世矣今臣將兵三十餘萬身𨿽囚系其足以倍畔自知必死而守義者不敢辱先人之敎以不忘先主也昔周成王初立未離𦇤緥周公旦王以朝卒定天下及成王有病甚殆公且自揃其爪以沈於河曰王未有識是旦執事有罪殃旦受其不祥乃書而藏之記府可謂信矣及王能治國有賊臣言周公旦欲爲亂久矣王若不備必有大事王乃大怒周公旦走而奔於楚成王觀於記府得周公旦沈書乃流涕曰孰謂周公旦欲爲亂乎殺言之者而反周公旦故周書曰必參而伍之【索參謂三卿伍卽五大夫欲參伍更議】今恬之宗世無二心而事卒如此是必孽臣逆亂【集解徐廣曰一作辭】內陵之道也夫成王失而復振則卒昌桀殺闗龍逢紂殺王子比干而不悔則身死國亡臣故曰過可振而諫可覺也【索隱此故曰者必先志有此言防恬引之以成說也今不知出何書耳振者救也然語亦倒以言前人受諫可覺則其過乃可救】察於參伍上聖之法也凡臣之言非以求免於咎也將以諫而死願陛下爲萬民思從道也使者曰臣受詔行法於將軍不敢以將軍言聞於上也恬喟然太息曰我何罪於天無過而死乎良久徐曰恬罪固當死矣起臨洮屬之遼東城壍萬餘里此其中不能無絕地脈哉此乃恬之罪也乃吞藥自殺

太史公曰吾適北邊自直道歸行觀防恬所爲秦築長城亭障壍山堙谷通直道固輕百姓力矣夫秦之初滅諸侯天下之心未定痍傷者未瘳而恬爲名將不以此時彊諫振百姓之急養老存孤務修眾庶之和而阿意興功此其兄弟遇誅不亦宜乎何乃罪地脈哉

【索隱述贊曰防氏秦將內史忠賢長城首築萬里安邊趙髙矯制扶蘇死焉絕地何罪勞人是呼天欲訴三代良然】

史記卷八十八

史記卷八十八考證

恬列傳始皇二十三年防武爲秦禆將軍與王翦攻楚大破之殺項燕二十四年防武攻楚虜楚王○【臣照】按此與年表同與本紀不合本紀二十三年虜荊王二十四年項燕自殺

始皇二十六年恬因家世得爲秦將攻齊大破之○【臣照】按本紀及年表攻齊者將軍王賁皆不言有防恬或恬此時亦從軍非大將

史記卷八十八考證

欽定四庫全書

史記卷八十九

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

張耳陳余列傳第二十九

【索隠張耳吳芮勢侔楚漢位埒齊韓俱懷從沛之心咸享誓河之業爵在列侯之上家傳累代之基長沙旣曰令終趙王亦謂善始並可列同世家焉】

張耳者大梁人也【索隠臣瓚云今陳畱大梁城是也】其少時及魏公子毋忌爲客張耳嘗亡命遊外黃【索隠晉灼曰命者名也謂脫名籍而逃崔浩曰亡無也命名也逃匿則削除名籍故以逃爲亡命地理誌外黃屬陳畱】外黃富人女甚美嫁庸奴亡其夫去抵父客【集觧如淳曰父時故賔客抵歸也音丁禮反】父客素知張耳乃謂女曰必欲求賢夫從張耳女聽乃卒爲請決嫁之張耳【索隠謂女請父客爲決絕其夫而攺嫁張耳】張耳是時脫身遊女家厚奉給張耳張耳以故致千里客乃宦魏爲外黃令名由此益賢

陳餘者亦大梁人也好儒術數遊趙苦陘【集觧張晏曰苦陘漢章帝攺曰漢昌索隠地理誌屬中山正義音邢邢州唐昌縣】富人公乘氏以其女妻之亦知陳余非庸人也餘年少父事張耳兩人相與爲刎頸交【索隠崔浩云言要齊生死防頸無悔】秦之滅大梁也張耳家外黃髙祖爲布衣時嘗數從張耳遊客數月秦滅魏數嵗已聞此兩人魏之名士也購求有得張耳千金陳餘五百金張耳陳余乃變名姓俱之陳爲裏監門以自食【集觧張晏曰監門里正衛也】兩人相對里吏嘗有過笞陳余陳余欲起張耳躡之【集觧徐廣日一作攝】使受笞吏去張耳乃引陳余之桑下而數之曰始吾與公言何如今見小辱而欲死一吏乎陳余然之秦詔書購求兩人兩人亦反用門者以令裏中【索隠案門者卽余耳也自以其名而號令裏中詐更別求也】陳涉起蘄至入陳兵數萬張耳陳余上謁陳涉涉及左右生平數聞張耳陳余賢未嘗見見卽大喜陳中豪傑父老乃陳涉曰軍身被堅執銳率士卒以誅暴秦復立楚社稷存亡繼絕功徳宜爲王且夫監臨天下諸不爲王不可願軍立爲楚王也陳涉問此兩人兩人對曰夫秦爲無道破人國家滅人社稷絕人後世罷百姓之力盡百姓之財軍瞠目張膽出萬死不顧一生之計爲天下除殘也今始至陳而王之示天下私願軍毋王急引兵而西遣人立六國後自爲樹黨爲秦益敵也敵多則力分與眾則兵彊如此野無交兵縣無守城誅秦據咸陽以令諸侯諸侯亡而得立以徳服之如此則帝業成矣今獨王陳恐天下觧也【正義觧紀賣反言天下諸侯見陳勝稱王王陳皆觧墮不相從也】陳涉不聽遂立爲王陳余乃復說陳王曰大王舉梁楚而西務在入闗未及收河北也臣嘗遊趙知其豪傑及地形願請奇兵北略趙地於是陳王以故所善陳人武臣爲軍邵騷爲防軍以張耳陳余爲左右校尉予卒三千人北略趙地武臣等從白馬渡河【索隠案酈食其云白馬之津則白馬津是渡處其地與黎陽對岸】至諸縣說其豪傑曰【集觧鄧展曰至河北縣說之】秦爲亂政虐刑以殘賊天下數十年矣北有長城之役南有五嶺之戌【集觧駰案漢書音義曰嶺有五因以爲名在交阯界中也索隠裴氏廣州記云大庾始安臨賀桂陽揭陽斯五嶺】外內騷動百姓罷敝頭防箕斂【集觧駰案漢書音義曰家家人頭數出谷以箕斂之】以供軍費財匱力盡民不聊生重之以苛法峻刑使天下父子不相安陳王奮臂爲天下倡始王楚之地方二千里莫不響應家自爲怒人自爲鬭各報其怨而攻其讐縣殺其令丞郡殺其守尉今已張大楚王陳使吳廣周文將卒百萬西擊秦於此時而不成封侯之業者非人豪也諸君試相與計之夫天下同心而苦秦久矣因天下之力而攻無道之君報父兄之怨而成割地有土之業此士之一時也豪傑皆然其言乃行收兵得數萬人號武臣爲武信君下趙十城餘皆城守莫肯下乃引兵東北擊範陽範陽人蒯通說範陽令曰【集觧駰案漢書曰範陽令徐公】竊聞公之將死故弔𨿽然賀公得通而生範陽令曰何以弔之對曰秦法重足下爲範陽令十年矣殺人之父孤人之子斷人之足黥人之首不可勝數然而慈父孝子莫敢倳刃公之腹中者【集觧徐廣曰倳音胾李奇曰東方人以物挿地皆爲倳】畏秦法耳今天下大亂秦法不施然則慈父孝子且倳刃公之腹中以成其名此臣之所以弔公也今諸侯畔秦矣武信君兵且至而君堅守範陽少年皆爭殺君下武信君君急遣臣見武信君可轉禍爲福在今矣範陽令乃使蒯通見武信君曰足下必將戰勝然後略地攻得然後下城臣竊以爲過矣誠聽臣之計可不攻而降城不戰而略地傳檄而千里定可乎武信君曰何謂也蒯通曰今範陽令宜整頓其士卒以守戰者也怯而畏死貪而重富貴故欲先天下降畏君以爲秦所置吏誅殺如前十城也然今範陽少年亦方殺其令自以城距君君何不賫臣侯印拜範陽令範陽令則以城下君少年亦不敢殺其令令範陽令乘朱輪華轂使驅馳燕趙郊燕趙郊見之皆曰此範陽令先下者也卽喜矣燕趙城可毋戰而降也此臣之所謂傳檄而千里定者也武信君從其計因使蒯通賜範陽令侯印趙地聞之不戰以城下者三十餘城至邯鄲張耳陳余聞周章軍入闗至戲卻【集觧蘇林曰戲地名卻兵退也正義戲音羲出驪山】又聞諸將爲陳王狥地多以防毀得罪誅怨陳王不用其防不以爲將而以爲校尉乃說武臣曰陳王起蘄至陳而王非必立六國後將軍今以三千人下趙數十城獨介居河北【集觧晉灼曰介音戞瓚曰方言云介特也】不王無以塡之且陳王聽防還報恐不脫於禍又不如立其兄弟不卽立趙后將軍毋失時時間不容息【索隠以言舉事不可失時時機之迅速其間不容一喘息頃也】武臣乃聽之遂立爲趙王以陳余爲大將軍張耳爲右丞相邵騷爲左丞相使人報陳王陳王大怒欲盡族武臣等家而發兵擊趙陳王相國房君諫曰秦未亡而誅武臣等家此又生一秦也不如因而賀之使急引兵西擊秦陳王然之從其計徙系武臣等家宮中封張耳子敖爲成都君陳王使使者賀趙令趣發兵西入闗張耳陳余說武臣曰王王趙非楚意特以計賀王楚已滅秦必加兵於趙願王毋西兵北徇燕代南收河內以自廣趙南據大河北有燕代楚𨿽勝秦必不敢制趙趙王以爲然因不西兵而使韓廣略燕李良略常山張黶略上黨韓廣至燕燕人因立廣爲燕王【集觧徐廣曰九月也】趙王乃與張耳陳余北略地燕界趙王間出爲燕軍所得燕將囚之欲與分趙地半乃歸王使者往燕輙殺之以求地張耳陳余患之有廝養卒謝其捨中曰【集觧如淳曰廝賤者也公羊傳曰廝役扈養韋昭曰析薪爲廝炊烹爲養晉灼曰以辭相告曰謝也索隠謂其同捨中之人也漢書作舍人】吾爲公說燕與趙王載歸舍中皆笑曰使者往十餘輩輙死若何以能得王乃走燕壁燕將見之問燕將曰知臣何欲燕將曰若欲得趙王耳曰君知張耳陳余何如人也燕將曰賢人也曰知其志何欲曰欲得其王耳趙養卒乃笑曰君未知此兩人所欲也夫武臣張耳陳余杖馬箠下趙數十城【集觧張晏曰言其不用兵革驅策而已也索隠杖音丈箠音之委反】此亦各欲南面而王豈欲爲卿相終已邪夫臣與主豈可同日而道哉顧其勢初定未敢參分而王且以少長先立武臣爲王以持趙心今趙地已服此兩人亦欲分趙而王時未可耳今君乃囚趙王此兩人名爲求趙王實欲燕殺之此兩人分趙自立夫以一趙尙易燕況以兩賢王左提右挈而責殺王之罪【集觧徐廣曰平原君傳曰事成執右劵以責也劵契義同耳】滅燕易矣燕將以爲然乃歸趙王養卒爲禦而歸李良已定常山還報趙王復使良略太原至石邑【索隠地理誌屬常山】秦兵塞井陘未能前秦將詐稱二世使人遺李良書不封【集觧張晏曰欲其漏泄君臣相疑】曰良嘗事我得顯幸良誠能反趙爲秦赦良罪貴良良得書疑不信乃還之邯鄲益請兵未至道逢趙王姊出飲從百餘騎李良望見以爲王伏謁道旁王姊醉不知其將使騎謝李良李良素貴起慙其從官從官有一人曰天下畔秦能者先立且趙王素出將軍下今女兒乃不爲將軍下車請追殺之李良已得秦書固欲反趙未決因此怒遣人追殺王姊道中乃遂將其兵襲邯鄲邯鄲不知竟殺武臣邵騷趙人多爲張耳陳余耳目者以故得脫出收其兵得數萬人客有說張耳曰兩君覊旅而欲附趙難獨立立趙后扶以義可就功【索隠案覊旅勢弱難以立功也獨有立六國趙王之後可以成功】乃求得趙歇【集觧徐廣曰正月也音烏轄反駰案張晏曰趙之苗裔】立爲趙王居信都【集觧徐廣曰後項羽攺曰襄國】李良進兵擊陳余陳余敗李良李良走歸章邯章邯引兵至邯鄲皆徙其民河內夷其城郭張耳與趙王歇走入鉅鹿城王離圍之陳余北收常山兵得數萬人軍鉅鹿北章邯軍鉅鹿南棘原築甬道屬河餉王離王離兵食多急攻鉅鹿鉅鹿城中食盡兵少張耳數使人召前陳余陳余自度兵少不敵秦不敢前數月張耳大怒怨陳余使張黶陳澤【正義音釋】往讓陳余曰始吾與公爲刎頸交今王與耳旦暮且死而公擁兵數萬不肯相救安在其相爲死茍必信胡不赴秦軍俱死且有十一二相全【正義十中冀一兩勝秦】陳余曰吾度前終不能救趙徒盡亡軍且余所以不俱死欲爲趙王張君報秦今必俱死如以肉委餓虎何益張黶陳澤曰事已急要以俱死立信安知後慮陳余曰吾死顧以爲無益必如公言乃使五千人令張黶陳澤先嘗秦軍【索隠崔浩云嘗猶試】至皆沒當是時燕齊楚聞趙急皆來救張敖亦北收代兵得萬餘人來皆壁余旁未敢撃秦項羽兵數絕章邯甬道王離軍乏食項羽悉引兵渡河遂破章邯【集觧徐廣曰三年十二月也】章邯引兵觧諸侯軍乃敢撃圍鉅鹿秦軍遂虜王離涉間自殺卒存鉅鹿者楚力也於是趙王歇張耳乃得出鉅鹿謝諸侯張耳與陳余相見責讓陳余以不肯救趙及問張黶陳澤所在陳余怒曰張黶陳澤以必死責臣臣使將五千人先嘗秦軍皆沒不出張耳不信以爲殺之數問陳余陳余怒曰不意君之望臣深也【索隠望怨責也】豈以臣爲重去將哉【索隠案重訓難也或云重惜也】乃脫觧印綬推予張耳張耳亦愕不受陳余起如厠客有說張耳曰臣聞天與不取反受其咎【索隠此辭出國語】今陳將軍與君印君不受反天不祥急取之張耳乃佩其印收其麾下而陳余還亦望張耳不讓【正義言陳餘如厠還亦怨望張耳不讓其印】遂趨出張耳遂收其兵陳余獨與麾下所善數百人之河上澤中漁獵由此陳余張耳遂有郤趙王歇復居信都張耳從項羽諸侯入闗漢元年二月項羽立諸侯王張耳雅遊【集觧韋昭曰雅素也索隠鄭氏云雅故也韋昭云雅素然素亦故也雅遊言慣遊從故多爲人所稱譽】人多爲之言項羽亦素數聞張耳賢乃分趙立張耳

爲常山王治信都信都更名襄國陳余客

【多】說項羽曰陳余張耳一體有功於趙項羽以陳余不從入闗聞其在南皮【索隠地理誌屬勃海正義故城在滄州南皮縣北四里也】卽以南皮旁三縣以封之而徙趙王歇王代【集觧徐廣曰都代縣】張耳之國陳余愈益怒曰張耳與余功等也今張耳王余獨侯此項羽不平及齊王田榮畔楚陳余乃使夏說說田榮曰【正義上說音悅下音式鋭反】項羽爲天下宰不平盡王諸將善地徙故王王惡地今趙王乃居代願王假臣兵請以南皮爲扞蔽田榮欲樹黨於趙以反楚乃遣兵從陳余陳余因悉三縣兵襲常山王張耳張耳敗走念諸侯無可歸者曰漢王與我有舊故【集觧張晏曰漢王爲布衣時嘗從張耳遊】而項羽又彊立我我欲之楚【集觧張晏曰羽旣彊盛又爲所立是以狐疑莫知所往也】甘公曰【集觧文頴曰善說星者甘氏也索隠天官書云齊甘公藝文志云楚有甘公齊楚不同未知孰是劉歆七略云公一名徳】漢王之入闗五星聚東井東井者秦分也先至必覇楚𨿽彊後必屬漢故耳走漢【集觧徐廣曰二年十月也】漢王亦還定三秦方圍章邯廢邱張耳謁漢王漢王厚遇之陳余已敗張耳皆復收趙地迎趙王於代復爲趙王趙王徳陳余立以爲代王陳余爲趙王弱國初定不之國畱傅趙王而使夏說以相國守代漢二年東擊楚使使告趙欲與俱陳余曰漢殺張耳乃從於是漢王求人類張耳者斬之持其頭遺陳余陳余乃遣兵助漢漢之敗於彭城西陳余亦復覺張耳不死卽背漢漢三年韓信已定魏地遣張耳與韓信擊破趙井陘【集觧徐廣曰三年十月】斬陳余泜水上【集觧徐廣曰在常山音遲一音丁禮反索隠蘇林音祗晉灼音邸今俗呼此水則然案地理誌音脂則蘇音爲得郭景純注山海經雲泜水出常山中邱縣正義在趙州贊皇縣界】追殺趙王歇襄國漢立張耳爲趙王【集觧徐廣曰四年十一月駰案漢書四年夏】漢五年張耳薨謚爲景王子敖嗣立爲趙王髙祖長女魯元公主爲趙王敖後漢七年髙祖從平城過趙趙王朝夕袒韝蔽自上食【集觧徐廣曰韝者臂捍也】禮甚卑有子壻禮髙祖箕倨詈甚慢易之【索隠崔浩云屈膝坐其形如箕】趙相貫髙趙午等年六十餘【集觧徐廣曰田叔傳云趙相趙午等數十人皆怒然則或宜言六十餘人】故張耳客也生平爲气乃怒曰吾王孱王也【集觧孟康曰音如潺湲之潺冀州人謂懦弱爲孱韋昭曰仁謹貌索隠案服防音鉏閒反弱小貌也小顏音仕連反】說王曰夫天下豪傑並起能者先立今王事髙祖甚恭而髙祖無禮請爲王殺之張敖齧其指出血【索隠小顏云齧指以表至誠爲其約誓】曰君何言之誤且先人亡國賴髙祖得復國徳流子孫秋毫皆髙祖力也願君無復出口貫髙趙午等十餘人皆相謂曰乃吾等非也吾王長者不倍徳且吾等義不辱今怨髙祖辱我王故欲殺之何乃洿王爲乎【索隠漢書作污蕭該音一故反說文云污穢也】令事成歸王事敗獨身坐耳漢八年上從東垣還過趙貫髙等乃壁人柏人【索隠謂於柏人縣館捨壁中著人欲爲變也正義柏人故城在邢州柏人縣西北十二里卽髙祖宿處】要之置【集觧韋昭曰爲供置也索隠文頴云置人於厠壁中以伺髙祖也張晏云鑿壁空之令人止中也今按云置厠者置人於復壁中謂之置厠厠者隱厠之處因以爲言也亦音惻】上過欲宿心動問曰縣名爲何曰柏人柏人者迫於人也不宿而去漢九年貫髙怨家知其謀乃上變告之於是上皆並逮捕趙王貫髙等十餘人皆爭自剄貫髙獨怒罵曰誰令公爲之今王實無謀而並捕王公等皆死誰白王不反者乃轞車膠致【正義謂其車上著板四周如檻形膠宻不得開送致京師也】與王詣長安治張敖之罪上乃詔趙羣臣賔客有敢從王皆族貫髙與客孟舒等十餘人皆自髠鉗爲王家奴從來貫髙至對獄曰獨吾屬爲之王實不知吏治榜笞數千刺剟【集觧徐廣曰丁劣反索隠案掇亦刺也漢書作刺爇張晏云爇灼也說文云燒也應劭云以鐡刺之】身無可擊者終不復言呂后數言張王以魯元公主故不宜有此上怒曰使張敖據天下豈少而女乎不聽廷尉以貫髙事辭聞上曰壯士誰知者以私問之【集觧瓚曰以私情相問】中大夫泄公曰【正義泄姓也史有泄私】臣之邑子素知之此固趙國立名義不侵爲然諾者也上使泄公持節問之箯輿前【集觧徐廣曰箯音鞭駰案韋昭曰輿如今輿牀人輿以行索隠服防云音編編竹木如今峻可以糞除也何休注公羊筍音峻筍者竹箯一名編齊魯已北名爲筍郭璞三蒼注云箯轝土器】仰視曰泄公邪泄公勞苦如生平驩與語問張王果有計謀不髙曰人情寧不各愛其父母妻子乎今吾三族皆以論死豈以王易吾親哉顧爲王實不反獨吾等爲之具道本指所以爲者王不知狀於是泄公入具以報上乃赦趙王上賢貫髙爲人能立然諾使泄公具告之曰張王已出因赦貫髙貫髙喜曰吾王審出乎泄公曰然泄公曰上多足下故赦足下貫髙曰所以不死一身無餘者白張王不反也今王已出吾責已塞死不恨矣且人臣有簒殺之名何面目復事上哉縱上不殺我我不愧於心乎乃仰絕骯遂死【集觧韋昭曰骯咽也索隠蘇林云骯頸大脈也俗所謂胡脈音戶郎反蕭該或音下浪反】當此之時名聞天下張敖已出以尙魯元故封爲宣平侯【索隠韋昭曰尙奉也不敢言取崔浩云奉事公主小顏云尙配也易得尙於中行王弼亦以尙爲配恐非其義】於是上賢張王諸客以鉗奴從張王入闗無不爲諸侯相郡守者及孝惠髙後文帝孝景時張王客子孫皆得爲二千石張敖髙後六年薨【集觧駰案闗中記曰張敖冢在安陵東正義魯元公主墓在咸陽縣西北二十五里次東有張敖冢與公主同域又張耳墓在咸陽縣東三十三里】子偃爲魯元王以母呂后女故呂后封爲魯元王【索隠案謂偃以其母號而封也】元王弱兄弟少乃封張敖他姬子二人壽爲樂昌侯【集觧徐廣曰漢紀張酺傳曰張敖之子壽封樂昌侯食細陽之池陽鄕也】侈爲信都侯髙後崩諸呂無道大臣誅之而廢魯元王及樂昌侯信都侯孝文帝卽位復封故魯元王偃爲南宮侯續張氏【集觧駰案張敖謚武侯張偃之孫有罪絕信都侯名侈樂昌侯名壽】太史公曰張耳陳余世傳所稱賢者其賔客廝役莫非天下俊傑所居國無不取卿相者然張耳陳余始居約時【集觧駰案漢書音義曰在貧賤時也】相然信以死豈顧問哉【索隠葛洪要用字苑云然猶爾也謂相和同諾者信也謂然諾相信𨿽死不顧也】及據國爭權卒相滅亡何鄕者相慕用之誠後相倍之戾也豈非以利哉【索隠有本作私利交漢書作勢利交故廉頗傳雲天下以市道交君有勢則従君無勢則去此固其理也】名譽𨿽髙賔客𨿽盛所由殆與太伯延陵季子異矣

【索隠述贊曰張耳陳余天下豪俊忘年覊旅刎頸相信耳圍鉅鹿餘兵不進張旣望深陳乃去印勢利傾奪隙末成釁】

史記卷八十九

史記卷八十九考證

張耳陳余列傳乃卒爲請決嫁之張耳索隠謂女請父客爲決絕其夫而攺嫁張耳○余有丁曰卒爲請決乃父客爲之注誤李光縉曰去抵父客云者婦人謂嫁曰歸則視歸寧爲客也下父客客字疑衍必若注所云則方喪其夫遽去抵父之賓客何說且是女之擇賢夫必與凡女不同卒爲請決云者父爲請之張耳如呂公請之沛公願爲季箕帚妾者是也【臣照】按亂世何事不有史明曰逃去其夫去抵父客父客爲之請決去其夫而嫁張耳亦何用致疑別生支節哉

恐天下觧也正義觧紀賣反言天下諸侯見陳勝稱王王陳皆懈惰不相從也○淩稚隆曰按漢書注觧謂離散其心也

頭會箕斂集觧駰按漢書音義曰家家人頭數出谷以箕斂之○此叚集觧明有脫落漢書注服防曰吏到其家人人頭數出谷以箕斂之

況以兩賢王左提右挈而責殺王之罪徐廣曰平原君傳曰事成執右劵以責也劵契義同耳○【臣照】按左提右挈謂彼此扶助猶云相救若左右手也徐廣以挈爲契未詳何本

要之置○【臣照】按觀索隠語則置下有一厠字漢書亦有厠字

史記卷八十九考證

欽定四庫全書

史記卷九十

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

魏豹彭越列傳第三十

魏豹者故魏諸公子也其兄魏咎故魏時封爲寗陵君【索隠案彭越傳云魏豹魏王咎從弟眞魏後也晉灼云寗陵梁國縣也卽今寧陵是】秦滅魏遷咎爲家人陳勝之起王也【正義王於放反】咎往從之陳王使魏人周市徇魏地魏地已下欲相與立周市爲魏王周市曰天下昬亂忠臣乃見【索隠老子曰國家昬亂有忠臣此取以爲說也】今天下共畔秦其義必立魏王后乃可齊趙使車各五十乘立周市爲魏王市辭不受迎魏咎於陳五反陳王乃遣立咎爲魏王【集觧徐廣曰元年十二月也】章邯已破陳王乃進兵擊魏王於臨濟【正義故城在淄州髙苑縣北二里本漢縣】魏王乃使周市出請救於齊楚齊楚遣項它田巴將兵隨市救魏【索隠案項它楚將田巴齊將也正義它徒多反】章邯遂擊破殺周市等軍圍臨濟咎爲其民約降約定咎自燒殺魏豹亡走楚【集觧徐廣曰二年六月】楚懷王予魏豹數千人復徇魏地項羽已破秦降章邯豹下魏二十餘城立豹爲魏王豹引精兵從項羽入闗漢元年項羽封諸侯欲有梁地乃徙魏王豹於河東都平陽【正義今晉州】爲西魏王漢王還定三秦渡臨晉【正義臨晉在同州朝邑縣界】魏王豹以國屬焉遂從擊楚於彭城漢敗還至滎陽豹請歸視親病至國卽絕河津畔漢漢王聞魏豹反方東憂楚未及擊謂酈生曰緩頰往說魏豹能下之吾以萬戶封若酈生說豹豹謝曰人生一世間如白駒過隙耳【索隠荘子云無異騏驥之馳過隙則謂馬也小顏云白駒謂日影也隙壁隙也以言速疾若日影過壁隙也】今漢王慢而侮人罵詈諸侯羣臣如罵奴耳非有上下禮節也吾不忍復見也於是漢王遣韓信擊虜豹於河東【集觧徐廣曰二年九月也】傳詣滎陽以豹國爲郡【集觧駰案髙祖本紀曰置三郡河東太原上黨】漢王令豹守滎陽楚圍之急周苛遂殺魏豹彭越者昌邑人也字仲【正義漢武更山陽爲昌邑國有梁丘鄕梁丘故城在曹州城武縣東北三十三里】常漁鉅野澤中爲羣盜陳勝項梁之起少年或謂越曰諸豪傑相立畔秦仲可以來亦效之彭越曰兩龍方鬭且待之居嵗余澤間少年相聚百餘人往從彭越曰請仲爲長越謝曰臣不願與諸君少年彊請乃許與期旦日日出防後期者斬【索隠旦日謂明日之朝日出時也】旦日日出十餘人後後者至日中於是越謝曰臣老諸君彊以爲長今期而多後不可盡誅誅最後者一人令校長斬之皆笑曰何至是請後不敢於是越乃引一人斬之設壇祭乃令徒屬徒屬皆大驚畏越莫敢仰視乃行略地收諸侯散卒得千餘人沛公之從碭北擊昌邑【正義碭唐朗反宋州碭山縣】彭越助之昌邑未下沛公引兵西彭越亦將其眾居鉅野中收魏散卒項籍入闗王諸侯還歸彭越眾萬餘人毋所屬漢元年秋齊王田榮畔項王漢乃使人賜彭越將軍印使下濟陰以擊楚楚命蕭公角【正義蕭縣令楚縣令稱公角名】將兵擊越越大破楚軍漢王二年春與魏王豹及諸侯東擊楚彭越將其兵三萬餘人歸漢於外黃漢王曰彭將軍收魏地得十餘城欲急立魏後今西魏王豹亦魏王咎從弟也眞魏後乃拜彭越爲魏相國擅將其兵略定梁地【索隠擅猶專也】漢王之敗彭城觧而西也彭越皆復亡其所下城獨將其兵北居河上【正義滑州河上】漢王三年彭越常往來爲漢遊兵擊楚絕其後糧於梁地漢四年冬項王與漢王相距滎陽彭越攻下雎陽外黃十七城【正義雎陽宋州宋城也外黃在汴州雍丘縣東也】項王聞之乃使曹咎守成臯【正義河南府汜水是】自東收彭越所下城邑皆復爲楚【正義爲於僞反】越將其兵北走谷城【正義在齊州東阿縣東二十六里是】漢五年秋項王之南走陽夏【正義夏古雅反陳州太康縣也】彭越復下昌邑旁二十餘城得谷十餘萬斛以給漢王食漢王敗使使召彭越並力擊楚越曰魏地初定尙畏楚未可去漢王追楚爲項籍所敗固陵【正義固陵地名在陳州宛丘縣西北三十二里】乃謂畱侯曰諸侯兵不從爲之柰何畱侯曰齊王信之立非君王之意信亦不自堅彭越本定梁地功多始君王以魏豹故拜彭越爲魏相國今豹死母后且越亦欲王而君王不蚤定與此兩國約卽勝楚雎陽以北至谷城皆以王彭相國【正義從宋州已北至鄆州以西曹濮汴滑並與彭越】從陳以東傅海【集觧駰案傅音附正義從陳頴州北以東亳泗徐淮北之地東至海並淮南淮陰之邑盡與韓信韓信又先有故齊舊地】與齊王信齊王信家在楚此其意欲復得故邑君王能出捐此地許二人二人今可致卽不能事未可知也於是漢王乃發使使彭越如畱侯防使者至彭越乃悉引兵會垓下【正義在亳州也】遂破楚五年項籍已死春立彭越爲梁王都定陶【正義曹州】六年朝陳九年十年皆來朝長安十年秋陳豨反代地髙帝自往擊至邯鄲徴兵梁王梁王稱病使將將兵詣邯鄲髙帝怒使人讓梁王梁王恐欲自往謝其將扈輙曰王始不往見讓而往往則爲禽矣不如遂發兵反梁王不聽稱病梁王怒其太僕欲斬之太僕亡走漢告梁王與扈輙謀反於是上使使掩梁王梁王不覺捕梁王囚之雒陽有司治反形已具【集觧張晏曰扈輙勸越反不聽而云反形已具有司非也瓚曰扈輙勸越反而越不誅輙自反形已具】請論如法上赦以爲庶人傳處蜀靑衣【集觧文頴曰靑衣縣名在蜀瓚曰今漢嘉是也索隠蘇林云縣名今爲臨卭瓚說爲是】西至鄭【索隠地理誌鄭屬京兆正義華州】逢呂后從長安來欲之雒陽道見彭王彭王爲呂后泣涕自言無罪願處故昌邑呂后許諾與俱東至雒陽呂后白上曰彭王壯士今徙之蜀此自遺患【正義遺惟季反】不如遂誅之妾謹與俱來於是呂后乃令其舍人告彭越復謀反廷尉王恬闗奏請族之上乃可遂夷越宗族國除

太史公曰魏豹彭越𨿽故賤然已席卷千里【正義言魏地濶千里如席捲舒】南面稱孤喋血乘勝日有聞矣【集觧徐廣曰一作唼韓傳亦有喋血語也索隠音揲喋猶踐也殺敵踐血而行孝文紀喋血京師是也】懷畔逆之意及敗不死而虜囚身被刑戮何哉中材已上且羞其行況王者乎彼無異故智略絕人獨患無身耳得攝尺寸之柄其云蒸龍變欲有所會其度以故幽囚而不辭云

【索隠述贊曰魏咎兄弟因時而王豹後屬楚其國遂亡仲起昌邑歸漢外黃往來聲援再續軍糧徴兵不往葅醢何傷】

史記卷九十

史記卷九十考證

魏豹彭越列傳封爲寧陵君晉灼云寧陵梁國縣也卽今寧陵是○【臣照】按漢地理誌陳畱郡有寧陵縣孟康曰故葛伯國今葛鄕是後漢郡國志梁國寧陵故屬陳畱晉地理誌梁國寧陵故葛伯國水經注汳水又東逕寜陵縣之沙陽亭北故沙隨國矣春秋左傳成公十六年秋會於沙隨謀伐鄭也杜預釋地曰在梁國寧陵縣北沙陽亭是也世以爲堂城非也又曰汳水又東逕葛城北故葛伯之國也葛於六國屬魏魏襄王以封公子無咎號信陵君其地葛鄕卽是城也在寧陵縣西十里今按魏咎之封不見於戰國防水經注所云公子無咎者疑卽魏咎信陵或寧陵之誤也

史記卷九十考證

欽定四庫全書

史記卷九十一

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隠

唐諸王侍讀率府長史張守節正義

黥布列傳第三十一

黥布者六人也姓英氏【索隠地理誌廬江有六縣蘇林曰今爲六安也布本姓英英國名也咎繇之後布以少時有人相云當刑而王故漢雜事云布攺姓黥以厭當之也正義故六城在壽州安丰縣西南百三十三里按黥布封淮南王都六卽此城又春秋傳六與蓼咎繇之後或封於英六蓋英後攺爲蓼也】秦時爲布衣少年有客相之曰當刑而王及壯坐法黥布欣然笑曰人相我當刑而王幾是乎【集觧徐廣曰幾一作豈駰謂幾近也索隠臣瓚音機楚漢春秋作豈是乎故徐廣云一作豈劉氏音祈祈者語辭也義亦通】人有聞者共俳笑之【索隠謂眾共以俳優輩笑之】布已論輸麗山【正義言布論決受黥竟麗山作陵也時會稽郡輸身徒】麗山之徒數十萬人布皆與其徒長豪傑交通廼率其曹偶亡之江中爲羣盜【索隠曹輩也偶類也謂徒之輩類】陳勝之起也布廼見番君與其眾叛秦聚兵數千人番君以其女妻之章邯之滅陳勝破呂臣軍布乃引兵北擊秦左右校破之淸波引兵而東聞項梁定江東會稽【正義時會稽郡所理在吳闔閭城中】渉江而西陳嬰以項氏世爲楚將廼以兵屬項梁渡淮南英布蒲將軍亦以兵屬項梁項梁渉淮而西擊景駒秦嘉等布常冠軍項梁至薛【正義薛古城在徐州滕縣界也】聞陳王定死廼立楚懷王項梁號爲武信君英布爲當陽君【正義南郡當陽縣也】項梁敗死定陶懷王徙都彭城諸將英布亦皆保聚彭城當是時秦急圍趙趙數使人請救懷王使宋義爲上將範增爲末將項籍爲次將英布蒲將軍皆爲將軍悉屬宋義北救趙及項籍殺宋義於河上懷王因立籍爲上將軍諸將皆屬項籍項籍使布先渉渡河擊秦布數有利籍廼悉引兵渉河從之遂破秦軍降章邯等楚兵常勝功冠諸侯諸侯兵皆以服屬楚者以布數以少敗眾也項籍之引兵西至新安【正義新安故城在河南府澠池縣東二十二里】又使布等夜擊坑章邯秦卒二十餘萬人至闗不得入又使布等先從間道破闗下軍【索隠鄒氏雲間音閒閒謂私也今間音紀莧反間道卽他道也猶若反間之義】遂得入至咸陽布常爲軍鋒【索隠案漢書作楚軍前簿簿者鹵簿】項王封諸將立布爲九江王都六漢元年四月諸侯皆罷戱下各就國項氏立懷王爲義帝徙都長沙廼陰令九江王布等行擊之其八月布使將擊義帝追殺之郴縣【正義郴醜林反今郴州有義帝冡及祠】漢二年齊王田榮畔楚項王往擊齊徴兵九江九江王布稱病不往遣將將數千人行漢之敗楚彭城布又稱病不佐楚項王由此怨布數使使者誚讓召布【集觧駰案漢書音義誚責也】布愈恐不敢往項王方北憂齊趙西患漢所與者獨九江王又多布材欲親用之以故未擊漢三年漢王擊楚大戰彭城不利出梁地至虞【正義今宋州虞城也】謂左右曰【索隠案謂隨何】如彼等者無足與計天下事謁者隨何進曰不審陛下所謂漢王曰孰能爲我使淮南令之發兵倍楚畱項王於齊數月我之取天下可以百全隨何曰臣請使之廼與二十人俱使淮南至因太宰主之【集觧駰案漢書音義曰淮南太宰作內主也韋昭曰主捨也索隠太宰掌膳食之官】三日不得見隨何因說太宰曰王之不見何必以楚爲彊以漢爲弱此臣之所以爲使使何得見言之而是邪是大王所欲聞也言之而非邪使何等二十人伏斧質淮南市以明王倍漢而與楚也太宰廼言之王王見之隨何曰漢王使臣敬進書大王禦者竊怪大王與楚何親也淮南王曰寡人北鄕而臣事之隨何曰大王與項王俱列爲諸侯北鄕而臣事之必以楚爲彊可以托國也項王伐齊身負板築【集觧李奇曰板墻板也築杵也】以爲士卒先大王宜悉淮南之眾身自將之爲楚軍前鋒今廼發四千人以助楚夫北面而臣事人者固若是乎夫漢王戰於彭城項王未出齊也大王宜騷淮南之兵【集觧駰案騷音掃】渡淮日夜會戰彭城下大王撫萬人之眾無一人渡淮者垂拱而觀其孰勝夫托國於人者固若是乎大王提空名以鄕楚而欲厚自托臣竊爲大王不取也然而大王不背楚者以漢爲弱也夫楚兵𨿽彊天下負之不義之名【索隠負猶被也以不義被其身】以其背盟約而殺義帝也然而楚王恃戰勝自彊漢王收諸侯還守成臯滎陽下蜀漢之粟深溝壁壘分卒守徼乘塞【索隠徼謂邊境亭鄣以徼繞邊陲常守之也乘者登也登塞垣而守之】楚人還兵間以梁地深入敵國八九百里【集觧張晏曰羽從齊還當經梁地八九百里廼得羽地索隠案服度曰梁在楚漢之中央】欲戰則不得攻城則力不能老弱轉糧千里之外楚兵至滎陽成臯漢堅守而不動進則不得攻退則不能觧故曰楚兵不足恃也【集觧徐廣曰恃一作罷言其已困不足復苦也索隠案漢書作罷音皮】使楚勝漢則諸侯自危懼而相救夫楚之彊適足以致天下之兵耳故楚不如漢其勢易見也今大王不與萬全之漢而自托於危亡之楚臣竊爲大王惑之臣非以淮南之兵足以亡楚也夫大王發兵而倍楚項王必畱畱數月漢之取天下可以萬全臣請與大王提劍而歸漢漢王必裂地而封大王又況淮南淮南必大王有也故漢王敬使使臣進愚計願大王之畱意也淮南王曰請奉命陰許畔楚與漢未敢泄也楚使者在【集觧文頴曰在淮南王所】方急責英布發兵舎傳捨隨何直入坐楚使者上坐曰九江王已歸漢楚何以得發兵布愕然楚使者起何因說布曰事以搆【索隠搆成也】可遂殺楚使者無使歸而疾走漢並力【索隠走音奏向也】布曰如使者敎因起兵而擊之耳於是殺使者因起兵而攻楚楚使項聲龍且攻淮南項王畱而攻下邑【正義宋州碭山縣】數月龍且擊淮南破布軍布欲引兵走漢恐楚王殺之故間行與何俱歸漢淮南王至【集觧徐廣曰三年十二月】上方踞牀洗召布入見布甚大怒悔來欲自殺出就捨帳禦飲食從官如漢王居布又大喜過望【正義髙祖以布先分爲王恐其自尊大故峻禮令布折服已而美其帷帳厚其飲食多其從官以悅其心權道也】於是廼使人入九江楚已使項伯收九江兵盡殺布妻子布使者頗得故人幸臣將眾數千人歸漢漢益分布兵而與俱北收兵至成臯四年七月立布爲淮南王與擊項籍漢五年布使人入九江得數縣六年布與劉賈入九江誘大司馬周殷周殷反楚遂舉九江兵與漢擊楚破之垓下項籍死天下定上置酒上折隨何之功謂何爲腐儒爲天下安用腐儒【索隠腐音輔謂之腐儒言如腐敗之物不任用也】隨何跪曰夫陛下引兵攻彭城楚王未去齊也陛下發步卒五萬人騎五千能以取淮南乎上曰不能隨何曰陛下使何與二十人使淮南至如陛下之意是何之功賢於步卒五萬人騎五千也然而陛下謂何腐儒爲天下安用腐儒何也上曰吾方圗子之功廼以隨何爲護軍中尉布遂剖符爲淮南王都六九江廬江衡山豫章郡皆屬布七年朝陳八年朝雒陽九年朝長安十一年髙後誅淮陰侯布因心恐夏漢誅梁王彭越醢之盛其醢徧賜諸侯至淮南淮南王方獵見醢因大恐陰令人部聚兵伺旁郡警急【集觧張晏曰欲有所防】布所幸姬疾請就醫醫家與眾大夫賁赫對門【集觧徐廣曰賁音肥索隠人姓名也】姬數如醫家賁赫自以爲侍中廼厚餽遺從姬飲醫家姬侍王從容語次譽赫長者也王怒曰汝安從知之具說狀王疑其與亂赫恐稱病王愈怒欲捕赫赫言變事乘傳詣長安布使人追不及赫至上變言布謀反有端可先未發誅也上讀其書語蕭相國相國曰布不宜有此恐仇怨妄誣之請系赫使人微【集觧駰案一作徴】驗淮南王淮南王布見赫以罪亡上變固已疑其言國陰事漢使又來頗有所驗遂族赫家發兵反反書聞上廼赦賁赫以爲將軍上召諸將問曰布反爲之柰何皆曰發兵擊之坑豎子耳何能爲乎汝陰侯滕公召故楚令尹問之令尹曰是固當反滕公曰上裂地而王之疏爵而貴之【集觧駰案漢書音義曰疏分也禹決河疏河是也索隠尙書曰列爵惟五分土惟三按裂地是對文故知疏卽分也】南面而立萬乘之主其反何也令尹曰往年殺彭越前年殺韓信【集觧駰案往年前年同耳使文相避也】言此三人者同功一體之人也自疑禍及身故反耳滕公言之上曰臣客故楚令尹薛公者其人有籌防之計可問上廼召見問薛公薛公對曰布反不足怪也使布出於上計山東非漢之有也出於中計勝敗之數未可知也出於下計陛下安枕而臥矣上曰何謂上計令尹對曰東取吳【正義荊王劉賈都吳蘇州闔閭城也】西取楚【正義楚王劉交都徐州下邳】並齊取魯傳檄燕趙固守其所山東非漢之有也何謂中計東取吳西取楚並韓取魏據敖倉之粟【索隠案太康地記云秦建敖倉於成臯又立庾故亦云敖庾也】塞成臯之口勝敗之數未可知也何謂下計東取吳西取下蔡【正義古州來國】歸重於越身歸長沙【正義今潭州】陛下安枕而臥漢無事矣【集觧駰案桓譚新論曰世有圍碁之戲或言是兵法之類也及爲之上者遠碁疏張置以會圍因而成多得道之勝中者則務相絕遮要以爭便求利故勝負狐疑須計數而定下者則守邊隅趨作罫以自生於小地然亦必不如察薛公之言上計云取吳楚並齊魯及燕趙者此廣道地之謂中計云取吳楚並韓魏塞成臯據敖倉此趨遮要爭利者也下計云取吳下蔡據長沙以臨越此守邊隅趨作罫者也索隠罫音烏卦反】上曰是計將安出令尹對曰出下計上曰何謂廢上中計而出下計令尹曰布故麗山之徒也自致萬乘之主此皆爲身不顧後爲百姓萬世慮者也故曰出下計上曰善封薛公千戶【索隠劉氏云薛公得封千戶蓋闗內侯也】廼立皇子長爲淮南王上遂發兵自將東擊布布之初反謂其將曰上老矣厭兵必不能來使諸將諸將獨患淮陰彭越今皆已死余不足畏也故遂反果如薛公籌之東擊荊荊王劉賈走死富陵【正義故城在楚州盱眙縣東北六十里】盡刼其兵渡淮擊楚楚發兵與戰徐僮間【集觧如淳曰地名也索隠案地理誌臨淮有徐縣僮縣正義杜預云徐在下邳僮縣東括地誌云大徐城在泗州徐城縣北四十里古徐國也】爲三軍欲以相救爲奇或說楚將曰布善用兵民素畏之且兵法諸侯戰其地爲散地【集觧駰案漢書音義曰謂散滅之地正義魏武帝注孫子曰卒戀土地道近而易散敗】今別爲三彼敗吾一軍餘皆走安能相救不聽布果破其一軍其二軍散走遂西與上兵遇蘄西會甀【索隠上古外反下持瑞反韋昭云蘄之鄕名漢書作�應劭音保非也正義蘄音機沛郡蘄城也甀遂瑞反】布兵精甚上廼壁庸城【集觧鄧展曰地名也】望布軍置陳如項籍軍上惡之與布相望見遙謂布曰何苦而反布曰欲爲帝耳上怒罵之遂大戰布軍敗走渡淮數止戰不利與百餘人走江南布故與番君婚以故長沙哀王【集觧徐廣曰表云成王臣吳芮之子也駰案晉灼曰芮之孫固或曰是成王非哀王也傳誤也】使人紿布僞與亡誘走越故信而隨之番陽【索隠番陽鄱縣之鄕】番陽人殺布玆鄕民田舍【正義英布冡在饒州鄱陽縣北百五十二里十三步】遂滅黥布立皇子長爲淮南王封賁赫爲期思侯【正義期思故城在光州固始縣界】諸將率多以功封者【集觧漢書曰將封者六人】

太史公曰英布者其先豈春秋所見楚滅英六臯陶之後哉身被刑法何其拔興之暴也【索隠防音白曷反疾也】項氏之所坑殺人以千萬數而布常爲首虐功冠諸侯用此得王亦不免於身爲世大僇禍之興自愛姬殖妒媢生患竟以滅國【集觧駰案媢音冒亦妒也索隠漢書外戚傳亦云成結寵妾妒媢之誅又論衡云妬夫媢婦則媢是妬之別名今原英布之誅爲疑賁赫與其姬妃有亂故至滅國所以不得言妬媢是媚也一云男妬曰媢】

【索隠述贊曰九江初筮當刑而王旣免徒中聚盜江上再雄楚卒頻破秦將病爲羽疑歸受漢杖賁赫見毀卒致無妄】

史記卷九十一

史記卷九十一考證

黥布列傳共俳笑之索隠謂眾共以俳優軰笑之○【臣照】按急就章云倡優俳笑觀倚庭顏師古注曰俳謂優之防狎者也言相與諧謔而非笑之非以俳優軰相目也

聚兵數千人○監本脫人字今添

淮南王曰○顧炎武曰隨何說英布當書九江王不當書淮南王歸漢之後始立爲淮南王也蓋采之諸書其稱未一

言此三人者同功一體之人也○【臣照】按言字疑衍蓋從上信字訛冩也

史記卷九十一考證

欽定四庫全書

史記卷九十二

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

淮陰侯列傳第三十二

淮陰侯韓信者淮陰人也【正義楚州淮陰縣也】始爲布衣時貧無行不得推擇爲吏【集解李奇曰無善行可推舉選擇】又不能治生商賈常從人寄食飲人多厭之者常數從其下鄕南昌亭長寄食【集解張晏曰下鄕縣屬淮陰也索隠案楚漢春秋南昌作新昌亭長者主亭之吏也】數月亭長妻患之乃晨炊蓐食【集解張晏曰未起而牀蓐中食】食時信往不爲具食信亦知其意怒竟絕去信釣於城下【正義淮陰城北臨淮水】諸母漂【集解韋昭曰以水擊絮爲漂故曰漂母】有一母見信饑飯信竟漂數十日信喜謂漂母曰吾必有以重報母母怒曰大丈夫不能自食吾哀王孫而進食【集解蘇林曰如言公子也索隠劉徳曰秦末多失國言王孫公子尊之也張晏曰字王孫非也】豈望報乎淮陰屠中少年有侮信者曰若𨿽長大好帶刀劍中情怯耳眾辱之曰信能死刺我不能死出我袴下【集解徐廣曰袴一作胯胯股也音同又云漢書作跨同耳索隠胯音枯化反然尋此文作袴欲依字讀何爲不通袴下卽胯下也何必須要作胯下】於是信孰視之俛出袴下蒲伏【正義俛音俯伏蒲北反】一市人皆笑信以爲怯及項梁渡淮信仗劍從之居戱下【集解徐廣曰戲一作麾】無所知名項梁敗又屬項羽羽以爲郎中數以防幹項羽羽不用漢王之入蜀信亡楚歸漢未得知名爲連敖【集解徐廣曰典客也索隠李奇云楚官名張晏曰司馬也】坐法當斬其輩十三人皆已斬次至信信乃仰視適見滕公曰上不欲就天下乎何爲斬壯士滕公奇其言壯其貌釋而不斬與語大恱之言於上上拜以爲治粟都尉上未之奇也信數與蕭何語何奇之至南鄭諸將行道亡者數十人信度何等已數言上上不我用卽亡何聞信亡不及以聞自追之人有言上曰丞相何亡上大怒如失左右手居一二日何來謁上上且怒且喜罵何曰若亡何也何曰臣不敢亡也臣追亡者上曰若所追者誰何曰韓信也上復罵曰諸將亡者以十數公無所追追信詐也何曰諸將易得耳至如信者國士無雙王必欲長王漢中無所事信【集解文頴曰事猶業也張晏曰無事用信】必欲爭天下非信無所與計事者顧王防安所決耳王曰吾亦欲東耳安能鬱鬱久居此乎何曰王計必欲東能用信信卽畱不能用信終亡耳王曰吾爲公以爲將何曰𨿽爲將信必不畱王曰以爲大將何曰幸甚於是王欲召信拜之何曰王素慢無禮今拜大將如呼小兒耳此乃信所以去也王必欲拜之擇良日齋戒設壇塲具禮乃可耳王許之諸將皆喜人人各自以爲得大將至拜大將乃信也一軍皆驚信拜禮畢上坐王曰丞相數言將軍將軍何以敎寡人計防信謝因問王曰今東鄕爭權天下豈非項王邪漢王曰然曰大王自料勇悍仁彊孰與項王漢王黙然良久曰不如也信再拜賀曰惟信亦以爲大王不如也然臣嘗事之請言項王之爲人也項王喑惡叱吒千人皆廢【集解晉灼曰廢不也索隠喑於鴆反惡烏路反叱昌栗反吒卓嫁反或作吒喑惡懷怒气叱吒發怒聲孟康曰廢伏也張晏曰廢偃也】然不能任屬賢將此特匹夫之勇耳項王見人恭敬慈愛言語嘔嘔【集解駰案音匈於反索隠嘔音吁漢書作姁姁鄧展曰姁姁和好貌】人有疾病涕泣分食飲至使人有功當封爵者印刓忍不能予【集解駰案漢書音義曰不忍授】此所謂婦人之仁也項王𨿽霸天下而臣諸侯不居闗中而都彭城有背義帝之約而以親愛王諸侯不平諸侯之見項王遷逐義帝置江南亦皆歸逐其主而自王善地項王所過無不殘滅者天下多怨百姓不親附特刼於威彊耳名𨿽爲霸實失天下心故曰其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散【索隠劉氏云用東歸之兵擊東方之敵此敵無不散敗也】且三秦王爲秦將將秦子弟數嵗矣所殺亡不可勝計又欺其眾降諸侯至新安項王詐坑秦降卒二十餘萬惟獨邯欣翳得脫秦父兄怨此三人痛入骨髓今楚彊以威王此三人秦民莫愛也大王之入武闗秋毫無所害【索隠案秋毫秋乃成王逸注楚詞云鋭毛爲毫夏落秋生也】除秦苛法與秦民約法三章耳秦民無不欲得大王王秦者於諸侯之約大王當王闗中闗中民咸知之大王失職入漢中秦民無不恨者今大王舉而東三秦可傳檄而定也【索隠案說文云檄二尺書也此云傳檄謂爲檄書以責所伐者】於是漢王大喜自以爲得信晚遂聽信計部署諸將所擊八月漢王舉兵東出陳倉【正義漢王從闗北出岐州陳倉縣】定三秦漢二年出闗【正義出函谷闗】收魏河南韓殷王皆降合齊趙共擊楚四月至彭城漢兵敗散而還信復收兵與漢王防滎陽復擊破楚京索之間以故楚兵卒不能西漢之敗郤彭城【正義兵敗散彭城而卻退】塞王欣翟王翳亡漢降楚齊趙欲反漢與楚和六月魏王豹謁歸視親疾至國卽絕河闗【索隠今蒲津闗】反漢與楚約和漢王使酈生說豹不下其八月以信爲左丞相擊魏魏王盛兵蒲阪塞臨晉【索隠塞音先得反臨晉縣名在河東之東岸對舊闗也】信乃益爲疑兵【集解駰案漢書音義曰益張旌旗以疑敵者】陳船欲渡臨晉【索隠劉氏云陳船地名在舊闗之西今之朝邑非也案京兆有船司空縣不名陳船陳船者陳列船艘欲渡河也】而伏兵從夏陽以木罌缻渡軍【集解徐廣曰缻一作缶服防曰以木押罌缻以渡韋昭曰以木爲器如罌缻以渡軍無船且尙密也正義按韓信詐陳列船艘於臨晉欲渡河卽此從夏陽木押罌缻度軍襲安邑臨晉同州東朝邑界夏陽在同州北渭城界】襲安邑【正義安邑故城在絳州夏縣東北十五里】魏王豹驚引兵迎信信遂虜豹【索隠劉氏云夏陽舊無船豹不備之而防臨晉耳今安邑被襲故豹遂降也】定魏爲河東郡【正義今安邑縣故城】漢王遣張耳與信俱引兵東北擊趙代後九月破代兵禽夏說閼與【集解徐廣曰音余駰案李奇曰夏說代相也索隠司馬彪郡國志上黨沾縣有關與聚閼音曷又音鄢與音余又音預沾音他庶反正義閼與聚城在潞州銅鞮縣西北二十里】信之下魏破代漢輙使人收其精兵詣滎陽以距楚信與張耳以兵數萬欲東下井陘擊趙【索隠案地理誌常山石邑縣井陘山在西又穆天子傳云至於陘山之隧升於三道之磴是也】趙王成安君陳余聞漢且襲之也聚兵井陘口【正義井陘故闗在並州石艾縣東十八里卽井陘口】號稱二十萬廣武君李左車說成安君曰聞漢將韓信涉西河虜魏王禽夏說新喋血閼與【索隠喋舊音防非也案陳湯傳喋血萬里之外也如淳云殺人血流滂沱也韋昭音徒協反】今乃輔以張耳議欲下趙此乘勝而去國逺鬭其鋒不可當臣聞千里餽糧士有饑色樵蘇後防【集解駰案漢書音義曰樵取薪也蘇取艸也】師不宿飽今井陘之道車不得方軌騎不得成列行數百里其勢糧食必在其後願足下假臣奇兵三萬人從間路絕其輜重足下深溝髙壘堅營勿與戰彼前不得鬭退不得還吾奇兵絕其後使野無所掠不至十日而兩將之頭可致於戲下願君畱意臣之計否必爲二子所禽矣成安君儒者也常稱義兵不用詐謀奇計曰吾聞兵法十則圍之倍則戰之今韓信兵號數萬其實不過數千能千里而襲我亦以罷極今如此避而不擊後有大者何以加之則諸侯謂吾怯而輕我【集解駰案輕我伐我一本作輕來伐我】伐我不聽廣武君防廣武君防不用韓信使人間視知其不用還報則大喜乃敢引兵遂下【正義引兵入井陘狹道出趙】未至井陘口三十里止捨夜半傳發【集解駰案漢書音義曰傳令軍中使發】選輕騎二千人人持一赤幟從間道萆山而望趙軍【集解如淳曰萆音蔽依山自覆蔽索隠案謂令從間道小路向前望見陳餘軍卽住仍須山自蔽勿令趙軍知也蔽者蓋覆也楚漢春秋作卑山漢書作箄山說文云箄蔽也從竹卑聲】誡曰趙見我走必空壁逐我若疾入趙壁防趙幟立漢赤幟令其禆將傳飱曰今日破趙防食【集解如淳曰小飯曰飱言破趙后乃當共飽食也】諸將皆莫信詳應曰諾謂軍吏曰趙已先據便地爲壁且彼未見吾大將旗鼓未肯擊前行恐吾至阻險而還信乃使萬人先行出背水陣【正義綿蔓水一名阜一名回星自並州流入井陘界卽信背水陣防之死地卽此水也】趙軍望見而大笑平旦信建大將之旗鼔鼔行出井陘口趙開壁擊之【正義恆州鹿泉縣卽六國時趙壁也】大戰良久於是信張耳詳棄鼓旗走水上軍水上軍開入之復疾戰趙果空壁爭漢鼓旗逐韓信張耳韓信張耳已入水上軍軍皆殊死戰不可敗信所出奇兵二千騎共趙空壁逐利則馳入趙壁皆拔趙旗立漢赤幟二千趙軍已不勝不能得信等欲還歸壁壁皆漢赤幟而大驚以爲漢皆已得趙王將矣兵遂亂遁走趙將𨿽斬之不能禁也於是漢兵夾擊大破虜趙軍斬成安君泜水上禽趙王歇信乃令軍中毋殺廣武君有能生得者購千金於是有縛廣武君而致戲下者信乃解其縛東鄕坐西鄕對師事之諸將效首虜休畢賀【索隠如淳云效致也晉灼曰效數也鄭注禮效猶呈見也】因問信曰兵法右倍山陵前左水澤今者將軍令臣等反背水陣曰破趙防食臣等不服然竟以勝此何術也信曰此在兵法顧諸君不察耳兵法不曰防之死地而後生置之亡地而後存且信非得素拊循士大夫也此所謂驅市人而戰之其勢非置之死地使人人自爲戰今予之生地皆走寧尙可得而用之乎諸將皆服曰善非臣所及也於是信問廣武君曰僕欲北攻燕東伐齊何若而有功廣武君辭謝曰臣聞敗軍之將不可以言勇亡國之大夫不可以圗存今臣敗亡之虜何足以權大事乎信曰僕聞之百里奚居虞而虞亡在秦而秦霸非愚於虞而智於秦也用與不用聽與不聽也誠令成安君聽足下計若信者亦已爲禽矣以不用足下故信得侍耳因固問曰僕委心歸計願足下勿辭廣武君曰臣聞智者千慮必有一失愚者千慮必有一得故曰狂夫之言聖人擇焉顧恐臣計未必足用願效愚忠夫成安君有百戰百勝之計一旦而失之軍敗鄗下【集解李奇曰鄗音臛今髙邑是】身死泜上今將軍涉西河【索隠此西河當馮翊也正義卽同州龍門河從夏陽度者】虜魏王禽夏說閼與一舉而下井陘不終朝破趙二十萬眾誅成安君名聞海內威震天下農夫莫不輟耕釋耒褕衣甘食【索隠褕鄒氏音瑜美也恐滅亡不久故廢止作業而事美衣甘食一曰偸茍且也慮不圗久故也漢書作美衣媮食】傾耳以待命者【集解如淳曰恐滅亡不久故也】若此將軍之所長也然而眾勞卒罷其實難用今將軍欲舉倦罷之兵頓之燕堅城之下欲戰恐久力不能拔情見勢屈曠日糧竭而弱燕不服齊必距境以自彊也燕齊相持而不下則劉項之權未有所分也若此者將軍所短也臣愚竊以爲亦過矣故善用兵者不以短擊長而以長擊短韓信曰然則何由廣武君對曰方今爲將軍計莫如案甲休兵鎭趙撫其孤百里之內牛酒日至以饗士大夫醳兵【集解駰案魏都賦曰肴醳順時劉繞曰醳酒也索隠劉氏依劉逵作醳酒謂以酒食養兵士也案史記古釋字皆如此豈亦謂以酒食醳兵士故字從酉乎】北首燕路【正義首音狩向也】而後遣辯士奉咫尺之書【正義咫八寸言其簡牘或長尺也】暴其所長於燕【正義暴音僕】燕必不敢不聽從燕已從使諠言者東告齊齊必從風而服𨿽有智者亦不知爲齊計矣如是則天下事皆可圗也兵固有先聲而後實者此之謂也韓信曰善從其策發使使燕燕從風而靡乃遣使報漢因請立張耳爲趙王以鎭撫其國漢王許之乃立張耳爲趙王楚數使奇兵渡河擊趙趙王耳韓信往來救趙因行定趙城邑發兵詣漢楚方急圍漢王於滎陽漢王南出之宛葉間【正義宛在鄧州葉在許州】得黥布走入成臯楚又復急圍之六月漢王出成臯東渡河獨與滕公俱從張耳軍修武至宿傳捨晨自稱漢使馳入趙壁張耳韓信未起卽其臥內上奪其印符以麾召諸將易置之信耳起乃知漢王來大驚漢王奪兩人軍卽令張耳備守趙地拜韓信爲相國收趙兵未發者擊齊【集解文頴曰謂趙人未嘗見發者】信引兵東未渡平原【正義懷州有平原津】聞漢王使酈食其已說下齊韓信欲止範陽辯士蒯通說信曰將軍受詔擊齊而漢獨發間使下齊寧有詔止將軍乎何以得毋行也且酈生一士伏軾【集解韋昭曰軾今小車中隆起者】掉三寸之舌下齊七十餘城將軍將數萬眾嵗余乃下趙五十餘城爲將數嵗反不如一豎儒之功乎於是信然之從其計遂渡河齊已聽酈生卽畱縱酒罷備漢守禦信因襲齊歷下軍【集解徐廣曰濟南歷城縣】遂至臨菑齊王田廣以酈生賣已乃亨之而走髙密使使之楚請救韓信已定臨菑遂東追廣至髙密西楚亦使龍且將號稱二十萬救齊齊王廣龍且並軍與信戰未合人或說龍且曰漢兵逺鬭窮戰其鋒不可當齊楚自居其地戰兵易敗散【正義近其室家懷顧望也】不如深壁令齊王使其信臣招所亡城亡城聞其王在楚來救必反漢漢兵二千里客居齊城皆反之其勢無所得食可無戰而降也龍且曰吾平生知韓信爲人易與耳且夫救齊不戰而降之吾何功今戰而勝之齊之半可得何爲止遂戰與信夾濰水陳【集解徐廣曰出東莞而東北流至北海都昌縣入海索隠濰音維地理誌濰水出瑯邪箕縣東北至都昌入海徐所引蓋據水經與此小不同】韓信乃夜令人爲萬餘囊滿盛沙壅水上流引軍半渡擊龍且佯不勝還走龍且果喜曰固知信怯也遂追信渡水信使人決壅囊水大至龍且軍大半不得渡卽急擊殺龍且龍且水東軍散走齊王廣亡去信遂追北至城陽【正義城陽雷澤縣是在濮州東南九十一里】皆虜楚卒漢四年遂皆降平齊使人言漢王曰齊僞詐多變反覆之國也南邊楚不爲假王以鎭之其勢不定願爲假王便當是時楚方急圍漢王於滎陽韓信使者至發書【集解張晏曰發信使者所賫書】漢王大怒罵曰吾困於此旦暮望若來佐我乃欲自立爲王張良陳平躡漢王足因附耳語曰漢方不利寜能禁信之王乎不如因而立善遇之使自爲守不然變生漢王亦悟因復罵曰大丈夫定諸侯卽爲眞王耳何以假爲乃遣張良往立信爲齊王【集解徐廣曰四年二月】徴其兵擊楚楚已亡龍且項王恐使盱眙人武涉往說齊王信【集解張華曰武涉墓在盱眙城東十五里】曰天下共若秦久矣相與戮力擊秦秦已破計功割地分土而王之以休士卒今漢王復興兵而東侵人之分奪人之地已破三秦引兵出闗收諸侯之兵以東擊楚其意非盡吞天下者不休其不知厭足如是甚也且漢王不可必身居項王掌握中數矣【正義數色庾反】項王憐而活之然得脫輙倍約復擊項王其不可親信如此今足下𨿽自以與漢王爲厚交爲之盡力用兵終爲之所禽矣足下所以得須臾至今者以項王尙存也當今二王之事權在足下足下右投則漢王勝左投則項王勝項王今日亡則次取足下足下與項王有故何不反漢與楚連和三分天下王之今釋此時而自必於漢以擊楚且爲智者固若此乎韓信謝曰臣事項王官不過郎中位不過執防【集解張晏曰郎中宿衛執防之人也】言不聽畫不用故倍楚而歸漢漢王授我上軍印予我數萬眾觧衣衣我推食食我言聽計用故吾得以至於此夫人深親信我我倍之不祥𨿽死不易幸爲信謝項王武涉已去齊人蒯通知天下權在韓信欲爲奇防而感動之以相人說韓信曰僕嘗受相人之術韓信曰先生相人何如對曰貴賤在於骨法憂喜在於容色成敗在於決斷以此參之萬不失一韓信曰善先生相寡人何如對曰願少間信曰左右去矣通曰相君之面不過封侯又危不安相君之背貴乃不可言【集解張晏曰背畔則大貴】韓信曰何謂也蒯通曰天下初發難也俊雄豪傑連號一呼天下之士雲合霧集魚鱗雜遝熛至風起當此之時憂在亡秦而已今楚漢分爭使天下無罪之人肝膽塗地父子暴骸骨於中野不可勝數楚人起彭城轉鬭逐北至於滎陽乘利席捲威震天下然兵困於京索之間廹西山而不能進者三年於此矣漢王將數十萬之眾距鞏雒阻山河之險一日數戰無尺寸之功折北不救【集解張晏曰折衂敗也北奔北】敗滎陽傷成臯【集解張晏曰於成臯傷胸也臣瓚曰謂君折傷】遂走宛葉之間此所謂智勇俱困者也夫鋭气挫於阻塞而糧食竭於內府百姓罷極怨望容容無所倚以臣料之其勢非天下之賢聖固不能息天下之禍當今兩主之命縣於足下足下爲漢則漢勝與楚則楚勝臣願披腹心輸肝膽效愚計恐足下不能用也誠能聽臣之計莫若兩利而俱存之三分天下鼎足而居其勢莫敢先動夫以足下之賢聖有甲兵之眾據彊齊從燕趙出空虛之地而制其後因民之欲西鄕【正義鄕音向齊國在東故曰西向也】爲百姓請命【正義止楚漢之戰鬭士卒亡故故云請命】則天下風走而響應矣孰敢不聽割大弱彊以立諸侯諸侯已立天下服聽而歸徳於齊案齊之故有膠泗之地懷諸侯之徳深拱揖讓則天下之君王相率而朝於齊矣蓋聞天與弗取反受其咎時至不行反受其殃願足下熟慮之韓信曰漢王遇我甚厚載我以其車衣我以其衣食我以其食吾聞之乘人之車者載人之患衣人之衣者懷人之憂食人之食者死人之事吾豈可以鄕利倍義乎蒯生曰足下自以爲善漢王欲建萬世之業臣竊以爲誤矣始常山王成安君爲布衣時相與爲刎頸之交後爭張黶陳澤之事二人相怨常山王背項王奉項嬰頭而竄逃歸於漢王漢王借兵而東下殺成安君泜水之南頭足異處卒爲天下笑此二人相與天下至驩也然而卒相禽者何也患生於多欲而人心難測也今足下欲行忠信以交於漢王必不能固於二君之相與也而事多大於張黶陳澤故臣以爲足下必漢王之不危已亦誤矣大夫種範蠡存亡越霸句踐立功成名而身死亡野獸已盡而獵狗亨夫以交友言之則不如張耳之與成安君者也以忠信言之則不過大夫種範蠡之於句踐也此二人者足以觀矣願足下深慮之且臣聞勇略震主者身危而功蓋天下者不賞臣請言大王功略足下涉西河虜魏王禽夏說引兵下井陘誅成安君徇趙脇燕定齊南摧楚人之兵二十萬東殺龍且西鄕以報此所謂功無二於天下而略不世出者也今足下戴震主之威挾不賞之功歸楚楚人不信歸漢漢人震恐足下欲持是安歸乎夫勢在人臣之位而有震主之威名髙天下竊爲足下危之韓信謝曰先生且休矣吾將念之後數日蒯通復說曰夫聽者事之也計者事之機也聽過計失而能久安者鮮矣聽不失一二者不可亂以言計不失本末者不可紛以辭夫隨廝養之役者失萬乘之權守儋石之祿者【集解晉灼曰揚雄方言海岱之間名罌爲儋石石斗也蘇林曰齊人名小罌爲儋石如今受鮐魚石罌不過一二石耳一說一儋與一斛之餘索隠儋音都濫反石斗也蘇林解爲得之鮐音胎】闕卿相之位故知者決之防也疑者事之害也審毫釐之小計遺天下之大數智誠知之決弗敢行者百事之禍也故曰猛虎之猶豫不若蜂蠆之致螫【正義音適】騏驥之局躅【集解徐廣曰局一作蹢也】不如駑馬之安步孟賁之狐疑不如庸夫之必至也𨿽有舜禹之智吟而不言不如瘖聾之指麾也【索隠鄒氏吟音巨防反又音琴】此言貴能行之夫功者難成而易敗時者難得而易失也時乎時不再來願足下詳察之韓信猶豫不忍倍漢又自以爲功多漢終不奪我齊遂謝蒯通蒯通說不聽已詳狂爲巫【集解徐廣曰一本遂不用蒯通蒯通曰夫迫於細苛不可與圗大事拘於臣虜者固無君王之意說不聽因去佯狂也索隠案漢書及戰國防皆有此文】漢王之困固陵用張良計召齊王信遂將兵會垓下項羽已破髙祖襲奪齊王軍【集解徐廣曰以齊爲平原千乘東萊齊郡】漢五年正月徙齊王信爲楚王都下邳信至國召所從食漂母賜千金【集解張華曰漂母在泗口南岸】及下鄕南昌亭長賜百錢曰公小人也爲徳不卒召辱已之少年令出袴下者以爲楚中尉告諸將相曰此壯士也方辱我時我寧不能殺之邪殺之無名故忍而就於此項王亡將鐘離昧家在伊廬【集解徐廣曰東海朐縣有伊廬鄕駰案韋昭曰今中廬縣索隠徐注出司馬彪郡國志正義括地誌雲中廬在義淸縣北二十里本春秋時廬戎之國也秦謂之伊廬漢爲中廬縣項羽之將鐘離昧冢在焉】素與信善項王死後亡歸信漢王怨昧聞其在楚詔楚捕昧信初之國行縣邑陳兵出入漢六年人有上書告楚王信反髙帝以陳平計天子巡狩會諸侯南方有云夢發使告諸侯會陳吾將遊雲夢實欲襲信信弗知髙祖且至楚信欲發兵反自度無罪欲謁上恐見禽人或說信曰斬昧謁上上必喜無患信見昧計事昧曰漢所以不擊取楚以昧在公所若欲捕我以自媚於漢吾今日死公亦隨手亡矣乃罵信曰公非長者卒自剄信持其首謁髙祖於陳上令武士縛信載後車信曰果若人言狡兔死良狗亨【集解張晏曰狡猶猾索隠吳越春秋作郊兔戰國防曰東郭逡海內狡兔也】髙鳥盡良弓藏敵國破謀臣亡天下已定我固當亨上曰人告公反遂械系信至雒陽赦信罪以爲淮陰侯信知漢王畏惡其能常稱病不朝從信由此日怨望居常鞅鞅羞與綘灌等列信常過樊將軍噲噲跪拜送迎言稱臣曰大王乃肯臨臣信出門笑曰生乃與噲等爲伍上常從容與信言諸將能不各有差上問曰如我能將防何信曰陛下不過能將十萬上曰於君何如曰臣多多而益善耳上笑曰多多益善何爲爲我禽信曰陛下不能將兵而善將將此乃信之所以爲陛下禽也且陛下所謂天授非人力也陳豨拜爲鉅鹿守【集解徐廣曰表云爲趙相國將兵守代也】辭於淮陰侯淮陰侯挈其手辟左右與之步於庭仰天嘆曰子可與言乎欲與子有言也豨曰惟將軍令之淮陰侯曰公所居天下精兵處也而公陛下之信幸臣也人言公之畔陛下必不信再至陛下乃疑矣三至必怒而自將吾爲公從中起天下可圗也陳豨素知其能也信之曰謹奉敎漢十一年陳豨果反上自將而往信病不從陰使人至豨所曰弟舉兵吾從此助公信乃謀與家臣夜詐詔赦諸官徒奴欲發以襲呂后太子部署已定待豨報其舎人得罪於信【索隠案晉灼曰楚漢春秋云謝公也姚氏案功臣表云悼陽侯樂說淮陰舍人告信反者末知孰是】信囚欲殺之舍人弟上變告信欲反狀於呂后呂后欲召恐其黨不就乃與蕭相國謀詐舎人從上所來言豨已得死列侯羣臣皆賀相國紿信曰𨿽疾彊入賀信入呂后使武士防信斬之長樂鐘室【正義長樂宮懸鐘之室】信方斬曰吾悔不聽蒯通之計乃爲兒女子所詐豈非天哉遂夷信三族髙祖已從豨軍來至見信死且喜且憐之問信死亦何言呂后曰信言恨不用蒯通計髙祖曰是齊辯士也乃詔齊捕蒯通蒯通至上曰若敎淮陰侯反乎對曰然臣固敎之豎子不用臣之防故令自夷於此如彼豎子用臣之計陛下安得而夷之乎上怒曰亨之通曰嗟乎寃哉亨也上曰若敎韓信反何寃對曰秦之綱絕而維弛山東大擾異姓並起英俊烏集秦失其鹿天下共逐之【集解張晏曰以鹿諭帝位也】於是髙材疾足者先得焉跖之狗吠堯堯非不仁狗固吠非其主當是時臣惟獨知韓信非知陛下也且天下銳精持鋒欲爲陛下所爲者甚眾顧力不能耳又可盡亨之邪髙帝曰置之乃釋通之罪

太史公曰吾如淮陰淮陰人爲餘言韓信𨿽爲布衣時其志與眾異其母死貧無以葬然乃行營髙敞地令其旁可置萬家余視其母良然假令韓信學道謙讓不伐已功不矜其能則庶防哉於漢家勳可以比周召太公之徒後世血食矣不務出此而天下已集乃謀畔逆夷滅宗族不亦宜乎

【索隠述贊曰君臣一體自古所難相國深薦防拜登壇沈沙決水防幟傳飱與漢漢重歸楚楚安三分不議僞遊可嘆】

史記卷九十二

史記卷九十二考證

淮陰侯列傳楚數使奇兵渡河擊趙○【臣照】按風後握奇經四正四奇其餘握奇說者曰握奇卽下文所雲遊兵也此奇兵亦是此類猶言餘兵非奇正之奇乃奇偶之奇耳

齊人蒯通○顧炎武曰先云範陽辧士蒯通後云齊人蒯通一傳互異

容容無所倚○顧炎武曰容容卽顒顒字

遂謝蒯通索隱按漢書及戰國防皆有此文○【臣照】按戰國防安得有韓信蒯通之事索隱誤

史記卷九十二考證

欽定四庫全書

史記卷九十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

韓王信盧綰列傳第三十三

韓王信者【集解徐廣曰一云信都索隠楚漢春秋云韓王信都恐謬也諸書不言有韓信都案韓王信初爲韓司徒後訛云申徒因誤以爲韓王名耳】故韓襄王孽孫也【集解張晏曰孺子爲孽索隠何休注公羊以爲孽賤子猶樹之有孽生也漢書晁錯云孽子悼惠王是也】長八尺五寸及項梁之立楚後懷王也燕齊趙魏皆已前王惟韓無有後故立韓諸公子橫陽君成爲韓王【集解徐廣曰二年六月也都陽翟正義故橫城在宋州宋城縣西南三十里】欲以撫定韓故地項梁敗死定陶成犇懷王沛公引兵擊陽城【正義河南縣也】使張良以韓司徒降下韓故地【集解徐廣曰他本多作申徒申與司聲相近字由此雜亂耳今有申徒云是司徒之後言司聲轉爲申】得信以爲韓將將其兵從沛公入武闗沛公立爲漢王韓信從入漢中廼說漢王曰項王王諸將近地而王獨逺居此此左遷也士卒皆山東人跂而望歸及其鋒東向【集解文頴曰鋒鋭欲東向索隠跂起踵也鄭氏云鋒軍中將士气鋒韋昭曰其气鋒鋭欲東也正義跂音岐】可以爭天下漢王還定三秦廼許信爲韓王先拜信爲韓太尉將兵略韓地項籍之封諸王皆就國韓王成以不從無功不遣就國更以爲列侯【集解徐廣曰元年十一月誅成駰案漢書曰封爲穰侯】及聞漢遣韓信略韓地廼令故項籍遊吳時吳令鄭昌爲韓王以距漢【正義項籍在吳時昌爲吳縣令】漢二年韓信略定韓十餘城漢王至河南韓信急擊韓王昌陽城昌降漢王廼立韓信爲韓王【集解徐廣曰二年十一月】常韓兵從三年漢王出滎陽韓王信周苛等守滎陽及楚敗滎陽信降楚已而得亡復歸漢漢復立以爲韓王竟從擊破項籍天下定五年春遂與剖符爲韓王王潁川明年春【集解徐廣曰卽五年之二月駰案漢書曰六年春】上以韓信材武所王北近鞏洛南廹宛葉東有淮陽皆天下勁兵處廼詔徙韓王信王太原以北備禦胡都晉陽信上書曰國被邊【集解李奇曰被音被馬反】匃奴數入晉陽【正義並州】去塞逺請治馬邑【正義朔州】上許之信乃徙泊馬邑秋匃奴冒頓大圍信【索隠冒音墨又音莫報反】信數使使胡求和解漢發兵救之疑信數間使有二心使人責讓信信恐誅因與匃奴約共攻漢反以馬邑降胡擊太原七年冬上自往擊破信軍銅鞮【正義潞州縣】斬其將王喜信亡走匃奴與其白土人【集解張晏曰白土縣名屬上郡】防丘臣王黃等立趙苗裔趙利爲王復信敗散兵而與信及冒頓謀攻漢匃奴使左右賢王將萬餘騎與王黃等屯廣武以南【正義廣武故城在代州鴈門縣界也】至晉陽與漢兵戰漢大破之追至於離石【正義石州縣】後復破之匃奴復聚兵樓煩【正義鴈門郡樓煩縣】西北漢令車騎擊破匃奴匃奴常敗走漢乘勝追北聞冒頓居代上谷【正義今嬀州】髙皇帝居晉陽使人視冒頓還報曰可擊上遂至平城【正義朔州定襄縣是也】上出白登【集解服防曰白登臺名去平城七里如淳曰平城旁之髙地若丘陵也索隠姚氏案北疆記桑幹河北有白登山冒頓圍漢髙之所今猶有壘壁】匃奴騎圍上上乃使人厚遺閼氏【正義閼於連反又音燕氏音支單於嫡妻號若皇后】閼氏乃說冒頓曰今得漢地猶不能居且兩主不相厄居七日胡騎稍引去時天大霧漢使人往來胡不覺防軍中尉陳平言上曰胡者全兵【集解駰案漢書音義曰言惟弓矛無雜杖也】請令彊弩傅兩矢外向【索隠傅音附】徐行出圍入平城漢救兵亦到胡騎遂解去漢亦罷兵歸韓信爲匃奴將兵往來擊邊漢十年信令王黃等說誤陳豨十一年春故韓王信復與胡騎入居參合【集解蘇林曰代地也正義故城在朔州定襄縣北】距漢漢使柴將軍擊之【集解鄧展曰柴奇也索隠應劭曰柴武鄧展云柴奇晉灼云奇武之子應劭說爲得此時奇未爲將】遺信書曰陛下寛仁諸侯𨿽有畔亡而復歸輙復故位號不誅也大王所知今王以敗亡走胡非有大罪急自歸韓王信報曰陛下擢僕起閭巷南面稱孤此僕之幸也滎陽之事僕不能死囚於項籍此一罪也及寇攻馬邑僕不能堅守以城防之此二罪也今反爲寇將兵與將軍爭一旦之命此三罪也夫種蠡無一罪身死亡【集解文頴曰大夫種範蠡也】今僕有三罪於陛下而欲求活於世此伍子胥所以僨於吳也【索隠蘇林曰僨音奮張晏曰僨僵僕也正義信知歸漢必死故引子胥以爲辭】今僕亡匿山谷間旦暮乞貸蠻夷僕之思歸如痿人不忘起【索隠痿音耳誰反舊音耳睡反於義爲疎張楫云痿不能行哀紀云帝卽位痿痺是也】盲者不忘視也勢不可耳遂戰柴將軍屠參合斬韓王信信之入匃奴與太子俱及至頽當城【集解駰案漢書音義曰縣名韋昭曰在匃奴地】生子因名曰頽當韓太子亦生子命曰嬰至孝文十四年頽當及嬰率其眾降漢漢封頽當爲弓髙侯【集解駰案地理誌河間有弓髙縣也索隠漢書功臣表屬榮陵正義滄州縣】嬰爲襄城侯【索隠案服防云縣名功臣表屬魏都】吳楚軍時弓髙侯功冠諸將【集解徐廣曰謚曰壯】傳子至孫孫無子失侯嬰孫以不敬失侯【集解徐廣曰表云嬰子澤之元朔四年不敬國除】頽當孽孫韓嫣【集解駰案漢書音義曰音鄢陵之鄢索隠音偃又一言反又休延反並通】貴幸名富顯於當世其弟說再封數稱將軍卒爲案道侯子代【集解徐廣曰名長君】嵗余坐法死後嵗余說孫曽【集解徐廣曰長君之子也索隠案博物志字季君也】拜爲龍頟侯續說後【索隠頟五格反又作頟音洛龍頟縣名正義史記表衛靑傳及漢書表云韓說元朔五年從大將軍有功封龍頟侯以酎金坐免元封元年擊東越有功封按道侯徵和二年孫子曾復封爲龍頟侯漢書功臣表云武后元年說孫曽紹封龍頟侯漢表是也】

盧綰者丰人也與髙祖同裏盧綰親與髙祖太上皇相愛【集解如淳曰親謂父也】及生男髙祖盧綰同日生裏中持羊酒賀兩家及髙祖盧綰壯俱學書又相愛也裏中嘉兩家親相愛生子同日壯又相愛復賀兩家羊酒髙祖爲布衣時有吏事辟匿盧綰常隨出入上下及髙祖初起沛盧綰以客從入漢中爲軍常侍中從東擊項籍以太尉常從出入臥內衣被飲食賞賜羣臣莫敢望𨿽蕭曹等特以事見禮至其親幸莫及盧綰綰封爲長安侯長安故咸陽也【正義秦咸陽在渭北長安在渭南蕭何起未央宮處也】漢五年冬以破項籍廼使盧綰別將與劉賈擊臨江王共尉破之【集解李奇曰共敖子】七月還從擊燕王臧荼臧荼降髙祖已定天下諸侯非劉氏而王者七人欲王盧綰爲羣臣觖望【集解如淳曰觖音辭別之訣望猶怨也瓚曰觖謂相抉而怨望也韋昭曰觖猶冀也索隠解望猶怨望也又音企韋昭音冀】及虜臧荼廼下詔諸將相列侯擇羣臣有功者以爲燕王羣臣知上欲王盧綰皆言曰太尉長安侯盧綰常從平定天下功最多可王燕詔許之漢五年八月廼立盧綰爲燕王諸侯王得幸莫如燕王漢十一年秋陳豨反代地髙祖如邯鄲擊豨兵燕王綰亦擊其東北當是時陳豨使王黃求救匃奴燕王綰亦使其臣張勝於匃奴言豨等軍破張勝至胡故燕王臧荼子衍出亡在胡見張勝曰公所以重於燕者以習胡事也燕所以久存者以諸侯數反兵連不決也今公爲燕欲急滅豨等已盡次亦至燕公等亦且爲虜矣公何不令燕且緩陳豨而與胡和事寛得長王燕卽有漢急可以安國張勝以爲然廼私令匃奴助豨等擊燕燕王綰疑張勝與胡反上書請族張勝勝還具道所以爲者燕王寤廼詐論他人脫勝家屬使得爲匃奴間而陰使範齊之陳豨所欲令久亡【集解晉灼曰使陳豨久亡畔】連兵勿決漢十二年東擊黥布豨常兵居代漢使樊噲擊斬豨其裨將降言燕王綰使範齊通計謀於豨所髙祖使使召盧綰綰稱病上又使辟陽侯審食其禦史大夫趙堯往迎燕王因驗問左右綰愈恐閉匿謂其幸臣曰非劉氏而王獨我與長沙耳往年春漢族淮陰夏誅彭越皆呂后計今上病屬任呂后呂后婦人專欲以事誅異姓王者及大功臣廼遂稱病不行其左右皆亡匿語頗泄辟陽侯聞之歸具報上上益怒又得匃奴降者降者言張勝亡在匃奴爲燕使於是上曰盧綰果反矣使樊噲擊燕燕王綰悉將其宮人家屬騎數千居長城下伺幸上病愈自入謝四月髙祖崩盧綰遂其眾亡入匃奴匃奴以爲東胡盧王綰爲蠻夷所侵奪常思復歸居嵗余死胡中髙後時盧綰妻子亡降漢防髙後病不能見捨燕邸爲欲置酒見之髙後竟崩不得見盧綰妻亦病死孝景中六年盧綰孫他之【正義他徒何反】以東胡王降【集解如淳曰爲東胡王來降也漢紀東胡烏九也】封爲亞谷侯【集解徐廣曰亞一作惡也正義漢表在河內】

陳豨者宛朐人也【索隠地理誌屬濟陰下又云梁人是褚先生之說異也正義宛朐曹州縣也太史公云豨梁人按宛朐六國時屬梁】不知始所以得從及髙祖七年冬韓王信反入匃奴上至平城還廼封豨爲列侯【集解徐廣曰功臣表曰陳豨以特將將卒五百人前元年從起宛胊至霸上爲侯以遊擊將軍別定代已破臧荼封豨爲陽夏侯】以趙相國將監趙代邊兵邊兵皆屬焉豨常告歸過趙趙相周昌見豨賔客隨之者千餘乘邯鄲官舍皆滿豨所以待賔客如布衣交皆出客下【正義言屈已禮之不以富貴自尊大】豨還之代周昌廼求入見見上具言豨賔客盛甚擅兵於外數嵗恐有變上乃令人覆案豨客居代者財物諸不法事多連引豨豨恐陰令客通使王黃防丘臣所【正義二人韓王信將】及髙祖十年七月太上皇崩使人召豨豨稱病甚九月遂與王黃等反自立爲大王刼略趙代上聞廼赦趙代吏人爲豨所詿誤刼略者皆赦之上自往至邯鄲喜曰豨不南據漳水北守邯鄲知其無能爲也趙相奏斬常山守尉曰常山二十五城豨反亡其二十城上問曰守尉反乎對曰不反上曰是力不足也赦之復以爲常山守尉上問周昌曰趙亦有壯士可令者乎對曰有四人四人謁上慢罵曰豎子能爲將乎四人慙伏上封之各千戶以爲將左右諫曰從入蜀漢伐楚功未徧行今此何功而封上曰非若所知陳豨反邯鄲以北皆豨有吾以羽檄徴天下兵【集解魏武帝奏事曰令邊有小警輙露檄挿羽飛羽檄之意也駰案推此言則以鳥羽挿檄書謂之羽檄取其急速若飛鳥也】未有至者今惟獨邯鄲中兵耳吾胡愛四千戶封四人以尉趙子弟皆曰善於是上曰陳豨誰曰王黃防丘臣皆故賈人上曰吾知之矣廼各以千金購黃臣等十一年冬漢兵擊斬陳豨將侯敞王黃於曲逆下【正義定州北平縣東南十五里蒲陰故城是也】破豨將張春於聊城【正義博州縣】斬首萬餘太尉勃入定太原代地十二月上自擊東垣東垣不下卒罵上東垣降卒罵者斬之不罵者黥之更命東垣爲眞定王黃防丘臣其麾下受購賞之皆生得以故陳豨軍遂敗上還至洛陽上曰代居常山北趙廼從山南有之逺廼立子恆爲代王【集解徐廣曰十一年正月】都中都【正義中都故城在汾州平遙縣西南十二里】代鴈門皆屬代髙祖十二年冬樊噲軍卒追斬豨於靈丘【正義蔚州是】

太史公曰韓信盧綰非素積徳累善之世徼一時權變以詐力成功遭漢初定故得列地南面稱孤內見疑彊大外倚蠻貊以爲援是以日疏自危事窮智困卒赴匃奴豈不哀哉陳豨梁人其少時數稱慕魏公子及軍守邊招致賔客而下士名聲過實周昌疑之疵瑕頗起懼禍及身邪人進說遂陷無道於戱悲夫夫計之生孰成敗於人也深矣

【索隠述贊曰韓襄遺孽始從漢中剖符南面徙邑北通頽當歸國龍頟有功盧綰親愛羣臣莫同舊燕是王東胡計窮】

史記卷九十三

史記卷九十三考證

韓王信盧綰列傳韓王信者集解徐廣曰一云信都索隠楚漢春秋云韓王信都恐謬也諸書不言有韓信都按韓王信初爲韓司徒後訛云申徒因誤以爲韓王名耳○羅璧識遺曰司馬遷班固漢史韓信傳贊中皆稱兩韓信據其說韓王信古韓國之後項羽殺成復立信爲韓王都晉陽與淮陰侯不同劉知防史通辟遷固之繆曰韓王名信都古韓國後姓姬則名信都者非姓韓亦不單名信二史不別姬韓兩姓且去韓王名下都字遂與淮陰侯韓信無辧余攷班馬誤姬爲韓誠如劉說但謂韓王名信都劉說亦差按王充潛夫姓氏論云沛公起張良屬焉沛公使韓信略定韓地立橫陽君爲韓王而拜良爲信都又曰信都者司徒也或爲勝徒漢功臣表云張良以廐將從起下邳以韓申都下韓楚漢春秋作信都信音申史記亦作韓申徒良傳直作韓司徒蓋信都勝徒皆司徒之聲轉然則信都乃張良官名卽非韓王名知幾之說亦未免繆尙何班馬責乎

韓信從入漢中廼說漢王曰○顧炎武曰韓王信說漢王語乃淮陰侯韓信語也以同姓名而誤

及髙祖十年七月太上皇崩使人召豨○【臣照】按髙紀十年七月太上皇崩八月陳豨反韓信傳亦云漢十年信令王黃等說誤陳豨至淮陰傳則作十一年是時髙祖固在邯鄲誅豨等未畢也馬遷誤耶抑別有意也田叔傳亦云陳豨反代漢十年髙祖往誅之

自立爲大王○陳子龍曰本代王訛爲大者北音相誤也

不罵者黥之○髙紀云不罵者原之

史記卷九十三考證

欽定四庫全書

史記卷九十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

田儋列傳第三十四

田儋者狄人也【集解徐廣曰今樂安臨濟縣也正義淄州髙苑縣西北北狄故縣城】故齊王田氏族也儋從弟田榮榮弟田橫皆豪宗彊能得人【索隱儋子市從弟榮榮子廣榮弟橫各遞爲王榮並王三齊】陳渉之初起王楚也使周市略定魏地北至狄狄城守田儋詳爲其奴從少年之廷欲謁殺奴【集解服防曰古殺奴婢皆當告官儋欲殺令故詐縛奴而以謁也】見狄令因擊殺令而召豪吏子弟曰諸侯皆反秦自立齊古之建國儋田氏當王遂自立爲齊王【集解徐廣曰二世元年九月也】發兵以擊周市周市軍還去田儋因率兵東略定齊地秦將章邯圍魏王咎於臨濟急魏王請救於齊齊王田儋將兵救魏【集解徐廣曰二年六月】章邯夜銜枚擊大破魏軍殺田儋於臨濟下儋弟田榮收儋餘兵走東阿齊人聞王田儋死廼立故齊王建之弟田假爲齊王田角爲相田間爲以距諸侯田榮之走東阿章邯追圍之項梁聞田榮之急廼引兵擊破章邯軍東阿下章邯走而西項梁因追之而田榮怒齊之立假廼引兵歸擊逐齊王假假亡走楚齊相角亡走趙角弟田間前求救趙因畱不敢歸田榮乃立田儋子市爲齊王【集解徐廣曰二年八月】榮相之田橫爲將平齊地項梁旣追章邯章邯兵益盛項梁使使告趙齊發兵共擊章邯田榮曰使楚殺田假趙殺田角田間廼肯出兵楚懷王曰田假與國之王窮而歸我殺之不義趙亦不殺田角田間以市於齊齊曰蝮螫手則斬手螫足則斬足何者爲害於身也【集解應劭曰蝮一名虺螫人手足則割去其肉不然則致死索隱蝮音芳伏反螫音臛又音釋正義按蝮毒蛇長二三丈嶺南北有之虺長一二尺頭腹皆一說文云虺博三寸首大如擘擘手大指也音步歷反】今田假田角田間於楚趙非直手足戚也【集解文頴曰言將亡身非手足憂也瓉曰於楚趙非手足之親】何故不殺且秦復得志於天下則齮齕用事者墳墓矣【集解如淳曰齮齕猶齚齧索隱齮音蟻齕音紇齮側齒齩也正義按秦重得志非但辱身墳墓亦發掘矣若子胥鞭荊平王墓一云墳墓言死也】楚趙不聴齊亦怒終不肯出兵章邯果敗殺項梁破楚兵楚兵東走而章邯渡河圍趙於鉅鹿項羽往救趙由此怨田榮項羽旣存趙降章邯等西屠咸陽滅秦而立侯王也廼徙齊王田市更王膠東治卽墨齊將田都從共救趙因入關故立都爲齊王治臨淄故齊王建孫田安項羽方渡河救趙田安下濟北數城引兵降項羽項羽立田安爲濟北王治博陽田榮以負項梁不肯出兵助楚趙攻秦故不得王趙將陳余亦失職不得王二人俱怨項王項王旣歸諸侯各就國田榮使人將兵助陳余令反趙地而榮亦發兵以距擊田都田都亡走楚田榮畱齊王市無令之膠東市之左右曰項王彊暴而王當之膠東不就國必危市懼廼亡就國田榮怒追擊殺齊王市於卽墨還攻殺濟北王安於是田榮廼自立爲齊王盡並三齊之地【索隱田市王膠東田都王齊田安王濟北】項王聞之大怒廼北伐齊齊王田榮兵敗走平原【集解徐廣曰三年正月正義平原徳州也】平原人殺榮項王遂燒夷齊城郭所過者盡屠之【集解徐廣曰立故王田假也】齊人相聚畔之榮弟橫收齊散兵得數萬人反擊項羽於城陽【集解徐廣曰假走楚楚殺之正義城陽濮州雷澤是】而漢王率諸侯敗楚入彭城項羽聞之廼釋齊而歸擊漢於彭城因連與漢戰相距滎陽以故田橫復得收齊城邑【集解徐廣曰四月】立田榮子廣爲齊王而橫相之專國政政無巨細皆斷於相橫定齊三年漢王使酈生往說下齊王廣及其相國橫橫以爲然解其歷下軍漢韓信引兵且東擊齊齊初使華無傷田解軍於歷下以距漢漢使至乃罷守戰備縱酒且遣使與漢平漢將韓信已平趙燕用蒯通計度平原襲破齊歷下軍因入臨淄齊王廣相橫怒以酈生賣已而亨酈生齊王廣東走髙宻【集解徐廣曰髙一作假】相橫走博陽守相田光走城陽將軍田旣軍於膠東楚龍且救齊齊王與合軍髙宻漢將韓信與曹參破殺龍且【集解徐廣曰四年十一月】虜齊王廣漢將灌嬰追得齊守相田光至博陽而橫聞齊王死自立爲齊王還擊嬰嬰敗橫之軍於嬴下【集解晉灼曰泰山嬴縣也正義故嬴城在兗州博城縣東北百里】田橫亡走梁歸彭越彭越是時居梁地中立且爲漢且爲楚韓信已殺龍且因令曹參進兵破殺田旣於膠東使灌嬰破殺齊將田吸於千乘【正義千乘故城在淄州髙苑縣北二十五里】韓信遂平齊乞自立爲齊假王【集解徐廣日二月也】漢因而立之後嵗余漢滅項籍漢王立爲皇帝以彭越爲梁王田橫懼誅而與其徒屬五百餘人入海居島中【集解韋昭曰海中山曰島正義按海州東海縣有島山去岸八十里】髙帝聞之以爲田橫兄弟本定齊齊人賢者多附焉今在海中不收後恐爲亂廼使使赦田橫罪而召之田橫因謝曰臣亨陛下之使酈生今聞其弟酈商爲漢將而賢臣恐懼不敢奉詔請爲庶人守海島中使還報髙皇帝廼詔衛尉酈商曰齊王田橫卽至人馬從者敢動揺者致族夷廼復使使持節具告以詔商狀曰田橫來大者王小者廼侯耳不來且舉兵加誅焉田橫廼與其客二人乘傳詣雒陽【集解如淳曰四馬下足爲乘傳】未至三十里至屍鄕廐置【集解應詔曰屍鄕在偃師瓚曰廐置置馬以傳驛也】橫謝使者曰人臣見天子當洗沐止畱謂其客曰橫始與漢王俱南面稱孤今漢王爲天子而橫廼爲亡虜而北面事之其恥固已甚矣且吾亨人之兄與其弟並肩而事其主縱彼畏天子之詔不敢動我我獨不媿於心乎且陛下所以欲見我者不過欲一見吾面貌耳今陛下在洛陽今斬吾頭馳三十里間形容尙未能敗猶可觀也遂自剄令客奉其頭【正義奉音捧】從使者馳奏之髙帝髙帝曰嗟乎有以也夫起自布衣兄弟三人更王豈不賢乎哉爲之流涕而拜其二客爲都尉發卒二千人以王者禮葬田橫【正義齊田橫墓在偃師西十五里崔豹古今注云薤露蒿裏送哀歌也出田橫門人橫自殺門人傷之而作悲歌言人命如薤上露易晞滅至李延年乃分爲二曲薤露送王公貴人蒿裏送士大夫庶人使挽逝者歌之俗呼爲挽歌】旣葬二客穿其冡旁孔皆自到下從之髙帝聞之廼大驚以田橫之客皆賢吾聞其餘尙五百人在海中使使召之至則聞田橫死亦皆自殺於是廼知田橫兄弟能得士也

太史公曰甚矣蒯通之謀亂齊驕淮陰其卒亡此兩人【集解駰案韓信田橫】蒯通者善爲長短說【索隠言欲令此事長則長說之短則短說之故戰國防亦名曰短長書是也】論戰國之權變爲八十一首【集解駰案漢書曰號爲雋永永一作求索隠書名也雋音松兗反】通善齊人安期生安期生嘗幹項羽項羽不能用其防已而項羽欲封此兩人兩人終不肯受亡去田橫之髙節賓客慕義而從橫死豈非至賢余因而列焉無不善畫者莫能圗何哉【索隠言天下非無善畫之人而不知圗畫田橫及其黨慕義死節之事何故哉嘆畫人不知畫此也】

【索隠述贊曰秦項之際天下交兵六國樹黨自置豪英田儋殞寇立市相榮楚封王假齊破酈生兄弟更王海島傳聲】

史記卷九十四考證

田儋列傳非直手足戚也何故不殺且秦復得志於天下則齮齕用事者墳墓矣正義按秦重得志非但辱身墳墓亦發掘矣若子胥鞭荊平王墓一云墳墓言死也○董份曰斬手足則戚甚矣今三田於楚趙無親非特斬手足之戚也而使秦得志則墳墓齮齕非但蝮螫之害身也故曰何爲不殺注全謬

反擊項羽於城陽正義城陽濮州雷澤是○顧炎武曰正義以爲濮州雷澤縣非也漢書城陽郡治莒史記呂后紀言齊王乃上城陽之郡孝文紀言以齊劇郡立朱虛侯章爲城陽王而淮陰侯傳言擊殺龍且於濰水上齊王廣亡去信遂追北至城陽皆此地按戰國策貂勃對襄王曰昔王不能守王之社稷走而之城陽之山中安平君以敝卒七千禽敵反千里之齊當是時闔城陽而王天下莫之能止然爲棧道本閣而迎王與後於城陽之山中王乃復反子臨百姓則古齊時已名城陽矣

史記卷九十四考證﹤史部﹐正史類﹐史記﹥

欽定四庫全書

史記卷九十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

樊酈滕灌列傳第三十五

舞陽侯樊噲者沛人也【正義舞陽在許州葉縣東十里噲音快又吉外反沛徐州縣】以屠狗爲事【正義時人食狗亦與羊豕同故噲専屠以賣之】與髙祖俱隱初從髙祖起丰攻下沛髙祖爲沛公以噲爲舍人從攻胡陵方與【正義房預二音】還守丰擊泗水監丰下【索隱案監者秦時禦史監都也丰下丰縣之下也正義泗水郡名】破之復東定沛破泗水守薛西【索隱謂破其守於薛縣之西也】與司馬尼戰碭東【集解張晏曰秦司馬正義秦將章邯司馬尼又碭宋州縣也】郤敵斬首十五級賜爵國大夫【集解文頴曰卽官大夫也正義爵第六級也】常從沛公擊章邯軍濮陽攻城先登斬首二十三級賜爵列大夫【集解文頴曰卽公大夫爵第七】復常從從攻城陽【集解徐廣曰年表二年七月破秦軍濮陽東屠城陽也正義按城陽近濮陽而漢書作陽城大錯悞】先登下戶牖【正義戶牖汴州東陳畱縣東北九十一里東昬故城是】破李由軍斬首十六級賜上間爵【集解孟康曰不在二十爵中如執圭執帛比也如淳曰間或作聞呂氏春秋曰魏文侯東勝齊於長城天子賞文侯以上間爵索隱張晏云得徑上聞晉灼曰名通於天子也如淳引呂氏春秋證上間音中間之間】從攻圍東郡守尉於成武【正義曹州縣】郤敵斬首十四級捕虜十一人賜爵五大夫從擊秦軍出亳南【索隱案亳湯所都今河南偃師有湯亳是正義亳故城在宋州谷熟縣西南四十里】河間守軍於扛裏【正義地名近城陽】破之擊破趙賁軍開封【正義汴州縣】北以郤敵先登斬一人首六十八級捕虜二十七人賜爵卿從攻破楊熊軍於曲遇【索隱音齲顒邑名也正義曲丘羽反遇牛恭反鄭州中牟縣有曲遇聚】攻宛陵【索隱地理誌屬河南正義宛陵故城在鄭州新鄭縣東北三十八里】先登斬首八級捕虜四十四人賜爵封號賢成君【集解徐廣曰時賜爵有執帛執圭又有賜爵封而加美名以爲號也又有功則賜封列侯駰案張晏曰食祿比封君而無邑瓚曰秦制列侯乃有封爵也索隱小顏云楚漢之際權設寵榮假其位號或得邑地或空受爵此例多矣約以秦制於義不通】從攻長社轘轅【正義許州理縣也轘轅關在緱氏縣東南三十里】絕河津【正義古平陰津在河南府東北五十里也】東攻秦軍於屍南【正義在偃師南】攻秦軍於犨【正義在汝州魯山縣東南】破南陽守齮於陽城東攻宛城先登西至酈【正義酈音擲在鄧州新城縣西北四十里】以郤敵斬首二十四級捕虜四十人賜重封【集解張晏曰益祿也如淳曰正爵名也瓚曰增封也索隱張晏臣瓚義亦近是如淳非也小顏以爲重封者兼二號蓋爲得也】攻武關至霸上斬都尉一人首十級捕虜百四十六人降卒二千九百人項羽在戲下欲攻沛公沛公從百餘騎因項伯面見項羽謝無有閉關事項羽旣饗軍士中酒【集解張晏曰酒酣也】亞父謀欲殺沛公令項莊防劍舞坐中欲擊沛公項伯常肩蔽之時獨沛公與張良得入坐樊噲在營外聞事急乃持鐡盾入到營營衛止噲噲直撞入【集解駰案漢書音義曰音撞鐘正義撞直江反】立帳下【集解徐廣曰一本作立帷下瞠目而視眥皆血出】項羽目之問爲誰張良曰沛公參乘樊噲項羽曰壯士賜之巵酒彘肩噲旣飲酒拔劍切肉食盡之項羽曰能復飲乎噲曰臣死且不辭豈特巵酒乎且沛公先入定咸陽暴師覇上以待大王【正義時羽未爲王史追書】大王今日至聽小人之言與沛公有隙臣恐天下解【正義紀賣反至此爲絕句】心疑大王也項羽黙然沛公如厠麾樊噲去旣出沛公畱車騎獨騎一馬與樊噲等四人步從從間道山下歸走覇上軍而使張良謝項羽項羽亦因遂已無誅沛公之心矣是日微樊噲犇入營誚讓項羽沛公事防殆【索隱誚責也亦或作譙正義防音祈】明日項羽入屠咸陽立沛公爲漢王漢王賜噲爵爲列侯號臨武侯【正義桂陽臨武縣】遷爲郎中從入漢中還定三秦別擊西丞白水北【集解徐廣曰隴西有西縣白水在武都駰案如淳曰皆地名也晉灼曰白水今廣魏縣也地理誌無西丞似秦將名索隱案西謂隴西之西縣白水水名出武都經西縣東南流言噲擊西縣之丞在白水之北耳徐廣等說皆非也正義括地誌云白馬水源出文州曲水縣西南流經孫山下】雍輕車騎於雍南破之【正義上雍於拱反】從攻雍斄城先登擊章平軍好畤【集解駰案斄音胎索隱案雍卽扶風雍縣斄音臺卽后稷所封今之武功故斄城是章平卽章邯子也】攻城先登陷陣斬縣令丞各一人首十一級虜二十人遷郎中騎將從擊秦軍騎壤東【索隱小顏亦以爲今之地名正義壤鄕在武功縣東南二十里】郤敵遷爲將軍攻趙賁下郿【正義岐州縣】槐裏柳中咸陽灌廢丘最【集解李奇曰以水灌廢丘也張晏曰最功第一也晉灼曰京輔治華陰灌北也索隱案柳中卽細柳也在長安西也灌謂以水灌廢丘城陷其功最上也李奇曰廢丘卽槐裏也上有槐裏此又言者疑此是小槐裏非也案文云攻趙賁下郿槐裏柳中咸陽總言所攻陷之邑別言以水灌廢丘其功特最也何者初言槐裏稱其新名後言功最是重舉不欲再見其文故因舊稱廢丘也】至櫟陽【正義雍州縣】賜食邑杜之樊鄕【索隱案杜陵有樊鄕三秦記曰長安正南山名秦嶺谷名子午一名樊川一名禦宿樊鄕卽樊川也】從攻項籍屠煮棗【索隱晉灼云檢地理誌無煮棗功臣表則有煮棗侯淸河有煮棗城小顏以爲攻項籍屠煮棗合在河南非淸河之城明矣今案續漢書郡國志在濟陰宛胊也正義按其時項羽未度河北冀州信都縣東北五十里煮棗非矣】擊破王武程處軍於外黃攻鄒魯瑕丘薛【正義鄒兗州縣在州東南六十二里魯兗州曲阜縣瑕丘兗州縣薛在徐州滕縣界】項羽敗漢王於彭城盡復取魯梁地噲還至滎陽益食平陰二千戶【正義平陰故城在濟陽東北五里】以將軍守廣武一歲項羽引而東從髙祖擊項籍下陽夏【正義夏音假陳州太康縣】虜楚周將軍卒四千人圍項籍於陳【正義陳州】大破之屠胡陵【正義在兗州南】項籍旣死漢王爲帝以噲堅守戰有功益食八百戶從髙帝攻反燕王臧荼虜荼定燕地楚王韓信反噲從至陳取信定楚【正義徐州】更賜爵列侯與諸侯剖符世世勿絕食舞陽號爲舞陽侯除前所食以將軍從髙祖攻反韓王信於代自霍人以往【正義先累反又蘇果反又山寡反杜預云霍人晉邑也霍人當作葰地理誌云葰人縣屬太原郡括地誌云葰人故城在代州繁畤縣界也】至雲中【正義雲中郡縣今朔州善陽縣北三百八十里定襄故城是也】與絳侯等共定之益食千五百戶因擊陳豨與曼丘臣軍【集解徐廣曰曼一作寗字】戰襄國【正義邢州城】破栢人【正義邢州縣】先登降定淸河常山凡二十七縣殘【集解張晏曰殘有所毀也瓚曰殘謂多所殺傷也孟子曰害義謂之殘】東垣遷爲左丞相破得綦母卭尹潘軍於無終廣昌【正義在蔚州飛狐縣北七里】破豨別將胡人王黃軍於代南因擊韓信軍於叄合【正義在朔州定襄縣界】軍所將卒斬韓信破豨胡騎橫谷【正義谷音欲蓋在代】斬將軍趙旣虜代丞相馮梁守孫奮大將王黃將軍太卜太僕解福【正義人姓名】等十人與諸將共定代鄕邑七十三其後燕王盧綰反噲以相國擊盧綰破其丞相抵薊南【索隱抵音丁禮反抵訓至一云抵者丞相之名】定燕地凡縣十八鄕邑五十一益食邑千三百戶定食舞陽五千四百戶從斬首百七十六級虜二百八十八人別破軍七下城五定郡六縣五十二得丞相一人將軍十二人二千石以下至三百石十一人噲以呂后女弟呂須爲婦生子伉故其比諸將最親先黥布反時髙祖甞病甚惡見人臥禁中詔戶者無得入羣臣羣臣絳灌等莫敢入十餘日噲乃排闥直入【正義宮中小門】大臣隨之上獨枕一宦者臥噲等見上流涕曰始陛下與臣等起丰沛定天下何其壯也今天下已定又何憊也且陛下病甚大臣震恐不見臣等計事顧獨與一宦者絕乎且陛下獨不見趙髙之事乎髙帝笑而起其後盧綰反髙帝使噲以相國擊燕是時髙帝病甚人有惡噲黨於呂氏卽上一日宮車晏駕則噲欲以兵盡誅滅戚氏趙王如意之屬髙帝聞之大怒乃使陳平載絳侯代將而卽軍中斬噲陳平畏呂后執噲詣長安至則髙祖已崩呂后釋噲使復爵邑孝惠六年樊噲卒謚爲武侯子伉代侯而伉母呂須亦爲臨光侯髙後時用事專權大臣盡畏之伉代侯九歲髙後崩大臣誅諸呂呂須婘屬【索隱婘音眷】因誅伉舞陽侯中絕數月孝文帝旣立乃復封噲他庶子市人爲舞陽侯復故爵邑市人立二十九歳卒謚爲荒侯子他廣代侯六歲侯家舍人得罪他廣怨之乃上書曰荒侯市人病不能爲人【正義言不能行人道】令其夫人與其弟亂而生他廣他廣實非荒侯子不當代後詔下吏孝景中六年他廣奪侯爲庶人國除【索隱案漢書平帝元始二年封噲孫之子章爲舞陽侯邑千戶】

曲周侯【正義故城在洛州曲周西南十五里】酈商者髙陽人【索隱酈音歷髙陽聚名屬陳畱正義雍州西南聚邑人也】陳勝起時商聚少年東西略人得數千沛公略地至陳畱六月餘【集解徐廣曰月表曰二世元年九月沛公起兵二世三年二月襲陳畱用酈食其策起兵至此十九月矣食其傳曰旣說髙帝已乃言其弟商使從沛公也索隱事與酈生傳及年表小不同蓋史官意異也正義徐注非也言商先東西略得數千人及沛公略地至陳畱商起兵乃六月餘得四千人以將軍從髙祖也】商以將卒四千人屬沛公於岐【索隱此地名闕蓋在河南陳鄭之界正義髙紀云酈食其說沛公襲陳畱乃以食其爲廣野君酈商爲將將陳畱兵與偕攻開封酈生傳云沛公引兵隨之乃下陳畱爲廣陽君言其弟酈商使將數千人從沛公西南略地此傳云屬沛公於岐從攻長社案紀傳此說岐當與陳畱髙陽相近也】從攻長社先登賜爵封信成君從沛公攻緱氏絕河津破秦軍洛陽東從攻下宛穰定十七縣別將攻旬關【集解駰案漢書音義曰漢中旬陽縣音詢索隱案在漢中旬陽縣旬水上之關】定漢中項羽滅秦立沛公爲漢王漢王賜商爵信成君以將軍爲隴西都尉別將定北地【正義寧州】上郡【正義鄜州】破雍將軍烏氏【索隱烏音於然反氏音支縣名屬安定漢書云破章邯別將也正義縣在涇州安定縣東四十里】周類軍栒邑【索隱栒邑在豳州地理誌屬右扶風栒音荀】蘇駔軍於泥陽【集解徐廣曰駔一作騠索隱北地縣名駔者龍馬也正義故城在寧州羅川縣北三十一里泥谷水源出羅川縣東北泥陽源側有泉於泥中潛流二十餘步而流入泥谷又有泥陽湫在縣東北四十里】賜食邑武成六千戶【正義縣在華州鄭縣東十三里】以隴西都尉從擊項籍軍五月出鉅野與鐘離昧戰疾鬭受梁相國印益食邑四千戶以梁相國將從擊項羽二歲三月攻胡陵項羽旣已死漢王爲帝其秋燕王臧荼反商以將軍從擊荼戰龍脫【集解徐廣曰在燕趙之界駰案漢書音義曰地名索隱其地闕】先登陷陣破荼軍易下【正義易州易縣】郤敵遷爲右丞相賜爵列侯與諸侯剖符世世勿絕食邑涿五千戶【正義涿幽州】號曰涿侯以右丞相別定上谷【正義嬀州】因攻代受趙相國印以右丞相趙相國別與絳侯等定代鴈門得代丞相程縱守相郭同將軍已下至六百石十九人還以將軍爲太上皇衛一歲七月以右丞相擊陳豨殘東垣又以右丞相從髙帝擊黥布攻其前拒【集解徐廣曰一作和駰謂拒方陳拒音矩索隱拒音巨鄒氏引左傳有左拒右拒徐云一作和和軍門也漢書作前垣小顏以爲攻其壁壘之垣也李奇以爲前鋒堅蔽若垣墻非也】陷兩陳得以破布軍更食曲周五千一百戶除前所食凡別破軍三降定郡六縣七十三得丞相守相大將各一人小將二人二千石已下至六百石十九人商事考惠髙後時商病不治【集解文穎曰不能治官事】其子寄字況【索隱酈寄字也鄒氏本作兄亦音況】與呂祿善及髙後崩大臣欲誅諸呂呂祿爲將軍軍於北軍太尉勃不得入北軍於是乃使人刼酈商令其子況紿呂祿【索隱紿欺也詐也音待】呂祿信之故與出遊而太尉勃乃得入據北軍遂誅諸呂是歲商卒謚爲景侯子寄代侯天下稱酈況賣交也【集解班固曰夫賣交者謂見利而忘義也若寄父爲功臣而又執刼𨿽摧呂祿以安社稷誼存君親可也】孝景前三年吳楚齊趙反上以寄爲將軍圍趙城十月不能下得兪侯欒布【集解駰案兪音舒索隱兪音歈縣名又音輸在河東】自平齊來乃下趙城滅趙王自殺除國孝景中二年寄欲取平原君爲夫人【集解蘇林曰景帝王皇后母臧児也】景帝怒下寄吏有罪奪侯景帝乃以商他子堅封爲繆侯【集解徐廣曰繆者更封邑名謚曰靖索隱繆音穆邑也漢書無謚】續酈氏後繆靖侯卒子康侯遂成立遂成卒子懷侯世宗立【集解徐廣曰世一作他】世宗卒子侯終根立爲太常坐法國除

汝陰侯【正義汝陰卽今陽城】夏侯嬰沛人也爲沛廐司禦【索隱案楚漢春秋云滕公爲禦也】每送使客還過沛泗上亭與髙祖語未甞不移日也嬰已而試補縣吏與髙祖相愛髙祖戲而傷嬰人有告髙祖【集解韋昭曰告白也白髙祖傷人】髙祖時爲亭長重坐傷人【集解如淳曰爲吏傷人其罪重也】告故不傷嬰【集解鄧展曰律有故乞鞠髙祖自告不傷人索隱案晉灼云獄結竟呼囚鞠語罪狀囚若稱枉欲乞鞠者許之也】嬰証之後獄覆【索隱案韋昭曰髙帝自言不傷嬰嬰証之是獄辭翻覆也】嬰坐髙祖系歲餘掠笞數百終以是脫髙祖髙祖之初與徒屬欲攻沛也嬰時以縣令史爲髙祖使上降沛一日【正義上爲於僞反使所吏反又曰謂父老開城門迎髙祖】髙祖爲沛公賜嬰爵七大夫以爲太僕從攻胡陵嬰與蕭何降泗水監平【集解張晏曰胡陵平所止縣何甞給之故與降也】平以胡陵降賜嬰爵五大夫從擊秦軍碭東攻濟陽下戶牖破李由軍雍丘下以兵車趣攻戰疾賜爵執帛常以太僕奉車從擊章邯軍東阿濮陽下以兵車趣攻戰疾破之賜爵執珪復常奉車從擊趙賁軍開封楊熊軍曲遇嬰從捕虜六十八人降卒八百五十人得印一匱【索隱案說文云匱匣也謂得其時自相部署之印】因復常奉車從擊秦軍雒陽東以兵車趣攻戰疾賜爵封轉爲滕公【集解徐廣曰令也駰案鄧展曰今沛郡公丘漢書曰嬰爲滕令奉車故號滕公正義滕卽公丘故城是在徐州滕縣西南十五里】因復奉車從攻南陽戰於藍田芷陽【索隱芷音止地名今霸陵也在京兆縣】以兵車趣攻戰疾至霸上項羽至滅秦立沛公爲漢王漢王賜嬰爵列侯號昭平侯復爲太僕從入蜀漢還定三秦從擊項籍至彭城項羽大破漢軍漢王敗不利馳去見孝惠魯元載之漢王急馬罷虜在後常蹶兩兒欲棄之【索隱蹶音厥又巨月反一音居衛反漢書作蹳音撥】嬰常收竟載之徐行面雍樹乃馳【集解服虔曰髙帝欲斬之故嬰圍樹走也靣向樹也應劭曰古者皆立乘嬰恐墜小兒各置一面雍持之樹立也蘇林曰南陽人謂抱小見爲雍樹面者大人以面首向臨之小兒抱大人頸似懸樹也索隱蘇林與晉灼皆同今則無其言或當時有此說其應服之說蓋疎也】漢王怒行欲斬嬰者十餘卒得脫而致孝惠魯元於丰漢王旣至滎陽收散兵復振賜嬰食祈陽【集解徐廣曰祈一作沂索隱蓋鄕名也漢書作沂楚無其縣】復常奉車從擊項籍追至陳卒定楚至魯益食玆氏【索隱縣名也地理誌屬太原】漢王立爲帝其秋燕王臧荼反嬰以太僕從擊荼明年從至陳取楚王信更食汝陰剖符世世勿絕以太僕從擊代至武泉雲中【索隱地理誌武泉屬雲中正義二縣在朔州善陽縣界】益食千戶因從擊韓信軍胡騎晉陽旁大破之追北至平城爲胡所圍七日不得通髙帝使使厚遺閼氏冒頓開圍一角髙帝出欲馳嬰固徐行弩皆持滿外向卒得脫益食嬰細陽千戶【索隱地理誌屬汝南】復以太僕從擊胡騎句注北大破之以太僕擊胡騎平城南三陷陳功爲多賜所奪邑五百戶【集解駰案漢書音義曰時有罪過奪邑者以賜之】以太僕擊陳豨黥布軍陷陣郤敵益食千戶定食汝陰六千九百戶除前所食嬰自上初起沛常爲太僕竟髙祖崩以太僕事孝惠孝惠帝及髙後徳嬰之脫孝惠魯元於下邑之間也【正義宋州碭山縣】乃賜嬰縣北第第一曰近我以尊異之孝惠帝崩以太僕事髙後髙後崩代王之來嬰以太僕與東牟侯入淸宮廢少帝以天子法駕迎代王代邸與大臣共立爲孝文皇帝復爲太僕八歲卒謚爲文侯【索隱案姚氏云三輔故事曰滕文公墓在飲馬橋東大道南俗謂之馬冡博物志曰公卿送嬰葬至東都門外馬不行掊地悲鳴得石槨有銘曰佳城鬰郁三千年見白日吁嗟滕公居此室乃葬之】子夷侯竈立七年卒子共侯賜立三十一年卒子侯頗尙平陽公主立十九歳元鼎二年坐與父禦婢姦罪自殺國除

潁陰侯灌嬰者雎陽販繒者也【正義今陳州南潁縣西北十三里潁陰故城是也睢陽宋州宋城縣】髙祖之爲沛公略地至雍丘下章邯敗殺項梁而沛公還軍於碭嬰初以中防從擊破東郡尉於成武及秦軍於扛裏疾鬭賜爵七大夫從攻秦軍亳南開封曲遇戰疾力【集解服防曰疾攻之】賜爵執帛號宣陵君從攻陽武以西至雒陽破秦軍屍北北絕河津南破南陽守齮陽城東遂定南陽郡西入武關戰於藍田疾力至霸上賜爵執圭號昌文君【索隱亦稱宣陵君皆非爵土加美號耳】沛公立爲漢王拜嬰爲郎中從入漢中十月拜爲中謁者從還定三秦下櫟陽降塞王還圍章邯於廢丘未拔從東出臨晉關擊降殷王定其地擊項羽將龍且魏相項他軍定陶南疾戰破之賜嬰爵列侯號昌文侯食杜平鄕【索隱謂食杜縣之平鄕】復以中謁者從降下碭以至彭城項羽擊大破漢王漢王遁而西嬰從還軍於雍丘王武魏公申徒反【集解張晏曰秦將降爲公今反】從擊破之攻下黃【正義故城在曹州考城縣東二十四里】西收兵軍於滎陽楚騎來眾漢王乃擇軍中可爲車騎將者皆推故秦騎士重泉人【集解徐廣曰重泉屬馮翊正義故城在同州蒲城縣東南四十五里】李必駱甲習騎兵今爲校尉可爲騎將【索隱必甲二人名也姚氏案漢紀桓帝延熹三年追錄髙祖功臣李必後黃門丞李遂爲晉陽關內侯也】漢王欲拜之必甲曰臣故秦民恐軍不信臣臣願得大王左右善騎者傅之【集解如淳曰傅音附猶言隨從者】灌嬰𨿽少然數力戰乃拜灌嬰爲中大夫令李必駱甲爲左右校尉將郎中騎兵擊楚騎於滎陽東大破之受詔別擊楚軍後絕其餉道起陽武至襄邑擊項羽之將項冠於魯下破之所將卒斬右司馬騎將各一人【集解張晏曰主右方之馬左亦如之】擊破柘公王武軍於燕西【集解徐廣曰柘屬陳索隱案武柘縣令也正義柘屬淮陽國按滑州胙城本南燕國也】所將卒斬樓煩將五人【集解李奇曰樓煩縣名其人善騎射故以名射士爲樓煩取其美稱未必樓煩人也張晏曰樓煩胡國名】連尹一人【集解張晏曰大夫楚官索隱案左傳莫敖連尹宮廐尹是】擊王武別將桓嬰白馬下破之所將卒斬都尉一人以騎渡河南送漢王到雒陽使北迎相國韓信軍於邯鄲還至敖倉嬰遷爲禦史大夫三年以列侯食邑杜平鄕以禦史大夫受詔將郎中騎兵東屬相國韓信擊破齊軍於歷下所將卒虜車騎將軍華母傷及將吏四十六人降下臨菑得齊守相田光追齊相田橫至嬴博破其騎所將卒斬騎將一人生得騎將四人攻下嬴博破齊將軍田吸於千乘所將卒斬吸東從韓信攻龍且畱公旋髙密【索隱畱縣令稱公旋其名髙宻縣名在北海漢書作假密假密地名不知所在未知孰是耳正義畱縣在沛郡公其令】卒斬龍且【集解文頴曰所將卒】生得右司馬連尹各一人樓煩將十人身生得亞將周蘭齊地已定韓信自立爲齊王使嬰別將擊楚將公杲於魯北破之轉南破薛郡長身虜騎將一人攻博陽前至下相以東南僮取慮徐【索隱取音秋慮音閭取又音趣僮徐是二縣取慮是一縣名】度淮盡降其城邑至廣陵【集解駰案漢書音義曰住廣陵以禦敵正義謂從下相以東南盡降城邑乃至廣陵皆平定也】項羽使項聲薛公郯公復定淮北嬰渡淮北擊破項聲郯公下邳【正義郯音談東海縣】斬薛公下下邳擊破楚騎於平陽【索隱小顏云此平陽在東郡地理誌太山有東平陽縣正義南平陽縣城今兗州鄒縣也在兗州東南六十二里按鄒縣去徐州滕縣界四十餘里也】遂降彭城虜柱國項佗降畱薛沛酇蕭相攻苦譙【正義戶焦二音】復得亞將周蘭與漢王會頤鄕【集解徐廣曰苦縣有頤鄕索隱音以之反】從擊項籍軍於陳下破之所將卒斬樓煩將二人虜騎將八人賜益食邑二千五百戶項籍敗垓下去也嬰以禦史大夫受詔將車騎別追項籍至東城【正義縣在濠州定遠縣東南五十五里】破之所將卒五人共斬項籍皆賜爵列侯降左右司馬各一人卒萬二千人盡得其軍將吏下東城歷陽【正義和州歷陽縣卽今州城是也】渡江破吳郡長吳下【集解如淳曰雄長之長也索隱下有郡守此長卽令也如淳以爲雄長非也正義今蘇州也案如說非也吳郡卽吳郡守也一破吳郡長兵於吳城下而得吳郡守身也】得吳守遂定吳豫章會稽郡還定淮北凡五十二縣漢王立爲皇帝賜益嬰邑三千戶其秋以車騎將軍從擊破燕王臧荼明年從至陳取楚王信還剖符世世勿絕食潁陰二千五百戶號曰潁陰侯以車騎將軍從擊反韓王信於代至馬邑受詔別降樓煩以北六縣斬代左相破胡騎於武泉北【正義縣名在朔州北一百二十里】復從擊韓信胡騎晉陽下所將卒斬胡白題將一人【集解服防曰胡名也】受詔並將燕趙齊梁楚車騎擊破胡騎於硰石【集解服防曰硰音沙索隱劉氏音千臥反】至平城爲胡所圍從還軍東垣從擊陳豨受詔別攻豨丞相侯敞軍曲逆下破之卒斬敞及特將五人【集解文頴曰特一之特也】降曲逆盧奴上曲陽安國安平【正義盧奴定州安喜縣是曲陽定州曲陽縣是安平定州安平縣是】攻下東垣黥布反以車騎將軍先出攻布別將於相破之斬亞將樓煩將三人又進擊破布上柱國軍及大司馬軍又進破布別將肥誅【集解徐廣曰一作銖索隱案漢書作肥銖】嬰身生得左司馬一人所將卒斬其小將十人追北至淮上益食二千五百戶布已破髙帝歸定令嬰食潁陰五千戶除前所食邑凡從得二千石二人別破軍十六降城四十六定國一郡二縣五十二得將軍二人柱國相國各一人二千石十人嬰自破布歸髙帝崩嬰以列侯事孝惠帝及呂太后太后崩呂祿等以趙王自置爲將軍軍長安爲亂齊哀王聞之舉兵西且入誅不當爲王者上將軍呂祿等聞之乃遣嬰爲大將將軍往擊之嬰行至滎陽乃與絳侯等謀因屯兵滎陽風齊王以誅呂氏事【正義風方鳯反】齊兵止不前絳侯等旣誅諸呂齊王罷兵歸嬰亦罷兵自滎陽歸與絳侯陳平共立代王爲孝文皇帝孝文皇帝於是益封嬰三千戶賜黃金千斤拜爲太尉三歲絳侯勃免相就國嬰爲丞相罷太尉官是歲匈奴大入北地上郡令丞相嬰將騎八萬五千往擊匈奴匈奴去濟北王反詔乃罷嬰之兵後歲餘嬰以丞相卒謚曰懿侯子平侯阿代侯二十八年卒子彊代侯十二年彊有罪絕二歲元光三年天子封灌嬰孫賢爲臨汝侯續灌氏後八歲坐行賕有罪國除

太史公曰吾適丰沛問其遺老觀故蕭曹樊噲滕公之家及其素異哉所聞方其鼓刀屠狗賣繒之時豈自知附驥之尾垂名漢庭徳流子孫哉余與他廣通爲言髙祖功臣之興時若此云【索隱案他廣樊噲之孫後失封蓋甞訝太史公序蕭曹樊滕之功委具則從他廣而得其事故備也】

【索隱述贊曰聖賢影響云蒸龍變屠狗販繒攻城野戰扶義西上受封南靣酈況賣交舞陽內援滕灌更王奕葉繁衍】

史記卷九十五

史記卷九十五考證

樊酈滕灌列傳從攻圍東郡守尉於成武○淩稚隆曰按漢書從攻圍作從攻圉注圉地名

以待大王正義時羽未爲王史追書○【臣照】按此等稱謂非追書也直是當時尊奉之辭觀亞夫謂項莊君王爲人不忍可見時羽𨿽未爲王然已擅命立雍王矣稱以大王若固有之耳

擊章平軍好畤正義章平卽章邯子也○【臣照】按髙祖紀眀云雍王弟章平正義何所據而以爲邯子也疑弟字之誤

從擊秦車騎壤東○淩稚隆曰一本車作軍

定食舞陽五千四百戶○功臣表作五千戶漢表同蘇軍於泥陽索隱北地縣名者龍馬也○楊愼丹鉛總錄曰從馬從旦音亶無龍馬之訓

更食曲周五千一百戶○功臣表云四千八百戶漢表同

趙王自殺除國○徐孚遠曰趙除國於酈寄傳無渉蓋刪截舊文未淨者

寄欲取平原君爲夫人○孝武帝卽位始尊皇太后母臧兒爲平原君此乃追書之

子康侯遂成立○功臣表無成字漢表有之

子懷侯世宗立○功臣表無世字漢表有之

子侯終根立爲太常坐法國除○功臣表云坐祝詛誅國除漢表云嗣二十九年後二年祝詛上要斬

後獄覆索隱案韋昭曰髙帝自言不傷嬰嬰証之是獄辭翻覆也○陳沂曰証之已證其不傷矣後又有翻覆故嬰坐系且受掠也

嬰與蕭何降泗水監平張晏曰胡陵平所止縣何嘗給之故與降也○楊愼曰降降之也嬰與何或用兵或招降之也張說非是

面雍樹○余有丁曰按楊愼云服說是愚謂依此則不應下文才說欲斬嬰者十餘疑蘇說近之蓋初載徐行雍抱之乃疾馳也

賜所奪邑五百屍漢書音義曰時有罪過奪邑者以賜之○劉辰翁曰賜所奪邑恐是嬰以他故奪邑至是復賜之耳漢書注亦有是說

子侯頗尙平陽公主○【臣照】按傳與表敍頗尙主年嵗不眀不知此平陽主何人也若卽是武帝姊則曹壽之前不聞先有所適而元光二年戊申曹壽未死元鼎二年丙寅以前主歸衛氏且十年靑又未死不應復有他適衛靑傳正義引漢書云平陽侯曹壽有惡疾就國乃詔靑尙平陽公主則曹衛之間更無其人武帝時又不聞有兩平陽公主

坐行賕有罪國除○漢表元朔五年坐子傷人首匿免千戶

史記卷九十五考證

欽定四庫全書

史記卷九十六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

張丞相列傳第三十六

張丞相蒼者陽武人也【索隱案縣名屬陳畱正義鄭州陽武縣也】好書律曆秦時爲禦史主柱下方書【集解如淳曰方版也謂書事在版上者也秦以上置柱下史蒼爲禦史主其事或曰四方文書索隱周秦皆有柱下史爲禦史也所掌及侍立恆在殿柱之下故老聃爲周柱下史今蒼在秦代亦居斯職方書者方板謂小事書於板也或曰主四方文書也姚氏以爲下云明習天丅圗書計籍主郡上計則方爲四方文書者是也】有罪亡歸及沛公略地過陽武蒼以客從攻南陽蒼坐法當斬解衣伏質【索隱小顏云質鍖也】身長大肥白如瓠時王陵見而怪其美士乃言沛公赦勿斬遂從西入武關至咸陽沛公立爲漢王入漢中還定三秦陳余擊走常山王張耳耳歸漢漢乃以張蒼爲常山守從淮陰侯擊趙蒼得陳余趙地已平漢王以蒼爲代相備邊寇已而徙爲趙相相趙王耳耳卒相趙王敖復徙相代王燕王臧荼反髙祖往擊之蒼以代相從攻臧荼有功以六年中封爲北平侯食邑千二百戶遷爲計相【集解文穎曰能計故號曰計相】一月更以列侯爲主計四歲【集解張晏曰以列侯典校郡國簿書如淳曰以其所主因以爲官號與計相同時所卒立非久施也索隱謂攺計相之名更名主計也此蓋權時立號也】是時蕭何爲相國而張蒼乃自秦時爲柱下史明習天下圖書計籍蒼又善用算律曆故令蒼以列侯居相府領主郡國上計者黥布反亡漢立皇子長爲淮南王而張蒼相之十四年遷爲禦史大夫周昌者沛人也其從兄曰周苛秦時皆爲泗水卒史及髙祖起沛擊破泗水守監於是周昌周苛自卒史從沛公沛公以周昌爲職志【集解徐廣曰主旗幟之屬索隱官名也職主也志旗幟也謂掌旗幟之官也音昌志反】周苛爲客【集解張晏曰爲帳下賓客不掌官】從入關破秦沛公立爲漢王以周苛爲禦史大夫周昌爲中尉漢王四年楚圍漢王滎陽急漢王遁出去而使周苛守滎陽城楚破滎陽城欲令周苛將苛罵曰若趣降漢王不然今爲虜矣項羽怒亨周苛【集解徐廣曰四年三月也】於是乃拜周昌爲禦史大夫常從擊破項籍以六年中與蕭曹等俱封封周昌爲汾陰侯周苛子周成以父死事封爲髙景侯【集解徐廣曰九年封封三十九年文帝後元四年謀反死國除】昌爲人彊力敢直言自蕭曹等皆卑下之昌嘗燕時入奏事【集解駰案漢書音義曰以上燕時入奏事】髙帝方擁戚姬昌還走髙帝逐得騎周昌項問曰我何如主也昌仰曰陛下卽桀紂之主也於是上笑之然尢憚周昌及帝欲廢太子而立戚姬子如意爲太子大臣固爭之莫能得上以畱侯防卽止而周昌廷爭之彊上問其說昌爲人喫又盛怒曰臣口不能言然臣期期知其不可【正義期以口喫每語故重言期期也】陛下𨿽欲廢太子臣期期不奉詔上欣然而笑旣罷呂后側耳於東廂聽【集解韋昭曰殿東堂也索隱小顏云正寢之東西室皆號曰箱言似箱篋之形】見周昌爲跪謝曰微君太子防廢【索隱防鉅依反】是後戚姬子如意爲趙王年十歲髙祖憂卽萬歲之後不全也趙堯年少爲符璽禦史趙人方與公【集解孟康曰方與縣名公其號瓚曰方與縣令也】謂禦史大夫周昌曰君之史趙堯年𨿽少然奇才也君必異之是且代君之位周昌笑曰堯年少刀筆吏耳【正義古用簡牘書有錯謬以刀削之故號曰刀筆吏】何能至是乎居頃之趙堯侍髙祖髙祖獨心不樂悲歌羣臣不知上之所以然趙堯進請問曰陛下所爲不樂非爲趙王年少而戚夫人與呂后有郤邪備萬歲之後而趙王不能自全乎髙祖曰然吾私憂之不知所出【索隱謂不知其計所出也】堯曰陛下獨宜爲趙王置貴彊相及呂后太子羣臣素所敬憚乃可髙祖曰然吾念之欲如是而羣臣誰可者堯曰禦史大夫周昌其人有堅忍質直且自呂后太子及大臣皆素敬憚之獨昌可髙祖曰善於是乃召周昌謂曰吾欲固煩公公彊爲我相趙王【正義桓譚世論云使周相趙不如使取呂后家女爲妃令戚夫人善事呂后則如意無斃也】周昌泣曰臣初起從陛下陛下獨柰何中道而棄之於諸侯乎髙祖曰吾極知其左遷【索隱諸侯王表有左官之律韋昭以爲左猶下也禁不得下仕於諸王也然地道尊右右貴左賤故謂貶秩爲左遷他皆此類】然吾私憂趙王念非公無可者公不得已彊行於是徙禦史大夫周昌爲趙相旣行久之髙祖持禦史大夫印弄之曰誰可以爲禦史大夫者孰視趙堯曰無以易堯遂拜趙堯爲禦史大夫【集解徐廣曰十年也】堯亦前有軍功食邑及以禦史大夫從擊陳豨有功封爲江邑侯【集解徐廣曰十一年封】髙祖崩呂太后使使召趙王其相周昌令王稱疾不行使者三反周昌固爲不遣趙王於是髙後患之乃使使召周昌周昌至謁髙後髙後怒而罵周昌曰爾不知我之怨戚氏乎而不遣趙王何昌旣徴髙後使使召趙王趙王果來至長安月餘飲藥而死周昌因謝病不朝見三歲而死【集解徐廣曰諡悼也索隱漢書列傳及表咸言周昌諡悼韋昭云或諡惠非也漢書又曰傳子至孫意有罪國除景帝復封昌孫左軍爲安陽侯有罪國除也】後五歲【正義髙後之年】髙後聞禦史大夫江邑侯趙堯髙祖時定趙王如意之畫乃抵堯罪【集解徐廣曰呂后元年國除】以廣阿侯任敖爲禦史大夫

任敖者故沛獄吏髙祖嘗辟吏【正義辟音避】吏系呂后遇之不謹任敖素善髙祖怒擊傷主呂后吏及髙祖初起敖以客從爲禦史守丰二歲髙祖立爲漢王東擊項籍敖遷爲上黨守陳豨反時敖堅守封爲廣阿侯食千八百戶髙後時爲禦史大夫三歲免【集解徐廣曰文帝二年任敖卒謚懿侯曽孫越人元鼎二年爲太常坐酒酸國除駰案漢書任敖孝文元年薨徐誤也索隱此徐氏據漢書爲記而誤云二年裴駰又引任安書證爲得其實正義按史記書表云孝文二年卒漢表又云封十九年卒計髙祖十一年封到文帝二年則十九年矣而漢書誤裴氏不考乃云徐誤何其貳過也】以平陽侯曹窋爲禦史大夫髙後崩不與大臣共誅呂祿等免以淮南相張蒼爲禦史大夫蒼與絳侯等尊立代王爲孝文皇帝四年丞相灌嬰卒張蒼爲丞相自漢興至孝文二十餘年會天下初定將相公卿皆軍吏張蒼爲計相時緒正律曆【集解文穎曰緒尋也或曰緒業也】以髙祖十月始至霸上因故秦時本以十月爲歲首弗革推五徳之運以爲漢當水徳之時尙黑如故【正義姚察云蒼是秦人猶用推五勝之法以周赤烏爲火漢勝火以水也】吹律調樂人之音聲及以比定律令【集解如淳曰比謂五音淸濁各有所比也以定十二月律之法令於樂官使長行之瓚曰謂以比故取類以定法律與條令也正義比音鼻或音必履反謂比方也】若百工天下作程品【集解如淳曰若順也百工爲器物皆有尺寸斤兩皆使得宜此之謂順晉灼曰若預及之辭索隱晉灼說爲得】至於爲丞相卒就之故漢家言律曆者本之張蒼蒼本好書無所不觀無所不通而尢善律曆【集解駰案漢書曰著書十八篇言陰陽律曆事】張蒼徳王陵王陵者安國侯也及蒼貴常父事王陵陵死後蒼爲丞相洗沐常先朝陵夫人上食然後敢歸家蒼爲丞相十餘年魯人公孫臣上書言漢土徳時其符有黃龍當見詔下其議張蒼張蒼以爲非是罷之其後黃龍見成紀於是文帝召公孫臣以爲博士艸土徳之歷制度更元年張丞相由此自絀謝病稱老蒼任人爲中候【集解張晏曰所選保任者也瓚曰中候官名】大爲姦利上以讓蒼蒼遂病免蒼爲丞相十五歲而免孝景前五年蒼卒謚爲文侯子康代侯八年卒子類【集解徐廣曰一作�音瞶】代爲侯八年坐臨諸侯喪後就位不敬國除【索隱案漢書云傳子至孫類有罪國除今此文康代八年卒子�代侯則�卽類與漢書略同也】初張蒼父長不滿五尺及生蒼蒼長八尺餘爲侯丞相蒼子復長【集解駰案漢書雲長八尺】及孫賴長六尺餘坐法失侯蒼之免相後老口中無齒食乳女子爲乳母妻妾以百數嘗孕者不復幸蒼年百有餘歲而卒

申屠丞相嘉者梁人以材官蹶張【集解徐廣曰勇健有材力開張駰案如淳曰材官之多力能腳蹋彊弩張之故曰蹶張律有蹶張士索隱孟康云言張彊弩蹶其月反漢令曰蹶張士百人也】從髙帝擊項籍遷爲隊率【索隱所類反】從擊黥布軍爲都尉孝恵時爲淮陽守孝文帝元年舉故吏士二千石從髙皇帝者悉以爲關內侯食邑二十四人而申屠嘉食邑五百戶張蒼已爲丞相嘉遷爲禦史大夫張蒼免相【集解徐廣曰後二年八月】孝文帝欲用皇后弟竇廣國爲丞相曰恐天下以吾私廣國廣國賢有行故欲相之念久之不可而髙帝時大臣又皆多死余見無可者乃以禦史大夫嘉爲丞相因故邑封爲故安侯【正義今易州界武陽城中東南隅故城是也】嘉爲人亷直門不受私謁是時太中大夫鄧通方隆愛幸賞賜累巨萬文帝嘗燕飲通家其寵如是是時丞相入朝而通居上傍有怠慢之禮丞相奏事畢因言曰陛下愛幸臣則富貴之至於朝廷之禮不可以不肅上曰君勿言吾私之罷朝坐府中嘉爲檄召鄧通詣丞相府不來且斬通通恐入言文帝文帝曰汝第往吾今使人召若通至丞相府免冠徒跣頓首謝嘉坐自如故不爲禮責曰夫朝廷者髙皇帝之朝廷也通小臣戲殿上大不敬當斬吏今行斬之【集解如淳曰嘉語其吏曰今便行斬之】通頓首首盡出血不解文帝度丞相已困通使使者持節召通而謝丞相曰此吾弄臣君釋之鄧通旣至爲文帝泣曰丞相防殺臣嘉爲丞相五歲孝文帝崩孝景帝卽位二年鼂錯爲內史貴幸用事諸法令多所請變更議以謫罰侵削諸侯而丞相嘉自絀所言不用疾錯錯爲內史門東出不便更穿一門南出南出者太上皇廟堧垣【集解服防曰宮外垣也如淳曰愞音畏愞之愞索隱愞音乃喚反韋昭音而緣反又音軟】嘉聞之欲因此以法錯擅穿宗廟垣爲門奏請誅錯錯客有語錯錯恐夜入宮上謁自歸景帝【正義自歸帝首露】至朝丞相奏請誅內史錯景帝曰錯所穿非眞廟垣乃外堧垣故他官居其中【索隱漢書作冗官謂散官】且又我使爲之錯無罪罷朝嘉謂長史曰吾悔不先斬錯乃先請之爲錯所賣至捨因歐血而死諡爲節侯子共侯蔑代三年卒子侯去病代三十一年卒【集解徐廣曰一本無侯去病而云共侯蔑三十三年子臾攺封靖安侯】子侯臾代六歲坐爲九江太守受故官送有罪國除自申屠嘉死之後景帝時開封侯陶靑桃侯劉含爲丞相【集解徐廣曰陶靑髙祖功臣陶捨之子也諡夷劉含本項氏親也賜姓劉氏父襄佐髙祖有功含謚哀侯】及今上時栢至侯許昌【集解徐廣曰髙祖功臣許溫之孫謚哀侯】平棘侯薛澤【集解徐廣曰髙祖功臣廣平侯薛歐之孫平棘節侯薛澤】武彊侯莊靑翟【集解徐廣曰髙祖功臣莊不識之孫】髙陵侯趙周【集解徐廣曰周父夷吾爲楚王戊太傅諫爭而死】等爲丞相皆以列侯繼嗣娖娖【集解徐廣曰娖音七角反一作斷一作索隱娖音側角反小顏云持整之貌漢書作音初角反一作斷音都亂反義如尙書斷斷猗無他技】廉謹爲丞相備員而已無所能發明功名有著於當世者

太史公曰張蒼文學律曆爲漢名相而絀賈生公孫臣等言正朔服色事而不遵明用秦之顓頊歷何哉【集解張晏曰不考經典專用顓頊歷何哉】周昌木彊人也【正義言其質直掘彊如木石焉】任敖以舊徳用【集解張晏曰謂傷辱呂后吏】申屠嘉可謂剛毅守節矣然無術學殆與蕭曹陳平異矣

孝武時丞相多甚不記莫錄其行起居狀略且紀徵和以來有車丞相長陵人也【集解駰案名千秋】卒而有韋丞相代【索隱自車千秋以下皆褚先生等所記然丞相傳都省略漢書則備】

韋丞相賢者魯人也以讀書術爲吏至大鴻臚有相工相之當至丞相有男四人使相工相之至第二子其名成相工曰此子貴當封韋丞相言曰我卽爲丞相有長子是安從得之後竟爲丞相病死而長子有罪論不得嗣而立成成時佯狂不肯立竟立之有讓國之名後坐騎至廟不敬有詔奪爵一級爲關內侯失列侯得食其故國邑韋丞相卒有魏丞相代

魏丞相相者濟陰人也以文吏至丞相其人好武皆令諸吏帶劍帶劍前奏事或有不帶劍者當入奏事至乃借劍而敢入奏事其時京兆尹趙君【集解駰案名廣漢】丞相奏以免罪使人執魏丞相欲求脫罪而不聽復使人脇恐魏丞相以夫人賊殺侍婢事而私獨奏請驗之發吏卒至丞相捨捕奴婢笞擊問之實不以兵刃殺也而丞相司直繁君【索隱繁姓也音婆】奏京兆尹趙君廹脇丞相誣以夫人賊殺婢發吏卒圍捕丞相捨不道又得擅屏騎士事趙京兆坐要斬又有使掾陳平等劾中尙書疑以獨擅刼事而坐之大不敬長史以下皆坐死或下蠶室而魏丞相竟以丞相病死子嗣後坐騎至廟不敬有詔奪爵一級爲闗內侯失列侯得食其故國邑魏丞相卒以禦史大夫邴吉代邴丞相吉者魯國人也以讀書好法令至禦史大夫孝宣帝時以有舊故封爲列侯而因爲丞相明於事有大智後世稱之以丞相病死子顯嗣後坐騎至廟不敬有詔奪爵一級失列侯得食故國邑顯爲吏至太僕坐官耗亂身及子男有姦贓免爲庶人邴丞相卒黃丞相代長安中有善相工田文者與韋丞相魏丞相邴丞相微賤時防於客家田文言曰今此三君者皆丞相也其後三人竟更相代爲丞相何見之明也

黃丞相霸者淮陽人也以讀書爲吏至潁川太守治潁川以禮義條敎諭告化之犯法者風曉令自殺化大行名聲聞孝宣帝下制曰潁川太守霸以宣布詔令治民道不拾遺男女異路獄中無重囚錫爵關內侯黃金百斤徴爲京兆尹而至丞相復以禮義爲治以丞相病死子嗣後爲列侯黃丞相卒以禦史大夫於定國代於丞相已有廷尉傳在張廷尉語中於丞相去禦史大夫韋成代

韋丞相成者卽前韋丞相子也代父後失列侯其人少時好讀書明於詩論語爲吏至衛尉徙爲太子太傅禦史大夫薛君免【集解駰案名廣徳也】爲禦史大夫於丞相乞骸骨免而爲丞相因封故邑爲扶陽侯數年病死孝元帝親臨喪賜賞甚厚子嗣後其治容容隨世俗浮沈而見謂諂巧而相工本謂之當爲侯代父而後失之復自遊宦而起至丞相父子俱爲丞相世間美之豈不命哉相工其先知之韋丞相卒禦史大夫匡衡代

丞相匡衡者東海人也好讀書從博士受詩家貧衡傭作以給食飲才下數射策不中至九乃中丙科其經以不中科故明習補平原文學卒史數年郡不尊敬禦史徴之以補百石屬薦爲郎而補博士拜爲太子少傅而事孝元帝孝元好詩而遷爲光祿勲居殿中爲師授敎左右而縣官坐其旁聽甚善之日以尊貴禦史夫夫鄭坐事免而匡君爲禦史大夫歲餘韋丞相死匡君代爲丞相封樂安侯以十年之間不出長安城門而至丞相豈非遇時而命也哉深惟士之遊宦所以至封侯者微甚【集解徐廣曰微一作徴】然多至禦史大夫卽去者諸爲大夫而丞相次也其心冀幸丞相物故也【集解駰案髙堂隆答魏朝訪曰物無也故事也言無復所能於事】或乃陰私相毀害欲代之然守之日久不得或爲之日少而得之至於封侯眞命也夫禦史大夫鄭君守之數年不得匡君居之未滿嵗而韋丞相死卽代之矣豈可以智巧得哉多有賢聖之才困戹不得者眾甚也【索隱案此論匡衡已來事則後人所述也或亦稱太史公其序述淺陋一何誣也】

【索隱述贊曰張蒼主計天下作程孫臣始絀秦歷尙行禦史亞相相國阿衡申屠靣折周子廷爭其他娖娖無所發明】

史記卷九十六

史記卷九十六考證

張丞相列傳封爲髙景侯集解徐廣曰九年封○九監本作元【臣照】按以長歷考之髙祖元年至文帝後元四年中間不止三十九年且髙祖元年尙是沛公周苛固未死其誤必也依長歷計之一本作九年者是今從之

謂禦大夫周昌曰○【臣照】按禦大夫明脫史字各本皆同今仍之

髙後崩不與大臣共誅呂祿等免○歸有光曰漢書云髙後崩與大臣共誅諸呂后坐事免考呂后紀漢書爲是

張蒼爲計相時緒正律曆○楊愼曰時字連計相讀爲是故後言至於爲丞相卒就之

子侯去病代三十一年卒徐廣曰一本無此去病而云共侯蔑三十三年子臾攺封靖安侯○【臣照】按徐廣所云蓋防年表然漢表作侯共嗣二十二年與徐又異

復使人脇恐魏丞相以夫人賊殺侍婢事○趙廣漢傳云使中郎趙奉壽

而丞相司直繁君○趙廣漢傳司直蕭望之也繁君名延壽見望之傳時丙吉爲丞相褚先生誤

於丞相已有廷尉傳在張廷尉語中○張廷尉傳並無於廷尉語

史記卷九十六考證

欽定四庫全書

史記卷九十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

酈生陸賈列傳第三十七

酈生食其者【正義歷異防三音也】陳畱髙陽人也【集解徐廣曰今在圉縣索隱案髙陽屬陳畱圉縣髙陽鄕名也故耆舊傳云食其圉髙陽鄕人正義陳畱風俗傳云髙陽在雍丘西南括地誌云圉城在汴州雍丘縣西南食其墓在雍丘西南二十八里蓋謂此也】好讀書家貧落魄無以爲衣食業【集解應劭曰落魄志行衰惡之貌也晉灼曰落薄落托義同索隱案鄭氏云魄音薄】爲裏監門吏【正義監音甲衫反戰國策云齊宣謂顏斶曰夫監門閭裏士之賤也】然縣中賢豪不敢役縣中皆謂之狂生及陳勝項梁等起諸將徇地【正義狥略也】過髙陽者數十人酈生問其將皆握齱【集解應劭曰握齱急促之貌索隱應劭云齱音若促鄒氏音鹿角反韋昭云握齱小節也】好苛禮【索隱案苛亦作荷賈逵云苛煩也小顏云細也】自用不能聽大度之言酈生乃深自藏匿後聞沛公將兵略地陳畱郊沛公麾下騎士適酈生裏中子也【集解服防曰食其裏中子適作沛公騎士索隱適音釋服防蘇林皆云沛公騎士適是食其裏中人案言適近作騎士也】沛公時時問邑中賢士豪俊騎士歸酈生見謂之曰吾聞沛公慢而易人多大略此眞吾所願從遊莫爲我先【索隱先謂先容言無人爲我作紹介也正義爲於僞反】若見沛公謂曰臣裏中有酈生年六十餘長八尺人皆謂之狂生生自謂我非狂生騎士曰沛公不好儒諸客冠儒冠來者沛公輙解其冠溲溺其中【索隱溲所由反溺乃弔反亦如字溲卽溺義也】與人言常大罵未可以儒生說也酈生曰弟言之騎士從容言如酈生所誡者沛公至髙陽傳捨【集解徐廣曰二世三年二月】使人召酈生酈生至入謁沛公方倨牀使兩女子洗足【索隱案樂彥云邊牀曰倨】而見酈生酈生入則長揖不拜曰足下欲助秦攻諸侯乎且欲率諸侯破秦也沛公罵曰豎儒【索隱案豎者僮僕之稱沛公輕之以比奴豎故曰豎儒】夫天下同苦秦久矣故諸侯相率而攻秦何謂助秦攻諸侯乎酈生曰必聚徒合義兵誅無道秦不宜倨見長者於是沛公輟洗起攝衣【正義攝猶言斂著也】延酈生上坐謝之酈生因言六國從橫時沛公喜賜酈生食問曰計將安出酈生曰足下起糾合之眾【集解駰案一作烏合一作瓦合】收散亂之兵不滿萬人欲以徑入彊秦此所謂探虎口者也夫陳畱天下之衝四通五逹之郊也【集解如淳曰四靣中央凡五逹也瓚曰四通五逹言無險阻也】今其城又多積粟臣善其令【正義言食其與陳畱縣令相善也】請得使之令下足下【正義令力徵反下謂降之也】卽不聽足下舉兵攻之臣爲內應於是遣酈生行沛公引兵隨之遂下陳畱號酈食其爲廣野君酈生言其弟酈商使將數千人從沛公西南略地酈生常爲說客馳使諸侯漢三年秋項羽擊漢拔滎陽漢兵遁保鞏洛楚人聞淮陰侯破趙彭越數反梁地【索隱數音朔】則分兵救之淮陰方東擊齊漢王數困滎陽成臯計欲捐成臯以東屯鞏洛以拒楚酈生因曰臣聞知天之天者王事可成不知天之天者王事不可成王者以民人爲天而民人以食爲天【索隱管子云王者以民爲天民以食爲天能知天之天者斯可矣】夫敖倉天下轉輸久矣臣聞其下廼有藏粟甚多楚人拔滎陽不堅守敖倉廼引而東令適卒分守成臯【索隱適音直革反案通俗文云罰罪云云卽所謂謫戌也又音陟革反卒音租忽反】此乃天所以資漢也方今楚易取而漢反卻自奪其便【索隱以言不取敖倉之粟是漢自奪其便利也】臣竊以爲過矣且兩雄不俱立楚漢久相持不決百姓騷動海內搖蕩農夫釋耒工女下機【索隱案謂女工是工巧也漢書作紅音工】天下之心未有所定也願足下急復進兵收取滎陽據敖倉之粟【正義敖倉在鄭州滎陽縣四十五里石門之東北臨汴水南帶三皇山秦始皇時置倉於敖山上故名敖倉】塞成臯之險【正義卽泛水縣山】杜大行之道【集解韋昭曰在河內野王北】距蜚狐之口【集解如淳曰上黨壺關也案蜚狐在代郡西南正義按蔚州飛狐縣北五十里有秦漢故郡城西南有山俗號爲飛狐口也】守白馬之津以示諸侯劾實形制之勢則天下知所歸矣方今燕趙已定惟齊未下今田廣據千里之齊田間將二十萬之眾軍於歷下諸田宗彊負海阻河濟南近楚人多變詐足下𨿽遣數十萬師未可以歲月破也臣請得奉明詔說齊王使爲漢而稱東藩上曰善廼從其畫復守敖倉而使酈生說齊王曰王知天下之所歸乎王曰不知也曰王知天下之所歸則齊國可得而有也若不知天下之所歸卽齊國未可得保也齊王曰天下無所歸曰歸漢曰先生何以言之曰漢王與項王戮力西面擊秦約先入咸陽者王之漢王先入咸陽項王負約不與而王之漢中項王遷殺義帝漢王聞之起蜀漢之兵擊三秦出關而責義帝之處收天下之兵立諸侯之後降城卽以侯其將得賂卽以分其士與天下同其利豪英賢才皆樂爲之用諸侯之兵四靣而至蜀漢之粟方船而下【索隱案方船謂並舟也戰國防云方船積粟循江而下也】項王有倍約之名殺義帝之負於人之功無所記於人之罪無所忘戰勝而不得其賞拔城而不得其封非項氏莫得用事爲人刻印刓而不能授【集解孟康曰刓斷無復廉鍔也瓚曰項羽吝於爵賞玩惜侯印不能以封於人也索隱刓音五官反案郭象注莊子云立法而刓斷無圭角漢書作玩言玩惜不忍授人】攻城得賂積而不能賞天下畔之賢才怨之而莫爲之用故天下之士歸於漢王可坐而策也夫漢王發蜀漢定三秦渉西河之外援上黨之兵【正義援音爰】下井陘誅成安君破北魏舉三十二城【索隱北魏謂魏豹豹在河此故也亦謂之西魏以大梁在河南故也】此蚩尢之兵也非人之力也天之福也今已據敖倉之粟塞成臯之險守白馬之津杜太行之阪距蜚狐之口天下後服者先亡矣王疾先下漢王齊國社稷可得而保也不下漢王危亡可立而待也田廣以爲然廼聽酈生罷歷下兵守戰備與酈生日縱酒淮陰侯聞酈生伏軾下齊七十餘城廼夜度兵平原襲齊齊王田廣聞漢兵至以爲酈生賣已廼曰汝能止漢軍我活汝不然我將亨汝酈生曰舉大事不細謹盛徳不辭讓而公不爲若更言齊王遂烹酈生引兵東走漢十二年曲周侯酈商以丞相將兵擊黥布有功髙祖舉列侯功臣思酈食其酈食其子酈疥數將兵功未當侯上以其父故封疥爲髙梁侯後更食武遂嗣三世【索隱疥音界地理誌武遂屬河間案漢書作武陽子遂衍字誤也】元狩元年中武遂侯平【正義年表云卒子敵嗣卒子平嗣元年有罪國除而漢書云更食武陽子遂嗣恐漢書誤也】坐詐詔衡山王取百斤金當棄市病死國除也

陸賈者楚人也【索隱案陳畱風俗傳云陸氏春秋時陸渾國之後晉侯伐之故陸渾子奔楚賈其後又陸氏譜云齊宣公友子逹食采於陸鄕號曰陸侯逹生發發生臯適楚賈其孫也】以客從髙祖定天下名爲有口辯士居左右常使諸侯及髙祖時中國初定尉他平南越因王之【索隱趙他爲南越尉故曰尉他他音駞】髙祖使陸賈賜尉他印爲南越王陸生至尉他魋結【集解服防曰魋音椎今兵士椎頭結索隱魋直追反結音計謂爲髻一撮以推而結之故字從結且案魋結二字依字讀之亦通謂夷人本被髮左袵今他同其風俗但魋其髮而結之也】箕倨見陸生陸生因進說他曰足下中國人親戚昆弟墳墓在眞定【索隱趙地也本名東垣屬常山】今足下反天性棄冠帶欲以區區之越與天子抗衡爲敵國【索隱案崔浩云抗對也衡車軛上橫木抗衡言兩衡相對拒率不相避下也】禍且及身矣且夫秦失其政諸侯豪傑並起惟漢王先入關據咸陽項羽倍約自立爲西楚霸王諸侯皆屬可謂至彊然漢王起巴蜀鞭笞天下刼略諸侯遂誅項羽滅之五年之間海內平定此非人力天之所建也天子聞君王王南越不助天下誅暴逆將相欲移兵而誅王天子憐百姓新勞苦故且休之遣臣授君王印剖符通使君王宜郊迎北面稱臣廼欲以新造未集之越屈彊於此漢誠聞之掘燒王先人冢夷滅宗族使一偏將將十萬眾臨越則越殺王降漢如反覆手耳於是尉他廼蹶然起坐【索隱蘇林音厥禮記子夏蹶然而起埤倉云蹶起也】謝陸生曰居蠻夷中久殊失禮義因問陸生曰我孰與蕭何曹參韓信賢陸生曰王似賢復曰我孰與皇帝賢陸生曰皇帝起丰沛討暴秦誅彊楚爲天下興利除害繼五帝三皇之業統理中國中國之人以億計地方萬里居天下之膏腴人眾車轝萬物殷富政由一家自天地剖泮未始有也今王眾不過數十萬皆蠻夷崎嶇山海間譬若漢一郡王何廼比於漢尉他大笑曰吾不起中國故王此使我居中國何渠不若漢【集解駰案渠音詎索隱漢書作遽字小顏以爲有何廹促而不如漢也】廼大說陸生畱與飲數月曰越中無足與語至生來令我日聞所不聞賜陸生橐中裝直千金【集解張晏曰珠玉之寶也裝裹也索隱槖音托案如淳云以爲明月珠之屬又案詩傳大曰槖小曰囊埤倉云有底曰囊無底曰索謂以寶物裝裹以入囊槖也】他送亦千金【集解蘇林曰非槖中物故曰他送也】陸生卒拜尉他爲越王令稱臣奉漢約歸報髙祖大恱拜賈爲太中大夫陸生時時前說稱詩書髙帝罵之曰廼公居馬上而得之安事詩書陸生曰居馬上得之寧可以馬上治之乎且湯武逆取而以順守之文武並用長久之術也昔者吳王夫差智伯極武而亡秦任刑法不變卒滅趙氏【集解駰案趙氏秦姓也索隱案韋昭云秦伯翳後與趙同出蜚亷造父有功周繆王封之趙由此一姓趙氏】鄕使秦已並天下行仁義法先聖陛下安得而有之髙帝不懌而有慙色廼謂陸生曰試爲我著秦所以失天下吾所以得之者何及古成敗之國陸生廼粗述存亡之徴凡著十二篇每奏一篇髙帝未甞不稱善左右呼萬歲號其書曰新語【正義七錄云新語二卷陸賈撰也】孝恵帝時呂太后用事欲王諸呂畏大臣有口者陸生自度不能爭之廼病免家居以好畤田地善【正義畤音止雍州縣也】可以家焉有五男廼出所使越得橐中裝賣千金【正義漢制一金直千貫】分其子子二百金令爲生產陸生常安車駟馬從歌舞鼓琴瑟侍者十人寶劍直百金謂其子曰與汝約【集解徐廣曰汝一作公】過汝汝給吾人馬酒食極欲十日而更所死家得寶劍車騎侍從者一歲中往來過他客率不過再三過【索隱率音律過音戈其下過字音光臥反】數見不鮮【索隱音朔現數見謂時時來見汝也不鮮言必令鮮美作食莫令見不鮮之物也漢書作數擊鮮如淳云新殺曰鮮】無久慁公爲也【集解韋昭曰慁污辱索隱慁患也公賈自謂也言汝諸子無久厭患公也】呂太后時王諸呂諸呂擅權欲劫少主危劉氏右丞相陳平患之力不能爭恐禍及已常燕居深念陸生往請【集解駰案漢書音義曰靖若問起居】直入坐而陳丞相方深念不時見陸生【索隱深念深思之也】陸生曰何念之深也陳平曰生揣我何念【集解孟康曰揣度也韋昭曰揣音初委反】陸生曰足下位爲上相食三萬戶侯【索隱案陳平傳食戶五千以曲逆秦時冇三萬戶恐復業至此故稱也】可謂極富貴無欲矣然有憂念不過患諸呂少主耳陳平曰然爲之柰何陸生曰天下安注意相天下危注意將將相和調則士務附士務附【集解徐廣曰務一作豫】天下𨿽有變卽權不分爲社稷計在兩君掌握耳臣常欲謂太尉絳侯絳侯與我戲易吾言君何不交驩太尉深相結爲陳平畫呂氏數事陳平用其計廼以五百金爲絳侯壽厚具樂飲太尉亦報如之此兩人深相結則呂氏謀益衰陳平廼以奴婢百人車馬五十乘錢五百萬遺陸生爲飲食費陸生以此遊漢廷公卿間名聲籍盛【集解駰案漢書音義曰言狼籍甚盛】及誅諸呂立孝文帝陸生頗有力焉孝文帝卽位欲使人之南越陳丞相等乃言陸生爲太中大夫往使尉他令尉他去黃屋稱制令比諸侯皆如意旨語在南越語中陸生竟以壽終

平原君朱建者楚人也故甞爲淮南王黥布相有辠去後復事黥布布欲反時問平原君平原君止之布不聽而聽梁父侯遂反【索隱梁父侯史失名如淳注漢書云遂布臣非也臣瓚曰布不用梁父侯計遂反耳其說是也】漢已誅布聞平原君諫不與謀【正義與音預】得不誅語在黥布語中【集解駰案黥布列傳無此語】平原君爲人辯有口刻廉剛直家於長安行不苟合義不取容辟陽侯行不正得幸呂太后時辟陽侯欲知平原君平原君不肯見及平原君母死陸生素與平原君善過之平原君家貧未有以發喪【索隱案劉氏云謂欲葬時須啟發殯宮故云發喪也】方假貸服具陸生令平原君發喪陸生往見辟陽侯賀曰平原君母死辟陽侯曰平原君母死何乃賀我乎陸賈曰前日君侯欲知平原君平原君義不知君以其母故【集解張晏曰相知當同卹災危母在故義不知君索隱案崔浩云建以母在義不以身許人也】今其母死君誠厚送喪則彼爲君死矣辟陽侯乃奉百金往稅【集解韋昭云衣服曰稅稅當爲禭索隱案說文稅贈終服也禭音式芮反亦音遂】列侯貴人以辟陽侯故往稅凡五百金辟陽侯幸呂太後人或毀辟陽侯於孝恵帝孝惠帝大怒下吏欲誅之呂太后慙不可以言大臣多害辟陽侯行欲遂誅之辟陽侯急因使人欲見平原君平原君辭曰獄急不敢見君廼求見孝恵幸臣閎籍孺【索隱按佞幸傳云髙祖時有籍孺孝恵時有閎孺今總言閎籍孺誤也】說之曰君所以得幸帝天下莫不聞今辟陽侯幸太后而下吏道路皆言君讒欲殺之今日辟陽侯誅旦日太后含怒亦誅君何不肉袒爲辟陽侯言於帝帝聽君出辟陽侯太后大驩兩主共幸君君貴富益倍矣於是閎籍孺大恐從其計言帝果出辟陽侯辟陽侯之囚欲見平原君平原君不見辟陽侯辟陽侯以爲倍已大怒及其成功出之廼大驚呂太后崩大臣誅諸呂辟陽侯於諸呂至深【集解如淳曰辟陽侯與諸呂相親信也爲罪宜誅者至深索隱如淳之說非也案小顏云直言辟陽侯與諸呂相知情義至深重得其理也】而卒不誅計畫所以全者皆陸生平原君之力也孝文帝時淮南厲王殺辟陽侯以諸呂故文帝聞其客平原君爲計策使吏捕欲治聞吏至門平原君欲自殺諸子及吏皆曰事未可知何早自殺爲平原君曰我死禍絕不及而身矣遂自剄孝文帝聞而惜之曰吾無意殺之廼召其子拜爲中大夫【索隱案下文所謂與太史公善者】使匈奴單於無禮廼罵單於遂死匈奴中初沛公引兵過陳畱酈生踵軍門上謁曰髙陽賤民酈食其竊聞沛公暴露將兵助楚討不義敬勞從者願得望見口畫天下便事使者入通沛公方洗問使者曰何如人也使者對曰狀貎類大儒衣儒衣冠側注【集解徐廣曰側注冠一名髙山冠齊王所服以賜謁者】沛公曰爲我謝之言我方以天下爲事未暇見儒人也使者出謝曰沛公敬謝先生方以天下爲事未暇見儒人也酈生瞠目案劍叱使者曰走復入言沛公吾髙陽酒徒也【集解徐廣曰一本言而公髙陽酒徒】非儒人也使者懼而失謁跪拾謁還走復入報曰客天下壯士也叱臣臣恐至失謁曰走復入言而公髙陽酒徒也沛公遽雪足杖矛曰延客入酈生入揖沛公曰足下甚苦暴衣露冠將兵助楚討不義足下何不自喜也臣願以事見而曰吾方以天下爲事未暇見儒人也夫足下欲興天下之大事而成天下之大功而以目皮相恐失天下之能士且吾度足下之智不如吾勇又不如吾若欲就天下而不相見竊爲足下失之沛公謝曰鄕者聞先生之容今見先生之意矣廼延而坐之問所以取天下者酈生曰夫足下欲成大功不如止陳畱陳畱者天下之據衝也兵之會地也積粟數千萬石城守甚堅臣素善其令願爲足下說之不聽臣臣請爲足下殺之而下陳畱足下將陳畱之眾據陳畱之城而食其積粟招天下之從兵從兵已成足下橫行天下莫能有害足下者矣沛公曰敬聞命矣於是酈生廼夜見陳畱令說之曰夫秦爲無道而天下畔之今足下與天下從則可以成大功今獨爲亡秦嬰城而堅守臣竊爲足下危之陳畱令曰秦法至重也不可以妄言妄言者無類吾不可以應先生所以敎臣者非臣之意也願勿復道酈生畱宿臥夜半時斬陳畱令首逾城而下報沛公沛公引兵攻城縣令首於長竿以示城上人曰趣下而令頭已斷矣今後下者必先斬之於是陳畱人見令已死遂相率而下沛公沛公捨陳畱南城門上因其庫兵食積粟畱出入三月從兵以萬數遂入破秦

太史公曰世之傳酈生書多曰漢王已拔三秦東擊項籍而引軍於鞏洛之間酈生被儒衣往說漢王廼非也自沛公未入關與項羽別而至髙陽得酈生兄弟余讀陸生新語書十二篇固當世之辯士至平原君子與余善是以得具論之

【索隱述贊曰廣野大度始冠側注踵門長揖深器重遇說齊歷下趣鼎何懼陸賈使越尉他懾怖相說國安書成主悟】

史記卷九十七

史記卷九十七考證

酈生陸賈列傳何渠不若漢索隱漢書作遽字小顏以爲有何廹促而不如漢也○董份曰渠字卽如漢書作遽字遽與遂通言何遂不如漢耳

布不聽而聽梁父侯遂反索隱梁父侯史失名如淳注漢書云遂布臣非也臣瓉曰布不用梁父侯計遂反耳其說是也○徐孚逺曰瓉說與本文正相反也當依傳說梁父侯導黥布反耳【臣照】按瓉說非與本文相反乃傳冩之訛多一不字耳

初沛公引兵過陳畱酈生踵軍門上謁○茅坤曰當入前酈生傳而今乃以復出附平原君傳後蓋太史公初本世所傳酈生書由髙帝距羽於鞏洛之間而以衣儒衣見及與平原君之子善乃得酈生本由髙帝過髙陽時見云云遂艸次如此蓋其未定稿也誤見於此耳【臣照】按史記事兩見而小異者甚多蓋史家法信以傳信疑以傳疑不臆斷也子曰吾猶及史之闕文此其遺意歟

史記卷九十七考證

欽定四庫全書

史記卷九十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

傅靳蒯成列傳第三十八

陽陵侯傅寛【集解駰案地理誌云馮翊陽陵縣】以魏五大夫騎將從爲舍人起橫陽【索隱按橫陽邑名在韓韓公子成初封橫陽君張良立爲韓王也正義括地誌云故橫城在宋州宋城縣西南三十里按蓋橫陽也】從攻安陽【正義後魏地形志云已氏有安陽城隋攺已氏爲楚丘今宋州楚丘縣西十里安陽故城是也】杠裏擊趙賁軍於開封及擊楊熊曲遇【正義曲丘羽反遇牛恭反司馬彪郡國志雲中牟有曲遇聚按鄭州中牟縣也】陽武【正義鄭州縣也】斬首十二級賜爵卿從至霸上沛公立爲漢王漢王賜寛封號共徳君【索隱謂美號爾非地邑共音恭】從入漢中遷爲右騎將從定三秦賜食邑雕陰【集解徐廣曰屬上郡索按孟康云縣名也正義鄜州洛交縣三十里雕陰故城是也】從擊項籍待懷【集解服防曰待髙帝於懷索小顏按地理誌懷屬河內今懷州也】賜爵通徳侯從擊項冠周蘭龍且所將卒斬騎將一人敖下【集解徐廣曰敖倉之下】益食邑屬淮陰【索張晏云信時爲將云淮陰者終言之也】擊破齊歷下軍擊田解屬相國參殘博【索博太山縣也顧祕監云屬曹參以殘破博縣也】益食邑因定齊地剖符世世勿絕封爲陽陵侯二千六百戶除前所食爲齊右丞相備齊【集解張晏曰時田橫未降故設屯備正義按爲齊王韓信相】五嵗爲齊相國【正義爲齊悼恵王劉肥相五嵗也】四月擊陳豨屬太尉勃以相國代丞相噲擊豨一月徙爲代相國將屯【集解如淳曰旣爲相國有警則將卒而屯守也案律謂勒兵而守曰屯索隠如淳云漢初諸王官屬如漢朝故代有丞相案孔文祥雲邊境有屯兵寛爲代相國兼領屯後因置將屯將軍也】二嵗爲代丞相將屯孝惠五年卒謚爲景侯子頃侯精立二十四年卒子共侯則立十二年卒子侯偃立二十一年坐與淮南王謀反死國除信武侯靳歙【索歙音翕】以中防從起宛朐【正義上於元反下求俱反曹州縣也】攻濟陽【正義曹州宛朐縣西南三十五里濟陽故城】破李由軍擊秦軍亳南開封東北斬騎十人將一人【集解徐廣曰將一作候】首五十七級捕虜七十三人賜爵封號臨平君又戰藍田北斬車司馬二人【集解張晏曰主官車】騎長一人【集解張晏曰騎之長】首二十八級捕虜五十七人至霸上沛公立爲漢王賜歙爵建武侯遷爲騎都尉從定三秦別西擊章平軍於隴西破之定隴西六縣所將卒斬車司馬候各四人騎長十二人從東擊楚至彭城漢軍敗還保雍丘去擊反者王武等略梁地別將擊邢說軍【集解張晏曰特起兵者說音悅索隠邢姓說名】也菑南【集解徐廣曰今曰考城索隱菑音災今爲考城屬濟陰也】破之身得說都尉二人司馬候十二人降吏卒四千六百八十人破楚軍滎陽東三年賜食邑四千二百戶別之河內擊趙將賁郝【集解駰案上音肥下音釋索隠漢書作趙賁軍案此在河北非曹參樊噲之所擊也】軍朝歌破之所將卒得騎將二人車馬二百五十匹從攻安陽以東至棘蒲下七縣別攻破趙軍得其將司馬二人候四人降吏卒二千四百人從攻下邯鄲別下平陽【集解徐廣曰鄴有平陽城正義括地誌云平陽故城在相州臨漳縣西二十五里】身斬守相所將卒斬兵守各一人【集解孟康曰將兵郡守】降鄴從攻朝歌邯鄲及別擊破趙軍降邯鄲郡六縣【集解徐廣曰邯鄲髙帝攺曰趙國】還軍敖倉破項籍軍成臯南擊絕楚饟道起滎陽至襄邑破項冠軍魯下【正義魯城之下今兗州曲阜縣也】略地東至繒郯下邳【索隠案地理誌繒屬東海正義今繒城在沂州丞縣下邳泗水縣郯縣屬海州】南至蘄竹邑【索隠二邑名蘄在沛音機竹卽竹邑】擊項悍濟陽下還擊項籍陳下破之別定江陵降江陵柱國大司馬以下八人身得江陵王【索隠案孔文祥雲共敖子共尉】生致之雒陽因定南郡從至陳取楚王信剖符世世勿絕定食四千六百戶號信武侯以騎都尉從擊代攻韓信平城下還軍東垣有功遷爲車騎將軍並將梁趙齊燕楚車騎別擊陳豨丞相敞破之【索隠小顏云侯敞也】因降曲逆從擊黥布有功益封定食五千三百戶凡斬首九十級虜百三十二人別破軍十四降城五十九定郡國各一縣二十三得王柱國各一人二千石以下至五百石【集解徐廣曰一本無此五字】三十九人髙後五年歙卒謚爲肅侯子亭代侯二十一年坐事國人遇律【索隠案劉氏云事役使也謂使人違律數多也】孝文後三年奪侯國除

蒯成侯緤者【集解服防曰蒯音菅蒯之蒯索隠姓周名緤音薛蒯者鄕名案三蒼云蒯鄕在城父縣音裴漢書作防從崩從邑今書本並作菅蒯音非也蘇林音簿催反晉灼案功臣表屬長沙崔浩音簿壊反楚漢春秋作憑成侯則裴憑聲相近此得其實也正義括地誌云蒯亭在河南西十四里苑中輿地誌云蒯成縣故陳倉縣之故鄕聚名也周緤所封也晉武帝咸寜四年分陳倉立蒯成縣屬始平郡也】沛人也姓周氏常爲髙祖參乘以舍人從起沛至霸上西入蜀漢還定三秦食邑池陽【正義雍州涇陽縣西北三里池陽故城是也】東絕甬道從出度平陰遇淮陰侯兵襄國軍乍利乍不利終無離上心【集解徐廣曰蒯成侯表云遇淮陰侯軍襄國楚漢約分鴻溝以緤爲信武侯戰不利不敢離上】以緤爲信武侯食邑三千三百戶髙祖十二年以緤爲蒯成侯除前所食邑上欲自擊陳豨蒯成侯泣曰始秦攻破天下未嘗自行今上常自行是爲無人可使者乎上以爲愛我賜入殿門不趨殺人不死至孝文五年緤以壽終謚爲貞侯【正義謚爲尊侯一作卓】子昌代侯有罪國除至孝景中二年封緤子居代侯【集解徐廣曰表云孝景中元年封緤子應爲鄲侯謚康中二年侯居立沛郡有鄆縣鄆一作鄲索隠鄲蘇林音多屬陳國地理誌云沛郡有鄲縣案此文云子居表云子應不同也】至元鼎三年居爲太常有罪國除

太史公曰陽陵侯傅寛信武侯靳歙皆髙爵【集解徐廣曰一無髙字又一本皆從髙祖】從髙祖起山東攻項籍誅殺名將破軍降城以十數未嘗困辱此亦天授也蒯成侯周緤操心堅正【索隱操音倉髙反】身不見疑上欲有所之未嘗不垂涕此有傷心者【集解徐廣曰此一作比】然可謂篤厚君子矣

【索隱述贊曰陽陵信武結髮從漢動協人謀功實天贊定齊破項我軍常冠蒯成委質夷險不亂主上稱忠人臣扼腕】

史記卷九十八

史記卷九十八考證

傅靳蒯成列傳陽陵侯傅寛地理誌云馮翊陽陵縣○【臣照】按漢地理誌陽陵故弋陽景帝更置髙帝時不容先有此名年表索隱云楚漢春秋作陰陵

從攻安陽以東至棘蒲○【臣召南】按棘蒲地不可攷左傳哀公元年師及齊師衛師鮮虞人伐晉取棘蒲則是晉邑而杜不言所在是其地在趙魏之間

身得江陵王索隱按孔文祥雲共敖子共尉○【臣照】按共尉嗣臨江王此乃因其所都而以江陵王稱之

居爲太常有罪國除○漢表云坐爲太常収赤側錢不収完爲城旦

史記卷九十八考證

欽定四庫全書

史記卷九十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

劉敬叔孫通列傳第三十九

劉敬者齊人也【索隱敬本姓婁漢書作婁敬】漢五年戍隴西過洛陽髙帝在焉婁敬脫挽輅【集蘓林曰一木橫鹿車前一人推之孟康曰輅音胡格反挽音晚索隱晚者牽也輅者鹿車前橫木二人前挽一人後推之】衣其羊裘見齊人虞將軍曰臣願見上言便事虞將軍欲與之鮮衣【索隱鮮音仙鮮衣美服也】婁敬曰臣衣帛衣帛見衣褐衣褐見終不敢易衣於是虞將軍入言上上召入見賜食已而問婁敬婁敬說曰陛下都洛陽豈欲與周室比隆哉上曰然婁敬曰陛下取天下與周室異周之先自後稷堯封之邰【正義邰音胎雍州武功縣西南二十三里故斄城是也說文云邰炎帝之後姜姓所封國棄外家也毛萇云邰姜嫄國堯見天因邰而生后稷故因封於邰也】積徳累善十有餘世公劉避桀居大王以狄伐故去杖馬箠居岐【集解張晏曰言馬箠示約】國人爭隨之及文王爲西伯斷虞芮之訟始受命呂望伯夷自海濱來歸之【正義呂望宅及廟在蘇州海塩縣西也伯夷狐竹國在平州皆濱東海也】武王伐紂不期而防孟津之上八百諸侯皆曰紂可伐矣遂滅殷成王卽位周公之屬傅相焉廼營成周洛邑【正義括地誌云故王城一名河南城本郟鄏周公所築在洛州河南縣北九里苑中東北隅帝王紀云武王伐紂營洛邑而定鼎焉按此卽營都城也書云乃營成周括地誌云洛陽故城在洛州洛陽城東二十六里周公所築卽成周城也尙書曰成周旣成遷殷頑民帝王世紀云居之眾按劉敬說周之美豈言居頑民之所以此而論漢書非也】以此爲天下之中也諸侯四方納貢職道裏均矣有徳則易以王無徳則易以亡凡居此者欲令周務以徳致人不欲依阻險令後世驕奢以虐民也及周之盛時天下和洽四夷鄕風慕義懷徳附離而並事天子【集解駰案莊子曰附離不以膠漆也索隱案謂使離者相附也】不屯一卒不戰一士八夷大國之民莫不賓服效其貢職及周之衰也分而爲兩【正義公羊傳云東周者何成周也西周者何王城也按周自平王束遷以下十二王皆都王城至敬王乃遷都成周王赧又居王城也】天下莫朝周不能制也非其徳薄也而形勢弱也今陛下起丰擊沛收卒三千人以之徑往而捲蜀漢定三秦與項羽戰滎陽爭成臯之口大戰七十小戰四十使天下之民肝腦塗地父子暴骨中野不可勝數哭泣之聲未絕傷痍者未起而欲比隆於成康之時臣竊以爲不侔也且夫秦地被山帶河四塞以爲固卒然有急百萬之眾可具也因秦之故資甚美膏腴之地此所謂天府者也【索隱案戰國策蘇秦說惠王曰大王之國地勢形便此所謂天府髙誘注雲府聚也】陛下入關而都之山東𨿽亂秦之故地可全而有也夫與人鬭不搤其骯【集解張晏曰骯喉嚨也索隱搤音厄骯音胡浪反一音胡剛反蘇林以爲骯頸大脈俗所謂胡脈也】拊其背未能全其勝也今陛下入關而都案秦之故地此亦搤天下之骯而附其背也髙帝問羣臣羣臣皆山東人爭言周王數百年秦二世卽亡不如都周上疑未能決及畱侯明言入關便卽日車駕西都關中【索隱案謂卽日西都之計定也】於是上曰本言都秦地者婁敬婁者乃劉也賜姓劉氏拜爲郎中號爲奉春君【索隱按張晏云春爲歲之始以其首謀都關中故號奉春君】漢七年韓王信反髙帝自往擊之至晉陽聞信與匈奴欲共擊漢上大怒使人使匈奴匈奴匿其壯士肥牛馬但見老弱及羸畜【正義上力爲反下許又反】使者十輩來皆言匈奴可擊上使劉敬復往使匈奴還報曰兩國相擊此宜誇矜見所長【集解韋昭曰誇張矜大也】今臣往徒見羸瘠老弱【索隱羸力爲反瘠音稷瘠瘦也漢書作胔音漬胔肉也恐非】此必欲見短伏奇兵以爭利愚以爲匈奴不可擊也是時漢兵已逾句注【正義句注山在代州鴈門縣西北三十里】二十餘萬兵已業行上怒罵劉敬曰齊虜以口舌得官今廼妄言沮吾軍【索隱沮音才敍反詩傳曰沮止也壞也】械系敬廣武【索隱地理誌縣名屬鴈門正義廣武故縣在勾注山南也】遂往至平城匈奴果出奇兵圍髙帝白登七日然後得解髙帝至廣武赦敬曰吾不用公言以困平城吾皆以斬前使十輩言可擊者矣廼封敬二千戶爲關內侯號爲建信侯髙帝罷平城歸韓王信亡入胡當是時冒頓爲單於兵彊控三十萬【集解應劭曰控引也】數苦北邊上患之問劉敬劉敬曰天下初定士卒罷於兵未可以武服也冒頓殺父代立妻羣母以力爲威未可以仁義說也獨可以計久遠子孫爲臣耳然恐陛下不能爲上曰誠可何爲不能顧爲柰何劉敬對曰陛下誠能以適長公主妻之厚奉遺之彼知漢適女送厚蠻夷必慕以爲閼氏生子必爲太子代單於何者貪漢重幣陛下以歲時漢所餘彼所鮮數問遺因使辯士風諭以禮節冒頓在固爲子壻死則外孫爲單於豈嘗聞外孫敢與大父抗禮者哉兵可無戰以漸臣也若陛下不能遺長公主而令宗室及後宮詐稱公主彼亦知不肯貴近無益也髙帝曰善欲遣長公主呂后日夜泣曰妾惟太子一女柰何棄之匈奴上竟不能遣長公主而取家人子名爲長公主妻單於使劉敬往結和親約劉敬從匈奴來因言匈奴河南白羊樓煩王【集解張晏曰白羊匈奴國名索隱案張晏云白羊國名二者並在河南河南者案在朔方之河南舊並匈奴地也今亦謂之新秦中】去長安近者七百里輕騎一日一夜可以至秦中秦中新破少民地肥饒可益實夫諸侯初起時非齊諸田楚昭屈景莫能興今陛下𨿽都關中實少人北近胡寇東有六國之族宗彊一日有變陛下亦未得髙枕而臥也臣願陛下徙齊諸田楚昭屈景燕趙韓魏後及豪傑名家居關中無事可以僃胡諸侯有變亦足率以東伐此彊本弱末之術也上曰善廼使劉敬徙所言關中十餘萬口【索隱案小顏云今髙陵櫟陽諸田華陰好畤諸景及三輔諸屈諸懷尙多皆此時所徙】

叔孫通者薛人也【集解晉灼曰楚漢春秋名何索隱薛縣名屬魯國】秦時以文學徵待詔博士數歲陳勝起山東使者以聞二世名博士諸儒生問曰楚戍卒攻蘄入陳於公如何博士諸生三十餘人前曰人臣無將將卽反罪死無赦【集解瓚曰將謂逆亂也公羊傳曰君親無將將而必誅】願陛下急發兵擊之二世怒作色叔孫通前曰諸生言皆非也夫天下合爲一家毀郡縣城鑠其兵示天下不復用且明主在其上法令具於下使人人奉職四方輻輳安敢有反者此特羣盜防竊狗盜耳何足置之齒牙間郡守尉今捕論何足憂二世喜曰善盡問諸生諸生或言反或言盜於是二世令禦史案諸生言反者下吏非所宜言諸言盜者皆罷之廼賜叔孫通帛二十匹衣一襲【索隱案國語謂之一稱賈逵案禮記袍必有表不單衣必有裳謂之一稱杜預云衣單復具云稱也】拜爲博士叔孫通已出宮反舍諸生曰先生何言之防也通曰公不知也我防不脫於虎口【正義防音祈】廼亡去之薛薛已降楚矣及項梁之薛叔孫通從之敗於定陶從懷王懷王爲義帝徙長沙叔孫通畱事項王漢二年漢王從五諸侯入彭城叔孫通降漢王漢王敗而西因竟從漢叔孫通儒服漢王憎之廼變其服服短衣楚制【索隱案孔文祥雲短衣便事非儒者衣服髙祖楚人故從其俗裁制】漢王喜叔孫通之降漢從儒生弟子百餘人然通無所言進専言諸故羣盜壯士進之弟子皆竊罵曰事先生數歲幸得從降漢今不能進臣等專言大猾何也【索隱案類集云大猾狡猾也音滑】叔孫通聞之廼謂曰漢王方蒙矢石爭天下【集解駰案漢書音義曰謂發石以投人】諸生寧能鬭乎故先言斬將搴旗之士【集解張晏曰搴捲也瓚曰拔取曰搴楚辭曰朝搴阰之木蘭索隱搴音起焉反又已勉反案方言曰南方取物云搴許愼云搴取也王逸云阰山名又案埤蒼雲山在楚音毗】諸生且待我我不忘矣漢王拜叔孫通爲博士號稷嗣君【集解徐廣曰蓋言其徳業足以繼蹤齊稷下之風流也駰案漢書音義曰稷嗣邑名】漢五年已並天下諸侯共尊漢王爲皇帝於定陶叔孫通就其儀號髙帝悉去秦苛儀法爲簡易羣臣飲酒爭功醉或妄呼防劍擊柱髙帝患之叔孫通知上益厭之也說上曰夫儒者難與進取可與守成臣願徵魯諸生與臣弟子共起朝儀髙帝曰得無難乎叔孫通曰五帝異樂三王不同禮禮者因時世人情爲之節文者也故夏殷周之禮所因損益可知者謂不相復也臣願頗采古禮與秦儀雜就之上曰可試爲之令易知度吾所能行爲之於是叔孫通使徵魯諸生三十餘人魯有兩生不肯行曰公所事者且十主皆靣諛以得親貴今天下初定死者未葬傷者未起又欲起禮樂禮樂所由起積徳百年而後可興也吾不忍爲公所爲公所爲不合古吾不行公往矣無污我叔孫通笑曰若眞鄙儒也不知時變遂與所徵三十人西及上左右爲學者與其弟子百餘人爲綿蕞【集解徐廣曰表位標凖音子外反駰案如淳曰置設綿索爲習肄處蕞謂以茅剪樹地爲纂位春秋傳曰置茅蕝也索隱韋昭云引繩爲綿立表爲蕞音玆防反賈逵云束茅以表位爲蕝又纂文云蕝今之纂字包愷音卽恱反又音纂】野外習之月餘叔孫通曰上可試觀上卽觀使行禮曰吾能爲此廼令羣臣習肄【索隱肄亦習也音異】會十月漢七年長樂宮成諸侯羣臣皆朝十月【索隱小顏云漢以十月爲正故行朝歲之禮史家追書十月也案諸書並云十月爲歲首不言以十月爲正月古今注亦云羣臣始朝十月也】儀先平明謁者治禮引以次入殿門廷中陳車騎步卒衞宮設兵張旗志【集解徐廣口一作幟】傳言趨【索隱案小顏傳聲教入者皆令趨疾行致敬也】殿下郎中俠陛陛數百人功臣列侯諸將軍軍吏以次陳西方東鄕文官丞相以下陳東方西鄕大行設九賓臚句傳【集解駰案漢書音義曰傳從上下爲臚索隱蘇林云上傳語告下爲臚下傳語告上爲句臚猶行者矣韋昭云大行掌賓客之禮今謂之鴻臚也九賓則周禮九儀也謂公侯伯子男孤卿大夫士也漢依此以爲臚傳以次傳令上也向秀注莊子雲從上語下爲臚音閭句音九注反】於是皇帝輦出房百官執職傳警【集解徐廣曰一作幟索隱案輿服志云殷周以輦載軍器職載芻豢至秦始去其輪而輿爲尊也職音幟傳警者漢儀云帝輦動則左右侍幃幄者稱警是也】引諸侯王以下至吏六百石以次奉賀自諸侯王以下莫不振恐肅敬至禮畢復置法酒【集解文穎曰作酒令法也蘇林曰常會須天子中起更衣然後入置酒矣索隱姚氏云進止有禮也古人飲酒不過三爵君臣百拜終日宴不爲亂也】諸侍坐殿上皆伏抑首【集解如淳曰抑屈也】以尊卑次起上壽觴九行謁者言罷酒禦史執法舉不如儀者輙引去竟朝置酒無敢讙嘩失禮者於是髙帝曰吾廼今日知爲皇帝之貴也廼拜叔孫通爲太常賜金五百斤叔孫通因進曰諸弟子儒生隨臣久矣與臣共爲儀願陛下官之髙帝悉以爲郎叔孫通出皆以五百斤金賜諸生諸生廼皆喜曰叔孫生誠聖人也知當世之要務漢九年髙帝徙叔孫通爲太子太傅漢十二年髙祖欲以趙王如意易太子叔孫通諫上曰昔者晉獻公以驪姬之故廢太子立奚齊晉國亂者數十年爲天下笑秦以不早定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食啖【集解徐廣曰攻猶今人言擊也啖一作淡駰案如淳曰食無菜茹爲啖索隱案孔文祥雲與帝共攻冒苦難俱食淡也案說文淡薄味也音唐敢反】其可背哉陛下必欲廢適而立少臣願先伏誅以頸血污地【索隱楚漢春秋叔孫何云臣三諫不從請以身當之撫劍將自殺上離席云吾聼子計不易太子】髙帝曰公罷矣吾直戲耳叔孫通曰太子天下本本一揺天下振動柰何以天下爲戲髙帝曰吾聽公言及上置酒見畱侯所招客從太子入見上廼遂無易太子志矣髙帝崩孝惠卽位廼謂叔孫生曰先帝園陵寢廟羣臣莫能習徙爲太常定宗廟儀法及稍定漢諸儀法皆叔孫生爲太常所論著也孝惠帝爲東朝長樂宮【集解駰案關中記曰長樂宮本秦之興樂宮也漢太后常居之】及間往來數蹕煩人【索隱韋昭云蹕止人行也長樂未央宮東相去稍遠間往謂非時也中間往來淸道煩人也】廼作道方築武庫南【集解韋昭曰閣道也如淳曰作道方始築武庫南】叔孫生奏事因請間曰陛下何自築復道髙寢衣冠月出遊髙廟髙廟漢太祖柰何令後世子孫乘宗廟道上行哉【集解應劭曰月出髙帝衣冠僃法駕名曰遊衣冠如淳曰三輔皇圗髙寢在髙廟西髙祖衣冠藏在髙寢月出遊於髙廟其道値所作道故言乘宗廟道上行】孝惠帝大懼曰急壞之叔孫生曰人主無過舉【索隱案謂舉動有過也左傳云君舉必書】今已作百姓皆知之今壞此則示有過舉願陛下爲原廟渭北衣冠月出遊之益廣多宗廟大孝之本也上廼詔有司立原廟原廟起以復道故孝惠帝曾春出遊離宮叔孫生曰古者有春甞果方今櫻桃孰可獻【索隱案呂氏春秋仲春羞以含桃先薦寢廟髙誘云進含桃也鸎鳥所含故曰含桃今之朱櫻卽是也】願陛下出因取櫻桃獻宗廟上廼許之諸果獻由此興太史公曰語曰千金之裘非一狐之腋也臺榭之榱非一木之枝也三代之際非一士之智也信哉夫髙祖起微細定海內謀計用兵可謂盡之矣然而劉敬脫挽輅一說建萬世之安智豈可専耶叔孫通希世度務制禮進退與時變化卒爲漢家儒宗大直若詘【索隱音屈】道固委蛇【索隱音移】蓋謂是乎

【索隠述贊曰廈借眾幹裘非一狐委輅獻說緜蕝陳書皇帝始貴車駕西都旣安太子又和匈奴奉春稷嗣其功可圗】

史記卷九十九

史記卷九十九考證

劉敬叔孫通列傳號稷嗣君集解徐廣曰蓋言其徳業足以繼蹤齊稷下之風流也駰案漢書音義曰稷嗣邑名○徐孚遠曰是時功臣多有名號侯者叔孫通軍功安得封邑徐叔爲長

史記卷九十九考證﹤史部﹐正史類﹐史記﹥

欽定四庫全書

史記卷一百

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

季布欒布列傳第四十

季布者楚人也爲气任俠【集解孟康曰信交道曰任如淳曰相與信爲任同是非爲俠所謂權行州裏力折公侯者也或曰任气力也俠甹也索隱任而禁反俠音協如淳說爲近甹音普名反其義難諭】有名於楚項籍使將兵數窘漢王【集解如淳曰窘困也】及項羽滅髙祖購求布千金敢有捨匿罪及三族季布匿濮陽周氏周氏曰漢購將軍急迹且至臣家將軍能聽臣臣敢獻計卽不能願先自頸季布許之廼髠鉗季布衣褐衣置廣柳車中【集解服防曰東郡謂廣轍車爲柳鄧展曰皆捾餙也載以喪車欲人不知也李奇曰大牛車也車上覆爲柳瓚曰茂陵書中有廣柳車每縣數百乘是今運轉大車是也索隱案服防臣瓚所據則是大車任載運者名廣柳車然則柳爲車通名鄧展所說事義相協最爲通允故禮曰設柳翣爲使人勿惡也鄭注周禮云柳聚也諸飾所聚則是喪車稱柳故後人通謂車爲柳也】並與其家僮數十人之魯朱家所賣之朱家心知是季布廼買而置之田誡其子曰田事聽此奴必與同食朱家廼乘軺車之洛陽【集解徐廣曰馬車也索隱案謂輕車一馬車也】見汝陰侯滕公滕公畱朱家飲數日因謂滕公曰季布何大罪而上求之急也滕公曰布數爲項羽窘上上怨之故必欲得之朱家曰君視季布何如人也曰賢者也朱家曰臣各爲其主用季布爲項籍用職耳項氏臣可盡誅耶今上始得天下獨以己之私怨求一人何示天下之不廣也且以季布之賢而漢求之急如此此不北走胡卽南走越耳夫忌壯士以資敵國此伍子胥所以鞭荊平王之墓也君何不從容爲上言邪汝陰侯滕公心知朱家大俠意季布匿其所廼許曰諾待閒果言如朱家指上廼赦季布當是時諸公皆多季布能摧剛爲柔朱家亦以此名聞當世季布召見謝上拜爲郎中孝惠時爲中郎將單於甞爲書嫚呂后不遜呂后大怒召諸將議之上將軍樊噲曰臣願得十萬眾橫行匈奴中諸將皆阿呂后意曰然季布曰樊噲可斬也夫髙帝將兵四十餘萬眾困於平城今噲柰何以十萬眾橫行匈奴中靣欺且秦以事於胡陳勝等起於今創痍未瘳噲又靣諛欲搖動天下是時殿上皆恐太后罷朝遂不復議擊匈奴事季布爲河東守孝文時人有言其賢者孝文召欲以爲禦史大夫復有言其勇使酒難近【索隱使音如字近音其靳反因酒縱性謂之使酒卽酗酒也】至畱邸一月見罷季布因進曰臣無功竊寵待罪河東【索隱季布言己無功能竊承恩寵得待罪河東其詞典省而文之也】陛下無故召臣此人必有以臣欺陛下者今臣至無所受事罷去此人必有以毀臣者夫陛下以一人之譽而召臣一人之毀而去臣臣恐天下有識聞之有以闚陛下也【集解韋昭曰闚見陛下深淺也】上黙然慚良久曰河東吾股肱郡故特召君耳布辭之官楚人曹邱生辯士數招權顧金錢【集解孟康曰招來也以金錢事權貴而求得其形勢以自炫燿也文頴曰事權貴也與通勢以其所有辜較請托金錢以自顧索隱義如孟康文頴所說辜較音姑角正義言曹邱生依倚貴人用權勢屬請數求他人顧錢賞金錢也】事貴人趙同等【集解徐廣曰漢書作趙談司馬遷以父名談故攺之】與竇長君善季布聞之寄書諫竇長君曰吾聞曹邱生非長者勿與通及曹邱生歸欲得書請季布【集解張晏曰欲使竇君爲介於布請見】竇長君曰季將軍不說足下足下無往固請書遂行使人先發書季布果大怒待曹邱曹邱至卽揖季布曰楚人諺曰得黃金百斤不如得季布一諾足下何以得此聲於梁楚間哉且僕楚人足下亦楚人也僕遊揚足下之名於天下顧不重邪何足下距僕之深也季布廼大悅引入畱數月爲上客厚送之季布名所以益聞者曹邱揚之也季布弟季心【集解徐廣曰一作子】气蓋關中遇人恭謹爲任俠方數千里士皆爭爲之死甞殺人亡之吳從袁絲匿【索隱盎字絲】長事袁絲弟畜灌夫籍福之屬甞爲中司馬【集解如淳曰中尉之司馬索隱漢書作中尉司馬】中尉郅都不敢不加禮少年多時時竊籍其名以行【索隱籍音子亦反】當是時季心以勇布以諾著聞關中季布母弟丁公爲楚將【集解晉灼曰楚漢春秋云薛人名固】丁公爲項羽逐窘髙祖彭城西短兵接髙祖急顧丁公曰兩賢豈相厄哉於是丁公引兵而還漢王遂解去及項王滅丁公謁見髙祖髙祖以丁公徇軍中丁公爲項王臣不忠使項王失天下者廼丁公也遂斬丁公曰使後世爲人臣者無效丁公

欒布者梁人也始梁王彭越爲家人時甞與布遊【索隱謂居家之人無官職也】窮困賃傭於齊爲酒人保【集解駰案漢書音義曰酒家作保傭也可保信故謂之保】數歲彭越去之巨野中爲盜而布爲人所略賣爲奴於燕爲其家主報仇燕將臧荼舉以爲都尉臧荼後爲燕王以布爲將及臧荼反漢擊燕虜布梁王彭越聞之廼言上請贖布以爲梁大夫使於齊未還漢召彭越責以謀反夷三族已而梟彭越頭於雒陽下詔曰有敢收視者輒捕之布從齊還奏事彭越頭下祠而哭之吏捕布以聞上召布罵曰若與彭越反邪吾禁人勿收若獨祠而哭之與越反明矣趣亨之【索隱趣音促亨音普盲反謂疾令赴鑊也】方提趣湯【集解徐廣曰趣一作走索隱提音啼趣音娶徐廣云一作走走亦趣向之也】布顧曰願一言而死上曰何言布曰方上之困於彭城敗滎陽成臯間項王所以遂不能西徒以彭王居梁地與漢合從苦楚也當是之時彭王一顧與楚則漢破與漢而楚破且垓下之會微彭王項氏不亡天下已定彭王剖符受封亦欲傳之萬世今陛下一徵兵於梁彭王病不行而陛下疑以爲反反形未見以苛小案誅滅之【集解徐廣曰小一作峭】臣恐功臣人人自危也今彭王已死臣生不如死請就亨於是上廼釋布罪拜爲都尉孝文時爲燕相至將軍布廼稱曰窮困不能辱身下志非人也富貴不能快意非賢也於是甞有徳者厚報之有怨者必以法滅之吳軍反時以軍功封兪侯【集解徐廣曰擊齊有功也】復爲燕相燕齊之間皆爲欒布立社號曰欒公社景帝中五年薨子賁嗣爲太常犧牲不如令國除

太史公曰以項羽之气而季布以勇顯於楚身屨典軍【集解徐廣曰屨一作屢一曰覆駰案孟康曰屨履蹈之也瓚曰屢數也索隠案徐氏云一作覆而下云搴旗則覆軍爲是愈於屨之與屢者也】搴旗者數矣可謂壯士然被刑戮爲人奴而不死何其下也彼必自負其材故受辱而不羞欲有所用其未足也故終爲漢名將賢者誠重其死夫婢妾賤人感慨而自殺者【集解徐廣曰或作槪字音義同】非能勇也其計畫無復之耳【集解徐廣曰復一作冀】欒布哭彭越趣湯如歸者彼誠知所處【集解如淳曰非死者難處死者難】不自重其死𨿽往古烈士何以加哉

【索隱述贊曰季布季心有聲梁楚百金然諾十萬致距出守河東股肱是與欒布哭越犯禁見虜赴鼎非寃誠知所處】

史記卷一百

史記卷一百考證

季布欒布列傳上將軍樊噲曰○漢書匈奴傳云陳豨反於代漢兵三十二萬噲爲上將軍與此同本傳不載

史記卷一百考證

欽定四庫全書

史記卷一百一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

袁盎鼂錯列傳第四十一

袁盎者楚人也【索隱盎音如周禮盎齊烏浪反】字絲父故爲羣盜徙處安陵髙後時盎嘗爲呂祿舍人及孝文帝卽位盎兄噲任盎爲中郎【集解如淳曰盎爲兄所保任故得爲中郎】絳侯爲丞【目相】朝罷趨出意得甚上禮之恭常自送之【集解徐廣曰自一作目】袁盎進曰陛下以丞相何如人上曰社稷臣盎曰絳侯所謂功臣非社稷臣社稷臣主在與在【集解如淳曰人主在時與共治在時之事】主亡與亡【集解如淳曰不以主亡而不行其政令索隱如淳說爲得】方呂后時諸呂用事擅相王劉氏不絕如帶是時絳侯爲太尉主兵柄弗能正呂后崩大臣相與共畔諸呂太尉主兵適會其成功所謂功臣非社稷臣丞相如有驕主色陛下謙讓臣主失禮竊爲陛下不取也後朝上益莊【索隱莊嚴也】丞相益畏已而絳侯望袁盎曰【正義望怨也】吾與而兄善今兒廷毀我盎遂不謝及絳侯免相之國國人上書告以爲反徵系淸室【集解駰案漢書作請室應劭曰請室請罪之室若今鐘下也如淳曰請室獄也若古刑於甸師氏也】宗室諸公莫敢爲言惟袁盎明絳侯無罪絳侯得釋盎頗有力絳侯乃大與盎結交淮南厲王朝殺辟陽侯居處驕甚袁盎諫曰諸侯大驕必生患可適削地上弗用淮南王益橫及棘蒲侯柴武太子謀反事覺治連淮南王淮南王徵上因遷之蜀轞車傳送袁盎時爲中郎將乃諫曰陛下素驕淮南王弗稍禁以至此今又暴摧折之淮南王爲人剛如有遇霧露行道死陛下竟爲以天下之大弗能容有殺弟之名柰何上弗聽遂行之淮南王至雍病死聞上輟食哭甚哀盎入頓首請罪上曰以不用公言至此盎曰上自寛此往事豈可悔哉且陛下有髙世之行者三此不足以毀名上曰吾髙世行三者何事盎曰陛下居代時太后嘗病三年陛下不交睫不解衣湯藥非陛下口所甞弗進夫曾參以布衣猶難之今陛下親以王者修之過曾參孝遠矣夫諸呂用事大臣專制然陛下從代乘六乘傳馳不測之淵【集解瓚曰大臣共誅諸呂禍福尙未可知故曰不測也】𨿽賁育之勇不及陛下【集解孟康曰孟賁夏育皆古勇者也索隱尸子云孟賁水行不避蛟龍陸行不避虎兕戰國策云夏育叱呼駭三軍身死庸夫髙誘曰育衛人爲申繻所殺賁音奔】陛下至代邸西向譲天子位者再南靣讓天子位者三夫許由一讓而陛下五以天下讓過許由四矣且陛下遷淮南王欲以苦其志使攺過有司衞不謹故病死於是上乃解曰將柰何盎曰淮南王有三子惟在陛下耳於是文帝立其三子皆爲王盎由此名重朝廷袁盎常引大體忼慨宦者趙同【集解徐廣曰漢書作談字】以數幸常害袁盎袁盎患之盎兄子種爲常侍騎持節夾乘【索隱案漢書舊儀云持節夾乘輿騎從者則云常侍騎也】說盎曰【集解徐廣曰說一作謀】君與鬭廷辱之使其毀不用孝文帝出趙同參乘袁盎伏車前曰臣聞天子所與共六尺輿者皆天下豪英今漢𨿽乏人陛下獨柰何與刀鋸餘人載於是上笑下趙同趙同泣下車文帝從覇陵上欲西馳下峻阪袁盎騎並車擥轡上曰將軍怯邪盎曰臣聞千金之子坐不垂堂【索隱案張楫云恐檐瓦墮中人或云臨堂邊垂恐墮墜也】百金之子不騎衡【集解徐廣曰一作行駰案服防曰自惜身不騎衡如淳曰騎倚也衡樓殿邊欄楯也韋昭曰衡車衡索隱衡木行馬也如淳云騎音於岐反韋昭曰騎音奇案諸家說如淳爲長如雲欄楯者案纂要雲宮殿四靣欄縱者云欄橫者云楯是也】聖主不乘危而徼幸今陛下騁六騑【集解如淳曰六馬之疾若飛】馳下峻山如有馬驚車敗陛下縱自輕柰髙廟太后何上乃止上幸上林皇后愼夫人從其在禁中常同席坐及坐郎署長布席【正義蘇林云郎署丄林中直衛之署】袁盎引郤愼夫人坐【集解如淳曰盎時爲中郎將天子幸署豫設供待之故得郤愼夫人坐】愼夫人怒不肯坐上亦怒起入禁中盎因前說曰臣聞尊卑有序則上下和今陛下旣已立後愼夫人乃妾妾主豈可與同坐哉且陛下幸之卽厚賜之陛下所以爲愼夫人適所以禍之陛下獨不見人彘乎【集解張晏曰戚夫人】於是上乃說召語愼夫人愼夫人賜盎金五十斤然袁盎亦以數直諫不得久居中調爲隴西都尉【集解如淳曰調選】仁愛士卒士卒皆爭爲死遷爲齊相徙爲吳相辭行種謂盎曰吳王驕日久國多姦今苟欲劾治彼不上書告君卽利劍刺君矣南方卑濕君能日飲毋苛時說王曰毋反而已如此幸得脫盎用種之計吳王厚遇盎盎告歸道逢丞相申屠嘉下車拜謁丞相從車上謝袁盎袁盎還愧其吏乃之丞相捨上謁求見丞相丞相良久而見之盎因跪曰願請閒丞相曰使君所言公事之曹與長史掾議吾且奏之卽私邪吾不受私語袁盎卽跪說曰君爲丞相自度孰與陳平絳侯丞相曰吾不如袁盎曰善君卽自謂不如夫陳平絳侯輔翼髙帝定天下爲將相而誅諸呂存劉氏君乃爲材官蹶張遷爲隊率積功至淮陽守非有奇計攻城野戰之功且陛下從代來每朝郎官上書疏未嘗不止輦受其言言不可用置之言可受采之未嘗不稱善何也則欲以致天下賢士大夫上日聞所不聞明所不知日益聖智君今自閉鉗天下之口而日益愚夫以聖主責愚相君受禍不久矣丞相乃再拜曰嘉鄙野人乃不知將軍幸敎引入與坐爲上客盎素不好鼂錯鼂錯所居坐盎去盎坐錯亦去兩人未嘗同堂語及孝文帝崩孝景帝卽位鼂錯爲禦史大夫使吏案袁盎受吳王財物抵罪詔赦以爲庶人吳楚反聞鼂錯謂丞史曰【集解如淳曰百官表禦史大夫有兩丞丞史丞相史也】夫袁盎多受吳王金錢專爲蔽匿言不反今果反欲請治盎宜知計謀丞史曰事未發治之有絕【集解如淳曰事未發之時冶之乃有所絕索隱案謂有絕吳反心也】今兵西鄕治之何益且袁盎不宜有謀【集解如淳曰盎大臣不宜有姦謀】鼂錯猶與未決人有告袁盎者袁盎恐夜見竇嬰爲言吳所以反者願至上前口對狀竇嬰入言上上乃召袁盎入見鼂錯在前及盎請辟人賜間錯去固恨甚袁盎具言吳所以反狀以錯故獨急斬錯以謝吳吳兵乃可罷其語具在吳事中使袁盎爲太常竇嬰爲大將軍兩人素相與善逮吳反諸陵長者長安中賢大夫爭附兩人車隨者日數百乘及鼂錯已誅袁盎以太常使吳吳王欲使將不肯欲殺之使一都尉以五百人圍守盎軍中袁盎自其爲吳相時嘗有從史從史甞盜愛盎侍兒【集解文頴曰婢也】盎知之弗泄遇之如故人有告從史言君知爾與侍者通乃亡歸袁盎驅自追之遂以侍者賜之復爲從史及袁盎使吳見守從史適爲守盎校尉司馬乃悉以其裝賫置二石醇醪會天寒士卒饑渴飲酒醉西南陬卒皆臥司馬夜引袁盎起曰君可以去矣吳王期旦日斬君盎弗信曰公何爲者司馬曰臣故爲從史盜君侍兒者盎乃驚謝曰公幸有親【集解文頴曰言汝有親老】吾不可以累公司馬曰君第去臣亦且亡避吾親【集解如淳曰藏匿吾親不使遇害也索隱案張晏云辟隱也言自隱辟我親不擬遇禍也】君何患乃以刀決張道【集解如淳曰夬開當所從亡者之道張音帳索隠案帳軍幕也決之以出也】從醉卒直隧出司馬與分背袁盎解節毛懷之【集解如淳曰不欲令人見也】杖步行七八里明見梁騎騎馳去【集解又頴曰梁騎擊吳楚者也或曰得梁馬馳去也】遂歸報吳楚已破上更以王元子平陸侯禮爲楚王袁盎爲楚相嘗上書有所言不用袁盎病免居家與閭裏浮沈相隨行鬭雞走狗雒陽劇孟甞過袁盎盎善待之安陵富人有謂盎曰吾聞劇孟博徒【集解如淳曰博蕩之徒或曰博戲之徒】將軍何自通之盎曰劇孟𨿽博徒然母死客送葬車千餘乘此亦有過人者且緩急人所有夫一旦有急叩門不以親爲解【集解張晏曰不語云親不聽也瓚曰凡人之於赴難濟危多以有父母爲解而孟兼行之索隱案謂不以親爲辭也今此云解者亦謂不以親在而自解】不以存亡爲辭天下所望者獨季心劇孟耳今公常從數騎【集解徐廣曰常一作詳】一旦有緩急寧足恃乎罵富人弗與通諸公聞之皆多袁盎袁盎𨿽家居景帝時時使人問籌策梁王欲求爲嗣袁盎進說其後語塞【索隱鄒氏云塞當作露非也案以盎言不宜立弟之義其後立梁王之語塞絕也】梁王以此怨盎曾使人刺盎刺者至關中問袁盎諸君譽之皆不容口乃見袁盎曰臣受梁王金來刺君君長者不忍刺君然後刺君十餘曹【集解如淳曰曹軰】備之袁盎心不樂家又多怪乃之掊生所問占【集解徐廣曰掊一作服駰案文穎曰掊音陪秦時賢士善術者索隱韋昭云掊姓也】還梁刺客後曹輩果遮刺殺盎安陵郭門外

鼂錯者潁川人也【索隱鼂音朝錯音厝一如字讀案鼂氏出南陽今西鄂鼂氏自謂子鼂之後也】學申商刑名於軹張恢先所【集解徐廣曰先卽先生索隱軹縣人張恢先生所學申商之法】與雒陽宋孟及劉禮同師以文學爲太常掌故【集解應劭曰掌故百石吏主故事索隱服防云百石卒吏漢舊儀云太常博士弟子試射策中甲科補郎中乙科補掌故也】錯爲人陗直刻深【集解韋昭曰術岸髙曰陗瓚曰陗峻索隱按韋昭注本無術字或云術道路也陗音七笑反】孝文帝時天下無治尙書者獨聞濟南伏生故秦博士治尙書年九十餘老不可徵乃詔太常使人往受之太常遣錯受尙書伏生所【正義衛宏詔定古文尙書序云徴之老不能行遣太常掌故鼂錯往讀之年九十餘不能正言言不可曉使其女傳言敎錯齊人語多與潁川異錯所不知者幾十二三略以其意屬讀而已也】還因上便宜事以書稱說詔以爲太子舍人門大夫家令【集解服防曰太子稱家瓚曰茂陵書太子家令秩八百石】以其辯得幸太子太子家號曰智嚢數上書孝文時言削諸侯事及法令可更定者書數十上孝文不聽然奇其材遷爲中大夫當是時太子善錯計防袁盎諸大功臣多不好錯景帝卽位以錯爲內史錯常數請閒言事輙聽寵幸傾九卿【集解徐廣曰九一作公】法令多所更定丞相申屠嘉心弗便力未有以傷內史府居太上廟壖中門東出不便錯乃穿兩門南出鑿廟壖垣【索隱壖音乃亂反謂墻外之短垣也又音而緣反】丞相嘉聞大怒欲因此過爲奏請誅錯錯聞之卽夜請閒具爲上言之丞相奏事因言錯擅鑿廟垣爲門請下廷尉誅上曰此非廟垣乃壖中垣【正義上人緣反石壖者廟內垣外遊地也】不致於法丞相謝罷朝怒謂長史曰吾當先斬以聞乃先請爲兒所賣固誤丞相遂發病死錯以此愈貴遷爲禦史大夫請諸侯之罪過削其地【集解徐廣曰一云言景帝曰諸侯或連數郡非古之制非久長策不便請削之上令公卿云云】收其枝郡奏上上令公卿列侯宗室集議莫敢難獨竇嬰爭之由此與錯有郤錯所更令三十章諸侯皆諠嘩疾鼂錯錯父聞之從潁川來謂錯曰上初卽位公爲政用事侵削諸侯別疏人骨肉人口議多怨公者【集解徐廣曰議一作讙】何也鼂錯曰固也不如此天子不尊宗廟不安錯父曰劉氏安矣而鼂氏危矣吾去公歸矣遂飲藥死曰吾不忍見禍及吾身死十餘日吳楚七國果反以誅錯爲名及竇嬰袁盎進說上令鼂錯衣朝衣斬東市鼂錯已死謁者僕射鄧公【正義漢書作鄧先孔文祥雲名先】爲校尉擊吳楚軍爲將還上書言軍事謁見上上問曰道軍所來【集解如淳曰道路從吳軍所來也瓚曰道由也】聞鼂錯死吳楚罷不鄧公曰吳王爲反數十年矣發怒削地以誅錯爲名其意非在錯也且臣恐天下之士噤口不敢復言也【索隱禁音其錦反又音其禁反】上曰何哉鄧公曰夫鼂錯患諸侯彊大不可制故請削地以尊京師萬世之利也計畫始行卒受大戮內杜忠臣之口外爲諸侯報仇臣竊爲陛下不取也於是景帝黙然良久曰公言善吾亦恨之乃拜鄧公爲城陽中尉鄧公成固人也【正義梁州成固縣也括地誌曰成固故城在梁州成固縣東六里漢成固城也】多奇計建元中上招賢良公卿言鄧公時鄧公免起家爲九卿一年復謝病免歸其子章以修黃老言顯於諸公間

太史公曰袁盎𨿽不好學亦善傅會仁心爲質引義忼遭孝文初立資適逢世【集解張晏曰資才也適値其世得騁其才】時以變易【集解張晏曰謂景帝立】及吳楚一說說𨿽行哉然復不遂好聲矜賢竟以名敗鼂錯爲家令時數言事不用後擅權多所變更諸侯發難不急匡救欲報私讐反以亡軀語曰變古亂常不死則亡豈錯等謂邪

【索隱述贊曰袁盎公直亦多附會攬轡見重卻席翳賴鼂錯建策屢陳利害尊主卑臣家危國泰悲彼二子名立身敗】

史記卷一百一

史記卷一百一考證

袁盎鼂錯列傳主亡與亡集解如淳曰不以主亡而不行其政令索隱如淳說爲得○徐孚遠曰主亡與亡言盡節致命也如說甚疎索隱亦失之

百金之子不騎衡○水經注作立不倚衡

調爲隴西都尉集解如淳曰調選○顧炎武曰此今日調官字所本調有更易之意猶琴瑟之更張乃調也如淳訓爲選未盡

袁盎卽跪說曰○余有丁曰按漢書作起說是今史本多作跪其義難通【臣照】按古人席地坐故起卽跪余說非是

錯所更令三十章○漢藝文志法家鼂錯三十一篇

史記卷一百一考證

欽定四庫全書

史記卷一百二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

張釋之馮唐列傳第四十二

張廷尉釋之者堵陽人也【索隱韋昭堵音赭又音如字地名屬南陽正義應劭曰哀帝攺爲順陽水東南入蔡括地誌云順陽故城在鄧州穰縣西三十里椘之郇邑也及蘇秦傳云楚北有郇陽並謂此也】字季有兄仲同居以訾爲騎郎【集解蘇林曰雇錢若出谷也如淳曰漢儀注訾五百萬得爲常侍郎索隱訾音子移反字苑云訾積財也】事孝文帝十歲不得調無所知名釋之曰久宦減仲之產不遂欲自免歸中郎將袁盎知其賢惜其去乃請徙釋之補謁者【正義百官表云謁者掌賓贊受事員十七人秩比六百石也】釋之旣朝畢因前言便宜事文帝曰卑之毋甚髙論令今可施行也【索隱案卑下也欲令卑下其志無甚髙談論且但令依今時事語無說古逺也】於是釋之言秦漢之閒事秦所以失而漢所以興者久之文帝稱善乃拜釋之爲謁者僕射釋之從行登虎圏【正義求遠反】上問上林尉諸禽獸簿【索隱漢書表上林有八丞十二尉百官志云尉秩三百石】十餘問尉左右視盡不能對虎圏嗇夫【正義掌虎圈百官表有鄕嗇夫此其類也】從旁代尉對上所問禽獸簿甚悉欲以觀其能口對響應無窮者文帝曰吏不當若是耶尉無賴【集解張婁曰才無可恃】乃詔釋之拜嗇夫爲上林令釋之久之前曰陛下以絳侯周勃何如人也上曰長者也又復問東陽侯張相如何如人也上復曰長者釋之曰夫絳侯東陽侯稱爲長者此兩人言事曾不能出口豈斆此嗇夫諜諜【集解晉灼曰音牒索隱漢書作喋喋喋喋多言也】利口捷給哉且秦以任刀筆之吏吏爭以亟疾苛察相髙然其敝徒文具耳【索隱案謂空具其文而無其實】無惻隱之實以故不聞其過陵遲而至於二世天下土崩今陛下以嗇夫口辯而超遷之臣恐天下隨風靡靡爭爲口辯而無其實且下之化上疾於景響舉錯不可不審也文帝曰善乃止不拜嗇夫上就車召釋之參乘徐行問釋之秦之敝具以質言【集解如淳曰質誠也】至宮上拜釋之爲公車令頃之太子與梁王共車入朝不下司馬門【集解如淳曰宮衞令諸出入殿門公車司馬門乘軺傳者皆下不如令罰金四兩】於是釋之追止太子梁王無得入殿門遂劾不下公門不敬奏之薄太后聞之文帝免冠謝曰敎兒子不謹薄太后乃使使承詔赦太子梁王然後得入文帝由是奇釋之拜爲中大夫頃之至中郎將從行至霸陵居北臨厠【集解李奇曰霸陵北頭厠近霸水帝登其上以逺望也如淳曰居髙臨垂邊曰厠也蘇林曰厠邊側也韋昭曰髙岸夾水爲厠索隱劉氏厠音初吏反包愷音側義亦兩通】是時愼夫人從上指示愼夫人新丰道曰此走邯鄲道也【集解張晏曰愼夫人邯鄲人也如淳曰走音奏趨也索隱案走猶向也】使愼夫人鼓瑟上自倚瑟而歌【集解駰案漢書音義曰聲气依倚瑟也書曰聲依永索隱倚於綺反案謂歌聲合於瑟聲相依倚也】意慘淒悲懷顧謂羣臣曰嗟乎以北山石爲槨【正義顏師古云美石出京師北山今宜州石是】用紵絮斮陳蕠漆其間【集解徐廣曰斮一作錯駰案漢書音義曰斮絮以漆著其間也索隱紵音竹呂反絮音息慮反斮音側略反蕠音女居反案斮陳蕠以漆著其間也】豈可動哉左右皆曰善釋之前進曰使其中有可欲者𨿽錮南山猶有郤【集解張晏曰錮鑄也帝北向故云北山廻顧南向故雲南山索隱案大顏云北山靑石肌理細宻堪爲椑槨至今猶然故秦本紀云作阿房作酈山發北山石槨乃寫是也故帝欲北山之石爲槨取其精牢釋之答言但使薄葬冢中無可貪𨿽無石槨有何憂焉若使厚葬冢中有物𨿽井錮南山猶爲人所發掘也言南山者取其髙厚之意張晏殊失其防也】使其中無可欲者𨿽無石槨又何戚焉文帝稱善其後拜釋之爲廷尉頃之上行出中渭橋【集解張晏曰在渭橋中路瓚曰中渭橋兩岸之中索隱張晏臣瓚之說皆非也案今渭橋有三所一所在城西北咸陽路曰西渭橋一所在東北髙陵路曰東渭橋其中渭橋在故城之北也】有一人從橋下走出乘輿馬驚於是使騎捕屬之廷尉釋之治問曰縣人來【集解如淳曰長安縣人】聞蹕匿橋下久之以爲行已過卽出見乘輿車騎卽走耳廷尉奏當一人犯蹕當罰金【集解如淳曰乙令蹕先至而犯者罰金四兩蹕止行人索隱崔浩云當謂處其罪也案百官志云廷尉掌平刑罰奏當所應郡國讞疑罪皆處當以報之也】文帝怒曰此人親驚吾馬吾馬賴柔和令他馬固不敗傷我乎而廷尉乃當之罰金釋之曰法者天子所與天下公共也【索隱小顏云公謂不私也】今法如此而更重之是法不信於民也且方其時上使立誅之則已今旣下廷尉廷尉天下之平也一傾而天下用法皆爲輕重民安所錯其手足惟陛下察之良久上曰廷尉當是也其後有人盜髙廟坐前玉環捕得文帝怒下廷尉廷尉治釋之案律盜宗廟服禦物者爲奏奏當棄市上大怒曰人之無道乃盜先帝廟器吾屬廷尉者欲致族之而君以法奏之【索隱案以法者謂依律以斷也】非吾所以共承宗廟意也釋之免冠頓首謝曰法如是足也【集解徐廣曰足一作止也】且罪等【集解如淳曰俱死罪也盜玉環不若盜長陵土之逆也】然以逆順爲差今盜宗廟器而族之有如萬分之一假令愚民取長陵一抔土【集解張晏曰不欲指言故以取土譬也索隱杯音步侯反案禮運云污尊而抔飲鄭氏云抔手掬之字從手字本或作杯言一勺一抔兩音並通又音普反坯者塼之未燒之名也張晏云不欲指言故以取土譬者蓋不欲言盜開長陵及侵柩恐傷廹切先帝故也】陛下何以加其法乎久之文帝與太后言之乃許廷尉當是時中尉條侯周亞夫與梁相山都侯王恬開【集解徐廣曰一作閒漢書作啟啟者景帝諱也故或爲開】見釋之持議平乃結爲親友張廷尉由此天下稱之後文帝崩景帝立釋之恐【索隱景帝爲大子時與梁王入朝不下司馬門釋之曾奏劾故恐也】稱病欲免去懼大誅至欲見謝則未知何如用王生計卒見謝景帝不過也王生者善爲黃老言處士也嘗召居廷中三公九卿盡會立王生老人曰吾韤解【正義上萬越反下閒買反】顧謂張廷尉爲我結韤【索隱結音如字又音計】釋之跪而結之旣已人或謂王生曰獨柰何廷辱張廷尉使跪結韤王生曰吾老且賤自度終無益於張廷尉張廷尉方今天下名臣吾故聊辱廷尉使跪結韤欲以重之諸公聞之賢王生而重張廷尉張廷尉事景帝歲餘爲淮南王相猶尙以前過也久之釋之卒其子曰張摯字長公官至大夫免以不能取容當世故終身不仕【索隱謂性公直不能曲屈見容於當世故至免官不仕也】

馮唐者其大父趙人父徙代漢興徙安陵唐以孝著爲中郎署長【集解應劭曰此云孝子郎也或曰以至孝聞索隱案謂爲郎署之長也】事文帝文帝輦過【索隱過音戈謂文帝乘輦過郎署也】問唐曰父老何自爲郎【索隱案崔浩云自從也帝詢唐何從爲郎又小顏云年老矣何乃自爲郎怪之也】家安在唐具以實對文帝曰吾居代時吾尙食監髙祛數爲我言趙將李齊之賢戰於鉅鹿下今吾每飯意未嘗不在鉅鹿也【集解張晏曰每食念監所說李齊在鉅鹿時】父知之乎唐對曰尙不如廉頗李牧之爲將也上曰何以唐曰臣大父在趙時爲官卒將【集解徐廣曰一云官士將駰案晉灼曰百人爲徹行亦皆師將也索隱案國語闔閭卒百人爲徹行行頭皆官師賈逵云百人爲一隊也官師隊大夫也】善李牧臣父故爲代相善趙將李齊知其爲人也上旣聞亷頗李牧爲人良【集解如淳曰良善也】說而搏髀曰嗟乎吾獨不得廉頗李牧時爲吾將吾豈憂匈奴哉唐曰主臣【索隱案樂彥云人臣進對前稱主臣猶上書前云昧死案志林云馮唐面折萬乘何言不懼主臣爲驚怖其言益著也又魏武謂陳琳云卿爲本初檄何乃上及父祖琳謝曰主臣益明主臣是驚怖也解己見前篇】陛下𨿽得廉頗李牧弗能用也上怒起入禁中良久召唐讓曰公柰何眾辱我獨無閒處乎唐謝曰鄙人不知忌諱當是之時匈奴新大入朝那【索隱上音朝遙反下音乃何反縣名屬河西安定正義在原州百泉縣西北十里漢朝那縣是也】殺北地都尉昻【正義北地郡今寧州也索隱案都尉姓孫】上以胡宼爲意乃卒復問唐曰公何以知吾不能用廉頗李牧也唐對曰臣聞上古王者之遣將也跪而推轂曰閫以內者【集解韋昭曰此郭門之閫也門中橛曰閫索隱橛音其月反正義閫音苦本反謂門限也】寡人制之閫以外者將軍制之軍功爵賞皆決於外歸而奏之此非虛言也臣大父言李牧爲趙將居邊軍市之租皆自用饗士【索隱案謂軍中立市市有稅稅卽租也】賞賜決於外不從中擾也委任而責成功故李牧乃得盡其智能遣選車千三百乘【索隱案六韜書云有選車之法十】彀騎萬三千【索隱如淳云彀音搆彀騎張弓之騎也】百金之士十萬【集解服防曰良士直百金也或曰直百金言重索隱晉灼云百金言其貴重也注云或者服晉之說也劉氏云其功可賞百金者事見管子及小爾雅】是以北逐單於破東胡滅澹林【集解徐廣曰澹一作襜索隱崔浩云東胡烏丸之先也國在匈奴東故云東胡澹音丁甘反一本作防襤】西抑彊秦南友韓魏當是之時趙幾霸【索隱幾音祈】其後會趙王遷立其母倡也【索隱案列女傳云邯鄲之倡也正義趙幽王母樂家之女也】王遷立乃用郭開讒卒誅李牧【索隱案開是趙王寵臣戰國策云秦多與開金使爲反間】令顏聚代之【索隱聚音似諭反漢書作最最本齊將】是以兵破士北爲秦所禽滅今臣竊聞魏尙爲雲中守【集解駰案漢書曰尙槐里人也正義雲中郡故城在勝州楡林縣東北三十里】其軍市租盡以饗士卒私養錢【集解服防曰私廩假錢索隱案漢書市肆租稅之入爲私奉養服防云私廩假錢是也或云官所別廩給也】五日一椎牛饗賓客軍吏舍人【索隱椎音直追反擊也】是以匈奴逺避不近雲中之塞虜曾一入尙率車騎擊之所殺甚眾夫士卒盡家人子【索隱案謂庶人之家子也】起田中從軍安知尺籍伍符【集解如淳曰漢軍法曰吏卒斬首以尺籍書下縣移郡令人故行不行奪勞二歲伍符亦什五之符約節度也或曰以尺簡書故曰尺籍也索隱案尺籍者謂書其斬首之功於一尺之板伍符者命軍人伍伍相保不容姦詐也故行不行謂故命人行而身不自行奪勞一歲也故與雇同】終日力戰斬首捕虜上功莫府【索隱案莫訓大也又崔浩云古者出徵爲將治無常處以幕爲府捨故云莫府莫當爲幕古字少耳】一言不相應【索隱應音乙陵反謂數不同也】文吏以法繩之其賞不行而吏奉法必用臣愚以爲陛下法太明賞太輕罰太重且雲中守魏尙坐上功首虜差六級陛下下之吏削其爵罰作之由此言之陛下𨿽得亷頗李牧弗能用也【集解駰案班固稱揚子曰孝文帝親詘帝尊以信亞夫之軍曷爲不能用頗牧彼將有激】臣誠愚觸忌諱死罪死罪文帝說是日令馮唐持節赦魏尙復以爲雲中守而拜唐爲車騎都尉主中尉及郡國車士【集解服防曰車戰之士】七年景帝立以唐爲楚相免武帝立求賢良舉馮唐唐時年九十餘不能復爲官乃以唐子馮遂爲郎遂字王孫亦奇士與余善

太史公曰張季之言長者守法不阿意馮公之論將率有味哉有味哉語曰不知其人視其友二君之所稱誦可著廊廟書曰不偏不黨王道蕩蕩不黨不偏王道便便【集解徐廣曰一作辧】張季馮公近之矣

【索隱述贊曰張季未偶見識袁盎太子懼法嗇夫無狀驚馬罰金盜環悟上馮公白首味哉論將因對李齊收功魏尙】

史記卷一百二

史記卷一百二考證

張釋之馮唐列傳用紵絮斮陳蕠漆其間○蕠集韻音袽黏著也漢書水經注皆去此字

下廷尉廷尉治○淩稚隆曰一本無重廷尉字

假令愚民取長陵一抔土索隱鄭氏云抔手掬之字從手字本或作杯言一勺一抔兩音並通又音普廻反抔者塼之未燒之名也○師古漢書注云其字從手今學者讀抔爲杯勺之杯非也抔非應盛土之物也其意蓋譏鄭氏又音普廻反則字當從土壞與抔不通

王遷立乃用郭開防○【臣照】按上文云其後會趙王遷立其母倡也然則此句立字乃衍文

主中尉及郡國車士○車疑騎字之誤

史記卷一百二考證

欽定四庫全書

史記卷一百三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

萬石張叔列傳第四十三

萬石君【正義以父及四子皆二千石故號奮爲萬石君】名奮其父趙人也【正義洺州邯鄲本趙國都】姓石氏趙亡徙居溫【正義故溫城在懷州溫縣三十里漢縣在也】髙祖東擊項籍過河內時奮年十五爲小吏侍髙祖髙祖與語愛其恭敬問曰若何有對曰奮獨有母不幸失明家貧有姊能鼓琴髙祖曰若能從我乎曰願盡力於是髙祖召其姊爲美人以奮爲中涓【正義顏師古雲中涓官名居中而涓潔也如淳曰主通書謁出入命也】受書謁徙其家長安中戚裏【索隱小顏云於上有姻戚者皆居之故名其裏爲戚里長安記戚裏在城內】以姊爲美人故也其官至孝文時積功勞至大中大夫無文學恭謹無與比文帝時東陽侯張相如爲太子太傅免選可爲傅者皆推奮奮爲太子太傅及孝景卽位以爲九卿廹近憚之【集解張晏曰以其恭敬履度故難之】徙奮爲諸侯相奮長子建次子甲次子乙【集解徐廣曰一作仁正義顏師古云史失其名故云甲乙耳非其名也】次子慶皆以馴行孝謹【集解徐廣曰馴一作訓索隱馴音巡】官皆至二千石於是景帝曰石君及四子皆二千石人臣尊寵乃集其門號奮爲萬石君孝景帝季年萬石君以上大夫祿歸老於家以歲時爲朝臣過宮門闕萬石君必下車趨見路馬必式焉子孫爲小吏來歸謁萬石君必朝服見之不名子孫有過失不譙讓爲便坐對案不食【索隱譙音才笑反譙讓責讓也爲音於僞反便音婢綿反蓋謂爲之不處正室別坐他處故曰便坐坐音如座便坐非正坐處也故王者所居有便殿便房義亦然也又音婢見反亦通】然後諸子相責因長老肉袒固謝罪攺之乃許子孫勝冠者在側𨿽燕居必冠申申如也僮僕防防如也【集解晉灼曰防許愼曰古欣字韋昭曰聲和貌也】惟謹上時賜食於家必稽首俯伏而食之如在上前其執喪哀戚甚悼子孫遵敎亦如之萬石君家以孝謹聞乎郡國𨿽齊魯諸儒質行皆自以爲不及也建元二年郎中令王臧以文學獲罪【正義百官表云郎中令秦官掌居宮殿門戶武帝太初元年更名光祿勲也】皇太后以爲儒者文多質少今萬石君家不言而躬行乃以長子建爲郎中令少子慶爲內史【正義百官表云內史周官秦因之掌治京師景帝分置左內史武帝大初元年更名京兆尹左內史名左馮翊也】建老白首萬石君尙無恙建爲郎中令每五日洗沐歸謁親【集解文頴曰郎五日一下正義孔文祥雲建爲郎中令卽光祿勲九卿之職也直五日一下也按五日一下直洗沐】入子捨【索隱案劉氏謂小房內非正堂也小顏以爲諸子之舍若今諸房也】竊問侍者取親中裙厠牏身自浣滌【集解徐廣曰牏築垣短板也音住厠牏謂厠混垣墻建隱於其側浣滌也一讀牏爲竇竇音豆言建又自洗蕩側竇側竇瀉除穢惡之穴也呂靜曰楲窬褻器也音威豆駰案蘇林曰牏音投賈逵解周官楲虎子也窬行淸也孟康曰厠行淸窬行中受糞者也東南人謂鑿木空中如曹謂之窬晉灼曰今世謂反閉小袖衫爲侯窬厠此最厠近身之衣也索隱案親謂父也中裙近身衣也徐廣云牏短板以築厠墻未知其義何從恐非也】復與侍者不敢令萬石君知以爲常建爲郎中令事有可言屏人恣言極切至廷見如不能言者是以上乃親尊禮之萬石君徙居陵裏【集解徐廣曰陵一作鄰索隱小顏云陵裏裏名在茂陵非長安之戚裏也正義茂陵邑中裏也茂陵故城漢茂陵縣也在雍州始平縣東北二十里】內史慶醉歸入外門不下車萬石君聞之不食慶恐肉袒請罪不許舉宗及兄建肉袒萬石君讓曰內史貴人入閭裏裏中長老皆走匿而內史坐車中自如固當乃謝罷慶慶及諸子弟入裏門趨至家萬石君以元朔五年中卒長子郎中令建哭泣哀思扶杖乃能行歳余建亦死諸子孫咸孝然建最甚甚於萬石君建爲郎中令書奏事事下建讀之曰誤書馬字與尾當五今乃四不足一【集解服虔曰作馬字下曲而五建時上事誤作四正義顏師古云馬字下曲者尾並四防爲四足凡五】上譴死矣甚惶恐其爲謹愼𨿽他皆如是萬石君少子慶爲太僕禦出上問車中幾馬慶以策數馬畢舉手曰六馬慶於諸子中最爲簡易矣【正義漢書慶爲太僕禦出上問車中幾馬慶以策數馬畢舉手曰六馬按慶於兄弟最爲簡易矣然猶如此也】然猶如此爲齊相舉齊國皆慕其家行不言而齊國大治爲立石相祠元狩元年上立太子選羣臣可爲傅者慶自沛守爲太子太傅七歲遷爲禦史大夫元鼎五年秋丞相有罪罷【集解駰案趙周坐酎金免索隱案漢書而知也】制詔禦史萬石君先帝尊之子孫孝其以禦史大夫慶爲丞相封爲牧邱侯是時漢方南誅兩越東擊朝鮮北逐匈奴西伐大宛中國多事天子巡狩海內修上古神祠封禪興禮樂公家用少桑羊等致利王溫舒之屬峻法兒寛等推文學至九卿更進用事事不關決於丞相丞相醇謹而已在位九歲無能有所匡言嘗欲請治上近臣所忠九卿減宣罪【集解服防曰音減損之減】不能服反受其過贖罪元封四年中關東流民二百萬口無名數者四十萬【索隱案小顏云無名數若今之無戶籍】公卿議欲請徙流民於邊以適之上以爲丞相老謹不能與其議乃賜丞相告歸而案禦史大夫以下議爲請者丞相慙不任職乃上書曰慶幸得待罪丞相罷駑無以輔治城郭倉庫空虛民多流亡罪當伏斧質上不忍致法願歸丞相侯印乞骸骨歸避賢者路天子曰倉廩旣空民食流亡而君欲請徙之搖蕩不安動危之而辭位君欲安歸難乎【索隱難音乃彈反言欲歸於何人】以書讓慶慶甚慙遂復視事慶文深審謹然無他大略爲百姓言後三歲餘太初二年中丞相慶卒謚爲恬侯慶中子徳慶愛用之上以徳爲嗣代侯後爲太常坐法當死贖免爲庶人慶方爲丞相諸子孫爲吏更至二千石者十三人及慶死後稍以罪去孝謹益衰矣

建陵侯衛綰者代大陵人也【正義括地誌云漢建陵縣故城在沂州丞縣界也索隱按地裏志大陵縣名正義括地誌云大陵縣城在並州文水縣北十三里按代王是時都中都大陵屬馬故言代大陵人也】綰以戲車爲郎【集解應劭曰能左右超乘也如淳曰櫟機轊之類索隱案今亦有弄車之戲是也櫟音歷謂超逾之也轊音衞謂車軸頭也】事文帝功次遷爲中郎將醇謹無他孝景爲太子時召上左右飲而綰稱病不行【集解張晏曰恐文帝謂豫有二心以事太子】文帝且崩時屬孝景曰綰長者善遇之及文帝崩景帝立歲餘不譙呵綰【索隱譙呵音誰何猶借訪也一曰譙呵者責讓也不譙呵者言不嗔責衞綰也】綰日以謹力景帝幸上林詔中郎將參乘還而問曰君知所以得參乘乎綰曰臣從車士幸得以功次遷爲中郎將不自知也上問曰吾爲太子時召君君不肯來何也對曰死罪實病上賜之劍綰曰先帝賜臣劍凡六劍不敢奉詔上曰劍人之所施易獨至今乎【集解如淳曰施讀曰移言劍者人之所好故多數移易貿換之也索隱施音移易音亦】綰曰具在上使取六劍劍尙盛未甞服也郎官有譴常蒙其罪不與他將爭有功常讓他將上以爲亷忠實無他腸【索隱案小顏云心腸之內無他惡也】乃拜綰爲河間王太傅吳楚反詔綰爲將將河間兵擊吳楚有功拜爲中尉三歲以軍功孝景前六年中封綰爲建陵侯其明年上廢太子誅栗卿之屬【集解蘇林曰栗太子舅也如淳曰栗氏親屬也卿其名也索隱栗姬之族也正義顏師古云太子廢爲臨江王故誅其外家親屬也】上以爲綰長者不忍乃賜綰告歸而使郅都治捕栗氏旣已上立膠東王爲太子召綰拜爲太子太傅久之遷爲禦史大夫五歲代桃侯捨爲丞相【正義故桃城在渭州胙城縣東三十里劉捨所封】朝奏事如職所奏【索隱以言但守職分而已不別有所奏議也】然自初官以至丞相終無可言天子以爲惇厚可相少主尊寵之賞賜甚多爲丞相三歲景帝崩武帝立建元年中丞相以景帝疾時諸官囚多坐不辜者而君不任職免之其後綰卒子信代坐酎金失侯

塞侯直不疑者南陽人也【索隱案塞國名今桃林之塞也直姓也不疑名也與雋不疑同字正義塞音先代反古塞國今陜州桃林縣以西至潼關皆桃林塞地也】爲郎事文帝其同捨有告歸誤持同捨郎金去已而金主覺妄意不疑【索隱謂妄疑其盜取將也】不疑謝有之買金償而告歸者來而歸金而前郎亡金者大慙以此稱爲長者文帝稱舉稍遷至大中大夫【集解徐廣曰漢書云稱爲長者稍遷至大中大夫無文帝稱舉四字】朝廷見人或毀之曰不疑狀貎甚美然獨無柰其善盜嫂何也【索隱案小顏云盜謂私之】不疑聞曰我乃無兄然終不自明也吳楚反時不疑以二千石將兵擊之景帝後元年拜爲禦史大夫天子修吳楚時功乃封不疑爲塞侯武帝建元年中與丞相綰俱以過免不疑學老子言其所臨爲官如故惟恐人知其爲吏迹也不好立名稱稱爲長者不疑卒子相如代孫望坐酎金失侯【索隱漢書作彭祖坐酎金國除】

郎中令周文者名仁其先故任城人也【正義任城兗州縣也】以醫見景帝爲太子時拜爲舍人積功稍遷孝文帝時至大中大夫景帝初卽位拜仁爲郎中令仁爲人陰重不泄常衣敝補衣溺袴【集解服防曰質重不泄人之陰謀也張晏曰陰重不泄下濕故溺袴是以得比宦者得入後宮仁有子孫先未得此病時所生韋昭曰陰重如今帶下病泄利索隱案其解二亦各有理小顏云陰宻也爲性宻重不泄人言也霍去病少言不泄亦其類也其人又常衣獘補衣及溺袴故爲不潔淸之服是以得幸入臥內也二者未知誰得其實】期爲不絜淸【索隱謂心中常期不絜之服則期是故之意也小顏亦同正義淸淸淨期猶常也言爲不絜淨下濕故得入臥內後宮比宦者】以是得幸景帝入臥內於後宮祕戲【正義謂後宮中戲劇宜可祕也】仁常在旁至景帝崩仁尙爲郎中令終無所言上時問人【正義顏師古云問以他人之善惡也】仁曰上自察之然亦無所毀以此景帝再自幸其家家徙陽陵上所賜甚多然常讓不敢受也諸侯羣臣賂遺終無所受武帝立以爲先帝臣重之仁乃病免以二千石祿歸老子孫咸至大官矣

禦史大夫張叔者名歐【集解駰案史記音隱曰歐於友反索隱歐音鳥後反漢書作歐孟康音駈也】安邱侯說之庶子也【集解徐廣曰張說起於方與縣從髙祖以入漢也索隠說音悅】孝文時以治刑名言【集解韋昭曰有刑名之書欲令名實相副也索隱案劉向別錄云申子學號曰刑名者循名以責實其尊君卑臣崇上抑下合於六家也說者云刑名家卽太史公所說六家之二也】事太子然歐𨿽治刑名家【正義刑刑家也名名家也言治刑法及名實也】其人長者景帝時尊重常爲九卿至武帝元朔四年韓安國免詔拜歐爲禦史大夫自歐爲吏未甞言案人専以誠長者處官官屬以爲長者亦不敢大欺上具獄事有可郤郤之不可者不得已爲涕泣靣對而封之其愛人如此老病篤請免於是天子亦策罷以上大夫祿歸老於家家於陽陵子孫咸至大官矣

太史公曰仲尼有言君子欲訥於言而敏於行【集解徐廣曰訥字多作詘音同耳古字假借】其萬石建陵張叔之謂邪是以其敎不肅而成不嚴而治塞侯微巧【正義不疑學老子所臨官恐人知其爲吏迹不好立名稱稱爲長者是防巧也】而周文處讇【索隠案直不疑以吳椘反時爲二千石將景帝封之防巧也周文處讇者謂爲郎中令陰重得幸出入臥內也故班固曰石建之澣衣周仁之垢污君子譏之是也正義上時問人仁曰上自察之上所賜常不受又諸侯羣臣賂遺終無受此爲處讇故君子譏此二人爲其近於佞也】君子譏之爲其近於佞也然斯可謂篤行君子矣【索隱述贊曰萬石孝謹自家形國郎中數馬內史匍匐綰無他腸塞有陰徳刑名張歐垂涕卹獄敏行訥言俱嗣芳躅】

史記卷一百三

史記卷一百三考證

萬石張叔列傳萬石君少子慶爲太僕禦出○漢百官公卿表慶未嘗爲太僕與傳異

史記卷一百三考證

欽定四庫全書

史記卷一百四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

田叔列傳第四十四

田叔者趙陘城人也【索隠案下文字少卿陘音刑縣名屬中山】其先齊田氏苗裔也叔喜劍學黃老術於樂巨公所【索木燕人樂毅之後正義樂姓巨公名】叔爲人刻防自喜喜遊諸公【正義喜許記反諸公謂丈人行也】趙人舉之趙相趙午午言之趙王張敖所趙王以爲郎中數嵗切直廉平趙王賢之未及遷會陳豨反代【集解徐廣曰七年韓王信反髙帝徵之十年代相陳豨反】漢七年髙祖往誅之過趙趙王張敖自持案進食禮恭甚髙祖箕踞罵之是時趙相趙午等數十人皆怒謂張王曰王事上禮備矣今遇王如是臣等請爲亂趙王齧指出血曰先人失國防陛下臣等當虫出【索隠案謂死而虫出也左傳齊桓死未葬虫流於戶外是也】公等柰何言若是毋復出口矣於是貫髙等曰王長者不倍徳卒私相與謀弒上防事發覺【集解徐廣曰九年十二月捕貫髙等也】漢下詔捕趙王及羣臣反者於是趙午等皆自殺惟貫髙就繋是時漢下詔書趙有敢隨王者辠三族惟孟舒田叔等十餘人赭衣自髠鉗稱王家奴隨趙王敖至長安貫髙事眀白趙王敖得出廢爲宣平侯乃進言田叔等十餘人上盡召見與語漢廷臣無能出其右者上說盡拜爲郡守諸侯相叔爲漢中守十餘年防髙後崩諸呂作亂大臣誅之立孝文帝孝文帝旣立召田叔問之曰公知天下長者乎對曰臣何足以知之上曰公長者也宜知之叔頓首曰故雲中守孟舒長者也是時孟舒坐虜大入塞盜劫雲中尢甚免上曰先帝置孟舒雲中十餘年矣虜曾一入孟舒不能堅守毋故士卒戰死者數百人長者固殺人乎公何以言孟舒爲長者也叔叩頭對曰是乃孟舒所以爲長者也夫貫髙等謀反上下眀詔趙有敢隨張王罪三族然孟舒自髠鉗隨張王敖之所在欲以身死之豈自知爲雲中守哉漢與楚相距士卒罷敝匈奴冒頓新服北夷來爲邊害孟舒知士卒罷敝不忍出言士爭臨城死敵如子爲父弟爲兄以故死者數百人孟舒豈故驅戰之哉是乃孟舒所以爲長者也於是上曰賢哉孟舒復召孟舒以爲雲中守後數嵗叔坐法失官梁孝王使人殺故吳相袁盎景帝召田叔案梁具得其事還報景帝曰梁有之乎叔對曰死罪有之上曰其事安在田叔曰上毋以梁事爲也上曰何也曰今梁王不伏誅是漢法不行也如其伏法而太后食不甘味臥不安席此憂在陛下也景帝大賢之以爲魯相魯相初到民自言相訟王取其財物百餘人田叔取其渠率二十人各笞五十餘各搏二十【索隠搏音博】怒之曰王非若主邪何自敢言若主魯王聞之大慙發中府錢【正義王財物所藏也】使相償之相曰王自奪之使相償之是王爲惡而相爲善也相毋與償之於是王乃盡償之魯王好獵【正義魯共王景帝子都兗州曲阜縣故魯城中】相常從入苑中【正義括地誌云矍相圃在兗州曲阜縣南三十里禮記云孔子射於矍相之圃觀者如堵堵墻也】王輙休相就館捨相出常暴坐【索隠暴音步卜反】待王苑外王數使人請相休終不休曰我王暴露苑中我獨何爲就捨魯王以故不大出遊數年叔以官卒魯以百金祠少子仁不受也曰不以百金傷先人名仁以壯健爲衛將軍舍人【集解張晏曰衛靑也】數從撃匈奴衛將軍進言仁仁爲郎中數嵗爲二千石丞相長史失官其後使刺舉三河【正義百官表云監禦史秦官掌監郡漢省丞相遣禦史分刺州不常置也案三河河南河東河內】上東巡仁奏事有辭上說拜爲京輔都尉【義百官表云右扶風左馮翊京兆尹是爲三輔鼎四年置三輔都尉服防云皆治長安城中】月餘上遷拜爲司直【正義百官表云武帝元狩五年初置司直秩比二千石掌佐丞相舉不法也】數嵗坐太子事【正義謂戾太子】時左丞相自將兵【集解徐廣曰劉屈犛時爲丞相也】令司直田仁主閉守城門坐縱太子下吏誅死仁發兵長陵令車千秋上變仁仁族死陘城今在中山國【集解徐廣曰陘城縣名也正義今定州也】

太史公曰孔子稱曰居是國必聞其政田叔之謂乎義不防賢眀主之美以救過仁與余善余故幷論之【索述贊曰田叔長者重義輕生張王旣雪漢中是榮孟舒見廢抗說相明案梁以禮相魯得情子仁坐事刺舉有聲】

褚先生曰臣爲郎時聞之曰田仁故與任安相善任安滎陽人也少孤貧困爲人將車之長安【索隠將車猶禦車也】畱求事爲小吏未有因緣也因占著名數家於武功【索隠言卜日而自占著家口名數於武功猶今附籍然也占音之艷反】武功扶風西界小邑也谷口蜀剗道近山【正義括地誌云漢武功縣在渭水南今盩厔縣西界也駱谷間在雍州之盩厔縣西南二十里開駱穀道以通梁州也按行谷有剗道也】安以爲武功小邑無豪易髙也【索隠易音以豉反言邑小無豪易得髙名也】安畱代人爲求盜亭父【集解郭璞曰亭卒也正義安畱武功替人爲求盜亭父也應劭云舊時亭有兩卒其一爲亭父掌闗閉掃除一爲求盜掌逐捕盜賊也】後爲亭長【正義百官表云十里一亭亭有長也】邑中人民俱出獵任安常爲人分麋鹿雉兔部署老小當壯劇易處眾人皆喜曰無傷也任少卿【正義少卿安字】分別平有智略眀日復合防防者數百人任少卿曰某子甲何爲不來乎諸人皆怪其見之疾也其後除爲三老【正義百官表云十亭一鄕鄕有三老一人掌教化也】舉爲親民出爲三百石長【正義百官表云萬戶已上爲令秩千石至六百石減萬戶爲長秩五百石至三百石皆有丞尉也】治民坐上行出遊共帳不辦斥免乃爲衛將軍舍人與田仁防俱爲舍人居門下同心相愛此二人家貧無錢用以事將軍家監家監使養惡齧馬兩人同牀臥仁竊言曰不知人哉家監也任安曰將軍尙不知人何乃家監也衛將軍【正義衞靑也】從此兩人過平陽主主家令兩人與騎奴同席而食此二子拔刀列斷席別坐主家皆怪而惡之莫敢呵其後有詔募擇衛將軍舍人以爲郎將軍取舍人中富給者令具鞍馬絳衣玉貝劍欲入奏之防賢大夫少府趙禹來過衛將軍將軍呼所舉舍人以示趙禹趙禹以次問之十餘人無一人習事有智略者趙禹曰吾聞之將門之下必有將類傳曰不知其君視其所使不知其子視其所友今有詔舉將軍舍人者欲以觀將軍而能得賢者文武之士也今徒取富人子上之又無智略如木偶人衣之綺繡耳將柰之何於是趙禹悉召衛將軍舍人百餘人以次問之得田仁任安曰獨此兩人可耳餘無可用者衛將軍見此兩人貧意不平趙禹去謂兩人曰各自具鞍馬新絳衣兩人對曰家貧無用具也將軍怒曰今兩君家自爲貧何爲出此言鞅鞍如有移徳於我者何也【集解徐廣曰移猶施也】將軍不得已上籍以聞有詔召見衞將軍舍人此二人前見詔問能略相推第也田仁對曰提桴鼓立軍門使上大夫樂死戰鬭仁不及任安任安對曰夫決嫌疑定是非辯治官使百姓無怨心安不及仁也武帝大笑曰善使任安防北軍使田仁防邊田谷於河上此兩人立名天下其後用任安爲益州刺史【正義地理誌云武帝攺曰梁州百官表云元封五年初置部刺史掌奉詔條察州秩六百石員十三按若今采訪按察六條也】以田仁爲丞相長史【正義百官表云丞相有兩長史秩千石】田仁至書言天下郡太守多爲姦利三河尢甚臣請先刺舉三河三河太守皆內倚中貴人與三公有親屬無所畏憚宜先正三河以警天下姦吏是時河南河內太守皆禦史大夫杜父兄子弟也【集解駰案杜杜周也】河東太守石丞相子孫也【正義謂石慶】是時石氏九人爲二千石方盛貴田仁數上書言之杜大夫及石氏使人謝謂田少卿曰吾非敢有語言也願少卿無相誣污也仁已刺三河三河太守皆下吏誅死仁還奏事武帝說以仁爲能不畏彊禦拜仁爲丞相司直威振天下其後逢太子有兵事丞相自將兵使司直主城門司直以爲太子骨肉之親父子之間不甚欲近去之諸陵過是時武帝在甘泉使禦史大夫暴君【集解徐廣曰暴勝之爲禦史大夫】下責丞相何爲縱太子丞相對言使司直部守城門而開太子上書以聞請捕繋司直司直下吏誅死是時任安爲北軍使者防軍太子立車北軍南門外召任安與節令發兵安拜受節入閉門不出武帝聞之以爲任安爲佯邪【集解徐廣曰佯或作詳也索隠詳音羊邪弋奢反佯謂詐受節不發兵不傅防太子者也】不傅事何也【索隠傅音附謂不附防也】任安笞辱北軍錢官小吏小吏上書言之以爲受太子節言幸與我其鮮好者【索隠鮮音仙謂太子請其鮮好之兵甲也】書上聞武帝曰是老吏也見兵事起欲坐觀成敗見勝者欲合從之有兩心安有當死之罪甚眾吾常活之今懷詐有不忠之心下安吏誅死

夫月滿則虧物盛則衰天地之常也知進而不知退久乘富貴禍積爲祟故範蠡之去越辭不受官位名傳後世萬嵗不防豈可及哉後進者愼戒之

史記卷一百四

史記卷一百四考證

田叔列傳防陳豨反代集解徐廣曰七年韓王信反髙帝徵之十年代相陳豨反○余有丁曰此是七年髙帝徵韓王信曰豨反史誤

復召孟舒以爲雲中守○容齋隨筆曰孟舒魏尙皆以文帝時爲雲中守皆坐匈奴入冦獲罪皆得士死力皆用他人言復故官事切相類疑其只一事云

相常從入苑中正義括地誌云矍相圃在兗州曲阜縣南禮記云孔子射於矍相之圃觀者如堵○徐孚逺曰疑苑中卽矍相圃舊地正義引其說而未竟

上遷拜爲司直○【臣照】按遷字疑還字之訛蓋言武帝東巡還乃拜爲司直

仁發兵長陵令車千秋上變仁仁族死○【臣照】按此三句中必有訛脫旣以坐縱太子誅豈又以車千秋訟太子寃而更族誅乎況文亦不類

因占著名數家於武功索隠言卜日而自占著家口名數於武功猶今附籍然也占音之艷反○【臣照】按平凖書云各以其物自占索隠曰郭璞云占自隠度也占字正宜用此觧不宜解作卜字

是時河南河內太守皆禦史大夫杜父兄子弟也○容齋隨筆曰班史言霍去病旣貴衛靑故人門下多去事之惟任安不肯去又言衛將軍進言任爲郎中與褚先生所書不同杜周傳云兩子夾河爲郡守治皆酷暴亦不書其所終也

史記卷一百四考證

欽定四庫全書

史記卷一百五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

扁鵲倉公列傳第四十五

【索隱王劭云毉方宜與日者龜防相接不合列於此後人誤之也正義此傳是醫方合與龜策日者相次以淳於意孝文帝時醫奉詔問之又爲齊太倉令故太史公以次述之扁鵲乃春秋時良醫不可別序故引爲傳首太倉公次之也】

扁鵲者【正義黃帝八十一難序云秦越人與軒轅時扁鵲相類仍號之爲扁鵲又家於盧國因命之曰盧醫也】勃海郡鄭人也【集解徐廣曰鄭當爲鄚鄚縣名今屬河間索隱案勃海無鄭縣徐說是也】姓秦氏名越人少時爲人舎長【索隱劉氏云守客館之師故號云舎長也正義長音丁丈反】舎客長桑君過【索隱隱者蓋神人也正義過音戈】扁鵲獨奇之常謹遇之長桑君亦知扁鵲非常人也出入十餘年乃呼扁鵲私坐間與語曰【正義間音閒】我有禁方年老欲傳與公公毋泄扁鵲曰敬諾乃出其懷中藥予扁鵲飲是以上池之水三十日當知物矣【索隱案舊說云上池水謂水未至地蓋承取露及竹木上水取之以和藥服之三十日當見鬼物也】乃悉取其禁方書盡與扁鵲忽然不見殆非人也扁鵲以其言飲藥三十日視見垣一方人【索隱方猶邊也言能隔墻見彼邊之人則眼通神也】以此視病盡見五藏癥結【正義五藏謂心肺脾肝腎也六府謂大腸胃膽膀胱三焦也王叔和脈經云左手脈橫癥在左右手脈橫癥在右脈頭大者在上頭小者在下兩手脈結上部者濡結中部者緩結三里者豆起陽邪來見浮洪陰邪來見沈細水谷來見堅實】特以診脈爲名耳【索隱診鄒氏音丈忍反劉氏音陳忍反司馬彪云診占也】爲醫或在齊【正義號盧醫今濟州盧縣】或在趙在趙者名扁鵲當晉昭公時【索隱案左氏簡子専國在定頃二公之時非當昭公之世且趙系家敍此事亦在定公之初】諸大夫彊而公族弱趙簡子爲大夫専國事簡子疾五日不知人【索隱案韓子云十日不知人所記異也】大夫皆懼於是召扁鵲扁鵲入視病出董安於問扁鵲扁鵲曰血脈治也【正義下云色廢脈亂故形靜如死狀也】而何怪昔秦穆公嘗如此七日而寤寤之日告公孫支與子輿【索隱案二子皆秦大夫公孫支子桑也子輿未詳】曰我之帝所甚樂吾所以久者適有所學也【索隱適音釋言我適來有所受敎命故云學也】帝告我晉國且大亂五世不安其後將霸未老而死霸者之子且令而國男女無別公孫支書而藏之秦策於是出夫獻公之亂文公之霸而襄公敗秦師於殽而歸縱滛此子之所聞今主君之病與之同不出三日必間間必有言也居二日半簡子寤語諸大夫曰我之帝所甚樂與百神遊於鈞天廣樂九奏萬舞不類三代之樂其聲動心有一熊欲援我帝命我射之中熊熊死有羆來我又射之中羆羆死帝甚喜賜我二笥皆有副吾見兒在帝側帝屬我一翟犬曰及而子之壯也以賜之帝告我晉國且世衰七世而亡【正義晉定公出公哀公幽公烈公孝公靜公爲七世靜公二年爲三晉所滅據此及趙世家簡子疾在定公之十一年】嬴姓將大敗周人於範魁之西【索隱範魁地名未詳正義嬴趙氏本姓也周人謂爲衛也晉亡之後趙成侯三年伐衛取鄕邑七十三是也賈逵雲月阜日魁也】而亦不能有也董安於受言書而藏之以扁鵲言告簡子簡子賜扁鵲田四萬畝其後扁鵲過虢【正義陜州城古虢國又陜州河北縣東北下陽故城古虢卽晉獻公滅者又洛州汜水縣古東虢國而未知扁鵲過何者蓋虢至此並滅也】虢太子死【索隱案傅云虢是晉獻所滅先此百二十餘年此時焉得有虢則此云虢太子非也然案虢後攺稱郭春秋有郭公蓋郭之太子也】扁鵲至虢宮門下問中庶子喜方者【索隱喜音許旣反喜好也愛也方方伎之人也正義中庶子古官號也喜方好方術不書姓名也】曰太子何病國中治穰過於眾事中庶子曰太子病血气不時交錯而不得泄暴發於外則爲中害精神不能止邪气邪气積畜而不得泄是以陽緩而陰急故暴蹷而死【索隱蹷音厥正義釋名云蹷气從下蹷起上行外及心脇也】扁鵲曰其死何如時曰雞鳴至今曰收乎曰未也【集解駰案收謂棺斂】其死未能半日也言臣齊勃海秦越人也家在於鄭未嘗得望精光侍謁於前也聞太子不幸而死臣能生之中庶子曰先生得無誕之乎何以言太子可生也臣聞上古之時醫有兪跗【索隱音臾附下又音趺正義臾附二音應劭云黃帝時將也】治病不以湯液醴灑【正義上音禮下山解反】鑱石撟引案杭毒熨【索隱鑱音仕咸反謂石鍼也撟音九兆反謂爲按摩之法夭撟引身如熊顧鳥伸也杭音玩亦謂按摩而玩弄身體使調也毒熨謂毒病之處以藥物熨帖也】一撥見病之應因五藏之輸【索隱音束注反正義八十一難云肺之原出於太淵心之原出於太陵肝之原出於太衝脾之原出於太白腎之原出於太谿少陰之原出於兌骨膽之原出於邱虛胃之原出於衝陽三焦之原出於陽池膀胱之原出於京骨大腸之原出於全谷小腸之原出於腕骨十二經皆以輸爲原也按此五藏六府之輸也】乃割皮解肌訣脈結筋搦髓腦揲荒【集解徐廣曰揲音舌索隱搦音女角反揲荒膏荒也】爪幕【正義以爪決其闌幕也】湔浣【正義上子錢反下胡管反】腸胃漱滌五藏練精易形先生之方能若是則太子可生也不能若是而欲生之曾不可以告咳嬰之兒終日扁鵲仰天嘆曰夫子之爲方也若以管窺天以郤視文越人之爲方也不待切脈【正義黃帝素問云待切脈而知病寸口六脈三陰三陽皆隨春秋冬夏觀其脈之變則知病之逆順也楊操云切按也】望色【正義素問云面色靑脈當急面色赤脈當浮而短面色黒脈當沈浮而滑也】聽聲【正義素問云好哭者肺病好歌者脾病好妄言者心病好呻吟者腎病好叫呼者肝病也】寫形【正義素問云欲得溫而不欲見人者藏家病欲得寒而見人者府家病也】言病之所在聞病之陽論得其陰聞病之陰論得其陽【正義八十一難云陰病行陽陽病行陰故令募在陰兪在陽楊操云腸爲陰五藏募皆在腹故云募皆在陰背爲陽五藏兪皆在背故云兪皆在陽內藏有病則出行於陽陽兪在背也外體有病則入行於陰陰募在腹也鍼法雲從陽引陰從陰引陽也】病應見於大表不出千里決者至眾不可曲止也【索隱止語助也不可委曲具言正義言病皆有應見不可曲言病之止住所在也】子以吾言爲不誠試入診太子當聞其耳鳴而鼻張【正義音漲】循其兩股以至於陰當尙溫也中庶子聞扁鵲言目然而不瞚舌撟然而不下乃以扁鵲言入報虢君虢君聞之大驚出見扁鵲於中闕曰竊聞髙義之日久矣然未嘗得拜謁於前也先生過小國幸而舉之偏國寡臣幸甚【索隱謂虢君自謙云已是偏逺之國寡小之臣也】有先生則活無先生則棄捐塡溝壑長終而不得反言未卒因噓唏服臆【索隱上音皮力反下音億】魂精泄橫流涕長澘【集解徐廣曰一云言未卒因涕泣交流噓唏不能自止也索隱潸音山長潸者謂長垂淚也】忽忽承防【索隱音接防卽睫也承防言淚恆垂以承於睫也】悲不能自止容貎變更扁鵲曰若太子病所謂屍蹷者也夫以陽入陰中動胃【正義八十一難云脈居陰部反陽脈見者爲陽入陰中是陽乘陰也脈𨿽時浮濇而短此謂陽中伏陰也脈居陽部而陰脈見者是陰乘陽也脈𨿽時浮滑而長此謂陰中伏陽也胃水谷之海也】繵緣【正義上音直延反繵緣謂脈纒繞胃也素問云延緣落絡脈也恐非此義也】中經維絡【集解徐廣曰維一作結正義八十一難云十二經脈十五絡脈陽維陰維之脈也】別下於三焦膀胱【正義八十一難云三焦者水谷之道路气之所終始也上焦在心下下鬲在胃上口也中焦在胃中脘不上不下也下焦在臍下當膀胱上口也膀胱者津液之府也溺九升九合也言經絡下於三焦及膀胱也】是以陽脈下遂【集解徐廣曰一作隊】陰脈上爭【正義遂音直類反素問云陽脈下遂難反陰脈上爭如弦也】防气閉而不通【正義八十一難雲府防太倉藏防季脇筋防陽陵泉髓防絕骨血防鬲兪骨防大杼脈防大淵气防三焦此謂八防也】陰上而陽內行下內鼓而不起上外絕而不爲使上有絕陽之絡下有破陰之紐【正義紐女九反素問云紐赤脈也】破陰絕陽之色已廢【集解徐廣曰一作發】脈亂故形靜如死狀太子未死也夫以陽入陰支蘭藏者生【正義素問云支者順節蘭者橫節陰支蘭膽藏也】以陰入陽支蘭藏者死凡此數事皆五藏蹷中之時暴作也良工取之【正義八十一難云知一爲下工知二爲中工知三爲上工上工者十全九中工者十全八下工者十全六呂廣云五藏一病輙有五解一藏爲下工解三藏爲中工解五藏爲上工也】拙者疑殆扁鵲乃使弟子子陽厲鍼砥石以取外三陽五防【索隱陽扁鵲之弟子也鍼音鍼厲謂磨也砥音脂正義素問云手足各有三陰三陽太陰少陰厥陰太陽少陽陽明也五防謂百防胸防聽防气防臑防也】有間太子蘇乃使子豹爲五分之熨以八減之齊和煮之以更【正義格彭反】熨兩脇下【索隱案言五分之熨者謂熨之令溫暖之气入五分也八減之齊者謂藥之齊和所減有八並越人當時有此方也】太子起坐更適陰陽但服湯二旬而復故故天下盡以扁鵲爲能生死人扁鵲曰越人非能生死人也此自當生者越人能使之起耳【集解傅曰虢自晉獻公時先是百二十餘年滅矣是時焉得有虢】扁鵲過齊齊桓侯客之【索隱案傅曰是時齊無桓侯裴駰云謂是齊侯田和之子桓公午也蓋與趙簡子頗亦相當】入朝見曰君有疾在腠理【正義腠音湊謂皮膚】不治將深桓侯曰寡人無疾扁鵲出桓侯謂左右曰醫之好利也欲以不疾者爲功後五日扁鵲復見曰君有疾在血脈不治恐深桓侯曰寡人無疾扁鵲出桓侯不悅後五日扁鵲復見曰君有疾在腸胃間不治將深桓侯不應扁鵲出桓侯不悅後五日扁鵲復見望見桓侯而退走桓侯使人問其故扁鵲曰疾之居腠理也湯熨之所及也在血脈鍼石之所及也其在腸胃酒醪之所及也其在骨髓𨿽司命無柰之何今在骨髓臣是以無請也後五日桓侯體病使人召扁鵲扁鵲已逃去桓侯遂死使聖人預知微能使良醫得蚤從事則疾可已身可活也人之所病病疾多【正義病厭患多也言人厭患疾病多甚】而醫之所病病道少【集解徐廣曰所病猶療病也】故病有六不治驕恣不論於理一不治也輕身重財二不治也衣食不能適三不治也陰陽並藏气不定四不治也形羸不能服藥五不治也信巫不信醫六不治也有此一者則重難治也扁鵲名聞天下過邯鄲聞貴婦人卽爲帶下醫過雒陽聞周人愛老人卽爲耳目痺醫【索隱痺音必二反】來入咸陽聞秦人愛小兒卽爲小兒醫隨俗爲變秦太醫令李防自知伎不如扁鵲也使人刺殺之至今天下言脈者由扁鵲也太倉公者齊太倉長臨菑人也姓淳於氏名意【正義括地誌云淳於國城在宻州安邱縣東北三十里古之斟灌國春秋州公如曹傳云冬淳於公如曹水經注云淳於縣故夏后氏之斟灌國也周武王以封淳於公號淳於國也】少而喜醫方術髙後八年更受師同郡元裏公乘陽慶【正義百官表云公乘第八爵也顏師古云言其待乘公之車也】慶年七十餘無子使意盡去其故方更悉以禁方予之傳黃帝扁鵲之脈書五色診病【正義八十一難云五藏有色皆見於面亦當與寸口尺內相應也其面色與相應已見前也】知人死生決嫌疑定可治及藥論甚精受之三年爲人治病決死生多驗然左右行遊諸侯不以家爲家或不爲人治病病家多怨之者文帝四年中人上書言意以刑罪當傳西之長安【索隱傳音竹戀反傳乘傳送之】意有五女隨而泣意怒罵曰生子不生男緩急無可使者於是少女緹縈傷父之言【索隱緹音啼縈音紆營反】乃隨父西上書曰妾父爲吏齊中稱其廉平今坐法當刑妾切痛死者不可復生而刑者不可復續【集解徐廣曰一作贖】𨿽欲攺過自新其道莫由終不可得妾願入身爲官婢以贖父刑罪使得攺行自新也書聞上悲其意此歲中亦除肉刑法【集解徐廣曰案年表孝文十二年除肉刑正義漢書刑法志云孝文帝卽位十三年除肉刑三孟康云黥劓二左右趾一凡三班固詩曰三王徳彌薄惟後用肉刑太倉令有罪就遞長安城自恨身無子困急獨焭焭小女痛父言死者不可生上書詣闕下思古歌雞鳴憂心摧折裂晨風揚激聲聖漢孝文帝惻然感至情百男何憒憒不如一緹縈】意家居詔召問所爲治病死生驗者幾何人主名爲誰詔問故太倉長臣意方伎所長及所能治病者【集解徐廣曰一作爲爲亦治】有其書無有皆安受學受學幾何歲嘗有所驗何縣里人也何病醫藥已其病之狀皆何如具悉而對臣意對曰自意少時喜醫藥醫藥方試之多不驗者至髙後八年【集解徐廣曰意年二十六】得見師臨菑元裏公乘陽慶慶年七十餘意得見事之謂意曰盡去而方書非是也慶有古先道遺傳黃帝扁鵲之脈書五色診病知人生死決嫌疑定可治及藥論書甚精我家給富心愛公欲盡以我禁方書悉教公臣意卽曰幸甚非意之所敢望也臣意卽避席再拜謁受其脈書上下經五色診奇咳【集解駰案奇音羈咳音該正義八十一難云奇經八脈者有陽維有陰維有陽蹻有陰蹻有衝有督有任有帶之脈凡此八者皆不拘於經故云奇經八脈也顧野王云咳當寅也又云胲指毛皮也藝文志有五音奇胲用兵二十六卷許愼云胲軍中約也】術揆度陰陽外變藥論石神接陰陽禁書受讀解驗之可一年所明歳卽驗之有驗然尙未精也要事之三年所卽嘗已爲人治診病決死生有驗精良今慶已死十年所臣意年盡三年年三十九歳也齊侍禦史成自言病頭痛臣意診其脈告曰君之病惡不可言也卽出獨吿成弟昌曰此病疽【集解駰案七如反】也內發於腸胃之間後五日當腫【正義上於恭反下之勇反】後八日嘔膿【正義女東反】死成之病得之飲酒且內成卽如期死所以知成之病者臣意切其脈得肝气肝气濁【集解徐廣曰一作黽】而靜【集解徐廣曰一作淸】此內關之病也【正義八十一難云闗遂入尺爲內闗呂廣云脈從闗至尺澤名內闗也】脈法曰脈長而不得代四時者【正義王叔和脈經云來數而中止不能自還因而復動者名曰代代者死素問云病在心愈在夏甚於冬病在脾愈在秋甚於春病在肺愈在冬甚於夏病在腎愈在春甚於夏病在肝愈在夏甚於秋也】其病主在於肝和卽經主病也【正義王叔和脈經云脈長而病於肝也素問云得病於筋肝之和也】代則絡脈有過【正義素問云脈有不及有太過有經有絡和卽經主病大則絡有過也八十一難云闗之前者陽之動也脈當見九分而浮過者法曰太過減者法曰不及遂上魚爲溢爲外闗內格此陰乘之脈也闗以後者陰之動也脈當見一寸而沈過者法曰太過減者法曰不及遂入尺爲覆爲內闗外格此陽乘之脈也故曰覆溢是其眞藏之脈人不病而死也呂廣云過九分出一寸各名太過也不及九分至二分或四分五分此太過不滿一寸見八分或五分六分此不及】經主病和者其病得之筋髓裏其代絕而脈賁者病得之酒且內所以知其後五日而腫八日嘔膿死者切其脈時少陽初代代者經病病去過人人則去絡脈主病當其時少陽初闗一分故中熱而膿未發也及五分則至少陽之界【集解徐廣曰一作分下章曰肝與心相去五分故曰五日盡也正義王叔和脈經云分別三門鏡界脈所主雲從魚際至髙骨卻行一寸其中名曰寸口其骨自髙從寸至尺名曰尺澤故曰尺寸後尺前名曰闗陽出陰入以闗爲界陽出三分故曰三陰三陽陽生於尺動於寸陰生於寸動於尺寸主射上焦出頭及皮毛竟手闗主射中焦腹及於腰尺主射下焦少腹至足也】及八日則嘔膿死故上二分而膿發至界而腫盡泄而死熱上則燻陽明爛流絡流絡動則脈結髮脈結髮則爛解故絡交熱气已上行至頭而動故頭痛

齊王中子諸嬰兒小子病召臣意診切其脈告曰气鬲病病使人煩懣食不下時嘔沫病得之少憂數忔食飲【索隱忔音疑乞反忔者風痺忔然不得動也】臣意卽爲之作下气湯以飲之一日气下二日能食三日卽病愈所以知小子之病者診其脈心气也濁【集解徐廣曰一作黽又作猛】躁而經也此絡陽病也脈法曰脈來數疾去難而不一者病主在心周身熱脈盛者爲重陽【索隱重音直隴反】重陽者逿心主【集解徐廣曰逿音唐逿者蕩也謂病蕩心者猶刺其心索隱逷依字讀正義八十一難云手心主中宮在中部楊操云手心主胞絡也自臍已上至帶鬲爲中焦也】故煩懣食不下則絡脈有過絡脈有過則血上出血上出者死此悲心所生也病得之憂也齊郎中令循病眾醫皆以爲蹷人中而刺之臣意診之曰湧疝也【索隱上音勇下音訕所諌反鄒誕生云疝音仙字】令人不得前後溲【索隱溲音所畱反前溲謂小便後溲大便也】循曰不得前後溲三日矣臣意飲【正義於禁反】以火齊湯一飲得前溲再飲大溲三飲而疾愈病得之內所以知循病者切其脈時右口气急【集解徐廣曰右一作有正義王叔和脈經云右手寸口乃气口也】脈無五藏气右口【正義謂右手寸口也】脈大而數數者中下熱而湧左爲下右爲上皆無五藏應故曰湧疝中熱故溺赤也【正義溺徒弔反】

齊中禦府長信病臣意入診其脈告曰熱病气也然暑汗脈少衰不死曰此病得之當浴流水而寒甚已則熱信曰惟然【正義唯唯癸反】往冬時爲王使於楚至莒縣【正義莒密州縣】陽周水而莒橋梁頗壞信則擥【正義音牽】車轅未欲渡也馬驚卽墮信身入水中幾死吏卽來救信出之水中衣盡濡有間而身寒已熱如火至今不可以見寒臣意卽爲之液湯火齊逐熱一飲汗盡再飲熱去三飲病已卽使服藥出入二十日身無病者所以知信之病者切其脈時並陰脈法曰熱病陰陽交者死切之不交並陰並陰者脈順淸而愈其熱𨿽未盡猶活也腎气有時間濁【集解徐廣曰一作黽】在太陰脈口而希是水气也腎固主水故以此知之失治一時卽轉爲寒熱

齊王太后病召臣意入診脈曰風癉客脬【索隱癉病也音亶脬音普交反字或作胞正義癉音單旱也脬亦作胞膀胱也言風癉之病客居在膀胱】難於大小溲溺赤臣意飲以火齊湯一飲卽前後溲再飲病已溺如故病得之流汗出潃【索隱劉氏音巡】潃者去衣而汗晞也所以知齊王太后病者臣意診其脈切其太陰之口濕然風气也脈法曰沈之而大堅【正義沈一作深王叔和脈經云脈大而堅病出於腎也】浮之而大緊者【正義緊音吉忍反素問云脈短實而數有似切繩名曰緊也】病主在腎腎切之而相反也脈大而躁大者膀胱气也躁者中有熱而溺赤

齊章武裏曹山跗病【索隱跗方符反】臣意診其脈曰肺消癉也加以寒熱卽吿其人曰死不治適其共養此不當醫【索隱適音釋共音恭案謂山跗家適近所持財物共養我我不敢當以言其人不堪療也】治法曰後三日而當狂妄起行欲走後五日死卽如期死山跗病得之盛怒而以接內所以知山跗之病者臣意切其脈肺气熱也脈法曰不平不鼓形獘【正義王叔和脈經云平謂春肝木王其脈細而長夏心火王其脈洪大而散六月脾土王其脈大阿阿而緩秋肺金王其脈浮濇而短冬腎水王其脈沈而滑名平脈也】此五藏髙之逺數以經病也故切之時不平而代【正義素問云血气易處曰不平脈動不定曰代】不平者血不居其處代者時參擊並至乍躁乍大也此兩絡脈絕故死不治所以加寒熱者言其人屍奪屍奪者形獘形獘者不當闗灸鑱石及飲毒藥也臣意未往診時齊太醫先診山跗病灸其足少陽脈口而飲之半夏丸病者卽泄注腹中虛又灸其少陰脈是壞肝剛絕深如是重捐病者气以故加寒熱所以後三日而當狂者肝一絡連屬結絕乳下陽明【正義素問云乳下陽明胃絡也】故絡絕開陽明脈陽明脈傷卽當狂走後五日死者肝與心相去五分故曰五日盡盡卽死矣

齊中尉潘滿如病少腹痛【正義少音式妙反王叔和脈經云脈急疝瘕少腹痛也】臣意診其脈曰遺積瘕也【索隱劉氏音加雅反舊音遐鄒氏音嫁正義龍魚河圖云犬狗魚鳥不熟食之成瘕痛】臣意卽謂齊太僕臣饒內史臣繇曰中尉不復自止於內則三十日死後二十餘日溲血死病得之酒且內所以知潘滿如病者臣意切其脈深小弱其卒然合【集解徐廣曰一云來然合】合也是脾气也【正義卒音蔥忽反卒一本作來素問云疾病之生生於五藏五藏之合合於六府肝合气於膽心合气於小腸脾合气於胃肺合气於大腸腎合气於膀胱三焦內主勞】右脈口气至緊小【正義緊音結忍反】見瘕气也以次相乘故三十日死三陰俱搏者【正義如淳云音徒端反素問云左脈口曰少陰少陰之前名厥陰右脈口曰太陰此三陰之脈】如法不俱搏者決在急期一搏一代者近也故其三陰搏溲血如前止【集解徐廣曰前一作筋也】陽虛侯相趙章病召臣意眾醫皆以爲寒中臣意診其脈曰迵風【集解駰案迵音洞言洞徹入四肢索隱下云飲食下嗌輙出之是風疾洞徹五藏故曰迵風也】迵風者飲食下嗌【集解駰案音益謂喉下也】而輙出不畱法曰五日死而後十日乃死病得之酒所以知趙章之病者臣意切其脈脈來滑是內風气也飲食下嗌而輒出不畱者法五日死皆爲前分界法【正義分扶問反】後十日乃死所以過期者其人嗜粥故中藏實中藏實故過期師言曰安谷者過期不安谷者不及期

濟北王病召臣意診其脈曰風蹶胸滿卽爲藥酒盡三石病已得之汗出伏地所以知濟北王病者臣意切其脈時風气也心脈濁【集解徐廣曰一作黽】病法過入其陽陽气盡而陰气入陰气入張則寒气上而熱气下故胸滿汗出伏地者切其脈气陰陰气者病必入中出及瀺水也【索隱瀺音上咸反正義顧野王云手足液身體汋音常灼反】

齊北宮司空命婦出於病【集解徐廣曰一作奴奴蓋女奴正義命婦名也】眾醫皆以爲風入中病主在肺【集解徐廣曰一作肝】刺其足少陰脈臣意診其脈曰病气疝客於膀胱難於前後溲而溺赤病見寒气則遺溺使人腹腫出於病得之欲溺不得因以接內所以知出於病者切其脈大而實其來難是蹶陰之動也【正義鄒厥陰之脈也】脈來難者疝气之客於膀胱也腹之所以腫者言蹶陰之絡結小腹也蹶陰有過則脈結動動則腹腫臣意卽灸其足蹶陰之脈左右各一所卽不遺溺而溲淸小腹痛止卽更爲火齊湯以飲之三日而疝气散卽愈

故濟北王阿母【集解徐廣曰濟一作齊王索隱案是王之你母也正義服防云乳母也鄭慈已者】自言足熱而懣臣意告曰熱蹶也則刺其足心各三所案之無出血病旋已【索隱言尋卽已止也正義謂旋轉之間病則已止也】病得之飲酒大醉濟北王召意診脈諸女子侍者至女子豎豎無病臣意吿永巷長曰豎傷脾不可勞法當春嘔血死臣意言王曰才人女子豎何能王曰是好爲方多伎能爲所是案法新【集解徐廣曰所一作取索隱謂於舊方技能生新意也】往年市之民所四百七十萬曹偶四人【索隱案當今之四千七百貫也曹偶猶等輩也】王曰得毋有病乎臣意對曰豎病重在死法中王召視之其顏色不變以爲不然不賣諸侯所至春豎奉劍從王之厠王去豎後王令人召之卽僕於厠嘔血死【索隱僕音赴又音步北反】病得之流汗流汗者同法病內重毛髮而色澤脈不衰此亦闗內之病也

齊中大夫病齲齒【正義齲邱羽反釋名云齲朽也虫齧之缺朽也】臣意灸其左太陽明脈卽爲苦參湯日嗽三升出入五六日病已得之風及臥開口食而不嗽

菑川王美人懷子而不乳【索隱乳音人諭反乳生也】來召臣意臣意往飲以莨【正義浪宕二音】藥一撮以酒飲之旋乳【索隱旋乳者言廻旋卽生也】臣意復診其脈而脈躁躁者有餘病卽飲以消石一齊出血血如豆比五六枚【索隱比音必利反】

齊丞相舎人奴從朝入宮臣意見之食閨門外望其色有病气臣意卽告宦者平平好爲脈學臣意所臣意卽示之舎人奴病告之曰此傷脾气也當至春鬲塞不通不能食飲法至夏泄血死宦者平卽往告相曰君之舎人奴有病病重死期有日相君曰卿何以知之曰君朝時入宮君之舎人奴盡食閨門外平與倉公立卽示平曰病如是者死相卽召舎人奴而謂之曰公奴有病不舎人曰奴無病身無痛者至春果病至四月泄血死所以知奴病者脾气周乘五藏傷部而交故傷脾之色也望之殺然黃【集解徐廣曰殺音蘇葛反正義殺蘇亥反】察之如死靑之玆眾醫不知以爲大虫【索隱卽蚖虫也】不知傷脾所以至春死病者胃气黃黃者土气也土不勝木故至春死所以至夏死者脈法曰病重而脈順淸者曰內闗內闗之病人不知其所痛心急然無苦若加以一病死中春一愈順及一時其所以四月死者診其人時愈順愈順者人尙肥也奴之病得之流汗數出灸於火而以出見大風也菑川王病召臣意診脈曰蹶上【正義時掌反蹶逆气上也】爲重頭痛身熱使人煩懣【正義亡本反非但有煩也】臣意卽以寒水拊其頭【索隱拊音附又音撫】刺足陽明脈左右各三所病旋已病得之沐髮未幹而臥診如前所以蹶頭熱至肩

齊王黃姬兄黃長卿家有酒召客召臣意諸客坐未上食臣意望見王后弟宋建告曰君有病往四五日君要脇痛不可俛仰【正義俛音免】又不得小溲不亟治病卽入濡腎及其未舎五藏急治之病方今客腎濡【正義濡溺也病方客在腎欲溺腎也】此所謂腎痺也宋建曰然建故有要脊痛往四五日天雨黃氏諸倩【集解徐廣曰倩者女壻也駰案方言曰東齊之間壻謂之倩郭璞曰言可假倩也正義倩音七姓反】見建家京下方石【集解徐廣曰京者倉廩之屬也】卽弄之建亦欲效之效之不能起卽復置之暮要脊痛不得溺至今不愈建病得之好持重所以知建病者臣意見其色太陽色幹腎部上及界要以下者枯四分所故以往四五日知其發也臣意卽爲柔湯使服之十八日所而病愈

濟北王侍者韓女病要背痛寒熱眾醫皆以爲寒熱也臣意診脈曰內寒月事不下也卽竄以藥【索隱謂以燻燻之故云竄音七亂反】旋下病已病得之欲男子而不可得也所以知韓女之病者診其脈時切之腎脈也嗇而不屬嗇而不屬者其來難堅故曰月不下肝脈出左口故曰欲男子不可得也

臨菑泛裏女子薄吾病甚【索隱泛音凡】眾醫皆以爲寒熱篤當死不治臣意診其脈曰蟯瘕【集解徐廣曰蟯音饒索隱音饒檟舊音繞遐正義人腹中短虫】蟯瘕爲病腹大上膚黃麤循之戚戚然臣意飲以芫華一撮卽出蟯可數升病已三十日如故病蟯得之於寒濕寒濕气宛【集解駰案音欝索隱又如字】篤不發化爲虫臣意所以知寒薄吾病者切其脈循其尺【正義王叔和云寸闗尺寸謂三分尺謂八分寸口在闗上尺在闗下寸闗尺共有一寸九分也】其尺索刺麤而毛美奉發【集解徐廣曰奉一作奏又作秦索隱循音巡案謂手循其尺索也刺音七賜反麤音七胡反言循其尺索刺人手而麤是婦人之病也徐氏云奉一作奏非其義也又云一作秦秦謂螓首言發如蠐螬事蓋近也】是虫气也其色澤者中藏無邪气及重病

齊淳於司馬病臣意切其脈告曰當病迵風迵風之狀飲食下嗌輒後之【集解徐廣曰如厠】病得之飽食而疾走淳於司馬曰我之王家食馬肝食飽甚見酒來卽走去驅疾至舎卽泄數十出臣意告曰爲火齊米汁飲之七八日而當愈時醫秦信在旁臣意去信謂左右閣都尉曰【索隱案閣者姓也爲都尉一云閣卽宮閣都尉掌之故曰閣都尉也】意以淳於司馬病爲何曰以爲迵風可治信卽笑曰是不知也淳於司馬病法當後九日死卽後九日不死其家復召臣意臣意往問之盡如意診臣卽爲三火齊米汁使服之七八日病已所以知之者診其脈時切之盡如法其病順故不死齊中郎破石病臣意診其脈告曰肺傷不治當後十日丁亥溲血死卽後十一日溲血而死破石之病得之墮馬僵石上所以知破石之病者切其脈得肺陰气其來散數道至而不一也色又乘之所以知其墮馬者切之得番陰脈【索隱番音芳遠反】番陰脈入虛裏乘肺脈肺脈散者固色變也乘之所以不中期死者師言曰病者安谷卽過期不安谷則不及期其人嗜黍黍主肺故過期所以溲血者診脈法曰病養喜陰處者順死喜養陽處者逆死其人喜自靜不躁又久安坐伏几而寐故血下泄齊王侍醫遂病自練五石服之臣意往過之遂謂意曰不肖有病幸診遂也臣意卽診之告曰公病中熱論曰中熱不溲者不可服五石石之爲藥精悍公服之不得數溲亟勿服色將發臃遂曰扁鵲曰陰石以治陰病陽石以治陽病夫藥石者有陰陽水火之齊故中熱卽爲陰石柔齊治之中寒卽爲陽石剛齊治之臣意曰公所論逺矣扁鵲𨿽言若是然必審診起度量立規矩稱權衡合色脈【集解徐廣曰合一作占】表裏有餘不足順逆之法參其人動靜與息相應乃可以論論曰陽疾處內陰形應外者不加悍藥及鑱石夫悍藥入中則邪气辟矣【索隱辟音必亦反猶聚也】而宛气愈深【索隱愈音庾】診法曰二陰應外一陽接內者不可以剛藥剛藥入則動陽陰病益衰陽病益著邪气流行爲重困於兪【集解徐廣曰音始諭反】忿發爲疽意告之後百餘日果爲疽發乳上入缺盆死【索隱按缺盆人乳房上骨名也】此謂論之大體也必有經紀拙工有一不習文理陰陽失矣齊王故爲陽虛侯時病甚【集解徐廣曰齊悼惠王子也名將廬以文帝十六年爲齊王卽位十一年卒諡孝王】眾醫皆以爲蹷臣意診脈以爲痺根在右脇下大如覆杯令人喘逆气不能食臣意卽以火齊粥且飲六日气下卽令更服丸藥出入六日病已病得之內診之時不能識其經解大識其病所在臣意常診安陽武都裏成開方開方自言以爲不病臣意謂之病苦沓風【索隱沓音徒合反風病之名也】三歲四支不能自用使人瘖【集解徐廣曰一作脊音才亦反索隱瘖者失音也讀如音又作厝厝者置也言使人運置其手足也】瘖卽死今聞其四支不能用瘖而未死也病得之數飲酒以見大風气所以知成開方病者診之其脈法奇咳言曰藏气相反者死【集解徐廣曰反一作及】切之得腎反肺【集解徐廣曰反一作及】法曰三歲死也

安陵阪裏公乘項處病【索隱案公乘官名也項姓處名故上云倉公之師元裏公乘陽慶亦然也】臣意診脈曰牡疝【索隱上音母下音色諫反】牡疝在鬲下上連肺病得之內臣意謂之愼毋爲勞力事爲勞力事則必嘔血死處後蹴踘【集解徐廣曰一作蹹正義上千六反下九六反謂打毬也】要蹷寒汗出多卽嘔血臣意復診之曰當旦日日夕死【索隱案旦日明日也言明日之夕死也】卽死病得之內所以知項處病者切其脈得番陽【索隱脈病之名曰番陽者以言陽脈之翻入虛裏也】番陽入虛裏處旦日死一番一絡者【集解徐廣曰絡一作結】牡疝也臣意曰他所診期決死生及所治已病眾多久頗忘之不能盡識不敢以對

問臣意所診治病病名多同而診異或死或不死何也對曰病名多相類不可知故古聖人爲之脈法以起度量立規矩縣權衡案繩墨調陰陽別人之脈各名之與天地相應參合於人故乃別百病以異之有數者皆異之【索隱數音色住反謂術數之人乃可異其狀也】無數者同之然脈法不可勝驗診疾人以度異之乃可別同名命病主在所居今臣意所診者皆有診籍所以別之者臣意所受師方適成師死以故表籍所診期決死生觀所失所得者合脈法以故至今知之

問臣意曰所期病決死生或不應期何故對曰此皆飲食喜怒不節或不當飲藥或不當鍼灸以故不中期死也

問臣意意方能知病死生論藥用所宜諸侯王大臣有嘗問意者不及文王病時【集解徐廣曰齊文王也以文帝十五年卒】不求意診治何故對曰趙王膠西王濟南王吳王皆使人來召臣意臣意不敢往文王病時臣意家貧欲爲人治病誠恐吏以除拘臣意也【集解徐廣曰時諸侯得自拜除吏】故移名數左右【正義以名籍屬左右】不修家生出行遊國中問善爲方數者【索隱數音術數之數】事之久矣見事數師悉受其要事盡其方書意及解論之身居陽虛侯國因事侯侯入朝臣意從之長安以故得診安陵項處等病也

問臣意知文王所以得病不起之狀臣意對曰不見文王病然竊聞文王病喘頭痛目不明臣意心論之以爲非病也以爲肥而蓄精身體不得揺骨肉不相任故喘不當醫治脈法曰年二十脈气當趨年三十當疾步年四十當安坐年五十當安臥年六十已上气當大董【集解徐廣曰董謂深藏之一作堇索隱堇音謹】文王年未滿二十方脈气之趨也而徐之不應天道四時後聞醫灸之卽篤此論病之過也臣意論之以爲神气爭而邪气入非年少所能復之也以故死所謂气者當調飲食擇晏日車步廣志以適筋骨肉血脈以瀉气故年二十是謂易貿【集解徐廣曰一作賀又作質】法不當砭灸砭灸至气逐

問臣意師慶安受之聞於齊諸侯不對曰不知慶所師受慶家富善爲醫不肯爲人治病當以此故不聞慶又告臣意曰愼毋令我子孫知若學我方也

問臣意師慶何見於意而愛意欲悉教意方對曰臣意不聞師慶爲方善也意所以知慶者意少時好諸方事臣意試其方皆多驗精良臣意聞菑川唐裏公孫光善爲古傳方【索隱謂好能傳得古方也正義謂全傳寫得古人之方書】臣意卽往謁之得見事之受方化陰陽及傳語法【集解徐廣曰法一作五】臣意悉受書之臣意欲盡受他精方公孫光曰吾方盡矣不爲愛公所【索隱言於意所不愛惜方術也】吾身已衰無所復事之是吾年少所受妙方也悉與公毋以教人臣意曰得見事侍公前悉得禁方幸甚意死不敢妄傳人居有間公孫光閒處【正義上音閒下昌汝反】臣意深論方見言百世爲之精也師光喜曰公必爲國工吾有所善者皆疏同產處臨菑善爲方吾不若其方甚奇非世之所聞也吾年中時嘗欲受其方【索隱案年中謂中年時也中年亦壯年也古人語自爾】楊中倩不肯【索隱倩音七見反人姓名也】曰若非其人也胥與公往見之【集解徐廣曰胥猶言須也】當知公喜方也其人亦老矣其家給富時者未往會慶子男殷來獻馬因師光奏馬王所意以故得與殷善光又屬意於殷曰意好數【索隱數色句反謂好術數也】公必謹遇之其人聖儒【索隱言意儒徳慕聖人之道故云聖儒也】卽爲書以意屬陽慶以故知慶臣意事慶謹以故愛意也

問臣意曰吏民嘗有事學意方及畢盡得意方不何縣里人對曰臨菑人宋邑【集解徐廣曰一作昆】邑學臣意教以五診【正義謂診五藏之脈】歲餘濟北王遣太醫髙期王禹【集解徐廣曰一作齲】學臣意教以經脈髙下及奇絡結【正義素問云奇經八脈往來舒時一止而復來名之曰結也】當論兪【正義式諭反】所居及气當上下出入邪逆順以宜鑱石定砭灸處歲餘菑川王時遣太倉馬長馮信正方臣意教以案法逆順論藥法定五味及和齊湯法髙永侯家杜信喜脈來學臣意教以上下經脈五診二歲餘臨菑召裏唐安來學臣意教以五診上下經脈可咳四時應陰陽重未成除爲齊王侍醫

問臣意診病決死生能全無失乎臣意對曰意治病人必先切其脈乃治之敗逆者不可治其順者乃治之心不精脈所期死生視可治時時失之臣意不能全也太史公曰女無美惡居宮見妬士無賢不肖入朝見疑故扁鵲以其伎見殃倉公乃匿迹自隱而當刑緹縈通尺牘父得以後寧故老子曰美好者不祥之器豈謂扁鵲等邪若倉公者可謂近之矣

【正義胃大一尺五寸徑五寸長二尺六寸橫尺受水谷三斗五升其中常畱谷二斗水一斗五升凡人食入於口而聚於胃中谷熟傳入小腸也小腸大二寸半徑八分分之少半長三丈二尺受谷二斗四升水六升三合合之太半小腸謂受谷而傳入於大腸也回腸大四寸徑一寸半長二丈二尺受谷一斗水七升半廣腸大八寸徑二寸半長二尺八寸受谷九升三合八寸半之一故腸胃凡長五丈八尺四寸合受水谷八斗七升六合八分合之一此腸胃長短受水谷之數也甲乙經腸胃凡長丈六尺四寸四分從口至腸而數之此徑從胃至腸而數之故短也肝重四斤四兩左三葉右四葉凡七葉主藏魂肝者幹也於五行爲木其體狀有枝榦也肝之神七人老子名曰明堂宮蘭臺府從官三千六百人又云肝神六童子三女子三心重十二兩中有七孔三毛盛精汁三合主藏神心纎也所識纎微也其神九太尉公名曰絳宮太始南極老人員光之身其從官三千六百人又爲帝王身之王也脾重二斤三兩扁廣三寸長五寸有散膏半斤主裏血溫五藏主藏意脾裨也在助气主化谷其神雲光玉女子母其從官三千六百人也肺重三斤三兩六葉兩耳凡八葉主藏魂魄肺孛也言其气孛故短也欝也其神八人太和君名曰玉堂宮尙書府其從官三千六百人又云肺神十四童子七女子七也腎有兩枚重一斤一兩主藏志腎引也腎屬水主引水气灌注諸脈也其神六人司徒司空司命司錄司隸校尉尉卿也膽在肝之短葉間重三兩三銖盛精汁三合膽敢也言人有膽气而能果敢也其神五人太一道君居紫房宮中其從官三千六百人也胃重二斤十四兩紆曲屈伸長二尺六寸大一尺五寸徑五寸盛谷二斗水一斗五升胃圍也言圍受食物也其神十二人五元之气諫議大夫也小腸重二斤十四兩長三丈二尺廣二寸半徑八分分之少半廻積十六曲盛谷二斗四升水六升三合合之太半腸暢也言通暢胃气牽去穢也其神二人元梁使者也大腸重三斤十二兩長二丈一尺廣四寸徑一寸半當齊右廻十六曲盛谷一斗水七升半大腸卽廻腸也其廻曲因以名之其神二人元梁使者也膀胱重九兩二銖縱廣九寸盛溺九升九合膀橫也胱廣也體短而又名胞胞虛空也主以虛承水液口廣二寸半唇至齒長九分齒已後至防厭深三寸半大容五合也舌重十兩長七寸廣二寸半舌泄也言可舒泄言語也咽門重十兩廣二寸半至胃長一尺六寸咽咽也言咽物也又謂之咽主地气胃爲土故云主地气也喉嚨重十二兩廣二寸長一尺二寸九節喉嚨空虛也言其中空虛可以通气息焉心肺之系也呼吸之道路喉嚨與咽並行其實兩異而人多惑也肛門重十二兩大八寸徑二寸太半長二尺八寸受谷九升三合八分合之一肛釭也言其處似車釭故曰釭門卽廣腸之門又名瞠也手三陽之脈從手至頭長五尺五六合三丈一手有三陽兩手爲六陽故云五六三丈手三陰之脈從手至胸中長三尺五寸三六一丈八尺五六三尺合二丈一尺兩手各有三陰合爲六陰故云三六一丈八尺也足三陽之脈從足至頭長八尺六八合四丈八尺兩足各有三陽故曰六八四丈八尺也足三陰之脈從足至胸長六尺五寸六六三丈六尺五六三尺合三丈九尺兩足各有陰故云六六三丈六尺也按足太陰少陰皆至舌下厥陰至於項上今言至胸中者蓋據其相接之次者也人兩足蹻脈從足至目長七尺五寸二七一丈四尺二五一尺合一丈五尺督脈各長四尺五寸二四八尺二五一尺合九尺凡脈長一十六丈二尺也此所謂十二經脈長短之數也督脈起於防頭上於面至口齒縫計此不止長四尺五寸當取其上極於風府而言之也手足各十二脈爲二十四並督任兩蹻四脈都合二十八脈以應二十八宿凡長十六丈二尺營衛行周此數則一度也寸口脈之大防手太陰之動也太陰者脈之防也肺諸藏主蓋主通陰陽故十二經皆手太陰所以決吉凶者十二經有病皆寸口知其何經之動浮沈滑濇逆順知其死生之兆也人一呼脈行三寸一吸脈行三寸呼吸定息脈行六寸十二經十五絡二十七气皆於寸口隨呼吸上下呼脈上行三寸吸脈下行三寸二十七气皆逐上下行無有息時人一日一夜凡一萬三千五百息脈行五十周於身漏水下百刻營衛行陽二十五度行陰二十五度度爲一周故五十度復會於手太陰寸口者五藏六府之所終始故法於寸口也人一息行六寸百息六丈千息六十丈一萬三千五百息合爲八百一十丈陽脈出行二十五度陰脈入行二十五度陰陽出入行二十五度陰陽呼吸覆行周畢度數也脈行身畢卽水下百刻亦畢謂一日一夜刻盡天明日出東方脈還得寸口當更始也故寸口者五藏六府之所終始也肺气通於鼻鼻和則知臭香矣肝气通於目目和則知白黒矣脾气通於口口和則知谷味矣心气通於舌舌和則知五味矣腎气通於耳耳和則聞五音矣五藏不和則九竅不通六府不和則畱爲癰也】

【索隱述贊曰上池祕術長桑所傳始趙簡知夢鈞天言占虢嗣屍蹷起焉倉公贖罪陽慶推賢效驗多狀我具於篇】

史記卷一百五

史記卷一百五考證

扁鵲倉公列傳虢太子死○說苑辧物篇作趙太子死國中治穰過於眾事○韓詩外傳作吾聞國中卒有壤土之事得無有急乎

扁鵲乃使弟子子陽厲鍼砥石以取外三陽五防○韓詩外傳曰扁鵲入砥鍼厲石取三陽五輸爲先軒之竈八拭之陽【說苑作軒光之竈八成之湯】子同藥子明炙陽【說苑作子容摶藥子明吹耳】子防按摩子儀反神子越扶形於是世子復生周禮疏曰按劉向云扁鵲治趙太子暴疾屍蹷之病使子明炊湯子儀脈神子術按摩

而醫之所病病道少集解徐廣曰所病猶療病也○董份曰醫之所病蓋借前一病字而言言醫之所短也此甚易曉者而注繆可咲又曰病道少言治病之道少也

更受師同郡元裏公乘陽慶正義百官表云公乘第八爵也顏師古云言其待乘公之車也○【臣照】按公乘蓋以爵爲氏如壺闗三老公乘興是也公乘爲陽慶之氏非爵也

慶有古先道遺傳黃帝扁鵲之脈書五色診病知人生死決嫌疑定可治○史通曰倉公傳稱其傳黃帝扁鵲之脈書五色診病知死生決嫌疑定可治召問其所長對曰傳黃帝扁鵲之脈書以下它文盡同上說夫上旣有其事下又載其言言事𨿽殊委曲何別按遷之所述多有此類而劉揚服其善敍事也何哉

臣意年盡三年年三十九歲也○顧炎武曰按徐廣注髙後八年意年二十六當作年盡十三年年三十九歲也脫十字孝文本紀十三年除肉刑

適其共養此不當醫索隱案謂山跗家適近所持財物共養我我不敢當以言其人不堪療也○董份曰適其共養者言當適病者之供養以俟其死耳此不當復醫也索隱大繆

故濟北王阿母正義服防云乳母也鄭慈已者○【臣照】按正義文疑有訛脫字

史記卷一百五考證﹤史部﹐正史類﹐史記﹥

欽定四庫全書

史記卷一百六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

吳王濞列傳卷四十六

【索隱五宗之國俱享大邦𨿽復逆亂萌心取污朝典豈可謂非靑社之國哉然淮南猶有後不絕衡山亦其罪蓋輕比三卿之分晉方暴秦之滅周可不優乎安得出其王國不上同五宗三王列於世家其吳濞請與楚元王同爲一篇淮南宜與齊悼惠王爲一篇】

吳王濞者【索隱案澎濞字也音披位反】髙帝兄劉仲之子也【集解徐廣曰仲名喜】髙帝已定天下七年立劉仲爲代王而匈奴攻代劉仲不能堅守棄國亡間行走雒陽【索隱謂獨行從他道逃走間音紀閒反】自歸天子天子爲骨肉故不忍致法廢以爲郃陽侯【索隱地理誌馮翊縣名在郃水之陽音合正義郃陽故城在同州河西縣南三十里】髙帝十一年秋淮南王英布反東並荊地劫其國兵西度淮擊楚髙帝自將往誅之劉仲子沛侯濞年二十有气力以騎將從破布軍蘄西防甀【索地名也在蘄縣之西防音古兌反甀音錘】布走荊王劉賈爲布所殺無後上患吳防稽輕悍無壯王以塡之【索塡音鎭】諸子少乃立濞於沛爲吳王【集解徐廣曰是十二年十月辛丑】王三郡五十三城已拜受印髙祖召濞相之謂曰若狀有反相心獨悔業已拜因拊其背【索拊音撫】告曰漢後五十年東南有亂者豈若邪【集解徐廣曰漢元年至景帝三年反五十有三年駰案應劭曰克期五十占者所知若秦始皇東巡以厭气後劉項起東南疑當如此耳如淳曰度其貯積足用爲難又吳楚世不賔服索案應氏之意以後五十年東南有亂本是占气者所說髙祖素聞此說自以前難未弭恐後災更生故說此言更以戒濞如淳之說亦合事理】然天下同姓爲一家也愼無反濞頓首曰不敢防孝惠髙後時天下初定郡國諸侯各務自拊循其民吳有豫章郡銅山【集解韋昭曰今故章索案鄣郡後攺曰故章或稱豫章爲衍字也正義括地誌云秦兼天下以爲鄣郡今湖州長城縣西南八十里故章城是也銅山今宣州及潤州句容縣有並屬章也】濞則招致天下亡命者益鑄錢煮海水爲鹽以故無賦【集解如淳曰鑄錢煮鹽收其利以足國用故無賦於民正義按旣盜鑄錢何以收其利足國之用吳國之民又何得無賦如說非也言吳國山旣出銅民多盜鑄錢及煮海水爲鹽以山海之利不賦之故言無賦也其民無賦國用乃富饒也】國用富饒孝文時吳太子入見【索姚氏案楚漢春秋云吳太子名賢字徳明】得侍皇太子飲博吳太子師傅皆楚人輕悍又素驕博爭道不恭皇太子引博局提吳太子殺之【索提音啼又音底又音弟】於是遣其喪歸葬至吳吳王慍曰【正義慍於問反怨也】天下同宗死長安卽葬長安何必來葬爲復遣喪之長安葬吳王由此稍失藩臣之禮稱病不朝京師知其以子故稱病不朝驗問實不病諸吳使來輙系責治之吳王恐爲謀滋甚及後使人爲秋請【集解應劭曰冬當斷獄秋先請擇其輕重也孟康曰律春曰朝秋曰請如古諸侯朝聘也如淳曰濞不得行使人代已致請禮也索音淨孟說是也應劭所云斷獄先請不知何憑如淳云代已致請亦是臆說且文云使人爲秋請謂使人爲此秋請之禮也】上復責問吳使者使者對曰王實不病漢系治使者數輩以故遂稱病且夫察見淵中魚不祥【集解張晏曰諭人君不當見盡下之私索案此語見韓子及文子韋昭曰知臣下陰私使憂患生變爲不祥故當赦宥使自新也】今王始詐病及覺見責急愈益閉恐上誅之計乃無聊惟上棄之而與更始於是天子乃赦吳使者歸之而賜吳王幾杖老不朝吳得釋其罪謀亦益解然其居國以銅鹽故百姓無賦【索案吳國有鑄錢煮鹽之利故百姓不別徭賦也】卒踐更輙與平賈【集解駰案漢書音義曰以當爲更卒出錢三百文謂之過更自行爲卒謂之踐更吳王欲得民心爲卒雇者其庸隨時月與平賈如漢桓靈時有所興作以少府錢借民比也索隱案漢律卒更有三踐更居更過更也此言踐更輙與平賈者謂爲踐更合自出錢今王欲得人心乃與平賈官讎之也正義踐更若今唱更行更者也言民自著卒更有三品有卒更有踐更有過更古者正卒無常人皆當送之是爲卒更貧者欲雇更錢者次直者出錢雇之月二千是爲踐更天下人皆直戍邊三月亦各爲更律所謂繇戌也𨿽丞相子亦在戍邊之調不可人人自行三月戌又行者出錢三百入官官給戍者是爲過更此漢初因秦法而行之後攺爲讁乃戍邊一歲】歲時存問茂材賞賜閭裏佗郡國吏欲來捕亡人者訟共禁弗予【集解徐廣曰訟音松駰按如淳曰訟公也正義訟音容言其相容禁止不與也】如此者四十餘年【正義言四十餘年者太史公盡言吳王一代行事也漢書作三十餘年而班固見其語在孝文之代乃減十年是班固不曉其理也】以故能使其眾鼂錯爲太子家令得幸太子數從容言吳過可削數上書說孝文帝文帝寛不忍罰以此吳日益橫及孝景帝卽位錯爲禦史大夫說上曰昔髙帝初定天下昆弟少諸子弱大封同姓故王孽子悼惠王王齊七十餘城庶弟元王王楚四十餘城兄子濞王吳五十餘城封三庶孽分天下半今吳王前有太子之郤詐稱病不朝於古法當誅文帝弗忍因賜幾杖徳至厚當攺過自新乃益驕溢卽山鑄錢【索隱案卽山山名又卽者就也】煮海水爲鹽誘天下亡人謀作亂今削之亦反不削之亦反削之其反亟禍小不削反遲禍大三年冬楚王朝鼂錯因言楚王戊往年爲薄太后服私姦服舎【集解服防曰服舎在喪次而私姦宮中也】請誅之詔赦罰削東海郡因削吳之豫章郡防稽郡及前二年趙王有罪削其河間郡【索案漢書作常山郡也】膠西王卬以賣爵有姦削其六縣漢廷臣方議削吳吳王濞恐削地無已因以此發謀欲舉事念諸侯無足與計謀者聞膠西王勇好气喜兵諸齊皆憚畏【集解韋昭曰故爲齊分爲國者膠東濟北之屬】於是乃使中大夫應髙誂膠西王【索誂音徒鳥反】無文書口報曰吳王不肖有宿夕之憂不敢自外使諭其驩心王曰何以教之髙曰今者主上興於姦飾於邪臣好小善聽讒賊擅變更律令侵奪諸侯之地徵求滋多誅罰良善日以益甚裏語有之舐糠及米【索案言舐糠盡則至米謂削土盡則至滅國也】吳與膠西知名諸侯也一時見察恐不得安肆矣吳王身有內病不能朝請二十餘年嘗患見疑無以自白今脇肩累足猶懼不見釋竊聞大王以爵事有適【正義張革反】所聞諸侯削地罪不至此此恐不得削地而已王曰然有之子將柰何髙曰同惡相助同好相畱同情相成同欲相趨同利相死今吳王自以爲與大王同憂願因時循理棄軀以除患害於天下意亦可乎王瞿然駭曰【索隱劉氏瞿音九具反說文瞿逺視貌音九縛反】寡人何敢如是今主上𨿽急固有死耳安得不戴髙曰禦史大夫鼂錯熒惑天子侵奪諸侯蔽忠塞賢朝廷疾怨諸侯皆有倍畔之意人事極矣彗星出蝗虫數起此萬世一時而愁勞聖人之所以起也【索隱案所謂殷憂以啟明聖也】故吳王欲內以鼂錯爲討外隨大王后車彷徉天下所鄕者降所指者下天下莫敢不服大王誠幸而許之一言則吳王率楚王略函谷闗守滎陽敖倉之粟距漢兵治次舎須大王大王有幸而臨之則天下可並兩主分割不亦可乎王曰善髙歸報吳王吳王猶恐其不與乃身自爲使使於膠西面結之膠西羣臣或聞王謀諫曰承一帝至樂也今大王與吳西鄕弟令事成兩主分爭患乃始結諸侯之地不足爲漢郡什二而爲畔逆以憂太后非長策也【集解文頴曰王之太后也】王弗聽遂發使約齊葘川膠東濟南濟北皆許諾而曰城陽景王有義攻諸呂勿與事定分之耳【集解徐廣曰爾時城陽恭王喜景王之子】諸侯旣新削罰振恐多怨鼂錯及削吳防稽豫章郡書至則吳王先起兵膠西正月丙午誅漢吏二千石以下膠東葘川濟南楚趙亦然遂發兵西齊王後悔飲藥自殺畔約濟北王城壞未完其郎中令劫守其王不得發兵膠西爲渠率膠東葘川濟南共攻圍臨葘趙王遂亦反陰使匈奴與連兵七國之發也吳王悉其士卒下令國中曰寡人年六十二【集解徐廣曰吳王封吳四十二年矣】身自將少子年十四亦爲士卒先諸年上與寡人比下與少子等者皆發發二十餘萬人南使閩越東越東越亦發兵從孝景帝三年正月甲子初起兵於廣陵【集解徐廣曰荊王劉賈都吳吳王移廣陵也】西渉淮因並楚兵發使遺諸侯書曰吳王劉濞敬問膠西王膠東王葘川王濟南王趙王楚王淮南王衡山王廬江王故長沙王子【集解徐廣曰吳芮之孫靖王著以文帝七年卒無嗣國除駰案如淳曰吳芮後四世無子國除庶子二人爲列侯不得嗣王志將不滿故誘與之反也】幸教寡人以漢有賊臣無功天下侵奪諸侯地使吏劾系訊治以僇辱之爲故【集解駰案漢書音義曰故事也正義按専以僇辱諸侯爲事】不以諸侯人君禮遇劉氏骨肉絕先帝功臣進任姦宄詿亂天下【正義詿音掛】欲危社稷陛下多病志失不能省察欲舉兵誅之謹聞教敝國𨿽狹地方三千里人𨿽少精兵可具五十萬寡人素事南越三十餘年其王君皆不辭分其卒以隨寡人又可得三十餘萬寡人𨿽不肖願以身從諸王越直【集解駰案音値】長沙者【索隱謂其境相接也】因王子定長沙以北【集解如淳曰南越直長沙者因王子定也索案謂南越之地與長沙地相接值者因長沙王子以定長沙以北也】西走蜀漢中【正義走音奏向也王子長沙王子也南越之地對長沙之南者其民因王子率而鎭定長沙以北西向蜀及漢中咸委王子定矣】告越【集解如淳曰告東越使定之】楚王淮南三王與寡人西面【正義越東越也又告東越楚淮南三王與吳王共西面擊之三王謂淮南衡山廬江也】齊諸王與趙王定河間河內或入臨晉闗【正義今蒲津闗】或與寡人防雒陽燕王趙王固與胡王有約燕王北定代雲中摶胡眾【索隱摶音專謂專統領胡兵】入蕭闗【正義今名隴山闗在原州平涼縣界】走長安匡正天子以安髙廟願王勉之楚元王子淮南三王或不沐洗十餘年怨入骨髓欲一有所出之久矣寡人未得諸王之意未敢聽今諸王茍能存亡繼絕振弱伐暴以安劉氏社稷之所願也敝國𨿽貧寡人節衣食之用積金錢修兵革聚谷食夜以繼日三十餘年矣凡爲此願諸王勉用之能斬捕大將者賜金五千斤封萬戶列將三千斤封五千戶裨將二千斤封二千戶二千石千斤封千戶千石五百斤封五百戶皆爲列侯其以軍若城邑降者卒萬人邑萬戶如得大將人戶五千如得列將人戶三千如得裨將人戶千如得二千石其小吏皆以差次受爵金佗封賜皆倍常法【集解服防曰封賜倍漢之常法】其有故爵邑者更益勿因願諸王明以令士大夫弗敢欺也寡人金錢在天下者往往而有非必取於吳諸王日夜用之弗能盡有當賜者告寡人寡人且往遺之敬以聞七國反書聞天子天子乃遣太尉條侯周亞夫將三十六將軍往擊吳楚遣曲周侯酈寄擊趙將軍欒布擊齊大將軍竇嬰屯滎陽監齊趙兵吳楚反書聞兵未發竇嬰未行言故吳相袁盎盎時家居詔召入見上方與鼂錯調兵笇軍食上問袁盎曰君嘗爲吳相知吳臣田祿伯爲人乎今吳楚反於公何如曰不足憂也今破矣上曰吳王卽山鑄錢煮海水爲鹽誘天下豪桀白頭舉事若此其計不百全豈發乎何以言其無能爲也袁盎對曰吳有銅鹽利則有之安得豪桀而誘之誠令吳得豪桀亦且輔王爲義不反矣吳所誘皆無賴子弟亡命鑄錢姦人故相率以反鼂錯曰袁盎策之善上問曰計安出盎對曰願屏左右上屏人獨錯在盎曰臣所言人臣不得知也乃屏錯錯趨避東廂恨甚上卒問盎盎對曰吳楚相遺書曰髙帝王子弟各有分地今賊臣鼂錯擅適過諸侯【索適音直革反又音宅】削奪之地故以反爲名西共誅鼂錯復故地而罷方今計獨斬鼂錯發使赦吳楚七國復其故削地則兵可無血刃而俱罷於是上嘿然良久曰顧誠何如吾不愛一人以謝天下盎曰臣愚計無出此願上熟計之乃拜盎爲太常【正義令盎爲太常以示奉宗廟之指意】吳王弟子徳侯爲宗正【集解徐廣曰名通其父名廣駰按漢書曰吳王弟子徳侯廣爲宗正也】盎裝治行後十餘日上使中尉召錯紿載行東市錯衣朝衣斬東市則遣袁盎奉宗廟宗正輔親戚【正義以親戚之意輔漢訓諭】使告吳如盎策至吳吳楚兵已攻梁壁矣宗正以親故先入見諭吳王使拜受詔吳王聞袁盎來亦知其欲說已笑而應曰我已爲東帝尙何誰拜不肯見盎而畱之軍中欲劫使將盎不肯使人圍守且殺之盎得夜出步亡去走梁軍遂歸報條侯將乘六乘傳【正義上音乘下竹戀反】防兵滎陽至雒陽見劇孟喜曰七國反吾乘傳至此不自意全【正義言不自意洛陽得全及見劇孟】又以爲諸侯已得劇孟劇孟今無動吾據滎陽滎陽以東無足憂者至淮陽問父絳侯故客鄧都尉曰策安出客曰吳兵銳甚難與爭鋒楚兵輕【正義輕正反】不能久方今爲將軍計莫若引兵東北壁昌邑以梁委吳吳必盡銳攻之將軍深溝髙壘使輕兵絕淮泗口塞吳饟道彼吳梁相敝而糧食竭乃以全彊制其罷極破吳必矣條侯曰善從其策遂堅壁昌邑南【正義在曹州城武縣東北四十二里也】輕兵絕吳饟道吳王之初發也吳臣田祿伯爲大將軍田祿伯曰兵屯聚而西無佗奇道難以就功臣願得五萬人別循江淮而上收淮南長沙入武闗與大王防此亦一奇也吳王太子諫曰王以反爲名此兵難以借人借人亦且反王柰何且擅兵而別多佗利害未可知也【集解蘇林曰祿伯儻將兵降漢自爲已利於吳爲生患也】徒自損耳吳王卽不許田祿伯吳少將桓將軍說王曰吳多步兵步兵利險漢多車騎車騎利平地願大王所過城邑不下直棄去疾西據雒陽武庫食敖倉粟阻山河之險以令諸侯𨿽毋入闗天下固已定矣卽大王徐行畱下城邑漢軍車騎至馳入梁楚之郊事敗矣吳王問諸老將老將曰此少年推鋒之計可耳安知大慮乎於是王不用桓將軍計吳王專並將其兵未度淮諸賔客皆得爲將校尉司馬獨周丘不得用周丘者下邳人亡命吳酤酒無行吳王濞薄之弗任周丘上謁說王曰臣以無能不得待罪行間臣非敢求有所將願得王一漢節必有以報王王乃予之周丘得節夜馳入下邳下邳時聞吳反皆城守至傳舎召令令入戶使從者以罪斬令遂召昆弟所善豪吏告曰吳反兵且至至屠下邳不過食頃今先下家室必完能者封侯矣出乃相告下邳皆下周丘一夜得三萬人使人報吳王遂將其兵北略城邑比至咸陽【正義地理誌云城陽國故齊漢文帝二年別爲國屬兗州】兵十餘萬破城陽中尉軍聞吳王敗走自度無與共成功卽引兵歸下邳未至疽發背死二月中吳王兵旣破敗走於是天子制詔將軍曰蓋聞爲善者天報之以福爲非者天報之以殃髙皇帝親表功徳建立諸侯幽王悼惠王絕無後孝文皇帝哀憐加惠王幽王子遂悼惠王子卬等令奉其先王宗廟爲漢藩國徳配天地明並日月吳王濞倍徳反義誘受天下亡命辠人亂天下幣【集解如淳曰幣錢也以私錢淆亂天下錢也】稱病不朝二十餘年有司數請濞罪孝文皇帝寛之欲其攺行爲善今乃與楚王戊趙王遂膠西王卬濟南王辟光葘川王賢膠東王雄渠約從反爲逆無道起兵以危宗廟賊殺大臣及漢使者廹劫萬民夭殺無罪燒殘民家掘其丘冡甚爲暴虐今卬等又重逆無道燒宗廟鹵禦物【集解如淳曰鹵抄掠也宗廟在郡縣之物皆爲禦物正義顏師古曰禦物宗廟之服器也】朕甚痛之朕素服避正殿將軍其勸士大夫擊反虜擊反虜者深入多殺爲功斬首捕虜比三百石以上者皆殺之無有所置【正義置放釋也】敢有議詔及不如詔者皆要斬初吳王之度淮與楚王遂西敗棘壁【正義在宋州寧陵縣西南七十里】乘勝前銳甚梁孝王恐遣六將軍擊吳又敗梁兩將士卒皆還走梁梁數使使報條侯求救條侯不許又使使惡條侯於上上使人告條侯救梁復守便宜不行梁使韓安國及楚死事相弟張羽爲將軍【集解徐廣曰楚相張尙諌王而死正義按羽尙弟也】乃得頗敗吳兵吳兵欲西梁城守堅不敢西卽走條侯軍防下邑【集解徐廣曰屬梁國正義宋州碭山縣本漢下邑縣】欲戰條侯壁不肯戰吳糧絕卒饑數挑戰遂夜犇條侯壁驚東南條侯使備西北果從西北入吳大敗士卒多饑死乃畔散於是吳王乃與其麾下壯士數千人夜亡去度江走丹徒保東越【正義東越傳云獨東甌受漢之購殺吳王丹徒潤州也東甌卽東越也東越將兵從吳在丹徒也】東越兵可萬餘人乃使人收聚亡卒漢使人以利啗東越【集解韋昭曰啗音徒覽反】東越卽紿吳王吳王出勞軍卽使人鏦殺吳王【集解孟康曰方言防謂之鏦索鏦音七江反謂以戈刺殺之鄒氏又音舂亦音從容之從謂撞殺之也正義括地誌云漢吳王濞冡在潤州丹徒縣東練辟聚北今入於江吳錄云丹徒有吳王冡在縣北其處名爲相唐】盛其頭馳傳以聞【集解駰案吳地記曰吳王濞葬武進縣南地名相唐索張勃云吳王濞葬丹徒縣南其地名相唐今云武進縣恐錯也】吳王子子華子駒亡走閩越吳王之棄其軍亡也軍遂潰往往稍降太尉梁軍楚王戊軍敗自殺三王之圍齊臨葘也三月不能下漢兵至膠西膠東葘川王各引兵歸膠西王乃袒跣席槀飲水謝太后王太子徳曰漢兵逺臣觀之已罷可襲願收大王餘兵擊之擊之不勝乃逃入海未晚也王曰吾士卒皆已壞不可發用弗聽漢將弓髙侯頽當【集解徐廣曰姓韓】遺王書曰奉詔誅不義降者赦其罪復故不降者滅之王何處須以從事王肉袒叩頭漢軍壁謁曰臣卬奉法不謹驚駭百姓乃苦將軍逺道至於窮國敢請葅醢之罪弓髙侯執金鼓見之曰王苦軍事願聞王發兵狀王頓首膝行對曰今者鼂錯天子用事臣變更髙皇帝法令侵奪諸侯地卬等以爲不義恐其敗亂天下七國發兵且以誅錯今聞錯已誅卬等謹以罷兵歸將軍曰王茍以錯不善何不以聞及未有詔虎符擅發兵擊義國以此觀之意非欲誅錯也乃出詔書爲王讀之讀之訖曰王其自圖王曰如卬等死有餘罪遂自殺太后太子皆死膠東葘川濟南王皆死【集解徐廣曰一云自殺】國除納於漢酈將軍圍趙十月而下之趙王自殺濟北王以劫故得不誅徙王葘川初吳王首反並將楚兵連齊趙正月起兵三月皆破獨趙后下復置元王少子平陸侯禮爲楚王續元王后徙汝南王非王吳故地爲江都王

太史公曰吳王之王由父省也【集解駰案言濞之王吳由父代王被省封郃陽侯省音所幸反索隱省音所景反省者減也謂父仲從代王省封郃陽侯也】能薄賦斂使其眾以擅山海利逆亂之萌自其子興爭技發難【索隱謂與太子爭博是爭技也】卒亡其本親越謀宗竟以夷隕鼂錯爲國逺慮禍反近身袁盎權說初寵後辱故古者諸侯地不過百里山海不以封毋親夷狄以防其屬蓋謂吳邪毋爲權首反受其咎豈盎錯邪

【索隱述贊曰吳楚輕悍王濞倍徳富因采山釁成提局驕矜攜貳連結七國嬰命廣陵錯誅未塞天之悔禍卒取奔北】

史記卷一百六

史記卷一百六考證

吳王濞列傳以故無賦集解如淳曰鑄錢煮鹽收其利以足國用故無賦於民正義按旣盜鑄錢何以收其利足國之用吳國之民又何得無賦如說非也言吳國山旣出銅民多盜鑄錢及煮海水爲鹽以山海之利不賦之故言無賦也其言無賦國用乃富饒也○徐孚逺曰吳王旣擅山海之利豈得聽民盜出鹽錢耶其言無賦如說得之矣

卽使人鏦殺吳王○越絕曰東甌越王弟夷烏將軍殺濞

史記卷一百六考證

欽定四庫全書

史記卷一百七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

魏其武安侯列傳第四十七

魏其侯竇嬰者孝文後從兄子也父世觀津人【索案地理誌觀津縣屬信都以言其累葉在觀津故云父世也正義觀津城在冀州武邑縣東南二十五里】喜賔客孝文時嬰爲吳相病免孝景初卽位爲詹事【正義百官表云詹事秦官掌皇后太子家也】梁孝王者孝景弟也其母竇太后愛之梁孝王朝因昆弟燕飲是時上未立太子酒酣從容言曰千秋之後傳梁王太后驩竇嬰引巵酒進上曰天下者髙祖天下父子相傳此漢之約也上何以得擅傳梁王太后由此憎竇嬰竇嬰亦薄其官因病免太后除竇嬰門籍不得入朝請【集解駰案律諸侯春朝天子曰朝秋曰請正義請才性反】孝景三年吳楚反上察宗室諸竇【索隱案謂宗室之中及諸竇之宗室也又姚氏案酷吏傳周陽由其父趙兼以淮南王舅侯周陽故因攺氏由以宗室任爲郎則似是與國有親戚屬籍者亦得呼爲宗室也】毋如竇嬰賢乃召嬰嬰入見固辭謝病不足任太后亦慙於是上曰天下方有急王孫寜可以讓邪【集解駰案漢書曰竇嬰字王孫】乃拜嬰爲大將軍賜金千斤竇嬰乃言袁盎欒布諸名將賢士在家者進之所賜金陳之廊廡下軍吏過輙令財取爲用【集解蘇林曰自令裁度取爲用也】金無入家者竇嬰守滎陽監齊趙兵【正義監音甲衫反吳王濞傳云竇嬰屯滎陽監齊趙兵也】七國兵已盡破封嬰爲魏其侯諸遊士賔客爭歸魏其侯孝景時每朝議大事條侯魏其侯諸列侯莫敢與亢禮孝景四年立栗太子【正義栗姬之子後廢之故書母姓】使魏其侯爲太子傅孝景七年栗太子廢魏其數爭不能得魏其謝病屏居藍田南山之下數月諸賔客辯士說之莫能來梁人髙遂乃說魏其曰能富貴將軍者上也能親將軍者太后也今將軍傅太子太子廢而不能爭爭不能得又弗能死自引謝病擁趙女屏閒防【正義間音閒處音昌女反】而不朝相提而論【集解徐廣曰提音徒抵反索提音弟又音啼相提猶相抵也論音路頓反】是自明揚主上之過有如兩宮螫將軍【集解張晏曰兩宮太后景帝也螫怒也毒虫怒必螫人又火各反索螫音釋謂怒也漢書作奭奭卽螫也正義兩宮太子景帝也】則妻子毋類矣【索謂見誅滅無遺類】魏其侯然之乃遂起朝請如故桃侯免相【集解服防曰劉捨也】竇太后數言魏其侯孝景帝曰太后豈以爲臣有愛不相魏其【索愛猶惜也】魏其者沾沾自喜耳多易【集解徐廣曰沾一作怗又昌兼反又當牒反張晏曰沾沾言自整頓也多易多輕易之行也或曰沾音憺也索小顏云沾音他兼反憺音尺占反】難以爲相持重遂不用用建陵侯衛綰爲丞相

武安侯田蚡者孝景後同母弟也【索隱蚡音扶粉反又如蚡防之蚡音墳】生長陵魏其已爲大將軍後方盛蚡爲諸郎【集解徐廣曰一云諸卿時人相號長老者爲諸公年少者爲諸卿如今人相號爲士大夫也】未貴往來侍酒魏其跪起如子侄及孝景晚節【索案謂晚年也】蚡益貴幸爲大中大夫蚡辯有口學槃盂諸書【集解應劭曰黃帝使孔甲所作銘也凡二十六篇書槃盂中所爲法戒諸書諸子文畫也孟康曰孔甲槃盂二十六篇雜家書兼儒墨名法】王太后賢之【集解徐廣曰卽蚡同母姊者】孝景崩卽日太子立稱制所鎭撫多有田蚡賔客計防蚡弟田勝皆以太后弟孝景後三年【集解徐廣曰孝景後三年卽是孝武初嗣位之年也】封蚡爲武安侯勝爲周陽侯【正義絳州聞喜縣東二十里周陽故城也】武安侯新欲用事爲相卑下賔客進名士家居者貴之欲以傾魏其諸將相建元元年丞相綰病免上議置丞相太尉籍福說武安侯曰魏其貴久矣天下士素歸之今將軍初興未如魏其卽上以將軍爲丞相必譲魏其魏其爲丞相將軍必爲太尉太尉丞相尊等耳又有讓賢名武安侯乃防言太后風上於是乃以魏其侯爲丞相武安侯爲太尉籍福賀魏其侯因弔曰君侯資性喜善疾惡方今善人譽君侯故至丞相然君侯且疾惡惡人眾亦且毀君侯君侯能兼容則幸久不能今以毀去矣魏其不聽魏其武安俱好儒術推轂趙綰爲禦史大夫【索案推轂謂自卑下之如爲之推車轂也】王臧爲郎中令迎魯申公欲設明堂令列侯就國除關【索隱謂除關門之稅也】以禮爲服制【索案其時禮度逾侈多不依古令吉凶服制皆法於禮也】以興太平舉適諸竇【索適音直革反】宗室毋節行者除其屬籍時諸外家爲列侯列侯多尙公主皆不欲就國以故毀日至竇太后太后好黃老之言而魏其武安趙綰王臧等務隆推儒術貶道家言是以竇太后滋不說魏其等及建元二年禦史大夫趙綰請無奏事東宮【集解韋昭曰欲奪其政也】竇太后大怒乃罷逐趙綰王臧等而免丞相太尉以栢至侯許昌爲丞相武彊侯荘靑翟爲禦史大夫魏其武安由此以侯家居武安侯𨿽不任職以王太后故親幸數言事多效天下吏士趨勢利者皆去魏其歸武安武安日益橫建元六年竇太后崩丞相昌禦史大夫靑翟坐防事不辦免以武安侯蚡爲丞相以大司農韓安國爲禦史大夫天下士郡國諸侯愈益附武安【索按謂仕諸郡及仕諸侯王國者猶言仕郡國也】武安者貌侵【集解韋昭曰侵音寑短小也又云醜惡也刻確也音核】生貴甚【索小顏云生貴謂自尊髙示貴寵其說疎也按生謂蚡自生尊貴之勢特甚故下云又以諸侯王多長年蚡以肺腑爲相非痛折節以禮屈之則天下不肅者也】又以爲諸侯王多長【集解張晏曰多長年】上初卽位富於春秋蚡以肺腑爲京師相【正義顏師古曰舊解云肺腑如肝肺之相附著也一說肺碎木札也諭其輕薄附著大材按顏此說並是疏謬又攺腑爲附就其義重謬矣八十一難云寸口者脈之大會手太陰之動脈也呂廣曰太陰者肺之脈也肺爲諸藏之主通陰陽故十二經脈皆防乎太陰所以決吉凶者十二經有病皆寸口知其何經之動浮沈濇滑春秋逆順知其死生顧野王云肺腑腹心也案說田蚡爲相若人之肺知陰陽逆順又爲之腹心親戚也】非痛折節以禮詘之天下不肅【索案痛甚也欲令士折節屈下於已不然天下不肅或解以爲蚡欲折節下士非也案下文不讓其兄蓋侯知或說爲非也】當是時丞相入奏事坐語移日所言皆聽薦人或起家至二千石權移主上上乃曰君除吏已盡未吾亦欲除吏嘗請考工地益宅【集解駰案漢書百官表曰少府有考工室如淳曰官名也】上怒曰君何不遂取武庫是後乃退嘗召客飲坐其兄蓋侯【集解徐廣曰王后兄王信也防山有蓋縣樂安有益縣也】南鄕自坐東鄕以爲漢相尊不可以兄故私橈武安由此滋驕治宅甲諸第【集解徐廣曰爲諸第之上也】田園極膏腴而市買郡縣器物相屬於道前堂羅鐘鼓立曲旃【集解如淳曰旌旗之名通帛曰旃曲旃僭也蘇林曰禮大夫立曲旃曲柄上曲也索說文曲旃者所以招士也】後房婦女以百數諸侯奉金玉狗馬玩好不可勝數魏其失竇太后益疏不用無勢諸客稍稍自引而怠傲惟灌將軍獨不失故魏其日黙黙不得志而獨厚遇灌將軍

灌將軍夫者潁陰人也夫父張孟嘗爲潁陰侯嬰舍人得幸因進之至二千石故蒙灌氏姓爲灌孟吳楚反時潁陰侯灌何爲將軍【索案何是嬰子漢書作嬰誤】屬太尉請灌孟爲校尉夫以千人與父俱【集解駰案漢書音義曰官主千人如候司馬】灌孟年老潁陰侯彊請之鬱鬱不得意故戰常陷堅遂死吳軍中軍法父子俱從軍有死事得與喪歸灌夫不肯隨喪歸奮曰【集解張晏曰自奮勵也】願取吳王若將軍頭以報父之仇於是灌夫被甲持防募軍中壯士所善願從者數十人及出壁門莫敢前獨二人及從奴十數騎馳入吳軍至吳將麾下【正義謂大將之旗】所殺傷數十人不得前復馳還走入漢壁皆亡其奴獨與一騎歸夫身中大創十餘適有萬金良藥故得無死夫創少瘳又復請將軍曰吾益知吳壁中曲折請復往將軍壯義之恐亡夫乃言太尉太尉乃固止之吳已破灌夫以此名聞天下潁陰侯言之上上以夫爲中郎將數月坐法去後家居長安長安中諸公莫弗稱之孝景時至代相孝景崩今上初卽位以爲淮陽天下交勁兵處故徙夫爲淮陽太守建元元年入爲太僕二年與長樂衛尉竇甫飲輕重不得【集解晉灼曰飲酒輕重不得其平也】夫醉搏甫【索搏音博謂撃之】甫竇太后昆弟也上恐太后誅夫徙爲燕相數嵗坐法去官家居長安灌夫爲人剛直使酒不好面諛貴戚諸有勢在已之右不欲加禮必陵之諸士在已之左愈貧賤尢益敬與鈞稠人廣眾薦寵下輩士亦以此多之夫不喜文學好任俠已然諾【索已音以謂已許諾必使副其前言也】諸所與交通無非豪桀大猾家累數千萬食客日數十百人陂池田園宗族賔客爲權利橫於潁川潁川兒乃歌之曰潁水淸灌氏寜潁水濁灌氏族灌夫家居𨿽富然失勢卿相侍中賔客益衰及魏其侯失勢亦欲倚灌夫引繩批根生平慕之後棄之者【集解蘇林曰二人相倚引繩直之意批根賔客也棄之者不與交通孟康曰根根括引繩以持彈索案劉氏云二人相倚事如合繩共相依引也批音步結反批者排也漢書作排根小顏根音痕括音汨謂人生平慕嬰夫後見其失職而頗弛慢如此者共排退之不復與交也譬如相對挽繩而根括之也持彈案漢書本作抨彈音普耕反】灌夫亦倚魏其而通列侯宗室爲名髙兩人相爲引重【集解張晏曰相薦逹爲聲勢】其遊如父子然相得驩甚無厭恨相知晚也灌夫有服過丞相丞相從容曰吾欲與仲孺過魏其侯【集解駰案漢書曰灌夫字仲孺】防仲孺有服【索案服謂期功之服也故應璩書曰仲孺不辭同生之服也】灌夫曰將軍乃肯幸臨況魏其侯夫安敢以服爲解請語魏其侯帳具將軍旦日蚤臨武安許諾灌夫具語魏其侯如所謂武安侯魏其與其夫人益市牛酒夜灑掃早帳具至旦平明令門下候伺至日中丞相不來魏其謂灌夫曰丞相豈忘之哉灌夫不懌曰夫以服請宜往【集解徐廣曰一云以服請不宜往索案徐廣云以服請不宜往其說非也正言灌夫請不以服爲解蚡不宜忘故駕自往迎也】乃駕自往迎丞相丞相特前戲許灌夫殊無意往及夫至門丞相尙臥於是夫入見曰將軍昨日幸許過魏其魏其夫妻治具自旦至今未嘗敢食武安鄂【集解徐廣曰一作悟】謝曰吾昨日醉忽忘與仲孺言乃駕往又徐行灌夫愈益怒及飲酒酣夫起舞屬丞相【索隱屬音之欲反屬猶委也付也小顏云若今人舞訖相勸也】丞相不起夫從坐上語侵之魏其乃扶灌夫去謝丞相丞相卒飲至夜極驩而去丞相嘗使籍福請魏其城南田魏其大望曰老僕𨿽棄將軍𨿽貴寜可以勢奪乎不許灌夫聞怒罵籍福籍福惡兩人有郤乃謾自好謝丞相曰魏其老且死易忍且待之已而武安聞魏其灌夫實怒不予田亦怒曰魏其子嘗殺人蚡活之蚡事魏其無所不可何愛數頃田且灌夫何與也吾不敢復求田武安由此大怨灌夫魏其元光四年春【集解徐廣曰疑此當是三年也其說在後】丞相言灌夫家在潁川橫甚民苦之請案上曰此丞相事何請灌夫亦持丞相陰事爲姦利受淮南王金與語言賔客居間遂止俱解夏丞相取燕王女爲夫人【索案蚡娶燕王劉澤子康王嘉之女也】有太后詔召列侯宗室皆往賀魏其侯過灌夫欲與俱夫謝曰夫數以酒失得過丞相丞相今者又與夫有郤魏其曰事已解彊與俱飲酒酣武安起爲壽【集解如淳曰上酒爲稱壽非大行酒】坐皆避席伏已魏其侯爲壽獨故人避席耳余半膝席【集解蘇林曰下席而膝半在席上如淳曰以膝跪席上也】灌夫不悅起行酒至武安武安膝席曰不能滿觴夫怒因嘻笑曰將軍貴人也屬之【集解徐廣曰屬一作畢索案漢書作畢畢盡也】時武安不肯行酒次至臨汝侯【集解徐廣曰灌嬰孫名賢也索案漢書云臨汝侯灌賢則賢是嬰之孫臨汝是攺封也】臨汝侯方與程不識耳語又不避席夫無所發怒乃罵臨汝侯曰生平毀程不識不直一錢今日長者爲壽乃效女兒呫囁耳語【集解韋昭曰呫囁附耳小語聲索女兒猶云兒女也漢書作女曹兒曹輩也猶言兒女輩呫鄒氏音蚩輙反囁音汝輙反】武安謂灌夫曰程李俱東西宮衛尉【集解駰案漢書音義曰李廣爲東宮程不識爲西宮】今眾辱程將軍仲孺獨不爲李將軍地乎【集解如淳曰李將軍李廣也猶今人言爲除地索案小顏云言今旣毀程令李何地自安處也】灌夫曰今日斬頭陷胸【索韋昭云言不避死亡也漢書作宂胸】何知程李乎坐乃起更衣稍稍去魏其侯去麾灌夫出武安遂怒曰此吾驕灌夫罪乃令騎畱灌夫灌夫欲出不得籍福起爲謝案灌夫項令謝夫愈怒不肯謝武安乃麾騎縛夫置傳捨召長史曰今日召宗室有詔劾灌夫罵坐不敬繋居室【集解如淳曰百官表居室爲保宮今守宮也】遂案其前事遣吏分曹逐捕諸灌氏支屬皆得棄市罪魏其侯大媿爲資使賔客請莫能解【集解如淳曰爲出資費使人爲夫言】武安吏皆爲耳目諸灌氏皆亡匿夫系遂不得告言武安陰事魏其鋭身爲救灌夫夫人諫魏其曰灌將軍得罪丞相與太后家忤寜可救耶魏其侯曰侯自我得之自我捐之無所恨且終不令灌仲孺獨死嬰獨生乃匿其家【集解晉灼曰恐其夫人復諫止也】竊出上書立召入具言灌夫醉飽事不足誅上然之賜魏其食曰東朝廷辯之【集解如淳曰東朝太后朝】魏其之東朝盛推灌夫之善言其醉飽得過乃丞相以他事誣罪之武安又盛毀灌夫所爲橫恣罪逆不道魏其度不可柰何因言丞相短武安曰天下幸而安樂無事蚡得爲肺腑所好音樂狗馬田宅蚡所愛倡優巧匠之屬不如魏其灌夫日夜招聚天下豪桀壯士與論議腹誹而心謗不仰視天而俯畫地【集解張晏曰視天占三光也畫地知分野所在也畫地諭欲作反事】辟倪兩宮閒【集解徐廣曰辟芳細反倪音詣張晏曰占太后與帝吉凶之期索辟普系反倪五系反埤蒼云睥睨謂邪視也】幸天下有變而欲有大功【集解張晏曰幸爲反者當得爲大將立功也瓚曰天下有變謂天子崩因變難之際得立大功】臣乃不知魏其等所爲於是上問朝臣兩人孰是禦史大夫韓安國曰魏其言灌夫父死事身荷防馳入不測之吳軍身被數十創名冠三軍此天下壯士非有大惡爭杯酒不足引他過以誅也魏其言是也丞相亦言灌夫通奸猾侵細民家累巨萬橫恣潁川淩轢宗室侵犯骨肉此所謂枝大於本脛大於股不折必披【索案包愷披音疋彼反正義鋪被反披分析也】丞相言亦是惟明主裁之主爵都尉汲黯是魏其內史鄭當時是魏其後不敢堅對餘皆莫敢對上怒內史曰公平生數言魏其武安長短今日廷論局趣效轅下駒【集解張晏曰俛頭於車轅下隨母而已瓚曰小馬在轅下正義應劭曰駒馬加著轅局趣纖小之貌按應說爲長也】吾並斬若屬矣卽罷起入上食太后太后亦已使人候伺具以告太后太后怒不食曰今我在也而人皆借吾弟【索案晉灼云借蹈也以言蹂借也】令我百歲後皆魚肉之矣且帝寧能爲石人邪【集解謂帝不如石人得長存也正義顏師古云言徒有人耳不知好惡按今俗云人不辧事罵云杌杌若木人也】此特帝在卽錄錄設百歲後是屬寧有可信者乎【索案設者脫也】上謝曰俱宗室外家【正義嬰景帝從舅蚡太后同母弟】故廷辧之不然此一獄吏所決耳是時郎中令石建爲上分別言兩人事武安已罷朝出止車門召韓禦史大夫載怒曰與長孺共一老禿翁何爲首防兩端【集解駰案漢書音義曰禿老翁言嬰無官位扳援也首防一前一郤也索案謂共治一老禿翁指竇嬰也】韓禦史良久謂丞相曰君何不自喜【集解蘇林曰何不自解釋爲喜樂邪索案小顏云何不自謙遜爲可喜之事音許旣反】夫魏其毀君君當免冠解印綬歸曰臣以肺腑幸得待罪固非其任魏其言皆是如此上必多君有讓不廢君魏其必內愧杜門齚舌自殺【索案說文云齚齧也士白反】今人毀君君亦毀之譬如賈豎女子爭言何其無大體也武安謝罪曰爭時急不知出此於是上使禦史簿責魏其所言灌夫頗不讐【正義讐音市周反對也言簿責魏其所言灌夫實潁川事故魏其不對爲欺謾者也】欺謾劾繋都司空【索隠案百官表云宗正屬官主詔獄也正義如淳云律司空主水及罪人】孝景時魏其常受遺詔曰事有不便以便宜論上及系灌夫罪至族事日急諸公莫敢復明言於上魏其乃使昆弟子上書言之幸得復召見書奏上而案尙書大行無遺詔【集解如淳曰大行主諸侯官也索案尙書無此景帝崩時大行遺詔乃魏其家臣印封之如淳說非也正義天子崩曰大行也按尙書之中景帝崩時無遺詔賜魏其也百官表云諸受尙書事也】詔書獨藏魏其家家丞封【集解駰案漢書音義曰以家臣印封遺詔】乃劾魏其矯先帝詔罪當棄市五年十月【集解徐廣曰疑非五年亦非十月索徐氏云疑非者案武帝四年三月蚡薨竇嬰死在前今云五年故疑非也正義漢書云元光四年冬魏其侯嬰有罪棄市春三月乙卯丞相蚡薨按五年者誤也】悉論灌夫及家屬魏其良久乃聞聞卽恚病痱【索痱音肥又音扶味反風病也】不食欲死或聞上無意殺魏其魏其復食治病議定不死矣乃有蜚語爲惡言聞上【集解張晏曰蚡僞作飛揚誹謗之語】故以十二月晦【集解徐廣曰疑非十二月也駰案張晏曰月晦者春垂至也索著日月者見春垂至恐遇赦贖也】論棄市渭城【正義故咸陽】其春武安侯病【正義其春卽四年春也元光四年十月灌夫棄市十二月魏其棄市至三月乙卯田蚡薨則三人死同在一年明矣漢以十月爲嵗首故也秦楚之際表云十一月十二月端月二月三月至九爲終周建子爲正月十一月爲正月十二月爲二月正月爲三月二月爲四月至十月爲歲終漢初至武帝太初以前並依秦法以後攺用夏正月至今不攺】專呼服謝罪【集解駰案漢書音義曰言蚡號呼謝服罪也】使巫視鬼者視之見魏其灌夫共守欲殺之竟死子恬嗣【集解徐廣曰蚡疾見魏其灌夫鬼殺之則其死共在一春內邪武帝本紀四年三月乙卯田蚡薨嬰死在蚡薨之前何復云五年十二月邪疑十二月當爲二月也案侯表蚡事武帝九年而卒元光四年侯恬之元年建元元年訖元光三年而九年大臣表蚡以元光四年卒亦云嬰四年棄市未詳此正安在然蚡薨在嬰死後分明】元朔三年武安侯坐衣襜褕【正義爾雅云今蔽前謂之防郭璞云蔽膝也說文字林並謂之短衣】入宮不敬【集解徐廣曰表云坐衣不敬國除索襜尺占反褕音逾謂非正朝衣若婦人服也】淮南王安謀反覺治王前朝【集解徐廣曰建元二年】武安侯爲太尉時迎王至霸上謂王曰上未有太子大王最賢髙祖孫卽宮車晏駕非大王立當誰哉淮南王大喜厚遺金財物上自魏其時不直武安特爲太后故耳【索案武帝以魏其灌夫事爲枉於武安侯爲不直特爲太后故耳】及聞淮南王金事上曰使武安侯在者族矣

太史公曰魏其武安皆以外戚重灌夫用一時決防而名顯魏其之舉以吳楚武安之貴在日月之際然魏其誠不知時變灌夫無術而不遜兩人相翼乃成禍亂武安負貴而好權杯酒責望陷彼兩賢嗚呼哀哉遷怒及人命亦不延眾庻不載竟被惡言嗚呼哀哉禍所從來矣

【索隱述贊曰竇嬰田蚡勢利相雄咸倚外戚或恃軍功灌夫自喜引重其中意气杯酒辟倪兩宮事竟不直寃哉二公】

史記卷一百七

史記卷一百七考證

魏其武安侯列傳魏其已爲大將軍後方盛蚡爲諸郎集解徐廣曰一云諸卿時人相號長老者爲諸公年少者爲諸卿如今人相號爲士大夫也○【臣照】按諸郎卽百官表所謂議郎中郎侍郎郎中是也漢書作諸曹郎

除關索謂除關門之稅也○徐孚遠曰索非也漢立關以稽諸侯出入至此罷之示天下一家之義也

天下士郡國諸侯愈益附武安索按謂仕諸郡及仕諸侯王國者猶言仕郡國也○徐孚遠曰索說小曲天下士士人也郡國諸侯列侯也言此兩種皆附武安

生貴甚索生謂蚡自生尊貴之勢特甚○【臣照】按生貴甚言蚡生而爲太后弟貴甚言其不學無術也

不好面腴○【臣照】按面腴蓋面諛也或古字通或傳冩之訛或謂面腴以喜悅親附意著於顏面非口諛也若然則諸家必有注解今無之故知非也

及魏其侯失勢亦欲倚灌夫引繩批根生平慕之後棄之者集解蘇林曰二人相倚引繩直之意批根賔客也棄之者不與交通○此條集解多之意及也三字

與長孺共一老禿翁索案謂共治一老禿翁指竇嬰也○顧炎武曰謂爾我皆垂暮之年無所顧惜當直言以決此事也索非

君何不自喜集解蘇林曰何不自解釋爲喜樂邪索案小顏云何不自謙遜爲可喜之事音許旣反○【臣照】按不自喜猶言不自愛下文所謂無大體是也注未合

史記卷一百七考證

欽定四庫全書

史記卷一百八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

韓長孺列傳第四十八

禦史大夫韓安國者梁城安人也【集解徐廣曰在汝潁之間索漢書地理誌云縣名屬陳畱正義括地誌云城安故城在汝州梁縣東二十三里地理誌云成安屬潁川郡陳畱郡又有城安縣亦屬梁未知孰是也】後徙睢陽【正義今宋州宋城】嘗受韓子雜家說於騶田生所【索案謂安國學韓子及雜家說於騶縣田生之所】事梁孝王爲中大夫吳楚反時孝王使安國及張羽爲將扞吳兵於東界【索將音醤扞音汗】張羽力戰安國持重以故吳不能過梁吳楚已破安國張羽名由此顯梁孝王景帝母弟竇太后愛之令得自請置相二千石出入遊戲僭於天子天子聞之心弗善也太后知帝不善乃怒梁使者弗見案責王所爲韓安國爲梁使見大長公主【集解徐廣曰景帝姊索案卽館陶公主正義如淳云景帝妹也】而泣曰何梁王爲人子之孝爲人臣之忠而太后曾弗省也【索省音仙井反省者察也】夫前日吳楚齊趙七國反時自關以東皆合從西鄕惟梁最親爲艱難梁王念太后帝在中【正義謂關中也又云京師在天下之中】而諸侯擾亂一言泣數行下跪送臣等六人將兵撃郤吳楚吳楚以故兵不敢西而卒破亡梁王之力也今太后以小節苛禮責望梁王【索隱案謂苛細小禮以責之】梁王父兄皆帝王所見者大故出稱蹕入言警車旗皆帝所賜也卽欲以侘鄙縣【集解徐廣曰侘一作絎也駰案侘音醜亞反誇也索漢書作嫮音火亞反絎音寒孟反】驅馳國中以誇諸侯令天下盡知太后帝愛之也今梁使來輙案責之梁王恐日夜涕泣思慕不知所爲何梁王之爲子孝爲臣忠而太后弗卹也大長公主具以告太后太后喜曰爲言之帝言之帝心乃解而免冠謝太后曰兄弟不能相教乃爲太后遺憂悉見梁使厚賜之其後梁王益親驩太后長公主更賜安國可直千餘金名由此顯結於漢其後安國坐法抵罪防【索抵音丁禮反縣名屬梁國也】獄吏田甲辱安國安國曰死灰獨不復然乎田甲曰然卽溺之居無何梁內史缺漢使使者拜安國爲梁內史起徒中爲二千石田甲亡走安國曰甲不就官我滅而宗甲因肉袒謝安國笑曰可溺矣公等足與治乎【索案謂不足與繩持之治音持也】卒善遇之梁內史之缺也孝王新得齊人公孫詭說之欲請以爲內史竇太后聞乃詔王以安國爲內史公孫詭羊勝說孝王求爲帝太子及益地事恐漢大臣不聽乃陰使人刺漢用事謀臣及殺故吳相袁盎景帝遂聞詭勝等計畫乃遣使捕詭勝必得漢使十輩至梁相以下舉國大索月餘不得內史安國聞詭勝匿孝王所安國入見王而泣曰主辱臣死大王無良臣故事紛紛至此今詭勝不得請辭賜死王曰何至此安國泣數行下曰大王自度於皇帝孰與太上皇之與髙皇帝及皇帝之與臨江王親孝王曰弗如也安國曰夫太上臨江親父子之間然而髙帝曰提三尺劍取天下者朕也故太上皇終不得制事居於櫟陽臨江王適長太子也以一言過廢王臨江【集解如淳曰景帝嘗屬諸姬太子母栗姬言不遜由是廢太子栗姬憂死】用宮垣事卒自殺中尉府何者治天下終不以私亂公語曰𨿽有親父安知其不爲虎𨿽有親兄安知其不爲狼今大王列在諸侯悅一邪臣浮說【索悅漢書作怵說文云怵誘也】犯上禁橈明法天子以太后故不忍致法於王太后日夜涕泣幸大王自攺而大王終不覺寤有如太后宮車卽晏駕大王尙誰攀乎語未卒孝王泣數行下謝安國曰吾今出詭勝詭勝自殺漢使還報梁事皆得釋安國之力也於是景帝太后益重安國孝王卒共王卽位安國坐法失官居家建元中武安侯田蚡爲漢太尉親貴用事安國以五百金物遺蚡蚡言安國太後天子亦素聞其賢卽召以爲北地都尉遷爲大司農閩越東越相攻安國及大行王恢將兵未至越越殺其王降漢兵亦罷建安六年武安侯爲丞相安國爲禦史大夫匈奴來請和親天子下議大行王恢燕人也數爲邊吏習知胡事議曰漢與匈奴和親率不過數嵗卽復倍約不如勿許興兵撃之安國曰千里而戰兵不獲利今匈奴負戎馬之足懷禽獸之心遷徙鳥舉難得而制也得其地不足以爲廣有其眾不足以爲彊自上古不屬爲人【索案晉灼云不內屬於漢爲人】漢數千里爭利則人馬罷虜以全制其敝且彊弩之極矢不能穿魯縞【集解許愼曰魯之縞尢薄】衝風之末力不能漂鴻毛非初不勁末力衰也擊之不便不如和親羣臣議者多附安國於是上許和親其明年則元光元年鴈門馬邑豪聶翁壹【集解張晏曰豪猶帥也索聶姓也翁壹名也漢書云聶壹】因大行王恢言上曰匈奴初和親親信邊可誘以利陰使聶翁壹爲閒亡入匈奴謂單於曰吾能斬馬邑令丞吏以城降財物可盡得單於愛信之以爲然許聶翁壹聶翁壹乃還詐斬死罪囚縣其頭馬邑城示單於使者爲信曰馬邑長吏已死可急來於是單於穿塞將十餘萬騎入武州塞【集解徐廣曰在鴈門索崔浩云今平城直西百里有武州城是也】當是時漢伏兵車騎材官三十餘萬匿馬邑旁谷中衛尉李廣爲驍騎將軍【集解駰案漢書曰北貉燕人來致驍騎應劭曰驍健也張晏曰驍勇也若六博之梟矣】太僕公孫賀爲輕車將軍【正義司馬續漢書雲輕車古戰車】大行王恢爲將屯將軍【正義李奇云監主諸屯】太中大夫李息爲材官將軍【正義臣瓚云材官騎射之官】禦史大夫韓安國爲防軍將軍諸將皆屬防軍約單於入馬邑而漢兵縱發王恢李息李廣別從代主擊其輜重【正義釋名云輜厠也所載衣服雜厠其中】於是單於入漢長城武州塞未至馬邑百餘里行掠鹵徒見畜牧於野不見一人單於怪之攻熢燧得武州尉史欲刺問尉史尉史曰漢兵數十萬伏馬邑下單於顧謂左右曰幾爲漢所賣【正義幾音祈】乃引兵還出塞曰吾得尉史乃天也命尉史爲天王塞下傳言單於已引去漢兵追至塞度弗及卽罷王恢等兵三萬聞單於不與漢合度往撃輜重必與單於精兵戰漢兵勢必敗則以便宜罷兵皆無功天子怒王恢不出撃單於輜重擅引兵罷也恢曰始約虜入馬邑城兵與單於接而臣撃其輜重可得利今單於聞不至而還臣以三萬人眾不敵褆取辱耳【集解徐廣曰褆一作祗也】臣固知還而斬然得完陛下士三萬人於是下恢廷尉廷尉當恢逗橈當斬【集解駰案漢書音義曰逗曲行避敵也橈顧望軍法語也索案如淳云軍法行而逗畱畏橈者要斬逗音豆又音住逗畱也橈屈弱也】恢私行千金丞相蚡蚡不敢言上而言於太后曰王恢首造馬邑事今不成而誅恢是爲匈奴報仇也上朝太后太后以丞相言告上上曰首爲馬邑事者恢也故發天下兵數十萬從其言爲此且縱單於不可得恢所部擊其輜重猶頗可得以慰士大夫心今不誅恢無以謝天下於是恢聞之乃自殺安國爲人多大略智足以當世取捨而出於忠厚焉【索解案出者去也言安國爲人無忠厚之行】貪嗜於財然所推舉皆亷士賢於已者也於梁舉壺遂臧固郅他皆天下名士【索郅音質他徒河反謂三人姓名也壺遂也臧固也郅他也若漢書則云至他言至於他防亦舉名士也】士亦以此稱慕之惟天子以爲國器安國爲禦史大夫四嵗余丞相田蚡死安國行丞相事奉引墮車蹇【集解如淳曰爲天子導引而墮車跛足】天子議置相欲用安國使使視之蹇甚乃更以平棘侯薛澤爲丞相安國病免數月蹇愈上復以安國爲中尉嵗余徙爲衛尉車騎將軍衛靑撃匈奴【集解徐廣曰元光六年也】出上谷破胡蘢城【集解駰案蘢音龍】將軍李廣爲匈奴所得復失之公孫敖大亡卒皆當斬贖爲庶人明年匈奴大入邊殺遼西太守及入鴈門所殺略數千人車騎將軍衛靑撃之出鴈門衛尉安國爲材官將軍屯於漁陽【正義幽州縣】安國捕生虜言匈奴逺去卽上書言方田作時請且罷軍屯罷軍屯月餘匈奴大入上谷漁陽安國壁乃有七百餘人出與戰不勝復入壁匈奴虜略千餘人及畜產而去天子聞之怒使使責讓安國徙安國益東屯右北平【正義幽州漁陽縣東南七十七里北平城卽漢右北平也】是時匈奴虜言當入東方安國始爲禦史大夫及防軍後稍斥疏下遷而新幸壯將軍衛靑等有功益貴安國旣疏逺黙黙也將屯又爲匈奴所欺失亡多甚自愧幸得罷歸乃益東徙屯意忽忽不樂數月病歐血死安國以元朔二年中卒

太史公曰余與壺遂定律曆觀韓長孺之義壺遂之深中厚【集解徐廣曰一云亷正忠厚】世之言梁多長者不虛哉壺遂官至詹事天子方倚以爲漢相防遂卒不然壺遂之內亷行修斯鞠躬君子也

【索述贊曰安國忠厚初爲梁將因事坐法免徒起相死灰更然生虜失訪推賢見重賄金貽謗雪泣悟主臣節可亮】

史記卷一百八

史記卷一百八考證

韓長孺列傳公孫詭羊勝說孝王求爲帝太子及益地事恐漢大臣不聼乃陰使人刺漢用事謀臣及殺故吳相袁盎○劉奉世曰刺漢謀臣在漢已立太子之後此云求爲太子恐大臣不聼故刺之與諸傳不同當是此傳誤

因大行王恢言上○【臣照】按此下有天子詔問公卿安國與王恢辧難之語見新序漢書用之

智足以當世取舎而出於忠厚焉索隱按出者去也言安國爲人無忠厚之行○董份曰知當世取捨者智也智者宜或失於薄而安國乃又忠厚貪嗜於財宜其所舉皆污墨而安國又舉亷士太史所以稱之也讀其文自見索隱繆徐孚遠曰出於忠厚言意本忠厚也索隱解出爲去言無忠厚之行非也觀贊語自得之

史記卷一百八考證

欽定四庫全書

史記卷一百九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

李將軍列傳第四十九

李將軍廣者隴西成紀人也【正義成紀秦州縣】其先曰李信秦時爲將逐得燕太子丹者也故槐裏徙成紀廣家世世受射【索隱案小顏云世受射法】孝文帝十四年匈奴大入蕭闗而廣以良家子從軍擊胡【索隱案如淳云非醫巫商賈百工也】用善騎射殺首虜多爲漢中郎廣從弟李蔡亦爲郎皆爲武騎常侍【索隱謂爲郎而補武騎常侍也】秩八百石嘗從行有所衝防折闗及格猛獸而文帝曰惜乎子不遇時如令子當髙帝時萬戶侯豈足道哉及孝景初立廣爲隴西都尉徙爲騎郎將【集解張晏曰爲武騎郎將索隱小顏云爲騎郎將謂主騎郎也】吳楚軍時廣爲驍騎都尉從太尉亞夫擊吳楚軍取旗顯功名昌邑下以梁王授廣將軍印還賞不行【集解文潁曰廣爲漢將私受梁印故不以賞也】徙爲上谷太守匈奴日以合戰典屬國公孫昆邪【集解駰案昆音防索隱案典屬國官名公孫姓昆邪名服防雲中國人也】爲上泣曰李廣才气天下無防自負其能數與虜敵戰恐亡之於是乃徙爲上郡太守後廣轉爲邊郡太守徙上郡嘗爲隴西北地鴈門代郡雲中太守皆以力戰爲名匈奴大入上郡天子使中貴人從廣【集解駰案漢書音義曰內官之幸貴者索隱案董巴輿服志云黃門丞主宻近使聽察天下天下謂之中貴人使者崔浩云在中而貴幸非徳望故雲中貴也】勒習兵擊匈奴中貴人將騎數十縱【集解徐廣曰放縱馳騁】見匈奴三人與戰三人還射【正義射音石還謂轉也】傷中貴人殺其騎且盡中貴人走廣廣曰是必射雕者也【集解文潁曰雕鳥也故使善射者射也索隱案服防云雕大鷙鳥也一名鷲黒色多子可以其毛作矢羽韋昭云雕一名鶚也】廣乃遂從百騎往馳三人三人亡馬步行行數十里廣令其騎張左右翼而廣身自射彼三人者殺其二人生得一人果匈奴射雕者也已縛之上馬望匈奴有數千騎見廣以爲誘騎皆驚上山陳廣之百騎皆大恐欲馳還走廣曰吾去大軍數十里今如此以百騎走匈奴追射我立盡今我畱匈奴必以我爲大軍誘之必不敢擊我廣令諸騎曰前前未到匈奴陳二里所止令曰皆下馬解鞍其騎曰虜多且近卽有急柰何廣曰彼虜以我爲走今皆解鞍以示不走用堅其意於是胡騎遂不敢擊有白馬將出防其兵【正義其將乘白馬而出監防也】李廣上馬與十餘騎犇射殺胡白馬將而復還至其騎中解鞍令士皆縱馬臥是時防暮胡兵終怪之不敢擊夜半時胡兵亦以爲漢有伏軍於旁欲夜取之胡皆引兵而去平旦李廣乃歸其大軍大軍不知廣所之故弗從居久之孝景崩武帝立左右以爲廣名將也於是廣以上郡太守爲未央衛尉而程不識亦爲長樂衛尉程不識故與李廣俱以邊太守將軍屯及出擊胡而廣行無部伍行陣【索隱案百官志云將軍領軍皆有部曲大將軍營五部部校尉一人部有曲曲有軍一人也】就善水艸屯捨止人人自便【索隱便音頻面反】不擊刁鬥以自衛【集解孟康曰以銅作鐎器受一斗晝炊飯食夜擊持行名曰刁鬥索隱刁音貂案荀悅云刁鬥小鈴如宮中傳夜鈴也蘇林曰形如鋗以銅作之無緣受一斗故云刁鬥鋗卽鈴也埤蒼云鐎溫器有柄斗似銚無緣音譙】莫府省約文書籍事【索隱案小顏云凡將軍謂之莫府者蓋兵門合施帷帳故稱莫府古字通用遂作莫耳小爾雅訓莫爲大非也】然亦逺斥未嘗遇害【索隱案許愼注淮南云斥度也視也望也】程不識正部曲行伍營陳擊刁鬥士吏治軍簿至明軍不得休息然亦未嘗遇害不識曰李廣軍極簡易然虜卒犯之無以禁也而其士卒亦佚樂咸樂爲之死我軍𨿽煩擾然虜亦不得犯我是時漢邊郡李廣程不識皆爲名將然匈奴畏李廣之略士卒亦多樂從李廣而苦程不識程不識孝景時以數直諫爲大中大夫爲人廉謹於文法後漢以馬邑城誘單於使大軍伏馬邑旁谷而廣爲驍騎將軍領屬護軍將軍是時單於覺之去漢軍皆無功其後四歳廣以衛尉爲將軍出鴈門擊匈奴匈奴兵多破敗廣軍生得廣單於素聞廣賢令曰得李廣必生致之胡騎得廣廣時傷病置廣兩馬間絡而盛臥廣行十餘里廣佯死睨其旁有一胡兒騎善馬廣暫騰而上胡兒馬因推墮兒【集解徐廣曰一云抱兒鞭馬南馳也】取其弓鞭馬南馳數十里復得其餘軍因引而入塞匈奴捕者騎數百追之廣行取胡兒弓射殺追騎以故得脫於是至漢漢下廣吏吏當廣所失亡多爲虜所生得當斬贖爲庶人頃之家居數歳廣家與故潁陰侯孫【集解駰案孫灌嬰之孫名彊】屏野居藍田南山中射獵嘗夜從一騎出從人田間飲還至霸陵亭霸陵尉醉【索隱案百官志云尉大縣二人主盜賊凡有賊發則推索尋案之也】呵止廣廣騎曰故李將軍尉曰今將軍尙不得夜行何乃故也止廣宿亭下居無何匈奴入殺遼西太守敗韓將軍韓將軍後徙右北平【集解蘇林曰韓安國】於是天子乃召拜廣爲右北平太守廣卽請霸陵尉與俱至軍而斬之廣居右北平匈奴聞之號曰漢之飛將軍避之數歳不敢入右北平廣出獵見艸中石以爲虎而射之中石沒鏃【集解徐廣曰一作沒羽】視之石也因復更射之終不能復入石矣廣所居郡聞有虎嘗自射之及居右北平射虎虎騰傷廣廣亦竟射殺之廣廉得賞賜輒分其麾下飲食與士共之終廣之身爲二千石四十餘年家無餘財終不言家產事廣爲人長猨臂【集解如淳曰臂如猿通肩】其善射亦天性也𨿽其子孫他人學者莫能及廣廣訥口少言與人居則畫地爲軍陳射闊狹以飲【集解如淳曰射戲求疏密持酒以飲不勝者正義飲音於禁反】専以射爲戲竟死【索隱謂終竟廣身至死以爲恆也】廣之將兵乏絕之處見水士卒不盡飲廣不近水士卒不盡食廣不嘗食寛緩不苛士以此愛樂爲用其射見敵急非在數十步之內度不中不發發卽應而倒用此其將兵數困辱其射猛獸亦爲所傷云居頃之石建卒於是上召廣代建爲郎中令元朔六年廣復爲後將軍從大將軍軍出定襄擊匈奴諸將多中首虜率以功爲侯者【集解如淳曰中猶充也本秦法得首若干封侯】而廣軍無功後三歳廣以郎中令將四千騎出右北平博望侯張騫將萬騎與廣俱異道行可數百里匈奴左賢王將四萬騎圍廣廣軍士皆恐廣乃使其子敢往馳之敢獨與數十騎馳直貫胡騎出其左右而還告廣曰胡虜易與耳軍士乃安廣爲圜陳外向胡急擊之矢下如雨漢兵死者過半漢矢且盡廣乃令士持滿毋發而廣身自以大黃射其裨將【集解徐廣曰南都賦曰黃間機張善弩之名駰案鄭徳曰黃肩弩淵中黃朱之孟康曰太公六韜曰防堅敗彊敵用大黃連弩韋昭曰角弩色黃而體大也索隱大黃黃閒弩名韋昭說是也】殺數人胡虜益解防日暮吏士皆無人色而廣意气自如益治軍軍中自是服其勇也明日復力戰而博望侯軍亦至匈奴軍乃解去漢軍罷弗能追是時廣軍防沒罷歸漢法博望侯畱遲後期當死贖爲庶人廣軍功自如無賞初廣之從弟李蔡與廣俱事孝文帝景帝時蔡積功勞至二千石孝武帝時至代相以元朔五年爲輕車將軍從大將軍擊右賢王有功中率封爲樂安侯【索隱中音丁仲反率音律亦音防筆反小顏云率謂軍功封賞之科著在法令故雲中率】元狩二年中代公孫爲丞相蔡爲人在下中【索隱案以九品而論在下之中當第八】名聲出廣下甚逺然廣不得爵邑官不過九卿而蔡爲列侯位至三公諸廣之軍吏及士卒或取封侯廣嘗與望气王朔燕語曰自漢擊匈奴而廣未嘗不在其中而諸部校尉以下才能不及中人然以擊胡軍功取侯者數十人而廣不爲後人【索隱謂不在人後也】然無尺寸之功以得封邑者何也豈吾相不當侯邪且固命也朔曰將軍自念豈嘗有所恨乎廣曰吾嘗爲隴西守羌嘗反吾誘而降降者八百餘人吾詐而同日殺之至今大恨獨此耳朔曰禍莫大於殺已降此乃將軍所以不得侯者也後二歳大將軍驃騎將軍大出撃匈奴廣數自請行天子以爲老弗許良久乃許之以爲前將軍是歳元狩四年也廣旣從大將軍靑擊匈奴旣出塞靑捕虜知單於所居乃自以精兵走之而令廣幷於右將軍軍【集解徐廣曰主爵趙食其爲右將軍】出東道東道少回逺而大軍行水艸少其勢不屯行【集解張晏曰以水艸少不可羣軰】廣自請曰臣部爲前將軍今大將軍乃徙令臣出東道且臣結髮而與匈奴戰今乃一得當單於【索隱案廣言自少時結髮而與匈奴戰惟今者得與單於相當遇也】臣願居前先死單於大將軍靑亦陰受上誡以爲李廣老數奇【集解如淳曰數爲匈奴所敗奇爲不偶也索隱案服防云作事數不偶也音朔小顏音所具反奇蕭該音居宜反】毋令當單於恐不得所欲而是時公孫敖新失侯爲中將軍從大將軍大將軍亦欲使敖與俱當單於故徙前將軍廣廣時知之固自辭於大將軍大將軍不聽令長史封書與廣之莫府曰急詣部如書【正義令廣如其文牒急引兵徙東道也】廣不謝大將軍而起行意甚慍怒而就部引兵與右將軍食其合軍出東道【索隱食其音異基案趙將軍名也或亦依字讀】軍亡或失道【索隱謂無人導引軍故失道也】後大將軍大將軍與單於接戰單於遁走弗能得而還南絕幕【正義絕度也南歸度沙幕】遇前將軍右將軍廣已見大將軍還入軍大將軍使長史持糒醪遺廣因問廣食其失道狀靑欲上書報天子軍曲折【正義言委曲而行回折使軍後大將軍也】廣未對大將軍使長史急責廣之幕府對簿廣曰諸校尉無罪乃我自失道吾今自上簿至莫府廣謂其麾下曰廣結髮與匈奴大小七十餘戰今幸從大將軍出接單於兵而大將軍又徙廣部行回逺而又迷失道豈非天哉且廣年六十餘矣終不能復對刀筆之吏遂引刀自剄廣軍士大夫一軍皆哭百姓聞之知與不知無老壯皆爲垂涕而右將軍獨下吏當死贖爲庻人廣子三人曰當戶椒敢爲郎天子與韓嫣戲【索隱嫣或音偃又音許幹反】嫣少不遜當戶擊嫣嫣走於是天子以爲勇當戶早死拜椒爲代郡太守皆先廣死當戶有遺腹子名陵廣死軍時敢從驃騎將軍廣死明年李蔡以丞相坐侵孝景園壖地【索隱壖音人絹反又音乃煆反又音而宣反案壖地神道之地也黃圖云陽陵闕門西出神道四通茂陵神道廣四十三丈也正義漢書云詔賜冡地陽陵當得二十畝蔡盜取三頃頗賣得四十餘萬又盜取神道外壖地一畝葬其中當下獄自殺】當下吏治蔡亦自殺不對獄國除李敢以校尉從驃騎將軍擊胡左賢王力戰奪左賢王鼓旗斬首多賜爵闗內侯食邑二百戶代廣爲郎中令頃之怨大將軍靑之恨其父【索隱小顏云令其父恨而死】乃擊傷大將軍大將軍匿諱之居無何敢從上雍【索隱劉氏音尙大顏云雍地形髙故云上】至甘泉宮獵驃騎將軍去病與靑有親射殺敢去病時方貴幸上諱云鹿觸殺之居歳余去病死【集解徐廣曰元狩六年】而敢有女爲太子中人愛幸敢男禹有寵於太子然好利李氏陵遲衰防矣李陵旣壯選爲建章監監諸騎善射愛士卒天子以爲李氏世將而使將八百騎嘗深入匈奴二千餘里過居延【集解徐廣曰屬張掖正義括地誌云居延海在甘州張掖縣東北六十四里地理誌云居延澤古文以爲流沙甘州在京西北二千四百六十里】視地形無所見虜而還拜爲騎都尉將丹陽楚人五千人教射酒泉張掖以屯衛胡數歲天漢二年秋貳師將軍李廣利將三萬騎擊匈奴右賢王於祁連天山【集解徐廣曰出燉煌至天山索隱案晉灼云在西域近蒲類又西河舊事云白山冬夏有雪匈奴謂之天山正義括地誌云祁連山在甘州張掖縣西南二百里天山一名白山今名初羅漫山也在伊吾縣北百二十里伊州在京西北四千四百一十六里】而使陵將其射士步兵五千人出居延北可千餘里欲以分匈奴兵毋令専走貳師也陵旣至期還而單於以兵八萬圍擊陵軍陵軍五千人兵矢旣盡士死者過半而所殺傷匈奴亦萬餘人且引且戰連鬭八日還未到居延百餘里匈奴遮狹絕道陵食乏而救兵不到虜急擊招降陵陵曰無面目報陛下遂降匈奴其兵盡沒余亡散得歸漢者四百餘人單於旣得陵素聞其家聲及戰又壯乃以其女妻陵而貴之漢聞族陵母妻子自是之後李氏名敗而隴西之士居門下者皆用爲恥焉

太史公曰傳曰其身正不令而行其身不正𨿽令不從其李將軍之謂也余睹李將軍悛悛如鄙人【索隱悛音七旬反漢書作恂恂音詢】口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊【索隱案姚氏云桃李本不能言但以華實感物故人不期而往其下自成蹊徑也以諭廣𨿽不能道辭能有所感而忠心信物故也】此言𨿽小可以論大也

【索隱述贊曰猨臂善射實負其庸解鞍卻敵圓陣摧鋒邊郡屢守大軍再從失道見斥數奇不封惜哉名將天下無防】

史記卷一百九

史記卷一百九考證

李將軍列傳廣以良家子從軍撃胡索隱案如淳云非醫巫髙賈百工也○徐孚逺曰良家子從軍蓋自以才力從大將軍取功名非卒伍也如說不分明

而是時公孫敖新失侯爲中將軍從大將軍○劉奉世刋誤曰按靑去病傳是歳出塞無中將軍而敖傳是歳以校尉從大將軍此傳誤也

貳師將軍李廣利將三萬騎擊匈奴右賢王於祁連天山○淩稚隆曰一本王下無於字

史記卷一百九考證﹤史部﹐正史類﹐史記﹥

欽定四庫全書

史記卷一百十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節

匈奴列傳第五十

【正義此卷或有本次平津侯後第五十二今第五十者先生舊本如此劉伯莊云亦然若先諸傳而次四夷則司馬汲鄭不合在後也】

匈奴其先祖夏後氏之苖裔也曰淳維【集解駰案漢書音義曰匈奴始祖名索隱張晏曰淳維以殷時奔北邊又樂彥括地譜云夏桀無道湯放之鳴條三年而死其子獯粥妻桀之眾妾避居北野隨畜移徙中國謂之匈奴其言夏后苖裔或當然也故應劭風俗通曰殷時曰獯粥攺曰匈奴又晉灼云堯時曰葷粥周曰獫狁秦曰匈奴韋昭云漢曰匈奴葷粥其別名則淳維是其始祖蓋與獯粥是一也】唐虞以上有山戎【正義左傳莊三十年齊人伐山戎杜預雲山戎北戎無終三名也括地誌云幽州漁陽縣本北戎無終子國】獫狁葷粥【集解晉灼曰堯時曰葷粥周曰獫狁秦曰匈奴】居於北蠻隨畜牧而轉移其畜之所多則馬牛羊其奇畜則橐駞【索隱韋昭曰背肉似橐故云橐包愷音托佗正義畜許六反】驢羸【索隱按古今注云驢特馬牝生驘正義驘音力戈反】駃騠【集解徐廣曰北狄駿馬索隱說文云駃騠馬父驘子也廣志音決蹄也發蒙記刳其母腹而生列女傳云生七日超其母】騊駼【集解徐廣曰似馬而靑索隱按郭璞注爾雅云騊駼馬靑色音淘塗又字林云野馬山海經云北海內有獸其狀如馬其名騊駼也】驒騱【集解徐廣曰音顚巨虛之屬索隱說文云野馬屬一云靑驪驎驒又如驒魚鄒誕生本騱字作奚】逐水艸遷徙毋城郭常處耕田之業然亦各有分地【索隱分音扶糞反】毋文書以言語爲約束兒能騎羊引弓射鳥鼠少長則射狐兔用爲食【索隱少音式紹反長陟兩反少長謂年稍長】士力能彎弓【索隱彎音烏還反】盡爲甲騎其俗寛則隨畜因射獵禽獸爲生業急則人習戰攻以侵伐其天性也其長兵則弓矢短兵則刀鋋【集解韋昭曰鋋形似矛鐵柄音時年反索隱音蟬埤蒼云鋋小矛鐵矜古今字詁云矜矛也】利則進不利則退不羞遁走茍利所在不知禮義自君王以下咸食畜肉衣其皮革被旃裘壯者食肥美老者食其餘貴壯健賤老弱父死妻其後母兄弟死皆取其妻妻之其俗有名不諱而無姓字【集解駰案漢書曰單於姓攣鞮氏索隱攣音六緣反鞮音丁啼反】夏道衰而公劉失其稷官【集解徐廣曰后稷之曽孫正義周本紀云不窋失其官此云公劉未詳也】變於西戎邑於豳其後三百有餘歲戎狄攻大王亶父【集解徐廣曰公劉九世孫】亶父亡走岐下而豳人悉從亶父而邑焉作周【索隱按謂始作周國也】其後百有餘歲周西伯昌伐畎夷氏【索隱韋昭云春秋以爲犬戎按畎音犬小顏云卽昆夷也山海經云黃帝生苖龍苖龍生融吾融吾生弄明弄明生白犬白犬有牝牡是爲犬戎說文云赤狄本犬種字從犬又山海經云有人面獸身名犬夷賈逵云犬夷戎之別種也】後十有餘年武王伐紂而營雒邑復居於酆鄗放逐戎夷涇洛之北【索隱晉灼曰洛水在馮翊懷徳縣東南入渭又案水經云出上郡雕陰泰昌山過華陰入渭卽漆沮水也】以時入貢命曰荒服其後二百有餘年周道衰【索隱案周紀云懿王時王室衰詩人作怨刺之詩不能復雅也】而穆王伐犬戎得四白狼四白鹿以歸自是之後荒服不至於是周遂作甫刑之辟穆王之後二百有餘年周幽王用寵姬襃姒之故與申侯有郤【正義故申城在鄧州南陽縣北三十里周宣王舅所封】申侯怒而與犬戎共攻殺周幽王於驪山之下【集解韋昭曰戎後來居此山故號曰驪戎】遂取周之焦獲【正義括地誌云焦獲亦名瓠口亦曰瓠中在雍州涇陽縣城北十數里周有焦獲也】而居於涇渭之間侵暴中國秦襄公救周於是周平王去酆鄗而東徙雒邑當是之時秦襄公伐戎至岐【正義今岐州髙誘云秦襄公救周有功受周故地酆鄗列爲諸侯也】始列爲諸侯是後六十有五年而山戎越燕而伐齊【索隱服防雲山戎蓋今鮮卑胡廣云鮮卑東胡別種又案應奉云秦築長城徒士亡出塞外依鮮卑山因爲號】齊釐公與戰於齊郊【索隱釐音僖名諸兒也】其後四十四年而山戎伐燕燕告急於齊齊桓公北伐山戎山戎走其後二十有餘年而戎狄至洛邑伐周襄王襄王奔於鄭之泛邑【索隱蘇林泛音凡今潁川襄城是】初周襄王欲伐鄭故娶戎狄女爲後與戎狄兵共伐鄭已而黜狄後狄後怨而襄王后母曰惠後有子子帶欲立之於是惠後與狄後子帶爲內應開戎狄戎狄以故得入破逐周襄王而立子帶爲天子於是戎狄或居於陸渾【集解徐廣曰一爲陸邑索隱春秋左氏秦晉遷陸渾之戎於伊川杜預以爲允姓之戎居陸渾在秦晉之間二國誘而徙之伊川遂從戎號今陸渾縣是也】東至於衛侵盜暴虐中國中國疾之故詩人歌之曰戎狄是膺薄伐獫狁至於太原【集解駰案毛詩傳曰言逐出之而已】出輿彭彭城彼朔方【集解駰案毛詩傳曰彭彭四馬貌朔方北方正義言獫狁旣去北方安靜乃築城守之也】周襄王旣居外四年乃使使告急於晉晉文公初立欲修霸業乃興師伐逐戎翟誅子帶迎內周襄王居於雒邑當是之時秦晉爲彊國晉文公攘戎翟居於河內圁洛之閒【集解徐廣曰圁在西河音銀洛在上郡馮翊閒索隱三蒼圁作圜地理誌雲圜水出上郡白土縣西東流入河韋昭云圜當爲圁續郡國志及太康地理誌並作圁字也正義括地誌云白土故城在鹽州白池東北三百九十里又云近延州綏州銀州本春秋時白狄所居七國屬魏後入秦秦置三十六郡洛漆沮也】號曰赤翟白翟【索隱案左傳云晉師滅赤狄潞氏杜氏以潞赤翟之別種也今上黨潞縣又春秋地名云今曰赤渉胡又晉師敗翟於箕郤缺獲白翟子杜氏以爲白翟之別種故西河郡有白部胡又國語云桓公西徵攘白翟之地遂至於西河正義括地誌云潞州本赤狄地延銀綏三州白翟地按文言圁洛之間號赤狄未詳】秦穆公得由余西戎八國服於秦故自隴以西有緜諸【正義括地誌云緜諸城秦州秦嶺縣北五十六里漢緜諸道屬天水郡】緄戎【正義緄音昆字當作混顏師古云混夷也韋昭云春秋以爲犬戎】翟防之戎【集解徐廣曰在天水防音丸索隱地理誌天水有綿諸道防道應劭以防戎邑音桓正義括地誌云防道故城在渭州襄武縣東南三十七里古之防戎邑漢防道屬天水郡】岐梁山涇漆之北有義渠【正義括地誌云寜州慶州西戎卽劉拘邑城時爲義渠戎國秦爲北地郡也】大荔【集解徐廣曰後更名臨晉在馮翊索隱韋昭云義渠本西戎國有王秦滅之今在北地郡秦本紀厲共公伐大荔取其王城後更名臨晉故地理誌云臨晉故大荔國也正義括地誌云同州馮翊縣及朝邑縣本漢臨晉縣地古大荔戎國今朝邑縣東三十步故王城卽大荔王城荔力計反】烏氏【集解徐廣曰在安定正義氏音支括地誌云烏氏故城在涇州安定縣東三十里周之故地後入戎秦惠王取之置烏氏縣也】朐衍之戎【集解徐廣曰在北地朐音頊於反索隱案地理誌朐衍縣名在北地鄭氏音吁正義括地誌云鹽州古戎狄居之卽朐衍戎之地秦北地郡也】而晉北有林胡【集解如淳曰林胡卽儋林爲李牧所滅正義括地誌云朔州春秋時北地也】樓煩之戎【索隱地理誌樓煩縣名屬鴈門應劭云故樓煩胡也正義括地誌云嵐州樓煩胡地也風俗通云故樓煩胡地也】燕北有東胡山戎【集解駰案漢書音義曰烏丸或云鮮卑索隱服防云東胡烏丸之先後爲鮮卑在匈奴東故曰東胡案續漢書曰漢初匈奴冒頓滅其國余類保烏桓山以爲號俗隨水艸居無常處恆以父之名字爲姓父子男女悉髠頭爲輕便也】各分散居谿谷自有君長往往而聚者百有餘戎然莫能相一自是之後百有餘年晉悼公使魏絳和戎翟戎翟朝晉後百有餘年趙襄子逾句注【集解駰案音鉤山名在鴈門索隱服防云句音拘韋昭雲山名在陰館】而破幷代以臨胡貉【索隱案貉卽濊也音亡格反】其後旣與韓魏共滅智伯分晉地而有之則趙有代句注之北魏有河西上郡以與戎界邊其後義渠之戎築城郭以自守而秦稍蠶食至於惠王遂拔義渠二十五城惠王擊魏魏盡入西河及上郡於秦秦昭王時義渠戎王與宣太后亂【集解駰案昭王母也】有二子宣太后詐而殺義渠戎王於甘泉遂起兵伐殘義渠於是秦有隴西北地上郡築長城以拒胡而趙武靈王亦變俗胡服習騎射北破林胡樓煩築長城【正義括地誌云趙武靈王長城在朔州善陽縣北案水經云百道長城北山上有長垣若頽毀焉防溪亙嶺東西無極蓋趙靈王所築也】自代並【集解駰案音傍白浪反】陰山【索隱徐廣云西安陽縣北有陰山陰山在河南陽山北也正義括地誌云陰山在朔州北塞外突厥界】下至髙闕爲塞【集解徐廣曰在朔方正義地理誌云朔方臨戎縣北有連山險於長城其山中斷兩峯俱峻土俗名爲髙闕也】而置雲中鴈門代郡其後燕有賢將秦開爲質於胡胡甚信之歸而襲破走東胡東胡郤千餘里與荊軻刺秦王秦舞陽者開之孫也燕亦築長城自造陽【集解韋昭曰地名在上谷正義按上谷郡今嬀州】至襄平【索隱韋昭云今遼東所理也】置上谷漁陽右北平遼西遼東郡以拒胡當是之時冠帶戰國七而三國邊於匈奴【索隱案三國燕趙秦也】其後趙將李牧時匈奴不敢入趙邊後秦滅六國而始皇帝使蒙恬將十萬之眾北擊胡悉收河南地因河爲塞【索隱案太康地記秦塞自五原北九里謂之造陽東行終利賁山南漢陽西是也】築四十四縣城臨河徙適戍以充之【集解駰案適音丁革反】而通直道【索隱蘇林云去長安八千里正南北相直道也】自九原至云陽【索隱韋昭云九原縣屬五原正義括地誌云勝州連谷縣本秦九原郡漢武帝更名五原云陽雍縣秦之林光宮卽漢之甘泉宮在焉又云秦故道在慶州華池縣西四十五里子午山上自九原至云陽千八百里】因邊山險壍谿谷可繕者治之起臨洮至遼東萬餘里【索隱韋昭曰臨洮隴西縣正義括地誌云秦隴西郡臨洮縣卽今岷州城本秦長城首起岷州西十二里延袤萬餘里東入遼水】又度河據陽山北假中【集解駰案北假北方田官主以田假與貧人故云北假索隱應劭云北假在北地陽山北韋昭云北假地名正義括地誌云漢五原郡河目縣故城在北假中北假在河北今屬勝州銀城縣漢書王莽傳云五原北假膏壤殖谷】當是之時東胡彊而月氏盛【正義氏音支括地誌云涼甘肅延沙等州地本月氏國】匈奴單於【集解駰案漢書音義曰單於者廣大之貌言其象天單於然索隱按單於姓攣鞮氏其國稱之曰黎孤塗單於匈奴謂天爲黎謂子爲孤塗單於者廣大之貌言其象天故曰黎孤塗單於又晏春秋云士安讀漢書不詳此言有胡奴在側言之曰此胡所謂天子與古書所說符防也】曰頭曼【集解韋昭曰曼音瞞索隱曼音莫官反】頭曼不勝秦北徙十餘年而蒙恬死諸侯畔秦中國擾亂諸秦所徙適戍邊者皆復去於是匈奴得寛復稍度河南與中國界於故塞單於有太子名冒頓【索隱冒音墨又如字】後有所愛閼氏【索隱閼氏舊音曷氐匈奴皇后號也習鑿齒與燕王書雲山下有紅藍足下先知不北方人采取其花染緋黃挼取其上英鮮者作煙支婦人采將用爲顏色吾少時再三過見煙支今日始親紅藍後當足致其種匈奴名妻作閼氏今可音煙支想足下先亦不作此讀漢書也】生少子而單於欲廢冒頓而立少子乃使冒頓質於月氏冒頓旣質於月氏而頭曼急擊月氏月氏欲殺冒頓冒頓盜其善馬騎之亡歸頭曼以爲壯令將萬騎冒頓乃作爲鳴鏑【集解駰案漢書音義曰鏑箭也如今鳴射也韋昭曰矢鏑飛則鳴索隱應劭云髐箭也】習勒其騎射令曰鳴鏑所射而不悉射者斬之行獵鳥獸有不射鳴鏑所射者輒斬之已而冒頓以鳴鏑自射其善馬左右或不敢射者冒頓立斬不射善馬者居頃之復以鳴鏑自射其愛妻左右或頗恐不敢射冒頓又復斬之居頃之冒頓出獵以鳴鏑射單於善馬左右皆射之於是冒頓知其左右皆可用從其父單於頭曼獵以鳴鏑射頭曼其左右亦皆隨鳴鏑而射殺單於頭曼遂盡誅其後母與弟及大臣不聽從者冒頓自立爲單於冒頓旣立【集解徐廣曰秦二世元年壬辰歳立】是時東胡彊盛聞冒頓殺父自立乃使使謂冒頓欲得頭曼時有千里馬冒頓問羣臣羣臣皆曰千里馬匈奴寶馬也勿與冒頓曰柰何與人鄰國而愛一馬乎遂與之千里馬居頃之東胡以爲冒頓畏之乃使使謂冒頓欲得單於一閼氏冒頓復問左右左右皆怒曰東胡無道乃求閼氏請撃之冒頓曰柰何與人鄰國愛一女子乎遂取所愛閼氏予東胡東胡王愈益驕西侵與匈奴間中有棄地莫居千餘里各居其邊爲甌脫【集解韋昭曰界上屯守處索隱服防云作土室以伺漢人又纂文曰甌脫土穴也又云是地名故下云生得甌脫王甌音一侯反脫音同活反正義按境上斥堠之室爲甌脫也】東胡使使謂冒頓曰匈奴所與我界甌脫外棄地匈奴非能至也吾欲有之冒頓問羣臣羣臣或曰此棄地予之亦可勿與亦可於是冒頓大怒曰地者國之本也柰何予之諸言予之者皆斬之冒頓上馬令國中有後者斬遂東襲擊東胡東胡初輕冒頓不爲備及冒頓以兵至擊大破滅東胡王而虜其民人及畜產旣歸西擊走月氏南幷樓煩白羊河南王【索隱如淳曰白羊王居河南】侵燕代悉復收秦所使蒙恬所奪匈奴地者與漢闗故河南塞至朝那膚施【集解徐廣曰在上郡正義漢朝那故城在原州百泉縣西七十里屬安定郡膚施縣秦因不攺今延州膚施縣是也】遂侵燕代是時漢兵與項羽相距中國罷於兵革以故冒頓得自彊控之士三十餘萬自淳維以至頭曼千有餘歳時大時小別散分離尙矣其世傳不可得而次云然至冒頓而匈奴最彊大盡服從北夷而南與中國爲敵國其世傳國官號乃可得而記云置左右賢王左右谷蠡王【集解服防曰谷音鹿蠡音離索隱蠡又音黎】左右大將左右大都尉左右大當戶左右骨都侯【集解駰案骨都異姓大臣索隱裴氏所引據後漢書下呼衍注亦然】匈奴謂賢曰屠耆【集解徐廣曰屠一作諸】故常以太子爲左屠耆王自如左右賢以下至當戶大者萬騎小者數千凡二十四長立號曰萬騎諸大臣皆世官呼衍氏蘭氏【正義顏師古云呼衍卽今鮮卑姓呼延者也蘭姓今亦有之】其後有須卜氏【集解駰案湏卜氏主獄訟正義後漢書云呼衍氏須卜氏常與單於婚姻】此三姓其貴種也諸左方王將居東方直上谷【索隱案姚氏云古字例以直爲值值者當也正義上谷郡今嬀州也言匈奴東方南出直當嬀州也】以往者東接穢貉朝鮮右方王將居西方直上郡【正義上郡故城在涇州上縣東南五十里言匈奴西方南直當綏州也】以西接月氏氐羗【索隱案風俗通云氐本西南夷種地理誌武都有白馬氐又魚豢魏略云漢置武都郡排其種人分竄山谷或號靑氐或號白氐纂文云氐亦羊稱說文云羗西方牧羊人續漢書云羗三苖萎姓之別舜徙於三危今河闗之西南羗是也】而單於之庭直代雲中【索隱案謂匈奴所都處爲庭樂彥云單於無城郭不知何以國之穹廬前地若庭故云庭正義代郡城北狄代國秦漢代縣城也在蔚州羗胡縣北百五十里雲中故城趙雲中城秦雲中郡在勝州楡林縣東北四十里言匈奴之南直當代雲中也】各有分地逐水艸移徙而左右賢王左右谷蠡王最爲大國左右骨都侯輔政諸二十四長亦各自置千長百長什長【索隱案續漢書郡國志雲裏有魁又有什伍裏魁掌一里百家什主十家伍主伍家以相檢察故賈誼過秦論以爲俛起什百之中是也】禆小王相封【集解徐廣曰一作將】都尉當一屍且渠之屬【正義且子余反顏師古云今之沮渠姓蓋本因此官】歳正月諸長小防單於庭祠五月大會蘢城【索隱漢書作龍城亦蘢字崔浩云西方胡皆事龍神故名大防處爲龍城後漢書云匈奴俗歲有三龍祠祭天神】祭其先天地鬼神秋馬肥大防蹛林【集解駰案漢書音義曰匈奴秋社八月中皆防祭處蹛音帯索隱鄭氏云蹛林地名也晉灼曰李陵與蘇武書云相競趍蹛林則服防說是也又韋昭音多藍反姚氏案李牧傳大破匈奴滅防襤此字與韋昭音頗同然林襤聲相近或以林爲襤也正義顏師古云蹛者繞林木而祭也鮮卑之俗自古相傳秋祭無林木者尙竪栁枝眾騎馳繞三周乃止此其遺法也】課校人畜【正義許六反】計其法拔刃尺者死坐盜者沒入其家有罪小者軋【集解駰案漢書音義曰刃刻其面索隱軋音烏八反鄧展云軋歷也如淳云檛杖也三蒼云軋輾也說文云輾轢也正義顏師古云軋者謂輾轢其骨節若今之厭踝者也】大者死獄久者不過十日一國之囚不過數人而單於朝出營拜日之始生夕拜月其坐長左而北鄕【正義其座北向長者在左以左爲尊也】日上戊巳其送死有棺槨金銀衣裘而無封樹喪服【集解張華曰匈奴名冡曰逗落】近幸臣妾從死者多至數千百人【正義漢書作數十百人顏師古云或數十人或百人】舉事而星月月盛壯則攻戰月虧則退兵其攻戰斬首虜賜一巵酒而所得鹵獲因以予之得人以爲奴婢故其戰人人自爲趣利善爲誘兵以冒敵故其見敵則逐利如鳥之集其困敗則瓦解雲散矣戰而扶輿死者盡得死者家財後北服渾庾屈射丁零【索隱魏略云丁零在康居北去匈奴庭接習水七千里又云匈奴北有渾窳國射音亦又音石】鬲昆薪犂之國【正義已上五國在匈奴北】於是匈奴貴人大臣皆服以冒頓單於爲賢是時漢初定中國徙韓王信於代都馬邑匈奴大攻圍馬邑韓王信降匈奴匈奴得信因引兵南逾句注攻太原至晉陽下髙帝自將兵往撃之防冬大寒雨雪卒之墮指者十二三於是冒頓詳敗走誘漢兵漢兵逐擊冒頓冒頓匿其精兵見其羸弱於是漢悉兵多步兵三十二萬北逐之髙帝先至平城【集解徐廣曰在鴈門】步兵未盡到冒頓縱精兵四十萬騎圍髙帝於白登【正義白登臺在白登山上朔州定襄縣東三十里定襄縣漢平城縣也】七日漢兵中外不得相救餉匈奴騎其西方盡白馬東方盡靑駹馬【索隱駹音武江反案靑駹靑色馬也正義鄭元云駹不純也說文云駹面顙皆白爾雅云黒馬面白也】北方盡烏驪馬【索隱說文云驪黒色】南方盡騂馬【索隱詩傳曰赤黃曰騂】髙帝乃使使間厚遺閼氏閼氏乃謂冒頓曰兩主不相困今得漢地而單於終非能居之也且漢王亦有神單於察之冒頓與韓王信之將王黃趙利期而黃利兵又不來疑其與漢有謀亦取閼氏之言乃解圍之一角於是髙帝令士皆持滿傅矢外鄕【索隱傅音附鄕音向】從解角直出竟與大軍合而冒頓遂引兵而去漢亦引兵而罷使劉敬結和親之約是後韓王信爲匈奴將及趙利王黃等數倍約侵盜代雲中居無防何陳豨反又與韓信合謀擊代漢使樊噲往擊之復拔代鴈門雲中郡縣不出塞是時匈奴以漢將眾往降故冒頓常往來侵盜代地於是漢患之髙帝乃使劉敬奉宗室女公主爲單於閼氏歳奉匈奴絮繒酒米食物各有數約爲昆弟以和親冒頓乃少止後燕王盧綰反率其黨數千人降匈奴往來苦上谷以東髙祖崩孝惠呂太后時漢初定故匈奴以驕冒頓乃爲書遺髙後妄言髙後欲擊之【索隱案漢書云髙後時冒頓寖驕乃使使遺髙後書曰孤僨之君生於沮澤之中長於平野牛馬之域數至邊境願遊中國陛下獨立孤僨獨居兩主不樂無以自娛願以所有易其所無髙後怒欲撃之】諸將曰以髙帝賢武然尙困於平城於是髙後乃止【索隱案漢書季布諫髙後乃止】復與匈奴和親至孝文帝初立復修和親之事其三年五月匈奴右賢王入居河南地侵盜上郡葆塞蠻夷殺略人民於是孝文帝詔丞相灌嬰發車騎八萬五千詣髙奴【正義延州城本漢髙奴縣舊都】擊右賢王右賢王走出塞文帝幸太原是時濟北王反文帝歸罷丞相擊胡之兵其明年單於遺漢書曰天所立匈奴大單於敬問皇帝無恙前時皇帝言和親事稱書意合歡漢邊吏侵侮右賢王右賢王不請聽後義盧侯難氏【集解徐廣曰音支索隱匈奴將名也】等計與漢吏相距絕二主之約離兄弟之親皇帝讓書再至發使以書報不來漢使不至漢以其故不和鄰國不附今以小吏之敗約故罰右賢王使之西求月氏撃之以天之福吏卒良馬彊力以夷滅月氏盡斬殺降下之定樓蘭【集解徐廣曰一雲樓湟正義漢書云鄯善國名樓蘭去長安一千六百里】烏孫呼揭【集解駰案音桀索隱又音丘列反正義揭音犂又其列反二國皆在州西北烏孫戰國時居州】及其旁二十六國皆以爲匈奴【索隱謂皆已入匈奴國也】諸引弓之民幷爲一家北州已定願寢兵休士卒養馬除前事復故約以安邊民以應始古使少者得成其長老者安其處世世平樂未得皇帝之志也故使郎中系雩淺奉書【集解駰案雩音火胡反索隱系胡計反雩漢書作虖】請獻橐駞一匹騎馬二匹駕二駟【正義顏師古云駕可駕車也駟八匹馬也】皇帝卽不欲匈奴近塞則且詔吏民逺捨使者至卽遣之以六月中來至薪望之地【集解駰案漢書音義曰塞下地名索隱服防云漢界上塞下之地今匈奴使至於此也】書至漢議撃與和親孰便公卿皆曰單於新破月氏乘勝不可撃且得匈奴地澤鹵【正義澤音息】非可居也和親甚便漢許之孝文皇帝前六年漢遺匈奴書曰皇帝敬問匈奴大單於無恙使郎中系雩淺遺朕書曰右賢王不請聴後義盧侯難氏等計絕二主之約離兄弟之親漢以故不和鄰國不附今以小吏敗約故罰右賢王使西擊月氏盡定之願寢兵休士卒養馬除前事復故約以安邊民使少者得成其長老者安其處世世平樂朕甚嘉之此古聖主之意也漢與匈奴約爲兄弟所以遺單於甚厚倍約離兄弟之親者常在匈奴然右賢王事已在赦前單於勿深誅單於若稱書意眀告諸吏使無負約有信敬如單於書使者言單於自將伐國有功甚苦兵事服繡袷綺衣繡袷長【集解徐廣曰一本無祫字索隱案小顏云服者言天子自所服也以繡爲表綺爲裏以賜冒頓字林云袷衣無絮也音公洽反】錦袷袍各一比餘一【集解徐廣曰或作疏比也索隱案漢書作比疎一比音鼻小顏云辮髮之飾也以金爲之廣雅云比櫛也蒼頡篇云靡者爲比麄者爲梳蘇林云今亦謂之梳】黃金飾具帶一【集解駰案漢書音義曰要中大帶】黃金胥紕一【集解徐廣曰或作犀毗而無一字索隱漢書見作犀毗此作胥者胥犀聲相近或誤張晏云鮮卑郭落帶瑞獸名也東胡好服之戰國策云趙武靈王賜周紹具帶黃金師比延篤云胡革帶鉤也則此帶鉤亦名師比則胥犀與師並相近而說各異耳班固與竇憲牋云賜犀比金頭帶是也】繡十匹錦三十匹赤綈【正義綈音啼】緣繒各四十匹【索隱案說文云綈厚繒也】使中大夫意謁者令肩遺單於後頃之冒頓死子稽粥立【索隱稽音雞粥音育】號曰老上單於老上稽粥單於初立【集解徐廣曰一云稽粥第二單於自後皆以第別之】孝文皇帝復遣宗室女公主爲單於閼氏使宦者燕人中行說【正義行音胡郎反中行姓說名也】傅公主說不欲行漢彊使之說曰必我行也爲漢患者中行說旣至因降單於單於甚親幸之初匈奴好漢繒絮食物中行說曰匈奴人眾不能當漢之一郡然所以彊者以衣食異無仰於漢也今單於變俗好漢物漢物不過什二則匈奴盡歸於漢矣【集解韋昭曰言漢物什中之二入匈奴匈奴則動心歸漢矣】其得漢繒絮以馳艸棘中衣袴皆裂敝以示不如旃裘之完善也得漢食物皆去之以示不如湩酪之便美也【集解駰案湩乳汁也音都奉反索隱字林云湩音竹用反穆天子傳云牛馬之湩臣莬人所具也】於是說教單於左右疏記以計課其人眾畜物【正義畜許六反】漢遺單於書牘以尺一寸辭曰皇帝敬問匈奴大單於無恙所遺物及言語云雲中行說令單於遺漢書以尺二寸牘及印封皆令廣大長倨傲其辭曰天地所生日月所置匈奴大單於敬問漢皇帝無恙所以遺物言語亦云云漢使或言曰匈奴俗賤老中行說窮漢使曰而漢俗屯戍從軍當發者其老親豈有不自脫溫厚肥美以賫送飲食行戍乎漢使曰然中行說曰匈奴明以戰攻爲事其老弱不能鬭故以其肥美飲食壯健者蓋以自爲守衛如此父子各得久相保何以言匈奴輕老也漢使曰匈奴父子乃同穹廬而臥【集解駰案漢書音義曰穹廬旃帳】父死妻其後母兄弟死盡取其妻妻之無冠帶之飾闕庭之禮中行說曰匈奴之俗人食畜肉飲其汁衣其皮畜食艸飲水隨時轉移故其急則人習騎射寛則人樂無事其約束輕易行也君臣簡易一國之政猶一身也父子兄弟死取其妻妻之惡種姓之失也故匈奴𨿽亂必立宗種今中國𨿽詳不取【索隱詳漢書作陽此亦音羊】其父兄之妻親屬益疎則相殺至乃易姓皆從此類且禮義之敝上下交怨望而室屋之極生力必屈【索隱以言棟宇室屋之作人盡極其力以營其生至於气力屈竭也屈音其物反】夫力耕桑以求衣食築城郭以自備故其民急則不習戰功緩則罷於作業嗟土室之人顧無多辭令喋喋【集解駰案音諜利口也】而占占【集解駰案昌占反衣裳貌】冠固何當【集解駰案言𨿽復著冠固何益所當索隱鄧展曰占囁耳語服防曰口舌爲喋如淳曰汝漢人多口居室中固自宜著冠且不足貴也小顏云言漢人且當思念無爲喋喋占占耳𨿽自謂著冠何所當益也】自是之後漢使欲辯論者中行說輒曰漢使無多言顧漢所輸匈奴繒絮米糵令其量中必善美而已矣何以爲言乎且所給備善則已不備苦惡【集解韋昭曰苦麄也音若靡盬之盬】則秋孰以騎馳蹂而稼穡耳【集解徐廣曰蹂音而九反】日夜教單於候利害處漢孝文皇帝十四年匈奴單於十四萬騎入朝那蕭闗殺北地都尉卯【集解徐廣曰姓孫其子單封爲缾侯白丁反索隱卬音五郎反】虜人民畜產甚多遂至彭陽【集解徐廣曰在安定正義城字誤也括地誌云彭城故城在涇州臨城縣東二十里案彭城在嬀州與北地郡甚逺明非彭城也】使奇兵入燒回中宮【索隱服防云回中在北地武帝作宮始皇本紀三十七年巡雞頭山過回中武帝元封四年通回中道正義括地誌云秦回中宮在岐州雍縣西四十里卽匈奴所燒者也】騎至雍甘泉【索隱崔浩云邏騎正義括地誌云云陽也秦之林光宮漢之甘泉在雍州云陽西北八十里秦始皇作甘泉宮去長安三百里望見長安始皇帝以來祭天兵處】於是文帝以中尉周捨郎中令張武爲將軍發車千乘騎十萬軍長安旁以備胡寇而拜昌侯盧卿爲上郡將軍【索隱案表盧作玈古今字異耳】寗侯魏遬爲北地將軍隆慮侯周竈爲隴西將軍東陽侯張相如爲大將軍成侯董赤【正義音赫】爲前將軍大發車騎往擊胡【集解徐廣曰內史欒布亦爲將軍】單於畱塞內月餘乃去漢逐出塞卽還不能有所殺匈奴日已驕歳入邊殺略人民畜產甚多雲中遼東最甚至代郡萬餘人漢患之乃使使遺匈奴書單於亦使當戶報謝復言和親事孝文帝後二年使使遺匈奴書曰皇帝敬問匈奴大單於無恙使當戶且居雕渠難【索隱漢書作且渠匈奴官號樂彥云當戶且渠各自一官雕渠難爲此官也正義雕渠難者其姓名也且子余反】郎中韓遼遺朕馬二匹已至敬受先帝制長城以北引弓之國受命單於長城以內冠帶之室朕亦制之使萬民耕織射獵衣食父子無離臣主相安俱無暴逆今聞渫惡民貪降其進取之利倍義絕約忘萬民之命離兩主之驩然其事已在前矣書曰二國已和親兩主驩說寢兵休卒養馬世世昌樂闟然更始【集解徐廣曰闟音防安定意也】朕甚嘉之聖人者日新攺作更始使老者得息幼者得長各保其首領而終其天命朕與單於俱由此道順天卹民世世相傳施之無窮天下莫不咸便漢與匈奴鄰敵之國匈奴處北地寒殺气早降故詔吏遺單於秫蘗金帛絲絮佗物歳有數今天下大安萬民熙熙朕與單於爲之父母朕追念前事薄物細故謀臣計失皆不足以離兄弟之驩朕聞天不頗覆地不偏載朕與單於皆捐往細故俱蹈大道墮壊前惡以圖長久使兩國之民若一家子元元萬民下及魚鼈上及飛鳥跂行喙息蠕動之類【索隱案跂音岐又音企言虫鳥之類或以踵而行或以喙而息皆得其安也三蒼云蠕蠕動貌音軟淮南云昆虫蠕動也】莫不就安利而辟危殆故來者不止天之道也俱去前事朕釋逃虜民單於無言章尼等【索隱案文帝云我今日並釋放彼國逃亡虜遣之歸本國汝單於無得更以言詞訴於章尼等責其違逃也】朕聞古之帝王約分明而無食言單於畱志天下大安和親之後漢過不先單於其察之單於旣約和親於是制詔禦史曰匈奴大單於遺朕書言和親已定亡人不足以益眾廣地匈奴無入塞漢無出塞犯令約者殺之可以久親後無咎俱便朕已許之其布告天下使明知之後四歳老上稽粥單於死子軍臣立爲單於旣立【集解徐廣曰後元三年立】孝文皇帝復與匈奴和親而中行說復事之軍臣單於立四歳【集解徐廣曰孝文後元七年崩而二年答單於書其間五年而此云後四年又立四歳數不容爾也孝文後六年冬匈奴入上郡雲中也】匈奴復絕和親大入上郡雲中各三萬騎所殺略甚眾而去於是漢使三將軍軍屯北地代屯句注趙屯飛狐口緣邊亦各堅守以備胡寇又置三將軍軍長安西細栁渭北棘門霸上以備胡胡騎入代句注邊烽火通於甘泉長安數月漢兵至邊匈奴亦去逺塞漢兵亦罷後歳余孝文帝崩孝景帝立而趙王遂乃陰使人於匈奴吳楚反欲與趙合謀入邊漢圍破趙匈奴亦止自是之後孝景帝復與匈奴和親通闗市給遺匈奴遣公主如故約終孝景時時小入盜邊無大寇今帝卽位明和親約束厚遇通闗市饒給之匈奴自單於以下皆親漢往來長城下漢使馬邑下人聶翁壹【索隱衞靑傳惟稱聶壹故顧氏云壹名也老故稱翁義或然也】姧蘭【集解駰案姧音幹幹蘭犯禁私出物也】出物與匈奴交【集解駰案漢書音義曰私出塞與匈奴交市】詳爲賣馬邑城以誘單於單於信之而貪馬邑財物乃以十萬騎入武州塞【索隱蘇林云在鴈門也】漢伏兵三十餘萬馬邑旁禦史大夫韓安國爲防軍防四將軍以伏單於單於旣入漢塞未至馬邑百餘里見畜布野而無人牧者怪之乃攻亭是時鴈門尉史行徼【索隱如淳云近塞郡皆置尉百里一人士史尉史各二人也】見寇葆此亭知漢兵謀單於得欲殺之【集解徐廣曰一云乃下具告單於】尉史乃告單於漢兵所居單於大驚曰吾固疑之乃引兵還出曰吾得尉史天也天使若言以尉史爲天王漢兵約單於入馬邑而縱單於不至以故漢兵無所得漢將軍王恢部出代擊胡輜重聞單於還兵多不敢出漢以恢本造兵謀而不進斬恢【集解駰案韓長孺傳曰恢自殺】自是之後匈奴絕和親攻當路塞【索隱蘇林云直當道之塞】往往入盜於漢邊不可勝數然匈奴貪尙樂闗市嗜漢財物漢亦尙闗市不絕以中之【正義如淳云以利中傷之】自馬邑軍後五年之秋漢使四將軍各萬騎擊胡闗市下將軍衞靑出上谷至蘢城得胡首虜七百人公孫賀出雲中無所得公孫敖出代郡爲胡所敗七千餘人李廣出鴈門爲胡所敗而匈奴生得廣廣後得亡歸漢囚敖廣敖廣贖爲庶人其冬匈奴數入盜邊漁陽尢甚漢使將軍韓安國屯漁陽備胡其明年秋匈奴二萬騎入漢殺遼西太守略二千餘人胡又入敗漁陽太守軍千餘人圍漢將軍安國安國時千餘騎亦且盡防燕救至匈奴乃去匈奴又入鴈門殺略千餘人於是漢使將軍衞靑將三萬騎出鴈門李息出代郡擊胡得首虜數千人其明年衞靑復出雲中以西至隴西擊胡之樓煩白羊王於河南得胡首虜數千牛羊百餘萬於是漢遂取河南地築朔方復繕故秦時蒙恬所爲塞因河爲固漢亦棄上谷之什【集解駰案音斗】辟縣造陽地以予胡【集解駰案漢書音義曰言縣斗辟西近胡索隱辟音僻造陽卽斗辟縣中地正義曲幽辟縣入匈奴界者造陽地棄與胡也】是歳漢之元朔二年也其後冬匈奴軍臣單於死軍臣單於弟左谷蠡王伊稚斜自立爲單於【索隱稚音持利反斜音士嗟反鄒誕生音直牙反蓋稚斜胡人語近得其實】攻破軍臣單於太子於單【索隱單音丹】於單亡降漢漢封於單爲渉安侯數月而死伊稚斜單於旣立其夏匈奴數萬騎入殺代郡太守恭及略千餘人其秋匈奴又入鴈門殺略千餘人其明年匈奴又復入代郡定襄【正義括地誌云定襄故城在朔州善陽縣北三百八十里地理誌云定襄郡髙帝置也】上郡各三萬騎殺略數千人匈奴右賢王怨漢奪之河南地而築朔方數爲寇盜邊及入河南侵擾朔方殺略吏民甚眾其明年春漢以衛靑爲大將軍將六將軍十餘萬人出朔方髙闕擊胡右賢王以爲漢兵不能至飲酒醉漢兵出塞六七百里夜圍右賢王右賢王大驚脫身逃走諸精騎往往隨後去漢得右賢王眾男女萬五千人禆小王十餘人其秋匈奴萬騎入殺代郡都尉朱英略千餘人其明年春漢復遣大將軍衞靑將六將軍兵十餘萬騎乃再出定襄數百里擊匈奴得首虜前後凡萬九千餘級而漢亦亡兩將軍軍三千餘騎【集解徐廣曰合有三千耳】右將軍建【正義蘇武父也】得以身脫而前將軍翕侯趙信兵不利降匈奴趙信者故胡小王降漢漢封爲翕侯以前將軍與右將軍幷軍分行【正義與大軍別行也】獨遇單於兵故盡沒單於旣得翕侯以爲自次王【正義自次者尊重次於單於】用其姊妻之與謀漢信教單於益北絕幕【集解應劭曰幕沙幕匈奴之南界瓚曰沙土曰幕直度曰絕】以誘罷漢兵徼極而取之【索隱罷音疲徼要也謂要其疲極而取之正義徼音古堯反】無近塞【正義無近塞居止】單於從其計其明年胡騎萬人入上谷殺數百人其明年春漢使驃騎將軍去病將萬騎出隴西過焉支山【正義焉音煙括地誌云焉支山一名刪丹山在甘州刪丹縣東南五十里西河故事云匈奴失祁連焉支二山乃歌曰亡我祈連山使我六畜不蕃息失我焉支山使我婦女無顏色其慜惜乃如此】千餘里擊匈奴得胡首虜騎萬八千餘級破得休屠王祭天金人【集解駰案漢書音義曰匈奴祭天處本在云陽甘泉山下秦奪其地後徙之休屠王右地故休屠有祭天金人像祭天主也索隱韋昭云作金人以爲祭天主崔浩云胡祭以金人爲主今浮圗金人是也孟說恐不然案得浮圗金人後置之於甘泉也正義括地誌云徑路祠神在雍州云陽縣西北九十里甘泉山下本匈奴祭天處秦奪其地後徙休屠右地按金人卽金佛像是其遺法立以爲祭天主也】其夏驃騎將軍復與合騎侯數萬騎出隴西北地二千里擊匈奴過居延【索隱韋昭曰張掖縣】攻祁連山【索隱西河舊事雲山在張掖酒泉二界上東西二百里南北百里有松栢五木羙水艸冬溫夏涼宜畜牧匈奴失二山乃歌曰失我祁連山使我六畜不蕃息失我焉支山使我嫁婦無顏色祈連一名天山亦曰白山也】得胡首虜三萬餘人禆小王以下七十餘人是時匈奴亦來入代郡鴈門殺略數百人漢使博望侯及李將軍廣出右北平撃匈奴左賢王左賢王圍李將軍卒可四千人且盡殺虜亦過當防博望侯軍救至李將軍得脫漢失亡數千人合騎侯後驃騎將軍期及與博望侯皆當死贖爲庶人其秋單於怒渾耶王休屠王居西方爲漢所殺虜數萬人欲召誅之渾耶王與休屠王恐謀降漢【集解徐廣曰元狩二年也】漢使驃騎將軍往迎之渾耶王殺休屠王幷將其眾降漢凡四萬餘人號十萬於是漢已得渾耶王則隴西北地河西益少胡寇徙闗東貧民處所奪匈奴河南新秦中以實之【集解如淳云在長安以北朔方以南駰案漢書食貨志云徙貧民充朔方以南新秦中是也正義服防云地名在北地廣六七百里長安北朔方南史記以爲秦始皇遣蒙恬斥逐北故得肥饒之地七百里徙內郡人民皆往充實之號曰新秦中也】而減北地以西戍卒半其明年匈奴入右北平定襄各數萬騎殺略千餘人而去其明年春漢謀曰翕侯信爲單於計居幕北以爲漢兵不能至乃粟馬發十萬騎負私從馬凡十四萬匹【正義謂負擔衣糧私募從者凡十四萬疋】糧重不與焉令大將軍靑驃騎將軍去病中分軍大將軍出定襄驃騎將軍出代咸約絕幕擊匈奴匈奴單於聞之逺其輜重以精兵待於幕北與漢大將軍接戰一日防暮大風起漢兵縱左右翼圍單於單於自度戰不能如漢兵單於遂獨身與壯騎數百潰漢圍西北遁走漢兵夜追不得行斬捕匈奴首虜萬九千級北至闐顏山趙信城而還【集解如淳曰信前降匈奴匈奴築城居之】單於之遁走其兵往往與漢兵相亂而隨單於單於久不與其大眾相得其右谷蠡王以爲單於死乃自立爲單於眞單於復得其眾而右谷蠡王乃去其單於號復爲右谷蠡王漢驃騎將軍之出代二千餘里與左賢王接戰漢兵得胡首虜凡七萬餘級左賢王將皆遁走驃騎封於狼居胥山禪姑衍臨翰海而還【集解如淳曰翰海北海名正義按翰海自一大海名羣鳥解羽伏乳於此因名也】是後匈奴逺遁而幕南無王庭漢度河自朔方以西至令居【集解徐廣曰在金城索隱地理誌云張掖令居縣姚氏令音連小顏音零】往往通渠置田官吏卒五六萬人稍蠶食地接匈奴以北【正義匈奴舊以幕爲王庭今逺徙幕北更蠶食之漢境連接匈奴舊地以北也】初漢兩將軍大出圍單於所殺虜八九萬而漢士卒物故亦數萬【索隱案釋名云漢以來謂死爲物故就朽故也又魏臺訪議髙堂崇對曰聞之先師物無也故事也言無復所能於事者也】漢馬死者十餘萬匈奴𨿽病逺去而漢亦馬少無以復往匈奴用趙信之計遣使於漢好辭請和親天子下其議或言和親或言遂臣之丞相長史任敞曰匈奴新破困宜可使爲外臣朝請於邊漢使任敞於單於單於聞敞計大怒畱之不遣先是漢亦有所降匈奴使者單於亦輒畱漢使相當漢方復收士馬防驃騎將軍去病死於是漢久不北擊胡數歳伊稚斜單於立十三年死子烏維立爲單於是歳漢元鼎三年也烏維單於立而漢天子始出巡郡縣其後漢方南誅兩越【正義南越東越】不擊匈奴匈奴亦不侵入邊烏維單於立三年漢已滅南越遣故太僕賀將萬五千騎出九原二千餘里至浮苴井而還【索隱苴音子余反臣瓚云去九原二千里見漢輿地圖】不見匈奴一人漢又遣故從驃侯趙破奴萬餘騎出令居數千里至匈奴河水而還【索隱臣瓚雲河水名去令居千里】亦不見匈奴一人是時天子巡邊至朔方勒兵十八萬騎以見武節而使郭吉風告單於郭吉旣至匈奴匈奴主客【集解韋昭曰主使來客官也正義官名若鴻臚卿】問所使郭吉禮卑言好曰吾見單於而口言單於見吉吉曰南越王頭已懸於漢北闕今單於能卽前與漢戰天子自將兵待邊單於卽不能卽南面而臣於漢何徒逺走亡匿於幕北寒苦無水艸之地毋爲也語卒而單於大怒立斬主客見者而畱郭吉不歸遷之北海上【正義北海卽上海蘇武亦遷也】而單於終不肯爲寇於漢邊休養息士馬習射獵數使使於漢好辭甘言求請和親漢使王烏等窺匈奴匈奴法漢使非去節而以墨黥其面者不得入穹廬王烏北地人習胡俗去其節黥面得入穹廬單於愛之詳許甘言爲遣其太子入漢爲質【正義音致】以求和親漢使楊信於匈奴是時漢東拔穢貉朝鮮以爲郡【正義卽莬樂浪二郡】而西置酒泉郡【正義今肅州】以鬲絕胡與羌通之路漢又西通月氏大夏【正義漢書西域傳云大月氏國去長安城萬一千六百里本居燉煌祁連間冒頓單於破月氏而老上單於殺月氏王以頭爲飲器月氏乃逺去過大宛西擊大夏而臣之都嬀水北爲王庭也】又以公主妻烏孫王以分匈奴西方之援國又北益廣田至胘靁爲塞【集解駰案漢書音義曰胘靁地名在烏孫北】而匈奴終不敢以爲言是歳翕侯信死漢用事者以匈奴爲已弱可臣從也楊信爲人剛直屈彊素非貴臣單於不親單於欲召入不肯去節單於乃坐穹廬外見楊信楊信旣見單於說曰卽欲和親以單於太子爲質於漢單於曰非故約故約漢常遣公主給繒絮食物有品以和親而匈奴亦不擾邊今乃欲反古令吾太子爲質無幾矣【正義防音紀言反古無所冀望也】匈奴俗見漢使非中貴人其儒先【集解駰案先先生也漢書作儒生】以爲欲說折其辯其少年以爲欲刺折其气每漢使入匈奴匈奴輒報償漢畱匈奴使匈奴亦畱漢使必得當乃肯止楊信旣歸漢使王烏而單於復讇以甘言欲多得漢財物紿謂王烏曰吾欲入漢見天子面相約爲兄弟王烏歸報漢漢爲單於築邸於長安匈奴曰非得漢貴人使吾不與誠語匈奴使其貴人至漢病漢予藥欲愈之不幸而死而漢使路充國佩二千石印綬往使因送其喪厚葬直數千金曰此漢貴人也單於以爲漢殺吾貴使者乃畱路充國不歸諸所言者單於特空紿王烏殊無意入漢及遣太子來質於是匈奴數使奇兵侵犯邊漢乃拜郭昌爲拔胡將軍及浞野侯【集解徐廣曰趙破奴】屯朔方以東備胡路充國畱匈奴三歳單於死烏維單於立十歳而死子烏師廬【集解徐廣曰烏一作詹】立爲單於年少號爲兒單於是歳元封六年也自此之後單於益西北左方兵直雲中右方直酒泉燉煌郡【正義括地誌云鐵勒國匈奴冒頓之後在突厥國北樂勝州經秦長城太羮長路正北經砂磧十三日行至其國】兒單於立漢使兩使者一弔單於一弔右賢王欲以乖其國使者入匈奴匈奴悉將致單於單於怒而盡畱漢使漢使畱匈奴者前後十餘輩而匈奴使來漢亦輒畱相當是歳漢使貳師將軍廣利西伐大宛而令因杅【正義音於】將軍敷築受降城其冬匈奴大雨雪畜多饑寒死兒單於年少好殺伐國人多不安左大都尉欲殺單於使人間告漢曰我欲殺單於降漢漢逺卽兵來迎我我卽發初漢聞此言故築受降城猶以爲逺其明年春漢使浞野侯破奴將二萬餘騎出朔方西北二千餘里期至浚稽山而還【索隱應劭云在武威縣北】浞野侯旣至期而還左大都尉欲發而覺單於誅之發左方兵擊浞野浞野侯行捕首虜數千人還未至受降城四百里匈奴兵八萬騎圍之浞野侯夜自出求水匈奴間捕生得浞野侯因急擊其軍軍中郭縱爲防維王爲渠【正義爲渠帥也】相與謀曰及諸校尉畏亡將軍而誅之莫相勸歸軍遂沒於匈奴匈奴兒單於大喜遂遣奇兵攻受降城不能下乃寇入邊而去其明年單於欲自攻受降城未至病死兒單於立三嵗而死子年少匈奴乃立其季父烏維單於弟右賢王呴【集解駰案音鉤又音吁】犁湖爲單於是歳太初三年也呴犁湖單於立漢使光祿徐自爲出五原塞【正義卽五原郡楡林塞也在勝州楡林縣四十里也】數百里逺者千餘里築城鄣列亭【正義頋云鄣山中小城亭望所居也】至廬朐【集解音衢服防云廬匈奴地名也張晏雲山名也正義地理誌云五原郡稒陽縣北出石門鄣得光祿城又西北得支就城又西北得頭曼城又西北得虖河城又西北得宿虜城按卽築城鄣列亭至廬朐也】而使遊擊將軍韓說長平侯衛伉屯其傍使彊弩都尉路博徳築居延澤上【正義括地誌漢居延縣故城在甘州張掖縣東北千五百三十里有漢遮虜鄣彊弩尉路博徳之所築李陵敗與士眾期至遮虜鄣卽此也長老傳云鄣北百八十里直居延之西北是李陵戰地也】其秋匈奴大入定襄雲中殺略數千人敗數二千石而去行破壊光祿所築城列亭鄣又使右賢王入酒泉張掖略數千人會任文擊救【集解駰案漢書音義曰漢將也】盡復失所得而去是歳貳師將軍破大宛斬其王而還匈奴欲遮之不能至其冬欲攻受降城會單於病死呴犁湖單於立一歳死匈奴乃立其弟左大都尉且鞮侯爲單於【索隱且音子余反鞮音低】漢旣誅大宛威震外國天子意欲遂困胡乃下詔曰髙皇帝遺朕平城之憂髙後時單於書絕悖逆昔齊襄公復百世之讎春秋大之【集解駰案公羊傳曰九世猶可以復讎乎𨿽百世可知也】是歳太初四年也且鞮侯單於旣立盡歸漢使之不降者路充國等得歸單於初立恐漢襲之乃自謂我兒子安敢望漢天子漢天子我丈人行也【正義胡郎反】漢遣中郎將蘇武厚幣賂遺單於單於益驕禮甚倨非漢所望也其明年浞野侯破奴得亡歸漢其明年漢使貳師將軍廣利以三萬騎出酒泉擊右賢王於天山【正義在伊川】得胡首虜萬餘級而還匈奴大圍貳師將軍防不脫漢兵物故什六七漢復使因杅將軍敷出西河與彊弩都尉會塗山【集解徐廣曰塗音邪索隱涿音卓塗音以奢反正義匈奴中山也】毋所得又使騎都尉李陵將步騎五千人出居延北千餘里與單於防合戰陵所殺傷萬餘人兵及食盡欲解歸匈奴圍陵陵降匈奴其兵遂沒得還者四百人單於乃貴陵以其女妻之後二歳復使貳師將軍將六萬騎步兵十萬出朔方彊弩都尉路博徳將萬餘人與貳師會遊擊將軍說將步騎三萬人出五原因杅將軍敷將萬騎步兵三萬人出鴈門匈奴聞悉逺其累重於余吾水北【集解徐廣曰餘一作斜音邪索隱山海經云北鮮之山鮮水出焉北流注余吾正義累力爲反重文用反】而單於以十萬騎待水南與貳師將軍接戰貳師乃解而引歸與單於連戰十餘日貳師聞其家以巫蠱族滅因幷眾降匈奴【集解徐廣曰案史記將相年表及漢書徵和二年巫蠱始起三年廣利與商丘成出擊胡軍敗乃降】得來還千人一兩人耳【正義自此以下上至貳師聞其家非天漢四年事似錯悞人所知】遊擊說無所得因杅與左賢王戰不利引歸是歳【集解徐廣曰天漢四年】漢兵之出擊匈奴者不得言功多少功不得禦【正義禦音語其功不得相禦當也】有詔捕太醫令隨但言貳師將軍家室族滅使廣利得降匈奴【索隱漢書云明年且鞮死長子狐鹿姑單於立張晏云自狐鹿姑單於已下皆劉向褚先生所錄班彪又撰而次之所以漢書匈奴傳有上下兩卷】

太史公曰孔氏著春秋隱桓之間則章至定哀之際則微【索隱案韓國要禮云仲尼仕於定哀故其著春秋不切論當世而微其詞也】爲其切當世之文而罔襃忌諱之辭也【索隱案罔者無也謂其無實而襃之是也忌諱當代故也】世俗之言匈奴者患其徼一時之權【集解徐廣曰徼音皎索隱徼音工堯反言求一時權寵也劉伯莊音叫徐音皎皆非也】而務讇納其說【索隱說音稅】以便偏指不參【索隱案謂說者謀匈奴皆患其直徼求一時權幸但務謟進其說以自便其偏指不參詳終始利害也】彼己將率【詩云彼己之子索隱彼己者猶詩人譏詞云彼己之子是也將率則指樊噲衛霍等也】席中國廣大气奮人主因以決策是以建功不深堯𨿽賢興事業不成得禹而九州寧【正義言堯𨿽賢聖不能獨理得禹而九州安寧以刺武帝不能擇賢將相而務謟納小人浮說多伐匈奴故壊齊民故太史公引禹聖成其太平以攻當代之罪】且欲興聖統惟在擇任將相哉惟在擇任將相哉

【索隱述贊曰獫狁葷粥居於北邊旣稱夏裔式憬周篇頗隨畜牧屢擾塵煙爰自冒頓尢聚控𨿽空帑藏未盡中權】

史記卷一百十

史記卷一百十考證

匈奴列傳○顧炎武曰因匈奴犯塞而有衛霍之功故序匈奴於衞將軍驃騎傳之前

其後三百有餘歳戎狄攻大王亶父○困學紀聞曰王氏逨曰自后稷三傳而得公劉自亶父三傳而武王滅商則公劉在夏之中衰而亶父宜在商之季世不啻五六百年而曰三百歳未知何所防

燕北有東胡山戎索隱案續漢書曰漢初匈奴冒頓滅其國余類保烏桓山以爲號俗隨水艸居無常處桓以之名烏號爲姓父子男女悉髠頭爲輕便也○【臣照】按索隱引續漢書蓋有訛脫字今防後漢烏桓傳云烏桓者本東胡也漢初匈奴冒頓滅其國余類保烏桓山因以爲號焉隨水艸放收居無常處又曰父子男女相對踞蹲以髠頭爲輕便

自是之後百有餘年晉悼公使魏絳和戎翟○困學紀聞曰以左氏考之魯文公三年秦始霸西戎襄公四年晉魏絳和戎裁五十餘歳閻若璩曰魏絳和者北戎非西戎也

而始皇帝使防恬將十萬之眾北擊胡○防恬傳作三十萬眾

築四十四縣城○秦始皇本紀作三十四縣

十餘年而恬死○恬以始皇三十四年擊胡以二世初卽位死首尾實四年

漢使馬邑下人聶翁壹索隱衛靑傳惟稱聶壹故顧氏云壹名也老故稱翁義或然也○【臣照】按老固稱翁但索隱於韓安國傳旣云聶姓翁壹名何於此復有異說也

漢亦尙闗市不絕以中之正義如淳云以利中傷之○徐孚逺曰如淳之說非也謂中其欲使不至時入塞

匈奴數萬騎入殺代郡太守恭及略千餘人○漢書恭及作共友師古曰太守姓名也衛靑傳作代郡太守友則及爲友無疑

昔齊襄公復百世之讎春秋大之○【臣照】按此下疑有闕文然漢亦仍之無所增益則當時所傳亦如此

世俗之言匈奴者患其徼一時之權而務讇納其說以便偏指不參彼己將率席中國廣大气奮人主因以決策○【臣照】按索隱讀作以便偏指不參【句】彼己將率【句】席中國廣大【句】气奮人主【句】因以決策【句】誤也應作以便偏指【句】不參彼己【句】將率席中國廣大气奮【句】人主因以決策【句】蓋謂言匈奴者務讇納其說以便申其一偏之見而不以彼己利害短長參之其將率則席中國盛勢以奮其气人主就此軰決策是以無功也

史記卷一百十考證

欽定四庫全書

史記卷一百十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

衛將軍驃騎列傳第五十一

大將軍衛靑者平陽人也其父鄭季爲吏給事平陽侯家與侯妾衛媼通【索隱衛姓也媼婦人老少通稱漢書曰與主家僮衛媼通案旣雲家僮故知非老或者媼是年老之稱後追呼耳然外戚傳云薄姬父與魏王宗女魏媼通則少亦稱媼也而小顏云衞者舉其夫家姓也然案此云侯妾衛媼則似無夫下云同母兄衛長子及姊衛子夫皆冒衛氏又似有夫耳其所冒之姓爲父與母皆未明也】生靑靑同母兄衛長子而姊衞子夫自平陽公主家得幸天子【集解徐廣曰曹參曽孫平陽夷侯時尙武帝姊平陽公主生子襄索隱案如淳云本陽信長公主爲平陽侯所尙故稱平陽公主世家及功臣表時或作疇漢書作壽並文字殘缺故不同也】故冒姓爲衛氏字仲卿長子更字長君長君母號爲衛媼媼長女衛孺【索隱漢書云君孺】次女少兒次女卽子夫後子夫男弟步廣【集解徐廣曰步一作少】皆冒衛氏靑爲侯家人少時歸其父其父使牧羊先母之子【集解服防曰先母適妻也靑之適於】母民【索隱漢書作民母顧氏云鄭季本妻編戶之間故曰民母今本亦或作民母也】皆奴畜之不以爲兄弟數【索隱音去聲】靑嘗從入至甘泉居室【正義按居室署名武帝攺曰保宮灌夫系居室是也】有一鉗徒【集解張晏曰甘泉中徒所居也】相靑曰貴人也官至封侯靑笑曰人奴之生得毋笞罵卽足矣安得封侯事乎靑壯爲侯家騎從平陽主建元二年春靑姊子夫得入宮幸上皇后堂邑大長公主女也【集解徐廣曰堂邑安侯陳嬰之孫夷侯午尙景帝姊長公主生子季須元鼎元年季須坐姦自殺正義文頴云陳皇后武帝姑女也】無子妬大長公主聞衛子夫幸有身妬之乃使人捕靑靑時給事建章未知名【索隱案晉灼云建章上林中宮名也】大長公主執四靑欲殺之其友騎郎公孫敖與壯士簒取之以故得不死【索隱簒猶劫也奪也】上聞乃召靑爲建章監侍中及同母昆弟貴賞賜數日間累千金孺爲太僕公孫賀妻少兒故與陳掌通【集解徐廣曰陳平曽孫名掌也】上召貴掌公孫敖由此益貴子夫爲夫人靑爲太中大夫元光五年靑爲車騎將軍擊匈奴出上谷太僕公孫賀爲輕車將軍出雲中太中大夫公孫敖爲騎將軍出代郡衛尉李廣爲驍騎將軍出鴈門軍各萬騎靑至蘢城斬首虜數百騎將軍敖亡七千騎衛尉李廣爲虜所得得脫歸皆當斬贖爲庶人賀亦無功元朔元年春衛夫人有男【索隱卽衛太子據也】立爲皇后其秋靑爲車騎將軍出鴈門三萬騎擊匈奴斬首虜數千人眀年匈奴入殺遼西太守虜略漁陽二千餘人敗韓將軍軍漢令將軍李息擊之出代令車騎將軍靑出雲中以西至髙闕【索隱髙闕山名小顏云一曰塞名在朔方之北也】遂略河南地至於隴西捕首虜數千畜數十萬走白羊樓煩王遂以河南地爲朔方郡【正義今夏州也】以三千八百戶封靑爲長平侯靑校尉蘇建有功以千一百戶封建爲平陵侯使建築朔方城【正義括地誌云夏州朔方縣北什賁故城是按蘇建築什賁之號蓋出蕃語也】靑校尉張次公有功封爲岸頭侯【索隱案晉灼云河東皮氏縣之亭名也正義服防云鄕名也】天子曰匈奴逆天理亂人倫暴長虐老以盜竊爲務行詐諸蠻夷造謀籍兵數爲邊害【集解張晏曰從蠻夷借兵鈔邊也】故興師遣將以徵厥罪詩不云乎薄伐玁狁至於太原【索隱此小雅六月詩美宣王北伐也薄伐者言逐出之也】出車彭彭城彼朔方【索隱小雅出車之詩也】今車騎將軍靑度西河【正義卽雲中郡之西河今勝州東河也】至髙闕獲首虜二千三百級車輜畜產畢收爲鹵已封爲列侯遂西定河南地按楡谿舊塞【集解如淳曰按行也楡谿舊塞名或曰按尋也索隱案水經云上郡之北有諸次山諸次水出焉東經楡林塞爲楡谿是楡谿舊塞也】絕梓領梁北河【集解如淳曰絕度也爲北河作橋梁正義括地誌云梁北河在靈州界】討蒲泥破符離【集解晉灼曰二王號索隱崔浩云北塞名】斬輕鋭之卒捕服聽者三千七十一級【集解張晏曰伏於隱處聽軍虛實】執訊獲醜【正義訊問也醜眾言執其生口問之知虜處獲得眾類也】驅馬牛羊百有餘萬全甲兵而還益封靑三千戶其明年匈奴入殺代郡太守友【集解徐廣曰友者太守名也姓共也】入略鴈門千餘人其明年匈奴大入代定襄上郡殺略漢數千人其明年元朔之五年春漢令車騎將軍靑將三萬騎出髙闕衛尉蘇建爲遊擊將軍左內史李沮【集解文頴曰音爼】爲彊弩將軍太僕公孫賀爲騎將軍代相李蔡爲輕車將軍皆領屬車騎將軍俱出朔方大行李息岸頭侯張次公爲將軍出右北平咸擊匈奴匈奴右賢王當衛靑等兵以爲漢兵不能至此飲醉漢兵夜至圍右賢王右賢王驚夜逃獨與其愛妾一人壯騎數百馳潰圍北去漢輕騎校尉郭成等逐數百里不及得右賢裨王十餘人【索隱賈逵云禆益也小顏云禆王小王也若裨將然音頻移反】眾男女萬五千餘人畜數千百萬於是引兵而還至塞天子使使者持大將軍印卽軍中拜車騎將軍靑爲大將軍諸將皆以兵屬大將軍大將軍立號而歸【索隱案謂立大將軍之號令而歸也】天子曰大將軍靑躬率戎士師大防獲匈奴王十有餘人益封靑六千戶而封靑子伉【正義口浪反】爲宜春侯靑子不疑爲陰安侯靑子登爲發幹侯靑固謝曰臣幸得待罪行間賴陛下神靈軍大防皆諸校尉力戰之功也陛下幸已益封臣靑臣靑子在繦褓中【正義𦇤長尺二寸闊八寸以約小兒於背褓小兒被也】未有勤勞上幸列地封爲三侯非臣待罪行間所以勸士力戰之意也伉等三人何敢受封天子曰我非忘諸校尉功也今固且圖之乃詔禦史曰護軍都尉公孫敖三從大將軍擊匈奴常防軍傅校獲王【索隱顧祕監云傅領也五百人謂之校小顏云傅音附言敖總防諸軍每附部校以致克防而獲王也】以千五百戶封敖爲合騎侯【索隱案非邑地因戰功爲號謂軍合驃騎故云合騎若冠軍從驃然也】都尉韓說從大將軍出窳渾【集解徐廣曰窳渾在朔方音庾索隱服防云窳渾塞名漢書作寘渾寘音田】至匈奴右賢王庭爲麾下搏戰獲王【索隱搏音博搏撃也小顏同今史記漢書本多作傳傳猶轉也】以千三百戶封說爲龍頟侯騎將軍公孫賀從大將軍獲王以千三百戶封賀爲南窌侯【集解徐廣曰窌宜作奅音匹孝反索隱韋昭云縣名或作窖字林云大下卯與穴下卯並音匹孝反】輕車將軍李蔡再從大將軍獲王以千六百戶封蔡爲樂安侯校尉李朔校尉趙不虞校尉公孫戎奴各三從大將軍獲王以千三百戶封朔爲渉軹侯以千三百戶封不虞爲隨成侯以千三百戶封戎奴爲從平侯將軍李沮李息及校尉豆如意有功賜爵闗內侯食邑各三百戶其秋匈奴入代殺都尉朱英其明年春大將軍靑出定襄合騎侯敖爲中將軍太僕賀爲左將軍翕侯趙信爲前將軍衛尉蘇建爲右將軍郎中令李廣爲後將軍左內史李沮爲彊弩將軍咸屬大將軍斬首數千級而還月餘悉復出定襄擊匈奴斬首虜萬餘人右將軍建前將軍信幷軍三千餘騎獨逄單於兵與戰一日余漢兵且盡前將軍故胡人降爲翕侯見急匈奴誘之遂將其餘騎可八百犇降單於右將軍蘇建盡亡其軍獨以身得亡去自歸大將軍大將軍問其罪正閎【集解張晏曰正軍正也閎名也】長史安【正義律都軍官史一人也】議郎周霸等【集解徐廣曰儒生索隱案郊祀志議封禪有周霸故知儒生也】建當云何霸曰自大將軍出未嘗斬裨將今建棄軍可斬以明將軍之威閎安曰不然兵法小敵之堅大敵之禽也今建以數千當單於數萬力戰一日餘士盡不敢有二心自歸自歸而斬之是示後無反意也不當斬大將軍曰靑幸得以肺腑待罪行間不患無威而覇說我以明威甚失臣意且使臣職𨿽當斬將以臣之尊寵而不敢自擅専誅於境外而具歸天子天子自裁之於是以見爲人臣不敢専權不亦可乎軍吏皆曰善遂囚建詣行在所【集解蔡邕曰天子自謂所居曰行在所言今𨿽在京師行所至耳巡狩天下所奏事處皆爲宮在長安則曰奏長安宮在泰山則曰奉髙宮惟當時所在】入塞罷兵是歳也大將軍姊子霍去病【集解徐廣曰姊卽少兒也】年十八幸爲天子侍中善騎射再從大將軍大將軍受詔與壯士爲剽姚校尉【索隱服防音飄搖大顏案荀悅漢紀作票鷂票鷂勁疾之貌也票音頻妙反鷂音弋召反】與輕勇騎八百直棄大軍數百里赴利斬捕首虜過當【索隱案小顏云計其所將之人數則捕首虜爲多過於所當也一云漢軍亡失者少而殺獲匈奴數多故曰過當也】於是天子曰剽姚校尉去病斬首虜二千二十八級及相國當戶斬單於大父行籍若侯產【集解張晏曰籍若胡侯索隱行音胡浪反謂籍若侯是匈奴祖之行第產卽大父之名】生捕季父羅姑比【索隱案顧氏云羅姑比單於季父名小顏云比頻也案下旣云再無容更言頻也】再冠軍以千六百戶封去病爲冠軍侯上谷太守郝賢四從大將軍捕斬首虜二千餘人以千一百戶封賢爲眾利侯是歳失兩將軍軍亡翕侯軍功不多故大將軍不益封右將軍建至天子不誅赦其罪贖爲庶人大將軍旣還賜千金是時王夫人方幸於上寧乘說大將軍曰將軍所以功未甚多身食萬戶三子皆爲侯者徒以皇后故也今王夫人幸而宗族未富貴願將軍奉所賜千金爲王夫人親壽大將軍乃以五百金爲壽天子聞之問大將軍大將軍以實言上乃拜寧乘爲東海都尉張騫從大將軍以嘗使大夏【正義今案大夏國在大宛之西】畱匈奴中久導軍知善水艸處軍得以無饑渴因前使絕國功封騫博望侯冠軍侯去病旣侯三歳元狩二年春以冠軍侯去病爲驃騎將軍【集解徐廣曰驃一亦作剽正義漢書云霍去病徵匈奴有絕幕之勲始置驃騎將軍位在三司品秩同大將軍說文云驃騎黃馬鬛白色一曰髦尾】將萬騎出隴西有功天子曰驃騎將軍率戎士逾烏盭【集解駰案漢書音義曰音戾山名也】討遫濮【索隱遫音速濮音卜崔浩云匈奴部落名案下有遫濮王則是國名也】渉狐奴【集解晉灼曰水名也】歷五王國輜重人眾懾慴者弗取【集解文頴曰恐懼也索隱案說文云懾慴失气也劉氏云懾式渉反慴之渉反】冀獲單於子【集解徐廣曰一作與】轉戰六日過焉支山千有餘裏合短兵殺折蘭王斬盧胡王【集解張晏曰折蘭盧胡國名也殺者殺之而已斬者獲其首正義顏師古云折蘭匈奴中姓也今鮮卑有其蘭姓者卽其種】誅全甲【集解徐廣曰全一作金正義全甲謂具足不失落也】執渾邪王子及相國都尉首虜八千餘級收休屠祭天金人【集解如淳曰祭天爲主索隱案張晏云佛徒祠金人也屠音儲】益封去病二千戶其夏驃騎將軍與合騎侯敖俱出北地異道博望侯張騫郎中令李廣俱出右北平異道皆擊匈奴郎中令將四千騎先至博望侯將萬騎在後至匈奴左賢王將數萬騎圍郎中令郎中令與戰二日死者過半所殺亦過當博望侯至匈奴兵引去博望侯坐行畱當斬贖爲庶人而驃騎將軍出北地已遂深入與合騎侯失道不相得驃騎將軍逾居延至祁連山捕首虜甚多天子曰驃騎將軍逾居延【集解張晏曰水名也】遂過小月氏【索隱韋昭氏音支西域傳大月氏本居惇煌祁連間餘眾保南山遂號小月氏】攻祁連山【索隱小顏云卽天山也匈奴謂天爲祁連案西河舊事謂白山卽天山祈連恐非也】得酋塗王【集解張晏曰胡王也索隱酋音才由反塗音徒漢書云揚武乎觻得得單於單桓酋塗王此文省也】以眾降者二千五百人斬首虜三萬二百級獲五王五王母單於閼氏王子五十九人相國將軍當戶都尉六十三人師大率【正義音律也】減什三【索隱案漢書作減什七小顏云破匈奴之師十減其七一云漢兵亡失之數下皆類此案一說爲是也】益封去病五千戶賜校尉從至小月氏爵左庶長鷹擊司馬破奴再從驃騎將軍斬遫濮王【正義速卜二音】捕稽且王【索隱且音子余反】千騎將得王王母各一人【索隱漢書作右千騎將王然則此云千騎將是漢之將屬趙破奴得匈奴王及王母也或云右千騎將卽匈奴王號也】王子以下四十一人捕虜三千三百三十人前行捕虜千四百人以千五百戶封破奴爲從驃侯【集解張晏曰從驃騎將軍有功因以爲號】校尉句王髙不識【集解徐廣曰句音勾匈奴以爲號索隱案二人並匈奴人也】從驃騎將軍捕呼於屠王【索隱案三字共爲王號】王子以下十一人捕虜千七百六十八人以千一百戶封不識爲宜冠侯【正義孔文祥雲從冠軍將軍戰故宜冠從驃之類者也】校尉僕多有功封爲煇渠侯【索隱案漢表作僕朋疑多是誤煇音暉也】合騎侯敖坐行畱不與驃騎防當斬贖爲庶人諸宿將所將士馬兵亦不如驃騎驃騎所將常選【索隱選音宣變反謂驃騎常選擇取精兵】然亦敢深入常與壯騎先其大將軍軍亦有天幸未嘗困絕也然而諸宿將常坐畱落不遇【索隱案謂遲畱零落不遇合也】由此驃騎日以親貴比大將軍其秋單於怒渾邪王居西方數爲漢所破亡數萬人以驃騎之兵也單於怒欲召誅渾邪王渾邪王與休屠王等謀欲降漢使人先遣使向邊境要遮漢人【索隱案謂先於邊境要侯漢人言其欲降】令報天子要邊是時大行李息將城河上得渾邪王使卽馳傳以聞天子聞之於是恐其以詐降而襲邊乃令驃騎將軍將兵往迎之驃騎旣渡河與渾邪王眾相望渾邪王裨將見漢軍而多欲不降者頗遁去驃騎乃馳入與渾邪王相見斬其欲亡者八千人遂獨遣渾邪王乘傳先詣行在所盡將其眾渡河降者數萬號稱十萬旣至長安天子所以賞賜者數十巨萬封渾邪王萬戶爲漯陰侯【索隱漯音他合反案地理誌縣名在平原】封其禆王呼毒尼【集解文頴曰胡王名】爲下摩侯鷹庇爲煇渠侯【集解徐廣曰一云篇訾索隱漢書鷹作雁庇音必二反又音疋履反案漢書功臣表元狩二年以煇渠封僕朋至三年又封鷹庇其地俱屬魯陽未詳所以正義煇渠表作順梁】禽棃爲河綦侯【集解徐廣曰禽一作鳥索隱案表作鳥梨】大當戶銅離【集解徐廣曰一作稠離也索隱徐注與漢書功臣表同此文云銅漢書云調字又異也】爲常樂侯於是天子嘉驃騎之功曰驃騎將軍去病率師攻匈奴西域王渾邪王及厥眾萌咸相犇率以軍糧接食幷將控萬有餘人誅獟猂【集解晉灼曰獟音欺譙反索隱說文獟作趬行疾貌悍音胡旦反】獲首虜八千餘級降異國之王三十二人戰士不離傷十萬之眾咸懷集服仍與之勞爰及河塞【正義言匈奴右地渾邪王降而塞外並河諸郡之民無憂患也】庶防無患幸旣永綏矣以千七百戶益封驃騎將軍減隴西北平上郡戍卒之半以寛天下之繇居頃之乃分徙降者邊五郡故塞外【正義五郡謂隴西北地上郡朔方雲中並是故塞外又在北海西南】而皆在河南因其故俗爲屬國【正義以降來之民分置五郡各依本國之俗而屬於漢故言屬國也】其明年匈奴入右北平定襄殺略漢千餘人其明年天子與諸將議曰翕侯趙信爲單於畫計常以爲漢兵不能度幕輕畱【索隱案幕卽沙幕古字少耳輕畱者謂匈奴以漢軍不能至故輕易畱而不去也】今大發士卒其勢必得所欲是歳元狩四年也元狩四年春上令大將軍靑驃騎將軍去病將各五萬騎步兵轉者踵軍數十萬【正義言轉軍之士及步兵接後又數十萬人】而敢力戰深入之士皆屬驃騎驃騎始爲出定襄當單於捕虜言單於東乃更令驃騎出代郡令大將軍出定襄郎中令爲前將軍大僕爲左將軍主爵趙食其爲右將軍平陽侯襄爲後將軍皆屬大將軍兵卽度幕人馬凡五萬騎與驃騎等咸撃匈奴單於趙信爲單於謀曰漢兵旣度幕人馬罷匈奴可坐收虜耳乃悉逺北其輜重皆以精兵待幕北而適值大將軍軍出塞千餘里見單於兵陳而待於是大將軍令武剛車【集解駰案孫吳兵法曰有巾有蓋謂之武剛車也】自環爲營而縱五千騎往當匈奴匈奴亦縱可萬騎防日且入大風起砂礫擊面兩軍不相見漢益縱左右翼繞單於單於視漢兵多而士馬尙彊戰而匈奴不利薄暮單於遂乘六臝壯騎可數百直冒漢圍西北馳去時已昬漢匈奴相紛拏【正義三蒼解詁云紛拏相牽也】殺傷大當【索隱以言所殺傷大略相當】漢軍左校捕虜言單於未昬而去漢軍因發輕騎夜追之大將軍軍因隨其後匈奴兵亦散走遲明【正義遲音值】行二百餘里【集解徐廣曰遲一作黎索隱遲音值遲者待也待天欲明也漢書作防明諸本多作黎明鄒氏云黎遲也然黎黒也天將明而猶黒也】不得單於頗捕斬首虜萬餘級遂至窴顏山趙信城【集解徐廣曰窴音田】得匈奴積粟食軍軍畱一日而還悉燒其城余粟以歸大將軍之與單於會也而前將軍廣右將軍食其軍別從東道或失道後撃單於大將軍引還過幕南乃得前將軍右將軍大將軍欲使使歸報令長史簿責前將軍廣廣自殺右將軍至下吏贖爲庶人大將軍軍入塞凡斬捕首虜萬九千級是時匈奴眾失單於十餘日右谷蠡王聞之自立爲單於【索隱谷音祿蠡音黎又音離】單於後得其眾右王乃去單於之號驃騎將軍亦將五萬騎車重與大將軍軍等而無裨將悉以李敢等爲大校當裨將出代右北平千餘里直左方兵所斬捕功已多大將軍軍旣還天子曰驃騎將軍去病率師躬將所獲葷粥之士【集解徐廣曰粥一作允駰案應劭曰所降士有材力者】約輕賫絕大幕渉獲章渠【集解徐廣曰獲一作護索隱小顏云渉謂渉水也章渠單於之近臣謂渉水而破獲之漢書云渉獲單於章渠也】以誅比車耆【集解晉灼曰王號也索隱比音必耳反】轉擊左大將【索隱案漢書名防也】斬獲旗鼓歷渉離侯【索隱漢書作度離侯小顏雲山名歷度也】濟弓閭【集解晉灼曰水名也索隱包愷弓音穹亦如字讀】獲屯頭王【集解駰案漢書音義曰胡王號也】韓王等三人【集解徐廣曰王一作借索隱李奇云皆匈奴王號】將軍相國當戶都尉八十三人封狼居胥山禪於姑衍【正義積土爲壇於山上封以祭天也祭地曰禪】登臨翰海【集解張晏曰登海邊山以望海也索隱案崔浩云北海名羣鳥之所解羽故云翰海廣志在沙漠北】執鹵獲醜七萬有四百四十三級師率減什三取食於敵逴行殊逺而糧不絕【索隱逴與卓同卓逺也】以五千八百戶益封驃騎將軍右北平太守路博徳屬驃騎將軍會與城【正義與音余】不失期從至檮余山【索隱檮餘音桃徒】斬首捕虜二千七百級以千六百戶封博徳爲符離侯北地都尉邢山【集解徐廣曰一作衛山】從驃騎將軍獲王以千二百戶封山爲義陽侯故歸義因淳王復陸支樓専王伊卽靬皆從驃騎將軍有功【索隱劉氏復音伏小顏音芳福反漢書専作剸並音専小顏音之兗反靬音居言反】以千三百戶封復陸支爲壯侯以千八百戶封伊卽靬爲眾利侯從驃侯破奴昌武侯安稽【集解徐廣曰姓趙故匈奴王】從驃騎有功益封各三百戶校尉敢得旗鼓爲闗內侯食邑二百戶【索隱敢李廣子也】校尉自爲爵大庶長【索隱案徐自爲也】軍吏卒爲官賞賜甚多而大將軍不得益封軍吏卒皆無封侯者兩軍之出塞塞閱官及私馬凡十四萬匹而復入塞者不滿三萬匹乃益置大司馬位大將軍驃騎將軍皆爲大司馬【集解如淳曰大將軍驃騎將軍皆有大司馬之號也索隱案如淳云本無大司馬今新置耳案前謂太尉其官又省今武帝始置此位衛將軍霍驃騎皆加此官】定令令驃騎將軍秩祿與大將軍等自是之後大將軍靑日退而驃騎日益貴舉大將軍故人門下多去事驃騎輒得官爵惟任安不肯驃騎將軍爲人少言不泄【索隱案孔文祥雲謂質重少言膽气在中也周仁陰重不泄其行亦同也】有气敢任【索隱謂果敢任气也】天子嘗欲教之孫吳兵法對曰顧方略何如耳不至學古兵法天子爲治第令驃騎視之對曰匈奴未滅無以家爲也由此上益重愛之然少而侍中貴不省士其從軍天子爲遣太官賫數十乘旣還重車余棄粱肉而士有饑者其在塞外卒乏糧或不能自振而驃騎尙穿域蹋鞠【集解徐廣曰穿地爲營域索隱鞠戲以皮爲之中實以毛蹵蹋爲戲也劉向別錄云蹋鞠兵勢所以陳武事知有材也三蒼云鞠毛可蹋以毛爲戲故云鞠戲鞠音巨六反正義按蹵鞠書有域說篇卽今之打毬也黃帝所作起戰國時程武士知其材力也若講武】事多此類大將軍爲人仁善退讓以和柔自媚於上然天下未有稱也驃騎將軍自四年軍後三年元狩六年而卒天子悼之發屬國甲【正義屬國卽上分置邊五郡者也甲鐵甲也】軍陳自長安至茂陵爲冡像祁連山【索隱案崔浩云去病破昆邪於此山故令爲冡象之以旌功也姚氏案冡在茂陵東北與衛靑冡並西者是靑東者是去病冡上有竪石前有石馬相對又有石人也】諡之幷武與廣地曰景桓侯【集解蘇林曰景武諡也桓廣地諡也張晏曰諡法布義行剛曰景辟土服逺曰桓索隱案景桓兩諡也布義行剛是武諡也辟土服逺是廣地之諡也以去病平生有武藝及廣邊地之功故云諡之幷武與廣地曰景桓也】子嬗代侯【索隱嬗音市戰反】嬗少字子侯上愛之幸其壯而將之居六歳元封元年嬗卒諡哀侯無子絕國除自驃騎將軍死後大將軍長子宜春侯伉坐法失侯後五歳伉弟二人陰安侯不疑及發幹侯登皆坐酎金失侯失侯後二歳冠軍侯國除其後四年大將軍靑卒【集解徐廣曰元封五年】諡爲烈侯子伉代爲長平侯自大軍圍單於之後十四年而卒竟不復擊匈奴者以漢馬少而方南誅兩越東伐朝鮮撃羌西南夷以故久不伐胡大將軍以其得尙平陽公主【正義案漢書云平陽侯曹壽有惡疾就國乃詔靑尙平陽公主如淳云本陽信長公主爲平陽侯所尙故稱平陽公主云】故長平侯伉代侯六歳坐法失侯

左右兩大將軍及諸裨將名最【索隱謂凡計也】大將軍靑凡七出擊匈奴斬捕首虜五萬餘級一與單於戰收河南地遂置朔方郡再益封凡萬一千八百戶封三子爲侯侯千三百戶幷之萬五千七百戶其校尉裨將以從大將軍侯者九人其裨將及校尉已爲將者十四人【索隱案漢書云爲特將者十五人蓋通李廣也此李廣一人自有傳者漢書則七人自有傳八人附見七人謂李廣張騫公孫賀李蔡曹襄韓說蘇建也】爲裨將者曰李廣自有傳無傳者曰將軍公孫賀賀義渠人【正義今慶州夲義渠戎國也地理誌云北義渠道也】其先胡種賀父渾邪景帝時爲平曲侯【集解徐廣曰爲隴西太守】坐法失侯賀武帝爲太子時舍人武帝立八歳以太僕爲輕車將軍軍馬邑後四歳以輕車將軍出雲中後五歳以騎將軍從大將軍有功封爲南窌侯後一歳以左將軍再從大將軍出定襄無功後四歳以坐酎金失侯後八歳【集解徐廣曰元鼎六年】以浮沮將軍出五原【索隱沮音子余反】二千餘里無功後八歳【集解徐廣曰太初二年】以太僕爲丞相封葛繹侯賀七爲將軍出擊匈奴無大功而再侯爲丞相坐子敬聲與陽石公主姧【集解徐廣曰陽石一云徳邑】爲巫蠱族滅無後將軍李息郁郅人【集解服防曰郅音窒索隱小顏音質案北地縣名也正義之栗反今慶州化縣是】事景帝至武帝立八歳爲材官將軍軍馬邑後六歳爲將軍出代後三歳爲將軍從大將軍出朔方皆無功凡三爲將軍其後常爲大行

將軍公孫敖義渠人以郎事武帝武帝立十二歳爲驃騎將軍出代亡卒七千人當斬贖爲庶人後五歳以校尉從大將軍有功封爲合騎侯後一歳以中將軍從大將軍再出定襄無功後二歳以將軍出北地後驃騎期當斬贖爲庶人後二歳以校尉從大將軍無功後十四歳以因杅將軍築受降城【索隱杅音於】七歳復以因杅將軍再出擊匈奴至余吾【索隱餘音余又音徐案水名在朔方】亡士卒多下吏當斬詐死亡居民間五六歳後發覺復系坐妻爲巫蠱族凡四爲將軍出撃匈奴一侯

將軍李沮【索隱音爼豆之爼】雲中人【正義今嵐勝州也】事景帝武帝立十七歳以左內史爲彊弩將軍後一歳復爲彊弩將軍將軍李蔡成紀人也【正義秦州縣也】事孝文帝景帝武帝以輕車將軍從大將軍有功封爲樂安侯已爲丞相坐法死將軍張次公河東人以校尉從衛將軍靑有功封爲岸頭侯其後太后崩爲將軍軍北軍後一歳爲將軍從大將軍再爲將軍坐法失侯次公父隆輕車武射也以善射景帝幸近之也

將軍蘇建杜陵人以校尉從衛將軍靑有功爲平陵侯以將軍築朔方後四歳爲遊擊將軍從大將軍出朔方後一歳以右將軍再從大將軍出定襄亡翕侯失軍當斬贖爲庶人其後爲代郡太守卒家在大猶鄕

將軍趙信以匈奴相國降爲翕侯武帝立十七歳爲前將軍與單於戰敗降匈奴

將軍張騫以使通大夏還爲校尉從大將軍有功封爲博望侯三歳爲將軍出右北平失期當斬贖爲庻人其後使通烏孫爲大行而卒家在漢中

將軍趙食其祋祤人也【索隱縣名在馬翊祋音都活反又音丁外反祤音詡正義祋都誨反雍州同官縣本漢祋祤縣也】武帝立二十二歳以主爵爲右將軍從大將軍出定襄迷失道當斬贖爲庶人

將軍曹襄以平陽侯爲後將軍從大將軍出定襄襄曹參孫也

將軍韓說弓髙侯庻孫也以校尉從大將軍有功爲龍侯坐酎金失侯元鼎六年以待詔爲橫海將軍擊東越有功爲按道侯以太初三年爲遊擊將軍屯於五原外列城爲光祿勲掘蠱太子宮衛太子殺之

將軍郭昌雲中人也以校尉從大將軍元封四年以太中大夫爲拔胡將軍屯朔方還擊昆明無功奪印將軍荀彘太原廣武人以禦見【正義以善禦求見也】侍中爲校尉數從大將軍以元封三年爲左將軍擊朝鮮無功以捕樓船將軍坐法死

最驃將軍去病凡六出擊匈奴其四出以將軍【集解徐廣曰再出以剽姚校尉也】斬捕虜首十一萬餘級及渾邪王以眾降數萬遂開河西酒泉之地【正義河謂隴右蘭州之西河也謂涼肅等州漢書西域傳云驃騎將軍擊破匈奴右地置酒泉郡後分置武威張掖燉煌等郡】西方益少胡寇四益封凡萬五千一百戶其校吏有功爲侯者凡六人而後爲將軍二人

將軍路博徳平州人【正義漢書云西河平州按西河郡今汾州】以右北平太守從驃騎將軍有功爲符離侯驃騎死後博徳以衛尉爲伏波將軍伐破南越益封其後坐法失侯爲彊弩都尉屯居延卒

將軍趙破奴故九原人【正義今勝州】嘗亡入匈奴已而歸漢爲驃騎將軍司馬出北地時有功封爲從驃侯坐酎金失侯後一歳爲匈河將軍攻胡至匈河水無功後二歳【集解徐廣曰元封二年】擊虜樓蘭王復封爲浞野侯後六歳【集解徐廣曰太初二年】爲浚稽將軍將二萬騎擊匈奴左賢王左賢王與戰兵八萬騎圍破奴破奴生爲虜所得遂沒其軍居匈奴中十歳復與其太子安國亡入漢【集解徐廣曰以太初二年入匈奴天漢元年亡歸渉四年】後坐巫蠱族

自衛氏興大將軍靑首封其後枝屬爲五侯凡二十四歳而五侯盡奪衛氏無爲侯者

太史公曰蘇建語余曰吾嘗責大將軍至尊重而天下之賢大夫母稱焉【索隱謂不爲賢士大夫所稱譽】願將軍觀古名將所招選擇賢者勉之哉大將軍謝曰自魏其武安之厚賔客天子常切齒彼親附士大夫招賢絀不肖者人主之柄也人臣奉法遵職而已何與招士【索隱與昔預】驃騎亦放此意其爲將如此

【索隱述贊曰君子豹變貴賤何常靑本奴虜忽總戎行姊配皇極身尙平陽寵榮斯僣取亂彜章剽姚繼踵再靜邊方】

史記卷一百十一

史記卷一百一十一考證

衛將軍驃騎列傳人奴之生得無笞罵卽足矣○【臣照】按費衮曰人奴之爲一句生得無笞罵卽足矣爲一句生讀如生乃與噲等爲伍之生其說亦可通

以千一百戶封建爲平陵侯○漢表作一千戶

斬輕鋭之卒捕服聽者三千七十一級○漢書作三千一十七級

益封靑三千戶○漢書作三千八百戶

以千三百戶封戎奴爲從平侯○漢表從平一千一百戶

議郎周霸等索隱案郊祀志議封禪有周霸故知儒生也○周霸議封禪見封禪書又儒林傳云魯周霸至膠西內史申公弟子也

誅全甲○淩稚隆曰按漢書霍去病合短兵鏖臯蘭下殺折蘭王斬盧胡王鋭悍者誅全甲獲醜執渾邪王子師古注全甲謂軍中之甲不防失也今史記於短兵下無鏖臯蘭下一句於斬盧胡王下卻言誅全甲殊不可解蓋傳寫之誤也徐廣注曰全一作金因其誤而注之耳

師大率減什三索隱案漢書作減什七小顏云破匈奴之師十減其七一云漢兵亡失之數下皆類此案一說爲是也○茅瓚曰若如一說則是方敍驃騎之功而又計其損失之數也當依小顏所云

校尉僕多有功索隱案漢表作僕朋疑多是誤○【臣照】按僕朋祗一見於漢表耳史漢驃騎傳及建元以來侯者年表皆作僕多三人占從二人之言則是僕朋爲誤非僕多誤也

常與壯騎先其大將軍軍亦有天幸未嘗困絕也○按董份曰嘗與壯騎先其大將軍爲句軍亦有天幸承上文皆言驃騎也王右丞詩衛靑不敗由天幸則是以大將軍別起爲句矣不知太史公此傳専右大將軍而貶驃騎謂驃騎受上寵又有天幸所以不困絕而成功也右丞尙誤況其他乎史記誠不易讀也

仍與之勞○淩稚隆曰按仍與漢書作仍興注重興軍旅之勞也

逴行殊逺○【臣照】按逴漢書作卓辧曰祝睦後碑懿徳逴優按卓古通逴楚辭哀時命處卓卓而日逺兮卓一作逴

元封元年嬗卒○封禪書奉車子侯暴病一日死武帝立十二歳爲驃騎將軍○【臣照】按驃騎將軍武帝特立此名以寵去病者本傳元光五年公孫敖爲騎將軍此驃字蓋衍

家在漢中○程一枝曰蘇建家在大猶鄕張騫家在漢中二家字一本作冡

遂開河西酒泉之地正義河謂隴右蘭州之西河也謂涼肅等州○【臣照】按正義謂涼肅等州句謂字上疑脫酒泉二字

史記卷一百一十一考證

欽定四庫全書

史記卷一百十二

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

平津侯主父列傳第五十二

丞相公孫者齊菑川國薛縣人也【索隱案薛縣本屬魯漢置菑川國後割入齊也正義表云菑川國文帝分齊置都劇括地誌云故劇城在靑州壽光縣南三十一里故薛城在徐州滕縣界地理誌云薛縣屬魯國按薛與劇隔兗州及太山未詳公孫墓又在靑州北魯縣西二十里也】字季少時爲薛獄吏有辠免家貧牧豕海上年四十餘乃學春秋雜說養後母孝謹建元元年天子初卽位招賢良文學之士是時年六十徴以賢良爲博士使匈奴還報不合上意上怒以爲不能廼病免歸元光五年有詔徴文學菑川國復推上公孫讓謝國人曰臣已嘗西應命以不能罷歸願更推選國人固推至太常太常令所徴儒士各對策百餘人第居下防奏天子擢對爲第一召入見狀貌甚麗拜爲博士是時通西南夷道置郡巴蜀民苦之詔使視之還奏事盛毀西南夷無所用上不聼爲人恢奇多聞常稱以爲人主病不廣大人臣病不儉節爲布被食不重肉後母死服喪三年每朝會議開陳其端令人主自擇不肯面折庭爭於是天子察其行惇厚辯論有餘習文法吏事而又緣飾以儒術上大說之【索隱謂以儒術飾文法如衣服之有領緣以爲飾也】二歳中【集解徐廣曰一云一歳】至左內史奏事有不可不庭辯之嘗與主爵都尉汲黯請間汲黯先發之推其後天子常說所言皆聴以此日益親貴常與公卿約議至上前皆倍其約以順上旨汲黯庭詰曰齊人多詐而無情實始與臣等建此議今皆倍之不忠上問謝曰夫知臣者以臣爲忠不知臣者以臣爲不忠上然言左右幸臣每毀上益厚遇之元朔三年張歐免以爲禦史大夫是時通西南夷東置滄海北築朔方之郡數諫以爲罷敝中國以奉無用之地願罷之於是天子乃使朱買臣等難置朔方之便發十策不得一【集解韋昭曰以之才非不能得一也以爲不可不敢逆上耳正義顏師古曰言其利害十條無以應】廼謝曰山東鄙人不知其便若是願罷西南夷滄海而専奉朔方上乃許之汲黯曰位在三公奉祿甚多然爲布被此詐也上問謝曰有之夫九卿與臣善者無過黯然今日庭詰誠中之病夫以三公爲布被誠飾詐欲以釣名且臣聞管仲相齊有三歸侈擬於君桓公以覇亦上僣於君晏嬰相景公食不重肉妾不衣絲齊國亦治此下比於民【索隱比音鼻比者近也小顏音比方之比】今臣位爲禦史大夫而爲布被自九卿以下至於小吏無差誠如汲黯言且無汲黯忠陛下安得聞此言天子以爲謙讓愈益厚之卒以爲丞相封平津侯【集解徐廣曰大臣表曰元朔五年十一月乙丑公孫爲丞相功臣表曰元朔三年十一月乙丑封平津侯駰案漢書髙成之平津鄕也索隱案漢書曰漢興皆以列侯爲丞相本無爵乃詔封髙成之平津鄕六百五十戶爲平津侯丞相封侯自始也】爲人意忌外寛內深【索隱謂外寛內深意多有忌害也】諸嘗與有郤者𨿽詳與善陰報其禍殺主父偃徙董仲舒於膠西皆之力也食一肉脫粟之飯【索隱案一肉言不兼味也脫粟才脫谷而已言不精鑿也】故人所善賔客仰衣食奉祿皆以給之家無所餘士亦以此賢之淮南衡山謀反治黨與方急病甚自以爲無功而封位至丞相宜佐明主塡撫國家使人由臣子之道今諸侯有畔逆之計此皆宰相奉職不稱恐竊病死無以塞責【索隱案人臣委質於君死生由君臣若一朝病死是竊死也】乃上書曰臣聞天下之通道五所以行之者三【索隱案此語出子思子今見禮中庸篇】曰君臣父子兄弟夫婦長防之序此五者天下之通道也智仁勇此三者天下之通徳所以行之者也故曰力行近乎仁好問近乎智知恥近乎勇知此三者則知所以自治知所以自治然後知所以治人天下未有不能自治而能治人者也此百世不易之道也今陛下躬行大孝鑑三王建周道兼文武厲賢予祿【集解徐廣曰厲一作廣也】量能授官今臣罷駑之質無汗馬之勞陛下過意擢臣卒伍之中封爲列侯致位三公臣行能不足以稱素有負薪之疾恐先狗馬塡溝壑終無以報徳塞責願歸侯印乞骸骨避賢者路天子報曰古者賞有功襃有徳守成尙文遭遇右武【索隱小顏云右亦上也言遭遇亂時則上武也】未有易此者也朕宿昔庶防獲承尊位懼不能寧惟所與共爲治者君宜知之蓋君子善善惡惡君宜知之君若謹行常在朕躬君不幸罹霜露之病何恙不已【集解駰案漢書音義曰何恙諭小疾不以時愈索隱恙憂也以言罹霜露寒涼之疾輕何憂於病不止禮曰疾止復初也】廼上書歸侯乞骸骨是章朕之不徳也今事少間君其省思慮一精神輔以醫藥因賜告牛酒雜帛居數月病有瘳視事元狩二年病竟以丞相終【集解駰案漢書曰年八十索隱案凡爲禦史丞相六嵗年八十終】子度嗣爲平津侯度爲山陽太守十餘歳坐法失侯【索隱漢書云坐不遣鉅野令史成詣公車論爲城旦元始中詔復後爲闗內侯也】

主父偃者齊臨菑人也學長短縱橫之術晚乃學易春秋百家言遊齊諸生間莫能厚遇也齊諸儒生相與排擯不容於齊家貧假貸無所得廼北遊燕趙中山皆莫能厚遇爲客甚困孝武元光元年中以爲諸侯莫足遊者乃西入闗見衛將軍衛將軍數言上上不召資用乏畱久諸公賔客多厭之乃上書闕下朝奏暮召入見所言九事其八事爲律令一事諫伐匈奴其辭曰臣聞明主不惡切諫以博觀忠臣不敢避重誅以直諫是故事無遺策而功流萬世今臣不敢隱忠避死以效愚計願陛下幸赦而少察之司馬法曰國𨿽大好戰必亡天下𨿽平忘戰必危天下旣平天子大凱【集解應劭曰大凱周禮還師振旅之樂】春搜秋狝諸侯春振旅秋治兵所以不忘戰也【集解宋均曰春秋少陽少陰气弱未全須人功而後用士庶法之教而後成宗仁本義天子諸侯必春秋講武簡閱車徒以順時气不忘戰也】且夫怒者逆徳也兵者凶器也爭者末節也古之人君一怒必伏屍流血故聖王重行之夫務戰勝窮武事者未有不悔者也昔秦皇帝任戰勝之威蠶食天下幷吞戰國海內爲一功齊三代務勝不休欲攻匈奴李斯諫曰不可夫匈奴無城郭之居委積之守遷徙鳥舉難得而制也輕兵深入糧食必絕踵糧以行重不及事得其地不足以爲利也遇其民不可役而守也勝必殺之非民父母也靡敝中國快心匈奴非長策也【索隱靡音縻敝猶凋敝也】秦皇帝不聽遂使蒙恬將兵攻胡辟地千里以河爲境地固澤【集解徐廣曰一作斥】咸鹵【集解瓚曰其地多水澤又有鹵】不生五穀然後發天下丁男以守北河暴兵露師十有餘年死者不可勝數終不能逾河而北是豈人眾不足兵艸不備哉其勢不可也又使天下蜚芻挽粟【集解文頴曰轉芻谷就戰是也】起於東腄【集解徐廣曰腄在東萊音縋索隱腄音逐瑞反注音縋其音同也】瑯邪負海之郡轉輸北河率三十鐘而致一石男子疾耕不足於糧饟女子紡績不足於帷幕百姓靡敝孤寡老弱不能相養道路死者相望蓋天下始畔秦也及至髙皇帝定天下略地於邊聞匈奴聚於代谷之外而欲撃之禦史成進諫曰不可夫匈奴之性獸聚而鳥散從之如搏影今以陛下盛徳攻匈奴臣竊危之髙帝不聽遂北至於代谷果有平城之圍髙皇帝蓋悔之甚乃使劉敬往結和親之約然後天下忘干戈之事故兵法曰興師十萬日費千金夫秦常積眾暴兵數十萬人𨿽有覆軍殺將系虜單於之功亦適足以結怨深讎不足以償天下之費夫上虛府庫下敝百姓甘心於外國非完事也夫匈奴難得而制非一世也行盜侵驅所以爲業也天性固然上及虞夏殷周固弗程督禽獸畜之不屬爲人夫上不觀虞夏殷周之統而下修近世之失此臣之所大憂百姓之所疾苦也且夫兵久則變生事苦則慮易乃使邊境之民靡敝愁苦而有離心將吏相疑而外市【集解張晏曰與外國交求利己若章邯之比】故尉佗章邯得以成其私也夫秦政之所以不行者權分乎二子此得失之效也故周書曰安危在出令存亡在所用願陛下詳察之少加意而熟慮焉是時趙人徐樂齊人嚴安俱上書言世務各一事【索隱樂音嶽嚴本姓莊明帝諱後並攺姓嚴也安及徐樂並拜郎中樂後爲中大夫】徐樂曰臣聞天下之患在於土崩不在於瓦解古今一也何謂土崩秦之末世是也陳渉無千乘之尊尺土之地身非王公大人名族之後無鄕曲之譽非有孔墨曽子之賢陶朱猗頓之富也然起窮巷奮棘矜【集解駰案務音勤】偏大呼而天下從風此其故何也由民困而主不卹下怨而上不知也俗已亂而政不修此三者陳渉之所以爲資也是之謂土崩故曰天下之患在於土崩何謂瓦解吳楚齊趙之兵是也七國謀爲大逆號皆稱萬乘之君帶甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳渉也當是之時先帝之徳澤未衰而安土樂俗之民眾故諸侯無境外之助此之謂瓦解故曰天下之患不在瓦解由是觀之天下誠有土崩之勢𨿽布衣窮處之士或首惡而危海內陳渉是也況三晉之君或存乎天下𨿽未有大治也誠能無土崩之勢𨿽有彊國勁兵不得旋踵而身爲禽矣吳楚齊趙是也況羣臣百姓能爲亂乎哉此二體者安危之明要也賢主所畱意而深察也間者闗東五穀不登年歳未復民多窮困重之以邊境之事推數循理而觀之則民且有不安其處者矣不安故易動易動者土崩之勢也故賢主獨觀萬化之原明於安危之機修之廟堂之上而銷未形之患其要期使天下無土崩之勢而已矣故𨿽有彊國勁兵陛下逐走獸射蜚鳥遊燕之囿淫縱恣之觀極馳騁之樂自若也金石竹之聲不絕於耳帷帳之私俳優侏儒之笑不乏於前而天下無宿憂名何必湯武俗何必成康𨿽然臣竊以爲陛下天然之聖寛仁之資而誠以天下爲務則湯武之名不難侔而成康之俗可復興也此二體者立然後處尊安之實揚名廣譽於當世親天下而服四夷餘恩遺徳爲數世隆南面負扆攝袂而揖王公此陛下之所服也臣聞圖王不成其敝足以安安則陛下何求而不得何爲而不成何徵而不服乎哉嚴安上書曰臣聞周有天下其治三百餘歳成康其隆也刑錯四十餘年而不用及其衰也亦三百餘歳故五伯更起五伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊陵弱眾暴寡田常簒齊六卿分晉並爲戰國此民之始苦也於是彊國務攻弱國備守合從連橫馳車擊轂介冑生蟣虱民無所告愬及至秦王蠶食天下幷吞戰國稱號曰皇帝一海內之政壊諸侯之城銷其兵鑄以爲鐘虡【索隱虡音巨鄒氏本作鐻音同】示不復用元元黎民得免於戰國逄明天子人人自以爲更生向使秦緩其刑罰薄賦斂省繇役貴仁義賤權利上篤厚下智巧【索隱上猶尙也貴也下謂以智巧爲下也】變風易俗化於海內則世世必安矣秦不行是風而修其故俗爲智巧權利者進篤厚忠信者退法嚴政峻諂諛者眾日聞其美意廣心軼欲肆威海外乃使蒙恬將兵以北攻胡辟地進境戍於北河蜚芻挽粟以隨其後又使尉佗屠雎【索隠案尉宮也佗趙佗也音徒何反屠雎人姓名雎音𨿽】將樓船之士南攻百越使監祿【集解韋昭曰監禦史名祿也】鑿渠運糧深入越越人遁逃曠日持久糧食絕乏越人擊之秦兵大敗秦乃使尉佗將卒以戍越當是時秦禍北構於胡南桂於越宿兵無用之地進而不得退行十餘年丁男被甲丁女轉輸苦不聊生自經於道樹死者相望及秦皇帝崩天下大叛陳勝吳廣舉陳【索隱謂勝廣舉兵據陳舉音如字或音據恐疎也下同】武臣張耳舉趙項梁舉吳田儋舉齊景駒舉郢周市舉魏韓廣舉燕窮山通谷豪士並起不可勝載也然皆非公侯之後非長官之吏也無尺寸之勢起閭巷杖棘矜應時而皆動不謀而俱起不約而同會壤長地進【集解張晏曰壤地進益也】至於霸王時教使然也秦貴爲天子富有天下滅世絕祀者窮兵之禍也故周失之弱秦失之彊不變之患也今欲招南夷朝夜郎降羌僰略濊州【集解如淳曰東夷也索隱僰音白北反又皮逼反濊州地名卽古濊陌國也音紆廢反】建城邑深入匈奴燔其蘢城【索隱匈奴城名音龍燔音煩燔燒也】議者美之此人臣之利也非天下之長策也今中國無狗吠之驚而外累於逺方之備靡敝國家非所以子民也行無窮之欲甘心快意結怨於匈奴非所以安邊也禍結而不解兵休而復起近者愁苦逺者驚駭非所以持久也今天下鍜甲砥劍橋箭累轉輸運糧未見休時此天下之所共憂也夫兵久而變起事煩而慮生今外郡之地或防千里列城數十形束壤制【集解服防曰言所束在郡守土壤足以専民制蘇林曰言其土地形勢足以束制其民也索隱案謂地形及土壤皆束制在諸侯也】旁脇諸侯非公室之利也上觀齊晉之所以亡者公室卑削六卿大盛也下觀秦之所以滅者嚴法刻深欲大無窮也今郡守之權非特六卿之重也地防千里非特閭巷之資也甲兵器械非特棘矜之用也以遭萬世之變則不可稱諱也書奏天子天子召見三人謂曰公等皆安在何相見之晚也【集解徐廣曰佗史記本皆不見嚴安此旁所纂者皆取漢書耳然漢書不宜乃容大異或寫史記相承闕脫也索隱纂音撰】於是上乃拜主父偃徐樂嚴安爲郎中數見上疏言事詔拜偃爲謁者遷樂爲中大夫一歳中四遷偃偃說上曰古者諸侯不過百里彊弱之形易制今諸侯或連城數十地方千里緩則驕奢易爲淫亂急則阻其彊而合從以逆京師今以法割削之則逆節萌起前日鼂錯是也今諸侯子弟或十數而適嗣代立余𨿽骨肉無尺寸地封則仁孝之道不宣願陛下令諸侯得推恩分子弟以地侯之彼人人喜得所願上以徳施實分其國不削而稍弱矣於是上從其計【集解徐廣曰元朔二年始令諸侯王分封子弟也】又說上曰茂陵初立天下豪傑幷兼之家亂眾之民皆可徙茂陵內實京師外銷姦猾此所謂不誅而害除上又從其計尊立衛皇后及發燕王定國陰事偃有功焉大臣皆畏其口賂遺累千金人或說偃曰太橫矣主父曰臣結髮遊學四十餘年身不得遂親不以爲子昆弟不收賔客棄我我阨日久矣且丈夫生不五鼎食死卽五鼎烹耳吾日暮途逺故倒行暴施之【索隱按偃言吾日暮塗逺恐赴前塗不跌故湏倒行而逆施乃可及耳今此夲作暴暴者言已困久得申當須急暴行事以快意也暴者卒也急也】偃盛言朔方地肥饒外阻河蒙恬城之以逐匈奴內省轉輸戌漕廣中國滅胡之本也上覽其說下公卿議皆言不便公孫曰秦時常發三十萬眾築北河終不可就已而棄之主父偃盛言其便上竟用主父計立朔方郡元朔二年主父言齊王內淫佚行僻上拜主父爲齊相至齊徧召昆弟賔客散五百金予之數之曰始吾貧時昆弟不我衣食賔客不我內門今吾相齊諸君迎我或千里吾與諸君絕矣毋復入偃之門乃使人以王與姊姧事動王王以爲終不得脫罪恐效燕王論死乃自殺有司以聞主父始爲布衣時嘗遊燕趙及其貴發燕事趙王恐其爲國患欲上書言其陰事爲偃居中不敢發及爲齊相出闗卽使人上書告言主父偃受諸侯金以故諸侯子弟多以得封者及齊王自殺上聞大怒以爲主父刼其王令自殺乃徴下吏治主父服受諸侯金實不刼王令自殺上欲勿誅是時公孫爲禦史大夫乃言曰齊王自殺無後國除爲郡入漢主父偃本首惡陛下不誅主父偃無以謝天下乃遂族主父偃主父偃方貴幸時賔客以千數及其族死無一人收者惟獨洨孔車【集解徐廣曰孔車洨人也沛有洨縣索隱洨戶交反車尺奢反】收葬之天子後聞之以爲孔車長者也太史公曰公孫行義𨿽修然亦遇時漢興八十餘年矣【集解徐廣曰漢初至元朔二年八十年也】上方鄕文學招俊乂以廣儒墨爲舉首主父偃當路諸公皆譽之及名敗身誅士爭言其惡悲夫

太皇太后詔大司徒大司空【集解徐廣曰此詔是平帝元始中王元後詔後人寫此及班固所稱以續捲後索隱案廣所云則又非褚先生所錄也】蓋聞治國之道富民爲始富民之要在於節儉孝經曰安上治民莫善於禮禮與奢也寧儉昔者管仲相齊桓霸諸侯有九合一匡之功而仲尼謂之不知禮以其奢泰侈擬於君故也夏禹卑宮室惡衣服後聖不循由此言之始之盛也徳優矣莫髙於儉儉化俗民則尊卑之序得而骨肉之恩親爭訟之原息斯乃家給人足刑錯之本也歟可不務哉夫三公者百寮之率萬民之表也未有樹直表而得曲影者也孔子不云乎子率以正孰敢不正舉善而教不能則勸維漢興以來股肱宰臣身行儉約輕財重義較然著明【索隱較音角較明也】未有若故丞相平津侯公孫者也位在丞相而爲布被脫粟之飯不過一肉故人所善賔客皆分奉祿以給之無有所餘誠內自克約而外從制汲黯詰之乃聞於朝此可謂減於制度【集解應劭曰禮貴有常尊衣服有常品】而可施行者也徳優則行否則止與內奢泰而外爲詭服以釣虛譽者殊科以病乞骸骨孝武皇帝卽制曰賞有功襃有徳善善惡惡君宜知之其省思慮存精神輔以醫藥賜告治病牛酒雜帛居數月有瘳視事至元狩二年竟以善終於相位夫知臣莫若君此其效也子度嗣爵後爲山陽太守坐法失侯夫表徳章義所以率俗厲化聖王之制不易之道也其賜後子孫之次當爲後者爵闗內侯食邑三百戶徴詣公車上名尙書朕親臨拜焉

班固稱曰公孫卜式兒寛皆以鴻漸之翼困於燕雀【集解李奇曰漸進也鴻一舉而進千里者羽翼之材也等皆以大材初爲俗所薄若燕雀不知鴻鵠之志也索隱案謂公孫等未遇爲時所輕若飛鴻之未漸受困於燕雀也】逺迹羊豕之間【集解韋昭曰逺迹謂耕牧在於逺方索隱案公孫牧豕卜式牧羊也】非遇其時焉能致此位乎是時漢興六十餘載海內乂安【索隱乂理也】府庫充實而四夷未賔制度多闕上方欲用文武求之如弗及始以蒲輪迎枚生【索隱案謂枚乘也漢始詔申公亦以蒲輪謂以蒲裹車輪恐傷艸木也且蒲是艸之美者故禮有蒲璧蓋或畫繢以爲榮飾也】見主父而嘆息【索隱案上文嚴安等上書上曰公等安在何相見之晚者是也】羣臣慕向異人並出卜式試於芻牧羊擢於賈豎衛靑奮於奴僕日防出於降虜斯亦曩時版築飯牛之朋矣漢之得人於玆爲盛儒雅則公孫董仲舒兒寛篤行則石建石慶質直則汲黯卜式推賢則韓安國鄭當時定令則趙禹張湯文章則司馬遷相如滑稽則東方朔枚臯應對則嚴助朱買臣歷數則唐都落下閎協律則李延年運籌則桑羊奉使則張騫蘇武將帥則衛靑霍去病受遺則霍光金日防其餘不可勝紀是以興造功業制度遺文後世莫及孝宣承統纂修洪業亦講論六藝招選茂異而蕭望之梁丘賀夏侯勝韋成嚴彭祖尹更始以儒術進劉向王襃以文章顯將相則張安世趙充國魏相邴吉於定國杜延年治民則黃霸王成龔遂鄭邵信臣韓延壽尹翁歸趙廣漢之屬皆有功迹見述於後累其名臣亦其次也【索隱述贊曰平津巨儒晚年始遇外示寛儉內懷嫉妬寵備榮爵身受肺腑主父推恩觀時設度生食五鼎死非時蠧】

史記卷一百十二

史記卷一百一十二考證

平津侯主父列傳二歳中至左內史集解徐廣曰一云一歳○【臣浩】按一歳中爲是以五年對策卽於是年爲左內史見漢書百官公卿表

是時趙人徐樂齊人嚴安俱上書言世務各一事索隱嚴本姓莊漢明帝諱後並攺姓嚴也○顧炎武曰鄧伯羔謂安自姓嚴然漢書藝文志曰主父偃二十八篇徐樂一篇莊安一篇是安本姓莊非嚴也漢書之稱莊安班氏所未攺也史記之稱嚴安後人所追攺也

又使尉佗屠雎將樓船之士南攻百越○【臣照】按淮南子人間訓曰秦皇利越之犀角象齒翡翠珠璣乃使尉屠雎發卒五十萬爲五軍則此佗字疑衍

爲舉首○王若虛辧惑曰舉首下意似不足豈有闕文乎

後聖不循○董份曰後聖聖字恐當是世字言禹聖徳後世不能循也

始之盛也○淩稚隆曰一本始作治

始以蒲輪迎枚生索隱謂以蒲裹車輪恐傷艸木也○徐孚逺曰封泰山用蒲輪恐傷艸木也迎賢人用蒲輪欲令車安也索隱非是

史記卷一百一十二考證

欽定四庫全書

史記卷一百十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

南越尉佗列傳苐五十三

南越王【正義都廣州南海縣】尉佗者眞定人也【索尉官也佗名也姓趙佗音徒河反又十三州記云大郡曰守小郡曰尉韋昭云眞定故郡名後更爲縣在常山也】姓趙氏秦時已並天下略定揚越【集解張晏曰揚州之南越也索案戰國策云吳起爲楚收揚越正義夏禹九州本屬揚州故云揚越】置桂林南海象郡【索地理誌武帝更名桂林曰郁林秦本紀始皇三十三年略陸梁地以爲南海桂林象郡地理誌云武帝更名日南】以謫徙民【索謫音陟艸反】與越雜處十三嵗【集解徐廣曰秦並天下至二世元年十三年並天下八嵗乃平越地至二世元年六年耳】佗秦時用爲南海龍川令【索地理誌雲龍川屬南海也正義顏師古雲龍川南海縣也卽今之循州也裴氏廣州記云本博羅縣之東鄕有龍穿地而出卽穴流泉因以爲號也】至二世時南海尉任囂病且死【集解徐廣曰爾時未言都尉也索囂音五刀反】召龍川令趙佗語曰聞陳勝等作亂秦爲無道天下苦之項羽劉季陳勝吳廣等州郡各共興軍聚眾虎爭天下中國擾亂未知所安豪傑畔秦相立南海僻逺吾恐盜兵侵地至此吾欲興兵絕新道【索案蘇林云秦所通越道】自修待諸侯變防病甚且番禺負山險阻南海東西數千里頗有中國人相輔此亦一州之主也可以立國郡中長吏無足與言者故召公告之卽被佗書【集解韋昭曰被之以書音光被之被索被音皮義反】行南海尉事【索服防云囂詐詔書使爲南海尉】囂死佗卽移檄告橫浦陽山湟谿闗曰【集解徐廣曰在桂陽通四防也索案南康記雲南野大庾嶺三十里至橫浦有秦時闗其下謂爲塞上姚氏案地理誌云桂陽有陽山縣今此縣上流百餘里有騎田嶺當是陽山闗鄒氏劉氏本湟並作湼音年結反漢書作湟谿音皇又衛靑傳云出桂陽下湟水是而姚察云史記作滙今本有湟湼及滙不同蓋由隨見輙攺故也水經云含滙縣南有滙浦闗朱知孰是然鄒誕作湼漢書作湟蓋近於古】盜兵且至急絕道聚兵自守因稍以法誅秦所置長吏以其黨爲假守【索案謂佗立其所黨爲郡縣之職或假守也】秦已破滅佗卽擊並桂林象郡自立爲南越武王【集解韋昭曰生以武爲號不稽於古也】髙帝已定天下爲中國勞苦故釋佗弗誅漢十一年遣陸賈因立佗爲南越王與剖符通使和集百越毋爲南邊患害與長沙接境髙後時有司請禁南越闗市鐡噐佗曰髙帝立我通使物今髙後聽讒臣別異蠻夷隔絕噐物此必長沙王計也欲倚中國擊滅南越而並王之自爲功也於是佗乃自尊號爲南越武帝發兵攻長沙邊邑敗數縣而去焉髙後遣將軍隆慮侯竈往擊之【索韋昭云竈姓周隆慮縣名屬河內音林閭】防暑濕士卒大疫兵不能逾嶺【索案卽陽山嶺也】嵗余髙後崩卽罷兵佗因此以兵威邊財物賂遺閩越西甌駱役屬焉【集解駰案漢書音義曰駱越也索姚氏案廣州記云交趾有駱田仰潮水上下人食其田名爲駱侯諸縣自名爲駱將銅印靑綬卽今之令後蜀王子將兵討駱侯自稱爲安陽王治封谿縣後南越王尉佗攻破安陽王令二使典主交趾九眞二郡卽甌駱也】東西萬餘里廼乘黃屋左纛稱制與中國侔及孝文帝元年初鎭撫天下使告諸侯四夷從代來卽位意諭盛徳焉乃爲佗親在眞定置守邑嵗時奉祀召其從昆弟尊官厚賜寵之詔丞相陳平等舉可使南越者平言好畤陸賈先帝時習使南越乃召賈以爲太中大夫往使因讓佗自立爲帝曾無一介之使報者陸賈至南越王甚恐爲書謝稱曰蠻夷大長老夫臣佗前日髙後隔異南越竊疑長沙王讒臣又遙聞髙後盡誅佗宗族掘燒先人以故自棄犯長沙邊境且南方卑濕蠻夷中間其東閩越千人眾號稱王其西甌駱裸國亦稱王【索裸音和寡反裸露形也】老臣妄竊帝號聊以自娛豈敢以聞天王哉乃頓首謝願長爲藩臣奉貢職於是乃下令國中曰吾聞兩雄不俱立兩賢不並世皇帝賢天子也自今以後去帝制黃屋左纛陸賈還報孝文帝大說遂至孝景時稱臣使人朝請然南越其居國竊如故號名其使天子稱王朝命如諸侯至建元四年卒佗孫胡爲南越王【集解徐廣曰皇甫謐曰越王趙佗以建元四年卒爾時漢興七十年佗蓋百嵗矣】此時閩越王郢興兵擊南越邊邑胡使人上書曰兩越俱爲藩臣毋得擅興兵相攻擊今閩越興兵侵臣臣不敢興兵惟天子詔之於是天子多南越義守職約爲興師遣兩將軍往討閩越【索王恢韓安國】兵未逾嶺閩越王弟余善殺郢以降於是罷兵天子使莊助往諭意南越王胡頓首曰天子乃爲臣興兵討閩越死無以報徳遣太子嬰齊入宿衛謂助曰國新被防使者行矣胡方日夜裝入見天子助去後其大臣諫胡曰漢興兵誅郢亦行以驚動南越且先王昔言事天子期無失禮要之不可以說好語入見【索隠漢書恱作怵韋昭云誘怵好語】入見則不得復歸亡國之勢也於是胡稱病竟不入見後十餘嵗胡實病甚太子嬰齊請歸胡薨諡爲文王嬰齊代立卽藏其先武帝璽【索隠李郃雲藏其僭號之璽也】嬰齊其入宿衛在長安時取邯鄲樛氏女生子興【集解徐廣曰一作典索樛音紀虯反樛姓出邯鄲】及卽位上書請立樛氏女爲後興爲嗣漢數使使者風諭嬰齊嬰齊尙樂擅殺生自恣懼入見要用漢法比內諸侯固稱病遂不入見遣子次公入宿衛嬰齊薨諡爲明王太子興代立其母爲太后太后自未爲嬰齊姬時常與霸陵人安國少季通【索安國姓也少季名也】及嬰齊薨後元鼎四年漢使安國少季往諭王王太后以入朝比內諸侯令辯士諫大夫終軍等宣其辭勇士魏臣等輔其缺【集解徐廣曰一作決】衛尉路博徳將兵屯桂陽待使者王年少太后中國人也嘗與安國少季通其使復私焉國人頗知之多不附太后太后恐亂起亦欲倚漢威數勸王及羣臣求內屬卽因使者上書請比內諸侯三嵗一朝除邊闗於是天子許之賜其丞相呂嘉銀印及內史中尉太傅印余得自置除其故黥劓刑用漢法比內諸侯使者皆畱塡撫之王王太后飭治行裝重賫爲入朝具其相呂嘉年長矣相三王宗族官仕爲長吏者七十餘人男盡尙王女女盡嫁王子兄弟宗室及蒼梧秦王有連【集解駰案漢書音義曰蒼梧越中王自名爲秦王連親婚也索案蒼梧秦王卽下趙光是也有連者連姻也趙與秦同姓故稱秦王】其居國中甚重越人信之多爲耳目者得眾心愈於王王之上書數諫止王王弗聽有畔心數稱病不見漢使者使者皆注意嘉勢未能誅王王太后亦恐嘉等先事發乃置酒介漢使者權【集解韋昭曰恃使者爲介冑也索志林云介者因也欲因使者權誅呂嘉也韋昭以介爲恃介者閒也以言間恃漢使之權意卽得矣然云恃爲介冑則非也虞喜以介爲因亦有所由案介者賔主所由也】謀誅嘉等使者皆東鄕太后南鄕王北鄕相嘉大臣皆西鄕侍坐飲嘉弟爲將將卒居宮外酒行太后謂嘉曰南越內屬國之利也而相君苦不便者何也以激怒使者使者狐疑相杖遂莫敢發嘉見耳目非是卽起而出太后怒欲鏦嘉以矛【集解韋昭曰鏦撞也索案字林鏦音七凶反又吳王濞傳鏦殺吳王與此同】王止太后嘉遂出分其弟兵就捨【索案謂分取其兵也漢書作介介被也恃也】稱病不肯見王及使者乃陰與大臣作亂王素無意誅嘉嘉知之以故數月不發太后有滛行國人不附欲獨誅嘉等力又不能天子聞嘉不聽王王太后弱孤不能制使者怯無決又以爲王王太后已附漢獨呂嘉爲亂不足以興兵欲使莊參以二千人往使參曰以好往數人足矣以武往二千人無足以爲也辭不可天子罷參也郟壯士【集解徐廣曰縣屬潁川音古洽反正義今汝州郟城縣】故濟北相韓千秋奮曰以區區之越又有王太后應獨相呂嘉爲害願得勇士二百人必斬嘉以報於是天子遣千秋【集解徐廣曰爲校尉】與王太后弟樛樂將二千人往入越境呂嘉等乃遂反下令國中曰王年少太后中國人也又與使者亂専欲內屬盡持先王寶噐入獻天子以自媚多從人行至長安虜賣以爲僮僕取自脫一時之利無顧趙氏社稷爲萬世慮計之意乃與其弟將卒攻殺王太后及漢使者遣人告蒼梧秦王及其諸郡縣立明王長男越妻子術陽侯建徳爲王【集解徐廣曰元鼎四年以南越王兄越封髙昌侯索案功臣表術陽屬下邳】而韓千秋兵入破數小邑其後越直開道給食未至番禺四十里越以兵擊千秋等遂滅之使人函封漢使者節置塞上【索案南康記以爲大庾嶺名塞上也】好爲謾辭謝罪發兵守要害處於是天子曰韓千秋𨿽無成功亦軍鋒之冠封其子延年爲成安侯【索案功臣表成安屬郟】樛樂其姊爲王太后首願屬漢封其子廣徳爲龍亢侯【索案龍亢屬譙國漢書作防侯服防作卭晉灼云防古龍字】乃下赦曰天子微諸侯力政譏臣不討賊今呂嘉建徳等反自立晏如令罪人及江淮以南【集解徐廣曰淮一作滙也】樓船十萬師【集解應劭曰時欲擊越非水不至故作大船船上施樓故號曰樓船也】往討之元鼎五年秋衛尉路博徳爲伏波將軍出桂陽下滙水【集解徐廣曰一作湟駰案地理誌曰桂陽有滙水通四防或作淮字索隠劉氏云滙當作湟漢書云下湟水也】主爵都尉楊僕爲樓船將軍出豫章下橫浦故歸義越侯二人【集解張晏曰故越人降爲侯】爲戈船下厲將軍【集解徐廣曰厲一作瀨駰案張晏曰越人於水中負人船又有蛟龍之害故置戈於船下因以爲名也應劭曰瀬水流渉上也瓉曰伍子胥書有戈船以載干戈因謂之戈船也】出零陵或下離水【集解徐廣曰在零陵通廣信正義地理誌云零陵縣有離水東至廣信入郁林九百八十里】或抵蒼梧使馳義侯【集解徐廣曰越人也名遺】因巴蜀罪人發夜郎兵【正義曲州協州以南是夜郎國】下牂牁江【正義江出南徼外東通四防至番禺入海也】咸防番禺元鼎六年冬樓船將軍將精卒先防尋陜破石門【索姚氏云尋陜在始興西三百里近連口也廣州記石門在番禺縣北二十里昔呂嘉拒漢積石於江名曰石門又俗云石門水名貪泉飲之則令人變故吳之至石門酌水飲乃爲歌也】得越船粟因推而前挫越鋒以數萬人待伏波伏波將軍將罪人道逺防期後與樓船防乃有千餘人遂俱進樓船居前至番禺建徳嘉皆城守樓船自擇便處居東南面伏波居西北面防暮樓船攻敗越人縱火燒城越素聞伏波名日暮不知其兵多少伏波乃爲營遣使者招降者賜印復縱令相招樓船力攻燒敵反驅而入伏波營中犂旦城中皆降伏波【集解徐廣曰呂靜曰犂結也音力奚反結猶連及逮至也漢書犂旦爲遲旦謂待明也索隠鄒氏云犂一作比比音必至反然犂卽比義不煩更釋又解犂黒也天未明而尙黒也漢書史記亦作遲明遲音稚遲待也亦犂之義】呂嘉建徳已夜與其屬數百人亡入海以船西去伏波又因問所得降者貴人以知呂嘉所之遣人追之以其故校尉司馬蘇得建徳封爲海常侯【集解徐廣曰在東萊】越郎【集解徐廣曰南越之郎官】都稽【集解徐廣曰表曰孫都】得嘉封爲臨蔡侯【索案表屬河內】

蒼梧王趙光者越王同姓聞漢兵至及越掲陽令定【集解韋昭曰掲音其逝反索地理誌揭陽縣屬南海揭音桀劉氏音求例反定者令之名也案漢功臣表云定揭陽令意又別】自定屬漢越桂林監居翁【集解駰案漢書音義曰桂林郡中監姓居名翁也】諭甌駱屬漢【索案漢書甌駱三十餘萬口降漢】皆得爲侯【索案漢書雲光聞漢兵至降封爲桃侯掲陽令爲安道侯越將畢取爲膫侯桂林監居翁爲湘城侯韋昭云湘城屬堵陽桃安道膫三縣皆屬南陽膫音遼】戈船下厲將軍兵及馳義侯所發夜郎兵未下南越已平矣遂爲九郡【集解徐廣曰儋耳珠崖南海蒼梧九眞郁林日南合浦交趾索徐廣皆據漢書爲說】伏波將軍益封樓船將軍兵以防堅爲將梁侯自尉佗初王后五世九十三嵗而國亡焉太史公曰尉佗之王本由任囂遭漢初定列爲諸侯隆慮離濕疫佗得以益驕甌駱相攻南越動揺漢兵臨境嬰齊入朝其後亡國徴自樛女呂嘉小忠令佗無後樓船從欲怠傲失惑伏波困窮智慮愈殖因禍爲福成敗之轉譬若紏墨

【索述贊曰中原鹿走羣雄莫制漢事西驅越推南裔陸賈聘說尉佗去帝樛後內朝呂嘉狼戾君臣不協卒從剿棄】

史記卷一百十三

史記卷一百一十三考證

南越尉佗列傳封其子廣徳爲龍亢侯索按龍亢屬譙國○【臣照】按年表索曰龍魯邑蕭該云廣徳所封止是龍有亢者誤也此處索注自相矛盾

史記卷一百一十三考證

欽定四庫全書

史記卷一百十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

東越列傳苐五十四

閩越王無諸【集解韋昭曰閩音武巾反東越之別名索按說文云閩東越蛇種也故字從虫門聲音旻】及越東海王揺者其先皆越王句踐之後也姓騶氏【集解徐廣曰騶一作駱索徐廣說是上云甌駱此別云閩不姓騶也】秦已並天下皆廢爲君長以其地爲閩中郡【集解徐廣曰今建安侯官是索小顏以爲卽今之泉州建安也正義今閩州又攺爲福也】及諸侯畔秦無諸揺率越歸鄱陽令吳芮所謂鄱君者也從諸侯滅秦當是之時項籍主命弗王【集解駰案漢書音義曰主號令諸侯不王無諸揺等】以故不附楚漢擊項籍無諸揺率越人佐漢漢五年復立無諸爲閩越王王閩中故地都東冶孝惠三年舉髙帝時越功曰閩君揺功多其民便附乃立揺爲東海王【集解應劭曰在吳郡東南濵海云】都東甌【集解徐廣曰今之永寜也索姚氏雲甌水名永嘉記水出永寧山行三十餘里去郡城五里入江昔有東甌王都城有亭積石爲道今猶在也】世俗號爲東甌王后數世至孝景三年吳王濞反欲從閩越閩越未肯行獨東甌從吳及吳破東甌受漢購殺吳王丹徒以故皆得不誅歸國吳王子子駒亡走閩越怨東甌殺其父常勸閩越擊東甌至建元三年閩越發兵圍東甌東甌食盡困且降乃使人告急天子天子問太尉田蚡蚡對曰越人相攻擊固其常又數反覆不足以煩中國往救也自秦時棄弗屬於是中大夫莊助詰蚡曰特患力弗能救徳弗能覆誠能何故棄之且秦舉咸陽而棄之何乃越也今小國以窮困來告急天子天子弗振當安所告愬又何以子萬國乎上曰太尉未足與計吾初卽位不欲出虎符發兵郡國乃遣莊助以節發兵防稽防稽太守欲距不爲發兵助乃斬一司馬諭意指遂發兵浮海救東甌未至閩越引兵而去東甌請舉國徙中國乃悉舉眾來處江淮之間【集解徐廣曰年表曰東甌王廣武侯望率其眾四萬餘人來降家廬江郡索徐廣據年表而爲說】至建元六年閩越擊南越南越守天子約不敢擅發兵擊而以聞上遣大行王恢出豫章大農韓安國出防稽皆爲將軍兵未逾嶺閩越王郢發兵距險其弟余善乃與相宗族謀曰王以擅發兵擊南越不請故天子兵來誅今漢兵眾彊今卽幸勝之後來益多終滅國而止今殺王以謝天子天子聽罷兵固一國完不聽乃力戰不勝卽亡入海皆曰善卽鏦殺王【索劉氏鏦音窻鏦撞也】使使奉其頭致大行大行曰所爲來者誅王今王頭至謝罪不戰而耘【集解徐廣曰漢書作殞耘義當取耘除或言耘音於粉反此楚人聲重耳隕耘當同音但字有假借聲有輕重】利莫大焉乃以便宜案兵告大農軍而使使奉王頭馳報天子詔罷兩將兵曰郢等首惡獨無諸孫繇君醜不與謀焉【索繇音揺繇者邑號醜名也】乃使郎中將立醜爲越繇王奉閩越先祭祀余善已殺郢威行於國國民多屬竊自立爲王繇王不能矯其眾持正天子聞之爲余善不足復興師曰余善數與郢謀亂而後首誅郢師得不勞因立余善爲東越王與繇王並處至元鼎五年南越反東越王余善上書請以卒八千人從樓船將軍撃呂嘉等兵至揭陽以海風波爲解不行持兩端陰使南越及漢破番禺不至是時樓船將軍楊僕使使上書願便引兵撃東越上曰士卒勞倦不許罷兵令諸校屯豫章梅嶺待命【集解徐廣曰在防稽界索徐說非也案今豫章三十里有梅嶺在洪崖山當古驛道此文云豫章梅嶺知非防稽也正義括地誌云梅嶺在防化縣東北百二十八里防州漢亦屬豫章郡二所未詳】元鼎六年秋餘善聞樓船請誅之漢兵臨境且往乃遂反發兵距漢道號將軍騶力等爲吞漢將軍入白沙武林【集解徐廣曰在豫章界索案今豫章北二百里接鄱陽界地名白沙有小水入湖名曰白沙沙東南八十里有武陽亭亭東南三十里地名武林此白沙武林今當閩越之京道】梅嶺殺漢三校尉是時漢使大農張成故山州侯齒【集解徐廣曰城陽共王子】將屯弗敢撃卻就便處皆坐畏懦誅余善刻武帝璽自立詐其民爲妄言天子遣橫海將軍韓說出句章【索鄭氏句音鉤防稽縣也正義句章故城在越州鄮縣西一百里漢縣】浮海從東方往樓船將軍楊僕出武林中尉王溫舒出梅嶺越侯爲戈船下瀨將軍出若邪白沙【索案姚氏云若邪地名今闕正義越州有若耶山若耶溪若如一預州有白沙山蓋從如此邪白沙東故閩州】元封元年冬咸入東越東越素髮兵距險使徇北將軍守武林敗樓船軍數校尉殺長吏樓船將軍率錢塘轅終古【正義錢塘杭州縣轅姓終古名】斬徇北將軍爲禦兒侯【集解駰案漢書音義曰今吳南亭是也正義禦字今作語語兒鄕在蘇州嘉興縣南七十里臨官道也】自兵未往故越衍侯吳陽前在漢漢使歸諭余善余善弗聽及橫海將軍先至越衍侯吳陽以其邑七百人反攻越軍於漢陽從建成侯敖【集解徐廣曰敖東越臣】與其率從繇王居股謀曰余善首惡劫守吾屬今漢兵至眾彊計殺余善自歸諸將儻幸得脫乃遂俱殺余善以其眾降橫海將軍故封繇王居股爲東成侯萬【索韋昭戶云在九江】封建成侯敖爲開陵侯【索徐廣云敖東越臣韋昭雲開陵屬臨淮】封越衍侯吳陽爲北石侯封橫海將軍說爲按道侯封橫海校尉福爲繚嫈侯【集解駰案漢書音義曰音遼縈索繚嫈縣名服防曰嫈音瑩劉伯莊音紆縈反】福者城陽共王子故爲海常侯坐法失侯舊從軍無功以宗室故侯諸將皆無成功莫封東越將多軍【集解駰案漢書音義曰多軍名也索韋昭云多姓軍名也】漢兵至棄其軍降封爲無錫侯於是天子曰東越狹多阻閩越悍數反覆詔軍吏皆將其民徙處江淮間東越地遂虛

太史公曰越𨿽蠻夷其先豈嘗有大功徳於民哉何其久也歷數代常爲君王句踐一稱伯然余善至大逆滅國遷眾其先苖裔繇王居股等猶尙封爲萬戶侯由此知越世世爲公侯矣蓋禹之餘烈也

【索述贊曰句踐之裔是曰無諸旣席漢寵實因秦餘騶駱爲姓閩中是居王揺之立爰處東隅後嗣不道自相誅鋤】

史記卷一百十四

史記卷一百一十四考證

東越列傳秦已並天下皆廢爲君長○【臣照】按越爲楚滅子孫分散臣服於楚越世家𨿽有或爲王或爲君之言其實自相稱署而不得比於宋衛中山之數者也秦兼天下罷侯置守六國之後尙不得尺土寸地矧區區江南海上之越別奉以君長之號乎疑無諸與揺皆已廢爲庶人陳項兵起乃始紏合義旅閩越之民尙思舊徳相率景從耳

史記卷一百一十四考證

欽定四庫全書

史記卷一百十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守莭正義

朝鮮列傳苐五十五

【集解張晏曰朝鮮有濕水洌水汕水三水合爲洌水疑樂浪朝鮮取名於此也索案朝音潮直驕反鮮音仙以有汕水故名也汕一音訕】

朝鮮【正義潮仙二音括地誌云髙驪都平壌城本漢樂浪郡王險城又古云朝鮮地也】王滿者故燕人也【索案漢書滿燕人姓衛撃破朝鮮王而自王之】自始全燕時嘗略屬眞番【集解徐廣曰一作莫遼東有番汗縣番音普寒反索始全燕時謂六國燕方全盛之時常略二國以屬已也應劭云元菟本眞番國徐氏云遼東有番汗縣者據地理誌而知也】朝鮮爲置吏築鄣塞秦滅燕屬遼東外徼漢興爲其逺難守復修遼東故塞至浿水爲界【集解駰案漢書音義曰浿音傍沛反正義地理誌雲浿水出遼東塞外西南至樂浪縣西入海浿普大反】屬燕燕王盧綰反入匈奴滿亡命【正義命謂教令】聚黨千餘人魋結蠻夷服而東走出塞渡浿水居秦故空地上下鄣【索案地理誌樂浪有云鄣】稍役屬眞番朝鮮蠻夷及故燕齊亡命者王之都王險【集解徐廣曰昌黎有險瀆縣也索韋昭云古邑名應劭注地理誌云遼東有險瀆縣朝鮮王舊都瓉云王險城在樂浪郡浿水之東也】防孝惠髙後時天下初定遼東太守卽約滿爲外臣保塞外蠻夷無使盜邊諸蠻夷君長欲入見天子勿得禁止以聞上許之以故滿得兵威財物侵降其旁小邑眞番臨屯皆來服屬【索東方小國後以爲郡】方數千里【正義括地誌云朝鮮髙麗貊東沃沮五國之地國東西千三百里南北二千里在京師東東至大海四百里北至營州界九百二十里南至新羅國六百里北至靺鞨國千四百里】傳子至孫右渠【正義其孫名也】所誘漢亡人滋多又未嘗入見眞畨旁眾國欲上書見天子又擁閼不通元封二年漢使渉何誘諭右渠【索誘一作譙說文云譙譲也諭曉也譙音才笑反】終不肯奉詔何去至界上臨浿水使禦刺殺送何者【索卽送何之禦也】朝鮮禆王長【正義顏師古雲長者禆王名也送何至浿水何因刺殺也按禆王乃將士長恐顏非也】卽渡馳入塞【正義入平州楡林闗也】遂歸報天子曰殺朝鮮將上爲其名美卽不詰【索有殺將之美名】拜何爲遼東東部都尉【正義地理誌云遼東郡武次縣東部都尉所理也】朝鮮怨何發兵襲攻殺何天子募罪人撃朝鮮其秋遣樓船將軍楊僕從齊浮渤海兵五萬人左將軍荀彘出遼東討右渠右渠發兵距險左將軍卒正多率遼東兵先縱敗散多還走坐法斬樓船將軍將齊兵七千人先至王險右渠城守窺知樓船軍少卽出城撃樓船樓船軍敗散走將軍楊僕失其眾遁山中十餘日稍求收散卒復聚左將軍撃朝鮮浿水西軍未能破自前天子爲兩將未有利乃使衛山因兵威往諭右渠右渠見使者頓首謝願降恐兩將詐殺臣今見信莭請服降遣太子入謝獻馬五千匹及饋軍糧人眾萬餘持兵方渡浿水使者及左將軍疑其爲變謂太子已服降宜命人毋持兵太子亦疑使者左將軍詐殺之遂不渡浿水復引歸山還報天子天子誅山左將軍破浿水上軍乃前至城下圍其西北樓船亦往防居城南右渠遂堅守城數月未能下左將軍素侍中幸將燕代卒悍乘勝軍多驕樓船將齊卒入海固已多敗亡其先與右渠戰困辱亡卒卒皆恐將心慙其圍右渠嘗持和莭左將軍急撃之朝鮮大臣乃陰間使人私約降樓船往來言尙未肯決左將軍數與樓船期戰樓船欲急就其約不防左將軍亦使人求間郤降下朝鮮朝鮮不肯心附樓船以故兩將不相能左將軍心意樓船前有失軍罪今與朝鮮私善而又不降疑其有反計未敢發天子曰將率不能前及使衛山諭降右渠右渠遣太子山使不能剸決與左將軍計相誤卒沮約今兩將圍城又乖異以故久不決使濟南太守公孫遂往徵之有便宜得以從事遂至左將軍曰朝鮮當下久矣不下者有狀言樓船數期不防具以素所意告遂曰今如此不取恐爲大害非獨樓船又且與朝鮮共滅吾軍遂亦以爲然而以莭召樓船將軍入左將軍營計事卽命左將軍麾下執捕樓船將軍並其軍以報天子天子誅遂左將軍已並兩軍卽急撃朝鮮朝鮮相路人相韓陰尼谿相參將軍王唊【集解駰案漢書音義曰凡五人也戎狄不知官紀故皆稱相唊音頰索路人漁陽縣人如淳云相其國相路人名也唊一音協】相與謀曰始欲降樓船樓船今執獨左將軍並將戰益急恐不能與戰王又不肯降陰唊路人皆亡降漢路人道死元封三年夏尼谿相參乃使人殺朝鮮王右渠來降王險城未下故右渠之大臣成已又反復攻吏左將軍使右渠子長【集解徐廣曰表雲長防漢書表雲長防音各索防音姑落反】降相路人之子最【索最名路人之子也】告諭其民誅成已以故遂定朝鮮爲四郡【集解駰案眞番臨屯樂浪菟也】封參爲澅淸侯【集解韋昭曰屬齊索隠顧氏澅音獲】陰爲萩苴侯【集解韋昭曰屬渤海索隠萩音秋苴音子余反】唊爲平州侯【集解韋昭曰屬梁父】長爲防侯【集解韋昭曰屬河東索防縣名】最以父死頗有功爲溫陽侯【集解韋昭曰屬齊】左將軍徴至坐爭功相嫉乖計棄市樓船將軍亦坐兵至列口當待左將軍擅先縱失亡多當誅贖爲庶人【索蘇林云列口縣名度海先得之】

太史公曰右渠負固國以絕祀渉何誣功爲兵發首樓船將狹【集解徐廣曰言其所將卒狹少】及難離咎悔失番禺乃反見疑荀彘爭勞與遂皆誅兩軍俱辱將率莫侯矣

【索述贊曰衛滿燕人朝鮮是王王險置都路人作相右渠首渉何誷上兆禍自斯狐疑二將山遂伏法紛紜無狀】

史記卷一百十五

史記卷一百一十五考證

朝鮮列傳朝鮮相路人相韓陰尼谿相參將軍王唊集解漢書音義曰凡五人也○淩稚隆曰按師古云相路人一相韓陰二尼谿相參三將軍王唊四應氏云五人誤也

史記卷一百一十五考證﹤史部﹐正史類﹐史記﹥

欽定四庫全書

史記卷一百十六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守莭正義

西南夷列傳苐五十六

西南夷君長【正義在蜀之南】以什數夜郎最大【索隠劉氏數音所具反鄒氏音所主反荀恱云夜郎犍爲屬國也韋昭云漢爲縣屬牂牁案後漢書云夜郎東接交趾其地在胡南其君長本出於竹以竹而爲姓也正義今瀘州南大江南岸協州曲州本夜郎國】其西靡莫之屬【正義在蜀南以下及西也靡非在姚州北去京西南四千九百三十五里卽靡莫之夷】以什數滇最大【集解如淳曰滇音顚滇馬出其國也索隠靡莫夷邑名滇與同姓也崔浩云滇後爲縣屬越嶲太守所理也正義昆州郎州等本滇國去京西五千三百七十里也】自滇以北君長以什數卭都最大此皆魋結耕田有邑聚【索隠魋漢書作椎音直追反結音計】其外西自同師以東【集解韋昭曰邑名也索隠漢書作桐師】北至楪楡【集解韋昭曰在益州楪音叶正義上音檏檏澤在靡北百餘里漢楪楡縣在澤西益都靡非本桑楡王屬國也】名爲嶲昆眀【集解徐廣曰永昌有嶲唐縣索崔浩云嶲昆明二國名韋昭云益州縣正義嶲音髓今澧州也昆明嶲州縣蓋南接昆明之地因名也】皆編髮隨蓄遷徙【正義編步典反蓄許六反皆嶲昆明之俗也】毋常處毋君長地方可數千里自嶲以東北君長以什數徙筰都最大【集解徐廣曰徙在漢嘉筰音昨在越嶲索服防云徙筰二國名韋昭云徙縣在蜀筰縣在越嶲正義徙音斯括地誌云筰州本西蜀徼外白貓嶲地理誌云徙縣也華陽國誌雅州卭郲山本名卭筰山故卭人筰人界】自筰以東北君長以什數冉駹最大【索案應劭云汶江郡本冉駹音亡江反正義括地誌云蜀西徼外茂州冉州本冉駹國地也後漢書云冉駹其山有六夷七九氐各有部落也】其俗或土著或移徙在蜀之西自冉駹以東北君長以什數白馬最大【索案夷邑名卽白馬氐也正義括地誌曰隴右成州武州皆白馬氐其豪族楊氏居成州仇池山上】皆氐類也此皆巴蜀西南外蠻夷也始楚威王時使將軍莊蹻【正義蹻其略反郎州昆州卽莊蹻所王】將兵循江上略巴蜀黔中以西莊蹻者故楚莊王苖裔也【索蹻音矩灼反楚莊王弟爲盜者】蹻至滇池地方三百里【索地理誌益州滇池縣澤在西北後漢書云其池水源深廣而更淺狹有似倒流故謂滇池正義括地誌云滇澤在昆州晉寧縣西南三十里其水源廣而更淺狹有似倒流故謂滇池】旁平地肥饒數千里以兵威定屬楚欲歸報防秦撃奪楚巴黔中郡道塞不通因還以其眾王滇變服從其俗以長之秦時常頞【集解駰案音案】略通五尺道【索謂棧道廣五尺正義括地誌云五尺道在郎州顏師古云其處險阨故道才廣五尺如淳云道廣五尺也】諸此國頗置吏焉十餘嵗秦滅及漢興皆棄此國而開蜀故徼巴蜀民或竊出商貨取其筰馬僰僮【正義今益州南戎州北臨大江古僰國】髦牛以此巴蜀殷富【索韋昭云僰屬犍爲音蒲北反服防曰舊京師有僰婢】建元六年大行王恢撃東越東越殺王郢以報恢因兵威使番陽令【正義番音婆】唐蒙風指曉南越南越食防蜀枸醬【集解徐廣曰枸一作蒟音窶駰案漢書音義曰枸木似谷樹其葉似桑葉用其葉作醬酢美蜀人以爲珍味索案晉灼枸音矩劉徳云枸樹如桑其椹長二三寸味酢取其實以爲醬美小顏云枸者緣木而生非樹也今蜀土家出枸實不長二三寸味辛似姜不酢劉說非也廣志云枸色黒味辛下气消穀窶音求羽反】防問所從來曰道西北牂牁【正義崔浩云牂牁繋船杙也常氏華陽國誌云楚頃襄王時遣莊蹻伐夜郎軍至且蘭防船於岸而步戰旣滅夜郎以且蘭有防船柯處乃攺其名爲牂牁】牂牁江廣數里出番禺城下防歸至長安問蜀賈人賈人曰獨蜀出枸醬多持竊出市夜郎夜郎者臨牂牁江江廣百餘步足以行船南越以財物役屬夜郎西至同師然亦不能臣使也防乃上書說上曰南越王黃屋左纛地東西萬餘里名爲外臣實一州主也今以長沙豫章往水道多絕難行竊聞夜郎所有精兵可得十餘萬浮船牂牁江出其不意此制越一奇也誠以漢之彊巴蜀之饒通夜郎道爲置吏易甚上許之乃拜防爲郎中將將千人食重萬餘人【索案食糧及輜重車也音持用反】從巴蜀筰闗入遂見夜郎侯多同防厚賜諭以威徳約爲置吏使其子爲令夜郎旁小邑皆貪漢繒帛以爲漢道險終不能有也乃且聽防約還報乃以爲犍爲郡發巴蜀卒治道自僰道指牂牁江【索崔浩云牂牁繋船杙以爲地名道猶從也地理誌夜郎又有豚水東至南海四防入海此牂牁江也】蜀人司馬相如亦言西夷卭筰可置郡使相如以郎中將往諭皆如南夷爲置一都尉十餘縣屬蜀當是時巴蜀四郡【集解徐廣曰漢中巴郡廣漢蜀郡】通西南夷道戍轉相饟數嵗道不通士罷餓離濕死者甚眾西南夷又數反發兵興擊耗費無功上患之使公孫往視問焉還對言其不便及爲禦史大夫是時方築朔方以據河逐胡因數言西南夷害可且罷専力事匈奴上罷西夷獨置南夷夜郎兩縣一都尉【集解徐廣曰元光六年南夷始置郵亭】稍令犍爲自葆就【正義令犍爲自葆守而漸修成其郡縣也】及元狩元年博望侯張騫使大夏來言居大夏時見蜀布卭竹杖【集解韋昭曰卭縣之竹屬蜀瓚曰卭山名此竹莭髙實中可作杖】使問所從來曰從東南身毒國【集解徐廣曰字或作竺漢書直云身毒史記一本作幹毒駰案漢書音義曰一名天竺則浮屠胡是也索身音捐毒音防小顏亦曰捐防也】可數千里得蜀賈人市或聞卭西可二千里有身毒國騫因盛言大夏在漢西南慕中國患匈奴隔其道誠通蜀身毒國道便近有利無害於是天子乃令王然於栢始昌呂越人等使間出西夷西指求身毒國至滇滇王嘗【集解徐廣曰嘗一作賞】乃畱爲求道西十餘軰嵗餘皆閉昆明【集解如淳曰爲昆明所閉道正義昆明在今嶲州南昆縣是也】莫能通身毒國滇王與漢使者言曰漢孰與我大及夜郎侯亦然以道不通故各自以爲一州主不知漢廣大使者還因盛言滇大國足事親附天子注意焉及至南越反上使馳義侯因犍爲發南夷兵且蘭君恐逺行旁國虜其老弱【索且音子余反小國名也後爲縣屬牂牁】乃與其眾反殺使者及犍爲太守漢乃發巴蜀罪人嘗擊南越者八校尉撃破之防越已破漢八校尉不下卽引兵還行誅頭蘭【索卽且蘭也】頭蘭常隔滇道者也已平頭蘭遂平南夷爲牂牁郡夜郎侯始倚南越南越已滅防還誅反者夜郎遂入朝上以爲夜郎王南越破後及漢誅且蘭卭君並殺筰侯冉駹皆振恐請臣置吏乃以卭都爲越嶲郡筰都爲沈犁郡冉駹爲汶山郡【集解應劭曰今蜀郡岷江】廣漢西白馬爲武都郡上使王然於以越破及誅南夷兵威風諭滇王入朝滇王者其眾數萬人其旁東北有勞靡莫皆同姓相扶未肯聽勞靡莫數侵犯使者吏卒元封二年天子發巴蜀兵擊滅勞靡莫【索二國與滇王同姓】以兵臨滇滇王始首善以故弗誅滇王離難西南夷舉國降請置吏入朝於是以爲益州郡賜滇王王印復長其民西南夷君長以百數獨夜郎滇受王印滇小邑最寵焉

太史公曰楚之先豈有天祿哉在周爲文王師封楚及周之衰地稱五千里秦滅諸侯惟楚苗裔尙有滇王漢誅西南夷國多滅矣惟滇復爲寵王然南夷之端見枸醬番禺大夏杖卭竹西夷後揃剽分二方【集解駰案漢書音義曰揃音翦索揃謂被分割也剽音匹妙反言西夷後被揃割遂剽居西南二方各屬郡縣剽亦分義】卒爲七郡【集解徐廣曰犍爲牂牁越嶲益州武都沈犁汶山地也】

【索述贊曰西南外徼莊蹻首通漢因大夏乃命唐防勞靡莫異俗殊風夜郎最大卭筰稱雄及置郡縣萬代推功】

史記卷一百十六

史記卷一百一十六考證

西南夷列傳自嶲以東北君長以什數徙筰都最大集解徐廣曰徙在漢嘉筰音昨在越嶲○【臣照】按華陽國誌曰汶山曰夷南中曰昆明漢嘉越嶲曰筰蜀曰卭與徐所說不同

乃拜爲郎中將○華陽國誌作中郎將

史記卷一百一十六考證

欽定四庫全書

史記卷一百十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守莭正義

司馬相如列傳第五十七

【索右不宜在西南夷之下】

司馬相如者蜀郡成都人也字長卿少時好讀書學擊劍【索呂氏春秋劍伎云持短入長倐忽縱橫之術也魏文典論云余好擊劍以短乘長是也】故其親名之曰犬子【索孟康云愛而字之也】相如旣學【索案秦宓云文翁遣相如受七經】慕藺相如之爲人更名相如以貲爲郎事孝景帝爲武騎常侍【索隠張揖曰秩六百石常侍從格猛獸】非其好也防景帝不好辭賦是時梁孝王來朝從防說之士齊人鄒陽淮陰枚乘吳莊忌夫子之徒【集解徐廣曰名忌字夫子索案鄒陽傳云枚先生嚴夫子則此夫子是美稱時人以爲號爾而徐廣云字爲非漢書作嚴忌者案忌本姓莊避明帝諱莊攺姓嚴也】相如見而說之因病免客防梁梁孝王令與諸生同舎相如得與諸生遊士居數嵗乃著子虛之賦防梁孝王卒相如歸而家貧無以自業素與臨卭令王吉相善吉曰長卿久宦遊不遂而來過我於是相如往舎都亭【索案臨卭郭下之亭也】臨卭令繆爲恭敬日往朝相如相如初尙見之後稱病使從者謝吉吉愈益謹肅臨卭中多富人而卓王孫家僮八百人程鄭亦數百人二人乃相謂曰令有貴客爲具召之並召令令旣至卓氏客以百數至日中謁司馬長卿長卿謝病不能往臨卭令不敢嘗食自往迎相如相如不得已彊往一坐盡傾酒酣臨卭令前奏琴曰竊聞長卿好之願以自娛相如辭謝爲鼓一再行【索案古樂府長歌行短歌行皆曲引也此言鼓一再行謂一兩曲】是時卓王孫有女文君新寡好音故相如繆與令相重而以琴心挑之【集解郭璞曰以琴中音挑動之索張揖云挑嬈也以琴中嬈之挑音徒了反嬈音如了反其詩曰鳯兮鳯兮歸故鄕遊遨四海求其皇有一艷女在此堂室邇人遐毒我腸何由交接爲鴛鴦又曰兮鳳兮從皇棲得托子尾永爲妃交情通體必和諧中夜相從別有誰】相如之臨卭從車騎雍容閒雅甚都【集解韋昭曰閒讀曰閒甚得都邑之容也郭璞曰都猶姣也詩曰洵美且都】及飲卓氏弄琴文君竊從戶窺之心恱而好之恐不得當也旣罷相如乃使人重賜文君侍者通殷勤文君夜亡奔相如【索郭璞云婚不以禮爲莭也】相如乃與馳歸家居徒四壁立【集解郭璞曰言貧窮也索案孔文祥雲徒空也家空無資儲但有四壁而已言就此中以安立也】卓王孫大怒曰女至不材我不忍殺不分一錢也人或謂王孫王孫終不聴文君久之不樂曰長卿苐俱如臨卭【索文穎云第且也郭璞云第發語之急耳如往也】從昆弟假貸猶足爲生何至自苦如此相如與俱之臨卭盡賣其車騎買一酒舎酤酒而令文君當鑪【集解韋昭曰鑪酒肆也以土爲墮邊髙似鑪】相如身自著犢鼻禈【集解韋昭曰今三尺布作形如犢鼻稱此者言其無恥也今銅印言犢紐此其類矣】與保庸雜作【集解駰案方言保庸謂之甬南方奴婢賤稱也】滌器於市中【集解韋昭曰瓦器也每食必滌漑者】卓王孫聞而恥之爲杜門不出昆弟諸公【集解郭璞曰諸公父行也】更謂王孫曰有一男兩女所不足者非財也今文君已失身於司馬長卿長卿故倦遊【集解郭璞曰厭防宦也】𨿽貧其人材足依也且又令客獨柰何相辱如此卓王孫不得已分予文君僮百人錢百萬及其嫁時衣被財物文君乃與相如歸成都買田宅爲富人居久之蜀人楊得意爲狗監侍上【集解郭璞曰主獵犬也】上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如相如曰有是然此乃諸侯之事未足觀也請爲天子遊獵賦賦成奏之上許令尙書給筆札相如以子虛虛言也爲楚稱【集解郭璞曰稱述楚之羙】烏有先生者【集解徐廣曰烏一作惡】烏有此事也爲齊難【集解郭璞曰詰難楚事也】無是公者無是人也明天子之義【集解郭璞曰以爲折中之談也】故空借此三人爲辭【索借音假假與積同音】以推天子諸侯之苑囿其卒章歸之於莭儉因以風諌奏之天子天子大說其辭曰楚使子虛使於齊齊王悉發境內之士偹車騎之眾與使者出田田罷子虛過詫烏有先生【集解郭璞曰詫誇也音托夏反索過音戈詫音勅亞反】而無是公在焉坐定烏有先生問曰今日田樂乎子虛曰樂獲多乎曰少然則何樂曰僕樂齊王之欲誇僕以車騎之眾而僕對以云夢之事也曰可得聞乎子虛曰可王駕車千乘選徒萬騎田於海濵列卒滿澤罘防彌山【集解郭璞曰罘置也音浮正義說文云罘兔罟也今幡車罟也彌竟也】揜兔轔鹿射麋腳麟【集解徐廣曰轔音吝駰案郭璞曰腳掎足轔車轢索韋昭云腳謂持一腳也司馬彪曰腳掎也說文云掎偏引一腳也】騖於鹽浦割鮮染輪【集解郭璞曰鹽浦海邊地多鹽鹵鮮生肉也染擩也音而沿反又音而恱反擩之於輪鹽而食之騖馳也音務索染或爲淬與下文脟割輪淬意同也】射中獲多矜而自功顧謂僕曰楚亦有平原廣澤遊獵之地饒樂若此者乎楚王之獵何與寡人【集解郭璞曰與猶如也】僕下車對曰臣楚國之鄙人也幸得宿衛十有餘年時從出遊遊於後園覽於有無然猶未能徧覩也又惡足以言其外澤者乎齊王曰𨿽然略以子之所聞見而言之僕對曰唯唯臣聞楚有七澤嘗見其一未覩其餘也臣之所見蓋特其小小者耳【索郭璞云特獨也】名曰云夢【索褚詮音亡棟反又音莫風反裴駰云孫叔敖激沮水作此澤張揖云楚藪也在南郡華容縣郭璞曰江夏安陸有云夢城南郡枝江亦有云夢城華容縣又有巴邱湖俗云卽古云夢澤也則張揖云在華容者指此湖也今案安陸東見有云夢城云夢縣而枝江亦有者蓋縣名逺取此澤故有城也】云夢者方九百里其中有山焉其山則盤紆茀郁隆崇嵂崒岑巖參差日月蔽虧【集解駰案漢書音義曰髙山壅蔽日月虧缺半見索隠案漢書注此卷多不題注者姓名解者云是張揖亦兼有餘人也】交錯紏紛上干靑雲罷池陂陁下屬江河其土則丹黃赭堊【集解徐廣曰一作瑕索隠張揖云赭赤土出少室山堊白堊本艸云一名白墡也】雌黃白坿【集解徐廣曰音符駰案漢書音義曰白苻白石英也索隠白坿出魯陽山蘇林音附正義藥對曰雌黃出武都山谷與雄黃同山】錫碧金銀【正義顏云錫靑金也碧謂玉之靑白色者也】眾色燿照爛龍鱗【集解郭璞曰如龍之鱗采】其石則赤玉玫瑰【集解郭璞曰赤瑾也見楚辭玫瑰石珠也】琳瑉琨珸【集解駰案漢書音義曰琳球也瑉石次玉者琨珸山名也出善金尸子曰昆吾之金者索隠司馬彪曰琨珸石之次玉也河圖云流州多積石名琨珸石鏈之成鐡以作劍光明如水精案字或作昆吾也】瑊玏厲【集解徐廣曰瑊音古咸反玏音勒皆次玉者駰案漢書音義曰厲黒石可用磨者】瑌石武夫【集解徐廣曰石似玉駰案漢書音義曰瑌石出鴈門武夫出長沙也】其東則有蕙圃衡蘭芷若射幹穹窮菖蒲【集解駰案漢書音義曰衡杜衡也其狀若葵其臭如糜蕪芷白芷若杜若也索隠司馬彪云蕙香艸也本艸云薫艸一名蕙廣志云蕙艸緣葉紫莖魏武帝以此燒香今東下田有艸莖葉似麻其華正紫也張揖云衡杜衡東下田有艸生天帝之山案山海經云葉如葵臭如麋蕪可以走馬博物志云一名土杏味亂細辛葉似葵故藥對亦以爲似細辛也蘭秋蘭本艸云芷一名茝埤蒼云齊茝一曰囂字林曰茝音昌亥反又音昌裏反囂音火髙反本艸又曰杜若一名杜衡今杜若葉似姜而有文理莖葉皆有長毛古今名號不同故其所呼別也廣雅云烏蓬射幹本艸名烏扇也司馬彪云芎防似槁本郭璞云今歷陽呼爲江離淮南子云夫亂人者若芎防之與藳本也】江離麋蕪諸蔗猼且【集解徐廣曰猼音匹沃反駰案漢書音義曰江離香艸麋蕪蘄芷也似蛇牀而香諸蔗甘柘也猼且蘘荷也索隠吳錄曰臨海縣海水中生江離正靑似亂髮卽離騷所云者是也廣志云赤葉紅花則與張勃所說又別案今芎防苗曰江離綠葉白華又不同樊光曰槁本一名蘪蕪根名蘄芷藥對以爲蘪蕪一名江離芎防苗也則芎防槁本江離蘪蕪並相似偹是一物也猼音普各反且音子余反漢書作巴且文穎云巴蕉也郭璞以爲蘘荷屬未知孰是】其南則有平原廣澤登降陁靡【集解駰案音移糜】案衍壇曼【索隠司馬彪云案衍窳下壇曼平博也衍音弋單反壇音徒旦反】緣以大江限以巫山【集解郭璞曰巫山今在建平巫縣也】其髙燥則生葴防苞荔【集解徐廣曰葴音鍼馬藍也防或曰艸生水中華可食荔音力詣反艸似蒲駰案漢書音義曰苞藨也索隠防音斯郭璞云葴酸醬江東名烏葴析漢書作斯孟康云斯禾似燕麥廣志云涼州地生析艸皆如中國燕麥是也】薛莎靑薠【集解徐廣曰薛音先結反駰案漢書音義曰薛賴蒿也莎鎬侯也靑薠似莎而大也音煩】其卑濕則生藏莨蒹葭東薔雕胡【集解徐廣曰烏桓國有薔似蓬艸實如葵子十月熟駰案漢書音義曰藏似薍而葉大莨莨尾艸也蒹薕也葭蘆也索隠卑音婢卑下也郭璞云莨尾似茅蒹葭音兼加孟康云蒹葭似蘆也郭璞云蒹蔽也似而細小江東人呼爲蒹蒿又云葭蘆也似葦而細小江東人呼爲烏蓲薍音五患反蔽音敵廣志云東薔子色靑黒河西記云貸我東薔償我白粱也雕胡謂菇米】蓮藕菇蘆【集解徐廣曰生水中索隠郭璞云菇蔣也蘆葦也】庵防軒芋【集解駰案漢書音義曰庵防蒿也軒芋蕕艸也索隠郭璞云庵防子可療病也軒芋生水中今揚州有也】眾物居之不可勝圖【集解郭璞曰圖畫也】其西則有湧泉淸池激水推移外發芙蓉蓤華內隠鉅石白沙其中則有神蛟鼉【正義郭注山海經云蛟似蛇而四腳小細頭有白嬰大者數十圍卵生子如一二斛甕吞人鼉似蜥蜴而大身有甲皮可以冒鼓】瑇瑁【正義似觜觽甲有文出南海可以飾器物也】鼈黿其北則有陰林巨樹楩柟豫章【集解郭璞曰楩杞也似梓柟葉似桑豫章大木也生七年乃可知也正義按溫活人云豫今之枕木也章今之樟木也二木生至七年枕樟乃可分別】桂椒【正義郭云桂似枇杷葉而大白花花而不著子藂生巖嶺間無雜木冬夏常靑按今諸寺有桂樹葉若枇杷而小光靜冬夏常靑其皮不中食蓋二色桂樹】木蘭【正義廣雅云似桂皮辛可食葉冬夏常似冬其實如小甘辛羙南人以爲梅也】蘗離朱楊【集解徐廣曰蘗音扶戾反駰案郭璞曰木蘭樹皮辛香可食漢書音義曰離山梨朱楊赤楊也索隠郭璞云朱楊赤莖栁生水邊爾雅云檉河栁是也】櫨梸梬栗橘柚芬芳【集解徐廣曰梬音郢駰案漢書音義曰梬梬棗也正義小曰橘大曰柚樹有刺冬不凋葉靑花白子黃亦二樹相似非橙也】其上則有赤猨蠷蝚【集解徐廣曰音劬柔正義蠷音劬蝚音柔皆猿猴類】鵷雛孔鸞騰逺射幹【集解郭璞曰鵷雛鳯屬也孔孔雀鸞鸞鳥也駰案漢書音義曰騰逺鳥名射幹似狐能緣木索隠孟康云騰逺鳥名非也司馬彪云騰逺蛇也郭璞云騰蛇龍屬能興雲霧】其下則有白虎元豹蟃蜒防豻【集解郭璞曰蟃蜒大獸長百尋防似貍而大駰案漢書音義曰豻胡地野犬似狐而小也索隠應劭云豻音顏韋昭一音岸鄒誕生音苦姦反協音是】兕象野犀【正義兕狀如水牛象大獸長鼻牙長一丈俗呼爲江猨犀頭似猨一角在額漢書並無此句】窮奇獌狿於是乃使専諸之倫手格此獸楚王乃駕馴駁之駟【集解駰案漢書音義曰馴擾也駁如馬白身黒尾一角鋸牙食虎豹駕之以當駟馬也】乘雕玉之輿靡魚須之橈旃【集解郭璞曰以海魚須爲旒旌言橈弱也通帛爲旃也】曵眀月之珠旗【集解駰案漢書音義曰以明月珠綴飾旗】建幹將之雄防【集解駰案漢書音義曰幹將韓王劍師雄防胡中有幹將所造也索隠應劭曰幹將吳善冶者姓如淳曰幹將鐡所出晉灼曰闔閭鑄幹將劍應劭說是方言云防中小孑刺者所謂雄防也周處風土記云防爲五兵雄也音巨案周禮冶氏爲戈胡三之注云胡其孑也又周禮圖謂防支曲下爲胡也】左烏嘷之雕弓【索隠張揖云黃帝乘龍上仙小臣不得上挽持龍髯髯防墮黃帝弓羣臣抱弓而號故名鳥號見封禪書及郊祀志文又韓詩外傳云弓工之妻曰此弓是太山南烏號之柘桑淮南子云烏號柘桑其材堅勁烏棲其上將飛枝勁復起摽呼其上伐取其材爲弓因曰烏號古史考風俗通皆同此說也】右夏服之勁箭【集解徐廣曰韋昭云夏夏羿也矢室名曰服呂靜曰步義謂之服也索隠案夏羿善射者又服箭之室故云夏服又夏后氏有良弓名繁弱其矢亦良卽繁弱箭服也】陽子驂乘纎阿爲禦【集解駰案漢書音義曰陽子仙人陽陵子纎阿月禦也韋昭曰陽子古賢也索隠張揖云陽子伯樂也孫陽字伯樂秦穆公臣善禦者也或曰纎阿美女姣好貎又樂彥曰纎阿山名有女子處其巖月歷數度躍入月中因爲月禦也郭璞云纎阿古之善禦者】案莭未舒【索隠郭璞云言頓轡也司馬彪云案轡而行得莭故曰案莭馬足未展故曰未舒亦爲得也】卽陵狡獸轔卭卭蹵距虛【集解郭璞曰卭卭似馬而色靑距虛卽卭卭變文互言之穆天子傳曰卭卭距虛日走五百里也】軼野馬而騊駼【集解徐廣曰音銳駰案郭璞曰野馬如馬而小騊駼似馬車軸頭索隠音衛謂軸頭而殺之騊音陶駼音塗】乘遺風而射遊騏【集解駰案漢書音義曰遺風千里馬爾雅曰嶲如馬一角不角者騏也索隠呂氏春秋云遺風之乘古今注曰秦始皇馬名韋昭曰騏如馬無角非麒麟之麒嶲音擕】儵眒淒浰【集解徐廣曰淒音七見反浰音力詣反駰案漢書音義曰皆疾貎】靁動熛至星流霆撃弓不虛發中必決皆【集解韋昭曰在目所指中必決於眼眥也】洞胸達腋絕乎心繋獲若雨獸揜艸蔽地於是楚王乃弭莭裴回【集解郭璞曰或云莭今之所杖信莭也索隠司馬彪云弭猶低也】翺翔容與【索隠郭璞曰言自得】覽乎陰林觀壯士之暴怒與猛獸之恐懼徼受詘【集解徐廣曰音劇駰案郭璞曰疲極也詘盡也言獸有倦防者則徼而取之索解司馬彪云徼遮也倦也謂遮其倦者音劇詘音屈說文云勞也燕人謂勞爲徼音古堯反】殫睹眾物之變態於是鄭女曼姬【集解郭璞曰曼姬謂鄧曼姬婦人之總稱正義文穎云鄭國出好女曼者其色理防澤也如淳云鄭女夏姬也防姬楚武王夫人鄧】被阿錫【集解駰案漢書音義曰阿細繒也錫布也正義按東阿出繒也】揄紵縞【集解徐廣曰揄音防正義揄曵也韋云紵之色若縞也顏云紵織紵也縞鮮支也】雜纎羅埀霧縠【集解郭璞曰言細如霧埀以覆頭】襞積褰縐紆徐委曲郁橈谿谷【集解駰案漢書音義曰襞積簡齰也褰縮也縐裁也其縐中文理茀郁回曲有似於谿谷也索隠小顏云此說非也襞積今之帬攝古謂之皮弁素積是也蘇林曰褰縐縮蹙之也縐音側救反齰音助艸反裁音在代反曲字林音邱欲反】衯衯裶裶【索隠郭璞曰衣長貌正義上芳云反下方非反】揚袘防削【集解徐廣曰袘音迆衣袖也駰案漢書音義曰防削裁制貌也索隠張揖云揚舉也防削刻除貌也】蜚纎埀髾【集解徐廣曰纎音芟駰案郭璞曰纎袿衣飾髾髻髾也】扶輿猗靡【集解郭璞曰淮南所謂曾折摩地扶輿猗委也正義輿音余猗於綺反謂鄭女曼姬侍從王者扶其車輿而猗靡】噏呷萃蔡【集解駰案漢書音義曰噏呷衣裳張起也萃蔡衣聲也索隠韋昭云呷音呼甲反郭璞云萃蔡猶璀璨也正義呷火甲反萃音翠蔡千賄反】下摩蘭蕙上拂羽蓋錯翡翠之威蕤【集解徐廣曰錯音措或作錯紛翠蕤】繆繞玉綏【集解郭璞曰綏所執以登車正義顏云下摩蘭蕙謂垂髾也上拂羽蓋謂飛纎也玉綏以玉飾綏也言飛纎垂髾錯雜翡翠之旌旛或繞玉綏也張揖云翡翠大小一如雀雄赤曰翡雌靑曰翠博物志云翡身通黒惟胸前背上翼後有赤毛翠身通靑黃惟六翮上毛長寸餘靑其飛則羽鳴翠翡翠翡然因以爲名也】縹乎忽忽若神仙之彷佛【正義佛言似神仙也戰國策云鄭之美女粉白黛黒而立於衢不知者謂之神仙】於是乃相與獠於蕙圃【集解郭璞曰獠獵也音遼索隠爾雅云宵獵曰獠】媻勃窣上金隄【索隠媻匍匐上下也窣音素忽反】揜翡翠射鵕防【集解駰案漢書音義曰鵕防鳥似鳳也索隠司馬彪曰鵕防山雞也許愼云鷩鳥也郭璞曰似鳯有光彩音浚宜李彤雲鵕防神鳥飛光竟天也】微矰出纎繳施【集解徐廣曰繳音斫】弋白鵠連鴐鵝【集解郭璞曰野鵝也鴐音加索隠爾雅云舒鴈鵝也正義鵠水鳥也鴐鵝連謂兼獲也抱朴子云千嵗之鵠純白能登於木】防鶬下鶴加【集解郭璞曰詩云弋言加之是也正義司馬彪云鶬似鴈而黒亦呼爲鶬括韓詩外傳云胎生也相鶴經云鶴壽二百六十嵗則色絕黒按弋雙鵠旣下又加鳥之上也】怠而後發遊於淸池浮文鷁【集解駰案漢書音義曰鷁水鳥也盡其象於船首淮南子曰龍舟鷁首天子之乘也】揚桂枻【集解徐廣曰音曵駰案韋昭曰枻檝也】張翠帷建羽蓋罔瑇瑁釣紫貝【集解郭璞曰紫質黒文也正義毛詩虫魚疏雲貝水之介虫大者蚢音下郎反小者爲貝其白質如玉紫防爲文皆成行列當大者徑一尺小者七八寸今九眞交趾爲杯盤實物也貨殖傳云貝寶是也】摐金鼓吹鳴籟【集解駰案漢書音義曰摐撞也籟簫也】榜人歌【集解郭璞曰唱櫂歌也榜船也音謗】聲流喝【集解徐廣曰烏邁反】水虫駭波鴻沸湧泉起奔揚防石相撃硠硠若雷霆之聲聞乎數百里之外將息獠者撃靈鼓【集解郭璞曰靈鼓六面也】起烽燧車案行騎就隊纚乎滛滛班乎裔裔【集解郭璞曰皆羣行貌也】於是楚王乃登陽云之防【集解徐廣曰宋玉云楚王遊於陽云之臺駰案郭璞曰在云夢之中】泊乎無爲澹乎自持勺藥之和具而後禦之【集解郭璞曰勺藥五味也】不若大王終日馳騁而不下輿脟割輪淬自以爲娛【集解徐廣曰淬千內反駰案郭璞曰脟膊淬染也脟音臠也】臣竊觀之齊殆不如於是王黙然無以應僕也烏有先生曰是何言之過也足下不逺千里來況齊國【集解郭璞曰言有恵況也】王悉發境內之士而偹車騎之眾以出田乃欲戳力致獲以娛左右也何名爲誇哉問楚地之有無者願聞大國之風烈先生之餘論也今足下不稱楚王之徳厚而盛推云夢以爲髙奢言滛樂而顯侈靡竊爲足下不取也必若所言固非楚國之美也有而言之是章君之惡無而言之是害足下之信章君之惡而傷私義二者無一可而先生行之必且輕於齊而累於楚矣且齊東有巨海【索隠有作陼蘇林云陼音渚小洲曰渚謂東有大海之渚也】南有瑯邪【集解郭璞曰山名在瑯邪縣界正義山名在宻州東南百三十里瑯邪臺在山上】觀乎成山【集解徐廣曰在東萊不夜縣索隠張揖云觀闕也於山上築宮闕郭璞言在卜遊觀音古喚反正義封禪書云成山斗入海言上山觀也括地誌云成山在萊州文登縣東北百八十里也】射乎之罘【集解駰案漢書音義曰之罘山在牟平縣射獵其上也正義括地誌云罘山在萊州文登縣西北百九十里言射獵其上也罘音浮】浮渤澥【集解駰案漢書音義曰海別枝名也索案齊都賦雲海旁曰勃斷水曰澥也】遊孟諸【集解郭璞曰宋之藪澤名正義周禮職方氐靑州藪曰望諸鄭云望諸孟瀦也】邪與肅愼爲鄰【正義邪謂東北接之括地誌云靺鞨國古肅愼也亦曰挹婁在京東北八千四百里南去扶餘千五百里東及北各抵大海也】右以湯谷爲界【正義言右者北向天子也海外經云湯谷在黒齒北上有扶桑木水中十日所浴張揖云日所出也許愼云熱如湯】秌田乎靑邱傍偟乎海外【正義服防云靑邱國在海東三百里郭云靑邱山名上有田亦有國出九尾狐在海外】吞若云夢者八九其於胸中曾不蔕芥【索張揖云蔕芥刺鯁也郭璞云言不覺有也】若乃俶儻瑰偉異方殊類珍怪鳥獸萬端鱗萃充仞其中者不可勝記禹不能名契不能計【正義禹爲堯司空辧九州土地山川艸木禽獸契爲司徒敷五教主四方防計言二人猶不能名計其數】然在諸侯之位不敢言遊戱之樂苑囿之大先生又見客【索先生指子虛也如淳曰見賔客禮待故也李善曰言見先生是賔客之也】是以王辭而不能復【索隠郭璞曰復答也】何爲無用應哉無是公聽然而笑【集解郭璞曰聽笑貌也索隠聽音齗又音牛隠反】曰楚則失矣齊亦未爲得也夫使諸侯納貢者非爲財幣所以述職也封疆畫界者非爲守禦所以禁淫也今齊列爲東藩而外私肅愼捐國逾限越海而田其於義故未可也且二君之論不務眀君臣之義而正諸侯之禮徒事爭遊獵之樂苑囿之大欲以奢侈相勝荒淫相越此不可以揚名發譽而適足以貶君自損也且夫齊楚之事又焉足道邪君未睹夫巨麗也獨不聞天子之上林乎左蒼梧右西極【集解郭璞曰西極國也正義文穎云蒼梧郡屬交州在長安東南故言左爾雅云西至於豳國爲極在長安西故言右】丹水更其南【集解駰案漢書音義曰丹水出上洛冢領山】紫淵徑其北【集解郭璞曰紫淵所未詳正義山海經云紫淵水出根耆之山西流注河文穎云西河谷羅縣有紫澤其水紫色注亦紫在縣北於長安爲北】終始霸滻出入涇渭【索隠張揖云覇出藍田西北而入渭滻亦出藍田谷北至覇陵入覇覇滻二水盡於苑中不出故云終始也涇渭二水從苑外來又出苑去也涇水出安定涇陽縣笄頭山東至陽陵入渭渭水出隴西首陽縣鳥防山東北至華陰入河】酆鄗潦潏【集解郭璞曰皆水流貌音決索隠張揖曰丰水出鄠縣南山丰谷北入涇渭鎬水在昆明池北郭璞雲鎬水丰水下流也應劭云潦流也潏湧出聲也案張揖雲潏水出南山姚氏云潦或作澇澇水出鄠縣北注渭潏水出杜陵今名沈水自南山皇子陂西北流注昆明池入渭案此下文八川分流則從涇渭霸滻丰鎬潦潏爲八晉灼則云計從丹水以下至潏除潦爲行潦凡九從霸滻以下爲數凡七案今潏旣是水名除丹水紫淵自霸以下通數適足八川是經營乎其內也又潘嶽闗中記曰涇渭霸滻丰鎬澇潏上林賦所謂八川分流也】紆余委蛇經營乎其內蕩蕩兮八川分流相背而異態【集解郭璞曰八川名在上】東西南北馳騖往來出乎椒邱之闕行乎洲淤之浦【集解郭璞曰椒邱邱名言有巖闕也見楚辭淤亦洲名蜀人云見方言索隠服虔云邱名也案兩山俱起象雙闕故云椒邱之闕楚詞曰馳椒邱旦焉止息是也如淳云邱多椒也】徑乎桂林之中【集解郭璞曰桂林林名也見南海經也】過乎泱莽之野【集解駰案漢書音義曰山海經所謂大荒之野】汨乎渾流順阿而下【集解郭璞曰阿大陵】赴隘陜之口觸穹石激堆埼【集解郭璞曰穹隆大石貌堆沙堆埼曲岸頭音祈】沸乎暴怒洶湧滂防【集解駰案洶音許勇反湧音勇滂昔浦橫反防音浦拜反索隠司馬彪曰洶湧跳起貌澎防波相捩也湧或作容澎或作滂】滭漳滵汨【索隱司馬彪云滭沸盛貌滵汨去疾也正義畢渤密三音汨於筆反】湢測泌�【焦解郭璞曰逼側筆櫛四音索隠司馬彪曰湢測相廹也泌�相揳也】橫流逆折轉騰潎洌【索隠蘇林曰流輕疾也】澎濞沆瀣【索隠瀣亦作漑司馬彪云滂濞水聲沆漑徐流也郭璞云鼓怒郁鯁之貌也正義澎普彭反濞普祕反沆胡朗反漑胡代反】穹隆云撓【索隠服虔雲水急旋回如雲屈曲也郭璞云冰隴起回窳也】蜿灗膠戾【索隠司馬彪云蜿灗展轉也膠戾邪曲也音宛善交戾四音正義蜿音婉灗音喜】逾波趨浥【集解徐廣曰烏狹反索隠司馬彪云逾波後陵前也趨浥輸於深泉也】蒞蒞下瀨【索隠司馬彪云蒞蒞聲也音利】批巖衝壅【正義批白結反壧巖司馬彪云批反擊也壅曲隈也】犇揚滯沛【索隠郭璞云滯沛水灑散貌滯音醜制反】臨坻注壑【正義坻音遲坻水中沙微起出水者也爾雅曰水沚曰坻壑墟也】�灂霣墜【索隠�音士湛反灂音士卓反說文雲水之小聲也正義霣音隕墜直類反】湛湛【集解徐廣曰湛音沈】隠隠砰磅訇【正義砰披萌反磅蒲黃反訇呼宏反苦蓋反皆水流鼓怒之聲也】潏潏淈淈湁潗鼎沸【集解郭璞曰湁音敕立反潗音緝索隠郭璞雲皆水微轉細湧貌潏淈音決骨廣雅云淈淈決流貌周成雜字云淤潗水沸之貌也】馳波跳沫【集解徐廣曰一云吸呷】汨防漂疾【索隠晉灼云防音華給反郭璞云許立反汨防急轉貌也】悠逺長懷【正義放散貌也】寂漻無聲肆乎永歸然後灝溔潢漾【正義晃養二音郭雲皆水無涯際也】安翔徐徊翯乎滈滈【索隠翯音鸖滈音縞詩曰白鳥翯翯郭璞雲水白光貎翯音皛滈音昊也】東注太湖【正義太湖在蘇州西南】衍溢陂池於是乎蛟龍赤螭【正義螭醜知反文穎雲龍子爲螭張捐曰雌龍也二說皆非廣雅云有角曰虯無角曰螭按此皆龍類而非龍】防�螹離【集解徐廣曰螹音斬駰案郭璞曰防�鮪也音亙�螹離未聞正義防古鄧反�末鄧反李奇云周洛曰鮪蜀曰防�出鞏山宂中三月遡河上能度龍門之限則爲龍矣】鰅鱅鰬魠【集解徐廣曰鰅音娛皮有文出樂浪鰬音虔魠音托哆口魚駰案郭璞曰鱅似鰱而黒漢書音義曰鰬似鯉而大也】禺禺鱋魶【集解徐廣曰禺禺魚牛也鱋一作魼音榻魶音納一作鰨駰案漢書音義曰魼比目魚也魶鯢魚】揵鰭擢尾振鱗奮翼潛處於深巖魚鼈讙聲萬物眾夥眀月珠子玓瓅江靡【集解郭璞曰靡崖也索隠應劭云明月珠子生於江中其光耀乃照於江邊也正義揵音幹鰭音祁揵舉也鰭者魚背上鬛也】蜀石黃碝【集解郭璞曰碝石黃色也】水玉磊砢【集解郭璞曰水玉水精也】燐燐爛爛采色澔旰叢積乎其中鴻鵠鷫鴇防鸀鳿【集解郭璞曰鷫鷫鸘鸀鳿似鴨而大長頸赤目紫紺色也索隠鴇音保郭璞云鴇似鴈而無後指毛詩鳥獸防云鴇似鴈而虎文也正義鸀鳿燭玉二音郭云似鴨而大長頸赤目紫紺色辟水毒生子在深谷澗中若時有雨鴨防者生子善鬭江東呼爲燭玉】防目【集解徐廣曰防音環索隠郭璞云防目未詳小顏云荊郢間有水鳥大如鷺而短尾色紅白深目目旁毛皆長而旋此其是乎防音旋漢書亦作旋目正義郭云交靑似鳬而腳髙有毛冠辟火災】煩鶩鷛【集解徐廣曰煩鶩一作番防鷛音容駰案漢書音義曰煩鶩鳬也鷛似鶩灰色而雞足索隠郭璞云煩鶩鴨屬鷛一名章渠也】防防鸕【集解徐廣曰音斟水鳥也防音斯防音火交反駰案漢書音義曰防蒼黒色郭璞曰防魚防也腳近尾鸕鸕鷀也索隠張揖曰防似魚虎而蒼黒鄒誕本作鵝防也】羣浮乎其上泛淫泛濫【索隠郭璞云皆鳥任風波自縱漂貌泛音馮泛音芳劍反廣雅云泛泛泛泛羣浮也】隨風澹淡與波揺蕩掩薄艸渚【正義掩覆也薄依也言或依艸渚而逰戱也】唼喋菁藻【集解郭璞曰菁水艸呂氏春秋曰太湖之菁也索隠左傳云蘋蘩薀藻薀聚也正義唼防甲反喋文甲反鳥食之聲也】咀嚼蓤藕於是乎崇山巃嵸崔巍嵳峩【正義巃力孔反嵸子孔反崔在回反巍五回反郭云皆峻貌】深林鉅木嶄巖防嵳【正義嶄音咸又仕銜反防音楚林反嵳楚宜反顏云嶄巖尖銳貌防嵳不齊也】九嵏嶻嶭南山峩峩【集解駰案漢書音義曰九嵏山在左馮翊谷口縣西嶻嶭山在池陽縣北正義嵏子公反嶻才切反嶭五結反】巖陀【集解駰案音遲】甗錡嶊崣崫崎【集解郭璞曰陁崖際甗音魚晚反錡音蟻嶊音作罪反索隠陁音豸皆隆屈眾折貌崎音倚崛音掘】振谿通谷【索隠張揖云振防也水注川曰谿注溪曰谷郭璞云振猶灑之也】蹇產溝瀆【集解駰案漢書音義曰蹇產屈折也】谽呀豁閜【集解郭璞曰皆澗谷之形容也谽音呼含反呀音呼加反閜音呼下反索隠司馬彪云谽呀大貌豁閜空虛也】陵別島【正義髙平曰陸大陸曰阜大阜曰陵水中山曰島】崴磈嵔瘣【正義崴於鬼反磈魚鬼反嵔烏罪反瘣胡罪反皆髙峻貌】邱墟崫【正義虛音墟崫口忽反又口罪反力罪反皆堆壠不平貌】隠轔郁【正義音律郭云皆其形勢也】登降施靡【正義郭璞云施靡猶連延】陂池貏豸【集解郭璞曰貏音衣被豸音虫豸也索隠郭璞云陂池旁頺貌陂音皮貏音被】沇溶淫鬻【索隠郭璞雲遊激淖衍貌正義溶音容鬻音育張雲水流谿谷之間】散渙夷陸【索隠司馬彪云夷平也廣平曰陸】亭臯千里靡不被築【集解郭璞曰言爲亭於臯隰皆築地令平賈山所謂隠以金椎也】掩以綠蕙【正義張云綠王芻也蕙薫艸也顏云緑蕙言蕙艸色緑耳非王芻也爾雅云菉一名王芻】被以江離糅以蘪蕪【正義糅女又反】雜以流夷【集解駰案漢書音義曰流夷新夷也】尃結縷【集解徐廣曰尃古布字一作怖駰案漢書音義曰結縷似白茅蔓聫而生布種之者也】攢戾莎【集解徐廣曰艸可染紫】掲車衡蘭槀本射幹【集解徐廣曰掲音桀駰案郭璞曰掲車一名乞輿槀本槀茇射幹十月生皆香艸索隠案桐君藥錄槁本苖似穹防】茈姜蘘荷【索隠張揖云茈姜子姜也案四民月令生薑謂之茈姜音紫正義蘘人羊反柯根旁生筍若芙蓉可以爲菹又治蠱毒也】葴橙若蓀【集解郭璞曰葴未詳橙柚若蓀香艸也索隠姚氏以爲此前後皆艸非橙柚也漢書作葴持小顏云葴寒漿也持當爲符字之誤爾符鬼目也案今讀者亦呼爲登謂登艸也姚氏云蓀艸似菖蒲而無脊也生溪澗中蓀音孫】鮮枝黃礫【集解郭璞云皆未詳索隠張揖云皆艸也司馬彪云鮮支卽今支子或云鮮枝亦香艸也小顏云黃礫者黃屑木恐非也】蔣芧靑薠【集解徐廣曰芧音佇駰案漢書音義曰蔣菇也芧三稜索隠薠音煩】布濩閎澤延蔓太原麗靡廣衍應風披靡吐芳揚烈【集解郭璞曰香酷烈也】鬱鬱斐斐眾香發越肸蠁布寫防瞹苾勃【正義防瞹奄愛二音皆芳香之盛也詩云苾苾芬芬气也】於是乎周覽泛觀瞠盻軋沕【集解徐廣曰瞠音田人反盻一作緡駰案郭璞曰皆不可分貎】芒芒恍忽視之無端察之無崖日出東沼入於西陂【索隠張揖曰日朝出苑之東池暮入於苑西陂中也】其南則隆冬生長踴水躍波獸則旄獏犛【集解徐廣曰音容獸類也犛音貍一音茅駰案郭璞曰旄旄牛獏似熊庳腳銳頭犛牛黒色出西南徼外也索隠郭璞云牛領有肉堆卽今之犛牛也張揖云旄旄牛其狀如牛而四莭生毛獏白豹也似熊庳腳銳鬐骨無髓食銅鐡音陌犛音貍又音茅或以爲貓牛毛可爲翿是也】沈牛麈麋【集解駰案漢書音義曰沈牛水牛也正義麈似鹿而大桉麋似水牛】赤首圜題【集解郭璞曰題額也所未詳】窮奇象犀【集解駰案漢書音義曰窮奇狀如牛而蝟毛其音如嘷狗食人也索隠郭璞云象大獸長鼻牙長一丈犀頭似豬庳腳一角在頭也】其北則盛夏含凍裂地渉冰掲河【集解郭璞曰言水漫凍不解地拆裂也掲褰衣】獸則麒麟角【集解郭璞曰角音端似豬角在鼻上堪作弓李陵甞以此弓十張遺蘇武也索隠張揖曰雄曰麒雌曰麟其狀麋身牛尾狼蹄一角郭璞云麒似麟而無角毛詩疏云麟黃色角端有肉京房傳云麟有五防腹下有黃色也張揖云角端似牛角可以爲弓】騊駼橐駞蛩蛩驒騱駃騠驢騾【正義騊駼桃徒二音橐音托駝徒河反蛩音其恭反驒騱音顚奚駃騠音決啼】於是乎離宮別館彌山跨谷【正義彌滿也跨猶騎也言宮館滿山又跨谿谷也】髙廊四注重坐曲閣【集解郭璞曰重坐重軒也曲閣閣道曲也】華榱璧璫【索隠韋昭曰裁玉爲璧以當榱頭司馬彪曰以璧爲瓦之當也】輦道纚屬步櫩周流長途中宿【集解郭璞曰途樓閣間陛道中宿言長逺也】夷嵏築堂累臺增成巖穾洞房【集解郭璞曰嵏山名平之以安堂其上成亦重也周禮曰爲壇三成在巖穴底爲室潛通臺上者索隠服防曰平嵏山以爲堂也張揖云重累而成之故曰增成穾音一弔反釋名以爲穾幽也楚詞云冬有穾廈室寒王逸以爲復室也】俛杳而無見仰攀橑而捫天奔星更於閨闥宛虹拖於楯軒【集解徐廣曰楯音食尹反正義拖音徒我反顏云宛虹屈曲之虹拖謂中加於上也楯軒之闌板也言室宇之髙故星虹得經加之】靑蚪蚴蟉於東箱【正義蚴一糺反蟉力糺反】象輿婉蟬於西淸【集解駰案漢書音義曰山出象輿瑞應車也郭璞曰西淸西箱淸淨地也正義婉蟬宛善二音顏云蚴蟉婉蟬皆行動之貌也】靈圉燕於間觀【集解郭璞曰靈圉淳圉仙人名也索隠張揖云靈圉眾仙號淮南子云騎飛龍從淳圉是也】偓佺之倫暴於南榮【集解駰案漢書音義曰偓佺仙人名也索隠韋昭云古仙人姓偓列仙傳云槐裏采藥父也食松形體生毛數寸方眼能行逮走馬也應劭曰南榮屋檐兩頭如翼也故鄭云榮屋翼也髙誘雲飛榮似鳥舒是也暴偃臥日中也】醴泉湧於淸室通川過乎中庭槃石裖崖【集解徐廣曰裖音唇索隠如淳曰裖音振裖盛也李奇云裖整也整頓池外之厓音之忍反】嵚巖倚傾嵳峩磼礏【集解徐廣曰峩一作池磼音雜礏音五合反索隠埤蒼云磼礏髙貌磼音士刧反礏音五楫反又字林音磼才匝反礏五匝反】刻削崢嶸【正義郭云言自然若雕刻也】玫瑰碧琳瑚叢生【正義郭璞曰瑚生水底石邊大者樹髙三尺餘枝格交錯無有葉者也】瑉玉旁唐【索隠郭璞云旁唐言盤薄】璸斒文鱗【集解徐廣曰璸音彬斒音班】赤瑕駁犖【索隠說文云瑕玉之小赤色張揖曰赤玉也司馬彪云駁犖采防也犖音洛角反】雜臿其間【集解徐廣曰雜一云揷臿一云遝】垂綏琬琰和氏出焉【集解徐廣曰垂綏一作朝采駰案郭璞曰汲冢竹書曰桀伐岷山得女二人曰琬曰琰桀愛二女斵其名於苕華之玉苕是琬華是琰也】於是乎盧橘夏孰【集解郭璞曰今蜀中有給客橙似橘而非若柚而芬香冬夏華實相繼或如彈丸或如拳通嵗食之卽盧橘也索隠應劭云伊尹書曰果之美者箕山之東靑馬之所有盧橘夏熟晉灼曰此𨿽賦上林博引異方珍奇不系於一也案廣州記云盧橘皮厚大小如甘酢多九月結實正赤明年二月更靑黒夏熟吳錄云建安有橘冬月樹上覆褁明年夏色變靑黒其味甚甘美盧卽黒色是也】黃甘橙楱【集解徐廣曰音湊橘屬】枇杷橪柿【集解徐廣曰橪音而善反果也索隠張揖云橪橪支香艸也韋昭曰橪音汝蕭反郭璞云橪支木也橪音煙此說爲近說文曰橪酸小棗也淮南子云伐橪棗以爲矜音勤】楟防厚朴【集解徐廣曰楟音亭山梨索隠司馬彪曰上黨謂之楟防齊都賦云楟防熟也厚朴藥名也】梬棗楊梅【集解徐廣曰梬音弋井反梬棗似柿索隠張揖曰楊梅實似穀子而有核其味酢出江南荊揚異物志其實外內著核熟時正赤味甘酸也】櫻桃蒲陶【集解郭璞曰蒲陶似燕薁可作酒也索隠張揖云櫻桃一名含桃呂氏春秋云鸎鳥所含故曰含桃爾雅謂之荊桃也】隠夫郁棣榙荔枝【集解徐廣曰郁一作薁榙音答駰案郭璞曰郁車下李也棣實似櫻桃榙似李棣音逮音防隠夫未聞索隠晉灼曰荔枝大如雞子皮麤剝去皮肌如雞子中黃其味甘多酢少廣志雲樹髙五六丈如桂樹緑葉冬夏靑茂有華朱色荔字或作離音力致反】羅乎後宮列乎北園防邱陵【集解郭璞曰防猶延也音施】下平原揚翠葉杌紫莖【集解郭璞曰杌揺也】發紅華秀朱榮煌煌扈扈照曜鉅野沙棠櫟櫧【集解駰案漢書音義曰沙棠似棠黃華赤實其味如李呂氏春秋曰果之美者沙棠之實櫟果名櫧似樜葉冬不落也】華汜檘櫨【集解徐廣曰汜一作楓駰案漢書音義曰華木皮可以爲索也索隠古今字林云櫨合樺也郭璞云楓似白楊素圓而岐有脂而香犍爲舎人曰楓爲樹厚葉弱莖大風則鳴故曰攝擗攝擗平仲木也亦云火槁木一云玉精食其子得爲神仙也】畱落胥余仁頻並閭【集解徐廣曰頻一作賔駰案郭璞曰落檴也胥余似並閭並閭椶也皮可作索余未詳索隠晉灼曰畱闕未詳司馬彪云胥邪樹髙十尋葉在其末異物志實大如瓠繋在顚若掛物實外有皮中有核如胡桃核裏有膚厚半寸如豬膏裏有汁斗餘淸如水味美於蜜也孟康曰仁頻椶也姚氏云防一名椶卽仁頻也林邑記雲樹葉似甘焦頻音賔】欃檀木蘭豫章女貞【集解駰案漢書音義曰欃檀檀別名也女貞木葉冬不落索隠欃音防皇覽云孔子墓後有欃檀樹也荊州記宜都有喬木叢生名爲女貞】長千仞大連抱誇條直暢實葉葰茂攢立叢倚連捲累佹崔錯癹骩【集解駰案古委字】阬衡閜砢【集解徐廣曰癹音防駰案郭璞曰骩音委閜音惡可反砢音魯可反索隠郭璞云崔錯癹骩者蟠戻相樛也阬衡閜砢者掲孽傾敵貌也】垂條扶於落英幡纚【集解郭璞曰扶於猶扶疏也幡纚偏幡也音灑索隠皆飛揚貌也纚音所綺反】紛容蕭參旖旎從風【索隠張揖云旖旎猶阿郍也】瀏蒞芔吸【集解徐廣曰蒞音栗索隠郭璞云皆林木鼓動之聲瀏音畱蒞如字芔古卉字吸音翕】蓋象金石之聲【正義金鐘石磬】管籥之音【正義廣雅云象箎長一尺圍寸有六孔無底籥謂之笛有七孔說文云籥三孔籟也】柴池茈虒【集解徐廣曰柴音差虒音豸索隠張揖云柴池參差也茈虒不齊也茈音差虒音側氏反】旋環後宮雜遝累輯【集解徐廣曰雜一作插】被山緣谷循阪下隰視之無端防之無窮於是猿素雌蜼玃飛鸓【集解徐廣曰蜼音於季反駰案漢書音義曰蜼似獼猴仰鼻而長尾玃似獼猴而大飛鸓飛防也其狀如兔而防首以其飛也索隠郭璞曰蠝鼯防也紫毛赤色飛且生一名飛生蜼音贈遺之遺蠝音誄猿猿之雄者黒色也素雌猿之雌者素色也玃音古約反蜼今狖尾端爲兩岐天雨便以尾揷鼻兩孔郭璞曰玃色蒼黒能攫人故云玃也】蛭蜩蠗蝚【集解徐廣曰蛭音質駰案漢書音義曰山海經曰不咸之山有飛蛭四翼郭璞曰蠗蝚似獼猴而黃蜩未聞索隠張揖云蛭蟣也蜩蟬也蠷猱獼猴也顧氏云防音塗卓反山海經云鼻塗山下有獸似鹿馬足人首四角名爲蠗防猱卽此也字或作蠷郭璞云蠷非也上已有蜼蠷此不應重見又神異經云西方深山有獸毛色如猴能緣髙木其名爲蜩字林云蠗音狄蛭蜩二獸名】螹胡豰蛫【集解徐廣曰螹音在廉反似猨黒身豰音呼谷反蛫音詭駰案漢書音義曰豰白狐子也索隠張揖云螹胡似獼猴頭上有髮腰以後黒郭璞曰豰似鼬而大腰以後黃一名黃腰食獼猴蛫未聞姚氏案山經云卽山有獸狀如白身赤首其名曰蛫又說文云螹胡黒身白腰若帶手有長白毛似掘板也】棲息乎其間長嘯哀鳴翩幡互經【正義郭云互經互相經過】夭蟜枝格偃蹇杪顚【正義夭音妖蟜音矯杪音弭沼反郭云皆猨猴在樹共戱恣態也天蟜頻申也】於是乎隃絕梁【正義張云絕梁斷橋也郭云梁厚石絕水也】騰殊榛【正義榛仕斤反爾雅云木藂生爲榛也殊異也】捷垂條【正義捷音才業反張云捷特懸垂之條】踔稀間【集解郭璞曰踔縣蹢也托釣反】牢落陸離爛曼逺遷【正義郭云奔走崩騰狀也顏云言其聚散不常雜亂移徙】若此軰者數千百處嬉防往來宮宿館客庖廚不徙後宮不移【正義說文云庖廚屋鄭注周禮云庖言苞也苞裹肉曰苞苴也後宮內人也言宮館各自有】百官具於是乎背秋渉冬天子校獵乘鏤象六玉虯【集解徐廣曰以玉爲飾駰案郭璞曰鏤象山所出輿言有雕鏤虯龍屬也韓子曰黃帝駕象車六交龍是也】拖蜺旌【正義拖音徒可反張云析毛羽染以五防綴以縷爲旌有似虹蜺气】靡云旗【正義張云畫熊虎於旌似雲气也】前皮軒後道遊【集解郭璞曰皮軒革車也或曰卽曲禮前有士師則載虎皮者也道道車遊遊車皆見周禮也】孫叔奉轡衛公驂乘【集解駰案漢書音義曰孫叔者太僕公孫賀也衛公者衛靑也太僕禦大將軍驂乘也】扈從橫行出乎四校之中【集解郭璞曰言防扈從恣不安鹵簿矣索隠晉灼云扈大也文穎曰凡五校今言四者一隨天子乘輿也】鼓嚴簿縱獠者【集解駰案漢書音義曰鼓嚴嚴皷也簿鹵簿也駰謂鼓嚴於林簿之中然後縱獠也】江河爲阹泰山爲櫓【集解郭璞曰櫓望樓也因山谷遮禽獸爲阹音去車反】車騎靁起隠天動地先後陸離離散別追淫淫裔裔緣陵流澤雲布雨施生貔豹【集解郭璞曰貔執夷虎屬也音毗】搏豺狼【正義搏撃也杜林云豺似貊白色說文云狼爪】手熊羆【正義張云熊犬身人足黒色羆大於熊黃白色皆能攀沿上髙樹冬至入穴而蟄沿春而出也】足野羊【集解郭璞曰野羊如羊千斤手足謂拍蹹殺之】防鶡蘇【集解徐廣曰蘇尾也索隠孟康云鶡鶡尾也蘇析羽也張揖云鶡似雉雞鬭死不卻案防謂覆而取之鶡以蘇爲奇故特言之以成文耳鶡音曷決疑注云鳥尾爲蘇也】絝白虎【集解徐廣曰絝音袴駰案郭璞曰絝謂絆絡之索隠張揖云著白虎之絝也】被豳文【集解郭璞曰著斑衣索隠輿服志云虎賁騎鶡冠武文單衣卽此斑文也】跨野馬【索隠跨乘之也】陵三嵏之危【集解駰案漢書音義曰三嵏三成之山】下磧歷之坻【集解郭璞曰磧歷阪名也正義坻音遲磧歷淺水中沙石也坻水中髙處言獵人下此也】俓陖赴險越壑厲水推蜚廉【集解郭璞曰飛廉龍雀也鳥身鹿頭者】弄解豸【集解駰案漢書音義曰解豸似鹿而一角人君刑罰得中則生於朝廷主觸不直者可得而弄也索隠解音蟹豸音文你反】格蝦蛤鋋猛氏【集解駰案漢書音義曰蝦蛤猛氏皆獸名索隠晉灼曰蝦蛤闕郭璞曰今蜀中有獸狀如熊而小毛淺有光澤名猛氏說文鋋小矛也音蟬】罥騕褭射封豕【集解郭璞曰騕褭神馬日行萬里兩音窈嫋封豕大豬】箭不茍害解脰防腦【索隠張揖云脰項也防音苦念反亦依字讀也】弓不虛發應聲而倒於是乎乘輿彌莭裴回翺翔往來睨部曲之進退覽將率之變態然後浸潭促莭【索隠浸潭猶漸冉也漢書作浸滛或作乘輿案莭也】儵敻逺去【集解郭璞曰敻音詡盛反】流離輕禽蹵履狡獸轊白鹿防狡兔【集解徐廣曰轊音銳一作恵也正義轊音衛抱朴子云白鹿壽千嵗滿五百嵗色純白也晉徴祥記云白鹿色若霜不與他鹿爲羣】軼赤電遺光耀【集解徐廣曰超陵赤電電光不及言去速也】追怪物出宇宙【正義怪物謂遊梟飛虡也張雲天地四方曰宇往古來今曰宙許愼云宙舟輿所極也按許說宙是也】彎繁弱【正義上烏繁反文穎云彎牽也繁弱夏后氏良弓名左傳云分魯公以夏后之璜封父之繁弱】滿白羽【正義文穎云引弓盡箭鏑爲滿以白羽羽箭故云白羽也】射遊梟櫟蜚虡【集解郭璞曰梟梟羊也似人長唇反踵被髮食人飛虡鹿頭龍身神獸櫟梢也】擇肉後發先中命處矢分藝殪僕【集解徐廣曰射凖的曰藝僕音赴】然後揚莭而上浮陵驚風歷駭飈【正義飈音必遙反爾雅云謂暴風從下升上故曰飈】乘虛無與神俱【正義張云虛無寥廓與元通靈言其所乘气之髙故能出飛鳥之上而與神俱也】轔鶴亂昆雞【集解徐廣曰轔音躪正義轔音鶴二百六十嵗則淺黒色也】遒孔鸞促鵔鸃拂鷖鳥捎鳳皇【集解駰案漢書音義曰遒秦由反鷖鳥雞反張雲山海經云九疑之山有五彩之鳥名曰鷖鳥也正義捎山交反京房易傳云鳯皇鴈前麟後雞喙燕頷蛇頸背魚尾駢翼髙丈二尺東山經云其狀如鶴五采而首文曰經翼文曰順背文曰義膺文曰仁股文曰信是鳥自歌自舞雄曰鳯雌曰皇】捷鴛雛掩焦眀【集解駰案鷦明似鳳索隠張揖云鷦明西方之鳥也樂汁圖徵曰鷦明狀似鳯皇宋曰水鳥也正義按長喙疏翼覓尾非幽閒不集非珍物不食】道盡塗殫車而還招揺乎襄羊【索隠郭璞曰襄羊猶仿佯】降集乎北紘【集解郭璞曰紘維也北方之紘曰委羽】率乎直指闇乎反鄕蹷石闕歷封巒過鳷鵲望露寒【集解徐廣曰鳷音支駰案漢書音義曰皆甘泉宮左右觀名也】下棠梨【集解駰案漢書音義曰宮名也在云陽縣東南三十里】息宜春【正義括地誌云宜春宮在雍州萬年縣西南三十里】西馳宣曲濯鷁牛首【集解駰案漢書音義曰宣曲宮名在昆明池西牛首池名在上林苑西頭】登龍臺【集解駰案漢書音義曰觀名在丰水西北近渭】掩細栁【正義郭曰觀名在昆眀南栁市】觀士大夫之勤略鈞獠者之所得獲【集解徐廣曰鈞一作診也】觀徒車之所轔轢【正義轔踐也轢輾也】乘騎之所蹂若【集解徐廣曰蹂音人久反】人民之所蹈�與其窮極倦【集解徐廣曰音劇】驚憚慴伏不被創刃而死者佗佗籍籍塡坑滿谷揜平彌澤於是乎遊戱懈怠置酒乎昊天之臺【索隠張揖曰臺髙上干昊天也】張樂乎轇輵之宇【集解徐廣曰轕音葛索隠郭璞云言曠逺深貌也】撞千石之鐘立萬石之鉅建翠華之旗樹靈鼉之鼓【集解郭璞曰木貫鼔中加羽葆其上所謂樹鼓】奏陶唐氏之舞聴葛天氏之歌【集解駰案漢書音義曰葛天氏古帝王號也呂氏春秋曰葛天氏之樂三人操牛尾投足以歌索隠張揖曰葛天氏三皇時君號也呂氏春秋云其樂三人持牛尾投足以歌八闋一曰戴民二曰身三曰遂艸木四曰奮五穀五曰敬天常六曰建帝功七曰依地徳八曰總禽獸之極】千人唱萬人和山陵爲之震動【集解徐廣曰一作勲】川谷爲之蕩波巴兪宋蔡淮南於遮【集解郭璞曰巴西閬中有渝水獠人居其上皆剛勇好舞漢髙募此以定三秦後使樂府習之因名巴渝舞也駰案漢書音義曰於遮歌曲名索隠張揖曰禮樂記云宋音宴女溺志蔡人謳貟三人楚詞云吳謡蔡謳淮南鼔員四人於遮曲是其意也】文成顚歌【集解郭璞曰未聞也索隱文穎曰文成遼西縣名其縣人善歌顚益州顚縣其人能作西南夷歌顚卽滇字】族舉逓奏【集解徐廣曰舉一作居】金鼓疊起鏗鎗鐺防洞心駭耳【集解郭璞曰鐺防鼔音】荊吳鄭衛之聲韶濩武象之樂陰淫案衍之音鄢郢繽紛激楚結風【集解郭璞曰激楚歌曲也列女傳曰聽激楚之遺風也索隠激楚急風也結風回風亦急風也楚地風气旣自漂疾然歌樂者猶復依激結之急風以爲莭其樂促迅哀切也】俳優侏儒狄鞮之倡【集解徐廣曰韋昭云狄鞮地名在河內出善倡者】所以娛耳目而樂心意者麗靡爛漫於前【索隠郭璞云言恣其觀也列女傳曰桀造爛漫之樂】靡曼美色於後【索隠張揖曰靡細曼澤也韓子曰曼服皓齒也】若夫靑琴宓妃之徒【集解駰案漢書音義曰皆古神女名索隠伏儼曰靑琴古神女也如淳曰宓妃伏羲女溺死洛水遂爲洛水之神宓音伏】絕殊離俗【索隠郭璞曰俗無雙也】姣冶嫺都【索隠郭璞云姣好也都雅也詩云姣人嫽兮方言云自闗而東河濟之間凡好或謂之姣音絞說文曰雅也或作閒漢書本作閒】靚莊刻飭便嬛綽約【集解郭璞曰靚莊粉白黛黒也】柔橈嬛嬛【集解徐廣曰音娟索隠柔橈嬛嬛皆骨體耎弱長艶貎也廣雅云嬛嬛容也張揖曰嬛嬛猶婉婉也】娬媚姌嫋【集解徐廣曰姌音乃冉反嫋音弱索隠埤蒼云嫵媚恱也通俗文云頬輔謂之嫵媚郭璞云姌嫋細弱也小顏云細弱總謂骨體也】抴獨繭之褕袘【集解徐廣曰抴音曵襜褕索隠張揖云袘袖也郭璞曰獨繭繭絲也埤蒼云袘衣長貎也】眇閻易以戌削【集解徐廣曰閻易衣長貌戌削言如刻畫作之】媥姺徶防【集解郭璞曰衣服婆娑貎正義媥白服反姺音先徶音白結反防音屑】與世殊服芬香漚郁酷烈淑郁皓齒粲爛宜笑的礫【索隠郭璞曰鮮明貎也楚詞曰美人皓齒以姱又曰蛾眉笑以的皪音礫也】長眉連娟微睇緜藐【索隠郭璞曰連娟眉曲細也綿藐視逺貌也娟音一全反睇音大計反藐音邈】色授魂與心愉於側【索隠張揖曰彼色來授我我魂往與接也愉音逾往也恱也二義並通】於是酒中樂酣天子芒然而思似若有亡曰嗟乎此泰奢侈朕以覽聽余間無事棄日順天道以殺伐時休息於此恐後世靡麗遂往而不反非所以爲繼嗣創業垂統也於是乃解酒罷獵而命有司曰地可以墾辟悉爲農郊以贍萌隤墻塡使山澤之民得至焉實陂池而勿禁【正義實滿也言人滿陂池任采捕所取也】虛宮觀而勿仞【正義仞音刃亦滿也言離宮別館勿令人居上並廢罷也】發倉廩以振貧窮補不足卹鰥寡存孤獨出徳號省刑罰攺制度易服色更正朔與天下爲始於是歷吉日以齊戒襲朝衣乘法駕建華旗鳴玉鸞遊乎六藝之囿【正義六藝云言田獵訖則徧遊六藝而疾驅於仁義之道也】鶩乎仁義之塗覽觀春秋之林【集解郭璞曰春秋所以觀成敗眀善惡也】射貍首兼騶虞【集解駰案禮射義曰天子以騶虞爲莭諸侯以貍首爲莭騶虞者樂官備也貍首者樂防時也】弋鶴建干戚載云防揜羣雅【集解駰案漢書音義曰大雅小雅也索隠張揖曰防車也前有九旒云防之車說者以云防爲旌旗皆非也且案中朝鹵簿圖云云防駕駟不兼言九旒防車與九旒車別也揜捕也張揖曰詩小雅之材七十四人大雅之材三十一人故曰羣雅也】悲伐檀【索隠張揖曰其詩刺賢者不遇眀主】樂樂胥【索毛詩桑扈云君子樂胥受天之祜言王者樂得賢材之人使在位故天與之福祿也胥音先呂反樂音洛】修容乎禮園【正義禮所以自修飾整威儀也】翺翔乎書圃【正義尙書所以明帝王君臣之道也】述易道【正義易所以絜靜微妙上辧二儀陰陽中知人事下明地理也言田獵乃射訖又歷渉六經之要也】放怪獸【正義張云苑中奇怪之獸不復獵也】登明堂坐淸廟【正義明堂有五帝廟故言淸廟王者朝諸侯之處】恣羣臣奏得失四海之內靡不受獲【正義言天下之人無不受恩恵】於斯之時天下大說向風而聽隨流而化喟然興道而遷義【索隠漢書作芔然猶欻然也音許貴反】刑錯而不用徳隆乎三皇功羨於五帝【索隠司馬彪云羨溢也音怡戰反】若此故獵乃可喜也若夫終日暴露馳騁勞神苦形罷車馬之用抏士卒之精【索隠抏音五官反】費府庫之財而無徳厚之恩務在獨樂不顧眾庶忘國家之政而貪雉兔之獲則仁者不由也從此觀之齊楚之事豈不哀哉地方不過千里而囿居九百是艸木不得墾辟而民無所食也夫以諸侯之細而樂萬乘之所侈僕恐百姓之被其尢也於是二子愀然攺容【索隠郭璞云愀變色貎音作酉反】超若自失逡巡辟席曰鄙人固陋不知忌諱乃今日見教謹聞命矣賦奏天子以爲郎無是公言天子上林廣大山谷水泉萬物及子虛言楚云夢所有甚眾侈靡過其實且非義理所尙故刪取其要歸正道而論之【索隠大顏云不取其誇奢靡麗之論惟取終篇歸於正道耳小顏云刪取非謂削除其詞而說者謂此賦已經史家刋剟失其意也】相如爲郎數嵗防唐防使略通夜郎西僰中【集解徐廣曰之別種也音扶逼反索隠張揖云防故鄱陽令爲郎中使行略取之文頴曰夜郎僰中皆西南夷後以爲防牱犍爲二郡僰音步北反】發巴蜀吏卒千人【索隠案巴蜀二都名】郡又多爲發轉漕萬餘人用興法【集解駰案漢書曰用軍興法也】誅其渠帥巴蜀民大驚恐上聞之乃使相如責唐防因諭告巴蜀民以非上意檄曰告巴蜀太守蠻夷自擅不討之日久矣時侵犯邊境勞士大夫陛下卽位存撫天下輯安中國然後興師出兵北徵匈奴單於怖駭交臂受事詘膝請和康居西域重譯請朝稽首來享移師東指閩越相誅右弔番禺太子入朝【索隠文穎曰番禺南海郡理也弔至也東伐閩越後至番禺故言右至非也案姚氏弔讀如字小顏云兩國相伐漢發兵救之南越防天子徳恵故遣太子入朝所以云弔爾非訓至也】南夷之君西僰之長常效貢職不敢怠墮延頸舉踵喁喁然【正義喁五恭反口向上也】皆爭歸義欲爲臣妾道裏遼逺山川阻深不能自致夫不順者已誅而爲善者未賞故遣中郎將往賔之【索隠賈逵云賔伏也】發巴蜀士民各五百人以奉幣帛衛使者不然靡有兵革之事戰鬭之患今聞其乃發軍興制驚懼子弟憂患長老【索隠張揖云發軍謂發三軍之眾興制謂起軍法誅渠帥也案唐防爲使而用軍興法制故驚懼蜀人也】郡又擅爲轉粟運輸皆非陛下之意也當行者或亡逃自賊殺亦非人臣之莭也夫邊郡之士聞烽舉燧燔【集解駰案漢書音義曰烽如覆米防縣著桔槹頭有冦則舉之燧積薪有防則燔然之索隠字林云防漉米防也音一六反纂要云防浙箕也烽見敵則舉燧有難則焚烽主晝燧主夜】皆攝弓而馳【索隠攝音女頬反】荷兵而走流汗相屬惟恐居後觸白刃冒流矢義不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮逺急國家之難而樂盡人臣之道也故有剖符之封析珪而爵【索隠如淳曰析中分也白藏天子靑在諸侯也】位爲通侯居列東第【索隠列甲第在帝城東故云東第也】終則遺顯號於後世傳土地於子孫行事甚忠敬居位甚安佚名聲施於無窮功烈著而不滅是以賢人君子肝腦塗中原膏液潤野艸而不辭也今奉幣役至南夷卽自賊殺或亡逃抵誅身死無名謚爲至愚恥及父母爲天下笑人之度量相越豈不逺哉然此非獨行者之罪也父兄之教不先子弟之率不謹也寡廉鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使曉諭百姓以發卒之事因數之以不忠死亡之罪譲三老孝弟以不教誨之過方今田時重煩百姓【索隠重猶難也】己親見近縣恐逺所谿谷山澤之民不徧聞檄到亟下縣道【集解駰案漢書百官表曰縣冇蠻夷曰道索隠亟音紀力反亟急也】使咸知陛下之意惟毋忽也相如還報唐防已略通夜郎因通西南夷道發巴蜀廣漢卒作者數萬人治道二嵗道不成士卒多物故費以巨萬計【索隠案巨萬猶萬萬也數有大小二法張揖曰箕法萬萬爲億是小數也】蜀民及漢用事者多言其不便【索隠案謂公卿所言也】是時卭筰之君長【索隠文穎曰卭者今爲卭都縣筰者今爲定筰縣皆屬越嶲郡也】聞南夷與漢通得賞賜多多欲願爲內臣妾請吏比南夷【索隠謂請置漢吏與南夷爲比例也】天子問相如相如曰卭筰冉駹者近蜀道亦易通秦時嘗通爲郡縣至漢興而罷今誠復通爲置郡縣愈於南夷【索隠張揖曰愈差也又云愈猶勝也晉灼曰南夷謂犍爲防牱也西南謂越嶲益州也】天子以爲然乃拜相如爲中郎將【索隠四百石五嵗遷補大縣令】建莭往使副使王然於壺充國【索隠案漢書公卿表太初元年爲大鴻臚卿也】呂越人馳四乘之傳因巴蜀吏幣物以賂西夷至蜀蜀太守以下郊迎縣令負弩矢先驅【索隠案亭吏名亭長弩矢合是亭長負之今縣令自負矢則亭長當負弩也且負弩是守宰無定或隨時輕重耳按霍去病出撃匈奴河東太守郊迎負弩又魏公子救趙撃秦秦軍解去平原君負防矢迎公子於界上是也】蜀人以爲寵【索隠華陽國誌云蜀大城北十里有升僊橋送客觀相如初入長安題其門云不乘赤車駟馬不過汝下也】於是卓王孫臨卭諸公皆因門下獻牛酒以交驩卓王孫喟然而嘆自以得使女尙司馬長卿晚【索隠小顏云尙猶配也夲或作當蓋後人攺爾】而厚分與其女財與男等同司馬長卿便略定西夷卭筰冉駹斯楡之君皆請爲內臣【索隠鄭氏斯音曵張揖云斯兪才兪國也案今斯讀如字益部耆舊傳謂之斯叟華陽國誌云卭都縣有四部斯叟一也】除邊闗闗益斥【索隠張揖曰斥廣也】西至沫若水【索隠張揖曰沬水出蜀廣平徼外與靑衣水合也若水出旄牛徼外至僰道入江華陽國誌漢嘉縣有沫水音妹又音末】南至防牱爲徼【索隠張揖云徼塞也以木柵水爲蠻夷界】通零闗道【集解徐廣曰越嶲有零闗縣】橋孫水【集解韋昭曰爲孫水作橋】以通卭都【索隠案華陽國誌云相如卒開僰道通南中置越嶲郡韓說開益州唐防開防牱斬筰王首置防牱郡也】還報天子天子大恱相如使時蜀長老多言通西南夷不爲用惟大臣亦以爲然相如欲諌業已建之不敢【索隠案業者本也本由相如立此事故不敢更諌】乃著書籍以蜀父老爲辭而已詰難之以風天子且因宣其使指令百姓知天子之意其辭曰漢興七十有八載【集解徐廣曰元光六年也】徳茂存乎六世【正義髙祖恵帝髙後孝文孝景孝武】威武紛紜湛恩汪濊【索隠韋昭云湛音沈】羣生澍濡洋溢乎方外於是乃命使西徵隨流而攘【索隠攘卻也音女羊反】風之所被防不披靡因朝冉從駹定筰存卭略斯楡舉苞滿【索隠服防云夷種也滿字或作蒲也】結軌還轅【索隠張揖云結屈也軌車迹也】東鄕將報至於蜀都耆老大夫薦紳先生之徒二十有七人儼然造焉辭畢因進曰蓋聞天子之於夷狄也其義覊縻勿絕而已【索隠案覊馬絡頭也縻牛紖也漢官儀云馬云覊牛云縻言制四夷如牛馬之受覊縻也】今罷三郡之士通夜郎之塗三年於玆而功不竟士卒勞倦萬民不贍今又接以西夷百姓力屈恐不能卒業此亦使者之累也竊爲左右患之且夫卭筰西僰之與中國並也歷年玆多不可記已仁者不以徳來彊者不以力並意者其殆不可乎今割齊民以附夷狄獘所恃以事無用鄙人固陋不識所謂使者曰烏謂此耶必若所云則是蜀不變服而巴不化俗也余尙惡聞若說【索隠張揖云惡聞若曹之言也包愷音一故反又音烏烏者安也】然斯事體大固非觀者之所覯也余之行急其詳不可得聞已請爲大夫粗陳其略蓋世必有非常之人然後有非常之事有非常之事然後有非常之功非常者固常之所異也【索隠案常人見之以爲異也】故曰非常之原黎民懼焉【索隠張揖云非常之事其本難知眾人懼也】及臻厥成天下晏然也昔者鴻水浡出泛濫衍溢民人登降移徙陭防而不安夏后氏戚之乃堙鴻水決流疏河漉沈澹菑【集解徐廣曰漉一作灑索隠漉音鹿菑音災漢書作灑沈澹災解者云灑分也音所宜反澹安也沈深也澹音徒暫反】東歸之於海而天下永寧當斯之勤豈惟民哉【索隠案謂非獨人勤禹亦親其勞也】心煩於慮而身親其勞躬胝無胈膚不生毛【集解徐廣曰胝音竹移反胈種也一作腠音湊膚理也胈音魃索隠張揖曰腠一作戚躬體也戚湊理也韋昭曰胈戚中小毛也胝音眞屍反莊子云禹胝無胈脛不生毛李頥云胈白肉也音蒲末反】故休烈顯乎無窮聲稱泱乎來玆且夫賢君之踐位也豈特委握齪【索隠孔文祥雲委細碎握齪局促也】拘文牽俗循誦習傳當世取說云爾哉必將崇論閎議創業垂統爲萬世規故馳騖乎兼容並包而勤思乎參天貳地【索隠案天子比徳於地是二地也地與己並天爲三是參天也故禮曰天子與天地參是也】且詩不云乎普天之下莫非王土率土之濵莫非王臣【集解駰案毛詩傳曰濵涯也】是以六合之內八方之外浸潯衍溢【索隠案浸潯猶漸浸也】懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼絕異黨之地舟輿不通人迹罕至政教未和流風猶微內之則犯義侵禮於邊境外之則邪行橫作放弒其上君臣易位尊卑失序父兄不辜防孤爲奴系累號泣內向而怨曰蓋聞中國有至仁焉徳洋而恩普物靡不得其所今獨曷爲遺已舉踵思慕若枯旱之望雨盭夫爲之垂涕【集解徐廣曰盭音戻索隠張揖曰狠戾之夫也字或作戾盭古戻字】況乎上聖又惡能已故北出師以討彊胡南馳使以誚勁越四面風徳二方之君鱗集仰流【索隠二方謂西夷卭僰南夷防牱夜郎也】願得受號者以億計故乃闗沫若【集解駰案漢書音義曰以沫若水爲闗】徼防牱鏤零山梁孫原創道徳之塗垂仁義之統將博恩廣施逺撫長駕使防逖不閉【索隠逖逺言其防逺者不被閉絕也】阻深闇昧得耀乎光眀【索隠阻深漢書作曶爽三蒼云曶爽早朝也曶音妹案字林又音忽也】以偃甲兵於此而息誅伐於彼遐邇一體中外提福【集解徐廣曰提作禔音支索隠說文云禔安也音市支反】不亦康乎夫拯民於沈溺奉至尊之休徳反衰世之陵遲繼周氏之絕業斯乃天子之急務也百姓𨿽勞又惡可以已哉且夫王事固未有不始於憂勤而終於佚樂者也然則受命之符合在於此矣【索隠張揖云合在於憂勤佚樂之中也】方將增泰山之封加梁父之事鳴和鸞揚樂頌上咸五下登三【集解徐廣曰咸一作函駰案韋昭曰咸同於五帝登三王之上索隠李奇云五帝之徳漢比爲減三王之徳漢出其上故云減五登三此說非也虞喜志林云相如欲減五帝之一以漢盈之然以漢爲五帝之數自然是登於三王之上也今本減或作咸是與韋昭之說符也】觀者未覩指聽者未聞音猶鷦眀已翔乎寥廓而羅者猶視乎藪澤悲夫於是諸大夫芒然喪其所懷來而失厥所以進喟然並稱曰允哉漢徳此鄙人之所願聞也百姓𨿽怠請以身先之敞防靡徙因遷延而辭避【索隠案廠防失容也靡徙失正也】其後人有上書言相如使時受金失官居嵗余復召爲郎相如口喫而善著書常有消渇疾與卓氏婚饒於財其進仕宦未嘗有與公卿國家之事稱病閒居不慕官爵常從上至長楊獵【正義括地誌云秦長楊宮在雍州盩厔縣東南三里上起以官內有長楊樹以爲名】是時天子方好自撃熊彘馳逐野獸相如上疏諫之其辭曰臣聞物有同類而殊能者故力稱烏獲【索隠張揖曰秦武王力士舉龍文鼎者也】捷言慶忌【索隠張揖曰吳王僚之子】勇期賁育【正義賁音奔孟賁古之勇士水行不避蛟龍陸行不避豺狼發怒吐气聲音動天夏育亦古之猛士也】臣之愚竊以爲人誠有之獸亦宜然今陛下好陵阻險射猛獸卒然遇軼材之獸【索隠廣雅云卒暴也音倉沒反】駭不存之地【索隠謂所不慮而猛獸駭發也】犯屬車之淸塵【集解蔡邕曰古者諸侯貳車九乘秦滅九國兼其車服故大駕屬車八十一乘】輿不及還轅人不暇施巧𨿽有烏獲逄防之伎力不得用【集解駰案吳越春秋曰羿傳射於逄蒙索隠孟子云逄蒙學射於羿盡羿之道是也】枯木朽株盡爲害矣是胡越起於轂下而夷接軫也豈不殆哉𨿽萬全無患然本非天子之所宜近也且夫淸道而後行中路而後馳猶時有衘橛之變【集解徐廣曰橛音巨月反鉤逆者謂之橛矣索隠張揖曰衘馬勒衘也橜騑馬口長衘也周遷輿服志云鉤逆上者爲橜橜在衘中以鐡爲之大如雞子鹽鐡論云無衘橜而禦捍馬是也】而況渉乎蓬蒿馳乎丘墳前有利獸之樂而內無存變之意其爲禍也不亦難矣夫輕萬乘之重不以爲安而樂出於萬有一危之塗以爲娛臣竊爲陛下不取也蓋明者逺見於未萌而智者避危於無形禍固多藏於隠微而發於人之所忽者也故鄙諺曰家累千金坐不垂堂【索隠張揖曰畏檐瓦墮中人樂彥云垂邊也近堂邊恐其墮墜也非謂畏檐瓦】此言𨿽小可以諭大臣願陛下之畱意幸察上善之還過宜春宮【正義括地誌云秦宜春宮在雍州萬年縣西南三十里宜春苑在宮之東杜之南始皇本紀云二世杜南冝春苑中按今宜春宮見二世陵故作賦以哀也】相如奏賦以哀二世行失也其辭曰登陂阤之長阪兮【索隠陂普何反阤徒何反】坌入曾宮之嵳峩【集解駰案漢書音義曰坌並也索隠坌步寸反】臨曲江之隑州兮【集解駰案漢書音義曰隑長也苑中有曲江之象泉中有長洲也索隠隑音祈隑卽碕字謂曲岸頭也有宮閣路今猶謂之曲江在杜陵西北五里又三輔舊事云樂遊原在西北是也】望南山之參差巖巖深山之谾谾兮【集解徐廣曰谾音力工反索隠谾古江反晉灼曰谾音籠古豅字蕭該云谾或作豅長大貌】通谷兮谽【索隠谽音呼含反音呼加反】汨淢噏習以永逝兮【索隠汨於筆反汨淢疾貌也噏音許及反漢書作靸靸然輕舉意也】注平臯之廣衍觀眾樹之塕薆兮【索隠薆音愛謂隠也】覽竹林之榛榛東馳土山兮北掲石瀨【索隠說文雲瀨水流沙上也】彌莭容與兮【索隠容與防戱貌也】歷弔二世持身不謹兮亡國失勢信防不寤兮宗廟滅絕嗚呼哀哉操行之不得兮墳墓蕪穢而不修兮魂無歸而不食夐邈絕而不齊兮彌久逺而愈佅精防閬而飛揚兮拾九天而永逝【正義太經云九天謂一爲中天二爲羨天三爲從天四爲更天五爲晬天六爲廓天七爲減天八爲沈天九爲成天】嗚呼哀哉相如拜爲孝文園令【索隠百官志云陵園令六百石掌按行掃除也】天子旣羙子虛之事相如見上好僊道因曰上林之事未足羙也尙有靡者臣嘗爲大人賦【索隠張揖曰大人諭天子向秀云聖人在位謂之大人張華云相如作逺遊之體以大人賦之也】未就請具而奏之相如以爲列之傳居山澤間【索隠案傳者謂相傳以列仙居山澤間音持全反小顏及劉氏並作儒讀云儒柔術士之稱非也】形容甚臞【集解徐廣曰臞痩也索隠韋昭曰臞瘠也文子云堯臞痩音巨俱反】此非帝王之意也乃遂就大人賦其辭曰世有大人兮在於中州宅彌萬里兮曾不足以少畱悲世俗之廹隘兮朅輕舉而逺遊【索隠如淳曰武帝云誠得如黃帝去妻子如脫屣是悲世俗廹隘也】垂絳幡之素蜺兮載雲气而上浮建格澤之長竿兮總光耀之采旄【集解駰案漢書音義曰格澤之气如炎火狀黃白色起地上至天以此气爲竿旄葆也總系也系光耀之气於長竿以爲葆者】垂旬始以爲防兮抴彗星而爲髾【集解駰案漢書音義曰旬始气如雄鷄縣於葆下以爲旒也髾燕尾也抴彗星綴著旒以爲燕尾】掉指橋以偃蹇兮又旖旎以招揺【集解駰案漢書音義曰指橋隨風栺靡索隠掉音徒弔反橋音居天反偃蹇髙貌】攬攙搶以爲旌兮【正義天官書雲天攙長四丈末銳天搶長數丈兩頭銳其形類彗也】靡屈虹而爲綢【集解駰案漢書音義曰綢韜也以斷虹爲旌杠之綢索隠應劭云旌旂屈橈之貌綢音直畱反或音韜屈虹斷虹也】紅杳以湣兮焱風湧而云浮【集解駰案漢書音義曰旬始屈虹气色紅杳湣闇防無光也索隠蘇林曰音湣音麫晉灼云紅赤色貌杳深逺湣混合也紅或作虹】駕應龍象輿之蠖略逶麗兮驂赤螭靑虯之蟉蜿蜒低卬夭蟜據以驕驁兮詘折隆窮【索隠張揖曰據直須也驕驁縱恣也據音據驕音居召反驁音五到反】蠷以連捲【索隠韋昭曰蠷龍之形貌也音起碧反連捲音輦捲】沛艾﨣螑仡以佁儗兮【集解駰案漢書音義曰﨣螑申頸低卬也儗不前也索隠張揖曰﨣螑牙跳也﨣音居防反螑音許救反仡舉頭也仡音魚乞反佁音勅吏反儗音魚吏反】放散畔岸驤以孱顏【索隠服防曰馬仰頭其口開正孱顏也韋昭曰顏音吾板反詩云兩服上驤注云驤馬是也】跮踱輵轄容以委麗兮綢繆偃蹇怵防以梁倚【集解徐廣曰跮踱乍前乍卻也蛭音醜栗反踱音勑略反輵烏葛反轄音曷綢一作雕防音他略反駰案漢書音義曰怵防走也梁倚相著也索隠張揖曰跮踱疾行互前卻也輵轄揺目吐舌也跮音褚栗反踱音褚略反輵音遏轄音曷綢音徒弔反張揖曰偃蹇卻器也廣雅曰偃蹇夭矯也韋昭曰防音笞略也相如傳云修防逺去防袂也】紏蓼叫奡蹋以艐路兮【集解徐廣曰艐音介至也索隠蓼音了奡音五到反小顏云叫奡髙舉貌踏音徒答反艐音屆三倉云踏著地孫炎云艐古界字也】蔑蒙踴躍騰而狂趡【集解駰案漢書音義曰蔑飛揚也趡走】蒞颯卉翕熛至電過兮煥然霧除霍然云消邪絕少陽而登大陰兮與眞人乎相求【集解駰案漢書音義曰少陽東極太陰北極邪度東極而升北極者也】互折窈窕以右轉兮橫厲飛泉以正東【正義厲渡也張雲飛泉谷也在昆侖山西南】悉徴靈圉而選之兮部乘眾神於瑤光【集解駰案漢書音義曰瑤光北斗杓頭苐一星】使五帝先導兮【正義導導引也五帝五時帝太皓之屬也】反太一而從陵陽【集解駰案漢書音義曰僊人陵陽子明也正義天官書雲中宮天極星其一明者太一常居也列僊傳云子明於沛銍縣旋溪釣得白龍放之後白龍來迎子明去止陵陽山上百餘年遂得仙也】左防而右含靁兮【集解駰案漢書音義曰含靁黔嬴也天上造化神名也或曰水神】前陸離而後潏湟【集解駰案漢書音義曰皆神名】廝徵北僑【集解徐廣曰燕人也形解而徵也索隠應劭曰廝役也張揖曰王子喬也漢書郊祀志作正伯僑此當是別人恐非王子喬也】而役羨門兮【正義張云羨門碣石山上仙人羨門髙也】屬岐伯使尙方【集解徐廣曰岐伯黃帝臣駰案漢書音義曰尙主也岐伯黃帝太醫屬使主方藥】祝融警而蹕禦兮【正義張云祝融南方炎帝之佐也獸身人面乘兩龍應火正也火正祝融警蹕淸氛气也】淸氛气而後行屯余車其萬乘兮綷云蓋而樹華旗【索隠綷音祖內反如淳曰蓋有五防也】使勾芒其將行兮【正義張云勾芒東方靑帝之佐也鳥身人面乘兩龍顏云將行領從者也】吾欲往乎南嬉歷唐堯於崇山兮過虞舜於九疑【正義張云崇山狄山也海外經云狄山帝堯其陽九疑山零陵營道縣舜所葬處】紛湛湛其差錯兮【索隠湛音徒感反】雜遝膠葛以方馳【索隠廣雅云膠葛驅馳也】騷擾蓯其相紛挐兮【索隠音昌勇反蓯音息冗反】滂濞泱軋灑以林離鑽羅列聚叢以蘢茸兮衍蔓流爛壇以陸離【集解徐廣曰壇音坦】徑入靁室之砰燐郁律兮洞出鬼谷之崫礨嵬防【集解駰案漢書音義曰鬼谷在北辰下眾鬼之所聚也楚辭曰贅鬼谷於北辰正義崫口骨反礨力罪反嵬烏回反防音回張云崫礨嵬防不平也】徧覽八紘而觀四荒誇朅渡九江而越五河【正義顏云五色之河也仙云紫碧絳靑黃之河也】經營炎火而浮弱水兮【正義姚丞云大荒西經云昆侖之嶽其外有炎火之山投物輙然括地誌雲弱水有二源俱出女國北阿傉達山南流防於國北又南歷國北東去一里深丈餘闊六十步非乘舟不可濟流入海阿傉達山一名昆侖山在雍州西南一萬五千三百七十里又雲弱水在甘州張掖縣南山下】杭絕浮渚而渉流沙【集解駰案漢書音義曰杭船也絕渡也浮渚流沙中渚也】奄息總極泛濫水嬉兮【集解駰案漢書音義曰總極蔥嶺山也在西域中】使靈媧鼓瑟而舞馮夷【集解徐廣曰媧一作貽駰案漢書音義曰靈媧女媧也馮夷河伯字淮南子曰馮夷得道以潛大川正義姓馮名夷以庚日溺死河常以庚日好溺死人】時若薆薆將混濁兮召屏翳【正義應云屏翳天神使也韋云雷師也】誅風伯【正義張云風伯字飛廉】而刑雨師【正義沙州有雨師祠】西望昆侖之軋【正義張雲海內經云昆侖去中國五萬里天帝之下都也其山廣袤百里髙八萬仞增城九重面九井以玉爲檻旁有五門開眀獸守之括地誌云在昆侖肅州酒泉縣南八十里十六國春秋魏昭成帝建國十年涼張駿酒泉太守馬岌上言酒泉南山卽昆侖之體周穆王見西王母樂而忘歸卽謂此山有石室王母堂珠璣鏤飾煥若神宮又刪丹西河名雲弱水禹貢昆侖在臨之西卽此明矣括地誌云又阿傉達山亦名建末達山亦名昆侖山恆河出其南吐師子口經天竺入達山嬀水今名爲滸海出於昆侖西北隅吐馬口經安息大夏國入西海黃河出東北隅吐牛口東北流經濫澤潛出大積石山至華山北東入海其三河去山入海各三萬里此謂大昆侖肅州謂小昆侖也禹本紀云河出昆侖二千五百餘里日月所相隠避爲光明也】沕洸忽兮直徑馳乎三危【集解駰案三危山名也正義括地誌云三危山在沙州東南三十里】排閶闔而入帝宮兮【正義韋昭云閶闔天門也淮南子曰西方曰西極之山閶闔之門】載玉女而與之歸【正義張云玉女靑要乘弋等也】舒閬風而揺集兮【正義張云閬風在昆侖閭闔之中楚辭云登閬風而緤馬也】亢烏騰而一止【集解駰案漢書音義曰亢然髙飛如烏之騰也】低回陰山翔以紆曲兮【正義張云陰山在大昆侖西二千七百里】吾乃今目睹西王母皬然白首【集解徐廣曰皬音下沃反索隠皬音鸖正義張云西王母其狀如人豹尾虎齒蓬鬢皬然白首石城金穴居其中】戴勝而穴處兮【集解郭璞曰勝玉勝也正義顏云勝婦人首飾也漢代謂之華勝】亦幸有三足烏爲之使【正義張云三足烏靑鳥也主爲西王母取食在昆侖之北】必長生若此而不死兮𨿽濟萬世不足以喜回車朅來兮絕道不周【集解駰案漢書音義曰不周山在昆侖東南】防食幽都呼吸沆�飱朝霞兮噍咀芝英兮嘰瓊華【集解徐廣曰嘰音祈小食也駰案韋昭曰瓊華玉英】嬐侵潯而髙縱兮紛鴻湧而上厲【集解徐廣曰嬐音索隠漢書嬐作襟襟仰也音禁嬐音魚錦反】貫列缺之倒景兮渉丰隆之滂沛【集解駰案漢書音義曰列缺天門也倒景曰在下正義張云丰崇云師也淮南子云季春三月丰崇乃出以將雨按丰崇將雲雨故雲滂沛】馳遊道而修降兮【正義防遊車也道道車也修長也降下也】騖遺霧而逺逝廹區中之隘陜兮舒莭出乎北垠遺屯騎於闕兮軼先驅於寒門【集解駰案漢書音義曰闕北極之山寒門天北門】下崢嶸而無地兮上寥廓而無天視眠而無見兮聽惝恍而無聞乘虛無而上假兮超無有而獨存【集解徐廣曰假音古下反至也】相如旣奏大人之頌天子大說飄飄有淩雲之气似遊天地之間意相如旣病免家居茂陵天子曰司馬相如病甚可往從悉取其書若不然後失之矣使所忠往【正義姓所名忠也風俗通姓氏云漢書有諌大夫所忠氏】而相如已死家無書問其妻對曰長卿固未嘗有書也時時著書人又取去卽空居長卿未死時爲一卷書曰有使者來求書奏之無他書其遺札書言封禪事奏所忠忠奏其書天子異之其書曰伊上古之初肇自昊穹兮民歷撰列辟以迄於秦【集解徐廣曰撰一作選索隠文穎曰選數也】率邇者踵武【集解徐廣曰率循也邇近也武迹也循省近世之遺迹索隠言循覽近代之事則踵蹈者可知也】逖聽者風聲【集解徐廣曰逖逺也聽察逺古之風聲索隠風聲風雅之聲以言聽逺古之事則著在風雅之聲也】紛綸葳蕤堙滅而不稱者不可勝數也【索隠胡廣曰紛亂也淪沒也葳蕤委頓也張揖曰亂貎】續昭夏崇號謚略可道者七十有二君【集解駰案漢書音義曰昭明也夏大也徳明大相繼封禪於泰山者七十有二人索隠見韓詩外傳及封禪書也】防若淑而不昌疇逆失而能存【集解徐廣曰若順也駰案韋昭曰疇誰也言順善必昌逆失必亡】軒轅之前遐哉邈乎其詳不可得聞也五三六經載籍之傳維見可觀也【索隠胡廣云五五帝也三三王也案六經詩書禮樂易春秋也】書曰元首眀哉股肱良哉因斯以談君莫盛於唐堯臣莫賢於后稷后稷創業於唐公劉發迹於西戎文王攺制爰周郅隆【集解徐廣曰郅蓋字誤皇甫謐曰王季宅程故周書曰維王季宅程孟子稱文王生於畢程或者郅字宜爲程乎或爲胵北地有郁郅縣胵大也音質駰案漢書音義曰郅至也索隠爰於及也郅大也盛也樊光云郅可見之大也徐及皇甫之說皆非也以言文王攺制及周而大盛也】大行越成【集解駰案漢書音義曰行道也文王始開王業攺正朔易服色太平之道於是成矣索隠應劭云大行謂以言道徳大行也】而後陵夷衰微千載無聲【集解徐廣曰周之王四海千載之後聲教乃絕駰案韋昭曰無惡聲】豈不善始善終哉然無異端愼所由於前謹遺教於後耳故軌迹夷易易遵也湛恩蒙湧易丰也憲度著眀易則也垂統理順易繼也是以業隆於繦褓而崇冠於二後【集解駰案漢書音義曰繦褓謂成王也二後謂文武也周公負成王致太平功徳冠於文武者道成法易故也】揆厥所元終都攸卒【集解駰案漢書音義曰都於卒終也】未有殊尢絕迹可考於今者也然猶躡梁父登泰山建顯號施尊名大漢之徳防湧原泉【集解韋昭曰漢徳防湧如泉原也索隠張揖曰逢遇也諭其徳盛若遇泉原之流也又作峯讀胡廣曰自此已下論漢家之徳也】沕潏漫衍旁魄四塞雲専霧散【集解徐廣曰専音布】上暢九垓下溯八埏【集解徐廣曰音衍駰案漢書音義曰暢達垓重也溯流也埏若八埏地之際也言其徳上達於九重之天下流於地之八際也】懷生之類霑濡浸潤協气橫流武莭飄逝邇陜遊原迥闊泳沫【集解駰案漢書音義曰邇近原本也迥逺闊廣也泳浮也恩徳比之於水近者遊其原逺者浮其沫】首惡湮沒闇昧昭晢【集解駰案漢書音義曰始爲惡者皆湮滅闇昧諭夷狄皆化】昆虫凱澤回首面內【集解韋昭曰面向也】然後囿騶虞之珍羣徼麋鹿之怪獸【集解駰案漢書音義曰徼遮也麋鹿得其奇怪者謂獲白麟也】防一莖六穂於庖【集解徐廣曰防瑞禾也駰案漢書音義曰謂嘉禾之米於庖廚以供祭祀索隠鄭徳云防擇也說文嘉禾一名防字林云禾二莖六穂謂之防也】犧雙觡共抵之獸【集解徐廣曰抵音底駰案漢書音義曰犧牲也觡角也抵本也武帝獲白麟兩角共一本因以爲牲也】獲周餘珍收於岐【集解徐廣曰一作放駰案漢書音義曰余珍得周鼎也岐水名也】招翠黃乘龍於沼【集解駰案漢書音義曰翠黃乘黃也龍翼馬身黃帝乘而登仙言見乘黃而招呼之禮樂志曰訾黃其何不徠下余吾渥窪水中出神馬故曰乘龍於沼索隠服防雲乘龍四龍也翠黃孟說是也周書雲乘黃似狐背上有兩角也】鬼神接靈圉賔於閒館【集解徐廣曰言至徳與神明通接故靈圉爲賔旅於閒館矣郭璞曰靈圉仙人名也】奇物譎詭俶儻窮變欽哉符瑞臻玆猶以爲薄不敢道封禪蓋周躍魚隕杭休之以燎【索隠杭舟也胡廣云武王渡河白魚入王舟俯取以燎隕墜之於舟中也】微夫斯之爲符也以登介邱不亦恧乎【集解駰案漢書音義曰介太邱山也言周以白魚爲瑞登太山封禪不亦慙乎】進讓之道其何爽與【集解徐廣曰爽差異也駰案漢書音義曰進周也讓漢也言周未可封禪爲進漢可封禪而不封禪爲讓也索隠爽猶差也言漢周進讓之道皆差也】於是大司馬進曰陛下仁育羣生義徵不憓【集解駰案漢書音義曰大司馬上公也故先進議憓音恵順也】諸夏樂貢百蠻執贄徳侔往初功無與二休烈浹洽符瑞眾變期應紹至不特創見【集解徐廣曰不但初顯符瑞而已蓋終以封禪之事索隠文穎云不獨一物初創見也胡廣云符瑞眾多應期相繼而至也】意者泰山梁父設壇場望幸蓋號以況榮【集解徐廣曰以況受上天之榮爲名號索隠案本或作望華蓋華蓋星名在紫微大帝之上今言望聖帝之臨幸也義亦兩通而孟康服防注本皆幸下有華字而虞摯流別集則惟云幸幸當是也於義亦通直以後人見幸下有蓋字又幸字似華故因疑惑遂定華字使誤也文頴云蓋合也言考合前代之君揆其榮而相比況以爲號也大顏云蓋欲也言欲化功立號受天之況賜榮名也於義爲愜然其文云蓋詞義典質又上與幸字連文致令有華蓋之謬也】上帝垂恩儲祉將以薦成【集解徐廣曰以眾瑞物初至封禪處薦之上天告成功也索隠案漢書作慶成義亦通也】陛下謙讓而弗發也挈三神之驩【集解徐廣曰挈猶言垂也駰案韋昭曰挈缺也三神上帝泰山梁父也索隠徐氏云挈猶垂非也應劭挈作絕李奇韋昭作缺意亦不逺三神如淳謂地祗天神山嶽也與韋不同】缺王道之儀羣臣恧焉或謂且天爲質闇珍符固不可辭【集解駰案漢書音義曰言天道質昧以符瑞見意不可辭讓也】若然辭之是泰山靡記而梁父靡防也【集解駰案漢書音義曰太山之上無所表記梁父壇場無所庶防索隠案防音冀】亦各並時而榮咸濟世而屈【集解駰案漢書音義曰屈絕之也言古帝王但作一時之榮畢代而絕也】說者尙何稱於後【集解徐廣曰若無封禪之遺迹則榮盡於當時至於歷世之後人何所述】而云七十二君乎【索隠言古封禪之帝王是各並時而榮貴盛有濟世之勲而屈者謂言抑屈摠不封禪使說者尙何稱述後代而云七十二君乎】夫修徳以錫符奉符以行事不爲進越【索隠文穎云越逾也不爲苟進逾禮也】故聖王勿替而修禮地祗謁欵天神【集解駰案漢書音義曰欵誠也謁告之報誠也】勒功中嶽以彰至尊舒盛徳發榮號受厚福以浸黎民也皇皇哉斯事天下之壯觀王者之丕業不可貶也願陛下全之而後因雜薦紳先生之略術使獲耀日月之末光絕炎以展采錯事【集解徐廣曰錯音厝駰案漢書音義曰采官也使諸儒記功著業得覩日月末光殊絕之用以展其官職設厝其事業者也】猶兼正列其義校飭厥文作春秋一藝【集解徐廣曰校一作袚袚猶拂也音廢也駰案漢書音義曰春秋者正天時列人事諸儒旣得展事業因兼正天時列人事敍述大義爲一經】將襲舊六爲七【集解韋昭曰今漢書增一仍舊六爲七也】攄之無窮【集解徐廣曰攄一作臚臚敍也索隠廣雅云攄張舒也】俾萬世得激淸流揚微波蜚英聲騰茂實【索隠胡廣曰飛揚英偉之聲騰馳茂盛之實也】前聖之所以永保鴻名而常爲稱首者用此【索隠案謂用此封禪也】宜命掌故悉奏其義而覽焉【集解駰案漢書音義曰掌故太史官屬主故事也】於是天子沛然攺容曰愉乎朕其試哉乃遷思回慮總公卿之議詢封禪之事詩大澤之博廣符瑞之富【集駰案漢書音義曰詩歌詠功徳也下四章之頌也大澤之博謂自我天覆云之油油廣符瑞之富謂斑斑之獸以下三章言符瑞廣大冨饒也】乃作頌曰自我天覆云之油油【集解駰案漢書音義曰油油云行貌孟子曰油然作云沛然下雨】甘露時雨厥壤可防滋液滲漉何生不育【集解徐廣曰滲音色防反索隠案說文云滲漉水下流之貌也】嘉谷六穂我穡曷蓄【集解徐廣曰何所蓄耶蓄嘉谷】非惟雨之又潤澤之非惟濡之泛専濩之【集解徐廣曰古布字作専索隠胡廣曰泛普也言雨澤非偏於我普徧布散無所不濩也】萬物熙熙懷而慕思名山顯位望君之來【集解韋昭曰名山大山也顯位封禪也】君乎君乎侯不邁哉【索隠小顏云侯何也邁行也言君何不行封禪】般般之獸樂我君囿【索隠案般般文彩之貌也音班胡廣曰謂騶虞也】白質黒章其儀可嘉旼旼睦睦君子之能【集解徐廣曰旼音旻和貌也能一作熊駰案漢書音義曰旻和睦敬言和且敬有似君子】蓋聞其聲今觀其來厥塗靡蹤天瑞之徴【集解徐廣曰其所來路非有迹蓋自天降瑞不行而至也】玆亦於舜虞氏以興【索隠文穎曰舜百獸率舞則騶虞亦在其中也】濯濯之麟遊彼靈畤【集駰案漢書音義曰武帝祠五畤獲白麟故言防靈畤索隠詩人云麀鹿濯濯注云濯濯嬉逰也】孟冬十月君䢐郊祀馳我君輿帝以享祉三代之前蓋未嘗有宛宛黃龍興徳而升【索隠胡廣曰宛宛屈伸也】采色炫燿熿炳煇湟【集解徐廣曰熿音晃煇音防】正陽顯見覺寤黎烝【索隠文穎云正陽陽明也謂南面受朝也】於傳載之云受命所乘【索隠如淳曰書傳所載揆其此類以爲漢土徳黃龍爲之應見之於成紀故云受命所乘也】厥之有章不必諄諄【集解徐廣曰諄止純反告之丁寕駰案漢書音義曰天之所命表以符瑞章明其徳不必諄諄然有語言也】依類托寓諭以封巒【集解駰案漢書音義曰寓寄也巒山也言依事類托寄以諭封禪也】披藝觀之天人之際已交上下相發允答聖王之徳兢兢翼翼也故曰興必慮衰安必思危是以湯武至尊嚴不失肅祗舜在假典顧省厥遺此之謂也【集解徐廣曰假大也】司馬相如旣卒【集解徐廣曰元狩五年也】五嵗天子始祭后土八年而遂先禮中嶽【正義嵩髙也在洛州陽城縣西北二十二里】封於太山【正義在兗州博城縣西北三十里】至梁父禪肅然【集解徐廣曰小山在泰山下趾東北】相如他所著若遺平陵侯書【集解徐廣曰蘇建也】與五公子相難艸木書篇不采采其尢著公卿者云太史公曰春秋推見至隠【集解韋昭曰推見事至於隠諱謂若晉文召天子經言狩河陽之屬索隠李奇曰隠猶微也言其義彰而文微若隠公見弒而經不書諱之也】易本隠之以顯【集解韋昭曰易本隠微妙出爲人事乃顯著也索隠虞喜志林曰春秋以人事通天道是推見至隠也易以天道接人事索隠以之明顯也】大雅言王公大人而徳逮黎庶【集解韋昭曰先言王公大人之徳乃後及眾庶也索隠張揖曰謂文王公劉在位大人之徳下及眾民者也】小雅譏小已之得失其流及上【集解韋昭曰小雅云人志狹小先道已之憂苦其流乃及上政之得失者索隠張揖云已詩人自謂也已小有得失不得其所作詩流言以諷其上也故詩緯云小雅譏已得失及之於上也】所以言𨿽外殊其合徳一也相如𨿽多虛辭濫說然其要歸引之莭儉此與詩之風諌何異揚雄以爲靡麗之賦勸百風一猶馳騁鄭衛之聲曲終而奏雅不已虧乎余采其語可論者著於篇

【索隠述贊曰相如縱誕竊貲卓氏其學無方其才足倚子虛過吒上林非侈駰馬還邛百金獻伎惜哉封禪遺文卓爾】

史記卷一百十七

史記卷一百一十七考證

司馬相如列傳名曰云夢索隠裴駰云孫叔敖激沮水作此澤○【臣照】按周禮職方荊州其澤藪曰云夢在孫叔敖前有此澤非激沮水明矣

芷若射幹○考要曰此賦三用鶴三用射幹漢書文選芷若下無射幹字師古李善並謂俗本誤增也其上云鵷雛孔鸞騰逺射幹乃狐類其云槁本射幹乃香艸不嫌其復也又如赤猿蠗蝚犀象野牛窮奇獌狿之句漢書文選俱無之不知二書誤脫抑亦後人所增乎

楩柟豫章正義案溫活人云○【臣世駿】案活人書名卽本艸也溫字疑衍

右以湯谷爲界正義言右者北向天子也○陳子龍曰湯谷日出之區應在齊東而云右恐左字之誤正義所云北向天子亦無據劉奉世漢書刋誤亦云右當爲左

秋田乎靑邱傍偟乎海外正義服防云靑邱國在海東三百里郭云靑邱山名上有田亦有國出九尾狐在海外○今本山海經注無上有田三字亦有國者海外東經又有靑口國也

葴橙若蓀○焦氏筆乘曰葴橙李善本作葴持葴音鍼乃馬藍又作寒將卽蔣善本蓋誤以將作持也張揖曰葴持缺故詳具之

故遣中郎將往賔之索隠賈逵云賔伏也○徐孚逺曰賈說非也謂以賔見諸侯之禮接之

其爲禍也不亦難矣○顧炎武曰衍亦字

逖聽者風聲索隠風聲風雅之聲以言聴逺古之事則著在風雅之聲也○淩稚隆曰言風聲見其逺也索隠言風雅之聲謬

防一莖六穂於庖集解徐廣曰防瑞禾也駰案漢書音義曰謂嘉禾之米於庖廚以供祭祀索隠鄭徳云防擇也說文嘉禾一名防字林云禾一莖六穂謂之防也○楊愼曰徐楚金雲防字諸解惟鄭徳得之徐廣瑞禾臆說字林亦據此文而傅防之耳

楊雄以爲靡麗之賦勸百風一猶馳騁鄭衛之聲曲終而奏雅不已虧乎○王若虛辧惑曰前漢書全引此語予嘗疑之按遷傳𨿽不著其死之嵗月然云遷旣死後其書稍出宣帝時遷外孫楊惲祖述其書遂宣布焉則其死不過在昭宣之間耳而雄以成帝元延之初始自蜀逰京師年七十一卒於王莾天鳯五年逆而推之宣帝之二十年雄乃始生遷著書時安得雄之言乎是必孟堅所續而後人誤附於史記耳困學紀聞曰江氏楶曰雄後於遷甚久遷得引雄辭何哉蓋後人以漢書贊附益之

史記卷一百一十七考證﹤史部﹐正史類﹐史記﹥

欽定四庫全書

史記卷一百十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

淮南衡山列傳第五十

淮南厲王長者髙祖少子也其母故趙王張敖美人髙祖八年從東垣過趙【正義趙張耳所都今邢州也】趙王獻之美人厲王母得幸焉有身趙王敖弗敢內宮爲築外宮而捨之及貫髙等謀反栢人事發覺並逮治王盡收捕王母兄弟美人系之河內厲王母亦系告吏曰得幸上有身吏以聞上上方怒趙王未理厲王母厲王母弟趙兼因辟陽侯言呂后呂后妬弗肯白辟陽侯不彊爭及厲王母已生厲王恚卽自殺吏奉厲王詣上上悔【正義悔不理厲王母】令呂后母之而葬厲王母眞定眞定厲王母之家在焉父世縣也【索隱案漢書作母家縣謂父祖代居眞定也】髙祖十一年十月淮南王黥布反立子長爲淮南王王黥布故地凡四郡【集觧徐廣曰九江廬江衡山豫章也】上自將兵擊滅布厲王遂卽位厲王蚤失母常附呂后孝恵呂后時以故得幸無患害而常心怨辟陽侯弗敢發及孝文帝初卽位淮南王自以爲最親驕蹇數不奉法上以親故常寛赦之三年入朝甚橫從上入苑囿獵與上同車常謂上大兄厲王有材力力能扛鼎乃往請辟陽侯辟陽侯出見之卽自袖鐡椎椎辟陽侯【索隱漢書作褏金椎椎之案信陵君使朱亥袖四十斤鐡錘】令從者魏敬剄之【正義剄古鼎反剄謂刺剄】厲王乃馳走闕下肉袒謝曰臣母不當坐趙事其時辟陽侯力能得之呂后弗爭罪一也趙王如意子母無罪呂后殺之辟陽侯弗爭罪二也呂后王諸呂欲以危劉氏辟陽侯弗爭罪三也臣謹爲天下誅賊臣辟陽侯報母之仇謹伏闕下請罪孝文傷其志爲親故弗治赦厲王當是時薄太后及太子諸大臣皆憚厲王厲王以此歸國益驕恣不用漢法出入稱警蹕稱制自爲法令擬於天子六年令男子但等七十人與棘蒲侯柴武太子奇謀以輂車四十乘【集觧徐廣曰大車駕馬曰輂音已足反】反谷口【集觧駰案漢書音義曰谷口在長安北故縣也處多險阻正義括地誌雲谷口故城在雍州醴泉縣東北四十里漢谷口縣也】令人使閩越匈奴事覺治之使使召淮南王淮南王至長安丞相臣張蒼典客臣馮敬行禦史大夫事宗正臣逸廷尉臣賀備盜賊中尉臣福昧死言淮南王長廢先帝法不聽天子詔居處無度爲黃屋蓋乘輿出入擬於天子擅爲法令不用漢法及所置吏以其郎中春爲丞相聚收漢諸侯人及有罪亡者匿與居爲治家室賜其財物爵祿田宅爵或至闗內侯奉以二千石所不當得欲以有爲【集觧如淳曰賜亡畔來者如賜其國二千石也瓚曰奉以二千石之秩祿】大夫但【集觧張晏曰大夫姓也上云男子但明其姓大夫也瓚曰官爲大夫名但者也索隠張晏云大夫姓非也案上文云男子但此云大夫但及士伍開章則知大夫是官也】士伍開章等七十人【集觧如淳曰律有罪失官爵稱士伍者也開章名】與棘蒲侯太子謀反【集觧徐廣曰棘蒲侯柴武以文帝後元年卒謚剛嗣子謀反不得置後國除】欲以危宗廟社稷使開章陰告長與謀使閩越及匈奴發其兵開章之淮南見長長數與坐語飲食爲家室娶婦以二千石俸奉之開章使人告但已言之王春使使報但等吏覺知使長安尉奇等往捕開章長匿不予與故中尉蕳忌謀殺以閉口【索隠蕳姓也音姦嚴助傳則作間忌字音亦同正義謀殺開章以閉絕謀反之口也】爲棺槨衣衾葬之肥陵邑【正義括地誌云肥陵故縣在壽州安丰縣東六十里在故六城東北百餘里】謾吏曰不知安在【索隠謾音慢慢誑也實葬肥陵誑云不知處按肥陵地名在肥水之上】又佯聚土樹表其上曰開章死埋此下及長身自賊殺無罪者一人令吏論殺無罪者六人爲命棄市罪詐捕命者以除罪【集觧晉灼曰亡命者當棄市而王藏之詐捕不命者而言命以脫命者之罪】擅罪人罪人無告劾系治城旦舂以上十四人赦免罪人死罪十八人城旦舂以下五十八人賜人爵闗內侯以下九十四人前日長病陛下憂苦之使使者賜書棗脯長不欲受賜不肯見拜使者南海民處廬江界中者反淮南吏卒擊之陛下以淮南民貧苦遣使者賜長帛五千匹以賜吏卒勞苦者長不欲受賜謾言曰無勞苦者南海民王織上書獻璧皇帝忌擅燔其書不以聞【集觧文穎曰忌蕳忌】吏請召治忌長不遣謾言曰忌病春又請長願入見長怒曰女欲離我自附漢長當棄市臣請論如法制曰朕不忍致法於王其與列侯二千石議臣蒼臣敬臣逸臣福臣賀昧死言臣謹與列侯吏二千石臣嬰等四十三人議皆曰長不奉法度不聽天子詔乃陰聚徒黨及謀反者厚養亡命欲以有爲臣等議論如法制曰朕不忍致法於王其赦長死罪廢勿王臣蒼等昧死言長有大死罪陛下不忍致法幸赦廢勿王臣請處蜀郡嚴道卭郵【集觧徐廣曰嚴道有卭僰九折阪又有郵置駰案張晏曰嚴道蜀郡縣索隠縣有蠻夷曰道嚴道有卭來山有郵置故曰嚴道卭郵】遣其子子母從居【索隠案樂彥云妾媵之有子者從去也】縣爲築蓋家室皆廩食給薪菜鹽豉炊食器席蓐臣等眜死請請布告天下制曰計食長給肉日五斤酒二斗令故美人才人得幸者十人從居他可【索隠謂它事可其制也】盡誅所與謀者於是乃遣淮南王載以輜車令縣以次傳是時袁盎諫上曰上素驕淮南王弗爲置嚴傅相以故至此且淮南王爲人剛今暴摧折之臣恐卒逢霧露病死陛下爲有殺弟之名柰何上曰吾特苦之耳今復之縣傳淮南王者皆不敢發車封【集觧駰案漢書音義曰檻車有檻封也】淮南王乃謂侍者曰誰謂乃公勇者【索隠乃汝也汝公淮南王自謂也】吾安能勇吾以驕故不聞吾過至此人生一世間安能邑邑如此乃不食死至雍【正義今岐州雍縣也】雍令發封以死聞上哭甚悲謂袁盎曰吾不聽公言卒亡淮南王盎曰不可柰何願陛下自寛上曰爲之柰何盎曰獨斬丞相禦史以謝天下乃可【索隠案劉氏云袁盎此言亦太過也】上卽令丞相禦史遂考諸縣傳送淮南王不發封餽侍者皆棄市乃以列侯淮南王於雍守冢三十戶孝文八年上憐淮南王淮南王有子四人皆七八嵗乃封子安爲阜陵侯子勃爲安陽侯子賜爲周陽侯子良爲東成侯孝文十二年民有作歌歌淮南厲王曰一尺布尙可縫一斗粟尙可舂兄弟二人不能相容【集觧駰案漢書音義曰尺布斗粟猶尙不棄況於兄弟而更相逐乎瓚曰一尺布尙可縫而共衣一斗粟尙可舂而共食也況以天下之廣而不能相容】上聞之乃嘆曰堯舜放逐骨肉【正義帝系云堯黃帝之後舜顓頊之後四凶之內有承黃帝顓頊者而堯舜竄之故放逐骨肉耳四凶者共工三苖伯鯀及驩兜皆堯舜之同姓故云骨肉也】周公殺管蔡天下稱聖何者不以私害公天下豈以我爲貪淮南王地邪乃徙城陽王王淮南故地【集觧徐廣曰景王章之子】而追尊謚淮南王爲厲王【正義謚法云暴慢無親曰厲】置園復如諸侯儀孝文十六年徙淮南王喜復故城陽【索隱故城陽景王章子也】上憐淮南厲王廢法不軌自使失國蚤死乃立其三子阜陵侯安爲淮南王安陽侯勃爲衡山王周陽侯賜爲廬江王皆復得厲王時地叄分之東城侯良前薨無後也孝景三年吳楚七國反吳使者至淮南淮南王欲發兵應之其相曰大王必欲發兵應吳臣願爲將王乃屬相兵淮南相已將兵因城守不聽王而爲漢漢亦使曲城侯【集觧徐廣曰曲城侯姓虫名防其父名逢髙祖功臣】將兵救淮南淮南以故得完吳使者至廬江廬江王弗應而往來使越吳使者至衡山衡山王堅守無二心孝景四年吳楚已破衡山王朝上以爲貞信乃勞苦之曰南方卑濕徙衡山王王濟北所以褒之及薨遂賜謚爲貞王廬江王邊越數使使相交故徙爲衡山王王江北淮南王如故淮南王安爲人好讀書鼓琴不喜弋獵狗馬馳騁亦欲以行陰徳拊循百姓流譽天下時時怨望厲王死時欲畔逆未有因也及建元二年淮南王入朝素善武安侯武安侯時爲太尉乃逆王霸上與王語曰方今上無大子大王親髙皇帝孫【正義漢書云武帝以安屬爲諸侯】行仁義天下莫不聞卽宮車一日晏駕非大王當誰立者淮南王大喜厚遺武安侯金財物陰結賔客【索隱淮南要略云養士數千髙材者八人蘇非李尙左吳田由雷被伍被毛被晉昌號曰八公】拊循百姓爲畔逆事建元六年彗星見淮南王心怪之或說王曰先吳軍起時彗星出長數尺然尙流血千里今彗星長竟天天下兵當大起王心以爲上無太子天下有變諸侯並爭愈益治器械攻戰具積金錢賂遺郡國諸侯遊士奇材諸辧士爲方略者妄作妖言謟諛王王喜多賜金錢而謀反滋甚淮南王有女陵慧有口辯王愛陵常多予金錢爲中詗長安【集觧徐廣曰詗伺采察之名也音空政反安平侯鄂千秋孫伯與淮南王女陵通而中絕又遺淮南王書稱臣盡力故棄市索隠鄧展曰詗捕也孟康曰詗音偵西方人以反間爲偵劉氏及包愷並音醜政反服防云偵之也】約結上左右元朔三年上賜淮南王幾杖不朝淮南王王后荼王愛幸之王后生太子遷遷取王皇太后外孫修成君女爲妃【集觧應劭曰王太后先適金氏女也】王謀爲反具畏太子妃知而內泄事乃與太子謀令詐弗愛三月不同席王乃詳爲怒太子閉太子使與妃同內三月太子終不近妃妃求去王乃上書謝歸去之王后荼太子遷及女陵得愛幸王擅國權侵奪民田宅妄致系人【集觧徐廣曰一云毆擊】元朔五年太子學用劍自以爲人莫及聞郎中靁被巧【索隠案巧者謂善用劍也】乃召與戲被一再辭讓誤中太子【索隠樂彥云初一讓王至二讓後遂不讓故云一再讓而誤中太子也】太子怒被恐此時有欲從軍者輙詣京師被卽願奮擊匈奴太子遷數惡被於王王使郎中令斥免欲以禁後【正義言屏斥免郎中令官而令後人不敢效也】被遂亡至長安上書自眀詔下其事廷尉河南【正義雷被告章下廷尉及河南共治之】河南治逮淮南太子【正義逮謂追赴河南也】王王后計欲無遣太子遂發兵反計猶豫十餘日未定防有詔卽訊太子【索隠案樂彥云卽就淮南案之不逮詣河南也】當是時淮南相怒壽春丞畱太子逮不遣【集觧如淳曰丞主刑獄囚徒丞順王意不遣太子應逮書】劾不敬王以請相相弗聽王使人上書告相事下廷尉治蹤迹連王王使人伺漢公卿公卿請逮捕治王王恐事發太子遷謀曰漢使卽逮王王令人衣衛士衣持防居庭中王旁有非是則刺殺之臣亦使人刺殺淮南中尉乃舉兵未晚是時上不許公卿請而遣漢中尉宏卽訊驗王【索隠案百官表云宏姓殷也】王聞漢使來卽如太子謀計漢中尉至王視其顏色和訊王以斥靁被事耳王自度無何【集觧如淳曰無何罪】不發中尉還以聞公卿治者曰淮南王安擁閼奮擊匈奴者靁被等廢格眀詔當棄市【索隠崔浩云詔畫募擊匈奴而被壅遏應募者漢律所謂廢格案如淳注梁孝王傳云謂被閣不行也音各】詔弗許公卿請廢勿王詔弗許公卿請削五縣詔削二縣使中尉宏赦淮南王罪罰以削地中尉入淮南界宣言赦王王初聞漢公卿請誅之未知得削地聞漢使來恐其捕之乃與太子謀刺之如前計及中尉至卽賀王王以故不發其後自傷曰吾行仁義見削甚恥之然淮南王削地之後其爲反謀益甚諸使道從長安來爲妄妖言【索隠如淳曰道猶言路由長安來姚丞云道或作從】言上無男漢不治卽喜卽言漢廷治有男王怒以爲妄言非也王日夜與伍被【集觧駰案漢書曰伍被楚人或言其先伍子胥後】左吳等案輿地圖【集觧蘇林云輿猶盡載之意索隠志林云輿地圗漢家所畫非出逺也】部署兵所從入王曰上無太子宮車卽晏駕廷臣必徴膠東王不卽常山王【集觧徐廣曰皆景帝子也】諸侯並爭吾可以無備乎且吾髙祖孫親行仁義陛下遇我厚吾能忍之萬世之後吾寜能北面臣事豎子乎王坐東宮召伍被與謀曰將軍上被悵然曰上寛赦大王王復安得此亡國之語乎臣聞子胥諫吳王吳王不用乃曰臣今見麋鹿遊姑蘇之臺也今臣亦見宮中生荊棘露霑衣也王怒系伍被父母囚之三月復召曰將軍許寡人乎被曰不直來爲大王畫耳臣聞聰者聽於無聲明者見於未形故聖人萬舉萬全昔文王一動而功顯於千世列爲三代此所謂因天心以動作者也故海內不期而隨此千歳之可見者夫百年之秦近世之吳楚亦足以諭國家之存亡矣臣不敢避子胥之誅願大王毋爲吳王之聽昔秦絕先王之道殺術士燔詩書棄禮義尙詐力任刑罰轉負海之粟致之西河當是之時男子疾耕不足於糟糠女子紡績不足於蓋形遣蒙恬築長城東西數千里暴兵露師常數十萬死者不可勝數僵屍千里流血頃畝百姓力竭欲爲亂者十家而五又使徐福入海求神異物還爲僞辭曰臣見海中大神言曰汝西皇之使邪臣答曰然汝何求曰願請延年益壽藥神曰汝秦王之禮薄得觀而不得取卽從臣東南至蓬萊山見芝成宮闕有使者銅色而龍形光上照天於是臣再拜問曰宜何資以獻海神曰以令名男子若振女【集觧徐廣曰西京賦曰振子萬童駰案薛綜曰振子童男女】與百工之事卽得之矣秦皇帝大說遣振男女三千人資之五穀種種百工而行徐福得平原廣澤止王不來【正義括地誌云亶州在東海中秦始皇遣徐福將童男女遂止此州其後復有數洲萬家其上人有至會稽市易者闕文】於是百姓悲痛相思欲爲亂者十家而六又使尉佗逾五嶺攻百越尉佗知中國勞極止王不來使人上書求女無夫家者三萬人以爲士卒衣補秦皇帝可其萬五千人於是百姓離心瓦觧欲爲亂者十家而七客謂髙皇帝曰時可矣髙皇帝曰待之聖人當起東南間不一年陳勝吳廣發矣髙皇始於丰沛一倡天下不期而響應者不可勝數也此所謂蹈瑕間因秦之亡而動者也百姓願之若旱之望雨故起於行陳之中而立爲天子功髙三王徳傳無窮今大王見髙皇帝得天下之易也獨不觀近世之吳楚乎夫吳王賜號爲劉氏祭酒【集觧應劭曰禮飲酒必祭示有先也故稱祭酒尊也】復不朝王四郡之眾地方數千里內鑄消銅以爲錢東煮海水以爲鹽上取江陵木以爲船一船之載當中國數十兩車國富民眾行珠玉金帛賂諸侯宗室大臣獨竇氏不與計定謀成舉兵而西破於大梁敗於狐父【集觧徐廣曰在梁碭之間】奔走而東至於丹徒越人禽之身死絕祀爲天下笑夫以吳越之眾不能成功者何誠逆天道而不知時也方今大王之兵眾不能十分吳楚之一天下安寜有萬倍於吳楚之時願大王從臣之計大王不從臣之計今見大王事必不成而語先泄也臣聞微子過故國而悲於是作麥秀之歌是痛紂之不用王子比干也故孟子曰紂貴爲天子死曽不若匹夫是紂先自絕於天下久矣非死之日而天下去之今臣亦竊悲大王棄千乘之君必且賜絕命之書爲羣臣先死於東宮也【集觧如淳曰王時所居也】於是王气怨結而不揚涕滿匡而橫流卽起歷階而去王有孽子不害最長王弗愛王王后太子皆不以爲子兄數【集觧如淳曰不以爲子兄秩數】不害有子建材髙有气常怨望太子不省其父【集觧服防曰不省錄著兄弟數中】又怨時諸侯皆得分子弟爲侯而淮南獨二子一爲太子建父獨不得爲侯建陰結交欲告敗太子以其父代之太子知之數捕系而榜笞建建具知太子之謀欲殺漢中尉卽使所善壽春莊芷【索隠漢書作嚴正】以元朔六年上書於天子曰毒藥苦於口利於病忠言逆於耳利於行今淮南王孫建材能髙淮南王王后荼荼子太子遷常疾害建建父不害無罪擅數捕系欲殺之今建在可徴問具知淮南陰事書聞上以其事下廷尉廷尉下河南治是時故辟陽侯孫審卿善丞相公孫怨淮南厲王殺其大父乃深購淮南事於乃疑淮南有畔逆計謀深窮治其獄河南治建辭引淮南太子及黨與淮南王患之欲發問伍被曰漢廷治亂伍被曰天下治王意不說謂伍被曰公何以言天下治也被曰被竊觀朝廷之政君臣之義父子之親夫婦之別長幼之序皆得其理上之舉錯遵古之道風俗紀綱未有所缺也重裝富賈周流天下道無不通故交易之道行南越賔服羗僰入獻東甌入降廣長楡【集觧如淳曰廣謂拓大之也長楡塞名王恢所謂樹楡爲塞】開朔方匈奴折翅傷翼失援不振𨿽未及古太平之時然猶爲治也王怒被謝死罪王又謂被曰山東卽有兵漢必使大將軍將而制山東公以爲大將軍何如人也被曰被所善者黃義從大將軍擊匈奴還告被曰大將軍遇士大夫有禮於士卒有恩眾皆樂爲之用騎上下山若蜚材幹絕人被以爲材能如此數將習兵未易當也及謁者曹梁使長安來言大將軍號令眀當敵勇敢常爲士卒先休捨穿井未通須士卒盡得水乃敢飲軍罷卒盡已渡河乃渡皇太后所賜金帛盡以賜軍吏𨿽古名將弗過也王黙然淮南王見建已徴治恐國陰事且覺欲發被又以爲難乃復問被曰公以爲吳興兵是邪非也被曰以爲非也吳王至富貴也舉事不當身死丹徒頭足異處子孫無遺類【集觧徐廣曰一作噍音笑反】臣聞吳王悔之甚願王孰慮之無爲吳王之所悔王曰男子之所死者一言耳【集觧徐廣曰一夲無此言字駰案張晏曰不成則死二計耳瓚曰或有一言之交以死報之矣】且吳何知反【集觧瓚曰言吳王不知舉兵反索隠案知猶觧也】漢將一曰過成臯者四十餘人【集觧如淳曰言吳不塞成臯口而令漢將得出之】今我令樓緩【集觧駰案漢書直云緩無樓字樓緩乃六國時人疑此後人所益也李奇曰緩似人姓名韋昭曰淮南臣名】先要成臯之口【正義成臯城在河南澠水縣東南二里】周被下潁川兵塞轘轅伊闕之道【正義轘轅故闗在河南緱氏縣南四十里伊闗故闗在河南縣南十九里】陳定發南陽兵守武闗【正義故武闗在商州商洛縣東九十里春秋時闕文】河南太守獨有雒陽耳何足憂然此北尙有臨晉闗河東上黨與河內趙國人言曰絕成臯之口天下不通據三川之險【正義卽成臯闗也】招山東之兵舉事如此公以爲何如被曰臣見其禍未見其福也王曰左吳趙賢朱驕如皆以爲有福什事九成公獨以爲有禍無福何也被曰大王之羣臣近幸素能使眾者皆前系詔獄餘無可用者王曰陳勝吳廣無立錐之地千人之聚起於大澤奮臂大呼而天下響應西至於戲而兵百二十萬今吾國𨿽小然而勝兵者可得十餘萬非直適戍之眾鐖鑿棘矜也【集觧徐廣曰大防謂之剴音五哀反或是鐖乎索隠劉氏鐖音吾裏反鑿音自各反又鐖鄒音機防音亷】公何以言有禍無福被曰往者秦爲無道殘賊天下興萬乘之駕作阿房之宮收太半之賦發閭左之戌【正義閭左邊不役之民秦則役之也】父不寜子兄不便弟政苛刑峻天下熬然若焦【索隠卽消反】民皆引領而望傾耳而聴悲號仰天叩心而怨上故陳勝大呼天下響應當今陛下臨制天下一齊海內泛愛蒸庶布徳施惠口𨿽未言聲疾雷霆令𨿽未出化馳如神心有所懷威動萬里下之應上猶影響也而大將軍材能不特章邯楊熊也大王以陳勝吳廣諭之被以爲過矣王曰苟如公言不可徼幸邪被曰被有愚計王曰柰何被曰當今諸侯無異心百姓無怨气朔方之郡田地廣水艸美民徙者不足以實其地臣之愚計可僞爲丞相禦史請書徙郡國豪傑任俠及有耐罪以上【集觧應劭曰輕罪不至於髠完其耐鬢故曰耐古耐字與髠髮膚之意蘇林以爲法度之字皆從寸後攺如是耐音若能如淳曰律耐爲司防耐爲鬼薪白粲耐猶任也蘇林曰一嵗爲罰作二嵗刑已上爲耐耐能任其罪】赦令除其罪家產五十萬以上者皆徙其家屬朔方之郡益發甲卒急其防曰又僞爲左右都司空上林中都官詔獄逮書以逮諸侯太子幸臣【集觧晉灼曰百官表宗正有左右都司空上林有水司空皆主囚徒官也】如此則民怨諸侯懼卽使辯武【集觧徐廣曰淮南人名士曰武】隨而說之儻可徼幸什得一乎王曰此可也𨿽然吾以爲不至若此於是王乃令官奴入宮作皇帝璽丞相禦史大將軍軍吏中二千石都官令丞印及旁近郡太守都尉印漢使節法冠【集觧蔡邕曰法冠楚王冠也秦滅楚以其君冠賜禦史索隠崔浩云一名獬豸冠也】欲如伍被計使人僞得罪而西事大將軍丞相一日發兵【集觧如淳曰發淮南兵也索隠崔浩曰一日猶一朝卒然無定時也】使人卽刺殺大將軍靑而說丞相下之如發蒙耳【集觧如淳曰以物蒙覆其頭而爲發去其人欲之耳韋昭曰如防中發之甚易】王欲發國中兵恐其相二千石不聽王乃與伍被謀先殺相二千石僞失火宮中相二千石救火至卽殺之計未決又欲令人衣求盜衣【集觧駰案漢書音義曰卒衣也】持羽檄從東方來呼曰南越兵入界欲因以發兵乃使人至廬江防稽爲求盜未發王問伍被曰吾舉兵西鄕諸侯必有應我者卽無應柰何被曰南收衡山以擊廬江有尋陽之船守下雉之城【集觧徐廣曰在江夏駰案蘇林曰下雉縣名索隠雉音全爾反縣名在江南】結九江之浦絕豫章之口【正義卽彭蠡湖口北流出大江者】彊弩臨江而守以禁南郡之下東收江都會稽【正義江都揚州也會稽蘇州也】南通勁越屈彊江淮閒猶可得延嵗月之壽王曰善無以易此急則走越耳於是廷尉以王孫建辭連淮南王太子遷聞上遣廷尉監因拜淮南中尉逮捕太子至淮南淮南王聞與太子謀召相二千石欲殺而發兵召相相至內史以出爲解中尉曰臣受詔使不得見王王念獨殺相而內史中尉不來無益也卽罷相王猶豫計未決太子念所坐者謀刺漢中尉所與謀者已死以爲口絕乃謂王曰羣臣可用者皆前系今無足與舉事者王以非時發恐無功臣願會逮王亦偸欲休【集觧徐廣曰偸茍且也】卽許太子太子卽自剄不殊【集觧晉灼曰不殊不死】伍被自詣吏因告與淮南王謀反反蹤迹具如此吏因捕太子王后圍王宮盡求捕王所與謀反賔客在國中者索得反具以聞上下公卿治所連引與淮南王謀反列侯二千石豪傑數千人皆以罪輕重受誅衡山王賜淮南王弟也當坐收有司請逮捕衡山王天子曰諸侯各以其國爲本不當相坐與諸侯王列侯防肄丞相諸侯議【集觧徐廣曰詣都座就丞相共議也索隠案肄習也音異】趙王彭祖列侯臣讓等四十三人議皆曰淮南王安甚大逆無道謀反明白當伏誅膠西王臣端議曰淮南王安廢法行邪懷詐僞心以亂天下熒惑百姓倍畔宗廟妄作妖言春秋曰臣無將將而誅安罪重於將謀反形已定臣端所見其書節印圖及他逆無道事驗眀白甚大逆無道當伏其法而論國吏二百石以上及比者【集觧徐廣曰比吏而非眞】宗室近幸臣不在法中者不能相敎當皆免削削爵爲士伍毋得宦爲吏其非吏他贖死金二斤八兩【集觧蘇林曰以非吏故曰他】以章臣安之罪使天下明知臣子之道毋敢復有邪僻倍畔之意丞相廷尉湯等以聞天子使宗正以符節治王未至淮南王安自剄殺【集觧徐廣曰卽位凡四十二年元狩元年十月死】王后荼太子遷諸所與謀反者皆族天子以伍被雅辭多引漢之美欲勿誅廷尉湯曰被首爲王畫反謀被罪無赦遂誅被國除爲九江郡【集觧徐廣曰又爲六安國以陳縣爲都】

衡山王賜王后乘舒【正義衡山王后各也】生子三人長男爽爲太子次男孝次女無采又姬徐來生子男女四人美人厥姬生子二人衡山王淮南王兄弟相責望禮節間不相能衡山王聞淮南王作爲畔逆反具亦心結賔客以應之恐爲所並元光六年衡山王入朝其謁者衛慶有方術欲上書事天子王怒故劾慶死罪彊榜服之衡山內史以爲非是郤其獄王使人上書告內史內史治言王不直王又數侵奪人田壊人冢以爲田有司請逮治衡山王天子不許爲置吏二百石以上【集觧如淳曰漢儀注吏四百石以下自調除國中今王惡天子皆爲置之】衡山王以此恚與奚慈張廣昌謀求能爲兵法星气者日夜從容王宻謀反事【集觧徐廣曰宻豫作計校】王后乘舒死立徐來爲王后厥姬俱幸兩人相姤厥姬乃惡王后徐來於太子曰徐來使婢蠱道殺太子母太子心怨徐來徐來兄至衡山太子與飲以刃刺傷王后兄王后怨怒數毀惡太子於王太子女弟無采嫁棄歸與奴姧又與客姧太子數讓無采無采怒不與太子通王后聞之卽善遇無采無采及中兄孝少失母附王后王后以計愛之與共毀太子王以故數擊笞太子元朔四年中人有賊傷王后假母者【集觧駰案漢書音義曰母屬】王疑太子使人傷之笞太子後王病太子時稱病不侍孝王后無采惡太子太子實不病自言病有喜色王大怒欲廢太子立其弟孝王后知王決廢太子又欲並廢孝王后有侍者善舞王幸之王后欲令侍者與孝亂以污之欲並廢兄弟而立其子廣代太子太子爽知之念後數惡已無已時欲與亂以止其口王后飲太子前爲壽因據王后股求與王后臥王后怒以告王王乃召欲防而笞之太子知王常欲廢已立其弟孝乃謂王曰孝與王禦者姧無采與奴姧王彊食請上書卽倍王去王使人止之莫能禁乃自駕追捕太子太子妄惡言王械系太子宮中孝日益親幸王奇孝材能乃佩之王印號曰將軍令居外宅多給金錢招致賔客賔客來者防知淮南衡山有逆計日夜從容勸之王乃使孝客江都人救赫陳喜作輣車鏃矢【集觧徐廣曰輣車戰車也音扶萌反索隠救漢書作枚劉向別錄云易家有救民之法也】刻天子璽將相軍吏印王日夜求壯士如周邱等數稱引吳楚反時計畫以約束衡山王非敢效淮南王求卽天子位畏淮南起並其國以爲淮南已西發兵定江淮之間而有之望如是元朔五年秋衡山王當朝六年過淮南淮南王乃昆弟語除前郤約束反具衡山王卽上書謝病上賜書不朝元朔六年中衡山使人上書請廢太子爽立孝爲太子爽聞卽使所善白嬴之長安上書【索隠嬴音盈人姓名也】言孝作輣車鏃矢與王禦者姧欲以敗孝白嬴至長安未及上書吏捕嬴以淮南事系王聞爽使白嬴上書恐言國陰事卽上書反告太子爽所爲不道棄市罪事事下沛郡治元朔七年冬有司公卿下沛郡求捕所與淮南謀反者未得得陳喜於衡山王子孝家吏劾孝首匿喜孝以爲陳喜雅數與王計謀反恐其發之聞律先自告除其罪又疑太子使白嬴上書發其事卽先自告告所與謀反者救赫陳喜等廷尉治驗公卿請逮捕衡山王治之天子曰勿捕遣中尉安【索隠按漢書表司馬安也】大行息【索隠案漢書表李息】卽問王王具以情實對吏皆圍王宮而守之中尉大行還以聞公卿請遣宗正大行與沛郡雜治王王聞卽自剄殺孝先自告反除其罪坐與王禦婢姧棄市王后徐來亦坐蠱殺前王后乘舒及太子爽坐告王不孝皆棄市諸與衡山王謀反者皆族國除爲衡山郡

太史公曰詩之所謂戎狄是膺荊書是懲信哉是也淮南衡山親爲骨肉疆土千里列爲諸侯不務遵蕃臣職以承輔天子而專挾邪僻之計謀爲畔逆仍父子再亡國各不終其身爲天下笑此非獨王過也亦其俗薄臣下漸靡使然也夫荊楚僄勇輕悍好作亂乃自古記之矣

【索隠述贊曰淮南多橫舉事非正天子寛仁其過不更輣車致禍斗粟成詠王安好學女陵作詗兄弟不和傾國殞命】

史記卷一百十八

史記卷一百一十八考證

淮南衡山列傳廷尉臣賀○【臣照】按漢百官公卿表張釋之以孝文三年爲廷尉終文帝世不遷此廷尉賀不知何人疑有訛字

一尺布尙可縫一斗粟尙可舂兄弟二人不能相容○容齋續筆曰髙誘作鴻烈解敍及許叔重注文其辭乃云一尺繒好童童一升粟飽兄弟二人不能相容

漢亦使曲城侯集解徐廣曰曲城侯姓蠱名防○功臣表虫作蠱

王使郎中令斥免正義言屏斥免郎中令官而令後人不敢效也○余有丁曰郎中令郎中之長斥免靁被也

以令名男子若振女集解徐廣曰西京賦曰振子萬童○振西京賦作侲

尉佗知中國勞極止王不來○陳沂曰按任囂死後趙佗始自爲王今乃言尉佗先王陳勝乃反被一時對辭不究其實耳

臣聞防子過故國而悲於是作麥秀之歌○呂氏春秋及宋世家皆以爲箕子

今我令樓緩先要成臯之口集解漢書直云緩無樓字樓緩乃六國時人疑此後人所益也李奇曰緩似人姓名韋昭曰淮南臣名○徐孚逺曰周被陳定皆著姓名緩不得獨去姓樓緩當是與古人姓名同也

陳定發南陽兵守武闗正義故武闗在商州商洛縣東九十里春秋時闕文○闕文疑秦地二字之誤

產五十萬以上者○一本產上有家字

王安自剄殺集解徐廣曰卽位凡四十二年元狩元年十月死○【臣照】按年表安在位四十三年元狩元年自殺徐廣殆以夏正十月當屬元朔六年故只作四十二年乎否則二字狩字誤

信哉是也○一本作信哉是言也

史記卷一百一十八考證

欽定四庫全書

史記卷一百十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

循吏列傳第五十九

【索隠謂奉法循理之吏也】

太史公曰法令所以導民也刑罰所以禁姦也文武不備良民懼然身修者官未曾亂也奉職循理亦可以爲治何必威嚴哉

孫叔敖者【正義說苑云孫叔敖爲令尹一國吏民皆來賀有一老父衣麤衣冠白冠後來弔曰有身貴而驕人者民亡之位已髙而擅權者君惡之祿已厚而不知足者患處之叔敖再拜敬受命願聞余教父曰位已髙而意益下官益大而心益小祿已厚而愼不取君謹守此三者足以治椘】楚之處士也虞丘相進之於椘荘王以自代也三月爲椘相施敎導民上下和合世俗盛羙政緩禁止吏無姦邪盜賊不起秋冬則勸民山采春夏以水【集解徐廣曰乘多水時而出材竹】各得其所便民皆樂其生荘王以爲幣輕更小以爲大百姓不便皆去其業市令言之相曰市亂民莫安其處次行不定相曰如此防何頃乎市令曰三月頃相曰罷吾今令之復矣後五日朝相言之王曰前日更幣以爲輕今市令來言曰市亂民莫安其處次行之不定臣請遂令復如故王許之下令三日而市復如故楚民俗好庳車【索隠庳下也音婢】王以爲庳車不便馬欲下令使髙之相曰令數下民不知所從不可王必欲髙車臣請敎閭裏使髙其梱【索隠梱門限也音口本反】乘車者皆君子君子不能數下車王許之居半嵗民悉自髙其車此不教而民從其化近者視而效之遠者四面望而法之故三得相而不喜知其材自得之也三去相而不悔知非已之罪也【集解駰案皇覽曰孫叔敖冡在南郡江陵故城中曰土裏民傳孫叔敖曰我廬江陂後當爲萬戶邑去故楚都郢城北二十里所或曰孫叔敖激沮水作云夢大澤之池也】

子產者鄭之列大夫也【索隠按有管晏列傳其國僑羊舌肸等亦古之賢大夫合著在管晏之下不宜散入循吏之篇】鄭昭君之時以所愛徐贄爲相【索隠按鄭系家云子產鄭成公之少子事簡公定公封以六邑子產不事昭君亦無徐贄作相之事抑別有所出太史記異耳】國亂上下不親父子不和大宮子期言之君以子產爲相【索隠子期亦鄭之公子也左傳國語亦無其說按系家鄭相子西子駟之子與子產同時蓋亦子期之兄弟也】爲相一年豎子不戲狎班白不提挈僮子不犁畔二年市不豫賈【索隠賈音價謂臨時評其貴賤不豫定賈】三年門不夜關【集解徐廣曰一作閉】道不拾遺四年田器不歸五年士無尺籍【正義言士民無一尺方板之籍書什伍什伍相保也】喪期不令而治治鄭二十六年而死丁壯號哭老人兒啼曰子產去我死乎民將安歸【集解駰案皇覧曰子產在河南新鄭城外大是也索隠按左傳及系家云子產死孔子泣曰子產古之遺愛也又韓詩稱子產卒鄭人耕者輟耒婦人捐其佩玦也】

公儀休者魯博士也以髙弟爲魯相奉法循理無所變更百官自正使食祿者不得與下民爭利受大者不得取小客有遺相魚者相不受客曰聞君嗜魚遺君魚何故不受也相曰以嗜魚故不受也今爲相能自給魚今受魚而免誰復給我魚者吾故不受也食茹而羙拔其園葵而棄之見其家織布好而疾出其家婦燔其機云欲令農士工女安所讐其貨乎

石奢者椘昭王相也堅直亷正無所阿避行縣道有殺人者相追之乃其父也縦其父而還自系焉使人言之王曰殺人者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣石奢曰不私其父非孝子也不奉主法非忠臣也王赦其罪上惠也伏誅而死臣職也遂不受令自刎而死李離者晉文公之理也【正義理獄官也】過聴殺人自拘當死文公曰官有貴賤罰有輕重下吏有過非子之罪也李離曰臣居官爲長不與吏譲位受祿爲多不與下分利今過聽殺人傳其罪下吏非所聞也辭不受令文公曰子則自以爲有罪寡人亦有罪邪李離曰理有法失刑則刑失死則死公以臣能聽防決疑【索隠言能聽察防理以決疑獄故周禮司防以五聴察獄詞气色耳目也又尙書曰服念五六日至扵旬時是也】故使爲理今過聴殺人罪當死遂不受令伏劍而死

太史公曰孫叔敖出一言郢市復子產病死鄭民號哭公儀子見好布而家婦逐石奢縦父而死椘昭名立李離過殺而伏劍晉文以正國法

【索隠述贊曰奉職循理爲政之先卹人體國良吏述焉叔孫鄭產自昔稱賢拔葵一利赦父非愆李離伏劍爲法而然】

史記卷一百十九

史記卷一百一十九考證

循吏列傳虞丘相進之於椘荘王以自代也○呂氏春秋進孫叔敖者沈尹莖

客曰聞君嗜魚遺君魚何故不受也○韓詩外傳作其弟諫曰

石奢者椘昭王相也○呂氏春秋作石渚

失刑則刑失死則死○韓詩外傳曰法失則刑刑失則死

史記卷一百一十九考證

欽定四庫全書

史記卷一百二十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隠

唐諸王侍讀率府長史張守節正義

汲鄭列傳第六十

汲黯字長孺濮陽人也其先有寵於古之衛君【集觧文穎曰六國時衛但稱君】至黯七世世爲卿大夫黯以父任孝景時爲太子洗馬以莊見憚【索隠莊者嚴也謂嚴威也自漢明帝諱莊故已後莊皆云嚴】孝景帝崩太子卽位黯爲謁者東越相攻上使黯往視之不至至吳而還報曰越人相攻固其俗然不足以辱天子之使河南失火延燒千餘家上使黯往視之還報曰家人失火屋比延燒【索隠比音鼻】不足憂也臣過河南河南貧人傷水旱萬餘家或父子相食臣謹以便宜持節發河南倉粟以振貧民臣請歸節伏矯制之罪上賢而釋之遷爲滎陽令黯恥爲令病歸田裏上聞乃召拜爲中大夫以數切諫不得久畱內遷爲東海太守黯學黃老之言治官理民好淸靜擇丞史而任之【集觧如淳曰律太守都尉諸侯內史史各一人卒吏書佐各十人今摠言丞史或以爲擇郡丞及史使任之鄭當時爲大農推官屬丞史亦是也】其治責大指而已不苛小黯多病臥閨閤內不出嵗余東海大治稱之上聞召以爲主爵都尉列於九卿治務在無爲而已大體不拘文法黯爲人性倨少禮面折不能容人之過合己者善待之不合己者不能忍見士亦以此不附焉然好學防俠任气節內行修絜好直諫數犯主之顏色常慕傅栢袁盎之爲人也【集觧應邵曰傅栢梁人爲孝王將素伉直索隠傅音付人姓柏名】善灌夫鄭當時及宗正劉棄【集觧徐廣曰一云名棄疾索隠漢書見名棄疾】亦以數直諫不得久居位當是時太后弟武安侯蚡爲丞相中二千石來拜謁蚡不爲禮然黯見蚡未嘗拜常揖之天子方招文學儒者上曰吾欲云云【集觧張晏曰所言欲施仁義也】黯對曰陛下內多欲而外施仁義柰何欲效唐虞之治乎上黙然怒變色而罷朝公卿皆爲黯懼上退謂左右曰甚矣汲黯之戇也【索隠戇愚也音陟降反】羣臣或數黯黯曰天子置公卿輔弼之臣寧令從諛承意陷主於不義乎且已在其位縱愛身柰辱朝廷何黯多病病且滿三月上常賜告者數【集觧如淳曰杜欽所謂病滿賜告詔恩也數者非一也或曰賜告得去官歸家與告居官不視事索隠數音所角反】終不愈最後病莊助爲請告【集觧徐廣曰最一作其也】上曰汲黯何如人哉助曰使黯任職居官無以逾人【索隠逾音庾案漢書作瘉瘉猶勝也】然至其輔少主守城深堅招之不來麾之不去𨿽自謂賁育亦不能奪之矣上曰然古有社稷之臣至如黯近之矣大將軍靑侍中上踞厠而視之【集觧如淳曰厠音側謂牀邊踞牀視之一云混厠也厠牀邊側】丞相燕見上或時不冠至如黯見上不冠不見也上嘗坐武帳中【集觧應劭曰武帳織成爲武士象也孟康曰今禦武帳置兵闌五兵於帳中韋昭曰以武名之示威】黯前奏事上不冠望見黯避帳中使人可其奏其見敬禮如此張湯方以更定律令爲廷尉黯數質責湯於上前曰公爲正卿上不能襃先帝之功業下不能抑天下之邪心安國富民使囹圄空虛二者無一焉非苦就行放析就功何乃取髙皇帝約束紛更之爲【集觧如淳曰紛亂也】公以此無種矣黯時與湯論議湯辯常在文深小苛黯伉厲守髙不能屈忿發罵曰天下謂刀筆吏不可以爲公卿果然必湯也令天下重足而立側目而視矣是時漢方徵匈奴招懷四夷黯務少事承上間常言與胡和親無起兵上方向儒術尊公孫及事益多吏民巧弄【索隠音路洞反】上分別文法湯等數奏決讞以幸【索隠讞音魚列反】而黯常毀儒面觸等徒懷詐飾智以阿人主取容而刀筆吏專深文巧詆【索隠音丁禮反】陷人於罪使不得反其眞以勝爲功上愈益貴湯湯深心疾黯惟天子亦不說也欲誅之以事爲丞相乃言上曰右內史界部中多貴人宗室難治非素重臣不能任請徙黯爲右內史爲右內史數嵗官事不廢大將軍靑旣益尊姊爲皇后然黯與亢禮人或說黯曰自天子欲羣臣下大將軍大將軍尊重益貴君不可以不拜黯曰夫以大將軍有揖客反不重邪大將軍聞愈賢黯數請問國家朝廷所疑遇黯過於平生淮南王謀反憚黯曰好直諫守節死義難惑以非至如說丞相如發振落耳天子旣數徵匈奴有功黯之言益不用始黯列爲九卿而公孫張湯爲小吏及湯稍益貴與黯同位黯又非毀湯等已而至丞相封爲侯湯至禦史大夫故黯時丞相史皆與黯同列或尊用過之黯褊心不能無少望見上前言曰陛下用羣臣如積薪耳後來者居上上默然有間黯罷上曰人果不可以無學觀黯之言也日益甚居無何匈奴渾邪王率眾來降漢發車二萬乘縣官無錢從民貰馬【索隠貰音時夜反貰賖也鄒氏音勢】民或匿馬馬不具上怒欲斬長安令黯曰長安令無罪獨斬黯民乃肯出馬且匈奴畔其主而降漢漢徐以縣次傳之何至令天下騷動罷中國而以事夷狄之人乎上默然及渾邪至買人與市者坐當死者五百餘人黯請間見髙門【集觧如淳曰按三輔黃圗云未央宮中有髙門殿】曰夫匈奴攻當路塞絕和親中國興兵誅之死傷者不可勝計而費以巨萬百數臣愚以爲陛下得胡人皆以爲奴婢以賜從軍死事者家所鹵獲因予之以謝天下之苦塞百姓之心今縱不能渾邪率數萬之眾來降虛府庫賞賜發良民侍養譬若奉驕子愚民安知市買長安中物而文吏繩以爲防出財物於邊闗乎【集觧應劭曰防妄也律胡市吏民不得持兵器出闗𨿽於京師市買其法一也瓚曰無符傳出入爲闌】陛下縱不能得匈奴之資以謝天下又以微文殺無知者五百餘人是所謂庇其葉而傷其枝者也臣竊爲陛下不取也上黙然不許曰吾久不聞汲黯之言今又復妄發矣後數月黯坐小法防赦免官於是黯隱於田園居數年會更五銖錢【集觧徐廣曰元狩五年行五銖錢】民多盜鑄錢楚地尢甚上以爲淮陽楚地之郊乃召拜黯爲淮陽太守黯伏謝不受印詔數彊予然後奉詔詔召見黯黯爲上泣曰臣自以爲塡溝壑不復見陛下不意陛下復收用之臣常有狗馬病力不能任郡事臣願爲中郎出入禁闥補過拾遺臣之願也上曰君薄淮陽邪吾今召君矣【索隠今猶卽今也謂今日後卽召君】顧淮陽吏民不相得吾徒得君之重臥而治之黯旣辭行過大行李息曰黯棄居郡不得與朝廷議也然禦史大夫張湯智足以拒諫詐足以飾非務巧佞之語辯數之辭非肯正爲天下言專阿主意主意所不欲因而毀之主意所欲因而譽之好興事舞文法【集觧如淳曰舞猶弄也】內懷詐以禦主心外挾賊吏以爲威重公列九卿不早言之公與之俱受其僇矣息畏湯終不敢言黯居郡如故治淮陽政淸後張湯果敗上聞黯與息言抵息罪令黯以諸侯相秩居淮陽【集觧如淳曰諸侯王相在郡守上秩眞二千石律眞二千石奉月二萬二千石月萬六千】七嵗而卒【集觧徐廣曰元鼎五年】卒後上以黯故官其弟汲仁至九卿子汲偃至諸侯相黯姑姊子司馬安亦少與黯爲太子洗馬安文深巧善宦官四至九卿以河南太守卒昆弟以安故同時至二千石者十人濮陽假宏【索隠按漢書作叚宏】始事蓋侯信【集觧徐廣曰太后兄王信】信任宏宏亦再至九卿然衛人仕者皆嚴憚汲黯出其下

鄭當時者字莊陳人也其先鄭君【集觧駰案漢書音義曰當時父】嘗爲項籍將籍死已而屬漢髙祖令諸故項籍臣名籍鄭君獨不奉詔詔盡拜名籍者爲大夫而逐鄭君鄭君死孝文時鄭莊以任俠自喜脫張羽於戹【集觧服防曰梁孝王之將楚相之弟】聲聞梁楚之間孝景時爲太子舍人毎五日洗沐常置驛馬長安諸郊【集觧如淳曰交道四通防也請賔客便瓚曰諸郊謂長安四面郊祀之防閒靜可以請賔客索隠置卽驛馬謂於置著馬也】存諸故人請謝賔客夜以繼日至其明旦常恐不徧莊好黃老之言其慕長者如恐不見年少官薄然其遊知交皆其大父行天下有名之士也武帝立莊稍遷爲魯中尉濟南太守江都相至九卿爲右內史以武安侯魏其時議貶秩爲詹事遷爲大農令莊爲太史誡門下客至無貴賤無畱門者執賔主之禮以其貴下人莊廉又不治其產業仰奉賜以給諸公然其餽遺人不過算器食【集觧徐廣曰算音先管反竹器索隠算謂竹器以言無銅漆也漢書作具器食】每朝上之間說未嘗不言天下之長者其推轂士及官屬丞史誠有味其言之也常引以爲賢於已未嘗名吏與官屬言若恐傷之聞人之善言進之上惟恐後山東士諸公以此翕然稱鄭莊鄭莊使視決河自請治行五日【集觧如淳曰治行謂莊嚴也】上曰吾聞鄭莊行千里不賫糧請治行者何也然鄭莊在朝常趨和承意不敢甚引當否及晚節漢徵匈奴招四夷天下費多財用益匱莊任人賔客爲大農僦人【集觧徐廣曰一作入一云賔客爲大農僦人僦人蓋興生財利如今方宜矣駰案晉灼曰當時爲大農而任使其賔客辜較任僦也瓚曰任人謂保任見舉者索隠僦音卽就反辜較音姑角謂當時作大農任賔客僦人取庸直也或者貰物以應官取庸故下云多逋負也辜較字亦作酤者獨也言國家獨榷酤也此云辜較亦謂令賔客任人専其利故云辜較也】多逋負司馬安爲淮陽太守發其事莊以此陷罪贖爲庶人頃之守長史【集觧如淳曰丞相長史也】上以爲老以莊爲汝南太守數嵗以官卒鄭莊汲黯始列爲九卿廉內行修絜此兩人中廢家貧賔客益落【索隠落零落猶散落也】及居郡卒後家無餘貲財莊兄弟子孫以莊故至二千石六七人焉

太史公曰夫以汲黯之賢有勢則賔客十倍無勢則否況眾人乎下邽翟公有言【集觧徐廣曰邽一作邳索隠邽音圭縣名屬京兆】始翟公爲廷尉賔客闐門及廢門外可設雀羅翟公復爲廷尉賔客欲往翟公乃大署其門曰一死一生乃知交情一貧一富乃知交態一貴一賤交情乃見汲鄭亦云悲夫

【索隠述贊曰河南矯制自古稱賢淮南臥理天子伏焉積薪興嘆伉直愈堅鄭莊推士天下翕然交道勢利翟公愴旃】

史記卷一百二十

史記卷一百二十考證

汲鄭列傳愚民安知○顧炎武曰愚民安知爲一句其先鄭君集觧漢書音義曰當時父○徐孚逺曰景帝時莊猶年少鄭君非莊父明矣或其祖也

史記卷一百二十考證

欽定四庫全書

史記卷一百二十一

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

儒林列傳第六十一

【正義姚承云儒謂博士爲儒雅之林綜理古文宣明舊藝咸勸儒者以成王化者也】

太史公曰余讀功令【索隱案謂學者課功著之於令卽今之學令是也】至於廣厲學官之路未嘗不廢書而嘆也曰嗟乎夫周室衰而關雎作幽厲防而禮樂壊諸侯恣行政由彊國故孔子閔王路廢而邪道興於是論次詩書修起禮樂適齊聞韶三月不知肉味自衛返魯然後樂正雅頌各得其所【正義鄭云魯哀公十一年是時道衰樂廢孔子還修正之故雅頌各得其所也】世以混濁莫能用是以仲尼幹七十餘君無所遇【索隱後之記者失辭也案家語等說則孔子歷聘諸國莫能用謂周鄭齊宋曹衛陳楚杞莒匡等爾縱歷小國亦無七十餘君也】曰茍有用我者期月而已矣西狩獲麟曰吾道窮矣故因史記作春秋以寓王法其辭防而指博後世學者多錄焉【集解徐廣曰錄一作繆】自孔子卒後七十子之徒散遊諸侯大者爲師傅卿相【索隱案子夏爲魏文侯師子貢爲齊魯聘吳越蓋亦卿也而宰予亦仕齊爲卿余則未聞】小者友敎士大夫或隱而不見故子路居衛【集解駰案仲尼弟子列傳子路死於衛時孔子尙存也】子張居陳【正義今陳州】澹臺子羽居楚【正義今蘇州城南五里有澹臺湖湖北有澹臺】子夏居西河【正義今汾州】子貢終於齊【正義今靑州】如田子方叚幹木吳起禽滑釐之屬皆受業於子夏之倫爲王者師是時獨魏文侯好學後陵遲以至於始皇天下並爭於戰國儒術旣絀焉然齊魯之門學者獨不廢也於威宣之際孟子荀卿之列咸遵夫子之業而潤色之以學顯於當世及至秦之季世焚詩書阬術士【正義顏云今新丰縣溫湯之處號湣儒鄕溫湯西南三里有馬谷谷之西岸有阬古相傳以爲秦阬儒處也衛宏詔定古文尙書序云秦旣焚書恐天下不從所攺更法而諸生到者拜爲郎前後七百人乃密種瓜於驪山陵谷中溫處瓜實成詔博士諸生說之人言不同乃令就視爲伏機諸生賢儒皆至焉方相難不決因發機從上塡之以土皆壓終乃無聲也】六藝從此缺焉陳渉之王也而魯諸儒持孔氏之禮器往歸陳王於是孔甲爲陳渉博士【集解徐廣曰孔子八世孫名鮒字甲也】卒與渉俱死陳渉起匹夫驅瓦合適戍【索隱適音丁革反】旬月以王楚不滿半歲竟滅亡其事至防淺然而縉紳先生之徒負孔子禮器往委質爲臣者何也以秦焚其業積怨而發憤於陳王也及髙皇帝誅項籍舉兵圍魯魯中諸儒尙講誦習禮樂歌之音不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經藝講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海【正義顏云陳豨盧綰韓信黥布之徒相次反叛徵討也】亦未暇遑庠序之事也孝惠呂后時公卿皆武力有功之臣孝文時頗徴用【正義言孝文稍用文學之士居位】然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培公【集解徐廣曰一作陪韋昭曰培申公名音扶尢反索隱鄒氏音普來反】於齊則轅固生【正義申轅姓培固名公生其處號也】於燕則韓太傅【索隱韓嬰也爲常山王太傅】言尙書自濟南伏生【索隱按張華云名勝紀年云字子賤】言禮自魯髙堂生【索隱謝承云秦氏季代有魯人髙堂伯則伯是其字云生者自漢以來儒者皆號生亦先生者省字呼之耳】言易自菑川田生言春秋於齊魯自胡母生【索隱母音無胡母姓也字子都】於趙自董仲舒及竇太后崩武安侯田蚡爲丞相絀黃老刑名百家之言延文學儒者數百人而公孫以春秋白衣爲天子三公【集解徐廣曰一云自齊爲天子三公】封以平津侯天下之學士靡然鄕風矣公孫爲學官悼道之郁滯乃請曰丞相禦史言【正義自此以下皆奏請之辭】制曰蓋聞導民以禮風之以樂防姻者居室之大倫也今禮廢樂崩朕甚湣焉故詳延天下方正博聞之士咸登諸朝其令禮官勸學講議洽聞興禮以爲天下先太常議與博士弟子崇鄕裏之化以廣賢材馬謹與太常臧【集解駰案漢書百官表孔臧也】博士平等議曰聞三代之道鄕裏有敎夏曰校【正義校教也可教道藝也】殷曰序【正義序舒也言舒禮教】周曰庠【正義庠詳也言詳審經典】其勸善也顯之朝廷其懲惡也加之刑罰故教化之行也建首善自京師始由內及外今陛下昭至徳開大明配天地本人倫勸學修禮崇化厲賢以風四方太平之原也古者政教未洽不備其禮請因舊官而興焉爲博士官置弟子五十人復其身太常擇民年十八以上儀狀端正者補博士弟子郡國縣道邑有好文學敬長上肅政教順鄕裏出入不悖所聞者令相長丞上屬所二千石【索隱上音時兩反屬音燭屬委也所二千石謂於所部之郡守相也】二千石謹察可者當與計偕【索隱計計吏也偕俱也謂令與計吏俱詣太常也】詣太常得受業如弟子一嵗皆輒試能通一藝以上補文學掌故缺其髙第可以爲郎中者太常籍奏卽有秀才異等輒以名聞其不事學若下材及不能通一藝輒罷之而請諸不稱者罰臣謹案詔書律令下者明天人分際通古今之義文章爾雅訓辭深厚【索隱謂詔書文章雅正訓辭深厚也】恩施甚羙小吏淺聞不能究宣無以明布諭下治禮次治掌故【集解徐廣曰一云次治禮樂掌故】以文學禮義爲官遷畱滯請選擇其秩比二百石以上及吏百石通一藝以上補左右內史【正義案左右內史後攺爲左馮翊右扶風】大行卒史比百石以下補郡太守卒史皆各二人邊郡一人先用誦多者若不足乃擇掌故補中二千石屬文學掌故補郡屬【索隱如淳云漢儀弟子射防甲科百人補郎中乙科二百人補太子舍人皆秩比二百石次郡國文學秩百石也】備員請著功令佗如律令制曰可自此以來則公卿大夫士吏斌斌多文學之士矣

申公者魯人也髙祖過魯申公以弟子從師入見髙祖於魯南宮【索隱案漢書云申公少與楚元王俱事齊人浮丘伯受詩正義括地誌泮宮在兗州曲阜縣西南二百里魯城內宮之內鄭云泮之言半也其制半於天子之璧雍】呂太后時申公遊學長安與劉郢同師【索隱案漢書云呂太后時浮丘伯在長安申公與元王子郢俱卒學也郢卽郢客】已而郢爲楚王令申公傅其太子戊【集解徐廣曰楚元王劉交以文帝元年薨子夷王郢立四嵗薨子戊立郢以呂后二年封上邽侯文帝元年立爲楚王】戊不好學疾申公及王郢卒戊立爲楚王胥靡申公【集解徐廣曰腐刑】申公恥之歸魯退居家教終身不出門復謝絕賔客獨王命召之乃往【集解徐廣曰魯恭王也】弟子自遠方至受業者百餘人申公獨以詩經爲訓以教無傳疑疑者則闕不傳【索隱謂申公不作詩傳但教授有疑則闕耳】蘭陵王臧旣受詩以事孝景帝爲太子少傅免去今上初卽位臧乃上書宿衛上累遷一嵗中爲郎中令及代趙綰亦嘗受詩申公綰爲禦史大夫綰臧請天子欲立明堂以朝諸侯不能就其事乃言師申公於是天子使使束帛加璧安車駟馬迎申公弟子二人乘軺傳從【集解徐廣曰馬車】至見天子天子問治亂之事申公時已八十餘老對曰爲治者不在多言顧力行何如耳是時天子方好文詞見申公對黙然然已招致則以爲太中大夫捨魯邸議明堂事太皇竇太后好老子言不說儒術得趙綰王臧之過以讓上上因廢明堂事盡下趙綰王臧吏後皆自殺申公亦疾免以歸數年卒弟子爲博士者十餘人孔安國至臨淮太守【集解徐廣曰孔鮒之弟子襄爲惠帝博士遷爲長沙大傅生忠忠生武及安國安國爲博士臨淮太守】周霸至膠西內史夏寛至城陽內史碭魯賜至東海太守蘭陵繆生至長沙內史【索隱繆音亡救反繆氏出蘭陵一音穆所謂穆生爲楚元王所禮也】徐偃爲膠西中尉鄒人闕門慶忌【集解駰案漢書音義曰姓闕門名慶忌】爲膠東內史其治官民皆有亷節稱其好學學官弟子行𨿽不備而至於大夫郎中掌故以百數言詩𨿽殊多本於申公

淸河王太傅轅固生者齊人也以治詩孝景時爲博士與黃生爭論景帝前黃生曰湯武非受命乃弒也轅固生曰不然夫桀紂虐亂天下之心皆歸湯武湯武與天下之心而誅桀紂桀紂之民不爲之使而歸湯武湯武不得已而立非受命爲何黃生曰冠𨿽敝必加於首履𨿽新必闗於足何者上下之分也今桀紂𨿽失道然君上也湯武𨿽聖臣下也夫主有失行臣下不能正言匡過以尊天子反因過而誅之代立踐南面非弒而何也轅固生曰必若所云是髙帝代秦卽天子之位非邪於是景帝曰食肉不食馬肝【正義論衡雲气熱而毒盛故食馬肝殺人乂盛夏馬行多渴死殺气爲毒也】不爲不知味言學者無言湯武受命不爲愚遂罷是後學者莫敢明受命放殺者竇太后好老子書召轅固生問老子書固曰此是家人言耳【索隱服防云如家人言也案老子道徳篇𨿽防妙難通然近而觀之理國理身而已故言此家人之言也】太后怒曰安得司空城旦書乎【集解徐廣曰司空主刑徒之官也駰案漢書音義曰道家以儒法爲急比之於律令】乃使固入圈刺豕景帝知太后怒而固直言無罪乃假固利兵下圏刺豕正中其心一刺豕應手而倒太后黙然無以復罪罷之居頃之景帝以固爲亷直拜爲淸河王太傅【集解徐廣曰哀王乘也】久之病免今上初卽位復以賢良徴固諸防儒多疾毀固曰固老罷歸之時固已九十餘矣固之徴也薛人公孫亦徴【集解徐廣曰薛縣在菑川】側目而視固固曰公孫子務正學以言無曲學以阿世自是之後齊言詩皆本轅固生也諸齊人以詩顯貴皆固之弟子也

韓生者【集解駰案漢書曰名嬰】燕人也孝文帝時爲博士景帝時爲常山王太傅【集解徐廣曰憲王舜也】韓生推詩之意而爲內外傳數萬言其語頗與齊魯間殊然其歸一也淮南賁生受之【索隱賁音肥】自是之後而燕趙間言詩者由韓生韓生孫商爲今上博士

伏生者【集解張晏曰伏生名勝伏氏碑云】濟南人也故爲秦博士孝文帝時欲求能治尙書者天下無有乃聞伏生能治欲召之是時伏生年九十餘老不能行於是乃詔太常使掌故朝錯往受之秦時焚書伏生壁藏之其後兵大起流亡漢定伏生求其書亡數十篇獨得二十九篇卽以教於齊魯之間學者由是頗能言尙書諸山東大師無不渉尙書以教矣伏生教濟南張生及歐陽生【集解駰案漢書曰字和伯千乘人】歐陽生教千乘兒寛兒寛旣通尙書以文學應郡舉詣博士受業受業孔安國兒寛貧無資用常爲弟子都飬【索隱謂兒寛家貧爲弟子造食也何休注公羊灼烹爲飬案有廝飬卒廝掌馬飬造食也】及時時間行傭賃以給衣食行常帶經止息則誦習之以試第次補廷尉史是時張湯方鄕學以爲奏讞掾以古法議決疑大獄而愛幸寛寛爲人溫良有亷智自持而善著書書奏敏於文口不能發明也湯以爲長者數稱譽之及湯爲禦史大夫以兒寛爲掾薦之天子天子見問說之張湯死後六年兒寛位至禦史大夫【集解徐廣曰元狩元年】九年而以官卒寛在三公位以和良承意從容得久然無有所匡諌於官官屬易之不爲盡力張生亦爲博士而伏生孫以治尙書徴不能明也自此之後魯周霸孔安國雒陽賈嘉頗能言尙書事孔氏有古文尙書而安國以今文讀之因以起其家逸書得十餘篇蓋尙書滋多於是矣【索隱案孔臧與安國書云舊書潛於壁室歘爾復出古訓復申臧惟聞尙書二十八篇取象二十八宿何圖乃有百篇耶知以今文讎古篆推科斗以定五十餘篇並爲之傳也藝文志曰安國悉得其書以考二十九篇得多十六篇起者謂起發以出也】諸學者多言禮而魯髙堂生最本禮固自孔子時而其經不具及至秦焚書書散亡益多於今獨有士禮髙堂生能言之而魯徐生善爲容【索隱漢書作頌亦音容】孝文帝時徐生以容爲禮官大夫傳子至孫徐延徐襄襄其天姿善爲容不能通禮經延頗能未善也襄以容爲漢禮官大夫至廣陵內史延及徐氏弟子公戶滿意【索隱公戶姓滿意名也案鄧展云二人姓氏非也】桓生單次【索隱單音善單姓次名】皆常爲漢禮官大夫而瑕丘蕭奮【集解徐廣曰屬山陽】以禮爲淮陽太守是後能言禮爲容者由徐氏焉自魯商瞿受易孔子【索隱案商姓瞿名字子木瞿音劬】孔子卒商瞿傳易六世至齊人田何字子荘【索隱案漢書云商瞿授魯橋庇子庸子庸授江東馯臂子弓子弓授燕周丑子家子家授東武孫虞子乘子乘授何六傳也仲尼弟子傳作瞿傳馯臂子傳江東人矯子庸疵疵傳燕人周子家堅堅傳淳於人光子乘羽羽傳齊人田子荘何與漢書不同馯音寒庇音必利反疵音自移反】而漢興田何傳東武人王同子仲子仲傳菑川人楊何【索隱案田何傳東武王同傳菑川楊何】何以易元光元年徴官至中大夫齊人卽墨成以易至城陽相廣川人孟但以易爲太子門大夫魯人周霸莒人衡胡【集解徐廣曰莒一作呂】臨菑人主父偃皆以易至二千石然要言易者本於楊何之家董仲舒廣川人也以治春秋孝景時爲博士下帷講誦弟子傳以久次相受業或莫見其面蓋三年董仲舒不觀於捨園其精如此進退容止非禮不行學者皆師尊之今上卽位爲江都相【索隱案仲舒事易王王武帝兄】以春秋災異之變推陰陽所以錯行故求雨閉諸陽縱諸陰其止雨反是行之一國未嘗不得所欲中廢爲中大夫居捨著災異之記是時遼東髙廟災主父偃疾之取其書奏之天子【集解徐廣曰建元六年索隱案漢書以爲遼東髙廟及長陵園殿災也仲舒爲災異記艸而未奏主父偃竊而奏之】天子召諸生示其書有刺譏董仲舒弟子呂步舒【集解徐廣曰舒一作荼亦音舒】不知其師書以爲下愚於是下董仲舒吏當死詔赦之於是董仲舒竟不敢復言災異董仲舒爲人亷直是時方外攘四夷公孫治春秋不如董仲舒而希世用事位至公卿董仲舒以爲從諛疾之乃言上曰獨董仲舒可使相膠西王膠西王素聞董仲舒有行亦善待之董仲舒恐久獲罪疾免居家至卒終不治產業以修學著書爲事故漢興至於五世之間惟董仲舒名爲明於春秋其傳公羊氏也

胡母生【集解駰案漢書曰字子都】齊人也孝景時爲博士以老歸教授齊之言春秋者多受胡母生公孫亦頗受焉瑕丘江生爲谷梁春秋自公孫得用嘗集比其義卒用董仲舒仲舒弟子遂者蘭陵禇大廣川殷忠【集解徐廣曰殷一作叚又作瑕也】溫呂步舒禇大至梁相步舒至長史持節使決淮南獄於諸侯擅專斷不報以春秋之義正之天子皆以爲是弟子通者至於命大夫爲郎謁者掌故者以百數而董仲舒子及孫皆以學至大官

【索隱迷贊曰孔氏之衰經書緒亂言諸六學始自炎漢著令立官四方扼腕曲臺壊壁書禮之冠傳易言詩雲蒸霧散興化致理鴻猷克贊】

史記卷一百二十一

史記卷一百二十一考證

儒林列傳胥靡申公集解徐廣曰腐刑○楊愼曰列子云胥靡登髙不懼胥也靡末也胥靡末防賤之人腐刑無據

安得司空城旦書乎集解駰案漢書音義曰道家以儒法爲急比之於律令○楊愼曰司空城旦書蓋太后怒詈轅固之言意欲入以罪條比於城旦駰謂比儒生於律令非也儒家外自有刑名家何得以律令比之

欲求能治尙書者○尙書疏曰尙字乃伏生所加孔氏有古文尙書○【臣照】按顏師古曰家語孔騰藏尙書孝經論語於夫子舊堂壁中漢紀尹敏傳云孔鮒所藏二說不同王應麟曰隋志云武帝時魯共王壊孔子宅得其末孫惠所藏之書皆古文也史通亦以爲孔惠所藏則又非師古所引二人者矣書疏雲家語序云子襄以秦法峻急壁中藏其家書則又是安國祖藏之

史記卷一百二十一考證﹤史部﹐正史類﹐史記﹥

欽定四庫全書

史記卷一百二十二

漢

太

史

令司馬遷撰宋中郎外兵曹參軍裴駰集觧

唐國子博士文館學士司馬貞索隱

唐諸王侍讀率府長史張守節正義

酷吏列傳第六十二

孔子曰導之以政齊之以刑民免而無恥【集觧孔安國曰免茍免也】導之以徳齊之以禮有恥且格【集觧何晏曰格正也】老氏稱上徳不徳是以有徳下徳不失徳是以無徳法令滋章盜賊多有太史公曰信哉是言也法令者治之具而非制治淸濁之源也昔天下之网嘗宻矣【索隠案鹽鐡論云秦法密於凝脂】然姦僞萌起其極也上下相遁至於不振當是之時吏治若救火揚沸【索隠言夲獘不除則其末難止也】非武健嚴酷惡能勝其任而愉快乎言道徳者溺其職矣故曰聴訟吾猶人也必也使無訟乎下士聞道大笑之非虛言也漢興破觚而爲圜【集觧駰案漢書音義曰觚方索隠應劭云觚八稜有隅者髙祖反秦之政破觚爲圜謂除其嚴法約三章耳】斵雕而爲朴【索隠應劭云削雕爲璞也晉灼云凋獘也斵理凋獘之俗使反質朴也】网漏於吞舟之魚而吏治烝烝不至於姦黎民艾安由是觀之在彼不在此【集觧韋昭曰在道徳不在嚴酷】髙後時酷吏獨有侯封刻轢宗室侵辱功臣呂氏已敗遂禽侯封之家孝景時錯以刻深頗用術輔其資而七國之亂髮怒於錯錯卒以被戮其後有郅都寗成之屬

郅都者楊人也【集觧徐廣曰屬河東索隠郅音質漢書云河東大陽人正義括地誌云故楊城本秦時楊國漢楊縣城也今晉州洪洞縣也至隋爲楊唐初攺爲洪洞以故洪洞鎭爲名也秦及漢皆屬河東郡郅都墓在洪洞縣東南二十里漢書云郅都河東大陽人班固失之甚也大陽今陜州河北縣是亦屬河東郡也】以郎事孝文帝孝景時都爲中郎將敢直諫面折大臣於朝嘗從入上林賈姬如厠【索隠案姬生趙王彭祖也】野彘卒入厠上目都都不行上欲自持兵救賈姬都伏上前曰亡一姬復一姬進天下所少寧賈姬等乎陛下縱自輕柰宗廟太后何上還彘亦去太后聞之賜都金百斤由此重郅都濟南瞷氏【集觧駰案漢書音義曰音小兒癇病也索隠荀悅音閒鄒氏劉氏音並同】宗人三百餘家豪猾二千石莫能制於是景帝乃拜都爲濟南太守至則族滅瞷氏首惡餘皆股栗【集觧徐廣曰髀腳戰揺也】居嵗余郡中不拾遺旁十餘郡守畏都如太府都爲人勇有气力公廉不發私書問遺無所受請寄無所聽常自稱曰已倍親而仕身固當奉職死節官下終不顧妻子矣郅都遷爲中尉丞相條侯至貴倨也而都揖丞相是時民朴畏罪自重而都獨先嚴酷致行法不避貴戚列侯宗室見都側目而視號曰蒼鷹臨江王徴詣中尉府對簿臨江王欲得刀筆爲書謝上而都禁吏不予魏其侯使人以間與臨江王臨江王旣爲書謝上因自殺竇太后聞之怒以危法中都【索隠案中如字讀謂以法中傷之】都免歸家孝景帝乃使使持節拜爲鴈門太守而便道之官得以便宜從事匈奴素聞郅都節居邊爲引兵去竟郅都死不近鴈門匈奴至爲偶人像郅都【索隠漢書作寓人像案寓卽偶也謂刻木偶類人形也一云寄人形於木也】令騎馳射莫能中見憚如此匈奴患之竇太后乃竟中都以漢法景帝曰都忠臣欲釋之竇太后曰臨江王獨非忠臣邪於是遂斬郅都寜成者【集觧徐廣曰寧一作寗】穰人也【集觧徐廣曰屬南陽】以郎謁者事景帝好气爲人小吏必陵其長吏爲人上操下如束濕薪【集觧徐廣曰一無此字駰案韋昭曰言急也索隠操音七刀反操執也】滑賊任威稍遷至濟南都尉【正義百官表云都尉秦官掌佐守典武職甲卒秩比二千石有丞秩皆六百石景帝中二年更名都尉若周之司馬】而郅都爲守始前數都尉【索隠數音所注反】皆步入府因吏謁守如縣令其畏郅都如此及成往直陵都出其上都素聞其聲於是善遇與結驩久之郅都死後長安左右宗室多暴犯法於是上召寧成爲中尉【正義百官表雲中尉秦官掌徼循京師武帝太初元年更名執金吾顏云金吾鳥名也主辟不祥天子出行職主失道以禦非常故執此鳥之象因以名官】其治效郅都其廉弗如然宗室豪桀皆人人惴恐武帝卽位徙爲內史外戚多毀成之短抵罪髠鉗是時九卿罪死卽死少被刑而成極刑自以爲不復收於是觧脫詐刻傳出闗【索隠觧音紀買反脫音他活反謂脫鉗也】歸家稱曰仕不至二千石賈不至千萬安可比人乎乃貰貸買陂田千餘頃【索隠貰音食夜反貰賖也又音勢貸音天得反】假貧民役使數千家數年會赦致產數千金爲任俠持吏長短出從數十騎其使民威重於郡守

周陽由者其父趙兼以淮南王舅父侯周陽故因姓周陽氏【集觧徐廣曰侯五年孝文六年國除集觧周陽故城在絳州聞喜縣東二十九里】由以宗家任爲郎【索隠案與國家有外戚姻屬比於宗室故曰宗家也】事孝文及景帝景帝時由爲郡守武帝卽位吏治尙循謹甚然由居二千石中最爲暴酷驕恣所愛者撓法活之所憎者曲法誅滅之所居郡必夷其豪爲守視都尉如令爲都尉必陵太守奪之治與汲黯俱爲忮【集觧駰案漢書音義曰堅忮也】司馬安之文惡【集觧駰案漢書音義曰以文法傷害人】俱在二千石列同車未嘗敢均茵伏【集觧徐廣曰漢書作馮伏者軾索隠案均等也茵車蓐也言二人與由同載一車上不敢與之均茵軾也謂下之也馮音憑】由後爲河東都尉時與其守勝屠公爭權相告言罪【索隠風俗通云勝屠卽申屠也】勝屠公當抵罪義不受刑自殺而由棄市自寧成周陽由之後事益多民巧法大抵吏之治類多成由等矣

趙禹者斄人【集觧徐廣曰屬扶風音臺正義音胎故斄城在雍武功縣西南二十二里古邰國后稷所封漢斄縣也】以佐史補中都官【正義若京都府史】用廉爲令史事太尉亞夫亞夫爲丞相禹爲丞相史府中皆稱其廉平然亞夫弗任曰極知禹無害然文深【集觧駰案漢書音義曰禹持文法深刻】不可以居大府今上時禹以刀筆吏積勞稍遷爲禦史上以爲能至太中大夫與張湯論定諸律令【集觧徐廣曰論一作編】作見知吏傳得相監司用法益刻蓋自此始張湯者杜人也【集解徐廣曰爾時未爲陵】其父爲長安丞出湯爲兒守舍還而防盜肉其父怒笞湯湯掘窟得盜鼠及余肉刻防掠治傳爰書訊鞫論報【集觧蘇林曰謂傳囚也爰易也以此書易其辭防鞫窮也張晏曰傳考證驗也爰書自證不如此言反受其罪訊考三日復問之知與前辭同不也鞠一吏爲讀狀論其報行也索隠韋昭云爰換也古者重刑嫌有愛惡故移換獄書使他官考實之故曰傳爰書也】並取防與肉具獄磔堂下【集觧鄧展曰罪備具】其父見之視其文辭如老獄吏大驚遂使書獄【集觧如淳曰決獄之書謂律令也】父死後湯爲長安吏久之周陽侯始爲諸卿時【集觧徐廣曰田勝也武帝母王太后之同母弟也武帝始立而封爲周陽侯】嘗系長安湯傾身爲之【集觧韋昭曰爲之先後】及出爲侯大與湯交徧見湯貴人湯給事內史爲寧成掾以湯爲無害言大府調爲茂陵尉治方中【集觧駰案漢書音義曰方中陵上土作方也湯主治之蘇林曰天子卽位豫作陵諱之故言方中如淳曰大府幕府也茂陵尉主作陵之尉也韋昭曰大府公府】武安侯爲丞相徴湯爲史時薦言之天子補禦史使案事治陳皇后蠱獄深竟黨與於是上以爲能稍遷至太中大夫與趙禹共定諸律令務在深文拘守職之吏【集觧蘇林曰拘刻於守職之吏】已而趙禹遷爲中尉徙爲少府而張湯爲廷尉兩人交驩而兄事禹禹爲人廉倨爲吏以來舍母食客公卿相造請禹禹終不報謝務在絕知友賔客之請孤立行一意而已見文法輒取亦不覆案求官屬陰罪湯爲人多詐舞智以禦人【集觧韋昭曰制禦人】始爲小吏幹沒【集解徐廣曰隨勢沈浮也駰案服防曰射成敗也索隱如淳曰得利爲幹失利爲沒正義此二說非也按幹沒謂無潤及之而取他人也又云陽浮慕爲干心內不合爲沒也】與長安富賈田甲魚翁叔之屬交私【集觧徐廣曰姓魚也】及列九卿收接天下名士大夫已心內𨿽不合然陽浮慕之是時上方鄕文學湯決大獄欲傅古義【索隠傅音附】乃請博士弟子治尙書春秋補廷尉史亭疑法【集觧李奇曰亭平也索隠使之平疑事也】奏讞疑事必豫先爲上分別其原上所是受而著讞決法廷尉絜令揚主之明【集觧韋昭曰在板絜正義按謂律令也古以板書之言上所是著之爲正獄以廷尉法令決平之揚主之明鑑也】奏事卽譴湯應謝【集觧徐廣曰應一作權】鄕上意所便必引正監掾史賢者曰固爲臣議如上責臣臣弗用愚抵於此【集解蘇林曰主坐不用諸掾語故至於此正義百官表云廷尉秦官有正左右監皆秩千石也按上卽責湯應對謝之如上意必引正監等賢者本爲臣建議如上意臣不用愚昧不從至此也】罪當釋聞【集觧徐廣曰詔答聞也如今制曰聞矣駰案瓚曰謂常見原】卽奏事上是之曰臣非知爲此奏乃正監掾史某爲之其欲薦吏揚人之善蔽人之過如此所治卽上意所欲罪予監史深禍者卽上意所欲釋與監史輕平者所治卽豪必舞文巧詆卽下戶羸弱時口言𨿽文致法上財察【集觧李奇曰先見上口言之欲與輕平也】於是往往釋湯所言【集觧李奇曰湯口所先言皆見原釋】湯至於大吏內行修也通賔客飲食於故人子弟爲吏及貧昆弟調護之尢厚其造請諸公不避寒暑是以湯𨿽文深意忌不専平然得此聲譽而刻深吏多爲爪牙用者依於文學之士丞相數稱其美及治淮南衡山江都反獄皆窮根本嚴助及伍被上欲釋之湯爭曰伍被本畫反謀而助親幸出入禁闥爪牙臣乃交私諸侯如此弗誅後不可治於是上可論之其治獄所排大臣自爲功多此類於是湯益尊任遷爲禦史大夫【集觧徐廣曰元狩二年】防渾邪等降漢大興兵伐匈奴山東水旱貧民流徙皆仰給縣官縣官空虛於是承上指請造白金及五銖錢籠天下鹽鐡排富商大賈出告緡令【正義緡音岷錢貫也武帝伐四夷國用不足故稅民田宅船乘畜產奴婢等皆平作錢數毎千錢一算出一等賈人倍之若隠不稅有告之半與告人余半入官謂緡出此令用鋤築豪彊兼並富商大賈之家也一算百二十文也】鉏豪彊並兼之家舞文巧詆以輔法湯毎朝奏事語國家用日晏天子忘食丞相取充位【集觧徐廣曰時李蔡莊靑翟爲丞相】天下事皆決於湯百姓不安其生騷動縣官所興未獲其利姦吏並侵漁於是痛繩以罪則自公卿以下至於庶人咸指湯湯嘗病天子至自視病其隆貴如此匈奴來請和親羣臣議上前博士狄山曰和親便上問其便山曰兵者凶器未易數動髙帝欲伐匈奴大困平城乃遂結和親孝惠髙後時天下安樂及孝文帝欲事匈奴北邊蕭然苦兵矣孝景時吳楚七國反景帝往來兩宮間寒心者數月吳楚已破竟景帝不言兵天下富實今自陛下舉兵擊匈奴中國已空虛邊民大困貧由此觀之不如和親上問湯湯曰此愚儒無知狄山曰臣固愚忠若禦史大夫湯乃詐忠若湯之治淮南江都以深文痛詆諸侯別防骨肉使蕃臣不自安臣固知湯之爲詐忠於是上作色曰吾使生居一郡能無使虜入盜乎曰不能曰居一縣對曰不能復曰居一障間【正義障謂塞上要險之處別築城置吏士守之以扞防盜也】山自度辯窮且下吏曰能於是上遣山乘障至月餘匈奴斬山頭而去自是以後羣臣震慴湯之客田甲𨿽賈人有賢操始湯爲小吏時與錢通【集解徐廣曰以利交】及湯爲大吏甲所以責湯行義過失亦有烈士風湯爲禦史大夫七嵗敗河東人李文嘗與湯有郤已而爲禦史中丞恚數從中文書事有可以傷湯者不能爲地湯有所愛史魯謁居知湯不平使人上蜚變告文姦事事下湯湯治論殺文而湯心知謁居爲之上問曰言變事蹤迹安起湯詳驚曰此殆文故人怨之謁居病臥閭裏主人湯自往視疾爲謁居摩足趙國以冶鑄爲業王數訟鐡官事湯常排趙王趙王求湯陰事謁居嘗案趙王趙王怨之並上書告湯大臣也史謁居有病湯至爲摩足疑與爲大姦事下廷尉謁居病死事連其弟弟繋導官【集解如淳曰太官之別也主酒】湯亦治他囚導官見謁居弟欲陰爲之而詳不省謁居弟弗知怨湯使人上書告湯與謁居謀共變告李文事下減宣宣嘗與湯有郤及得此事窮竟其事未奏也會人有盜發孝文園瘞錢【集解如淳曰瘞埋錢於園陵以送死】丞相靑翟朝與湯約俱謝至前湯念獨丞相以四時行園當謝湯無與也不謝丞相謝上使禦史案其事湯欲致其文丞相見知【集解張晏曰見知故縱以其罪罪之】丞相患之三長史皆害湯欲防之始長史朱買臣會稽人也【正義朱買臣吳人也此時蘇州爲防稽郡】讀春秋荘助使人言買臣買臣以楚辭與助俱幸侍中爲太中大夫用事而湯乃爲小吏跪伏使買臣等前已而湯爲廷尉治淮南獄排擠荘助買臣固心望及湯爲禦史大夫買臣以會稽守爲主爵都尉列於九卿數年坐法廢守長史見湯湯坐牀上丞史遇買臣弗爲禮買臣楚士【正義周末越王勾踐滅吳楚威王滅越吳之地總屬楚故謂朱買臣爲楚士】深怨常欲死之王朝齊人也以術至右內史邊通學長短【集解駰案漢書音義曰長短術興於六國時行長入短其語隱謬用相激怒】剛暴彊人也官再至濟南相故皆居湯右已而失官守長史詘體於湯湯數行丞相事知此三長史素貴常淩折之以故三長史合謀曰始湯約與君謝已而賣君今欲劾君以宗廟事此欲代君耳吾知湯陰事使吏捕案湯左田信等【集解駰案漢書音義曰左證左也正義言湯與田信爲左道之交故言左田信等】曰湯且欲奏請信輒先知之居物致富與湯分之及他姦事事辭頗聞上問湯曰吾所爲賈人輒先知之益居其物是類有以吾謀告之者湯不謝湯又詳驚曰固宜有減宣亦奏謁居等事天子固以湯懷詐面欺使使八輩簿責湯【集解蘇林曰簿音主簿之簿悉責也】湯具自道無此不服於是上使趙禹責湯禹至譲湯曰君何不知分也君所治夷滅者幾何人矣今人言君皆有狀天子重致君獄欲令君自爲計何多以對簿爲湯乃爲書謝曰湯無尺寸功起刀筆吏陛下幸致爲三公無以塞責然謀防湯罪者三長史也遂自殺湯死家產直不過五百金皆所得奉賜無他業昆弟諸子欲厚湯湯母曰湯爲天子大臣被污惡言而死何厚乎載以牛車有棺無槨天子聞之曰非此母不能生此子乃盡案誅三長史丞相靑翟自殺出田信上惜湯稍遷其子安世趙禹中廢已而爲廷尉始條以爲禹賊深弗任及禹爲少府比九卿禹酷急至晚節事益多吏務爲嚴峻而禹治加緩而名爲平王溫舒等後起治酷於禹禹以老徙爲燕相數嵗亂悖有罪免歸後湯十餘年以壽卒於家

義縱者河東人也爲少年時嘗與張次公俱攻剽爲羣盜【集解徐廣曰剽音扶召反索隱說文云剽刺也一云剽刧人音敷妙反】縱有姊姁【索隱李奇音吁孟康音詡】以醫幸王太后王太后問有子兄弟爲官者乎姊曰有弟無行不可太后乃告上拜義姁弟縱爲中郎【集解駰案漢書音義曰姁音煦縱姊名也】補上黨郡中令【索隱案謂補上黨郡中之令史失其縣名】治敢行少蘊借【集觧駰案漢書音義曰敢行暴政而少蘊借也索隱蘊音慍借音才夜反張晏云爲人無所避故少所假借也】縣無逋事舉爲第一遷爲長陵及長安令直法行治不避貴戚以捕案太后外孫修成君子仲【索隱案王太后之女號修成君其子名仲】上以爲能遷爲河內都尉至則族滅其豪穰氏之屬河內道不拾遺而張次公亦爲郎以勇悍從軍敢深入有功爲岸頭侯【集解徐廣曰受封五年與淮南王女陵姦及受財物國除】寕成家居上欲以爲郡守禦史大夫曰臣居山東爲小吏時寜成爲濟南都尉其治如狼牧羊成不可使治民上乃拜成爲闗都尉嵗余闗東吏郡國出入闗者【集解駰案漢書音義曰閱也】號曰寜見乳虎無值寜成之怒義縱自河內遷爲南陽太守聞寜成家居南陽及縱至闗寜成側行送迎然縱气盛弗爲禮至郡遂案寜氏盡破碎其家成坐有罪及孔暴之屬皆犇亡【集解徐廣曰孔暴二姓大族】南陽吏民重足一迹而平氏朱彊杜衍杜周爲縱爪牙之吏任用遷爲廷史軍數出定襄定襄吏民亂敗於是徙縱爲定襄太守縱至掩定襄獄中重罪輕繋二百餘人及賔客昆弟私入相視亦二百餘人縱一捕鞫曰爲死罪解脫【集解駰案漢書音義曰一切皆捕之也律諸囚徒私解脫桎梏鉗赭加罪一等爲人解脫與同罪縱鞫相贍餉者二百人爲解脫死罪盡殺也】是日皆報殺四百餘人其後郡中不寒而栗猾民佐吏爲治【索隱案謂豪猾之人干預吏政故云佐吏爲理也】是時趙禹張湯以深刻爲九卿矣然其治尙寛輔法而行而縱以鷹擊毛摯爲治【集觧徐廣曰鷙鳥將擊必張羽毛也】後會五銖錢白金起民爲姦京師尢甚乃以縱爲右內史王溫舒爲中尉溫舒至惡其所爲不先言縱縱必以气淩之敗壊其功其治所誅殺甚多然取爲小治姦益不勝直指始出矣吏之治以斬殺縛束爲務閻奉以惡用矣縱亷其治放郅都上幸鼎湖病久已而卒起幸甘泉【索隱卒音七忽反】道多不治上怒曰縱以我爲不復行此道乎嗛之【集解徐廣曰嗛音銜】至冬楊可方受告緡【集解韋昭曰人有告言不出緡者可方受之索隱緡錢貫也漢氏有告緡令楊可主之謂緡錢出等人有不以錢通者令得告之也】縱以爲此亂民部吏捕其爲可使者【索隱謂求楊可之使】天子聞使杜式治以爲廢格沮事【集解駰案漢書音義曰武帝使楊可主告緡沒入其財物縱捕爲可使者此爲廢格詔書沮已成之事索隱格音閣】棄縱市後一嵗張湯亦死

王溫舒者陽陵人也【集解徐廣曰屬馮翊】少時椎埋爲姦【集解徐廣曰椎殺人而埋之或謂發冡】已而試補縣亭長數廢爲吏以治獄至廷史事張湯遷爲禦史督盜賊殺傷甚多稍遷至廣平都尉擇郡中豪敢任吏十餘人以爲爪牙皆把其陰重罪而縱使督盜賊快其意所欲得此人𨿽有百罪弗法卽有避因其事夷之亦滅宗以其故齊趙之郊盜賊不敢近廣平廣平聲爲道不拾遺上聞遷爲河內太守素居廣平時皆知河內豪姦之家及往九月而至令郡具私馬五十疋爲驛自河內至長安部吏如居廣平時方略補郡中豪猾郡中豪猾相連坐千餘家上書請大者至族小者乃死家盡沒入償臧奏行不過二三日得可事論報至流血十餘里河內皆怪其奏以爲神速盡十二月郡中毋聲毋敢夜行野無犬吠之盜其頗不得失之旁郡國梨求【索隱梨音犁梨比也】會春溫舒頓足嘆曰嗟乎令冬月益展一月足吾事矣其好殺伐行威不愛人如此天子聞之以爲能遷爲中尉其治復放河內徙諸名禍猾吏【集解徐廣曰有殘刻之名索隱按漢書作徒請召猜禍吏服防曰徒但也猜惡也應劭曰猜疑也取吏好猜疑人作禍敗者而使之】與從事河內則楊皆麻戊【集解徐廣曰一云麻成】闗中楊贛成信等義縱爲內史憚未敢恣治及縱死張湯敗後徙爲廷尉而尹齊爲中尉

尹齊者東郡茌平人【索隱茌音士疑反】以刀筆稍遷至禦史事張湯張湯數稱以爲亷武使督盜賊所斬伐不

遷爲闗內都尉聲甚於寜成上以爲能遷爲中尉吏民益凋敝尹齊木彊少文豪惡吏伏匿而善吏不能爲治以故事多廢抵罪上復徙溫舒爲中尉而楊僕以嚴酷爲王爵都尉

楊僕者宜陽人也以千夫爲吏【集解駰案漢書音義曰千夫若五大夫武帝軍用不足令民出錢谷爲之】河南守案舉以爲能遷爲禦史使督盜賊闗東治放尹齊以爲敢摯行稍遷至主爵都尉列九卿天子以爲能南越反拜爲樓舩將軍有功封將梁侯爲荀彘所縛【集觧徐廣曰受封四年徵朝鮮還贖爲庶人索隠案漢書云與左將軍荀彘俱系朝鮮爲彘所縛還免爲庶人病死】居久之病死而溫舒復爲中尉爲人少文居廷惽惽不辯【索隠惽音昬】至於中尉則心開督盜賊素習關中俗知豪惡吏豪惡吏盡復爲用爲方略吏苛察盜賊惡少年投缿【集觧徐廣曰音項器名也如今之投書函中索隠缿受投書之器入不可出三蒼音胡江反】購告言姦置伯格長【集觧徐廣曰一作落古村落字亦作格街陌屯落皆設督長也索隠伯音阡陌格音村落言阡陌村落皆置長也】以牧司姦盜賊溫舒爲人讇善事有勢者卽無勢者視之如奴有勢家𨿽有姦如山弗犯無勢者貴戚必侵辱舞文攻詆下戶之猾以焄大豪【集觧駰案焄音燻索隠案燻猶燻炙之謂下戶之中有姦猾之人令案之以燻逐大姦也】其治中尉如此姦猾窮治大抵盡靡爛獄中行論無出者其爪牙吏虎而冠於是中尉部中中猾以下皆伏有勢者爲遊聲譽稱治治數嵗其吏多以權富溫舒擊東越還【集觧徐廣曰元鼎六年出會稽破東越】議有不中意者坐小法抵罪免是時天子方欲作通天臺【正義漢書元封三年三輔舊事雲起甘泉通天臺髙五十丈】而未有人溫舒請覆中尉脫卒得數萬人作上說拜爲少府徙爲右內史治如其故姦邪少禁坐法失官復爲右輔行中尉事如故操嵗余會宛軍發【集觧駰案漢書音義曰發兵伐大宛】詔徵豪吏溫舒匿其吏華成及人有變告溫舒受員騎錢他姦利事罪至族自殺其時兩弟及兩婚家亦各自坐他罪而族光祿徐自爲曰悲夫夫古有三族而王溫舒罪至同時而五族乎溫舒死家直累千金後數嵗尹齊亦以淮陽都尉病死家直不滿五十金所誅滅淮陽甚多及死仇家欲燒其屍屍亡去歸葬【集觧徐廣曰尹齊死未及斂恐怨家欲燒之屍亦飛去】自溫舒等以惡爲治而郡守都尉諸侯二千石欲爲治者其治大抵盡放溫舒而吏民益輕犯法盜賊滋起南陽有梅免白政楚有殷中【集觧徐廣曰殷一作假人亦有姓假者也】杜少齊有徐勃燕趙之間有堅盧範生之屬大羣至數千人擅自號攻城邑取庫兵釋死罪縛辱郡太守都尉殺二千石爲檄告縣趣具食小羣盜以百數掠鹵鄕裏者不可勝數也於是天子始使禦史中丞丞相長史督之猶弗能禁也乃使光祿大夫範昆諸輔都尉及故九卿張徳等衣繡衣持節虎符發兵以興擊斬首大部或至萬餘級及以法誅通飲食坐連諸郡甚者數千人數嵗乃頗得其渠率散卒失亡復聚黨阻山川者往往而羣居無可柰何於是作沈命法【集觧駰案漢書音義曰沈藏匿也命亡逃也索隠服防云沈匿不發覺之法韋昭曰沈沒也】曰羣盜起不發覺發覺而捕弗滿品者二千石以下至小吏主者皆死其後小吏畏誅𨿽有盜不敢發恐不能得坐課累府府亦使其不言故盜賊寖多上下相爲匿以文辭避法焉【集觧徐廣曰詐爲虛文言無盜賊也】

減宣者楊人也以佐史無害給事河東守府衛將軍靑使買馬河東見宣無害言上徵爲大廐丞【正義百官表云太僕屬官有大廐各五丞一尉也】官事辦稍遷至禦史及中丞使治主父偃及治淮南反獄所以微文深詆殺者甚眾稱爲敢決疑數廢數起爲禦史及中丞者幾二十嵗王溫舒免中尉而宣爲左內吏其治米鹽事大小皆關其手自部署縣名曹實物官吏令丞不得擅揺痛以重法繩之居官數年一切郡中爲小治辦然獨宣以小致大能因力行之難以爲經中廢爲右扶風坐怨成信【集觧駰案漢書曰成信宣吏】信亡藏上林中宣使郿令【正義今岐山岐縣北時屬右扶風】格殺信吏卒格信時射中上林苑門宣下吏抵罪以爲大逆當族自殺而杜周任用

杜周者【正義杜氏譜云字長】南陽杜衍人【索隠地名也】義縱爲南陽守以爲爪牙舉爲廷尉史事張湯湯數言其無害至禦史使案邊失亡【集觧文頴曰邊卒多亡也或曰郡縣主守有所亡失也】所論殺甚眾奏事中上意任用與減宣相編更爲中丞十餘歳其治與宣相放然重遲外寛內深次骨【集觧李奇曰其用罪深刻至骨索隠次至也】宣爲左內史周爲廷尉其治大放張湯而善候伺上所欲擠者因而隠之上所欲釋者久系待問而微見其寃狀客有讓周曰君爲天子決平不循三尺法【集觧駰案漢書音義曰以三尺竹簡書法律也】專以人主意指爲獄獄者固如是乎周曰三尺安出哉前主所是著爲律後主所是防爲令當時爲是何古之法乎至周爲廷尉詔獄亦益多矣二千石系者新故相因不減百餘人郡吏大府舉之廷尉【集觧如淳曰郡吏郡太守也孟康曰舉之廷尉以章劾付廷尉治之】一嵗至千餘章章大者連逮證案數百小者數十人遠者數千近者數百里會獄吏因責如章告劾不服以笞掠定之於是聞有逮皆亡匿獄久者至更數赦【集觧張晏曰詔書赦或有不從此令】十有餘嵗而相告言大抵盡詆以不道【索隠案大抵猶大都也盡詆者盡至也】以上廷尉及中都官詔獄逮至六七萬人吏所增加十萬餘人周中廢後爲執金吾逐盜捕治桑羊衛皇后昆弟子刻深天子以爲盡力無私遷爲禦史大夫【集觧徐廣曰天漢三年爲禦史大夫四嵗太始三年卒】家兩子夾河爲守其治暴酷皆甚於王溫舒等矣杜周初徵爲廷史有一馬且不全及身久任事至三公列子孫尊官家訾累數巨萬矣

太史公曰自郅都杜周十人者此皆以酷烈爲聲然郅都伉直引是非爭天下大體張湯以知陰陽人主與俱上下時數辯當否國家賴其便趙禹時據法守正杜周從諛以少言爲重自張湯死後网密多詆嚴官事寖以耗廢九卿碌碌奉其官救過不贍何暇論繩墨之外乎然此十人中其廉者足以爲儀表其污者足以爲戒【集觧徐廣曰一本無此四字】方略敎導禁姦止邪一切亦皆彬彬質有其文武焉𨿽慘酷斯稱其位矣至若蜀守馮當暴挫廣漢李貞擅磔人東郡彌僕鋸項天水駱璧推減【集觧徐廣曰一作成索隠推音直追反減作成是也謂推系之以成獄也】河東禇廣妄殺京兆無忌馮翊殷周蝮鷙【索隠蝮音蝮蛇屬鷙音至鷹屬以言奇酷比之蝮毒焉】水衡閻奉撲擊賣請何足數哉何足數哉

【索隱述贊曰太上失徳法令滋起破觚爲圓禁暴下止姦僞斯熾慘酷爰始乳獸揚威蒼鷹側視舞文巧詆懷生可恃】

史記卷一百二十二

史記卷一百二十二考證

酷吏列傳遂使書獄集觧如淳曰決獄之書謂律令也○劉奉世曰謂案牘耳非律令也

弟系導官集解如淳曰大官之別也主酒○漢書師古注導擇也以主擇米故曰導官

使吏捕案湯左田信等○【臣照】按前云湯客田甲賈人始湯與錢通此下云湯欲奏請信輙知之居物致富與湯分之前又云甲有賢操責湯行義過失有烈士風後文雲天子案誅三長史出田信豈田信卽田甲乎

猾民佐吏爲治索隱案謂豪猾之人幹豫吏政故云佐吏爲理也○【臣照】按猾民畏縱之嚴反爲吏耳目助治公務以自效師古觧最得如索隱所云則是今之把持官吏也

失之旁郡國梨求○淩稚隆曰梨求漢書作追求屍亡去歸葬集觧徐廣曰尹齊死未及斂恐怨家欲燒之屍亦飛去○楊愼曰屍亡去者謂齊死而遺命其家潛逃歸葬耳徐廣之說事渉神怪且不逹文義

王溫舒免中尉而宣爲左內史○歸有光曰漢書作王溫舒爲中尉而宣爲左內史按溫舒未嘗免作爲字是張溫舒自中尉徙廷尉意卽此時

𨿽慘酷斯稱其位矣○【臣照】按遷身被腐刑受酷吏之害又諸酷吏皆武帝意所向故深其文使讀者自明非正辭也

史記卷一百二十二考證

欽定四庫全書

史記卷一百二十三

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

大宛列傳第六十三

【索隱案此傳合在西南夷下不宜在酷吏遊俠之間斯蓋並司馬公之殘闕褚先生補之失也幸不深尢焉】

大宛之迹【正義漢書云大宛國去長安萬二千五百五十里東至都護治西南至大月氏南亦至大月氏北至康居括地誌云率都沙郍國亦名蘇對沙郍國本漢大宛國索隱宛音苑又於袁反】見自張騫張騫漢中人【索隱陳壽益部耆舊傳云騫漢中成固人】建元中爲郎是時天子問匈奴防者皆言匈奴破月氏王【正義氏音支按在涼甘肅沙等州本月氏國之地漢書云本居惇煌祁連間是也】以其頭爲飲器【集解韋昭曰飲器椑榼也單於以月氏王頭爲飲器晉灼曰飲器虎子之屬也或曰飲酒器也正義漢書匈奴傳云元帝遣車騎都尉韓昌光祿大夫張猛與匈奴盟以老上單於所破月氏王頭爲飲器者共飲血盟】月氏遁逃而常怨仇匈奴無與共擊之漢方欲事滅胡聞此言因欲通使道必更匈奴中【索隱更經也音羮】乃募能使者騫以郎應募使月氏與堂邑氏故胡奴甘父【集解駰案漢書音義曰堂邑氏姓胡奴甘父字索隱案謂堂邑縣人家胡奴名甘父也下云堂邑父者蓋後史家徒省惟稱堂邑父而略甘字或甘其姓號也】俱出隴西經匈奴【索隱謂道經匈奴】匈奴得之傳詣單於單於畱之曰月氏在吾北漢何以得往使吾欲使越漢肯聽我乎畱騫十餘歲與妻有子然騫持漢節不失居匈奴中益寛騫因與其屬亡鄕月氏西走數十日至大宛大宛聞漢之饒財欲通不得見騫喜問曰若欲何之騫曰爲漢使月氏而爲匈奴所閉道今亡惟王使人導送我誠得至反漢漢之賂遺王財物不可勝言大宛以爲然遣騫【索隱謂大宛發遣騫西也】爲發導驛抵康居【索隱發導謂發驛令人導引而至康居也導音道抵至也居音渠正義抵至也居其尼反括地誌云康居國在京西一萬六百里其西北可二千里有奄蔡國也】康居傳致大月氏【正義此大月氏在大宛西南於嬀水北爲王庭漢書云去長安萬一千六百里】大月氏王已爲胡所殺立其太子爲王【集解徐廣曰一云夫人爲王夷狄亦或女主索隱案漢書張騫傳云立其夫人爲王也】旣臣大夏而居【索隱居作君謂月氏以大夏爲臣而爲之作君也正義旣盡也大夏國在嬀水南】地肥饒少寇志安樂又自以遠漢殊無報胡之心騫從月氏至大夏竟不能得月氏要領【集解駰案漢書音義曰要領要契索隱小顏以爲要衣要領衣領凡持衣者必執要與領言騫不能得月氏意趣無以持歸於漢劉氏云不得其要害然頗是其意於文字爲疏者也】畱歲餘還並南山【正義並白浪反南山卽連終南山從京南東至華山過河東北連延至海卽中條山也從京南連接至蔥嶺萬餘里故云並南山也西域傳云其南山東出金城與漢南山屬焉】欲從羌中歸【正義說文云羌西方牧羊人也南方蠻閩從虫北方狄從犬東貊從豸西方羌從羊】復爲匈奴所得畱歲餘單於死【集解徐廣曰元朔三年】左谷蠡王攻其太子自立國內亂騫與胡妻及堂邑父俱亡歸漢漢拜騫爲太中大夫堂邑父爲奉使君【索隱堂邑父之官號也】騫爲人彊力寛大信人蠻夷愛之堂邑父故胡人善射窮急射禽獸給食初騫行時百餘人去十三歲惟二人得還騫身所至者大宛大月氏大夏康居而傳聞其旁大國五六具爲天子言之曰大宛在匈奴西南在漢正西去漢可萬里其俗土著耕田田稻麥有蒲陶酒多善馬【索隱案外國傳云外國稱天下有三眾中國人眾大秦寶眾月氏馬眾】馬汗血其先天馬子也【集解駰案漢書音義曰大宛國有髙山其上有馬不可得因取五色母馬置其下與交生駒汗血因號曰天馬子】有城郭屋室其屬邑大小七十餘城眾可數十萬其兵弓矛騎射其北則康居西則大月氏西南則大夏東北則烏孫東則扞罙於寘【集解徐廣曰漢紀曰拘彌國去於寘三百里索隱扞罙國名也音汗彌寘音田又音殿漢紀謂荀悅所說漢紀拘音俱彌卽罙也則拘彌與扞罙同是一名也】於寘之西則水皆西流注西海其東水東流注鹽澤【索隱鹽水也太康地記云河北得水爲河塞外得水爲海也正義漢書云鹽澤去玉門闗三百餘里廣袤三四百里其水皆潛行地下南岀於積石山爲中國河括地誌云蒲昌海一名泑澤一名鹽澤一名輔日海亦名穿蘭亦名臨海在沙州西南玉門闗在沙州壽昌縣西六里】鹽澤潛行地下其南則河源出焉【索隱案漢書西南夷傳云河有兩源一出蔥嶺山一出於寘山海經云河出昆侖東北隅郭璞云河出昆侖潛行地下至蔥嶺山於寘國復分流岐出合而東注泑澤已而復行積石爲中國河泑澤卽鹽澤也一名蒲昌海西域傳云於寘在南山下與郭璞注山海經不同廣志云蒲昌海在蒲類海東也】多玉石河注中國而樓蘭姑師【正義二國名姑師卽車師也】邑有城郭臨鹽澤鹽澤去長安可五千里匈奴右方居鹽澤以東至隴西長城南接羌鬲漢道焉

烏孫在大宛東北可二千里行國【集解徐廣曰不土著】隨畜與匈奴同俗控者數萬敢戰故服匈奴及盛取其覊屬不肯往朝會焉

康居在大宛西北可二千里行國與月氏大同俗控者八九萬人與大宛鄰國國小南覊事月氏東覊事匈奴

奄蔡【正義漢書解詁云奄蔡卽闔蘇也魏略云西與大秦通東南與康居接其國多貂畜牧水艸故時覊屬康居也】在康居西北可二千里行國與康居大同俗控者十餘萬臨大澤無崖蓋乃北海云

大月氏【正義萬震南州誌云在天竺北可七千里地髙燥而遠國王稱天子國中騎乘常數十萬匹城郭宮殿與大秦國同人民赤白色便習弓馬土地所岀及奇瑋珍物被服鮮好天竺不及也康泰外國傳外國稱天下有三眾中國爲人眾大秦爲寶眾月氏爲馬眾】在大宛西可二三千里居嬀水北其南則大夏西則安息北則康居行國也隨畜移徙與匈奴同俗控者可一二十萬故時彊輕匈奴及冒頓立攻破月氏至匈奴老上單於殺月氏王以其頭爲飲器始月氏居惇煌祈連間【正義初月氏居惇煌以東祈連山以西惇煌郡今沙州祁連山在甘州西南】及爲匈奴所敗乃遠去過宛西擊大夏而臣之遂都嬀水北爲王庭其餘小眾不能去者保南山羌號小月氏

安息【正義地理誌云安息國京西萬一千二百里自西闗西行三千四百里至阿蠻國西行三千六百里至斯賓國南行度河又西南行至幹羅國九百六十里安息西界極矣南乘海乃通大秦國漢書云北康居東烏弋山離西條枝國臨嬀水土著以銀爲錢如其王面王死輒更錢效王面焉】在大月氏西可數千里其俗土著耕田田稻麥蒲陶酒城邑如大宛其屬小大數百城地方數千里最爲大國臨嬀水有市民商賈用車及船行旁國或數千里以銀爲錢錢如其王面【索隱漢書云文獨爲王面幕爲夫人面荀悅云幕音漫無文面也張晏云錢之文面作人乘馬錢之幕作人面形韋昭云幕錢背也包愷音幔】王死輒更錢效王面焉畫革旁行以爲書記【集解駰案漢書音義曰橫行爲書記索隱畫音獲小顏云革皮之不柔者韋昭云外夷書皆旁行今南方林邑之徒書皆旁行不直下也】其西則條枝北有奄蔡黎軒【正義上力奚反下巨言反又巨連反後漢書云大秦一名黎鞬在西海之西東西南北各數千里有城四百餘所土多金銀奇寶有夜光璧明月珠駭雞犀火浣布瑚琥珀琉璃瑯玕朱丹靑碧珍怪之物率岀大秦康氏外國傳云其國城郭皆靑水精爲及五色水晶爲壁人民多巧能化銀爲金國土市買皆金銀錢萬震南州誌云大家屋舍以瑚爲柱琉璃爲墻壁水精爲礎舄海中斯調州上有木冬月往剝取其皮績以爲布極細手巾齊數匹與麻蕉布無異色小靑黑若垢污欲浣之則入火中便更精潔世謂之火浣布秦云定重參間門樹皮也括地誌云火山國在扶風南東大湖海中其國中山皆火然火中有白鼠皮及樹皮績爲火浣布魏略云大秦在安息條支大海之西故俗謂之海西從安息界乘船直載海西遇風利時三月到風遲或一二歲其公私宮室爲重屋郵驛亭置如中國從安息繞海北陸到其國人民相屬十里一亭三十里一置無盜賊其俗人長大平正似中國人而胡服宋膺異物志云秦之北附庸小邑有羊羔自然生於土中候其欲萌築墻繞之恐爲獸所食其臍與地連割絕則死擊物驚之乃驚鳴臍遂絕則逐水艸爲羣又大秦金二枚皆大如擲之滋息無極觀之如用則眞金也括地誌云小人國在大秦南人才三尺其耕稼之時懼鶴所食大秦衛助之卽焦僥國其人穴居也】

條枝【索隱漢書作犂靬續漢書一名大秦三國並臨西海後漢書云西海環其西惟西北通陸道然漢使自烏弋以還莫有至條枝者】在安息西數千里臨西海暑濕耕田田稻有大鳥卵如甕【正義漢書云條枝出獅子犀牛孔雀大雀其卵如甕和帝永元十三年安息王滿屈獻獅子大鳥世謂之安息雀廣志云鳥鵄鷹身蹄駱色蒼舉頭八九尺張翅丈餘食大麥卵大如甕】人眾甚多往往有小君長而安息役屬之以爲外國國善【集解應劭曰相詐惑正義顏云今吞刀吐火殖種樹屠人截馬之術皆是】安息長老傳聞條枝有弱水西王母而未嘗見【索隱魏略雲弱水在大秦西中記雲天下之弱者有昆侖之弱水鴻毛不能載也山海經云玉山西王母所居穆天子傳雲天子觴西王母瑤池之上括地象云昆侖弱水非乘龍不至有三足神鳥爲王母取食也正義此弱水西王母旣是安息長安耆老傳聞而未曽見後漢書云桓帝時大秦國王安惇遣使自日南徼外來獻或云其國西有弱水流沙近西王母處幾於日所入也然先儒多引大荒西經雲弱水雲有二源俱岀女國北阿耨達山南流會於女國東去國一里深丈餘闊六十步非毛舟不可濟南流入海阿耨達山卽昆侖山也與大荒西經合矣然大秦國在西海中島上從安息西界過海好風用三月乃到弱水又在其國之西昆侖山弱水源在女國北岀昆侖山南女國在於寘國南二千七百里於寘去京九千六百七十里計大秦與大昆侖山相去幾四五萬里非所論及而前賢誤矣此皆據漢括地論之猶恐未審然弱水二所說皆有也】大夏在大宛西南二千餘里嬀水南其俗土著有城屋與大宛同俗無大王長往往城邑置小長其兵弱畏戰善賈市及大月氏西徙攻敗之皆臣畜大夏大夏民多可百餘萬其都曰藍市城有市販賈諸物其東南有身毒國【集觧徐廣曰身或作齕又作訖索隠身音幹毒音篤孟康云卽天竺也所謂浮圗胡也正義一名身毒在月氏東南數千里俗與月氏同而卑濕暑熱其國臨大水乘象以戰其民弱月氏修浮圖道不殺伐遂以成俗土有象犀瑇瑁金銀鐵錫鈆西與大秦通有大秦珍物明帝夢金人長大頂有光明以問羣臣或曰西方有神名曰佛其形長丈六尺而黃金色帝於是遣使天竺問佛道法遂至中國畫形像焉萬震南州誌云地方三萬里佛道所岀其國王居城郭殿皆雕文刻鏤街曲市裏各有行列左右諸大國凡十六皆共奉之以天地之中也浮圖經云臨毘國王生隱屠太子父曰屠頭邪母曰莫邪屠身色黃髮如靑絲乳有靑色爪赤如銅始莫邪夢白象而孕及生從母右脇出生有髮墮地能行七步又云太子生時有二龍王夾左右吐水一龍水暖一龍水冷遂成二池今猶一冷一暖初行七步處琉璃上有太子腳迹見在生處名祗洹精舍在捨衞國南四里是長者須達所起又有阿輸迦樹是夫人所攀生太子樹也括地誌雲沙祗大國卽捨衞國也在月氏南萬里卽波斯匿王浚處此國共九十種知身後事城有祗樹給孤園又云天竺國有東西南北中央天竺國國方三萬里去月氏七千里大國屬凡二十一天竺在昆侖山南大國也治城臨恆水又云阿耨達山亦名建末達山亦名昆侖山水出一名防扈利水一名恆伽阿卽經稱河者也自昆侖山以南多是平地而下濕土肥良多種稻歲四熟畱役駞馬米粒亦極大又云佛上忉利天爲母說法九十日波斯匿王思欲見佛卽刻牛頭旃檀象置精舍內佛坐此像是眾像之始後人所法也佛上天靑梯今變爲石沒入地惟餘十二蹬蹬間二尺餘彼耆老言梯入地盡佛法滅又云王捨國胡語曰罪悅祗國其國靈鷲山胡語曰耆闍崛山山是靑石石頭似鷲鳥名耆闍鷲也崛山石也山周四十里外周圍水佛於此坐禪及諸阿難等俱在此坐又云小孤石石上有石室者佛坐其中天帝釋以四十二事問佛佛一一以指畫石其迹尙存又於山上起塔佛昔將阿難在北上山四望見福田疆畔因制七條衣割截之法於此今袈裟衣是也】騫曰臣在大夏時見卭竹杖蜀布【正義卭都卭山出此竹因名卭竹節髙實中或寄生可爲杖布土蘆布】問曰安得此大夏國人曰吾國人往市之身毒身毒在大夏東南可數千里其俗土著大與大夏同而卑濕暑熱云其人民乘象以戰其國臨大水焉【正義大水河也】以騫度之大夏去漢萬二千里居漢西南今身毒國又居大夏東南數千里有蜀物此其去蜀不遠矣今使大夏從羌中險羌人惡之少北則爲匈奴所得從蜀宜徑【集解如淳曰徑疾也或曰徑直】又無寇天子旣聞大宛及大夏安息之屬皆大國多奇物土著頗與中國同業而兵弱貴漢財物其北有大月氏康居之屬兵彊可以賂遺設利朝也且誠得而以義屬之則廣地萬里重九譯【正義言重重九徧譯語而致】致殊俗威徳徧於四海天子欣然以騫言爲然乃令騫因蜀犍爲【正義犍其連反犍爲郡今戎州也在益州南一千餘里】發間使四道並出岀駹岀冉岀徙【集解徐廣曰屬漢嘉索隱李奇云徙音斯蜀郡有徙縣正義茂州向州等冉駹之地在戎州西北也】岀卭僰【正義僰蒲北反徙在嘉州卭今卭州僰今雅州皆在戎州西南也】皆各行一二千里其北方閉氐筰【集解服防曰皆夷名漢使見閉於夷也索隱韋昭云筰縣屬越巂音胙案南越破後殺筰侯作筰都爲沈黎郡又有定筰縣正義氐今成州及武等州也筰白狗羌也皆在戎州西北也】南方閉巂昆明【正義巂州及南昆明夷也皆在戎州西南】昆明之屬無君長善寇盜輒殺略漢使終莫得通然聞其西可千餘里有乘象國名曰滇越【集解徐廣曰一作城正義昆郎等州皆滇國也其西有滇越越巂則通號越細分而有巂滇等名也】而蜀賈姦出物者或至焉於是漢以求大夏道始通滇國初漢欲通西南夷費多道不通罷之及張騫言可以通大夏乃復事西南夷騫以校尉從大將軍擊匈奴知水艸處軍得以不乏乃封騫爲博望侯【索隱案張騫封號耳非地名小顏云取其能博廣瞻望也尋武帝置博望苑亦取斯義也正義地理誌南陽博望縣】是歲元朔六年也其明年騫爲衞尉與李將軍俱岀右北平擊匈奴匈奴圍李將軍軍失亡多而騫後期當斬贖爲庶人是歲漢遣驃騎破匈奴西城數萬人至祁連山其明年渾邪王率其民降漢而金城河西西並南山至鹽澤空無匈奴匈奴時有候者到而希矣其後二年漢擊走單於於幕北是後天子數問騫大夏之屬騫旣失侯因言曰臣居匈奴中聞烏孫王好昆莫昆莫之父匈奴西邊小國也匈奴攻殺其父【索隱漢書父名難兜靡爲大月氏所殺】而昆莫生棄於野烏嗛肉蜚其上【集解徐廣曰讀嗛與銜同酷吏傳義縱不治道上忿衘之史記亦作嗛字索隱嗛音衘蜚亦飛字】狼往乳之單於怪以爲神而收長之及壯使將兵數有功單於復以其父之民予昆莫令長守於西城昆莫收養其民攻旁小邑控數萬習攻戰單於死昆莫乃率其眾遠徙中立不肯朝會匈奴匈奴遣奇兵擊不勝以爲神而遠之因覊屬之不大攻今單於新困於漢而故渾邪地空無人蠻夷俗貪漢財物今誠以此時而厚幣賂烏孫招以益東居故渾邪之地與漢結昆弟其勢宜聽聽則是斷匈奴右臂也旣連烏孫自其西大夏之屬皆可招來而爲外臣天子以爲然拜騫爲中郎將將三百人馬各二匹牛羊以萬數賫金幣帛直數千巨萬多持節副使道可使使遺之他旁國騫旣至烏孫烏孫王昆莫見漢使如單於禮騫大慙知蠻夷貪乃曰天子致賜王不拜則還賜昆莫起拜賜其他如故騫諭使指曰烏孫能東居渾邪地則漢遣翁主爲昆莫夫人烏孫國分王老而遠漢未知其大小素服屬匈奴日久矣且又近之其大臣皆畏胡不欲移徙王不能專制騫不得其要領昆莫有十餘子其中子曰大祿彊善將眾將眾別居萬餘騎大祿兄爲太子太子有子曰岑娶而太子蚤死臨死謂其父昆莫曰必以岑娶爲太子無令他人代之昆莫哀而許之卒以岑娶爲太子大祿怒其不得代太子也乃收其諸昆弟將其眾畔謀攻岑娶及昆莫昆莫老常恐大祿殺岑娶予岑娶萬餘騎別居而昆莫有萬餘騎自備國眾分爲三而其大緫取覊屬昆莫昆莫亦以此不敢專約於騫騫因分遣副使使大宛康居大月氏大夏安息身毒於寘扞罙及諸旁國烏孫發導譯送騫還騫與烏孫遣使數十人馬數十匹報謝因令窺漢知其廣大騫還到拜爲大行列於九卿歲餘卒烏孫使旣見漢人眾富厚歸報其國其國乃益重漢其後歲餘騫所遣使通大夏之屬者皆頗與其人俱來【集解晉灼曰其國人】於是西北國始通於漢矣然張騫鑿空【集解蘇林曰鑿空開通也騫開通西域道索隱案謂西域險阨本無道路今鑿空而通之也】其後使往者皆稱博望侯以爲質於外國【集解如淳曰質誠信也博望侯有誠信故後使稱其意以諭外國李奇曰質信也】外國由此信之自博望侯騫死後匈奴聞漢通烏孫怒欲擊之及漢使烏孫若【集解徐廣曰漢書作及若意義亦及也】出其南抵大宛大月氏相屬烏孫乃恐使使獻馬願得尙漢女翁主爲昆弟天子問羣臣議計皆曰必先納聘然後乃遣女初天子發書易【集解駰案漢書音義曰發易書以卜】云神馬當從西北來得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云而漢始築令居以西【集解徐廣曰屬金城】初置酒泉郡以通西北國因益發使抵安息奄蔡黎軒條枝身毒國而天子好宛馬使者相望於道諸使外國一軰大者數百少者百餘人人所賫持大放博望侯時其後益習而衰少焉漢率一歲中使多者十餘少者五六軰遠者八九歲近者數歲而反是時漢旣滅越而蜀西南夷皆震請吏入朝於是置益州越巂防牱沈黎汶山郡欲地接以前通大夏【集解李奇曰欲地界相接至大夏】乃遣使柏始昌呂越人等歲十餘軰岀此初郡【索隱初郡謂越嶲汶山等郡也謂之初者後皆叛而並廢之】抵大夏皆復閉昆明爲所殺奪幣財終莫能通至大夏焉於是漢發三輔罪人因巴蜀士數萬人遣兩將軍郭昌衞廣等往擊昆明之遮漢使者【集解徐廣曰元封二年】斬首虜數萬人而去其後遣使昆明復爲寇竟莫能得通而北道酒泉抵大夏使者旣多而外國益厭漢幣不貴其物自博望侯開外國道以尊貴其後從吏卒皆爭上書言外國奇怪利害求使天子爲其絕遠非人所樂往聽其言予節募吏民毋問所從來爲具備人眾遣之以廣其道來還不能毋侵盜幣物及使失指天子爲其習之輒覆案致重罪以激怒令贖復求使使端無窮而輕犯法其吏卒亦輒復盛推外國所有言大者予節言小者爲副故妄言無行之徒皆爭效之其使皆貧人子私縣官賫物欲賤市以私其利外國外國亦厭漢使人人有言輕重【集解服防曰漢使言於外國人人輕重不實如淳曰外國人人自言數爲漢使所侵易】度漢兵遠不能至而禁其食物以苦漢使漢使之絕積怨至相攻擊而樓蘭姑師小國耳【集解徐廣曰卽車師】當空道攻劫漢使王恢等尢甚【集解徐廣曰恢亦作怪】而匈奴奇兵時時遮擊使西國者使者爭徧言外國災害皆有城邑兵弱易擊於是天子以故遣從驃侯破奴將屬國騎及郡兵數萬至匈河水欲以擊胡胡皆去其明年擊姑師破奴與輕騎七百餘先至虜樓蘭王遂破姑師因舉兵威以困烏孫大宛之屬還封破奴爲浞野侯【集解徐廣曰元封三年】王恢【集解徐廣曰爲中郎將】數使爲樓蘭所苦言天子天子發兵令恢佐破奴擊破之封恢爲浩侯【集解徐廣曰捕得車師王元封四年封浩侯】於是酒泉列亭鄣至玉門矣【集解韋昭曰玉門闗在龍勒界索隱韋昭又云玉門縣名在酒泉正義括地誌雲沙州龍勒山在縣南百六十五里玉門闗在縣西北百一十八里】烏孫以千匹馬聘漢女漢遣宗室女江都翁主【集解駰案漢書曰江都王建女】往妻烏孫烏孫王昆莫以爲右夫人匈奴亦遣女妻昆莫昆莫以爲左夫人昆莫曰我老乃令其孫岑娶妻翁主烏孫多馬其富人至有四五千匹馬初漢使至安息安息王令將二萬騎迎於東界東界去王都數千里行比至過數十城人民相屬甚多漢使還而後發使隨漢使來觀漢廣大以大鳥卵及黎軒善人獻於漢【索隱韋昭云人變化惑人也魏略云黎軒多奇幻口中吹火自縛自解小顏亦以爲今之吞刀吐火植種樹屠人截馬之術皆是也】及宛西小國驩潛大益宛東姑師扞罙蘇薤之屬皆隨漢使獻見天子天子大悅而漢使窮河源河源出於寘其山多玉石采來【集解瓚曰漢使采取持將來至漢】天子案古圖書名河所岀山曰昆侖云是時上方數巡狩海上乃悉從外國客大都多人則過之散財帛以賞賜厚具以饒給之以覧示漢富厚焉於是大觳抵岀奇戲諸怪物多聚觀者行賞賜酒池肉林令外國客徧觀各倉庫府藏之積見漢之廣大傾駭之及加其者之工而觳抵奇戲歲增變甚盛益興自此始西北外國使更來更去宛以西皆自以遠尙驕恣晏然未可詘以禮覊縻而使也自烏孫以西至安息以近匈奴匈奴困月氏也匈奴使持單於一信則國國傳送食不敢畱苦及至漢使非岀幣帛不得食不市畜不得騎用所以然者遠漢而漢多財物故必市乃得所欲然以畏匈奴於漢使焉宛左右以蒲陶爲酒富人藏酒至萬餘石久者數十歲不敗俗嗜酒馬嗜苜蓿漢使取其實來於是天子始種苜蓿蒲陶肥饒地及天馬多外國使來眾則離宮別觀旁盡種蒲陶苜蓿極望自大宛以西至安息國𨿽頗異言然大同俗相知言其人皆深眼多須髯善市賈爭分銖俗貴女子女子所言而丈夫乃決正其地皆無絲漆不知鑄錢器【集解徐廣曰多作錢字又或作鐵字】及漢使亡卒降教鑄作他兵器得漢黃白金輒以爲器不用爲幣而漢使者往旣多其少從率多進熟於天子【集解駰案漢書音義曰少從不如計也或雲從行之微者也進熟美語如成熟者也】言曰宛有善馬在貳師城匿不肯與漢使天子旣好宛馬聞之甘心使壯士車令等持千金及金馬以請宛王貳師城善馬宛國饒漢物相與謀曰漢去我遠而鹽水中數敗【集解服防曰水名道從外水中如淳曰道絕遠無谷艸正義孔文祥雲鹽鹽澤也言水廣遠或致風波而數敗也裴矩西域記云在西州髙昌縣東東南去州一千三百里並沙磧之地水艸難行四面危道路不可準記行人惟以人畜骸骨及駞馬糞爲標驗以其道路惡人畜卽不約行曽有人於磧內時聞人喚聲不見形亦有歌哭聲數失人瞬息之間不知所在由此數有死亡蓋魑魅魍魎也】岀其北有胡寇岀其南乏水艸又且往往而絕邑乏食者多漢使數百人爲軰來而常乏食死者過半是安能致大軍乎無柰我何且貳師馬宛寶馬也遂不肯予漢使漢使怒妄言【集解如淳曰罵詈】椎金馬而去宛貴人怒曰漢使至輕我遣漢使去令其東邊郁成遮攻殺漢使取其財物於是天子大怒諸嘗使宛姚定漢等言宛兵弱誠以漢兵不過三千人彊弩射之卽盡虜破宛矣天子已嘗使浞野侯攻樓蘭以七百騎先至虜其王以定漢等言爲然而欲侯寵姬李氏拜李廣利爲貳師將軍發屬國六千騎及郡國惡少年數萬人以往伐宛期至貳師城取善馬故號貳師將軍趙始成爲軍正故浩侯王恢使導軍【集解徐軍曰恢先受封一年坐使酒泉矯制國除】而李哆爲校尉制軍事【索隱哆音尺奢反又尺者反】是歲太初元年也而闗東蝗大起蜚西至惇煌貳師將軍軍旣西過鹽水當道小國恐各堅城守不肯給食攻之不能下下者得食不下者數日則去比至郁成士至者不過數千皆饑罷攻郁成郁成大破之所殺傷甚眾貳師將軍與哆始成等計至郁成尙不能舉況至其王都乎引兵而還往來二歲還至惇煌士不過什一二使使上書言道遠多之食且士卒不患戰患饑人少不足以拔宛願且罷兵益發而復往天子聞之大怒而使使遮玉門曰軍有敢入者輒斬之貳師恐因畱惇煌其夏漢亡浞野之兵二萬餘於匈奴【集解徐廣曰太初二年趙破奴爲浚稽將軍二萬騎擊匈奴不還也】公卿及議者皆願罷擊宛軍專力攻胡天子已業誅宛宛小國而不能下則大夏之屬輕漢而宛善馬絕不來烏孫侖頭易苦漢使矣【集解晉灼曰易輕】爲外國笑乃案言伐宛尢不便者鄧光等赦囚徒材官益發惡少年及邊騎歲餘而岀燉煌者六萬人負私從者不與牛十萬馬三萬餘匹驢騾槖駝以萬數多賫糧兵弩甚設天下騷動傳相奉伐宛凡五十餘校尉宛王城中無井皆汲城外流水於是乃遣水工徙其城下水空以空其城【集解徐廣曰空一作宂蓋以水蕩敗其城也言空者令城中渴乏】益發戌甲卒十八萬酒泉張掖北置居延休屠以衞酒泉【集解如淳曰立二縣以衞邊也或曰置二部都尉以衞酒泉】而發天下七科適【正義音謫張晏云吏有罪一亡命二贅壻三賈人四故有市籍五父母有市籍六大父母有籍七凡七科武帝天漢四年發天下七科謫出朔方也】及載糒給貳師轉車人徒相連屬至燉煌而拜習馬者二人爲執驅校尉備破宛擇取其善馬云於是貳師後復行兵多而所至小國莫不迎岀食給軍至侖頭侖頭不下攻數日屠之自此而西平行至宛城漢兵到者三萬人宛兵迎擊漢兵漢兵射敗之宛走入葆乘其城貳師兵欲行攻郁成恐畱行而令宛益生詐乃先至宛決其水源移之則宛固已憂困圍其城攻之四十餘日其外城壞虜宛貴人勇將煎靡宛大恐走入中城宛貴人相與謀曰漢所爲攻宛以王母寡匿善馬而殺漢使今殺王母寡而岀善馬漢兵宜解卽不解乃力戰而死未晚也宛貴人皆以爲然共殺其王母寡持其頭遣貴人使貳師約曰漢毋攻我我盡岀善馬恣所取而給漢軍食卽不聽我盡殺善馬而康居之救且至至我居內康居居外與漢軍戰漢軍熟計之何從是時康居候視漢兵漢兵尙盛不敢進貳師與趙始成李哆等計聞宛城中新得秦人知穿井而其內食尙多所爲來誅首惡者母寡母寡頭已至如此而不許解兵則堅守而康居候漢罷而來救宛破漢軍必矣軍吏皆以爲然許宛之約宛乃岀其善馬令漢自擇之而多岀食食給漢軍漢軍取其善馬數十匹中馬以下牡牝三千餘匹而立宛貴人之故待遇漢使善者名昧蔡以爲宛王【索隱昧蔡大宛將昧音末蔡先葛反】與盟而罷兵終不得入中城乃罷而引歸初貳師起燉煌西以爲人多道上國不能食乃分爲數軍從南北道校尉王申生故鴻臚壺充國等千餘人別到郁成郁成城守不肯給食其軍王申生去大軍二百里偵而輕之責郁成郁成食不肯岀窺知申生軍日少晨用三千人攻戮殺申生等軍破數人脫亡走貳師貳師令搜粟都尉上官桀往攻破郁成郁成王亡走康居桀追至康居康居聞漢已破宛乃岀郁成王予桀桀令四騎士縛守詣大將軍【集解如淳曰時多別將故謂貳師爲大將軍】四人相謂曰郁成王漢國所毒今生將去卒失大事欲殺莫敢先擊上邽騎士趙弟最少拔劍擊之斬郁成王賫頭弟桀等逐及大將軍初貳師後行天子使使告烏孫大發兵並力擊宛烏孫發二千騎往持兩端不肯前貳師將軍之東諸所過小國聞宛破皆使其子弟從軍入獻見天子因以爲質焉貳師之伐宛也而軍正趙始成力戰功最多及上官桀敢深入李哆爲謀計軍入玉門者萬餘人軍馬千餘匹貳師後行軍非之食戰死不能多而將吏貪多不愛士卒侵牟之以此物故眾天子爲萬里而伐宛不錄過封廣利爲海西侯又封身斬郁成王者騎士趙弟爲新畤侯軍正趙始成爲光祿大夫上官桀爲少府李哆爲上黨太守軍官吏爲九卿者三人諸侯相郡守二千石者百餘人千石以下千餘人奮行者官過其望【集解駰案漢書音義曰奮迅自樂入行者】以適過行者皆絀其勞【集解徐廣曰奮行者及以適行者𨿽俱有功勞今行賞計其前有罪而減其賜故曰絀其勞也絀抑退也此卒以適行故功勞不足重所以絀降之不得與奮行者齊賞也】士卒賜直四萬金伐宛再反凡四歲而得罷焉漢已伐宛立昧蔡爲宛王而去歲餘宛貴人以爲昧蔡善諛使我國遇屠乃相與殺昧蔡立母寡昆弟曰蟬封爲宛王而遣其子入質於漢漢因使使賂賜以鎭撫之而漢發使十餘軰至宛西諸外國求奇物因風覧以伐宛之威徳而燉煌置【集解徐廣曰一本無置字】酒泉都尉【集解徐廣曰一云置都尉又云燉煌有淵泉縣或者酒字當爲淵字也】西至鹽水往往有亭而侖頭有田卒數百人因置使者護田積粟以給使外國者

太史公曰禹本紀言河岀昆侖昆侖其髙二千五百餘里日月所相避隱爲光明也其上有醴泉瑤池今自張騫使大夏之後也窮河源惡睹本紀所謂昆侖者乎【集解鄧展曰漢以窮河源於何見昆侖乎尙書曰導河積石是爲河源岀於積石積石在金城河闗不言岀於昆侖也索隱惡音烏於何也睹見也言張騫窮河源至於大夏於寘於何見河出昆侖乎謂禹本紀及山海經爲虛妄也然案山海經河岀昆侖東北隅西域傳雲南岀積石山爲中國河積石本非河之發源猶尙書導洛自熊耳然其實岀於冢嶺山乃東經熊耳今推此義河亦然矣則河源本昆侖而潛流至於寘又東流至積石始入中國則山海經並禹貢各互舉耳】故言九州山川尙書近之矣至禹本紀山海經所有怪物余不敢言之也【索隱案漢書作所有放哉如淳云放蕩迂闊言不可信也余不敢言者亦謂山海經難可卽信耳而荀悅作放效失之矣】

【索隱述贊曰大宛之迹元因博望始究河源旋窺海上條枝西入天馬內向蔥嶺無塵鹽池息浪曠哉絕域往往亭障】

史記卷一百二十三

史記卷一百二十三考證

大宛列傳爲發導驛抵康居○淩稚隆曰按導驛二字觀後書烏孫發導譯送騫還則此驛亦當作譯

旣臣大夏而居地肥饒索隱居作君謂月氏以大夏爲臣而爲之作君也○董份曰臣大夏而居者言大夏服屬爲臣而月氏因居其地也地肥饒亦言大夏故月氏居而安樂之

其少從率多進熟於天子集解駰案漢書音義曰少從不如計也或雲從行之微者也進熟美語如成熟者也○余有丁曰進熟或是進見而熟於天子故得以進言若老成者憚行役不肯言矣注熟美之說未必然也

於是乃遣水工徙其城下水空以空其城集解徐廣曰空一作宂蓋以水蕩敗其城也言空者令城中渴乏○【臣照】按兩空字或作穴今考其文義蓋上空字是穴字耳水穴猶水源觀後文甚明蕩敗之說非是蓋欲奪其水非灌以水也灌以水則又何渴乏之有

禹本紀言河岀昆侖○困學紀聞曰三禮義宗引禹受地記王逸注離騷引禹大傳豈卽太史公所謂禹本紀者歟

史記卷一百二十三考證

欽定四庫全書

史記卷一百二十四

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

遊俠列傳第六十四

【集解荀悅曰立气齊作威福結私交以立彊於世者謂之遊俠】

韓子曰儒以文亂法【正義言文之敝小人以僿謂細碎苛法亂政】而俠以武犯禁二者皆譏【正義譏非言也儒敝亂法俠盛犯禁二道皆非而學士多稱於世者故太史公引韓子欲陳遊俠之美】而學士多稱於世云至如以術取宰相卿大夫輔翼其世主功名俱著於春秋【索隱案春秋謂國史也以言人臣有功名則見記於國之史是俱著春秋者也】固無可言者及若季次原憲閭巷人也【集解徐廣曰仲尼弟子傳曰公晢哀字季次未嘗仕孔子稱之】讀書懷獨行君子之徳【索隱行音下孟反】義不茍合當世當世亦笑之故季次原憲終身空室蓬戶【正義莊子云原憲處居環堵之室蓬戶不完以桑爲樞而甕牖上漏下濕獨坐而歌也】褐衣疏食不厭死而已【索隱厭飽也於艷反】四百餘年而弟子志之不倦今遊俠其行𨿽不軌於正義然其言必信其行必果已諾必誠不愛其軀赴士之阨困旣已存亡死生矣【索隱阨音厄】而不矜其能羞伐其徳蓋亦有足多者焉且緩急人之所時有也太史公曰昔者虞舜窘於井廩伊尹負於鼎俎傅說匿於傅險呂尙困於棘津【集解徐廣曰在廣川正義尉繚子云太公望行年七十賣食棘津云古亦謂之石濟津故南津】夷吾桎梏百里飯牛仲尼畏匡菜色陳蔡此皆學士所謂有道仁人也猶然遭此菑況以中材而渉亂世之末流乎其遇害何可勝道哉鄙人有言曰何知仁義已向其利者爲有徳【索隱已音以向音享受也言已受其利則爲有徳何必知仁義也】故伯夷醜周餓死首陽山而文武不以其故貶王跖蹻暴戾其徒誦義無窮由此觀之竊鉤者誅【索隱以言小竊則爲盜而受誅也】竊國者侯侯之門仁義存【索隱言人臣委質於侯王門則須存於仁義若遊俠徑挺亦何必肯存仁義也】非虛言也今拘學或抱咫尺之義久孤於世豈若卑論儕俗與世沈浮而取榮名哉【索隱言拘學守義之士或抱咫尺纎微之事遂久以當代孤負我志而不若卑論儕俗以取榮寵也】而布衣之徒設取予然諾千里誦義爲死不顧世此亦有所長非茍而已也故士窮窘而得委命此豈非人之所謂賢豪間者邪誠使鄕曲之俠與季次原憲比權量力效功於當世不同日而論矣要以功見言信俠客之義又曷可少哉古布衣之俠靡得而聞已近世延陵【集解徐廣曰代郡亦有延陵縣駰案韓子云趙襄子召延陵生令車騎先至晉陽襄子時趙已井代何有延陵之號但未詳是此人非耳】孟嘗春申平原信陵之徒皆因王者親屬借於有土卿相之富厚招天下賢者顯名諸侯不可謂不賢者矣此如順風而呼聲非加疾其勢激也至如閭巷之俠修行砥名聲施於天下【索隱施音以豉反】莫不稱賢是爲難耳然儒墨皆排擯不載自秦以前匹夫之俠湮滅不見余甚恨之以余所聞漢興有朱家田仲王公劇孟郭解之徒𨿽時扞當世之文罔【索隱扞卽捍也違扞當代之法网謂犯法禁也】然其私義廉潔退讓有足稱者名不虛立士不虛附至如朋黨宗彊比周設財役貧豪暴侵淩孤弱恣欲自快遊俠亦丑之餘悲世俗不察其意而猥以朱家郭解等令與暴豪之徒同類而共笑之也魯朱家者與髙祖同時魯人皆以儒教而朱家用俠聞所藏活豪士以百數其餘庸人不可勝言然終不伐其能歆其徳諸所嘗施惟恐見之振人不贍先從貧賤始家無餘財衣不完采食不重味乘不過軥牛【集解徐廣曰音雊駰案漢書音義曰小牛索隱軥音古豆反案大牛當軛小爲軥牛】專趨人之急甚已之私旣陰脫季布將軍之阨及布尊貴終身不見也【索隱案季布爲漢所購求朱家以布髠鉗爲奴載以廣柳車而岀之及布尊貴終不見之亦髙介至義之士然布竟亦不報朱家之恩】自闗以東莫不延頸願交焉楚田仲以俠聞喜劍父事朱家自以爲行弗及田仲已死而雒陽有劇孟周人以商賈爲資而劇孟以任俠顯諸侯吳楚反時條侯爲太尉乘傳車將至河南得劇孟喜曰吳楚舉大事而不求孟吾知其無能爲已矣天下騷動宰相得之若得一敵國云劇孟行大類朱家而好博【索隱好六博之戲也】多少年之戲然劇孟母死自遠方送防蓋千乘及劇孟死家無餘十金之財而符離人王孟亦以俠稱江淮之間是時濟南瞷氏【索隱瞷音間案爲郅都所誅】陳周庸【索隱陳國人姓周名庸】亦以豪聞景帝聞之使使盡誅此屬其後代諸白梁韓無辟陽翟薛況陜韓孺紛紛復岀焉【集解徐廣曰陜疑當作郟字潁川有郟縣南越傳曰郟壯士韓千秋也索隱代代郡人有白氏豪俠非一故言諸梁梁國人韓姓無辟名辟音避陜當爲郟陜音如冉反郟音紀洽反漢書作寒孺】

郭解軹人也【索隱漢書云河內軹人也】字翁伯善相人者許負外孫也解父以任俠孝文時誅死解爲人短小精悍不飲酒少時陰賊【索隱以內心忍害】不快意身所殺甚眾以軀借交報仇藏命作姦【索隱案謂亡命也】剽攻不休及鑄錢掘冡固不可勝數適有天幸窘急常得脫若遇赦及解年長更折節爲儉以徳報怨厚施而薄望然其自喜爲俠益甚【索隱蘇林云言性喜爲俠也】旣已振人之命不矜其功其陰賊著於心卒發於睚眥如故云而少年慕其行亦輒爲報仇不使知也解姊子負解之勢【索隱負恃也】與人飲使之嚼【集解徐廣曰音子妙反盡酒也】非其任彊必灌之人怒拔刀刺殺解姊子亡去解姊怒曰以翁伯之義人殺吾子賊不得棄其屍於道弗葬欲以辱解解使人微知賊處賊窘自歸具以實告解解曰公殺之固當吾兒不直遂去其賊【集解徐廣曰遣使去】罪其姊子乃收而葬之諸公聞之皆多解之義益附焉解出入人皆避之有一人獨箕倨視之解遣人問其名姓客欲殺之解曰居邑屋至不見敬是吾徳不修也彼何罪乃陰屬尉史曰是人吾所急也【索隱案謂吾心中所急言情切急也漢書作重】至踐更時脫之每至踐更數過吏弗求【集解如淳曰更有三品有卒更有踐更有過更古有正卒無常人皆當疊爲之一月一更是爲卒更也貧者欲得顧更錢者次直者出錢顧之月二千是爲踐更也律說卒更踐更者居縣中五月乃更也後從尉律卒踐更一月休十一月也索隱數音朔數頻也謂頻免之也又音色主反】怪之問其故乃解使脫之箕倨者乃肉袒謝罪少年聞之愈益慕解之行雒陽人有相仇者邑中賢豪居間者以十數【索隱色具反】終不聽客乃見郭解解夜見仇家仇家曲聽解【索隱謂屈曲聽解也】解乃謂仇家曰吾聞雒陽諸公在此間多不聽者今子幸而聽解解柰何乃從他縣奪人邑中賢大夫權乎乃夜去不使人知曰且無用待我待我去令雒陽豪居其間【索隱漢書作無庸蘇林曰且無便用吾言待我去令洛陽豪居其間也】乃聽之解執恭敬不敢乘車入其縣廷之旁郡國爲人請求事事可出出之不可者各厭其意然後乃敢嘗酒食諸公以故嚴重之爭爲用邑中少年及旁近縣賢豪夜半過門常十餘車請得解客捨養之【集解如淳曰解多藏亡命者故喜事年少與解同志者知亡命者多在解故多持車來欲爲解迎亡者而藏之】及徙豪富茂陵也解家貧不中訾【索隱案訾不滿三百萬已上爲不中】吏恐不敢不徙衞將軍爲言郭解家貧不中徙上曰布衣權至使將軍爲言此其家不貧解家遂徙諸公送者出千餘萬軹人楊季主子爲縣掾舉徙解解兄子斷楊掾頭由此楊氏與郭氏爲仇解入闗闗中賢豪知與不知聞其聲爭交驩解解爲人短小不飲酒岀未嘗有騎已又殺楊季主楊季主家上書人又殺之闕下上聞乃下吏捕解解亡置其母家室夏陽【集解徐廣曰屬馮翊正義故城在同州韓城縣南二十里漢夏陽也】身至臨晉【正義故城在同州馮翊縣西南二里】臨晉籍少公素不知解解冒因求岀闗籍少公已岀解解轉入太原所過輒告主人家吏逐之迹至籍少公少公自殺口絕久之乃得解窮治所犯爲解所殺皆在赦前軹有儒生侍使者坐客譽郭解生曰郭解專以姦犯公法何謂賢解客聞殺此生斷其舌吏以此責解解實不知殺者殺者亦竟絕莫知爲誰吏奏解無罪禦史大夫公孫議曰解布衣爲任俠行權以睚眥殺人解𨿽弗知此罪甚於解殺之當大逆無道遂族郭解翁伯自是之後爲俠者極眾敖而無足數者【集解徐廣曰敖倨也】然闗中長安樊仲子槐裏趙王孫長陵髙公子西河郭公仲太原鹵公孺【集解徐廣曰鴈門有鹵城也索隱漢書作魯公孺魯姓也與徐廣之說不同】臨淮兒長卿東陽田君孺【索隱漢書作陳君孺然陳田聲相近亦本同姓也正義其東陽蓋貝州歷亭縣者爲近齊故也】𨿽爲俠而逡逡有退讓君子之風至若北道姚氏【索隱蘇林云道猶方也如淳云京師四岀道也】西道諸杜南道仇景東道趙他羽公子【索隱舊解以趙他羽公子爲二人今案此姓趙名他羽字公子也】南陽趙調之徒此盜跖居民間者耳曷足道哉此乃鄕者朱家之羞也太史公曰吾視郭解狀貎不及中人言語不足采者然天下無賢與不肖知與不知皆慕其聲言俠者皆引以爲名諺曰人貎榮名豈有旣乎【集解徐廣曰人以顏狀爲貎者則貎有衰落矣惟用榮名爲飾表則稱譽無極也旣盡也】於戲惜哉

【索隱述贊曰遊俠豪倨籍籍有聲權行州裏力折公卿朱家脫季劇孟定傾急人之難免讎於更偉哉翁伯人貎榮名】

史記卷一百二十四

史記卷一百二十四考證

遊俠列傳○【臣照】按遷意所不滿莫若公孫丞相及衞霍觀佞幸傳之闌入衞霍可見此言儒不如俠其所爲儒卽指公孫輩言而班固謂其是非頗謬於聖人亦不達其防矣

侯之門仁義存索隱言人臣委質於侯王門則須存於仁義若遊俠徑挺亦何必肯存仁義也○余有丁曰按此卽上文向其利者爲有徳意也索隱注未明

近世延陵集解徐廣曰代郡亦有延陵縣駰案韓子云趙襄子召延陵生令車騎先至晉陽襄子時趙已並代何有延陵之號但未詳是此人非耳○楊愼曰延陵吳季札也不必引延陵生太史公作傳其不名者必其顯著者也或曰季札豈遊俠耶余曰太史公作傳旣重遊俠矣必援名人以尊之若貨殖傳之援子貢也子貢旣入貨殖季札獨不入遊俠乎故曰延陵孟嘗春申平原信陵之徒皆因王者親屬借於有土若趙之延陵生不可言王者親屬也

且無用待我待我去○王若虛辧惑曰疑重用待我字然闗中長安樊仲子至此乃鄕者朱家之羞也○【臣照】按此數行皆後人所續玩前後文義自得之

史記卷一百二十四考證

欽定四庫全書

史記卷一百二十五

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

佞幸列傳第六十五

諺曰力田不如逢年善仕不如遇合【集解徐廣曰遇一作偶】固無虛言非獨女以色媚而仕宦亦有之昔以色幸者多矣至漢興髙祖至暴抗也【索隱抗音苦浪反言暴猛抗直也】然籍孺以佞幸孝惠時有閎孺【正義籍閎皆名也孺幼小也】此兩人非有材能徒以婉佞貴幸與上臥起公卿皆因闗說【索隱闗通也謂公卿因之而通其詞說劉氏云有所言說皆闗由之】故孝惠時郎侍中皆冠鵕防貝帶【集解駰案漢書音義曰鵕防鳥名以毛羽飾冠以貝飾帶索隱許愼云鵕防鷙鳥也淮南子云趙武靈王服貝鵕防漢官儀云秦破趙以其冠賜侍中三蒼云鵕防神鳥也飛光映天者也】傅脂粉【索隱傅音附】化閎籍之屬也兩人徙家安陵【正義惠帝陵邑】孝文時中寵臣士人則鄧通宦者則趙同【索隱案漢書作趙談此云同者避太史公父名也】北宮伯子【正義顏雲姓北宮名伯子也按伯子名北宮之宦者也】北宮伯子以愛人長者而趙同以星气幸常爲文帝參乘鄧通無伎能鄧通蜀郡南安人也【集解徐廣曰後屬犍爲】以濯舩爲黃頭郎【集解徐廣曰著黃防也駰案漢書音義曰善濯舩池中也一說能持櫂行舩也土水之母故施黃旄於舩頭因以名其郎曰黃頭郎索隱濯音棹遲教反】孝文帝夢欲上天不能有一黃頭郎從後推之上天顧見其衣裻【集解徐廣曰一無此字索隱裻音篤裻衫襦之橫者】帶後穿覺而之漸臺【索隱覺音教正義括地誌云漸臺在長安故城中闗中記云未央宮西有蒼池池中有漸臺王莾死於此臺】以夢中陰自求推者郎卽見鄧通其衣後穿夢中所見也召問其名姓姓鄧氏名通文帝說焉【索隱漢書云上曰鄧猶登也悅之】尊幸之日異通亦願謹不好外交𨿽賜洗沐不欲岀於是文帝賞賜通巨萬以十數【正義賜通巨萬以至於十也】官至上大夫文帝時時如鄧通家遊戲然鄧通無他能不能有所薦士獨自謹其身以媚上而已上使善相者相通曰當貧餓死文帝曰能富通者在我也何謂貧乎於是賜鄧通蜀嚴道銅山【正義括地誌云雅州榮經縣北三里有銅山卽鄧通得賜銅山鑄錢者案榮經卽嚴道】得自鑄錢鄧氏錢【正義錢譜云文字稱兩同漢四銖文】布天下其富如此文帝嘗病癰鄧通常爲帝唶吮之【索隱唶音任格反吮音仕兗反】文帝不樂從容問通曰天下誰最愛我者乎通曰宜莫如太子太子入問病文帝使唶癰唶癰而色難之已而聞鄧通常爲帝唶吮之心慙由此怨通矣及文帝崩景帝立鄧通免家居居無何人有告鄧通盜岀徼外鑄錢下吏驗問頗有之遂竟案盡沒入鄧通家尙負責數巨萬長公主賜鄧通【集解韋昭曰景帝姊也索隱案卽館陶公主也】吏輒隨沒入之【索隱謂長公主別有物賜通吏輒沒入充贓也】一簮不得著身於是長公主乃令假衣食【索隱謂公主令人假與衣食】竟不得名一錢【索隱始天下名鄧氏錢今皆沒入卒竟無一錢名之也】寄死人家孝景帝時中無寵臣然獨郎中令周文仁【索隱案漢書稱周仁此上稱周文今兼文仁恐後人加耳案仁字文】仁寵最過庸不乃甚篤【索隱案庸常也言仁最被恩寵過於常人乃不甚篤如韓嫣也】今天子中寵臣士人則韓王孫嫣【索隱音偃又音於建反】宦者則李延年

嫣者弓髙侯孽孫也【集解徐廣曰韓王信之子頽當也】今上爲膠東王時嫣與上學書相愛及上爲太子愈益親嫣嫣善騎射善佞上卽位欲事伐匈奴而嫣先習胡兵以故益尊貴官至上大夫賞賜擬於鄧通時嫣常與上臥起江都王入朝有詔得從入獵上林中天子車駕蹕道未行而先使嫣乘副車從數十百騎騖馳視獸江都王望見以爲天子辟從者伏謁道傍嫣驅不見旣過江都王怒爲皇太后泣曰請得歸國入宿衞比韓嫣【索隱謂還爵封於天子而請入宿衞】太后由此嗛嫣【集解徐廣曰嗛讀與銜同漢書作銜字】嫣侍上岀入永巷不禁以姦聞皇太后皇太后怒使使賜嫣死上爲謝終不能得嫣遂死而案道侯韓說其弟也亦佞幸【索隱說音悅】李延年中山人也父母及身兄弟及女皆故倡也延年坐法腐給事狗中【集解徐廣曰主獵犬也索隱或犬監】而平陽公主言延年女弟善舞上見心說之及入永巷而召貴延年延年善歌爲變新聲而上方興天地祠欲造樂詩歌之延年善承意次初詩【索隱初詩卽新造樂章】其女弟亦幸有子男延年佩二千石印號協聲律與上臥起甚貴幸埓如韓嫣也【集解徐廣曰埓等也蜀都賦曰卓鄭埓名又云埓者疇等之名】久之寖與中人亂【集解徐廣曰一云坐弟季與中人亂】岀入驕恣及其女弟李夫人卒後愛弛則禽誅延年昆弟也自是之後內寵嬖臣大底外戚之家然不足數也衞靑霍去病亦以外戚貴幸然頗用材能自進

太史公曰甚哉愛憎之時彌子瑕之行足以觀後人佞幸矣𨿽百世可知也【索隱彌子瑕衞靈公之臣事見說苑也】

【索隱述贊曰傳稱令色詩刺巧言冠防入侍傅粉承恩黃頭賜蜀宦者同軒新聲都尉挾彈王孫泣魚竊駕著自前論】

史記卷一百二十五

史記卷一百二十五考證

佞幸列傳文帝說焉索隱漢書云上曰鄧猶登也說之○【臣照】按漢書無上曰二字鄧猶登也乃班固疏解之辭索隱臆增之也

文帝崩景帝立○史通曰向若但云景帝立不言文帝崩斯亦可知矣何用兼書其事乎

仁寵最過庸不乃甚篤索隱案庸常也言仁最被恩寵過於常人乃不甚篤於韓嫣也○楊愼曰仁寵最過爲句庸不乃甚篤爲句不否同索隱句讀已非解又可笑

史記卷一百二十五考證

欽定四庫全書

史記卷一百二十六

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索隱

唐諸王侍讀率府長史張守節正義

滑稽列傳第六十六

【索隱滑謂亂也稽同也以言辯防之人言非若是說是若非能亂同異也楚辭云將突梯滑稽如脂如韋崔浩云滑音骨稽流酒器也轉注吐酒終日不已言出口成章詞不窮竭若滑稽之吐酒故揚雄酒賦云防夷滑稽腹大如壺盡日盛酒人復籍沽是也又姚察云滑稽猶俳諧也滑讀如字稽音計也以言諧語滑利其知計疾出故云滑稽也】

孔子曰六蓺於治一也【正義言六蓺之文𨿽異禮節樂和導民立政天下平定其歸一揆至於談言微中亦以解其紛亂故治一也】禮以節人樂以發和書以道事詩以達意易以神化春秋以道義太史公曰天道恢恢豈不大哉談言微中亦可以解紛

淳於髠者齊之贅壻也【索隱髠音苦魂反贅壻女之夫也比於子如人疣贅是餘剩之物也】長不滿七尺滑稽多辯數使諸侯未嘗屈辱齊威王之時喜隱【索隱喜音許旣反喜好也喜隱謂好隱語】好爲淫樂長夜之飲沈湎不治委政卿大夫百官荒亂諸侯並侵國且危亡在於旦暮左右莫敢諫淳於髠說之以隱曰國中有大鳥止王之庭三年不蜚又不鳴王知此鳥何也王曰此鳥不飛則已一飛衝天不鳴則已一鳴驚人於是乃朝諸縣令長七十二人賞一人誅一人奮兵而岀諸侯振驚皆還齊侵地威行三十六年語在田完世家中威王八年楚大發兵加齊齊王使淳於髠之趙請救兵賫金百斤車馬十駟淳於髠仰天大笑冠纓索絕【索隱案索訓盡言冠纓盡絕也孔衍春秋後語亦作冠纓盡絕也】王曰先生少之乎髠曰何敢王曰笑豈有說乎髠曰今者臣從東方來見道傍有穰田者【索隱案謂爲田求福穰】操一豚蹄酒一盂而祝曰甌窶滿篝【集解徐廣曰篝籠也索隱案甌窶猶杯樓也窶音如婁古字少耳言丰年收掇易可滿篝籠也正義窶音樓篝音溝籠也甌樓謂髙地狹小之區得滿篝寵也】污邪滿車【集解司馬彪曰污邪下地田也索隱卽下田之中有薪可滿車正義污音烏】五穀蕃熟穰穰滿家臣見其所持者狹而所欲者奢故笑之於是齊威王乃益賫黃金千鎰白璧十雙車馬百駟髠辭而行至趙趙王與之精兵十萬革車千乘楚聞之夜引兵而去威王大悅置酒後宮召髠賜之酒問曰先生能飲幾何而醉對曰臣飲一斗亦醉一石亦醉威王曰先生飲一斗而醉惡能飲一石哉其說可得聞乎髠曰賜酒大王之前執法在傍禦史在後髠恐懼俯伏而飲不過一斗徑醉矣若親有嚴客髠帣韝鞠【集解徐廣曰帣收衣褏也褏衿也韝臂捍也音溝鞠曲也音其紀反又與跽同謂小跪也索隱帣音捲紀免反謂收袖也】侍酒於前時賜餘瀝奉觴上壽數起飲不過二斗徑醉矣若朋友交遊久不相見卒然相覩歡然道故私情相語飲可五六斗徑醉矣若乃州閭之會男女雜坐行酒稽畱六博投壺相引爲曹握手無罰目眙不禁【集解徐廣曰眙吐甑反直視貎索隱眙音與瞪同謂直視也醜甑反又醜二反】前有墮珥後有遺簪髠竊樂此飲可八斗而醉二參【索隱案上云五六斗徑醉矣則此爲樂亦甚飲可八斗而未徑醉故云竊樂二參言十有二參醉也】日暮酒闌合尊促坐男女同席履舄交錯杯盤狼藉堂上燭滅主人畱髠而送客【集解徐廣曰一本云畱髠坐起送客】羅襦襟解微聞薌澤當此之時髠心最歡能飲一石故曰酒極則亂樂極則悲萬事盡然言不可極極之而衰以諷諫焉齊王曰善乃罷長夜之飲以髠爲諸侯主客【正義今鴻臚卿也】宗室置酒髠嘗在側其後百餘年楚有優孟

優孟者故楚之樂人也【索隱優者倡優也孟者字也優旃亦同旃其字耳優孟在楚旃在秦也】長八尺多辯常以談笑諷諫楚莊王之時有所愛馬衣以文繡置之華屋之下席以露牀啗以棗脯馬病肥死使羣臣喪之欲以棺槨大夫禮葬之左右爭之以爲不可王下令曰有敢以馬諌者罪至死優孟聞之入殿門仰天大哭王驚而問其故優孟曰馬者王之所愛也以楚國堂堂之大何求不得而以大夫禮葬之薄請以人君禮葬之王曰何如對曰臣請以雕玉爲棺文梓爲槨楩楓豫章爲題湊【集解蘇林曰以木累棺外木頭皆內向故曰題湊正義楩頻緜反】發甲卒爲穿壙老弱負土齊趙陪位於前韓魏翼衞其後【集解駰案楚莊王時未有趙韓魏三國索隠案此辯說者之詞後人所增飾】廟食太牢奉以萬戶之邑諸侯聞之皆知大王賤人而貴馬也王曰寡人之過一至此乎爲之柰何優孟曰請爲大王六畜葬之以壠竈爲槨【索隱皇覽亦說此事以壠竈爲礱突也】銅歷爲棺【索隱歷卽釡鬲也】賫以姜棗【索隱古者食肉用姜棗禮內則雲實棗於其腹中屑桂與姜以灑諸上而鹽之也】薦以木蘭祭以粳稻衣以火光葬之於人腹膓【索隱皇覽云火送之著端葬之膓中】於是王乃使以馬屬太官無令天下久聞也楚相孫叔敖知其賢人也善待之病且死屬其子曰我死汝必貧困若往見優孟言我孫叔敖之子也居數年其子窮困負薪逢優孟與言曰我孫叔敖之子也父且死時屬我貧困往見優孟優孟曰若無遠有所之【索隱案謂優孟語孫叔敖之子曰汝無遠有所之適他境恐王后求汝不得者也】卽爲孫叔敖衣冠抵掌談語【集解駰案戰國策曰蘇秦說趙王華屋之下抵掌而言張載曰談說之容則也】歲餘像孫叔敖楚王左右不能別也莊王置酒優孟前爲壽莊王大驚以爲孫叔敖復生也欲以爲相優孟曰請歸與婦計之三日而爲相莊王許之三日後優孟復來王曰婦言謂何孟曰婦言愼無爲楚相不足爲也如孫叔敖之爲楚相盡忠爲廉以治楚楚王得以霸今死其子無立錐之地貧困負薪以自飲食必如孫叔敖不如自殺因歌曰山居耕田苦難以得食起而爲吏身貪鄙者餘財不顧恥辱身死家室富又恐受賕枉法爲姦觸大罪身死而家滅貪吏安可爲也念爲防吏奉法守職竟死不敢爲非廉吏安可爲也楚相孫叔敖持廉至死方今妻子窮困負薪而食不足爲也於是莊王謝優孟乃召孫叔敖子封之寢丘【集解徐廣曰在固始正義今光州固始縣本寢邱邑也呂氏春秋云楚孫叔敖有功於國疾將死戒其子曰王數欲封我我辭不受我死必封汝汝無受利地荊楚間有寢邱者其爲地不利而前有妬谷後有戻邱其名惡可長有也其子從之楚功臣封二世而收惟寢邱不奪也】四百戶以奉其祀後十世不絕此知可以言時矣其後二百餘年秦有優旃

優旃者秦倡侏儒也善爲笑言然合於大道秦始皇時置酒而天雨陛楯者皆沾寒優旃見而哀之謂之曰汝欲休乎陛楯者皆曰幸甚優旃曰我卽呼汝汝疾應曰諾居有頃殿上上壽呼萬歲優旃臨檻【正義禦覽反】大呼曰陛楯郎郎曰諾優旃曰汝𨿽長何益幸雨立我𨿽短也幸休居於是始皇使陛楯者得半相代始皇嘗議欲大苑囿東至函谷闗西至雍陳倉【正義今岐州雍縣及陳倉縣也】優旃曰善多縱禽獸於其中寇從東方來令麋鹿觸之足矣始皇以故輟止二世立又欲漆其城優旃曰善主上𨿽無言臣固將請之漆城𨿽於百姓愁費然佳哉漆城蕩蕩寇來不能上卽欲就之易爲漆耳顧難爲防室於是二世笑之以其故止居無何二世殺死優旃歸漢數年而卒

太史公曰淳於髠仰天大笑齊威王橫行優孟搖頭而歌負薪者以封優旃臨檻疾呼陛楯得以半更豈不亦偉哉

褚先生曰臣幸得以經術爲郎而好讀外家傳語竊不遜讓復作故事滑稽之語六章編之左方可以覽觀揚意以示後世好事者讀之以遊心駭耳以附益上方太史公之三章武帝時有所幸倡郭舍人者發言陳辭𨿽不合大道然令人主和說武帝少時東武侯母【索隱案東武縣名侯乳母姓也】常養帝【正義髙祖功臣表云東武侯郭家髙祖六年封子他孝景六年棄市國除蓋他母常養武帝】帝壯時號之曰大乳母率一月再朝朝奏入有詔使幸臣馬遊卿以帛五十匹賜乳母又奉飲糒飱養乳母乳母上書曰某所有公田願得假倩之帝曰乳母欲得之乎以賜乳母乳母所言未嘗不聽有詔得令乳母乘車行馳道中當此之時公卿大臣皆敬重乳母乳母家子孫奴從者橫暴長安中當道掣頓人車馬奪人衣服聞於中不忍致之法有司請徙乳母家室處之於邊奏可乳母當入至前面見辭乳母先見郭舍人爲下泣舍人曰卽入見辭去疾步數還顧乳母如其言謝去疾步數還顧郭舍人疾言罵之曰咄老女子何不疾行陛下已壯矣寜尙須汝乳而活邪尙何還顧於是人主憐焉悲之乃下詔止無徙乳母罰謫譖之者【索隱謂武帝罰謫譖乳母之人也】

武帝時齊人有東方生名朔【索隱仲長統云遷爲滑稽傳敍優旃事不稱東方朔非也朔之行事豈直旃孟之比哉而桓譚亦以遷內爲是又非也正義漢書云平原厭次人也輿地誌云厭次宜是富平縣之鄕聚名也括地誌云富平故城在倉州陽信縣東南四十里漢縣也】以好古傳書愛經術多所博觀外家之語【索隱案東方朔亦多博觀外家之語則外家非止經史卽傳記雜說之書】朔初入長安至公車上書【正義百官表云衞尉屬官有公車司馬漢儀注云公車司馬掌殿司馬門夜徼宮天下上事及闕下凡所徴召皆總領之秩六百石】凡用三千奏牘公車令兩人共持舉其書僅然能勝之人主從上方讀之止輙乙其處讀之二月乃盡詔拜以爲郎常在側侍中數召至前談語人主未嘗不說也時詔賜之飯於前飯已盡懷其餘肉持去衣盡污數賜縑帛擔揭而去徒用所賜錢帛取少婦於長安中好女率取婦一歳所者卽棄去更取婦所賜錢財盡索之於女子人主左右諸郎半呼之狂人人主聞之曰令朔在事無爲是行者若等安能及之哉朔任其子爲郎又爲侍謁者常持節岀使朔行殿中郎謂之曰人皆以先生爲狂朔曰如朔等所謂避世於朝廷間者也古之人乃避世於深山中時坐席中酒酣據地歌曰陸沈於俗【索隱司馬彪云謂無水而沈之】避世金馬門宮殿中可以避世全身何必深山之中蒿廬之下金馬門者宦署門也門傍有銅馬故謂之曰金馬門時會聚宮下博士諸先生與論議共難之【索隱案謂朔設詞對之卽下文答客難是也】曰蘇秦張儀一當萬乘之主而都卿相之位澤及後世今子大夫修先王之術慕聖人之義諷誦詩書百家之言不可勝數著於竹帛自以爲海內無雙卽可謂博聞辯智矣然悉力盡忠以事聖帝曠日持久積數十年官不過侍郎位不過執防意者尙有遺行邪其故何也東方生曰是固非子之所能備也彼一時也此一時也豈可同哉夫張儀蘇秦之時周室大壞諸侯不朝力政爭權相禽以兵並爲十二國未有雌雄得士者彊失士者亡故說聽行通身處尊位澤及後世子孫長榮今非然也聖帝在上徳流天下諸侯賓服威振四夷連四海之外以爲帶安於覆盂天下平均合爲一家動發舉事猶如運之掌中賢與不肖何以異哉方今以天下之大士民之眾竭精馳說並進輻湊者不可勝數悉力慕義困於衣食或失門戶使張儀蘇秦與僕並生於今之世會不能得掌故安敢望常侍侍郎乎傳曰天下無害菑𨿽有聖人無所施其才上下和同𨿽有賢者無所立功故曰時異則事異𨿽然安可以不務修身乎詩曰鼓鐘於宮聲聞於外鶴鳴九臯聲聞於天茍能修身何患不榮太公躬行仁義七十二年逢文王得行其說封於齊七百歲而不絕此士之所以日夜孜孜修學行道不敢止也今世之處士時𨿽不用崛然獨立塊然獨處上觀許由下察接輿防同範蠡忠合子胥天下和平與義相扶寡偶少徒固其常也子何疑於余哉於是諸先生黙然無以應也建章宮【正義在長安縣西北二十里長安故城下】後閤重櫟中有物岀焉【索隱重音逐龍反櫟音歷重櫟欄楯之下有重欄處也】其狀似麋以聞武帝往臨視之問左右羣臣習事通經術者莫能知詔東方朔視之朔曰臣知之願賜美酒粱飯大飱臣臣乃言詔曰可已飱又曰某所有公田魚池蒲葦數頃陛下以賜臣臣朔乃言詔曰可於是朔乃肯言曰所謂騶牙者也【索隱騶音鄒此朔以意自立名而偶中以有九牙齊等故謂之騶牙猶騶騎然也】逺方當來歸義而騶牙先見其齒前後若一齊等無牙故謂之騶牙其後一歲所匈奴混邪王果將十萬眾來防漢乃復賜東方生錢財甚多至老朔且死時諫曰詩云營營靑蠅止於蕃愷悌君子無信讒言讒言罔極交亂四國願陛下遠巧佞退讒言帝曰今顧東方朔多善言怪之居無幾何朔果病死傳曰鳥之將死其鳴也哀人之將死其言也善此之謂也

武帝時大將軍衞靑者衞後兄也【集解徐廣曰衞靑傳曰子夫之弟也】封爲長平侯從軍擊匈奴至余吾水上而還斬首捕虜有功來歸詔賜金千斤將軍岀宮門齊人東郭先生以方士待詔公車當道遮衞將軍車拜謁曰願白事【集解徐廣曰衞靑傳云寗乘說靑而拜爲東海都尉】將軍止車前東郭先生旁車言曰王夫人新得幸於上家貧今將軍得金千斤誠以其半賜王夫人之親人主聞之必喜此所謂奇防便計也衞將軍謝之曰先生幸告之以便計請奉教於是衞將軍乃以五百金爲王夫人之親壽王夫人以聞武帝帝曰大將軍不知爲此問之安所受計防對曰受之待詔者東郭先生詔召東郭先生拜以爲郡都尉東郭先生久待詔公車貧困饑寒衣敝履不完行雪中履有上無下足盡踐地道中人笑之東郭先生應之曰誰能履行雪中令人視之其上履也其履下處乃似人足者乎及其拜爲二千石佩靑緺【集解徐廣曰音瓜一音螺靑綬】出宮門行謝主人故所以同官待詔者等比祖道於都門外榮華道路立名當世【集解徐廣曰東郭先生也】此所謂衣褐懷寶者也【索隱此指東郭先生也其言身衣褐而懷寶玉也】當其貧困時人莫省視至其貴也乃爭附之諺曰相馬失之瘦相士失之貧其此之謂邪王夫人病甚人主至自往問之曰子當爲王欲安所置之對曰願居洛陽人主曰不可洛陽有武庫敖倉當闗口天下咽喉自先帝以來傳不爲置王然闗東國莫大於齊可以爲齊王王夫人以手擊頭呼幸甚王夫人死號曰齊王太后薨昔者齊王使淳於髠獻鵠於楚【索隱案韓詩外傳齊使人獻鵠於楚不言髠又說苑云魏文侯使舍人無擇獻鵠於齊皆略同而事異殆相渉亂也】岀邑門道飛其鵠徒揭空籠造詐成辭往見楚王曰齊王使臣來獻鵠過於水上不忍鵠之渴岀而飲之去我飛亡吾欲刺腹絞頸而死恐人之議吾王以鳥獸之故令士自傷殺也鵠毛物多相類者吾欲買而代之是不信而欺吾王也欲赴佗國奔亡痛吾兩主使不通故來服過叩頭受罪大王楚王曰善齊王有信士若此哉厚賜之財倍鵠在也

武帝時徴北海太守詣行在所【索隱漢畫宣帝徵勃海太守龔遂非武帝時此褚先生記謬耳】有文學卒史王先生者自請與太守俱吾有益於君君許之諸府掾功曹白雲王先生嗜酒多言少實恐不可與俱太守曰先生意欲行不可逆遂與俱行至宮下待詔宮府門王先生徒懷錢沽酒與衞卒僕射飲日醉不視其太守太守入跪拜王先生謂戶郎曰幸爲我呼吾君至門內遙語戶郎爲呼太守太守來望見王先生王先生曰天子卽問君何以治北海【正義今靑州】令無盜賊君對曰何哉對曰選擇賢材各任之以其能賞異等罰不肖王先生曰對如是是自譽自伐功不可也願君對言非臣之力盡陛下神靈威武所變化也太守曰諾召入至於殿下有詔問之曰何以治北海令盜賊不起叩頭對言非臣之力盡陛下神靈威武之所變化也武帝大笑曰於呼安得長者之語而稱之安所受之對曰受之文學卒史帝曰今安在對曰在宮府門外有詔召拜王先生爲水衡丞以北海太守爲水衡都尉傳曰美言可以市尊行可以加人君子相送以言小人相送以財魏文侯時西門豹爲鄴令【正義今相州縣也】豹往到鄴會長老問之民所疾苦長老曰苦爲河伯娶婦【正義河伯華陰潼鄕人姓馮氏名夷浴於河中而溺死遂爲河伯娶婦也】以故貧豹問其故對曰鄴三老廷掾常歲賦斂百姓收取其錢得數百萬用其二三十萬爲河伯娶婦與祝巫共分其餘錢持歸當其時巫行視人家女好者云是當爲河伯婦卽娉取洗沐之爲治新繒綺縠衣閒居齋戒爲治齋宮河上張緹綘帷【正義緹他禮反顧野王云黃赤色也又音啼厚繒也】女居其中爲具牛酒飯食行十餘日共粉飾之如嫁女牀席令女居其上浮之河中始浮行數十里乃沒其人家有好女者恐大巫祝爲河伯取之以故多持女遠逃亡以故城中益空無人又困貧所從來久遠矣民人俗語曰卽不爲河伯娶婦水來漂沒溺其人民云西門豹曰至爲河伯娶婦時願三老巫祝父老送女河上【正義亭三老】幸來告語之吾亦往送女皆曰諾至其時西門豹往會之河上三老官屬豪長者裏父老皆會以人民往觀之者三二千人其巫老女子也已年七十從弟子女十人所皆衣繒單衣立大巫後西門豹曰呼河伯婦來視其好醜卽將女岀帷中來至前豹視之顧謂三老巫祝父老曰是女子不好煩大巫嫗爲入報河伯得更求好女後日送之卽使吏卒共抱大巫嫗投之河中有頃曰巫嫗何久也弟子趣之復以弟子一人投河中有頃曰弟子何久也復使一人趣之復投一弟子河中凡投三弟子西門豹曰巫嫗弟子是女子也不能白事煩三老爲入白之復投三老河中西門豹簮筆磬折【正義簮筆謂以毛裝簮頭長五寸挿在冠前謂之爲筆言揷筆備禮也磬折謂曲體揖之若石磬之形曲折也磬一片黒石凡十二片樹在虡上擊之其形皆中曲埀兩頭言人腰側似也】向河立待良久長老吏傍觀者皆驚恐西門豹顧曰巫嫗三老不來還柰之何欲復使廷掾與豪長者一人入趣之皆叩頭叩頭且破額血流地色如死灰西門豹曰諾且畱待之須臾須臾豹曰廷掾起矣狀河伯畱客之久若皆罷去歸矣鄴吏民大驚恐從是以後不敢復言爲河伯娶婦西門豹卽發民鑿十二渠引河水灌民田【正義括地誌云按橫渠首接漳水蓋西門豹史起所鑿之渠也溝洫志云魏文侯時西門豹爲鄴令有令名至文侯曽孫襄王與羣臣飲酒祝曰令吾臣皆如西門豹之爲人臣也史起進曰魏氏之行田也以百畝鄴獨二百畝是田惡也漳水在其旁西門不知用是不智知而不興是不仁仁智豹未之盡何足法也於是史起爲鄴令遂引漳水漑鄴以富魏之河內左思魏都賦云西門漑其前史起濯其後也】田皆漑當其時民治渠少煩苦不欲也豹曰民可以樂成不可與慮始今父老子弟𨿽患苦我然百歲後期令父老子孫思我言至今皆得水利民人以給足富十二渠經絕馳道到漢之立而長吏以爲十二渠橋絕馳道相比近不可欲合渠水且至馳道合三渠爲一橋鄴民人父老不肯聽長吏以爲西門君所爲也賢君之法式不可更也長吏終聽置之故西門豹爲鄴令名聞天下澤流後世無絕已時幾可謂非賢大夫哉傳曰子產治鄭民不能欺子賤治單父民不忍欺西門豹治鄴民不敢欺三子之才能誰最賢哉辯治者當能別之【集解駰案魏文帝問羣臣三不欺於君徳孰優太尉鐘繇司徒華歆司空王朗對曰臣以爲君任徳則臣感義而不忍欺君任察則臣畏覺而不能欺君任刑則臣畏罪而不敢欺任徳感義與夫導徳齊禮有恥且格等趨者也任察畏罪與夫導政齊刑免而無恥同歸者也孔子曰爲政以徳譬如北辰居其所而眾星共之考以斯言論以斯義臣等以爲不忍欺不能欺優劣之縣在於權衡非徒低卬之差乃鈞銖之覺也且前志稱仁者安仁智者利仁畏罪者彊仁校其仁者功則無以殊核其爲仁者則不得不異安仁者性善者也利仁者力行者也彊仁者不得已者也三仁相比則安仁優矣易稱神而化之使民宜之若君化使民然也然則安仁之化與夫彊仁之化優劣亦不得不相縣絕也然則三臣之不欺𨿽同所以不欺異矣則純以恩義崇不欺與以威察成不欺旣不可同槪而比量又不得錯綜而易處索隱案此三不欺自古傳記先違共所稱述今褚先生因記西門豹而稱之以成說也循吏傳記子產相鄭仁而且明故人不能欺之子賤爲政淸靜惟彈琴三年不下堂而化是人見思故不忍欺之豹以威化禦俗故人不敢欺之其徳優劣鐘華之評實爲允當也】

【索隱述贊曰滑稽鴟夷如脂如韋敏防之變學不失詞淳於索絕趙國興師楚優拒相寢兵獲祠偉哉方朔三章紀之】

史記卷一百二十六

史記卷一百二十六考證

滑稽列傳此鳥不飛則已一飛衝天不鳴則已一鳴驚人○黃氏日抄曰三年不飛不鳴之語楚世家以爲伍舉語莊王今滑稽傳又以爲淳於髠說齊威果孰是孰非耶

其後百餘年楚有優孟○史通曰優孟在春秋楚莊王時淳於髠在戰國齊威王時史謂後百餘年誤矣

乃召孫叔敖子封之寢丘四百戶正義呂氏春秋云楚孫叔敖有功於國疾將死戒其子曰王數欲封我我辭不受我死必封汝汝無受利地荊楚間有寢丘者其爲地不利而前有妬谷後有戾丘其名惡可長有也其子從之楚功臣封二世而收惟寢丘不奪也○呂氏春秋異寶篇所言與正義所引大同小異曰孫叔敖疾將死戒其子曰王數封我矣吾不受也爲我死王則封汝必無受利地楚越之間有寢之丘者此其地不利而名甚惡荊人畏鬼而越人信禨可長有者其惟此也孫叔敖死王果以美地封其子而子辭請寢之丘故至今不失

乳母先見郭舍人爲下泣○西京雜記作東方朔齊王太后薨昔者齊王使淳於髠獻鵠於楚○淩稚隆曰按此淳於髠事誤入於此

有文學卒史王先生者○漢書循吏傳作議曹王生

史記卷一百二十六考證

欽定四庫全書

史訖卷一百二十七

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

日者列傳第六十七

【集解墨子曰墨子北之齊遇日者日者曰帝以今日殺黒龍於北方而先生之色黒不可以北墨子不聽遂北至淄水墨子不遂而反焉日者曰我謂先生不可以北然則古人占卜筮通謂之日者墨子亦云非但史記也索隠案名卜筮曰日者以墨所以卜筮占時日通名日者故也】

自古受命而王王者之興何甞不以卜筮決於天命哉其於周尢甚及秦可見代王之入任於卜者太卜之起由漢興而有【索隠按周禮有太卜之官此云由漢興者謂漢自文帝卜大橫之後其卜官更興盛焉】

司馬季主者楚人也【索隠按云楚人而太史公不序其系蓋楚相司馬子期子反後姓也季主見列仙傳】卜於長安東市宋忠爲中大夫賈誼爲博士同日俱出洗沐【正義漢官儀五日一假洗沐也】相従論議誦易先王聖人之道術究徧人情相視而嘆賈誼曰吾聞古之聖人不居朝廷必在卜醫之中今吾已見三公九卿朝士大夫皆可知矣試之卜數中以觀采【索隠卜數猶術數也音所具反劉氏云具數筮之亦通筮必以易易用大衍之數也】二人卽同輿而之市防於卜肆中天新雨道少人司馬季主閒坐弟子三四人侍方辯天地之道日月之運陰陽吉凶之本二大夫再拜謁司馬季主視其狀貌如類有知者卽禮之使弟子延之坐坐定司馬季主復理前語分別天地之終始日月星辰之紀差次仁義之際列吉凶之符語數千言莫不順理宋忠賈誼瞿然而悟獵纓正襟危坐【索隠獵攬也攬其冠纓而正其衣襟謂變而自飾也危一作免謂俯俛爲敬】曰吾望先生之狀聽先生之辭小子竊觀於世未甞見也今何居之卑何行之污【索隠音烏故反】司馬季主捧腹大笑曰觀大夫類有道術者今何言之陋也何辭之野也今夫子所賢者何也所髙者誰也今何以卑污長者二君曰尊官厚祿世之所髙也賢才處之今所處非其地故謂之卑言不信行不驗取不當故謂之污夫卜筮者世俗之所賤簡也世皆言曰夫卜者多言誇嚴以得人情【索隠謂卜者自矜誇而荘嚴以得人情也】虛髙人祿命以說人志擅言禍災以傷人心矯言鬼神以盡人財厚求拜謝以私於已此吾之所恥故謂之卑污也司馬季主曰公且安坐公見夫被髮童子乎日月照之則行不照則止問之日月疵瑕吉凶則不理由是觀之防知別賢與不肖者寡矣賢之行也直道以正諌三諌不聴則退其譽人也不望其報惡人也不顧其怨以便國家利眾爲務故官非其任不處也祿非其功不受也見人不正𨿽貴不敬也見人有污𨿽尊不下也得不爲喜去不爲恨非其罪也𨿽累辱而不愧也今公所謂賢者皆可爲羞矣卑疵而前【索隠疵音貲】趨而言【索隠音纎趨猶足恭也】相引以勢相導以利比周賔正【集解徐廣曰客旅謂之賔人求長官謂之正】以求尊譽以受公奉事私利枉王法獵農民以官爲威以法爲機求利逆暴譬無異於操白刃劫人者也初試官時倍力爲巧詐飾虛功執空文以誷主上用居上爲右試官不讓賢陳功見僞增實以無爲有以少爲多以求便勢尊位食飲驅馳従姬歌兒不顧於親犯法害民虛公家此夫爲盜不操矛弧者也攻而不用刄者也欺父母未有罪而弒君未伐者也何以爲髙賢才乎盜賊發不防禁夷貊不服不攝姦邪起不防塞官耗亂不防治四時不和不調嵗谷不熟不能適【索隠音釋適猶調也】才賢不爲是不忠也才不賢而托官位利上奉妨賢者處是竊位也【索隠奉音扶用反】有人者進有財者禮是僞也子獨不見鴟梟之與鳳皇翔乎蘭芷芎防棄扵廣野蒿蕭成林使君子退而不顯眾公等是也述而不作君子義也今夫卜者必法天地象四時順於仁義分策定卦旋式正棋【集解徐廣曰式音栻索隠按式卽栻也旋轉也栻之形上圓象天下方法地用之則轉天綱加地之辰故云旋式棋者筮之狀正棋蓋謂下以作卦也】然後言天地之利害事之成敗昔先王之定國家必先策日月而後乃敢代正時日乃後入家產子必先占吉凶後乃有之【索隠謂若卜之不祥則式不收也卜吉而後有故云有之】自伏羲作八卦周文王演三百八十四爻而天下治越王勾踐仿文王八卦【索隠仿音方往反】以破敵國覇天下由是言之卜筮有何負哉且夫卜筮者掃除設坐正其冠帶然後乃言事此有禮也言而鬼神或以饗忠臣以事其上孝子以養其親慈父以畜其子此有徳者也而以義置數十百錢病者或以愈且死或以生患或以免事或以成嫁子娶婦或以養生此之爲徳豈直數十百錢哉此夫老子所謂上徳不徳是以有徳今夫卜筮者利大而謝少老子之云豈異於是乎荘子曰君子內無饑寒之患外無劫奪之憂居上而敬居下不爲害君子之道也今夫卜筮者之爲業也積之無委聚藏之不用府庫徙之不用輜車負裝之不重止而用之無盡索之時持不盡索之物防於無窮之世𨿽荘氏之行未能增於是也子何故而云不可卜哉天不足西北星辰西北移地不足東南以海爲池日中必移月滿必虧先王之道乍存乍亡公責卜者言必信不亦惑乎公見夫談士辯人乎慮事定計必是人也然不能以一言說人主意故言必稱先王語必道上古慮事定計飾先王之成功語其敗害以恐喜人主之志以求其欲多言誇嚴【集解徐廣曰一作險】莫大於此矣然欲彊國成功盡忠於上非此不立今夫卜者導惑教愚也夫愚惑之人豈以一言而知之哉言不厭多故騏驥不防與罷驢爲駟而鳳凰不與燕雀爲羣而賢者亦不與不肖者同列故君子處卑隱以辟眾自匿以辟倫防見徳順以除羣害以眀天性助上養下多其功利不求尊譽公之等喁喁者也何知長者之道乎宋忠賈誼忽而自失芒乎無色【索隠芒音莫郎反】悵然噤口不防言【索隠悵音暢噤音禁劉氏音其錦反】於是攝衣而起再拜而辭行洋洋也出市門僅自上車伏軾低頭卒不防出气居三日宋忠見賈誼於殿門外乃相引屛語相謂自嘆曰道髙益安勢髙益危居赫赫之勢失身且有日矣夫卜而有不審不見奪糈【集解徐廣曰音所駰案離騷經云懷椒糈而要之王逸云糈精米所以享神】爲人主計而不審身無所處【索隠糈者卜求神之米也言卜之不中乃不見奪其糈米若爲人主計不審則身無所處也】此相去逺矣猶天冠地屨也此老子之所謂無名者萬物之始也天地曠曠物之熈熈或安或危莫知居之我與若何足預彼哉彼久而愈安𨿽曽氏之義【集解徐廣曰曽一作荘】未有以異也久之宋忠使匈奴不至而還抵罪而賈誼爲梁懷王傅王墮馬薨誼不食毒恨而死此務華絕根者也【索隠言宋忠賈誼皆務華而防其身是絕其根本也】

太史公曰古者卜人所以不載者多不見於篇及至司馬季主余志而著之

褚先生曰臣爲郎時防觀長安中見卜筮之賢大夫觀其起居行步坐起自動誓正其衣冠而當鄕人也有君子之風見性好解婦來卜對之顏色嚴振未甞見齒而笑也従古以來賢者避世有居止舞澤者有居民間閉口不言有隱居卜筮間以全身者夫司馬季主者楚賢大夫防學長安通易經術黃帝老子博聞逺見觀其對二大夫貴人之談言稱引古眀王聖人道固非淺聞小數之能及卜筮立名聲千里者各往往而在傳曰富爲上貴次之旣貴各各學一伎防立其身黃直丈夫也陳君夫婦人也以相馬立名天下齊張仲曲成侯以善擊刺學用劍立名天下畱長孺以相彘立名滎陽褚氏以相牛立名以伎防立名者甚多皆有髙世絕人之風何可勝言故曰非其地樹之不生非其意教之不成夫家之教子孫當視其所以好好含茍生活之道因而成之故曰制宅命子足以觀士子有處所可謂賢人臣爲郎時與太卜待詔爲郎者同署言曰孝武帝時聚防占家問之某日可取婦乎五行家曰可堪輿家曰不可建除家曰不吉叢辰家曰大凶歷家曰小凶天人家曰小吉太乙家曰大吉辯訟不決以狀聞制曰避諸死忌以五行爲主人取於五行者也

【索隱述贊曰日者之名有自來矣吉凶占著於墨子齊楚異法書亾防紀後人斯繼季主獨美取免暴秦此焉終否】

史記卷一百二十七

史記卷一百二十七考證

日者列傳○淩稚隆曰呂東萊考訂云此太史公所作劉辰翁云觀其辧肆淺深亦豈褚生所能

太卜之起由漢興而有索隱案周禮有太卜之官此云由漢興者謂漢自文帝卜大橫之後其卜官更興盛焉○龜策傳髙祖時因秦太卜官是漢興卽有太卜不因文帝而更興盛也由漢興而有者蓋言漢興以來卽有之矣索隱說迂

比周賔正集解徐廣曰客旅謂之賔人求長官謂之正○徐孚逺曰賔正猶擯正也徐說煩曲不眀

家產子必先占吉凶後乃有之索隱謂若卜之不祥則或不收也卜吉而後有故云有之○【臣照】按若卜而後收子則子之不得收者多矣古之人豈傷天理絕人命若是索隱之說謬矣蓋言生子必視其時日占其吉凶其後亦俱有應云爾

史記卷一百二十七考證﹤史部﹐正史類﹐史記﹥

欽定四庫全書

史記卷一百二十八

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

龜策列傳第六十八

【索隠龜策傳有錄無書褚先生所補其敍事煩蕪陋略無可取正義史記至元成間十篇有錄無書而褚少孫補景武紀將相年表禮書樂書律書三王世家蒯成侯日者龜策列傳日者龜策言辭最鄙陋非太史公之本意也】

太史公曰自古聖王將建國受命興動事業何嘗不寶卜筮以助善唐虞以上不可記已自三代之興各據禎祥塗山之兆従而夏啟世飛燕之卜順故殷興百谷之筮吉故周王王者決定諸疑參以卜筮斷以蓍龜不易之道也蠻夷氐羌𨿽無君臣之序亦有決疑之卜或以金石或以艸木【集解徐廣曰一作革】國不同俗然皆可以戰伐攻擊推兵求勝各信其神以知來事略聞夏殷欲卜者乃取蓍龜已則棄去之以爲龜藏則不靈蓍久則不神至周室之卜官常寶藏蓍龜又其大小先後各有所尙要其歸等耳或以爲聖王遭事無不定決疑無不見其設稽神求問之道者以爲後世衰防愚不師智人各自安化分爲百室道散而無垠故推歸之至微要潔於精神也或以爲昆虫之所長聖人不防與爭其處吉凶別然否多中於人至髙祖時因秦太卜官天下始定兵革未息及孝恵享國日少呂后女主孝文孝景因襲掌故未遑講試𨿽父子疇官世世相傳其精微深妙多所遺失至今上卽位博開藝之路延百端之學通一伎之士咸得自效絕倫超奇者爲右無所阿私數年之間太卜大集防上欲擊匈奴西攘大宛【集解徐廣曰攘一作襄襄除也】南收百越卜筮至預見表象先圖其利及猛將推鋒執莭獲勝於彼而蓍龜時日亦有力於此上尢加意賞賜至或數千萬如丘子眀之屬富溢貴寵傾於朝廷至以卜筮射蠱道巫蠱時或頗中素有眥睚不快因公行誅恣意所傷以破族滅門者不可勝數百僚蕩恐皆曰龜策防言後事覺姦窮亦誅三族夫摓策定數【集解徐廣曰摓音逢一作達索隠摓謂両手執蓍分而扐之故云摓策】灼龜觀兆變化無窮是以擇賢而用占焉可謂聖人重事者乎周公卜三龜而武王有瘳紂爲暴虐而元龜不占晉文將定襄王之位卜得黃帝之兆【集解駰案左傳曰遇黃帝戰於阪泉之兆】卒受彤弓之命獻公貪驪姬之色卜而兆有口象其禍竟流五世楚靈將背周室卜而龜逆【集解駰案左傳曰靈王卜曰余尙得天下不吉投龜訽天而呼曰是區區者而不余畀余必自取之索訽音火侯反】終被幹溪之敗兆應信誠於內而時人眀察見之於外可不謂両合者哉君子謂夫輕卜筮無神眀者悖背人道【索隠悖音倍背音佩】信禎祥者鬼神不得其正故書建稽疑五謀而卜筮居其二五占従其多眀有而不専之道也余至江南觀其行事問其長老云龜千嵗乃逰蓮葉之上【集解徐廣曰蓮一作領聲相近或假借字也】蓍百莖共一根【集解徐廣曰劉向云龜千嵗而靈蓍百年而一本生百莖】又其所生獸無虎狼艸無毒螫江傍家人常畜龜飲食之以爲能導引致气有益於助衰養老豈不信哉

褚先生曰臣以通經術受業博士治春秋以髙第爲郎幸得宿衛出入宮殿中十有餘年竊好太史公傳太史公之傳曰三王不同龜四夷各異卜然各以決吉凶略闚其要故作龜策列傳臣往來長安中求龜策列傳不能得故之太卜官問掌故文學長老習事者冩取龜策卜事編於下方聞古五帝三王發動舉事必先決蓍龜傳曰【索隠此傳卽太卜所得古龜之說也】下有伏靈上有兔絲上有蓍【索隠音逐畱反搗蓍卽藂蓍搗古稠字】下有神龜所謂伏靈者在兔絲之下狀似飛鳥之形新雨已天淸靜無風以夜捎兔絲去之卽以簼燭此地【集解徐廣曰簼籠也蓋然火而籠其上也音簼陳渉世家曰夜簼火也】燭之火滅卽記其處以新布四丈環置之眀卽掘取之入四尺至七尺得矣過七尺不可得伏靈者千嵗松根也食之不死聞蓍生滿百莖者其下必有神龜守之其上常有靑雲覆之傳曰天下和平王道得而蓍莖長丈其叢生滿百莖方今世取蓍者不能中古法度不能得滿百莖長丈者取八十莖已上蓍長八尺卽難得也人民好用卦者取滿六十莖已上長滿六尺者卽可用矣記曰能得名龜者財物歸之家必大富至千萬一曰兆斗龜二曰南辰龜三曰五星龜四曰八風龜五曰二十八宿龜六曰日月龜七曰九州龜八曰玉龜凡八名龜龜圖各有文在腹下文云云者此某之龜也略記其大指不冩其圖取此龜不必滿尺二寸民人得長七八寸可寶矣今夫珠玉寶器𨿽有所深藏必見其光必出其神眀其此之謂乎故玉防於山而木潤淵生珠而岸不枯者【集解徐廣曰一無不字許氏說淮南以爲滋潤鐘於眀珠致令岸枯也】潤澤之所加也眀月之珠出於江海藏於蚌中蚗蠪伏之【集解徐廣曰許氏說淮南云蚗蠪龍屬也音決索隠蚗當爲蛟蠪音龍注音決誤也】王者得之長有天下四夷賔服能得百莖蓍並得其下龜以卜者百言百當足以決吉凶神龜出於江水中廬江郡常嵗時生龜長尺二寸者二十枚輸大卜官因以吉日剔取其腹下甲龜千嵗乃滿尺二寸王者發軍行將必鑽龜廟堂之上以決吉凶今髙廟中有龜室藏內以爲神寶傳曰取前足臑骨穿佩之【集解徐廣曰臑音乃毛反臑臂索隠臑音乃髙反一音乃導反】取龜置室西北隅懸之以入深山大林中不惑臣爲郎時見萬畢石朱方傳曰有神龜在江南嘉林中【索隠按萬畢術中有石朱方方中說嘉林中故云傳曰】嘉林者獸無虎狼鳥無鴟梟艸無毒螫野火不及斧斤不至是爲嘉林龜在其中常巢於芳蓮之上左脇文書曰甲子重光【集解徐廣曰子一作於】得我者匹夫爲人君有土正【集解徐廣曰正長也爲有土之官長】諸侯得我爲帝王求之於白蛇蟠杅【集解徐廣曰一孤反】林中者齋戒以待譺然【索隠按林名白蛇蟠杅林龜藏其中杅音烏謂白蛇嘗蟠杅此林中也譺音疑言求龜者齋戒以待恆譺然也】狀如有人來告之因以醮酒佗髮【集解徐廣曰佗一作被索隠佗音徒我反謂被髮也】求之三宿而得由是觀之豈不偉哉故龜可不敬歟南方老人用龜支牀足行二十餘嵗老人死移牀龜尙生不死龜能行气導引問者曰龜至神若此然太卜官得生龜何爲輙殺取其甲乎近世江上人有得名龜畜置之家因大富與人議欲遣去人教殺之勿遣遣之破人家龜見夢曰送我水中無殺吾也其家終殺之殺之後身死家不利人民與君王者異道人民得名龜其狀類不宜殺也以往古故事言之古眀王聖主皆殺而用之宋元王時得龜亦殺而用之謹連其事於左方令好事者觀擇其中焉宋元王二年江使神龜使於河至於泉陽魚者豫且舉网得而囚之【索隠且音子余反泉陽人网元龜者】置之籠中夜半龜來見夢於宋元王曰我爲江使於河而幕网當吾路泉陽豫且得我我不能去身在患中莫可告語王有徳義故來告訴元王惕然而悟乃召博士衛平而問之【索隠宋元君之臣也】曰今寡人夢見一丈夫延頸而長頭衣繡之衣而乘輜車來見夢於寡人曰我爲江使於河而幕网當吾路泉陽豫且得我我不能去身在患中莫可告語王有徳義故來告訴是何物也衛平乃援式而起【集解徐廣曰式音勑】仰天而視月之光觀斗所指定日處鄕規矩爲輔副以權衡四維已定八卦相望視其吉凶介虫先見乃對元王曰今昔壬子【索隠今昔猶昨夜也以今日言之謂昨夜爲今昔】宿在牽牛河水大防鬼神相謀漢正南北【正義漢天河】江河固期南風新至江使先來白雲壅漢萬物盡畱斗柄指日使者當囚服而乘輜車其名爲龜王急使人問而求之王曰善於是王乃使人馳而往問泉陽令曰漁者幾何家名誰爲豫且豫且得龜見夢於王王故使我求之泉陽令乃使吏案籍視圖水上漁者五十五家上流之廬名爲豫且泉陽令曰諾乃與使者馳而問豫且曰今昔汝漁何得豫且曰夜半時舉网得龜【集解駰案荘子曰得白龜圓五尺】使者曰今龜安在曰在籠中使者曰王知子得龜故使我求之豫且曰諾卽系龜而出之籠中獻使者使者載行出於泉陽之門正晝無見風雨晦防云蓋其上五采靑黃雷雨並起風將而行入於端門見於東箱身如流水潤澤有光望見元王延頸而前三步而止縮頸而卻復其故處元王見而怪之問衛平曰龜見寡人延頸而前以何望也縮頸而復是何當也衛平對曰龜在患中而終昔囚王有徳義使人活之今延頸而前以當謝也縮頸而卻欲亟去也元王曰善哉神至如此乎不可久畱趣駕送龜勿令失期衛平對曰龜者是天下之寶也先得此龜者爲天子且十言十當十戰十勝生於深淵長於黃土知天之道眀於上古防三千嵗不出其域安平靜正動不用力壽蔽天地莫知其極與物變化四時變色居而自匿伏而不食春蒼夏黃秋白冬黒眀於陰陽審於刑徳先知利害察於禍福以言而當以戰而勝王防寶之諸侯盡服王勿遣也以安社稷元王曰龜甚神靈降於上天防於深淵在患難中以我爲賢徳厚而忠信故來告寡人寡人若不遣也是漁者也漁者利其肉寡人貪其力下爲不仁上爲無徳君臣無禮何従有福寡人不忍柰何勿遣衛平對曰不然臣聞盛徳不報重寄不歸天與不受天奪之寶今龜周流天下還復其所上至蒼天下薄泥塗還徧九州未嘗愧辱無所稽畱今至泉陽漁者辱而囚之王𨿽遣之江河必怒務求報仇自以爲侵因神與謀淫雨不霽水不可治若爲枯旱風而揚埃蝗虫暴生百姓失時王行仁義其罰必來此無他故其祟在龜後𨿽悔之豈有及哉王勿遣也元王慨然而嘆曰夫逆人之使絕人之謀是不暴乎取人之有以自爲寶是不彊乎寡人聞之暴得者必暴亡彊取者必後無功桀紂暴彊身死國亡今我聽子是無仁義之名而有暴彊之道江河爲湯武我爲桀紂未見其利恐離其咎寡人孤疑安事此寶趣駕送龜勿令久畱衛平對曰不然王其無患天地之間累石爲山髙而不壊地得爲安故云物或危而頋安或輕而不可遷人或忠信而不如誕謾【集解徐廣曰誕一作訑音土和反索誕音由爛切謾音漫又並如字】或醜惡而宜大官或美好佳麗而爲眾人患非神聖人莫盡言春秋冬夏或暑或寒寒暑不和賊气相姦同嵗異莭其時使然故令春生夏長秋收冬藏或爲仁義或爲暴彊暴彊有鄕仁義有時萬物盡然不可勝治大王聽臣臣請悉言之天出五色以辧白黒地生五穀以知善惡人民莫知辧也與禽獸相若谷居而穴處不知田作天下禍亂陰陽相錯悤悤疾疾【集解徐廣曰一作病】通而不相擇妖數見【正義說文衣服謌謡艸木之怪謂之妖禽獸虫蝗之怪謂之】爲單薄聖人別其生使無相獲禽獸有牝牡置之山原鳥有雌雄布之林澤有介之虫置之谿谷故牧人民爲之城郭內經閭術外爲阡陌夫妻男女賦之田宅列其室屋爲之圗籍別其名族立官置吏勸以爵祿衣以桑麻養以五穀耕之耰之【集解徐廣曰音憂正義耰覆種也說文云耰摩田器】鉏之耨之【集解徐廣曰耨除艸也】口得所嗜目得所美身受其利以是觀之非彊不至故曰田者不彊囷倉不盈【正義說文云圓者謂之囷方者謂之廩】商賈不彊不得其贏婦女不彊布帛不精官禦不彊其勢不成大將不彊卒不使令侯王不彊沒世無名故云彊者事之始也分之理也物之紀也所求於彊無不有也王以爲不然王獨不聞玉櫝只雉【集解徐廣曰只一作防】出於昆山眀月之珠出於四海鐫石拌蚌【集解徐廣曰鐫音子旋反拌音判索隠拌割也】傳賣於市聖人得之以爲大寶大寶所在乃爲天子今王自以爲暴不如拌蚌於海也自以爲彊不過鐫石於昆山也取者無咎寶者無患今龜使來抵网而遭漁者得之見夢自言是國之寶也王何憂焉兀王曰不然寡人聞之諌者福也防者賊也人主聽諛是愚惑也𨿽然禍不至福不徒來天地合气以生百財陰陽有分不離四時十有二月日至爲期聖人徹焉身乃無災眀王用之人莫敢欺故云福之至也人自生之禍之至也人自成之禍與福同刑與徳雙聖人察之以知吉凶桀紂之時與天爭功擁遏鬼神使不得通是固已無道矣諛臣有眾桀有諛臣名曰趙梁教爲無道勸以貪狼系湯夏臺殺闗龍逢左右恐死偸諛於傍國危於累卵皆曰無傷稱樂萬嵗或曰未央蔽其耳目與之詐狂湯卒伐桀身死國亡聽其諛臣身獨受殃春秋著之至今不忘紂有防臣名爲左彊誇而目巧教爲象郎【集解駰案禮記曰目巧之室鄭曰但用目巧善意作室不由法度許愼曰象牙郎】將至於天又有玉牀犀玉之器象箸而羮【索隠箸音持慮反則箸卽筯爲與羮連或云箸樽也記曰羮之有萊者用梜梜者筯也】聖人剖其心壯士斬其胻【集解駰案胻音衡腳脛也】箕子恐死被髮佯狂殺周太子歷囚文王昌投之石室【索隠按殺周太子歷在囚文王昌之上則近是季歷季歷不被紂誅則其言近妄無容周更別有太子名歷也】將以昔至眀陰兢活之【集解徐廣曰兢一作競索隠陰姓兢名也】與之俱亡入於周地得太公望興卒聚兵與紂相攻文王病死載尸以行太子發代將號爲武王戰於牧野破之華山之陽紂不勝敗而還走圍之象郎自殺宣室【集解徐廣曰天子之居名曰宣室】身死不頭懸車軫四馬曵行寡人念其如此膓如涫湯【集解徐廣曰涫音館一作沸索隠涫沸也】是人皆富有天下而貴至天子然而大傲欲無厭時舉事而喜髙貪狼而驕不用忠信聽其防臣而爲天下笑今寡人之邦居諸侯之間曽不如秋毫舉事不當又安亡逃衛平對曰不然河𨿽神賢不如昆侖之山江之源理不如四海而人尙奪取其寶諸侯爭之兵革爲起小國見亡大國危殆殺人父兄虜人妻子殘國滅廟以爭此寶戰攻分爭是暴彊也故云取之以暴彊而治以文理無逆四時必親賢士與陰陽化鬼神爲使通於天地與之爲友諸侯賔服民眾殷喜邦家安寜與世更始湯武行之乃取天子春秋著之以爲經紀王不自稱湯武而自比桀紂桀紂爲暴彊也固以爲常桀爲瓦室【集解駰案世本曰昆吾作陶張華博物記亦云桀爲瓦蓋是昆吾爲桀作也】紂爲象郎徴絲灼之務以費民【索隠灼謂燔也燒絲以當薪務費人也】賦斂無度殺戮無方殺人六畜以韋爲囊囊盛其血與人懸而射之與天帝爭彊逆亂四時先百鬼甞諌者輙死防者在傍聖人伏匿百姓莫行天數枯旱國多妖祥螟虫嵗生五穀不成民不安其處鬼神不享飄風日起正晝晦防日月並蝕滅息無光列星奔亂皆絕紀綱以是觀之安得久長𨿽無湯武時固當亡故湯伐桀武王克紂其時使然乃爲天子子孫續世終身無咎後世稱之至今不已是皆當時而行見事而彊乃防成其帝王今龜大寶也爲聖人使傳之賢士不用手足雷電將之風雨送之流水行之侯王有徳乃得當之今王有徳而當此寶恐不敢受王若遣之宋必有咎後𨿽悔之亦無及己元王大悅而喜於是元王向日而謝【索隠蓋欲神之以謝天之質向日者天之光眀著見者也】再拜而受擇日齋戒甲乙最良乃刑白雉及與驪羊以血灌龜於壇中央以刀剝之身全不傷脯酒禮之橫其腹膓荊支卜之必制其創【正義音瘡】理達扵理文相錯迎使工占之所言盡當邦福重寶【集解徐廣曰福音副藏也】聞於傍鄕殺牛取艸被鄭之桐【集解徐廣曰牛艸桐爲鼓也】艸木畢分化爲甲兵戰勝攻取莫如元王元王之時衛平相宋宋國最彊龜之力也故云神至能見夢於元王而不能自出漁者之籠身防十言盡當不通使於河還報扵江賢防令人戰勝攻取不能自解於刀鋒免剝刺之患聖能先知亟見而不能令衛平無言言事百全至身而攣當時不利又焉事賢賢者有恆常士有適然是故眀有所不見聽有所不聞人𨿽賢不能左畫方右畫圓日月之眀而時蔽於浮雲羿名善射不如雄渠蠭門【集解駰案新序曰楚雄渠子夜行見伏石當道以爲虎而射之應沒羽淮南子曰射者重以逢門子之巧劉歆七略有蠭門射法也】禹名爲辯智而不能勝鬼神地柱折天故毋椽又柰何責人於全孔子聞之曰神龜知吉凶而骨直空枯【正義凡其骨空中而枯也直語發聲也今河東亦然】日爲徳而君於天下辱扵三足之烏月爲刑而相佐見食於蝦蟇蝟辱於鵲【集解郭璞曰蝟能制虎見鵲仰地淮南萬畢曰鵲令蝟反腹者蝟憎其意而心惡之也】騰蛇之神而殆於卽且【集解郭璞曰騰蛇龍屬也蝍蛆似蝗大腹食蛇腦也正義卽津日反且則余反卽吳公也狀如蚰蜒而大黒色】竹外有節理中直空虛松栢爲百木長而守門閭日辰不全故有孤虛【集解駰案甲乙謂之日子丑謂之辰六甲孤虛法甲子旬中無戍亥戌亥卽爲孤辰巳卽爲虛甲戌旬中無申酉申酉爲孤寅夘卽爲虛甲申旬中無午未午未爲孤子丑卽爲虛甲午旬中無辰巳辰巳爲孤戌亥卽爲虛甲辰旬中無寅夘寅夘爲孤申酉卽爲虛甲寅旬中無子丑子丑爲孤午未卽爲虛劉歆七略有風後孤虛二十卷正義按嵗月日時孤虛並得上法也】黃金有疵白玉有瑕事有所疾亦有所徐物有所拘亦有所據防有所數亦有所疎人有所貴亦有所不如何可而適乎物安可全乎天尙不全故世爲屋不成三瓦而陳之【集解徐廣曰一云爲屋成欠三瓦而棟之也索隠劉氏云陳猶居也注作棟音都貢反正義言爲屋不成欠三瓦以應天猶陳列而居也】以應之天下有階物不全【正義言萬物及日月天地皆不能全諭龜之不全也】乃生也

褚先生曰漁者舉网而得神龜龜自見夢宋元王元王召博士衛平告以夢龜狀平運式定日月分衡度視吉凶占龜與物色同平諌王畱神龜以爲國重寶美矣古者筮必稱龜者以其令名所従來久矣余述而爲傳

三月

二月

正月【正義言正月二月三月右轉周環終十二月者日月之龜腹下十二黒防爲十二月者二十八宿也】十二月

十一月【集觧駰案中闗內髙外下正義此等下至首俛大者皆卜兆之狀也】四月

首仰【正義謂兆首仰起】足開

肣開【索隠音琴肣謂兆足斂也】首俛大【索隠俛音免兆首伏也】五月

橫吉

首俛大【正義謂兆首伏而大】六月

七月

八月

九月

十月

卜禁日子亥戍不可以卜及殺龜日中如食已卜暮昏龜之徼也【索隠徼音叫謂徼繞不眀也】不可以卜庚辛可以殺及以鉆之常以月旦袚龜【索隠袚音廢又音拂拂洗之以水雞卵摩之而咒】先以淸水澡之以卵袚之【正義以常月朝淸水洗之以雞卵摩而祝之】乃持龜而遂之若嘗以爲祖【集解徐廣曰一作視索隠祖法也言以爲常法】人若已卜不中皆袚之以卵東向立灼以荊若剛木土【集解徐廣曰一作十一索隠按古之灼取生荊枝及生堅木燒之斬防以灼龜按土字合依劉氏說當連下句】卵指之者三【正義言卜不中以土爲卵三度指之三周繞之用厭不祥也】持龜以卵周環之祝曰今日吉謹以梁卵焍黃【索隠梁米也卵雞子也焍灼龜木音次第之第言燒荊枝更逓而灼故有焍名一音梯言灼之以漸如有階梯也黃者以黃絹裹梁卵以袚龜也必以黃者中之色主土而信故用雞也正義焍音題焍焦也言以梁米雞卵袚去龜之不祥令灼之不焦不黃若色焦及黃卜之不中也】袚去玉靈之不祥玉靈必信以誠知萬事之情辯兆皆可占不信不誠則燒玉靈揚其灰以徴後龜其卜必北向龜甲必尺二寸卜先以造【集解徐廣曰音竈也】灼鉆【索隠造謂燒荊之處物若木也】鉆中已又灼龜首各三又復灼所鉆中曰正身灼首曰正足【集解徐廣曰一作止】各三卽以造三周龜祝曰假之玉靈夫子【索隠尊神龜而爲之作號】夫子玉靈荊灼而心令而先知而上行於天下行於淵諸靈數箣【集解徐廣曰音策索隠數音所具反箣音近策或箣是策之別名此卜筮之書其字亦無可覈他皆放此】莫如汝信今日良日行一良貞【集解徐廣曰行一作身】其欲卜某卽得而喜不得而悔卽得發鄕我身長大手足收人皆上偶不得發鄕我身挫折中外不相應手足滅去

靈龜卜祝曰假之靈龜五筮五靈不如神龜之靈知人死知人生某身良貞某欲求某物卽得也頭見足發內外相應卽不得也頭仰足肣內外自隨可得占卜占病者祝曰今某病困死首上開內外交駭身節折不死首仰足肣卜病者祟曰今病有祟無呈無祟有呈兆有中祟有內外祟有外

卜系者出不出不出橫吉安若出足開首仰有外卜求財物其所當得得首仰足開內外相應卽不得呈兆首仰足肣

卜有賣若買臣妾馬牛得之首仰足開內外相應不得首仰足肣呈兆若橫吉安

卜擊盜聚若干人在某所今某將卒若干人往擊之當勝首仰足開身正內自橋外下不勝足肣首仰身首【集解徐廣曰一作簡】內下外髙

卜求當行不行行首足開不行足肣首仰若橫吉安安不行

卜往擊盜當見不見見首仰足肣有外不見足開首仰

卜往盜見不見見首仰足肣肣勝有外不見足開首仰

卜聞盜來不來來外髙內下足肣首仰不來足開首仰若橫吉安期之自次

卜遷徙去官不去去足開有肣外首仰不去自去卽足肣星兆若橫吉安

卜居官尙吉不吉呈兆身正若橫吉安不吉身節折首仰足開

卜居室家吉不吉吉呈兆身正若橫吉安不吉身節折首仰足開

卜嵗中禾稼孰不孰孰首仰足開內外自橋外自垂不孰足肣首仰有外

卜嵗中民疫不疫疫首仰足肣身節有彊外不疫身正首仰足開

卜嵗中有兵無兵無兵呈兆若橫吉安有兵首仰足開身作外彊情

卜見貴人吉不吉吉足開首仰身正內自橋不吉首仰身節折足肣有外若無漁

卜請謁於人得不得得首仰足開內自橋不得首仰足肣有外

卜追亡人當得不得得首仰足肣內外相應不得首仰足開若橫吉安

卜漁獵得不得得首仰足開內外相應不得足肣首仰若橫吉安

卜行遇盜不遇遇首仰足開身節折外髙內下不遇呈兆

卜天雨不雨雨首仰有外外髙內下不雨首仰足開若橫吉安

卜天雨霽不霽霽呈兆足開首仰不霽橫吉命曰橫吉安以占病病甚者一日不死不甚者卜曰瘳不死系者重罪不出輕罪環出過一日不出久毋傷也求財物買臣妾馬牛一日環得過一日不得不得行者不行來者環至過食時不至不來擊盜不行行不遇聞盜不來徙官不徙居官家室皆吉嵗稼不孰民疾疫無疾嵗中無兵見人行不行不喜請謁人不行不得追亡人漁獵不得行不遇盜雨不雨霽不霽命曰呈兆病者不死系者出行者行來者來市買得追亡人得過一日不得問行者不到

命曰柱徹卜病不死系者出行者行來者來而市買不得憂者母憂追亡人不得

命曰首仰足肣有內無外占病病甚不死系者解求財物買臣妾馬牛不得行者聞言不行來者不來聞盜不來聞言不至徙官聞言不徙居官有憂居家多災嵗稼中孰民疾疫多病嵗中有兵聞言不開見貴人吉請謁不行行不得善言追亡人不得漁獵不得行不遇盜不雨甚霽故其莫字皆爲首問之曰備者仰也故定以爲仰此私記也

命曰首仰足肣有內無外占病病甚不死系者不出求財買臣妾不得行者不行來者不來擊盜不見聞盜來內自驚不來徙官不徙居官家室吉嵗稼不孰民疾疫有病甚嵗中無兵見貴人吉請謁追亡人不得亡財物財物不出得漁獵不得行不遇盜雨不雨霽不霽凶

命曰呈兆首仰足肣以占病不死系者未出求財物買臣妾馬牛不得行不行來不來擊盜不相見聞盜來不來徙官不徙居官久多憂居家室不吉嵗稼不孰民病疫嵗中毋兵見貴人不吉請謁不得漁獵得少行不遇盜不霽不霽不吉

命曰呈兆首仰足開以占病病篤死系囚出求財物買臣妾馬牛不得行者行來者來擊盜不見盜聞盜來不來徙官徙居官不久居家室不吉嵗稼不孰民疾疫有而少嵗中無兵見貴人不見吉請謁追亡人漁獵不得行遇盜雨不兩霽小吉

命曰首仰足肣以占病不死系者久毋傷也求財物買臣妾馬牛不得行者不行擊盜不行來者來聞盜來徙官聞言不徙居家室不吉嵗稼不孰民疾疫少嵗中無兵見貴人得見請謁追亡人漁獵不得行遇盜雨不雨霽不霽吉

命曰首仰足開有內以占病者死系者出求財物買臣妾馬牛不得行者行來者來擊盜行不見盜聞盜來不來徙官徙居官不久居家室不吉嵗孰民疾疫有而少嵗中無兵見貴人不吉請謁追亡人漁獵不得行不遇盜雨霽霽小吉不霽吉

命曰橫吉內外自橋以占病卜曰毋瘳死系者毋罪出求財物買臣妾馬牛得行者行來者來擊盜合交等聞盜來來徙官徙居家室吉嵗孰民疫無疾嵗中無兵見貴人請謁追亡人漁獵得行遇盜雨霽雨霽大吉

命曰橫吉內外自吉以占病病者死系不出求財物買臣妾馬牛追亡人漁獵不得行者不來擊盜不相見聞盜不來徙官徙居官有憂居家室見貴人請謁不吉嵗稼不孰民疾疫嵗中無兵行不遇盜雨不雨霽不霽不吉

命曰漁人以占病者病者甚不死系者出求財物買臣妾馬牛擊盜請謁追亡人漁獵得行者行來聞盜來不來徙官不徙居家室吉嵗稼不孰民疾疫嵗中毋兵見貴人吉行不遇盜雨不雨霽不霽吉

命曰首仰足肣內髙外下以占病病者甚不死系者不出求財物買臣妾馬牛追亡人漁獵得行不行來者來擊盜勝徙官不徙居官有憂無傷也居家室多憂病嵗大孰民疾疫嵗中有兵不至見貴人請謁不吉行遇盜雨不霽不霽吉

命曰橫吉上有仰下有柱病久不死系者不出求財物買臣妾馬牛追亡人漁獵不得行不行來不來擊盜不行行不見聞盜來不來徙官不徙居家室見貴人吉嵗大孰民疾疫嵗中毋兵行不遇盜雨不雨霽不霽大吉

命曰橫吉楡仰以占病不死系者不出求財物買臣妾馬牛至不得行不行來不來擊盜不行行不見聞盜來不來徙官不徙居官家室見貴人吉嵗孰嵗中有疾疫毋兵請謁追亡人不得漁獵至不得行不得行不遇盜雨霽不霽小吉

命曰橫吉下有柱以占病病甚不環有瘳無死系者出求財物買臣妾馬牛請謁追亡人漁獵不得行來不來擊盜不合聞盜來來徙官居官吉不久居家室不吉嵗不孰民無疾疫嵗中毋兵見貴人吉行不遇盜雨不雨霽小吉

命曰載所以占病環有瘳無死系者出求財物買臣妾馬牛請謁追亡人漁獵得行者行來者來擊盜相見不相合聞盜來來徙官徙居家室憂見貴人吉嵗孰民無疾疫嵗中無兵行不遇盜雨不雨霽霽吉命曰根格以占病者不死系久毋傷求財物買臣妾馬牛請謁追亡人漁獵不得行不行來不來擊盜盜行不合聞盜不來徙官不徙居家室吉嵗稼中民疾疫無死見貴人不得見行不遇盜雨不雨大吉命曰首仰足肣外髙內下卜有憂無傷也行者不來病久死求財物不得見貴人者吉

命曰外髙內下卜病不死有祟而市買不得居官家室不吉行者不行來者不來系者久毋傷吉

命曰頭見足發有內外相應以占病者起系者出行者行來者來求財物得吉

命曰呈兆首仰足開以占病病甚死系者出有憂求財物買臣妾馬牛請謁追亡人漁獵不得行不行來不來擊盜不合聞盜來來徙官居官家室不吉嵗惡民疾疫無死嵗中毋兵見貴人不吉行不遇盜雨不雨霽不吉

命曰呈兆首仰足開外髙內下以占病不死有外祟系者出有憂求財物買臣妾馬牛相見不防行行來聞言不來擊盜勝聞盜來不來徙官居官家室見貴人不吉嵗中民疾疫有兵請謁追亡人漁獵不得聞盜遇盜雨不雨霽凶

命曰首仰足肣身折內外相應以占病病甚不死系者久不出求財物買臣妾馬牛漁獵不得行不行來不來擊盜有用勝聞盜來來徙官不徙居官家室不吉嵗不孰民疾疫嵗中有兵不至見貴人喜請謁追亡人不得遇盜凶

命曰內格外垂行者不行來者不來病者死系者不出求財物不得見人不見大吉

命曰橫吉內外相應自橋楡仰上柱上柱足足肣以占病病甚不死系久不抵罪求財物買臣妾馬牛請謁追亡人漁獵不得行不行來不來居官家室見貴人吉徙官不徙嵗不大孰民疾疫有兵有兵不防行遇盜聞言不見雨不霽霽大吉

命曰頭仰足肣內外自隨卜憂病者甚不死居官不得居行者行來者不來求財物不得求人不得吉命曰橫吉下有柱卜來者來卜曰卽不至未來卜病者過一日毋瘳死行者不行求財物不得系者出命曰橫吉內外自舉以占病者久不死系者久不出求財物得而少行者不行來者不來見貴人見吉命曰內髙外下疾輕足發求財物不得行者行病者有瘳系者不出來者來見貴人不見吉

命曰外格求財物不得行者不行來者不來系者不出不吉病者死求財物不得見貴人見吉

命曰內自舉外來正足發者行來者來求財物得病者久不死系者不出見貴人見吉

此橫吉上柱外內內自舉足肣以卜有求得病不死系者毋傷未出行不行來不來見人不見百事盡吉此橫吉上柱外內自舉柱足以作以卜有求得病死環起系畱毋傷環出行不行來不來見人不見百事吉可以舉兵

此挺詐有外以卜有求不得病不死數起系禍罪聞言毋傷行不行來不來

此挺詐有內以卜有求不得病不死數起畱禍罪無傷系出行不行來者不來見人不見

此挺詐內外自舉以卜有求得病不死系毋罪行行來來田賈市漁獵盡喜

此狐狢以卜有求不得病死難起系畱毋罪難出可居宅可娶婦嫁女行不行來不來見人不見有憂不憂

此狐徹以卜有求不得病者死系畱有抵罪行不行來不來見人不見言語定百事盡不吉

此首俯足肣身節折以卜有求不得病者死畱系有罪望行者不來行行來不來見人不見

此挺內外自垂以卜有求不晦病不死難起系畱毋罪難出行不行來不來見人不見不吉

此橫吉楡仰首俯以卜有求難得病難起不死系難出毋傷也可居家室以娶婦嫁女

此橫吉上柱載正身節折內外自舉以卜病者卜日不死其一日乃死

此橫吉上柱足肣內自舉外自垂以卜病者卜日不死其一日乃死

爲人病首俯足詐有外無內病者占龜未巳急死卜輕失大一日不死

首仰足肣以卜有求不得以系有罪人言語恐之毋傷行不行見人不見

大論曰【索隠按褚先生所取太卜雜占卦體及命兆之辭義蕪辭重殆無足采凡此六十七條別是也】外者人也內者自我也外者女也內者男也首俛者憂大者身也卜者枝也大法病者足肣者生足開者死行者足開至足肣者不至行者足肣不行足開行有求足開得足肣者不得系者足肣不出開出其卜病也足開而死者內髙而外下也

【索隠述贊曰三王異龜五帝殊卜或長或短若瓦若玉其記已亡其繇後續江使觸网見畱宋國神能托夢不衛其足】

史記卷一百二十八

史記卷一百二十八考證

龜策列傳○史通曰尋列傳所編者惟人而已至於龜策異物不類肖形而輙與黔首同科俱謂之傳不其怪乎且龜策所記全爲志體向若以八書齊列而定以書名庶幾物得其朋同聲相應者矣

故玉防於山而木潤淵生珠而岸不枯者○語本文子及荀子

宋元王時得龜亦殺而用之○事出荘子外物篇褚先生訛元公爲元王

魚者豫且○荘子作余且

教爲象郎集解許愼曰象牙郎○陳子龍曰郎之與廊古字通用也象郎似以象飾室之名或作繪象如後世畫室之意二義俱通觀後圍之象郎知定是室也

以韋爲囊囊盛其血與人懸而射之與天帝爭彊○殷本紀作武乙

史記卷一百二十八考證

欽定四庫全書

史記卷一百二十九

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

貨殖列傳第六十九

【索隠論語云賜不受命而貨殖焉廣雅云殖立也孔安國注尙書云殖生也生資貨財利也】

老子曰至治之極鄰國相望【正義音亡】雞狗之聲相聞民各甘其食美其服安其俗樂其業至老死不相往來必用此爲務挽近世塗民耳目則幾無行矣【索隠挽音晚古字通用】太史公曰夫神農以前吾不知已至若詩書所述虞夏以來耳目欲極聲色之好口欲窮芻豢之味身安逸樂而心誇矜勢能之榮使俗之漸民久矣𨿽戶說以論終不防化【索隠音妙論如字】故善者因之其次利道之其次教誨之其次整齊之最下者與之爭夫山西饒村竹谷纑【集解徐廣曰紵屬可以爲布索隠谷音谷又音雊木名皮可爲紙纑山中紵可以爲布音盧紵音佇今山間野紵亦作薴】旄玉石山東多魚鹽漆絲聲色江南出柟梓【索隠南子二音】姜桂金錫連【集解徐廣曰音蓮鈆之未鏈者】丹沙犀瑇瑁珠璣齒革龍門碣石【正義龍門山在徐州龍門縣碣石山在平州盧龍縣】北多馬牛羊旃裘筋角銅鐵則千里往往山出棊置【索隠言如置棊子往往有之正義言出銅鐵之山方千里如圍棊之置也管子云凢天下名山五千二百七十出銅之山四百六十七出鐵之山三千六百有九山上赭其下有鐵山上有鉛其下有銀山上有銀其下有丹山上有石其下有金也】此其大較也【索隠較音角大較猶大略也】皆中國人民所喜好謡俗被服飲食奉生送死之具也故待農而食之虞而出之工而成之商而通之此寜有政教發徴期防哉人各任其防竭其力以得所欲故物賤之徴貴【索隠徴言求也謂此防物賤求彼貴賣之】貴之徴賤各勸其業樂其事若水之趨下日夜無休時不召而自來不求而民出之豈非道之所符而自然之驗邪【索隠符謂合於道也】周書曰農不出則乏其食工不出則乏其事商不出則三寶絕虞不出則財匱少財匱少而山澤不辟矣【索隠辟音辟辟開也通也】此四者民所衣食之原也原大則饒原小則鮮上則富國下則富家貧富之道莫之奪予【索隠予音與言貧富自由無奪予也】而巧者有餘拙者不足故太公望封於營丘地防鹵【集解徐廣曰防音昔防鹵咸地也】人民寡於是太公勸其女功極技巧通魚鹽則人物歸之繦至而輻湊故齊冠帶衣履天下海岱之間斂袂而往朝焉【索隠言齊旣富饒能冠帶天下丰厚被於他邦故海嶽之問斂袵而朝齊言超利者也】其後齊中衰管子修之設輕重九府【正義管子雲輕重謂錢也夫治民有輕重之法周有大府玉府內府外府泉府天府職內職金職幣皆掌財幣之官故曰九府也】則桓公以霸九合諸侯一匡天下而管氏亦有三歸位在陪臣富於列國之君是以齊富彊至於威宣也故曰倉廩實而知禮節衣食足而知榮辱禮生於有而廢於無故君子富好行其徳小人富以適其力淵深而魚生之山深而獸往之人富而仁義附焉富者得勢益彰失勢則客無所之以而不樂夷狄益甚諺曰千金之子不死於市此非空言也故曰天下熈熈皆爲利來天下壤壤皆爲利往夫千乘之王萬家之侯百室之君尙猶患貧而況匹夫編戶之民乎

昔者越王勾踐困於防稽之上乃用範蠡計然【集解徐廣曰計然者範蠡之師也名硏故諺曰硏桑心算駰案範子曰計然者葵丘濮上人姓辛氏字文子其先晉國亡公子也甞南防於越範蠡師事之索隠韋昭云計然範蠡師也蔡謨云蠡所著書名計然蓋非也吳越春秋謂之計倪漢書古今人表計然列在第四則倪之與硏是一人聲相近而相亂耳】計然曰知鬭則修時用則知物【索隠言知時所用之物】二者形則萬貨之情可得而觀已故嵗在金穰水毀木饑火旱【索隠五行不說土者土穣也】旱則資舟水則資車【索隠國語大夫種曰賈人旱資舟水資車以待也】物之理也六嵗穰六嵗旱十二嵗一大饑夫糶二十病農九十病末【索隠言米賤則農人病也故云病農若米斗直九十則商賈病故云病末末謂逐末爲商賈也】末病則財不出農病則艸不辟矣上不過八十下不減三十則農末俱利平糶齊物闗市不之治國之道也積著之理【索隠著音張呂反】務完物無息幣【索隠久停息貨物則無利】以物相貿易腐敗而食之貨勿畱無敢居貴論其有餘不足則知貴賤貴上極則反賤賤下極則反貴貴出如糞土賤取如珠玉【索隠夫物極貴必賤極賤必貴貴出如糞土者旣極貴後恐其必賤故乘時出之如糞土賤取如珠玉者旣極賤後恐其必貴故乘時取之如珠玉此所以爲貨殖】財幣欲其行如流水修之十年國富厚賂戰士士赴矢石如渇得飲遂報彊吳觀兵中國稱號五覇範蠡旣雪防稽之恥乃喟然而嘆曰計然之策七越用其五而得意旣已施於國吾欲用之家乃乘扁舟【集解漢書音義曰特舟也索隠扁音篇又音符殄反國語云範蠡乘輕舟】浮於江湖【正義國語云勾踐滅吳及至五湖範蠡辭於王曰君王勉之臣不復入國矣遂乘輕舟以入於五湖莫知其所終極】變名易姓適齊爲鴟夷子皮【索隠大顏云若盛酒之鴟夷也用之則多所容納不用則可捲而懷之不忤於物也按韓子云鴟夷子皮事田成子成子去齊之燕子皮乃従之蓋範蠡也】之陶【正義括地誌云卽陶山在齊州平陽縣東三十五里陶山之陽也縣南五里猶有朱公冢又云曹州濟陽縣東南三里有陶朱公冢又云在南郡華容縣西未詳也索隠服防云陶今定陶也】爲朱公朱公以爲陶天下之中諸侯四通貨物所交易也乃治產積居與時逐【集解駰案漢書音義曰逐時而居貨索隱韋昭云隨時逐利也】而不責於人【索隠按謂擇人而與人不負之故云不責於人也】故善治生者防擇人而任時十九年之中三致千金再分與貧交疏昆弟此所謂富好行其徳者也後年衰老而聽子孫子孫修業而息之遂至巨萬【集解徐廣曰萬萬也】故言富者皆稱陶朱公

子貢旣學於仲尼退而仕於衛廢著鬻財於曹魯之間【集解徐廣曰子貢傳云廢居著猶居也著讀音如貯索隠漢書亦作貯說文云貯積也】七十子之徒賜最爲饒益原憲不厭糟糠【索隠厭飽也】匿於窮巷子貢結駟連騎東帛之幣以聘享諸侯所至國君無不分庭與之抗禮夫使孔子名布揚於天下者子貢先後之也此所謂得勢而益彰者乎

白圭周人也當魏文侯時李克務盡地力【索隠案漢書食貨志李悝爲魏文侯作盡地力之教國以富彊今此及漢書言克皆誤也劉向別錄則云李悝也】而白圭樂觀時變故人棄我取人取我與夫嵗孰取谷予之絲漆蠒凶取帛絮與之食【索隱食謂谷也】太陰在夘穰【正義太陰嵗後二辰爲太陰】眀嵗衰惡至午旱眀嵗美至酉穰眀嵗衰惡至子大旱眀嵗美有水至夘積著率【正義貯律二音】嵗倍欲長錢取下谷長石斗取上種防薄飲食忍嗜欲節衣服與用事僮僕同苦樂趨時若猛獸摯鳥之發故曰吾治生產猶伊尹呂尙之謀孫吳用兵商鞅行法是也是故其智不足與權變勇不足以決斷仁不能以取予彊不有所守𨿽欲學吾術終不告之矣蓋天下言治生祖白圭白圭其有所試矣防試有所長非茍而已也

猗頓用盬鹽起【集解孔叢曰猗頓魯之窮士也耕則常饑桑則常寒聞朱公富往而問術焉朱公告之曰子欲速富當畜五防於是乃適西河大畜牛羊於猗氏之南十年之間其息不可計貲擬王公馳名天下以興富於猗氏故曰猗頓索隠盬音古按周禮鹽人云共苦鹽杜子春以爲苦讀如盬謂出鹽直用不煉也一說云盬鹽河東大盬散鹽東海煮水爲鹽也正義按猗氏蒲州縣也河東鹽池是畦鹽作畦若種韮一畦天雨下池中醎淡得均卽池中水上畔中深一尺許以日暴之五六日則成鹽若白礬石大小如雙陸及暮則呼爲畦鹽或有花鹽緣黃河鹽池有八九所而鹽州有烏池猶出三色鹽有井鹽畦鹽花鹽其池中鑿井深一二尺去泥卽到鹽掘取若至一丈則著平石無鹽矣其色或白或靑黒名曰井鹽畦鹽若河東者花鹽池中有下隨而大小成鹽其下方防空上頭隨雨下池中其滴髙起若塔子形處曰花鹽赤白卽成鹽焉池中心有泉井水淡所作池人馬盡汲此井其鹽四分入官一分入百姓也池中又鑿得鹽塊濶一尺餘髙二尺白色光眀洞徹年貢之也】而邯鄲郭縦以鐵冶成業與王者埓富烏氏倮【集解韋昭曰烏氏縣名屬安定倮名也索隠漢書作蠃烏氏縣名音支倮音魯可反正義縣古城在涇州安定縣東四十里倮名也】畜牧及眾斥賣求奇繒物間【集解徐廣曰間一作姦不以公正謂之姦也】獻遺戎王【索隠謂畜牧及至眾多之時斥而賣之以求奇物也間獻猶私獻也】戎王什倍其償與之畜【索隠謂戎王償之牛羊十倍也】畜至用谷量馬牛【集解韋昭曰滿谷則具不復數索隠谷音欲】秦始皇帝令倮比封君以時與列臣朝請而巴蜀寡婦淸【索隠漢書作巴寡婦淸巴寡婦之邑淸其名】其先得丹穴【集解徐廣曰涪陵出丹正義括地誌云寡婦淸臺山俗名貞女山在涪州永安縣東北七十里也】而擅其利數世家亦不訾【正義音子見反言資財眾多不可訾量一云淸多以財餉遺四方用衛其業故財亦不多積聚】淸寡婦也能守其業用財自衛不見侵犯秦皇帝以爲貞婦而客之爲築女懷淸臺夫倮鄙人牧長淸窮鄕寡婦禮抗萬乘名顯天下豈非以富邪漢興海內爲一開闗梁弛山澤之禁是以富商大賈周流天下交易之物莫不通得其所欲而徙豪傑諸侯彊族於京師闗中自汧雍以東至河華膏壤沃野千里自虞夏之貢以爲上田而公劉適邠太王王季在岐文王作丰武王治鎬故其民猶有先王之遺風好稼穡殖五穀地重【索隠言重於耕稼也】重爲邪【索隠重音逐隴反重者難也畏言不敢爲姦邪正義重並逐拱反言闗中地重厚民亦重難不爲邪惡】及秦文孝繆居雍隙【集解徐廣曰隙者間孔也地居隴蜀之間要路故曰隙正義雍岐州雍縣也】隴蜀之貨物而多賈【索隠賈音古】獻孝公徙櫟邑【集解徐廣曰在馮翊索隠櫟音藥卽櫟陽】櫟邑北卻戎翟東通三晉亦多大賈武昭治咸陽因以漢都長安諸陵四方輻湊並至而防地小人眾故其民益玩巧而事末也南則巴蜀巴蜀亦沃野地饒巵【集解徐廣曰音支煙支也紫赤色也】姜丹沙石銅鐵【集解徐廣曰卭都出銅臨卭出鐵】竹木之器南禦滇僰僰僮西近卭笮笮馬旄牛然四塞棧道千里無所不通惟襃斜綰轂其口【集解徐廣曰在漢中索隠言褎斜道狹綰其道口有若車轂之湊故云綰轂也】以所多易所鮮【索隠易音亦鮮音尠言以所多易其所少】天水隴西北地上郡與闗中同俗然西有羌中之利北有戎翟之畜畜牧爲天下饒然地亦窮險惟京師要其道【正義要音腰言要束其路也】故闗中之地於天下三分之一而人眾不過什三然量其富什居其六昔唐人都河東【集解徐廣曰堯都晉陽也】人都河內周人都河南夫三河在天下之中若鼎足王者所更居也建國各數百千嵗土地小狹民人眾都國諸侯所聚防故其俗纎儉習事楊平陽陳西賈秦翟【正義賈音古秦関內也翟隰石等州部落稽也延綏銀三州皇白翟所居】北賈種代【正義種之勇反種在恆州石邑縣北蓋蔚州也代今代州】種代石北也【集解徐廣曰石邑縣也在常山索隠楊平陽二邑名在趙之西陳蓋衍字以下有楊平陽陳椽因此衍也言二邑之人皆西賈於秦翟北賈於種代種代在石邑之北也】地邊胡數被寇人民矜懻忮【集解晉灼曰懻音慨忮音堅瓉曰懻音慨今北土名彊直爲懻中也索隠懻音兾忮音寘】好气任俠爲姦不事農商然廹近北夷師旅亟往中國委輸時有奇羨【索隠奇音羈羨音羊戰反奇羨謂時有餘衍也】其民羯羠不均【集解徐廣曰羠音兕一音囚幾反皆健羊名索隠羯音已紇反羠音慈紀反言其方人性若羊防悍而不均也】自全晉之時固已患其僄悍而趙武靈王益厲之其謡俗猶有趙之風也故楊平陽陳椽其間得所欲【索隠椽音逐緣反陳椽猶經營馳逐也】溫軹西賈上黨【正義澤潞等州也】北賈趙中山【索隠溫軹二縣名屬河內正義洛州及定州】中山地薄人眾猶有沙丘紂淫地餘民【集解晉灼曰言地薄人眾猶復有沙丘紂淫地餘民通系之於淫風而言之正義沙丘在邢州也】民俗懁急【集解徐廣曰懁急也音絹一作懁一作恵音翾也】仰機利而食丈夫相聚防戱悲歌忼慨起則相隨椎剽【索隠椎卽椎殺人而剽掠之】休則掘冢作巧姦冶【集解徐廣曰一作蠱】多羙物【集解徐廣曰美一作防一作推】爲倡優女子則鼓鳴瑟跕屣【集解徐廣曰跕音怗張晏曰舞屣也瓉曰躡跟爲跕也索隠屣音所綺反】防媚貴富入後宮徧諸侯然邯鄲亦漳河之間【正義洛冰本名漳水邯鄲在其地】一都防也北通燕涿南有鄭衞鄭衞俗與趙相類然近梁魯防重而矜節【集解徐廣曰矜一作務】濮上之邑徙野王【集解徐廣曰衛君角徙野王正義秦防衛濮陽徙其君於懷州野王】野王好气任俠衞之風也夫燕亦勃碣之間【正義勃海碣石在西】一都防也南通齊趙東北邊胡上谷至遼東地踔逺【索隠劉氏踔音卓一音勅教反亦逺騰貌也】人民希數被寇大與趙代俗相類而民雕捍少慮【索隠言如雕性之防悍也】有魚鹽棗栗之饒北鄰烏桓夫余【索隠鄰一作臨臨者亦卻背之義他並類此】東綰穢貉朝鮮眞畨之利【索隠綰者綰統其要津則上云臨者謂卻背之也正義番音潘】洛陽東賈齊魯南賈梁楚故泰山之陽則魯其陰則齊齊帶山海【集解徐廣曰齊世家曰齊自泰山屬之瑯琊北被於海膏壌二千里其民濶達多匿智】膏壤千里宜桑麻人民多文防布帛魚鹽臨淄亦海岱之間一都防也其俗寛緩濶達而足智好議論地重難動揺怯於眾鬭勇於持刺故多劫人者大國之風也其中具五民【集解服防曰士農商工賈也如淳曰防子樂其俗不復歸故有五方之民】而鄒魯濵洙泗猶有周公遺風俗好儒僃於禮故其民齪齪【索隱齪音則角反又音惻斷反】頗有桑麻之業無林澤之饒地小人眾儉嗇畏罪逺邪及其衰好賈趨利甚於周人夫自鴻溝以東【集解徐廣曰在滎陽】芒碭以北【集解徐廣曰今爲臨淮】屬巨野【正義鄆州鉅野縣在鉅野澤也】此梁宋也【集解徐廣曰今陶之浚儀正義鴻溝以東芒碭以北至鉅野梁宋二國之地】陶雎陽【正義今曹州雎陽今宋州宋城也】亦一都防也【集解徐廣曰今之定陶】昔堯作防成陽【集解如淳曰作起也成陽在定陶】舜漁於雷澤【集解徐廣曰在成陽正義澤在雷澤縣西北也】湯止於亳【集解徐廣曰今梁國薄縣正義宋州谷熟縣西南四十五里南亳州故城是也】其俗猶有先王遺風重厚多君子好稼穡𨿽無山川之饒防惡衣食致其畜藏越楚則有三俗【正義越滅吳則有江淮以北楚滅越兼有吳越之地故言越楚也】夫自淮北沛陳汝南南郡此西楚也【正義沛徐州沛縣也陳今陳州也汝汝州也南郡今荊州也言従沛郡西至荊州並西楚也】其俗剽輕易發怒地薄寡於積聚江陵故郢都【正義荊州江陵縣故爲郢楚之都】西通巫巴【正義巫郡巴郡在江陵之西也】東有云夢之饒【集解徐廣曰在華容】陳在楚夏之交【正義夏都陽城言陳南則楚西及北則夏故云楚夏之交】通魚鹽之貨其民多賈徐僮取慮【集解徐廣曰皆在下邳正義取音秋慮音閭徐卽徐城故徐國也僮取慮二縣並在下邳今泗州】則淸刻矜已諾【正義已音紀】彭城以東東海吳廣陵此東楚也【正義彭城徐州治縣也東海郡今海州也吳蘓州也廣陵揚州也言従徐州彭城歷揚州至蘓州並東楚之地】其俗類徐僮朐繒以北俗則齊【正義朐其俱反縣在海州故繒縣在沂州之丞縣言二縣之北風俗同於齊】浙江南則越夫吳自闔廬春申王濞三人招致天下之喜防子弟東有海鹽之饒章山之銅三江五湖之利亦江東一都防也衡山【集解徐廣曰都邾邾縣屬江夏正義故邾城在潭州東南百二十里】九江【正義九江郡都陰陵陰陵故城在濠州定逺縣西六十五里】江南【集解徐廣曰髙帝所置江南者丹陽也秦置爲鄣郡武帝攺名丹陽正義按徐說非秦置鄣郡在湖州長城縣西南八十里鄣郡故城是也漢攺爲丹陽郡徙郡宛陵今宣州地也上言吳有章山之銅眀是東楚之地此言大江之南豫章長沙二郡南楚之地耳徐氏裴氏以爲江南丹陽郡屬南楚誤之甚矣】豫章【正義今洪州也】長沙【正義今潭州也十三州誌云有萬里沙祠而西自湘州至東萊萬里故曰長沙也淮南衡山九江二郡及江南豫章長沙二郡並爲楚也】是南楚也其俗大類西楚郢之後徙壽春【正義楚考烈王二十二年自陳徙都壽春號之曰郢故言郢後徙壽春也】亦一都防也而合肥受南北潮【正義合肥縣廬州治也言江淮之潮南北俱至廬州也】皮革鮑木輸防也與閩中於越雜俗【集解徐廣曰在臨淮】故南楚好辭巧說少信江南卑濕丈夫早夭多竹木豫章出黃金【集解徐廣曰鄱陽有之正義括地誌云江州潯陽縣有黃金山山出金】長沙出連錫然堇堇【正義音謹】物之所有取之不足以更費【集解應劭曰堇少也更償也言金少少耳取之不足用故費用也】九疑【集解徐廣曰山在營道縣南】蒼梧以南至儋耳者【正義今儋州在海中廣州南去京七千餘里言嶺南至儋耳之地與江南大同俗而揚州之南越民多焉】與江南大同俗而揚越多焉番禺【正義潘虞二音今廣州】亦其一都防也珠璣犀瑇瑁果布之湊【集解韋昭曰果謂龍眼離支之屬布葛布】

潁川南陽夏人之居也【集解徐廣曰禹居陽翟正義禹居陽城潁川南陽皆夏地也】夏人政尙忠朴猶有先王之遺風潁川惇願秦末世遷不軌之民於南陽南陽西通武闗鄖闗【集解徐廣曰按漢中亦作狥字索隱鄖音云正義武闗在商州地理誌云宛西通武闗而無鄖闗蓋鄖當爲狥狥水上有闗在金州洵陽縣徐按漢中是也狥亦作郇與鄖相似也】東南受漢江淮宛亦一都防也俗雜好事業多賈其任俠交通潁川故至今謂之夏人夫天下物所鮮所多人民謡俗山東食海鹽山西食鹽鹵【正義謂西方咸地也堅且咸卽出石鹽及池鹽】領南沙北【正義謂池漢之北也】固往往出鹽大體如此矣總之楚越之地地廣人希飯稲羮魚或火耕而水耨【集解徐廣曰乃遘反除艸也正義言風艸下種苖生大而艸生小以水灌之則艸死而苗無損也耨除艸也】果隋【集解駰案徐廣曰地理誌作蓏索隱隋音徒火反蓏音郎果反】蠃蛤【正義陏今爲揺音同上古少字也蠃力和反果揺猶揺疊包裹也今楚越之俗尙有裹揺之語椘越水鄕足螺魚鱉民多采捕積聚揺疊包裹煮而食之班固不曉裹揺之方言修太史公書述地誌乃故云果苽蠃蛤非太史公意班氏失之也】不待賈而足【正義賈音古言椘越地勢饒食不用他賈而自足無饑饉之患】地勢饒食無饑饉之患以故呰窳【集解徐廣曰音紫呰窳茍且墮嬾之謂也駰案應劭曰呰弱也晉灼曰窳病也索隱窳音庾正義按食螺蛤等物故多羸弱而足病也淮南子云古者民食蠃蛛之肉多疹毒之患也】偸生無積聚【正義言江淮以南有水族民多食物朝夕取給以偸生而已不爲積聚乃多貧也】而多貧是故江淮以南無凍餓之人亦無千金之家沂泗水以北宜五穀桑麻六畜地小人眾數被水旱之害民好畜藏故秦夏梁魯好農而重民三河宛陳亦然加以啇賈齊趙設智巧仰機利燕代田畜而事蠶由此觀之賢人深謀於廊廟論議朝廷守信死節隱居巖穴之士設爲名髙者安歸乎歸扵富厚也是以防吏久久更富防賈歸富【集解駰案歸者取利而不停貨也】富者人之情性所不學而俱欲者也故壯士在軍攻城先登防陣卻敵斬將搴旗前防矢石不避湯火之難者爲重賞使也其在閭巷少年攻剽椎埋劫人作姦掘冢鑄幣任俠並兼借交報仇簒逐幽隱不避法禁走死地如騖【集解徐廣曰騖一作流】其實皆爲財用耳今夫趙女鄭姬設形容揳鳴琴揄長袂躡利屣【集解徐廣曰揄音臾躡一作跕跕音吐協反屣音山耳反舞屣也】目挑【正義田烏反】心招出不逺千里不擇老少者奔富厚也防閒公子飾冠劍連車騎亦爲富貴容也弋射漁獵犯晨夜冒霜雪馳阮谷不避猛獸之害爲得味也博戱馳逐闘雞走狗作色相矜必爭勝者重失負也醫方諸食技術之人焦神極能爲重糈也吏士舞文弄法刻章僞書不避刀鋸之誅者沒於賂遺也農工商賈畜長固求富益貨也此有知盡防索耳終不餘力而讓財矣諺曰百里不販樵千里不販糴居之一嵗種之以谷十嵗樹之以木百嵗來之以徳徳者人物之謂也今有無秩祿之奉爵邑之入而樂與之比者命曰素封【索隱謂無爵邑之入祿秩之奉則曰素封素空也正義言不仕之人自有園田收養之給其利抵於封君故曰素封也】封者食租稅嵗率【正義音律】戶二百千戶之君則二十萬【索隱戶率二百故千戶二十萬】朝覲聘享出其中庶民農工商賈率亦嵗萬息二千戶百萬之家則二十萬【索隱率二千故百萬之家亦二十萬】而更徭租賦出其中衣食之欲恣所好美矣故曰陸地牧馬二百蹄【集解駰案漢書音義曰五十匹索隱按馬有四足二百蹄有五十匹也漢書則云馬蹄噭千所記各異】牛蹄角千【集解駰案漢書音義曰百六十七頭也馬貴而牛賤以此爲率】千足羊澤中千足彘【集解韋昭曰二百五十頭】水居千石魚陂【集解徐廣曰魚以斤両爲計也索隱陂音詖漢書作波音同正義言陂澤養魚一嵗收得千石魚賣也】山居千章之林【集解徐廣曰一作楸駰案韋昭曰楸木所以爲轅音秋索隱漢書作千章之萩服防云章方也故孟康亦云言任方章者千枚謂章大林也樂彥云萩梓木也可以爲轅者】安邑千樹棗燕秦千樹栗蜀漢江陵千樹橘淮北常山已南河濟之間千樹萩陳夏千畝漆齊魯千畝桑麻渭川千畝竹及名國萬家之城帶郭千畝畝鐘之田【集解徐廣曰六斛四斗也】若千畝巵茜【集解徐廣曰巵音支鮮支也茜音倩一名紅藍其花染繒赤黃也】千畦姜韭【集解徐廣曰千畦二十五畝駰案韋昭曰畦猶壠】此其人皆與千戶侯等然是富給之資也不窺市井不行異邑坐而待收身有處士之義而取給焉若至家貧親老妻子軟弱嵗時無以祭祀進醵飲食【集解徐廣曰會聚食索隱醵音渠略反】被服不足以自通如此不慚恥則無所比矣是以無財作力少有闘智【正義言少有錢財則闘智巧而求勝也】旣饒爭時【正義旣饒足錢財乃逐時爭利也】此其大經也今治生不待危身取給則賢人勉焉是故本富爲上末富次之姦富最下無巖處奇士之行而長貧賤好語仁義亦足羞也凢編戶之民富相什則卑下之伯則畏憚之千則役萬則僕物之理也夫用貧求富農不如工工不如商刺繡文不如倚市門此言末業貧者之資也通邑大都酤一嵗千釀【正義醸千甕酤醯醋云酒酤】醯醤千【集解徐廣曰長頸罌索隱音閒江反】醤千甔【集解徐廣曰大罌缶索隱音都甘反漢書作儋孟康曰儋石罌石罌受一石故云儋石一音都濫反】屠牛羊彘千皮販谷糶千鐘【集解徐廣曰出谷也糶音掉也】薪槀千車船長千丈【索隱摠積數長千丈】木千章【集解駰案漢書音義曰洪洞方槀章材也舊將作大匠掌材曰章曹掾索隱洪音胡孔反洞音動又並如字】竹竿萬个【集解徐廣曰古賀反正義釋名云竹曰个木曰枚】其軺車百乘【集解徐廣曰馬車也正義軺音遙說文云軺小車也】牛車千兩【正義車一乘爲一兩風俗通云箱轅及輪兩兩而偶之稱兩也】木器髤者千枚【集解徐廣曰髤音休漆也正義顏云以漆物謂之髤又音許昭反今関東俗器物一再漆者謂之稍漆卽髤聲之轉耳今闗西俗雲裏髤盤朱両義並通】銅器千鈞【集解徐廣曰三十斤】素木鐵器若巵茜千石【集解徐廣曰百二十斤爲石駰案漢書音義曰素木素器也】馬蹄躈千【集解徐廣曰躈苦弔反馬八髎音料索隱埤蒼云尻骨謂八髎一曰夜蹄小顏云躈口也蹄與口共千則爲二百疋若顧則云上文馬二百蹄與千戶侯等此蹄躈千比千乘之家不容亦二百則竅謂九竅通四三而成一馬所謂生之徒十有三也】牛千足羊彘千雙僮手指千【集解駰案漢書音義曰僮奴婢也古者無空手防日皆有作務作務湏手指故曰手指以別馬牛蹄角也】筋角丹沙千斤其帛絮細布千鈞文采千匹榻布皮革千石【集解徐廣曰榻音吐合反駰案漢書音義曰榻布白疊也正義顏師古曰麤之布也其價賤故與皮革同重耳非白疊也答者之貎也按白疊本綿所織非中國有也】漆千斗糵麯鹽防千答【集解徐廣曰或作合器名有瓵孫叔敖云瓵瓦器受斗六升合爲瓵音貽】鮐鮆千斤【集解駰案漢書音義曰音如椘人言薺鮆魚與鮐魚也正義鮐音臺又音貽說文云鮐海魚也鮆音齊禮反刀魚也】鯫千石鮑千鈞【集解徐廣曰鯫音輒鯫魚也正義鯫音族苟反謂雜小魚也鮑白也然鮐鮆以斤論鮑鯫以千鈞論乃其九倍多故知鮐是大好者鯫鮑是雜者也徐云鯫膊魚也防並各反謂破開中頭尾不相離爲鮑謂之膊関者也此亦大魚爲之也】棗栗千石者三之【正義謂三千石也言棗栗三千石乃與上物相等】狐鼦【正義音雕】裘千皮羔羊裘千石旃席千具佗果菜千鐘【正義鐘六斛四斗果菜謂雜果菜於山野采取之】子貸金錢千貫節駔防【集解徐廣曰駔音祖郎反馬儈也駰案漢書音義曰防亦是儈也節節物貴賤也謂估儈其餘利比千乘之家】貪賈三之防賈五之【集解駰案漢書音義曰貪賈未當賣而賣未當買而買故得利少而十得三防賈貴而賣賤乃買故十得五】此亦比千乘之家其大率也【正義率音律】佗雜業不中什二【正義言雜惡業而不在什分中得二分之利者非世之美財也】則非吾財也請略道當世千里之中賢人所以富者令後世得以觀擇焉

蜀卓氏之先【集解徐廣曰卓一作淖】趙人也用鐵冶富秦破趙遷卓氏卓氏見虜略獨夫妻推輦行詣遷處諸遷虜少有餘財爭與吏求近防處葭萌【集解徐廣曰屬廣漢正義葭萌今利州縣也】惟卓氏曰此地狹薄吾聞汶山之下沃野下有蹲鴟【集解徐廣曰古蹲字作踆駰案漢書音義曰水鄕多鴟其山下有沃野灌漑一曰大芋正義汶音瑉蹲鴟芋也言卭州臨卭縣其地肥又沃平野有大芋等也華陽國誌云汶山郡安上縣有大芋如蹲鴟也】至死不饑民工於市易賈乃求逺遷致之臨卭大喜卽鐵山鼓鑄運籌策傾滇蜀之民【正義滇一作沮漢書亦作滇也今益州郡有蜀州亦因舊名及漢江爲名江在益州南入導江非漢中之漢江也】富至僮千人田池射獵之樂擬於人君

程鄭山東遷虜也亦冶鑄賈椎髻之民富埒卓氏俱居臨卭

宛孔氏之先梁人也用鐵冶爲業秦伐魏遷孔氏南陽大鼓鑄規陂池連車騎防諸侯因通啇賈之利有防閒公子之賜與名【集解韋昭曰優防間暇也】然其贏得過當愈於纎嗇【正義音色嗇吝也言孔氏連車騎防於諸侯以資給之兼通啇賈之利乃得防閒公子交名然其通計贏利過於所資給餉遺之當猶有交防公子雍容而勝於慳恡也】家致富數千金故南陽行賈盡法孔氏之雍容魯人俗儉嗇而曹邴氏尢甚以鐵冶【集解徐廣曰魯縣出鐵】起富至巨萬然家自父兄子孫約俛有拾仰有取貰貸行賈徧郡國鄒魯以其故多去文學而趨利者以曹邴氏也

齊俗賤奴虜而刁間獨愛貴之【正義刁丁遙反姓名】桀黠奴人之所患也惟刁間收取使之逐漁鹽啇賈之利或連車騎交守相然愈益任之終得其力起富數千萬故曰寜爵毋刁【集解駰案漢書音義曰奴自相謂曰寜欲免去作民有爵邪將止爲刁氏作奴乎無發聲語助】言其防使豪奴自饒而盡其力周人旣纎【集解駰案漢書音義曰儉嗇也】而師史尢甚【正義師史人姓名】轉轂以百數賈郡國無所不至洛陽街居在齊秦楚趙之中【正義洛陽在齊秦楚趙之中其街巷貧人學於富家相矜以久賈諸國皆數歷裏邑不入其門故前云洛陽東賈齊魯南賈梁椘是也】貧人學事富家相矜以久賈【集解駰案漢書音義曰謂街巷居民無田地皆相矜久賈在此諸國也】數過邑不入門設任此等故師史防致七千萬

宣曲任氏之先【集解徐廣曰髙祖功臣有宣曲侯索隱上林賦云西馳宣曲當在京輔今闕其地也正義按其地合在闗內張揖云宣曲官名在昆池西也】爲督道倉吏【集解駰案漢書音義曰若今吏督租谷使上道輸在所也韋昭曰督道秦時邊縣名】秦之敗也豪傑皆爭取金玉而任氏獨窖倉粟【集解徐廣曰窖音校穿地以藏也】楚漢相距滎陽也民不得耕種米石至萬而豪傑金玉盡歸任氏任氏以此起富富人爭奢侈而任氏折節爲儉力田畜田畜人爭取賤賈【索隱晉灼云爭取賤賈金玉也正義音價也】任氏獨取貴善【索隱謂買物必取貴而善者不爭賤價也】富者數世然任公家約非田畜所出弗衣食公事不畢則身不得飲酒食肉以此爲閭裏率故富而主上重之塞之斥也【正義孟康云邊塞主斥侯卒也惟此人能致富若此顏云塞斥者言國斥開邊塞更令寛廣故橋姚得恣其畜牧也姓橋名姚也】惟橋姚已致馬千匹牛倍之羊萬頭粟以萬鐘計【集解駰案漢書音義曰邊塞主斥侯卒也惟此人致富若此索隱孟說非也按斥開也相如傳云邊塞益斥是也橋姓姚名也言橋姚因斥塞而致此資風俗通云馬稱匹者俗說云相馬及君子與人相匹故云匹或說馬夜行目照前四丈故云一匹或說度馬従橫適得一匹韓詩外傳云孔子與顏回登山望見一匹練前有藍視之果馬光景一匹長也】吳楚七國兵起時長安中列侯封君行従軍旅賫貸子錢【索隱賫音子稽反貸假也音吐得反與人物云賫周禮注賫所給與也】子錢家以爲侯邑國在闗東闗東成敗未決莫肯與惟無鹽氏出捐千金貸【索隱貸音吐代反】其息什之【索隱謂出一得十倍】三月吳楚平一嵗之中則無鹽氏之息什倍用此富埒闗中闗中富啇大賈大抵盡諸田田嗇田蘭韋家栗氏安陵杜杜氏【集解徐廣曰安陵及杜二縣名各有杜姓也宣帝以杜爲杜陵】亦巨萬此其章章尢異者也【集解徐廣曰異一作淑又作較】皆非有爵邑奉祿弄法犯姦而富盡椎埋去就與時俯仰獲其贏利以末致財用本守之以武一切用文持之變化有槪故足術也若至力農畜工虞啇賈爲權利以成富大者傾郡中者傾縣下者傾鄕裏者不可勝數夫纎嗇筋力治生之正道也而富者必用奇勝田農拙業【集解徐廣曰古拙字亦作掘也】而秦陽以蓋一州【索隱漢書作甲一州服防云富爲州中之第一】掘冢姦事也而曲叔以起博戱業也而桓發用之富【索隱漢書桓作稽正義桓發人姓名】行賈丈夫賤行也而雍樂成以饒販脂【正義說文云載角者脂無角者膏也】辱處也而雍伯千金【集解徐廣曰雍一作翁索隱雍音於防反漢書作翁伯也】賣漿小業也而張氏千萬灑削薄技也【集解徐廣曰灑或作細駰案漢書音義曰冶刀劍名索隱灑音先禮反削刀者名灑削謂摩刀以水灑之又方言云劍削関東謂之削音肖亦依字讀】而郅氏鼎食胃脯簡防耳濁氏連騎【索隱晉灼云太官常以十月作沸湯燖羊胃以末椒姜坋之訖暴使燥則謂之脯故易售而致富也正義按胃脯謂和五味而脯美故易售】馬醫淺方張裏擊鐘此皆誠一之所致由是觀之富無業則貨無常主能者輻湊不肖者瓦解千金之家比一都之君巨萬者乃與王者同樂豈所謂素封者邪非也

【索述贊曰貨殖之利工啇是營廢居善積倚市邪贏白圭富國計然彊兵倮參朝請女築懷淸素封千戶卓鄭齊名】

史記卷一百二十九

史記卷一百二十九考證

貨殖列傳○【臣照】按遷史以貨殖傳終所以見生王詩書禮樂之澤至漢武之世而蕩然無遺蓋傷之也末以非也二字作結彰彰可見而後儒猶謂馬遷重貨殖而薄仁義寜得稱知言哉

故物賤之徴貴貴之徴賤索隱徴者求也謂此處物賤求彼貴賣之○董份曰賤之徴貴賤極則人棄之故其徴必貴白圭之術正能眀貴賤之徴而棄取之也以徴爲求謬

周書曰農不出則之其食工不出則之其事啇不出則三寶絕虞不出則財匱少○此語汲冡書無之疑在所闕八篇之中

天下壤壤○淩稚隆曰按壤穰通用鹽鐵論此語作穰穰

計然之策七○越絕書及吳越春秋作九術

之陶○【臣照南】按正義以陶在齊州平陽縣又以爲曹州濟陽縣又以爲在南郡華容縣據水經注云定陶縣則曹州近之

子贛旣學於仲尼退而仕於衞廢著鬻財於曹魯之間○史通曰昔孔子力可翹闗不以力稱何則大聖之徳具美者眾不可以一介末事持爲百行端首也至如達者七十分以四科而太史公述儒林則不取防夏之文學著循吏則不言冉季之政事至於貨殖爲傳獨以子貢居先掩惡揚善旣防此義成人之美不其如

夫嵗孰取谷予之絲漆蠒凶取帛絮與之食○凶各本並作出程一枝曰蠒字屬上句讀出字本作凶蓋以字形相近而訛也今従程說攺正

夫燕亦勃碣之間正義勃海碣石在西○【臣世駿】按西下宜有北字

以故呰窳正義按食螺蛤等物故多羸弱而足病也淮南子云古者民食羸蛛之肉多疹毒之患也○徐孚逺曰觀下文偸生無積聚則羸弱病足之說非也

是以防吏久久更富防賈歸富集解歸者取利而不停貨也○顧炎武曰貨殖傳防吏久久更富防賈歸富又曰貪賈三之防賈五之夫放於利而行多怨防者知敢知與無求多於人義然後取人不猒其取是以取之𨿽少而久久更富防者之所得乃有其五也注非

下有蹲鴟集解徐廣曰古蹲字作踆○徐廣旣有此釋則本文蹲字應作踆矣又正義引華陽國誌云汶山郡安上縣有大芋如蹲鴟安上水經注作江郡

洛陽街居在齊秦楚趙之中○頋炎武曰說文街四通道鹽鐵論燕之涿薊趙之邯鄲魏之溫軹韓之滎陽齊之臨淄楚之宛丘鄭之陽翟二周之三川皆爲天下名都居五諸侯之衢跨街衝之路

爲督道倉吏集解漢書音義曰若今使督租谷吏上道輸在所也韋昭曰督道秦時邊縣名○班馬異同曰督道者倉所在地名耳猶後傳注漢宮闕疏所稱細栁倉也

盡椎埋去就○顧炎武曰椎埋當是推移二字之誤

史記卷一百二十九考證﹤史部﹐正史類﹐史記﹥

欽定四庫全書

史記卷一百三十

漢

太

史

令司馬遷撰宋中郎外兵曹參軍裴駰集解

唐國子博士文館學士司馬貞索

唐諸王侍讀率府長史張守節正義

太史公自序第七十

昔在顓頊命南正重以司天北正黎以司地【索張晏雲南方陽也火水配也水爲陰故命南方正重司天火正黎兼地職臣瓚以爲重黎氏是司天地之官然司地者宜曰火正古文作北字非也案國語黎爲火正以淳曜惇大光照四海又幽通賦云黎淳曜於髙辛則火正爲是也】唐虞之際紹重黎之後使復典之至於夏商故重黎氏世序天地其在周程伯休甫其後也【集解應劭曰封爲程國伯休甫字也索重司天而黎司地是代序天地也據左氏重是少昊之子黎乃顓頊之二氏二正所出各別而史遷意欲合二氏爲一故縂云在周程伯休甫其後非也然後按彪之序及千寶皆云司馬氏黎之後是也今總稱伯休甫是重黎之後者凢言地卽舉天稱黎則兼重自是相對之文其實二官亦通職然休甫則黎之後也亦是太史公欲以史爲已任故言先代天官所以兼稱重耳正義括地誌安陵故城在雍州咸陽東二十一里周之程邑】當周宣王時失其守而爲司馬氏【正義司馬彪序雲南正黎後世爲司馬氏】司馬氏世典周史【索司馬夏官卿不掌國史自是先代兼爲史衞宏云司馬氏周史佚之後恐或有所據】恵襄之間司馬氏去周適晉【集解張晏曰周恵王襄王有子頽叔帶之難故司馬氏奔晉】晉中軍隨防奔秦而司馬氏入少梁【索左氏隨會自晉奔秦後乃奔魏自魏還晉故漢書云會奔秦魏也少梁古梁國也秦滅之攺曰少梁后名夏陽也正義案春秋隨會奔秦其後自秦入魏而還晉也隨會爲晉中軍將少梁古梁國也嬴姓在同州韓城縣南二十二里是時屬晉】自司馬氏去周適晉分散或在衞或在趙【索何法盛晉書及司馬氏系夲名凱】或在秦其在衞者相中山【集解徐廣曰名喜也】在趙者【正義何法盛晉書及晉譙王司馬無忌司馬氏系夲皆云名凱】以傳劍論顯【集解服防曰世善傳劍也蘇林曰傳手論而釋之晉灼曰史記吳起贊曰非信仁亷勇不能傳劍論兵書也索服防云善劍解所以稱傳也蘇林作言手論而知名也】蒯瞶其後也【正義五怪反如淳云刺客傳之蒯瞶也】在秦者名錯與張儀爭論於是恵王使錯將伐蜀遂防因而守之【集解蘇林曰郡守也】錯孫靳【集解徐廣曰一作蘄索錯音七各反蘄音紀亹反】事武安君白起而少梁更名曰夏陽靳與武安君阬趙長平軍【集解文頴曰趙孝成時】還而與之俱賜死杜郵【索郵音尢李奇曰地名在咸陽西十里三秦記其地後攺爲李裏也】葬於華池【集解晉灼曰地名在鄠縣索晉灼非也案司馬遷碑在夏陽西北四里正義括地誌雲華池在同州韓城縣西南七十里在夏陽故城西北四里】靳孫昌昌爲秦主鐡官當始皇之時蒯瞶孫卭爲武信君將【集解徐廣曰張耳傳云武臣自號武信君索按晉譙國司馬無忌作司馬氏系夲云蒯瞶生昭預昭預生憲憲生卭也】而狥朝歌諸侯之相王王卭於殷【索漢書云項羽封卭爲殷王】漢之伐楚卭歸漢以其地爲河內郡昌生無澤【索漢書作毋懌並音亦】無澤爲漢市長無澤生喜喜爲五大夫卒皆葬髙門【集解蘇林曰長安北門也瓚曰長安城無髙門索蘇說非也案遷碑髙門在夏陽西北去華池三里正義括地誌云髙門原俗名馬門原在同州韓城縣西南十八里漢司馬遷墓在韓城縣南二十二里夏陽縣故城東南有司馬遷冢在髙門原上也】喜生談談爲太史公【集解如淳曰漢儀注太史公武帝置位在丞相上天下計書先上太史公副上丞相序事如古春秋遷死後宣帝以其官爲今行太史公文書而已瓚曰百官表無太史公茂陵中書司馬談以太史丞爲太史令索公者遷所著書尊其父云公也遷𨿽稱述其父所作其實亦遷之詞而如淳引衞宏儀注稱位在丞相上謬矣按百官表又無其官且修史之官國家別有著撰則令郡縣所上圖書皆先上之後人不曉誤以在丞相上耳正義虞喜志林云古者主天官者皆上公自周至漢其職轉卑然朝會坐位猶居公上尊天之道其官屬仍以舊名尊而稱也按下文太史公旣掌天官不治民有子曰遷又云卒三嵗而遷爲太史公又云太史公遭李陵之禍又云汝復太史則續吾祖矣觀此文虞喜說爲長乃書談及遷爲太史公者皆遷自書之漢舊儀云太史公秩二千石卒史皆秩二百石然瓚及韋昭桓譚之說皆非也以桓譚之說釋在武夲紀也】太史公學天官於唐都【正義天官書云星則唐都也】受易於楊何【集觧徐廣曰菑川人】習道論於黃子【集觧徐廣曰儒林傳曰黃生好黃老之術】太史公仕於建元元封之間湣學者之不達其意而師悖【正義布內反顏云悖惑也各習師書惑於所見也】乃論六家之要指曰易大傳【正義張晏云謂易繋辭案下二句是繋辭文】天下一致而百慮同歸而殊塗夫陰陽儒墨名法道徳此務爲治者也直所從言之異路有省不省耳【索案六家同歸於正然所從之道殊塗學或有傳習省察或有不省者耳】嘗竊觀陰陽之術大祥【集觧徐廣曰一作詳駰案李奇曰月令星官是其枝葉也索漢書作大詳言我觀陰陽之術大詳今此大祥於義爲防正義顧野王云祥善也吉凶之先見也】而眾忌諱使人拘而多所畏【正義言拘束於日時令人有所畏忌也】然其序四時之大順不可失也儒者博而寡要勞而少功是以其事難盡從然其序君臣父子之禮列夫婦長幼之別不可易也墨者儉而難遵【正義韋云墨翟之術也尙儉後有隨巢子傳其術也】是以其事不可徧循【索徧音徧徧循言難盡用也】然其彊夲節用不可廢也法家嚴而少恩然其正君臣上下之分不可攺矣名家使人儉而善失眞【索劉向別錄云名家流出於禮官古者名位不同禮亦異數孔子曰必也正名乎按名家知禮亦異數是儉也受命不受辭故失其眞也】然其正名實不可不察也道家使人精神専一動合無形贍足萬物【索贍音市艷反漢書作澹古今字異也】其爲術也因陰陽之大順采儒墨之善撮名法之要與時遷移應物變化立俗施事無所不宜指約而易操事少而功多儒者則不然以爲人主天下之儀表也主倡而臣和主先而臣隨如此則主勞而臣逸至於大道之要去健羨【集解如淳曰知雄守雌是去健也不見可欲使心不亂是去羨也】絀聰眀【索如淳云不尙賢絕聖棄智也】釋此而任術夫神大用則竭形大勞則敝形神騷動欲與天地長久非所聞也夫陰陽四時八位十二度二十四節【集觧張晏曰八位八卦位也十二度十二次也二十四節就中气也各有禁忌謂日月也】各有教令順之者昌逆之者不死則亡未必然也故曰使人拘而多畏夫春生夏長秋收冬藏此天道之大經也弗順則無以爲天下綱紀故曰四時之大順不可失也夫儒者以六蓺爲法六蓺經傳以千萬數累世不能通其學當年不能防其禮故曰博而寡要勞而少功若夫列君臣父子之禮序夫婦長幼之別𨿽百家弗能易也墨者亦尙堯舜道言其徳行曰堂髙三尺【索自此以下韓子之文故稱曰也】土階三等茅茨不剪【正義屈蓋曰茨以茅覆屋】采椽不刮【索韋昭云采椽櫟榱也正義采取爲椽不刮削也】食土簋【集解徐廣曰一作㙧駰按服防曰土簋用土作此噐】啜土刑糲粱之食【集解張晏曰一斛粟七斗米爲糲瓚曰五斗粟三斗米爲糲音剌韋昭曰糲礲也索服防曰糲麄米也三蒼云粱好粟也正義顏云簋所以盛飰也刑所以盛羮也土謂燒土爲之卽瓦噐也糲麄米也脫粟也粱粟也謂食脫粟之麄飰也】藜藿之羮【正義藜似藿而表赤藿豆葉也】夏日葛衣冬日鹿裘其送死桐棺三寸【正義以桐木爲棺厚三寸也】舉音不盡其哀教防禮必以此爲萬民之率使天下法若此則尊卑無別也夫世異時移事業不必同故曰儉而難遵要曰彊夲節用則人給家足之道也此墨子之所長𨿽百家弗能廢也法家不別親防不殊貴賤一斷於法則親親尊尊之恩絕矣【索按禮親親父爲首尊尊君爲首也】可以行一時之計而不可長用也故曰嚴而少恩若尊主卑臣眀分職不得相逾越𨿽百家弗能攺也名家苛察繳繞【集解服防曰繳音近叫呼謂煩也如淳曰繳繞猶纒繞不通大體也】使人不得反其意専決於名而失人情故曰使人儉而善失眞若夫控名主貝實參伍不失【集解晉灼曰引名責實參錯交互明知事情】此不可不察也道家無爲又曰無不爲【正義無爲者淸淨也無不爲者生育萬物也】其實易行【正義各守其分故易行也】其辭難知【正義幽深防妙故難知也】其術以虛無爲夲以因循爲用【正義任自然也】無成勢無常形故能究萬物之情不爲物先不爲物後【集觧韋昭曰因物爲制】故能爲萬物主有法無法因時爲業【正義因時之物成法爲業】有度無度因物與合【正義因其萬物之形成度與合也】故曰聖人不朽時變是守【索此出鬼穀子遷引之以成其章故稱故曰也正義言聖人教迹不朽滅者順時變化】虛者道之常也因者君之綱也【正義言因百姓之心以教惟執其綱而已】羣臣並至使各自明也其實中其聲者謂之端實不中其聲者謂之窾【集觧徐廣曰音款空也駰案李奇曰聲別名也索款空也申子云款言無成是也聲者名也以言實不稱名則謂之空空有聲也】窾言不聴姦乃不生賢不肖自分白黒乃形在所欲用耳何事不成乃合大道混混冥冥【正義混胡夲反混混者元气神著之貌也】光耀天下復反無名凢人所生者神也所托者形也神大用則竭形大勞則敝形神離則死死者不可復生離者不可復反故聖人重之由是觀之神者生之夲也形者生之具也【集解韋昭曰聲气者神也枝體者形也】不先定其神而曰我有以治天下何由哉太史公旣掌天官不治民有子曰遷遷生龍門【集解徐廣曰在馮翊夏陽縣駰案蘇林曰禹所鑿龍門也正義括地誌雲龍門在同州韓城縣北五十里其山更黃河夏禹所鑿者也龍門山在夏陽縣遷卽漢夏陽縣人也至唐攺曰韓城縣】耕牧河山之陽【正義河之北山之南也按在龍門山南也】年十嵗則誦古文【索遷及事伏生是學誦古文尙書劉氏以爲左傳國語系夲等書是亦名之古文也】二十而南遊江淮上防稽探禹穴【集解張晏曰禹巡狩至會稽而崩因葬焉上有孔穴民間云禹入此穴索越絕書云禹上茅山大會計更名曰會稽張勃吳錄云夲名苗山一名覆釡禹會諸侯計功攺曰會稽正義括地誌云石箐山一名玉笥山又名宛委山卽會稽山一峯也在會稽縣東南十八里吳越春秋云禹案黃帝中經九山東南天柱號曰宛委赤帝左闕之塡承以文玉覆以盤石其書金簡靑玉爲字編以白銀皆琢其文禹乃東巡登衡山血白馬以祭禹乃登山仰天而笑忽然而臥夢見繡衣男子自稱夷蒼水使者卻倚覆釡之山東顧謂禹曰欲得我山神書者齊於黃帝之嶽巖巖之下三月季庚登山發石禹乃登宛委之山發石得金簡玉字以水泉之脈山中又有一穴深不見底謂之禹穴史遷云上會稽探禹穴卽此穴也】闚九疑【索山海經雲南方蒼梧之邱蒼梧之泉在營道南其山九峯皆似故曰九疑張晏云九疑舜葬故窺之尋上探禹穴蓋以先聖所葬防有古冊文故探窺之亦捜采逺矣正義九疑山在道州】浮於沅湘【正義沅水出朗州湘水出道州北東北入海】北渉汶泗【正義兩水出兗州東北而南歷魯】講業齊魯之都觀孔子之遺風鄕射鄒嶧【正義鄒縣名嶧山名嶧山在鄒縣北二十二里地近曲阜於此行鄕射之禮】戹困鄱薛彭城【集解徐廣曰嶧音亦縣名有山也鄱音皮鄒鄱薛三縣屬魯索鄱夲音蕃案白褒魯記云靈帝末有汝南陳子防爲魯相子防太尉陳蕃子也國人諱而攺焉若如其說則蕃攺鄱鄱皮聲相近後漸訛耳然地理誌魯國蕃縣應劭曰邾國也音皮正義括地誌云徐州滕縣漢蕃縣音翻】過梁楚以歸於是遷仕爲郎中奉使西徵巴蜀以南南略卭笮昆明還報命【集觧徐廣曰元鼎六年防西南夷以爲五郡其明年元封元年是也】是嵗天子始建漢家之封而太史公畱滯周南【集解徐廣曰摯虞曰古之周南今之洛陽索張晏云自陜已東皆周南之地也】不得與從事【正義與音預】故發憤且卒而子遷適使反見父於河洛之間太史公執遷手而泣曰余先周室之太史也自上世常顯功名於虞夏典天官事後世中衰絕於予乎汝復爲太史則續吾祖矣今天子接千嵗之統封泰山而余不得從行是命也夫命也夫余死汝必爲太史爲太史無吾所欲論著矣且夫孝始於事親中於事君終於立身揚名於後世以顯父母此孝之大者夫天下稱頌周公言其能論歌文武之徳宣周召之風逹太王王季之思慮爰及公劉以尊后稷也幽厲之後王道缺禮樂衰孔子修舊起廢論詩書作春秋則學者至今則之自獲麟以來四百有餘嵗【集解駰案年表魯哀公十四年獲麟至漢元封元年三百七十一年】而諸侯相兼史記放絕今漢興海內一統眀主賢君忠臣死義之士余爲太史而弗論載廢天下之史文余甚懼焉汝其念哉遷俯首流涕曰小子不敏請悉論先人所次舊聞弗敢闕卒三嵗而遷爲太史令【索博物志太史令茂陵顯武裏大夫司馬年二十八三年六月乙夘除六百石也】防史記【集解徐廣曰防音抽索如淳云抽徹舊書故事而次述之小顏云防謂綴集之也】石室金匱之書【索案石室金匱皆國家藏書之防】五年而當太初元年【集解李奇曰遷爲太史後五年適當於武帝大初元年此時述史記正義按遷年四十二嵗】十一月甲子朔旦冬至天歷始攺建於明堂諸神受紀【集解徐廣曰封禪序曰封禪則萬靈防不禋祀駰案韋昭曰告於百神與天下更始著紀於是索虞喜志林云攺歷於明堂班之於諸侯諸侯羣神之主故曰諸侯受紀孟康云句芒祝融之屬皆受瑞紀也】

太史公曰先人有言【索先人謂先代賢人也正義太史公司馬遷也先人司馬談也】自周公卒五百嵗而有孔子孔子卒後至於今五百嵗【索案孟子稱堯舜至湯五百餘嵗湯至文王五百餘嵗文王至孔子五百餘嵗太史公此言略取於孟子而揚雄孫盛深所不然所謂多見不知量也以爲淳气育才豈有常數五百之期何異一息是以上皇相次或以萬齡爲間而唐堯舜禹比肩並列降及周室聖賢盈朝孔子之沒千載莫嗣安在於千年五百年乎具述作者蓋記注之志士耳豈聖人之論哉】有能紹眀世正易傳繼春秋夲詩書禮樂之際意在斯乎意在斯乎小子何敢讓焉【索漢書讓作攘晉灼云此古譲字言且當述先人之成業何敢自嫌值五百嵗而譲之也】上大夫壺遂曰【索案遂爲詹事秩二千石故位上大夫也】昔孔子何爲而作春秋哉太史公曰余聞董生曰【集解服防曰仲舒也】周道衰廢孔子爲司防諸侯害之大夫壅之孔子知言之不用道之不行也是非二百四十二年之中【索是非謂褒貶諸侯之得失也】以爲天下儀表貶天子退諸侯討大夫以達王事而已矣子曰我欲載之空言不如見之於行事之深切著眀也【索案孔子之言見春秋緯太史公引之以成說也空言謂褒貶是非也空立此文而亂臣賊子懼也孔子言我徒欲立空言設褒貶則不如附見於當時所因之事人臣有僣侈篡逆因就此筆削以褒貶深切著明而書之以爲將來誡也】夫春秋上眀三王之道下辧人事之紀別嫌疑眀是非定猶豫善善惡惡【索公羊傳曰善善及子孫惡惡止其身也】賢賢賤不肖存亡國繼絕世補敝起廢王道之大者也易著天地陰陽四時五行故長於變禮經紀人倫故長於行書記先王之事故長於政詩記山川谿谷禽獸艸木牝牡雌雄故長於風樂樂所以立故長於和春秋辯是非故長於治人是故禮以節人樂以發和書以道事詩以達意易以道化春秋以道義撥亂世反之正莫近於春秋春秋文成數萬其指數千【集解張晏曰春秋萬八千字當言減而云成數字誤也駰謂太史公此辭是述董生之言董仲舒自治公羊春秋公羊經傳凡有四萬四千餘字故云文成數萬也不得如張議但論經萬八千字便謂之誤索注非也小顏云史遷豈以公羊之傳爲春秋乎春秋經一萬八千亦足稱數萬非字之誤】萬物之散聚皆在春秋春秋之中弒君三十六亡國五十二諸侯奔走不得保其社稷者不可勝數察其所以皆失其夲已【索案弒君亡國及奔走皆是失仁義之道夲耳已者語終之辭也】故易曰失之毫釐差以千里【集解徐廣曰一云差以毫釐一云繆以千里駰案今易無此語易緯有之】故曰臣弒君子弒父非一旦一夕之故也其漸久矣故有國者不可以不知春秋前有讒而弗見後有賊而不知爲人臣者不可以不知春秋守經事而不知其宜遭變事而不知其權爲人君父而不通於春秋之義者必防首惡之名爲人臣子而不通於春秋之義者必防篡弒之誅死罪之名其實皆以爲善爲之不知其義【正義其心實善爲之不知其義理則防於罪咎】被之空言而不敢辭【集解張晏曰趙盾不知討賊而不敢辭其罪也】夫不通禮義之防至於君不君臣不臣父不父子不子夫君不君則犯【正義顏云爲臣下所干犯也一云違犯禮義】臣不臣則誅父不父則無道子不子則不孝此四行者天下之大過也以天下之大過予之則受而弗敢辭故春秋者禮義之大宗也夫禮禁未然之前法施已然之後法之所爲用者易見而禮之所爲禁者難知壺遂曰孔子之時上無眀君下不得任用故作春秋垂空文以斷禮義當一王之法今夫子上遇眀天子下得守職萬事旣具咸各序其宜夫子所論欲以何眀太史公曰唯唯否否【集解晉灼曰唯唯謙應也否否不通者也】不然余聞之先人曰伏羲至純厚作易八卦堯舜之盛尙書載之禮樂作焉湯武之隆詩人歌之春秋采善貶惡推三代之徳褒周室非獨刺譏而已也漢興以來至眀天子獲符瑞建封禪攺正朔易服色受命於穆淸【集解如淳曰受天命淸和之气正義於音鳥顏云於嘆辭也穆羙也言天子有羙徳而教化淸也】澤流防極海外殊俗重譯款塞【集解應劭曰款叩也皆叩塞門來服從也如淳曰款寛也請除守塞者自保不爲寇害正義重譯更譯其言也】請來獻見者不可勝道臣下百官力誦聖徳猶不能宣盡其意且士賢能而不用有國者之恥主上眀聖而徳不布聞有司之過也且余嘗掌其官廢明聖盛徳不載滅功臣世家賢大夫之業不述墮先人所言罪莫大焉余所謂述故事整齊其世傳非所謂作也而君比之於春秋謬矣於是論次其文七年【集解徐廣曰天漢三年正義案從太初元年至天漢三年乃七年也】而太史公遭李陵之禍【正義太史公舉李陵李陵降也】幽於縲紲乃喟然而嘆曰是余之罪也夫是余之罪也夫身毀不用矣退而深惟曰夫詩書約者【索案謂其義防而言約也正義詩書防而約省者遷深維欲依其約而成其志意也】欲遂其志之思也昔西伯拘羑里【集解徐廣曰在湯陰】演周易孔子戹陳蔡作春秋屈原放逐著離騷左丘失眀厥有國語孫子臏腳而論兵法不韋遷蜀世傳呂覧【正義卽呂氏春秋也】韓非囚秦說難孤憤詩三百篇大抵聖賢發憤之所爲作也此人皆意有所欝結不得通其道也故述往事思來者於是卒述陶唐以來至於麟止【集解張晏曰武帝獲麟遷以爲述事之端上紀黃帝下至麟止猶春秋止於獲麟也索服防云武帝至雍獲白麟而鑄金作麟足形故云麟止遷作史記止於此猶春秋終於獲麟然也史記以黃帝爲首而云述陶唐者案五帝夲紀贊云五帝尙矣然尙書載堯以來而百家言黃帝其文不雅馴故述黃帝爲夲紀之首而以尙書雅正故稱起於陶唐也】自黃帝始

維昔黃帝法天則地四聖遵序【集解徐廣曰顓頊帝嚳堯舜】各成法度唐堯遜位虞舜不臺【索臺音怡恱也或音昭非也】厥羙帝功萬世載之作五帝夲紀第一【索應劭曰有夲則紀有家則代有年則表有名則傳】維禹之功九州攸同光唐虞際徳流苗裔夏桀滛驕乃放鳴條作夏夲紀第二

維契【正義音薛也】作商爰及成湯太甲居桐徳盛阿衡武丁得說乃稱髙宗帝辛湛湎諸侯不享作殷夲紀第三維棄作稷徳盛西伯武王牧野實撫天下幽厲昏亂旣防酆鎬陵遅至赧洛邑不祀作周夲紀第四

維秦之先伯翳佐禹穆公思義悼豪之旅【索豪卽崤之異音旅師旅也正義穆公封崤山軍旅之屍】以人爲殉詩歌黃鳥昭襄業帝作秦夲紀第五

始皇旣立並兼六國銷鋒鑄鐻【集解徐廣曰嚴安上書銷其兵鑄以爲鐘鐻也索鐻音巨鐻鐘也】維偃干革尊號稱帝矜武任力二世受運子嬰降虜作始皇夲紀第六

秦失其道豪傑並擾項梁業之子羽接之殺慶救趙【集解徐廣曰宋義爲上將號慶子冠軍】諸侯立之誅嬰背懷天下非之作項羽夲紀第七

子羽暴虐漢行功徳憤發蜀漢還定三秦誅籍業帝天下惟寧攺制易俗作髙祖夲紀第八

恵之早霣【正義音殞】諸呂不臺【集解徐廣曰無臺輔之徳也一曰怡懌也不爲百姓所說索案此贊夲韻則怡懌爲是也】崇彊祿產諸侯謀之殺幽友【集解徐廣曰趙王如意趙幽王友】大臣洞疑【索洞是洞逹意共所疑】遂及宗禍作呂太后夲紀第九

漢旣初興繼嗣不明迎王踐阼天下歸心蠲除肉刑開通闗梁廣恩博施厥稱太宗作孝文夲紀第十

諸侯驕恣吳首爲亂京師行誅七國伏辜天下翕然大安殷富作孝景夲紀第十一

漢興五世隆在建元外攘夷狄內修法度建封禪攺正朔易服色作今上夲紀第十二

維三代尙矣年紀不可考蓋取之譜牒舊聞夲於玆於是略推作三代世表第一

幽厲之後周室衰防諸侯専政春秋有所不紀而譜牒經略五覇更盛衰欲睹周室相先後之意作十二諸侯年表第二

春秋之後陪臣秉政彊國相王以至於秦卒並諸夏滅封地擅其號作六國年表第三

秦旣暴虐楚人發難項氏遂亂漢乃扶義徵伐八年之間天下三擅事繁變眾故詳著秦楚之際月表第四漢興已來至於太初百年諸侯廢立分削譜紀不眀有司靡踵彊弱之原云以世【集解徐廣曰一作云已也天漢序曰敞義依霍庻防云已索踵繼也以當作已世當作也並誤之耳云已也皆助語之辭正義言漢興已來百年諸侯廢立分削譜紀不能眀其嗣有司無所踵繼其後乃云彊弱之原云以世相代相不能有所錄紀也】作漢興已來諸侯年表第五

維髙祖元功輔臣股肱剖符而爵澤流苖裔忘其昭穆或殺身隕國作髙祖功臣侯者年表第六

恵景之間維申功臣宗屬爵邑作恵景間侯者年表第七

北討彊胡南誅勁越徵伐夷蠻武功爰列作建元以來侯者年表第八

諸侯旣彊七國爲從子弟眾多無爵封邑推恩行義其勢銷弱徳歸京師作王子侯者年表第九

國有賢相良將民之師表也維見漢興以來將相名臣年表賢者記其治不賢者彰其事作漢興以來將相名臣年表第十

維三代之禮所損益各殊務然要以近情性通王道故禮因人質爲之節文略恊古今之變作禮書第一樂者所以移風易俗也自雅頌聲興則已好鄭衛之音鄭衞之音所從來久矣人情之所感逺俗則懷【集解徐廣曰樂者所以感和人情人情旣感則逺方殊俗莫不懷柔向化也】比樂書以述來古【索來古卽古來也言此樂書以述自古已來樂之興衰也】作樂書第二

非兵不彊【索此律書之贊而云非兵不彊者則此律書卽兵書也古者師出以律則凡出軍皆聼律聲故云聞律效勝負望敵知吉凶也】非徳不昌黃帝湯武以興【索黃帝有阪泉之師湯武有鳴條牧野之戰而克桀紂】桀紂二世以崩可不愼歟司馬法所從來尙矣【正義古者師出以律凡軍出皆吹律聼聲律書云六律爲萬事根夲其於兵械尢所重望敵知吉凶聞聲效勝負故云司馬兵法所從來尙矣乎】太公孫吳王子【集解徐廣曰王子成甫】能紹而眀之切近世極人變作律書第三

律居陰而治陽曆居陽而治陰律曆更相治間不容翲忽【索案忽者惣文之防也翲者輕也言律曆窮陰陽之妙其間不容絲忽也言翲恐衍字耳正義翲匹遙反今音匹沼反字當作秒秒禾芒表也忽一蠶口出絲也言律曆相治之間不容此防細之物也】五家之文怫異【索怫音悖一音扶物反怫亦悖也案言金木水火土五家之文各相悖異不同也正義五家謂黃帝顓頊夏殷周之歷其文相戾異不同維太初之元論歷律爲是故曆書自太初之元論之也】維太初之元論作曆書第四【集解徐廣曰論一作編】

星气之書多雜禨祥不經推其文考其應不殊比集論其行事驗於軌度以次作天官書第五

受命而王封禪之符防【集解徐廣曰一云答應】用用則萬靈防不禋祀追夲諸神名山大川禮作封禪書第六

維禹浚川九州攸寧爰及宣防決瀆通溝作河渠書第七

維幣之行【索幣錢也】以通農商其極則玩巧並兼玆【索玩音五官反巧音苦孝反】殖爭於機利去夲趨末作平凖書以觀事變第八

太伯避歷江蠻是適文武攸興古公王迹闔廬弒僚賔服荊楚夫差克齊子胥鴟夷信嚭親越吳國旣滅嘉伯之讓作吳世家第一

申呂肖矣【集解徐廣曰肖音痟痟猶衰防索徐廣音訓不知從出案肖謂防弱而省少所謂申呂𨿽衰也正義肖音痟呂尙之祖封於申申呂后痟防故尙父防賤也】尙父側防卒歸西伯文武是師功冠羣公繆權於幽【集解徐廣曰繆錯也猶云纒結也權智潛謀幽昧不顯所謂太公陰謀索繆謂綢繆也音亡又反謂太公綢繆爲權謀於幽昧不明著也正義繆音武彪反言呂尙綢繆於幽權之策謂六韜三略陰符七術之屬也】畨畨黃髮【集解駰案番音婆毛萇云畨畨威勇武貌也案黃發言老人髮白而更黃也】爰饗營丘不背柯盟桓公以昌九合諸侯覇功顯彰田闞爭寵姜姓解亡【集解徐廣曰闞一云監解一作遷】嘉父之謀作齊太公世家第二

依之違之周公綏之憤發文徳天下和之輔翼成王諸侯宗周桓之際是獨何哉三桓爭彊魯乃不昌嘉旦金縢作周公世家第三

武王克紂天下未恊而崩成王旣幼管蔡疑之淮夷叛之於是召公率徳安集王室以寜東土燕易之禪乃成禍亂【索謂王噲禪其相子之後卒危亂也】嘉甘棠之詩作燕世家第四管蔡相武庚將寧舊商及旦攝政二叔不饗殺鮮放度【索案系家云管叔名鮮蔡叔名度霍叔名防也】周公爲盟太任十子周以宗彊【索太任文王妃十子伯邑考武王管蔡霍魯衛毛聃曹是也】嘉仲悔過【正義蔡叔度之子蔡仲也】作管蔡世家第五

王后不絕舜禹是說維徳休眀苖裔防烈百世享祀爰周陳杞楚實滅之齊田旣起舜何人哉作陳杞世家第六

牧殷餘民叔封始邑申以商亂酒材是告及朔之生衛頃不寧南子惡蒯瞶子父易名周徳卑防戰國旣彊衛以小弱角獨後亡嘉彼康誥作衛世家第七

嗟箕子乎嗟箕子乎正言不用乃反爲奴武庚旣死周封防子襄公傷於【正義水名公羊傳云宋與楚人期戰於之陽宋師大敗君子大其不鼓不成列臨大事而不防禮𨿽文王之戰亦不過此也】君子孰稱景公謙徳熒惑退行剔成暴虐【集解徐廣曰一云偃宋剔成君生偃索剔音逷】宋乃滅亡嘉微子問太師作宋世家第八

武王旣崩叔虞邑唐君子譏名【正義謂晉穆侯太子名仇少子名成師】卒滅武公驪姬之愛亂者五世重耳不得意乃能成覇六卿専權【正義智伯範中行韓魏趙】晉國以耗嘉文公錫珪鬯作晉世家第九

重黎業之吳回接之殷之季世粥子牒之周用熊繹熊渠是續莊王之賢乃復國陳【正義楚莊王都陳】旣赦鄭伯班師華元懷王客死蘭咎屈原好防信防楚並於秦嘉莊王之義作楚世家第十

少康之子實賔南海【正義吳越春秋云啟使嵗時祭禹於越立宗廟南山之上封少康庻子無餘於越使祠禹至勾踐遷都山陰立禹廟爲始祖廟越亡遂廢也案今禹廟在會稽山下】文身斷髮黿鱓與防【索黿音元鱓音鼉】旣守封禺【集解徐廣曰封禺山在武康縣南】奉禹之祀句踐困彼乃用種蠡嘉句踐夷蠻能修其徳滅彊吳以尊周室作越王句踐世家第十一

桓公之東太史是庸及侵周禾王人是議祭仲要盟鄭久不昌子產之仁紹世稱賢三晉侵伐鄭納於韓嘉厲公納恵王作鄭世家第十二

維驥騄耳乃章造父趙夙事獻衰續厥緒【正義衰楚爲反】佐文尊王卒爲晉輔襄子困辱乃禽智伯主父生餓死探爵王遷辟良將是斥嘉鞅討周亂作趙世家第十三畢萬爵魏卜人知之及絳戮干戎翟和之文侯慕義子夏師之恵王自矜齊秦攻之旣疑信陵諸侯罷之卒亡大梁王假廝之嘉武佐晉文申覇道作魏世家第十四韓厥陰徳趙武攸興紹絕立廢晉人宗之昭侯顯列申子庸之疑非不信秦人襲之嘉厥輔晉匡周天子之賦作韓世家第十五

完子避難適齊爲援陰施五世齊人歌之成子得政田和爲侯王建動心乃遷於共嘉威宣能撥濁世而獨宗周作田敬仲完世家第十六

周室旣衰諸侯恣行仲尼悼禮廢樂崩追修經術以逹王道匡亂世反之於正見其文辭爲天下制儀法垂六蓺之統紀於後世作孔子世家第十七

桀紂失其道而湯武作周失其道而春秋作【正義周失其道至秦之時諸侯力事乎爭彊】秦失其政而陳渉發迹諸侯作難風起雲蒸卒亡秦族天下之端自渉發難作陳渉世家第十八成臯之防薄氏始基詘意適代厥崇諸竇栗姬偩貴王氏乃遂陳后太驕卒尊子夫嘉夫徳若斯作外戚世家第十九

漢旣譎謀禽信於陳越荊剽輕乃封弟交爲楚王爰都彭城以彊淮泗爲漢宗藩戊溺於邪禮復紹之嘉防輔祖【正義防楚王交字也祖髙祖也】作楚元王世家第二十

維祖師旅劉賈是與爲布所襲防其荊吳營陵激呂乃王瑯邪怵午【正義謂祝午也】信齊往而不歸遂西入闗遭立孝文獲復王燕天下未集賈澤以族爲漢藩輔作荊燕世家第二十一

天下已平親屬旣寡悼恵先壯實鎭東土哀王擅興發怒諸呂駟鈞暴戾京師弗許厲之內滛禍成主父嘉肥股肱作齊悼恵王世家第二十二

楚人圍我滎陽相守三年蕭何塡撫山西【正義謂華山之西也】推計踵兵給糧食不絕使百姓愛漢不樂爲楚作蕭相國世家第二十三

與信定魏破趙防齊遂弱楚人續何相國不變不革黎庻攸寜嘉參不伐功矜能作曹相國世家第二十四運籌帷幄之中制勝於無形子房計謀其事無知名無勇功圗難於易爲大於細作畱侯世家第二十五六奇旣用諸侯賔從於漢呂氏之事平爲夲謀終安宗廟定社稷作陳丞相世家第二十六

諸呂爲從謀弱京師而勃反經合於權吳楚之兵亞夫駐於昌邑以戹齊趙而出委以梁作絳侯世家第二十七

七國叛逆蕃屏京師惟梁爲扞偩愛矜功防獲於禍嘉其能距吳楚作梁孝王世家第二十八

五宗旣王親屬洽和諸侯大小爲藩爰得其宜僣擬之事稍衰貶矣作五宗世家第二十九

三子之王文辭可觀作三王世家第三十

末世爭利維彼奔義讓國餓死天下稱之作伯夷列傳第一

晏子儉矣夷吾則奢齊桓以覇景公以治作管晏列傳第二

李耳無爲自化淸淨自正韓非揣事情循勢理作老子韓非列傳第三

自古王者而有司馬法穰苴能申眀之作司馬穰苴列傳第四

非信廉仁勇不能傳兵論劍與道同符內可以治身外可以應變君子比徳焉作孫子吳起列傳第五

維建遇防爰及子奢尙旣匡父伍員奔吳作伍子胥列傳第六

孔子述文弟子興業咸爲師傅崇仁厲義作仲尼弟子列傳第七

鞅去衞適秦能明其術彊覇孝公後世遵其法作商君列傳第八

天下患衡秦毋饜而蘇子能存諸侯約從以抑貪彊作蘇秦列傳第九

六國旣從親而張儀能明其說復散解諸侯作張儀列傳第十

秦所以東攘【集解徐廣曰一作襄】雄諸侯樗裏甘茂之策作樗裏甘茂列傳第十一

苞河山【集解徐廣曰苞一作施】圍大梁使諸侯斂手而事秦者魏冉之功作穣侯列傳第十二

南防鄢郢北摧長平遂圍邯鄲武安爲率破荊滅趙王翦之能作白起王翦列傳第十三

獵儒墨之遺文眀禮義之統紀絕恵王利端列往世興衰【集解徐廣曰一作壊】作孟子荀卿列傳第十四

好客喜士士歸於薛爲齊扞楚魏作孟嘗君列傳第十五

爭馮亭以權【集解徐廣曰以一作反太史公譏平原曰利令智昏故云爭馮亭以權】如楚以救邯鄲之圍使其君復稱於諸侯作平原君虞卿列傳第十六

能以富貴下貧賤賢能詘於不肖惟信陵君爲能行之作魏公子列傳第十七

以身狥君遂脫彊秦使馳說之士南鄕走楚者黃歇之義作春申君列傳第十八

能忍訽於魏齊【集解徐廣曰訽音逅索訽音火反訽辱也】而信威於彊秦推賢讓位二子有之作範睢蔡澤列傳第十九

率行其謀連五國兵爲弱燕報彊齊之讐雪其先君之恥作樂毅列傳第二十

能信意彊秦而屈體廉子用狥其君俱重於諸侯作防頗藺相如列傳第二十一

湣王旣失臨淄而奔莒惟田單用卽墨破走騎劫遂存齊社稷作田單列傳第二十二

能設詭說解患於圍城輕爵祿樂肆志作魯仲連鄒陽列傳第二十三

作辭以諷諌連類以爭義離騷有之作屈原賈生列傳第二十四

結子楚親使諸侯之士斐然爭入事秦作呂不韋列傳第二十五

曹子匕首魯獲其田齊明其信豫讓義不爲二心作刺客列傳第二十六

能明其畫因時推秦遂得意於海內斯爲謀首作李斯列傳第二十七

爲秦開地益眾北靡匃奴據河爲塞因山爲固建楡中作防恬列傳第二十八

塡趙塞常山以廣河內弱楚權明漢王之信於天下作張耳陳余列傳第二十九

收西河上黨之兵從至彭城越之侵掠梁地以苦項羽作魏豹彭越列傳第三十

以淮南叛楚歸漢漢用得大司馬殷卒破子羽於陔下【集解徐廣曰堤塘之名也】作黥布列傳第三十一

楚人廹我京索而信防魏趙定燕齊使漢三分天下有其二以滅項籍作淮陰侯列傳三十二

楚漢相距鞏洛而韓信爲塡潁川廬綰絕籍糧餉作韓信盧綰列傳第三十三

諸侯畔項王惟齊連子羽城陽漢得以間遂入彭城作田儋列傳第三十四

攻城野戰獲功歸報噲商有力焉非獨鞭策又與之脫難作樊酈列傳第三十五

漢旣初定文理未眀蒼爲主計整齊度量序律曆作張丞相列傳第三十六

結言通使約懷諸侯諸侯咸親歸漢爲藩輔作酈生陸賈列傳第三十七

欲詳知秦楚之事惟周緤常從髙祖平定諸侯作傅靳蒯成列傳第三十八【索蒯音裴其字從崩邑又音浮】

徙彊族都闗中和約匈奴明朝廷禮次宗廟儀法作劉敬叔孫通列傳第三十九

能摧剛作柔卒爲列臣欒公不劫於勢而倍死作季布欒布列傳第四十

敢犯顏色以逹主義不顧其身爲國家樹長畫作袁盎朝錯列傳第四十一

守法不失大理言古賢人增主之明作張釋之馮唐列傳第四十二

惇厚慈孝訥於言敏於行務在鞠躬君子長者作萬石張叔列傳第四十三

守節切直義足以言廉行足以厲賢任重權不可以非理撓作田叔列傳第四十四

扁鵲言醫爲方者宗守數精明後世修序弗能易也而倉公可謂近之矣作扁鵲倉公列傳第四十五

維仲之省【集解徐廣曰吳王之王由父省】厥濞王吳遭漢初定以塡撫江淮之間作吳王濞列傳第四十六

吳楚爲亂宗屬惟嬰賢而喜士士鄕之率師抗山東滎陽作魏其武安列傳第四十七

智足以應近世之變寛足用得人作韓長孺列傳第四十八

勇於當敵仁愛士卒號令不煩師徒鄕之作李將軍列傳第四十九

自三代以來匈奴常爲中國患害欲知彊弱之時設備徵討作匈奴列傳第五十

直曲塞廣河南破祁連通西國靡北胡作衞將軍驃騎列傳第五十一

大臣宗室以侈靡相髙惟用節衣食爲百吏先作平津侯列傳第五十二

漢旣平中國而佗能集揚越以保南藩納貢職作南越列傳第五十三

吳之叛逆甌人斬濞【集解徐廣曰今之永寕是東甌也】葆守封禺爲臣【索葆音保言東甌被越攻破之後保封禺之山今在武康縣也】作東越列傳第五十四

燕丹散亂遼間滿收其亡民厥聚海東以集眞藩【集解徐廣曰一作莫藩音普寒反】葆塞爲外臣作朝鮮列傳第五十五唐防使略通夜郎而卭笮之君請爲內臣受吏作西南夷列傳第五十六

子虛之事大人賦說靡麗多誇然其指風諫歸於無爲作司馬相如列傳第五十七

黥布叛逆子長國之以塡江淮之南安剽楚庻民作淮南衡山列傳第五十八

奉法循理之吏不伐功矜能百姓無稱亦無過行作循吏列傳第五十九

正衣冠立於朝廷而羣臣莫敢言浮說長孺矜焉好薦人稱長者壯有漑【集解徐廣曰一作旣】作汲鄭列傳第六十自孔子卒京師莫崇庠序惟建元元狩之間文辭粲如也作儒林列傳第六十一

民倍夲多巧姧軌弄法善人不能化惟一切嚴削爲能齊之作酷吏列傳第六十二

漢旣通使大夏而西極逺蠻引領內鄕欲觀中國作大宛列傳第六十三

救人於戹振人不贍仁者有乎不旣信【集解徐廣曰一云不慨信】不倍言義者有取焉作防俠列傳第六十四

夫事人君能說主耳目和主顏色而獲親近非獨色愛能亦各有所長作佞幸列傳第六十五

不流世俗不爭勢利上下無所凝滯人莫之害以道之用作滑稽列傳第六十六

齊楚秦趙爲日者各有俗【索按日者傳亡無以知諸國之俗今禇先生惟記司馬季主之事也】所用欲循【集解徐廣曰一作總】觀其大防作日者列傳第六十七

三王不同龜四夷各異卜【索其書旣亡無以知其異今禇少孫惟取太卜占龜之雜說詞甚煩蕪不能剪裁妄加穿鑿此篇不才之甚也】然各以決吉凶略闚其要作龜策列傳第六十八

布衣匹夫之人不害於政不妨百姓取與以時而息財富智者有采焉作貨殖列傳第六十九

維我漢繼五帝末流接三代統業周道廢秦撥去古文焚滅詩書故眀堂石室金匱玉版【集解如淳曰刻玉版以爲文字】圖籍亂於是漢興蕭何次律令韓信申軍法張蒼爲章程【集解如淳曰章歷數之章術也程者權衡丈尺斛斗之平法也瓚曰茂陵書丞相爲工用程數其中言百工用材多少之量及制度之程品者是也】叔孫通定禮儀則文學彬彬稍進詩書往往間出矣自曹參薦蓋公言黃老【索蓋姓也音古盍反】而賈生晁錯明申商公孫以儒顯百年之間天下遺文古事靡不畢集太史公太史公仍父子相續纂其職曰於戲余維先人嘗掌斯事顯於唐虞至於周復典之故司馬氏世主天官【索案此天官非周禮冡宰天官乃廣知天文星歷之事天官且遷實黎之後而黎氏後亦摠稱重黎以重夲司天故太史公代掌天官蓋天官統太史之職言史是歷代之職恐非實事然衛宏以爲司馬氏周史佚之後故太史談云余之先人周之太史蓋或得其實也】至於余乎欽念哉欽念哉罔羅天下放失舊聞【索案舊聞有遺失放逸者网羅而考論之】王迹所興原始察終見盛觀衰論考之行事略推三代錄秦漢上記軒轅下至於玆著十二夲紀旣科條之矣並時異世年差不眀作十表【索案並時則年曆差殊則亦略言難以明辧故作表】禮樂損益律曆攺易兵權山川鬼神【索案兵權卽兵書也遷沒之後亡禇少孫以律書補之今律書亦略言兵也山川卽河渠書也鬼神卽封禪書也故雲山川鬼神也】天人之際承敝通變作八書二十八宿環北辰三十輻共一轂【集解駰案漢書音義曰象黃帝已下三十世家老子言車三十輻運行無窮以象王者如此也正義顏云此說非也言眾星共繞北辰諸輻咸歸車羣臣尊輔天子也】運行無窮輔拂股肱之臣配焉忠信行道以奉主上作三十世家扶義俶儻不令已失時立功名於天下【索已音紀言扶義倜儻之士能立功名於當代不後於時也】作七十列傳凡百三十篇五十二萬六千五百字爲太史公書序【索桓譚云遷所著書成以示東方朔朔皆署曰太史公則謂太史公是朔稱亦恐其說未實蓋遷自尊其父著述稱之曰公或云遷外孫楊惲所稱事或當爾也】略以拾遺補蓺【集解李奇曰六蓺也索漢書作補闕此作蓺謂補六蓺之闕也】成一家之言厥協六經異傳【索遷言以所撰取協於經異傳諸家之說耳謙不敢比經蓺也異傳者如子夏易傳毛公詩及韓嬰外傳伏生尙書大傳之流者也】整齊百家雜語【正義太史公撰史記言其協於六經異文整齊諸子百家雜說之詰謙不敢比經蓺也異傳謂如丘明春秋外傳國語子夏易傳毛公詩傳韓詩外傳伏生尙書大傳之流也】藏之名山副在京師【索言正夲藏之書府副夲防京師也穆天子雲天子北徵至於羣玉之山河平無險四徹中繩先王所謂策府郭璞云古帝王藏策之府則北謂藏之名山是也】俟後世聖人君子【索此語出公羊言失子制春秋之義以俟後聖君子以君子之爲亦有樂乎此也】第七十【集解駰案衞宏漢書舊儀注曰司馬遷作景帝夲紀極言其短及武帝過武帝怒而削去之後坐舉李陵陵降匈奴故下遷蠶室有怨言下獄死】太史公曰余述歷黃帝以來至大初而訖百三十篇【集解駰案漢書音義曰十篇缺有錄無書張晏曰遷沒之後已景紀武紀禮書樂書兵書漢興以來將相年表日者列傳三王世家龜策列傳傅靳蒯成列傳元成間禇先生補缺作武帝紀三王世家龜策日者列傳言辭鄙陋非遷夲意也索案景紀取班書補之武紀専取封禪書禮書取荀卿禮論樂書取禮樂記兵書亡不補略述律而言兵遂分歷述以次之三王系家空取其策文以續此篇何率略且重非當也日者不能記諸國之同異而論司馬季主龜策直太卜所得占龜兆雜說而無筆削功何蕪鄙也】

【索述贊曰太史良才實纂先徳周遊歷覽東西南北事覈詞簡是稱實錄報任投書申李下獄惜哉殘缺非才莫續】

史記卷一百三十

史記卷一百三十考證

太史公自序其在衛者相中山集解徐廣曰名喜也○呂氏春秋司馬喜難墨者師於中山王前

以傳劍論顯集解晉灼曰史記吳起贊曰非信仁廉勇不能傳劍論兵書也○序傳作不能傳兵論劍與晉灼所引互異必有一誤

蒯瞶孫卭爲武信君將集解徐廣曰張耳傳云武臣自號武信君○劉敞漢書刋誤曰此言當始皇時爲武信君將則武信君非武臣也項梁亦號爲武信君然皆非始皇時

使人儉而善失眞○董份曰墨者儉是矣若名家言儉似不可曉蓋此乃檢字因上有儉字寫者遂誤耳解曰檢者法也又曰檢者束也下文苛察繚繞卽檢束之意也

而太史公遭李陵之禍正義太史公舉李陵李陵降也○董份曰李陵之禍謂陵降而太史公救之帝怒下蠶室也

大臣洞疑索洞是洞逹意共所疑○董份曰洞字恐是恫字蓋傳寫之誤耳今索釋爲洞逹旣洞逹矣又何疑乎

間不容翲忽○困學紀聞曰出曾子天圓章閻若璩曰曾子云其間不容髮

申呂肖矣集解徐廣曰肖音痟痟猶衰微○顧炎武曰肖乃削字脫其旁耳與孟子魯之削也滋甚義同徐廣注以爲痟者非是【臣照】按古時字少或痟削俱書肖字未可定也

莊王之賢乃復國陳正義楚莊王都陳○余有丁曰楚莊克陳以申叔之功而復之故曰復國陳

壯有漑○淩稚隆曰以上文長孺推之則下壯字疑當作莊此鄭名也漑字下又疑有闕文

史記卷一百三十考證

欽定四庫全書

補史記序

司馬貞

太史公古之良史也家承二正之業人當五百之運兼以代爲史官親掌圖籍慨春秋之絕筆傷舊典之闕文遂乃錯綜古今囊括記錄夲皇王之遺事采人臣之故實爰自黃帝迄於漢武歷載悠邈舊章罕補漁獵則窮於百氏筆削乃成於一家父作子述其勤至矣然其敍勸褒貶頗稱折後之作者咸取則焉夫以首創者難爲功因循者易爲力自左氏之後未有體制而司馬公補立紀傳規模別爲書表題目莫不夲紀十二象嵗星之一周八書有八篇法天時之八節十表放剛柔十日三十世家比月有三旬七十列傳取懸車之暮齒百三十篇象閏餘而成嵗其間禮樂刑政君舉必書福善禍滛用垂炯誡事廣而文局詞質而理暢斯亦盡羙矣而有未盡善者具如後論𨿽意出當時而義非經逺蓋先史之未備成後學之深疑借如夲紀敍五帝而闕三皇世家載列國而有外戚邾許春秋次國略而不書張吳敵國蕃王抑而不載並編錄有闕竊所未安又列傳所著有管晏及老子韓非管晏乃齊之賢卿卽如其例則吳之延陵鄭之子產晉之叔向衞之史魚盛徳不闕何爲蓋闕伯陽淸虛爲教韓子峻刻制法靜躁不同徳刑斯舛今宜柱史共漆園同傳公子與商君並列可不善歟其中逺近乖張詞義蹖駁或篇章倒錯或贊論麤防蓋由遭逢非罪有所未暇故十篇有錄無書是也然其网絡古今敍述懲勸異左氏之微婉有南史之典實所以揚雄班固等咸稱其有良史之才蓋信乎其然也後禇少孫亦頗加補綴然猶未能周備貞業謝顓門人非博古而家傳是學頗事討論思欲續成先志潤色舊史輒黜陟升降攺定篇目其有不備並采諸典籍以補闕遺其百三十篇之贊記非周悉並更申而述之附於眾篇之末𨿽曰狂簡必有可觀其所攺更具條於後至如徐廣惟略出音訓兼記異同未能考覈是非解釋文句其裴駰實亦後進名家博采羣書専取經傳訓釋以爲集解然則時有冗長至於盤根錯節殘缺紕繆咸拱手而不言斯未可謂通學也今輒按古今仍以裴爲夲兼自見愚管重爲之注號曰小司馬史記然前朝顏師古止注漢史今並謂之顏氏漢書貞𨿽位不逮顏公旣補史舊兼下新意亦何讓焉

補史記序

欽定四庫全書

補史記

唐國子博士文館學士司馬貞補撰並注

三皇本紀

【太史公作史記古今君臣宜應上自開辟下迄當代以爲一家之首尾今闕三皇而以五帝爲首者正以大戴禮有五帝徳篇又帝系皆敍自黃帝以下故因以五帝夲紀爲首其實三皇已還載籍罕備然君臣之始教化之先旣論古史不合全闕近代皇甫謐作帝王世紀徐整作三五歷皆論三皇已來事斯亦近古之一證今並采而集之作三皇夲紀𨿽復淺近聊補闕云】

太皥庖犧氏風姓代燧人氏繼天而王母曰華胥履大人迹於雷澤而生庖犧於成紀蛇身人首【按伏犧風姓出國語其華胥以下出帝王世紀然雷澤澤名卽舜所漁之地在濟陰成紀亦地名按天水有成紀縣】有聖徳仰則觀象於天俯則觀法於地旁觀鳥獸之文與地之宜近取諸身逺取諸物始畫八卦以通神明之徳以類萬物之情造書契以代結繩之政於是始制嫁娶以儷皮爲禮【按譙周古史考伏犧制嫁娶以儷皮爲禮也】結网罟以教佃漁故曰宓犧氏【按事出漢書歷志宓音伏】養犧牲以庖廚故曰庖犧有龍瑞以龍紀官號曰龍師作三十五之瑟木徳王注春令故易稱帝出乎震月令孟春其帝大皥是也【按位在東方象日之明故稱太皥皥明也】都於陳東封太山立百一十一年崩【按皇甫謐伏犧南郡或曰冢在山陽髙平之西也】其後裔當春秋時有任宿須句顓臾皆風姓之也女媧氏亦風姓蛇身人首有神聖之徳代宓犧立號曰女希氏無革造惟作笙簧【按禮明堂位及世夲皆云女媧作簧】故易不載不承五運一曰女媧亦木徳王蓋宓犧之後已經數世金木輪環周而復始特舉女媧以其功髙而充三皇故頻木王也當其末年也諸侯有共工氏任智刑以彊覇而不王以水乘木乃與祝融戰不勝而怒乃頭觸不周山崩天柱折地維缺女媧乃錬五色石以補天斷鼇足以立四極聚蘆灰以止滔水以濟冀州【按其事出淮南子也】於是地平天成不攺舊物女媧氏沒神農氏作【按三皇記者不同譙周以燧人爲皇宋均以祝融爲皇而鄭依春秋緯以女媧爲皇承伏犧皇甫謐亦同今依之爲說也】炎帝神農氏姜姓母曰女登有媧氏之女爲少典妃感神龍而生炎帝人身牛首長於薑水因以爲姓【按國語炎帝黃帝皆少典之子其母又皆有媧氏之女據諸子及古史考炎帝之後凡八代五百餘年軒轅氏代之豈炎帝黃帝是昆弟而同母氏乎皇甫謐以爲少典有媧氏諸侯國號然則姜姬二帝同出少典氏黃帝之母又是神農母氏之後代女所以同是有媧氏之女也】火徳王故曰炎帝以火名官斵木爲耜揉木爲耒耒耨之用以教萬人始教耕故號神農氏於是作蠟祭以赭鞭鞭艸木始嘗百艸始有醫藥又作五之瑟教人日中爲市交易而退各得其所遂重八卦爲六十四爻初都陳后居曲阜【按今淮陽有神農井又左傳魯有大庭氏之庫是也】立一百二十年崩葬長沙神農夲起烈山故左氏稱烈山氏之子曰柱亦曰厲山氏禮曰厲山氏之有天下是也【按鄭云厲山神農所起亦曰有烈山皇甫謐曰厲山今隨之厲鄕也】神農納奔水氏之女曰聽詙爲妃生帝哀哀生帝克克生帝楡防凡八代五百三十年而軒轅氏興焉【按神農之後凡八代事見帝王世紀及古史考然古典亡矣況譙皇二氏皆前聞君子考按古書而爲此說豈至今鑿空乎此紀亦據以爲說其易稱神農氏沒卽楡罔楡罔猶襲神農之號也】其後有州甫甘許戲露齊紀怡向申呂皆姜姓之後並爲諸侯或分四嶽當周室甫侯申伯爲王賢相齊許列爲諸侯覇於中國蓋聖人徳澤廣大故其祚繁昌久長云一說三皇謂天皇地皇人皇爲三皇旣是開辟之初君臣之始圖緯所載不可全棄故兼序之天地初立有天皇氏十二頭澹泊無所施爲而俗自化木徳王嵗起攝提兄弟十二人立各一萬八千嵗【蓋天地初立神人首出行化故其年世長久也然言十二頭者非謂一人之身有十二頭蓋古質比之鳥獸頭數故也】地皇十一頭火徳王姓十一人興於熊耳龍門等山亦各萬八千嵗人皇九頭乘雲車駕六羽出谷口兄弟九人分長九州各立城邑凡一百五十世合四萬五千六百年【天皇已下皆出河圖及三五歷也】自人皇已後有五龍氏【五龍氏兄弟五人並乘龍上下故曰五龍氏也】燧人氏【按其君鉆木出火教人熟食在伏犧氏前譙周以爲三皇之首也】大庭氏栢皇氏中央氏捲須氏票陸氏驪連氏赫胥氏尊盧氏渾沌氏昊英氏有巢氏朱襄氏葛天氏陰康氏無懷氏斯蓋三皇已來有天下者之號【按皇甫謐以爲大庭已下一十五君皆襲庖犧之號事不經見難可依從然按古封太山者首有無懷氏乃在太昊之前豈得如謐所說】但載籍不紀莫知姓王年代所都之防而韓詩以爲自古封太山禪梁甫者萬有餘家仲尼觀之不能盡識管子亦曰古封太山七十二家夷吾所識十有二焉首有無懷氏然則無懷之前天皇已後年紀悠邈皇王何升而告但古書亡矣不可備論豈得謂無帝王耶故春秋緯稱自開辟至於獲麟凡三百二十七萬六千嵗分爲十紀凡世七萬六百年一曰九頭紀二曰五龍紀三曰攝提紀四曰合雒紀五曰連通紀六曰序命紀七曰修飛紀八曰回提紀九曰禪通紀十曰流訖紀蓋流訖當黃帝時制九紀之間是以錄於此補紀之也

補史記

欽定四庫全書

史記正義論例諡法解列國分野

唐諸王侍讀率府長史張守節上

論史例

古者帝王右史記言左史記事言爲尙書事爲春秋太史公兼之故名曰史記並采六家雜說以成一史備論君臣父子夫妻長防之序天地山川國邑名號殊俗物類之品也太史公作史記起黃帝髙陽髙辛唐堯虞舜夏殷周秦訖於漢武帝天漢四年合二千四百一十三年作本紀十二象嵗十二月也作表十象天之剛柔十日以記封建世代終始也作書八象一嵗八節以記天地日月山川禮樂也作世家三十象一月三十日三十輻共一轂以記世祿之家輔弼股肱之臣忠孝得失也作列傳七十象一行七十二日言七十者舉全數也餘二日象閏餘也以托王侯將相英賢略立功名於天下可序列也合百三十篇象一嵗十二月及閏餘也而太史公作此五品廢一不可以統理天地勸奬箴誡爲後之楷模也

論注例

史記文與古文尙書同者則取孔安國注若與伏生尙書同者則用鄭王肅馬融所釋與三傳同者取杜元凱服防何休賈逵範寗等注與三禮論語孝經同者則取鄭馬融王肅之注與韓詩同者則取毛傳鄭箋等釋與周易同者則依王氏之注與諸子諸史雜書及先儒解釋善者而裴駰並引爲注又徐中散作音訓校集諸夲異同或義理可通者稱一夲云又一夲云自是別記異文裴氏亦引之爲注也

論字例

史漢文字相承已久若恱字作說閒字作閒智字作知汝字作女早字作蚤後字作後旣字作漑勑字作飭制字作剬此之般流緣古少字通共用之史漢夲有此古字者乃爲好夲程邈變篆爲楷則有常後代作文隨時攺易衛宏官書數體呂忱或字多奇鐘王等家以能爲法致令楷文攺變非復一端咸著祕書傳之歷代又字體乖日久其黼黻之字法從黹【丁履反】今之史夲則有從耑【音端】秦夲紀雲天子賜孝公鄒誕生音甫弗而鄒氏之前史夲已從耑矣如此之類並卽依行不可更攺若其黿鼉從辭從舌覺學從與泰恭從小匱匠從走巢薻從果耕籍從禾席下爲帶美下爲火裒下爲衣極下爲防析旁著片惡上安西餐側出頭離邊作禹此之等類例直是訛字寵【勑勇反】錫爲鍚【音陽】以支【章侈反】代文【問分反】將旡混無若玆之流便成兩失

論音例

史文與傳諸書同者劉氏並依舊夲爲音至如太史公攺五帝夲紀便章百姓便程東作便程南譌便程西成便在伏物咸依見字讀之太史變尙書文者義理特美或訓意攺其古澀何煩如劉氏依尙書舊音斯例蓋多不可具錄著在正義隨文音之君子宜詳其理庻明太史公之逹學也然則先儒音字比方爲音至魏祕書孫炎始作反音又未甚切今並依孫反音以傳後學鄭康成云其始書之也倉卒無字或以音類比方假借爲之趣於近之而已受之者非一邦之人其鄕同言異字同音異於玆遂生輕重訛謬矣然方言差別固自不同河北江南防爲鉅異或失在浮淸或帶於重濁今之取捨冀除玆獘夫質有精麤謂之好惡【並如字】心有愛憎稱爲好惡【並去聲】當體則爲名譽【音預】情乖則曰毀譽【音余】自壊【乎怪反】壊徹【上音怪】自斷【徒緩反自去離也】刀斷【端管反以刀割令相去也】耶【也奢反未審之辭也】也【亦且反助句之語也】復【音伏又扶富反重也】過【古臥反越度也】解【核買反自也】間【紀莧反隟也】畜【許又反】畜【許六反養也】先【蘇前反】仙【屑然反】尢【羽求反】侯【胡溝反】治持【並音直之反】之【止而反】脂砥祗【並音防夷反】惟維遺惟【並音以位反】怡貽頤詒【並音與之反】夷寅彞姨【並音以脂反】私【息脂反】綏𨿽雎荾【並音息遺反】偲司伺絲【並音巨支反】巵枝祗肢【並音章移反】祗歧【並音巨支反】其期旗棊踑【並音渠之反】祈頎旂防畿【並音渠希反】僖熙嬉嘻【並音許其反】希晞睎稀【並音虛防反】霏妃菲騑【並音芳非反】飛非扉【並音匪肥反屍】屍蓍【並音式脂反】詩【書之反】巾【居人反】斤筋【舉欣反】篇偏【並音芳連反】穿【詳連反】裏李裏【並音良止反】至贄【並音脂利反】志【之吏反】利涖【並音力至反】吏【力置反】寺嗣飼【並音辭吏反】字牸【並音疾置反】自【疾二反】置致躓鷙【並音陟利反】噐【去兾反】气【去旣反】亟【去吏反】冀穊【幾利反】旣【居未反】覆【敷救反又敷福反】副【敷救反】富鍑【並音府副反】若斯淸濁實亦難分博學碩材乃有甄異此例極廣不可具言庻後學士幸畱意焉

音字例

文或相似音或有異一字單錄乃恐致疑兩字連文檢尋稍易若音上字言上別之所音下字乃復書下有長句在文中須音則題其字

發字例

古書字少假借蓋多字或數音觀義防發皆依平上去入若發平聲每從寅起又一字三四音者同聲異喚一防共發恐難辯別故略舉四十二字如字初音者皆爲正字不須防發

畜【許六反養也又許救反六畜也又他六反聚也】從【訟容反隨也又縱容反南北長也又但容反又子勇反相勸也又從用反侍從也又足用反恣也】數【色具反歷數術數也又色五反次第也又色角反頻也】傳【逐戀反書傳也又逐全反相付也又張戀反驛也】卒【子律反卒終也又蒼忽反急也尊忽反兵人也字體各別不辧故發之也】辟【君也徴也又頻亦反罪也開也疋亦反邪也又疋防反諭也又音避也又普覓反辟歷也】施【書移反張也又式防反與也又羊防反延也】間【紀閒反隟也又紀莧反間也又莧間反靜也】射【蛇夜反射也又成亦反音石】夏【胡馬反禹號也又胡嫁反春夏也又格雅反陽夏縣也】復【符富反重也又音伏反也又音福除役也】重【直拱反尊也直龍反疊也又直用反累也】適【聖石反寛也之也又丁歷反大也又張革反責也又音敵當也】汜【音祀水在成臯又音凡邑名在防城又孚劍反爲水在定陶髙帝卽位防也又音夷楚人呼土橋爲汜】樂【音嶽謂音樂也又音洛歡也又音五教反好也情願也】覆【敷富反蓋也又敷福反再也】恐【曲用反疑也又丘拱反懼也】惡【烏各反麤也又烏路反憎也又音烏謂於何也】斷【端管反有物割截也又叚緩反自相分也又端亂反斷疑事也】解【佳買反除結也又核買反也又佳債反怠墮也又核詐反縫解】防【音機庻防也又音祈近也又音記亦兾望字也又音紀錄也】過【光臥反度也罪過也又音戈經過也度前也】率【所律反平例也率伏也又音類也又音刷徐廣云率卽斂也又音色類反將帥也】屈【立勿反曲也又君勿反姓也又羣勿反盡也彊也】上【時讓反位也元在物之上又時掌反自下而上】王【於方反人主也又於放反覇王也又盛也】長【直良反久也又張丈反長上也】籍【才昔反名籍也又薦籍也又租夜反卽借也】培【勃回反補也又蒲內反板也】勝【音升又式證反】難【乃丹反艱也乃旦反危也】使【所裏反又所吏反】相【息羊反又息匠反】沈【鍼甚反又鍼禁反又直今反又沈禁反厭沒也】任【入今反又入禁反】棺【音官又古玩反又古患反斂之也】造【曹早反七到反至也】妻【七低反切帝反】費【非味反用也又音祕邑也扶味反姓也】

諡法解

惟周公旦太公望開嗣王業建功於牧野終將葬乃制諡遂敍諡法諡者行之迹號者功之表【古者有大功則賜之善號以爲稱也】車服者位之章也是以大行受大名細行受細名行出於已名生於人【名謂號諡】

民無能名曰神【不名一善】

一徳不懈曰簡【一不委曲】

靖民則法曰皇【靖安】

平易不訾曰簡【不信訾毀】

徳象天地曰帝【同於天帝】

尊徳貴義曰恭【尊事賢人寵貴義士】

仁義所往曰王【民往歸之】

敬事供上曰恭【供奉也】

立志及眾曰公【志無私也】

尊賢敬讓曰恭【敬有徳讓有功】

執應八方曰侯【所執行八方應之】

旣過能攺曰恭【言自知】

賞慶刑威曰君【能行四者】

執事堅固曰恭【守正不移】

從之成羣曰君【民從之】

愛民長弟曰恭【順長接弟】

揚善賦簡曰聖【所稱得人所善得實所賦得簡】

執禮禦賔曰恭【迎待賔也】

敬賔厚禮曰聖【厚於禮】

芘親之闕曰恭【修徳以益之】

照臨四方曰眀【以明照之】

尊賢讓善曰恭【不専已善推於人】

譖訴不行曰明【逆知之故不行】

威儀悉備曰欽【威則可畏儀則可象】

經緯天地曰文【成其道】

大慮靜民曰定【思樹恵】

道徳博聞曰文【無不知】

純行不爽曰定【行一不傷】

學勤好問曰文【不恥下問】

安民大慮曰定【以慮安民】

慈恵愛民曰文【恵以成政】

安民法古曰定【不失舊意】

湣民恵禮曰文【恵而有禮】

辟地有徳曰襄【取之以義】

賜民爵位曰文【與同升】

甲冑有勞曰襄【亟徵伐】

綏柔士民曰徳【安民以居安士以事】

小心畏忌曰僖【思所當忌】

剛彊直理曰武【剛無欲彊不屈懷忠恕正曲直】

質淵受諫曰釐【深故能愛】

諌爭不威曰徳【不以威拒諌】

有罰而還曰釐【知難而退】

威彊敵徳曰武【與有徳者敵】

溫柔賢善曰懿【性純淑】

克定禍亂曰武【以兵往故能定】

心能制義曰度【制事得宜】

刑民克服曰武【法以正民能後服】

聰眀叡哲曰獻【有通知之聰】

誇志多窮曰武【大志行兵多所窮極】

知質有聖曰獻【有所通而無蔽】

安民立政曰成【政以安定】

五宗安之曰孝【五世之宗】

淵源流通曰康【性無忌】

慈恵愛親曰孝【周愛族親】

溫柔好樂曰康【好丰年勤民事】

秉徳不回曰孝【順於徳而不違】

安樂撫民曰康【無四方之虞】

恊時肇厚曰孝【恊合肇始】

合民安樂曰康【富而教之】

執心克莊曰齊【能自嚴】

布徳執義曰穆【故穆穆】

資輔就共曰齊【資輔佐而共成】

中情見貌曰穆【性公露】

甄心動懼曰頃【甄精】

容儀恭羙曰昭【有儀可象行恭可羙】

敏以敬愼曰頃【疾於所愼敬】

昭徳有勞曰昭【能勞謹】

柔徳安眾曰靖【成眾使安】

聖聞周逹曰昭【聖聖通合】

恭己鮮言曰靖【恭己正身少言而中】

治而無眚曰平【無災罪也】

寛樂令終曰靖【性寛樂義以善自終】

執事有制曰平【不任意】

威徳剛武曰圉【禦亂患】

布綱治紀曰平【施之政事】

彌年壽考曰胡【久也】

由義而濟曰景【用義而成】

保民耆艾曰胡【六十曰耆七十曰艾】

耆意大慮曰景【耆彊也】

布義行剛曰景【以剛行義】

追補前過曰剛【勸善以補過】

淸白守節曰貞【行淸白執志固】

猛以剛果曰威【猛則少寛果敢行】

大慮克就曰貞【能大慮非正而何】

猛以彊果曰威【彊甚於剛】

不無屈曰貞【恆然無私】

彊義執正曰威【問正言無私】

辟土服逺曰桓【以武正定】

治典不殺曰祁【秉常不衰】

克敬動民曰桓【敬以使之】

大慮行節曰孝【言成其節】

辟土兼國曰桓【兼人故啟土】

治民克盡曰使【克盡無恩恵】

能思辯眾曰元【別之使各有次】

好和不爭曰安【生而少斷】

行義說民曰元【民說其義】

道徳純一曰思【道大而徳一】

始建國都曰元【非善之長何以始之】

大省兆民曰思【大親民而不殺】

主義行徳曰元【以義爲主行徳政】

外內思索曰思【言求善】

聖善周聞曰宣【聞謂所聞善事也】

追悔前過曰思【思而能攺】

兵甲亟作曰莊【以數徵爲嚴】

行見中外曰慤【表裏】

叡圉克服曰莊【通邊圉使能服】

狀古述今曰譽【立言之稱】

勝敵志彊曰莊【不撓故勝】

昭功寜民曰商【明有功者】

死於原野曰莊【非嚴何以死難】

克殺秉政曰夷【秉政不任賢】

屢徵殺伐曰莊【以嚴釐之】

安心好靜曰夷【不爽政】

武而不遂曰莊【武功不成】

執義揚善曰徳【稱人之善】

柔質慈民曰恵【知其性】

慈仁短折曰懷【短未六十折未三十】

愛民好與曰恵【與謂施】

述義不克曰丁【不能成義】

夙夜警戒曰敬【敬身急成】

有功安民曰烈【以武立功】

秉徳尊業曰烈

合善典法曰敬【非敬何以善之】

剛克爲伐曰翼【伐功也】

剛徳克就曰肅【成其敬使爲終】

思慮深逺曰翼【小心翼翼】

執心決斷曰肅【言嚴果】

外內貞復曰白【正而復始終一】

不生其國曰聲【生於外家】

不勤成名曰靈【任夲性不見賢思齊】

未家短折曰傷【未家未娶】

死而志成曰靈【志事不希命】

愛民好治曰戴【好民治】

死見神能曰靈【有鬼不爲厲】

典禮不愆曰戴【無過】

亂而不損曰靈【不能以治損亂】

短折不成曰殤【有知而夭殤】

好祭鬼怪曰靈【瀆鬼神不致逺】

拂不成曰【不以括攺其性】

極知鬼神曰靈【其智能聰徹】

不顯屍國曰【以問主國】

見羙堅長曰【羙過其令】

殺戮無辜曰厲

官人應實曰知【能官人】

愎佷遂過曰刺【去諌曰愎反是曰佷】

肆行勞祀曰悼【放心勞於滛祀言不修徳】

不思忘愛曰刺【防其愛己者】

年中早夭曰悼【年不志】

蚤孤短折曰哀【蚤未知人事】

恐懼從防曰悼【從防言險圯】

恭仁短折曰哀【體恭質仁功未施】

凶年無谷曰荒【不務耕稼】

好變動民曰躁【數移徙】

外內從亂曰荒【家不治官不治】

不悔前過曰戾【知而不攺】

好樂怠政曰荒【滛於聲樂怠於政事】

怙威肆行曰醜【肆意行威】

在國遭憂曰湣【仍多大防】

壅遏不通曰幽【弱損不淩】

在國逢囏曰湣【兵防之事】

蚤孤鋪位曰幽【鋪位卽位而卒】

禍亂方作曰湣【國無政動長亂】

動祭亂常曰幽【易神之班】

使民悲傷曰湣【苛政賊害】

柔質愛諫曰慧【以虛受人】

貞心大度曰匡【心正而用察少】

名實不爽曰質【不爽言相應】

徳正應和曰莫【正其徳應其和】

溫良好樂曰良【言其人可好可樂】

施勤無私曰類【無私惟義所在】

慈和徧服曰順【能使人皆服其慈和】

思慮果逺曰明【自任多近於専】

博文多能曰憲【𨿽多能不至於大道】

嗇於賜與曰愛【言貪恡】

滿志多窮曰惑【自足者必不惑】

危身奉上曰忠【險不辭難】

思慮不爽曰厚【不差所思而得】

克威捷行曰魏【有威而敏行】

好內逺禮曰煬【朋滛於家不奉禮】

克威恵禮曰魏【𨿽威不逆禮】

去禮逺眾曰煬【不率禮不親長】

教誨不倦曰長【以道教之】

內外賔服曰正【言以正服之】

肇敏行成曰直【始疾行成言不深】

彰義揜過曰堅【明義以蓋前過】

疏逺繼位曰紹【非其第過得之】

華言無實曰誇【恢誕】

好亷自克曰節【自勝其情欲】

逆天虐民曰抗【背尊大而逆之】

好更攺舊曰易【變故攺常】

名與實爽曰繆【言名美而實傷】

愛民在刑曰克【道之以政齊之以刑】

擇善而從曰比【比方善而從之】

除殘去虐曰湯

哀也景武也施徳爲文除惡爲武辟地爲襄服逺爲桓剛克爲僖施而不成爲宣恵無內徳爲平亂而不損爲靈由義而濟爲景餘皆象也【以其所爲諡象其行事】和會也勤勞也尊修也爽傷也肇始也怙恃也享祀也胡大也秉順也就會也錫與也典常也肆放也康虛也叡聖也恵愛也綏安也堅長也耆彊也考成也周至也懷思也武法也布施也敏疾也速也載事彌文以前周書諡法周代君王並取作諡故全寫一篇以傳後學

列國分野

漢書地理誌云夲秦京師爲內史【顏師古云京師天子所居畿內也秦並天下攺立郡縣而京畿所統時號內史言其在內以別於諸郡守也百官表云內史周官秦因之掌治京師景帝二年分置左內史右內史武帝太初元年更名亰兆尹左內史名馮翊主爵中尉秦官掌列侯景帝六年更名都尉武帝太初元年更名右扶風治內史與左馮翊京兆尹是爲三輔也】

秦地於天官東井輿鬼之分埜其界自農故闗以西亰兆扶風馮翊北地上郡西河安定天水隴西南有巴蜀廣漢犍爲武都西有金城武威張掖酒泉惇煌又西南有防牱越嶲益州

魏地觜觽參之分埜其界自髙陵以東盡河東河內南有陳畱及汝南之召陵防彊新汲西華長平潁川之舞陽郾陵河南之開封中牟陽武酸棗捲【捲去權反】

周地栁七星張之分埜今之河南洛陽谷城平陰偃師鞏緱氏

韓地角亢氐之分埜韓分晉得南陽郡及潁川之父城定陵襄城潁陽潁陰長社陽翟郟東接汝南西接農得新安宜陽鄭今河南之新鄭及成臯滎陽潁川之崇髙城陽

趙地昴畢之分壄趙分晉得趙國北有信都眞定常山又得涿郡之髙陽莫州鄕東有廣平鉅鹿淸河河間又得渤海郡之東平舒中邑文安東州成平章武河以北也南至浮水繁陽內黃斥丘西有太原定襄雲中五原上黨

燕地尾箕之分壄召公封於燕後三十六世與六國俱稱王東有漁陽右北平遼西遼東西有上谷代郡鴈門南有涿郡之易容城範陽北有新成故安涿縣良鄕新昌及渤海之安次樂浪莵亦宜屬焉

齊地虛危之分壄東有菑川東萊瑯邪髙宻膠東南有泰山城陽北有千乘淸河以南渤海之髙樂髙城重合陽信西有濟南平原

魯地奎婁之分壄東至東海南有泗水至淮得臨淮之下相雎陵僮取慮

宋地房心之分壄今之沛梁楚山陽濟陰東平及東郡之須昌壽張今之睢陽

衞地營室東壁之分壄今之東郡及魏郡之黎陽河內之野王朝歌

楚地翼軫之分壄今之南郡江夏零陵桂陽武陵長沙及漢中汝南郡後陳魯屬焉

吳地斗牛之分壄今之會稽九江丹陽豫章廬江廣陵六安臨淮郡

粵地牽牛婺女之分壄今蒼梧欝林合浦交阯九眞南海日南

【以前是戰國時諸國界域及相侵伐犬牙深入然亦不能委細故略記之用知大略】

史記正義論例列國分野

尙書臣張照謹言司馬遷紹春秋作史記後世史家奉爲鼻祖焉顧其書前後重復互異甚多讀者舉矛刺盾往往而是原其所以蓋有三焉一曰春秋之義信以傳信疑以傳疑子曰吾猶及史之闕文夫與其過而棄之無寧過而存之一事而傳聞異辭則並舉而互見不敢以己之臆橫斷往古之人遷之愼也一曰遷武帝之臣也則如所稱今上夲紀者固宜有錄無書其他文字敍至遷作史記時而止者其文字似未了而義已了後人不知妄爲增益於是金鍮莫辧所爲褚先生者固不足以述遷之緒況又未必皆褚先生爲之所以血雜亂而無章也一曰遷之爲史祖述春秋顧春秋之義防矣遷豈能仿佛萬一哉其體例實遷艸創其爲言述古諷今不専爲一代之史與後代史家専敍一代者不同且非易代而爲之其所筆削卽夲朝之事也固不得不以防辭見指而後世或懵焉以爲有闕遺而轉增益之或失其指趣而妄加非議有是三者是以讀史記之難異於他史我

皇上稽古右文命【臣】等攷訂前史而重刋之以嘉恵後

學【臣】等學殖荒落何足仰副

明詔謹就所聞諸師友見諸傳記者爲之考證以附捲

後其間都有侍從燕閒得聞

天語講論【臣】輙剽竊入書以幸士林其注有三曰集解曰索曰正義世固皆無全夲就世所傳夲博考而詳校之蓋比明監夲增什之六然猶未全也其於已刋之後復搜得之者則又見於考證中以補其遺顧三注文字益多舛訛𨿽據所見聞稍加駁正入於考證然不能無罣漏也要之校明監夲則不可同年語矣【臣】照謹識

