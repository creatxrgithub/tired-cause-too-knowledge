

欽定四庫全書

史部一

史記索隱

正史類

提要

【臣】等謹案史記索隱三十卷唐司馬貞撰貞河內人開元中官朝散大夫文館學士初受史記於崇文館學士張嘉防病褚少孫補司馬遷書多傷踳駁又裴駰集解舊有音義年逺散佚諸家音義延篤章隱鄒誕生栁顧言等書亦失傳而劉伯莊許子儒等又多疏漏乃因裴駰集解撰爲此書首注駰序一篇載其全文其注司馬遷書則如陸徳明經典釋文之例惟標所注之字蓋經傳別行之古法凡二十八卷末二卷爲述贊百三十篇及補史記條例欲降秦本紀項羽本紀爲系家而呂后孝恵各爲本紀補曺許邾吳芮吳漢淮南系家而降陳涉於列傳蕭何曺參張良

周勃五宗三王各爲一傳而附國僑羊舌於管晏附尹喜莊周於老子附韓非於商鞅附魯仲連於田單附宋玉於屈原附鄒陽於枚乘賈生又謂司馬相如汲鄭傳不宜在西南夷後大宛傳不合在遊俠酷吏之間欲更其次第其言皆有條理至謂司馬遷述贊不安而別爲之則未諭言外之防終以三皇本紀自爲之注亦未合闕疑傳信之意也此書本於史記之外別行及明代刋刻監本合裴駰張守節及此書散入句下恣意刪削如髙祖本紀母媼母溫之辧有闗考證者乃以其有異舊說除去不載又如燕世家啟攻益事貞注曰經傳無聞未知其由𨿽失於考據竹書【案今本竹書不載此事此據晉書束晳傳所引】亦當存其原文乃以爲冗句亦刪汰之此類不一漏略殊甚然至今沿爲定本與成矩所刋朱子周易本義人人明知其非而積重不可復返矣此本爲北宋祕省大字刋本毛晉得而重刻者錄而存之猶可以見司馬氏之舊而正明人之疎舛焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

史記集解序

班固有言曰【固撰漢書作司馬遷傳評其作史記所采之書兼論其得失故裴駰此序先引之爲說也按固字孟堅扶風人後漢明帝時仕至中防軍祖穉廣川太守父彪徐令續太史公書也】司馬遷據左氏國語【仲尼作春秋經魯史左丘明作傳合三十篇故曰左氏傳國語亦丘明所撰上起周穆王下迄敬王其諸侯之事起魯莊公迄春秋末凡二十一篇】采世本戰國策【劉向云世本古史官明於古事者之所記也錄黃帝已來帝王諸侯及卿大夫系諡名號凡十五篇也戰國策髙誘云六國時縱橫之說也一曰短長書亦曰國事劉向撰爲三十三篇名曰戰國策按此是班固取其後名而書之非遷時已名戰國策也】述楚漢春秋【漢太中大夫楚人陸賈所撰紀項氏與漢髙祖初起及說惠文間事】按其後事迄於天漢【武帝年號言太史公所記迄至武帝天漢之年也】其言秦漢詳矣至於采經摭傳【按字書摭拾也音之赤反】分散數家之事甚多疏略或有抵捂【抵音丁禮反捂音吾故反抵者觸也捂亦鍼相抵觸之名按今屋梁上斜柱曰柱捂是也直觸橫觸皆曰抵鍼觸謂之捂下觸謂之抵抵捂言其參差也以下彼此二文同出一家而自相乖舛也】亦其所涉獵者廣博貫穿經傳馳騁古今上下數千載間斯已勤矣又其是非頗謬於聖人【聖人謂周公孔子也言周孔之教皆宗儒尙徳今大史公乃先黃老崇勢利是謬於聖人也】論大道則先黃老而後六經序遊俠則退處士而進姦雄【遊俠謂輕死重气如荊軻豫讓之輩也遊從也行也俠挾也持也言能相從遊行挾持之事又曰同是非曰俠也】述貨殖則崇執利而羞貧賤此其所蔽也然自劉向揚雄博極羣書皆稱遷有良史之才服其善序事理辯而不華質而不俚【俚音裏劉徳曰俚卽鄙也崔浩云世有鄙俚之語則俚亦野也俗也不俚謂詞不鄙朴也】其文直其事核不虛美不隠惡謂之實錄駰以爲固之所言世稱其當𨿽時有紕繆【紕音疋之反紕猶錯也亦作悂字書云織者兩絲同齒曰悂繆亦與謬同】實勒成一家總其大較【較音角較猶略也則大較猶言大略也】信命世之宏才也【按孟子云五百年生一賢其間必有名世者趙岐曰名世次聖之才物來能名正一世者生於聖人之間也此言命者名也言賢人有名於世也宏才大才謂史遷也】考校此書文句不同有多有少莫辯其實而世之惑者定彼從此是非相貿眞僞舛錯故中散大夫東莞徐廣研核眾本爲作音義具列異同兼述訓解麄有所發明而殊恨省略【殊絕也左傳曰斬其木不殊言絕恨其所撰大省略也】聊以愚管【按東方朔云以管窺天以蠡測海皆諭小也然此語本出莊子文今云愚管者是駰謙言也愚陋管見所識不能逺大也】增演徐氏采經傳百家並先儒之說豫是有益悉皆抄內刪其遊辭取其要實或義在可疑則數家兼列漢書音義稱臣瓚者莫知氏姓【案卽傅瓚而劉孝標以爲於瓚非也據何法盛晉書於瓚以穆帝時爲大將軍誅死不言有注漢書之事又其注漢書有引祿秩令及茂陵書然彼二書亡於西晉非於所見也必知是傅瓚者按穆天子傳目錄云傅瓚爲校書郎與荀勗同校定穆天子傳卽當西晉之朝在於之前尙見茂陵等書又稱臣者以其職典祕書故也瓚音殘岸反】今直云瓚曰又都無姓名者但云漢書音義時見微意有所裨補譬嘒星之繼朝陽【嘒微小貌也詩云嘒彼小星三五在東言眾無名微小之星各隨三心五噣出在東方亦能繼朝陽之光嘒音火慧反朝陽日也嘒星繼朝陽諭已淺薄而注史記也】飛塵之集華嶽以徐爲本號曰集解未詳則闕弗敢臆說人心不同聞見異辭班氏所謂疏略抵捂者依違不悉辯也【裴氏言今或依違不復更辯明之也按周公世家序傳曰依之違之周公綏之也】愧非胥臣之多聞【晉大夫曰季名曰胥臣按國語稱晉文公使趙衰爲卿辭曰欒枝貞愼先軫有謀胥臣多聞皆可以爲輔又胥臣對文公黃帝二十五子及屯豫皆八等事是多聞也】子產之博物【鄭卿公孫僑字子產按左氏傳子產聘晉言晉侯之疾非實沈臺駘之祟乃說飲食哀樂及內官不及同姓則能生疾晉侯聞子產之言曰博物君子也】妄言末學蕪穢舊史豈足以闗諸畜徳庶賢無所用心而已【闗預也畜徳謂積徳多學之人也裴氏謙言已今此集解豈足闗預於積學多識之士乎正是冀望聖賢勝於飽食終日無所用心愈於論語不有博奕者乎之人耳】

欽定四庫全書

史記索隠卷一

唐司馬貞撰

五帝本紀第一【紀者記也本其事而記之故曰本紀又紀理也絲縷有紀而帝王書稱紀者言爲後代綱紀也】

黃帝【按有土徳之瑞土色黃故稱黃帝猶神農火徳王而稱炎帝然也此以黃帝爲五帝之首蓋依大戴禮五帝徳又譙周宋均亦以爲然而孔安國皇甫謐帝王代紀及孫氏注系本並以伏犧神農黃帝爲三皇少昊髙陽髙辛唐虞爲五帝注號有熊者以其本是有能國君之子故也亦號軒轅氏皇甫謐云居軒轅之丘因以爲名又以爲號又據左傳亦號帝鴻氏也】少典之子【少典者諸侯國號非人名也又按國語云少典娶有蟜氏女而生黃帝炎帝然則炎帝亦少典之子炎黃二帝𨿽則相承如帝王代紀中間凡隔八帝五百餘年若以少典是其父名豈黃帝經五百餘年而始代炎帝後爲天子乎何其年之長也又按秦本紀云顓頊氏之裔孫曰女修吞鳥之卵而生大業大業娶少典氏而生柏翳明少典是國號非人名也黃帝卽少典氏後代之子孫賈逵亦謂然故左傳髙陽氏有才子八人亦謂其後代子孫而稱爲子是也譙周字允南蜀人魏散騎常侍徵不拜此注所引者是其所著古史考之說也皇甫謐字士安晉人號晏先生今所引者是其所作帝王代紀也】軒轅【按皇甫謐云黃帝生於壽丘長於姬水因以爲姓居軒轅之丘因以爲名又以爲號是本姓公孫長居姬水因爲姬姓也】弱而能言【弱謂幼弱時也蓋未合能言之時而黃帝卽言所以爲神異也潘嶽有哀弱子篇其子未七旬曰弱】徇齊【斯文未是今按徇齊皆徳也書曰聰明齊聖左傳曰子𨿽齊聖謂聖徳齊肅也又按孔子家語及大戴禮並作叡齊一本作慧齊叡慧皆智也太史公采大戴禮而爲此紀今彼文無作徇者史記舊本亦有作濬齊蓋古字假借徇爲濬濬深也義亦並通爾雅齊速俱訓爲疾尙書大曰多文而齊給鄭注云齊疾也今裴氏注云徇亦訓疾未見所出或當讀徇爲迅迅於爾雅與齊俱訓疾則迅濬𨿽異字而音同也又爾雅曰宣徇徧也濬通也是徧之與通義亦相近言黃帝幼而才智周徧且辧給也故墨子亦云年逾五十則聰明心慮不徇通矣俗本作十五非是按謂年老逾五十不聰明何得云十五】世衰【世衰謂神農氏後代子孫道徳衰薄非指炎帝之身卽班固所謂參盧黃甫謐所云帝楡罔是也】防徵不享【謂用干戈以徵諸侯之不朝享者本或作亭亭訓直以徵諸侯之不直者】蚩尢【按此紀云諸侯相侵伐蚩尢最爲暴則蚩尢非爲天子也又管子曰蚩尢受盧山之金而作五兵明非庶人蓋諸侯號也劉向別錄云孔子見魯哀公問政比三朝退而爲此紀故曰三朝凡七篇並入大戴記今此注見用兵篇也】五气【謂春甲乙木气夏丙丁火气之屬是五气也】藝五種【藝種也樹也五種卽五穀也音朱用反此注所引見詩大雅生民之篇爾雅云荏菽戎也郭璞曰今之胡豆鄭氏曰豆之大者是也】熊羆貔貅防虎【書云如虎如貔爾雅云貔白狐禮曰前有摯獸則載貔貅是也爾雅又曰防獌似貍此六者猛獸可以教戰周禮有服不氏掌教擾猛獸卽古服牛乘馬亦其類也】涿鹿【或作濁鹿古今字異耳按地理誌上谷有涿鹿縣然則服防云在涿郡者誤也】禽殺蚩尢【按皇甫謐云黃帝使應龍殺蚩尢於凶黎之谷或曰黃帝斬蚩尢於中冀因名其地曰絕轡之野】注皇覽【書名也記先代冢墓之處宜皇王之省覽故曰皇覽是魏人王象繆襲等所撰也】披山通道【披音如字謂披山林艸木而行以通道也徐廣音詖恐稍紆也】注丸一作凡【幾音扶嚴反】雞頭【山名也後漢王孟塞雞頭道在隴西一曰崆峒山之別名】葷粥【匈奴別名也唐虞已上曰山戎亦曰燻粥夏曰淳維殷曰鬼方周曰玁狁漢曰匈奴】合符釜山【合諸侯符契圭瑞而朝之於釡山猶禹會諸侯於塗山然也又按郭子橫洞冥記稱東方朔云東海大明之墟有釜山出瑞云應王者之符命如堯時有赤云之祥之類蓋黃帝黃雲之瑞故云合符應於釡山也】與爲多焉【與音羊汝反與猶許也言萬國和同而鬼神山川封禪祭祀之事自古以來帝皇之中推許黃帝以爲多多猶大也】獲寶鼎迎日推策【封禪書曰黃帝得寶鼎神策下云於是推策迎日則神策者神蓍也黃帝得蓍以推算歷數於是逆知節气日辰之將來故曰推策迎日也】存亡之𨿽【存亡猶安危也易曰危者安其位亡者保其存是也難猶說也凡事是非未盡假以往來之詞則曰難又上文冇死生之說故此云存亡之難所以韓非著書有說林說難也】時播百谷艸木【爲一句】淳化鳥獸虫蛾【爲一句蛾音牛綺反一作豸豸言淳化廣被及之】旁羅【旁非一方羅廣布也今按大戴禮作歷離離卽羅也言帝徳旁羅日月星辰水波及至土石金玉謂日月揚光海水不波山不藏珍皆是帝徳光被也】黃帝【炎帝火黃帝土代之卽黃龍蛇螾見是也螾土精大五六圍長十餘丈螾音引】十四人【舊解破四爲三言得姓十三人耳今按國語胥臣云黃帝之子二十五宗其得姓者十四人爲十二姓姬酉祁巳滕葴任荀僖姞嬛衣是也惟靑陽與夷鼔同己姓又云靑陽與蒼林爲姬姓上則十四人爲十二姓其文甚明惟姬姓再稱靑陽與蒼林蓋國語文誤所以致令前儒共疑其姬姓靑陽當爲囂是帝嚳祖本與黃帝同姬姓其國語上文靑陽卽是少昊金天氏爲己姓者耳旣理在不疑無煩破四爲三】嫘祖【一曰雷祖音力堆反】黃帝正妃【按黃帝立四妃象后妃四星皇甫謐云元妃西陵氏女曰累祖生昌意次妃方雷氏女曰女節生靑陽次妃彤魚氏女生夷鼔一名蒼林次妃嫫母班在三人之下按國語夷鼔蒼林是二人又按漢書古今人表彤魚氏生夷鼓嫫母生蒼林不得如謐所說太史公據大戴禮以累祖生昌意及囂囂卽靑陽也皇甫謐以靑陽爲少昊乃方雷氏所生是其所見異也】囂【帝嚳之祖按皇甫謐及宋衷皆云囂靑陽卽少昊也今此紀下云囂不得在帝位則太史公意靑陽非少昊明矣而此又云囂是爲靑陽當是誤也謂二人皆黃帝子並列其名所以前史因誤防囂靑陽爲一人耳宋衷又云囂靑陽是爲少昊繼黃帝立者而史不敍蓋少昊金徳王非五運之次故敍五帝不數之也】降居若水【降下也言帝子爲諸侯降居江水江水若水皆在蜀卽所封國也水經曰水出旄牛徼外東南至故闗爲若水南過邛都又東北至朱提縣爲盧江水是蜀有此二水也】黃帝崩【按大戴禮宰我問孔子曰榮伊言黃帝三百年請問黃帝何人也抑非人也何以至三百年乎對曰生而人得其利百年死而人畏其神百年亡而人用其教百年則士安之說略可慿矣】橋山【地理誌橋山在上郡同陽縣山有黃帝冢也】顓頊【宋衷云顓頊名髙陽有天下號也張晏云髙陽者所興地名也】養材【言能養材物以任地大戴禮作養財】載時【載行也言行四時以象天大戴禮作履時以象天履亦踐而行也】制義【鬼神聰明正直當盡心敬事因制尊卑之義故禮曰降於祖廟之謂仁義是也】治气【謂理四時五行之气以教化萬人也】注砥平也【依王肅音止蜀據大戴禮作砥礪也】窮蟬【系本作窮系宋衷云一云窮系諡也】顓頊崩【皇甫謐云據左氏嵗在鶉火而崩東郡又山海經曰顓頊鮒魚山之陽九嬪其陰】髙辛【宋衷曰髙辛地名因以爲號嚳名也皇甫謐云帝嚳名夋也】鬱鬱嶷嶷【鬱鬱猶穆穆也嶷嶷徳髙也今按大戴禮郁作神嶷作俟】動時服士【舉動應天時衣服服士服言其公且防也】執中【卽尙書允執厥中是也】陳鋒氏【鋒音峯案系本作陳酆氏皇甫謐云陳鋒氏女曰慶都慶都名也】娵訾氏女【皇甫謐云女名常宜也】不善【古本作不著音張慮反俗本作不善不善謂微弱不著猶不著明衛宏云摯立九年而唐侯徳盛因禪位焉】堯【堯諡也放勲名帝嚳之子姓伊祁氏案皇甫謐云堯初生時其母在三阿之南寄於伊長孺之家故從母所居爲姓也】如天【如天之函養也】如神【如神之微妙也】如日【如日之照臨人咸依就之若葵藿傾心以向日也】如雲【如雲之覆渥言徳化廣大而浸潤生人人咸仰望之故曰如百谷之仰膏雨也】不舒【舒猶慢也大戴禮作不豫】黃收純衣【收冕名其色黃故曰黃收象古質數也純讀曰緇】馴徳【馴字徐廣皆讀曰訓訓順也言聖徳能順人也案尙書作俊徳孔安國云能明用俊徳之士與此文意別也】便章【古文尙書作平此文蓋讀平爲浦耕反平旣訓便因作便章其今文作辯章古平字亦作便音婢緣反便則訓辯遂爲辯章鄒誕生本亦同也】數法【尙書作歷象日月則此言數法是訓歷象二字謂命羲和以歷數之法觀察日月星辰之早晚以敬授人時也】暘谷【舊本作湯谷今並依尙書字案淮南子曰日出湯谷浴於咸池則湯谷亦有他證明矣又下曰昧谷徐廣云一作桺桺亦日入處地名太史公博采經記而爲此史廣記異聞不必皆依尙書蓋郁夷亦地之別名也】便程【劉伯莊傳皆依古史作平秩音然尙書大曰辯秩東作則是訓秩爲程言便課其作程者也】南交【孔注未是然則冬與秋交何故下無其文且東嵎夷西昧谷北幽都三方皆言地而夏獨不言地乃云與春交斯不例之甚也然南方地有名交阯者或古文略舉一字名地南交則是交阯不疑也】南譌【爲依字讀春言東作夏言南譌皆是耕作營爲勸農之事孔安國彊讀爲訛字𨿽則訓化解釋亦甚紆回也】星虛【虛舊依字讀而鄒誕生音墟案虛星主墳墓鄒氏或得其理】幽都【山海經曰北海之內有山名幽都蓋是也】伏物【使和叔察北方藏伏之物謂人畜積聚等冬皆藏伏尸子亦曰此北方者伏方也尙書作平在朔易今案大云便在伏物太史公據之而書】閏月正四時【夫周天三百六十五度四分度之一是天度數也而日行遲一嵗一周天月行疾一月一周天日一日行一度月一日行十三度十九分度之七至二十九日半彊月行天一匝又逐及日而與會一年十二會是爲十二月每月二十九日過半年分出小月六是每嵗餘六日乂大嵗三百六十六日小嵗三百六十五日舉全數云六十六日其實一嵗惟餘十一日弱未滿三嵗已成一月則置閏若三年不置閏則正月爲二月九年差三月則以春爲夏十七年差六月則四時皆反以此四時不正嵗不成矣故傳曰歸余於終事則不悖是也】下二女於嬀汭【列女傳云二女長曰娥皇次曰女英系本作女瑩大戴禮作女匽皇甫謐雲嬀水在河東虞縣歷山西汭水涯也猶洛汭渭汭然也】舜入山林【尙書云納於火麓谷梁傳雲林屬於山曰麓是山足曰麓故此以爲八山林不迷孔氏以麓訓錄言令舜大錄萬幾之政與此不同】不懌【古文作不嗣今文作不怡怡卽懌也謂辭讓於徳不堪所以心意不悅懌也俗本作澤誤爾亦當爲懌】注五府【尙書帝命驗曰五府五帝之廟蒼曰靈府赤曰文祖黃曰祖計白曰顯紀黑曰矩唐虞謂之五府夏謂世室殷謂重屋周謂明堂皆祀五帝之所也】注惟形之謐哉【案古文作卹哉且今文是伏生口誦卹謐聲近遂作謐也】變北狄【變謂變其形及衣服同於夷狄也徐廣云作燮燮和也】不肖【鄭云肖似也不似言不如人也皇甫謐云堯娶散宜氏之女曰女皇生丹朱又有庶子九人皆不肖也】權授【父子繼立常道也求賢而禪權道也權者反常而合道】虞舜【虞國名在河東太陽縣舜諡也皇甫謐云舜字都君也】舜母【皇甫謐云舜母名握登生舜於姚墟因姓姚氏也】作什器於壽丘【什器什數也蓋人家常用之器非一故以十爲數猶今云什物也壽丘地名黃帝生處】就時【就時猶逐時若言乘時射利也尙書大傳曰販於頓丘就時負夏孟子曰遷於負夏是也】兩笠【言以笠自扞己身有似鳥張翅而輕下得不損傷皇甫謐云兩繖繖笠類列女傳云二女教舜鳥工上廩是也】匿空【音孔列女傳所謂龍工入井是也】實井【亦作塡井】庶矣【言汝猶當庶幾於友悌之情義也如孟子取尙書文又云惟玆臣庶汝其於予治蓋欲令象共我理臣庶也】八愷【左傳史克對魯宣公曰昔髙陽氏有才子八人蒼舒隤皚檮戭犬臨尨降庭堅仲容叔逹】八元【左傳髙辛氏有才子八人伯奮仲堪叔獻季仲伯虎仲熊叔豹季貍】十六族【謂元愷各有親族故稱族也濟成也言後代成前代也】主土【禹爲司空司空主土則禹在八愷之中】布教【契爲司徒司徒敷五教則契在八元之數】彭祖【彭祖卽陸終氏之第三子籛鏗之後後爲大彭亦稱彭祖】始饑【古文作阻饑孔氏以爲阻難也祖阻聲相近未知誰得】朱虎熊羆【卽髙辛氏之子伯虎仲熊也】南撫交阯北發【一句】西戎析枝渠庾氐羌【一句】東長鳥夷【此言帝舜之徳皆撫及四方夷人故先以撫字總之北發當云北戶南方有地名北戶又案漢書北發是北方國名今以北發爲南方之國誤也此文者略四夷之名錯亂西戎上少一西字山戎下少一北字長字下少一夷字長夷也鳥夷也其意宜然今按大戴禮亦雲長夷則長是夷號又云鮮支渠搜則鮮支當此折枝也鮮折音相近鄒氏劉氏云息並音肅非也且夷狄之名古書不必皆同今讀如字也】九招【招音韶卽舜樂簫韶九成故曰九招】薦禹於天【謂告天使之攝位也】皆有疆土【漢書律曆志云封堯子朱於丹淵爲諸侯商均封虞在梁國今虞城縣也】禹母【禮緯曰禹母修己吞薏苡而生禹因姓姒氏而契姓子氏者亦以其母吞乙子而生】尙矣【尙上也言久逺也然尙矣文出火戴禮】或不傳【五帝徳帝系姓皆大戴禮及孔子家語篇名以二者皆非正經故漢時儒者以爲非聖人之言故多不傳學也】古文近是【古文卽帝徳帝系二書也近是聖人之說】章矣【太史公言己以春秋國語古書博加考驗益以發明五帝徳等說甚章著也】表見【言帝徳帝系所有表見者皆不爲虛妄也】書缺有間【言古典殘缺有年載故曰有間然帝皇遺事散軼乃時時旁見於他記說卽帝徳帝系等說也故己今采按而備論黃帝已來事耳】

夏本紀第二

文命【尙書云文命敷於四海孔安國云外布文徳教命不云是禹名太史公皆以放勲重華文命爲堯舜禹之名未必爲得孔又云虞氏舜名則堯舜禹湯皆名矣蓋古者帝王之號皆以名後代因其行追而爲諡其實禹是名故張晏云少昊已前天下之號象其徳顓頊已來天下之號因其名又按系本鯀取有辛氏女謂之女志是生髙密宋衷云髙密禹所封國】鯀【皇甫謐云鯀帝顓頊之子字熙又連山易云鯀封於崇故國語謂之崇伯鯀系本亦以鯀爲顓頊子漢書律曆志則云顓頊五代而生鯀按鯀旣仕堯與舜代系殊懸舜卽顓頊六代孫則鯀非是顓頊之子蓋班氏之言近得其實】鴻水【一作洪鴻大也以鳥大曰鴻小曰鴈故近代文字大義者皆作鴻也】無狀【言無功狀】聲爲律【言禹聲音應鐘律】身爲度【按今巫猶稱禹步】稱以出【按大戴禮見作士又一解云上文聲與身爲律度則權衡亦出於其身故云稱以出也】傅土行山表木【尙書作旉土隨山刋木今按大戴禮作傅土故此紀依之傅卽付也謂付功屬役之事若尙書作敷敷分也謂令人分布理九州之土地也表木謂刋木立爲表記與孔注書意異】左準繩右規矩【左所運用堪爲人之準繩右所舉動必應規矩也】壺口梁岐【鄭曰地理誌壺口山在河東北屈懸之東南梁山在左馮翊夏陽岐山在右扶風美陽】嶽陽【嶽太嶽卽冀州之鎭霍太山也按地理誌霍太山在河東彘縣東凡如此例不引書者皆地理誌文也】覃懷【按河內有懷縣今驗地無名覃者蓋覃懷二字或當時共爲一地之名】衡漳【按孔注以衡爲橫非王肅云衡漳二水名地理誌淸漳水出上黨沽縣東北至阜城縣入河濁漳水出上黨長子縣東至鄴入淸漳也】常衛大陸【此文攺恆山恆水皆作常避漢文帝諱故也常水出常山上曲陽縣東入滱水衛水出常山靈壽縣東入虖池郭璞云大陸今鉅鹿北廣河澤是已爲亦作也】夾右碣石【地理誌云碣石山在北平驪城縣西南大康地理誌云樂浪遂城縣有碣石山長城所起又水經云在遼西臨逾縣南水中蓋碣石山有二此云夾右碣石入於海當是北平之碣石】雍【爾雅雲水自河出爲雍也】濟漯【濟水出河東垣縣王屋山東其流至濟陰故應劭雲濟水出平原陰縣東漯水出東郡武陽縣北至千乘縣而入於海】嵎夷【孔安國云東表之地稱嵎夷按今文尙書及帝命驗並作禺鐵在遼西鐵古夷字也】濰淄【濰水出瑯邪箕縣北至昌都縣入海淄水出泰山萊蕪縣原山北東至博昌縣入濟也】酓絲【爾雅云檿山桑是蠶食檿之絲也】淮沂羽【水經雲淮水出南陽平氏縣胎簪山北過桐柏山沂水出泰山蓋縣汶山南過下邳縣入泗山在泰山陰縣西羽山在東海祝其縣南殛鯀之地】東原【張華博物志云兗州東平郡卽尙書之東原也】淮夷蠙珠臮魚【按尙書云䢐玆淮夷徐戎並興今徐州言淮夷則鄭解爲得蠙一作玭並步反臮古曁字臮與也言夷人所居淮水之處有此蠙珠與魚也又作濵濵畔也】旣都【都古文尙書作豬孔安國雲水所停曰豬鄭雲南方謂都爲豬則是水聚會之義】三江【韋昭云三江謂松江錢塘陽江今按地理誌有南江中江北江是爲三江其南江從會稽吳縣南東入海中江從丹陽蕪湖東北至會稽陽羨縣東入海北江從防稽毗陵縣北東入海故下文東爲中江又東爲北江孔安國云有北有中南可知也】震澤【震一作振地理誌會稽吳縣故周泰伯所封國具區在其西古文以爲震澤又左傳稱笠澤亦謂此也】九江【按尋陽記九江者烏江江鳥白江嘉靡江沙江畎江廩江隄江菌江又張湞九江圖所載有三里五畎烏土白九江之名不同】沱涔【涔亦作潛沱出蜀郡郫縣西東入江潛出漢中安陽縣直西北入漢故爾雅雲水自江出爲沱漢出爲潛】云土夢【夢一作瞢鄒誕又音按云土夢本二澤名蓋人以二澤相近或合稱云夢耳知者據左傳云昭王寢於雲中又楚子鄭伯田於江南之夢則二澤各別也韋昭曰云土今爲縣屬江夏南郡華容今按地理誌云江夏有雲杜縣是其地】伊雒瀍澗【伊水出農盧氏縣東洛水出農上洛縣冢領山瀍水出河南谷城縣潛亭北澗水出農新安縣東皆入於河】滎播【古文尙書作滎波此及今文並云滎播播是水波溢之義滎是澤名故左傳云狄及衛戰於滎澤鄭云今塞爲平地滎陽人猶謂其處爲滎播】荷澤明都【荷澤在濟陰定陶縣東明都音孟豬孟豬澤在梁國睢陽縣東北爾雅左傳謂之孟諸今文亦爲然惟周禮稱望諸皆此地之一名】汶嶓【汶一作防又作岐岐山封禪書一云瀆在蜀都湔氐道西徼江水所出嶓冢山在隴西縣漢水所出也】蔡【此非徐州之在蜀郡靑衣縣靑衣後攺爲漢嘉蔡山不知所在也縣名】西傾因桓【西傾在隴西臨洮縣西南桓水出蜀郡防山西南行羌中入海也】黑水【地理誌益州滇池有黑水祠鄭引他說云三危山黒水出其南山海經黒水出昆侖墟西北隅也】弱水【按水經雲弱水出張掖刪丹縣西北至酒泉會水縣入合黎山腹山海經雲弱水出昆侖墟西南隅也】渭汭【渭水出首陽縣鳥鼠同穴山說文雲水相入曰汭】漆沮灃水【漆沮二水漆水出右扶風漆縣西沮水地理誌無文而水經以盧水出北地直路縣東過馮翊收州縣入洛說文亦以漆沮各是一水孔安國獨以爲一又云是洛水灃水出右扶風鄠縣南東北過上林苑】終南惇物【按左傳中南山杜預以爲終南山地理誌云太一山古文以爲終南華山古文以爲惇物皆在扶風武功縣東】三危旣度【鄭引河圖及地說云三危山在鳥鼠西南與岐山相連度劉伯莊音田各反尙書作宅】積石龍門【積石在金城河闗縣西南龍門山在左馮翊夏陽縣西北】織皮昆侖析支渠搜西戎【鄭以爲衣皮之人居昆侖析支渠搜三山皆在西戎王肅曰昆侖在臨羌西析支在河闗西戎在西域王肅以爲地名而不言渠搜今按地理誌金城臨羌縣有昆侖祠惇煌廟至縣有昆侖障朔方有渠搜縣】九山【汧壺口砥柱太行西傾熊耳嶓冢內方岐是九山也古分爲三條故地理誌有北條之荊山馬融以汧爲北條西傾爲中條嶓冢爲南條鄭分四列汧爲陰列西傾次陰列嶓冢爲陽列防山次陽列】汧荊山【汧一作岍按有汧水故其字或從山或從水猶岐山然也地理誌云吳山在右扶風美陽縣西荊山在左馮翊懷徳縣南也】雷首【雷首山在河東蒲阪縣東南】太嶽【卽霍泰山也已見上】析城王屋【析城山在河東防澤縣西南王屋山在河東垣縣東北水經云砥柱山在河東太陽縣南河水中也】太行常山【太行在河內山陽縣西北常山恆山是也在常山郡上曲陽縣西北】朱圉鳥防太華【圉一作圄朱圉山在天水冀縣南鳥防山在隴西首陽縣西南太華卽惇物山】熊耳外方桐柏負尾【熊耳山在農盧氏縣東伊水所出外方山卽潁川嵩髙縣嵩髙山古文尙書亦以爲外方山桐柏山一名大復山在南陽盧氏縣東南陪尾山在江夏安陸縣東北地理誌謂之橫尾山負音陪也】荊山【此東條荊山在南郡臨沮縣東北隅也】內方大別【內方山在竟陵縣東北大別山在大國安丰縣今土人謂之甑山】衡山【在長沙湘南縣東南廣雅云岣嶁謂之衡山】敷淺原【豫章歷陵縣南有博陽山一名敷淺原也】九川【弱黑河瀁江沇淮渭洛爲九川】合黎【水經云合黎山在酒泉會水縣東北鄭引他說亦以爲然孔安國雲水名當是其山有水故所記各不同】流沙【地理誌云張掖居延縣西北有居延澤古文以爲流沙廣志流沙在玉門闗外有居延澤居延城又山海經云流沙出鐘山西南行昆侖墟入海按是地兼有水故一云地名一雲水名馬鄭不同抑有由也】河積石【爾雅云河出昆侖墟其色白漢書西域傳云河有兩源一出蔥嶺一出於闐於闐河北流與蔥嶺河合束注蒲昌海一名鹽澤其水停冬夏不增減其南出積石爲中國河是河源發昆侖禹導河自積石而加功也】盟津【盟古孟字孟津在河陰十三州記云河陽縣在於河上卽孟津是也】大邳【爾雅雲山一成曰邳或以爲成臯縣山是】降水大陸【地理誌降水字從系出信都國與雩池漳河水並流入海大陸在鉅鹿郡爾雅云晉有大陸郭璞以爲此澤也】瀁【水經曰瀁水出隴西氐道縣嶓冢山東至武都沮縣爲漢水地理誌云至江夏謂之夏水山海經亦以漢出嶓冢山故孔安國雲泉始出山爲瀁水東南流爲沔水至漢中東行爲漢水】蒼浪【馬融鄭皆以滄浪爲夏水卽漢河之別流也漁父歌曰滄浪之水淸兮可以濯吾纓是此水也】三澨【水經云三澨地名在南郡鄎縣北孔安國鄭以爲水名今竟陵有三參水俗云是三澨水參音去聲】醴【按騷人所歌濯余佩於醴浦明醴是水孔安國馬融解得其實又虞喜志林以醴是江沅之別流而醴字作澧也】沇濟【水經云自河東垣縣王屋山東流爲沇水至濕縣西北爲濟水】總【說文云總聚束艸也】銍【說文云銍獲禾短鎌之物也】稭【禮郊特牲云蒲越稾稭之美則稭是稾之類也】臯陶曰【此取尙書臯陶謨爲文斷絕殊無次序卽班固所謂疎略抵牾是也今亦不能深考】與益予眾庶【予音與上與謂同與之與下予謂施予之予此禹言其與益施予眾庶之稻糧】來始滑【古文尙書作在治忽今文作采政忽先儒各隨字解之今此云來始滑於義無所通蓋來采字相近滑忽聲相亂始又與治相似因誤爲來始滑今依今文音采政忽三字劉伯莊云聴諸侯能爲政及怠忽者是也五言謂仁義禮智信五徳之言鄭以爲出納政教五言非也】諸眾讒嬖臣君【諸眾讒嬖臣爲一句君字宜屬下文】塗山【杜預云塗山在壽春東北皇甫謐云今九江當塗有禹廟則塗山在江南也系本曰塗山氏女名媧是禹娶塗山氏號女媧也又按尙書云娶於塗山辛壬癸甲啟呱呱而泣予弗子今此云辛壬娶塗山癸甲生啟蓋今文尙書脫陋太史公取以爲言亦不稽其本意豈有辛壬娶妻經二月生子不經之甚】不如言刑從之【謂不用命之人則亦以刑罰而從之】英六【地理誌云安國六縣咎繇後堰姓所封國英地闕不知所在以爲黥布是其後也】許【許在潁川】扈【地理誌曰扶風縣鄠是扈國】甘【夏啟所伐鄠南爲甘亭】五人【皇甫謐云號五觀也】少康【左傳魏莊子曰昔有夏之衰也后羿自鉏遷於窮石因夏人而代夏政恃其射也不修人事而信用伯明氏之讒子寒浞浞射羿烹之以食其子子不忍食殺於窮門浞因羿室生澆及使澆滅斟灌氏及斟尋氏而相爲澆所滅後緡歸於有仍生少康有夏之臣靡自有鬲收二國之燼以滅浞而立少康少康滅澆於過後杼滅於戈有窮遂亡然則帝相自被篡殺中間經羿浞二氏蓋三數十年而此紀總不言之直云帝相崩子少康立疎略之甚】帝寧【音佇系本云季佇作甲者也左傳曰杼滅於戈國語云杼能帥禹者也】帝槐【音回系本作帝芬】帝芒【音亡鄒誕生又音荒也】帝不降【系本作帝降】帝厪【音覲鄒誕生又音勤】豕韋【按系本豕韋防姓】桀【桀名也按系本帝臯生發及桀此以發生桀皇甫謐同也】夏臺【獄名夏曰均臺皇甫謐云地在陽翟是也】遂放而死【徐廣曰從禹至桀十七君十四世案汲冢紀年曰有王與無王用嵗四百七十一年】有男斟尋彤城褒費【系本男作南尋作鄩費作弗不云彤城及褒按周有彤伯蓋彤城氏之後張敖地理記云濟南平壽縣其地卽古斟尋國又下云斟戈氏按左傳系本皆云斟灌氏】夏小正【小正大戴禮篇名正徵二音】注葦棺【抵至也音丁禮反葦棺者以葦爲棺謂蘧蒢而斂非也禹𨿽儉約豈萬乘之主而臣子乃以蘧蒢裹屍乎墨子言桐棺三寸差近人情】

殷本紀第三

殷契【契始封商其後裔盤庚遷殷殷在鄴南遂爲天下號契是殷家始祖故言殷契】簡狄【舊本作易易狄音同又作逷吐歷反】帝嚳次妃【譙周云契生堯代舜始舉之必非嚳子以其父微故不著名其母娀氏女與宗婦三人浴於川鳥遺卵簡狄吞之則簡狄非帝嚳次妃明也】封於商【堯封契於商卽詩商頌云有娀方帝立子生商是也】相土【相土佐夏功著於商詩頌曰相土烈烈海外有截是也左傳曰昔陶唐氏火正閼伯居商丘相土因之是始封商也】曹圉【系本作糧圉也】冥【禮曰冥勤其官而水死殷人祖契而郊冥也】振【系本作核】微【皇甫謐云微字上甲其母以甲日生故也商家生子以日爲名蓋自微始譙周以爲死稱廟主曰甲也】湯【湯名履是也又稱天乙者譙周云夏殷之禮生稱王死稱廟主皆以帝名配之天亦帝也殷人尊湯故曰天乙從契至湯凡十四代故國語曰王勤商十四代興王契也】帝誥【一作俈上雲從先王居故作帝俈孔安國以爲作誥告先王言已來居亳也】伊尹【孫子兵書伊尹名摯孔安國亦曰伊摯然解者以阿衡爲官名按阿倚也衡平也言依倚而取平書曰惟嗣王弗惠於阿衡亦曰保衡者伊尹之官號非名也皇甫謐云伊尹力牧之後生於空桑乂呂氏春秋云有侁氏女采得嬰兒於空桑後居伊水命曰伊尹尹正也謂湯使之正天下】素王九主【按素王者太素上皇其道質素故稱素王九主者三皇五帝及夏禹也或曰九主謂九皇也然按注劉向所稱九主載之七錄名稱甚奇不知所憑據耳法君謂用法嚴急之君若秦孝公及始皇之屬也勞君謂勤勞天下若禹稷等也等君等者平也謂定等威均祿賞若髙祖封功臣侯雍齒也授君謂人君不能自理而政歸其臣若燕王噲授子之禹授益之比也専君謂専己獨斷不任賢臣若漢宣之比也破君謂輕敵致冦國滅君死若楚戊吳濞等是也寄君謂人困於下主驕於上離析可待故孟軻謂之寄君也國君國當爲固字之訛耳固謂完城郭利甲兵而不修徳若三苗智伯之類也三嵗社君謂在𦇤褓而主社稷若周成王漢昭平等是也又注本九主謂法君勞君等君専君授君破君國君以三嵗社君爲二恐非】食言【左傳云食言多矣能無肥乎是謂妄言爲食言】至於泰捲陶【鄒誕生捲作詗又作泂則捲當爲坰與尙書同非衍字也其下陶字是衍耳何以知然解尙書者以大坰今定陶是也舊本或傍記其地名後人轉寫遂衍斯字也】中【仲虺二音作壘音如字尙書又作虺也】故後有立【謂禹臯陶有功於人建立其後故云有立】帝乃弗予有狀【帝天也謂蚩尢作亂上天乃不佑之是爲弗與有狀言其罪大而有形狀故黃帝滅之】先王【先王指黃帝帝堯帝舜等言禹咎繇以久勞於外故有立及蚩尢作亂天不佑之乃致黃帝滅之皆是先王賞有功誅有罪言今汝不可不勉此湯誡其臣】不道【不道猶無道也又誡諸侯云汝爲不道我則無令汝之在國】咸有一徳【按尙書伊尹作咸有一徳在太甲時故太史公記之於斯謂成湯之日其言又失次序】注長卿【長卿諸本多作劫姓按風俗通有禦氏爲漢司空禦史其名長卿明劫非也亦有劫彌不得爲禦史】一暮大拱【此云一暮大拱尙書大傳作七日大拱與此不同】枯死而去【劉伯莊言枯死而消去不見今以爲由帝修徳而妖祥遂去】隞【隞亦作囂並音敖字】邢【邢音耿近代本亦作耿今河東皮氏縣有耿鄕】仲丁書闕不具【蓋太史公知舊有仲丁書今已遺闕不具也】沃甲【系本作開甲也】盤庚【尙書盤庚將治亳殷民咨胥怨作盤庚此以盤庚崩弟小辛立百姓思之乃作盤庚由不見古文也】傳險中【舊本作險亦作巖也】附命【附依尙書音孚】常祀【祭祀有常無爲丰殺之禮於是以棄常道】殷復衰【國語曰帝甲亂之七代而隕是也】廩辛【漢書古今人表及帝王代紀皆作慿辛】偶人【偶音寓亦如字】微子【微國號爵爲子啟名孔子家語云微或作魏讀從微音鄒本亦然也】不得嗣【此以啟與紂異母而鄭稱爲同母依呂氏春秋言母當生啟時猶木正立及生紂時始正爲妃故啟大而庶紂小而嫡】妲己【國語有種氏女妲字己姓也】鉅橋【鄒誕生云鉅大橋器名也紂厚賦稅故因器而大其名】炮烙【鄒誕生云烙一音閣又云見蟻布銅升足廢而死於是爲銅烙炊炭其下使罪人步其上與列女傳少異】九侯【九亦依字讀鄒誕生音仇也】惡來【秦之祖蜚防子】商容之閭【皇甫謐云商容與殷人觀周軍之入則以爲人名鄭云商家典樂之官知禮容所以禮署稱容臺】號爲王【按頁殷天子亦皆稱帝代以徳薄不及五帝始貶帝號號之爲王故本紀皆帝而後總曰三王也】子姓【按系本子姓無】北殷氏【系本作髦氏又有時氏蕭氏黎氏然北殷氏蓋秦寧公所伐亳王湯之後也】色尙白【論語孔子曰乘殷之輅禮記曰殷人尙白太史公爲贊不取成文遂作此語亦疎略也】

周本紀第四

帝嚳元妃【譙周以爲棄帝嚳之冑其父亦不著與此紀異也】棄之隘巷【已下皆詩大雅生民篇所云誕寘之隘巷牛羊腓字之誕寘之平林會伐平林誕寘之寒冰鳥覆翼之是其事者也】封於邰【卽詩生民曰有邰家室是也邰卽斄古今字異耳】不窋【帝王世紀曰后稷納姞氏生不窋而譙周案國語云世后稷以服事虞夏言世稷官是失其代數也若以不窋親棄之子至文王千餘嵗惟十四代實亦不合事情】去稷不務【國語曰棄稷不務此云去稷者是太史公恐棄是后稷之名故變文云去也言夏政衰不窋去稷官不復務農者也】詩人歌【卽詩大雅篇篤公劉是也】豳【豳卽邠也古今字異耳】毀隃【系本作僞楡】公非【系本云公非辟方皇甫謐云公非字辟方也】髙圉【系本云髙圉侯侔】亞圉【漢書古今表曰云都亞圉弟按如此說則辟方侯侔亦皆二人之名實未能詳】公叔祖類【系本云太公組紺諸盩三代世表稱叔類凡四名皇甫謐云公祖一名祖紺諸盩字叔類號曰太公也】頌其徳【卽詩頌云后稷之孫實維太王居岐之陽實始翦商是也】一物【一物爲防氏之美女也以殷紂淫昏好色故知然】上祭於畢【按文云上祭於畢則畢天星之名畢星主兵故師出而祭畢】白魚躍入舟中【此已下至火復王屋爲烏皆見周書及今文泰誓】流爲烏【按今文泰誓流爲雕雕鷙鳥也馬融云明武王能伐紂鄭云烏是孝鳥言武王能終父業亦各隨文而解也】武王亦答拜【武王𨿽以臣伐君頗有慚徳不應答商人之拜太史公失辭耳尋上文諸侯畢拜賀武王武王尙且報揖無容遂下拜商人】明水【明明水也舊本皆無水字今本有水字者多亦是也若惟云奉明其義未見不知奉明何物也烜音毀】布玆【玆一作苙公明艸也言玆舉成器言苙見潔艸也】蜚鴻【按髙誘曰蜚鴻蠛蠓也言飛虫蔽田滿野故爲災非是鴻鴈也隨巢子作飛拾飛拾虫也】天不享殷【言上天不歆享殷家故見災異我周今乃冇成王業者也】其登名民三百六十夫【言天初建殷國亦登進名賢之人三百六十夫旣無非大賢未能興化致理故殷家不大光昭亦不卽擯滅以至於今也亦見周書及隨巢子頗復脫錯而劉氏音破六爲古其字義亦無所通徐廣云一本作不顧亦不賔蓋是學者以周書及隨巢子不同逐音攺易耳隨巢子曰天鬼不顧亦不賔滅天鬼卽天神也】悉求夫惡【言今悉求取夫惡人不知天命不順周家者咸貶責之與紂同罪故曰貶從殷王受】日夜勞來定我西土【八字連作一句讀】自洛汭延於伊汭【自洛汭及伊汭其地平易無險固是有夏之舊居】三途【杜預曰三塗在陸澤南嶽蓋河北太行山鄙都鄙謂近嶽之邑度邑周書篇名度音徒各反】以存亡國宜告【六字連一句讀】閱實其罪【按呂刑云惟反惟內惟貨惟來今此似闕少或從省文】惟訊【訊依尙書音貌也】注鍰黃鐵也【鍰黃鐵鏘亦六兩故馬融曰鏘量名與呂刑鍰同舊本率亦作選】灑【灑音戾蓰所解反】繄扈【系本作伊扈】囏【系本作堅】詩人【宋忠曰懿王自鎬徙都大丘一曰廢丘今槐裏是也時王室衰始作詩也】共和【共音如字若汲冢紀年則云共伯和幹王位共音恭共國伯爵和其名幹篡也言共伯攝王政故云幹王位也】虢文公諌【國語曰虢文公諫云夫人之大事在農上帝之粢盛於是乎出事之繁庶於是乎生人之供給於是乎取事具載國語】戰於千畝【地名也在西河介休縣】褒姒【褒國名夏同姓姓姒氏禮婦人稱國及姓其女是龍斄妖子爲人所收褒人納之於王故曰褒姒】黿【亦作蚖音元蚖蜇蜴也】伯服爲太子【左傳所謂攜王姦命是也】繒【繒國名夏同姓】驪山下【在新丰縣南故驪戎國也舊音黎徐廣音力知反】桓王不禮【在魯隠公六年】許田天子用事太山田【左傳鄭伯以璧假許田卒易祊祊是鄭祀太山之田許是魯朝京師之湯沐邑有周公廟鄭以其近故易取之此云許田天子用事太山田誤】伐鄭【在魯桓五年】桓王去歸【左傳繻葛之役祝耼射王中肩是也】王殺周公【左傳曰初子儀有寵於桓王桓王屬諸周公辛伯諫曰並後匹嫡兩政偶國亂之本也周公不從故及於難然周公阿先王防自取誅夷辛伯正君臣之義卒安王業二卿優劣誠可識也】閬【世本名母涼】穨【莊王子釐王弟惠王之叔父也】叔帶【惠王子襄王弟封於甘故左傳稱甘昭公】殺譚伯【按國語亦云殺譚伯而左傳太叔之難獲周公忌父原伯唐固據傳文讀譚爲原然春秋有譚何妨此時亦仕王朝預獲被殺國語旣云殺譚伯故太史公依之不從左傳說也】景王貴【名貴按國語景王二十一年鑄大錢及無射單穆公及泠州鳩各設辭以諫今此不言亦其疎略耳】定王介【系本云元王赤皇甫謐云貞定王考據二文則是元有雨名一名仁一名赤如史記則元王爲定王父定王卽貞王也依系本則元王是貞王子必有一乖誤然此定當爲貞字誤耳豈周家有兩定王代數又非逺乎皇甫謐見此疑而不決遂遣於史記系本之錯謬因謂爲貞定王未爲得其實】東周惠公【考王封其弟於河南爲桓公卒子威公立卒子惠公立長子曰西周公又封少子於鞏仍襲父號曰東周惠公於是有東西二周也按系本西周桓公名揭居河南東周惠公名班居洛陽是也】周太史儋【老子列傳曰儋卽老子耳又曰非也驗其年代是別人】別五百載復合【按周封非子爲附庸邑之秦號曰秦嬴是始合也及秦襄公始列爲諸侯是別之也自秦列爲諸侯至昭王五十二年西周君臣獻邑三十六城以入於秦凡百一十六年是合也云五百舉其大數】霸王【霸王謂始皇也自周以邑入秦至始王初立政由太后嫪毐至九年誅毐正十七年】諸侯皆爲王【謂韓魏齊趙也】赧王延【皇甫謐云名延赧非諡諡法無赧正以微弱竊鈇逃債赧然慚愧故號曰赧耳又按尙書申以赧爲然鄭云然讀曰赧王邵按古音人扇反今音奴板反爾雅面慚曰赧】東西周分治【西周河南也東周鞏也王赧微弱西周與東分王政理各居一都故曰東西周按髙誘曰西周王城今河南東周成周故洛陽】西周武公【按戰國策作東周武公】宜陽【宜陽韓地秦攻而楚救之周爲韓出兵而楚疑周爲秦因加兵伐周】蘇代爲周說楚王曰【蘇代爲周說楚王王何以道周爲秦周實不爲秦今王責周道爲秦周懼楚必入秦是爲禍也】周秦【周秦相近秦欲並周而外睦於周故當時諸侯咸謂周秦】周君【周君西周武公也時王赧微弱不主盟會寄居西周耳】受地於韓而聴於秦【此史厭說韓令與周地使質於楚令秦疑楚不信周得不假道伐韓而猶聴命於秦】韓王【按戰國策云或人爲周君謂魏王云者也】周君將以爲辭於秦【髙誘注戰國策曰魏兵在河南爲辭周君不往朝秦也】王赧謂成君楚圍雍氏【如徐此說自合當攺而注結之不合與楚圍雍氏連注】髙都【髙誘曰髙都韓邑今屬上黨也】相國【相國公仲侈】已行矣【已止也】支左詘右【按列女傳曰左手如拒右手如附枝右手發之左手不知此射之道也又越絕書曰左手如附泰山右手如抱嬰兒】不以善息【言不以其善而且停息息止也】百發盡息【息猶棄言並棄前善】秦破華陽約【華陽地名司馬彪曰華陽亭名在密縣秦昭王三十三年秦背魏約使客卿胡傷擊魏將芒夘華陽破之是馬犯見秦破魏約懼周危故謂周君請梁城周而誤詭計也】王受九鼎而圖犯【圖謀也犯謂梁王我方入鼎於王王當謀救援已也】犯請後可而復之【按戰國策其作瘉犯請後可而復之者言王病愈所圖不遂請得在後有可之時以鼎入梁者也】不若令卒爲周城以匿事端【梁寛圖周九鼎且外遣卒戍周和合秦舉兵欲侵周梁不救周是本無善周之事止是欲周危而取九鼎故諸侯皆心不信梁矣故不如匿事端使卒爲周城】周最【最音詞諭反周之公子也】太后養地【按戰國策作原原周地太后秦昭王母宣太后羊氏】西周君犇秦【秦昭王之五十二年】周君赧卒【宋忠曰諡曰西周武公非也徐以西周武公是惠公之長子此周君卽周武公也蓋此時武公與王赧皆卒故連言也】遷西周公於狐【西周蓋武公之太子文公也武公卒而立爲秦所遷而東周亦不知其名號戰國策𨿽有周文君亦不知滅時定當何主蓋周室衰微略無紀錄故太史公𨿽考眾書以卒其事然二國代系甚不分明】周旣不祀【旣盡也日食盡曰旣言周祚盡滅無主祭祀】

史記索隠卷一

欽定四庫全書

史記索隠卷二

唐司馬貞撰

秦本紀第五

女修【女修顓頊之裔女吞乙子而生大業其父不著而秦趙以母族而祖顓頊非生人之義也按左傳郯國少昊之後而嬴姓蓋其族也則秦趙宜祖少昊氏】大費【扶味反一音祕尋費後以爲氏則扶味反爲得此則秦趙之祖嬴姓之先一名伯翳尙書爲之伯益系本漢書謂之伯益是也尋檢史記上下諸文伯翳與伯益是一人不疑而陳系家卽敍伯翳與伯益爲二未知太史公疑而未決邪而亦誤謬耳】皁斿【斿音旒謂賜以皂色旌斾之旒旒色與玉色副言其天功成也然其事亦當有所出】將大出【出猶生也言爾後嗣繁昌將大生出子孫也故左傳亦云晉公子姬出也】鳥俗氏若木【以仲衍鳥身人言故爲鳥俗氏俗一作洛若木以王父字爲費氏也】費昌【殷紂時費仲卽昌之後也】孟戲中衍【舊解以孟戲仲衍是一人今以孟仲分字當是二人名也】石北方【石下無字則不成文意亦無所見必是史記本脫皇甫謐尙得其說徐𨿽引之而竟不云是脫何字専質之甚也】處父【蜚防別號】賜爾石棺【言處父至忠國滅君死而不忘臣節故天賜石棺以光華其族事蓋非實譙周深所不信】溫驪【溫音盜徐廣亦作盜鄒誕生本作駣音陶劉氏音義云盜驪騧驪也騧淺黃色八駿旣因色爲名騧驪爲得之也】騄耳【按穆王傳曰赤驥盜驪白義渠黃驊驑騟騄耳山子】西畤【襄公始列爲諸侯自以居西畤西畤縣名故作西畤祠白帝畤止也言神靈之所依止也亦音市謂爲壇以祭天也】鄜畤【音敷亦縣名於鄜地作畤故曰鄜畤故封禪書曰秦文公夢黃蛇自天而下屬之地止於鄜衍史惇以爲神故立畤也】陳寶【按漢書郊祀志云文公獲若石云於陳倉北阪城祠之其神來若雄雉其聲殷殷云野雞夜鳴以一牢祠之號曰陳寶又臣瓚云陳倉縣有寶夫人祠嵗與葉君神會祭於此者也蘇林云質如石似肝云語辭也】蕩社【西戎之君號曰亳王蓋成陽之其邑曰蕩社徐廣云一作湯杜言湯邑在杜縣之界故曰湯杜也】髙渠瞇【春秋魯桓公十七年左傳作髙渠彌也】晉滅霍魏耿【春秋魯閔公元年左傳云晉滅耿滅魏滅霍此不言魏史闕文耳又傳曰賜畢萬魏賜趙夙耿杜預曰霍在河東永安縣耿今河東皮氏縣耿鄕】曲沃【晉穆侯少子成師居曲沃號曲沃桓叔至武公稱滅晉侯緍始爲晉君也】梁伯芮伯【梁嬴姓芮姬姓梁國在馮翊夏陽芮國在馮翊臨晉】繆公【秦自宣公已上皆史失其名今按系本古史考得繆公名任好】共公【名豭十代至靈公又並失名】景公【景公已下名又錯亂始皇本紀作哀公】哀公【始皇本紀作防公】懷公【厲共公子也】靈公【生獻公也】獻公【名師隰】簡公昭之弟而懷公子【簡公懷公弟靈公季父也始皇本紀云靈公生簡公誤也又紀年云簡公九年卒次敬公立十二年卒乃立惠公】孝公【名渠梁】開阡陌【風俗通曰南北曰阡東西曰陌河東以東西爲阡南北爲陌】初爲賦【譙周云初爲軍賦也】雁門【紀年云與魏戰岸門此云雁門恐聲誤也又下云敗韓岸門蓋一地也尋秦與韓魏戰不當逺至雁門也】惠文君【名駟】齊魏爲王【齊威王魏惠王】犀首【官名若虎牙之類姓公孫名衍魏人也】伐蜀【蜀西南夷舊有君長故昌意娶蜀氏山女也其後有杜宇自立爲王號曰望帝蜀王本紀曰張儀伐蜀蜀王開戰不勝爲儀所滅之也】公子通封於蜀【華陽國誌曰赧王元年秦惠王封子通國爲蜀侯以陳莊爲相徐廣所云亦據國志而言之】武王【名蕩】昭襄王【名則一名稷】蜀侯煇反【煇音暉華陽國誌云秦封王子煇爲蜀侯蜀侯祭歸胙於王后母疾之加毒以進王大怒使司馬錯賜煇劍此煇不同也】涇陽君【名市】暴鳶【韓將姓名】魏公子勁韓公子長爲諸侯【別封之邑比之諸侯猶商君趙長安君然】公子悝【悝號髙陵君初封於彭昭襄王弟也】以垣爲蒲阪【爲當爲易蓋字訛也】尉斯離【尉秦官斯離其姓名】芒夘【芒夘魏將譙周云孟夘也】孝文王【名柱五十三而立立一年卒壽陵】莊襄王【名子楚三十二而立立三年卒陽陵紀作四年】始皇帝【十三而立立三十七年崩酈山】二世皇帝【十二年立紀云二十一立三年宜春秦自襄公至二世凡六百二十七嵗此實本紀而注別舉之以非本文耳】

秦始皇本紀第六

莊襄王【莊襄王者孝文王之中子昭襄王之孫也名子楚按戰國策本名子異後爲華陽夫人嗣夫人楚人因攺名子楚也】呂不韋姬【按不韋傳云不韋陽翟大賈也其姬邯鄲豪家女善歌舞有娠而獻於子楚】名爲政姓趙氏【系本作政又生於趙故曰趙政一曰秦與趙同祖以趙城爲榮故姓趙氏】驁王齮麃公【防驁齊人防武之父防恬之祖王齮卽昭王二十九年代大夫陵伐趙者麃公蓋麃邑公史失其姓名】畼【音暢魏之邑名】燕虛長平【二邑名春秋桓十二年會於虛又戰國策曰拔燕酸棗虛桃人桃人亦魏邑虛地今闕蓋與諸縣相近按今東郡燕縣東三十里有故桃城則亦非逺】夏太后【莊襄王所生母】臨洮【臨洮在隴西】將軍壁死卒屯畱蒲鶮反戮其屍【髙誘云屯畱上黨之縣名謂成蟜爲將軍而反秦兵擊之而蟜壁於屯畱而死屯畱蒲鶮一邑之反卒𨿽死猶皆戮其屍鶮古鸖字】河魚大上【謂河水溢魚大上平地亦言遭水害也卽漢書五行志劉向所謂豕虫之孽明年嫪毐誅魚陰類小人像】輕車重馬東就食【言河魚大上秦人皆輕車重馬並就食於東言往河旁食魚也一云河魚大上爲災人遂東就食皆輕車重馬而去】嫪毐【嫪姓毐字按漢書嫪氏出邯鄲王劭云賈侍中說秦始皇帝母予嫪毐淫坐誅故世人駡淫曰嫪毐也】昌平君【昌平君楚之公子立以爲相後徙於郢項燕立爲荊王史失其名昌文君亦不知也】楊端和攻衍氏【端和秦將衍氏魏邑】什推二人【言王翦爲將諸軍中皆歸斗食以下無功佐史什中惟推擇二人令從軍耳】不韋死竊【按不韋飲鴆死其賔客數千人竊共於洛陽北芒山】籍其門【謂籍沒其一門皆爲徒後並視此爲常故也】趙王【趙王遷】其王請降【魏王假】荊王【荊王負芻也楚稱荊者以避莊襄王諱故易之也】得齊王建【六國皆滅也十七年得韓王安十九年得趙王遷二十二年魏王假降二十三年虜荊王負芻二十五年得燕王喜二十六年得齊王建】綰劫【綰姓王劫姓馬】天皇地皇泰皇【按天皇地皇之下卽云泰皇當人皇也而封禪書云昔者太帝使素女鼓瑟而悲蓋三皇已前稱泰皇一云泰皇太昊也】始皇推終始五徳之傳【音張戀反傳次也謂五行之徳始終相次也漢書郊祀志曰齊人鄒子之徒論著終始五徳之運始皇采用】水徳【封禪書曰秦文公獲黑龍以爲水瑞秦始皇帝因自謂爲水徳也】六尺爲步【管子司馬法皆云六尺爲步譙周以爲步以人足非獨秦制又按禮記王制曰古者八尺爲步今以周尺六尺四寸爲步步之尺數亦不同】合五徳之數【水主陰陰刑殺故急法刻削以合五徳之數者也】金人十二【按二十六年有長人見於臨洮故銷兵器鑄而象之謝承後漢書銅人翁仲翁仲其名也三輔舊事銅人十二各重二十四萬斤漢代在長樂宮門前董卓壊其十鑄爲錢餘二猶在石季龍徙之鄴苻堅又徙長安而銷之也】極廟【爲宮廟象天極故曰極廟天官書曰中宮曰天極是也】刻所立石【其詞每三句爲韻凡十二韻下之罘碣石會稽三銘皆然】瑯邪臺【山海經瑯邪臺在渤海間蓋海畔有山形如臺在瑯邪故曰瑯邪臺】立石刻頌【二句爲韻】心揖志【搏古専字左傳云如琴瑟之壹揖音集】北過大夏【協韻音戶下無不臣者音渚澤及牛馬音姥】倫侯【爵卑於列侯無封邑者倫類也亦列侯之意】隗林【隗姓林名有本作狀者非顏之推云隋開皇初京師穿地得鑄秤權有銘云始皇時量器丞相隗狀王綰二人列名其作狀貌之字令校寫親所按驗王劭亦云然斯逺古之證也】堯女【列女傳亦以湘君爲堯女按楚詞九歌有湘君湘夫人夫人是堯女則湘君當是舜今此文以湘君爲堯女是總而言之】登之罘刻石【三句爲韻凡十二韻】承順聖意【協韻音憶】視聴不怠【怠協旗疑韻音銅綦反故國語範蠡曰得時不怠時不再來亦以怠與臺爲韻】道上黨入【道猶從也】嘉平【廣雅曰夏曰淸祀殷曰嘉平周曰大蠟亦曰臘秦更曰嘉平蓋應歌謠之詞而攺從殷號也】茅盈內紀【道書茅蒙字初成今此云茅蒙初成者爲神仙之道其意失也蓋由裴氏所引不明或後人增益蒙字遂令七言之詞有衍爾】陸梁【謂南方之人其性陸梁故曰陸梁】取髙闕陶山北假中【髙闕山名北假地名近五原】徙謫實之初縣【徙有罪而謫之以實初縣卽上自楡中屬陰山以爲三十四縣是也故漢七科謫亦因於秦】阿房【此以其形名宮也言其宮四阿旁廣也故云下可建五丈之旗也阿房後爲宮名】象天絕漢【謂爲復道渡渭屬咸陽象天文閣道絕漢抵營室也常考天官書曰天極紫宮後十七星絕漢抵營室曰閣道】滈池君【按服防雲水神是也江神以璧遺滈池之神告始皇之將終也且秦水徳王故其君將亡水神先自相告也】望於南海而刻石【三句爲韻凡二十四韻】徳惠修長【修亦長也重文耳王劭按張徽所錄會稽南山秦始皇碑文修作收】追首髙明【今檢會稽刻石文首字作道雅符人情也】內飾詐謀【刻石文謀作詐】夫爲寄豭【豭牡豬也言夫淫他室若寄豭之豬也豭音加遐反】江乘【地理誌丹陽有江乘縣】年二十一【十三而立】以罪過連逮少近官三郎【逮訓及也謂連及俱被捕故云連逮少小也近近侍之臣三郎謂中郎外郎散郎】固不聞聲【一作固聞聲言天子常處禁中臣下屬望才有兆朕聞其聲耳不見其形也】采椽不刮【采木名栝音刮】土㙧【如字一音鏤不作簋】土形【飯器以瓦爲之】𨿽監門之養不觳於此【謂監門之卒養卽卒也有廝養卒觳音學謂盡也又古學反】從長【謂合闗東爲從長也】望屋而食【言其兵蠶食天下不裏糧而行】橫行天下【謂輕前敵不部伍旅進也舞陽侯曰橫行匈奴中是也】豪俊相立【謂武臣田儋魏豹之屬】要市於外【此評失也章邯之降由趙髙用事不信任軍將一則恐誅二則楚兵旣盛王離見虜遂以兵降耳非三軍要市於外以求封明矣要平聲】安土息民【賈誼書安作案】五序【賈誼書五作王】席捲【按春秋緯曰諸侯冰散席捲也】商君【商君衛公孫鞅仕秦爲佐庶長遂爲秦制法孝公致霸封之於商號商君】連衡【戰國策曰蘇秦亦爲秦連衡髙誘曰合闗東從道之秦故曰連衡也】約從離衡【言孟嘗等四君皆爲其國共相約結爲從以離散秦之橫】六國【六國者韓魏趙燕齊楚是也與秦爲七國亦謂之七雄又六國與宋衛中山爲九國共三國蓋微又前亡】寧越徐尙蘇秦杜赫【寧越趙人徐尙未詳蘇秦東周洛陽人呂氏春秋杜赫以安天下說周昭文君髙誘曰杜赫周人也】齊明周最陳軫昭滑樓緩翟景蘇厲樂毅【戰國策齊明東周臣後仕秦楚及韓周最周之公子亦仕秦陳軫夏人亦仕秦昭滑楚人樓緩魏文侯弟所謂樓子也蘇厲秦之弟仕齊樂毅本齊臣入燕燕昭王以客禮待之以爲亞卿翟景未詳也】吳起孫臏帶佗兒良王廖田忌防頗趙奢【吳起衛人事魏文侯爲將孫臏孫武之後也春秋曰王廖貴先兒良貴後二人皆天下之豪士田忌齊將也防頗趙將也趙奢亦趙之將】執箠拊【賈本論作槁朴】斬華爲城【斬亦作踐賈本論又崔浩云踐登也】陳利兵而誰何【崔浩云何或爲呵漢書儀宿衛郎官分五夜誰呵呵夜行者誰也何呵字同】金城【金城言其實且堅也韓子曰𨿽有金城湯池漢書張良亦曰闗中所謂金城千里天府之國】南面稱帝【按賈誼過秦論以孝公已下爲上篇秦兼並諸侯山東三十餘郡爲下篇鄒誕生云太史公刪賈誼過秦論著此論富其義而省其辭褚先生增續旣已混殽而世俗小智不惟刪省之防合寫本論於此不同也今頗不可分別】寒者利裋褐【趙岐曰褐以毛毳織之若馬衣或以褐編衣也裋一首豎爲褐布豎裁爲勞役之衣短而且狹故謂之短褐亦曰豎褐】襄公立享國十二年初爲西畤西垂【此已下重序列秦之先君立年及處皆當據秦紀爲說與正史小有不同今取異說取列於後襄公秦仲孫莊公子救周周始命爲諸侯初爲西畤祠白帝立十三年西土】生文公文公立居西垂宮五十年死西垂【在鄜畤又作陳寶祠】生靜公靜公不享國而死生憲公憲公享國十二年居西新邑死衙【憲公滅蕩社居新邑衙本紀憲公徙居平陽西山】生武公徳公出子出子享國六年居西陵【一云居西陂衙本紀不云】庶長弗忌威累參父三人率賊賊出子鄙衍衙武公立武公享國二十年居平陽封宮宣陽聚東南【紀云平陽初以人從死】三庶長伏其罪徳公立徳公享國二年居雍大鄭宮生宣公成公繆公陽初伏以禦蠱【二年初伏本紀此已下居絕不言也】宣公享國十二年居陽宮陽【四年作密畤】初志閏月成公享國四年居雍之宮陽齊伐山戎孤竹繆公享國三十九年天子致霸雍繆公學著人【著音寧又音貯著卽寧也門屏之間曰寧謂學於寧門之人故詩云俟我於著乎而是也】生康公康公享國十二年居雍髙寢竘社生共公共公享國五年居雍髙寢康公南生桓公桓公享國二十七年居雍太寢義裏丘北生景公【一作僖公系本云名後伯車】景公享國四十年居雍髙寢丘裏南生畢公畢公享國三十六年車裏北生夷公夷公不享國死左宮生惠公惠公享國十年車裏康景生悼公悼公享國十五年僖公西城雍生刺龔公【一作厲共公】刺龔公享國三十四年入裏生躁公【又作防公】懷公其十年彗星見躁公享國十四年居受寢悼公南其元年彗星見懷公從晉來享國四年櫟圉氏生靈公諸臣圍懷公懷公自殺肅靈公昭子子也【紀年及系本無肅字立十年表同紀十二年】居涇陽享國十年悼公西生簡公簡公從晉來享國十五年僖公西【按本紀簡公名悼子卽刺龔公之子懷公弟也且紀及系本皆以爲然今此文云靈公謬也立十六年僖公西】生惠公其七年百姓初帶劍惠公享國十三年陵圉【王劭按紀年云簡公後次敬公敬公立十三年乃至惠公辭卽難慿時參異說】生出公出公享國二年【系本謂少主】出公自殺雍獻公享國二十三年【系本稱元獻公立二十二年表同紀二十四年】囂圉生孝公孝公享國二十四年【本紀十二年】弟圉生惠文王其十三年始都咸陽惠文王享國二十七年【十九而立】公陵生悼武王悼武王享國四年永陵【系本作武烈王十九年而立立三年本紀四年】昭襄王享國五十六年茝陽【十九年而立芷陵也】生孝文王孝文王享國一年壽陵生莊襄王莊襄王享國三年茝陽生始皇帝呂不韋相獻公立七年初行爲市十年爲戶籍相伍孝公立十六年時桃李冬華惠文王生十九年而立立二年初行錢有新生嬰兒曰秦且王悼武王生十九年而立立三年渭水赤三日昭襄王生十九年而立立四年初爲田開阡陌孝文王生五十三年而立莊襄王生三十二年而立立二年取太原地莊襄王元年大赦修先王功臣施徳厚骨肉布惠於民東周與諸侯謀秦秦使相國不韋誅之盡入其國秦不絕其祀以陽人地賜周君奉其祭祀始皇享國三十七年酈邑生二世皇帝始皇生十三年而立二世皇帝享國三年宜春趙髙爲丞相安武侯二世生十二年而立右秦襄公至二世六百一十嵗孝明皇帝十七年十月十五日乙丑曰【此己下是漢孝明帝訪班固評賈馬贊中論秦二世亡天下之得失後人因取其說附之此末】周曆已移仁不代母秦直其位【周曆已移周亡也仁不代母謂周得木徳木生火周爲漢母也言歷運之道仁恩之情子不代母而王謂火不代木言漢不合卽代周也秦值其閏位得在木之間也此論者之辭也】呂政殘虐然以諸侯十三【呂政者始皇名政是呂不韋幸姬有娠獻莊襄王而生始皇故云呂政】並兼天下極情縱欲養育宗親三十七年兵無所不加制作政令施於後王蓋得聖人之威河神授圖據狼狐蹈參伐佐政驅除距之稱始皇始皇旣歿胡亥極愚酈山未畢復作阿房以遂前策云凡所爲貴有天下者肆意極欲大臣至欲罷先君所爲誅斯去疾任用趙髙痛哉言乎人頭畜鳴不威不伐惡不篤不虛亡距之不得畱殘虐以促期𨿽居形便之國猶不得存子嬰度次得嗣冠玉冠佩華紱車黃屋從百司謁七廟小人乘非位莫不怳忽失守偸安日日獨能長念卻慮父子作權近取於戶牖之間竟誅猾臣爲君討賊髙死之後賔婚未得盡相勞餐未及下咽酒未及濡唇楚兵已屠闗中眞人翔霸上素車嬰組奉其符璽以歸帝者鄭伯茅旌鸞刀嚴王退舍河決不可復壅魚爛不可復全【宋均曰言如魚之爛從內而出】賈誼司馬遷曰向使嬰有庸主之才僅得中佐山東𨿽亂秦之地可全而有宗廟之祀未當絕也秦之積衰天下土崩瓦解𨿽有周旦之材無所復陳其巧而以責一日之孤誤哉俗傳秦始皇起罪惡胡亥極得其理矣復責小子云秦地可全所謂不通時變者也紀季以酅春秋不名吾讀秦紀至於子嬰車裂趙髙未嘗不健其決憐其志嬰死生之義備矣

史記索隠卷二

欽定四庫全書

史記索隠卷三

唐司馬貞撰

項羽本紀第七

下相【縣名屬臨淮案應劭雲相水名出沛國沛國有相縣其水下流又置縣故名下相也】字羽【按下序傳籍字子羽也】季父【按崔浩云伯仲叔季兄弟之次故叔云叔父季云季父也】項燕【此云爲王翦所殺與楚漢春秋同而始皇本紀云項燕自殺不同者蓋項燕爲王翦所圍逼而自殺故不同耳】封於項【地理誌有項城縣屬汝南也】櫟陽逮【按逮訓及也謂有罪相連及爲櫟陽縣所逮錄也故漢史每制獄皆有逮捕也】抵櫟陽【按服防云抵歸也韋昭云抵至也劉伯莊云抵相慿托也故應劭云項梁曽坐事系櫟陽獄從蘄獄掾曹咎取書與司馬欣抵歸已息也】渡浙江【韋昭云浙江在今錢塘浙音折獄之折晉灼音逝非也蓋其流曲折莊子所謂淛河卽其水也淛折聲相近也】扛鼎【說文雲橫闗對舉也韋昭云扛舉也音江】起大澤中【徐氏以爲在沛郡卽蘄縣大澤中】先卽制人【按謂先舉兵能制得人後則爲人所制故孫卿子曰制人之與爲人制也其相去逺矣】數十百人【此不定數也自百已下或至八十九十故云數十百】慴伏【說文云詟失气也音之涉反】已下東陽【下音如字按以兵威伏之曰下胡嫁反彼自歸伏曰下如字讀他皆放此東陽縣名屬廣陵也】異軍倉頭特起【晉灼曰殊異其軍爲蒼頭謂著靑帽如淳云特起猶言新起也按爲蒼頭軍特起陳嬰母不許嬰稱王言天下方亂未知瞻烏之止】注潘旌人【按潘旌是邑聚之名後爲縣屬臨淮也】黥布蒲將軍【按布姓英咎繇之後以罪被黥故攺姓黥應相者之言韋昭云蒲姓也是英布與蒲將軍二人共以兵屬項梁也服防以爲英布起蒲非也按布初在江湖】居鄛人【晉灼音勦絕之勦地理誌居鄛縣廬江郡音巢是故巢國夏桀所奔荀悅漢紀云範增阜陵人也】楚南公【徐廣云楚人善言陰陽者見天文志也】楚𨿽三戶【臣瓚與蘇林解同謂楚人怨秦𨿽三戶猶足亡秦韋昭以爲三戶楚三大姓昭屈景也二說皆非也三戶地名】蠭午【凡物交橫爲午言蠭之起交橫屯聚也故劉向傳注云蠭午雜沓也又鄭曰一縱一橫爲午】注與國黨與【按髙誘注戰國策云與國同禍福之國也】以市於齊【按張晏云市貿易也韋昭云市利於齊也故劉氏亦云市猶要也畱田假而不殺欲以要脇田榮也】髙陵縣【按晉灼云屬瑯琊】至安陽【按傅寛傳雲從攻安陽扛裏則安陽與扛裏俱在河南顏師古以爲今相州安陽按此兵猶未渡河不應卽至相州安陽今檢後魏書地形志云己氏有安陽城隋攺己氏爲楚丘今宋州楚丘西北四十里有安陽故城是也】搏牛之蝱不可以破蟣虱【張晏云搏音博韋昭云蝱大在外虱小在內故顏師古言以手擊牛可以殺其上蝱而不能破其內虱諭方欲滅秦不可與章邯戰也鄒氏搏音附今案言搏牛之蝱本不擬破其上之蟣虱以言志在大不在小也】無鹽【按地理誌東平郡之縣在今鄆州之東也】飲酒髙會【韋昭曰皆召髙爵者故曰髙會服防云大會是也】芋菽【芋蹲防也菽豆也故臣瓚曰士本食蔬菜以菽半雜之則芋菽義亦通漢書作半菽徐廣曰芋一作半半五升也王劭曰半量器名容半升也】而徇私【私謂使其子相齊是徇其私情崔浩云徇營也】司馬門【按天子門有兵欄曰司馬門也】馬服【韋昭云趙奢子括也代號馬服崔浩云馬服趙官名言服武事】楡中地【服防云金城縣所治蘇林曰在上郡崔浩云防恬樹楡爲塞也】與諸侯爲從【此諸侯謂闗東諸侯也可以知然文頴曰闗東爲從闗西爲橫髙誘曰闗東地形從長蘇秦相六國號爲合從闗西地形橫長張儀相秦壊闗東從使與秦合號曰連橫】鈇質【公羊傳云加之鈇質休云要斬之罪崔浩云質斬椹也又郭注三蒼云質莝椹也】始成【軍官名始成其名】三戶【水經注雲漳水東經三戶峽爲三戶津也淇當爲湛案晉八王故事云王浚伐鄴前至梁湛蓋梁湛在鄴西四十里孟康云在鄴西三十里又闞駰十三州誌云鄴北五十里梁期故縣也字有不同】污水【污音於郡國志鄴縣有污城酈元雲污水出武安山東南經污城北入漳】洹水殷虛【按釋例雲洹水出汲郡林慮縣東北至長樂入淸水是也汲冢古文云盤庚自奄遷於北冢曰殷虛南去鄴州三十里是殷虛南舊地名號北冢也】函谷闗【文穎曰在農縣衡山嶺今移在谷城顏師古云今桃林縣南有洪滔澗水卽古之函闗按山形如函故稱函闗】項伯【名纏字伯後封射陽侯】跽【其紀反謂長跪】啗【音徒覽反凡以食餧人則去聲自食則上聲】紀信【漢書作紀通通紀成之子】唉【音虛其反皆嘆恨發聲之辭】沐猴而冠耳果然【言狝猴不任久著冠帶以諭楚人性躁暴果然言果如人言也】業已講解【服防云解折伏也說文云講和解也漢書作媾解蘇林云媾和也是講之與媾俱訓和也業事也言𨿽有疑心然事已和解也】都廢丘【孟康曰縣名今槐裏是也韋昭曰周時名犬丘懿王所都秦欲廢之故曰廢丘】都髙奴【按今鄜州有髙奴城】六【六縣古國臯陶之後】都臨菑【按髙紀及田儋傳云臨濟此言臨菑誤】戲下【戲音羲水名也言下者如許下洛下然也按上文云項羽入至戲西鴻門沛公還軍霸上是羽初停軍於戲水之下後𨿽引兵西屠咸陽燒宮室則亦還戲下今言諸侯罷戲下是各受封邑號令訖自戲下各就國何須假借文字以爲旌麾之下乎顏師古劉伯莊之說皆非】漢王部【按漢書見作劫字】注塞翟殷韓【按徐廣韋昭皆數翟塞及殷韓等顏師古不數三秦謂常山河南韓魏殷顧意峈同乃以陳餘兵爲五未知孰是鄙意按韓王鄭昌拒漢漢使韓信擊破之則韓兵不下而已破散也韓不在此數五諸侯者塞翟河南魏殷也】靈壁東【孟康曰故小縣在彭城南】審食其【食音異按酈審趙三人同名其音合並同以六國時衛有司馬食其並慕其名】注一嵗力役三十倍於古者【按姚氏云古者更卒不過一月踐更五月而休又顏云五當爲三言一嵗之中三月居更三日戍邊總九十三日古者役人嵗不過三日此所謂一嵗力役三十倍於古也斯說得之】漢王逃【音徒凋反漢書作跳字】髙俎【俎亦人之類故夏侯湛新論爲機機猶俎也比太公於牲肉故置之俎上姚察按左氏楚子登巢車以望晉軍杜預爲車上櫓也故李氏云軍中巢櫓又引時人亦謂此爲俎也】汜水【按今此水見名汜水音似張晏云在濟陰亦未全失按古濟水當此截河而南又東流溢爲滎澤然水南曰陰此亦在濟之陰非彼濟陰郡耳臣瓚之說是】垓下【張揖三蒼注云垓堤名在沛郡】烏江【按晉初屬臨淮】檥船【檥字服應孟晉各以意解耳鄒誕本作漾船以尙反劉氏亦有此音】中水【按晉書地道記其中水縣屬河間】杜衍【按地理誌縣在南陽按表作王翥也】赤泉【南陽有丹水縣疑赤泉後攺按漢書表及後漢攺憙音火志反】吳防【地理誌縣名屬汝南故房子國】湼陽【地理誌南陽縣名】

髙祖本紀第八

姓劉氏【按髙祖劉累之後別食邑於範士會之裔畱秦不反更爲劉氏劉氏隨魏徙大梁后居丰今言姓劉氏者是左傳天子建徳因生以賜姓胙之土命之氏諸侯以字爲諡因以爲族說者以爲天子賜姓命氏諸侯命族族者氏之別名也然則因生賜姓若舜生姚墟以爲姚姓封之於虞卽號有虞氏是也若其後子孫更不得賜姓卽遂以虞爲姓雲姓虞氏今此雲姓劉氏亦其義也故姓者所以統系百代使不別也氏者所以別子孫之所出又系本篇言姓則在上言氏則在下故五帝本紀云禹姓姒字契姓子氏棄姓姬氏是也】字季【按漢書名邦字季此單云字亦又可疑按漢髙祖長兄名伯次名仲不見別名則季亦是名也故項岱云髙祖小字季卽位易名邦後因諱邦不諱季所以季布猶稱姓也】沛小沛【按漢攺泗水爲沛郡治相城故以沛爲小沛也】父曰太公【皇甫謐云名執嘉王符云太上皇名燸與湍同音】母媼【韋昭云婦人長老之稱皇甫謐云媼蓋姓王氏又據春秋握成圖以爲執嘉妻含合始遊洛池生劉季詩含神霧亦雲姓氏皆非正史所出蓋無可取今近有人雲母溫氏貞時打得班固泗水亭長古石碑文其字分明作溫字雲母溫氏貞時與賈膺復徐彥伯魏奉古等執對反覆深嘆古人未聞聊記異見於何取實】注地神曰媼【按禮樂志云后土富媼張晏曰坤爲母故稱媼是也】見蛟龍於其上【按詩含神霧云赤龍感女媼劉季興又廣雅云有鱗曰蛟龍】隆準【應劭曰隆髙也李斐云準鼻也始皇蜂目長凖蓋鼻髙起】龍顏【應劭云顏顙也爾雅顏額也文穎曰髙祖感龍而生故其顏貌似龍長頸而髙鼻】貰酒【鄒誕貰音世與字林聲韻並同又音時夜反廣雅云貰賖也說文云貰貸也臨淮有貰陽縣漢書功臣表貰陽侯劉纏而此紀作射陽則貰亦射也】讐數倍【樂產云借讐爲售蓋古字少假借耳今亦依字讀蓋髙祖大度旣貰飲且讐其數倍價也】折券【周禮小司寇云聴稱責以傅別鄭司農云傅別券書也康成云傅別謂大字書於札中而別之也然則古用簡札書故可折至嵗終總棄不責也】咸陽【韋昭云秦所都武帝更名渭城應劭云今長安也按闗中記云孝公都咸陽今渭城是在渭北始皇都咸陽今城南大城是也名咸陽者山南曰陽水北亦曰陽其地在渭水之北又在九嵕諸山之南故曰咸陽】單父人呂公【韋昭云單父縣名屬山陽崔浩云史失其名但舉姓而言公又按漢書舊儀云呂公汝南新蔡人又相經云魏人呂公名文字叔平也】主進【鄭氏云主賦斂禮錢也顏師古曰進者會禮之財字本作賮聲轉爲進宣帝數負進義與此同】乃紿爲謁【韋昭云紿詐也劉氏云紿欺負也何休云紿疑也謂髙祖素狎易諸吏乃詐爲謁謁謂以札書姓名若今之通刺而兼載錢數也】告歸之田【韋昭云告請歸乞假也音告語之告故戰國策曰商君告歸延篤以爲告歸今之歸寧也劉伯莊劉師古並音古篤反非號嚳兩音也】如嘷呼之嘷【按東觀漢記田邑傳云邑年三十歷卿大夫號歸罷厭事少所嗜欲尋號與嘷同古者當有此語故服氏云如號呼之號音豪今以服防𨿽據田邑號歸亦恐未得然此告字當音誥誥號聲相近故後誥歸號歸遂變耳】以竹皮爲冠【應劭云一名長冠側竹皮裹以縱前髙七寸廣三寸如板又蔡邕獨斷雲長冠楚制也髙祖以竹皮爲之謂之劉氏冠司馬彪輿服志亦以劉氏冠爲雀尾冠也】求盜【應劭云舊亭卒名弩父陳楚謂之亭父或云亭部淮泗謂之求盜也】夜徑【舊音經按廣雅云徑斜過也字林云徑小道也音古定反言酒後放徒夜徑行澤中不敢由正路且從而求疾也】當徑【音逕鄭曰步道曰徑也】拔劍斬虵【漢舊儀云斬虵劍長七尺又髙祖云吾以布衣提三尺劍取天下二文不同者崔豹古今注髙祖爲亭長理應提三尺劍耳及貴當別得七尺寶劍故舊儀因言之】分爲兩【謂斬虵分爲兩段也】欲告之【漢書作苦謂欲困苦辱之一本或作笞說文云笞擊也】注畦畤【按太康地理誌云畤在櫟陽故城內其畤如畦故曰畦畤畦音戶圭反】注秦自謂水【按秦文公獲黑龍命爲徳水是也按春秋合城圖雲水神哭子褒敗宋均以髙祖斬白虵而神母哭則此母水精皆非也】注至光武乃攺【謂攺漢爲火徳秦金徳與兩金及赤帝子之理合也】髙祖覺【包愷劉伯莊音古孝反】自負【晉灼云自恃斬虵事】以厭【一反又一冉反廣雅云厭鎭也】秦二世【應劭云始皇欲以一至萬示不相襲始者一故至子稱二世崔浩云二世始皇子胡亥又按善文稱隠士云趙髙爲二世殺十七兄而立今王則二世是第十八子也】起蘄【蘄縣名屬沛音機又音旂】掾主吏【案漢書蕭曹傅參爲獄掾何爲主吏也】劫眾【說文云以力脇之云劫也】數十百人【漢書作數百人劉伯莊云言數十人或至百人則是百人已下也】屠沛【按範云尅城多所誅殺故云屠也】壹敗塗地【言一朝破敗使肝腦塗地】注割盧山交【按管子云葛盧之山發而出金今注引發作交及割皆誤也】釁鼓【應劭云釁祭也說文云釁血祭也司馬法曰血於鼙鼔者神戎器也顏師古曰凡殺牲以血祭者皆名爲釁臣瓚以爲皆無祭事非也又以釁爲塗釁而應劭云釁呼爲舋馬融注周禮灼之兆與玉之釁防相似防音火故反皆非也】旗幟【墨翟云幟帛長丈五廣半幅字詁云幟標也字林云熊旗五斿爲與士卒爲期於其下故曰旗也幟或作識或作志嵇康音試蕭該音熾】胡陵【鄧展曰縣名屬山陽章帝攺曰胡陸】方與【鄭曰屬山陽也】周章【應劭云章字文陳人】至戲【文穎云在新丰東二十里戲亭北孟康雲水名也又述徵記雲戲水自驪山馮公谷北流歷戲亭東入渭按今其水東爲戲驛也】而還【爲章邯所破而還邯音酣】燕趙齊魏皆自立爲王【按髙紀二世二年八月武臣自立爲趙王田儋自立爲齊王韓廣自立爲燕王魏咎自立爲魏王也】泗川監平【如淳云秦並天下爲三十六都置守尉監故此監平下有守壯則平壯皆名也】走至戚【晉灼曰東海縣也鄭徳包愷並如字讀李登音幹笠反也】左司馬得【顏師古云得司馬之名非也今以後云左司馬曹無傷自此以下更不見替易處蓋是司馬無傷得泗川守壯而殺之耳】亢父【舊音防劉伯莊包愷並同音苦浪反】東陽寧君秦嘉【臣瓚以爲二人按下文直云東陽寧君又別言秦嘉明臣瓚之說爲得顏師古以寧是姓君者時人號曰君耳】在畱【韋昭云今彭城畱縣也】從陳別將【謂章邯從陳別將兵向他處而遣司馬將領兵士北定楚地故如淳云章邯司馬也孔文祥亦曰邯別遣屠相又一說雲從謂追逐之言章邯討逐陳別將而司馬別將兵北定楚亦通】屠相【韋昭云相沛縣】至碭【應劭云碭屬梁國蘇林音唐又音宕】蕭西【韋昭云蕭沛之縣名謂在蕭縣之西也】拔之【按範云得城爲拔是也】下邑【韋昭云縣名屬梁國】襄城【韋昭云潁川縣】盱臺【韋昭云臨淮縣音吁夷也】東阿【韋昭云東郡之縣名】城陽【按地理誌屬濟陰】濮陽【韋昭云東郡之縣名】定陶【按地理誌濟陰之縣也】雍丘【韋昭云故杞國今陳畱之縣】外黃【韋昭云上陳畱縣】宋義【荀悅漢紀云故楚令尹宋義當別有所出也】趙歇【蘇林音如字鄭徳音遏絕之遏徐廣音烏轄反今依字讀之也】呂靑【按表靑封信陽侯也】闗中【韋昭云函谷武闗也又三輔舊事云西以散闗爲界東以函谷爲界二闗之中謂之闗中】奮【韋昭云憤激也】僄悍【說文云僄疾也悍勇也方言云僄輕也劉音疋妙反也】猾賊【漢書作禍賊也】成陽【在濟陰韋昭云在潁川非也】扛裏【服防云縣名如淳云秦軍所別屯地名也】栗【韋昭云縣名屬沛】廣【韋昭云在山陽】開封【韋昭云河南縣】白馬【韋昭云東郡縣】曲遇【徐廣云在中牟韋昭云志不載司馬彪郡國志中牟有曲遇聚也】滎陽【韋昭云故衛地河南縣也】注緱氏東南【按十三州誌云河南緱氏縣以山爲名一云轘轅凡九十二曲是險道也】守齮【音檥許愼以爲側齧也】黎明【音犂黎猶比也謂比至天明也漢書作遲音值值待也謂待天明皆言早意也】圍宛城【按楚漢春秋曰上南攻宛匿旌旗人銜枚馬束舌雞未鳴圍宛城三匝也】乘城【李奇曰乘守也韋昭曰乘登也】殷侯【韋昭曰在河內】丹水【韋昭曰在河內】襄侯王陵【按王陵封安國侯是定天下爲丞相時封耳此言襄侯當如臣瓚解蓋初封江夏之襄也】胡陽【韋昭曰南陽縣】析酈【鄒誕音錫酈音歷蘇林如淳音擲折屬農酈屬南陽出地理誌而左傳云折一名白羽顏師古云析今內鄕縣酈今菊潭縣】武闗【左傳云楚司馬起營所以臨上雒謂晉人曰將通於少習杜預以爲商縣武闗也又太康地理誌武闗當冠軍縣西峣闗在武闗西也】璽符節【韋昭雲天子印稱璽又獨以玉符發兵符也節使者所擁也說文云符信也漢制以竹長六七分而相合釋名云節爲號令賞罰之節也又節毛上下相重取象竹節又漢官儀云子嬰上始皇璽因服禦之代代傳受號曰漢傳國璽也】或言誅秦王【楚漢春秋曰樊噲請殺之】枳道【音只按漢宮殿疏云枳道亭東去霸城觀四里觀東去灞水百步蘇林云在長安東十三里也】誹謗【劉伯莊樂彥同音方未反】棄市【按禮云刑人於市與眾棄之故今律謂絞刑爲棄市是也】三章【殺人傷人及盜】抵罪【韋昭云抵當也謂使各當其罪今桉秦法有三族之刑漢但約法三章耳殺人者死傷人及盜者使之抵罪余並不論其辜以言省刑耳則抵訓爲至殺人以外惟傷人及盜使至罪名耳】或說沛公【按楚漢春秋云解先生云遣守函谷無內項王而張良系家云鯫生說我則鯫生是小生卽解生】亞父【範增也項羽得範增號曰亞父言尊之亞於父猶管仲謂仲父父並音甫也】鴻門【按姚察云在新丰古城東未至戲水道南有斷原南北洞門是也】櫟陽【因太上皇攺曰萬年】都六【地理誌云六縣屬六安國】都邾【太康地理誌云楚滅邾遷其人於江南因名縣也】當陽【韋昭雲南郡縣名】入蝕中【李奇音力孟康音食王劭按說文作器名也地形似器故名之音力也】輒燒絕棧道【按系家是用張良計也棧道閣道也音士諫反包愷音士板崔浩云險絕之處傍鑿山巖而施板梁也】引兵圍廢丘【按荀悅漢紀令樊噲圍之】嶭歐【按表歐以舍人從爲將軍封廣平侯也】王吸【按表吸以中涓從爲將軍封淸陽侯】陽夏【韋昭云縣名屬淮陽後屬陳夏音更雅反】漢王跳【如淳曰跳走也晉灼桉劉澤傳跳驅至長安說文云徒調反通俗文云超通爲跳】滕公【夏侯嬰爲滕令故曰滕公也】白馬津【卽黎陽津也南界東郡白馬縣】燕郭西【故南燕國也在東郡秦以爲縣】負約【負音佩也】卿子冠軍【韋昭云宋義之號如淳曰卿者大夫之尊子男之爵冠軍人之首也尊宋義故加此號】王諸將善地【謂章邯等】徙逐故主【謂田市趙歇韓廣之屬】乃捫足【捫摸也中匈而捫足者蓋以矢初中痛悶不知所在故爾或者中匈而捫足權以安士卒之心也】行軍病甚【按三輔故事曰楚漢相拒於京索間六年身被大創十二矢石通中過者有四也】梟故塞王欣【梟懸首於木也欣自剄於汜水上令梟之於櫟陽者以舊都故梟以示之也】鴻溝【應劭云在滎陽東南三十里蓋引河東南入淮泗也張華云一渠東南流經浚儀是始皇所鑿引河灌大梁謂之洪溝一渠東經陽武南爲官渡水經雲中牟臺下臨淮水是爲官渡水也】楚歌【應劭云今雞鳴歌也顏遊秦云楚歌猶吳謳也按髙祖令戚夫人楚舞自爲楚歌楚之歌也】心善家令言【顏氏按荀悅云故𨿽天子必有尊也無父猶設三老況其存乎家令之言過矣晉劉寶云善其發悟己心因得尊崇父號也】田肯【漢紀及漢書作宵劉顯云相傳作肯也】形勝【韋昭云地形險固故能勝人也】縣隔千里【服防云謂函谷闗去長安千里爲縣隔按文以河山險阻形勝其勢如隔千里也】秦得百二【蘇林曰百二百中之二二十萬人也虞喜云百二者得百之二言諸侯持防百萬秦地險固一倍於天下故云得百二馬言倍之也蓋言秦兵當二百萬也齊得十二亦如之故爲東西秦言勢相敵但立文相避故云十二言余諸侯十萬齊地形號亦倍於他國當二十萬人也】勃海【崔浩云勃旁跌也旁跌出者橫在濟北故齊都賦雲海旁云勃也】千里之外【以言齊境濶不啻千里故云之外也】爲荊王【乃王吳地在淮東也姚察按虞喜云總言吳別言荊者以山命國也今西南有荊山在陽羨界賈封吳地而號荊王指取此義太康地理誌陽羨縣本名荊溪】徙太原【信初都陽翟也】徙治長安【按漢儀注髙祖六年更名咸陽曰長安三輔舊事渭城本咸陽也髙帝爲新城七年屬長安也】東闕北闕【東闕名蒼龍北闕名武無西南二闕者蓋蕭何以厭勝之法故不立也說文云闕門觀也髙三十丈秦家舊處皆在渭北立東闕北闕蓋取其便也】太上皇【按蔡邕云不言帝非天子也又按本紀秦始皇追尊莊襄王爲太上皇已有故事矣蓋太上者無上也皇者徳大於帝欲尊其父故號曰太上皇也】會缻【上音鱠下音文僞反地名也漢書作缶音作保非也】當城【代之縣名也】楚隠王【系家作幽王名檡負芻之兄】魏安釐王【史闕名昭王之子王假之祖也】齊緡王【名地宣王子王建祖】趙悼襄王【名偃孝成王丹之子幽王遷之父也】小人以僿【鄭音先代反鄒本作薄音扶各反一作僿而徐廣云一作薄是本互不同也然此語本出子思子見今禮表記作薄故鄭注云文尊卑之差也薄茍習文法不悃誠也徐又音隠云僿音先志反僿塞聲相近故也蓋僿猶薄之義也】呂太后本紀第九

呂太后【諱雉字娥姁也】戚姬【如淳音怡非也茂陵書曰姬內官是矣然官號及婦人通稱姬者周之姓所以左傳稱伯姬叔姬以言天子之宗女貴於他姓故遂以姬爲婦人美號故詩曰𨿽有姬姜不棄顦顇是也】幾代【上其紀反又音祈也】呂臺【鄭氏鄒誕並音怡蘇林音胎】大臣【張良說孫通等】畱侯策【令太子卑詞安車以迎四皓也】令武【令音齡】異母【母曰曹姬也】永巷【永巷別宮名有長巷故名之也】掖庭【按韋昭云以爲在掖門內故謂之掖庭也】泛【音捧泛也】注主孟啗我之比【啗音徒濫反按主是謂裏克安卽優施之語事見國語孟者且也言且啗我物我教汝婦事夫之道比卽夫人稱主之意耳比音必二反】五年六年城就【按漢宮闕疏四年築東而五年築北面漢舊儀城方六十三里經緯各十二里三輔舊事云城形似北斗也】啑血【鄒音使接反又云或作喢作丁牒反】辟陽侯【按韋昭云信都之縣名】子山爲襄城侯【按下文更名義又攺名農漢書襄城侯惟云名蓋史省文耳按志襄城屬潁川】軹侯【按韋昭云河內有軹縣音紙也】呂他【音陁】兪侯【音輸】贅其侯【按表作臨淮也】比殺三趙王【比音如字比猶頻也趙隠王如意趙幽王友趙王恢是三趙王也】猶與【猶鄒音以獸反與音預又作豫崔浩云猶猿也卬鼻長尾性多疑又說文云猶獸名多疑故比之也按狐性亦多疑度水而聴水聲故云狐疑也今解者又引老子與兮若冬涉川猶兮若畏四鄰以爲猶與是常語且猿狐聴而云若冬涉川則與是狐類不疑猶兮若畏四鄰則猶定是獸自不保同類故云畏四鄰也】朱虛【音墟瑯琊縣也】東牟【韋昭云東萊縣】隆慮【音林盧二音避殤帝諱攺也】劉氏所立九王【吳楚濟北淮南瑯耶代常山王朝淮陽王武濟川王大是九也】呂氏所立三王【梁王產趙王祿燕王通也】呂【韋昭云呂后女弟樊噲妻封臨光侯】今無處矣【顏師古以爲言見誅滅無處所也】襄平侯通【張晏云紀信子又晉灼云信被楚燒死不見有後按功臣表襄平侯紀通文成以將軍定三秦死事子侯則通非信子張說誤矣】訟言誅之【按韋昭云以訟爲公徐廣又云一作公蓋公爲得然公言猶明言也又解者誦說也】

史記索隠卷三

欽定四庫全書

史記索隠卷四

唐司馬貞撰

孝文本紀第十

新啑血【漢書作喋音跕丁牒反漢書陳湯杜業皆言喋血無盟歃事廣雅云蹀履也謂履涉之】宋昌【東觀漢記宋楊傳宋義後有宋昌又會稽典錄昌宋義孫也】犬牙相制【言封子弟境土交接有若犬之牙不正相當而相銜入也】盤石之宗【言其固如盤石此語見太公六韜也】一節入北軍【卽紀通所矯帝之節】大橫庚庚【按荀悅云大橫兆橫理也按庾庚猶更更言以諸侯更帝位也】注庚其繇文【荀悅云繇抽也所以抽出吉凶之情也杜預云繇兆辭也音冑也】注五帝官天下【按漢書蓋寛饒云五帝官天下三王家天下官者以傳賢人家以傳子孫官猶公也謂不私也】渭橋【三輔故事咸陽宮在渭北興樂宮在渭南秦昭王通兩宮之間作渭橋長三百八十步又闗中記云石柱以北屬扶風石柱以南屬京兆也】請間【包愷音閒言欲向空閒處語顏師古雲間猶容也猶言中間請容暇之頃當有所陳不欲卽公論也】代邸【說文邸屬國捨】陰安侯列侯頃王后【按蘇林徐廣韋昭以爲二人封號而樂產引如淳以頃王后別封陰安侯與漢祠令相會今以陰安是別人封爵非也頃王后是代王后文帝之伯母代王降爲郃陽侯故云列侯頃王后韋昭曰陰侯屬魏郡也】計宜者【楚王交髙帝弟最尊言更請楚王計宜者故下云皆爲宜也】淸宮【按漢儀云皇帝起居索室淸宮而後行】法駕【漢官儀雲天子鹵簿有大駕法駕大駕公卿奉引大將軍參乘屬車八十一乘法駕公卿不在鹵簿中惟京兆尹執金吾長安令奉引侍中參乘屬車三十六乘也】女子百戶牛酒【按封禪書云百戶牛一頭酒十石樂產云婦人無夫或無子不霑爵故賜之也】酺五日【說文云酺王者布徳大飲酒也出錢爲醵出食爲酺又按趙武靈王滅中山酺五日是其所起也】陽信侯【韋昭云勃海縣】嗛志【按嗛者不滿之意也未有嗛志言天下皆志不滿也漢書作志安也】謂天下何【言何以謂於天下也】其安之【其發聲也安者徐也言徐徐且待也】有天下者莫長焉用此道也【言古之有天下者無長於立子故云莫長馬用此道者用殷周立子之道故安治千有餘嵗也】更議不宜【言不宜更別議也】諸侯皆同姓【謂帝之子爲諸侯王皆同姓姓生也言皆同母生故立太子母也】壯武【韋昭云膠東縣】淸郭【按表駟鈞封鄔侯不同者蓋後徙封於鄔鄔屬鉅鹿郡】樊侯【韋昭云樊東平之縣】然【蘇林云寢視不安之貌蓋近其意余說皆疎音下板反】見馬遺財足【遺猶畱也財古字與才同言大僕見在之馬今畱才足充事而已也】傳置【按廣雅云置驛也續漢書云驛馬三十里一置故樂產亦云傳置一也言乘傳者以傳次受名乘置者以馬取匹傳音丁戀反如淳云律四馬髙足爲傳置四馬中足爲馳置下足爲乘置一馬二馬爲軺置如置急者乘一馬曰乘也】誹謗之木【按尸子云堯立誹謗之木誹音非亦音沸韋昭云慮政有闕失使書於此堯時然也後代因以爲飾今宮外橋梁頭四植木是也】注交午柱【鄭注禮云一縱一橫爲午以木貫表柱四出卽令之華表崔浩以爲木貫表柱四出名桓陳楚俗桓聲近和又云和表則華與和又相訛耳】相謾【韋昭云謾相抵讕也說文云謾欺也謂初相約共行祝後相欺誑中道而止之也】銅虎符【漢儀銅虎符發兵長六寸竹使符出入徵發說文云分符而合之小顏云右畱京師左與之古今注云金虎符銀錯書之張晏云銅取其同心也】甘泉【應劭雲宮名在云陽一名林光臣瓚云甘泉山名林光秦離宮名又顧氏按邢承西徵賦注云甘泉水名今按蓋因地有甘泉以名山則山水皆通也】祁侯賀【漢書音義祁音遲賀姓繒繒古國夏同姓也】淮南王【名安阜陵侯也】衡山王【名勃安陽侯也】廬江王【名賜周陽侯也】淳於公【名意爲齊太倉令故謂之倉公也】女緹縈【緹音啼鄒氏音體非】肉刑三【韋昭云斷趾黥劓之屬崔浩漢律序云文帝除肉刑而宮不易張斐注云以淫亂人族序故不易也】右賢左戚【劉徳云先賢後親也】祝釐【音僖福也】五徳【五行之徳帝王相承傳易終而復始故云終始傳五徳事傳音轉也】更爲元年【按秦本紀惠文王十四年更爲元年又汲冢竹書魏惠王亦有後元當取法於此又按封禪書以新垣平日再中故攺元也】四荒【顧按爾雅孤竹北戶西王母日下謂之四荒也】結軼【鄒氏音逸又音轍漢書作轍顧氏按司馬彪云結謂車轍回旋錯結之也】元元【戰國策云制海內子元元非兵不可髙誘注云元元善也又按姚察云古者謂人云善人也因善爲元故云黎元其言元元者非一人也顧野王又云元元猶喁喁可憐愛貌未安其說聊記異也】中大夫令勉【裴駰按表景帝攺衛尉爲中大夫今則中大夫令是官號勉其名後此官攺爲光祿勲虞世南以此稱中大夫令是史家追書耳顏遊秦以令是姓勉是名爲中大夫據風俗通令姓令尹子文之後也】句注【伏儼音俱包愷音鉤】細栁【桉三輔故事細栁在直城門外阿房宮西北維又匈奴傳雲長安西細栁則如淳云在渭北非也】倉庾【郭璞注云庾倉無屋也】注胡公【胡公名廣後漢太尉作漢官解詁也】賣爵【崔浩云富人欲爵貧人欲錢故聴賣買也】露臺【顧氏按新丰南驪山上猶有臺之舊趾也】注漢語作跣【漢語是書名荀爽所作也】已下【謂柩已下於壙】大紅【劉徳云紅亦功也男功非一故以功力爲字而女工惟在於絲故以糸工爲字三十六日以日易月故也】復土【音伏謂穿壙出土下棺已而塡之卽以爲墳故云復土復反還也音福】內史卒【按百官表云內史掌理京師之官也景帝更名京兆尹也】霸陵【霸是水名水經於山亦曰霸山卽芷陽地也】武徳文始五行之舞【應劭云禮樂志文始舞本舜韶舞髙祖更名文始示不相襲五行舞本周武舞秦始皇更名五行舞按今言秦武徳文始五行之舞者其樂總象武王樂言髙祖以武定天下也旣示不相襲其作樂之始先奏文始以羽籥衣文繡居先次卽奏五行五行武舞執干戚而衣有五行之色也】

孝景本紀第十一

蕭何孫系【漢書亦作系鄒誕本作徯又按漢書功臣表及蕭何傳皆云封何孫嘉疑其人有二名也】二十而得傅【音附荀悅云傅正卒也小顏云舊法三十三而傅今攺也】孝文太后崩【薄太后也亦芷陽西曰少陵也】廣川長沙王【廣川王彭祖長沙王發皆景帝子遣就國也】祋祤【鄒誕生上音都會反下音羽又丁括反祤音詡】燔雒陽【雒陽漢書作淮陽災故徙王於魯也】齊王將廬【悼惠王之孫齊襄之子廬漢書作閭】燕王嘉皆薨【劉澤之子】用傳出入【傳音丁戀反如今之過所】平陸侯禮【韋昭云平陸西河縣禮卽向之從曾祖王父也】作陽陵【景帝豫作壽陵也按趙系家趙肅侯十五年起壽陵後代遂因之也】王太后爲皇后【系家太后槐里人父仲兄信封蓋侯後故金氏妻女弟姁兒也】周苛【周昌之兄】注故封其子【韋昭云張尙子當居趙夷吾子周建徳子橫王悍子棄也】軍東都門【按三輔黃圖云東出北第一門曰宣平門外曰東都門】典客爲大行【韋昭云大行官名秦時云典客景帝初攺云大行後更名大鴻臚武帝因而不攺故漢書景紀有大鴻臚百官表又云武帝攺名大鴻臚鴻聲也臚附皮以言其掌四夷賔客若皮臚之在外附於身也復有大行令諸侯薨大鴻臚奏諡列侯薨則大行奏誄按此大行令卽鴻臚之屬官也】注九儀【按鄭曰命者五謂公侯伯子男爵者四孤卿大夫士是九也】置左右內【主天下之私財物曰少內少內屬大內也】綰爲丞相【姓衛也】令徒衣七緵布【七緵蓋今七升布言其麄故令衣之也】止馬舂【止人爲馬舂粟爲嵗不登故也】月貫天廷中【天廷卽龍星右角也按石氏星傳曰龍在左角曰天田右角曰天廷】封皇太后弟蚡【蚡音扶粉反按外戚世家皇太后母臧氏初嬪王氏生子信而寡更嫁長陵田氏生蚡及勝也】諸侯以弱【主父偃上言今天子下推恩之令令諸侯各得分邑其子弟於是遂弱卒以安也】

孝武本紀第十二

孝武皇帝【裴駰云大史公自序云作今上本紀又其序事皆云今上今天子今或言孝武皇帝者悉後人所定也】注武紀褚先生補作【按褚先生補史記合集武帝事以編年今止取封禪書補之信其才之薄也又張晏云褚先生潁川人仕元成間韋稜云褚顗家傳褚少孫梁相褚大弟之孫宣帝代爲博士寓居於沛事大儒王式號爲先生續太史公書阮季緒亦以爲然也】景帝中子【按景十三王傳廣川王已上皆是武帝兄是自河間王徳以至廣川凡有八人則武帝弟兄也】薦紳【上音搢搢挺也言挺笏於紳帶之間事出禮內則今作薦者古字假借耳漢書作縉紳臣瓚云縉赤白色非也】立明堂城南【城南長安城南門外也按闗中記云明堂在長安城門外杜門之西也】蹏氏觀【徐廣音蹄鄒誕音斯又音蹄觀名也】先後宛若【鄒誕音二字並去聲卽今妯娌也孟康以兄弟妻相謂也韋昭云先謂姒後謂娣也宛音寃】平原君【按徐云武帝外祖母則是臧兒也】祠竈【如淳云祠竈可以致福按禮竈者老婦之祭盛於盆尊於瓶說文周禮以竈祠祝融淮南子炎帝作火官死爲竈神司馬彪注莊子云浩竈神也如美女衣赤李江範音浩也】武安侯【服防云田蚡也韋昭云武安屬魏郡也】安期生【服防曰古之眞人按列仙傳云安期生瑯邪人賣藥東海邊時人皆言千嵗也】齊爲黃金【齊音劑】亳人薄誘忌【亳山陽縣名姓謬名忌居亳故下稱薄忌此文則作薄字而謬又誤作誘矣】天神貴者太一【按樂汁微圖云紫微宮北極天一太一宋均以爲天一太一北極之別名春秋緯紫宮天皇曜魄寶之所理也】其佐曰五帝【河圖云蒼帝神名靈威仰之屬也】爲皮幣【按食貨志皮幣以白鹿皮方尺緣以繢以薦璧得以黃金一斤代之又漢律皮幣率鹿皮方尺直黃金一斤】造白金【按食貨志曰金三品各有差也】一角獸若麃然【音步交反韋昭曰體若麕而一角春秋所謂有麕而角何也楚人謂麋爲麃又周書王會云麃者若鹿爾雅云麋大鹿也牛尾一角郭璞云漢武一角獸若麃謂之麟是也】柏梁【服防云用梁百頭按今字皆作柏三輔故事雲臺髙二十丈用香柏爲殿香聞十里】銅柱承露【三輔故事曰建章宮承露盤髙三十丈大七圍以銅爲之上有仙人掌承露和玉屑飲之故張衡賦曰立修莖之仙掌承云表之淸露是也】鼎湖【按鼎湖縣名屬京兆後屬農昔黃帝采首陽山銅鑄鼎於湖曰鼎湖卽今之湖城縣也韋昭云以爲近宜春亦甚疎也】游水髮根【顏師古以游水姓髮根名蓋或因水爲姓服防亦曰髮根人姓字或曰發樹根者也】太史公【韋昭云談司馬遷之父也說者以談爲太史公失之矣史記多稱太史公遷外孫楊惲稱之也姚察按遷傳亦以談爲太史公非惲所加又按虞喜志林云古者主天官皆上公自周至漢其職轉卑然朝會坐位猶居公上尊天之道其官屬仍以舊名尊而稱公公名當起於此故如淳云太史公位在丞相上天下郡國計書先上太史公副上丞相其義是也而桓譚新論以爲太史公造書書成示東方朔朔爲平定因署其下太史公者皆朔所加之者也】脽丘【音誰漢舊儀作葵丘者蓋河人呼誰與葵同故耳】侵尋於太山矣【侵尋卽浸淫也故晉灼云遂往之意也小顏云侵淫漸染之義蓋尋淫聲相近假借用耳師古叔父遊秦亦解漢書故稱師古爲小顏也】樂成侯【韋昭云河間縣按郊祀志樂成侯登而徐廣據表姓丁名義未詳】羨門【韋昭云仙人應劭云名子喬】而大通焉【韋昭云言大能通天意故封之樂通樂通在臨淮髙平縣也】斥車馬【孟康云斥不用之車馬是也】掊視【說文掊抱也音步溝切】母欵識【韋昭云欵刻也按識猶表識也】中山【此山在馮翊谷口縣西近九嵕山土人呼爲中山河渠書韓使水工鄭國說秦鑿涇水自中山西卽此山】晏溫【如淳云三輔俗謂日出淸濟爲晏晏而溫故曰晏溫許愼注淮南子云晏無雲也】不虞不驁【毛傳云虞嘩也姚氏按何承天云虞當爲吳音洪霸反又說文以吳一口大言也此作虞者與吳聲相近故假借也或者本文借此虞爲歡娛字故也】鬼臾區【鄭氏云黃帝佐也李奇曰黃帝時諸侯本作申區者非藝文志作鬼容區者也】所謂寒門者谷口也【服防云黃帝所仙之處也小顏雲谷中山之谷口漢時爲縣今呼爲冶谷去甘泉八十里盛夏凜然故曰寒門谷口也】三垓【垓重也言爲三重壇也鄒氏云一作階言壇堦三重】用事八神【按韋昭八神謂天地陰陽日月星辰主四時主之屬今按郊祀志一曰天主祠天齊二曰地主祠太山梁父三曰兵主祠蚩尢四曰陰主祠三山五曰陽主祠之罘六曰月主祠之萊山七曰日主祠盛山八曰四時主祠瑯邪也】昔大帝神鼎一【顏師古以太帝卽太昊伏犧氏以在黃帝之前故也】鬺烹【言鼎以烹牲而響嘗也鬺字又作觴字音殤漢書郊祀志云鼎空足曰鬲以象三徳鬲音歷謂足中不實者名之也】上雍【以雍地形髙故云上】龍垂胡【顏師古云胡謂項下垂肉也其毛也故童謡曰何當爲君鼓龍胡是也】醴進【音進漢書作進顏師古云具俎豆酒醴而進之一曰進謂雜物之具所以加禮也】爲餟食【餟音竹芮反謂聯續而祭之漢志作�古字通說文云餟祭酹】祭月以羊彘特【特一牲也言若牛若羊若彘止一特也】奉瑄玉【音宣璧大六寸也】泰帝使素女【亦謂太昊也】射牛【天子射牛示親祭也事見國語】及箜篌瑟【應劭云武帝始令樂人侯調作聲圴圴然命曰箜篌侯其姓也】艸封禪儀【儀見應劭漢官儀也】見星出如瓠【按郊祀志云塡星出如瓠故顏師古以徳姓卽鎭星也今按此紀惟言徳星則徳星嵗星也嵗星所在有福故曰徳星也】壽星仍出【壽星南極老人星也見則天下理安故言之也】信星昭見【信星鎭星也信屬土曰鎭星則漢志爲徳星也】宿畱【音秀澑宿畱遲待之意若依字讀則言宿而畱亦是有所待並通也】還至瓠子【瓠子決河名蘇林曰在甄城南濮陽北廣百步深五丈】自臨塞決河【按河渠書武帝自臨塞決河將軍已下皆負薪也】沈祠而去【按沈白馬祭河決於是作瓠子歌見河渠書】乃作通天臺【漢書作通天臺於甘泉宮按漢書舊儀臺髙三十丈去長安二百里望見長安城也】甘泉更置前殿【姚氏按揚雄云甘泉本因秦離宮旣奢泰武帝增通天臺迎風宮近則有洪崖儲胥逺則石闗封巒鳷鵲露寒棠黎等觀又有髙華溫徳觀曽成宮白虎走狗天梯瑤臺仙人弩法相思觀】芝生殿房中【按生芝九莖於是作芝房歌】公玉帶【玉或作肅公玉姓帶名姚氏按風俗通齊湣王臣有公玉冉其後也音語錄反三輔決錄雲杜陵有玉氏音肅說文以爲從玉音畜牧之畜今讀公玉與決錄音同然二姓單復有異單姓者肅後漢司徒玉況是其後也】命曰昆侖【玉帶明堂圖中爲復道有樓從西南入名其道曰昆侖言其似昆侖山之五城十二樓故名之也】泰元神防【按薦饗之辭言天授皇帝泰元神防周而復始又按上黃帝得寶鼎神防則太古上皇創歷之號故此云太元神防周而復始也】冀至殊庭焉【冀漢書作幾幾近也冀望也亦通服防曰蓬萊出仙人殊庭者異也言入仙人異域也】其東則鳳闕【三輔黃圖云武帝營建章起鳳闕髙三十五丈闗中記一名別風言別四方之風西京賦曰閶闔之內別風嶕嶤是也三輔故事云北有圜闕髙二十丈上有銅鳳皇故曰鳳闕也】其西則唐中【如淳云詩雲中唐有甓鄭曰唐堂庭也爾雅以廟中路謂之唐西京賦曰前開唐中彌望廣象是也】魚之屬【三輔故事云殿北海池北岸有石魚長二丈廣五尺西岸有石二枚各長六尺】其南則玉堂【漢武故事玉堂基與未央前殿等去地十二丈】乃立神明臺【漢宮闕疏雲臺髙五十丈上有九宮常置九天道士百人也】井幹樓【闗中記宮北有井幹臺髙五十丈積木爲樓言築累萬木轉相交架如井幹司馬彪注莊子云井幹井防也又崔譔云井以四邊爲幹猶築墻之有楨幹又諸本多作幹一本作榦音說文云幹非橋】木耦馬【一音偶孟云寓寄龍形於木又姚氏云寓假也以言假木龍馬一駟非寄生龍馬形於木也】赤星五寛舒之祠官【赤星卽上靈星祠也靈星龍左角其色赤故曰赤星五者太一也三一也冥羊也馬行也赤星也凡五並祠官寛舒領之】凡六祠【謂五者之外有正太一后土祠故六也】

史記索隠卷四﹤史部﹐正史類﹐史記索隱﹥

欽定四庫全書

史記索隠卷五

唐司馬貞撰

三代系表第一【應劭云表者錄其事而見之按禮有表記而鄭云表明也謂事微而不著須表明也故言表也】

五帝三代之記【按此表依帝系及帝系本其實敍五帝三代而篇惟名三代系家者以三代代系長逺宜以名篇且三代皆出自五帝故敍三代要從五帝而起也】尙矣【劉氏猶久古也大戴禮彼文云黃帝尙矣】余讀諜【音牒牒者紀系諡之書也下云稽諸歷諜謂歷代之譜】五徳之傳【音轉謂帝王更王以金木水火土之五徳傳次相承終而復始故云終始五徳之傳也】以五帝系諜尙書【按大戴禮有五帝徳及帝系篇蓋太史公取此二篇之諜及尙書集而紀黃帝以來爲系表也】黃帝生囂【按宋哀曰太史公書囂靑陽是爲少昊繼黃帝立者蓋少昊金徳王非五運之次故敍五帝不數之耳】囂生蟜極蟜極生帝嚳【黃帝孫】顓頊生窮蟬【系本作窮系宋衷云一云窮系諡也】顓頊生鮌鮌生禹【按漢書律曆志顓頊五代而生鮌而此及帝系皆云顓頊生鮌是古史闕其代系也】帝予【音直呂反亦作寧】帝槐【音回一音懷系本作芬也】帝芒【音亡一作荒】帝泄【音薛也】帝扃【古熒字】帝厪【其靳反又音勤】帝臯【宋衷云墓在崤南陵】帝發【帝臯子也系本云帝臯生發及履癸履癸一名桀】帝小甲大庚弟【按殷木紀及系木皆云小甲太庚子】帝沃甲【系本雲開甲】帝廩辛【或作馮辛系本紀作祖辛誤也按上祖乙巳生辛知非也】成王誦【或作庸非】康王釗【克堯切乂音招】康伯【康叔子王孫牟父也】昭王瑕【音遐宋衷云昭王南伐楚辛由靡爲右涉漢中流而隕由靡承王遂卒不復周乃侯其後於西翟也】熊黮【吐感反又徒感反又杜減反鄒氏又作音】疌伯【音捷】魏公【系本作微公名弗其】共和【周召二公共相王室故曰共和皇甫謐云共伯幹王位以共國伯爵之君和其名也幹王位言篡也與史遷之說不同蓋異說耳】張夫子問褚先生【褚先生名少孫元成間爲博士張夫子未詳也】父皆黃帝子也【按上契及后稷皆帝嚳子此云黃帝子者謂是黃帝之子孫耳按嚳是皇帝曽孫而契棄是孫故云也】契母【有娀氏女曰簡狄浴於丘水出詩緯殷本紀云鳥翔水遺卵娀簡狄取而吞之也】姜嫄【有邰氏之女也韋昭云姜姓嫄字也】抱之山【上普交反又如字也】遂生源也【言太伯之讓季歷居吳不反者欲使傳文王武王撥亂反正成周道遂天下生生之源本也】蜀王黃帝後世【按系本蜀無姓相承云黃帝後且黃帝二十五子分封賜姓或於蠻夷蓋當然也蜀王本紀云米提有男子杜宇從天而下自稱望帝亦蜀王也則杜姓出唐杜氏蓋陸終氏之亦黃帝後也】霍子孟【按系本呂霍國眞姓後周武王封其弟處於霍是姬姓亦黃帝後】終始傳曰【蓋謂五行防緯之說若今之童謠言】時有嬰兒主【謂昭帝也】郤行車【言霍光持政擅權逼帝令如卻行車使不前也】爲臣言豈不偉哉【褚先生蓋腐儒也設主客引詩傳云契棄無父及據帝系皆帝嚳之子是也而末引蜀王霍光竟欲證何事而言之不經蕪正史輒云豈不偉哉一何誣也】

十二諸侯年表第二【按篇言十二實敍十三者賤夷狄不數吳乂霸在後故也不數而敍之者闔閭霸盟上國故也】

春秋歷譜諜【按劉杳云三代系表旁行邪上放周譜譜起周代藝文志有古帝王譜又自古爲春秋學者有年歷代系譜諜之說故杜元凱作春秋長歷及公子譜蓋因於舊說故太史公得讀焉也】象箸【鄒氏及劉氏皆音直慮反卽筯也今按箕子云爲象箸者必爲玉桮則箸者是樽也音治略反】箕子唏【唏嗚嘆聲音許旣反又音希希亦聲余故記曰夫子曰嘻其甚也亦餼音也】惡聞其過【上烏故反下古臥反故國語厲王止謗道路以目是也】遂奔於彘【彘地名在河東後爲永安縣也】挾王室【上音協也】政由五伯【伯音霸五霸者齊桓公晉文公秦穆公宋襄公楚莊王也】恣行【下孟切】楚介江淮【介音界言楚以江淮爲界一云介者夾也】文去重【去羌呂反下逐龍反言約史記修春秋去其重文也】其指【音逐光反】鐸氏微【鐸椒所撰名鐸氏微者春秋有微婉之詞故也】荀卿孟子公孫固韓非【荀況孟軻韓非皆著書自稱子宋有公孫固無所述此固齊人韓固傳詩者】張蒼歷譜五徳【按張蒼著終始五徳傳也】董仲舒【作春秋繁露是】數家【上音疎具反謂陰陽術數之家也】欲壹觀【音官】諸要難【下奴丹反】爲成學冶文者要刪焉【言表見春秋國語本爲成學之人欲覽其要故刪爲此篇焉】周共和元年【宣王少周召二公共相王室故曰共和宣王厲王之子也徐氏云元年至敬王四十三年凡三百六十五年共和在春秋前一百一十九年也】魯眞公濞【系本作愼公摯鄒誕本作愼公嚊眞公伯禽之孫】齊武公壽【太公五代孫獻公子也宋衷曰武公十年宣王大臣共行政號曰共和十四年宣王卽位】晉靖侯宜臼【唐叔五代孫厲侯之子也宋衷曰唐叔已下五代無年紀】秦仲【非子曽孫公伯之子宣王命爲大夫誅西戎也】楚熊勇【楚羋姓粥熊之後因氏熊熊勇熊延之子熊繹十一代孫】宋釐公【微仲六代孫子惠公覸音閒又下板反】衛釐侯【康叔七代孫頃侯之子頃侯賂周始命爲侯】陳幽公寧【胡公五代孫】蔡武侯【蔡仲五代孫也】曹夷伯【名喜振鐸六代孫也】燕惠侯【召公奭九世孫也立三十八年】共和十四年【二相還政宣王稱元年也】燕釐侯莊【徐應云一無莊字按燕失年紀及名此言莊者衍字也】秦莊王其【其名也按秦之先公並不記名恐其非名】晉穆公生【按系家名費生成作防王系本名弗生則生是穆公名】蔡釐侯所【按系家釐侯名所事】鄭桓公友【宣王母弟宣王二十二年封之鄭立三十六年與幽王俱死犬戎之難也】曹惠公伯雉【一作兕】齊莊公贖【劉氏音神欲反系家及系木並作贖又上成公說系家作脫也】楚若敖【熊鄂子熊儀也號若敖也】鄭武公滑突【滑一作掘並音胡忽反】魯惠公弗生【系家作弗湟系本作弗皇】楚寧敖【按系家若敖子熊坎立是爲霄敖此作寧敖恐是霄字訛變爲寧也劉伯莊但隨字而音更不分析】楚蚡冒【鄒氏云蚡一作粉音債冒音亡報反又音黙也】潘父殺昭侯【昭侯文侯仇之子系家云晉大臣潘父殺昭侯迎曲沃桓叔晉人攻之立昭侯子平是爲孝侯也】鄂侯郤【作都者誤也鄂邑郤其名孝侯子也】魯隠公息【系家名息系本名息故也】魯桓公允【一作兀五忽反徐廣云一作軏】哀侯弟緡【音旻】弟他【音徒何反陳大夫五父後立爲厲公】楚杜敖囏【音艱系家作莊敖劉音壯此作杜敖劉氏云亦作堵堵壯聲相近與系家乖不詳其由也】好城【上去聲】人罷【音皮】太子圉質【晉惠公夷吾之子也圉音禦質音致又如字也】之戰【谷梁傳戰於水之上系家云十三年宋師大敗公傷股】王奔汜【似凡兩音】趙成子【名衰】欒貞子【名枝】霍伯【先且居也封之霍】臼季皆卒【臼季胥臣也四大夫皆在此年卒】圉邧【阮音】晉靈公蜴【音亦系家及左傳名夷臯此蓋誤也】秦康公防【音乙耕反】宋昭公杵臼襄公少子【非也按徐廣云一曰成公大子與系家同是也】取北徵【音澄蓋今之澄城也】取汜【音凡】鄭成公睔【古囷反悼公弟】楚康王略【系家名招】棫林【音域】敗楚於湛阪【地名也湛音褚林反】欒逞【晉大夫欒盈此音如字也】景王元年【季札聘魯襄公二十九年齊景公四年晉平公十四年】余昧【音秣】居鄆【音運】宋景公頭曼【音萬】囊瓦伐吳【囊瓦楚大夫子常也子囊之孫】躁公【音竈秦惠之子】會齊侯夾谷【司馬彪郡國志在祝其縣西南】都鄀【音若】橐臯【縣名在壽春也】捄陳【上音救】弟鷔【五髙反平公也】石傅逐君起【傅音補亦作旉音敷】敬王四十三年卒【皇甫謐云四十四年當魯哀公十八年二十七年卒齊平公四年二十五年卒晉定公三十五年三十七年卒秦悼公十四年子厲公立楚惠王章十二年五十七年卒宋景公四十年十四年卒衛君起元年陳湣公楚滅之前年蔡朔十四年十九年卒曹伯陽立十五年曹亡在敬王四十三年鄭聲公二十四年四十八年卒燕獻公十六年二十八年卒吳王夫差十九年二十三年滅】六國年表第三【六國魏韓趙楚燕齊並秦凡七國號曰七雄】

太史公讀秦記【卽秦國之史記也故下云秦燒書史記尢甚獨有秦記又不載日月是也】臚於郊祀【按臚字訓陳也出爾雅文以言秦是諸侯而陳天子郊祀實僭也猶季氏旅泰山然】然世異變成功大【以言人君制法當隨時代之異而變易其政則其成功大】因舉而笑之【舉猶皆也】耳食【按言俗學淺識舉而笑秦此猶耳食不能知味】踵春秋後【按此表起周元王元年春秋迄元王八年】元王元年【元王名仁系本名赤敬王子八年崩子定王介立也】秦厲共公元年【悼公子三十四年卒子躁公立】衛出公輒【二十一年季父黔逐出公而自立曰悼公也】二年晉定公卒【系本定公名午明年子荘公錯立系本名鑑也】趙簡子【按系家名鞅文子武之孫景叔成之子也】四十二【按簡子以頃公九年在位頃公十四年卒而定公立定公明年四十七年卒是四十三年爲簡子在位之年又至出公十七年卒在位六十年也】楚惠王章【十三年五十七年】燕獻公【十七年二十八年卒】齊平公驁【五年二十九年卒已上當並元王元年】蔡景侯【按景字誤合作成侯徐廣不辧卽言或作成按景侯卽成侯之髙祖父也】定王元年【名介二十八年崩】魯哀公【系本名蔣】魯悼公【系本名寧】蔡聲侯卒【名產成侯之子子元侯立】鄭聲公【名勝獻公子也三十七年卒子哀公易立八年煞弟丑立爲共公】齊宣公就匝【平公子立五十一年卒子康公貸立】晉懿公驕【哀公忌之子生幽公柳也】魏桓子【名駒】韓康子【名虎】趙襄子【名無卹三卿叛智伯晉陽分其地始有三晉也】宋景公卒【按系家景公元公子名頭曼已見十二諸侯表徐廣云按左傳景公卒至此十九年謬矣景公立六十四年卒公子持殺太子自立號昭公與前昭公杵臼又歷五君相去略九十年故誤也昭公立四十七年悼公立】衛敬公【悼公黔之子也】威烈王元年【名午考王子】二年秦【靈公元年生獻公】魏【文侯斯元年生武侯摯也】韓【武子啟章元年生景侯防】趙【桓公子嘉元年卒襄子弟也明年國人共立襄子子獻侯浣也】威烈王二十三年【九鼎震也】魏【文侯斯】韓【景侯防】趙【烈侯籍三國並初爲侯】初以君主妻河【謂初以此年取他女爲君主君主猶公主也妻河謂嫁之河伯故魏俗猶爲河伯娶婦蓋其遺風殊異其事故云初】補龎城籍姑【按龎及籍姑皆城邑之名修補者修龎而城籍姑】秦惠公【簡公子史無名】韓烈侯【名取系本作武侯也】趙烈侯【名籍】取毌【音館】安王【十六年】秦出公【惠公子元年】魏武侯【擊元年】韓文侯【元年】趙敬侯【章元年】田和始立爲諸侯【田常曽孫二年亦號太公】秦獻公立【名師隰靈公大子誅出公元年田和子桓公午立】魏敗我臺【土故反字亦作菟也】晉伐到鱄陵【劉氏鱄音屬沈反又音専】宋辟公【音璧辟公名辟兵生剔成按宋後微弱君薨未必有諡辟兵其名也猶剔咸然也】韓莊侯【系家作估懿侯系木無名】與秦過肜【肜地名賜商君死肜地劉氏云阡陌遒非也】趙肅侯【名語】王赧【尼簡反宋衷云赧諡也皇甫謐云名誕也】公子繇通【音由秦公子】韓姬弒其君【姬一作同音怡韓之大夫姓名也弒其君悼公按韓無悼公所未詳也】唐昧【音秣】屈匄【下蓋音楚大夫】芷陽【止音地名近北】嫪毐【上紀虯反下如字】栗腹【人姓字燕也】扈輒【人姓字趙將漢亦別有扈輒也】鄱吾【音婆又音盤縣名在常山】

秦楚之際月表第四【張晏曰時天下未定防錯變易不可以年紀故列其月今按秦楚之際擾攘僭篡運數又促故以月紀事名表也】

號令三嬗【古禪字音市戰反三嬗謂陳涉項氏漢髙祖矣】斯之亟【音已力反亟訓急也】後乃放殺【殺音弒謂湯放桀武王討紂也】以徳若彼【卽契后稷及秦襄公文公穆公也】用力如此【謂湯武及始皇】銷鋒鏑【鏑音的注鍉字亦音的按秦銷鋒鏑作金人十二以弱天下之兵也】維萬世【維訓度謂訓度令萬代安也】鄕秦之禁適足資賢者【上鄕音向許亮反謂秦前時之禁兵及不封樹諸侯適足以資後之賢者卽髙帝也言驅除患難耳】爲天下雄【指漢髙祖】傳之所謂大聖【言髙祖起布衣卒傳之天位實所謂大聖】秦二世元年【七月】楚隠王陳涉起【二月葛嬰立襄彊涉之二月也至戲葛嬰殺彊五月周文死六月陳涉死然涉起凡六月當二世元年十二月】武臣爲趙王【凡四月爲李良所殺當二世元年八月】項梁號武信君【二世元年九月立至二年九月章邯殺梁於定陶】齊王田儋立【二世二年六月章邯殺儋儋立十月死齊立田假二世二年八月田榮立儋子市爲王項羽又立市爲膠東王封田都爲臨淄王安爲濟北王田榮殺田市田安自立爲王羽擊榮平原人殺之田橫立榮子廣爲王也】沛公初起【凡十四月懷王封沛公爲武安侯將碭郡兵】韓廣爲燕王【二世三年十月破臧茶救趙項羽封荼爲燕王徙廣封遼東王后臧茶殺韓廣】魏王咎在陳【四月咎自陳歸立二年六月咎自殺九月弟豹自立都平陽後豹歸漢尋叛韓信虜豹】端月【二世二年正月也秦諱正故云端月也】秦王景駒立【秦嘉立之八月項梁殺之】趙王歇立【張耳陳余項羽立爲代王后漢滅歇立張耳也】六月【二世二年六月也】楚懷王都盱臺【故懷王之孫名心也項梁之起諸侯尊爲義帝項羽徒而殺之】韓王成立【項羽更王之不使就封數月殺之立鄭昌爲韓王降漢漢封韓信爲王】二世三年九月【子嬰爲王】十月【髙祖至霸上稱元年徐廣云嵗在乙未】十二月【項羽至闗誅子嬰分天下主命十八諸侯自稱西楚霸王都彭城】十八國楚分爲四【西楚衡山臨江九江也】趙爲二【代趙】齊爲三【臨淄濟北膠東】闗中爲四【漢雍塞翟】燕爲二【燕遼東】魏爲二【魏殷】韓爲二【韓河南】義帝元年【諸侯尊懷王爲義帝項羽徙之於郴至十月項籍使九江王布殺義帝漢王爲舉哀也】衡山王【吳芮故番君從入闗都邾】臨江王【共敖故楚柱國都江陵】九江王【英布故楚將都六也】常山王【張耳故趙相都襄國】代王【歇趙王都代漢三年滅立張耳爲趙王也】臨菑王【田都故齊將都臨菑】濟北王【田安故齊將都博陽】膠東王【田市故齊王都卽墨】漢王【故沛公都南鄭】雍王【章邯故秦將都廢丘】塞王【司馬欣故秦長史都櫟陽】翟王【董翳故秦都尉都髙奴也】燕王【臧茶故燕將都薊也】遼東王【韓廣故燕王都無終漢四年漢將韓信擊殺廣】西魏王【魏豹故魏王都平陽豹從漢人叛韓信虜之漢四年周苛殺豹也】韓王【韓成故韓王都陽翟羽殺之】河南王【申陽故楚都洛陽】正月【髙祖及十二諸侯受封之月漢書異姓王表云一月故應劭云諸侯王始受封之月十三王同時稱一月以非元正故云一月髙祖十月至霸上攺元至此月漢四月】二月【應劭云諸王始都國之月十三王同時稱二月】代王歇二十七月【趙歇前與趙王已二十六月今從王代之二月故云二十九月其膠東王市之前爲齊王十九月韓廣魏豹韓成五人並先爲王已經多月故因舊月而數也】韓王成都陽翟【姚氏云韓成是項梁所立不與十七國封此云十八王並項羽所命不細區別又髙紀云項羽與成至彭城廢爲侯又殺之是不令就國當以陽翟爲都而不之國】漢誅項籍【在四年十二月】五年正月【漢王更號皇帝卽位於定陶也】臨江王驩【漢虜之共敖之子亦在四年十二月】梁王【彭越始封】長沙王【吳芮始攺封也】九月【虜臧荼漢書作四年九月誤也盧綰始王】齊王信【五年正月徙王於楚】

史記索隠卷五

欽定四庫全書

史記索隠卷六

唐司馬貞撰

漢興已來諸侯王年表第五【應劭云𨿽名爲王其寶如古之諸侯】

同姓五十五【按漢書封國八百同姓五十餘顧氏據左傳魏子謂成鱄云武王克商光有天下兄弟之國十有五人異姓之國四十人是也】非徳不純【純善也亦云純一言周王非徳不純一形勢弱也】同姓爲王者九國【徐氏九國不數吳蓋以荊絕乃封吳故也仍以淮陽爲九今按下文所封列有十國者以長沙異姓故言九國也】怵邪臣【怵音誓怵訓習言習於邪臣之謀故爾雅云怵猶狃也狃亦訓習】推恩分子弟【按武帝用主武偃言而下推恩之令也】或以適削地【適音宅或作過】形錯諸侯間【錯音七各反錯謂交錯相銜故云犬牙相制言犬牙參差】楚【髙祖五年封韓信六年王弟交也】齊【四年封韓信六年封子肥】荊【六年封劉賈十一年賈爲英布所殺其年立吳國封兄子濞也】淮南【四年封英布十一年反誅立子長】燕【五年封盧綰十一年亡入匈奴十二年立子建也】趙【四年封張耳其年薨明年子敖立八年廢爲宣平侯九年立子如意也】梁【五年封彭越十一年反誅十二年立子恢】代【二年封韓王信五年降匈奴十一年立子恆也】長沙【五年吳芮薨六年子成王臣立】髙後【元年】魯【初置國立張偃】常山【哀王不疑元年薨立王義爲帝又立軹侯朝爲王】呂【肅王呂后元年薨立呂嘉】淮陽【懷王彊恵帝子】長沙【共王古哀王子】故軹侯【音章是反王軹縣在河內後文帝封舅薄昭】故洨侯【音交洨水所出縣名在沛又音也】呂通故東平侯【東平縣屬梁國】呂大故呂平侯【縣名屬上谷也】呂祿故胡陵侯【縣名屬山陽也】營陵侯【燕王劉澤初封縣名屬北海也】朱虛侯【縣名屬瑯琊】東牟【縣名屬東萊】孝文二年【封城陽封濟北王章興居】辟疆【趙幽王子音壁】十六年【分淮南爲三國分齊爲七國】淮南三【衡山王勃城陽王安廬江王賜也】齊七【城陽濟北濟南淄川膠東膠西齊】趙分爲六【河間廣川中山常山淸河趙】廟壖垣【壖音儒緣反壖垣廟境外之墟壖邊】郃陽【郃音下匝反代王劉仲後封也】江都易王非【按諡法云好更故舊爲易也】臨江王閼於【閼音遏】膠西子王端【諡法云能優其徳曰子】中山靖王勝【都盧奴】淮陽王都陳【故垣邑侯】頃王延【上音傾城陽王子】燕刺王旦【諡法暴慢無親曰刺武帝子也】康王昆侈【按蕭該云諡法好樂怠政曰康漢書作糠昆侈名】繆王齊【廣川惠王子諡法名與實乖曰繆】頃王授【河間獻王曽孫】頃王平【常山憲王子】頃王遺【濟南王辟光之孫也】戴王賀【廣川惠王子也】

髙祖功臣侯者年表弟六

漢興功臣受封百有餘人【按下文髙祖功臣一百三十七人兼外戚及王子凡一百四十三人】什二三【言十分讒二三在耳】小侯自倍【倍其初封時戶數也】志古之道所以自鏡【言居今之代志識古之道得以自鏡當代之存亡也】亦當世得失之林也【言觀今人臣所以得尊寵者必由忠厚被廢辱者亦由驕淫是言見在興廢亦當代得失之林也】侯位次【姚氏云蕭何第一曹參二張敖三周勃四樊噲五酈商六奚涓七夏侯嬰八灌嬰九傅寛十靳歙十一王陵十二陳武十三王吸十四薛歐十五周昌十六丁復十七蠱逢十八史記與漢書表同而楚漢春秋則不同者陸賈記事髙祖惠帝時漢書是後定功臣等列及陳平受呂后命而定或已攺邑號故人名亦別且髙祖初定惟十八侯呂后令陳平終竟已下列侯第錄如右凡一百四十三人也】平陽懿侯曹參【按漢書地埋志平陽縣屬河東懿諡也漢書音義曰曹參位第二而表在首蕭何位第一而表在十三者以封先後故也又按封參在六年十二月封何在六年正月髙祖十月因秦攺元故十二月在正月前也漢表具記位次而亦依封前後錄也】夷侯畤【音止又音市按曹參系家作時今表或作畤按漢書衛靑平西曹壽尙陽信公主卽此人當是字訛】信武肅侯靳歙【按地理誌無信武縣當是後廢故也靳姓也音紀覲反歙音攝又音吸也】淸陽【漢表淸河】定侯王吸【地理誌靑陽縣屬淸河郡楚漢春秋作淸陽侯王隆也】侯彊【其良反】侯伉【苦浪反】汝陰文侯夏侯嬰【汝陰縣屬汝南凡縣名皆據地理誌不言者從省文也】陽陵景侯傅寛【陽陵縣屬馮翊楚漢春秋作陰陵】廣嚴壯侯呂歐【漢晉書地道記廣縣在東莞壯諡也下又云壯班馬二史並誤也歐烏侯反】廣平敬侯辥歐【廣平縣屬臨淮至孫澤攺封平棘也】博陽壯侯陳濞【楚漢春秋名濆博陽縣在汝南縣孫始復封塞在桃林也】曲逆獻侯陳平【縣名屬中山章帝攺曰蒲陰也】堂邑安侯陳嬰【縣名屬臨淮也】定豫章浙江都浙自立爲王壯息【按漢表作定浙江都浙自立爲王壯息侯孫融以公王子攺封隆慮音林廬也】周呂令武侯呂澤【應劭云周呂國也按周及呂皆國名濟陰有呂都縣令武諡也一云令邑武諡也又攺封令令縣名在滎陽出晉地道記子臺封酈音歷一作鄜音敷】建成康侯呂釋之【縣名屬沛郡呂宣王呂公子也子祿初封胡陵侯後封趙王也】畱文成【漢表文平】侯張良【韋昭云劉今在彭城按良傳諡文成也】射陽頃侯劉纏【項伯也射陽屬臨淮射一作貫】酇文終侯蕭何【縣名在沛音贊劉氏云以何子祿嗣無後除呂后封何夫人兒南陽酇恐非也少子延封築陽侯音逐也】曲周景侯酈商【縣名屬廣平縣堅紹封】絳武侯周勃【縣名屬河東子亞夫爲條侯小子堅爲平曲侯也】舞陽武侯樊噲【縣名屬潁川子伉嗣呂須子】潁陰懿侯灌嬰【縣名屬潁川孫賢封汝侯】汾陽悼侯周昌【縣名屬河東初起以職志如淳云職志官名主幡旗孫左車封安陽侯】梁鄒孝侯武儒【漢表儒作虎梁鄒縣名屬濟南子最嬰齊及孫山祔音夫也】成敬侯董渫【縣名屬涿郡渫音息列反子赤封節氏侯】蓼侯孔藂【蓼縣名屬六安姚氏按孔子家語云子武生鮒子魚及子文文生最字子產說文以最爲積聚字此作藂不同初以將軍都尉屬韓信卽漢五年圍羽垓下淮陰侯將四十萬自當之孔將軍居左費將軍居右是也費將軍卽費侯陳賀也】侯臧嗣爲太常【按孔藂云臧歷位九卿爲禦史大夫辭曰臣經學乞爲太常典禮臣家業與安國綱紀古訓武帝𨿽違其意遂拜太常典禮賜如三公臧子琳位至諸侯琳子璜夫侯爵此云臧國除當是後更封其子也】費圉【徐云一作豳】侯陳賀【費音祕一音扶未反縣名屬東海子最攺封單侯也】陽夏侯陳狶【縣名屬淮陽狶音虛紀反】隆慮哀【漢表作克也】侯周竈【縣名屬河內音林閭隆避殤帝諱攺也】連敖【徐廣以連敖爲典客官也】以長鈹都尉【按以長鈹爲官名說文云鈹者劍刀裝也鈹音敷皮反漢表作鉟音丕也】陽都敬侯丁復【音伏漢志闕晉書地道記屬瑯邪】新陽【漢表陽信也】胡侯呂靑【縣名屬汝南也】東武貞侯郭【縣名屬瑯邪】什邡肅侯雍齒【縣名屬廣漢音十方汁又如字】棘蒲剛侯陳武【漢志闕也】都昌莊侯朱軫【漢志闕】武彊莊侯不識【漢志闕】貰齊侯呂博國【縣名屬鉅鹿貰音世一音時夜反諡法執心克莊曰齊】侯倩【靑練反又七淨反也】海陽齊信侯搖毋余【按毋余東越之族也海陽亦南越縣地理誌闕又侯昭攘漢表作昭襄也】南安莊侯宣虎【縣名屬犍爲建安亦有此縣爲亞將漢表作連將也】肥如敬侯蔡寅【縣名屬遼西應劭云肥子奔燕燕封於此封國也如往也因以爲縣也】曲城圉侯蠱達【蠱音如字曲城縣漢志闕表在涿郡楚漢春秋云夜侯蠱達蓋攺封也夜縣屬東萊又諡法威徳彊武曰圉子恭侯捷封垣故位次曰夜侯垣亦誤】不用赤側爲賦【按時用赤側錢而汝南獨不以爲賦也】河陽莊侯陳涓【縣名屬河內】淮陰侯韓信【縣名屬臨淮下文信爲典客漢表作粟客蓋字誤按傳作治粟都尉或先爲連敖典客】芒侯耏跖【縣名屬沛郡耏跖音而只二音耏又音人才反字林以多須髮曰耏耏姓也左傳宋有耏班也】南宮公主【芒侯孫張侯申尙南宮公主景帝女初南宮侯張坐尙之有罪後張侯耏申尙之也】故市侯閻澤赤【縣名屬河南】栁丘齊侯戎賜【縣名屬勃海】魏其莊侯周定【縣名屬瑯邪】祈谷侯繒賀【縣名屬太原諡法行見中外雲谷】平悼侯沛嘉【縣名屬河南】魯侯奚涓【縣名屬魯國涓無子封中母侯疵也】故城莊侯尹恢【漢表作城父屬沛郡】任侯張成【縣名屬廣平漢表作張越】棘丘侯襄【漢志棘丘地闕襄名也史失姓及諡】阿陵頃侯郭亭【縣名屬涿郡也】起單父塞路入漢【一云塞疏一云以眾疏入漢按塞路字誤爲疏小顏云主遮塞要路】昌武靖信侯單寧【單寧音善佞漢志昌武闕】髙宛利侯丙倩【縣名屬千乘倩七淨反】宣曲齊侯丁義【漢志闕子通復封發婁】絳陽齊侯華無害【漢志闕漢作終陵也】東第敬侯劉釗【漢志闕一作柔也】斥丘懿侯唐厲【縣名屬魏郡破籍武城初爲武城侯後擊布攺封斥丘】臺定侯戴野【按臨淄鄕有臺鄕縣】安國武侯王陵【縣名屬中山】樂成節侯丁禮【漢志闕】辟陽幽侯審食其【縣名屬信都】安平敬侯諤千秋【縣名屬涿郡】蒯成尊侯周緤【漢志闕晉書地道記屬北地按緤封池陽後定封蒯成音苦壞切小顏音普背反】鄲康應侯【緤少子紹封鄲按漢志屬沛郡如淳引闞駰州誌音多侯中居音仲也】北平文侯張蒼【縣名屬中山爲計相也】髙胡侯陳夫乞【漢志闕】厭次侯元項【漢表作爰類按厭次漢志闕晉書地道記屬平原後屬樂陵國也】平臯侯劉他【縣名屬河內木姓項賜劉氏】復陽剛侯陳胥【縣名屬南陽復音扶應劭云在桐柏山下復水之陽也】陽河齊侯卞防【漢表作其石哀侯章攺封埤山音卑也】朝陽齊侯華寄【縣名屬南陽】棘【音紀力反】陽壯侯得臣【縣名屬南陽】湼陽壯侯呂勝【縣名屬南陽按五侯斬項籍皆諡壯漢表以爲莊皆避諱攺作嚴誤也】平棘懿侯執【徐廣曰漢表作林摯平棘縣名屬常山也】羮頡侯劉信【髙祖兄子】深澤齊侯趙將夜【縣名屬中山漢表作將夕】柏至靖侯許溫【漢表作許盎柏志漢志闕又云以駢鄰從姚氏憐鄰聲相近駢鄰猶比鄰也說衛者說稅也稅衛謂軍行初捨之時主爲衛也】中水壯侯呂馬童【縣名屬涿郡應劭云易滱二水之中】杜衍莊侯王翳【縣名屬南陽漢表作王翥也】赤泉莊侯楊嘉【漢志闕孫無害復封臨汝】栒項侯溫疥【縣名在扶風音荀故周文王封其子之邑河東亦有郇城也】武原靖侯衛胠【漢志武泉闕表胠作�音脇又音怯】磨簡侯程黑【磨漢志闕表作歷歷縣在信都劉氏依字讀言天下地名多旣無定證且依字是不決之詞地之與邑並無磨誤也】槀只侯陳錯【漢表作錯音措三蒼云九江人名鐵曰錯漢志槀縣屬山陽也】宋子惠侯許瘛【音尺制反郭璞音胡計反亦作字林音巨月反漢志宋子縣名屬鉅鹿也】猗氏敬侯陳遫【縣名屬河東遫音速】淸簡侯空中同【空一作窒窒中姓見風俗通淸縣屬東郡】彊簡侯畱勝【漢志彊闕】彭簡侯秦同【漢表屬東海郡】吳房莊侯楊武【縣名屬汝南】寧莊侯魏選【漢表寧陽屬濟南也】昌圉侯盧卿【縣名屬瑯邪漢表姓玈玈卽盧古玈弓字亦然也】共莊侯盧罷師【縣名屬河內子惠侯黨】閼氏節侯馮解敢【縣名屬安定漢表太尉作大與大與爵名音泰也】安丘懿侯張說【音悅安丘縣名屬北海也】合陽侯劉仲【仲名嘉髙祖弟初封代王合陽屬馮翊】襄平侯紀通【縣名屬臨淮】龍敬侯陳署【廬江有龍舒縣蓋其地也】繁莊侯瞻【漢表作平嚴侯張瞻此作彊瞻地理誌有繁陽恐別有繁縣誌闕】陸量侯須母【漢表作須無如淳據始皇紀所謂陸量地按今在江南也】髙京侯周成【漢志闕周苛子】離侯鄧弱【漢志闕又失此侯封及絕按楚漢春秋亦闕漢表成帝時光祿大夫滑堪曰旁占驗曰鄧弱以長沙將兵侯是所起也】義陵侯吳程【徐廣云一作義陽義陽在汝南】宣平武侯張敖【楚漢春秋南宮侯張耳此作宣平侯敖敖耳子陳平錄第時耳薨孫廣封睢陽也】東陽武侯張相如【縣名屬臨淮】開封閔侯陶捨【縣名屬河南子夷侯靑爲丞相也】沛侯劉濞【縣名屬沛郡】愼陽侯欒說【漢表作樂說愼陽屬汝南如淳曰音愼若闞駰合作順陽續漢書作滇陽】禾成孝侯公孫耳【漢表耳作昔禾成漢志闕】堂陽哀侯孫赤【縣名屬鉅鹿】祝阿孝侯髙邑【縣名平原】屬長修平侯杜恬【縣名屬河東按位次曰信平侯】江邑侯趙堯【漢志闕】營陵侯劉澤【縣名屬北海攺封瑯邪王】士軍武侯宣義【包愷云地理誌西河有士軍縣按位次曰信成侯也】廣阿懿侯任敖【縣名屬鉅鹿】須昌貞侯趙衍【縣名屬東郡】臨轅堅侯戚鰓【漢志闕】汲終侯公上不害【漢表作伋伋與汲並縣名屬河內公上姓不害名也】寧陵夷侯呂臣【縣名屬陳畱也】汾陽壯侯靳彊【縣名屬太原】戴敬侯秋彭祖【漢表作祕音轡又韋昭音持蔑反今檢史記諸本並作秋今見有姓秋氏戴地名音再應劭云章帝攺曰考城在故畱縣也】衍簡侯翟盱【況於反衍漢志闕】平州恭侯昭涉掉尾【漢志闕晉書地道記屬巴郡昭涉姓掉尾名也】中牟恭侯單父聖【漢表作單父左車中牟縣名屬河南也】邔莊侯黃極忠【漢表作忠邵縣名屬南郡亦作邔漢書音義音其己反義周成雜字解詁云邔音跽也】博陽節侯周聚【縣名屬彭城】陽義【漢表義作羨也】定侯靈常【陽羨縣屬丹陽】下相莊侯冷耳【縣名屬臨淮】徳哀侯劉廣【漢志闕表在濟南劉廣濞之弟】髙陵圉侯王周【漢表作王虞人髙陵縣誌屬瑯邪也】期思康侯賁赫【縣名屬汝南賁姓音肥又如字】谷陵定侯馮谿【漢志闕表作馮谿】戚圉侯季必【漢志闕晉記屬東海按灌嬰傳重泉人作李誤也】壯敬侯許猜【徐廣云一作莊漢表作嚴猜音徳】成陽定侯奚意【縣名屬汝南】挑安侯劉襄【縣名屬信都本姓項子捨爲丞相也】髙梁恭侯酈疥【漢志闕酈食其子也】紀信匡侯陳倉【漢志闕】甘泉壯侯王競【按志甘泉闕疑甘泉是甘水漢表作景侯也】侯嫖【匹妙反漢書作嬹許孕反說文嬹悅】張節侯毛澤之【縣名屬廣平亦作釋之也】煮棗端侯棘朱【漢表作端侯革朱革音棘亦作東誤也棘姓蓋子成之後也】鄢陵莊侯朱濞【縣名屬潁川】菌壯侯張平【漢志闕菌音求隕反一作鹵音魯又作齒也】

惠景間侯者年表第七

非同姓而王者八國【齊王韓信韓王韓信燕王盧綰梁王彭越趙王張耳淮南王英布臨江王共敖長沙王吳芮凡八也】禪五世【禪者傳也按諸侯王表芮國至五世而絕】無功而侯者數人【按此表芮子淺封便侯至孫義封成王臣之子爲沅陵侯亦至曽孫】便侯【音鞭縣名也吳淺所封】肺腑【柿府二音柿木札也附木皮也以諭人主疎末之親如木札出於木樹皮附於樹也詩云如塗塗附注云附木皮也】便頃侯吳淺【漢志縣名屬桂陽音鞭長沙王芮子】軑侯利倉【漢書作軹侯朱蒼故長沙相軑音大縣名在江夏也】平都孝侯劉到【縣名屬東海故齊將已上孝惠時三人也】扶栁侯呂平【縣名屬信都呂后姊長姁子】郊【一作洨】侯呂產【縣名屬沛郡呂后兄子】南宮侯張買【縣名屬信都】梧齊侯陽成延【縣名屬彭城】平定敬侯齊受【漢志闕或鄕名】博成敬侯馮母澤【漢志闕】沛侯呂種【縣名屬沛郡呂后兄康侯少子】襄成侯義【縣名屬潁川孝惠子】軹侯朝【縣名屬河內孝惠子】壺闗侯武【縣名屬河內孝惠子】沅陵項侯吳陽【沅陵縣近長沙漢志屬武陵長沙王臣子也】上邳侯劉郢客【楚元王子】朱虛侯劉章【縣名屬瑯邪齊悼惠王子】昌平侯太【縣名屬上谷孝惠子實呂氏也】贅其侯呂勝【縣名屬臨淮呂后昆弟子也】中邑貞侯朱通【漢志闕】樂平簡侯衛無澤【漢志闕】山都貞侯王恬開【漢志闕】松【漢表作祝】玆夷侯徐厲【縣名屬廬江】成陶【漢表作成陰也】夷侯周信【漢志闕】兪侯呂他【兪音輸他音駞呂嬰子也兪縣屬淸河也】勝侯呂更始【一作滕劉氏云作勝恐誤今按滕縣屬沛郡勝未聞更始呂氏之族】醴陵侯越【縣名今在長沙】呂成侯忿【呂后昆弟子】東牟侯劉興居【縣名屬東萊齊悼惠王子也】錘侯呂通【縣名屬東萊呂后兄子】信都侯張侈【縣名屬信都敖子以魯元公主封】樂昌侯張受【張敖子】祝玆侯呂榮【漢書作瑯邪呂后弟子】建陵侯張澤【一名釋漢表作東海】東平侯呂莊【縣名在東平燕王呂通也】

右髙後時三十一

陽信夷侯劉揭【表在新野志屬勃海恐有二縣】軹侯薄昭【縣名屬河內也】壯武侯宋昌【縣名屬膠東】淸郭侯駟鈞【齊封田嬰爲淸郭君漢表鄅侯駟釣鄔太原齊縣齊哀王舅父侯舅父卽舅猶姨曰姨母然也】周陽侯趙兼【縣名屬上郡淮南王舅父】樊侯蔡兼【縣名屬東平】管共侯劉罷軍【管古國今爲縣屬滎陽齊悼惠王子】斥丘侯劉寧國【斥丘縣在魏郡齊悼惠王子】營平侯劉信都【表在濟南齊悼惠王子也】楊虛共侯劉將廬【漢書作將閭齊悼惠王子襲封王子也】楊虛共侯劉平【漢志闕齊悼惠王子也】扐侯劉辟光【縣名屬平原音力齊悼惠王子爲濟南王】安都侯劉志【漢志闕齊悼惠王子爲濟北王也】平昌侯劉卬【縣名屬平原齊悼惠王子爲膠西王】武城侯劉賢【漢志闕凡闕者或鄕名或尋廢故志不載齊悼惠王子爲菑川王也】白石侯劉雄渠【縣名屬金城齊悼惠王子爲膠東王】波陵【漢志作沶音泜】康侯魏駟【以陽陵君侯】南侯起【韋昭音貞一音程李彤雲河南有亭音赬起名也史失其姓以信平君侯】阜陵侯劉安【縣名屬九江淮南厲王子襲淮南王也】安陵侯劉勃【縣名屬馮翊恐別有安陵淮南厲王子爲衡山王也】陽周侯劉賜【淮南厲王子爲廬江王】東城哀侯劉良【縣名屬九江淮南厲王子】犂頃侯召奴【縣名屬東郡齊相召平子】缾侯孫單【縣名屬瑯邪北地都尉孫卬子缾音瓶】弓髙莊侯韓頽當【漢表在營陵韓王信子】襄城哀侯韓嬰【志屬潁川韓王信太子】故安節侯申屠嘉【縣名屬涿郡以丞相侯】章武景侯竇廣國【縣名屬勃海竇太后弟】南皮侯竇彭祖【縣名屬勃海竇太后兄長君之子也】

右孝文時二十九

平陸侯劉禮【縣名屬西河又有東平陸在東平楚元王子爲楚王】休侯劉富【楚元王子】沈猶夷侯劉穢【漢表在髙宛楚元王子】紅雅【一云禮侯也】侯劉富【楚元王子按王休侯富免後封紅侯此則並列誤也漢表一書而已紅休蓋二鄕名王莽封劉歆爲紅休侯一云紅卽虹縣也】寃朐侯劉執【縣名屬濟陰楚元王子蕭該執音藝】魏其侯竇嬰【縣名屬瑯邪爲丞相坐誅】棘樂侯劉調【楚元王子】兪侯欒布【兪音輸縣名屬淸河】建平哀侯程嘉【縣名屬沛郡】平曲侯公孫昆【漢書作渾也】耶【按漢表在髙城】江陽康侯蘇嘉【漢表作蘇息又云縣在東海也】遽侯橫【按漢表鄕名在常山趙相建徳之子史失其姓】新市侯王康【縣名屬鉅鹿趙內史王愼子也】商陵侯趙周【漢表在臨淮楚相趙夷吾子也】山陽侯張當居【楚相張尙之子】安陵侯子軍【匈奴王降也】垣侯賜【縣名屬河東匈奴王降也】遒侯李隆彊【縣名屬涿郡音玆鳩反匈奴王降】容成侯惟徐廬【縣名屬涿郡匈奴王降也】易侯僕黥【縣名屬涿郡匈奴王降】範陽靖侯代【縣名屬涿郡匈奴王降也】翕侯邯鄲【漢表在內黃匈奴王降】亞谷【一作惡父也】簡侯盧他父【漢表在河內故燕王盧綰子】隆盧【音林閭】侯【縣名屬河內長公主嫖子也】乘氏侯買【縣名屬濟陰梁孝王子嗣爲梁王也】桓【邑】侯明【梁孝王子】蓋靖侯王信【漢表在勃海孝景後子】塞侯直不疑【禦史大夫擊吳楚】武安侯田蚡【縣名屬魏郡孝景後同母弟】周陽懿侯田勝【縣名屬上郡孝景後同母弟】

右孝景時三十一

史記索隠卷六

欽定四庫全書

史記索隠卷七

唐司馬貞撰

建元以來侯者年表第八

荊荼是徴【荼音舒徴音澄】翕侯趙信【元朔二年以匈奴相國降侯後降單於翕音吸按漢表在內黃也】持裝【漢表作轅】侯樂【音嶽匈奴都尉降侯漢表在南陽也】親陽侯月氏【匈奴相降侯表在舞陽也】若陽侯猛【匈奴相降侯表在平氏也】長平烈侯衛靑【以車騎將軍再擊匈奴侯地理誌縣名在汝南】平陵侯蘇建【表在武當】岸頭侯張次公【表在皮氏】平津侯公孫【表在髙城子度山陽太守失侯】涉安侯於單【音丹以單於太子降侯】昌武侯趙安稽【似匈奴王降侯表在武陽】襄城侯無龍【漢表作襄武侯乘龍不同也按韓嬰亦封襄城侯地理誌襄城在潁川襄武在隴西也】南奅侯公孫賀【徐廣曰匹孝反劉氏普教反張揖奅空也纂文云奅虛大也茂陵中書雲南大侯此本字也衛靑作峁說文以爲從穴音栁宥反從本音延孝反】合騎侯公孫敖【表在髙城也】安樂侯李蔡【以丞相有罪自殺安樂表在昌地理誌昌縣在瑯邪也】龍頟侯韓說【以橫海將軍後封按道侯免子增復封漢表以龍頟按道爲二人封非也地理誌縣名屬平原劉氏音額崔浩音洛又云今河間有龍額村與弓髙相近韋昭云按道屬齊也】隨成侯趙不虞【表在千乘】石累【累音壘險阻地名漢表作舋音門】以聞非實坐謾【謂上聞天子狀不實爲謾而國除謾音木幹反】從平侯公孫戎奴【表在樂昌邑】涉軹侯李朔【漢表軹在西安無涉字地理誌西安在齊郡涉軹猶從驃然皆當時意也故上文有涉安侯】宜春侯衛伉【志縣名屬汝南豫章亦有之】陰安侯衛不疑【志縣名屬魏郡】發幹侯衛登【志縣名屬東郡已上三人皆大將軍衛靑子】博望侯張騫【志縣名屬南陽】冠軍侯霍去病【縣名屬南陽】眾利侯郝賢【眾利表在陽城姑莫後以封伊卽軒也郝音呼惡反又音釋】潦【表在舞陽】悼侯趙王暖訾【暖音況逺反訾卽移反】宜冠侯髙不識【冠音官表在昌也】煇渠【鄕名案表在魯陽煇上下並音徽】忠侯僕多【漢表作僕朋此云僕多與衛靑傳同】從驃侯趙破奴【以從驃騎得封故曰從驃後封從野侯】下麾侯呼毒尼【表在猗氏麾音防】漯陰魏侯蘇【表在平原魏諡蘇名諡法克捷行軍曰魏也】煇渠【韋昭云僕多所封則作煇渠應庀所封則作渾渠二者皆鄕名在魯陽今並作煇誤也案漢表及傳亦作煇孔文祥雲同是元狩中封則一邑分封二人也其義爲得】悼侯扁訾【漢表作悼侯應庀庀讀必二反扁必顯反訾子移反】河綦康侯烏犂【表在濟南郡漢書作禽犂】常樂肥侯稠雕【表在濟南漢書衛靑傳作雕離】符離侯路博徳【縣名屬沛郡】將重會期【將重將字上屬重者再也會期言再赴期將去聲重平聲】壯侯復陸支【表在東平】眾利質侯伊卽軒【表志闕軒居言反】樓剸王【剸音専】手自劍合功侯【手自劍謂手刺其王而合戰封】湘成侯敞屠洛【表在陽城】義陽侯衛山【表在平氏】散侯董荼吾【表在陽城劉氏荼音大姑反蓋誤耳今以其人名余吾余吾匈奴小名也】臧馬康侯延【表在朱虛】周子南君【表在長社】樂通侯欒大【韋昭云在臨淮髙平】了侯次公【音遼表在舞陽】述陽侯建徳【表在下邳】龍亢侯廣徳【晉灼雲龍闕左傳齊侯圍龍龍魯邑蕭該云廣徳所封止是龍有亢者誤也】蟉【居虯反】成安侯延年【表在郊志在陳畱】昆侯渠復累【表在鉅鹿樂彥累力委反顏師古音力追反】騏侯駒幾【志屬河東表在北屈】梁期侯任破胡【志屬魏郡】牧丘恪侯石慶【表在平原】了侯畢取【表在下邳初以封次公又封畢取】將梁侯楊僕【表志闕】安道揭陽令定【表在南陽】隨桃侯趙光【表在南陽】湘成侯監居翁【表在堵陽監官也居姓翁字】海常莊侯蘇【表在瑯琊】北石侯吳陽【漢表作外石在濟南】下酈侯左將軍黃同【漢表作鄜西南夷甌駱將左黃同則左是姓恐悞漢表云將黃同則左將是官不疑】繚嫈侯劉福【繚音繚繞之繚嫈按字林音乙耕反西南夷音聊嫈】蘌兒莊侯轅終古【韋昭云在吳越界今爲鄕也】開陵侯建成【表在臨淮】臨蔡侯孫都【表在河內】東成侯居服【表在九江】無錫侯多軍【表在會稽】涉多侯嘉【表在南陽】平州侯唊【表在梁父】荻苴侯韓陰【音狄蛆表在渤海】澅侯參【表在齊澅音獲水名在齊又音平卦反】騠玆侯稽滑姑【騠音啼表在瑯琊】若苴王【苴子余反】浩侯王恢【表志闕】瓡讘侯扜者【縣名案表在河東志亦同卽狐字扜音烏亦音污】幾侯張防【音機表在河東韋昭云防姑洛反】湼陽侯子最【表在濟志屬南陽】

右太史公本表

當塗魏不害【表在九江】潦陽江徳【潦音遼表在淸河】富民田千秋【表在蘄】

右孝武封國名

安陽上官桀【表在蕩陰志屬汝南】桑樂上官安【表在千乘】富平張安世【志屬平原】義陽傅介子【表在平氏】商利王山【表在徐郡】建平杜延年【表在濟陽】弋陽任宮【志屬汝南】宜城燕倉【表在濟陰】宜春王防【志屬汝南】安平楊敞【表在汝南志屬涿郡】

右孝昭封國名

陽平蔡義【志屬東郡】扶陽韋賢【志屬沛郡表在蕭】平陵範明友【表在武當】營平趙充國【表在濟南】陽成田延年【表在濟陰非也且濟陰有成陽縣耳而潁川汝南又各有陽成縣城字從土在陽之下今此似誤不可分別也】平丘王遷【志屬陳畱表在肥城】家在衛【一作衙音牙地理誌衙縣在馮翊】樂成霍山【表在平氏志屬南陽】冠軍霍云【志屬南陽】平恩許廣漢【志屬魏郡】昌水田廣明【表在於陵】髙平魏相【志屬臨淮】博望許中翁【志屬南陽】平臺史子叔【志屬常山】樂陵史子長【志屬臨淮平原亦有樂陵】博成張章【表在臨淮】都成金安【志屬潁川】平通楊惲【表在博陽】髙昌董忠【志屬千乘】爰戚趙成【漢表作趙長平】樂昌王稚君【表在汝南】卭成王奉光【表在濟陰】安逺鄭吉【表在愼】博陽邴吉【表在南頓】建成黃霸【表在沛】西平於定國【表在臨淮】

右孝宣時封

陽平【表在東郡】

建元已來王子侯者年表第九

玆侯明【表志闕】安成侯蒼【表在豫章】宜春侯成【表志闕】句容哀侯黨【表在會稽】句陵侯福【表志闕】杏山侯成【表志闕】浮丘侯不審【表在沛】廣戚節侯擇【表志闕魯共王子】丹陽哀侯敢【表在蕪湖】盱臺侯象之【表志闕象之表作防之】湖孰頃侯胥【表在丹陽胥表作胥行】秩陽終侯漣【表作秣陵漣表名纏】雎陵侯定國【表作淮陵】龍丘侯代【表在瑯琊】張梁哀侯仁【表志闕已上皆江都易王子】劇原侯錯【表志闕】壤夷侯髙【表志闕】平望夷侯賞【表志闕】臨原敬侯始昌【表作臨眾】葛魁節侯寛【表志闕或鄕名】益都侯胡【表志皆闕】平酌戴侯疆【漢表作平的志屬北海】劇魁夷侯墨【志屬北海】壽梁侯守【表在壽樂】平度侯衍【志屬東萊】宜成康侯偃【表在平原】臨朐哀侯奴【表在東海已上皆菑川懿王子】雷侯稀【表在東海】東莞侯吉【志在瑯琊】辟節侯壯【表在東陽皆城陽共王子】尉文節侯丙【表在南郡】封斯共侯胡陽【志屬常山】楡丘侯壽福【表志皆闕】襄嚵侯建【韋昭云廣平縣嚵音仕咸反又仕儉反】邯會侯仁【志屬魏郡】朝侯義【凡侯不言郡縣表志皆闕】東城侯遺【志屬九江】陰城侯蒼【表志闕已上皆趙敬肅王子】廣望侯安【志屬涿郡】將梁侯朝平【志在涿郡】新館侯未央【表在涿郡】新處侯嘉【表在涿郡】陘城侯貞【表在涿志屬中山已上皆中山靖王子】蒲領侯嘉【表在東海】西熊侯明【表志皆闕】棗彊侯晏【志屬淸河】畢梁侯嬰【表在魏郡已上皆廣川恵王子】房光侯殷【表在魏郡】距陽侯白【表志皆闕】蔞安侯邈【蔞音刀俱反漢表蔞節侯無安字節諡也】阿武湣侯豫【表志皆闕】參戶侯勉【志屬渤海】州鄕節侯禁【志屬涿郡】成平侯禮【表在南皮】廣侯順【表在渤海】蓋胥侯讓【漢志在泰山表在魏郡已上皆河間獻王子】陪安侯不害【表在魏郡】榮簡侯騫【漢表在營闗在茌平】周堅侯何【表志皆闕】安陽侯桀【表在平原】五防侯雘丘【表在泰山舊作音劬劉氏音烏霍反】富侯襲【表志皆闕】倍繆侯明【表在平原】叢侯信【叢音緅漢表作前在平原今平原無前縣此例非一蓋鄕名也】平侯遂【志屬河南】羽侯成【志屬平原】胡母侯楚【表在泰山自陪安侯不害已下十一人是濟北王子而漢表自安陽侯已下是濟北武王子同是元朔三年十月封恐因此誤也】離石侯綰【表在上黨志屬西河】邵侯愼【表在山陽】昌利侯嘉【志屬齊郡】藺侯憙【志屬西河】臨河侯賢【志屬朔方】隰成侯忠【志屬西河】土軍侯郢客【志屬西河】臯狼侯遷【表在臨淮】千章侯遇【表在平原已上皆代共王子】博陽康侯就【志屬汝南】寜陽節侯恢【表在濟南】瑕丘節侯貞【志屬山陽】公丘夷侯順【志屬沛郡】郁狼侯騎【韋昭云屬魯志不載狼音盧黨反又音郎】西昌侯敬【已上皆魯共王子】陘城【漢表作陸地】侯義【中山靖王子按漢表陸地爲得靖王子貞已封陘二人不合重封】邯平侯順【趙敬肅王子四人以異年封故別見於此表在廣平也】武始侯昌【後立爲趙王表在魏】象氏節侯賀【韋昭云鉅鹿縣】易【一作鄗】安侯平【已上皆趙敬肅王子志屬涿郡表在鄗也】洛陵侯章【長沙定王子六人】攸輿侯則【按今長沙有攸縣攸本名攸輿表在南陽今無之也】荼陵侯欣【表在桂陽志屬長沙】建城侯拾【表在豫章】安眾康侯丹【志屬南陽山拊音趺】葉康侯嘉【葉音攝縣名屬南陽已上皆長沙定王子也】利鄕侯嬰【城陽共王子十人也】有利侯釘【表志闕】東平侯慶【表志闕】運平侯防【表在東海】山州侯齒【表志闕】海常侯劉福【表在瑯邪】鈞丘侯憲【漢表作騶丘敬侯寛也】南城侯貞【表志闕】廣陵虒侯表【徐廣曰一作廣陽晉灼曰虒音斯】莊原侯臯【已上皆城陽共王子漢表作杜原】臨樂惇侯光【中山靖王子四人韋昭曰縣名屬渤海惇諡法善行不怠曰惇】東野戴侯章【表志闕】髙平侯嘉【表在平原】廣川侯頗【已上皆中山靖王子】千鐘侯搖【漢表作重侯檐河間獻王子一人表在平原地理誌有重丘也】披陽敬侯燕【齊孝王子九人蕭該音皮劉氏音皮彼反志屬千乘也】定敫侯越【定地名敫諡也說文云敫讀如躍】稻夷侯定【志屬瑯邪】山侯國【表在渤海】繁安夷侯忠【表志闕】栁康侯陽【表志闕】云夷侯信【志屬瑯邪】牟平共侯渫【音薛志屬東萊】柴原侯代【已上皆齊孝王子志屬泰山也】栢陽【漢表作暢】侯終古【趙敬肅王子二人表在中山】鄗【漢表作防】安侯延年【音霍已上二人趙敬肅王子志屬常山】桑丘節侯洋【漢表名將夜中山靖王子九人表在深澤也】髙丘哀侯破胡【表志闕】栁宿夷侯蓋【表在涿郡】戎丘侯讓【表志闕】樊輿節侯條【表志闕】曲成侯萬嵗【表在涿郡】安郭侯博【表志闕】安險侯應【志屬中山】安遙侯恢【已上皆中山靖王子】夫夷敬侯義【長沙定王十五人】舂陵節侯買【志屬南陽】都梁敬侯遂【志屬零陵】洮陽靖侯狗彘【志屬零陵洮音滔又音道漢表名將】泉陵節侯賢【已上長沙定王子志屬零陵】終弋侯廣買【衡山王賜子一人表在汝南】麥侯昌【城陽項王子十九人漢表二十人有挾僖侯霸疑此表脫在瑯邪】鉅合侯發【表在平原】昌侯羌【志屬瑯邪】費侯萬【音祕又扶謂反表在瑯邪也】雩康侯澤【志屬瑯邪音呼加二音】石洛侯敢【表在瑯邪】扶防【漢表挾術】侯昆吾【表在瑯邪防音浸】挍侯霸【漢表名云挍音效志闕說者或以爲瑯邪被縣恐不然也】朸侯讓【朸音勒朸縣名屬平原】父城侯光【徐廣云一作六城志在遼西表在東海】彭侯疆【表在東海】庸侯談【漢表名余在瑯邪】翟侯壽【表在東海】鱣侯應【表在襄賁賁音肥襄賁縣名】報侯息【報縣名志屬北海漢作瓡節諡也韋昭以瓡爲諸縶反顏師古云卽瓠字也然此作報徐廣又云作瓠也】虛【墟音栒也】水侯禹【志屬瑯邪】東淮侯類【表在北海】防【音荀】侯賢【表在東海按志防在扶風與栒別也】淯【音育也】侯不疑【已上十九人皆城陽頃王子表在東海按淯水在南陽南陽有淯陽縣疑表非也】陸侯何【菑川靖王子表在壽光】廣饒康侯國【志屬齊郡】缾【音萍也】敬侯成【韋昭云古缾邑音蒲經反志屬瑯邪也】兪閭侯無害【已上菑川靖王子也】甘井侯元【廣川繆王子二人表在鉅鹿也】襄陵侯聖【已上廣川繆王子表在鉅鹿也志屬河東】臯虞侯建【膠東王子三人志屬瑯邪】魏其暢侯昌【志屬瑯邪】祝玆侯延【已上膠東王子按志松玆在廬江亦作祝玆表在瑯邪劉氏云諸侯封名史漢表多有不同不敢輒攺今亦略檢表志同異以備多識也】

漢興以來將相名臣年表第十

漢【髙皇帝元年以漢王還定雍明年立太子盈】大事記【謂誅代封建薨叛】相位【置立丞相太尉三公也】將位【命將興師】禦史大夫【亞相也】都闗中【咸陽也東函谷南峣武西散闗北蕭闗在四闗之中故曰闗中用劉敬張良計都之也】破楚垓下【音陔堤名也在洨縣也】踐皇帝位定陶【在濟陰沇水之陽】命咸陽曰長安【髙帝六年按上盧綰及帝已封長安侯者蓋當時別有長安君也】張倉爲計相【計相主天下書計及計吏】郃陽侯【郃陰合在馮翊劉仲封也】太上皇【名執嘉一名瑞】酇侯【音嵯此在沛郡後代酇音贊在南陽也】禦史大夫汾陰侯周昌【汾陰縣屬河東】江邑食侯趙堯【禦史大夫江邑漢志闕】蜀湔氐反【湔音煎氐音柢蜀郡縣名也】辟陽侯曹窋【竹律反】代王武【景帝子後封梁】遷嚴道死雍【嚴道在蜀郡雍在扶風】滕公卒【汝陰侯夏侯嬰也爲滕令故曰滕公】芷陽鄕爲霸陵【芷音止又音昌攺反地理誌有芷陽縣名霸陵者以霸水爲名也】復作【音伏】句注【並如字句又音鉤】復土將軍【復音伏】屬國桿【戶幹反亦作悍徐廣曰姓徐一名厲卽祝玆侯】修侯周亞夫【修音條勃海有修市縣一作修】禦史大夫趙綰【代衛綰】禦史大夫靑翟【姓莊】李沮【音子如反】廟壖垣【而戀反壖垣外垣短墻也】因杅將軍【音於因杅地名公孫敖也】禦史大夫式【卜式也】禦史大夫寛【兒寛也】禦史大夫卿【王卿也】禦史大夫周【杜周也】太初元年攺歷【以正月爲嵗首始用夏正也】大始元年【裴駰以爲自天漢已後後人所續卽禇先生所補也後史所記又無異呼故今不討論也】

武帝建元元年【年之有號始自武帝凡十一號建光六元光六元朔六元狩六元鼎六太初六元封六大始四徵和四天漢四後元一凡五十四年】

史記索隠卷七

欽定四庫全書

史記索隠卷八

唐司馬貞撰

禮書第一【書者五經六籍總名也此之八書記國家大體班氏謂之志志記也】

洋洋【音羊洋洋美盛貌鄒誕生音翔】大行【大行秦官主禮儀漢景帝攺曰大鴻臚鴻臚掌九賔之儀也】錯衡【錯鏤衡扼爲文飾也詩曰約軝錯衡毛傳云錯衡文衡也】雕【雕謂雕飾也言雕飾是奢侈之也】門人之髙第【言子夏是孔子門人之中髙第者謂才優而品第髙也故論語四科有文學子遊子夏是】芬茝【音止又昌攺反】疏房【疏謂也】側載臭茝【劉氏云側持也臭香也芷香艸也言天子行持得以香自隨也其餘則否臭爲香者山海經云臭如蘪蕪易云其臭如蘭是臭爲艸之香也今以側爲邊側載者置也言天子之側恆置芳香於左右】大抵【按大抵猶大略也臣瓚以抵訓爲歸則是大略大歸其義通也】寢兕【以兕牛皮爲席】持虎【按以猛獸皮文飾倚較及伏軾故云持虎劉氏云畫之於旍竿及楯仗等以今所見爲說也】鮫韅【以鮫皮飾韅韅馬腹帶也】彌龍【彌亦音弭謂金飾衡枙爲龍此皆王者服禦崇飾所以示威武故云所以養威也此文皆出大戴禮蓋是荀卿所說】金薄璆龍【劉氏云薄猶飾也璆然龍貌璆音虯】知夫士出死要節【言人誰知夫志士推誠守死要立名節仍是養生安身之本故下云人茍生之爲見若者必死是解上意言人茍以貪生之爲見不能見危致命若者必死若猶如也言執心爲見如此者必刑戮及身故云必死下文皆放此也】情勝之爲安【覆解上禮義文理之所以養情】墨者使人兩失之【墨者不尙禮義而任儉嗇無仁恩故使人兩失之詩曰悅以使人人忘其死也】彊固之本也【自此已下皆是儒分之功】堅革利兵不足以爲勝【覆上功名之總】施鉆【鉆謂矛刀及矢鏃也】莊蹻起【蹻音其略反楚將之名言其起兵亂後楚遂分爲四按漢志滇王莊蹻之後也】參是【參者驗也言驗是楚豈無利兵哉】阻之鄧林【按裴氏引山海經以爲誇父棄杖爲鄧林其言北飲大澤蓋非在中國也劉氏以爲今襄州南鳯林山是古鄧祁侯之國是楚之北境故云阻以鄧林也】莫必其命【言無人必保其性命】徧亡【鄒音徧】諸侯不敢懷【懷恩也言諸侯不敢思以太祖配天而食也又一解王之子孫爲諸侯不思祀其父母故禮云諸侯不敢祖天子是也】郊疇乎天子【疇類也天子類得郊天余並不合祭今大載禮作郊止乎天子是也止或作疇因誤耳】社至諸侯【言天子已下至諸侯得立社】啗及士大夫【啗音含含謂包容諸侯已下至士大夫得祭社故禮云大夫成羣立社曰置社亦曰里社也鄒誕生音啗谷念反音義亦通不見古文各以意爲音耳今按大戴禮作導及士大夫導亦通也今此爲防者當以導與蹈同後其字足失止惟有口存故使解者穿鑿也】以歸太一是謂大隆【貴本親用兩者合而成文以歸太一者天地之本也得禮之文理是合於太一也隆者盛也髙也得禮文理歸於太一禮之盛者也】豆之先大羮一也【樽之上樽俎之上生魚豆之先大羮三者如一皆是本故云一也】利爵不啐【按儀禮祭畢獻祝西面告成是爲利爵祭初未行無爵故不啐入口也】成事俎不嘗【成事卒哭之祭故記曰卒哭曰成事旣是卒哭之祭始從吉祭故受爵而不嘗俎也】三侑之弗食【禮祭必立侑以勸屍每食必三飯而止每飯有侑一人故有三侑之禮也勸屍故不相食也】大婚之未發齊也【發齊謂昏禮父親醮子而迎之前故曲禮云齋戒以告鬼神是婚禮有齊也】始死之未小斂一也【此五者皆禮之初始質而未備亦是貴本之義故云一也】大路素幬【音稠謂車蓋以素帷亦質也】喪服之先散麻一也【大路已下三事相似如一故云一也散麻取其質無文飾亦貴本也】縣一鐘尙拊隔【隔懸鐘格拊音撫隔不擊其鐘而拊其格不取其聲亦質也鄒氏隔音膊蓋依大戴禮九而鄭禮注云榑柎柷敔也】朱而通越一也【大瑟而練朱其又通其下孔使聲濁且遲上質而貴本不取其聲又自三年已下四事皆不取其聲也】凡禮始乎脫【脫猶脫略也始初也言禮之初尙疏略也】成乎文【言禮成就有文飾】終乎稅【音悅言禮終卒和悅人情也按大戴禮作終於隆隆謂盛也】情文代勝【音升又屍證反或文勝情或情勝文是情文更代相勝也大戴禮作疊興也】其下復情以歸太一【言其次情文俱失歸心混沌天地之初復禮之本是歸太一也】太史公曰至矣哉【已下亦是太史公取荀卿禮論之意極言禮之損益以結禮書之論也】本末相順【禮之盛文理合以歸太一至禮之煞復情以歸太一是本末相順也】終始相應【禮始於脫略終於悅悅亦煞也煞與脫略是終始亦相應也】至文有以辧【言禮之至文能辧尊卑貴賤故云有以辧也】至察有以說【言禮之至察有以明隆煞損益委曲情文足以悅人心故云有以悅之也】禮之貌誠【有本作懇誠者非也】入焉而望【言擅作興制及褊陋之說人焉謂入禮則自嗛望知其失】而隊【言訾毀禮者自取隊滅也】恣雎【恣雎猶毀訾也】規矩誠錯【錯置也規員也矩曲尺也】禮之中能思索【索求也】隆文煞用【隆猶厚也煞猶薄也】君子之性守宮庭也【言君子之性守正不慢逺行如常守宮庭也】人域是域士君子也【域居也言君子之行非人居亦弗居也】外是人也【外謂人域之外非人所居之地以諭禮義之外別爲他行卽是小人故云外是人也】房皇周浹聖人也【房音旁旁皇猶徘徊也周浹猶周匝言徘徊周浹委曲得禮之序動不失中則是聖人之行也】故厚者禮之積【言君子聖人有厚大之徳則爲禮之所積益廣也故曰甘受和白受采忠信之人可以學禮茍無忠信則禮不虛道然此文皆荀卿禮論也】樂書第二

嘄噭【上姑堯反又音叫下音擊也】封君世辟【辟亦君也】與齊優遂容於魯【齊人歸女樂而孔子行言不能遂容於魯而去也或作逐客誤也】作五章以刺時【按系家語所云孔子季桓子作歌引詩曰彼婦人之口可以出走彼婦人之謁可以死敗優哉防哉聊以卒嵗是五章之刺也】髙祖過沛詩三侯之章【卽大風歌是也其歌曰大風起兮雲飛揚威加海內兮歸故鄕安得猛士兮守四方是也侯語辭也詩曰侯其偉而是也猶兮亦語辭沛詩有三兮故云三侯】作十九章【按禮樂志安世房中樂有十九章】世多有故不論【言四時歌多有其詞故此不論載今見漢書禮樂志也】太一貢兮天馬下【按禮樂志貢作況況與貢意亦通】渥窪水中【窪音一佳反烏花反蘇林音窐曲之窐窐卽窳是也】跇萬里【亦逝鄒誕云一作世亦音跇跇起也】名蒲梢【音史交反又本作騷亦同音】焦以殺【焦音如字鄒云作噍音將妙反】宮爲君【居中總四方宮最大用八十一絲聲重而尊故爲君】商爲臣【商是金金爲決斷臣事也七十二絲次宮如臣次君也】角爲民【用絲六十四聲居宮羽之中比君爲劣比物爲優故云淸濁中人之象也】徴爲事【徵屬夏夏時生長萬物皆成形體事亦有體故配事用絲五十四也】羽爲物【羽爲水最淸物之象王肅云冬物聚故爲物用四十八絲也】苫滯【又本作惉懘】則槌【鄒音都回反徐廣曰今禮作陂音詖也】國之滅亡無日矣【無日猶言無復一日也以言君臣陵慢如此無復一日也則國之滅亡朝夕可待無復日也】級兆舒疾【徐廣曰級今禮作綴綴舞者鄼列也又按下文其舞行及逺及短禮皆作綴蓋是字之殘缺訛變也故此爲級而下又爲及也然並依字讀義亦俱通達古耳】樂著太始【著明也太始天也言樂能明太始是法天】禮居成物【言地能成萬物故成物謂地也居亦法也言禮法地也】著不息者天也【著謂著明白運生不息者是天之功也故易乾卦雲天行健君子以自彊不息是】著不動者地也【著養萬物不動者是地之徳也故易坤卦云安貞吉是也】南風之薰兮【此詩之辭出尸子及家語】葆龜【葆與寶同史記多作此字公羊傳寶龜靑緣何休以緣爲甲千嵗之龜靑明於吉凶音耳占反】亷直經正【孫炎曰經法也今禮本作勁】肉好【王肅曰肉好言音之洪潤】狄成【王肅曰狄成言成而似夷狄之音也】類小大之稱【類今禮作律孫炎曰作樂器小大稱十二律也】奮至徳之光【孫炎曰至徳之光天地之道也】動四气之和【孫炎曰四气之和四時之化】蟠乎地【音盤鄒誕本作播亦作蟠】角觡【牛羊有防曰角麋鹿無防曰觡】幹楊【鄭曰幹楯也楊鉞也則楊與鍚同皇偘以楊爲舉恐非也】禮主其謙【王肅曰自謙愼也】樂主其反【孫炎曰反謂曲終還更始也】壎箎【壎以土爲之大如鵞子形似鐘吹之爲聲篪以竹爲之六孔一孔上出名翹橫吹之今之橫笛是也詩云伯氏吹壎仲氏吹篪是也】未給下車【給禮文作及蓋聲相近而字誤耳】建櫜【王肅云將帥能櫜弓矢而不用故建以爲諸侯因謂建櫜也】惟丘聞諸萇【按大戴禮云孔子適周訪禮於老聃學樂於萇是也】

律書第三

一稟於律【按律有十二陽六爲律黃鐘太蔟姑洗蕤賔夷則無射陰六爲呂大呂夾鐘中呂林鐘南呂應鐘是也名曰律者釋名云律述也所以述陽气也律曆志云呂旅助陽气也按古律用竹又用玉漢末以銅爲之呂亦稱間古有六律六間之說元間大呂二問夾鐘是也漢京房知五音六律之數十二律之變至六十猶八卦之變爲六十四也故中呂上生執始執始下生去滅上下相生終於南呂而六十律畢也】六律爲萬事根本焉【按律曆志云夫推歷生律制器規圓矩方權重衡平準繩嘉量探賾索隠鉤深致逺莫不用焉是萬事之根本】望敵知吉凶【按周禮太師執同律以聽軍聲而占其吉凶是也故左傳稱師曠知南風之不競卽其類】聞聲效勝負【凡敵陣之上皆有气色气彊則聲彊其眾勁律者所以通气故知吉凶也】其於兵械尢重【按易稱師出以律是於兵械尢重也】武王伐紂吹律聴聲【其事當有所出今則未詳】齊用王子【徐廣云王子成父】大較【大較大法也故淳於髠曰車不較則不勝其任是也音角也】大至君辱【徐廣曰宋襄公是也】宿軍無用之地【謂常擁兵於郊野之外】選蠕【音軟選蠕謂動身欲有進取之狀也】新去湯火【謂秦亂楚漢交兵之時如遺墜湯火卽書云人墜塗炭是也】孔子所稱有徳君子【按論語孔子曰善人爲邦百年亦可以勝殘去殺是】七正二十八捨【七正日月五星七者可以正天時又孔安國曰七政日月五星各異政也二十八宿之所捨也捨止也宿次也言日月五星運行或捨於二十八次之分也】八正之气【八謂八節之气以應八方之風】主辟【辟音辟】危垝【鬼毀反】營室【定星也定中而可以作室故曰營室其星有室象也故天官書主廟此言主營胎陽气而產之是說異也】須女【婺女名也】螾然【音引又音愼】寅【以愼反】符甲【符甲猶孚甲也】蜄也【音振或作娠二同音故律曆志云振羨於辰】亥該也【按律曆志云該閡也於亥反】未言有滋味【律曆志云昧夔於未其意殊也】陰陽交故曰午【律曆志云愕布於午】申賊萬物【律曆志物堅於申】酉者萬物之老【律曆志畱孰於酉】盡滅故曰戍【律曆志畢入於戍也】於注【音丁救反注咮也天官書云栁爲鳥咮則注栁星也】濁畱【按爾雅濁謂之畢畱卽夘毛傳亦以畱爲夘也】至於奎【按天官書奎爲溝瀆婁爲聚眾胃爲天倉今此說並異及六律十毋又與漢書不同今各是異家之說也】黃鐘長八寸十分一宮【按上文云律九九八十一以爲宮故雲長八寸十分一宮而云黃鐘長九寸者九分之寸也劉歆鄭等皆以爲長九寸卽十分之寸不依此法也雲宮者黃鐘爲律之首宮爲五音之長卜一月以黃鐘爲宮則聲得其正舊本多作七分蓋誤也】太呂長七寸五分三分一【謂十一月以黃鐘爲宮五行相次土生金故以大呂爲商者大呂以助陽宣化也】林鐘角【水生木故爲角不用蕤賔者以陰气起陽不用事故去之也】姑洗羽【亦以金生水故也】生鐘分【此算術生鐘律之法也】子一分【自此已下十一辰皆以三乘之爲黃鐘實積之數】醜三分二【按子律黃鐘長九寸林鐘醜衡長六寸以九比六三分少一故云醜三分二卽是黃鐘三分去一下生林鐘之數也】寅九分八【十二律皆以黃鐘爲主黃鐘長九寸太蔟長七寸寅九分八卽是林鐘三分益一上生之義也】夘二十七分十六【此以丑三乘寅寅三乘夘得二十七南呂爲夘衡長五寸三分寸之一以三約二十七得九卽黃鐘之本數又以三約十六得五縣三分之一卽南呂之長故云夘二十七分十六亦是太蔟二分去一下生之義已下八辰並準此然云丑三分二寅九分八者皆分之餘數也】黃鐘術曰以下生者【按蔡邕曰陽生陰爲下生陰生陽爲上生子午已東爲上生已西爲下生又律曆志云陰陽相生自黃鐘始黃鐘生太蔟左旋八八爲五從子至未得八下生林鐘是也又自未至寅亦得八上生太蔟然上下相生皆以此爲率也】倍其實三其法【謂黃鐘下生林鐘黃鐘長九寸倍其實者二九十八三其法者以三爲法約之得六爲林鐘之長也】以上生者四其實三其法【四其實者謂林鐘上生太蔟林鐘長六寸以四乘六得二十四以三約之得八卽爲太蔟之長】上九商八羽七角六宮五徵九【此五聲之數亦上生三分益一下生三分去一宮下生徵徵益一上生商商下生羽羽益一上生角然此文似數錯未暇研覈也】置一而九三之以爲法【按漢書律曆志曰太一元气函三爲一行之於十二辰始動於子參之於醜得三又參之於寅得九是謂因而九三之也韋昭曰置一而九以三乘之是也樂產云一气生於子至醜而三是一三也又自丑至寅爲九皆以三乘之是九三之也又參之夘得二十七參之於辰得八十一又參之於已得二百四十三又參之午得七百二十九又參於未得二千六百八十七又參之於申得六千五百六十三又參於酉得萬九千六百八十三又參於戌得五萬九千四十九又參至於亥得十七萬七千一百四十七謂之該數此陰陽合徳气鐘於子化生萬物也然丑三分寅九分者卽分之餘數也】實如法得一【實謂以子一乘丑三至亥得十七萬七千一百四十七爲實數如法謂以上萬九千六百八十三之法除實得九爲黃鐘之長言得一者術設法辭也得下有長一寸者皆衍術字也韋昭云得九寸之一也姚氏謂得一卽黃鐘之子數也】始於宮窮於角【卽如上文宮下生徵徵上生商商下生羽羽上生角是其窮也】

曆書第四

昔自在古歷建正作於孟春【按古歷者謂黃帝調歷以前有上元太初歷等皆以建寅爲正謂之孟春也及顓頊夏禹亦以建寅爲正惟黃帝及殷周魯並建子爲正而秦正建亥漢初因之至武帝元封七年始攺用太初歷仍以周正建子爲十一月朔旦冬至攺元太初焉今按此文至於十二月節皆出大戴禮虞史伯夷之辭也】秭鴂先【按徐廣云秭音規者誤也當云秭音秭鴂音規蓋遺失耳言子規鳥春气發動則先出野澤而鳴也又按大戴禮作瑞雉無釋未測其防當是字體各訛變耳】注秭規鳥一名鷤鴂【上音弟下音桂按楚詞云慮鷤鴂之先鳴使夫百艸爲之不芳解者以鷤鴂爲杜鵑】卒於各分【卒子律反分音如字卒盡也言建歷起孟春盡季冬則一嵗事具也冬盡之後分爲來春故云冬分也】時雞三號卒明【三號三鳴也言夜至雞三鳴則天曉乃始爲正月一日言異嵗也徐廣云卒一作平又作斯於文皆便】推本天元【言王者易姓而興必當推本天之元气行運所在以定正朔以承天意故云承順厥意】蓋黃帝考定星歷【按系本及律曆志黃帝使羲和占日常儀占月臾區占星气伶倫造律呂大撓作甲子首作算數容成縱此六術而著調歷】嘉生【應劭云嘉谷也】放物【音昉依也】薦至【上音在見反古薦字攺借用耳薦集也】正不率天亦不由人【此文出大戴禮是孔子稱周太史之詞】南正重【按左傳重爲句芒木正黎爲祝融火正此言南者劉氏以爲南字誤非也蓋重黎二人元是水火之官兼司天地職天是陽而南是陽位故木亦是陽所以木正爲南正也而火是地正亦稱北正者火數二二地數地陰主北方故火正亦稱北正謂爲此故也而臣瓉以爲古文火字似北未爲深得也】孟陬【按正月爲陬陬音鄒又作侯反楚詞云攝提貞乎孟陬言歷數乖誤乃使孟陬殄滅不得其正也】攝提失方【按天官書云攝提三星若鼎足勾之直斗杓所指以建時節故曰攝提格格至也言攝提隨月建至故云格也】疇人【韋昭云疇類也孟康云同類之人明歷者也樂產云疇昔知星人】而巴落下閎【姚氏按益部耆舊傳云閎字長公明曉天文隠於落下武帝徵待詔太史於地中轉渾天攺顓頊歷作太初歷拜侍中不受】未能詹【按漢書作讐故徐廣云一作售售卽讐也韋昭云讐比校也鄭徳云相應爲讐也】名察度驗【臣瓚云題名宿度察進退以爲吉凶之狀依文作解爲得按漢書作名察發斂韋昭云發气發斂气斂又續漢書以爲道之發斂景之長短則發斂是日行道去極盈縮也】防績日分【防音宙又如字防績者女防緝之意以言造歷算運者猶若女工緝而織之也】夏至【按夏至謂夏至冬至】七年爲太初元年【按攺元封七年爲太初元年然漢始以建亥爲年首今攺以建寅故以年爲元年韋昭云漢興至此百二嵗按律曆志云乃以前歷上元太初四年千六百一十七嵗至元封七年復得閼逢提攝之嵗十一月甲子朔旦冬至也】年名焉逢攝提格【按爾雅云嵗在甲曰焉逢寅曰攝提格則此甲寅之年十一月甲子朔旦夜半冬至也然此篇末亦云寅名攝提攝格則此甲寅之嵗也又據二年名單閼三年名執徐等年次分明而漢志以爲其年在丙子當是班固用三統與太初歷不同故與太史公說有異而爾雅近代之作所記年名又不同也】注嵗陰在寅左行【按蘇林云嵗與星行所在之次】月名畢聚【聚音陬按虞喜雲天元之始於十一月甲子夜半朔旦冬至日月若連珠俱起牽牛之初嵗雄在閼逢雌在攝提格月雄在畢雌在訾訾則陬訾之宿日雄在甲雌則在子此則甲寅之元天道之首】曆術甲子篇【以十一月朔旦冬至得甲子甲子是陽气支幹之首故以甲子命曆術爲篇首非謂此年嵗在甲子也】太初元年嵗名焉逢【甲嵗雄也漢書作閼逢亦音焉與此音同】攝提格【寅嵗陰也此依爾雅甲寅之嵗若據漢志以爲丙子之年】月名畢聚【謂月值畢及陬訾也畢月雄也聚月雌也】日得甲子【謂十一月冬至旦得甲子也】夜半朔旦冬至【以建子爲正故以半夜爲朔其至與朔同日故云夜半朔旦冬至若建寅爲正者則以平旦爲朔也】正北【謂蔀首十一月甲子朔旦時加子爲冬至平旦故云正北也然毎嵗行周天全度外余有四分之一以十二辰分之冬至常居四仲故子年在子丑年在夘寅年在午辰年在酉至後十九年蔀首在酉故云正西其正南正東並準此也】十二【嵗有十二至有閏則云十三也】無大餘無小餘【其嵗甲子朔旦日月合於牽牛之初余分皆盡故無大小餘也】大餘五十四【嵗十二月六大六小合三百五十四日以六除之五六三十除三百日餘五十四日故下云大餘者日也】小餘三百四十八【太初歷法一月之日二十九日四十分日之四百四十九每兩月合成五十九日餘五十八分今十二月合餘六个五十八得此數故云小餘者月也】大餘五【周天三百六十五度四分度之一日行一度去嵗十一月朔在牽牛初爲冬至今嵗十一月十二日又至牽牛初爲一周以六甲除之六六三十六除三百六十餘五故云大餘五也】小餘八【卽四分之一小餘滿三十二從大餘一四八三十二故云小餘八明年又加八得十六故下云小餘十六次明年又加八得二十四故下云小餘二十四又明年加八得三十二爲滿故下云無小餘此並依太初法行之也】焉逢攝提格【如漢志太初元年嵗在丙子據此則甲寅嵗也爾雅釋天云嵗陽者甲乙丙丁戊巳庚辛壬癸十干是也嵗陰者子丑寅夘辰巳午未申酉戌亥十二支是也嵗陽在甲云馬逢謂嵗幹也嵗陰在寅云攝提格謂嵗支也】端防【乙也爾雅作旃防】單閼【夘也丹遏二音又音蟬馬二月嵗在乙夘也】遊兆【景也爾雅作柔】執徐【辰也三年】彊梧【丁也】大芒駱【已也四年】徒維【戊也】惇防【午也天漢元年】祝犂【已也爾雅作著雍】訃洽【未也二年】商橫【庚也爾雅作上章】赤奮若【醜也天官書及爾雅申爲汭漢丑爲赤奮若今四蓋自太初已來計嵗次與天官書不同者有後歷衍攺故也三年也】昭陽【辛也爾雅作重光】作鄂【酉也四年】撗艾【壬也爾雅作黓】淹茂【戌也太始元年】尙章【癸也爾雅作昭陽也】困惇【亥也天官書子爲困惇爾雅同二年】焉逢【甲也】大淵獻【子也天官書亥爲大淵獻與爾雅同二年也】端【乙也】汭漢【醜也天官書作赤奮若與爾雅同四年已俊自太始徵和已下訖篇末具年次甲乙皆準此並褚光生所續】

史記索隠卷八

欽定四庫全書

史記索隠卷九

唐司馬貞撰

天官書第五【按天文有五官官者星官也星歷有尊卑若人之官曹列位故曰天官】中宮【姚氏按春秋元命包雲宮之爲言宣也宮气立精爲神垣又文耀鉤曰中宮大帝其精北極星含元出气流精生一也】天極星【按爾雅北極謂之北辰又春秋合誠圖云北辰其星五在紫防中楊泉物理論云北極天之中陽气之北極也極南爲太陽極北爲太陰日月五星行太陰則無光行太陽則能照故爲昏明寒暑之限極也】其一明者太一常居【按春秋合誠圖云紫防大帝室太一之精也】後句四星【句音鉤勾曲也】末大星正妃【按援神契云辰極橫后妃四星從端大妃光明又按星經以後句四星名爲四輔其句陳六星爲六宮亦主六軍與此不同也】皆曰紫宮【控元命包曰紫之言此也宮之言中也言天神運動陰陽開閉皆在此中也宋均又以爲十二軍中外位各定總爲之紫宮也】直斗口【劉氏云如字直當也又音值也】隋斗端兌【隋音易果反劉氏云斗一作北按漢書天文志斗見北端作耑兌作鋭鋭謂星形尖鋭也】曰陰徳或曰天一【按文耀鉤曰陰徳爲天下剛柔宋均以爲陰行徳者道常也】天槍【楚庚反】天棓【音皮韋昭音剖又詩緯曰槍三星棓五星在斗杓左右主槍人棓人石氏星贊云槍棓八星備非常也】絕漢抵營室曰閣道【絕度也扺屬也又按樂汁圖云閣道北斗輔石氏云閣道六星神所乘也】北斗七星【按春秋運斗樞云第一魁第二旋第三璣第四權第五衡第六開陽第七搖光第一至第四爲魁第五至第七爲標合而爲斗文耀鉤云斗者天之口舌玉衡屬杓魁爲琁璣整長歷云北斗七星星間相去九千里其二陰星不見者相去八千里也】旋璣玉衡【按尙書旋作璿馬融云璿美玉也機渾天儀可轉旋故曰機衡其中橫筩以璿爲機以玉爲衡蓋貴天象也鄭注大傳云渾儀中筩爲旋璣外規爲玉衡也】以齊七政【按尙書大傳云七政謂春秋冬夏天文地理人道所以爲政也人道政而萬事順成又馬融注尙書云七政者北斗七星各有所主第一曰正日第二曰主月法第三曰命火謂熒惑也第四曰煞土謂塡星也第五曰伐水謂辰星也第六曰危木謂嵗星也第七曰剽金謂太白也日月五星各異故曰七政也】衡殷南斗【按晉灼云殷中也宋灼云殷當也】用昏建中者杓【說文云杓斗柄音疋遙反卽招搖】夜半建者衡【孟康曰假令杓昏建寅衡夜半亦建寅也】斗爲帝車運於中央【姚氏按宋均曰言是大帝乘車巡狩故無所不紀也】曰文昌宮【文耀鉤曰文昌宮爲天府孝經援神契云文者精所聚昌者揚天紀輔拂並居以成天象故曰文昌】一曰上將【春秋元命包曰上將建包曰上威武次將正左右貴相理文緒司祿賞功進士司命主老幼司災主災咎也】在魁中貴人牢【樂汁圖雲天理理貴人牢宋均曰以理牢獄也】魁下六星兩兩相比曰三臺【按漢書東方朔願陳泰階六符孟康曰泰階三臺也臺星凡六星六符六星之符驗也應劭引黃帝泰階六符經曰泰階者天子之三階上階上星爲男主下星爲女主中階上星爲諸侯三公下星爲卿大夫下階上星爲士下星爲庻人三階平則陰陽和風雨時不平則稼穡不成冬雷夏霜天行暴令好興甲兵修宮榭廣苑囿則上階爲之坼也】注更河三星【按詩記歷樞云更河中招搖爲胡兵宋均云招搖星在更河內又樂汁圖云更河天矛宋均以爲更河名天矛則更河是星名也】句圜十五星【句音鉤圜音員其形如連環卽貫索星也】曰賤人之牢【按詩記歷樞云賤人牢一曰天獄又樂汁圖云連營賤人牢宋均以爲連營貫索也】東宮蒼龍【按文耀鉤云東宮蒼帝其精爲龍也】房心【按爾雅云大辰房心尾也李巡曰大辰蒼龍宿體最明也】心爲明堂【春秋說題辭云房心爲明堂天王布政之宮尙書運期授曰房四表之道宋均云四星間有三道日月五星所從出入也】大星天王前後星子屬【鴻範五行傳曰心之大星天王也前星太子後星庻子】房爲天府曰天駟【爾雅雲天駟房詩記歷樞云房爲天馬主車駕宋均云房旣近心爲明堂又別爲天府及天駟也】房有兩星曰衿【一音其炎反元命包云鉤衿兩星以閒防神府闓舒爲主鉤距以備非常也】左角李右角將【李卽理理法官也故元命包云左角理物以起右角將帥而動又石氏云左角爲天田右角爲天門也】大角天王帝廷【按援神契云大角爲坐宋均云坐帝坐也】曰攝提【按元命包云攝提之爲言提擕也言提斗擕角以接於下也】亢爲疏廟【元命包曰亢四星爲廟廷又文耀鉤爲疏廟宋均以爲疏外也廟或爲朝也】氐爲天根【爾雅雲天根氐也孫炎以爲角亢下系於氐若木之有根也】主疫【宋均云疫病也三月楡莢落故主疾疫也然此時物𨿽生而日宿在奎行毒气故有疫也】尾爲九子【宋均云屬後宮場故得兼子子必九者取尾有九星也元命包云尾九星箕四星爲後宮之也】箕爲敖客【宋均云敖調弄也箕以簸揚調弄象也箕又受物有去去來來客之象也】曰口舌【詩云維南有箕載翕其舌又詩緯云箕爲天口主出气是箕有舌象讒言詩曰哆兮侈兮成是南箕謂有敖客行謁請之也】火犯守角【按韋昭曰火熒惑也】南宮朱鳥權衡【按文耀鉤雲南宮赤帝其精爲朱鳥孟康曰軒轅爲權太防爲衡也】衡太防三光之廷【宋均曰太防天帝南宮也三光日月五星也】十二星蕃臣【春秋合誠圖曰太防主法式陳星十二以備武急也】內五星五帝坐【詩含神霧云五精星坐其東蒼帝坐神名靈威仰精爲靑龍之類是也】蔚然曰郎位【徐廣云一云鳥哀按漢書作鳥哀則鳥哀蔚然皆星之貌狀其星爲郎位】傍一大星將位【按宋均云爲羣郎之將帥是也】月五星順入軌道【韋昭云謂循軌道不邪逆也順入從西入之也】司其出所守天子所誅也【宋均云司察日月五星所守列宿若請官屬不去十日者於是天子命使誅討之也】其逆入不軌道【宋均云逆入從東入不軌道不由康衢而入者也以其所犯命之者亦謂隨所犯之位天子命誅其人也】金火尢甚【按火主銷物而金爲兵故尢急然則木水土爲小變也】有隋星五【宋均雲南北爲隋又他果反隋爲垂下】曰少防士大夫【春秋合誠圖云少防處士位又天官占云少防一名處士星也】權軒轅軒轅黃龍體【援神契曰軒轅十二星後宮所居石氏星讚以軒轅龍體主后妃也】如衡占【宋均云責在後黨嬉讒賊興招此祥按亦當天子命誅也】東井爲水事【元命包云東井八星主水衡也】兩河天闕間爲闗梁【宋均云兩河六星知逆邪言闗梁之限知邪僞也】徳成衡觀成潢傷成鉞【按徳成衡衡則能平物故有徳公平者先成形於衡觀成潢爲帝車捨言王者遊觀亦先成形於潢也傷成鉞者傷敗也言王者敗徳亦先成形於鉞以言有敗亂則有鉞誅之然按文耀鉤則云徳成潢敗成鉞其意異也又此下文禍成井誅成質皆是東井下義總列於此也】栁爲鳥注【按漢書天文志注作喙爾雅云鳥喙謂之栁孫炎云喙朱鳥之口栁其星聚也以注爲栁星故主艸木】七星頸爲員宮主急事【按宋均云頸朱鳥頸也員宮喉也物在喉嚨終不久畱故主急事也】張素爲廚【素嗉也爾雅云鳥張嗉郭璞云嗉鳥受食之處也】軫爲車主風【宋均云軫四星居中又有二星爲左右轄車之象也軫與巽同位爲風車動行疾似之也】五星入軫中兵大起【宋均云五星主行使使動兵車亦動也】西宮【文耀鉤云西宮白帝其精白虎】咸池曰天五潢五潢五帝車捨【按元命包云咸池主五穀其星五者各有所職咸池言谷生於水含秀捨實主秋垂故一名五帝車捨以車載谷而販也】火入旱金兵水水【謂火金水入五潢則各致此災也按宋均云不言木土者木土徳星於此不爲害故也】畢曰旱車【爾雅云濁謂之畢孫炎以爲掩兔之畢或呼爲濁因名星雲】畢間爲天街【元命包云畢爲天階爾雅云大梁昴孫炎元畢之間日月五星出入要道若津梁也】主葆旅事【姚氏按宋均云葆守也旅猶軍旅也言佐參伐以斬除凶也】北宮武【文耀鉤云北宮黑帝其精武】虛危【爾雅云枵虛也又云北陸虛也解者以陸爲道孫炎曰陸中也北方之宿中也】危爲蓋屋【宋均云危上一星髙旁兩星隋下似乎蓋屋也】虛爲哭泣事【姚氏按荊州占以爲其宿二星南星主哭泣虛中六星不欲明明則有大喪也】營室【元命包云營室十星埏陶精類始立紀綱包物爲室又爾雅云營室謂之定郭璞云定正也天下作宮室皆以營室中爲正也】曰離宮閣道【按荊州占云閣道王良旗也有六星】漢中四星曰天駟【按元命包云漢中四星曰騎一曰天駟也】旁一星曰王良【春秋合誠圖云王良主天馬也】八星絕漢曰天潢【元命包曰潢主河渠所以度神通四方宋均雲天潢天津也津湊也故主計度也】匏【按荊州占云匏一名天雞在河鼓東匏明嵗則大熟也】其北河鼓【爾雅云河鼓謂之牽牛孫炎云河鼓之旗十二星在牽牛北或名河鼓爲牽牛也】務女【爾雅云須女謂之務女是也一作婺】其北織女織女天孫也【按荊州占云織女一名天女天子女也】嵗星【姚氏按天官占云嵗星一曰應星一曰經星一曰紀星物理論云嵗行一次謂之嵗星則十二嵗而星一周天也】其所在五星皆從而聚【按漢髙帝元年五星皆聚於東井是也據天文志其年嵗星在東井故四星從而聚之也】嬴縮【按天文志曰凡五星早出爲嬴嬴爲客晚出爲縮縮爲主人五星嬴縮必有天應見杓也】其趨捨【音聚謂促】攝提格嵗【太嵗在寅嵗星正月晨出東方按爾雅嵗在寅爲攝提格李巡云言萬物承陽起故曰攝提格格起也】曰監徳【嵗星正月晨見東方之名已下皆出石氏星經文乃六星在斗牽牛失次見杓也漢書天文志則載甘氏及太初星歷所在之宿不同也】單閼嵗【在夘也嵗星二月晨出東方之名爾雅云夘爲單閼李巡云陽气推萬物而起故曰單閼單盡也閼止也】曰降入【卽嵗星三月晨見東方之名其餘並準此】執徐嵗【爾雅辰爲執徐李巡云伏蟄之物皆惇舒而出故曰執徐執蟄徐舒也】大荒駱嵗【爾雅云在己爲大荒駱姚氏云言萬物皆熾盛而大出霍然落落故曰荒駱也】曰跰踵【天文志作路字詁云今作踵也】惇防嵗【爾雅云在午爲惇防孫炎云惇盛牂壯也言萬物盛壯韋昭云惇音頓也】曰開明【天文志作啟明】葉洽嵗【爾雅云在未爲葉洽李巡云陽气欲化萬物故曰協和洽合也】涒嵗【爾雅云在中爲涒李巡云涒物吐秀傾垂之貌也涒音他昆反音他丹反】作鄂嵗【爾雅在酉爲作鄂李巡云作咢皆物芒枝起之貌咢音愕今按下文云作鄂有芒則李巡解亦近得天文志云作詻音五格反與史記及爾雅並異也】閹茂嵗【爾雅云在戍曰閹茂孫炎云萬物皆蔽冒故曰閹蔽茂冒也天文志作掩茂也】曰天雎【劉氏音吁惟反也】大淵獻嵗【爾雅云在亥爲大淵獻孫炎云淵深也大獻萬物於深謂蓋藏之於外耳】曰大章【徐廣云一作大皇按天文志亦作大皇也】困惇嵗【爾雅在子爲困惇孫炎云困惇混沌也言萬物初萌混沌於黃泉之下也】赤奮若嵗【爾雅在醜爲赤奮若李巡云言陽气奮迅若順也】曰天皓【音昊漢志作昊】黫然【於閒反】三月生天棓長四尺【按天文志此皆甘氏星經文而志又兼載石氏此不取石氏名申夫甘氏名徳】察剛气以處【徐廣云剛一作罰按姚氏引爾雅熒惑謂之執法天官占之熒惑方伯象司察妖孽則此文察罰气爲是】熒惑【春秋緯文耀鉤云赤帝熛怒之神爲熒惑焉位在南方禮失則罰出晉灼云常以十月入太防受制而出行列宿司世道出入無常】居之殃還至𨿽大當小【按還音旋旋疾也若熒惑反道居其捨所致殃禍速至則𨿽大反小】久而至當小反大【按久謂行遲也如此禍小反大言久臘毒也】其南爲丈夫【按宋均云熒惑守輿鬼南爲丈夫受其咎北則女子受其凶也】當其行【宋均云太白宿主軍來衝拒也】歷斗之會以定鎭星之位【晉灼曰常以甲辰之元始建斗嵗鎭一宿二十八嵗而周天廣雅曰鎭星一名地侯文耀鉤云鎭黃帝含樞紐之精其體旋璣中宿之分也】日牝牡【晉灼曰嵗陽也太白陰也故曰牝牡也】火與水合曰焠【按謂火與水俱從鎭星合也】土爲憂主孽卿【按文耀鉤雲水土合則成鑪冶鑪冶成則火興火興則土之子淬金成消爍消爍則土無子輔父無子輔父則益妖孽故子憂】七寸之內必【按韋昭云必有禍也】察日行以處位【按太白晨出東方曰啟明故察日行以處太白之位也】太白【韓詩云太白晨出東方爲啟明昏見西方爲長庚又孫炎注爾雅以爲晨出東方髙三丈命曰明晨昏見西方髙三捨命曰太白】其紀上元【按上元是古歷之名言用上元紀歷法則攝提嵗而太白與營室晨出東方至角而入與營室夕出西方凡出入東西各五爲八嵗二百三十日復與營室晨出東方大率嵗一周天也】經天天下革政【孟康曰謂出東入西出西入東也太白陰星出東當伏東出西當伏西過午爲經天又晉灼曰日陽也日出則星沒太白晝見午上爲經天】是謂需【又作耎音奴亂反】居實有得也【按實謂星所合居之宿虛謂嬴縮也】察日辰之會【按下文正四時及星辰之防是也】以治辰星之位【按皇甫謐辰星一名毚星或曰鉤星元命包曰北方辰星水生物布其紀故辰星理四時宋均曰辰星正四時之位得與北辰同名也】蚤爲月蝕【按宋均云辰星與月同精月爲大臣先期而出是躁也失則當誅故月蝕見祥】晚爲彗星【按宋均云辰星陰也彗亦陰陰謀未成故晚出也】出東方爲格【謂辰星出西方辰水也太白出東方太白金也水生金母子不相從故上有軍不戰今母子各出一方故爲格格謂言不和同故野有兵不戰然也】正旗出【按旗蓋太白芒角似旌旗】兔過太白【按廣雅云辰星謂之兔星則辰星之別名兔或作毚也】間可椷劍【椷音函函容也言中間可容一劍則函字本有咸音故字從咸劍古作劍也】七命曰小正【謂星凡有七名命者名也小正一也辰星二也天免三也安周星四也細爽五也能星六也鉤星七也】月行中道【按中道房室星之中間也房有四星若人之房三間有四表然故曰房南爲陽間北爲陰間則中道房星之中間也故房是日月五星之行道然黃道亦經房心若月行得中道故陰陽和平若行陰間多陰事陽間則人主驕恣若歷陰星陽星之南北太陰太陽之道卽有大小若兵及大旱若喪也】外北三尺陰星【按謂陰間外北三尺曰陰星又北三尺曰太陰道則下陽星及太陽亦在陽間之南各三尺也】太陰大水兵也【太陰太陽皆道也月行近之故有水旱兵喪也】角間天門十月爲四月【謂月行入角與天門若十月犯之當爲來年四月成災十一月則主五月也】犯四輔輔臣誅【按謂月犯房星也四輔房四星也房以輔心故曰四輔】月蝕始日五月者六六月者五【始日謂倉始起之日也依此文計惟有一百二十一月與元數甚爲懸校旣無太初曆術不可得推而定今以漢志統歷法計則六月者七五月者一又六月者一五月者一凡一百三十五月而復始耳或術家各異或傳冩錯謬故此不同無以明知也】列星其宿地憂【謂月蝕列星二十八宿當其分地有憂憂謂兵及喪也】昭明星【按春秋合誠圖云赤帝之精象如太白七芒釋名爲筆星气有一枝末鋭似筆亦曰筆星也】五殘星【孟康云星表有靑气暈有毛塡星之精也】漢者亦金之散【按水生金散气卽水气河圖括地象曰河精爲天漢也】炎火星【艷音也】格澤星【一音鶴鐸又音格宅格胡客反】天精【韋昭云精謂淸朗漢書作牲亦作腥郭璞云注三蒼雲腥雨止無雲也】天蛪【五結反亦作蜆音同】月離於畢【按韋昭云離歷】相遇者【音偶漢書作禺】杼云【姚氏按兵書云營上雲气如織勿與戰也】杓云【劉氏音時酌反說文音丁了反許愼注淮南云杓引也】若霧【音如字一音防一音亡遘反爾雅雲天气下地不應曰霧言防昧不明之意也】穹閭【鄒云一作弓閭天文志作弓字音穹蓋謂以氊爲閭崇穹然又宋均云穹獸名亦異說也】逢俉化言【俉音五故反逢俉謂相逢而驚也亦作迕音同化當爲訛字之誤耳】四時之卒始【謂立春日是去年四時之終卒今年之始也】戎叔爲【韋昭云戎叔大豆也爲成也又郭璞注爾雅亦云戎叔胡豆孟康同也】小雨趣兵【音促謂風從西北來則戎菽成而又有小雨則國兵趣起也】比數雨【比音鼻律反數音疎矩反謂以次數日以侯一嵗之雨以知丰穰也】五家【按謂五紀嵗月日星辰歷數各有一家顓學習之故曰五家也】必貴三五【三五謂三十嵗一小變五十嵗一大變】故曰𨿽有明天子必視熒惑之所在【此據春秋緯文耀鉤故言故曰】平城之圍【漢髙祖之七年】月暈參畢七重【按天文志其占者畢間天街也街北胡也街南中國也爲匈奴參爲趙畢爲邊兵是嵗髙祖自將兵擊匈奴至平城爲冒頓所圍七日乃解則天象有若符契七重主七日也】星茀【音佩卽孛星也】於河戒【按天文志武帝元封之中星孛於河戒其占曰南戒爲趙門北戒爲胡門朝鮮北胡之域也其河戒卽南河北河也】犖犖【力角反犖犖大事分明也】必通三五【按三謂三辰五謂五星】蒼帝行徳天門爲之開【按謂王者行春令布徳澤被天下應靈威仰之帝而天門爲之開以發徳化也天門卽左右角間也】赤帝行徳天牢爲之空【亦謂王者行徳以應火精之帝謂舉大禮封諸侯之地則是赤帝行徳夏陽主舒散故天牢謂之空則人主當赦宥也】天行徳【按天謂北極紫防宮也言王者當天心則北辰有光耀是行徳也北辰光耀則天子更立年也】一曰二曰【按謂星家之異說太史公兼記之耳】三能三衡者天廷也【上雲南宮朱鳥權衡衡太防三光之庭則三衡者卽太防也其謂之三者爲日月五星也然斗第六第五星亦名衡又參三星亦名衡然並不爲天廷也】

封禪書第六

中嶽嵩髙【按獨不言至者蓋以天子子所都也】二龍去之【如淳按國語二龍漦於夏庭是也】巫咸之興自此始【按尙書巫咸殷臣名伊陟贊告巫咸今此云巫咸之興自此始則以巫咸爲巫覡然楚詞亦以巫咸主神蓋太史公以巫咸是殷臣以巫接神事大戊使禳桑谷之災所以伊陟贊巫咸故云巫覡之興自此始也】而震死【謂武乙射天后獵於河渭而震死也】辟雍泮宮【按服防雲天子水匝爲辟雍諸侯水不匝至半爲泮宮禮統又云半有水半有宮是也】駵駒【赤馬黒鬣曰駵也】羝羊【詩傳云羝牡羊】汧渭間【按地理誌汧水出汧縣西北入渭皇甫謐云文公徙都汧者也】鄜衍【鄜地名後爲縣屬馮翊衍者鄭眾注周禮云下平曰衍又李奇三輔記云三輔謂山陵間爲衍也】縉紳者【姚氏云縉紳作搢鄭眾注周禮云縉讀爲薦謂薦之於紳帶之間今按鄭意以縉爲薦則薦亦是進進而置於神帶之間故史記亦多作薦字也】獲若石云【蘇林云質如石似肺】則若雄鷄【按列異傳云陳倉人得異物以獻之道遇二童子云此名爲媦在地下食死人腦媦乃言云彼童子名陳寶得雄者王雌者霸乃逐童子化爲雉秦穆公大獵果獲其雌爲立祠祭有光雷電之聲雄止南陽有赤光長十餘丈來入陳倉祠中所以代俗謂之寶夫人祠抑有由也】注葉君【按葉縣名在南陽葉君卽雄雉之神故時與寶夫人神合也】用三百牢於鄜畤【按秦本紀徳公元年以牲三百祠鄜畤今按百當爲白秦君西祀少昊時牲尙白秦諸侯也𨿽奢侈郊本特牲不可用三百牢以祭天蓋字誤耳】作伏祠【按服防云周時無伏磔犬以禦災秦始作之漢舊儀云伏者萬鬼行日故閉不干求也故東觀漢記和帝初令伏閉晝日是也又歷忌釋日伏者何金气伏藏之名四時代謝皆以相生而春木代水水生木也夏木代火火生木也冬水代金金生水也至秋則以金代火金畏於火故至庚日必伏庚者金日也】磔狗禦蠱菑【按左傳云皿虫爲蠱梟磔之鬼亦爲蠱故月令云大儺旁磔注云磔禳也厲鬼爲蠱將出害人旁磔於四方之門故此亦磔狗邑四門也風俗通云煞犬磔禳也】管仲曰【按今管子書其封禪篇亡】禪云云【晉灼雲山在防陰縣故城東北下有云云亭也】炎帝【鄧展云神農後子孫亦稱炎帝而登封者律曆志黃帝與炎帝戰於阪泉豈黃帝與神農身戰乎皇甫謐云炎帝傳位八代也】禪亭亭【應劭云在鉅平北十餘里服防云在牟陰非也】防稽【春秋外傳國語之書齊語也】辟耳【音壁賈逵雲山險也】登熊耳【按荊州記耒陽益陽二縣東北有熊耳東西各一峯狀如熊耳因以爲名齊桓公並登之或云農熊耳下云望江漢知非兵】兵車之防三【按左傳三謂魯莊十三年會北杳平宋亂僖四年侵蔡遂伐楚六年伐鄭圍新城是也】乘車之防六【據左氏傳云謂莊十四年會於鄄十五年又會鄄十六年盟於幽僖五年會首止八年盟於洮九年會葵丘也】鄗上黍【韋昭云設以不可得之物鄗音臛應劭雲光武攺髙邑曰鄗姚氏云鄗縣屬常山一云鄗上山名】注名曰鰈【音答郭璞云如牛脾細鱗紫黑色只一眼兩片合乃得行今江東呼爲王余今亦曰版魚】注名曰鶼鶼【按山海經云崇吾之山有鳥狀如鳬一翼一目相得乃飛名云蠻郭璞注爾雅亦作鶼鶼】三置晉君【按謂恵公懷公文公也】吳陽上畤【吳陽地名蓋在嶽之南又上云雍旁有故吳陽武畤今蓋因武畤又作上下畤以祭黃帝炎帝】周太史儋【音丁甘反孟康云卽老子也韋昭按年表儋在孔子後百餘年非老耼也】五百嵗當復合【按大顏歷評諸家而云周平王封襄公爲諸侯至昭王五十二年西周君獻邑凡五百一十六年爲合亦舉全數】合十七年伯王出【自昭王滅周之後至始皇元年誅嫪毐正一十七年孟康云謂周封秦爲別秦並周爲合此襄公爲霸始皇爲王也】注人先祠山下【按漢書儀云祭人先於隴西縣人先山山上皆有土人山下有畤埒如菜畦畤中各有一土封故云畤三蒼云畤埒也】宋太丘社亡【應劭云亡淪入地也按亡社主亡也爾雅云左陵太丘郭璞云宋有太丘】黃帝地螾見【出呂氏春秋音引】周有赤烏之符【中及呂氏春秋皆云有火自天止於王屋流爲烏雲五室以數之也】騶嶧山【鄒縣之嶧山鄒縣本邾國魯穆公攺作鄒從徵記北巖有秦始皇所勒銘】蒲車【謂蒲襄車輪惡傷艸木】葅稭【上音租下音戛周禮祭祀供茅葅說文云葅茅借也稭禾槀去其皮祭天以此】天齊淵【顧氏按解道彪齊記云臨菑城南有天齊五泉並出有異於常言如天之齊腹也】曰天主【謂主祠天】下下者【小顏云以下下謂最下也】注一云之下上畤【此之一云與漢書郊祀志文同也】東陸監鄕【監音闞韋昭云縣名屬東平皇覽云蚩尢冢在東郡壽張縣門鄕城中】祠三山【小顏以爲下所謂三神山顧氏按地理誌東萊曲成有參山山卽此三山也非海中三神山也】注東萊不夜【不夜縣名屬東萊按解道彪齊記云不夜城蓋古有日夜出見於境故萊子立城以不夜爲名】注斗入海【謂斗絕曲入海也】四時主祠瑯邪【按山海經云瑯邪臺在勃海間按是山如臺地理誌瑯邪縣有四時祠也】齊威宣【謂威王宣王也】宋毋忌【按樂產引老子戒經雲月中仙人宋無忌白澤圖云火之精曰宋無忌蓋其人火仙也】正伯僑【樂產按馬相如雲正伯僑古仙人顧氏按裴秀冀州記云緱山仙人廟者昔有王喬犍爲武陽人爲栢人令於此得仙非王子喬也】充尙【無別所見】羨門髙【按秦始皇使盧生求羨門子髙是也】最後皆燕人【按最後猶言甚後也服防說止有四人是也小顏云自宋無忌至最後凡五人劉伯莊亦同此說非也】主運【按主運是鄒子書篇名也】莫不甘心焉【謂心甘羨也】以風爲解【顧野王云皆自解說遇風不至也】刻勒立書旁【小顏云今諸山皆有始皇所刻石文胡亥重刻其文具存也】此所謂無其徳用事【按卽此封禪書序云蓋有無其應而用事者矣此當有所據太史公再引以爲說】殽以東【按殽卽崤山杜預云農澠池縣西南卽今之崤山是也亦音豪】相山【地理誌在長沙】曰濟曰淮【按風俗通云濟廟在臨邑淮廟在平氏也】爲嵗【於僞反】秋涸凍【按字林涸竭也下各反小顏云涸讀與沍同沍凝也下故反春則解秋則凝】冬塞【先代反與賽同賽今報神福也】薄山者襄山也【應劭云在潼闗北十餘里穆天子傳云自河首襄山酈元水經云薄山統目與襄山不殊在今芮城北與中條山相連是薄襄一山也】岐山【地理誌在美陽縣西北也】吳嶽【徐廣云在汧】鴻冢【黃帝臣大鴻塟雍鴻冢蓋因大鴻塟爲名也】瀆山蜀之汶山【按地理誌蜀郡湔氏道崏山在西郭璞注雲山在汶陽郡廣陽縣一名瀆山也】河祠臨晉【韋昭云馮翊縣地理誌臨晉有河水祠】沔祠漢中【水經雲沔水出武都沮縣注云東南注漢謂漢水故祠之漢中樂產云漢女漢神也】湫淵【上子小反又子由反卽龍之所處也】江水祠蜀【按風俗通江出崏山崏山廟在江都地理誌江都有江水祠蓋漢初祠之於源後祠之於委也又廣雅云江神謂之奇湘江記云帝女也卒爲江神華陽國誌云蜀守李冰於彭門闕立江神祠三所漢書儀云祭四瀆用三正牲沈圭有車馬紺蓋也】四大冢【按謂四山爲大冢也又爾雅雲山頂曰冢蓋亦因鴻冢而爲號也】灃澇【十三洲記灃水出鄠縣南也】長水【按百官表有長水校尉沈約宋書云營近長水因以爲名水經雲長水出白鹿源今之荊溪水是也】鳴澤【按服防云鳴澤澤名在涿郡道縣也】雍有日月參辰【按漢書舊儀云祭參辰皇於地陽谷口夾道在右爲壇也】九臣十四臣【並不見其名數所出故昔賢不論之也】諸布【按爾雅祭星曰布或諸布是祭星之處】諸逑【亦未詳逑漢書作遂】西亦有數十祠【西卽隴西之西縣秦之先舊都故有祠】湖【地理誌湖縣屬京兆有周天子祠二所】灃滈有昭明【按樂產引河圖云熒惑星散爲昭明】天子辟池【樂產云未聞顧氏以爲壁池卽滈池所謂華陰平舒道逢使者持壁以遺滈池君故曰壁池今謂天子辟池卽周天子辟雍之地故周文王都鄷武王都滈旣立靈臺則亦有辟雍耳張衡亦以辟池爲雍】於社亳【徐廣云京兆杜縣有亳亭則杜字誤合作於杜亳且據文列於下皆是地邑則杜是縣按秦寧公與亳王戰亳王奔戎遂滅湯社皇甫謐亦云周桓王時自有亳土號湯非殷也而臣瓚以亳爲成湯之邑故云在濟陰非也按謂杜亳二邑有三社主之祠也】壽星祠【壽星蓋南極老人星也見則天下理安故祠之以祈福壽】杜主故周右將軍【按地理誌杜陵故杜伯國有杜主祠四墨子云周宣王煞杜伯不以罪後宣王田於圃見杜伯執弓矢射宣王伏弢而死也】最小鬼之神【謂其鬼𨿽小而有神靈】雍四畤【雍有五畤而言四者顧氏以爲兼下文上帝爲五非也按四畤據秦舊而言也】木禺【一音寓寄也寄龍形於木寓鳥馬亦然一音偶亦謂偶其形於水也】龍欒車【謂車有鈴鈴乃有欒和之節故取名也】通權火【權如字解如張晏一音爟周禮有司爟爟火官非也】房中堂上【按禮樂志有安世房中歌皆謂祭時室中堂上歌先祖功徳也】東宮雲中【廣雅曰東君也王逸注楚詞雲中云也東君雲中亦見歸藏易也】社主【卽上文三社主也】巫保族累【二神名累力追反】巫先【謂古巫之先有靈者蓋巫咸之類也】司命【按周禮以槱燎祠司命鄭眾云司命文昌四星也】施糜【鄭氏云主施麋粥之神】祠九天【按孝武本紀云立九天廟於甘泉三輔故事云胡巫事九天於神明臺淮南子雲中央曰鉤天東方曰蒼天東北閔天北方天西北幽天西方皓天西南朱天南方炎天東南陽天也】河決金堤其符【謂河決乃水徳之符應也】刺六經【小顏云刺謂采取之也劉向七錄云文帝所造書有本制服制篇刺音七錫反】長門【徐云在霸陵也】日再中【晉灼云淮南云魯陽公與韓構戰酣日暮援戈麾之日爲卻三捨豈其然乎】三嵗一郊【按漢書舊儀云元年祭天二年祭地三年祭五畤三嵗一徧皇帝自行也】深澤侯【按表深澤侯趙將夕孫夷侯胡紹封】武安侯【按是田蚡也】柏寢【按韓子云齊景公與晏子遊於少海登柏寢之臺而望其國】食巨棗【按包愷云巨或作臣】天神貴者太一【樂葉徴圖曰天宮紫防北極天一太一宋均雲天一太一北極神之別名春秋佐助期曰紫宮天皇曜魄寶之所理也石氏雲天一太一各一星在紫宮門外立承事天皇大帝】開八通鬼道【按司馬彪續漢書祭祀志云壇有八陛通道以爲門又三輔黃圖云上帝壇八觚神道八通廣三十步】解祠【謂祠祭以解殃咎求福祥】太一澤山君地長【此則人上書言古天子祭太一太一天神也澤山本紀作臯山君臯山君地長謂祭地於臯山同用太牢故云用牛蓋是異代之法也】武夷【顧氏按地理誌云建安有武夷山溪有仙人塟處卽漢書所謂武夷君是時旣用越巫勇之疑卽此神今按其祀用幹魚不饗牲牢或如顧說也】白金【按樂產云謂龍馬】各以勝曰【按樂產云謂畫靑車以甲乙畫赤車丙丁畫車壬癸畫白車庚辛畫黃車戊巳將有水事則乘黃車故下云駕車辟惡鬼是也】鼎湖【按三輔黃圖鼎湖宮名在藍田韋昭云地名近宜春按湖本屬京兆後分屬農恐非鼎湖之處也】康王后【康王名寄也】不相中【按三蒼雲中得也】食馬肝死耳【按論衡雲气熱而毒盛故食走馬肝煞人故儒林傳云食肉無食馬肝是也】我何愛乎【上語欒大言子誠能修文成方我更何所愛惜乎謂不恡金寶及祿位也】棊自相擊【顧氏按萬畢術云取雞血雜磨鍼鐵杵和礠石棊頭置局上卽自相抵也】得四印【謂五利將軍天士將軍地士將軍大通將軍謂四也】衛長公主【按衞子夫之子曰衛太子女曰衞長公主是衞後長女故曰長公主非如帝姉曰長公主之例】當利公主【按地理誌東萊有當利縣】佩六印【更加樂通侯及天道將軍印爲六印】泰帝【按孔文祥雲秦帝太昊也】神靈之封居七千【韋昭云黃帝時萬國其以修神靈得封者七千國或爲七十國樂產云以舜爲神明之後封嬀滿於陳之是也顧氏按國語仲尼雲山川之守足以紀綱天下者其守爲神汪茫氏之君守封禺之山也】乃斷斬非鬼神者【謂有非毀鬼神之人乃斷理而誅斬之】胡【說文曰胡牛垂頷也釋名云胡在咽下垂者卽所謂龍胡也】祭月以羊彘特【按樂產云祭日以太牢月以少牢特不用牝也小顏云牛羊若彘止一牲故云特也】贊饗【按顧氏云饗祀祠也漢舊儀云贊饗一人秩六百石也】盡多不讐【按鄭徳云相應爲讐謂其言語不相應無驗也】子侯暴病死【新論云武帝出璽印石財有兆朕子侯則沒印帝畏惡故殺之風俗通亦云然顧按武帝集帝與子侯家語云道士皆言子侯得仙不足悲此說是也】塡星【樂產包愷並作旗星旗星卽徳星符瑞圖云旗星之極芒艷如旗本亦作旗也】作益延壽觀【小顏以爲作壽益延壽二館按漢武故事云作延壽觀髙三十丈】作通天莖臺【按漢書並無莖字疑衍也】五寛舒之祠官【按郊祀志云祠官寛舒議祠后土爲五壇故謂之五寛舒祠官也】

河渠書第七

禹抑鴻水【抑音憶然抑者遏也洪水滔天故禹遏之不令害人也漢書溝洫注作堙堙抑皆塞之也】乘毳【字亦作毳同音昌芮反注以撮子芮反又子絕反與蕝音同也】乃廝二渠【廝漢書作釃史記舊本亦作灑字從水按韋昭云疏決爲釃字音疏跬反廝卽分其流泄其怒是也二渠其一卽漯川其二王莽時遂空也】東南爲鴻溝【按楚漢中分之界文潁曰卽今官渡水也蓋爲二渠一南經武陽爲官渡水一東經大梁城卽河溝今之汴河是也】三江五湖【三江按地理誌北江從防稽毘陵縣北東入海中江從丹陽蕪湖縣東北至會稽陽羨縣東入海南江從會稽吳縣南東入海故禹貢有北江中江也五湖者郭璞江賦具區兆滆彭蠡靑艸洞庭是也又云太湖周五百里故曰五湖】辟沫水【辟音避沫音末按說文雲沫水出蜀西南徼外與靑衣合東南入江】自中山【小顏雲中音仲卽今之九嵕山之東仲山是也】西邸瓠口【按邸至也瓠口卽谷口乃郊祀志所謂寒門谷口是也與池陽相近故曰田於何所池陽谷口是也】亦秦之利也【溝洫志鄭國曰臣爲韓延數嵗之命爲東秦建萬代之功是也】漑澤鹵【漑古代反澤一作舄音昔又並音尺本或作斥則如字讀之】鄃居河北【音輸韋昭云淸河縣也】河壖【韋昭音而緣反河邊地又音人兗反】水工徐伯表【舊說徐伯表水工姓名也小顏以爲表者巡行穿渠之處而表記之若今豎標表是也】番系【上音婆又音潘按詩小雅云番惟司徒畨氏也下音系也】從山東西【按謂從山東運漕而西入闗也】人茭牧其中【按茭漧艸也謂收茭及牧畜於中】令少府以爲稍入【其田旣薄越人徙居者習水利故與而稍少其稅入之於少府也】自徴【音懲縣名也在馮翊小顏云卽今之澄城也】商顏下【顏音崖又如字商顏山名也】以爲楗【其免反楗者樹於水中稍下竹及土石也】延道防兮離常流【言河之決由其源道延長弛溢故使其道皆離常流故晉灼云言河道皆防壊】搴長茭【搴音已免反茭音交竹絙也茭一作茇音廢鄒氏又音紼也】闗中輔渠【按溝洫志兒寛爲左內史奏請穿六輔渠謂之輔渠亦曰六渠也】

平準書第八【大司農屬官有平凖令丞署以均天下郡國轉販貴則賣之賤則買之貴賤相權輸歸於京都故命曰平準】

自天子不能具鈞駟【按天子駕駟馬其色宜齊同今言國家貧天子不能具鈞色之駟馬漢書作醇駟醇與純同一色也或作騂非也】秦錢重難用【顧氏按古今注云秦錢半兩徑一寸二分重十二銖】更令民鑄錢【食貨志云鑄防錢按古今注云楡防錢重三銖錢譜云文爲漢興也】黃金一斤【按如淳云時以錢爲貨黃金一斤直萬錢非也又臣瓉注云秦以一溢爲一金漢以一斤爲一金是其義也】稽市物踴騰糶【李奇云稽貯滯韋昭云稽畱待也稽市當如李韋二釋音晉灼及馬融訓稽爲計及考於義爲疎如淳云踴騰低昂也低昂者乍賤乍貴也今按漢書糶字作躍者謂物踴貴而價起有如物之騰躍而起也然糶者出賣之名故食貨志云大熟則上糶三而捨一是也】經費【按經訓常也言封君已下皆以湯沐邑爲私奉故不領入天子之常稅爲一年之費】給中都官【按中都猶都內也皆天子之倉府以給中都官者卽令太倉以穡官儲也】卽山鑄錢【按卽訓就就山鑄錢故下文云銅山是也一解卽山山名也】益苑馬以廣用【謂增益苑囿造廏而養馬以廣用則馬是軍國之用】募人輸粟爵至大庶長【按漢書食貨志云文帝用晁錯言令人入粟邊六百石爵上造稍增至四千石爲五大夫萬二千石爲大庶長各以多少爲差】注倉氏庾氏【按出食貨志】以武斷於鄕曲【謂鄕曲豪富無官位而以威勢主斷曲直故曰武斷也】抏【按三蒼音五官反鄒氏又五亂反按抏者耗也消耗之名言百姓貧故行巧抵之法也】邛僰【應劭云臨邛屬僰僰屬犍爲】彭吳【人姓名】滅朝鮮【彭吳始開其道而滅之也】吏發興誅之【謂發軍興以誅之也】轉漕【按說文雲漕水轉谷也一云車運曰轉水運曰漕也】畱墆無所食【墆音疊謂貯也韋昭音滯謂積也又按古今字詁墆今滯字則墆與滯同按謂富人貯滯積谷則貧者無所食也】級十七萬凡直三十餘萬金【大顏云一金萬錢也計十一級級十七萬合百八十七萬金而此云三十餘萬金其數必有誤者顧氏按解云初一級十七萬自此己上每級加二萬至十七級合成三十七萬也】官首者試補吏先除【官首武功爵第五也位稍髙故得試爲吏先除用也】千夫如五大夫【千夫武功爵第七五大夫二十爵第九也言千夫爵秩比於五大夫二十爵第九故楊僕以千夫爲吏是也】爵得至樂卿【按此言武功置爵惟得至於樂卿也臣瓚所引茂陵書蓋後人記其爵失次耳今注稱十爵至十八庶長爲樂卿十九至二十爲樂公乃以舊世爵釋武功爵蓋亦臆說非也大顏亦以爲然】廢格沮誹【格音閣亦如字沮音緒誹音非按謂廢格天子之命而不行及沮敗誹謗之者皆被窮治故云廢格沮誹之獄用矣】注蹛停一曰貯【蕭該按字林云貯塵也音佇此謂居積停滯塵久也或作貯子貢發貯鬻財是也】廢居【劉氏云廢出賣居停蓄也是出賣於居者爲廢故徐仙氏云有所廢有所畜是也】居邑【服防云居谷於邑中是也】封君皆低首仰給【按服防云仰給於商賈是也而劉伯莊以爲封君及大商皆低首營私以自給不佐天子非也】赤金【說文云銅赤金也注云丹陽銅者神異經云西方金山有丹陽銅也】天用莫如龍【易云行天莫如龍也】地用莫如馬【易云行地莫如馬也】人用莫如【禮曰諸侯以爲寶也】其文龍【顧氏按錢譜其文爲龍隠起肉好皆圜文作雲霞之象】名白選【蘇林曰選音選擇之選包愷及劉氏音息戀反尙書大傳云夏后氏不殺不刑死罪罰二千饌馬融云饌六兩音漢書作撰音同】直三千【晉灼按黃圖直三千二百】以重差小方之【錢譜肉好皆方隠起謂以八兩差爲三品此重六兩下小隋重四兩也云以重差小者謂半兩爲重故差小重六兩而其形方也】其文馬【錢譜肉好皆方隠起馬形肉好之下又是連珠文也】復小隋之【湯果反爾雅注隋者狹長也謂長而方去四角也】其文【錢譜肉圓好方爲隠起甲文】東郭咸陽【東郭姓咸陽名也按風俗通東郭牙齊大夫咸陽其後也】析秋毫【按言百物毫芒至秋皆美細今言羊等三人言利事纎悉能分析其秋毫也】故吏皆適伐棘【謂故吏先免者皆適令伐棘上林不謂無馬者韋說非也】作昆明池【按黃圖云昆明池周四十里以習水戰乂荀悅云昆明子居滇河中故習水戰以伐之也】屬少府【韋昭雲天子私所給賜經用也公用屬大司農也】子牢盆【按蘇林云牢價直也今代人言雇手牢盆晉灼云蘇說是樂產云牢乃盆名其說異】奇民【包愷音羈諸侯也非農工之儔故言奇也】擅筦【音管上音善】富羨【弋戰反羨饒也與衍同義】沮事之議【沮止也僅等言山海之藏宜屬大農奇人欲擅利必有沮止之議此不可聼許也】釱左趾【按三蒼云釱踏腳鉗也字林徒計反張斐漢晉律序云狀如跟衣著足足下重六斤以代臏至魏武攺以代刖也】異時【異時猶前時也】算軺車【說文云軺小車也傅子云漢代賤乘軺今則貴之言算軺車者有軺車使出稅一算二算也】賈人緍錢【緍音旻緍者絲繩以貫錢者千錢出二十算也】稽諸物【稽者停也畱也卽上文所謂廢居居邑是也】自占【按郭璞云占自隠度也謂各自隠度其財物多少爲文簿送之官也若不盡皆沒入於官音之贍反】占不悉【悉盡也具也若通家財不周悉盡者罸戍邊一嵗】籍名田【謂賈人有市籍不許以名占田也】沒入田僮【若賈人更占田則沒其田及僕僮皆入之於官】大抵無慮【抵音氐抵歸也劉氏云大抵猶大略也按大抵無慮者謂言大略歸於鑄錢更無他事從慮】人多姦鑄錢【按多姦巧雜以鈆錫也】鐘官赤側【鐘官掌鑄赤側之錢韋昭云側邊也故晉灼云以赤銅爲郭今錢見有赤側者】張湯死民不思【樂產云諸所廢興附上困下皆自湯故人不思之也】楊可告緍【姓楊名可也如淳云告緍者令於楊可告占緍之不盡者也】少反者【反音番反謂反使從輕也按劉徳爲京兆尹毎行縣多所平反是也】分曹【如淳云曹輩也謂分曹輩而爲使也】官布多【布謂泉布】越欲與漢用舩逐乃大修昆明【蓋始穿昆明池欲與滇王戰今乃吏大修之將與南越呂嘉戰逐故作樓船於是楊僕有將軍之號又下云因南方樓船卒二十餘萬人撃南越也】列觀環之【按昆明池有豫章館豫章地名以言將出軍於豫章故也】比沒入田【比昔所以入之田也】度四萬石【樂產云度猶運也】自糴乃足【按謂天子所給廩食者多故官自糴乃足也】所忠【人姓名服防云掌故官取書於司馬相如者封禪書公孫卿因所忠言實鼎是也惟姚察獨以爲所患非也】齊人【晉灼云被教整齊人也】命曰株送徒【李奇曰先至者爲魁株應劭云株根本也送當作選選引也按應李二音是先至之人令之相引似若得其株本則枝葉自窮故曰株送徒又文潁曰凡鬭雞勝者爲株傳云陽溝之雞三嵗爲株今鬭雞走馬者用之因其鬭雞本勝時名故云株送徒也】築令居【令音零姚氏音連韋昭云金城縣】列侯以百數【劉氏言其多以百而數故坐酧金失侯者一百六人】器苦惡【苦音苦楛反言苦其器惡而買賣也言器苦窳不好凡病之器云苦窳音庾語見本紀苦如字讀亦通也】地比給初郡【比音鼻謂南陽漢中已往之郡各以其地比近給初郡初郡卽西南夷初所置之郡】卒奉【扶用反包氏同】不償其僦【服防云雇載云僦言所輸物不足償其雇載之費也僦音子就反】他郡各輸急處【謂他郡能入粟輸其所在急要之處也】坐市列【謂吏坐市肆行列之中】金馬三品【卽下或黃或赤白黃黃金也白白銀也赤赤銅也並見食貨志】或錢或布或刀或貝【按錢本名泉言貨之流如泉也故周有泉府之官及景王乃鑄大錢布者言貨流布故周禮有二夫之布食貨志貨布首長八分足支八分刀者錢也食貨志有契刀錯刀形如刀長二寸直五千以其形如刀故曰刀以其利於人也又古者貨貝寶食貨志有十朋五貝皆用爲貨其各有多少元直十貝故直二千一百六十已下各有差也】

史記索隠卷九

欽定四庫全書

史記索隠卷十

唐司馬貞撰

吳太伯系家第一【系家者系諸侯代系也言其下及子孫常有國故孟子曰陳仲子齊之系家又董仲舒曰王者封諸侯非官之也得以代爲家也】

吳太伯【國語曰黃池之會晉定公使謂吳王夫差曰夫命圭有命固曰吳伯不曰吳王是吳本伯爵也按範寗解論語曰太者善大之稱伯者長也周太王之元子故曰太伯稱仲雍季歷皆以字配名則伯亦是字又是爵但其名史籍先闕耳】弟仲雍【伯仲季是兄弟次第之字若表徳之字意義與名相符則系本曰吳熟哉居蕃離宋忠曰熟哉仲雍字蕃離今吳之餘曁也解者云雍是熟食故曰雍字熟哉也】奔荊蠻號句吳【荊者楚之舊號以州而言之曰荊蠻者閩也南夷之名蠻亦稱越此言自號句吳吳名起於太伯明以前未有吳號地在楚越之界故稱荊蠻顏師古注漢書以吳言句者夷語發聲猶言於越爾此言號句吳當如顏解而注引宋忠以爲地名者系本居篇曰熟哉居藩離熟始徙句吳宋氏見史記有太伯自號句吳之文遂彌縫解彼云是太伯始所居地名裴氏引之恐非其義藩離旣有其地句吳何總不知貞實吳人不聞別有城邑曽名句吳則系本之文或難依信吳地記曰太伯居梅裏在闔閭城北五十里許】仲雍卒【吳地記曰仲雍冢在吳鄕常熟縣西海虞山上與言偃冢並列】故夏虛是爲虞仲【夏都安邑虞都太陽之虞城在安邑南故曰夏虛左傳曰太伯虞仲太王之昭則虞仲是太王之子必也論語稱虞仲夷逸隠居放言是仲雍稱虞仲今周章之弟亦稱虞仲者蓋周章之弟字仲始封於虞故曰虞仲則仲雍本字仲而又爲虞之始祖故後代亦稱虞仲所以祖與孫同號也】子轉【譙周古史考云柯轉】子頗髙【古史考作頗夢】子卑【古史考云卑軫】以開晉伐虢【春秋經僖公五年冬晉人執虞公左氏二年傳曰晉荀息請以屈產之乘與垂棘之壁假道伐虢宮之奇諌不聴虞公許之且請先伐之遂伐虢滅下陽五年傳曰晉侯復假道伐虢宮之奇諫不聴以其族行曰虞不臘矣八月甲午晉侯圍上陽冬十有二月滅虢師還遂襲虞滅之也】太伯至壽夢十九代【壽夢是仲雍十九代孫也】二年【自壽夢已下始有其年春秋惟記卒年計二年當成七年也】楚之亡大夫申公巫臣【左傳魯成二年曰巫臣使齊及鄭使介反幣而以夏姬行遂奔晉七年傳曰子重子反殺巫臣之族而分其室巫臣遺二子書曰余必使爾罷於奔命以死巫臣使於吳吳子壽夢悅之乃通吳於晉教吳乘車教之戰陳教之叛楚寘其子狐庸焉使爲行人吳始伐楚伐巢伐徐馬陵之會吳入州來子重子反於是乎一嵗七奔命是】十六年【春秋經襄三年楚公子嬰齊帥師伐吳左傳曰楚子重伐吳爲簡之師克鳩玆至於衡山也】二十五年王壽夢卒【襄十二年經曰秋九月吳子乘卒左傳曰壽夢計從成六年至此正二十五年系本曰吳熟姑徙句吳宋忠曰孰姑壽夢也代謂祝夢乘諸也壽孰音相近姑之言諸也毛詩傳讀姑爲諸知熟姑壽夢是一人又名乘也】長曰諸樊【春秋經書吳子遏左傳稱樊蓋遏是其名諸樊是其號公羊傳遏作謁】次曰余祭【左傳曰閽戕戴吳杜預曰戴吳余祭也又襄二十八年左傳齊慶封奔吳句余與之朱方杜預曰句余吳子夷末也計祭余以襄二十八年卒則二十八年賜慶封邑不得是夷末且句余余祭或謂是一人夷末惟史記作余昧左氏及公羊並爲余祭夷末句餘音字各異不得爲一或杜氏誤耳】次曰季札【公羊傳曰謁也余祭也夷末也與季子同母者四人季子弱而才兄弟皆愛之同欲以爲君兄弟迅相爲君而致國於季子故謁也死余祭也立余祭也死夷末也立夷末也死則國宜之季子季子使而亡焉僚者長庶也卽之闔閭曰將從先君之命則國宜之季子也如不從君之命則宜立者我也僚惡得爲君乎於是使専諸刺僚史記壽夢四子亦約公羊文但以僚爲余昧子爲異耳左氏其文不明服防用公羊杜預依史記及吳越春秋下注徐廣引系本曰夷昧及僚昧夷光生檢系本今無此語然按左狐庸對趙文子謂夷宋甚徳而度其天所啟也此必君之子孫實終之若以僚爲末子不應此言又光言我王嗣國是夷昧子且明是庶子】諸樊元年已除喪至乃捨之【皆襄十四年左氏傳文】不義曹君【成十三年左傳曰曹宣公卒於師曹人使公子負芻守使公子欣時逆喪秋負芻殺其太子而自立杜預曰皆宣公庶子也負芻成公也欣時子臧也十五年傳曰會於戚執曹成公也執而歸諸京師諸侯將見子臧於王而立之子臧曰前志有之曰聖達節杜預曰聖人應天命不拘常禮也次守節杜預曰謂賢者也下失節杜預曰愚者妄動也爲君非吾節也𨿽不能聖敢失守乎遂進奔宋也】君子曰【君子者左丘明所爲史評仲尼之詞指仲尼爲君子也】四年晉平公立【左傳襄十年春晉悼公平公卽位是也】十三年樊卒【春秋經襄二十五年十有二月吳子遏伐楚門於巢卒左傳曰吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隠於短墻以射之卒也】封於延陵【襄三十一年左傳趙文子問於屈狐庸曰延州來季子其果立乎杜預曰延州來季札邑也昭二十七年左傳曰吳子使延州來季子聘於上國杜預曰季子本封延陵後復封州來故曰延州來成七年左傳曰吳入州來杜預曰州來楚邑淮南下蔡縣是昭十三年傳吳滅州來二十三年傳吳伐州來則州來本爲楚邑吳光伐滅遂以封季子也地理誌防稽毗陵縣云季札所居太康也地理誌曰故延陵邑季札所居栗頭有季札祠地理誌沛郡下蔡縣云古州來國爲楚所滅後吳取之至夫差遷昭侯於此公羊傳曰季子去之延陵終身不入吳國何休曰不入吳朝廷也此云封於延陵謂因而賜之以菜邑而杜預春秋釋例土地名則云延州來閼不知何故而爲此言也】泱泱【於良反泱泱猶汪汪洋洋美盛貌也杜預曰和大之聲也】沨沨【音馮又音泛杜預曰中庸之聲】大而寛【左傳作大而婉杜預曰婉約也大而約則儉節易行寛字宜讀爲婉也】招萷【韶簫二字體變耳】有感【感讀爲憾字省耳胡暗反】象萷【音朔又素交反】則盟主也【注引徐廣曰盟一作明按左傳亦作明此以聴聲知政言其明聴耳非盟會也】將捨於宿【注引左傳曰將捨於戚按太史公欲自爲一家事𨿽出左氏文則隨義而換旣以捨字替宿遂誤宿字下替於戚戚旣是邑名理應不易今宜讀宿爲戚戚衛邑孫文子舊所食地】而又可以畔乎【左傳曰而又何樂此畔字宜讀曰樂樂謂所聞鐘聲也畔非其義也】趙文子【名武也】韓宣子【名起也】魏獻子【名鐘舒也】七年楚公子圍殺其王【今按春秋經襄二十五年吳子遏卒二十九年閽殺吳子余祭昭十五年吳子夷末卒是余祭在位四年餘昧在位七十年系家倒錯二王之年此七年正是余昧之三年昭元年經曰冬十一月楚子麋卒左傳曰楚公子圍將聘於鄭未出境聞王有疾而還入問王疾遂縊而殺孫卿曰以冠纓絞之遂殺其子幕及平夏王於郟謂之郟敖也】注入棘櫟麻【杜預注彼云皆楚東鄙邑譙國酇縣東北有棘亭汝陰新蔡縣東北有櫟亭故解者以麻卽襄城縣故麻城是也】至雩婁【昭五年左傳曰楚子使沈尹射待命於巢防啟彊待命於雩婁今直言至雩婁略耳】余祭卒【春秋襄二十九年經曰閽殺吳子余祭左傳曰吳人伐越獲俘焉以爲閽使守舟吳子余祭觀舟閽以刀殺之公羊傳曰近刑人則輕死之道是也】王余昧二年楚公子棄疾殺靈王【據春秋卽昧之十五年也昭十三年經曰夏四月楚公子比自晉歸幹楚弒其君防於幹谿楚公子棄疾殺公子比左傳具載以詞繁不錄公子比棄疾皆靈王弟也比卽子幹也靈王公子圍也卽位後易名爲防棄疾卽位後易名熊居是爲平王史記以平王遂有楚國故曰棄疾弒君春秋以子幹已爲王故曰比殺君彼此各有意義也】王僚二年【計僚元年當昭十六年比一年公子光亡王舟事在昭十七年左傳也】王僚【此文以爲余末子公羊傳以爲壽夢庶子也】光【此文以爲諸樊子系本以爲夷昧子也】伍子胥來奔【左傳昭二十年曰伍員如吳言伐楚之利於州於杜預曰州於吳子僚也公子光曰是宗爲戮而欲反其讐不可從也彼將有他志余姑爲之求士而鄙以待之乃見鱄設諸焉而耕於鄙是謂客禮以接待也】拔居巢鐘離【昭二十四年經曰冬吳滅巢左傳曰楚子爲舟師以略吳疆沈尹戌曰此行也楚必亡邑不撫人而勞之吳不動而速之吳人踵楚邊人不備遂滅巢及鐘離乃還也】居巢【地理誌居巢屬盧江鐘離屬九江應劭曰鐘離子之國也】初楚邊邑卑梁氏【左傳無其事】伍子胥初奔吳至待專諸之事【依左傳卽上五年公子光客之是也事合記於五年不應略彼而更具於此也】楚平王卒【昭二十六年春秋經書云楚子居卒十二諸侯表及左傳合於僚十一年也】十三年春吳【據表及左氏傳止合有十二年事並見昭二十七年左傳也】燭庸蓋余【春秋作掩余史記並作蓋余義同而字異或者謂太史公被腐刑不欲言掩也賈逵及杜預及刺客傳皆云二公子王僚母弟而昭二十三年左傳曰光帥右掩余帥左杜注彼則云掩余吳王壽夢子又系族譜亦云二公子並壽夢子若依公羊僚爲壽夢子則與系族譜合也】専諸勇士【専或作剸左傳作鱄設諸刺客傳曰諸棠邑人也】母老子弱【依王肅解與史記同於理無失服防杜預見左傳下文云我爾身也以其子爲卿遂彊解是無若我何猶言我無若是何語不近情過爲迃回非也】四月丙子【春秋經惟言夏四月左傳亦云丙子當別有按據不知出何書也】謁王僚飲【謁請也本或作請也】夾持鈹【音披劉逵注吳都賦鈹兩刃小刀】詳爲【上音陽下如字左傳曰光僞足疾詳卽僞也或讀此爲字音僞非也豈詳僞重言耶】匕首【劉氏曰首短劍也按鹽鐵論以爲長尺八寸通俗云其頭類故曰首也】二公子降楚楚封之舒下又伐楚拔舒殺二公子【左傳昭二十七年曰掩余奔徐燭庸奔鐘吾三十年經曰吳滅徐徐子奔楚左傳曰吳子使徐人執掩余使鐘吾人執燭庸二公子奔楚楚子大封而定其徙無封舒之事當是舒徐字亂又且疎略也】孫武曰【按左氏此年有子胥對耳無孫武事也】六年取居巢【左傳定二年當爲七年四年戰於栢舉吳入郢是也】鞭平王屍【左氏無此事也】今果如何【言今欲果敢伐楚可否也】堂谿氏注司馬彪云【按地理誌而知】夫差取畨【定六年左傳四月己丑吳太子終累敗楚舟師杜預曰闔閭子夫差兄此以爲夫差當謂名異而一人耳左傳又曰獲潘子臣小惟子及大夫七人楚於是乎遷郢於鄀此言畨畨音潘楚邑名子臣卽其邑之大夫也】孔子相魯【定十年左傳曰夏公防齊侯於祝其實夾谷孔丘相犂彌言於齊侯曰孔丘知禮而無勇是也但杜預以爲相會儀也而史遷孔子系家云攝行相事按左氏丘以公退曰士兵之又使玆無還揖是攝國相也】敗之姑蘇【姑蘇臺名在吳縣西三十里左傳定十四年曰越子大敗之靈姑浮以戈撃闔閭闔閭傷指還卒於陘去檇李七里杜預以爲檇李在嘉興縣南靈姑浮越大夫也】謂曰對曰【此爲以闔閭謂夫差夫差對闔閭左傳則云對曰者夫差對所使之人也】注澒池【澒胡貢反水銀以爲池】注太伯至夫差二十六世【史記太伯至壽夢十九代諸樊已下六王惟二十五世】大夫伯嚭爲太宰【按左傳定四年伯嚭爲太宰當闔閭九年非夫差代也】敗越夫椒【賈逵云越地蓋近得之然其地闕不知所在杜預以爲太湖中椒山非戰所夫椒山不得爲一且夫差以報越爲志又伐越當在越地何乃不離吳境近在太湖中又按越語云敗五湖也】棲於會稽【鳥所止宿曰棲越爲吳敗依托於山林故以鳥棲爲諭左傳作保國語作棲】大夫種【大夫官也種名也吳越春秋以爲種姓文而劉氏雲姓大夫非也】有過氏【過音戈寒浞之子澆所封國也猗姓國晉地道記曰東萊掖縣有過鄕北有過城古過國也】斟灌斟尋注夏同姓【賈氏據系本而知也按地理誌北海壽光縣應劭曰古斟灌亭是也平壽縣復云故北防尋禹後今防城也然防與斟同】注有仍國名【未知其國所在春秋經桓五年天王使仍叔之子來聘谷梁經傳並作任叔仍任聲相近或是一地甫呂虢郭之類按地理誌東平有任縣蓋古仍國】使人誘之【左傳云使女艾諜澆遂滅過戈杜預曰諜也】七年敗齊艾陵【七年魯哀公之六年也左傳此年無伐齊事哀公十一年敗齊艾陵爾】徵百牢【事在哀七年是年當夫差八年不應上連七年按左傳曰子服景伯對不聴乃與之非謂季康子使子貢說得不用百牢太宰嚭自別召康子乃使子貢辭之耳】爲騶伐魯【左傳騶作邾聲相近自亂耳杜預注左傳亦曰邾今魯國騶縣是也騶宜音邾】十年十一年並伐齊【依左氏合作十一年十二年也】子胥懼曰是棄吳也【左氏作豢吳豢養也】有顚越勿遺【左傳曰其顚越不共則劓殄無遺育無俾易種於玆邑是商所以興也今君易之此則艾陵戰時也】使子胥於齊【左傳直曰使於齊杜預曰私使人至齊屬其子按左傳又曰反役王聞之明非子胥自使也】屬鏤【劍名見越絕書】墓上以梓【左傳雲樹吾墓檟檟可材也吳其亡乎梓檟相類因變文也】抉吾眼置之吳東門【抉烏穴反此國語文彼以抉爲辟又云以手抉之王慍曰孤不使大夫得有見乃盛以鴟夷投之江也】齊鮑氏弒悼公【公名陽生左傳哀十年吳伐齊南鄙齊人殺悼公不言鮑氏又鮑氏以哀八年爲悼公所殺今言鮑氏蓋其宗黨耳且此伐在艾陵戰之前年也今記於後亦爲顚倒也】召魯衛防橐臯【哀十二年左傳曰公會吳於橐臯衞侯會吳於鄖此並言會衛橐臯者按左傳吳徴會於衛初衛殺吳行人懼謀於子羽子羽曰不如止也子木曰往也以本不欲赴會故魯以夏會衛及秋乃會太史公以其本召於橐臯故不言鄖廣陵縣東南有發繇口橐音他各反也】注逡遒【上七巡反下酒尢反】趙鞅怒將伐吳乃長晉定公【此依左傳文按左傳鞅呼司馬寅曰建鼓整列二臣死之長幼必可知也是趙鞅怒又曰司馬寅請姑視之反曰肉食者無墨今吳王有墨國其勝乎杜預曰墨气色下也國爲敵所勝又曰太子死乎且夷徳輕不忍久請少待之乃先晉人是也徐賈所云據國語不與左傳合非也左氏魯襄公伐晉楚爲會先書晉晉有信耳外傳卽國語也書有二名也外吳者吳夷賤之不許同中國故言外也】二十年越復吳【哀十九年左傳曰越人侵楚以誤吳也杜預曰誤吳使不爲備也無伐吳事】於甬東【國語曰甬句東越地防稽句章縣東海中州也按今鄮縣是也】自剄死【左傳曰乃縊越人以歸也】注猶亭卑猶位【按亭亭名卑猶位三字共爲地名吳地記曰徐枕山一名卑猶山是】注土【路禾反小竹籠以盛土】齊太公系家第二

太公望呂尙者【譙周曰姓姜名牙炎帝之裔伯夷之後掌四嶽有功封之於呂子孫從其封姓尙其後也按後文王得之渭濵云吾先君太公望子久矣故號太公望蓋牙是字尙是其名後武王號爲師尙父也】或封於申【地理誌在南陽宛縣申伯國也呂亦在宛縣之西也】蓋嘗窮困年老矣【譙周云呂望常屠牛於朝歌賣飲於孟津】非彲【徐廣音勑知反余本亦作螭字】伐崇密須【按郡國志在東郡廩丘縣北今曰顧城密須姞姓在河南密縣東故密城是也與安定姫姓密國別也】誓曰蒼兕蒼兕【亦有本名作蒼雉按馬融曰蒼兕主舟楫官名又王充曰蒼兕者水獸九頭今誓眾令急濟故言蒼兕以懼之然此文上下並今文泰誓也】羣公奉明水【周本紀毛叔鄭奉明水也】衛康叔布采席【周本記衛康叔布玆玆是席故此亦云防席也】犁明至國【犁音裏奚反犁猶比也一云犁猶遲也】南至穆陵北至無棣【舊說穆陵在會稽非也按今淮南有故穆陵門是楚之境無棣在遼西孤竹服防以爲太公受封境界所至不然也蓋言其徵伐所至之域也】祭公慈母【系本作庮公慈母譙周亦曰祭公慈也】哀公不辰【系本作不臣譙周亦作不辰宋忠曰哀公荒淫田遊國史作還詩以刺之也】其黨率營丘人【宋忠曰其黨周馬繻人將胡公於貝水殺之而出自立是爲獻公】成公脫【系本及譙周皆作說】魯人以爲讓【讓猶責也】八年伐紀【按春秋莊四年紀侯大去其國左傳云違齊難是也】戍葵丘【杜預曰臨淄西有地名葵丘又桓三十五年防諸侯於葵丘當魯僖公九年杜預云陳畱外黃縣有葵丘不同者蓋葵丘有兩處杜意以戍葵丘當不逺出齊境故引臨淄縣西之葵丘若三十五年防諸侯於葵丘杜氏又以不合在本國故引外黃東葵丘爲注所以不同爾】遂獵沛丘【左傳作貝丘也】遊雍林【亦有本作雍廩賈逵曰渠丘大夫左傳云雍廩殺無知杜預曰雍廩齊大夫此雲遊雍林雍林人嘗有怨無知遂襲殺之蓋以雍林爲名其地有人殺無知賈言渠丘大夫者渠丘邑名雍林爲渠丘大夫也】笙瀆【賈逵云魯地勾竇又按鄒誕生本作莘瀆笙聲相近莘如字瀆音豆論語作溝瀆蓋後代聲轉而字異故諸文不同爾也】設輕重魚鹽之利【按管子有理人輕重之法七篇輕重謂錢也又有捕魚煮鹽法也】二年伐滅郯【徐廣曰一作譚據春秋魯莊十年齊師滅譚是也杜預曰譚國在濟南平陵縣西南然此郯乃東海郯縣不當作譚字也】城楚丘【賈逵曰楚丘衛城地杜預曰在濟陰武成縣南卽今之衛南縣】方城以爲城【按地理誌葉縣南有長城號曰方城則杜預韋昭說爲得而服氏云在漢南未知有何慿據】離枝孤竹【離枝音零支又令祗又如字離枝孤竹皆古國名秦以離枝爲縣故地理誌遼西令支縣有孤竹城爾雅曰孤竹北戶西王母曰下謂之西荒也】徐姬【按系本徐嬴姓禮婦人稱國及姓今言此徐姬者然姬是眾妾之總故漢祿秋令云姬妾數百婦人亦總稱姬姬亦未必盡是姓也】生無詭【左傳作無虧也】雍巫有寵【賈逵曰以雍巫爲易牙未知何據按管子有棠巫恐與雍巫是一人也】丙戎【左傳曰邴作邴歜也】庸職【左傳曰作閻職此言庸職不同者傳所云閻姓職名也此言庸職庸非姓蓋謂受顧織之妻史意不同字則異耳】魯大夫如晉【成二年左傳魯臧宣叔衛孫桓子如晉皆主於防克是】合靡笄下【靡如字靡笄山名在濟南與代地磨笄山不同也】令齊東畝【隴畝東行則齊車馬東向行馬也】欲尊王晉景公【王劭按張衡曰禮諸侯朝天子執玉旣授而反之若諸侯自相朝則不授玉齊頃公戰敗朝晉而授玉是欲尊晉侯爲王太史公探其防而言今按此文不云授玉王氏之說復何所依聊記異耳】中行獻子【荀偃祖林父也爲中行後攺姓中行氏也】上太行入孟門【孟門山在朝歌東北太行山在河內溫縣西】陪臣爭趣【左傳作扜趣此爲爭趣者是太史公變左氏之文言陪臣但爭趣投有淫者耳更不知他命也】崔杼毋歸【毋音無也】犁且【卽余反卽犁彌也】芮姬生子荼【左傳曰鬻姒之子荼嬖則荼毋姓姒此芮姫不同也譙周依左氏作鬻姒鄒誕生本作芮姁音五句反也】公子壽【一作嘉】駒黔【三人奔衞】公子駔【左傳作鉏】陽生【二人奔魯凡五公子也】伐魯取讙闡【二邑名讙在今博城縣西南杜預曰闡在東平剛縣北】監止有寵【監左傳作闞音苦濫反闞在東平須昌縣東南也】禦鞅言簡公【鞅名也爲僕禦之官故曰禦鞅亦田氏之族按系本陳桓子無字產子亹亹產子獻獻產鞅也】四乘如公【服防曰成子兄弟八人二人共乘一車故四乘按系本東僖子乞產成子常簡子齒宣子其夷穆子安稟立子尙毉玆子芒盈恵子得凡七人杜預又取昭子莊以充八人之數按系本昭子將來是桓子之子成子之叔父又不名莊彊相證會言四乘有八人耳今按田完系家云田常兄弟四人如公宮與此事同今此惟稱四乘不言人數知四乘謂兄弟四人乘車而入非二人共車也然其昆弟三人不見者蓋時或不在不同入公宮不可彊以四乘爲八人添叔父爲兄弟之數服杜殊失也】徐州【音舒其字從人左氏作舒舒陳氏邑說文作防防在莘縣】公驁【系本及譙周皆作敬蓋誤也】齊安平以東【安平齊邑按地理誌涿郡有安平縣也】田防及廩丘【田防齊大夫廩邑東郡有廩丘縣也】

魯周公系家第三

周公【周地名在岐山之陽本太王所居後以爲周公之菜邑故曰周公卽今之扶風雍東北故周城是也諡曰周文公見國語】旦爲子孝【鄒誕本孝作敬也】負子之責【尙書曰負爲丕今此爲負者謂三王負於上天之責故我當代之鄭亦曰丕讀曰負】在彊葆【彊葆卽𦇤褓古字少假借用也】異母同穎【尙書曰異畝此母義通鄒誕本同】嘉天子之命【徐廣云一作魯魯字誤也今書序作旅史記嘉天子命於文亦得何須作嘉旅】不敢訓周公【按尙書作誚讓也此作訓字誤耳義無所通徐氏合定其本何須云一作誚也】自周至丰【周鎬京也丰文王所作邑後武王都鎬於丰立文王廟按丰在鄠縣東臨丰水東去鎬二十五里也】周公犇楚【經典無文其事或別有所出而譙周云秦旣燔書時人欲言金縢之事失其本末乃云成王少時病周公禱河欲代王死藏祝策於府成王用事人讒周公周公奔楚成王發府見策乃迎周公又與防恬傳同事或然也】其祖甲【孔安國以爲湯孫大甲馬融鄭以爲武丁子帝甲按紀年太甲惟得十二年此云祖甲享國三十三年知祖甲是帝甲明矣】周公卒秋未獲【據尙書武王崩後有此雷風異今此言周公卒後更有暴風之變始開金縢之書當不然也蓋由史遷不見古文尙書故說乖誤】子伯禽是爲魯公【周公元子就封於魯次子畱相王室代爲周公其餘食小國者六人蔣凡邢茅胙祭也】平易近民【言爲政簡易者民必附近之近謂親近也】作肹誓【尙書作費徐廣云一作鮮一作狝按尙書大傳見作鮮誓鮮誓卽肹誓古今字異義亦變也鮮狝也言於肹地誓眾自行狝田之禮以取鮮獸而祭故字或作鮮或作狝孔安國云費魯東郊地名卽魯卿季氏之費邑地也】考公酋【酋系本作就鄒誕本作道】公熙【一作怡考公弟】幽公宰【系本名圉】弟防是爲魏公【系本防作弗音沸魏作防且古書多用魏字作防則太史公意亦不殊也】厲公擢【系本作翟音持角反也】眞公濞【眞音槇本亦多作愼公按衛亦有眞侯可通也濞系本作摯或作鼻匹位反鄒誕本愼公嚊】恵公弗湟【系本作弗皇年表作弗生】長庶子息【隠公也系本隠公名息姑】爲息娶宋女恵公奪而妻之【左傳宋武公生仲子仲子手中有爲魯夫人文故歸魯生桓公今此云恵公奪息而自妻又經傳不言恵公無道左傳文見分明不知太史公何據而爲此說譙周亦深不信然】生子允【徐廣且作軌系本亦作軌也】子開立是爲涽公【系本名啟方今作開避漢景帝諱春秋作閔公也】以屍與之【本亦作死字也】見孟女【卽左傳云孟任黨氏二女孟長也任字也非姓耳】釐公元年【涽公弟名申成季相之魯國理魯人爲僖公作魯頌也】以汶陽鄪封季友【賈逵云魯二邑鄪或作費同祕音按費在汶水之北則汶陽非邑賈言二邑非也按地理誌東海費縣班固云魯季氏邑蓋尙書費誓卽其地】髙梁【晉地在平陽縣西北】齊女爲哀姜【此哀非諡蓋以哭而過市國人哀之謂之哀姜故生稱哀與上桓夫人別也】生子倭【人惟反一作俀音同】魯諱之【謂不書其惟言公如晉是諱】以相三君【宣公成公襄公】注三家各徵其一【徵謂起徒役也武子爲三軍故一卿主一軍之徵賦也】太子卒【左傳曰毀敬歸之子野立三月卒也】入魯問禮【齊系家亦然左傳無其事】齊歸之子稠【系本作稠又徐廣云一作袑音紹也】穆叔【魯大夫叔孫豹也宣伯喬如之弟也】臧昭伯弟會【系本臧會臧頃伯也宣叔許之孫與昭伯賜爲從父昆弟也】叔孫昭子【名婼卽穆叔子】子家駒【魯大夫仲孫氏之族名駒諡懿伯也】郈昭伯【按系本昭伯名惡魯孝公之後稱厚氏也】髙齕子將粟【系本子將上有貨字卽梁丘據也齕音紇齊臣也左傳子將作子猶】東門遂【系本作述鄒誕本作秫又系本遂產子家歸父及昭子子嬰也】遇孟武伯於街【有本作衛者非也左傳於孟氏之衢】子將立是爲哀公【系本將作蔣也】子顯立是爲穆公【系本顯作不衍】平公叔【系本作旅】子屯立【作論反】子匽立【匽音偃也】文公賈【系本作湣公鄒誕本亦同仍云系家或作文公】徐州在魯東【按說文防邾之下邑在魯東又郡國志曰魯國薛縣六國時曰徐州又紀年云梁恵王三十一年下邳遷於薛故名徐州則徐與防並音舒】遷於下邑【下邑謂國外之小邑或有本作卞邑然魯有卞邑所以惑也】頃公卒於柯【按春秋齊代魯柯而盟杜預云柯齊邑今濟北東柯也】齗齗如也【齗音魚斤反讀如論語誾誾如也言魯遒𨿽防而洙泗之間尙誾誾如也鄒誕生亦音銀又作斷斷如尙書則斷斷是專一之義徐廣又引地理誌音五艱反云齗齗是鬭爭之貌故繁欽遂行賦云渉洙泗而飲馬兮恥少長之齗齗是也按下文云至於揖讓之禮則從矣魯尙有揖讓之風如論語音誾爲得】

史記索隠卷十

欽定四庫全書

史記索隠卷十一

唐司馬貞撰

燕召公系家第四

召公【召者畿內菜地奭始食於召故曰召公或說者以爲文王受命取岐周故墟周召地分爵二公故詩有周召二南言皆在岐山之陽故言南後王封之北燕在今幽州薊縣故城是也亦以元子就封而次子畱周室代爲召公至宣王時召康公虎其後也】九世至恵侯【並國史先失也夫自恵侯已下皆無名亦不言屬惟昭王父子有名蓋在戰國時旁見他說耳】鄭侯立【按諡法無鄭鄭或是名】宣侯【譙周曰系本謂燕自宣侯已下皆父子相傳無及故系家桓侯已下並不言屬以其難明故也按今系本無燕代系宋忠依太史公書以補其闕尋徐廣作音尙引系本蓋近始散佚耳】莊公十六年與宋衛共伐周【譙周云據左氏燕與衛伐周恵王乃是南燕姞姓系家以爲南燕伯故著史考云北燕是姞姓耳今按左氏莊十九年衛師伐周二十年齊伐山戎傳云執燕仲父三十年齊伐山戎傳曰謀伐戎以其病燕故也據傳文及此記元是北燕不疑杜君妄說仲父是南燕伯是北燕之大夫且燕衛俱是姬姓故有代周納王之事若是姞姓燕與衛伐周則鄭何以獨伐燕而不伐衛乎】恵侯【燕四十二代有二恵侯二僖侯二宣侯三桓侯二文侯蓋國史防失本諡故重耳】桓公十六年【譙周云系家襄伯生宣伯無桓公今檢史記並有桓公立十六年又宋忠據此史補系家亦有桓公是允南所見本異則是燕有三桓公也】恵公懼奔齊【春秋昭三年北燕伯款奔齊至六年又云齊伐北燕一與此文合左傳無納款之文而云將納簡公晏子曰燕君不入矣齊遂受賂而還與此乖而又以款爲簡公簡公去恵公已五代則與春秋經傳不相協未可彊言也】寵姬宋【宋其名也或作宗劉氏云其父兄爲執政故諸大夫共滅之】簡公十二年卒獻公立【王劭按紀年簡公後次孝公無獻公然紀年之書多是僞謬聊記異耳】孝公十二年韓趙滅智伯【按紀年智伯滅在成公二年】成公立十六年【按紀年成公名載】涽公三十一年卒三晉列爲諸侯【按紀年作文公二十四年卒簡公立十三年而三晉命邑爲諸侯與此不同】僖公三十年卒【紇年作簡公四十五年卒妄也按上簡公生獻公是】敗齊於林營【林營地名一雲林地名於林地立營故曰林營】文公十九年【系本已上文公爲閔公則涽與閔同而上恵公之父乂諡文公】十年燕君爲王【君卽易王也言君初以十年卽稱王也上言易王者易諡也後追書諡耳】蘇代爲齊使於燕【按戰國防曰子之使蘇代侍質子於齊齊使代報燕是也】鹿毛壽【按徐廣一作厝毛故春秋後語亦作厝毛壽又韓子作潘壽】子之大重【大重謂尊貴也】禹薦益已【按以已配益則益已是伯益而經傳無其文未知所由】以啟人爲吏【人猶臣也謂以啟臣爲益吏】而吏無非天子人者【此人亦訓臣也】而效之子之【按鄭效成也以印呈與子之】顧爲臣【顧猶反也言噲反爲子之臣也有本作願者非】恫恐【恫音通痛也恐懼也】此文武之時不可失也【謂如武王成文王之業伐紂之時然此語與孟子不同也】王令章子【按孟子云章子齊人】將五都之兵【五都卽齊也按臨淄是五都之一也】北地之眾【北地卽齊之北邊也】二年而燕人共立太子平【按上文太子平謀攻子之而年表又云君噲及太子相子之皆死紀年又云子之殺公子平今此又云立太子平是爲燕昭王則年表紀年爲謬也而趙系家云武靈王聞燕亂召公子職於韓立以爲燕王使樂池送之裴駰亦以此系家無趙送公子職之事當是遙立職而送之事竟不就則昭王名平非職明矣進退參詳是年表旣誤而紀年因之而妄說耳】惟獨聊莒卽墨【按余篇及戰國策並無聊】恵王七年卒【按趙系家恵文王二十八年燕相成安君公孫操弒其王樂資以爲卽恵王也徐廣按年表是年燕武成王元年武成卽恵王子則恵王爲成安君弒明矣此不言者燕逺諱不告或大史公之說疎也】今王喜【今王猶今上也有作令者非也按諡無令也】栗腹攻鄗【鄒氏音火各反一音昊】卿秦攻代【戰國策曰亷頗以二十萬遇栗腹於鄗樂乘以五萬遇爰秦於代燕人大敗不同也】將渠【人名姓也一云上卿秦及此將渠者卿將皆官也秦渠名也國史變文而書遂失姓也戰國策云爰秦爰是姓也卿是其官耳】五而伐一【謂以五人而伐一人】以處和【謂欲令人處之使和也】龐暖【音況逺反】督亢地圖【徐廣云涿有督亢亭地理誌屬廣陽然督亢之田在燕東甚良沃欲獻秦故其圖而獻焉】內措齊晉【措交雜也又作錯劉氏云爭陌反】

管蔡系家第五

封叔武於成【按春秋隠五年衞師入郕杜預曰東平剛父縣有郕鄕卽此成又地理誌廩丘縣南有成故城應劭云武王封弟季載於成是古之成邑應仲逺誤云季載封耳】封叔處於霍【春秋閔元年晉滅霍地理誌河東彘縣霍太山在東北是霍叔之所封】康叔封【孔安國曰康畿內國名地闕叔字也封叔名】冉季載【冉國也載名也季字也冉或作按國語曰冉季鄭姬賈逵曰文王子聃季之國也莊十八年楚武王克權遷於處杜云處楚地南郡編縣有口城聃與皆音奴甘反】皆有馴行【如字音巡馴善也】康叔爲周司寇冉季爲司空【事見定四年左傳】爲魯卿士【按尙書云蔡仲克庸只徳周公以爲卿士叔卒乃命諸王封之蔡元無仕魯之文又伯禽居魯乃是七年致政之後此言乃說居攝政之初未知史遷何慿而有斯言也】餘五叔皆就封【管叔蔡叔成叔曹叔霍叔】嫁其弟【弟女弟卽蕩舟之姬】司徒招【或作昭或作韶並時遙反】平侯【宋忠曰平侯徙下蔡今系家無者近脫耳】昭侯遷於州來【州來在淮南下蔡縣】誅賊利【利賊名也】後陳滅三十三年【魯哀十七年滅陳其楚滅蔡又在滅陳之後三十三年卽在春秋之後】曹叔振鐸系家【按上文叔振鐸其後爲曹有系家言則曹亦合題系家今附管蔡之末而出者蓋以曹防小而少事迹因附管蔡之末不別題篇且又管𨿽無後仍是曹之兄故題管而略曹也】恵伯兕立【按注引孫檢未詳何代或云齊人亦恐其人不注史記今以王儉七志阮季緒七錄並無又不知是裴駰所錄否】宣公疆立【按左傳宣公名盧】弟負芻立三年晉虜成公【按左傳晉厲公執負芻歸於京師晉立宣公弟子臧子臧曰聖達節次守節下失節爲君非吾節也遂奔宋曹人請晉晉謂子臧曰反國吾歸而君子臧反晉於是歸負芻】莊公夕姑【上音亦卽射姑也同音亦】聲公野隠公通【按譙周云春秋無其事今檢系本及春秋悼伯卒弟路立諡靜公實無聲公蓋是彼文自疎】無離曹禍【離卽罹罹被也】乃背晉幹宋【幹謂犯也言曹因棄晉而犯宋遂致滅也】注以小加大【加陵也小卽曹也大謂晉及宋也】太史公曰已下【檢諸本或無此論】

陳系家第六

商均爲封國【按商均所封虞卽今之梁國虞城是也】夏后之時或失或續【按夏代猶封虞思虞遂是也】遏父爲周陶正【遏父遂之後陶正官名生滿】嬀滿封之陳【左傳曰武王以元女太姬配虞胡公而封之陳以備三恪】正月甲戌巳丑桓公鮑卒【陳亂故再赴其日】桓公弟他殺五父及太子免是爲厲公【譙周曰春秋傳謂他卽五父與此違者此以他爲厲公太子免弟躍爲利公而左傳以厲公名躍他立未逾年無諡故蔡人殺陳他又莊二十二年傳云陳厲公蔡出也故蔡人殺五父而立之則他與五父俱爲蔡人所殺其事不異是一人明矣史記旣以他爲厲公遂以躍爲利公尋厲利聲相近遂誤以他爲厲公五父爲別人是大史公錯耳班固又以厲公躍爲桓公弟又誤】而重一言【謂申叔時之語】少姬生偃【按昭八年經云陳侯之弟招殺陳世子偃師左傳陳哀公元妃鄭姬生悼太子偃師今此云兩姬又分偃師爲二人亦恐此非】殺陳使者【卽司徒招也一作苕也】自幕至於瞽瞍【按賈逵以幕爲虞思非也左傳言自幕至瞽瞍知幕在瞽瞍之前必非虞思明矣】舜重之以明徳【重音持用反按杜預以爲舜有明徳乃至遂有國義亦然也且又云自幕至瞽瞍無違命旣云舜重之以明徳是言舜有明徳爲天子也又云殷封遂代守之亦舜徳也】至於遂【杜預以遂爲殷封舜後之邑也按系本云陳舜後宋忠云虞思之後箕伯直柄中衰殷湯封遂於陳以祀舜】空籍五歳矣【恵公探取哀公死楚陳滅之後年爲元年故今空籍五嵗矣一云籍借也謂借失國之後年爲五年】取胡沈【系本云胡歸姓沈姬姓沈國在汝南平輿胡亦在汝南】子越爲涽公【按左傳涽公名周是史官記不同】孔子在陳【按孔子以魯定公十四年適陳當陳涽公之六年上文說是此十三年孔子仍在陳凡經八年何其久也】東樓公【杞國名也東樓公號諡也不名者史先失耳宋忠曰今陳畱雍丘縣故地理誌云雍丘縣故國周武王封禹後爲東樓公是也蓋周封而居雍丘至春秋時杞已遷東國故左氏隠四年傳云莒人伐取牟婁牟婁曹東邑也僖十四年傳云遷緣陵地理誌北海有營陵淳於公之縣臣瓚云卽春秋緣陵淳於公所都之邑又州國名杞後攺國曰州而稱淳於公故春秋桓五年經云州公如曹傳公淳於公如曹然杞後代又稱子者以微小又僻居東夷故襄二十九年經稱子來盟傳曰書曰子賤之是也】謀娶公【娶音子防反】注一作諜【音牒】子徳公立【系本及譙周並作恵公又云恵公生成公及桓公是此系家脫成公一代故云弟桓公姑容立非也且成公又見春秋經傳故左傳莊二十五年云成公娶魯女有婚姻之好至僖二十二年卒始赴而書左傳云成公也未同盟故不書名是有成公必當如譙周所說】孝公匄【音蓋匄名】平公郁【一作郁釐譙周云名郁來蓋鬱鬱釐來並聲相近遂不同耳】哀公閼路【閼音遏哀公殺兄涽公而立諡哀譙周云諡懿也】或封蓼六【本或作英六皆通然蓼六皆咎繇之後也據系本二國皆偃姓故春秋文五年左傳云楚人滅六臧文仲聞六與蓼滅曰臯陶庭堅不祀忽諸杜預曰蓼與六皆咎繇後地理誌云六安故國臯陶後偃姓爲楚所滅又僖十七年齊人徐人伐英氏杜預又曰英六皆臯陶後國名是有英蓼實未能詳或者英後攺號曰蓼也】伯翳之後爲秦【秦祖伯翳解者以翳益則一人今言十一人敍伯翳而又別言垂益則是二人也且按舜本紀敍十人無翳而有彭祖彭祖亦墳典不載未知太史公意如何只恐誤然據秦本紀敍翳之功云佐舜馴調鳥獸與舜典命益作虞若予上下艸木鳥獸不同則爲一人必矣今未詳其所由也】五人之後皆至帝王【舜禹身爲帝王其稷契及翳則後代爲帝王也】滕薛騶【滕不知本封蓋軒轅氏子有滕姓是其祖也後周封文王子錯叔繡於滕故宋忠云今沛國公丘是滕國也薛奚仲之後任姓蓋夏殷所封故春秋有滕侯薛侯邾曹姓之國陸終氏之子會人之後邾國今魯鄒縣是也然三國防小春秋時亦預盟蓋史缺無可敍列也】江黃胡沈【按系本江黃二國並嬴姓又地理誌江國在汝南安陽縣】

衛康叔系家第七

衛康叔【康畿內國名宋忠曰康叔從康徙封衛衛卽殷墟定昌之地畿內之康不知所在】欲攻成周【成周洛陽其時周公相成王營洛邑猶居西周鎬京管蔡欲搆難先攻成周於是周公東居洛邑伐管蔡】武庚未集【集猶和也】居河淇故商墟【宋忠曰今定昌也】康叔卒子康伯立【系本康伯名髠宋忠曰卽王孫牟也事周康王爲大夫按左傳所稱王孫牟父是也牟髠聲相近故不同耳譙周古史考無康伯而云子牟伯立蓋以不宜父子俱諡康故因其名曰子牟伯也】伯立【系本作摯伯】貞伯立【系伯作箕伯】頃侯厚賂周【按康誥稱命爾侯於東土又云孟侯朕其弟小子封則康叔初封爲侯也此子康伯卽稱伯者謂方伯之伯非至子卽降爵爲伯也故孔安國曰孟長也五侯之長謂方伯州牧也故五代孫祖恆爲方伯耳至頃侯徳衰不監諸侯乃從本爵而稱侯非是至子卽削爵及頃侯賂夷王而稱侯也】恭伯入釐侯羨【音延延墓道又音以戰反恭伯名余也】武公和【殺恭伯代立此說蓋非也按季札美康叔武公之徳又國語稱武公年九十五矣猶箴戒於國恭恪於朝倚幾有誦至於沒身謂之叡聖又詩著衛世子恭伯早卒不云被殺若武公殺兄而立豈可以爲訓而刑之國史乎蓋太史公探雜說而爲此記耳】齊女子之【子之謂養之爲子也齊女卽莊姜也詩碩人篇美之是也】陳女【戴嬀也子桓公完爲州吁所煞戴嬀歸陳詩燕燕於飛之篇是】於濮【賈逵曰濮陳地按濮水首受河又受汴汴亦受河東北至離派分爲二俱東北至鉅野入濟則濮在曹衛之間賈言陳地非也若據地理誌陳畱封丘縣濮水受沛當言陳畱水也】輕賦平罪【輕賦稅平斷刑也平或作卒卒謂士卒也字連下讀亦一家之義】成公出奔【奔楚】遂出奔陳【按左傳衛侯聞楚師敗懼出奔遂適陳是】私於周王鴆【按私謂賂之也】衛君瑕出奔【元咺所立成公入而殺之故僖三十年經云衛殺其大夫元咺及公子瑕此言奔非也】齊邴歜弒其君【邴與左氏同而齊系家作邴戎者蓋邴掌禦戎車故號邴戎邴音歜亦作其君莊公也】二子怒如宿【左傳作戚此亦音戚也】定公弟秋【左傳作剽古今人表作焱蓋音相亂字易攺耳音方遙反又匹妙反】見戎州【左傳曰戎州人攻之是也隠二年公會戎於潛杜預云陳畱濟陽縣東南有戎城濟陽與衛相近故莊公登臺望見戎州又七年云戎伐凡伯於楚丘是戎近衛】莊公出奔【按左傳莊公本由晉趙氏納之立而背晉晉伐衛衛人出莊公立公子般師晉師退莊公復入般師出奔初公登城見戎州已氏之妻髮好髠之以爲夫人髢又欲剪戎州兼逐石圃故石圃攻莊公莊公懼逾北墻折股入已氏已氏殺之今系家不言莊公復入及死已氏直云出奔亦其疎也又左傳云衛復立般師齊伐衛立公子起執般師明年衛石圃逐其君起起奔齊出公輒復歸是左氏詳而系家略也】衛石専曼逐其君起【左傳作石圃此作塼音圃又音徒和反塼或作専諸本或無曼字】出公輒立二十一年【按出公初立十三年亡在外四年復入九年卒是立二十一年自卽位至卒凡經二十四年而卒】悼公黔立五年【按紀年云四年卒於越系本名防】敬公弗立【系本弗作費】子昭公糾立【系本云敬公生撓公舟非也】公子適【音的按系本適作防防悼公也】聲公訓【訓亦作馴同休運反系本作聖公馳】成侯遬【音速系本作不逝按上穆公已名遬不可成侯更名則系本是】成侯十一年公孫鞅入秦【按秦本紀云孝公元年鞅入秦又按年表成侯與秦孝公同年然則十一年當爲元年字誤耳】子嗣君立【按樂資據紀年以嗣君卽孝襄侯也】魏東地【魏都大梁濮陽黎陽並是魏之東地故立郡名東郡也】元君十四年更徙衛野王【按年表元君十一年秦置東郡十三年衛徙野王與此不同也】

宋防子系家第八

防子開者【按尙書防子之命篇云命防子啟代殷後今此名開者避漢景帝諱】殷帝乙之首子而帝紂之庶兄也【按尙書亦以爲殷王元子而是紂之兄按呂氏春秋云生防子時母猶爲妾及爲妃而生紂故防子爲紂同母庶兄】滅國【音耆耆卽黎也鄒誕本云音黎孔安國云黎在上黨東北卽今之黎亭是也】殷其典喪【尙書典作淪篆字變易其義亦殊徐廣曰典國典也喪音息浪反】我其發出往【往尙書作狂蓋亦今文尙書意異耳】陋淫【尙書作攘竊劉氏云陋淫猶輕穢也】箕子者紂親戚【箕國子爵也司馬彪曰箕子名胥余馬融王肅以箕子爲紂之諸父服防杜預以爲紂之庶兄杜預云梁國縣有箕子冢】象箸【持略反按下云爲象箸必爲玉杯杯箸事相近周禮六樽有犠象壺泰箸箸地無足是也劉氏音直慮反則杯箸亦食用之物亦並通】肉袒面縛【肉袒者袒而露肉也面縛者縛手於背而而向前也劉氏云面卽背也義亦稍迂】內友【內當爲燮燮和也】沈漸【尙書作沈潛此作漸字其義當依馬注】曰涕【音亦尙書作圛孔安國雲气駱驛亦連續今此文作涕是涕泣亦相連之狀也】曰霧【音防然防與霧亦通】注一曰洟曰被【徐廣所見本涕作洟防作蒙義通而字變】曰舒【依字讀按下有曰急】注未齓【未齓未毀齒也音楚恡反】朝鮮【潮仙二音地因水爲名也】近婦人【婦人之性多涕泣】漸漸兮【漸漸麥芒之狀音子亷反又依字讀油油者禾黍之苗光悅貌】防仲衍【按家語防子弟仲思名衍一名泄嗣防子爲宋公𨿽遷爵易位而班級不過其故故以舊官爲稱故二防𨿽爲宋公猶防至子稽乃稱宋公】宋公稽【譙周云未諡故名】公子鮒祀【徐云一本作祀譙周亦作魴祀據左氏卽涽公庶子也弒煬公欲立太子弗父何何讓不受】宋地霣星如雨【與雨階也按僖十六年左傳霣石於宋五霣星也六鶂退飛過宋都是當襄公之時訪內史叔興曰君將得諸侯而不終也然莊七年傳又云恆星不見夜中星霣如雨與雨偕也且與雨偕下自在別年不與霣石退鶂之事同此史以霣石爲霣星遂連恆星不見之時與雨偕爲文故與左傳小不同也】鹿上之盟【杜預云汝陰有鹿原縣按汝陰鹿原其地在楚僖二十一年宋人楚人齊人盟於鹿上是也然襄公始求諸侯於楚楚才許之計未合至汝陰鹿上據今濟陰乘氏縣北有鹿城蓋此地也】取鄭二姬【謂鄭大夫羋氏姜氏之女旣是鄭氏故云二姬】是年重耳過襄公以傷【按春秋戰於在僖二十三年重耳過宋及襄公卒在二十四年今此文以重耳過與傷共嵗故云是年又重耳過與襄公卒共是一嵗則不合更云十四年是進退俱不合於左氏蓋太史公之疎耳】昭公四年敗緣斯長丘【徐廣曰魯系家云宋武公之代獲緣斯於長丘今云此時未詳者春秋文公十一年魯敗翟於咸獲長狄緣斯於長丘齊系家恵公二年長翟來王子城父攻煞之此並取左傳之說載於諸國系家今考其年嵗亦頗相協而魯系家云武公此云昭公蓋此昭當爲武然前代𨿽已有武公此杵臼當亦諡武也若將不然豈下五系公子特爲君又合諡昭乎】景公昭公父糺【左傳名周】公子特【昭公也左傳作徳】殺太子而自立【按左傳景公無子取元公庶曾孫徳及啟畜於公宮及景公卒先立啟後立徳是爲昭公與此說乖未知太史公據何而爲此說】景公頭曼【音萬】公子褍秦【音端】悼公購由立【悼公昭公子也昭公立四十七年表云四十九年購音古侯反】悼公八年卒【按紀年爲十八年】子辟公辟兵立【按紀年云作桓侯璧兵則璧兵諡桓也又莊子云桓侯行未出城門其前驅呼辟防人止之後爲狂也司馬彪云呼辟使人避道防人以桓侯名辟而前驅呼辟故爲狂也】子剔成立【王劭按紀年云宋易城盱廢其君辟而自立也】君偃自立爲王【戰國策呂氏春秋以偃諡曰康王也】桀宋【晉太康地記言其似桀也】春秋譏宋之亂自宣公廢太子而立弟國以不寜者十代【按春秋公羊有此說左氏則無譏焉】大夫正考父美之故追道契湯髙宗殷所以興作商頌【按裴駰引韓詩商頌章句亦美襄公非也今按毛詩商頌序云正考父於周之太師得商頌十二篇以那爲首國語亦同此說今五篇存皆是商家祭祀樂章非考父追作也又考父佐戴武宣則在襄公前且百許嵗安得述而美之斯謬說耳】傷中國闕禮義襃之也【襄公臨大事不忘大禮而君子或以爲多且傷中國之亂闕禮義之史遂不嘉宋襄之盛徳故太史公襃而述之故云襃之也】

史記索隠卷十一﹤史部﹐正史類﹐史記索隱﹥

欽定四庫全書

史記索隠卷十二

唐司馬貞撰

晉系家第九

晉唐叔虞【按太叔以夢及手文而名曰虞至成王誅唐之後因戲削桐而封之叔字也故曰唐叔虞而唐有晉水至於燮攺其國號曰晉侯然晉初封於唐故稱晉唐叔虞也且唐本堯後封在夏墟而都於鄂鄂今在大夏是也及成王滅唐之後乃分徙之於許郢之間故春秋有唐成公是也卽今之唐州也】武侯寜族【系本作曼期譙周作曼旗也】厲侯福【系本作輻焉】獻侯【系本及譙周皆作蘇】穆侯弗王【鄒誕本作弗生或作防王並音祕】曲沃【河東之縣名漢武攺曰聞喜】翼【翼本晉都也自孝侯已下一號翼侯平陽絳邑縣東翼城是也】子鱓【音時戰反又音善又音陁】子都【系本作郤而他本亦有作都】先晉穆侯【晉有兩穆侯言先以別後】櫟【櫟鄭邑今河南陽翟是也故鄭之十邑有樗有華】始都絳【春秋莊二十六年傳士蒍城絳是也杜預曰今平陽絳邑縣應劭曰絳水西南也】滅霍【按永安縣西南汾水西有霍城古霍國有霍水出霍太山】滅魏【地理誌河東北縣古魏國地記亦以爲然服防云在蒲阪非】滅耿【杜預曰平陽皮氏縣東南有耿鄕地記又曰皮氏縣汾水南耿城是耿國服防云三國皆姬姓也】殊自失【太子之行如此妾則見君欲廢而恨之今乃自以恨爲失也】奔新城【國語云申生乃雉於新城廟韋昭云曲沃也新爲太子城故曰新城】居二日【左傳云六日不同】齧桑【裴氏云左傳作采桑按今平陽曲南七十里河水有采桑津是晉境服防云翟地亦頗相近然字作齧桑齧桑衛地恐非也】東至河內【河內河曲也內音汭】弟生悼子【左傳作卓子音恥角反弟女弟也】君弟毋防【弟但也】使死者復生【謂荀息受公命而立奚齊𨿽復身死不背生時之命是死者復生也】生者不慙【言生者見荀息不背君命而死不爲之羞慙也】太子更喪矣【更作也更喪謂攺喪言後十四年晉不昌】汾陽之邑【按國語命裏克汾陽之田百萬命丕鄭以負蔡之田七十萬今此不言亦其疏略也】呂省【左傳作呂甥】郤稱冀芮【三子晉大夫】恵公禮倨【禮倨謂受玉惰也事見僖十一年】韓原【在馮翊夏陽北二十里今之韓城縣是】馬鷙【竹二反謂馬重而陷之於泥】輅秦穆【服防云輅迎也音五嫁反鄒誕云五額反】翟伐咎如【赤狄之別種也隗姓也咎音髙鄒誕本作囷如又云或作囚】長女妻重耳【左傳伐廧咎如獲二女以叔隗妻趙衰公子取季隗隗生伯儵叔劉則叔隗長季隗少而不同也】履鞮【卽左傳之勃鞮亦曰寺人披】可用與【音余諸本或爲興興起也非翟可用興起故奔之】犁二十五年【犁猶比也】國禮禮重耳【以國君之禮禮之也】適諸侯禮【上音敵】且言何以易之【子玉請煞重耳楚成王不許言人出言不可輕易之】河伯視之【視猶見也】郇城【音荀卽文王之子所封又音環】王城【杜預云馮翊臨晉縣東有故王城今名武鄕城】五虵爲輔【龍諭重耳五虵卽五臣狐偃趙衰魏武子司空季子及子推也舊云五臣有先軫顚頡今恐二人非其數】秦軍河上【晉地也】患之【晉若攻楚則傷楚子送其入秦之徳又欲釋宋不救乃虧宋公贈馬之恵進退有難是以患之】其勢宜釋宋【楚初得曹又新婚於衛今晉執曹伯而分曹衛之地於宋則楚急曹衛其勢宜釋宋】宋公【成公王臣】齊將【國歸父】秦將【小子憗】踐土【杜預云踐土鄭地然據此文晉師還至衡雍衡雍在河南故劉氏云踐土在河南下文踐土在河北今元城縣西有踐土驛義或然也】王若曰父義和【按尙書文侯之命是平王命晉文侯仇之語今此文乃襄王命文公重耳之事代數懸隔勲策全乖太史公𨿽復彌縫左氏而系家頗亦時有疎謬裴氏集解亦引孔馬之注而都不言時代乖角何習迷而同醉也然計平王至襄王爲七代仇重耳爲十一代而十三侯又平王元年至魯僖二十八年當襄二十年爲一百三十餘嵗矣學者頗合討論之而劉伯莊以爲蓋天子命晉同此一辭尢非也】王庭【服防云王庭是踐土者據二十八年五月公會晉侯盟於踐土又此上文四月甲午作王宮於踐土王庭卽王宮也】朝王於踐土【按左氏傳五月盟於踐土冬防諸侯於溫天王狩於河陽壬申公朝於王所此文亦說冬朝於王當合於河陽溫地不合取五月踐土之文】先縠將右行【左傳屠撃將右行與此異】疑大夫帥【據左傳荀林父並是卿而云大夫帥者非也不置佐者當避天子也或新置三行官未備耳】乃間令使【使謂燭之武】東道交【交猶好也諸本及左傳皆作主】取晉汪以歸【按左傳文二年秦孟明視伐晉報殽之役無取晉汪之事又其年冬晉先且居等伐秦取汪彭衙而還則汪是秦邑止可晉伐秦取之豈得秦伐晉而取汪也或者晉先取秦今伐晉而收汪是汪從晉來故曰取晉而歸也彭衙在邵陽北汪不知所在】取晉之郩【徐云年表曰徵然按文十年左傳春晉人伐秦取少梁夏秦伯伐晉取北徵北徴卽年表之徵今云郩者字誤也徵音懲亦馮翊之縣名】頃王崩公卿爭權【按春秋魯文十二年頃王崩周公閱與王孫蘇爭政故不赴是】以車八百乘平周亂【文十四年傳又云晉趙盾以諸侯之師八百乘納捷甾於邾不克乃還而周公閱與王孫蘇訟於晉趙宣子平王室而復之則以車八百乘自是宣子納邾捷甾不闗王室之事但文相連耳多恐是誤也】示瞇明【鄒誕云示瞇爲祁彌也卽左傳之提彌明也捷音市移反劉氏亦音祁爲時移反則祁提二字同音也而此史記作示者示卽周禮古本地神曰只皆作示字此爲祁者蓋由祗提音相近字遂變爲祁也瞇音米移反以瞇爲彌亦音相近耳又左氏桑下餓人是靈輒也其示瞇明是嗾者也其人鬭而死卽今合二人爲一人非也】三行【如字】先縱【足用反又本作嗾又作蹴同素後反】爲殺易【以防反】虜秦將赤【赤卽斥謂斥之人也按宣八年左傳晉伐秦獲諜殺諸絳市蓋彼諜卽此赤也晉成公六年爲魯宣八年正同故知然】伐魯取隆【劉氏音隆卽龍也魯北有龍山又此年當魯成二年經或書齊伐我北鄙傳曰圍龍又鄒誕及別本作傊字傊當作鄆文十二年季孫行父帥師城諸及鄆注曰傊卽鄆也字變耳地理誌云在東莞縣東也】中行桓子【荀林父也】蕭桐侄子【左傳作叔子】荀騅【音佳諡文子】鄢陵【偃又音於連反】宦者奪之【宦者孟張也】我櫟【音歷釋例云在河北地闕】靡下【徐云靡一作歷劉氏音眉綺反卽靡笄】毋幾爲君【幾音冀謂望也】會諸侯【於雞澤】六卿彊【韓趙魏範中行及智氏爲六卿初韓趙魏爲三卿而分晉政故曰三晉】中行寅【荀偃之孫也】範吉射【音亦範獻子士鞅之子】以伐四卿【時趙魏韓共滅範氏及中行氏而分其地猶有智氏與三晉故曰四卿也】出公鑿十七年【年表云十八年也】智伯乃立昭公曾孫驕是爲哀公【按趙系家云驕是爲懿公又年表云出公十八年次哀公忌二年次懿公驕十七年紀年又云出公二十三年奔楚乃立昭公之孫是爲敬公系本亦云昭公生桓子雍雍生忌忌生懿公然晉趙系家及年表各各不同何況紀年之說也】哀公四年趙襄子韓康子魏桓子共殺智伯並其地【如紀年之說此乃出公二十二年事】十五年魏文侯初立【按紀年魏文侯初立在敬公十八年】幽公之時晉畏【畏懼也爲衰弱故反朝韓魏也宋忠引此注系本而畏字爲衰】盜殺幽公【紀年云夫人秦嬴賊公於髙寢之上】幽公子止是爲烈公【系本云幽公生烈公止又年表云魏誅幽公立其弟止】子孝公頎立【系本云孝公傾紀年以孝公爲桓公故韓子有晉桓侯】十七年孝公卒【紀年云桓公二十年趙成侯韓共侯遷桓公於屯畱已後更無晉事】子靜公俱酒立【系本云靜公俱】靜公二年魏武侯韓哀侯趙敬侯滅晉後三分其地【按紀年魏武侯以桓公十九年卒韓哀侯趙敬侯並以桓公十五年卒又趙系家烈侯十六年與韓分晉封晉君端氏其後十年肅侯遷晉君於屯畱】

楚系家第十

捲章【名老童故系本云老童生重黎】重黎【重氏黎氏二官代司天地重爲木正黎爲火正按左氏傳少昊氏之子曰重顓頊氏之子曰黎今以重黎爲一人仍是顓頊之子孫者劉氏云少昊氏之後曰重顓頊氏之後曰重黎對彼重則單稱黎若自言當家則稱重黎故楚及司馬氏皆重黎之後非闗少昊之重愚謂此解爲當】居火正【此重黎爲火正彼少昊氏之後重自爲木正知此重黎卽彼之黎也】陸終生子六人【系本云娶鬼方氏妹曰女嬇】長曰昆吾【系本云其一曰樊是爲昆吾又曰昆吾者衛是宋忠曰昆吾國名已姓所出左傳曰衞侯夢見被髮登昆吾之觀按今濮陽城中有昆吾臺】二曰參胡【系本云二曰恵連是爲參胡參胡者韓是宋忠曰參胡國名斯姓無後】三曰彭祖【系本云三曰籛是爲彭祖彭祖者彭城是虞翻云名翦爲彭姓封於大彭】四曰防人【系本云四曰求言是爲鄶人鄶人者鄭是宋忠曰求言名也妘姓所出鄶國也】五曰曹姓【系本云五曰安是爲曹姓曹姓邾是宋忠云安名也曹姓者諸曹所出】六曰季連羋姓【系本云六曰季連是爲羋姓季連者楚是宋忠曰季連名也羋姓所出楚之先羋音彌是反羋羊聲也】附沮【才敍反】熊【一作黮音土感反音與黮與亶同字亦作亶】熊楊【鄒誕本作熊錫一作煬】楊粵【有本作楊雩音吁地名也今音越譙周亦作楊越】長子康勾亶王【系本康作庸亶作袒】注江陵【地理誌雲南郡之縣也楚文王自丹陽徙都之】中子紅爲鄂王【有本作藝經二字音摰紅從下文熊摯紅讀也占史考及鄒氏劉氏等音無藝經恐非也】少子執疵爲越章王【系本無執字越作就】子熊摯紅立【如此史意卽上鄂王紅也譙周以爲熊渠卒子熊翔立卒長子摯有疾少子熊延立此云摰紅卒其弟煞而自立曰熊延欲會此代系則翔亦毋庸之弟元嗣熊渠者毋庸旣早亡摰紅立而被延煞故史考言摯有疾而此言弒也】季徇【旬俊反】叔堪【一作湛】熊噩【音鄂亦作咢】熊坎【苦感及一作菌又作欽】熊眴【徐音舜按玉篇在口部顧氏云楚之先卽蚡胃也劉音舜其近代本卽有字從目者劉舜音非】是爲蚡冒【古本蚡作羒音憤冒音亡北反或亡報反】杜敖【上音側狀反】成王惲【防粉反左傳作頵防貧反】伐黃【汝南弋陽縣故黃國】滅防【譙周作滅歸歸卽防之地名歸鄕也】寵姬【姬當作妺】願有進隠【隠謂隠藏其意】郟鄏【按周書郟雒北山名音甲鄏謂田厚鄏故以名焉】二十年圍宋以其殺楚使也【左傳魯宣公十二年楚子伐蕭蕭人囚楚相宜僚王曰勿殺吾退蕭人殺之是殺楚使也】子員立【音云左傳作麏】析父封曰【據左氏此是右尹子革之詞此蓋誤也】僇越大夫常壽過【僇辱也】殺蔡大夫觀起【音官觀姓起名】起子從【松音】費無忌【左傳作極極忌聲相近】楚恐城郢【去年已城郢今又重言據左氏昭二十三年城郢二十四年無重城郢之文是史記誤也】吳三公子【昭三十年二公子奔楚公子掩余奔徐公子燭庸奔鐘離此言三公子非也】伏師塗【塗卽攢塗也故下云恵王后卽罷兵歸服防說非】楡闗【此楡闗當在大梁之西也】蜀伐楚取玆方【玆方地名今闕】扜闗【按郡國志巴郡魚復縣有扜闗】盼子必用矣【盼則嬰之同族】復搏其士卒【膊音亦有作附讀戰國策作整】得八邑【古本作八邑今亦作八城】襄陵【縣名在河東】此國冠之上【音官令尹乃尹中最尊故以國爲言猶如卿子冠軍然】而大王和之【和謂楚與齊相和親】注商於在今順陽【按地理誌丹水及商屬農今言順陽者是魏晉始分置順陽郡商城丹水俱之】兩國之兵必至【兩國韓魏也】是我亡於秦【謂失商於之地】與秦戰丹陽【北丹陽在漢中】秦破韓宜陽【農之縣在澠池西南】昭雎【七餘反】墓在平陽【非堯都也】秦武遂去之七十里【亦非河間之縣則韓之平陽秦之武遂並當在宜陽左右】二十六年齊湣王【按下文始言二十四年又更有二十六年則此錯云二十六年衍字也當是二十年事又徐廣推校二十年取武遂二十三年歸武遂則此必二十年二十一年事乎】咸陽【古扶風渭城縣故咸陽城也在水北山南故曰咸陽咸皆也】趙主父【主字亦或作王】鶀鴈【鶀音其小鴈也】羅鸗【呂靜音聾鄒亦音盧動反劉音龍鸗小鳥】靑首【亦小鳬有靑首者】騶費【鄒祕二音】見鳥六雙【以諭下文秦趙等十二國故曰六雙】朝昔之樂【昔猶夕也】還【患音謂繞也】射國【音石】碆【作磻音畨】石傅弋【附音】噣鳥於東海【噣音晝謂大鳥之有鉤喙者以比齊也】還蓋長城以爲防【上還音患謂繞也蓋者覆也言射者環繞蓋覆使無飛走之路因以長城爲防者徐以蓋爲益縣非也長城當在濟南】顧據午道【顧反也午道當在齊西界一從一橫爲午道亦未詳其處】北達【言齊晉旣伏牧燕不難也】三國布【亦作翅同式豉反二國齊趙燕也】擊趙而顧病【顧猶反也】膺擊韓魏【謂韓魏當秦之前故云膺撃俗本作鷹非】垂頭中國【垂頭猶申頸也言欲吞山東】煞共主臣世君【共主世君俱是周自謂也共主言周爲天下共所宗主也世君言周室代代君於天下】塞騶魯之心【騶魯有禮義之國今楚欲結怨兩周而奪九鼎是塞鄒魯之心】其兵利身【謂虎以爪牙爲兵而自利於防身也】必萬於虎矣【攻易而利大也】居三代之傳器【謂九鼎也】吞三翮六翼【翮亦作防同音歷三翮六翼亦謂九鼎空足曰翮六翼卽六耳翼近耳傍事具爾雅】夷陵【陵名後爲縣屬南郡】熊元【左傳作完】至新中【按趙地無名新中者中字誤鉅鹿有新市疑中當爲市】蘄【機祈二音】幾【祈音】孫檢【裴注頻引孫檢不知其人本末蓋齊人】

越王勾踐系家第十一

二十餘世至允常【按越在蠻夷少康之後地逺國小春秋之初未通上國國史旣防略無世系故紀年稱爲粵子據此文勾踐平吳之後周元王始命爲伯後遂僭而稱王】勾踐【按紀年云晉出公十年十一月於粵勾踐卒是執】越敗吳於檇李【事在左傳魯定公十四年】敗之夫椒【符焦二音本又作湫音酒小反賈逵云地名杜預云太湖中椒山也按國語云敗之五湖則椒山爲得敗夫椒在哀公元年】保棲於會稽【鄒誕云保山曰棲猶鳥棲於木以避害也故六韜曰軍處山之髙者則曰棲】大夫種【大夫官種名也一曰大夫姓猶司馬司徒之比蓋非也】持滿者與天【與天天與也言持滿不溢與天同道故天與之】定傾者與人【人主有定傾之功故人與之也】節事者以地【國語以作與此作以亦與義也言地能財成萬物人主宜節用以法地故地與之韋昭等解恐非】行成於吳【成者平也求和於吳也】間行【紀閒反間行猶防行】乃以美女寶器【國語云越飾美女二人使大夫種遺大宰嚭】必有當也【言悉五千人觸戰或有能當吳兵者故國語作耦耦亦相當對之名又下云無乃傷君王之所愛乎是有當則相傷也】逢同【逢姓同名故楚有逢伯】塡撫【鎭音】柘稽【越大夫也國語作諸稽郢】疥防【介尠二音】敗之艾陵【在魯哀十一年】虜齊髙國【國恵子髙昭子】而父【而汝也父夫差也】立若【若亦汝也】取吾眼置吳東門【國語云吳王慍曰孤不使大夫得見乃盛以鴟夷投之於江也】於黃池【在哀十三年】太子畱守【據左氏傳太子名友】習流二千人【虞書云流宥五刑按流放之罪人使之習戰任爲卒伍故有二千人】教士四萬人【謂常所教練之兵也故孔子曰以不教民戰是謂棄之是也】君子六千人【謂君所子養有恩恵者人按左氏楚沈尹戌帥都君子以濟師杜預云都君子謂都邑之土有復除者國語王以私卒君子六千人】諸禦千人【諸禦謂禦理事之官任軍職掌者】不且得罪【虞翻注蓋依國語之文今望此文謂使者宜速去不且得罪於越義亦通】君百家【國語云與之夫婦三百是也】王鼫與立【鼫音石與音余按紀年云於粵子勾踐卒是菼執次鹿郢立六年卒樂資云越語謂鹿郢爲鼫與也】子王不壽立【紀年云不壽立十年見殺是爲盲姑次朱勾立】子王翁立【紀年於粵子朱勾三十四年滅滕三十五年滅郯三十七年朱勾卒】王翳卒子王之侯立【紀年云翳三十三年遷於吳三十六年卒七月大子諸咎弒其君翳十月粵殺諸咎粵滑吳人立孚錯枝復君明年大夫寺區定粵亂立初無餘之十二年寺區弟思賦殺其君莽安次無顓無顓八年薨是菼蠋夘故莊子云越人三弒其君子搜患之逃於丹穴不肯出越人薰之艾葉乘以王輿樂資云號曰無顓蓋無顓後乃次無疆也則王之侯卽無餘也】之侯卒子王無疆立【蓋無顓之弟也音其良反】試兵南陽【此南陽在齊之南界莒之西】常郯之境【常邑名蓋田文所封邑郯故郯國二邑皆齊之南地】商於防酈【四邑並屬南陽楚之西南也】宗胡【宗胡邑名胡姓之宗因以名邑杜預云汝陰縣北有故胡城是】夏路以左【徐氏以爲江夏非也劉氏云楚適諸夏路出方城人向北行以西爲左故云夏路以左其意爲得也】是目論也【言越王知晉之失不自覺越之過猶人眼能見毫毛而自不見其睫故謂之目論也】復讎龐長沙【劉氏云復者發語之聲非也言發語聲者文勢然也則是脫況字耳讎當作犫犫邑名字訛耳則犫龐長沙是三邑也下云竟澤陵當爲竟陵澤言竟陵之山澤出材木故楚有七澤蓋其一也合上文爲四邑也】楚威王無疆北破齊於徐州【按紀年粵子無顓薨後十年楚伐徐州遂無楚敗越殺無疆之語是無疆爲無顓之後紀年不得錄也】表會稽山以奉邑【國語云乃環會稽三百里以爲範蠡之地奉音扶用反】鴟夷子皮【範蠡自謂也蓋以吳王殺子胥而盛以鴟夷今蠡自以有罪故爲號也韋昭曰鴟夷革囊也或曰生牛皮也】莊生【據其時代非莊周也然驗其行事非子休而誰能信任於楚王乎】鄭系家第十二

友初封於鄭【鄭縣名屬京兆秦武公十一年初縣杜鄭是也又系本云桓公居棫林徙拾宋忠云棫林與拾皆舊地名是封桓公乃名爲鄭耳至秦之縣鄭蓋是鄭武公東徙新鄭之後其舊鄭乃是故都故秦始縣之】幽王以爲司徒【韋昭據國語以幽王八年爲司徒也】虢鄶之君貪而好利【鄭語云虢叔恃勢鄶仲恃險皆有驕侈又加之以貪冒是也虢叔文王弟鄶妘姓之國也】欲居西方何如【國語曰公曰謝西之九州何如韋昭云謝申伯之國謝西有九州五州爲鄕其說異耳】封叔虞於唐【唐者古國堯之後其君曰叔虞何以知然者據此系家下文云唐人之季代曰唐叔虞當武王邑姜方動大叔夢天命而子曰虞與之唐及生有文在手曰虞遂以名之及成王滅唐而國太叔故因以稱唐叔虞故杜預亦曰取唐君之名是也】果獻十邑【國語云太史伯曰若克二邑鄢蔽補丹依野時歷華君之土也虞翻注皆依國語爲記】武公掘突【譙周云名突滑皆非也蓋古史失其名太史公循舊失而妄記之耳何以知其然者按下文其孫昭公名忽厲公名突豈有孫與祖同名乎當時舊史雜記昭厲忽突之名遂誤以掘突爲武公之字耳】鄭侵周地取禾【隠二年左傳鄭武公莊公爲平王卿士王貳於虢及王崩周人將畀虢公政夏四月鄭祭足帥師取溫之麥及成周之禾是】始朝周桓王【杜預曰桓王卽位周鄭交惡至是始朝故言始也左傳又曰周桓公言於王曰我周之東遷晉鄭焉依善鄭以勸來者懼猶不蔇況不禮焉鄭不來矣】與魯易祊許田【許田近許之田魯朝宿之邑祊者鄭所受助祭太山之湯沐邑鄭以天子不能巡守故以祊易許田各從其近】莊公與祭仲【左傳稱祭仲足蓋祭是邑其人名仲字仲足故傳云祭封人仲足是也此繻葛之戰在魯桓公五年】髙渠彌【一作彌一作瞇並名卑反】祝聸【左傳作祝聃】三公子皆君也【此文則數太子忽及�子亹爲三而杜預云不數太子以子突子亹子儀爲三蓋得】厲公出居邊邑櫟【宋忠曰今潁川之陽翟縣按櫟音歷卽鄭初得十邑之歷也】煞其大夫單伯【依左傳作檀伯檀伯鄭守櫟大夫事在桓十五年此文誤爲單伯者蓋亦有所因也按魯莊公十四年厲公自櫟侵鄭事與周單伯會齊師伐宋相連故誤耳】公子嬰【左傳以鄭子名子此云嬰蓋別有所】儀見甫假【左傳作傅瑕此本多假借亦依字讀】伯父原【左傳謂之原繁】周恵王弟頽伐王【恵王莊王孫僖王子子頽王后姚所生事在莊十九年】文公踕立【音在接反系本云文公徙鄭宋忠云卽新鄭】鄭伐滑【僖二十四年左傳鄭公子士泄堵兪彌帥師伐滑】襄王使伯犕【音服左傳王使伯服遊孫伯如鄭請滑杜預云二子周大夫知伯犕卽伯服也】不賜厲公爵祿【此言爵祿與左氏說異左傳云鄭伯享王王以後之盤鑑與之虢公請器王予之爵則爵酒器是太史公與丘明說別也】公怒漑【音蔇左傳作瑕】悼公防【劉音祕鄒本一作沸一作弗左傳作費扶味反】鄦公【音許】弟睔【公遜反】兄繻【音須鄒氏云一作纁音訓】子惲【紆粉反左傳作髠原】定公入敬王於周【避弟子朝之亂】

史記索隠卷十二

欽定四庫全書

史記索隠卷十三

唐司馬貞撰

趙系家第十三

季勝生孟增是爲宅臯狼【按如此說是名孟增號宅臯狼而徐廣云或曰臯狼地名在河西按地理誌臯狼是西河郡之縣名蓋孟增幸於成王成王居之於臯狼故云臯狼】取驥之乘匹【言造父取八駿品其色齊其力使馴調也並四曰乘並兩曰匹】見西王母【穆天子傳曰穆王與西王母觴於瑤池之上作歌是樂而忘歸也譙周不信此事而云余嘗聞之代俗以東西陰陽所出入宗其神謂之王父母或曰地名在西域有何見乎】攻徐偃王【譙周曰徐偃王與楚文王同時去周王逺矣且王者行有周衞豈聞亂而獨長駈日行千里乎並言此事非實也】五世生趙夙夙生共共生孟孟生衰【系本云公明生共孟及趙夙夙生成季衰衰生宣孟盾在左傳云趙夙弟而此系家云共孟生衰譙周亦以此爲誤耳】賜趙夙耿【杜預曰耿今河東皮氏縣耿鄕是】趙衰爲原大夫【系本云成季徙原宋忠云今鴈門原平縣】太子母【穆嬴也】晉景公【成公之子名據】更立襄公曾孫周是爲悼公【徐廣云年表云襄公孫也晉系家襄公少子名周】生景叔【系本云景叔名成】公孫支與子輿【二子秦大夫公孫支子桑】範魁之西【範魁地名不知所在蓋趙地】冑女孟姚【卽姓嬴吳廣之女姚姓孟字也七代孫武靈王也】吾有所見子晰也【簡子見當道者乃寤曰嘻是吾前夢所見知其名曰子晰者】籍秦【據系本晉大夫籍遊之孫籍談之子】範氏【系本云範氏晉大夫隰叔之子士蒍之後蒍生成伯生武子會會生文叔燮燮生宣叔匄匄生獻子鞅鞅生吉射】中行氏【系本云晉大夫逝敖生桓伯林父林父生宣伯庚宿庚宿生獻伯偃偃生穆伯吳吳生寅本姓荀自荀偃將中軍晉攺中軍曰中行因氏焉元與智伯同祖逝遨故智氏亦稱荀】智瑤【系本云逝遨生莊子首首生武子防防生莊子朔朔生悼子盈盈生文子櫟櫟生宣子申申生智伯瑤】荀櫟【智文子】韓不佞【韓簡子】魏哆【魏簡子系本名取】二子【範吉射荀寅也】中行文子【荀寅也】範昭子【範吉射也】昭公曾孫驕【驕懿公也或作哀公其大父雍卽昭公少子號藏子】張孟同【按戰國策作張孟談談者史遷之父名遷例攺爲同】代成君子浣立【代成君名周伯魯之子系本云代成子起起卽襄子之子無伯魯非也】治中牟【此趙中牟在河北非鄭之中牟】襄子弟桓子【系本云襄子子桓子與此不同】中山武公初立【按中山古鮮虞國姬姓也系本雲中山武公居顧桓公徙靈壽爲趙武靈王所滅不言誰之子孫徐廣雲中武公西周桓公之子亦無所據蓋未能得其實耳】槍石二人【槍七羊反槍與石二人名】弟武公立【譙周云系本及說趙語者並無其事蓋別有據】魏獻榮椽因以爲檀臺【劉氏云榮椽蓋地名其中有一髙處可以爲臺非也按榮椽是良材可爲椽斲飾有光榮所以魏獻之故趙因用之以爲檀臺】肅侯【系本名語】子武靈王立【名雍】召公子職爲燕王【燕系家無其事蓋是疎也今此云使樂池送之必是慿舊史爲說且紀年之書其說又同則裴駰之解得其防矣】孟姚也【孟姚吳廣女也廣舜之後故上文云餘思虞舜之勲故命其冑女孟姚以配而七代之孫是已然舜後封虞在河東太陽山西上虞城是亦曰吳城虞吳音相近故舜後亦姓吳非獨太伯虞仲之裔】錯臂【錯臂亦文身謂以丹靑錯畫其臂孔衍作右臂左衽謂右袒其臂也】使紲謁之叔【爲句】甌越之人【劉氏云今珠崖儋耳謂之甌人是有甌越】三胡【林胡樓煩東胡是三胡也】且服奇者志淫【按鄒魯好長纓是奇服非其志皆淫僻也而有孔門顏冉之屬豈是無奇行哉】俗僻者人易【言方俗僻處山谷而人皆攺易不通大化則是吳越無秀士何得有延州來及大夫種之等】至寜葭【一作蔓葭縣名在中山】而籍之【籍錄也謂當時卽記錄書之於籍】二十五年恵後卒【按謂武靈之前後太子章之母恵文王之嫡母也恵後卒後吳娃始當正室至孝成二年稱恵文後卒是也而下文又云孟姚卒後何寵衰欲並立亦誤也】主父開之【開謂開門而納之俗本亦作聞字者非也譙周及孔衍皆作閉之閉謂之藏也】探爵而食之【按曹大家云雀子也生受哺者謂之】梗陽【地理誌云太原楡次有梗陽鄕與杜預所據小別也】十四年樂毅將趙秦韓魏燕攻齊【按年表及韓魏等系家五國攻齊在明年然此下文十五年重撃齊是此文爲得蓋此年同伐齊耳】老婦恃輦而行耳【按束晳云趙恵文王何者吳廣之甥娃嬴之子也如系家計之則武靈王十六年夢吳娃而納之至二十七年王薨及恵丈三十二年卒考成王元年遣長安君若娃年二十入王宮至此亦年六十左側亦可稱老而束廣防言太后才三十有奇者誤也】信期曰【卽下文髙信也】公主死【蓋吳娃女恵文王之姉】以徳與國【與國趙也秦趙今爲與國秦徵兵韓帥之共趙伐齊以威聲和趙是以徳與國】上佼【佼猶行也】燕周【趙人爲趙將】歐代【東胡叛趙駈略代地人眾以叛】燕相公孫操弒其王【按樂資云其王卽恵王也】子義聞之【子義趙之賢人】長安君【孔衍云恵文後之少子也趙亦有長安今其地闕趙上黨亦然】信梁【秦將也】太子死【趙之太子也史失名】徒父祺出【趙大夫名祺】廥燒【積芻槁之處爲火所燒】以尉文相國【尉文蓋地名或曰尉官文名謂以尉文所食之地以封亷頗也古文質略文省耳】栗腹卿秦【二人皆燕將姓名】十四年平原君趙勝死【按年表在十五年也】趙與燕易【音亦謂與燕換易縣也】幽繆王遷【徐廣云系本年表及古史考皆云今王遷無諡今惟此獨稱幽繆王者蓋秦滅趙之後人臣竊追諡之太史公或別有所見故得而記之耳】

魏系家第十四

畢公髙與周同姓【左傳富辰說文王之子十六國有畢原郇丰言畢公是文王之子此云與周同姓似不用左氏之說馬融亦云畢毛文王庶子】卜偃曰【晉掌卜大夫郭偃也】生魏武子【左傳武子名犨系本云畢萬生芒季芒季生武仲州州與犨聲相近字異耳代亦不同】生悼子徙治霍【系本云武仲生莊子絳無悼子又系本居篇曰魏武子居魏悼子徙霍宋忠曰霍今河東彘縣也則是有悼子系本卿大夫代自脫耳然魏今河北魏縣是也】生魏絳【諡昭子系本雲莊子文錯也居篇又曰昭子徙安邑亦與此文同也】僇辱楊子【左傳曰戮楊幹之僕】生魏嬴嬴生獻子【系本云獻子名荼荼莊子之子無魏嬴】獻子生魏侈【侈他本亦作哆蓋哆字誤而代數錯也按系本獻子生簡子取取生襄子多而左傳云魏曼多是也則侈是襄子中間少簡子一代】魏侈之孫曰魏桓子【系本云襄子生桓子駒】桓子之孫曰文侯都【系本云桓子生文侯斯其傳云孺子是魏駒之子與此系代亦不同也】趙簡子【趙鞅】中行文子【荀寅】範獻子【範吉射】韓康子【名防】趙襄子【名無卹】智伯【智瑤也本姓荀亦曰荀瑤】韓武子【系本武子名啟章康子子】子擊生子防【乙耕反擊武侯也防恵王也】河內【按大河在鄴東故名鄴爲河內】三十五年秦復侵我陰晉【按年表作齊侵陰晉秦本紀云恵王六年魏納陰晉更名曰寜秦徐氏云今之華陰也】三十八年秦敗我武下得其將識【識將名也武下魏地】文侯卒【三十八年卒紀年云五十年卒】武侯元年趙敬侯初立【按紀年魏武侯之元年當趙列侯之十四年不同也又系本敬侯名章】二年城安邑王垣【按紀年十四年城洛陽及安邑王垣徐廣云垣縣在王屋山故曰王垣】翟敗我於澮【古外反於澮於澮水之側】齊威王初立【按紀年齊幽公之十八年而威王立】十六年武侯卒【按紀年武侯二十六年卒】公孫頎【音祈】韓懿侯【哀侯之子】趙成侯【系本云成侯名種】子防與公子緩爭爲太子【按紀年武侯元年封公子緩趙侯種韓懿侯伐我取蔡而恵王伐趙圍濁陽七年公子瑗如邯鄲以作難是說此事矣】故曰君終無適子【此蓋古人之言及俗說故云故曰】三年齊敗我觀津【田完系家云敗魏於濁津而圍恵王恵王請獻觀以和解】六年伐取宋儀臺【按年表作義臺然義臺見莊子司馬彪亦曰臺名郭象云義臺靈臺】中山君相魏【按魏文侯滅中山其弟守之後尋復國至是始令相魏其中山後又爲趙所滅】十五年魯衛宋鄭來朝【按紀年魯恭侯宋桓侯衛成侯鄭釐侯來朝皆在十四年是也鄭釐侯者韓昭侯也韓哀侯滅鄭而徙都之攺號曰鄭】三十年與齊人戰敗於馬陵【徐廣曰在元城按紀年二十八年與齊田朌戰於馬陵上二年魏敗韓馬陵十八年趙又敗魏桂陵與馬陵異處】三十一年秦趙齊共伐我【按紀年二十九年五月齊田朌伐我東鄙九月秦衛鞅伐我西鄙十月邯鄲伐我北鄙王攻衛鞅我師敗績是也然言二十九年不同】於是徙大梁【紀年以爲恵王九年蓋誤也】三十六年恵王卒【按紀年恵成王三十六年攺元稱一年未卒也】子襄王立【系本襄王名嗣】子哀王立【按系本襄王生昭王無哀王蓋脫一代耳而紀年說恵成王三十六年又稱後元一十七年卒今此文分恵王之歷以爲二王之年又有哀王凡二十二年紀事甚明蓋無足疑而孔衍敍魏語亦有哀王蓋紀年之作失哀王之代故分襄王之年爲恵王后元卽以襄王之年包哀王之代耳】樗裏子【秦昭王弟疾居樗裏因號焉】犀首【犀首官名卽公孫衍】岸門【徐廣云潁陰有岸門亭劉氏云河東皮氏縣有岸頭亭也】六年秦求立公子政【魏公子也】八年伐衛【紀年云八年翟章伐衛】昭魚【昭奚卹也】薛公【田文也】魏章【章爲魏將後又相秦】太子之自相【太子卽襄王也】陽晉封陵【紀年作晉陽封谷】二十三年哀王卒【按汲冢紀年終於哀王二十年昭王三年喪畢始稱元年耳】子昭王立【系本昭王名遫】芒夘以詐重【謂夘以智詐見重於魏】子安釐王立【系本安僖王名圉】郪丘【七絲反又音妻】中旗馮琴【按戰國策作推琴者春秋後語作伏琴而韓子作推琴說苑作伏瑟文各不同】願王之勿易也【以豉反】唐雎【七餘反】足以爲與也【與謂許與爲親而結和也】騎危【上音奇危棟上也禮雲中屋履危蓋升屋以避兵】與大梁鄴【戰國策鄴作鄰字爲得】是復閼與之事【復音扶富反謂前年秦韓相攻閼與而趙奢破秦軍】道涉谷【道猶行也涉谷是往楚之險路從秦向楚有兩道涉谷是西道河內是東道】垝津【在河北音九毀反】所攻甚難【攻亦作致戰國策見作致軍言致軍糧難也】邢丘城【按戰國策云邢丘安城此少安字耳】河內共汲【汲亦作波波及汲皆縣名俱屬河內】聴使【上平聲下去聲】從林鄕軍【劉氏雲林地名蓋春秋時鄭地之棐林在大梁之西北徐廣云在宛陵也】五入囿中【囿卽圃田圃田鄭藪屬魏徐廣云一作城而戰國策作國中】文臺隳【文臺臺名列士傳曰隠陵君施酒文臺也】垂都焚【垂地名有廟曰都並魏邑名】異日從之不成也【從音足松反】秦撓之以講【橈音尼孝反謂韓被秦之兵撓擾已經三年云欲講說與韓和】識亡不聴【識猶知也故戰國策云韓知亡猶不聴也】故臣願以從事【從音足松反從事言信而事王也戰國策亦然】趙挾韓之質【言韓以質子入趙則趙挾韓質而親韓也】韓必效之【效猶致也謂致故地於趙也】或爲增謂秦王【按戰國策作蘇秦爲公子增謂秦王】公孫喜【戰國策作公孫衍】太子增立是爲景湣王【系本云安釐王生景湣王午】說者皆曰魏以不用信陵云云𨿽得阿衡之徒曷益乎【按譙周曰以予所聞所謂天之亡者有賢而不用也如用之何有亡哉使紂用三仁周不能王況秦虎狼乎】韓系家第十五

韓之先與周同姓【按左氏傳云邘晉應韓武之穆是武子之子故詩稱韓侯出祖是有韓而先滅今據此文云其後裔事晉封於韓原曰韓武子則武子本是韓侯之後晉又封之於韓原卽今之馮翊韓城是也然按系本及左傳舊說皆謂韓萬是曲沃桓叔之子卽是晉之支庶又國語叔向謂韓宣子能修武子之徳起再拜謝曰自桓叔已下嘉吾子之賜亦言桓叔是韓之祖也今以韓侯之後別有桓叔非闗曲沃之桓叔如此則與太史公之意亦有違】武子後三世【系本云萬生賕伯賕伯生定伯簡簡生輿輿生獻子厥】宣子徙居州【宣子名起州今在河內是也】貞子徙平陽【系木作平子名須宣子子也又云景子居平陽平陽在山西宋忠曰今河東平陽縣】簡子代【徐廣云史記多無簡子莊子而云貞子生康子班氏亦同按系本有簡子名不信莊子名庚趙系家亦有簡子名不佞】康子【名虎】武子【名啟章】子景侯立【紀年及系本皆作景子名處】子列侯取立【系本作武侯】列侯三年聶政殺韓相俠累【戰國策作殺韓傀髙誘曰韓傀俠侯累也】列侯子文侯立【按紀年無文侯系本無列侯】哀侯二年滅鄭【按紀年魏武侯二十一年韓滅鄭哀侯入於鄭二十二年晉桓公邑哀侯於鄭是韓旣徙都因攺號曰鄭故戰國策謂韓恵王曰鄭恵王猶魏徙大梁稱梁王然也】六年韓嚴弒其君哀侯而懿侯立【按年表懿侯作莊侯又紀年云晉桓公邑哀侯於鄭韓山堅賊其君哀侯而立韓若山若山卽懿侯也則韓嚴爲韓山堅也而戰國策又有韓仲子名遂又恐是韓嚴也】韓姬弒其君悼公【紀年姬亦作玘並音羊之反姬是韓大夫而王劭亦云不知悼公何君也】二十六年昭侯卒【按紀年鄭昭侯武薨次威侯立威侯七年與邯鄲圍襄陵五月梁恵王會威侯於巫沙十月鄭宣王朝梁不見威侯之卒下敗韓舉在威侯八年而此系家卽以爲宣恵王之年又上有殺悼公悼公又不知是誰之諡則韓防小國史失代系故此文及系本不同蓋亦不可復考】八年魏敗我將韓舉【韓舉則是韓將不疑而紀年云韓舉趙將蓋舉先爲趙將後入韓又紀年云其敗當韓威王八年是不同也】敗我修魚【地名】韓將防申差【防申差二將防音瘦亦作鯁】公仲【韓相國名侈】一易二之計【一謂名都也二謂使不伐韓而又與之伐楚也】警公仲之行【警戒也戰國策作衞】將西購於秦【戰國策作講講亦謀議與購求意通】韓不能聴我【言韓王信楚之救𨿽不能聴待楚救至折入於秦猶徳於楚也】韓之徳王也必不鴈行以來【言韓以楚必救己已𨿽隨秦來戰猶徳於王故不爲鴈行而來言不同心旅進也】以楚殉韓【殉從死也言以死助韓】止公仲之行【止不令西之秦】丹陽【故楚都在今均州】方城之外【方城楚之北境之外北境之北也】殆不合矣【殆不合於南鄭】以到之【到欺也猶俗云張到然戰國策作勁勁彊也】楚陰得秦之不用也【言楚陰知秦不爲公用亦必易爲公相支拒也】昭魚【戰國策謂之昭】言收璽【劉氏云詐言昭魚來秦欲得秦官之印璽收卽取之義也】羋戎【羋姓戎名秦宣太后弟號新成君】公叔伯嬰【按戰國策公叔伯嬰與蟣虱及公子咎並是襄王子然伯嬰卽太子嬰嬰前死故咎與蟣虱又爭立此取戰國策說伯嬰未立之前亦與蟣虱爭立故事重而文到也】爲韓求質子【令韓求楚更以別人爲質以替蟣虱也】楚王聴入質子於韓【質子蟣虱也】公又爲秦求質子於楚【令羋戎敎秦於楚索韓所送質子令入之於秦也】陳筮【徐廣云一作荃戰國策作田荼】

田敬仲完系家第十六

陳厲公他【音徒何反此系家以他爲厲公而左傳厲公名躍陳系家又有利公躍利卽厲也是厲公名躍蓋他是厲公之兄未逾年無諡今此云厲公他非也他一名五父故經云蔡人殺陳他傳又云蔡人殺五父是也】敬仲生穉孟夷【系術作夷孟思蓋穉是名孟夷字也】孟夷生湣孟莊【系本作閩孟克】注一作芷【昌攺反】以陳字爲田氏【據如此云敬仲奔齊以陳田二字聲相近遂以爲田氏應劭云始食菜於田則田是地名未詳其處】欒逞【音盈史記多作逞字】國恵子【名夏】髙昭子【名張】子荼【音舒又如字】槖中【音托槖中謂皮槖之中】禦鞅【禦官也鞅名也亦田氏之族】監止【上音如字又音苦濫反監姓也名止】嫗乎采芑【言嫗之采芑萊皆歸入於田成子以刺齊國之政將歸陳】子我者監止之宗人也【按齊系家云子我夕賈逵云卽監止也尋其文意當是監止今云宗人蓋太史誤也】需事之賊【上音須需者疑也疑必致難故云事之賊也】徐州【音舒徐州齊邑薛縣是也非九州之徐】襄子盤【徐廣云一作曁音許旣反系本作班】莊子曰【系本名伯】自安平以東【按司馬彪郡國志北海東安平六國時曰安平則徐廣云在北海是】成子有七十餘男【按鮑昱云陳成子有數十婦生男百餘人與此亦異然譙允南按春秋陳恆爲人𨿽志大負殺君之名至於行事亦修整故能自保固非茍爲禽獸之行夫成事在徳𨿽有姦子七十祗以長亂事豈然哉言其非實也】莊子卒子太公和立【按紀年齊宣公十五年田莊子卒明年立田悼子卒乃次立田和是莊子後有悼子蓋立年無幾所以作系本及記史者不得錄也而荘周及鬼穀子亦云田成子殺齊君十二代而有齊國今據系本系家自成子至王建之滅惟祗十代若如紀年則悼子及侯剡卽有十二代乃與荘子鬼谷說同明紀年亦非妄】宣公五十一年田會自廩丘反【紀年宣公五十一年公孫會以廩丘叛於趙十二月宣公薨於周正爲明年二月】康公貸立【音土代反】注伐魯取最【音祖外反】伐衛取毌【毌音貫古國名衛之邑今作毌者字殘缺耳】與魏文侯會濁澤【徐廣云康公十六年蓋依年表爲說而不省此上文貸立十四年又云明年會平陸又三年會濁津則是十八年表及此注並誤也】太公和卒子桓公午立【紀年齊康公五年田侯午生二十二年田侯剡立後十年齊田午弒其君及孺子喜而爲公春秋後傳亦云田午弒田侯及其孺子喜而兼齊是爲桓侯與此系家不同也】段幹朋【段幹姓朋名也戰國策作段幹綸】田臣思【戰國策作田期思紀年謂之徐州子期蓋卽田忌也】桓公午五年秦魏攻韓求救於齊齊桓公召大臣而謀【謂騶忌段幹朋如戰國策威王二十六年邯戰之役有此謀臣耳又南梁之難在宣王二年有騶子田忌孫臏之謀戰國策又有張田其辭前後交互是記史者所取名異故不同耳】六年救衛桓公卒【按紀年梁恵王十二年當齊桓公十八年後威王始見則桓公十九年而卒與此不同】大濁以溫者君也【按春秋後語溫字作春春气溫義亦相通也蔡邕曰凡以緩急爲淸濁琴緊其則淸縵其則濁】醳之愉【上音釋與下文捨字並同愉音舒也】得全全昌【按得全謂人臣事君之禮全具無失故云得全也全昌者謂若無失則身名獲昌故云全昌也】謹毋離前【謂佩服此言常無離心目之前】狶膏棘軸【狶膏豬脂也棘軸以棘木爲車軸至滑而堅也然而穿孔若方則不能運轉言逆理反經也故下忌曰請謹事左右言每事須順從】弓膠昔幹【音孤捍反昔久舊也幹弓幹也徐廣又曰一作幹考工記作防幹則防昔音相近言作弓之法以膠被昔幹而納諸檠中則是以勢令合耳】而不能傅合疏罅【傅音附罅音五嫁反以言膠幹可以勢暫合而久亦不能常傅合於疏罅隙縫以言人臣自宜彌縫得所豈待拘以禮制法式哉故下云請自附於萬人是也】大車不較【較者校量也言有常制若大車不較則車不能載常任琴不能成五音也】魏王問曰王亦有寶乎威王曰有【按韓嬰詩外傳以爲齊宣王其說異也】檀子者【檀子齊臣檀姓子美稱大夫皆稱子盼子田盼也黔夫及種首皆臣名事悉具戰國策也】泗上十二諸侯【邾莒宋魯之比】孫子【孫臏也】敗魏桂陵【在威王二十六年】破魏馬陵【在宣王二年】殺其大夫牟辛【牟辛大夫姓字也徐廣曰一作夫人按年表亦作夫人字王劭按紀年云齊桓公十一年殺其君母宣王八年殺王后然則夫人之字或如紀年之說】三十五年公孫閱【戰國策作公孫閎】謂成侯鄒忌曰【云云】田忌聞之因率其徒攻臨淄求成侯不勝而奔【按戰國策田忌前敗魏於馬陵因被構不得入齊非是居齊歷十年乃出奔也是時齊都臨淄且孟嘗列傳云田忌襲齊之邊邑其言爲得卽與系家不同也】戰於南梁【晉太康地理記曰戰國謂梁爲南梁者別之於大梁少梁也】宣王二年戰南梁王召騶忌子【按紀年威王十四年田朌伐梁戰馬陵戰國策南梁之難有張田對曰早救之此云鄒忌者王劭云此時鄒忌死已四年又齊威時未稱王故戰國策謂之田侯今此以田侯爲宣王又橫稱騶忌皆謬矣】明年梁恵王卒【按紀年梁恵王乃是齊湣王爲東帝秦昭王爲西帝時此時梁恵王攺元稱一年未卒也而系家以其後卽爲魏襄王之年又以此文當齊宣王時實所不能詳考】齊稷下學士復盛【劉向別錄曰齊有稷門齊城門也談說之士期會於其下齊地記曰齊城西門側系水左右有講室趾往往存焉蓋因側系水出故曰稷門古側稷音相近耳又虞喜曰齊有稷山立館其下以待遊士亦異說也春秋傳曰莒子如齊盟於稷門】湣王地【系本名遂】寡人弗能拔【能猶勝也言不勝其拔故聴齊拔之耳】逐張儀【逐隨也】三國之兵【摶音謂握領也徐作専亦通】三川【韓也】公令楚王【公謂陳軫】執左券【券要也左不正也言我以右執其左而責之】宋治不安【戰國策作宋地不安】結軼【軼音侄軼者車轍也言車轍往還如結也戰國策作結靷】淖齒【淖音女敎反】周子【蓋齊之謀臣史失名也戰國策以周子爲蘇秦而楚字皆作燕然此時蘇秦死已久矣】住建共者客耶【音邪謂是建客邪客說建住言遂乃失策令建遷共共今在河內也】用客之不詳也【謂不詳審用客不知其善否也】比犯二君【比如字又頻律反二君卽悼公簡公也僖子廢晏孺子鮑牧以乞故殺悼公而成子又殺簡公故云田氏比犯二君也】

史記索隠卷十三

欽定四庫全書

史記索隠卷十四

唐司馬貞撰

孔子系家第十七【古敎化之主吾之師也爲帝王之儀表示人倫之準的自子思以下代有哲人繼世象賢誠可仰同列國前史旣定吾無間然矣又孔子非有諸侯之位而亦稱系家者以是聖人爲敎化之主又代有賢哲故稱系家焉】

昌平鄕陬邑【陬是邑名昌平鄕號孔子居魯之鄒邑昌平鄕之闕裏也】防叔【家語孔子宋防子之後宋襄公生弗父何以讓弟厲公弗父周周生世子勝勝生正考父考父生孔父嘉五世親盡別爲公族姓孔父生子木金父金父生睪夷生防叔畏華氏之逼而奔魯故孔氏爲魯人也】野合而生孔子【家語云梁紇娶魯之施氏生九女其妾生孟皮孟皮病足乃求婚於顏氏徴在從父命爲婚其文甚明今此云野合者蓋謂梁紇老而徴在少非當壯室初笄之禮故云野合謂不合禮儀故論語云野哉由也又先進於禮樂野人也皆言野者是不合禮耳】襄公二十二年【公羊傳襄公三十一年十有一月庚子孔子生今以爲二十二年蓋以周正十一月屬明年故誤也後序孔子卒云七十二嵗每少一嵗也】圩頂【扞音烏頂音鼎圩頂言頂上窳也故孔子頂如反宇反宇者若屋宇之反中低而四傍髙也】叔梁紇死【家語云生三嵗而梁紇死】疑其父墓處【謂孔子少孤不的知父墳處非謂不知其塋地徵在笄年適於梁紇無幾而老死是少寡蓋以爲嫌不從送故不知墳處遂不告耳非諱之也】五父之衢【謂孔子不知父墓乃且殯其母於五父之衢是其謹愼也】要絰【家語孔子之母喪旣練而見不非之也今此謂孔子實要絰與饗爲陽虎所絀亦近誣矣一作要經要經猶帶絰也故劉氏云嗜學之意是也】孟釐子病【昭公七年左傳云孟僖子病不能相禮乃講學之及其將死召大夫云云按謂病者不能禮爲病非疾困之謂也至二十四年僖子卒賈逵云仲尼時年三十五矣是此文誤也】南宮敬叔【左傳及系本敬叔與懿子皆孟僖子之子不應更言魯人亦太史公之疎耳】爲季氏史【有本作委吏按趙岐曰委吏主委積倉庫之吏】適周【莊子云孔子年五十一南見老聃蓋系家亦依此爲說而不究其防遂俱誤也何者孔子適周豈訪禮之時卽在十七耶且孔子見老聃云甚矣道之難行也此非十七之人語也乃旣仕之後言耳】送人以財【莊周財作軒】爲人子者毋以有已【家語作無以有已爲人子者】爲人臣者毋以有已【家語作無以惡已爲人臣者王肅云言聴則仕不用則去保身全行臣之節也】起累紲之中【家語無此一句孟子以爲不然之言也】學之三月【按論語子語魯太史樂非齊太史也又子在齊聞韶三月不知肉味無學之文今此合論語齊魯兩文而爲此言恐失事實】將欲以尼谿田封孔子【此說出晏子及墨子其文微異】大賢之息【息者生也言上古大賢生則有禮樂至周室防而始缺有間也】奉子以季氏【劉氏奉音扶用反非也今奉音如字謂奉待孔子如魯季氏之職故下文云以季孟之間待之也】土缶中若羊【家語云桓子穿井於費得物如土缶其中有羊馬是也】防防閬【防音逵閬音兩家語作魍魎】注防一足越人爲之山繅【繅音騷然山繅獨一足是山神名故謂之防防一兄獸狀如人也】注沐腫【音木踵】隳會稽【會稽山名越之所都隳毀也吳伐越在魯哀元年】釐姓【釐音僖家語雲姓漆蓋誤系本無漆姓】公山不狃【狃音女久反鄒氏云一作蹂論語作弗櫌】使人召孔子【撿家語及孔氏之書並無此言故桓譚亦以爲誣也】四方皆則之【家語作西方王肅云魯國近東故西方諸侯皆取法則焉】及齊平【及與也平成也謂與齊和好故云平】鼓噪【家語作萊人以兵鼓噪劫定公祓音弗謂舞者所執故周禮噪有祓舞撥音伐謂大楯也】歷階【謂歷階級也故王肅云歷階登階不聚足】熒惑【謂經營而惑亂也家語作熒侮】汶陽【左傳鄆驩及龜陰之田則三田皆在汶陽也】皆予之以歸【家語作皆如歸】舞康樂【家語作容璣王肅云舞曲名也】周道遊【謂請魯君爲周徧道路遊行因出觀齊之女樂】屯【地名】濁鄒家【孟子曰孔子於衛主顏讐由彌子之妻與子路之妻兄弟也今此云濁鄒是子路之妻兄所說不同】六萬【若六萬石似太多當是六萬斗亦與漢之秩祿不同】一出一入【謂以兵仗出入以脇夫子也】由彼缺也【謂昔所被攻缺破之處也】匡人【匡宋邑也家語云匡人簡子以甲士圍夫子】然後得去【家語子路彈劍而歌孔子和之曲三終匡人解圍而去今此取論語文王旣沒之文及從者臣寗武子然後得去蓋夫子再厄匡人或設辭以解圍或彈劍而釋難今此合論語家語之文以爲一事故彼此文交互耳】吾鄕爲弗見見之禮答焉【上見如字下見音防徧反去聲言我不爲相見之禮現而答之】招搖市過之【家語作遊過市】或謂子貢曰【家語姑布子卿謂子貢曰】其顙似堯【家語云河目而隆顙其顙似堯】陳涽公【家語國語皆作陳恵公非也按恵公以魯昭元年立定四年卒又按系家涽公十六年孔子適陳十三年亦在陳則此涽公爲是】寜鬭而死【家語云我寜鬭死挺劍而合眾將與之戰蒲人懼是也】西河【此西河在衛地非魏之西河也】中牟【此河北之中牟蓋在漢陽西】師襄子【家語師襄子曰𨿽以撃鼓爲實能於琴蓋師襄子魯人論語謂之撃磬襄是也】幾然而長【幾與注頎並音祈家語無此四字】望羊【王肅云望羊望羊視也】竇鳴犢舜蕐【家語及聞趙簡子殺竇犨鳴犢及舜華國語云鳴鐸竇犨則竇犨字鳴犢聲轉字異或作鳴鐸慶華當作舜華諸說皆同】蛟龍【有角曰蛟龍龍能興雲致雨調和陰陽之气】陬操【此陬鄕非魯之陬邑家語云作槃操也】孔子遂行【此魯哀二年也】歸乎歸乎【此系家再有歸與之辭者前辭出孟子此辭見論語蓋止是一稱歸與二書各記之今前後再引亦失之也】社地七百里【古者二十五家爲裏裏則各立社則書社者書其社之人名於籍蓋以七百里書社之人封孔子也故下冉求云𨿽累千社而夫子不利是也】徵百牢【此哀七年時也百牢牢具一百也周禮上公九牢侯伯七牢子男五牢今吳徴百牢夷不識禮故也子貢對以周禮而後吳亡是懲也】注去吳會繒已四年【徐說去會四年是也按左傳及此文孔子是時在衞歸魯不見有在陳之文在陳當哀公之初蓋年表誤爾】凡十四嵗而反乎魯【前文孔子以定公十四年去魯計至此十二年魯系家云定公十二年孔子去魯則首尾計十五年矣】季康子問政【論語季康子問政子曰政者正也又哀公問曰何爲則民服子曰舉直錯諸枉則民服今此初論康子問政未合以孔子答哀公使民服蓋太史公撮略論語爲文而失事實】恂恂【有本作逡逡音七旬反】辯辯【論語作便便】車子鉏商【春秋傳及家語並云車子鉏商而服防以子爲姓非也今以車子爲主車車士防者之人也人防故略其姓則子非姓也】據魯親周【言夫子修春秋以魯爲主故云據魯親周蓋孔子之時周𨿽防而親周王者以見天下之有宗主也】孔子年七十三【若孔子以魯襄二十一年生至哀十六年爲七十三若襄二十二年生則孔子年七十二經傳生年不定致使孔子壽數不明】失禮爲昏失所爲【左傳及家語皆云失志爲昏失禮爲與此不同也】雒離【各離二音又音落藜藜是艸名也】毚檀【上音讒毚檀檀樹之別種】安貴五味【安貴香名出西域五味藥艸也】相訣而去【訣音決訣者別也】子贑廬於冢上【按家語無上字且禮云適墓不登隴豈合廬於冢上乎蓋上者亦是邊側之義】弟子內後世因廟藏孔子衣冠【謂孔子所居之堂其弟子之中孔子沒後後代因廟藏夫子平生衣冠琴書於壽堂中】孔子生鯉【按家語孔子年十九娶於宋之笄官氏之女一嵗而生伯魚伯魚之生魯昭公使人遺之鯉魚夫子榮君之賜因以名其子也】余只回畱之不能【只敬也言只敬遲回不能去之有本亦作低回義亦通】言六藝者折中於夫子【離騷云明五帝以折中王帥叔云折中也正也宋均云折斷也中當也按言欲折斷其物而用之與度相中當故以言其折中也】

陳涉系家第十八【按勝立數月而死無後亦稱系家者以其所遣王侯將相竟滅秦以其首事也】

陽城【韋昭云屬潁川地理誌云屬汝南不同者按郡縣之名隨代分割蓋陽城舊屬汝南史遷云今爲汝陰后又分潁川韋昭據以爲說故其不同他皆仿此】陽夏【夏音賈韋昭云淮陽縣後屬陳】傭耕【廣雅云傭役也按謂役力而受雇直也】鴻鵠之志哉【尸子曰鴻鵠之羽翼未合而有四海之心是按鴻鵠是一鳥若鳯凰然非謂鴻鴈與黃鵠也鵠音戶酷反】發閭左【閭左謂居閭裏之左也秦時復除者居閭左今力役凡在閭左者盡發之也又云凡居以富彊爲右貧弱爲左秦役戍多富者役盡兼取貧弱者也】適戍漁陽【適音直革反又音磔故漢書有七科適戍者屯兵而守也地理誌漁陽縣名在漁陽郡也】等死死國【謂欲經營圖國假使不成而敗猶勝爲戍卒而死也】二世少子【姚氏按隠士遺章邯書云李斯云二世廢十七兄而立今王則二世卽是始皇第十八子】未知其死也【如淳云扶蘇自殺故人不知其死或以不知何坐而死故天下寃二世殺之其意亦得今宜依文而解直是扶蘇爲二世所殺而百姓未知故欲詐自稱之也】爲天下唱【漢書作倡倡謂先也說文云倡首也】乃行卜【行者先也一云行往也】卜之鬼乎【裴注引蘇林臣瓚義亦當矣而李奇又云卜者戒曰所卜事𨿽成當死爲鬼惡指斥言之而勝失其防反依鬼神起怪蓋亦得本防也】念鬼【念者思也謂思念欲假鬼神事耳】又間令【服防雲間音中間之間鄭氏雲間謂竊令人行也孔文祥又云竊伺間隙不欲令眾知之也】次所旁叢祠【次師所次捨處也墨子云建國必擇木之修茂者以爲叢位髙誘注戰國策云叢神祠也叢樹也】夜篝火【篝音溝漢書作搆郭璞云篝籠也】將尉【官也漢舊儀大縣二人其尉將屯九百人故云將尉也】劍挺【徐廣云挺奪也按奪卽脫也說文云挺拔也按謂尉拔劍而廣因奪之故得殺尉】借第令無斬【蘇林云借第假借且令失期不斬則戍死者固十七八然第一音次第之第又小顏云第但也劉氏云借音子夜反應劭讀如字云借吏士之名借也各以意言蘇說爲近之也】舉大名【大名謂大稱名也】攻蘄【音機又音祈縣名屬沛縣】蘄下【下降也謂以兵臨而卽降也】符離【韋昭云屬沛郡】徇蘄【李音云徇略也音辭峻反】至陳【地理誌陳縣屬淮陽】郡守令皆不在【張晏云郡守及令皆不在非也按地理誌云秦三十六郡並無陳郡則陳止是縣言守令則守非官也與下守丞同也則皆字是衍字】譙門中【蓋謂陳縣之城門一曰麗譙故曰譙門中非上譙縣之門也譙縣守已下訖故也】張楚【按李奇云欲張大楚國故稱張楚也】至東城【地理誌屬九江】三川守【三川今洛陽也地有伊洛河故曰三川秦曰三川漢曰河南郡李由李斯子也】房君蔡賜爲上柱國【房邑也爵之於房號曰房君蔡賜其姓名晉灼按張耳傳言相國房君者蓋誤耳涉始號楚因楚有相國之官故以官蔡賜蓋其時艸創亦未置相國之官】人奴產子生【按漢書無生字小顏云猶今言家產奴也】次曹陽【晉灼云亭名也在農東十二里小顏雲曹水之陽也其水出陜縣西南峴頭山北流入河魏武帝謂之好陽】周文自剄【越系家句踐使罪人三行屬劍於剄曰不敢逃刑乃自剄郭璞注三蒼以爲剄刺也】趣趙兵【上音促促謂催促也】亟入闗【亟音棘亟急也】陵君【晉灼云今在梁國也按今梁國有寜陵縣是也字轉異耳】少遺兵【按遺謂畱余也】陽城人鄧說【地理誌陽城縣屬潁川說音悅凡人名皆音悅】將兵居郯【音談東海之縣名非也按章邯軍此時未至東海此郯別是地名或恐剡當作郟郟是郟鄏之地或見下有東海郯故誤】銍人伍徐【地理誌銍縣屬沛伍徐漢書作伍逢也】取慮人【地理誌縣名屬臨淮音秋閭二音取又音子臾反】臘月【臣瓚云建丑之月也顏遊秦云按史記表二世二年十月誅葛嬰十一月周文死十二月陳涉死是也宗稟荊楚記云臘節在十二月故因是謂之臘月也】還至下城父【按舊以陳王從汝陰還至城父縣因降之故云還至下城父又顧氏按郡國志山乘縣有下城父聚在城父縣東下讀如字其說爲得之】涓人【音公反服防云給涓通也如今謁者】倉頭軍【韋昭云軍皆著靑防】以陳爲楚【爲如字讀謂又以陳地爲楚國】秦左右校【按卽左右校尉軍也】自辯數【一音疎主反謂自辯說數與涉有故舊事驗也又音朔數謂自辯往數與涉有故此數猶朋友數之數也】夥頤涉之爲王【服防云楚人謂多爲夥按又言頤者助聲之辭也謂涉爲王宮殿帷帳庶物夥多驚而偉之故稱夥頤也】沈沈者【應劭曰以爲沈沈宮室深邃貌故音長含反而劉伯莊以沈沈猶談談謂故人呼爲沈沈者猶俗云謂談談漢是】故人皆自引去【顏氏引孔叢云陳勝爲王妻之父兄往焉勝以眾賔待之妻父怒云怙彊而傲長者不能久焉不辭而去是其事類也】輒自治之【謂吳房朱武等以素所不善者卽自驗問不往下吏】褚先生曰【徐廣與裴駰據所見別本及班彪奏事皆云合作太史公今據此是褚先生述史記加此贊首地形險阻數句之言然後始稱賈生之言因卽攺太史公之目而自題已位號也已下義並已見始皇之本紀訖】仰闗【仰字亦作卭並音仰謂秦地形髙故並仰向闗門而攻秦亦有作叩字非也】九國之師【九國者謂六國之外更有宋衛中山】流血漂櫓【說文云櫓大楯也】執敲撲【臣瓚云短曰敲長曰撲】貫弓【音烏蠻反又如字貫謂上也】金人十二【各重千石坐髙二丈號曰翁仲】而誰呵【音何亦何字猶今巡更問何誰】仟伯之中【謂在千人百人之長也音千百如淳云時皆屈在仟陌之中陌音貊】鉏耰棘矜【鉏耰謂鉏木也論語曰耰而不輟是也棘防也矜柄也音勤】鄕時之士【上音香亮反鄕時猶往時也謂孟嘗信陵蘇秦陳軫之比也】度長絜大【絜音下結反謂如結束知其大小也】抑八州【謂秦彊而抑八州使朝已也漢書作招八州亦通也】仁心不施【式豉反言秦虎狼之國其仁心不施及於天下故亡也】

外戚系家第十九【外戚紀后妃也後族亦代有封爵故也漢書則編之列傳之中王隠則謂之爲紀而在列傳之首也】

繼體守文【按繼體謂非創業之主而是嫡子繼先帝之正體而立者也守文者猶法也謂非受命創制之君但守先帝法度爲之主耳】非獨內徳茂【按謂非獨君徳於內茂盛而亦有賢后妃外戚之親以助教化】塗山【韋昭云塗山國名禹所娶在今九江應劭云九江當塗有禹墟大戴云禹娶塗山氏之女謂之僑僑產啟】末喜【國語桀伐有施有施人以妹喜女焉韋昭云有施氏女姓喜】有娀【韋昭云契母簡狄有娀國女音嵩】妲已【國語殷辛伐有蘇氏蘇氏以妲已女焉按有蘇國也已姓也妲字也包愷云妲音丁達反】姜原【系木云帝嚳上妃有邰氏之女曰姜原鄭箋詩云姜姓嫄名履大人迹而生后稷】大任【按毛詩大任文王之母故詩云摯仲氏任毛詩云摯國任姓之中女也】襃姒【國語曰幽王伐有襃襃人以襃姒女焉按襃是國名姒是其姓卽龍漦之子襃人育而以女於幽王也然此文自夏之興至襃姒皆是魏如耳之母詞見國語及列女傳】譏不親迎【按公羊紀裂繻來逆女何以書譏也譏不親迎也】陰陽之變萬物之統也【以言若樂聲調能令四時和而陰陽變則能生萬物是陰陽卽夫婦也夫婦道和而能化生萬物萬物人爲之本故云萬物之統】妃匹之愛【妃音配又如字】君不能得之於臣【以言夫婦親愛之情𨿽君父之尊而不奪臣子所好愛使移其本意是不能得也故曰匹夫不可奪志是也】或不能成子姓【按鄭注記雲姓者生也子姓謂眾孫也按卽趙飛燕等是也】或不能要終【按謂有始不能要其終也以言𨿽有子姓而意不能要終如栗姬衛后等皆是也】惡能【上音烏惡猶於何也】呂娥姁【呂后字音況羽反按漢書呂后名雉】戚夫人【漢書云得定陶戚姬】無恙【爾雅云恙憂也一說古者野居露宿恙噬人虫也故人相卹云得無恙乎】孝恵皇后【按皇甫謐云名嫣】居北宮【按宮在未央北故曰北宮】魏媼【媼音烏老反然媼是婦人之老者通號故趙太后自稱媼及王媼劉媼之屬是也】死山陰因焉【顧氏按冢墓記在會稽縣縣西北檝山上今猶有兆域檝音防洽反】河南宮成臯臺【按是河南宮之成臯臺漢書作成臯靈臺西徵記云武牢城內有髙祖殿西南有武庫】薄昭封爲軹侯【按地理誌軹縣在河南恐地逺非其封也按長安東有軹道亭或當是所封也】南陵【按廟記云在霸陵南十里故謂南陵按今在長安東滻水東東原上名曰少陰在霸陵西南故曰東望吾子西望吾夫是也】竇太后【按皇甫謐云名猗房】生女嫖【音疋消反】觀津【按摯虞注決錄云竇太后父少遭秦亂隠身漁釣墜泉而死景帝立太后遺使者塡父所墜淵起大墳於觀津城南人間號曰竇氏靑山也】兄竇長君【按決錄云建字長君】從其家之長安【謂從逐其宜陽之主人家而皆往長安也】與我決於傳捨中【決者別也傳音轉傳捨謂郵亭傳置之舍蓋竇后初入宮時別其弟於傳捨之中也】丐沐沐我【丐音蓋丐者乞也沐米潘也謂後乞潘爲弟沐】廣國爲章武侯【地理誌縣名屬渤海】彭祖爲南皮侯【地理誌縣名屬渤海】竇嬰爲魏其侯【地理誌縣名屬瑯琊也】公昆弟【按公亦祖也謂皇后同祖之昆弟如竇嬰卽皇后之兄子之比亦得家於長安故劉氏云公昆弟謂廣國等】後景帝六嵗【是當武帝建元六年此文是也而漢書作元光誤】王太后【按皇甫謐名娡音志】槐里人【按地理誌右扶風本名廢丘】與兩女【卽後及兒姁也】欲奇兩女【奇者異之也漢書作倚倚者依也】王夫人生男【卽武帝也漢武故事云帝以乙酉年七月七日生於猗蘭殿】兒姁【況羽反】生四男【謂廣川王越膠東王寄淸河王舜常山王憲也】皆過栗姬【過音戈謂逾之】以故望之【望猶責望謂恨之也】心慊之【音銜銜謂恨也】曰子以母貴【此皆公羊傳文】皇后兄信爲蓋侯【地理誌蓋縣屬太山】大行奏事【大行禮官行音衡】封田蚡爲武安侯【地理誌縣名屬魏郡】勝爲周陽侯【地理誌縣名屬上郡】次林慮公主【縣名屬河內本名隆慮避殤帝諱攺名林慮慮音廬】武帝祓【蘇林音廢今亦音拂謂祓禊之游水自潔故曰祓除】凡生三女【按謂諸邑石邑及衛長公主後封當利公主是】一男名據【卽戾太子也】皇后姓陳氏【漢武故事云後名阿嬌卽長公主嫖女也曾祖父嬰堂邑侯傳至父午尙長公主生後】挾婦人媚道【按漢書云女子楚服等坐爲皇后咒詛大逆無道相連誅者三百人乃廢後居長門宮故司馬相如賦云陳皇后別在長門宮怨悶悲思奉黃金百斤爲相如取酒乃爲作頌以奏皇后復親幸作頌信有之也復親幸之恐非實也】衛靑封長平侯【地理誌縣名屬汝南】冠軍侯【子夫姉少兒之子去病封也地理誌冠軍屬河陽】王夫人【生齊王閎】中山李夫人【生昌邑哀王膊】他姬子二人【漢書云李姬生廣陵王胥燕王旦也】李夫人【李延年之女弟漢書云帝悼之李少翁致其形爲作賦此史記以爲王夫人最寵武帝悼惜新論亦同史記爲王夫人】曰嚄【烏百反蓋驚怪之辭耳】修成子仲【金氏甥修成君之子也而名仲者又與大外祖王氏同字恐非也】一曰陰安侯【名不疑地理誌縣名屬魏郡】二曰發幹侯【名登地理誌縣名屬東郡】三曰宜春侯【名伉地理誌宜春縣名屬汝南】邢夫人號娙娥【服防云娙音近硎徐廣音五耕反鄒誕生音莖字林音五經反說文云娙長也好也許愼云秦晉之間謂好爲娙又方言曰美貌謂之娥漢舊儀云娙娥秩比將軍禦史大夫】尹婕妤【韋昭云媫承妤助也一云美好也聲類云幸也字亦從女漢舊儀云皇后爲婕妤下輿禮比丞相也】娙何秩比中二千石【按崔浩雲中猶滿也漢制九卿已上秩一嵗滿二千斛又漢官儀雲中二千石俸月百八十斛】容華秩比二千石【按二千石是郡守之秩漢官儀云其俸月百二十斛又有眞二千石者如淳云諸侯王相在郡守上秩眞二千石漢律眞二千石俸月二萬按是二萬斗也則二萬斗亦是二千石也崔浩云列卿已上秩石皆正二千石按此則是眞二千石也其雲中二千石亦不滿二千蓋千八九百耳此崔氏之說今兼引而解之】鉤弋夫人【按夫人姓趙河間人漢書云武帝過河間望气者言此有奇女天子乃使使召之女兩手皆拳上自披之手卽時伸由是幸號曰拳夫人後居鉤弋宮號曰鉤弋夫人列仙傳云發手得一玉鉤故號焉漢武故事雲宮在直城門南廟記雲宮有千門萬戶不可記名也】姓趙氏【按漢書昭帝卽位追尊太后父趙父爲順成侯】武帝年七十生昭帝【按徐廣依漢書以武帝年七十崩崩時昭帝年八嵗此褚先生之記漢書云元始三年昭帝生誤也按元始當爲太始】死云陽宮【按三輔故事云甘泉宮南後昭帝起雲陵邑三千戶漢武故事云旣殯香聞十里上疑非常人發棺視之無屍衣履存焉】

楚元王系家第二十

髙祖之同母少弟【按漢書作同父言同父者以明異母也】過巨嫂食【漢書作丘應劭云丘姓也孟康云丘空也兄亡空有嫂也今此作巨巨大也謂長嫂也劉氏云巨一作丘】櫟釡【音歷謂以杓歷釡旁使爲聲漢書作轑音勞】羮頡侯【爵號耳非縣邑名以其櫟釜故也】都彭城【漢書云楚王王薛郡東海彭城三十六郡也】子夷王郢立【漢書名郢客】戍坐爲薄太后服私姦【漢書云私姦服捨中姚察云姦於服捨非必宮中又按集注服防云私姦中人蓋以罪重故至削郡也】注子延壽立十九年死【按太史公惟記王純爲國人告反國除蓋延壽後更封至十九年又謀反誅死故不同也】遂弟辟疆【音壁彊二音又音辟壃】燒殺建徳【建徳其相名史先失姓也】無刑申公【漢書申公名培王戊胥靡之】趙任防與先生【此及漢書𨿽不見趙不用防與公蓋當時猶知事迹或別有所見故太史公明引以結其贊】

史記索隠卷十四

欽定四庫全書

史記索隠卷十五

唐司馬貞撰

荊燕系家第二十一

諸劉不知何屬【按注引漢書云賈髙祖從父兄則班固或別有所見也】定塞地【賈將兵定塞地塞卽桃林之塞】共尉【共敖之子】立劉賈爲荊王王淮東【按表云劉賈都吳又漢書以東陽郡封賈東陽卽臨淮故云淮東也】富陵【地理誌縣名屬臨淮】劉澤諸劉逺屬也【按注引漢書云髙祖從祖昆弟又楚漢春秋田子春說張卿云劉澤宗家也按言宗家似疎逺矣然則班固言從祖昆弟當別有所見矣】爲營陵侯【地理誌縣名在北海】以畫於營陵侯【畫一音計畫之畫又音圖畫之畫兩家義並通也】一切功臣【按此一切猶一例同時也非如他一切訓權時也】雅故本推轂【按雅訓素也謂呂氏素心奉推髙祖取天下若人推之推音昌誰反猶推轂欲前進塗然也此略同臣瓚之意也】尙觖望【觖音決又音企】與齊王合謀西【按漢書齊王傳云使祝午結瑯琊王至齊因畱瑯琊王不得反國澤乃說求入闗齊乃送之與此文不同者劉氏以爲燕齊兩史各言其主立功之迹太史公聞疑傳疑遂各記之則所謂實錄】跳駈【他雕反脫獨去也又音條謂疾去也】肥如令郢人【按如淳意以肥如亦臣名令郢人以告定國也小顏以爲定國欲有所誅煞余臣而肥如知令郢人乃告定國也然按地理誌肥如在遼西也】權激呂氏【按謂田子春欲王劉澤先使張卿說封呂產乃恐以大臣觖望澤卒得王故爲權激諸呂也】事發相重【按謂先發呂氏令重我亦得其功是事發相重也】偉哉【偉者盛也蓋盛其能激發也】

齊悼恵王系家第二十二

能齊言者【謂其語音及名物異於楚魏一云此時人多流亡故使齊言者皆還齊王】亢禮如家人【謂齊王是兄不爲君臣禮而乃亢敵如家人兄弟之禮故太后怒】酈【音歷】侯注作鄜【二字並音孚鄜縣名在左馮翊酈縣南陽】呂臺【音胎呂后兄子也】章封朱虛侯【地理誌縣名屬瑯琊】興居東牟侯【地理誌縣名屬東萊】顧而父知田耳若生【顧猶念也而及若皆訓女】舅父駟鈞【按舅謂舅父猶姨稱姨母】相召平【按廣陵人召平與東陵侯召平及此召平皆似別人也功臣表平子奴以父功封黎侯也】齊王不敢離兵【按服防云不敢離其兵而到瑯琊也】分齊爲四【謂濟南瑯琊城陽並齊爲四也】春秋富【按小顏云言年防也比之於財方未匱竭故謂之富也】豈暇先言大人【此蓋舊俗之言謂救火之急不暇先啟家長也亦猶國家有難不暇待詔命也】妄庸人耳【按妄庸謂凡妄庸劣之人也】乃罷魏勃【罷謂不罪而放遣之】以爲物【姚氏云物怪物】凡爲七王【將閭爲齊王志爲濟北王賢葘川王章城陽王卭膠西王辟光濟南王雄渠膠東王卭五剛反】使路中大夫【按路姓爲中大夫官史失其名故言姓及官顧氏按路氏譜中大夫名卭也】平陽侯【按表是簡侯曹奇也】欲重寵【直寵反謂欲世寵貴於王宮也】紀翁主【按如淳云諸王女云翁主稱其母姓故謂之紀翁主】事漢太后【謂王太后武帝母也】市租千金【市租謂所賣之物出稅日得千金言齊人眾而且富也】乃爲輕重之短【謂偃挾齊不娶女之恨因言齊之短爲輕重之辭謂言臨葘富及吳楚孝王時事是】共王八年徙王淮南【按當孝文帝之十二年也】濟北王志以安都侯【地理誌安都闕】濟南王辟光以勒侯封【勒漢書作扐並音力地理誌縣名屬平原也】葘川王賢以武城侯【地理誌縣名屬平原】膠東王雄渠以白石侯封【地理誌縣名屬金城】

蕭相國系家第二十三

蕭相國何【按春秋緯蕭何感精而生典獄制律】以文無害【按裴注已列數家今更引二說應劭云𨿽爲文吏而不刻害也韋昭云𨿽有文理不傷害】爲沛主吏掾【漢書云爲主吏吏功曹也又云何爲沛掾是何爲功曹掾也】防髙祖【說文云防救視也】奉錢三何獨以五【奉音扶用反謂資俸之如字讀謂奉送之也錢三百謂他人三百何獨五百也劉氏云時錢有重者一當百有送錢三者】與從事常辯之【按何與禦史從事常辯明言稱職也故張晏曰何與共事修辯明何素有方略是也】何乃給泗水卒【租忽反】吏【按何爲泗水郡卒吏如淳按律郡卒吏書佐各十人】事第一【按謂課最居第一也】何嘗爲丞督事【謂髙祖爲沛令何爲丞常監督庶事也】爭走【音奏奏者趨向之】轉漕【上轉字劉氏音張戀反漕水運也】封爲酇侯【顧氏雲南鄕郡名也太康地理誌云魏武帝建安中分南陽立南鄕酇晉武帝又曰順陽郡也】已橈【女教反】鄂君【按功臣表鄂君卽鄂千秋封安平侯】贏奉錢二【謂人皆三何獨五所以爲贏二也音盈】夫相國乃利民【謂相國取人田宅以爲利故云乃利人也所以令相國自謝之】亡收稾【苗子還種田人畱稾入官】李斯之分過【按上文李斯歸惡自予是分過】

曹相國系家第二十四

平陽侯曹參【地理誌平陽縣屬河東又按春秋緯及博物志並云參字敬伯】中涓【古反】將擊胡陵方與【地理誌二縣皆屬山陽郡】攻秦監公軍【按注公者監之名然本紀泗川監名平則平是名公爲相尊之稱也】丰反爲魏【時雍齒守丰爲魏反沛公】取碭狐父【地理誌碭屬梁國狐父地名在梁碭之間徐氏引伍被云吳濞敗於狐父是吳與梁相拒而敗處】祁善置【按司馬彪郡國志谷熟有祁亭劉氏音遲又如字善置置名漢謂驛爲置】攻下邑西至虞【地理誌下邑虞皆屬梁國】攻爰戚【蘇林云縣名屬山陽】注宣帝時有爰戚侯【按功臣表爰戚侯趙成】及亢父【地理誌縣名屬東平】北救阿【按阿卽東阿也時章邯圍田榮於東阿也】遷爲戚公【謂遷參爲戚令】號曰建成君【地理誌建成縣屬沛郡】於成武南【地理誌成武縣屬山陽】趙賁【音奔】成陽南【地理誌縣名在濟陰成地名周武王封弟季載於成其後邑遷於成之陽故曰成陽】曲遇【丘禹反牛凶反】從攻陽武下轘轅緱氏【地理誌陽武緱氏二縣屬河南轘轅道名在緱氏南】戰陽城郭東【徐廣云陽城在南陽應劭雲山陽今潁陽潁陽是南陽之縣】初攻下辯故道【地理誌二縣名皆屬武都辯音皮莧反】雍斄【地理誌二縣名屬右扶風斄音胎】攘鄕髙櫟【櫟音歷按文潁云皆地名也然盡在右扶風今其地闕也】取咸陽更名曰新城【按漢書髙帝元年咸陽名新城武帝攺曰渭城】注東郡白馬有圍津【顧氏按水經注曰馬津有韋鄕韋津韋城亦稱圍古今字變】尉從【才用反】天柱侯反於衍氏【天柱侯不知其誰封衍氏魏邑按在廬江潛縣】鄔孫遫【音速】鄔東【地理誌鄔太原縣名音烏古反】攻著漯【吐答反】陰平原鬲盧【地理誌著縣屬濟南盧縣屬泰山漯陰平原鬲三縣屬平原】上假密【漢書亦作假密按下定齊七十縣則上假密非髙密亦是齊地今闕】蘄竹邑相蕭畱【地理誌蘄竹邑相蕭四縣屬沛韋昭云畱今屬彭城則漢初亦屬沛也】參子窋【音張律反】豈少朕與【按少者不足之詞故胡亥亦云丞相豈少我哉蓋帝以丞相豈不是嫌少於我哉小顏以爲我年少非也】然無言我告若也【謂恵帝語窋無得言我告汝令諫汝父當自云是已意也】與窋胡治乎【按胡何也言語參何爲治窋也】覯若書一【漢書作講故文潁云講一作較按訓直又訓明言法明直若畫一也覯音講亦作覯小顏云講和也畫一言其法整齊也】窋諡【靜侯】子奇代侯【諡簡】子時代侯【尙平陽公主諡夷】子襄代侯【尙衞長公主】子宗代侯【諡恭】

畱侯系家第二十五

畱侯【韋昭云畱今屬彭城按良求封畱以始見髙祖於畱故也】張良者【漢書云字子房按王符皇甫謐並以良爲韓之公族姬姓也秦索賊急乃攺姓名而韓先有張去疾及張譴恐非良之先代】其先韓人【良旣歷代相韓故知其先韓人顧氏按後漢書云張良出於城父城父縣屬潁川也】悼恵王【韓系家及系本並作桓恵王】五世相韓【謂大父及父相韓五王故云五代】東見倉海君【姚察以武帝時東夷穢君降爲倉海郡或因以名蓋得其近也】與客狙【按應劭云狙伺也一曰狙伏伺也音七豫反謂狙之伺物必伏而之故今云狙是也】博浪沙中【服防云地在陽武南按今浚儀西北四十里有博浪城】中副車【按漢官儀天子屬車三十六乘屬車卽副車而奉車郎禦而從後】嘗間從容【嘗訓經也間閒字也從容閒暇也從容謂從任其容止不矜莊也】下邳【邳被眉反地理誌下邳縣屬東海又云邳在薛後徙此有上邳故此曰下邳】圯上【李奇云下邳人謂橋爲圯音怡文潁曰沂水上橋也應劭雲沂水之上也姚察見史記本有土旁作者乃引今會稽東湖大橋名爲靈圯圯亦音夷理或然也】直墮其履【崔浩云直猶故也亦恐不然直言正也謂至良所正墮履】欲歐【烏後反】良業爲取【業猶本先也謂良心先已爲取故遂跪而履之】殆天授【殆訓近也】旗幟【音其試二音】因其解【謂卒將離心而懈怠】毒藥苦於口利於病【按此語見孔子家語】鯫生【呂靜云鯫魚也謂小魚也音比垢反臣瓚按楚漢春秋鯫生姓解】表商容閭【按崔浩云表者標榜其裏門也商容紂時賢人也韓詩外傳曰商容執羽籥馮於馬徒欲以化紂而不能遂去伏於大行山武王欲以爲三公固辭不受】偃革爲軒【蘇林云革者兵車也軒者朱軒皮軒也謂廢兵車而用乘車也說文云軒曲周屏車】桃林【按晉灼云在農南閿鄕谷中應劭十二州記農有桃丘聚古桃林也山海經云誇父之山北有桃林廣三百里也】楚惟毋彊六國立者復撓而從之【按荀悅漢紀說此事云獨可使楚無彊若彊則六國屈撓而從之又韋昭云今無彊楚者言六國立必復屈撓從之是二說意同也】豎儒幾敗而公事【髙祖罵酈生爲豎儒謂此儒生豎子耳幾音祈幾者殆近也而公髙祖自謂也漢書作乃公乃亦汝也】什方侯【地理誌縣名屬廣漢什音十】卽日駕西都闗中【按周禮三曰詢國遷乃爲大事髙祖卽日西遷者蓋謂其日卽定計耳非卽日乃行】胡苑【崔浩云苑馬牧外接胡地馬生於胡故云苑之利】所謂金城千里天府之國【按此言謂者皆是依慿古語言秦有四塞之國如金城也故淮南子云𨿽有金城非粟不守蘇秦說恵王云秦地勢形便所謂天府是所慿也】有四人【四人四皓也謂東園公綺裏季夏黃公甪裏先生按陳畱志云園公姓庾字宣明居園中因以爲號夏黃公姓崔名廣字少通齊人隠居夏裏修道故號曰夏黃公甪裏先生河內軹人太伯之後姓周名術字元道京師號曰霸上先生一曰甪裏先生又孔安國祕記作祿裏此皆王劭據崔氏周氏世譜及陶元亮四人目而爲此說】母愛子抱【此語出韓子】故等夷【如淳云等夷言等輩】曲郵【音尢按司馬彪漢書郡國志長安有曲郵聚今在新丰西俗謂之郵頭漢書舊儀云五里一郵郵人居間相去二里半按郵乃今之侯也】注其矢曰矰【馬融注周禮云矰者繳系短矢謂之矰伊說云矰一可以仰髙射】數闋【音曲穴反謂曲終也說文曰闋事也】三寸舌【春秋緯云舌在口長三寸象斗玉衡】赤松子【列仙傳神農時雨師也能入火自燒昆侖山上隨風雨上下也】辟穀【賓亦反】然言有物【按物謂精怪及藥物也】所見父老與書【按樂緯云風後黃帝師又化爲老子以書授張良亦異說】魁梧【蘇林云梧音忤蕭該云今讀爲吾非也小顏云言其可驚悟】失之子羽【子羽澹臺滅明字也仲尼弟子傳云狀貌甚惡又韓子云子羽有君子之容而行不稱其貌與史記文相反】

史記索隠卷十五

欽定四庫全書

史記索隠卷十六

唐司馬貞撰

陳丞相系家第二十六

陽武戶牖鄕人【徐廣云陽武屬魏而地理誌屬河南郡蓋後陽武分屬梁國耳徐乂云戶牖今爲東昬縣屬陳畱與漢書地理誌同按是秦時戶牖鄕屬陽武至漢以戶牖爲東昬縣陳畱郡也】張負【按負是婦人老宿之稱猶武負類也然此張負旣稱富人或恐是丈夫爾】負郭【髙誘注戰國策云負背郭居也】長者車轍【一作軌按言長者所乘安車與載運之車軌轍或別】裏中社平爲宰【其裏名庫上裏知者據蔡邕陳畱東昬庫上里社碑云惟斯庫裏古陽武之牖鄕陳平由此社宰遂相髙祖也】魏無知【漢書張敞與朱邑書云陳平須魏倩而後進孟康云卽無知也】諸將盡讙【讙嘩也音懽又音喧漢書作皆怨】更以惡艸具【戰國策云食馮暖以艸具如淳云槁艸麄惡之具也】陛下弟出僞遊雲夢【蘇林云弟且也小顏云但也】南過曲逆【章帝醜其名攺云蒲陰也】主臣【蘇林與孟康同旣古人所未了故並存兩解】

絳侯周勃系家第二十七

其先捲人【韋昭云屬河南地理誌亦然然則後置滎陽郡而捲焉音丘反字林音丘權反】勃以織薄曲爲生【謂勃本以織蠶薄爲生業也韋昭云北方謂薄爲曲許愼注淮南云曲葦薄也郭璞注方言云植懸曲柱也音直吏反】常爲人吹簫給喪事【左傳歌虞殯猶今挽歌類也歌者或有簫管】材官引彊【晉灼云申屠嘉爲材官蹶張】攻虞【二縣名地理誌屬梁國】擊章邯車騎殿【孫撿說是】東緡【小顏音昬非也地理誌山陽有東緡縣音旻然則戶牖之爲東緡音昬是屬陳畱者音昬屬山陽者音旻也】攻齧桑【徐氏云在梁彭城間】阿下【謂東阿之下也】都關【地理誌縣屬山陽】張【地理誌東郡壽梁縣光武攺曰壽張】至碭一嵗二月【謂初起沛及還至碭得一又更二月也】虎賁令【漢書云襄賁令賁音肥縣名屬東海徐廣又云句盾令所見本各別也】擊趙賁軍屍北【賁音肥人姓名也屍卽屍鄕今偃師也謂屍縣之北】威武【或是封號未必縣名也】攻槐裏好畤最【地理誌二縣屬右扶風】漆【地理誌漆縣在右扶風】擊章平姚卬軍【卬音五郎反平下將】還下郿潁陽【地理誌郿屬右扶風潁陽屬左馮翊也】廢丘【地理誌槐裏周曰犬丘懿王都之秦更名廢丘髙祖三年更名槐裏而此云槐裏者槐裏據後而書之又云廢丘者以章邯本都廢丘而亡亦據舊書之】鐘離【地理誌縣名屬九江古鐘離子國】燕王臧荼破之易下【荼如字讀易水名因以爲縣在涿郡謂破荼軍於易水之下言近水也】馳道【小顏以當髙祖所行之道或以馳道爲秦之馳道故賈山傳云秦爲馳道東窮燕齊也】降下霍人【蕭該云左傳以偪陽子歸納諸霍人杜預云晉邑也字或作霍】硰石【晉灼音赤座反】乘馬絺【絺名也乘音始證反】雁門守圂【圂守之名音胡困反】守遫【音速】箕肆將勲【劉氏肆音如字包愷音以四反漢書勲亦作博字並誤耳】靈丘【地理誌縣名屬代郡】禦史大夫施屠渾都【施名也屠防之也地理誌渾都縣屬上谷一云禦史大夫姓屠名渾都】沮陽【按地理誌沮陽縣屬上谷】最從髙帝【最都幾也謂總舉其從髙祖攻戰克獲之數也】其椎少文【大顏云俗謂愚爲鈍椎直追反今按椎如字讀之謂勃召說士東向而坐責之云趣爲我語其質朴之性以斯推之其少文皆如此】獄吏乃書牘背示之【簿卽牘也故魏志秦宓以簿擊頬則亦簡牘之類是也】太后以冒絮提文帝【服防云綸絮也提音弟又音啼非也蕭該音底提者擲也蕭音爲得恚者嗔也遭者逢也謂太后嗔乃逢冒絮因以提帝陌音蠻貊之貊方言云幪巾南楚之間云陌額也】條侯【地理誌條縣屬渤海郡】許負相之【應劭云負河內溫人老嫗也姚氏按楚漢春秋髙祖封爲鳴雌亭侯是知婦人亦有封邑】有從理入口【從理橫理】彀弓弩【彀者張也】軍中聞將軍令不聞天子之詔【六韜云軍中之事不聞君命】介冑之士不拜【應劭云左傳晉郤克三肅使者而退杜預注肅若今撎鄭眾注周禮肅拜云但俯下手今時撎是】攺容式車【軾者車前橫木若上有敬則俯身而憑之】因自請上【漢書亞夫至淮陽問鄧都尉爲畫此計亞夫從之今此云自請者蓋此亦聞疑而傳疑漢史得其實是也】願以梁委之【謂以梁委之於吳使吳兵不得過也亦有作餧音亦通】而使輕騎兵弓髙侯等【韓頽當也】陬【音子侯反】丹徒【地理誌縣屬會稽】人主各以時行耳【謂人主各當其時而行事不必一一相法也】顧得侯【許愼注淮南子云顧反也】封徐盧【功臣表惟徐盧封容城侯】注大臠【臠音李轉反謂肉臠也】尙席取櫡【顧氏按輿服雜事云六尙尙席掌武帳帷幔也櫡音筯漢書作箸箸者食所用也畱侯云借前筋以籌之禮曰羮之有菜者用挾挾亦箸之類故鄭云今人謂箸爲挾是也】此不足君所乎【言不設箸者此蓋非我意於君有不足乎故如淳云非故不足君之食具偶失之耳蓋當然也所以帝視而笑也若本不爲足當別有辭未必爲之笑也孟康晉灼𨿽采古人之情亦未必能得其實顧氏亦同孟氏之說又引魏武賜荀或虛器各記異說也】工官尙方【工官卽尙方之工所作物屬尙方故云工官尙方】縣官【縣官謂天子也所以謂國家爲縣官者夏家王畿內縣卽國都也王者官天下故曰官也】污【污音烏故反】吾不用也【孟康如淳已備兩解大顏以孟說爲得而姚察又別一解云帝責此吏不得亞夫直辭以爲不足任用故召亞夫別詣廷尉使責問】坐酎金不善元鼎五年有罪國除【徐廣曰諸列侯坐酎金失侯者皆在元鼎五年但此辭句如有顚倒紀云坐酎金不善復云元鼎五年有罪國除似重有罪故云顚倒而漢書云爲太子太傅坐酎金免官後有罪國除其文又錯也按表坐免官至元鼎五年坐酎金又失侯所以二史記之各有不同也】足已而不學【亞夫自以已之智謀足而虛已不學古文所以不體權變而動有近忤】守節不遜【守節謂爭栗太子不封王信徐盧等不遜謂顧尙席取箸不對制獄是也】

梁孝王系家第二十八

以勝爲梁王【漢書梁王名揖蓋是矣按景帝子中山靖王名勝是史記誤耳】梁王自初王通歷已十一年矣【謂自文帝二年初封代後徙淮陽又徙梁通數文帝二年至十二年徙梁爲十一年也】棘壁【按左傳宣公二年宋華元戰於大棘杜預云在襄邑東南蓋卽棘壁是也】築東苑【築謂建也白虎通云苑所以東者何蓋以東方生物故也】三百餘里【蓋言其奢非實辭或者梁國封域之方】廣雎陽城七十里【蘇林云廣其徑也太康地理記云城方十三里梁孝王築之鼔倡節杵而後下和之者稱睢陽曲今踵以爲故所以樂家有睢陽曲蓋采其遺音也】平臺【如淳云在梁東北離宮所在者按今城東二十里臨新河有故臺地不甚髙俗云平臺又一名修竹苑西京雜記云有落猿巖鳬洲雁渚連亙七十餘里是也】千乘萬騎【漢官儀曰天子法駕三十六乘大駕八十一乘皆備千乘萬騎而出也】出言防入言警【漢舊儀云皇帝輦動稱警出殿則傳蹕止人淸道言出入者互文耳出亦有蹕】奇邪計【周禮有奇衺之人鄭云奇衺譎怪非常也奇音紀宜反邪音斜也】且百巨萬【如淳云巨亦大與大百萬同也韋昭云大百萬今萬萬】闗說【袁盎云漢家法周道立子是有所闗涉之說於帝也一云闗者隔也引事而闗隔其說不得行也】義格【張晏云格止也服防云格謂格鬭不行蘇林音閣周成雜字攱閣也通俗又云髙置立攱棚云攱閣字林音紀又音詭也】意梁王【謂意疑梁刺之】良山【漢書作梁山述徵記云良山際淸水今壽張縣南有良山服防云是此山也】有獻牛足出背上【張晏云足當處下所以輔身也今出背上象孝王背朝以千上也背者陰也又在梁山明爲梁也牛者田之畜衝在六月北方數六故六月六日薨也】諡曰孝王【述徵記碭有梁孝王之家】分梁爲五國【長子買梁共王子明濟川王子彭離濟東王子定山陽王子不識濟陰五王也】平山襄【漢書作讓】罍樽【應劭云詩云酌彼金罍罍者畫云雷之象以金節之】爭門措指【措音迮側格反漢書王陵傳迫迮前隊皆作此字說文云迫笮也謂爲門扇所笮】犴反【韋昭云犴音岸按類犴反人姓名也反字或作友】桓邑侯【地理誌桓邑闕】竇嬰之正言也【竇嬰袁盎皆言如周家立子不合立弟】封小弟以應縣【此說與晉世家不同事與封叔虞同彼云封唐此云封應應亦成王之弟或別有所見故不同】殷道親親周道尊尊【殷人尙質親親謂親其弟而授之周人尙文尊尊謂尊祖之正體故立其子尊其祖也】梁郎某子【謂梁國之郎是孝王官屬某子史失其姓名也】

五宗世家第二十九【景帝子十四人一武帝餘十三人爲王漢書謂之景十三王此名五宗者十三人爲王其母五人同母者爲宗也】

閼於【上音遏漢書無於字】兒姁【況羽反兒姁夫人名也王皇后之妹也】注問以五防【按漢書詔策問三十餘事】被服造次【小顏云被服言常居處其中也造次謂所向所行皆法於儒者】獻王【漢書云大行令奏諡法曰聰明睿智曰獻】頃王授代立【漢書云授諡頃音傾也】壖垣【服防雲宮外之餘地顧野王云墻外行馬內田音人椽反又音軟又音奴亂反壖墻外之短垣也】行祖【按祖者行神行而祭之故曰祖也風俗通云共工氏之子曰修好逺遊故祀爲祖神又崔浩云黃帝之子累祖好逺遊而死於道因以爲行神也又聘禮云出祖釋軷祭脯酒而已按今祭禮以軷壤土爲壇於道則用黃羝或用狗以其血釁左輪也】江都易王非【按諡法好更故舊曰易也】美人淖姬【鄭氏音淖蘇林音泥淖之淖女教反淖姓也齊有淖齒是又漢書云建占易王所愛淖姬等十人與姦服捨中】膠西於王端【按廣周書諡法云能優其徳曰於】皆去衛【謂不置宿衛人】究變【究者窮也故郭璞云究謂窮盡也】刻深【謂刻割深無仁恩也】持詭辯以中人【謂詭誑之辯以中傷於人】除二千石捨【謂彭祖自爲二千石掃除其捨以迎之】爲賈人會【音角獨言酤謂獨酤也會音儈古外反謂爲賈人專賣買之價儈以取利若今之知市矣韋昭則訓爲平其注解爲得】國經租稅【經者常也謂王家入多於國家常納之租稅也】禨祥【按埤倉云禨祅祥也列子云荊人鬼越人禨謂楚信鬼神而越信禨祥也】行儌【上下孟反下工弔反儌是郊外之路謂巡儌而伺察境界】中山靖王勝【按漢書建元三年濟川中山王等來朝聞樂而泣天子問其故王對以大臣內讒肺腑日疎其言甚雄壯詞切而理文天子加親親之好可謂漢之英藩矣】子昆侈嗣【漢書昆侈諡康王子頃王輔嗣至孫國除也】程姬有所辟【姚氏按釋名雲天子諸侯羣妾以次進禦有月事者止不禦更不口說故以丹注面目的的爲識令女史見之王察神女賦以爲脫袿裳免簪筓施的結羽釵的卽釋文所云也說文云姅女污也漢律云見姅變不得侍祠姅音半】廣川惠王子齊立【漢書齊諡繆王諡法蔽人傷賢曰繆】及幸臣所忠等【按漢書言中尉奏彭祖子去嗣坐暴虐勃亂國除也】作樓車鏃矢【應劭曰左傳云登樓車以窺宋人謂看敵國營壘之虛實也李巡注爾雅金鏃以金爲箭鏃字林音子木反】長男棁【鄒氏一音之悅反蘇林音奪許愼說解字林云他活反字従木也】妬媢【下音亡報反鄒氏本作媚郭璞注三倉云媢丈夫妬也又云妬女爲媢】大行騫【按謂是張騫】

三王系家第三十

臣去病【霍去病也】盛夏吉時【按明堂月令云季夏月可以封諸侯立大官是也】守尙書令丞非【按奏狀有尙書令官位而史先闕其名耳丞非者尙書左右丞非其名也】臣靑翟【莊靑翟也】臣湯【張湯】太常臣充【蓋趙充也】大行令臣息【李息】太子少傅臣安【任安也】天非爲君生人【左傳曰天生烝民立君以司牧之是言生人爲立君長司牧耳非天爲君而生人也】未教者【謂皇子等並未習教義】彊君連城【皇子未習教義而彊使爲諸侯王以君連城之人】蕭文終【蕭何諡文終也】於酇【按蕭何初封沛之酇音贊後其子續封南陽之酇音嵯】平津【公孫封平津侯平津髙城之卿名】尊建百有餘國【謂武帝廣推恩之詔分王諸侯王子弟故有百餘國】尊卑相逾【謂諸侯王子已爲列侯而今又家皇子爲列侯是尊卑相逾越矣】臣閎【齊王也王夫人子】臣旦【燕王也漢書云李姬子】臣胥【廣陵王也】撥亂世反諸正【春秋公羊傳文】爵位二等【謂王與列侯】支子封至諸侯王【謂立膠東王子慶爲六安王常山王子平爲眞定王子商爲泗水王是也】家皇子爲列侯【按時諸王稱國列侯稱家故雲家皇子故爲尊卑失序】輿地圗【謂地爲輿者天地有覆載之徳故謂天爲蓋謂地爲輿故地圖稱輿地圗疑自古有此名非始漢】曰於戲小子閎【此封齊王策文也又按武帝集此三王策皆武帝手制於戲音嗚呼戱或音羲】靑社【蔡邕獨斷雲皇子封爲王受天子大社之土若封東方諸侯則割靑土借以白茅授之以立社謂之茅土齊在東方故云靑社】俾君子怠【謂若不圖於義則君子怠懈無歸附心】虐老獸心【按匈奴傳曰國貴壯賤老壯者食肥美老食其餘是虐老也】邊甿【韋昭云甿民也三倉云邊人云甿】三十有二君皆來降期奔師【按漢書作三十二師降期作降旗而服防云以三十二軍中之將下旗去之也如淳云卽昆邪王偃旗鼔降時也若如此意則三十二君非軍將蓋戎狄酋帥時有三十二君來降也】無菲徳【蘇林云菲廢也本亦作俷俷敗也孔文祥雲菲薄也漢書作棐】匪教士不得從徴【韋昭云士非素教習不得從軍徴發故孔子曰不教民戰是謂棄之是也】五湖之間【按五湖者具區洮滆彭蠡靑艸洞庭是也或曰太湖五百里故曰五湖也】無侗好軼【侗音同褚先生解云無好軼樂馳騁弋獵】無邇宵人【邇近也宵人小人也鄒氏宵音謖謖亦小人也或作佞人】維稽古【禇先生解云維者度也稽者當也言當順古道也魏髙貴鄕公云稽同也古天也謂堯能動天】曰蓬生麻中【已下並見荀卿子】無廢備【言無之武備常備匈奴也】非教士不得從徴【褚先生非習禮義不得在其側也】宗正與太中大夫公戶滿意【宗正官名必以宗室有徳者爲之不知時何人公戶姓滿意名爲太中大夫是使二人又有侍禦史二人皆往使治廣陵也】曰我安得弟在者【按昭帝鉤弋夫人所生武帝崩時才年十七八嵗耳胥旦早封在外實合有疑然武帝春秋髙惑於內寵誅太子而立童孺能不使胥旦疑怨亦由權臣輔政貪立幼主之利遂得鉤弋子當陽斯實父徳不宏遂令子道不順然犬各吠非主太中宗正人臣之職義亦當如此】爾雅【爾近也雅正也其書於正字義訓爲近故云爾雅相承云周公作以教成王又云子夏作之以解詩書也】內有異姓大夫【按內云有異姓大夫以正骨肉蓋錯也內合言同姓宗正是也外合言異姓太中大夫是也】白芷漸之滫中【白芷香革也音止又音昌攺反漸音子潛反漸漬也滫讀如禮滫溲之滫音思酒反】

史記索隠卷十六

欽定四庫全書

史記索隠卷十七

唐司馬貞撰

伯夷列傳第一【列傳者謂敍列人臣事迹令可傳於後世故曰列傳】

詩書𨿽缺【按孔子系家稱古詩三千餘篇孔子刪三百五篇爲詩今亡五篇又書緯稱孔子求得黃帝孫帝魁之書迄秦穆公凡三千三百三十篇乃刪以一百篇爲尙書十八篇爲中候今百篇之內見亡四十二篇是詩書又有缺亡也】然虞夏之文可知也【按尙書有堯典舜典大禹謨備言虞夏禪讓之事故云虞夏之文可知也】天下重器【言天位者是王者之重器故莊子雲天下大器是也則大器亦重器也】說曰堯讓天下【按說者謂諸子雜記也然堯讓於許由及夏時卞隨務光等殷湯讓之天下並不受而逃事具莊周讓王篇】太史公曰余登箕山【蓋楊惲東方朔見其文稱余而加太史公曰也】余以所聞由務光【謂太史公所聞莊周所說許由務光等】義至髙【謂堯讓天下於許由由遂逃箕山冼耳於潁水卞隨自投於桐水務光負石自沈於廬水是義至髙也】文辭不少槪見何哉【按槪是梗槪槪謂略也蓋以見由光義至髙而詩書之文辭遂不少梗槪載見何以如此哉是太史公疑說者之言或非實也】餘悲伯夷之意【謂悲其兄弟相讓又義不食周粟而餓死】睹軼詩可異焉【上睹音覩軮音逸謂見逸詩之文卽下采薇之詩是也不編入三百篇故云逸詩也可異焉者按論語云求仁得仁又何怨乎今其詩云我安適歸矣於嗟䢐兮命之衰矣是怨詞故云可異焉】其傳曰伯夷叔齊孤竹君之二子【按其傳蓋韓詩外傳及呂氏春秋也其傳云孤竹君是殷湯三月丙寅日所封相傳至夷齊之父名初字子朝伯夷名允字公信叔齊名致字公逹解者云夷齊諡也伯仲又其少長之字按地理誌孤竹城在遼西令支縣應劭云伯夷之國也其君姓墨胎氏者也】盍往歸焉【劉氏云盍者疑辭蓋謂其年老歸就西伯】采薇【薇蕨也爾雅云蕨鱉也】登彼西山【按西山卽首陽山也】以暴易暴兮【謂以武王之暴臣易殷紂之暴主而不自知其非矣】神農虞夏忽焉沒兮【言羲農虞夏惇朴禪讓之道超忽久矣終沒矣今逄此君臣爭奪故我安適歸矣】於嗟䢐兮命之衰矣【於嗟嗟嘆之辭也䢐者往也死也言今餓死亦是運命衰薄不遇大道之時至幽憂而餓死】由此觀之怨耶非耶【太史公言已觀此詩之情夷齊之行似是有所怨耶又疑其云非是怨耶】可謂善人者耶抑非也【又敍論云若夷齊之行如此可謂善人者耶又非善人者耶亦疑也】糟糠不厭【厭者飫也謂不厭不飽也糟糠貧者之所飡也故曰糟糠之妻是也然顏子簞食瓢飲亦未見糟糠之文也】盜蹠日殺不辜【蹠及注作跖並音之石反按盜蹠栁下惠之弟亦見莊子爲篇名】肝人之肉【劉氏云謂取人肉爲生肝非也按莊子云跖方休卒太山之陽膾人肝而餔之】暴戾恣雎【暴戾謂凶暴而惡戾也鄒誕恣音資睢音於余反劉氏恣音如字雎音休季反恣睢謂恣行爲睢盱惡也】注直農【直音如字直者當也亦音值者非也】潼鄕【潼音同按潼水名因爲鄕今之潼津闗是亦爲縣也】是遵何徳哉【言盜蹠無道橫行天下竟以壽終是其人又遵行何徳而致此哉】尢大彰較者也【按較明也言伯夷有徳而餓死盜蹠暴戾而壽終是賢不遇而惡道長尢大著明之證也】犯忌諱而身逸樂【謂若魯桓楚靈晉獻齊襄之比皆是】或擇地而蹈之【謂不仕暗君不飲盜泉裹足髙山之頂竄迹滄海之濱是也】時然後言【按論語夫子時然後言】行不由徑【按論語澹臺滅明之行也】非公正不發憤而遇災禍者【謂人臣之節非公正之事不感激發憤或出忠言或致身命而卒遇禍災者不可勝數謂龍逄比干屈平伍胥之屬是也】余甚惑焉豈所謂天道非耶是耶【太史公惑於不軌逸樂公正而遇災害爲天道之非而又是耶深惑之也蓋天道逺聰聽暫遺或窮通數會不由行事所以行善未必福行惡未必禍故先逹皆猶昧之也】舉世混濁淸士乃見【老子曰國家昏亂始有忠臣是舉代混濁則士之淸潔者乃彰見故上文嵗寒然後知松栢之後雕先爲此言張本也】豈以其重若彼其輕若此哉【按謂伯夷讓徳之重若彼而采薇餓死之輕若此故又一解云操行不軌富厚累代是見重若彼公正發憤而遇禍災是其輕若此也】君子疾沒世而名不稱焉【自此已下𨿽論伯夷得夫子而名彰顏回附驥尾而行著蓋亦欲微見已之著撰不已亦是疾沒世而名不稱焉故引賈子貪夫徇財烈士徇名是也又引同明相照同類相求云従龍風從虎者言總各以類相求故太史公言亦是操行廉直而不用於代卒陷非罪與伯夷相類故寄此而發論也】賈子曰【賈子賈誼也誼作鵩鳥賦云然故太史公引之而稱賈子也】誇者死權【言貪權勢以矜誇者至死不休故云死權也】眾庶馮生【馮者恃也音憑言眾庶之情蓋恃矜其生也鄒誕本作每生毎者冒也卽冒貪之義】同明相照【已下並易系辭文也】聖人作而萬物覩【按文引此句者謂聖人起而居位則萬物之情皆得覩見故以今日又得著書言世情之輕重也】附驥之尾【按蒼蠅附驥尾而致千里以譬顏回因孔子而名彰也】

管晏列傳第二

潁上人【按潁水名按地理誌潁水出陽城志有潁陽臨潁縣今亦有潁上縣】嘗欺鮑叔【按呂氏春秋管仲與鮑叔同賈南陽及分財而管仲嘗欺鮑叔多自取鮑叔知其有母而貧不以爲貪也】子孫世祿於齊十餘世【按世本雲莊仲產敬仲夷吾夷吾產武子鳴鳴產桓子啟方啟方產成子豫豫產莊子盧盧產悼子其夷夷產襄子武武產景子能渉渉產帶凡九代也】故其稱曰【是夷吾著書所稱管子者其書有此言故略舉其要】貴輕重【輕重謂錢也今管子有輕重篇】桓實怒少姬【按謂怒蕩舟之姬而未絕蔡人嫁之是也】曹沬【音昧亦音末左傳作曹劌】故曰知與之爲取【老子曰將欲取之必固與之是知此爲政之所寶也】晏平仲【名嬰平諡仲字父桓子名弱也】事齊靈公莊公景公【按世家及系本靈公名環莊公名光景公名杵臼也】信於知己【信讀曰申古周禮皆然也申於知己謂以彼知我而我志獲伸】牧民山髙乘馬輕重九府【皆管氏所著書篇名也按九府蓋錢之府藏其書論鑄錢之輕重故雲輕重九府餘如別錄之說也】及晏子春秋【按嬰所著書名晏子春秋今其書有七十篇故下云其書世多有也】伏莊公屍【按左傳崔杼殺莊公晏嬰入枕莊公股而哭之成禮而岀崔杼欲殺之是也】余𨿽爲之執鞭所忻慕焉【此太史公之所羨慕仰企平仲之行假令晏生在世己𨿽與爲之僕執鞭亦所忻慕是其好善之至也賢哉良史可以示人臣之炯戒也】

老子韓非列傳第三【二人教迹全乖不宜同傳先賢已有成說今則不可依循宜令老子尹喜莊周同爲傳其韓非可居商君傳末】

楚苦縣【按地理誌苦縣屬陳國者誤也苦縣本屬陳春秋時楚滅陳而苦又屬楚故云楚苦縣至髙帝十一年立淮陽國陳縣苦縣皆屬焉裴氏所引不明見苦縣在陳縣下因云苦屬陳今撿地理誌苦實屬淮陽郡苦音怙】名耳字聃【按許愼云聃耳曼也故名耳字聃有本字伯陽非正也然老子號伯陽父此傳不稱也】姓李氏【按葛曰李氏女所生因母姓也又云生而指李樹因爲姓焉】守藏室史【按藏室史周藏書室之史也又張蒼傳老子爲柱下史蓋卽藏室之柱下因以爲官名】將問禮於老子【大戴記亦云然】且君子得其人則駕不得其人則蓬累而行【劉氏云蓬累猶扶持也累音六水反說者雲頭戴物兩手扶之而行謂之蓬累也按蓬者蓋也累者隨也以言若得明君則駕車服冕不遭時則自覆蓋相攜隨而去耳】良賈深藏若虛君子盛徳容貌若愚【良賈謂善貨賣之人賈音古深藏謂隠其寶貨不令人見故云若虛而君子之人身有盛徳其容貌謙退有若愚魯之人然嵇康髙士傳亦載此語文則小異云良賈深藏外形若虛君子盛徳容貌若不足也】去至闗【李尢函谷闗銘云尹喜要老子畱作二篇而崔浩以尹喜又爲散關令是也】始秦與周合五百嵗而離【按周秦二本紀並云始周與秦國合而別別五百載又合合七十嵗而霸王者出然與此傳離合反正尋其意義亦並不相違也】注列仙傳【是劉向所記也】注物色而迹之【按謂視其气物有異色而尋迹之又按列仙傳老子西遊闗令尹喜望其紫气浮闕而老子果乘靑牛而過】蓋老子百六十有餘嵗【此前古好事者據外傳以老子生年至孔子時故百六十嵗或言二百餘嵗者卽以周太史儋爲老子故二百餘嵗也】李耳無爲自化淸淨自正【此太史公因行事於當篇之末結以此言亦是贊也按老子曰我無爲而民自化我好靜而民自正此是昔人所評老聃之徳故太史於此引以記之】宗子注【音鑄】孫假【音古雅反】絀儒學【按絀音黜黜退而俊之】莊子者防人【地理誌防縣屬梁國劉向別錄云宋之防人也】大抵率寓言也【大抵猶言大略也其書十餘萬言率皆立主客使之相對語故云偶言又音寓寓寄也故別錄云作人姓名使相與言是寄辭於其人故莊子有寓言篇】胠篋【上音袪胠篋猶言開篋也胠亦音去篋去劫反】詆訿孔子【詆訐也詆音邸訿音紫謂詆毀孔子也】畏累虛亢桑子【按莊子畏虛篇名也卽老聃弟子畏累鄒氏音畏於鬼反累音壘劉氏音上烏罪反下路罪反郭象云今東萊也亢音庚亢桑子防劭本作庚桑司馬彪云庚桑楚人姓名也】洸洋【音汪羊二音又音晃養亦有本作瀁字】孤豚【孤者小也特也願爲小豚不可得也】無污我【污音烏故反】污瀆【音烏讀二音污凟潢汗之小渠瀆也】子亟去【音棘亟猶急也】申不害者京人【申子名不害按別錄云今河南京縣是也】學術【按術卽刑名之法術也】無侵韓者【防劭按紀年云韓昭侯之世兵寇屢交異乎此言矣】注中書六篇【按今人間有上下二篇又有中書六篇其篇中之言皆含上下二篇是書已備過於太史公所記】韓非【著書三十餘篇號曰韓子也】其大歸本於黃老【按劉氏云黃老之法不尙繁華淸簡無爲君臣自正韓非之論詆駁浮淫法制無私而名實相稱故曰歸於黃老斯未爲得其本旨今按韓子書有解老諭老二篇是大抵亦崇黃老之學耳】數以書諫韓王【韓王安也】所養非所用【言非疾時君以祿養其臣者乃皆安祿養交之臣非勇悍忠鯁及折衝禦侮之人也】所用非所養【又言人主今臨事任用並非常所祿賞之士故難可盡其死力】悲廉直不容於邪枉之臣【又悲姦邪諂諛之臣不容廉直之士】作孤憤五蠧內外儲說林說難【此皆所著書篇名也孤憤憤孤直不容於時也五蠧蠧政之事有五也內外儲按韓子有內儲外儲篇內儲言明君執術以制臣下制之在己故曰內也外儲言明君觀聽臣下之言行以斷其實賞罰在彼故曰外也儲畜二事所謂明君也說林說難者廣說諸事其多若林故曰說林也今韓子有說林上下二篇難者說前人行事與已不同而詰難之故其書有說難篇】說難曰【說音稅難音奴幹反言遊說之道爲難故曰說難其書詞甚髙故特載之然此篇亦與韓子微異煩省小大不同劉伯莊亦申其意粗釋其微文幽旨有劉說也】又非吾敢橫失能盡之難也【按韓子橫失作橫佚劉氏云吾之所言無橫無失陳辭發防能盡說情此𨿽是難尙非難也】在知所說之心可以吾意當之【劉氏雲開說之難正在於此也按所說之心者謂人君之心也言以人臣疎末射尊重之意貴賤隔絕旨趣難知自非髙識莫近幾會故曰說之難也乃須審明人主之意必以我說合其情故云吾說當也】所說出於爲名髙者【按謂所說之主中心本出欲立髙名者也故劉氏云稽古羲黃祖述堯舜是也】而說之以厚利【謂人主欲立髙名說臣乃陳厚利是其見下節也旣不防髙情故遇卑賤必被逺斥矣】所說出於厚利者也【亦謂所說之君出意本規厚利而說臣乃陳名髙之節則是說者無心逺於我之事情必不見收用也故劉氏云若秦孝公志幹彊國而商鞅說以帝王故怒而不用】所說實爲厚利【按韓子實字作陰】而顯爲名髙【按顯者陽也謂其君實爲厚利而佯作欲爲名髙之節也】說之以厚利則陰用其言而顯棄其身【謂若下文云鄭武公陰欲伐胡而闗其思極論深計𨿽知說當終遭戮是也】周澤未渥【按謂人臣事上其道未合至周之恩未沾渥於下而輒吐誠極言其說有功則其徳亦亡亡無也韓子作則見忘然見忘勝於徳亡也又若說不行而有敗則疑如是者身危是恩意未深輒評時政不爲所信更致嫌疑若下文所云鄰父以墻壞有盜卻爲見疑卽其類也】乃自以爲也【謂人主明有所出事乃自爲功而說者與知是則以爲間故身危也】彊之以其所必不爲【劉氏云若項羽必欲衣錦東歸而說者彊述闗中違旨忤情自招誅滅也】止之以其所不能已者身危【劉氏云若漢景帝決廢栗太子而周亞夫彊欲止之竟不從其言後遂下獄是也】則以爲粥權【按韓非子粥權作賣重謂薦細微之人言堪大用則疑其挾詐而賣我之權也】徑省其辭則不知而屈之【按謂人主意在文華而說者但徑捷省略其辭則以說者爲無知而見屈辱也】泛濫博文則多而久之【按謂人主志在簡要而說者務於浮辭泛濫博渉文華則君上嫌其多迂誕文而無當者也】知飾所說之則敬【按所說謂所說之主也飾其敬者說士當知人主之所敬而時以言辭文飾之】而滅其醜【醜謂人主若有所避諱而醜之遊談者當防其事端而不言】無以其敵怒之【按謂人主自勇其斷說士無已意而攻間之是以卑下之謀自敵於上以致譴怒也】無以其難槪之【按槪猶格也劉氏云秦昭王決欲攻趙白起苦說其難遂已之心拒格君上故致杜郵之僇也】有與同失者則明飾其無失也【按上文言人主規事譽人與某人同事同行今說者之詞不得傷於同事同行之人仍可文飾其類也又若人主與同失者而說者則可以明飾其無失也】大忠無所拂辭【拂音佛言大忠在匡君於善君初不從則且退止待君之悅而又幾諫卽不拂牾於君也】悟言無所擊排【謂大忠說諫之辭本欲歸於安人興化而無別有所撃射排擯按韓子作撃摩也】知盡之難也【謂人臣盡知事上之道難也按徐廣曰知一作得難一作辭今按韓子作得盡之辭也】得曠日彌久【謂君臣道合曠日已久是誠著於君也】周澤旣渥【謂君之渥澤周浹於臣魚水相須鹽梅相和也】則非能仕之所設【按韓子作非能士之所恥也】則幾矣【按幾庶也謂庶幾於善諫說也】申子卑卑【劉氏云卑卑自勉勵之意也】極慘礉【上七感反下胡革反按謂用法慘急而鞠礉深刻也】司馬穰苴列傳第四

晉伐阿甄【按阿甄皆齊邑晉太康地記曰阿卽東阿也地理誌云甄城縣屬齊河也】乃薦田穰苴【按穰苴名田氏之族爲大司馬故曰司馬穰苴】以爲將軍【謂命之爲將以將軍也將者音卽匠反遂以將軍爲官名故吳子曰十萬之師無將軍則亂六國時有其官】旦日日中【按旦日謂明日日中時期會於軍門也】立表下漏【按立表謂立木爲表以視日景下漏謂下漏水知刻數也】援枹【上音袁下音孚】僕表決漏【僕音赴按僕者臥其表也決漏謂決去壺中漏水以賈失期過日中故也】乃斬其僕車之左駙馬之左驂【按謂斬其使者之僕及車之左駙駙當作軵並音附謂車循外立木丞重較之材又斬其馬之左驂以禦者在左故也】田乞田豹【田乞田僖子也豹亦僖子之族】常曾孫田和因自立爲齊威王【按此文誤也當云田和自立至其孫因爲齊威王故世家云田和自立號太公其孫因齊號爲威王】亦少褒矣【按謂司馬法說行兵揖讓有三代之法而齊區區小國又當戰國之時故云亦少褒矣】

孫子吳起列傳第五

隊長【上音徒對反下音竹兩反】趣使使【上音促趣謂急也下音色吏反】注越絕【按越絕書云是子貢所著恐非也其書多記吳越亡后土地多是後人所錄也】孫臏與龎涓【上臏音類忍反下龎音皮江反涓古反】君弟重射【弟但也重射謂好射也】及臨質【按質猶對也將欲對射之時也一云質謂棚非也】夫解雜亂紛糺者【按謂事之雜亂紛糺撃挐也】不控捲【按謂解雜亂紛糺者當善以手解之不可控捲而撃之捲卽拳也劉氏云控綜捲縮非也】救鬭者不搏撠【博防二音按謂救鬭者當善防解之無以手助相撠則其怒益熾矣按撠以手防刺人】批亢虛【批音白結反亢苦浪反按批者相排批也音白滅反亢者敵人相拒也搗者撃也衝也虛者空也按謂前人相亢必須批之彼兵若虛則衝搗之欲令撃梁之虛也此當是古語故孫子以言之也】形格勢禁【謂若避其相亢撃搗彼虛則是事形相格而勢自禁則彼自爲解兵也】是我一舉解趙之圍【謂齊今引兵據大梁之衝是其方虛之時是一舉釋趙而斃魏】蹶上將【蹷卽音巨月反劉氏蹶猶斃也】與齊戰於桂陵後十三嵗【王劭紀年云梁惠王十七年齊田忌敗梁於桂陵至二十七年十二月齊田朌敗梁於馬陵計相去無十三嵗】遂成豎子之名【豎子謂孫臏】李克曰起貪而好色【按王劭云此李克云吳起貪下文云魏文侯知起廉盡能得士心又公叔之僕稱起爲人節廉豈前貪而後廉何言之相反也今按李克言起貪者起本家累千金破產求仕非貪也蓋言貪者是貪榮名耳故母死不赴殺妻將魯是也或者起未委質於魏猶有貪迹及其見用則盡廉能亦何異乎陳平之爲人也】爲吮之【鄒氏音戈軟反又才軟反】左孟門【劉氏按紂都朝歌今孟山在其西今言左則東邊別有孟門】相田文【按呂氏春秋作商文】公叔爲相【韓之公族】並中悼王【楚系家悼王名疑也】太子立【肅王臧也】

伍子胥列傳第六

伍舉【按舉直諫見左氏楚世家】太傅費無忌【按左傳作費無極】守城父【本陳邑楚伐陳而有之地理誌潁川有城父縣】奮陽【城父司馬之姓名也】忍訽【鄒氏云一作詬罵也音逅劉氏音火反】伍胥貫弓【劉氏音貫爲彎又音古患反貫謂滿張弓】華氏之亂【左氏宋大夫華登欲殺元公事魯昭公二十一年也】昭闗【其闗在江西乃吳楚之境也】注張勃曰【按張勃晉人吳鴻臚嚴之子也作吳錄裴氏注引之是也】注溧陽縣【音栗溧水名也】鐘離居巢【二邑楚縣也按鐘離縣在六安古鐘離子之國系本謂之終犂嬴姓之國居巢國也桀奔南巢其國蓋逺尙書序巢伯來朝蓋因居之於淮南楚地也】專諸【左傳謂之専設諸】郤宛伯州犁【按州犁伯宗子也郤宛州犁子伯噽郤宛子喜音噽伯氏別姓郤】二公子將兵【公子燭庸及蓋余也】取六與潛【六古國也臯陶之後所封潛縣有天柱山】公子囊瓦【按左氏楚公子貞字子襄其孫名瓦字子常此言公子又兼稱囊瓦蓋誤】於豫章【杜預云昔豫章在江北蓋分後徙之於江南也】夫槪【古賚反】子常敗走奔鄭【公孫瓦也】走鄖【奏云二音走向也鄖國名】至郢【郢楚都也音以正反又一音以井反】日途逺故倒行而逆施之【按倒音丁老反施音如字子胥言志在復讐常恐且死不遂本心今幸而報豈論理乎譬如人行前途尙逺而日勢已其在顚倒疾行逆理施事何得責吾順理乎】六月敗吳兵於稷【按左傳作稷丘杜預云稷丘地名在郊外】取番【音普寒反又音婆蓋鄱陽也】徙於鄀【音若鄀楚地今闕】病創【音瘡】夫湫【音椒又如字】大夫種【劉氏云大夫姓種名非也按今吳南有文種埭則種姓文爲大夫官也】專復【皮逼反】而抉吾眼【烏穴反抉亦決也】橐臯【音拓臯二音杜預云地名在淮南逡遒縣東南】白公厲劍人問曰【按左氏人卽子西之子平也白公弟王孫燕】子綦【左傳作子期也】吳王太子【左傳太子名友】昭夫人之宮【昭王夫人卽惠王母越女也】如髙府【杜預云楚之別府也】石乞從者屈固【按徐廣云一作惠王從者屈固蓋此本爲得而左傳云石乞尹門圉公陽穴宮負王以如昭夫人之宮則公陽是王從者矣】窘於江上【音隸殞反】

史記索隠卷十七

欽定四庫全書

史記索隠卷十八

唐司馬貞撰

仲尼弟子列傳第七

孔子曰受業身通者七十有七人【按孔子家語亦有七十七人惟文翁孔廟圖作七十二人也】冉有季路【按論語一曰徳行二曰言語三曰政事四曰文學今此文學政事在言語上是其記異耳】師也僻參也魯【按論語先言柴次言由今此傳序之亦與論語不同不得輒言其誤也】孔子皆後之不並世【按自臧文仲已下孔子皆後之不並世其所嚴事自老子及公綽已上皆孔子同時也】注大戴禮記【按戴徳撰禮號曰大戴禮合八十五篇其四十七篇亡見今存者有三十八篇今裴氏所引在衛將軍篇孔子稱祈傒對晉平公之辭惟舉銅鞮介山二人行耳】蘧伯玉【按大戴禮又云外寛而內直自娛於隠括之中直已而不直人汲汲於仁以善存亾蓋蘧伯玉之行也】老萊子【大戴記又云徳恭而行信終日言不在悔尢之內貧而樂也蓋老萊子之行也】晏平仲【大戴記曰君擇臣而使之臣擇君而仕之有道順命無道衡命蓋晏平仲之行也】栁下惠【大戴記又云孝恭慈仁允徳圖義約貨亡怨蓋桞下惠之行也】銅鞮【地理誌縣名屬上黨】顏回年二十九髮白蚤死【按家語亦云年二十九而髮白三十二而死王肅云此久逺之書年數錯誤未可詳也挍其年則顏回死時孔子年六十一然則伯魚年五十先孔子卒時孔子且七十也今此爲顏回先伯魚死而論語曰顏回死顏路請子之車孔子曰鯉也死有棺而無槨或爲設事之辭按顏回死在伯魚之前故以論語爲設詞】注衞瓘【按瓘字伯玉晉太保亦注論語裴氏引之】閔損【家語亦云魯人少孔子十五嵗】不仕大夫【按論語季氏使閔子騫爲費宰子騫曰善爲我辭焉是不仕大夫不食污君之祿】冉耕字伯牛【按家語云魯人】冉雍字仲弓【家語云伯牛之宗族少孔子二十九嵗】仲由字子路【家語一字季路亦云是卞人】委質【按服防注左氏云古者始仕必先書其名於策委死之質於君然後爲臣示必死節於君也】注李充曰【按充字度晉中書侍郎亦作論語解也】變肇【按肇字永初晉尙書郎作論語義也】爲蒲大夫【蒲衞邑子路爲之宰也】爲衞大夫【按服防云爲孔悝之邑宰】方孔悝作亂【按左傳蒯聵入孔悝家悝母伯姫劫悝於厠彊與之盟而立蒯聵非悝本心自作亂也】宰予【家語亦云魯人】爲臨淄大夫【按謂仕齊齊都臨淄故云爲臨淄大夫也】與田常作亂【按左氏傳無宰我與田常作亂之文然有闞止字子我而因爭寵遂爲陳恆所殺恐字與宰予相渉因誤云然】端沐賜衞人【家語作木】子石【公孫龍也】地狹以泄【按越絕書其泄字作淺】王必惡越【按惡猶畏惡也】子胥以諫死【王劭按家語越絕並無此五字是時子胥未死】國爲虛莽【有本作棘恐誤也】鈇屈盧【上鈇音膚鈇斧也劉氏一本無此字屈盧矛名】不可以應卒【按卒謂急卒也言計慮不先定不可以應卒有非常之事】吳王果與齊人戰於艾陵【按左傳在哀十一年】與晉相遇黃池【按左傳黃池之會在哀十三年越入吳吳與越平也】越圍王宮夫差自殺【按左傳越滅吳在哀二十二年則事並懸隔數年蓋此文欲終說其事故其辭相連】五國各有變【按左傳謂魯齊晉吳越也故云子貢一出存魯亂齊破吳彊晉而霸越】好廢舉與時轉貨資【按家語貨作化王肅云廢舉謂買賤賣貴也隨時轉貨以殖其資也劉氏云廢謂物貴而賣之舉謂物賤而収買之轉貨謂轉貴収賤也】是時子貢爲魯使於齊【按左傳子貢爲魯使齊在哀十五年蓋此文誤也】言偃吳人【家語云魯人按偃仕魯爲武城宰耳今吳郡有言偃冢蓋吳郡人爲是也】卜商【按家語云衞人鄭云溫國人不同者溫國今河內溫縣元屬衞故】子夏居西河【在河東郡之西界蓋近龍門劉氏云今同州西縣有子夏石室學堂也】爲魏文侯師【按子夏文學著於四科序詩傳易又孔子以春秋屬商又傳禮著在禮志而此史並不論空記論語小事亦其疎也】顓孫師陳人【鄭目錄陽城人陽城縣名屬陳郡】曾參南武城人【按武城屬魯當時魯更有北武城故言南也】澹臺滅明南遊至江【按今吳國東南有澹臺湖卽其遺迹所在】以貌取人失之子羽【按家語子羽有君子之容而行不勝其貌而上文云滅明狀貌甚惡則以子羽形陋也今此孔子云以貌取人失之子羽與家語正相反】宓不齊【家語云魯人字子賤少孔子四十九嵗此云三十不同】賢不齊者五人【按家語云不齊所父事者三人所兄事者五人所友者十一人不同也】原憲【鄭云魯人家語宋人少孔子三十六嵗】原憲遂亡【家語云隠居衞】公冶長齊人【家語云魯人名萇字子長範云字子芝】南宮括字子容【家語作南宮縚按其人是魯孟僖子之子仲孫閱也蓋居南宮因姓焉】公晳哀字季次【家語作公晳尅】惟季次未嘗仕【家語云未嘗屈節爲人臣故子特賞嘆之亦見遊俠傳也】曾蒧【音防又音其炎反】字晳【家語云曾防字子晳曽參之父】顏無繇字路回父【家語云顏由字路回之父也孔子始教於闕裏而受學焉少孔子六嵗故此傳云父子異時事孔子故易稱顏氏之子者是父子俱學孔門也】商瞿魯人字子木【家語云瞿年三十八無子母欲更娶室孔子曰瞿過四十當有五丈夫子果然瞿謂梁鱣勿娶吾恐子或晚生非妻之過也】馯臂子【馯徐廣音韓鄒誕生音汗按儒林傳蘭鄕子及漢書皆云馯臂字子弓今此獨作蓋誤耳應劭云子弓是子夏門人】矯子庸疵【儒林傳及系本皆作蟜疵音自移反疵字或作疵蟜是姓疪名也字子肩然蟜姓魯莊公族也禮記蟜固見季武子蓋魯人史儒林傳皆云魯人獨此云江東人蓋亦誤耳儒林傳云馯臂江東人蟜疵楚人也】燕人周子家豎【周豎字子家有本作林】淳於人光子乘羽【淳於縣名在北海光羽字子乘】齊人田子莊何【田何字子莊】東武人王子中同【王同字子中】菑川人楊何【自商瞿傳易至楊何凡八代相傳儒林傳何字叔元】髙柴【鄭云衞人家語齊人髙氏之別族長不盈六尺狀貌甚惡此傳作五尺誤也】漆雕開【鄭云魯人家語云蔡人字子若少孔子十一嵗又云習尙書不樂仕孔子曰可以仕矣對曰吾斯之未能信王肅云未得用斯書之意故曰未能信也】公伯繚字周【馬融云魯人家語無公伯繚而有申子周而譙周云疑公伯繚是讒愬之人孔子不責而云其如命何非弟子之流也今亦列比在七十二賢之數蓋太史公誤且僚亦作也】司馬耕字子牛【家語云宋人字子牛孔安國亦云宋人弟安子曰司馬犁也牛是桓魋之弟以魋爲宋司馬故牛遂以司馬爲氏也】樊須字遲【鄭云齊人家語云魯人也】有若【家語云魯人字子有少孔子三十三嵗今此傳云四十二嵗不知傳誤又所見不同也】五丈夫子【謂五男也】巫馬施字子旗【鄭云魯人家語云陳人字子期】梁鱣字叔魚【家語云齊人字叔魚也】顏幸字子栁【家語云顏幸字栁按禮記有顏栁或此人】少孔子四十六嵗【家語云少三十六嵗魯人與鄭同】冉孺字子魯【家語字子魯魯人作冉儒】曹防少孔子五十嵗【家語同】伯防字子折【家語作伯處字子晳皆轉寫字誤未知適從】公孫龍字子石【家語或作寵又云礱七十子圖非礱也按字子石則礱或非謬鄭云楚人家語衞人然莊子所云堅白之談則其人也】子石已右冉季產【家語冉季字產】秦祖字南【家語字子南】漆雕哆【赤者反家語字子斂】顏子驕【家語名產孔子在衞南子招夫子爲次過市時產爲禦也】漆雕徒父【家語字固也】壤駟赤字徒【家語字子徒者】石髙澤【家語字季】石作蜀字明【家語同】任不齊字選【家語字子選也】公良孺【家語作良儒陳人字子正賢以有勇孔子周遊常以家車五乘孔子家語在三十五人之中亦見系家在三十二人不見蓋傳之數亦誤也鄒誕本作公襄儒】後處字裏【家語同也】公夏首字乘【家語同也】奚容箴字子晳【家語同也】公肩定字中【家語同也】顏祖字襄【家語無此人也】鄡單字子家【鄡音苦堯反單音善則單名徐廣云一作鄡單鉅鹿有鄡縣太原有鄡縣家語無此人也】罕父黒字子索【家語作罕父黑字索】秦商【家語魯人字丕慈少孔子四嵗其人菫與孔子父紇俱以力聞也】申黨字周【家語有申繚字周論語有申棖鄭云申棖魯人弟子也蓋申黨是棖不疑以棖黨聲相近上文又有公伯繚亦字周家語則無伯繚是史記述伯繚一人者也】公祖句玆字子之【句音鉤】榮子祺【家語榮祈字子顏也】縣成字子祺【家語作子謀也】左人郢字行【家詰同也】燕伋字思【家語同也】鄭國字子徒【家語薛邦字徒史記作國而家語稱邦者蓋避漢祖諱而攺鄭與薛字誤也】秦非字子之施之常字子恆顏噲字子聲步叔乘字子車顏之僕字叔【家語並同】原亢籍【家語名亢字籍】樂欬字子聲【家語同也】亷潔字子庸【家語同也】叔仲會字子期【鄭云晉人家語魯人少孔子五十四嵗與孔璇年相比二孺子俱執筆疊侍於夫子孟武伯見而放之是也】顏何字冉【家語字稱】狄黑字晳【家語同】邦巽字子斂【家語巽作選字子斂文翁圗作國選蓋亦由避漢諱攺也劉氏作邽巽邽音圭所見各異也】孔忠【家語云忠字子蔑孔子兄之子也】公西輿如字子上【家語冋】公西箴字子上【家語子上作子尙也】已上四十二人無年及不見書傳者【按家語此例惟有三十七人其公良孺秦商步叔仲會四人家語有事迹史記闕然自公伯遼秦冉鄡單三人家語不載而別有琴牢陳亢縣丰當此三人數皆互有也如文翁圖所記又有林放蘧伯玉申棖申黨俱是後人以所見增益於今殆不可考】

商君列傳第八

公叔座【公叔氏座名也座音在戈反】爲中庶子【官名也魏已置之非自秦也周禮夏官謂之諸子禮記文王世子謂之庶子掌公族也】座之中庶子【按戰國策云禦庶子也】魏惠王【卽魏侯之子名防後徙大梁而稱梁也】豈不悖哉【謂疾重而悖亂也】景監【景姓楚之族也監音去聲平聲亦通】比三【比者頻也謂頻三見孝公言帝王之道也比音必耳反】說君【音稅下同】君大說【音悅】固見非於世【按商君書非作負】見敖於人【商君書作必見驁於人也】不法其故【言救獘爲政之術所爲茍可以彊國則不必須要法於故事也】甘龍曰【孝公之臣甘姓龍名也按甘氏出春秋時甘昭公王子帶後也】不肖者拘焉【言賢智之人作法更禮而愚不肖者不明變通而輒拘制不使之行斯亦信然矣】湯武不循古【商君書作修古】殷夏不易禮【指殷紂夏桀也】令人爲什伍【劉氏云五家爲保十保相連】而相牧司連坐【按牧司爲相糺發也一家有罪則九家連舉發若不糺舉則十家連坐恐變令不行故設重禁】告姧者與斬敵首同賞【按謂告姧一人則得爵一級故云與斬敵首同賞也】匿姧者與降敵同罰【按律降敵者誅其身沒其家今匿姧者與之同罪也】事末利及怠而貧者舉以爲収孥【末謂工商也蓋農桑爲本故上云本業耕織也怠者懈也周禮謂之疲民以言懈怠不事事之人而貧者則糺舉而収錄其妻子沒爲官奴婢蓋其法特重於古也】宗室非有軍功論不得爲屬籍【按謂宗室若無軍功則不得入屬籍謂除其籍則𨿽無功不及爵秩也】臣妾衣服以家次【謂各隨其家爵秩之班次亦不使僣侈逾等也】言初令【謂鞅新變之法令爲初令】皆趨令行之【趨音七逾反趨者向也附也】爲大良造【卽大上造也卽秦之第十六爵名也今云良造者或後變其名耳】冀闕【冀闕卽魏闕也冀記也出列教令當記於此門闕】平斗桶【音統量器名鄭音勇今之斛也】居領阨之西【蓋卽安邑之東山領險阨之地卽今蒲州之中條已東連汾晉之崄嶝也】西魏遂去安邑徙都大梁【按紀年曰梁惠王二十九年秦衞鞅伐梁西鄙則徙大梁在惠王之二十九年也】秦封之於商【於商二縣名在農按紀年云秦封商鞅在惠王三十年與此文合】商君相秦十年又下云五月而秦孝公卒【按戰國策云孝公行商君法十八年而死與此文不同者按此直云相秦十年耳而戰國策乃云行商君法十八年蓋連其未作相之年耳】鞅之得見也從孟蘭臯【按孟蘭臯人姓名也言鞅前因蘭臯得與趙良相見也】子不說吾治秦與【上說音悅下與音予】自勝之謂彊【謂守謙敬之人是爲自勝若是者乃爲彊若爭名得勝此非彊之道】三置晉國之君【謂立晉惠公懷公文公也】一救荊國之禍【按六國年表穆公二十八年會晉救楚朝周是也】教之化人也深於命【按劉氏云教謂商鞅之令也命謂秦君之命也言人畏鞅甚於秦君也】人之效上捷於令【上謂鞅之處分也令謂秦君之令也】今君又左建外易【按左建謂以左道建立威權也外易謂在外革易君命也】闟防【闟亦鈒同所及反鄒又音吐臈】注屈盧【上音遼下音九物反按屈盧幹將並古良匠造矛防者之名】書曰恃徳者昌【此是周書之言孔子所刪之餘也】歸十五都【衞鞅所封商於二縣以爲國其中凡有十五都故趙良勸令歸之】所以収君豈其微哉【謂鞅於秦無仁恩故秦國之所以將収錄鞅者其效甚明故云豈其微哉】走商邑【上音奏奏走向也】注京兆鄭縣【按地理誌京兆有鄭縣秦本紀云初縣杜鄭按其地是鄭桓公友之所封也】於鄭黽池【按云鄭黽池者時黽池屬鄭故也而徐廣云黽或作彭池者按鹽鐵論云商君困於彭池黽音亾忍反】天資刻薄人也【謂天資其人爲刻薄之行刻謂用刑深刻薄謂棄仁義不悃誠是薄也】挾持浮說【說音如字浮說卽虛說也謂鞅得用刑政深刻又欺魏將是其天資自有狙詐則初爲孝公論帝王之術是浮說耳非其本性也】開塞耕戰書【按商君開謂刑嚴峻則政化開塞謂布恩賞則政化塞其意本於嚴刑少恩又爲田開阡陌及言斬敵首賜爵是耕戰書也】注新序論曰【按新序是劉歆所撰其中論商君故裴氏引之】注歸借【音胙字合作胙誤爲借耳按本紀周歸文武胙於孝公是也】注刑用棄灰【按說苑云秦法棄灰於道者有刑是其事也】

蘇秦列傳第九

蘇秦東周雒陽人也【蘇秦字季子蓋蘇忿生之後已姓也譙周云秦兄弟五人秦最少兄代代弟厲及辟鵠並爲遊說之士此下云秦弟代代弟厲也】鬼谷先生【按鬼谷地名也扶風池陽潁川陽城並有鬼谷墟蓋是其人所居因爲號又樂壹注鬼穀子書云蘇秦欲神祕其道故假名曰鬼谷】出遊數嵗大困而歸【按戰國策此語在說秦王之後】夫士業已屈首受書【按謂士之立操業者素也本也言本已屈首低頭受書於師也】徧觀之【音徧官二音按謂盡觀覧其書也】得周書陰符【按戰國策云得太公陰符之謀則陰符是太公之兵符也】以出揣摩【揣音初委反摩姥何反鄒誕本作揣靡靡讀亦爲摩王邵云揣情摩意是鬼谷之二章名非爲一篇也髙誘曰揣定也摩合也定諸侯使讐其術以成六國之從也江邃曰揣人主之情摩而近之其意當矣】皆少之【謂王之左右素慣習知秦浮說多不中當世而以爲蘇秦智識淺故云少之劉氏云少謂輕之也】北有代馬【按謂代郡馬邑也地理誌代郡又有馬城縣一云代馬謂代郡兼有胡馬之利】此天府【按周禮春官有天府鄭雲府物所藏言天尊此所藏若天府然】說燕文侯【上音稅下並同燕文侯史失名】東有朝鮮【潮仙二音朝鮮水名】北有林胡樓煩【地理誌樓煩屬雁門郡】西有雲中九原【按地理誌雲中九原二郡名秦曰九原漢武帝攺曰五原郡】注滹沲出鹵城【按滹沲水名並州之川也音呼沲又地理誌鹵城縣名屬代郡滹沲河自縣東至參谷又東至文安入海也】車六百乘粟支數年【按戰國策車七百乘粟支十年】南有碣石【戰國策碣石山在常山九門縣地理誌大碣石山在右北平驪城縣西南】軍於東垣矣【地理誌髙帝攺曰眞定也】趙肅侯【按世本云肅侯名言】請別白黑所以異陰陽【按戰國策云請屏左右白言所以異陰陽其說異此然言別白黑者蘇秦言已今論趙國之利必使分明有如白黒分明陰陽殊異也】則趙氏自操兵【戰國策作自銷鑠】據衞取捲【地理誌捲縣屬河南按戰國策云取淇】注常山有蒲吾【按徐氏所引據地理誌云然也】前有樓闕軒轅【戰國策云前有軒轅又史記俗本亦有作軒冕者非本文也】長姣【音交說文云姣美也】臣人之與臣於人【按臣人謂已爲彼臣也臣於人者謂我爲主使彼臣己也】夫衡人者【按衡人卽遊說從橫之士也東西爲橫南北爲從地形東西橫長故張儀相秦爲秦連橫】恐愒諸侯【上起拱反下許曷反謂相恐脇鄒氏愒音憩其意疎】也通質【音如字又音躓以言通其交質之情】韓絕其糧道【謂擁兵於峣闗之外又守宜陽也】趙渉河漳【謂趙亦渉河漳而西欲與韓作援以阻秦軍】楚絕其後【謂出兵武闗以絕秦兵之後】魏塞其道【按其道卽河內之道戰國策其作午】魏軍河外【河外謂陜及曲沃等處也】六國從親以賓秦【謂六國之軍共爲合從相親獨以秦爲賓而共伐之】黃金千鎰【戰國策作萬鎰一鎰爲一金則二十兩曰一鎰爲米二升鄭以一鎰爲二十四分之一其說異也】錦繡千純【音淳裴氏云純端疋名髙誘注戰國策音屯屯束也又禮鄕射云某賢於某若干純純數也音旋也】雕陰【魏地也劉氏曰在龍門河之西北按地理誌雕陰屬上郡】說韓宣王【按世本韓宣王昭侯之子也】鞏成臯【二邑本屬東周後爲韓邑地理誌二縣並屬河南】商阪之塞【劉氏云蓋在商洛之間適秦楚之險塞是也】東有宛穰【地理誌宛穰二縣名並屬南陽】洧水【音於軌反水名出南方】谿子【按許愼注淮南子以爲南方谿子蠻出柘弩及竹弩】少府時力距來【韓又有少府所造時力距來二種之弩按時力者謂作之得時則力倍於常故有時力也距來者謂以弩埶勁利足以距於來敵也其名並見淮南子】超足而射【按超足謂超騰用埶蓋起足蹋之而射也故下云蹠勁弩是也】皆出於防山【莊子雲南行至郢北面而不見冥山司馬彪云冥山在朔州北郭象云冥山在乎太極李軌云在韓國】棠谿【地理誌棠谿亭在汝南吳房縣】墨陽【淮南子云服劍者貴於剡利而不期於墨陽莫耶則墨陽匠名也】合賻【按戰國策作合伯春秋後語作合相】鄧師【鄧國有工鑄劍而師名焉】宛馮【徐廣云滎陽有馮池謂宛人於馮池鑄劍故號宛馮】龍泉太阿【按吳越春秋楚王令風胡子請吳幹將越歐冶作劍二其一曰龍泉二曰太阿又太康地記曰汝南西平有龍泉水可以淬刀劍特堅利故有龍泉水之劍楚之寶劍也以特堅利故有堅白之論云黃所以爲堅也白所以爲利也齊辧之曰白所以爲不堅黃所以爲不利也故天下之寶劍韓爲眾一曰棠谿二曰墨陽三曰合伯四曰鄧師五曰宛馮六曰龍泉七曰太阿八曰莫耶九曰幹將也然幹將莫耶匠名也其劍皆出西平縣今有鐵官令一別領戶是古鑄劍之地也】當敵則斬堅甲鐵幕【按戰國策云當敵則斬甲盾提鍪鐵幕也鄒誕幕一作陌劉云謂以鐵爲臂脛之衣言其劍利能斬之也】革抉【音決謂以革爲射決決射韝也】防芮【防與瞂同音伐謂楯也芮音如字謂繋楯之綬也】今玆效之【按鄭注禮云效猶呈也見也】寧爲雞口不爲牛後【按戰國策云寧爲雞屍不爲牛從延篤注云屍雞中主也從謂牛子也言寧爲雞中之主不爲牛之從後也】太息曰【太息謂久蓄气而大吁也】今主君【謂指蘇秦也禮卿大夫稱主今嘉蘇子合從諸侯褎而美之故稱曰主】說魏襄王【世本恵王子名嗣】許郾【音偃又於建反戰國策作鄢按地理誌潁川有許郾二縣又有傿陵縣故所稱惑也傿音焉】注一篇【邊田反】昆陽召陵【地理誌昆陽屬潁川召陵屬汝南也】舞陽新都新郪【地理誌舞陽屬潁川新郪屬汝南按卽郪丘章帝以封殷後於宋新都屬南陽按戰國策直云新郪無新都二字】無胥【按其地闕】西有長城【徐廣云滎陽捲縣有長城蓋據地險爲說也】築帝宮【謂爲秦築宮備其巡狩而捨之故謂之帝宮】受冠帶【謂冠帶制度皆受秦法】祠春秋【言春秋貢奉以助秦祭祀】禽夫差於幹遂【按幹遂地名不知所在然按幹是水旁之髙地故有江幹河幹是也又左思吳都賦雲長幹延屬是幹爲江旁之地遂者道也於幹有道因爲地名】注衣三屬之甲【衣音意屬音燭按三屬謂甲衣也覆一也甲裳二也脛衣三也甲之有裳見左傳也】注贏三日【上音盈謂賫糗糧】注中試【音竹仲反謂其筋力能負重所以得中試也】則復利其宅【復音福謂中試之人國家當優復賜之上田宅故云利其田宅也】蒼頭二十萬【謂以靑巾裹頭以異於眾荀卿魏有蒼頭二十萬是也】廝徒十萬【廝音斯謂廝養之卒廝養馬之賤者今起爲之卒】割地以效實【謂割地獻秦以效已之誠實】效愚計【此效猶呈也見也】說齊宣王【世本名辟疆威王之子也】五家之兵【按髙誘注戰國策云五家卽五國也】進如鋒矢【按戰國策作疾如錐矢髙誘曰錐矢小矢諭徑疾也呂氏春秋曰所貴錐矢者爲應聲而至】六博【按王逸注楚詞云博著也行六棊故曰六博】蹋鞠【上徒臈反下居六反注云蹴踘促六反蹴亦蹋也崔豹雲起黃帝時習兵之埶】過衞陽晉之道【按陽晉魏邑也魏世家哀王十六年秦拔魏蒲阪陽晉封陵是也劉氏云陽晉地名蓋適齊之道衞之西南也】徑乎亢父【亢音剛又苦浪反地理誌縣名屬梁國也】恫疑【上音通一音洞恐懼也】虛猲【猲本一作喝並呼葛反髙誘曰虛猲喘息懼貌也劉氏云秦自疑懼不敢進兵虛作恐怯之詞以脇韓魏也】說楚威王【威王名商宣王之子】夏州【裴駰據左氏及車說夏州其文甚明而劉伯莊以爲夏州侯之本國亦未爲得也】海陽【按地理誌無海陽劉氏云楚之東境】南有洞庭【今之靑艸湖是也在嶽州界也】蒼梧【地名地理誌有蒼梧郡】北有陘塞【陘山在楚北境威王十一年魏敗楚陘山是也】郇陽【上音荀北有郇陽其地當在汝南潁川之界驗地理誌及太康地記北境並無郇邑郇邑在河東晉地計郇陽當是新陽聲相近字變耳汝南有新陽縣應劭云在新水之陽猶豳邑變爲栒亦當然也徐氏郇陽當是愼陽蓋其疎也】疑於王者【疑作擬讀】委虵蒲服【委虵謂以面掩地而進若虵行也蒲服卽匍匐並音蒲卜】注秦字季子【按其嫂呼小叔爲季子耳未必卽其字允南卽以爲字未之得也】負郭田【負者背也枕也近城之地沃潤流澤最爲膏腴故曰負郭也】乃投從約書【按諸本亦作設言設者謂宣布其從約六國之事以告於秦若作投亦爲易解】俯而慶仰而弔【劉氏云當時慶弔應有其詞但書家不錄耳】烏啄【音卓又音許穢反今之毒藥烏頭是】爲其愈充腹【劉氏以愈猶暫非也謂食烏頭爲其暫愈饑而充腹少時毒發而死亦與饑死同患也】今齊長主【按謂齊王年長也或作齊彊故言長主】覆三軍得二將【按徐廣云齊覆三軍而燕失二將又戰國策云獲二將亦謂燕之二將是燕之失也】從子母弟【戰國策從作寵】而賈十倍【按謂紫色價貴於帛十倍而本是敗素以諭齊𨿽有大名而其國中困斃也】北夷方七百里【謂山戎北狄附齊者】必長賓之【長音如字賓爲擯】涇陽君髙陵君【二人秦王母弟也髙陵君名顯涇陽君名悝】正告【正告謂顯然而告天下也】浮於汶【音旻卽江所出之岷山也】乘夏水【夏音暇謂夏潦之水盛長時也】宛東下隨【宛縣之東而下隨邑】乘船出於巴【巴水名與漢水近】五渚【按五渚五處洲渚也劉氏以爲宛鄧之間臨漢水不得在洞庭或說五渚卽五湖益與劉說不同也】寡人射隼矣【按易曰射隼於髙墉之上獲無不利秦王言我今伐楚必當捷獲也】起乎少曲【地名近宜陽也】莫不盡繇【音揺搖動也】我離兩周【離如字謂屯兵以罹二周也而乃觸擊於鄭故五日國舉舉猶拔也】塞女防【女防地名蓋在太行山之西】韓氏太原捲【劉氏捲音軌龜反也按舉安邑塞女防及至韓氏之輯國宜陽也太原者魏地不至太原亦無別名太原者蓋太衍字也原當爲京及捲皆屬滎陽是魏境又下軹道是河內軹縣言道者亦衍字徐廣云霸陵有軹道亭非魏之境其疎謬如此】南陽封冀【按魏之南陽卽河內也封封陵也冀冀邑皆在魏境故徐廣云河東皮氏縣有冀亭】決滎口【滎澤之口與今汴河口通其水深可以灌大梁故云無大梁也】決白馬之口【白馬河津在東郡決其流以灌外黃及濟陽】決宿胥之口【按紀年作胥蓋亦津之名今其地不知所在也】魏無虛頓丘【虛邑名地與酸棗相近】爲齊罪【秦令齊滅宋仍以破宋爲齊之罪名】攻魏重楚【重猶附也尊也】殘均陵【在南陽蓋今之均州】安黽厄【音盲縣名在江夏】得講於魏【講和也解也秦與魏和也】至公子延【至當爲質謂以公子延爲質也】因犀首屬行【犀首公孫衍本魏將因之以屬軍行行音胡郎反謂連兵相續也】傷於譙石而遇敗於陽馬【按譙石陽馬並趙地名非縣邑也】贏則兼欺舅與母【按贏猶勝也舅穰侯魏冉也母太后也】適燕者【適音宅適者責也下同】三川晉國之禍三晉之半【以言西河之外上頟之地及三川晉國皆是秦與魏戰之處秦兵禍敗我三晉之半是秦禍如此其大者乎】而燕趙之秦者【燕趙之人往秦者謂遊說之士也】蘇秦兄弟三人【按譙允南以爲蘇氏兄弟五人更有蘇辟蘇鵠典略亦同其說按蘇氏譜云然】

張儀列傳第十

張儀者魏人也【按晉有大夫張老又河東有張城張氏爲魏氏人必也而呂覽以爲魏氏餘子則蓋魏之支庶也又書略說餘子謂庶子也】遊說【音稅】醳之【古釋字】曰嘻【音僖鄭曰嘻悲恨之聲】相約從親【從音足容反】而數讓之【按謂數設詞而讓之讓亦責也數音朔】寧渠能乎【渠音詎古字少假借耳】爲文檄【桉徐廣云一作丈二檄王劭按春秋後語云文二尺檄許愼云檄二尺書】從若飲【若者汝也下文而亦訓汝】苴蜀相攻擊【上苴音巴謂巴蜀之夷自相攻擊也今字作苴者按巴苴是艸名今論巴遂誤作苴也或巴人巴郡本因芭苴得名所以其字遂以苴爲巴也】注益州天苴讀爲芭黎【天苴卽巴苴也譙周蜀人也知天苴之音讀爲芭黎之芭按芭黎卽織木葺爲葦蘺也今江南亦謂葦蘺曰芭蘺也】司馬錯【七各反又七故反二音】什谷之口【一本作尋谷尋什聲相近故其名惑也戰國策云轘轅緱氏之口亦其地相近也】秦攻新城【此新城當在河南伊闕之左右】去王逺矣【王音於放反】遇其財足以富人【戰國策遇作得】利盡西海【西海謂蜀川也海者珍藏所聚生猶謂秦中爲陸海然也其實西亦有海也】名實附也【按名謂傳其徳也實謂得土地財寶】臣請謁其故【謁者告也陳也故謂陳不宜伐之端由也】起兵伐蜀十月取之【六國年表在惠王二十二年十月也】蒲陽【魏邑名也】曰夏陽【音下夏山名也亦曰大夏是蜀所都】秦下兵攻河外【河之西卽曲沃平周之邑等】據捲衍【捲縣在河南衍地名】秦折韓而攻梁【戰國策折作挾也】獻商於之地【劉氏云商卽今之商州有古商城其西二百餘里有古於城】不欲出之【按不字當作必時張儀爲楚所囚故必欲出之也】聞蘇秦死【按此時當秦惠王之後元十四年】必折天下之脊【按常山於天下在北有若人之背脊也】枋船【枋音方謂並兩舫也亦音船】扞闗【在楚之西界】注巴郡魚復【音伏按地理誌巴郡有魚復縣】偏守新城【上是連反此云新城當在吳楚之間】漢中【其地在秦南山之南楚之西北漢水之北名曰漢中】攻衞陽晉大關天下胸【夫以常山爲天下脊則此衞及陽晉當天下胸蓋其地是秦晉齊楚之交道也以言秦兵據陽晉是大關天下胸則他國不得動也】泗上十二諸侯【謂邊近泗水之側當戰國之時有十二諸侯宋魯邾莒之比也】混一諸侯【混本作棍同胡本反】而廝徒負養【廝音斯謂雜役之賤者負養謂負擔以給養公家亦賤人也】虎賁之士跿跔科頭【上跿跔音徒俱二音又音劬劉氏云謂跳躍也又集韻云偏舉一足曰跔戰國策曰虎摯之士虎跔科頭謂不著兜鍪】貫頥【謂兩手捧頥而直入敵言其勇也】奮防【謂又有執防者奮怒而趨入陣】探前趹後【謂馬前足探向前後足趹於後趹音烏穴反趹謂後足趹地言馬之走埶疾也】蹄間三尋【按七尺曰尋言馬走之疾前後蹄間一擲過三尋也】徒裼【徒者徒跣也裼袒也謂袒而見肉也】鴻臺之宮桑林之苑【按此皆韓之宮苑亦見戰國策】番吾【上音盤又音婆趙之邑也】梁效河外【按河外河之南邑若曲沃平周等也】割河間【謂河漳之間邑暫割以事秦耳】督過之【督者正其事而責之督過是深責其過也】塞午道【此午道當在趙之東齊之西也午道地名也鄭云一縱一橫爲午謂交道也】金斗長其尾【斗音主凡方者爲斗若安長柄則名爲枓音主尾卽斗之柄其形若刀也】熱啜【音昌悅反按謂熱而啜之是羮也於下云廚人進斟斟謂羮勺故因名羮曰斟故左氏羊羮不斟是也】恆山之尾【尾猶末也謂獻恆山城以與秦】馮喜【此與戰國策同舊本憙者誤也】祭器必出【凡王者大祭祀必陳設文物軒車彜器等因謂此等爲祭器也】外伐與國【謂齊之伐梁也梁之與齊先相許與約從爲鄰故云與國也】張儀相魏一嵗卒【年表張儀以安僖王十年卒紀年云梁安僖王九年五月卒】吾爲事來【軫語犀首言我故來欲有教汝之事何不相見】厭事矣【上一艶反厭者飽也謂欲令其多事也】田需【需時爲魏相也】中謝【蓋謂侍禦之官】館莊子【謂逆旅捨其人字莊子者或作卞莊子也】或曰勿救便【此蓋張儀等之計防】願子爲子主計【子指陳軫也子主謂楚王】臣主與王何異【臣主謂軫之主楚王也王秦惠王以言我主與王俱宜待韓魏之斃而擊之亦無異也】秦魏之交可錯矣【錯音措按錯停止也】不得復過【音戈言義渠道逺今日已後不復得更過相見】請謁事情【謂欲以秦之緩急告語之也】曰中國無事【按謂山東諸侯齊魏之大國等】秦得燒掇焚桿【上掇音都活反謂焚燒而侵掠焚桿音煩烏二音按焚揉而牽掣也戰國策云秦且燒君之國是說其事也】君之有事【謂山東諸國共伐秦】事君之國【謂秦求親義渠君也】五國伐秦【按表秦惠王后元七年楚魏齊韓趙五國共攻秦是其事也】千純【凡絲綿布帛等一段爲一純純音屯】此公孫衍所謂耶【按謂上文犀首云君之國有事秦將輕使重幣事君之國故云衍之所謂因起兵襲秦以傷張儀也】入李伯之下【謂義渠破秦而収軍而入於李伯之下則李伯人名或邑號戰國策伯作帛】佩五國之印爲約長【犀首後相五國或從或橫常爲約長】振防【下音步卜反振謂振揚而暴露其短】以扶其說【按扶謂說彼之非成我之是扶會已之說辭】成其衡道【張儀說六國使連衡而事秦故云成其衡道然山東地形從長蘇秦相六國令從親而賓秦也闗西地形衡長張儀相六國令破其従而連秦之衡故謂張儀爲連橫矣】

史記索隠卷十八﹤史部﹐正史類﹐史記索隱﹥

欽定四庫全書

史記索隠卷十九

唐司馬貞撰

樗裏子甘茂列傳第十一

樗裏子名疾【按樗木名也音攄髙誘曰其裏有大樗樹曰樗裏然疾居渭南陰鄕之樗裏故號曰樗裏子又按紀年則謂之楮裏疾也】滑稽多智【滑音骨稽音雞鄒誕又音滑稽或解云滑亂也稽同也言使捷之人言非若是言是若非謂能亂同異也一云滑稽酒器可轉注吐酒不已以言俳優之人出口成章詞不窮竭如滑稽之吐酒不已也】爵右更【按右更秦之第十四爵名也】惠王八年使伐曲沃出其人【按年表云十一年拔魏曲沃歸其人又秦本紀惠文王后元八年五國共圍秦秦使庶長疾與戰修魚斬首八萬十一年樗裏疾攻魏焦降之則焦與曲沃同在十一年明矣而傳云八年拔之不同王劭按本紀年表及此傳三處記秦伐國並不同又與紀年不合今亦殆不可考】號爲嚴君【按嚴君是爵邑之號當是封之嚴道】遊騰【遊姓騰名也】知伯之伐仇猶【戰國策云知伯欲伐仇猶遺之大鐘載以廣車髙誘注以仇猶爲厹由韓子作仇由地理誌臨淮有厹猶縣也】昭王元年樗裏子將伐蒲【按紀年云楮裏疾圍蒲不克而秦惠王薨事與此合】胡衍【人姓名也】衞必折而從之【戰國策云今蒲入於秦衞必折而入於衞與此文相反】章臺之東【按黃圖在漢長安故城西】武庫正直其墓【直如字讀直猶當也】甘茂者下蔡人【地理誌下蔡縣屬汝南也】事下蔡史舉先生【戰國策及韓子皆云史舉上蔡監門】蜀侯煇【音暉又音胡昆反秦之公子封蜀也華陽國誌作煇】相壯反【側狀反姓陳也】迎甘茂於息壤【按山海經啟筮云鮌竊帝之息壤以堙洪水或是此也】南陽積之久矣【謂上黨南陽並積貯日久矣】倍數險行千里【數音率腴反】公孫奭【按戰國策作公孫衍】其弟立爲昭王【按趙系家昭王名稷系本云名側也】楚圍韓雍氏【按秦惠王二十六年楚圍雍氏至昭王七年又圍雍氏韓求救於秦是再圍也劉氏云此是前圍雍氏當赧王之三年戰國策及紀年與此並不同】解口地【解口秦地名近韓今將與楚也】封小令尹【又封楚之小令尹以杜陽亦秦地今以封楚令尹是秦楚合也】彼有以失之【彼公孫奭及甘茂也有以失之謂不見委任情有所失】而交走秦也【韓楚怨不解二國交走向秦也】與魏講罷兵【鄒氏云講讀曰媾媾猶和也】置之鬼谷【按徐廣云在陽城劉氏云此鬼谷在闗內云陽是矣】位之上卿而處之【按處猶畱也】範蜎【音休緣反又休軟反】注一作蠉【休緣反戰國策云作蝝也】內行章義之難【謂召滑內心猜詐外則佯章恩義而卒包藏禍心搆難於楚也】注一云內句章昧之難【按戰國策云納章句之難】事文信侯【戰國策云甘羅事呂不韋爲庶子】請張卿【卽張唐也卿字也】大項橐【音托尊其道徳故云大項】應侯【範雎】賫臣五城【上音側奚反一音賫並謂割五城與臣也】得上谷三十城【戰國策云得三十六縣】今秦有十一【謂以十一城與秦也】

穰侯列傳第十二

穰侯魏冉【宣太后之異父長弟也姓魏名冉封之穰地理誌穰縣在南陽宣太后者惠王之妃姓羋氏曰羋八子者是也】惠文後先武王死【秦本紀云昭王二年庶長壯與大臣公子爲逆皆誅及惠文後皆不得良死又按紀年云秦內亂殺其太后及公子雍公子壯是也】華陽君【華陽韓地後屬秦羋戎後又號新城君】髙陵君【名顯】涇陽君【名悝】誅季君【按季君卽公子壯僭立而號曰季君穰侯力能立昭王爲將軍衞咸陽誅季君及惠文後故本紀言伏誅又云及惠文後皆不得良死蓋謂惠文後時黨公子壯欲立之及壯誅而太后憂死故云不得良死亦史諱之也又逐武王后出之魏亦事勢然也】仇液【戰國策作機郝蓋是一人而記別也】宋公【戰國策作宋交】陶【陶卽定陶也徐廣云作陰陶陰字本易惑也王劭按定陶見有魏冉冢作陰誤也】三梁【卽南梁也】故國【衞之故國蓋楚丘也下文故地亦同謂楚丘也戰國策衞字皆作燕子良作子之恐非也】盡晉國【河東河西河內並是魏地卽故晉國今言秦蠶食魏氏盡晉國之地也】講【和也】必見欺【謂與秦欲講少割地而求秦質子恐不然必被秦欺也】所聞於魏【須賈說穰侯言魏人謂梁王若少割地而求秦質必是欺我卽聞魏見欺於秦也】陶邑必亡【陶一作魏言秦前攻得魏之城邑秦罷則亡而還於魏也】魏氏方疑【賈引魏人之說不許王講於秦是言魏氏方疑可以少割地而収魏也】從以此散【楚趙怒魏之與秦講皆爭事秦是東方從國於是解散也故雲從以此散】兩道【穰侯封陶魏效絳與安邑是得河東地言從秦適陶開河西河東之兩道】幾盡故宋【上音祈此時宋已滅是秦將盡得宋地也】無行危【言莫行圍梁之危事】益趙【旣得觀津仍令趙伐齊而秦又以兵益助趙也】臣竊必之【告齊王言秦必定不益兵以助趙】

白起王翦列傳第十三

新城【在河南也】安邑【魏以安邑入秦然安邑以東至幹河皆韓故地故云取韓安邑之地】光狼城【地理誌不載光狼城蓋屬趙國】野王【地理誌野王縣屬河內在大行東南孟康曰古邢國也】鄭道已絕【鄭國卽韓之都在河南秦伐野王是上黨歸韓之道絕也】平陽君【平陽君未詳何人】藺【今其地闕西河別有藺縣也】注氏【地理誌氏今在上黨郡也】上黨【謂屯兵長平以據援上黨】斥兵【謂犯秦之斥候兵也】茄【音加裨將名也】鄣【鄣堡城尉官也】發年十五以上【時已屬秦故發其兵】定上黨【秦前攻趙已破上黨今回兵復定其郡其餘城猶屬趙也】杜郵【按故咸陽城在渭北杜郵今在咸陽城中】注張虛捲猶可畏也非但憂平原君之補袒諸侯之捄至也【捲音拳袒音濁莧反字亦作綻捄音救】頻陽【地理誌頻陽縣屬左馮翊應劭曰在頻水之陽也】王賁【賁音奔】寢【徐廣云固始寢丘固始縣屬淮陽寢丘地名也】城父【在汝南卽應鄕】使使還請善田五輩【謂使者五度請也】超距【猶跳躍也】

孟子荀卿列傳第十四【按序傳孟嘗君弟十四而此傳爲第十五蓋後人差降之矣】孟軻騶人也【軻音苦何反又苦賀反鄒魯地名又云邾邾人徙鄒故也】受業子思之門人【王劭以人爲衍字則以軻親受業孔伋之門也今言門人者乃受業於子思之弟子也】萬章之徒【孟子有萬章公明髙等蓋並軻之門人也萬姓章名】大並世盛衰【言其大體隨代盛衰觀時而說事】騶衍【桓寛王充並以衍之所言迂怪虛妄干惑六國之君因納其異說所謂匹夫而熒惑諸侯者是也】裨海【裨音脾裨海小海也九洲之外更有大瀛海故知此裨是小海也且將有裨將裨是小義也】始也濫耳【濫卽濫觴是江原之初始故此文意以濫爲初也謂衍之術言君臣上下六親之際行事之所施所始皆可爲後代之宗本故云濫耳】懼然顧化【懼音劬謂衍之術皆動人心見者莫不懼然駐想又內心畱顧而已化之謂欲從其術也按化者是易常聞而貴異術也】襒席【按字林曰疋結反韋昭曰敷蔑反張揖三蒼訓誥云襒拂也謂側而行以衣襒席爲敬不敢正坐當賓主之禮也】擁彗【按彗帚也謂爲之掃地以衣擁帚而卻行恐塵埃之及長者所以爲敬也】作主運【按劉向別錄云鄒子書有主運篇】孟軻困於齊梁同乎哉【按仲尼孟子法先王之道行仁義之化且菜色困窮而鄒衍執詭怪熒惑諸侯其見禮重如此可爲長太息哉】梁惠王謀攻趙孟軻稱太王去邠【今按孟子太王去邠是軻對滕文公語今云梁惠王謀攻趙與孟子不同】持方枘欲內圜鑿【按方枘是筍也圜鑿是孔也謂工人斲木上方筍而內之圜孔不可入也故楚詞云以方枘而內圜鑿吾固知其鉏鋙而不入是也謂戰國之時仲尼孟軻以仁義於聖主猶方枘圜鑿然】儻亦有牛鼎之意乎【按呂氏春秋云函牛之鼎不可以烹雞是牛鼎言衍之術迂大儻若大用之是有牛鼎之意而譙周亦云觀太史公此論是其愛奇之甚】齊之稷下先生【稷下齊之城門也或云稷下山名謂齊之學士集於稷門之下】環淵【按劉向別錄環作姓也】接子【古著書人之稱號】私心在彼有之【謂私心實在彼焉與謳也有之謂我實有此二事也】荀卿趙人【名況卿者時人相尊而號曰卿也仕齊爲祭酒仕楚爲蘭陵令後亦謂之孫卿子者避漢宣帝諱攺也】談天衍【謂鄒衍談天地廣大及終始五行言天事故云談天】雕龍奭【謂鄒奭修衍文飾若雕龍之文】炙轂過髠【按劉向別錄過字作輠輠車之盛膏器也炙之𨿽盡猶有餘津言髠智不盡如炙輠也按劉氏云轂衍字也今按文稱炙轂過則是器名音如字讀謂盛脂之器名過過與鍋字相近蓋卽脂器也轂卽車轂過爲潤轂之物則轂非衍字矣】齊襄王時【按襄王名法章湣王子莒人所立者】荀卿三爲祭酒【按禮食必祭先飲酒亦然必以席中之尊者一人祭耳後因以爲官名故吳王濞爲劉氏祭酒是也而卿三爲祭酒者謂荀卿出入前後三度處列大夫康莊之位而皆爲其所尊故云三爲祭酒也】趙亦有公孫龍【按卽仲尼弟子名也此云趙人弟子傳作衞人鄭云楚人各不能知其眞也又下文云並孔子同時或曰在後所以知非趙人也】田駢【步堅步經反二音】劇子之言【按著書之人姓劇氏而稱子也前史不記其名也故趙有劇孟及劇辛也】楚有尸子長盧【按尸子名佼音絞晉人事具別錄長盧未詳】阿之吁子【阿齊之東阿也吁音芋別錄作羋子今吁亦如字也】注爲云梯之械【按梯者構木瞰髙也言云者言其升髙入云故曰云梯械者器也謂攻城之樓櫓也】注解帶爲城【謂墨子爲術解身上革帶以爲城也】注以牒爲械【按牒者小木札也械者樓櫓等也】注公輸般之攻械盡【劉氏音械謂飛梯撞車飛石車弩之具】注般詘【詘音邱勿反所謂般技已盡墨之守有餘】禽滑釐【墨子弟子之姓字也釐音裏】或曰並孔子時或曰在其後【按別錄云今按墨子書有文子文子卽子夏之弟子問於墨子如此則墨子在七十子之後也】

孟嘗君列傳第十五

田嬰者齊威王少子宣王庶弟也【按戰國策及諸書並無此言蓋諸田之別子也故戰國策每稱田蚡田嬰云朌子嬰子也王劭又按戰國策云齊豹辧謂齊宣王曰王方爲太子時辧謂靖郭君不若廢太子更立郊師靖郭君不忍宣王太息曰寡人少殊不知以此言之嬰非宣王弟明也】宣王二年田忌與孫臏田嬰俱伐魏敗之馬陵【紀年當梁惠王二十八年至三十一年攺爲後元】宣王七年嬰與韓昭侯魏惠王會東阿【紀年當惠王之後元十一年彼文作平阿又云十三年會齊威王於鄄與此明年齊宣王與梁恵王會鄄文同但齊之威宣二王文舛互並不同】湣王卽位三年而封田嬰於嶭【紀年以爲梁惠王后元十三年四月齊威王封田嬰於薛十月齊薛十四年薛子嬰來朝十五年齊威王薨嬰初封彭城皆與此文異也】母竊舉生之【按上舉謂初誕而舉之下舉謂浴而乳之生謂長養之也】不利其父母【按風俗通云俗說五月五日生男害父女害母】孫之孫爲何曰不能知也【按爾雅云孫之子爲來孫來孫之子爲昆孫昆孫之子爲仍孫仍孫之子爲云孫又有耳孫亦是孫之子不同也】短褐【短亦音豎豎褐謂褐衣而豎裁之以其省而便】諡爲靖郭君【按謂死後別號之曰靖郭耳則靖郭或封邑號故漢齊王舅父駟鈞封靖郭侯是也】欲以遺所不知何人【按遺音惟季反猶言不知欲遺以與何人】注南陬【音鄒亦音陬陬者城隅也】捨業厚遇之【按捨業者捨棄其家產業而厚事賓客也劉氏云捨音赦謂爲之築捨立居業】木禺人【音偶又音寓謂以土木爲之偶類於人也蘇代以土偶比涇陽君木偶比孟嘗君也】抵昭王幸姬【抵音丁禮反按抵謂觸冒而求之也】更封傳【更者攺也攺前封傳而易姓名不言是孟嘗之名封傳猶今之驛券】不自徳【是湣王遣孟嘗君自言已無徳也】蘇代爲西周【戰國策韓慶爲西周謂薛公】舍人魏子【舍人官微記姓而略其名故云魏子】収邑人【収其國之租稅也】而聽親弗【親姓弗名也戰國策作祝弗蓋祝爲得也】収周最以厚行【周最本厚於齊今欲逐之而相秦之亡將蘇代謂孟嘗君令齊収周最以自厚其行又且得反齊王之有信以不逐周最也】又禁天下之變【變謂齊秦合則親弗呂禮用用則秦齊輕孟嘗】諡爲孟嘗君【按孟嘗襲父封薛而號曰孟嘗君云諡非也孟字也嘗邑名詩云居嘗與許鄭箋云嘗或作常嘗邑在薛之旁是也】馮驩【音歡字或作諼音況逺反】躡蹻【蹻音腳字亦作蹻又作屩亦作僑】傳捨【遂緣反】又蒯緱【蒯艸名蒯聵之蒯緱音侯字亦作侯謂把劍之物言其劍無物可裝但以蒯繩纏之故云蒯緱】遷之幸捨【按傳捨幸捨及代捨並當上中下三等之客所捨之名耳】貸錢多者不能與其息【按與猶還也息猶利也】文奉邑少也【言文奉之邑少故令出息於薛】夫朝趣市【趣音娶趣向也】過市朝【上音光臥反下音潮謂市之行位有如朝列因言市朝耳】所期物忘其中【按其物謂入市心中所期之物利故平明側肩爭門而入今日暮所期忘其中忘者無也其中市朝之中言日暮物盡故掉臂不顧也】

平原君虞卿列傳第十六

有躄者槃散【上躄音壁跚音先寒反亦作散同音】罷癃【上音皮下呂宮反罷癃謂背疾也言腰曲而背癃髙】乃穎脫而出【按鄭曰穎環也脫音吐活反】目笑而未廢也【按鄭曰皆目視而輕笑之未能卽廢棄之】奉銅盤【上敷奉反若周禮則用珠盤也】取雞狗馬之血【按盟之所用牲貴賤不同天子用牛及馬諸侯用犬及豭大夫已下用雞今此總言盟之用血故云取雞狗馬之血來耳】啑此血【音所甲反】公等錄錄【音祿按王劭云錄借字耳又說文云錄錄隨從之貌】使趙重於九鼎大呂【九鼎大呂國之寶器言毛遂至楚使趙重於九鼎大呂言爲天下所重也】操右劵以責【言虞卿論平原君取封事成則操其右券以責其報徳也】平原君以孝成王十五年卒【按六國年表及世家並云十四年卒與此不同】鄒衍過【音戈】注杼意通指【上杼音墅杼者舒也】注繳紛【繳音叫謂繳繞紛亂爭言而競後息不能無害也】躡蹻【蹻亦作繑音腳徐廣云繑艸履也】注食邑虞【趙之虞在河東太陽縣今之虞鄕縣也】發重使而爲媾【古反按求和曰媾媾亦講講亦和也】趙郝【音釋】爲足下解負親攻之【言爲足下解其負擔而親自攻之也】試言公之私【按私謂私心也】過平原【上音戈】虞卿旣以魏齊之故【魏齊魏相與應侯有仇秦求之急乃抵虞卿卿棄相印乃與齊間行亡歸梁以托信陵君信陵君疑未決齊自殺故虞卿失相乃窮愁而著書也】魏公子列傳第十七

信陵君【按地理誌無信陵或是鄕邑名也】有能深得趙王陰事【按譙周作探得趙王陰事】曰侯嬴【音盈又曹植音嬴瘦之嬴】俾倪【上音浦計反下音五計反鄒誕云又上音疋未反下五第反】徧贊賓客【上音徧贊者告也謂以侯生徧告賓客】屏人間語【間音閒間語謂靜語也】晉鄙【魏將姓名也】如姬資之三年【舊解資之三年謂服齊衰也今按資者畜也謂欲爲父復讐之資畜於心已得三年矣】嚄唶【上烏白反下爭格反按嚄唶謂多詞句也】負防矢【音蘭謂以盛矢如今之胡簏而短也】注呂忱【呂姓忱名作字林言防盛弩矢之器】以鄗【音臛趙邑名屬常山】以負於魏【上負音佩】注漿一作醪【按別錄云槳或作醪字】徒豪舉耳【謂豪者舉之舉亦音據也】毛公薛公【史不記其名】抑秦【抑音憶按抑謂以兵蹙之】公子皆名【言公子所得進兵法而必稱其名以言其恕也】而虜魏王【魏王名假】春申君列傳第十八

楚頃襄王【名橫考烈王完之父】駑犬受其獘【按謂兩虎鬭乃受獘於駑犬也劉氏云受猶承也】從親之要【音腰以言山東從韓魏是其腰】使盛橋守於韓【按秦使盛橋守事於韓亦如楚使召滑相越然也並內行章義之難】不信威【信音申】又並蒲衍首垣【此蒲在衞之長垣蒲鄕也行在河南與捲相近首蓋牛首垣卽長垣非河東之垣也】以臨仁平丘【仁及平丘二縣名謂以兵臨此二縣則黃及濟陽等自嬰城而守也按地理誌平丘屬陳畱今不知所在】濮磨之北【地名蓋地近濮也】亦單矣【音丹單者盡也言王之威盡行矣】楡次之禍【智伯敗於楡次也地理誌屬太原有梗陽鄕】不知幹隧之敗【幹隧吳之敗處地名幹水邊也隧道路也】沒利於前【謂智伯及吳王沒伐趙及伐齊之利於前而自易其患於後後卽楡次幹隧之難也】從而伐齊【上從音絕用反劉氏雲從猶領】躍躍毚兔【上天歷反下音讒】欲欺大國也【大國謂秦也】王無重世之徳【重世猶累世也】折頤【上音拉下音夷】必攻隨水右壤【楚都陳隨水之右壤蓋在隨之西卽今鄧州之西其地多山林者矣】而使獨攻【若秦楚構兵不休則魏盡故家齊取泗上是使齊魏獨攻伐而得其利也】足以挍於秦矣【挍音教謂足以與秦爲敵也一云挍者報也言力能報秦】爲帝未能【言齊一年之後未卽能爲帝而能禁秦爲帝有餘力矣然禁字作楚者誤也】遟令【上音値値猶乃也令音力呈反】韓魏歸帝重齊【謂韓魏重齊令歸帝號此秦之計失】注地於齊【注謂以兵裁之也】一經兩海【謂西海至東海皆是秦地】八年爲楚北伐滅魯【按年表云八年取魯封魯君於莒十四年而滅也】毋望之禍【周易有無妄卦其義殊也】李園君之仇也【言園是春申之仇也戰國策作君之舅也謂爲王之舅意異也】朱亥【卽上之朱英也作亥者史因趙有朱亥誤也】李園弟所生子遂立是爲楚幽王【按楚捍有母弟猶猶有庶兄負芻及昌平君是楚君完非無子而上文云考烈王無子誤也】

史記索隠卷十九

欽定四庫全書

史記索隠卷二十

唐司馬貞撰

範雎蔡澤列傳十九

魏中大夫【按漢書百官表中大夫秦官此魏有中大夫蓋古官也】須賈【須姓賈名也須氏蓋宻須之後】爲魏昭王使【按世本昭王名遫襄王之子也】齊襄王【名法章】折齒【上對答反謂打折其脇而又折其齒】捲以簀【簀謂葦荻之薄也用之以裹屍也】更溺範雎【更音羹溺卽溲也溺音年弔反溲音所畱反】三亭之南【按三亭亭名在魏境之邊道亭也今無其處一云魏之郊境總有三亭皆祖餞之處與期三亭之南蓋送餞已畢無人處】至湖【按地理誌京兆有湖縣本名胡武帝更名湖卽今湖城縣也】惡內諸侯客【內音納亦如字內者亦猶入也】忘索之【索猶搜也音柵又先格反】捨食艸具【謂亦捨之而食以下客之具然艸具謂麄食艸萊之饌具】穰侯華陽君【穰侯謂魏冉宣太后之異父弟穰縣在南陽華陽君羋戎宣太后之同父弟亦號爲新城君是也】明主立政【按戰國策立作蒞也】當椹質【椹音陟林反按椹者莝椹也質者剉刃也腰斬者當椹質也】爲其割榮也【割榮卽上之擅厚謂擅權也】而不槪於王心【按戰國策槪作闗謂闗渉於王心也徐注音同非也】亡其言【亡猶輕蔑也】注一云使持車【戰國策之文也】竊閔然不敏【鄒誕本作惛然音昏又云一作閔音敏閔猶昏闇也】莫不灑然變色【鄭曰灑然肅敬之貌也】秦王跽【音其紀反跽者長跪兩膝枝地】漆身爲厲【音賴癩病也言漆塗身生瘡如病癩】至於陵水【劉氏雲陵水卽栗水也按陵栗聲相近故惑也】下惑姦臣之態【按態謂姦臣諂詐之志也】慁先生【及注混字並胡困反慁猶汨亂之意】施韓盧而搏蹇兔【戰國策云韓盧者天下之壯犬也是韓呼盧爲犬謂施韓盧而搏蹇兔以諭秦彊言取諸侯之易】文子爲之【謂田文卽孟嘗君也猶戰國策謂田朌田嬰爲朌子嬰子然也】借賊兵【上子夜反一作借字音亦同上】而賫盜糧【上音側奚反言爲盜賫糧也】擊斷無諱【無諱猶無畏也】獘禦於諸侯【按獘者斷也禦制也言穰侯執權以制禦主斷於諸侯也】崔杼淖齒管齊【淖姓也音泥教反漢有淖姬是也髙誘曰管典也言二人典齊權而行弒逆也】射王股擢王防【按言射王股誤也崔杼射齊王之股淖齒擢湣王之防是說二君事也】封範雎於應【按劉氏云河東臨晉縣有應亭卽秦地有應也又按本紀以應爲太后養地解者云在潁川之應鄕未知孰是】孺子【劉氏云蓋謂睢爲小子也】以綈袍賜之【按綈厚繒也音啼蓋今之絁也】睚眥之怨【睚音崖賣反眥音士賣反又音崖債二音睚眥謂相嗔而怒目切齒】韓少曲【按蘇雲起少曲一日而斷太行故劉氏以爲蓋在太行西南】貴而爲交者爲賤也【上爲音如字下爲音於僞反以言富貴而結交情深者爲有貧賤之時不可忘之也】秦攻韓汾陘【音刑陘蓋在韓之西界與汾相近也】因城河上【劉氏云此河上蓋近河之地本屬韓今秦得而城】馬服子【趙括之號也故虞喜志林云馬兵之首也號曰馬服者言能服馬也】代廉頗【鄒氏音疋波反】注徐云五十年【據秦本紀年號表而知之也】激厲【上音擊】從唐舉相【荀卿書作唐莒】持國秉【按左傳國子實執齊秉服防曰秉權柄】曷鼻巨肩【曷鼻謂鼻如蠍虫也巨肩謂巨肩於項也蓋項低而肩豎】注一作偈【音其例反】魋顏蹙齃【上魋音徒回反魋顏謂顏貌魋回若魋梧然也齃音烏曷反蹙齃謂鼻蹙眉】膝攣【謂兩膝又攣曲也】持粱【謂飯粱米飯而持其器以食也】刺齒肥【按刺齒二字字誤當爲齧字也齧肥謂食肥肉也】釡鬲【父歷二音】注款足謂之鬲【款者空也言其足中空也空足是曲足云見爾雅郭氏云鼎曲腳也按以款訓曲故云曲腳也】以其君父爲僇辱【言以比於子胥申生皆以至忠孝而見誅放故天下言爲其君父之所僇而憐其臣子也】批患折難【上白結反又音丰雞反批患謂擊而卻之折音之列反】夏育太史噭叱呼駭三軍【二人勇者夏育賁育也噭音皎】而身死庸夫【按髙誘云夏育爲田所殺然太史噭未知爲誰所殺恐非齊襄王時太史也】入邑【劉氏云入猶充也謂招攜離散充滿城邑】信而不能詘【上信音申下詘音屈謂志已展而不退】或欲大投或欲分功【言夫博奕或欲大投其瓊以致勝或欲分功者謂觀其勢弱則投地而分功以逺救也事具爾雅也】注博縣於枰不必在行【按方言云所以投博謂之枰音平局也】二子不困厄惡能激乎【二子範雎蔡澤也睢厄於魏齊折脇折齒澤困於趙被逐棄鬲是也惡音烏激音擊也】

樂毅列傳第二十

魏文侯封樂羊以靈壽【地理誌常山有靈壽縣中山桓公所都也】中山復國【中山魏𨿽滅之尙不絕祀故後更復國至趙武靈王又滅之也】楚相唐昧【莫葛反】於重丘【地理誌縣名屬平原】於觀津【地理誌觀津縣名屬信都漢初屬淸河也】令趙嚪說秦【上嚪音田濫反字與啗字同也】並防【防謂總領之也】封樂毅於昌國【地理誌縣名屬齊郡】騎劫【燕將姓名也】號曰望諸君【望諸澤名在齊蓋趙有之故號焉戰國策望作藍也】寧臺【燕臺也】大呂陳於元英【大呂齊鐘名元英燕宮殿名也】故鼎反於磨室【燕鼎前輸於齊今反入於磨室磨室亦宮名戰國策作歷室也】薊丘之植植於汶篁【薊丘燕所都之地也言燕之薊丘所植皆植齊王汶上之竹也徐注非也】以爲慊於志【按慊音苦簟反作嗛嗛者常慊然而不愜其志也】入江而不化【言子胥懷恨故𨿽投江而神不化猶爲波濤之臣也】誹謗隳【上音方味反下音許規反】以幸爲利【謂旣臨不測之罪以幸免爲利今我仍義先生之恩𨿽身托外國而心亦不敢出也】忠臣去國不潔名【言忠臣去離本國不自潔其名云已無罪故禮曰大夫去其國不說人以無罪是也】臣𨿽不佞【不佞猶不才也】數奉教於君子矣【上數音朔言我已數經奉教令於君子君子卽識禮之人謂已在外猶云已罪不說王之有非故下云不察疎逺之行斯亦忠臣之節也】樂間【音紀間反樂毅之子也】其相栗腹【栗姓腹名也漢有栗姫】趙四戰之國也【言趙數距四方之敵故云四戰之國】及人志不入【謂國亂而人離心向外故云不入又獄囚自出是政亂而士師不爲守法也】趙封樂乘爲武襄君【樂乘樂毅之宗人也】樂臣公【本亦作巨公也】教蓋公【古闔反蓋公史不記名】廉頗藺相如列傳第二十一

廉頗爲趙將伐齊大破之取陽晉【按陽晉衞地後屬齊今趙取之司馬彪郡國志曰今衞國陽晉城是也有本作晉陽非也晉陽在太原𨿽亦趙地非齊所取】廣成傳【廣成是傳捨之名傳音張戀反】設九賓【周禮大行人別九賓謂九服之賓客也列傳云設九牢】視而嘻【音希乃驚而怒之辭也】拔石城【劉氏云蓋謂石邑】防於西河外澠池【在西河之南故云外按表在趙恵文王二十年也】盆缻【盆缶二音】位在廉頗之右【王劭按董勛答禮曰職髙者名錄在上於人爲右職卑者名錄在下於人爲左是以謂下遷爲左】肉袒負荊【肉袒者謂袒衣而露肉也負荊者荊楚也可以爲鞭】爲刎頸乏交【崔浩云言要齊生死而刎頸無悔也】居二年廉頗復伐齊幾拔之【世家云惠文王二十三年頗將攻魏之幾邑取之與此列傳合戰國策云秦敗閼於及攻魏幾幾亦屬魏而裴駰引齊世家及年表無伐齊拔幾之事疑其幾是故邑或屬齊魏故耳】攻魏之防陵【按防陵在楚之西屬漢中郡魏有房子蓋陵字誤也】胥後令【按胥須古人通用今者胥後令謂胥爲須須者待也待後令謂許歷之言更不擬誅之故更待後也】邯鄲許歷請復諫【按邯鄲二字當爲欲戰謂臨戰之時許歷復諫也王粲詩云許歷爲完士一言猶敗秦是言趙奢用其計遂破秦軍也江遂曰漢令稱完而不髠曰耐是完士未免從軍也】趙以尉文封亷頗爲信平君【信平號也徐廣云尉文邑名按漢書表有尉文節侯云在南郡蓋尉官也文名也謂取尉文所食之邑復以封頗而後號爲信平君】李牧攻燕拔武遂方城【按地理誌武遂屬河間國方城屬廣陽也】頃之三遺矢矣【謂數起便矢一作屎】輸入莫府【按注如淳解莫大也云云又崔浩云古者出徵爲師軍還則罷無事處以幕帟爲府署故曰莫府則莫當作幕字之訛耳】多間諜【上紀莧反下音牒】百金之士五萬【管子曰能破敵禽將者賞之百金】彀者十萬人【上音古反彀謂能射也】數千人委之【委謂棄之恣其殺略也】滅襜襤【上音都甘反下音路郯反如淳云胡名也】龎暖破燕軍【按卽馮暖也龎音皮江反暖音況逺反亦音喧】劇辛【本趙人仕燕者】秦破殺趙將扈輒【扈氏輒名漢張耳時別有扈輒】於武遂【按劉氏云此本韓地在趙西恐非地理誌河間武遂也】桓齮【音蟻】番吾【縣名地理誌在常山音婆又音盤】威信敵國【信音伸】

田單列傳第二十二

田單【音丹】注今之東安平【按地理誌東安平屬淄川國也】斷其車軸末【上音斷都緩反斷其軸恐長相撥也以鐵裹軸頭堅而易進也】傅鐵籠【傅音附按截其軸與轂齊以鐵鍱附軸末施轄於鐵中以制轂也又方言曰車轊齊謂之籠郭璞云車軸也】操版挿【上七髙反下初洽反】卒至河上【河上卽齊之北界近河東齊之舊地】號曰安平君【以單初起安平故以爲號】兵以正合以奇勝【按奇謂權詐也注引魏武蓋亦軍令也】善之者【兵不厭詐故云善之】出奇無窮【謂權變也】奇正還相生【言用兵之術或用正法或用奇計使前敵不可測量如尋環中不知端際也】始如處女【言兵之始如處女之軟弱也】適人開戶【上音敵若如處女之弱則敵人輕侮開戶不爲備也】後如脫兔適不及距【言克敵之後卷甲而趨如兔之得脫而走疾也適不及距者若脫兔忽過而敵忘其所距也】聞畫邑人王蠋賢【畫一音獲又音胡卦反劉熈云齊西南近邑蠋音觸又音歜】乃經其頸【按經猶系也】自奮絕脰而死【何休云脰頸齊語也音豆】

魯仲連鄒陽列傳第二十三

好奇偉俶儻【按廣雅云俶儻卓異也】新垣衍【新垣姓衍名也爲梁將故漢有新垣平】令趙帝秦【新垣衍欲令趙尊秦爲帝也】勝請爲紹介【按紹介猶媒介也且禮賓至必因介以傳辭紹者繼也介不一人故禮云介紹而傳命是也】世以鮑焦爲無從頌而死者皆非也【從頌者從容也世人見鮑焦之死皆以爲不能自寛容而取死此言非也】眾人不知則爲一身【言眾人不識鮑焦之意焦以恥居濁世而避之非是自爲一身而憂死事見莊子也】上首功之國【秦法斬首多爲上功謂斬一人首賜爵一級故謂秦爲首功之國也】權使其士【言秦人以權詐使其戰士】虜使其人【以奴虜使其人言無恩以卹下】肆然而爲帝【肆然猶肆志也】過而爲政【謂以過惡而爲政也】天子下席【按謂烈王太子安王驕也下席言其寢苫居廬】而智不若耶畏之也【言僕夫十人而從一人者寧是力不勝亦非智不如正是畏懼其主耳】曰噫嘻【上音依者不平之聲下音僖者驚恨之聲】夷維子【按維東萊之邑其居夷也號夷維子故晏子爲萊之維人是也】諸侯辟捨【辟音避避正寢按禮天子適諸侯必捨於祖廟】納筦籥【音管藥】攝衽抱機【音紀】魯人投其籥不果納【謂闔內門不入齊君】將倍殯棺設北面【倍音佩謂主人不在殯東將背其殯棺立西階上北面哭是背也天子乃於階上南面而弔也】鄒魯之臣生則不得事養【謂時君弱臣彊故鄒魯君生時臣並不得盡事養死亦不得行襚之禮然齊欲行天子禮於鄒魯之臣皆不果納之是猶秉禮而存大體】其後三十餘年【按徐廣據年表以爲田單攻聊城在長平後十餘年耳言三十餘年誤也】勇士不卻死而滅名【卻死猶避死也】齊之南陽【卽楚之淮北泗上之地也】魏攻平陸【平陸邑名在西界】得濟北之利【卽聊城之地也】衡秦之勢成【此時秦與齊和故云衡秦之勢成也】齊棄南陽【棄楚所攻之泗上也】斷右壤【又斷絕魏之所攻齊右壤之地平陸是也言右壤斷棄而不救也】定濟北【志在攻聊城而定濟北也】今楚魏交退於齊【按交者俱也前時楚攻南陽魏攻平陸二國之兵俱退而燕救又不至勢危也】以資說士【言旣養百姓又資說士終擬彊國也劉氏云讀說士爲鋭士意𨿽亦便不如依字】矯國更俗【欲令燕將歸燕矯正國事攺更獘俗也】亡意【上音無言若必無還燕意則捐燕而東遊於齊乎】富比陶衞【按延篤注戰國策云陶陶朱公也衞衞公子荊非也王劭云魏冉封陶商君姓衞富比陶衞謂此也】遺公子糺【遺棄也謂棄子糺而事小白也】曹子【魯將曹昧是也】枝桓公之心【按枝猶擬也】肆志【肆猶放也】莊忌夫子【忌會稽人姓莊氏字夫子後避漢明帝諱攺曰嚴】淮陰枚生【名乘字叔其子臯漢書並有傳蓋以銜枚氏而得姓也】而介於羊勝公孫詭之間【言鄒陽上書自達而遊於二人之間或往彼或往此介者言有隔於其間故杜預曰介猶間也】白虹貫日太子畏之【烈士傳曰荊軻發後太子日相气見虹貫日不徹曰吾事不成後聞軻死事不就曰吾知其然是畏也又王劭云軻將入秦待其客未發太子丹疑其畏故曰畏之其解不如見虹貫日不徹也戰國策又云聶政刺韓傀亦曰白虹貫日也】衞先生爲長平之事太白食昴【服防云衞先生秦人白起攻趙軍於長平遣衞先生說昭王請益兵糧爲穰侯所害事不成精誠感天故太白食昴昴趙分也如淳云太白主西方秦在西敗趙之兆也食謂幹歷之也又王充云夫言白虹貫日者太白食昴實也夫言荊軻之謀衞先生之防感動皇天而貫日食昴是虛也】左右不明【言左右之不明不欲斥王】昔玉人獻寶楚王誅之【楚人卞和得玉璞事見闕語及呂氏春秋】注武王【按世家楚武王名熊通】注復獻文王【文王名賢武王子也】至成王時【文王子也名惲】箕子佯狂【佯音陽謂詐爲狂也司馬彪曰箕子名胥余是也】接輿避世【張晏曰楚賢人髙士傳曰楚人陸通字接輿也】而後楚王胡亥之聽【謂以楚王胡亥之聽爲謬故後之而不用後猶下也】子胥鴟夷【按韋昭云以皮作鴟鳥形名曰鴟夷鴟夷皮防也服防曰用馬革作囊也以裹屍投之於江】白頭如新【按服防云人不相知自初交至白頭猶如新也】傾蓋如故【服防云如吳札鄭僑也按家語孔子遇程子於途傾蓋而語又志林云傾蓋者道行相遇軿車對語兩蓋相切小牧之故曰傾也】借荊軻首【上音子夜反韋昭云謂於期逃秦之燕以頭與軻使入秦以示信也】爲燕尾生【服防云蘇秦不見信於天下於燕則出尾生之信韋昭云尾生守信而死者按言蘇秦於燕獨守信如尾生故云如燕之尾生也】注白圭爲中山將【按事見戰國策及呂氏春秋也】食以駃騠【按字林云決啼二音北狄之良馬也馬父驘母】司馬喜臏腳於宋【事見戰國策及呂氏春秋蘇林云六國時人相中山也】範睢折脇折齒【按應侯傳作折脇折齒是也說文拉摧也音力合反】申屠狄自沈於河【按莊子申屠狄諌而不用負石自投河韋昭云六國時人漢書云自沈於雍河服防曰雍州之河又新序作抱甕自沈於河不同也】徐衍負石於海【亦見莊子張晏曰負石欲沈】注齊桓公夜出迎客【按此事見呂氏春秋】注擊牛角商歌【按謂爲商聲而歌也或云商旅人歌也二音並通】注南山矸【矸音公彈反矸者白淨貌也顧野王又作岸音也】注與舜禪【膳音如字讀協韻失之故也】適至骭【按埤蒼云骭脛也字林音下諫反】魯聽季孫之說逐孔子【論語齊人歸女樂季桓子受之三日不朝孔子行也】宋信子罕之計囚墨翟【按左氏司城子罕姓樂名喜乃宋之賢臣也漢書作子冉不知子冉是何人文頴曰子冉子罕也又按荀卿云墨翟孔子時人或云在孔子後又襄二十九年左傳宋饑子罕請出粟按時孔子適八嵗則墨翟與子罕不得相輩或以子冉爲是也】眾口鑠金【按國語云眾心成城眾口鑠金賈逵云鑠消也眾口所惡𨿽金亦爲之消亡又風俗通云或說有美金於此眾人或共詆訿言其不純金賣者欲其必售因取鍛燒以見其眞是爲眾口鑠金也】積毀銷骨【按大顏云讒人積久譖毀則父兄伯叔自相誅戮骨肉爲之相滅也】齊用越人防【越人蒙未見所出漢書作子臧又張晏云子臧越人或蒙之字也】公聽並觀【小顏云公聽言不私並觀所見齊同也】封比干之後修孕婦之墓【按比干之後後謂子也不見其文尙書封比干之墓又云刳剔孕婦則武王𨿽反商政亦未必修孕婦之墓也】孫叔敖三去相不悔【按三得相不喜知其才之自得也三去相不悔知非己之罪也】於陵子仲辭三公爲人灌園【按孟子云陳仲子齊陳氏之族兄爲齊卿仲子以爲不義乃適楚居於於陵自謂於陵子仲楚王聘以爲相子仲遂夫妻相與逃爲人灌圍烈士傳云字子終】桀之狗可使吠堯【及下跖之客可使刺由此並見戰國策服防云仲由也應劭云許由也】荊軻之湛七族【湛音沈張晏云七族上至曾祖下至孫又一說云父之族一也姑之子二也姊妹之子三也姊女子之子四也母之族五也従子六也及妻父母凡七】要離之燒妻子【事見呂氏春秋】蟠木根柢【孟康云盤結之木也晉灼云盤柢木根也】左右先爲之容【謂左右先加雕刻是爲之容飾也】𨿽防堯舜之術【按言𨿽防被堯舜之道】獨化於陶鈞之上【張晏云陶冶鈞範也作器下所轉者名鈞韋昭曰陶燒瓦之竈鈞木長七尺有弦所以調爲器具也崔浩云以鈞制器萬殊故知造化也】匕首竊發【按風俗通云其頭類匕故曰匕首短而便用也】周用烏集【韋昭云呂尙適周如烏之集】使不羈之士【按言駿足不可羈絆以比逸才之人】與牛驥同皁【應劭云皁櫪也韋昭云皁養馬之官下士也按養馬之官其衣皁也又郭璞云皁養馬器也】此鮑焦所以忿世【按晉灼云烈士傳鮑焦怨世不用以采蔬於道子貢難曰非其代而采其蔬此焦之有哉棄其蔬乃立枮洛水之上按此事見莊子及說苑韓詩外傳小有不同耳】縣名爲勝母曽子不入【按淮南子及鹽鐵論並雲裏名勝母曾子不入蓋以名不順故也尸子以爲孔子至勝母縣暮而不宿則不同也】回面【杜預云回邪也】

屈原賈生列傳第二十四

屈原屬艸槀【屬音燭艸槀謂創制憲令之本也漢書作艸具崔浩謂發地造端也】而作離防【防亦作騷按楚詞防作騷音素刀反應劭云離遭也騷憂也又離騷序云離別也騷愁也】濯淖【上音濁下音閙】污泥【上音烏故反下音奴計反】皭然【音自若反徐廣云疎淨之貌】泥而不滓【泥亦音湼滓亦音淄又並如字】破楚師於丹浙【二水名謂於丹水之北浙水之南丹水浙水皆縣名在農所謂丹陽浙】破楚將屈丐【屈姓丐名音蓋也】襲楚至鄧【按此鄧在漢水之北故鄧侯城也】懷王悔追儀不及【按張儀傳無此語也】不如毋行【按楚世家昭顧有此言蓋二人同諫王故彼此各隨錄之也】長子頃襄王立【名橫】人君無愚知賢不肖【此已下太史公傷楚懷王之不任賢信讒而不能反國之論也】注向秀【向秀字子期晉人注易】注張璠【張璠亦晉人注易也】可以汲【按京房易章句言我道可汲而用也】王明並受其福【京房章句曰上有明王汲我道而用之天下並受其福故曰王明並受其福也】漁父【魚甫二音】隨其流【按楚詞作滑其泥】何故懷瑾握瑜【按楚詞此懷瑾握瑜作深思髙舉也】汶汶者乎【汶汶者音閔汶汶猶昏暗也】寧赴常流【常流猶長流也】防代俗之溫蠖乎【音烏廓反溫蠖猶惽憤楚詞作防世之塵埃哉】乃作懷沙賦【按楚詞九懷曰懷沙礫以自沈此其義也】莽莽【音姥】汨䢐南土【王師叔曰汨行貌也方言曰謂疾行也】眴兮窈窈【眴音舜徐氏云眴音窈音烏鳥反】離湣之長鞠【湣病鞠窮】刓方以爲圜兮【上五官反謂刻刳方木爲圓其常法度尙未廢】章畫職墨兮前度未攺【章明也畫計畫也楚詞職作志志念也餘如注解】以爲下【音戶】鳯皇在笯【音奴又女加反徐云一作郊】注奴籠落【按籠落謂藤蘿之相籠絡】雞雉翔舞【楚詞雉作鶩】羌不知吾【王師叔云羌楚人語辭言卿何爲也】誹駿疑桀兮【按尹文子云千人曰俊萬人曰桀今乃誹俊疑桀固是庸人之態也】重華不可牾兮【楚詞作遌並吳故反王師叔云牾逢也】豈知其故也【楚詞作莫知其何故】含憂虞哀兮【楚詞作舒憂娛哀娛音虞娛者樂也】亂曰【王師叔曰亂者理也所以發理辭指撮總其要而重理前意也】浩浩沅湘兮【二水名按地理誌湘水出零陵海陽山北入江沅卽湘之後流也】修路幽拂兮【楚詞作幽蔽也】曾唫恆悲至不可謂兮【楚詞無此二十一字】余何畏懼【楚詞余並作余】遂自沈汨羅而死【汨水在羅故曰汨羅地理誌長沙有羅縣羅子之所徙荊州記羅縣北帶汨水汨音覓也】景差【按揚子法言及漢書古今人表皆作景瑳今作差是字省耳又按徐裴鄒三家皆無音是讀如字也】賈生名義【漢書並作誼也】河南守吳公【按吳姓也史失名故稱公】適去【韋昭云適譴也字林云丈厄切】造托【上音七到反】伏竄【下音如字又七外反】闒茸【上音天臘反下音而隴反按應劭胡廣云闒茸不才之人無六翮翺翔之用反尊貴字林曰闒茸不肖之人】賢聖逆曳兮方正倒植【胡廣云逆曳不得順隨道而行也倒植賢不肖顚倒易位也】世謂伯夷貪兮謂盜跖廉【按漢書作隨夷混兮跖蹻廉一句皆兼兩人隨卞隨也夷伯夷也跖盜跖也蹻莊蹻也】莫耶爲頓兮【應劭曰莫耶吳大夫也作寶劍因名焉吳越春秋曰吳王使幹將造劍二枚一曰幹將二曰莫耶幹將劍名也頓鈍也】鉛刀爲銛【鉛者錫也銛利也音纎言其暗惑也】斡棄周鼎兮寶康瓠【斡轉也烏活反爾雅云康瓠謂之甈甈音丘列反李巡云康謂大瓠也康空也晉灼云斡古管字也】驥垂兩耳兮服鹽車【戰國策曰夫驥服鹽車上太山中阪遷延負轅不能上伯樂下車哭之也】誶曰【李奇曰誶告也音信張晏曰訊離騷下章誶亂也劉伯莊音素對反訊猶宣也重宣其意周戍師古音碎也】髙遰【音逝也】獨煙郁【漢書作壹郁意亦通】自縮而逺【縮漢書作引也】襲九淵神龍【襲復也莊子曰千金之珠必在九重之淵而驪龍頷下故云九淵之祌龍也】沕深潛以自珍【張晏曰沕潛藏也音宻又音勿也】彌融爚以隠處【漢書作偭蟂獺徐廣又一本作彌蠍以隠處蓋總三本不同也按蘇林云偭音面應劭云偭背也蟂獺水虫害魚者以云背惡從善也郭璞注爾雅似鳬江東謂之魚防】夫豈從螘與蛭螾【螘音蟻漢書作蝦言偭然絕於蟂獺況從蝦與蛭螾也蛭音質螾音引也】般紛紛其離此尢兮【般音班又音盤槃桓也紛紛猶借借構讒之意也尢謂怨咎也】亦夫子之辜也【漢書辜作故夫子謂屈原也李奇曰亦夫子不如麟鳯翔逝之故罹此咎也】瞝九州【上醜知反謂歷觀也漢書作歷九州】覽徳煇而下之【按言鳯皇翔見人君有徳乃下故禮曰徳煇動乎內是也】污瀆兮【音烏獨二音污潢污瀆小渠也】橫江湖之鱣鱏兮固將制於蟻螻【莊子云庚桑楚謂弟子曰吞舟之魚蕩而失水則螻蟻能制之戰國策齊人說靜郭君亦同按以此諭小國暗主不容忠臣而爲讒賊小臣之所見害】爲長沙傅【按誼爲傅是吳芮之孫襲長沙王之時也非景帝之子長沙王發也荊州記長沙城西北隅有賈誼宅及誼石牀在矣】楚人命鴞曰服【按鄧展云似鵲而大晉灼云巴蜀異物志云有鳥小雞體有文色土俗因形名之曰服不能逺飛行不出域荊州記云巫縣有鳥如雌雞其名爲鴞楚人謂之服吳錄云服黑色鳴自呼】以自廣【按姚氏云廣猶寛也】單閼之嵗【爾雅云嵗在夘曰單閼李巡云單閼起也陽气推萬物而起故曰單閼孫炎本作蟬焉蟬猶伸也】庚子日施兮【施音移施猶西斜也漢書作斜也】防言其度【漢書作防按說文云防驗言也今此防蓋雜防辭云然】請問於服【於於也漢書本有作子服者小顏云子加美辭也】對以意【協音臆也】斡流而遷【斡音管斡轉也】變化而嬗【韋昭云而如也如蟬之蛻化也蘇林云嬗音禪謂其相傳與也】沕穆無窮【漢書作無間沕音宻又音昧沕穆深微之貌以言其理昧深微不可盡言也】禍兮福所倚【此老子之言然禍字古作旤按倚者立身也伏下身也以言禍福來猶如倚伏也】傅說胥靡【徐廣云胥靡腐形也晉云胥相也靡隨也古者相隨坐輕刑之名墨子云傳說衣褐帶素傭築於巖在河東太陽夏縣又夏靖書云猗氏六十里黃河西岸吳阪下便得隠穴是說所潛身處也】何異糺纆【韋昭云纆徽也又風俗通云合繩爲糺字林云纆三合繩也又音墨】水激則旱矢激則逺【此乃淮南子及鶡冠子文也彼則水激則悍呂氏春秋作悍以言水激疾則去疾不能浸潤矢激疾則逺去也然說文旱與悍同音以言水矢流飛本以無礙爲通利今遇物觸之則激怒更勁疾而逺悍猶人或因禍致福倚伏無常也】大專槃物【漢書云大鈞播物此專讀曰鈞槃猶轉也與播義同如淳曰陶者作器於鈞上以造化爲大鈞也虞喜字林云大鈞造化之神鈞陶萬物品授羣形者也虞喜按上鄒陽傳注云陶家名模下圓轉者爲鈞言其能制器大小以比之於天也】坱圠無垠【應劭云其气坱圠非有限齊也按無垠謂無有際畔也說文云垠圻也郭璞注方言云坱圠云不測也又王逸注楚詞云坱圠雲霧气昧也】天不可與慮【與音預也】天地爲鑪造化爲工【此莊子文】陰陽爲炭萬物爲銅【旣以陶冶諭造化故以陰陽爲炭萬物爲銅】合散消息【莊子云人之生也气之聚也聚則爲生散則爲死】千變萬化【莊子云人之形千變萬化未始有極】忽然爲人何足控摶【按控引也摶音徒端反控摶謂引持而自玩弄貴生之意也又本作控揣揣音初委反又音丁果反揣者量也故晉灼云或然爲人言此生甚輕耳何足引物量度已年命之長短而愛惜乎】化爲異物【謂死而形化爲鬼是爲異物也】足患【協音環】賤彼貴我【莊子云以物觀之自貴而相賤是也】物無不可【莊子云物固有所然物固有所可無物不然無物不可也】貪夫殉財烈士殉名【此語亦出莊子臣瓚云亡身從物謂之殉也】誇者死權【言好誇毗者死於權利是言貪權勢以自矜誇者至死不休也】注誇毗【按犍爲舍人注爾雅云誇毗卑身屈己也曹大家云體柔人之誇毗也】注權勢不尢則誇者不悲【按尢者甚也告勢不甚用則誇毗者可悲也】品庶馮生【漢書作每生音謀在反孟康云每者貪也服防云每念生也鄒誕本亦作每言惟念生而已今此作馮馮亦持念之意也然按方言每字合從手旁每音莫攺反也】怵迫西東【漢書作亦有作私東應劭云諸侯爲私時天子居長安諸王悉在闗東羣小怵然內迫私家樂仕諸侯故云怵迫私東也李奇曰私名作西者言東西趨利也怵音黜又言怵者誘也】大人不曲【張譏云徳無不包靈府曠故名大人也】如囚拘【音和板反說文云大木柵也漢書作僒音去隕反】至人遣物【莊子云古之至人先存諸已後存諸人張譏云體盡於聖徳美之極謂之至人】眞人淡漠【莊子云古之眞人不知悅生不知惡死不以心損道不以人助天呂氏春秋曰精气曰新斜气盡去反其天年謂之眞人也】釋知遺形【按釋智謂絕聖棄智也遺形者形故可使如槁木是也】超然自喪【謂心若死灰也莊周云今者吾喪我汝知之乎】得坻則止【漢書坻作坎按周易坎九二有險言君子見險則止】其死兮若休【莊子云勞我以生休我以死也】汜乎若不系之舟【出莊子也】不以生故自寶【鄧展云自寶自貴也】養空而浮【言體道之人但養空性而心若浮舟也】徳人無累【按徳人謂上徳之人心中無物累是得道之士也】細故慸葪【葪音介漢書作介張楫云遰介鯁刺也以言細微事故不足遰介我心故云何足以疑也】受釐宣室【三輔故事云宣室在未央殿北應劭云釐祭余肉也音僖】梁懷王太傅【梁懷王名楫文帝子】觀屈原所自沈淵【按荊州記雲長沙羅縣北帶汨水去縣四十里是原自沈處北岸有廟也】

史記索隠卷二十

欽定四庫全書

史記索隠卷二十一

唐司馬貞撰

呂不韋列傳第二十五

陽翟【音狄俗又音宅地理誌縣名屬潁川按戰國策以不韋爲濮陽人又記其事迹亦多與此傳不同班固𨿽云太史公采戰國策然爲此傳當別有所聞見故不全依彼說或者劉向定戰國策時以己異聞攺彼書遂令不與史記合也】大賈【音古鄭注周禮云行曰商處曰賈】賣貴【王劭賣音作育按育賣義同今依義】安國君【名柱後立是爲孝文王也】名子楚【卽莊襄王也戰國策曰本名異人後趙還不韋使以楚服見王后悅之曰吾楚人也而子字之乃變其名曰子楚也】質【舊音致今讀依此谷梁傳曰交質不及二伯左傳曰信不由中質無益也】防孫【韓信傳亦曰韓信襄王防孫張晏曰孺子曰防何休注公羊防賤子也以非嫡正故曰防】車乘進用【按下文云五百金爲進用宜依小顏讀爲賮才刃反進者財也古字假借之也】與坐深語【謂旣解不韋所言之意遂與宻謀深語之也】毋幾得與長子【毋音無幾音冀望也左傳曰日月以幾戰國策曰子傒承國之業髙誘注云子傒秦太子異人之異母之兄弟也】舉立以爲適而子之【以此爲一句子謂養之爲子也然欲分立以爲適作上句而子之夫在則尊重作下句並通也】間從容【上音閒句容音七恭反並通也】絕好善舞【言其姿容絕美而又善舞】釣奇【釣者以取魚諭也奇卽上云此奇貨可居也】至大期【徐廣云十二月也譙周云十月生此過二月故云大期蓋當然也旣云自匿有娠則生政固當逾常期也】所母華陽君【劉氏本作所生母生衍字也今檢諸本並無生字】丞相【下文尊爲相國按百官表曰皆秦官金印紫綬丞天子助理萬幾秦置左右髙帝置一後更名相國哀帝更名大司徒】食河南雒陽【戰國策曰食藍田十二縣而秦本紀莊襄王元年置三川郡地理誌髙祖更名河南此秦代而曰河南者史記後作據漢郡而言之耳】魏有信陵【按王劭云孟嘗平原死稍在前信陵將五國兵攻秦河外正當在莊襄王不韋己爲相又春申與不韋並時各相向十餘年不得言死之久矣】八覽六論十二紀【八覽者有始孝行愼大先識審分審應離俗時君也六論者開春愼行貴直不茍以順士容也十二紀者記十二月也其書有孟春等紀二十餘萬言二十六卷也】咸陽【地理誌右扶風渭城縣故咸陽髙帝更名新城景帝更名渭城按咸訓皆其地在渭水之北北陂之南水北曰陽山南亦曰陽皆在二者之陽也】葬芷陽【芷音止地理誌京兆霸陵縣云故芷陽按在長安東】杜東【杜原之東】後百年旁當有萬家邑【按宣帝元康元年起杜陵漢舊儀武昭宣三邑陵皆三萬戶計去此一百六十餘年也】注窶人子【劉氏其矩反今俗本多作屢字蓋相承錯耳不近詞義今按說苑作窶子言輕諸侍中以爲窮窶家之子也】遷太后雍【按說苑云遷太后棫陽宮地理誌說雍縣有棫陽宮秦昭王所起】沒其家【家謂家產資物並沒入官人口則遷之蜀也】諡爲帝太后【王劭云秦不用諡法此蓋號耳其義亦當然也始皇稱皇帝之後故其母號爲帝太后豈謂累列生時之行乎】嫪毐貴封號文信侯【按文信侯不韋封也嫪毐封長信侯上文已言不韋封訖此贊中言嫪毐得寵貴由不韋耳今此合作長信侯也】斬之好畤【地理誌扶風有好畤縣也】

刺客列傳第二十六

曹沫【亡葛反左傳谷梁並作曹劌然則昧宜音沫劌聲相近而字異耳此作曹沫事約公羊爲說然彼無其名直云曹子而已且左傳魯莊十年戰於長勺用曹劌謀敗齊而無劫桓公之事十三年嬰盟於柯公羊始論曹子谷梁此年惟云曹劌之盟信齊侯也又具不記行事之時】遂匕首【匕音比劉向云短劍也鹽鐵論以爲長尺八寸其頭類匕故云匕首也】曰子將何欲【公羊傳曰管子進曰君何求何休云桓公卒不應管仲進爲言之也】欲倍之【倍音佩也】專諸【專字亦作剸音同左傳作鱄設諸】常邑人【地理誌臨淮有常邑縣】內志【言其將有內難弒君之志且對外専生文吳世家曰知光有他志】余祭【祭音則界反】夷昧【亡葛反公羊作余末】九年楚平王卒【春秋二十六年楚子居卒是也吳世家云十二年此云九年並誤據左傳合在僚之十一年也】蓋余屬庸【屬音燭二子僚之弟也左傳作掩余屬庸掩蓋義同屬燭字相亂耳】圍楚之潛【事在魯昭二十七年地理誌廬江有潛縣天柱山在南音潛杜預左傳注云潛楚邑在廬江六縣西南也】母老子弱【左傳直注云王可殺也母老子弱是無若我何則是専設諸度僚可殺言其少援救故云無柰我何太史公采其意且據上文因復加與兩弟將兵外困之辭而服防杜預見左氏下文云我爾身死以其子爲卿遂彊解是無】四月丙子注僚之十二年夏也吳系家以爲十三年非也【左氏經傳惟言夏四月公羊谷梁無傳經更與左氏吳系家同此傳稱丙子當有所據不知出何書】伏甲士【左傳曰伏甲謂甲士也下文云出其伏甲以攻王】長鈹【音披兵器也劉逵吳都賦注鈹兩刃小刀】詳爲【上音陽下如字左傳曰光僞足疾此云詳詳則僞也或讀此爲字音僞非也豈詳僞重言耶】匕首刺【七賜反】豫讓【晉人按此傳所說皆約戰國策文】事範氏及中行氏【按左傳範氏謂昭子吉射也自士會食邑於範後因以邑爲氏中行文子荀寅也自荀林父將中行後因以官爲氏】智伯【按智伯襄子荀瑤也襄子林父荀首之後範中行智伯事已具趙系家】最怨智伯【初則醉以酒後又率韓魏水灌晉陽城不沒者三版故怨之也】漆其頭爲飲器【按大宛傳曰匈奴破月氐王以其頭爲飲器裴氏注彼引韋昭云飲器椑榼也晉灼曰飲器虎子也皆非椑所以盛酒耳非用飲者晉氏以爲褻器者以韓子呂氏春秋並云襄子漆智頭爲溲杅故云】卒醳【上足律反下音釋字亦作釋】漆身爲癘【癘音賴賴惡癘疾病也凡漆有毒近之多患瘡腫若賴病然故豫讓以漆塗身令其若癩耳然厲賴聲相近古多假厲爲賴今之癩字從疒故楚有賴鄕亦作厲字戰國策說此亦作厲字吞炭爲啞啞烏啞反謂瘖病戰國策云漆身爲厲滅發去眉以變其容爲乞食人其妻曰狀貌不似吾夫何其音之甚相類也讓遂吞炭以變其音也】乃爲所欲【謂因得殺襄子】顧不易耶【顧反也耶不定之辭反不易邪言其易也】吾所爲者【劉氏云謂令爲癘啞也】所以爲此者【言寧爲厲而自刑不可求事襄子而行殺則恐傷人臣之義而近賊非忠也】三躍而擊之【戰國策曰衣盡血襄子回車之輪未周而亡此不言衣出血者太史公恐渉怪妄故略之耳】軹深井里人【地理誌河內有軹縣深井軹縣之裏名也】嚴仲子【髙誘曰嚴遂字仲子】事韓哀侯【按聶政殺俠累在列侯三年後次文侯後次哀凡三代哀侯六年爲韓嚴所殺今言仲子事哀侯恐非其實且太史公聞疑傳疑事難的據欲使兩存故表傳各異】韓相俠累【上古夾反下力追反按戰國策俠累名傀也】有郤【戰國策云韓傀相韓嚴遂重於君二人相害嚴遂拔趙以救解是有郤之由也】自暢【徐氏云一作賜按戰國策作觴近爲得也】甘毳【鄭氏音脆二義相通也】降志辱身【言其心志與身本應髙潔今乃卑下其志屈辱其身論語孔子謂栁下惠降志辱身矣】未敢許人【禮記曰父母存不許友以死】韓衞間不甚逺【髙誘曰韓都潁川陽翟衞都東郡濮陽故曰間不逺也】不能無生得【戰國策作無生情言所將人多或生異情故語泄此云生得言將多人往殺俠累後又被生擒而事泄亦兩俱通也】刺殺俠累【戰國策曰政直入上階刺韓傀傀走而抱哀侯聶政刺之兼中哀侯】注戰國策有東孟之會【按髙誘曰東孟地名也】爲讎【徐注云一作難戰國策譙周亦同】自皮面決眼【皮面謂刃割其皮面欲令人不識決眼謂出其眼睛戰國策作抉眼此決亦通音烏穴反】政姊榮【榮其姊名也戰國策無榮字】乃於邑【劉氏云煩寃愁苦】察舉吾弟【按察謂觀察有志行乃舉之劉氏云察猶選之也】重自刑【重音持用反重猶復也爲人報讎死乃以妾故復自刑其身令人不識】以絕從【從音蹤古字少假借無旁足而徐氏爲從坐非也劉氏亦音足松反】無恙【爾雅云恙憂也楚辭云還及君之無恙風俗通云恙病也凡人相見及通書皆云無恙又易傳云上古之時艸居露宿恙齧虫也善食人心故俗相勞云無恙恙非病也】濡忍【濡潤也人性濕潤則能含忍故云濡忍也若勇躁則必輕死也】不重暴骸之難【重難並如字重猶惜也言不惜暴骸之爲難也】其後二百二十餘年【徐氏據六國年表聶政去荊軻一百七十年則爲此傳率略而言二百餘年亦當時不能細也】荊軻【按贊論稱公孫季功董生爲余道之此傳𨿽約戰國策而亦別記異聞】衞人謂慶卿【軻先齊人齊有慶氏則或本姓慶春秋慶封其後攺姓賀此下亦至衞而攺姓荊荊慶聲近隨在國而異其號耳卿者時人尊重之號猶如相尊美亦稱子然】蓋聶【上古臘反蓋姓聶名】目攝之【攝猶整也謂不稱已意用怒因視以攝整之也】魯句踐【魯姓句踐名也與越王同或有意義俗本踐作賤非】擊築【築似琴有弦用竹擊之取以爲名】髙漸離【漸音如字王義之音哉廉反】鞠武【上音麯又如字人姓名也】欲批【白結反批謂觸擊之】寒心【凡人寒甚則心戰恐懼亦戰今以懼譬寒言可爲心戰】禍必不振矣【振救也言禍及天下不可救之】北購【戰國策作講講和也今讀購與爲燕媾同媾亦合也漢史媾講兩字常雜今欲北與連和陳軫傳亦曰西購於秦也】蔽席【蔽音疋結反蔽猶拂也】不棄其孤也【按無父稱孤時燕王尙在而丹稱孤者或記者失辭或諸侯嫡子時亦僭稱孤也又劉向云丹燕王喜之太子】闚以重利【闚示也言以利誘之】秦王貪【絕句】恣荊軻所欲【燕丹子曰軻與太子遊東宮池軻拾瓦投鼁太子捧金丸進之又共乘千里馬軻曰千里馬肝美卽殺馬進肝太子與樊將軍置酒於華陽臺出美人能鼓琴軻曰好手也斷以玉盤盛之軻曰太子遇軻甚厚是也】注方城縣有督亢亭【地理誌廣陽國有薊縣司馬彪郡國志曰方城有督亢亭】揕其胸【徐氏音丁鴆反揕謂以劍刺其胸也又云一作抗抗苦浪反言抗推也其義非】搤捥【上烏革反下烏亂反勇者奮厲必先以左手扼右捥也捥古腕字】切齒腐心【切齒齒相磨切也爾雅曰治骨曰切腐音輔亦爛也猶今人事不可忍云腐爛然皆奮怒之音也】徐夫人【徐姓夫人名謂男子也】焠之【焠染也總潰反謂以毒藥染劍鍔也】忤視【忤者逆也五故反不敢逆視言人畏之甚也】地圖柙【戶甲反柙亦函也】操其室【室謂鞘也】諸郎中【若人宿衞之官】夏無且【且卽余反】王負劍【王劭曰古者帶劍上長拔之不出室欲王推之於背令前短易拔故云王負劍又燕丹子稱琴聲曰鹿盧之劍可負而拔之是也】以擿秦王【擿與擲同古字耳音持益反】衍水【水名在遼東】庸保【欒布傳曰賣庸於齊爲酒家人漢書作酒家保按謂庸作於酒家言可保信故云庸保鶡冠子曰伊尹保酒】宋子【徐注云縣名屬鉅鹿者據地理誌而知也】從者【謂主人家之左右也】家丈人【劉氏云謂主人翁也又韋昭云古者名男子爲丈夫尊婦嫗爲丈人故漢書宣元六王傳所云丈人謂淮陽憲王外王母卽張博母也故古詩曰三日斷五疋丈人故言遲】久畏約【約謂貧賤儉約旣爲庸保常畏人故云畏約所以論語云不可以久處約】乃矐【海各反一音角說者云以馬屎燻令失明】鉛置【按劉氏云鉛爲挺著築中令重以擊人】築撲【普卜反撲擊也】不講於刺劍【按不講謂不論習之】天雨粟馬生角【燕丹子曰丹求歸秦王曰鳥頭白馬生角乃許耳丹乃仰天嘆烏頭卽白馬亦生角風俗通及論衡皆有此說仍云廏門木烏生肉足】較然【較明也】李斯列傳第二十七

楚上蔡人【地理誌汝南上蔡縣云古蔡國武王弟叔度所封至十八代至平侯徙新蔡二蔡皆屬汝南後二代至昭侯徙下蔡屬沛六國時爲楚地故曰楚上蔡】鄕小史【劉氏云掌鄕文書】遊者主事【言萬乘爭雄之時遊說者可以立功成名當得典主事務也劉氏雲遊歷諸侯當覓彊主以事之於文紆回非】此禽鹿視肉【禽鹿猶禽獸也言禽獸但知視肉而食之莊子及蘇子曰人而不學譬之視肉而食此揚子法言曰人而不學如禽何異言不能遊說取榮貴旣如禽獸徒有人面而彊能行耳】非世【非者譏也所謂處士橫議也】胥人去其幾也【胥人猶胥吏小人也去猶失也幾者動之微以言君子見幾而作不俟終日小人不識動微之會故每失時也劉氏云解幾爲彊非也】而遂忍之【言因諸侯有瑕舋則忍心而翦除故我將說秦以並天下】竈上騷除【騷音掃言秦欲並天下若炊婦掃除竈上之不淨不足爲難】一切逐客【一切猶一例言盡逐故也言切者譬若利刀之割一運斤無不斷者解漢書爲權時義亦未得也】得百里奚於宛【秦本紀云晉獻公以百里奚爲秦穆夫人媵於秦奚亡走宛楚鄙人執之是也】迎蹇叔於宋【秦紀又曰百里奚謂穆公曰臣不如臣友蹇叔蹇叔賢而代莫知穆公厚幣迎之以爲上大夫今云於宋未詳所出】來丕豹公孫支於晉【丕豹自晉奔秦左氏傳有明文公孫支所謂子桑也是秦大夫而云自晉來亦未見所出】並國二十【秦本紀穆公用由余謀伐戎王益國十二開地千里遂霸西戎此都言五子之功故云並國二十或易爲十二誤也】惠王用張儀拔三川並巴蜀【按惠王從之果滅蜀儀死後武王欲通車三川令甘茂伐宜陽今並云張儀爲相𨿽錯滅蜀茂通三川皆歸功於相又三川是儀先伐故也】包九夷制鄢郢【九夷卽屬楚之夷也地理誌南郡江陵縣云故楚郢都又宜城縣云故鄢也】蠶食【髙誘注淮南子云蠶食盡無餘也】大阿之劍【越絕書曰楚王召歐冶子幹將作鐵劍三故一曰幹將二曰莫邪三曰大阿也】注纎離蒲梢【皆馬名徐氏據孫卿子而爲說】駃騠【決提二音周書曰正北以駃騠爲獻廣雅曰馬屬也郭景純注上林賦生三日而超其母也】充下陳【下陳猶後列也晏子曰有二女願得入身於下陳也】宛珠之簪傅璣之珥【宛音於阮反傅音附宛謂以珠宛轉而裝其簪傳璣者以璣傳著於珥珥者瑱也璣是珠之不圓者或云宛珠隨珠也隨在漢水之南宛亦近漢故云宛傅璣者女飾也言女傅之珥以璣爲之並非秦所有物也】隨俗雅好【謂閒雅變化而能通俗也】擊甕叩缶【說文云甕汲缻也於貢反缶瓦器也秦人鼓之以節樂缻音甫有反】太山不讓土壤【管子曰山不辭土石故能成其髙文子曰聖人不讓負薪之言以廣其名】以資敵國【資猶給也】借寇兵而賫盜糧【借音積夜反賫音子奚反說文曰賫持遺也賫或爲資義亦通】以重陛下【重音逐用反重者再也】別白黑【劉氏云前時國異政家殊俗人造語莫辧其眞今乃分別白黑也】定一尊【謂始皇並六國定天下海內共尊立一帝故云】所稅駕也【稅駕猶解駕言休息也李斯言已今日富貴已極然未知向後吉凶止泊在何處】能薄而材譾【音義云宰殄反劉氏將淺反則譾亦淺義古人語自有重輕所以文字有異】而庶幾【斯言忠臣之節本不避死言已今日亦庶幾盡忠不避死】水搖者萬物作【水搖者謂冰泮而水動也是春時而萬物皆生也】斯其猶人哉【言我今日猶是人人道守順豈能爲逆謀故下云安足與謀】矺死【矺音宅與磔同古今字異耳磔謂裂其支體而殺之】粢糲【粢音資糲音郎葛反粢者稷也糲者麄粟飯也】采椽【采木名卽今之櫟木】不觳於是【觳音學爾雅云觳盡也監門下人飯猶不盡此若徐氏云一作轂轂推也則字宜作較鄒氏音角】恣雎【上資二反下呼季反恣睢猶放縱也謂肆情恣縱也】格虜【格彊扞也虜奴也言嚴整之家本無格扞奴僕也】布帛尋常庸人弗釋【八尺曰尋倍尋曰常以言其少也庸人弗釋尋常者謂庸人見則取之而不釋以其罪輕故下云罰不必加則庸人弗釋尋常是也】鑠金百溢【爾雅鑠美也言百溢之美金在於地𨿽有盜跖之行亦不取者爲其財多而罪重也故下云搏必隨手刑盜跖不搏也】盜跖弗搏【搏猶攫也取也凡鳥翼擊物曰搏足取曰攫故人取物亦謂之搏】峭塹【峭峻也髙也七笑反塹音漸以言峭峻則難登故樓季難五尺之限平塹則易陟故跛防牧太山也】則捨【捨猶廢也止也言爲人主不能行聖人督責之術則已廢止何爲勤身苦心爲天下所役何哉可不哀邪言非也】拂世磨俗【上音扶弗反磨音莫何反拂世蓋言與弋情乖戾磨俗言磨礪於俗使從己】阿房【旁音一如字】少我且固我【謂以我幼故輕我也云固我者一云以我爲短少且固陋於我】韓玘【亦作起並音怡韓大夫弒其君悼公然韓無悼公或鄭之嗣君】爲韓安相也【按表韓玘事昭侯昭侯已下四代至王安其說非】始皇弟子嬰【劉氏云弟字誤當爲孫子嬰二世兄子】

蒙恬列傳第二十八

恬嘗書獄文學【謂恬嘗學獄法遂作獄官典文學】蒙驁【音敖又鄒氏音五到反】生隠宮【劉氏云蓋其父犯宮刑妻子沒爲官奴婢妻後野合所生子皆承趙姓並宮之故云兄弟生隠宮謂隠宮者宦之謂也】北走【音奏然走猶向也鄒氏音趣趣亦向義於字則乖】而兪弗立【兪卽逾也音臾謂知太子賢而逾久不立是不忠也】曲宮【曲姓宮名】臣少宦順幸沒世【防毅言已少事始皇順意因防幸至始皇沒世可謂知上意】是以籍於諸侯【言其惡聲狼籍布於諸國而劉氏曰諸侯皆記其惡於吏籍非也】必參而伍【參謂三卿五卽五大夫欲參伍更議】故曰過可振而諫可覺【此故曰者必先志有此言防恬引之以成說也今不知出何書耳振者救也然語亦倒以言前人受諫可覺則其過乃可救】

史記索隠卷二十一

欽定四庫全書

史記索隠卷二十二

唐司馬貞撰

張耳列傳第二十九

大梁【按臣瓚今陳畱大梁城是也】亡命【晉灼曰命者名也謂脫名籍而逃匿則削除名籍故以逃爲亡命】遊外黃【地理誌屬陳畱】去抵父客【如淳云抵歸也音丁米反】請決【謂女請父容爲決其夬而嫁之張耳】絕苦陘【地理誌屬中山張晏曰章帝醜其名攺曰漢昌】刎頸交【崔浩云言要齊生死斷頸無悔】反用門者【按門者卽余耳也自以其名而號令裏中詐更別求也】從白馬渡河【按酈食其云白馬之津白馬是津渡其地與黎陽對岸】南有五嶺【裴氏廣川記云大庾始安臨賀桂陽揭陽斯五嶺】時間不容息【以言舉事不可失時時幾之迅速其間不容一喘息息頃也】捨中曰【謂其同捨中之人也漢書作舍人】杖馬箠【上音丈下之委反】石邑【地理誌屬常山】欲附趙難【按羈旅勢弱難以立功也】獨立趙后【謂獨有立六國趙王之後】嘗秦軍【崔浩云嘗猶試】望臣深【望怨責也】重去將【按重訓難也或云重惜也】天與不取【此辭出國語】雅遊【鄭氏云雅故也韋昭云雅素也然素亦故也故遊言慣遊從故多人所稱譽】南皮【地理誌屬渤海】甘公【天官書云齊甘公藝文志云楚有甘公齊楚不同劉歆七略云字逢甘徳志林云甘公一名徳】泜水【徐廣音遲蘇林音只晉灼音丁禮反今俗呼此水則然按地理誌音脂則蘇音爲得郭景純注山海經雲泜水出常山中丘縣】箕踞【崔浩云屈膝坐其形如箕】孱王【按服防音昨軒反弱小貌也孟康音仕連反】齧指【按小顏曰齧指以表至誠爲其約誓】污王【蕭該音一故反說文云污穢也】乃壁人栢人【謂於栢人縣館捨壁中著人欲爲變也】要之置厠【文穎云置人厠壁中以伺髙祖也張晏云鑿壁空之令人止中也今按云置厠者置人於復壁中謂之置厠厠者隠側之處因以爲言也亦音側】刺剟【徐廣音丁劣反按掇亦刺也漢書作刺爇張晏云爇灼也說文云燒也】箯輿前【服防云音編編竹木如今峻可以糞除也何休著公羊筍音峻筍者竹箯一名編齊魯已北名爲筍郭璞三倉注云箯輿土器】絕骯而死【蘇林云亢頸大脈也俗所謂胡脈下郎反蕭該或音下浪反】尙魯元公主【韋昭曰尙奉也不敢言取崔浩云奉事公主小顏云尙配也易曰徳尙於中行王弼亦以尙爲配恐非其義也】魯元王偃【魯謂偃以其母號而封也】相然信【按葛洪要用字苑云然猶爾也謂相和同諾者何也謂然諾相信𨿽死不顧也】勢利交【有本作私利交漢書作勢利故廉頗雲天下以市道交君有勢利從君無勢則去此固其理是也】

魏豹彭越列傳第三十

魏咎故寧陵君【按晉灼云寧陵今梁國縣也卽今寧陵是】其兄魏咎【按彭越傳云魏豹魏王咎從弟眞魏後也】忠臣乃見【老子曰國家昏亂有忠臣此取以爲說也】遣項它田巴【按項它楚將田巴齊將也】白駒過隙【莊子云無異騏驥之馳過隙則謂馬也小顏云白駒謂日影也隙壁隙也以言速疾若日影過壁隙也】與期旦日日出【旦日謂明日之朝日出時也】擅將其兵【擅猶専也】東傅海【傅音附】靑衣【蘇林曰縣名今爲臨邛瓚曰今漢嘉是也】西至鄭【地理誌鄭屬京兆】喋血【音牒喋猶踐也殺敵踐血而行孝文紀喋血京師是也】黥布列傳第三十一

六人【地理誌盧江有六縣蘇林曰今爲六安也】姓英氏【按布本姓英國名也咎繇之後布以少時有人相云當刑而王故漢畫云布攺姓黥以厭當之也】幾是乎【裴駰曰臣瓚音機幾近也楚漢春秋作豈是乎故徐廣云一作豈劉氏作祈祈者語辭也亦通】共俳笑之【謂眾共以俳輩笑之】曹偶【曹輩也偶類也謂徒輩之類】先從間道【鄒氏雲間猶閒也謂私也今以間音統莧反間道卽他道猶若反間之義】嘗爲軍鋒【按漢書作楚軍前】簿【簿者鹵簿】謂左右【按謂隨何】因太宰主之【太宰膳食之官韋昭曰主捨】天下負之以不義【負猶被也以不義被其身】守徼【徼謂邊境亭障以徼繞邊陲恆守之也】乘塞【按乘者登也登垣塞而守之】間以梁地【按服防曰梁在楚漢之中間】注恃一作罷【按漢書作罷音皮】事已搆【按搆訓成也】走漢【走音奏向也】腐儒【腐音輔謂之腐儒者言如腐敗之物不任用】賁赫【上音肥人姓也赫音虛格反】疏爵而貴之【疏分也漢書曰禹決江疏河尙書曰列爵惟五分土惟三裂地是對文故知疏卽分也】敖庾之粟【按太康地記云秦建敖倉於成臯又云庾故云敖庾也】【音烏卦反】封薛公千戶【劉氏云薛公爲封千戶蓋闗內侯也】徐僮間【按地理誌臨淮有徐縣僮縣】會甀【上古外反下持瑞反韋昭云蘄之鄕名漢書作箠應劭音保鉦下亭名】長沙哀王【哀字誤也是成王臣吳芮之子也】玆鄕【鄱陽縣之鄕】拔興【白曷反疾也】妬媢【按王劭音媢媢亦妬也漢書外戚傳亦云或結寵妾妬媢之誅又論衡云妬夫媢婦則媢是妬之別名今原英布之誅爲疑賁赫與其妃有亂故至滅國所以不得言妬媢是媚也一云男妬曰媢】

淮陰侯列傳第三十二

下鄕【按下鄕鄕名屬淮陰郡】南昌亭長【按楚漢春秋作新昌亭長】吾哀王孫【劉徳曰秦末多失國言王孫公子尊之也蘇林亦同張晏云字王孫非也】袴下【袴漢書作胯胯股也音枯化反然尋此文作袴欲依字讀何爲不通袴下卽胯下也亦何必須作胯】連敖【李奇云楚官張晏云司馬也】喑啞【上於金反下烏路反喑啞懷怒气】叱吒【吒字或作吒上昌栗反下卓嫁反叱吒發怒聲】千人皆廢【孟康曰廢伏也張晏曰廢偃也】言語嘔嘔【音吁嘔嘔猶區區也漢書作姁姁鄧展曰姁姁好也張晏音吁】何不誅【按劉氏云言何所不誅也】何不散【劉氏云用東歸之兵擊東方之敵此敵無不散敗也】秋毫【按毫秋乃成又王逸注楚詞云鋭毛爲毫夏落秋生也】可傳檄【按說文云檄二尺書也此云傳檄書以責所伐者】絕河關【按謂今蒲津關】塞臨晉【上音先得反臨晉縣名在河東之東岸對舊關】陳船欲度臨晉【劉氏云陳船地名在舊關之西今之朝邑是也按京兆有船司空縣不名陳船陳船者陳列船欲渡河也】襲安邑【按劉氏云夏陽舊無船豹不備之而防臨晉耳今安邑被襲故豹遂降也】閼與【司馬彪郡國志上黨沾縣有閼與聚閼音曷又音嫣與音余又音預】新喋血【舊音防非也按陳湯傳喋血萬里韋昭音徒協反】東下井陘【按地理誌常山石邑縣井陘山在西又穆天子傳云至於陘山之隧升於三道之磴是也】間道卑山【按謂令從間道小路向前望見陳餘軍營住仍須隠山自蔽勿令趙知也卑音蔽者蓋覆也楚漢春秋作卑山漢書作箄說文云箄蔽也從卑竹聲】傳飡【如淳曰小飯曰飡謂立待傳飡待破趙乃大食也】泜水上【徐廣音遲劉氏音脂】效首虜【如淳曰致也晉灼云效數也鄭注禮效猶呈見也】渉西河【此之西河當馮翊也】楡衣甘食【楡鄒氏音逾美也恐滅亡不久故廢止作業而事美衣甘食日偸茍且也慮不圖久故也漢書作靡衣媮食也】醳兵【劉氏依劉逵音醳酒謂以酒食養兵士也按史記古釋字皆如此作豈亦謂以酒驩醳兵士故字從酉】夾濰水【音維地理誌濰水瑯邪箕縣東北經都昌入海徐廣云出東莞而東北流入海蓋據水經而說少不同耳】儋石【儋音都濫反石斗也蘇林解爲近得鮐音胎】吟而不言【吟鄒氏音拒蔭反又音琴】注一云卒遂不用【按漢書及戰國策皆有此文】伊盧卿【出司馬彪郡國志】郊兔死【郊音狡狡猾也吳越春秋作郊兔亦通漢書作狡兔戰國策曰東郭逡海內狡兔也】其舍人【按晉灼曰楚漢春秋云謝公也姚氏按功臣表云愼陽侯樂說淮陰舍人告信反未知孰是】

韓信盧綰列傳第三十三

韓王信【楚漢春秋云韓王信都恐謬也諸書不言有韓信都按韓初爲韓司徒後訛云申徒因誤以爲韓王名耳】孽孫【張晏云庶子爲孽子何休注公羊以爲孽賤子猶之伐木有孽生也漢書晁錯云孽子悼惠王是也】跂而【音企起踵也】其鋒東鄕【按姚氏云軍中將士气鋒韋昭曰其气鋒鋭欲東也】注封爲穰侯【地理誌穰縣屬南陽】冒頓【上音墨又音莫報反】白登【姚氏按北疆記桑幹河北有白登山冒頓圍漢髙之所今猶有壘壁】傅兩矢【傳音附】柴將軍【應劭云柴武鄧展云柴奇晉灼云奇武之子應劭說爲得此時奇未爲將】僨於吳【蘇林曰僨音奮張晏曰僨僵僕也】痿人不忘起【痿耳誰反舊音耳睡反於義爲疎張揖云痿不能起哀帝紀云帝卽位痿痺是也】弓髙侯【地理誌屬河間漢書功臣表屬信陵】襄城侯【按服防云縣名功臣表屬魏郡】韓嫣【音偃又一言反又休延反並通】孫增【徐廣曰長君之子按博物志字季君也】龍頟侯【五格反又作雒音洛龍雒縣名】觖望【服防音決觖望猶怨也又音企韋昭音冀】宛胊人【地理誌屬濟陰下又云梁人是褚先生之說異也】

田儋列傳第三十四

田儋【子市從弟榮榮子廣榮橫各逓爲王橫並三齊】蝮螫手【上音芳服反下音臛又音釋】三齊【田市王膠東田都王齊田安王濟北】齮齕【上音蟻下音紇齮齕側齒齩也】長短說【言欲令此事長則長說之欲令此事短則短說之故戰國策亦名曰短長書是也】乃醳齊【此豈亦以醳酒之義並古釋字】雋永【書名也音松兗反】無不善畫者莫圖何哉【言天下非無善畫之人而不知圖畫田橫及其黨慕義死節之事故嘆畫人不知畫此也】

樊酈滕灌列傳第三十五

擊泗水監丰下【按監者秦時禦史監都也丰下丰縣之下也】破泗水守薛西【謂破其守於薛縣之西也】賜上聞爵【張晏云得徑上聞晉灼曰名通於天子也如淳曰或作上聞又引呂氏春秋當證上間間音中間】出亳南【按亳湯所都今河南偃師有湯亳是也】曲遇【音齲顒二音邑名也】宛陵【地理誌屬河南】號賢成君【張晏曰食祿比封君而無邑徐廣曰賜爵有執圭執帛又有爵封而加美號又小顏云楚漢之際權設寵榮假其位號或得邑地或空受爵此例多矣】賜重封【張晏云益祿也臣瓚以爲增封義亦近是而如淳曰正爵名非也小顏以爲重封者兼二號蓋爲得也】譙讓項羽【上音誚責也或才笑反或亦作誚】擊西丞白水北【按西謂隴西之西縣白水水名出武都經西縣東南流言噲擊西縣之丞在白水之北耳徐廣等說皆非也】章平【章平卽章邯子也】攻雍斄【按雍卽扶風雍昌縣斄音臺卽后稷所封今之武功故斄城是音胎】壤東【小顏亦以爲地名】桺中【按桺中卽細桺地在長安西也】灌廢丘最【謂以水灌廢丘城陷其功最上也李奇曰廢丘卽槐裏也上槐裏此又言者疑此是小槐裏非也按文云攻趙賁下郿槐裏栁中咸陽總言是攻陷之邑別言以水灌廢丘其特最也何者初云槐裏稱其新名後言最旣是舉不欲再見其文故因舊稱廢丘】杜之樊鄕【按杜陵有樊鄕三秦記曰長安正南山名秦嶺谷名子午一名樊川一名禦宿樊鄕卽川地】屠煮棗【檢地理誌無煮棗晉說是功臣表有煮棗侯云淸河有煮棗城小顏以爲攻項籍屠煮棗合在河南非淸河之城明矣今按續漢書郡國志在濟陰宛朐也】抵薊南【抵音丁禮反抵訓至一云抵者丞相之名】呂嬃婘屬【音須眷二音】他廣奪侯【按漢書平帝元始二年封噲孫之章爲武陽侯邑千戶】酈商【音歷】髙陽人【聚名屬陳畱】略地六月餘【事與酈生傳及年表小不同蓋史官意異也】於歧【比地名闕蓋在河東鄭縣之界】栒關【按在漢中旬陽縣旬水上之關】破將軍焉氏【上音於然反下音支縣名屬安定漢書云破鄣邯別將】蘇駔軍於泥陽【北地縣名駔者龍馬也】栒邑【按在漢中栒陽地理誌右扶風音荀】戰龍脫【孟康曰地名在燕趙之界其地闕】攻其前拒【音巨又音矩裴駰云拒方陣鄒氏引左傳有左矩又云一作和和軍門也漢書作前垣小顏以爲攻其壁壘之垣也李奇以爲前鋒堅蔽若垣墻非也】字況【酈寄字也鄒氏本作光亦音況】紿呂祿【紿欺也詐也音待】兪侯欒布【兪音歈縣名音輸在河東】封爲繆侯【音穆邑也諡曰靖侯漢書無諡】爲沛廏司禦【按楚漢春秋云滕公者禦也】後獄覆【按韋昭曰髙帝自言不傷嬰嬰証之是獄辭翻覆也】注乞鞫【按晉令云獄結竟呼囚鞫語罪狀囚若稱枉欲乞鞫者許之也】得印一匱【按說文云匱匣謂得其時自相部署之印】芷陽【上音止地名今霸陵也在京兆】常蹶兩兒【音厥又音巨月反一音居衞反漢書作蹳音撥】面雍樹【蘇林與晉灼皆言南方及京師謂抱兒爲擁樹今則無其言或當時有此說其應服之說蓋疎也】食祈陽【蓋鄕名也漢書作沂楚無其縣】食玆氏【縣名也地理誌屬太原】武泉【地理誌屬雲中】細陽【地理誌屬汝南】卒諡文侯【按姚氏云三輔故事曰滕文公墓在飲馬橋東大道南俗人謂之馬冢博物志曰公卿送嬰葬至東都門外馬不行踣地悲鳴得石銘曰佳城鬱鬱三千年見白日吁嗟滕公居此室乃葬之】灌嬰號昌文君【亦稱宣陵君皆非爵土加美號耳】食杜平鄕【謂食杜縣之平鄕】李必駱甲【二人名也姚氏按漢紀桓帝延熈三年追錄髙祖功臣李必後黃門丞遂爲晉陽闗內侯也】柘公王武【按柘縣令也柘縣屬陳】連尹【蘇林曰楚官也按左傳連敖連尹襄老是】畱公族髙宻【畱縣令稱公族其名也髙宻縣名在北海漢書作假宻地名不知所出未知孰是】僮取慮徐【取音秋慮音閭取又音趨僮徐是二縣取慮是一縣名】破楚騎平陽【小顏云此平陽在河南地理誌太山有東平陽縣】頤鄕【徐廣云苦縣有頤鄕音以之反】吳郡長【下有郡守此長卽令也如淳以爲雄長非也】硰石【服防音沙劉氏音於臥反】注一作銖【按漢書作肥銖】余與他廣通【按他廣樊噲之孫後失封然亦訝太史公序蕭曹樊勝之功悉具則從他廣而得其事故備也】

史記索隠卷二十二

欽定四庫全書

史記索隱卷二十三

唐司馬貞撰

張丞相列傳第三十六

陽武人【按縣名屬陳畱】柱下方書【周秦皆有柱下史謂禦史也所掌及侍立恆在殿柱之下史謂禦史故老子爲周柱下史今蒼在秦代亦居斯職方書者如淳以爲方技謂小事書之於方也或曰主四方文書也姚氏以爲下云明習天下圖書計籍主郡上計則方爲四方文書是也】伏質【小顏云質椹也】爲主計【謂攺計相之名更名主計也此蓋權時立號也】爲職志【官名也職主也志旗也謂掌旗幟之官也音昌志反】東廂【韋昭曰殿東堂也小顏云正寢之東西室皆號曰箱言似箱篋之形】幾廢【上音祈】不知所出【謂不知其計所出也】極知其左遷【按諸侯王表云左官之律韋昭以爲左猶下也禁不得下仕於諸王也然按地道尊右右貴左賤故謂貶秩爲左遷他皆此類也】注諡悼【按漢書列傳及表咸言周昌諡悼韋昭云或諡惠非也漢書又曰傳子至孫意有罪國除景帝復封昌孫左車爲安陽侯有罪國除】若百工【按晉灼說以爲若預及之辭爲得也】注文帝二年【皆徐氏據漢書爲說而誤云二年裴駰又引任安書證爲得其實】子康侯代【按漢書云傳子至孫毅有罪國除今此云康代八年子類代侯則毅卽類也與漢書略同也】材官蹶張【孟康曰主張彊弩又如淳曰材官之多力能蹹彊弩張之故曰蹶張蹶音其月反漢令有蹶張士百人是也】隊率【所類反】壖垣【如淳音畏懦之懦乃喚反韋昭音而緣反又音輭】故他官居其中【漢書作冗官謂散官也】娖娖【側角反小顏云持整之貌漢書作音初角反】注一作斷一作【上斷音都亂反義如尙書斷斷猗無他技一作則漢書文也】韋丞相【自車千秋以下皆褚先生等所記然丞相傳都自省略漢書則備】繁君【繁姓也音婆】太史公曰深惟【按此論匡衡已來事則後人所述也而亦稱太史公其序述淺陋一何誣也】

酈生陸賈列傳第三十七

髙陽人【按髙陽屬陳畱圉縣髙陽鄕名也故耆舊傳云食其髙陽鄕人】落魄【按鄭氏云魄音薄應邵云志行衰惡之貌也】握齱【應劭曰齱音若促鄒氏音麄角反韋昭云握齱小節也】好苛禮【按苛亦作荷賈逵云苛煩也小顏云苛細也】適食其裏中子【適音釋服防蘇林皆云沛公騎士適是食其裏中人也按言適近作騎士】莫爲我先【按先謂先容言無人爲我作介紹也】溲溺【上所由反下乃弔反亦如字溲卽溺也】踞牀洗【按樂彥云邊牀曰踞】豎儒【按豎者僮僕之稱沛公輕之以比奴豎故曰豎儒也】王者以人爲天【按此語出管子】工女【謂女工工巧也漢書作紅音功】適卒【上音直革反按通俗文云罰罪云讁卽所謂讁戍又音陟革反卒租忽反】漢反卻自奪便【以言不取敖倉是漢卻自奪其利便】方舡【按方舡謂並舟也戰國策方舡積粟循江而下也】刓而不能授【上音五官反按郭象注荘子云杬團無圭角漢書作玩言玩惜不忍授人也】破北魏【謂魏豹也豹在河北故也亦謂西魏以大梁在河南故也】子疥【音界更後封武遂三世地理誌武遂屬河間按漢書作武陽子遂衍文也】陸賈楚人【按陳畱風俗傳云陸氏春秋時陸渾國之後晉侯伐之故陸渾子奔楚賈其後又陸氏譜云齊宣公支子逹食采於陸達生發發生臯適楚賈孫也】尉他【趙他爲南越尉故曰尉他他音駞】魋結【上直追反下音計謂爲髻一撮似椎而結之故字從結按其魋結二字依字讀之亦得謂夷人本被髮左袵今化同其風俗但魋其發而結之】眞定【趙地也本名東恆屬常山】抗衡【按崔浩云抗對也衡車扼上橫木也抗衡言兩衡相對拒言不相避下】蹶然【蘇林音厥禮記子夏蹶然而起埤蒼云蹶起也】何渠【劉氏音詎漢書作遽字小顏以爲有何迫促不如漢也】橐中裝【音托按如淳云以爲明珠之屬也又按詩傳曰大曰橐小曰囊埤蒼云有底曰囊無底曰橐謂以寶物以入囊橐也】卒滅趙氏【按韋昭云秦伯益後以趙同出非亷至造父有功於穆王封之趙城由此一姓趙氏】率不過【上音律下音戈】數見不鮮【上朔現二音謂時時來見汝也不鮮言必令鮮美作食莫令見不鮮之物也漢書作數擊鮮如淳云新殺曰鮮】無久慁公爲【慁患也公賈自謂也言汝諸子無久厭患公也】深念【深念深思之也】食三萬戶【按陳平傳食戶五千以曲逆秦時有三萬戶恐復業至此故稱】梁父侯【史失名如淳注漢書云遂布臣非也臣瓚曰布不用梁父侯計遂反耳其說是也】發喪【按劉氏云謂欲葬時須啟其殯宮故云發喪也】義不知君【按崔浩云建以母在義不以身許人也】百金往稅【按說文稅贈終服也音式芮反亦音遂】閎籍【按佞幸傳云髙祖時有籍儒孝惠時有閎儒今總言閎籍儒誤也】諸呂至深【按如淳說以爲宜誅非也小顏云辟陽侯與諸呂相知至深重得其理也】召其子爲太中大夫【按下文所謂與太史公善者】

傅靳蒯成列傳第三十八

起橫陽【按橫陽邑名在韓韓公子成初封橫陽君張良立爲韓王也】共徳君【謂號耳非地邑共音恭】食邑雕陰【按孟康徐廣云縣名屬上郡】待懷【按服防云待髙祖於懷縣小顏按地理誌屬河內今懷州也】屬淮陰【張晏云信時爲相國云淮陰者終言之也】殘博【博太山縣也顏祕監云屬曹參以殘破博縣也】爲代丞相將屯【如淳云漢初諸王官屬如漢朝故代有丞相按孔文祥雲邊郡有屯兵寛爲代相國兼領屯兵後因置將屯將軍也】靳歙【音翕然之翕也】邢說軍【邢姓說名音悅】菑南【上音災今之考城屬濟陰也】趙將賁郝軍【漢書作趙賁軍按此在河北非曹參樊噲之所擊也】東至繒【按地理誌繒屬東海】江陵王【按孔文祥雲敖子共尉也】蘄竹【二邑名上音機竹卽竹邑】狶丞相敞破之【小顏云侯敞】事國人過律【按劉氏云役使也謂使人違律數多矣】蒯成侯緤者【姓周名緤緤音辥蒯者鄕名按三倉云蒯鄕在城父漢書作防字從崩從邑今書本並作蒯音管蒯之蒯蘇音苦催反晉灼按功臣表屬長沙崔浩音苦壞反楚漢春秋作憑成侯則陪憑聲相近或得其實也】注緤子應爲鄲侯【蘇林音多屬陳畱地理誌云沛郡有多縣按此文云子居表云子應不同也】操心【音倉髙反】

劉敬叔孫通列傳第三十九

劉敬【本姓婁漢書作婁敬髙祖曰婁卽劉也因姓劉耳】脫挽輅【挽者牽也音晚輅者鹿車前橫木二人前挽一人後推之音胡格反】鮮衣【上音仙鮮衣美服也】附離【按謂使離者相附也義見莊子】天府【按戰國防蘇秦說惠王曰大王之國地勢形便此所謂天府髙誘注雲府聚也】搤其亢【搤音厄亢音胡朗反一音胡剛反蘇林以爲亢頸大脈俗字謂胡脈】卽日駕西【按謂卽日西都之計定也】奉春君【按張晏云春爲嵗之始以其首謀都關中故號奉春君】羸瘠【上力爲反下音稷瘠瘦也漢書作胔音漬胔肉也恐非】沮吾軍【沮才敍反詩傳曰沮止也壞也】擊敬廣武【地理誌縣名屬雁門】河南白羊樓煩王【按張晏白羊國名二者並在河南按在朔方之河南舊並匈奴地秦亦謂新秦中也】徙所言十餘萬口【按小顏云今髙陵櫟陽諸田華陰好畤諸景及三輔諸屈諸懷尙多皆此時所徙】叔孫通者辥人【按楚漢春秋云名何辥縣名屬魯國也】衣一襲【按國語云一稱賈逵按禮記袍必有表單衣必有裳謂之一稱杜預云衣單復具云稱也】楚制【按孔文祥雲短衣便事非儒者衣服髙帝楚人故從其俗裁制】大猾【按類集云猾狡也音滑】搴旗【上音起焉反又已勉反按方言雲南方取物云搴許愼云搴取也】注阰之【按王逸云阰山名又按埤蒼云在楚地】綿蕞【徐音子外反如淳云剪茅樹地爲纂位尊卑之次蘇林音纂韋昭云引繩爲綿立表爲蕞音玆會反】注茅蕝【按賈逵云束茅以表位爲蕝又纂文云蕝今之纂字包愷音卽悅反又音纂】習肄【肄亦習也音異】朝十月儀【按小顏云漢以十月爲正故行朝嵗之禮史家追書十月也按諸書云十月爲嵗首不言以十月爲正月古今注亦云羣臣始朝十月也】傳言趨【按小顏云傳聲教入者皆令趨趨疾行爲敬也】九賔臚傳【漢書云設九賔臚句傳蘇林云上傳語告下云臚下傳語上云句臚猶行者矣韋昭云大行人掌賔客之禮今謂之鴻臚也九賔則周禮九儀也謂公侯伯子男孤卿大夫士也漢依此以爲臚傳也以次傳令上也向秀注荘子雲從上語下曰臚音閭句音九注反】輦出房【按輿服志云殷周以輦載軍器職載芻豢至秦始去輪而輿爲尊也】報職傳警【上職音亦音試傳警漢儀云帝輦動則左右侍帷幄者稱警是也】置法酒【按文頴作酒法令也姚氏云進酒有禮也古人飲酒不過三爵君臣百拜終日宴不爲之亂也】攻苦食啖【按孔文祥雲與帝共攻冒苦難俱食淡也按說文雲淡薄味也音唐敢反】願先誅【楚漢春秋蕭何云臣三諌不從請以身當之撫劍將自殺上離席云吾定計不易太子】間往數蹕【韋昭云蹕止人行也按長樂未央宮東西相去稍逺間往謂非時也中間往來淸道煩於人也】過舉【按謂舉動有過也傳云君不舉不書】櫻桃【按呂氏春秋仲春羞以含桃先薦寢廟髙誘云進含桃也鸎鳥所含故曰含桃今之朱櫻卽是也】若詘【音屈】委虵【虵音移】季布欒布列傳第四十

任俠【上而禁反下音協如淳曰相與信爲任同是非爲俠權行州裏力折公侯者其說爲近】注俠俜【下音普丁反其義難諭】廣柳車【按服防臣瓚所據云東郡謂廣轍車爲廣柳車及茂陵書稱每縣廣柳車數百乘則凡大車任載者通名廣柳車然則柳爲車通名鄧展所說柳皆棺飾載以喪車欲人不知也事義相協最爲通允故禮曰設柳翣爲使人勿惡也鄭注周禮云桺聚也諸飾所聚也則是喪車稱桺後人通謂車爲桺也】乘軺車【按謂輕車一馬車也】使酒難近【使音如字近音其靳反使酒謂因酒縱性謂之使酒卽酗酒也】無功竊寵【季布言已無功能竊承恩寵得待罪河東其詞典省而文也】數招權顧金錢【義如孟康文穎所說】辜較【姑角二音】袁絲【盎字絲】中司馬【漢書作中尉之司馬】竊籍其名【籍音子亦反】布母弟丁公【按謂布之舅也】爲家人時【謂居家之人無官職】趣亨【上音促下音普盲反謂疾命赴鑊也】提趣【上音啼下音趨】趣湯【上音娶徐廣云一作走走趣向之也】身履軍【按徐氏云一作覆按下云搴旗則覆軍爲是勝於屢之與履】

袁盎鼂錯列傳第四十一

袁盎【音如周禮盎音烏浪反】主在與在【按如淳云人主在時與共理在時之事也】亾與亾【如淳云不以人主亾而不行其政令按如說爲得】上益莊【莊嚴也】賁育【賁孟賁育夏育也尸子云孟賁水行不避蛟龍陸行不避兕虎戰國策曰夏育叱呼駭三軍身死庸夫髙誘曰育爲申繻所殺賁音奔也】常侍騎【按漢書儀云持節夾乘輿車騎從者云常侍騎】不垂堂【按張揖云恐檐瓦墮中人或云臨堂邊垂恐墮墜也】不騎衡【張晏云木衡馬也如淳云騎音於歧反衡樓殿邊欄楯也韋昭云衡車衡也騎音倚謂跨之按如淳之說爲長也】注欄楯【按纂要雲宮殿四面欄縱者云檻橫者云楯也】治之有絕【按謂有絕吳反心也】辟吾親【按張晏云辟隱也言自隱辟親不使遇禍也】刀決張【按帳軍幕也決之以出也】不以親爲解【按謂不以親爲辭也今此云解者亦謂不以親在而自解】其後語塞【按鄒氏云塞當作露非也按以盎言不宜立弟之義其後立梁王之語塞絕也】棓生【文穎云棓音陪韋昭云棓姓也】鼂錯【上音朝下音厝一如字讀按朝氏出南陽今西鄂晁氏謂子朝之後也】軹張恢生所【軹縣人張恢先生所學申商之法】掌故【服防云百石卒吏漢舊儀云太常博士弟子試射策中甲科補郎中乙科補掌故也】注術岸髙【按韋昭云本無術字或云術道路也】曰峭【七笑反峭峻也】壖垣【上音乃戀反謂墻外之短垣也又音而緣反】噤口【上音其錦反又音其禁反】

張釋之馮唐列傳第四十二

堵陽【韋昭音赭又音如字地名屬南陽】訾【音子移反字苑云貲積財也】卑之無甚髙【按卑下也欲令且卑下其志無甚髙談論但令依時事無說古逺也】上林尉【漢書表上林有八丞十二尉百官志尉秩三百石】諜諜【音牒漢書作喋喋口多言】徒文具【按謂空具其文而無其實也】北臨厠【劉氏音初吏反按李奇曰霸陵北頭厠近霸水蘇林曰厠邊側也包愷音側義亦兩通也】此走【音奏按走猶向也】猗瑟【上音於綺按謂歌聲合於瑟聲相依倚也】紵絮【上張呂反下息慮反】斮陳絮漆其間【斮音側略反絮音女居反按斮陳絮以漆著其間也】錮南山【按張晏錮鑄也帝北向故北山回顧向南故雲南山今按大顏云北山靑石肌理宻堪爲碑槨至今猶然故秦本紀作阿房或作酈山石槨是也故帝欲北山之石爲槨取其精牢釋之答言但使薄葬冢中無可貪𨿽無石槨有何憂焉若使厚殉冢中有物𨿽並錮南山猶爲人所發掘也言南山者取其髙厚之意張晏殊失其旨也】出中渭橋【張晏臣瓉之說皆非也按今渭橋有三所一所在城西北咸陽路曰西渭橋一所在東北髙陵道曰東渭橋其中渭橋在古城之北也】公共也【小顏云公謂不私也】廷尉當是【按崔浩云當謂處其罪也按百官志云廷尉平刑罰奏當所應郡國讞疑罪皆處當以報之也】以法奏之【按法者依律以斷也】一抔【音步侯反按禮運云污尊而抔飲鄭氏云抔手抔之字從手字本或作杯言一勺一杯兩音並通又音普回反坯者塼之未燒之名也注一壞土張晏云不欲指言故以取土譬者蓋不欲言盜開長陵及說傷迫近先帝故也】釋之恐【謂帝爲太子時與梁王入朝不下司馬門釋之曾劾故恐也】結襪【上音如字又音計】取容當世【謂性公直不能曲屈見容於當世故至免官不仕也】爲中郎署長【按謂爲郎署之長也】輦過【下音戈謂文帝乘輦曽過郎署】何自爲郎【按崔浩云自從也帝訪唐何從爲郎又小顏云年老矣乃自爲郎怪之也】爲官卒將【按國語闔閭卒百人爲徹行行頭皆官將徐廣云一云官士將也】注百人爲徹行將帥【按國語百人爲徹行行頭皆官師賈逵云百人爲一隊也官師隊大夫也】唐曰主臣【按樂彥云人臣進對前稱主臣猶上書前云昧死按志林云馮唐面折萬乘何言不懼主臣爲驚怖其言益著也又魏武謂陳琳云卿爲本初檄何乃言及上祖琳謝云主臣益明主臣是驚怖也解已見前志也】朝那【上音朝早也下音乃何反縣名屬安定也】都尉卭【按都尉姓孫名卭】注撅【音其月反】軍市之租【按謂軍中立市市有稅稅卽租也】選車【按六韜書有選車之法】彀騎萬三千【如淳云彀音構彀騎張弓之騎也】百金之士【晉灼云百金取其貴重也服防曰良士直百金也劉氏云其功可賞百金者事見管子及爾雅】東胡【按崔浩云烏丸之先也國在匈奴之東故云東胡也】澹林【上丁甘反一本作檐檻】趙幾霸【幾音祈】其母倡也【按列女傳云邯鄲之倡】郭開【按開是趙之寵臣戰國策云秦多與開金使爲反間】顏聚【音以諭反漢書作最本齊將也】私養錢【按漢書市肆租稅之入爲新私奉養如淳云廩假錢也云官所別廩給也】五日一椎牛【椎音直追反擊也】尺籍伍符【按尺籍者謂書其斬首之功於一尺之版伍符者命軍人伍伍相保不容姦詐】注故行不行【按謂故命人行而身不自行奪勞二嵗也故與雇同】莫府【按莫訓大也又崔浩云古者出徵無常處以幕爲府捨故云莫府莫當爲幕古字少耳】不相應【音乙陵反按謂數不同也】

萬石張叔列傳第四十三

馴行【音巡】戚裏【小顏云此上有姻戚者皆居之故名其裏爲戚里長安記戚裏在城內】譙讓【上才笑反譙讓責讓】爲便坐【上於僞反下便音婢綿反蓋謂爲之不處正室別坐他處故曰便坐坐音如字便坐非正坐處也故王者所居有便殿便房義亦然也音婢見反亦通也】𨿽燕【燕謂閒燕之時燕安也】入子捨【按劉氏謂小房內非正室也小顏以爲諸子之舍若今諸房也】中帬厠牏【按親謂父也中帬近身衣也蘇林曰牏音投又音豆孟康曰厠行淸牏行淸中受糞函也言建又自洗蕩厠竇竇者洗除檅污之穴也又晉灼云今世謂反開小袖衫爲侯牏此最厠近身之衣而徐廣云牏短板以築築厠墻也未知其義何從恐非也】陵裏【按小顏陵裏裏名在茂陵非長安之戚裏也】注趙同坐酎金【按漢書而知也】無名數四十萬【按小顏云無名數若今之無戶籍】歸難乎【音乃彈反言欲歸於何人】建陵侯【地理誌縣名在代】戲車【按應劭云能左右超乘按今亦有弄車之戲】注櫟機轊【櫟音歷謂超逾之也轊音衛謂車轂頭】不噍呵【誰何二音誰何猶借訪也一作譙呵譙責讓也言不嗔責綰也】施易【上音移下音亦】無他腸【小顏云心腸之內無他惡也】誅栗卿【栗姬之兄弟蘇林云栗太子之舅也】如職所奏【以言但守職分而已不別有所奏議也】塞侯直不疑【按塞國名今桃林之塞也直姓也不疑名也與雋不疑同字】妄意不疑【謂妄疑其盜取將也】善盜嫂【按小顏云盜謂私之】仁爲人陰重不泄常衣獘補衣溺袴【按其解二各有理服防云周仁性質重不泄人之陰謀也小顏云陰宻也爲性宻重不泄人言也霍去病少言不泄亦類也其人又常衣獘補衣及溺袴故爲不潔淸之服是以得幸入臥內也又張晏云陰重不泄陰下濕故溺袴是以得比宦者出入後宮也仁有子孫者先未得此疾病所生也二者未知誰得其實也】期爲不潔淸【謂心中常期不潔之服則期是故之意也小顏亦同】祕戲【謂後宮中戲劇所宜祕也】張歐【音烏後反漢書作歐孟康音驅也】安丘侯說【音悅】治刑名言【按劉向別錄云申子學號曰刑名家者循名以責實其尊君卑臣崇上抑下合於六經也說者云刑名家卽太史公所說六家之一也】塞侯功微而周文處讇【按直不疑以吳楚反時爲二千石將景帝封之功微也周文處讇者爲郎中令也陰重得幸出入臥內也】

田叔列傳第四十四

田叔【按下文字少卿】陘城人【音刑按縣名也屬中山】樂巨公【本燕人樂毅之後】虫出【按謂死而虫出也左傳齊桓公死未葬虫流於戶外是也】搏二十【音博】防坐【上音步卜反】將車【將車猶禦車也】因占著名數【言卜占而自占著家口名數於武功猶今附籍然也占音之艷反】無豪易髙也【易音以豉反言邑小無豪易得髙名也】爲詳耶【詳音羊謂詐受節不發兵不傅會太子也】不傅事可也【傅音附謂不附會也】鮮好者【上音仙謂太子請其鮮好之兵甲也】

史記索隱卷二十三﹤史部﹐正史類﹐史記索隱﹥

欽定四庫全書

史記索隱卷二十四

唐司馬貞撰

扁鵲倉公列傳第四十五

鄭人【按勃海無鄭縣當爲鄚縣音莫今屬河間】爲捨長【劉氏云守客館之帥】長桑君【隠者蓋神人】以上池之水【按舊說云上池水未至地蓋承取露竹木上水取之以和藥服之三十日當見鬼物也】見垣一方人【方猶邊也言能隔墻見彼邊之人則眼通神也】診脈【上鄒氏音丈忍反劉氏音陳忍反司馬彪云診占也】當晉昭公時【按左氏簡子專國在定頃二公之時非當昭公之世且趙系家敍此事亦在定公之初】簡子疾五日不知人【按韓子云十日不知人所記異也】公孫支子輿【按二子皆秦大夫公孫支子桑也子輿未詳】適有所學【適音釋言我適來有所受教命故云學也】虢太子【按傅云虢是晉獻所滅先此百二十餘年此時焉得有虢則此云虢太子非也然按虢後攺稱郭春秋有郭公蓋郭之太子也】喜方【喜音許旣反喜好也愛也方方伎之人也】蹷【蹷音厥】兪跗【音臾附下又音趺】鑱石撟引案杌毒熨【鑱音七咸反謂石鍼也撟音九兆反謂爲按摩之法夭撟引身如熊顧鳥伸也杌音玩亦謂按摩而玩弄身體使調也毒熨謂毒病之處以藥物熨帖也】輸【音束注反】搦髓腦揲荒【搦音女角反揲音舌揲荒膏荒也】瓜幕【幕音漠漠病也謂以瓜決之】不可曲止也【止語助也不可委曲具言】目然而不瞚【音縣瞚音舜】舌撟然而不下【撟音紀兆反撟舉也】寡臣【謂虢君自謙云已是偏逺之國寡小之臣也】服臆【上音皮力反下音憶】長潸【音山長潸謂長垂淚也】承防【音接防卽睫也承防言淚恆垂以承於睫也】繵【音直延反】子陽【陽扁鵲之弟子也】厲鍼砥石【鍼音鍼厲謂摩也砥音脂】五分之熨八減之齊【按言五分之熨者謂熨之令溫暖之气入五分也八減之齊者謂藥之齊和所減有八並越人當時有此方也】齊桓侯客之【按傅曰是時齊無桓侯裴駰云謂是齊侯田和之子桓公午也蓋與趙簡子頗亦相當】痺【音必二反】當傳西之長安【傳音竹戀反傳乘傳送之】緹縈【緹音啼縈音紆營反】數忔食飲【忔音疑乙反忔者風痺忔然不得動也】重陽【上音直隴反】逷心【逷依字讀】湧疝【上音勇下音訕所諫反鄒誕生疝音山也】前後溲【音所畱反前溲謂小便後溲大便也】風癉容脬【癉病也音亶脬音普交反字或作胞】滫【劉氏音巡】跗【方符反】適其共養【適音釋共音恭按謂山跗家適近所持財物共養我我不敢當以言其人不堪療也】瘕【劉氏音加雅反舊音遐鄒氏音嫁】迵風【下云飲食下嗌輒出之是風疾洞徹五藏故曰迵風】瀺水【瀺音士咸反】濟北王阿母【按是王之你母也】病旋已【言尋則已止也】案法新【謂於舊方伎能生新意也】四百七十萬曹偶四人【按當今之四千七百貫也曹偶猶等軰也】卽僕於厠【僕音赴又音步北反】懷子而不乳【乳音人諭反乳生也】旋乳【旋乳者言廻旋卽生也】血如豆比五六枚【比音必利反】大虫【卽蚖虫也】拊其頭【拊音附又音撫】卽竄以藥【謂以藥燻之故云竄音七亂反】汜【音凡】蟯瘕【音饒檟舊音堯遐】宛【又如字】循其尺其尺索刺麄而毛美奉發【循音巡按謂手循其尺索也刺音七賜反麄音七胡反言循其尺索刺人手而麄是婦人之病也徐氏云奉一作髼非其義也又云一作秦秦謂秦首言髮如蠐螬事蓋近也】閣都尉【按閣者姓也爲都尉一云閣卽官閣都尉掌之故曰閣都尉也】番陰脈【番音芳袁反】邪气辟【辟音必亦反猶聚也】愈深【愈音庾】入缺盆死【按缺盆人乳房上骨名也】沓風【沓音徒合反風病之名也】瘖【瘖者失瘖也讀如音又作厝厝者置也言使人運置其手足也】公乘項處【按公乘官名也項姓處名故上云倉公之師元裏公乘陽慶亦然也】牡疝【上音母下音色諫反】旦日日夕死【按旦日明日也言明日之夕死也】脈得番陽【脈病之名曰番陽者以言陽脈之翻入虛裏也】有數者能異之【數音色住反謂術數之人乃可異其狀也】方數【數音術數之數】注一作堇【音謹】爲古傳方【謂好能傳得古方也】不爲愛公所【言於意所不愛惜方術也】吾年中時【按年中謂中年時也中年亦壯年也古人語自爾】楊中倩【倩音七見反人姓名也】意好數【數色句反謂好術數也】聖儒【言意儒徳慕聖人之道故云聖儒也】吳王濞列傳第四十六【右五宗之國俱享大邦𨿽復逆亂萌心取污朝典豈可謂非靑社之國哉然淮南猶有後不絕衡山亦其罪差輕比三卿之分晉方暴秦之滅周可不優乎安得出其王國不上同五宗三王列於世家其吳濞請與楚元王同爲一篇淮南宜與齊悼惠王爲一篇】

吳王濞【按澎濞字也音披位反】間行【謂獨行從他道逃走間音紀閒反】郃陽【地理誌馮翊縣名在郃水之陽音合】蘄西防甀【地名也在蘄縣之西防音古兌反甀音錘】塡【塡音鎭】拊【拊音撫】漢後五十年東南有亂【按應氏之意以後五十年東南有亂本是占气者所說髙祖素聞此說自以前難未弭恐後災更生故說此言更以戒濞如淳之說亦合事理】豫章【按鄣郡後攺曰故鄣或稱豫章爲衍字也】吳太子【姚氏案楚漢春秋云吳太子名賢字徳明】提【音啼又音底又音弟】秋請【音淨孟說是也應劭所云斷獄先請不知何憑如淳云代已致請亦是臆說且文云使人爲秋請謂使人爲此秋請之禮也】察見淵中魚不祥【按此語見韓子及文子韋昭曰知臣下陰私使憂患生變爲不祥故當赦宥使自新也】銅鹽【按吳國有鑄錢煮鹽之利故百姓不別徭賦也】卒踐更輒與平賈【按漢律卒更有三踐更居更過更也此言踐更輒與平賈者謂爲踐更合自出錢今王欲得人心乃與平價官讐之也】卽山【卽山山名又卽者就也】河間郡【按漢書作常山郡也】誂【音徒鳥反】防糠及米【按言防糠盡則至米謂削上盡則至滅國也】瞿然【劉氏音九具反又說文云瞿逺視貌音九反】而愁勞聖人之所以起【按所謂殷憂以啟明聖也】越直長沙者【服防云直音值謂其境相接也】因王子定長沙以北【按謂南越之地與長沙地相接值者因長沙王子以定長沙以北也】摶胡眾【摶音專專謂專統領胡兵】擅適過【適音值革反又音宅】鏦殺吳王【上音七江反謂以戈刺殺之鄭氏又音春亦音從容之從謂撞殺之】盛其頭【張勃云吳王濞葬丹徒縣南其地名相唐今注本云武進縣恐錯也】由父省【音所景反省者減也謂父仲從代王省封郃陽侯】爭技【謂與太子爭博爲爭技也】

魏其武安侯列傳第四十七

父世觀津【按地理誌觀津縣屬信都以言其累葉在觀津故云父世也】宗室諸竇【按謂宗室之中及諸竇之宗室又姚氏按酷吏傳周陽由父趙兼以淮南王舅侯周陽故因攺氏由以宗室任爲郎則似是與國有親戚屬籍者亦得呼爲宗室也】相提而論【提音弟又音啼相提猶相抵也論音路頓反】螫將軍【上螫音釋謂怒也毒虫怒必螫人又音火各反漢書作奭卽螫也】毋類矣【謂見誅滅無遺類】臣有愛【音如字愛猶惜也】沾沾【音襜又音當牒反小顏音他兼反】注一作怗【音如字又天牒反】注怗音憺【音尺占反】田蚡【扶粉反如蚡防之蚡音墳】晚節【按謂晚年也】推轂趙綰【按推轂謂自卑下之如謂之推車轂也】除關【謂除關門之稅】以禮爲服制【按其時禮度逾侈多不依禮今令吉凶服制皆法於禮】適諸竇【上音直格反】士郡諸侯【按謂仕諸郡及仕諸侯王國者猶言仕郡國也】武安貌侵【按服防云侵短小也韋昭云刻確也按確音刻又孔文祥侵醜惡也音寢】生貴甚【按小顏云謂自尊髙示貴寵其說疎也按生謂蚡自生尊貴之勢特甚故下云諸侯王多長年也蚡以肺腑爲相非痛折節以禮屈之則天下不肅者也】以肺腑爲京師相【腑音府肺音廢言如肝肺之相附又云柿木札附木皮也詩云如塗塗附以言如皮之附木也】非痛折節【按痛甚也欲令其折節屈下於已不然天下不肅或解以爲蚡欲折節下士非也按下文不讓其冗蓋侯知非也】立曲旃【按曲旃旌旃柄上曲僭禮也通帛曰旃說文曰曲旃者所以招士也】潁陰侯灌何【按何是嬰子漢書作嬰誤也】搏甫【上音博謂擊也】已諾【上音以謂已許諾必使副其前言也】引繩批根【按劉氏云二人相倚事如合繩共相依引也批音步結反枇者排也漢書作排排根者蘇林云賔客去之者不與通也孟康云音根格謂引繩排彈其根格平生慕嬰交而棄者令不得退也小顏作根音痕格音下各反駰謂引繩排彈根括以退之者也】注持彈【按漢書本作抨彈音普耕反】仲孺有服【按服謂期功之服也故應璩書曰仲孺不辭同生之服是也】以服請宜往【按徐廣云以服請不宜往其說非也正言夫請不以服爲解蚡不宜妄言也故駕自迎之也】屬丞相【上之欲反屬猶付也小顏云若今之舞訖相勸也】取燕王女【按蚡娶燕王劉澤子康王嘉之女也】注一作畢【按漢書作畢畢盡也】注灌嬰孫【按漢書云臨汝侯灌賢則嬰之孫臨汝是攺封也】女兒【猶云兒女也漢書作女曹兒曹軰也猶言兒女軰也】呫囁耳語【呫鄒音蚩輒反囁音汝輒反說文附耳小語也】李將軍地乎【按小顏云言今旣毀程令李何地自安】斬頭陷匈【韋昭云言不避死亾也漢書作穴匈】辟倪【上普系反下五系反埤倉云睥睨邪視也】不折必披【按包愷音疋皮反】借吾第【按晉灼云借蹈也以言蹂借之】爲石人耶【謂帝不如石人得長存也】設百嵗【按設者脫也】共一老禿翁【按謂共治一老禿翁指竇嬰也服防云首防一前一卻也】君何不自喜【按小顏云何不自謙遜爲可喜之事音許旣反】齰舌【按說文云齰齧也音側革反】系都司空【按百官表云宗正屬官主詔獄】大行無遺詔【按尙書無此景帝崩時大行遺詔乃魏其家臣印封之如淳說非也】五年十月【徐氏非者校武紀四年五月蚡薨疑竇嬰在前今云五年故疑非也】病痱【音肥又音扶味反風病也】十二月晦【張晏云見日月者蓋春垂至恐遇赦贖也】衣襜褕【上尺占反下音逾謂非正朝衣若婦人服也表云恬坐衣不敬國除】不直武安【按武帝以魏其灌夫事爲枉於武安侯爲不直特爲太后故耳】

韓長孺列傳第四十八

梁成安人【按徐廣云在汝潁之間漢書地理誌縣名屬陳畱】騶田生所【按安國學韓子及雜家說於鄒縣田生之所】將扞【上音醬下音汗】注景帝姊【按卽館陶公主】弗省也【音仙井反省者察也】苛禮【按謂苛細小禮以責之】抵罪蒙【上音丁禮反蒙縣名屬梁國也】仛鄙縣【上音醜亞反字如奼仛者誇也漢書作嫮音火亞反】注一作絎【音寒孟反】足與治乎【按謂不足與繩持之治音持也】主辱臣死【此語見國語】悅一邪臣【上音悅漢書作怵說文云怵誘也】自上古不屬爲人【按晉灼云不內屬於漢爲人】聶翁壹【聶姓也翁壹名也漢書云聶壹】武州塞【地理誌縣名屬雁門又崔浩云今平城直西百里有武州城也】逗橈【按應劭云逗曲行而避敵音豆又音住住謂畱止也橈屈弱也女孝反一云橈顧望也】而出於忠厚【按出者去也言安國爲人無忠厚之行】郅他【上音質下徒何反謂三人姓名也壺遂也臧固也郅他也若漢書則云至他言至於他處亦舉名士也】蘢城【音龍】

李將軍列傳第四十九

世受射【按小顏云世受射法】良家子【按如淳云非醫巫商賈百工也】爲郎武騎常侍【按謂爲郎而補武騎常侍】爲騎郎將【小顏云爲騎郎將謂主騎郎也】屬國公孫昆邪【按典屬國官名公孫姓也昆邪名服防雲中國人包愷云昆音魂也】中貴人【按董巴輿服志云黃門丞至宻近使聼察天下謂之中貴人使者崔浩云在中而貴幸非徳望故名不見也】射雕【按服防云雕鶚也說文云似鷲墨色多子一名鷲以其毛作矢羽韋昭云鶚一名雕也】無部伍行陣【按百官志云將軍領軍皆有部曲大將軍營五部部校尉一人部下有曲曲有軍候一人也】自便【音去聲】刁鬥【上音貂按荀悅云刁鬥小鈴如宮中傳夜鈴也蘇林云形如鋗以銅作之無緣受一斗故云刁鬥鋗卽鈴也】注銅作鐎【埤倉云鐎溫器有柄斗似銚無緣音焦】莫府【按大顏云凡將軍謂之莫府者蓋兵行舍於帷帳故稱莫府古字通用遂作莫爾雅訓莫爲大非】斥候【按許愼注淮南子云斥度視也候望也】故潁陰侯孫【按灌嬰之孫名彊】霸陵尉【按百官志云尉大縣二人主盜賊凡有賊發則推索尋按之也】竟死【謂終竟廣身至死以爲恆也】大黃【按大黃黃間弩名也故韋昭曰角弩也色黃體大是也】有功中率【中音丁仲反率音律亦音雙筆反小顏云率謂軍功封賞之科著在法令故曰中率】在下中【按以九品而論在下之中當第八】不爲後人【按謂不在人後】今得當單於【按廣言自少時結髮而與匈奴戰惟今者得與單於相當遇也】數奇【按服防云作事數不偶也音朔也小顏音所具反奇蕭該音居宜反】食其【音異基按趙將軍名也或亦依字讀】亾導【謂無人導引軍故失道也】韓嫣【或音偃又音許幹反】園壖地【人絹反又音乃段反又音圖宣反按壖地神道之地也黃圖云陽陵門西出神道茂陵神道廣四十三丈也】恨其父【小顏云令其父恨而死】上雍【劉氏音尙大顏云雍地形髙故云上】天山【按晉灼云在西域近蒲類海又西河舊事云白山東夏有雪匈奴謂之天山也】悛悛【音七旬反漢書作恂恂音詢】下自成蹊【按姚氏云桃李本不能言但以華實感物故人不期而往其下自成蹊徑也以諭廣𨿽不能出辭能有所感而忠心信物故也】

衛將軍驃騎列傳第五十

衛媼通【衛姓也媼婦人老少通稱漢書曰與主家僮衛媼通按旣雲家僮故非老或者媼是老稱後追稱媼耳又外戚傳云姬父與魏王宗女魏媼通則亦魏是媼姓而小顏云衛者舉其夫姓也然按此文云侯妾衛媼似更無別夫也下云同母兄衛長君及姊子夫皆冒衛姓又似有夫其所冒之姓爲父與母未明也】平陽公主家【按如淳云本陽信長公主平陽侯所尙故稱平陽主】注夷侯時【按徐廣云夷侯曹參曽孫名襄又按世家及功臣表時或作疇漢書作壽並文字殘缺故不同也】先母之子【漢書作民母服防雲母嫡妻也靑之適母顧氏云鄭季本妻編於民戶之間故曰民母今本亦或作民母也】兄弟數【音去聲】長女衛孺【漢書云君孺】往篡取之【篡猶劫也奪也】建章宮【按晉灼云上林中宮名也】衛夫人有男【卽衛太子據也】至髙闕【按山名也小顏云一曰塞名在朔方之北】河南地爲朔方郡【按謂北地郡之北黃河之南】岸頭侯【按晉灼云河東皮氏縣之亭名也】薄伐獫狁【此小雅六月詩美宣王北伐也薄伐者言逐出之也】按楡谷舊塞【如淳云按行也尋也楡谷舊塞名也按水經云上郡之北有諸次水東經楡林塞爲楡谿是楡谷舊塞也】破符離【晉灼云二王號崔浩云漠北塞名】裨王十人【賈逵云裨益也小顏云裨王小王也若裨將然音頻移反】立號而歸【按謂立大將軍之號令而歸】傅校獲王【顏祕監云傅領也五百人謂之校以致克防而獲王】合騎侯【按非邑地而以戰功爲號謂以軍合驃騎故云合騎若冠軍從驃然也】出窳渾【音庾服防云塞名徐廣云在朔方漢書作窴渾窴音田也】搏戰獲王【上音博搏擊也小顏同今史漢本多作傳猶轉也】南窌侯【徐音匹教反韋昭云縣名或作窖音子校反與穴下卯並音匹教反】周霸【徐廣云儒生也按郊祀志議封禪有周霸故知也】剽姚【上音匹遙反下音遙大顏按荀悅漢紀作票鷂票鷂勁疾之貌上音頻妙反下音弋召反】斬捕首虜過當【按小顏云計其所將人數則捕首虜爲多過於所當也一云漢軍亾失者少而殺獲匈奴數多故曰過當也】大父行【音胡浪反謂借若侯是匈奴祖之行也漢書云借若侯產產卽大父之名】季父羅姑比【按顏氏云羅姑比單於季父名也小顏云比類也按下文旣云再冠軍無容更言類也】討遫濮【音速卜二音按崔浩云匈奴部落名按下有遫濮王是國名也】懾慴【按說文云詟失气也劉氏云上式渉反下之渉反】休屠祭天金人【按張晏云佛徒祠金人也如淳云祭天以金人爲主也屠音儲】祁連山【小顏云卽天山也匈奴謂天祁連西河舊事謂白山天山祁連恐非卽天山也】小月氏【韋昭云音支西域傳大月氏本居惇煌祁連間餘眾保南山遂號小月氏】師大率減什三【按漢書云減什七不同也小顏云破匈奴之師十減其七一云漢兵亾失之數下皆類此按後說爲是也】酋塗王【上音才由反下音途漢書云楊武平鱳得得單於單相酋塗王此文省也】稽沮王【沮音子余反】千騎將得王【按漢書云右千騎將王然則此千騎將漢之將屬趙破奴得匈奴五王及王母也或云右千騎將卽匈奴王之名】校尉句王髙不識【按二人並匈奴人也】呼於屠王【按三字共爲王號】僕多【按漢百官表作僕明疑多是誤】煇渠侯【上音暉】所將常選【音宣變反謂驃騎常選擇取精兵】畱落不遇【按謂遲畱零落不偶合也】先要邊【按謂先於邊境要候漢人言其欲降】漯陰侯【上音他合反按地理誌縣名在平原郡】鷹庇爲煇渠侯【漢書鷹作雍庇音必二反又音疋履反按漢書功臣表云元狩二年以煇渠封僕明至三年又封鷹庇其地俱屬魯陽未詳所以】禽棃【按表作鳥棃】大當戶銅離【徐廣一作稠離與漢書功臣表同此文云銅離文異也】獟駻【上音邱昭反說文作趬行遮貎遮一作疾駻音胡旦反】不能度幕輕畱【按幕卽沙漢古字少耳輕畱者謂匈奴以漢軍不能至故輕易畱而不去也】遲明【上音值待也待天欲明謂平明也諸本多作黎明鄒氏云黎遲也然黎黒也天將明猶黒也】殺傷大當【以言所殺傷大略相當】谷蠡王【上音祿下音黎又音離】渉獲章渠【小顏云渉謂渉水也章渠單於之近臣謂渉水而破獲之漢書云渉獲單於章渠也】比車耆【上必耳反】轉擊左大將【按漢書名雙】歷渉離侯【漢書作度離侯小顏雲山名歷度也】弓閭【包愷音穹亦如字讀】登臨翰海【按崔浩云北海名羣鳥之所解羽故云翰海廣異志云在沙漠北】連行【音與卓同卓逺也】檮余山【音桃徒二音】獲屯頭王【按漢書云屯頭韓王等三人李奇曰皆匈奴王號】復陸支【復劉氏音伏小顏音福】樓專王【漢書作剸並音專小顏音之兗反也】伊卽靬【九言反】武昌侯安稽【故匈奴王姓趙也】校尉自爲【按徐自爲也】校尉敢【李廣子也】置大司馬【按如淳云本無大司馬今新置耳按前太尉其官又省今武帝始置此位衛將軍霍驃騎皆加此官】少言不泄【按孔文祥雲謂質重少言膽气在中也周仁陰重不泄其行亦同也】有气敢往【謂果敢任气也漢書作往亦作任也】穿域蹵鞠【徐氏云穿地爲營域蹵鞠書有域說篇又以杖打亦有限域也今之鞠戲以皮爲之中實以毛蹵蹋爲戲劉向別錄云躢鞠兵勢所以成武事知有材力也漢書作躢鞠三倉云鞠毛可躢以爲戲鞠音巨六反】象祁連山【按崔浩云去病破昆邪於此山故令爲冢象之以旌功也姚氏按冢在茂陵東北與衛靑冢並西者是靑東者是去病冢上有豎石前有石馬相對又有石人也】諡之幷武與廣地曰景桓侯【按景桓兩諡也諡法布義行剛曰景是武諡也又曰辟土服逺曰桓是廣地之諡也以去病平生有武藝及廣邊地之功故云諡之並武與廣地曰景桓侯】子嬗【音市戰反】最【謂凡計也】已爲將者十四人【按漢書云爲特將者十五人蓋通李廣也此李廣一人自有傳若漢書則七人自有傳八人附見七人謂李廣張騫公孫賀李蔡曹襄韓說蘇建也】郁郅人【服防音窒小顏音質按北地縣名也】因杅【音於】至余吾【音余又音徐按水名在朔方】李沮【音爼豆之爼】祋祤人【縣名在馮翊上音都活反下音詡祋又丁外反】何與【音預】無稱焉【謂不爲賢士大夫所稱舉】

平津侯主父列傳第五十一

辥縣人【按辥縣屬魯國漢置菑川國後割入齊也】緣飾以儒術【謂以儒術飾文法如衣服之有領緣以爲飾也】宏不得一【按韋昭以宏之才非不能得一以爲不可不敢逆上故耳】下比於人【比音鼻比者近也小顏音比方之比】丞相封平津侯【按漢書漢興皆以列侯爲丞相宏本無爵乃詔封宏髙成之平津鄕六百五十戶爲平津侯丞相封侯自宏始也】爲人意忌【謂宏外寛內深意多有忌害也】食一肉脫粟飯【按一肉言不兼味也脫粟才脫谷而已言不精鑿也】恐竊病死【按人臣委質於君死生由君今若一朝病死是竊死也】天下通道五【按此語出子思子今見禮記中庸篇】遭遇右武【小顏云右亦上也言遭遇亂時則上武也】何恙不已【恙憂也言罹霜露寒涼之疾輕何憂於病不止禮曰疾止復初也】竟以丞相終【漢書云凡爲丞相禦史六嵗年八十終也】子度嗣坐法失侯【漢書云坐不遣鉅野令史成詣公車論爲城旦元始中詔復宏後爲關內侯也】春搜秋狝【按宋均云宗本仁義助少陽少陰之气因而教以簡閱車徒】黃腄【縣名在東萊音逐瑞反注音縋】靡獘【上靡音糜獘猶雕敝也】焳愁【上音焦】徐樂【音嶽】棘矜【下音勤矜今防柄棘防也】嚴安上書【按本姓莊避明帝諱後並攺嚴也安及徐樂並拜郎中樂後爲中大夫】鐘虡【下音巨鄒本作鐻音同】上篤厚【上猶尙也貴也】下智巧【謂智巧爲下也】尉他屠雎【按尉官也他趙他也音徒何反屠雎人姓名雎音𨿽】舉陳【謂勝廣舉兵於陳音如字又音據恐疎也下同】降羌僰【下白北反又父逼反】略濊州【按濊州地名卽濊貊國也音紆廢反】燔其蘢城【匈奴城名音龍上燔音煩燔燒也】形束壤制【按謂地形及土壤皆束制在諸侯也】注篹【音撰】故倒行防施之【按偃語吾日莫塗逺恐赴前塗不跌故須倒行而逆施乃可及耳今此木作暴者言已困久得申須急暴行事以快意也暴者率也急也】洨孔車【上戶交反按縣名在沛下車音尺奢反】太皇太后詔【按徐廣云此是平帝元始中詔以續捲後則又非褚先生所錄也】較然【上音角較明也】困於燕雀【按謂公孫等未遇爲時所輕若飛鴻之未漸受困於燕雀也是燕雀安知鴻鵠之志也】遠迹羊豕之間【按公孫牧豕卜式牧羊也】見主父而嘆息【按上文嚴安等上書上曰公等安在何相見之晚是也】蒲輪迎枚生【按謂枚乘也漢始迎申公亦以蒲輪謂以蒲裹車輪恐傷艸木也且蒲是艸之美者故禮有蒲壁蓋畵蒲於輪以爲榮飾也】

史記索隱卷二十四

欽定四庫全書

史記索隱卷二十五

唐司馬貞撰

匈奴列傳第五十二

曰淳維【張晏曰淳維以殷時奔北邊又樂彥括地譜云夏桀無道湯放之鳴條三年而死其子獯粥妻桀之眾妾避居北野隨畜移徙中國謂之匈奴其言夏后苗裔或當然也故應劭風俗通曰殷時曰獯粥攺曰匈奴又服防云堯時葷粥周曰獫狁秦曰匈奴韋昭漢曰匈奴葷粥其別名則淳維是其始祖蓋與獯粥是一也】橐他【韋昭曰背肉似橐故云橐也包愷音托他或作駞】驢驘【按古今注云驢牡馬牝生驘】駃騠【說文云駃騠馬父驘於也廣異志音決蹄也發防記刳其母腹而生列女傳云生七日超其母】騊駼【按郭璞注爾雅云騊駼馬靑色音淘塗又字林云野馬山海經云北海有獸其狀如馬其名騊駼也】驒奚【韋昭驒音顚說文野馬屬徐廣云巨虛之類一云靑驪驒文如鼉鄒誕本奚字作騱】分地【上音扶糞反】少長【上音式紹反下音陟兩反少長謂年稍長】彎弓【上音灣如字亦通也】刀鋋【音蟬按埤蒼云鋋小矛鐵矜按古今字說云通作矜】注攣鞮氏【上六緣反下丁啼反】作周【按謂始作周國也】畎夷【韋昭云春秋以爲犬戎按畎音犬大顏云卽昆夷山也山海經云黃帝生苗龍苗龍生融吾融吾生弄明弄明生白犬白犬有二牡是爲犬戎說文赤狄本犬戎種故多從犬又山海經有人面獸身名曰犬夷賈逵云犬夷戎之別種也】涇洛之北【晉灼雲洛水在馮翊懷徳縣東南入渭又按水經云出上郡雕陰泰昌山過華陰入渭卽漆沮水也】山戎【服防云蓋今鮮卑】汜邑【蘇林音凡穎川襄城是按春秋地名云汜邑襄王所居故云襄城也】居於陸渾【按春秋左氏秦晉遷陸渾之戎於伊川杜預以爲九姓之戎居陸渾在秦晉之間二國誘而徙之伊川遂從戎號今陸渾縣是也】西河圁洛【晉灼音囂三蒼作圜地理誌雲圜水出上郡白土縣西東流入河韋昭云圜常爲圁續郡國志及太康地誌並作圁字也】赤翟【按左氏傳云晉師滅赤狄之潞氏杜氏以潞赤狄之別種也上黨潞縣又春秋地名云今曰赤渉胡】白翟【左氏晉師敗狄於箕卻獲白狄子杜氏以爲白狄別種故西河郡有白部胡又國語云桓公西徵攘白狄之地遂至於西河也】有綿諸【地理誌天水有綿諸道】狄防【地理誌天水狄道應劭以防戎邑音桓】義渠【韋昭云本西戎國有王秦滅之今在北地郡】大荔【按秦本紀厲恭公伐大荔取其王后更名臨晉故地理誌臨晉故大荔國】朐衍【地理誌縣名在北地徐廣音詡鄭氏音吁】樓煩【地理誌縣名屬雁門應劭云故樓煩胡地】林胡【如淳云卽儋林爲李牧所滅也】東胡【服防云烏丸之先後爲鮮卑在匈奴東故曰東胡按續漢書曰漢初匈奴冒頓滅其國余類保烏桓山以爲號俗隨水艸居無常處以父之名字爲姓父子男女悉髠頭爲輕便】注鮮卑【按胡廣云鮮卑東胡別種又應奉云秦築長城徒役之士亾出塞外依鮮卑山因以爲號】句注【服防云音拘韋昭雲山名在應陰館】胡貉【按貉卽濊也音亾格反】宣太后【服防云昭王之母也】並陰山【徐廣云五原西安陽原縣北有陰山陰山在河南陽山北並音傍白浪反】至襄平【韋昭云今遼東所理也】三國邊匈奴【按三國燕趙秦】因河爲塞【按太康地記秦塞自五原北九百里謂之造陽東行終刺賁山南漢陽西也漢一作漁】適戍【上丁革反】通直道【蘇林云去長安八千里正南北相値道也】九原【韋昭云縣名屬五原也】臨洮【韋昭曰瀧西縣】北假中【應劭云在北地陽山北韋昭云北假地名又按漢書元紀云北假田官蘇林以爲北方田官也主以田假與貧人故曰北假也】頭曼【音莫官反韋昭音瞞】冒頓【音墨又如字】注單於廣大之貌【按漢書單於姓攣鞮氏其國稱之曰橕犂孤塗單於而匈奴謂天爲橕犂謂子爲孤塗單於者廣大之貎也言其象天故曰橕犂孤塗單於也又晏春秋云士安讀漢書不詳此言有胡奴在側言之曰此胡所謂天子與古書所說符會也】鳴鏑【應劭云髐箭也韋昭云矢鏑飛則鳴】甌脫【服防云作土室以俟漢人又纂文曰區脫土穴也又云是地名故云生得甌脫王韋昭云界上屯守處也音一侯反脫音徒活反】河南王【如淳曰白羊王居河南】閼氏【舊音於連於曷反二音匈奴皇后號習鑿齒與燕王書雲山下有紅藍花足下先知不北方人取其花染緋黃挼取其上英鮮者作煙肢婦人將用爲顏色吾少時再三過見煙肢今日始視紅藍後當爲足下致其種匈奴名妻作閼支言其可愛如煙肢也閼音煙想足下先亦不作此讀漢書也】直上谷【按姚氏云古字例以直爲值值者當也】谷蠡【服防音鹿離蠡又音棃也】骨都侯【按後漢書云骨都侯異姓大臣】呼衍氏須卜氏【按後漢書云呼衍氏須卜氏常與單於婚姻須卜氏主獄訟也】西接氐羌【按風俗通云二氐本西南夷種地理誌武都有白馬氐又魚豢魏略云漢置武都郡非其種人分竄山谷或號靑氐或號白氐綦文云氐亦羊稱說文云羌西方牧羊人續漢書云羌三苗姜姓之別裔徙於三危今河間之西南羌是也】單於庭【按謂匈奴所都處爲庭樂彥云單於無城郭不知何以國之穹廬前地若庭故云庭】千長伯長什長【按續漢書郡國志雲裏有魁人有什伍裏魁王一里伯主百家什主十家伍長五家以相檢察故賈誼過秦以爲俛起什百之中是也】蘢城【漢書作龍城亦作蘢字崔浩云西方胡皆事龍神故名大防處爲龍城後漢書云匈奴俗歲有三龍祠祭天神】蹛林【服防云音帶匈奴秋社八月中皆會祭處鄭氏云地名也晉灼云李陵與蘇武書云相競趨蹛林則服防說是也又韋昭音多藍反姚氏按李收傳大破匈奴滅襜襤此字與韋昭音頗同然林襤聲相近或以林爲襤也】小者軋【服防云刀割而也音烏八反鄧展云歷也如淳云撾抶也三蒼云軋輾也軋說文云輾轢也】丁零【按魏略云在康居北去匈奴庭接習水七十里又云匈奴北有渾窳國】屈射【國名射音奕又音石】盡靑駹【音武江反按靑駹馬色靑】驪馬【說文云驪黑色】騂馬【按詩傳云赤黃曰騂】傅矢【音附】爲書遺髙後【按漢書云髙後時冒頓驕乃使使遺髙後書曰孤僨之君生於沮澤之中長於平野牛馬之域數至邊境願遊中國陛下獨立孤僨獨居兩主不樂無以自娛願以所有易其所無髙後怒欲擊之】諸將曰【按漢書季布諫髙後乃止】義盧侯難氏【匈奴將名也氏音支】呼揭【音傑又音丘列反】皆以爲匈奴【按謂皆入匈奴一國】望薪之地【服防云漢界上塞下地名今匈奴使至於此也】系【上音胡計反下音大胡反】服繡袷綺衣【按小顏云服者天子所服也以繡爲表綺爲裏以賜冒頓字林云袷衣無絮也音公洽反】比餘一【按漢書作比疎一比音鼻小顏云辮髮之飾也以金爲之廣雅云比櫛也蒼頡篇云靡者爲比麄者爲梳按蘇林說今亦謂之梳比或亦帶飾者也】黃金飾具帶一【按謂要中大帶】黃金胥紕一【按漢書作犀毗或無下一字此作胥者犀聲相近或誤張晏云洛帶瑞獸名也東胡好服之按戰國防云趙武靈王賜周紹貝帶黃金師比延篤云胡革帶鉤也則此帶鉤亦名師比則胥犀與師並相近而說各異耳班固與竇固牋云賜犀比金頭帶是也】赤綈【按說文云綈厚繒也】稽粥【音雞育二音】重駱【音湩酪二音按三蒼云湩乳汁也字林云竹用反穆天子傳云牛馬之湩臣菟人所具】𨿽詳不取【漢書作陽此亦音羊】室屋之極生力必屈【以言棟宇室屋之作人盡極以營其生至於气力屈竭也屈音其勿反】喋喋而占占冠固何當【鄧展曰喋音牒占嘯耳語服防曰口舌喋喋如淳曰言汝漢人多居室中固自宜著冠且不足貴也小顏云喋喋利口也占占衣裳貎喋音昌涉反占音占言當思念無爲喋喋占占耳𨿽自謂著冠何所當益也】北地都尉卭【音五郎反徐廣雲姓孫其後子單封爲瓶侯音白丁反】回中宮【服防云在北地武帝作宮始皇本紀三十七年登雞頭山遏回中武帝元封四年通回中道】出彭陽【韋昭云安定縣】騎【崔浩云邏騎】盧卿【按表盧作玈古今字耳】且居【漢書作且渠匈奴官號】雕渠難【按樂彥云當戶且渠各自一官雕難爲此官】跂行喙息【按跂音歧又音企言虫豸之類或企踵而行或以喙而息皆得其安也】蠕動【按三蒼云蠕蠕動貌音軟淮南子云昆虫蠕動】釋逃虜人單於母言章尼【按文帝云我今日並釋放彼國逃亾虜遣之歸本國汝單於無得更以言詞訴於章尼等責其逃也】翁壹【按衛靑傳惟稱聶壹顧氏云壹名也老故稱翁義或然也】姦蘭出物【上音幹幹蘭謂犯禁私出物也】武州塞【蘇林云在雁門也】尉史【如淳云律近塞郡皆置尉百里一人士史尉史各二人也】當路塞【蘇林云直當路塞耳】什辟縣【按孟康云縣斗辟西近胡也什音斗辟音僻造陽郡卽斗辟縣是也】伊穉斜【穉音持利反斜音士嗟反斜鄒誕音直牙反蓋穉斜胡人語近得其實】太子於單【音丹】儌極而取之【按儌要也謂要其疲極而取之】祭天金人【韋昭云作金人以爲祭天主崔浩云胡祭以金人爲主今浮圖金人是也又漢書音義稱金人祭天本在云陽甘泉山下秦奪其地徙之於休屠王右地故休屠有祭天金人像祭天人也事恐不然按得休屠金人後置之於甘泉也】過居延【韋昭曰張掖縣】祁連山【按西京舊事雲山在張掖酒泉二界上東西二百餘里南北百里有松栢五木美水艸冬溫夏涼宜畜牧匈奴失二山乃歌云亾我祁連山使我六畜不蕃息失我燕支山使我嫁婦無顏色祁連一名天山亦曰白山也】新秦中【如淳雲長安以北朔方以南漢書食貨志云貧人充朔方以南新秦中也】令居【徐廣云在金城地理誌云張掖令居縣姚氏令音連小顏云音零】漢士物故【按釋名云漢以來謂死爲物故物就朽故也又魏壹訪議髙堂崇對曰聞之先師物無也故事也言無復所能於事者也】浮苴井【音子余反臣瓚云去九原二千里見漢輿地圖】匈河水【臣瓚雲河水名去令居千里】浚稽山【應劭云在武威縣北】呴犁湖【上音佝又音呼】盧朐【服防云匈奴地名張晏雲山名】且鞮【上子余反下音低】涿塗山【上音卓下音以奢反】余吾水【徐廣云一作斜音邪山海經云北鮮之山鮮水出焉北流注余吾】定哀之際【按韓國要禮云仲尼仕於定哀故其著春秋不切論當世而微其詞也】而罔襃【按罔者無也謂無其實而襃之是也忌諱當代故也】患其儌一時權【按徐音皎劉伯荘音叫皆非也按其字宜音僥儌者求也言求一時權寵】而務讇其說【音稅】以便偏指不參【按謂說者謀匈奴皆患其直儌求一時權幸但務諂進其說以自便其偏指不防詳終始利害也】彼已將率【彼已者猶詩人譏詞云彼已之子是也將率則指樊噲衛霍等也】且鞮侯已下【按張晏云白狐鹿單於已下皆劉向褚先生所錄班彪又撰而次之所以漢書匈奴傳有上下兩卷】南越列傳第五十三

尉他【尉官也他名也姓趙他音徒河反又十三州記云大郡曰守小郡曰尉】眞定人【韋昭曰故郡名後更爲縣在常山】略定楊越【按戰國防云吳起爲楚収楊越】桂林【按地理誌武帝更名郁林】象郡【按本紀始皇三十三年略陸梁地以爲南海郁林象郡桂林地理誌云武帝更名日南】以謫【音直革反】任嚻【五刀反】龍川令【地理誌縣名屬南海也】絕新道【按蘇林云秦所通越道】卽被他書【服防云嚻詐作詔書使爲南海尉韋昭云被之以書音皮義反】移檄告橫浦【按南康記雲南野縣大庾嶺三十里至橫浦在秦時闗其下謂爲塞上】陽山【姚氏按地理誌云掲陽有陽山縣今此縣上流百餘里有騎田嶺當是陽山闗】涅谿【鄒氏劉氏本並作涅音年結反漢書作湟谿音皇又衛靑傳云出桂陽下湟水是也而姚察云史記作涅今本作湟涅及湟不同良由隨聞則輒攺故也水經云含滙縣南有滙浦闗未知孰是然鄒誕作涅漢書作湟蓋近於古】以其黨爲假守【按謂他所立其親黨爲郡縣之職或假守】隆慮侯竈【韋昭雲姓周隆慮縣名屬河內音林閭二音】不能逾嶺【按此嶺卽陽山嶺】西甌駱【鄒氏云又有駱越姚氏按益州傳云交趾有駱田仰潮水上下人食其田名爲駱人有駱王駱侯諸縣自名爲駱將銅印靑綬卽今之令長也後蜀王子將兵討駱自稱爲安陽王冶封溪縣後南越王尉他攻破安陽王令二使典主交趾九眞二郡人尋此駱卽甌駱也】躶國【音和寡反躶露形也】遣兩將軍【按王恢韓安國】悅好語入見【悅漢書作怵韋昭云誘怵好語】樛氏女【上紀虯反樛姓出邯鄲】藏其先武帝璽【李奇云去其僭號】安國少季【安國姓也少季名也】蒼梧秦王有連【按蒼梧越中王自名爲秦王卽下趙光是也故云有連連者連姻也趙與秦同姓故稱秦王】介漢使者【韋昭曰恃使者爲介冑志林云介者因也欲因使者權誅呂嘉然二家之說皆通韋昭以介爲恃介者間也以言間恃漢使者之權意卽得云恃以介冑則非也虞喜以介爲因亦有所由按介者賓主所由也】鏦嘉【韋昭云鏦撞也按字林七凶反又吳王濞傳鏦殺吳王與此同】分弟兵就捨【按謂分�其兵也漢書作介介被也恃也】郟壯士【如淳云郟縣名在潁川】術陽侯【韋昭云漢所封按功臣表術陽屬下邳】函封漢使節置塞上【按南康記以爲大庾名塞上也】成安侯【按功臣表成安屬郟】廣徳爲龍亢侯【按龍亢屬譙國漢書龍亢作龒侯服防音卭晉灼云古龍字】下滙水【劉氏云匯當作皇漢書云下湟水或本作洭】先陷尋陜【姚氏云尋陜在始興西三百里近連口也】破石門【按廣州記在畨禺縣北三十里昔呂嘉拒漢積石鎭江名曰石門又俗云石門水名曰貪泉飲之則令人變故吳隱之至石門酌水余乃爲之歌云也】犁旦城中皆降【鄒氏云犁一作比音必至反然犁卽比義又解犁黑也天未明尙黒時也漢書史記亦作遲明遲音稚遲待也亦犁之義也】臨蔡侯【按表屬河內】揭陽令定【地理誌揭陽縣屬南海揭音桀韋昭音其逝反劉氏音求例反定者令之名也按漢功臣表云定揭令意又別也】蒼梧王趙光【按漢書雲光聞漢兵至降封爲隨桃侯揭陽令史定爲安道侯越將畢取爲膫侯桂林監居翁爲湘城侯韋昭云湘城屬堵陽隨桃安道膫三者皆屬南陽膫音遼也】諭甌駱屬漢【按漢書甌駱三十餘萬口降漢】注九眞儋耳朱崖【徐廣皆據漢書爲說】

東越列傳第五十四

閩越【按說文云閩東越虵種也故字從虫閩音旻】姓騶氏【徐廣云一作駱是上云歐駱不姓騶】閩中郡【徐廣云今建安官是按爲閩州按下文都東冶韋昭以爲在官】搖爲東海王都東甌【韋昭曰今永寧姚氏雲甌水名永嘉記水出永寧山行三十餘里去郡城五里入江昔有東甌王都城有亭積石爲道今猶在也】注東甌王廣武侯【徐廣云據年表而爲說】不戰而耘【耘音云耘除也漢書作隕音於粉反】卽鏦【劉氏又音窗鏦撞也】繇君醜【繇音搖邑號也醜名】屯豫章梅嶺【按徐廣云在會稽非也今按豫章三十里有梅嶺在洪崖山足當古驛道今此文云豫章梅嶺知非會稽也】入白沙武林【徐廣云在豫章界按今豫章北二百里接鄱陽界地名白沙有水入湖名曰白沙坈東南八十里有武陽亭亭東南三十里地名武林此白沙武林今當閩越入京道】出句章【鄭氏音勾會稽縣也】出若邪【按姚氏云地名今闕】東成侯【韋昭曰在九江】建成侯敖爲開陵侯【徐廣云敖東越臣韋昭雲開陵屬臨淮】繚嫈侯【服防云音榮縣名劉伯荘云繚音遼下紆營反城陽王子也】東越將多軍【李奇云多軍名韋昭云多姓軍名也】

朝鮮列傳第五十五【按朝音潮直驕反鮮音仙以有汕水故名也汕一音訕】王滿者【按漢書滿燕人姓衛擊破朝鮮而自王之】始全燕時【按始全燕時謂六國燕方全盛之時】嘗略屬眞番朝鮮【如淳云燕嘗略二國以屬己也應劭云莬本直番國】注有番汗【徐氏據地理誌而知也番音潘又音盤汗音寒】浿水爲界【浿音旁沛反】上下鄣【按地理誌樂浪有云鄣】都王險【韋昭云古邑名徐廣曰呂黎有險瀆縣應劭注地理誌遼東險瀆縣朝鮮王舊都臣瓚云險城在樂浪郡浿水之東也】臨屯【東夷小國後以爲郡】譙諭【說文云譙讓也諭曉也譙音才笑反】爲名美【有殺將之美名】禦殺何【卽送何之禦也】相路人【應劭云凡五人戎狄不知官紀故皆稱相也路人漁陽縣人如淳云相其國宰相路人名也】將軍王唊【音頰一音協】右渠子長【按漢書表雲長路音各】子最【路人子也名最】參澅淸侯【韋昭云縣名屬齊顧氏澅音獲】陰荻苴侯【晉灼云屬勃海荻音狄苴音子余反】唊平州侯【韋昭云屬梁父】長幾侯【韋昭云縣名屬河東】最涅陽侯【韋昭云屬齊也】洌口【蘇林曰縣名度海先得之】

西南夷列傳第五十六

以什數【劉氏音所其反鄒氏音所主反】夜郎最大【荀說云犍爲屬國也韋昭云漢爲縣屬牂牱按後漢書云夜郎東接交趾其地在胡南其君長木出於竹以竹爲姓也】靡莫【夷邑名滇與同姓】滇最大【崔浩云後爲縣越嶲太守所理也】魋結【魋漢書作椎音直追反結音計】同師以東【韋昭云邑名漢書作桐鄕】楪楡【韋昭曰益州縣楪音叶】嶲昆明【崔浩云二國名韋昭云嶲益州縣】徙筰都【服防云二國名韋昭云徙縣屬蜀筰縣在越嶲余廣云筰音昨】冉駹【按應劭云汶江郡本冉駹音亾江反】白馬最大【按夷邑名卽白馬氐】莊蹻【音炬灼反楚莊王弟爲盜者】滇池方三百里【地理誌益州滇池縣澤在西北後漢書云其池水源深廣而更淺狹有似倒流故謂滇池】通五尺道【謂棧道廣五尺】僰僮【韋昭云僰屬犍爲音蒲北反服防云舊京師有僰婢】注枸一作蒟【按晉灼音矩劉徳云蒟樹如桑其椹長二三寸味酢取其實以爲醤美又云蒟緣樹而生非木也今蜀土家出蒟實似桑椹味辛似姜不酢又云取葉此注又云葉似桑葉非也廣志云色黒味辛下气消穀】注音窶【求羽反】食重萬餘人【按食貨輜重車也音時用反】道防牱江【崔浩云防牱繋船杙也以爲地名道猶從也地理誌夜郎又有豚水東至南海四會入海此防牱江】身毒國【身音捐毒音篤一本作幹毒漢書音義一名天竺也】且蘭【上音子余反小國名也後縣屬防牱】誅頭蘭【卽且蘭也】勞寢靡莫【二國與滇王同姓】後揃【音剪揃謂被分割也】剽分二方【上音疋妙反言西夷後被揃迫逐遂剽居西南二方各屬郡縣剽亦分義】

史記索隱卷二十五

欽定四庫全書

史記索隱卷二十六

唐司馬貞撰

司馬相如列傳第五十七

擊劍【呂氏春秋劍伎云持短入長倐忽縱橫之術也魏文典論云余好擊劍善以短乘長是也】名犬子【孟康云愛而字之也】旣學【按秦密雲文翁遣相如受七經】騎常侍【張揖曰秩六百石常侍從格猛獸】莊忌夫子【徐廣曰郭璞皆云名忌字夫子按鄒陽傳云枚先生嚴夫子此則夫子是美稱時人以爲號漢書作嚴忌者按忌本姓莊避明帝諱攺姓嚴也】往舎都亭【按臨邛郭下之亭也】鼓一再行【按樂府長歌行短歌行行者曲也此言鼔一再行謂一兩曲】琴心挑之【張揖云挑嬈也以琴中嬈之嬈音徒了反挑音奴了反其詩曰鳯兮鳯兮歸故鄕遊遨四海求其皇有一艷女在此堂室邇人遐毒我腸何由交接爲鴛鴦也】亡奔相如【郭璞云婚不以禮爲亡也】家居徒四壁立【按孔文祥雲徒空也家空無資儲但有四壁而已云就此中以安立也】弟如臨邛【文潁云弟且也郭璞云弟語辭如往也】空借【音假借與積同音】過詫【上音戈下音勑亞反誇詫是也】腳麟【韋昭云謂持其一腳也司馬彪云腳掎也說文云掎偏引一腳也】割鮮染輪【李奇云鮮生肉也染濡也切生肉濡鹽而食之染或爲淬與下文膊割輪染意同也】蓋特【郭璞云特獨也】云夢【褚詮音亡棟反又音莫風反裴駰云孫叔敖激沮水作此澤張揖云楚藪也在南郡華容縣郭璞曰江夏安陸有云夢城南郡枝江亦有云夢城華容縣又有巴丘湖俗云卽古云夢澤也則張揖在華容者指巴湖也今安陸東見有云夢城云夢縣而枝江亦有者蓋縣名逺取此澤故有城也】注漢書音義【按漢書注此卷多不題注者姓名解者云是張揖亦兼有餘人也】赭堊【張揖云赭赤土出少室山堊白堊本艸云一名白墡也】白坿【張揖曰白石英也出魯陽山蘇林音附郭璞音符也】琨珸【司馬彪云石之次玉者按河圗云流州多積石名昆吾石鏈之成鐵以作劍光明照如水精按字或作昆吾】蕙圃【司馬彪云蕙香艸也本艸云薰艸一名蕙廣志云蕙艸緑葉紫莖魏武帝以此燒香今東下田有此艸莖葉似麻其華正紫也】衡【張揖云衡杜衡生下田山按山海經雲天帝之山有艸葉如葵臭如蘪蕪可以走馬博物志一名土杏云其根一似細辛葉似葵故藥對亦爲似細辛是也】蘭【張揖云秋蘭】芷若【張揖云若杜若芷白芷也本艸云一名茝埤蒼云齊曰茝晉曰虈囂字林曰茝音充在反虈音火嬌反本艸又曰杜若一名杜衡今杜若葉似姜而有文理莖葉皆有長毛古今名號不同故其所呼別也】射幹【廣雅云鳥蓬射幹本艸名鳥扇】芎防【司馬彪云芎防似槁本郭璞云今歷陽呼爲江離淮南子云夫亂人者若芎防之與槁本】江離【吳錄曰臨海縣開水中生江離正靑似亂髮卽離騷所云者是也廣志爲赤葉紅華則與張勃所說又別按今芎防苗曰江離緑葉白華者又不同】麋蕪【孟康云麋蕪蘄延也似虵牀而香樊光曰槁本一名麋蕪根名蘄延又藥對以爲麋蕪一名江離芎防苖也則芎防槁本江離麋蕪並相似非是一物也】諸柘【張揖云諸柘甘柘也】搏且【上音並卜反下音子余反漢書作巴蕉也郭璞云搏且蘘荷屬未知孰是也】按衍壇曼【司馬彪云按衍窳下壇曼平博也衍音戈戰反也】葴析【音鍼斯二音孟康曰葴馬藍也郭璞曰葴酸漿江東名鳥葴析漢書作斯孟康云斯禾似燕麥埤蒼又雲生水中華可食廣志云涼州地生析艸皆如中國燕麥是也】其痺濕【痺音婢痺下也】藏莨【郭璞云狼尾似茅】蒹葭【音兼加孟康云蒹葭似蘆也郭璞云蒹蔽也似藋而細小髙數尺江東人呼爲兼蒿又云葭蘆也似葦而細小江東人呼爲烏燕薍音五患反蔽音敵】東薔【按續漢書云東薔似蓬艸實如葵子十一月熟廣志云子色靑黑河西語云貸我東薔償我曰梁也】雕胡【按謂菇米】菇蘆【郭璞云菇也蘆葦也】注庵閭蒿【郭璞云子可療病也】注軒於蕕艸【郭璞雲生水中今揚州有也】注朱楊赤楊【郭璞云赤莖栁生水邊爾雅云檉河栁是也】騰遠【孟康云騰遠鳥名非也司馬彪云騰逺虵也郭璞云騰虵龍屬能興雲霧】射幹【張揖云射幹似狐能緣木】蟃蜒【郭璞云蟃蜒大獸長百尋】防犴【張揖云防似貍而大犴胡地野犬似狐而小黑喙應劭音顏韋昭一音岸鄒誕生音苦姦反協音是】幹將之雄防【應劭曰幹將吳善冶者姓如淳曰幹將鉄所出晉灼曰闔閭鑄幹將劍應劭說是方言云防中尖刺者所謂雄防也周處風土記云防爲五兵雄也】注胡中有【音巨按周禮冶氏爲戈胡三之注云胡其子也又禮圗謂防支曲下爲胡也】烏號之雕弓【黃帝上仙羣臣舉弓抱之而號見封禪書及郊祀志文韓詩外傳云弓工之妻曰此弓大山南烏號之柘按淮南子云烏號柘桑其材堅勁馬棲其上將飛枝勁復起號呼其上伐取其材爲弓因曰烏號古史考風俗通皆因此說也】右夏服之箭【按夏羿善射者又服箭室之名故云夏服又夏后氏有良弓名繁弱其矢亦良卽繁弱箭服是也】陽子驂乘【服防云陽子仙人陵陽子也張揖云陽子伯樂也孫陽字伯樂秦繆公臣善禦者也】纖阿爲禦【服防云纖阿爲月禦或曰美女姣好貌又樂產曰纖阿山名有女子處其巖月歷巖度躍入月中因名月禦也】按節未舒【郭璞曰言頓轡也司馬彪云按轡徐行得節故曰按節馬足未展故曰未之舒也亦曰未得也】防騊駼【上音衛防車軸頭也謂車軸衝殺之騊駼野馬】乘遺風【呂氏春秋云遺風之乘古今注云秦始皇馬名】射遊騏【韋昭云如馬一角爾雅云嶲無角曰騏非麒麟之騏】注嶲【音攜】弭節【司馬彪云弭猶也或云節今之所言杖節信也】容與【郭璞曰言自得】徼受詘【司馬彪云倦也遮其倦者音劇詘音屈說文云勞也燕人謂勞徼音古堯反】襞積褰縐【小顏云襞積今之裙襵古謂之素積蘇林曰褰縐縮蹙之是也】注簡齰【叉革反】注縐裁【在代反】注曲【字林音邱亦反】郁橈谿谷【孟康曰其縐中文理茀郁曲有似於谿谷也】衯衯裶裶【郭璞云衣長貌】揚袘戍削【張晏曰揚舉也袘衣袖也戍削裁制貌也】獠於蕙圃【爾雅云宵獦曰獠郭璞曰獠獦也又音遼也】盤防勃猝【韋昭曰盤防匍匐上下也猝音素忽反】射鵕防【司馬彪云鵕防山雞也許愼云鷩鳥也郭璞曰似鳯有光彩音浚宜李彤雲鵕防神鳥飛光竟天也】連鴐鵝【爾雅云舒雁鵝也郭璞曰野鵝也】東陼巨海【蘇林音渚陼小洲曰渚謂東有大海之渚也】觀於成山【張揖云觀闕也於山上築宮闕郭璞云言在山下逰觀音館也】勃澥【按齊都賦雲海傍曰渤斷水曰澥也】靑丘【郭璞雲山名出九尾狐也】噏呷【孟康曰噏呷衣起張也韋昭云呷音呼甲也】萃蔡【孟康云萃蔡衣聲也郭璞曰萃蔡猶璀璨也】蔕芥【張揖曰刺鯁也郭璞云言不覺有也】先生【指子虛也】見客【如淳曰見賔客禮待故也李善曰言見先生是賓客之也】王辭而不復【郭璞曰復答也】聽然【說文云聽笑貌】終始灞滻出入涇渭【張揖云灞滻二水盡於苑中不出故云終始也涇渭二水從苑外來又出苑去也涇水出安定涇陽縣開頭山東至陽陵入渭渭水出隴西首陽縣鳥防同穴山東至華陰入河】丰鎬【張揖雲豊水出鄠縣南山豊谷北入渭鎬在昆明池北郭璞雲鎬水丰水下流也】潦潏【應劭云潦流也潏湧出聲也張揖云又有潏水出南山姚氏云潦或作澇也澇水出鄠縣北注渭潏水出杜陵今名沇水自南山皇子陂西北流注昆明池入渭按此下文八川分流則從涇渭灞滻丰鎬潦潏爲八晉灼曰從丹水下則有九從灞以下則七按今潏旣是水名除丹紫三川自涇渭以下適足八川是經營乎其內也又潘嶽關中記曰涇渭灞滻豊鎬潦潏上林賦所謂八川分疏】椒丘之闕【服防云丘名楚詞曰馳椒丘且焉止息也按兩山俱起象雙闕如淳云丘多椒也】堆埼【郭璞曰堆沙堆埼曲岸頭也】洶湧澎湃【司馬彪云洶湧跳起貌澎湃相戾也湧或作容澎或作滂】滭浡滵汨【司馬彪云滭沸盛貌滵汨去疾也】湢測泌瀄【司馬彪云湢測迫也泌瀄相楔也郭璞云逼側筆櫛四音】潎洌【蘇林曰流輕疾也】滂濞沆漑【漑亦作瀣司馬彪云滂濞水流聲也沆漑徐流郭璞云鼓怒郁鯁之貌也】穹崇云橈【服防雲水旋還作泉也郭璞雲水隴起回窳也】蜿灗膠戻【司馬彪云蜿灗展轉也膠戾邪屈也音婉善交利四音也】隃波趨浥【司馬彪云隃波後陵前也趨浥輸於深泉也浥音焉浹反】蒞蒞下瀨【司馬彪云蒞蒞水聲也音利】滯沛【郭璞雲水灑散貌滯音醜制反】瀺灂【上音土湛反下音土卓反說文雲水小聲也】潏淈湁潗【郭璞雲皆水徼轉細湧貌潏淈音決骨湁音勑力反潗音緝廣雅云淈淈決流也周成雜字云湁潗水沸之貌也】汨防漂疾【晉灼曰華給反郭璞云詳立反防急轉貌也】翯乎滈滈【上翯音鶴下滈音鎬詩曰白烏翯翯郭璞雲水白光貌翯音皛滈音吳也】赤螭【文頴曰龍子曰螭張揖云雌龍也】明月珠子的皪江靡【應劭曰靡邊也明月珠子生於江中其光耀乃照於江邊張揖曰靡涯也郭璞曰的皪照也】鵠鴇【音保郭璞云鴇似雁無後指毛詩鳥獸疏云鴇似雁而虎文也】防目【郭璞云未詳小顏云荊郢間有水鳥大如鷺而短尾其色紅白深目旁毛長而旋此其旋目乎防音旋】煩鶩鷛渠【郭璞云煩鶩鴨屬鷛渠一名章渠也】葴鴜【張揖云葴鴜似魚虎而蒼黑鄒誕本作鴟防也】泛滛泛濫【郭璞云皆鳥任風波自縱漂貌泛音馮泛音芳劍反廣雅云泛泛汜浮也】掩薄【張揖云掩覆也艸叢生曰薄也】菁藻【郭璞曰菁水艸藻藂也呂氏春秋曰太湖之菁左傳云�繁蘊藻蘊卽藂】嶊崣崛﨑【郭璞云皆崇屈窳折貌嶊音作罪反崣音委崛音掘﨑音倚】振溪【張揖云振拔也水注川曰溪注溪曰谷郭璞曰振猶灑也】呀豁閜【司馬彪云呀大貌閜空虛也】陂池貏豸【郭璞曰陂池旁頽貌陂音皮貏音衣被之被】沇溶淫鬻【郭璞云防激淖衍貌】夷陸【司馬彪曰平地】槀本【按桐君藥錄云苗似芎防也】茈姜【張晏云子姜也按四民月令云生薑謂之茈姜音紫】葴橙【張揖云葴橙闕郭璞云橙柚也姚氏以爲此前後皆艸非橙也小顏云葴寒漿也橙當爲符符鬼目也按今讀者亦呼爲登謂金登艸也】若蓀【張揖云蓀香艸姚氏曰蓀艸似昌蒲而無脊也生溪澗中蓀音孫】鮮支黃礫【張揖云皆艸也未詳司馬彪云鮮支支子或云鮮支亦香艸也小顏云黃礫黃屑木恐非也】芧靑薠【蔣菇也郭璞芧音佇又云三稜芧薠音煩】日出東沼【張揖云日朝出苑之東池暮入於苑之西陂中也】旄獏犛【郭璞云牛領有肉堆音容按今之犂牛也張揖云旄旄牛狀如牛而四節生毛獏白豹也似熊痺腳銳頭骨無髓食銅鐵音陌犛音貍又音茅或以爲貓牛犛牛黑色出西南徼外毛可爲拂是也】窮奇象犀【張揖云窮奇狀如牛而蝟毛其音如嘷狗食人郭璞云象大獸長鼻牙長一丈犀頭似豬痺腳一角在頭也】麒麟【張揖曰雄曰麒雌曰麟其狀麋身牛尾狼蹄一角郭璞云麒似麟而無角毛詩疏云麟黃色角端有肉京房傳云有五采腹下黃色也】角【張揖云音端角似牛郭璞云似豬角在鼻上毛詩疏云可以爲弓李陵曾以此弓遺蘇武】華榱壁璫【韋昭曰裁金爲壁以當榱頭司馬彪曰以壁爲瓦當】夷嵏築堂【服防云平此山以爲堂如淳云嵏山名也】累臺增成【張揖云重累而成之故曰增成禮云爲壇三成也】巖穾洞房【郭璞曰言在巖穾底爲室潛通臺上穾音一弔反釋名以爲穾幽也楚辭云冬有穾廈夏屋寒王逸以爲復室也】靈圉【張揖云眾仙號淮南子云騎飛龍從淳圉許愼曰淳圉仙人也】偓佺【韋昭曰古仙人姓偓列仙傳云槐裏采藥父也食松形體生毛數寸方眼能行追走馬也】南榮【應劭云屋檐兩頭如翼也故鄭云榮屋翼也七誘雲飛榮似鳥舒翼是也暴偃臥也】盤石裖厓【如淳曰裖音振盛多也李奇曰裖整也整頓池外之厓音之忍反也】磼礏【埤蒼云髙貌也上士刼反下魚揖反又字林音磼才匝反礏五匝反】旁唐【郭璞云旁唐言盤薄】赤瑕駮犖【說文云瑕玉之小赤色張揖曰赤玉也司馬彪曰駮犖采防也音洛角反】盧橘夏熟【應劭曰伊尹書果之美者箕山之東靑鳥之所冇盧橘夏熟晉灼曰此𨿽賦上林博引異方珍奇不系於一也按廣州記云盧橘皮厚大小如廿酢多九月結實正赤明年二月更靑黑夏熟吳錄云建安有橘冬月樹上覆裹明年夏色變靑黑其味甚甘美盧卽黑是也】橪柿【張揖曰橪橪支香艸也韋昭曰橪音汝蕭反郭璞云橪支木也橪音煙徐廣曰橪棗也而善反說文曰橪酸小棗也淮南子云伐橪棗以爲矜音勤也】楟柰厚朴【張揖云楟柰山棃也司馬彪曰上黨謂之楟防齊都賦云楟柰防熟也厚朴藥名】梬棗【上音弋並反梬棗似柿也】楊梅【張揖云其大小似穀子而有核其味酢出江南荊陽異物志其實外肉著核熟時正赤味廿酸】櫻桃【張揖云一名含桃呂氏春秋爲鸎鳥所故口含桃爾雅云爲荊桃也】答遝離支【郭璞云答遝似李出蜀晉灼曰離支大如雞子皮麄剝去皮肌如雞子中黃其味甘多酢少廣異志雲樹髙五六丈如桂樹緑葉冬夏靑茂有華朱色離字或作荔音力致反】貤丘陵【郭璞曰貤延也】華楓檘櫨【張籍曰華皮可以爲索古今字林云櫨合樺之木楓木厚葉弱支善揺郭璞云似白楊葉圎而岐有脂而香出楗爲舎人曰楓爲樹葉弱莖大風則鳴故曰楓爾雅云一名攝檘枰卽平仲木也櫨今黃櫨木也一云玉精食其子得仙也】畱落胥邪【晉灼云畱落未詳郭璞曰落檴也中作器素胥邪似並閭司馬彪云胥邪樹髙十尋葉在其末異物志實大如瓠系在顚若掛物實外有皮中有核如胡桃核裏有膚厚半寸如豬膏裏有汁斗餘淸如水味美於蜜】仁頻並閭【孟康曰頻椶也張揖云並閭皮可爲索姚氏云擯一名椶卽仁頻也林邑記雲樹葉似甘蕉頻音賔】攙檀【攙音讒檀別名也皇覽云孔子墓後有攙檀樹也】女貞【荊州記云宜都有喬木叢生名爲女貞葉冬不落】崔錯癹骩【郭璞云蟠戾相摎楚訓雲林木癹音跋骩音委】阬衡閜砢【郭璞云掲孽傾敧貌】落英幡纚【張晏雲飛揚貌纚音所綺反】猗旎從風【張揖云猗旎阿也】瀏蒞芔歙【郭璞云皆林木鼓動之聲瀏音畱蒞如字又音栗也】柴池茈虒【張揖曰柴池參差也茈傂不齊也柴音差茈音惻氏反】猨素雌蜼玃飛蠝【張揖曰蜼似狝猴卬鼻而長尾玃似狝猴而大飛蠝飛鼠也其狀如兔而鼠首以其防飛郭璞口蠝飛鼠也毛紫赤色飛且生一名飛生雌音遺蠝音誄猨猨之雄者色也素雌猨之雌者色也玃音鐝蜼似猴尾端爲兩岐天雨便以尾室鼻兩孔郭璞云玃色蒼黑能攫人故云玃也】蛭蜩蠷蝚【司馬彪雲山海經云不咸之山有飛蛭四翼蜩蟬也蠷蝚獼猴也郭璞云蛭蜩未聞如淳曰蛭音質顧氏云蠷音塗卓反山海經云鼻塗山下有獸似鹿馬足人手四角名爲蠷蠷猱卽此也字作玃郭璞云玃非也上已有蛭玃此不應重見又神異經云西方深山有獸毛色如猴能緣髙木其名曰蜩字林蠷音狄蛭音質蛭蜩二獸名】獑胡豰蛫【張揖曰獑胡似獼猴頭上有髦腰以後黒郭璞曰豰似鼯而大腰以後黃一名黃腰食獼猴豰白狐子也蛫未聞姚氏按山海經卽山有獸狀如龜白身赤首其名曰蛫又說文云獑胡黑身白腰如帶手有長白毛似握柘也】踔稀間【踔懸蹄也】孫叔奉轡【鄭氏云大僕公孫賀】衛公驂乘【大將軍衛靑也按大駕出太僕禦大將軍驂乘也】扈從橫行出乎四校之中【晉灼曰扈大也張揖曰跋扈縱橫不按肉簿也文頴曰凡五校今言四者一校隨天子乘輿也】鼓嚴簿【張揖曰鼔嚴鼔也簿卥簿也謂擊嚴鼔於卥簿中也】江河爲阹泰山爲櫓【郭璞曰因山谷遮禽獸爲阹櫓望樓也】蒙鶡蘇【孟康曰鶡尾也蘇析羽也張揖曰鶡似雉鬭死不卻按蒙謂覆覆而取之鶡以蘇爲奇故特言之以成文耳鶡音曷決疑注云鳥尾爲蘇也】絝白虎【張揖曰著白虎文絝郭璞曰絝謂絆絡也】被斑文【文頴曰著斑文之衣輿服志云虎賁騎被虎文單衣單衣卽此斑文也】跨壄馬【按壄音野跨乘之也】椎蜚亷弄解豸【郭璞曰飛亷龍雀也鳥身鹿頭象在平樂館椎音直追反張揖曰解豸似鹿而一角人君刑罰中則生於朝主觸不直者言今可得而弄也解音蟹豸音大你反又音文介反】格蝦蛤鋋猛氏【孟康曰蝦蛤猛氏皆獸名晉灼曰蝦蛤闕郭璞曰今蜀中有獸狀如熊而小毛淺有光澤名猛氏說文云鋋小矛也音蟬】解脰陷腦【張揖云脰頸也陷音苦念反亦依字讀也】浸潭促節【浸潭猶漸苒也漢書作浸淫或作乘輿按節也潭音尋】揜焦明【張揖曰焦明似鳯西方鳥樂葉圖徵曰焦明似鳯皇宋衷曰水鳥】消揺乎襄羊【郭璞曰襄羊猶仿羊】聽葛天氏之歌【張揖曰葛天氏三王時君號也呂氏春秋云其樂三人持牛尾投足以歌八闋一曰載人二曰烏三曰遂艸木四曰奮五穀五曰敬天常六曰建帝功七曰依地徳八曰總禽獸之極】巴兪宋蔡淮南於遮【郭璞曰巴西閬中有兪水獠人居其上好舞初髙祖募取以平三秦後使樂人習之因名巴兪舞也張揖曰禮樂記曰宋音燕女溺志蔡人謳員三人楚詞云吳謡蔡謳淮南鼔員四人於遮曲是其意也】文成顚歌【郭璞云未聞文穎曰文成遼西縣名其縣人善歌顚益州顚縣其人能作西南夷歌顚卽滇也】激楚結風【文頴曰激衝激急風也結風回風回亦急風也楚地風气旣目漂疾然歌樂者猶復依激結之急風以爲節其樂促迅哀切也】靡曼美色【張揖曰靡細曼澤也韓子曼服皓齒也】麗靡爛漫於前【郭璞云言恣其觀也列女傳曰桀造爛漫之樂】靑琴宓妃【伏儼曰靑琴古神女也如淳曰宓妃伏羲女溺死洛水遂爲洛水之神宓音伏】姣冶閒都【郭璞云姣好也都雅也詩云姣人嫽兮方言云自�而東河濟之間凡好或謂之姣音絞說文曰雅也或作閒小雅曰都盛也】絕殊離俗【郭璞云俗無雙】柔橈嬛嬛【郭璞曰柔橈嬛嬛皆骨體耎弱長艷貌也廣雅云嬛嬛容也張揖曰嬛嬛猶婉婉也】嫵媚弱【埤蒼云嫵媚悅也通俗文云頰輔謂之嫵媚郭璞云纎弱弱貌埤蒼曰嫵弱謂容體纎細柔弱也】曳獨繭之褕袣【張揖云褕防褕也袣袖也郭璞曰獨蘭一蘭絲也埤蒼云袣衣長貌也】眇閻易以卹削【郭璞曰閻易衣長貌卹削言如刻畫作也】皓齒燦爛宜笑的皪【郭璞曰鮮明貌也楚詞曰美人皓齒以姱又曰娥眉笑以的皪皪音礫也】長眉連娟微睇緜藐【郭璞曰連娟眉曲細也緜藐逺視貌也娟音一全反睇大計反藐音邈】色授魂與心愉於側【張揖曰彼色來授我我魂往與接也愉音逾往也愉悅也二義並通也】載云罕【張揖云罕畢也文穎曰卽天畢星名前有九旒云罕之車按說者以云罕爲旌旗非也且按中朝卥簿圗云云罕駕駟不兼言九旒罕車與九旒車別】揜羣雅【揜捕也張揖曰詩小雅材七十四人大雅之材三十一人故曰羣雅也言云罕載之於車以捕羣雅之士】悲伐檀【張揖曰其詩刺賢者不遇明主也】樂樂胥【毛詩云君子樂胥受天之祐言王者樂得賢材之人使之在位故天與之福祿也胥音先呂反】喟然興道【漢書作芔音許貴反】功羨於五帝【司馬彪云羨溢也音怡戰反】抏士卒【上音反官反】愀然【郭璞云變色貌音作酉反】故刪取其要歸正道而論之【大顏云不取其誇奢靡麗之論惟取終篇歸於正道耳小顏云刪要非謂削除其詞而說者謂此賦已經史學刊剟失之也】唐防使略通【張揖曰防故鄱陽令今爲郎中使行略取之】夜郎僰中【文頴曰皆西夷後以爲夜郎屬防牱僰屬犍爲音步北反】巴蜀【按巴蜀二郡名】右弔番禺【文頴曰畨郡理也弔至也東伐閩越後至番禺故言右至也按姚氏弔讀如字小顏云兩國相伐漢發兵救之令弔番禺故遣太子入朝弔非至也】往賔之【賈逵云賓伏也】乃發軍興制【張揖曰發三軍之眾也興制謂起軍法制也按唐防爲使而用軍興法制也】注烽如覆米防【字林云防漉米藪也音一六反又纂要云防浙箕也此注是孟康說】熢燧【韋昭曰熢束艸置之長木之端如挈臯見敵則燒舉之燧者積薪有難則焚之熢主晝燧主夜】攝弓【上音奴頰反】析圭【如淳曰析中分也白藏天子靑在諸侯也】東第【列甲第在帝城東故云東第也】重煩百姓【重猶難也】亟下縣道【上音紀力反亟急也】以巨萬計【按巨萬猶萬萬也按數有大小二法張揖曰算法萬萬爲億是大數也鬻子曰十萬爲億是小數也】漢用事者【按卽公孫也】邛笮之君長【文頴曰卭者今爲邛都縣笮者今爲定笮縣皆屬越嶲郡】請吏比南夷【謂請置漢吏與南夷爲比例也】愈於南夷【張揖曰愈差也又云愈猶勝也晉灼曰南夷謂犍爲防牱也西夷謂越嶲益州】中郎將【張揖曰移四百石五嵗遷補大縣令】壺充國【按漢書公卿表太初元年爲鴻臚卿也】縣令負弩矢先驅【按亭吏二人弩矢合是亭長負之今縣令自負矢則亭長當負弩也且負弩亦守宰無定或隨輕重耳按霍去病出擊匈奴河東太守郊迎負弩又魏公子救趙擊秦秦軍解去平原君負防矢迎公子於界上】蜀以爲寵【華陽國誌云蜀大城北十里有升仙橋以送客觀也相如初入長安題其門云不乘赤車駟馬不過汝下也】使女尙司馬長卿【小顏云尙猶配也本或作當也】斯楡【鄭氏音臾張揖云斯兪國也按今斯讀如字益部耆舊傳謂之斯臾華陽國誌邛都縣有四縣斯臾一也】益斥【張揖曰斥廣也】沬若水【張揖曰沬水出蜀廣平徼外與靑衣水合也若水出旄牛徼外至僰道入江華陽國誌漢嘉縣有沫水音妺又音未】爲徼【張揖曰徼塞也以木柵水爲蠻夷界】橋孫水通邛【韋昭曰爲孫水作橋也按華陽國誌云相如卒開僰道通南夷開越嶲郡韓說開益州唐防開防牱斬筰王首置防牱郡也】業已建之【按業者本也誼本由相如立此事也】湛恩【韋昭云上音沈】而攘【攘卻也汝羊反】舉苞滿【服防云夷種也滿字或作蒲也】結軼【下音轍漢書作軌張揖云結屈也】羈縻【按羈馬絡頭也縻牛韁也漢官儀馬云羈牛云縻言制四夷如牛馬之受羈縻也】惡聞若說【張揖曰惡聞若曹之言也包愷音一故反又音烏烏者安也】固常之所異也【按常人見之以爲異】黎人懼焉【張揖曰非常之事其本難知眾人懼也】漉沈澹菑【漉音鹿菑音災漢書作澌沈澹災解者云澌作灑灑分也音所綺反澹安沈深也音徒蹔反】豈惟人哉【按謂非獨人勤禹亦親其勞也】躬奏胝無胈【張揖曰奏作戚躬體也戚腠理也韋昭曰胈其中小毛也胝音丁私反荘子云禹腓無胈脛不生毛李頤云胈白肉也音蒲末反】注厭睡【上音烏簟反下音竹垂反】委璅握【孔文詳云委璅細碎握局促也】參天貳地【按天子比徳於地是貳地也與已並天爲三是參天也故禮曰天子與天地參是也】浸淫【按浸淫猶漸浸】盭夫爲之垂涕【張揖口很戻之夫也字或作戾盭古戾字】二方之君【謂西夷卭僰南夷防牱夜郎也】疏逖不閉【逖逺言其疏逺者不被閉絕也】曶爽【三蒼云曶爽早朝也曶音昧按字林又音忽】禔福【說文云禔安也市支反】合在於此【張揖云在於憂勤佚樂之中也】上減五下登三【李奇曰五帝之徳漢比爲減三王之徳漢出其上故云減五登三也虞息志林云漢徳欲減五帝之一以漢盈之然以漢爲五帝之數自然是登於三王之上也今或作減或作咸是韋昭之說也】敞罔靡徙【按敞罔失容也靡徙失正也】烏獲【張揖曰秦武王力士舉龍文鼎者也】慶忌【張揖曰吳王僚之子】猝然【廣雅云猝暴也音倉兀反】駭不存之地【謂所不慮而猛獸駭發也】逄蒙【孟子云逄蒙學射於羿盡羿之道也】銜橜之變【張揖曰銜馬勒銜也橜騑馬口長銜也周遷輿服志云鉤逆上者爲橜橜在銜中以鐵爲之大如雞子鹽鐵論云無銜橜而禦捍馬橜音巨月反】坐不垂堂【張揖云畏檐瓦墮中人樂產云垂邊也恐墮墜之也】登陂陁【陂音普何反陁音徒何反】坌入【上音步寸反】曲江之隑州【按隑音祈隑卽碕謂曲岸頭也張揖曰隑長也苑中有曲江之象中有長州又有宮閣路謂之曲江在杜陵西北五里又三輔舊事云樂遊原在北是也】谾谾【音苦江反晉灼曰音籠古豅字蕭該云谾或作豅長大皃也】谽【呼含呼加二反】汩淢噏【上音幹筆反淢音域疾兒也噏音許及反漢書作靸靸輕舉意也】爲孝文園令【百官志云陵園令六百石掌按行掃除也】列仙之傳居山澤【按傳者謂相傳以列仙居山澤間音持全反小顏及劉氏並作儒儒柔也術士之稱非】形容甚臞【韋昭曰臞瘠也舍人云臞瘦也文子云堯臒瘦音巨俱反】世有大人【張揖云諭天子向秀云聖人在位謂之大人張華云相如作逺遊之體以大人賦之也】悲世俗迫隘【如淳曰武帝云誠得如黃帝去妻子如脫屣是悲世俗迫隘也】棹指橋以偃蹇【棹音徒弔反指音居桀反橋音矯張揖曰指矯隨風指靡偃蹇髙貌應劭云旌旗屈撓之貌】靡屈虹而爲綢【綢音籌或音韜屈虹斷虹也】紅杳眇以涽【蘇林曰注音涽音面晉灼曰紅赤色貌杳眇深逺涽混合也紅或作虹也】據以驕驁【張揖曰據直項也驕驁縱恣也據音據驕音居召反驁音五到反】躩以連捲【韋昭曰龍之形貌也躩音起碧反連捲音輦捲也】沛艾赳螑【孟康曰赳螑申頸低頭張揖曰赳螑之牙跳也赳音居幼反螑音許救反】仡以佁儗【張揖曰仡舉頭也佁儗不前也仡音勑吏反儗音魚吏反也】驤以孱顏【服防曰馬仰頭其口開正孱顏也韋昭曰顏音吾板反詩云兩服上驤注云驤馬是也】跮踱輵磍【張揖曰跮踱疾行皃輵磍前卻也跮音褚栗反踱音褚略反輵音烏葛反磍音曷】蜩蟉偃蹇【蜩音徒弔反蟉音勑弔反張揖曰偃蹇卻距也廣雅云偃蹇夭矯之貌】怵防梁倚【張揖曰怵防奔走梁倚相著韋昭曰防音笞略相如傳云倏防逺去防視也】糾蓼叫奡踏以艐路【蓼音了奡音五到反小顏云叫奡髙舉兒踏音徒答反朡音屆三倉云踏著地孫炎云朡古界字也】狂趡【張揖云趡走貌】篾蒙【張揖曰篾防飛揚也】廝徵伯僑【應劭曰廝役也張揖曰王子喬也漢書郊祀志作徵伯僑此當別人恐非王子喬也】綷云蓋【音祖內反如淳曰綷合也合五防云爲蓋也】紛湛湛【音徒感反】膠輵【廣雅云膠輵驅馳也】衝蓯【上昌勇反下息冗反】皬然【皬音鶴也】嬐浸潯【漢書嬐作僸僸仰也音襟嬐音魚錦反】使所忠往【張揖曰使者姓名見食貨志】五三六經【胡廣云五五帝也三三王也六六纓也按六經詩書禮樂易春秋也】歷選【文頴口選數之也】率邇者踵武【按率循也邇近也言循覽近代之事則繼迹可知也】紛綸葳蕤【胡廣曰紛亂也綸沒也葳防委頓也張揖云亂皃】七十有二君【韓詩外傳及封禪書皆然】爰周郅隆【爰於及也郅大也崇盛也應劭曰郅至也樊光云郅可見之大也徐及皇甫之說皆非也以言文王攺制及周而大盛也】大行越成【按行道也越於也以言道徳大行於是而成之也】逢源泉【張揖曰逢遇也諭其徳盛若遇泉源之流也又作峯讀曰烽胡廣曰自此已下論漢家之徳也】防一莖六蕙【鄭云防擇也說文云嘉禾一名防字林云禾一莖六蕙謂之防也】獲周餘珎【按謂得周鼎也】招翠黃乘龍【服防雲龍翠色又云卽乘黃也乘四龍也周書雲乘黃似狐背上有兩角也】躍魚隕杭【杭舟也胡廣云武王渡河白魚入於王舟俯取以燎隕墜之於舟中也】進讓之道何其爽與【爽猶差也言周未可封而封漢可封而不封爲進讓之道皆差之也】不特創見【文頴曰不獨一物造次見之胡廣云符瑞眾多應期相繼而至也】設壇塲望幸蓋【按謂本或作望華蓋華蓋星名在紫微大帝之上今言望華蓋太帝耳且言設壇塲望幸者望聖帝之臨幸也義亦兩通而孟康服防云注本皆云望幸下有華字而虞摯流別集則惟云望幸當是也於義易通直以後人見華下有蓋字又幸字似華字因疑惑遂安華字使之誤也】蓋號以況榮【按文頴曰蓋合也言考合前代之君揆其榮而相比況而爲號也大顏云蓋語辭也言蓋欲紀功立號受天之況賜榮名也於義爲愜然其文云蓋詞義典質又上與幸字連文致令有華蓋之謬也】將以薦成【按漢書作慶義亦通也】挈三神之驩【按徐氏云挈猶垂非也應劭作紀李奇韋昭作闕意亦不逺三神韋昭以爲上帝太山梁父如淳謂地只天神山嶽也】天爲質闇【孟康曰言天道質昧以符瑞見意不可辭讓也】梁父靡幾也【按幾音兾】亦各並時而榮咸濟代而屈【自言古封禪之帝王是各並時而榮貴咸有濟代之勲而屈者謂言抑屈摠不封禪使說者尙何稱述於後代也故上文云七十二君者哉】不爲進越【文頴曰越逾也不爲茍進逾禮也】攄之無窮【廣雅云攄張舒也】茂實【胡廣曰飛揚英華之聲騰馳茂威之實也】用此【按謂用此封禪】滲漉【按說文云滲漉水下流之貌也】汜布濩之【胡廣曰汜普也言雨澤非偏於我普徧布散無所不濩之也】侯不邁哉【李奇云侯何也言居何不行封禪之事也按邁訓行也如淳云侯維也】般般之獸【按般般文彩之貌也音班胡廣曰謂騶虞也】旼旼【音旻】虞氏以興【文頴曰舜百獸率舞則騶虞亦在其中者已】濯濯之麟【詩人云麀鹿濯濯注云濯濯嬉遊貌也】宛宛黃龍【胡廣曰屈伸也】正陽顯見【文頴曰陽明也謂南面受朝也】云受命所乘【如淳云書傳所載揆其此類以爲漢土徳黃龍爲之應見之於成紀故云受命所乘也】春秋推見至隱【李奇曰隱猶微也言其義彰而文防若隱公見弒而經不書諱之韋昭曰推見事至於隱諱謂若晉文召天子經言狩河陽之屬】易本隱之以顯【韋昭曰易本陰陽之防妙出爲人事乃更昭著也虞喜志林曰春秋以人事通天道是推見以至隱也易以天道接人事是本隱以之顯也】王公大人【文頴曰大雅先言大人王公之徳後乃眾庶】小已得失【文頴曰小雅之人材志狹小先道已之憂苦其末流及上政之得失也故禮緯云小雅譏已得失及之於上也】

淮南衡山列傳第五十八

父世縣也【按漢書曰母家縣按謂父祖代居眞定也】袖鐵椎椎辟陽侯【按漢書作褏金椎椎之按魏公子無忌使朱亥袖四十斤鐵椎槌之也】所不當得【按謂有罪之人不得關內侯及二千石】大夫但【張揖曰大夫姓非也按上云男子但此云大夫但及士伍開章則知大夫是官也】簡忌【簡姓也音姦嚴助傳則作間忌亦同音姦】謾吏曰【上音慢慢誑也】不知安在【按實葬陵誑云不知處肥陵地名在肥水之上也】嚴道邛郵【按嚴道蜀郡之縣也縣有蠻夷曰嚴道道有邛萊山有郵置故曰嚴道邛郵也】子母從居【按樂產云妾媵之有子者從去也】他可【按謂他事可其制也】乃公勇【乃汝也汝公淮南王自謂也】獨斬丞相禦史【按劉氏云袁盎此言亦大過也】徙淮南王喜【故城陽景王之子也】陰結賓客【淮南要略云安養士數千髙才者八人蘇非李尙左吳陳由伍被毛周雷被晉昌號曰八公也】爲中詗【鄧展曰詗捕也徐廣曰伺探察之名孟康曰詗音偵西方人以反間爲偵劉氏及包愷並音醜政反服防云偵也】靁被巧【按巧言善用劍也】一再辭讓【樂產云初一讓至二讓後遂不讓故云一再讓而誤中】卽訊太子【按樂產云卽就也訊問也就淮南按之不逮詣河南也】中尉宏【按百官表姓殷也】廢格眀詔【崔浩云詔書募擊匈奴而雍遏應募者漢律所謂廢格按如淳注梁孝王傳云致閣不行也音各也】道長安來【如淳曰道猶言路由長安來姚承云道或作從】壽春荘芷【漢書作嚴正也】輿地圖【按志林云輿地圖漢家所畫非出逺古也】且吳何知反【按知猶解】鐖鑿【劉氏音上吾裏反下自洛反鐖鄒音機也】注大鎌謂之剴【鎌音亷剴音五哀反】若燋【音卽消反】法冠【崔浩云一名獬廌冠按蔡邕云楚王冠也秦滅楚以其君冠賜禦史者也】一日發兵【崔浩云一日猶一朝卒然無定時也】下雉之城【雉音徐爾反按縣名在江夏】會肄丞相者【按肄習也音異】江都人救赫【下音赫漢書作枚劉向別錄云易家有救氐注也】白嬴【音盈人姓名也】中尉安【按漢書表司馬安也】大行息【按漢書表李息也】

史記索隱卷二十六

欽定四庫全書

史記索隱卷二十七

唐司馬貞撰

循吏列傳第五十九【按謂本法循理之吏也】

庳車【庳下也音婢】髙其悃【音口本反梱門限也】豫賈【下音嫁謂臨時評其貴賤不豫定也】子產鄭昭君之時【按鄭系家云子產鄭成公之少子事簡公定公簡公封子產以六邑子產受其半子產不事昭君亦無徐摯作相之事蓋別有所出太史記異耳】太官子期【子期亦鄭之公子也左傳國語亦無其說按系家鄭相子駟子孔與子產同時蓋亦子期之兄弟也】子產死【按左傳及系家云子產死孔子泣曰子產古之遺愛也又韓詩稱子產卒鄭人耕者輟來婦人捐其佩玦也】安所讎【音售】自刎【音亡粉反】聽微決疑【言能察聽微理以決疑獄故周禮司寇以五聽察獄詞气色耳目也又尙書曰伏念五六日至於旬時是也】

汲鄭列傳第六十

以莊見憚【按莊者嚴也謂嚴威也按自漢明帝諱荘故已後莊皆云嚴】屋比【下音鼻】傅栢【傅音付人姓栢名爲梁將也】注一名棄疾【漢書名棄疾】戇【戇愚也音下降反也】賜告者數【下音數按注賜告得去官家居予告居官不視事也】逾人【音庾按漢書瘉瘉猶勝也此作逾逾謂越過人也】貰馬【上音時夜反貰賒也鄒氏因勢】巧防【下音路洞反】決讞【下音魚列反】巧詆【下音丁禮反】吾今召君矣【今卽今也謂今日後卽召君】濮陽段客【按漢書作段宏】常置驛馬長安諸郊【按置卽驛馬謂於置著馬也四面郊】不過算【音先管反按謂竹器以言無銅漆也漢書作具器食也】大農僦人【僦音卽就反】注辜較【音姑角二音按謂當時作大農任賓客就人取庸直也或者貰物以應官取庸故下云多逋負注辜較者獨也言國家獨酤榷酤也此云辜較亦謂令賞賓客任人専其利故云辜較也】賓客益落【按落猶零落謂散也】下邽【音圭縣名屬京兆徐廣曰下邽作下邳】

儒林列傳第六十一

余讀功令【按謂學者課功著之於令卽今學令是也】仲尼於七十餘君【按後之記者失辭也按家語等說云孔子歷聘國莫能用謂周鄭齊宋曹衛陳楚杞莒匡等縱歷小國亦無七十餘國也】大者爲師傅卿相【按子夏爲魏文侯師子貢爲齊相魯聘吳越蓋亦卿也宰予亦仕齊爲卿余未聞也】適戍【上音丁革反】申培公【徐廣云培一作陪音裴韋昭曰培申公之名音浮鄒氏音普來反也】韓太傅【韓嬰也爲常山王太也】濟南伏生【按張華云名勝漢紀云字子賤】魯髙堂【謝承云秦氏季代有魯人髙堂伯則伯是其字云生者自漢已來儒者皆號生亦先生省字呼之耳】胡毋生【毋音無胡毋姓字子都】上屬所二千石【上時兩反屬音燭屬委也所二千石謂於所部之郡守相】常與計偕【計計吏也偕俱也謂令與計吏俱詣大常也】文章爾雅【謂詔書文章雅正訓辭深厚也】補中二幹石屬【蘇林曰屬亦曹吏今縣官文書解云屬某甲】文學掌故補郡屬【如淳云漢儀弟子射策甲科百人補郎中乙科二百人補大子舎人皆秩比二百石次郡國文學秩百石也】申公以弟子從師入見【按漢書云申公少與楚元王俱事齊人浮丘伯受詩】與劉郢同師【按漢書云呂太后時徵浮丘伯在長安申公與元王郢客俱卒學也】不傳【謂申公不作詩傳但教授有疑則闕耳】蘭陵繆生【音亡救反繆氏出蘭陵一音穆所謂穆生爲楚元王所禮也】此家人言耳【服防云如家人言也按老子道徳篇近而觀之理國理身而已故言此家人之言也】淮南賁生【音肥】弟子都養【謂倪寛家貧爲弟子造食也何休注公羊灼烹爲養按有廝養卒廝掌馬養造食】善爲容【漢書作頌亦音容也】起其家逸書【按孔子臧與安國書云舊書潛於壁室歘爾復出古訓復申惟聞尙書二十八篇取象二十八宿河圖乃有百篇卽知以今讎古篆推科斗以定五十餘篇並爲之傳也藝文志曰二十九篇得多六十篇起者謂起發以出也】公戶滿意【公戶姓滿意名也按鄧展云二人姓字非也】單次【上音善單姓次名也】魯商瞿【按商姓瞿名字子木瞿音劬】六代田何【按漢書云商瞿授東魯橋庇子庸庸授江東馯臂子弓子弓授燕周丑子寥家家授東武孫虞子乘仲尼弟子傳作淳子人光羽子乘不同也子乘授田何子裝是六代孫也】楊何【按田何傳東武王同同傳菑川楊何】爲江都相【按仲舒事易王王武帝兄也】遼東廟災【按漢書以爲遼東髙廟及長陵園殿災也仲舒爲災異記艸而未奏主父偃竊而奏之】

酷吏列傳第六十二

昔天下之罔甞密矣【按鹽鐵論云秦法密於凝脂】若救火沸【若本不除則其末難止】破觚爲圜【應劭云觚八稜有隅者髙祖反秦之政破觚爲圜謂除其嚴法約三章耳】斲雕爲璞【應劭云削雕爲璞也晉灼云凋也斲理凋之俗使反質朴】郅都【音質】楊人也【漢書云河東大楊人】賈姬【按姬生趙王彭祖也】濟南瞷氏【荀悅音閒鄒氏劉氏音並同也】中都【按中如字謂以法中傷之】偶人像【漢書作寓人像按寓卽偶也謂刻木偶類人形也一云寄人形於木也】操下【操音七刀反操執也】數都尉【上音所主反】解脫【上音紀賣反下音他活反謂脫鉗釱】貰貸【上音食夜反貰賖也又音勢下音天得反】由以宗家任爲郎【按與國家有外戚姻屬比於宗室故曰宗家也】均茵伏【按均等也茵車蓐也伏車軾也言二人與由同載一車尙不敢與之均茵軾也謂下之也漢書伏作慿也】守勝屠公【風俗通云勝屠卽申屠】趙禹斄人【音怡斄縣屬扶風】傅爰書【韋昭云爰換也古者重刑嫌有愛惡故移換獄書使他官考實之故曰傳爰書也】幹沒【如淳曰得利爲幹失利爲沒】補廷尉史亭疑法【廷史廷尉之吏也亭平也使之平疑事也】欲傅古義【音附】補中都官【按謂京師諸官府吏】無害【蘇林云言若無比也蓋云其公平也】俱攻剽【說文云剽刺也一云劫又音敷妙反】姊姁【李奇音吁孟康音詡也】少蘊借【蘊音慍借音謝張晏云爲人無所避故少所假借也】上黨中令【按謂補上黨郡中之令史失其縣名】修成君子仲【按王太后之女號修成君其子名仲】猾人佐吏爲理【按謂豪狷之人幹豫吏政故云佐吏爲理也】而卒起幸甘泉【卒音七忽反】告緍【緍錢貫也漢氏有告緍令揚可主之謂緍錢出入有不出算錢者令得告之也】求爲可使【謂求楊可之使】廢格沮事【應劭云沮敗已成之事格音閣】黎來【上音犁黎比也】徒請名禍猾吏【按漢書作請召猜禍吏服防曰徒但也猜惡也應劭曰猜疑也取吏名爲好猜疑人作禍敗者而使之按漢書召作名】茌平人【上音仕疑反】爲荀彘所縛【按漢書云與在將軍荀彘俱擊朝鮮爲彘所縛還免爲庶人病死】惛惛【音昏】投缿【音項器名受投書之器入不可出三倉胡江反】置伯格長【伯音阡陌格音村落言阡陌村落皆置長也】以燻大豪【按燻猶燻炙之謂下戶之中有姦猾之人今按之以燻逐大姦】作沈命法【服防云沈匿不發覺之法韋昭云沈沒也】杜周杜衍人【地名】外寛內深次骨【次至也李奇曰其用法刻至骨】大氐盡抵以不道【按大氐猶大都也氐音至】彌僕【彌姓僕名】推減【上音直追反下音減一作成是也謂推系之以成獄也】蝮鷙【上音蝮虵下音鷙鷹也言其酷比之蝮毒鷹攖】

大宛列傳第六十三【按此傳合在西南夷下不宜在酷吏遊俠之間今誤列於此也】大宛【音菀又於袁反】騫漢中人【陳壽益部耆舊傳云騫漢中成固人】注飲器椑榼【椑音白迷反榼音古盍反按謂今之偏榼也】必更匈奴中【更經也音羮】堂邑氏胡奴甘父【按謂堂邑縣人家胡奴名甘父也云堂邑父者謂後史家從省惟稱堂邑父而略甘字甘或其姓號】經匈奴【謂道經匈奴也】遣騫【謂大宛發遣騫西也】爲發道驛抵康居【發道謂發驛令人導引而至康居也導音道抵至也居音渠也】注一云立夫人爲王【按漢書張騫傳云立其夫人爲王也】旣臣大夏而君之【謂月氏以大夏爲臣而爲之作君也】不得月氏要領【李奇云要領要契也小顏以爲衣有要領劉氏云不得其要害然頗是其意於文字爲防者也】奉使君【堂邑父之官號】扞冞【國名也音汗彌二音】於窴【音殿】注漢紀【按謂荀悅所譔漢紀】注拘彌【拘音俱彌卽罙也則拘彌與扞罙是一也】康居【音渠】其南則河源出焉【按漢書西域傳云河有兩源一出蔥嶺一出於窴山海經云河出昆侖東北隅郭璞云河出昆侖潛行地下至蔥嶺山於窴國復分流岐出合而東注泑澤已而復行積石爲中國河泑卽塩澤也一名蒲昌海西域傳云一出於闐南山下與郭璞注山海經不同廣志云蒲昌海在於蒲類東者也】東流注鹽澤【鹽水太康地記云河北得水爲河塞外得水爲海也】錢如其王面【漢書云幕爲人面荀悅云幕音漫無文面也張晏曰錢之文面也作人乘馬錢之幕作人面形韋昭云幕錢背也音漫包愷音慢】畫革旁行【上音獲小顏云革皮之不柔者韋昭云外夷畫皆旁行今扶南猶中國直下也】犁軒【漢書作犁靳續漢書一名大秦】條枝【按三國並臨西海後漢書云西海環其國惟西北通陸道然漢使自烏弋以還莫有至條枝者】有弱水【魏略雲弱水在大秦西中記雲天下之弱者有昆侖之弱水鴻毛不能載也】西王母【山海經云玉山西王母所居穆天子傳雲天子觴西王母瑤池之上括地圖云昆侖弱水非乘龍不至有三足神鳥爲王母取食】月氏與安息同【按外國傳云外國稱天下有三眾雲中國人眾大秦寶眾月氏馬眾】身毒國【身音幹毒音篤孟康云卽天竺也所謂浮圖胡也】出徙【李奇云徙音斯蜀郡有徙縣也】北方閉氐筰【韋昭云筰縣在越嶲筰音昨按南越破後殺筰侯以筰都爲沈黎郡又有定筰縣】博望侯【按張騫封號耳非地名小顏云取其能博廣瞻望也尋武帝置博望範亦取斯義也】昆莫之父【按漢書父名難兜靡爲大月氏所殺】嗛肉蜚其上【上音銜蜚亦飛】鑿空【按謂西域險阨夲無道路今鑿空而通之也】初郡【按謂越嶲岐山等郡謂之初者後背叛而並廢之也】自酒泉列亭至玉門【韋昭云玉門縣名在酒泉又有玉關在龍勒也】犁軒人【韋昭云變化惑人也按魏略云犁靳多奇幻口中吹火自縛自解小顏亦以爲植等也】李哆【音尺奢反又尺者反】昧蔡【夲大宛將也上音末下音先葛反】惡覩夫謂昆侖者乎【上惡音烏烏於何也覩見也言張騫窮河源至大夏於窴於何而見昆侖爲河所出謂禹夲紀及山海經爲虛妄也然按山海經河出昆侖東北隅西域傳雲南山磧石山爲中國河磧石本非河之發源猶尙書導河自熊耳然其實出於冢嶺山乃東經熊耳今推此義河亦然矣則河源本昆侖而潛流至於闐又東流至積石始入中國則山海經及禹貢各互舉耳】余敢言也【按漢書作所有放哉如淳云放蕩迂濶言不可信也余敢言也亦謂山海經難可信耳而荀悅作效其亦失之素矣】

遊俠列傳六十四

功名俱著春秋【按春秋謂國史也以言人臣有功名則見記於其國之史是俱著春秋者也】獨行君子【行音下孟反】不饜【饜飽也於艶反】阨困【上音厄】已饗其利【上音以次音享受也言己受其利則爲有徳何知必仁義也】竊鉤者誅【以言小竊則爲盜而受誅也】侯之門仁義存【言人臣委質於侯王門則須存於仁義若防俠輕健亦何必肯存仁義也】久孤於代【言拘學守義之士或抱咫尺纎防之事遂久以當代孤負我志而不若卑論儕俗以取寵榮也】聲施【施音以防反】扞當代之文罔【扞卽捍也違扞當代之法网謂紀於法禁也】牛【上音古豆反按大牛當軛小爲牛】陰脫季將軍之厄【按季布爲漢所購求朱家以布髠鉗爲奴載以廣柳車而出之及尊貴而不見之亦髙介至義之士然布竟不見報朱家之恩】好博【按六博戲也】濟南瞷氏【音間按爲郅都所誅】陳周庸【陳國人姓周名庸】代諸白【代代郡人有白氏豪俠非一故言諸】梁韓無辟【梁國人韓姓無辟名辟音避】陽翟薛兄【音況】陜韓孺【陜當爲郟音如冉反郟音紀洽反漢書作寒孺】郭解軹人【漢書云河內軹人也】陰賊【以內心忍害】藏命【按謂亡命也】自喜爲俠【蘇林云言性喜爲俠也】負解之勢【負恃】使之嚼【卽妙反謂酒盡】是人吾所急也【按謂吾心中所急言情切急之謂漢書作重也】至踐更數過吏弗求【數音朔謂頻免之也又音色主反數亦頻也】以十數【色具反】仇家曲聽【謂屈曲聽解也】且無用【按漢書作無庸蘇林曰且無便用吾言待我去令洛陽豪居其間也】請得解客舎養之【如淳云解多藏亡命者故喜事年少與解同志者知亡命者多歸解故多將軍來欲爲解迎亡者而藏之者也】不中貲【按貲不滿三百萬已上爲不中】太原鹵翁【漢書作魯公孺魯姓也與徐廣之說不同也】東陽田君孺【漢書作陳君孺然陳田聲相近亦夲同姓】北道諸姚【蘇林云道猶方也如淳云京師四出道也】東道趙他羽公子【舊解以趙他羽公子爲二人今按此姓趙名他羽字公子也】

佞幸列傳第六十五

暴伉【伉音苦浪反言暴猛伉直】皆因闗說【按關訓通也謂公卿因之而通其詞說劉氏云有所言說皆闗由之】冠鵕防【唐劭云鳥名毛可以飾冠許愼云鷩鳥也淮南子云趙武靈王服貝帶鵕防漢書秦破趙以其冠賜侍中三倉云鵕防神鳥也飛光映天者也】傅脂粉【上音付】宦者則趙同【按漢書作趙談此云同者避太史公父名也】以濯船【濯音棹遅教反】衣裻【音篤裻者衫襦之橫腰者】覺而之【上音教】文帝悅焉【漢書云上曰鄧猶登也悅之】唶吮之【上仕格反下仕兗反】吏輒沒入【謂長公主別有物賜通吏輒沒入以充贓也】注景帝姊【按卽館陶公主也】乃令假衣食【謂公主令人假與衣食】竟不得名一錢【按始天下名鄧氏錢今皆沒入卒竟無一錢之名也】周文仁【按漢書稱周仁上文稱周文今兼丈仁恐後人加耳按仁字文】寵最過庸【按庸常也言仁最被恩寵過於常人乃不甚篤如韓嫣也】韓王孫嫣【音偃又音於建反】按道侯韓說【音悅嫣弟】江都王歸國入防衛【謂還爵封於天子而請入宿衛】給事狗中【或犬監也】歌初詩【按初詩卽所新造樂章】彌子瑕【衞靈公之臣事見說苑也】

滑稽列傳第六十六【按滑亂也稽同也言辧防之人言非若是說是若非言能亂異同也】贅壻【猶女之夫也比於子如人痝贅是余剰之物也】喜隱【上許旣反喜好也喜隱謂好隱語】淳於髠【苦魂反】冠纓索絕【按索訓盡言冠纓盡絕也按孔衍春秋後語亦作冠纓盡絕也】有禳田者【按謂爲田求福禳】甌窶滿篝【按甌窶猶杯樓也窶音如婁古字少耳言丰年収掇易可滿篝籠耳】污耶滿車【按司馬彪云污耶下地田卽下田之中有薪可滿車】帣韝鞠【帣音捲紀免反謂収袖也韝音溝臂桿也鞠曲躬也音其紀反與跪同音謂小跪】目眙【音與瞪同謂直視也杜醜甑反又音醜二反】飲可八斗而醉二參【按上云五六斗徑醉矣則此爲樂亦甚飲可八斗而未徑醉故云可樂醉二三言十有二三醉也】注楚莊王時未有趙魏【按此辧說者之詞後人所增飾之矣】壠竈爲槨【按皇覽亦說此事以壠竈爲礱突也】銅歷爲棺【按歷卽釜鬲也】賫以姜棗【按古者食肉用姜棗禮內則雲實棗於其腹中屑桂與姜以灑諸其上而食之是也】衣以火光【皇覽云火送之著端之腸中】孟曰若毋逺有所之【按謂優孟語叔孫敖之子曰汝毋遠有所之適他境恐王后求汝不得者也】優孟【按優者倡優也孟字也其優旃亦同旃其字耳優孟在楚旃在秦者也】東武侯母【按東武縣名侯乳母姓】罰適譛之者【謂武罰讁譛乳母之人也】好讀外家傳語【按東方朔亦多博觀外家之語則外家非正經卽史傳雜說之書也】東方朔【按仲長統云遷爲滑稽傳序優旃事不稱東方朔非也朔之行事豈直旃孟之比哉而桓譚亦以遷內爲是又非也】滑稽【楚詞云將突梯滑稽如脂如韋按崔浩云滑音骨滑稽流酒器也轉注吐酒終日不已言出口成章詞不窮竭若滑稽之吐酒故揚雜酒賦云鴟夷滑稽腹大如壺盡日盛酒日夜借沽是也又姚察云滑稽猶俳諧也滑讀如字稽音計也言諧語滑利其知計疚出故云滑稽】陸沈於俗【司馬彪云謂無水而沈也】與議論共難之【按方朔設詞對之卽下文是答對之難也】重櫟中【上逐龍反下音歷重櫟欄楯之下有重欄處也】騶牙【音鄒按方朔以意自立名而偶中也以有九牙齊等故謂之騶牙猶騶騎然也】衣褐懷寶【此指東郭先生也言其身衣褐而懷寶玉】淳於髡獻鵠於楚【按韓詩外傳齊使人獻鵠於楚不言髡又說苑云魏文侯使舎人無釋獻鴻於齊皆略同而事異殆相渉亂也】武帝徵北海太守【漢書宣帝徵渤海太守龔遂非武帝時此褚先生記謬耳】傳曰子產相鄭人不能欺【按此三不欺自古傳記先達共所稱述今褚先生因記西門豹而稱之以成說也循吏傳記子產相鄭仁而且明故人不能欺之也】子賤理單父人不忍欺【按子賤爲政淸淨彈琴三年不下堂而化是仁恩故不忍欺】西門豹理鄴人不敢欺【按豹以威化禦俗故人不敢欺其徳優劣鐘華之評實爲允當】

史記索隱卷二十七﹤史部﹐正史類﹐史記索隱﹥

欽定四庫全書

史記索隱卷二十八

唐司馬貞撰

日者列傳第六十七【按名卜筮曰日者以墨所以卜筮占時日通名日者故也】太卜之起【按周禮有太卜之官此云由漢興者謂漢自文帝卜大橫之後其卜官更興盛焉】司馬季主【按云楚人而太史公不序其系蓋楚相司馬子期之後羊姓也季主見列仙傳】卜數中【按卜數猶術數也音所具反劉氏云數筮也亦通筮必易用大衍之數者也】獵纓正衿【獵猶攬也謂攬其冠纓而正其衣衿謂變而自飾也】兔坐【免謂俯俛爲敬】行之污【烏故反】誇嚴【謂卜者自矜誇而莊嚴說禍以誑人也】卑疵【下音疵】趨【上音纎纎趨猶足恭也】不能適【音釋適猶調也】利上奉【下扶用反】旋式正棊【按式卽栻也旋轉也栻之行上圓象天下方法地用之則轉天綱加地之辰故云旋栻棊者筮之狀正棊蓋謂卜以作卦也】後乃有之【謂若卜之不祥則式不収也卜吉而後有故云有之】勾踐放【下方往反】芒乎【上音芒莫郎反】悵然噤【上音暢下音禁劉氏音其錦反】糈【下音所糈者卜求神之米也言卜之不中乃可見奪其糈米若爲人主計不審則身無所之處者也】務華絕根【言宋忠賈誼皆務華而喪其身是絕其根本也】

龜策列傳第六十八【龜防傳有錄無書褚先生所補其敍事煩蕪可陋略無可取】摓策定數【按徐廣上音逢摓謂兩手執蓍分而扐之故云摓策】注訽天【音火反】悖背【上音倍下音佩】蓍【上音逐畱反按卽稠也搗蓍卽藂耆搗是古稠字也】傳曰【按此傳卽太卜所得古占龜之說也】蚗蠪伏之【按蚗當爲蛟蠪音龍注音決誤也】臑骨【上音乃髙反一音乃導反臑臂也】石朱方【按萬畢術中有石朱方方中說嘉林中故云傳曰】白虵蟠杅林【按林名白虵蟠杅林龜藏其中杅音烏謂白虵嘗蟠杅此林中也】譺然【音嶷言求龜者齋戒以待常嶷然也】他發【上音徒我反按謂被髮也】豫且【下音子余反泉陽人网元龜者】今昔汝漁【今昔猶昨夜也以今日言之謂昨夜爲今昔】衛平【宋元君之臣也】不如誕謾【一音並如字又誕田爛反謾音漫也】注一作訑【音吐禾反】拌【拌音判判割也】象箸而羮【箸音持慮反則箸是筋爲與羮連則或非箸樽也記曰羮之有菜者用挾挾音筯也】其胻【劭音衡卽腳脛】陰兢【陰姓兢名】殺周太子歷【按殺周太子歷文在囚文王昌之上則近是季歷不被紂誅則其言近妄無容周更別有太子名歷也】涫湯【上音館涫沸也】徵絲灼之【按灼謂燔也燒絲以當薪務費人也】元王向日而謝【蓋欲神之以謝天也天之質闇日者天之光眀著見者莫過也】被鄭之桐【徐氏云牛革桐爲鼔】三瓦而陳【劉氏云陳猶居也注作棟音都貢反】首仰【音魚兩反】足肣開【音琴肣謂兆足斂也】首俛【音免兆首伏也】斂之徼【音叫謂徼繞不眀也】祓龜【上音廢又音佛拂洗之以水雞卯摩之而咒】爲祖【祖法也言以爲常法】灼以荊若剛木土【按古之灼龜取生荊枝及生埾木燒之斬斷以灼龜按土字合依劉氏說上當連下句】粱卵焍黃【粱米也卵雞子也焍灼龜木也音次第之第言燒荊枝更逓而灼故有焍名一音梯言灼之以漸如有階梯也黃者以黃絹裹梁卵以祓龜也必以黃者中之色主土而信故用雞也】先以造灼鉆【造音竈造謂燒荊之處荊若木】王靈夫子【尊神龜而爲之作號】諸靈數�【數所具反�音近策或�是策之別名此卜筮之書其字亦無可覈皆放此】大論【按褚先生所取太卜雜占卦體及命召之辭義蕪辭重沓殆無足采凡此六十七條別者也】

貸殖列傳第六十九【論語云賜不受命而貨殖焉廣雅云殖立也孔安國尙書云殖生也生資貨財利】

挽近世塗人耳目【上音晚古字通用】眇論【上音妙下如字】谷纑【上音谷又音雊谷木名皮可爲紙纑山中紵可以爲布音盧】注紵屬【音佇今山間野紵亦作薴】柟梓【南子二音】金錫連【下音蓮】棊置【言如置棊子往往有之】大較【音角大較猶大略也】賤之徵貴【徵者求也謂此處物賤求彼貴賣之】道之符【符謂合於道也】山澤不辟【下音辟辟開也通也】莫之奪予【音與言貧富自由無予奪】齊冠帯衣履天下【言齊旣富饒能冠帶天下丰厚被於他邦故海岱之間斂袵而朝齊言趨利者也】計然【韋昭云範蠡師也蔡謨云蠡所著書名計然蓋非也徐廣亦以爲範蠡之師名妍所謂妍桑心計也範子曰計然者葵丘濮上人姓辛氏字文其先晉之公子南遊越範蠡事之吳越春秋謂之計倪漢書古今人表計然列在第四則倪之與妍是一人聲相近而相亂耳】時用知物【按言知時所用之物】嵗在金穰【五行不說土者土穰也】旱則資舟【國語大夫種曰賈人旱資舟水資車以待也】夫糶二十病農【言米賤則農夫病也若米斗直九十則商賈病故云病末謂逐末卽商賈也】積著【音張呂反】毋息獘【久停息貨物則無利】貴出如糞土賤取如珠玉【夫物極貴必賤極賤必貴貴出如糞土者旣極貴後恐其必賤故乘時出之如糞土賤取如珠玉者旣極賤後恐其必貴故乘時取之如珠玉此所以爲貨殖也元注恐錯】乃乘扁舟【音篇又音符殄反用防云特舟也國語云範蠡乘輕舟】適齊爲鴟夷子皮【大顏曰若盛酒者鴟夷也用之則多所容納不用則可捲而懷之不忤於物也按韓子云鴟夷子皮事田成子成子去齊之燕子皮乃從之也蓋範蠡也】之陶【服防云今定陶也】與時逐【韋昭云隨時逐利也】不責於人【按謂擇人而與人不負之故云不責於人也】廢著【著音貯漢書亦作貯貯猶居也說文云貯積】不厭糟糠【饜飽也】李克【按漢書食貨志李悝爲魏文侯作盡地力之教國以富彊今此及漢書言克皆誤也劉向別錄則云李悝也】與之食【謂谷】盬鹽起【鹽音古按周禮鹽人云供苦鹽杜子春以爲苦讀如盬鹽謂出鹽直用不煉也伊說云盬鹽河東大鹽散鹽東海煮水爲鹽也】烏氏倮【漢書作臝按烏氏縣名氏音支名倮音踝也】畜牧及眾【謂畜牧及至眾多之時】斥賣求奇繒物【謂斥物賣之以求奇物也】間獻遺戎王【按間獻猶私獻也】谷量【上音欲】什倍其當予之畜【謂戎王償之牛羊十倍也當字漢書作償也】寡婦淸【漢書巴寡婦淸巴寡婦之邑淸其名也】家亦不訾【按謂其多不可訾量】地重【言重耕稼也】重爲邪【上言逐隴反重者難也畏言不敢爲姦邪】雍隙【徐氏云隙間孔也隙者隴雍之間閒隙之地故云雍隙也】而多賈【音古】櫟邑【上音藥卽櫟陽】綰轂其口【言褒斜道狹綰其道口有若車轂之湊故云綰轂也】易所鮮【上音亦下音尠言以所多易其所少】楊平陽陳【楊邑名平陽二邑在趙之西陳蓋衍字以下有陽平陽陳椽此因衍也言二邑之人皆西賈於秦翟北賈於種代種代在邑之北也】懻忮【上音冀下音寘】奇羨【上音羈下音羊戰反奇羨謂奇有餘衍也】羯羠不均【上音巳紇反下音慈紀反徐廣云羠音兕皆健羊也其方人性若羊健悍而不均】陳椽其間【椽音逐緣反陳椽猶經營馳逐也】溫軹【二縣名屬河內】懁急【上音絹】注一作儇【音翾】推剽【推卽追反推殺人而剽掠之】跕屣【上音帖下所綺反】踔遠【劉氏上音卓一音勑教反亦遠騰皃也】人雕悍【言如雕性性之捷悍也】北鄰烏桓【鄰音臨者亦卻背之義他並類此也】東綰穢貊【按綰者綰統其要津則上云臨者謂卻背之】齪【齪音側角反又音側斷反】鄖關【音云】果隋【下音徒火反注蓏音郎果反】呰窳【上音紫下音庾茍且懶墮之謂應劭云呰弱也晉灼曰窳病也】命曰素封【謂無爵邑之入祿秩之耒則曰素封素空也】千戶之邑【戶率二百故千戶二十萬】農工商賈亦嵗萬【息二千故百萬之家亦二十萬】牧馬二百蹄【按馬有四足二百蹄有五十匹也漢書則云馬蹄噭千所記各異】牛足角千【按馬貴而牛賤以此爲率則牛有百六十六頭有奇也】千足羊澤中千足彘【韋昭云二百五十頭】水居千石魚陂【音波漢書作皮音披】千章之材【漢書作千章之萩音秋服防云章方也如淳云言任方章者千牧謂章大材也樂產云萩梓木也可以爲轅】千畝之巵茜【巵音支鮮支也茜言倩一名紅藍花染繒赤黃也】進醵【音渠略反】醯醢千缻【聞江反】醬千檐【下都甘反漢書作儋孟康曰儋石甖石甖受一石故云儋石一音都濫反】船長千丈【按積數長千丈】木千章【按將作大匠掌材曰章曹掾】注洪洞【洪胡孔反洞音動又並如字也】髤者千【上音休謂漆也千謂千枚也】馬蹄躈千【徐廣音苦弔反馬八髎也音料埤倉云尻骨謂八髎一曰夜蹄小顏云躈口也蹄與口共千則爲二百匹若顧則云上文馬二百蹄比二千乘之家不容亦二百則躈謂九竅通四蹄爲十三而成一馬所謂生之徙十有三是也凡七十六匹馬按亦多於千戶侯比則不知其所】答布【注音吐合反大顏音吐盍反按以爲麄厚之布與皮革同以石而秤非白疊布也吳錄云有九徳郡布名曰白疊廣志云疊毛織也】漆千斗【漢書作漆大斗按太斗大量也言滿量千斗卽今之千桶也】鹽跂千蓋【下音貽炎反說文云瓵瓦器受鬥六合以解此蓋非也按尙書大傳云文皮千合則數兩謂之合也三倉云稱盛鹽防器音他果反則蓋或橢之異名耳】鮐鮆【說文云鮐海魚音胎鮆魚飲而不食食刀魚也爾雅云謂鮤魚也鮆音才爾反又音薺】鯫千石鮑千鈞【上音輒一音昨茍反鯫小魚也鮑音抱步飽反今之鯫魚也】注鯫音輒膊魚也【膊音鋪博反按破鮑不相離謂之膊兒漬云鮑聲類及韻集𨿽爲此解而鯫生之字見與此同按鯫者小雜魚也】棗栗千石者三之【按三之者三千右也必三之者取類上文故也以棗栗賤故三之爲三千石也】狐鼦【下音雕也】羔羊千石【謂秤皮重千石】果菜千種【千種者言其多也】子貸金錢千貫【按子謂利息也貸音土代反】節駔會【按節者節貴賤也駔舊音祖朗反今音驡駔者度牛馬市云駔儈者合市也音古外反淮南子云段幹木晉國之大駔注云幹木度市之魁也】千畦【韋昭云埒中畦猶隴也謂五十畝也劉熈注孟子云今俗以二十五畝爲小畦五十畝爲大畦王逸云畦猶區也】竹千萬个【釋名云竹曰个木曰枚方言曰个枚也儀禮禮記字爲个又功臣表揚僅入竹三萬个个个古今字也】注卓一作淖【並音斲一音閙淖亦因泥淖亦是姓故齊有淖齒漢有淖蓋與卓氏同出或以同音淖也】汶山下【上音崏也】運籌策【漢書云運籌以賈滇】僮千人【漢書云及相如列傳並云八百人也】魋結之人【上音椎髻謂通賈南越也】富埒卓氏【埓者鄰畔言鄰相次】有遊閒公子之賜與名【謂通賜與於遊閒公子得其名】然其贏得過當愈於纖嗇【謂孔氏以資給諸侯公子旣已得賜與之名又其所得之贏過於本資故云過當乃勝於細碎儉嗇之賈也纖細也方言云纖小也愈勝也】曹邴氏【邴音柄也】刁間【上音雕姓也間如字】寧爵無刁【按奴自相謂曰寧免去求官爵耶曰無刁無刁相止之辭也言不去止爲刁氏作奴也】師史【師姓史名】宣曲【韋昭云地名髙祖功臣有宣曲侯上林賦云西馳宣曲常在京輔今闕其地】田畜人爭取賤賈【晉灼云爭取賤賈金玉也】任氏獨取貴善【謂買物必取貴而善者不爭賤價也】塞之斥也【孟康云邊塞主斥之卒也又按斥開也相如傳云邊塞益斥是也】橋姚【橋姓姚名】馬千匹【言橋姚因斥塞而致此資風俗通云馬稱匹者俗說云相馬及君子與人相匹故云或說馬夜行目照前四丈故云一匹或說度馬縱橫適得一匹又韓詩外傳云孔子與顏回登山望見一匹練前有藍視之果馬馬光景一匹長也】賫貸子錢【上音子稽反貸假也音吐得反與人物云賫周禮注賫所給與也】千金貸【吐代反】其息什之【謂出一得十倍】秦揚以蓋一州【漢書作甲一州服防云富爲州之中第一】桓發【漢書作稽發】雍伯【雍於恭反漢書作翁伯也】灑削【上音先禮反削刀者名灑削謂摩刀以水灑之又方言云劍削關東謂之削音肖削一依字讀也】胃脯【晉灼云太官常以十月作沸湯潯羊胃以末椒薑粉之訖暴使燥則謂之脯故易售而致富】太史公自序傳

南正重以司天火正黎以司地【按張晏雲南方陽也火水配也水爲陰故命南方正重司天火正黎兼地職臣瓚以爲重黎民是司天地之官司地者宜曰北正古文作北字非也揚雄譙周並以爲然按國語黎爲火正以淳曜惇大光照四海又幽通賦云黎淳曜於髙辛則火正爲是也】故重黎氏序天地【按重司天而黎司地是代序天地也據左氏重是少昊之子黎乃顓頊之二氏二正所出各別而史遷意欲合二氏爲一故總云在周程伯休甫其後非也然後按彪之序及幹寶皆云司馬氏黎之後是也今總稱伯休甫是重黎之後者凢言地卽舉天稱黎則兼重自是相對之文其實二官亦通職然休甫則黎之後也亦是太史公欲以史爲己任言先代天官所以兼稱重耳】司馬氏代典周史【按司馬夏官卿不掌國自是先代兼爲史衛宏云司馬氏周史佚之後不知何據】晉中軍隨防奔秦【按左氏隨防自晉奔秦後乃奔魏自魏還晉故漢書云防奔秦魏也】入少梁【古梁國也秦滅之攺爲少梁后名夏陽】在趙者【按何法盛晉書及司馬氏系夲名凱】以傳劍論【服防云代善劍也按解所以稱傳也蘇林云傳作搏言手搏論而釋之所以知名也】錯孫靳【上音七合反下音紀舋反漢書靳作蘄】賜死杜郵【下音尢李奇曰地名在咸陽西按三秦記其地後攺爲李裏者也】葬於華池【晉灼云在鄠縣非也按司馬遷碑在夏陽西北四里】蒯聵孫卬【按晉譙國司馬無忌作司馬氏系本云蒯瞶生昭豫昭豫生憲憲生卬】爲武信君將【按漢書武臣號武信君】王卬於殷【漢書云項羽封卬爲殷王】無澤【漢書作毋擇並音亦也】卒皆葬髙門【按蘇說非也按遷碑在夏陽西北去華池三里】談爲太史公【按茂陵書談以太史公丞爲太史令則公者遷所著書尊其父云公也然稱太史公皆遷稱述其父所作其實亦遷之詞而如淳引衛宏儀注稱位在丞相上謬矣按百官表又無其官且修史之官國家別有著撰則今州縣所上圖書皆先上之而後人不曉誤在丞相上耳】有省不省耳【按六家同歸於正然所從之道殊塗學或有傳習省察或有不省者耳】注一作大詳【按漢書作大詳言我觀陰陽之術大詳而今此作祥於義爲疎也】不可偏循【偏音徧偏循言難盡用也】名家使人儉而善失眞【按名家流出於禮官古者名位不同禮亦異數孔子必也正名乎按名家知禮亦異數是儉也受命不受辭或失其眞也】贍足萬物【上音市艷反漢書作澹古今字異也】絀聰眀【如淳云不尙賢絕聖棄智也】曰堂髙三尺【按自此以下韓子之文故稱曰】采椽不刮【韋昭云采椽櫟欀也】糲粱之食【服防云糲麄米也三倉云粱好粟】親親尊尊之恩絕【按禮親親父爲首尊尊君爲首也】故曰聖人不朽至因者君之綱【此出鬼穀子遷引之以成其章故稱故曰也】謂之窽【窽音欵漢書作欵欵空也故申子云欵言無成是也聲者名也以言實不稱名則謂之空空有聲也】誦古文【按遷及事伏生是學誦古文尙書劉氏以爲左傳國語系本等書是亦名古文】窺九疑【山海經雲南方蒼梧之丘蒼梧之泉在營道南其山九谿皆相似故曰九疑張晏云九疑舜葬故窺之尋上探禹穴蓋以先聖所葬處有古冊文故窺探之亦搜采遠矣】禹穴【越絕書云禹上茅山大會計更名曰會稽張勃吳錄云本名苗山一名覆釡禹會諸侯計功攺曰會稽上有孔號曰禹穴也】困鄱薛【鄱本音番今音皮按田魯襃記云靈帝末有汝南陳子遊爲魯相子遊太尉陳蕃子也國人韓而攺焉若如其說則蕃攺鄱鄱皮聲相近後漸訛耳然地理誌魯國蕃縣應劭曰邾國也音皮】注周南【張晏云自陜已東皆周南之地也】遷爲太史令【博物志太史令茂陵顯武裏大夫司馬遷年二十八三年六月乙卯除六百石】防史記【如淳云抽徹舊書故事而次述之徐廣音抽小顏防謂綴集之也】石室金匱之書【按石室金匱皆國家藏書之處】建於眀堂諸神受紀【虞喜志林云攺歷於眀堂班之於諸侯諸侯羣神之主故曰諸神受紀孟康云勾芒祝融之屬皆受瑞紀】先人有言【先人謂先代賢人也】周公卒五百嵗而有孔子【按孟子稱堯舜至湯五百餘嵗湯至文王五百餘嵗文王至孔子五百餘嵗按太史公略取於孟子而揚雄孫盛深所不然所謂多見不知量也以爲淳气育才豈有常數於五百之期何異瞬息是以上皇相次或有萬齡爲間而唐堯舜禹比肩並列降及周室聖賢盈朝孔子之沒千載莫嗣安在於千年五百乎其述作者蓋記注之志耳豈聖人之倫哉】何敢讓焉【漢書作穰晉灼云此古讓字言己當述先人之業何敢自嫌值五百嵗而讓也】上大夫壺遂【按遂爲詹事秩二千石故爲上大夫也】是非二百四十二年【按是非謂褒貶諸侯之得失也】子曰我欲載之空言【按孔子之言見春秋緯太史公引之以成說也空言謂褒貶是非也空立此文而亂臣賊子懼也】不如見之於行事之深切著眀也【按孔子言我徒欲立空言設褒貶則不如附見於當時所因之事人臣有僭侈篡逆因就此筆削以褒貶深切著明而書之以爲將來之誡者也】善善惡惡【公羊傳曰善善及其子孫惡惡止其身也】春秋文成數萬其指數千【按張晏曰春秋萬八千字此云文成數萬字誤也裴駰以遷述仲舒所論公羊經傳凡四萬四千故云數萬又非也小顏云史遷豈以公羊傳爲春秋乎又春秋經一萬八千亦足稱萬非字之誤也】皆失其本已【按弒君亡國及奔走者皆是失仁義之道本耳已者語終之辭也】隱約者【按謂其義隱微而言約也】述陶唐至於麟止【服防云武帝至雍獲白麟而鑄金作麟足形故云麟止遷作史記止於此猶春秋終於獲麟然也史記以黃帝爲首而云述陶唐者按五帝本紀贊云五帝尙矣然尙書載堯以來百家言黃帝其文不雅馴故述黃帝爲本紀之首而以尙書雅正故稱起於陶唐】作五帝本紀【應劭云有木則紀有家則代有年則表有名則】虞舜不臺【臺音怡悅也或音昭非也】悼豪之旅【按豪則崤之異音旅師旅也】鑄鐻【下音巨鐻鐘也】諸呂不臺【徐廣音胎非也按一音怡此贊木韻則怡懌爲是】大臣洞疑【按洞是洞逹爲義言所共疑也】有司靡踵彊弱之原云以世【按踵謂繼也以字當作已世當作也並誤耳云已也皆語助之辭也】以述來古【按來古卽古來也言比樂書以述自古已來樂之興衰也】非兵不彊【按此律書之贊而云非兵不彊者則此律書卽兵書也古者師出以律則凡出軍皆聴律聲故云聞聲效勝負望敵知吉凶也】黃帝湯武以興【黃帝有版泉之師湯武有鳴條收野之戰而克桀紂】間不容翲忽【按忽者總文之微也翲者輕也言律曆窮陰陽之妙其間不容絲忽也言翲恐衍字耳】五家之文怫異【怫音悖一音扶物反怫亦悖也言金木水火土五家之文各相悖異不同也】維之行【上獘音幣帛之幣錢也】玩巧【上五官反下若孝反】申呂肖矣【按徐廣注肖言猶衰微其音訓不可知從出也今按肖謂微弱而省少所謂申呂𨿽衰也】繆權於幽【按繆謂綢繆也音亡又反又謂太公綢繆爲權謀於幽昧不眀著謂太公之陰謀也】燕易之禪【謂王噲禪其相子之後卒危亂也】殺鮮放度【按系家云管叔名鮮蔡叔名度霍叔名處也】太任十子【太任文王妃子十子伯邑考武王管蔡霍魯衛毛聃曺是也】衛頃不寧【衛頃公也】剔成暴虐【上音逷成】蚖鱓【元單二音】能忍訽【火反訽辱也】剻成【上音裴其字言從崩邑又音浮】葆守封禺【上音保言東甌被越攻破之後保封禺之山今在武康縣也】齊楚秦趙爲日者各有俗【按日者傳云無以知諸國之俗今褚先生惟記司馬季主之事也】龜防列傳【三王不同龜四夷各異卜其書旣亡無以紀其異今禇少孫惟取太卜占龜之雜說詞甚煩蕪不能裁剪妄皆穿鑿此篇不才之甚也】蓋公【蓋姓也古合反】司馬氏代主天官【按此天官非周禮冢宰天官乃謂知天文星歷之事爲天官且遷實黎之後而黎氏亦總稱重黎以重本司天故太史公代掌天官蓋天官統太史之職言史是歷代之職恐非實事然衛宏以爲司馬氏周史佚之後故太史談云予之先人周之太史蓋或得其實也】防羅天下放失舊聞【按舊聞有遺失放逸者罔羅而考論之也】年差不眀【按並時則年曆差殊亦略言難以眀辧故作表也】兵權山川鬼神【按兵權卽律書也其云兵今律書亦略言兵也山川卽河渠書也鬼神封禪書也故雲山川鬼神而封禪之也】扶義俶儻不令己失時【己音紀言扶義倜儻之士能立功名於當代不後於時者也】爲太史公書【按桓譚云遷所著書成以示東方朔朔皆署曰太史公則謂太史公是朔稱也亦恐其說未盡蓋遷自尊其父著述稱之曰公或云遷外孫楊惲所稱事或當爾也】拾遺補藝【按漢書作補闕此云藝謂補六義之闕也】厥協六經異傳【遷言以所撰取協於六經異傳諸家之說耳謙不敢比經蓺也異傳者如子夏易傳毛公詩及韓嬰外傳伏生尙書大之流者也】藏之名山副在京師【言正本藏之書府副本畱京師也穆天子傳雲天子北徵至於羣玉之山河平無險四徹中繩先王所謂策府郭璞云古帝王蔵策之府則此謂蔵之名山是也】以俟後聖君子【此語出公羊傳言夫子制春秋以俟後聖君子亦有樂乎此也】凡百三十【按漢書十篇有錄無書張晏曰遷沒之後亡景紀武紀禮書樂書兵書將相表三王世家日者龜策傳靳等列傳也】注元成間褚先生【按景紀取班書補之武紀專取封禪書禮書取荀卿禮論樂取禮樂記兵書亡不補略述律而言兵遂分律述以次之三王系家空取其策文以輯此篇何率略且重非當也日者不能記諸國之同異而論司馬季主龜策直太史所得占龜兆雜說而無筆削之功何蕪鄙也】

夫太史公紀事上始軒轅下訖天漢𨿽博采古文及傳記諸子其間殘闕蓋多或旁摉異聞以成其說然其人好奇而詞省故事覈而文微是以後之學者多所未究其班氏之書成於後漢彪旣後遷而述所以條流更眀是兼采眾賢羣理畢備故其防富其詞文是以近代諸儒共行鑽仰其訓詁蓋亦多門蔡謨集解之時已有二十四家之說所以於文無所滯於理無所遺而太史公之書旣上序軒黃中述戰國或得之於名山壞壁或取之以舊俗風謡故其殘文斷句難究詳矣然古今爲注解者音義亦希始後漢延篤乃有音義一卷又別有章隱五卷不記作者何人近代鮮有二家之本宋中散大夫徐廣作音義一十卷惟記諸家本異同於義少有解釋又中兵郎裴駰亦名家之子也作集解注本合爲八十卷見行於代仍云亦有音義前代久已散亡南齊輕車錄事鄒誕生亦撰音義三卷音則尙奇義則罕說隋祕書監栁顧言尢善此史劉伯莊云其先人曾從彼公受業或音解隨而記錄凡三十卷隋季喪亂遂失此書伯莊以貞觀之初奉勑於文館講授遂采鄒徐二說兼記憶栁公音防遂作音義二十卷音乃周備義則更略惜哉古史微文遂由數賢祕寶故其學殆絕前朝吏部侍郎許子儒亦作注義不睹其書崇文館學士張嘉防獨善此書而無注義貞少從張學晚更硏尋初以殘闕處多兼鄙褚少孫誣繆因憤發而補史記遂兼注之然其功殆半乃自惟曰千載古史良難間然因退撰音義重作贊述蓋欲以剖盤根之錯節遵北轅於司南也凡爲三十卷號曰史記索隱云

史記索隱卷二十八

欽定四庫全書

史記索隠卷二十九

唐司馬貞撰

十二本紀述贊

五帝本紀

帝出少典居於軒丘旣代炎歷遂禽蚩尢髙陽嗣位靜深有謀大小逺近莫不懷柔爰洎帝嚳列聖同休帝摰之弟其名放勲就之如日望之如雲郁夷東作昧谷西曛明側陋徳升聞能讓天下賢哉二君

夏本紀

堯遭鴻水黎人阻饑禹勤溝洫手足胼胝言乘四載勲履四時娶妻有日過門不私九土旣理珪錫玆帝啟嗣立有扈違命五子作歌太康失政羿浞侵侮夏室不競降於孔甲擾龍乖性嗟彼鳴條其終不令

殷本紀

簡狄吞乙是爲殷祖王啟商伊尹負俎上開三面下獻九主旋師秦捲繼相臣扈遷囂圯耿不常厥土武乙無道禍因射天帝辛淫亂拒諫賊賢九侯見醢炮烙興焉黃鉞斯仗白旗是懸哀哉瓊室殷祀用遷

周本紀

后稷居邰太王作周丹開雀錄火降烏流三分旣有八百不謀蒼兕誓眾白魚入舟太師抱樂箕子拘囚成康之日政簡刑措南巡不還西服莫附共和之後王室多故檿弧興謡龍漦作蠧頽帶荏禍實傾周祚

秦本紀

栢翳佐舜皂斿是旌蜚廉事紂石槨斯營造父善馭封之趙城非子息馬厥號秦嬴禮樂射禦西垂有聲襄公救周始命列國金祠白帝龍祚水徳祥應陳寶妖除丰特裏奚致霸衛鞅任刻厥後吞並卒成凶慝

秦始皇本紀

六國陵替二周淪亡並一天下號爲始皇阿房云構金狄成行南遊勒石東瞰浮梁滈池見遺沙丘告喪二世矯制趙髙是與詐因指鹿災生噬虎子嬰見推思報君父下乏忠佐上乃庸主欲振頽綱云誰克補

項羽本紀

亡秦鹿走僞楚狐鳴云郁沛谷劍挺吳城勲開魯甸勢合碭兵卿子無罪亞父推誠始救趙歇終誅子嬰違約王漢背闗懷楚常遷上游臣迫故主靈壁大振成臯久拒戰非無功天實不與嗟彼蓋代卒爲凶豎

髙祖本紀

髙祖初起始自徒中言從泗上卽號沛公嘯命豪傑奮發材雄彤雲郁碭素靈告丰龍變星聚虵分徑空項氏主命負約棄功王我巴蜀實憤於衷三秦旣北五兵遂東汜水卽位咸陽築宮威加四海還歌大風

呂太后本紀

髙祖猶微呂氏作妃及正軒掖尙私食其志懷安忍情挾猜疑置鴆齊悼殘彘戚姬孝惠崩殞其哭不悲諸呂用事天下示私大臣葅醢支孽芟夷禍盈斯驗蒼狗爲災

孝文本紀

孝文在代兆遇大橫宋昌建冊絳侯奉迎南面而讓天下歸誠務農先籍布徳偃兵除帑削謗政簡刑淸綈衣率俗露臺罷營法寛張武獄卹緹縈霸陵如故千年頌聲

孝景本紀

景帝卽位因修靜黙勉人於農率下以徳制度斯創禮法可則一朝吳楚乍起凶慝提局成舋拒輪致惑晁錯𨿽誅梁城未克條侯出將追奔逐北坐見梟剠立翦牟賊如何太尉後卒下獄惜哉明君斯功不錄

孝武本紀

孝武纂極四海承平志尙奢麗尢敬神明壇開八道接通五城朝親五利夕拜文成祭非祀典巡乖卜徵登嵩勒岱望景傳聲迎年祀日攺歷定正疲耗中土事彼邊兵日不暇給人無聊生俯觀嬴政幾欲齊衡

十表述贊

三代年表

髙辛之大啟禎祥修己吞薏石紐興王天命鳥簡夷生商姜嫄履迹祚流岐昌俱膺歷運互有興亡風余周召刑措成康出彘之後諸侯日彊

十二諸侯年表

太史表次抑有條理起自共和終於孔子十二諸侯各編年紀興亡繼及盛衰臧否惡不揜過善必揚美絕筆獲麟義取同恥

六國年表

春秋之後王室益卑楚彊南服秦霸西垂三卿分晉八代興嬀遞主盟會互爲雄雌二周前滅六國後隳壯哉嬴氏吞並若斯

秦楚之際月表

秦失其鹿羣雄競逐狐鳴楚祠龍興沛谷武臣自王魏豹必復田儋據齊英布居六項王主命義帝見戮以月系年道悠運速洶洶天下瞻烏誰屋眞人霸上卒享天祿

漢興已來諸侯王年表

漢有天下爰鑑興亡始誓河嶽言峻寵章淮陰就楚彭越封梁荊燕懿戚齊趙棣棠犬牙相制麟趾有光降及文景代有英王魯恭梁孝濟北城陽仁賢足紀忠烈斯彰

髙祖功臣侯者年表【凡三百三十三人】

聖賢影響風雲潛契髙祖膺籙功臣命世起沛入秦憑謀仗計紀勲書爵河盟山誓蕭曹輕重絳灌權勢咸就封國或萌罪戾仁賢者祀昏虐者替永監前修良慙固蔕

惠景間侯者年表

惠景之際天下已平諸呂構禍吳楚連兵條侯出討壯武奉迎薄竇恩澤張趙忠貞本枝分防肺腑歸誠新市死事建陵勲榮或開靑社俱受丹旌旋窺甲令吳芮有聲

建元以來侯者年表【七十二國太史公舊四十五國褚先生補也】

孝武之代天下多虞南討甌越北擊單於長平鞠旅冠軍前驅術陽銜璧臨蔡破禺博陸上宰平津巨儒金章且佩紫綬行紆昭帝已後勲寵不殊惜哉絕筆褚氏補諸

建元以來王子侯者年表

漢氏之初矯枉過正欲大本枝先封同姓建元已後蕃翰克盛主父上言推恩下令長沙濟北中山趙敬分邑廣封振振在詠扞城禦侮輝映百足不僵一人有慶

漢興已來將相名臣年表

髙祖初起嘯命羣雄天下未定王我漢中三傑旣得六奇獻功章邯已破蕭何築宮周勃厚重朱虛至忠陳平作相條侯總戎邴魏立志湯堯飾躬天漢之後表述非工

八書述贊

禮因人心非從天下合誠飾貌救獘興雅以制黎甿以事宗社情文可重丰殺難假仲尼坐樹孫通蕝野聖人作教罔不由者

樂書

樂之所興在乎防欲陶心暢志舞手蹈足舜曰簫韶融稱屬續審音知政觀風變俗端如貫珠淸同叩玉洋洋盈耳咸英余曲

律書

自昔軒後爰命伶倫雄雌是聽厚薄伊均以調气以軌星辰軍容取節樂器斯因自微至著測化窮神大哉虛受含養生人

曆書

歷數之興其來尙矣重黎是司容成斯紀推步天象消息母子五勝輪環三正互起孟陬貞嵗疇人順軌敬授之方履端爲美

天官書

在天成像有同影響觀天察變其來自往天官旣書太史攸掌云物必記星辰可仰盈縮匪應驗無爽至哉監云誰欲誷

封禪書

禮載升中書稱肆類古今盛典皇王能事登封報天降禪除地飛英騰實金泥石記漢承遺緒斯道不墜仙閭蕭然揚休勒志

河渠書

水之利害自古而然禹疏溝洫隨山濬川爰洎後世非無聖賢鴻溝旣劃龍骨斯穿塡淤攸墾黎蒸有年宣房在詠梁楚獲全

平準書

平準之立通貨天下旣入縣官或振華夏其名刀布其文龍馬增算告緡裒多益寡羊心計卜式長者都內克殷取贍郊野

三十系家述贊

吳太伯系家

太伯作吳髙讓雄圖周章受國別封於虞壽夢初罷始用兵車三子遞立延陵不居光旣篡位是稱闔閭王僚見殺賊由專諸夫差輕越取敗姑蘇甬東之恥空慙伍胥

齊太公系家

太公佐周實秉陰謀旣表東海乃居營丘小白致霸九合諸侯及溺內寵舋鐘虫流莊公失徳崔杼作仇陳氏專政原貨輕收悼簡遘禍田闞非儔沨沨餘烈一變何由

魯周公系家

武王旣沒成王幼孤周公攝政負扆據圖及還臣列北面躬如元子封魯少昊之墟夾輔王室系職不渝降及孝公穆仲致譽隠能讓國春秋之初丘明執簡襃貶備書

燕召公系家

召伯作相分陜而治人惠其徳甘棠是思莊送霸主惠羅寵姬文公從趙蘇秦騁辭易王初立齊宣我欺燕噲無道禪位子之昭王待士思報臨淄督亢不就卒見芟夷

管蔡系家

武王之弟管蔡及霍周公居相流言是作狼跋致艱鴟鴞討惡胡能攺行克復其爵獻舞執楚遇息禮薄穆侯虜齊蕩舟乖謔曹共輕晉負羈先覺伯陽夢社祚傾振鐸

陳系家

盛徳之祀必及百世舜禹餘烈陳是繼嬀滿受封東樓纂系閼路篡逆夏姬淫嬖二國衰微或興或替前並後虜皆亡楚惠勾踐勃興田和吞噬蟬聯血食豈其苗裔

衛康叔系家

司寇受封梓材有作成錫厥器夷加其爵曁武能修從文始約詩美歸燕傳矜石碏皮冠射鴻乘軒使鶴宣縱淫嬖舋生伋朔蒯聵得罪出公行惡衛祚日衰失於君角

宋微子系家

殷有三仁微箕紂親一囚一去不顧其身頌美有客書稱作賓卒傳冢嗣或敍彞倫微仲之後世載忠勤穆亦能讓實爲知人傷之役有君無臣偃號桀宋天之棄殷

晉唐叔系家

天命叔虞卒封於唐桐珪旣削河汾是荒文侯𨿽嗣曲沃日彊未知本末祚傾桓莊獻公昏惑太子罹殃重耳致霸朝周河陽靈旣喪徳厲亦無防四卿侵侮晉祚遽亡

楚系家

鬻熊之嗣周封於楚僻在荊蠻蓽路藍縷及通而霸僭號曰武文旣伐申成亦赦許子圉篡嫡商臣殺父天禍未悔憑姦自怙昭困奔亡懷迫囚虜傾襄考烈祚衰南土

越勾踐系家

越祖少庸至於允常其子始霸與吳爭彊欈李之役闔閭見傷會稽之恥勾踐欲當種誘以利蠡悉其良折節下士致膽思嘗卒復讎寇遂殄大邦後不量力滅於無疆

鄭系家

厲王之子得封於鄭代職司徒緇衣在詠虢鄶獻邑祭祝專命莊旣犯王厲亦奔命居櫟克入夢蘭毓慶伯儵生囚叔瞻屍政釐簡之後公室不競負黍𨿽還韓哀日盛

趙系家

趙氏之系與秦同祖周穆平徐乃封造父帶始事晉夙初有上岸霸矯誅韓厥立武寶符臨代卒居伯魯簡夢翟犬靈歌處女胡服𨿽彊建立非所頗牧不用王遷囚虜

魏系家

畢公之苖因國爲姓大名始賞盈數自正裔繁昌系載忠正楊幹就戮智氏奔命文始建侯武實彊盛大梁東徙長安北偵夘旣無功卭亦外騁王假削弱虜於秦政

韓系家

韓氏之先實宗周武事微國小春秋無語後裔事晉韓原是處趙孤克立智伯可取旣徙平陽又侵負黍景趙俱侯惠又僭主秦敗修魚魏防區鼠韓非𨿽使不禁狼虎

田敬叔系家

田完避難奔於大姜始辭羇旅終然鳯凰物莫兩盛代五其昌二君比犯三晉爭彊和始擅命威遂稱王祭急燕趙弟列康莊秦假東帝莒立法章王建失國松栢蒼蒼

孔子系家

孔子之冑出於商國弗父能讓正考銘勒防叔來奔鄒人掎足尼丘誕聖闕裏生徳七十升堂四方取則夘誅兩觀攝相夾谷歌鳯遽衰泣麟何促九流仰鏡萬古欽躅

陳渉系家

天下匈匈海內乏主掎鹿爭捷瞻烏爰處陳勝首事厥號張楚鬼怪是憑鴻鵠自許葛嬰東下周文西拒始親朱房又任胡武顆頤見殺腹心不與莊賈何人反噬城父

外戚系家

禮貴夫婦易敍乾坤配陽成化比月居尊河洲降淑天曜垂軒徳著任姒慶流娀嫄逮我炎歷斯道克存呂權大寶竇喜言自玆已降立嬖以恩內無常主後嗣不繁

楚元王系家

漢封同姓楚有令名旣滅韓信王失彭城穆生置醴韋孟作程王戊棄徳與吳連兵太后命禮爲楚罪輕文襄繼立世挺才英如何趙遂代殞厥聲興亡之兆所任宜明

荊燕系家

劉賈初從首定三秦旣渡白馬遂圍壽春始迎黥布絕間周殷賞功祚土與楚爲鄰營陵始爵勲由擊陳田生遊說受賜千斤權激諸呂事發榮身徙封傳嗣亾於郢人

齊悼惠系家

漢矯秦制樹屏自彊表海大國悉封齊王呂后肆怒乃獻城陽哀王嗣立其力不量朱虛仕漢功大防長東牟受賞稱亂貽殃膠東濟北雄渠辟光齊𨿽七國忠孝者昌

蕭相國系家

蕭何爲吏文而無害及佐興王舉宗從沛闗中旣守轉輸是賴漢軍屢疲秦兵必防約法可久收圖可大指獸發蹤其功實最政稱畫一居乃非泰繼絕寵勤式旌礪帶

曹相國系家

曹防初起爲沛豪吏始從中涓先圍善置執珪執帛攻城略地衍氏旣誅昆陽失位北禽夏說東討田漑剖符定封功無與二市獄勿擾淸淨不事尙主平陽代享其利

畱侯系家

畱侯倜儻志懷憤惋五代相韓一朝歸漢進履宜假運籌神算橫陽旣立申徒作扞灞上扶危固陵靜亂人稱三傑辯稱八難赤松願遊白駒難絆嗟彼雄略曾非魁岸

陳丞相系家

曲逆窮巷門多長者宰肉先均佐喪後罷魏楚更用腹心難假棄印封金刺船露倮間行歸漢委質麾下滎陽計全平城圍解推陵讓勃裒多益寡應變合權克定宗社

絳侯系家

絳侯佐漢質厚惇篤始擊碭東亦圍屍北所攻必取所討咸克陳狶伏誅臧荼破國事居送往推功伏徳列侯還第太尉下獄繼相條侯紹封平曲惜哉賢將父子代辱

梁孝王系家

文帝少子徙封於梁太后鐘愛廣築睢陽旌旂警蹕勢擬天王功扞吳楚計醜孫羊竇嬰正議袁盎劫傷漢窮梁獄冠蓋相望禍成驕子致此猖狂𨿽分五國卒亦不昌

五宗系家

景十三子五宗親睦栗姬旣廢臨江折軸閼於早薨河間儒服余好宮苑端事馳逐江都有才中山禔福長沙地小膠東造鏃仁賢者代悖亂者族兒姁四王分封爲六

三王系家

三王封系舊史爛然褚氏後補冊書存焉去病建議靑翟上言天子衝挹志在急賢太常具禮請立齊燕閎國負海且社惟霄人不通葷粥遠邊明哉監戒式防厥愆

史記索隠卷二十九

欽定四庫全書

史記索隠卷三十

唐司馬貞撰

七十列傳述贊

伯夷列傳

天道平分與善徒云賢而餓死盜且聚羣吉凶倚伏報施糺紛子罕言命得自前聞嗟彼素士不負靑雲管晏列傳

夷吾成霸平仲稱賢粟乃實廩豆不掩肩轉禍爲福危言獲全孔賴左袵史忻執鞭成禮而去人望存焉老子韓非列傳

伯陽立教淸淨無爲道尊東魯迹竄西垂莊蒙栩栩申害卑卑刑名有術說難極知悲彼周防終亾李斯司馬穰苴列傳

燕侵河上齊師敗績嬰薦穰苴武能威敵斬賈以徇三軍驚惕我卒旣彊彼冦退壁法行司馬實賴宗戚孫子吳起列傳

孫子兵法一十三篇美人旣斬良將得焉其孫臏腳籌防龎防吳起相魏西河稱賢慘礉事楚死後畱權伍貟列傳

讒人防極交亂四國嗟彼伍氏被玆凶慝員獨忍詬志復寃毒霸吳起師伐楚遂北鞭屍雪恥抉眼棄徳仲尼弟子列傳

教興闕裏道在陬鄕異能就列秀士升堂依仁遊藝合志同方將帥宮尹俎豆琳瑯惜哉不霸空臣素王商君列傳

衞鞅入秦景監是因王道不用霸術見親政必攺革禮豈因循旣欺魏將亦怨秦人如何作法逆旅不賓蘇秦列傳

季子周人師事鬼谷揣摩旣就陰符伏讀合從離衡佩印者六天王除道家人扶服賢哉代厲繼榮黨族張儀列傳

儀未遭時頻被困辱及相秦惠先韓後蜀連衡齊魏傾危誑惑陳軫挾權犀首騁欲如何三晉繼有斯徳樗裏子甘茂列傳

嚴君名疾厥號智囊旣親且重稱兵外攘甘茂並相初佐魏章始推向壽乃攻宜陽甘羅妙嵗卒起張唐穰侯列傳

穰侯智識應變無方內倚太后外輔昭王四登相位再列封疆推齊撓楚破魏圍梁一夫開說憂憤而亾白起王翦列傳

白起王翦俱善用兵遞爲秦將拔齊破荊趙任馬服長平遂坑楚陷李信霸上卒行賁離繼出三代無名孟子荀卿列傳

六國之末戰勝相雄軻遊齊魏其說不通退而著述稱吾道窮蘭陵事楚鄒衍談空康莊𨿽列莫見収功孟嘗君列傳

靖郭之子威王之孫旣彊其國實髙其門好客喜士見重平原雞鳴狗盜魏子馮暖如何承睫薛縣徒存平原君虞卿列傳

翩翩公子天下奇器笑姬從戮義士增气兵解李同盟宅毛遂虞卿躡蹻受賞料事及困魏齊著書見意魏公子列傳

信陵下士鄰國相傾以公子故不敢加兵頗知朱亥盡禮侯嬴遂卻晉鄙終辭趙城毛薛見重萬古希聲春申君列傳

黃歇辯智權略秦楚太子獲歸身作宰輔珠趙客邑開吳土烈王寡李園獻女無妄成災朱英徒語範雎蔡澤列傳

應侯始困托戴而西說行計立貴平寵稽倚秦市趙卒報魏齊剛成辯智範雎招攜勢利傾奪一言成蹊樂毅列傳

昌國忠讜人臣所無連兵五國濟西爲墟燕王受間空聞報書義士慷慨明君軾閭間垂繼將芳規不渝廉頗藺相如列傳

淸飈凜凜壯气熊熊各竭誠義逓爲雌雄和璧聘返澠池好通負荊知懼屈節推工安邊定策頗牧之功田單列傳

軍法以正實尙奇兵斷軸自免反間先行羣鳥或眾五牛揚旌卒破騎劫皆復齊城襄王嗣位乃封安平魯仲連鄒陽列傳

魯連達士髙才逺致釋難解紛辭祿肆志齊將挫辯燕軍沮气鄒子過讒見詆獄吏慷慨獻說時王所器屈原賈生列傳

屈平行正以事懷王瑾瑜比潔日月爭光忠而見放讒者益章賦騷見志懷沙自傷百年之後空悲弔湘呂不韋列傳

不韋釣奇委質子楚華陽立嗣邯鄲獻女及封河南乃號仲父徙蜀懲謗懸金作語籌防旣成富貴斯取刺客列傳

曹沬盟柯返魯侵地專諸進炙定吳篡位彰弟哭市報主塗厠刎頸申寃操袖行事暴秦奪魄懦夫增气李斯列傳

鼠在所居人固擇地斯效智力功立名遂置酒咸陽人臣極位一夫誑惑變易神器國喪身誅本同末異蒙恬列傳

蒙氏秦將內史忠賢長城首築萬里安邊趙髙矯制扶蘇死焉絕地何罪勞人是呼天欲訴三代良然張耳陳余列傳

張耳陳余天下豪俊忘年羈旅刎頸相信耳圍鉅鹿餘兵不進張旣望深陳乃去印勢利傾奪隙末成舋魏豹彭越列傳

魏咎兄弟因時而王豹後屬楚其國遂亾仲起昌邑歸漢外黃往來聲援再續軍糧徳之乃王葅醢何傷黥布列傳

九江初筮當刑而王旣免徒中聚盜江上再雄楚卒頻破秦將病爲羽疑歸受漢杖賁赫見毀卒致無妄淮陰侯列傳

君臣一體自古所難相國深薦策拜登壇沈沙決水拔幟傳飱與漢漢重歸楚楚安三分不議僞遊可嘆韓信盧綰列傳

韓襄遺孽始從漢中剖符南面徙邑北通頽當歸國龍頟有功盧綰親愛羣臣莫同舊燕是王東胡計窮田儋列傳

秦項之際天下交兵六國樹黨自置豪英田儋殞寇立市相榮楚封王假齊破酈生兄弟更王海隝傳聲樊酈滕灌列傳

聖賢影響云蒸龍變屠狗販繒攻城野戰扶義西上受封南面酈況賣交舞陽內援滕灌更王奕葉繁衍張丞相列傳

張蒼主計天下作程孫臣始絀秦歷尙行禦史亞相相國阿衡申屠面折周子廷爭其佗娖娖無所發明酈生陸賈列傳

廣野大度始冠側注踵門長揖深器重遇說齊歷下趣鼎何懼陸賈使越尉他懾怖相說國安書成王悟傅靳蒯成列傳

陽陵信武結髮從漢動葉人謀功實天贊定齊破項我軍常冠蒯成委質夷險不亂主上稱忠人臣扼腕劉敬叔孫通列傳

廈借眾幹裘非一狐委輅獻說緜蕝陳書皇帝始貴車駕西都旣安太子又和匈奴奉春稷嗣其功可圖季布欒布列傳

季布季心有聲梁楚百金然諾十萬致距出守河東股肱是與欒公哭越犯楚見虜赴鼎非寃誠知所處袁盎朝錯列傳

袁絲公直亦多附會攬轡見重卻席繄賴朝錯建防屢陳利害尊主卑臣家危國泰悲彼二子名立身敗張釋之馮唐列傳

張季未偶見識袁盎太子懼法嗇夫無狀驚馬罰金盜環悟上馮公白首昧哉論將因對李齊収功魏尙萬石張叔列傳

萬石謹孝自家形國郎中數馬內史匍匐綰無他腸塞有陰徳刑名張歐垂涕卹獄敏行訥言俱嗣芳躅田叔列傳

田叔長者重義輕生張王旣雪漢中是榮孟捨見廢抗說相眀按梁以禮相魯得情子仁坐事刺舉有聲扁鵲倉公列傳

上池祕術長桑所傳始侯趙簡知夢鈞天言占虢嗣屍蹷起焉倉公贖罪陽慶推賢效驗多狀式具於篇吳王濞列傳

吳楚輕悍王濞倍徳富因采山舋成提局防矜貳志連結七國嬰命始監錯誅未塞天之悔禍卒取奔北魏其武安侯列傳

竇嬰田蚡勢利相雄咸倚外戚或恃軍功灌夫自喜引重其中意气杯酒防睨兩宮事竟不直寃哉二公韓長孺列傳

安國忠願初爲梁將因事坐法免徒起相死灰更燃生虜失訪推賢見重賄金貽謗雪泣悟主臣節可亮李將軍列傳

猨臂善射實負其能解鞍卻敵圓陣摧鋒邊郡屢守大軍再從失道見斥數奇不封惜哉名將天下無雙衛將軍驃騎列傳

君子豹變貴賤何常靑本奴虜忽升戎行姊配皇極身尙平陽寵榮斯僭取亂彜章嫖姚繼踵再靜邊方平津侯主父列傳

平津巨儒晚年始遇外示寛儉內懷嫉妒備寵榮爵身受肺腑主父推恩觀時設度生食五鼎死非時蠧匈奴列傳

獫狁薰粥居於北邊旣稱夏裔式憬周篇頗隨畜牧屢擾塵煙爰自冒頓尢聚控𨿽空帑藏未盡中權南越列傳

中原鹿走羣雄莫制漢事西驅越權南裔陸賈騁說尉他去帝嫪後內朝呂嘉狼戾君臣不協卒從剿棄閩越列傳

勾踐之裔是曰無諸旣席漢寵實因秦餘騶駱爲姓閩中是居王揺之立爰處東隅後嗣不道自相誅鋤朝鮮列傳

衞滿燕人朝鮮是王王險置都路人作相石渠首差渉何誷上兆禍自斯狐疑二將山遂伏法紛紜無狀西南夷列傳

西南外徼莊蹻首通漢因大夏乃命唐勞寢靡莫異俗殊風夜郎最大邛莋稱雄及置郡縣萬代推功司馬相如列傳

相如縱誕竊貲卓氏其學無方其才足倚子虛過吒上林非侈四馬還邛百金獻伎惜哉封禪遺文卓爾淮南衡山王列傳

淮南多橫舉事非正天子寛仁其過不更轞車致禍斗粟成詠王安好學女陵作詗兄弟不和傾國殞命循吏列傳

奉職循理爲政之先卹人體國良所述焉叔孫鄭產自昔稱賢拔葵一利赦父非李離伏劍爲法而然汲鄭列傳

河南矯制自古稱賢淮南臥理天子伏焉積薪興欲抗直愈堅鄭莊推士天下翕然交道勢利翟公愴旃儒林列傳

孔氏之衰經書緒亂言諸六學始自炎漢著令立官四方扼腕曲臺壊壁書禮之冠傳易言詩雲蒸霧散興化致理鴻猷克贊

酷吏列傳

太上失徳法令滋起破觚爲圓禁暴不止姧僞斯熾慘酷爰始乳獸揚威蒼鷹側視舞文巧詆懷生何恃大宛列傳

大宛之迹元因博望始究河源旋窺海上條支西入天馬內向防嶺無塵鹽池息浪曠哉絕域往往亭障遊俠列傳

遊俠豪倨借借有聲權行州裏力折公卿朱家脫季劇孟定傾急人之難免讐於更偉哉翁伯人貌榮名佞幸列傳

傳稱令色詩刺巧言冠防入侍傅粉承恩黃頭賜蜀宦者同軒新聲都尉挾彈王孫泣魚竊駕著自前論滑稽列傳

滑稽鴟夷如脂如韋敏捷之變學不失詞淳於索絕趙國興師楚優拒相寢丘獲祠偉哉金朔三章紀之日者列傳

日者之名有自來矣吉凶占候著於墨子齊楚異法書亾罕紀後人斯繼季主獨美取免暴秦此焉終否龜防列傳

三王異龜五帝殊卜或長或短若瓦若玉其記已亾其繇後續江使觸网見畱宋國神能托夢不衞其足貨殖列傳

貨殖之利工商是營廢居善積倚市邪贏白圭富國計然彊兵保參朝請女築懷淸素封千戶卓鄭齊名太史公自序傳

太史良才實纂先徳周遊歷覽東南西北事覈詞簡是稱實錄報任投書申李下獄惜哉殘非才妄續補史記序

太史公古之良史也家承二正之業人當五百之運兼以代爲史官親掌圖籍慨春秋之絕筆傷舊典之闕文遂乃錯綜古今囊括記錄本皇王之遺事采人臣之故實爰自黃帝迄於漢武歷載悠邈舊章罕補漁獵則窮於百氏筆削乃【一多咸字】成於一家父作子述其勤至矣然其敍勸襃貶頗稱折衷後之作者咸取則焉夫以首創者難爲功因循者易爲力自左氏之後未有體制而司馬公補立紀傳規模別爲書表題目莫不本紀十二象嵗星之一周八書有八篇法天時之八節十表放剛柔十日三十系家比月有三旬七十列傳取懸車之暮齒百三十篇象閏餘而成嵗其間禮樂刑政君舉必書福善禍淫用垂炯戒事廣而文局詞質而理暢斯亦盡美矣而有未盡善者具如後論𨿽意出當時而義非經逺蓋先史之未備成後學之深疑借如本紀敍五帝而闕三皇系家載列國而有外戚邾許春秋次國略而不書張吳敵國藩王抑而不載並編錄有闕竊所未安又列傳所著有管晏及老子韓非管晏乃齊之賢卿卽如其例則吳之延陵鄭之子產晉之叔向衞之史魚盛徳不忝何爲蓋闕伯陽淸虛爲教韓子峻刻制法靜躁不同徳刑斯舛今宜柱史共漆園同傳公子與商君並列可不善歟其中逺近乖張詞義踳駮或篇章倒錯或贊論麄疎蓋由遭逢非罪有所未暇故十篇有錄無書是也然其网絡古今敍述懲勸異左氏之微婉有南史之典實所以揚雄班固等咸稱其良史之才蓋信乎其然也後褚少孫亦頗加補綴然猶未能周備貞業謝顓門人非博古而家傳是學頗事討論思欲續成先志潤色舊史輒黜陟階降攺定篇目其有不備並采諸典籍以補闕遺其百三十篇之贊旣非周悉並更申而述之附於眾篇之末𨿽曰狂簡必有可觀其所攺更且條於後至如徐廣惟略出音訓兼記異同未能考覈是非解釋文句其裴駰實亦後進名家博采羣書專取經傳訓釋以爲集解然則時有冗長至於盤根錯節殘紕繆咸拱手而不言斯未可謂通其學也今輒采按今古仍以裴爲本兼自愚管伸爲之注號曰小司馬史記然前朝顏師古止注漢史今並謂之顏氏漢書貞𨿽位不逮顏公旣補舊史兼下新意亦何讓焉

三皇本紀第一

太史公作史記古今君臣宜應上自開辟下迄當代以爲一家之首尾今闕三皇而以五帝爲首者正以大戴禮有五帝徳篇又帝系皆敍自黃帝已下故因以五帝本紀爲首其實三皇已還載籍罕備然君臣之始教化之先旣論古史不合全闕近代皇甫謐作帝王代紀徐整作三五歷皆論三皇已來事斯亦近古之一證今並采而集之作三皇本紀𨿽復淺近聊補闕云

秦本紀

秦𨿽嬴政之祖本西戎附庸之君豈以諸侯之邦而與五帝三王同稱本紀斯必不可可降爲秦系家

項羽本紀

項羽崛起爭雄一朝假號西楚竟未踐天子之位而身首別離斯亦不可稱本紀宜降爲系家

呂太后本紀

呂太后本以女主臨朝自孝惠崩後立少帝而始稱制正附惠紀而論之不者或別爲呂后本紀豈得全沒孝惠而稱呂后本紀今依班氏分爲二紀焉

曹叔振鐸系家

右亦姬姓之國而文昭春秋之時頗稱彊國其後數十代豈可附管蔡亾國之末而沒其篇今曹叔振鐸系家自爲一篇

許男邾子系家

許文叔太嶽之二邾曹姓之君並通好諸侯同盟太國不宜令沒其事亦可敍其本末補許邾系家焉孔子系家

右教化之主吾之師也爲帝王之儀表示人倫之準的自子思已下代有哲人繼代象賢誠可仰同列國前史旣定吾無間然

陳渉系家

右時因擾攘起自匹夫假托妖祥一朝稱楚歷年不永勲業蔑如繼之齊魯曾何等級可降爲列傳

張耳吳芮系家

右勢侔楚漢位埒齊韓俱懷從沛之心咸享誓河之業爵在列侯之上家傳累代之基長沙旣曰令終趙王亦謂善始並可列同系家焉

吳濞淮南系家

右五宗之國俱享大邦𨿽復逆亂心取污朝典豈可謂非靑社之國哉然淮南猶有後不絕衡山亦其罪蓋輕比三卿之分晉方暴秦之滅周可不優乎安得黜其王國不止上同五宗三王列於系家其吳濞請與楚元王同爲一篇淮南宜與齊悼惠王爲一篇

蕭相國

曹相國

畱侯

絳侯

五宗

三王

右六篇請各爲一篇

列傳

子產叔向列傳

按有管晏列傳其國僑羊舌肸等亦古之賢大夫合著在管晏之下不宜散入循吏之篇

老子韓非列傳

右二人教迹全乖不宜同傳先賢已有成說今則不可依循宜令老子尹喜莊周同爲傳其韓非可居商君傳末

魯連鄒陽屈原賈生列傳

魯連屈原當六國之時賈誼鄒陽在文景之日事迹𨿽復相類年代甚爲乖絕其鄒陽不可上同魯連賈生亦不可下同屈平今抽魯連同田單爲傳其屈原與宋玉等爲一傳其鄒陽與枚乘賈生等同傳

司馬相如汲鄭列傳

右不宜在西夷之下

大宛列傳

右宜在朝鮮之下不合在酷吏遊俠之間斯蓋並司馬公之殘褚先生補之失也幸不深尢焉

爲述贊

右述贊之體深所不安何者夫敍事美功合有首末懲惡勸善是稱褒貶觀太史公贊論之中或國有數君或士兼百行不能備論終始自可略申梗槪遂乃頗取一事偏引一奇卽爲一篇之贊將爲龜鑑誠所不取斯亦明月之珠不能無纇矣今並重爲一百三十篇之贊云三皇本紀第二

太皥庖犧氏風姓代燧人氏繼天而王母曰華胥履大人迹於雷澤而生庖犧於成紀虵身人首【按伏犧風姓出國語其華胥已下出帝王代紀然雷澤澤名卽舜所漁之地在濟陰其成紀亦地名按天水有成紀縣】有聖徳仰則觀象於天俯則觀法於地旁觀鳥獸之文與地之宜近取諸身逺取諸物始畫八卦以通神明之徳以類萬物之情造書契以代結繩之政於是始制嫁娶以儷皮爲禮【按譙周古史考伏犧制嫁娶以儷皮爲禮也】結网罟以教佃漁故曰宓犧氏【按事出漢書歷志宓音伏】養犧牲以庖犧有龍瑞以龍紀官號曰龍師作二十五之瑟木徳王注春令故易稱帝出於震月令孟春其帝太皥是也【按位在東方像日之明故稱太皥皥明也】都於陳東封太山立一百一十一年崩【按皇甫謐伏犧葬南郡或曰冢在山陽髙平之西也】其後裔當春秋時有任宿須句顓臾皆風姓之也女媧氏亦風姓虵身人首有神聖之徳代宓犧立號曰女希氏無革造惟作笙簧【按禮明堂位及系本皆云女媧作笙簧】故易不載不承五運一曰水媧亦木徳王蓋宓犧之後已經數世金木輪環周而復始特舉女媧以其功髙而充三皇故類木王也當其末年也諸侯有共工氏任智刑以彊霸而不王以水承木乃與祝融戰不勝而怒乃頭觸不周山崩天柱折地維女媧乃鏈五色石以補天斷鼇足以立四極聚蘆灰以止滔水以濟冀州【按其事出淮南子也】於是地平天成不攺舊物女媧氏沒神農氏作【按三皇說者不同譙周以燧人爲皇宋均以祝融爲皇而鄭依春秋緯以女媧爲皇承伏犧皇甫謐亦同今依之】炎帝神農氏姜姓母曰女登有蟜氏之女爲少典妃感神龍而生炎帝人身牛首長於薑水因以爲姓【按國語炎帝黃帝皆少典之子其母又皆有媧氏之女據諸子及古史考炎帝之後凡八代五百餘年軒轅氏代之豈炎帝黃帝同是昆弟而同母氏也皇甫謐以爲少典氏有女媧氏諸侯國號然則姜姬二帝同出少典氏黃帝之母又是神農母氏之後代女所同是有媧氏之女也】火徳王故曰炎帝以火名官斲木爲耜揉木爲耒耒耨之用以教萬人始教耕故號神農氏於是作蠟祭以赭鞭鞭艸木始嘗百艸始有毉藥又作五弦之瑟教人日中爲市交易而退各得其所遂重八卦爲六十四爻初都陳后居曲阜【按今淮南陽有神農井又左傳魯有大庭氏之庫是也】立一百二十年崩葬長沙神農本起列山故左氏稱列山氏之子曰柱亦曰厲山氏禮曰厲山氏之有天下是也【按鄭云厲山神農所起亦曰有列皇甫謐曰厲山今隨之厲卿也】神農納奔水氏之女曰聽訞爲妃生帝魋魋生帝承承生帝明明生帝直直生帝犛犛生帝哀哀生帝克克生帝楡凡八代五百三十年而軒轅氏興焉【按神農之後凡八代事見帝王代記及古史考然古典亾矣況譙皇二代皆前氏傳前聞君子考按古書而爲此說豈至今鑿空乎此紀亦據以爲說其易稱神農氏沒卽楡楡猶襲神農之號也】其後有州甫甘許戲露齊紀怡向申呂皆姜姓之後並爲諸侯或分掌四嶽當周室甫侯申伯爲王賢相齊許列爲諸侯霸於中國蓋聖人徳澤廣大故其祚繁昌久長云一說三皇天皇地皇人皇爲三皇旣是開辟之初君臣之始圖緯所載不可全棄故兼序之天地初立有天皇氏十二頭澹泊無所施爲而民俗自化木徳王嵗起攝提兄弟十二人立各一萬八千嵗【蓋天地初立神人首出行化故其年世長久也然言十二頭者非謂一人之身有十二頭蓋古質比之鳥獸頭數故也】地皇十一頭火徳王姓十一人興於熊耳龍門等山亦合萬八千嵗人皇九頭乘雲車駕六羽出吞口兄弟九人分長九州各立城邑凡一百五十世合四萬五千六百年【天皇下皆出河圖及三五歷也】自人皇已後有五龍氏【五龍氏兄弟五人並乘龍上下故曰五龍氏也】燧人氏【按其君鉆燧出火教人熟食在伏犧氏前譙周以爲三皇之首也】大庭氏柏皇氏中央氏捲須氏栗陸氏驪連氏赫胥氏尊盧氏渾沌氏昊英氏有巢氏朱襄氏葛天氏陰康氏無懷氏斯蓋三皇已來有天地者之號【按皇甫謐以爲大庭已下一十五君皆襲庖犧之號事不經見難可依從然按古封太山者首有無懷氏乃在太昊之前豈得如謐所說】但載籍不紀莫知姓王年代所都之處而韓詩以爲自古封太山禪梁甫者萬有餘家仲尼觀之不能盡識管子亦曰古封太山七十二家夷吾所識十有五焉首有無懷氏然則無懷之前天皇已後年紀悠邈皇王何升而告但古書亡矣不可備悉豈得謂無帝王耶故春秋緯稱自開辟至於獲麟凡三百二十七萬六千嵗分爲十紀凡世七萬六百年一曰九頭紀二曰五龍紀三曰攝提紀四曰合雒紀五曰連通紀六曰序命紀七曰循飛紀八曰因提紀九曰禪通紀十曰疏訖紀當黃帝時制九紀之間是以錄於此補紀之也

史記索隠卷三十

讀史家多尙索隠宋諸儒尢推小司馬史記與小顏氏漢書如日月並炤故淳咸湻間官本頗多廣漢張介仲削去褚少孫續補諸篇以索隠爲附庸尊正史也趙山甫病非全書取所削者別刋一帙澄江耿直之又病其未便流覽以少孫所續循其捲第而附入之𨿽桐川郡有三刻惟耿本最精余家幸藏桐川本有二擬從張本恐流俗染人之深難免山甫之嫌擬従耿本恐列三皇本紀爲冠大非太史公象潤余而成嵗之數遂訂裴駰集解而重新焉每讀至舛逸同異處如宰我未嘗従田橫之類輒不能忘情於小司馬幸又遇一索隠單行本子凡三十卷自序綴於二十八卷之尾後二卷爲贊述爲三皇本紀乃北宋祕省大字刋本晉亟正其譌謬重脫附於裴駰集解之後眞讀史第一快事也倘有問張守節正義者有王震澤先生行本在古虞毛晉識

按汴本釋文演注與桐川郡諸刻微有不同如鄭徳作鄭劉氏作劉兆姓氏易曉其訛如詩含神霧援引書目豈得作時含神霧但樂彥通本作樂產未知何據髙祖本紀中人乃以嫗爲不誠欲笞之諸本皆然漢書作欲苦之玆本獨作欲告之此類頗多不敢妄攺至如世家世本俱作系家系本避李唐諱也後人輒爲攺易小司馬能無遺憾耶晉又識

史記索隠後序

