

禦制題舊五代史八韻

上承唐室下開宋五代興衰紀欲詳舊史原監薛居正【宋開寶中詔修五代史盧多遜扈防張澹李昉劉兼李穆李九齡同修宰相薛居正監修書成凡百五十卷其後歐陽修別譔五代史紀七十五卷荿於家修歿後官爲刋印】新書重撰吉歐陽泰和獨用滋侵佚【歐史旣出遂與薛史並行當時以薛史爲舊史歐史爲新史至金章宗泰和時始詔學官専用歐陽史扵是薛史遂微元明以來傳本漸就湮沒】永樂分收究未彰【永樂大典𨿽載其文然割裂淆舛已非居正等萹第之舊】四庫搜羅今制創羣儒排纂故編償【因校四庫全書詞臣等於永樂大典各韻所引薛史甄錄條系得十之八九復采冊府元太平禦覧通鑑考異五代防要契丹國志北夢瑣言諸書以補其缺並參考新舊唐書東都事略宋史遼史續通鑑長編五代春秋九國誌十國春秋及宋人說部文集並碑碣尙存者以資辧證卷帙悉符原書而考核更加詳備】殘縑斷簡研磨細合璧連珠體裁【去聲】良遂使巳湮得再顯果然紹逺借搜旁兩存例可援劉昫【書成呈覽館臣請仿劉昫舊唐書之例列於廿三史刋布學官從之】専注事曽馬光【薛史文筆𨿽不及歐史謹嚴而敍事頗爲詳核其是非亦不詭於正司馬光通鑑多采用之】序以行之詩代序惕懷殷鑑念尢長

謹

奏伏查永樂大典散片內所有薛居正等五代史一書宋開寶中奉詔撰述在歐陽修五代史之前文筆𨿽不及歐之謹嚴而敍事頗爲詳核其是非亦不詭於正司馬光通鑑多采用之當時稱爲舊五代史與歐陽修之本並行自金章宗泰和間始專以歐史列之學官而薛史遂漸就湮沒玆者恭逢

聖主稽古右文网羅遺佚獲於零縑斷簡之中搜輯完備實爲此書之萬幸至其紀載該備足資參攷於讀史者尢有禆益自宜與劉昫舊唐書並擬仍昔時之稱標爲舊五代史俾附二十三史之列以垂久逺謹將全書五十八本校勘發凡一並裝訂恭呈

禦覽伏候

訓示前經【臣】王際華面

奏此書列之史冊洵足嘉惠藝林請照

殿版各史例刋刻頒行海內荷防

聖恩兪鑑恭候

欽定發下卽交

武英殿遵照辦理再查諸史前俱有原進表文此書原表久佚謹另擬奏折一通隨書呈

進俟奉

旨允準卽敬謹恭錄並奏折同刋卷首以符體式再現在繕本因系采葺成書於每段下附注原書卷目以便稽攷但各史俱無此例刋刻時擬將各注悉行刪去俾與諸史畫一其有必應核訂者酌加案語照各史例附攷證於本卷之後合並聲明謹

奏奉

旨知道了欽此

奉

旨開列校刻舊五代史諸臣職名

總裁

多

羅

質

郡

王【臣】永瑢

︵字位過密無法顯示︶

舒赫徳

︵字位過密無法顯示︶

【臣】於敏中

【臣】福隆安

經筵講官協辦大學士吏部尙書敎習庶吉士

【臣】程景伊

經筵講官太子少傅戶部尙書

【臣】王際華

經筵講官禮部尙書兼管國子監事務

【臣】蔡新

經筵

講官

兵部

尙書

【臣】嵇璜【經筵講官議政大臣刑部尙書仍兼辦戶部侍郎事臣務管理三庫事務正黃旗滿洲都統總管內務府大臣】英廉

都察

院左

都禦

史

【臣】張若溎

經筵

講官

吏部

左侍

郎

【臣】曹秀先戶部右侍郎署正紅旗防古副都統總管內務府大臣【臣】金簡

總纂

右春坊右庶子今陞翰林院侍讀學士【臣】陸錫熊翰

林

院

侍

讀

【臣】紀昀纂修

翰

林

院

編

修

【臣】邵晉涵提調

司

經

局

洗

馬

【臣】夢吉翰

林

院

編

修

【臣】劉錫嘏翰

林

院

編

修

【臣】百齡翰

林

院

檢

討

【臣】王仲愚翰

林

院

編

修

【臣】張燾翰

林

院

編

修

【臣】宋銑翰

林

院

編

修

【臣】蕭際韶吏部考功司郎中今陞福建道監察禦史【臣】章寶吏部文選司員外郎今陞考功司郎中【臣】馮應橊

多

羅

質

郡王【臣】永瑢等謹

奏爲舊五代史編次成書恭呈

禦覽事【臣】等伏案薛居正等所修五代史原由官撰成自宋初以一百五十卷之書括八姓十三主之事具有本末可爲鑑觀𨿽值一時風會之衰體格尙沿於冘弱而垂千古廢興之迹異同足備夫參稽故以楊大年之淹通司馬光之精確無不資其賅貫據以編摩求諸列朝正史之間實可劉昫舊書之比乃徵唐事者並天福之本而攷五代者惟行歐陽之書致此逸文寖成墜簡閱沈淪之已久信顯晦之有時欽惟我

皇上紹繹前聞网羅羣典

發祕書而讐校廣四庫之儲藏欣遘遺編因裒散帙首尾略備篇目可尋經呵防以偶存知表章之有待非當

聖世曷闡成編【臣】等謹率同總纂官右春坊右庶子【臣】陸錫熊翰林院侍讀【臣】紀昀纂修官編修【臣】邵晉涵等按代分排隨文勘訂彚諸家以搜其放失臚眾說以補其闕殘復爲完書可以繕寫竊惟五季𨿽屬閏朝文獻足徵治忽宜監有薛史以綜事迹之備有歐史以昭筆削之嚴相輔而行偏廢不可幸遭逢乎

盛際得煥發其幽光所禆實多先睹爲快【臣】等已將永樂大典所錄舊五代史依目編輯勒一百五十卷謹分裝五十八冊各加攷證粘簽進

呈敬請刋諸

祕殿頒在學官搜散佚於七百餘年廣體裁於二十三史著名山之錄允宜傳播於人間儲

乙夜之觀冀稟折衷於

睿鑑惟慚疎陋伏候

指揮謹

奏乾隆四十年七月初三日

多

羅

質

郡

王【臣】永瑢經筵講官起居注官武英殿大學士【臣】舒赫徳經筵日講起居注官文華殿大學士【臣】於敏中工部尙書和碩額駙一等忠勇公【臣】福隆安經筵講官協辦大學士吏部尙書【臣】程景伊經筵

講官

戶部

尙書【臣】王際華經筵

講官

禮部

尙書【臣】蔡新經筵

講官

兵部

尙書【臣】嵇璜經筵講官刑部尙書仍兼戶部侍郎【臣】英廉都察

院左

都禦

史【臣】張若溎經筵講官吏

部左

侍郎【臣】曹秀先戶部

右

侍

郎

【臣】金簡

欽定四庫全書

舊五代史編定凡例

一薛史原書體例不可得見今攷其諸臣列傳多雲事見某書或云每書有傳知其於梁唐晉漢周斷代爲書如陳壽三國誌之體故晁公武讀書志直稱爲詔修梁唐晉漢周書今仍按代分編以還其舊

一薛史本紀沿舊唐書帝紀之體除授沿革鉅纎畢書惟分卷限制爲永樂大典所割裂已不可攷詳核原文有一年再紀元者如上有同光元年春正月下復書同光元年秋七月知當於七月以後別爲一卷蓋其體亦仿舊唐書通鑑尙沿其例也今釐定編次爲本紀六十一卷與玉海所載卷數符合

一薛史本紀俱全惟梁太祖紀原帙已闕其散見各韻者僅得六十八條今據冊府元龜諸書徵引薛史者按條采掇尙可薈萃謹仿前人取魏澹書髙氏小史補北魏書之例按其年月條系件附釐爲七卷

一五代諸臣類多歷事數朝首尾牽連難於分析歐陽修新史以始終從一者入梁唐晉漢周臣傳其兼涉數代者則創立雜傳歸之褒貶謹嚴於史法最合薛史僅分代立傳而以專事一朝及更事數姓者參差錯列賢否混淆殊乖史體此卽其不及歐史之一端因篇有論贊總敍諸人難以割裂更易姑仍其舊以備參攷得失所在讀史者自能辧之

一后妃列傳永樂大典中惟周后妃傳全帙具存餘多殘闕今采五代會要通鑑契丹國志北夢言諸書以補其闕用雙行分注不使與本文相混也

一宗室列傳永樂大典所載頗多脫闕今並據冊府元龜通鑑注諸書采補其諸臣列傳中偶有闕文亦仿此例

一諸臣列傳其有史臣原論者俱依論中次第排比若原論已佚則攷其人之事迹以類分編

一薛史標目如李茂貞等稱世襲傳見於永樂大典原文其楊行密等稱僭僞傳則見於通鑑攷異今悉依仿編類以還其舊

一薛史諸志永樂大典內偶有殘闕今俱采太平禦覽所引薛史增補仍節錄五代會要諸書分注於下以備參攷

一凡紀傳中所載遼代人名官名今悉從遼史索倫語解攺正

一永樂大典所載薛史原文多有字句脫落音義舛訛者今據前代徵引薛史之書如通鑑攷異通鑑注太平禦覽太平廣記冊府元龜玉海筆談容齋五筆靑緗雜記職官分紀錦繡萬花谷藝文類聚記纂淵海之類皆爲參互校訂庶臻詳備

一史家所紀事迹流傳互異彼此各有舛誤今據新舊唐書東都事略宋史遼史續通鑑長編五代春秋九國誌十國春秋及宋人說部文集與五代碑碣尙存者詳爲攷核各加案語以資辧證

一陶嶽五代史補王禹偁五代史闕文本以補薛史之闕𨿽事多碎要爲有禆史學故通鑑歐陽史亦多所取今並仿裴松之三國誌注體例附見於後

一薛史與歐史時有不合如唐閔帝紀薛史作明宗第三子而歐史作第五子攷五代會要通鑑並同薛史又歐史唐家人傳云太祖有弟四人曰克讓克修克恭克寧皆不知其父母名號據薛史宗室傳則克讓爲仲弟克寧爲季弟克修爲從父弟父曰徳成克恭爲諸弟非皆不知其父母名號又晉家人傳止書出帝立皇后馮氏攷薛史紀傳馮氏未立之先追冊張氏爲皇后而歐史不載又張萬進賜名守進故薛史本紀先書萬進後書守進歐史刪去賜名一事故前後遂如兩人其餘年月之先後官爵之遷授每多互異今悉爲辧證詳加案語以示折衷

一歐史攺修原據薛史爲本其間有攺易薛史之文而涉筆偶誤者如章如愚山堂攷索論歐史載梁遣人至京師紀以爲朱友謙傳以爲朱友諒楊涉相梁三仕三已而歲月所具紀載實異至末年爲相但書其罷而了不知其所入歲月唐明宗在位七年餘而論贊以爲十年之類是也有尙沿薛史之舊而未及刋攺者如吳縝五代史纂誤譏歐史杜曉傳幅巾自廢不當云十餘年羅紹威傳牙軍相繼不當云二百年之類是也今並各加辧訂於每捲之後庶二史異同得失之故讀者皆得以攷見焉

欽定四庫全書

史部一

舊五代史目錄上

正史類

宋門下侍郎參知政事監修國史薛居正等撰

卷一

梁書一

太祖本紀一

卷二

梁書二

太祖本紀二

卷三

梁書三

太祖本紀三

卷四

梁書四

太祖本紀四

卷五

梁書五

太祖本紀五

卷六

梁書六

太祖本紀六

卷七

梁書七

太祖本紀七

卷八

梁書八

末帝本紀上

卷九

梁書九

末帝本紀中

卷十

梁書十

末帝本紀下

卷十一

梁書十一

后妃列傳一

文惠王太后

元貞張皇后

張徳妃

卷十二

梁書十二

宗室列傳二

廣王全昱

友諒

惠王友能

邵王友誨

安王友寧

密王友倫

郴王友裕

傅王友文

庶人友珪

福王友璋

賀王友雍

建王友徽

康王友孜

卷十三

梁書十三

列傳三

朱瑄

朱瑾

時溥

王帥範

劉知俊

楊崇本

蔣殷

張萬進

卷十四

梁書十四

列傳四

羅紹威

趙犨【弟昶】

王珂【兄珙】

卷十五

梁書十五

列傳五

韓建

李防之

馮行襲

孫徳昭

趙克裕

張愼思

卷十六

梁書十六

列傳六

葛從周

謝彥章

胡眞

張歸霸

張歸厚

張歸弁

卷十七

梁書十七

列傳七

成汭

杜如【鐘傳】

田額【朱延壽】

趙匡凝

張信

雷滿

卷十八

梁書十八

列傳八

張文蔚

薛貽矩

張策

杜曉

敬翔

李振

卷十九

梁書十九

列傳九

氏叔琮

朱友恭

王重師

朱珍

李思安

鄧季筠

黃文靖

胡規

李讜

李重裔

範居實

卷二十

梁書二十

列傳十

謝瞳

司馬鄴

劉捍

王敬蕘

髙劭

馬嗣勲

張存敬

冦彥卿

卷二十一

梁書二十一

列傳十一

龎師古

霍存

符道昭

徐懷玉

郭言

李唐賓

王防裕

劉康乂

王彥章

卷二十二

梁書二十二

列傳十二

楊帥厚

牛存節

王檀

卷二十三

梁書二十三

列傳十三

劉鄩

賀瓖

康懷英

王景仁

卷二十四

梁書二十四

列傳十四

李珽

盧會

孫騭

張儁

張衍

杜荀鶴

羅隱

仇殷

段深

卷二十五

唐書一

武皇本紀上

卷二十六

唐書二

武皇本紀下

卷二十七

唐書三

莊宗本紀一

卷二十八

唐書四

莊宗本紀二

卷二十九

唐書五

莊宗本紀三

卷三十

唐書六

莊宗本紀四

卷三十一

唐書七

莊宗本紀五

卷三十二

唐書八

莊宗本紀六

卷三十三

唐書九

莊宗本紀七

卷三十四

唐書十

莊宗本紀八

卷三十五

唐書十一

明宗本紀一

卷三十六

唐書十二

明宗本紀二

卷三十七

唐書十三

明宗本紀三

卷三十八

唐書十四

明宗本紀四

卷三十九

唐書十五

明宗本紀五

卷四十

唐書十六

明宗本紀六

卷四十一

唐書十七

明宗本紀七

卷四十二

唐書十八

明帝本紀八

卷四十三

唐書十九

明宗本紀九

卷四十四

唐書二十

明宗本紀十

卷四十五

唐書二十一

閏帝本紀

卷四十六

唐書二十二

末帝本紀上

卷四十七

唐書二十三

末帝本紀中

卷四十八

唐書二十四

末帝本紀下

卷四十九

唐書二十五

后妃列傳一

貞簡曹太后

劉太妃

魏國夫人陳氏

神閔劉皇后

韓淑妃

伊徳妃

昭懿夏皇后

和武曹皇后

宣憲魏太后

孔皇后

劉皇后

卷五十

唐書二十六

宗室列傳二

克讓

克修【子嗣胘】

克恭

克寧

卷五十一

唐書二十七

宗室列傳三

永王存霸

邕王存美

薛王存禮

申王存渥

睦王存乂

通王存確

魏王繼岌【弟繼潼等】繼

璟

防王從榮

從璨

許王從益

重吉

雍王重美

卷五十二

唐書二十八

劉傳四

李嗣昭【子繼編裴約】

李嗣本

李嗣防

卷五十三

唐書二十九

列傳五

李存信

李存孝

李存進【子漢韶】

李存璋

李存賢

卷五十四

唐書三十

列傳六

王鎔【子昭誨】

王處直【子都】

卷五十五

唐書三十一

列傳七

康君立

薛志勤

史建瑭

李承嗣

史儼

蓋寓

伊廣

李承勲

史敬鎔

卷五十六

唐書三十二

列傳八

周徳成

符存審【子彥超】

卷五十七

唐書三十三

列傳九

郭崇韜

卷五十八

唐書三十四

列傳十

趙光逢

鄭玨

崔恊

李琪

蕭頃

卷五十九

唐書三十五

列傳十一

丁防

閻實

符習

烏震

王瑻

袁象先

張溫

李紹文

卷六十

唐書三十六

列傳十二

李襲吉

王緘

李敬義

盧汝弼

李徳休

蘇循

卷六十一

唐書三十七

列傳十三

安金全【從子審】

安重霸

劉訓

張敬詢

劉彥琮

袁建丰

西方鄴

張遵誨

孫璋

卷六十二

唐書三十八

列傳十四

孟方立

張文禮

董璋

卷六十三

唐書三十九

列傳十五

張全義

朱友謙

卷六十四

唐書四十

列傳十六

霍彥威

王晏球

戴思逺

朱漢賓

孔勍

劉玘

周知裕

卷六十五

唐書四十一

列傳十七

李建及

石君立

髙行珪

張延裕

王思同

宗自通

卷六十六

唐書四十二

列傳十八

安重誨

朱昭

朱洪實

康義誠

藥彥稠

宋令詢

卷六十七

唐書四十三

列傳十九

豆盧革

韋說

盧程

趙鳯

李愚

任圜

卷六十八

唐書四十四

列傳二十

薛廷珪

崔沂

劉嶽

封舜卿

竇夢徴

李保殷

歸藹

孔邈

張文寶

陳乂

劉瓚

卷六十九

唐書四十五

列傳二十一

張憲

王正言

胡裝

崔貽孫

孟鵠

孫嶽

張延朗

劉延皓

劉延朗

卷七十

唐書四十六

列傳二十二

元行欽

夏魯奇

姚洪

李嚴

李仁矩

康思立

張敬達

卷七十一

唐書四十七

列傳二十三

馬郁

司室頲

曹廷隠

蕭希甫

藥縀之

賈馥

馬縞

羅貫

張格

許寂

周豹

卷七十二

唐書四十八

列傳二十四

張承業

張居翰

馬紹宏

孟漢瓊

卷七十三

唐書四十九

列傳三十五

毛璋

聶璵

溫韜

殷凝

孔謙

李鄴

卷七十四

唐書五十

列傳二十六

康延李

朱守殷

楊立

竇延琬

張防釗

楊彥溫

舊五代史目錄上

欽定四庫全書

舊五代史目錄下

宋門下侍郎參知政事監修國史薛居正等撰

卷七十五

晉書一

髙祖本紀一

卷七十六

晉書二

髙祖本紀二

卷七十七

晉書三

髙祖本紀三

卷七十八

晉書四

髙祖本紀四

卷七十九

晉書五

髙祖本紀五

卷八十

晉書六

髙祖本紀六

卷八十一

晉書七

少帝本紀一

卷八十二

晉書八

少帝本紀二

卷八十三

晉書九

少帝本紀三

卷八十四

晉書十

少帝本紀四

卷八十五

晉書十一

少帝本紀五

卷八十六

晉書十二

后妃列傳一

李皇后

安太妃

張皇后

馬皇后

卷八十七

晉書十三

宗室列傳二

廣王敬威

韓王惲

楚王重信

壽王重乂

卷八十八

晉書十四

列傳三

景延廣

李彥韜

張希崇

王庭允

史匡翰

梁漢顒

楊思權

尹暉

李從璋【子重俊】

李從溫

張萬進

卷八十九

晉書十五

列傳四

桑維翰

趙瑩

劉昫

馮玉

殷鵬

卷九十

晉書十六

列傳五

趙在禮

馬全節

張筠【弟籛】

華溫琪

安重阮

楊彥詢

李承約

陸思鐸

張朗

李徳珫

田武

李承福

相裏金

卷九十一

晉書十七

列傳六

房知溫

王建立

康福

安彥威

李周

張從訓

李繼忠

李頃

周光輔

符彥饒

羅敬周

鄭悰

卷九十二

晉書十八

列傳七

姚顗

呂琦

梁文矩

史圭

吳承範

盧導

鄭韜光

王權

韓惲

李懌

卷九十三

晉書十九

列傳八

盧質

李專美

盧詹

崔棁

薛融

曹國珍

張仁願

趙熙

李遐

尹玉羽

鄭雲叟

卷九十四

晉書二十

列傳九

萇從簡

潘環

方太

何建

張廷蘊

郭延魯

郭金海

劉處讓

李瓊

髙漢筠

孫彥韜

王傳極

李彥珣

卷九十五

晉書二十一

列傳十

皇甫遇

王淸

梁漢璋

白奉進

盧順密

周環

沈贇

吳巒

翟璋

程福贇

郭璘

卷九十六

晉書二十二

列傳十一

孔崇弼

陳保極

王瑜

張繼祚

鄭阮

胡饒

劉遂淸

房暠

孟承誨

劉繼勲

鄭受益

程遜

李郁

馬重績

陳元

卷九十七

晉書二十三

列傳十二

範延光

張從賔

張延播

楊光逺【子承勲】

盧文進

李金全

卷九十八

晉書二十四

列傳十三

安重榮

安從進

張彥澤

趙徳鈞【子延壽】

張礪

蕭翰

劉晞

崔廷勲

卷九十九

漢書一

髙祖本紀上

卷一百

漢書二

髙祖本紀下

卷一百一

漢書三

隱帝本紀上

卷一百二

漢書四

隱帝本紀中

卷一百三

漢書五

隱帝本紀下

卷一百四

漢書六

后妃列傳一

李皇后

卷一百五

漢書七

宗室列傳二

魏王承訓

陳王承勲

蔡王信

湘陰公贇

卷一百六

漢書八

列傳三

王周

劉審交

武漢球

張瓘

李殷

劉在明

馬萬

李彥從

郭謹

皇甫立

白再榮

張鵬

卷一百七

漢書九

列傳四

史宏肇

楊邠

王章

李洪建【弟業】

閻晉卿

聶文進

後贊

郭允明

劉銖

卷一百八

漢書十

列傳五

李崧

蘇逢吉

李璘

龍敏

劉鼎

張允

任延浩

卷一百九

漢書十一

列傳六

杜重威

李守貞

趙思綰

卷一百十

周書一

太祖本紀一

卷一百十一

周書二

太祖本紀二

卷一百十二

周書三

太祖本紀三

卷一百十三

周書四

太祖本紀四

卷一百十四

周書五

世宗本紀一

卷一百十五

周書六

世宗本紀二

卷一百十六

周書七

世宗本紀三

卷一百十七

周書八

世宗本紀四

卷一百十八

周書九

世宗本紀五

卷一百十九

周書十

世宗本紀六

卷一百二十

周書十一

恭帝本紀

卷一百二十一周書十二

后妃列傳一

聖穆柴皇后

楊淑妃

張貴妃

董徳妃

貞惠劉皇后

宣懿符皇后

卷一百二十二周書十三

宗室列傳二

剡王侗

杞王信

越王宗誼

曹王宗讓

紀王熙謹

蘄王熙誨

卷一百二十三周書十四

列傳三

髙行周

安審琦

安審信

李從敏

鄭仁誨

張彥成

安叔千

宋彥筠

卷一百二十四周書十五

列傳四

王殷

何福進

劉詞

王進

史彥超

史懿

王令溫

周密

李懷忠

白文珂

白延遇

唐景思

卷一百二十五周書十六

列傳五

趙暉

王守恩

孔知濬

王繼宏

馮暉

髙允權

折從阮

王饒

孫方諫

卷一百二十六周書十七

列傳六

馮道

卷一百二十七周書十八

列傳七

盧文紀

馬允孫

和凝

蘇禹珪

景範

卷一百二十八周書十九

列傳八

王朴

楊凝式

薛仁謙

蕭願

盧損

王仁裕

裴羽

段希堯

司徒詡

邊蔚

王敏

卷一百二十九周書二十

列傳九

常思

翟光鄴

曹英

李彥頵

李暉

李建崇

王重裔

孫漢英

許遷

趙鳳

齊藏珍

王環

張彥超

張頴

劉仁瞻

卷一百三十

周書二十一

列傳十

王峻

慕容彥超

閻宏魯

卷一百三十一周書二十二

列傳十一

劉皞

張沆

張可復

於徳辰

王延

申文炳

扈載

賈緯

趙延乂

沈遘

李知損

孫晟

卷一百三十二

世襲列傳一

李茂貞【從曮從昶茂勲】

髙萬興【允韜】

韓遜【洙】

李仁福【彞超彞興】

卷一百三十三

世襲列傳二

髙季興【從誨保朂】馬殷【希範等劉言】錢鏐【元瓘佐

倧俶】

卷一百三十四

僭僞列傳一

楊行密【渥渭

溥】李昪【景】

王審知【延鈞昶

延羲】

卷一百三十五

僭僞列傳二

劉守光

劉陟【玢晟

鋹】劉崇

卷一百三十六

僭僞列傳三

王建【衍】

孟知祥【昶】

卷一百三十七

外國列傳一

契丹

卷一百三十八

外國列傳二

吐蕃

廻鶻

髙麗

渤海靺鞨

黑水靺鞨

新羅

黨項

昆明部落

於闐

占城

牂牁蠻

卷一百三十九

志一

天文

卷一百四十

志二

歷

卷一百四十一

志三

五行

卷一百四十二

志四

禮上

卷一百四十三

志五

禮下

卷一百四十四

志六

樂上

卷一百四十五

志七

樂下

卷一百四十六

志八

食貨

卷一百四十七

志九

刑法

卷一百四十八

志十

選舉

卷一百四十九

志十一

職官

卷一百五十

志十二

郡誌

【臣】等謹案舊五代史一百五十卷並目錄二卷宋司空同中書門下平章事薛居正等撰攷晁公武讀書志雲開寶中詔修梁唐晉漢周書盧多遜扈防張澹李昉劉兼李穆李九齡同修宰相薛居正等監修玉海引中興書目雲開寶六年四月戊申詔修五代史七年閏十月甲子書成凡百五十卷目錄二卷爲紀六十一志十二傳七十七多據累朝實錄及範質五代通錄爲稿本其後歐陽修別錄五代史記七十五卷藏於家修歿後官爲刋印學者始不専習薛史然二書猶並行於世至金章宗泰和七年詔學官止用歐陽史於是薛史遂微元明以來罕有援引其書者本亦漸就湮沒惟明內府有之見於文淵閣書目故永樂大典多載其文然割裂淆亂己非居正等篇第之舊恭逢

聖朝右文稽古网羅放佚零縑斷簡皆次第編摩【臣】等謹就永樂大典各韻中所引薛史甄錄條系排纂先後檢其篇第尙得十之八九又攷宋人書之徵引薛史者每條采錄以補其闕遂得依原書卷數勒成一編晦而復彰散而復聚殆實有神物呵防以待時而出居正等所修筆削體例亦特謹嚴然自宋時論二史者卽互有所主司馬光作通鑑胡三省作通鑑注皆専據薛史而不取歐史沈括洪邁王應麟輩爲一代博洽之士其所著述於薛歐二史亦多兼采而未嘗有所軒輊蓋修所作皆刋削舊史之文意主斷制不肯以紀載叢碎自貶其體故其詞極工而於情事或不能詳備至居正等奉詔僎述本在宋初秉筆之臣尙多逮事五代見聞較近紀傳皆首尾完具可以徵信故異同所在較核事迹往往以此書爲長𨿽其文體卑弱不免敍次煩冗之病而遺文瑣事反借以獲傳實足爲攷古者參稽之助又歐史止述司天職方二攷而諸志俱闕凡禮樂職官之制度選舉刑法之沿革上承唐典下開宋制者一槪無徵亦不及薛史諸志爲有禆於文獻蓋二書繁簡各有體裁學識兼資難於偏廢昔修與宋祁所撰新唐書事增文省足以括劉晌舊書而晌書仰荷

皇上表章今仍得列於正史況是書文𨿽不及歐陽而事迹較備又何可使隠沒不彰哉謹攷次舊文釐爲梁書二十四卷唐書五十卷晉書二十四卷漢書十一卷周書二十二卷世襲列傳二卷僭僞列傳三卷外國列傳二卷志十二卷共一百五十卷別爲目錄二卷而搜羅排纂之意則著於凡例具列如左乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

欽定四庫全書

舊五代史卷一

宋門下侍郎參知政事監修國史薛居正等撰

梁書第一

太祖紀一

太祖神武元聖孝皇帝姓朱氏諱晃本名溫宋州碭山人其先舜司徒虎之後髙祖黯曾祖茂琳祖信父誠帝卽誠之第三子母曰文惠王皇后【五代會要梁肅祖宣元皇帝諱黯舜司徒虎四十二代孫開平元年七月追尊宣元皇帝廟號肅祖葬興極陵敬祖光獻皇帝諱茂琳宣元皇帝長子母曰宣僖皇后範氏開平元年七月追尊光獻皇帝廟號敬祖葬永安陵憲祖昭武皇帝諱信光獻皇帝長子母曰光孝皇后楊氏開平元年七月追尊昭武皇帝廟號憲祖葬光天陵烈祖文穆皇帝諱誠昭武皇帝長子母曰昭懿皇后劉氏開平元年七月追尊文穆皇帝廟號烈祖葬咸寧陵】以唐大中六年嵗在壬申十月二十一日夜生於碭山縣午溝裏是夕所居廬舍之上有赤气上騰里人望之皆驚奔而來曰朱家火發矣及至則廬舍儼然旣入鄰人以誕孩告眾咸異之昆仲三人俱未冠而孤母擕養寄於蕭縣人劉崇之家帝旣壯不事生業以雄勇自負里人多厭之崇以其慵惰每加譴杖惟崇母自幼憐之親爲櫛髮嘗誡家人曰朱三非常人也汝輩當善待之家人問其故答曰我嘗見其熟寐之次化爲一赤蛇然眾亦未之信也唐僖宗乾符中闗東薦饑羣賊嘯聚黃巢因之起於曹濮饑民願附者凡數萬帝乃辭崇家與仲兄存俱入巢軍以力戰屢防得補爲隊長唐黃明元年十二月甲申黃巢陷長安遣帝領兵屯於東渭橋是時夏州節度使諸葛爽率所部屯於櫟陽巢命兵招諭爽爽遂降於巢中和元年二月巢以帝爲東南靣行營先鋒使令攻南陽下之六月帝歸長安巢親勞於防上七月巢遣帝西拒邠岐鄜夏之師於興平所至皆立功二年二月巢以帝爲同州防禦使使自攻取帝乃自丹州南行以擊左馮翊防之遂據其郡時河中節度使王重榮屯兵數萬紏兵諸候以圖興復帝時與之鄰封屢爲重榮所敗遂請濟師於巢表章十上爲僞左軍使孟楷所蔽不達又聞巢軍勢蹙諸校離心帝知其必敗九月帝遂與左右定計斬僞監軍使嚴實舉郡降於重榮重榮卽日飛章上奏時僖宗在蜀覽表而喜曰是天賜予也乃詔授帝左金吾衛大將軍充河中行營副招討使仍賜名全忠自是率所部與河中兵士偕行所向無不克防三年三月僖宗制授帝宣武軍節度使依前充河中行營副招討使仍令侯收復京闕卽得赴鎭四月巢軍自藍闗南走帝與諸侯之師俱收長安乃率部下一旅之眾仗節東下七月丁卯入於梁苑是時帝年三十有二時蔡州刺史秦宗權與黃巢餘孽合從肆虐共圍陳州久之僖宗乃命帝爲東北面都招討使時汴宋連年阻饑公私俱困帑廩皆虛外爲大敵所攻內則驕軍難制交鋒接戰日甚一日人皆危之惟帝鋭气益振是歳十二月帝領兵於鹿邑與巢眾相遇縱兵擊之斬首二千餘級乃引兵入毫州因是兼有譙郡之地四年春帝與許州田從異諸軍同收瓦子寨殺賊數萬眾是時陳州四面賊寨相望驅擄編氓殺以充食號爲舂磨寨帝分兵剪撲大小凡四十戰四月丁巳收西華寨賊將黃鄴單騎奔陳帝乘勝追之鼓噪而進防黃巢遁去遂入陳州刺史趙犨迎於馬前俄聞巢黨尙在陳北故陽壘帝遂逕歸大梁是時河東節度使李克用奉僖宗詔統騎軍數千同謀破賊與帝合勢於中牟北邀擊之賊眾大敗於王滿渡多束手來降時賊將霍存葛從周張歸厚張歸霸皆匍匐於馬前悉宥而納之遂逐殘防東至於寃句五月甲戌帝與晉軍振旅歸汴館克用於上源驛旣而備犒宴之禮克用乘醉任气帝不平之是夜命甲士圍而攻之會大雨雷電克用因得於電光中逾垣遁去惟殺其部下數百人而已六月陳人感解圍之惠爲帝建生祠堂於其郡是嵗黃巢𨿽歿而蔡州秦宗權繼爲巨孽有眾數萬攻陷鄰郡殺掠吏民屠害之酷更甚巢賊帝患之七月遂與陳人共攻蔡賊於激水殺數千人九月巳未僖宗就加帝檢校司徒同平章事封沛郡侯食邑千戶光啟元年春蔡賊掠亳潁二郡帝帥師以救之遂東至於焦夷敗賊眾數千生擒賊將殷鐵林梟首以狥軍而還三月僖宗自蜀還長安攺元光啟四月戊辰就加帝檢校太保增食邑千五百戶十二月河中太原之師逼長安觀軍容使田令孜奉僖宗出幸鳯翔二年春蔡賊益熾時唐室微弱諸道州兵不爲王室所用故宗權得以縱毒連陷汝洛懷孟唐鄧許鄭圜幅數千里殆絕人煙惟宋亳滑潁僅能閉壘而已帝累出兵與之交戰然或勝或負人甚危之三月庚辰僖宗降制就封帝爲沛郡王是月僖宗移幸興元五月嗣襄王熅僭卽帝位於長安攺元爲建貞遣使賫僞詔至汴帝命焚之於庭未幾襄王果敗七月蔡人逼司州節度使鹿宴使來求救帝遣葛從周等率師赴援師未至而城陷宴爲蔡賊所害十一月滑州節度使安師儒以怠於軍政爲部下所殺帝聞之乃遣朱珍李唐賓襲而取之由是遂有滑臺之地十二月僖宗降制就加帝檢校太傅攺封吳興郡王食邑三千戶是嵗鄭州爲蔡賊所陷刺史李璠單騎來奔帝宥而納之以爲行軍司馬宗權旣得鄭益驕帝遣禆將邏於金隄驛與賊相遇因擊之賊眾大敗追至武陽橋斬首千餘級帝每與蔡人戰於四郊旣以少擊眾常出奇以制之但患師少未快其防宗權又以巳眾十倍於帝恥於頻敗乃誓眾堅決以攻夷門旣而獲蔡之諜者備知其事遂謀濟師焉三年春二月乙已承制以朱珍爲淄州刺史俾募兵於東道且慮蔡人暴其麥苖期以夏首回歸珍旣至淄棣旬日之內應募者萬餘人又潛襲靑州獲馬千匹鎧甲稱是乃鼓行而歸四月辛亥逹於夷門帝喜曰吾事濟矣是時賊將張晊屯於北郊秦賢屯於版橋各有眾數萬樹柵相連二十餘里其勢甚盛帝謂諸將曰此賊方今息師蓄銳以俟時必來攻我況宗權度我兵少又未知珍來謂吾畏懼止於堅守而已今出不意不如先擊之乃親引兵攻秦賢寨將士踴躍爭先賊果不備連防四寨斬首萬餘級時賊眾以爲神助庚午賊將盧瑭領萬餘人於圃田北萬勝戍夾汴水爲營跨河爲梁以扼運路帝擇精鋭以襲之是日昏霧四合兵及賊壘方覺遂突入掩殺赴水死者甚眾盧瑭自投於河河南諸賊連敗不敢復駐皆並在張晊寨自是蔡防皆懷震詟往往軍中自相驚亂帝旋師休息大行犒賞繇是軍士各懷憤激每遇敵無不奮勇五月丙子出酸棗門自卯至未短兵相接賊眾大敗追斬二十餘里僵僕就枕宗權恥敗益縱其虐乃自鄭州親領突將數人逕入張晊寨其日晚大星隕於賊壘有聲如雷辛巳兗鄆滑軍士皆來赴援乃陳兵於汴水之上旌旗器甲甚盛蔡人望之不敢出寨翼日分布諸軍齊攻賊寨自寅至申斬首二萬餘級會夜收軍獲牛馬輜重生口器甲不可勝計是夜宗權晊遁去遲明追之至陽武橋而還宗權至鄭州乃盡焚其廬舍屠其郡人而去始蔡人分兵防陜雒孟懷許汝皆先據之因是敗也賊眾恐懼咸棄之而遁帝乃愼選將佐俾完葺壁壘爲戰守之備於是遠近流亡復歸者眾矣是時州節度使髙駢爲裨將畢師鐸所害復有孫儒楊行密互相攻伐朝廷不能制乃就加帝檢校太尉兼領淮南節度使九月亳州禆將謝殷逐刺史宋兗自據其郡帝親領軍屯於太淸宮遣霍存討平之帝之禦蔡防也鄆州朱瑄兗州朱瑾皆領兵來援及宗權旣敗帝以瑄瑾宗人也又有力於己皆厚禮以歸之瑄瑾以帝軍士勇悍私心愛之乃密於曹濮界上懸金帛以誘之帝軍利其貨而赴者甚眾帝乃移檄以讓之朱瑄來使不遜乃命朱珍侵曹伐濮以懲其姦未幾珍伐曹州執刺史丘禮以獻遂移兵圍濮兗鄲之釁自玆而始矣【通鑑攷異引髙若拙後史補云梁太祖皇帝到梁�深有大志然兵力不足常欲外掠又虞四境之難每有郁然之狀時有薦敬秀才於門下乃白梁祖曰明公方欲圖大事輜重必爲四境所侵但令麾下將士詐爲叛者而逃卽明公奏於主上及告四鄰以自襲叛徒爲名梁祖曰天降奇人以佐於吾初從其議一出而致眾十倍】十月僖宗命水部郎中王贊撰紀功碑以賜帝是月帝親帥騎數千巡師於濮上因破朱瑄援師於範縣丁未攻陷濮州刺史朱裕單騎奔鄆尋爲鄆人所敗逾月乃還十二月僖宗遣使賜帝鐵劵又命翰林承防劉崇望撰徳政碑以賜帝閏月甲寅帝請行營司馬李璠權知淮南畱後乃遣大將郭言領兵援送以赴揚州文徳元年正月帝率師東赴淮海行次宋州聞行密已防揚州遂還是時李璠郭言行至淮上爲徐戎所扼不克進而還帝怒遂謀伐徐二月丙戌僖宗制以帝爲蔡州四靣行營都統繇是諸鎭之師皆受帝之節制三月庚子昭宗卽位是月蔡人石璠領萬眾以剽陳亳帝遣朱珍率精騎數千擒璠以獻四月戊辰魏博樂彥禎失律其子從訓出奔相州使來乞師帝遣朱珍領大將濟河連收黎陽臨河二邑旣而魏軍推小校羅信爲帥信旣立遣使送款於汴帝優而納之遂命班師是月河南尹張全義襲李罕之於河陽克之罕之單騎出奔因乞師於太原李克用爲發萬騎以援之罕之遂收其眾偕晉軍合勢急攻河陽全義危急遣使求救於汴帝遣丁會牛存節葛從周領兵赴之大戰於溫縣晉人與罕之俱敗於是河橋解圍全義歸於河陽因以丁會爲河陽畱後五月巳亥昭宗制以帝檢校侍中增食邑三千戶戊辰詔攺帝鄕錦衣裏曰沛王裏是月帝以兼有溫孟之地無西顧之患將大整師徒畢力誅蔡會蔡人趙徳諲舉漢南之地以歸於朝廷且遣使送款於帝仍誓戮力同討宗權帝表其事朝廷因以徳諲爲蔡州四靣副都統又以河陽保義義昌三節度帝行軍司馬兼糧科應接至是帝領諸侯之師會徳諲以伐蔡賊於汝水之上遂薄其城五日之內樹二十八寨以環之蓋象列宿之數也時帝親臨矢石一日飛矢中其左掖血漬單衣顧謂左右曰勿泄九月以糧運不繼遂班師是時帝知宗權殘孽不足爲患遂移兵以伐之十月先遣朱珍領兵與時溥戰於吳康鎭徐人大敗連收丰蕭二邑溥擕防騎馳入彭門帝命分兵以攻宿州刺史張友攜符印以降旣而徐人閉壁堅守遂命龎師古屯兵守之而還是月蔡賊孫儒攻陷州自稱淮南節度使龍紀元年正月龎師古攻下宿遷縣進軍於呂梁時溥領軍二萬晨壓師古之軍而陣師古促戰敗之斬首二千餘級溥復入於彭門二月蔡將申叢遣使來告防秦宗權於帳下折其足而囚之矣帝卽日承制以叢爲淮西畱後未幾叢復爲都將郭璠所殺是月璠執宗權來獻帝遣行軍司馬李璠牙校朱克讓檻進於長安旣至昭宗禦延喜樓受俘卽斬宗權於獨栁樹下蔡州平昭宗詔加帝食實封一百戶賜莊宅各一區三月又加帝檢校太尉兼中書令進封東平王賞平蔡之功也大順元年四月丙辰宿州小將張筠逐刺史張紹光擁眾以附時漙帝率親軍討之殺千餘人筠遂堅守乙卯時溥出兵暴碭山縣帝遣朱友裕以兵襲之敗徐軍三千餘眾獲沙陁援軍石君和等三千人斬於宿州城下六月辛酉淮南孫儒遣使修好於帝帝表其事請以淮南節度授於儒焉辛未昭宗命帝爲宣義軍節度使充河東東靣行營招討使時朝廷宰臣張濬將兵討太原故也八月甲寅昭義都將馮霸殺沙陁所署節度使李克恭來降帝請河陽節度使朱崇節爲潞州畱後戊辰李克用自率蕃漢步騎數萬以圍潞州帝遣葛從周率驍勇之士夜中銜枚犯圍而入於潞九月壬寅帝至河陽遣都將李讜引軍趨澤潞行至馬牢川爲晉人所敗帝又遣朱友裕張全義率精兵至鄆州北以爲應援旣而崇節從周棄潞來歸戊申帝廷責諸將敗軍之罪斬李李重以狥遂班師焉十月乙酉帝自河陽赴滑臺時奉詔將討太原先遣使假道於魏魏人不從先是帝遣行人雷鄴告糴於魏旣而爲牙軍所殺羅宏信懼故不敢從命遂通好於太原十二月辛丑帝遣丁會葛從周率眾渡河取黎陽臨河又令龎師古霍存下淇門衛縣帝徐以大軍繼其後二年春正月魏軍屯於內黃丙辰帝與之接戰自內黃至永定橋魏軍五敗斬首萬餘級羅信懼遣使持厚幣請和帝命止其焚掠而歸其俘信繇是悅服而聽命焉乃收軍屯於河上八月已丑帝遣丁會急攻宿州刺史張筠堅守其壁會乃率眾於州東築堰壅汴水以浸其城十月壬午筠遂降宿州平十一月丁未曹州禆將郭紹賓殺刺史郭饒舉郡來降是月徐將劉知俊率眾二千來降自是徐軍不振十二月兗州朱瑾領軍三萬防單父帝遣丁會領大軍襲之敗於金鄕界殺二萬餘眾瑾單馬遁去景福元年正月遣丁會於兗州界徙其民數千戶於許州二月戊寅帝親徵鄆先遣朱友裕屯軍於斗門甲申次衛南有飛鳥止於峻堞之上鳴噪甚厲副使李璠曰將有不如意之事是夜鄆州朱瑄率步騎萬人襲朱友裕於斗門友裕防軍南去乙酉帝晨救斗門不知友裕之退前至斗門者皆爲鄆人所殺帝追襲鄆人至瓠河不及遂頓兵於村落間時朱瑄尙在濮州丁亥遇朱瑄率兵將歸於鄆遂來衝擊帝防馬南馳爲賊所追甚急前後浚溝躍馬而過張歸厚援矟力戰於其後乃免時李璠與都將數人皆爲鄆軍所殺五月丙午遣朱克讓率眾兗鄆之麥十一月遣朱友裕率兵攻濮州下之擒刺史邵儒以獻濮州平遂命移軍伐徐州二年四月丁丑龎師古下彭門梟時首以獻八月帝遣龎師古移兵攻兗駐於曲阜與朱瑾屢戰皆敗之十二月師古遣先鋒葛從周引軍以攻齊州刺史朱威告急於兗鄆旣而朱瑄以援兵至遂固其壘幹寧元年二月帝親領大軍由鄆州東路北次於魚山朱瑄硯知卽以兵逕至且圖速戰帝整軍出寨時瑄瑾已陣於前須臾東南風大起我軍旌旗失次甚有懼色卽令騎士揚鞭呼哦而西北風驟發時兩軍皆在艸莽中帝因令縱火旣而煙熖亙天乘勢以攻賊陣瑄瑾大敗殺萬餘人餘眾擁入淸河因築京觀於魚山之下駐軍數日而還二年正月癸亥遣朱友恭帥師復伐兗遂塹而圍之未幾朱瑄自鄆率步騎援糧欲入於兗友恭設伏以敗之盡奪其餉於髙吳因擒蕃將安福順安福慶二月巳酉帝親領軍屯於單父以爲友恭之援四月濠壽二州復爲楊行密所陷是時太原遣將史儼兒李承嗣以萬騎馳入於鄆朱友恭遂歸於汴八月帝領親軍伐鄆至大仇遣前軍挑戰設伏於梁山以待之旣而獲蕃將史完府奪馬數百匹朱瑄脫身遁去復入於鄆十月帝駐軍於鄆齊州刺史朱瓊遣使請降瓊卽瑾之從父兄也帝因移軍至兗瓊果來降未幾瓊爲朱瑾所紿掠而殺之帝卽以其弟玭爲齊州防禦使十一月朱瑄復遣將賀瓌柳存及蕃將何懷寶等萬餘人以襲曹州庻解兗州之圍也帝知之自兗領軍防馬先路至鉅野南追而敗之殺戮將盡生擒賀瓌栁存何懷寶及賊黨三千餘人是日申時狂風暴起沙塵拂湧帝曰此乃殺人未足耳遂下令盡殺所獲囚俘風亦止焉翼日贄賀懷等以示於兗帝素知瓌名乃釋之惟斬何懷寶於兗城之下乃班師十二月葛從周領兵復伐兗旣至與朱瑾戰於壘下殺千餘眾擒其將孫漢筠巳下二十人遂旋師三年正月河東李克用旣破邠州欲謀爭霸乃遣蕃將張污落以萬騎寨於河北之莘縣聲言欲救兗鄆魏博節度使羅信患之使來求援二月帝領親軍屯於單父會寒食帝乃親拜文穆皇帝陵於碭山縣午溝裏四月辛酉河東泛漲將壞滑城帝令決隄岸以分其勢爲二河夾滑城而東爲害滋甚是月帝遣許州刺史朱友恭領兵萬人渡淮以便宜從事時黃鄂二州累遣使求援故有是行五月命葛從周統軍屯於洹水以備蕃軍六月李克用帥蕃漢諸軍營於斥丘遣其男落落將鐵林小兒三千騎薄於洹水從周與戰大敗之生擒落落以獻克用悲駭請修舊好以贖其子帝不許遂縶落落送於羅信斬之越七日我軍還屯陽畱以伐鄆八月復壁於洹水是時昭宗幸華州遣使就加帝檢校太師守中書令四年正月帝以洹水之師大舉伐鄆辛卯營於齊水之次龎師古令諸將撤木爲橋乙未夜師古以中軍先濟聲振於鄆朱瑄聞之棄壁夜走葛從周逐之至中都北擒瑄並其妻男以獻尋斬汴橋下鄆州平乙亥帝入於鄆以朱友裕爲鄆州兵馬畱後時帝聞朱瑾與史儼兒在丰沛間搜索糧饋惟畱康懷英以守兗州帝因乘勝遣葛從周以大軍襲兗懷英聞鄆失守俄又我軍大至乃出降朱瑾史儼兒遂奔淮南兗海沂密等州平乃以葛從周爲兗州畱後五月丁丑朱友恭遣使上言大破淮防於武昌收復黃鄂二州八月陜州節度使王珙遣使來乞師是時珙弟珂實爲蒲帥疊相憤怒日尋幹伐而珙兵寡故來求援帝遣張存敬楊師厚等領兵赴陜旣而與蒲人戰於猗氏大敗之九月帝以兗鄆旣平將士雄勇遂大舉南徵命龎師古以徐宿宋滑之師直趨淸口葛從周以兗鄆曹濮之眾徑赴安丰淮人遣朱瑾領兵以拒師古因決水以浸軍遂爲淮人所敗師古歿焉葛從周行及濠梁聞師古之敗亦命班師

舊五代史卷一

舊五代史卷一攷證

梁太祖紀一九月帝遂與左右定計斬僞監軍使嚴實降於重榮案舊唐書僖宗紀朱溫之降系八月與是書異新唐書及通鑑俱系九月與是書同疑舊唐書誤又嚴實原本訛作嚴貴今據歐陽史及通鑑攺正

乃詔授帝左金吾衛大將軍充河中行營副招討使案歐陽史云王鐸承制拜溫金吾衛大將軍河中行營招討副使與是書謂僖宗招授者異攷舊唐書及通鑑則王鐸承制所拜乃華同節度在僖宗詔授以前歐陽史以詔授爲王鐸承制當是刪並之誤

仍賜名全忠案是書及舊唐書通鑑皆作僖宗賜名惟鑑戒錄云朱太祖統四鎭除中令日名溫與崔相國連搆大事崔每奏太祖忠赤遷之闗東國無患矣昭宗遽敇太祖攺名全忠議者謂全字人王也又在忠心甚不可也上方悔焉其說與諸史異蓋聞之不同爾

三年三月僖宗制授帝宣武軍節度使三月舊唐書作五月

帝與許州田從異諸軍同瓦子寨案瓦子寨原本訛作瓦子寨攷通鑑注云黃巢撤民居以爲寨屋謂之瓦子寨則於字形近刋訛耳今攺正

三月庚辰僖宗降制就封帝爲沛郡王案全忠之王舊唐書系光唘元年三月據是書則元年惟增食邑至二年三月乃進封也歐陽史從是書

十一月滑州節度使安師儒以怠於軍政爲部下所殺案舊唐書云十月壬子朔滑州軍亂逐其帥安師

儒師儒奔汴朱全忠殺之歐陽史同新唐書云十月朱全忠陷滑州執義成軍節度使安師儒通鑑同據是書則師儒自爲部下所殺與諸書互異又十一月新舊唐書俱作十月

庚午賊將盧瑭領萬餘人於圃田北萬勝戍案通鑑攷異雲長歷四月甲辰朔無庚午薛史誤今攺舊唐書光啟三年四月正作甲辰朔以日數計之庚午乃四月二十七日也據此乃通鑑攷異之誤耳

乃就加帝檢校太尉兼領淮南節度使案全忠兼領淮南舊唐書作光啟三年十一月歐陽史作十二月通鑑作閏十一月據是書則在九月以前與諸書異又是書下文作閏十二月通鑑作閏十一月未詳孰是

九月亳州禆將謝殷逐刺史宋兗九月新唐書及通鑑俱作六月

鄆州朱瑄瑄歐陽史作宣

是時李璠郭言行至淮上爲徐戎所扼不克進而還案歐陽史云璠之揚州行密不納據通鑑云李璠至泗州時溥以兵襲之郭言力戰得免而還是李璠未嘗至揚州也當以是書爲得其實

二月丙戌僖宗制以帝爲蔡州四靣行營都統案全忠爲四靣行營都統新唐書及通鑑作正月癸亥舊唐書作五月與是書異

防蔡人趙徳諲舉漢南之地以歸於朝廷案徳諲之降新舊唐書及通鑑俱系五月與是書同歐陽史敍其事於正月疑有舛誤

二月蔡將申叢遣使來告防宗權於帳下案宗權之執舊唐書作文徳元年十二月新唐書作十一月歐陽史作正月與是書作龍紀元年二月者互異未詳孰是

三月又加帝檢校太尉兼中書令進封東平王案全忠進封舊唐書系四月與是書異

十月壬午筠遂降宿州平案宿州之下舊唐書系十一月新唐書歐陽史通鑑俱與是書同

十一月丁未曹州禆將郭紹賓殺刺史郭饒舉郡來降案新唐書十一月已未曹州禆將郭銖殺其刺史郭

詞叛附全忠通鑑同與是書異

遂領兵於村落間案領字攷文義應是頓字之譌今攺

次於魚山魚山歐陽史作漁山攷通鑑亦作魚山今仍其舊

盡奪其餉於髙吳髙吳通鑑作髙梧攷是書前後俱作髙吳今仍其舊

是時太原遣將史儼兒李承嗣以萬騎馳入於鄆案史儼兒通鑑作史儼攷舊唐書初兗鄆求援於太原克用令蕃將史完府何懷寶等以千騎赴之不言赴鄆爲何時據此書下文云八月獲蕃將史完府十月擒何懷寶然則四月馳入鄆者當是史完府何懷寶非史儼兒李承嗣也參攷是書唐武皇紀及李承嗣傳承嗣等入鄆定在二年之冬此紀似有舛誤通鑑並采梁唐帝紀亦未詳攷

朱瑄脫身遁去案朱瑄之敗通鑑系九月辛未與是書系八月異歐陽史從是書

十月帝駐單於鄆齊州刺史朱瓊遣使請降十月新唐書昭宗紀作十一月

及蕃將何懷寶等萬餘人以襲曹州何懷寶通鑑作薛懷寶攷舊唐書亦作何懷寶今仍之

十二月葛從周領兵復伐兗案通鑑云全忠去兗畱葛從周將兵守之與是書異又是書葛從周乃十月事

辛卯營於濟水之次案胡三省云漢以後無濟水此濟水蓋卽鄆城淸河水也

是時珙弟珂實爲蒲帥珂原本訛琦今據新唐書王重榮攺正

九月帝以兗鄆旣平將士雄勇遂大舉南徵案舊唐書昭宗紀師古渡淮在十月而淸口之敗在十一月是書系於九月蓋因南徵之議實始於九月遂牽連書之亦未暇細詳月日耳歐陽史攺作九月攻淮南則淸口之役乃因雨雪而敗有九國誌可攷斷非九月事也

舊五伐史卷一攷證

欽定四庫全書

舊五代史卷二

宋門下侍郎參知政事監修國史薛居正等撰

梁書第二

太祖紀二

光化元年正月帝遣葛從周統諸將略地於山東遂次於邢洺三月昭宗以帝兼領天平軍節度使餘如故四月滄州節度使盧廷彥爲燕軍所攻棄城奔於魏魏人送於汴是月帝以大軍至鉅鹿屯於城下敗晉軍萬餘眾於靑山口俘馬千餘匹丁夘遣從周分兵攻洺州斬刺史邢善益擒將五十餘人五月己巳邢州刺史馬師素棄城遁去辛未磁州刺史袁奉滔自剄而死五日之內連下三州因以葛從周兼邢州昭義軍節度使畱後帝遂班師是時襄州節度使趙匡凝聞帝軍有淸口之敗密附於淮夷七月帝遣氏叔琮率師伐之未幾其泌州刺史趙璠越墉來降隨州刺史趙匡琳臨陣就擒二年正月淮南楊行密舉全吳之眾精甲五萬以伐徐州帝領大軍禦之行密聞帝親徵乃收軍而退時幽州節度使劉仁恭大舉蕃漢兵號十萬以伐魏遂攻防具州州民萬餘戶無少長悉屠之進攻魏州魏人來乞師帝遣朱友倫張存敬李思安等先屯於內黃帝遂親徵三月與燕軍戰於內黃北燕軍大敗殺二萬餘眾奪馬二千餘匹擒都將單無敵己下七十餘人【通鑑單可及幽州驍將號單無敵】是月葛從周自山東領其部眾馳以救魏翼日乘勝諸將張存敬以下連破八寨遂逐燕軍北至於臨淸壅其殘冦於禦河溺死者甚眾仁恭奔於滄州六月帝表丁會爲潞州節度使以李罕之疾亟故也又遣葛從周由固鎭路入於潞州以援丁會七月壬辰朔海州陳漢賓擁所部三千奪於淮南戊戌晉人防澤州帝遣召葛從周於潞畱賀徳倫以守之未幾徳倫爲晉人所逼遂棄潞而歸繇是潞州復爲晉人所有十一月陜州都將朱簡殺畱後李璠自稱畱後送款於帝三年四月遣葛從周以兗鄆滑魏之師伐滄州五月庚寅攻徳州拔之梟刺史傳公和於城上己亥進攻浮陽六月燕帥劉仁恭大舉來援從周與諸將逆戰於幹寧軍老鵶隄大破之殺萬餘眾俘其將佐馬愼交已下百餘人旣而以連雨遂班師八月河東遣李進通襲防洺州執刺史朱紹宗帝遣葛從周自鄴縣渡漳水屯於黃龍鎭親領中軍渉沙而寨晉人懼而宵遁洺州復平九月帝以仁恭進通之入冦也皆繇鎭定爲其囊橐卽以葛從周爲上將以伐鎭州遂攻下臨城渡滹沱以環其城帝領親軍繼至鎭帥王鎔懼納質請盟仍獻文繒二十萬以犒戎士帝許之十月晉人以帝宿兵於趙遂南下大行急攻河陽畱後候言與都將閻寶力戰固守僅而獲全十一月以張存敬爲上將自甘陵發軍北侵幽薊連拔瀛莫二郡遂移軍以攻中山定帥王郜以精甲二萬戰於懷徳亭盡殪之郜懼奔於太原遲明大軍集於城下郜季父處直特印鑰乞降亦以繒帛三十萬爲獻帝卽以處直代郜領其鎭焉是月燕人劉守光赴援中山寨於易水之上繼爲康懷英張存敬等所敗斬獲甚眾繇是河朔知懼皆弭伏焉是歳唐左軍中尉劉季述幽昭宗於東宮內立皇子徳王裕爲帝仍遣其養子希度來言願以唐之神器輸於帝帝時方在河朔聞之遽還於汴大計未決會李振自長安使回因言於帝曰夫竪刁伊戾之亂所以資覇者之事也今閹竪幽辱天子王不能討無以令諸侯帝悟因請振復使於長安與時宰潛謀反正天復元年正月乙酉朔唐宰相崔潛使人以帝密防告於侍衛軍將孫徳昭己下令誅左右中尉劉季述王仲先等卽時迎昭宗於東內禦樓反正癸己降制進封帝爲梁王酬反正之功也昭宗之廢也汴之邸吏程巖牽昭宗衣下殿帝聞之召巖至汴折其足送於長安杖殺之是時河中節度使王珂結援於太原帝怒遣大將張存敬率將渉河繇舎山路鼓行而進戊申攻下絳州壬子晉州刺史孟漢瑜舉郡來降帝卽以大將侯言權領晉州何絪權領絳州晉絳平己未大軍至河中存敬命繚其垣而攻之壬戌蒲人颺表幡以請降庚午帝至河中以張存敬權領河中軍府事河中平帝乃東還是月李克用遣牙將張特來聘請尋舊好帝亦遣使報命三月癸未朔帝歸自河中是月遣大將賀徳倫氏叔琮領大軍以伐太原叔琮等自太行路入魏博都將張文恭自磁州新口入葛從周以兗鄆之眾自土門路入洺州刺史張歸厚以本軍自馬嶺入定州刺史王處直以本軍自飛狐入晉州侯言自陰地入澤州刺史李存璋棄郡奔歸太原叔琮引軍逼潞州節度使孟遷乞降河東屯將李審建王周領步軍一萬騎二千詣叔琮歸命乃進軍趨太原四月乙邜大軍出石會關營於洞渦驛都將白奉國自井陘入收承天軍張歸厚引兵至遼州刺史張鄂迎降氏叔琮卽日與諸軍至陽城下城中𨿽時出精騎來戰然危蹙己甚將謀遁矣會叔琮以芻糧不給遂班師五月癸夘昭宗以帝兼領防國軍節度使河中尹六月庚申帝發自大梁丁夘視事於河中以素服出郊拜故節度使王重榮墓尋辟其子瓚爲節度判官請故相張濬爲重榮撰碑帝自中和初歸唐首依重榮至是思其舊徳故思禮若是七月甲寅帝東還梁邸十月戊戌奉密詔赴長安是時朝廷旣誅劉李述以韓全誨張彥爲兩軍中尉袁易簡周敬容爲樞密使是時軍國大政專委宰相崔每事裁抑宦官宦官側目一日於便殿奏欲盡去之全誨等屬垣聞之嘗於昭宗前祈哀自訴自是昭宗敇每有密奏令進囊封全誨等乃訪京城美婦人十數以進使求宮中陰事昭宗不悟謀漸泄中官視眥裂以重賂甘言誘藩臣以爲城社時因防聚則相向流涕時掌三司貨泉全誨等教禁兵伺出聚而呼噪訴以冬衣減損又於昭宗前訴之昭宗不得已罷知政事怒急召帝請以兵入輔故有是行戊申行次河中同州畱後司馬鄴華之幕吏也舉郡來降辛亥駐軍於渭濱華帥韓建遣使奉牋納款又以銀三萬兩助軍是日行次零口癸醜聞長安亂昭宗爲閹官韓全誨等劫遷西幸鳯翔蓋避帝之兵鋒也翼日遂命旋師夕次於赤水乙夘大軍集於州城下韓建惶駭失措卽以城降丙辰帝表建權知忠武軍事促令赴任同華二州平是時唐太子太師盧知猷等二百六十三人列狀請帝速請迎奉已未遂帥諸軍發自赤水壬戌次於咸陽偵者雲天子昨暮至岐山旦日宋文通扈蹕入其闉矣是時岐人遣大將符道昭領兵萬人屯於武功以拒帝帝遣康懷英敗之擄甲士六千餘眾乙丑次於岐山文通遣使奉書自陳其失請帝入覲丙辰及岐闉文通遣渝約閉壁不獲通復次於岐山是時昭宗累遣使賫朱書禦札賜帝遣帝收軍還本道帝診之曰此必文通全誨之謀也皆不奉詔癸酉飛章奉辭且移軍北伐乙亥至邠州節度使李繼徽舉城降繼徽因請去文通所賜李姓復本宗楊氏又請納其帑以爲質帝皆從之仍易其名曰崇本邠州平己丑唐丞相崔京兆尹鄭元規至華州以速迎奉爲請許之二年正月帝復次於武功岐人堅壁不下乃回軍於河中二月聞晉軍大舉南下聲言來援鳯翔帝遣朱友寧帥師會晉州刺史氏叔琮以禦之帝以大軍繼其後三月友寧叔琮與晉軍戰於晉州之北大敗之生擒克用男廷鸞帝喜謂左右曰此岐人之所恃也今旣如此岐之變動不久矣四月岐人遣符道昭領大軍屯於虢縣康懷英帥驍騎敗之丁酉唐丞相崔自華來謁帝屢述艱運危急事不可緩又慮羣閹擁昭宗幸蜀且告帝帝爲動容將辭啟宴於府署帝舉酒情激於哀因自持樂版聲曲以侑酒帝甚悅座中以良馬珍玩之物賚旣行命諸將繕戎具五月丁丑帝復西徵六月丁丑次於虢縣癸未與岐軍大戰自辰至午殺萬餘眾擒其將校數百人乘勝遂逼其壘七月丙午岐軍復出求戰帝軍不利是月遣孔勍帥師取鳯隴成三州皆下之是時岐人相率結寨於諸山以避帝軍帝分兵以討浹旬之內並平之九月甲戌帝以岐軍諸寨連結稍盛因親統千騎登髙診之時秋空澄霽煙靄四絕忽有紫雲如繖蓋凝於龍旌之上久之方散觀者咸訝之是時帝以岐人堅壁不戰且慮師老思欲旋斾以歸河中因密召上將數人語其事時親從指揮使髙季昌獨前出抗言曰天下雄傑窺此舉者一歳矣今岐人己困願少俟之帝嘉其言因曰兵法貴以正理以奇勝者詐也乘機集事必由是乎乃命季昌密募人入岐以紿之尋有騎士馬景堅願應命且曰是行也必無生理願錄其孥帝淒然止其行景固請乃許之明日軍出【北夢瑣言云時因朱友倫總騎軍且至將大出兵迓之】諸寨屏匿如無人景因躍馬西走直叩岐闉詐以軍怨東遁爲告且言列寨尙畱萬餘人俟夕將遁矣宜速掩之李茂貞信其言【案李茂貞卽宋文通此紀前後互異蓋仍當時軍撽之文未及攺從畫一】遽啟二扉悉眾來冦時諸軍以介馬待之中軍一鼓百營俱進又分遣數騎以據其闉岐人進不能駐其趾退不能入其壘殺戮蹂踐不知其數茂貞繇是喪膽但閉壁而己十一月癸夘鄜帥李周彞【新唐書作李茂勲茂勲卽周彛也】統兵萬餘人屯於岐之北原與城中舉以相應翼日帝以周彞旣離本部鄜畤必無守備因命孔勍乘虛襲下之甲寅鄜州平周彞聞之收軍而遁茂貞旣失鄜州之援愕然有瓦解之懼繇是議還警蹕誅閹寺以自贖焉三年正月甲寅岐人啟壁唐昭宗降使宣問慰勞兼傳密防尋又命翰林學士韓渥趙國夫人寵顏賫詔押賜帝紫金酒器禦衣玉帯丙辰華州畱後李存審遣飛騎來告靑州節度使王師範遣牙將張厚輦甲冑弓槊詐言來獻欲盜據州城事覺已擒之矣是日師範又遣其將劉鄩盜據兗州丁已昭宗遣中使押送軍容使韓全誨己下三千餘人首級以示帝甲子昭宗發離鳯翔幸左劍寨權駐蹕帝營帝素服待罪昭宗命學士傳宣免之帝卽入見稱罪拜伏者數四旣而促召升殿密邇禦座且曰宗廟社稷是卿再造朕與戚屬是卿再生因解所禦玉帯面以賜帝帝亦以玉鞍勒馬金銀器紋錦禦饌酒菓等躬自拜進焉及翠華東行帝匹馬前導十餘里宣令止之己巳昭宗至長安謁太廟禦長樂樓禮畢謂帝曰朕生入舊京是卿之力也自古救君之危曾無有如是者況今日再及淸廟得親奉觴酒奠於先皇帝室前卿之徳朕知不能報矣卽召帝執手聲淚者久之翼日誅宦官第五可範等五百餘人於內侍省三月庚辰制以帝爲守太尉兼中書令宣武宣義天平防國等軍節度使諸道兵馬副元帥加食邑三千戶實封四百戶仍賜回天再造竭忠守正功臣戊戌帝建斾東還昭宗禦延喜樓送之旣醉遣內臣賜帝禦制楊桞詞五首三月戊午至大梁時以靑州未平命軍士休澣以俟東徵四月丙子巡師於臨朐亟命逼其城與靑州兵戰於城下大敗之是夕淮將王景仁以所部援軍宵遁帝遣楊師厚追及輔唐殺千人乘勝攻下密州八月戊辰以伐叛之柄委於楊師厚帝乃東還九月癸夘師厚率大軍與王師範戰於臨朐靑軍大敗殺萬餘人並擒師範第師克卽時徙寨以逼其城辛亥偏將劉重覇擒棣州刺史邵播來獻播師範之謀主也帝命斃之戊午師範舉城請降靑州平翼日分命將校略地於登萊淄棣等州皆下之繇是東漸至海皆爲梁土也帝復命師範權知靑州軍州事師範乃請以錢二十萬貫犒軍帝許之十月辛巳防駕都指揮使朱友倫因擊鞠墮馬卒於長安訃至帝大怒以爲唐室大臣欲謀叛已致友倫暴死十一月丁酉靑將劉鄩舉兗州來降鄩王師範之將也師範令竊據兗州久之及聞師範降鄩乃歸命帝以鄩善事其主待之甚優鄩署爲元帥府都押牙權知鄜州畱後天祐元年正月己酉帝發自大梁西赴河中京師聞之爲之震懼是時將議迎駕東幸洛陽慮唐室大臣異議帝乃密令防駕都指揮使朱友諒矯昭宗命收宰相崔京兆尹鄭元規等殺之又邠岐兵士侵逼京畿帝因是上表竪請昭宗幸洛昭宗不得已而從之帝乃率諸道丁匠財力同搆洛陽宮不數月而成二月乙亥昭宗駐蹕於陜帝自河中來覲謁見行營因灑涕而言曰李茂貞等竊謀禍亂將迫乘輿老臣無狀請陛下東遷爲社稷大計也昭宗命延於寢室見何皇後面賜酒器及衣物何后謂帝曰此後大家夫婦委身於全忠矣因欷歔泣下後數日帝開宴於陜之私第請駕臨幸翼日帝辭歸洛陽昭宗開內宴時有宮人與昭宗附耳而語韓建躡帝之足帝遽出以爲圖己因連上章請車駕幸洛【十國春秋吳世家三月丁巳唐帝遣問使以絹詔告難於我及西川河東等令紏率藩鎭以圖匡復詔有云朕至洛陽則爲全忠所幽閉詔敇皆岀其手朕意不得復通矣】三月丁未昭宗制以帝兼判左右神防及六軍諸衛事是時昭宗累遣中使及內夫幸洛帝以陜州小藩非萬乘久畱之地期以四月內東幸閏月丁酉昭宗發自陜郡壬寅次於糓水是時昭宗左右惟小黃門及打毬供奉內園小兒二百餘人帝猶忌之是日密令醫官許昭逺告變乃設饌於別幄召而盡殺之皆坑於幕下先是選二百餘人形貌大小一如內園人物之狀至是使一人擒二人縊於坑所卽防其衣及戎具自飾昭宗初不能辧久而方察自是昭宗左右前後皆梁人矣甲辰車駕至洛都帝與宰相百官導駕入宮乙夘昭宗以帝爲宣武宣義防國忠武四鎭節度使時帝請以鄆州援張全義故有此命五月丙寅昭宗宴羣臣曰昨來禦樓前一夜亡失赦書賴梁王收得副本不然誤事宰執不得無過矣是日宴次昭宗入內召帝於內殿曲宴帝不測其事不敢奉詔又曰卿不欲來卽令敬翔入來帝密遣翔出乃止己已奉辭東歸乙亥至天梁六月帝遣都將朱友裕率師討邠州節度使楊崇本叛故也癸丑帝西徵遂朝於洛陽七月甲子昭宗宴帝於文思鞠塲乙丑帝發東都壬申至河中八月壬寅昭宗遇弒於大內遺制以輝王祝爲嗣乙巳帝自河中引軍而西癸丑次於永壽邠軍不出九月辛未班師十月癸已至洛陽詣西內臨於梓宮前祗見於嗣君辛丑制以【案此下有闕文】帝至自西徵十一月癸酉光州遣使來求援時光州歸款於帝尋爲淮人所攻故來乞師戊寅帝南徵度淮次於霍丘大掠廬壽之境淮人乃棄光州而去二年正月庚申進攻壽州壽人堅壁不出丁亥帝自霍丘班師二月辛夘帝至自南徵甲午靑州節度使王師範至大梁帝待以賓禮尋表援河陽節度使七月辛酉天子賜帝迎鑾紀功碑樹於洛陽庚午遣大將軍楊師厚率前軍討趙匡凝於襄州辛未帝南徵表趙匡凝罪狀削奪官爵八月楊師厚進収唐鄧復鄂隨均房等七州帝駐軍漢江北自循江幹經度濟師之所九月甲子師厚於陰谷江口造梁以濟師趙匡凝率兵二萬振於江濱師厚麾兵進擊襄人大敗殺萬餘眾乙丑趙匡凝焚其舟率親軍載經舸沿漢而遁丙寅帝濟江至中流舟壊將沒者數四比及岸舟沈是日入襄城帝因周視府署帑藏悉空惟於西廡下有一亭牕戶儼然扃鎖甚密遂令破鎖啟扉中有一大匱緘鐍甚至又令破其匱內有金銀數百錠帝因嘆曰亂兵旣入公私財貨固無孑遺矣此帑當有陰物主之不令常人所得俟我以有之耶遂以百餘錠賜楊師厚襲荊州畱後趙匡明棄城上陜奔蜀荊襄二州平帝以都將賀瓌權領荊州楊師厚權領襄州卽表其事十月丙戌朔天子以帝爲諸道兵馬元帥辛夘帝自襄州引軍由光州路趨淮南將發敬翔切諫請班師以全軍勢帝不聽壬辰次於棗陽遇大雨頗阻師行之勢軍至壽春壽春人堅壁淸野以待帝帝乃遷舎於正陽十一月丙辰大軍北濟【十國春秋柴再用抄其復軍斬首三千級獲輜重萬計】帝至汝陰深悔淮南之行躁煩尢甚【師友雜誌朱全忠嘗與僚佐及遊客坐於大栁之下全忠獨言曰此樹宜爲車轂眾莫應有遊客數人起應曰宜爲車轂全忠勃然厲聲曰書生輩好順口玩人皆此類也車須用夾轂栁木豈可爲之顧左右數十人捽言爲車轂者悉撲殺之】丁夘帝至自南徵辛未天子命帝爲相國總百揆以宣武宣義天平防國天雄武順佑國河陽義武昭義保義武昭武定泰寧平盧匡國武寧忠義荊南等二十一道爲魏國【案舊唐書尙有忠武鎭國二道此闕載】進封帝爲魏王入朝不趨劍履上殿贊拜不名兼備九錫之命癸未唐中書門下奏中書印已送相國中書公事權用中書省印甲申中書門下奏天下州縣名與相國魏王家諱同者請易之十二月乙酉朔帝讓相國魏王九錫之命丙戌京百司各差官賫本司須知孔目並印赴魏國送納甲午天子以帝堅讓九錫之命乃命宰相栁燦來使且述揖讓之意焉丁酉帝又讓九錫之命詔略曰但以鴻名難掩懿實須彰宜且徇於奏陳未便行於典冊又攺諸道兵馬元帥爲天下兵馬元帥是時帝以唐朝百官服飾多闕乃制造逐色衣服請朝廷等第賜之其所給俸錢仍請自來年正月全支三年正月幽滄稱兵將冦於魏魏人乞師且以牙軍驕悍謀欲誅之遣親吏臧延範密告於帝帝陰許之乙丑北徵先是帝之愛女適羅氏是月卒於鄴城因以兵仗數千事實於橐中遣客將馬嗣勲領長直軍千人雜以工匠丁夫肩其橐而入於魏聲言爲帝女設祭魏人信而不疑庚午夜嗣勲率其眾與羅紹威親軍數百人同攻牙軍遲明盡殺之死者七千餘人洎於嬰孺亦無畱者是月帝次於內黃聞之馳騎至魏時魏之大軍方與帝軍同伐滄州聞牙軍之死卽時奔還帝之軍追及歷亭殺賊幾千餘眾乃擁大將史仁遇保於髙唐帝遣兵圍之是月天子詔河南尹張全義部署修制相國魏王法物三月甲寅天子命帝總判鹽鐵度支戶部等三司事帝再上章切讓之乃止四月癸未攻下髙唐軍民無少長皆殺之生擒逆首史仁遇以獻帝命支解之未幾又攻下澶博貝衛等州皆爲魏軍殘黨所據故也是時晉人圍邢州刺史牛存節堅壁固守帝遣符道昭帥師救之晉人乃遁去五月帝略地於洺州旣而復入於魏七月己未自魏班師是日收復相州自是魏境悉平壬申帝歸自魏八月甲辰以滄州未平復命北徵九月丁夘營於長蘆一夕帝夢白龍附於兩肩左右瞻顧可畏怳然驚寤十月辛己邠州楊崇本以鳯翔邠寧涇鄜秦隴之眾合五六萬來冦屯於美原列十五寨其勢甚盛帝命同州節度使劉知俊都將康懷英帥師禦之知俊等大破邠冦殺二萬餘眾奪馬三千餘匹擒其列校百餘人楊崇本胡章僅以身免十一月庚戌懷英乘勝進軍遂收鄜州十二月乙丑帝以文武常參官每月一五九日赴朝奏請備廊飡詔從之遂自長蘆班師【案以上疑有闕文據舊唐書哀帝紀戊辰李克用與幽州之眾同攻潞州全忠守將丁會以澤潞降太原克用以其子嗣昭爲畱後甲戌全忠燒長蘆營旋軍聞潞州陷故也】以寨內糗糧山積帝命焚之滄帥劉守文以城中絕食因致書於帝乞畱餘糧以救饑民帝爲畱十餘囷以與之【容齊續筆滄州還師悉焚諸營資糧在舟中者鑿而沈之守文遺全忠書曰城中數萬口不食月矣與其焚之爲煙沈之爲泥願乞其所餘以救之全忠爲之畱數囷滄人賴以濟】

舊五代史卷二

舊五代史卷二考證

梁太祖紀二磁州刺史袁奉滔磁州案歐史磁訛恵今據新唐書及通鑑攺正

是時襄州節度趙匡凝趙匡凝沿宋諱作趙凝今據舊唐書及歐陽史增匡字

隨州刺史趙匡琳趙匡琳沿宋諱作趙璘今增匡字正月先屯於內黃案舊唐書及通鑑俱以屯內黃爲三月事

由是潞州復爲晉人所有案澤潞懷三州之下新唐書及通鑑俱作八月歐陽史從是書作七月

洺州復平案洺州之平通鑑作九月舊唐書及歐陽史俱作八月

連拔瀛莫二州案新唐書昭宗紀九月甲寅朱全忠防瀛州十月辛酉防莫州通鑑與新唐書同攷舊唐書俱作九月事是書俱作十一月

天復元年正月乙酉朔案乙酉朔通鑑與是書同舊唐書作甲申攷昭宗本紀癸未夜孫徳昭等以兵攻劉季述王仲先通鑑作徳昭等謀以除夜伏兵俟之以癸未爲除夜則正朔斷爲甲申也作乙酉朔似誤

癸巳降制進封帝爲梁王案全忠進封新舊唐書皆作二月與是書作正月異

定州刺史王處直以本軍自飛孤入案新舊唐書王處直三字原本闕今據通鑑增入

會氏叔琮以芻糧不給遂班師案旋師之期歐陽作三月是書唐紀作五月又與此紀作四月異

罷知政事案崔罷知政事新舊唐書皆作十一月甲戌與是書異

己丑唐丞相崔京兆尹鄭元規至華州案舊唐書作十二月己夘崔至三原砦通鑑作癸未俱與是書作己丑異

癸未與岐軍大戰案岐軍之敗新舊唐書皆系五月與是書作六月異

願錄其孥案錄原本訛戮今參攷夢言據文攺正

甲寅鄜州平周彛聞之收軍而遁案鄜州平新舊唐書皆系十二月與是書系十一月異

華州畱後李存審案李存審三字疑有舛誤攷王師範傳作崔在華州

是日師範又遣其將劉鄩盜據兗州案劉鄩防兗州新舊唐書俱作丙午與是書作丙辰異

昭宗禦延喜樓送之喜原本訛熹今據通鑑攺正戊午師範舉珹請降案師範之降舊唐書作十一月丁酉新唐書與是書同

朱友倫因擊鞠墮馬卒於長安友倫九國誌趙廷隱傳作友亮攷歐陽史及通鑑並作友倫九國誌訛

防駕都指揮使朱友諒友諒歐陽史梁紀作友謙誤攷歐陽史家人傳亦作友諒與是書同

表趙匡凝罪狀削奪官爵案削奪趙匡凝官爵舊唐書作八月丁未與是書作七月辛未異

武昭武定泰寧平盧匡國案武昭原本脫武字匡國沿宋諱作章國今據歐陽史增攺

舊五代史卷二攷證﹤史部﹐正史類﹐舊五代史﹥

欽定四庫全書

舊五代史卷三

宋門下侍郎參知政事監修國史薛居正等撰

梁書第三

太祖紀三

開平元年正月丁亥帝回自長蘆次於魏州節度使羅紹威以帝回軍慮有不測之患由是供億甚至因密以天人之望切陳之帝𨿽拒而不納然心徳之壬寅帝至自長蘆是日有慶雲覆於府署之上甲辰天子遣禦史大夫薛貽矩來禪代之意貽矩謁帝陳北面之禮帝揖之升階貽矩曰陛下功徳及人三靈所卜已定皇帝方議裁詔行舜禹之事臣安敢違旣而拜伏於砌下帝側躬以避之二月戊申帝之家廟棟間有五色芝生焉狀若芙蓉紫煙防防數日不散又是月家廟第一室神主上有五色衣自然而生識者知梁運之興矣唐乾符中木星入南斗數夕不退諸道都統晉國公王鐸觀之問諸知星者吉凶安在咸曰金火土犯斗卽爲災惟木當爲福耳或亦然之時有術士邊岡者洞曉天文博通陰陽曆數之妙窮天下之奇祕有先見之明𨿽京房管輅不能過也鐸召而質之岡曰惟木爲福神當以帝王占之然則非福於今必當有驗於後未敢言之請他日證其所驗一日又密召岡因堅請語其詳至於三四岡辭不獲鐸乃屏去左右岡曰木星入斗帝王之兆也木在斗中朱字也以此觀之將來當有朱氏爲君者也天戒之矣且木之數三其禎也應在三紀之內乎鐸聞之不復有言天后朝有防辭云首尾三鱗六十年兩角犢子自狂顚龍蛇相闘血成川當時好事者解云兩角犢子牛也必有牛姓幹唐祚故周子諒彈牛仙客李徳裕謗牛僧儒皆以應圖防爲辭然朱字牛下安八八卽角之象也故朱滔朱泚構喪亂之禍冀無妄之福豈知應之帝也四月唐帝禦札勅宰臣張文蔚等備法駕奉迎梁朝宋州刺史王臯進赤烏一雙又宰臣張文蔚正押傳國寶玉冊金寶及文武羣官諸司儀仗法物及金吾左右二軍離鄭州丙辰逹上源驛是日慶雲見令曰王者創業興邦立名傳世必難知而示訓從易避以便人【案此下有闕文】或稽其符命應彼開基之義垂諸象徳之言爰攷簡書求於往代周王昌發之號漢帝詢衍之文或從一徳以徽稱或爲二名而更易先王令典布在縑緗寡人本名兼於二字且異帝王之號仍兼避易之難郡職縣官多須攺換況宗廟不遷之業憲章百世之規事葉典儀豈憚革易寡人今攺名晃是以天意雅符於明徳日光顯契於瑞文昭融萬邦理斯在是庶順穹之意永臻康濟之期宜令有司分告天地宗廟其舊名中外章疏不得更有回避時將受禪下教以本名二字異帝王之稱故攺名已未賜文武百官一百六十人本色衣一副戊辰卽位制曰王者受命於天光宅四海祗事上帝寵綏下民革故鼎新諒歷數而先定創業垂統知圖籙以無差神器所歸祥符合應是以三正互用五運相生前朝道消中原政散瞻烏莫定失鹿難追朕經緯風雷沐浴霜露四徵七伐垂三十年紏合齊盟翼戴唐室隨山刊木岡憚胼胝投揮戈不遑寢處泊穹之所贊知廣運之不興莫諧輔漢之謀徒罄事殷之禮唐主知英華巳竭算祀有終釋鼎以如遺推劍紱而相授朕懼徳弗嗣執謙允恭避駿命於南河眷淸風於潁水而乃列嶽羣後盈廷庶官東西南北之人班白緇黃之眾謂朕功蓋上下澤被幽深宜應天以順時俾化家而爲國拒彼億兆至於再三且曰七政已齊萬機難曠勉遵令典爰正鴻名告天地神祗建宗廟社稷顧惟涼徳曷副樂推栗若履冰懷如馭朽金行啟祚玉曆建元方宏經始之規宜布惟親之令可攺唐天祐四年爲開平元年國號大梁書載虞賔斯爲令範詩稱周客蓋有明文是用先封以禮後嗣宜以曺州濟陰之邑奉唐主封爲濟陰王凡曰軌儀並遵故實姫庭多士比是殷臣楚國羣材終爲晉用歷觀前載自有通規但遵故事之文勿替在公之效應是唐朝中外文武舊臣見任前資官爵一切仍舊凡百有位無易厥章陳力濟時盡瘁事我古者興王之地受命之邦集大勲有異庶方霑慶澤所宜加等故丰沛著啟祚之美穰鄧有建都之榮用壯鴻基且旌故里爰遵令典先示殊防宜升汴州爲開封府建名東都其東都攺爲西都仍廢京兆府爲雍州佑國軍節度使【五代防要四月攺京兆府爲大安府長安縣爲大安縣萬年縣爲大年縣仍置佑國軍節度使額始命韓建爲佑國軍節度使】是日大酺賞賜有差【通鑑甲辰唐昭宣帝降禦札禪位於梁以攝中書令張文蔚爲冊禮使禮部尙書蘇循副之攝侍中楊渉爲押傳國寶使翰林院學士張防副之禦史大夫薛貽矩爲押金寶使尙書左丞趙光逢副之帥百官備法駕詣大梁甲子張文蔚楊渉乘輅自上源驛至從冊寶諸司各備儀衛鹵簿前導百官從其後至金祥殿前陳之王被衮冕卽皇帝位張文蔚蘇循奉冊升殿進讀楊渉張防薛貽矩趙光逢以次奉寶升殿讀已降帥百官舞蹈稱賀帝遂興文蔚等宴於元徳殿帝舉酒曰朕輔政未久此皆諸公推戴之力文蔚等慙懼俯伏不能對獨蘇循薛貽矩及刑部尙書張禕盛稱帝功徳宜應天順人】宋州刺史王臯進兩岐麥陳州袁象先進白兔一付史館編錄兼示百官詔在京司及諸軍州縣印一例鑄換其篆文則各如舊辛未武安軍節度使馬殷進封楚王以太府卿敬翔知崇政院翔與帷幄之謀故首擢焉追尊四代廟號髙祖嬀州府君上諡曰宣元皇帝廟號肅祖太廟第一室陵號興極陵祖妣髙平縣君範氏追諡宣僖皇后皇曽祖宣惠王上諡曰光獻皇帝廟號敬祖第二室陵號永安祖妣秦國夫人楊氏追諡光孝皇后皇祖武元王上諡曰昭武皇帝廟號憲祖第三室陵號光天祖妣吳國夫人劉氏追諡昭懿皇后皇考文明王上諡曰文穆皇帝廟號烈祖第四室陵號咸寕皇妣晉國太夫人王氏追諡文惠皇后以宣武節度副使皇子友文爲開封尹判建昌院事友文本康氏子也帝養以爲子是月制宮殿門及都門名額正殿爲崇元殿東殿爲元徳殿內殿爲金祥殿萬嵗堂爲萬嵗殿門如殿名帝自謂以金徳王又以福建上獻鸚鵡諸州相繼上白烏白兔洎白蓮之合蒂者以爲金行應運之兆故名殿曰金祥以大內正門爲元化門皇墻南門爲建國門滴漏門爲啟運門下馬門爲升龍門元徳殿前門爲崇明門正殿東門爲金烏門西門爲玉兔門正衙東門爲崇禮門東偏門爲銀臺門宴堂門爲徳陽門天王門爲賔天門皇墻東門爲寛仁門浚儀門爲厚載門皇墻西門爲神獸門望京門爲金鳯門宋門爲觀化門尉氏門爲髙明門鄭門爲開明門梁門爲乾象門酸棗門爲興和門封丘門爲含耀門曺門爲建陽門升開封浚儀爲赤縣尉氏封丘雍丘陳畱爲畿縣【五代防要四月攺左右長眞爲左右龍虎軍左右內衙爲左右羽林軍左右堅銳夾馬突將爲左右神武軍左右親隨軍將馬軍爲左右龍驤軍】五月以唐朝宰臣張文蔚楊渉並爲門下侍郎平章事以禦史大夫薛貽矩爲中書侍郎平章事帝初受禪求理尢切委宰臣搜訪賢良或有在下位抱負器業久不得伸者特加擢用有明政理得失之道規救時病者可陳章疏當親鑑擇利害施行然後賞以爵秩有晦迹丘園不求聞逺者令彼長吏備禮邀致冀無遺逸之恨進封河南尹兼河陽節度使張全義爲魏王兩浙節度使錢鏐進封吳越王辛已有司奏以降誕之日爲大明節休假前後各一日壬午保義軍節度使朱友謙進百官衣二百副乙酉立皇兄全昱爲廣王皇子友文爲博王友珪爲郢王友璋爲福王友雍爲賀王友徽爲建王辛卯以東都舊第爲建昌宮攺判建昌宮事爲建昌宮使初帝創業之時以四鎭兵馬倉庫籍繁因總置建昌院以領之至是攺爲宮蓋重其事也甲午詔天下管屬及州縣官名犯廟諱者各宜攺換城門郎攺爲門局卽茂州攺爲汶州桂州慕化縣攺爲歸化縣潘州茂名縣攺爲越裳縣【魏泰東軒筆錄京師呼城外爲州東州西州南州北而韋城相城胙城等縣但呼韋縣相縣胙縣蓋沿梁時避諱之舊也】詔樞密院宜攺爲崇政院以知院事敬翔爲院使攺文思院爲幹文院同和院攺爲儀鸞院【五代會要五月攺禦食使爲司膳使小馬坊使爲天驥使】以西都水北宅爲大昌官廢雍州太淸宮攺西都太微宮亳州太淸宮皆爲觀諸州紫極宮皆爲老君廟泉州僧智宣自西域回進辟支佛骨及梵夾經律丙申禦元徳殿宴犒諸軍使劉捍符道昭已下賜物有差是月靑州許州定州三鎭節度使請開內宴各賜方物以靑州節度使韓建守司徒平章事帝以建有文武材且詳於稼穡利害軍旅之事籌度經費欲盡詢焉恩澤特異於時罕有比者隨拜爲上相賜賚甚厚宿州刺史王儒進白兔一濮州刺史圖嘉禾瑞麥以進廣州進奇寶名樂品類甚多河南尹張全義進開平元年已前羨餘錢十萬貫防六千匹綿三十萬兩仍請毎年上供定額每歳貢絹三萬匹以爲常式荊南髙季昌進瑞橘數十顆質狀有味倍勝常貢且橘當冬熟今方仲夏時人咸異其事因稱爲瑞六月幸乾元院宴召宰臣學士及諸道入貢陪臣已亥帝禦崇元殿內出追尊四廟上諡號玉冊寶共八副宰臣文武百官儀仗鼓吹導引至太廟行事癸卯司天監奏日辰內有戊字請攺爲武從之癸亥詔以前朝官僚譴逐南荒積年未經昭雪其間有懷抱材器爲時所嫉者深負寃抑仍令錄其名姓盡復官資兼告諭諸道令津致赴闕如已亡歿並許歸塟以明恩蕩以西都徽安門北路逼近大內宮垣兼非民便令移自楡林直趣瑞門之南攺耀州報恩禪院爲興國寺馬殷奏破淮寇靜海軍節度使曲裕卒七月丙申以靜海軍行營司馬權知畱後曲顥起復爲安南都防充節度使【五代防要七月勅建國遷都�新其制況山河之險表裏爲防今二京俱在關東以內仍以潼關隸陜州復置河潼軍使命�州刺史兼領之其月勅攺武牢關爲軍仍置虎牢關軍使】己亥追尊皇妣爲皇太后八月以潞州軍前屯師旅壁壘未收乃別議戎帥於是以亳州刺史李思安充潞州行營都統勅朝廷之儀封冊爲重用報勲烈以隆恩榮固合親臨式光典禮舊章久缺自我復行今後每封冊大臣宜令有司備臨軒之禮【五代防要八月敕諸道所有軍事申奏令直至右銀臺門委各省使畫時引進尋常公事依前四方館收接】甲子平明前老人星見於南極壬申密州進嘉禾又有合歡楡樹並圖形以獻是月隰州奏大寧縣至固鎭上下二百里今月八日黃河淸至十日如故九月辛丑西京大內放出兩宮內人及前朝宮人任其所適勅以近年文武官諸道奉使皆於所在分外停住逾年渉歳未聞歸闕非惟勞費州郡抑且侮慢國經臣節旣虧憲章安在自今後兩浙福建廣州安南邕容等道使到發許住一月湖南洪鄂黔桂許住二十日荊防同雍鎭定靑滄許住十日其餘側近不過三五日凡往來道路據逺近里數日行兩驛如遇疾患及江河阻隔委所在長吏且事由奏聞如或有違當行朝典命禦史防檢紏察以儆慢官魏博羅紹威二男廷望廷矩年在幼稚皆有材器帝以其藩屏勲臣之冑宜受非次之用皆擢爲郎恩命旣行之後二子亦就班列紹威乃上章以齒幼未任公事乞免主印宿直從之封鎭東軍神祠爲崇福浙西奏道門威儀鄭章道士夏隱言焚修精志妙逹希夷推諸輩流實有道業鄭章宜賜號貞一大師仍名章隱言賜紫衣【五代防要九月置左右天興左右廣勝軍仍以親王爲軍使】十月帝以用軍未睱西幸文武百官等久居東京漸及疑訝令就便各許歸安只畱韓建薛貽矩翰林學士張防韋郊杜曉中書舍人封舜卿張衮並左右禦史司天監宗正寺兼要當諸司節級外其宰臣張文蔚已下文武百官並先於西京祗候庚午大明節內外臣僚各以奇貨良馬上壽故事內殿開宴召釋道二教對禦談論宣防罷之命閤門使以香合賜宰臣佛寺行香駕幸繁臺講武癸酉禦史司憲薛廷珪奏請文武百官仍舊朝參先是帝欲親徵河東命朝臣先赴雒都至是緩其期乃允所奏宰臣請每月初入閤望日延英聽政永爲常式山南東道節度楊師厚進納趙匡凝東第書籍先是收復襄漢帝閱其圖書至是命師厚進焉廣州進獻助軍錢二十萬又進龍腦腰帶珍珠枕玳瑁香藥等十一月壬寅帝以徵討未罷調補爲先遂命盡赦逃亡背役髠黥之人各許歸鄕裏廣州進龍形通犀腰帶金托裏含稜玳瑁器百餘副香藥珍巧甚多廣南管內獲白鹿並圖形來獻耳有兩缺按符瑞圖鹿壽千歳變白耳一缺今驗此鹿耳有二缺其獸與色皆應金行實表嘉瑞十二月辛亥詔曰潞寇未平王師在野攻戰之勢難緩於寇圍飛挽之勤實勞於人力永言輟來深用軫懷宜令長吏丁寧布告期以兵罷之日給復賦租於是人戶聞之皆忘其倦詔故荊南節度使守中書令上谷王周汭贈太師故武昌軍節度使兼中書令西平王杜洪贈太傅先是鄂渚再爲淮夷所侵攻圍甚急杜洪以兵食將盡繼來乞師帝料其隔越大江難以赴援兼以荊州據上游多戰艦去江夏甚邇因命周汭舉舟師沿流以救之汭於是引兵東下才及鄂界遇朗州背盟作亂乘江陵之虛縱兵襲破之俘掠且盡旣而汭士卒知之皆顧其家咸無鬭志遂爲淮寇所敗將卒潰散汭忿恚自投於江汭之本姓犯文穆皇帝廟諱至是因追贈以其系出周文故賜姓周氏及汭兵敗之後武昌以重圍經年糧盡力困救援不至訖爲淮寇所陷載洪以送淮師遂殺之此二鎭皆以忠貞歿於王事帝毎言諸藩屏翰經綸之業必首痛汭洪之薨至是追贈之深加軫悼各以其子孫宗屬錄用焉棣州蒲臺縣百姓王知嚴妹以亂離並失怙恃因舉哀追感自截兩指以祭父母帝以遺體之重不合毀傷言念村閭何知禮教自今後所在郡縣如有截指割股不用奏聞是年諸道多奏軍人百姓割股靑齊河朔尢多帝曰此若因心亦足爲孝但茍免徭役自殘肌膚欲以庇身何能療疾並宜止絕【五代防要十二月於輝州碭山縣置崇徳軍太祖楡社在碭山置使以領之始命朱彥讓爲軍使】

舊五代史卷三

舊五代史卷三攷證

梁太祖紀三節度使羅紹威紹威原本作昭威今據歐陽史攺

判建昌院事案原本脫昌字今增

以靑州節度使韓建守司徒平章事靑原本訛淸今攺正

癸卯司天監奏日辰內有戊字請攺爲武從之案容齋三筆以爲戊類成字故司天諂之不知戊字乃避梁祖曾祖茂林諱非以其類成字也雲谷雜記嘗辦正之今崇福侯廟碑立於開平二年上作武寅足證當時避諱之體

是日隰州奏大寧縣至固鎭上下二百里案是書前後多作李固鎭疑原本有脫字考通鑑亦間作固鎭蓋當時奏牘省文也今仍之

舊五代史卷三攷證

欽定四庫全書

舊五代史卷四

宋門下侍郎參知政事監修國史薛居正等撰

梁書第四

太祖紀四

開平二年正月癸酉帝禦金祥殿受宰臣文武百官及諸藩屏陪臣稱賀諸道貢舉一百五十七人見於崇元門封從子友寜爲安王友倫爲密王幽州劉守文進海東鷹鶻蕃馬氊罽方物自去冬少雪春深農事方興久無時雨兼慮有災疾帝深軫下民二月命庶官徧祀於羣望掩瘞暴露令近鎭案古法以禳祈旬日乃雨【是月弒濟陰王】帝以上黨未収因議撫巡便住西都赴郊禋之禮乃下令曉告中外取三月一日離東京以宰臣韓建權判建昌宮事【五代防要十月以尙書兵部侍郎李皎爲建昌宮副使】兵部侍郎姚洎爲鹵簿使開封尹博王友文爲東都畱守辛未契丹主按巴堅遣使貢良馬三月壬申帝親統六軍巡幸澤潞是日寅時車駕西幸宰臣並要切司局皆扈從晚次中牟下詔以去年六月後昭義行營陣歿都將吏卒死於王事追念忠赤乃錄其名氏各下本軍令給養妻孥三年內官給糧賜丁丑幸澤州辛已以同州節度使劉知俊爲潞州行營招討使壬午宴扈駕羣臣並勞知俊賜以金帶戰袍寶劍茶藥甲申登東北隅逍遙樓搜閱騎乘旌甲滿野丙申招討使劉知俊上章請車駕還東京蓋小郡湫隘非久駐蹕之所達覽帝兪其請以鴻臚卿李嵸唐室宗屬封萊國公爲二王后有司奏萊國公李嵸合畱三廟於西都選地位建立廟宇以備四仲祀祭命度支供給以遵彜典四月以吏部侍郎於兢爲中書侍郎平章事以翰林奉防學士張防爲刑部侍郎平章事時帝在澤州拜二相於行在丙午車駕離澤州丁未駐蹕於懷州宴宰臣文武百官辛亥至鄭州壬子幸東京丙寅車駕幸繁臺觀稼鄢陵居人程震以兩岐麥穗並畫圖來進甲寅淮宼侵軼潭嶽邊境欲援朗州以戰艦百餘艘揚帆西上泊鼎口湖南馬殷遣水軍都將黃瑀率樓船遮擊之賊眾沿流宵遁追至鹿角鎭詔以戶部尙書致仕裴廸復爲右僕射廸敏事愼言達吏治明籌算帝初建節旄於夷門廸一謁見如故知乃辟爲從事自是之後歷三十年委四鎭租賦兵籍帑廩官吏獄訟賞罰經費運漕事無巨細皆得專之帝每出師卽知軍州事逮於二紀不出梁之闉閎甚有禆贊之道禪代之嵗命爲太常卿屬年已耆耄視聽昏塞不任朝謁遂請老許之期月復起師長庶官焉五月丁丑王師圍潞州將及二年李進通危在旦夕不俟攻系當自降太原李存朂以厚幣誘結北蕃諸部並其境內丁壯悉驅南徵決戰以救上黨之急部落帳族馳馬勵兵數路齊進於銅鞮樹寨旗壘相望王師敗於潞州已醜令下諸州去年有蝗虫下子處蓋前冬無雪今春亢陽致爲災沴實傷壠畝必慮今秋重困稼穡自知多在荒陂榛蕪之內所在長吏各須分配地界精加翦撲以絕根本壬辰夜火星犯月太史奏災合在荊楚乃令設武備寛刑罰卹人禁暴以禳之軍前行營都將康懷英孫海金已下主將四十三人於右銀臺門進狀待罪帝以去年發軍之日不利有違兵法並釋放兼各賜分物酒食勞問封義昌軍節度使劉守文加中書令封太彭王盧龍軍節度使劉守光封河間郡王許州節度使馮行襲封長樂王是月癸未淮賊宼荊州石首縣襄陽舉舟師沿瀺港襲敗之六月辛亥以亢陽慮時政之闕乃詔曰邇者下民喪禮法吏舞文銓衡旣失於選求州鎭又無其舉刺風俗未厚獄訟實繁職此之由上遭天譴至是決遣囚徒及戒勵中外丙寅月犯角防帝以其分野在兗州乃令長吏治戎事設武備省獄訟卹疲病祈福禳災以順天戒丙辰邠岐來宼雍西編戶困於逃避且芟害禾稼結營自固逾月同州劉知俊領所部兵擊退襲至幕谷大破之俘斬千計収其器甲宋文通僅以身免詔曰惇尙儉素抑有前聞斥去浮華期臻至理如聞近日貢奉競務奢淫或奇巧蕩心或雕鐫溢目徒殫資用有費工庸此後應諸道進獻不得以金寶裝飾戈甲劍防至於鞍勒不用塗金及雕刻龍鳯如有此色所司不得引進邕州奏鏌鎁山僧法通道璘有道行各賜紫衣是月壬戌嶽州爲淮賊所據帝以此郡五嶺三湘水陸防合之地委輸商賈靡不由斯遂令荊湘湖南北舉舟師同力致討王師旣集淮夷毀壁焚郭而遁秋七月甲戌大霖雨陂澤泛溢頗傷稼穡帝幸右天武軍河亭觀水幸髙僧臺閱禁衛六軍詔曰車服以庸古之制也貴賤無別罪莫大焉應內外將相許以銀飾鞍勒其刺史都將內諸司使以降祗取用銅兾定尊卑永爲條制仍令執法官紏察之【五代防要載七月敕曰祭祀之儀有國大事如聞官吏慢於恪恭牲具禮容有異精審宜令禦史臺疏其條件奏聞】癸已以禪代巳來思求賢哲乃下令搜訪牢籠之期以好爵待以優榮各隨其材咸使登用宜令所在長吏切加搜訪每得其人則疏姓名以聞如在下位不能自振者有司薦導之如任使後顯立功勞別加遷陟勅禁屠宰兩月甲午以髙明門外繁臺爲講武臺是臺西漢梁孝王之時嘗按歌閱樂於此當時因名曰吹臺其後有繁氏居於其側里人乃以姓呼之時代綿寢𨿽官吏亦從俗焉帝每登眺搜乘訓戎宰臣以是事奏而名之八月辛亥勅應有暴露骸骨各委差人埋瘞兩浙錢鏐奏請重鑄換諸州新印詔禁戢諸軍節級兵士及供奉官受防殿直以下各修禮敬甲寅太史奏壽星見於南方兩浙錢鏐奏攺管內紫極宮爲眞聖觀攺臨安縣廣義鄕爲衣錦鄕【十國春秋吳越世家八月梁敕封唐山縣爲吳昌縣唐興縣爲天臺縣又敕升杭越等州爲大都督府復攺新城縣曰新登長城縣曰長興樂成曰樂淸避梁諱也】甲子夜東方有大流星光明燭地有聲如裂帛唐州上言白龍見圖形以進九月丙子太原軍出陰地闗南牧宼掠郡縣晉絳有備帝慮諸將翫宼乃下詔親議巡幸命有司備行丁丑翠華西狩宰臣翰林學士崇政院使金吾仗及諸司要切官皆扈從余文武百官並在東京壬午達雒陽帝禦文思殿受朝參許汝孟懷牧守來朝澤州刺史劉重霸面陳破敵之防癸未西幸防新安丙戌至陜州駐蒲雍同華牧守皆進鎧甲騎馬戈防食味方物幽州都將康君紹等十人自蕃賊寨內來投又幽州騎將髙彥章八十人騎先在並州乃於晉州軍前來降至是到行在皆賜分物衣服放歸本道以示懷服丁亥至陳州賜宴扈從官戊子延州賊軍宼上平闗又太原軍攻平陽烽火羽書畫夜繼至乙丑六軍統軍牛存節黃文靖各領所部將士赴行在甲午太原步騎數萬攻逼晉絳逾旬不克知大軍至乃自焚其寨至夕而遁福州貢玳瑁琉璃犀象器並珍玩香藥奇品海味色類良多價累千萬十月已亥上在陜兩浙節度使奏於常州東州鎭殺淮賊萬餘人獲戰船一百二隻以行營左廂步軍指揮使賀瓌爲左龍虎統軍以左天武軍夾馬指揮使尹皓爲輝州刺史以右天武都頭韓瑭爲神捷指揮使左天武第三都頭胡賞爲右神捷指揮使仍賜帛有差以解晉州圍之功也以尹皓部下五百人爲神捷軍乙已禦內殿宴宰臣扈從官共四十五人丙午禦毬塲殿宣夾馬都指揮使尹皓韓瑭以下將士五百人賜酒食庚戌至西都禦文明殿辛亥宰臣百寮起居於殿前遂宣赴內宴賜方物有差丁已至東都已未大明節諸道節度刺史各進獻鞍馬銀器綾帛以祝壽宰臣百官設齋相國寺壬戌禦宣和殿宴宰臣文武百官十一月辛未禦宣和殿宴宰臣文武百官以大駕還京故也庚辰禦宣和殿宴宰臣文武百官出開明門登髙僧臺閱兵諸道節度使刺史各進賀冬田器鞍馬綾羅等戊子賜文武百官帛乙未又宴宰臣文武百官於宣和殿【通鑑癸已中書侍郎同平章事張策以刑部尙書致仕以左僕射楊涉同平章事】十二月立二王三恪南郊禮儀使狀伏以詩稱有客書載虞賔實因禪代之初必行興繼之命俾之助祭式表推恩兼垂恪敬之文別示優崇之典徴於歷代襲用舊章謹按唐朝以後魏元氏子孫韓國公爲三恪以周宇文氏子孫爲介國公隋朝楊氏子孫爲酅國公爲二王后今伏以國家受禪封唐朝子孫李嵸爲萊國公今參詳合以介國公爲三恪酅國公萊國公爲二王后【五代防要十二月攺左右天武爲龍虎軍左右龍虎爲天武軍左右天威爲羽林軍左右羽林爲天威軍左右英武爲神武軍左右神武爲英武軍前朝置龍虎六軍謂之衛士至是以天武神武英武等六軍易其軍號而任勲舊焉】癸丑獵畋於含耀門外

開平三年正月戊辰朔帝禦金祥殿受宰臣翰林學士稱賀文武百官拜表於東上閣門已已奉遷太廟四室神主赴西京太常儀仗鼓吹導引齋車文武百官奉辭於開明門外甲戌發東都百官扈從次中牟縣乙亥次鄭州丙子次汜水縣河南尹張宗奭河陽節度使張歸霸並來朝戊寅次師縣已卯備法駕六軍儀仗入西都是日禦文明殿受朝賀詔曰近年以來風俗未泰兵革且繁正月燃燈廢停已久今屬創開鴻業初建洛陽方在上春務達陽气宜以正月十四十五十六日夜開坊市門一任公私燃燈祈福庚寅親享太廟辛卯祀昊天上帝於圓丘是日降雪盈尺帝升壇而雪霽禮畢禦五鳯樓宣制大赦天下賜南郊行事官禮儀使趙光逢以下分物甲午上禦文思殿宴羣臣賜金帛有差丙申賜文武官帛有差命宣徽使王殷押絹一萬疋並茵褥圖防二百六十件賜張宗奭【歐陽史丙申羣臣上尊號曰睿文聖武廣孝皇帝】攺西京貞觀殿爲文明殿含元殿爲朝元殿二月攺思政殿爲金鑾殿勅東都曰自升州作府建邑爲都未廣邦畿頗虧國體其以滑州酸棗縣長垣縣鄭州中牟縣陽武縣宋州襄邑縣曹州戴邑縣許州扶溝縣鄢陵縣陳州太康縣等九縣宜並割屬開封府仍升爲畿縣【輿地廣記朱梁時楊氏據江淮於是吳越錢氏上言以淮防未平恥聞逆姓請攺松陽縣爲長松】丁酉宴羣臣於崇勲殿甲辰又宴羣臣於崇勲殿蓋藩臣進賀勉而從之丙午宗正寺請修興極永安光天咸寜諸陵並令添修上下宮殿栽植松柏制可癸亥勅丰沛之基寢園所在淒愴動闗於情理充奉自系於國章宜設陵臺兼升縣望其輝州碭山縣宜爲赤縣仍以本縣令兼四陵臺令同州節度使劉知俊奏延州都指揮使髙萬興部領節級家累三十八人來降三月以萬興檢校司徒爲丹延等州安撫招討等使辛未詔曰同州邊隅繼有士眾歸化暫思巡撫兼要指揮今幸蒲陜取九日進發甲戌車駕發西都百官奉辭於師子門外丁丑次陜州已卯次解縣河中節度使冀王友謙來奉迎庚辰至河中府幸右軍舊杏園講武丙戌以朔方節度使兼中書令韓遜爲潁川王遜本靈州牙校唐末據本鎭朝廷因而授以節鉞四月丙申朔駐蹕河中壬寅辰時駕巡於朝邑縣界焦黎店冀王友謙及崇政內諸司使扈從至申時廻已亥禦前殿宴宰臣及冀王友謙扈從官甲寅宴宰臣及扈從官於內殿制易定節度使王處直進封北平王福建節度使王審知封閩王廣州節度使劉隱封南平王同州節度使劉知俊封大彭郡王山南東道節度使楊師厚封農郡王五月乙丑朔朝遂命宰臣及文武百官宴於內殿已卯車駕至西京癸未禦崇勲殿宴宰臣及文武官四品以上已醜復禦崇勲殿宴宰臣文武官四品以上升宋州爲宣武軍節鎭仍以亳輝潁爲屬郡六月庚戌同州節度使劉知俊據本郡反制令削奪劉知俊在身官爵仍徴發諸軍速令進討如有軍前將士懷忠烈以知機賊內朋徒憤脇從而識變便能梟夷逆竪擒獲凶渠務立殊功當行厚賞活捉得劉知俊者賞錢一萬貫文便授忠武軍節度使並賜莊宅各一所如活捉得劉知浣者賞錢一千貫文便與除刺史有官者超轉三階無官者特授兵部尙書如活捉得劉知俊骨肉及近上都將並梟送闕廷者賞賜有差辛亥駕至蒲陜文武百官於新安縣奉迎劉知俊弟內直右保勝指揮使知浣自雒奔至潼闗右龍虎軍十將張溫以上二十二人於潼闗擒獲劉知浣送至行在敕劉知浣逆黨之中最爲頭角龍虎軍親兵之內實冠牙昨者攻取潼闗率先用命尋則擒獲知浣最上立功頗壯軍威將除國難所懸賞格便可支分許賜官階固須除授但昨捉獲劉知浣是張溫等二十二人一時向前共立功效其賞錢一千貫文數內一百貫文與最先打倒劉知浣衙官李稠四十三貫文與十將張溫二十人各與錢四十二貫八百五十文立功勅命便授郡府亦緣同時立功人數不少所除刺史難議偏頗宜令逐月共支給正刺史料錢二百貫文數內十將張溫一人每月與十貫文餘二十一人每月每人各分九貫文仍起七月一日以後支給人與轉官職仍勘名銜分析申奏當與施行是月知俊奔鳯翔同州平七月乙丑勅行宮將士陣歿者咸令所在給槥櫝津置歸鄕裏戰卒聞之悉感涕丙寅命宰臣楊渉赴西都以孟秋享太廟攺章善門爲左右銀臺門其左右銀臺門郤攺爲左右興善門敕大內皇墻使諸門素來未得嚴謹將令整肅須示條章宜令控鶴指揮應於諸門各添差控鶴官兩人守帖把門其諸司使並諸司諸色人並勒於左右銀臺門外下馬不得將領行官一人輒入門裏其逐日諸道奉進客省使於千秋門外排當抗勒控鶴官舁擡至內門前準例令黃門殿直以下舁進輒不得令諸色一人到千秋門內其興善門仍令長官闗鎖不用逐日開閉是日又敕皇墻大內本尙深嚴宮禁諸門豈宜輕易未當條制交下因循茍出入之無常且公私之不便須加鈐轄用戒門閭宜令宣徽院使等切準此處分進封幽州節度使河間郡王劉守光爲燕王【通鑑七月癸酉帝發陜州乙亥至洛陽寢疾】已醜夕寢殿棟折詰旦召近臣諸王視防折之迹帝慘然曰幾與卿等不相見君臣對泣久之遂詔有司釋放禁人從八月朔日後減膳進素食禁屠宰避正殿修佛事以禳其咎商州刺史李稠棄郡西奔本州將吏以都牙校李玫權知州事八月甲午以秋稼將登霖雨特甚命宰臣以下禱於社稷諸祠詔曰封嶽告功前王重事祭天肆覲有國恆規朕以眇身恭臨大寶旣功徳未敷於天下而災祥訝降於城中慮於告謝之儀有缺齋防之禮爰修昭報用契幽通宜令中書侍郎平章事於兢往東嶽祭拜禱祀訖聞奏又勅朕以干戈尙熾華夏未寜宜循卑菲之言用致雍熈之化起八月一日常朝不禦金鑾崇勲兩殿只於便殿聽政辛亥制諸郡如有陣歿將士仰逐都安存家屬如有弟兄兒侄便給與衣糧充役贈故山東道節度使畱後王玨太保贈故同州觀察判官盧匪躬工部尙書玨故河陽將累以軍功爲郡守主畱事於襄陽爲小將王求所殺匪躬嘗爲劉知俊判官知俊反不偕行爲亂兵所害勅建國之初用兵未罷諸道章表皆系軍機不欲滯畱用防緩急其諸道所有軍事申奏宜令至右銀臺門委客省畫時引進諸道公事卽依前四方館準例収接司天臺奏今月二十七日平明前東南丙上去山髙三尺以來老人星見測在井防十一度其色光明闊大敕所在長吏放雜差役兩稅外不得妄有科配自今後州縣府鎭凡使命經過若不執勅文劵並不得妄差人驢及取索一物巳上又今嵗秋田皆期大稔仰所在切如條流本分納稅及加耗外勿令更有科索切戒所繇人更不得於鄕村乞托擾人閏八月襄陽叛將李洪差小將進表帝示以含宏特賜敕書慰諭又制左馮背叛元惡遁逃如聞相濟之徒多是脇從之輩若能廻心向國轉禍全身當與加恩必不問罪仍令同華雍等州切加招諭如能梟斬溫韜或以鎭寨歸化必加厚賞仍奬官班兼委本界招復人戶切加安存已卯幸西苑觀稼

舊五代史卷四

舊五代史卷四攷證

梁太祖紀四二月案通鑑二月癸亥酖殺濟陰王於曹州新唐書昭宣帝紀亦云二月遇弒歐陽史作正月已亥卜郊於西都弒濟陰王與諸書異

辛巳以同州節度使劉知俊爲潞州行營招討使案辛已歐陽史通鑑俱作壬午

時帝在澤州拜二相於行在案通鑑云癸已張文蔚卒癸卯楊渉罷爲右僕射是二相之拜以代文蔚渉也又承防學士梁代避諱攺爲奉防通鑑及歐陽史仍作承防

壬子幸東京案五代春秋作丙午帝還東都歐陽史作壬子至津州惟通鑑與是書同

淮寇侵軼潭嶽邊境侵軼原本作侵軹今據文攺正王師敗於潞州案潞州之敗歐陽史作五月已丑通鑑作壬申

帝以此郡五嶺三湘水陸防合之地此郡原本作北郡今據文攺正

時代綿寢綿寢原本作綿浸今據通鑑注攺正丙戌至陜州丙戌通鑑作乙酉

丁已至東都案通鑑考異引編遺錄作乙卯實錄作丁已今攷五代春秋作丁已與是書同歐陽史作丁未與是書異

許州扶溝縣案扶溝下原本脫縣字今據文增入甲寅福建節度使王審知封閩王廣州節度使劉隱封南平王甲寅通鑑作庚子與是書異

如活捉得劉知浣者賞錢一千貫文案一千原本作一萬今據通鑑長編引梁代賞功之典攺正

辛亥駕至蒲陜案通鑑作癸丑帝至陜與是書前後異

其興善門仍令長官闗鎖興善原本作章善今據上文及五代防要攺正

舊五代史卷四考證

欽定四庫全書

舊五代史卷五

宋門下侍郎參知政事監修國史薛居正等撰

梁書第五

太祖紀五

開平三年九月癸巳朔禦崇勲殿宴羣臣文武百官賜張宗奭楊師厚白綾各三百匹銀鞍轡馬丁酉上幸崇政院宴內臣賜院使敬翔直學士李班等繪防有差以門下侍郎平章事薛貽矩判建昌宮事兼延資庫使制內外使臣復命未見便歸私第者朝廷命使臣下奉行惟於辭見之儀合守敬恭之道近者凡差出使往復皆越常規或已辭而尙在本家或未見而先歸私第但從已便莫稟王程在禮敬而殊乖置典章而私舉宜令禦史臺別具條流事件具黜罰等奏聞庚子殿直王唐福自襄城走馬以大軍勝防逆將李洪歸降事上聞賜唐福絹銀有加宰臣百官上表稱賀壬寅開封府虞李繼業賫襄州都指揮使陳暉奏狀以今月五日殺戮逆黨千人並生擒都指揮使霸以下節級共五百人收復襄州人戶歸業【通鑑八月陳暉軍至襄州李洪逆戰大敗王求死九月丁酉抜其城斬叛兵千人執李洪楊防等送洛陽斬之】癸卯帝禦文明殿以收復襄漢受宰臣以下稱賀辛亥侍中韓建罷守太保左僕射同平章事楊涉罷守本官以太常卿趙光逢爲中書侍郎平章事翰林學士奉防工部侍郎知制誥杜曉爲尙書戶部侍郎平章事詔曰秋冬之際陰雨相仍所司擇日拜郊或慮臨時妨事宜令別更擇日奏聞是月禮儀使奏據所司擇十月二日祀圜丘今參詳十月十七日以後入十一月節十一月二日冬至一陽生之辰宜行親告之禮從之河中奏準宣詔使有銅牌者所至卽易騎以遣十月癸未大明節帝禦文明殿設齋僧道召宰臣翰林學士預之諸道節度刺史及內外諸司使咸有進獻詔以冦盜未平凡諸給過所並令司門郎中員外郎出給以杜姦詐十一月癸已朔帝齋於內殿不視朝甲午日長至五更一防自大內出於文明殿受宰臣以下起居自五鳳樓出南郊左右金吾太常兵部等司儀仗法駕鹵薄及左右內直控鶴等引從赴壇文武百官太保韓建以下班以候帝升壇告謝司天臺奏冬至日自夜半後祥風微扇帝座澄明至曉黃雲捧日丙申畋於上東門外戊戌制曰夫嚴親報本所以通神明流澤覃休所以惠黎庶斯蓋邦家不易之道皇王自昔之規敢斁大猷玆惟古義粵朕受命於今三年何曽不寅畏晨興焦勞夕師唐虞之典上則於幹功挹殷夏之源下涵於民極欲使萬方有裕六辧無愆然而志有所未孚理有所未達致姦宄作釁旱霪爲災驕將守邊擁牙旗而背義積陰馭气陵王燭以干和載攷休徴式昭至警朕是以仰髙俯厚靡惜於責躬履薄臨淵冀昭於覽競競栗栗夙夜匪寧及夫動干戈而必契靈誅陳犧齋而克章善應苟非天垂丕佑神贊殊休則安可致夷凶渠就不戰之功變沴戾气作有年之慶況靈旗北指喪犬羊於亂轍之間飛騎西臨下鄜翟若走丸之易息一隅之煙燧復千里之封疆而又掃蕩左馮討除峴首故得外戎內夏益知天命之攸歸喙息蚑行共識皇基之永固仰懷昭應欲報無階爰因南至之辰親展圜丘之禮玆惟大慶必及下民乃宏渙汗之私以叛羸之幸所冀漸增蘇息亟致和平噫朕自臨禦以來歳時尙邇氛昏未殄討伐猶頻甲兵須議於餽糧飛軛頻勞於編戶事非獲已慮若納隍宜所在長吏倍切撫綏明加勉諭每宮中抽差徭役禁猾吏廣斂貪求免至流散靡依凋獘不濟宜令河南府開封府及諸道觀察使切加鈐轄刺史縣令不得因緣賦斂分外擾人凡關庶獄每望輕刑只才罷用軍必當便議優給徳音節文內有未該者宜令所司類例條件奏聞已亥以羅周翰爲天雄軍節度副使知府事從鄴王紹威請也辛丑幸谷水戊午禦文明殿冊太傅張宗奭太保韓建受冊畢金吾仗引升輅車儀仗導謁太廟訖赴尙書省上幸楡林坡閱兵教諸都馬步兵教攺幹文院爲文思院行殿爲興宅殿毬塲爲興安毬塲又攺弓箭庫殿爲宣武殿靈州奏鳯翔賊將劉知俊率邠岐秦涇之師侵廹州城帝遣陜州康懷英華州冦彥卿率兵攻廹邠寧以緩朔方之冦【五代春秋十一月秦人來侵靈州陜州康懷英侵秦克寧慶衍三州秦人來襲懷英兵敗於升平】十二月乙丑臘較獵於甘泉驛以蒲州肇迹之地且因經略鄜延於是巡幸數月暇日防豫至焦梨店頗述前事念王重榮舊功下詔褒奬而封崇之國子監奏創造文宣王廟仍請率在朝及天下現任官僚俸錢每貫每月尅一十五文充土木之植允之是歳以所率官僚俸錢修文宣王廟福建節度使王審知奏捨錢造寺一所請賜寺額勅名大梁萬歳之寺仍許度僧四十九人贈牢墻使王仁嗣司空故同州押衙史肇右僕射押衙王彥洪髙漢詮丘奉言仇瓊並刑部尙書王筠禦史司憲初劉知俊將叛謀會諸將詢所宜仁嗣等持正不撓悉罹其酷至是褒贈之劉守光上言於薊州西與兄守文戰生擒守文開平四年正月壬辰朔帝禦朝元殿受百官稱賀用禮樂也勅公事難於稽遲居處悉皆遙逺其逐日當直中書舍人及吏部司封知印郎官少府監及篆印文兼書冩告身人吏等並宜輪次於中書側近宿止乙未帝出師子門至楡林坡下閱教壬寅幸保寧毬塲宴宰臣及文武百官賜宰臣張宗奭已下分物有加賜廣王分物賜湖南開元寺禪長老可復號惠光大師仍賜紫衣二月乙丑幸甘水亭出師子門幸楡林東北陂教諸軍兵事賜潞州投歸軍使張行恭錦服銀帶並食戊辰宴於金鑾殿甲戌以春時無事頻命宰臣及勲戚宴於河南府池亭辛已楊師厚赴鎭於陜寒食假諸道節度使郡守勲臣競以春服賀又連淸明宴以鞍轡馬及金銀器羅錦進者迨千萬乃禦宣威殿宴宰臣及文武官四品以上已醜出光政門至谷水觀麥一月壬辰幸崇政院宴勲臣已亥幸天驥院宴侍臣壬寅幸甘水亭宴宰臣勲戚翰林學士辛亥宴宰臣於內殿丙辰於興安毬塲大饗六軍樂春時也四月壬戌詔曰追養以祿王者推歸厚之恩欲靜而風人子抱終身之感其以刑部尙書致仕張筞及三品四品常參官二十二人先世各追贈一等乙丑宴崇政院帝在藩及踐阼勵精求理深戒逸樂未嘗命堂上歌舞是日止令內妓升階擊鼓弄曲甚懽至午而罷丁卯宋州節度使衡王友諒進瑞麥一莖三穗【通鑑友諒獻瑞麥帝曰丰年爲上瑞今宋州大水安用此爲詔除本縣令名遣使詰責友諒】丙戌幸建春門閱新樓至七里屯觀麥召從官食於樓河南張昌孫及蒲同主事吏賜物各有差帝過朝邑見鎭將位在縣令上問左右或對曰宿官秩髙帝曰令長字人也鎭使捕盜耳且鎭將多是邑民柰何得居民父母上是無禮也至是勅天下鎭使官秩無髙卑位在邑令下葉縣鎭遏使馮徳武於蔡州西平縣界殺戮山賊擒首領張濆等七人以獻鎭海軍節度使錢鏐擊髙灃於湖州大敗之梟夷擒殺萬人拔其郡湖州平先是灃以州叛入淮南故詔鏐討之也五月已丑朔以連雨不止至壬辰禦文明殿命宰臣分拜祠廟自朔旦至癸已內外以午日奉獻巨萬計馬三千蹄余稱是復相率助修內壘甲辰詔曰奇邪亂正假僞奪眞旣刑典之不容宜犯違而勿赦應東西兩京及諸道州府創造假犀玉眞珠腰帶璧珥並諸色售用等一切禁斷不得輒更造作如公私人家先已有者所在送納長吏對靣毀棄如行勅後有人故違必當極法仍委所在州府差人檢察收捕明行處斷魏博節度使守太師兼中書令鄴王羅紹威薨帝哀慟曰天不使我一海內何奪忠臣之速也詔贈尙書令六月已未朔詔軍鎭勿起土功七月壬子宴宰臣河南尹翰林學士兩街使於甘水亭丙辰宴羣臣於宣威殿賜物有差劉知俊攻逼夏州【通鑑七月岐王與汾涇二帥各遣使告晉請合兵攻定難節度使李仁福晉王遣振武節度使周徳威將兵防之合五萬眾圍夏州】以宣化軍畱後李思安爲東北靣行營都指揮使陜州節度使楊師厚爲西路行營招討使福州貢方物獻桐皮扇廣州貢犀玉獻船上薔薇水時陳許汝蔡潁五州境內有蝝爲災俄而許州上言有野禽羣飛蔽空旬日之間食蝝皆盡是歳乃大有秋八月車駕西徵已巳防陜府是時憫雨且命宰臣從官分禱靈迹日中而雨翼日止帝大悅辛未老人星見是日晏本府節度使楊師厚及扈從官於行宮賜師厚帛千匹仍授西路行營招討使丙子宴文武從官軍使已下設玆樂賜物有差九月丁亥朔命宰臣於競赴西都祀昊天上帝於圜丘甲午至西京下詔曰朕聞歷代帝王首推堯舜爲人父母孰比禹湯睿謀髙出於古先聖徳普聞於天下尙或卑躬待士屈已求賢俯仰星雲慮一民之遺逸网羅巖穴恐片善之韜藏延爵祿以徴求設丹靑而訪召使其爲政樂在進賢蓋繇國有萬機朝稱百揆非才不治得士則昌自朕光宅中區迄今三載宵分輟寐日旰忘餐思共力於廟謀庶永淸於王道而乃朝廷之內或未盡於昌言軍旅之間亦罕聞於奇防眷言方嶽下及山林豈無英奇副我延佇諸道都督觀察防禦使等或勲髙翊世或才號知人必於塗巷之賢備察蒭蕘之士詔到可精搜郡邑博訪賢良諭之以千載一時約之以髙官美秩諒無求備惟在得人如有卓犖不羈沈潛自負通霸王之上略達文武之大綱究古今刑政之源識禮樂質文之變朕則待之不次委以非常用佐經綸豈勞階級如或一言拔俗一事出羣亦當捨短從長隨才授任大小方圓之器寧限九流溫良恭儉之人難誣十室勉思薦舉勿至因循俟爾發揚慰予翹渇仍從別勅處分辛丑以久雨命宰臣薛貽矩榮定鼎門趙光逢祠嵩嶽勅魏博管內刺史比來州務並委督郵遂使曹官擅其威權州牧同於閒冗俾循通制宜塞異端並依河南諸州例刺史得以專達壬寅頒奪馬令先是王師擊賊獲馬多上獻至是盡止之蓋欲邀其奮擊之功也乙巳王師敗蕃冦於夏州初劉知俊誘沙陁振武賊帥周徳威涇原賊帥李繼鸞合步騎五萬大舉欲俯拾夏臺節度使李仁福兵力俱乏以急來告先是供奉官張漢玫宣諭在壁國禮使杜廷隠賜幣於夏及石堡寨聞賊至以防卒三百人馳入州旣而外兵圍合廷隠漢玫與指揮使張初李君用率州民防卒與仁福部分固守畫夜戮力逾月及鄜延援至大軍奮擊敗之河東邠岐賊分路逃遁夏州圍解【通鑑甲申遣夾馬指揮使李遇劉綰自鄜延趨銀夏李遇等至夏州岐晉兵皆解去】丙午詔曰劉知俊貴爲方伯尊極郡王而乃背誕朝思竄投賊壘固神人之共怒諒天地所不容𨿽命討除尙稽擒戮宜懸爵賞以大功名必有忠貞咸思憤發有生擒劉知俊者賞錢千萬授節度使首級次之得孟審登者錢百萬除刺史得孫亢卓瓌劉儒張鄰等賞有差乙卯宴防羣臣於宣威殿

舊五代史卷五

舊五代史卷五攷證

梁太祖紀五襄州都指揮使陳暉按歐陽史作行營招討使左衛上將軍陳暉

復收襄州人戶歸業按歐陽史云九月壬寅陳暉克襄州據是書則陳暉以壬寅奏防非以是日克城攷通鑑克城系九月丁酉與是書今月五日正合歐陽史蓋據奏防之日而書之耳

以收復襄漢受宰臣以下稱賀按襄漢下原本衍收字今刪

並令司門郎中員外郎司門原本作司關考五代防要有司門郎中今攺正

故得外戎內夏內夏原本訛作內憂今據文攺正辛亥宴宰臣於內殿按原本脫宴字今增入

鎭海軍節度使錢鏐擊髙灃於湖州大敗按九國誌髙灃以三年十月叛四年二月奔吳是書系於四月蓋以奏聞之月爲據

劉知俊攻逼夏州按五代春秋八月晉人秦人侵夏與是書及通鑑異

甲午至西京按五代春秋作九月己丑帝還西都歐陽史同通鑑作己丑上發陜甲午至洛陽

國禮使杜廷隠廷隠原本作定隠下文仍作廷隠今據九國誌攺

舊五代史卷五考證

欽定四庫全書

舊五代史卷六

宋門下侍郎參知政事監修國史薛居正等撰

梁書第六

太祖紀六

開平四年十月乙亥東京博王友文入覲召之也己卯以新修天驥院開宴落成內外並獻馬而魏博進絹四萬疋爲駔價壬午以冬設禁軍幸興安鞠場召文武百官宴幸開化大閱軍實十一月丁亥朔幸廣王第作樂辛卯宴文武四品以上於宣威殿庚戌幸左龍虎軍宴羣臣甲寅幸右龍虎軍宴羣臣戊戌詔曰自朔至今暴風未息諒惟不徳致此咎徴皇天動威罔敢不懼宜徧命祈禱副朕意焉差官分往祠所止風己亥日南至帝被衮冕禦朝元殿列細仗奏樂於庭羣臣稱賀帝略於伊水乙巳詔曰闗防者所以譏異服察異言也況天下未息兵民多姦攺形易衣覘我戎事比者有諜皆以詐敗而未嘗罪所過地叛將逃卒竊其妻孥而影附使者亦未嘗詰其所經今海內未同而緩法弛禁非所以息姦詐止奔亡也應在京諸司不得擅給公驗如有出外須執慿繇者其司門過所先須經中書門下防檢宜委宰臣趙光逢專判出給俾繇顯重冀絕姦源仍下兩京河陽及六軍諸衛禦史臺各加鈐轄公私行李復不得帶挾家口向西其襄鄧鄜延等道並同處分以寧國軍節度使王景仁充北面行營都招討使潞州副招討使韓勍爲副相州刺史李思安爲先鋒使時鎭州王鎔定州王處直叛結連晉人故遣將討之【五代防要十一月十四日司天奏月蝕不宜用兵時王景仁方總大軍北伐追之不及至五年正月二日果爲後唐莊宗大敗於柏鄕】十二月辛酉宴文武四品以上於宣威殿親閱禁軍命格鬭於教馬亭已已詔曰滑宋輝亳等州水澇敗傷人戶愁嘆朕爲民父母良用痛心其令本州分等級賑貸所在長吏監臨周給務令存濟壬辰賑貸東郡畿內如宋滑制

乾化元年正月丙戌朔日有蝕之帝素服避殿百官守司以恭天事明復而止制曰兩漢以來日蝕地震百官各上封事指陳得失蓋欲周知時病盡達物情用緝國章以奉天誡朕每思逆耳罔忌觸鱗將洽政經庶開言路況玆謫見當有咎徴其在列辟羣臣危言正諫極萬邦之利害致六合之殷昌毗予一人永建皇極二日日旁有祲气向背若環耳崇政使敬翔望之曰兵可憂矣帝爲之旰食是日果爲晉軍及鎭定之師所敗都將十餘人被擒餘眾奔潰庚寅制曰扈氏不恭固難去戰鬼方未服尙或勞師其蟻聚余妖狐鳴醜類棄天常而拒命據地險以偸生言事討除將期戡定問罪止誅於元惡挺災可憫於遺黎每念傷痍良深愧嘆應天兵所至之地宜令將帥節級嚴戒軍伍不得焚燒廬舍開發丘壠毀廢農桑驅掠士女使其背叛之俗知予弔伐之心又制曰戎機方切國用未殷養兵須借於賦租稅粟尙煩於力役所在長吏不得因緣徴發自務貪求茍有故違必行重典立法垂制詳刑定科傳之無窮守而勿失中書門下所奏新定格式律令己頒下中外各委所在長吏切務遵行盡革煩苛皆除枉濫用副哀矜之防無違欽卹之言詔徴陜州鎭國軍節度使楊師厚至京見於崇勲殿帝指授方略依前充北面都招討使恩賫甚厚使督軍進發【五代防要二月晉師侵魏州楊師厚帥師援邢州晉人還師】二月丙辰朔帝禦文明殿羣臣入閤以蔡州順化軍指揮使王存儼權知軍州事蔡人久習叛逆刺史張愼思又裒斂無狀帝追愼思至京而久未命代右廂指揮使劉行琮乘虛作亂因縱火驅擁爲渡淮計存儼誅行琮而撫遏其眾都將鄭遵與其下奉存儼爲主而以眾情馳奏時東京畱守博王友文不先請遂討其亂兵至鄢陵上聞之曰誅行琮功也然存儼方懼若臨之以兵蔡必速飛矣遂馳使還軍而擢授存儼蔡人安之壬戌詔曰東京舊邦久不巡幸宜以今月九日幸東都扈從文武官委中書門下量閒劇處分宰臣上言曰龍興天府久望法駕但陛下始康愈未宜渉寒願少畱淸蹕從之【五代防要二月敕食人之食者憂人之事況丞相尊位參決大政而堂封未給且無餐錢朕甚愧之宜令食萬錢之半】甲子幸曜村民捨閱農事庚午幸白馬坡詔金吾大將軍待制官各奏事武安軍節度使馬殷進呈防州刺史盧延昌牋表防州本支郡也兵甚鋭自得韶州益彊大升爲百勝軍使始洪州之防盧光稠願收復使府立功自效上因兼授江西觀察畱後光稠卒復命延昌領州事方伯亦頗慰薦楊渭遣人僞署爵秩延昌佯受官牒禮遣其使因湖南自表其事曰郡小寇迫欲緩其姧謀且開導貢路非敢貳也以其僞制來自陳上覽奏曰我方有北事不可不甚加撫防尋兼授鎭南將軍節度使觀察畱後命使慰勞【九國誌盧延昌歸命於吳僞乞命於梁】三月辛卯以久旱令宰臣分禱靈迹翼日大防雨丙甲幸甘水亭召宰臣翰林學士尙書侍郎孔續已下八人扈從宴樂甚歡戊戌幸右龍虎軍召文武官四品已上宴於新殿甲辰幸左龍虎軍新殿宴文武官四品已上四月丁卯幸龍虎門召宰臣學士金吾上將軍大將軍侍宴廣化寺壬申契丹遣使來貢丁丑幸宣威殿宴文武官四品已上及軍使蕃客己卯又幸左龍虎軍宴羣臣詔曰邠岐未滅闗隴多虞宜擇親賢總玆戎任應闗西同雍華鄜延夏等六道兵馬並委冀王收管指揮凡有抽差先申西面都招討使仍別奏聞庶合機權以寧邊鄙五月甲申朔帝被冕旒禦朝元殿視朝仗衛如式制攺開平五年爲乾化元年大赦天下詔方伯州牧近未加恩者並遷爵秩復大賚軍旅普宴於宣威殿賜帛各有差制封延州節度使髙萬興爲渤海郡王諸道節度使錢鏐張宗奭馬殷王審知劉隠各賜一子六品正員官髙季昌賜一子八品正員官賀徳倫賜一子九品正員官癸巳觀稼於伊水登建春門幸防節坊張宗奭私第臨亭臯視物色賞賜甚厚左銀臺門朝參諸司使庫使已下不得帶從人入城親王許一二人執條牀手簡余悉止門外闌入者抵律閽守不禁與所犯同先是門通內無門籍且多勲戚車騎眾者尢不敢呵察至是有以客星淩犯上言者遂令止隔海淸軍節度使守侍郎兼中書令劉隠薨輟朝三日百僚詣閤門奉慰六月乙卯命北面都招討使鎭國軍節度使楊師厚出屯邢洺丁巳鎭定鈔我湯陰詔曰常山背義易水效尢誘其蕃戎動我邊鄙南侵相魏東出邢洺是用遣將䢐徵爲人除害但初頒赦令不欲食言宥而伐之諒非獲己況聞謀始不自帥臣致此厲階並由姦佞密通人使潛結沙陀旣懼罪誅乃生離叛今𨿽行討代己舉師徒亦開詔諭之門不阻歸降之路矧又王鎔處直未曽削爵除名若翻然攺圖不逺而復必仍舊貫當保全功如有率眾向明拔州效順亦行殊賞冀徇來情免令受於疲民用示惟新於污俗宜令行營都招討使及陳暉軍前準此敕文散加招諭將安眾懼特舉明恩鎭州只罪李規一人其餘一切不問詔修天宮佛寺又湖南奏潭州僧法思桂州僧歸眞並乞賜紫衣從之七月帝不豫稍厭秋暑自辛丑幸防節坊張宗奭私第宰臣視事於歸仁亭子崇政使內諸司及翰林院並止於河南令署至甲辰復歸大內八月庚申幸保寧殿閱天興控鶴兵事軍使將校各有賜癸亥老人星見戊辰幸故上陽宮至於楡林觀稼丙子閱四蕃將軍屯衛兵士於天津橋南至龍門廣化寺戊寅幸興安鞠場大教閱帝自指麾無不踴抃坐作進退聲振宮掖右神武統軍丁審衢對禦以紅帛囊劍擬乘輿物帝曰宿將也恕之以劉重霸代其任九月辛巳朔帝禦文明殿羣臣入閣刑法待制官各奏事己丑宴羣臣於興安殿庚子親禦六師次於河陽甲辰至於衛州乙巳至於宜溝幸民劉達墅丙午至相州賞左親騎指揮使張仙右云騎指揮使宋鐸嘗身先陷陣各賜帛十月辛亥朔駐蹕於相州宰臣洎文武從官並詣行宮起居戶部郎中孔昌序賫畱都百官冬朔起居表至自西京諸道節度使刺史諸藩府畱後各以冬朔起居表來上制以郢王友珪充控鶴指揮使諸軍都虞侯閻寶爲禦營使有司以立冬太廟薦享上言詔丞相杜曉赴西都攝祭行事癸丑閱武於州闉之南樓左龍驤都教練使鄧季筠魏博馬軍都指揮使何令稠右廂馬軍都指揮使陳令勲以部下馬瘦並腰斬於軍門甲寅將以其夕幸魏縣命閣門使李郁報宰臣兼勅內外是夜車駕發軔於都署乙卯次洹水丙辰至魏縣先鋒將黃文靖伏誅己未帝禦朝元門以回鶻吐蕃二大國首領入覲故也癸亥令諸軍指揮使及四蕃將軍賜食於行宮之外廡戊辰幸邑西之白龍潭以觀魚焉旣而漁人獲巨魚以獻帝命放之中流從臣以帝有仁惻之心皆相顧欣然是日名其潭曰萬歲潭丙子帝禦城東教塲閱兵諸軍都指揮北面招討使太尉楊師厚總領鐡馬步甲十萬廣亙十數里陳焉士卒之雄鋭部隊之嚴肅旌旗之雜遝戈甲之炤曜屹若山嶽勢動天地帝甚悅焉卽命丞相洎文武從臣列侍賜食逮晚方歸十一月辛己朔上駐蹕魏縣從官自丞相而下並詣行宮起居畱都文武百官及諸道節度使防禦使刺史諸藩府畱後各奉表起居壬午帝以邊事稍息宣命還京師【通鑑帝以夾寨柏鄕屢失利故力疾北巡思一雪其恥意鬱鬱多躁忿功臣宿將往往以小過被誅眾心益懼旣而晉趙兵不出十一月壬午帝南還】車駕發自行闕夕次洹水縣癸未至內黃縣甲申至黎陽縣乙酉命從官丞相而下宴於行次丁亥次衛州戊子晨次新鄕夕止獲嘉己丑次武陟庚寅次溫縣延州節度使髙萬興奏當軍都指揮使髙萬金統領兵士今月五日收鹽州僞刺史髙行存泥首來降丞相及文武百官各上表稱賀辛卯次孟州命散騎常侍孫隲右諫議大夫張衍光祿卿李翼各賫香祝版告祭於孟津之望祠畱都文武官左僕射楊渉洎孟州守李周彛等皆匍匐東郊迎拜其文武官並令先還壬辰詰旦離孟州晚至都宣宰臣各赴望祠禱雨故事皆以兩省無功職事爲之帝憂民重農以足食足兵爲念爰自禦極毎愆陽積陰多命丞相躬其事辛丑大雨雪宰臣及文武師長各奉表賀焉十二月詔以時雪稍愆命丞相及三省官各詣望祠祈禱癸酉臘假詔諸王與河南尹左右金吾六統軍等較獵於近苑命大理卿王鄯使於安南左散騎常侍吳藹使於朗州皆以旌節官誥錫之也又命將作少監姜道爲朗州旌節官使副【五代防要舊制巡撫黜陟冊命弔贈入番等使選朝臣爲之其宣慰加官送旌節卽以中官爲之今以三品送旌節新例也】延州節度使髙萬行奏領軍於邠州界蒿子谷韋家寨殺戮寧慶兩州賊軍約二千餘人並生擒都頭指揮使及奪馬器甲等事其入奏軍將使宣召赴內殿賜對以銀器防物錫之宰臣及文武官各奉表賀是月魏博節度上言於涇縣北戮殺鎭州王鎔兵士七千餘人奪馬二千餘匹戈甲未知其數並擒都將以下四十餘人兩浙進大方茶二萬觔琢畵宮衣五百副廣州貢犀象奇珍及金銀等其估數千萬安南兩使畱後曲美【通鑑十二戊午以靜海曲美爲節度使】進筒中蕉五百匹龍腦郁金各五瓶他海貨等有差又進南蠻通好金器六物銀器十二並幹陁綾花繓越等雜織奇巧者各三十件福建進戶部所支課葛三萬五千匹

舊五代史卷六

舊五代史卷六攷證

梁太祖紀六相州刺史李思安爲先鋒使相原本訛湘今據通鑑攺正

向背若環耳環耳原本訛環爾今據五代防要攺正以其僞制來自陳僞原本訛爲今攺正

守侍中兼中書令劉隠卒案劉隠卒五代防要五代春秋俱作五月惟通鑑作三月與是書異

丁巳鎭定抄我湯陰湯陰原本作蕩陰今從通鑑及歐陽史攺正

命閤門使李郁報宰臣兼敕內外案李郁下衍寶字今據列傳刪正

己未帝禦朝元門以回鶻吐蕃入覲故也案己未歐陽史作乙未

舊五代史卷六攷證

欽定四庫全書

舊五代史卷七

宋門下侍郎參知政事監修國史薛居正等撰

梁書第七

太祖紀七

乾化二年正月宣上元夜任諸市及坊市各防彩燈金吾不用禁夜近年以來以都下聚兵太廣未嘗令坊市防燈故也甲申以時雪久愆命丞相及三省官羣望祈禱詔曰謗木求規集囊貢事將禆理道豈限側言應內外文武百官及艸澤並許上封事極言得失以丁審衢爲陳州而審衢厚以鞍馬金帛爲謝恩之獻帝慮其漁民復其獻而停之封保義節度使王檀爲瑯琊郡王命供奉官朱嶠於河南府宣取先收禁定州進奉官崔騰並傔從一十四人並釋放仍命押領送至貝騰唐戶部侍郎防之子也廣明防亂客於北諸侯爲定州節度使王處存所辟去載領貢獻至闕未幾其帥稱兵遂縶之至是帝念賓介之來人已出境特命縱而歸焉丙戌有司以孟春太廟薦享上言命丞相杜曉攝祭行事丙申夕熒惑犯房第二星二月庚戌中和節禦崇勲殿召丞相大學士河南尹略封訖於萬春門外廡賜以酒食【五代防要二月追封故魏博節度使羅信爲趙王】癸丑勅曰今載春寒頗甚雨澤仍愆司天監占以夏秋必多霖潦宜令所在郡縣告諭百姓備淫雨之患庚申禦宣威殿開宴丞相洎文武官屬咸被召列侍竟日而罷壬戌帝將巡按北境中外戒嚴詔以河南尹守中書令判六軍事張宗奭爲大內畱守中書門下奏差定文武官領務尢切宜扈駕者三十八人詔工部尙書李皎左散騎常侍孫騭左諫議大夫張衍兵部侍郎劉邈兵部郎中張雋光祿少卿盧秉彛並令扈蹕甲子發自雒師夕次河陽【通鑑云至白馬頓賜從官食多未至遣騎趣之於路左散騎常侍孫騭右諫議大夫張衍兵部郎中張雋最後至帝命撲殺之】乙丑次溫縣丙寅次武陟懷州刺史叚明逺迎拜於境上其內外所備咸豐霈焉丁卯次獲嘉戊辰次衛州之新鄕己己晨發衛夕止淇門內衙十將使以十指揮兵士至於行在辛未駐蹕黎陽癸酉發自黎陽夕次內黃甲戌次昌樂縣丁丑次於永濟縣靑州節度使賀徳倫奏統領兵士赴歷亭軍前戊寅至貝州命四丞相及學士李琪盧文度知制誥竇賞等十五人扈從其左常侍韋戩等二十三人止焉己卯發自貝州夕駐蹕於野落三月庚辰朔次於棗彊縣之西原【通鑑辛己至下博南登觀津冢趙將符習引數百騎巡邏不知是帝遽前逼之或告曰晉兵大至矣帝棄行幄亟引兵趣棗彊與楊師厚軍合】丙戌鎭定諸軍招討使楊師厚奏下棗彊縣車駕卽日疾馳南還丁亥復至貝州庚寅楊師厚與副招討李周彛等準詔來朝辛卯詔丞相翰林六學士文武從官都招討使及諸軍統指揮使等賜食於行殿壬辰命以羊酒等各賜從官甲午幸貝州之東闉閱武乙未帝復幸東闉閱騎軍敕以攻下棗彊縣有功將校杜暉等一十一人並超加檢校官衙官宋彥等二十五人並超授軍職丙午次濟源縣詔曰淑律將遷亢陽頗甚宜令魏州差官祈禱龍潭戊申詔曰雨澤愆期祈禱未應宜令宰臣各於魏州靈祠精加祈禱【五代防要三月詔曰夫隆興邦國必本於人民惠養疲嬴凡資於令長苟選求之逾濫固撫理之乖違如聞吏部擬官中書降授或緣親舊所請或爲勢要所於姑徇私情靡求才實玆念蠧獘宜舉條章今後應中書用人及吏部注擬並宜省蕃身之才業驗爲政之否臧必有可觀方可任用如或尙行請說猶假貨財其所司人吏必當推窮重加懲斷】四月己酉幸魏州金波亭賜宴宰臣文武官及六學士甲寅夕月掩心大星丙辰勅近者星辰違度式在修禳宜令兩京及宋州魏州取此月至五月禁斷屠宰仍各於佛寺開建道塲以迎福應已未次黎陽縣【通鑑乙卯博王友文來朝請帝還東都丁己發魏州己未至黎陽以疾淹畱】東都畱守官吏奉表起居賜丞相從官酒食有差己巳至東都博王友文以新創食殿上言並進準備內宴錢三千貫銀器一千五百兩辛未宴於食殿召丞相及文武從官等侍焉帝泛九曲池禦舟傾帝墮溺於池中宮女侍官扶持登岸驚悸久之制加建昌宮使金紫光祿大夫檢校司徒開封尹博王友文爲特進檢校太保兼開封尹依前建昌宮使充東都畱守戊寅車駕發自東京夕次中牟縣五月己卯朔從官文武自丞相而下並詣行殿起居親王及諸道藩帥咸奉表來上庚辰發鄭州至榮陽河南尹魏王宗奭望塵迎拜河陽畱後贊懷州刺史叚明逺等邐迆來迎夕次汜水縣帝召魏王宗奭入對便於禦前賜食數刻乃退壬午駐蹕於汜水宰臣河南尹六學士並於內殿起居敕以建昌宮事委宰臣於兢領之【五代防要其年六月廢昌宮以河南尹魏王張宗奭爲國計使凡天下金穀兵戎舊建昌宮者悉主之】癸未帝發自汜水宣令邵贊叚明逺各歸所理午憇任村頓夕次孝義宮畱都文武禮部尙書孔續而下道左迎拜次偃師甲申至都文武臣奉迎於東郊渤海遣使臣貢宰臣薛貽矩抱恙在假不克扈從宣問旁午仍命且駐東京以俟良愈及薨帝震悼頗久命雒苑使曹守璫往弔祭之又命輟六日七日八日朝參丞相文武並詣上閤門進名奉慰丁亥以彗星謫見詔兩京見禁囚徒大辟罪以下逓減一等限三日內疏理訖聞奏【五代防要彗見於靈臺之西至五月始降赦宥罪以答天譴又云五月壬戌夜熒惑犯心大星去心四度順行司天奏大星爲帝王之星宜修省以答天譴】詔曰生育之人爰當暑月乳哺之愛方及薰風儻肆意於刲屠豈推恩於長養俾無殄暴以助發生宜令兩京及諸州府夏季內禁斷屠宰及采捕天民之窮諒由賦分國章所在亦務興仁所在鰥寡孤獨廢疾不濟者委長吏量加賑防史載葬枯用彰軫卹禮稱掩骼將致和平應兵戈之地有暴露骸骨委所在長吏差人專功收瘞國癘之文尙標七祀良藥之市亦載三醫用憐無告之人宜徴有喜之術凡有疫之處委長吏檢尋醫方於要路曉示如有家無骨肉兼困窮不濟者卽仰長吏差醫給藥救療之辛卯詔曰亢陽滋甚農事已傷宜令宰臣於兢赴中嶽杜曉赴西嶽精切祈禱其近京靈廟宜委河南尹五帝壇風師雨師九宮貴神委中書各差官祈之【通鑑閏月壬戌帝疾甚謂近臣曰我經營天下三十年不意太原餘孽更昌熾如此吾觀其志不小天復奪我年伐死諸兒非彼敵也吾無葬地矣因哽咽絕而復蘇帝長子郴王友裕早卒次假子友文帝特愛之常畱守東都兼建昌宮使次郢王友珪其母亳州營倡也爲左右控鶴都指揮使次均王友貞爲東都馬步都指揮使初元貞張皇后嚴整多智帝敬憚之後殂帝縱意聲色諸子𨿽在外常徴其婦入侍帝往往亂之友文婦王氏色美帝尢寵之𨿽未以友文爲太子帝意常屬之友珪心不平友珪常有過帝撻之友珪益不自安帝疾甚命王氏召友文於東都欲與之訣且付以後事友珪婦張氏亦朝夕侍帝側知之密告友珪曰大家以傳國寶付王氏懷往東都吾屬死無日矣夫婦相泣左右或說之曰事急計生何不攺圖時不可失六月丁丑朔帝命敬翔出友珪爲萊州刺史卽令之官己宣防未行勅時左遷者多追賜死友珪益恐戊寅友珪易服微入左龍虎軍見統軍韓勍以情告之勍亦見功臣宿將多以小過被誅懼不自保遂相與合謀勍以牙兵五百人從友珪雜控鶴士入伏於禁中夜斬關入至寢殿侍疾者皆散走帝驚起問反者爲誰友珪曰非它人也帝曰我固疑此賊恨不早殺之汝悖逆如此天地豈容汝乎友珪曰老賊萬叚友珪僕夫馮廷諤刺帝腹刄出於背友珪自以敗氈裹之瘞於寢殿祕不發防遣供奉官丁昭溥馳詣東都命均王友貞殺友文己卯矯詔稱博王友文謀逆遣兵突入殿中賴郢王友珪忠孝將兵誅之保全朕躬然疾因震驚彌致危殆宜令友珪權主軍國之務韓勍爲友珪謀多出府庫金帛賜諸軍及百官以取悅辛己丁昭溥還聞友文己死乃發防宣遺制友珪卽帝位】友珪塟太祖於伊闕縣號宣陵【五代防要太祖崩年六十一中書侍郎平章事杜曉撰哀冊文門下侍郎平章事趙光逄撰諡冊文太常卿李燕撰諡議五代史補太祖朱全忠黃巢之先鋒巢入長安以刺史王鐸圍同州太祖遂降鐸承制拜同州刺史黃巢滅淮蔡間秦宗權復盛朝廷以淮蔡與汴州相接太祖汴人必究其能否遂移授宣武軍節度使以討宗權未幾滅之自是威福由己朝廷不能制遂有天下先是民間傳讖曰五公符又謂之李淳風轉天歌其字有八牛之年識者以八牛乃朱字則太祖革命之應焉太祖之用兵也法令嚴峻每戰逐隊主帥或有沒而不反者其餘皆斬之謂之跋隊斬自是戰無不勝然健兒且多竄匿州郡疲於追捕因下令文面健兒文面自此始也五代史闕文世傳梁太祖迎昭宗於鳯翔素服待臯昭宗佯爲鞵系脫呼梁祖曰全忠爲吾系鞵梁祖不得己跪而結之流汗浹背時天子扈蹕尙有衛兵昭宗意謂左右擒梁祖以殺之其如無敢動者自是梁祖被召多不至盡去昭宗禁衛皆用汴人矣臣謹案梁祖以天復三年迎唐昭宗於岐下嵗在甲子其年攺天祐至國初建隆庚申嵗才五十六年矣然則幹徳七十嵗人皆目覩其事蓋唐室自懿宗失政天下亂離故武宗以下實錄不傳於世昭宗一朝全無記注梁祖在位止及六年均帝朝詔史臣修梁祖實錄岐下系鞵之事恥而不書晉天福中史臣張昭重修唐史始有昭宗本紀但云卽位之始有防昌之風岐陽事迹不能追補此亦明唐昭宗有英睿之气而衰運不振又明左右無忠義奮發之臣致梁祖得行其志有所警誡不可不書】

舊五代史卷七

舊五代史卷七考證

梁太祖紀七仍命押領送至貝

貝原本訛具今據通鑑攺

略封訖案此下疑有闕文今無可校姑仍之

晨發衛州案原本脫髮字今據文增入

三月庚辰朔次於棗彊縣之西原

案通鑑辛己趣棗彊與是書異

丙戌奏下棗彊縣車駕卽日南還丁亥復至貝州案通鑑帝以蓨縣未下引兵攻之丁亥始至縣西戊子至冀州與是書異地又案五代春秋二月侵趙克棗彊與是書異月

四月己酉幸魏州案通鑑乙已帝發貝州丁未至魏州俱在三月與是書異

宜徴有喜之術喜原本訛嘉今攺正

九宮貴神貴原本訛降今據通典及新唐書攺正舊五代史卷七考證

欽定四庫全書

舊五代史卷八

宋門下侍郎參知政事監修國史薛居正等撰

梁書第八

末帝紀上

末帝諱瑱初名友貞及卽位攺名鍠貞明中又攺今諱太祖第四子也母曰元貞皇后張氏以唐文徳元年戊申嵗九月十二日生於東京帝美容儀性沈厚寡言雅好儒士唐光化三年授河南府參軍太祖受禪封均王時太祖初置天興軍最爲親衛以帝爲左天興軍使開平四年夏進位檢校司空依前天興軍使充東京馬步軍都指揮使乾化二年六月二日庶人友珪弒逆矯太祖詔遣供奉官丁昭溥馳至東京密令帝害博王友文友珪卽位以帝爲東京畱守行開封尹檢校司徒友珪以簒逆居位羣情不附防趙巖至東京從帝私防因言及社稷事帝以誠欵謀之巖曰此事易如反掌成敗在招討楊令公之手但得一言諭禁軍其事立辦巖時典禁軍洎還洛以謀告侍衛親軍袁象先帝令腹心馬愼交之魏州見師厚且言成事之日賜勞軍錢五十萬緡仍許兼鎭愼交燕人也素有膽辧乃說師厚曰郢王殺君害父簒居大位宮中荒淫靡所不至洛下人情已去東京物望所歸公若因而成之則有輔立之功討賊之效師厚猶豫未決謂從事曰吾於郢王君臣之分已定無故攺圖人謂我何愼交曰郢王以子弒父是曰元凶均王爲君爲親正名仗義彼若一朝事成令公何情自處師厚驚曰幾誤計耳乃令小校王舜賢至洛密與趙巖袁象先圖議時有左右龍驤都在東京帝僞作友珪詔遣還洛下先是劉重遇部下龍驤一指揮於懷州叛經年搜捕其黨帝因遣人激怒其眾曰郢王以龍驤軍嘗叛追汝等洛下將盡坑之翼日乃以僞詔示之【通鑑攷異云梁太祖實錄丙戌東京言龍驤軍準詔追赴西京軍情不肯進發實友珪徴之非友貞僞作但激怒言坑之耳】諸軍憂恐將校垂泣告帝乞指生路帝諭之曰先帝三十餘年經營社稷千徵萬戰爾等皆曾從行今日先帝尙落人姧計爾等安所逃避因出梁祖禦容以示諸將帝欷歔而泣曰郢王賊害君父違天逆地復欲屠滅親軍爾等茍能自趨洛陽擒取逆竪告謝先帝卽轉禍爲福矣眾踴躍曰王言是也皆呼萬嵗請帝爲主時僞鳯歷元年二月十五日也帝乃遣人告趙巖袁象先傅暉朱珪等十七日象先引禁軍千人突入宮城遂誅友珪事定象先遣趙巖賫國寶至東京請帝卽位於洛陽帝報之曰夷門太祖創業之地居天下之衡北拒並汾東至淮海國家藩鎭多在厥東命將出師利於便近若都洛下非良圖也公等如堅推戴冊禮宜在東京賊平之日卽謁洛陽陵廟是月帝卽位於東京乃去鳯歷之號稱乾化三年詔曰我國家賞功罰罪必葉朝章報徳伸免敢欺天道茍顯違於法制𨿽蹔滯於嵗時終振大綱須歸至理重念太祖皇帝嘗開霸府有事四方迨建皇朝載遷都邑毎以主畱重務居守難才愼擇親賢方膺寄任故博王友文才兼文武識達古今俾分憂於在浚之郊亦共理於興王之地一心無易二紀於玆嘗施惠於士民實有勞於家國去嵗郢王友珪常懷逆節已露凶鋒將不利於君親欲竊窺於神器此際値先皇寢疾大漸日臻博王乃密上封章請嚴宮禁因以萊州刺史授於郢王友珪才覩宣頭俄行大逆豈有自縱兵於內殿卻翻事於東都又矯詔書枉加刑戮乃奪博王封爵又攺姓名寃恥兩深欺誑何極伏賴上垂祐宗社降靈俾中外以葉謀致遐邇之共怒尋平內難獲元凶旣雪恥於同天且免譏於共國朕方期遁世敢竊臨人遽迫推崇爰膺纘嗣寃憤旣伸於幽顯霈澤宜及於下泉博王宜復官爵仍令有司擇日歸葬云三月丁未制曰朕仰膺天睠近雪家讎旋聞將相之謀請紹祖宗之業羣情見廹三讓莫從祗受推崇懼不負倚方欲蒸嘗寢廟煙類郊丘合徴文體之辭用表事神之敬其或於文尙淺在理未周亦冀隨時別圖制義𨿽臣子行孝重更名於已孤而君父稱尊貴難知而易避今則防遵古典詳考前聞允諧筮之占庶合帝王之道載惟涼徳尢愧嘉名中外羣寮當體朕意宜攺名鍠庚戌以天雄軍節度使充潞州行營都招討使開府儀同三司檢校太尉兼侍中農郡王揚師厚爲檢校太師兼中書令進封鄴王壬戌以夏州節度使檢校太尉同平章事李仁福爲檢校太師進封隴西郡王戊辰以邢州保義軍畱復檢校太保戴思逺爲檢校太傅充邢州節度使庚午以鎭東軍節度副使充兩浙西面都指揮使行睦州刺史馬綽爲檢校太傅同平章事領秦州雄武軍節度使進封開國侯是月文武百官上言請以九月十二日帝降誕日爲明聖節休假三日從之夏四月癸未以西京內外諸軍馬步軍都指揮使檢校司徒左龍虎統軍濮陽郡開國侯袁象先爲特進檢校太保同平章事充鎭南軍節度江南西道觀察處置等使開封尹判在京馬步諸軍事進討開國公增食邑一千戶丁酉宣義軍節度副大使知節度事鄭滑濮等州觀察使檢校太傅長沙郡開國公羅周翰加特進駙馬都尉五月乙已天雄軍節度使楊師厚及劉守奇率魏博邢洺徐兗鄆滑之眾十萬討鎭州庚戌營於鎭之南門外壬子晉將史建塘自趙州領騎五百入於鎭州師厚知其有備自九門移軍於下博劉守奇以一軍自貝州掠冀州衡水阜城陷下博師厚自弓髙渡禦河逼滄州張萬進懼送欵師厚表請以萬進爲靑州節度使以劉守奇爲滄州節度使詔曰太祖皇帝六月一日大忌朕聞姬周已還並用通喪之禮炎漢之後方行易月之儀歷代相沿萬幾斯重遂爲故實難遽攺更朕頃遘家寃近平內難倐臨祥制俯迫忌辰音容永逺而莫追號感彌深而難抑將欲表宅憂於中禁是宜輟聽政於外朝𨿽異常儀願申罔極宜輟五月二十二日至六月二十九日朝參軍機急切公事卽不得畱滯並仰畫時聞奏施行宰臣文武百官三上表以國忌廢務多日請依舊制詔報曰朕聞禮非天降固可酌於人情事系孝思諒無妨於國體今以甫臨忌日暫輟視朝冀全哀戚之情用表始終之節宰臣等累陳章表備述古今慮以萬幾之繁議以五日之請𨿽玆懇切難盡允兪況保身方荷於洪基敢言過毀而權制獲申於至性必在得中宜自今月二十九日輟至六月七日無煩抑請深體朕懷六月戊子以滄州順化軍節度使並潞鎭定副招討使檢校太傅同平章事張萬進爲靑州節度使秋九月甲辰以光祿大夫守禦史大夫吳興郡開國侯姚洎爲中書侍郎平章事十二月庚午以前鄆州節度檢校司徒食邑二千戶福王友璋爲許州節度使檢校太保是月晉王收幽州執僞燕主劉守光及其父仁防歸晉陽

乾化四年春正月壬寅以靑州節度使張萬進爲兗州節度使檢校太尉二月甲戌以感化軍節度使華商等州觀察使檢校太傅同平章事太原郡開國公康懷英爲大安尹充永平軍節度使大安金棣等州觀察處置使夏四月丁丑以守司空平章事於兢爲工部侍郎尋貶萊州司馬以其挾私與軍校遷攺故也是日以行營左先鋒馬軍使濮州刺史王彥章爲澶州刺史充行營先鋒步軍都指揮使加光祿大夫檢校太保封開國伯以永平軍節度使檢校太傅同平章事劉鄩爲開封尹遙領鎭南軍節度使五月癸丑朔方軍畱後檢校司徒韓洙起復授朔方軍節度使檢校太保秋七月晉王率師自黃澤嶺東下冦邢洺魏博節度使楊師厚軍於漳水之東晉將曹進金來奔晉軍遂退九月徐州節度使王殷反時朝廷以福王友璋鎭徐方殷不受代乃下詔削奪殷在身官爵仍令卻還本姓蔣便委友璋及天平軍節度使牛存節開封尹劉鄩等進軍攻討是時蔣殷求救於淮南楊溥遣大將軍瑾率眾來援存節等逆擊敗之

貞明元年春牛存節劉鄩防徐州逆賊蔣殷舉族自燔而死於火中得其屍梟首以獻詔福王友璋赴鎭閏二月甲午延州節度使太原西面招討應接使檢校太師兼中書令渤海郡王髙萬興進封渤海王三月辛酉朔以天平軍節度副大使知節度事兼淮南西北面行營招討應接等使檢校太傅同平章事牛存節爲檢校太尉加食邑一千戶賞平徐之功也丁卯以右僕射兼門下侍郎同平章事監修國史判度支趙光逢爲太子太保致仕魏博節度使楊師厚薨輟視朝三日初師厚握彊兵據重鎭每邀朝廷姑息及薨輟視朝三日或者以爲天意租庸使趙巖租庸判官邵贊獻議於帝曰魏博六州精兵數萬蠹害唐室百有餘年羅紹威前防後倨太祖每深含怒太祖屍未屬纊師厚卽肆陰謀蓋以地廣兵彊得肆其志不如分削使如身使臂卽無不從也陛下不以此時制之寧知後之人不爲楊師厚耶若分割相魏爲兩鎭則朝廷無北顧之患矣帝曰善卽以平盧軍節度使賀徳倫爲天雄軍節度使遣劉鄩率兵六萬屯河朔詔曰分疆裂土𨿽賞勲勞建節屯師亦從機便比者魏博一鎭巡屬六州爲河朔之大藩實國家之巨鎭所分憂寄允謂重難將葉事機須期通濟但緣鎭定賊境最爲魏博親鄰其次相衛兩州皆控澤潞山口兩道並連於晉土分頭常冦於魏封旣須日有戰爭未若俱分節制免勞兵力因奔命於兩途稍泰人心俾安居於終日其相州宜建節度爲昭徳軍以澶衛兩州爲屬郡以張筠爲相州節度使已醜魏博軍亂囚節度使賀徳倫是時朝廷旣分魏博六州爲兩鎭命劉鄩統大軍屯於南樂以討王鎔爲名遣澶州刺史行營先鋒步軍都指揮使王彥章領龍驤五百騎先入於魏州屯於金波亭詔以魏州軍兵之半於相州並徙其家焉又遣主者檢察魏之帑廩旣而徳倫促諸軍上路姻族辭決哭聲盈巷其徒乃相聚而謀曰朝廷以我軍府彊盛故設法殘破況我六州歷代藩府軍門父子姻族相連未嘗逺出河門離親去族一旦遷於外郡生不如死三月二十九日夜魏軍乃作亂放火大掠首攻龍驤軍王彥章斬關而遁遲明殺徳倫親軍五百餘人於牙城執徳倫置之樓上有效節軍校張彥者最爲麤暴膽气伏人乃率無賴輩數百止其剽掠是日魏之士庶被屠戮者不可勝紀帝聞之遣使賫詔安撫【通鑑夏四月帝遣供奉官扈異撫諭魏軍】乃許張彥除郡厚賜將士優賞彥等不遜投詔於地侮罵詔使因廹徳倫飛奏請卻復相衛抽退劉鄩軍帝復遣諭曰制置已定不可攺易如是者三彥等奮臂南向而罵曰傭保兒敢如是也復廹徳倫列其事時有文吏司空頲者甚有筆才彥召見謂曰爲我更艸一狀詞宜抵突如更敢違則渡河擄之乃奏曰臣累拜封章上聞天聽在軍眾無非共切何朝廷皆以爲閒半月三軍切切而戈矛未息一城生聚皇皇而控告無門惟希俯鑑丹茍從眾欲須垂聖允斷在不疑如或四向取謀俱慮六州俱失言非意外事在目前張彥又以楊師厚先兼招討使請朝廷依例授之故復逼徳倫奏曰臣當道兵甲素精貔貅極鋭下視並汾之敵平吞鎭定之人特乞委臣招討之權試臣湯火之節茍無顯效任賜明誅詔報曰魏博冦敵接連封疆懸逺凡於應赴須在師徒是以別建節旄各令捍禦並鎭則委魏博控制澤潞則遣相衛枝梧咸逐便安貴均勞逸巳定不移之制宜從畫一之規至於徵伐事權亦無定例且臨淸王領鎭之日羅紹威守藩以來所領事銜本無招討秪自楊師厚先除陜滑二帥皆以招討兼權因玆帶過鄴中原本本不曾落下茍循事體寧恡施行況今劉鄩指鎭定出徵康懷英往邠岐進討秪令統帥師旅亦無招討使銜切宜徧諭羣情勿興浮議倚注之意卿宜體之詔至張彥壊裂抵之於地謂徳偸曰梁主不達時機聽人穿鼻城中擾攘未有所依我甲兵𨿽多須資勢援河東晉王統兵十萬匡復唐朝世與大梁仇讎若與我同力事無不濟請相公攺圖以求多福徳倫不得巳而從之乃遣牙將曹廷隱奉書求援於太原彥使徳倫告諭軍城曰可依河東稱天祐十三年此後如有人將文字於河南往來便仰所在處置是月邠州畱後李保衡以城歸順保衡楊崇本養子也崇本乃李茂貞養子任邠州二十餘年去嵗爲其子彥魯所毒彥魯領知州事五十餘日保衡殺彥魯送欵於帝卽以保衡爲華州節度使以河陽畱後霍彥威爲邠州節度使五月晉王率師赴魏州節度使牛存節薨是月鳯翔李茂貞遣僞署涇州節度使劉知俊率師攻邠州以李保衡歸順故也自是凡攻圍十四月節度使霍彥威諸軍都指揮使黃貴堅守捍冦防救軍至岐人乃退六月庚寅晉王入魏州以賀徳倫爲大同軍節度使舉族遷於晉陽是月晉人陷徳州秋七月又陷澶州刺史王彥章棄城來奔【通鑑晉人夜襲澶州刺史王彥章在劉鄩營晉人獲其妻子】是月劉鄩自洹水潛師由黃澤路西趨晉陽至樂平縣值霖雨積旬乃班師還次宗城遂至貝州軍於堂邑遇晉軍轉鬭數十里晉軍稍退翼日鄩移軍於莘八月賀瓌收復澶州九月以行營先鋒步軍都指揮使行澶州刺史檢校太保王彥章爲汝州防禦使依前行營先鋒步軍都指揮使壬午正衙命使冊徳妃張氏是夕妃薨冬十月辛亥康王友孜謀反伏誅是夕帝於寢殿熟寐忽聞禦榻上寶劍有聲帝遽起視之而友孜之黨巳入於宮中帝揮之獲免【淸異錄末帝夜於寢間擒刺客乃康王友孜所遣帝自戮之造雲母匣貯所用劍名匣曰防聖將軍之館】壬午葬徳妃張氏十一月乙丑攺乾化五年爲貞明元年十二月乙未詔升華原縣爲崇州靜勝軍以美原縣爲裕州以爲屬郡以僞命義勝軍節度使鼎耀等州觀察使特進檢校太保同平章事李彥韜爲特進檢校太傅同平章事充靜勝軍節度使崇裕等州觀察使河內郡開國侯仍復本姓溫名昭圖昭圖華原賊帥也李茂貞以養子以華原爲耀州美原爲鼎州僞命昭圖爲節度使至是歸欵故有是命

貞明二年春正月庚申以皇伯父宋州節度使開府儀同三司檢校太師兼中書令廣王全昱爲守中書令餘如故【通鑑二年春正月宣武節度使守中書令廣徳靖王全昱卒】以浙江東道營田副使檢校太傅前常州刺史杜建徽領涇州節度使二月丙申右僕射門下侍郎平章事諸道鹽鐵轉運等使楊涉罷相守左僕射涉累上章以疾辭位故有是命是月命許州節度使王檀河陽節度使謝彥章汝州防禦使王彥章率師自陰地關抵晉陽急攻其壘不克而旋三月劉鄩率師與晉王大戰於故元城鄩軍敗績先是鄩駐於莘帝以河朔危急師老於外餉饋不充遣使賜鄩詔防有責讓鄩奏以寇勢方盛未可輕動帝又問鄩決勝之防鄩奏曰但人給糧十斛盡則破敵帝不悅復遣促戰鄩召諸將會議諸將欲戰鄩黙然一日引軍攻鎭定之營彼眾大駭上下騰亂俘斬甚眾時帝遣偏將楊延直領軍萬餘人屯澶州以應鄩旣而晉王詐言歸太原劉鄩以爲信是月召楊延直會於魏城下鄩自莘率軍亦至與延直防旣而晉王自貝州至鄩引軍漸退至故元城西與晉人決戰大爲其所敗追襲至河上軍士赴水死者甚眾鄩自黎陽濟河奔滑州已已制以鄩爲滑州宣義軍節度副大使知節度事晉人攻衛州防之又防惠州夏四月乙酉朔威武軍節度使守太傅兼中書令閩王王審知賜號忠勤保安興國功臣餘如故晉人陷洺州癸卯夜捉生都將李霸作亂龍驤都將杜晏球討平之時遣捉生軍千人戍楊劉軍出宋門外是夜由水門復入二鼓大噪火發燭城李霸與其徒燔建國門不克龍驤都將杜晏球屯鞠聞亂兵至率騎擊之亂軍退走馬登建國門晏球奏曰亂者惟李霸一軍但守宮城遲明臣必破之未明晏球誅霸及其同惡京師方定是月以行營先鋒步軍都指揮使汝州防禦使王彥章爲鄭州防禦使依前先鋒步軍都指揮使五月晉軍還太原六月晉人急攻邢州帝遣捉生都將張溫率步騎五百人入於邢州至內黃溫率眾降於晉人秋七月甲寅朔晉王自太原至魏州節度使張筠棄城奔京師邢州節度使閻寶以城降於晉王壬戌以淮南鎭東等軍節度使充淮南宣潤等道西面行營都統開府儀同三司尙父守尙書令吳越王錢鏐爲諸道兵馬元帥餘如故以左僕射楊涉爲太子太傅致仕八月丁酉以開府儀同三司太子太保致仕趙光逢爲司空兼門下侍郎平章事文館太學士延資庫使充諸道監鐡轉運使九月晉王還太原滄州節度使戴思逺棄城來奔晉人陷貝州【歐陽史本紀二年九月晉人克貝州守將張源徳死之又死事傳略云太祖時源徳自金兵衛將軍爲蔡州刺史貞明元年魏博節度使楊師厚卒末帝分魏相等六州爲兩鎭遣劉鄩將兵萬人屯於魏魏軍叛降晉源徳爲鄩守貝州晉王入魏諸將欲先擊貝州晉王曰貝城小而堅攻之難卒下乃先襲破徳州然後以兵五千攻源徳源徳堅守不下晉軍塹而圍之已而劉鄩大敗於故元城南走黎陽六鎭數十州之地皆歸晉獨貝一州圍之逾年不可下源徳守旣堅而貝人聞晉已盡有河北城中食且盡乃勸源徳出降源徳不從遂見殺】己夘天平軍節度副大使知節度事檢校太師兼中書令瑯邪郡王王檀薨八月丁酉以開府儀同三司中書侍郎兼吏部尙書同平章事集賢殿大學士判戶部敬翔爲右僕射兼門下侍郎平章事監修國史判度支以光祿大夫中書侍郎同平章事鄭玨爲特進兼刑部尙書平章事集賢殿大學士判戶部十月晉王自太原至魏州是月前昭義軍節度使檢校太師兼侍中陳畱郡王葛從周薨是嵗河北諸州悉入於晉

舊五代史卷八

舊五代史卷八攷證

梁末帝紀上末帝諱瑱案瑱原本訛今從歐陽史攺正

太祖第四子也案歐陽史作第三子五代防要與是書同蓋並假子傅王友文而數之也

以帝爲左天興軍使案原本脫使字今據歐陽史增入

帝乃遣人告趙巖袁象先傅暉朱珪等案原本脫暉字今據通鑑增入

近雪家讎案原本脫家字今據冊府元增入濮陽郡開國侯袁象先濮陽原本作傅陽今據象先本攺正

師厚自弓髙渡逼滄州張萬進懼滄州原本作涼州攷歐陽史劉守光萬進乃滄州守將今攺正

滄州順化軍節度使張萬進爲靑州節度使案順化原本作順俟今據通鑑注滄州爲順化軍攺正又靑州通鑑作平盧攷後文是時賀徳倫爲平盧節度使當從此書作靑州爲是

冦邢洺邢原本作鄜今據五代春秋七月來侵邢州攺正

貞明元年春牛存節劉鄩拔徐州案徐州之拔是書本紀及蔣殷傅俱不書月五代春秋及歐陽史俱作正月通鑑作二月通鑑攷異又作乾化四年十一月未詳孰是

判度支趙光逢逄原本作逯今據唐書列傳攺正旣須日有戰爭案原本脫戰爭二字今據冊府元增入

王彥章爲汝州防禦使汝州原本作許州今據通鑑攺正

康王友孜謀反案友孜通鑑作友敬與是書異十一月乙丑攺乾化五年爲貞明元年案通鑑考異引吳越備史作正月壬辰朔攺元大赦歐陽史五代春秋俱從是書

舊五代史卷八攷證﹤史部﹐正史類﹐舊五代史﹥

欽定四庫全書

舊五代史卷九

宋門下侍郎參知政事監修國史薛居正等撰

梁書第九

末帝紀中

貞明三年春正月戊午以前淄州刺史髙允奇爲右羽林統軍癸亥以前天平軍馬步軍都指揮使檢校太保朱勍爲懷州刺史癸酉以右天武軍使石釗爲密州刺史戊寅以前懷州刺史李建爲安州刺史仍賜名知節已夘以宣義軍節度副大使知節度事北面行營副招討等使特進檢校太傅霍彥威爲天平軍節度副大使知節度事二月甲申晉王攻我黎陽劉鄩拒之而退乙酉前蔡州刺史董璋權知宣義軍軍州事丁亥以前右羽林軍統軍梁繼業爲左衛上將軍壬辰以租庸判官檢校司徒張紹珪爲光祿卿依前充租庸判官癸已以權知平盧軍軍州事客省使知銀臺事元湘爲檢校司空甲午以飛龍使婁繼英爲左武衛大將軍三月庚申以前平戎軍使檢校司徒郭紹賓爲禧州刺史辛酉以前天平軍節度副使裴彥爲隨州刺史戊寅湖州刺史錢傳璟蘇州刺史錢傳璙鎭海軍節度副史錢傳瓘溫州刺史錢傳璲睦州刺史錢傳琇寶州刺史錢傳明州刺史錢傳球義州刺史錢傳防峯州刺史錢傳珦巒州刺史錢傳琰鎭海軍都知兵馬使錢傳璛等凡一十一人並加官勲階爵從吳越王錢鏐之請也夏四月庚辰以前行左武衛大將軍蔡敬思爲右武衛上將軍辛已以前安州刺史劉玘權知晉州軍州事以前密州刺史張實爲潁州刺史充本州團練使癸未以六軍押衙充左天武軍使劉彥珪爲澶州刺史辛卯以右千牛衛大將軍劉璩充契丹宣諭使詔諸道兵馬元帥開幕除吏一同天策上將府故事辛丑以淸海軍元從都押衙隴州刺史吳鍔爲檢校司空癸卯以兩浙衙內先鋒指揮使守峯州刺史錢傳珦爲泗州刺史六月庚辰以前東京馬步都指揮使兼左天武軍使雷景從爲汝州刺史充本州防禦使辛卯以租庸判官光祿大夫檢校司徒行光祿卿張紹珪爲申州刺史壬辰以權知晉州建寧軍軍州事前安州刺史劉玘爲建寧軍節度觀察畱後秋七月丁已以淄州刺史陳洪爲棣州刺史乙丑以刑部員外郎封翹爲翰林學士丙寅以汝州刺史楊延直爲左衛大將軍以前左衛上將軍劉重霸爲起復云麾將軍右驍衛上將軍庚午以六軍諸衛副使起復云麾將軍檢校太保張業爲淄州刺史八月辛已以左神武軍統軍周武爲寧州刺史以左崇安指揮使前申州刺史劉仁鐸爲衍州刺史戊子泰寧軍節度使張萬進賜名守進九月庚申以遙領常州刺史張昌孫遙領壽州刺史充本州團練使冬十月壬午以權西面行營都監左武衛上將軍張筠權知商州軍州事戊子詔曰太子太傅李戩多因釋教誑惑羣情此後不得出入無恆癸已以前崇徳軍使張思綰爲左武衛上將軍已亥以啟聖匡運同徳功臣諸道兵馬元帥淮南鎭海鎭東等軍節度使充淮南宣潤等四面行營都統開府儀同三司尙書令吳越王錢鏐爲天下兵馬元帥壬寅以尙書左丞吳藹爲工部尙書充兩浙官告使是月晉王自魏州還太原閏十月丁卯以前商州刺史徐璫爲左驍衛上將軍充西都大內皇墻使十一月壬午以中書侍郎平章事鄭玨權判戶部事戊子以寧州刺史周武爲武靜軍防禦使守慶州刺史以河潼軍使竇廷琬爲寧州刺史十二月晉王自太原復至魏州庚申以左金吾衛大將軍充街使華溫琪爲右龍虎軍統軍以右龍虎軍統軍張彥勲爲商州刺史以前西京大內皇墻使李項爲右威衛上將軍以左金吾衛上將軍李周彛權兼左街使壬戌以守太尉兼中書令河南尹判六軍諸衛事魏王張宗奭爲天下兵馬副元帥丙寅以西面行營馬軍都指揮使檢校太保鄭州刺史充本州防禦使王彥章爲檢校太傅丁卯以西面行營馬步都指揮使左龍虎軍統軍賀瓌爲檢校太傅同中書門下平章事充宣義軍節度使鄭滑濮等州觀察處置等使【通鑑云時論平慶州功故賀瓌進秩】已已帝幸洛陽爲來年有事於南郊也遂幸伊闕親拜宣陵時租庸使趙巖勸帝郊天且言帝王受命須行此禮願陛下力行之宰臣敬翔奏曰國家自劉鄩失律以來府藏殫竭箕斂百姓供軍不暇郊祀之禮頒行賞賚所謂取虛名而受實獘也況晉人壓境車駕未可輕動帝不聽遂行是月晉人陷楊劉城帝聞之懼遂停郊禮車駕急歸東京【通鑑云道路訛言晉軍已入大梁扼汜水矣從官皆憂其家相顧涕泣帝惶駭失圖遂罷郊祀】癸酉詔文武兩班除元隨駕人數外其餘並令禦史司憲張衮部署候車駕離京後一兩日發赴東京甲戌以天下兵馬副元帥太尉兼中書令河南尹魏王張宗奭爲西都畱守

貞明四年春正月晉人寇鄆濮之境車駕至自洛陽庚辰以蔡州刺史姚勍權知感化軍節度觀察畱後乙酉以前靜難軍馬步軍都指揮使黃貴爲蔡州刺史甲午以右領軍衛上將軍齊奉國爲左金吾衛大將軍充街使二月遣將謝彥章帥眾數萬迫楊劉城甲子晉王來援楊劉城彥章之軍不利而退三月壬午以前右武衛上將軍張筠爲左衛上將軍癸已以鎭國軍節度押衙充本道馬步軍都指揮使江可復爲衍州刺史壬寅鎭海鎭東等軍節度行軍司馬秦州節度使檢校太傅同平章事馬綽加檢校太尉同平章事依前鎭海鎭東等軍節度行軍司馬餘如故從錢鏐之請也夏四月丁未以宣徽院使右衛上將軍趙縠權知靑州軍州事以宣徽院副使韋堅權知本院事已酉以銀靑光祿大夫行中書侍郎同中書門下平章事權判戶部鄭玨爲金紫光祿大夫中書侍郎兼刑部尙書平章事集賢殿大學士判戶部上柱國仍進封滎陽郡開國侯加食邑五百戶以金紫光祿大夫行尙書吏部侍郎上柱國蘭陵縣開國男食邑三百戶蕭頃爲中書門下平章事仍進封蘭陵縣開國伯加食邑四百戶庚戌以前崇徳軍使前右武衛大將軍杜存爲右領軍衛上將軍甲寅以刑部郎中充史館修撰竇專爲翰林學士初學士竇夢徵艸錢鏐麻貶蓬萊尉帝召專入翰林遣崇政使李振問宰相云專是宰臣蕭頃女婿令中書商量可否中書奏曰宰相親情不居淸顯避嫌之道𨿽著舊規若防特恩亦有近例固不妨事帝乃可之已未靈武節度使韓洙洛起復授開府儀同三司依前檢校太傅同平章事癸亥以延州忠義軍節度使太原西面招討應接使檢校太師兼中書令渤海王髙萬興兼鄜延兩道都制置使餘如故時萬興弟鄜州節度使萬金卒故有是命已已以開府儀同三司守司空兼門下侍郎同平章事趙光逢爲司徒致仕兼加食邑五百戶以光逢累上章請老故也辛未詔宰臣敬翔權判諸道鹽鐵使務壬申以太子賓客趙光爲吏部侍郎五月甲戌以荊南衙內馬步軍都指揮使檢校司徒髙從誨領濠州刺史乙亥以特進檢校太傅前潁州團練使張實爲起復云麾將軍依前潁州團練使庚辰以工部尙書致仕孔拯爲國子祭酒已丑以太常少卿韋彖爲右諫議大夫六月甲辰以金紫光祿大夫檢校司徒歙州刺史朱令徳爲忠武軍節度觀察畱後已酉以權知感化軍兩使畱後特進檢校太保姚勍爲感化軍節度觀察畱後庚戌上以祕書少監王翹爲將作監以其父名祕故也丙辰以左監門衛將軍康贊美爲商州刺史以左衛上將軍張筠爲權知永平軍節度觀察畱後兼判大安府事戊午以前景州刺史衛審符爲右衛大將軍庚申以河陽節度充北面行營排陣兩京馬軍都軍節度等使光祿大夫檢校太保謝彥章爲匡國軍節度陳許蔡等州觀察處置等使以宣徽院副使韋堅權知河陽軍州事秋七月庚辰以商州刺史康贊美爲起復云麾將軍依前商州刺史辛卯以前左驍衛上將軍楊詔爲右武衛上將軍戊戌以前匡國軍節度使檢校尙書左僕射羅周敬爲檢校司空守殿中監駙馬都尉八月丙午以右廣勝軍使劉君鐸爲虢州刺史戊申以武寧軍節度副使李存權知宿州事辛亥涇原節度使杜建徽加檢校太傅同平章事建徽吳越王錢鏐之將也遙領涇原節制至是以其上請加恩故有是命乙卯以蔡州刺史黃貴爲絳州刺史辛酉以絳州刺史尹皓爲感化軍節度觀察畱後癸亥以前永平軍節度副使張正已爲房州刺史乙丑以宿州團練使趙麓權知河陽節度觀察畱後以左驍衛將軍劉去非爲郢州刺史戊辰以權知永平軍節度觀察畱後兼判大安府事張筠爲永平軍節度觀察畱後依前兼判大安府事是月晉王率師次楊劉口遂軍於麻家渡北面招討使賀瓌以兵屯濮州北行臺村對壘百餘日晉王以輕騎來覘許州節度使謝彥章發伏兵掩擊圍之數重會救軍至晉王僅以身免九月丁丑靜勝軍節度崇裕等州觀察處置等使特進檢校太傅同平章事溫昭圖加檢校太尉甲午崇政院副使張希逸加金紫光祿大夫行祕書少監乙未起復云麾將軍檢校太保壽州團練使張昌孫落起復授光祿大夫檢校太傅冬十月辛丑朔以前感化軍節度觀察畱後特進檢校太保姚勍爲左龍虎統軍充西都內外馬步軍都指揮使以洛苑使金紫光祿大夫檢校司徒守左威衛大將軍董璋爲右龍虎統軍已酉以安南靜海節度使檢校司徒曲美爲檢校太保同平章事庚戌以商州刺史康贊美爲蔡州刺史十一月壬辰前懷州刺史朱勍授起復云麾將軍依前懷州刺史十二月庚子朔晉王領軍迫行臺寨距寨十里結營而止北面招討使賀瓌殺許州節度使謝彥章濮州刺史孟審澄別將侯溫裕等於軍以謀判聞爲行營馬步都虞候朱珪搆之也晉王聞之喜曰彼將帥不和亡無日矣丁未以行營諸軍馬步都虞候光祿大夫檢校太保曹州刺史朱珪爲檢校太傅充匡國軍節度觀察畱後依前行營諸軍馬步都虞候癸丑詔曰行營諸軍馬步都虞候匡國軍節度觀察畱後朱珪昨以冦戎未滅兵革方嚴所期朝夕之間克弭煙塵之患每於將帥別注憂勞而謝彥章孟審澄候溫裕忽搆異圖將萌逆節賴朱珪挺施貞節密運沈機果致梟擒免資讎敵特加異殊之命用旌忠孝之謀便委雄藩俾荷隆渥可檢校太傅充平盧軍節度淄靑登萊等州觀察處置押新羅渤海兩畨等使兼行營諸軍馬步軍副都指揮使仍進封沛國郡開國侯乙已起復云麾將軍檢校太保陳州刺史惠王友能鎭國軍節度陜虢等州觀察處置等使起復云麾將軍檢校太保邵王友誨並落起復加檢校太傅以前房州刺史牛知業爲右羽林軍統軍癸亥北面招討使賀瓌率大軍與晉人戰於胡柳陂晉人敗績是日旣晡復爲晉人所敗初晉人起軍將襲東京乃下令軍中老弱悉歸於鄴是月二十二日晉王次臨濮賀瓌王彥章自行臺寨率軍躡之二十四日至胡桞陂晉王領軍出戰瓌軍已成列晉王以騎突之王彥章一軍先敗彥章走濮陽晉人輜重在陣西瓌領軍薄之晉人大奔自相蹈借死者不可勝紀晉大將周徳威歿於陣瓌軍乃登土山列陣於山之下晉王復領兵來戰瓌軍遂敗翼日晉人攻濮陽防之京師戒嚴

貞明五年春正月晉人城徳勝夾河爲柵二月乙已以宣徽院副使韋堅權知徐州軍事三月已卯以華州感化軍畱後尹皓爲華州節度使加檢校太保同平章事癸未制削奪兗州節度使張守進在身官爵以其叛故也仍命劉鄩爲兗州管內安撫制置使領兵以攻之夏四月壬寅以永平軍畱後兼判大安府事張筠爲永平軍節度使檢校太保行大安尹庚戌以鎭海軍北面水陸都指揮使湖州刺史檢校太傅錢傳璟遙領宣州寧國軍節度使加同平章事是月賀瓌攻徳勝南城以艨艟戰艦橫於河以扼津濟之路晉人斷其艨艟濟軍以援南城瓌等退軍五月已已山南東道節度使檢校太傅孔勍加同平章事丁亥以延州節度使鄜延兩道都制置太原西面招討應接等使渤海郡王髙萬興爲檢校太師兼中書令充保大忠義等軍節度鄜延管內觀察等使是月以行營諸軍左廂馬軍都指揮使鄭州防禦使王彥章爲許州匡國軍節度觀察畱後依前行營諸軍左廂馬軍都指揮使六月壬戌以天驥院使李隨權知登州軍州事秋七月晉王自魏州還太原八月乙未朔滑州節度使賀瓌卒輟視朝三日詔贈侍中是月命開封尹王瓚爲北面行營招討使瓚乃與許州畱後王彥章等率大軍自黎陽濟營於陽村造浮梁以通津路九月丙寅制削奪廣州節度使南平王劉巖在身官爵以其將謀僭號故也仍詔天下兵馬元帥錢鏐指揮攻討冬十月晉王復至魏州是月劉鄩攻下兗州擒張守進夷其族十一月丁丑以兗州安撫制置使特進檢校太傅大彭郡開國公劉鄩爲兗州節度使開府儀同三司檢校太尉同平章事賞平兗之功也辛卯王瓚帥師至戚城遇晉軍交綏而退十二月戊戌晉王領軍迫河南寨王瓚率師禦之獲晉將石家才旣而瓚軍不利瓚退保楊村寨晉人防濮陽

舊五代史卷九

舊五代史卷九考證

梁末帝紀中以宣義軍節度副大使知節度事案原本脫副字考新唐書百官志及五代會要副大使爲藩鎭官爵今增入

蘓州刺史錢傳璙傳璙原本作傳玨今據十國春秋攺正

峯州刺史錢傳珦案歐陽史職方誌有封州而無峯州是書前後俱作峯州未知何據今仍其舊

以刑部員外郎封翹翹原本訛堯今據封舜卿傳攺正

靈武節度使韓洙韓洙原本作韓殊考是書韓遜傳洙卽遜之子歐陽史雜傳亦作洙今攺正

檢校尙書左僕射羅周敬周敬原本作用敬考是書晉列傳作周敬歐陽史羅紹威傳亦作子周敬今攺正

建徽吳越王錢鏐之將也建徽原本訛作逹徽今據十國春秋攺正

賀瓌殺許州節度使謝彥章案通鑑賀瓌密譖謝彥章於帝因與朱珪伏甲以殺彥章蓋密奉帝防也是書及歐陽史五代春秋俱以賀瓌專殺爲文未知孰是

制削奪兗州節度使張守進在身官爵仍命劉鄩領兵攻之案是書守進歸晉本紀系於五年三月張萬進傳作四年七月劉鄩傳仍作五月蓋守進潛附於晉在四年秋聲罪致討則五年春事也五代春秋以守進叛爲五年事歐陽史又以劉鄩討之爲四年事不如是書之徴實

舊五代史卷九考證

欽定四庫全書

舊五代史卷十

宋門下侍郎參知政事監修國史薛居正等撰

梁書第十

末帝紀下

貞明六年春正月戊子以曹州刺史朱漢賔爲安州宣威軍節度使以許州匡國軍節度觀察畱後充散指揮都軍使檢校太傅王彥章爲匡國軍節度使進封開國侯軍職如故二月癸丑宣州節度使錢傳璟起復依前檢校太傅同平章事宣州節度使以其丁內艱故也三月丁亥以前申州刺史張紹珪爲大理卿夏四月丁亥制曰王者愛育萬方慈養百姓恨不驅之仁壽撫以淳和而炎黃有戰伐之師堯舜有干戈之用諒不獲已其猶病諸然則去害除妖興兵動眾殺黑龍而濟中土刑白馬而誓諸侯終能永逸暫勞以至同文同軌古今無異方冊具存朕以眇末之身托億兆之上四海未乂八年於玆業業兢兢日愼一日𨿽逾山越海肅愼方來而召雨徴風蚩尢尙在顧玆殘孽勞我大邦將士久於戰徵黎庶疲於力役木牛暫息則師人有乏防之憂流馬盡行則丁壯有無聊之苦況靑春告謝朱夏已臨妨我農時迫我戎事永言大計思致小康宜覃在宥之恩稍示殷憂之防用兵之地賦役實煩不有蠲除何使存濟除兩京已放免外應宋毫潁鄆齊魏滑鄭濮沂密靑登萊淄陳許均房襄鄧沁隨陜華雍晉綘懷汝商等三十二州應欠貞明四年終已前夏秋兩稅並鄆齊滑濮襄晉輝等七州兼欠貞明四年已前營田課利物色等並委租庸使逐州據其名額數目矜放所在官吏不得淹停制命徴督下民致恩澤不及於鄕閭租稅虛捐於賑籍其有私放遠年債負生利過倍自違格條所在州縣不在更與徴理之限兗州城內自張守進違背朝廷結連蕃冦久勞攻討頗困生靈言念傷殘尋加給復應天下見禁罪人如犯大辟合抵極刑者宜示好生特令減死除準格律常赦不原外徒流已下遞減一等除降官未經量移者與量移已量移者便與復資云庚子宗正卿朱守素上言請依前朝置匭院令諫議大夫專判從之乃以右諫議大夫鄭韜光充知匭使乙已以右僕射兼門下侍郎同平章事監修國史判度支開國公敬翔爲文館大學士延資庫使諸道鹽鐵轉運等使餘如故以中書侍郎兼刑部尙書平章事集賢殿大學士判戶部事鄭玨爲監修國史判度支以中書侍郎平章事蕭頃爲集賢殿大學士判戶部事以尙書左丞李琪爲中書侍郎平章事丙午吏部侍郎趙光爲尙書左丞已酉以河中防國軍節度副大使知節度事制置度支解縣池埸等使開府儀同三司守太保兼中書令冀王友謙依前守太保兼中書令兼同州節度使餘如故癸丑鄜延節度使兼西面招討接應等使檢校太保兼中書令渤海郡王髙萬興進封延安王賜號匡時定節功臣前衡州長史劉隲進所撰地理手鏡十卷已未以租庸判官尙書工部郎中張銳爲戶部郎中充崇政院學士辛酉以前吏部侍郎盧協爲禮部侍郎五月乙丑故左衛上將軍齊奉國贈太傅詔曰應文武朝官或有替罷多年漂流在外者宜令中書門下量才除授勿使棲遲或有進士防名累年未釋褐者與初任一官已釋褐者依前資敍用乙酉升宋州爲大都督府其餘廢大都督府額六月遣兗州節度使劉鄩華州節度使尹皓崇州節度使溫昭圖莊宅使叚凝領軍攻同州先是河中朱友謙襲防同州節度使程全暉單騎奔京師友謙以其子令徳爲同州畱後表求節旄不允旣而帝慮友謙怨望遂命兼鎭同州制命將下而友謙已叛遣使求援於晉故命將討之九月庚寅以供奉官郎公遠充契丹歡好使晉王遣都將李嗣昭李存審王建及率師來援同州戰於城下我師敗績諸將以餘眾退保華州羅文寨冬十月陳州妖賊母乙董乙伏誅陳州裏俗之人喜習左道依浮屠氏之教自立一宗號曰上乘不食葷茹誘化庸民揉雜淫穢宵聚晝散州縣因循遂致滋蔓時刺史惠王友能恃戚藩之寵動多不法故姧慝之徒望風影附毋乙數軰漸及千人攻掠鄕社長吏不能詰是嵗秋其眾益盛南通淮夷朝廷累發州兵討捕反爲賊所敗陳潁蔡三州大被其毒羣賊乃立母乙爲天子其餘豪首各有樹置至是發禁軍及數郡兵合勢追擊賊潰生擒母乙等首領八十餘人械送闕下並斬於都市龍徳元年春正月癸已詔諸道入奏判官宜令禦史臺防檢合從正衙退後便於中書門下公參辭謝如有違越具名銜聞奏應面賜章服仍令閤門使取本官狀申中書門下受勑牒後方可結入新銜甲辰以河東道行營西面應接使前靜勝軍節度崇裕等州觀察處置等使特進檢校太尉同平章事溫昭圖爲匡國軍節度陳許蔡等州觀察處置等使以北面行營副招討使匡國軍節度陳許蔡等州觀察處置等使光祿大夫檢校太傅王彥章爲宣義軍節度副大使知節度事鄭滑濮等州觀察處置等使依前北面副招討使二月已未以權知靜勝軍節度觀察畱後前汝州防禦使華溫琪爲靜勝軍節度觀察畱後依前檢校太傅丙寅以荊南節度使檢校太師兼中書令渤海郡王髙季昌爲守中書令依前荊南節度使庚午以晉州建寧軍節度觀察畱後劉玘爲晉州節度使檢校太保壬申史館上言伏見北齊文士魏收著後魏書於時自魏太武之初至於北齊書不獲就乃大徴百官家傳刋總斟酌隨條甄舉搜訪遺亡數年之間勒爲一代典籍編在北史固非虛言臣今請明下制勑內外百官及前資士子帝戚勲家並各納家傳具述父祖事行源流及才術徳業灼然可考者並纂述送史館如記得前朝防昌已後公私亦任抄錄送官皆須直書不用文藻兼以兵火之後簡牘罕存應內外臣寮曾有奏行公事關渉制置或討論沿革或章疏文詞有可采者並許編錄送納候史館修撰之日考其所上公事與中書門下文案事相符會或格言正辭詢訪不謬者並與編載所冀忠臣名士共流家國之耿光孝子順孫獲記祖先之丕烈而且周徳見乎殷紀舜典存乎禹功非惟十世可知庶成一朝大典臣叨庸委任獲領監修將贖素飡輒幹覽詔從之鹽鐵轉運使敬翔奏請於雍州河陽徐州三處重置埸院稅茶從之已卯禮部尙書充西都副畱守兼判尙書省事崔沂奏西京都省凡有公事奏聞常須借印施行伏請鑄尙書省分司印一面從之是月鎭州大將王徳明殺其帥王鎔自稱畱後遣使來求援宰臣敬翔請許之租庸使趙巖等以爲不可乃止三月丁亥朔祠部員外郎李樞上言請禁天下私度僧尼及不許妄求師號紫衣如願出家受戒者皆須赴闕比試藝業施行願歸俗者一聽自便詔曰兩都左右街賜紫衣及師號僧委功徳使具名聞奏今後有闕方得奏薦仍須道行精至夏臘髙深方得補塡毎遇明聖節兩街各許官壇度七人諸道如要度僧亦仰就京官壇仍令祠部給牒今後只兩街置僧錄道錄僧正並廢已醜以前兵部郎中杜光乂爲左諫議大夫致仕壬寅攺襄州鄢縣爲沿夏縣亳州焦夷縣爲夷父縣密州漢諸縣爲膠源縣從中書舍人馬縞請也夏四月陳州刺史惠王友能反舉兵向闕帝命將出師逆擊敗之友能走保陳州詔張漢傑率兵進討勑開封府太康襄邑雍丘三縣遭陳州賊軍奔衝其夏稅只據見苖輸納五月丙戌朔制曰朕聞惟辟動天惟聖時憲故君爲善則降之以福爲不善則降之以災朕以眇末之身托於王公之上不能荷先帝艱難之運所以致蒼生塗炭之危兵革薦興災害仍集內省厥咎蓋由朕躬故北有犬戎猾夏之師西有蒲同亂常之旅連年戰伐積嵗轉輸防劉我士民侵據我郡邑師無宿飽之饋家無擔石之儲而又水潦爲災虫蝗作殄戒譴作於上怨咨聞於下而況骨肉之內竊弄干戈畿甸之中輒爲陵暴但責躬而罪已敢怨天以尢人蓋朕無徳以事上無功以及兆庶不便於時者未能去有益於民者未能行處事昧於酌中發令乖於至當招致災患引翼禍殃罪在朕躬不能自赦夙夜是懼寢食靡寧將勵已以息災爰布澤而從欲今以薰風方扇旭日初升朔旣視於正陽曆宜更於嘉號庶惟新之令敷華夏以同歡期克念之心與皇王而合道其貞明七年宜攺爲龍徳元年應天下見禁罪人除大辟罪外遞減一等徳音到後三日內疏理訖奏應欠貞明三年四年諸色殘欠五年六年夏稅殘稅並放侍衛親軍及諸道行營將士等第頒賜優當已從別勑處分左降官與量移已經量移者與復資長流人各移近地已經移者許歸鄕裏前資朝官寄寓遠方仰長吏津置赴闕內外文武常防官節度使畱後刺史父母亡歿者並與封贈公私債負納利及一倍已上者不得利上生利先經陣歿將校各與追贈云以宣和庫使守右領衛將軍李嚴權知兗州軍州事丁亥詔曰郊禋大禮舊有渥恩禦殿攺元比無賞給今則不循舊例別示特恩其行營將士賞賚已給付本家宜令招討使霍彥威副招討使王彥章陳州行營都指揮張漢傑曉示諸軍知委是月兗州節度使充河東道行營都招討使劉鄩卒六月已亥以都防檢諸司法物使檢校司徒行左驍衛大將軍李肅爲右威衛上將軍秋七月陳州朱友能降庚子詔曰朕君臨四海子育兆民惟持不黨之心庶葉無私之運其有齒予戚屬𨿽深惇敍之情幹我國經難固含之防須遵常憲以示至公特進檢校太傅使持節陳州刺史兼禦史大夫上柱國食邑三千戶惠王友能列爵爲王頒條治郡受元戎之寄任處千里之封疆就進官資已登崇貴時加錫賚以表優隆宜切知恩合思盡節撫俗當申於仁政佐時期效於忠規而狎彼小人納其邪說忽稱兵而向闕敢越境以殘民侵犯郊畿驚撓輦轂遠邇咸嫉謀畫交陳及興問罪之師旋驗知非之狀瀝懇繼陳於章表東身願赴於闕庭備述艱危覬加寛恕朕得不自爲屈已姑務安仁特施貸法之恩蓋舉議親之律詢於事體抑有朝章止行退責之文用塞眾多之論可降封房陵侯於戱君臣之體彼有不恭伯仲之恩予垂立愛顧玆輕典豈稱羣情凡在臣寮當體朕意甲辰制以特進檢校太傅衡王友諒可封嗣廣王冬十月北面招討使戴思遠攻徳勝寨之北城晉人來援思遠敗於戚城

龍徳二年春正月戴思遠率師襲魏州時晉王方攻鎭州故思遠乘虛以襲之陷成安思遠遂急攻徳勝北城晉將李存審極力拒守二月晉王以兵至思遠收軍而退復保楊村八月段凝張朗攻衛州下之獲刺史李存儒以獻戴思遠又下淇門共城新鄕等三縣自是澶州之西相州之南皆爲梁有晉人失軍儲三分之一焉龍徳三年春三月晉潞州節度畱後李繼韜遣使以城歸順先是繼韜父嗣昭爲潞州節度使戰歿於鎭州城下晉王欲以嗣昭長子繼儔襲父位繼韜在潞州卽執繼儔囚之遣使來送欵仍以二防子爲質澤州刺史裴約不從繼韜之謀帝命董璋爲澤州刺史令將兵攻之夏四月己巳晉王卽唐帝位於魏州攺天祐二十年爲同光元年閠月壬寅唐軍襲鄆州陷之巡檢使陳州刺史劉遂嚴本都指揮使燕顒奔歸京師皆斬於都市五月以滑州節度使王彥章爲北面行營招討使辛酉王彥章率舟師自楊村寨浮河而下斷徳勝之浮梁攻南城下之殺數十人唐帝棄徳勝之北城並軍保楊劉已已王彥章段凝圍楊劉城六月乙亥唐帝引軍援楊劉潛軍至博州築壘於河東岸戊子王彥章杜晏球率兵急攻博州之新壘不克遂退保於鄒口秋七月丁未唐帝引軍防河而南王彥章棄鄒口復至楊劉已未自楊劉抜營退保楊村寨八月以段凝代王彥章爲北面行營招討使戊子段凝營於王村引軍自髙陵渡河復臨河而還董璋攻澤州下之庚寅唐帝軍於胡城先鋒將康延孝率百騎奔於唐盡泄其軍機命滑州節度使王彥章率兵屯守鄆之東境九月戊辰彥章以眾渡汶與唐軍遇於遞防鎭彥章不利退保中都冬十月辛未朔日有食之甲戌唐帝引師襲中都王彥章兵潰於是彥章與監軍張漢傑及趙廷隱劉嗣彬李知節康文通王山興等皆爲唐人所獲翼日彥章死於任城帝聞中都之敗唐軍長驅將至遣張漢倫馳驛召段凝於河上漢倫墜馬傷足復限水潦不能進時禁軍尙有四千人朱珪請以拒唐軍帝不從登建國門召開封尹王瓚謂之曰段凝未至社稷系卿方略瓚卽驅軍民登城爲備或勸帝西奔洛陽趙巖曰勢已如是一下此樓誰心可保乃止俄報曰晉軍過曹州矣帝置傳國寶於臥內俄失其所在已爲左右所竊迎唐帝矣帝召控鶴都將皇甫麟謂之曰吾與晉人世讎不可俟彼刀鋸卿可盡我命無令落讎人之手麟不忍帝曰卿不忍將賣我耶麟舉刀將自剄帝持之因相對大慟戊寅夕麟進刃於建國樓之廊下帝崩【五代會要末帝年三十六】麟卽時自剄遲明唐軍攻封丘門王瓚迎降唐帝入宮妃郭氏號泣迎拜初許州獻緑毛龜宮中造室以蓄之命曰龜堂帝嘗市珠於市旣而曰珠數足矣眾皆以爲不祥之言帝末年攺名瑱字一十一十月一八日【案此句疑有脫衍蓋當時傳會者析王字爲一十一析眞字爲十月一八也冊府元龜作或解云瑱字一十一十月一八知此句日字因下文有日字而衍今姑仍其舊】果以一十一年至十月九日亡唐帝初入東京聞帝殂憮然嘆曰敵惠敵怨不在後嗣朕與梁主十年對壘恨不生見其面尋詔河南尹張全義收葬之其首藏於太社晉天福二年五月詔太社先藏唐朝罪人首級許親屬及舊寮收葬時右衛上將軍婁繼英請之會繼英得罪乃詔左衛上將軍安崇阮收葬焉

史臣曰末帝仁而無武明不照姦上無積徳之基可尋下有弄權之臣爲輔卒使勁敵奄至大運俄終𨿽天命之有歸亦人謀之所誤也惜哉

舊五代史卷十

舊五代史卷十考證

梁末帝紀下宣州節度使錢傳璟宣原本訛亙今據十國春秋攺正

應宋亳潁鄆齊魏滑案原本脫魏字今據冊府元增入

充知匭使匭原本作匱考通典唐三省官有知匭使今攺正

朱友謙襲陷同州節度使程全暉單騎奔京師案歐陽史本紀朱友謙殺節度使程全暉至列傳亦言全暉奔京師紀傳互異宜以是書爲正

華溫琪爲靜勝軍畱後案通鑑作貞明六年事與是書系龍徳元年異

鎭州大將王徳明殺其帥王鎔案五代春秋三月趙人張文禮殺其君鎔是書及通鑑作二月

夏四月陳州刺史惠王友能反案歐陽史作三月與是書異

詔張漢傑率兵進討漢傑原本作衡傑今據通鑑攺正

王彥章率舟師自楊村寨浮河而下舟師原本訛州師今據通鑑攺正

帝召控鶴都將皇甫麟案通鑑考異引莊宗實錄作皇甫麟歐陽史從是書作麟

舊五代史卷十考證

欽定四庫全書

舊五代史卷十一

宋門下侍郎參知政事監修國史薛居正等撰

梁書第十一

后妃列傳一

文惠皇太后王氏開平初追諡太祖性孝厚奉太后未嘗小失色朝夕視膳爲士君子之規範帝嚴察用法無纎毫假貸太后言之帝頗爲省刑【北夢言梁祖父誠蚤率有三子俱幼母王氏攜養寄於同縣人劉崇家昆弟之中惟溫狡猾無行崇母撫養之崇弟兄嘗加譴杖一日偸崇家釡而竄爲崇追回崇母遮防之以免撲責善逐走鹿往往及而獲之又崇母常見其有龍蛇之異他日與仲兄存入黃巢軍作賊伯兄昱與母王氏尙依劉家溫旣辭去不知存亡及溫領鎭於汴盛飾輿馬使人迎母於崇家王氏惶恐辭避深藏不之信謂人曰朱三落拓無行何處作賊送死焉能自致寓貴汴帥非吾子也使者具陳離鄕去裏之由歸國立功之事王氏方泣而信是日與崇母並迎歸汴溫盛禮郊迎人士攺觀崇以舊恩位至列卿爲商州刺史王氏以溫貴封晉國太夫人仲兄存於賊中爲矢石所中而卒溫置酒於母歡甚語及家事謂母曰朱五經辛苦業儒不登一命今有子爲節度使無忝前人矣母不懌良久謂溫曰汝致身及此信爲英特然行誼未必如先人朱二與汝同入賊軍身死蠻徼孤男稚女艱食無告汝未有卹孤之心英特卽有諸無取也溫垂涕謝罪卽令召諸兄子皆至汴友寜友倫皆立軍功位至方鎭】

元貞皇后張氏乾化中追諡【五代會要云太祖皇后張氏早崩開平二年追封賢妃至乾化二年十一月二十三日追冊曰元貞皇后又北夢瑣言云梁祖魏國夫人張氏碭山富室女父防曽爲宋州刺史溫時聞張有姿色私心傾慕有麗華之嘆及溫在同州得張於兵間因以婦禮納之溫以其宿欵深加禮異張賢明有禮溫𨿽虎狼其心亦所敬伏每軍謀國計必先賢訪或巳出師中途有所不可張氏一介請旋如期而至其信重如此初收兗鄆得朱瑾妻溫告之曰彼旣無依寓於輜車張氏遣人召之瑾妻再拜張氏答拜泣下謂之曰兗鄆與司空同姓之國昆仲之間以小故尋戈致吾姒如此設不幸汴州失守妾亦似吾姒之今日也又泣下乃度爲尼張恆給其費張旣卒繼寵者非人及僭號後大縱朋淫骨月聚麀帷薄荒穢以致友珪之禍起於婦人殆能以柔婉之徳制豹虎之心如張氏者不亦賢乎案五代會要所載內職有梁太祖昭儀陳氏昭容李氏歐陽史並見家人傳】

末帝徳妃張氏【五代防要云少帝妃張氏乾化五年九月二十四日冊爲徳妃其夕薨案歐陽史次妃郭氏傳云晉天福三年詔太社先藏罪人首級許親屬乃出末帝首遣右衛將軍安崇阮與妃同之妃卒洛陽又案五代史無外戚傳五代會要云梁太祖長女安陽公主降羅延規開平二年八月追封長樂公主降趙巖開平元年五月十一日封普寜公主降昭祚王氏開平元年五月十一日封金華公主開平二年十月封眞寧公主榦化三年十月五日封少常長女壽春公主榦化三年四月五日封第二女壽昌公主貞元元年九月二十三日封今攷通鑑攷異引梁功臣列傳云羅延規尙安陽公主又尙金華公主是書羅紹威傳亦載開平四年詔金華公主出家爲尼是金華公主實歸羅氏五代會要闕載】

舊五代史卷十一

舊五代史卷十一考證

梁后妃列一末帝徳妃張氏案龎元英文昌雜錄云梁均王晉天福中始葬故妃張氏獨存考功員外啇鵬爲志文曰七月有期不見望陵之妾九疑無色空餘泣竹之妃今考五代防要徳妃張氏早薨歐陽史次妃郭氏莊宗入宮度爲尼是晉天福中尙存者郭妃非徳妃與末帝同葬者徳妃非郭妃也歐陽史不明言同葬者爲何妃文昌雜錄誤以尙存者爲故妃張氏蓋聞之失實也

舊五代史卷十一考證

欽定四庫全書

舊五代史卷十二

宋門下侍郎參知政事監修國史薛居正等撰

梁書第十二

宗室列二

廣王全昱太祖長兄受禪後封乾化元年還睢陽命內臣拜餞都外王出宿至於偃師仍詔其子衡王友諒侍從以歸庶人纂位授宋州節度使貞明二年卒【五代會要云全昱贈尙書令謚徳靖五代史闕文全昱梁祖之兄也旣受禪宮中開宴惟親王得與因爲博戲全昱酒酣忽起取骰子擊盆迸散大呼梁祖曰朱三汝碭山一民因天下饑荒入黃巢作賊天子用汝爲四鎭節度使冨貴足矣何故滅他李家三百年社禝稱朕吾不忍見血洫血吾族矣安用愽爲梁祖不脫而罷臣謹案梁史廣王全昱傳曰昱朴野常呼帝爲三宮中愽戲之事諱之夫梁祖弒二君弒一皇后名臣被害者不可勝紀及莊宗卽位盡誅朱氏惟全昱先令終至道初知單州有稱廣王之後與尼訟田者豈以一言之善獨存其嗣耶】友諒全昱子初封衡王後嗣廣王繼歷藩郡多行不法坐弟友能反廢囚京師唐入汴與友能友誨同日遇害友能全昱子封惠王后爲宋滑二州畱後【案友能後以叛廢詳見末帝紀又通鑑雲龍紀元年夏四月陳州刺史惠王友能反舉兵趣大梁詔陜州畱後霍彥威宣義節度使王彥章控鶴指揮使張漢傑將兵討之友能至陳畱兵敗走還陳州諸軍圍之秋七月惠王友能降庚子詔赦其死降封房陵侯】

友誨全昱子封邵王乾化元年以檢校兵部尙書充控鶴指揮使坐友能反廢復爲唐兵所殺

安王友寧字安仁少習詩禮長喜兵法有倜儻之風太祖鎭汴累署軍職每因出師多命統驍果以從及擒秦宗權太祖令友寧轞送宗權西獻於長安詔加檢校右散騎常侍行右監門衛將軍自是繼立軍功累官至檢校司空兼龔柳二州刺史太祖駐軍岐下遣友寧領所部兵先歸梁苑以備守禦屬靑帥王師範搆亂以闗東諸兵悉在岐隴欲乘虛竊發自齊魯至於華下羅布姦黨皆詐以委輸貢奉爲名陰與準夷並門結好會有靑人詣裴迪言其狀迪以事告友寧不俟命乃率兵萬餘人東討師範遣其弟將兵圍齊州友寧引兵救之靑冦大敗奪馬四千蹄斬首數千級及昭宗歸長安朝廷議迎駕功友寧授嶺南西道節度使加特進檢校司徒賜號迎鑾毅勇功臣時靑冦數千越崄潛伏欲入兗州友寧知之伏兵於兗南之大破賊眾竟無免者自是兗壁危窘友寧督諸軍進逼營兵首攻博昌縣月餘未能拔太祖怒遣劉捍督戰友寧乃下俘民眾十餘萬各領負木石牽牛驢於城南爲土山旣至合人畜木石排而築之寃枉之聲聞數十里俄而城陷盡屠其邑人淸河爲之不流及進迫冦壘與淸人戰於石樓王師小卻友寧旁自峻阜馳騎以赴敵所乘馬蹶而僕遂沒於陣友寧將戰之前日有大白蛇蟠於帳中友寧心惡之旣而果遇禍焉

密王友倫防聰悟喜筆札曉聲律及長好騎射有經度之智太祖毎奇之曰吾家千里駒也年十九爲宣武軍校景福初充元從騎軍都將尋表爲右武衛將軍漸委戎事太祖徵兗鄆友倫勒所部兵收聚糧谷以濟軍須幽滄軍至內黃友倫前鋒夜渡河擊賊奪馬千匹擒斬甚眾因引兵往八議闗卒逢晉軍萬餘騎友倫乃分布兵士多設疑軍因聲鼓誓眾士伍奮躍追斬數十里其後李罕之請以上黨來歸爲晉軍所圍太祖遣友倫總步騎數萬越崄救應遂大破晉軍唐朝加檢校司空守滕州刺史天復元年岐隴用兵晉人乘虛侵於北鄙友倫率徒兵三萬徑往礬山晉人望塵奔逸友倫與氏叔琮等躡其轍追至太原摩壘挑戰獲牛馬萬餘二年領所部兵西赴鳳翔前後累接戰三年昭宗歸長安制授友倫寧逺軍節度使檢校司徒賜號迎鑾毅勇功臣及太祖東歸畱友倫宿衛京師嵗余因防賔擊鞠墜馬而卒昭宗輟視朝一日詔贈太傅歸葬於碭山縣開平初有司上言曰東漢受命伯升預其始謀西周尙親叔虞荷其封邑故皇兄存凋零霜露綿歷嵗時恩莫逮於陟岡禮方於事日皇侄故邕州節度使友寧故容州節度使友倫頃因締搆俱習韜鈐並以戰功歿於王事永言帶礪合議封崇於是存追封朗王友寧追封安王友倫追封密王

郴王友裕字端夫太祖長子也幼善射禦從太祖徵伐性寛厚頗得士心唐中和中太祖會並帥李克用攻圍華州賊將黃鄴固守甚堅俄有一人登陴大詈克用令胡騎連射終不能中命友裕射之應而斃大軍喜噪聲震山谷克用因以良弓百矢遣焉太祖鎭汴表爲宣武軍牙校及蔡賊殄滅朝廷議功加檢校左僕射尋爲牙內馬步都指揮使景福元年總大軍伐徐時朱瑾領兗鄆之眾爲徐戎外援陣於彭門南石佛山下友裕縱兵擊之斬獲甚眾瑾領殘黨宵遁時都虞朱友防羽書聞於太祖誣友裕按兵不追賊太祖大怒因馳驛傳符令禆將龎師古代友裕爲帥仍令按劾其事防使人誤致書於友裕友裕懼遂以數騎遁於山中尋詣廣王於輝州以訴其寃賴元貞皇后聞之令束身歸身歸汴力爲營救太祖乃捨之令權知許州幹寧二年加檢校司空尋爲武寧軍節度使畱後四年太祖下東平攺平平軍畱後加檢校司徒光啟元年再領許州天復初爲奉國軍節度畱後太祖兼鎭河中以友裕爲防畱後尋遷華州節度使加檢校太保興徳尹天祐元年七月兼行營都統領步騎數萬經略邠岐十月友裕有疾將校乃謀旋師尋卒於梨園歸葬東京開平初追贈郴王乾化三年又贈太師

博王友文本姓康名勤太祖養以爲子受禪後封爲王【案下有闕文】爲東京畱守嗜酒頗怠於爲政友珪弒逆並殺友文末帝卽位盡復官爵

友珪小字遙喜母失其姓本亳州營妓也唐光啟中帝徇地亳州召而侍寢月餘將捨之而去以娠告是時元貞皇后賢而有寵帝素憚之由是不果擕歸大梁因畱亳州以別宅貯之及期妓以生男來告帝喜故字之曰遙喜後迎歸汴受禪後封郢王開平四年十月爲檢校司徒兗左右控鶴都指揮使兼營四蕃將軍乾化元年充諸軍都虞侯二年弒太祖簒位均王以兵討之自殺追廢爲庶人【五代會要云郢王友珪開平元年五月九日封至乾化二年六月三日簒位僞攺鳯歷二年三月十七日京師軍亂侍衛象先先率兵入宮友珪自殺少帝卽位追削爲庶人又載周廣順中張昭修實錄奏云梁末帝之上有郢王友珪簒弒君位未有紀錄請依宋書劉卲例書爲元凶友珪案梁實錄令無考】

福王友璋太祖第五子受禪後封

賀王友雍太祖第六子受禪後封

建王友徽太祖第七子受禪後封

康王友徽太祖第八子末帝卽位後封以反誅

舊五代史卷十二

舊五代史卷十二考證

梁宗室列二友誨後爲唐兵所殺案王禹偁五代史闕文莊宗卽位盡誅朱氏是書與歐陽史俱同惟通鑑云梁王召友誨與其兄友諒友能並幽於別第及唐師將至梁主疑諸兄弟乘危謀亂並皇弟賀王友雍建王友徽盡殺之未知所據

宻王友倫傳因引兵往八議闗案八議原本訛作八識今據通鑑攺正

於是存追封朗王友寧追封安王友倫追封宻王案五代防要開平二年追封皇從子友寧爲安王友倫爲宻王四年追封皇兄存爲朗王據是書作一時並封未知孰是

郴王友裕傳遂以數騎遁於山中案數騎通鑑作二千騎歐陽史與是書同

康王友孜傳案友孜通鑑及五代會要作友敬惟歐陽史與是書同

舊五代史卷十二考證

欽定四庫全書

舊五代史卷十三

宋門下侍郎參知政事監修國史薛居正等撰

梁書第十三

列傳第三

朱瑄宋州下邑人也父慶裏之豪右以攻剽販鹽爲事吏捕之伏法瑄坐父罪以笞免因入王敬武軍爲小校唐中和二年諫議大夫張濬徴兵於靑州敬武遣將曹全晸率軍赴之以瑄焉以戰功累遷列校賊敗出闗全晸以本軍還鎭防鄆帥薛崇卒部將崔君預據城叛全晸攻之殺君預自爲畱後瑄以功授濮州刺史鄆州馬步軍都將光啟初魏博韓允中攻鄆全晸爲其所害瑄據城自若三軍推爲畱後允中敗朝廷以瑄爲天平軍節度使累加官至檢校太尉同平章事太祖初鎭大梁兵威未振連嵗爲秦宗權所圍士不解甲危殆日數四太祖以瑄同宗早兄事之乃遣使求援於瑄光啟末宗權急攻大梁瑄與弟瑾率兗鄆之師來援大破蔡賊解圍而遁太祖感其力厚禮以歸之先是瑄瑾駐於大梁覩太祖軍士驍勇私心愛之及歸厚懸金帛於界上以誘焉諸軍貪其厚利私遁者甚眾太祖移牒以讓之瑄來辭不遜由是始搆隙焉及秦宗權敗太祖移軍攻時溥於徐州時瑄方右乃遣使來告太祖曰巢權繼爲蛇虺毒螫中原與君把臂同盟輔車相依今賊已平殄人粗聊生吾弟宜念逺圖不可自相魚肉或行人之失辭疆吏之逾法可以理遣未得便暌和好投防忌器弟幸思之太祖方怒時溥通於孫儒不從其言及龎師古攻徐州瑄出師來援太祖深銜之徐旣平太祖並兵以攻鄆自景福元年冬遣朱友裕領軍渡濟至幹寧三年宿軍齊鄆間大小凡數十戰語在太祖紀中自是野無人耕屬城悉爲我有瑄乃使人求救於太原李克用遣其將李承嗣史儼等援之尋爲羅信所扼援略旣絕瑄瑾竟敗幹寧四年正月龐師古攻防鄆州遁至中都北匿於民家爲其所箠並妻榮氏擒之來獻俱斬於汴橋下

朱瑾瑄從父弟雄武絕倫性頗殘忍光啟中瑾與兗州節度使齊克譲婚瑾自鄆盛飾車服私藏兵甲以赴禮防親迎之夜甲士竊發擄克譲自稱畱後及蔡賊鴟張瑾與太祖連衡同討宗權前後屢防以功正授兗州節度使旣得士心有兼並天下之意太祖亦忌之瑾以厚利招誘太祖軍士以爲間諜及太祖攻鄆瑾出師來援累與太祖接戰幹寧二年春太祖令大將朱友防攻瑾掘塹柵以環之朱瑄遣將賀瓌及蕃將何懷寶赴援爲友防所擒十一月瑾從兄齊州刺史瓊以州降太祖令執賀瓌懷寶及瓊以狥於城下語曰卿兄已敗早宜效順瑾僞遣牙將瑚兒持書幣送降太祖自至延壽門外與瑾交語瑾謂太祖曰欲令大將送符印願得兄瓊來押領所貴骨肉盡布腹心也太祖遣將與客將劉捍取符笥瑾單馬立於橋上揮手謂捍曰可令兄來余有密欵卽令瓊往瑾先令騎士董懷進伏於橋下及瓊至懷進突出擒瓊而入俄而斬瓊首投於城外太祖乃班師及鄆州防龐師古乘勝攻兗瑾與李承嗣方出兵求芻粟於丰沛間瑾之二子及大將康懷英判官辛綰小校閻實以城降師古瑾無歸卽與承嗣將麾下士將保沂州刺史尹處賓拒闗不納乃保海州爲師古所迫遂擁州民渡淮依楊行蜜行密表瑾領徐州節度使龐師古渡淮行密令瑾率師以禦之淸口之敗瑾有力焉自是瑾率淮軍連嵗北防徐宿大爲東南之患及行密卒子渭繼立以徐溫子知訓爲行軍副使寵遇頗深後楊溥僭號知訓爲樞密使知政事以瑾爲同平章事仍督親軍時徐溫父子恃寵專政慮瑾不附已【陳彭年江南別錄云徐知訓初學兵法幹朱瑾瑾悉心教之後與瑾有隙夜遣壯士殺瑾瑾手刄數人埋於捨後】貞明四年六月出瑾爲淮寧軍節度使知訓設家宴以餞瑾瑾事之愈遜翼日詣知訓第謝畱門久之知訓家僮私謂瑾曰政事相公此夕在白牡丹妓院侍者無得往瑾謂典謁曰吾不柰朝饑且歸旣而知訓聞之愕然曰晚當過瑾瑾厚備供帳瑾有所乘名馬冬以錦帳貯之夏以羅幬防之愛妓桃氏有絕色善歌舞及知訓至奉巵酒爲壽初以名馬奉知訓喜而言曰相公出鎭與吾暫別離恨可知願此盡歡瑾卽延知訓於中堂出桃氏酒旣醉瑾斬知訓首示其部下【馬令南唐書云知訓因求馬於瑾瑾不與遂有隙俄出瑾爲靜淮節度使瑾詣知訓別且願獻前馬知訓喜往謁瑾家瑾妻出拜知訓答拜瑾以笏擊踣遂斬知訓】因以其眾急趨衙城知訓之黨已闔門矣惟瑾得獨入與衙兵戰復逾城而出傷足求馬不獲遂自刎暴其屍於市盛夏無蠅蛆徐溫令投之於江部人竊收葬之溫疾亟夢瑾被髮引滿將射之溫乃爲之禮葬立祠祭之【馬令南唐書云初宿衛將李球馬謙挾楊隆演登樓取庫兵以誅知訓陣於門橋知訓與戰頻卻朱瑾過自外來以一騎前視其陣曰不足爲也因反顧一麾外兵爭進遂斬球謙亂兵皆潰瑾嘗有徳於知訓者也及其凶終吳人皆謂曲在知訓五代史補朱瑾之奔淮南也時行密方圖覇其爲禮待有加於諸將數等瑾感行密見知欲立奇功爲報但憾無入陣焉忽忽不樂一日晝寢夢老叟眉髮皓然謂瑾曰君長憾無入陣馬今馬生矣及廐報適退槽馬生一駒見臥未能起瑾驚曰何應之速也行往視之見骨目皆非常馬大喜曰事辦矣其後破杜洪取鐘傳未嘗不得力馬初瑾之來也徐溫覩其英烈深忌之故瑾不敢預政及行密死子溥嗣位溫與張鎬爭權襲殺鎬自是事無大小皆決於溫旣而溫復爲自安之計萬以子知訓自代然後引兵出居金陵實欲控制中外知訓猶恣橫瑾居常嫉之一旦知訓欲得瑾所乘馬瑾怒遂擊殺知訓提其首請溥起兵誅溫溥素怯懦見之掩面而走瑾曰老婢兒不足爲計亦自殺中外大駭且懼溫至遽以瑾屍暴之市中時盛暑肌肉累日不壊至靑蠅無敢輒泊人有病者或於暴屍處取土而煎服之無不愈】

時溥徐州人初爲州之驍將唐中和初秦宗權據蔡州侵防鄰藩節度使支詳命溥帥師以討之徐軍屢防軍情歸順以節鉞授之【舊唐書列傳時溥彭城人徐之牙將黃巢據長安詔徴天下兵進討中和二年武寧軍節度使支詳遣溥與副將陳璠率師五千赴難行至河陰軍亂剽河陰縣廻溥招合撫諭其眾復集懼罪屯於境上詳遣人迎犒悉恕之溥乃移軍向徐州旣入軍人大呼推溥爲畱後送詳於大彭館溥大出資裝遣陳璠援詳歸京詳宿七里亭其夜爲璠所殺舉家屠害溥以璠爲宿州刺史竟以違命殺詳溥誅璠又令別將帥軍三千赴難京師天子還宮授之節鉞及黃巢攻陳州秦宗權據蔡州與賊連結徐蔡相近溥出師討之軍鋒益盛每戰屢提黃巢之敗也其將尙讓以數千人降溥後林言又斬黃巢首歸徐州時溥功名第一詔授檢校太尉中書令鉅鹿郡王宗權未平仍授溥徐州行營兵馬都統蔡賊平朱全忠與之爭功遂相嫌怨淮南亂朝廷以全忠遙領淮南節度以平孫儒行密之亂汴人應援路出徐方溥阻之全忠怒出師攻徐自光啟至大順六七年間汴軍四集徐泗三郡民無耕稼頻嵗水災人喪十六七溥窘防求和於汴全忠曰移鎭則可朝廷以尙書劉崇望代溥以溥爲太子太師溥懼出城見害不受代汴將龐師古城兵於野溥求援於兗州朱瑾出兵救之值大雪糧盡而還城中守陴者饑甚加之疾疫汴將王重師牛存節夜乘梯而入溥與妻子登樓自焚而卒實景福二年也地入於汴】

王師範靑州人父敬武初爲平盧牙將唐廣明元年無棣人洪覇郎合羣盜於齊棣間節度使安師儒遣敬武討平之及巢賊犯長安諸藩擅易主帥敬武乃逐師儒自爲畱後王鐸承制授以節鉞後以出師勤王功加太尉平章事龍紀中敬武卒師範年幼三軍推之爲帥棣州刺史張蟾叛於師範不受節度朝廷乃以崔安潛爲平盧帥師範拒命張蟾迎安潛至郡同討師範師範遣將盧將兵攻蟾復叛與蟾通謀僞旋軍將襲靑州師範知之遣重賂迎謂之曰吾以先人之故爲軍府所推年方幼少未能幹事如公以先人之故令不乏祀公之仁也如以爲難與成事乞保首領以守先人墳墓亦惟命以師範年幼必無能爲不爲之備師範伏兵要路迎而享之預謂紀綱劉曰翼日盧至爾卽斬之酬爾以軍校鄩如其言斬於座上及同亂者數人因戒厲士眾大行頒賞與之誓約自率之以攻棣州擒張蟾斬之安潛遁還長安師範雅好儒術少負縱橫之學故安民禁暴各有方略當時藩翰咸稱之及太祖平兗鄆遣朱友防攻之師範乞盟遂與通好天復元年冬李荗貞刼遷車駕幸鳯翔韓全誨矯詔加罪於太祖令方鎭出師赴難詔至貴州師範承詔泣下曰吾輩爲天子藩籬君父有難略無奮力者皆彊兵自衛縱賊如此使上失守宗祧危而不持是誰之過吾今日成敗以之乃發使通楊行密遣將劉鄩襲兗州別將襲齊時太祖方圍鳯翔師範遣將張居厚部輿夫二百言有獻於太祖至華州城東華將婁敬思疑其有異部輿視之乃兵仗也居厚等因呼殺敬思聚眾攻西城時崔在華州遣部下閉闗拒之遂遁去是日劉鄩下兗州河南數十郡同日發太祖怒遣朱友寧率軍討之旣而友寧爲靑軍所敗臨陣被擒傳首於淮南天復三年七月太祖復令楊師厚進攻屯於臨胊師厚屢敗靑軍遂進寨於城下師範懼乃令副使李嗣業詣師厚乞降太祖許之嵗余遣李振權典靑州事因令師範舉家徙汴師範將至縞素乘驢請罪於太祖太祖以禮待之尋表爲河陽節度使防韓建移鎭靑州太祖帳餞於郊師範預焉太祖謂建曰公頃在華陰政事之暇省覧經籍此亦士君子之大務今之靑土政簡務暇可復修華陰之故事建防謙而已太祖又曰公讀書必須精意勿錯用心太祖以師範好儒前以靑州叛故以此言譏之及太祖卽位徴爲金吾上將軍開平初太祖封諸子爲王友寧妻號訴於太祖曰陛下化家爲國人人皆得封崇妾夫早預艱難粗立勞效不幸師範反逆亡夫橫屍疆塲寃讎尙在朝廷受陛下恩澤亡夫何罪太祖淒然淚下曰幾忘此賊卽遣人族師範於洛陽先掘坑於第側乃告之其弟師誨兄師悅及兒侄二百口咸盡戮焉時使者宣詔訖師範盛啟宴席令昆仲子弟列座謂使者曰死者人所不能免況有罪乎然予懼坑屍於下少長失序有愧於先人行酒之次令少長依次於坑所受戮人士痛之後唐同光三年三月詔贈太尉

劉知俊字希賢徐州沛縣人也姿貎雄傑倜儻有大志始事徐帥時溥爲列校溥甚器之後以勇略見忌唐太順二年冬率所部二千人來降卽署爲軍校知俊披甲上馬輪劍入敵勇冠諸將太祖命左右義勝兩軍隸之尋用爲左開道指揮使故當時人爲之劉開道後討秦宗權及攻徐州皆有功尋補徐州馬步軍都指揮使攻海州下之遂奏授刺史天復初歷典懷鄭二州從平靑州以功奏授同州節度使天祐三年冬以兵五千破岐軍六萬於美原自是連克鄜延等五州乃加檢校太傅平章事開平二年春三月命爲潞州行營招討使知俊未至潞夾寨已防晉人引軍方攻澤州聞知俊至乃退尋攺西路招討使六月大破岐軍於幕谷俘斬千計李荗貞僅以身免三年五月加檢校太尉兼侍中封大彭郡王時知俊威望益隆太祖雄猜日甚會佑國軍節度使王重師無罪見誅知俊居不自安乃據同州叛【鑑戒錄云彭城王劉知俊鎭同州日因築營墻掘得一物重八十餘片狀若油囊召賓幕將校問之劉源曰此是寃气所結古來囹圄之地或有焉昔王充據洛陽修河南府獄亦獲此物源聞酒能忘憂奠以醇醪或可消釋耳然此物之出亦非吉徵也知俊命具酒饌祝酹復瘞之尋有叛城背主之事】送款於李荗貞又分兵以襲雍華雍州節度使劉捍被擒送鳳翔害之華州蔡敬思被傷獲免太祖聞知俊叛遣近臣諭之曰朕待卿甚厚何相負耶知俊報曰臣非背徳但畏死耳王重師不負陛下而致族滅太祖復遣使謂知俊曰朕不料卿爲此昨重師得罪蓋劉捍言陰結邠鳳終不爲國家用我今𨿽知枉濫悔不可追致卿如斯我心恨恨蓋劉捍誤於事也捍一死固未塞貴知俊不報遂分兵以守潼闗太祖命劉鄩率兵進討攻潼闗下之時知俊弟知浣爲親衛指揮使聞知俊叛自洛奔至潼闗爲鄩所擒害之尋而王師繼至知俊乃舉族奔於鳳翔李荗貞厚待之僞加檢校太尉兼中書令以土疆不廣無藩鎭以處之但厚給俸祿而已尋命率兵攻圍靈武且圖收圉之地靈武節度使韓遜遣使來告急太祖令康懷英率師救之師次邠州長城嶺爲知俊邀擊懷英敗歸【九國誌云李彥琦劉知俊自靈武班師塗經長城嶺梁師率精鋭數萬躡其後彥琦與知俊罔設方略擊敗之】荗貞悅署爲涇州節度使復命率眾攻興元進圍西縣防蜀軍救至乃退【九國誌王宗鐬傳云岐將劉知俊等領大軍分路來攻由階成路奪固鎭糧王宗侃唐襲等禦之至靑泥嶺爲知俊所敗退保西縣會大雨漢江漲宗鐬自羅村得鄕導緣山而行數百里與宗播遇於鐵谷合軍出湯頭時知俊自斜谷山南直抵興州圍西縣軍人防掠巴中宗鐬與宗播襲之會王建亦至遂解西縣之圍】旣而爲荗貞左右石簡顒等間之免其軍政寓於岐下掩闗歷年荗貞猶子繼崇鎭秦州因來寧覲言知俊途窮至此不宜以防嫉見疑荗貞乃誅簡顒等以安其心繼崇又請令知俊挈家居秦州以就丰給茂貞從之未幾邠州亂茂貞命知俊討之時邠州都校李保衡納欵於朝廷末帝遣霍彥威率眾先入於邠知俊遂圍其城半載不能下防李繼崇以秦州降於蜀知俊妻孥皆遷於成都遂解邠州之圍而歸岐陽以舉家入蜀終慮有忌因與親信百餘人夜斬闗奔蜀王建待之甚至卽授僞武信軍節度使尋命將兵伐岐不克班師因圍隴州獲其帥桑志以歸久之復命爲都統再領軍伐岐時部將皆王建舊人多違節度不成功而還蜀人因而毀之先是王建𨿽加寵待然亦忌之嘗謂近侍曰吾漸衰耗恆思身後劉知俊非爾輩能駕馭不如早爲之所又嫉其名者於里巷間作謡言云黑牛出圈防繩斷知俊色黔而丑生防繩者王氏子孫皆以宗承爲名故以此搆之僞蜀天漢元年冬十二月建遣人捕知俊斬於成都府之炭市及王衍嗣僞位以其子嗣禋尙僞峨眉長公主拜駙馬都尉後唐同光末隨例遷於洛卒知俊族子嗣彬防從知俊徵行累遷爲軍校及知俊叛以不預其謀得不坐貞明末大軍與晉王對壘於徳勝久之嗣彬率數騎奔於晉具言朝廷軍機得失又以家世讎怨將以報之晉王深信之卽後給田宅仍賜錦衣玉帶軍中目爲劉二哥居一年復來奔當時晉人謂是刺客以晉王恩澤之厚故不竊發龍徳三年冬從王彥章戰於中都軍敗爲晉人所擒晉王見之笑謂嗣彬曰爾可還予玉帶嗣彬惶恐請死遂誅之

楊崇本不知何許人幼爲李茂貞之假子因冒姓李氏名繼徽唐光化中茂貞表爲邠州節度使天復元年冬太祖自鳳翔移軍北伐駐斾於邠郊命諸軍攻其城崇本懼出城請降太祖復置爲邠州節度使仍令復其本姓名焉及師還遷其族於河中其後太祖因統戎往來由於蒲津以崇本妻素有姿色嬖之於別館其婦素剛烈私懷愧恥遣侍者讓崇本曰丈夫擁旄伏鉞不能庇其伉儷我已爲朱公婦今生無面目對卿期於刀繩而已崇本聞之但灑淚念怒又昭宗自鳳翔回京崇本之家得歸邠州崇本恥其妻見辱因玆復貳於太祖乃遣使告茂貞曰朱氏兆亂謀危唐祚父爲國家盤石不可坐觀其禍宜於此時畢命興復事茍不濟死爲社禝可也茂貞乃遣使防兵於太原時四川王建亦令大將出師以助之岐蜀連兵以攻雍華關西大震太祖遣郴王友裕帥師禦之防友裕卒於行乃班師天祐三年冬十月崇本復領鳯翔邠涇秦隴之師防延州胡章之眾合五六萬屯於美原列柵十五其勢甚盛太祖命同州節度使劉知俊及康懷英帥師拒之崇本大敗復歸於邠州自是垂翅久之乾化元年冬爲其子彥魯所毒而死彥魯自稱畱後領其軍事凡五十餘日爲崇本養子李保衡所殺保衡舉其城來降末帝命霍彥威爲邠帥由是邠寧復爲末帝所有

蔣殷不知何許人幼孤隨其母適於河中節度使王重盈之家重盈憐之畜爲已子唐天復初太祖旣平蒲陜殷與從兄珂舉族遷於大梁太祖感王重榮之舊恩凡王氏諸子皆錄用焉殷由是繼歷內職累遷至宣徽院使殷素與庶人友珪善友珪簒立命爲徐州節度使乾化三年秋末帝以福王友璋鎭徐方殷自以爲友珪之黨懼不受代遂堅壁以拒命時華州節度使王瓚殷之從弟也懼其連坐上章言殷本姓蔣非王氏之子也末帝乃下詔削奪殷在身官爵仍令卻還本姓命牛存節劉鄩等帥軍討之是時殷求救於淮南楊溥遣朱瑾率眾來援存節等逆擊敗之貞明元年春存節劉鄩攻下徐州殷舉族自燔於火中得其屍梟首以獻之

張萬進云州人初爲本州小校亡命投幽州劉守光厚遇之任爲禆將滄州劉守文以弟守光囚父而竊據其位自領兵問罪尋敗於雞蘇守光遂兼有滄景之地令其子繼威主畱務繼威年幼未能政事以萬進佐之凡闗軍政一皆委任繼威凶虐類父嘗淫亂於萬進之家萬進怒而殺之【通鑑云乾化二年九月庚子萬進遣使奉表降於梁辛丑以萬進爲義昌畱後甲辰攺義昌爲順化軍以萬進爲節度使此傳疑有闕文】又遣使歸於晉旣而末帝遣楊師厚劉守奇潛兵掠鎭冀因東攻滄州萬進懼乞降師厚表靑州節度使俄遷兗州仍賜名守進萬進性旣輕險專圖反側貞明四年冬據城叛命遣使送欵於晉王末帝降制削其官爵仍復其本名遣劉鄩討之晉人不能救五年冬萬進危防小將邢師遇潛謀內應門以納王師遂防其地萬進族誅

史臣曰夫云雷構屯龍虵起陸勢均者交鬭力敗者先亡故瑄瑾時溥之流皆梁之吞噬斯亦理之常也惟瑾始以竊發有土終以竊發亡身所謂君以此始必以此終者乎師範屬衰季之運以興復爲謀事𨿽不成忠則可尙𨿽貽族滅之禍亦可以興臧洪逰於地下矣知俊驍武有餘奔亡不暇六合𨿽大無所容身夫如是則豈若義以爲勇者乎崇本而下俱以叛滅又何足以道哉

舊五代史卷十三

舊五代史卷十三考證

梁列傳三朱瑄傳敬武遣將曹全晸案新唐書及通鑑俱作曹存實舊唐書歐陽史與是書同

部將崔君預據城叛全晸攻之案舊唐書韓簡傳云曹全晸爲簡所敗死之鄆將崔君裕收合殘眾保鄆州朱瑄傳云崔君裕權知州事全晸知其兵寡襲君裕據韓簡傳則全晸死而君裕保其城據朱瑄傳則君裕爲全晸所殺二傳自相矛盾是書從朱瑄傳又君預諸史俱作君裕

光啟初魏博韓允中攻鄆案新唐書作中和初魏博韓簡東窺曹鄆考舊唐書韓允中傳乾符元年十一月卒子簡起復爲節度觀察畱後新唐書本紀亦云是考鄆者韓簡非允中也通鑑作中和二年韓簡擊鄆州當得其實是書訛作允中與諸史年月姓氏舛異

朱瑾傳瑾從兄齊州刺史瓊以州降齊州原本作濟州據通鑑及北夣瑣言攺正

瑾之二子案新唐書作瑾子用貞

刺史尹處賔案新唐書作尹懷賔

出瑾爲淮寧軍節度使淮寧原本作懷寧據九國誌攺正

愛妓姚氏案九國誌作妻陶氏

王師範棣州刺史張蟾叛於師範張蟾原本作張儋今據新唐書攺正

劉知俊傳尋用爲左開道指揮使開道原本作闗道今據歐陽史攺正

楊崇本傳乾化元年案原本作乾化四年今據歐陽史攺正

張萬進傳仍賜名守進守進原本作方進今據本紀攺正

舊五代史卷十三考證

欽定四庫全書

舊五代史卷十四

宋門下侍郎參知政事監修國史薛居正等撰

梁書第十四

列四

羅紹威【舊唐書云紹威字端已】魏州貴鄕人父信本名宗弁初爲馬牧監事節度使樂彥貞光啟末彥貞子從訓驕盈太橫招聚兵甲欲誅牙軍牙軍怒聚噪攻之從訓出據相州牙軍廢彥貞囚於龍興寺逼令爲僧尋殺之推小校趙文建爲畱後先是信自言於所居遇一白須翁謂之曰爾當爲土地主如是者再心竊異之旣而文建不洽軍情牙軍聚呼曰孰願爲節度使者信卽應曰白須翁早以命我可以君長爾曹唐文徳元年四月牙軍推信爲畱後朝廷聞之卽正授節旄幹寧中太祖急攻兗鄆朱瑄求援於太原時李克用遣大將李存信率師赴之假道於魏屯於莘縣存信禦軍無法稍侵魏之芻牧信不平之太祖因遣使謂信曰太原志吞河朔逥戈之日貴道堪憂信懼乃歸欵於太祖仍出師三萬攻李存信敗之未幾李克用領兵攻魏營於觀音門外屬邑多拔太祖遣葛從周援之戰於洹水擒克用男落落以獻太祖令送於信斬之晉軍乃退是時太祖方圖兗鄆慮信離貳每嵗時賂遺必卑辭厚禮信每有答貺太祖必對魏使北面拜而受之曰六兄比予有倍年之長兄弟之國安得以常鄰遇之故信以爲厚已其後信累官至檢校太尉封臨淸王光化元年八月薨於位紹威襲父位爲畱後【舊唐書云紹威自文徳初授左散騎常侍充天雄軍節度副使自龍紀至幹寧十年之中累加官爵】朝廷因而命之尋正授旄鉞累加檢校太尉兼侍中封長沙郡王昭宗東遷命諸道修洛邑紹威獨營太廟制加守侍中進封鄴王初至徳中田承嗣盜據相魏澶博衛貝等六州召募軍中子弟置之部下號曰牙軍皆丰給厚賜不勝驕寵年代寖逺父子相襲親黨膠固其凶戾者彊賈豪奪逾法犯令長吏不能禁變易主帥有同兒戱自田氏以後垂二百年主帥廢置出於其手如史憲誠何全皥韓君雄樂彥貞皆爲其所立優奬小不如意則舉族被誅紹威懲其往𨿽以貨賂姑息而心銜之紹威嗣世之明年正月幽州劉仁恭擁兵十萬謀亂河朔進陷貝州長驅攻魏紹威求援於太祖太祖遣李思安援之屯於洹水葛從周自邢洺引軍入魏州燕將劉守文單可及與王師戰於內黃大敗之乘勝追躡防從周亦出軍掩擊又敗燕軍斬首三萬餘級三年紹威遣使防軍同攻滄州以報之自是紹威感太祖援助之恩深加景附紹威見唐祚衰淩羣雄交亂太祖兵彊天下知必有禪代之志故傾心附結贊成其事每慮牙軍變易心不自安天祐初州城地無故自陷俄而小校李公佺謀變紹威愈懼乃定計圖牙軍遣使告太祖求爲外援太祖許之遣李思安防魏博軍再攻滄州先是安陽公主薨於魏太祖因之遣長直軍校馬嗣勲選兵千人伏兵仗於巨橐中肩舁以入魏州言助女事天祐三年正月五日太祖親率大軍濟河聲言視行營於滄景牙軍頗疑其事是月十六日紹威率奴客數百與嗣勲同攻之時宿於牙城者千餘人遲明盡誅之凡八千家皆赤其族州城爲之一空翼日太祖自內黃馳至鄴時魏軍二萬方與王師同圍滄州聞城中有變乃擁大將史仁遇保於髙唐六州之內皆爲勍敵太祖遣諸將分討之半嵗方平自是紹威𨿽除其偪然尋有自弱之悔不數月復有孚陽之役紹威飛挽饋運自鄴至長蘆五百里疊迹重軌不絕於路又於魏州建元帥府署沿道置亭候供牲牢酒備軍幕什器上下數十萬人一無闕者及太祖逥自長蘆復過魏州紹威乘間謂太祖曰邠岐太原終有狂譎之志各以興復唐室爲詞王宜自取神器以絕人望天與不取古人所非太祖深感之及登極加守太傅兼中書令賜號扶天啟運竭節功臣車駕將入洛奉詔重修五鳳樓朝元殿巨木良匠非當時所有倐架於地溯流西立於舊址之上張設綈繡皆有副焉太祖甚喜以寶帶名馬賜之先是河朔三鎭司管鑰備灑掃皆有閹人紹威曰此類皆宮禁指使豈人臣家所宜畜也因搜獲三十餘輩盡以來獻太祖嘉之開平中加守太師兼中書令邑萬戶紹威甞以臨淄海岱罷兵嵗久儲庾山積惟京師軍民多而食益寡願於太行伐木下安陽淇門斵船三百艘置水運自大河入洛口嵗漕百萬石以給宿衛太祖深然之防紹威遘疾革遣使上章乞骸骨太祖撫案動容顧使者曰亟行語而主爲我彊飯如有不可諱當世世貴爾子孫以相報也仍命其子周翰監總軍府及訃至輟朝三日冊贈尙書令紹威在鎭凡十七年年三十四薨紹威形貌魁偉有英傑气攻筆札曉音律性復精悍明敏服膺儒術明達吏理好招延文士聚書萬卷開學館置書樓每歌酒宴防與賓佐賦詩頗有情致【太平廣記引羅紹威云當時藩牧之中最獲文章之譽每命幕客作四方書檄小不稱意壊裂抵棄自孹牋起艸下筆成文𨿽無藻麗之風幕客多所不及】江東人羅隠者佐錢鏐軍幕有詩名於天下紹威遣使賂遺敍南巷之敬隠乃聚其所爲詩投寄之紹威酷嗜其作因目已之所爲曰偸江東集至今鄴中人士諷詠之紹威甞有公防詩云簾前澹泊雲頭日座上蕭騷雨腳風𨿽深於詩者亦所嘆伏紹威子三人長曰廷規位至司農卿尙太祖女安陽公主又尙金華公主早卒次曰周翰繼爲魏博節度使【通鑑攷異引梁功臣六周翰起復云麾將軍充天雄軍節度畱後尋檢校司徒正授魏博節度使】亦早卒季曰周敬歷滑州節度使別有開平四年夏詔金華公主出家爲尼居於宋州靜寺蓋太祖推恩於羅氏令終其婦節也【五代史補云羅鄴王紹威俊邁有詞學尢好戲判常有人向官街中韝驢置鞍於地值牛車過急行碾破其鞍驢主怒毆駕車者爲廂司所擒紹威更不按問遂判其狀云鄴城大道甚寛何故駕車碾鞍領韝驢漢子科決待駕車漢子喜歡詞𨿽俳諧理甚切當論者許之】

趙犨其先天水人代爲忠武牙將曾祖賓祖英奇父叔文皆歷故職犨幼有奇智齠齔之時與鄰里小兒戲於道左恆分布行列爲部伍戰陣之狀自爲董帥指顧有節如夙習焉羣兒皆稟而從之無敢亂其行者其父目而異之曰吾家千里駒也必大吾門矣及赴鄕校誦讀之性出於同輩弱冠有壯節好功名妙於弓劍气義勇果郡守聞之擢爲牙校唐防昌中壺闗作亂隨父北徵收天井闗未幾從王師徵蠻浹月方克惟忠武將士轉戰溪洞之間斬獲甚眾本道錄其勲陟爲馬步都虞候乾符中王僊芝起於曹濮大縱其徒侵掠汝鄭犨乃率步騎數千襲之賊黨南奔及黃巢陷長安天子幸蜀中原無主人心騷動於是陳州數百人相率告許州連帥願得犨知軍州事其帥卽以狀聞於是天子下詔以犨守陳州刺史旣視事乃謂將吏曰賊巢之虐徧於四方茍不爲長安市人所誅則必驅殘黨以東下況與忠武久爲仇讐淩我土疆勢必然也乃遣增垣墉濬溝洫實倉廩積薪芻凡四門之外兩舎之內民有資糧者悉令挽入郡中繕甲兵利劍矟弓弩矢石無不畢備又招召勁勇寘之麾下以仲弟昶爲防遏都指揮使以季弟珝爲親從都知兵馬使長子麓次子霖皆分領鋭兵黃巢在長安果爲王師四面扼束食盡人饑謀東奔之計先遣驍將孟楷擁徒萬人直入項縣犨引兵擊之賊眾大潰斬獲略盡生擒孟楷中和三年朝廷聞其功就加檢校兵部尙書俄轉右僕射不數月加司空進潁川縣伯巢黨知孟楷爲陳所擒大驚憤乃悉眾東來先據溵水後與蔡州秦宗權合勢以攻宛丘陳人懼焉犨恐眾心擕離乃於眾中揚言曰忠武素稱義勇淮陽亦謂勁兵是宜戮力同心捍禦羣冦建功立節去危就安諸君宜圖之況吾家食陳祿久矣今賊眾圍逼眾寡不均男子當於死中求生又何懼也且死於爲國不猶愈於生而爲賊之伍耶汝但觀吾之破賊敢有異議者斬之由是眾心靡不踴躍無何開門與賊接戰每戰皆捷賊眾益怒巢於郡北三四里起八僊營如宮闕之狀又修百司廨署儲蓄山峙蔡人濟以甲冑軍無所闕焉凡圍陳三百日大小數百戰𨿽兵食將盡然人心益固犨因令間道奉羽書乞師於太祖太祖素多犨之勇果乃許之四年四月太祖引大軍與諸軍防於陳之西北陳人望旗鼓出軍縱火急攻巢寨賊眾大潰重圍遂解獻捷於行在五年八月除犨爲蔡州節度使於時巢黨𨿽敗宗權益熾六七年間屠膾中原陷二十餘郡惟陳去蔡百餘里兵少力防日與爭鋒終不能屈文徳元年蔡州平朝廷議勲以犨檢校司徒充防寧軍節度使又攺授浙西節度使不離宛丘兼領二鎭龍紀元年三月又以平巢蔡功就加平章事充忠武軍節度使仍以陳州爲理所由是中原塵靜唐帝復歸長安陳許流亡之民𦇤負歸業犨設法招撫人皆感之犨兄弟三人時稱雍睦一日念仲弟昶同心王事共立軍功乃下令盡以軍州事付於昶遂上表乞骸後數月寢疾卒於陳州官舎年六十六於宛丘縣之先域累贈太尉犨𨿽盡忠唐室保全陳州然黙識太祖雄傑每降心托迹爲子孫之計故因解圍之後以愛子結親又請爲太祖立生祠於陳州朝夕拜謁數年之間悉力委輸凡所徴調無不率先故能保其功名長子麓位至列卿次子霖攺名巖尙太祖女長樂公主開平初授衛尉卿駙馬都尉二年九月權知洺州軍州事俄轉天威軍使十二月授右羽林統軍攺右衛上將軍充大內皇墻使三年七月出爲宿州團練使旋移州刺史其後累歷近職連典禁軍預誅庶人友珪有功末帝卽位用爲租庸使守戶部尙書巖以勲戚自負貨賂公行天下之賄半入其門又以身尙公主聞唐朝駙馬都尉杜悰位極將相以服禦飲饌自奉務極華侈巖恥其不及由是丰其飲膳嘉羞法饌動費萬錢僦斂网商其徒如市權勢燻灼人皆阿附及唐莊宗滅梁室巖逾垣而逸素與徐州溫韜相善巖往依之旣至韜斬巖首送京師

昶字大東犨仲弟也弱冠習兵機沈黙大度神形灑落臨事有通變之才及兄犨爲陳州刺史以昶爲防禦都指揮使未幾巢將孟楷擁眾萬餘據項城縣昶與兄犨領兵擊破之擒楷以歸不數月巢黨悉眾攻陳以報孟楷之役又蔡冦合從凶醜百萬棲於陳郊陳人大恐一夕昶因巡警假寐於闉闍恍惚間如有陰助昶異而待之遲明開門決戰人心兵勢勇不可遏若有陰兵前導是日擒賊將數人斬首千餘級羣凶气沮其後連日交戰無不應機俘斬未甞小衂以至重圍數月士心如一及賊敗圍解朝廷紀勲昶一門之中疊加爵秩當時方鎭之內言忠勇者言守禦者言功勲者言政事者皆以犨昶爲首焉及犨遙領泰寧軍節度以昶爲本州刺史檢校右僕射俄而犨有疾遂以軍州盡付於昶詔授兵馬畱後旋遷忠武軍節度使亦以陳州爲理所時宗權未滅中原方受其毒陳蔡封疆相接昶每選精鋭深入蔡境蔡賊𨿽眾終不能抗以至宗權敗焉朝廷賞勲加檢校司徒昶以大冦削平之後益畱心於政事勸課農桑大布恩恵景福元年秋陳許將吏耆老錄其功詣闕以聞天子嘉之命文臣撰徳政碑植於通衢以旌其功俄加同平章事昶自圍解之後恆曰梁王之恩不敢忘也是後太祖每有徵伐昶訓練兵甲饋挽供億無有不至幹寧二年寢疾薨於鎭年五十三追贈太尉

珝字有節犨季弟也幼而剛毅器宇深沈旣冠好書籍及壯工騎射尢精三略及犨爲陳州刺史以珝爲親從都知兵馬使時巢黨東出商鄧與蔡賊防眾至百餘萬掘長壕五百道攻陳陳人大懼珝與二兄堅心誓眾激勵將校約以死節珝以祖先松楸去郭數里慮爲羣盜穿發乃夜縱心膂之士遷柩入城府庫舊有巨弩數百枝機牙皆缺工人咸謂不可用珝卽創意制度自調筈置之雉堞間矢激五百餘步凡中人馬皆洞達胸腋羣賊畏之不敢逼近自仲秋至於首夏軍食將竭士𨿽不飽而堅拒之志不移會太祖率大軍解其圍珝兄弟泣感謝其後朝廷議功加檢校右僕射遙領處州刺史犨薨昶爲忠武軍節度使珝遷爲行軍司馬檢校司空昶薨珝知忠武軍畱後珝公幹之才播於逺邇至於符籍虛實財谷耗登備閱其根本民之利病無不洞知庶事簡防公私俱濟太祖深加慰薦尋加特進檢校司徒充忠武軍節度使陳州土壤卑疎每嵗壁壘摧圯工役不暇珝遂營度力用俾以甓周砌四墉自是無霖潦之虞光化二年加檢校太保平章事明年檢校侍中進封天水郡公珝博通前古以陳州本伏羲所都南頓乃光武舊地遂稽考古制崇飾廟貌爲四民祈福之所又詢鄧艾故址決翟王河以漑稻粱大實倉廩民獲其利珝兄弟節制陳許繼擁旌共二十餘年陳人愛戴風化大行天復元年冬韓建爲忠武軍節度使乃徴珝知同州匡國軍節度畱後時太祖統軍岐下珝輸挽調發旁午道途俄而昭宗還長安詔徴入覲錫迎鑾功臣之號珝因堅辭藩鎭遂加檢校太傅右金吾衛上將軍及扈從東遷嵗余以痼疾免官遂歸淮陽未幾薨於私第年五十五詔贈侍中陳人爲之罷市子縠仕至左驍衛大將軍宣徽北院使唐莊宗入汴與從兄巖皆族誅王珂河中人祖縱鹽州刺史父重榮河東節度使破黃巢有大功封瑯琊郡王珂本重榮兄重簡之子出繼重榮唐僖宗光啟三年重榮爲部將常行儒所害推重榮弟重盈爲蒲帥以珂爲行軍司馬及重盈卒軍府推珂爲畱後時重盈子珙爲陜州節度使瑤爲絳州刺史由是爭爲蒲帥瑤珙連上章論列又與太祖書云珂非吾兄弟蓋余家之蒼頭也小字忠兒安得繼嗣珂亦上章云亡父有興復之功又遣使求援於太原李克用爲保薦於朝昭宗可之旣而珙厚結王行瑜李茂貞韓建爲援三鎭互相表薦昭宗詔諭之曰吾以太原與重榮有再造之功已兪其奏矣幹寧二年五月三鎭率兵入覲賊害時政請以河中授珙瑤又連兵以攻河中克用聞之出師以討三鎭瑤珙兵退晉師拔絳州擒瑤斬之及克用駐軍於渭北昭宗以珂爲河中節度使正授旄鉞克用因以女妻珂珂至太原謝婚成禮克用令李嗣昭將兵助珂攻珙於陜焉光化末太祖謂張存敬曰珂恃太原之勢侮慢鄰封爾爲我持一繩以縛之天復元年春存敬兵下晉絳令何絪守晉州以阨太原援師二月大軍逼河中珂妻書告太原曰敵勢攻逼朝夕爲俘囚乞食於大梁矣大人安忍不救克用曰前途旣阻眾寡不敵救則與爾兩亡可與王郎歸朝廷珂復求救於李茂貞茂貞不答珂勢窮蹙卽登城謂存敬曰吾與汴王有家世事分公宜退舎俟汴王至吾自聽命存敬卽日退舎三月太祖自洛陽至先哭於重榮之墓蒲人聞之感悅珂欲面縛牽羊以見太祖曰太師阿舅之恩何時可忘郎君若以亡國之禮相見黃泉其謂我何【歐陽史云梁太祖自同州降唐卽依重榮以母王氏故事重榮爲舅】及珂出迎於路握手歔欷聨轡而入乃以居敬守河中珂舉家徙於汴後入覲被殺於華州舎

珙少有俊气才兼文武性甚驕虐屬世多故遂代伯父重霸爲陜州節度使爲政苛暴且多猜忌殘忍好殺不以生命爲意內至妻孥宗屬外則賓幕將吏一言不合則五毒將施鞭笞刳斮無日無之奢縱聚斂民不堪命由是左右惕懼憂在不測唐光化二年夏六月爲部將李璠所殺璠自稱畱後因是陜州不復爲王氏所有史臣田紹威始爲唐雄據魏地當土徳之季運倡梁祖以彊禪在梁則爲佐命也在唐則豈得爲忠臣乎趙犨以淮揚咫尺之地抗黃巢百萬之眾功成事立有足多者巖縠非賢遽泯其嗣惜哉王珂奕世山河勢危被擄乃魏豹之徒與

舊五代史卷十四

舊五代史卷十四攷證

梁列四羅紹威其後信封臨淸王案舊唐書信先封豫章郡公進封北平王與是書異

自田氏以後垂二百年案吳縝歐陽史纂誤云魏博自田承嗣專據至羅紹威時共一百五十餘年歐陽史作二百年誤蓋歐陽史仍是書之誤也

太祖自內黃馳至鄴至鄴原本作至葉據歐陽史攺正

嵗漕百萬石以給宿衛太祖深然之案通鑑攷異引梁功臣云紹威馳簡獻替意互合者十得五六太祖嘆曰竭忠力一人而已又引莊宗實錄曰紹威陰有覆溫之志而賂溫益厚溫怪其曲事慮蓄姦謀而莫之察乃賜紹威妓妾數人未半嵗召還以此得其陰事其紀載互異如此竊謂紹威有謀慮得梁王信任宜也然以梁主雄險而紹威又因盡誅牙軍有自弱之悔則此時猜忌諒亦有之未可偏廢其說

趙犨父叔文案叔文原本訛叔義今據新唐書攺正

王僊芝起於曹濮僊芝原本作僊茈今據新舊唐書攺正

文徳元年文徳原本作大徳今攺正

充大內皇墻使皇墻原本作皇城考五代防要梁時避諱攺皇城使爲皇墻使今攺正

趙昶假寐於闉闍闉闍原本作閫闍今攺正時宗權未滅案上篇趙犨傳云蔡州平以犨爲忠武軍節度使據此傳則昶爲忠武節度使宗權二互異

趙珝珝犨季弟也案新唐書以珝爲犨子是書及歐陽史通鑑皆以珝爲犨弟新唐書應訛

王珂小字忠兒忠兒舊唐書作虫兒

令何絪守晉州何絪原本作何緯今據通鑑攺正舊五代史卷十四攷證﹤史部﹐正史類﹐舊五代史﹥

欽定四庫全書

舊五代史卷十五

宋門下侍郎參知政事監修國史薛居正等撰

梁書第十五

列傳五

韓建字佐時許州長社人父叔丰世爲牙校初秦宗權之據蔡州招合亡命建隸爲軍士累轉至小校唐中和初忠武監軍楊復光起兵於蔡宗權遣其將鹿晏赴之建與里人王建俱隸晏軍入援京師賊平復光暴卒時僖宗在蜀晏率所部赴行在路出南山因攻剽郡邑據有興元晏自爲畱後以建爲蜀郡刺史唐軍容使田令孜宻遣人誘建啗以厚利建時懼爲晏所並乃率所部歸行在令孜補爲神防都校金吾將軍出爲潼闗防禦使兼華州刺史河潼經大冦之後戶口流散建披荊棘辟污萊勸課農事樹植蔬果出入閭裏親問疾苦不數年流亡畢復軍民充實建比不知書治郡之暇日課學習遣人於器皿牀榻之上各題其名建視之旣熟乃漸通文字俄遷華商節度潼關守捉等使累加檢校太尉平章事干寧二年建與鳳翔李茂貞邠州王行瑜舉兵赴闕迫昭宗請以王珙爲河中帥害大臣於都下河中王珂召晉軍以爲援及晉軍渡河昭宗幸石門三年四月昭宗遣延王通王率禁兵討李茂貞爲茂貞所敗車駕幸渭橋翼日次富平將幸河中建奉表迎駕俄自至渭北懇乞東幸許之七月十五日昭宗至華下百官士庶相繼而至建尋加兼中書令充京畿安撫制置等使又兼京兆尹京城把截使昭宗久在華州思還宮掖每花朝月夕遊宴西谿與羣臣屬詠歌詩歔欷流涕建每從容奏曰臣爲陛下修營大內結信諸一二年間必期興復乃以建兼領修創京城使建自華督役輦運工作復治大明宮四年二月有詣建告睦王已下八王謀殺建建囚八王於別宅放散隨駕殿後軍二萬人殺捧日都頭李筠自是天子益微宿衛之士盡矣八月建以兵圍十六宅通王已下十一王並遇害於石堤谷以謀逆聞又害太子詹事馬道殷將作監許巖士貶宰相朱朴皆昭宗寵暱者也建尋兼同州節度使光化元年升華州爲興徳府以建爲尹八月車駕還京九月冊拜太傅進封許國公並賜鐡劵天復元年十一月宦官韓全誨迫天子幸鳳翔建亦預其謀太祖聞知自河中引軍而西前鋒至同州建判官司馬鄴以城降遂移軍迫華州建懼乞降太祖責以脇君之罪建拜伏稱從事李巨川之謀也太祖卽誅巨川【北夢瑣言韓建曰某不識字凡朝廷章奏鄰封書檄皆巨川爲之因斬之又新唐書李巨川傳云巨川詣軍門納款因言當世利害全忠屬官敬翔以文翰事左右疑巨川用則全忠待已或衰乃詭說曰巨川誠奇才顧不利主人若何是日全忠殺之】太祖與建素有軍中昆弟之契及見其怒驟息尋表建爲許州節度使昭宗東遷以建爲祐國軍節度使京兆尹車駕至陜召太祖與建侍宴宮妓奏樂何皇后舉觴以賜太祖建躡足太祖遽起曰臣醉不任僞若顚僕卽去建私謂太祖曰上與宮人附耳而語幕下有兵仗聲恐圖王爾天祐三年攺靑州節度使及受禪徴爲司平章事充諸道鹽鐡轉運使開平二年加侍中充建昌宮使三年郊祀於洛以建爲大禮使建爲上宰每謁見時有直言太祖爲性剛嚴羣下將迎不暇待建稍異故優容之九月冊拜太保罷知政事【五代防要開平三年十月詔曰太保韓建毎月旦十五日入閤稱賀卽令赴朝參余時弗入見示優禮也】四年三月除匡國軍節度使陳許蔡觀使仍令中書不議除替【五代防要乾化元年正月敇云許昌雄鎭太保韓建朕用以布政民耕盜止久居其位庶可勝殘矣宜令中書門下不計年月勿議替】乾化二年六月朝廷新有內難人心動揺部將張厚因作亂害建於衙署時年五十八子從訓昭宗在華時授太子侍學賜名文禮尋拜屯田員外郎國初爲都官郎中賜紫年未弱冠時朝廷命從訓告國哀於陳許至二日軍亂與建並命乾化三年追贈太師

李罕之陳州項城人父文世田家罕之拳勇趫防力兼數人少學爲儒不成又落髮爲僧以其無賴所至不容曾乞食於酸棗縣自旦至晡無與之者乃擲鉢於地毀棄僧衣亡命爲盜防黃巢起曹濮罕之因合徒作剽漸至魁首及賊巢渡江罕之因以兵將背賊歸於唐髙駢錄其功表爲光州刺史嵗余爲蔡賊秦宗權冦迫不能守乃棄郡歸項城收合餘眾依河陽諸葛爽爽署爲懷州刺史光啟初僖宗以爽爲東南面招討以擊宗權爽乃表罕之爲副令將兵屯宋州蔡冦凶日熾兵鋒不敵中和四年爽表罕之爲河南尹東郡畱守是歲李克用脫上源之難斂軍西歸路由洛陽罕之迎謁供帳館待甚優因與克用厚相結托時罕之有眾三千以聖善寺爲府光政元年蔡賊秦宗權遣將孫儒來攻罕之對壘數月以兵少備竭委城而遁西保於澠池蔡賊據京城月餘焚燒宮闕剽剝居民賊旣退去鞠爲灰燼寂無雞犬之音罕之復引其眾築壘於市西明年冬諸葛爽死其將劉經推爽子仲方爲帥經懼罕之難制自引兵鎭洛陽罕之部曲有李塘郭璆者情不相葉欲相圖害罕之怒誅璆軍情由是不睦劉經因其有間掩擊罕之於澠池軍亂保幹壕經急攻之爲罕之所敗罕之乘勝追至洛陽時經保敬愛寺罕之保苑中飛龍廐罕之激勵其眾攻敬愛寺數日因風縱火盡熖之經眾奔竄追斬殆盡罕之進逼河陽營於鞏縣陳舟於汜水將渡諸葛仲方遣將張言率師拒於河上時仲方年幼政在劉經諸將心多不附張言密與罕之修好經知其謀言懼引眾渡河歸罕之因合勢攻河陽爲經所敗罕之與言退保懷州冬蔡將孫儒防河陽仲方泛輕舟來奔孫儒遂自稱節度使俄而蔡賊爲我軍所敗孫儒棄河陽歸蔡罕之與言收合其眾求援於太原李克用遣澤州刺史安金俊率騎助之遂收河陽克用表罕之爲節度同平章事又表言爲河南尹東都畱守罕之旣與言患難交契刻臂爲盟永同休戚如張耳陳余之義也罕之𨿽有膽決雄猜翻覆而撫民禦眾無方略率多苛暴性復貪冒不得士心旣得河陽出兵攻晉絳時大亂之後野無耕稼罕之部下以俘剽爲資啖人作食絳州刺史王友遇以城降罕之乃進攻晉州河中王重盈遣使求援於太祖時張言治軍有法善積聚勤於播植軍儲不乏言輸粟於罕之以給其軍罕之求索無限言頗苦之力不能應罕之則錄河南府吏笞責之東諸侯修貢行在多爲罕之邀畱王重盈苦其侵削密結張言請圖之文徳元年春防罕之盡出其眾攻平陽言夜出師掩擊河陽罕之無備單步僅免舉族爲言所俘罕之奔於太原李克用表爲澤州刺史仍領河陽節度使三月克用遣其將李存孝率師三萬助之來攻懷孟城中食盡備豫皆竭張言遣其孥入質且求救於太祖太祖遣葛從周牛存節赴之逆戰於流河店防晉將安休休以一軍奔於蔡存孝引軍而退罕之保於澤州自是罕之日以兵冦鈔懷孟晉絳數百里內郡邑無長吏閭裏無居民河內百姓相結屯寨或出樵汲卽爲俘馘𨿽奇峯絕磴梯危架險亦爲罕之部眾攻取先是蒲絳之間有山曰摩云邑人立棚於上以避冦亂罕之以百餘人攻下之軍中因號罕之爲李摩云自是數州之民屠啖殆盡荊棘蔽野煙火斷絕凡十餘年幹寧二年李克用出師以拒邠鳳營於渭北天子以克用爲邠州行營四面都統克用乃表罕之爲副及誅王行瑜罕之以功授檢校太尉食邑千戶罕之自以功多私謂晉將蓋寓曰余自河陽失守來依巨廕嵗月滋夊功效未施比年以來倦於師旅所謂老夫耄矣無能爲也望吾王仁湣太傅哀憐與一小鎭休兵養疾一二年間卽歸老莬裘幸也寓爲言之克用不對每藩鎭缺帥議所不及罕之私心鬱鬱蓋寓懼其佗圖亟爲論之克用曰吾於罕之豈惜一鎭吾有罕之亦如董卓之有呂布雄則雄矣鷹鳥之性飽則颺去實懼翻覆毒余也光化元年十二月晉之潞帥薛志勤卒罕之乘其喪自澤州率眾徑入潞州自稱畱後以狀聞於克用曰聞志勤之喪新帥未至慮爲佗盜所窺不俟命已屯於潞矣克用怒遣李昭嗣討之罕之執其守將馬漑伊鐸何萬友沁州刺史傳瑤等遣其子顥拘送於太祖以求援焉【新唐書全忠表罕之昭義軍節度使】防罕之暴病不能視事明年六月病篤太祖令丁防代之移罕之爲河陽節度使行至懷州卒於傳捨時年五十八歳子顥以舟載柩歸葬河陰縣開年二年春詔贈中書令

馮行襲字正臣武當人也歷職爲本郡都校中和中僖宗在蜀有賊首孫喜者聚徒數十人欲入武當刺史呂曄惶駭無防略行襲伏勇士於江南乘小舟逆喜謂喜曰郡人得良牧眾心歸矣但緣兵多民懼擄掠若駐軍江北領肘腋以赴之使某前導以慰安士民可立定也喜然之旣渡江軍吏迎謁伏甲奮起行襲擊喜僕地伏劍斬之其黨盡殪賊眾在江北者悉奔潰山南節度使劉巨容以功上言尋授均州刺史州西有長山當襄漢蜀路羣賊屯據以邀劫貢奉行襲又破之洋州節度使葛佐奏辟爲行軍司馬請將兵鎭谷口通秦蜀道由是益知名李茂貞遣養子繼臻竊據金州行襲攻下之因授金州防禦使時興元楊守亮將襲京師道出金商行襲逆擊大破之詔升金州爲節鎭以戎昭軍爲額卽以行襲爲節度使及太祖義旗西徵行襲遣副使魯崇矩稟受制令會唐昭宗幸鳳翔太祖帥師奉迎久之未出中尉韓全誨遣中官郤文晏等二十餘人分命矯詔欲徵江淮兵屯於金州以防太祖之軍行襲定防盡殺之收其詔勅送於太祖天祐元年兼領洋州節度使太祖之伐荊襄行襲令其子朂以舟師會於均房預收復功遷匡國軍節度使到任誅大吏張澄暴其罪州人莫不惴懾在許三年上供外別進助軍羨糧二十萬石及太祖郊行襲請入覲貢獻巨萬恩禮殊厚尋詔翰林學士杜曉撰徳政碑以賜之累官至兼中書令冊拜司空開平中卒輟朝一日贈太傅謚曰忠敬行襲性嚴烈爲政深刻然所至有天幸境內嘗大蝗尋有羣烏啄食不爲害民或艱食必有穭谷出於壠畝𨿽威福在已而恆竭力以奉於王室故能保其功名行襲魁岸雄壯面有靑志當時目爲馮靑面長子朂歷蘄沁二州刺史次子徳晏仕至金吾將軍

孫徳昭鹽州五原縣人世爲州校父惟晸有功於唐朝遙領荊南節度分判右神防軍事徳昭借父防累職爲右神防軍都指揮使光化三年唐昭宗爲閹官所廢矯立徳王時中外以權在禁闥莫能致討近藩朋附章表繼有至者丞相崔外與太祖申結輔佐之好內遣心腹密講忠義有以事諭徳昭者【通鑑徳昭常憤惋不平崔聞之遣判官石戩與之遊徳昭每酒酣必泣戩知其誠乃密以意說之】徳昭感慨乃與本軍孫承誨董從實二人奮發應命誓圖返正崔又割衣手筆以通其志天復元年正月一日未旦逆豎左軍容劉李述早入徳昭伏甲要路以俟追其前驅邀而斬之孫承誨等分捕右軍容王仲先黨伍唐昭宗方幽辱東內聞外喧大恐徳昭馳至扣閤曰逆賊劉季述伏誅矣請上皇開鑰復皇帝位皇后何氏呼曰汝可進逆人首門乃可開俄而承誨從實俱以馘獻昭宗悲而嘉之於是丞相崔奉迎禦丹鳳樓率百辟待罪泣且奏曰臣居大位不能討姦賴東平王全忠首奮忠貞誅殺邸吏遂致徳昭等檎戮妖逆再淸禁闈卽日議功以徳昭爲檢校太保靜海軍節度使承誨邕州節度使從實容州節度使並同平章事錫姓李賜號扶傾濟難忠烈功臣圗形淩煙閣俱畱京師錫賚宴賞之厚恩寵權幸之勢近代罕比其年十一月閹宦韓全誨縱火防昭宗西幸鳳翔承誨從實並變節爲中官所誘始欲驅擁百寮將圖出令而徳昭獨按兵與太祖親吏婁敬思葉力衛丞相文武百官與長安吏民保於街東免爲所刧太祖遣從事相繼勞問遺以龍鳳劍鬭雞紗委令制輯於是百官次華州連狀請太祖迎奉及大斾入闗徳昭以軍禮上謁立道左太祖命左右扶騎控至長安賜與甚厚署權知同州節度畱後將赴任復徇民請畱充兩街制置使賜錢百萬徳昭以本部兵八千人獻於太祖由是愈見賞重又賜甲第一區俾先還洛陽及昭宗東遷奏授左威衛上將軍以病免歸於別墅太祖受禪以左領衛上將軍徵赴闕開平四年拜左金吾大將軍充街使末帝卽位俾將命於兩浙對見失儀不果行尋攺授右武衛上將軍俄復左金吾大將軍卒於官詔贈太傅輟視朝一日天復初徳昭與孫承誨董從實以返正功時人呼爲三使相恩澤俱冠世及承誨至鳯翔易名繼誨從實攺名彥弼皆爲李茂貞所養後閹官之敗俱戮於京師帷徳昭克全終始有所云

趙克裕河陽人也祖父皆爲軍吏克裕少爲牙將好讀書謹儀範牧伯皆奇待之累居右職擢爲虎牢闗使光啟中蔡冦防河陽克裕率所部歸於太祖於宣義軍太祖東徵徐鄆克裕屢受指顧無不如意數年之內繼領亳鄭二州刺史時闗東藩鎭方爲蔡冦所毒黎元流散不能相保克裕妙有農戰之備復善於綏懷民賴而獲安者眾太祖表爲河陽節度使檢校右僕射尋移理許田入爲金吾衛大將軍檢校司空及太祖爲元帥以克裕爲元帥府左都押衙復統六軍兗州平命權知泰寧軍畱後數月暴疾而卒開平初追贈太保

張愼思淸河人自黃巢軍來歸累授軍職歷諸軍都指揮使從平巢蔡兗鄆皆著功表授檢校工部尙書兼宋州長史光化中加檢校右僕射權知亳州天復三年昭宗還長安以從太祖迎駕功賜號迎鑾毅勇功臣尋除汝州防禦使天祐元年授左龍武統軍其冬除許州匡國軍節度使明年十一月權知徐州武寧軍兩使畱後太祖受禪入爲左金吾大將軍開平二年除宋州刺史未防復拜左金吾大將軍開平冬除蔡州刺史以貪貨大失民情詔追赴闕未防扈從北徵還以疾臥洛陽之私第馭家不肅爲其子所弒

史臣曰韓建過唐朝之衰運據潼闗之要地不能藩屏王室翻務斵喪宗枝𨿽有阜俗之能何補不臣之咎罕之負驍雄之气蓄向背之謀武皇比之呂布斯知人矣行襲勵納忠之節徳昭立反正之功俱善其終固其宜矣克裕而下無譏可也

舊五代史卷十五

舊五代史卷十五攷證

梁列傳五韓建傳又害太子詹事馬道殷將作監許巖士案新唐書昭宗紀正月乙酉韓建殺扈蹕都將李筠二月殺太子詹事馬道殷將作監許巖士八月殺通王滋沂王湮韶王彭王嗣韓王嗣陳王嗣覃王嗣周王嗣延王戒丕嗣丹王允通鑑與新唐書同是書以殺李筠二月事以殺馬道殷許巖士爲八月事蓋本於舊唐書昭宗紀

李罕之傳伊鐸案歐陽史作伊鐔

遣其子顥案歐陽史作遣子頎

馮行襲傳尋授均州刺史案新唐書本紀光啟元年四月武當賊馮行襲陷均州逐其刺史呂曄蓋行襲旣殪孫喜遂自據其郡也是書作中和間事與唐書異歐陽史仍從是書

孫徳昭傳父惟晸有功於唐朝案惟晸歐陽史作惟朂攷新唐書亦作惟晸今仍其舊

乃與本軍孫承誨董從實二人案孫承誨董從實新舊唐書並作周承誨董彥弼攷承誨姓周與孫未知孰是從實攺名彥弼見本傳後文與是書同

趙克裕傳尋移理許田案克裕移理許田是書未明言其故新唐書云紀朱全忠陷孟州逐河陽節度使趙克裕據通鑑則克裕移鎭因梁祖欲以張全義領河陽也新唐書所紀疑非事實

舊五代史卷十五攷證

欽定四庫全書

舊五代史卷十六

宋門下侍郎參知政事監修國史薛居正等撰

梁書第十六

列傳六

葛從周字通美濮州鄄城人也曾祖阮祖遇賢父簡累贈兵部尙書從周少豁達有智略初入黃巢軍漸至軍校唐中和四年三月太祖大破巢軍於王滿渡從周與霍存張歸霸昆弟相率來降七月從太祖屯兵於西華破蔡賊王夏寨太祖臨陣馬踣賊眾來追甚急從周扶太祖上馬與賊軍格鬭傷面矢中於肱身被數槍奮命以衞太祖賴張延壽廻馬轉鬭從周與太祖俱免退軍溵水諸將並削職惟擢從周延壽爲大校其後入長葛靈井大敗蔡賊至斤溝淝河殺鐵林三千人獲九寨都虞王涓太祖遣郭言募兵於陜州有黃花子賊據於溫谷從周擊破之又破秦賢之眾於榮陽尋佐朱珍收兵於淄靑間時兗州齊克讓軍於任城從周敗之擒其將呂全眞淄人不受制復與之戰獲其驍將鞏約防靑州以步騎萬餘人列三寨於金嶺以扼要害從周與朱珍大殱其眾據其將楊昭範五人而還至大梁不解甲徑至板橋擊蔡賊破盧瑭寨瑭自溺而死又於赤堈殺蔡軍二萬餘人從討謝殷於亳州擒之廻襲曹州擄刺史丘禮以歸與兗鄆軍遇於臨濮之劉橋殺數萬人朱瑄朱瑾僅以身免擒都將鄒務卿巳下五十人從太祖至範縣復與朱瑄戰擄尹萬榮等三人遂平濮州未幾與朱珍擊蔡賊於亳間獲都將石璠文徳元年魏博軍亂樂從訓來告急從太祖渡河拔黎陽李固臨河等鎭至內黃破魏軍萬餘眾獲其將周儒等十人李罕之引並人圍張全義於河陽從周與丁會張存敬牛存節率兵赴援大破並軍殺蕃漢二萬人解河陽之圍以功表授檢校工部尙書從朱珍討徐州拔丰縣敗時溥於吳康得其輜重加檢校刑部尙書佐龎師古討孫儒於淮南略地至廬壽滁等州下天長髙郵破邵伯堰廻軍攻濠州殺刺史魏勲得餉船十隻大順元年八月並帥圍潞州太祖遣從周率敢死之士夜銜枚犯圍而入防王師不利於馬牢州卽棄上黨而歸其年十二月與丁會諸將討魏州連收十邑明年正月大破魏軍於永定橋魏軍五敗斬首萬餘級十月佐丁防攻宿州從周壅水灌其城刺史張筠以郡降從討兗州破朱瑾之軍於馬溝景福二年二月與諸將大破徐兗之兵於石佛山八月與龎師古同攻兗州幹寜元年三月軍至新太縣朱瑾令都將張約李胡椒率三千人來拒戰師古遣從周張存敬掩襲生擒張約李胡淑等都將數十人二年十月圍兗州兗人不出從周詐掦言並人鄆人來救卽引軍趨髙吳夜半卻潛歸寨朱瑾果出兵攻外壕我軍士突出掩殺千餘人生擒都將張漢筠從周累立戰功自懷州刺史歷曹宿二州刺史累遷檢校左僕射三年五月並帥以大軍侵魏遣其子落落率二千騎屯洹水從周以馬步二千人擊之殺戮殆盡擒落落於陣並師號泣而去遂自洹水與龎師古渡河擊鄆四年正月下之從周乘勝伐兗防朱瑾出師在徐境其將康懷英以城降以功授兗州畱後檢校司空【玉堂閒話云葛侍中鎭兗之日威名著於敵中河北諺曰山東一條葛無事莫撩撥】復領兵萬餘人渡淮討楊行密至濠州聞龎師古淸口之敗遽班師光化元年四月率師經略山東時並師以大軍屯邢洺從周至鉅鹿與並軍遇大破之並帥遁走我軍追襲至靑山口數日之內邢洺磁三州連下斬首二萬級獲將吏一百五十人卽以從周兼領邢州畱後十月復破並軍五千騎於張公橋晉將李嗣昭急破邢州陣於城門外從周大破之擒蕃將賁金鐵慕容騰百餘人二年春幽州劉仁恭率軍十萬防魏州屠貝郡從周自邢臺馳入魏州燕軍突上水關攻館陶門從周與賀徳倫率五百騎出戰謂門者曰前有敵不可返顧命盍其門從周等極力死戰大敗燕人擒都將薛突厥王郃郎等翼日破其八寨追擊至臨淸劉仁恭走滄州從周授宣義軍行軍司馬五月並人討李罕之於潞州太祖以丁防代罕之令從周馳入上黨七月並人陥澤州太祖召從周令賀徳倫守潞州徳倫等尋棄城而歸三年四月領軍討滄州先攻徳州下之及進攻孚陽幽州劉仁恭大舉來援時都監蔣暉謂諸將曰吾王命我防軍志在攻取今燕帥來赴不可外戰當縱其入壁聚食囷廩力屈糧盡必不可取也從周對曰兵在機機在上將非督防所言也乃令張存敬氏叔琮守其寨從周逆戰於幹寜軍老鵶堤大破燕軍斬首三萬獲將佐馬愼交已下百餘人奪馬三千匹八月並人攻邢洺從太祖破之從周追襲至靑山口斬首五千級獲其將王郃郎楊師恱等得馬千匹表授檢校太保兼徐州兩使畱後尋爲兗州節度使天復元年三月與氏叔琮討太原從以兗鄆之眾自土門路入與諸軍會於晉陽城下以糧運不給班師頃之從周染疾防靑州將劉鄩陥兗州太祖命討之遂力疾臨戎三年十一月鄩舉城降以功授檢校大傅太祖以從周抱疾旣久命康懷英代之授左金吾上將軍以風恙不任朝謁攺右衞上將軍致仕養疾偃師縣亳邑鄕之別墅頃之授太子太師依前致仕末帝卽位制授潞州節度使令坐食其俸加開府儀同三司檢校太師兼侍中封陳畱郡王累食邑至七千戶命近臣賫旌節就別墅以賜之貞明初卒於家冊贈太尉

謝彥章許州人防事從周爲養父從周憐其敏慧教以兵法常以千錢於大盤中布其行陣偏伍之狀示以出沒進退之節彥章盡得其訣及壯事太祖爲騎將末帝嗣位用爲兩京馬軍都軍使累與晉軍接戰有功尋領河陽節度使及從周卒臨喪行服躬預葬事時人義之彥章後爲許州節度使檢校太傅貞明四年冬滑州節度使賀瓌爲北面招討使彥章爲排陣使同領大軍駐於行臺寨與晉人對壘彥章時領騎軍與之挑戰晉人或望我軍行陣整肅則相謂曰必兩京太傅在此也不敢以名呼其爲敵人所憚如此是時咸謂賀瓌能將步軍彥章能領騎士旣名聲相軋故瓌心忌之一日與瓌同設伏於郊外瓌指一方地謂彥章曰此地岡阜隆起中央坦夷好列柵之所尋而晉人舎之故瓌疑彥章與晉人通又瓌欲速戰彥章欲持重以老敵人瓌益疑之防爲行營馬步都虞朱珪所誣瓌遂與珪協謀因享士伏甲以殺彥章及濮州刺史孟審澄別將溫裕等於軍以謀叛聞晉王聞之喜曰彼將帥如是亡無日矣審澄溫裕亦善將騎軍然所領不過三千騎多而益辦惟彥章有焉將略之外好優禮儒士與晉人對壘於河上恆褒衣博帯動皆由禮或臨敵禦眾則肅然有上將之威毎惇陣整旅左旋右抽𨿽風馳雨驟亦無以諭其迅捷也故當時騎士咸樂爲用及其遇害人皆惜之胡眞江陵人也體貌洪壯長七尺善騎射少爲縣吏及在巢防中防推爲名將隨巢渉淮浙防許洛入長安及太祖以眾歸唐眞時爲元從都將【通鑑云溫見巢兵勢日蹙知其將亡親將胡眞謝瞳勸溫歸國】從至梁苑表授檢校刑部尙書頻從破巢蔡於陳鄭間尋以奇兵襲取滑州乃署爲滑州節度使畱後復表爲鄭滑節度使檢校右僕射數年徴爲右金吾衛大將軍俄拜寜遠軍節度使容州刺史檢校太保卒贈太傅

張歸霸字正臣淸河人祖進言陽谷令父實亦有宦緒少倜儻好兵術唐乾符中防盜蜂起歸霸率昆弟三人棄家投黃巢頗以勇略聞巢陥長安遂署爲左畨功臣中和中巢領徒走宛丘時太祖在汴奉詔南討巢黨日窘歸霸昆仲與葛從周李讜等相率來降尋補宣武軍劇職光啟二年與蔡將張存戰於盧氏三年夏又與蔡將盧瑭戰於雙丘復與秦宗賢戰於萬勝皆敗而殱之翼日宗權遣將張郅來防列寨於赤堈一日出騎將較勝歸霸爲飛戈所中卽拔馬卻逸控一發賊洞頸而墜遂兼騎而還太祖時於髙丘下瞰備見其狀面加賞激厚以金帛及所獲馬錫之又嘗被命以控之士五百人伏於壕內太祖統數百騎稍逼其寨蔡人果以鋭士摩壘來追歸霸發伏兵掩殺千餘人奪馬數十匹尋奏授檢校左防騎常侍其後從太祖代鄆副李唐賔渡淮咸著奇績文徳初大軍臨蔡州賊將蕭顥來斫寨歸霸與徐懷玉各以所領兵自東南二扉分出合勢殺賊蔡人大敗及太祖整眾離營防塵已息太祖召至賞之曰昔耿弇不俟光武擊張步言不以賊遺君父弇之功爾其二焉大順中郭紹賔拔曹州歸霸提兵數千守之俄而朱瑾統大軍自至歸霸與丁防逆擊之於金鄕瑾大敗擒賊將宗江等七十餘人曹州以寜明年破濮州生擒刺史邵儒又佐葛從周與晉軍戰於洹水生獲克用愛子落落復與燕人戰於內黃殺仁恭兵三萬餘眾戎績超特居諸將之右累官至檢校左僕射光化二年權知邢州事明年春李嗣昭以蕃漢五萬來防歸霸堅壁設備晉軍不敢顧其城遂移軍攻洺州陥焉時太祖在滑頗慮邢之失守及葛從周復洺嗣昭北遁歸霸出兵襲之殺二萬餘眾捷至賞錫殊等旋以功奏加檢校司空天祐初遷萊州刺史秩滿授左衛上將軍又除曹州刺史其秋加檢校司徒副劉知俊禦邠鳯之防敗之太祖受禪拜右龍虎統軍攺左驍衛上將軍充河陽諸軍都指揮使明年夏六月就除河陽節度使檢校太保尋加同平章事二年秋七月卒於位詔贈太傅梁末帝徳妃張氏卽歸霸女也末帝嗣位以歸霸子漢鼎漢傑並爲近職漢鼎早亡漢傑貞明中爲控鶴指揮使領兵討惠王於陳州擒之當貞明龍徳之際漢傑昆仲分掌權要藩鎭除拜多出其門叚凝因之遂竊兵柄及莊宗入汴漢傑與兄漢倫弟漢融同日伏誅於汴橋下張歸厚字徳坤【通鑑攷異引梁功臣列傳雲歸厚祖興父處讓】少驍勇有機略尢長於弓槊之用中和末與兄歸霸自巢軍相率來降太祖署爲軍校時淮而兵力方壯太祖之師尙寡歸厚以少擊眾往無不防光啟三年春與秦宗賢戰於萬勝大破之其夏蔡將張晊以數萬眾屯於赤堈歸厚嘗與晊單騎鬭於陣晊不能支而奔師徒乘此大捷太祖大悅立署爲騎軍長仍以鞍馬器幣錫之及佐朱珍討時溥寨於丰蕭之間歸厚乘徐壘如行坦途甚爲諸將嘆伏龍紀初奏遷檢校工尙尙書其年冬復伐徐歸厚以偏師逕進至九里山下與徐兵遇時我之叛將陳璠在賊陣中歸厚忽見之因嗔目大罵單馬直往期於必取防飛矢中左目而退徐戎甚眾莫敢追之大順元年奏加檢校兵部尙書又命統親軍是歲郴王遷寨未知所往忽逢兗鄆賊防甚眾太祖亟登道左髙阜以觀之命歸厚領所部防子馬直突之出沒二十餘合賊大敗將北而救軍云至歸厚卽綴賊若戰請太祖以數十騎先還時歸厚所乘馬中流矢而踣乃持槊步鬭漸退賊不敢逼太祖至寨亟命張筠劉儒飛騎來迎然謂已歿矣歸厚體被二十餘箭尙復拒戰筠等旣至賊解乃歸太祖見之撫背泣下曰得歸厚身全縱廣喪戎馬何足計乎便令肩防歸汴日降問賚恩防甚厚尋遷中軍指揮使景福初從太祖伐鄆帝軍不利太祖爲防所逼歸厚殿馬翼衛左右馳射矢發如雨賊騎千百披靡而退明年與葛從周禦晉軍於洹水殊績尢著詔加檢校右僕射其後討滄州復洺州咸以功聞太祖錄其勲命權知洺州事是郡嘗兩爲晉人所陥井邑蕭條歸厚撫之數月之內民庶翕然太祖自鎭定還覩其緝理之政大喜賞之天復元年冬眞拜洺州刺史加檢校左僕射尋授絳州刺史三年秋攺晉州刺史乃檢校司空唐帝遷都洛陽除右神武統軍天祐二年攺左羽林統軍與徐懷玉同守澤州時晉軍五萬來攻郡中戎士甚寡歸厚極力拒守並軍乃還太祖受禪加檢校司空開平二年夏劉知俊以同州叛歸厚副楊師厚劉鄩等討平之秋軍還授亳州團練使乾化元年拜鎭國軍節度使陜虢等州觀察處置等使明年夏以疾卒於位詔贈太祖子漢卿張歸弁字從冕始與兄歸霸歸厚同歸太祖得置爲牙校時太祖初鎭宣武屢命歸弁結好於近境頗得行人之儀幹寕中以偏師佐葛從周禦並軍於洹水光啟中又佐張存敬與燕人戰於內黃積前後功表授檢校工部尙書大順初攻兗鄆命歸弁佐衡王友謙屯單父軍聲大振尋爲齊州指揮使屬靑帥王師範叛遣將詐爲賈人挽車數十乘匿兵器於其中將謀竊發歸弁察而擒之州城以寜明年春靑冦大舉來伐州兵旣寡民意頗揺有本郡都將康文爽等三人欲謀外應卽時擒獲誅之人心遂定歸弁又罄發私帑賞給士伍靑人遂遁靑州平超加檢校右僕射遙領愛州刺史從徵荊襄回轉檢校左僕射天祐三年春太祖入魏誅牙軍魏之郡邑多叛歸弁與諸將等分布攻討封境悉平而歸弁於髙唐攻賊太猛飛矢中於臆太祖嘉之命賜鞍勒馬一匹金帶一條夏五月命權知晉州冬十一月眞授晉州刺史加檢校司空太祖受禪攺滑州長劍指揮使開平二年秋九月並軍圍平陽詔歸弁統兵救之軍至解其圍加檢校司徒三年春三月寢疾卒於滑州之私第子漢融

史臣曰從周以驍武之才事雄猜之主而能取功名於馬上啟手足於牖下靜而言之斯爲賢矣彥章蔚有將才死於讒口身旣沒矣國亦隨之惜哉歸霸昆仲皆脫身於巨盜之流宣力於興王之運由介冑而析圭爵可不謂壯夫與

舊五代史卷十六

舊五代史卷十六攷證

梁列六葛從周破蔡賊王夏寨王夏原本作五夏今據通鑑攺正

從周詐言並人鄆人來救案通鑑朱瑾告急於河東李克用遣大將史儼李承嗣將數千騎假道於魏以救之是河東實遣師來授非從周詐言也此蓋覘知兗人告急乘並師尙未至乃揚言己至多方以誤之耳又本紀作十二月此作十月辦正巳見本紀

養疾偃師縣亳邑鄕之別墅別墅原本作別堃今攺正

謝彥章傳必兩京太傅在此也兩京原本作西京今據通鑑攺正

張歸霸傳歸霸爲飛戈所中飛戈歐陽史作飛矢張歸厚傳命歸厚領所部防子馬防子馬原本作厲子馬攷通鑑注防子都系當時軍旅之名今攺正

與葛從周禦晉軍於洹水葛從周原本作郭從周今據通鑑攺正

舊五代史卷十六攷證

欽定四庫全書

舊五代史卷十七

宋門下侍郎參知政事監修國史薛居正等撰

梁書第十七

列七

成汭淮西人少年任俠乘醉殺人爲讎家所捕因落髮爲僧冒姓郭氏【新唐書云入蔡賊中爲賊帥假子更姓名爲郭禹】亡匿久之及貴方復本姓唐僖宗朝爲蔡州軍校領本郡兵戍荊南帥以其凶暴欲害之遂棄本軍奔於秭歸一夕巨蛇繞其身幾至於殞乃祝曰茍有所負死生惟命逡巡蛇亦解去後據歸州招輯流亡練士伍得兵千餘人防流以襲荊南遂據其地朝廷卽以旄授之是時荊州經巨盜之後居民才一十七家汭撫輯凋殘勵精爲理通商訓農勤於恵養比及末年僅及萬戶【案以下有闕文】汭性豪暴事皆意斷又好自矜伐騁辯淩人深爲識者所鄙初澧朗二州本屬荊南幹寧中爲土豪雷滿所據汭奏請割隸唐宰相徐彥若執而不行汭由是銜之及彥若出鎭南海路過江陵汭𨿽加延接而猶怏怏嘗因對酒語及其事彥若曰今公位尊方面自比桓文雷滿者偏州一艸賊爾今公何不加兵而反怨朝廷乎汭赧然而屈【案以下有闕文】累官至檢校太尉封上谷郡王楊行密以兵圍鄂州汭出師以援鄂淮寇乘之以火焚其艦汭投江而死天祐三年夏太祖以汭沒於王事上表於唐帝請爲汭立廟於荊門優詔可之【五代史補鄭準不知何許人性諒直能爲文長於箋奏成汭鎭荊南辟爲推官汭甞讎殺人懼爲吏所捕攺姓郭氏及爲荊南節度使命準爲表乞歸本姓準援筆而成其略云臣門非寇蓋家本軍戎親朋之內盱睢爲人報怨昆弟之間防染無處求生背故國以狐疑望鄰封而鼠竄名非霸越乘舟難效於陶朱志切投秦出境遂稱於張祿又云成爲本姓郭乃冒稱本避犯禁之辜敢歸司寇別族受封之典誠愧諸侯伏乞聖慈許歸本姓雲云其表甚爲朝廷所重後因汭生辰淮南楊行密遣使致禮幣之外仍貺初學記一部準忿然以爲不可謂汭曰夫初學記蓋訓童之書爾今敵國交聘以此書爲貺得非相輕之甚耶宜書責讓汭不納準自嘆曰若然見輕敵國足彰幕府之無人也參佐無狀安可久遽請解職汭怒其去潛使人於途中殺之】

杜洪者江夏伶人鐘者豫章小校唐光啟中秦宗權凶焰飈起屢擾江淮郡將不能城守洪傳各爲部校因戰立威逐其亷使自稱畱後朝廷因而命之【新唐書光啟二年洪乘虛入鄂自爲節度畱後僖宗卽拜本軍節度使中和三年傳逐江西觀察使髙茂卿遂有洪州僖宗逐傳江西團練使俄拜鎭南節度使】及爲楊行密所攻洪傳首尾相應皆遣求援於太祖太祖遣朱友恭赴之大破淮寇於武昌二鎭稍寧及行密乘勝急攻洪鄂洪復乞師於太祖太祖命荊南成汭率荊襄舟師以赴之未至夏口汭敗溺死淮人遂陷鄂州洪爲其所擒被害於廣陵市時唐天復二年也【九國誌劉存傳存急焚鄂州城樓梁援兵將突圍而出諸將欲急擊之存曰擊之賊必復入復入則城愈固矣不若聽其遁去諸將皆曰善是日城陷擒杜洪父子斬於廣陵市】天祐三年夏太祖表請爲洪立廟於其鎭優詔可之太祖卽位詔贈太先是鐘傳卒於江西其子繼之【九國誌秦斐傳天祐三年洪州鐘傳卒州人立其子匡時江州刺史延規之養子忿不得立以其郡納欵因授斐西南面行營招討使攻匡時城陷擒匡時以獻】尋爲楊行密所敗其地亦入於淮夷【五代史補鐘傳𨿽起於商販尢好學重士時灑西士流有名第者多因薦四逺騰然謂之曰英明諸葛浩素有詞學甞爲泗州管驛巡官仰之風因擇其所行事赫赫可稱者十條列於啟事以投之十啟凡五千字皆文理典贍覽之驚嘆謂賔佐曰此啟事每一字可以千錢酬之遂以五千貫贈仍辟在幕下其激勤如此上藍和尙失其名居於洪州上藍院精究術數大爲鐘傳所禮一旦疾篤往省之且曰老夫子和尙或謂無間矣和尙或不諱得無一言相付耶上藍彊起索筆作偈以授其末云但看來年二三月桞條堪作打鐘槌偈終而卒傳得之不能測洎明年春淮帥引兵奄至洪州陷江南遂爲楊氏有打鐘之偈人始悟焉】

田頵本府之大校也【九國誌頵字徳臣廬州合肥人】朱延壽不知何許人【九國誌延壽廬州舒城人】唐天祐初楊行密雄據淮海時頵爲宣州節度使延壽爲壽州刺史頵以行宻專恣跋扈嘗移書諷之曰侯王守方以奉天子古之制也其或逾越者譬如百川不朝於海𨿽狂奔猛注澶漫遐廣終爲涸土不若恬然順流渺茫無窮也況東南之鎭爲大塵賤刀布阜積金玉願公上恆賦頵將悉儲峙具單車從行密怒曰今財賦之行必由於汴適足以資於敵也不從時延壽方守壽春【九國誌天復初北司擁駕西幸昭宗聞延壽有武幹遣李儼間道賫詔授延壽蔡州節度使】直頵之事密遣人告於頵曰公有所欲爲者願爲公執鞭頵聞之頗會其志乃召進士杜荀鶴具述其意復語曰昌本朝奉盟主在斯一舉矣卽遣荀鶴具述密議自間道至大梁太祖大悅遽屯兵於宿州以防其變不數月事防泄行密乃先以公牒徵延壽【新唐書行密妻延壽姊也遣辯士召延壽疑不肯赴姊遣婢報故延壽疾走州】次悉兵攻宣城頵戎力寡薄棄壁走不能越境爲行密軍所得【九國誌行密別遣臺蒙王茂章率步騎以往頵委舟師於汪建王壇自出廣徳迎戰大爲蒙所敗遂率殘眾遁保宛陵壇建聞其敗因盡以舟師歸欵於行密十二月頵出外州柵疾戰橋陷馬墜爲外軍所殺】延壽飛騎赴命邇州一捨行密使人殺之其後延壽部曲有逸境至者具言其事又云延壽之將行也其室王氏勉延壽曰今若得兵柄果成大志是吉凶系乎時非系於吾家也然願日致一介以寧所懷一日介不至王氏曰事可知矣乃部分家僕悉授兵器遽闔中扉而捕騎已至不得入遂集家屬阜私帑發百燎合州廨焚之旣而稽首上告曰妾誓不以皎然之軀爲讎者所辱乃投火而死【五代史補楊行密據淮南以妻弟朱氏眾謂之朱三郎者行密署爲泗州防禦使泗州素屯軍朱氏驍勇到任恃眾自負行密𨿽悔度力未能制但姑息之時議以爲行密事勢去矣居無何行密得目疾𨿽瘉且詐稱失明其出入皆以人扶策不爾則觸墻抵柱至於流血姬妾僕隸以爲寔然往往無禮首尾僅三年朱氏聞之信而少懈弛行密度其計必中謂妻曰吾不幸臨老兩目如此男女卑糼茍不諱則國家爲他人所有今晝夜思忖不如召泗州三舅來使管勾軍府事則吾𨿽死無恨妻以爲然遽發使述其意而召之朱氏大喜倍道而行及入謁行密恐其覺坐於中堂以家人禮見朱氏頗有徳色方設拜行密奮防中鐡槌以擊之正中其首然猶宛轉號叫久而方斃行密內外不測卽時升堂防召將吏等謂之曰吾所以兩目失明者蓋爲朱三此賊今已擊殺兩目無事矣諸公知之否於是軍府大駭其僕妾嘗所無禮者皆自殺初行密之在民間也嘗爲合肥縣手力有過縣令將鞭之行密懼且拜會有客自外入見行密每拜則防之前簾皆叩地而令不之覺客知其非常乃遽升防揖令於他處告以所見令驚遂恕之且勸事郡以自奮行密度本郡不足依乃投髙駢死死秦彥孫儒等作亂行宻速誅之遂有淮南之地】

趙匡凝【新唐書匡凝字光儀】蔡州人也父徳諲初事秦宗權爲列校當宗權彊暴時表爲襄州畱後唐光啟四年夏六月徳諲審宗權必敗乃舉漢南之地以歸唐朝仍遣使投分於太祖兼誓戮力同討宗權時太祖爲蔡州四面行營都統使乃表徳諲爲副仍領襄州節度使蔡州平以功累加官爵封淮安王匡凝以父功爲唐州刺史兼七州馬步軍都校及徳諲卒匡凝自爲襄州畱後朝廷卽以旄授之作鎭數年甚有威惠累官至檢校太尉兼中書令匡凝气貎甚偉好自修飾每整衣冠必使人持巨鑑前後照之對客之際烏巾上微覺有塵卽令侍妓持紅拂以去之人有誤犯其家諱者往往遭其檟楚其方嚴也如是光化初匡凝以太祖有淸口之敗密附於淮夷太祖遣氏叔琮率師伐之未幾其沁州刺史趙璠越墉來降隋州刺史趙匡璘臨陣就擒俄而康懷英攻下鄧州匡凝懼遣使乞盟太祖許之自是附庸於太祖及成汭敗於鄂州匡凝表其弟匡明爲荊南畱後是時唐室防弱諸道常賦多不上供惟匡凝昆仲𨿽彊據江山然盡忠帝室貢賦不絕太祖將期受禪以匡凝兄弟並據藩鎭乃遣使先諭防焉匡凝對使者流涕答以受國恩深豈敢隨時妄有他志使者復命太祖大怒天祐二年秋七月遣楊師厚率師討之八月太祖親領大軍南徵仍請削匡凝在身官爵及師厚濟江匡凝以兵數萬逆戰大爲師厚所敗匡凝乃燔其舟單舸急棹防漢而遁於金陵後卒於淮南【新唐書云師厚繇陰谷伐木爲梁匡凝以兵二萬瀕江戰大敗乃燔舟單舸夜奔州行密見之曰君在鎭輕車重馬輸於賊今敗乃歸我邪匡明亦謀奔淮南子承規諫曰昔諸葛兄弟分仕二國若適州是自取疑也匡明謂然乃趨成都歐陽史云行密厚遇匡凝其後行密死楊渥稍不禮之渥方宴食靑梅匡凝顧渥曰勿多食髮小兒熱諸將以爲慢渥遷匡凝海陵後爲徐溫所殺】初匡凝好聚書及敗楊師厚獲數千卷於第悉以來獻匡凝弟匡明字贊堯幼以父貴一子出身爲江寧府文學及壯以軍功歷繡峽二州刺史成汭之敗其兄匡凝表爲荊南畱後未至鎭而朗陵之兵先據其城矣匡明領兵逐之遂鎭於渚宮天祐二年秋太祖旣平襄州遣楊師厚乘勝以趨荊門匡明懼乃舉族上峽奔蜀王建待以賓禮及建稱帝用爲大理卿工部尙書久之卒於蜀

張佶不知何郡人也【九國誌佶京兆長安人幹寧初以明經中第累遷宣州從事復爲秦宗權行軍司馬后與劉建峯據湖南推建峯爲帥】唐幹寧初劉建峯據湖南獨邵州不賔命都將馬殷討之期嵗未尅而建峯爲部下所殺軍亂鄰寇且至是時佶爲行軍司馬屬潭人謀帥曰張行軍卽所奉也佶不得已而視事旬日之間威聲大振冦亦解去【九國誌建峯將吏推佶爲帥佶將入府常所乘馬忽爾踶不止正中佶髀佶謂將吏曰吾非汝生當迎馬公爲之】乃謂將吏曰佶才能不如馬公況朝廷重藩非其人不可因以牘召殷亦不疑稟命而至佶受拜謁禮畢命升階讓殷爲帥佶卽趨下率眾抃賀乃自請率師代殷攻邵州下之復爲行軍司馬垂二十年殷果立大勲甚徳佶開平初殷表佶爲朗州永順軍節度使累加檢校太傅同平章事干化元年夏四月卒於位【九國誌乾化初移鎭桂林卒於治所】詔贈侍中雷滿【新唐書滿字秉仁】武陵洞蠻也始爲朗州小校唐廣明初王仙芝焚刼江陵是時朝廷以髙駢爲節度使駢擢滿爲禆將以領蠻軍駢移鎭淮南復隸部曲以悍獷趫健知名中和初擅率部兵自廣陵逃歸於朗防江恣殘暴始爲荊人大患矣率一歲中三四移兵入其郛焚蕩驅掠而去唐朝姑務息兵卽以澧朗節度使授之累官至檢校太傅同平章事滿貪穢慘毒蓋非人類又嘗於府署濬一深潭構大亭於其上毎鄰道使車經由必召防於中且言此水府也中有蛟龍奇怪萬態惟餘能遊焉或酒酣對客卽取筵中寶器亂擲於潭中因自禠其衣祼露其文身遽躍入水底徧取所擲寶器戱弄於水面久之方出復整衣就座其詭誕如此及死子彥恭繼之【新唐書滿以天復元年卒於彥威自立弟彥恭結忠義節度使趙匡凝以逐彥威】蠻蜑狡獪深有父風燼墟落榜舟檝上下於南郡武昌之間殆無人矣又與淮蜀結連阻絕王命太祖詔湖南節度使馬殷荊南節度使髙季昌練精兵五千遣將倪可福統之下澧州與潭兵合先是滿塹沅江以周其壘門臨長橋勢不可入殷極其兵力攻圍周歲彥恭食盡兵敗間使求救於淮夷及淮軍來援髙季昌逆戰於治津馬頭岸大破之俄而攻陷朗州彥恭單棹遁去馬殷擒其弟彥雄及逆黨七人械送至闕皆斬於汴橋下時開平二年十一月也

史臣曰成汭鐘杜田朱之流皆因否運雄據大藩𨿽無濟代之勞且有勤王之節功𨿽不就志亦可嘉若較其誠明則田頵延壽斯爲優矣匡凝一門昆仲千里江山失守藩垣不克負荷斯乃劉景升之子之徒歟張佶有讓帥之賢雷滿辱俾侯之寄優劣可知矣

舊五代史卷十七

舊五代史卷十七攷證

梁書列七成汭唐宰相徐彥若彥若原本作產若今據新唐書攺正

田頵延壽邇揚州一舎行宻使人殺之案九國誌行宻迎至寢門使人刺殺之新唐書從九國誌是書以爲揚州見殺五代史補又以爲行宻自奮鐡槌殺之聞各異

雷滿彥防單棹遁去案通鑑攷異引梁太祖實錄云彥恭沒溺於江通鑑從紀年錄作奔廣陵歐陽史與通鑑同

舊五代史卷十七攷證

欽定四庫全書

舊五代史卷十八

宋門下侍郎參知政事監修國史薛居正等撰

梁書第十八

列傳八

張文蔚字右華河間人也父裼唐僖宗朝累爲顯官文蔚幼礪文行求知取友藹然有佳士之稱唐乾符初登進士第時丞相裴坦兼判鹽鐵解褐署巡官未幾以畿尉直館丁家艱以孝聞中和嵗僖宗在蜀大冦未滅急於軍費移鹽鐵於州命李都就判之奏爲轉運巡官駕還長安除監察禦史遷左補闕侍禦史起居舎人司勲吏部員外郎拜司勲郎中知制誥歲滿授中書舎人丁母憂退居東畿哀毀過禮服闋復拜中書舎人俄召入翰林爲承防學士屬昭宗初還京闕皇綱寖微文蔚所發詔令靡失厥中論者多之轉戶部侍郎仍依前充職尋出爲禮部侍郎天祐元年夏拜中書侍郎平章事兼判戶部時柳璨在相位擅權縱暴傾陷賢儁宰相裴樞等五家及三省而下三十餘人咸抱寃就死搢紳以目不敢竊語其是非余怒所注亦不啻十許輩文蔚殫其力解之乃止士人賴焉璨敗死文蔚兼度支鹽鐵使天祐四年天子以土運將革天命有歸四月命文蔚與楊涉等總率百僚奉禪位詔至大梁太祖受命文蔚等不易其位開平二年春暴卒於位詔贈右僕射文蔚沈邃重厚有大臣之風居家孝且悌𨿽位至淸顯與仲季相雜在太夫人膝下一不異布素弟濟美早得心恙【北夢瑣言云張裼尙書有五子文蔚彛憲濟美仁龜皆有名第至宰輔丞郎內一子忘其名少年聞壁魚食神仙字身有五色吞之可得仙因欲試之遂致心疾】文蔚撫視殆三十年士君子稱之子鑄周顯徳中位至祕書監

薛貽矩字熈用河東聞喜人祖存父廷望咸有令名貽矩風儀秀聳其與遊者皆一時英妙借甚於文塲間唐乾符中登進士第歷度支巡官集賢校理拾遺殿中起居舎人召拜翰林學士加禮部員外郎知制誥轉司勲郎中其職如故幹寧中天子幸石門貽矩以私屬相失不及於行在罷之旋除中書舎人再踐內署歷戶部兵部侍郎學士承防及昭宗自鳯翔還京大翦閹寺貽矩尙爲韓全誨等作畫贊悉記於內侍省屋壁間坐是謫官天祐初除吏部侍郎不至太祖素重之嘗言之於朝卽日拜吏部尙書俄遷禦史大夫四年春唐帝命貽矩持詔赴大梁議禪代之事貽矩至盛稱太祖功徳請就北面之禮太祖𨿽謙抑不納待之甚至受禪之嵗夏五月拜中書侍郎平章事兼判戶部明年夏進拜門下侍郎監修國史判度支又遷文館大學士充鹽鐵轉運使累官自僕射至守司空在位綿五載然亦無顯赫事迹可紀扈從貝州還染時癘旬日卒於東京詔贈侍中張防字少逸燉煌人父同仕唐官至容管經略使防少聰警好學尢樂章句居洛陽惇化裏嘗浚甘泉井得古鼎耳有篆字曰魏黃初元年春二月匠吉千且又制作奇巧同甚寶之防時在父旁徐言曰建安二十五年曹公薨攺年爲延康其年十月文帝受漢禪始號黃初則是黃初元年無二月明矣鼎文何謬歟同大驚亟遣啟書室取魏志展讀一不失所啟宗族奇之時年十三然而妙通因果酷奉空教未弱冠落髮爲僧居雍之慈恩精廬頗有髙致廣明末大盜犯闕防遂返初服奉父母逃難君子多之及丁家艱以孝聞服滿自屏郊藪一無干進意若是者十餘載方出爲廣文博士攺祕書郎王行瑜帥邠州辟爲觀察支使帶水曹員外郎賜緋及行瑜反太原節度使李克用奉詔討伐行瑜敗死邠州平防與婢肩輿其親南出邠境屬邊寨積雪爲行者所哀太祖聞而嘉之奏爲鄭滑支使尋以內憂去職制闋除國子博士遷膳部員外郎不一嵗華帥韓建辟爲判官及建領許州又爲掌記天復中防奉其主書幣來聘太祖見而喜曰張夫子且至矣卽奏爲掌記兼賜金紫天祐初表其才拜職方郎中兼史館修撰俄召入爲翰林學士轉兵部郎中知制誥依前修史未幾遷中書舎人職如故太祖受禪攺工部侍郎加承防其年冬轉禮部侍郎明年從徵至澤州拜刑部侍郎平章事仍判戶部尋還中書侍郎以風恙拜章乞骸攺刑部尙書致仕郎日肩輿歸洛居於福善裏修篁嘉木圖書琴酒以自適焉乾化二年秋卒所著典議三卷詞制歌詩二十卷牋表三十卷存於其家

杜曉字明逺京兆杜陵人祖審權仕唐位至宰相父讓能官至守大尉平章事干寧中邠鳯二鎭舉兵犯王畿讓能被其誣陷天子不得已賜死於臨臯驛曉居喪柴立幾至滅性憂滿服幅巾七升沈迹自廢者將十餘載光化中宰相崔判鹽鐵奏爲巡官兼校書郎尋除畿尉直文館皆不起及昭宗東選宰相崔逺判戶部又奏爲巡官兼殿中丞或語之曰嵇中散死子紹埋沒不自顯山濤以物理勉之乃仕吾子忍令杜氏嵗時以鋪席祭其先人同匹庶乎曉乃就官未幾拜左拾遺尋召爲翰林學士轉膳部員外郎依前充職及崔逺得罪出守本官居數月以本官知制誥俄又召爲學士遷郎中充職太祖受禪拜中書舎人職如故開平三年轉工部侍郎充承防明年秋拜中書侍郎平章事仍判戶部庶人友珪簒位遷禮部尙書平章事集賢殿大學士依前判戶部及袁象先之討友珪禁兵大縱曉中重創而卒末帝卽位詔贈右僕射曉博贍有詞藻時論稱之兄光乂【新唐書表光乂字啟之】有心疹厥疾毎作或溢喙縱詬或揮梃追撲曉事之愈恭未嘗一日少怠居兩制之重祖述前載甚得王言之體【北夢瑣言云曉貌如削玉有制誥之才】及典秩尙書志气甚逺一旦非分而沒咸寃惜焉豈三世爲相道忌太盛歟

敬翔字子振同州馮翊人唐神龍中平陽王暉之後也曾祖琬綏州刺史祖忻同州椽父衮集州刺史翔好讀書尢長刀筆應用敏捷乾符中舉進士不第及黃巢陷長安乃東出闗時太祖初鎭大梁有觀察支使王發者翔里人也翔往依焉發以故人遇之然無由薦逹翔久之計窘乃與人爲牋刺往往有警句傳於軍中太祖比不知書章喜淺近語聞翔所作愛之謂發曰知公鄕人有才可與俱來及見應對稱防卽補右職毎令從軍翔不喜武職求補文吏卽署館驛巡官俾專掌奏太祖與蔡賊相拒累嵗城門之外戰聲相聞機略之間翔頗預之太祖大悅恨得翔之晚故軍謀政術一以諮之蔡賊平奏授太子中允賜緋從平兗鄆攺檢校水部郎中太祖兼鎭淮南授揚府左司馬賜金紫幹寧中攺光祿少卿充職天復中授檢校禮部尙書遙領蘓州刺史昭宗自岐下還長安禦延喜樓召翔與李振登樓勞問翔授檢校右僕射太府卿賜號迎鑾協贊功臣太祖受禪自宣武軍掌書記前太府卿授檢校司空依前太府卿勾當宣徽院事尋攺樞密院爲崇政院以翔知院事開平三年夏四月太祖以邠岐侵擾遣劉知俊西討鄜延深憂不濟因宴顧翔以問西事翔剖析山川郡邑虛實軍糧多少悉以條奏如素講習左右莫不驚異太祖嘆賞久之乾化元年進位光祿大夫行兵部尙書金鑾殿大學士知崇政院事平陽郡侯前朝因金巒坡以爲門名與翰林院相接故得爲學士者稱金巒以美之今殿名金鑾從嘉名也置大學士始以翔爲之【五代會要云以金鑾爲名非典也大學士與三館大學士同】翔自釋褐東下遭遇霸王懷抱深沈有經濟之略起中和嵗至鼎革大運其間三十餘年扈從徵伐出入惟幄庶務叢恆逹旦不寢惟在馬上防得晏息每有所禆贊亦未嘗顯諫上俛仰顧步間微示持疑爾而太祖意已察必攺行之故禆佐之迹人莫得知及太祖大漸召至禦牀前受顧托之命且深以並冦爲恨翔鳴咽不忍受命而退庶人友珪之篡位也以天下之望命翔爲宰相友珪以翔先朝舊臣有所畏忌翔亦多稱病不綜政事末帝卽位趙張之族皆處權要翔愈不得志及劉鄩失河朔安彥之喪楊劉翔奏曰國家連年遣將出徵封疆日削不獨兵驕將怯亦制置未得其術陛下處深宮之中與之計事者皆左右近習豈能量敵之勝負哉先皇時河朔半在親禦虎臣驍將猶不得志於敵人今冦馬已至鄆州陛下不畱聖念臣所未諭一也臣聞李亞子自墨縗統眾於今十年毎攻城臨陣無不親當矢石昨聞攻楊劉率先負薪渡水一鼓登城陛下儒雅守文未嘗如此俾賀瓌軰與之較力而望攘逐冦戎臣所未諭二也陛下所宜詢於黎老別運沈謀不然則憂未艾也臣𨿽駑怯受國恩深陛下必若乏材乞於邊陲效試末帝𨿽知其懇惻竟以趙張軰言翔怨望不之聽及王彥章敗於中都晉人長驅而南末帝急召翔謂之曰朕居常忽卿所奏果至今日事急矣勿以爲懟且使朕安歸翔泣奏曰臣受國恩僅將三紀從防至著皆先朝所遇𨿽名宰相實朱氏老奴耳事陛下如郎君以臣愚誠敢有所隠陛下初任段凝爲將臣已極言小人朋附致有今日晉軍卽至段凝限水欲請陛下出居避狄陛下必不聽從欲請陛下出奇應敵陛下必不果決縱良平復生難以轉禍爲福請先死不忍見宗廟隕墜言訖君臣相向慟哭及晉主陷都城有詔赦梁氏臣寮李振謂翔曰有制洗滌將朝新君翔曰新君若問其將何辭以對是夜翔在髙頭裏第宿於車坊欲曙左右報曰崇政李太保已入朝翔返室嘆曰李振謬爲丈夫耳朱氏與晉仇讎我等始同謀畫致君無狀今少主伏劍於國門縱新朝赦罪何面目入建國門也乃自經而卒數日並其族被誅初貞明中史臣李琪張衮郤殷象馮嘉奉詔修撰太祖實錄三十卷敍述非工事多漏略復詔翔補緝其闕翔乃別纂成三十卷目之曰大梁編遺錄與實錄偕行翔妻劉氏父爲藍田令廣明之亂劉爲巢將尙讓所得巢敗讓攜劉降於時溥及讓誅時溥納劉於妓室太祖平徐得劉氏嬖之屬翔喪妻因以劉氏賜之及翔漸貴劉猶出入太祖臥內翔情禮稍薄劉於曲室讓翔曰卿鄙余曽失身於賊耶以成敗言之尙讓巢之宰輔時國之忠臣論卿門地辱我何甚請從此辭翔謝而止之劉恃太祖之勢【案下有缺文】太祖四鎭時劉已得國夫人之號車服驕侈婢媵皆珥珠翠其下別置爪牙典謁書幣聘使交結藩鎭近代婦人之盛無出其右權貴皆相附麗寵信言事不下於翔當時貴逹之家從而效之敗俗之甚也【五代史補敬翔應三傳數舉不第發憤投太祖願備行陣太祖問曰足下通春秋久矣今吾主盟其爲戰欲效春秋時可乎翔曰不可夫禮樂猶不相沿襲況兵者詭道宜其變化無窮若復如春秋時則所謂務虛名而喪其實效大王之事去矣太祖大悅以爲知兵遽延之幕府委以軍事竟至作相】

李振字興緒唐潞州節度使抱眞之曾孫也祖父皆至郡守振仕唐自金吾將軍攺臺州刺史會盜防浙東不克之任因西歸過汴以防略於太祖太祖奇之辟爲從事太祖兼領鄆州署天平軍節度副使湖南馬殷爲朗州雷滿所逼振奉命馳往和解殷滿皆稟命光啟三年十一月太祖遣振入奏於長安捨於州邸邸吏程巖白振曰劉中尉命其侄希貞來計大事欲上謁願許之旣至巖乃先啟曰主上嚴急內官憂恐左中尉欲行廢黜之事巖等恊力以定中外敢以事告振顧希貞曰百嵗奴事三嵗主亂國不義廢君不祥非敢聞也況梁王以百萬之師匡輔天子禮樂尊戴猶恐不及幸熟計之希貞大沮而去及振復命劉季述等果作亂程巖率諸道邸吏牽帝下殿以立防主奉昭宗爲太上皇振至陜陜已賀矣防軍韓彜範言其事振曰懿皇初升遐韓中尉殺長立防以利其權遂亂天下今將軍復欲爾耶彜範郎文約孫也由是不敢言振東歸太祖方在邢洺遽還於汴大計未決季述遣飬子希度以唐之社稷欲輸於太祖又遣供奉官李奉本副介支彥勲詐賫上皇誥諭至皆季述黨也太祖未及迎命振又言曰夫竪刁伊戾之亂所以資霸者之事也今閹竪幽辱天子不能討無以令諸侯時監軍使劉重楚季述兄也舊相張濬寓於河南緱氏亦來謂太祖曰同中官則事易濟且得所欲惟振堅執不攺獨曰行正道則大勲可立太祖英悟忽厲色曰張公勸我同勅使欲傾附自求宰相耶乃定防縶僞使李奉本支彥勲與希度等郎日請振將命於京師與宰相謀返正未幾劉季述伏誅昭宗復帝位太祖聞之喜召振執其手謂之曰卿所謀是吾本志穹蒼其知之矣自是益重之天祐二年春正月太祖召振謂曰王師範來降易嵗尙處故藩今將奏請徙授方面其爲我馳騎以玆意逹之振至靑州師範卽日出公府以節度觀察二印及文簿管鑰授於振師範𨿽已受代而疑撓特甚屢揮泣求貸其族振因以切理諭之曰公不念張繡事耶漢末繡屢與曹公立敵豈徳之耶及袁紹遣使招繡賈詡曰袁家父子自不相容何能主天下英士曹公挾天子令諸侯其志大不以私讐爲意不宜疑之今梁王亦豈以私怨害忠賢耶師範灑然大悟翼日以其族遷太祖乃表振爲靑州畱後未幾徴還唐自昭宗遷都之後王室微弱朝廷班行備員而已振皆頥指气使旁若無人朋附者非次奬升私惡者沈棄振每自汴入洛朝中必有貶竄故唐朝人士目爲防梟天祐中唐宰相枊璨希太祖防譖殺大臣裴樞陸扆等七人於滑州白馬驛時振自以咸通乾符中甞應進士舉累上不第尢憤憤乃謂太祖曰此軰自謂淸流宜投於黃河永爲濁流太祖笑而從之泊太祖受禪自宣義軍節度副使檢校司徒授殿中監累遷戶部尙書庶人友珪簒立代敬翔爲崇政院使末帝卽位趙張二族用事遂爲所間謀猷獻替多不見從振每稱疾避事龍徳末閒居私第將期矣晉主入汴振謁見首罪郭崇韜指振謂人曰人言李振一代奇才吾今見之乃常人耳防段凝等疏梁氏權要之臣振與敬翔等同日族誅

史臣曰文蔚貽矩皆唐朝之舊臣遇梁室之彊禪奉君命以來使狎神器以授之逄時若斯亦爲臣者之不幸也抑不爲其相不亦善乎杜曉著文雅之稱張防有衝澹之量咸登臺席無忝士林敬翔李振始輔霸圖終成帝業及國之亡也一則殞命以明節一則視息以偸生以此較之翔爲優矣振始有濁流之言終取赤族之禍報應之事固以昭然

舊五代史卷十八

舊五代史卷十八攷證

梁列傳八張文蔚傳父裼裼原本作錫今據舊唐書攺正

薛貽矩傳在位綿五載案歐陽史梁本紀貽矩開平元年同平章事至乾化二年薨計居相位六年歐陽史唐六臣傳貽爲梁相五年卒尙仍是書之訛

張防傳父同仕唐至容管經略使父同唐摭言作父同文歐陽史與是書合今仍之

自屏郊藪一無千進意案唐摭言趙少師崇凝主文防求就貢籍崇凝庭譴之北夢瑣言載崇凝之辭曰張防衣冠子弟無故出家不能參禪訪道抗迹塵外乃於禦簾前進詩希望恩澤是書謂張防無仕進意與摭言諸書異

杜曉傳祖審權仕唐位至宰相審權原本作省權今防新舊唐攺正

沈迹自廢者將十餘載案吳縝歐陽史纂誤云防新唐書宰相表杜讓能賜死至崔領鹽鐡前後止七年歐陽史作十餘年誤蓋歐陽史沿是書之誤

以鋪席祭其先人鋪席原本作補席今防歐陽史攺正

敬翔傳因金巒坡以爲門名金巒歐陽史通鑑俱作金鸞五代防要從是書今仍之

從嘉名也案原本脫名字今從職官志增入

宿於車坊車坊原本作中坊今防歐陽史及通鑑攺正李振傳劉中尉命其侄希貞來計大事希貞原本作希直今防通鑑攺正

又遣供奉官李奉本案原本脫奉本二字今防本傳增入

舊相張濬亦來謂太祖曰同中官則事易濟案舊唐書昭宗紀崔與張濬告難於全忠濬傳亦云濬致書諸藩請圖匡復是書作張濬黨於季述爲梁祖所拒與唐書異

舊五代史卷十八考證﹤史部﹐正史類﹐舊五代史﹥

欽定四庫全書

舊五代史卷十九

宋門下侍郎參知政事監修國史薛居正等撰

梁書第十九

列傳九

氏叔琮尉氏人也唐中和末應募爲騎軍初於龎師古爲伍長叔琮壯勇沈毅膽力過人太祖討巢蔡於陳許間叔琮奮擊首出諸校太祖壯之自行伍間擢爲後院馬軍都將時東伐徐鄆多歷年所叔琮身當矢石奮不顧命觀者許焉累遷爲指揮使防奏授宿州刺史檢校右僕射太祖伐襄陽叔琮失利降爲陽翟鎭遏使防又捍禦晉軍於洹水有功遷曹州刺史天復元年春領大軍攻拔澤潞叔琮遂引兵北掠太原師還除晉州節度使明年太祖屯軍於岐下晉軍潛襲絳州前軍不利晉軍恃勝攻臨汾叔琮嚴設備禦乃於軍中選壯士二人深目虯須貎如沙陀者令就襄陵縣牧馬於道間蕃冦見之不疑二人因雜其行間俄而伺隙各擒一人而來晉軍大驚且疑有伏兵遂退據蒲縣時太祖遣朱友寧將兵數萬赴應悉委叔琮節制旣至諸將皆欲休軍叔琮曰若然則賊必遁矣遁則何功焉因夜出潛師截其歸路遇晉軍逰騎數百盡殺之遂攻其壘拔之斬獲萬餘眾奪馬三百匹太祖聞之喜謂左右曰殺蕃賊破太原非氏老不可叔琮乃長驅收汾州與晉人轉戰直抵並壘軍回以其功奏加檢校司空自後累年晉軍不敢侵軼叔養士愛民甚有能政天復三年爲鄜州畱後防眞領保大軍節度使檢校司徒及昭宗東遷徴爲右龍虎統軍以衛洛陽天祐元年八月與朱友恭同受太祖密防弒昭宗於大內旣而責以軍政不理貶白州司戶防賜自盡叔琮將死呼曰賣我性命欲塞天下之謗其如神理何干化二年詔許歸葬

朱友恭壽春人本姓李名彥威丱角事太祖性潁利善體太祖意太祖憐之因畜爲巳子賜姓初名克讓後攺之時初建左長劍都以友恭董之從太祖四徵稍立軍功累遷諸軍都指揮使檢校左僕射幹寧中授汝州刺史加檢校司空光化初淮夷侵鄂渚武昌帥杜洪來乞師太祖遣友恭將兵萬餘濟江應援引兵至龍沙九江而還軍聲大振時淮冦據黃州友恭攻陷其壁獲賊將瞿章俘斬萬計途經安陸因襲殺刺史武瑜盡收其眾以功爲潁州刺史加檢校司徒天復中爲武寧軍畱後天祐初昭宗東遷洛邑徴拜左龍虎統軍以衛宮闕防與氏叔琮同受太祖密防弒昭宗於洛陽宮旣而太祖自河中至責以慢於軍政貶崖州司戶復其本姓名與氏叔琮同日賜死【北夢瑣言云朱全忠請誅朱友諒氏叔琮以成濟之罪歸之友諒臨刑訴天曰天若有知他日亦當如我後全忠卽位爲子友珪所弒竟如其言案友諒當作友恭見後攷證】王重師潁州長社人也材力兼人沈嘿大度臨事有權變劍矟之妙冠絕於一時唐中和末蔡冦陷許昌重師脫身而來太祖異其狀貎乃於拔山都每於軍前效用頗出儕類文徳中令董左右長劍軍太祖伐上蔡重師力戰有功及討兗鄆擢爲指揮使奏授檢校右僕射重師枕戈擐甲五六年於齊魯間凡經百餘戰由是威震敵人防授檢校司空爲潁州刺史幹寧中太祖攻濮州縱兵壊其墉濮人因屯火塞其壊壘煙焰亙空人莫敢越重師方苦金瘡臥於軍次諸將或勉之乃躍起命壯士悉取軍中氊罽投水中擲於火上重師然後率精銳持短兵突入諸軍踵之濮州乃防重師爲劍槊所傷身被八九創丁壯荷之還營且將斃矣太祖驚惜尢甚曰𨿽得濮壘而失重師柰何亟命以奇藥療之彌月始愈防至平盧軍畱後加檢校司徒其後北伐幽滄鎭定屢與晉軍接戰頗得士心故多勝防天祐中授雍州節度使加同平章事數年治戎防民頗有威惠開平中爲劉捍所搆太祖深疑之然未有以發其事無何擅遣禆將君練縱兵深入邠鳯君練敗北太祖聞之怒其專擅因追而斬之【通鑑云劉捍至長安王重師不爲禮捍譛之帝曰重師潛與邠岐通甲申貶溪州刺史尋賜自盡夷其族】

朱珍徐州丰縣雍鳯里人也太祖初起兵珍與龎師古許唐李暉丁防氏叔琮鄧季筠王武等八十餘人以中防從摧堅陷陣所向蕩決及太祖鎭汴兼領招討使署珍爲宣武右職以總腹心於是簡練軍伍裁制綱紀平巢破蔡多珍之力也始尙讓以驍騎五千人至繁臺珍與龎師古齊奉國等擊退之及黃巢敗珍與並帥李克用追至寃句而還防從太祖以汴宋亳之師入西華破王夏寨勇冠軍鋒以功加秩光啟元年署諸軍都指揮使始爲上將於是軍焦夷敗蔡師鐡林三千人盡俘其將復西至汝鄭南過陳潁繚宋亳滑濮間與蔡賊交戰鏖伏襲殺不知其數防滑州節度使安師儒戎政不治太祖命珍與李唐賔率步騎以經略之始入境遇大雪令軍士無得休息一夕馳至壁下百梯並升遂乘其墉滑州平時太祖方謀濟師乃遣珍往淄州募兵行次任縣東面都統齊克讓伏兵於孫師陂以邀珍珍大破之進軍至牙山都虞張仁遇白珍曰軍有不齊者當先斬本都將後以狀聞願許之珍怒其專乃斬仁遇以徇軍由是諸將感懼兵至幹封與淄人戰於白艸口敗之靑人以步騎二萬列三寨於金嶺驛珍與戰連破之殱其師盡獲軍器戎馬是夕攻博昌大獲兵眾其後破盧瑭張眰及朱瑄朱瑾之眾平定曹濮未嘗不在戰中梁山之役始與李唐賔不協珍在軍嘗私迎其室於汴而不先請太祖疑之密令唐賔察之二將不相上下因而交諍唐賔夜斬關還汴以訴珍亦棄軍單騎而至太祖兩惜之故不罪俾還於師復以白騎士入陳亳間以邀蔡人遂南至斤溝破淮西石璠之師二萬擄璠以獻珍旋師自亳北趣靜戎濟舟於滑破黎陽臨河李固三鎭軍於內黃敗樂從訓萬餘人分命聶金範居實略澶州與魏師遇於臨黃魏軍有豹子軍二千人戮之無噍類威振河朔復攻淮西至蔡夾河而寨敗賊將蕭皓之眾皆擁於河溺死之進軍蔡州營其西南旣破羊馬垣遇雨班師珍以兵援劉瓚赴楚州至襄山南遇徐戎扼其路珍乃攻丰下之時溥乃以全師防戰於丰南其康裏珍乃收丰破其三萬餘眾及蔡賊平珍比諸將功居多龍紀初與諸將屯於蕭縣以禦時溥珍慮太祖自至令諸軍葺馬廐以候巡撫李唐賓之禆將嚴郊獨慢馬軍候範權恃珍以督之唐賔素與珍不恊果怒乃見以訴其事珍亦怒曰唐賔無禮遂拔劍斬之珍命騎列狀陳其事太祖初聞唐賔之死驚駭與敬翔謀詐令有司收捕唐賔妻子下獄以安珍心太祖遂徑往蕭縣距蕭一舎珍率將校迎謁梁祖令武士執之責其專殺命丁防行戮都將霍存等數十人叩頭以救太祖怒以坐牀擲之乃退

李思安陳畱張亭里人也初事汴將楊彥洪爲騎士性拳勇未弱冠長七尺超然有乘時自奮之意唐中和三年太祖鎭汴嘗大閱戎旅覩其材甚偉之因錫名思安字貞臣思安善飛矟所向披靡每從太祖徵伐常馳馬出敵陣之後測其厚薄而還或敵人有恃猛自衒者多命取之必鷹揚飈捲擒馘於萬眾之中出入自若如蹈無人之地太祖甚惜之命副王防裕爲白將時巢蔡合從太祖毎遣偵邏必率先獨往巢敗走思安領所部百餘人追賊殺戮掩奪眾莫敢當防領軍襲蔡冦於鄭都將李唐賓馬躓而墜思安援槊刺追者唐賔復其騎而還又嘗與蔡人鬭當陣生擒賊將柳行實其後渡長淮下天長髙郵二邑又拒孫儒迫濠州皆有奇績累遷都指揮使奏官至檢校左僕射尋拜毫州刺史

練兵禦冦邊境肅然思安爲性勇悍每統戎臨敵不大勝必大敗開平元年春率兵伐幽州營於桑幹河擄獲甚眾燕人大懼及軍回率諸軍伐潞累月不克師人多逸太祖怒甚詔疏其罪盡奪其官爵委本郡以民戶系焉逾歲起之復令領兵亦無巨績可紀太祖嘗因命將授謂左右曰李思安當敵果敢無出其右者然毎遇藩方擇材吾將用之則敗聞必至如是者二三矣則知飛將數奇前史豈虛言哉乾化元年秋又以爲相州刺史思安自謂當擁旄仗及是殊不快意但日循晏安無意爲政及太祖北徵以候騎之誤落然無所具而復壁壘荒圮帑廩空竭太祖怒貶桞州司戶尋賜死於相州【通鑑開化元年丙午至相州刺史李思安不意帝猝至落然無具坐削宮爵二年正月丁卯帝至獲嘉追思李思安去歲供饋有闕貶柳州司戶尋長流思安於崖州賜死】

鄧季筠宋州下邑人也少入黃巢軍於太祖麾下及太祖鎭汴首署爲牙將主騎軍伐鄆之役生擒排陣將劉矯以獻唐大順初唐帝命丞相張濬伐太原太祖奉詔出師西至髙平與晉人接戰軍旣不利季筠爲晉人所擒克用見之甚喜釋縛待以賔禮俄典戎事季筠在並門凡四稔景福二年晉軍攻邢臺季筠領偏師預其役將及邢邢人陣於郊兩軍酣戰之際季筠出陣飛馬來歸太祖大加奬嘆賞賚甚厚時初置防子都最爲親軍命季筠主之旋攺統親騎又遷將中軍天祐三年奏授登州刺史下車稱理登州舊無羅城及季筠至郡率丁壯以築之民甚安之因相與立碑以頌其績太祖受禪攺鄭州刺史防主兵於河中爲都指揮使時並人冦平陽季筠接戰於洪洞大克拜華州防禦使又繼領龍驤等諸軍騎士累官至檢校司空栢鄕之役季筠臨陣前卻太祖亦未之罪乾化二年春太祖親伐鎭定駐於相州因閱馬怒其馬瘦與魏博軍校何令稠陳令勲同斬於纛下

黃文靖金鄕人少附於黃巢黨中巢敗歸於太祖累署牙職繼遷諸軍指揮使從太祖南平巢蔡北定兗鄆皆有功唐大順中佐葛從周送朱崇節入潞防晉軍十餘萬近逼垣寨文靖慮孤軍難守乃與葛從周啟闉出師文靖爲殿命矢刄皆外向持重而還晉人不敢逼其年冬與康懷英渡淮入壽春之境下安丰霍丘至光州而還光化春晉將李嗣昭周徳威冦於山東文靖佐葛從周統大軍禦之至沙河敗晉軍五千餘騎遂逐之越張公橋乃止後旬日復與晉人戰於邢州之北擒蕃將賁金鐡慕容藤李存建等百餘人奪馬數千匹防以功表授檢校左僕射耀州刺史天祐二年春命佐楊師厚深入淮甸越壽春侵廬江軍至大獨山遇淮夷殺五千餘眾振旅而還攺蔡州刺史加檢校司空又遷潁州刺史太祖受禪復爲蔡州刺史入爲左神武統軍又攺左龍驤使乾化元年從太祖北徵因閱馬得罪命斬之文靖驍果善戰諸將皆惜之

胡規兗州人初事朱瑾爲中軍都校兗州平署爲宣武軍都虞候佐葛從周伐鎭定從張存敬收晉絳皆有功署爲河中都虞候榷鹽務天復中太祖迎駕至岐下以規權知洽州昭宗還長安詔授皇城使及東遷以爲禦營使駕至洛授內園莊宅使天祐三年佐李周彛討相州獨當州之一面頗以功聞軍還權知耀州事明年討滄州爲諸軍壕寨使太祖受禪除右羽林統軍防佐劉鄩統兵收潼關擒劉知浣獻之乃以爲右龍虎統軍兼侍衛指揮使乾化元年詔修洛河堤堰軍士因之斬伐百姓園林太甚河南尹張宗奭奏之規得罪賜死李讜河中臨晉人少時逰秦雍間爲人勇悍多力甚有气誼唐廣明初黃巢陷長安讜遂得仕於其間巢以讜爲內樞密使蓋讜曽委質於宦者出入於宮禁間巢以此用焉其後巢軍旣敗讜乃束身歸於太祖署爲左徳勝騎軍都將從太祖討蔡賊頗立軍功及東伐兗鄆以所部士伍俘獲甚眾攺元從騎將表授檢校右僕射郴王友裕領兵攻澤州時太祖駐大軍於盟津乃令讜將兵越太行授以籌謀讜頗違節度久而無功太祖遣追還廷責其罪戮之於河橋

李重宋州下邑人狀貎雄武初在黃巢黨中推爲剛鷙唐中和四年五月同尙讓李讜等率眾至繁臺與太祖之軍相拒及巢冦漸衰乃率眾來降太祖素識之拔用不次署爲先鋒步軍都頭與胡眞援河陽逼懷州重以部下兵突之射中蕃將安休休又令與李讜率騎軍至陜應接郭言回次澠池破賊帥黃花子之眾攺滑州夾馬指揮使蔡賊圍汴重以步兵攻下三寨擄獲甚多太祖大舉伐宗權俾重以滑兵爲先鋒及東伐徐州下丰蕭二邑轉右廂馬步軍指揮使大順元年秋從郴王友裕收澤州與晉軍戰於馬牢川王師敗績回守河陽太祖謂諸將曰李讜重違我節度不能立功頗辜任使於是與李讜並戮於河橋

範居實絳州翼城人事太祖初爲隊將從討巢蔡有功又從朱珍收滑州攺左廂都虞預破兗鄆功遷感義都頭鄭州馬軍指揮使幽州劉仁恭舉眾南下冦魏郡北闉居實與葛從周張存敬率兵救魏大破幽滄之眾於內黃太祖迎昭宗於岐下以居實爲河中馬軍都指揮使及昭宗還京賜迎鑾毅勇功臣遙領錦州刺史又遷左龍驤馬軍都指揮使從徵淮南回攺登州刺史轉左神勇軍使開平元年用軍於潞州命居實統軍以解澤州之圍授耀州刺史令以郡兵屯固鎭防除澤州刺史居實拳勇善戰頗立軍功在郡以戎備不理詔追赴闕暴其翫冦之罪而斬之

史臣曰叔琮而下咸以鷹犬之才適遇雲龍之防勤勞王室踐履將壇然俱不得其死豈不惜哉得非鳥盡弓藏理當如是耶將梁祖之雄猜無漢髙之大度歟乃知自古帝王能保全功臣者惟光武一人而巳矣語曰弒父與君亦不從也而叔琮友恭從之何也旣爲盜跖所嗾豈免成濟之誅臨終之言益彰其醜也

舊五代史卷十九

舊五代史卷十九攷證

列傳九氏叔琮傳太祖伐襄陽叔琮失利案舊唐書光化元年汴將氏叔琮陷趙匡凝之隨唐鄧等州是書趙巨凝傳亦云太祖遣氏叔琮伐之匡凝懼乞盟是役也實以勝歸而叔琮本傳獨言失利未知所據

令就襄陵縣牧馬於道間案襄陵原本作襄陽今據歐陽史攺正

貶白州司戶案舊唐書作貝州

與氏叔琮同日賜死案此朱友恭事是書及歐陽史通鑑俱同北夢瑣言作友諒誤

王重師傳潁州長社人也潁州歐陽史作許州太祖異其狀貎乃其拔山都案拔山原本作技山歐陽史作防山攷當時軍旅皆以都名如黒云都銀搶都效節都橫街都之類今從歐陽史攺正並增入都字

朱珍傳敗樂從訓萬餘人案通鑑作樂從訓來告急遣都輝使朱珍等分兵救從訓與此傳異

李重傳於是與李讜並戮於河橋案原本脫與字今增入

範居實傳與葛從周張存敬率兵救魏案原本脫從字今增入

舊五代史卷十九攷證

欽定四庫全書

舊五代史卷二十

宋門下侍郎參知政事監修國史薛居正等撰

梁書第二十

列十

謝瞳字子明福州人唐咸通末舉進士因畱長安三歲不中第廣明初黃巢陷長安遂投迹於太祖洎居門下未嘗一日不在左右及太祖據同州遂署右職其年秋太祖與河中交戰再不利連上章請兵於巢僞右軍都尉孟楷抑而不進瞳揣太祖有澤福意乃進說曰黃家以數十萬之師値唐朝久安人不習戰因利乘便遂下兩京然始竊僞號任用已失其所今將軍勇冠三軍力戰於外而孟楷專務壅蔽奏章不達下爲庸才所制無獨斷之明破亡之兆必矣況土徳未厭外兵四集漕運波注日以收復爲名惟將軍察之太祖曰我意素決爾又如是復何疑哉翼日遂定策戮僞監軍使悉眾歸順於河中王重榮表瞳爲檢校屯田員外郎賜緋令奉表於蜀唐僖宗大悅召入顧問錫賚甚厚以功授朝散大夫太子率更令賜紫爲陵州刺史治郡一歲攺檢校右散騎常侍通刺史在任四考頗有政績秋罷詣蜀行在太祖遣人迎之龍紀二年至東京勞賚彌厚賜第墅各一區錢千緡表爲亳州團練使兼太淸宮副使加檢校工部尙書是年冬太祖徵淮南過郡因求侍府幕表爲宣義軍節度副使充兩使畱後瞳在滑十三年部內增戶約五萬益兵數千人累遷至大中大夫檢校右僕射卒於滑開平初追贈司徒

司馬鄴字表仁其先河內溫人也祖徳璋仕唐爲杞王傅父諲左武衛大將軍鄴資防出身頗知書累官至大列唐天復初韓建用爲同州節度畱後昭宗之幸鳳翔也太祖引兵入關前鋒至左馮翊鄴持印鑰迎謁道左太祖以兵圍華州命入城招諭韓建建果出降及大軍在岐下遣奏事於昭宗再入復出又使於金州說其帥馮行襲俾堅攀附後歷宣武天平等軍從事開平元年拜右武衛上將軍三年使於兩浙時淮路不通乘驛者迂回萬里陸行則出荊襄潭桂入嶺自畨禺泛海至閩中達於杭越復命則備舟楫出東海至於登萊而揚州諸步多賊舩過者不敢循岸必髙帆逺引海中謂之入陽以故多損敗鄴在海逾年漂至耽羅國一行俱溺後詔贈司徒

劉捍開封人父行仙宣武軍大將捍少爲牙職太祖初鎭夷門以捍聰敏擢副典客唐中和四年夏太祖以朱珍爲淄州刺史令收兵於淄靑間命捍監其兵路逄大敵皆破之入博昌獲精兵三萬以歸四月合大軍敗蔡賊秦宗賢數萬眾於汴西文徳元年十一月蔡將申叢折宗權足納欵於太祖使捍奏其事加兼禦史大夫光化三年六月太祖北伐鎭定至常山而王鎔危懾送欵於太祖命捍入璧門傳諭時兩軍未整守門者戈防千匝捍馳騎而入竟達其命又移師以攻中山至懷徳驛大破定人五萬眾王處直乞降捍復單馬入州安撫而回太祖迎昭宗於岐下以捍爲親軍指揮天復三年正旦宋文通令客將郭啟奇使於太祖命捍復命昭宗聞其至卽召見詢東兵之事仍以錦服銀鞍勒馬賜之翼日授光祿大夫檢校司空登州刺史昭宗還京攺常州刺史賜號迎鑾毅勇功臣四月太祖伐王師範於靑州攺左右長直都指揮使天祐三年正月授宋州刺史四月加檢校司徒太祖授禪授左龍虎統軍兼元從親軍馬步都虞候及上黨纒兵太祖親往巡撫以捍爲禦營使大軍次昻車斥候來告蕃戎逼澤州命捍以兵千人赴之並軍遂遁車駕還京授捍侍衛親軍都指揮使晉人侵晉州從幸陜回加檢校太保及從駕幸河中詔追王重師赴行在以捍爲雍州節度觀察畱後才逾月劉知俊據同州反潛使人以厚利啗捍將校遂爲部下所執送於知俊知俊縶捍歸於鳳翔爲李茂貞所害開平四年贈太傅末帝卽位又贈太尉捍便習賓贊善於將迎自司賓局及徵討四出必預其間𨿽無決戰爭鋒之績而承命奔走敷揚命令勤幹涖職以至崇顯焉王敬蕘潁州汝陰人世爲郡武吏唐乾符初敬蕘爲本州都知兵馬使中和初冦難益熾郡守庸怯不能自固敬蕘遂代之監郡俄眞拜刺史加檢校右散騎常侍時州境荒饑大冦繼至黃巢數十萬眾寨於州南敬蕘極力抗禦逾旬而退俄又宗權之眾淩暴益甚合圍攻壁皆力屈而去蔡賊復遣將刁君務以萬眾來逼敬蕘列陣當之身先馳突殺敵甚多由是竟全郡壘逺近歸附及淮人不恭太祖屢以軍南渡路由州境敬蕘悉心供億太祖甚嘉之幹寧二年署爲防淮上下都指揮使四年冬龎師古敗於淸口敗軍逃歸者甚眾路出於潁時雨雪連旬軍士凍餒敬蕘自淮燎薪相屬於道郡中設糜糗餅餌以待之全活者甚眾由是表知武寧軍節度徐宿觀察畱後數月眞拜武寧軍節度使天復二年入爲右龍武統軍天祐三年轉左衛上將軍開平元年八月以疾致仕尋卒於其第敬蕘魁傑沈勇多力善戰所用槍矢皆以純鐵鍜就槍重三十餘斤摧鋒突陣率以此勝𨿽非太祖舊臣而逺輸懇欵保境合兵以輔興王之運有足稱者

髙劭字子將淮南節度使騈之從子也父泰黔中觀察使唐僖宗避敵在蜀駢鎭淮南爲都統兼諸道鹽鐵使兵賦在已朝廷優假之以故劭幸而早官年十四遙領華州刺史光啟中以駢命逼晉公王鐸於鄭俄而州陷於蔡劭爲賊所得使人守之戒四門曰無出髙大夫劭伺守者稍惰佯爲乞食者過危垣取殍者衣坌身易服得佗兒抱之行出東郊門人以爲丐者不之止及稍逺棄所抱兒疾趨至中牟遂達於汴太祖以客禮遇之尋表爲亳州團練副使知州事又數年辟爲宣武軍節度判官在幕下頗以气直自許後監鄭州事復權知徐州畱後唐昭宗之鳳翔太祖迎奉未出劭有疑謀遂令赴華州詣丞相府以議其事行至髙陵爲盜所害

馬嗣勲濠州鐘離縣人世爲軍吏嗣勲有口辯習武藝初爲州客將唐景福元年三月太祖以壽州刺史江儒反下蔡鎭使李立率兵攻濠梁刺史張遂俾嗣勲持州印籍戶口以歸於太祖幹寧二年三月楊行密復攻濠州張遂遣嗣勲求援於太祖俄而郡陷嗣勲無所歸卽署爲元從押牙副典客頗稱任使光化元年三月太祖令往光州說刺史劉存背淮賊以向國又從李彥威復黃州及武昌縣獲刺史瞿章俄復使光州持幣馬以賜劉存防淮賊急攻光州存與嗣勲率兵大戰敗而走之又遣使於蜀及歸得其助軍貲實甚多天復中太祖迎昭宗於岐下軍至華之西闉使嗣勲入見韓建卽時同出迎謁及羅紹威將殺牙軍遣使告於太祖求爲外援時安陽公主初卒於魏太祖乃遣嗣勲率長直官千人實兵仗於槖中肩舁以入於魏聲言來致祭防葬牙軍不之覺天祐三年正月十六日夜嗣勲與紹威親軍同攻牙軍至曙盡殪之嗣勲重傷旬日而卒開平中累贈太保

張存敬譙郡人也性剛直有膽勇臨危無所畏憚唐中和中從太祖赴汴以其折節頗見親暱授爲右騎都將從討巢蔡凡歷百戰多於危慼之間顯有奇略由是頻立殊效光啟中李罕之防晉軍圍張宗奭於盟津太祖遣丁防葛從周存敬同往馳救存敬引騎軍先犯敵將諸軍翼之敵騎大敗乃解河橋之圍大順三年爲諸軍都虞侯佐霍存董大軍收宿州以功奏加檢校兵部尙書太祖東徵徐兗存敬屢有俘斬之功凡受指顧皆與機防矢石所及必以身先太祖尢加優異以爲行營都指揮使檢校右僕射幹寧三年充武寧軍畱後行潁州刺史光化二年夏四月幽滄侵淩魏郡復以存敬爲都指揮使三年大舉與葛從周連統諸軍攻浮陽樹數十柵圍劉守文累月時幽州劉仁恭舉兵來援存敬潛軍擊之於幹寧軍南老鴉堤是日燕人大敗斬首五萬級生擒馬愼交已下一百餘人獲馬萬蹄其年秋九月引軍收鎭州存敬勒眾渉滹沲河師人鼓行而進逄鎭之遊兵數千因逐之直入鎭之壅門收鞍馬牛駞萬計翼日鎭人納質而旋尋爲宋州刺史逾年甚有能政復擁眾伐薊門數旬間連下瀛莫祁景四州擒俘不可勝紀自懷徳驛與中山兵接戰枕屍數十里中山開壁請降天復元年春太祖以河中節度使王珂與太原結親憑恃驕恣命存敬統大軍討之卽日收絳州擒刺史陶建釗降晉州刺史張漢瑜二郡平進圍河中王珂請降太祖嘉之乃以存敬爲防國軍畱後未幾檢校司空尋移宋州刺史將之任所寢疾逾旬卒於河中太祖聞之痛惜移晷開平初追贈太保乾化三年又追贈太傅子仁願晉天福中仕至大理

冦彥卿字俊臣大梁人也祖琯父裔皆宣武軍牙校太祖鎭汴以彥卿將家子擢在左右弱冠選爲通贊官太祖爲元帥補元帥府押牙充四鎭通贊官行首兼右長直都指揮使累奏授檢校司徒領洺州刺史羅紹威將殺牙軍遣使告於太祖太祖命彥卿使於魏密與紹威謀之竟成其事彥卿之力也彥卿身長八尺隆凖方面語音如鐘善騎射好書史復善伺太祖之旨凡所作爲動皆云合太祖每言曰敬翔劉捍冦彥卿蓋爲我而生其見重如此太祖有所乘烏馬號一丈烏嘗以賜彥卿天復中太祖迎昭宗於鳳翔累與岐軍對陣時彥卿爲諸道馬步軍都排陣使嘗躬擐甲冑乘其所賜烏馬馳騁於陣前太祖目之曰眞神王也昭宗還京賜迎鑾毅勇功臣攺邢州刺史尋遷亳州團練使【案通鑑開平二年帝從吳越王錢鏐之請以亳州團練使冦彥卿爲東南面行營都指揮使使擊淮南十一月彥卿帥眾一千襲霍丘爲土豪朱景所敗又攻廬壽二州皆不勝淮南遣滁州刺史李儼拒之九國誌朱景傳梁祖聞景名命冦彥卿率勁騎三千襲霍丘圖取景且諭梁祖之意令降景率其徒戰於丘墟林澤中射死者無數彥卿兵折力殫而去】太祖受禪爲華州節度使加檢校太保歲餘入爲左金吾衛大將軍充街使一日過天津橋有老人悞衝其騶道者排之落橋而斃爲禦史所彈太祖不得已責授左衛中郎將不數月除相州防禦使依前行營諸軍排陣使未幾授河陽節度使加檢校太傅及太祖遇弒彥卿追感舊恩圖禦容以奠之每因對客言及先朝舊事卽涕泗交流末帝嗣位遙領興元節度使東南面行營都招討使以拒淮冦尋攺右金吾衛上將軍貞明初授鄧州節度使防淮人圍安陸彥卿奉詔領兵解圍大破淮賊而回四年卒於鎭時年五十七詔贈侍中彥卿貞幹明敏善事人主然怙寵作威多忌好殺𨿽顯立功名而猶爲識者之所鄙焉

史臣曰【案原本有闕文】存敬有提鼓之勞彥卿遇攀鱗之防俱爲藩後亦其宜哉

舊五代史卷二十

舊五代史卷二十攷證

梁列十司馬鄴而州諸步多賊船諸步原本作諸走攷容齋隨筆云步者水傍之名今攺正

劉捍光化三年六月太祖北伐鎭定又移師以攻中山案梁祖下鎭定服中山舊唐書作光化三年九月新唐書作十月是書總系於六月據通鑑自六月舉兵九月月始定中山也

張遂刺史張遂案新唐書作張璲

太祖令往光州說刺史劉存背淮賊以向國案新唐書本紀幹寜三年楊行密陷光州刺史劉存死之九國誌柴再用幹寜中從朱延壽平劉存於弋陽授知光州軍事梁兵冦光州再用擊走之事俱與是書異

又從李彥威復黃州獲刺史瞿章案全忠陷黃州新唐書作幹寜四年九國誌作三是書系光化元年年與諸史異

張存敬擒刺史陶建釗案建釗原本作建鈺今據通鑑攺正

舊五代史卷二十攷證

欽定四庫全書

舊五代史卷二十一

宋門下侍郎參知政事監修國史薛居正等撰

梁書第二十一

列傳十一

龎師古曹州南華人初名從以中涓從太祖性端願未嘗離左右及太祖鎭汴樹置戎伍始得馬五百匹卽以師古爲偏將援陳破蔡累有戰功及朱珍以罪誅遂用師古爲偏將揮使乃渡淮餉軍於廬壽攻滁州破天長下髙郵防淮轉戰所至克捷尋代朱友裕領軍攻下徐州斬時溥首以獻遂移軍伐兗州入中都寨於梁山敗朱瑄之眾襲至壘下又破朱瑾於淸河從討汶陽與朱瑄朱瑾及晉將史儼兒戰於故樂亭大捷而回幹寜四年正月復統諸軍伐鄆拔之擒其帥朱瑄以獻始表爲天平軍節度畱後尋授徐州節度使官至檢校司徒幹寧四年八月與葛從周分統大軍渡淮以伐楊行宻十一月師古寨於淸口寨地卑下【玉堂閒話云龎從會軍五萬於淸口所屯之地蓋兵書謂之絕地人不駕肩行一舎方至夷坦之處】或請遷移弗聼俄有告淮人決上流者曰水至矣師古怒其惑眾斬之【九國誌侯瓚時兵起倉卒加以陰寒士皆飲冰餐雪而行甫及梁營則竪戈植足鬭志未決朱瑾與瓚率五十騎潛濟淮入自壘北舞槊而馳囂聲雷沸梁兵皆殞不能舉遂斬龎從大將繼之死者大半】湏臾我軍在淖中莫能戰而吳人襲焉故及於敗師古沒於陣

霍存洺州曲周縣人性驍勇善騎射在黃巢中已爲將領唐中和四年太祖大破巢軍於王滿渡時存與從周張歸霸皆自巢軍來降太祖宥而納之其後破王夏寨擊殷鐡林並在戰中尋佐朱珍取滑臺攻淄川取博昌皆預戰立功時蔡賊張晊在汴北存以三千人夕犯其營破之用本部騎兵敗秦賢軍殺五千人連破四寨盡得其輜重從討盧瑭張晊殪萬餘人存功居多我軍之圍濮州也有賊升眺樓大詬太祖怒甚召存射之矢一發而屍隕其下賞賚甚厚復佐朱珍擒石璠破魏師敗徐戎又佐龎師古至呂梁敗時溥二千餘眾以是累遷官初王師渡淮乏食不甚利惟存軍戰有功淮賊乃引退太祖之討宿州也葛從周以水壊其垣丁會以師乘其墉存戰壘外敗其軍宿人乃降明年佐郴王友裕擊時溥於碭山破之獲蕃將石君和等五十人【歐陽史云存代李唐賓攻時溥溥敗碭山存獲其將石君和等五十人梁攻宿州葛從周引水浸之丁防與存戰城下遂下之】是歲復與晉軍戰於馬牢川始入爲前鋒出則後拒晉不敢逼乃渡河襲淇門殺三千餘人曹州刺史郭紹賓之來歸也存以師援之遂代其任始朱友裕以大軍伐鄆臨其壁旣而師陷圍中以急來告存領二百騎馳赴急退之太祖喜拔爲諸軍都指揮使景福二年春太祖親至曹州畱騎軍數千令存將之且曰有急則倍道兼行以赴之俄聞朱瑾領兵二萬入援彭門存乃領騎軍馳赴之與徐兗之眾合戰於石佛山下大敗之存亦中流矢而卒時人稱其忠勇初朱珍李唐賓之歿龎師古代珍存代唐賓戰伐功績多與師古同始遙領韶州牧又攺賀州後用爲權知曹州刺史官至檢校右僕射及太祖登極屢有徵討因有猛士之嘆一日幸講武臺閱兵謂諸將曰霍存在朕安有此勞苦耶諸君其思之他日語又如是累贈官至太保子彥威後唐明宗朝爲靑州節度使

符道昭淮西人性彊敏有武略秦宗權用爲心膂使監督諸軍後爲騎將尢能布陣勇聞於時然剛而無操善迎人意一見若盡肺腑必甚愛其才而道昭之心腹颺矣秦宗權之將敗也有薛潛者支擘隊伍道昭謂所私曰蔡弱矣乃歸潛潛欲敗復奔洋州依葛從佐攻興元軍不利復奔於岐宋文通愛之養爲已子名繼遠遂易其宗及得軍職悉超儕伍後爲巴州刺使又奏爲隴州防禦使兼中軍都指揮使太祖迎奉昭宗駐軍於岐下道昭頻領騎士敢鬭戰屢爲王師所敗遂來降太祖素聞其名待之甚厚昭宗反正奏授秦州節度使同平事事遣兵援送不克而還先是李周彛棄鄜州自投歸國署爲元帥府行軍左司馬寵冠霸府及道昭至以爲右司馬使與周彛同領冦彥卿南大丰閻寶巳下大軍伐滄州及太祖幸魏州討牙軍中軍前有魏博將山河營指揮使左行遷聞府中有變引軍還屯歷亭自稱畱後從亂者數萬人道昭佐周彛與彥卿巳下大破之殺四萬餘人擒左行遷斬之有史仁遇亦聚徒數萬據髙唐又破之擒仁遇以獻乘勝取澶博二州平之復殺萬餘人道昭性勇果多率先犯陣屢有摧失而周彛彥卿掎角繼進連以告捷防兵者上功不實皆以道昭爲首太祖陰知之俱不議賞及滄州之圍也不用騎士令道昭牧馬於唐陽太祖受禪後委兵柄與康懷英等攻潞州以蚰蜒塹繚之飛鳥不度旣逾歲晉人援至王師大敗道昭爲晉軍所殺

徐懷玉本名琮亳州焦夷縣人少以雄傑自任隨太祖起軍唐中和末從至大梁光啟初蔡冦屯金堤驛懷玉將輕騎連破之由是累遷親從副將攺左長劍都虞候又從破蔡賊於板橋收秦宗權入寨奏加檢校右散騎常侍文徳初同諸軍解河陽之圍復從破徐宿幹寧中奏加檢校刑部尙書太祖賜名懷玉破朱瑾於金鄕南擒宗江以獻表授金紫光祿大夫檢校右僕射幹寧四年龎師古失利於淸口懷玉獨完軍以退光化初轉滑州右都押牙兼右步軍指揮使俄奏授沂州刺史頃之王師範以靑州叛屢出兵侵軼懷玉擊退之天復四年轉齊州防禦使加檢校司空從大軍迎駕於岐下歸署華州觀察畱後一年復領所部兵戍雍州尋召赴河中補晉絳同華五州馬步都指揮使天祐三年授左羽林統軍轉右龍虎統軍領六軍之士赴澤州尋爲晉軍所攻晝夜衝擊穴地而入懷玉率親兵逆殺於隧中晉軍遂退開平元年授曹州刺史加檢校司徒明年除晉州刺史其秋晉軍大至已乘其墉懷玉選親兵五十餘人擁殺下城晉軍旣退出家財以賞戰士歲中晉軍又至懷玉領兵敗之於洪洞三年制授鄜坊節度使特進檢校太保練兵繕壁人頗安之加檢校太傅乾化二年庶人友珪旣篡立河中朱友謙拒命遣兵襲鄜州懷玉無備尋爲河中所擄囚於公館及友珪遣康懷英率師圍河中友謙慮懷玉有變遂害之懷玉材气剛勇臨陣未嘗折退平生金瘡被體有戰將之名焉

郭言太原人也家於南陽新野少以力穡養親鄕裏稱之唐廣明中黃巢擁眾西犯秦雍言爲巢黨所執後從太祖赴汴初爲騎軍繼有戰功後擢爲禆校言性剛直有權略勤於戎事或以家財分給將士之貧者由是頗得士心屢將兵與蔡冦戰於浚郊每以少擊眾出必勝歸太祖嘉其勇果謂賓佐曰言乃吾之虎侯也時宗權支黨數十萬太祖兵不過數十旅每恨其寡與之不敵一日命言董數千人越河洛趨陜虢招召丁壯以實部伍言夏往冬旋得鋭士萬餘遂遷步軍都將自是隨太祖掩襲蔡冦斬獲掠奪不可勝紀宗權以玆敗北太祖盡收其地因命言將兵導逹貢奉以安郵自汴鄭迄於潼闗去姦卹弱甚得其所光啟中唐天子以太祖兵威日振命兼州節度使太祖遣幕吏李璠領兵赴維以制置爲名時言爲李璠前鋒深入淮甸破盱眙而還梁祖東伐徐鄆言將偏師略地千里頻逄冦敵言出奇決戰所向皆捷大挫東人之鋭太祖錄其績以排陣斬斫之號委之尋表爲宿州刺史檢校右僕射於時徐宿兵鋒日夕相接控扼偵邏以言爲首景福初時溥大舉來攻宿州言勇士野戰喜逄大敵自引鋭兵擊溥殺傷甚眾徐戎乃退言爲流矢所中一夕而卒

李唐賓陜州陜縣人也中和四年二月尙讓之冦繁臺也唐賓與李讜霍存並爲巢將與太祖之軍戰於尉氏門外三月太祖破瓦子寨唐賓與王防裕來降時黃巢壁於東郊乃命唐賓摩其西闉焚焉王滿之師王夏之陣唐賓悉在戰中後與朱珍趣淄州所向摧敵及取滑平蔡前後破鄆淮徐之眾功與朱珍略等而驍勇絕倫善用矛未嘗不率先陷陣其善於治軍行師之道亦與珍齊名珍之擒石璠也唐賓亦防淮與郭言掎角下盱眙其後渡河破黎陽李固等鎭攻澶州下內黃敗魏州未嘗不與珍同曁攻蔡之役珍自西南破其外垣唐賓亦堙壕坎墉摧其東北隅及伐徐取丰時溥軍於吳康珍亟遇之未能卻唐賓引本軍擊敗之珍遂大勝每興師必與珍偕用故往無不利然而剛中用壯遂爲珍所害以謀叛聞太祖聞之痛惜累日及誅朱珍後令其妻孥至軍收而加弔祭焉

王防裕瑯琊臨沂人也家於楚丘少有膽勇多力善射以弋獵爲事唐乾符中諸葛爽聚徒於靑棣間攻剽郡縣防裕依其眾及爽歸順乃以防裕及其眾隸於宣武軍太祖鎭汴四郊多事始議選將徵討首以防裕綰騎兵恆爲前鋒及太祖擊巢蔡於陳州防裕連拔數寨擒獲萬計巢孽旣遁防裕躡其迹追至萬勝戍賊眾饑乏短兵才接而潰太祖以其勞表授義州刺史蔡人日縱侵掠陳鄭許亳之郊頻年大戰防裕掩襲攻拒凡百餘陣勦戮生擒不知紀極秦宗賢冦汴南鄙太祖令防裕逆擊於尉氏不利而還太祖怒命削職拘於別部逾年邢州孟遷請降未防晉人伐邢孟遷遣使來乞師太祖先遣防裕選勇士百餘人徑往赴之伺夜突入邢州明日循堞樹立旗幟晉人不測乃退數月復來圍邢時太祖大軍方討兗鄆未及救援邢人困而攜貳遷乃縶防裕送於太原尋爲所害

劉康乂壽州安丰縣人也以農桑爲業唐乾符中闗東羣盜並起江淮間偏罹其苦因爲巢黨所掠康乂沈黙有膂力善用矛槊然不樂爲暴中和三年從太祖赴鎭委以腹心康乂枕戈擐甲夷險無憚其後累典親軍襲巢破蔡斬獲尢多累以戰功遷元從都將從太祖連年攻討徐兗鄆所向多防尢善於營壘充諸軍壕寨使及太祖盡下三鎭議其功奏加檢校右僕射兼領軍衛尋遷宻州刺史政甚簡靜時王師範叛據靑州乞師於淮夷淮人遂攻宻州宻兵素少執銳者不滿千夫而淮賊逾萬康乂率老弱守陴自別領少壯日與接戰於宻之四郊俘擒千計賊知宻州虛弱援兵未至晝夜急攻遂防康乂爲賊所害

王彥章字賢明鄆州壽張縣人也祖秀父慶宗俱不仕以彥章貴秀贈左散騎常侍慶宗贈右武衛將軍彥章少從軍隸太祖帳下以驍勇聞稍遷軍職累典禁兵從太祖徵討所至有功常持鐡槍衝堅防陣開平二年十月自開封府押牙左親從指揮使授左龍驤軍使三年轉左監門衛上將軍依前左龍驤軍使乾化元年攺行營左先鋒馬軍使加金紫光祿大夫檢校司空依前左監門衛上將軍二年庶人友珪篡位加檢校司徒三年正月授濮州刺史本州馬步軍都指揮使依前先鋒馬軍使未防攺先鋒步軍都指揮使四年爲澶州刺史進封開國伯五年三月朝廷議割魏州爲兩鎭慮魏人不從遣彥章率精騎五百屯鄴城駐於金波亭以備非常是月二十九日夜魏軍作亂首攻彥章於館舎彥章南奔七月晉人攻防澶州彥章舉家防沒【通鑑云晉人夜襲澶州陷之刺史王彥章在劉鄩營晉人獲其妻子】晉王遷其家於晉陽待之甚厚遣細人間行誘之彥章卽斬其使以絕之後數年其家被害九月授汝州防禦使檢校太保依前行營先鋒步軍都指揮使貞明二年四月攺鄭州防禦使三年十二月授西面行營馬軍都指揮使加檢校太傅依前鄭州防禦使頃之授行營諸軍左廂馬軍都指揮使五年五月遷許州兩使畱後軍職如故六年正月正授許州匡國軍節度使充散指揮都頭都軍使進封開國候未防授北面行營副招討使七年正月移領滑州三年四月晦晉師陷鄆州中外大恐五月以彥章代戴思逺爲北面招討使拜命之日促裝以赴滑臺遂自楊村砦浮河而下水陸俱進斷晉人得勝之浮梁攻南城拔之晉人遂棄北城並軍保楊劉彥章以舟師防流而下晉人盡徹北城拆屋木編栰置步軍其上上與彥章各行一岸毎遇轉灘水匯卽中流交鬭流矢雨集或舟栰覆沒比及楊劉凡百餘戰彥章急攻楊劉晝夜不息晉人極力固守垂陷者數四六月晉王親援其城彥章之重重壕復壘晉人不能入晉王乃於博州東岸築壘以應鄆州應章聞之馳軍而至急攻其柵自旦至午其城將拔防晉王以大軍來援彥章乃退七月晉王至楊劉彥章軍不利遂罷彥章兵權詔令歸闕以段凝爲招討使先是趙張二族撓亂朝政彥章深惡之性復剛直不能緘忍及授招討之命因謂所親曰待我立功之後回軍之日當盡誅姦臣以謝天下趙張聞之私相謂曰我輩寧死於沙陁之手不當爲彥章所殺因恊力以傾之時段凝以賄賂交結自求兵柄素與彥章不恊潛害其功陰行逗撓遂至王師不利竟退彥章而用段凝未及十旬國以之亡矣是歲秋九月朝廷聞晉人將自兗州路出師末帝急遣彥章領保鑾騎士數千於東路守捉且以鄆州爲敵人所據因圖進取令張漢傑爲監軍一日彥章渡汶以略鄆境至遞坊鎭爲晉人所襲彥章退保中都十月四日晉王以大軍至彥章以眾拒戰兵敗爲晉將夏魯奇所擒魯奇嘗事太祖與彥章素善及彥章敗識其語音曰此王鐡槍也揮矟刺之彥章重傷馬踣遂就擒晉王見彥章謂之曰爾常以孺子侍我今日服未又問我素聞爾善將何不保守兗州此邑素無城壘何以自固彥章對曰大事已去非臣智力所及晉王惻然親賜藥以封其創晉王素聞其勇悍欲全活之令中使慰撫以誘其意彥章曰此是匹夫本朝擢居方面與皇帝十五年抗衡今日兵敗力窮死有常分皇帝縱垂矜宥何面目見人豈有爲臣爲將朝事梁而暮事晉乎得死幸矣晉王又謂李嗣源曰爾宜親往諭之庶可全活時彥章以重傷不能興嗣源至臥內以見之謂嗣源曰汝非邈佶烈乎邈佶烈蓋嗣源小字也彥章素輕嗣源故以小字呼之旣而晉王命肩輿隨軍至任城彥章以所傷痛楚堅乞遲畱遂遇害時年六十一彥章性忠勇有膂力臨陣對敵奮不顧身嘗謂人曰李亞子鬭雞小兒何足畏初晉王聞彥章授招討使自魏州急赴河上以備衝突至則徳勝南城已爲所拔晉王嘗曰此人可畏當避其鋒一日晉王領兵迫潘張寨大軍隔河未能赴援彥章援槍登船叱舟人解防招討使賀瓌止之不可晉王聞彥章至抽軍而退其驍勇如此及晉髙祖遷都夷門嘉彥章之忠欵詔贈太師搜訪子孫錄用【五代史王彥章之應募也同時有數百人而彥章營求爲長眾皆怒曰彥章何人一旦自艸野中出便欲居我輩之上是不自量之甚也彥章聞之乃對諸將指數百人曰我天與壯气自度汝等不及故求作長耳汝等咄咄得非勝負將分之際耶且大凡健兒開口便言死死則未暇且共汝輩赤腳入棘鍼地走三五遭汝等能乎眾初以爲戱旣而彥章果然眾皆失色無敢效之者太祖聞之以爲神人遽擢用之】

賀徳倫其先河西部落人也父懷慶隸滑州軍爲小校徳倫少爲滑之牙將太祖領四鎭徳倫以本軍從繼立軍功累歷刺史畱後遷平盧軍節度使乃魏博楊師厚卒朝廷以徳倫代其任貞明元年三月二十九日夜魏軍作亂執徳倫囚於別館盡殺其部眾爲亂首張彥所迫遣使歸款於太原晉王自黃澤嶺東下至臨淸徳倫遣從事司空頲宻啟晉王訴以張彥淩辱之事晉王至永濟斬彥等八人然後入於魏徳倫卽以符印上晉王【通鑑晉王旣入徳倫上印節請王兼領天雄軍王固辭曰比聞汴冦侵逼貴道故親董師徒逺來相救又聞城中新罹塗炭故暫入存撫明公不垂鑑信乃以印節見推誠非素懷徳倫再拜曰今冦敵宻邇軍城新有大變人心未安徳倫心腹紀綱爲張彥所殺殆盡形孤勢弱安能統軍一旦生事恐負大恩王乃受之】防授云州節度使行次河東監軍張承業畱之不遣頃之王檀以急攻襲太原徳倫部下多奔逸承業懼其爲變遂誅徳倫並其部曲盡殺之

舊五代史卷二十一

舊五代史卷二十一攷證

梁列十一龎師古始表爲天平軍節度畱後尋授徐州節度使案師古先爲畱後繼授節度通鑑止作畱後誤

霍存用本部騎兵敗秦賢軍秦賢王防裕作秦宗賢

有賊升眺樓大詬眺樓原本作昭樓今據歐陽史攺符道昭符道昭淮西人案歐陽史作蔡州人徐懷玉授左羽林統軍案歐陽史作右羽林統軍郭言破盱貽而還案通鑑作言力戰得免梁祖紀亦作不克而還與此異

李唐賓時溥軍於吳康吳康原本訛吳唐今據歐陽史攺正

王防裕時太祖大軍方討兗鄆未及救援案通鑑攷異云是時全忠方攻時溥未討兗鄆也誤

劉康乂尋遷宻州刺史宻州原本訛宣州今據新唐書昭宗紀攺正

王彥章彥章字賢明鄆州壽張縣人也賢明歐陽史作子明壽張歐陽史作壽昌

領保鑾騎士數千於東路守捉案歐陽史從家作五百人又作畫像記極辧舊史領數千人以往之非攷通監云梁主命王彥章將保鑾士及他兵合萬人屯兗鄆之境又通鑑李嗣源敗彥章於遞坊鎭獲將士三百人斬首二百級使彥章所將止於五百恐師徒盡喪不應尙能再戰也彥章忠於所事力竭而亡非戰之罪歐陽史必欲減其兵數轉非實錄

舊五代史卷二十一攷證

欽定四庫全書

舊五代史卷二十二

宋門下侍郎參知政事監修國史薛居正等撰

梁書第二十二

列傳十二

楊師厚潁州斤溝人也爲李罕之步將以猛決聞尢善騎射及罕之敗退保澤州師厚與李鐸何絪等來降太祖署爲忠武軍牙將繼歷軍職累遷檢校右僕射表授曹州刺史唐天復三年從太祖迎昭宗於岐下李茂貞以勁兵出戰爲師厚所敗及王師範以靑州叛太祖遣師厚率兵東討時淮賊王景仁以眾二萬來援師範師厚逆擊破之追至輔唐縣斬數百級授齊州刺史將之任太祖急召見於鄆西境遣師厚率步騎屯於臨朐而聲言欲東援密州畱輜重於臨胊師範果出兵來擊師厚設伏於野追擊至聖王山殺萬餘眾擒都將八十人未幾萊州刺史王師誨以兵救師範又大敗之自是師範不復敢戰師厚移軍至於城下師範力屈竟降天復四年三月加檢校司徒徐州節度使天祐元年加諸軍行營馬步都指揮使二年八月太祖討趙匡凝於襄陽命師厚統前軍以進趙匡凝嚴兵以備師厚至谷城西童山刋材造浮橋引軍過漢水一戰趙匡凝敗散擕妻子防漢遁去翼日表師厚爲山南東道節度畱後【舊唐書天祐三年六月甲申敕襄州近因趙匡凝作帥請別立忠義軍額旣非往制固是從權忠義軍額宜停廢依舊爲山南東道節度使】卽令南討荊州畱後趙匡明亦棄軍上峽不浹旬並下兩鎭乃正授襄州節度使先是漢南無羅城師厚始興板築周十餘里郛郭完壯開平元年加檢校太保同平章事明年又加檢校太傅三年三月入朝詔兼潞州行營都招討使無何劉知俊據同州叛師厚與劉鄩率軍西討至潼關擒知俊弟知浣以獻知俊聞師厚至卽西走鳯翔師厚進攻至長安時知俊已引岐冦據其城師厚以奇兵傍南山急行自西門而入賊將王建驚愕不知所爲遽出降制加師厚檢校太尉頃之晉王與周徳威丁會符存審等以大眾攻晉州甚急太祖遣師厚帥兵援之軍至絳州晉軍扼防阬之險師厚整眾而前晉人乃徹圍而遁四年二月移授陜州節度使五年正月王景仁敗於栢鄕晉人乘勝圍邢州掠魏博南至黎陽師厚受詔以兵屯衛州晉軍攻魏州不克而退師厚追襲過漳河解邢州之圍攺授滑州節度使明年太祖北徵令師厚以大軍棗彊逾旬不能克太祖屢加督責師厚晝夜奮擊乃破之盡屠其城車駕還師厚屯魏州及庶人友珪篡位魏州衙內都指揮使潘晏與大將臧延範趙訓謀變有密告者師厚布兵擒捕斬之【歐陽史云師厚乘間殺魏牙將潘晏臧延範等逐出節度使羅周翰】越二日又有指揮使趙賓夜率步軍擐甲俟旦爲亂師厚以衙兵圍捕賓不能起乃越城而遁師厚遣騎追至肥鄕擒其黨百餘人歸斬於府門友珪卽以師厚爲魏博節度使檢校侍中未幾鎭人晉人侵魏之北鄙師厚率軍至唐店破之斬首五千級擒都將三千餘人是時師厚握河朔兵威望震主友珪患之詔師厚赴闕師厚乃率精兵萬人至洛陽嚴兵於都外自以十餘人入謁友珪懼厚禮而遣之及末帝將圖友珪遣使謀於師厚深陳欵效且馳書於侍衛軍使袁象先及主軍大將又遣都指揮使朱漢賓率兵至滑州以應禁旅友珪旣誅末帝卽位於東京首封師厚爲鄴王加檢校太師中書令毎下詔不名以官呼之事無巨細必先謀於師厚師厚頗亦驕誕先是鎭人以我栢鄕不利之後屢擾邊境師厚總大軍直抵鎭州城下焚蕩閭舎移軍掠槁城束鹿至深州而歸乾化五年三月卒於鎭廢朝三日贈太師師厚純謹敏幹深爲太祖知遇委以重兵劇鎭他莫能及然而末年矜功恃眾驟萌不軌之意於是專割財賦置銀槍效軍節凡數千皆選摘驍鋭縱恣豢養復故時牙軍之態時人病之【淸異錄云槍材難得十全魏州石屋材多可用楊師厚時銀槍效節都皆采於此】承前河朔之俗上元比屋夜遊及師厚作鎭乃課魏人戶立燈竿千釭萬炬洞照一城縱士女嬉遊復彩畵舟舫令女妓櫂歌於禦河縱酒彌日又於黎陽采巨石將紀徳政以鐡車負載驅牛數百以拽之所至之處丘墓廬舎悉皆毀壊百姓望之皆曰碑來及碑石才至而師厚卒魏人以爲悲來之應末帝聞其卒也於私庭受賀乃議裂魏州爲兩鎭旣而所樹親軍果爲叛亂以招外冦致使河朔淪陷宗社覆滅由師厚兆之也

牛存節字贊貞靑州博昌人也本名禮太祖攺而字之少以雄勇自負唐榦符末鄕人諸葛爽爲河陽節度使存節往從之爽卒存節謂同輩曰天下洶洶當擇英主事之以圖富貴遂歸於太祖初授宣義軍小將屬蔡冦至金堤驛犯酸棗靈昌存節日與之鬭凡二十餘往毎往必執俘而還前後斬首二十餘級獲孳畜甚眾太祖擊蔡賊於板橋赤堈酸棗門封禪寺枯河北存節皆預其行與諸將於濮州南劉橋範縣大破鄆眾自此深爲太祖奬遇文徳元年夏李罕之以並軍圍張宗爽於河陽太祖遣存節率軍赴之屬歲歉饟餽不至村民有儲幹椹者存節以器用錢帛易之以給軍食大破賊於浿河罕之引眾北走又預討徐宿有功及討河北存節前鋒下黎陽收臨河至內黃西以兵千餘人當魏人萬二千眾大破其陣僵僕蔽野太祖深所嘆激謂有神兵之助大順元年攺滑州左右廂牢城使與諸將討時溥累破賊軍景福元年秋攺遏後都指揮使攻濮之役領軍先登遂拔其壘二年四月下徐州梟時溥存節力戰其功居多幹寧二年授檢校工部尙書三年夏太祖東討鄆州存節領軍次故樂亭扼其要路都指揮使龎師古屯馬頰存節密與都將王言謀入鄆壘十二月存節遣王言夜伏勇士於州西北以船逾濠舉梯登陴旣而王言不克入存節獨率伏軍負梯防破其西甕城奪其濠橋諸軍俱進四年四月陷其城防與葛從周降下兗州加檢校右僕射其年秋大舉以伐淮南至濠州東聞前軍失利於淸口諸軍退至淠河無復隊伍存節遏其後諸將釋騎步鬭諸軍稍得濟收合所部並敗兵共八千餘人至於淮涘時不食已四日矣存節訓勵部分以禦追冦遂得旋師五年除亳州刺史俄遷宣武軍都指揮使攺宿州刺史明年淮賊大至彭城存節乃以步下兵夜發直趣彭門淮人訝其神速震恐而退諸將服其智識光化二年罷歸復爲左衙都將兼馬步教練使天復元年授潞州馬步都指揮使法令嚴整士庶安之及追赴行在士卒泣送者不絕於道加金紫光祿大夫檢校司空攺滑州左衙步軍指揮使知邢州軍州事天祐元年授邢州團練使時州才及二百人晉人知之以大軍來冦太祖在鄴發長直兵二千人赴援存節率壯健出鬭以家財賞激戰士並軍急攻七日不能克而去太祖召至勞慰久之厚賚金帛鞍馬加檢校司徒冬罷軍署爲元帥府左都押衙四年太祖受禪除右千牛衛上將軍其秋攻潞州以存節爲行營馬步軍都排陣使開平二年二月自右監門衛上將軍轉右龍虎統軍駐畱洛下是歲王師敗於上黨晉人乘勝進迫澤州州城將陷河南畱守張全義召存節謀遂以本軍及右龍武羽林等軍往應接上黨師至天井關存節謂諸將曰是行也𨿽不奉詔防然要害之地不可致失時晉人新勝其鋒甚盛存節引眾而前銜枚夜至澤州守遇守埤者已縱火鼓噪以應外軍刺史保衙城不知所爲存節才入晉軍巳至矣乃分布守禦晉軍四面攻鬭開地道以入城存節亦以隧道應之逆戰於地中晉軍不能進又以勁弩射之中者人馬皆洞經十三日晉軍死傷者甚眾焚營而退郡以獲全太祖屢嘆賞之五月遷左龍虎統軍充六軍馬步都指揮使十月授絳州刺史三年四月除鄜州畱後六月劉知俊以同州叛防授同州畱後未幾加檢校太保同州節度使乾化二年加檢校太傅進封開國公存節戒嚴軍旅常若敵至先是州中井水鹹苦人不可飲及並人岐人來迫州城或以爲兵士渴乏陷在旦夕存節乃肅拜防祝擇地鑿八十餘井其味皆甘淡由是人馬汲濯有餘眾以爲至誠之感自八月至三年春末人馬未嘗釋甲以至冦退防加同平章事詔赴闕末帝召慰勉賞賜甚厚十一月加開府儀同三司食邑一千戶授鄆州節度使四年加淮南西北面行營招討使控扼淮濆邊境安之其冬蔣殷據徐州逆命存節方以大眾戍潁州得殷逆謀密以上聞遽奉詔與劉鄩同討之頓於埇上淮賊朱瑾以兵救殷距宿之兩舎聞存節兵大至卽委糧棄甲而遁竟平徐州詔加大尉夏中病渴且痟屬河北用軍末帝令率軍屯陽畱以張劉鄩之勢存節忠憤彌篤未嘗言病料敵治戎旦夕愈厲病革詔歸汶陽翼日而卒將終戒其子知業知讓等以忠孝言不及他冊贈太師存節武鷙慷慨有大節野戰壁守皆其所長威名聞於境外深爲末帝所重而木彊忠厚有賈復之風焉

王檀字眾美京兆人也曽祖泚唐左金吾衛將軍隴州防禦使祖曜定難功臣渭橋鎭遏使父環鴻臚卿以檀貴累贈左僕射檀少英悟美形儀好讀兵書洞曉韜略唐中和中太祖鎭大梁檀爲小將四年汴將楊彥洪破巢將尙讓李讜於尉氏門外檀在戰中摧鋒陷陣遂爲太祖所知稍防擢用預破蔡賊於斤溝淝河八角遷踏白都副將光啟二年從胡眞擊淮西之眾解河陽之圍蔡賊張存敢乘亂據洛陽檀與勇士數十人潛入賊柵邀其輜重存敢遁走胡眞至陜州開通貢路遣檀攻玉山寨降賊帥石令殷從擊秦宗賢於鄭州西北河灘之上於太祖馬前射賊將孫安應而斃三年佐都指揮使朱珍敗徐戎於孫師陂獲其將孫用和束詡以獻從擊蔡賊於板橋偏將李重裔追賊馬躓爲蔡人所擒檀奪取而旋擭賊將薛注太祖破朱瑾於劉橋檀盡收其軍實文徳元年三月討羅信敗魏人於內黃檀獲其將周儒邵神劍以歸補衝山都虞候是歲與諸軍平蔡州明年佐朱珍大破時溥之眾檀獲賊將何肱攺左踏白馬軍副將預徵兗鄆累立戰功大順元年從龎師古渡淮深入討孫儒之亂奪邵伯堰破髙陲軍檀奮命擊賊刃傷左臂未幾遷順義都將天復中從太祖率四鎭之師圍鳯翔以迎昭宗屢立戎效遷左踏白指揮使從攻王師範於靑丘檀以偏師收復密郡【永陽志云張訓守密州刺史朱全忠至靑州訓謂諸將曰汴人將至何以禦之諸將請焚城大掠而歸訓曰不可乃封府庫植旗幟於城上遣嬴弱居前自以精兵殿其後而去全忠遣王檀攻密州數日乃敢入城】遂權知軍州事充本州馬步軍都指揮使防表授檢校右僕射守密州刺史郡接淮戎舊無壁壘乃率夫修築羅城六旬而畢居民賴之加檢校司空開平二年六月授邢州保義軍節度使檢校司徒三年加檢校太保充潞州東北面行營招討使乾化元年正月王景仁與晉人戰於栢鄕王師敗績河朔大震景仁與眾爲敵騎所追檀嚴設備應接敗軍助以資裝獲濟者甚眾俄而晉軍大至重圍四合土山地穴晝夜攻擊太祖憂之檀密上表請駕不親徵而悉力枝梧竟全城壘三月以功就加檢校太傅同平章事七月又加開府儀同三司檢校太尉進封瑯琊郡王命宣徽使趙殷衡賫詔慰諭賜絹千疋銀千兩賞守禦邢州之功也庶人友珪僭位授鄧州宣化軍節度使檢校太尉兼侍中末帝卽位移授許州匡國軍節度使加檢校太師五年蔡州刺史王彥溫作亂檀受詔討平之加兼中書令貞明元年三月魏博軍亂六月晉王入魏州分兵收下屬郡河北大擾檀受詔與開封尹劉鄩掎角進師以援河北檀攻澶州魏縣下之擒賊將李巖王開關以獻頃之檀密疏請以奇兵西趣河中自陰地關襲取晉陽末帝許之卽馳兵而去二年二月師至晉陽晝夜急攻其壘並州幾陷旣而蕃將石家才自潞州以援兵至檀引軍大掠而還防授天平軍副大使知節度使事充鄆齊曹等州觀察等使先是檀招誘羣盜選其勁悍者寘於帳下以爲爪牙至是數輩竊發突入府第檀素不爲備遂爲所害時年五十一節度副使裴彥聞變率府兵盡擒諸賊州城帖然防冊贈太師謚曰忠毅葬於開封縣之臯門原有子六人皆升朝列

史臣曰夫大都偶國春秋所非當師厚之據鄴城也綰數萬之甲兵擅六州之輿賦名旣震主勢亦滔天逮其喪亡湏議分割由玆以失河朔因是以啟晉人詩所謂誰生厲階者師厚之謂歟存節王檀俱出身事主底力圖功觀其方略皆將帥之良者也

舊五代史卷二十二

舊五代史卷二十二攷證

列傳十二梁楊師厚傳晉軍扼防阬之險阬原本作考通鑑注云防阬在汾水之東東西三百餘里蹊徑不通卽此處也今攺正

晉人乃徹圍而遁案通鑑攷異引梁實錄云生擒賊將蕭萬通等賊由是棄寨而遁莊宗實錄云汴軍至防阬周徳威逆戰敗之二軍各言勝防其互異如此通鑑從是書

牛存節傳牛存節字贊貞贊貞原本作替貞夏文莊集引是書又作潛眞今據歐陽史攺正

大破賊於浿河浿河原本訛河今據歐陽史及通鑑攺正

存節訓勵部分以禦追冦遂得旋師案舊唐書作牛存節一軍以先渡獲免與是書所云追冦旋師異

末帝令率軍屯陽畱案陽畱卽楊劉見通鑑攷異又攷李重進碑作楊畱新唐書作楊劉蓋地名通用

王檀傳補衝山都虞衝山原本訛衡山今防歐陽史攺正

舊五代史卷二十二攷證

舊五代史卷二十二攷證

欽定四庫全書

舊五代史卷二十三

宋門下侍郎參知政事監修國史薛居正等撰

梁書二十三

列十三

劉鄩密州安丘縣人也祖綬密州戶掾累贈左散騎常侍父融安丘令累贈工部尙書鄩防有大志好兵略渉獵史唐中和中事靑州節度使王敬武爲小校敬武卒三軍推其子師範爲畱後朝廷命崔安潛鎭靑州州人拒命棣州刺史張蟾將襲師範師範遣都指揮使盧攻棣州反與蟾通僞旋軍以襲師範師範知之設伏兵以迎旣而享之先誡鄩曰至卽斬之鄩如約斬於座上同亂者皆誅之師範以鄩爲馬步軍副都指揮使攻下棣州殺張蟾朝廷因授師範平盧軍節度使光化初師範表鄩爲登州刺史嵗余移刺淄州署行軍司馬天復元年昭宗幸鳯翔大祖率四鎭之師奉迎於岐下李茂貞與內官韓全誨矯詔徵天下兵入援師範覽詔慷慨泣下遣腹心乘虛襲取太祖管內州郡所在同日竊發其事多泄惟鄩以偏師陷兗州遂據其郡初鄩遣細人詐爲鬻油者覘兗城內虛實及出入之所視羅城下一水竇可以引眾而入遂志之鄩乃告師範請步兵五百宵自水竇銜枚而入一夕而定軍城晏然市民無擾【金華子云鄩入據子城甲兵精鋭城內人皆束手莫敢旅拒加以州將悍虐人情不附鄩因而撫治民皆安堵】太祖命大將葛從周攻之時從周爲節度使領兵在外州城爲鄩所據家屬悉在城中鄩善撫其家移就外第供給有禮升堂拜從周之母及從周攻城鄩以板輿請母登城母告從周曰劉將軍待我甚至不異於兒新婦已下並不失所劉將軍與爾各爲其主爾其察之從周歔欷而退鄩料簡城中老疾及婦人浮食百不足與守者悉出之於外與之將士同甘苦分衣食以抗外軍戢兵禁暴居人泰然從周攻圍旣久鄩無外援人情稍有去就之意一日節度副使王彥溫逾城而奔守陴者從之而逸鄩之守兵禁之不可鄩卽遣人從容告彥溫曰請副使少將人出非素遣者請勿帯行又言於眾曰素遣從副使行者卽勿禁其擅去者族之守民聞之皆感奔逸者乃止外軍聞之果疑彥溫有姦卽戮之於城下自是軍城遂固及王師範兵力漸窘從周以禍福諭鄩俾之革面鄩報曰俟靑州本使歸降卽以城池還納天復三年十一月師範告降且言先差行軍司馬劉鄩領兵入兗州請釋其罪亦以告鄩鄩卽出城聽命太祖嘉其節槪以爲有李英公之風鄩旣降從周具行裝服馬請鄩歸大梁鄩曰未受梁王捨釋之防乘肥衣裘非敢聞命卽素服跨驢而發及將謁見太祖令賜冠帯鄩曰累囚負罪請就縶而入太祖不許及見慰撫移時且飲之酒鄩以量小告太祖太祖曰取兗州量何大耶旋授元從都押牙太祖牙下諸將皆四鎭舊人鄩一旦以羈旅之臣驟居眾人之右及與諸將相見並用階庭之禮太祖尢奇重之未幾表爲鄜州畱後是時邠岐之眾屢冦其境鄩禦捍備至太祖以其地逺慮失鄩卽令棄郡引軍屯於同州天祐二年二月授右金吾衛大將軍充街使三月正月太祖授元帥之任以鄩爲元帥府都押牙執金吾如故開平元年授右金吾上將軍充諸軍馬步都指揮使其年秋與諸將徵潞州遷檢校司徒三年二月轉右威衛上將軍依前諸軍馬步都虞侯五月攺左龍武統軍充侍衛親軍馬步軍都指揮使其年夏同州劉知俊反引岐人襲據長安分兵扼河潼太祖幸陜命鄩西討卽奮取潼闗擒知俊弟知浣以獻遂引兵収復長安知俊棄郡奔鳯翔太祖以鄩爲佑國同州軍兩使畱後尋攺佑國軍爲永平軍以鄩爲節度使檢校司徒行大安尹金州管內觀察使是時西鄙未寧密邇冦境鄩練兵撫眾獨當一面四年加檢校太保同平章事庶人友珪篡位加檢校太傅乾化三年正月丁內艱友珪命起復視事末帝卽位尢深倚重明年夏詔鄩歸闕授開封尹遙領鎭南軍節度使旋屬晉人冦河朔鄩奉詔與魏博節度使楊師厚禦之而退九月徐州節度使蔣殷據城叛時朝廷以福王友璋鎭徐方殷不受代末帝遣鄩與鄆帥牛存節率兵攻之殷求援於淮夷僞吳楊溥遣大將朱瑾領眾赴援鄩逆擊破之貞元元年春城陷殷舉族自燔於火中得其屍梟首以獻詔加檢校太尉三月魏博楊師厚卒朝廷分相爲魏兩鎭遣鄩率大軍屯南樂以討王鎔爲名旣而魏軍果亂囚節度使賀徳倫送欵於太原六月晉王入魏州鄩以精兵萬人自洹水移軍魏縣晉王來覘鄩設伏於河曲叢木間俟晉王至大噪而進圍之數匝殺獲甚眾晉王僅以身免是月鄩潛師由黃澤西趨太原將行慮爲晉軍所追乃結蒭爲人防旗於上以驢負之循堞而行數日晉人方覺軍至樂平防霖雨積旬師不克進鄩卽整眾而旋魏之臨淸積粟之所鄩引軍將據之遇晉將周陽五自幽州率兵至鄩乃取貝州與晉軍遇於堂邑鄩邀擊卻之追北五十餘里遂軍於莘縣增城壘浚池隍自莘及河築甬道以通餉路八月末帝賜鄩詔曰閫外之事全付將軍河朔諸州一旦淪沒勞師旅患難日滋退保河壖久無鬭志昨東面諸侯奏章來上皆言倉儲已竭飛挽不充於役之人毎遭擒擄夙宵軫念惕懼盈懷將軍與國同休當思良畫如聞冦敵兵數不多宜設機權以時剪撲則予之負荷無累先人鄩奏曰臣受國深恩沗玆閫政敢不枕戈假寐罄節輸忠昨者比欲西取太原斷其歸路然後東収鎭冀解彼連雞止於旬時再淸河朔豈期天方稔亂國難未平才出師徒積旬霖潦資糧殫竭軍士札瘥切慮蒼黃乖於統攝乃詢部伍皆欲於歸凡次捨經行毎張掎角又欲絕其餉道且據臨淸才及宗城周陽五奄至騎軍馳突變化如神臣遂領大軍保於莘縣深溝髙壘享士訓兵日夜戒嚴伺其進取偵視營壘兵數極多婁煩之人皆能騎射最爲勍敵未可輕謀臣若茍得機宜焉敢坐滋患難臣心體國天鑑具明末帝又遣使問鄩決勝之防鄩曰臣無奇謀但人給糧十斛盡則破敵末帝大怒讓鄩曰將軍蓄米將療饑耶將破賊耶乃遣中使督戰鄩集諸校而謀曰主上深居宮禁未曉兵機與白面兒共謀終敗人事大將出徵君命有所不受臨機制變安可預謀今揣敵人未可輕動諸君更籌之時諸將皆欲戰鄩黙然他日復召諸將列坐軍門人具河水一器因命飲之眾未測其防或飲或辭鄩曰一器而難若是滔滔河流可勝旣乎眾皆失色居數日鄩率萬餘人薄鎭定之營時鄩軍奄至上下騰亂殺獲甚眾少頃晉軍繼至乃退二年三月鄩自莘引軍襲魏州與晉王戰於故元城王師敗績鄩脫身南奔自黎陽濟河至滑州防授滑州節度使詔屯黎陽三年二月晉王悉眾來攻黎陽鄩拒之而退及鄩歸闕再授開封尹領鎭南軍節度使其年河朔失守朝廷歸咎於鄩鄩亦不自安上表避位九月落平章事授亳州團練使屬淮人冦蔡潁亳三郡鄩奉命渡淮至霍丘大殱賊黨五年兗州節度使張萬進反北結晉人爲授末帝遣鄩攻之鄩爲兗州安撫制置使是冬萬進危防小將邢師遇潛應王師遂拔其城梟萬進首以獻十一月制授泰寧軍節度使檢校太尉同平章事六年六月授河東道招討使與華州尹皓攻取同州先是河中朱友謙襲取同州以其子令徳爲畱後表請旄末帝怒命鄩討之其年九月晉將李嗣昭率師來援戰於城下王師不利敗兵走河南橋梁陷溺死者甚眾鄩以餘眾退保華州羅文寨先是鄩與河中朱友謙爲婚家及王師西討行次陜州鄩遣使賫檄與友謙諭以禍福大計誘令歸國友謙不從如是停畱月餘尹皓段凝輩素忌鄩遂搆其罪言鄩逗畱養冦俾俟援兵末帝以爲然及兵敗詔歸洛河南尹張宗奭承朝廷密防逼令飲酖而卒時年六十四詔贈中書令子遂凝遂雍別有

賀瓌字光逺濮陽人也曽祖延以貴贈左監門上將軍祖華贈左散騎常侍父仲元贈刑部尙書少倜儻負雄勇之志遇世亂入軍朱瑄爲濮州刺史兼鄆州馬步軍都指揮使拔爲小將唐光啟初鄆州三軍推瑄爲畱後以爲馬步軍都指揮使表授檢校工部尙書及瑄與大祖搆隟瓌受瑄命數領軍於境上干寧二年十月太祖親徵兗鄆十一月瑄遣瓌與太原將何懷寶率兵萬餘人以援朱瑾師次待賔館斷我糧運太祖偵知之自中都引軍夜馳百餘里遲明至鉅野東與瓌等接戰兗人大敗竄於棘塜之上大呼曰我是鄆州都將賀願就擒幸勿傷也太祖聞之馳騎至冢前遂擒之並獲何懷寶及將吏數十人徇於兗壁之下悉命戮之惟畱瓌一人釋防寘之麾下尋署爲教練使奏授檢校左僕射瓌感太祖全宥之恩私誓以身報國天復中預平靑州王師範以攻授曹州刺史兼先鋒都指揮使加檢校司空天祐二年與楊師厚從太祖平荊襄授荊南兩使畱後未幾徵還爲行營左廂步軍都指揮使開平二年十月授左龍虎軍馬步都指揮使十二月攺左衛上將軍充六軍馬步都虞侯三年五月轉右龍虎統軍未幾加檢校司徒邢州團練使四年二月攺澤州刺史充昭義軍節度畱後檢校太保進封開國侯乾化二年七月授相州刺史尋加檢校太傅有頃轉左龍虎統軍貞明二年慶州叛爲李據陟所據以本官充西面行營馬步軍都指揮使兼諸軍都虞侯與張筠破涇鳯之眾三萬下寧衍二州三年秋慶州平十二月瓌以功授滑州宣義軍節度使依前檢校太傅加同平章事尋授北面行營招討使四年春晉人取楊劉城據之八月瓌與許州節度使謝彥章領大軍營於濮州之行臺村對壘數月一日晉王以輕騎挑戰瓌與彥章發伏兵奮擊晉王僅以身免先是瓌與彥章不協是嵗冬十二月復爲諸軍都虞侯朱珪所搆瓌乃伏甲士殺彥章及濮州刺史孟審澄別將侯溫裕等於軍以謀叛聞是月瓌與晉人大戰於胡柳陂晉人敗績臨陣斬晉將周陽五旣晡軍亦敗五年春正月晉人城徳勝夾河爲柵四月率大軍攻其南柵以艨艟戰艦阨其中流晉人斷我艨艟濟軍以援南柵瓌退軍於行臺尋以疾卒時年六十二詔贈侍中長子光圖仕後唐爲供奉官

康懷英兗州人也本名懷貞避太祖禦名故攺之始以驍勇事朱瑾爲列校唐幹寧四年春太祖旣平鄆命葛從周乘勝急攻兗州時朱瑾在丰沛間搜索糧餉畱懷英守其城及從周軍至懷英聞鄆失守乃出降太祖素聞其名得之甚喜尋署爲軍校光化元年秋從氏叔琮伐襄漢懷英以一軍攻下鄧州三年從徵河朔佐張存敬敗燕軍於易水之上天復元年冬太祖率師迎昭宗於鳯翔時李茂貞遣大將符道昭領兵萬餘屯武功以拒太祖命諸軍擊之以懷英爲前鋒領眾先登一皷而大破之擄甲士六千餘人奪馬二千匹翼日太祖方至顧左右曰邑名武功今首蕩逆黨眞武功也乃召懷英大加奬激仍以駿馬珍器賜之二年四月符道昭復領大軍屯於虢縣之漢谷其建寨之所前臨巨澗後倚峻阜險不可升太祖遣懷英提騎數千急擊之道昭以懷英兵寡有俯視之意乃率甲士萬人絕澗以挑戰懷英始以千騎夜鬭戰酣發伏兵以擊之岐軍大敗秋八月鄜帥李周屯軍於三原以援鳯翔太祖命懷英討之周彞拔軍而遁追至梨園因攻下翟州擒其守來獻俄而岐軍屯奉天太祖令懷英寨於岐軍之東北以備敵人一夕岐軍大至急攻其營懷英以夜中不可驚動諸軍獨以二千餘人抗數萬之眾自乙夜至四皷身被十餘創岐軍不勝而退昭宗還京賜迎鑾毅勇功臣是嵗淮人聞靑兗之叛遣兵數萬以冦宿州太祖命懷英馳騎以救之淮人遁去卽以懷英爲權知宿州刺史天祐三年冬佐劉知俊破邠鳯之眾五萬於美原収五十餘寨乘勝引軍攻下鄜州以功授陜州節度使太祖受禪加檢校太保開平元年夏命將大軍以伐潞州將行太祖謂懷英曰卿位居上將勇冦三軍向來破敵摧鋒動無遺悔至於髙爵重祿我亦無負於卿夫忠臣事君有死無二韓信所謂漢王載我以車衣我以衣食我以食食人之祿死人之憂我毎思韓信此言眞忠烈丈夫耳如丁防受我待遇之恩不謂不至懷黃拖紫裂土分茅設令木石偶人須感恩義一朝反噬倒戈授人苟有天道明神安能容此大凡孤恩負理忠良不爲我今掃境內委卿卿當勉思竭盡況晉人新得上黨眾心未葉和以十萬之師一舉可克予當置酒髙防望卿歌舞凱旋懷英惶恐而退六月懷英領大軍至潞率眾晝夜攻城半月之間機巧百變懷英懼太祖之言期於必取乃築壘環城濬鑿池塹然而屢爲戰將周徳威騎軍所撓懷英不敢卽戰太祖乃以李思安代之降爲行營都虞夏五月晉王率蕃漢大軍攻下夾城懷英逃歸詣銀臺門待罪太祖宥之攺授右衛上將軍三年夏命爲侍衛諸軍都指揮使尋出爲陜州節度使兼西路行營副招討使及劉知俊奔鳯翔引岐軍以圖靈武太祖遣懷英率兵救之師次長城嶺爲知俊邀擊懷英敗歸【歐陽史云還至升平知俊掩擊之懷英大敗通鑑懷貞等還至三水知俊遣兵據險邀之左龍驤軍使壽張王彥章力戰懷貞等乃得過懷貞與裨將李徳遇許從實王審權分道而行皆與援兵不相值至升平劉知俊伏兵山口懷貞大敗僅以身免徳遇等軍皆沒蓋懷英過長城嶺之險已爲邀擊後又敗於升平也】四年春移華州節度使乾化二年秋命爲河中行營都招討使與晉軍戰於白徑嶺敗歸於陜末帝嗣位以岐軍屢犯秦雍命懷英爲永平軍節度使大安尹累加官至中書令貞明中卒於鎭

王景仁【景仁本名茂章避諱攺馬詳見通鑑】廬州合淝人材質魁偉性暴率無威儀善用槊頗推驍悍在淮南累職爲都指揮使楊行密僞署宣州節度使行密死子渥自立忌其勇悍且有私憾欲害之景仁棄宛陵以腹心百人歸吳越王錢鏐【新唐書楊行密渥求茂章親兵不得宣輦帷帟以行茂章嫚罵不與逾年遣兵五千襲之茂章奔杭州】鏐辟爲兩府行軍司馬具以狀聞太祖復命遙領宣州節度使檢校太傅同平章事鏐以淮冦終爲巨患欲速平之命景仁奉表至闕面陳水陸之計請合禁旅太祖異禮待之頒賜殊厚顧曰待我平代北冦當盡以王師付汝南討於是畱京師毎預丞相行列劉知俊之叛也從駕至陜始佐楊師厚西入闗兵未交知俊棄馮翊走進尅雍華降王建張君練頗預戰有功太祖嘉之時鎭定作逆朋附蕃醜遂擢爲上將付步騎十萬爲北面行營都招討使開平二年正月二日與晉軍戰於栢鄕王師敗績太祖怒甚拘之私第然以兩浙元勲所薦且欲収其後效止落平章事罷兵柄而已【歐陽史景仁及晉人戰大敗於栢鄕景仁歸訴於太祖太祖曰吾亦知之蓋韓勍李思安輕汝爲客而不從節度爾】數月復其官爵末帝卽位復用爲南面北面行營招討應接使以兵萬餘人伐壽州至霍丘接戰擒賊將袁藂王彥威王璠等送京師俄而朱瑾以大軍至景仁力戰不屈常以數騎身先奮擊冦不敢逼乃引兵還及濟淮復爲殿軍故不甚衂瑾亦不敢北渡【九國誌朱景王茂章來冦度淮水可涉處立表識之景易置於深潭水中立表浮木之上茂章軍敗望表而涉溺死者大半積其屍爲京觀】及歸病疽而卒詔贈太尉

史臣曰劉鄩以機略自負賀以忠毅見稱懷英以驍勇佐時景仁以貞純許國較其器業皆名將也然𨿽有善戰之勞亦有敗軍之咎則知兵無常勝豈虛言哉然鄩之據兗州也盡誠於師範比迹於英公方之數侯加一等矣

舊五代史卷二十三

舊五代史卷二十三攷證

梁列傳十三劉鄩朝廷命崔安潛鎭靑州安潛原本訛守潛今據新唐書攺正

太祖命大將葛從周攻之大將葛從周金華子作兗帥張姓疑聞之誤

鄩卽出城聽命案劉鄩叛附於梁新唐書昭宗紀作十月丁丑與是書作十一月異

以爲有李英公之風英公原本訛殷公攷新唐書李勣封英國公今攺正

殺獲甚眾晉王僅以身免案通鑑作晉王帥騎馳突所向披靡自午至申乃得出亡其七騎與此云僅以身免異蓋當時梁唐二史各有誇張掩飾故所紀不同如此

逼令飲酖而卒按通鑑攷異引莊宗實錄作憂恚發病卒

賀瓌傳張筠破涇鳯之眾三萬張筠原本訛張節令據通鑑攷異攺正

別將侯溫裕等侯溫裕玉堂閒話作侯溫疑聞之異

舊五代史卷二十三攷證﹤史部﹐正史類﹐舊五代史﹥

欽定四庫全書

舊五代史卷二十四

宋門下侍郎參知政事監修國史薛居正等撰

梁書第二十四

列十四

李珽字公度隴西燉煌人五世祖忠懿公憕有大節見唐史父縠仕懿僖朝官至右諫議大夫珽聰悟有才學尢工詞賦僖宗朝晉公王鐸提兵柄鎭滑臺縠居賓席鐸見珽大賞嘆之年二十四登進士第解褐授校書郎拜監察禦史俄丁內艱先是父旅殯在逺家貧無以襄事與弟琪當臘雪以單縗扶杖禦哀告人由是兩克遷祔而珽日不過食一溢恆羸臥喪廬中不能興大爲時賢所嘆憂闋再徴爲禦史以瘠不起成汭之鎭荊州辟爲掌書記逾時乃就天復中淮冦大舉圍夏口逼巴陵太祖患之飛命成汭率水軍十萬援於鄂珽入言曰今舳艫容介士千人載稻倍之緩急不可動吳人剽輕若爲所絆則武陵武安皆我之讎也將有後慮不如遣驍將屯巴陵大軍對岸一月不與戰則吳冦糧絕而鄂州圍解矣汭性剛決不聼淮人果乘風縱火舟盡焚兵盡溺汭亦自沈於江朗人潭人遂入荊渚一如所料未防襄帥趙匡凝復奏爲掌記入爲左補闕又明年太祖爲元帥以襄陽貳於已率兵擊破之趙匡凝奔州太祖復署珽爲天平軍掌書記一日大防將佐指珽曰此眞書記也滄州節度使劉守文拒命太祖引軍十餘萬圍之久而未下乃召珽艸檄珽卽就外次筆不停綴登時而成大爲太祖嗟賞受禪之嵗宰臣除爲考功員外郎知制誥珽揣太祖未欲首以舊僚超拜淸顯三上章固辭優詔褒允尋以本官監曹州事曹去京數舎吏民豪猾前後十餘政未有善罷者珽在任期嵗眾庶以寧入爲兵部郎中崇政院學士未幾以許帥馮行襲疾甚出爲許州畱後先是行襲有牙兵二千皆蔡人也太祖深爲憂乃遣珽馳往以伺察之珽至傳舎召將吏親加撫慰行襲欲使人代受詔珽曰東首加朝服禮也乃於臥內宣詔令善自補養苟有不諱子孫俱保後福行襲泣謝遂解二印以授珽代掌軍府事太祖覽奏曰予固知珽必辦吾事行襲門戶不朽矣乃以珽爲匡國軍畱後尋徴爲左諫議大夫兼宣徽副使從徵至魏縣過內黃因侍立於行廏太祖顧曰此何故名內黃珽曰河南有外黃小黃故此有內黃又曰外黃小黃在何處對曰秦有外黃都尉理外黃有故墉今在雍邱小黃爲髙齊所廢其故墉今在陳畱太祖稱奨數四及庶人友珪篡位除右散騎常侍充侍講學士內討之日軍士大擾珽爲亂兵所傷其夕卒於洛陽珽心孝友與弟琪有惇睦之愛爲搢紳所稱【案歐陽史有裴迪韋震傳原文已佚無可采補】

盧曾字孝伯其先範陽人也頗好書有所執守始爲齊州防禦使朱瓊從事瓊降預其謀與之皆來瓊沒太祖辟爲宣義幕職曽性忠狷好貢直又不能取容於眾毎勲府防語稍洽曽率然糺正輙又忤防左長直軍使劉捍委任方重曽亦不能平冀王友謙初定陜府命曽往議事有使院小將從行嗜酒荒逸過度曾復命欲發其罪致疏於袖中累日未果言小將恐事泄先誣告曽使酒幾敗軍事劉捍因証之由是罷職歸於齊之別墅俄而王師範起兵叛太祖促召曽謂之曰子能緩頰說靑州使無背盟吾不負子矣曽持檄以往旣至靑師範囚之送於淮南遇害後太祖暴師範之罪曰喪我骨肉殺我賓僚遂族誅之召曾二子皆授以官

孫隲滑臺人嗜學知書微有辭筆唐光啟中魏博從事公乘億以女妻之因教以牋奏程式時中原多難文章之士縮影竄迹不自顯億旣死魏帥以章表牋疏淹積兼月不能發一字或以隲言之卽署本職主奏記事累遷職自支使掌記至節度判官奏官自校書禦史郎官中丞檢校常侍至兵部尙書太祖禦天下念潛龍時隲奉其主好問往來數十返甚錄之開平三年除右諫議大夫滿嵗遷左散騎常侍隲雅好聚書有六經漢史洎百家之言凡數千卷皆簡翰精至披勘詳定得暇卽朝夕耽翫曾無少怠乾化二年春太祖將議北巡選朝士三十餘人扈從二月甲子車駕發自洛陽禺中次白馬頓召文武官就食以從臣未集駐驆以俟之又命飛騎促於道而隲與諫議大夫張衍兵部郎中張儁等累刻方至太祖性本卞急因玆大怒並格殺於前墀

張儁字彥臣祖父咸有聞於時儁少孤自修餙善爲五言詩其警句頗爲人所稱唐廣明中黃巢犯京師天子幸蜀士皆竄伏窟穴以保其生儁亦晦迹浮泛不失其道及僖宗還京師由校書郎西畿尉登朝爲禦史補闕起居郎司勲員外萬年縣令以事黜官峽中將十年太祖卽位用宰臣薛貽矩爲鹽鐵使儁與貽矩同年登第甚知其才卽奏爲鹽鐵判官遷職爲禮部郎中兼職如故乾化二年二月扈從後至與孫隲張衍同日遇禍於白馬頓

張衍字用河南尹魏王宗奭之猶子也其父死於兵間衍樂讀書爲儒始以經學就舉不中選時諫議大夫鄭徽退居洛陽以女妻之遂命應辭秋不數上登第唐昭宗東遷以宗奭勲力隆峻衍由校書郎拜左拾遺旋召爲翰林學士太祖卽位罷之特拜考功郎中俄遷右諫議大夫衍巧生業樂積聚太祖將北伐頗以扈從間糜耗力用系意屢幹托宰執求免是行太祖微聞之又屬應召稽晚與孫隲等同日遇禍

杜荀鶴池州人【辛文房唐才子傳荀鶴字彥之牧之微子也】善爲詩辭句切理爲時所許旣擢第復還舊山【唐才子傳荀鶴嘗謁梁王朱全忠與之坐忽無雲而雨王以爲天泣不祥命作詩稱意王喜之荀鶴寒進連敗文塲甚苦至是送春官大順二年裴贄侍郎放第八人登科正月十日放榜正荀鶴生朝也王希羽獻詩曰金榜曉懸生世日玉書潛記上升時九華山色髙千尺未必髙於第八枝又唐新纂云荀鶴舉進士及第東歸過夷門獻梁太祖詩句云四海九州空第一不同東鎭府封王是則荀鶴之受知於梁祖舊矣不待田頵之薦問而始被遇也】時田頵在宣州甚重之頵將起兵乃陰令以箋問至太祖遇之頗厚及頵遇禍太祖以其才表之尋授翰林學士主客員外郎旣而恃太祖之勢凡搢紳間已所不悅者日屈指怒數將謀盡殺之苞蓄未及泄丁重疾旬日而卒

羅隱【唐才子傳隠字昭諫】余杭人詩名於天下尢長於詠史然多所譏諷以故不中第大爲唐宰相鄭畋李蔚所知隱𨿽負文稱然貎古而陋畋女幼有文性嘗覽隠詩卷諷誦不已畋疑其女有慕才之意一日隱至第鄭女垂而窺之自是絕不詠其詩唐廣明中因亂歸鄕裏節度使錢鏐辟爲從事開平初太祖以右諫議大夫徴不至魏博節度使羅紹威宻表推薦乃授給事中年八十餘卒於錢塘【澗泉日記云唐光啟三年吳越王表薦爲錢塘令遷著作郎辟掌書記天祐三年充判官梁開平二年授給事中三年遷祭運使是年卒葬於定山鄕全部郎中沈崧銘其墓】有文集數卷行於世【唐才子傳云隱所著讒書讒本淮海寓言湘南應用集甲乙集外集啟事等並行於世五代史補羅隠在科塲恃才傲物尢爲公輕所惡故六舉不第時長安有羅尊師者深於相術隱以貎陋恐爲相術所棄毎與尊師接談常自大以沮之及其累遭黜落不得己始往問焉尊師笑曰貧道知之久矣但以吾子決在一第未可與語今日之事貧道敢有所隱乎且吾子之於一第也貧道觀之𨿽首冠羣英亦不遇簿尉爾若能罷舉東歸霸國以求用則必富且貴矣兩途五子宜自擇之隱懵然不知所措者數日鄰居有賣飯媼見隱驚曰何辭色之沮防如此莫有不決之事否隱謂知之因盡以尊師之言告之媼嘆曰秀才何事迷甚焉且天下皆知羅隱何須一第然後爲得哉不如急取富貴則老防之願也隱聞之釋然遂歸錢塘時錢鏐方得兩浙置之幕府使典軍中書檄其後官給事中初隱罷上中書之日費窘因抵魏謁鄴王羅紹威將入其境先貽書敍其家世鄴王爲侄幕府僚吏見其書皆怒曰羅隱一布衣耳而侄視大王其可乎紹威素重士且曰羅隱名振天下王公大夫多爲所薄今惠然肯顧其何以勝得在侄行爲幸多矣敢不致恭諸公愼勿言於是擁斾郊迎一見卽拜隱亦不讓及將行紹威贈以百萬他物稱是仍致書於鏐謂叔父鏐首用之】

仇殷不知何郡人也開平中仕至欽天監明於象緯歷數藝術精宻近無其比光化中太祖在滑遣宻王友倫以兵三萬禦幽州之師十餘萬深慮其不敵召殷問曰陣可行乎曰其十四日過禺中乎又問之曰賊敗塗地又曰旣望當見捷書果如其言不失晷刻太祖之在長蘆諸將請攻壁號令軍中人負槁二圍置千積俄而雲集殷曰何用或以所謀告之殷曰我占矣不見攻壁象無乃自退乎翼日有馳騎報丁防以潞州叛太祖令盡焚其槁而還不克攻開平中殷一日朝罷過崇政院使敬翔直閣翔問之曰月犯房次星其逼若綴是何祥也曰常度耳殷欲不言旣過數步自度不可黙乃反言曰三兩日當有不順語至無或驟恐宜先白上知旣二日陜府奏同州劉知俊閉闗作叛初王景仁之出師也殷上言太陰虧不利深入太祖遽遣使止之已敗於柏鄕矣殷所見觸類如是不可備錄然而畏愼特甚居常寢黙未嘗敢顯言縱言事迹惟其語音不可盡曉以故屢貽責罰後卒於官

段深不知何許人開平中以善醫待詔於翰林時太祖抱疾久之其溲甚濁僧曉微侍藥有徴賜紫衣師號鍚賚甚厚頃之疾發曉微剝服色去師號因召深問曰疾愈復作艸藥不足恃也我左右粒石而效者眾矣服之如何深對曰臣嘗奉詔診切陛下積憂勤失調護脈代芤而心益虛臣以爲宜先治心心和平而溲變淸當進飲劑而不當粒石也臣謹按太倉公傳曰中熱不溲者不可服石石性精捍有大毒凡餌毒藥如甲兵不得己而用之非有危殆不可服也太祖善之令進飲劑疾稍愈乃以幣帛賜之

舊五代史卷二十四

舊五代史卷二十四攷證

梁書列傳十四李珽傳河南有外黃小黃小黃歐陽史作下黃攷困學紀聞云五代通錄李珽曰河南有外黃小黃漢地理誌陳畱有外黃下黃縣五代史記攺小黃爲下黃誤也當從通錄

秦有外黃都尉都尉原本作郡尉今據漢書地理誌及歐陽史攺正

充侍講學士案歐陽史作侍講

盧曽傳始爲齊州防禦使朱瓊從事案新唐書通鑑與是書梁記皆稱朱瓊爲齊州刺史惟此傳作防禦使疑有舛誤

孫隲傳並格殺於前墀案通鑑攷異引梁實錄作賜死通鑑作撲殺於前墀

杜荀鶴傳旬日而卒案唐才子傳荀鶴以天祐元年卒北夢言作梁受禪後拜翰林學士五日而卒未知孰是

羅隱傳羅隱余杭人案澗泉日記作新城人

因亂歸鄕裏節度使錢鏐辟爲從事案唐新纂羅隱初爲吳令後以羅紹威薦爲錢鏐所辟據是書則隱自歸裏卽爲鏐從事後復爲紹威薦也與新纂異

仇殷傳殷上言太陰虧不利深入太祖遽遣使止之己敗於柏鄕矣案北夢言云柏鄕狼狽梁祖亦自咎曰違犯天道不取仇殷之言也此云太祖遽遣使止之與北夢瑣言異

舊五代史卷二十四攷證

欽定四庫全書

舊五代史卷二十五

宋門下侍郎參知政事監修國史薛居正等撰

唐書第一

武皇紀上

太祖武皇帝諱克用本姓朱耶氏其先隴右金城人也始祖拔野唐貞觀中爲墨離軍事從太宗討髙麗薛延陁有功爲金方道副都防因家於州太宗平薛延陁諸部於安西北庭置都防屬之分同羅僕骨之人置沙陁都督府蓋北庭有磧曰沙陁故固以爲名焉永徽中以拔野爲都督其後子孫五世相承曽祖盡忠貞元中繼爲沙陁府都督旣而爲吐蕃所防乃舉其族七千帳徙於甘州盡忠尋率部眾三萬東奔俄而吐蕃追兵大至盡忠戰歿祖執宜卽盡忠之長子也收合餘眾至於靈州徳宗命爲陰山府都督元和初入爲金吾將軍遷蔚州刺史代北行營招撫使【新唐書沙陁元和三年盡忠欵靈州塞詔處其部鹽州置陰山府以執宜爲府兵馬使朝長安授特進金吾衞將軍從攻鎭州進蔚州刺史破吳元濟授檢校刑部尙書長慶初破賊深州入朝畱宿衞拜金吾衞將軍太和中授陰山府都督代北行營招撫使】莊宗卽位追諡爲昭烈皇帝廟號懿祖烈考國昌本名赤心唐朔州刺史咸通中討龎勛有功入爲金吾上將軍賜姓李氏名國昌【代州有唐故龍武軍統軍檢校司徒贈太保隴西李公神道碑云公諱國昌字徳興】仍系鄭王房出爲振武節度使尋爲吐渾所襲退保於神武川及武皇鎭太原表爲代北軍節度使中和三年薨莊宗卽位追諡爲文皇廟號獻祖武皇卽獻祖之第三子也母秦氏以大中十年丙子嵗九月二十二日生於神武川之新城在姙十三月載誕之際母艱危者竟夕族人憂駭市藥於鴈門遇神叟告曰非巫醫所及可馳歸盡率部人披甲持旄擊鉦鼓躍馬大噪環所居三周而止族人如其教果無恙而生是時虹光燭室白气充庭井水暴溢武皇始言喜軍中語齠齔善騎射與儕類馳騁嬉戲必出其右年十三見雙鳬翔於空射之連中眾皆臣伏新城北有毗沙天王祠祠前井一日沸溢武皇因持巵酒而奠曰予有尊主濟民之志無何井溢故未察其禍福惟天王若有神奇可與僕交談奠酒未已有神人被金甲持戈隱然出於壁間見者大驚走惟武皇從容而退繇是益自負獻祖之討龎勛也武皇年十五從徵摧鋒防陣出諸將之右軍中目爲飛虎子賊平獻祖授振武節度使武皇爲雲中牙將嘗在雲中宿於別館擁妓醉寢有俠兒持刃欲害武皇及突入曲室但見烈火熾赫於帳中俠兒駭異而退又嘗與達靼部人角勝逹靼指雙雕於空曰公能一發中否武皇卽彎弧發矢連貫雙雕邊人拜伏及壯爲雲中守促使事防禦使支謨與同列晨集廨捨因戱升郡閣踞謨之座謨亦不敢詰乾符三年朝廷以叚文楚爲代北水陸發運云州防禦使時嵗薦饑文楚稍削軍食諸軍咸怨武皇爲雲中防邊督將部下爭訴以軍食不充邊校程懷素王行審蓋寓李存璋薛鐡山康君立等卽擁武皇入云州眾且萬人營於鬭雞臺城中械文楚出以應於外諸將列狀以聞請授武皇旄朝廷不允徴諸道兵以討之乾符五年黃巢渡江其勢滋蔓天子乃悟其事以武皇爲大同軍節度使檢校工部尙書冬獻祖出師討黨項吐渾赫連鐸乘虛陷振武舉族爲吐渾所擄武皇至定邊軍迎獻祖歸云州云州守將拒闗不納武皇略蔚朔之地得三千人屯神武川之新城赫連鐸晝夜攻圍武皇昆弟三人四面應賊俄而獻祖自蔚州引軍至吐渾退走自是軍勢復振天子以赫連鐸爲大同軍節度使仍命進軍以討武皇乾符六年春朝廷以昭義節度使李鈞充北面招討使將太原之師過石嶺闗屯於代州與幽州李可舉會赫連鐸同攻蔚州獻祖以一軍禦之武皇以一軍南抵遮虜城以拒李鈞是冬大雪弓弩折南軍若寒臨戰大敗奔歸代州李鈞中流矢而卒廣明元年春天子復命元師李涿率兵數萬屯代州武皇令軍使傅文達起兵於蔚州朔州刺史髙文集與薛葛安慶等部將防文達送於李涿六月李涿引大軍攻蔚州獻祖戰不利乃率其族奔於達靼部居數月吐渾赫連鐸密遣人賂逹靼以離間獻祖旣而漸生猜阻武皇知之毎召其豪右射獵於野或與之百步馳射馬鞭或以懸鍼樹葉爲的中之如神由是部人心伏不敢竊發俄而黃巢自江淮北渡武皇椎牛釃酒饗其酋首酒酣諭之曰予父子爲賊臣讒間報國無由今聞黃巢北犯江淮必爲中原之患一日天子赦宥有詔徴兵僕與公等向南而定天下是予心也人生世間光景幾何曷能終老沙堆中哉公等勉之達靼知無畱意皆釋然無間是嵗十一月黃巢冦潼闗天子令河東監軍陳景思爲代北起軍使收兵破賊十二月黃巢犯長安僖宗幸蜀陳景思與李友金髮沙陁諸部五千騎南赴京師友金卽武皇之族父也【通鑑友金初與髙文集並降於李琢故得與陳景思南赴京師】中和元年二月友金軍至絳州將渡河刺史瞿稹謂陳景思曰巢賊方盛不如且還代北徐圖利害四月友金旋軍鴈門瞿稹至代州半月之間募兵三萬營於崞縣之西其軍皆北邊五部之眾不閒軍法瞿稹李友金不能制友金謂景思曰興大眾成大事當威名素著則可以伏人今軍𨿽數萬茍無善帥進亦無功吾兄李司徒父子去嵗獲罪於國家今寄北部雄武之略爲眾所推若驃騎急奏召還代北之人一麾響應則妖賊不足平也景思然之促奏行在天子乃以武皇爲鴈門節度使仍令以本軍討賊【新唐書王重榮傳重榮懼黃巢復振憂之與楊復光計復光曰我世與李克用共憂悉其人忠不顧難死義如已若乞師焉事蔑不濟萬遣使者約連和】李友金髮五百騎賫詔召武皇於達靼武皇卽率達靼諸部萬人趨鴈門五月整兵二萬南向京師太原鄭從讜以兵守石嶺闗武皇乃引軍出他道至太原城下防大雨班師於鴈門中和二年八月獻祖自達靼部率其族歸代州十月武皇率忻代蔚朔達靼之軍三萬五千騎赴難於京師先移檄太原鄭從讜拒闗不納武皇以兵擊之進軍至城下遣人賫幣馬遺從讜從讜亦遣人饋武皇貨幣饔餼軍器武皇南去自陰地趨晉綘十二月武皇至河中中和三年正月晉國公王鐸承制授武皇東北面行營都統武皇令其弟克修領前鋒五百騎渡河視賊黃巢遣將米重威賫重賂及僞詔以賜武皇武皇納其賂以給諸將燔其僞詔是時諸道勤王之師雲集京畿然以賊勢尙熾未敢爭鋒及武皇將至賊帥相謂曰鴉兒軍至當避其鋒武皇以兵自夏陽濟河二月營於幹坑店黃巢大將尙讓林言王璠趙璋等引軍十五萬屯於梁田坡翼日大軍合戰自午及晡巢賊大敗是夜賊眾遁據華州武皇進軍圍之巢弟黃鄴黃揆固守三月尙譲引大軍赴援武皇率兵萬餘逆戰於零口巢軍大敗武皇進軍渭橋翼日黃揆棄華州而遁王鐸承制授武皇鴈門節度使檢校尙書左儀射四月黃巢燔長安收其餘眾東走藍闗武皇進收京師七月天子授武皇金紫光祿大夫檢校左僕射河東節度使【舊唐書僖宗紀五月制以鴈門以北行營節度忻代蔚朔等州觀察處置等使檢校尙書左僕射代州刺史上柱國食邑七百戶李克用檢校司空同平章事兼太原尹北京畱守充河東節度管內觀察處置等使新唐書沙陀云收京師功第一進同中書門下平章事隴西郡公未幾以克用領河東節度】是時武皇旣收長安軍勢甚雄諸侯之師皆畏之武皇一目微眇故其時號爲獨眼龍是月武皇仗節赴鎭遣使報鄭從讜請治裝歸朝武皇次於郊外因往赴鴈門寧覲獻祖八月自鴈門赴鎭河東時年二十有八十一月平潞州表其弟克修爲昭義節度使潞帥孟方立退保於邢州十二月許帥田從異汴帥朱溫徐帥時溥陳州刺史趙犨各遣使來告以巢蔡合從凶鋒尙熾請武皇共力討賊中和四年春武皇率蕃漢之師五萬自澤潞將下天井闗河陽節度使諸葛爽辭以河橋不完仍屯兵於萬善數日移軍自河中南渡趨汝洛四月武皇合徐汴之師破尙讓於太原斬獲萬計進攻賊於西華賊將黃鄴棄營而遁是夜大雨巢營中驚亂乃棄西華之壘退營陳州北故陽裏五月癸亥大雨震電平地水深數尺賊營爲水所漂而潰戊辰武皇引軍營於中牟大破賊於王滿渡庚午巢賊大至濟汴而北是夜復大雨賊黨驚潰武皇營於鄭州賊眾分冦汴境武皇渡汴遇賊將渡而南半濟擊之大敗之臨陣斬賊將李周王濟安陽景彪等是夜賊大敗殘眾保於胙縣寃句大軍躡之黃巢乃攜妻子兄弟千餘人東走武皇追賊至於巢州是月班師過汴汴帥迎勞於封禪寺請武皇休於府第乃以從官三百人及監軍使陳景思館於上源驛是夜張樂陳宴席汴帥自佐饗出珍幣侑勸武皇酒酣戲諸侍妓與汴帥握手敍破賊事以爲樂汴帥素忌武皇乃與其將楊彥洪密謀竊發彥洪於巷陌連車樹柵以枙奔竄之路時武皇之從官皆醉俄而伏兵竊發來攻捨武皇方大醉噪聲動地從官十餘人捍賊侍人郭景銖滅燭扶武皇以茵幕裹之匿於牀下以水灑面徐曰汴帥謀害司空武皇方張目而起引弓抗賊有頃煙火四合復大雨震電武皇得從者薛鐡山賀回鶻等數人而去雨水如澍不辧人物隨電光登尉氏門縋城而出得還本營監軍陳景思大將史敬思並遇害武皇旣還營與劉夫人相向慟哭詰旦欲勒軍攻汴夫人曰司空比爲國家討賊赴東諸侯之急𨿽汴人謀害自有朝廷論列若反戈攻城則曲在我也人得以爲辭乃收軍而去馳檄於汴帥汴帥報曰竊發之夜非僕本心是朝廷遣天使與牙將楊彥洪同謀也武皇自虎牢闗西趨蒲陜而旋秋七月至太原武皇自以累立大功爲汴帥怨圖防沒諸將乃上章申理及武皇表至朝廷大恐遣內臣宣諭尋加守太傅同平章事隴西郡王光啟元年三月幽州李可舉鎭州王景崇連兵冦定州節度使王處存求援於武皇武皇遣大將康君立安老薛可郭啜率兵赴之五月鎭人攻無極武皇親領兵救之鎭人退保新城武皇攻之斬首萬餘級獲馬千匹王處存亦敗燕軍於易州十一月河中王重榮遣使來乞師且言邠州朱玫鳯翔李符將加兵於已初武皇與汴人搆怨前後八表請削奪汴帥官爵自以本軍進討天子累遣內臣楊復恭宣防令且全大體武皇不時奉詔天子頗右汴帥時觀軍容使田令孜君側擅權惡王重榮與武皇膠固將離其勢乃移重榮於定州重榮告於武皇武皇上章言李符朱玫挾邪忌正黨庇朱溫臣已防檢蕃漢軍五萬取來年渡河先斬朱玫李符然後平蕩朱溫【新唐書王重榮傳詔克用將兵援河中重榮貽克用書且言奉密詔湏公到使我圖公此令孜朱全忠朱玫之惑上也因示僞詔克用方與全忠有隙信之請討全忠反玫】天子覽表遣使譬諭百端軺相望旣而朱玫引邠鳯之師攻河中王重榮出師拒戰朱玫軍於沙苑對壘月餘十二月武皇引軍渡河與朱玫決戰玫大敗收軍夜遁入於京師時京城大駭天子幸鳯翔武皇退軍於河中光啟二年正月僖宗駐蹕於寶雞武皇自河中遣使上章請車駕還京且言大軍止誅凶黨時田令孜請僖宗南幸興元武皇遂班師朱玫於鳯翔立嗣襄王熅爲帝以僞詔賜武皇武皇燔之械其使馳檄諸方鎭遣來使奉表於行在九月武皇遣昭義節度使李克修討孟方立於邢州大敗方立之眾於焦崗斬首數千級以大將安金俊爲邢州刺史以撫其降人十月進攻邢州邢人出戰又敗之孟方立求據於鎭州鎭人出兵三萬以援方立克修班師光啟三年六月河中節度使王重榮爲部將常行儒所殺武皇表重榮兄重盈爲帥七月武皇以安金俊爲澤州刺史時張全義自河陽據澤州及李罕之收復河陽召全義令守洛陽全義乃棄澤州而去故以金俊守之文徳元年二月僖宗自興元還京三月僖宗崩昭宗卽位以武皇爲開府儀同三司檢校太師兼侍中隴西郡王食邑七千戶食實封二百戶河南尹張全義潛兵夜襲李罕之於河陽城防舉族爲全義所擄罕之逾垣獲免遂來歸於武皇遣李存孝薛阿檀史儼兒安金俊安休休將七千騎送罕之至河陽汴將丁防牛存節葛從周將兵赴援李存孝率精騎逆戰於溫縣汴人旣扼太行之路存孝殿軍而退騎將安休休以戰不利奔於蔡武皇以罕之爲澤州刺史遙領河陽節度使十月邢州孟方立遣大將奚忠信將兵三萬冦遼州武皇大破之斬首萬級生擒奚忠信龍紀元年五月遣李罕之李存孝攻邢州六月下磁州邢將馬漑率兵數萬來拒戰罕之敗之於琉璃陂生擒馬漑徇於城下孟方立恚恨飲酖而死三軍立其侄遷爲畱後使求援於汴汴將王防裕率精甲數百入於邢州罕之等班師大順元年遣李存孝攻邢州孟遷以邢洺磁三州降執汴將王防裕三百人以獻武皇徙孟遷於太原以安金俊爲邢洺團練使三月昭義軍節度使李克修卒以李克恭爲潞州節度使是月武皇攻云州拔其東城赫連鐸求援於燕燕帥李匡威將兵三萬以赴之戰於城下燕軍大敗時徐州時溥爲汴軍所攻遣使來求援武皇命石君和由兗鄆以赴之五月潞州軍亂殺節度使李克恭州人推牙將安居受爲畱後南結汴將時潞之小將馮霸擁叛徒三千騎駐於沁水居受使人召之馮霸不至居受懼出奔至長子爲村胥所殺首於霸霸遂入潞州自爲畱後武皇遣大將康君立李存孝等攻之汴將朱崇節葛從周等兵入潞州以固之是時幽州李匡威云州赫連鐸與汴帥協謀連上表請加兵於太原宰相張濬孔緯贊成其事六月天子削奪武皇官爵以張濬爲招討使以京兆尹孫揆爲副華州韓建爲行營都虞以汴帥爲河東南面招討使幽州李匡威爲河東北面招討使云州赫連鐸爲副汴將朱友裕將兵屯晉綘時汴軍已據潞州又遣大將李讜等率軍數萬急攻澤州武皇遣李存孝自潞州將三千騎以援之汴將鄧季筠以一軍犯陣存孝追擊擒其都將十數人獲馬千騎匹是夜李讜收軍而退大軍掩擊至馬牢闗斬首萬餘級追襲至懷州而還存孝復引軍攻潞州八月存孝擒新授昭義節度使孫揆初朝廷授揆節以本軍取刀黃嶺路赴任存孝偵知之引騎三百伏於長子縣崖谷間揆建牙持節褒衣大蓋擁眾而行存孝械揆等口遂擒揆及中使韓歸範並將校五百人存孝械揆等以組練系之環於潞州遂獻於武皇武皇謂揆曰公縉紳之士安信徐步可至達官何用如是揆無以對今系於晉陽獄武皇將用爲副使使人誘之揆言不遜遂殺之九月汴將葛從周棄潞州而遁武皇以康君立爲潞州節度使以李存孝爲汾州刺史十月張濬之師入晉州遊軍至汾隰武皇遣薛鐡山李承嗣將騎三千出陰地闗營於洪洞遣李存孝將兵五千營於趙城華州韓建以壯士三百人冒犯存孝之營存孝追擊直壓晉州西門張濬之師出戰爲存孝所敗自是閉壁不出存孝引軍攻綘州十二月晉州刺史張行恭棄城而奔韓退張濬由含山路遁去大順二年春正月武皇上章申理其略曰臣今身無官爵名是罪人不敢歸陛下藩方且欲於何中寄寓進退行止伏聖裁天子尋就加守中書令【歐陽史二月復拜克用河東節度使隴西郡王加檢校太師無中書令】是月魏博爲汴將葛從周所冦節度使羅信遣使來求援武皇出師以赴之三月邢州節度使安知建叛奔靑州天子以知建爲神武統軍自棣州沂河歸朝鄆州朱瑄邀斬於河上首晉陽以李存孝爲邢州節度使四月武皇大舉兵討赫連鐸於云州遣騎將薛阿檀率前軍以進攻武皇設伏兵於禦河之上大破之因塹守其城七月武皇進兵栁防赫連鐸力屈食盡奔於吐渾部遂歸幽州云州平武皇表石善友爲大同軍防禦使邢州節度使李存孝以鎭州王鎔托附汴人謀亂河朔北連燕冦請乘雲代之捷平定燕趙武皇然之八月大搜於晉陽遂南巡澤潞略地懷孟河陽趙克裕望風送欵請修鄰好九月搜於邢州十月李存孝董前軍攻臨城鎭人五萬營於臨城西北龍尾崗武皇令李存審李存賢以步軍攻之鎭人大敗殺獲萬計拔臨城進攻元氏幽州李匡威以步騎五萬營於鄗邑以援鎭州武皇分兵大掠旋軍邢州

舊五代史卷二十五

舊五代史卷二十五攷證

唐武皇紀上中和三年薨案新唐沙陀作光昌三年國昌卒與是書異

以武皇爲大同軍節度使案歐陽史作拜克用爲大同防禦使新唐書作以國昌爲大同軍防禦使通鑑作以國昌爲大同節度使俱與是書異

天子復命元帥李涿案歐陽史作招討使李琢通鑑亦作琢俱與是書異

與薛葛安慶等部將案新唐書作薩葛首領米海萬安慶

天子乃以武皇爲鴈門節度使案新唐書表中和二年以河東忻代二州穎鴈門節度更大同節度爲鴈門節度治代州是中和二年以前雁門非鎭名也據舊唐書初赦克用拜代州刺史忻代兵馬畱後二年擢雁門節度神防天寧軍鎭遏忻代觀察使是克用爲雁門節度實在位二年是書作元年疑誤

十一月平潞州表其弟克修爲昭義節度使案通鑑克用表克修爲昭義軍節度使在四年八月與是書異

汴帥素忌武皇案梁紀作李克用乘醉任气帝不平之攷新唐書沙陀亦作全忠忌克用桀邁難制與此紀合蓋全忠攻上源驛實忌其威名而欲害之非徒以其乘醉任气也

鎭州王景崇王景崇舊唐書作王鎔攷藩鎭景崇以中和二年卒子鎔繼立是光啟初冦定州者當爲王鎔也通鑑從舊唐書

光啟元年三月節度使王處存求援於武皇武皇遣大將康君立安老薛可郭啜率兵赴之五月鎭人攻無極武皇親領兵救之案曲陽天安廟李克用題名碑云李克用以幽鎭侵擾中山領蕃漢步騎五十萬親來救援時中和五年二月二十一日也至三月十七日以幽州請就和斷遂郤班師攷舊唐書中和五年三月丙辰朔丁夘駕至京師已已禦宣政殿大赦攺元是三月之十四日已攺光啟曲陽去京師逺故未知耳又克用親援處存與通鑑遣將唐君立異今攷是書武皇先遣康君立等與通鑑合繼乃親領兵救之與題名碑合惟是書作五月碑作三月微有互異耳

乃移重榮於定州案歐陽史作徙重榮於兗州攷新唐書王重榮亦云令孜徙重榮兗海節度使與是書異

武皇上章言李符朱玫挾邪忌正李符歐陽史作李昌符蓋唐實錄避獻祖諱故去昌字

孟方立恚恨飲酖而死三軍立其侄遷爲畱後案舊唐書昭宗紀歐陽史莊宗紀皆以孟遷爲方立之弟新唐書孟方立作方立之從弟此紀又作方立之侄未詳孰是

六月天子削奪武皇官爵六月新唐書作五月以張濬爲招討使案新唐書本紀作張濬爲行營都招討宣慰使張濬作河東行營兵馬招討制置使歐陽史作太原四面行營兵馬都統

華州韓建爲行營都虞案歐陽史作韓建爲副使新唐書張濬作韓建爲供軍使

八月存孝擒新授昭義節度使孫揆案新唐書作七月戊申李克用執昭義節度使孫揆通鑑從是書作八月

張濬之師出戰爲存孝所敗案新唐書帝紀作十一月張濬及李克用戰於陰地敗績歐陽史亦作十一月與是書先後互異

舊五代史卷二十五攷證

欽定四庫全書

舊五代史卷二十六

宋門下侍郎參知政事監修國史薛居正等撰

唐書第二

武皇紀下

景福元年正月鎭州王鎔恃燕人之援率兵十餘萬攻邢州之堯山武皇遣李存信將兵應援李存孝素與存信不協遞相猜貳畱兵不進武皇又遣李嗣勲李存審將兵援之大破燕趙之眾斬首三萬収其軍實三月武皇進軍渡滹沱攻欒城下鼓城槀城四月燕軍寇云代武皇班師八月赫連鐸誘幽州李匡威之眾八萬寇天成軍遂攻云州營於州北連亙數里武皇潛軍入於云州詰旦出騎軍以擊之斬獲數萬李匡威燒營而遁十月邢州李存孝叛納欵於梁李存信構之也景福二年春大舉以伐王鎔以其通好於李存孝也二月攻天長鎭旬日不下王鎔出師三萬來援武皇逆戰於叱日嶺下鎭人敗斬首萬餘級時嵗饑軍乏食脯屍肉而食之進軍下井陘李存孝將兵夜入鎭州鎭人乞師於汴汴帥方攻時不暇應之乃求援於幽州李匡威率兵赴之武皇乃班師七月武皇討李存孝於邢州遂攻平山渡滹水攻鎭州王鎔懼以帛五十萬犒軍請修舊好仍以鎭冀之師助擊存孝許之武皇進圍邢州十二月武皇狩於近郊獲白有角長三寸幹寧元年三月邢州李存孝出城首罪縶歸太原轘於市邢洺磁三州平武皇表馬師素爲邢州節度使五月鄆州節度使朱瑄爲汴軍所攻遣使來乞師武皇遣騎將安福順安福應安福遷督精騎五百假道於魏州以應之九月潞州節度使康君立以酖死十月武皇自晉陽率師伐幽州初李匡儔奪據兄位燕人多不義之安塞軍戍將劉仁恭挈族歸於武皇武皇遇之甚厚仁恭數進畫於蓋寓言幽州可取之狀願得兵一萬指期平定武皇方討李存孝於邢州輟兵數千欲納仁恭不利而還匡儔由是驕怠數犯邊境武皇怒故率軍以討之是時云州吐渾赫連鐸白義誠並來歸命皆笞而釋之十一月進攻武州甲寅攻新州十二月李匡儔命大將率步騎六萬救新州武皇選精甲逆戰燕軍大敗斬首萬餘級生獲將領百餘人曳練徇於新州城下是夜新州降辛亥進攻嬀州壬子燕兵復合於居庸關拒戰武皇命精騎以疲之令步將李存審由他道擊之自午至晡燕軍復敗甲寅李匡儔擕其族棄城而遁將之滄州隨行輜車臧獲妓妾甚眾滄帥盧彥威利其貨以兵攻匡儔於景城殺之盡擄其眾丙辰進軍幽州其守城大將請降武皇令李存審與劉仁恭入城撫勞居人如故市不攺肆封府庫以迎武皇幹寧二年正月武皇在幽州命李存審劉仁恭徇諸屬郡二月以仁恭爲權幽州畱後從燕人之請也畱腹心燕畱徳等十餘人分典軍政武皇遂班師凡駐幽州四十日六月武皇率蕃漢之師自晉陽趨三輔討鳯翔李茂貞邠州王行瑜華州韓建之亂先是三帥稱兵向闕同弱王室殺害宰輔時河中節度使王重盈卒重榮之子珂卽武皇之子婿也權典軍政其兄珙爲陜州節度使瑤爲絳州刺史與珂爭河中遂訴於岐邠華三鎭言珂本蒼頭不當襲位珂亦訴於武皇武皇上表保薦珂乞授河中旄鉞詔可之三帥遂以兵入覲大掠京師請授王珂同州節度使王瑤河中節度使天子亦許之武皇遂舉兵表三帥之罪復移檄三鎭三鎭大懼是月次絳州刺史王瑤登陴拒命武皇攻之旬日而拔斬王瑤於軍門誅其黨千餘人七月次河中王珂迎謁於路已未同州節度使王行約棄城奔京師與左軍兵士刼掠西市都民大擾行約卽行瑜弟也庚申樞密使駱全瓘以武皇之軍將至請天子幸右軍指揮使李繼鵬茂貞假子也本姓閻名珪與全瓘謀刼天子幸鳯翔左軍指揮使王行實亦行瑜之弟也與劉景宣欲刼天子幸邠州兩軍相攻縱火燒內門煙火蔽天天子急詔鹽州六都兵士令追殺亂兵左右軍退走王行瑜李茂貞聲言自來迎駕天子懼出幸南山駐蹕於莎城是夜熒惑犯心壬戌武皇進收同州聞天子幸石門遣判官王奉表奔問天子遣使賜詔令與王珂同討邠鳯時武皇方攻華州俄聞李茂貞領兵士三萬至盩厔王行瑜領兵至興平欲往石門迎駕乃觧華州之圍進營渭橋天子遣延王戒丕丹王允賫詔促武皇兵直抵邠鳯八月乙酉供奉官張承業賫詔告諭涇帥張鐺巳領步騎三萬於京西北扼邠岐之路武皇進營渭北遣史儼將三千騎往石門扈駕遣李存信李存審會鄜延之兵攻行瑜之梨園寨天子削奪行瑜官爵以武皇爲天下兵馬都招討使以鄜州李思孝爲北面招討使以涇州張鐺爲西南面招討使天子又遣延王丹王賜武皇禦衣及大將茶酒弓矢命二王兄事武皇延王傳天子密防云一昨非卿至此已爲賊庭行酒之人矣所慮者二凶締合卒難剪除且欲姑息茂貞令與卿修好俟梟斬行瑜更與卿商量武皇上表請駕還京令李存節領二千騎於京西北以防邠賊奔突辛亥天子還宮加武皇守太師中書令邠寧四面行營都統時王行瑜弟兄固守梨園寨我師攻之甚急李茂貞遣兵萬餘來援行瑜營於龍泉鎭茂貞自率兵三萬迫咸陽武皇奏請詔茂貞罷兵兼請削奪茂貞官爵詔曰茂貞勒兵蓋備非常尋已發遣歸鎭又言茂貞已誅李繼鵬李繼晸卿可切戒兵甲無犯土疆武皇請賜河中王珂旌節三表許之又表李罕之爲副都統十月丙戌李存信於梨園寨北遇賊軍斬首千餘級自是賊閉壁不出戊子天子賜武皇內弟子四人又降朱書禦札賜魏國夫人陳氏是月王行瑜因敗衂之後閉壁自固武皇令李罕之晝夜急攻賊軍乏食拔營而去李存信與罕之等先伏軍於阨路俟賊軍之至縱兵擊之殺戮萬計是日收梨園等三寨生擒行瑜之子知進並母丘氏大將李元福等二百人送赴闕庭庚寅王行約王行實燒刼寧州遁走寧州守將徐景乞降武皇表蘇文建爲邠州節度使且於寧州爲治所十一月丁巳收龍泉寨時行瑜以精甲五千守之李茂貞出兵來援爲李罕之所敗邠賊遂棄龍泉寨而去行瑜復入邠州大軍進逼其城行瑜登城號哭曰行瑜無罪昨殺南北司大臣是岐帥將兵脇制主上請治岐州行瑜乞束身歸朝武皇報曰王尙父何恭之甚耶僕受命討三賊臣公其一也如能束身歸闕老夫未敢專命爲公奏取進止行瑜懼棄城而遁武皇收其城封府庫遽以捷聞旣而慶州奏王行瑜將家屬五百人到州界爲部下所殺傳首闕下武皇旣平行瑜還軍渭北十二月武皇營於云陽討鳯翔進止乙未天子賜武皇爲忠貞平難功臣進封晉王加實封二百戶武皇復上表請討李茂貞天子不允武皇私謂詔使曰觀主上意疑僕別有他腸復何言哉但禍不去胎憂患未已又奏臣統領大軍不敢逕赴朝覲遂班師幹寧三年正月汴人大舉以攻兗鄆朱瑄朱瑾再乞師於武皇假道於魏州羅信許之乃令都指揮使李存信將步騎三萬與李承嗣史儼防軍以拒汴人存信軍於莘與朱瑾合勢頻挫汴軍汴帥患之乃間魏人存信禦兵無法稍侵魏之芻牧者信乃與汴帥通出師三萬攻存信軍存信揭營而退保於洺州三月武皇大掠相魏諸邑攻李固洹水殺魏兵萬餘人進攻魏州五月汴將葛從周氏叔琮引兵赴援六月李茂貞舉兵犯京師七月車駕幸華州是月武皇與汴軍戰於洹水之上鐵林指揮使落落被擒落落武皇之長子也旣戰馬踣於坎武皇馳騎以救之其馬亦踣汴之追兵將及武皇背射一發而斃乃退九月李存信攻魏之臨淸汴將葛從用等引軍來援大敗於宗城北存信進攻魏州十月武皇敗魏軍於白龍潭追擊至觀音門汴軍救至乃退十一月武皇徴兵於幽鎭定三州將迎駕於華下幽州劉仁恭托以契丹入寇俟敵退聽命幹寧四年正月汴軍陷兗鄆騎將李承嗣史儼與朱瑾同奔於淮南三月陜帥王珙攻河中王珂來告難武皇遣李嗣昭率二千騎赴之破陜軍於猗氏乃觧河中之圍至是天子遣延王戒丕至晉陽傳宣防於武皇朕不取卿言以及於此茍非英賢竭力朕何由再謁廟廷在卿表率予所望也七月武皇復徵兵於幽州劉仁恭辭防不遜武皇以書讓之仁恭捧書謾罵抵之於地仍囚武皇之行人八月大舉以伐仁恭九月師次蔚州戊寅晨霧晦暝占者云不利深入辛已攻安寨俄報燕將單可及領騎軍至矣武皇方置酒髙防前鋒又報賊至矣武皇曰仁恭何在曰但見可及輩武皇張目怒曰可及輩何足爲敵仍促令出師燕軍已擊武皇軍寨武皇乘醉擊賊燕軍披靡時步兵望賊而退爲燕軍所乘大敗於木澗俄而大風雨震電燕軍觧去武皇方醒甲午師次代州劉仁恭遣使謝罪於武皇武皇亦以書報之自此有檄十餘返光化元年春正月鳯翔李茂貞華州韓建皆致書於武皇乞修和好同奬王室兼乞助丁匠修繕秦宮武皇許之四月汴將葛從周寇邢洺磁等州旬日之內三州連陷汴人以葛從周爲邢州節度使大將李存信收軍自馬嶺而旋八月壬戌天子自華還宮是時車駕初復而欲諸侯輯睦賜武皇詔令與汴帥通好武皇不欲先下汴帥乃致書於鎭州王鎔令導其意明年汴帥遣使奉書幣來修好武皇亦報之自是使車交馳朝野相賀九月武皇遣周徳威李嗣昭率兵三萬出靑山口以迫邢洺十月遇汴將葛從周於張公橋旣戰我軍大敗是月河中王珂來告急言王珙引汴軍來寇武皇遣李嗣昭將兵三千以援之屯於胡壁堡汴軍萬餘人來拒戰嗣昭擊退之十二月潞州節度使薛志勤卒澤州刺史李罕之以本軍夜入潞州據城以叛罕之報武皇曰薛鐵山新死潞民無主慮軍城有變輒專命鎭撫武皇令人讓之罕之乃歸於汴武皇遣李嗣昭將兵討之下澤州收罕之家屬拘送晉陽光化二年春正月李罕之陷沁州三月汴將葛從周氏叔琮自土門陷承天軍又陷遼州進軍楡次武皇令周徳威擊之敗汴軍於洞渦驛叔琮棄營而遁徳威追擊出石會關殺千餘人汴人復陷澤州五月武皇令都指揮使李君慶將兵收澤潞爲汴軍所敗而還以李嗣昭爲都指揮使進攻潞州八月嗣昭營於潞州城下前鋒下澤州時汴將賀徳倫張歸厚等守潞州是月徳倫等棄城而遁潞州平九月武皇表汾州刺史孟遷爲潞州節度使光化三年汴軍大寇河朔幽州劉仁恭乞師武皇遣周徳威帥五千騎以援之七月李嗣昭攻堯山至內丘敗汴軍於沙河進攻洺州下之九月汴帥自將兵三萬圍洺州嗣昭棄城而歸葛從周設伏於靑山口嗣昭之軍不利十月汴人乘勝寇鎭定鎭定懼皆納賂於汴是時周徳威與燕軍劉守光敗汴人二萬於望都聞定州王郜來奔乃班師是月天子加武皇實封一百戶遣李嗣昭率步騎三萬攻懷州下之進攻河陽汴將閻寶率軍來援嗣昭退保懷州天復元年正月汴將張存敬攻陷晉絳二州以兵二萬屯絳州以扼援路二月張存敬迫河中王珂告急於武皇使者相望於路珂妻邠國夫人武皇愛女也亦以書至懇切求援武皇報曰賊阻道路眾寡不敵救爾卽與爾兩亡可與王郎棄城歸朝珂遂送欵於張存敬三月汴帥自大梁至河中王珂遂出迎尋徙於汴天子以汴帥兼鎭河中武皇自是不復能援京師霸業由是中否四月汴將氏叔琮率兵五萬自太行路寇澤潞魏博大將張文恭領軍自新口入葛從周領兗鄆之眾自土門入張歸厚以邢洺之眾自馬嶺入定州王處直之眾自飛狐入侯言以晉絳之兵自陰地入氏叔琮康懷英營於澤州之昻車武皇令李嗣昭將三千騎赴澤州援李存璋而歸賀徳倫氏叔琮軍至潞州孟遷開門迎沁州刺使蔡訓亦以城降於汴氏叔琮悉其眾趨石會關是時偏將李審建先統兵三千在潞州亦與孟遷降於汴及叔琮之入寇也審建爲其鄕導汴人營於洞渦別將白奉國與鎭州大將石公立自井陘入陷承天軍及攻壽陽遼州刺史張鄂以城降於汴都人大恐時霖雨積旬汴軍屯聚旣眾芻糧不給復多痢瘧師人多死時大將李嗣昭李嗣源每夜率驍騎突營掩殺敵眾恐懼五月汴軍皆退氏叔琮軍出石會周徳威李嗣昭以精騎五千躡之殺戮萬計初汴軍之將入寇也汾州刺史李瑭據城叛以連汴人至是武皇令李嗣昭李存審將兵討之是歲並汾饑粟貴人多附瑭爲亂嗣昭悉力攻城三日而拔擒李瑭等斬於晉陽市氏叔琮旣旋軍過潞州擄孟遷以歸汴帥以丁會爲潞州節度使六月遷李嗣昭周徳威將兵出陰地攻慈隰二郡隰州刺史唐禮慈州刺史張瓌並以城來降武皇以汴寇方盛難以兵服佯降心以緩其謀乃遺牙將張特持幣馬書檄以諭之陳當時利害請復舊好十一月壬子汴帥營於渭濱甲寅天子出幸鳯翔【新唐書帝如鳯翔李茂貞韓全誨請召克用入衛克用間道遣使者奔問並遺書全忠勸還汴全忠不答書】武皇遣李嗣昭率兵三千自沁州趨平陽遇汴軍於晉州北斬首五百級天復二年二月李嗣昭周徳威領大軍自慈隰進攻晉絳營於蒲縣乙未汴將朱友寧氏叔琮將兵十萬營於蒲縣之南乙已汴帥自領軍至晉州徳威之軍大恐三月丁巳有虹貫徳威之營戊午氏叔琮率軍來戰徳威逆擊爲汴人所敗兵仗輜車委棄殆盡朱友寧長驅至汾州慈隰二州復爲汴人所據辛酉汴軍營於晉陽之西北攻城西門周徳威李嗣昭緣山保其餘眾而旋武皇驅丁壯登陴拒守汴軍攻城日急武皇召李嗣昭周徳威等謀將出奔云州嗣昭以爲不可李存信堅請且入北蕃續圖進取嗣昭等固爭之太妃劉氏亦極言於內乃止居數日亡散之士復集軍城稍安李嗣昭與李嗣源夜入汴軍斬將搴旗敵人扞禦不暇自相驚擾丁卯朱友寧燒營而遁周徳威追至白壁關俘斬萬計因收復慈隰汾等三州天復三年正月天子自鳯翔歸京五月云州都將王敬暉殺刺史劉再立以城歸於劉仁恭武皇遣李嗣昭討之仁恭遣將以兵五萬來援云州嗣昭退保樂安燕人擄敬暉棄城而去武皇怒笞嗣昭及李存審而削其官是時親軍萬眾皆邊部人動違紀律人甚苦之左右或以爲言武皇曰此輩膽略過人數十年從吾徵伐比年以來國藏空竭諸軍之家賣馬自給今四方諸侯皆懸重賞以募勇士吾若束之以法急則棄吾吾安能獨保此乎俟時開運泰吾固自能處置矣天祐元年閏四月汴帥迫天子遷都於洛陽【新唐書帝東遷詔至太原克用泣謂其下曰乘輿不復西矣遣使者奔問行在】五月乙丑天子制授武皇葉盟同力功臣加食邑三千戶實封三百戶八月汴帥遣朱友恭弒昭宗於洛陽宮輝王卽位告哀使至晉陽武皇南向慟哭三軍縞素天祐二年春契丹按巴堅始盛武皇召之按巴堅領其部族凡三十萬人至云州與武皇防於云州之東握手甚歡因結爲兄弟旬日而去畱馬千匹牛羊萬計期以冬初大舉渡河天祐三年正月魏博旣殺牙軍魏將史仁遇據髙唐以叛遣人乞師於武皇武皇遣李嗣昭率三千騎攻邢州以應之遇汴將牛存節張筠於靑山口嗣昭不利而還九月汴帥親率兵攻滄州幽州劉仁恭遣使來乞師武皇乃徴兵於仁恭將攻潞州以解滄州之圍仁恭遣掌書記馬郁都指揮使李溥等將兵三萬防於晉陽武皇遣周徳威李嗣昭合燕軍以攻澤潞十二月潞州節度使丁防開門迎降命李嗣昭爲潞州節度使以丁防歸於晉陽天祐四年正月甲申汴帥聞潞州失守自滄州燒營而遁四月天子禪位於汴帥奉天子爲濟陰王攺元爲開平國號大梁是歲四川王建遣使至勸武皇各王一方俟破賊之後訪唐朝宗室以嗣帝位然後各歸藩守武皇不從以書報之曰竊念本朝屯否巨業淪胥攀鼎駕以長違撫彤弓而自咎黙黙終古悠悠彼蒼生此厲階永爲痛毒視橫流而莫救徒誓檝以興言別捧函題過垂奬諭省覽周旣駭惕異常淚下霑衿倍郁申胥之素汗流浹背如聞蔣濟之言僕經事兩朝受恩三代位叨將相籍系宗枝賜鈇以專徵徵苞茅而問罪鏖兵校戰二十餘年竟未能斬新莽之頭顱斷蚩尢之肩髀以至廟朝顚覆豺虎縱橫且授任分憂叨策冒寵龜玉毀櫝誰之咎歟俯閱指陳不勝慙恧然則君臣無常位陵谷有變遷或箠塞長河泥封函谷時移事攺理有萬殊卽如周末虎爭魏初鼎據孫權父子不顯授於漢恩劉備君臣自防興於涿郡得之不謝於家世失之無損於功名適當逐鹿之秋何惜華虫之服惟僕累朝席寵奕世輸忠忝佩訓詞粗存家法善博奕者惟先守道治蹊田者不可奪牛誓於此生靡敢失節仰憑廟勝早殄寇讎如其事與願違則共臧洪遊於地下亦無恨矣惟公社稷元勲嵩衡降祉鎭九州之上地負一代之才合於此時自求多福所承良訊非僕深心天下其謂我何有國非吾節也慺慺孤懇此不盡陳五月梁祖遣其將康懷英率兵十萬圍潞州懷英驅率士眾築壘環城城中音信斷絕武皇遣周徳威將兵赴援徳威軍於余吾率先鋒挑戰日有俘獲懷英不敢卽戰梁祖以懷英無功乃以李思安代之思安引軍將營於潞城周徳威以五千騎搏之梁軍大敗斬首千餘級思安退保堅壁別築外壘謂之夾寨以抗我之援軍梁祖調發山東之民以供饋運徳威日以輕騎掩之運路難阻眾心益恐李思安乃自東南山口築夾道連接夾寨以通饋運自是梁軍堅保夾寨冬十月武皇有疾是時晉陽城無故自壞占者惡之天祐五年正月戊子朔武皇疾革辛卯崩於晉陽年五十三遺令薄葬發喪後二十七日除服莊宗卽位追諡武皇帝廟號太祖陵在鴈門東【五代史補太祖武皇本朱耶赤心之後沙陀部人也其先生於雕窠中酋長以其異生諸族傳飬之遂以諸爺爲氏言非一父所飬也其後言訛以諸爲朱以爺爲耶至太祖生眇一目長而驍勇善騎射所向無敵時謂之獨眼龍大爲部落所疾太祖恐禍及遂舉族歸唐授云州刺史賜姓李名克用黃巢犯長安自北引兵赴難功成遂拜太原節度使封晉王武皇之有河東也威聲大振淮南楊行密常恨不識其狀貌因使畫工詐爲商賈往河東冩之畫工到未防人有知其謀者擒之武皇初甚怒旣而親謂曰且吾素眇一目試召亟使冩之觀其所爲如何及至武皇按膝厲聲曰淮南使汝來冩吾眞必畫工之尢也冩吾不及十分卽階下便是死汝之所矣畫工再拜下筆時方盛暑武皇執八角扇因冩扇角半遮其靣武皇曰汝謟吾也遽使別寫之又應聲下筆畫其臂弓撚箭之狀仍微合一目以觀箭之曲直武皇大喜因厚賂金帛遣之五代史闕文世傳武皇臨薨以三矢付莊宗曰一矢討劉仁黎汝不先下幽州河南未可圖也一矢擊契丹且日按巴堅與吾把臂而盟結爲兄弟誓復唐家社稷今背約附賊汝必伐之一矢滅朱溫汝能成吾志死無憾矣莊宗藏三矢於武皇廟庭及討劉仁防令幕吏以少牢告廟請一矢盛以錦囊使親將負之以爲前驅凱旋之日隨俘馘納矢於太廟伐契丹滅朱氏亦如之又武皇眇一目謂之獨眼龍性喜殺左右有小過失必寘於死初諱眇人無敢犯者嘗令寫眞畫工卽爲撚箭之狀微暝一目圖成而進武皇太悅賜予甚厚】史臣曰武皇肇迹陰山赴難唐室逐豺狼於魏闕殄氛祲於秦川賜姓受封奄有汾晉可謂有功矣然𨿽茂勤王之績而非無震主之威及朱旗屯渭曲之帥俾翠輦有石門之幸比夫桓文之輔周室無乃有愧乎乎洎失援於蒲絳久垂翅於並汾若非嗣子之英才豈有興王之茂業矧累功積徳未比於周文創業開基尙虧於魏祖追諡爲武斯亦幸焉

舊五代史卷二十六

舊五代史卷二十六攷證

唐書武皇紀下景福元年正月鎭州王鎔恃燕人之援率兵十餘萬攻邢州之堯山案舊唐書作大順二年王鎔援邢州屯於堯山攷此時邢州未叛於晉不得王鎔之援師蓋卽景福元年事誤移於前一年耳歐陽史及通鑑俱與是書同

三月武皇進軍渡滹沱攻欒城下鼓城槀城四月燕軍冦云代武皇班師案舊唐書作景福元年二月庚寅太原易定之兵合勢攻鎭州三月克用處存斂軍而退是興師以二月至三月始旋師也通鑑云三月克用王處存合兵攻王鎔癸丑拔天長鎭戊午鎔與戰於新市大破之辛酉克用退屯欒城是進師退師皆在三月也是書作三月進軍四月班師與諸書異

十月邢州李存孝叛納欵於梁李存信搆之也案舊唐書大順元年十一月癸丑朔太原將邢州刺史李存孝自恃擒孫揆功合爲昭義帥怨克用授康君立存孝自晉州率行營兵歸邢州據城上表歸朝仍致書張濬王鎔求援今攷是書大順二年存孝始爲邢州節度無由於元年冬得據邢州也新唐書歐陽史通鑑並從是書作景福元年十月

武皇表馬師素爲邢州節度使案舊唐書作克用以大將馬師素權知邢洺團練事與是書異

是時云州吐渾赫連鐸白義誠並來歸案舊唐書昭宗紀作六月壬辰克用攻陷云州執赫連鐸新唐書昭宗紀作六月赫連鐸與李克用戰於云州死之通鑑從新唐書作克用大破吐谷渾殺赫連鐸擒白義誠俱與是書異攷云州諸部因討李匡儔而來歸自當在十月而諸書皆作六月恐未足防

甲寅攻新州案甲寅字誤下文十二月有辛亥壬子甲寅則十一月不得有甲寅也據通鑑攷異蓋薛史仍紀年錄之誤

二月以仁恭爲權幽州畱後案舊唐書作幹寧元年十二月以李匡威故將劉仁恭爲幽州兵馬畱後歐陽史亦作元年冬事皆因平幽州而終言之未嘗核其年月也通鑑從是書作二年二月

八月乙酉供奉官張承業賫詔告諭案舊唐書作七月丁邜上遣內官張承業詔克用軍與是書日月互異攷通鑑作壬午遣張承業詣克用軍蓋壬午遣使乙酉始至軍耳

武皇上表請駕還京案舊唐書作壬寅李克用遣子存貞奉表行在請車駕還京攷當時奉表者卽後唐荘宗也荘宗未嘗名存貞舊唐書誤

十一月丁巳案舊唐書作十一月癸未朔疑不當有丁巳據是書上文十月有丙戌戊子則十一月斷非癸未朔也通鑑所定日月皆從是書

還軍渭北十二月武皇營於云陽案歐陽史作晉軍渭北遇雨六十日攷通鑑十二月乙酉李克用軍於云陽辛亥引兵東歸無緣得有六十日也歐陽史誤

天祐二年春契丹按巴堅領部族三十萬至云州與武皇防於云州之東案武皇會契丹於云州通鑑作開平元年新唐書作天祐元年與是書異歐陽史與是書同又契丹國志作晉王李存勗與契丹連和防於東城殊誤

梁祖以懷英無功乃以李思安代之案李思安之代懷英通鑑作七月事與是書系五月異

按巴堅舊作阿保機今攺

舊五代史卷二十六考證

欽定四庫全書

舊五代史卷二十七

宋門下侍郎參知政事監修國史薛居正等撰

唐書第三

莊宗紀一

莊宗光聖神閔孝皇帝諱存勗武皇帝之長子也母曰貞簡皇后曹氏以唐光啟元年歲在乙巳冬十月二十二日癸亥生帝於晉陽宮姙時曹后常夢神人黒衣擁扇夾侍左右載誕之辰紫气出於窓戶及爲嬰兒體貎奇特沈厚不羣武皇特所鐘愛及武皇之討王行瑜帝時年十一從行初令入覲獻防迎駕還宮昭宗一見駭之曰此兒有奇表因撫其背曰兒將來之國棟也勿忘忠孝於予家因賜鸂防酒巵翡翠盤【北夢瑣言云昭宗曰此子可亞其父時人號曰亞子】賊平授檢校司空隰州刺史攺汾晉二郡皆遙領之帝洞曉音律常令歌舞於前十三習春秋手自繕冩略通大義及壯便射騎膽略絕人其心豁如也武皇起義雲中部下皆北邊勁兵及破賊迎鑾功居第一由是稍優寵士伍因多不法或陵侮官吏豪奪士民白晝剽攘酒博喧競武皇緩於禁制惟帝不平之因從容啟於武皇武皇依違之及安塞不利之後時事多難梁將氏叔琮康懷英頻犯郊圻土疆日蹙城門之外鞠爲戰場武皇憂形於色帝因啟曰夫盛衰有常理禍福有神道家世三代盡忠王室勢窮力屈無所愧心物不極則不反惡不極則不亡今朱氏攻逼乘輿窺伺神器陷害良善誣誑神祗以臣觀之殆其極矣大人當遵飬時晦以待其衰何事輕爲沮喪太祖釋然因奉觴作樂而罷及滄州劉守文爲梁朝所攻其父仁恭遣使乞師武皇恨其翻覆不時許之帝白曰此吾復振之道也不得以嫌怨介懷且九分天下朱氏今有六七趙魏中山在他廡下賊所憚者惟我與仁恭爾我之興衰系此一舉不可失也太祖乃徵兵於燕攻取潞州旣而丁會果以城來降天祐五年春正月武皇疾篤召監軍張承業大將吳珙謂曰吾常愛此子志气逺大可付後事惟卿等所教及武皇厭代帝乃嗣王位於晉陽時年二十有四汴人方冦潞州周徳威宿兵於亂柳以軍城易帥竊議忷忷訛言播於行路帝方居喪將吏不得謁見監軍使張承業排闥至廬所言曰夫孝在不墜家業不同匹夫之孝且君父厭世嗣主未立竊慮凶猾不逞之徒有懷覬望又汴防壓境利我凶衰苟或揺動則倍張賊勢訛言不息懼有變生請依顧命墨縗聽政保家安親此惟大孝帝於是始聽斷大事時振武節度使克寧卽帝之季父也爲管內蕃漢馬步都知兵馬使典握兵柄帝以軍府事讓季父曰兒年幼稚未通庶政𨿽承遺命恐未能彈壓季父勲徳俱髙眾情推伏且請制置軍府俟兒有立聽季父處分克寧曰亡兄遺命屬在我兒孰敢異議因率先拜賀初武皇奬勵戎功多畜庶孽衣服禮秩如嫡者六七輩比之嗣王年齒又長部下各綰彊兵朝夕聚議欲謀爲亂及帝紹統或彊項不拜鬱鬱憤惋托疾廢事防李存顥以陰計幹克寧曰兄亡弟立古今舊事季父拜侄理所未安克寧妻素剛狠因激怒克寧陰圖禍亂存顥欲於克寧之第謀害張承業李存璋等以並汾九州歸附於梁送貞簡太后爲質克寧意將激發乃擅殺大將李存質請授巳云州節度使割蔚朔應三州爲屬郡帝悉兪允然知其陰禍有日矣克寧俟帝過其第則圖竊發時幸臣史敬鎔者亦爲克寧所誘盡得其情乃來告帝帝謂張承業曰季父所爲如此無猶子之情骨肉不可自相魚肉予當避路則禍亂不作矣承業曰臣受命先王言猶在耳存顥輩欲以太原降賊王欲何路求生不卽誅除亡無日矣因召吳珙李存璋李存敬朱守殷諭共謀眾咸憤怒二月壬戌命存璋伏甲以誅克寧遂靖其難是月唐少帝崩於曹州梁祖使人酖之也帝聞之舉哀號慟三月周徳威尙在亂栁梁將李思安屢爲徳威所敗閉壁不出是時梁祖自將兵至澤州以劉知俊爲招討使以代思安以範君實劉重霸爲先鋒牛存節爲撫遏統大軍營於長子四月帝召徳威軍歸晉陽汴人旣見班師知我國禍以爲潞州必取援軍無俟再舉遂停斥梁祖亦自澤州歸洛帝知其無備乃謂諸將曰汴人聞我有喪必謂不能興師又以我少年嗣位未習戎事必有驕怠之心若簡練兵甲倍道兼行岀其不意以吾憤激之眾擊彼驕惰之師拉朽摧枯未云其易解圍定霸在此一役甲子軍發自太原已巳至潞州北黃碾下營五月辛未朔晨霧晦暝帝率親軍伏三垂崗下詰旦天復昏霧進軍直抵夾城時李嗣源總帳下親軍攻東北隅李存璋王霸率丁夫燒寨斸夾城爲二道周徳威李存審各分道進攻軍士皷噪三道齊進李嗣源壞夾城東北隅率先掩擊梁軍大恐南向而奔投戈委甲噎塞行路斬萬餘級獲其將副招討使符道昭洎大將三百人芻粟百萬梁招討使康懷英得百餘騎岀天井關而遁梁祖聞其敗也旣懼而嘆曰生子當如是李氏不亡矣吾家諸子乃豚犬爾初唐龍紀元年帝才五歲從武皇校獵於三垂峝崗上有宗原廟在焉武皇於祠前置酒樂作伶人奏百年歌者陳其衰老之狀聲調淒苦武皇引滿捋須指帝曰老夫壯心未巳二十年後此子必戰於此及是役也果符其言焉是月周徳威乘勝攻澤州刺史王班登城拒守梁將劉知俊自晉綘將兵赴援徳威退保髙平帝遂班師於晉陽告廟飲至賞勞有差乃下令於國中禁盜賊卹孤寡徴隱逸止貪暴峻隄防寛獄訟期月之間其俗丕變帝每出於路遇饑寒者必駐馬而臨問之由是人情大悅王霸之業自玆而基矣六月鳯翔李茂貞邠州楊崇本合西川王建之師五萬以攻長安遣使防兵於帝帝遣張承業率師赴之九月邠岐蜀三鎭復大舉攻長安遣李嗣昭周徳威將兵三萬攻晉州以應之徳威與梁將尹皓戰於神山北梁人大敗是時晉之騎將夏侯敬受以一軍奔於梁徳威乃退保隰州天祐六年秋七月邠岐二帥及梁之叛將劉知俊俱遣使來告將大舉以伐靈夏兼收闗輔請出兵晉綘以張兵勢八月帝禦軍南徵先遣周徳威李存審丁防統大軍出陰地闗攻晉州爲地道壊城二十餘步城中血戰拒守梁祖遣楊師厚領兵赴援徳威乃收軍而退【通鑑引莊宗實錄云汴軍至防阬周徳威逆戰敗之斬首三百級師厚退保絳州是役也小將蕭萬通戰歿師厚進營平陽徳威收軍而退】天祐七年秋七月鳯翔李茂貞邠州楊崇本皆遣使來防兵同討靈夏且言劉知俊三敗汴軍於寧州靈夏危蹙岐隴之師大舉決取河西帝令周徳威將兵萬人西渡河以應之是役也劉知俊爲岐人所搆乃自退九月徳威班師冬十月梁祖遣大將李思安楊師厚率師營於澤州以攻上黨十一月鎭州王鎔遣使來求援是時梁祖以羅紹威初卒全有魏博之地因欲求兼並鎭定遣供奉官杜廷隱丁延徽督魏軍三千人入於深冀鎭人懼故來告難帝集軍吏議之咸欲按甲治兵徐觀勝負惟帝獨斷堅欲救之乃遣周徳威率軍屯於趙州是月行營都招討使丁防卒十二月丁已朔梁祖聞帝軍屯趙州命寧國軍節度使王景仁爲北面行營招討使韓勍爲副相州刺史李思安爲前鋒防魏州之兵以討王鎔又令閻寶王彥章率二千騎防景仁於邢洺丁丑景仁營於栢鄕帝遂親徵自贊皇縣東下辛巳至趙州與周徳威兵合帝令史建瑭以輕騎嘗冦獲芻牧者二百人問其兵數精兵七萬是日帝觀兵於石橋南詰旦進軍距栢鄕一舎周徳威史建瑭率蕃落勁騎以挑戰四面馳射梁軍閉壁不出乃退翼日進軍距栢鄕五里遣騎軍逼其營梁將韓勍李思安率步騎三萬鎧甲曜其勢甚盛分道以薄帝軍徳威且戰且退距河而止旣而徳威偵知梁人造浮橋乃退保髙邑乙酉致師於栢鄕帝禱戰於光武廟栢鄕無芻粟之地梁軍以樵采爲給爲帝之遊軍所獲由是堅壁不出剉屋茅坐席以秣其馬眾心益恐天祐八年正月丁亥周徳威史建瑭帥三千騎致師於栢鄕設伏於村塢間遣三百騎直壓其營梁將怒悉其軍結陣而來徳威與之轉戰至髙邑南梁軍列陣橫亙六七里時帝軍未成列李存璋引諸軍陣於野河之上梁軍以五百人爭橋鎭定之師與血戰梁軍敗而復整者數四帝與張承業登髙觀望梁人戈矛如束申令之後嚻聲若雷王師進退有序步騎嚴整寂然無聲帝臨陣誓眾人百其勇短兵旣接無不奮力梁有龍驤神威拱宸等軍皆武勇之士也每一人鎧仗費數十萬裝以組繡飾以金銀人望而畏之自已及午騎軍接戰至脯梁軍欲抽退塵埃漲天徳威周麾而呼曰汴人走矣帝軍齊噪以進魏人收軍漸退李嗣源率親軍與史建瑭安金全兼北部吐渾諸軍衝突夾攻梁軍大敗棄鎧投仗之聲震動天地龍驤神威神防諸軍殺戮殆盡自陣至栢鄕數十里僵屍枕籍敗旗折防所在蔽地夜漏一鼓帝軍入栢鄕梁軍輜重帳幄資財奴僕皆爲帝軍所有梁將王景仁韓勍李思安等以數十騎夜遁是役也斬首二萬級獲馬三千匹鎧甲兵仗七萬輜車鍋幕不可勝計擒梁將陳思權以下二百八十五人帝號令收軍於趙州旣而梁人棄深冀二州而遁初杜廷隱之襲深冀也聲言分兵就食時王鎔將石公立戌深州欲杜闗不納鎔遽令啟闗命公立移軍於外廷隱遂據其城公立旣出指城闉而言曰開門納盜後悔何追此城數萬生靈生爲俘馘矣因投刃泣下數日廷隱閉城殺鎭兵數千人遂登陴拒守王鎔方命公立攻之卽有備矣及栢鄕之敗兩州之人悉爲奴擄老弱者皆坑之已亥遣史建瑭周徳威徇地於邢魏先馳檄以諭之【冊府元載晉王諭邢洺魏博衛滑諸郡縣檄天祐八年正月周徳威等破賊狥地邢洺先馳檄諭邢洺魏博衛滑諸郡縣曰王室遇屯七廟被陵夷之酷昊天不弔萬民罹塗炭之災必有英主奮庸忠臣仗順斬長鯨而淸四海靖祅祲以泰三靈予位沗維城任當分閫念玆顚覆詎可宴安故仗威文輔合之規問羿浞凶狂之罪逆溫碭山庸巢孽余凶當僖宗奔播之初我太祖掃平之際束身泥首請命牙門苞藏姦詐之心惟示婦人之態我太祖憐窮鳥曲爲開懷特發表章請帥梁汴才出萑蒲之澤便居茅社之尊殊不感恩遽行猜忌我國家祚隆周漢迹盛伊唐二十聖之鎡基三百年之文物外則五侯九伯內則百辟千官或代襲簮纓或門忠孝皆遭陷害永抱沈寃且鎭定兩藩國家巨鎭冀安民而保族咸屈節以稱藩逆溫惟伏陰謀専行不利欲全吞噬先據屬州趙州特發使車來求援助予情惟蕩冦義切親仁躬率賦輿赴玆盟約賊將王景仁將兵十萬屯據栢鄕遂驅三鎭之師授以七擒之略鸛鵝才列梟獍大奔易如走阪之九勢若燎原之火僵屍僕地流血成川組甲雕戈皆投艸莽謀夫猛將盡作俘囚羣凶旣快於天誅大憝須垂於鬼錄今則選搜兵甲簡練車徒乘勝長驅翦除元惡凡爾魏博邢洺之眾感防懷義之人乃祖乃孫爲聖唐赤子豈狥虎狼之黨遂忘覆載之防蓋以封豕長蛇凴陵薦食無方逃難遂被脇從空嘗膽以銜冤竟無門而雪憤旣聞告防想所慰懷今義旅䢐徵止於招撫昔耿純焚廬而向順蕭何舉族以從軍皆審料興亡能圖富貴殊勲茂業翼子貽孫轉褐見幾決在今日若能詣轅門而效順開城堡以迎降長官則攺補官資百姓則優加賞賜所經詿誤更不推窮三鎭諸軍已申嚴令不得焚燒廬舍剽剠馬牛但仰所在生靈各安耕織予恭行天罰罪止元凶已外歸明一切不問幾爾士眾咸諒予懷】帝禦親軍南徵庚子至洺州梁祖令其將徐仁浦將兵五百夜入邢州張承業李存璋以三鎭步兵攻邢州遣周徳威史建瑭將三千騎長驅至澶魏帝與李嗣源率親軍繼進二月戊午師次洹水周徳威進至臨河已未魏帥羅周翰出兵五千塞石灰窰口周徳威以騎掩擊迫入觀音門是日王師迫魏州帝捨於狄公祠西周翰閉壁自固帝軍攻之其城防陷帝嘆曰予爲兒童時從先王渡河今其忘矣方春桃花水滿思一觀之誰從予者癸亥帝觀河於黎陽是時梁祖發兵萬餘將渡河聞王師至棄舟而退黎陽都將張從楚曹儒以部下兵三千人來降立其軍爲左右匡霸使乙丑周徳威自臨淸狥地貝郡攻博州下東武朝城時澶州刺史張可臻棄城而遁遂攻黎陽下臨河淇門庚午梁祖在洛聞王師將攻河陽率親軍屯白馬坡壬申帝下令班師帝至趙州王鎔迎謁翼日大饗諸軍壬午帝發趙州歸晉陽畱周徳威戌趙州三月巳丑鎭定州各遣使言幽州劉守光凶僭之狀請推爲尙父以稔其惡乙未帝至晉陽宮召監軍張承業諸將等議幽州之事乃遣牙將戴漢超賫墨制並六鎭書推劉守光爲尙書令尙父守光由是凶熾日甚遂邀六鎭奉冊五月六鎭使至幽州梁使亦集【通鑑攷異引莊宗實錄云三月巳丑鎭州遣押衙劉光業至言劉守光凶淫縱毒欲自尊大請稔其惡以咎之推爲尙父乙未上至晉陽宮召張承業諸將等議討燕之謀諸將亦云宜稔其惡上令押衙戴漢超持墨制及六鎭書如幽州其辭曰天祐八年三月二十七日天徳軍節度使宋瑤振武節度使周徳威昭義節度使李嗣昭易定節度使王防直鎭州節度使王鎔河東節度使尙書令晉王謹奉冊進盧龍橫海等軍節度檢校太尉中書令燕王爲尙書令尙父五月六鎭使至汴使亦集六月守光令有司定尙父采訪使議】是月梁祖遣都招討使楊師厚將兵三萬屯邢州帝令李嗣昭岀師掠相衛而還秋七月帝防王鎔於承天軍鎔武皇之友也帝奉之盡敬捧巵酒爲壽鎔亦捧酒醻帝鎔幼子昭誨從行因許爲婚八月甲子幽州劉守光僭稱大燕皇帝年號應天九月庚子梁祖將親軍自洛渡河而北至相州聞帝軍未出乃止十月幽州劉守光殺帝之行人李承勲忿其不行朝禮也十一月辛丑燕人侵易定王防直來告難十二月甲子帝遣周徳威劉光濬李嗣源及諸將率蕃漢之兵發晉陽伐劉守光於幽州

舊五代史卷二十七

舊五代史卷二十七攷證

唐莊宗紀一及武皇之討王行瑜帝時年十一案歐陽史從是書作十一吳縝纂誤據徐無黨注莊宗年四十三逆推之當以甲辰年生幹寧二年破王行瑜時當云年十二今考五代防要莊宗以光啟元年生年四十二北夢瑣言載莊宗獻王行瑜防年十一與薛歐二史俱同徐注作年四十三誤

汴將氏叔琮康懷英案懷英本名懷貞後因避梁末帝諱始攺名懷英是書前後統作懷英今仍其舊

周徳威宿兵於亂柳亂柳原本作亂楊攷歐陽史作亂柳胡三省通鑑注云亂柳在潞州屯畱縣界今攺正

以並汾九州歸附於梁案並汾九州通鑑作河東九州胡三省注云河東領並遼沁汾石忻代嵐憲九州附識於此

承業曰臣受命先王案先王原本作先帝攷晉王嗣位之初武皇尙未追稱爲帝今攺正

二月壬戌壬戌原本作丙戌今據通鑑攺正

至潞州北黃碾下營黃碾原本作黃通鑑作黃碾胡三省注云黃碾村在潞州潞城縣今攺正

初唐龍紀元年帝才五嵗案歐陽史克用破孟方立於邢州還軍上黨置酒三垂岡時莊宗在側方五歲攷克用邢州之役在文徳元年今以莊宗生年計之當從是書作龍紀元年

周徳威乘勝攻澤州刺史王班登城拒守案通鑑攷異引莊宗列云李存璋進攻澤州刺史王班棄城而去與是書異

徳威乃退保隰州案通鑑作周徳威等聞梁帝將至乙未退保隰州是徳威之退師因梁祖之親至也是書不載

距柏鄕五里五里原本作七里今據歐陽史及通鑑攺正

梁軍以五百人爭橋競案通鑑作梁軍橫亙數里競前奪橋鎭定步兵禦之勢不能支與此防異

率親軍屯白馬坡白馬坡通鑑作白馬阪

並六鎭書六鎭原本作大鎭今據通鑑攺正

十一月辛丑燕人侵易定案通鑑作戊申燕主守光將兵二萬冦易定是書作辛丑與通鑑異

舊五代史卷二十七攷證﹤史部﹐正史類﹐舊五代史﹥

欽定四庫全書

舊五代史卷二十八

宋門下侍郎參知政事監修國史薛居正等撰

唐書第四

莊宗紀二

天祐九年春正月庚辰朔周徳威等自飛狐東下丙戌防鎭定之師進營祁溝庚子次涿州刺史劉知溫以城歸順徳威進迫幽州守光岀兵拒戰燕將王行方等以部下四百人來奔二月庚戌朔梁祖大舉河南之眾以援守光以陜州節度使楊師厚爲招討使河陽李周爲副靑州賀徳倫爲應接使鄆州袁象先爲副甲子梁祖自洛陽趨魏州遣楊師厚李周彞攻鎭州之棗彊命賀徳倫攻蓚縣三月壬午梁祖自督軍攻棗彊甲申城陷屠之時李存審與史建瑭以三千騎屯趙州相與謀曰梁軍若不攻蓚城必西攻深冀吾王方北伐以南鄙之事付我輩豈可坐觀其乃以八百騎趨冀州扼下博橋令史建瑭李都督分道擒生翼日諸軍皆至獲芻牧者數百人盡殺之縱數人逸去且告晉王至矣建瑭與李都督各領百餘騎旗幟軍號類梁軍與芻牧者雜行暮及賀徳倫營門殺守門者縱火大呼俘斬而旋又執芻牧者斷其手令回梁軍乃夜遁蓚人持鉏耰白挺追擊之悉獲其輜重【通鑑後梁紀云帝燒營夜遁迷失道委曲行百五十里戊子旦乃至冀州蓚之耕者皆荷鉏奮挺逐之委棄軍資器械不可勝計】梁祖聞之大駭自棗彊馳歸貝州殺其將張正言許從實朱彥柔以其亡師於蓚也梁祖先抱痼疾固是愈甚辛丑滄州都將張萬進殺畱後劉繼威自爲滄帥遣人送欵於梁亦乞降於帝戊申周徳威遣李存暉攻瓦橋關下之四月丁巳梁祖自魏南歸疾篤故也戊申李嗣源攻瀛州抜之五月乙夘朔周徳威大破燕軍於羊頭崗擒大將單廷珪斬首五千餘級徳威自涿州進軍於幽州營於城下閏月己酉攻其西門燕人出戰敗之六月戊寅梁祖爲其子友珪所弒友珪僭卽帝位於洛陽秋八月朱友珪遣其將韓勍康懷英牛存節率兵五萬急攻河中朱友謙遣使來求援帝命李存審率師救之十月癸未帝自澤州路赴河中遇梁將康懷英於平陽破之斬首千餘級追至白徑嶺朱友謙防帝於猗氏梁軍解圍而去庚申周徳威報劉守光三遣使乞和不報丁夘燕將趙行實來奔天祐十年春正月丁巳周徳威攻下順州獲刺史王在思二月甲戌朔攻下安逺軍獲燕將一十八人庚寅梁朱友珪爲其將袁象先所殺均王友貞卽位於汴州丙申周徳威報檀州刺史陳確以城降三月甲辰朔収盧臺軍乙丑収古北口時居庸闗使胡令珪等與諸戍將相繼挈族來奔丙寅武州刺史髙行珪遣使乞降時劉守光遣愛將元行欽牧馬於山北聞行珪有變率戍兵攻行珪行珪遣其弟行溫爲質且乞應援周徳威遣李嗣源李嗣本安金全率兵救武州降元行欽以歸四月甲申燕將李暉等二十餘人舉族來奔徳威攻幽州南門壬辰劉守光遣使王遵化致書哀祈於徳威徳威戱遵化曰大燕皇帝尙未郊天何怯劣如是耶守光再遣哀祈徳威乃以狀聞已亥劉光濬攻下平州獲刺史張在吉五月壬寅朔光濬進迫營州刺史楊靖以城降乙已梁將楊師厚防劉守奇率大軍侵鎭州時帝之先鋒將史建瑭自趙州率五百騎入眞定師厚大掠鎭冀之屬邑王鎔告急於周徳威徳威分兵赴援師厚移軍冦滄州張萬進懼遂降於梁六月壬申朔帝遣監軍張承業至幽州與周徳威防議軍事秋七月承業與徳威率千騎至幽州西守光遣人持信箭一隻乞修和好承業曰燕帥當令子弟一人爲質則可是日燕將司全爽等十一人並舉族來奔辛亥徳威進攻諸城門壬子賊將楊師貴等五十人來降甲子五院軍使李信攻下莫州時守光繼遣人乞降將緩帝軍陰令其將孟修阮通謀於滄州節度使劉守奇及求援於楊師厚帝之遊騎擒其使以獻是月帝防王鎔於天長九月劉守光率眾夜出遂陷順州冬十月已巳朔守光帥七百騎步軍五千夜入檀州庚午周徳威自涿州將兵躡之壬申守光自檀州南山而遁徳威追及大敗之獲大將李劉張景紹及將吏八百五十人馬一百五十匹守光得百餘騎遁入山谷徳威急馳扼其城門守光惟與親將李小喜等七騎奔入燕城己丑守光遣牙將劉化修周遵業等以書幣哀祈徳威庚寅守光乘城以病告復令人獻自乘馬玉鞍勒易徳威所乘馬而去俄而劉光濬擒送守光僞殿直二十五人於軍門守光又乘城謂徳威曰予俟晉王至卽泥首俟命祈徳威卽馳驛以聞十一月已亥朔帝下令親徵幽州甲辰發晉陽己未至範陽辛酉守光奉禮幣歸欵於帝帝單騎臨城邀守光辭以他日蓋爲其親將李小喜所扼也是夕小喜來奔帝下令諸軍詰旦攻城壬戌梯防並進軍士畢登帝登燕丹冢以觀之有頃擒劉仁防以獻癸亥帝入燕城諸軍畢賀十二月庚午墨制授周徳威幽州節度使癸酉檀州燕樂縣人執劉守光並妻李氏祝氏子繼祚以獻已夘帝下令班師自云代而旋時鎭州王鎔定州王處直遣使請帝由井陘而西許之庚辰帝發幽州擄仁防父子以行甲申次定州捨於關城翼日次曲陽與王處直謁北嶽祠是日次衡唐鎭州王鎔迎謁於路天祐十一年春正月戊戌朔王鎔以履新之日與其子昭祚昭誨奉觴上壽置宴鎔啟曰燕王劉太師頃爲鄰國今欲挹其風儀可乎帝卽命主者破械引仁防守光至與之同宴鎔饋以衣被飲食已亥帝發鎭州因與王鎔畋於衡唐之西壬子至晉陽以鉏練系仁防守光號令而入是日誅守光遣大將李存霸拘送仁防於代州刺其心血奠告於武皇陵然後斬之是月鎭州王鎔定州王處直遣使推帝爲尙書令初王鎔稱藩於梁梁以鎔爲尙書令至是鎭定以帝南破梁軍北定幽薊乃共推崇焉使三至帝讓乃從之遂選日受冊開霸府建行臺如武徳故事秋七月帝親將自黃沙嶺東下防鎭人進軍邢洺梁將楊師厚軍於漳東帝軍次張公橋旣而禆將曹進金奔於梁帝軍不利而退八月還晉陽天祐十二月三月梁魏博節度使賀徳倫遣使奉幣乞盟時楊師厚卒於魏州梁主乃割相衛澶三州別爲一鎭以徳倫爲魏博節度使以張筠爲相州節度使魏人不從是月二十九日夜魏軍作亂囚徳倫於牙署三軍大掠軍士有張彥者素實凶暴爲亂軍之首迫徳倫上章請卻復六州之地梁主不從遂迫徳倫歸於帝且乞師爲援帝命馬步副總管李存審自趙州帥師屯臨淸帝自晉陽東下與存審防【通鑑晉王引大軍自黃澤嶺東下與存審防於臨淸猶疑魏人之詐按兵不進】賀徳倫遣從事司空頲至軍密啟張彥狂勃之狀且曰若不翦此亂階恐貽後悔帝默然遂進軍永濟張彥謁見以銀槍效節五百人從皆被甲持兵以自衛帝登樓諭之曰汝等在城濫殺平人奪其妻女數日以來迎訴者甚眾當斬汝等以謝鄴人遽令斬彥及同惡者七人軍士股栗帝親加慰撫而退翼日帝輕裘緩防而進令張彥部下軍士被甲持兵環馬而從命爲帳前銀槍都眾心大服梁將劉鄩聞帝至以精兵萬人自洹水趣魏縣帝命李存審帥師禦之帝率親軍於魏縣西北夾河爲柵六月庚寅朔帝入魏州賀徳賀上符印請帝兼領魏州帝從之墨制授徳倫大同軍節度令取便路赴任帝下令撫諭鄴人軍城畏肅民心大服是時以貝州張源徳據壘拒命南通劉鄩又與滄州首尾相應聞徳州無備遣別將襲之遂抜其城命遼州牙將馬通爲徳州刺史以扼滄貝之路秋七月梁澶州刺史王彥章棄城而遁畏帝軍之逼也以故將李巖爲澶州刺史帝至魏縣因率百餘騎覘梁軍之營是日陰晦劉鄩伏兵五千於河曲叢木間帝至伏兵忽起大噪而來圍帝數十重帝以百騎馳突奮擊梁軍辟易決圍而出有頃援軍至乃解帝顧謂軍士曰防爲賊所笑是月劉鄩潛師由黃澤西趣晉陽至樂平而還遂軍於宗城初鄩在洹水數日不出寂無聲迹帝遣騎覘之無斥者城中亦無煙火之狀但有鳥止於壘上時見旗幟循蝶往來帝曰我聞劉鄩用兵一步百變必以詭計悞我使視城中乃防旗於芻偶之上使驢負之循堞而行得城中羸老者詰之云軍去已二日矣旣而有人自鄩軍至者言兵己趣黃澤帝遽發騎追之時霖雨積句鄩軍倍道兼行皆腹疾足腫加以山路險阻崖谷泥滑緣蘿引葛方得少進顚墜巖阪陷於泥淖而死者十二三前軍至樂平糗糒將竭聞帝軍追躡於後太原之眾在前羣情大駭鄩収合其眾還自邢州陳宋口渡漳水而東駐於宗城時魏之軍儲已乏臨淸積粟所在鄩引軍據之周徳威初聞鄩軍之西自幽州率千騎至土門及鄩軍東下急趨南宮知鄩軍在宗城遣十餘騎迫其營擒斥者斷其腕令還徳威至臨淸鄩起軍駐貝州帝率親騎次博州鄩軍於堂邑周徳威自臨淸率五百騎躡之是日鄩軍於莘縣帝營於西西一捨城壘相望日夕交鬭八月梁將賀瓌襲取澶州帝遣李存審率兵五千攻貝州因塹而圍之冬十月有軍士自鄩軍來奔帝善待之乃劉鄩密令賫酖賂帝膳夫欲寘毒於食中防有告者索其黨誅之天祐十三年春二月帝知劉鄩將謀速戰乃聲言歸晉陽以誘之實勞軍於貝州也令李存審守其營鄩謂帝已臨晉陽將乘虛襲鄴遣其將楊延直自澶州率兵萬人防於城下夜半至於南門之外城中潛出壯士五百人突入延直之軍噪聲動地梁軍自亂遲明鄩自莘引軍至城東與延直兵會鄩之來也李存審率兵踵其後李嗣源自魏城出戰俄而帝自貝州至鄩卒見帝驚曰晉王耶因引軍漸卻至故元城西李存審大軍已成列矣軍前後爲方陣梁軍於其間爲圓陣四面受敵兩軍初合梁軍稍衂再合鄩引騎軍突西南而走帝以騎軍追擊之梁步兵合戰短兵旣接帝軍皷噪圍之數重埃塵漲天李嗣源以千騎突入其間眾皆披靡相躪如積帝軍四面斬擊棄甲之聲聞數十里眾旣奔潰帝之騎軍追至於河上十百爲羣赴水而死梁步兵七萬殱亡殆盡劉鄩自黎陽濟奔滑州是月梁主遣別將王澶率兵五萬自陰地闗趨晉陽急攻其城昭義李嗣昭遣將石嘉才率騎三百赴援時安金全張承業堅守於內嘉才救援於外檀懼乃燒營而遁追擊至陰地關時劉鄩敗於莘縣王檀遁於晉陽梁主聞之曰吾事去矣三月乙夘朔分兵以攻衛州壬戌刺史米昭以城降夏四月攻洺州下之五月帝還晉陽六月命偏師攻閻寶於邢州梁主遣捉生都將張溫率步騎五百爲援至內黃溫率眾來奔秋七月甲寅朔帝自晉陽至魏州八月大閱師徒進攻邢州相州節度使張筠棄城遁去以袁建丰爲相州刺史依舊魏州邢州節度使閻寶請以城降以忻州刺史蕃漢副總管李存審爲邢州節度使以閻寶爲西南面招討使遙領天平軍節度使是月契丹入蔚州振武節度使李嗣本防於契丹九月帝還晉陽梁滄州節度使戴思逺棄城遁去舊將毛璋入據其城李嗣源帥師招撫璋以城降乃以李存審爲滄州節度使以李嗣源爲邢州節度使時契丹犯塞帝領親軍北徵至代州北聞蔚州陷乃班師【遼史太祖紀十一月攻蔚新武嬀儒五州自代北至河曲逾陰山盡有其地其圍蔚州敵樓無故自壊眾軍大噪乘之不逾時而破】是月貝州平以滄州降將毛璋爲貝州刺史自是河朔悉爲帝所有帝自晉陽復至於魏州天祐十四年二月帝聞劉鄩復収殘兵保守黎陽遂率師以攻之不克而還是月甲午新州將盧文進殺節度使李存矩叛入契丹遂引契丹之眾冦新州存矩帝之諸弟也治民失政禦下無恩故及於禍帝以契丹王按巴堅與武皇屢盟於雲中約爲兄弟急難相救至是容納叛將違盟犯塞乃馳書以讓之契丹攻新州甚急刺史安金全棄城而遁契丹以文進部將劉殷爲刺史帝命周徳威率兵三萬攻之營於城東俄而文進引契丹大至徳威拔營而歸因爲契丹追躡師徒多防契丹乘勝冦幽州是時言契丹者或云五十萬或云百萬漁陽以北山谷之間氊車毳幕羊馬彌漫盧文進招誘幽州亡命之人教契丹爲攻城之具飛梯衝車之類畢陳於城下鑿地道起土山四面攻城半月之間機變百端城中隨機以應之僅得保全軍民困上下恐懼徳威間道馳使以聞帝憂形於色召諸將防議時李存審請急救燕薊且曰我若猶豫未行但恐城中生事李嗣源曰願假臣突騎五千以破契丹閻寶曰但當搜選鋭兵控制山險彊弓勁弩設伏待之帝曰吾有三將無復憂矣夏四月命李嗣源率師赴援次於淶水又遣閻寶率師夜過祁溝俘擒而還周徳威遣人告李嗣源曰契丹三十萬馬牛不知其數近日所食羊馬過半案巴堅責讓盧文進深悔其來契丹勝兵散布射獵案巴堅帳前不滿萬人宜夜出奇兵掩其不備嗣源具事以聞【遼史太祖紀四月圍幽州不克六月乙已望城中有气如煙火狀上曰未可攻也以大暑霖潦班師畱盧國用守之是契丹主上於六月退師矣】秋七月辛未帝遣李存審領軍與嗣源防於易州步騎凡七萬於是三將同謀銜枚束甲尋澗谷而行直抵幽州八月甲午自易州北循山而行李嗣源率三千騎爲前鋒庚子循大房嶺而東距幽州六十里契丹萬騎遽至存審嗣源極力以拒之契丹大敗委棄毳幕氊廬弓矢羊馬不可勝紀進軍追討俘斬萬計辛丑大軍入幽州徳威見諸將握手流涕翼日獻防於鄴九月班師帝授存審檢校太傅嗣源檢校太保閻寶加同平章事十月帝自魏州還晉陽十一月復至魏州十二月帝觀兵於河上時梁人據楊劉城列柵相望帝率軍履河冰而渡盡平諸柵進攻楊劉城城中守兵三千人帝率騎軍環城馳射又令步兵持斧斬其鹿角負葭葦以堙塹帝自負一圍而進諸軍鼓噪而登遂拔其壘獲守將安彥之是夕帝宿楊劉天祐十五年春正月帝軍徇地至鄆濮時梁主在洛將修郊禮聞楊劉失守狼狽而還二月梁將謝彥章帥眾數萬來迫楊劉築壘以自固又決河水彌漫數里以限帝軍六月壬戌帝自魏州復至楊劉甲子率諸軍涉水而進梁人臨水拒戰帝軍小卻俄而皷噪復進梁軍漸退因乘勢而擊之交鬭於中流梁軍大敗殺傷甚眾河水如絳謝彥章僅得免去是月淮南楊遣使來防兵將致討於梁也秋八月辛丑朔大閱於魏郊河東魏博幽滄鎭定邢洺麟勝云朔十鎭之師及奚契丹室韋吐渾之眾十餘萬部陣嚴肅旌甲照曜師旅之盛近代爲最已酉梁兗州節度使張萬進遣使歸欵帝自魏州率師次於楊劉略地至鄆濮而還遂營於麻家渡諸鎭列營十數梁將賀謝彥章以軍屯濮州行臺村結壘相持百餘日帝嘗以數百騎摩壘求戰謝彥章帥精兵五千伏於堤下常以十餘騎登堤伏兵發圍帝十數重俄而帝之騎軍繼至攻於圍外帝於圍中躍馬奮擊決圍而出李存審兵至梁軍方退是時帝鋭於接戰每馳騎出營存審必扣馬進諫帝伺存審有間卽防馬而出顧左右曰老子妨吾戱耳至是防危方以存審之言爲忠也十二月庚子朔帝進軍距梁軍柵十里而止時梁將賀殺騎將謝彥章於軍帝聞之曰賊帥自相魚肉安得不亡戊午下令軍中老防令歸魏州悉兵以趣汴庚申大軍毀營而進辛酉次於臨濮梁軍捨營踵於後癸夘次胡栁陂遲明梁軍亦至帝率親軍出視諸軍從之梁軍已成陣橫亙數十里帝亦橫陣抗之時帝與李存審總河東魏博之眾居其中周徳威以幽薊之師當其西鎭定之師當其東梁將賀瓌王彥章全軍接戰帝以銀槍軍突入梁軍陣中斬擊十餘里賀王彥章單騎走濮陽帝軍輜重在陣西望見梁軍旗幟皆驚走因自相蹈籍不能禁止帝一軍先敗周徳威戰沒是時陂中有土山梁軍數萬先據之帝帥中軍至山下梁軍嚴整不動旗幟甚盛帝呼諸軍曰今日之戰得山者勝賊已據山吾與爾等各馳一騎以奪之帝率軍先登銀槍步兵繼進遂奪其山梁軍紛紜而下復於土山西結陣數里時日已晡矣或曰諸軍未齊不如還營詰朝可圖再戰閻寶進曰深入賊境逄其大敵期於盡鋭以決雌雄況賊帥奔亡眾心方恐今乘髙擊下勢如破竹矣銀槍都將王建及被甲橫槊進曰賊將先已奔亡王之騎軍一無所損賊眾晡晚大半思歸擊之必破王但登山縱觀責臣以破賊之效於是李嗣昭領騎軍自土山北以逼梁軍王建及呼士眾曰今日所失輜重並在山下乃大呼曰奮擊諸軍繼之梁軍大敗時元城令吳瓊貴鄕令胡裝各部役徒萬人於山下曵柴塵皷噪助其勢梁軍不之測自相騰籍棄甲山積甲子命行戰塲収獲鎧仗不知其數時帝之軍士有先入大梁問其次捨者梁人大恐驅市人以守其殘眾奔歸汴者不滿千人帝軍遂拔濮陽

舊五代史卷二十八

舊五代史卷二十八攻證

唐莊宗紀二梁祖自督軍攻棗彊甲申城陷屠之甲申通鑑作丙戌

周徳威大破燕軍於羊頭崗案通鑑作龍頭岡攷異引莊宗實錄作羊頭岡

十一月己亥朔帝下令親徵幽州案歐陽史作十月劉守光請降王如幽州

是日誅守光案遼史太祖紀七年正月晉王李存勗拔幽州擒劉守光攷遼史太祖七年卽天祐十年莊宗以天祐十年冬始拔幽州十一年正月乃凱旋也遼史誤以次年事先一年書之

遣使推帝爲尙書令案通鑑攷異引唐實錄雲天祐八年晉王已稱尙書令是書作天祐十一年與唐實錄異

是月二十九日夜案通鑑攷異引莊宗實錄作二十七日今攷是書賀徳倫作二十九日與此紀合

以故將李巖爲澶州刺史李巖通鑑攷異引莊宗實錄作李嚴

決圍而岀案通鑑作自午至申乃得出亡其七騎遣將石嘉才嘉才梁紀作家才唐列作家財以袁建丰爲相州刺史依舊魏州案通鑑作四月晉人拔洺州以魏州都巡檢使袁建丰爲洺州刺史八月晉人復以相州天雄軍以李嗣源爲刺史與是書異

是月契丹入蔚州振武節度使李嗣本陷於契丹案歐陽史及通鑑俱從是書作蔚州遼史太祖紀作神冊元年八月抜朔州擒節度使李嗣本與是書異

是月淮南楊溥遣使來防兵將致討於梁也案十國春秋吳世家作七月晉王李存勗遣間使持帛書防兵代梁王辭以防州之難與是書異

按巴堅舊作阿保機今攺

舊五代史卷二十八攷證

欽定四庫全書

舊五代史卷二十九

宋門下侍郎參知政事監修國史薛居正等撰

唐書第五

莊宗紀三

天祐十六年春正月李存審城徳勝夾河爲柵帝還魏州命昭義軍節度使李嗣昭權知幽州軍府事三月帝兼領幽州遣近臣李紹宏提舉府事夏四月梁將賀圍徳勝南城百道攻擊復以艨艟扼斷津渡帝馳而往陣於北岸南城守將氏延賞告急且言矢石將盡帝以重賄召募能破賊艦者於是獻技者數十或言能吐火焚舟或能言禁咒兵刄悉命試之無驗帝憂於形色親從都將王建及進曰臣請效命乃以臣索連舟十艘選效節勇士三百人持斧被鎧鼓枻而進至中流梁樓船三層防以牛革懸板爲楯建及率持斧者入艨艟間斬其竹笮破其懸楯又於上流取甕數百用竹笮維之積薪於上灌以脂膏火發亙空又以巨艦載甲士令乘煙鼓噪梁之樓船斷紲而下沈澄者殆半軍旣得渡梁軍乃退命騎將追襲至濮陽俘斬千計賀瓌由此飲气遘疾而卒秋七月帝歸晉陽八月梁將王瓚帥眾數萬自黎陽渡河營於楊村造舟爲梁以通津路冬十月帝自晉陽至魏州發徒數萬以廣徳勝北城自是日與梁軍接戰十二月戊戌帝軍於河南夜伏兵於潘張村梁軍寨下以騎軍掠其餉運擒其斥候梁王瓚結陣以待帝軍以鐡騎突之諸軍繼進梁軍大奔赴水死者甚眾瓚走北城天祐十七年春幽州民於田中得金印文曰闗中龜印李紹宏獻於行臺秋七月梁將劉鄩尹皓寇同州先是河中節度使朱友謙取同州以其子令徳主畱務請梁主降節梁主怒不與遂請旄節於帝梁主乃遣劉鄩與華州節度使尹皓帥兵圍同州友謙來告難帝遣蕃漢總管李存審昭義節度使李嗣昭代州刺史王建及率師赴援九月師至河中朝至夕濟梁人不意王師之至望之大駭明日約戰與朱友謙謀遲明進軍拒梁壘梁人悉眾以出蒲人在南王師在北騎軍旣接蒲人小卻李嗣昭以輕騎抗之梁軍奔潰追斬二千餘級是夜劉鄩收餘眾保營自是閉壁不出數日鄩遂宵遁王師追及於渭河所棄兵仗輜重不可勝計劉鄩尹皓單騎獲免未防鄩憂恚發病而卒王師略地至奉先嗣昭因謁唐帝諸陵而還天祐十八年春正月魏州開元寺僧傳眞獲傳國寶獻於行臺驗其文卽受命於天子孫保之八字也羣寮稱賀傳眞師於廣明中遇京師喪亂得之祕藏已四十年矣篆文古體人不之識至是獻之時淮南楊溥西州王衍皆遣使致書勸帝嗣唐帝位帝不從二月代州刺史王建及卒是月鎭州大將軍張文禮殺其帥王鎔時帝方與諸將宴酒酣樂作聞鎔遇弒遽投觶而泣曰趙王與吾把臂同盟分如金石何負於人覆宗絕祀寃哉先是滹沱暴漲漂闗城之半溺死者千計是歲天西北有赤祲如血占者言趙分之災至是果驗時張文禮遣使請旄節於帝帝曰文禮之罪期於無赦敢邀予旄節左右曰方今事繁不欲與人生事帝不得巳而從之乃承制授文禮鎭州兵馬畱後三月河中節度使朱友謙昭義節度使李嗣昭滄州節度使李存審定州節度使王處直邢州節度使李嗣源成徳軍兵馬畱後張文禮遙領天平軍節度使閻寶大同軍節度使李存璋新州節度使王郁振武節度使李存進同州節度使朱令徳各遣使勸進請帝紹唐帝位帝報書不允自是諸鎭凡三上章勸進各獻貨幣數十萬以助卽位之費帝左右亦勸帝早副人望帝防挹久之【九國誌趙季良季良嘗夢手扶禦座自謂輔佐之象由是頗述天時人事以諷莊宗深納其言】秋七月河東節度副使盧汝弼卒八月庚申令天平節度使閻寶成徳兵馬畱後符習率兵討張文禮於鎭州初王鎔令偏將符習以本部兵從帝屯於徳勝文禮旣行弒逆忌鎔故將多被誅戮因遣人聞於帝欲以他兵代習歸鎭習等懼請畱帝令旨於習及別將趙仁貞烏震等明正文禮試逆之罪且言爾等荷防從徵蓋君父之故銜寃報恩誰人無心吾當給爾資糧助爾兵甲爾試思之於是習等率諸將三十餘人慟哭於牙門請討文禮帝因授習成徳軍兵馬畱後以部下鎭冀兵致討於文禮又遣閻寶以助之以史建瑭爲前鋒甲子攻趙州刺史王鋌送符印以迎閻寶遂引軍至鎭州城下營於西北隅是月張文禮病疽而卒其子處瑾代掌軍事九月前鋒將史建瑭與鎭人戰於城下爲流矢所中而卒冬十月己未梁將戴思逺攻徳勝北城帝命李嗣源設伏於戚城令騎軍挑戰梁軍大至帝禦中軍以禦之時李從珂僞爲梁幟奔入梁壘斧其眺樓持級而還梁軍愈恐步兵漸至李嗣源以鐡騎三千乘之梁軍大敗俘斬三萬計辛酉閻寶上言定州節度使王處直爲其子都幽於別室都自稱防後【歐陽史王處直叛附於契丹其子都幽處直以來附】十一月帝至鎭州城下張處瑾遣弟處琪幕客齊儉等候帝乞降言猶不遜帝命囚之時王師築土山以攻其壘城中亦起土山以拒之旬日之間機巧百變張處瑾令韓正時以千騎夜突圍將入定州與王處直議事爲我遊軍追擊破之餘眾保衡唐賊將彭贇斬正時以降十二月辛未王郁誘契丹案巴堅冦幽州【契丹國志王處直在定州以鎭定爲唇齒恐鎭亡而定孤乃潛使人語其子王郁使賂契丹令犯塞以救鎭州之圍王郁說太祖曰鎭州美女如雲金帛似山天皇速往則皆爲亡物也不然則爲晉主所有矣太祖以爲然率眾而南】遂引軍涿州陷之又寇定州王郁遣使告急帝自鎭州率五千騎赴之天祐十九年春正月甲午帝至新城契丹前鋒三千騎至新樂是時梁將戴思逺乘虛以寇魏州軍至魏店李嗣源自領兵馳入魏州梁人知其有備乃西渡洹水防成安而去時契丹渡沙河而諸將相顧失色又聞梁人內侵鄴城危急皆請旋師惟帝謂不可乃率親騎至新城契丹萬餘騎遽見帝軍惶駭而退帝分軍爲二廣追攝數十里獲案巴堅之子時沙河水薄橋梁隘狹敵爭踐而過陷溺者甚眾案巴堅方在定州聞前軍敗退保望都帝至定州王都迎謁是夜宿於開元寺翼日引軍至望都契丹逆戰帝身先士伍馳擊數四敵退而結陣帝之徒兵亦陣於水次李嗣昭躍馬奮擊敵眾大潰俘斬數千追擊至易州獲氈裘毳幕羊馬不可勝紀時歲且北至大雪平地五尺敵乏芻糧人馬斃踣道路累累不絕帝乘勝追襲至幽州【契丹國志晉王趨望都爲契丹所圍力戰出入數四不解李嗣昭引三百騎橫擊之晉王始得出因縱兵奮擊太祖兵敗遂北至易州防大雪彌旬平地數尺人馬死者相屬太祖乃歸】是月梁將戴思逺寇徳勝北城築壘穿塹地道云梯晝夜攻擊李存審極力拒守城中危急帝自幽州聞之倍道兼行以赴梁人聞帝至燒營而遁三月丙午王師敗於鎭州城下閻寶退保趙州時鎭州累月受圍城中艱食王師築壘環之又決滹沱水以絕城中出路是日城中軍出攻其長圍皆奮力死戰王師不能拒引師而退鎭人壊其營壘取其芻糧者累日帝聞失律卽以昭義節度使李嗣昭爲北面招討使進攻鎭州夏四月嗣昭爲流矢所中卒於師已卯天平節度使閻寶卒以振武節度使李存進爲北面招討使是月大同軍節度使李存璋卒五月乙酉李存進圍鎭州營於東渡八月梁將段凝陷衛州刺史李存儒被擒存儒本俳優也帝以其有膂力故用爲衛州刺史旣而誅斂無度人皆怨之故爲梁人所襲【九國誌趙季良莊宗入鄴時兵革屢興屬邑租賦邇久一日莊宗召季良切責之季良對曰殿下何時平河南莊宗正色曰爾掌輿賦而稽緩安問我勝負乎季良曰殿下方謀攻守復務急徴一旦眾心有變恐河南非殿下所有莊宗飲容前席曰微君之言防失計】梁將戴思逺又防共城新鄕等邑自是澶淵之西相州之南皆爲梁人所據九月戊寅朔張處球悉城中兵奄至東垣渡急攻我之壘門時騎軍已臨賊城不覺其出李存進惶駭引十餘人鬭於橋上賊退我之騎軍前後夾擊之賊眾大敗步兵數千殆無還者是役也李存進戰歿於師以蕃漢馬步總管李存審爲北面招討使以攻鎭州丙午夜趙將李再丰之子衝投縋以接王師諸軍登城遲明畢入鎭州平獲處球處瑾處琪並其母及同惡髙蒙李翥齊儉等皆折足送行臺鎭人請醢而食之發張文禮屍磔於市帝以符習爲鎭州節度使烏震爲趙州刺史鎭人請帝兼領本鎭從之乃以符習遙領鎭人請帝兼領本鎭從之乃以符習遙領天平軍節度使十一月河東監軍張承業卒十二月以魏州觀察判官張憲權知鎭州軍州事

同光元年春正月丙子五臺山僧獻銅鼎三言於山中石崖間得之二月新州團練使李嗣肱卒是時以諸藩鎭相繼上牋勸進乃命有司制置百官省寺仗衛法物期以四月行卽位之禮以河東節度判官盧質爲大禮使三月已卯以橫海軍節度使內外蕃漢馬步總管李存審爲幽州節度使潞州畱後李繼韜叛送欵於梁是月築卽位壇於魏州牙城之南夏四月已巳帝升壇祭告昊天上帝遂卽皇帝位文武臣寮稱賀禮畢禦應天門宣制攺天祐二十年爲同光元年大赦天下自四月二十五日昧爽以前除十惡五逆放火行刧持杖殺人官典犯贓屠牛鑄錢合造毒藥外罪無輕重咸赦除之應蕃漢馬步將校並賜功臣名號超授檢校官巳髙者與一子六品正員官兵士並賜等第優給其戰歿功臣各加追贈仍定諡號民年八十已上與免一子役內外文武職官並可直言極諫無有隱諱貢選二司宜令有司速啇量施行雲應蔚朔易定幽燕及山後八軍秋夏稅率量與蠲減民有三世已上不分居者與免雜徭諸道應有祥瑞不用奏聞赦書有所未該委所司條奏以聞云是歲自正月不雨人心憂恐宣赦之日澍雨溥降初唐咸通中金水土火四星聚於畢昴太史奏畢昴趙魏之分其下將有王者懿宗乃詔令鎭州王景崇被衮冕攝朝三日遣臣下備儀注軍府稱臣以厭之其後四十九年帝破梁軍於柏鄕平定趙魏至是卽位於鄴宮是月以行臺左丞相豆盧革爲門下侍郎同中書門下平章事太淸宮使以行臺右丞相盧澄爲中書侍郎平章事監修國史以前定州掌書記李徳休爲禦史中丞以河東節度判官盧質爲兵部尙書充翰林學士承旨以河東掌書記馮道爲戶部侍郎充翰林學士以魏博鎭冀觀察判官張憲爲工部侍郎充租庸使以中門使郭崇韜昭義監軍使張居翰並爲樞宻使以權知幽州軍府事李紹宏爲宣徽使以魏博節度判官王正言爲禮部尙書行興唐尹以河東軍城都虞候孟知祥爲太原尹充西京副畱守以澤潞節度判官任圜爲工部尙書兼眞定尹充北京副畱守詔升魏州爲東京興唐府攺元城縣爲興唐縣貴鄕縣爲廣晉縣以太原爲西京以鎭州爲北都是時所管節度一十三州五十閏月丁丑以李嗣源爲檢校侍中依前橫海軍節度使內外蕃漢副總管以幽州節度使李存審爲檢校太師兼中書令依前蕃漢馬步總管以河東節度使朱友謙爲檢校太師兼尙書令安國軍節度使符習加同平章事定州節度使王都加檢校侍中是月追尊曾祖蔚州太保爲照烈皇帝廟號懿祖夫人崔氏曰昭烈皇后追尊皇祖代州太保爲文景皇帝廟號獻祖夫人秦氏曰文景皇后追尊皇考河東節度使太師中書令晉王爲武皇帝廟號太祖詔於晉陽立宗廟以髙祖神堯皇帝太宗文皇帝懿宗昭聖皇帝昭宗聖穆皇帝及懿祖以下爲七廟甲午契丹寇幽州至易定而還時有自鄆來者言節度使戴思逺領兵在河上州城無守兵可襲而取之帝召李嗣源謀曰昭義阻命梁將董璋攻迫澤州梁志在澤潞不慮別有事生汶陽無備不可失也嗣源以爲然壬寅令嗣源率步騎五千箝枚自河趨鄆是夜陰雨我師至城下鄆人不覺遂乘城而入鄆州平制以李嗣源爲天平軍節度使梁主聞鄆州陷大恐乃遣王彥章代戴思逺總兵以來拒時朱守殷守徳勝南城帝懼彥章奔衝遂幸澶州五月辛酉彥章夜率舟師自楊村浮河而下斷徳勝之浮橋攻南城陷之帝令中書焦彥賓馳至楊劉固守其城命朱守殷撤徳勝北城屋木攻具浮河而下以助楊劉是時徳勝軍食芻茭薪炭數十萬計至是令人輦負入澶州事旣倉卒耗失殆半朱守殷以所毀屋木編栰置步軍於其上王彥章以舟師沿流而下各行一岸每遇轉灘水滙卽中流交鬭流矢雨集或全舟覆沒一彼一此終日百戰比及楊劉殆亡其半已已王彥章段凝率大軍攻楊劉南城焦彥賓與城守將李周極力固守梁軍晝夜攻擊百道齊進竟不能下遂結營於楊劉之南東西延袤十數柵六月巳亥帝親禦軍至楊劉登城望見梁軍重壕復壘以絕其路帝乃選勇士持短兵出戰梁軍於城門外連延屈曲穿掘小壕伏甲兵於中候帝軍至則弓弩齊發師人多傷兵不得進帝患之問計於郭崇韜崇韜請於下流據河築壘以救鄆州又請帝日令勇士挑戰旬日之內寇若不至營壘必成帝善之卽令崇韜與毛璋率數千人中夜往博州濟河東晝夜督役居六日營壘將成戊子梁將王彥章杜晏球領徒數萬晨壓帝之新壘時板築𨿽畢墻仞低庳戰具未備沙城散惡王彥章列騎環城虐用其人使步軍堙壕登堞又於上流下巨艦十餘艘扼斷濟路自旦至午攻擊百端城中危急帝自楊劉引軍陣於西岸城中望之大呼帝艤舟將渡梁軍遂解圍退保鄒家口秋七月丁未帝禦軍沿河而南梁軍棄鄒家口夜遁委棄鍋甲芻糧千計戊午遣騎將李紹貽直抵梁軍壘梁益恐又聞李嗣源自鄆州引大軍將至已未夜梁軍拔營而遁復保於楊村帝軍屯於徳勝甲子帝幸楊劉城巡視梁軍故壘八月壬申朔帝遣李紹斌以甲士五千援澤州初李繼韜之叛也潞之舊將裴約以兵戍澤州不徇繼韜之逆旣而梁遣董璋率眾攻其城約拒守久之告急於帝故遣紹斌救之未至而城巳陷裴約被害帝聞之嗟痛不已甲戌帝自楊劉歸鄴梁以段凝代王彥章爲帥戊子凝帥眾五萬結營於王村自髙陵渡河帝軍遇之生擒梁前鋒軍士二百餘戮於都市庚寅帝禦軍至朝城戊戌梁左右先鋒指揮使康延孝領百騎來奔帝虛懷引見賜禦衣玉帶屏人問之對曰臣竊觀汴人兵眾不少論其君臣將校則終見敗亡趙巖趙鵠張漢傑居中專政締結宮掖賄賂公行段凝素無武略一朝便見大用霍彥威王彥章皆宿將有名翻出其下自彥章獲徳勝南城梁主亦稍奬使彥章立性剛暴不耐淩制梁主一每發軍卽令近臣監防進止可否悉取監軍處分彥章悒悒形於顏色自河津失利段凝彥章又獻謀欲數道舉軍令董璋以陜虢澤潞之眾趨石會闗以寇太原霍彥威統闗西汝洛之眾自相衛以寇鎭定段凝杜晏球領大軍以當陛下令王彥章張漢傑統禁軍以攻鄆州決取十月內大舉又自滑州南決破河堤使水東注曹濮之間至於汶陽彌漫不絕以陷北軍臣在軍側聞此議臣惟汴入兵力聚不不少分則無餘陛下但待分兵領鐡騎五千自鄆州兼程直抵於汴不旬日天下事定矣帝懌然壯之九月壬寅朔帝在朝城凝兵至臨河南與帝之騎軍接戰是時澤潞叛衛州黎陽爲梁人所據州以西相以南寇鈔日至編戶流亡計其軍賦不支半年又王郁盧文進召契丹南侵瀛涿又聞梁人將圖大舉帝深憂之召將吏謀其大計或曰自我得汶陽以來湏大將固守城門之外元是賊疆細而料之得不如失今若馳檄告諭梁人卻衛州黎陽以易鄆州指河爲界約且休兵我國力稍集則議攺圖帝曰嘻行此謀則無葬地矣時郭崇韜勸帝親禦六軍直趨汴州半月之間天下可定帝曰正合朕意大丈夫得則爲王失則爲寇予行計決矣又問司天監對曰今歲時不利深入必無成功帝弗聴戊辰梁將王彥章率眾至汶河李嗣源遣騎軍偵視至遞公鎭梁軍來挑戰嗣源以精騎擊而敗之生擒梁將任釗田章等三百人俘斬二百級彥章引眾保於中都嗣源飛驛告捷帝置酒大悅曰是當決行渡河之防己已下令軍中將士家屬並令歸鄴

舊五代史卷二十九

舊五代史卷二十九攷證

唐莊宗紀三未防鄩憂恚發病卒案梁書劉鄩作遇酖而卒

鎭州大將張文禮殺其帥王鎔案歐陽史作正月趙將張文禮弒其君鎔五代春秋作三月趙人張文禮殺其君鎔與是書系二月前後互異

遂引軍涿州陷之案契丹陷涿州在天祐十八年李嗣弼傳作天祐十九年紀互異

行防右丞相盧澄盧澄歐陽史作盧程攷北夢言亦作澄今仍其舊

帝令中書焦彥賓馳至楊劉固守其城案通鑑作帝令宦者焦延賓急趨楊劉與鎭使李周固守其城

六月已亥帝觀禦軍至楊劉案已亥通鑑作乙亥帝艤舟將渡梁軍遂解圍案歐陽史作六月及王彥章戰於新壘敗之據是書則王彥章因救至而解圍未嘗敗績也

遣騎將李紹貽李紹貽通鑑作李紹榮

至遞公鎭遞公鎭通鑑從莊宗實錄作遞坊鎭攷是書明宗紀亦作遞坊惟通鑑攷異所引薛史作遞公今姑仍其舊

按巴堅舊作阿保機今攺

舊五代史卷二十九攷證

欽定四庫全書

舊五代史卷三十

宋門下侍郎參知政事監修國史薛居正等撰

唐書第六

莊宗紀四

同光元年冬十月辛未朔日有蝕之是日皇后劉氏皇子繼岌歸鄴宮帝送於離亭歔欷而別詔宣徽使李紹宏宰相豆盧革租庸使張憲興唐尹王正言同守鄴城壬申帝禦大軍自楊劉濟河癸酉至鄆州是夜三鼓渡汶時王彥章守中都甲戌帝攻之中都素無城守師旣云合梁眾自潰是日擒梁將王彥章及都監張漢傑趙廷隠劉嗣彬李知節康文通王山興等將吏二百餘人斬馘二萬奪馬千匹時旣獲中都之防帝召諸將謀其所向或言且徇兗州徐圖進取惟李嗣源曰宜急趨汴州段凝方領大軍駐於河上假如便來赴援直路又阻決河須自滑州濟渡十萬之眾舟檝焉能卒辦此去汴城咫尺若晝夜兼程信宿卽至段凝未起河壖夷門已爲我有矣臣請以千騎前驅陛下禦軍徐進鮮不克矣帝嘉之是夜嗣源率前軍先進翼日車駕卽路丁丑次曹州郡將出降己卯遲明前軍至汴城嗣源令左右捉生攻封丘門梁開封尹王瓚請以城降俄而帝與大軍繼至王瓚迎帝自大梁門入梁朝文武官屬於馬前謁見陳敍世代唐臣陷在僞廷今日再睹中興𨿽死無恨帝諭之曰朕二十年血戰蓋爲卿等家門無足憂矣各復乃位時梁末帝朱鍠己爲其將皇甫麟所殺獲其首函之以獻是日賜樂工周匝幣帛周匝者帝之寵伶也胡栁之役陷於梁帝每思之至是謁見欣然慰接周匝因言梁教坊使陳俊保庇之恩垂泣推薦請除郡守帝亦許之庚辰帝禦徳殿梁百官於朝堂待罪詔釋之壬午段凝所部馬步軍五萬解甲於封丘凝等率大將先至請死詔各賜錦袍禦馬金幣帝幸北郊撫勞降軍各令還本營丙戌詔曰懲惡勸善務振紀綱激濁揚淸須明眞僞蓋前王之令典爲歷代之通規必按舊章以令多士而有志朋僭竊位沗崇髙累世官而皆受唐恩貪爵祿而但從僞命或居臺或處權衡或列近職而預機謀或當峻秩而掌刑憲事分逆順理合去畱僞宰相鄭玨等一十一人皆本朝簪組儒苑品流𨿽博識多聞備明今古而修身愼行頗負祖先昩忠貞而不度安危專利祿而全虧名節合當大辟無恕近親朕以纘嗣丕基初平巨憝方務好生之道在行含垢之恩湯网垂仁旣務全族舜刑投裔兼貸一身爾宜自新我全大體其爲顯列不並庶寮餘外應在周行悉仍舊貫凡居中外咸體朕懷乃貶梁宰相鄭玨爲萊州司戶蕭頃爲登州司戶翰林學士劉嶽爲均州司馬任贊房州司馬姚顗復州司馬封翹唐州司馬李懌懷州司馬竇夢徴沂州司馬崇政院學士劉光素密州司戶陸崇安州司戶禦史中丞王權隨州司戶並員外置同正員是日以梁將段凝上疏奏梁朝權臣趙巖等並助成虐政結怨於人聖政惟新宜誅首惡乃下詔曰朕旣殄僞庭顯平國患好生之令含𨿽切於予懷懲惡之規決斷難違於眾請況趙巖趙鵠等自朕収城數日布惠四方尙匿迹以潛形罔悛心而革面須行赤族以謝眾心其張漢傑昨於中都與王彥章同時俘獲此際未詳行止偶示哀矜今旣上將陳詞羣情激怒往日旣彰於僭濫此時難漏於网羅宜寘國刑以塞羣論除妻兒骨肉外其他疎屬僕使並從釋放敬翔李振首佐朱溫共傾唐祚屠害宗屬殺戮朝臣旣寰宇以皆知在人神而共怒敬翔𨿽聞自盡未豁幽寃宜與李振並族於市疎屬僕使並從原宥朱珪素聞狡蠧惟矜讒邪鬭惑人情枉害良善將淸內外須切去除況眾狀指陳亦宜誅戮契丹實喇鄂博旣棄其母又背其兄朕比重懷來厚加恩渥看同骨肉錫以姓名兼分符竹之榮疊被頒宣之渥而乃輒辜重惠復背明廷罔顧欺違竄歸僞室旣同梟獍難貸刑章可並妻子同戮於市其朱氏近親趙鵠正身趙巖家屬仰嚴加擒捕其餘文武職員將校一切不問是日趙巖張希逸張漢傑張漢倫張漢融朱珪敬翔李振及契丹實喇卾博等並其妻孥皆斬於汴橋下又詔除毀朱氏宗廟神王僞梁二主並降爲庶人天下官名府號及寺觀門額曽經攺易者並復舊名時帝欲發梁祖之墓斵棺燔柩河南尹張全義上章申理帝乃止令剗去闕室而已丁亥梁百官以誅凶族於崇元殿立班待罪詔各復其位【洛陽縉紳舊聞記載張全義表云伏念臣誤棲惡木曽飲盜泉實有瑕疪未防昭雪因下詔雪之】以樞宻使檢校太保守兵部尙書郭崇韜權行中書事已醜禦崇元殿制曰仗順討逆少康所以誅有窮纘業承基光武所以滅新莽咸以中興景命再造王猷經綸於艸昧之中式遏於亂略之際朕以欽承大寶顯荷鴻休𨿽繼前

修固慚涼徳誓平元惡期復本朝屬四海之阽

危允萬邦之推戴近者親提組練徑掃氛祅振已墜之皇綱殄偸安之冦孽國讎方雪帝道爰開拯編甿覆溺之艱救率土倒懸之苦粵自朱溫搆逆友貞嗣凶簒殺二君隳殘九廟虺毒久傷於宇宙狼貪肆噬於華夷剝喪元良淩辱神主帝裏動黍離之嘆朝廷多棟橈之危棄徳崇姦窮兵黷武戰士疲勞於力役烝民耗竭其膏腴言念於斯軫傷彌切今則已梟逆豎大豁羣情覩歷數之有歸實神靈之匪昩得不臨深表誡馭朽爲懷將濟於艱難宜特行於赦宥應僞命流貶責授官等已經量移者並可復資徒流人放歸鄕裏京畿及諸道見禁囚徒大辟罪降從流流己下咸赦除之其鄭玨等一十一人未在移復之限應扈從徵討將校及諸官員職掌節級馬步兵士及河北諸處屯駐守戍兵士等皆情堅破敵業茂平淮副予戡定之謀顯爾忠勤之節並據等第續議奬酬其有歿於王事未經追贈者各與贈官如有子孫堪任使者並量材錄任應僞庭節度觀察防禦團練等使及刺史監押行營將校等並頒恩詔不議攺更仍許且稱舊銜當俟別加新命理國之道莫若安民勸課之規宜從薄賦庶遂息肩之望冀諧鼓腹之謡應諸道戶口並宜罷其差役各務營農所系殘欠賦稅及諸務懸欠積年課利及公私債負等其汴州城內自収復日已前並不在徴理之限其諸道自壬午年十二月已前並放北京及河北先以祅祲未平配買徵馬如有未請卻官本錢及買馬不迨者可放免應有本朝宗屬及內外文武臣寮被朱氏無辜屠害者並可追贈如有子孫及本身逃難於諸處漂寓者並令所在尋訪津置赴闕義夫節婦孝子順孫旌表門閭量加賑給或鰥寡惸獨無所告者仰所在各議拯救民年過八十者免一子從徵其有先投過僞庭將校官吏等一切不問云甲午以樞密使檢校太保守兵部尙書太原縣男郭崇韜爲開府儀同三司守侍中監修國史兼眞定尹成徳軍節度使依前樞密使太原郡侯仍賜鐡劵乙未詔宰相豆盧革權判吏部上銓禦史中丞李徳休權判東西銓事丙申滑州畱後檢校太保段凝可依前滑州畱後仍賜姓名紹欽以金紫光祿大夫檢校司空守輝州刺史杜晏球爲檢校司徒依前輝州刺史仍賜姓名紹虔詔處斬隨駕兵馬都監夏彥朗於和景門外時宦官怙寵廣侵占居人第捨郭崇韜奏其事乃斬彥朗以徇丁酉賜百官絹二千匹錢二百萬職事絹一千匹錢百萬戊戌以竭忠啟運匡國功臣天平軍節度使開府儀同三司檢校太傅兼侍中蕃漢馬步總管副使隴西郡侯李嗣源爲依前檢校太傅兼中書令天平軍節度使特進封開國公加食邑實封餘如故以開府儀同三司檢校太傅北都畱守興聖宮使判六軍諸衛事李繼岌爲檢校太尉同平章事充東京畱守詔禦史臺班行內有欲求外職或要分司各許於中書投狀奏聞己亥宴勲臣於崇元殿梁室故將咸預焉帝酒酣謂李嗣源曰今日宴客皆吾前日之勍敵一旦同防皆卿前鋒之力也梁將霍彥威戴思逺等皆伏陛叩頭帝因賜禦衣酒噐盡歡而罷齊州刺史孟璆上章請死詔原之璆初事帝爲騎將天祐十三年帝與劉鄩莘縣對壘璆領七百騎奔梁至是來請罪帝報之曰爾當吾急引七百騎投賊何面目相見璆惶恐請死帝恕之未幾移貝州刺史庚子帝畋於汴水之陽十一月辛丑朔有司奏河南州縣見使僞印望追毀攺鑄從之以光祿大夫檢校太傅左金吾上將軍兼領左龍武軍事汾州刺史李存渥爲滑州節度使加特進同平章事以雜指揮散員都部署特進檢校太傅忻州刺史李紹榮爲徐州節度使以滑州兵馬畱後檢校太保李紹欽爲兗州節度使壬寅鳯翔節度使秦王李茂貞遣使賀収復天下癸卯河中節度使西平王朱友謙來朝乙已賜友謙姓攺名繼麟帝令皇子繼岌兄事之以捧日都指揮使博州刺史康延孝爲鄭州防禦使檢校太保賜姓名繼琛以宋州節度使檢校太尉平章事袁象先依前爲宋州節度使仍賜姓名紹安以許州匡國軍節度使檢校太尉同平章事溫韜依前許州節度使仍賜姓名紹衝丁未日南至帝不受朝賀戊申中書門下上言以朝廷兵革𨿽寧支費猶闕應諸寺監各請置卿少卿監祭酒司業各一員博士兩員余官並停惟太常寺事闗大禮大理寺事闗刑法除太常博士外許更置丞一員其王府及東宮官司天五官正奉禦之屬凡闗不急司存並請未議除授其諸司郎中員外應有雙曹者且置一員左右常侍諫議大夫給事中起居郎起居舍人補闕拾遺各置一半三院禦史仍委禦史中丞條理申奏其停罷朝官仍各錄名銜具罷任時日畱在中書候見任官滿二十五个月並據資品卻與除官其西班上將軍已下仍望宣示樞密院斟酌施行從之時議者以中興之朝事宜恢廓驟玆自弱頓失物情已酉詔應隨處官吏務局員寮諸軍將校等如聞前例各有進獻直貢章奏不惟防黷於朝廷實且傍滋於誅斂並宜止絕以肅化風又詔左降均州司馬劉嶽有母年逾八十近聞身故凖故事許歸三年喪服闋如未量移卽卻赴貶州壬子詔取今月二十四日幸洛京以十二月二十三日朝獻太防宮二十四日朝獻太廟二十五日有事於南郊癸未中書門下奏應隨駕及在京有帶兼官者並望落下只守本官從之乙卯以特進檢校太傅開封尹判六軍諸衛事充功徳使王瓚爲宣武軍節度副使權知軍州事丁已以銀靑光祿大夫尙書左丞趙光爲中書侍郎平章事集賢殿大學士以朝散大夫禮部侍郎韋說守本官同平章事以吏部侍郎史館修撰判館事盧文度爲兵部侍郎充翰林學士以右散騎常侍充文館學士判館事馮錫嘉爲戶部侍郎知制誥充翰林學士以翰林學士守尙書膳部員外郎劉昫爲比部郎中知制誥依前充職以扈鑾書制學士行尙書倉部員外郎趙鳯爲倉部郎中知制誥充翰林學士以左拾遺於嶠守本官充翰林學士戊午以中書侍郎平章事豆盧革判租庸使兼諸道鹽鐡轉運等使新羅王金朴英遣使貢方物己未以洛京畱守判六軍諸衛事守太尉兼中書令河南尹魏王張全義爲檢校太師守中書令餘如故以荊南節度使檢校太師守中書令渤海王髙季興依前檢校太師守中書令餘如故庚申以工部尙書眞定尹北都副畱守知畱守事任圜爲檢校吏部尙書兼禦史大夫充成徳軍節度使行軍司馬知軍府事安義軍節度使李繼韜入見待罪詔釋之辛酉以宣化軍畱後檢校太傅戴思逺權知靑州軍州事檢校司空左監門上將軍安崇阮並檢校舊官卻復本任以鎭國軍畱後檢校太傅霍彥威爲保義軍節度畱後以權知威化軍畱後檢校司徒髙允貞權知鎭國軍畱後以權知河陽畱後檢校太保張繼業依前權知河陽畱後以鄜延兩鎭節度使檢校太師兼中書令西平王髙萬興依前鄜延節度使仍封北平王襄州節度使檢校太傅平章事孔勍依前襄州節度使餘如故以永平軍節度使行大安尹檢校太保張筠爲西都畱守行京兆尹以晉州節度使檢校太保劉玘邠州節度使檢校太保韓防安州節度使檢校太保朱漢賓並檢校舊官卻復本任壬戌以左金吾衛大將軍史敬鎔爲左街使右金吾衛大將軍李存確爲右街使甲子車駕發汴州十二月庚午朔車駕至西京是日有司自石橋具儀仗法物迎引入於大內辛未以百官初到放三日朝參壬申以祖庸使刑部侍郎太淸宮副使張憲爲檢校吏部尙書充北京副畱守知畱守事太原尹詔攺取來年二月一日行郊禮戊寅詔徳勝寨莘縣楊劉口通津鎭胡栁陂皆戰陣之所宜令逐處差人収掩戰士骸骨量備祭奠以慰勞魂詔攺僞梁永平軍大安府復爲西京京兆府攺宋州宣武軍爲歸徳軍汴州開封府復爲宣武軍華州感化軍爲鎭國軍許州匡國軍復爲忠武軍華州宣義軍復爲義成軍陜府鎭國軍復爲保義軍耀州靜勝軍復爲順義軍潞州匡義軍復爲安義軍朗州武順軍復爲武貞軍延州爲彰武軍鄧州爲威勝軍晉州爲建雄軍安州爲安逺軍淮南楊溥遣使賀登極稱大吳國主書上大唐皇帝【十國春秋吳世家云唐以滅梁來告始稱詔我國不受唐主隨易書用敵國禮曰大唐皇帝致書於吳國主王遣司農卿盧蘋獻金噐二百兩銀噐三千兩羅錦一千二百疋龍腦香五斤龍鳯絲鞵一百事於唐又遣使張景報聘稱大吳國主上書大唐皇帝辭禮如牋表】已卯禁屠牛馬庚辰禦史臺上言請行用本朝律令格式今訪聞惟定州有本朝法書望下本州寫副本進納從之辛已詔貶安義軍節度使李繼韜爲登州長史尋斬於天津橋下再謀叛故也甲申淮南楊溥奚首領李紹威並遣使朝貢乙酉以翰林學士承防盧質權知汴州軍府事以禮部尙書崔沂爲尙書左丞判吏部尙書銓事以兵部侍郎崔協爲吏部侍郎以刑部侍郎充集賢殿學士判院事盧文紀爲尙書兵部侍郎依前充集賢殿學士判院事丁亥澤州刺史董璋上言潞州軍變李繼逹領兵出城自刎而死節度副使李繼珂已安撫軍城已醜有司上言上辛祈糓於上帝請奉髙祖神堯皇帝配孟夏雩祀請奉太宗文皇帝配季秋大享於明堂請奉太祖武皇帝配冬至日祀圜丘請奉獻祖文皇帝配孟冬祭神州地只請奉懿祖昭聖皇帝配従之辛夘亳州太淸宮道士上言聖祖元皇帝殿前枯檜再生一枝畫圖以進詔曰當聖祖舊殿生枯檜新枝應皇家再造之期顯大國中興之運同上林僕栁祥旣葉於漢宣比南頓嘉禾瑞更超於光武宜標史冊以示寰瀛云【五代會要唐髙祖神堯皇帝武徳二年枯檜重華至安祿山僭號萎瘁宗自蜀歸京枝葉復盛至是再生一枝長二尺餘】壬辰幸伊闕已已以中書舍人崔居儉爲刑部侍郎充史館修撰判館事甲午以租庸副使光祿大夫檢校司徒守衛尉卿孔謙爲鹽鐡轉運副使

舊五代史卷三十

舊五代史卷三十考證

唐莊宗紀四以趙光爲中書侍郎平章事集賢殿大學士案歐陽史作趙光爲中書侍郎不載大學士銜與是書詳略異

甲子車駕發汴州十二月庚午朔車駕至西京案歐陽史作甲子如京洛庚午至自汴州是書作西京蓋其時未攺永平軍爲西京故尙仍梁制稱洛陽爲西京也又通鑑考異云諸書但謂之洛京未嘗詔攺西京爲洛京至同光三年始詔依舊以洛京爲東都或者以永平爲西京時卽攺梁西京爲洛京而史脫其文也歐陽史於元年冬卽書洛京未審所據

詔攺僞梁永平軍大安府復爲西京京兆府案歐陽史作十一月辛酉復永平軍爲西都與是書日月互異

實喇鄂博舊作撒刺阿撥今攺

舊五代史卷三十考證

欽定四庫全書

舊五代史卷三十一

宋門下侍郎參知政事監修國史薛居正等撰

唐書第七

莊宗紀五

同光二年春正月庚子朔帝禦明堂殿受朝賀仗衛如式壬寅南郊禮儀使太常卿李燕進太廟登歌酌獻樂舞名懿祖室曰昭徳之舞獻祖室曰文明之舞太祖室曰應天之舞昭宗室曰永平之舞甲辰幽州上言契丹入冦至瓦撟【契丹國志時契丹日益彊盛遣使就唐求幽州以處盧文進】以天平軍節度使李嗣源爲北面行營都招討使陜州畱後霍彥威爲副率軍援幽州已巳故宣武軍節度副使權知軍州事檢校太傅王瓚贈太子太師丁未詔攺朝元殿復爲明堂殿又攺崇勲殿爲中興殿戊申以振武軍節度使檢校太傅同平章事李存霸權知潞州畱後以知保大軍軍州事髙允韜爲檢校太保庚戌以涇原節度使充奏王府諸道行軍司馬開府儀同三司檢校太尉兼侍中李從曮爲檢校太尉兼中書令依前涇原節度使充奏王府諸道行軍司馬詔攺應順門爲永曜門太平門爲萬春門通政門爲廣政門鳳明門爲韶和門萬春門爲中興門解卸殿爲端明殿是日詔曰皇綱已正紫禁方嚴凡事內官不合更居外地詔諸道應有宦官不計髙低並仰逐處並家口發遣赴闕不得輒有停滯帝龍潛時寺人數已及五百至是合諸道赴闕者約千餘人皆給賜優贍服玩華侈委之事務付以腹心唐時宦官爲內諸司使務諸鎭監軍出納王命造作威福昭宗以此亡國及帝奄有天下當知戒彼前車以爲殷鑑一朝復興玆獘議者惜之新羅王金朴英遣使朝貢辛亥中書門下奏準本朝故事諸王內命婦宰臣學士中書舍人諸道節度防禦團練使畱後官告卽中書帖官告院索綾紙褾軸下所司書冩印署畢進入宣賜其文武兩班及諸道官員並奏薦將校並合於所司送納朱膠綾紙價錢伏自僞梁不分輕重並從官給今後如非前件事例請官中不給告勅其內司大官侍衛將校轉官卽不在此限從之壬子蜀主王衍致書於帝稱有詐爲天使馳報收復汴州者詔捕之不獲癸丑有司奏郊祀前二日迎祔髙祖太宗懿祖獻祖太祖神主於太廟議者以中興唐祚不宜以追封之祖雜有國之君以爲昭穆自懿祖巳下宜別立廟於代州如後漢南陽故事可也幽州北面軍前奏契丹還塞詔李嗣源班師鳳翔節度使秦王李茂貞上表請行藩臣之禮帝優報之甲寅帝於中興殿面賜郭崇韜鐡劵有司上言皇太后到闕皇帝合於銀臺門內奉迎詔親至懷州奉迎中書奏自二十三日後散齋內車駕不合遠出詔攺至河陽奉迎以禮部尙書興唐尹王正言依前禮部尙書充租庸使乙卯渤海國遣使貢方物幽州奏嬀州山後十三寨百姓卻復新州戊午以前太子少師薛廷珪爲檢校戶部尙書太子少師致仕以前太子賓客封舜卿爲太子少保致仕以前太子賓客李文規爲戶部侍郎致仕詔鹽鐡度支戶部並委租庸使管轄庚申四方館上言請今後除隨駕將校及外方進奉専使文武班三品已上官可以內殿對見其餘並詣正衙以申常禮從之車駕幸河陽奉迎皇太后辛酉帝侍皇太后至文武百寮迎於上東門是日河中府上言稷山縣割隸絳州以太僕卿李紓爲宗正卿以衛尉卿楊遘爲太僕卿西京昭應縣華淸宮道士張沖虛上言天尊院枯檜重生枝葉乙丑有司上言南郊朝享太廟舊例親王充亞獻終獻行事乃以皇子繼岌爲亞獻皇弟存紀爲終獻丙寅帝赴明堂殿致齋丁卯朝饗於太微宮戊辰饗太廟是日赴南郊二月已巳朔親祀昊天上帝於圜丘禮畢宰臣率百官就次稱駕還禦五鳳樓宣制大赦天下應同光二年二月一日昧爽已前所犯罪無輕重常赦所不原者咸赦除之十惡五逆屠牛鑄錢故殺人合造毒藥持杖行刧官典犯贓不在此限應自來立功將校各與轉官仍加賞給文武常參官節度觀察防禦刺史軍主都虞候指揮使父母亡歿者並與追贈在者各與加爵增封諸藩鎭各賜一子出身仍封功臣名號畱後刺史官髙者加階爵一級官卑者加官一資應本朝內外臣寮被朱氏殺害者特與追贈應諸州府不得令富室分外收貯見錢禁工人鎔錢爲銅器勿令商人載錢出境近年已來婦女服飾異常寛博倍費縑綾有力之家不計卑賤悉衣錦繡宜令所在糾察應有百姓婦女曽經俘擄他處爲婢妾者一任骨肉識認男子曽被刺面者給與憑據放逐營生召天下有能以書籍進納者各等第酬奬仰有司速檢勘天下戶口正額墾田實數待憑條理以息煩苛是日風景和暢人胥悅服議者云五十年來無此盛禮然自此權臣愎戾伶官用事吏人孔謙酷加賦斂赦文之所原放謙復刻剝不行大失人心始於此矣庚午租庸使孔謙奏諸道剛運客旅多於私路茍免啇稅請令所在關防嚴加捉搦從之癸酉宰臣豆盧革率百官上尊號曰昭文睿武至徳光孝皇帝凡三上表從之申戌詔曰汴州元管開封浚儀封丘雍丘尉氏陳畱六縣僞庭割許州鄢陵扶溝陳州太康鄭州陽武中牟曹州考城等縣屬焉其陽武匡城扶溝考城四縣宜今且隸汴州余還本部丙子以隨駕參謀耿瑗爲司天監丁丑以光祿大夫檢校司徒李筠爲右騎衛上將軍戊寅幸李嗣源第作樂盡歡而罷己卯以河中節度使冀王李繼麟兼安邑解縣兩池鹽使辛已以檢校太師守尙書令河南尹判六軍諸衞事魏王張全義爲守太尉兼中書令河陽節度使河南尹攺封齊王以開府儀同三司守尙書令秦王李茂貞依前封秦王餘如故仍賜不拜不名【五代會要太常禮院奏李茂貞封冊之命宜準故襄州節度使趙匡凝之例施行秦王受冊自備革輅一乘載冊犢車一乘並本品鹵簿鼓吹如儀從之】是日帝幸左龍武軍癸未宰臣豆盧革率百官上表請立中宮制以魏國夫人劉氏爲皇后仍令所司擇日備禮冊命丁亥以天平軍節度使蕃漢總管副使開府儀同三司檢校太傅兼中書令李嗣源爲檢校太尉依前天平軍節度使加實封百戶並賜鐡劵以前安國軍節度副使檢校太保左衛上將軍李存乂爲晉州節度使檢校太傅以北京皇城畱守檢校太保左威衛上將軍李存紀爲邢州節度使加檢校太傅以蕃漢馬步都虞候兼東京馬步軍都指揮使檢校太保朱守殷爲振武節度使加檢校太傅戊子以前右龍武軍都虞候守左龍武大將軍李詔奇爲鄭州防禦使以楚州防禦使張繼孫爲汝州防禦使已醜以振武軍節度使權安義畱後檢校太傅平章事李存霸爲潞州節度使以捧日都指揮使鄭州防禦使李紹琛爲陜州節度使以成徳軍馬步軍都指揮使右監門衛大將軍毛璋爲華州節度使壬辰樞宻使郭崇韜再上表請退樞宻之識優詔不允癸已詔曰皇太后母儀天下子視羣生當別建宮闈顯標名號冀因稱謂益表尊嚴宜以長壽宮爲名樞宻使郭崇韜奏時務利便一十五件優詔褒美甲午奚王李詔威吐渾李詔魯皆貢駞馬丁酉以武安軍衙內馬步軍都指揮使昭州刺史馬希範爲永州刺史檢校太保癸夘以光祿大夫檢校左僕射行太常卿李燕爲特進檢校司空依前太常卿以禦史中丞李徳休爲兵部侍郎以吏部侍郎崔協爲禦史中丞三月甲辰故河陽節度使王師範贈太尉乙巳以滄州節度使檢校太傅同平章事符習爲靑州節度使以北京衙內馬步軍都指揮使右領軍衛大將軍李紹斌爲滄州節度使鎭州奏契丹犯塞詔李嗣源率師屯邢州丙午以荊南節度使守中書令渤海王髙季興依前檢校太師兼尙書令封南平王以幽州節度行軍司馬李存賢依前檢校太保爲幽州節度使中書門下上言近以諸州奏薦令錄頗亂規程請今後節度使管三州巳上每年許奏管內官三人如管三州巳下只奏兩人仍須課績尢異方得上聞防禦使只許奏一人刺史無奏薦之例從之巳酉以太子少保李琪爲刑部尙書庚戌幽州奏契丹冦新城是日詔諸軍將校自檢校司空以下宜賜葉謀定亂匡國功臣自檢校僕射尙書常侍及諫議大夫並賜忠果拱衞功臣初帶憲銜者並賜忠烈功臣節級長行並賜扈蹕功臣中書門下上言州縣官在任考滿卽具關申送吏部格式本道不得差攝官替正官從之【五代會要同光二年中書門下奏刺史縣令有政績尢異爲眾所知武招復戶口能增加賦稅者或辧雪寃獄能拯人命者或去害物之積立利世之新規有益時政爲眾所推者卽仰本處逐件分明聞奏當儀奬擢或在任貪猥誅戮生靈公事不治爲政怠惰亦知懲罰其州縣官任滿三考卽具闕中送吏部格式侯勑除銓注其本道不得差攝官替正授者從之】有司上言皇帝四月一日禦文明殿受冊徽號合服衮冕禦殿前一日散齋於內殿從之是日李嗣源上表乞退兵權詔不允日時伶人景進用事閹官竸進故重臣憂懼拜章請退癸丑左諫議大夫竇専上言請廢租庸使名目事歸三司疏奏不服唐州奏木連理詔先省員官除巳別授官外其左散騎常侍李文矩等三十人卻復舊官太子詹事石戩等五人宜以本官致仕將作少監岑保嗣等十四人續勅處分丙辰責授萊州司戶鄭班等一十一人並量移近地尙書戶部侍郎知貢舉趙頎卒以中書舍人裴皥權知貢舉禁用鉛錫錢丁巳中書門下奏懿祖陵請以永興爲名獻祖陵請以長寜爲名太祖陵請以建極爲名從之淮南楊遣使貢賀郊天禮物【十國春秋吳世家王遣右衛上將軍許確進賀郊天錄二十兩錦綺羅一千二百疋細茶五百斥象牙四株犀角十株於唐】戊午詔應南郊行事官並付三銓磨勘優與處分巳未以大理卿張紹珪充制置安邑解縣兩池榷鹽使辛左龍武軍以皇子繼岌代張全義判六軍諸衛事故也癸亥以彰武保大等軍節度使北平王髙萬興可依前延州鄜州節度使檢校太保兼中書令北平王甲子幸東宅夏四月己巳朔帝禦文明殿具兗冕受冊尊號曰昭文睿武至徳光孝皇帝壬申以成徳軍節度行軍司馬權知府事任圜爲檢校石僕射權北面水陸轉運制置使甲戌以順義軍畱後華溫琪依前檢校太保充畱後乙亥以天策上將軍武安等軍節度使守太師中書令楚王馬殷可依前守太師兼尙書令詔在京諸道節度使刺史令各歸本任丁丑以前幽州節度使內外藩漢馬步總管檢校太師兼中書令李存審爲宣武軍節度使餘如故巳夘帝禦文明殿冊魏國夫人劉氏爲皇后庚辰賜郭彥威姓名曰紹眞癸未以宋州節度使李繼安依前檢校太尉同平章事宋州節度使以許州節度使李繼衝依前檢校太尉同平章事宋州節度使以襄州節度使孔勍依前檢校太傅同平章事襄州節度使甲午以樞宻副使通議大夫行內侍省內侍宋唐王爲左監門衛將軍同正依前樞宻副使以內客省使通議大夫行內侍省內侍楊希朗爲右監門衛將軍同正依前內客省使並賜推忠匡佐功臣車駕幸龍門丙戌回鶻遣使貢方物巳丑以夏州節度使李仁福依前檢校太師兼中書令夏州節度使封朔方王以朔方河西等軍節度使韓洙依前檢校太傅兼侍中充朔方河西等軍節度使靈鹽威警雄涼甘肅等州觀察使辛卯以宣徽南院使判內侍省兼內局特進左監門將軍同正李紹宏爲右領軍衛上將軍癸巳以靜江軍節度使扶風郡王馬賨爲檢校太師兼中書令依前靜江軍節度使以朗州節度使馬希振爲檢校太傅兼侍中依前朗州節度使鳳翔節度使秦玉李茂貞薨丙申潞州小校楊立據城叛以李嗣源爲招討使陜州畱後李紹眞爲副率師以討之

舊五代史卷三十一

舊五代史卷三十一攷證

唐莊宗紀五開府儀同三司守尙書令秦王李茂貞秦王通鑑作岐王

鎭州奏契丹塞詔李嗣源率師屯邢州案通鑑詔橫海節度使李紹斌北京指揮使李從珂帥騎兵分道備之與是書異

靈鹽威警雄涼甘肅等州觀察使案威警疑當作威涇攷通鑑注云警州在涇原西今仍其舊

舊五代史卷三十一攷證﹤史部﹐正史類﹐舊五代史﹥

欽定四庫全書

舊五代史卷三十二

宋門下侍郎參知政事監修國史薛居正等撰

唐書第八

莊宗紀六

同光二年夏五月己亥帝禦文明殿冊齊王張全義爲太尉禮畢全義赴尙書首領事左諫議大夫竇專不降階爲禦史所劾專援引舊典宰相不能詰寢而不行庚子太常卿李燕卒壬寅以教坊使陳俊爲景州刺史內園使儲徳源爲憲州刺史皆梁之伶人也初帝平梁俊與徳源皆爲寵伶周匝所薦帝因許除郡郭崇韜以爲不可伶官言之者眾帝密召崇韜謂之曰予已許除郡經年未行我慙見二人卿當屈意行之故有是命【淸異錄同光旣卽位猶襲故態身預俳優尙方進禦中褁名品日新今伶人所頂尙有傳其遺制者】甲辰以兗州節度使李紹欽依前檢校太保兗州節度使進封開國侯以邠州節度使韓恭依前檢校太保邠州節度使進封開國伯丙午以福建節度使閩王王審知依前檢校太師守中書令福建節度使戊申幸郭崇韜第己酉詔天下收拆防城之具不得修濬池隍以西都畱守京兆尹張筠依前檢校太保充西都畱守甲寅以滄州節度使李紹斌充東北面招討使以兗州節度李紹欽爲副招討使以宣徽使李紹宏爲招討都監率大軍渡河而北時幽州上言契丹將冦河朔故也乙卯潞州叛將楊立遣使健步奉表乞行赦宥帝令樞密副使宋唐玉賫勑書招撫幽州上言契丹營於州東南丙辰渤海國王大諲譔遣使貢方物以澶州刺史李審益爲幽州行軍司馬蕃漢內外都知兵馬使辛酉故澤潞節度使丁防贈太師詔割復州爲荊南屬郡壬戌以權知鳯翔軍府事涇州節度使李曮爲起復云麾將軍右金吾大將軍同正依前檢校太尉兼中書令充鳯翔節度使乙丑以權知歸義軍畱後曹義金爲歸義軍節度使沙州刺史檢校司空丙寅李嗣源奏收復潞州幽州上言新授宣武軍節度使李存審卒六月甲戌中書侍郎兼吏部尙書平章事文館大學士豆盧革加右僕射餘如故侍中監修國史兼樞密使鎭州節度使郭崇韜進爵邑加功臣號中書侍郎平章事集賢殿大學士趙光加兼戶部尙書禮部侍郎平章事韋說加中書侍郎宋州奏節度使李紹安卒丙子李嗣源遣使部送潞州叛將楊立等到闕並磔於市潞州城峻而隍深至是帝命剗平之因詔諸方鎭撤防城之備焉丁丑有司上言洛陽己建宗廟其北京太廟請停從之甲申以衞國夫人韓氏爲淑妃燕國夫人伊氏爲徳妃仍令所司擇日冊命故河東節度副使守左諫議大夫李襲吉贈禮部尙書故河東節度副使禮部尙書蘇循贈左僕射故河東觀察判官檢校右僕射司馬揆贈司空故河東畱守判官工部尙書李敬義贈右僕射丙戌以順義軍節度使李令錫爲許州節度使以前保義軍畱後李紹眞爲徐州節度使以徐州節度使李紹榮爲宋州節度使戊子汝州防禦使張繼孫賜死於本郡繼孫卽齊王張全義之假子也本姓郝氏爲兄繼業等訟其陰事故誅之【冊府元載張繼業爲河陽兩使畱後荘宗冋光二年六月繼業上疏稱弟繼孫本姓郝有母尙在父全義養爲假子令管衙內兵士自皇帝到京繼孫私藏兵甲招置部曲砍圖不軌兼私家淫縱無別無義臣若不自陳恐累家族勑曰有善必賞所以勸忠孝之方有惡必誅所以絕姦邪之迹其或罪狀騰於眾口醜行布於近親須舉朝章冀明國法汝州防禦使張繼孫本非張氏子孫自小丐飬以至成立備極顯榮而不酬撫育之防履謙恭之道擅行威福常恣姦凶侵奪父權惑亂家事縱鳥獸之行畜梟獍之心有識者所不忍言無賴者實爲其黨而又橫徵暴斂虐法峻刑藏兵器於私家殺平人於廣陌罔思悛攺難議矜容宜竄逐於遐方仍還歸於姓氏俾我勲賢之族永除污穢之風凡百臣僚宜體朕命可貶房州司戶參軍同正兼勒復本姓尋賜自盡仍籍沒資產】己丑以回鶻可汗仁美爲英義可汗詔攺輝州爲單州庚寅故左僕射裴樞右僕射裴贄崔逺並贈司徒故靜海軍節度使獨孤損贈司空故吏部尙書陸扆贈右僕射故工部尙書王溥贈右僕射裴樞等六人皆前朝宰輔爲梁祖所害於白馬驛至是追贈焉壬辰以天平軍節度使蕃漢總管副使開府儀同三司檢校太尉兼中書令李嗣源爲宣武軍節度使蕃漢馬步總管餘如故甲午以樞密使特進左領軍衞上將軍知內侍省事張居翰爲驃騎大將軍守左驍衞上將軍進封開國伯賜功臣號秋七月戊戌朔故宣武軍節度使李存審男彥超進其父牙兵八千七百人已亥中書門下奏每年南郊壇四祠祭太微宮五薦獻並宰臣攝太尉行事惟太廟遣庶僚行事此後太廟祠祭亦望差宰臣行事從之乙已汴州雍丘縣大風拔木傷稼曹州大雨平地水三尺丙午以襄州節度使孔勍爲潞州節度使李存霸爲鄆州節度使乙酉幸龍門之雷山祭天神從北俗之舊事也辛亥以鄆州副使李紹珙爲襄州畱後以前澤州刺史董璋爲邠州畱後戊午西川王衍遣僞署戶部侍郎歐陽彬來朝貢稱大蜀皇帝上書大唐皇帝庚申以應州爲云州屬郡升新州爲威塞軍節度使以嬀儒武等州爲屬郡壬戌皇子繼岌妻王氏封魏國夫人幽州奏契丹按巴堅東攻渤海八月己已詔洛京應有隙地任人請射修造有主者限半年令本主自修蓋如過限不見屋宇許他人占射【五代防要載此詔云藩方侯伯內外臣僚於京邑之中無安居之所亦可請射各自修營】辛未北京副畱守太原尹孟知祥加檢校太傅增邑賜功臣號帝畋於西苑癸酉以租庸副使守衞尉卿孔謙爲租庸使以右威衞上將軍孔循爲租庸副使甲戌以權知汴州軍州事翰林學士承旨戶部尙書盧質爲兵部尙書依前翰林學士承旨仍賜論思匡佐功臣丙子以云州刺史鴈門以北都知兵馬使安元信爲大同軍節度畱後以隰州刺史張廷裕爲新州威塞軍節度畱後丁丑樞密使郭崇韜上表請退不允戊寅租庸使守禮部尙書王正言罷使守本官辛已詔諸道節度觀察防禦團練使刺史並於洛陽修宅一區中書門下上言請今後諸道除節度副使雨使判官外其餘職員並諸州軍事判官各任本處奏辟從之【五代會要同光二年八月八日中書門下奏諸道除節度使及兩使判官除授外其餘職員並軍事判官伏以翹車著詠戔帛垂文武重弓旌以光尊俎由是副已知之薦成接士之榮必當備悉行藏習知才行允奉幕中之畫以稱席上之珍爰自僞梁頗乖斯義皆從除授以佐藩宣因緣多事之秋慮爽得人之選將期推擇式示更張今後諸道除節度副使判官兩使除授外其餘職員並諸州軍判官等並任本道本州各當辟舉其軍事判官仍不在奏官之限】汴州奏大水損稼癸未租庸使孔謙進封防稽縣男仍賜丰財贍國功臣淮南楊溥遣使貢方物宋州大水鄆曹等州大風雨損稼丁亥中書門下侍郎奏請差左丞崔沂吏部侍郎崔貽孫給事中鄭韜光李光序吏部員外郎盧損等同詳定選司長定格循資格十道圖從之【五代會要同光二年八月中書門下奏吏部三銓下省南曹廢置甲庫格式流外銓等司公事並系長定格循資格十道圖等前件格文本朝創立檢制姦濫倫敍官資頗謂精詳久同遵守自亂離之後巧僞滋多兼同光元年八月車駕在東京權判工部員外郎盧重本司起請一卷並以興復之始務切懷來凡有條流多失根本以至冬集赴選人並南郊行事官及陪位宗子共一千三百餘人銓曹檢勘之時互有援引去畱之際不絕爭論若又依違必長訛濫望差權判尙書省銓左丞崔沂吏部侍郎崔貽孫給事中鄭韜光李光序吏部員外郎盧損等同詳定舊長定格十資格十道圖務令簡要可久施行從之】癸已放朝參三日以霖雨故也陜州奏河水溢岸乙未中書門下上言諸陵臺令丞請停以本縣令知陵臺事從之九月癸卯畋於西北郊幽州上言契丹按巴堅自渤海國廻軍內園新殿成名曰長春殿戊申以中書舍人權知貢舉裴皥爲禮部侍郎以前鄭州防禦副使姜道爲太僕卿侍中郭崇韜奏應三銓注授官員等內有自無出身入任買覓名告勑今將骨肉文書楷攺姓名或歷任不足妄稱失墜或假人防緒托形勢論屬安排參選所司隨例注官如有人陳告特議超奨其所犯人檢格處分若同保人內有僞濫者並當駮放應有人身死之處今後並須申報本州於告身上批書身死月日分明付子孫今後銓司公事至春末並須了畢從之銓綜之司僞濫日久及崇韜條奏之後澄汰甚嚴放棄者十有七八眾情亦怨之已酉司天臺請禁私歷日從之庚戌有司自契丹至者言女眞回鶻黃頭室韋合勢侵契丹壬子有司上言八月二十二日夜熒惑犯星二度星周分也請依法禳之於京城四門懸東流水一罌兼令都市嚴備盜火止絕夜行從之甲寅幸郭崇韜第置酒作樂乙卯以前振武節度使安北都防馬存可依前檢校太尉兼侍中充寧逺軍度容管觀察使存湖南馬殷之弟也丙辰黒水國遣使朝貢契丹冦幽州戊午宣宰臣於中書磨勘吏部選人謬濫者焚毀告勑冬十月戊辰帝畋於西北郊己已故安義節度使贈太尉隴西郡王李嗣昭贈太師庚午正衙命使冊淑妃韓氏徳妃伊氏以宰臣豆盧革韋說充冊使辛未詔今後支郡公事須申本道騰狀奏聞租庸使各有徴催秖牒觀察使貴全理體契丹寇易定北鄙壬申故大同軍防禦使李存璋贈太尉鄆州奏淸河泛溢壞廬舍癸未畋於石橋甲戌河南尹張全義上言萬壽節日請於嵩山開璢璃戒壇度僧百人從之乙亥故守太師尙書令秦王李茂貞追封秦王賜諡曰忠敬丁丑皇后差使賜兗州節度使李紹欽湯藥時皇太后行誥命皇后劉氏行教命互遣使人宣逹藩後紊亂之人不敢言已卯汴鄆二州奏太水庚辰以前太僕卿楊遘爲大理卿黨項進白驢奚王李紹威進駞馬幽州奏契丹入寇至近郊辛已故天雄軍節度副使王緘贈司空壬午以天下兵馬都元帥尙父守尙書令吳越國王錢鏐可依前天下兵馬都元帥尙父守尙書令封吳越國王癸未幸小馬坊閱馬甲申以兩浙兵馬畱後淸海軍節度嶺南東道觀察等使守太尉兼侍中廣州刺史錢元瓘爲檢校太師兼中書令充兩浙節度觀察畱後餘如故以鎭東軍節度副大使江南管內都招討使建武軍節度嶺南西道觀察等使檢校太傅守侍中知蘇州中吳軍軍州事行邕州刺史錢元璙爲檢校太尉兼中書令餘如故辛卯天平軍監軍使柴重厚可特進右領衞將軍同正充鳯翔監軍使甲午以宣武軍節度押牙李從溫李從璋李從榮李從厚李從璨並銀靑光祿大夫檢校右防騎常侍兼禦史大夫宣武軍節度押牙李從臻可檢校國子祭酒兼禦史中丞自從溫而下皆李嗣源諸子也十一月丙申靈武奏甘州回鶻可汗仁美卒其弟狄銀權主國事吐渾白都督族帳移於代州東南己亥幸六宅宴諸弟壬寅尙書左丞判吏部尙書銓事崔沂貶麟州司馬吏部侍郎崔貽孫貶朔州司馬給事中鄭韜光貶寧州司馬吏部員外盧損貶府州司戶時有選人吳延皓取亡叔告身故舊名求仕事發延皓付河南府處死崔沂已下貶官宰相豆盧革趙光韋說詣閤門待罪詔釋之癸卯帝畋於伊闕侍衞金槍馬萬餘騎從帝一發中大鹿是日命從官拜梁祖之陵物議非之其夕宿於張全義之別墅甲辰宿伊闕縣乙已宿椹磵時騎士圍山防夜顚墜崖谷死傷甚眾丙午復命衞兵分獵殺獲萬計是夜方歸京城六街火炬如晝丁未賜羣臣鹿肉有差庚戌制攺節將一十一人功臣號辛亥以兵部侍郎李徳休爲吏部侍郎壬子日南至百官拜表稱賀以昭儀侯氏爲汗國夫人昭容夏氏爲虢國夫人昭媛白氐爲沛國夫人出使美宣鄧氏爲魏國夫人禦正楚眞張氏爲涼國夫人司簿徳美周氏爲宋國夫人侍眞吳氏爲渤海郡夫人其餘並封郡夫人丁已河中節度使守太師兼尙書令西平王李繼麟可依前守太師兼尙書令河中防國軍節度使西平王仍賜鐡劵戊午幸李嗣源李紹榮之第縱酒作樂是日鎭州地震契丹冦蔚州十二月戊辰幸西苑校獵己巳詔汴州節度使李嗣源歸鎭【通鑑云己巳命宣武軍節度使李嗣源將宿衛兵三萬七千人赴汴州遂如幽州禦契丹】庚午帝與皇后劉氏幸張全義第酒酣帝命皇后拜全義爲養父全義惶恐致謝復出珍貨貢獻翼日皇后傳制命學士艸謝全義書學士趙鳯密疏陳國後無拜人臣爲父之禮帝𨿽嘉之竟不能已其事壬申以教坊使王承顏爲興州刺史丙子詔取來年正月七日幸魏州庚辰畋於近郊至夕還宮壬午契丹寇嵐州黨項遣使貢方物乙酉幸龍門佛寺祈雪丙戌以徐州節度使李紹眞爲北面行營副招討使戊子李嗣源奏部署大軍自宣武軍北徵淮南楊溥遣使貢獻己丑幸龍門庚寅詔河南尹張全義爲洛京畱守判在京諸軍事是日日傍有背气凡十二同光三年春正月甲午朔帝禦明堂殿受朝賀仗衞如式丙申詔以昭宗少帝山陵未備宜令有司別選園陵攺葬尋以年饑財匱而止契丹寇幽州戊戌詔起今後特恩授官及侍衞諸軍將校內諸司等官其告身官給舊例朱膠錢臺省禮錢並停其餘合徴臺省禮錢比舊數五分中許徴一分特恩者不徴兵吏部兩司逐月各支錢四十貫文充吏人食直少府監鑄錢造印文今後不得徴納銅炭價直其料物官給庚子車駕發京師幸鄴以前許州節度使李紹衝爲太子少保以前邠州節度使韓恭爲右金吾大將軍充兩街使以前安州節度使朱漢賓爲左龍武統軍庚戌車駕至鄴命靑州節度使符習修酸棗河隄先是梁末帝次河隄引水東注至鄆濮以限我軍至是方修之丙辰幽州上言節度使李存賢卒二月甲子朔詔興唐府管內有百姓隨絲鹽錢每兩與減五十文逐年所俵蠶鹽每防與減五十文小菉豆稅每畆與減放三升都城內所徴稅絲水與除放丙寅定州節度使王都來朝丁卯畋於近郊己已召從臣擊毬於鞠埸辛未許州上言襄城葉縣準勑割隸汝州其扶溝等縣請郤隸當州從之甲戌以滄州節度使李紹斌爲幽州節度使依前檢校太保以大同軍畱後安元信爲滄州節度使乙亥幸王莽河射鴈丙子李嗣源奏涿州東南殺敗契丹生擒首領三十人符習奏修隄役夫遇雪寒逃散樞密使郭崇韜上表辭兼鎭時帝命李紹斌鎭幽州以其時望未重欲以李嗣源爲鎭帥且爲紹斌聲援移郭崇韜兼領汴州召崇韜議之崇韜奏以爲當因懇辭兼領庚辰以宣武軍節度使李嗣源爲鎭州節度使辛已以皇子繼潼繼嵩繼蟾繼峣並檢校司徒皆衝幼未出閤突厥渤海國皆遣使貢方物帝幸近郊射鴈甲申以樞密使郭崇韜爲依前守侍中監修國史兼樞密使加食邑實封廣南劉巖遣使奉書於帝稱大漢國王致書上大唐皇帝乙酉帝射鴨於郭泊丙戌定州節度使檢校太尉兼侍中王都進封開國公加食邑實封戊子幸近郊射鴈工部尙書崔柅卒贈右僕射三月癸已朔賜扈從諸軍將士優給自二十千至一千甲午振武軍節度使洛京內外蕃漢馬步使朱守殷奏昨修月陂隄至徳宮南獲玊璽一紐獻之詔示百官驗其文曰皇帝行寶四字方圓八寸厚二寸背紐交龍光瑩精妙守殷又於役所得古文錢四百六十六內二十六文曰得一元寶四百四十曰順天元寶上之【龎元英文昌雜錄云同光三年洛京積善坊得古文錢曰得一元寶順天元實史不載何代鑄錢近見錢氏錢譜云史思明再陷洛陽鑄得一錢賊黨以爲得一非佳號乃攺順天蓋史思明所鑄錢也】丙申寒食節帝與皇后出近郊遙饗代州親廟庚子詔取三月十七日車駕歸洛京壬寅符習奏修河隄畢功戊申帝召郭崇韜謂曰朕思在徳勝寨時霍彥威段凝皆予之勍敵終日格鬭戰聲相聞安知二年之間在吾廡下吾無少康光武之才一旦重興基構者良由二三勲徳同心輔翼故也朕有時夢寢如在戚城思念曩時挑戰鏖兵勞則勞矣然而掦旌伐鼓差慰人心殘壘荒溝依然在目予欲按徳勝故寨與卿再陳舊事崇韜曰此去澶州不遠陛下再觀戰地益知王業之艱難豈不韙哉已酉車駕發鄴宮辛亥至徳勝城登城四望指戰陣之處以諭宰臣渡河南觀廢柵舊阯至楊村寨防河至戚城置酒作樂而罷壬子淮南楊遣使朝貢東京副畱守張憲奏諸營家口一千二百人逃亡以艱食故也時宮苑使王允平伶人景進爲帝廣采宮人不擇良家委巷殆千餘人車駕不給載以牛車累累於路焉庚辰車駕至自鄴辛酉詔本朝以雍州爲西京洛州爲東都並州爲北都近以魏州爲東京宜依舊以洛京爲東都魏州攺爲鄴都與北都並爲次府夏四月癸亥朔日有蝕之以租庸副使孔循權知汴州軍州事丙寅淮南楊遣使貢方物壬申幸甘泉亭癸酉詔翰林學士承旨盧質覆試新及第進士【五代防要時以新及第進士符防正等尙於浮議故命盧質覆試】租庸使奏時雨久愆請下諸道州府依法祈禱從之乙亥帝與皇后幸郭崇韜第又幸左龍武統軍朱漢賓之第戊寅以耀州爲團練州其順義軍額宜停庚辰帝侍皇太后幸防節園遂幸李紹榮之第辛已以旱甚詔河南府徙市造五方龍集巫禱祭癸未以兗州節度使李紹欽爲鄧州節度使丁亥以鎭州節度使李嗣源兼北面水陸轉運使以徐州節度使李紹眞爲副禮部貢院新及第進士四人其王澈攺爲第一桑維翰第二符防正第三成僚第四禮部侍郎裴皥旣無黜落特議寛容今後新及第人過堂日委中書門下精加詳覆陜州奏木連理庚寅中書侍郎兼工部尙書平章事趙光卒廢朝三日五月壬辰朔淮南楊貢端午節物丁酉皇太妃劉氏薨於晉陽廢朝五日帝於興安殿行服時皇太后欲奔喪於晉陽百官上表請畱乃止戊戌以鎭州行軍司馬知軍府事任圜爲工部尙書戊申幸龍門廣化寺祈雨己酉黒水女眞皆遣使朝貢戊午以鳯州衙內馬步軍都指揮使李繼昶爲涇州節度使檢校太傅己未詔天下見禁罪人如無大過速令疎放幸元廟禱雨六月癸亥云州上言去年契丹從磧北歸悵逹靼因相掩擊其首領裕悅族帳自磧北以部族羊馬三萬來降已到南界今差使人來赴闕奏事甲子太白晝見丁卯以滄州節度使安元信充北面行營馬步軍都排陣使辛未以宗正卿李紓充昭宗少帝攺卜園陵使壬申京師雨足自是大雨至於九月晝夜陰晦未嘗澄霽江河漂溢隄防壞決天下皆訴水災丁丑詔吳越王錢鏐將行冊禮準禮文合用竹冊宜令所司修制玉冊時郭崇韜秉政以爲不可樞密承旨段徊贊其事故有是命癸丑以天徳軍節度使管內蕃漢都知兵馬使劉承訓爲天徳軍節度觀察畱後丙戌詔曰闗內諸陵頃因防亂例遭穿穴多未掩修其下宮殿宇法物等各令奉陵州府據所管陵園修制仍四時各依舊例薦饗每陵仰差近陵百姓二十戶充陵戶以備灑掃其壽陵等一十陵亦一例修掩量置陵戶戊子以刑部尙書李琪充昭宗少帝攺卜園陵禮儀使己丑以工部郎中李途爲京北少尹充修奉諸陵使辛卯詔括天下私馬【五代防要詔下河南河北諸州和市戰馬官吏除一匹外匿者坐罪】將收蜀故也【三楚新錄莊宗謂髙季興曰今天下負固不服者惟吳蜀耳朕欲先有事於蜀而蜀地險阻尢難江南才隔荊南一水朕欲先之卿以爲何如季興對曰臣聞蜀地富民饒獲之可建大利江南國貧地狄民少得之恐無益臣願陛下釋吳先蜀時荘宗意亦欲伐蜀及聞季興之言果大悅】

舊五代史卷三十二

舊五代史卷三十二攷證

唐莊宗紀六內園使案歐陽史作內園裁接使攷五代防要內園裁接使系梁時雜使創置之官

契丹按巴堅東攻渤海案遼史太祖紀天贊三年五月渤海殺其刺史張秀實而掠其民於東攻渤海之事闕而不載攷五代防要同光二年七月契丹東攻渤海與是書同

每兩與減五十文案五代防要作每兩與減放五文已酉車駕發鄴宮辛亥至徳勝城案五代春秋作庚子帝幸鄴都遂幸徳勝故城據是書則己酉發鄴宮辛亥至徳勝城與五代春秋異蓋五代春秋只以詔下之日爲據也

庚辰車駕至自鄴庚辰歐陽史作庚申考通鑑及五代春秋皆作庚辰據上文正月甲午朔二月甲子朔三月癸已朔則三月不得有庚辰也蓋其誤始於是書而通鑑五代春秋皆襲其訛耳今姑從原本仍爲辧正於此

夏四月癸亥朔案五代春秋作辛亥朔通鑑從是書中書侍郎兼工部尙書平章事趙光卒案是書二年六月光加兼戶部尙書此處作工部前後互異未知何故

按巴堅舊作阿保機今攺裕悅舊作於越今攺

舊五代史卷三十二考證

欽定四庫全書

舊五代史卷三十三

宋門下侍郎參知政事監修國史薛居正等撰

唐書第九

莊宗紀七

同光三年秋七月丁酉以久雨詔河南府依法祈晴滑州上言黃河決壬寅皇太后崩於長壽宮帝執喪於內出遺令以示於外癸夘帝於長壽宮成服百官於長壽宮幕次成服後於殿前立班奉慰乙巳宰臣上表請聽政不允表再上勅旨宜廢朝七日丁未文館上言請依六典攺文館爲崇文館從之時樞宻使郭崇韜亡父名豆盧革希崇韜指奏而攺之【五代防要同光三年勅云崇文館比與文館並置今請攺稱頗恊舊典蓋豆盧革曲爲之說也】洛水泛漲壞天津橋以舟濟渡日有覆溺者己酉宰臣百官上表請聽政又請復常膳表凡三上以刑部尙書李琪充大行皇太后山陵禮儀使河南尹張全義充山陵橋道排頓使孔謙充監防使壬子河陽陜州上言河溢岸以禮部尙書王正言爲戶部尙書以禦史中丞崔恊爲禮部尙書以刑部侍郎史館修撰判館事崔居儉爲禦史中丞以尙書左丞歸藹爲刑部侍郎陜州上言河漲二丈二尺壞浮橋入城門居人有溺死者乙夘汴州上言汴水泛漲恐漂沒城池於州城東西權開壕口引水入古河澤潞上言自今月一日雨至十九日未止戊午以刑部尙書判太常卿兼判吏部尙書銓事李琪爲吏部尙書依前判太常卿以兵部侍郎集賢殿學士判院事盧文紀爲吏部侍郎以給事中李光序爲尙書右丞許州滑州奏大水八月壬戌詔諸司人吏不許諸處奏薦如有勞績只許本司奏聞詔有司吳越王印宜以黃金鑄成其文曰吳越國王之印丁夘帝釋服百官奉慰於長壽宮戊辰客省使李嚴使蜀回初帝令往市蜀中珍玩蜀法嚴峻不許奇貨東出其許市者謂之入艸物嚴不獲珍貨歸而奏之帝大怒曰物歸中夏者命之曰入艸王衍寜免爲入艸之人耶由是伐蜀之意銳矣庚辰幸壽安山陵作所鄴都大水禦河泛溢癸未河南縣令羅貫長流崖州尋委河南府決痛杖一頓處死坐部內橋道不修故也及死人皆寃之甲申山陵禮儀使奏山陵封城之內先有丘墳合令子孫攺卜舊例給其所費無子孫者官爲瘞藏如是五品以上官所司仍以禮致祭從之鳯翔奏大水己酉中書門下上言據禮儀使狀凖故事太常少卿定大行太后諡議太常卿署定訖告天地宗廟伏準禮文賤不得誄貴子不得爵母后必諡於廟者受成於祖宗今大行太后諡請太常卿署定後集百官連署諡狀訖讀於太廟太祖皇帝室然後差丞郎一人撰冊文別定日命太尉上諡冊於西宮靈座同日差官告天地太防宮宗廟如常告之儀從之靑州大水蝗己丑以襄州畱後李紹珙爲襄州節度使以邠州畱後董璋爲邠州節度使九月辛夘朔河陽奏黃河漲一丈五尺癸巳中書上言大行皇太后諡議合讀於太廟太祖室其日集兩省禦史臺五品以上尙書省四品已上諸司三品已上官於太廟序立從之鎭州衛州奏水入城壞廬舍乙未制封第三子鄴都畱守興聖宮使檢校太尉同平章事判六軍諸衛事繼岌爲魏王幸壽安陵庚子襄州奏漢江漲溢漂溺廬舍是日命大舉伐蜀詔曰朕夙荷丕基乍平僞室非不欲寵綏四海恊和萬邦庶正朔以遐同俾人倫之有序其或地居陬裔位極驕奢殊乖事大之規但蘊偸安之計則必徴諸典訓振以皇威爰興伐罪之師冀遏亂常之黨蠢玆蜀主世負唐恩間者父總藩宣任居統制屬朱溫東離汴水致昭皇西幸岐陽不務扶持反懷顧望盜據劍南之土宇全虧閫外之忳誠先皇帝早在並門將興霸業彼旣防馳書幣此亦復展謝儀後又特發使人専持聘禮彼則更不回一介之使答咫尺之書星嵗俄移歡盟頓阻朕頃遵遺訓嗣統列藩追昔日之來誠繼先皇之舊好累馳信幣皆絕酬還背食言棄同卽異今觀孽防紹據山河委閹宦以持權憑阻修而僭號早者曾上秦王緘札張皇蜀地聲塵形侮黷之言辭謗親賢之勲徳昨朕風驅銳旅電掃凶渠復已墜之宗祧纘中興之歷數捷音旋報復命仍稽使來而尙抗書題情動而先誇險固加以宋光葆輒陳狂計別啟姦謀將欲北顧秦川東窺荊渚人而無禮罪莫大焉昨客省使李嚴奉使銅梁近歸金闕凡於奏對備述端由其宋光嗣相見之時於坐上便有言說先問契丹彊弱次數秦王是非度此包藏可見情狀加以疏逺忠直朋比姦雄內則縱恣輕華競貪寵位外則滋彰法令蠧耗生靈旣徳力以不量在神祗之共憤今命興聖宮使魏王繼岌充西川四面行營都統命侍中樞密使郭崇韜充西川東北面行營都招討制置等使荊南節度使髙季興充西川東南面行營都招討使鳳翔節度使李曮充供軍轉運應接等使同州節度使李令徳充行營招討副使陜府節度使李紹琛充行營蕃漢馬步軍都排陣斬斫使西京畱守張筠充西川管內安撫應接使華州節度使毛璋充行營左廂馬步都虞侯邠州節度使董璋充行營右廂馬步都虞候客省使李嚴充西川管內招撫使總領闕下諸軍兼四面諸道馬步兵士取九月十八日進發凡爾中外宜體朕懷辛丑授魏王繼岌諸道行營都統餘如故繼岌旣授都統之命以梁漢顒充中軍馬步都虞兼馬步軍都指揮使張廷蘊爲中軍步軍都指揮使牛景章充中軍左廂馬軍都指揮使沈斌充中軍右廂馬軍都指揮使卓瓌充中軍左廂步軍都指揮使王贄充中軍右廂步軍都指揮使供奉官李從襲充中軍馬步軍都監髙品李廷安呂知柔充魏王衙通謁詔工部尙書任圜翰林學士李愚參魏王軍事丁未夕徧天陰雲北方有聲如雷野雉皆鳴俗所謂天狗落戊申魏王繼岌樞密使侍中郭崇韜進發西徵太子少師致仕薛廷珪卒贈右僕射甲寅幸壽安陵司天上言自七月三日大雨至九月十八日後方晴三辰行度不見丁巳幸尖山射鴈冬十月庚申朔宰臣及文武三品以上官赴長壽宮上大行皇太后諡曰貞簡皇太后辛酉幸甘泉遂幸壽安陵壬戌魏王繼岌率師至鳯翔先遣使馳檄以諭蜀部丁邜奉皇太后尊諡寶冊赴西宮靈座宰臣豆盧革攝太尉讀冊文吏部尙書李琪讀寶文百官素服班於長壽宮門外奉慰淮南楊溥遣使進慰禮己巳中書上言貞簡太后陵請以坤陵爲名從之初卜山陵帝欲祔於代州武皇陵奏議天子以四海爲家不當分其南北乃於壽安縣界別卜是陵【五代會要載中書門下奏議云人君以四海爲家不當分其南北洛陽是帝王之宅四時朝拜禮須便近不能逺幸代州今漢朝諸陵皆近秦雍國朝陵寢布列京畿後魏文帝自代遷洛之後園陵皆在河南兼勅功之家不許北葬今魏氏諸陵尙在京畿祔葬代州理未爲允從之】丙子以前翰林學士戶部侍郎馮道依前本官充職戊寅西徵之師入大散闗【九國誌趙庭隠傳云自入敵境卽禁兵士焚廬舍剽財物蜀人徳之】僞命鳯州節度使王承防故鎭屯駐指揮使唐景思次第迎降得兵一萬二千軍儲四十萬又下三泉得軍儲三十餘萬自是師無匱乏軍聲大振辛巳僞興州刺使王承鑑成州刺史王承朴棄城遁去康延孝大破蜀軍於三泉時王衍將幸秦州以其軍五萬屯於利州聞我師至遣步騎三萬逆戰於三泉延孝與李嚴以勁騎三千擊之蜀軍大敗斬首五千級餘眾奔潰王衍聞敗自利州奔歸成都斷吉柏津浮梁而去丁亥文武百官上表以貞簡皇太后靈駕發引請車駕不至山陵所戊子葬貞簡太后於坤陵己丑魏王繼岌至興州僞東川節度使宋光葆以梓綿劍龍普五州來降武定軍使王承肇以達蓬璧三州來降興元節度使王宗威以梁開通渠麟五州來降階州刺史王承嶽納符印請命秦州節度使王承休棄城自扶州路奔於西川【太平廣記引王氏見聞記云王承休握鋭兵於天水兵刃不舉旣知東軍入蜀遂擁麾下之師及婦女孩防萬餘口金銀繒帛於西蕃買路歸蜀沿路爲西蕃擄奪凍餓相踐而死迨至蜀存者百餘人惟與田宗汭等脫身而至魏王使人問之曰親握重兵何得不戰曰畏大王神武不敢當其鋒曰何不早降曰蓋緣王師不入封部無門納欵曰初入蕃部幾許人曰萬餘口今存者幾何曰才及百數魏王曰汝可償萬人之命遂斬之】十一月庚寅朔帝幸壽安號慟於坤陵戊戌以振武節度使朱守殷爲兗州節度使徐州鄴都上言十月二十五日夜地大震康延孝至利州修吉柏津浮梁僞昭武軍節度使林思諤來降辛丑魏王過利州帝賜王衍詔諭以禍福甲辰魏王至劍州僞武信軍節度使王宗壽以遂合渝瀘忠五州來降丁未髙麗國遣使貢方物康延孝李嚴至漢州王衍遣人送牛酒請降李嚴遂先入成都戊申祔貞簡皇太后神主於太廟己酉魏王至綿州王衍遣使上牋歸命庚戌皇弟鄆州節度使存霸滑州節度使存渥左金吾大將軍晉州節度使存乂邢州節度使存紀並授起復云麾將軍右金吾大將軍同正荊南節度使髙季興奏收復歸防忠等州辛亥魏王至徳陽僞六軍使王宗弼報王衍舉家遷於西宅宗弼權稱西川兵馬畱後又報僞樞密使宋光嗣景潤澄宣徽使李周輅歐陽晃同有異謀惑亂蜀主已梟斬訖【九國誌王宗弼唐師防鳯州衍遣三招討屯三泉以拒唐師未戰三招討俱遁走因令宗弼守綿谷而誅三招討宗弼遂與三招討同送欵於魏王乃還成都斬宋光嗣等函首送於魏王遷衍及母妻於西宮】壬子王衍遣使上表請降癸丑以吳越國馬步統軍使檢校太傅錢元球爲檢校太尉守侍中充靜海軍節度使乙夘魏王至西川城北丙辰蜀主王衍出降語在衍傳丁巳大軍入成都法令嚴峻市不易肆自興師凡七十五日蜀平得兵士三萬兵仗七十萬糧三百五十三萬錢一百九十二萬貫金銀共二十二萬兩珠玉犀象二萬紋錦綾羅五十萬得節度州十郡六十四縣二百四十九己丑禮儀使奏貞簡皇太后升祔禮畢一應宗廟伎樂及諸祀並請仍舊從之十二月壬戌以前云州節度使李存敬爲同州節度使以同州節度使檢校太保同平章事李令徳爲遂州節度使以邠州節度使檢校太保董璋爲劍南東川節度副大使知節度事以華州節度使毛璋爲邠州節度使以左金吾大將軍史敬鎔爲華州節度使丁夘以武寜軍節度副使李紹文爲兗州觀察畱後庚午宴諸王武臣於長春殿始用樂丙子以北京副畱守事太原尹孟知祥爲檢校太傅同平章事成都尹劍南西川節度副大使知節度事西山八國雲南都招撫等使以戶部尙書王正言爲檢校吏部尙書守興唐尹充鄴都副畱守以鄴都副畱守興唐尹張憲檢校吏部尙書太原尹充北京副畱守知畱守事己夘以臘辰狩於白沙皇后皇子宮人畢從庚辰次伊闕辛巳次潭泊壬午次龕澗癸未還宮是時大雪苦寒吏士有凍踣於路者伊汝之民饑乏尢甚衛兵所至責其供餉旣不能給因壞其什器撤其廬舍而焚之甚於剽刧縣吏畏恐竄避於山谷間甲申出禦札示中書門下以今嵗水災異常所在人戶流徙以避徴賦闗市之徵抽納繁碎宜令宰臣商量條奏丙辰第三姑宋氏封義寜大長公主長姊孟氏封瓊華長公主第十一妹張氏封瑤英長公主閏十二月甲午賜中書門下詔曰朕聞古先哲王臨禦天下上則以無偏無黨爲至治次則以足食足兵爲逺謀惟前修誠可師範朕纂承鳯歷嗣守鴻圖三載於玆萬機是總非不知五兵未弭兆庶多艱蓋賴卿等寅亮居懷康濟爲務冀盡數輿之理洞詢盍徹之規今則潛按方區備聆謠俗或力役罕均其勞逸或賦租莫辧於後先但以督促爲名煩苛不已被甲冑者何嘗充給趨朝省者轉困支持州閭之貨殖全疎天地之災祥屢應以至星辰越度旱澇不時農桑失業於丘園道殣相望於郊野生靈及此寢食寜遑豈非朕徳政未孚焦勞自拙者耶朕昨親援毫翰軫念瘡痍一則詢爾謀猷一則表予宵旰未披來奏轉撓於懷敢不翼翼罪躬幹幹軫慮咨爾四嶽弼予一人何不舉賢才禆寡昧百辟之內羣後之間莫不有盡忠者被掩其能抱器者艱陳其力或艸澤有遺逸之士山林多屈滯之人爾所不知吾將安訪卿等位尊調鼎名顯代天旣逢不諱之朝何恡由衷之說當宜歷告中外急訪英髦應在仕及前資文武官已下至艸澤之士有濟國治民除姦革獘者並宜各獻封章朕當選擇施行其近宣禦札亦告諭內外體朕意焉是時兩河大水戶口流亡者十四五都下供饋不充軍士乏食乃有鬻子去妻老弱采拾於野殍踣於行路者州郡飛挽旋給京師租庸使孔謙日於上東門外佇望其來算而給之加以所在泥潦輦運艱難愁嘆之聲盈於道路四方地震天象乖越帝深憂之問所司濟贍之術孔謙比以吏進故無保邦濟民之要務惟以急刻賦斂爲事樞密承旨段徊奏曰臣見本朝時或遇嵗時災歉國費不足天子將求經濟之要則內出朱書禦札以訪宰臣請陛下依此故事行之卽命學士艸詞帝親札以訪宰臣非帝憂民之實也時宰相豆盧革等依阿徇旨竟無所陳但云陛下威徳冠天下今西蜀平定珍寶甚多可以給軍水旱作沴天之常道不足以貽聖憂中官李紹宏奏曰俟魏王旋軍之後若兵額漸多饋挽難給請且幸汴州以便漕挽時羣臣獻議者亦多大較詞理迂濶不中時病惟吏部尙書李琪引古田租之法從權救獘之道上疏言之帝優詔以奬之丁酉詔僞蜀私署官員等惟名與器不可假人況是遐僻偏方僭竊僞署因時亂而濫稱名位歸國體而悉合削除但恐當本朝屯否之時有歷代簮纓之士旣陷彼土遂授僞官又慮有曾受本朝渥恩當時已居班秩須爲升降不可通同應僞署官至太師太傅及三少並太尉司徒司空侍中中書令左右僕射已上並宜降至六尙書臨時更約僞署髙抵爲六行次第階至開府特進金紫者宜令文班降至朝散大夫武班降至銀靑爵僞署將相已下與開國男余並不得更稱封爵其有功臣者削去【五代防要云其有功臣名號並宜削去】如是僞署節鎭伐罪之初率先向化及立功效者宜委繼岌崇韜臨時奬任其刺史但許稱使君不得更有檢校官其僞署班行正四品已上酌此降黜五品已下如不曽經本朝授官若材智有聞卽許於府縣中量材任使如無材智可錄止是蜀地土人並宜放歸田裏如是西班有稱統軍上將軍者若是本朝功臣子孫及將相之嗣並據人材髙下與諸衛小將軍府率中郎將次第授任如己小將軍已下據人材堪任使者宜委西川節度使衙前補押衙不堪任使者亦宜放歸田裏應已前降官除軍前量事迹任使外余並稱前銜候朝廷續據才行任使庚子彰武保大等節度使髙萬興卒甲辰淮南楊溥遣使朝貢乙巳以晉州節度使李存乂爲鄜州節度使以相州刺史李存確爲晉州節度使丙子兩省諫官上疏請車駕不巡幸汴州凡三上章乃允庚戌魏王繼岌奏遣秦州副使徐藹賫書招諭南詔蠻又奏防到兩川馬九千五百三十匹【淸異錄莊宗滅梁平蜀志頗自逸命蜀匠織十幅無縫錦爲被材被成賜名六合被】辛亥制皇第二弟存霸可封永王第三弟存美可封邕王第四弟存渥可封申王第五弟存乂可封睦王第六弟存確可封通王第七弟存紀可封雅王是嵗日旁有背气凡十三

舊五代史卷三十三

舊五代史卷三十三攷證

唐莊宗紀七禮部尙書王正言正言原本作直言今據歐陽史攺正

其許市者謂之入艸物入艸原本訛全艸今據通鑑及冊府元龜所引薛史攺正

鎭州衛州奏案原本脫鎭州二字今據冊府元龜所引薛史增入

太子少師致仕薛廷珪卒少師原本作少保今據列傳攺正

斷吉柏津吉柏通鑑作桔柏攷歐陽史亦作吉柏今仍其舊

梁僞昭武軍節度使林思諤來降思諤原本作世諤今據通鑑十國春秋攺正

僞武信軍節度使王宗壽以遂合渝瀘忠五州來降案九國誌王宗壽傳唐師入境郭崇韜遣使遺宗壽書宗壽不納聞衍降乃治裝赴闕歐陽史蜀世家亦言宗壽獨不降聞衍已銜璧大慟從衍東遷據是書則王衍未送欵宗壽已降疑聞之誤

丙辰蜀主王衍出降案王衍出降在十一月丙辰通鑑與是書同歐陽史作己酉蓋據上牋歸命而先書之其實己酉唐師尙在綿州未入成都也五代春秋作十二月蜀王衍降尢誤

辛巳次潭泊壬午次龕澗潭泊原本訛覃泊龕澗原本訛寵澗今並從通鑑攺正

長姊孟氏封瓊華長公主案通鑑以瓊華爲克讓女則莊宗之從姊也隆平集東都事略孟昶並云父知祥尙唐莊宗妹俱與是書異

日於上東門外佇望其來上東門原本作尙東門據通鑑注云洛城東面三門中曰建春左曰上東右曰永春今攺正

如是西班有稱統軍上將軍者西班原本作兩班今據五代防要攺正

第七弟存紀可封雅王雅王原本作睢王攷通鑑及歐陽史皆作雅王是書宗室亦作雅今攺正

舊五代史卷三十三攷證

欽定四庫全書

舊五代史卷三十四

宋門下侍郎參知政事監修國史薛居正等撰

唐書第十

莊宗紀八

同光四年春正月戊午朔帝不受朝賀契丹防渤海壬戌詔以去嵗因被災沴物價騰踴自今月三日後避正殿減膳撤樂以答天譴應去年遭水災州縣秋夏稅賦並與放免自壬午年已前所欠殘稅及諸色課利已有勅命放免者尙聞所在卻有徴收宜令租庸司切準前勅處分應京畿內人戶有停貯斛防者並令減價出糶如不遵行當令撿括西川王衍父子及僞署將相官吏除已行刑憲外一切釋放天下禁囚除十惡五逆官典犯贓屠牛毀錢放火刧捨持刃殺人準律常赦不原外應合抵極刑者遞降一等其餘罪犯悉與減降逃背軍健並放逐便癸亥河中節度使李繼麟來朝諸州上言準宣爲去年十月地震集僧道起消災道場甲子魏王繼岌殺樞宻使郭崇韜於西川夷其族丙寅百官上表請復帝膳凡三上表乃允之西川行營都監李廷安進西川樂官二百九十八人契丹防女眞渤海戊寅契丹按巴堅遣使貢良馬庚辰帝異母弟鄜州節度使存乂伏誅存乂郭崇韜之子婿也故亦及於禍是日以河中節度使守太師兼尙書令西平王李繼麟爲滑州節度使尋令朱守殷以兵圍其第誅之亦夷其族辛已吐渾奚各遣使貢馬鎭州上言部民凍死者七千二百六十人又奏準宣進花菓樹栽及抽樂人梅審鐸赴京甲申以鄆州節度使永王存霸爲河中節度使以滑州節度使申王存渥爲鄆州節度使乙酉內人景奼上言昭宗遇難之時皇屬千餘人同時遇害爲三穴瘞於宮城西古龍興寺北請攺從之仍詔河南府監防其事丙戌回鶻可汗阿都欲遣使貢良馬鎭州上言平棘等四縣部民餓死者二千五十人丁亥詔朱友謙同惡人史武等七人已當國法並籍沒家產武等友謙舊將時皆爲刺史並以無罪族誅【歐陽史丁亥殺李繼麟之將史武薛敬容周唐殷楊師太王景來仁白奉國滅其族】二月已丑以宣徽南院使知內侍省兼內勾特進右領軍衛上將軍李紹宏爲驃騎大將軍守左武衛上將軍知內侍省充樞宻使甲午以鄭州刺史李紹奇爲河陽節度使以樂人景進爲銀靑光祿大夫檢校右散騎常侍守禦史大夫進以俳優嬖幸善采訪閭巷鄙細事以啟奏復宻求妓媵以進恩寵特厚魏州錢谷諸務及招兵市馬悉委進監臨孔謙附之以希寵常呼爲八哥諸軍左右無不托附至於士人亦有因之而求仕進者毎入言事左右紛然屏退惟以防害熒惑爲意焉是日帝幸冷泉校獵乙未宰臣豆盧革上言請支州縣官實俸以責課效丙申武徳使史彥瓊自鄴馳報稱今月六日貝州屯駐兵士突入都城剽刧坊市初帝令魏博指揮使楊仁晸率兵戍瓦橋至是代歸有詔令駐於貝州上嵗天下大水十月鄴地大震自是居人或有亡去他郡者每日族談巷語云城將亂矣人人恐悚皆不自安十二月以戶部尙書王正言爲興唐尹知畱守事正言年耄風病事多忽忘比無經治之才武徳使史彥瓊者以伶官得幸帝待以腹心之任都府之中威福自我正言已下皆脇肩低首曲事不睱由是政無統攝姦人得以窺圖洎郭崇韜伏誅人未測其禍始皆云崇韜已殺繼岌自王西川故盡誅郭氏先是有宻詔令史彥瓊殺朱友謙之子澶州刺史建徽彥瓊夜半出城不言所往詰旦閽報正言曰史武徳夜半馳馬而去不知何往是日人情震駭訛言云劉皇后以繼岌死於蜀已行弒逆帝已晏駕故急徴彥瓊其言播於鄴市貝州軍士有私親寧於都下者掠此言於貝州軍士皇甫暉等因夜聚蒲博不勝遂作亂刧都將楊仁晸曰我輩十有餘年爲國家效命甲不離體已至吞並天下主上未垂防澤翻有猜嫌防戍邊逺經年離阻鄕國及得代歸去家起尺不令與家屬相見今聞皇后弒逆京邑巳亂將士各欲歸府寧親請公同行仁晸曰汝等何謀之過耶今英主在上天下一家從駕精兵不下百萬西平巴蜀威振華夷公等各有家族何事如此軍士乃抽戈露刃環仁晸曰三軍怨怒咸欲謀反茍不聽從須至無禮仁晸曰吾非不知此但丈夫舉事當計萬全軍人卽斬仁晸禆將趙在禮聞軍亂衣不及帯將逾垣而遁亂兵追及白刃環之曰公能爲帥否否則頭隨刃落在禮懼卽曰吾能爲之眾遂呼噪中夜燔刧貝郡詰旦擁在禮趨臨淸剽永濟館陶五日晚有自貝州來者言亂兵將犯都城都巡檢使孫鐸等急趨史彥瓊之第告曰賊將至矣請給鎧仗登俾拒守彥瓊曰今日賊至臨淸計程六日方至爲備未晚孫鐸曰賊來防我必倍道兼行一朝失機悔將何及請僕射率眾登陴鐸以勁兵千人伏於王莽河逆擊之賊旣挫勢須至離潰然後可以翦除如俟其防徒薄於城下必慮姦人內應則事未可測也彥瓊曰但訓士守城何須卽戰時彥瓊疑孫鐸等有他志故拒之是夜三更賊果攻北門彥瓊時以部眾在北門樓聞賊呼噪卽時驚潰彥瓊單騎奔京師遲明亂軍入城孫鐸與之巷戰不勝擕其母自水門而出獲免晡晚趙在禮引諸軍據宮城署皇甫暉趙進等爲都虞斬斫使諸軍大掠興唐尹王正言謁在禮望塵再拜是日眾推在禮爲兵馬畱後艸奏以聞帝怒命宋州節度使元行欽率騎三千赴鄴都招撫詔徴諸道之師進討丁酉淮南楊溥遣使賀平蜀已亥魏王繼岌奏康延孝擁眾反回冦西川遣副招討使任圜率兵追討之庚子福建節度副使王延翰奏節度使王審知委權知軍府事邢州左右步直軍四百人據城叛推軍校趙太爲畱後詔東北面副招討使李紹眞率兵討之辛丑元行欽至鄴都進攻南門以詔書招諭城中趙在禮獻羊酒勞軍登城遙拜行欽曰將士經年離隔父母不取勅防歸寧上貽聖憂追悔何及儻公善爲敷奏俾從渙汗某等亦不敢不攺過自新行欽曰上以汝輩有社稷功必行赦宥因以詔書諭之皇甫暉聚眾大詬卽壞詔行欽以聞帝怒曰收城之日勿遺噍類壬寅行欽自鄴退軍保澶州甲辰從馬直宿衛軍士王溫等五人夜半謀亂殺本軍使爲衛兵所擒磔於本軍之門丙午以右散騎常侍韓彥惲爲戶部侍郎丁未鄴都行營招撫使元行欽率諸道之師再攻鄴都戊申以洋州畱後李紹文爲夔州節度使詔河中節度使永王存覇歸藩已酉以樞宻使宋唐玉爲特進左威衛上將軍充宣徽南院使庚戌諸軍大集於鄴都進攻其城不克行欽又大治攻具城中知其無赦晝夜爲備朝廷聞之益恐連發中使促繼岌西徵之師繼岌以康延孝據漢州中軍之士從任圜進討繼岌端居利州不獲東歸是日飛龍使顏思威部署西川宮人至辛亥淮南楊溥遣使貢方物西京上言客省使李嚴押蜀主王衍至本府壬子以守太尉中書令河南尹兼河陽節度使齊王張全義爲檢校太師兼尙書令充許州節度使東川董璋奏準詔誅遂州節度使李令徳於本州夷其族癸丑湖南馬殷奏福建節度使王審知疾甚副使王延翰已權知軍府事請降旌節司天監上言自二月上旬後晝夜陰雲不見天象自二十六日方晴至月終星辰無變以右衛上將軍朱漢賔知河南府事甲辰命蕃漢總管李嗣源統親軍赴鄴都以討趙在禮帝素倚愛元行欽鄴城軍亂卽命爲行營招討使久而無功時趙太據邢州王景戡據滄州自爲畱後河朔郡邑多殺長吏帝欲親徵樞宻使與宰臣奏言京師者天下根本𨿽四方有變陛下冝居中以制之但命將出徵無煩躬禦士伍帝曰紹榮討亂未有成功繼岌之軍尙畱巴漢餘無可將者斷在自行樞宻使李紹宏等奏曰陛下以謀臣猛將取天下今一州之亂而云無可將者何也總管李嗣源是陛下宗臣創業已來艱難百戰何城不下何賊不平威略之名振於夷夏以臣等籌之若委以専徵鄴城之防不足平也帝素寛大容納無疑於物自誅郭崇韜朱友謙之後閹宦伶官交相防謟邦國大事皆聽其謀繇是漸多猜惑不欲大臣典兵旣聞奏議乃曰予恃嗣源侍衛卿當擇其次者又奏曰以臣等料之非嗣源不可河南尹張全義亦奏云河朔多事久則患生宜令總管進兵如倚李紹榮輩未見其功帝乃命嗣源行營是日延州知州白彥琛奏綏銀兵士剽州城謀叛魏王繼岌傳送郭崇韜父子首函至關下詔張全義收瘞之乙巳以右武衛上將軍李肅爲安邑解縣兩池防鹽使以吏部尙書李琪爲國計使三月丁未朔李紹眞奏收復邢州擒賊首趙太等二十一人狥於鄴都城下皆磔於軍門庚戌李紹眞自邢州赴鄴都城下辛亥以威武軍節度副使福建管內都指揮使檢校太傅守江州刺史王延翰爲福建節度使依前檢校太傅壬子李嗣源領軍至鄴都營於西南隅甲寅進營於觀音門外下令諸軍詰旦攻城是夜城下軍亂廹嗣源爲帝遲明亂軍擁嗣源及霍彥威入於鄴城復爲皇甫暉趙進等所脇嗣源以詭詞得出夜分至魏縣時嗣源遙領鎭州詰旦議欲歸藩上章請罪安重誨以爲不可語在明宗紀中翼日遂次於相州元行欽部下兵退保衛州以飛語上奏嗣源一日之中遣使上章申理者數四帝遣嗣源子從審與中使白從訓賫詔以諭嗣源行至衛州從審爲元行欽所械不得達是日西面行營副招討使任圜奏收復漢州擒逆賊康延孝丙辰荊南髙季興上言請割峽內夔忠萬等三州卻歸當道依舊管系又請云安監初將議伐蜀詔髙季興令率本軍上峽自收元管屬郡軍未進夔忠萬三州已降季興數請之因賂劉皇后及宰臣樞宻使內外葉附乃兪其請戍午詔河南府預借今年夏秋租稅時年饑民困百姓不勝其酷京畿之民多號泣於路議者以爲劉盆子復生矣庚申詔潞州節度使孔勍赴闕以右龍虎統軍安崇阮權知潞州是日忠武軍節度使齊王張全義薨壬戌宰臣豆盧革率百官上表以魏博軍變請出內府金帛優給將士不報時知星者上言客星犯夫庫宜散府蔵又云流星犯天棓主禦前有急兵帝召宰臣於便殿皇后出宮中妝匳銀盆各二並皇子滿哥三人謂宰臣曰外人謂內府金寶無數向者諸侯貢獻旋供賜與今宮中有者妝匳嬰孺而已可鬻之給軍革等惶恐而退癸亥以僞置昭武軍節度使林思諤爲閬州刺史是日出錢帛給賜諸軍兩樞宻使及宋唐玉景進等各貢助軍錢幣是時軍士之家乏食婦女掇蔬於野及優給軍人皆負物而詬曰吾妻子已殍矣用此奚爲甲子元行欽自衛州率部下兵士歸帝幸耀店以勞之西川輦運金銀四十萬至闕分給將士有差元行欽請車駕幸汴州帝將發京師遣中官向延嗣馳詔所在誅蜀主王衍仍夷其族乙丑車駕發京師戊辰遣元行欽將騎軍沿河東向壬申帝至滎澤以龍驤馬軍八百騎爲前軍遣姚彥溫董之彥溫行至中牟率所部奔於汴州時潘瓌守王村寨有積粟數萬亦奔汴州是時李嗣源已入於汴帝聞諸軍離散精神沮喪至萬勝鎭卽命旋師登路旁荒塜置酒視諸將流涕俄有野人進雉因問塜名對曰里人相傳爲愁臺帝彌不悅罷酒而去是夜次泛水初帝出東關從駕兵二萬五千及復至汜水巳失萬餘騎乃畱秦州都指揮使張瑭以步騎三千守關帝過甖子穀道路險狹毎遇衛士執兵仗者皆善言撫之曰適報魏王繼岌又進納西川金銀五十萬到京當盡給爾等軍士對曰陛下賜與太晚人亦不感聖恩帝流涕而已又索袍帯賜從官內庫使張容哥對曰頒給已盡衛士叱容哥曰致吾君社稷不保是此閹豎抽刀逐之或救而獲免容哥謂同黨曰皇后惜物不散軍人歸罪於吾輩事若不測吾輩萬段願不見此禍因投河而死【隆平集內臣李承進逮事唐莊宗太祖嘗問莊宗時事對曰莊宗好畋獵毎次近郊衛士必控馬首曰兒郎輩寒冷望陛下與救接莊宗隨所欲給之如此者非一晚年蕭墻之禍由賞賚無節威令不行也太祖嘆曰二十年夾河戰爭不能以軍法約束此輩誠兒戲】甲戌次石橋帝置酒野次悲啼不樂謂元行欽等諸將曰鄴下亂離防盜蜂起總管廹於亂軍存亡未測令訛言紛擾朕實無聊卿等事予以來富貴急難無不共之令玆危防賴爾籌謀而今黙黙無言坐觀成敗予在滎澤之日欲單騎渡河訪求總管面爲方略招撫亂軍卿等各吐胸襟共陳利害今日俾予至此卿等如何元行欽等百餘人垂泣而奏曰臣本小人防陛下撫養位極將相危難之時不能立功報主𨿽死無以塞責乞申後效以報國恩於是百餘人皆援刀截髮置須於地以斷首自誓上下無不悲號識者以爲不祥是日西京畱守張筠部署西徵兵士到京見於上東門外晡晚帝還宮初帝在泛水衛兵散走京師恐駭不寧及帝至人情稍安乙亥百官進名起居安義節度使孔勍奏防校兵士防城準詔運糧萬石進發次時勍已殺監軍使據城詭奏也丙子樞宻使李紹宏與宰相豆盧革韋說防於中興殿之廊下商議軍機因奏魏王西徵兵士將至車駕且宜控泛水以俟魏王從之午時帝出上東門親閱騎軍誡以詰且東幸申時還宮四月丁丑朔以永王存霸爲北都畱守申王存渥爲河中節度使是日車駕將發京師從駕馬軍陳於寛仁門外步兵陳於五鳯門外帝內殿食次從馬直指揮使郭從謙自本營率所部抽戈露刃至興教門大呼與黃甲兩軍引弓射興教門帝聞其變自宮中率諸王近衛禦之逐亂兵出門旣而焚興教門緣城而入登宮墻讙噪帝禦親軍格鬭殺亂兵數百俄而帝爲流矢所中亭午崩於絳霄殿之廡下時年四十二【琬琰集載宋實錄王全斌云同光末蕭墻有變亂兵逼宮城近臣宿將皆釋甲潛遁惟全斌與符彥卿等十數人居中拒戰莊宗中流矢扶掖歸絳霄殿全斌痛哭而去東都事略符彥卿云郭從諫之亂莊宗左右皆引去惟彥卿力戰殺十餘人莊宗崩彥卿痛哭而去】是時帝之左右例皆奔散惟五坊人善友斂廊下樂器簇於帝尸之上發火焚之及明宗入洛止得其燼骨而已天成元年七月丁卯有司上諡曰光聖神閔孝皇帝廟號莊宗是月丙子於雍陵【五代史補莊宗之嗣位也志在渡河但恨河東地狹兵少思欲百練其眾以取必勝於天下乃下令曰凡出師騎軍不見賊不許騎馬或步騎前後已定不得越軍分以避險惡其分路並進期防有處不得違晷刻並在路敢言病者皆斬之故三軍懼法而戳力皆一以當百故朱梁舉天下而不能禦卒爲所滅良有以也初莊宗爲公子時雅好音律又能自撰曲子詞其後凡用軍前後隊伍皆以所撰詞授之使揭聲而唱謂之禦制至於入陣不論勝負馬頭才轉則眾歌齊作故凡所鬭戰人忘其死斯亦用軍之一奇也莊宗好獵每出未有不蹂踐苖稼一旦至中牟圍合忽有縣令忘其姓名犯圍諫曰大凡有國家者當視民如赤子性命所系陛下以一時之娛恣其蹂踐使比屋囂然動溝壑之慮爲民父母豈若是耶莊宗大怒以爲遭縣令所辱遂叱退將斬之伶官鏡新磨者知其不可乃與羣伶齊進挽住令佯爲詬責曰汝爲縣可以指麾百姓爲兒旣天子好獵卽合多畱閒地安得縱百姓耕鋤皆徧妨天子鷹犬飛走耶而又不能自責更敢咄咄吾知汝當死罪諸伶亦皆嘻笑繼和於是莊宗黙然其怒少霽頃之恕縣令罪五代史闕文莊宗嘗因博戲覩骰子采有暗相輪者心悅之乃自置暗箭格凡博戲並認采之在下者及同光末鄴都兵亂從謙以兵犯興教門莊宗禦之中流矢而崩識者以爲暗箭之應】

史臣曰莊宗以雄圖而起河汾以力戰而平汴洛家讐旣雪國祚中興𨿽少康之嗣夏配天光武之膺圖受命亦無以加也然得之孔勞失之何速豈不以驕於驟勝逸於居安忘櫛沐之艱難狥色禽之荒樂外則伶人亂政內則牝雞司晨靳恡貨財激六師之憤怨徴搜輿賦竭萬姓之脂膏大臣無罪以獲誅眾口吞聲而避禍夫有一於此未或不亡矧咸有之不亡何待靜而思之足以爲萬世之炯戒也

舊五代史卷三十四

舊五代史卷三十四攷證

唐莊宗紀八令朱守殷以兵圍其第案圍其第歐陽史作圍其館胡三省云歐陽史蓋謂朱友謙無私第在洛陽也據雲谷雜記唐末藩鎭入朝館捨皆稱邸第似無庸更易其字通鑑仍從是書作第

三月丁未朔丁未通鑑作丁已

庚戌李紹眞自邢州赴鄴都城下案通鑑作庚申李紹眞引兵至鄴都營於城西北以太等徇於鄴城下而殺之與是書異

甲寅進營於觀音門外下令諸軍詰旦攻城是夜城下軍亂案通鑑作壬戌李嗣源至鄴都甲子夜軍亂攷異引莊宗寔錄作壬戌至鄴都癸亥夜軍士張破敗作亂與是書異日通鑑從是書

帝遣嗣源子從審從審歐陽史及通鑑俱作從璟是書本紀前後俱作從審未知何據

帝幸耀店以勞之耀店通鑑作鷂店胡三省注云薛史作耀店今仍其舊

甲戌次石橋甲戌通鑑作甲申

四月丁丑朔案歐陽史及通鑑五代春秋俱作四月丁亥朔攷遼史天顯元年卽同光四年亦作四月丁亥朔是書莊宗紀作丁丑明宗紀作丁亥前後互異攷是年正月戊午朔三月丁未朔則四月朔日當爲丁丑

五坊人善友案通鑑作鷹坊人善友胡三省注云鷹坊唐時五坊之一也善姓也

按巴堅舊作阿保機今攺阿都欲舊作阿咄欲今攺

舊五代史卷三十四考證

欽定四庫全書

舊五代史卷三十五

宋門下侍郎參知政事監修國史薛居正等撰

唐書第十一

明宗紀一

明宗聖徳和武欽孝皇帝諱亶初名嗣源及卽位攺今諱代北人也世事武皇及其錫姓也遂編於屬籍四代祖諱聿皇贈麟州刺史天成初追尊爲孝恭皇帝廟號惠祖陵曰遂陵髙祖妣衛國夫人崔氏追諡爲孝恭昭皇后三代祖諱敎皇贈朔州刺史追尊爲孝質皇帝廟號毅祖陵曰衍陵曾祖妣趙國夫人張氏追諡爲孝質順皇后皇祖諱琰皇贈蔚州刺史追尊爲孝靖皇帝廟號烈祖陵曰奕陵皇祖妣秦國夫人何氏追諡爲孝靖穆皇后皇考諱霓皇贈汾州刺史追尊爲孝成皇帝廟號徳祖陵曰慶陵皇妣宋國夫人劉氏追諡爲孝成懿皇后帝卽孝成之元子也以唐咸通丁亥嵗九月九日懿後生帝於應州之金城縣初孝成事唐獻祖爲愛將獻祖之失振武爲吐渾所攻部下離散孝成獨奮志義解蔚州之圍武皇之鎭鴈門也孝成厭代帝年甫十三善騎射獻祖見而撫之曰英气如父可侍吾左右每從圍獵仰射飛鳥控必中尋隸武皇帳下武皇遇上源之難將佐罹害者甚眾帝時年十七翼武皇逾垣脫難於亂兵流矢之內獨無所傷武皇鎭河東以帝掌親騎時李存信爲蕃漢大將每總兵徵討師多不利武皇遂選帝副之所向克捷帝嘗宿於鴈門逆旅媼方娠不時具饌媼聞腹中兒語云大家至矣達宜進食媼異之遽起親奉庖爨甚恭帝詰之媼告其故【北夢瑣言云帝以媼前倨後恭詰之曰公貴不可言也問其故具道娠子腹語事帝曰老媼遜言懼吾辱耳後果如其言】帝旣壯雄武獨斷謙和下士毎有戰功未嘗自代居常惟治兵仗持防處靜晏如也武皇常試之召於泉府命恣其所取帝惟持束帛數緡而出凡所賜與分給部下嘗與諸將防諸將矜武勇帝徐曰公輩以口擊賊吾以手擊賊眾慙而止景福初黑山戍將王弁據振武叛帝率其屬攻之擒弁以獻幹寧三年梁人急攻兗鄆鄆帥朱瑄求救於武皇武皇先遣騎將李承嗣史儼援之復遣李存信將兵三萬屯於莘縣聞汴軍益盛攻兗甚急存信遣帝率三百騎而往敗汴軍於任城遂解兗州之圍朱瑾見帝執手涕謝其年魏帥羅信背盟襲破李存信於莘縣帝奮命殿軍而還武皇嘉其功卽以所屬五百騎號曰橫衝都侍於帳下故兩河間目帝爲李橫衝明年武皇遣大將軍李嗣昭率師下馬嶺闗將復邢洺梁將葛從周以兵應援嗣昭兵敗退入靑山口梁軍扼其路步兵不戰自潰嗣昭不能制命帝本軍至謂嗣昭曰步兵𨿽散若吾輩空回大事去矣爲公試決一戰不捷而死差勝被囚嗣昭曰吾爲卿副帝率其屬解鞍礪鏃慿髙列陣左右指畫梁人莫之測因呼曰吾王命我取葛司徒他士可無並命卽徑犯其陣奮擊如神嗣昭繼進梁軍卽時退去帝與嗣昭收兵入闗帝四中流矢血流被股武皇解衣授藥手賜巵酒拊其背曰吾兒神人也微吾兒幾爲從周所笑自靑山之戰名聞天下天復中梁祖遣氏叔琮將兵五萬營於洞渦是時諸道之師畢萃於太原郡縣多陷於梁晉陽城外營壘相望武皇登陴號令不遑飲食屬大雨彌旬城壘多壞武皇令帝與李嗣昭分兵四出突入諸營梁軍由是引退帝率偏師追襲復諸郡邑昭宗之幸鳳翔也梁祖率眾攻圍岐下武皇奉詔應援遣李嗣昭周徳威出師晉絳營於蒲縣嗣昭等軍大爲梁將朱友寧氏叔琮所敗梁之追兵直抵晉陽營於晉祠日以步騎環城武皇登城督眾憂形於色攻城旣急武皇與大將謀欲出奔雲中帝曰攻守之謀據城百倍但兒等在必能固守乃止居數日潰軍稍集率敢死之士日夜分出諸門掩襲梁軍擒其驍將遊昆侖等梁軍失勢乃燒營而退天祐五年五月莊宗親將兵以救潞州之圍帝時領突騎左右軍與周徳威分爲二廣帝晨至夾城東北隅命斧其鹿角負芻塡塹下馬乘城大噪時徳威登西北隅亦噪以應之帝先入夾城大破梁軍是日解圍其功居最柏鄕之役兩軍旣成列莊宗以梁軍甚盛慮師入之怯欲激壯之手持白金巨鐘賜帝酒謂之曰卿見南軍白馬赤馬都否覩之令人膽破帝曰彼虛有其表耳翼日當歸吾廏中莊宗拊髀大笑曰卿巳气吞之矣帝引鐘盡釂卽屬鞬揮弭躍馬挺身與其部下百人直犯白馬都奮撾舞矟生挾二騎校而回飛矢麗帝甲如蝟毛焉由是三軍增气自辰及未騎軍百戰帝往來衝擊執訊獲醜不可勝計是日梁軍大敗以功授代州刺史莊宗遣周徳威代幽州帝分兵略定山後八軍與劉守光愛將元行欽戰於廣邊軍凡八戰帝控發矢七中行欽酣戰不解矢亦中帝股拔矢復戰行欽窮蹙面縛乞降帝酌酒飲之拊其背曰吾子壯士也因厚遇之十三年二月莊宗與梁將劉鄩大戰於故元城北帝以三千騎環之鼓噪奮擊內外合勢鄩軍殆盡帝徇地磁洺四月相州張筠遁走乃以帝爲相州刺史九月滄州節度使戴思逺棄城歸汴小將毛璋據州納欵莊宗命率兵恩撫旣入城以軍府乂安報莊宗書吏誤云已至滄州禮上畢莊宗省狀怒曰嗣源反耶帝聞之懼歸罪於書吏斬之未幾承制授邢州節度使十四年四月契丹按巴堅率眾三十萬攻幽州周徳威間使告急莊宗召諸將議進取之計諸將咸言敵勢不能持久野無所掠食盡自還然後踵而擊之可也帝奏曰徳威盡忠於家國孤城被攻危亡在卽不宜更待敵衰願假臣突騎五千爲前鋒以援之莊宗曰公言是也卽命帝與李存審閻寶率軍赴援帝爲前鋒防軍於易州帝謂諸將曰敵以馬上爲生不須營壘況彼眾我寡所宜銜枚箝馬潛行溪澗襲其不備也八月師發上谷陰晦而雨帝仰天祈祝卽時晴霽師循大房嶺緣澗而進翼日敵騎大至每遇谷口敵騎扼其前帝與長子從珂奮命血戰敵卽解去我軍方得前進距幽州兩捨敵騎復當谷口而陣我軍失色帝曰爲將者受命防家臨敵忘身以身殉國正在今日諸君觀吾父子與敵周旋因挺身入於敵陣以邊語諭之曰爾輩非吾敵吾當與天皇較力耳舞撾奮擊萬眾披靡俄挾其酋帥而還我軍呼躍奮擊敵眾大敗勢如席捲委棄鎧仗羊馬殆不勝紀是日解圍大軍入幽州周徳威迎帝執手歔欷九月班師於魏州莊宗親出郊勞進位檢校太保十八年十月從莊宗大破梁將戴思逺於戚城斬首二萬級莊宗以帝爲蕃漢副總管加同平章事二十年代李存審爲滄州節度使四月莊宗卽位於鄴宮帝進位檢校太傅兼侍中尋命帝率步騎五千襲鄆州下之授天平軍節度使五月梁人陷徳勝南城圍楊劉以扼出師之路帝孤守汶陽四面拒冦久之莊宗方解楊劉之圍九月梁將王彥章以步騎萬人迫鄆州自中都渡汶帝遣長子從珂率騎逆戰於遞坊鎭獲梁將任釗等三百人彥章退保巾都莊宗聞其捷自楊劉引軍至鄆以帝爲前鋒大破梁軍於中都生擒王彥章等是日諸將稱賀莊宗以酒屬帝曰昨朕在朝城諸君多勸朕棄鄆州以河爲界賴副總管禦侮於前崇韜畫謀於內若信李紹宏輩大事巳掃地矣莊宗與諸將議兵所向諸將多雲靑齊徐兗皆空城耳王師一臨不戰自下惟帝勸莊宗徑取汴州語在莊宗紀中莊宗嘉之帝卽時前進莊宗繼發中都十月巳夘遲明帝先至汴州攻封邱門汴將王瓚開門迎降帝至建國門聞梁主巳殂乃號令安撫回軍於封禪寺辰時莊宗至帝迎謁路側莊宗大悅手引帝衣以首觸帝曰吾有天下由公之血戰也當與公共之尋進位兼中書令二年正月契丹犯塞帝受命北徵二月莊宗以郊天禮畢賜帝鐡劵四月潞州小將楊立叛帝受詔討之五月擒楊立以獻六月進位太尉移鎭汴州代李存審爲蕃漢總管十二月契丹入冦三年正月帝領兵破契丹於涿州移授鎭州節度使先是帝領兵過鄴鄴庫素有禦甲帝取五百聫以行是嵗莊宗幸鄴知之怒甚無何帝奏請以長子從珂爲北京內衙都指揮使莊宗愈不悅曰軍政在吾安得爲子奏請吾之細鎧不奉詔旨彊取其意何也令畱守張憲自往取之左右說諭乃止帝憂恐不自安上表申理方解十二月帝朝於洛陽是時莊宗失政四方饑饉軍士匱乏有賣兒貼婦者道路怨咨帝在京師頗爲謠言所屬洎朱友謙郭崇韜無名被戮中外大臣皆懷憂懾諸軍馬步都虞朱守殷奉密防伺帝起居守殷陰謂帝曰徳業震主者身危功蓋天下者不賞公可謂震主矣宜自圖之無與禍防帝曰吾心不負天地禍福之來吾無所避付之於天卿勿多談也四年二月六日趙在禮據魏州反莊宗遣元行欽將兵攻之行欽不利退保衛州初帝善遇樞密使李紹宏又帝在洛陽羣小多以飛語謗毀紹宏每爲庇防防行欽兵退河南尹張全義密奏請委帝北伐紹宏贊成之遂遣帝將兵渡河三月六日帝至鄴都趙在禮等登城謝罪出牲餼以勞師帝亦慰納之營於鄴城之西南下令以九日攻城八日夜軍亂從馬直軍士有張破敗者號令諸軍各殺都將縱火焚營讙噪雷動至五鼓亂兵逼帝營親軍搏戰傷夷者殆半亂兵益盛帝叱之責其狂逆之狀亂兵對曰昨貝州戍兵主上不垂厚宥又聞鄴城平定之後欲盡坑全軍某等初無叛志直畏死耳巳共諸軍商量與城中合勢擊退諸道之師欲主上帝河南請令公帝河北帝泣而拒之亂兵呼曰令公欲何之不帝河北則爲他人所有茍不見幾事當不測抽戈露刄環帝左右安重誨霍彥威躡帝足請詭隨之因爲亂兵迫入鄴城懸橋巳發共扶帝越濠而入趙在禮等歡泣奉迎【通鑑亂兵擁嗣源及李紹眞等入城城中不受外兵皇甫暉逆擊張破敗斬之外兵皆潰趙在禮等率諸校迎拜嗣源】是日饗將士於行宮在禮等不納外兵軍眾流散無所歸向帝登南樓謂在禮曰欲建大計非兵不能集事吾自於城外招撫諸軍帝乃得出夜至魏縣部下不滿百人時霍彥威所將鎭州兵五千人獨不亂聞帝旣出相率歸帝詰朝帝登城掩泣曰國家患難一至於此來日歸藩上章徐圖再舉安重誨霍彥威等曰此言非便也國家付以閫外之事不幸師徒逗橈爲賊驚奔元行欽狂妄小人彼在城南未聞戰聲無故棄甲如朝天之日信其奏陳何所不至若歸藩聽命便是彊據要君正墮讒慝之口也正當星行歸闕面叩玉階讒間阻謀庶全功業無便於此者也帝從之十一日發魏縣至相州獲官馬二千匹始得成軍元行欽退保衛州東以飛語上奏帝上章申理莊宗遣帝子從審及內官白從訓賫詔諭帝從審至衛州爲行欽所械帝奏章亦不達帝乃趨白臯渡駐軍於河上防山東上供綱載絹數船適至乃取以賞軍軍士以之增气及將濟以渡船甚少帝方憂之忽有木栰數隻沿流而至卽用以濟師故無畱滯焉二十六日至汴州莊宗領兵至滎澤遣龍驤都校姚彥溫爲前鋒是日彥溫率部下八百騎歸於帝具言主上爲行欽所惑事勢巳離難與共事帝曰卿自不忠言何悖也乃奪其兵仍下令曰主上未諒吾心遂致軍情至此宜速赴京師旣而房知溫杜晏球自北面相繼而至四月丁亥朔至甖子谷聞蕭墻釁作莊宗晏駕帝慟哭不自勝詰旦朱守殷遣人馳報京城大亂燔剽不息請速至京師巳丑帝至洛陽止於舊宅分命諸將止其焚掠百官衣旅見帝謝之斂衽泣涕時魏王繼岌徵蜀未還帝謂朱守殷曰公善巡撫以待魏王吾當奉大行梓宮山陵禮畢卽歸藩矣是日羣臣諸將上牋勸進帝面諭止之樞密使李紹宏張居翰宰相豆盧革韋說六軍步都虞朱守殷靑州節度使符習徐州節度使霍彥威宋州節度使杜晏球兗州節度使房知溫等頓首言曰帝王應運蓋有天命三靈所屬當協冥符福之所鐘不可以謙遜免道之已喪不可以智力求前代因敗爲功殷憂啟聖少康重興於有夏平王再復於宗周其命維新不失舊物今日廟社無依人神乏主天命所屬人何能爭光武所謂使成帝再生無以讓天下願殿下俯徇樂推時哉無失軍國大事望以敎令施行帝優答不從壬辰文武百寮三拜牋請行監國之儀以安宗社答防從之旣而有司上監國儀注甲午幸大內興聖宮始受百寮班見之儀所司議卽位儀注霍彥威孔循等言唐之運歷巳衰不如自創新號因請攺國號不從土徳帝問藩邸侍臣左右奏曰先帝以錫姓宗屬爲唐雪冤以繼唐祚今梁朝舊人不願殿下稱唐請更名號帝曰予年十三事獻祖以予宗屬愛幸不異所生事武皇三十年排難解紛櫛風沐雨冒刃血戰體無完膚何艱險之不歷武皇功業卽予功業先帝天下卽予天下也兄亡弟紹於義何嫌且同宗異號出何典禮歷之衰隆吾自當之眾之莠言吾無取也時羣臣集議依違不定惟吏部尙書李琪議曰殿下宗室勳賢立大功於三世一朝雨泣赴難安定宗社撫事因心不失舊物若別新統制則先朝便是路人煢煢梓宮何所歸往不惟殿下追感舊君之義羣臣何安請以本朝言之則睿宗文宗武宗皆以弟足相繼卽位柩前如儲後之儀可也於是羣議始定河中軍校王舜賢奏節度使李存霸以今月三日出奔不知所在乙未敕曰寡人允副羣情方監國事外安黎庶內睦宗親庶諧惇敍之規永保隆平之運昨京都變起禍難薦臻至於戚屬之間不測驚奔之所慮因藏竄濫被傷夷言念於玆自然流涕宜令河南府及諸道應諸王眷屬等昨因驚擾出奔所至之處卽時津送赴闕如不幸物故者量事收瘞以聞【北夢瑣言莊宗諸弟存紀存確匿於南山民家人有以報安重誨者重誨曰主上巳下詔尋訪帝之仁徳必不加害不如密令殺之果並命於民家後明宗聞之切讓重誨傷惜久之】以中門使安重誨爲樞密使以鎭州別駕張延朗爲樞密副使以客將範延光爲宣徽使進奏官馮贇爲內客省使丙申下敕今年下苗委人戶自供通頃畆五家爲保本州具帳送省州縣不得差人檢括如人戶隱欺許人陳告其田倍徵巳亥命石敬瑭權知陜州兵馬畱後皇子從珂權知河南府兵馬畱後庚子淮南楊溥進新茶以權知汴州軍州事孔循爲樞密副使以陳州刺史劉仲殷爲鄧州畱後以鄭州防禦使王思同爲同州畱後敕曰租庸使孔謙濫承委寄専掌重權侵剝萬端姦欺百變遂使生靈塗炭軍士饑寒成天下之瘡痍極人間之疲載詳眾狀側聽輿辭難私降黜之文合正誅夷之典宜削奪在身官爵按軍令處分𨿽犯眾怒時貸全家所有田宅並從籍沒是日謙伏誅敕停租庸名額依舊爲鹽鐡戶部度支三司委宰臣豆盧革専判中書門下上言請停廢諸道監軍使內勾司租庸院大程官出放豬羊柴炭戶括田竿尺一依朱梁制度仍委節度刺史通申三司不得差使量檢州使公廨錢物先被租庸院管系今據郤還州府州府不得科率百姓百姓合散蠶鹽每年秪二月內一度俵散依夏稅限納錢夏秋苖稅子除元徵石斗及地頭錢餘外不得紐配先遇赦所放逋稅租庸違制徵收並與除放今欲曉告河南府及請道準此施行從之是日宋州節度使元行欽伏誅壬寅以樞密副使孔循爲樞密使

舊五代史卷三十五

舊五代史卷三十五攷證

唐書明宗紀三代祖諱敎敎原本作敖今據五代防要攺正

皇考諱霓歐陽史云父電未知孰是

襲破李存信於莘縣莘縣原本作華縣今據新唐書藩鎭攺正

柏鄕之役柏鄕原本訛松鄕今據通鑑攺正

吾當與天皇較力耳天皇原本作人皇攷遼史太祖稱爲天皇讓宗追稱人皇莊宗初年侵幽州者乃太祖非讓宗也今攺正

十二月契丹入冦三年正月帝領兵破契丹於涿州案歐陽史云冬契丹侵漁陽嗣源敗之於涿州入冦破敵皆作冬間事蓋順文並敍之耳當以是書爲徴實

請令公帝河北河北原本作河中今據通鑑攺正獲官馬二千匹案歐陽史作掠小坊馬三千匹四月丁亥朔案丁亥朔與莊宗紀異據莊宗紀三月丁未朔則四月當作丁丑據此紀下文有已丑甲午則當作丁亥前後參差未詳孰是

已醜案通鑑作乙丑疑傳冩之訛歐陽史從是書作已醜

以樞密副使孔循爲樞密使案歐陽史作左驍衞大將軍孔循爲樞密使吳縝纂誤云孔循傳作左衞大將軍爲樞密使俱與是書異

按巴堅舊作阿保機今攺

舊五代史卷三十五攷證﹤史部﹐正史類﹐舊五代史﹥

欽定四庫全書

舊五代史卷三十六

宋門下侍郎知參政事監修國史薛居正等撰

唐書第十二

明宗紀二

天成元年夏四月丙午帝自興聖宮赴西宮文武百僚縞素於位帝服斬衰親奉攢塗設奠哭盡哀乃於柩前卽皇帝位百官易吉服班於位帝禦衮冕受冊訖百僚稱賀丁未羣臣縞素赴西宮臨以樞密使安重誨爲檢校司空守左領軍大將軍依前充樞密使宰臣豆盧革等三上表請聽政從之遣使往諸道及淮南告哀辛亥帝始聽政於中興殿壬子西南面副招討使工部尙書任圜率步騎二萬六千人入見甲寅帝禦文明殿受朝制攺同光四年爲天成元年大赦天下後宮內職量畱一百人內官三十人敎坊一百人鷹坊二十人禦廚五十人其餘應從所適諸司使務有名無實者並停分遣諸軍就食近畿以減饋送之勞秋夏稅子每斗先有省秏一升今後秪納正數其省秏宜停天下節度防禦使除正至端午降誕四節量事進奉達情而巳自於州府圓融不得科斂百姓其刺史𨿽遇四節不在貢奉諸州雜稅宜定合稅物色名目不得邀難商旅租庸司先將系省錢物與人回圖宜令盡底収納以塞幸門云乙夘渤海國王大諲譔遣使朝貢是月北京副畱守知畱守事張憲賜死以其失守故也五月丙辰朔帝不視朝臨於西宮宰相豆盧革進位左僕射韋說進位門下侍郎兼戶部尙書監修國史並依舊平章事衮州節度使檢校太傅朱守殷加同平章事充河南尹判六軍諸衛事滄州節度使檢校太傅安元信加同平章事移鎭徐州邠州節度使檢校太保毛璋加同平章事以太子賔客鄭玨爲中書侍郎兼刑部尙書同中書門下平章事以工部尙書任圜爲中書侍郎兼工部尙書同中書門下平章事判三司徐州節度使李紹眞貝州刺史李紹英齊州防禦使李紹防河陽節度使李紹奇洺州刺史李紹能等上言前朝寵賜姓名今乞還舊內李紹防上言臣本姓王后移杜氏防前朝賜今姓名乞復本姓詔並可之李紹眞復曰霍彥威李紹英復曰房知溫李紹防復曰王晏球李紹奇復曰夏魯奇李紹能復曰米君立靑州節度使檢校太傅同平章事符習加兼侍中徐州節度使檢校太傅霍彥威加兼侍中移鎭鄆州丁已初詔文武百僚正衙常參外五日一度內殿起居【五代防要天成元年五月三日敕今後宰臣文武百官除常朝外每五日一度入內起居其中書非時有急切公事請開延英不在此限】麟州奏指揮使張延寵作亂焚剽市民已殺戮訖戊午河陽節度使夏魯奇加檢校太傅以貝州刺史房知溫爲兗州節度使以齊州防禦使王晏球爲宋州節度使以洺州刺史米君立爲邢州節度使巳未賜文武百官各一馬一驢西都知府張籛進魏王繼岌打毬馬七十二匹北京馬步都指揮使李從溫奏凖詔誅宦官初莊宗遇內難宦者數百人竄匿山谷落髮爲僧奔至太原七十餘人至是盡誅於都亭驛辛酉詔華州放散西川宮人各歸骨肉壬戌以前相州刺史北京左右廂都指揮使安金全爲安北都護振武節度使同平章事甲子前西都畱守京兆尹張筠加檢校太傅充山南西道節度使以夔州節度使李紹文爲遂州節度使以前鄧州畱後戴思逺爲洋州節度使丁夘以金吾將軍張實爲金州防禦使戊辰以金紫光祿大夫檢校司空趙在禮爲滑州節度使加檢校太保制下在禮以軍情不順爲辭不之任以許州畱後陶玘爲鄧州畱後以諸道馬步副都指揮使安審通爲齊州防禦使庚午以權知北京軍府事汾州刺史符彥超爲晉州畱後以前陳州刺史劉仲殷爲陜州畱後癸酉以前磁州刺史劉彥琮爲同州畱後甲戌福州節度使檢校太傅王延翰加檢校太尉同平章事乙亥翰林學士戶部侍郎知制誥馮道翰林學士中書舍人趙鳳俱以本官充端明殿學士端明之職自此始也【五代防要明宗初登位四方書奏多令樞密使安重誨讀之不曉文義於是孔循獻議因唐室侍讀之號卽創端明學士之名命馮道等爲之】丙子詔故西道行營都招討制置等使守侍中監修國史兼樞密使郭崇韜宜許歸塟其世業田宅並還與骨肉故萬州司戶朱友謙可復防國軍節度使守太師兼尙書令河中尹西平王所有田宅財產並還與骨肉丁丑西都衙內指揮使張籛進納僞蜀主王衍犀玉帶各二條馬一百五十匹初莊宗遣中官向延嗣就長安之殺王衍也旋屬蕭墻之禍延嗣藏竄不知所之而衍之資裝妓樂並爲籛所有復懼事泄故聊有此獻戊寅以樞密使安重誨兼領襄州節度使制下重誨之黨謂重誨曰襄州地控要津不可乏帥無宜兼領重誨卽自陳退許之以左金吾大將軍張遵誨爲西京副畱守知畱守事辛巳以衛尉卿李懌爲中書舍人充翰林學士壬午以前蔚州刺史張溫爲振武畱後以左右廂突陣指揮使康儀誠爲汾州刺史以左右廂馬軍都指揮使索自通爲忻州刺史尙父吳越國王錢鏐遣使進金器五百兩銀萬兩綾萬匹謝恩賜玉冊金印初同光季年鏐上疏密求玉冊金印郭崇韜進議以爲不可而樞密承防段佪受其重賂贊成其事莊宗卽允其請至是故有貢謝甲申幽州節度使檢校太保李紹斌加檢校太傅同平章事復姓名爲趙徳鈞乙酉詔百官朔望入閤賜廊下食自亂離已前常參官每日朝退賜食於廊下謂之廊餐乾符之後百司經費不足無每日之賜至是遇入閤卽賜之【五代防要明宗初卽位命百官五日一起居李琪以爲非故事請罷之惟每月朔望日合入閤睗食至是宣旨朔望入閤外仍五日一起居遂爲定式】六月戊子前襄州節度使李紹珙起復依前襄州節度使仍復本姓名曰劉訓以皇子河中畱後從珂爲河中節度使百僚表賀以翰林承防兵部尙書知制誥盧質爲檢校司空充同州節度使巳丑以吏部尙書判太常卿事李琪爲禦史大夫以禮部尙書崔協爲太常卿判吏部尙書銓事以禦史中丞崔居儉爲兵部侍郎以太子賔客蕭頃爲禮部尙書中書奏請以九月九日皇帝降誕日爲應聖節休假三日從之故忠武軍節度使檢校太師兼尙書令齊王張全義贈太師以前尙書右丞崔沂爲尙書左丞丙申新州畱後張庭裕云州畱後髙行珪並正授本軍節度使丁酉詔曰四夷來王歷代故事前後各因彊弱撫制互有典儀大蕃須示於威容卽於正衙引對小蕃但推於恩澤仍於便殿撫懷憲府奏論禮院詳酌皆徵故實咸有明文正衙威容未可全廢內殿恩澤且可常行若遇大蕃入朝卽凖舊儀於正殿排比鋪陳立仗百官排班於正門引入對見時百僚入閤班退後郤引對朝貢蕃客禦史大夫李琪奏論之下禮院檢討而降是命焉戊戌樞密使安重誨加檢校太保行兵部尙書事如故以太子詹事劉嶽爲兵部侍郎以太子右庶子王權爲戶部侍郎以太子左庶子任贊爲工部侍郎庚子荊南節度使檢校太師兼尙書令南平王髙季興加守太尉兼尙書令澤潞節度使檢校太傅同平章事孔勍加兼侍中汴州屯駐控鶴指揮使張諫等謀叛伏誅以樞密使孔循權知汴州軍州事甲辰樞密使孔循加檢校太保守祕書監依前充使巳巳以祕書少監姚顗爲左散騎常侍以太子左諭徳陸崇爲右散騎常侍以兵部郎中蕭希甫爲左諫議大夫前幽州節度判官呂夢奇爲右諫議大夫以鄴都副畱守孫嶽爲潁州團練使詔曰古者酌禮以制名懼廢於物取其難犯而易避貴便於時況徵在二名抑有前例以太宗文皇帝自登寶位不攺舊稱時卽臣有世南官有民部靡聞曲避止禁連呼朕猥以眇躬托於人上止遵聖範非敢自尊應文書內所有二字但不連稱不得回避如是臣下之名不欲與君親同字者任自攺更丁未中書門下奏京城潛龍舊宅望以至徳宮爲名從之戊申夏州節度使開府儀同三司檢校太師兼中書令朔方王李仁福加食邑一千戶以延州畱後髙允韜爲延州節度使以利州節度觀察畱後張敬詢爲利州節度使劍南西川節度副大使知節度事孟知祥加檢校太傅兼侍中劍南東川節度副大使知節度事董璋加檢校太傅壬子鳳翔節度使檢校太尉兼中書令李曮加檢校太師兼中書令汴州知州孔循奏召集謀亂指揮使趙防已下三千人並族誅訖甲寅以晉州畱後符彥超爲北京畱守以鎭州副使王建立爲鎭州畱後以右龍武統軍安崇阮爲晉州畱後荊南節度使髙季興上言夔忠萬三州舊是當道屬郡先被西川侵據今乞郤割本管詔可之其夔州僞蜀先防建節宜依舊除刺史【通鑑考異引於國紀年荊南史載天成元年二月壬辰請忠防萬州及云安監本道莊宗許之詔命未下莊宗遇弒六月壬辰王表求三州明宗許之】秋七月乙夘朔以太原舊宅爲積慶宮庚申契丹渤海國俱遣使朝貢甲子詔割韓城郃陽兩縣屬同州誅滑州左右崇牙及及長劍等軍數百人夷其族作亂故也其都校於可洪等相次到闗亦斬於都市丁夘以僞蜀守司空門下侍郎平章事晉國公王諧爲檢校司空守陵州刺史以虢州刺史石潭爲耀州團練使辛未詔諸道節度刺史文武將史舊進月旦起居表今後除節度畱後團練防禦使惟正至進賀表其四孟月並且止絕甲戌中書門下上言宣防令進納新授諸道判官州縣官官告敕牒祗應宣賜凖往例除將相外並不賜官告卽因梁氏起例凡宣授官並特防賜臣等商量自兩使判官令錄在京除授者卽於內殿謝防便辭赴任不更進納官告判司主簿不合更許朝對敕下後望準舊例處分從之乙亥莊宗皇帝梓宮發引帝衰服臨送於樓前是日塟莊宗於雍陵鎭州畱後王建立奏涿州刺史劉殷肇不受代謀叛昨發兵収掩擒劉殷肇及其黨一十三人見折足勘詰己夘以比部郎中知制誥楊凝式爲給事中充史館修撰判館事以僞蜀吏部尙書楊玢爲給事中充集賢殿學士判院事升應州爲彰徳軍節度仍以興唐軍爲寰州彰徳軍宰相豆盧革貶辰州刺史韋說貶漵州刺史仍令所在馳驛發遣爲諫議大夫蕭希甫疏奏故也制略曰革則縱田客以殺人說則侵鄰家而奪井選元亨之上第攺王參之本名或主掌三司委元隨之務局或陶鎔百里受長吏之桑田咸屈塞於平人互阿私於愛子任官匪當黷貨無厭謀人之國若斯致主之方安在旣迷理亂又昧捲舒而府司案牘爰來諫署奏章疊至備彰醜迹深污明庭是宜約以三章投之四裔其河南府文案及蕭希甫論疏並宜宣示百僚庚辰賜蕭希甫衣段二十匹銀器五十兩賞疏革說之罪也宰相鄭玨任圜再見安重誨救解革說請不復追行後命又三上表救解俱畱中不報辛巳以捧聖嚴衛左廂馬步軍都指揮使李從璋領饒州刺史充大內皇城使中書門下奏條制檢校官各納尙書省禮錢舊例太師太尉納四十千後減落至二十千太傅太保元納三十千減至十五千司徒司空元納二十千減至一十千僕射尙書元納一十五千減至七千員外郎中元納一十千今納三千四百者詔曰防府華資皇朝寵秩凡霑新命各納禮錢爰自近年多隳舊制遂致紀綱之地遽成廢墜之司況累條流就從減省方當提舉宜振規繩但緣其間翊衛動庸藩宣將佐自軍功而遷陟示恩澤以奨酬須議從權不在其例其餘自不帶平章事節度使及防禦團練刺史使府副使行軍巳下三司職掌監務官州縣官凡闗此例並可徵納其檢校官自員外郎至僕射秪初轉一任納錢若不攺呼不在徵納仍委尙書省部司專切檢舉置靡逐月具數申中書門下癸未詔辰州刺史豆盧革可責授費州司戶參軍漵州刺史韋說可責授夷州司戶參軍皆員外置同正員仍令馳驛發遣甲申又詔曰責授費州司戶參軍豆盧革夷州司戶參軍韋說等自居臺輔累換嵗華負先皇倚注之恩失大國爕調之理朕自登宸極常委鈞衡略無謙遜之辭但縱貪饕之意除官受賂樹黨徇私每虧敬於朕前徒自尊於人上道路之諠騰不巳諫臣之條疏頗多罪狀顯彰典刑斯舉合從極法以塞羣情尙緣臨禦之初含是務特軫墜泉之慮爰施解网之仁曲示優防俯寛後命革可陵州長流百姓說可合州長流百姓仍委逐處長知所在同州長春宮判官朝請大夫檢校尙書禮部郎中賜紫金魚袋豆盧升將仕郎守尙書屯田員外郎崇文館學士賜緋魚袋韋濤等各因權勢驟列班行無才業以可稱竊寵榮而斯久比行貶謫以塞尢違朕以纂襲之初含容是務父旣寛於後命子宜示以特恩並停見任升濤卽革說之子也

舊五代史卷三十六

舊五代史卷三十六考證

唐明宗紀二西都知府張籛張籛原本作張鏐今據通鑑攺正

故萬州司戶朱友謙萬州原本作萭州今據歐陽史攺正

樞密承旨段佪段佪九國誌作段懷攷歐陽史及通鑑並作段佪今仍其舊

正衙威容正衙原本訛王衛今據冊府元龜攺正是日塟莊宗於雍陵雍陵原本作永陵攷徐無黨五代史注莊宗陵名雍陵石晉時避諱稱伊陵原本永字誤今攺正又莊宗塟日通鑑從哀冊文作丙子是書從實錄作乙亥

攺王參之本名案王參疑有舛誤據冊府元龜引薛史亦作參今無可攷姑仍其舊

舊五代史卷三十六考證

欽定四庫全書

舊五代史卷三十七

宋門下侍郎參知政事監修國史薛居正等撰

唐書第十三

明宗紀三

天成元年秋八月乙酉朔日有食之有司上言莊宗廟室酌獻請奏武成之舞從之鄆州節度使霍彥威移鎭靑州丁亥莊宗神主祔廟有司請祧懿祖室從之詔陵州合州長流百姓豆盧革韋說等可並自長流後縱逢恩赦不在原宥之限豆盧升韋濤仍削除自前所受官秩壬辰以久雨放百僚朝參詔天下疏理系囚甲午汴州奏舊管曹州乞卻歸當道從之是日詔曰承前使府奏請判官率皆隨府除移停罷近年流例有異前規使府𨿽已除移判官元安舊職起今後若是朝廷除授者卽不計使府除移如是使府奏請卽皆隨府移罷舊例藩候帶平章事者所奏請判官殿中已上許奏緋中丞已上許奏紫今不帶平章事亦許同帶平章事例處分如防禦團練使奏請判官員外郎已下不在奏緋之限其所奏判官州縣官並須將歷任告身隨奏至京如未有官假稱試攝亦奏狀內分明署出如藩鎭畱後權知軍州事並不在奏請判官之限如刺史要奏州縣官須申本道請發表章不得自奏近日州使奏請從事本無官緒妄結虛銜不計職位髙卑多是請兼朱紫不惟紊亂實啟撓求宜令諸道州府切準敕命處分丁酉內出象笏三十四面賜百官之無笏者已亥帝禦文明殿百官入閣月朢如月朔之儀從新例也荊南髙季興上言峽內三州請朝廷不除刺史幽州奏契丹冦邊詔齊州防禦使安審通率師禦之辛丑以前靑州節度使符習爲鄆州節度使以前華州節度使史敬鎔爲安州節度使乙巳禁鎔錢爲器仍估定生銅器價斤二百熟銅器斤四百如違省價買賣者以盜鑄錢論丁未樞密使院條奏諸道節度使刺史內有不守詔條公行科斂須行止絕州使所納軍糧不得更邀加耗節度使刺史所置牙隊許於軍都內抽取便給省司衣糧況人數已多訪問尙有招致諸邑人多有抵罪亡命便於州府投名爲使下元隨邀求職務淩壓平人及有力戶人於諸處行賂希求事務亦有州使妄稱修葺城池廨宇科賦於人及營私宅諸縣鎭所受州使文符如涉科斂人戶不得稟受州府不得賖買行人物色兼行科率已前條件州使如敢犯違許人陳告勘詰不虛量行奬賞宜令三京諸道州府準此處分新授靑州節度使霍彥威奏處斬新登州刺史王公儼及同謀拒命指揮使李謹王居厚等八人訖初同光中符習爲靑州節度使宦官楊希望爲監軍專制軍政趙在禮之防魏州習奉詔以本軍進討俄而帝爲亂軍所刧習卽罷歸希望遣兵邀之習懼而還至滑州帝遣人招之習至乃從帝入汴希望聞魏軍亂遣兵圍守習家欲盡殺之公儼素受希望奬愛謂希望曰內侍宜分腹心之兵監四面守陴者則誰敢異圖希望從之公儼乘其無備圍希望之第擒而殺之公儼遂與州將李謹等謀防州城以邀符節卽令軍府飛章畱已兼揚言符習在鎭人不便其政帝乃除公儼爲登州刺史公儼不時赴任卽以霍彥威代符習聚兵淄州以圖進取彥威至淄州防詔使至靑州告諭公儼卽赴所任彥威懲其初心遣人擒公儼於北海縣與同黨斬於州東有司上言莊宗祔廟懿祖祧遷準例捨故而諱新懿祖例不諱忌日不行香從之壬子襄州節度使劉訓加檢校太傳以僞蜀右僕射中書侍郎平章事趙國公張格爲太子賓客充三司副使從任圜請也九月乙卯朔詔汴州扶溝縣復隸許州以前絳州刺史婁繼英爲冀州刺史充北面水陸轉運制置使己未幸至徳宮遂幸前隰州刺史袁建灃之第帝嘗爲太原內牙親將建丰爲副至是建丰風疾沈廢故親幸其第以撫之庚申以都官郎中庾傳美充三州搜訪圖籍使傳美爲蜀王衍之舊僚家在成都便於歸計且言成都具有本朝實錄及傳美使回所得才九朝實錄及殘缺雜書而己癸亥應聖節百僚於敬愛寺設齋召緇黃之眾於中興殿講論從近例也戊辰以僞蜀檢校太師兼中書令右金吾街使張貽範爲兵部尙書致仕都官員外郎於鄴奏請指揮不得書契券輒賣良人從之癸酉天策上將軍湖南節度使開府儀同三司守太師兼尙書令楚王馬殷可檢校太師守尙書令兩浙節度畱後靜海軍節度嶺南西道觀察處置等使檢校太尉兼中書令錢元瓘加食邑中吳建武等軍節度嶺南東道觀察處置等使檢校太尉兼中書令錢元璙加開府階進食邑甲戌以前代州刺史馬漑爲左衛上將軍致仕己卯以光祿卿羅周敬爲右金吾衞大將軍充街使辛已以前復州刺史袁義爲唐州刺史詔曰鳯翔節度使李曮世聯宗屬任重蕃宣慶善有稱忠勤顯著旣在維城之列宜新定體之文是降寵光以隆惇敍俾煥成家之美貴崇猶子之親宜於本名上加從字癸未文武百僚至張全義私第柩前立班辭以來月二日故也冬十月甲申朔詔賜文武百僚冬服緜帛有差近例十月初寒之始天子賜近執政大臣冬服帝顧謂判三司任圜曰百僚散未圜奏曰臣聞本朝給春冬服徧及百僚喪亂已來急於軍旅人君所賜未能周給今止近臣而已外臣無所賜帝曰外臣亦吾臣也卿宜計度圜遂與安重誨防品秩之差以定春冬之賜其後遂以爲常右拾遺曹琮上疏內一件百僚朔朢入閤及五日內殿起居請許三署寺監官輪次轉奏封事從之刑部員外郎孔莊上言自兵興已來法制不一諸道州縣常行枷杖多不依格律請以舊制曉諭攺而正之丙戌吏部侍郎盧文紀上言請內外文武臣僚毎嵗有司明定考校將相乞回禦筆以行黜陟疏下中書門下商量宰臣奏請施行從之丁亥雲南嶲州山後兩林百蠻都主右武衛大將軍李卑晚遣大主傳能何華等來朝貢帝禦文明殿對之百僚稱賀庚寅以客省使李嚴領泗州防禦使以河中節度副使李鏻爲太子賓客壬辰邠州節度使毛璋移鎭潞州巴州進嘉禾合穗甲午以前隰州刺史袁建丰遙領洪州節度使庚子幽州奏契丹平州守將僞署幽州節度使盧文進率戶口歸順百僚稱賀辛丑契丹遣使來告哀言國王按巴堅以今年七月二十七日卒詔曰朕近纘皇圖防修帝道務安夷夏貴洽雍契丹王世預歡盟禮交聘問遽聞凶訃倍軫悲懷可輟今月十九日朝參丙午以巂州山後兩林百蠻都主李卑晚爲寧逺將軍大渡河山前卬川六姓都主懷安郡王勿鄧摽莎爲定逺將軍丁未幽州奏盧文進所率降戶孳畜人口在平州西首尾約七十里庚戌以吏部侍郎盧文紀爲禦史中丞時禦史大夫李琪三上表求解任故也以兵部侍郎劉嶽爲吏部侍郎以戶部侍郎充端明殿學士馮道爲兵部侍郎以中書舎人充端明殿學士趙鳯爲戶部侍郎並依前充職壬子靜江軍節度使桂州管內觀察使檢校太師兼中書令扶風郡王馬賓加食邑實封澧朗觀察使檢校太兼侍中馬希振加檢校太尉盧文進至幽州遣軍吏奉表來上十一月戊午以滄州畱後王景勘爲邢州節度使靑州奏得登州狀申契丹先攻逼渤海國自按巴堅身死𨿽已抽退尙畱兵馬在渤海扶余城今渤海王弟領兵馬攻圍扶余城內契丹次己未以翰林學士尙書戶部郎中知制誥劉昫爲中書舎人充職辛酉以前祕書少監溫輦爲太子詹事壬戌以前房州刺史朱罕爲潁州團練使是日詔曰應今日已前修蓋得寺院無令毀廢自此已後不得輒有建造如要願在僧門並須官壇受戒不得衷私剃度癸丑日南至帝禦文明殿受朝賀仗衞如式禮部侍郎裴皥上言諸州刺史經三考方請替移詔曰有政聲者就加恩澤無課最者卽便替移密州獻芝艸庚午河陽節度使夏魯奇移鎭許州畱後梁漢顒爲邠州節度使淮南楊溥遣使貢獻賀登極乙亥以前振武畱後張溫爲利州昭武軍畱後以果州刺史孫鐸爲漢州刺史充西川馬步軍都指揮使壬午靜海軍節度安南管內觀察等使檢校大尉兼侍中錢元球加開府階進食邑癸未鎭州奏準詔盧文進所率歸業戶口蠲放租稅三年仍毎口給糧五斗十二月戊子盧文進及將吏四百人見賜鞍馬玉帶衣被器玩錢帛有差詔曰朕中興寶祚復正皇綱萬國騈羅俱在照臨之內八紘遼夐咸居覆載之間矧被雲南素歸正朔泊平僞蜀思錫舊恩於乃睠以𨿽深欲霈覃而未暇百蠻都首領李卑晚六姓蠻都首領勿鄧摽莎等天資智勇世稟忠勤梯航之道路才通琛賮之貢輸已至率其種落竭乃悃誠備傾向化之心深奬來庭之意今則各頒國寵別進王封其巂州刺史李及大主離吠等或遙貢表函或躬趨朝闕亦宜特授官資各遷階秩勉惇信義無墜冊書示爾金石之堅保我山河之誓欽承休命永保厥終壬辰帝狩於近郊臘故也甲午以契丹盧龍軍節度使盧文進爲檢校太尉同平章事充滑州節度使戊戌詔嚴禁鑞錢庚子皇第二子金紫光祿大夫檢校司徒從榮可檢校太保同平章事天雄軍節度使鄴都畱守以武安軍馬步軍都指揮使馬希範爲澧州刺史鐡林都知兵馬馬希杲爲衡州刺史壬寅潁州刺史孫嶽加檢校太保奬能政也丙午中書門下奏故事藩鎭節度觀察使帶平章事於都堂上事刋石記壁合納禮錢三千貫以充中書及兩省公使今欲各納禮錢五百千於中書立石亭子鐫勒宰臣使相官氏授上年月充修葺中書及兩省公署部堂什物從之庚戌禦史臺奏京城坊市士庶工商之家有婢僕自經投井非理物故者近者已來凡是死亡皆是臺司左右巡舉勘檢施行己久仍恐所差人吏及街市胥徒同於民家因事邀脇臣詢訪故事凡京城民庶之家死喪委府縣檢舉軍家委軍巡商旅委戶部然諸司檢舉後具事由申臺其間或枉濫情故臺司訪聞卽行舉勘如是文武兩班官吏之家卽是臺司檢舉臣請自今已後並準故事施行者詔曰今後文武兩班及諸道商旅凡有喪亡卽準臺司所奏施行其坊市民庶軍士之家凡死喪及婢僕非理物故依臺司奏委府縣軍巡同檢舉仍不得縱其吏卒於物故之家妄有邀脇或恐暑月屍柩難停若待申聞檢舉從無邀脇亦須經時日今後仰本家喚四鄰檢察若無他故逐便埋如後別聞枉濫妄有保證官中訪知勘詰不虛本戶鄰保並行科罪如聞諸道州府坊市死喪取分巡院檢舉頗致淹停人多流怨亦仰約京城事例處分

舊五代史卷三十七

舊五代史卷三十七攷證

唐書明宗紀三內出象笏三十四靣三十四歐陽史作三十二

僞蜀右僕射中書侍郎平章事趙國公張格張格原本作張裕攷舊唐書張濬濬次子格仕蜀爲平章事今攺正

僞署幽州莭度使盧文進盧文進遼史作盧國用蓋文進在遼攺名國用耳

國王按已堅以七月二十七日卒案遼史太祖紀作七月辛巳上崩

可輟今月十九日朝參案歐陽史作廢朝三日契丹次案契丹次蓋言契丹方卽次也是書前後如攻城次鎭州次多單用次字疑卽當時案牘之文今仍其舊附識於此

按巴堅舊作阿保機今攺

舊五代史卷三十七考證

欽定四庫全書

舊五代史卷三十八

宋門下侍郎參知政事監修國史薛居正等撰

唐書第十四

明宗紀四

天成二年春正月癸丑朔帝禦明堂殿受朝賀仗衞如常儀制曰王者祗敬宗祧統臨寰宇必順體元之典特新制義之文朕以眇躬獲承丕構襲三百年之休運繼二十聖之耿光馭朽納隍夕惕之心罔怠法天師古日躋之道惟勤今則載戢干戈渾同書軌荷穹之睠祐契兆庶之樂推檢玉泥金非敢期於薄徳耕田鑿井誠有慕於前王將陳享謁之儀卽備郊丘之禮宜更稱謂永耀簡編今攺名爲亶凡在中外宜體朕懷宣制訖百僚稱賀有司吿郊廟社稷丙辰詔端明殿學士班位宜在翰林學士之上今後如有轉攺只於翰林學士內選任先是端明殿學士班在翰林學士之下又如三館例官在職上趙鳯轉侍郎日諷宰相府移之旣而禁林序列有不可之言安重誨奏行此敕時論便之癸亥宰臣鄭玨加特進門下侍郎兼太微宮使崇文館大學士任圜加光祿大夫門下侍郎監修國史以端明殿學士尙書兵部侍郎馮道爲中書侍郎平章事集賢殿大學士以太常卿崔恊爲中書侍郎平章事戊辰以前鄧州節度使劉玘卒廢朝左拾遺李同上言天下系囚請委長吏逐旬親自引問質其罪狀眞虛然後論之以法庶無枉濫従之辛未皇子河中節度使従珂加同平章事以鎭州畱後檢校司徒王建立爲鎭州節度使檢校太傅癸酉皇第三子金紫光祿大夫檢校司徒従厚加檢校太保同平章事河南尹判六軍諸衞事北面副招討房知溫奏營州界奚陁羅支內附乙亥以監門衞大將軍傅璉爲右武衞上將軍丙子詔曰頃自本朝多難雅道中微皆尙浮華罕持廉讓其有除官蘭省今秩柏臺或以人事相疎或以私讎見訝稍乖敬奉遽至棄捐蓋司長之振威處君恩而何地今後應新授官朝謝後可準例上事司長不得輒以私事阻滯其本官亦不得因遭抑挫托故請假戊寅皇子従厚領事於河南府宰相鄭玨已下防送非例也己夘樞密使光祿大夫檢校太保行兵部尙書安重誨加開府儀同三司檢校太傅兼侍中樞宻使檢校太保守祕書監孔循加檢校太傅同平章事詔崇文館依舊爲文館初同光中宰相豆盧革以同列郭崇韜父名希其意奏攺之今乃復焉辛巳詔曰亂離斯久法制多隳不有舉明従何禁止起今復三京及州使職員名目是押衙兵馬使騎馬得有暖坐諸都軍將衙官使下系名糧者只得衣紫皁庶人商旅只著白衣此後不得參雜兼有富戶或投名於勢要以求影庇或希假於攝貴以免丁徭仰所在禁勘以肅姦欺二月壬午朔新羅遣使朝貢丁亥以北京皇城使李繼朗爲龍武大將軍北京都指揮使李従瑧爲左衞大將軍捧聖都指揮使李従璨爲右監門衞大將軍戊子以前北面水陸轉運招撫使守冀州刺史烏震領宣州節度使庚寅陜州節度使檢校司徒石敬瑭加檢校太傅兼六軍諸衞副使壬辰西川節度使孟知祥奏泗州防禦使充西川兵馬都監李嚴煽揺軍眾尋已處斬以潁州刺史孫嶽爲耀州團練使丙申以従馬直指揮使郭従謙爲景州刺史尋令中使誅之夷其族以其首謀大逆以弒莊宗也以尙書左丞崔沂爲太子少保致仕壬寅制曰荊南節度使開府儀同三司守太尉兼尙書令南平王髙季興可削奪官爵仍令襄州節度使劉訓充南面招討使知荊南行府事許州節度使夏魯奇爲副招討使統蕃漢馬步四萬人進討以其叛故也又命湖南節度使馬殷以湖南全軍防合以東川節度使董璋充東南面招討使新授夔州刺史西方鄴爲副招討使共領川軍下峽州三面齊進【通鑑考異梓夔皆在荊南之西南而云東南面者蓋據夔所向言之】梓甲辰兗州節度使房知溫加同平章事宋州節度使王晏球加檢校太傅丁未以禮部尙書蕭頃爲太常卿戊申以禦史大夫李琪爲右僕射以太子賓客李璘爲戶部尙書以吏部侍郎李徳休爲禮部尙書以前吏部侍郎崔貽孫爲吏部侍郎以端明殿學士戶部侍郎趙鳯爲兵部侍郎依前充職庚戌詔諸道節度使男及親嫡骨肉未沾恩命者特許上聞河南府新安縣宜爲次赤以雍陵在其界故也辛亥以刑部侍郎歸藹爲戶部侍郎三月壬子朔以中書舍人馬縞爲刑部侍郎幸防節園宰相樞密使及在京節度使共進錢絹請開宴癸丑遣供奉官賈俊使淮南甲寅以西川節度副使李敬周爲遂州武信軍畱後乙卯開府儀同三司司徒致仕趙光逢可太保致仕仍封齊國公以武信軍節度使李紹文卒廢朝丙辰宰臣判三司任圜奏諸道藩府請依天復三年已前許貢綾絹金銀隨其土產折進馬之直又請選孳生馬分置監馬並従之【五代防要任圜奏三京畱守諸道節度觀察諸州防禦使刺史每年應聖節及正至等節貢奉或討代勝捷各進獻馬伏見本朝舊事𨿽以獻馬爲名多將綾絹金銀折充馬價蓋跋涉之際防養稍難因此羣方俱爲定制自今後伏乞除蕃部進駝馬外諸州所進馬許依天復三年以前事例隨其土產折進價直冀貢輸之稍易又誠敬之獲申兼欲於諸處揀孳生馬準舊制分置監牧仍委三司使別具制置奏聞】太常丞段顒請國學五經博士各講本經以申橫經齒冑之義従之庚申以前澤潞節度使檢校太傅兼侍中孔勍爲河陽節度使壬戌幸甘水亭甲子靑州節度使霍彥威加檢校太尉兼中書令以大內皇城使守饒州刺史李従璋爲應州節度使丁夘詔所在府縣糾察殺牛賣肉犯者準條科斷其自死牛卽許貨賣肉斤不得過五錢鄕村民家死牛但報本村所由準例輸皮入官癸酉以戶部郎中知制誥盧詹爲中書舍人夏四月辛巳朔房知溫奏前月二十一日盧臺戍軍亂害副招討寧國軍節度使烏震尋與安審通斬殺亂兵訖帝聞之廢朝一日贈震太傅新羅國遣使貢方物丁亥以華州畱後劉彥琮爲本州節度使是日幸防節園宴近臣己丑以兵部侍郎崔居儉權知尙書左丞以戶部侍郎王權爲兵部侍郎以禮部侍郎裴皥爲戶部侍郎以翰林承防守中書舍人李愚爲禮部侍郎充職庚寅禦史臺奏今月三日廊下餐百官坐定兩省官方來自五品已下輒起詔曰每赴廊餐如對禦宴若行私禮是失朝儀各罰半月俸【五代防要長興三年五月詔文武兩班每遇入閤賜食従前禦史臺官及諸朝官皆在敷政門外兩廊食惟北省官於敷政門內別坐旣爲隔門各不相見致行坐不齊難於肅整今後每遇入閤賜食北省官亦宜於敷政門外東廊下設席以北首爲上待班齊就坐】詔盧臺亂軍龍晊所部鄴都奉節等九指揮三千五百人在營家口骨肉並可全家處斬龍晊所部之眾卽梁故魏博節度使楊師厚之所招置也皆天下雄勇之士目其都爲銀槍效節僅八千人師厚卒賀徳倫不能制西迎莊宗入魏従徵河上所向有功莊宗一統之後𨿽數頒賚而驕眾無厭同光末自貝州劫趙在禮據有魏博及帝纘位在禮冀脫其禍潛奏願赴朝覲遂除皇子従榮爲帥乃令北禦契丹是行也不支甲冑惟幟於長行表隊伍而已故俛首遄徵在途聞李嚴爲孟知祥所害以爲劍南阻絕互相煽動及屯於盧臺防烏震代房知溫爲帥轉增浮說震與房知溫博於東寨日亭午大噪於營外知溫上馬出門爲甲士所擁且曰不與兒郎爲主更何處去知溫紿之曰馬軍皆在河西步卒獨何爲也遂得躍馬登舟濟於西岸安審通戢騎軍不動知溫與審通謀伺便攻之令亂兵捲甲南行騎軍徐進部伍嚴整叛者相顧失色列炬宵行疲於荒澤遲明潛令外州軍別行知溫等遂擊亂軍橫屍於野餘眾復趨舊寨至則已焚之矣翼日盡戮之脫於叢艸溝塍者十無二三迨夜竄於山谷稍奔於定州及王都之敗乃無噍類矣癸巳兗州節度使房知溫加侍中齊州防禦使安審通加檢校太傅並賞盧臺之功也丁酉僞吳楊遣移署右威衞將軍雷現貢端午禮幣辛丑以前利州節度使張敬詢爲云州節度使遣樞密使孔循赴荊南城下時招討使劉訓有疾故也甲辰以戶部侍郎韓彥惲爲祕書監是日幸石敬瑭安重誨第丙午故振武節度使李嗣恩贈太尉以司封郎中充樞密院直學士閻至爲左諫議大夫充職右諫議大夫梁文矩上言平蜀已來軍人剽略到西川人口甚多骨肉阻隔恐傷和气請許收認帝仁慈素深因文矩之奏詔河南河北舊因兵火擄隔者並従識認是日郢州進白鵲五月癸丑以福建畱後檢校太傅舒州刺史王延鈞爲檢校太師守中書令充福建節度使瑯琊郡王以太常卿蕭頃爲吏部尙書是日懷州進白鵲戊午以三司副使守太子賓客張格卒廢朝以翰林學士駕部郎中知制誥竇夢徴爲中書舍人充職癸亥遣宣徽使張延朗調發郡縣糧運赴荊南城下仍以軍法従事以右龍武統軍崔公實爲左龍武統軍以前復州刺史髙行周爲右龍武統軍割果州屬郡乙丑僞吳楊溥貢新茶滄州進白鶴庚午詔罷荊南之師旣而令軍士散掠居民而回詔文武臣僚及諸道節度使刺史有父母在者各與恩澤宰臣任圜表辭三司事乃以樞宻院承防孟鵠充三司副使權判六月壬午華州邢州進兩岐麥兗州進三足烏丙戌宰相任圜落平章事守太子少保丁亥詔天下除並無名額寺院以宣徽北院使張延朗爲右武衞大將軍判三司依前宣徽使檢校司徒辛夘大理少卿王郁上言凡決極刑準敕合三覆奏近年已來全隳此法伏乞今後決前一日許一覆奏従之壬辰南面招討使知荊州南行府事襄州節度使檢校太傅劉訓責授檢校右僕射守檀州刺史訓南徵無功故有是譴詔喪葬之家送終之禮不得過度乙未戶部尙書李璘上言請朝班自四品已上官各許薦令錄兩人五品官各薦簿尉兩人功過賞罰與舉者同之詔従之其所舉人仍於官告內標所舉姓名或有不公連坐舉主仍令三品已上各舉堪任兩使判官者丙申以天防上將軍湖南節度使開府儀同三司檢校太師守尙書令楚王馬殷爲守太師尙書令封楚國王庚子幸白司馬坡祭突厥神従北俗之禮也秋七月庚戌朔以宋州節度使王晏球充北面行營副招討使癸丑以左金吾將軍烏昭逺爲左衞上將軍充入蠻國信使中書奏馬殷封楚國王禮三不載國王之制請約三公之儀用竹冊従之壬戌西川節度副大使知節度事孟知祥加檢校太尉兼侍中東川董瑋加爵邑以左效義指揮使元習爲資州刺史右效義指揮使盧密爲雅州刺史癸亥幸冷泉宮甲子以檢校工部尙書謝洪爲宿州團練使夔州刺史西方鄴奏殺敗荊南賊軍收峽內三州丙幸升夔州爲寧江軍以鄴爲節度使戊辰詔曰頃因本朝親王遙領方鎭遂有副大使知節度事年代已深相沿未攺其東川西川今後落副大使只云節度使庚午遂州畱後李敬周鄜州畱後劉仲殷並正授本州節度使壬申兗州節度使房知溫移鎭徐州徐州節度使安元信移鎭襄州滄州節度使趙在禮移鎭兗州以齊州防禦使安審通爲滄州節度使是日詔陵州合州長流百姓豆盧革韋說等宜令逐處刺史監賜自盡其骨肉並放逐便是日逐段凝於遼州劉訓於濮州溫韜於徳州甲戌太子少保任圜上表乞致仕仍於外地尋醫詔従之丁丑以左金吾大將軍曹廷隠爲齊州防禦使八月己夘朔日有食之辛巳以右諫議大夫孔昭序爲給事中以祕書少監崔憓爲右諫議大夫壬午以右驍衞大將軍劉衡爲左領衞上將軍以鄴都副畱守趙敬怡爲右衞上將軍判興唐府事乙酉昆明大鬼主羅殿王普露靜王九部落各差使隨牂牁淸州八郡刺史宋朝化等一百五十三人來朝進方物各賜官吿繒防銀器放還蕃丙戌以禦史中丞盧文紀爲工部尙書以左諫議大夫梁文矩爲禦史中丞鄧州畱後陶玘貶嵐州司馬以其爲內鄕縣令盛歸仁所訟稅外科率故也仍賜歸仁緋袍魚袋癸巳幸皇子従榮第宣禁中伎樂觀宴従榮進馬及器幣帝因以伎樂賜之華州上言渭河泛濫害稼丁酉以吏部郎中襲文宣公孔邈爲左諫議大夫史館修撰趙熙上言應內中公事及詔書奏對應不到中書者請委內臣一人抄錄月終送史館詔差樞宻直學士錄送靑州進芝艸新州奏契丹乞置互市癸夘汴州節度使朱守殷加兼侍中鄆州節度使符習加檢校太尉甲辰皇子従榮娶鄜州節度使劉仲殷女是夕禮防百僚表賀九月辛亥義武軍節度使檢校太尉兼中書令王都加食邑實封幽州節度使趙徳鈞加檢校太尉鎭州節度使王建立加同平章事僞吳楊溥遣使以應聖節貢獻己未以前云州節度使髙行珪爲鄧州節度使是日出禦札曰歷代帝王以時巡狩一則遵乎禮制一則按察方區矧彼夷門控玆東夏當先帝勘平之始爲眇躬殿守之邦俗尙貞純兵懷忠勇自元臣鎭靜庶事康和兆民咸樂於有年闔境彌堅於望幸事難違眾議在有方朕取十月七日親幸汴州庚申以衞尉卿李延光爲大理卿北京畱守李彥超上言先父存審本姓符氏防武皇賜姓乞郤還本姓従之乙丑夏州節度使李仁福鳯翔節度使李従曮朔方節度使韓洙並加食邑攺賜功臣以汝州防禦使趙延壽爲河陽節度使以比部郎中知制誥劉贊爲中書舍人以河陽掌書記程遜爲比部員外郎知制誥以代州刺史李徳珫爲蔚州刺史丙寅樞宻使孔循兼東都畱守襄州夏魯奇上言荊南髙季興遣使持書乞修貢奉詔魯奇不納詔諸州錄事參軍不得兼使府賓職己巳鄧州節度使史敬鎔加檢校太保同州節度使盧質加檢校司徒禦史臺奏每遇入閤舊例只一員侍禦史在龍墀邊祗候彈奏公事或有南班失儀防檢不及今欲依常朝例差殿中侍禦史二員押鐘鼔樓位仍各綴供奉班出入従之以靑州節度副使淳於晏爲亳州團練使契丹遣使美稜瑪古已下朝貢戊寅西川奏據黎州狀雲南使趙和於大渡河南起捨一間畱信物十五籠並雜牋詩一卷遞至闕下冬十月已夘朔帝禦文明殿視朝癸未亳州刺史李鄴貶郴州司戶又貶崖州長流百姓所在賜自盡判官樂文紀配祁州責其違法黷貨也乙酉駕發西京詔畱宰相崔協以奉祠祭丁亥帝宿於滎陽汴州朱守殷奏都指揮使馬彥超謀亂已處斬訖戊子次京水知朱守殷反帝親統禁軍倍程前進翼日至汴州攻其城拔之守殷伏誅丙申磁州刺史藥縦之上言今月十二日供奉官王仁鎬至稱制殺太子少保致仕任圜契丹遣使持書求碑石欲爲其父表其葬所戊戌詔曰諸道州府自同光三年己前所欠秋夏稅租並主持務局敗闕課利並沿河舟船折欠天成元年殘欠夏稅並特與除放時重誨旣構任圜之禍恐人非之思沛恩於眾以掩已過乃奏曰三司積欠約二百萬貫虛系帳額請並蠲放帝重違其意故有是詔時議者以蠲隔年之賦猶或恵民場院課利一槪除之得不啟姦幸之門乎己亥詔曰太子少保致仕任圜早推勲舊曾委重難旣退免於劇權俾優閒於外地而乃不遵禮分潛附守殷緘題罔避於嫌疑情防頗彰於怨望自收汴壘備見蹤由若務含是孤典憲尙全大體止罪一身已令本州私第自盡其骨肉親情僕使等並皆放罪辛丑詔曰後來其蘇動必従於人欲天監厥徳靜宜布於國恩近者言幸浚郊暫離洛邑蓋逢嵗稔共樂時康不謂姦臣遽彰逆狀爲厲之階旣甚覆宗之禍自貽俾我生靈遘玆紛擾永言軫惻無輟寐興宜覃雨露之恩式表云雷之澤應汴州城內百姓旣經驚劫宜放二年屋稅諸處有曾受逆人文字者隨處焚毀應天下見禁囚徒除十惡五逆殺人放火劫盜合造毒藥官典犯贓僞行印信屠牛外罪無輕重並従放釋應有民年八十己上及家長者有廢疾者免一丁差役云以山南西道節度使張筠爲西京畱守行京兆尹靑州節度使霍彥威差人走馬進箭一對賀誅朱守殷帝郤賜彥威箭一對箭蕃家之符信也起軍令眾則使之彥威本非蕃將以臣箭於君非禮也癸夘以權知汴州事陜州節度使石敬瑭爲汴州節度使兼六軍諸衞副使侍衞親軍馬步都指揮使鳯翔奏地震丙午威武軍節度副使檢校太尉守建州刺史王延亶可同平章事守建州刺史充奉國軍節度副使兼威武軍節度副使詔割施州卻屬黔南十一月己酉帝祭蕃神於郊外庚戌以皇城使行袁州刺史李従敏爲陜州節度使乙夘靑州霍彥威鄆州符習來朝以太子詹事溫輦爲吏部侍郎徐州房知溫來朝戊午黔南節度使李紹義加檢校太保庚申皇子河中節度使檢校太保同平章事従珂鄴都畱守檢校太保同平章事従榮河南尹判六軍諸衞事檢校太保同平章事従厚並加檢校太傅進爵邑貝州刺史竇廷琬上言請制置慶州靑白兩池逐年出絹十萬匹米萬石詔升慶州爲防禦所以廷琬爲使壬申詔霍彥威等歸藩詔太宗朝左僕射李靖可冊贈太保鄭州僕射陂可攺爲太保陂時議者以僕射陂者後魏孝文帝賜僕射李衝故因以爲名及是命之降以爲李靖蓋誤也契丹遣使摩琳等來乞通和十二月戊寅朔以前鳯翔畱後髙允貞爲右監門上將軍詔以施州爲夔州屬郡以其便近故也遣飛勝指揮使於契丹賜契丹王錦綺銀器等兼賜其母繡被瓔珞己夘蔚州刺史周令武得代歸闕帝問北州事令武奏曰山北甚安諸蕃不相侵擾鴈門已北東西數千里鬥粟不過十錢帝悅顧謂左右曰須行善事以副天道居數日帝延宰臣於徳殿言及民事馮道奏曰莊宗末年不撫軍民惑於聲樂遂致人怨國亂陛下自膺人望歲時丰稔亦淳化所致也更願居安思危帝然之許州地震庚辰皇子鄴都畱守従榮移鎭太原以北京畱守符彥超爲潞州節度使乙酉以彰國軍節度使李従璋昧於政理詔歸闕敇新及第進士有聞喜宴逐年賜錢四十萬己丑兗州節度使趙在禮來朝詔出潛龍宅米以賑百官壬辰以太傅致仕齊國公趙光逢卒輟朝丙申許州節度使夏魯奇移鎭遂州庚子幸石敬瑭公署及康義誠私第甲辰狩於東郊臘也丙午追尊四廟以應州舊宅爲廟

舊五代史卷三十八

舊五代史卷三十八攷證

唐明宗紀四遣供奉官賈俊使淮南賈俊九國誌作賈進攷冊府元龜所引薛史亦作俊今仍其舊

房知溫奏前月二十一日盧臺戍軍亂害副招討寧國軍節度使烏震尋與安審通斬殺亂兵訖案五代春秋盧臺戍軍亂房知溫討平之據是書房知溫及通鑑知溫初誘戍軍爲亂繼恐事不濟乃與安審通謀討亂兵也五代春秋所書殊非事實

五品官各薦簿尉兩人案五代防要作五品六品官各許薦簿尉兩人

所舉姓名或有不公案原本脫公字今據五代防要增入

夔州刺史西方鄴奏殺敗荊南賊軍收峽內三州案通鑑六月西方鄴敗荊南水軍於峽中復取夔忠萬三州是書系七月甲子蓋以奏聞之日爲據歐陽史與是書同

詔陵州合州長流百姓豆盧革韋說等宜令逐處刺史監賜自盡案五代春秋作元年七月殺豆盧革韋說攷歐陽史元年七月貶豆盧革爲辰州刺史韋說漵州刺史甲申流革於陵州說於合州二年七月殺豆盧革韋說與是書同五代春秋統系於元年誤也

今月十二日供奉官王仁鎬至稱制殺太子少保致仕任圜案安重誨害任圜五代春秋及通鑑俱不書日歐陽史作乙未殺太子少保致仕任圜據是書作十二日是年十月爲已夘朔十二日乃庚寅也與歐陽史異日

美稜瑪古舊作梅老沒骨今攺摩琳舊作梅老今攺

舊五代史卷三十八攷證

欽定四庫全書

舊五代史卷三十九

宋門下侍郎參知政事監修國史薛居正等撰

唐書第十五

明宗紀五

天成三年春正月戊申朔帝禦崇元殿受朝賀仗衛如式辛亥前河陽節度使檢校太傅兼侍中孔勍以太子太傅致仕癸丑詔取今月十七日幸鄴都甲寅以國子祭酒朱守素卒廢朝丙辰以鎭南軍節度使袁建丰卒廢朝詔贈太尉丁巳詔曰朕聞堯舜有卹刑之典務貴好生禹湯申罪已之言庶明知過今月十七日據巡檢軍使渾公兒口奏稱有百姓二人以竹竿習戰鬭之事朕初聞奏報實所不容率爾宣令付石敬瑭處置今且重誨敷奏方知悉是幼童爲戱載聆讜議方覺失刑循揣再三愧惕非一亦以渾公兒誑誣頗甚石敬瑭詳覆稍乖致人枉法而殂處朕有過之地今減常膳十日以謝幽寃其石敬瑭是朕懿親合施極諫旣玆錯誤宜示省循可罰一月俸渾公兒決脊杖二十仍銷在身職銜配流登州小兒骨肉賜絹五十匹粟麥各百石便令如法埋葬兼此後在朝及諸道州府凡有極形並須子細裁遣不得因循百寮進表稱賀已未中書門下奏國子祭酒望令宰相兼判乃詔崔協判之【五代防要載原奏云祭酒之資歷朝所貴爰從近代不重此官況屬聖朝方勤庶政須宏雅道以振時風望令宰臣一員兼判國子祭酒】辛酉以前潞州節度使毛璋爲右金吾上將軍以左驍衛上將軍華溫琪爲右金吾大將軍以春州刺史張防釗爲鄭州防禦使時契丹方陷平州癸亥詔應廟諱文字只避正文其偏旁文字不用虧缺防畫契丹遣使托諾巴摩哩等貢獻帝遣指揮使奔托山押國信賜契丹王妻戊辰以隨駕馬軍都指揮使富州刺史康義誠兼領鎭南軍節度使以隨駕步軍都指揮使潮州刺使楊漢章遙領寧國軍節度使中書上言舊制遇二月十五日元皇帝降聖節休假三日凖會昌元年二月勅休假一日請準近勅從之吐蕃伊埒雅遜等六人回鶻米裏都督等四人並授歸徳懷逺將軍悉放還蕃庚午冊贈故州刺史李嗣頵爲太尉壬申冊贈故皇子檢校司空從諲爲太保甲戌制以楚國夫人曹氏爲淑妃以韓國夫人王氏爲徳妃仍令所司擇日冊命二月丁丑朔有司上言太陽合虧旣而有云不見羣官表賀詔巡幸鄴都宜停庚辰僞吳楊溥遣使貢獻賀誅朱守殷帝以荊南拒命通連淮夷不納其使遣還壬午以光祿卿韋寂卒廢朝贈禮部尙書癸未工部尙書盧文紀貶石州司馬員外安置文紀私諱業時新除於鄴爲工部郎中舊例寮屬名與長官諱同或攺其任文紀素與宰相崔協有隙故中書未議攺官於鄴授官之後文紀自請連假鄴尋就位及差延州官告使副未行文紀參告且言鄴回日終請換曹鄴其夕自經而死故文紀貶官以倉部郎中何澤爲吏部郎中奨伏閤諫巡幸鄴都也丁亥天徳軍節度使郭承丰加檢校司徒辛邜以山南西道節度使張筠爲左驍衛上將軍詔中外羣臣父母亡沒者並與追封贈癸已以禮部尙書崔貽孫卒輟朝甲午以吐渾寧朔奉化兩府都知兵馬使李紹魯爲吐渾寧朔府都督乙未以樞密使兼東都畱守孔循爲許州節度使兼東都畱守鄧州節度使髙行珪移鎭安州應州節度使李從璋移鎭滑州滑州節度使盧文進移鎭鄧州丁酉以責授檀州刺史劉訓爲右龍武大將軍已亥回鶻克汗仁諭遣都督李爾等貢獻壬寅以左金吾大將軍羅周敬爲同州節度使甲辰以威塞軍節度使張廷裕卒廢朝詔贈太保以耀州團練使孫嶽爲閬州團練使以左監門上將軍髙允貞爲右金吾衛大將軍以右金吾衛大將軍華溫琪爲左金吾衛大將軍三月丁未朔以久雨爲災詔文武百辟極言時政得失丁已以邢州節度王景戡爲華州節度使以前北京副畱守李從溫爲邢州節度使已未以宰臣鄭玨爲開府儀同三司左僕射致仕加食邑五百戶庚辰以前復州刺史翟章爲新州威塞軍畱後中書奏孟夏薦饗合宰相行事在朝只有宰相二員今東都畱守孔循帶平章事宜令攝太尉行事孔循稱使相有戎機不當司祠祭重事癸亥以前鎭州節度使王建立爲右僕射兼中書侍郎平章事集賢殿大學士判三司西方鄴上言收復歸州以前鄭州刺史楊漢賔爲洋州武定軍畱後戊辰以前彰國軍節度副使陳臯爲鳳州武興軍畱後以前蔡州刺史孫漢韶爲應州彰國軍畱後以宣徽南院使範延光爲樞密使以宣徽北院使判三司張延朗爲宣徽南院使以前冀州刺史婁繼英爲耀州團練使以懷州刺史張廷蘊爲金州防禦使已巳命範延光權知鎭州軍府事西方鄴奏於歸州殺敗荊南賊軍數千人時有太白山道士解元自西川至對於便殿稱年一百一歳旣而上表乞西都畱守兼西川制置使要修西京宮闕帝謂侍臣曰此人老耄自逺來朝方期別有異見反爲身名甚可笑也賜號知白先生賜紫放歸山甲戌冊回鶻可汗仁諭爲順化可汗夏四月戊寅以汴州節度使石敬瑭爲鄴都畱守充天雄軍節度使加同平章事以樞密使權知鎭州軍府事檢校太保範延光爲鎭州節度使兼北面水陸轉運使以司農卿鄭繢爲太僕卿壬午虁州節度使東南面副招討使西方鄴加檢校太保甲申皇第三女石氏封永寧公主第十三女趙氏封興平公主仍令所司擇日冊命幽州上言契丹有書求樂器乙酉達靼遣使朝貢以隨駕馬軍都指揮使康義誠爲侍衛親軍馬步軍都指揮使丙戌樞密使安重誨兼河南尹以皇子河南尹判六軍諸衛事從厚爲汴州節度使判六軍如故丁亥復州奏湖南大破淮賊於道人磯以西川馬步軍都指揮使趙廷隠兼漢州刺史從孟知祥之請也【九國誌趙廷隠傳知祥至蜀康延孝陷漢州遣廷隠率兵擊破之擒延孝檻送闕下知祥奏加檢校司空漢州刺史遂畱屯成都】洋州上言重開入蜀舊路三百餘里比今官路較二十五程而近癸已殿中少監石知納貶憲州司戶坐煽惑軍鎭也北面副招討宋州節度使王晏球以定州節度使王都反狀聞庚子制義武軍節度使檢校太尉兼中書令太原王王都削奪官爵壬寅以王晏球爲北面行營招討使知定州行軍州事以滄州節度使兼北面行營馬軍都指揮使安審通爲副招討使兼諸道馬軍都指揮使以左防騎常侍蕭希甫兼判大理卿事西京奏前樞密使張居翰卒五月乙已朔回鶻可汗仁諭封順化可汗丁未鄴都畱守天雄軍節度使石敬瑭河陽節度使趙延壽並加駙馬都尉以右僕射李琪爲太子少傅辛亥沙州節度使曹義金加爵邑王晏球上言收奪得定州北西二關城癸丑湖南馬殷奏二月中大破淮冦二萬生擒將士五百人中書上言諸道薦人總與不可全阻又難今後節度使每年許薦二人帶使相者許薦三人團練防禦使各一人節度觀察判官並聽旨授書記以下卽許隨府從之以六軍判官尙書司封郎中史圭爲右諫議大夫充樞密直學士詔州縣官以三十月爲考限刺史以二十五月爲限以到任日爲始已未幽州奏契丹托諾領二千騎西南趣定州以前同州節度使盧質行兵部尙書判太常卿事辛酉以天雄軍節度副使判興唐府事趙敬怡爲樞密使詔曰上柱國勲之極也近代已來文臣官階稍髙便授柱國歳月未深便轉上柱國武資初官便授上柱國今後凡加勲先自武騎尉十二轉方授上柱國永作成規不令逾越丁夘鎭州奏今月十八日王師不利於新樂壬申王晏球奏今月二十一日大破定州賊軍及契丹於曲陽斬獲數千人王都與塔納以數十騎復入於定州六月已夘以右金吾上將軍毛璋爲左金吾上將軍以前安州節度使史敬鎔爲右金吾上將軍以前華州節度使劉彥琮爲左武衛上將軍壬午放內園鹿七頭於深山乙酉皇子故金槍指揮使檢校左僕射從璟贈太保已醜幽州趙徳鈞奏殺契丹千餘人於幽州東獲馬六百匹壬辰宰臣馮道率百寮上表請上尊號曰聖明神武文徳恭孝皇帝詔報不允丙申馮道等再上尊號不允戊戌以西京副畱守知畱守事張遵誨行京兆尹秋七月乙巳詔故僞蜀主王衍追封順正公以諸侯禮葬丙午以前武信軍節度使李敬周爲邠州節度使丁未以滄州節度使安審通卒於師輟朝壬子以朔方節度使韓洙卒廢朝甲寅王晏球奏六月二十二日進攻逆城將士傷者三千人時晏球知城中有備未欲急攻朱宏昭張防釗切於立功促攻賊壘晏球不得已而進兵遂致傷痍者眾乙夘以太子少保李茂勲卒輟朝已未詔弛麯禁許民間自造於秋苗上紉徴麯價畝出五錢時孔循以麯法殺一家於洛陽或獻此議以爲愛其人便於國故行之宗正卿李紓除名刑部侍郎馬縞貶綏州司馬刑部員外郎李愼儀貶階州司戶初李紓差攝陵臺令張保嗣等各虛稱試銜爲奉先令王延朗所訟大理寺斷以詐假官論刑部詳覆稱非詐假大理執之召兩司廷議刑部理屈故有是貶紓續勅配隴州徒一年未幾詔曰天下府州例是攝官皆結試銜或因勘窮便關詐假已前或有稱試銜一切不問此後並宜禁止曹州刺史成景宏貶綏州司戶參軍續勅長流宥州尋賜自盡坐受本州倉吏錢百緡也壬戌齊州防禦使曹廷隠以奏舉失實配流永州續勅賜自盡甲子王晏球奏今月十九日契丹七千騎來援定州王師逆戰於唐河北大破之追至滿城又破之斬二千級獲馬千匹戊辰福建節度使王延鈞可依前檢校太師守中書令進封閩王已已王晏球奏此月二十一日追契丹至易州掩殺四十里擒獲甚眾故朔方節度使韓洙贈太尉以兵部侍郎王權禦史中丞梁文矩並爲吏部侍郎以左諫議大夫呂夢奇爲禦史中丞八月癸酉朔以翰林學士守中書舍人李懌劉昫並爲戶部侍郎充職以吏部侍郎劉嶽守祕書監以吏部侍郎韓彥惲守禮部尙書以戶部侍郎韓藹守太子賔客以戶部侍郎裴皥守兵部侍郎以中書舍人張文寶守刑部侍郎詔凡有姓犯廟諱者以本望爲姓丁丑以檢校尙書右僕射守龍武大將軍劉訓爲晉州節度使檢校太傅壬午幽州趙徳鈞奏於府西邀殺契丹敗黨數千人生擒首領特哩衮及其屬凡五十餘人是時官軍襲殺契丹屬秋雨繼降泥濘莫進人饑馬乏防投村落所在村民持白挺毆殺之徳鈞出兵接於要路惟奇峯嶺北有馬潛遁脫者數十餘無噍類帝致書諭其本國辛夘以朔方軍畱後韓璞爲朔方軍節度使靈武雄警甘肅等州觀察使檢校司徒帝聞隨鄧復郢均房之民父母骨肉有疾以長竿遙致粥食而餉之出嫁女夫家不遣來省疾乃下詔委長吏嚴加禁察房州奏新開山路四百里南通虁州畫圖以獻以前洋州節度使戴思逺爲太子太保致仕庚子詔今後翰林學士入院以先後爲班次承防一員不計官資先後在學士之上閏月丁未兩浙節度觀察畱後淸海軍節度使檢校太師兼中書令錢元瓘可杭州越州大都督府長史充鎭東鎭海等軍節度使戊申趙徳鈞獻戎俘於闕下其蕃將特哩衮等五十人畱於親衛余契丹六百人皆斬之乙夘升楚州爲順化軍以明州刺史錢元珦爲本州節度使以吏部尙書蕭頃爲太子少保契丹遣使來貢獻契丹平州刺史張希崇上表歸順乙丑陜州節度使李從敏移鎭滄州以宣徽南院使張延朗爲陜州節度使詔在京遇行極法日宜不舉樂兼減常膳諸州遇行極法日禁聲樂已已滑州掌書記孟升匿母服大理寺斷處流特勅孟升賜自盡觀察使觀察判官錄事參軍失其糾察各行殿罰襄邑縣民聞威父爲人所殺不雪父寃有狀和解特勅處死是月二十七大水河水溢絳州地震九月乙亥以捧聖左右廂副都指揮使索自通爲云州節度使丁丑以太府卿判四方館事李郁爲宗正卿壬午以晉州節度使安崇阮爲左驍衛上將軍甲申吐蕃回紇各遣使貢獻壬辰宰臣王建立進玉杯上有文曰國萬歳杯乙未詔徳州流人溫韜遼州流人段凝嵐州司戶陶玘憲州司戶石知訥原州司馬聶嶼並宜賜死於本處暴其宿惡而誅之也丙申以邠州節度使梁漢顒爲右威衛上將軍丁酉河陽節度使駙馬都尉趙延壽爲檢校司徒已亥詔徐州節度使房知溫兼荊南行營招討使知荊南行府事冬十月甲辰制瓊華長公主孟氏可冊爲福慶長公主丙午以滄州節度使李從敏兼北面招討使戊申帝臨軒命禮部尙書韓彥惲工部侍郎任贊往應州奉冊四廟詔邠州節度使李敬周攻慶州以刺史竇廷琬拒命故也戊午契丹平州刺史張希崇已下八十餘人見於徳殿頒賜有差突厥首領張慕進等來朝貢甲子安州節度使髙行珪奏屯駐左神捷左懷順軍士作亂已逐殺出城詔升壽州爲忠正軍戊辰以云州節度使索自通領壽州節度使以前云州節度使張溫復爲云州節度使庚午夜西南有彗星長丈餘在牛星五度十一月癸酉日南至帝禦崇元殿受朝賀甲戌捧聖指揮使何福進招收到安州作亂兵士五百人自指揮使已下至節級四十餘人並斬餘眾釋之壬午房知溫奏荊南髙季興卒中書舍人劉贊奏請節度使及文班三品已上謝見通喚從之是日以契丹所署平州刺史光祿大夫檢校太保張希崇爲汝州刺史加檢校太傅已丑中書奏今後或有封冊請禦正衙從之靑州奏節度使霍彥威卒輟朝三日詔宰臣王建立權知靑州軍州事庚寅禮部員外郎和凝奏應補齋郎並須引驗正身以防僞濫舊例使防一任官補一人今後攺官須轉品卽可如無子許以親侄繼限念書十卷試可則補從之甲午以尙書左僕射同平章事集賢殿大學士判三司王建立爲靑州節度使檢校太尉同平章事丙申帝謂侍臣曰古鐵券如何趙鳳對曰帝王誓文許其子子孫孫長享爵祿帝曰先朝所賜惟朕與郭崇韜李繼麟三人爾崇韜繼麟防已族滅朕之危疑慮在旦夕於是嗟嘆久之趙鳳曰帝王執信故不必銘金鏤石矣吏部郎中何澤奏流外官請不試書判之類從之吐蕃遣使朝貢戊戌前安州節度副使範延榮並男皆斬於軍巡獄爲髙行珪誣奏故也十二月壬寅朔詔眞定府屬縣宜準河中鳳翔例升爲次畿眞定縣升爲次赤甲辰邠州節度使李敬周奏收下慶州刺史竇廷琬族誅

舊五代史卷三十九

舊五代史卷三十九攷證

唐明宗紀五契丹陷平州案契丹陷平州歐陽史作丁已通鑑不書日攷平州自梁開平中劉守光以賂契丹天成元年盧文進舉其地以歸於唐至三年復爲遼人所取自是平州遂屬於遼宋人論石晉賂遼故地兼及平州蓋未詳考今附識於此

爲左驍衛上將軍案通鑑作左衛上將軍歐陽史從是書作左驍衛

已亥回鶻可汗仁諭遣都督李阿山等貢獻案李阿山來貢歐陽史作戊戌

北面副招討宋州節度使王晏球以定州節度使王都反狀聞案遼史王都以定州來歸作三月事五代春秋及通鑑並從是書作四月

壬戌齊州防禦使曹廷隠以奏舉失實配流永州續勅賜自盡案歐陽史作已未殺齊州防禦使曹廷隠已未在壬戌前三日不應發配在後賜死轉在前也歐史疑訛

壬午幽州趙徳鈞奏於府西邀殺契丹案通鑑作八月壬戌趙徳鈞邀擊契丹據是書八月系癸酉朔不得有壬戌疑通鑑誤

邠州節度使李敬周李敬周通鑑作李敬通是書前後並作敬周歐陽史亦作敬周疑通鑑刻之訛

以刺史竇廷琬拒命故也案竇廷琬反通鑑從是書作十月歐陽史系於十月以前與是書異

突厥首領張慕進等來朝貢案慕進歐陽史作慕晉壬午房知溫奏荊南髙季興卒案髙季興卒通鑑作十二月丙辰詳見通鑑攷異

檢校太保張希崇爲汝州刺史案歐陽史作汝州防禦使通鑑從是書作刺史

托諾巴摩哩舊作禿汭悲梅老今攺伊埒雅遜舊作野利延孫今攺托諾舊作禿餒今攺爾珊舊作阿山今攺哩衮舊作惕隠今攺

舊五代史卷三十九攷證

欽定四庫全書

舊五代史卷四十

宋門下侍郎參知政事監修國史薛居正等撰

唐書第十六

明宗紀六

天成四年春正月壬申朔帝禦崇元殿受朝賀伏衞如儀幽州節度使趙徳鈞奏臣孫贊年五歲黙念論語孝經舉童子於汴州取解就試詔曰都尉之子太尉之孫能念儒書備彰家訓不勞就試特與成名宜賜別勅及第附今年春牓戊子放元年應欠秋稅以左衞上將軍安崇阮爲黔南節度使壬辰廻鶻入朝使徹伯爾等五人各授懷化司戈放還以北京副畱守馮贇爲宣徽使判三司戊戌禁天下虛稱試攝銜西川孟知祥奏支屬刺史乞臣本道自署二月乙已王晏球奏此月三日收復定州獲王都首級生擒契丹托諾等二千餘人百寮稱賀已畢乃詔取今月二十四日車駕還東京辛亥以北靣行營招討使宋州節度使王晏球爲鄆州節度使加兼侍中以北靣行營副招討使滄州節度使李從敏爲定州節度使以北靣行營兵馬都監鄭州防禦使張防釗爲滄州節度使幽州節度使趙徳鈞加兼侍中乙卯以樞密使趙敬怡權知汴州軍州事丙辰邢州奏定州送到僞太子李繼陶已處置訖辛酉帝禦咸安樓受定州俘馘百官就列宣露布於樓前禮畢以王都首級獻於太社王都男四人弟一人托諾父子二人並磔於市【五代防要尙書兵部宣露布於樓前宣訖尙書刑部侍郎張文寶奏曰逆賊王都首級請付所司大理卿蕭希逋受之以出獻於郊社其王都男並蕃將等磔於開封橋】時露布之文類制勅之體蓋執筆者悞頗爲識者所嗤樞密使趙敬怡卒贈太傅以端明殿學士趙鳯權知汴州軍州事甲子車駕發汴州丙寅至鄭州賜左僕射致仕鄭玨錢二十萬丁卯宰相崔協卒詔贈尙書右僕射東都畱守太子少傅李琪等奏至偃師縣奉迎時琪奏章中有敗契丹之防黨破眞定之逆城之言詔曰契丹卽爲防黨眞定不是逆城李琪罰一月俸庚午車駕至自汴州三月甲戌馮道進表乞命相丙戌詔皇城使李從璨貶授房州司戶參軍仍令盡命從璨帝之諸子也先是帝巡幸汴州畱從璨以警大內從璨因遊防節園酒酣戱登禦榻安重誨奏之故置於法焉壬辰中書奏今後羣臣內有乞假覲省者請量賜茶藥從之乙未以前鄆州節度使符習爲汴州節度使丙申詔鄴都幽鎭滄邢易定等州管內百姓除正稅外放免諸色差配以討王都之役有挽運之勞也夏四月庚子朔禁鐡鑞錢壬寅重修廣壽殿成有司請以丹漆金碧飾之帝曰此殿經焚不可不修但務宏壯不勞華侈湖南奏敗荊南賊軍於石首鎭詔沿邊置塲買馬不許蕃部直至闕下先是黨項諸蕃凡將到馬無駑良並云上進國家𨿽約其價以給之及計其館谷錫賚所費不可勝紀計司以爲耗蠧中華遂止之壬子以皇子北京畱守河東節度使從榮爲河南尹判六軍諸衛事以皇子河南尹判六軍諸衛事從厚爲北京畱守以河陽節度使趙延壽爲宋州節度使以侍衞親軍都指揮使鎭南軍節度使康義誠爲河陽節度使契丹寇云州癸丑契丹遣紐赫羙稜等復率其屬來朝貢稱取托諾等骸骨並斬於北市甲寅以端明殿學士趙鳯爲門下侍郎兼工部尙書平章事丙辰諫議大夫致仕襲文宣公孔邈卒庚申以王建立孔循帶中書直省吏歸藩並追廻壬戌幽州節度使趙徳鈞兼北靣行營招討使鎭州節度使範延光加檢校太戊辰中書奏五月一日應在京九品已上官及諸道進奉使請準貞元七年勅就位起居永爲恆式從之五月己巳朔帝禦文明殿受朝丙子以防州節度使西方鄴卒輟朝丁丑大理卿李保殷卒已卯以忠武軍節度使索自通爲京兆尹充西京畱守以左威衞上將軍朱漢賔爲潞州節度使乙酉以黔州節度使安崇阮爲防州節度使以左驍衞上將軍張溫爲洋州節度使以黔州畱後楊漢賔爲本州節度使中書奏太常寺定少帝諡昭宣光烈孝皇帝廟號景宗伏以少帝今不入廟難以言宗只云昭宣光烈孝皇帝從之丁亥以鳯州武興軍畱後陳臯爲武興軍節度使以新州威塞軍畱後翟璋爲威塞軍節度使壬辰以權知尙書右丞崔居儉爲尙書右丞詔葺天下廨宇丙申襄州奏荊南髙從誨乞歸順云州奏契丹犯塞六月辛丑以左散騎常侍姚顗爲兵部侍郎壬寅防州節度使楊漢章移鎭云州以北京馬步軍都指揮使兼欽州刺史張敬達爲鳯州節度使癸卯以前西京副畱守事張遵誨行衞尉事充客省使國子博士田敏請葺四郊祠祭齋室丙午以沂州刺史張萬進爲安北都防充振武軍節度使戊申以宿州團練使康思立爲利州節度使登州刺史孫元停任坐在任無名科率故也詔鄴都仍舊爲魏府應魏府汴州益州宮殿悉去鴟尾賜節度使爲衙署辛亥以權知朔方軍畱後定難軍都知兵馬使韓澄爲朔方畱後癸丑以前潞州節度使符彥超爲左驍衞上將軍詔諸道節度使行軍司馬名位𨿽髙或帥臣不在其州事宜委節度副使權知又詔藩郡所請賔幕及主事親從者悉以名聞丙辰權知荊南軍府事髙從誨上章首罪乞修職貢仍進銀三千兩贖罪壬戌幸至徳宮詔京城空地課人蓋造如無力者許人請射營構秋七月庚午以前西京畱守判官張鎛爲司農卿壬申貶前左金吾上將軍毛璋爲儒州長流百姓尋賜自盡以其在藩鎭陰蓄姦謀故也甲戌禦史中丞呂夢奇責授太子右贊善大夫坐曽借毛璋馬故也已卯以工部侍郎任贊爲左散騎常侍以樞密直學士左諫議大夫充匭使閻至爲工部侍郎充職遂州進嘉禾一莖九穗壬午以給事中判大理卿事許光義爲禦史中丞史館上言所編修莊宗一朝事迹欲名爲實錄太祖獻祖懿祖名爲紀年錄從之【五代防要天成三年十二月史館奏據左補闕張昭逺狀嘗讀國書伏見懿祖昭烈皇帝自元和之初獻祖文皇帝於太和之際立功王室陳力國朝太祖武皇帝自成通後來勤王戮力剪平多難頻立大功三換節旄再安京國莊宗皇帝終平大憝奄有中原倘闕編修遂成湮墜伏請與當館修撰參序條网撰太祖莊宗實錄四年七月監修國史趙鳯奏奉勅修懿祖憲祖太祖莊宗四帝實錄自今年六月一日起手旋具進呈伏以凡關纂述務合品題承幹禦宇之君行事方雲實錄追尊冊號之帝約文祗可紀年所修前件史書今欲自莊宗一朝名爲實錄其太祖以上並目爲紀年錄從之】甲申以前荊南行軍司馬檢校太傅髙從誨起復授檢校太傅兼侍中充荊南節度使丙戌涇州節度使李從昶移鎭華州以冀州刺史李金全爲涇州節度使戊子中書奏今後新及第舉人有曽授正官及禦署者欲約前任資序與除一官從之壬辰詔取來年二月二十一日有事於南郊八月丁酉朔大理正路阮奏切見春秋釋奠於文宣王而武成王廟久曠時祭請復常祀從之戊戌中書奏太子少傅李琪所撰進霍彥威神道碑文不分眞僞是混功名望令攺撰從之琪梁之故相私懷咸遇敍彥威在梁歷任不欲言僞梁故也辛丑詔亂離巳來天下諸軍所掠生口有主識認卽勒還之以前淸河縣令襲酅國公食邑三千戶楊仁矩爲祕書丞禦史臺奏主簿朱穎是前中丞奏請合隨防罷任詔曰主簿卽爲正秩況入選門顯自朝恩合終考限宜令仍舊守官甲辰以宰臣馮道爲南郊大禮使兵部尙書盧質爲禮儀使禦史中丞許光義爲儀仗使兵部侍郎姚顗爲鹵簿使河南尹從榮爲橋道頓遞使客省使衞尉卿張遵誨爲修裝法物使乙已黒水朝貢使郭濟來朝授歸徳司戈放還蕃丁未以翰林學士承防禮部侍郎知制誥李愚爲兵部侍郎職如故以中書舎人盧詹爲禮部侍郎以兵部侍郎裴皥爲太子賔客吐渾首領念公山來朝貢戊申帝服兗冕禦文明殿追冊昭宣光烈孝皇帝庚戌以宰臣監修國史趙鳯兼判集賢院事以左散騎常侍任贊判大理卿事已未髙麗王王建遣使貢方物辛酉詔準待例節度使帶平章事侍中中書令並列銜於勅牒側書使字今錢鏐是元帥尙父與使相名殊馬殷守太師尙書令是南省官資不合署勅尾今後勅牒內並落下乙卯黨項首領朝貢甲子幸金眞觀攺賜建法大師賜紫尼智願爲圓惠大師卽武皇夫人陳氏也丙寅達靼來朝貢京城內有南州北州乃張全義光啟中所築至是詔許人依街巷請射城濠任使平鎭蓋造屋宇九月丁卯中書奏據宗正寺申懿祖永興陵獻祖長寧陵太祖建極陵並在代州鴈門縣皇帝追尊四廟在應州金城縣詔應州升爲望州金城鴈門並升爲望縣辛未太常愽士叚顒奏切見大祠則差宰相行事中祠則卿監行事小祠則委太祝奉禮並不差官今後請差五品官行事從之癸巳制天下兵馬元帥尙父吳越國王錢鏐可落元帥尙父吳越國王授太師致仕責無禮也先是上將軍烏昭遇使於兩浙以朝廷事私於吳人仍目鏐爲殿下自稱臣謁鏐行拜蹈之禮及廻使副劉玫具述其事故停削鏐官爵令致仕烏昭遇下禦史臺尋賜自盡後有自浙中使還者言昭遇無臣鏐之事爲玫所誣人頗以爲寃乙未詔諸道通勘兩淅綱運進奉使並不巡獄冬十月丙申朔並吏部三銓爲一銓宜令本司官員同商量注擬連署申奏仍不得於私第注官戊戌以襄州兵馬都監守磁州刺使康福爲朔方河西等節度使靈威雄警涼等州觀察使時朔方將吏請帥於朝廷故命康福往鎭之庚子以右金吾上將軍史敬鎔爲左金吾上將軍以左驍衞上將軍符彥超爲右金吾上將軍以前黔州節度使李承約爲右驍衞上將軍以云州節度使張敬詢爲右驍衞上將軍以前華州節度使王景戡爲右驍衞上將軍癸卯太常少卿蕭願責授太子洗馬奪緋願南郊行事與祠官同飲詰旦猶醉不能行禮爲禦史所劾也詔新授朔方節度使康福將兵萬人赴鎭己酉制復故荊南節度使髙季興官爵辛亥升閬州爲保寧軍壬子以內客省使左衞大將軍李仁矩爲閬州節度使幸七星亭丙辰夏州進白鷹重誨奏曰夏州違詔進貢臣己止約帝曰善朝退帝密令左右進焉是日幸龍門十一月丁卯洛州水暴漲壞居人垣舎戊辰以刑部侍郎張文寶爲右散騎常侍己已以尙書右丞李光序爲刑部侍郎癸酉升曹州濟陰縣爲次赤以昭宣光烈孝皇帝溫陵所在故也甲戌奉國軍節度使王延稟加兼侍中從福建節度使王延鈞請也車駕出近郊試夏州所進白鷹戒左右勿令誨知已卯日南至帝禦文明殿受朝賀癸未祕書少監於嶠配振武長流百姓永不齒任爲宰臣趙鳯誣奏也史官張昭逺等以新修獻祖懿祖太祖紀年錄共二十卷莊宗實錄三十卷上之賜器帛有差【五代會要監修趙鳯修撰張昭逺呂咸休各賜繒防銀器等】十二月丁酉靈武康福奏破野利大虫兩族三百餘帳於方渠獲牛羊三萬戊戌詔應授官及封贈官誥舉人冬集等所費用物一切官破壬戌中書奏今後宰臣致齋內不押班不知印不赴內殿起居或遇國忌行事官已受誓戒宜不赴行香並不奏刑殺公事大祠致齋內請不開宴每遇大忌前一日請不坐朝從之

舊五代史卷四十

舊五代史卷四十攷證

唐明宗紀六贊年五歲黙念論語孝經案宋史作贊七歲誦書二十七卷

宜賜別勅及第附今年春牓案宋史云特賜童子及第附長興三年禮部春牓是書作天成四年春牓與宋史異

二月乙已王晏球奏此月三日收復定州案歐陽史作二月癸卯王晏球克定州與是書合通鑑作癸丑攷癸丑非二月三日也疑冩之誤

禁鐡鑞錢鐡鑞錢通鑑作鐡錫錢攷胡三省注云馬殷得湖南鑄錫爲錢本用之境內其後遂流入中國疑原本鑞字誤攷冊府元龜亦作鐡鑞錢今仍其舊

以端明殿學士趙鳯爲門下侍郎兼工部尙書平章事案歐陽史本紀作端明殿學士尙書兵部侍郎趙

鳯爲門下侍郎兼工部尙書同平章事趙鳯作禮部侍郎與本紀異見吳縝纂誤

伏以少帝今不入廟難以言宗案舊唐書哀帝紀雲中書奏少帝行事不合稱宗攷五代防要天成二年博士呂明龜議引君不逾年不入宗廟之禮請別立廟於園陵故不稱景宗非議其行事有失也舊唐書誤

丙辰權知荊南府事髙從誨上章首罪丙辰通鑑作庚申

使副劉玫劉玫通鑑作韓玫

徹伯爾舊作掣撥今攺托諾舊作禿餒今攺紐赫羙稜舊作捺括梅裏今攺郭濟舊作骨至今攺

舊五代史卷四十考證

欽定四庫全書

舊五代史卷四十一

宋門下侍郎參知政事監修國史薛居正等撰

唐書第十七

明宗紀七

長興元年春正月丙寅朔帝禦明堂殿受朝賀仗衛如常儀乙亥國子監請以監學生束脩及光學錢備監中修葺公用從之丙子帝謂宰臣曰時雪未降如何馮道曰陛下恭行儉徳憂及烝民上合天心必有春澤是夜降雪其夕右散騎常侍蕭希甫封狀申樞宻稱得河堰衙官狀告本都將校二十餘人欲謀不軌至旦追問無狀斬所告人是日幸至徳宮辛卯中書奏郊天有日合差大內畱守詔以宣徽南院使朱昭充二月戊戌幸稻田莊己亥黒水國主兀兒遣使貢方物翰林學士劉昫奏新學士入院舊試五題請今後停試詩賦秖試麻制答蕃書批答共三道仍請內賜題目定字數付本院召試從之【五代防要載劉昫原奏云舊例學士入院除中書舍人不試余官皆先試麻制各蕃批答各一道詩賦各一道號曰五題並於當日呈納從前毎遇召試多預出五題潛令宿搆其無黨援者卽日起艸罕能成功今請權停詩賦秪試三道仍內賜題目兼定字數從之】有司奏皇帝致齋於明堂按舊服通天冠絳紗袍文武五品已上著袴褶近例秪著朝服從之乙巳中書奏皇帝朝獻太防宮太廟祭天地於圜丘準禮例親王爲亞獻行事受誓戒從之以天雄軍節度使石敬瑭爲禦營使壬子帝宿齋於明堂殿癸丑朝獻太防宮是日宿齋於太廟詰旦請行饗禮甲寅赴南郊齋宮是夜防雨三鼓後晴明如晝乙邜祀昊天上帝於圜丘柴燎禮畢郊宮受賀是日禦五鳯摟宣制攺天成五年爲長興元年大赦天下除十惡五逆放火劫舎屠牛官典犯贓僞行印信合造毒藥外罪無輕重咸赦除之天成四年終諸道所欠殘稅及場院欠折並特放免羣臣職位帯平章事侍中中書令並與攺鄕名裏號朝臣及蕃侯郡守亡父母及父母在並妻室未沾恩命者並與恩澤應私債出利已經倍者秪許徴本巳經兩倍者本利並放河陽管內人戶每畝舊徴橋道錢五文今後不徴諸道州府每畝先徴麯錢五文今特放二文云啇州吏民以刺史郭知瓊善政聞詔褒之三月丁邜幸防節園遂幸河南府靈武奏殺戮蕃賊二千人壬申鳯翔節度使李從曮進封岐國公移鎭汴州甲戌延州節度使髙允韜移鎭邢州丙子以宣徽使朱昭爲鳯翔節度使潞州節度使朱漢賔加檢校太傅移鎭晉州徐州節度使房知溫移鎭鄆州鄆州節度使王晏球移鎭靑州宰臣馮道率百寮拜表請上尊號曰聖明神武文徳恭孝皇帝詔報不允壬午許州節度使孔循移鎭滄州陜州節度使張延朗移鎭許州加檢校太傅滄州節度使張防釗移鎭徐州加檢校太保癸未詔貶右散騎常侍集賢殿學士判院事蕭希甫爲嵐州司戶參軍仍馳驛發遣坐誣告之罪也宰臣馮再請上尊號詔允之丙戌以侍衛親軍馬步軍都指揮使河陽節度使康義誠爲襄州節度使檢校太傅以左武衛上將軍劉彥琮爲陜州節度使檢校太保庚寅制淑妃曹氏可立爲皇后仍令擇日冊命夏四月甲午朔國子司業張溥奏請復八館以廣生徒按六典監有六學國子太學四門律學書學算學是也而溥云八館謬矣丁酉前汴州節度使檢校太尉兼侍中符習可太子太師致仕進封衛國公戊戌遂州節度使夏魯奇加同平章事皇子河中節度使從珂進位檢校太尉封開國公自是諸道節鎭皆次第加恩以郊禋覃慶澤故也巳亥幸防節園壬寅以樞宻使安重誨爲畱守太尉兼中書令使如故靑州節度使王建立加侍中移鎭潞州皇子河中節度使從珂奏臣今月五日閱馬於黃龍莊衙內指揮使楊彥溫據城叛臣尋時詰問稱奉宣命【胡三省通鑑注云樞宻院用宣三省用堂帖】臣見在虞鄕縣帝遣西京畱守索自通侍衛步軍都指揮使藥彥稠等攻之仍授彥溫絳州刺史冀誘而擒之也詔從珂赴闕丁未以戶部尙書李鏻爲兗州行軍司馬坐引淮南覘人貽安重誨寶帯也戊申宰臣馮道加右僕射趙鳯加吏部尙書乙酉以左龍武統軍劉君鐸卒廢朝癸丑索自通藥彥稠等奏收復河中斬楊彥溫傅首來獻初彥稠出師帝戒之曰與朕生致彥溫吾將自訊之及收城斬首傳送帝怒彥稠等時議皆以爲安重誨方弄國權從榮諸王敬事不暇獨忌從珂威名每於帝前屢言其短巧作窺圖冀能傾陷彥溫旣誅從珂歸淸化裏第重誨謂馮道等曰蒲帥失守責帥之義法當如何翼日道等奏合行朝典帝不悅趙鳯堅奏故事有責帥之義所以激勵藩守帝曰皆非公等意也後數日帝於中興殿見宰臣趙鳯承重誨意又再論列帝黙然翼日重誨復自論奏帝極言以拒之語在末帝紀中帝又曰卿欲如何制置重誨曰於陛下父子之間臣不合言一稟聖防帝曰從佗私第間坐何煩奏也乃止以前邢州節度使檢校司徒李從溫爲左武衛上將軍丙辰以西京畱守檢校司徒索自通爲河中節度使丁巳云州奏掩襲契丹獲頭口萬計戊午帝禦文明殿受冊徽號冊曰維長興元年歲次庚寅四月甲午朔二十五日戊午金紫光祿大夫守尙書左僕射兼門下侍郎同中書門下平章事充太防宮使文館大學士上柱國始平郡開國侯食邑一千五百戶食實封一百戶臣馮道銀靑光祿大夫門下侍郎兼吏部尙書同中書門下平章事監修國史判集賢院事上柱國天水郡開國伯食邑七百戶臣趙鳯及文武百官特進太子少傅上柱國酒泉郡開國侯食邑一千戶臣李琪等五千八百九十七人言臣聞天不稱髙而體尊地不矜厚而形大厚無不載髙無不覆四時行於內萬物生其間總神只之靈葉帝王之運日出而星辰自戢龍飛而雷雨皆行元气和而天下和庶事正而天下正伏惟皇帝陛下天授一徳時歷多艱翊太祖以興邦佐先皇而定難拯嗣昭於潞困救徳威於燕危遏思逺而全鄴都誅彥章而下梁苑成再造之業由四徵之功洎纂鴻圖每敷皇化去內庫而省庖膳出宮人而減伶官輕寶玉之珍卻鷹鸇之貢淳風旣洽嘉瑞自臻故登極之前人皆不足攺元之後時便有年遐荒旋斃於戎王重譯徑來於蠻子東巡而守殷殪北討而王都殱破契丹而燕趙無虞控靈武而沙並復近以饗上元而薦太廟就吉土而配昊天輅已降而雨霑事欲行而月見燔柴禮畢作解恩覃帝命咸均人情普悅非陛下有道有徳至聖至明動不疑人靜惟恭已常惇孝禮毎納忠言則何以臨禦五年澄淸四海時久纒於災害民驟見於和平休徴備載於簡編徽號過持於謙譲三年不允眾志皆堅天不以上帝自崇日不以大明自貴於烝民有惠於元後同符烈聖皆然舊章斯在今以明庭百辟列土諸侯中外同辭再三瀝懇臣等不勝大願謹奉玉寶玉冊上號曰聖明神武文徳恭孝皇帝伏惟皇帝陛下體堯舜之至道法日月於太虛威於夷狄恩及虫魚奉國者繼加榮寵違天者咸就誅鋤典禮當告成之後夙夜思卽位之初千秋萬歲永混車書宰臣馮道之辭也庚申以左金吾上將軍史敬鎔爲鄧州節度使以右金吾上將軍符彥超爲兗州節度使以驍衛上將軍張敬詢爲滑州節度使以閬州防禦使孫嶽爲鳯州節度使詔攺鳯翔管內應州爲匡州信州爲晏州攺新州管內武州爲毅州五月乙丑鄭州防禦使張進副使咸繼威並停任以盜掠城中居人故也丙寅以少府監韋肅爲洺州刺史以潞州節度使王建立爲太傅致仕建立素與安重誨不恊因其入朝乃言建立自鎭歸朝過鄴都日有扇搖之言以是罪之故令致仕丁邜以前興元節度使劉仲殷防知潞州軍州事戍辰以安州節度使髙行珪卒輟朝有司上言皇后受冊內外命婦並合奉賀今未有命婦準例上表稱賀中書諸道節度使但進表上言皇帝外命婦上皇后賀牋表進呈訖無報應皇親或有慶賀及起居章表內中進呈後秪宣示來使並不合答復從之壬申以權知昭義軍軍州事劉仲殷爲潞州節度使檢校太傅丁丑帝臨軒命使冊淑妃曹氏爲皇后禮院上言百官上疏於皇后曰皇后殿下及六宮及率土婦人慶賀只呼殿下不言皇后中書覆奏若只呼殿下恐與皇太子無所分別凡上中宮表章呼皇后殿下若不形文字尋常祗呼皇后從之癸未太子少傅蕭頃卒廢朝甲申回鶻可汗仁裕遣使貢方物辛邜以翰林承旨兵部侍郎李愚爲太常卿壬辰以前滑州節度使李從璋爲右驍衛上將軍六月丁酉以獲駕馬軍都指揮使貴州刺史安從進爲宣州節度使充防駕馬軍都指揮使以獲駕步軍都指揮使澄州刺史藥彥稠爲壽州節度使兼獲步軍都指揮使甲辰以皇城使安崇緒爲河陽畱後重誨子也鳯翔奏所管良晏匡三州並無屬縣請卻攺爲縣從之仍舊爲軍鎭前振武節度使安金全卒壬子中書門下奏詳覆到禮部院今年及第進士李飛樊吉夏侯珙吳沺王徳柔李谷等六人望放及第其盧價等七人及賔貢鄭朴望許令將來就試知貢舉張文寶試士不得精當望罰一季俸從之丁已皇子北京畱守河東節度使從厚移領鎭州以左武衛上將軍李從溫爲許州節度使秋七月甲子以宣徽南院使行右衛上將軍判三司馮贇爲北京畱守太原尹巳已以鄧州節度使史敬鎔卒廢朝甲戌以左威衛上將軍梁漢顒爲鄧州節度使前兗州節度使趙在禮爲左驍衛上將軍庚辰奉國軍節度使兼威武軍節度副使檢校太尉兼侍中王延稟加兼中書令詔諸州得替防禦團練使刺史並宜於班行比擬如未有員闕可隨常參官逐日立班新例也辛巳詔揀年少宮人及西川宮人並還其家無家可歸者任從所適甲申以前齊州防禦使孫璋爲鄜州節度使戊子以右散騎常侍陸崇卒廢朝崇爲福建冊使卒於明州贈兵部尙書宿州進白安重誨謂其使曰丰年爲上瑞懷狡性𨿽白何爲命退歸八月甲午以前鄧州節度使盧文進爲左衛上將軍北京奏吐渾千餘帳內附於天池川安置禁在京百司影射州縣稅戶乙未捧聖軍使李行徳十將張儉告宻人邊彥溫並族誅以其誣告安重誨私市兵仗故也以前許州節度使張延朗爲檢校太傅行兵部尙書充三司使三司之有使額自延朗始也初中書覆奏授延朗諸道鹽鐵轉運等使兼判戶部度支事奏入宣防曰防計之司國朝重事將總成其事額俾專委於近臣貴便一時何循往例兼移內職可示親規張延朗可充三司使班在宣徽使下癸卯北京奏生吐渾內附欲於嵐州安族帳都官員外郎知制誥張昭逺奏請依國朝舊例選郎官禦史分行天下宣問風俗興利除害不報壬寅皇子河南尹判六軍諸衛事從榮封秦王仍令所司擇日冊命【五代防要長興元年九月太常禮院奏艸定秦王儀注士叚顒議曰據開元禮臨軒冊禮命諸王大臣其日受冊者朝服從第鹵簿與百官俱集朝堂就次受冊訖通事舎人引不載謁朝還第之議自開元以後冊拜諸玉皆正衙門命詣延英進冊皇帝禦內殿髙品引王人立於位髙品宣制讀冊王受冊訖歸院亦無乘輅謁朝之禮臣按五禮精義云古者皆因禘嘗而頒爵祿所以示無自専稟之於祖宗也个𨿽冊命不在烝嘗然拜大官封大邑必至殿廷敬愼之道也今當司欲準開無禮其日秦王服朝服自理所乘輅車備鹵簿與羣臣俱集朝堂就次受冊訖至應天門外奉冊置於載冊之車秦王升輅出謁太廟訖歸理儀伏鹵簿如來時之儀從】戊申兗州奏淮南海州都指揮使王傳拯殺本州刺史陳宣焚燒州城以所部兵士及家口五千人歸國至沂州帝遣使慰納之庚戌正衙命使冊福慶長公主孟氏以前雄武軍節度使王思同爲左武衛上將軍以前鳯州節度使陳臯爲右威衛上將軍壬子正衙命使赴大原冊永寕公主石氏乙邜以左監門衛上將軍陳延福卒廢朝丙辰皇子鎭州節度使從厚封宋王仍令擇日冊命九月乙丑階州刺史王贄上言一州主客戶才及千數並無縣局臣今檢括得新舊主客已及三千二百欲依舊額立將利福津二縣請置令佐從之丁丑詔天下諸州府不得奏薦著紫衣官員爲州縣官戍寅升尙書右丞爲正四品癸未利閬遂三州奏東川節度使董璋謀叛結連西川孟知祥甲申以鎭州節度使範延光爲檢校太傅守刑部尙書充樞宻使利州閬州進納東川檄書言將兵擊利閬責以間諜朝廷爲名乙酉以左驍衛上將軍趙在禮爲同州節度使兼四面行營馬步軍都指揮使樞宻院直學士守工部侍郎閻至樞宻院直學士守尙書右丞史圭並轉戶部侍郎依前充職以翰林學士守戶部侍郎李懌爲尙書右丞以翰林學士戶部侍郎劉昫爲兵部侍郎以翰林學士中書舎人竇夢徴爲工部侍郎依前充職以中書舎人劉贊爲禦史中丞以禦史中丞許光義爲兵部侍郎以兵部侍郎姚顗爲吏部侍郎丙戌詔東川節度使董璋可削奪在身官爵仍徴兵進討丁亥以西川節度使孟知祥兼西南面供饋使天雄軍節度使石敬瑭兼東川行營都招討使以遂州節度使夏魯奇兼東川行營招討副使庚寅以右衛上將軍王思同爲京兆尹充西京畱守兼西南行營馬步都虞侯冬十月壬辰以太子少傅李琪卒廢朝癸巳以鄜州節度使米君立卒廢朝詔凡賻贈布帛言段不言端匹段者二丈也宜令三司依此給付甲午正衙命使冊興平公主於宋州節度使駙馬都尉趙延壽之私第己亥以左驍衛上將軍李從璋爲陜州節度使陜州節度使劉彥琮移鎭邠州尙書博士田敏請依舊典藏冰頒冰以銷陰陽愆伏之沴詔從之【五代會要載原勅雲藏冰之制載在前經獻廟之儀廢於近代旣朝臣之特舉案典禮以宜行田敏所奏祭司寒獻羔事宜依其桃弧棘矢事久不行理難備創其諸侯亦宜準往制藏冰】乙已供奉官張仁暉自利州回奏董璋攻陷閬州節度使李仁矩舉家遇害丁未宮苑使董光業並妻子並斬於都市璋之子也辛亥以武安軍節度副使洪鄂道行營副都統檢校太尉馬希聲爲武安軍節度使加兼侍中時湖南馬殷奏久病不任軍政乞以男希聲爲帥故有是命中書奏吏部流內銓諸色選人所試判兩節度欲委定其等第文優者超一資其次者次資又次者以同類道理全疎者於同類中少人戶處注擬從之十一月庚申朔帝禦文明殿冊皇子秦王仗衛樂懸如儀甲子正衙命使冊皇子宋王於鎭州是日幸龍門翼日馮道奏曰陛下宮中無事逰幸近郊則可矣若涉歷山險萬一馬足蹉跌則貽臣下之憂臣聞千金之子坐不垂堂百金之子立不倚衡況貴爲天子豈可自輕哉帝斂容謝之退令小黃門至中書問道垂堂倚衡之義道因注解以聞帝深納之已已故太子少保致仕封舜贈太子少傅庚午應州節度使張敬達移云州以捧聖都指揮使守恩州刺史沙彥詢爲應州節度使以潁州團練使髙行周爲安北都防充振武節度使壬申黔南節度使楊漢章棄城奔忠州爲董璋所攻也乙亥制西川節度使孟知祥削奪官爵以其同董璋叛也丙子以前同州節度使羅周敬爲左監門上將軍丁丑故兵部侍郎許光義贈禮部尙書辛巳西面軍前奏今月十三日階州刺史王贄瀘州刺史馮暉自利州取山路出劍門闗外倒下殺敗董璋守闗兵士三千人復劍州甲申日南至帝禦文明殿受朝賀丙戌以給事中鄭韜光爲左散常侍靑州奏得登州狀丹按巴堅男東丹王托云越海來歸國【契丹國志東丹王失職怨望率其部四十人越海歸唐】十二月乙未荊南奏湖南節度使楚國王馬殷薨廢朝三日庚子以前襄州節度使安元信爲宋州節度使辛丑幸苑中丁未以二王后祕書丞襲�國公楊仁矩卒輟朝贈工部郎中庚戌湖南節度使馬希聲起復加兼中書令壬子以樞宻院直學士戶部侍郎閻至爲澤州刺史樞宻院直學士戶部侍郎史圭爲貝州刺史甲寅遣樞宻使安重誨赴西面軍前時帝以蜀路險阻進兵艱難潼闗已西物價甚賤百姓挽運至利州率一斛不得一防謂侍臣曰闗西勞擾未有成功誰能辦吾事者朕須自行安重誨曰此臣之責也臣請行帝許之言訖而辭翼日遂行甲寅故西川兵馬都監泗州防禦使李嚴贈太傅丙辰車駕畋於西山臘也丁已回鶻遣使來朝貢戊午故荊南節度使檢校太尉兼尙書令南平王髙季興贈太尉

舊五代史卷四十一

舊五代史卷四十一攷證

唐書明宗紀七癸丑索自通藥彥稠等奏收復河中案通鑑作辛亥索自通抜河中斬楊彥溫癸丑首來獻歐陽史亦作辛亥自通執彥溫殺之與是書較詳

張延郎可充三司使班在宣徽使下案宋史職官志三司使在宣徽使後蓋仍後唐之制

淮南海州都指揮使王傳拯王拯歐陽史作極攷是書列及通鑑並作傳拯疑歐陽史刻之舛訛

乙巳供奉官張仁暉自利州回奏董璋攻陷閬州案董璋陷閬州通鑑作九月庚辰歐陽史作十月乙巳蓋以奏聞之日爲據也

辛巳西面軍前奏今月十三日階州刺史王贄瀘州刺史馮暉自利州取山路出劍門闗外倒下殺敗董璋守闗兵士三千人收復劍州案通鑑攷異引唐實錄作今月十三日大軍進攻入劍門次十七日收下劍州是書統系於十三日疑有舛誤

按巴堅舊作阿保機今攺托云舊作突欲今攺

舊五代史卷四十一考證﹤史部﹐正史類﹐舊五代史﹥

欽定四庫全書

舊五代史卷四十二

宋門下侍郎參知政事監修國史薛居正等撰

唐書第十八

明宗紀八

長興二年春正月庚申朔帝禦明堂殿受朝賀仗衛如儀乙丑詔曰故天防上將軍守太師尙書令楚國王馬殷品位俱髙封崇已極無官可贈宜賜諡及神道碑文仍以王禮塟壬申契丹東丹王托云自渤海國率眾到闕帝慰勞久之錫賚加等百寮稱賀丙子以沙州節度使曹義金兼中書令丁丑東丹王托云進本國印三紐庚辰以靜江軍節度使馬賔卒廢朝贈尙書令丙戌荊南節度使髙從誨落起復加兼中書令二月已丑朔以宋州節度使趙延壽爲左武衛上將軍充宣徽北院使癸巳詔貢院舊例夜試進士今後晝試排門齊入卽日試畢丁酉幸至徳宮又幸安元信東丹王托云之第辛丑以鴻臚卿致仕賈馥卒廢朝以樞密院使守太尉兼中書令安重誨爲檢校太師兼中書令充河中節度使進封沂國公已酉以右威衛上將軍陳臯爲洋州節度使詔諸府少尹上任以二十五日爲限諸州刺史諸道行軍司馬副使兩使判官以下賔職團練軍事判官推官府縣官等並以三十日爲限幕職隨府者不在此例癸丑邠州節度使李敬周移鎭徐州詔禁天下開發無主墳墓三月辛酉詔渤海國人皇王托云宜賜姓東丹名慕華仍授檢校太保東安都防兗懷化軍節使瑞鎭等州觀察等使其從慕華歸國部校各授懷化歸徳將軍中郎將先於定州擒獲蕃將特裏衮宜賜姓狄名懷惠紮古宜賜姓列名知恩並授檢校右散騎常侍錫裏紮拉宜賜姓原名知感裕勒古宜賜姓服名懷造奚王副使格斯齊宜賜姓乙名懷宥三人並授檢校太子賔客甲子以前鴻臚卿王瓊爲太僕卿丙寅以皇子從珂爲右衛大將軍從珂自河中失守歸淸化裏第至是安重誨出鎭河中帝召見泣而謂之曰如重誨意爾安得更相見耶因有是命壬申以滄州節度使孔循卒廢朝乙亥以西京畱守權知興元軍府事王思同爲山南西道節度使充西靣行營馬步軍都虞侯庚辰以少府監聶延祚爲殿中監以前云州節度使楊漢章爲安州節度使乙酉太師致仕錢鏐復授天下兵馬都元帥尙父吳越國王以其子兩浙節度使元瓘等上表首罪故有是命丁亥以太常卿李愚爲中書侍郎平章事集賢殿大學士夏四月辛卯制徳妃王氏進位淑妃詔錢鏐依舊賜不名誅內官安希倫以其受安重誨密指今於內中伺帝起居故也丁酉幸防節園宴羣臣因幸河南府詔罷州縣官到任後率斂爲地圖又禁人毀廢所在碑碣戊戌詔今年四月禘饗太廟故昭義節度使李嗣昭故幽州節度使周徳威故汴州節度使符存審並配饗莊宗廟庭己亥以前徐州節度使張防釗爲鳯翔節度使癸卯以汴州節度副使藥縱之爲戶部侍郎前宗正卿李諧爲將作監甲辰以宣徽北院使左衛上將軍趙延壽爲檢校太傅行禮部尙書充樞密使乙巳潞州節度使劉仲殷移鎭秦州帝幸龍門佛寺祈雨己酉天雄軍節度使石敬瑭兼六軍諸衛副使辛亥以前鳯翔節度使朱昭爲左武衛上將軍充宣徽南院使壬子以兵部尙書盧質爲河陽節度使甲寅以遂州節度使夏魯奇沒於王事廢朝詔曰久時雨深疚於心宜委諸州府長吏親問刑獄省察寃濫見禁囚徒除死罪外並放五月戊午朔帝禦文明殿受朝庚申以三司使行工部尙書張延朗爲兗州節度使辛酉詔近聞百執事等或親居內職或貴列廷臣或宣逹君恩或勾當公事經由列鎭幹撓諸侯指射職員安排親暱或潛示防意或顯發書題自今後一切止絕有所犯者發薦人貶官求薦人流配如逐處長吏自循人情只仰被替人詣闕上防長吏罰兩月俸發薦人更加一等被替人卻令依舊甲子都官郎中知制誥崔棁上言請搜訪宣宗已來野史以備編修從之丁卯詔諸州府城郭內依舊禁麯其麯官中自造減舊價之半貨賣應田畝上所徴麯錢並放鄕村人戶一任私造時甚便之戊辰中書奏應朝臣丁憂者望加頒賚從之丁丑以祕書監劉嶽爲太常卿己卯以武徳使孟漢瓊爲右衛大將軍知內侍省充宣徽北院使辛巳以前相州刺史孟鵠爲左驍衛大將軍充三司使甲申以權知朗州軍州事守永州刺史馬希範爲洪州節度使檢校太傅以權知桂州軍府事富州刺史馬希爲鄂州節度使檢校司徒乙酉以左金吾大將軍薄文爲晉州畱後鴻臚卿桞膺將齋郎文書賣與同姓人柳居則伏罪大理寺斷當大辟緣經赦減死追奪見任官終身不齒詔應見任前資守選官等所有本朝及梁朝出身歷任告身並仰送納委所在磨勘換給公慿只以中興已來官告及近受文書敍理其諸色防補子孫如非虛假不計庶嫡並宜敍錄如實無子孫別立人繼嗣已補得身名者只許敍防一人其不合敍使文書限百日內焚毀須絕此後更敢將合焚文書參選求仕其所犯之人並者並當極法應合得資防出身人並須依格依令施行閏月庚寅制河中節度使檢校太師兼中書令安重誨可太子太師致仕是日重誨男崇緒等潛歸河中以右散騎常侍張文寶爲兵部侍郎防州節度使安崇阮棄城歸闕待罪於閤門詔釋之時董璋冦峽內諸州崇阮望風遁走壬辰陜州節度使李從璋移鎭河中癸丑升盧州爲昭順軍甲午以衡州刺史姚彥章爲昭順軍節度使丁酉安重誨奏男崇贊崇緒等到州臣已拘送赴闕崇緒至陜州詔令下獄已亥詔安重誨宜削奪在身官爵並妻阿張男崇贊崇緒等並賜死其餘親不問壬寅以尙書左丞崔居儉爲工部尙書以吏部侍郎王權爲尙書左丞丙午以隨駕馬軍都指揮使宣州節度使安從進爲陜州節度使丁未以前中書舍人楊凝式爲左散騎常侍戊申以右龍武統軍王景戡爲新州節度使已酉以右領軍上將軍李肅爲左金吾大將軍壬子以隨駕步軍都指揮使藥彥稠爲邠州節度使癸丑以邠州節度使劉行琮卒廢朝贈太傅詔有司及天下州縣於律令格式六典中錄本局公事書於防壁令其遵行六月丁巳朔復置明法科同開元禮乙丑以皇子左衛大將軍從珂依前檢校太傅加同平章事行京兆尹充西京畱守庚午以邠州節度使張溫爲右龍武統軍甲戌以魏徴八代孫韶爲安定縣主簿乙亥以鎭州節度使宋王從厚爲興唐尹以石敬瑭爲河陽天雄軍節度使以天雄軍節度使石敬班爲河陽節度使依前六軍諸衛副使丙子詔諸道觀察使均補苗稅將有力人戶出剰田苗補貧下不迨頃畝有嗣者排攺檢括自今年起爲定額乙卯定州節度使李從敏移鎭州節度使盧質爲滄州節度使庚辰皇孫太子舍人重羙授司勲員外郎重眞已下六人並授同正將軍及檢校官壬午以前秦州節度使李徳珫爲定州節度使兼北靣行營副招討使太原地震詔天下州府斷獄先於案牘之上坐所該律令格式及新勅然後區分乙酉以前黔州節度使楊漢賔爲羽林統軍詔止絕諸射系省店宅莊園秋七月庚寅以權侍衛馬軍都指揮使登州刺史張從實爲壽州節度使兼侍衛步軍都指揮使壬辰福建王延鈞上言當境廟七所乞封王號勅如諸史有名宜封爲閩越富義王其餘任自於境內祭享乙未詔諸道奏薦州縣官使相先許一年薦三人今許薦五人不帶使相先許薦二人今許薦三人直屬京防禦團練使先許薦一人今許薦二人詔應州縣官內有曽在朝行及曽佐幕府罷任後準前資朝官賔從別處分其帶省銜並內供奉裏行及諸已出選門者或降授令錄罷任後並依出選門例處分便與除官更不在赴常調州縣官其間書得十六考者準格敍加朝散階亦準出選門例處分三司奏先許百姓造麯不來官場收買伏恐課額不逮請復已前麯法鄕戶與在城條法一例指揮仍據已造到麯納官量支還麥本從之甲辰前晉州節度使朱漢賔授太子少保致仕庚戌大理正劇可久責授登州司戶刑部員外郎裴選責責授衛尉寺丞刑部侍郎李光序判大理卿事任贊各降一官罰一季俸坐斷罪失入也八月丙寅詔天下州府商稅務並委逐處差人依省司年額勾當納官以故鎭州節度使趙王王鎔男昭晦爲朝議大夫司農少卿賜紫金魚袋繼絕也辛丑升防州爲昭信軍癸亥以太常少卿盧文紀爲祕書監以祕書監馬縞爲太子賔客左監門上將軍羅周敬爲右領軍上將軍前懷州刺史婁繼英爲監門上將軍乙丑詔大理寺官員等宜同臺省官例升進法直官比禮直官任使仍於諸道贓罰錢內每月支錢一百貫文賜刑部大理兩司其刑部於所賜錢三分與一分丙寅以武平軍節度使馬希振依前檢校太尉兼侍中充防州昭信軍節度使詔百官職吏應選授外官者考滿日並委本州申奏追還本司依舊職行公事已已太傅致仕王建立太子少保致仕朱漢賔皆上章求歸鄕裏詔內外致仕官凡要出入不在拘束之限辛未以翰林學士兵部侍郎劉昫守本官充端明殿學士以左拾遺直樞密院李崧充樞密直學士壬申以左龍武統軍李承約爲潞州節度使癸酉詔文武百官五日內殿起居仍舊其輸次轉對若有封事許非時上表朔望入閤待制候對一依舊制乙亥翰林學士工部侍郎竇夢徴卒丁丑以前西京副畱守梁文矩爲兵部尙書已卯詔不得薦銀靑階爲州縣官壬午詔應有朝臣藩侯郡守凡欲營未曽封贈許追封贈禮部尙書致仕李徳休卒九月丙戌以前兗州節度使符彥超爲左龍武統軍已亥懷化軍節度使東丹慕華賜姓李名贊華攺封隴西縣開國公應有先配諸軍契丹並賜姓名詔天下營田務只許耕無主荒田各召浮客不得畱占屬縣編戶辛丑樞密使檢校太傅刑部尙書範延光加同平章事使如故壬寅以中書舍人封翹爲禮部侍郎禮部侍郎盧澹爲戶部侍郎癸卯許州節度使李從溫移鎭河東詔天下州縣官不得與部內富民於公防同坐辛亥詔五坊見在鷹隼之類並可就山林解放今後不許進獻冬十月戊午以前北京畱守太原尹馮贇爲許州節度使辛酉左補闕李詳上疏以北京地震多日請遣使臣往被慰撫察問疾苦祭祀山川從之先是太原畱後密奏無敢言者及詳有是奏帝甚嘉之攺賜章服丙寅詔應在朝臣寮藩侯郡守準例合得追贈者新授命後便於所司投狀旋與施行封妻防子準格合得者亦與施行外官曽任朝班據在朝品秩格例合得封贈敍封者並與施行其補防據資防合得者先受官者先與收補後受官者據月日次第施行從之十一月甲申朔日有蝕之己丑日南至帝禦文明殿受賀丁酉以翰林學士起居郎張礪爲兵部員外郎知制誥充職以汝州防禦使張希崇爲靈州兩使畱後庚子以左威衛上將軍華溫琪爲華州節度使福建節度使王延鈞奏誅建州節度使王延稟及其子繼雄壬寅詔今後諸道兩使判官罷任一年與比擬書記支使防禦團練判官二年推巡軍事判官並三年後與比擬仍每遇除授量與攺轉官資或階勲職次云以禦史中丞劉贊爲刑部侍郎以鳯州節度使孫嶽充西靣閤道使壬子鄆州奏黃河暴漲漂溺四千餘戶癸丑以給事中崔衍爲禦史中丞十二月甲寅朔詔開鐵禁許百姓自鑄農器什器之屬於夏秋田畝上毎畝輸農器錢一錢五分乙卯畋於西郊丁已以彰武軍節度使劉訓卒庚朝庚午以前利州節度使康思立爲陜州節度使秦州地震丁丑詔司司所過西川兵士家屬常令瞻給

舊五代史卷四十二

舊五代史卷四十二攷證

唐明宗紀八壬申契丹東丹托云自渤國國率眾到闕案托雲歸唐五代春秋作二年正月蓋以到闕之

日爲據歐陽史作四年十一月丙戌蓋以奏聞之日爲據

以沙州節度使曹義金兼中書令沙州原本作汝州今據通鑑攺正

甲寅以遂州節度使夏魯奇沒於王事廢朝案通鑑庚月庚午李仁罕防遂州夏魯奇自殺毆陽史作四月甲寅董璋防遂州武信軍節度使夏魯奇死之蓋歐陽史以奏聞之日爲防城之月也

見禁囚徒除死罪外並放案歐陽史作乙卯以旱赦流罪以下囚與是書作壬子異

詔安重誨宜削奪在身官爵並妻阿張男崇贊崇緒等並賜死案重誨見殺是書作閏月已亥歐陽史作閏五月丁酉五代春秋作五月

以前黔州節度使楊漢賔爲羽林統軍漢賔原本作漢章考上文有云州節度使楊漢章不應黔州節度使與之同名今據通鑑攺正

辛亥詔五坊見在鷹準之類並可就山林解放辛亥歐陽史作丁亥通鑑從是書

托云舊作突欲今攺哩衮舊作惕隱今正托古舊則骨今攺錫裏紮拉舊作舍利則剌今攺勒古舊作棫骨今攺格斯齊舊作竭失訖今攺

舊五代史卷四十二攷證

欽定四庫全書

舊五代史卷四十三

宋門下侍郎參知政事監修國史薛居正等撰

唐書第十九

明宗紀九

長興三年春正月癸未朔帝禦明堂殿受朝賀仗衛如式丁亥陜州節度使安從進移鎭延州已醜遣邠州節度使藥彥稠靈武節度使康福率步騎七千往方渠討黨項之叛者庚寅以前北京副畱守呂夢奇爲戶部侍郎辛夘以前彰國軍畱後孫漢韶爲利州節度使充西面行營副部署兼步軍都指揮使庚子契丹遣使朝貢辛丑秦王從榮加開府儀同三司兼中書令戊申詔選人文解不合式樣罪在發解官吏舉人落第次年免取文解中書門下奏請親王官至兼侍中中書令則與見任宰臣分班定位宰臣居左諸親王居右如親王及諸使守侍中中書令亦分行居右其餘使相依舊從之渤海回鶻吐蕃遣使朝貢大理正張居琭上言所頒諸州新定格式律令請委逐處各差法直官一人専掌檢討從之二月乙夘制晉國夫人夏氏追冊爲皇后丙辰幸龍門詔故皇城使李從璨可贈太保詔出選門官罷任後周年方詳擬議自於所司投狀磨勘送中書又詔罷城南稻田務以其所費多而所收少欲復其水利資於民間碾磑故也秦州奏州界三縣之外別有一十一鎭人戶系鎭將徴科欲隨其便宜復置隴城天水二縣以之詔從之甲子幸至徳宮以右衛大將軍髙居貞爲右監門衛上將軍庚午以前華州節度使李從昶爲左驍衛大將軍以前夔州節度使安崇阮爲右驍衛上將軍以前新州節度使翟璋爲右領軍上將軍以右領軍上將軍羅周敬爲右威衛上將軍辛未中書奏請依石經文字刻九經印板從之【五代會要長興三年二月中書門下奏請依石經文字刻九經印板防令國子監集博士儒徒將西京石經本各以所業本經廣爲鈔冩仔細看讀然後雇召能雕字匠人各部隨帙刻印板廣頒天下如諸色人要冩經書並請依所印刻本不得更使雜本交錯去愛日齋叢鈔云通鑑載後唐長興三年二月辛未初令國子監校定九經雕印賣之又曰自唐末以來所在學校廢絕蜀毋昭裔出私財百萬營學館且請板刻九經蜀主從之由是蜀中文學復盛又曰唐明宗之世宰相馮道李愚請令判國子監田敏校定九經刻板印賣從之後周廣順三年六月丁巳板成獻之由是𨿽亂世九經布甚廣去王仲言揮麈錄云毋昭裔貧賤時嘗借文選於交遊問其人有難色發憤異日若貴當板以鏤之遺學者後仕王蜀爲宰相遂踐其言刋之印行書籍創見於此事載陶嶽五代史補後唐平蜀明宗命太學博士李鍔書五經仿其制作刋板於國子監爲監中刻書之始去倚覺寮雜記云雕印文字唐以前無之唐末益州始有墨板後唐方鏤九經悉收人間所有經史以鏤板爲正見兩朝國史此則印書已始自唐末矣案栁氏家訓序中和三年癸夘夏鑾輿在蜀之三年也余爲中書舍人旬休閱書於重城之東南其書多陰陽雜說占夢相宅九宮五緯之流又有字書小學率雕板印紙浸染不可盡曉葉氏燕語正以此證刻書不始於馮道而沈存中又謂板印書籍唐人尙未盛行爲之自馮瀛王始印五經自後典籍皆爲板本大槪唐末漸有印書特未盛行後人遂以爲始於蜀也當五季亂離之際經籍方有托而流布於四方天之不絕斯文信矣】甲戌靈武奏都指揮使許審環等謀亂伏誅藥彥稠奏誅黨項阿埋等十族與康福入白魚谷追襲叛黨獲大首領六人諸羌二千餘人孳畜數千及先刼掠到回鶻貨物詔彥稠軍士所獲並令自收勿得箕斂己夘以前河中節度使索自通爲鄜州節度使懷化軍節度使李贊華進契丹地圖詔司天臺除密奏畱中外應奏歷象雲物水旱及十曜細行諸州災祥一一並報史館以備編修壬午藥彥稠進回鶻可汗先送秦王金裝胡防爲黨項所掠至是得之以獻帝曰先詔所獲令軍士自收今何進也令彥稠卻與獲者三月甲申契丹遣使朝貢靈武軍將裴昭隠等二人與進奏官阮順之隠官馬一匹有司論罪合抵法帝曰不可以一馬殺三人命笞而釋之丙申西京奏百姓侯可洪於楊廣城內掘得宿藏玉四團進納賜可洪二百緡絹二百匹庚子以前鄜州節度使孫璋卒廢朝癸夘帝顧謂宰臣曰春雨稍多久未晴霽何也馮道對曰水旱作沴𨿽是天之常道然季春行秋令臣之罪也更望陛下廣敷恩宥久雨無妨於聖政也丁未以神防神威雄武廣捷已下指揮攺爲左右羽林軍置四十指揮每十指揮立爲一軍軍置都指揮使一人庚戌帝觀稼於近郊民有父子三人同挽犁耕者帝閔之賜耕牛三頭髙麗國遣使朝貢以右領軍上將軍翟璋爲右羽林統軍以前安州畱後周知裕爲左神武統軍夏四月甲寅詔諸道節度使未帶使相及防禦團練使刺史班位居檢校官髙者爲上加檢校官同以先授者爲上前資在見任之下新羅王金溥遣使貢方物戊午中書奏準勅重定三京諸州府地望次第者舊制以王者所都之地爲上今都洛陽請以河南道爲上關內道爲第二河東道爲第三餘依舊制其五府按十道圖以鳳翔爲首河中成都江陵興元爲次中興初升魏州爲興唐府鎭州爲眞定府望升二府在五府之上合爲七州余依舊制又天下舊有八大都督府以靈州爲首陜幽魏楊潞鎭徐爲次其魏鎭已升爲七府兼具員內相次升越杭福潭等州爲都督望以十大都督府爲額仍據升降次第以陜爲首余依舊制十道圖有大都防請以安東大都防爲首防禦團練等使自來升降極多今具見在其員依新定十道圖以次第爲定從之契丹累遣使求歸紮刺特哩衮等幽州趙徳鈞奏請不兪允帝顧問侍臣亦以爲不可與帝意欲歸之會翼州刺史楊檀罷郡至闕帝問其事奏曰此輩來援王都謀危社稷陛下寛慈貸其生命茍若歸之必復向南放箭旣知中國事情爲患深矣帝然之旣而只遣哲爾格錫裏隨來使歸蕃不欲全拒其請也詔贈皇后曹氏曾祖父母爲太傅太尉太師國夫人淑妃王氏曾祖父祖父母爲太子太保太傅太師國夫人壬戌前樞密使驃騎大將軍馬紹宏卒癸亥以懷化軍節度使李贊華爲滑州節度使初帝欲以贊華爲藩鎭範延光等奏以爲不可帝曰吾與其先人約爲兄弟故贊華來附吾老矣儻後世有守文之主則此輩招之亦不來矣由是近臣不能抗議甲子以太子賔客蕭蘧爲戶部尙書致仕乙丑以天雄軍節度使宋王從厚兼中書令辛未以幽州節度使趙徳鈞兼中書令五月壬午朔帝禦文明殿受朝詔禁网羅彈射弋獵丁亥以二王后前詹事府司直楊延紹爲右贊善大夫仍襲封酅國公食邑二千戶丁酉以太子太師致仕孔勍卒廢朝興元奏東西兩川各舉兵相持甲辰以文宣王四十三代孫曲阜縣主簿孔仁玉爲衮州龔邱令襲文宣公戊申襄州奏漢江大漲水入州城壊民廬舍樞宻使奏近知兩川交惡如令一賊兼有兩川撫眾守險恐難討除欲令王思同以興元之師伺便進取詔從之六月壬子朔幽州趙徳鈞奏新開東南河自王馬口至淤口長一百六十五里闊六十五步深一丈二尺以通漕運舟勝千石畫圖以獻甲寅以權知髙麗國事王建爲檢校太保封髙麗國王丁巳衛州奏河水壊堤東北流入禦河戊午荊南奏東川董璋領兵至漢州西川孟知祥出兵逆戰璋大敗得部下人二十餘走入東川城尋爲前陵川刺史王暉所殺孟知祥已入梓州辛酉範延光奏曰孟知祥兼有兩川彼之軍眾皆我之將士料其外假朝廷形勢以制之然陛下茍不能屈意招攜彼亦無由革面帝曰知祥予故人也以賊臣間諜故玆阻隔今因而撫之何屈意之有由是遣供奉官李瓌使西川賫詔以賜知祥詔以霖雨積旬久未晴霽京城諸司系囚並宜釋放甲子以大雨未止放朝參兩日洛水漲泛二丈廬舍居民有溺死者以前濮州刺史武延翰爲右領軍上將軍前階州刺史王宏贄爲左千牛上將軍金徐安潁等州大水鎭州旱詔應水旱州郡各遣使人存問秋七月辛已朔以天下兵馬元帥尙父吳越國王錢鏐薨廢朝三日丙戌詔賜諸軍救接錢有差戊子正衙命使冊髙麗國王王建靈武奏夏州界黨項七百騎侵擾當道出師擊破之生擒五十騎追至賀蘭山下己丑兩浙節度使錢元瓘起復加守尙書令靑州節度使王晏球加兼中書令秦鳳兗宋亳潁鄧大水漂邑屋損苗稼夔州赤甲山崩壬辰以前太僕卿鄭繢爲鴻臚卿以前兗州行軍司馬李鏻爲戶部尙書乙未福建節度使王延鈞進絹表云吳越王錢鏐薨乞封臣爲吳越王湖南馬殷官是尙書令殷薨請授臣尙書令不報戊戌太子賔客李光憲以禮部尙書致仕已亥以前靈武節度使康福爲涇州節度使幽州衙將潘杲上言知故使劉仁恭於大安山藏錢之所樞密院差人監往發之竟無所得以皇子西京畱守京兆尹從珂爲鳳翔節度使廢鳳州武興軍節制爲防禦使並所管興文二州並依舊隸興元府丁未以門下侍郎兼吏部尙書同平章事監修國史趙鳳爲檢校太傅同平章事充邢州節度使詔諸州府遭水人戶各支借麥種及等第賑貸八月辛亥靑州節度使王晏球卒廢朝二日以利州節度使孫漢韶兼西面行營招討使甲寅以前振武節度使張萬進爲鄧州節度使已未以鄆州節度使房知溫兼中書令移鎭靑州丙寅以宰臣李愚爲門下侍郎平章事監修國史癸亥以湖南節度使馬希聲卒廢朝已夘吐蕃遣使朝貢九月壬午以鎭南軍節度使檢校太傅馬希範爲湖南節度使檢校太尉兼侍中甲申荊南節度使檢校太傅兼中書令髙從誨加檢校太尉兼中書令壬辰供奉官李瓌自西川回節度使孟知祥附表陳敍隔絕之由並進物先賜金器等瓌知祥甥也母在蜀故令瓌往焉瓌至蜀具述朝廷厚待之意知祥稱藩如初奏福慶長公主以今年正月十二日薨又奏五月三日大破東川董璋之眾於漢州收下東川又表立功將校趙季良等五人乞授節鉞部內刺史令錄已下官乞許墨制補授帝遣閤門使劉政恩充西川宣諭使乙已契丹遣使自幽州進馬秦州地震冬十月己酉朔再遣供奉官李使西川兼押賜故福慶長公主祭贈絹三千匹並賜知祥玉帶先是兩川隔逺朝廷兵士不下三萬人至是知祥上表乞發遣兵士家屬入川詔報不允知祥所奏兩川部內文武將吏乞許權行墨制除補訖奏詔許之知祥所奏立功大將趙季良等五人正授節鉞續有處分襄州奏漢水溢壊民廬舍癸丑以太常卿劉嶽卒廢朝已未以兵部侍郎張文寶爲吏部侍郎以戶部侍郎藥縱之爲兵部侍郎庚申幸至徳宮因幸石敬瑭李從昶李從敏之第壬申大理少卿康澄上疏曰臣聞安危得失治亂興亡誠不系於天時固非由於地利童謡非禍福之本妖祥豈隆替之源故雊雉升鼎而桑谷生朝不能止殷宗之盛神馬長嘶而玉告兆不能延晉祚之長是知國家有不足懼者五有深可畏者六陰陽不調不足懼三辰失行不足懼小人訛言不足懼山崩川涸不足懼蟊賊傷稼不足懼此不足懼者五也賢人藏匿深可畏四民遷業深可畏上下相徇深可畏廉恥道消深可畏毀譽亂眞深可畏直言蔑聞深可畏此深可畏者六也伏惟陛下尊臨萬國奄有八紘蕩三季之澆風振百王之舊典設四科而羅俊彥提二柄而禦英雄所以不軌不物之徒咸思革面無禮無義之輩相率悛心然而不足懼者願陛下存而勿論深可畏者願陛下修而靡忒加以崇三綱五常之教敷六府三事之歌則鴻基與五嶽爭髙盛業共磐石永固優詔奬之澄言可畏六事實中當時之病識者許之癸酉湖南馬希範荊南髙重誨並進銀及茶乞賜戰馬帝還其直各賜馬有差丁丑帝謂範延光曰如聞禁軍戍守多不稟藩臣之命緩急如何驅使延光曰承前禁軍出戍便令逐處守臣管轄斷決近似簡易帝曰速以宣命條舉之十一月辛已以三司使左武衛大將軍孟鵠爲許州節度使以前許州節度使馮贇爲宣徽使判三司以宣徽北院使孟漢瓊判院事壬午史館奏宣宗巳下四廟未有實錄請下兩浙荊湖購募野史及除目報狀從之【五代防要載十一月四日史館奏當館昨爲大中以來迄於天祐四廟實錄尙未纂修尋具奏聞謹行購募勅命𨿽頒於數月圖書未貢於一編蓋以北土州城久罹兵火遂成滅絕難可訪求切恐歳月漸深耳目不接長爲闕典過在攸司仗念江表列藩湖南奧壤至於閩越方屬勲賢戈鋋自擾於中原屏翰悉全於外府固多奇士富有羣書其兩浙福建湖廣伏乞詔防委各於本道采訪宣宗懿宗僖宗昭宗以上四朝野史及逐朝日曆銀臺事宜內外制詞百司沿革簿籍不限卷數據有者抄錄上進若民間收得或隠士撰成卽令各列姓名請議爵賞】癸未以左僕射致仕鄭玨卒廢朝丁亥以河陽節度使兼六軍諸衛副使石敬瑭爲河東節度使兼大同彰國振武威塞等軍蕃漢馬步總管時契丹帳族在云州境上與羣臣議擇威望大臣以制北方故有是命己丑樞密使趙延壽加同平章事詔在京臣寮不得進奉賀長至馬及諸物甲午日南至帝禦文明殿受朝賀己亥河中節度使李從璋加檢校太傅以右防騎常侍楊凝式爲工部侍郎庚子以祕書監盧文紀爲工部尙書以工部尙書崔居儉爲太常卿以工部侍郎鄭韜光爲禮部侍郎乙已云州奏契丹主在黑楡林南捺刺泊造攻城之具帝遣使賜契丹主銀器防帛十二月戊申朔供奉官丁延徽倉官田繼勲並棄市坐擅出倉粟數百斛故也教坊伶官敬新磨受賄爲人告帝令禦史臺徵還其錢而後撻之癸丑幸龍門觀修伊水石堰賜丁夫酒食後數日有司奏丁夫役限十五日已滿工未畢請更役五日帝曰不惟時寒且不可失信於小民卽止其役甲寅以太子賔客歸藹卒廢朝戊午以前宣徽使朱昭爲襄州節度使康義誠爲河陽節度使充侍衛親軍馬步軍都指揮使壬戌以吏部侍郎姚顗爲尙書左丞以尙書左丞王權爲禮部尙書以兵部侍郎藥縱之爲吏部侍郎以翰林學士中書舍人程遜爲戶部侍郎依前充職戊辰帝畋於近郊射中奔鹿是冬無雪

舊五代史卷四十三

舊五代史卷四十三考證

唐明宗紀九遣邠州軍節度使藥彥稠邠州軍歐陽史作靜難軍

藥彥稠奏誅黨項阿埋等十族與康福入白魚谷白魚谷歐陽史作牛兒谷

戊午荊南奏東川董璋領兵至漢州西川孟知祥出兵逆戰璋大敗案通鑑孟知祥克東川在五月五代春秋歐陽史俱作六月蓋以薛史奏聞之日爲據

供奉官李李通鑑作李存唐人避莊宗諱故去存字

秋七月辛巳朔以天下兵馬元帥尙父吳越王錢鏐薨廢朝三日案五代春秋七月吳王錢鏐薨蓋只以薛史廢朝之日爲據也通鑑作三月庚戌與九國誌異

丙戌詔賜諸軍救接錢有差按救接錢疑有舛誤考冊府元亦作救接今仍其舊

癸亥以湖南節度使馬希聲卒廢朝案通鑑馬希聲卒在七月辛夘五代春秋從是書作八月

拉特哩衮舊作則刺惕隠今攺爾格錫裏舊作則骨舍利今攺

舊五代史卷四十三考證

欽定四庫全書

舊五代史卷四十四

宋門下侍郎參知政事監修國史薛居正等撰

唐書第二十

明宗紀十

長興四年春正月戊寅朔帝禦明光殿受朝賀仗衛如式是日雪盈尺戊子秦王從榮加守尙書令兼侍中依前河南尹判六軍諸衛事庚寅以端明殿學士尙書兵部侍郎劉昫爲中書侍郎平章事甲午正衙命使冊故福慶長公主孟氏爲晉國雍順長公主遣太常卿崔居儉赴西川行冊禮突厥內附庚子以前河東節度使李從溫爲鄆州節度使二月癸丑朔帝於便殿問範延光內外見管馬數對曰三萬五千匹帝嘆曰太祖在太原騎軍不過七千先皇自始至終馬才及萬今有鐵馬如是而不能使九州混一是吾養士練將之不至也吾老矣馬將柰何延光奏曰臣每思之國家養馬太多試計一騎士之費可贍步軍五人三萬五千騎抵十五萬步軍旣無所施虛耗國力臣恐日久難繼帝曰誠如卿言肥騎士而瘠吾民何益哉【五代防要上問見管馬數樞宻使範延光奏天下常支艸粟者近五萬匹見今西北諸道蕃買馬者往來如市其郵傳之費中估之直日以四十五貫以臣計之國力十耗其七馬無所使財賦漸消朝廷甚非所利上善之十月敇沿邊藩鎭或有蕃部買馬可擇其良壯給劵具數以聞】丁已以防州節度使檢校太尉兼侍中馬希振爲洪州節度使以鄂州節度使馬希廣爲檢校太尉同平章事充桂州節度使以廬州節度使兼武安軍副使姚彥章爲檢校太尉同平章事以靜江節度副使馬希範爲鄂州節度使故潞州節度使檢校太保康君立贈太傅己未宋州節度使安元信加兼侍中濮州進重修河堤圖沿河地名歷歷可數帝覽之愀然曰吾佐先朝定天下於此堤塢間大小數百戰又指一丘曰此吾擐甲臺也時事如昨奄忽一紀令人悲嘆耳癸亥以西川節度使孟知祥爲劍南東西兩川節度使封蜀王三司奏當省有諸道鹽鐵轉運使衙職員都押衙正押衙同押衙通引衙前虞子弟今欲列爲三司職名從之庚午以禦史中丞崔衍爲兵部侍郎以右諫議大夫龍敏爲禦史中丞三月己卯幸龍門延州節度使安從進奏夏州節度使李仁福卒其子彛超自稱畱後甲申鎭州奏行軍司馬趙瓌節度判官陸浣元從押衙髙知柔等並棄市坐受賂枉法殺人也節度使李從敏罰一季俸乙酉以西川節度副使知武泰軍節度兵馬畱後趙季良爲檢校太保黔南節度使以西川諸軍馬步都指揮使知武信軍節度兵馬畱後李仁罕爲檢校太傅遂州節度使以西川左廂馬步指揮使知保寧軍節度兵馬畱後趙廷隠爲檢校太保閬州節度使以西川右廂馬步都指揮使知寧江軍兵馬畱後張知業爲檢校司徒夔州節度使以西川衙內馬步都指揮使知昭武軍兵馬畱後李肇爲檢校太保利州節度使從孟知祥之請也丙戌賜宰相李愚絹百匹錢十萬鋪陳物一十三件時愚病帝令近臣翟光鄴宣問所居寢室蕭然四壁病榻敝氊而巳光鄴具言其事故有是賜戊子以延州節度使安從進爲夏州畱後以夏州左都押衙四州防遏使李彛超爲延州畱後仍命邠州節度使藥彥稠宮苑使安重益帥師援送從進赴鎭以左衛上將軍盧文進爲潞州節度使以右龍武統軍張溫爲云州節度使庚寅以鳯翔行軍司馬李彥琮爲鹽州防禦使時範延光等奏請因夏州之師制置鹽州故有是命癸巳以右威衛上將軍安重霸爲同州節度使已亥以左龍武統軍符彥超爲安州節度使詔除放京兆秦岐邠濕延慶同華興元十州長興元年二年系欠夏秋稅物及營田莊宅務課利以其曽輦運供軍糧料也甲辰故晉國夫人夏氏追冊皇后有司上諡曰昭懿從之夏四月戊申李彛超奏奉詔除延州畱後已受恩命訖三軍百姓擁隔未遂赴任帝遣閤門使蘇繼顏賫詔促彛超赴任癸丑以刑部侍郎劉贊爲祕書監秦王傅【五代會要長興四年四月以祕書監劉贊爲秦王傅前忠武軍節度判官蘇贊爲秦王友前襄州觀察使魚崇逺爲秦王府記室參軍時言事者請爲秦王置師傅上顧問近臣皆以秦王名勢隆盛不敢置議請自選擇乃降是命】甲寅前鄧州節度使梁漢顒以太子少師致仕太子賓客裴皥以兵部尙書致仕戊午追冊昭宗皇后何氏爲宣穆皇后祔饗太廟百寮進名奉慰廢朝三日已巳以左散騎常侍任贊爲戶部侍郎以吏部侍郎藥縱之爲曹州刺史癸酉延州奏蕃部刧掠餉運及攻城之具守蘆關兵士退守金明鎭五月丙子朔帝禦文明殿受朝戊寅皇子鳳翔節度使從珂封潞王新授戶部侍郎任贊攺刑部侍郎贊訴以所授官是丁憂闕故攺焉皇子從益封許王鄆州節度使李從溫封兗王河府節度使李從璋封洋王鎭州節度使李從敏封濕王甲申帝避暑於九曲池旣而登樓風毒暴作聖體不豫翌日而愈【北夢瑣言上聖體乖和馮道對寢膳之間動思調衞因指禦前果實曰如食桃不康翌日見李而思戒可也初上因禦李暴得風虛之疾馮道不敢斥言因奏事諷悟上意】丙戌契丹遣使朝貢丁酉安從進奏大軍已至夏州攻城以其不受命也庚子以靈武畱後張希崇爲本州節度使辛丑故夏州節度使朔方郡王李仁福追封虢王壬寅以前晉州畱後薄文爲本州節度使六月丙午朔文武百寮宰臣馮道等拜章請於尊號內加廣運法天四字凡拜三章詔允之詔宮西新園宜名永芳園其間新殿宜名和慶殿丙辰秦王從榮加食邑至萬戶實封二千戶丁巳以右驍衛上將軍李從昶爲左龍武統軍以前邢州節度使髙允韜爲右龍武統軍以右驍衛上將軍羅周敬爲左羽林統軍以右監門上將軍婁繼英爲金州刺史戊午宋王從厚加食邑至萬戶實封一千戶壬戌以前涇州節度使李金全爲滄州節度使癸亥詔禦史中丞龍敏等詳定大中統類甲子第十四女封壽安公主第十五女封永樂公主戊辰以前利州節度使孫漢韶爲洋州節度使壬申永寧軍節度使容州管內觀察使檢校太尉兼侍中馬存加食邑實封甲戌帝復不豫秋七月丁丑以著作佐郎尹拙爲左拾遺直史館國朝舊制皆以畿赤尉直史館今用諫官自拙始從監修李愚奏也已夘東嶽三郎神贈威雄大將軍初帝不豫前淄州刺史劉遂淸薦泰山僧一人云善醫及召見乃庸僧耳問方藥僧曰不工醫嘗於泰山中親睹嶽神謂僧曰吾第三子威靈可愛而未有爵秩師爲我請之宮中神其事故有是命識者嫉遂淸之妖佞焉詔應臺官出行須令人訶引使軍巡職掌等規避壬午詔安從進班師時王師攻夏州無功故也乙酉以許州節度使孟鵠卒廢朝贈太傅詔賜在京諸軍將校優給有差時帝疾未痊軍士有流言故也丁亥兩浙節度使檢校太傅守中書令錢元瓘封吳王八月戊申帝被衮冕禦明堂殿受冊徽號曰聖明神武廣運法天文徳恭孝皇帝禮畢制大赦天下常赦所不原者咸赦除之已酉賜侍衞諸軍優給有差時月內再有頒給自玆府藏無餘積矣辛亥以晉州節度使薄文卒廢朝丁巳以右龍武統軍李從昶爲許州節度使戊午以祕書監髙輅卒廢朝辛酉以太子太師致仕符習卒廢朝贈太師辛未秦王從榮以本官充天下兵馬大元帥加食邑萬戶實封三千戶以右羽林統軍翟璋爲晉州節度使以太子賔客馬縞爲戶部侍郎壬申幸至徳宮九月甲戌以戶部尙書李璘爲兵部尙書以前戶部尙書韓彥惲爲戶部尙書丙子幸至徳宮戊寅樞密使範延光趙延壽並加兼侍中依前充使中書奏元帥儀注諸道節度使以下帯兵權者階下具軍禮參見其帯使相者初見亦展一度公禮天下軍務公事元帥府行帖指揮其判六軍諸衛事則公牒往來其官屬軍職委元帥府奏請從之癸未以兵部侍郎盧詹爲吏部侍郎丙戌宰臣馮道加左僕射李愚加吏部尙書劉昫加刑部尙書戊子河陽節度使兼侍衞親軍都指揮使康義誠山南西道節度使檢校太傅張防釗並加同平章事宣徽南院使判三司馮贇依前檢校太傅同平章事中書門下同二品充三司使贇亡父名章故攺平章事爲同二品壬戌永寧公主石氏進封魏國公主興平公主趙氏進封齊國公主皇孫重光重哲並授銀靑光祿大夫檢校工部尙書秦王宋王子也前洋州節度使梁漢顒以太子少傅致仕丁酉以右龍武統軍髙允韜爲滑州節度使以韶州刺史檢校司空王萬榮爲華州節度使萬榮王妃之父也戊戌以樞密使趙延壽爲汴州節度使以襄州節度使朱昭爲檢校太尉同平章事充樞密使時範延光趙延壽相繼辭退樞密務及朱昭有樞宻之命又面辭訴帝叱之曰爾輩皆欲離朕左右怕在眼前素養爾輩將何用也昭退謝不復敢言吏部侍郎張文寶卒庚子淸海軍節度使錢元璹加檢校太傅同平章事中吳建武等軍節度使錢元璙加檢校太師兼中書令以前滑州節度使李贊華遙領防州節度使辛丑詔天下兵馬大元帥秦王從榮班宜在宰臣之上【五代會要秦王從榮加兼中書令與宰臣分班左右定位及爲天下兵馬元帥勅曰秦王位隆將相望重磐維委任旣崇等威合異班位宜在宰臣之上】壬寅以北面行營都指揮使易州刺史楊檀爲振武軍節度使冬十月丙午以前同州節度使趙在禮爲襄州節度使丁未以前滑州節度使張敬詢卒廢朝以邢部侍郎任贊爲兵部侍郎充元帥府判官戊午以前鳯翔節度使孫嶽爲三司使庚申以樞密使範延光爲鎭州節度使以三司使馮贇爲樞宻使辛酉以前潞州節度使李承約爲左龍武統軍以前威塞軍節度使王景戡爲右龍武統軍以左驍衛上將軍安崇阮爲左神武統軍以右監門上將軍髙允貞爲右神武統軍壬戌以權知夏州事檢校司空李彛超爲夏州節度使檢校司徒丙寅詔在朝文武臣寮並與加恩以受冊尊號也戊辰以前安州節度使楊漢章爲兗州節度使以前云州節度使張敬達爲徐州節度使庚午以前兗州節度使張延朗爲秦州節度使壬申秦州節度使劉仲殷移鎭宋州十一月丙子以前滄州節度使盧質爲右僕射庚辰攺愼州懷化軍爲昭化軍升洮州爲保順軍辛巳以保大軍節度使檢校太尉鮑君福爲保順軍節度洮鄯等州觀察等使以彰義軍節度使檢校太尉同平章事杜建徽爲昭化軍節度愼瑞司等州觀察使乙酉以前汴州節度使李從曮爲鄆州節度使以鄆州節度使李從溫爲定州節度使丙戌新授右僕射盧質奏臣忝除官合赴省上事若凖舊例左右僕射上事儀注所費極多欲從權務簡只取尙書丞郎上事例止屬南省屬寮及兩省官送上亦不敢輙援往例有費官用自量力排比兼不敢自臣隳廢前規他時任行舊制從之戊子帝不豫已醜大漸自廣壽殿移居雍和殿是夜四皷後帝自禦榻蹶然而興顧謂知漏宮女曰夜漏幾何對曰四更因奏曰官家省事否帝曰省因唾出肉片如肺者數片便溺升餘六宮皆至慶躍而奏曰官家今日實還魂也因進溺一器侍醫進湯膳至曙帝小康壬辰天下大元帥守尙書令兼侍中秦王從榮領兵陣於天津橋內出禁軍拒之從榮敗奔河南府遇害帝聞之悲駭幾落禦榻气絕而蘇者再繇是不豫有加癸已馮道率百寮見帝於雍和殿帝雨泣哽噎曰吾家事若此慙見卿等百寮皆涖下霑襟甲午賜宰臣樞宻使禦衣玉帯康義誠已下錦帛鞍馬有差遣宣徽使孟漢瓊召宋王於鄴都乙未以三司使孫嶽爲亂兵所害廢朝丁酉勅秦王府官屬除諮議參軍髙輦已處斬外元帥府判官兵部侍郎任贊配武州祕書監兼秦王傅劉贊配嵐州河南少尹劉陟配均州並爲長流百姓縱逢恩赦不在放還河南少尹李蕘配石州河南府判官司徒詡配寧州秦王友蘇瓚配萊州記室參軍魚崇逺配慶州河南府推官王說配隨州並爲長流百姓河南府推官尹諲六軍巡官董裔張九忠河南府巡官張沆李潮江文蔚並勒歸田裏應長流人並除名六軍判官殿中監王居敏責授復州司馬六軍推官郭晙責授坊州司戶並員外置所在馳驛發遣時宰相樞宻使共議任贊等已下罪馮道等曰任贊前在班行比與從榮無舊除官未及月餘便逢此禍王居敏司徒詡疾病請假將近半年近日之事計不同謀從榮所欵暱者髙輦劉陟王說三人昨從榮稱兵指闕之際沿路只與劉陟髙輦並轡耳語至天津橋南指日影謂諸判官曰明日如今已誅王居敏矣則知其冗泛之徒不可一例從坐朱昭意欲盡誅任贊已下馮贇力爭之乃已戊戌帝崩於大內之雍和殿壽六十七馮二月癸卯朔遷梓宮於二儀殿宋王從厚自鄴都至是日發哀百寮縞素於位中書侍郎平章事劉昫宣遺制宋王從厚於柩前卽皇帝位服紀以日易月一如舊制云明年四月太常卿盧文紀上謚議曰聖制仁徳欽孝皇帝廟號明宗宰臣盧文紀上攺聖智仁徳四字爲聖徳和武欽孝皇帝宰臣劉昫撰謚冊文宰臣李愚撰哀冊文是月二十七日於徽陵【五代史補明宗之在位也一旦幸倉塲觀納時主者以車駕親臨懼得其罪較量甚輕明宗因謂之曰且朕自省事以來倉塲給散動經一二十年未畢今輕量如此其後銷折將何以償之對曰竭盡家產不足則繼之以身命明宗愴然曰只聞百姓養一家未聞一家養百姓今後每石加二斗耗以備鼠雀侵蠧謂之防雀耗倉糧起自此也五代史闕文明宗出自邊地老於戰陳卽位之歲年己六旬純厚仁慈本乎天性毎夕宮中焚香仰天禱祝云某蕃人也遇亂世爲眾推戴事不獲已願上天早生聖人與百姓爲主故天成長興間比歳丰登中原無事言於五代粗爲小康】

史臣曰明宗戰伐之勲𨿽髙佐命潛躍之事本不經心防王室之多艱屬神器之自至諒由天贊匪出人謀及應運以君臨能力行於王國政皆中道時亦小康近代已來亦可宗也儻使重誨得房杜之術從榮有啟誦之賢則宗祧未至於危亡載祀或期於綿逺矣惜乎君親可輔臣子非才遽泯烝嘗良可深嘆矣

舊五代史卷四十四

舊五代史卷四十四攷證

唐明宗紀十以端明殿學士尙書兵部侍郎劉昫爲中書侍郎平章事案歐陽史劉昫作長興三年拜中書侍郎兼刑部尙書同中書門下平章事與本紀系年先後互異見吳縝纂誤

二月癸丑朔案上文正月爲戊寅朔則二月不得爲癸丑朔原文疑有舛誤

帝於便殿問範延光內外見管馬數案錦繡萬花谷引薛史作範延慶疑冩之訛

以刑部侍郎劉贊爲祕書監刑部侍郎通鑑作兵部侍郎歐陽史從是書

以著作佐郎尹拙爲左拾遺直史館案五代會要尹拙爲左拾遺王愼徽爲右拾遺並直史館是書闕載王愼徽

戊子帝不豫案歐陽史本紀十月壬申幸上和亭得疾家人十一月戊子雪明宗幸宮西上和亭得傷寒疾紀互異見吳縝纂誤

壬辰天下大元帥守尙書令兼侍中秦王從榮領兵陣於天津橋內出禁軍拒之從榮敗奔河南府遇害案五代春秋作壬午誅從榮蓋冩之訛歐陽史及通鑑並從是書作壬辰

舊五代史卷四十四攷證

欽定四庫全書

舊五代史卷四十五

宋門下侍郎參知政事監修國史薛居正等撰

唐書第二十一

閔帝紀

閔帝諱從厚小字菩薩奴明宗第三子也母昭懿皇后夏氏以天祐十一年歳在甲戌十一月二十八日庚申生帝於晉陽舊第帝髫齓好讀春秋略通大義貌類明宗尢鐘愛天成元年授金紫光祿大夫檢校司徒二年四月加檢校太保同平章事河南尹判六軍諸衛事十一月加檢校太傅三年三月授汴州節度使四年移鎭河東長興元年攺授鎭州節度使防封宋王二年加檢校太尉兼侍中移鎭鄴都三年加中書令秦王從榮帝同母兄也以帝有望徳深所猜忌帝在鄴宮恆憂其禍然善於承順竟免間隙四年十一月二十日秦王誅翼日明宗遣宣徽使孟漢瓊馳驛召帝二十六日明宗崩二十九日帝至自鄴十二月癸夘朔發喪於西宮帝於柩前卽位丁未羣臣上表請聽政表再上詔允己酉中外將士給賜有差庚戌帝縗服見羣臣於廣壽門之東廡下宰臣馮道進曰陛下久居哀毀臣等咸願一覩聖顏朱昭前舉帽羣臣再拜而退禦光政樓存問軍民辛亥賜司衣王氏死坐秦王事也癸丑以前鎭州節度使涇王從敏權知河南府事尋以盧質代之乙夘賜司儀康氏死事連王氏也丙辰以天雄軍節度判官唐汭爲諫議大夫掌書記趙彖爲起居郎元從都押衙宋令詢爲磁州刺史丁已以左僕射平章事馮道爲山陵使戶部尙書韓彥惲爲副中書舍人王延爲判官禮部尙書王權爲禮儀使兵部尙書李鏻爲鹵簿使禦史中丞龍敏爲儀仗使右僕射權知河南府盧質爲橋道頓逓使庚申以前相州刺史郝瓊爲右驍衛大將軍充宣徽北院使以光祿卿充三司副使王玫爲三司使癸亥故檢校太尉右衛上將軍充三司使孫嶽贈太尉齊國公丁夘帝釋縗服羣臣三上表請復常膳禦正殿從之辛未帝禦中興殿羣臣列位馮道升階進酒帝曰比於此物無愛除賔友之會不近罇斚況在沈痛之中安事飲啖命徹之

應順元年春正月壬申朔帝禦廣壽殿視朝百寮詣閤門奉慰時議者雲月首以常服臨不視朝可也乙亥契丹遣使朝貢【遼史太宗紀天顯九年閏月戊午唐遣使來告哀卽日遣使祭弔】丁丑以太常卿崔居儉爲祕書監以前蔡州刺史張繼祚爲左武衛上將軍充山陵橋道頓逓副使戊寅禦明堂殿仗衛如儀宮懸樂作羣臣朝服就位宣制大赦天下攺長興五年爲應順元年時議者以梓宮在殯宮懸樂作非禮也懸而不作可也回鶻可汗仁美遣使貢方物故可汗仁裕進遺畱馬是日命中使三十五人以先帝鞍馬衣帶分賜藩位庚辰宰臣馮道加司空李愚加右僕射劉昫加吏部尙書余並如故壬午侍衛親軍馬步軍都指揮使河陽節度使康義誠加檢校太尉兼侍中判六軍諸衛事甲申以侍衛馬軍都指揮使寧國軍節度使安彥威爲河中節度使以侍衛步軍都指揮使忠正軍節度使張從賔爲涇州節度使並加檢校太傅以捧聖左右廂都指揮使欽州刺史朱洪實爲寧國軍節度使加檢校太保充侍衛馬軍都指揮使以嚴衛左右廂都指揮使巖州刺史皇甫遇爲中正軍節度使檢校太保充侍衛步軍都指揮使戊子樞密使檢校太尉同平章事朱昭樞密使檢校太尉同中書門下二品馮贇並加兼中書令北京畱守河東節度使兼大同彰國振武威塞等軍藩漢馬步總管石敬瑭加兼中書令幽州節度使檢校太尉兼中書令趙徳鈞加檢校太師兼中書令樞密使馮贇表堅讓中書令制攺兼侍中封邠國公庚寅鳳翔節度使潞王從珂加兼侍中靑州節度使檢校太尉兼中書令房知溫加檢校太師辛夘以翰林學士承旨尙書右丞李懌爲工部尙書以祕書監盧文紀爲太常卿充山陵禮儀使壬辰荊南節度使檢校太尉兼中書令髙從誨封南平王湖南節度使檢校太尉兼中書令馬希範封楚王甲午兩浙節度使檢校太師守中書令吳王錢元瓘進封吳越王前洺州團練使皇甫立加檢校太保充鄜州節度使前彰義軍節度使康福加檢校太傅充邠州節度使劍南東西兩川節度使檢校太尉兼中書令蜀王孟知祥加檢校太師制下知祥辭不受命丙申鎭州節度使檢校太尉兼侍中範延光汴州節度使檢校太尉兼侍中趙延壽並加檢校太師戊戌山南西道節度使檢校太傅同平章事張防釗襄州節度使趙在禮並加檢校太尉辛丑以振武軍節度使安北都防楊檀兼大同彰國振武威塞等軍都虞充北面馬軍都指揮使閏月壬寅朔羣臣赴西宮臨癸夘禦文明殿入閤以前右僕射權知河南府事盧質爲太子少兼河南尹以諫議大夫唐汭膳部郎中知制誥陳乂並爲給事中充樞密院直學士【通鑑汭以文學從帝歷三鎭在幕府及卽位將佐之有才者朱馮皆斥逐之汭性迂疎朱馮恐帝含怒有時而發乃引汭於密近以其黨陳乂監之】宣徽南院使驃騎大將軍左衛上將軍知內侍省孟漢瓊加開府儀同三司賜忠貞扶運保泰功臣丙午正衙命使冊皇太后曹氏戊申以前雄武軍節度使劉仲殷爲右衛上將軍邢州節度使趙鳳加爵邑自是諸藩鎭文武臣寮皆次第加恩帝嗣位覃恩澤也以翰林學士中書舍人崔稅爲工部侍郎依前充職以給事中張鵬爲禦史中丞以禦史中丞龍敏爲兵部侍郎以太僕少卿竇維爲大理卿甲寅正衙命使冊皇太妃王氏集賢院上言準防書修創淩煙閣尋奉詔問閣髙下等級謹按淩煙閣都長安時在西內三淸殿側畫像皆北面閣有中隔隔內面北寫功髙宰輔南面冩功髙諸侯王隔外面次第圖畫功臣題贊自西京板蕩四十餘年舊日主掌官吏及畫像工人並已淪喪集賢院所管冩眞官畫眞官人數不少都洛後廢職今將起閣望先定佐命功臣人數請下翰林院預令寫眞本及下將作監興功次序間架修建乃詔集賢禦書院復置冩眞官畫眞官各一員余依所奏丁巳安州奏此月七日夜節度使符彥超爲部曲王希全所害廢朝一日戊午以前振武軍節度使安北都防髙行周爲彰武節度使辛酉以前鄆州使範政爲少府監丙寅幸至徳宮車駕至興教門有飛鳶自空而墜僵於禦前是日大風晦防二月乙亥以前鎭州節度使涇王從敏爲宋州節度使己夘以前徐州節度使檢校太傅李敬周爲安州節度使是日宣授鳳翔節度使潞王從珂爲權北京畱守以北京畱守石敬瑭權知鎭州軍州事以鎭州範延光權知鄴都畱守事以前河中節度使洋王從璋權知鳳翔軍軍府事庚寅幸山陵工作所是日西京畱守王思同奏鳳翔節度使潞王從珂拒命丁酉王思同加同平章事充西面行營都部署以前邠州節度使藥彥稠爲副部署以河中節度使安彥威爲西面兵馬都監以前定州節度使李徳珫爲權北京畱守山陵使奏伏覩禦札皇帝親奉靈駕至園陵伏見累朝故事人君無親送葬之儀請車駕不行不從乙未樞密使馮贇起復視事時贇丁母憂也己亥以司農卿張鎛爲殿中監庚子殿直楚匡祚上言監取亳州團練使李重吉至宋州系於軍院重吉潞王之長子及幽於宋州帝猶以金帛賜之及聞西師咸叛方遣使殺之三月甲辰以前太僕少卿魏仁鍔爲太僕卿興元節度使張防釗奏會合討鳳翔丙午以右領衛上將軍武延翰爲郢州刺史丁未洋州孫漢韶奏至興元與張防釗同議進軍己酉以鎭州節度使範延光依前檢校太師兼侍中行興唐尹充天雄軍節度使北面水陸轉運制置使以北京畱守河東節度使石敬瑭依前檢校太尉兼中書令其眞定尹充鎭州節度使大同彰國振武威塞等軍蕃漢馬步總管如故辛亥以前定州節度使李徳珫爲北京畱充河東節度使許王從益加檢校太保前河中節度使洋王從璋加檢校太傅詔蕃侯帶平章事以上薨許立神道碑差官撰文未帶平章事及刺史準令式合立碑者其文任自制撰不在奏聞乙夘興元張防釗奏自鎭將兵赴鳳翔收大防關宗正寺奏準故事諸陵有令丞各一員近例更委本縣令兼之緣河南洛陽是京邑兼令丞不便詔特置陵臺令丞各一員已未以前金吾大將軍李肅爲左衛上將軍充山陵修奉上下宮都部署庚申西面步軍都監王景從等自軍前至奏今月十五日大軍進攻鳳翔十六日嚴衛右廂都指揮使尹暉引軍東面入城右羽林都指揮使楊思權引軍西面入城山南軍潰帝聞之謂康誠等曰朕幼年嗣位委政大臣兄弟之間必無榛梗諸公大計見告朕獨難違事至於此何方轉禍朕當與左右自往鳳翔迎兄主社稷朕自歸藩於理爲便朱昭馮贇不對義誠曰西師驚潰蓋由主將失防今駕下兵甲尙多臣請自往關西振其兵威扼其衝要義誠又累奏請行帝召侍衛都將以下宣曰先皇帝棄萬國朕於兄弟之中無心爭立一旦被召主喪便委社稷岐陽兄長果致猜嫌卿等頃從先朝千徵萬戰今日之事寧不痛心今據府庫悉以頒賜卿等勉之乃出銀絹錢厚賜於諸軍是時方事山陵復有此賜府藏爲之一空軍士猶負賞物揚言於路曰到鳳翔更請一分其驕誕無畏如是辛酉幸左藏庫視給將士金帛是日誅馬軍都指揮使朱洪實坐與康義誠忿爭故也癸亥以康義誠爲鳳翔行營都招討使餘如故以王思同爲副招討使以安從進爲順化軍節度使充侍衛馬軍都指揮使詔左右羽林軍四十指揮攺爲嚴衛左右龍武神武軍攺爲捧聖甲子陜州奏潞王至潼關害西面都部署王思同乙亥宣諭西面行營將士俟平鳳翔日人賞二百千府庫不足以宮闈服翫增給詔侍衛馬軍都指揮使安從進京城巡檢是日從進已得潞王書檄潛布腹心矣丁夘潞王至陜州戊辰帝急召孟漢瓊不至召朱昭昭懼投於井安從進尋殺馮贇於其第是夜帝以百騎出武門謂控鶴指揮使慕容遷曰爾誠有馬控鶴從予及駕出卽闔門不行遷乃帝素親信者也臨危如是人皆惡之是月二十九日夜帝至衛州東七八里遇騎從自東來不避左右叱之乃曰鎭州節度使石敬瑭也帝喜敬瑭拜舞於路帝下馬慟哭諭以潞王危社稷康義誠以下叛我無以自庇長公主見教逆爾於路謀社稷大計敬瑭曰衛州王贄宿舊諳事且就贄圖之敬瑭卽馳騎而前見贄曰主上播遷至此危迫吾戚屬也何以圖全贄曰天子避狄古亦有之然於奔迫之中亦有將相國寶法物所以軍長瞻奉不覺其亡也今宰執近臣從乎寶玉法物從乎詢之無有贄曰大樹將顚非一繩所維今以五十騎奔竄無將相一人擁從安能興復大計所謂蛟龍失雲雨者也今六軍將士總在潞邸矣公縱以戚藩念舊無柰之何遂與贄同謁於驛亭宣坐謀之敬瑭以贄所陳以聞弓箭庫使沙守榮奔洪進前謂敬瑭曰主上卽明宗愛子公卽明宗愛婿富貴旣同受休戚合共之今謀於戚藩欲期安復翻索從臣國寶欲以此爲辭爲賊算天子耶乃抽佩刀刺敬瑭敬瑭親將陳暉扞之守榮與暉單戰而死洪進亦自刎是日敬瑭盡誅帝之從騎五十餘輩獨畱帝於驛乃馳騎趨洛四月三日潞王入洛五日卽位七日廢帝爲鄂王遣贄子殿直王巒之衛州時贄已奉帝幸州廨九日巒至帝遇鴆而崩時年二十一是日辰時白虹貫日皇后孔氏在宮中及王巒回卽日與其四子並遇害晉髙祖卽位諡曰閔與秦王及末帝子重吉並葬於徽陵域中封才數尺路人觀者悲之

史臣曰閔帝爰自衝年素有令問及徵從代邸入踐堯階屬軒皇之弓劍初遺吳王之幾杖未賜遽生猜間遂至奔亡蓋輔臣無安國之謀非少主有不君之咎以至越在艸莽失守宗祧斯蓋天命之難忱土徳之將謝故也

舊五代史卷四十五

舊五代史卷四十五考證

唐閔帝紀閔帝諱從厚小字菩薩奴明宗第三子也案歐陽史作明宗第五子吳縝常辧其誤今攷五代會要亦作第三子與是書同

十二月癸夘朔案五代春秋作癸亥朔蓋冩之訛歐陽史通鑑俱從是書作癸夘

節度使符彥超爲部曲王希全所害案彥超被害通鑑從是書作閏月五代春秋系於正月殊誤

丁酉王思同加同平章事充西面行營都部署以前邠州節度使藥彥稠爲副部署案歐陽史辛夘西京畱守王思同爲西面行營都部署靜難軍節度使藥彥稠爲副是書作丁酉與歐陽史異據通鑑則思同以辛夘充都部署丁酉加同平章也蓋采薛歐二史而兼用之

殿直楚匡祚上言楚匡祚原本作楚祚今從通鑑增匡字

陜州奏潞王至潼關害西面都部署王思同歐陽史作思同奔歸於京師死之與是書異

是夜帝以百騎出武門案契丹國志湣帝領五十騎自隨出奔衛州宋史李洪信又作少帝東奔捧聖軍數百騎從行與是書異據下文王贄曰今以五十騎奔竄則作五十騎者是也

九日巒至帝遇酖而崩案契丹國志云王巒至衛州進酖於湣帝湣帝不飲巒縊殺之與是書異

舊五代史卷四十五攷證

欽定四庫全書

舊五代史卷四十六

宋門下侍郎參知政事監修國史薛居正等撰

唐書第二十二

末帝紀上

末帝諱從珂本姓王氏鎭州人也母宣憲皇后魏氏以光啟元年嵗在已已正月二十三日生帝於平山景福中明宗爲武皇騎將略地至平山遇魏氏擄之帝時年十餘嵗明宗養爲已子小字二十三帝幼謹重寡言及壯長七尺餘方頤大體村貌雄偉以驍果稱明宗甚愛之在太原嘗與石敬瑭因擊毬同入於趙襄子之廟見其塑像屹然起立帝祕之私心自負及從明宗徵討以力戰知名莊宗嘗曰阿三不惟與我同齒敢戰亦相類莊宗與梁軍戰於胡栁陂兩軍俱撓帝衛莊宗奪土山摧驍陣其軍復振時明宗先渡河莊宗不悅謂明宗曰公當爲吾死渡河安往明宗待罪莊宗以帝從戰有功由是解慍天祐十八年莊宗營於河上議討鎭州畱守符存審在徳勝砦未行梁人謂莊宗已北乃悉眾攻徳勝莊宗命明宗存審爲兩翼以抗之自以中軍前進梁軍退郤帝以十數騎雜梁軍而退至壘門大呼斬首數級斧其望櫓而還莊宗大噱曰壯哉阿三賜酒一器同光元年四月從明宗襲破鄆州九月莊宗敗梁將王彥章於中都急趨汴州明宗將前軍帝率勁騎以從晝夜兼行率先下汴城莊宗勞明宗曰復唐社稷卿父子之功也二年以帝爲衛州刺史時有王安節者昭宗朝相杜讓能之宅吏也安節少善賈得相術於奇士因事見帝於私邸退謂人曰眞北方天王相也位當爲天子終則我莫知也三年明宗奉詔北禦契丹以家在太原表帝爲北京內衙指揮使莊宗不悅以帝爲突騎都指揮使遣戍石門四年魏州軍亂明宗赴洛時帝在橫水率部下軍士由曲陽孟縣趨常山與王建立防倍道兼行渡河而南由是明宗軍聲大振天成初以帝爲河中節度使明年二月加檢校太保同平章事十一月加檢校太傅長興元年加檢校太尉先是帝與樞宻使安重誨在常山因杯盤失意帝以拳擊重誨腦中其櫛走而獲免帝𨿽悔謝然重誨終銜之及帝鎭河中重誨知其出入不時因矯宣中旨令牙將楊彥溫遇出郭則閉門勿納是嵗四月五日帝閱馬於黃龍莊彥溫閉城拒帝帝聞難遽還遣問其故彥溫曰但請相公入朝此城不可入也帝止虞鄕以聞明宗詔帝歸闕遣藥彥稠將兵討彥溫令生致之面要鞫問十一月收城彥溫已死明宗以彥稠不能生致彥溫甚怒之後數日安重誨以帝失守諷宰相論奏行法明宗不悅重誨又自論奏明宗曰朕爲小將校時家徒衣食不足賴此兒荷石灰收馬糞存養以至今貴爲天子而不能庇一兒卿欲行朝典朕未曉其義卿等可速退從他私第閒坐遂詔歸淸化裏第不預朝請帝尙懼重誨多方危陷但日諷佛書陰禱而已二年安重誨得罪帝卽授左衛大將軍未防復檢校太傅同平章事行京兆尹充西京畱守三年進位太尉移鳳翔節度使四年五月封潞王閔帝卽位加兼侍中旣而帝子重吉出刺亳州女尼入宮帝方憂不測應順元年二月移帝鎭太原是時不降制書惟以宣授而已帝聞之召寶佐將吏以謀之皆曰主上年幼未親庶事軍國大政悉委朱昭等王必無保全之理判官馬孫曰君命召不俟駕行焉諸君凶言非令圖也是夜帝令李専美艸檄求援諸道欲誅君側之罪朝廷命王思同率師來討三月十五日外兵大集【九國誌李彥琦潞王守岐下諸道將急攻其壘彥琦時在圍中罄家財以給軍用】十六日大將督眾攻城帝登城垂泣諭於外曰我年未二十從先帝徵伐出生入死金瘡滿身樹立得社稷軍士從我登陣者多矣今朝廷信任賊臣殘害骨肉且我有何罪因慟哭聞者哀之時羽林都指揮使楊思權謂眾曰大相公吾主也遂引軍自西門入嚴衛都指揮使尹暉亦引軍自東門而入外軍悉潰十七日率居民家財以賞軍士是日帝整眾而東二十日次長安副畱守劉遂雍以城降率京兆居民家財犒軍二十三日次靈口誅王思同二十四日次華州收藥彥稠系獄二十五日次閿鄕王仲臯父子迎謁命誅之二十六日次靈寶河中節度使安彥威來降待罪宥之遣歸鎭陜州節度使康思立奉迎二十七日次陜州下令告諭京城二十八日康義誠軍前兵士相繼來降義誠詣軍門請罪帝宥之駕下諸軍畢至誅宣徽南院使孟漢瓊於路左是夜閔帝與帳下親騎百餘出武門而去夏四月壬申帝至蔣橋文武百官立班奉迎教旨以未拜梓宮未可相見俟防於至徳宮時六軍勲臣及節將內職已累表勸進是日帝入謁太后太妃至西宮伏梓宮慟哭宰相與百寮班見致拜帝答拜馮道等上牋勸進帝立謂羣臣曰予之此行事非獲已當俟主上歸闕園陵禮終退守藩服諸公言遽及此信無謂也衛州刺史王贄奏閔帝以前月二十九日至州癸酉皇太后下令降閔帝爲鄂王又太后令曰先皇帝誕膺天睠光紹帝圖明誠動於三靈徳澤被於四海方期偃革遽嘆遺弓自少主之承祧爲姦臣之擅命離間骨肉猜忌磐維旣輒易於藩垣復驟興於兵甲遂致輕離社稷大撓軍民萬世鴻基將墜於地皇長子潞王從珂位居冡嗣徳茂衝年乃武乃文惟忠惟孝前朝廓淸多難有戰伐之大功纉紹丕圖有夾輔之盛業今以宗祧乏嗣園寢有期須委親賢俾居監撫免萬機之壅滯慰兆庶之推崇可起今月四日知軍國事權以書詔印施行是日監國在至徳宮宰臣馮道等率百官班於宮門待罪帝出於庭曰相公諸人何罪請復位乃退甲戌太后令曰先皇帝櫛風沐雨平定華夷嗣洪業於艱難致蒼生於富庶鄂王嗣位姦臣弄權作福作威不誠不信離間骨肉猜忌磐維鄂王輕捨宗祧不克負荷洪基大寶危若綴旒須立長君以紹丕搆皇長子潞王從珂日躋孝敬天縱聰明有神武之英姿有寛仁之偉略先朝經綸艸昧廓靜寰區辛勤有百戰之勞忠貞贊一統之運臣誠子道冠古超今而又克已化民推心撫士率土之謳歌有屬上蒼之睠命攸臨一日萬防不可以暫曠九州四海不可以無歸況因山有期同軌斯至永言嗣守屬任元良宜卽皇帝位乙亥監國赴西宮柩前告奠卽位攝中書令李愚宣冊書曰維應順元年嵗次甲午四月庚午朔六日乙亥文武百寮特進守司空兼門下侍郎同中書門下平章事充太微宮使文館大學士上柱國始平郡公食邑二千五百戶臣馮道等九千五百九十三人上言帝王興運天地同符河出圖而洛出書雲從龍而風從虎莫不恢張八表覆育兆民立大定之基保無疆之祚人謠再洽天命顯歸須登宸極之尊以奉祖宗之祀伏惟皇帝陛下天資仁智神助機權奉莊宗於多難之時從先帝於四徵之際凡當決勝無不成功洎正皇綱毎嚴師律爲國家之志大守臣子之道全自泣遺弓常悲易月欲期同軌親赴因山而自鄂王承祧姦臣擅命致神只之乏饗激朝野以歸心使屈者伸令否者泰人情大順天象至明聚東井以呈祥拱北辰而應運由是文武百辟嶽牧羣賢至於比屋之倫盡祝當陽之位今則承太后慈旨守先朝逺圖撫四海九州享千齡萬祀臣等不勝大願謹上寶冊稟太后令奉皇帝踐祚臣等誠慶誠忭謹言帝就殿之東楹受羣臣稱賀先是帝在鳳翔日有瞽者張蒙自言知術數事太白山神其神祠卽元魏時崔浩廟也時之否泰人之休咎蒙告於神卽吉凶之言帝親校房暠酷信之一日蒙至府聞帝語聲駭然曰非人臣也暠詢其事卽神語曰三珠並一珠驢馬沒人驅嵗月甲庚午中興戊已土暠請解釋曰神言予不知也長興四年五月府廨諸門無故自動人頗駭異遣暠問蒙蒙曰衙署小異勿怪不出三日當有恩命是夜報至封潞王及帝移鎭河東甚懼問蒙蒙曰王保無患王思同兵至又詰之蒙曰王有天下不能獨力朝廷兵來迎王也王若疑臣臣惟一子請王致之麾下以質臣心帝乃以蒙攝館驛巡官至是帝受冊冊曰維應順元年嵗次甲午四月庚午朔帝回視房暠曰張蒙神言甲庚午不亦異乎帝令暠共術士解三珠一珠事言三珠三帝也驢馬沒人驅失位也帝卽位之後以蒙爲將作少監同正仍賜金紫以酬之帝初封潞王言事者云潞字一足已入洛矣又帝在鳳翔日有何叟者年逾七十暴卒見陰官憑幾告叟曰爲我言於潞王來年三月當爲天子二十三年叟旣蘇懼不敢言逾月復卒陰官見而叱之曰安得違吾旨不達其事再放汝還退見廊廡下簿書以問主者曰朝代將易此卽升降人爵之籍也及蘇詣帝親校劉延朗告之帝召而問之叟曰請質之此言無徵戮之可也後人云二十三蓋帝之小字也又石壕人胡杲通善天文帝召問之曰王貴不可言若舉動宜以乙未年及舉兵又問之杲通曰今嵗蔀首王者不宜建功立事若俟來朝入朝則福祚永逺矣其後皆驗夫如是則大寶之位必有冥數可輕道哉丙子詔河南府率京城居民之財以助賞軍丁丑又詔預借居民五个月房課不問士庶一槪施行帝素輕財好施自岐下爲諸軍推戴告軍士曰入洛人賞百千至是以府蔵空匱於是有配率之令京城庶士自絕者相繼已夘衛州奏此月九日鄂王薨庚辰以宰臣劉昫判三司辛已邢州奏磁州刺史宋令詢自經而卒令詢鄂王在藩時都押牙也故至於是甲申帝以鄂王薨行服於內園羣臣奉慰癸未太后太妃出宮中衣服器用以助賞軍乙酉帝服衮冕禦明堂殿文武百寮朝服就位宣制攺應順元年爲淸泰元年大赦天下常赦不原者咸赦除之丁亥以宣徽北院使郝瓊爲宣徽南院使權判樞密以前三司使王玫爲宣徽北院使以隨駕牙將宋審防爲皇城使劉延朗爲莊宅使鳳翔節度判官韓昭爲左諫議大夫充端明殿學士觀察判官馬孫爲翰林學士掌書記李専美爲樞宻院直學士戊子侍衛親軍都指揮使康誠義伏誅是日詔曰樞密使朱昭馮贇宣徽南院使孟漢瓊西京畱守王思同前邠州節度使藥彥稠共相朋煽妄舉干戈互興離間之謀防構傾亡之禍宜行顯戮以快羣情仍削奪官爵云庚寅鳳翔奏西川孟知祥僣稱大蜀年號明徳有司上言皇帝以五月朔日禦明堂殿受朝三日夏至祀皇地只前二日奏告獻祖室不坐比正旦冬至是日有祀事則次日受朝今祀在五鼔前質明行禮畢禦殿在旦後請比例行之詔曰日出禦殿舉祀事無妨宜依常年例史館奏凡書詔及處分公事臣下奏議望令近臣錄付當館詔端明殿學士韓昭樞密直學士李専美錄送辛夘以左諫議大夫盧損爲右散騎常侍壬辰詔賜禁軍及鳳翔城下歸明將校錢帛各有差【通鑑云禁軍在鳳翔歸命者自楊思權尹暉等各賜二馬一駝錢七十緡下至軍人錢二十緡其在京者各十緡】初帝離岐下諸軍皆望以不次之賞及從至京師不滿所望相與謠曰去郤生菩薩扶起一條鐵其無厭如此丙申塟明宗皇帝於徽陵丁酉奉神主於太廟戊戌山陵使司空兼門下侍郎平章事馮道上表納政不允五月庚子朔禦文明殿受朝賀乙巳以左龍武指揮使安審琦爲左右捧聖都指揮使以右千牛上將軍符彥饒爲左右嚴衛都指揮使丙午以端明殿學士韓昭爲樞密使以莊宅使劉延朗爲樞密副使以權知樞密事房暠爲宣徽北院使以成徳軍節度使大同彰國振武威塞等軍蕃漢馬步都部署檢校太尉兼中書令駙馬都尉石敬瑭爲北京畱守河東節度使加檢校太師兼中書令都部署如故汴州節度使檢校太師兼侍中駙馬都尉趙延壽進封魯國公戊申中書門下奏太常禮院狀明宗以此月二十日祔廟宰臣攝太尉行事緣馮道在假李愚十八日私忌在致齋內劉昫又奏判三司免祀事【五代防要淸泰元年五月宰臣劉昫奏中書以近敕祠祭行事官致齋內惟祀事得行其餘悉斷又宰臣行事致齋內不押班不赴內殿起居不知印臣緣判三司公事其祀事國忌行香伏乞特免從之】詔禮官參酌有司上言李愚私忌在致齋內諸私忌日遇大朝防入閣宣召皆赴朝參今祔廟事大忌日屬私請比大朝防宣召例從之以陜府節度使康思立爲邢州節度使以同州節度使安重霸爲西京畱守以羽林右第一軍都指揮使春州刺史楊思權爲邠州節度使已酉左監門衛將軍孔知鄴右驍衛將軍華光裔並勒停見任時差知鄴應州告廟稱疾辭命攺差光裔復稱馬墜傷足故俱罷之庚戌以司空兼門下侍郎平章事馮道爲檢校太尉同平章事充同州節度使以天雄軍節度使範延光爲樞密使封齊國公鄆州節度使李從曮爲鳳翔節度使辛亥以嚴衛都指揮使尹暉爲齊州防禦使甲寅以侍衛馬軍都指揮順化軍節度使安從進爲河陽節度使典軍如故太常卿盧文紀奏明宗一室酌獻舞曲請名雍熙之舞從之丁已以皇子銀靑光祿大夫檢校工部尙書重美爲檢校司徒守左衛上將軍自是諸道節度使刺史文武臣寮相繼加檢校官或階爵封邑以帝登位覃慶也戊午以隴州防禦使相裏金爲陜州節度使初帝以檄書告藩鄰惟金遣判官薛文遇往來計事故以節鎭奨之宣徽北院使檢校工部尙書房暠加檢校司行左威衛大將軍使如故以樞密使左諫議大夫韓昭爲刑部尙書使如故已未太白晝見以樞密副使劉延朗爲左領軍大將軍職如故庚申左僕射門下侍郎平章事監修國史李愚加特進充太防宮使文館大學士餘如故中書侍郎兼吏部尙書同平章事集賢院大學士判三司劉昫加門下侍郎兼吏部尙書平章事監修國史判三司癸亥秦州奏西川孟知祥出軍迫防成州以宣徽南院使右驍衛大將軍郝瓊爲左驍衛上將軍職如故以前義州刺史張承祐爲武勝軍畱後戊辰以前右龍武統軍王景戡爲右驍衛上將軍六月庚午朔攺侍衛捧聖軍爲彰聖攺嚴衛軍爲寧衛壬申封吳嶽成徳公爲靈應王禮秩同五嶽帝初起遣使祭嶽以求祐及登阼故有是報【五代防要載中書門下奏天寶十載正月封吳公爲成徳公與沂山防稽醫巫閭同封至徳二載十二月攺吳山爲嶽祠享官屬一同五嶽今國家以祈禱靈應宜示殊禮臣等商量請加封爲靈應王從之】幽州節度使趙徳鈞進封北平王靑州節度使房知溫進封東平王癸酉以前鄜州節度使索自通爲右龍武統軍甲戌皇子左衛上將軍重美加檢校太保同平章事充鎭州節度使兼河南尹判六軍諸衛事丁丑詔天下見禁罪人委所在長吏躬親慮問疾速疏決庚辰幸至徳宮因幸房知溫安元信範延光索自通李從敏弟壬午以檢校太子太傅致仕王建立爲檢校太尉兼侍中鄆州節度使以前宋州節度使安元信爲檢校太尉兼侍中潞州節度使癸未三司使劉昫奏天下戶民自天成二年括定秋夏田稅迨今八年近者相次有百姓詣闗訴田不均累行蠲放漸失稅額望差朝臣一槪檢視不報甲申帝爲故皇子亳州刺史重吉皇長女尼恵明大師幼澄舉哀行服羣臣詣閤門奉慰帝起兵之始重吉幼澄俱爲閔帝所害乙酉以戶部侍郎韓彥惲爲絳州刺史以左武衛上將軍李肅爲單州刺史丙戌襄州節度使趙在禮加同平章事甲午以武勝軍畱後張承遷爲華州節度使以皇城使宋審防爲壽州節度使充侍衛步軍都指揮使以右衛上將軍劉仲殷爲宋州節度使以侍衛步軍都指揮使壽州節度使皇甫遇爲鄧州節度使以前華州節度使華溫琦爲太子太致仕丁酉左神武統軍周知裕卒贈太傅是月京師大旱熱甚暍死者百餘人秋七月庚子太子少保致仕崔沂卒癸夘鳳翔進僞蜀孟知祥來書稱大蜀皇帝獻書於大唐皇帝且言見迫羣情以今年四月十二日卽皇帝位云帝不答以前武州刺史鄭琮爲右衛上將軍甲辰幸龍門佛寺禱雨乙已皇子故亳州團練使重吉贈太尉仍於宋州置廟丁未鳳翔節度使李從曮封西平王是日宰臣李愚劉昫因論公事於政事堂相詬辭甚鄙惡帝令樞密副使劉延朗宣諭曰卿等輔弼之臣不宜如是今後不得更然辛亥以太常卿盧文紀爲中書侍郎平章事是日中書門下三上章請立中宮從之丁已制立沛國夫人劉氏爲皇氏庚申太子少傅陳臯卒乙丑史官張昭逺以所撰莊宗朝列三十卷上之八月庚午詔蠲放長興四年十二月以前天下所欠殘稅辛未以前尙書左丞姚顗爲中書侍郎平章事詔應曾受禦署官逐攝同一任正官依期限赴選【徐無黨五代史注云禦署官疑是廢帝初舉兵時所置之官以其非吏部正授故須有旨方得選】荊南奏僞卒孟知祥卒其子昶嗣僞位壬申以尙書禮部侍郎鄭韜光爲刑部侍郎以前工部侍郎楊凝式爲禮部侍郎甲戌以前金州防禦使婁繼英爲右神武統軍以右神武統軍髙允貞爲右神武統軍乙亥以翰林學士承旨工部尙書知制誥李懌爲太常卿以翰林學士戶部侍郎知制誥程遜爲學士承旨甲申以兵部侍郎龍敏爲吏部侍郎以祕書監崔居儉爲工部尙書乙酉以右武衛上將軍張繼祚爲右衛上將軍以右驍衛上將軍王景戡爲左衛上將軍以右領衛上將軍劉衛爲左武衛上將軍以右千牛上將軍王陟爲右領軍上將軍以司農卿兼通事舍人判四方館事王景崇爲鴻臚卿依前通事舍人判四方館丁亥右龍武統軍索自通卒辛夘禮部尙書致仕李光憲卒甲午以太子少傅盧質爲太子少師乙未以前邢州節度使趙鳳爲太子太保詔文武百官差使宜令依倫次中書置簿不得重疊若當使者自緣有事或不欲行者注簿便當一使自長興三年正月後已曾奉使者便爲簿首已後差者次第注之有司上言皇后受冊內外命婦上牋無答教從之丙申禦文殿冊皇后命使攝太尉宰臣盧文紀使副攝司徒右諫議大夫盧損詣皇后宮行禮畢恩賜有差九月已亥以久雨分命朝臣營都城門告宗廟社稷辛丑夜有星如五防器西南流尾迹長數丈屈曲如龍形又眾星亂流不可勝數京師大雨雹如彈丸曹州刺史藥縱之卒甲辰以霖霪甚詔都下諸獄委禦史臺憲錄問諸州縣差判官令錄親自錄問畫時疏理壬子中書門下舉行長興三年勅常年薦送舉人州郡行鄕飲酒之時帖太常艸定儀注奏聞甲寅以前潞州節度使檢校太尉同平章事盧文進爲安州節度使已未云州奏契丹冦境冬十月辛未有雉金色止於中書政事堂中書門下奏請以正月二十三日皇帝誕慶日爲千春節從之戊寅宰臣李愚劉昫罷相以愚守左僕射昫守右僕射契丹冦云應州詔河東節度使石敬塘率兵屯代州戊子宰臣姚顗奏吏部三銓近年並爲一司望令依舊分銓從之辛夘以左衛上將軍李宏元卒廢朝贈司徒癸已以禮部郎中知制誥呂琦守本官充樞密院直學士十一月辛丑以刑部侍郎鄭韜光爲尙書右丞以光祿少卿烏昭逺爲少府監秦州節度使張延朗奏率師代蜀中書門下奏二十六日明宗忌陛下初遇忌辰不同常嵗請於忌辰前後各一日不坐朝從之禦史臺奏前任節度使刺史行軍副使𨿽毎日於便殿起居每遇五日起居亦合綴班從之丙午以前興州刺史馮暉配同州衙前安置暉爲興州刺史屯幹渠蜀人來侵暉自屯所奔歸鳳翔故有是責丁未詔振武新州河東西北邊經契丹蹂踐處放免三年兩稅差配時契丹初退故也癸丑以前華州節度使王萬榮爲左驍衛上將軍致仕甲寅以振武節度使楊光逺充大同彰國振武威塞等軍兵馬都虞侯以前右金吾大將軍穆延暉爲右武衛上將軍壬戌以禮部侍郎楊凝式爲戶部侍郎甲子以中書舍人盧導爲禮部侍郎十二月丁夘朔詔修奉本朝諸帝陵寢已已以北面馬軍都指揮使易州刺史安叔千爲安北都防振武節度使以齊州防禦使尹暉爲彰國軍節度使庚午詔塟庶人從榮有司上言依貞觀中庶人承幹以公禮塟從之乙亥以秦州節度使張延朗爲中書侍郎同平章事判三司【五代防要二年三月宰臣張延朗奏臣判三司公事每日內殿只其合綴前班押班伏乞特免從之】以中書侍郎平章事盧文紀爲門下侍郎平章事監修國史以中書侍郎平章事姚顗兼集賢殿大學士以前邠州節度使康福爲秦州節度使丙戌夜有白气東西亙天庚寅幸龍門祈雪自九月至是無雨雪故也

舊五代史卷四十六

舊五代史卷四十六考證

唐末帝紀上末帝諱從琦本姓王氏鎭州人也母宣憲皇后魏氏以光啟元年嵗在已已正月二十三日生帝於平山景福中明宗爲武皇騎將略地至平山遇魏氏擄之帝時年十餘嵗明宗養爲已子案通鑑考異引唐廢帝實錄云廢帝諱從珂明宗之元子也母曰宣憲皇后魏氏鎭州平山人中和末明宗徇地山東畱戍平山得魏後帝以光啟元年正月二十三日生於外舍屬用兵不息音問阻絕帝甫十嵗方得歸宗今考五代防要歐陽史通鑑諸書皆作養子惟實錄作元子疑因太后令稱爲皇長子而傅防也

二十三日次靈口靈口通鑑唐紀作零口考冊府元龜亦作靈口今仍其舊

二十七日次陜州案歐陽史作已已次陜州是書閔帝紀作丁夘通鑑從是書

夏四月壬申帝至蔣橋文武百官立官奉迎案通鑑四月庚午朔太后令內諸司至幹壕迎潞王考異引廢帝實錄作三月三十日

癸酉皇太后下令降閔帝爲鄂王案通鑑考異引閔帝實錄七日廢帝爲鄂王廢帝實錄作癸酉薛歐二史從廢帝實錄

潞字一足已入洛矣洛原本訛潞今據冊府元龜攺正

甲申案甲申疑當作壬午以下文卽癸未也

舊五代史卷四十六考證

欽定四庫全書

舊五代史卷四十七

宋門下侍郎參知政事監修國史薛居正等撰

唐書第二十三

末帝紀中

淸泰二年春正月丙申朔帝禦明堂殿受朝賀仗衛如式乙已中書門下奏遇千春節凡刑獄公事奏覆候次月施行今後請重系者卽候次月輕系者卽節前奏覆決遣從之戊申宗正寺奏北京應州曹州諸陵望差本州府長官朝拜五代防要載宗正寺原奏云北京永興長寧建極三陵應州遂衍奕三陵準曹州溫陵例下本州府官朝拜雍坤和徽四陵差太常宗正卿朝拜從之巳酉北京奏光祿卿致仕周豹卒庚申鄴都進天王甲帝在藩時有相士言帝如毗沙天王帝知之竊喜及卽位選軍士之魁偉者被以天王甲俾居宿衛因詔諸道造此甲而進之三司奏添徴蠶鹽錢及增麯價先是麯斤八十文增至一百五十文乙丑云州節度使張溫移鎭晉州以西京畱守安重霸爲云州節度使二月庚午定州節度使王從溫移鎭兗州振武軍節度使楊檀移鎭定州兼北面行營馬步都虞候甲戌以定州節度使李周爲京兆尹充西京畱守以樞密使天雄軍節度使範延光爲檢校太師兼中書令充汴州節度使皇子鎭州節度使兼河南尹判六軍諸衛事左右街坊使重美加撿校太尉同平章事充天雄軍節度使餘如故辛已以右諫議大夫盧損爲禦史中丞以禦史中丞張鵬爲刑部侍郎壬午寧遠軍節度使馬存加兼侍中鎭南軍節度使馬希振加兼中書令詔順義軍節度使姚彥章加兼侍中已醜宰臣盧文紀等上皇妣魯國太夫人尊謚曰宣憲皇太后請擇日冊命從之三月戊戌故太子太保趙鳯贈太傅辛丑以前汴州節度使趙延壽爲許州節度使兼樞密使以夏州行軍司馬李彞殷爲本州節度使兄彞超卒故也癸卯以靜海軍節度使檢校太師兼中書令安南都防錢元銶爲畱守太保餘如故丙午以給事中趙光輔爲右散騎常侍戊申皇妹魏國夫人石氏封晉國長公主齊國公主趙氏封燕國長公主已酉有司上言宣憲皇后未及山陵權於舊陵所建廟從之辛亥功徳使奏毎年誕節諸州府奏薦僧道其僧尼欲立講論科講經科表白科文章應制科持念科禪科聲贊科道士欲立經法科講論科文章應制科表白科聲贊科焚修科以試其能否從之丙辰以右龍武統軍李徳珫爲涇州節度使庚申以鎭州節度使知軍府事董溫琪爲鎭州節度使檢校太保壬戌以左右彰聖都指揮使富州刺史安審琦領楚州順化軍節度使軍職如故審琦受閔帝命西徵至鳯翔而降故有是命是月太常丞史在徳上防言事其略曰朝廷任人率多濫進稱武士者不閒計防𨿽被堅執銳戰則棄甲窮則背軍稱文士者鮮有藝能多無士行問防謀則杜口作文字則倩人所謂虛設具員枉耗國力逢陛下惟新之運是文明革獘之秋臣請應內外所管軍人凡勝衣甲者請宣下本部大將一一考試武藝短長權謀深淺居下位有將才者便拔爲大將居上位無將略者移之下軍其東班臣僚請內出防題下中書令宰臣面試如下位有大才者便拔居大位處大位無大才者卽移之下僚其疏大約如此盧文紀等見其奏不悅班行亦多憤悱故諫官劉濤楊昭儉等上疏請出在徳疏辧可否宣行中書覆奏亦駁其錯誤帝詔學士馬孫謂曰史在徳語太凶其實難容朕初臨天下湏開言路若朝士以言獲罪誰敢言者爾代朕作詔勿加在徳之罪詔曰左補闕劉濤等奏太常丞史在徳所上章疏中書門下駁奏未奉宣諭乞特施行分明黜陟朕嘗覽貞觀故事見太宗之治理以貞觀升平之運太宗明聖之君野無遺賢朝無闕政盡善盡美無得而名而陜縣丞皇甫徳參輒上封章恣行訕謗人臣無禮罪不容誅賴文貞之彌縫恕徳參之狂瞽魏徴奏太宗曰陛下思聞得失只可恣其所陳若所言不中亦何損於國家朕毎思之誠要言也遂得下情上逹徳盛業隆太宗之道彌光文貞之節斯著朕惟寡昧獲奉宗祧業業兢兢懼不克荷思欲率循古道簡抜時材懷忠抱直之人虛心渴見便佞詭隨之說杜耳惡聞史在徳近所獻陳誠無避忌中書以文字紕繆比類僭差攺易人名觸犯廟諱請歸憲法以示戒懲蓋以中書旣委參詳合盡事理朕纘承前緒誘勸

將來

【多】言數窮𨿽聖祖之所戒千慮一得兾愚者之可從因覽文貞之言遂寛在徳之罪已令停寢不遣宣行劉淸等官列諫垣宜陳讜議請定短長之理以行黜陟之文昔魏徴則請賞徳參今濤等請黜在徳事同言異何相遠哉將議允兪恐虧開納方朝廷粗理俊乂畢臻畱一在徳不足爲多去一在徳未足爲少茍可懲勸朕何憂焉但緣情在傾輸理難黜責濤等敷奏朕亦優容宜體含勉思竭盡凡百在下悉聽朕言夏四月辛已宰臣判三司張延朗奏州縣官徴科條格其令錄在任徴科依限了絕一年加階兩年與試銜三年皆及限了絕與服色攝任者一年內了絕及攝二年三年內皆及限與眞命其主簿同縣令條本判官一年加階二年攺試銜三年轉官本曺官省限內了絕與試銜諸節級三年內並了絕者與賞錢三十貫其責罰依天成四年五月五日勑施行從之癸未禦史中丞盧損等進淸防元年以前十一年制勑堪悠久施行者三百九十四道編爲三十卷其不中選者各令所司封閉不得行用詔其新編勑如可施行付禦史臺頒行以宰相盧文紀兼太微宮使文館大學士姚顗加門下侍郎監修國史張延朗兼集賢殿大學士以樞密使韓昭爲中書侍郎兼兵部尙書平章事乙酉以前武勝軍節度使張萬進爲鄜州節度使辛卯以宣徽南院使劉延皓爲刑部尙書充樞密使以司天監耿瑗爲太府卿以僞蜀右衛上將軍胡杲通爲司天監以宣徽北院使房暠爲左衛上將軍充宣徽南院使以樞密副使劉延朗爲左領軍上將軍充宣徽北院使兼樞密副使五月丙申新州振武奏契丹冦境乙已詔天下見禁因徒自五月十二日以前除十惡五逆放火燒捨持仗殺人官典犯贓僞行印信合造毒藥並見欠省錢外罪無輕重一切釋放庚戌詔不得貢奉寶裝龍鳳雕鏤刺作組織之物中書奏準勑凡廟諱但廻避正文其偏旁文字不在減少防畫今定州節度使楊檀檀州金壇等名酌情制宜並請攺之其表章文案偏旁字闕防畫凡臣寮名渉偏旁亦請攺名詔曰偏旁文字音韻懸殊止避正呼不宜全攺楊檀賜名光遠余依舊甲寅以戶部侍郎楊凝式爲祕書監以尙書禮部侍郎盧導爲尙書右丞以尙書右丞鄭韜光爲尙書左丞丙辰以端明殿學士李導美爲兵部侍郎以端明殿學士李崧爲戶部侍郎以翰林學士馬孫爲禮部侍郎以禮部郎中充樞密院直學士呂琦爲給事中並充職如故太子少保致仕任圜贈尙書右僕射以順化軍節度使兼彰聖都指揮使北面行營排陣使安審珂爲邢州節度使庚申以兵部尙書李鏻爲太常卿以禮部尙書王權爲戶部尙書以太常卿李懌爲禮部尙書癸亥以六軍諸衛判官給事中張允爲右散騎常侍六月甲子朔新州上言契丹入冦乙丑有司上言宣憲皇太后陵請以順從爲名從之振武奏契丹二萬騎在黒楡林丁卯以太子少保致仕朱漢賔卒廢朝壬申命史官修撰明宗實錄契丹冦應州以新州節度使楊漢賔爲同州節度使以前晉州節度使翟璋爲新州節度使庚辰北面招討使趙徳鈞奏行營馬步軍都虞候定州節度使楊光遠行營排陣使邢州節度使安審琦帥本軍至易州見進軍追襲契丹次河東節度使石敬瑭奏邊軍乏芻糧其安重榮巡邊兵士欲移振武就糧從之尋又奏懷孟租稅請指揮於忻代州輸納朝廷以邊儲不給詔河東戶民積粟處量事抄借仍於鎭州支絹五萬匹送河東充博采之直是月北面轉運副使劉福配鎭州百姓車子一千五百乘運糧至代州時水旱民饑河北諸州困於飛挽逃潰者甚眾軍前使者繼至督促糧運由是生靈咨怨辛已詔諸州府署醫博士丙戌以前許州節度使李從昶爲右龍武統軍以前彰國軍節度使沙彥珣爲右神武統軍秋七月丙申石敬瑭奏斬挾馬都指揮使李暉等三十六人以謀亂故也時敬瑭以兵屯忻州一日軍士喧噪遽呼萬歳乃斬暉等以止之【契丹國志契丹屢攻北邊時石敬瑭將大兵屯忻州潞王遣使賜軍士夏衣詔撫諭軍士呼萬嵗者數四敬瑭懼幕僚段希堯請誅其倡者敬瑭命劉知遠斬三十六人以殉潞王聞益疑之】禦史中丞盧損奏準天成二年七月勑毎月首十五日入閤罷五日起居臣以爲中旬排仗有勞聖躬請只以月首入閤五日起居依舊又準天成三年五月長興二年七月勑許諸州節度使帯使相嵗薦寮屬五人余薦三人防禦團練使薦二人今乞行釐革又長興二年八月勑州縣佐官差充馬步判官仍同一任乞行止絕依舊衙前選補詔曰今後藩臣帯使相許薦三人余薦二人直屬京防禦團練使薦一人余並從之丁酉廻紇可汗仁美遣使貢方物西京弓弩指揮使任漢權奏六月二十一日與川軍戰於金州之漢陰王師不利其部下兵士除傷痍外已至鳳翔先是厔鎭將劉贇引軍入川界爲蜀將全師郁所敗金州都監崔處訥重傷諸州屯兵潰散金州防禦使馬全節收合州兵固守獲全以樞密使劉延皓爲天雄軍節度使甲辰以右神武統軍沙彥珣權知云州乙已以徐州節度使張敬逹充北面行營副總管時契丹入邊石敬瑭屢請益兵朝廷軍士多在北鄙俄聞忻州諸軍呼噪帝不悅乃命敬逹爲北軍之副以減敬瑭之權也丁已宰臣盧文紀等上疏其略曰臣近防召對面奉天防凡軍國大事利害可否卿等合盡言者臣等謬處臺衡奉行制勑但緣事理互有區分軍戎不在於職司錢谷非關於局分茍陳異見卽類侵官況才不濟時識非經遠因五日起居之例於兩班旅見之時略獲對敭兼承顧問衛士周環於階陛庶臣羅列於殿庭四面聚觀十手所指臣等苟欲各伸愚短此時安敢敷陳韓非昔懼於說難孟子亦憂於言責臣竊奉本朝政事肅宗初平冦難再復寰瀛頗經渉於艱難尢勤勞於委任毎正衙奏事則泛咨訪於羣臣及便殿詢謀則獨對敭於四輔自上元年後於長安東內置延英殿宰臣如有奏議聖防或有特宣皆於前一日上聞對禦之時祗奉冕旒旁無侍衛獻可替否得曲盡於討倫捨短從長故無虞於漏泄君臣之際情理坦然伏望聖慈俯循故事或有事關軍國謀系否臧未果決於聖懷要詢訪於臣軰則請依延英故事前一日宣或臣等有所聼聞切關利害難形文字須面敷敭臣等亦依故事前一日請開延英當君臣奏議之時秪請機要臣寮侍立左右兼乞稍霽威嚴恕臣荒拙𨿽乏鷹鸇之效庶盡葵藿之心詔曰卿等濟代英才鎭時碩徳或締搆於興王之日或經綸於纘聖之時鹽梅之任俱崇藥石之言並切請復延英之制以伸議政日規而況列聖遺芳皇朝盛事載詳徴引良切嘆嘉恭惟五日起居先皇垂範俟百寮之俱退召四輔以獨升接以溫顏詢其理道計此時作事之意亦昔日延英之流朕叨獲嗣承切思遵守將成其美不爽兼行其五日起居仍令仍舊尋常公事亦可便舉奏聞或事屬機宜理當祕密量事慢不限隔日及當日便可於閤門秪候且牓子奏聞請面敷敭卽當盡屏侍臣端居便殿佇聞髙議以慰虛懷朕或要見卿時亦令當時宣召但能務致理之實何必拘延英之名有事足可以討論有言足可以陳述宜以沃心爲務勿以逆耳爲虞勉罄謀猷以禆寡昧帝性仁恕聴納不倦嘗因朝防謂盧文紀等曰朕在藩時人說唐代爲人主端拱而天下治蓋以外恃將校內倚謀臣故端拱而事辦朕荷先朝鴻業卿等先朝舊臣每一相見除承奉外略無社稷大計一言相救坐視朕之寡昧其如宗社何文紀等引咎致謝因奏延英故事故有是詔八月庚午滑州節度使髙久韜卒壬申以右衛上將軍王景戡爲左衛上將軍以右神武統軍婁繼英爲右衛上將軍已卯以西上閤門使行少府少監兼通事舍人蘇繼顏爲司農卿職如故辛已以權知云州右神武統軍沙彥珣爲云州節度使鄴都殺人賊陳延嗣並母妹妻等並棄市延嗣父子相承與其妹妻於諸州郡誘人殺之而奪其財前後被殺者數百人至是事泄而誅之癸未以前潞州行軍司馬陳爲將作監以善醫故有是命丁亥以洺州團練使李彥舜爲義武軍節度使檢校太傅太原奏逹靼部族於靈丘安置已丑以太子少保致仕戴思遠卒廢朝庚寅以前兗州節度使楊漢章爲左神武統軍以前邢州節度使康思立爲右神武統軍潞州奏前云州節度使安重霸卒九月已亥以河陽節度使侍衛馬軍都指揮使安從進爲襄州節度使以襄州節度使趙在禮爲宋州節度使癸卯以忠正軍節度使侍衛步軍都指揮使宋審防爲河陽節度使典軍如故已酉禮部貢院奏進士請夜試童子衣舊表薦重置明算道舉舉人落第後別取文解五科試紙不用中書印用本司印並從之以宣徽南院使房暠爲刑部尙書充樞密使以宣徽北院使充樞密副使劉延朗爲宣徽南院使充樞密副使丙辰以左僕射李愚卒廢朝冬十月丁卯幸崇道宮甘泉亭已已以左衛上將軍李頃爲左領軍上將軍北面行營總管石敬瑭奏自代州歸鎭庚午以晉州節度使張溫卒廢朝甲戌幸趙延壽張延朗等丁丑以端明殿學士兵部侍郎李専美爲祕書監充宣徽北院使庚寅以左諫議大夫唐汭爲左散騎常侍十一月庚子以左驍衛上將軍郝瓊爲左金吾上將軍以光祿卿王瑉爲太子賔客以徐州節度使張敬逹爲晉州節度使依前充大同振武威塞彰國等軍兵馬副總管丁未以祕書少監丁濟爲太子詹事乙卯以前金州防禦使馬全節爲滄州畱後【通鑑劉延朗欲羣議沸騰帝聞之】渤海國遣使朝貢十二月戊辰禁用鈆錢壬申以中書侍郎兼兵部尙書充樞密使韓昭爲檢校司空同平章事充河中節度使甲戌以宗正少卿李延祚爲將作監致仕丁丑故武安軍州節度使累贈太傅劉建峯贈太尉從湖南之請也戊寅太常奏來年正月一日上辛祀昊天上帝於圓丘依禮大祠不朝詔曰祀事在質明前儀仗在日出後事不相妨宜依常年受朝壬午以翰林學士承防戶部侍郎程遂爲兵部侍郎翰林學士工部侍郎崔棁爲戶部侍郎翰林學士中書舍人和凝爲工部侍郎並依前充職乙酉以前祕書監楊凝式爲兵部侍郎已醜以前同州節度使馮道爲司空以尙書右僕射劉昫爲左僕射以太子少師盧質爲左僕射以兵部侍郎馬縞兼國子祭酒

舊五代史卷四十七

舊五代史卷四十七攷證

唐末帝紀中枉耗國力枉耗通鑑注引薛史作枉費攷冊府元龜亦作枉耗今仍其舊

辛邜以宣徽南院使劉延皓爲刑部尙書充樞宻使案劉延皓充樞宻使歐陽史作五月與是書系四月異通鑑従是書

侍衛步軍都指揮使宋審防宋審防原本脫防字今據通鑑增入

渤海國遣使朝貢案歐陽史作九月乙邜渤海遣使者來五代防要作十二月渤海遣使列周卿等入朝貢方物俱與是書作十一月異

翰林學士工部侍郎崔棁崔棁原本訛崔櫓今據歐陽史攺正

舊五代史卷四十七考證﹤史部﹐正史類﹐舊五代史﹥

欽定四庫全書

舊五代史卷四十八

宋門下侍郎參知政事監修國史薛居正等撰

唐書第二十四

末帝紀下

淸泰三年春正月辛夘朔帝禦文明殿受朝賀仗衞如式乙未百濟遣使獻方物戊戌幸龍門佛寺祈雪癸夘以給事中充樞密院直學士呂琦爲端明殿學士以六軍諸衞判官尙書工部郎中薛文遇爲樞密院直學士乙巳以上元夜京城張燈帝微行置酒於趙延壽之第丁未皇子河南尹判六軍諸衞事重美封雍王己未以前司農卿王彥鎔爲太僕卿二月戊辰吐渾寧朔兩軍畱後李可久加檢校司徒可久本姓白氏前朝賜姓庚子監修國史姚顗史官張眧逺李祥吳承範等修撰明宗實錄三十卷上之【五代防要同修撰官中書舍人張昭逺李祥直館左拾遺吳承範左拾遺昭儉等各頒賚有差】以大理卿竇維爲光祿卿以前許州節度判官張登爲大理卿丁丑以太常卿李鏻爲兵部尙書以兵部尙書梁文矩爲太常卿庚辰以前鄜州節度使皇甫立爲潞州節度使辛巳以前均州刺史仇暉爲左威衞上將軍保順軍節度使鮑君福加檢校太尉同平章事丁亥以昭義節度使安元信卒廢朝三月庚子中書門下奏準閤門分析內外官辭見謝規例請州判官軍將進奉到闕舊例門見門辭今後只令朝見依舊門辭新除諸道判官書記以下無例中謝並放謝放辭得替到京無例見今後兩使判官許中謝赴任卽門辭其書記以下並依舊例朝臣文五品武四品以上舊例中謝止以下無例對謝今請依天成四年正月勑凡升朝官並許中謝諸道都押衙馬步都指揮虞候鎭將諸色塲院無例謝辭並進牓子放謝放辭得替到闕無例入見在京鹽麯稅官兩宮巡卽許申謝新徐令錄並中謝次日門辭兼有口勑誡勵文武兩班所差弔祭使及告廟祠祭只正衙辭不赴內殿諸道進奏官到闕見並假進牓子門辭従之辛丑權知福建節度使王昶奏節度使王延鈞以去年十月十四日卒是時延鈞父子𨿽僭竊於閩嶺猶稱藩於朝廷故有是奏甲辰以右神武統軍楊漢章爲彰武軍節度使丙午以翰林學士禮部侍郎馬孫爲中書侍郎同平章事丁巳以端明殿學士呂琦爲禦史中丞【案通鑑呂琦與李崧建和親契丹之防爲薛文遇所沮攺爲禦史中丞蓋疎之也】戊午禦史中丞盧損責授右贊善大夫知雜侍禦史韋稅責授太僕寺丞侍禦史魏遜責授太府寺主簿侍禦史王嶽責授司農寺主簿初延州保安鎭將白文審聞兵興岐下専殺郡人趙思謙等十餘人已伏其罪復下臺追系推鞫未竟防去年五月十二日徳音除十惡五逆放大殺人外並放盧損輕易卽破械釋文審帝大怒收文審誅之臺司稱奉徳音釋放不得追領祗證中書誥云徳音言不在追窮枝蔓無不得追領祗證六字擅攺勑語大理斷以失出罪人論故有是命是月有蛇鼠鬭於師子門外鼠生而蛇死夏四月己未朔以左衞上將軍王景戡爲左神武統軍以右領軍上將軍李頃爲華淸宮使戊辰以太子詹事盧演爲工部尙書致仕辛未以中書舍人史館修撰張昭逺爲禮部侍郎以前滄州節度使李金全爲右領軍上將軍是月有熊入京城搏人五月辛卯以河東節度使兼大同彰國振武威塞等軍蕃漢馬步總管檢校太師兼中書令駙馬都尉石敬瑭爲鄆州節度使進封趙國公以河陽節度使充侍衞馬步軍都指揮使宋審防爲河東節度使甲午以前晉州節度使大同彰國振武威塞等軍蕃漢副總管張敬達充西北面蕃漢馬步都部署落副總管乙未詔諸州兩使判官畿赤令有闕取省郎遺補丞博少列宮寮選擇擢任以忠正軍節度使侍衞步軍都指揮使張彥琪爲河陽節度使充侍衞馬軍都指揮使以彰聖都指揮使饒州刺史符彥饒爲忠正軍節度使充侍衞步軍都指揮使丙申以雍王重美與汴州節度使範延光結婚詔兗王従溫主之丁酉以國子祭酒馬縞卒廢朝戊戌昭儀奏河東節度使石敬瑭叛以鴻臚卿兼通事舍人判四方館王景崇爲衞尉卿充引進使壬寅削奪石敬瑭官爵便令張敬達進軍攻討乙夘以晉州節度使張敬達爲太原四面兵馬都部署尋攺爲招討使以河陽節度使侍衞馬軍都指揮使張彥琪爲太原四面馬步軍都指揮使以邢州節度使安審琦爲太原四面馬軍都指揮使以陜州節度使相裏金爲太原四面步軍都指揮使以右監門上將軍武廷翰爲壕寨使丙辰以定州節度使楊光逺爲太原四面兵馬副部署兼馬步都虞侯尋攺爲太原四面副招討使都虞侯如故以前彰武軍節度使髙行周爲太原四面招撫兼排陣使初帝疑河東有異志與近臣語及其事帝曰石郎與朕近親在不疑之地流年毀譽朕心自明萬一失歡如何和解左右皆不對翼日欲移石敬瑭於鄆州房暠等堅言不可司天監趙延乂亦言星辰失度尢宜安靜由是稍緩其事防薛文遇獨宿於禁中帝召之諭以太原之事文遇奏曰臣聞作捨於道三年不成國家利害斷自宸防以臣料之石敬瑭除亦叛不除亦叛不如先事圖之帝喜曰聞卿此言豁吾憤气先是有人言國家明年合得一賢佐主謀平定天下帝意亦疑賢佐者屬在文遇卽令手書除目子夜下學士院艸制翼日宣制之際兩班失色居六七日敬瑭上章云明宗社稷陛下纂承未契輿情宜推令辟許王先朝血緒養徳皇闈儻循當璧之言免負防墻之議帝覽奏不悅手攘抵地召馬孫艸詔報曰父有社稷之於子君有禍難倚之於親卿於鄂王故非疏逺往嵗衞州之事天下皆知今朝許王之言人誰肯信英賢立事安肯如斯云戊申張敬達奏西北面先鋒都指揮使安審信率雄義左第二指揮二百二十七騎並部下共五百騎剽刼百井叛入太原又奏大軍已至太原城下詔安審信及雄義兵士妻男並處斬家產沒官先是雄義都在伏州屯戍其指揮使安元信謀殺伏州刺史張朗事泄戍兵自潰奔安審信軍審信與之入太原太常奏於河南府東權立宣憲太后寢宮従之己酉振武節度使安叔幹奏西北界巡檢使安重榮驅掠戍兵五百騎叛入太原以新授河東節度使宋審防爲宣州節度使充侍衞馬軍都指揮使壬子鄴都屯駐捧聖都虞候張令昭逐節度使劉延皓據城叛翌日令昭召副使邊仁嗣已下逼令奏請節旄六月辛酉天雄軍節度使劉延皓削奪官爵勒歸私第癸亥以天雄軍守禦右捧聖第二軍都虞候張令昭爲檢檢司空行右千牛將軍權知天雄軍府事丙寅禦敷政殿遣工部尙書崔居儉奉宣憲皇太后寶冊於寢宮時陵園在河東適防兵興故權於京城修奉寢宮上諡焉已已以西上閤門副使少府監兼通事舍人劉頎爲鴻臚卿職如故庚午詔曰時雨稍愆頗傷農稼分命朝臣祈禱辛未工部尙書致仕許寂卒以權知魏府事右千牛將軍張令昭爲齊州防禦使以捧聖右第三指揮使邢立爲徳州刺史以捧聖第五指揮使康福進爲鄚州刺史甲戌以汴州節度使範延光爲天雄軍四面招討使知行府事丙子以西京畱守李周爲天雄軍四面副招討使兼兵馬都監詔河東將佐節度判官趙瑩以下十四人並籍沒家產秋七月戊子範延光奏領軍至鄴都攻城次己丑誅右衞上將軍石重英皇城副使石重裔皆敬瑭之子也時重英等匿於民家井中獲而誅之並族所匿之家奚首領達喇罕遣通事介老奏奚王李素姑謀叛入契丹已處斬訖達喇罕權知本部落事辛夘沂州奏誅都指揮使石敬徳並族其家敬瑭之弟也乙未以前彰武軍節度使髙行周爲潞州節度使充太原四面招撫排陣使以潞州節度使皇甫立爲華州節度使丁酉云州節度使沙彥珣奏此月二日夜步軍指揮使桑遷作亂以兵圍於城彥珣突圍出城就西山據雷公口三日招集兵士入城誅亂軍軍城如故辛丑以將作監丞介國公宇文頡爲汝州襄城令乙巳以衞尉卿聶延祚爲太子賓客戊申範延光奏此月二十一日收復鄴都羣臣稱賀己酉以禮部侍郎張昭逺爲禦史中丞以禦史中丞呂琦爲禮部侍郎充端明殿學士庚戌中書奏劉延皓賓佐等帥臣旣已削奪其行軍司馬李延筠副使邊仁嗣以下望命放歸田裏奏入帝大怒詔大理曰帥臣失守已行削奪其寮佐合當何罪旣而竟依中書所奏壬子詔範延光誅張令昭部下五指揮及忠鋭忠肅兩指揮繼範延光奏追兵遣襲張令昭部下敗兵至邢州沙河斬首三百級並獻張令昭邢立李貴等首級又奏獲張令昭同惡捧聖指揮使米全以下諸指揮使都頭凡十三人並磔於府門癸丑左衞上將軍仇暉卒洺州奏擒獲魏府作亂捧聖指揮使馬彥柔以下五十八人邢磁州相次擒獲亂兵並送京師彰聖指揮使張萬迪以部下五百騎叛入太原詔誅家屬於懷州本營八月戊午契丹遣使摩哩入朝己未以汴州節度使範延光爲天雄軍節度使守太傅兼中書令以西京畱守李周爲汴州節度使檢校太尉同平章事癸亥應州奏契丹三千騎迫城詔端明殿學士呂琦往河東忻代諸屯戍所犒軍以左龍武大將軍袁防爲右監門上將軍以振武軍節度使安叔千充代北兵馬都部署己巳云州沙彥珣奏供奉官李讓勲送夏衣到州縱酒淩轢軍都行刼殺兵馬都監張思殷都指揮使黨行進其李讓勲已處斬訖張敬達奏造五龍橋攻太原城次戊寅以鎭州節度使董溫琪充東北面副招討使己夘洺州獻野蠒二十斤辛巳張敬達奏賊城內出騎軍三十隊步卒三十人衝長連城髙行周襲殺入壕溺死者大半擒賊將安小喜以下百餘人甲馬一百八十匹九月甲辰張敬達奏此月十五日與契丹戰於太原城下王師敗績時契丹王自率部族來援太原髙行周符彥卿率左右廂騎軍出鬭蕃軍引退已時後蕃軍復成列張敬達楊光逺安審琦等陣於賊城西北倚山橫陣諸將奮擊蕃軍屢郤至晡我騎軍將移陣蕃軍如山而進王師大敗投兵仗相籍而死者山積是夕收合餘眾保於晉祠南晉安寨蕃軍塹而圍之自是音聞阻絕朝廷大恐是日遣侍衛步軍都指揮使符彥饒率兵屯河陽詔範延光率兵由靑山路趨楡次詔幽州趙徳鈞由飛狐路出敵軍後輝州防禦使潘環合防戍軍出磁隰以援張敬達以前絳州刺史韓彥惲爲太子賓客契丹王移帳於栁林乙巳詔取二十二日幸北面軍前戊申帝發京師路經徽陵帝親行謁奠夕次河陽召羣臣議進取盧文紀勸帝駐河橋庚戌樞密使趙延壽先赴潞州辛亥幸懷州召吏部侍郎龍敏訪以機事敏勸帝立東丹王贊華爲契丹主以兵援送入蕃則契丹王有後顧之患不能久駐漢地矣帝深以爲然竟不行其謀【遼史義宗云倍𨿽在異國常思其親問安之使不絕後明宗養子従珂弒其君自立倍密報太宗曰従珂弒君盍討之是東丹王實啟兵端唐君臣或知其陰謀故龍敏之說不行】帝自是酣飲悲歌形神慘沮臣下勸其親徵則曰卿輩勿說石郎使我心膽墮地其怯憊也如此冬十月丁巳夜彗星出虛危長尺餘壬戌詔天下括馬又詔民十戶出兵一人器甲自備【契丹國志唐發民爲兵每七戶出徵夫一人自備鎧仗謂之義軍凡得馬二千餘匹徵夫五千人民間大擾】戊辰代州刺史張朗超授檢校太保以其屢殺敵眾故以是命奨之癸酉幽州趙徳鈞以本軍三千騎與鎭州董溫琪由吳兒谷趨潞州十一月戊子以趙徳鈞爲諸道行營都統以趙延壽爲河東道南面行營招討使以劉延朗副之庚寅以範延光爲河東道東南面行營招討使以李周副之帝以呂琦嘗佐幽州幕乃命賫都統官告以賜徳鈞兼犒軍士琦至従容宣帝委任之意徳鈞曰旣以兵相委焉敢惜死徳鈞志在並範延光軍奏請與延光防合帝以詔諭延光延光不従丁酉延州上言節度使楊漢章爲部眾所殺以前坊州刺史劉景嚴爲延州畱後庚子趙徳鈞奏大軍至團柏谷前鋒殺蕃軍五百騎範延光奏軍至楡次蕃軍退入河東川界潘環奏隰州逐退蕃軍壬寅趙徳鈞奏軍出谷口蕃軍漸退契丹王見駐栁林砦時徳鈞累奏乞授延壽鎭州節制帝怒曰徳鈞父子堅要鎭州茍能逐退蕃戎要代予位亦甘心矣若翫寇要君但恐犬兔俱斃徳鈞聞之不悅閏月丙辰日南至羣臣稱賀於行宮帝曰晉安寨內將士應思家國矣因泣下久之丁巳以岢嵐軍爲勝州辛酉以右龍武統軍李従昶爲左龍武統軍以前邠州節度使楊思權爲右龍武統軍壬戌丹州刺史康承詢停任配流鄧州時承詢奉詔率義軍赴延州義軍亂承詢奔鄜州故有是責甲子太原行營副招討使楊光逺殺招討使張敬達於晉安寨以兵降契丹時契丹圍寨自十一月以後芻糧乏絕軍士毀居屋茅淘馬糞削松柹以供防飼馬尾鬛相食俱盡楊光逺謂敬達曰少時人馬俱盡不如奮命血戰十得三四猶勝坐受其獘敬達曰更少待之一日光逺伺敬達無備遂殺之與諸將同降契丹時馬猶有五千匹戎王並以漢軍與石敬瑭其馬及甲仗卽賫驅出塞丁夘戎王立石敬瑭爲大晉皇帝約爲父子之國攺元爲天福戎王與晉髙祖南行趙徳鈞父子與諸將自團柏谷南奔王師爲蕃騎所蹙投戈棄甲自相騰踐擠於巖谷者不可勝紀己巳帝聞晉安寨爲敵所陷詔移幸河陽時議以魏府軍尙全戎王必憚山東未敢南下車駕可幸鄴城帝以李崧與範延光相善召入謀之薛文遇不知而繼至帝變色崧躡文遇足乃出帝曰我見此物肉鸇適擬抽刀刺之崧曰文遇小人致誤大事刺之益醜崧因請帝歸京壬申車駕至河陽甲戌晉髙祖與戎王至潞州戎王遣蕃將大詳衮率五千騎送晉髙祖南行丁丑車駕至自河陽時左右勸帝固守河陽居數日符彥饒張彥琪至奏帝不可城守是日晚至東上門小黃門鳴鞘於路索然無聲己夘帝遣馬軍都指揮使宋審防率千餘騎至白馬阪言踏陣地時諸將謂審防曰何地不堪交戰誰人肯立於此審防乃請帝還宮庚辰晉髙祖至河陽辛巳辰時帝舉族與皇太后曹氏自燔於武樓晉髙祖入洛得帝燼骨於火中來年三月詔葬於徽陵之封中帝在位二年年五十二【五代史闕文晉髙祖引契丹圍晉安寨降楊光逺淸泰帝至自覃懷京師父老迎帝於上東門外帝垂泣不止父老奏曰臣等伏聞前唐時中國有難帝王多幸蜀以圖進取陛下何不且入西川帝曰本朝兩川節度使皆用文臣所以宗僖宗避寇幸蜀今孟氏已稱尊矣吾何歸乎因慟哭入內舉族自焚】

史臣曰末帝負神武之才有人君之量由尋戈而踐阼慙徳應深及當寧以居尊政經未失屬天命不祐人謀匪臧坐俟焚如良可悲矣稽夫衽金甲於河壖之際斧眺樓於梁壘之時出沒如神何其勇也及乎駐革輅於覃懷之日絕羽書於汾晉之辰涕淚霑襟何其怯也是知時之來也雕虎可以生風運之去也應龍不免爲醢則項借悲歌於帳下信不虛矣

舊五代史卷四十八

舊五代史卷四十八攷證

唐末帝紀下五月辛夘以河東節度使兼大同彰國振武威塞等軍蕃漢馬步總管檢校太師兼中書令駙馬都尉石敬瑭爲鄆州節度使進封趙國公案歐陽史廢帝紀以五月以前卽書石敬瑭反與晉本紀自相矛盾據是書五月辛夘始移敬瑭於鄆州戊戌始聞拒命也五代春秋通鑑俱與是書同

戊戌昭義奏河東節度使石敬瑭叛案通鑑作昭義節度使皇甫立奏石敬瑭叛

乙夘以晉州節度使張敬達爲太原四面兵馬都部署尋攺爲招討使案通鑑乙巳以張敬達兼太原四面排陣使丙午以爲太原四面都部署丁未又知太原行府事不言其爲招討使歐陽史又作都招討使與是書微異

捧聖第五指揮使康福進康福進疑當作康福據冊府元龜引薛史亦作康福今姑仍其舊

誅右衞上將軍石重英皇城副使石重裔皆敬瑭之子也案重英通鑑作重殷又通鑑考異引廢帝實錄作侄男尙食使重乂供奉官重英並與是書不同

九月甲辰張敬達奏此月十五日與契丹戰於太原城下案張敬達及契丹戰於太原是書晉紀作辛丑蓋辛丑日戰越四日甲辰乃奏到也通鑑亦作辛丑遼史作庚午與是書異歐陽史作甲辰戰於太原殊誤

詔範延光率兵由靑山路趨楡次範延光遼史避太宗諱作範延廣

甲子太原行營副招討使楊光逺殺招討使張敬達於晉安寨以兵降契丹案楊光逺降契丹歐陽史通鑑俱作閏十一月甲子五代春秋作十一月誤

戎王並以漢軍與石敬瑭其馬及甲仗卽賫驅出塞案遼史云所降軍士及馬五千匹以賜晉帝與是書異通鑑從是書

丁夘戎王立石敬瑭爲大晉皇帝案契丹立晉是書晉髙祖紀作十一月丁酉此紀作閏月丁夘前後互異據通鑑考異引廢帝實錄亦作丁夘蓋契丹立晉在十一月丁酉唐人至閏十一月丁夘始奏聞也實錄誤以奏聞之日爲立晉之日是書唐紀亦仍其誤

達喇罕舊作達刺幹今攺摩哩舊作梅裏今攺大詳衮舊作大相溫今攺

舊五代史卷四十八攷證

欽定四庫全書

舊五代史卷四十九

宋門下侍郎參知政事監修國史薛居正等撰

唐書第二十五

后妃列傳一

武皇帝貞簡皇后曹氏莊宗之母也太原人以良家子嬪於武皇姿質閒麗性謙退而明辧雅爲秦國夫人所重常從容謂武皇曰妾觀曹姬非常婦人王其厚待之武皇多內寵幹寧初平燕薊得李匡儔妻張氏姿色絕代嬖幸無雙時姬侍盈室罕得進禦惟太后恩顧不衰武皇性嚴急左右有過必峻於譴罰無敢言者惟太后從容救解卽爲解顏及荘宗載誕體貌奇傑武皇異而憐之太后益寵貴諸夫人咸出其下後亦恭勤內助左右稱之武皇薨荘宗嗣晉王位時李克寧李存顥謀變人情危懼太后召監軍張承業指荘宗謂之曰先人把臂授公此兒如聞外謀欲孤付托公等但置予母子有地毋令乞食於沛幸矣承業因誅存顥克寧以淸內難荘宗善音律喜伶人謔浪太后嘗提耳誨之天祐七年鎭定求援荘宗促命治兵太后曰予齒漸衰兒但不墜先人之業爲幸矣何事櫛風沐雨離我晨昏荘宗曰稟先王遺旨須滅仇讐山東之事機不可失及發太后餞於汾橋悲不自勝荘宗平定趙魏駐於鄴城毎一嵗之內馳駕歸寧者數四民士服其仁孝太后初封晉國夫人莊宗卽位命宰臣盧損奉冊書上皇太后尊號其年平定河南西幸洛陽令皇弟存渥皇子繼岌就太原迎奉莊宗親至懷州迎歸長壽宮太后素與劉太妃善分訣之後悒然不樂俄聞太妃寢疾尙醫中使問訊結徹旣而謂荘宗曰吾與太妃恩如伯仲彼經年抱疾但見吾面差足慰心吾暫至晉陽旬朔與之俱來莊宗曰時方暑毒山路﨑嶇無煩往復可令存渥輩迎侍太妃乃止及凶問至太后慟哭累旬由是不豫尋崩於長壽宮同光三年冬十月上謚曰貞簡皇太后葬於壽安陵太妃劉氏武皇之正室也【案劉太妃傳原本闕佚攷北夢瑣言云晉王李克用妻劉夫人常隨軍行至於軍機多所宏益先是汴州上源驛有變晉王憤恨欲四軍攻之夫人曰公爲國討賊而以杯酒私忿必若攻城卽曲在於我不如回師自有朝廷可以論列於是班退天復中周徳威爲汴軍所敗三軍潰散汴軍乘我晉王危懼與李存信議欲出保云州夫人曰存信本北方牧羊兒也焉知成敗王常笑王行瑜棄城失勢被人屠割今復欲效之何也王頃嵗避難塞外幾遭陷害賴遇朝廷多事方得復歸今一旦出城便有不測之變焉能逺及晉王止行居數日亾散之士復集軍城安定夫人之力也五代防要云同光元年四月冊爲皇太妃歐陽史云荘宗卽位冊尊曹氏爲皇太后而以嫡母劉氏爲皇太妃太妃往謝太后太后有慚色太妃曰願吾兒享國無窮使吾獲沒於地以從先君幸矣復何言哉莊宗滅梁入洛使人迎太后歸洛居長壽宮而太妃獨畱晉陽同光三年五月太妃薨】

魏國夫人陳氏襄州人本昭宗之宮嬪也幹寧二年武皇奉詔討王行瑜駐軍於渭北昭宗降朱書禦札出陳氏及內妓四人以賜武皇陳氏素知書有才貎武皇深加寵重及光化之後時事多艱武皇常獨居深念嬪媵鮮得侍謁惟陳氏得召見陳氏性旣靜退不以寵侍自侈武皇常呼爲阿媎及武皇大漸之際陳氏侍醫藥垂泣言妾爲王執掃除之役十有四年矣王萬一不幸妾將何托旣不能以身爲殉願落髮爲尼爲王讀一藏佛經以報平昔武皇爲之流泣及武皇薨陳氏果落髮持經法名智願後居於洛陽佛寺莊宗賜號建法大師天成中明宗幸其院攺賜圓惠大師晉天福中卒於太原追諡光國大師塔以惠寂爲名也

莊宗神閔敬皇后劉氏【案劉后原本闕佚攷北夢瑣言云荘宗劉皇后魏州成安人家世寒微太祖攻魏州取成安得後時年五六嵗歸晉陽宮爲太后侍者敎吹笙及笄姿色絕眾聲伎亦所長太后賜荘宗爲韓國夫人侍者後誕皇子繼岌寵待日隆他日成安人劉叟詣鄴宮見上稱夫人之父有內臣劉建丰認之卽昔日黃須丈人後之父也劉氏方與嫡夫人爭寵皆以門族誇尙劉氏恥爲寒家白荘宗曰妾去鄕之時妾父死於亂兵是時環屍而哭妾固無父是何田舎翁詐僞及此乃於宮門笞之其實後卽叟之長女也荘宗好俳優宮中暇日自負蓍囊藥篋令繼岌相隨以后父劉叟以醫卜爲業也後方晝眠及造其臥內自稱劉衙推訪女後大恚笞繼岌然爲太后不禮復以韓夫人居正無以發明大臣希旨請冊劉氏爲皇后議者以後出於寒賤好興利聚財初在鄴宮令人設法稗販所鬻樵蘓菓茹亦以皇后爲名正位之後凡貢奉先入後宮惟冩佛經施尼師他無所賜闕下諸軍困乏以至妻子餓殍宰相請出內庫俵給後將出妝具銀盆兩口皇子滿喜等三人令鬻以贍軍一旦作亂亡國滅族與夫褒姒妲己無己也先是荘宗自爲俳優名曰李天下雜於塗粉優雜之間時爲諸優撲抶摑搭竟爲嚚婦恩伶之傾玷有國者得不以爲前鑑劉后以囊盛金合犀帶四欲於太原造寺爲尼沿路復通皇弟存渥同簀而寢明宗聞其穢卽令自殺攷歐陽史作禆將袁建丰得後納之晉宮而北夢瑣言作內臣劉建丰亦傳聞之異辭也】

淑妃韓氏莊宗正室【案韓淑妃傳原本闕佚攷五代防要云同光二年十二月冊以宰臣豆盧革韋說爲冊使出應天門登輅車鹵簿鼓吹前導至永福門降車入右銀臺門至淑妃宮受冊於內文武百官立班稱賀】

徳妃伊氏莊宗次室【案伊徳妃傳原本闕佚攷北夢瑣言雲莊宗皇帝嫡夫人韓氏後爲淑妃伊氏爲徳妃又言夫人夏氏後嫁李贊華所謂東丹王卽按巴堅長子性酷毒侍婢微過卽以刀刲火灼夏氏少長宮掖不忍其凶求離婚歸河陽節度使夏魯奇家後爲尼也歐陽史家人傳明宗立悉放荘宗時宮人虢國夫人夏氏歸夏魯奇家後嫁李贊華與北夢瑣言微異遼史又以夏氏爲荘宗皇后疑誤又案五代防要荘宗朝內職又有昭義侯氏封汧國夫人昭媛白氏封沂國夫人出使美宣鄧氏封魏國夫人禦正楚眞張氏封涼國夫人司簿徳美周氏封宋國夫人侍眞吳氏封延陵郡夫人懿才王氏封太原郡夫人咸一韓氏封昌黎郡夫人瑤芳張氏封淸河郡夫人懿徳王氏封瑯琊郡夫人宣一馬氏封扶風郡夫人並同光二年十一月勅】

明宗昭懿皇后夏氏生秦王從榮及閔帝同光初後以疾崩明帝卽位追封爲晉國夫人長興中明宗以秦宋二王位望旣隆因思從貴之義乃下制曰故晉國夫人夏氏素推仁徳久睦宗親嘗施內助之方不見中興之盛予當禦極子並爲王有鵲巢之髙無翚衣之貴貞魂永逝懿範常存考本朝之文沿追冊之制將慰懷於九族冀葉慶於四星宜追冊爲皇后兼定懿號旣而有司上諡曰昭懿

和武顯皇后曹氏【案曹后傳原本闕佚攷五代防要雲天成三年正月冊爲淑妃長興元年正月十四日冊爲皇后應順元年正月冊爲皇太后至淸泰三年閏十一月隨末帝崩於後樓晉髙祖使人防葬至天福五年正月二十八日追冊曰和武顯皇后】

宣憲皇后魏氏【案魏後原本闕佚據通鑑考異引唐廢帝實錄云宣憲皇后魏氏鎭州平山人中和末明宗徇地山東畱戍平山得魏後又云明宗爲裨將性濶達不能治生曹后亦疎於畫略生計所資惟宣憲而已五代會要云初封魯國太夫人淸泰二年二月中書門下奏臣聞漢昭帝承祚禦歷奉尊諡於云陽魏明帝繼體守文思外家於甄館而皆追從徽號祔饗廟庭克隆敬本之文式葉愛親之道臣等又覽國史竊見宗皇帝母曰昭成皇后竇氏代宗皇帝母曰章敬太后吳氏始嬪朱邸俄閟宮鴻圖旣屬於明君尊號咸追於聖母伏以魯國夫人發祥沙麓貽慶河洲三後最賢周母允成於天統四妃有子唐宮先啟於帝基仰惟當寧之情彌軫寒泉之思久虛殷薦慮損皇猷臣等謹上尊諡曰宣憲皇太后請依昭成皇太后故事擇日備禮冊命又臣等伏聞先太后舊陵永祔先祠則都下難崇別廟旣追尊諡合剏閟宮按漢朝故事園寢不在王幾或就寢所便立寢祠今商量上諡後權立同廟以申告獻配祀之禮請俟他年從之據歐陽史云議建陵寢而太康石敬瑭反乃於京師河南府東立寢宮又案五代防要所載明宗時內職徳妃王氏天成三年正月冊立長興二年四月進號淑妃應順元年正月十三日冊爲太妃至周廣順元年四月追諡賢妃昭儀王氏封齊國夫人昭容葛氏封周國夫人昭媛劉氏封趙國夫人孫氏封楚國夫人禦正張氏封曹國夫人司寶郭氏封魏國夫人司贊於氏封鄭國夫人尙服王氏封衛國夫人司記崔氏封蔡國夫人司膳翟氏封滕國夫人司醖吳氏封莒國夫人婕妤髙氏封渤海郡夫人美人沈氏封太原郡夫人順禦朱氏封吳郡夫人司飾聊氏封潁川郡夫人司衣劉氏封彭城郡夫人司藥孟氏封成陽郡夫人梳篦張氏封淸河郡夫人司服王氏封太原郡夫人櫛篦氏封潁川郡夫人知客張氏賜號尙書故江氏追封濟陽郡夫人以上皆長興三年九月勅其名號皆中書門下按六典內職仿而行之內人李氏封隴西縣君崔氏封淸河縣君李氏封成紀縣君田氏封成陽縣君白氏封南陽縣君並長興四年二月勅前代內職皆無封君之禮此一時之制】

閔帝哀皇后孔氏【案孔後傳原本闕佚據通鑑云孔循陰遣人結王徳妃求納其女徳妃請娶循女爲從厚妃帝許之庚寅皇子從厚納孔循女爲妃五代防要云初封魯國夫人應順元年四月爲末帝所害晉天福五年正月二十八日追諡爲哀皇后】

末帝劉皇后應州人也天成中封爲沛國夫人淸泰初百官三上表請立中宮遂立爲皇后後性彊戾末帝甚憚之故其弟延皓自鳯翔牙校環嵗之間歷樞宻使出爲鄴都畱守皆由後內政之力也及延皓爲張令昭所逐執政請行朝典後力制之止從罷免而已晉髙祖入洛後與末帝俱就燔焉

史臣曰三代之興亡𨿽由於帝皇亦系於妃後故夏之興也以塗山及其亡也以妺喜商之興也以簡狄及其亡也以妲己周之興也以文母及其亡也以褒氏觀夫貞簡之爲人也𨿽未偕於前代亦無虧於懿範而劉后以牝雞之晨皇業斯墜則與夫三代之興亡同矣余無進賢輔佐之徳又何足道哉【案五代史無外戚傳據五代防要武皇長女瓊華長公主降孟知祥同光二年十二月封第二女瑤英長公主降張延釗同光三年二月封明宗長女永寧公主降晉髙祖第十三女興平公主降趙延壽天成三年四月封至長興四年九月攺封齊國公主至淸泰三年二月進封燕國長公主第十四女壽安公主長興四年六月封第十五女永樂公主長興四年六月封今攷防要所載亦多舛互如瓊華公主十國春秋諸書作太祖弟克譲之女防要以爲武皇長女此傳聞之異辭也莊宗女義寧公主降宋廷浩廷浩仕至房州刺史晉初爲汜水闗使張從賓之叛戰死見東都事略及宋史又王禹偁小畜集有宋渥神道碑雲母義寧公主天福中晉祖以嘗事莊宗有舊君之禮每貴主入見聼其不拜時兵戎方熾經費不充惟公主之家賜予甚原盡而復取亦無倦色一日晉祖從容謂貴主曰朕於主家無所愛惜但朝廷多事府庫甚虛主所知矣今輦轂之下桂王爲憂可命渥分司西京以丰就養因厚遣之且勅畱司具晨昏伏臘之用至於醯醢率有備焉防要不載荘宗女防人是其闕略也惟明宗諸女記之稍詳然攷薛史趙延壽傳其娶明宗小女爲繼室歐陽史亦云耶律徳光爲延壽娶從益妺是爲永安公主而防要不載則其闕漏者亦多矣】

舊五代史卷四十九

舊五代史卷四十九攷證

唐后妃一得李匡儔妻張氏李匡儔原本避宋諱作李儔今據新唐書藩鎭傳增入

太后餞於汾橋汾橋原本作渭橋今據通鑑注攺正

舊五代史卷四十九攷證

欽定四庫全書

舊五代史卷五十

宋門下侍郎參知政事監修國史薛居正等撰

唐書第二十六

宗室列傳二

克讓武皇之仲弟也少善騎射以勇悍聞咸通中從討龎勛以功爲振武都校乾符中王仙芝陷荊襄朝廷徴兵克讓率師奉詔賊平以功授金吾將軍畱宿衞初懿祖歸朝憲宗賜宅於親仁坊自長慶以來相次一人典衞兵武皇之起雲中殺段文楚朝議罪之命加兵於我懼將逃歸天子詔巡使王處存夜圍親仁坊捕克讓詔旦兵合克讓與紀綱何相溫安文寛石的歷十餘騎彎弧躍馬突圍而出官軍數千人追之比至渭橋死者數百克讓自夏陽掠船而濟歸於鴈門明年武皇昭雪克讓復入宿衞黃巢犯闕僖宗幸蜀克讓時守潼關爲賊所敗以部下六七騎伏於南山佛寺夜爲山僧所害克讓旣死紀綱渾進通冒刃獲免歸於黃巢中和二年冬武皇入關討賊屯沙苑黃巢遣使米重威賫賂修好因送渾進通至兼擒送害克讓僧十人武皇燔僞詔還其使盡誅諸僧爲克讓發哀行服悲慟久之

克修字崇遠武皇從父弟也父徳成初爲天寧軍使從獻祖討龎勛以功授朔州刺史克修少便弓馬從父徵討所至立功武皇節制鴈門以克修爲奉誠軍使從入關爲前鋒破黃揆於華陰敗尙讓於梁田坡蹙黃巢於光順門每戰皆捷勇懾諸軍賊平以功檢校刑部尙書左營軍使其年十月潞州牙將安居受來乞師請復昭義軍武皇遣大將賀公雅李筠安金俊等以兵從與孟方立戰於銅鞮不利武皇乃令克修將兵繼進是月平潞州斬其刺史李殷鋭乃表克修爲昭義節度使光啟二年九月克修出師山東收復邢洺十一月拔故鎭孟方立遣將呂臻來援戰於焦崗大敗之擒呂臻俘斬萬計進援武安臨洺諸屬縣乘勝進圍邢州方立求援於鎭州王鎔出師三萬援之克修軍退及李罕之來歸武皇授以澤州刺史與克修合勢進攻河陽連歲出師以苦懷孟十月孟方立遣將奚忠信將兵三萬襲我遼州克修設伏於遼之東山大敗賊軍擒忠信以獻龍紀元年武皇大舉以伐邢洺及班師因撫封於上黨克修性儉嗇不事華靡供帳饔膳品數簡陋武皇怒其菲薄笞而詬之克修慙憤發疾明年三年卒於潞之府第時年三十一荘宗卽位追贈太師克修子二人長曰嗣弼次曰嗣肱嗣弼初授澤州刺史歷昭義橫海節度副使攺海州刺史天祐十九年契丹犯燕趙陷涿郡【遼史太祖紀十二月癸亥圍涿州有白緣壘而上是日破其郛】嗣肱舉家被俘遷於幕庭嗣肱少有膽略屢立戰功夾城之役從周徳威爲前鋒時兄嗣弼爲昭義副使與嗣昭守城兄弟內外奮戰忠力威壯感動三軍潞圍旣解以功授檢校左僕射入爲三城巡檢知衙內事天祐七年周徳威援靈夏黨項阻道音驛不通嗣肱奉命自麟州渡河應接徳威與黨項轉戰數十里合徳威軍柏鄕之戰嗣肱爲馬步都虞侯明年從荘宗會朱友謙於猗氏攺教練使與存審援河中敗汴軍於胡壁堡獲將龎讓十年與存審屯趙州擊汴人於觀津時梁祖新屠棗彊其將賀徳倫急攻蓨縣率師五萬合勢營於蓚之西嗣肱自下博率騎三百薄晚與梁之樵芻者相雜日旣晡入梁軍營門諸騎相合大噪弧矢星發虓闞馳突汴人不知所爲營中擾旣暝斂騎而退是夜梁祖燒而遁營解蓚之圍以縣功特授蔚州刺史鴈門以北都知兵馬使從平劉守光十二年攺應州刺史累遷澤代二州刺史石嶺以北都知兵馬使十九年新州刺吏王郁叛入契丹嗣肱進兵定嬀儒武等三州授山北都團練使二十年春卒於新州時年四十五

克防武皇之諸弟也龍紀中爲決勝軍使大順初潞帥李克修卒克防代爲昭義節度使性驕橫不法未閒軍政潞人素便克修之簡正惡克防之恣縱又以克修非罪暴卒人士離心時武皇初定邢洺三州將有事於河朔大搜軍實潞州有後院軍兵之雄勁者克防選其五百人獻於武皇軍使安居受惜其兵不悅克防令禆校李元審安建紀綱馮霸部送太原行次銅鞮縣馮霸劫眾謀叛殺都將劉杲縣令戴勞謙循山而南北及沁水有眾三千武皇令李元審將兵擊之與霸戰於沁水不利元審戰傷收軍於潞五月十五日克防視元審於孔目吏劉崇之第是日州將安居受引兵仗攻克防因風縱火克恭元審並遇害州民推居受爲畱後初孟方立之亂居受以澤潞歸於武皇至是孟遷以邢洺納降復任爲牙將居受懼其圖已乃叛殺克防以結汴人居受遣人召馮霸於沁水霸不受命居受懼將奔歸朝廷至長子爲野人所殺傳首馮霸軍霸乃引軍據潞州自稱畱後求援於汴武皇令康君立討之汴將葛從周來援霸九月李存孝急攻潞州汴軍夜遁獲霸等誅之武皇乃以康君立爲昭義節度使

克寧武皇之季弟也初從起雲中爲奉誠軍使赫連鐸之攻黃花城也克寧奉武皇及諸弟登城血戰三日力盡備竭殺賊萬計燕軍之攻蔚州克寧昆仲嬰城拒敵畫夜輟寢食者旬餘後從達靼入關逐黃防凡徵行無不衞從於昆弟之間最推仁孝小心恭謹武皇尢友愛之及鎭太原授遼州刺史累至云州防禦使幹寧初攺忻州刺史從入關討王行瑜充馬步軍都將以功授檢校司徒天祐初授內外都制置管內蕃漢都知兵馬使檢校太保充振武節度使凡軍政皆決於克寧五年正月武皇疾篤克寧等侍疾垂泣辭決克寧曰王萬一不諱後事何屬因召莊宗侍側謂克寧張承業曰亞子累公等言終棄代將發哀克寧紀綱軍府中外無嘩初武皇奬勵軍戎多畜庻孽衣服禮秩如嫡者六七輩比之嗣王年齒又長各有部曲朝夕聚謀皆欲爲亂莊宗英察懼及於禍將嗣位讓克寧曰兒年孤稚未通庻政𨿽承遺命恐未能彈壓大事季父勲徳俱髙眾情推伏且請制置軍府候兒有立聽季父處分克寧曰亾兄遺命屬在我兒孰敢異議者兒但嗣世中外之事何憂不辦視事之日率先拜賀莊宗嗣位軍民政事一切委之權柄旣重趣向者多附之李存顥者以陰計幹克寧曰兄亾弟及古今舊事季父拜侄理所未安富貴功名當宜自立天取不與後悔無及克寧曰公母得不祥之言我家世立功三代父慈子孝天下知名茍吾兄山河有托我亦何求公無復言必斬爾首以徇克寧𨿽慈愛因心而日爲凶徒惑亂羣凶之妻復以此言幹克寧妻孟夫人說激百端夫人懼事泄及禍屢讓克寧由是愈惑會克寧因事殺都虞候李存質又請兼領大同節度以蔚朔爲屬郡又數怒監軍張承業李存璋繇是知其有貳近臣史敬鎔素與存顥善盡知其事敬鎔告貞簡太后曰存顥與管內太保陰圖叛亂俟嗣王過其第卽擒之並太后子母欲送於汴州竊發有日矣荘宗召張承業李存璋謂曰季父所爲如此無猶子之情骨肉不可自相魚肉吾卽避路則禍亂不作矣承業曰老夫親承遺托言猶在耳存顥輩欲以太原降賊王乃何路求生不卽討除亾無日矣因令吳珙存璋爲之備二月二十日會諸將於府第擒存顥克寧於坐荘宗垂泣數之曰兒初以軍府讓季父季父不忍棄先人遺命今已事定復欲以兒子母投卑豺虎季父何忍此心克寧泣對曰蓋讒夫交搆吾復何言是日與存顥俱伏法克寧仁而無斷故及於禍【案新唐書宰相世系表國昌有子四人克防克儉克用克柔是書李嗣昭云嗣昭武皇母弟代州刺史克柔之假子也是克柔爲武皇母弟新唐書沙陀武皇有弟克勤通鑑引紀年錄有兄克儉而是書俱無疑有闕文】

史臣曰昔武皇發迹於陰山莊宗肇基於河朔𨿽奄有天下而享國日淺眷言枝屬空秀棣華固未及推帝堯惇敍之恩廣成王封建之義自克讓而下不獲就魯衛之封懋間平之徳也況夭橫相繼亦良可悲哉

舊五代史卷五十

舊五代史卷五十攷證

唐宗室列二比至渭橋渭橋歐陽史作滑橋疑傳刻之訛據通鑑攷異引薛史亦作渭橋今仍其舊

明年武皇昭雪克讓復入宿衞黃巢犯闕僖宗幸蜀克讓時守潼關爲賊所敗案僖宗幸蜀以前武皇未甞昭雪克讓無由復入宿衞出守潼關通鑑攷異常辧其誤今攷新唐書黃巢巢攻潼關齊克讓以其軍戰關外時士饑甚潛燒克讓營克讓走入關疑當時因齊克讓之名與李克讓同遂致聞輾轉失實耳歐陽史祗據薛史原文不爲辧正今無可復考姑附識於此

是月平潞州斬其刺史李殷鋭案新唐書僖宗紀中和三年十月李克用陥潞州刺史李殷銳死之與是書李克修同是書武皇紀又作十一月平潞州紀自相矛盾通鑑從克修作十月歐陽史從武皇紀作十一月

李存顥者案歐陽史作養子存顥存實

懋間平之徳間平原本作開平繹其文義當是用漢時河間獻王東平憲王今攺正

舊五代史卷五十攷證

欽定四庫全書

舊五代史卷五十一

宋門下侍郎參知政事監修國史薛居正等撰

唐書第二十七

宗室列三

永王存霸武皇子莊宗第二弟同光三年封莊宗敗爲軍卒所殺【歐陽史云存霸歷昭義天平河中三軍節度使居京師食俸祿而已趙在禮反乃遣存霸於河中莊宗再幸泛水徙存霸北京畱守通鑑云李紹榮欲奔河中就永王存霸従兵稍散存霸亦率眾千人棄鎭奔晉陽又云存霸至晉陽従兵逃防俱盡存霸削髮僧服謁李彥超願爲山僧幸垂庇防軍士爭欲殺之彥超曰六相公來當奏取進止軍士不聽殺之於府門之碑下】

邕王存美武皇子莊宗第三弟同光三年封莊宗敗不知所終【通鑑云存美以病風偏枯得免居於晉陽】

薛王存禮武皇子同光三年封莊宗敗不知所終申王存渥莊宗第四弟【歐陽史存渥與存霸存紀皆莊宗同母弟】同光三年封莊宗敗與劉皇后同奔太原爲部下所殺【通鑑云存渥至晉陽李彥超不納走至風谷爲其下所殺】

睦王存乂莊宗第五弟同光三年封【案以下原闕】歷鄜州刺史後以郭崇韜壻爲莊宗所殺【北夢瑣言雲莊宗異母弟存乂以郭崇韜女壻伏誅先是郭崇韜旣誅之後朝野駭惋議論紛然莊宗令閹人察訪外事言存乂於諸將坐上訴郭氏之無罪其言怨望又於妖術人楊千郎家飲酒聚防攘臂而泣楊千郎者魏州賤民自言得墨子術於婦翁能役使陰物帽下召食物果實之類又蒱博必勝人有拳握之物以法必取又說煉丹幹永易人形破扄鐍貴要間神奇之官至尙書郎賜紫其妻出入宮禁承恩用事皇弟存乂常朋淫於其家至是與存乂並罹其禍】通王存確莊宗第六弟雅王存紀莊宗第七弟同光三年封莊宗敗並爲霍彥威所殺【梁紀太祖有子廷鸞落落盧文進莊宗又有弟存矩今宗室皆不載】

魏王繼岌莊宗子也莊宗卽位於魏州以繼岌充北都畱守及以鎭州爲北都又命爲畱守【五代防要三年九月二十三日封爲魏王】三年伐蜀以繼岌爲都統郭崇韜爲招討使十月戊寅至鳯州武興軍節度使王承捷以鳯興文扶四州降甲申至故鎭康延孝收興州時僞蜀主王衍率親軍五萬在利州令步騎親軍三萬逆戰於三泉康延孝李嚴以勁騎三千犯之蜀軍大敗斬首五千級餘皆奔潰王衍聞其敗也棄利州奔歸西川斷吉柏津浮梁而去己丑繼岌至興州僞蜀東川節度使宋光葆以梓潼劍龍普等州來降武定軍節度使王承肇以洋蓬壁三州符印降興元節度使王宗威以梁開通渠麟等五州符印送降階州王承嶽納符印秦州節度使王承休棄城而遁辛丑繼岌過利州戊申至劍州乙酉至錦州王衍遣使上牋乞降丁巳入成都自興師出洛至定蜀計七十五日走丸之勢前代所無師回至渭南聞莊宗敗師徒潰散自縊死【太平廣記引王氏見聞錄云魏王繼岌伐蜀回軍在道而有鄴都之變莊宗與劉后命內臣張漢賓賫急詔所在催魏王歸闕張漢賓乘馹倍道急行至興元西縣逢魏王宣詔防王以本軍方討漢川康延孝相次繼來欲之出山以陳凱歌漢賓督之有軍謀陳岷比事梁與漢賓熟密問張曰天子攺換且是何人張色莊曰我當面奉宣詔魏王況大軍在行談何容易陳岷曰久忝知聞故敢諮問兩日來有一信風新人已卽位矣復何形迹張乃說來時問李嗣源過河未知近事岷曰魏王且請盤桓以觀其勢未可前邁張以莊宗命嚴不敢遷延督令進發魏王至渭南遇害矣】繼湩繼嵩繼蟾繼峣並莊宗子同光三年拜光祿大夫檢校司徒未封莊宗敗並不知所終【淸異錄唐福慶公主下降孟知祥長興四年明宗晏駕唐室亂莊宗諸兒削髮爲苾蒭間道走蜀時知祥新稱帝爲公主厚待猶子賜予千計】

従審明宗長子性忠勇沈厚摧堅陷陣人罕偕焉從莊宗於河上累有戰功莊宗器賞之用爲金槍指揮使明宗在魏府爲軍士所逼莊宗詔従審曰爾父於國有大功忠孝之心朕自明信今爲亂兵所刼爾宜自去宣朕防無令有疑従審行至中途爲元行欽所制復與歸洛下莊宗攺其名爲繼璟以爲己子命再往従審固執不行願死於禦前以明丹赤従莊宗赴汴州明宗之親舊多防馬而去左右或勸従審令自脫終無行意尋爲元行欽所殺天成初贈太保

秦王従榮明宗第二子也明宗踐阼天成初授鄴都畱守天雄軍節度使三年移北京畱守充河東節度使四年入爲河南尹一日明宗謂安重誨曰近聞従榮左右有詐宣朕防令勿接儒生儒生多懦恐鈍志相染朕方知之頗駭其事余比以従榮方幼出臨大藩故選儒雅賴其禆佐今聞此姦憸之言豈朕之所望也鞫其言者將戮之重誨曰若遽行刑又慮賓従難處且望嚴誡遂止従榮爲詩與従事髙輦等更相唱和自謂章句獨步於一時有詩千餘首號曰紫府集長興中以本官充天下兵馬大元帥従榮乃請以嚴衞捧聖步騎兩指揮爲秦府衙兵每入朝以數百騎従行出則張弓挾矢馳騁盈巷旣受元帥之命卽令其府屬僚佐及四方遊士各試檄淮南書一道陳已將廓淸宇內之意初言事者請爲親王置師明宗顧問近臣執政以従榮名勢旣隆不敢忤防卽奏云王官宜委従榮乃奏刑部侍郎劉贊爲王傅又奏翰林學士崔棁爲元帥府判官明宗曰學士代予詔令不可擬議従榮不悅退謂左右曰旣付以元帥之任而阻予請僚佐又未諭制防也復奏刑部侍郎任贊従之【宋史趙上交秦王従榮開府兼判軍衞以上交爲虞部員外郎充六軍諸衞推官李澣張沆魚崇逺皆白衣在秦府悉與上交友善累遷司封郎中充判官従榮素豪邁不遵禮法好暱羣小上交従容言曰王位尊嚴當修令徳以慰民望王忍爲此獨不見恭世子戾太子之事乎従榮怒出之歷涇秦二鎭節度判官從榮及禍僚屬皆坐斥上交由是知名】後舉兵犯宮室敗死廢爲庶人【通鑑明宗紀云己丑大漸秦王従榮入問疾帝俛首不能舉王淑妃曰従榮在此帝不應従榮出聞宮中皆哭従榮意帝已殂明旦稱疾不入是夕帝實小愈而従榮不知従榮自知不爲時論所與恐不得爲嗣與其黨謀欲以兵入侍先制權臣壬辰従榮自河南府常服將步騎千人陳於天津橋孟漢瓊被甲乘馬召馬軍都指揮使朱洪實使捋五百騎討従榮従榮方據胡牀坐橋上遣左右召康義誠端門已閉叩左掖門従門隙窺之見朱洪實引騎兵北來走白徙榮従榮大驚命取鐡掩心擐之坐調弓矢俄而騎兵大至従榮走歸府僚佐皆竄匿牙兵掠嘉善坊潰去従榮與妃劉氏匿牀下皇城使安従益就斬之以其首獻丙申追廢從榮爲庶人五代防要云淸泰元年葬以公禮五代史補秦王從榮明宗之愛子好爲詩判河南府辟髙輦爲推官輦尢能爲詩賓主相遇甚歡自是出入門下者當時名士有若張杭髙文蔚何仲舉之徒莫不分廷抗禮更唱疊和時干戈之後武夫用事睹従榮所爲皆不悅於是康知訓等竊議曰秦王好文交逰者多詞客此子若一旦南面則我等轉死溝壑不如早圖之髙輦知其謀因勸秦王托疾此輩須來問請大王伏壯士出其不意皆斬之庶防免禍矣従榮曰至尊在上一旦如此得無危乎輦曰子弄父兵罪當笞爾不然則悔無及矣従榮猶豫不決未防及禍髙輦棄市初從榮之敗也髙輦竄於民家且落髮爲僧旣擒獲知訓以其毀形難認復使巾幘著緋驗其眞僞然後用形輦神色自若厲聲曰朱衣才脫白刃難逃觀者笑之】

從璨明宗諸子性剛直好客疎財意豁如也天成中爲右衞大將軍時安重誨方秉事權従璨亦不之屈重誨常以此忌之明宗幸汴畱従璨爲大內皇城使一日召賓友於防節園酒酣之後戲登於禦榻安重誨奏請誅之詔曰皇城使従璨朕巡幸汴州使警大內乃全乖委任但恣遨遊於予行従之園頻恣歌歡之防仍施峻法顯辱平人致彼喧嘩達於聞聽方當立法固不黨親宜貶授房州司房參軍仍令盡命長興中重誨之得罪也命復舊官仍贈太保

許王従益明宗之幼子也宮嬪所生明宗命王淑妃母之嘗謂左右曰惟此兒生於皇宮故尢所鐘愛長興未封許王晉髙祖卽位以皇后卽其姊也乃養従益於宮中晉天福中以従益爲二王后攺封郇國公食邑三千戶其後與母歸浴陽及開運末契丹主至汴以従益遙領曹州節度使復封許王與王妃尋歸西京防契丹主死其汴州節度使蕭翰謀歸北地慮中原無主軍民大亂則已亦不能按轡徐歸矣乃詐稱契丹主命遣人迎従益於洛陽令知南朝軍國事従益與王妃逃於徽陵以避之使者至不得已而赴焉従益於崇元殿見羣官蕭翰率蕃首列拜於殿上羣官趨拜於殿下乃僞署王松爲左丞相趙上交爲右丞相李式翟光鄴爲樞密使王景崇爲宣徽使余官各有署置又以北來燕將劉祚爲權侍衞使充在京巡檢翰北歸従益餞於北郊及漢髙祖將離太原従益召髙行周武行徳欲拒漢髙祖行周等不從且奏其事漢髙祖怒車駕將至闕従益與王妃俱賜死於私第時年十七時人哀之【五代史闕文漢髙祖自太原起軍建號至洛陽命郭従義先入京師受密防殺王淑妃與許王従益淑妃臨刑號泣曰吾家子母何罪吾旣爲契丹所立非敢與人爭國何不且畱吾兒每年寒食使持一盂飯灑明宗陵寢聞者無不泣下】

重吉末帝長子爲控鶴都指揮使閔帝嗣位出爲亳州團練使末帝兵起爲閔帝所害【通鑑云詔遣殿直楚匡祚執亳州李重吉幽於宋州又云遣楚匡祚殺李重吉於宋州匡祚榜捶重吉責其家財】淸泰元年詔贈太尉仍令宋州選隙地置廟【明宗紀閔帝有子重哲授銀靑光祿大夫檢校工部尙書歐陽史家人不】

雍王重美末帝第二子淸泰三年封晉兵入與末帝俱自焚死【通鑑云洛陽自閒兵敗眾心大震居人四出逃竄山谷門者請禁之雍王重美曰國家多難未能爲百姓主徒增惡名耳不若聽其自便事寧自還乃出令任従所適眾心差安又云皇后積薪欲燒宮室重美諫曰新天子至必不露居他日重勞民力死而遺怨將安用之乃止】

史臣曰繼岌以童騃之嵗當統帥之任𨿽成功於劍外尋求死於渭濱蓋運盡天亾非儒子之咎也従審感厚遇之恩無茍免之意死於君側得不謂之忠乎従榮以狂躁之謀賈覆亾之禍謂爲大逆則近厚誣従璨爲權臣所忌従益爲彊敵所脇俱不得其死亦良可傷哉重美聽洛民之奔亾止母后之燔身𨿽燼於紅焰言則耀乎靑編童年若斯可謂賢矣

舊五代史卷五十一

舊五代史卷五十一考證

唐宗室列三薛王存禮武皇子案是書不言存禮爲武皇第防子據五代防要太祖第二子存美第三子存霸第四子存禮第五子存渥第六子存乂第七子存確第八於存紀與是書所敍微有異同

魏王繼岌莊宗子也案莊宗紀稱繼岌爲第三子然莊宗長子次子之名是書及五代會要俱不載

従璨明宗諸子案五代防要以従璨爲明宗第四子冊府元龜作諸子與明宗紀同今仍其舊

従益召髙行周武行徳欲拒漢髙祖案是書但載従益拒漢事考宋史趙上交云漢祖將至従益遣上交馳表獻欵蓋獻欵乃淑妃従益本意也歐陽史兩存之其事始備

舊五代史卷五十一考證

欽定四庫全書

舊五代史卷五十二

宋門下侍郎參知政事監修國史薛居正等撰

唐書第二十八

列四

李嗣昭字益光武皇母弟代州刺史克柔之假子也小字進通不知族姓所出【歐陽史云本姓韓氏汾州太谷縣民家子】少事克柔頗謹願𨿽形貌眇小而精悍有膽略沈毅不羣初嗜酒好樂武皇微伸儆戒乃終身不飲少従徵伐精練軍機幹寧初王珂王珙爭帥河中珙引陜州之軍攻珂珂求救於武皇乃令嗣昭將兵援之敗珙軍於猗氏獲賊將李璠等四年攺衙內都將復援河中敗汴軍於胡壁堡擒汴將滑禮以功加檢校僕射及王珂請婚武皇武皇以女妻之珂赴禮於太原以嗣昭權典河中畱後事李罕之之襲我潞州也嗣昭率師攻潞州與汴將丁防戰於含口俘獲三千執其將蔡延恭代李君慶爲蕃漢馬步行營都將進攻潞州遣李存質李嗣本以兵扼天井關汴將澤州刺史劉屺棄城而遁乃以李存璋爲刺史梁祖聞嗣昭之師大至召葛従周謂曰並人若在髙平當圍而取之先須野戰勿以路州爲敵及聞嗣昭軍韓店梁祖曰進通扼八議路此賊決於我鬭公等臨事制機勿落姦便賀徳倫閉壁不出嗣昭日以鐡騎環城汴人不敢芻牧援路斷絕八月徳倫張歸厚棄城遁去我復取潞州光化三年汴人攻滄州劉仁恭求救遣嗣昭出師邢洺以應之嗣昭遇汴軍於沙河擊敗之獲其將胡禮進攻洺州下之獲其郡將朱紹宗九月梁祖自率軍三萬至臨洺葛従周設伏於靑山口嗣昭聞梁祖至斂軍而退従周伏兵發爲其所敗偏將王郃郎楊師悅等被擒十月汴人大冠鎭定王郜告急於武皇乃遣嗣昭出師下太行擊懷孟汴將侯信守河陽不意嗣昭之師至旣無守備驅市人登城嗣昭攻其北門破其外垣俄而汴將閻寶救軍至乃退天復元年河中王珂爲汴人所擄河中晉絳諸郡皆陷四月汾州刺史李瑭謀叛納欵於汴嗣昭討之三日而拔斬瑭是月汴人初得蒲絳乃大舉諸道之師來逼太原汴將葛従周陷承天軍氏叔琮營洞渦驛太原四面汴軍云合武皇憂迫計無従出嗣昭朝夕選精騎分出諸門掩擊汴營左俘右斬或燔或擊汴軍疲於奔命又屬霖雨軍多足腫腹疾糧運不繼五月氏叔琮引退嗣昭以精騎追之汴軍委棄輜重兵仗萬計六月嗣昭出師陰地攻慈隰降其刺史唐禮張瓌是時天子在鳯翔汴人攻圍有密詔徴兵十一月嗣昭出師晉絳屯吉上堡遇汴將王友通於平陽一戰擒之明年正月嗣昭進兵蒲縣十八日汴將朱友寧氏叔琮將兵十萬來拒二十八日梁祖自率大軍至平陽嗣昭之師大恐三月十一日有白虹貫周徳威之營者云不利宜班師翼日氏叔琮犯徳威之營汴軍十餘萬列陣四合徳威嗣昭血戰解之乃保軍而退汴軍因乘之時諸將潰散無復部伍徳威引騎軍循西山而遁朱友寧乘勝陷慈隰汾等州武皇聞其敗也遣李存信率牙兵至淸源應接復爲汴軍所擊汴軍營於晉祠嗣昭徳威收合餘眾登城拒守汴人治攻具於西北隅四面營柵相望時鎭州河中皆爲梁有孤城無援師旅敗亡武皇晝夜登城憂不遑食召諸將欲出保云州嗣昭曰王勿爲此謀兒等茍存必能城守李存信曰事勢危急不如且入北蕃別圖進取朱溫兵師百萬天下無敵關東河北受他指揮今獨守危城兵亡地蹙儻彼築室反耕環塹深固則亡無日矣武皇將従之嗣昭亟爭不可猶豫未決賴劉太妃極言扵內武皇且止數日亡散之眾復集嗣昭晝夜分兵四出斬將搴旗汴軍保守不暇二十一日朱友寧燒營退去嗣昭追擊復收汾慈隰等州五月云州都將王敬暉據城叛振武石善友亦爲部將契苾讓所逐嗣昭皆討平之天祐三年汴人攻滄景劉仁恭遣使求援十一月嗣昭合燕軍三萬進攻潞州降丁防武皇乃以嗣昭爲昭義節度使始嗣昭未到之前上黨有占者見一人家捨上常有气如車蓋視之但一貧媼而已占者謂媼有子乎曰有見爲車士出戌於外占者心異之以爲其子將來有土地之兆也未防丁防旣降嗣昭領兵入潞以媼家四面空缺乃駐於是舍丁防旣歸太原武皇遣使命嗣昭爲帥乃自媼捨而入理所其气尋息聞者異之四年六月汴將李思安將兵十萬攻潞州乃築夾城深溝髙壘內外重復飛走路絕嗣昭撫循士眾登城拒守梁祖馳書說誘百端嗣昭焚其僞詔斬其使者城中固守經年軍民乏絕感鹽炭自生以濟貧民嗣昭嘗享諸將登城張樂賊矢中嗣昭足密拔之坐客不之覺酣飲如故以安眾心五年五月莊宗敗汴軍破夾城嗣昭知武皇棄世哀慟防絕時大兵攻圍歷年城中士民饑死大半鄽裏蕭條嗣昭緩法寛租勸農務穡一二年間軍城完集三面鄰於敵境冦鈔縦橫設法枝梧邊鄙不聳胡栁之戰周徳威戰沒師無行列至晚方集汴人四五萬登無石山我軍形於懼色或請收軍保營詰旦復戰嗣昭曰賊無營壘去臨濮地逺日已晡晚皆有歸心但以精騎逗撓無令返斾晡後追擊破之必矣我若收軍拔寨賊人入臨濮俟彼整齊復來卽勝負未決莊宗曰非兄言防敗吾事軍校王建及又陳方略嗣昭與建及分兵於土山南北爲犄角汴軍懼下山因縦軍擊之俘斬三萬級由是莊宗之軍復振十六年嗣昭代周徳威權幽州軍府事九月以李紹宏代嗣昭出薊門百姓號泣請畱截鞍惜別嗣昭夜遁而歸十七年六月嗣昭自得勝歸藩莊宗帳餞於戚城莊宗酒酣泣而言曰河朔生靈十年饋挽引領鶴望俟破汴軍今兵賦不充冦孽猶在坐食軍賦有愧蒸民嗣昭曰臣忝急難之地每一念此寢不安席大王且持重謹守急養士民臣歸本藩簡料兵賦歲末春首卽舉眾復來莊宗離席拜送如家人禮是月汴將劉鄩攻同州朱友謙告急嗣昭與李存審援之九月破汴軍於溤翊乃班師十九年莊宗親徵張文禮於鎭州冬契丹三十萬奄至嗣昭従莊宗擊之敵騎圍之數十重良久不解嗣昭號泣赴之引三百騎橫擊重圍馳突出沒者數十合契丹退翼莊宗而還是時閻寶爲鎭人所敗退保趙州莊宗命嗣昭代寶攻眞定七月二十四日王處球之兵出自九門嗣昭設伏於故營賊至伏發擊之殆盡餘三人匿於墻墟間嗣昭環馬而射之爲賊矢中腦嗣昭箙中矢盡拔賊矢於腦射賊一發而殪之嗣昭日暮還營所傷血流不止是夜卒嗣昭節制澤潞官自司徒太保至侍中中書令莊宗卽位贈太師隴西郡王長興中詔配饗莊宗廟庭嗣昭有子七人長曰繼儔澤州刺史次繼韜繼忠繼能繼襲繼逺皆夫人楊氏所生楊氏治家善積聚設法販鬻致家財百萬

繼韜小字畱得少驕獪無賴嗣昭旣卒莊宗詔諸子扶喪歸太原縗事諸子違詔以父牙兵數千擁喪歸潞莊宗令李存渥馳騎追諭兄弟俱忿欲害存渥存渥遁而獲免繼韜兄繼儔嗣昭長嫡也當襲父爵然柔而不武方在苫廬繼韜詐令三軍刼已爲畱後囚繼儔於別室以事奏聞莊宗不得已命爲安義軍兵馬畱後時軍前糧餉不充租庸計度請潞州轉米五萬貯於相州繼韜辭以經費不足請轉三萬有幕客魏琢牙將申防者因入奏公事每摭陰事報繼韜云朝廷無人終爲河南吞噬止遲速間耳由是陰謀叛計內官張居翰時爲昭義監軍莊宗將卽位詔赴鄴都潞州節度判官任圜時在鎭州亦奉詔赴鄴魏琢申防謂繼韜曰國家急召此二人情可知矣弟繼逺年十五六謂繼韜曰兄有家財百萬倉儲十年宜自爲謀莫受人所制繼韜曰定哥以爲何如曰申防之言是也河北不勝河南不如與大梁通盟國家方事之殷焉能討我無如此算乃令繼逺將百餘騎詐云於晉絳擒生遂至汴梁主見之喜因令董璋將兵應接營於潞州之南加繼韜同平章事攺昭義軍爲匡義軍繼韜令其愛子二人入質於汴及莊宗平河南繼韜惶恐計無所出將脫身於契丹防有詔赦之乃賫銀數十萬兩隨其母楊氏詣闕冀以賂免將行其弟繼逺曰兄往與不往利害一也以反爲名何面更見天下不如深溝峻壁坐食積粟尙可茍延嵗月往則亡無日矣或曰君先世有大功於國主上季父也農夫人無恙保獲萬全及繼韜至厚賂宦官伶人言事者翕然稱畱後本無惡意姦人惑之故也嗣昭親賢不可無嗣楊夫人亦於宮中哀祈劉皇后後每於莊宗前泣言先人之功以動聖情由是原之在京月餘屢従畋遊寵待如故李存渥深訶詆之繼韜心不自安復賂伶閹求歸本鎭莊宗不聼繼韜潛令紀綱書諭繼逺欲軍城更變望天子遣已安撫事泄斬於天津橋南二子齠年質於汴莊宗收城得之撫其臂曰爾幼如是猶知能佐父造反長復何爲至是亦誅乃遣使往潞州斬繼逺函首赴闕命繼儔權知軍州事繼達充軍城巡檢未防詔繼儔赴闕時繼儔以繼韜所畜婢僕玩好之類悉爲己有每日料選算校不時上路繼達怒謂人曰吾仲兄被罪父子誅死大兄不仁略無動懷而便烝淫妻妾詰責貨財慙恥見人生不如死繼達服縗麻引數百騎坐於防門呼曰爲我反乎卽令人斬繼儔首投於防門之內副使李繼珂聞其亂也募市人千餘攻其城門繼達登城樓知事不濟啟子城東門至其第盡殺其孥得百餘騎出潞城門將奔契丹行不十里麾下奔潰自剄於路隅天成初繼能爲相州刺史母楊氏卒於太原繼能繼襲奔喪行服繼能笞掠母主藏婢責金銀數因笞至死家人告變言眾甲爲亂繼能繼襲皆伏誅嗣昭諸子自相屠害防於溘盡惟繼忠一人僅保其首領焉

裴約潞州之舊將也初事李嗣昭爲親信及繼韜之叛約方戌潞州因召民泣而諭之曰余事故使已餘二紀每見分財享士志在平讎不幸薨沒令郎君父喪未卽背君親余可倳刃自殺不能送死與人眾皆感泣繼而梁以董璋爲澤州刺史率眾攻城約拒久之告急於莊宗莊宗知其忠懇謂諸將曰朕於繼韜何薄於裴約何厚裴約能分順逆不附賊黨先兄一何不幸生此鴟梟乃顧李紹斌曰爾識機便爲我取裴約來朕不借澤州彈丸之地卽遣紹斌率五千騎以赴之紹斌自遼州進軍未至城己陷約被害時同光元年六月也帝聞之嗟痛不已

李嗣本鴈門人本姓張父準銅冶鎭將嗣本少事武皇爲帳中紀綱漸立戰功得補軍校幹寧中従徵李匡儔爲前鋒與燕人戰得居庸闗以功爲義兒軍使因賜姓名従討王行瑜授檢校刑部尙書攺威逺寧塞等軍使五年討羅信於魏州嗣本爲前鋒師還攺馬軍都將従李嗣昭討王暉於云州論功加檢校司空汴將李思安之圍潞州也従周徳威軍於余吾嗣本率騎軍日與汴人轉鬭前後獻俘千計遷代州刺史六年従攻晉絳爲蕃漢副都校及武皇喪事有日嗣本監防其事攺雲中防禦使云蔚應朔等州都知兵馬使加特進檢校太保九年周徳威討劉守光嗣本率代北諸軍生熟吐渾收山後八軍得納降軍使盧文進武州刺史髙行珪以獻幽州平論功授振武節度使號威信可汗十二年莊宗定魏博劉鄩據莘縣命嗣本入太原巡守都城十三年従破劉鄩於故元城收洺慈衞三郡六月還鎭振武八月契丹按巴堅傾塞犯邊其眾三十萬攻振武嗣本嬰城拒戰者累日契丹爲火車地道晝夜急攻城中兵少禦備罄竭城陷嗣本舉族入契丹有子八人四人陷於幕庭嗣本性剛烈有節義善戰多謀然治郡民頗傷苛急人以此少之也

李嗣恩本姓駱【歐陽史嗣恩本吐谷渾部人】年十五能騎射侍武皇於振武及鎭太原補鐡林軍小校従徵王行瑜奉表獻防加檢校散騎常侍漸轉突陣指揮使賜姓名天祐四年逐康懷英於河西解汾州之圍加檢校司空充左廂馬軍都將戰王景仁有功加檢校司徒救河中府與梁人接戰應斃者甚眾而矟中其口及退莊宗親視其傷深加慰勉轉內衙馬步都將遼州刺史十二年従莊宗入魏擊劉鄩有功轉天雄軍都指揮使劉鄩之北趣樂平也嗣恩襲之倍程先入晉陽時城中無備得嗣恩兵至人百其勇鄩聞其先過乃遁莘之戰以功轉代州刺史充石嶺闗以北都知兵馬使稍遷振武節度使十五年追赴行在卒於太原天成初明宗惇念舊勲詔贈太尉有子二人長曰武八騎射推於軍中嘗有時輦臂饑鷹矜其摶擊武八持鳴鏑一隻賭其狩獲暮乃多之戰契丹於新州歿焉幼曰従郎累爲行軍司馬

史臣曰嗣昭以精悍勤勞佐經綸之業終沒王事得以爲忠然其後嗣皆不免於刑戮者何也蓋貨殖無窮多財累愚故也抑茍能以淸白遺子孫安有斯禍哉裴約以偏裨而效忠烈尢可貴也嗣本嗣恩皆以中涓之效參再造之功故可附於玆也

舊五代史卷五十二

舊五代史卷五十二攷證

唐列四李嗣昭初嗜酒案歐陽史作初喜嗜酒吳縝纂誤云喜卽嗜也疑謄喜字

武皇乃以嗣昭爲昭義節度使案舊唐書作太原李克用以其子嗣昭爲畱後考嗣昭本克柔養子舊唐書以爲武皇子殊誤

嗣昭有子七人長曰繼儔澤州刺史次繼韜繼忠繼能繼襲繼逺案嗣昭有子七人此僅載其六歐陽史仍薛史之舊據繼韜附有弟繼達合數之恰得七人也

李繼韜命爲安義軍兵馬畱後案通鑑注云後唐攺昭義爲安義蓋爲嗣昭避諱也歐陽史仍作昭義

裴約卽遣紹斌率五千騎以赴之李紹斌歐陽史作李存審考是書莊宗紀亦作紹斌疑歐陽史誤

李嗣恩戰契丹於新州歿焉案遼史太祖紀二年三月合戰於新州東殺李嗣本之子武八考武八本嗣恩子而遼史以爲嗣本子蓋聞之誤

按巴堅舊作阿保機今攺

舊五代史卷五十二攷證

欽定四庫全書

舊五代史卷五十三

宋門下侍郎參知政事監修國史薛居正等撰

唐書第二十九

列傳五

李存信本姓張父君政回鶻部人也大中初隨懷化郡王李思忠內附因家雲中之合羅川存信通黠多數防四夷語別六蕃書善戰識兵勢初爲獻祖親信從武皇入闗平賊始補軍職賜姓名大順中累遷至馬步都校與李存孝擊張濬軍於平陽時存孝驍勇冠絕軍中皆下之惟存信與爭功由是相惡有同水火及平定潞州存孝以功望領節度旣而康君立授旄鉞存孝怒大剽潞民燒邑屋言發流涕疑存信擯已故也明年存孝得邢洺武皇與之節鉞存孝慮存信離間欲立大功以勝之屢請兵於武皇請兼並鎭冀存信間之不時許大順二年武皇大舉略地山東以存信爲蕃漢馬步都校存孝聞之怒武皇令存質代之存孝乃謀叛旣誅以存信爲蕃漢都校從討李匡儔降赫連鐸白義誠以功檢校右僕射從入闗討王行瑜加檢校司空領郴州刺史幹寧三年兗鄆乞師於武皇武皇遣存信營於莘縣與朱瑄合勢以抗梁人梁祖患之遣使諜羅信曰河東志在吞食河朔回軍之日貴道堪憂而存信戢兵無法稍侵魏之芻牧信怒翻然結於梁祖乃出兵三萬以攻存信存信斂眾而退爲魏人所薄委棄輜重退保洺州軍士喪失者十二三武皇怒大出師攻魏博屠防諸邑五月存信軍於洹水汴將葛從周氏叔琮來援魏人存信與鐵林都將落落遇汴人於洹水南汴人爲防馬坎以待之存信戰敗落落被擒九月存信敗葛從周於宗城乘勝至魏州之北門明年聞兗鄆皆防乃班師八月從討劉仁恭師次安塞爲燕軍所敗武皇怒謂存信曰昨日吾醉不悟賊至公不辧耶古人三敗公姑二矣存信懼泥首謝罪幾至不測自光化以後存信多稱病武皇以兵柄授李嗣昭以存信爲右校而己天復二年十月以病卒於晉陽時年四十一

李存孝本姓安名敬思【新唐書存孝飛狐人】少於俘囚中得紀綱給事帳中及壯便騎射驍勇冠絕常將騎爲先鋒未嘗挫敗從武皇救陳許遂黃冦及遇難上源毎戰無不尅捷張濬之加兵於太原也潞州小校馮霸殺其帥李克恭以城叛時汴將朱崇節入潞州梁祖令張全義攻澤州李罕之告急於武皇武皇遣存孝率騎五千援之初汴人攻澤州呼罕之曰相公常恃太原輕絕大國今張相公圍太原葛司空巳入潞府旬日之內沙陀無穴自處相公何路求生耶存孝聞其言不遜選精騎五百繞汴營呼曰我沙陀求穴者俟爾肉饌軍可令肥者出鬭汴將有鄧季筠者亦以驍勇聞乃引軍出戰存孝激勵部眾舞矟先登一戰敗之獲馬千匹生擒季筠於軍中是夜汴將李讜收軍而遁存孝追擊至馬牢山俘斬萬計遂退攻潞州時朝廷命京兆尹孫揆爲昭義節度使令供奉官韓歸範送旌節至平陽揆乃仗節之潞梁祖與揆牙兵三千爲紀綱時揆爲張濬副招討所部萬人八月自晉綘逾刀黃嶺趨上黨存孝引三百騎伏於長子西崖間揆襃衣大蓋擁眾而行俟其軍前後不屬存孝出騎橫擊之擒揆與歸範及俘囚五百獻於太原存孝乃急攻潞州九月葛從周棄城夜遁存孝収城武皇乃表康君立爲潞帥存孝怒不食者累日十月存孝引收潞州之師圍張濬於平陽營於趙城華州韓建遣壯士三百夜犯其營存孝諜知設伏以擊之盡殪進壓晉州西門獲賊三千自是閉壁不出存孝引軍攻絳州十一月刺史張行恭棄城而去張濬韓建亦由含口而遁存孝收晉絳以功授汾州刺史大順二年三月邢州節度使安知建叛入汴軍武皇令存孝定邢洺因授之節鉞時幽州李匡威與鎭州王鎔屢弱中山將中分其疆土定州王處存求援於武王武皇令存孝侵鎭趙之南鄙又令李存信李存審率師出井陘以防之並軍攻臨城柏鄕李匡威救至且議旋師李存信與存孝不恊因搆於武皇言存孝望風退衂無心擊賊恐有私盟也存孝知之自恃戰功鬱鬱不平因致書通王鎔又歸欵於汴明年武皇自出井陘將逼眞定存孝面見王鎔陳軍機武皇暴怒誅先獲汴將安康乂方旋師七月復出師討存孝自防馬闗東下攻平山渡滹水擊鎭州四闗城王鎔懼遣使乞平請以兵三萬助擊存孝許之【新唐書王鎔失幽州助因乞盟進幣五十萬歸糧二十萬請出兵助討存孝】武皇搜於欒城李存信屯琉璃陂九月存孝夜犯存信營奉誠軍使孫考老被獲存信軍亂武皇進攻邢州深溝髙壘以環之旋爲存孝衝突溝塹不成有軍校袁奉韜者宻令人謂存孝曰大王俟塹成卽歸太原如塹壘未成恐無歸志尙書所畏惟大王耳料諸將孰出尙書右王若西歸𨿽限以黃河亦可浮渡況咫尺之洫安能阻尙書鋒鋭哉存孝然之縱兵成塹居旬日深溝髙壘飛走不能及由是存孝至敗城中食盡幹寧元年三月存孝登城首罪泣訴於武皇曰兒防王深恩位至將帥茍非讒慝離間曷欲捨父子之深恩附仇讎之黨兒𨿽褊狹設計實存信搆防至此若得生見王面一言而死誠所甘心武皇湣之遣劉太妃入城慰勞太妃引來謁見存孝泥首請罪曰兒立微勞本無顯過但被人中傷申明無路迷昩至此武皇叱之曰爾與王鎔書狀罪我萬端亦存信教耶縶歸太原車裂於市然武皇深惜其才存孝每臨大敵被重鎧槖弓坐矟僕人以二騎從陣中易騎輕捷如飛獨舞鐵撾挺身防陣萬人辟易蓋古張遼甘寧之比也存孝死武皇不視事旬日私憾諸將久之

李存進振武人本姓孫名重進【歐陽史太祖破朔州得之賜以姓名養爲子】父佺世吏單於府重進初仕嵐州刺史湯羣爲步校獻祖誅羣乃事武皇從入闗還鎭太原署牙職景福中爲義兒軍使賜姓名從討王行瑜以功授檢校常侍與李嗣昭同破王珙於河中光化三年契丹犯塞冦雲中攺永州軍使鴈門以北都知兵馬使天復初破氏叔琮前軍於洞渦三年授石州刺史荘宗初嗣位入爲步軍右都檢校司空師出井陘授行營馬軍都虞侯破汴軍於柏鄕論功授邠州刺史轉檢校司徒俄兼西南面行營招討使出師救慈州授慈沁二州刺史十二年定魏博授天雄軍都巡按使時魏人初附有銀槍效節都彊傑難制專謀騷動存進沈厚果斷犯令者梟首屍於市諸軍無不惕息靡然向風十四年擢蕃漢馬步副總管從攻楊劉戰胡桞十六年以本職兼領振武節度使時王師據徳勝渡汴軍據楊村渡在上流汴人運洛陽竹木造浮橋以濟軍王師以船渡緩急難濟存進率意欲造浮橋軍吏曰河橋須竹笮大艑兩岸石倉鐡牛以爲固今無竹石竊慮難成存進曰吾成算在心必有所立乃課軍造葦笮維大艦數十艘作土山植巨木於岸以纜之初軍中以爲戲月餘橋成制度條直人皆服其勤智荘宗舉酒曰存進吾之杜預也賜寶馬禦衣進檢校太保兼魏博馬步都將與李存審圍徳勝十九年汴將王瓚率眾逼北城爲地穴火車百道進攻存進隨機拒應或經日不得食汴軍退加檢校太傅王師討張文禮於鎭州閻寶李嗣昭相次不利而歿七月存進代嗣昭爲招討進營東垣渡夾滹沲爲壘沙土散惡垣壁難成存進斬伐林樹版築旬日而就賊不能寇九月王處球盡率其眾乘其無備奄至壘門存進聞之得部下數人出鬭驅賊於橋下俄而賊大至後軍不繼血戰而歿時年六十六同光時贈太尉存進行軍出師𨿽無奇迹然能以法繩其驕放營壘守戰之備特推精力議者稱之有子四人長曰漢韶

漢韶字享天幼有器局風儀峻整初事莊宗爲定安軍使遷河東牢城指揮使時孟知祥權知太原軍府事防契丹侵北鄙表令漢韶率師進討旣而大破契丹以功加檢校右僕射同光中爲蔡州刺史天成初復姓孫氏尋授彰國軍畱後累加檢校太保長興中爲洋州節度使【九國誌閔帝嗣位加特進漢韶以其父名上表讓之攺檢校左僕射制曰攺會稽之字抑有前聞換寶之文非無故事】末帝之起於鳯翔也漢韶與興元張防釗各帥部兵防王師於岐山下及西師俱叛漢韶逃歸本鎭聞末帝卽位心不自安乃與張防釗各舉其城送欵於蜀洎至成都孟知祥以漢韶故人尢善待之【九國誌漢韶與知祥敍汶上舊事及洛中更變相對感泣知祥曰丰沛故人相遇於此何樂如之於是賜第宅金帛供帳食物悉官給之】僞命永平軍節度使孟昶嗣僞位歷興元遂州兩鎭連帥累僞官至中書令封安樂郡王年七十餘卒於蜀李存璋字徳璜雲中人武皇初起雲中存璋與康君立薛志勤等爲奔走交從入闗以功授國子祭酒累管萬勝雄威等軍從討李匡儔攺義兒軍使光化二年授澤州刺史入爲牢城使從李嗣昭封云州叛將王暉平之攺教練師檢校司空五年武皇疾篤召張承業與存璋授遺顧存璋爰立莊宗夷內難頗有力焉攺河東馬步都虞侯兼領鹽鐵初武皇稍寵軍士藩部人多干擾鄽市肆其豪奪法司不能禁莊宗初嗣位鋭於求理存璋得行其志抑彊扶弱誅其豪首期月之間紀綱大振弭羣盜務耕稼去姦宄息幸門當時稱其材幹從破汴軍於夾城轉檢校司徒栢鄕之役爲三鎭排陣使十一年從盟朱友謙於猗氏授汾州刺史汴將尹皓攻慈州逆戰敗之十三年王檀逼太原存璋率汾州之軍入城固守授大同防禦使應蔚朔等州都知兵馬使秋契丹防蔚州按巴堅遣使馳木書求賂存璋斬其使契丹逼云州存璋拒守城中有古鐵車乃鎔爲兵仗以給軍士敵退以功加檢校太傅大同軍節度使應蔚等州觀察使十九年四月以疾卒於云州府第同光初追贈太保平章事晉天福初追贈太師有子三人彥球爲裨校戰歿於鎭州

李存賢字子良本姓王名賢許州人祖啟忠父惲賢少遇亂入黃巢軍武皇破賊陳許存賢來歸景福中典義兒軍爲副兵馬使因賜姓名天祐三年從周徳威赴援上黨營於交口五年權知蔚州刺史以禦吐渾六年權沁州刺史先是州當賊境不能保守乃於州南五十里據險立柵爲治所已歷十餘年矣存賢至郡乃移復舊郡剗辟荊棘特立廨舎州民完集莊宗嘉之轉檢校司空眞拜刺史九年汴人乘其無備來攻其城存賢擊退之十一年授武州刺史山北團練使十二年移刺慈州七月汴將尹皓攻州城存賢督軍拒戰汴軍攻擊百端月餘遁去十八年河中朱友謙來求援命存賢師赴之十九年汴將段凝軍五萬營臨晉蒲人大恐咸欲歸汴或問於存賢曰河中將士欲拘公降於汴存賢曰吾奉命河中死王事固其所也汴軍退以功加檢校司徒同光初授右武衛上將軍十一月入覲洛陽二年三月幽州李存審疾篤求入覲議擇帥代之方內宴莊宗曰吾披榛故人零落殆盡所殘者存審耳今復衰疾北門之事知付何人因目存賢曰無易於卿卽日授特進檢校太保充幽州盧龍節度使五月到鎭時契丹彊盛城門之外烽塵交警一日數戰存賢性忠謹周愼畫夜戒嚴不遑寢食以至憂勞成疾卒於幽州時年六十五詔贈太傅存賢少有材力善角觝初莊宗在藩邸每宴私與王郁角觝鬭勝郁頻不勝莊宗自矜其能謂存賢曰與爾一博如勝賞爾一郡卽時角觝存賢勝得蔚州刺史史臣曰昔武皇之起於並汾也防鹿走於中原期龍戰於大澤蓄驍果之士以備鷹犬之用故自存信而下皆錫姓以結其心授任以責其效與夫董卓之畜呂布亦何殊哉惟存孝之勇足以冠三軍而長萬夫茍不爲叛臣則可謂良將矣

舊五代史卷五十三

舊五代史卷五十三攷證

唐列傳五李存信傳存信本姓張案梁紀作張污落蓋本名污落賜名存信

李存孝傳位至將帥案歐陽史作位至將相吳縝纂誤云存孝本傳止爲邢州畱後未嘗爲平章事何故云位至將相耶

李存進傳父佺世吏單於案九國誌孫漢韶傳云祖昉嵐州刺史父存進振武軍節度使據是書存進父名佺未嘗爲刺史與九國誌異

李存賢傳李存賢字子良本姓王名賢許州人祖啟忠父惲案九國誌李奉防傳奉防太原人本姓王氏祖欽唐隰州刺史父存賢佐唐武皇累著功賜姓李氏攷是書作許州人又作父惲不載其官爵與九國誌異

十八年河中朱友謙來求援案吳縝纂誤據梁末帝紀及荘宗本紀當作十七年

汴軍退案歐陽史作擊走梁兵吳縝纂誤云朱友謙符存審劉鄩傳載鄩討反謙存審救之而鄩敗其事始末甚明無存賢擊走梁兵之事況大將自是存審安得隱其姓而存賢獨有功乎今攷是書止作汴軍退不言存賢擊退較歐陽史爲得其實

卽日授特進檢校太保充幽州盧龍節度使案九國誌梁人攻上黨荘宗親率大軍以援之存賢先登防敵以功授盧龍軍節度使與是書異

存賢勝得蔚州刺史按存賢爲蔚州刺史在天祐五年蓋因角觝而得郡也歐陽史作與爾一鎭以爲盧龍節度使與是書異

按巴堅舊作阿保機今攺

舊五代史卷五十三攷證﹤史部﹐正史類﹐舊五代史﹥

欽定四庫全書

舊五代史卷五十四

宋門下侍郎參知政事監修國史薛居正等撰

唐書第三十

列六

王鎔其先回鶻部人也逺祖沒諾幹唐至徳中事鎭州節度使王武俊爲騎將武俊嘉其勇幹畜爲假子號王五哥其後子孫以王爲氏四代祖廷湊事鎭帥王承宗爲牙將長慶初承宗卒穆宗命田正爲成徳軍節度使旣而鎭人殺宏正推廷湊爲畱後朝廷不能制因以旄鉞授之廷湊卒子元逵尙文宗女壽安公主元逵卒子紹鼎立紹鼎卒子景崇立皆世襲鎭州節度使並前史有景崇位至太尉中書令封常山王中和二年卒鎔卽景崇之子也年十嵗三軍推襲父位大順中武皇將李存孝旣平邢洺因獻謀於武皇欲兼並鎭定乃連年出師以擾鎭之屬邑鎔苦之遣使求救於幽州【舊唐書云時天子防塵九州鼎沸河東節度使李克用虎視山東方謀吞據鎔以重賂結納請以修和好晉軍討孟方立於刑州鎔常奉以芻糧及方立平晉將李存孝侵鎔南部鎔求援於幽州】自是燕帥李匡威頻嵗出軍以爲鎔援時匡威兵勢方盛以鎔衝弱將有窺圖之志景福二年春匡威率精騎數萬再來赴援防匡威弟彥儔奪據兄位匡威退無歸路鎔乃延入府第館於寶壽佛寺鎔以匡威因已而失國又感其援助之力事之如父五月鎔謁匡威於其館匡威陰遣部下伏甲劫鎔抱持之鎔曰公戒部人勿造次吾國爲晉人所侵垂將覆滅賴公濟援之力幸而獲存今日之事本所甘心卽並轡歸府捨鎔軍拒之竟殺匡威鎔本疏瘦時年始十七當與匡威並轡之時電雨驟作屋瓦皆飛有一人於缺垣中望見鎔鎔就之遽挾於馬上肩之而去翼日鎔但覺項痛頭偏蓋因爲有力者所挾不勝其苦故也旣而訪之則曰墨君和乃鼓刀之士也遂厚賞之【太平廣記引劉氏耳目記云眞定墨君和幼名三旺眉日稜岸肌膚若鐡年�五六趙王鎔初卽位曽見之悅而問曰此中何得昆侖兒也問其姓與形質相應卽呼爲墨昆侖因以皂衣賜之是時常山縣邑屢爲並州中軍所侵掠趙之將卒疲於戰敵告急於燕王李匡威率師五萬來救之並人攻陷數城燕王聞之躬領五萬騎徑與晉師戰於元氏晉師敗績趙王感燕王之徳椎牛灑酒大犒於槀城輦金二十萬以謝之燕王歸國比及境上爲其弟匡儔所拒趙人以其有徳於我遂營東圃以居之燕王自以失國又見趙王之幼乃圖之遂伏甲俟趙王旦至卽使擒之趙王請曰某承先代基搆主此山河每被鄰冦侵漁困於守備賴太王武略累挫戎鋒獲保宗祧實資恩力顧惟幼懦夙冇卑誠望不匆匆可伸交讓願與太王同歸衙署卽軍府必不拒違燕王以爲然遂與趙王並轡而進俄有大風並黑雲起於城上大雨雷電至東角門內有勇夫袒臂旁來拳毆燕之介士旣挾負趙王逾垣而走遂得歸公府問其姓名君和恐其難記但言曰硯中之物王心志之左右軍士旣見主免難遂逐燕王燕王退走於東圃趙人圍而殺之趙王召墨生以千金賞之兼賜上第一區良田萬畝仍恕其士死奏授光祿大夫】鎔旣失燕軍之援防武皇出師以逼眞定鎔遣使謝罪出絹二十萬匹及具牛酒犒軍自是與鎔俱修好如初洎梁祖兼有山東虎視天下鎔卑辭厚禮以通和好【新唐書羅紹威諷鎔絕太原共尊全忠鎔依違全忠不悅】光化三年秋梁祖將吞河朔乃親徵鎭定縱其軍燔鎭之闗城鎔謂賓佐曰事急矣謀其所向判官周式者有口辯出見梁祖梁祖盛怒逆謂式曰王令公朋附並汾違盟爽信敝賦業已及此期於無捨式曰公爲唐室之桓文當以禮義而成霸業反欲窮兵黷武天下其謂公何【新唐書李嗣昭攻洺州全忠自將擊走之得鎔與嗣昭書全忠怒引軍攻鎔周式請見全忠全忠卽出書示式曰嗣昭在者宜速遣式曰王公所與和者息人鋒鏑間耳況繼奉天子詔和解能一畨紙墜北路乎太原與趙本無恩嗣昭庸肯入耶】梁祖喜引式袂而慰之曰前言戲之耳卽送牛酒貨幣以犒軍式請鎔子昭祚及大將梁公儒李規子各一人往質於汴梁祖以女妻昭祚及梁祖稱帝鎔不得巳行其正朔其後梁祖常慮河朔悠久難制會羅紹威卒因欲除移鎭定先遣親軍三千分據鎔深冀二郡以鎭守爲名義遣大將王景仁李思安率師七萬營於柏鄕鎔遣使告急莊宗莊宗命周徳威率兵應之鎔復奉唐朝正朔稱天祐七年及破梁軍於髙邑我軍大振自是遣大將王徳明率三十七都從莊宗徵伐收燕降魏皆預其功然鎔未嘗親軍逺出八年七月鎔至承天軍與莊宗合宴同盟奉觴獻壽以申感槪莊宗以鎔父友曲加敬異爲之聲歌鎔亦報之謂莊宗爲四十六舅中飲莊宗抽佩刀斷衿爲盟許女妻鎔子昭誨因玆堅附於莊宗矣鎔自幼聰悟然仁而不武徵伐出於下特以作藩數世専制四州髙屏塵務不親軍政多以閹人秉權出納決斷悉聽所爲皆雕靡第舎崇飾園池植奇花異木逓相誇尙人士皆褒衣博帶髙車大蓋以事嬉逰藩府之中當時爲盛鎔宴安旣久惑於左道専求長生之要常聚緇黃合鏈仙丹或講說佛經親受符錄西山多佛寺又有王母觀鎔增置館宇雕飾土木道士王若訥者誘鎔登山臨水訪求仙迹每一出數月方歸百姓勞獘王母觀石路旣峻不通輿馬每登行命僕妾數十人維錦繡牽持而上有閹人石希防者姦寵用事爲鎔所嬖恆與之臥起天祐八年冬十二月鎔自西山回宿於鶻營莊將歸府第希防勸之他所宦者李規謂鎔曰方今晉王親當矢石櫛沐風雨王殫供軍之租賦爲不急之逰盤世道未夷人心多梗久虛府第逺出遊從如樂禍之徒翻然起變拒門不納則王欲何歸鎔懼促歸希防譖規専作威福多蓄猜防鎔由是復無歸志規聞之怒使親事偏將蘇漢衡率兵擐甲遽至鎔前抽戈露刃謂鎔曰軍人在外已久願從王歸規進曰石希防說王遊從勞獘士庶又結構陰邪將爲大逆臣已偵視情狀不虛請王殺之以除禍本鎔不聽規因令軍士聚噪斬希防首抵於前鎔大恐遂歸是日令其子昭祚與張文禮以兵圍李規及行軍司馬李藹宅並族誅之詿誤者凡數十家又殺蘇漢衡收部下偏將下獄窮其反狀親軍皆恐復不時給賜眾益懼文禮因其反側密諭之曰王將坑爾曹宜自圖之眾皆掩泣相謂曰王待我如是我等焉能效忠是夜親事軍十餘人自子城西門尋垣而入鎔方焚香受籙軍士二人突入斷其首袖之而出遂焚其府第煙焰亙天兵士大亂鎔姬妾數百皆赴水投火而死軍校有張友順者率軍人至張文禮之第請爲畱後遂盡殺王氏之族鎔於昭宗朝賜號惇睦保定久大功臣位至成徳軍節度使守太師中書令趙王梁祖加尙書令初鎔之遇害不獲其屍及莊宗攻下鎭州鎔之舊人於所防府第灰間方得鎔之殘骸莊宗命幕客致祭塟於王氏故塋鎔長子昭祚亂之翼日張文禮索之斬於軍門次子昭誨當鎔被禍之夕昭誨爲軍人攜出府第置之地穴十餘日乃髠其發被以僧衣屬湖南綱官李震南還軍士以昭誨托於震震置之茶褚中旣至湖湘乃命依南嶽寺僧習業嵗給其費昭誨年長思歸震卽賫送而還時鎔故將符習爲汴州節度使會昭誨來投卽表其事曰故趙王王鎔小男昭誨年十餘嵗遇禍爲人所匿免今尙爲僧名崇隱謹令赴闕明宗賜衣一襲令脫僧服頃之昭誨稱前成徳軍中軍使檢校太傅詣中書陳狀特授朝議大夫檢校考功郎中司農少卿賜金紫符習因以女妻之其後累歷少列周顯徳中遷少府監

王處直【案王處直原本止存王都廢立之事而處直事闕佚今考舊唐書列云處直字允明處存母弟也初爲定州後院軍都知兵馬使汴人入冦處存拒戰不利而退三軍大噪推處直爲帥乃權知畱後事汴將張存敬攻城梯衝云合處直登城呼曰敝邑於朝廷未嘗不忠於藩鄰未嘗失禮不虞君之涉吾地何也朱溫使人報之曰何以附太原而弱鄰道處直報曰吾兄與太原同時立勲王室地乂親鄰修好往來常道也請從此攺圖溫許之仍歸罪於孔目吏梁問出絹十萬匹牛酒以犒汴軍存敬修盟而退溫因表授旄鉞檢校左僕射天祐元年加太保封太原王后仕僞梁授北平王檢校太尉不數嵗復歸於莊宗後十餘年爲其子都廢歸私第尋卒年六十一】

王都本姓劉小字云郎中山徑邑人也初有妖人李應之得於村落間養爲已子及處直有疾應之以左道醫之不久病間處直神之待爲羽人始假幕職出入無間漸署爲行軍司馬軍府之事咸取決焉處直時未有子應之以都遺於處直曰此子生而有異因是都得爲處直之子其後應之閱白丁於管內別置新軍起第於博陵坊面開一門動皆道處直信重日隆將校相慮變在朝夕謀先事爲禍防燕師假道伏甲於外城以備不虞昧旦入郭諸校因引軍以圍其第應之死於亂兵咸云不見其屍眾不解甲乃逼牙帳請殺都處直堅靳之久乃得免翼日賞勞籍其兵於臥內自隊長以上記於別簿漸以他事孥戮迨二十年別簿之記略無孑遺都旣成長總其兵柄姦詐巧佞生而知之處直愛養漸有付托之意時處直諸子尙幼乃以都爲節度副大使王郁者亦處直之孽子也【案以下有闕文】天祐十八年十二月莊宗親徵鎭州敗契丹於沙河明年正月乘勝追敵過定州都馬前奉迎莊宗幸其府第曲宴都有愛女十餘嵗莊宗與之論婚許爲皇子繼岌之妻自是恩寵特異奏請無不從同光三年莊宗幸鄴都都來朝覲畱宴旬日錫賚鉅萬遷太尉侍中時周豹見之曰形若鯉魚難免刀機及明宗嗣位加中書令然以其奪據父位深心惡之初同光中祁易二州刺史都奏部下將校爲之不進戶口租賦自贍本軍天成初仍舊旣而安重誨用事稍以朝政釐之時契丹犯塞諸軍多屯幽易間大將往來都陰爲之備屢廢迎送漸成猜間和昭訓爲都籌畫曰主上新有四海其勢易離可圖自安之計防朱守殷據汴州反鎭州節度使王建立與安重誨不協心懷怨嫉都陰知之乃遣人說建立謀叛建立僞許之密以狀聞都又與靑徐岐潞梓五帥蠟書以離間之三年四月制削都在身官爵遣宋州節度使主晏球率師討之都急與王郁謀引契丹爲援洎王師攻城契丹將托諾率騎萬人來援都與契丹合兵大戰於嘉山爲王師所敗惟托諾以二千騎奔入定州都仗之守城呼爲納王屈身瀝懇冀其盡力孤壘周年亦甚有備諸校或思歸向以其訪察嚴密殺人相繼人無宿謀故數構不就都好聚圖書自常山始破梁國初平令人廣將金帛收市以得爲務不責貴賤書至三萬卷名畫樂器各數百皆四方之精妙者萃於其府四年三月晏球拔定州時都校馬讓能降於曲陽門都巷戰而敗奔馬歸於府第縱火焚之府庫妻孥一夕俱燼惟擒塔納並其男四人弟一人獻於行在李繼陶者莊宗初略地河朔俘而得之收養於宮中故名曰得得天成初安重誨知其本末付段佪養之爲兒佪知其不稱許其就便王都素蓄異志潛取以歸呼爲莊宗太子及都叛遂僭其服裝時俾乘墉欲惑軍士人咸知其僞競詬辱之城陷晏球獲之拘送於闕下行至邢州遣使戮焉

史臣曰王鎔據鎭冀以稱王治將數世處直分易定以爲帥亦旣重侯一則惑佞臣而覆其宗一則嬖孽子而失其國其故何哉蓋富貴斯久仁義不修目於妖妍耳惑於絲竹故不能防姦於未兆察禍於未萌相繼敗亡又誰咎也

舊五代史卷五十四

舊五代史卷五十四考證

唐列六王鎔紹鼎卒子景崇立案新唐書藩鎭紹鼎卒子幼未能事以元逵次子紹懿爲畱後紹懿卒乃復授紹鼎子景崇與是書異

自是燕帥李匡威頻嵗出軍以爲鎔援案太平廣記引劉氏耳目記趙王鎔方在幼沖而燕軍冦北鄙王選將拒之有勇士陳立劉幹投刺軍門願以五百人當冦翼日立卒於鋒刃之下幹唱凱而還據是書鎔方以燕帥爲援未嘗與燕軍戰疑耳目記聞之誤

館於寶壽佛寺案歐陽史作館於梅子園

和昭訓爲都籌畫和昭訓宋史趙上交作和少微都又與靑徐岐潞梓五帥蠟書以離間之案通鑑作靑徐潞益梓五帥胡三省注云是時靑帥霍彥威徐帥房知溫潞帥毛璋益帥孟知祥梓帥董璋是書有岐帥而無益帥與通鑑異歐陽史從是書

托諾舊作禿餒今攺

舊五代史卷五十四攷證

欽定四庫全書

舊五代史卷五十五

宋門下侍郎參知政事監修國史薛居正等撰

唐書第三十一

列傳七

康君立蔚州興唐人世爲邊豪乾符中爲云州牙校事防禦使段文楚時羣盜起河南天下將亂代北仍歳阻饑諸部豪傑咸有嘯聚邀功之志防文楚稍削軍人儲給戍兵咨怨君立與薛鐵山程懷信王行審李存章等謀曰段公懦人難與共事方今四方云擾武威不振丈夫不能於此時立功立事非人豪也吾等𨿽權系部眾然以雄勁聞於時者莫若沙陁部復又李振武父子勇冠諸軍吾等合勢推之則代北之地旬月可定功名富貴事無不濟也君立等乃夜謁武皇言曰方今天下大亂天子付將臣以邊事歲偶饑荒便削儲給我等邊人焉能守死公家父子素以威惠及五部當共除虐帥以謝邊人孰敢異議者武皇曰明天子在上舉事當有朝典公等勿輕議予家尊逺在振武萬一相迫俟予稟命君立等曰事機巳泄遲則變生曷俟千里咨稟眾因聚噪擁武皇比及云州眾且萬人師營鬭雞臺城中械文楚以應武皇之軍旣收城推武皇爲大同軍防禦畱後眾狀以聞朝廷不悅詔徵兵來討俄而獻祖失振武武皇失云州朝廷命招討使李鈞幽州李可舉加兵於武皇攻武皇於蔚州君立從擊可舉之師屢防及獻祖入達靼君立保感義軍武皇授鴈門節度以君立爲左都押牙從入闗逐黃孽收長安武皇還鎭太原授檢校工部尙書先鋒軍使文徳初李罕之旣失河陽來歸於武皇且求援焉乃以君立充南面招討使李存孝副之率師二萬助罕之攻取河陽三月與汴將丁防牛存節戰於沇河臨陣之次騎將安休休叛入汴軍君立引退八月授汾州刺史大順元年潞州小校安居受反武皇遣君立討平之授檢校左僕射昭義節度使自武皇之師連嵗略地於邢洺攻孟方立君立常率澤潞之師以爲掎角景福初檢校司徒食邑千戶二年李存孝據邢州叛武皇命君立討之以功加檢校太保幹寧初存孝平班師存孝旣死武皇深惜之怒諸將無解慍者初李存信與存孝不協屢相傾奪而君立素與存信善九月君立至太原武皇防諸將酒博因語及存孝事流涕不巳時君立以一言忤旨武皇賜酖而殂時年四十八明宗卽位以念舊之故詔贈太傅

薛志勤蔚州奉誠人小字鐡山初爲獻祖帳中親信乾符中與康君立共推武皇定云州以功授右牙都校從入達靼武皇授節鴈門志勤領代北軍使從入闗收京城以功授檢校工部尙書河東右都押牙先鋒右軍使從武皇救陳許平黃巢武皇遇難於上源驛汴將楊彥洪連車樹柵遮絕巷陌時騎從皆醉宴席旣闌汴軍四面攻傳捨志勤虓勇冠絕復酒膽激壯因獨登驛樓大呼曰朱僕射負恩無行邀我司空圖之吾三百人足以濟事因彎弧發射矢無虛發汴人死者數十志勤私謂武皇曰事急矣如至五鼔吾屬無遺類矣可速行因扶武皇而去雷雨暴猛汴人扼橋志勤以其屬血戰擊敗之得侍武皇還營由是恩顧益厚大順初張濬以天子之師來侵太原十月大軍入陰地誌勤與李承嗣率騎三千抗之敗韓建之軍於防坑進收晉絳以功授忻州刺史二年從討鎭州收天長臨城志勤皆先登陷陣勇敢無前王暉據云州叛討平之以志勤爲大同軍防禦使檢校司空幹寧初代康君立爲昭義節度使光化元年十二月以疾卒於潞時年六十二

史建瑭字國寶父敬思鴈門人仕郡至牙校武皇節制鴈門敬思爲九府都督從入闗定京師及鎭太原爲裨將中和四年從援陳許爲前鋒敗黃巢於汴上追賊至徐兗常將騎挺身酣戰勇冠諸軍是時天下之師雲集軍中無不推伏六月衛從武皇入汴州捨於上源驛是久爲汴人所攻敬思方大醉因蹶然而興操弓與汴人鬭矢不虛發汴人死者數百夜分冒雨方達汴橋左右扶武皇決圍而去敬思後拒血戰而沒武皇還營知失敬思流涕久之建瑭以父廕少仕軍門光化中典昭徳軍與李嗣昭攻汾州率先登城擒叛將李瑭以獻授檢校工部尙書李思安之圍上黨也建瑭爲前鋒與總管周徳威赴援時汴人夾城深固援路斷絕建瑭日引精騎設伏擒生夜犯汴營驅斬千計敵人不敢芻牧汴將王景仁營於柏鄕建瑭與周徳威先出井陘髙邑之戰日巳晡晚汴軍有歸志建瑭督部落精騎先陷其陣夾攻魏滑之間遂長驅追擊夜入柏鄕俘斬數千計論功加檢校左僕射師還畱戍趙州汴將氏延賞數犯趙之南鄙建瑭設伏柏鄕獲延賞獻之九年梁祖親攻蓨縣時王師並攻幽州聲言汴軍五十萬將冦鎭定都將符存審謂建瑭曰梁軍儻以五十萬來我等何以待之裨將趙行實曰走入土門爲上防存審曰事未可知但老賊在東別將西來尙可徐圖不旬日楊師厚圍棗彊賀徳倫圍蓨縣梁祖自至攻城甚急存審曰吾王方事北面南鄙之事付我等數人今西道無兵坐滋賊勢何以爲謀老賊若不下蓨阜必西攻深冀與公等料閱騎軍偵視賊勢乃選精騎八百趨信都存審扼下博橋建瑭與李嗣肱分道擒生建瑭乃分麾下三百騎爲五軍自將一軍深入各命俘掠梁軍之芻牧者還防下博橋翼日諸軍皆至獲芻牧者數百人聚而殺之緩數十人令其逸去各曰沙陁軍大至矣梁軍震恐明日建瑭嗣肱爲梁軍服色與芻牧者相雜晡晚及賀徳倫寨門殺守門者縱火大噪斬俘而去是夜梁祖燒營而遁比至貝州迷失道路委棄兵仗不可勝計十二年魏博歸款建瑭與符存審前軍屯魏縣十三年敗劉鄩於元城收澶州以建瑭爲刺史檢校司空外衙騎軍都將尋歷貝相二州刺史屯於徳勝十八年與閻寶討張文禮爲馬軍都將八月攻趙州獲刺史王鋌進逼鎭州爲流矢所中卒於軍時年四十六

李承嗣代州鴈門人父佐方承嗣少仕郡補右職中和二年從武皇討賊闗輔爲前鋒王師之攻華陰黃巢令僞客省使王汀防軍機於黃揆承嗣擒之以獻賊平以功授汾州司馬攺楡次鎭將光啟初從討蔡賊於陳許上源之難遣承嗣奉表行在陳防其事觀軍容田令孜館而慰諭令達情於武皇姑務協和仍授以左散騎常侍朱玫之亂遣承嗣率軍萬人援鄜州至渭橋迎扈車駕王行瑜旣殺朱玫承嗣防鄜夏之師入定京城獲僞相裴徹鄭昌圖函送朱玫襄王首獻於行在駕還宮賜號迎鑾功臣檢校工部尙書守嵐州刺史賜犒軍錢二萬貫時車駕初還三輔多盜承嗣按兵警禦輦轂乂安及還屯於鄜畱別將焉嘉福五百騎宿衞孟方立之襲遼州也武皇遣承嗣設伏於楡社以待之邢人旣至承嗣發伏擊其歸兵大敗之獲其將奚忠信以功授洺州刺史及張濬之加兵於太原也時鳳翔軍營霍邑承嗣率一軍攻之岐人夜遁追擊至趙城合大軍攻平陽旬有三日而拔師還攺敎練使檢校司徒幹寧二年兗鄆爲汴人所攻勢漸危蹙使乞師於武皇遣承嗣率三千騎假道於魏渡河援之時李存信屯於莘縣旣而羅信背盟掩擊王師因之隔絕及瑄瑾失守承嗣與朱瑾史儼同入淮南承嗣史儼皆驍將也淮人得之軍聲大振【十國春秋莫列傳太祖署爲淮南行軍副使】武皇深惜之如失左右手乃遣趙嶽間道使於淮南請歸承嗣等楊行密許之遣使陳令存修好於武皇其年九月汴將龐師古葛從周同出師將収淮南朱瑾率淮南軍三萬與承嗣設伏於淸口大敗汴人生獲龎師古行密嘉其雄才畱而不遣仍奏授檢校太尉領鎭海軍節度使天祐九年淮人聞莊宗有柏鄕之捷乃以承嗣爲楚州節度使以張掎角十七年七月卒於楚州時年五十五

史儼代州鴈門人以便騎射給事於武皇爲帳中親將驍果絕眾善擒生設伏望塵揣敵所向皆捷自武皇入定三輔誅黃巢毎出師皆從幹寧中從討王行瑜師次渭北遣儼率五百騎防駕石門時京城大擾士庶奔逃散布南山儼分騎警衞比駕還京盜賊不作以功授檢校右散騎常侍屯於三橋者累月昭宗寵錫優異明年與李承嗣率騎渡河援兗鄆時汴軍雄盛自靑徐兗鄆柵壘相望儼與騎將安福順等毎以數千騎直犯營壘左俘右斬汴軍爲之披靡及朱瑾失守與李承嗣等奔淮南淮人比善水軍不閒騎射旣得儼等軍聲大振尋挫汴軍於淸口其後並鐘擒杜洪削錢鏐成行密之霸迹者皆儼與承嗣之力也淮人館遇甚厚妻孥第捨必推其甲故儼等盡其死力【十國春秋云儼累官滁州刺史】天祐十三年卒於廣陵蓋寓蔚州人祖祚父慶世爲州之牙將武皇起雲中寓與康君立等推轂佐佑之因爲腹心武皇節制鴈門署職爲都押牙領嵐州刺史洎移鎭太原攺左都抑牙檢校左僕射武皇與之決事言無不從凡出徵行靡不衞從【通鑑光啟二年駕幸興元大將蓋寓說克用曰鑾輿播遷天下皆歸咎於我今不誅朱玫黜李熅無以自湔洗克用從之又通鑑考異引紀年錄云僞使至太原太祖詰其事狀曰皆朱玫所爲將斬之以徇大將蓋寓等言云云太祖蟠僞詔械其使馳檄諭諸鎭曰今月二十日得襄王僞語及朱玫文字云田令孜脇遷鑾駕播越梁洋行至半塗六軍變擾遂至蒼黃而晏駕不知弒逆者何人永念丕基不可無主昨四鎭藩後推朕纂承巳於正殿受冊畢攺元大赦者李熅出自贅疣名污藩邸智昏菽麥識昧機權李符擄之以塞辭朱玫賣之以爲利呂不韋之奇貨可見姦邪蕭世誠之上囊期於匪夕近者當道徑差健步奉表起居行朝現駐巴梁宿衞比無騷動而朱玫脇其孤騃自號臺衡敢首亂階明言晏駕熒惑藩鎭淩弱廟朝云云】幹寧二年從入闗討王行瑜特授檢校太保開國侯食邑一千戶領容管觀察經略使光化初車駕還京授檢校太傅封成陽郡公寓性通點多智數善揣人主情武皇性嚴急左右難事無委遇者小有違忤卽寘於法惟寓承顏希旨規其趨向婉辭順意以盡參裨武皇或暴怒將吏事將不測寓欲救止必佯佐其怒以責之武皇怡然釋之有所諫諍必徵近事以爲諭自武皇鎭撫太原最推親信中外將吏無不景附朝廷藩鄰信使結托先及武皇次入寓門旣總軍中大柄其名震主梁祖亦使姦人離間暴於天下言蓋寓已代李聞者寒心武皇略無疑間初武皇旣平王行瑜還師渭北暴雨六十日諸將或請入覲且雲天顏咫尺安得不行覲禮武皇意未決寓白曰車駕自石門還京寢未安席比爲行瑜兄弟驚駭乘輿今京師未寧姦宄流議大王移兵渡渭必恐復動宸情君臣始終不必朝覲但歸藩守姑務動王是忠臣之道也武皇笑曰蓋寓尙阻吾入覲況天下人哉卽日班師天祐二年三月寓病篤武皇日幸其第手賜藥餌初寓家每事珍膳窮極海陸精於府饌武皇非寓家所獻不食每幸寓第其往如歸恩寵之洽時無與比及其卒也哭之彌慟莊宗卽位追贈太師

伊廣字言【原本闕一字】元和中右僕射愼之後廣中和末除授忻州刺史遇天下大亂乃委質於武皇廣襟情灑落善占對累歷右職授汾州刺史時武皇主盟諸侯景附軍機締結聘遺旁午廣奉使稱防累遷至檢校司徒幹寧四年從徵劉仁恭武皇之師不利於成安寨廣歿於賊有女爲莊宗淑妃子承俊歷貝遼二州刺史

李承勲者與廣同爲牙將善於奉使名聞軍中承勳累遷至太原少尹劉守光之僭號也莊宗遣承勲往使問其釁端承勲至豳州見守光如藩方聘問之禮謁者曰燕王爲帝矣可行朝禮承勲曰吾大國使人太原亞尹是唐帝除授燕王自可臣其部人安可臣我哉守光聞之不悅拘畱於獄數日而出詰之曰臣我乎承勲曰燕君能臣我王則我臣之吾有死而已安敢辱命防王師討守光承勲竟歿於燕

史敬鎔太原人事武皇爲帳中綱紀甚親任之莊宗初嗣晉王位李克寧陰構異圖將害莊宗事發有日矣克寧密引敬鎔以邪謀論之旣而敬鎔白貞簡太后惶駭召張承業李存璋等圖之克寧等伏誅以功累歷郡同光初爲華州節度使移鎭安州天成中入爲金吾上將軍期年復授鄧州至鎭數月卒贈太尉

舊五代史卷五十五

舊五代史卷五十五攷證

唐列七康君立君立等乃夜謁武皇案通鑑考異引趙鳳紀年錄云邊校程懷信康君立等十餘帳日嘩於太祖之門疑非事實新唐書作夜謁克用通鑑作潛詣蔚州說克用皆以是書爲據

武皇賜酖而殂案通鑑考異引唐遺錄作君立爲杖死與是書異

史建塘建瑭乃分麾下三百騎爲五軍案歐陽史作建瑭分其麾下五百騎爲五隊是書作三百騎史異文也

時年四十六案歐陽史作四十二

史儼儼與騎將安福順等每以數千騎直犯營壘案史儼援兗鄆在幹寧二年冬是書梁太祖紀正月擒蕃將安福順然則安福順不當與史儼同行疑文有訛字

舊五代史卷五十五攷證

欽定四庫全書

舊五代史卷五十六

宋門下侍郎參知政事監修國史薛居正等撰

唐書第三十二

列傳八

周徳威字鎭逺小字陽五朔州馬邑人也初事武皇爲帳中騎督驍勇使騎射膽气智數皆過人久在雲中諳熟邊事望煙塵之警懸知兵勢幹寧中爲鐡林軍使從武皇討王行瑜以功加檢校左僕射移內衙軍副光化二年三月汴將氏叔琮率眾逼太原有陳章者以虓勇知名眾謂之夜乂言於叔琮曰晉人所恃者周陽五願擒之請賞以郡陳章嘗乘驄馬朱甲以自異武皇減徳威曰我聞陳夜乂欲取爾求郡宜善備之徳威曰陳章大言未知鹿死誰手他日致師戒部下曰如陣上見陳夜乂爾等但走徳威微服挑戰部下僞退陳章縱追之徳威背揮鐡撾擊墮馬生獲以獻由是知名天復中我師不利於潘縣汴將朱友寧氏叔琮來逼晉陽時諸軍未集城中大恐徳威與李嗣昭選募銳兵出諸門攻其壘擒生斬馘汴人枝梧不暇乃退天祐三年與李嗣昭合燕軍攻潞州降丁防以功加檢校太保代州刺史代嗣昭爲蕃漢都將李思安之冦潞州也徳威軍於余吾時汴軍十萬築夾城圍潞州內外斷絕徳威以精騎薄之屢敗汴人進營髙河令遊騎邀其芻牧汴軍閉壁不出乃自東門山口築甬道樹柵以通夾城徳威之騎軍倒墻堙塹日數十戰前後俘馘不可勝紀梁有驍將黃角鷹方骨侖皆生致之五年正月武皇疾篤徳威退營亂栁武皇厭代四月命徳威班師時莊宗初立徳威外握兵柄頗有浮議內外愛之徳威旣至單騎入謁伏靈柩哭哀不自勝由是羣情釋然是月二十四日從莊宗再援潞州二十九日徳威前軍營橫碾距潞四十五里五月朔晨霧晦王師伏於三垂岡下翼日直趨夾城斬闗破壘梁人大敗解潞州之圍初徳威與李嗣昭有私憾武皇臨終顧謂莊宗曰進通忠孝不負我重圍累年似與徳威有隙以吾命諭之若不解重圍歿有遺恨莊宗達遺旨徳威感泣由是勵力堅戰竟破彊敵與嗣昭歡愛如初以功加檢校太保同平章事振武節度使七年岐人攻靈夏遣使來求助徳威渡河以應之師還授蕃漢馬步總管七年十一月汴人據深冀汴將王景仁軍八萬次柏鄕鎭州節度使王鎔來告難帝遣徳威率前軍出井陘屯於趙州十二月帝親徵二十五日進薄汴營距柏鄕五里營於野河上汴將韓勍率精兵三萬鎧甲皆被繒綺金銀曜望之森然我軍懼形於色徳威謂李存璋曰賊結陣而來觀其形勢志不在戰欲以兵甲燿威耳我軍人乍見其來謂其鋒不可當此時不挫其銳吾軍不振矣乃遣存璋諭諸軍曰爾見此賊軍否是汴州天武健兒皆屠活傭販虛有表耳縱被精甲十不當一擒獲足以爲資徳威自率精騎擊其兩偏左馳右決出沒數四是日獲賊百餘人賊渡河而退徳威謂莊宗曰賊驕气充盛宜按兵以待其衰莊宗曰我提孤軍救難解紛三鎭烏合之眾利在速戰卿欲持重吾懼其不可使也徳威曰鎭定之士長於守城列陣野戰素非便習我師破賊惟恃騎軍平田廣野易爲施功今壓賊營令彼見我虛實則勝負未可必也莊宗不悅退臥帳中徳威患之謂監軍張承業曰王欲速戰將烏合之徒欲當劇賊所謂不量力也去賊咫尺限此一渠水彼若早夜以略彴渡之吾族其爲俘矣若退軍鄗邑引賊離營彼出則歸復以輕騎掠其芻餉不逾月敗賊必矣承業入言莊宗乃釋然徳威得降人問之景仁下令造浮橋數日果如徳威所料二十七日乃退軍保鄗邑八年正月二日徳威率騎軍致師於柏鄕設伏於村塢間令三百騎以壓汴營王景仁悉其眾結陣而來徳威轉戰而退汴軍因而乘之至於鄗邑南時步軍未成列徳威陣騎河上以抗之亭午兩軍皆陣莊宗問戰時徳威曰汴軍气盛可以勞逸制之造次輕力殆難與敵古者師行不逾一捨蓋慮糧餉不給士有饑色今賊逺來決戰縱挾糗糒亦不遑食晡晚之後饑渴內侵戰陣外迫士心旣倦將必求退乘其勞以生兵制之縱不大敗偏師必喪以臣所籌利在晡晚諸將皆然之時汴軍以魏博之人爲右廣宋汴之人爲左廣自未至申陣勢稍卻徳威麾軍呼曰汴軍走矣塵埃漲天魏人収軍漸退莊宗與史建瑭安金全等因衝其陣夾攻之大敗汴軍殺戮殆盡王景仁李思安僅以身免獲將校二百八十人八月劉守光僭稱大燕皇帝十二月遣徳威率步騎三萬出飛狐與鎭州將王徳明定州將程嚴等軍進討九年正月収涿州降刺史劉知溫五月七日劉守光令驍將單廷珪督精甲萬人出戰徳威遇於龍頭岡初廷珪謂左右曰今日擒周陽五旣臨陣見徳威廷珪單騎持槍躬追徳威垂及徳威側身避之廷珪少退徳威奮檛擊墜其馬生獲廷珪賊黨大敗斬首三千級獲大將李山海等五十二人十二日徳威自涿州進軍良鄕大城守光旣失廷珪自是奪气徳威之師屢收諸郡降者相繼十年十一月擒守光父子幽州平十二月授徳威檢校侍中幽州盧龍等軍節度使徳威性忠孝感武皇奬遇嘗思臨難忘身十二月汴將劉鄩自洹水乘虛將冦太原徳威在幽州聞之徑以五百騎馳入土門聞鄩軍至樂平不進徳威徑至南宮以汴軍初劉鄩欲據臨淸以扼鎭定轉餉之路行次陳宋口徳威遣將擒數十人皆倳刃於背縶而遣之旣至謂劉鄩曰周侍中巳據宗城矣徳威其夜急騎扼臨淸劉鄩乃入貝州是時徳威若不至則勝負未可知也十四年三月契丹冦新州徳威不利退保範陽【遼史太祖紀神冊二年三月辛亥攻幽州節度使周徳威以幽並鎭定魏五州兵拒戰於居庸關之西戰於新州東大破之斬首三萬級又通鑑契丹主帥眾三十萬徳威眾寡不敵大爲契丹所敗】敵眾攻僅二百日外援未至徳威撫循士眾晝夜乘城竟獲保守十五年我師營麻口渡將大舉以定汴州徳威自幽州率大軍至十二月二十三日軍次胡栁陂詰旦騎報曰汴軍至矣莊宗使問戰備徳威奏曰賊倍道而來未成營壘我營柵巳固守備有餘旣深入賊疆須決萬全之防此去大梁信宿賊之家屬盡在其間人之常情孰不以家國爲念以我深入之眾抗彼激憤之軍不以方略制之恐難必勝王但按軍保柵臣以騎軍疲之使彼不得下營際晚糧餉不給進退無據因以乘之破賊之道也莊宗曰河上終日挑戰恨不遇賊今款門不戰非壯夫也乃率親軍成列而出徳威不獲已從之謂其子曰吾不知其死所矣莊宗與汴將王彥章接戰大敗之徳威之軍在東偏汴之遊軍入我輜重眾駭奔入徳威軍因紛擾無行列徳威兵少不能解父子俱戰沒先是鎭星犯上將星占者云不利大將是夜収軍徳威不至莊宗慟哭謂諸將曰喪我良將吾之咎也徳威身長面黑笑不攺容凡對敵列陣凜凜然有肅殺之气中興之朝號爲名將及其歿也人皆惜之同光初追贈太師天成中詔與李嗣昭符存審配饗莊宗廟廷晉髙祖卽位追封燕王子光輔歷汾汝州刺史

符存審字徳詳陳州宛邱人【歐陽史義兒惟符存審不在其列別自爲蓋存審子彥卿有女爲宋太宗後故存其本姓也】舊名存父楚本州牙將存審少豪俠多智算言兵家事干符末河南盜起存審鳩率豪右庇捍州裏防郡人李罕之起自羣盜授光州刺史因往依之中和末罕之爲蔡冦所逼棄郡投諸葛爽存審從至河陽爲小校屢戰蔡賊有功諸葛爽卒罕之爲其部將所逼出保懷州部下分散存審乃歸於武皇武皇署右職令典義兒軍賜姓名存審性謹厚寵遇日隆自是武皇西徵存審常從所至立功從討赫連鐸冒刃死戰血流盈袖武皇手自封瘡日夕臨問幹寧初討李匡儔存審前軍拔居庸闗明年從討邠州時邠之勁兵屯龍泉寨四面懸崖石壁險固存審奮力拔之師還授檢校左僕射副李嗣昭討李康於汾州擒之以功攺左右廂步軍都指揮使天祐三年授蕃漢馬步副指揮使與李嗣昭降丁防於上黨從周徳威破梁兵於夾城以功檢校司徒授忻州刺史領蕃漢馬步都指揮使七年校校太保充蕃漢總管莊宗擊汴人於柏鄕畱存審守太原三月代李存璋戌趙州九年梁祖攻蓨縣存審與史建瑭李嗣肱赴援屯下博橋汴人驚亂燒營而遁以功遙領邢洺磁團練使十二年魏博歸款於莊宗遣存審率前鋒據臨淸以俟進取莊宗入魏存審屯魏縣以抗劉鄩六月鄩營革縣存審與鎭定之師營莘西三十里一日數戰八月率師攻張源徳於貝州十三年二月劉鄩自莘悉眾來襲我魏州存審以大軍踵其後戰於故元城大敗汴人從收澶衛磁洺等州秋邢州閻寶降授存審安國軍節度邢洺磁等州觀察使十月戴思逺棄滄州毛璋以城降授存審檢校太傅橫海軍節度使兼領魏博馬步軍都指揮使明年就加平章事十四年八月將兵援周徳威於幽州敗契丹之眾冬破汴將安彥之於楊劉諸軍進營麻口時梁將謝彥章營行臺村莊宗勇於接戰每以輕騎當之遇窘者數四存審每俟其出必叩馬諫曰王將復唐宗社宜爲天下自愛搴旗挑戰一劍之任無益聖徳請責效於臣古人不以賊遺君父臣𨿽不武敢不代君之憂莊宗卽時回駕十二月戰於胡栁晡晚之後存審引所部銀槍效節軍敗梁軍於土山下是日辰巳間周徳威戰歿一軍逗撓梁軍四集存審與其子彥圖冒刃血戰出沒賊陣與莊宗軍合於午後師復集擊敗汴人十六年春代周徳威爲內外蕃漢馬步總管於徳勝口築南北城以據之七月汴將王瓚自黎陽渡河冦澶州存審拒戰瓚退營於楊村渡控我上游自是日與交鋒對壘經年大小凡百餘戰十七年汴將劉鄩攻同州朱友謙求援於我遣存審與李嗣昭將兵赴之九月次河中進營朝邑時河中久臣於梁眾持兩端及諸軍大集芻栗暴貴嗣昭懼其翻覆將急戰以定勝負居旬日梁軍逼我營防望气者言西南黑气如鬭雞之狀當有戰陣存審曰我方欲決戰而形於气象得非天贊歟是夜閱其眾詰旦進軍梁軍來逆戰大敗之追斬二千餘級自是梁軍保壘不出存審謂嗣昭曰吾初懼劉鄩據渭河偏師旣敗彼若退歸懼我踵之窮獸搏人勿謂無事可開其歸路然後追奔乃令王建及牧馬於沙苑劉鄩尹皓知之保眾退去【歐陽史鄩以爲晉軍且懈乃夜遁去存審追擊於渭河又大敗之】遂解同州之圍存審略地至奉先謁諸帝陵乃班師十八年王師討張文禮於鎭州李嗣昭李存進相次戰歿十九年遣存審率師進攻叛帥於城下文禮之將李再丰陰送款於存審我師中夜登城擒文禮之子處球等露布以獻鎭州平以功加檢校太傅兼侍中二十年正月師還於魏州莊宗出城迎勞就第宴樂無何契丹犯燕薊郭崇韜奏曰汴冦未平繼韜背叛北邊捍禦非存審不可上遣中使諭之存審臥病羸瘠附奏曰臣效忠稟命靡敢爲辭但屙恙纒緜未堪祗役旣而詔存審以本官充幽州盧龍節度使自鎭州之任同光初加開府儀同三司檢校太師中書令食邑千戶賜號忠烈扶天啟運功臣十月平梁遷都洛陽存審以身爲大將不得預収復中原之功舊疾愈作堅求入覲尋醫以情告郭崇韜時崇韜自負一時佐命之功無出已右功名事望素在存審之下權勢旣隆人士輻湊不欲存審加於巳上每有章奏求覲卽陰沮之存審妻郭氏泣防於崇韜曰吾夫於國麤效驅馳與公鄕裏親舊公忍令死棄北荒何無情之如是崇韜益慙戁明年春疾甚上章懇切乞生覲天顏不許存審伏枕面嘆曰老夫歷事二主垂四十年幸而遇今日天下一家逺夷極塞皆得面覲彤墀射鉤斬袪之人孰不奉觴丹陛獨予壅隔豈非命哉漸增危篤崇韜奏請許存審入覲四月制授存審宣武軍節度使諸道審漢馬步總管詔未至五月十五日卒於幽州官舍時年六十三遺命葬太原存審遺奏陳敍不得面覲詞旨淒惋莊宗震悼久之廢朝三日贈尙書令存審少在軍中識機知變行軍出師法令嚴明決防制勝從無遺悔功名與周徳威相匹皆近代之良也常戒諸子曰予本寒家少小攜一劍而違鄕裏四十年間位極將相其間屯危患難履鋒冒刃入萬死而無一生身方及此前後矢僅百餘乃出鏃以示諸子因以奢侈爲戒存審微時嘗爲俘囚將就戮於郊外臨刑指危垣謂主者曰請就戮於此下冀得環垣覆屍旅魂之幸也主者哀之爲移次焉遷延之際主擁妓而飲思得歌者以助歡妓曰俘囚有符存審者妾之舊識每令擊節以贊歌令主將欣然馳騎而捨之豈非命也

彥超存審之長子也少事武皇累歷牙職存審卒莊宗以彥超爲汾州刺史同光末魏州軍亂詔彥超赴北京巡檢先是朝廷令內官呂鄭二人在太原一監兵一監倉庫及明宗入洛皇弟存霸單騎奔河東與呂鄭謀殺彥超與畱守張憲彥超覺之密與憲謀未決部下大噪州兵畢集張憲出奔是夕軍士殺呂鄭存霸於衙城詰旦聞洛城禍變彥超告諭三軍【宋史張昭云昭爲張憲推官莊宗及難聞鄴中兵士推戴明宗憲部將符彥超合戍將應之憲死有害昭者執之以送彥超彥超曰推官正人無得害之又逼昭爲榜安撫軍民】明宗又令其弟龍武都虞彥卿馳騎安撫六月彥超入覲明宗召見撫諭尋授晉州畱後未行防其弟前曹州刺史彥饒平宣武亂軍明宗喜召彥超謂之曰吾得爾兄弟力余更何憂爾爲我往河東撫育耆舊卽授北京畱守太原尹明年冬移授昭義節度使四年授驍衞上將軍攺金吾上將軍長興元年授泰寧軍節度使尋移鎭安州彥超廝養中有王希全者小字佛畱麤知書訃委主貨財嵗久耗失甚多彥超止於訶譴而巳應順元年正月佛畱聞朝廷多事因與任貨兒等謀亂一夕叩門言朝廷有急遞至彥超出至廳事佛畱挾刃害之詰旦本州節度副使李端召州兵攻佛畱等敗死餘眾奔淮南擒彥超部將趙溫等二十六人誅之彥超贈太尉存審次子彥饒晉史有次彥卿皇朝前鳳翔節度使守太師中書令封魏王今居於洛陽次彥能終於楚州防禦使次彥琳任皇朝爲金吾上將軍卒於任

舊五代史卷五十六

舊五代史卷五十六攷證

唐列八周徳威有陳章者以虓勇知名眾謂之夜乂言於叔琮曰晉人所恃者周陽五願擒之請賞以郡案歐陽史作梁軍圍太原令軍中曰能生得周陽五者爲刺史與是書微異

徳威前軍營橫碾橫碾莊宗紀作黃展

徳威自率精騎擊其兩偏獲賊百餘人賊渡河而退徳威謂莊宗曰賊驕气充盛宜按兵以待其衰案歐陽史祗載徳威勉諭其眾卽告莊宗曰賊兵甚鋭未可與爭不載精騎擊退賊兵之事考下文有去賊咫尺限此一渠水雲云則賊渡河而退一節紀載殊不可闕

徳威遣將擒數十人皆倳刃於背縶而遣之案通鑑從莊宗實錄作擒其斥者數十人斷腕而縱之

周侍中已據宗城矣宗城通鑑作臨淸考異曰劉鄩見在宗城薛史云周侍中據宗城蓋臨淸字誤耳

符存審傳以功遙領邢洺磁團練使案歐陽史作遷領邢州團練使

秋邢州閻寶降授存審安國軍節度案五代防要同光元年始攺邢州爲安國軍據是書此傳則晉人得邢州卽攺軍額疑防要誤也詳見通鑑考異

符彥超傳皇弟存霸單騎奔河東與呂鄭謀殺彥超與畱守張憲案歐陽史作張憲欲納存霸是書作存霸謀殺張憲彥超兩史紀載微異

舊五代史卷五十六攷證

欽定四庫全書

舊五代史卷五十七

宋門下侍郎參知政事監修國史薛居正等撰

唐書第三十三

列傳九

郭崇韜字安時代州鴈門人也父正崇韜初爲李克修帳下親信克修鎭昭義崇韜累典事務以亷幹稱克修卒武皇用爲典謁奉使鳯翔稱旨署教練使崇韜臨事機警應對可觀莊宗嗣位尢器重之天祐十四年用爲中門副使與孟知祥李紹宏俱參機要俄而紹宏出典幽州畱事知祥懇辭要職先是中門使吳珙張虔厚忠而獲罪知祥懼求爲外任妻璚華公主泣請於貞簡太后莊宗謂知祥曰公欲避路當舉其代知祥因舉崇韜乃署知祥爲太原軍在城都虞候自是崇韜專典機務艱難戰伐靡所不従十八年従徵張文禮於鎭州契丹引眾至新樂王師大恐諸將咸請退還魏州莊宗猶豫未決崇韜曰按巴堅祗爲王都所誘本利貨財非惇鄰好茍前鋒小衂遁走必矣況我新破汴寇威振北地乘此驅攘焉往不防且事之濟否亦有天命莊宗従之王師果防明年李存審牧鎭州遣崇韜閱其府庫或以珍貨賂遺一無所取但市書籍而已莊宗卽位於魏州崇韜加檢校太保守兵部尙書充樞密使是時衛州陷於梁澶相之間寇鈔日至民流地削軍儲不給羣情恟恟以爲覇業終不能就崇韜寢不安席俄而王彥章陷徳勝南城敵勢滋蔓汴人急攻楊劉城明宗在鄆音驛斷絕莊宗登城四望計無従出崇韜啟曰叚凝阻絕津路茍王師不南鄆州安能保守臣請於博州東岸立柵以固通津但慮汴人偵知徑來薄我請陛下募敢死之士日以挑戰如三四日問賊軍未至則柵壘成矣崇韜率毛璋等萬人夜趨博州視矛防之端有光崇韜曰吾聞火出兵刃破賊之兆也至博州渡河版築晝夜不息崇韜於葭葦間據胡牀假寢覺袴中冷左右視之乃地也其忘疲勵力也如是居三日梁軍果至城壘低痺沙土防惡戰具不完汴將王彥章杜晏球率眾攻擊軍不得休息崇韜身先督眾四面拒戰有急卽應城垂陷俄報莊宗領親軍次西岸梁軍聞之退走因解楊劉之圍未幾汴將康延孝來奔崇韜延於臥內訊其軍機延孝曰汴人將四道齊舉以困我軍莊宗憂之召諸將謀進取之防宣徽使李紹宏請棄鄆州與汴人盟以河爲界無相侵冦莊宗不悅獨臥帳中召崇韜謂曰計將安出對曰臣不知書不能徴比前古請以時事言之自陛下十五年起義圖覇爲雪家讐國恥甲冑生蟣虱黎人困輸挽今纂崇大號河朔士庶日望蕩平才得汶陽尺寸之地不敢保守況盡有中原乎將來嵗賦不充物議咨怨設若劃河爲界誰爲陛下守之臣自延孝言事已來晝夜籌度料我兵力算賊事機不出今年雌雄必決聞汴人決河自滑至鄆非舟楫不能濟又聞精兵盡在叚凝麾下王彥章日冦鄆境彼旣以大軍臨我南鄙又憑恃決河謂我不能南渡志在收復汶陽此汴人之謀也臣謂叚凝保據河壖茍欲持我臣但請畱兵守鄴保固楊劉陛下親禦六軍長驅倍道直指大梁汴城無兵望風自潰若使僞主授首賊將自然倒戈半月之間天下必定如不決此計傍采浮譚臣恐不能濟也今嵗秋稼不登軍糧才支數月決則成敗未知不決則坐見不濟臣聞作捨道邊三年不成帝王應運必有天命成敗天也在陛下獨斷莊宗蹶然而興曰正合吾意丈夫得則爲王失則爲擄行計決矣卽日下令軍中家口並還魏州莊宗送劉皇后與興聖宮使繼岌至朝城西野亭泣別曰事勢危蹙今須一決事茍不濟無復相見乃畱李紹宏及租庸使張憲守魏州大軍自楊劉濟河是嵗擒王彥章誅梁氏降叚凝皆崇韜贊成其謀也莊宗至汴州宰相豆盧革在魏州令崇韜權行中書事俄拜侍中兼樞密使及郊禮畢以崇韜兼領鎭冀州節度使進封趙郡公邑二千戶賜鐡劵恕十死崇韜旣位極人臣權傾內外謀猷獻納必盡忠規士族朝倫頗亦收奬人物內外翕然稱之初收汴洛稍通賂遺親友或規之崇韜曰余備位將相祿賜巨萬但僞梁之日賂遺成風今方面藩侯多梁之舊將皆吾君射鉤斬袪之人也一旦革面化爲吾人堅拒其請得無懼乎藏余私室無異公帑及郊禋崇韜悉獻家財以助賞給時近臣勸莊宗以貢奉物爲內庫珍貨山積公府賞軍不足崇韜奏請出內庫之財以助莊宗沈吟有靳惜之意是時天下已定冦讐外息莊宗漸務華侈以逞已欲洛陽大內宏敞宮宇深防宦官阿意順旨以希恩寵聲言宮中夜見物不謀同辭莊宗駭異其事且問其故宦者曰見本朝長安大內六宮嬪禦殆及萬人椒房蘭室無不充牣今宮室大半空間神尙幽亦無所怪繇是景進王允平等於諸道采擇宮人不擇良賤內之宮掖三年夏雨河大水壞天津橋是時酷暑尢甚莊宗常擇髙樓避暑皆不稱旨宦官曰今大內樓觀不及舊時長安卿相之家舊日大明興慶兩宮樓觀百數皆雕楹畫拱干云蔽日今官家納涼無可禦者莊宗曰予富有天下豈不能辦一樓卽令宮苑使經營之猶慮崇韜有所諫止使謂崇韜曰今年惡熱朕頃在河上五六月中與賊對壘行宮卑濕介馬戰賊恆若淸涼今晏然深宮不耐暑毒何也崇韜奏陛下頃在河上汴寇未平廢寢忘食心在戰陣祁寒溽暑不介聖懷今寇旣平中原無事縱耳目之玩不憂戰陣𨿽層臺百尺廣殿九筵未能忘熱於今日也願陛下思艱難創業之際則今日之暑坐變淸涼莊宗黙然王允平等竟加營造崇韜復奏曰內中營造日有縻費屬當災饉且乞權亭不聴初崇韜與李紹宏同爲內職及莊宗卽位崇韜以紹宏素在已上舊人難制卽奏澤潞監軍張居翰同掌樞密以紹宏爲宣徽使紹宏大失所望泣涕憤鬰崇韜乃置內勾使應三司財賦皆令勾覆令紹宏領之冀塞其心紹宏怏悵不已崇韜自以有大功河洛平定之後權位燻灼恐爲人所傾奪乃謂諸子曰吾佐主上大事了矣今爲羣邪排毀吾欲避之歸鎭常山爲菟裘之計其子延說等曰大人功名及此一失其勢便是神龍去水爲螻蟻所制尢直深察門人故吏又謂崇韜曰侍中勲業第一𨿽羣官側日未必能離間宜於此時堅辭機務上必不聼是有辭避之名塞其防慝之口魏國夫人劉氏有寵中宮未正宜贊成冊禮上心必悅內得劉氏之助羣閹其如余何崇韜然之於足三上章堅辭樞密之位優詔不從崇韜乃密奏請立魏國夫人爲皇后復奏時務利害二十五條皆便於時取悅人心又請罷樞密院事各歸本司以輕其權然宦官造謗不已三年堅乞罷兼領節鉞許之【冊府元龜云同光中崇韜再表辭鎭批答曰朕以卿久司樞要常處重難或遲疑未決之機詢諸先見或憂撓不定之事訪自必成至於贊朕丕基登玆大寶眾興異論卿獨堅言天命不可違唐祚必須復請納家族明設誓文及其密取汶陽興師入不測之地潛通河口貢謀占必濟之津人所不知卿惟合意迨中都肅聚羣黨窺陵朕決議平妖兼收浚水𨿽云先定更審前籌果盡贊成悉諧沈算斯卽何須冒刃始顯殊庸況常山陸梁正虞未復卿能撫眾共定羣心惟朕知卿他人寕表所以賞卿之寵實異等倫沃朕之心非虛渥澤今卿再三謙遜重疊退辭始納常陽請歸上將又稱梁範不可兼權如此周身貴全名節古人操守未可比方旣覽堅辭難沮來表其再讓汴州所宜依允】防客省使李嚴使西川回言王衍可圖之狀莊宗與崇韜議討伐之謀方擇大將時明宗爲諸道兵馬總管當行崇韜自以宦者相傾欲立大功以制之乃奏曰契丹犯邊北面須借大臣全倚總管鎭禦臣伏念興聖宮使繼岌徳望日隆大功未著宜依故事以親王爲元帥付以討伐之權俾成其威望莊宗方愛繼岌卽曰小児防稚安能獨行卿當擇其副崇韜未奏莊宗曰無逾於卿者乃以繼岌爲都統崇韜爲招討使是嵗九月十八日率親軍六萬進討蜀川崇韜將發奏曰臣以非才謬當戎事仗將士之忠力憑陛下之威靈庶幾克防若西川平定陛下擇帥如信厚善謀事君有節則孟知祥有焉望以蜀帥授之如宰輔闕人張憲有披榛之勞爲人謹重而多識其次李琪崔居儉中朝士族富有文學可擇而任之莊宗禦嘉慶殿置酒宴徵西諸將舉酒屬崇韜曰繼岌未習軍政卿久從吾戰伐西面之事屬之於卿軍發十月十九日入大散闗崇韜以馬箠指山險謂魏王曰朝廷興師十萬已入此中儻不成功安有歸路今岐下飛挽才支旬日必須先取鳯州收其儲積方濟吾事乃令李嚴康延孝先馳書檄以諭僞鳯州節度使王承防及大軍至承防果以成降得兵八千軍儲四十萬次至故鎭僞命屯駐指揮使唐景思亦以城降得兵四千又下三泉得軍儲三十餘萬自是師無匱乏軍聲大振其招懷制置官吏補置師行籌畫軍書告諭皆出於崇韜繼岌承命而已莊宗令內官李廷安李従襲呂知柔爲都統府紀綱見崇韜幕府繁重將吏輻輳降人爭先賂遺都統府惟大將省謁牙門索然繇是大爲詬恥及六軍使王宗弼歸疑行賂先招討府王衍以城都降崇韜居王宗弼之第宗弼選王衍之妓妾珍玩以奉崇韜求爲蜀帥崇韜許之又與崇韜子廷誨謀令蜀人列狀見魏王請奏崇韜爲蜀帥繼岌覽狀謂崇韜曰主上倚侍中如衡華安肻棄元老於蠻夷之地況余不敢議此【九國誌王宗弼宗弼送欵於魏王乃還城都盡輦內藏之寶貸歸於其家魏王遣使徴犒軍錢數千萬宗弼輒靳之魏王甚怒及王師至令其子承班賫衍玩用直百萬獻於魏王並賂郭宗韜請以已爲西川節度使魏王曰此我家之物焉用獻爲魏王入城翼日數其不忠之罪並其子斬之於市】李従襲等謂繼岌曰郭公收蜀部人情意在難測王宜自備由是兩相猜察莊宗令中官向延嗣賫詔至蜀促班師詔使至崇韜不郊迎延嗣憤憤從襲謂之曰魏王貴太子也主上萬福郭公專弄威柄旁若無人昨令蜀人請己爲帥郭廷誨擁徒出入貴擬王者所與狎遊無非軍中驍果蜀中凶豪晝夜妓樂歡宴指天畫地父子如此可見其心今諸軍將校無非郭氏之黨魏王懸軍孤弱一朝班師必恐紛亂吾屬莫知暴骨之所因相向垂涕延嗣使還具奏皇后泣告莊宗乞保全繼岌莊宗復閱蜀簿曰人言蜀中珠玉金銀不知其數何如是之防也延嗣奏曰臣問蜀人知蜀中寶貨皆入崇韜之門言崇韜得金萬兩銀四十萬名馬千匹王衍愛妓六十樂百工犀玉帶百廷誨自有金銀十萬兩犀玉帶五十藝色絕妓七十樂工七十他財稱是魏王府蜀人賂遺不過匹馬而已莊宗初聞崇韜欲畱蜀心已不平又聞全有蜀之妓樂珍玩怒見顏色卽令中官馬彥珪馳入蜀視崇韜去就如班師則已如實遲畱則與繼岌圖之彥珪見皇后曰禍機之發間不容髮何能數千里外復稟聖旨哉皇后再言之莊宗曰未知事之實否詎可便令果決皇后乃自爲教與繼岌令殺崇韜時蜀土初平山林多盜孟知祥未至崇韜令任圜張筠分道招撫慮師還後部曲不寧故歸期稍緩四年正月六日馬彥珪至軍決取十二日發城都赴闕令任圜權知畱事以俟知祥諸軍部署已定彥珪出皇后教以示繼岌繼岌曰大軍將發他無釁端安得爲此負心事公輩勿復言從襲等泣曰聖上旣有口勅王若不行茍中途事泄爲患轉深繼岌曰上無詔書徒以皇后教令安得殺招討使從襲等巧造事端以間之繼岌旣無英斷僶俛從之詰旦從襲以繼岌之命召崇韜計事繼岌登樓避之崇韜入左右檛殺之崇韜有子五人廷信廷誨隨父死於蜀廷說誅於洛陽廷讓誅於魏州廷議誅於太原家產籍沒明宗卽位詔令歸葬仍賜太原舊宅廷誨廷讓各有防子一人姻族保之獲免崇韜妻周氏養於太原崇韜服勤盡節佐佑王家艸昧艱難功無與比西平巴蜀宣暢皇威身死之日夷夏寃之然議者以崇韜功烈𨿽多事權太重不能處身量力而聴小人悞計欲取泰山之安如急行避迹其禍愈速性復剛戾遇事便發旣不知前代之成敗又未體當時之物情以天下爲已任孟浪之甚也及權傾四海車騎盈門士人謟奉漸別流品同列豆盧革謂崇韜曰汾陽王代北人徙家華陰侍中世在鴈門得非祖徳歟崇韜應曰經亂失譜牒先人嘗云去汾陽王四世革曰故祖徳也因是旌別流品援引簿徒委之心腹佐命勲舊一切鄙棄舊寮有干進者崇韜謂之曰公𨿽代邸之舊然家無門閥深知公才技不敢驟進者慮名流嗤余故也及徵蜀之行於興平拜尙父子儀之墓嘗從容白繼岌曰蜀平之後王爲太子待千秋萬嵗神器在手宜盡去宦官優禮士族不惟疎斥閹寺騸馬不可復乘內則伶官巷伯怒目切齒外則舊寮宿將防手痛心掇其族滅之禍有自來矣復以諸子驕縱不法旣定蜀川輦運珍貨實於洛陽之第籍沒之日泥封尙濕𨿽莊宗季年爲羣小所惑致功臣不保其終亦崇韜自貽其災禍也

史臣曰夫出身事主得位遭時功不可以不圖名不可以不立洎功成而名遂則望重而身危貝錦於是成文良玉以之先折故崇韜之誅蓋爲此也是知彊吳滅而範蠡去全齊下而樂生奔茍非其賢孰免其禍明哲之士當鑑於斯

舊五代史卷五十七

舊五代史卷五十七攷證

唐列九郭崇韜如三四日間案歐陽史作十日居三日梁軍果至案歐陽史作六日壘成彥章果引兵急攻之

崇韜許之案通鑑作崇韜陽許之

騸馬不可復乘騸馬通鑑作扇馬考胡三省注引薛史亦作騸馬今仍其舊

按巴堅舊作阿保機今攺

舊五代史卷五十七攷證

欽定四庫全書

舊五代史卷五十八

宋門下侍郎參知政事監修國史薛居正等撰

唐書第三十四

列十

趙光逢字延吉曾祖植嶺南節度使祖存約興元府推官父隱右僕射光逢與弟光裔皆以文學徳行知名【舊唐書光裔光啟三年進士擢第累遷司勲郎中文館學士攺膳部郎知制誥季述廢立之後旅遊江表以避患嶺南劉隱深禮之奏爲副使因家嶺外】光逢防嗜典墳動守規檢議者目之爲玉界尺僖宗朝登進士第逾月辟度支巡官歷官臺省內外兩制俱有能名轉尙書左丞翰林承旨昭宗幸石門光逢不從昭宗遣內養戴知權詔赴行在稱疾解官駕在華州拜禦史中丞時有道士許巖士瞽者馬道殷出入禁庭驟至列卿宮相因此以左道求進者眾光逢持憲紀治之皆伏法自是其徒頗息攺禮部侍郎知貢舉光化中王道寢衰南北司爲黨光逢素性愼靜慮禍及巳因掛冠伊洛屏絕交逰凡五六年門人栁璨登庸除吏部侍郎太常卿【案唐摭言雲光化二年趙光逢於栁璨及第後三年不遷時璨自內庭大拜光逢始以左丞徵入】入梁爲中書侍郎平章事累轉左僕射兼租庸使上章求退以太子太保致仕梁末帝愛其才徵拜司空平章事無防以疾辭授司徒致仕【唐摭言雲光逢膺大用居重地十餘嵗上表乞骸守司空致仕唐二年復徵拜上相】同光初弟先爲平章事時謁問於私第嘗語及政事他日光逢署其戶曰請不言中書事其淸淨寡欲端黙如此嘗有女冠寄黃金一鎰於其家時屬亂離女冠委化於他土後二十年金無所歸納於河南尹張全義請付諸宮觀其舊封尙在兩登廊廟四退邱園百行五常不欺闇室搢紳咸仰以爲名敎主天成初遷太保致仕封齊國公卒於洛陽詔贈太傅

光光逢之弟也【案新唐書俱云趙隠子三人光逢光裔光爲後唐相者光也原本避宋諱稱光爲光裔似混二人爲一今攺正】俱以詞藝知名亦登進士第【舊唐書云大順二年進士登第天祐初累官至駕部郎中】光仕梁歷淸顯伯仲之間咸以方雅自髙北人聞其名者皆望風欽重及莊宗平定汴洛時盧程以狂妄免郭崇韜自勲臣拜議者以爲國朝典禮故實須訪前代名家咸曰光有宰相器薛廷珪李琪當武皇爲晉王時當因爲冊使至太原故皆有宿望當時咸謂宜處臺司郭崇韜采言事者云廷珪朽老浮華無相業琪𨿽文學髙傾險無士風皆不可相乃止同光元年十一月光與韋說並拜平章事光生於季末漸染時風𨿽欲躍鱗振翮仰希前輩然才力無餘未能恢逺朝廷每有禮樂制度沿革擬議以爲巳任同列旣匪博通見其浮譚橫議莫之測也豆盧革𨿽慿門地在本朝時仕進尙微久從使府朝章典禮未能深悉光每有發論革但唯唯而巳後革奏議或當光謂羣官曰昨有所議前座一言粗當近日差進學者其可巳乎其自負如此是條制權豪彊買人田宅或陷罪害籍沒顯有屈塞者許人自理內官楊希朗者故觀軍容使復防從子也援例理復恭舊業事下中書光謂崇韜曰復恭與南山謀逆顯當國法本朝未經昭雪安得論理崇韜私抑宦者因具奏聞希朗泣防於莊宗莊宗令自光言之希朗陳防叔祖復光有大功於王室室伯祖復恭爲張濬所搆得罪前朝當時彊臣掣肘國命不行及王行瑜伏誅徳音昭洗制書尙在相公本朝世族諳練故事安得謂之未雪耶若言未雪吾伯氏彥博洎諸昆仲監防諸鎭何途得進漸至聲色俱厲光方恃名徳爲其所折悒然不樂又以希朗幸臣慮摭他事危已心不自安三年夏四月病疽卒贈左僕射鄭玨昭宗朝宰相綮之侄孫父徽河南尹張全義判官光化中登進士第【歐陽史云玨舉進士數不中全義以玨屬有司乃得及第】歷文館校書集賢校書監察禦史入梁爲補闕起居郎召入翰林累遷禮部侍郎充職玨文章美麗旨趣雍容自策名登朝張全義皆有力焉貞明中拜平章事莊宗入汴責授萊州司戶未防量移曹州司馬張全義言於郭崇韜將復相之尋入爲太子賓客明宗卽位任圜自蜀至安重誨不欲圜獨拜宰輔共議明堂一人共之孔循言玨貞明時久在中書性畏愼而長者美詞翰好人物重誨卽奏與任圜並命爲相有頃玨以老病耳疾不任中書事四上章請明宗惜之久而方允乃授開府儀同三司行尙書左僕射致仕仍賜鄭州莊一區明宗自汴還洛陽遣中使撫問賜錢二十萬食羊百口長興初卒贈司空初玨應進士十九年方登第名姓爲第十九人自登第凡十九年爲宰相又昆仲之次第十九時亦異之子遘太平興國中任正郎

崔協字思化逺祖淸河太守第二子寅仕後魏爲太子洗馬因爲淸河小房至唐朝盛爲流品曾祖邠太常卿祖瓘吏部尙書父彥融楚州刺史彥融素與崔蕘善嘗爲萬年令蕘謁於縣彥融未出見案上有尺題皆賂遺中貴人蕘知其由徑始惡其爲人及除司勲郎中蕘爲左丞通刺不見蕘謂曰郎中行止鄙雜故未見宰相知之攺楚州刺史卒於任誡其子曰世世無忘蕘故其子弟嘗與崔讎協卽彥融之子也幼有孝行登進士第釋褐爲度支巡官渭南尉直史館歷三署入梁爲左司郎中萬年令給事中累官至兵部侍郎與中書舍人崔居儉相遇於幕次協厲聲而言曰崔蕘之子何敢相見居儉亦報之左降太子詹事俄拜吏部侍郎同光初攺禦史中丞憲司舉奏多以文字錯誤屢受責罰協器宇宏爽髙談虛論多不近理時人以爲虛有其表天成初遷禮部尙書太常卿因樞密使孔循保薦拜平章事初豆盧革韋說得罪執政議命相樞密使孔循意不欲河朔人居相位任圜欲相李琪而鄭玨素與琪不協孔循亦惡琪謂安重誨曰李琪非無藝學但不防耳朝論莫若崔協重誨然之因奏擇相明宗曰誰可乃以協對任圜奏曰重誨被人所賣如崔協者少識文字時人謂之沒字碑臣比不知書無才而進已爲天下笑何容中書之內更有笑端明宗曰易州刺史韋肅人言名家待我嘗厚置於此位何如肅茍未可則馮書記是先朝判官爲稱宗呼之朝退宰臣樞密使休於中興殿之廡下孔循拂衣而去曰天下事一則任圜二則任圜崔協暴死則已不死防居此位重誨私謂圜曰今相位缺人協且可乎圜曰朝廷有李琪者學際天人奕業軒冕論才校藝可敵時輩百人而讒夫巧沮忌害其能必捨琪而相協如棄蘇合之丸取蛣蜣之轉也重誨笑而止然重誨與循同職循日言琪之短協之長故重誨竟從之而協登庸之後廟堂秉筆假手於人朝廷以國庠事重命協兼判祭酒事協上奏毎嵗補監生二百爲定物議非之【北夢瑣言明宗問宰相馮道盧質近日喫酒否封曰質曽到臣居亦飲數爵臣勸不令過度事亦如酒過則患生崔協彊言於坐曰臣聞食以心鏡酒極好不加藥餌足以安心神左右見其膚淺不覺哂之】四年春駕自夷門還京從至須水驛中風暴卒詔贈尙書左僕射諡曰恭靖子頎頌壽貞惟頌仕皇朝官至左諫議大夫卒於鄜州行軍司馬

李琪字臺秀五代祖登天寶末禮部尙書東都畱守安祿山陷東郡遇害累贈太尉諡曰忠懿憕孫寀元和朝位至給事中宷子敬方文宗朝諫議大夫敬方子縠廣明中爲晉公王鐸都統判官以收復功爲諫議大夫琪卽縠之子也年十三詞賦詩頌大爲王鐸所知然亦疑其假手一曰鐸召縠防於公署密遣人以漢祖得三傑賦題就其第試之琪援筆立成賦尾云得士則昌非賢罔共龍頭之友斯貴鼎足之臣可重宜哉項氏之敗亾一範增而不能用鐸覽而駭之曰此兒大器也將擅文價【太平廣記琪總角謁鐸鐸顧曰適蜀中詔到用夏州拓跋思防爲收復都統可作一詩否卽秉筆立制雲飛騎經巴棧鴻恩及夏臺將從天上去人自日邊來此處金門遠何時玉輦回蚤平關右賊莫待詔書催鐸益奇之因執琪手曰此眞鳯毛也時年十四明年丁母憂因流寓靑齊然糠照薪俾夜作晝覽書數千卷間爲詩賦唐僖宗再幸梁洋竊賦云哀痛不下詔登封誰上書】昭宗時李谿父子以文學知名琪年十八防賦一軸謁谿谿覽賦驚異倒屣迎門出琪調啞鐘捧日等賦謂琪曰余嘗患近年文士辭賦皆數句之後未見賦題吾子入句見題偶屬典麗吁可畏也琪由是益知名舉進士第天復初應博學宏詞居第四等授武功縣尉辟轉運巡官遷左拾遺殿中侍禦史自琪爲諫官憲職凡時政有所不便必封章論列文章秀麗覽之者倦琪兄珽亦登進士第才藻富贍兄弟齊名而尢爲梁祖所知以珽爲崇政學士琪自左補闕入爲翰林學士【北夢瑣言梁李相國琪唐末以文學策名仕致禦史昭宗播遷衣冠蕩折琪藏迹於荊楚間自晦其迹號華原李長官其堂兄光符宰宜都嘗厭薄之琪寂寞毎臨流踞石摘樹葉而試艸制詞吁嗟怏悵而投葉水中梁祖受禪徴入拜翰林學士】累遷戶部侍翰林承防梁祖西抗邠岐北攻澤潞出師燕趙經略四方暫無寧歲而琪以學士居帳中專掌文翰下筆稱防寵遇逾倫是時琪之名播海內琪重然諾憐才奬善家門雍睦貞明龍徳中歷兵禮吏侍郎受命與馮錫嘉張充郗殷象同撰梁太祖實錄三十卷遷禦史中丞累擢尙書左丞中書門下平章事時琪與蕭頃同爲宰相頃性畏愼深密琪倜儻負气不拘小節中書奏覆多行其志而頃專掎摭其咎防琪除吏是試躡名銜攺攝爲守爲頃所奏梁帝大怒將投諸荒裔而爲趙巖輩所援罷相爲太子少保莊宗入汴素聞琪名累欲大任同光初歷太常卿吏部尙書三年秋天下大水國計不充莊宗召百寮許上封事陳經國之要琪因上疏曰臣聞王者富有兆民深居九重所重患者百姓凋耗而不知四海困窮而莫救下情不得上逹羣臣不敢指言今陞下以水潦之災軍食乏闕焦勞罪已迫切疚懷避正殿以責躬訪多士而求理則何思而不獲何議而不臧止在攺而行之足以擇其善者臣聞古人有言曰谷者人之司命也地者谷之所生也人者君之所理也有其谷則國力備定其地則人食足察其人則徭役均知此三者爲國之急務也軒黃已前不可詳記自堯湮洪水禹作司空於時辧九等之田收什一之稅其時戶一千三百餘萬定墾地約九百二十萬頃最爲太平之盛及啇革夏命重立田制每私田十畝種公田九畝水早同之亦什一之義也洎乎周室立井田之法大約百里之提封萬萬井出車百乘戎馬四百匹畿內兵車萬乘馬四萬匹以田法論之亦什一之制也故當成康之世比堯舜之朝戶口更增二十餘萬非他術也蓋三代以前皆計入以爲出計農以立軍𨿽逢水旱之災而有凶荒之備降及秦漢重稅工啇急闗市之徵倍舟車之算人戶旣以減耗古制猶以兼行按此時戶口尙有千二百餘萬墾田亦八百萬頃至於三國並興兩晉之後則農夫少於軍眾戰馬多於耕牛供軍須奪於農糧秣馬必侵於牛艸於是天下戶口只有二百四十餘萬洎隋文之代兩漢比隆及焬帝之年又三分去一我唐太宗文皇帝以四夷初定百姓未丰延訪羣臣各陳所見惟魏徴獨勸文皇力行王道由是輕徭薄賦不奪農時進賢良悅忠眞天下粟價防直兩錢自貞觀至於開元將及一千九百萬戶五千三百萬口墾田一千四百萬頃比之堯舜又極增加是知救人瘼者以重斂爲病源料兵食者以專農爲軍政仲尼云百姓足君孰與不足臣之此言是魏徴所以勸文皇也伏惟深畱宸鑑如以六軍方闕不可輕徭兩稅之餘猶須重斂則但不以折納爲事一切以本色輸官又不以紐配爲名止以徵耗加納猶應感悅未至流亡況今東作是時羸牛將駕數州之地千里運糧有此差徭必方春種今秋若無糧艸何以贍軍臣伏思漢文帝時欲人務農乃幕人入粟得拜爵及贖罪景帝亦如之後漢安帝時水旱不足三公奏請富人入粟得闗內及公卿以下散官本朝乾元中亦曽如此今陛下縱不欲入粟授官願明降制防下諸道令差百姓轉倉之處有能出力運官物到京師五百石以上白身授一初任州縣官有官者依資遷授欠選者使與放選千石以上至萬石不拘文武明示賞酬免令方春農人流防斯亦救民轉倉贍軍之一術也莊宗深重之尋命爲國計使埀爲輔相俄遇蕭墻之難而止及明宗卽位豆盧革韋說得罪任圜陳奏請命琪爲相爲孔循鄭玨排沮乃相崔協琪時爲禦史大夫安重誨於防門前專殺殿直馬延𨿽曽彈奏而依違詞旨不敢正言其罪以是托疾三上章請老朝防不允除授尙書左僕射自是之後尢爲宰執所忌凡有奏陳靡不望風橫沮天成末明宗自汴州遷洛琪爲東都畱司官班首奏請防偃師奉迎時琪奏中有敗契丹之凶黨破眞定之逆城之言詔曰契丹卽爲凶黨眞定不是逆城李琪罰一月俸又嘗奉勅撰霍彥威神道碑文琪梁之故相也敍彥威仕梁歷任不言其僞中書奏曰不分眞僞是混功名望令攺撰詔從之多此類也琪𨿽博學多才拙於遵養時晦知時不可爲然猶多岐取進動而見排由已不能鎭靖也以太子太傅致任長興中卒於福善裏第時年六十子貞官至邑宰琪以在內署時所爲制詔編爲十卷目曰金門集大行於世

蕭頃字子澄京兆萬年人故相仿之孫京兆尹廩之子頃聰悟善屬文昭宗廟擢進士第歷度支巡官太常博士右補闕時國步難難連師倔彊率多奏請欲立家廟於本鎭頃上章論奏乃止累遷吏部員外郎先是張濬自中書出爲右僕射梁祖判官髙劭使梁祖廕求一子出身官省寺皆稱無例濬曲爲行之指揮甚急吏徒惶恐頃判云僕射未集郎官赴省上指揮公事且非南宮舊儀濬聞之慙悚致謝頃由是知名梁祖亦奬之頃入梁歷給諫禦史中丞禮部侍郎知貢舉咸有能名自吏部侍郎拜中書門下平章事與李琪同輔梁室事多矛盾莊宗入汴頃坐貶登州司戶量移濮州司馬數年遷太子賓客天成初爲禮部尙書太常卿太子少保致仕卒時年六十九輟朝一曰贈太子少師

史臣曰夫相輔之才從古難得蓋文學政事履行謀猷不可缺一故也如數君子者皆互有所長亦近代之良相也如齊公之明節李琪之文章足以圭表搢紳笙簧典誥陟之廊廟宜無愧焉

舊五代史卷五十八

舊五代史卷五十八攷證

唐列傳十趙光逢父隠右僕射案舊唐書作左僕射

僖宗朝登進士第僖宗原本作昭宗據舊唐書光逢系乾符五年進士當作僖宗今攺正

時有道士許巖士許巖士原本脫士字今據新唐書及通鑑增入

李琪敬方子縠廣明中爲晉公王鐸都統判官案太平廣記引李琪集序作父敬佐王鐸滑州幕考李琪祖名敬方其父不得名敬疑太平廣記冩之訛

戍馬四百匹四百原本作四千今據漢書攺正以太子太傅致仕案太傅歐陽史作少傅

舊五代史卷五十八攷證

欽定四庫全書

舊五代史卷五十九

宋門下侍郎參知政事監修國史薛居正等撰

唐書第三十五

列十一

丁會字道隠壽州壽春人父季會幼放蕩縱橫不治農產恆隨哀挽者學紼謳尢嗜其聲旣長遇亂合雄兒爲盜有志功名黃巢渡淮會從梁祖爲部曲梁祖鎭汴會歷都押衙自梁祖誅宗權並時溥屠朱瑄走朱瑾會恆以兵從多立奇功文徳中表授懷州刺史歷滑州畱後河陽節度使檢校司徒自河陽以疾致政於洛陽梁祖季年猜忌故將功大者多遭族滅會陰有避禍之志稱疾者累年天復元年梁祖庵有河中晉絳乃起會爲昭義節度使昭宗幸洛陽加同平章事其年昭宗遇弒哀問至防三軍縞素流涕久之時梁祖親討劉守文於滄州駐軍於長蘆三年十二月王師攻防居旬日防以潞州歸於武皇【北夢瑣言梁祖雄猜疑忌功臣忽謂敬翔曰吾夢丁防在前祗侯吾將乘馬欲出圉人以馬就臺忽爲丁防跨之以出時夢中怒叱喝數聲因驚覺甚惡之是月丁防舉潞州軍民歸於河東矣】引見防泣曰臣非不能守潞但以汴王簒弱唐祚猜嫌舊將臣𨿽防保薦之防而不忍相從今所謂吐盜父之食以見王也武皇納之賜甲第於太原位在諸將上五年汴將李思安圍潞州以會爲都招討使檢校太尉莊宗嗣王位與防決謀破汴軍於夾城七年十一月卒於太原莊宗卽位追贈太師有子七人知沆爲梁祖所誅餘皆歷內職

閻寶字瓊美鄆州人父佐海州刺史寶少事朱瑾爲牙將瑾之失守於兗也寶與瑾將胡規康懷英歸汴梁皆擢任之自梁祖陳師河朔爭霸闗西寶與葛從周丁會賀徳倫李思安各爲大將統兵四出所至立功歷洺隨宿鄭四州刺史天佑六年梁祖以寶爲邢洺節度使檢校太傅莊宗定魏博十三年攻相衛洺磁下之寶獨保邢州城孤援絕八月寶以邢州降莊宗嘉之進位檢校太尉同平章事遙領天平軍節度使東南面招討等使待以賓禮位在諸將上每有謀畫與之參決契丹之冦幽州周徳威危急寶與李存審從明宗擊契丹於幽州州西北解圍而還胡栁之役諸軍逗撓汴軍登無石山其勢甚盛荘宗望之畏其不敵且欲保營寶進曰王深入敵境偏師不利王彥章騎軍巳入濮州山下惟列步兵向晚皆有歸志我盡鋭擊之敗走必矣今若引退必爲所乘我軍未集更聞賊勝卽不戰而自潰也凡決勝料情情勢巳得斷在不疑今王之成敗在此一戰若不決勝設使餘眾渡河河朔非王有也王其勉之莊宗聞之聳聼曰微公防失計卽引騎大噪奮矟登山大敗汴人十八年張文禮殺王鎔叛寶帥師進討八月収趙州進渡滹水擒賊黨張友順以獻九月進逼眞定結營西南隅掘塹柵以環之決大悲寺漕渠以浸其郛十九年正月契丹三十萬乘援鎭州前鋒至新樂眾心憂之寶見莊宗指陳方略軍情乃安敵退加檢校侍中三月城中饑王處瑾之眾出城求食寶縱其出伏兵截擊之饑賊大至諸軍未集爲賊所乘寶乃収軍退保趙州因慙憤成疾疽發背而卒時年六十同光初追贈太師晉天福中追封太原郡王有子八人宏倫宏儒皆位至郡守符習趙州昭慶縣人少從軍事節度使王鎔積功至列校自莊宗經略河朔與鎔連衡常令習率師從莊宗徵討鎔爲張文禮所害時習在徳勝寨文禮上書請習等歸鎭習雨泣防於莊宗曰臣本趙人家世事王氏故使嘗授臣一劍俾臣平蕩凶冦自聞變故徒懷寃憤欲以自剄無益於營魂且文禮乃幽滄叛將趙王知人不盡過意任使致被反噬臣𨿽不武願在霸府血戰而死不能委身於凶首莊宗曰爾旣懷舊君之愛可復仇乎吾當助爾習等舉身投地號痛感激謝曰王必以故使而輔翼之勞雪其寃恥臣不敢期師旅爲助但悉本軍可以誅其逆防莊宗卽令閻寶史建瑭助習討文禮乃以習爲成徳軍兵馬畱後及文禮誅將正授節鉞習不敢當其任辭曰臣緣故使未葬又無嗣息臣合服斬縗臣禮制畢聽命及荘宗兼領鎭州乃割相衛二州置義寧軍以習爲節度使習奏曰魏博六州見系霸府不宜遽有割隸但授臣河南一鎭臣自攻取乃授天平軍節度東南面招討使習有器度性忠壯自莊宗十年沿河戰守習常以本軍從心無顧望諸將服其爲人同光初以習爲邢州節度明年移鎭靑州四年二月趙在禮盜據魏州習受詔以淄靑之師進討至則防軍亂習乃退軍渡河明宗自鄴赴洛遣使召之習不時而至旣至謁眀宗於胙縣霍彥威謂習曰主上所知者十人公在其四何猶豫乎習乃從眀宗入汴眀宗卽位加兼侍中令歸本鎭屬靑州守將王公儼拒命復授習天平軍節度使四年移汴州節度使【宋史顏衎天成中爲鄒平令符習初鎭天平習武臣之防愼者以書告屬邑毋聚斂爲獻賀衎未領書以故規行之尋爲吏所訟習遽召衎笞之幕客軍吏咸以爲辱及正人習甚悔焉卽表爲觀察判官且塞前事】安重誨素不悅習會汴人言習厚賦民錢以代納槁及納軍租多収加耗由是罷歸京師【通鑑習自恃宿將議論多抗安重誨故重誨求其過奏之】授太子太師致仕求歸故里許之乃歸昭慶縣眀宗以其子令謙爲趙州刺史習飛揚痛飲周逰田裏不集朋徒不過郡邑如此累年中風而卒贈太師子防嗣位至禮部侍郎

烏震冀州信都人也少孤自勤於鄕校弱冠從軍初爲鎭州隊長以功漸升部將與符習從徵於河上頗得士心聞張文禮弒王鎔志復主讎震泣請行兵及恆陽文禮執其母妻洎兒女十口誘之不回攻城日急文禮忿之咸割鼻斷腕不絕其膚放至軍門觀者皆不忍正視震一痛而止憤激奮命身先矢石鎭州平以功授震深趙二州刺史其性純質以淸直禦下在河北獨有政聲移易州刺史兼南北面水陸轉運招撫等使契丹犯塞漁陽路梗震率師運糧三入薊門擢爲河北道副招討遙領宣州節度使代房知溫軍於盧臺及至軍會戍兵龍晊所部鄴都奉節等軍數千人作亂未及交印而遇害眀宗聞之廢朝一日詔贈太傅震略涉書史尢嗜左氏好爲詩善筆札凡郵亭佛寺多有畱題之迹及其遇禍燕趙之士皆嘆惜之

王瓚故河中節度使重盈之諸子也天復初梁祖旣平河中追念王氏舊恩辟瓚爲賓佐梁祖卽位歷諸衛大將軍兗華兩鎭節度使開封尹貞明五年代賀瓌統軍駐於河上時李存審築壘於徳勝渡秋八月瓚率汴軍五萬自黎陽渡河將掩擊魏州眀宗出師拒之瓚至頓邱而旋於楊村夾河築壘架浮航自滑饋運相繼瓚嚴於軍法令行禁止然防略應變則非所長十一月瓚率其眾觀兵於戚城明宗以前鋒擊之復獲將李立十二月邏騎報汴之饋糧千計沿河而下可掩而取之莊宗遣徒兵五千設伏以待之使騎軍循河南岸西上俘獲饋役數千瓚結陣河曲以待王師旣而兵合一戰敗之瓚眾走保南城瓚以小舟北渡僅免是日獲馬千餘匹俘斬萬級王師乘勝徇地曹濮梁主以瓚失律令戴思逺代還及王師襲汴時瓊爲開封府尹梁主聞王師將至自登建國門樓日夜垂泣時持國寶謂瓚曰吾終保有此者系卿耳令瓚閱市人散徒登城爲備洎明宗至封邱門瓚開門迎降翼日莊宗禦徳殿瓚與百官待罪及進幣馬詔釋之仍令収梁主屍備槥櫝權厝於佛寺漆首函送於郊社居數日段凝上疏奏梁朝掌事權者趙巖等並助成虐政結怨於人聖政惟新宜誅首惡以謝天下於是張漢傑張漢融張漢倫張希逸趙縠朱珪等並族誅家財籍沒瓚聞諸族當法憂悸失次毎出則與妻子訣別郭崇韜遣人慰譬之詔授宣武軍節度副使知府事檢校太傅如故【歐陽史瓚伏地請死莊宗勞而起之曰朕與卿家世婚姻然人臣各爲主耳復何罪耶因以爲開封尹遷宣武軍節度使】瓚心憂疑成疾十二月卒贈太子太師瓚𨿽爲治嚴肅而慘酷有家世風自歷守藩鎭頗能除盜而明不能照下及尹政京邑委政於愛壻牙將幸廷蔚曲法納賄因緣爲姦初汴人駐軍於河上軍計不足瓚請率汴之富戶出助軍錢賦取不均人靡控防至有雉經者又有富室致賂幸而免率者及明宗卽位素知廷蔚之姦乃勒歸田裏然瓚能優禮搢紳抑挫豪猾故當時士流皆稱仰焉

袁象先宋州下邑人也自稱唐中宗朝中書令南陽郡王恕巳之後曾祖進朝成都少尹梁以象先貴累贈左僕射祖忠義忠武軍節度判官累贈司空父敬初太府卿累贈司徒駙馬都尉敬初娶梁祖之妹初封沛郡太君開平中追封長公主貞明中追封萬安大長公主象先卽梁祖之甥也性寛厚不忤於物防遇亂慨然有憂時之意象先嘗射一水中鳥不中箭落水中下貫雙鯉見者異之梁祖鎭夷門象先起家授銀靑光祿大夫檢校太子賓客兼禦史中丞景福元年自檢校左省常侍遷檢校工部尙書充元從馬軍指揮使兼左靜邊都指揮使幹寧五年再遷檢校右僕射左領軍衛將軍同正充宣武軍內外馬步軍都指揮使光化二年權知宿州軍州事天復元年表授刺史充本州團練使橋鎭遏都知兵馬使防淮冦大至圍迪州城象先殫力禦備時援兵未至頗懷憂沮一日登北城憇息樓堞之上怳然若寤夢人告曰我陳璠也嘗板築是城舊第猶在今爲軍捨可爲我立廟卽助公陰兵象先納之翼日淮冦急攻其壘梯防角進是日州城幾陷頃之有大風雨居民望見城上兵甲無算冦不敢進卽時退去象先方信神鬼之助乃爲之立祠至令里人禱祝不輟三年權知洺州軍州事天祐三年授陳州刺史檢校司空是嵗陳州大水民饑有物生於野形類蒲萄其實可食貧民賴焉梁開平二年授左英武軍使再遷左神武右羽林統軍三年轉右衛上將軍封汝南縣男四年權知宋州畱後到任五月攺天平軍兩使畱後時鄆境再饑戶民流散象先卽開倉賑卹防賴者甚眾五年梁祖北徵以象先爲鎭定東西行營都招討應接副使進封開國伯領兵攻蓚縣不克而還俄奉防自鄆赴闕鄆人遮畱毀石橋而不得進乃自他門而逸尋授左龍武統軍兼得衛親軍都指揮使乾化三年與魏博節度使楊師厚合謀誅朱友珪於洛陽梁末帝卽位以功授檢校太保同平章事遙領洪州節度使行開封尹判在京馬步諸軍進封開國公四年授靑州節度使加檢校太傅未防移鎭宋州加檢校太尉象先在宋凡十年初梁祖領四鎭權兵十萬威震天下闗東藩守皆其將吏方面補授由其保薦四方輿金輦壁駿奔結轍納賂於其庭如是者十餘年寖成風俗藩侯牧守下逮羣吏罕有防白者率皆掊斂剝下以事權門象先恃甥舅之勢所至藩府侵刻誅求尢甚以此家財巨萬莊宗初定河南象先率先入覲輦珍幣數十萬徧賂權貴及劉皇后伶官巷伯居旬日內外翕然稱之初梁將未復官資者凡上章奏姓名而巳郭崇韜奏曰河南徵鎭將吏昭洗之後未有新官每上表章但書名姓未頒綸制必負憂疑卽日復以象先爲宋亳耀輝穎節度使依前檢校太尉平章事仍賜姓名紹安尋令歸鎭明年以郊禮象先復來朝是時制攺宋州宣武軍爲歸徳軍因侍宴莊宗謂象先曰歸徳之名無乃著題否象先拜謝而退卽命歸鎭其年夏以疾卒於理所年六十一冊贈太師周廣順中贈中書令追封是國公象先二子長曰正辭歷衢雄二州刺史次曰周顯徳中終於滄州節度使

張溫字徳潤魏州魏縣人也始仕梁祖爲步直小將攺崇明都校貞明初蔣殷以徐州叛從劉鄩討平之攺左右捉生都指揮使莊宗伐邢臺獲之用爲永淸都歷校武州刺史山後八軍都將從莊宗襲契丹於幽州収新州歷銀槍效義都指揮使再任武州刺史同光初契丹陷嬀儒檀順平薊六州武州獨全攺授蔚州刺史天成初歷振武昭武畱後尋授利州節度使入爲右衛上將軍無防授洋州節度使右龍武統軍攺云州節制淸泰初屯兵鴈門逐契丹出塞移鎭晉州嬰疾而卒詔贈太尉李紹文鄆州人本姓張名從楚少事朱瑄爲帳下瑄敗歸於梁祖爲四鎭牙校累典諸軍天祐八年從王景仁戰敗於柏鄕紹文與別將曹儒収殘眾退保相州王師之攻魏州也紹文率眾自黎陽渡河一時汴人大恐河無舟楫紹文懼爲王師所逼乃剽黎陽臨河內黃至魏州歸於莊宗莊宗嘉納之賜姓名分其兩將三千人爲左右匡霸軍旅仍令紹文曹儒分將之從周徳威討劉守光進檢校司空移將匡衛軍十二年授博州刺史預破劉鄩於故元城歷貝隰代三郡刺史領天雄軍馬步副都將屯於徳勝從閻寶討張文禮爲馬步軍都虞明宗収鄆州以紹文爲右都押牙馬步軍都將從破王彥章於中都同光中歷徐滑二鎭副使知府事三年從郭崇韜討西川爲洋州節度畱後領鎭江軍節度天成初爲武信軍節度使尋卒於鎭

史臣曰昔丁防之事梁祖也功旣隆矣禍將及矣挺身北首故亦冝然食人之祿豈合如是哉閻寶再降於人夫何足貴焉符習雪故主之沈寃享通侯之貴位乃趙之奇士也烏震不憫其親仁斯鮮矣𨿽慕樂羊之迹豈事文侯之宜瓚洎象先而下皆降將也又何足以譏焉

舊五代史卷五十九

舊五代史卷五十九攷證

唐列十一丁防傳梁祖季年猜忌故將功大者多遭族滅會陰有避禍之志案梁祖季年無誅戮大臣之事考朱珍李讜先後爲梁祖所殺丁會蓋鑑於前事也見通鑑考異

閻寶梁祖以寶爲節度使檢校太傅案歐陽史太祖時爲諸軍都虞末帝時以寶爲保義軍節度使與是書詳略先後互異

符習飛痛飲飛原本作飛鷹今攷杜詩痛飲狂歌空度日飛跋扈爲誰雄鷹字疑字之訛今攺

烏震移易州刺史易州歐陽史作冀州

詔贈太傅太傅歐陽作太師

張溫傅案溫於潼闗擒劉知浣見梁紀此不載

舊五代史卷五十九攷證﹤史部﹐正史類﹐舊五代史﹥

欽定四庫全書

舊五代史卷六十

宋門下侍郎參知政事監修國史薛居正等撰

唐書第三十六

列傳十二

李襲吉自言左相林甫之後父圖爲洛陽令因家焉襲吉榦符末應進士舉遇亂避地河中依節度使李都爲擢鹽鐵判官及王重榮代不喜文士時喪亂之後衣冠多逃難汾晉間襲吉訪舊至太原武皇署爲府椽出宰楡杜光啟初武皇遇難上源記室沒焉旣歸鎭辟掌奏者多不如指或有薦襲吉能文召試稱指卽署爲掌書記襲吉博學多通尢諳悉國朝近事爲文精意練實動據典故無所放縱羽檄軍書辭理宏健自武皇上源之難與梁祖不協榦寧末劉仁恭負恩其間論列是非交相聘答者數百篇警防之句播在人口文士稱之三年遷節度副使從討王行瑜拜右諫議大夫及師還渭北武皇不獲入覲爲武皇作違離表中有警句云穴禽有異聽舜樂以猶來天路無梯望堯云而不到昭宗覽之嘉嘆洎襲吉入奏面詔諭之優賜特異【北夢瑣言習吉從李克用至渭南令其入奏帝重其文章授諫議大夫使上事北省以榮之】其年十二月師還太原王珂爲浮梁於夏陽渡襲吉從軍時笮斷航破武皇僅免襲吉墜河得大冰承足沿流七八里還岸而止救之獲免天復中武皇議欲修好於梁命襲吉爲書以貽梁祖書曰一別淸徳十有餘年失意杯盤爭鋒劍防山長水闊難追二國之歡鴈逝魚沈久絕八行之賜比者僕與公實聫宗姓原忝恩知投分深情將期棲托論交馬上薦美朝端傾向仁賢未肯疎闕豈謂運由奇特謗起姦邪毒手尊拳交相於暮夜金戈鐵馬蹂踐於明時狂藥致其失歡陳事止於堪笑今則皆登貴位盡及中年蘧公亦要知非君子何勞用壯今公貴先列辟名過古人合縱連衡本務家邦之計擴地守境要存子孫之基文王貴奔奏之交仲尼譚損益之友僕顧慙虛薄舊忝眷私一言許心萬死不悔壯懷忠力猶勝他人盟於三光願赴湯火公又何必終年立敵懇意相窺徇一時之襟靈取四郊之倦獘今日得其小眾明日下其危墻獘師無遺鏃之憂鄰壤抱剝牀之痛又慮悠悠之黨妄瀆聽聞見僕韜勇枕威戢兵守境不量本末誤致窺覦且僕自壯嵗已前業經陷敵以殺戮爲東作號兼並爲永謀及其首陟師壇躬被公衮天子命我爲羣後明公許我以下交所以斂迹愛人蓄兵務徳収燕薊則還其故將入蒲阪而不負前言況五載休兵三邊校士鐵騎犀甲云屯谷量馬邑兒童皆爲鋭將鷲峯宮闕咸作京坻問年猶少於仁明語地幸依於險阻有何覘覩便誤英聰況僕臨戎握兵粗有操斷屈伸進退久貯心期勝則撫三晉之民敗則徵五部之眾長驅席捲反首提戈但慮隳突中原爲公後患四海羣謗盡歸仁明終不能見僕一夫得僕一馬鋭師儻失則難整齊請防後艱願存前好矧復陰山部落是僕懿親回紇師徒累從外舍文靖求始畢之眾元海徵五部之師寛言虛詞猶或得志今僕散積財而募勇輩輦實貨以誘義戎徵其密親防以美利控跨馬寧有數乎但緣荷位天朝惻心疲瘵峩峩亭障未忍起戎亦望公深識鄙懷洞回英鑑論交釋憾慮禍革心不聽浮譚以傷霸業夫易惟忌滿道貴持盈儻恃勇以喪師如擎盤而失水爲蛇刻鶴幸賜徊翔僕少負褊心天與直气間謀詭論誓不爲之惟將藥石之譚願托金蘭之分儻愚衷未豁彼抱猶迷假令罄三朝之威窮九流之辧遣回肝膈如俟河淸今者執簡吐誠垂願保鑑僕自眷私暌阻翰墨往來或有鄙詞稍侵英徳亦承嘉論每賜罵言敍歡旣罷於尋戈焚謗幸蠲其載筆窮因尙口樂貴和心願袪沈閼之嫌以復塤箎之好今者卜於曩分不欲因人專遣使乎直詣鈴閤古者兵交兩地使在其間致命受辭幸存前志昔賢貴於投分義士難於屈讐若非仰戀恩私安可輕露肝膈淒淒丹慊炳炳血情臨紙向風千萬難述梁祖覽之至毒手尊拳之句怡然謂敬翔曰李公斗絕一隅安得此文士如吾之智算得襲吉之筆才虎傅翼矣又讀至馬邑兒童陰山部落之句梁祖怒謂敬翔日李太原喘喘餘息猶气吞宇宙可詬罵之及翔爲報書詞理非勝由是襲吉之名愈重【通鑑考異引唐末見聞錄載全忠回書云前年洹水曾獲賢郎去年靑山又擒列將蓋梁之書檄皆此類也】自廣明大亂之後諸侯割據方面競延名士以掌書檄是時梁有敬翔燕有馬郁華州有李巨川荊南有鄭準【唐新纂云鄭準士族未第時佐荊門上谷蓮幕飛書走檄不讓古人秉直去邪無慚往哲考準爲成汭書記汭封上谷郡王】鳳翔有王超【北夢瑣言唐末鳳翔判官王超推奉李茂貞挾曹馬之勢牋奏文檄恣意翺翔後爲興元畱後遇害有鳳鳴集二十卷行於世】錢瑭有羅隱魏博有李山甫皆有文稱與襲吉齊名於時襲吉在武皇幕府垂十五年視事之暇惟讀書業文手不釋卷性恬於榮利奬誘後進不以巳能格物參決府事務在公平不交賂遺綽綽有士大夫之風槪焉天祐三年六月以風病卒於太原同光二年追贈禮部尙書王緘幽州劉仁恭故吏也少以刀筆直記室仁恭假以幕職令使鳳翔還經太原屬仁恭阻命武皇畱之緘堅辭復命書詞稍抗武皇怒下獄詰之謝罪聽命乃署爲推官歷掌書記【契丹國志韓延徽傳延徽自契丹奔晉晉王欲置之幕府掌書記王緘嫉之延徽不自安求東歸省母遂復入契丹寓書於晉王敍所以北去之意且曰非不戀英主非不思故鄕所以不畱正懼王緘之讒耳】從莊宗經略山東承制授檢校司空魏博節度副使緘博學善屬文燕薊多文士緘後生未知名及在太原名位驟達燕人馬郁有盛名於鄕裏而緘素以吏職事郁及郁在太原謂緘曰公在此作文士所謂避風之鳥受賜於魯人也每以公宴但呼王緘而巳十年從徵幽州旣獲仁恭父子莊宗命緘爲露布觀其旨趣緘起艸無所辭避義士以此少之胡栁之役緘隨輜重前行歿於亂兵際晚盧質還營莊宗問副使所在曰某醉不之知也旣而緘凶問至莊宗流涕久之得其喪歸葬太原

李敬義本名延古太尉衛公徳裕之孫初隨父煒貶連州遇赦得還嘗從事浙東自言遇涿道士謂之曰子方厄運不宜仕進敬義悚然對曰吾終老賤哉啄曰自此四十三年必遇聖王大任子其志之敬義以爲然乃無心仕宦退歸洛南平泉舊業爲河南尹張全義所知嵗時給遺特厚出入其門欲署幕職堅辭不就初徳裕之爲將相也大有勲於王室出藩入輔綿歷累朝及畱守洛陽有終焉之志於平泉置別墅采天下奇花異竹珍木怪石爲園池之玩自爲家戒序錄志其艸木之得處刋於石云移吾片石折樹一枝非子孫也洎巢蔡之亂洛都灰燼全義披榛而創都邑李氏花木多爲都下移掘樵人鬻賣園亭掃地矣有醒酒石徳裕醉卽踞之最保惜者光化初中使有監全義軍得此石置於家園敬義知之泣謂全義曰平泉別業吾祖戒約甚嚴子孫不肖動違先防因托全義請石於監軍他日宴防全義謂監軍曰李員外泣告言內侍得衛公醒酒石其祖戒堪哀內侍能回違否監軍忿然厲聲曰黃巢敗後誰家園池完復豈獨平泉有石哉全義始受黃巢僞命以爲詬巳大怒曰吾今爲唐臣非巢賊也卽署奏笞斃之昭宗遷都洛陽以敬義爲司勲員外郎栁璨之陷裴趙諸族希梁祖防奏云近年浮薄相扇趨競成風乃有臥邀軒冕視王爵如土梗者司空圖李敬義三度除官養望不至咸宜屏黜以勸事君者翌日詔曰司勲員外郎李延古世荷國防兩業相位幸從筮仕累忝寵榮多歷嵗時不趨班列而自遷都卜洛紀律載張去明庭而非遙處別墅而無懼罔思報效姑務便安爲臣之節如斯貽厥之謀何在須加懲責以肅朝倫九寺勾稽尙謂寛典可責授衛尉寺主簿司空圖亦追停前詔任從閒適圖唐史有傳【舊唐書哀帝紀六月戊申勅前司勲員外郎賜緋魚袋李延古責授衛尉寺主簿九月壬寅勅前大中大夫尙書兵部侍郎賜紫金魚袋司空圖放選中條山蓋延古與司空圖同時被劾其降勅則有先後也】時全義旣不能庇防乃密托楊師厚令敬義潛往依之因挈族客居衛州者累年師厚給遺周厚十二年莊宗定河朔史建瑭収新鄕敬義謁見是嵗上遣使迎至魏州署北京畱守判官承制拜工部尙書奉使王鎔敬義以逺祖趙郡見鎔展維山之敬鎔遣判官李翥送贊皇集三卷令謁前代碑壠使還歸職太原監軍張承業尢不悅本朝宰輔子孫待敬義甚薄或面折於公宴或指言徳裕過惡敬義不得志郁憤而卒同光二年贈右僕射【五代史闕文司空圖字表聖自言泗州人少有俊才咸通中一舉登進士第惟好爲文躁於進取頗自矜伐端士鄙之初從事使府眾登朝驟歷淸要巢賊之亂車駕播遷圖有先人舊業在中條山極林泉之美圖自禮部員外郎因避地馬日以詩酒自娯屬天下板蕩士多往依之互相推奬由是聲名借甚昭宗反正以戶部侍郎徵至京師圖旣負才慢世謂巳當爲宰輔時要惡之稍抑其鋭圖憤憤謝病復歸中條與人書疏不名官位但稱知非子又稱耐辱居士其所居曰禎貽谿谿上結茅屋命曰休休亭常自爲記云臣謹案圖河中虞卿人少有文彩未爲鄕裏所稱會王疑自尙書郎出爲絳州刺史圖以文謁之大爲凝所賞嘆由是知名未幾疑入知制誥遷中書舍人知貢舉擢圖上第頃之凝出爲宣州觀察使辟圖爲從事旣渡冮禦史府奏圖監察下詔迫之圖感知已之恩不忍輕離幕府滿百日不赴闗爲臺司所劾遂以本官分司久之徴拜禮部員外郎俄知制誥故集中有文曰戀恩稽命防系洛師於今十年方忝綸閣此豈躁於進取者耶舊史不詳一至於此圖見唐政多僻中官用事知天下必亂卽棄官歸中條山尋以中書舍人徵又拜禮戶部侍郎皆不起及昭宗播遷華下圖以密邇乘輿卽時奔問復辭還山故詩曰多病形容五十年誰憐借笏趂朝參此豈有意於相位耶河中節度使王重榮請圖撰碑得絹數千匹圖致於虞鄕市心恣鄕人所取一日而盡是時盜賊充斥獨不入王官谷河中士人依圖避難全者甚眾昭宗東遷又以兵部侍郎召至洛下爲栁璨所阻一謝而退梁祖受禪以禮部尙書徴辭以老疾卒時年八十餘臣又案梁室大臣如敬翔李振杜曉楊涉等皆唐朝舊族本當忠義立身重侯累將三百餘年一旦委質朱梁其甚者贊成弒逆惟圖以淸直避世終身不事梁祖故梁史揭圖小瑕以冺大節者良有以也】

盧汝弼【宣和書譜汝弼字子詰祖綸唐貞元中有詩名父簡求爲河東節度使汝弼少力學不喜爲世冑篤志科舉登進士第文彩秀麗一時士大夫稱之】唐昭宗景福中擢進士第歷臺省昭宗自秦遷洛時爲祠部郎中知制誥時梁祖淩弱唐室殄滅衣冠懼禍渡河由上黨歸於晉陽初武皇平王行瑜天子許承制授將吏官秩是時藩侯倔彊者多僞行墨制武皇恥而不行長吏皆表授及莊宗嗣晉王位承制置吏又得汝弼有若符契由是除補之命皆出汝弼之手旣而畿內官吏考課議擬奔走盈門頗以賄賂聞士論少之洎帝平定趙魏汝弼每請謁迎勞必陳說天命顒俟中興帝亦以宰輔期之建國前卒於晉【宣和書譜贈兵部尙書】

李徳休字表逸趙郡贊皇人也祖絳山南西道節度使唐史有父璋宣州觀察使徳休登進士第歷鹽鐵官渭南尉右補闕侍禦史天祐初兩京喪亂乃寓迹河朔定州節度使王處直辟爲從事莊宗卽位於魏州徵爲禦史中丞轉兵部吏部侍郎權知左丞以禮部尙書致仕卒時年七十四贈太子少保

蘇循父特陳州刺史循咸通中登進士第累歷臺閣昭宗朝再至禮部尙書循性阿諛善承順茍容以希進取昭宗自遷洛之後梁祖凶勢日滋唐室舊臣陰懷主辱之憤名族之冑往往有違禍不仕者惟循希防附防及梁祖失律於淮南西屯於壽春要少帝欲授九錫朝臣或議是非循揚言云梁王功業顯大歷數有歸朝廷速宜揖讓當時朝士畏梁祖如虎罔敢違其言者明年梁祖逼禪循爲冊禮副使梁祖旣受命宴於徳殿舉酒曰朕夾輔日淺代徳未隆置朕及此者羣公推崇之意也楊涉張文蔚慚懼失對致謝而已循與張禕薛貽矩因盛陳梁祖之徳業應天順人之美循自以奉冊之勞旦夕望居宰輔而敬翔惡其爲人謂梁祖曰聖祚惟新宜選端士以鎭風俗如循等輩俱無士行實唐家之防梟當今之狐魅彼專賣國以取利不可立惟新之朝初循子楷幹寧二年登進士第中使有奏禦者云今年進士二十餘人僥幸者半物論以爲不可昭宗命學士陸扆馮渥重試於云韶殿及格者一十四人詔云蘇楷盧賡等四人詩句最畀蕪累頗甚曾無學業敢竊科名凂我至公難從濫進宜副所司落下不得再赴舉塲楷以此慙恨長幸國家之災昭宗遇弒輝王嗣位國命出於朱氏楷始得爲起居郎栁璨陷害朝臣衣冠惕息無敢言者初梁祖欲以張廷範爲太常卿裴樞以爲不可栁璨懼梁祖之毒乃歸過於樞故裴趙罹白馬之禍楷因附璨復依廷範時有司初定昭宗諡號楷謂廷範曰諡者所以表行實前有司之諡先帝爲昭宗所謂名實不副司空爲樂卿余忝史職典章有失安得不言乃上疏曰帝王禦宇察理亂以審污隆祀享配天資諡號以定升降故臣下君上皆不得而私也先帝睿哲居尊恭儉垂化其於善美孰敢蔽虧然而否運莫興至理猶郁遂致四方多事萬乘播遷始則宦監凶狂受幽辱於東內終則嬪嬙悖亂罹夭閼於中闈其於易名宜循考行有司先定尊諡曰聖穆景文孝皇帝廟號昭宗敢言溢美似異直書今郊禋有日祫祭惟時將期允愜列聖之心更在詳議新廟之稱庶使葉先朝罪巳之徳表聖上無私之明【舊唐書云蘇楷目不知書僅能執筆其文羅衮作也】太常卿張廷範奏議曰昭宗初實彰於聖徳後漸減於休明致季述幽辱於前茂貞刼幸於後𨿽數拘厄運亦道失始終違陵寢於西京徙兆民於東洛軔輦輅未逾於寒署行大事俄起於宮闈謹聞執事堅固之謂恭亂而不損之謂靈武而不遂之謂莊在國逢難之謂閔因事有功之謂襄今請攺諡曰恭靈莊閔皇帝廟號襄宗輝王答詔曰勉依所奏哀咽良深楷附會幸災也如是及梁祖卽位於汴楷自以遭遇千載之時敬翔深鄙其行尋有詔云蘇楷髙貽休蕭聞禮等人才寢陋不可塵穢班行並勒歸田裏循楷旣失所望懼以前過獲罪乃退歸河中依朱友謙莊宗將卽位於魏州時百家多缺乃求訪本朝衣冠友謙令赴行臺時張承業未欲莊宗卽尊位諸將賔僚無敢贊成者及循至入衙城見府廨卽拜謂之拜殿時將吏未行蹈舞禮及循朝謁卽呼萬嵗舞抃泣而稱臣莊宗大悅翼日又獻大筆三十管曰畫日筆莊宗益喜承業聞之怒防盧汝弼卒卽令循守本官代爲副使明年春循因食蜜雪傷寒而卒同光二年贈左僕射以楷爲員外郎天成中累歷使幕防執政欲糾其駮諡之罪竟以憂慚而卒

史臣曰昔武皇之樹霸基莊宗之開帝業皆旁求多士用佐丕圖故數君子者或以書檄敏才或以縉紳舊族咸登貴仕諒亦宜哉惟蘇循贊梁祖之彊禪蘇楷駮昭宗之舊諡士風臣節豈若是斯蓋文苑之豺狼儒林之荊棘也

舊五代史卷六十

舊五代史卷六十攷證

唐列傳十二李襲吉傳李襲吉北夢瑣言作李習吉榦符末應進士舉案唐新纂作應廣文舉不第出宰楡杜案北夢瑣言作攝楡次令

李敬義傳移吾片石案原本脫移字今據冊府元龜增入

李徳休傳徳休原本作徳林今案其字表逸林字疑休字之訛今攺

舊五代史卷六十攷證

欽定四庫全書

舊五代史卷六十一

宋門下侍郎參知政事監修國史薛居正等撰

唐書第三十七

列十三

安金全代北人世爲邊將少驍果便騎射武皇時爲騎將屢從徵討莊宗之救潞州及平河朔皆有戰功累爲刺史以老病退居太原天祐中汴將王檀率師三萬乘莊宗在鄴來襲並州時城無備兵敵軍奄至監軍張承業大恐計無所出閱諸司丁匠登陴禦捍外攻甚急金全遽出謂承業曰老夫退居抱病不任軍事然吾王家屬在此王業本根之地如一旦爲敵所有大事去矣請以庫甲見授爲公備冦承業卽時授之金全被甲跨馬召率子弟及退閒諸將得數百人夜出北門擊賊於羊馬城內梁人驚潰由是退卻俄而石君立自潞州至汴軍退走微金全之奮命城幾危矣莊宗性矜伐凡大將立功不行賞故金全終莊宗世名位不進明宗與之有舊及登極授金全同平章事充振武軍節度使在任二年治民爲政非所長詔赴闕俄而病卒廢朝二日初南北對壘汴之遊騎每出必爲金全所獲故梁之偵邏者咸懼目之爲安五道蓋比將爲五道之名也子審琦等皆位至方鎭別有

審通金全之猶子也幼事莊宗累有戰功轉先鋒指揮使同光初爲北京右廂馬軍都指揮使屯奉化軍四年春赴明宗急詔軍趨夷門爲前鋒天成初授單州刺史攺齊州防禦使兼諸道先鋒馬軍都指揮使奉詔北徵從房知溫營於盧臺會龍晊部下兵亂審通脫身酒筵奪船以濟促騎士介馬及亂兵南行盡戮之以功授檢校太傅滄州節度使圍王都於中山躬冒矢石爲飛石所中而卒贈太尉

安元信字子言代北人父順琳爲降野軍使元信以將家子便騎射幼事武皇從平巢蔡光啟中吐渾赫連鐸冦雲中武皇使元信拒之元信兵敗於居庸闗武皇性嚴急元信不敢還遂奔定州王處存待之甚厚用爲突騎都校幹寧中處存子郜嗣位時梁軍攻河朔三鎭奔命不暇梁將張存敬軍奄至城下旣無宿備郜懼挈其族奔太原元信從之武皇待之如初用爲鐵林軍使梁將氏叔琮之攻河東也別將葛從周自馬嶺入元信伏於楡次挫其前鋒梁將李思安之攻上黨也王師將壁髙河爲梁軍所逼別將秦武者尢爲難敵元信與鬭斃之繇是梁軍解去城壘得立武皇賜所乘馬及細鎧仗遷突陣都將莊宗嗣晉王位元信從救上黨破夾寨復澤潞以功授檢校司空遼州刺史賜玉鞭名馬柏鄕之役日晚戰酣元信重傷莊宗自臨傅藥其年攺檢校司徒武州刺史充內衙副都指揮使山北諸州都團練副使從莊宗定魏博移爲博州刺史與梁對壘得勝渡元信爲右廂排陣使未幾爲大同軍節度使莊宗平定河南移授橫海軍節度使時契丹犯邊元信與霍彥威從明宗屯常山元信恃功每對明宗以成敗勇怯戲侮彥威彥威不敢答明宗曰成由天地不由於人當氏叔琮圍太原公有何勇今國家運興致我等富貴乃起謝元信不復以彥威爲戲明宗卽位以元信嘗爲內衛都校尢厚待之加同中書門下平章事明年移鎭徐州王師之討髙季興襄帥劉訓逗撓軍期移授元信山南東道節度使以代訓嵗余攺歸徳軍節度使就加兼侍中明宗不豫求入末帝卽位授潞州節度使加檢校太尉淸泰三年二月以疾卒於鎭時年七十四贈太師晉髙祖卽位以元信宿望令禮官定諡曰忠懿有子六人長曰友權歷諸衛大將軍次曰友親仕皇朝爲滁州刺史卒於任

安重霸云州人也性狡譎多智算初自代北與明宗俱事武皇因負罪奔梁在梁復以罪奔蜀蜀以蕃人善騎射因爲親將蜀後主王衍幼年襲位其政多僻宦官王承休居中用事與成都尹韓昭內外相結專采擇聲色以固寵幸武皇宿將居常切齒重霸諂事承休特見委信梁末岐下削弱蜀人獨取秦成階等州重霸說承休求鎭秦州仍於軍中選山東驍果得數千人號龍武都以承休爲軍帥重霸副馬俱在天水歲餘承休欲求旄鉞乃以隴西花木入獻又秦州山水之美人物之盛請後主臨幸而韓昭贊成之【太平廣記引王氏見聞錄云承休請從諸軍揀選官健得驍男數千號龍武軍承休自爲統帥並特加衣糧日有優給因乞秦州節度使且云願與陛下於秦州采掇美麗且說秦州風土多出國色請仍幸天水少主甚悅卽遣仗節赴鎭應所選龍武精鋭並克衙隊從行】同光二年十月蜀主率眾數萬由劍閣將出興鳳以遊秦州至興州遇魏王繼岌軍至狼狽而旋承休遽聞東師入討大恐計無從出問計於重霸曰開府何患蜀中精兵不下十萬咫尺之險安有不濟縱東軍盡如狼虎豈能入劍門然國家有患開府特受主知不得失於奔赴此州制置事定無虞得失重霸願從開府赴闕承休素信以爲忠赤重霸出秦州金帛以賂羣羌買由州山路歸蜀承休擁龍武軍及招置僅萬人從行令重霸權握部署州人祖送秦州軍亦列部隊承休登乘重霸馬前辭曰國家費盡事力收獲隴西若從開府南行隴州卽時疏失請閬府自行重霸且爲國守藩承休旣去重霸在秦州聞明宗起河北卽時遣使以秦成等州來降天成初用爲閬州團練使未幾召還爲左衛大將軍常以姦佞揣人主意明宗尢愛之長興末明宗謂侍臣曰安重霸朕之故人以秦州歸國其功不細酬以團練防禦恐非懷來之道範延光曰將校內有自河東河北從陛下龍飛故人尙有未及團防者今若遽授重霸方鎭恐爲人竊議明宗不悅未幾竟以同州節鉞授之淸泰初移授西京畱守京兆尹先是秦雍之間令長設酒食私丐於部民者俗謂之蒜及重霸之鎭長安亦爲之故秦人目重霸爲蒜老其年冬攺云州節度居無何以病求代時家寄上黨及歸而卒重霸善悅人好賂遺時人目之爲俊弟重進尢凶惡事莊宗以試劍殺人奔淮南【玉堂間話安重進性凶險莊宗潛龍時爲小校常佩劍列於翊衛后攜劍南馳投於梁主梁主壯之俾淮之鎭戍復以射殺掌庾吏逃竄江湖淮帥得之擢爲禆將】重霸在蜀聞之蜀主取之於吳用爲禆將隨重霸爲龍武小將戍長道又殺人奔歸洛陽【太平廣記蜀破重進東歸明宗補爲諸州馬步軍都指揮使後有過鞭背卒】重霸之子曰懷浦晉天福中爲禁軍指揮使契丹冦澶州以臨陣忸怩爲景延廣所誅

劉訓字遵範隰州永和人也出身行間初事武皇爲馬軍隊長漸至散將屬河中王氏昆仲有尋戈之役訓從史儼攻陜州武皇討王行瑜以訓爲前鋒後隸河中爲隰州防禦都將居無何殺陜州刺史以郡歸莊宗歷州刺史同光初拜左監衛大將軍三年授襄州節度使四年四月洛陽有變訓以私忿害節度副使胡裝族其家聞者寃之天成中荊南髙季興叛詔訓爲南面行營招討使知荊南行府事是時湖南馬殷請以舟師防及王師至荊渚殷軍方到嶽州仍意於訓許助軍儲弓甲之類久之略無至者【通鑑劉訓至荊南楚王殷遣都指揮使許徳勲等將水軍屯嶽州髙季興堅壁不戰求救於吳吳人遣水軍救之】荊渚地气畀濕漸及霖潦糧運不繼人多疾疫訓本無將略人鹹苦之及孔循至得襄之小校獻竹龍之術及造竹龍二道於城下竟無所濟遂罷兵令將士散略民而回詔訓赴闕尋責授檀州刺史續勅濮州安置未防起爲龍武大將軍尋授建雄軍節度使移鎭延平卒贈太尉

張敬詢勝州金河縣人世爲振武軍牙校祖仲阮歷勝州刺史父漢環事武皇爲牙將敬詢當武皇時専掌甲坊十五年以稱職聞復以女爲武皇子存霸妻益見親信莊宗卽位以爲沁州刺史秩滿復用爲甲坊使莊宗經略山東敬詢從軍歷博澤慈隰四州刺史同光末授耀州團練使郭崇韜之徵蜀也以敬詢善督租賦乃表爲利州畱後明宗卽位正授昭武軍節度使天成二年詔還京師復授大同節度使至鎭招撫室韋萬餘帳四年徵爲左驍衛上將軍明年授滑州節度使以河水連年溢堤乃自酸棗縣界至濮州廣隄防一丈五尺東西二百里民甚賴之三年秩滿歸京卒輟視朝一日劉彥琮字比徳雲中人也事武皇累從徵役先是絳州刺史王瓘叛武皇言於彥琮意欲致之無幾從略於汾晉之郊彥琮奔絳瓘以爲附巳待之甚厚因命爲騎將防瓘出獵於馳驅之際彥琮刃瓘之首來獻武皇甚奇之從莊宗解上黨之圍同光初稍遷至鐵林指揮使磁州刺史後明宗赴難京師授華州畱後尋正授節旄天成三年攺左武衛上將軍未幾攺陜州節度使尋移鎭邠州卒於鎭時年六十四贈太傅

袁建丰武皇破巢時得於華陰年方九嵗愛其精神爽俊俾收養之漸長列於左右復習騎射補鐵林都虞從破邠州王行瑜以功遷左親騎軍使轉突騎指揮使從莊宗解圍上黨破柏鄕陣累功遷右僕射左廂馬軍指揮使明宗爲內衙指揮使建丰爲副北討劉守光常身先士伍轉都敎練使權蕃漢副總管莊宗入鄴以心腹幹能選爲魏府都巡檢使劉鄩下衛磁洺三郡有功加檢校司空授洺州刺史於臨洺西敗梁將王遷數千人生獲將領七十餘人俄拜相州刺史徵赴河上豫戰於胡栁陂建丰嶺相州軍士行營在外委州事於小人失於撫馭指揮使孟守謙據城以叛建丰引兵討平之攺隰州刺史染風痺於任明宗嗣位念及平昔副貳之舊詔赴洛下親幸其第撫問隆厚加檢校太傅遙授鎭南節度使俾請俸自給後卒於洛陽年五十六廢朝一日贈太尉子可鈞仕皇朝位至諸衛大將軍

西方鄴定州滿城人也父再遇爲州軍校鄴居軍中以勇力聞年二十南渡河遊梁不見用復歸莊宗以爲孝義軍指揮使累從徵伐皆有功同光中爲曹州刺史命以州兵屯汴州明宗由魏州南渡河時莊宗東幸汴州汴州節度使孔循隱懷二志使北門迎明宗西門迎莊宗凡供帳委積悉如一曰先至者入之鄴因責循曰主上破梁室於公有不殺之防柰何欲納總管循不答鄴度循不可理爭以石敬瑭之妻明宗女也時方在汴欲先殺之以堅人心循知其謀取之藏其家鄴無如之何乃將麾下兵五百騎西迎莊宗見於汜水鳴咽泣下莊宗亦爲之噓唏使以兵爲先鋒莊宗還洛陽遇弒明宗入洛鄴請死於馬前明宗嘉嘆久之明年荊南髙季興叛明宗遣襄州節度使劉訓等招討而以東川董璋爲西南招討使乃拜鄴夔州刺史副璋以兵出三峽巳而訓等無功見黜諸將皆罷璋木嘗出兵惟鄴獨取夔忠萬三州乃以夔州爲寧江軍拜鄴爲節度使已而又取歸州數敗季興之兵鄴武人所爲多不中法度判官譚善達數以諫鄴鄴怒遣人告善達受人金下獄善達素剛辭益不遜遂死於獄中鄴病見善達爲崇卒於鎭張遵誨魏州人也父爲宗城令羅紹威役衙軍之嵗爲梁軍所害遵誨奔太原武皇以爲牙門將莊宗定山東遵誨以典客從歷幽鎭二府馬步都虞同光中爲金吾大將軍明宗卽位任圜保薦授西都副畱守知畱守事京兆尹天成四年入爲客省使守衛尉卿及將有事於南郊爲修儀仗法物使初遵誨自以歷位尹正與安重誨素亦相欵衷心有望於節鉞及郊禋畢止爲絳州刺史鬱鬱不樂離京之日白衣乘馬於隼旟之下至郡無疾翌日而卒

孫璋齊州歷城人出身行間隸梁將楊師厚麾下稍補奉化軍使莊宗入鄴累遷澶州都指揮使明宗鎭常山權爲禆校鄴兵之變從明宗赴難京師天成初歷趙登二州刺史齊州防禦使王都之據中山璋爲定州行營都虞賊平加檢校太保長興初授鄜州節度使罷鎭卒於洛陽年六十一贈太尉

史臣曰夫天地斯晦則帝王於是龍飛雲雷搆屯則王侯以之蟬蛻良以適遭亂世得奮雄圖故金全而下咸以軍旅之功坐登藩閫之位垂名簡冊亦可貴焉惟重霸以姦險而仗旄鉞蓋非數子之儔也

舊五代史卷六十一

舊五代史卷六十一攷證

唐列十三安金全傳莊宗性矜伐凡大將立功不時行賞故金全名位不進案遼史金全以幽州戰敗故退廢不用與是書異

安元信案五代時唐晉俱有安元信是書並爲立今附識於此

安重霸蜀主率眾數萬由劍閣將出興鳳以遊秦州至興州遇魏王繼岌軍至狼狽而走案九國誌作王衍將之秦州以王宗弼力諫而止與是書異

袁建丰轉突騎指揮使突騎歐陽史作突陣指揮使孟守謙據城以叛孟守謙歐陽史作孟謙加檢校太傅太傅歐陽史作太尉

西方鄴父再遇爲州軍校案歐陽史作汴州軍校疑原本脫汴字

巳而又取歸州案通鑑不載取歸州事歐陽史與薛史同近人撰十國春秋者謂他書不載取歸州之事疑歐陽史有誤蓋薛史世久失十國春秋所引悉本通鑑考異殊不知歐陽史西方鄴本於薛史有可徵信也

舊五代史卷六十一攷證

欽定四庫全書

舊五代史卷六十二

宋門下侍郎參知政事監修國史薛居正等撰

唐書第三十八

列十四

孟方立【歐陽史云邢州人通鑑云汧州人】中和二年爲澤州天井闗戍將時黃巢犯闗輔州郡易帥有同博奕先是沈詢髙湜相繼爲昭義節度怠於軍政及有歸秦劉廣之亂方立見潞帥交代之際乘其無備率戍兵徑入潞州自稱畱後以邢爲府以審誨知潞州【案此二句上下有脫文今無可復考】六月李存孝下洺磁兩郡方立遣馬漑袁奉韜盡率其眾逆戰於琉璃陂存孝擊之盡殪生獲馬漑奉韜初方立性苛急恩不逮下攻圍累旬夜自巡城慰諭守陴者皆倨方立知其不可用乃飲酖而卒其従弟洺州刺史遷素得士心眾乃推爲立後求援於汴時梁祖方攻時溥援兵不出【通鑑云全忠遣大將王防裕將精甲數百間道入邢州共守】大順元年遷執王防裕等乞降武皇令安金俊代之【案孟方立原本闕佚考新唐書列云孟方立邢州人始爲澤州天井戍將稍遷遊奕使中和元年昭義節度使髙鄩擊黃巢戰石橋不勝保華州爲禆將成鄰所殺還據潞州眾怒方立率兵攻鄰斬之自稱畱後擅裂邢磁洺爲鎭治邢爲府號昭義軍潞人請監軍使吳全朂知兵馬畱後時王鐸領諸道行營都統以潞未定墨制假方立檢校左散騎常侍兼禦史大夫知邢州事方立不受囚全朂以書請鐸願得儒臣守潞鐸使參謀中書舍人鄭昌圖知昭義畱後欲遂爲帥僖宗自用舊宰相王徽領節度時天子在西河闗云擾方立擅地而李克用窺潞州徽度朝廷未能制乃固讓昌圖昌圖治不三月輒去方立更表李殷鋭爲刺史謂潞險而人悍數賊大帥爲亂欲銷懦之乃徙治龍岡州豪傑重遷有懟言會克用爲河東節度使昭義監軍祁審誨乞師求復昭義軍克用遣賀公雅李筠安金俊三部將擊潞州爲方立所破又使李克修攻取之殺殷鋭遂並潞州表克修爲節度畱後初昭義有潞邢洺磁四州至是方立自以山東三州爲昭義朝廷亦命克修以潞州舊軍畀之昭義有兩節自此始克修字崇逺克用従父弟精馳射常従徵伐自左營軍使擢畱後進檢校司空方立倚朱全忠爲助故克用擊邢洺磁無虛嵗地爲鬭塲人不能稼光啟二年克修擊邢州取故鎭進攻武安方立將呂臻馬爽戰焦岡爲克修所破斬首萬級執臻等拔武安臨洺邯鄲沙河克用以安金俊爲邢州刺史招撫之方立匄兵於王鎔鎔以兵三萬赴之克修還後二年方立督部將奚忠信兵三萬攻遼州以金啖赫連鐸與連和防契丹攻鐸師失期忠信三分其兵鼔而行克用伏兵於險忠信前軍沒旣戰大敗執忠信餘眾走脫歸者才十二龍紀元年克用使李罕之李存孝擊邢攻磁洺方立戰琉璃陂大敗禽其二將被斧鑽徇邢壘呼曰孟公速降有能斬其首者假三州節度使方立力屈又屬州殘墮人心恐性剛急待下少恩夜自行陴兵皆倨告勞自顧不可復振乃還飲酖自殺従弟遷素得士心眾推爲節度畱後請援於全忠全忠方攻時漙不卽至命王防裕以精甲數百赴之假道羅信不許乃趨間入邢州大順元年存孝復攻邢遷挈邢洺磁三州降執王防裕三百人獻之遂遷太原表安金俊爲邢洛磁團練使以遷爲汾州刺史歐陽史雲天復元年梁遣氏叔琮攻晉出天井闗遷開門降爲梁兵鄕道以攻太原不克叔琮軍還過潞以遷歸於梁梁太祖惡其反覆殺之】

張文禮燕人也初爲劉仁恭裨將性凶險多姦謀辭气庸下與人交言癖於不遜自少及長専蓄異謀及従劉守文之滄州委將偏師守文省父燕薊據城爲亂及敗奔於王鎔察鎔不親政事遂曲事當權者以求達每對鎔自言有將才孫吳韓白莫己若也鎔賞其言給遺甚厚因錄爲義男賜姓名徳明由是每令將兵自柏鄕戰勝之後常従莊宗行營素不知書亦無方略惟於懦兵之中萋菲上將言甲不知進退乙不識軍機以此軍人推爲良將初梁將楊師厚在魏州文禮領趙兵三萬夜掠經宗因侵貝郡師厚先率步騎數千人設伏於唐店文禮大掠而旋士皆捲甲束兵夜凱歌行至唐店師厚伏兵四面圍合殺戮殆盡文禮單騎僅免自爾猶對諸將大言或讓之曰唐店之功不須多伐文禮大慙在鎭州旣久見其政荒人僻嘗蓄異圖酒酣之後對左右每泄惡言聞者莫不寒心惟王鎔略無猜間漸爲腹心乃以符習代其行營以文禮爲防城使自此専伺間隙及鎔殺李規委政於其子昭祚性偪戾未識人間情僞素養名持重坐作貴人旣事權在於朝夕欲代其父向來附勢之徒無不族滅初李規李藹持權用事樹立親舊分董要職故姦宄之心不能揺動文禮頗深畏憚及規見殺其部下五百人懼罪將欲奔竄聚泣偶語未有所之文禮因其離心密以姦辭激之曰令公命我盡坑爾曹我念爾十餘年荷戈隨我爲家爲國我若不卽殺汝則得罪於令公我若不言又負爾輩眾軍皆泣是夜作亂殺王鎔父子舉族灰滅惟畱王昭祚妻朱氏通梁人尋間道告於梁曰王氏喪於亂軍普寧公主無恙文禮狗賊帥張友順所請因爲畱後於潭城視事以事上聞兼要節旄尋亦奉牋勸進莊宗姑示含容乃可其請文禮比廝役小人驟居人上行步動息皆不自安出則千餘人露刃相隨日殺不辜道路以目常慮我師問罪姦心百端南通朱氏北結契丹往往擒獲其使莊宗遣人送還文禮由是愈恐是嵗八月莊宗遣閻寶史建瑭及趙將符習等率王鎔本軍進討師興文禮病疽腹及聞史建瑭攻下趙州驚悸而卒其子處瑾處球祕不發喪軍府內外皆不知之每日於寢宮問安處瑾與其腹心韓正時參決大事同謀姦惡初文禮疽未發時舉家咸見鬼物昏瞑之後或歌或哭又野河色變如血遊魚多死浮於水上識者知其必敗十九年三月閻寶爲處瑾所敗莊宗以李嗣昭代之四月嗣昭爲流矢所中尋卒於師命李存進繼之存進亦以戰歿乃以符存審爲北面招討使攻鎭州是時處瑾危蹙日甚昭義軍節度判官任圜馳至城下諭以禍福處瑾登陴以誠告乃遣牙將張彭送欵於行臺俄而符存審師至城下是夜趙將李再丰之子衝投縋以接王師故諸軍登城遲明畢入獲處瑾處球處琪並其母及同惡人等皆折足送行臺鎭人請醢而食之又發文禮之屍磔之於市董璋本梁之驍將也防與髙季興孔循俱事豪士李七郎爲童僕李初名讓常以厚賄奉梁祖梁祖寵之因畜爲假子賜姓朱名友讓璋旣壯得於梁祖帳下後以軍功遷爲列校梁龍徳末潞州李繼韜送款於梁時潞將裴約方領兵戍澤州不徇繼韜之命據城以自固梁末帝遣璋攻陷澤州遂授澤州刺史是嵗莊宗入汴璋來朝莊宗素聞其名優以待之尋令卻赴舊任嵗余代歸時郭崇韜當國待璋尢厚同光三年夏命爲邠州畱後三年秋正授旄鉞九月大舉伐蜀以璋爲行營右廂馬步都虞時郭崇韜爲招討使凡有軍機皆召璋參決是冬蜀平以璋爲劍南東川節度副大使知節度事天成初加檢校太傅二年加同平章事是時安重誨當國采人邪謀言孟知祥必不爲國家使惟董璋性忠義可恃寵任令圖知祥又璋之子光業爲宮苑使在朝結托勢援爭言璋之善知祥之惡恩寵旣優故璋益恣其暴戾初奉使東川者皆言璋不恭於朝廷四年夏時明宗將議郊天遣客省使李仁矩賫詔示諭兩川又遣安重誨馳書於璋以徴貢奉約以五十萬爲數旣而璋訴以地狹民貧許貢十萬而已翼日璋於衙署設宴以召仁矩日旣中而不至璋使人偵之仁矩方擁倡婦與賓友酣飲於驛亭璋大怒遽領數百人執持戈防驟入驛中令洞開其門仁矩惶駭走入閣中良久引出璋坐立仁矩於階下防手罵曰當我作魏博都監爾爲通引小將其時去就已有等威今日我爲藩侯爾銜君命宿張筵席比爲史臣何敢至午不來自共風塵耽酗豈於王事如此不恭秖如西川解斬客省使李嚴謂我不能斬公耶因目肘腋欲令執拽仁矩仁矩涕涙拜告僅而獲免璋乃馳騎入衙竟徹饌而不召洎仁矩復命益言璋不法未防重誨奏以仁矩爲閬州團練使尋升爲節鎭長興元年夏明宗以郊禋禮畢加璋檢校太尉時兩川刺史嘗以兵爲牙軍小郡不下五百人璋已疑間及聞除仁矩鎭閬州璋由是謀反乃決仍先與其子光業書曰朝廷割吾支郡爲節制屯兵三千是殺我必矣爾見樞要道吾言如朝廷更發一騎入斜谷則吾必反與汝訣矣光業以書呈樞密承防李防徽防朝廷再發中使荀咸乂將兵赴閬州光業謂防徽曰咸乂未至吾父必反吾身不足惜慮勞朝廷徴發請停咸乂之行吾父必保常日重誨不従咸乂未至璋已擅追綿州刺史武防裕囚於衙署防裕安重誨之心腹也故先囚之五月璋檄於利閬遂等州責以間諜朝廷尋率其兵陷閬州擒節度使李仁矩軍校姚洪等害之先是璋欲謀叛先遣使持厚幣於孟知祥求爲婚家且言爲朝廷猜忌將有替移去則喪家住亦致討地狹兵少獨力不任願以小兒結婚愛女時知祥亦貳於朝廷因許以爲援旣而知祥出師以圍遂州故璋攻閬州得恣其毒焉其年秋詔削奪璋在身官爵命天雄軍節度使石敬瑭爲東川行營詔討使率師以討之璋之子宮苑使光業並其族並斬於洛陽及石敬瑭率師進討以糧運不接班師明宗方務懷柔乃放西川進奏官蘓願東川軍將劉澄各歸本道別無詔防秖云兩務求安時孟知祥其骨月在京師者俱無恙焉因遣使報璋欲連表稱謝璋怒曰西川存得弟侄遂欲再通朝廷璋之兒孫已入黃泉何謝之有自是璋疑知祥背已始搆隙矣三年四月璋率所部兵萬餘人以襲知祥【九國誌趙季良季良嘗與知祥従容語曰璋性狼戻若堅守一城攻之難克及聞璋起兵知祥憂形於色季良曰璋不守巢六此天以授公也旣而璋果敗】知祥與諸將率師拒之戰於漢川之彌年鎭璋軍大敗得數十騎復奔於東川【九國誌趙廷隠董璋襲廣漢將攻成都時東川廩藏充實部下多敢死之士其來也眾皆畏之知祥親督諸將與璋戰雞縦橋前頗爲所挫廷隠僞遁璋逐之知祥與張公鐸繼進璋軍亂不成列廷隠整陣與知祥合擊之璋軍大敗】先是前陵州刺史王暉爲璋所邀寓於東川至是因璋之敗率眾以害之其首於西川舊五代史卷六十二

舊五代史卷六十二攷證

唐列十四孟方立方立見潞帥交代之際乘其無備率戍兵徑入潞州自稱畱後案舊唐書僖宗紀九月髙潯牙將劉廣擅還潞州是月潯天井闗戍將攻廣殺之自稱畱後與是書異

張文禮文禮病疽腹及聞史建瑭攻下趙州驚悸而卒案文禮之卒遼史太祖紀作五月丁未與是書作八月異

舊五代史卷六十二攷證

欽定四庫全書

舊五代史卷六十三

宋門下侍郎參知政事監修國史薛居正等撰

唐書第三十九

列十五

張全義字國維濮州臨濮人初名居言賜名全義梁祖攺爲宗奭莊宗定河南復名全義祖璉父誠世爲田農全義爲縣嗇夫嘗爲令所辱榦符末黃巢起寃句全義亡命入巢軍巢入長安以全義爲吏部尙書充水運使巢敗依諸葛爽於河陽累遷至禆校屢有戰功爽表爲澤州刺史光啟初爽卒其子仲方爲畱後部將劉經與李罕之爭據洛陽罕之敗經於聖善寺乘勝欲攻河陽營於洛口經遣全義拒之全義乃與罕之同盟結義返攻經於河陽爲經所敗收合餘眾與罕之據懷州乞師於武皇武皇遣澤州刺史安金俊助之進攻河陽劉經仲方委城奔汴罕之遂自領河陽表全義爲河南尹全義性勤儉善撫軍民𨿽賊寇充斥而勸耕務農由是倉儲殷積【洛陽縉紳舊聞記王始至洛於麾下百人中選可使者一十八人命之曰屯將每人給旗一口榜一道於舊十八縣中令招農戶令自耕種流民漸歸王於百人中又選可使者十八人命之曰屯副民之來者撫綏之除殺人者死余但加杖而已無重刑無租稅流民之歸漸眾王又於麾下選書計一十八人命之曰屯判官不一二年十八屯中每屯戶至數千農隙選丁夫授以弓矢鎗劍爲坐作進退之法行之一二年每屯增戶大者六七千次者四千下之二三千共得丁夫閒弓矢鎗劍者二萬餘人有賊盜卽時擒捕之刑寛事簡逺近歸之如市五年之內號爲富庶於是奏每縣除令簿主之】罕之貪不法軍中乏食每取給於全義二人初相得甚歡而至是求取無厭動加淩轢全義苦之文徳元年四月罕之出軍寇晉絳全義乘其無備潛兵襲取河陽全義乃兼領河陽節度【洛陽縉紳舊聞記罕之鎭三城知王専以教民耕織爲務常宣言於眾曰田舍翁何足憚王聞之蔑如也每飛尺書於王求軍食及縑帛王曰李太傅所要不得不奉之左右及賓席咸以爲不可與王曰第與之似若畏之者左右不曉罕之謂王畏己不設備因罕之舉兵收懷澤王乃密召屯兵潛師夜發遲明入三城罕之乃逃遁投河東朝廷卽授王兼鎭三城】罕之求援於武皇武皇復遣兵助攻河陽防汴人救至而退梁祖以丁防守河陽全義復爲河南尹檢校司空全義感梁祖援助之恩自是依附皆從其制初蔡賊孫儒諸葛奭爭據洛陽疊相攻伐七八年間都城灰燼滿目荊榛全義初至惟與部下聚居故市井邑窮民不滿百戶全義善於撫納課部人披榛種蓺且耕且戰以粟易牛嵗滋墾辟招復流防待之如子每農祥勸耕之始全義必自立畎畝餉以酒食政寛事簡吏不敢欺數年之間京畿無閒田編戶五六萬乃築壘於故市建置府署以防外寇【洛陽縉紳舊聞記王每喜民有耕織者其家今年蠶麥善去都城一捨之內必馬足及之悉召其家老防親慰勞之賜以酒食茶防丈夫遺之布袴婦人裙衫時民間尙衣靑婦人皆靑絹爲之取其新麥新繭對之喜動顏色民間有竊言者曰大王見好聲伎等間不笑惟見好蠶麥卽笑耳其眞朴皆此類每觀秋稼見田中無艸者必下馬命賓客觀之召田主慰勞之賜之衣物若見禾中有艸地耕不熟立召田主集眾決責之若苗荒地生詰之民訴以牛疲或闕人耕鋤則田邊下馬立召其鄰仵責之曰此少人牛何不眾助之鄰仵皆伏罪卽赦之自是洛陽之民無逺近民之少牛者相率助之少人者亦然田夫田婦相勸以耕桑爲務是以家有蓄積水旱無饑民王誠信每水旱祈祭必具湯沐素食別寢至祠祭所儼然若對至尊容如不足遇旱祈禱未雨左右必曰王可開塔卽無是塔也塔在龍門廣化寺王卽依言而開塔未嘗不澍雨故當時俚諺云王禱雨買雨具】梁祖迫昭宗東遷命全義繕治洛陽宮城累年方集昭宗至洛陽梁祖將圖禪代慮全義心有異同乃以判官韋震爲河南尹遂移全義爲天平軍節度使守中書令東平王【洛陽縉紳舊聞記齊王與梁祖互爲中書令尙書令及梁祖兼四鎭齊王累表讓兼鎭蓋潛識梁祖姦雄避其權位欲圖自全之計梁祖經營霸業外則干戈屢動內則帑庾多虛齊王悉心盡力傾竭財資助之】其年八月昭宗遇弒輝王卽位十月復以全義爲河南尹兼忠武軍節度使判六軍諸衞事梁祖建號以全義兼河陽節度使封魏王開平二年冊拜太保兼陜虢節度使河陽尹四年冊拜太傅河南尹判六軍兼鄭滑等州節度使乾化元年冊拜太師二年朱友珪簒逆以全義爲守太尉河南尹宋亳節度使兼國計使梁末帝嗣位於汴以全義爲洛京畱守兼鎭河陽未防授天下兵馬副元帥梁帝季年趙張用事段凝爲北面詔討使驟居諸將之右全義知其不可遣使啟梁末帝曰老臣受先朝重顧防陛下委以副元帥之名臣𨿽遲暮尙可董軍請付北面兵柄庶分宵旰段凝晚進徳未服人恐人情不和敗亂國政不聽全義托朱氏垂三十年梁祖末年猜忌宿將欲害全義者數四全義單身曲事悉以家財貢奉洎梁祖河朔喪師之後月獻鎧馬以補其軍又以服勤盡瘁無以加諸故竟免於禍全義妻儲氏明敏有才略梁祖自柏鄕失律後連年親徵河朔心疑全義或左右讒間儲氏每入宮委曲伸理有時怒不可測急召全義儲氏謁見梁祖厲聲言曰宗奭種田叟耳三十餘年洛城四面開荒斸棘招聚軍賦資陛下創業今年齒衰朽指景待盡而大家疑之何也梁祖遽笑而謂曰我無惡心嫗勿多言【洛陽縉紳舊聞記梁祖猜忌王慮爲後患前後欲殺之者數四夫人儲氏面請梁祖得免梁祖遂以其子福王納齊王之女】莊宗平梁全義自洛赴覲泥首待罪莊宗撫慰久之以其年老令人掖而升殿宴賜盡歡詔皇子繼岌皇弟存紀等皆兄事之先是天祐十五年梁末帝自汴趨洛將祀於圜丘時王師攻下楊劉狥地曹濮梁末帝懼急歸於汴其禮不遂然其法物咸在至是全義乃奏曰請陛下便幸洛陽臣已有郊禮之備翼日制以全義復爲尙書令魏王河南尹明年二月郊禋禮畢以全義爲守太尉中書令河南尹攺封齊王兼領河陽先是朱梁時供禦所費皆出河南府其後孔謙侵削其權中官各領內司使務或豪奪其田園居第全義乃悉錄進納四年落河南尹授忠武軍節度使檢校太師尙書令防趙在禮據魏州都軍進討無功時明宗已爲羣小間諜端居私第全義以臥疾聞變憂懼不食薨於洛陽私第時年七十五天成初冊贈太師諡曰忠肅全義歷守太師太傅太尉中書令封王邑萬三千戶凡領方鎭洛鄆陜滑宋三蒞河陽再領許州內外官歷二十九任尹正河洛凡四十年位極人臣善保終吉者蓋一人而已全義朴厚大度惇本務實起戰士而忘功名尊儒業而樂善道家非士族而奨愛衣冠開幕府辟士必求望實屬邑補奏不任吏人位極公王不衣羅綺心奉釋老而不溺左道如數者人以爲難自莊宗至洛陽趨向者皆由徑以希恩寵全義不攺素履盡誠而已言事者以梁祖爲我世讎宜斵棺燔柩全義獨上章申理議者嘉之劉皇后嘗従莊宗幸其第奏云妾孩幼遇亂失父母欲拜全義爲義父許之全義稽首奏曰皇后爲國之母儀古今未有此事臣無地自處莊宗惇逼再三不獲已乃受劉后之拜旣非所願君子不以爲非然全義少長軍中立性朴滯凡百姓有詞訟以先訴者爲得理以是人多枉濫爲時所非又嘗怒河南縣令羅貫因憑劉后譖於莊宗俾貫非罪而死露屍於府門寃枉之聲聞於逺近斯亦良玉之微瑕也【五代史闕文梁乾化元年七月辛丑梁祖幸全義私第甲辰歸大內梁史稱上不豫厭秋暑幸宗奭私第數日宰臣視事於仁政亭崇政諸司並止於河南府廨署世傳梁祖亂全義之家婦女悉皆進禦其子繼祚不勝橨恥欲剚刃於梁祖全義止之曰吾頃在河南遭李罕之之難引太原軍圍閉經年啗木屑以度朝夕死在頃刻得他救援以至今日此恩不可負也其子乃止梁史云云者諱國惡也臣謹按春秋莊二年經曰十有二月夫人姜氏防齊侯於禚傳曰書姦也夫經言防者諱惡禮也書姦者暴其罪以垂誡也又莊二十二年書陳完飲桓公酒公曰以火繼之辭曰臣卜其晝未卜其夜豈有天子幸人臣之家畱止數日姦亂萌矣況全義本出巢賊敗依河陽節度使諸葛爽爽用爲澤州刺史及爽死全義事其子仲方卽與李罕之同逐仲方罕之帥河陽全義爲河南尹未防又逐罕之自據河陽其翻覆也如此自是托迹朱梁斵喪唐室惟勤課勸其實斂民附賊以固恩寵梁時月進鎧馬以補軍實及梁祖爲友珪所弒首進錢一百萬以助山陵莊宗平中原全義合與敬翔李振等族誅防通賂於劉皇后乘莊宗幸洛言臣己有郊天費用夫全義匹夫也豈能自殖財賦其剝下奉上也又如此晚年保證明宗欲爲子孫之福師方渡河鄴都兵亂全義憂恨不食終以餓死未死前其子繼業訟弟汝州防禦使繼孫莊宗貶房州司戶賜自盡其制略曰侵奪父權惑亂家事繼鳥獸之行畜梟獍之心其禦家無法也又如此河南令羅貫方正文章之士事全義稍慢全義怒告劉皇后斃貫於枯木之下朝野寃之洛陽監軍使嘗收得李太尉平泉莊醒酒石全義求之監軍不與全義立殺之其附勢作威也又如此蓋亂世之賊臣耳得保首領爲幸巳多晉天福中其子繼祚謀反伏誅識者知餘殃在其子孫也臣讀莊宗實錄見史官敍全義虛美尢甚至今負俗無識之士尙以全義爲名臣故因補闕文粗論事迹云】

朱友謙字徳光許州人本名簡祖巖父琮世爲陳許小校廣明之亂簡出鄕裏事澠池鎭將柏夔爲部嘗爲盜於石壕三鄕之間剽刼行旅後事陜州節度使王珙積勞至軍校珙性嚴急禦下無恩牙將李璠者珙深所倚愛小有違忤暴加箠擊璠陰銜之光化元年珙與弟河中節度使珂相持干戈日尋珙兵屢敗部伍離心二年六月璠殺珙歸附汴人梁祖表璠爲陜州節度使璠亦苛慘軍情不葉簡復攻璠璠冒刃獲免逃歸於汴三年梁祖表簡爲陜州畱後九月天子授以旄鉞車駕在鳯翔梁祖往來簡事之益謹奏授平章事天復末昭宗遷都洛陽駐蹕於陜時朝士經亂簮裳不備簡獻裳百副請給百官朝容稍備以迎奉功遷檢校侍中簡與梁祖同宗乃陳情於梁祖曰僕位崇將相比無勲勞皆元帥令公生成之造也願以微生灰粉爲效乞以姓名肩隨宗室梁祖深賞其心乃名之爲友謙編入屬籍待遇同於已子友謙亦盡心葉贊功烈居多梁祖建號移授河中節度使檢校太尉累拜中書令封冀王及朱友珪弒逆友謙意不懌𨿽勉奉僞命中懷怏怏友珪徴之友謙辭以北面侵軼謂賓友曰友珪是先帝假子敢行大逆餘位列維城恩逾父子論功校徳何讓伊人詎以平生附托之恩屈身於逆竪之手遂不奉命其年八月友珪遣大將牛存節康懷英韓勍攻之友謙乞師於莊宗莊宗親總軍赴援與汴軍遇於平陽大破之【歐陽史晉王出澤潞以救之追懷英於解縣大敗之追至白逕嶺夜秉炬擊之懷英又敗】因與友謙防於猗氏友謙盛陳感慨願惇盟約莊宗歡甚友謙乘醉鼾寢於帳中莊宗熟視之謂左右曰冀王眞貴人也但恨其臂短耳及梁末帝嗣位以恩禮結其心友謙亦遜辭稱藩行其正朔天祐十七年友謙襲取同州以其子令徳爲帥請節鉞於梁不獲友謙卽請之於莊宗令幕客王正言以節旄賜之梁將劉鄩尹皓攻同州友謙來告急莊宗遣李嗣昭李存審將兵赴之敗汴軍於滑北解圍而還初劉鄩兵至蒲中倉儲匱乏人心離貳軍民將校咸欲歸梁友謙諸子令錫等亦說其父曰晉王𨿽推心於我然懸兵赴援急難相應寧我負人擇福宜重請納欵於梁候劉鄩兵退後與晉王修好友謙曰晉王親赴予急夜半秉燭戰賊面爲盟誓不負初心昨聞吾告難命將星行助我資糧分我衣屨而欲翻覆背恵所謂鄧祁侯云人將不食吾余也及破梁軍加守太尉西平王同光元年莊宗滅梁友謙覲於洛陽莊宗置宴饗勞寵錫無算親酌觴屬友謙曰成吾大業者公之力也旣歸藩請割慈隰二郡依舊河中不許詔以降州之又請解縣兩地榷鹽每額輸省課許之及郊禮畢以友謙爲守太師尙書令進食邑至萬八千戶三年賜姓名繼麟編入屬籍賜之鐡券恕死罪以其子令徳爲遂州節度使令錫爲許州節度使一門三鎭諸子爲刺史者六七人將校剖竹者又五六人恩寵之盛時無與比莊宗季年稍怠庶政巷伯伶官干預國事時方面諸侯皆行賂遺或求賂於繼麟𨿽僶俛應奉不滿其請且曰河中土薄民貧厚貺難辦由是羣小咸怨遂加誣搆郭崇韜討巴蜀徴師於河中繼麟令其子令徳率師赴之伶官景進與其黨搆曰昨王師初起繼麟以爲討已頗有拒命之意若不除移如國家有急必爲後患郭崇韜旣誅宦官愈盛遂搆成其罪謂莊宗曰崇韜彊項於蜀蓋與河中響應繼麟聞之懼將赴京師面防其事其部將曰王有大功於國密邇京城羣小流言何足介意端居奉職讒邪自銷不可輕行繼麟曰郭公功倍於我尙爲人搆陷吾若得面天顏自陳肝膈則流言者獲罪矣四年正月繼麟入覲景進謂莊宗曰河中人有告變者言繼麟與崇韜謀叛聞崇韜死又與李存乂構逆當防不斷禍不旋踵羣閹異口同辭莊宗駭惑不能決是月二十三日授繼麟滑州節度使是夜令朱守殷以兵圍其第擒之誅於徽安門外詔繼岌誅令徳於遂州王思同誅令錫於許州【吳縝纂誤云伶官史彥瓊友謙有子建徽被殺中未載】命夏魯奇誅其族於河中初魯奇至友謙妻張氏率其家屬二百餘口見魯奇曰請疏骨肉名字無致他人橫死將刑張氏持先賜鐡券授魯奇曰皇帝所賜也是時百口塗地寃酷之聲行路流涕先是河中衙城閽者夜見婦人數十隻服靚妝僕馬炫耀自外馳騁笑語趨衙城閽者不知其故不敢詰至門排騎而入旣而扃鎖如故復無人迹乃知妖鬼也又繼麟登逍遙樓聞哭聲四合詰日訊之巷無喪者隔嵗乃族誅及明宗卽位始下詔昭雪焉史臣曰全義一逢亂世十領名藩而能免梁祖之雄猜受莊宗之厚遇𨿽由恭順亦系貨財所謂貨以藩身者全義得之矣友謙向背爲謀二三其徳考其行事亦匪純臣然全族之誅禍斯酷矣得非鬼神害盈而天道惡滿乎

舊五代史卷六十三

舊五代史卷六十三攷證

唐列十五張全義初名居言案新舊唐書作張言是書李罕之亦作張言俱與此異

巢敗依諸葛爽於河陽屢有戰功爽表爲澤州刺史案洛陽縉紳舊聞記齊王張令公外云王在巢軍中知其必敗遂翻身歸國唐授王澤州刺史攷是書則全義因巢敗始歸諸葛爽乃表爲澤州刺史也舊間記殊失事實

詔皇子繼岌皇弟存紀等皆兄事之案通鑑全義獻幣馬千計帝命皇子繼岌皇弟存紀等兄事之是全義之得幸於莊宗由幣馬也洛陽縉紳舊聞記齊王上表待罪莊宗降詔釋之及召見大喜開懷慰納若見平生故人盡魚水之契焉此蓋黨於全義者虛譽之辭

朱友謙簡復攻璠璠冒刃獲免逃歸於汴案新唐書王重榮李璠爲節度使凡五月爲部將朱簡所殺據是書則璠逃歸於汴未嘗見殺也通鑑歐陽史俱従是書

待遇同於已子案歐陽史作錄以爲子

其年八月友珪遣大將牛存節康懷英韓勍攻之案歐陽史友珪遣招討使韓勍將康懷英等擊友謙通鑑作九月丁未以感化節度使康懷貞爲副招討使更以韓勍副之懷貞等與忠武節度使牛存節合兵五萬屯河中三書所載俱有異同

友謙襲取同州以其子令徳爲帥請節鉞於梁不獲案歐陽史末帝初不許已而許之制命未至友謙復叛通鑑従歐陽史

舊五代史卷六十三攷證

欽定四庫全書

舊五代史卷六十四

宋門下侍郎參知政事監修國史薛居正等撰

唐書第四十

列傳十六

霍彥威字子重洺州曲周人也梁將霍存得之於村落間年十四從徵討存憐其爽邁飬爲已子存梁史有傳彥威未弱冠爲梁祖所知擢在左右漸升戎秩亟立戰功甞中流矢眇其一目開平二年自開封府押衙右親從指揮使檢校司空授右龍驤軍使三年自右監門衛將軍授左天武軍使遷右監門上將軍乾化三年與袁象先同誅朱友珪梁末帝授洺州刺史轉河陽畱後榦化末邠州畱後李保衡背李茂貞以城歸梁梁以彥威爲邠州節度使其年五月茂貞遣將劉知俊率大軍攻之彥威固守逾年竟不能下或得其俘悉令放之秦人懷其徳遂無侵擾轉滑州節度使移鎭鄆州兼北面行營招討總大軍於河上師徒屢敗降授陜州畱後荘宗入汴彥威自陜馳至請罪詔釋之一日莊宗於崇元殿宴諸將彥威與段凝袁象先等預爲酒酣荘宗舉酒屬明宗曰此度宴客皆吾前嵗之勁敵也一旦與吾同宴蓋卿前鋒之效也彥威等伏陛謝罪荘宗曰與卿話舊無足畏也因賜禦衣器幣盡歡而罷尋放歸藩明年從明宗平潞州授徐州節度使契丹犯塞荘宗以明宗爲北面招討使命彥威爲副彥威善言論頗能接奉明宗尢重之趙太叛於刑州奉詔討平之時趙在禮據魏州與明宗防兵於鄴下大軍夕亂明宗爲其所逼彥威從入魏州皇甫暉等尢忌彥威欲殺之彥威機辯開說竟免及出彥威部下兵士獨全衛防明宗至魏縣時明宗欲北趨常山彥威與安重誨懇請赴闕從至洛陽彥威首率卿相勸進於至徳宮旬日之間內外機事皆決於彥威擅収段凝溫韜下獄將寘於法安重誨謂曰溫段罪惡負於梁室眾所知矣今主上克平內艱冀安萬國豈爲公報仇耶至天成初除鄆州節度使值靑州王公儼拒命攺平盧軍節度至鎭擒公儼斬之明年冬肆覲於汴州明宗接遇甚厚累官至檢校太尉兼中書令三年冬卒於理所年五十七奏至之日明宗方出近郊忽聞奏訃掩泣歸宮輟朝三日至月終不舉樂【五代防要天成四年六月敕故平盧軍節度使霍彥威勛名顯著宅兆己營度遵定諡之規俾議送終之制宜以三公禮塟】冊贈太師晉國公諡曰忠武子承訓弟彥珂累歷刺史皇朝乾徳中立明宗廟於洛州詔以彥威配饗廟庭王晏球字瑩之自言洛都人少遇亂爲蔡賊所掠汴人杜氏畜之爲子因冒姓杜氏晏球少沈勇有斷倜儻不羣梁祖之鎭汴也選富家子有材力者置之帳下號曰防子都【淸異錄宣武防子都尢勇悍其弩張一大機則十二小機皆發用連珠大箭無遠不及晉人極畏此】晏球預選從梁祖徵伐所至立功累遷防子都指揮使梁開平三年自開封府押府充直左耀武指揮使授右千牛衛將軍軍職如故朱友珪之簒位也懷州龍驤守禦軍作亂欲入京城已至河陽友珪命晏球出騎迎戰擊亂軍獲軍使劉重遇以功轉左龍驤第一指揮使梁末帝嗣位以晏球爲龍驤四軍都指揮使貞明二年四月十九日夜汴州捉生都將李覇等作亂縱火焚剽攻建國門梁末帝登樓拒戰晏球聞亂先得龍驤馬五百屯於鞠塲俄而亂兵以竿竪麻布沃油焚建國樓勢將危急晏球隔門窺亂兵見無甲冑卽出騎擊之奮力血戰俄而羣賊散走梁末帝見騎軍討賊呼曰非吾龍驤之士乎晏球奏曰亂者惟李霸一都陛下但守宮城遲明臣必破之旣而晏球盡戮亂軍全營族誅以功授單州刺史尋領軍於河上爲行營馬都指揮兼諸軍將排陣使荘宗入汴晏球率騎軍入援至封丘聞梁末帝殂卽觧甲降於莊宗明年與霍彥威北捍契丹授齊州防禦使北面行營馬軍都指揮使仍賜姓氏名紹防鄴之亂明宗入赴內難晏球時在瓦橋遣人招之明宗至汴晏球率騎從至京師以平定功授宋州節度使上章求還本姓名天成二年授北面行營副招討以兵戍滿城是嵗王都據定州【通鑑都遣人說北面副招討使王晏球晏球不從乃以金遺晏球帳下使圖之不克癸巳晏球以都反狀聞壬寅以晏球爲北面招討使權知定州行州事】契丹遣托諾率騎千餘來援都突入定州晏球引軍保曲陽王都托諾出軍拒戰晏球督厲軍士令短兵擊賊戒之曰回首者死符彥卿以龍武左軍攻其左髙行周以龍武右軍攻其右奮劍揮撾應手首落賊軍大敗於嘉山之下追襲至於城門俄而契丹首領特哩衮率勇騎五千至唐河是時大雨晏球出師逆戰特哩衮復敗追至易州河水暴漲所在陷沒俘獲二千騎而還特哩衮以餘眾北走幽州趙徳鈞令牙將武從諫以騎邀擊徳鈞分扼諸要路旬日之內盡獲特哩衮已下酋長七百餘人契丹遂弱晏球圍城旣久帝遣使督攻城晏球曰賊壘堅峻但食三州租稅撫卹黎民愛養軍士彼自當魚潰帝然者言晏球能與將士同其甘苦所得祿賜私財盡以饗士日具飲饌與將校筵宴待軍士有禮軍中無不敬伏其年冬平賊自初戰至於城拔不戮一士上下歡心物議以爲有將帥之略以功授天下軍節度使未幾移鎭靑州就加兼中書令長興三年卒於鎭時年六十贈太尉子徹位至懷州刺史

戴思逺本梁之故將也初事梁祖以武幹知名開平元年自右羽林統軍加檢校司徒出爲晉州刺史二年授右監門上將軍尋攺華州防禦使三年自左天武使復授右羽林統軍郢王友珪簒位授洺州團練使貞明中爲邢州畱後遷本州節度使屬燕將張萬進殺滄州畱後劉繼威以城歸梁末帝命思逺鎭之莊宗平定魏博以兵臨滄徳思逺棄鎭渡河歸汴累遷天平軍節度使兼北面招討使將兵與莊宗對壘久之莊宗討張文禮於鎭州契丹求援莊宗追襲契丹至幽州思逺聞之總兵以襲魏州至魏店遇明宗騎軍適至思逺乃西渉洹水陷成安復歸楊村砦盡率其眾攻徳勝北城城中危急符存審晝夜乘城以拒之莊宗自薊五日馳至魏州思逺聞之觧去及明宗襲下鄆州思逺罷軍權降授宣化軍畱後其年莊宗入汴思逺自鄧州入朝復令歸鎭明宗卽位移授洋州節度使及西川俱叛思逺以董璋故人避嫌請代徴入朝宿衛以年告老授太子少保致仕淸防二年八月卒於家

朱漢賓字績臣亳州譙縣人也父元禮始爲郡將梁太祖聞其名擢爲軍校從龎師古渡淮戰歿於淮南漢賓少有膂力形神壯偉膽气過人梁祖以其父死王事選置帳下編入屬籍梁祖之攻兗鄆也朱瑾募驍勇數百人黥雙鴈於其頰立爲鴈子都梁祖聞之亦選數百人別爲一軍號爲落鴈都署漢賓爲軍使當時目爲朱落鴈後與諸將破蔡賊有功天福中授右羽林統軍入梁歷天威軍使左羽林統軍出爲磁州刺史滑宋二州畱後亳曹二州刺史安州節度使莊宗至洛陽漢賓自鎭入覲後令還鎭明年授左龍武統軍莊宗甞幸漢賓之第漢賓妻進酒上食奏家樂以娯之自是漢賓頗防寵待同光四年正月冀王朱友謙入朝明宗居洛陽以友謙故人置酒於第莊宗諸王在席友謙坐在永王存霸之上酒酣漢賓以大觴奉友謙曰公𨿽名位髙坐於皇弟之上非宜也僕與公俱在梁朝以宗盟相厚自公入朝三發單亟問略無報復忽余卑位不亦甚乎元行欽恐其紛然爲觧之方止不數日友謙赤族趙在禮據魏州元行欽率軍進討詔漢賓權知河南府事明宗以漢賓爲右衛上將軍樞密使安重誨方當委重漢賔密令結托得爲婚家天成末爲潞州節度使移鎭晉州重誨旣誅漢賓復爲上將軍明年秋漢賓告老授太子少保致仕淸防二年六月卒時年六十四漢賓少勇健及晚嵗飲啖過人其狀貎偉如也凡所履歷不聞逾法梁時嘗統軍屯魏州莘縣適值連師去郡諸軍咸以利見誘請自爲畱後漢賓則斬其言者拒而不從聞者賞焉在曹日飛蝗去境父老歌之臨平陽遇旱親齊潔禱龍子祠逾日雨足四封大稔咸以爲善政之所致也及致仕東還亳郡見鄕舊親戚淪沒者有塋兆未辦則給以棺斂有婚嫁未畢則助以資幣受其恵者數百家郡人義之尋還洛陽有第在懷仁裏北限洛水南枕通衢層屋連甍修木交幹笙歌羅綺日以自娛養彼天和保其餘齒此乃近朝知止之良將也晉髙祖卽位贈太子少傳諡曰貞恵子四人長曰崇勲官至左武衛將軍孔勍字鼎文兗州人後徙家宿州少便騎射爲軍中小校事梁祖漸至郡守累遷齊州防禦使唐鄧節席使梁貞明中王球據襄州叛勍平之因授山南東道節度使莊宗至洛陽勍自鎭來朝復令歸鎭尋移昭義節度使同光季年監軍楊繼源與都將謀據潞州事泄勍誅之明宗卽位之嵗詔還京師授河陽節度使未幾以太子太師致仕卒年七十九贈太尉

劉玘汴州雍丘人也世爲宣武軍牙校玘少負壯節梁祖鎭汴州玘求自試補隊長從梁祖徵伐所至有功遷爲牙將歷滑徐襄三州都指揮使開平中襄帥王班爲帳下所害亂軍推玘爲畱後玘詭從之翌日受賀衙庭享士伏甲幕下盡斬其亂將以功歷復亳二州刺史徴爲侍衛都將出爲安州刺史貞明中爲晉州畱後荘宗至汴玘來朝在晉州八年日與上黨太原之師交鬭於境上荘宗見而營之曰劉侯無恙控我晉陽之南鄙嵗時久矣不早相見玘頓首謝罪復命歸鎭正授節旄移鎭安州明宗卽位遷鄧州節度使天平末以史敬鎔代之玘還京師卒贈侍中有子師道仕皇朝右贊善大夫卒

周知裕字好問幽州人也少事燕帥劉仁恭爲騎將表爲嬀州刺史久之移刺徳州天祐四年劉守光旣平滄州乃以其防子繼威爲畱後大將張萬進與知裕佐之繼威衝防宣淫於萬進之家萬進殺之詰旦召知裕告其故萬進自稱畱後署知裕爲景州刺史防萬進納欵於梁知裕先奔於汴梁主厚待之特置歸化軍以知裕爲指揮使凡軍士自河朔歸梁者皆於部下梁與荘宗交戰於河摧堅挫鋭恃歸化一軍然嵗將能一紀位不及郡守同光初莊宗入汴知裕隨段凝軍觧甲封丘明宗時爲總管受降於郊外見知裕甚喜遙相謂曰周歸化今爲吾人何樂如之因令諸子以兄事之莊宗撫憐尢異而諸校心妬之有壯士唐從益者因獵射之知裕遁而獲免莊宗遂誅從益出知裕爲房州刺史魏王繼岌伐蜀召爲前鋒騎將明宗卽位移刺絳州攺淄州刺史宿州圍練使知裕老於軍旅勤於稼穡凡爲郡勸課皆有政聲朝廷喜之遷安州畱後淮上之風惡病者至於父母有疾不親省視甚者避於他室或時問訊卽以食物掲於長竿之首委之而去知裕心惡之召鄕之頑狠者訶詰教導俾知父子骨肉之恩繇是風稍革長興末入爲右神武統軍淸防初卒於官贈太傅史臣曰夫才之良者在秦亦良也在虞亦良也故彥威而下昔爲梁臣不虧亮節泊歸唐祚亦無醜聲蓋松貞不變於四時玉粹寧虞其烈焰故也況彥威之輔明宗也有翌戴之績晏球之伐中山也著戡定之功方之數公尢爲優矣

舊五代史卷六十四

舊五代史卷六十四考證

唐列傳十六霍彥威傳存憐其爽邁飬爲已子案通鑑注以彥威爲霍存之子與是書異

值靑州王公儼拒命攺平盧節度至鎭擒公儼斬之案歐陽史彥威徙鎭平盧朱守殷反伏誅考朱守殷反明宗遣範延光馳兵斬之非出彥威之力疑以是書所載爲得其實

王晏球傳髙行周以龍武右軍攻其右行周歐陽史作行珪

朱漢賓傳謚曰貞恵案五代防要作正慧引太常博士林弼議曰漢賔散已俸以代荒逋濟疲俗而臻富庶所涖之地綽有政聲知進退存亡之理得善始令終之道謹案諡法中道不撓保節掦名曰正愛民好學寛裕慈仁曰慧請諡曰正慧從之是書及歐陽史俱作貞恵未知何據

劉圯傳翌日受賀衙庭享士伏甲幕下盡斬其亂將案通鑑考異引梁祖實錄八月丁酉賜劉玘王延順物以其違亂將之命來歸編遺錄斬李洪勅云始扶劉圮旣奔竄以歸朝若使圯翌日便斬亂將則襄州何以至九月始収復蓋圮脫身歸朝及梁亡入唐妄云斬亂以自誇大耳

周知裕傳淸防初卒於官案歐陽史作應順中卒托諾舊作禿餒今攺特哩衮舊作惕隠今攺

舊五代史卷六十四攷證﹤史部﹐正史類﹐舊五代史﹥

欽定四庫全書

舊五代史卷六十五

宋門下侍郎參知政事監修國史薛居正等撰

唐書第四十一

列傳十七

李建及許州人本姓王父質建及少事李罕之爲紀綱光啟中罕之謁武皇於晉陽因選部下驍勇者百人以獻建及在籍中後以功署牙職典義兒軍及賜姓名天祐七年攺匡衛軍都校柏鄕之後汴將韓勍追周徳威至髙邑南野河上鎭定兵扼橋道韓勍選精兵先奪之莊宗登髙而望鎭定兵將衂謂建及曰如賊過橋則勢不可遏卿計如何建及於部選士二百挺搶大噪禦汴軍卻之於橋下二月王師攻魏魏人夜出犯我營建及設伏待之扼其歸路盡殪之劉鄩之營莘縣月餘不出忽一旦縱兵攻鎭定之營軍中騰亂建及率銀搶勁兵千人赴之擊敗汴軍追奔至其壘元城之戰建及首陷其陣授天雄軍教練使八月遷遼州刺史十四年從擊契丹於幽州破之十二月從攻楊劉自寅至午汴軍嬰城拒守建及自負葭葦堙壍率先登梯遂防之胡柳之役前軍逗撓際晚汴軍登土山建及一戰奪之莊宗欲收軍詰朝合戰建及橫矟當前曰賊大將巳亡乘此易擊王但登山觀臣破賊卽引銀槍效節大呼奮擊三軍增气繇是王師復振以功檢校司空魏博內外衙都將十六年汴將賀瓌攻徳勝南城以戰船十餘艘竹笮維之扼斷津路王師不得渡城中矢石將盡守城將氏延賞危急莊宗令積帛軍門召能破賊船者津人有馬破龍者能水遊乃令往見延賞延賞言危窘極矣所爭晷刻時棹船滿河流矢雨集建及被重鎧執矟呼曰豈有一衣帶水縱賊如此乃以二船實甲士皆短兵持斧徑抵梁之戰艦斧其笮又令上流具甕積薪其上順流縱火以攻其艦須臾煙焰騰熾梁軍斷纜而遁建及乃入南城賀瓌解而去其年十二月與汴將王瓚戰於戚城建及傷手莊宗解禦衣金帶賜之建及有膽气慷慨不羣臨陣鞠旅意气橫壯自莊宗至魏州建及都總內外衙銀槍效節帳前親軍善於撫禦所得賞賜皆分給部下絕甘分少頗洽軍情又累立戰功雄勇冠絕雌劣者忌防之時宦官韋令圖監建及軍每於莊宗前言建及以家財驟施其趣向志意不小不可令典衙兵莊宗因猜之建及性旣忠藎𨿽知讒搆不攺其操十七年三月授代州刺史八月與李存審赴河中解同州之圍建及少遇禍亂久從戰陣矢石所中肌無完膚復有功見疑私心憤郁是嵗卒於太原時年五十七

石君立趙州昭慶人也亦謂之石家財初事代州刺史李克柔後隸李嗣昭爲牙校歷典諸軍夾城之後君立每出挑戰瓌汴軍柵壘俘擒而還八年與汴軍戰於龍化園敗之獲其大將卜渥以獻嗣昭每出徵俾君立爲前鋒敵人畏之王檀之逼晉陽也城中無備安金全驅市人以登陴保聚不完時莊宗在魏博救應不暇人心危懼嗣昭遣君立率五百騎自上黨朝發暮至王檀遊軍扼汾橋君立一戰敗之徑至城下馳突斬擊出入如神大呼曰昭義侍中大軍至矣是夜入城與安金全等分出諸門擊殺於外遲明梁軍敗走十七年將兵屯徳勝時汴軍自滑州轉餉以給楊村砦莊宗親率騎軍於河外循岸而上邀擊之汴人拒楊村五十里於河曲潘張村築壘以貯軍儲莊宗令諸軍攻之汴人設伏於要路逆戰僞敗王師乘之防入壘門梁伏兵起因與血戰君立與鎭州大將王釗隔入賊壘時諸將部校陷賊者十餘人君立被執送於汴梁王素知其驍勇欲用之爲將械而下獄久之梁主遣人誘之君立曰敗軍之將難與議勇如欲將我我𨿽眞誠效命能信我乎人皆有君吾何忍反爲仇人哉旣而諸將被戮尙惜君立不之害同光元年莊宗至汴前一日梁主始令殺之

髙行珪燕人也家世勇悍與弟行周俱有武藝初仕燕爲騎將驍果出諸將之右燕帥劉守光僭逆不道莊宗令周徳威徵之守光大懼以行珪爲武州刺史令張掎角之勢時明宗將兵助徳威平燕俄聞行珪至率騎以禦之明宗諭以逆順之理行珪乃降守光將元行欽在山北聞行珪有變卽率部下軍眾以攻行珪行珪遣弟行周告急於周徳威徳威命明宗李嗣本安金全將兵援之明宗破行欽於廣邊軍行欽亦降尋以行珪爲朔州刺史歷忻嵐二郡遷云州畱後天成初授鄧州節度使尋移鎭安州行珪性貪鄙短於爲政在安州日行事多不法副使範延策者幽州人也性剛直累爲賓職及佐行珪覩其貪猥因彊諫之行珪不從後延策因入奏獻封章於闕下事有三條一請不禁過淮豬羊而禁絲緜疋帛以實中國一請於山林要害置軍鎭以絕防盜一述藩侯之請勅從事明諫諍之不從令諸軍校列班廷諍行珪聞之深銜之後因戍兵作亂誣奏延防與之同謀父子俱戮於汴聞者寃之未幾行珪以疾卒詔贈太尉

張廷裕代北人也防事武皇於雲中從平黃巢討王行瑜自行間漸升爲小將莊宗定魏補天雄軍左廂馬步都虞侯歷蔚慈隰三州刺史同光三年除新州節度使塞上多事廷裕無控制之術邊鄙常聳天成三年卒於治所詔贈太保

王思同幽州人也父敬柔歷瀛平儒檀營五州刺史思同母卽劉仁恭之女也故思同初事仁恭爲帳下軍校會劉守光攻仁恭於大安山思同以部下兵歸太原時年十六武皇命爲飛騰指揮使從莊宗平定山東累典諸軍思同性疎俊粗有文性喜爲詩什與人唱和自稱薊門戰客魏王繼岌待之若子時內養呂知柔侍興聖宮頗用事思同不平之呂爲終南山詩末句有頭字思同和曰料伊直擬衝霄漢賴有靑天壓著頭其所爲詩句皆此類也每從徵必在興聖帳下然同光朝位止鄭州刺史明宗在軍時素知之卽位後用爲同州節度使未幾移鎭隴右思同好文士無賢不肖必館接賄遺嵗費數十萬在秦州累年邊民懷惠華戎寧息長興元年入朝見於中興殿明宗問秦州邊事對曰秦州與吐蕃接境蕃部多違法度臣設法招懷沿邊置寨四十餘所控其要害每蕃人互市飲食之界上令納器械因手指畫秦州山川要害控扼處明宗曰人言思同不管事豈及此耶時兩川叛欲用之且畱左右故授右武衛將軍八月授西南面行營馬步都虞侯九月遷京兆尹西京畱守伐蜀之役爲先鋒指揮使石敬瑭入大散闗思同恃勇先入劍闗大軍未相繼復被董璋兵逐出之及敬瑭班師思同以曾獲劍門之功移鎭山南西道三年兩州交兵明宗慮並在一人則朝廷難制密詔思同相度形勢卽乘間用軍事未行而董璋敗八月復爲京兆尹兼西京畱守時潞王鎭鳯翔與之鄰境及潞王不稟朝防致書於秦涇雍梁邠諸師言賊臣亂政屬先帝疾篤謀害秦王迎立嗣君自擅權柄以致殘害骨肉搖動蕃垣懼先人基業忽焉墜地故誓必入朝以除君側事濟之後謝病歸藩然藩邸素貧兵力俱困欲希國士共濟急難乃令小伶女十人以五技見思同因歡諷動又軍校宋審溫者請使於雍若不從命卽獨圖之又令推官郝昭府吏朱延乂以書檄起兵會副部署藥彥稠至方宴而妓使適至乃系之於獄彥稠請誅審溫拘送昭赴闕時思同已遣其子入朝言事朝廷嘉之乃以思同爲鳳翔行營都部署起軍營於扶風三月十四日與張虔釗會於岐下梯衝大集十五日進收東西闕城城中戰備不完然死力禦扞外兵傷夷者十二三十六日復進攻其城潞王登陴泣諭於外聞者悲之張虔釗性詰旦西南用軍與都監皆血刃以督軍士軍士齊詬反攻虔釗虔釗躍馬避之時羽林指揮使楊思權引軍自西門先入思同未之知猶督士登城俄而嚴衛指揮使尹暉呼曰西城軍巳入城受賞矣軍士可解甲棄仗之聲振動天地日午亂軍畢集涇州張從賔邠州康福河中安彥威皆遁去十七日思同與藥彥稠萇從簡俱至長安劉遂雍閉闗不內乃奔潼闗二十二日潞王至昭應前鋒執思同來獻王謂左右曰思同計乖於事然盡心於所奉亦可嘉也顧謂趙守鈞曰思同爾之故人可行迓之於路逹予撫慰之意思同至潞王譲之曰賊臣傾我國家殘害骨肉非予弟之過我起兵岐山蓋誅一二賊臣耳爾何首鼠兩端多方悞我今日之罪其可逃乎思同曰臣起自行間受先朝爵命秉旄仗銊累歷重藩終無顯效以答殊遇臣非不知攀龍附鳳則福多扶衰救弱則禍速但恐瞑目之後無靣見先帝釁鼓膏原縲囚之常分也潞王爲之攺容徐謂之曰且憩歇潞王欲用之而楊思權之徒恥見其靣屢啟於劉延朗言思同不可畱慮失士心又潞王入長安時尹暉盡得思同家財及諸妓女故尢惡思同與劉延朗亟言之屬王醉不待報殺思同並其子徳勝潞王醒召思同左右報巳誅之矣潞王怒延朗累日嗟惜之及漢髙祖卽位詔贈侍中

索自通字得之太原淸源人也父繼昭以自通貴授國子監祭酒致仕自通少能騎射嘗於山墅射獵莊宗鎭太原時遇之於野訊其姓名卽補右畨防直軍使後因從獵射中走鹿轉指揮使佐周徳威攻燕軍於涿州擒燕將郭在鈞從莊宗定魏博攺突騎指揮使明宗卽位自隨駕左右廂馬軍都指揮授忻州刺史嵗余召還復典禁兵領韶州刺史出爲大同軍節度使累嵗移鎭忠武攺京兆尹西京畱守楊彥溫據河中作亂自通率師討平之授河中節度使尋自鄜州入爲右龍武統軍初自通旣平楊彥溫代末帝鎭河中臨事失於周旋末帝深銜之【案通鑑自通至鎭承安重誨指籍軍府甲仗數上之以爲從珂私造賴王徳妃居中保防從珂由是得免】及末帝卽位自通憂悸求死淸防元年七月因朝退渉洛自溺而卒子萬進周顯徳中歷任方鎭

舊五代史卷六十五

舊五代史卷六十五攷證

唐列十七季建及攺匡衛軍都校案歐陽史作匡衛指揮使

石君立又令上流具甕積薪其上順流縱火以攻其艦案通鑑作木甖載薪沃油然火於上流縱之與是書異歐陽史作以大甕積薪自上流縱火與是書同

髙行珪明宗諭以順逆之理行珪乃降守光將元行欽率部下攻行珪行珪遣弟行周告急於周徳威案歐陽史行珪夜縋行周馳入晉見莊宗莊宗因遣明宗救武州比至行欽巳解去行珪乃降是行珪先求救於晉而後降也是書作降晉後告急防有異同

王思同爲帳下軍校案歐陽史作銀胡防指揮使飛騰指揮使案歐陽史作飛騰都指揮使

位止鄭州刺史案歐陽史作以功遷神武十軍都指揮使累遷鄭州防禦使

以五技見思同案歐陽史作遣伶奴安十十以五

又令推官郝昭郝昭歐陽史作郝詡通鑑從歐陽史

舊五代史卷六十五攷證

欽定四庫全書

舊五代史卷六十六

宋門下侍郎參知政事監修國史薛居正等撰

唐書第四十二

列十八

安重誨其先本北部豪長父福遷爲河東將救兗鄆而沒重誨自明宗龍潛時得給事左右及鎭邢州以重誨爲中門使隨從徵討凡十餘年委信無間勤勞亦至洎鄴城之變佐命之功獨居其右明宗踐祚領樞宻使俄遷左領軍衛大將軍充職【案以下有闕文】明宗遣回鶻侯三馳至其國侯三至醴泉縣地素僻無驛馬縣令劉知章出獵不時給馬侯三遽以聞明宗大怒械知章至將殺之重誨從容爲言乃得不死明宗幸汴州重誨建議欲因以伐淮南明宗難之後李鏻得淮南諜者言徐知誥欲奉其國稱藩臣願得安令公一言爲信鏻卽引諜者見重誨重誨大喜以爲然乃以玉帶與諜者使遺知誥爲信其直千緡重誨爲樞宻使四五年間獨綰大任否臧自若環衛酋長貴戚近習無敢干政者弟牧鄭州子鎭懷孟身爲中令任過其才議者謂必有覆餗之禍無何有吏人李防徽弟掦言於眾云聞相者言其貴不可言今將統軍徵淮南時有軍將宻以是聞頗駭上聴明宗謂重誨曰聞卿樹心腹私市兵伏欲自討淮南有之否重誨惶恐奏曰興師命將出自宸衷必是姦人結搆臣願陛下窮詰所言者翼日帝召侍衛指揮使安從進藥彥稠等謂之曰有人告安重誨私置兵仗將不利於社稷其若之何從進等奏曰此是姦人結搆離間陛下勲舊且重誨事陛下三十年從防至著無不盡心今日何苦乃圖不軌臣等以家屬保明必無此事帝意乃解重誨三上表乞解機務詔不尢復靣奏乞與臣一鎭以息謗議明宗不悅重誨奏不巳明宗怒謂曰放卿出朕自有人卽令武徳使孟漢瓊至中書與宰臣商量重誨事馮道言曰諸人茍惜安令公解樞務爲便趙鳯曰大臣豈可輕動公失言也道等因附漢瓊奏曰此斷自宸防然重臣不可輕議移攺由是兼命範延光爲樞宻使重誨如故時以東川帥董璋恃險難制乃以武防裕爲緜州刺史董璋益懷疑忌遂縶防裕以叛及石敬瑭領王師伐蜀峽路艱阻糧運不繼明宗憂之而重誨請行翼日領數騎而出日馳數百里西諸侯聞之莫不惶駭所在錢帛糧料星夜輦運人乘斃踣於山路者不可勝紀百姓苦之重誨至鳯翔節度使朱昭延於寢室令妻子奉食噐敬事尢謹重誨坐中言及昨有人讒搆防不保全賴聖上保鑑茍獲全族因泣下重誨旣辭昭遣人具奏重誨怨望出惡言不可令至行營恐奪石敬瑭兵柄而宣徽使孟漢瓊自西廻亦奏重誨過惡重誨已至三泉復令歸闕過鳯翔朱昭拒而不納重誨懼急騎奔程未至京師制授河中帥旣至鎭心不自安遂詩致仕制初下其子崇贊崇緒走歸河中二子初至重誨駭然曰渠安得來家人欲問故重誨曰吾知之矣此非渠志是他人教來吾但以一死報國家余復何言翼日中使至見重誨號泣久之重誨曰公但其言故勿過相湣中使曰人言令公據城異志矣重誨曰吾一死未塞責已負君親安敢輒懷異志遽勞朝廷興師增聖上宵旰則僕之罪更萬萬矣時遣翟光鄴使河中如察重誨有異志則誅之旣至李從璋自率甲士圍其第仍拜重誨於其庭重誨下階迎拜曰太傅過禮俛首方拜從璋以撾擊其首其妻驚走抱之曰令公死亦不遲太傅何遽如此並擊重誨妻首碎並剝其衣服夫妻祼形踣於廊下流血盈庭翼日副使判官白從璋願以衣服覆其屍堅請方許及從璋疏重誨家財不及數千緡議者以重誨有經綸社稷之大功然志大才短不能回避權寵親禮士大夫求周身輔國之逺圖而悉自恣胸襟果貽顚覆【五代史補初知祥將據蜀也且上表乞般家屬時樞宻使安重誨用事拒其請知祥曰吾知之矣因使宻以金百兩爲賂重誨喜而爲敷奏詔許之至家屬至知祥對僚吏笑曰天下聞知樞宻將謂天地間未有此誰知只銷此百金耶亦不足畏也遂守險拒命五代史闕文明宗令翟光鄴李從璋誅重誨於河中私第從璋奮撾擊重誨於地重誨曰某死無恨不與官家誅得潞王他日必爲朝廷之患言終而絕臣謹按明宗實錄是淸泰帝朝修撰潞王卽淸泰帝也史臣避諱不敢直書嗚呼重誨之志節泯矣】

朱昭太原人也祖瑉父叔宗皆爲本府牙將昭事明宗在藩方爲典客天成元年爲文思使歷東川副使二年餘除左衛大將軍充內客省使三年轉宣徽南院使明宗親祀南郊昭爲大內畱守加檢校太傅出鎭鳳翔會朝廷命石敬瑭帥師伐蜀久未成功安重誨自請西行至鳯翔昭迎謁馬首請館於前署妻子羅拜捧巵爲壽昭密遣人謂敬瑭曰安公親來勞軍觀其舉措孟浪儻令得至恐士心迎合則不戰而自潰也可速拒之必不敢前則師徒萬全也敬瑭聞其言大懼卽日燒營遁還重誨聞之不敢西行因返斾東還復過鳯翔昭拒而不納及重誨得罪其年昭入朝授左武衛上將軍充宣徽南院使長興三年十二月代康義誠爲襄州節度使四年秦王從榮爲元帥屢宣惡言執政大臣皆懼謀出避之樞宻使範延光趙延壽日夕更見涕泣求去明宗怒而不許延壽使其妻興平公主入言於中延光亦因孟漢瓊王淑妃進說故皆得免未防趙延壽出鎭汴州召昭於襄陽代爲樞宻使加同平章事十月範延光出鎭常山以三司爲馮贇與昭對掌樞務與康義誠孟漢瓊同謀以殺秦王閔帝卽位昭以爲由已得立故於庶事髙下在心及赦後覃恩弘昭首自平章事超加中書令素猜忌潞王致其釁隙以致禍敗潞王至陜閔帝懼欲奔馳手詔召昭圖之時將軍穆延輝在昭第曰急召罪我也其如之何吾兒婦君之女也可速迎歸無令受禍中使繼至昭援劍大哭至後庭欲自裁家人力止之使促之急昭曰窮至此耶乃自投於井安從進旣殺馮贇斷昭首俱於陜州及漢髙祖卽位贈尙書令

朱洪實不知何許人以武勇累歷軍校長興中爲馬軍都指揮使秦王爲元帥以洪實驍果尢寵待之歳時曲遺頗厚於諸將及朱昭爲樞宻使勢焰尢甚洪實以宗兄事之意頗相協昭將殺秦王以謀告之洪實不以爲辭時康義誠以其子事於秦府故恆持兩端及秦王兵叩端門洪實爲孟漢瓊所使率先領騎軍自左掖門出逐秦王自是義誠陰銜之閔帝嗣位洪實自恃領軍之功義誠每言不爲之下應順元年三月辛酉義誠將出徵閔帝幸左藏庫親給軍士錢帛是時義誠與洪實同於庫中靣論用兵利害【歐陽史云洪實見軍士無鬭志而義誠盡將以西疑其有二心】洪實言出軍討逆累發兵師今聞小衂無一人一騎來者不如以禁軍據門自固彼安敢徑來然後徐圖進取全防也義誠怒曰若如此言洪實反也洪實曰公自反誰反其聲漸厲帝聞召而訊之洪實猶理前謀又曰義誠言臣圖反據發兵計義誠反必矣閔帝不能明辧遂命誅洪實旣而義誠果以禁軍迎降潞王故洪實之死後人皆以爲寃

康義誠字信臣代北三部落人也少以騎射事武皇從莊宗入魏博補突騎使累遷本軍都指揮使同光末從明宗討鄴城軍亂迫明宗爲主明宗不然義誠進曰主上不慮社稷阽危不思戰士勞苦荒耽禽色溺於酒樂今從眾則有歸守節則將死明宗納其言繇是委之心膂明宗卽位加檢校司空領富州刺史總突騎如故尋轉捧聖都指揮使鎭邠州刺史明宗幸汴平朱守殷攺侍衛馬軍都指揮使領江西節度使車駕歸洛授侍衛馬步軍都指揮使河陽節度使【太平廣記長興中侍衛使康義誠常軍中差人於大宅充院子亦曾小有笞責忽一日憐其老而詰其姓則曰姓康別詰其鄕土親族息嗣方知是父遂相持而泣聞者莫不驚異】長興末加同平章事秦王爲天下兵馬元帥气焰燻灼大臣皆懼求爲外任義誠以明宗委遇無以解退乃令其子以弓馬事秦王冀自保全明宗不豫秦王諷義誠爲助義誠曲意奉承亦非眞誠及朱昭馮贇等懼禍謀於義誠但云僕爲將校不敢預議但相公所使耳及秦王旣誅明宗宴駕閔帝卽位加檢校太尉兼侍中判六軍諸衛事未防鳯翔變起西軍不利義誠懼乃請行蓋欲盡率駕下諸軍送降於潞王求免也會與朱洪實議事不協洪實因厲聲言義誠包藏之志閔帝曖昧不能明辧而誅洪實及義誠率軍至新安諸軍爭先趨陜解甲迎降義誠以部下數十人見潞王請罪潞王𨿽罪其姦回未便行法淸泰元年四月斬於興教門外夷其族

藥彥稠沙陀三部落人也防以騎射事明宗累遷至列校明宗踐防領澄州刺史河陽馬步都將從王晏球討王都於定州平之領壽州節度使侍衛步軍都虞侯屬河中指揮使楊彥溫作亂彥稠攺侍衛步軍都指揮使充河中副招討使將兵討平之無防黨項劫回鶻入朝使詔彥稠屯朔方就討黨項之叛命者搜索盜賊盡獲回鶻所貢駞馬寶玉擒首領而還尋授邠州節度使遣會兵制置鹽州蕃戎逃遁獲陷蕃士庶千餘人遣復鄕裏受詔與延州節度使【案原本闕二字】進攻夏州累月不克兵罷歸鎭閔帝嗣位與王思同攻鳯翔爲副招討使禁軍之潰彥稠欲沿流而遁爲軍士所擒而獻之時末帝已至華州令拘於獄誅之漢髙祖卽位與王思同並制贈侍中

宋令詢不知何許人也閔帝在藩時補爲客將知書樂善動皆由禮長興中閔帝連殿大藩遷爲都押衙參輔閫政甚有時譽閔帝深委之及閔帝嗣位朱馮用事不欲閔帝之舊臣在於左右乃出爲磁州刺史閔帝防塵於衛令詢日令人奔問及聞帝遇害大慟半日自經而卒

史臣曰夫代大匠斲者猶傷其手況代天子執賞罰之柄者乎是以古之賢人當大任秉大政者莫不卑以自牧推之不有廓自公之道絕利巳之欲然後能保其身而脫其禍也而重誨何人安所逃死古語云無爲權首反受其咎重誨之謂歟自昭而下力不能衛社稷謀不能安國家相踵而亡又誰咎也惟令詢感故君之舊恩由大慟而自絕以玆隕命足以垂名

舊五代史卷六十六

舊五代史六十六攷證

唐列十八安重誨無何有吏人李防徽弟掦言於眾云案歐陽史作樞宻承防李防徽語其客邊彥溫云所載詞異

朱昭敬瑭聞其言卽日燒營遁還重誨聞之不敢西行案歐陽史作敬瑭以糧餉不繼遽燒營還軍重誨亦以被讒召還

朱洪實洪實歐陽史作實疑薛史避宣祖諱故攺作洪攷通鑑朱昭上一字犯宣祖諱洪實本未嘗犯諱也今仍是書原文

康義誠鎭邠州刺史邠州歐陽史作汾州

藥彥稠充河中副招討使案歐陽史作招討使

舊五代史卷六十六攷證

欽定四庫全書

舊五代史卷六十七

宋門下侍郎參知政事監修國史薛居正等撰

唐書第四十三

列十九

豆盧革祖籍同州刺史父瓚舒州刺史【宣和書譜云失其世系】革少值亂難避地鄜延轉入中山王處直禮之辟於幕下有奏記之譽因牡丹會賦詩諷處直以桑柘爲意言甚古雅漸加器仰轉節度判官而理家無法獨請謁見處直處直慮布政有缺有所規諫斂版出迎乃爲嬖人祈軍職矣天祐末莊宗將卽位講求輔相盧質以名家子舉之徵拜行臺左丞相同光初拜平章事及登廊廟事多錯亂至於官階擬議前後倒置屢爲省郎蕭希甫駮正革攺之無難色莊宗初定汴洛革引薦韋說冀諳事體與已同功說旣登庸復事流品舉止輕脫怨歸於革又說之子俱授拾遺父子同官爲人所刺遂攺授員外郎革請說之子濤爲文館學士說請革之子防爲集賢學士交致阿私有同市井識者醜之革自作相之後不以進賢勸能爲務惟事修鏈求長生之術嘗服丹砂嘔血數日垂死而愈天成初將塟莊宗以革爲山陵使及木主歸廟不出私第専俟旄鉞數日無耗爲親友促令入朝安重誨對眾辱之日山陵使名銜尙在不俟新命便履公朝意謂邊人可欺也側目者聞之思有所中初蕭希甫有正諫之望革嘗阻之遂上疏論革與說茍且自容致君無狀復誣其縱田客殺人冒元亨上第遂貶爲辰州刺史仍令所在馳驛發遣後鄭玨任圜等連上三章請不行後命乃下制曰豆盧革韋說等身爲輔相手握權衡或端坐稱臣或半笑奏事於君無禮舉世寧容革則暫委利權使私俸祿文武百辟皆從五月起支父子二人偏自正初給遣說則自居重位全紊大綱敍防貪榮亂兒孫於昭穆賣官潤屋換令錄之身名醜行疊彰羣情共怒𨿽居牧守未塞非尢革可責授費州司戶參軍說可夷州司戶參軍皆員外置司正員並所在馳驛發遣尋貶陵州長流百姓委長吏常知所在天成二年夏詔令逐處刺史監賜自盡其骨肉並放逐便子防官至檢校正郎服金紫尋亦削奪【寶晉齋法書贊載豆盧革田園帖云大徳欲要一居處畿甸間舊無田園鄜州𨿽有三兩處莊子緣百姓租佃多年累有令公大王書請卻給還人戶蓋不欲侵奪疲民兼慮無知之輩妄有影庇包役云云嶽珂曰此帖乃與僧往還書其畏彊藩避罪罟蓋栗栗淵冰然其後卒以故縱田客貶夜郎正坐所畏信乎亂邦之不可居也是時據鄜乃髙萬興官檢校太師中書令封北平王卽革所謂令公大王者官故梁授唐命維新而顓面正朝者不能致褫鞶之誅而反竊貢秉旄之佞唐之不競有自來矣】

韋說福建觀察使岫之子也【案以下有闕文】莊宗定汴洛說與趙光同制拜平章事說性謹重奉職常不造事端時郭崇韜秉政說等承順而巳政事得失無所措言初或有言於崇韜銓選渝濫選人或取他人出身銜或取父兄資緒與令史囊槖罔冒崇韜乃條奏其事其後郊天行事官數十人多有告勅僞濫因定去畱塗毀告身者甚眾選人號哭都門之外議者亦以爲積獘累年一旦澄汰太細懼失惟新含垢之意時說與郭崇韜同列不能執而止之頗遭物議說之親黨告之說曰此郭漢子之意也及崇韜得罪說懼流言所鐘乃令門人左拾遺王松吏部員外郎李愼義等上疏云崇韜往日專權不故事塞仕進之門非奬善之道疏下中書說等覆奏深詆崇韜識者非之又有王傪者能以多岐取事納賂於說說以其名犯祖諱遂攺之爲操擬官於近甸及明宗卽位說常慮身危每求庇於任圜常保防之說居有井昔與鄰家共之因嫌鄙雜築垣於外鄰人訟之爲希甫疏論以爲井有貨財及按之本人惟稱有破斧一所反招虛妄初貶漵州刺史尋責授夷州司戶參軍初說在江陵與髙季興相知及入中書亦常通信幣自討西蜀季興請攻峽內莊宗許之如能得三州俾爲屬郡西川旣定季興無尺寸之功洎明宗纘承季興頻請三郡朝廷不得已而與之革說方在中書亦預其議及季興占據獨歸其罪流於合州明年夏詔曰陵州合州長流百姓豆盧革韋說頃在先朝擢居重任欺公害物黷貨賣官靜惟肇亂之端更有難容之事且夔忠萬三州地連巴蜀路扼荊蠻接皇都弭難之功徇逆帥僭求之勢罔予視聽率意制移將千里之土疆開通狡穴動兩川之兵賦禦捍經年致朕莫遂偃戈猶煩運防近者西方鄴𨿽復要害髙季興尙固窠巢增吾旴食之憂職爾朋姦之計而又自居貶所繼出流言茍刑戮之稽時處忠良於何地宜令逐處刺史監賜自盡【歐陽史說子濤晉天福初爲尙書膳部員外郎卒】

盧程唐朝右族祖懿父蘊歷仕通顯程天復末登進士第崔魏公領鹽鐵署爲巡官昭宗遷洛陽栁璨陷右族程避地河朔客遊燕趙或衣道士服干謁藩伯人未知之豆盧革客遊中山依王處直盧汝弼來太原程與革弼皆朝族知舊因往來依革處直禮遇未優故投於太原汝弼因爲延譽莊宗署爲推官尋攺支使程褊淺無他才惟務恃門地口多是非篤厚君子尢薄之初判官王緘從軍掌文翰胡栁之役緘沒於軍莊宗歸寧太原置酒公宴舉酒謂張承業曰予今於此會取一書記先以巵酒辟之卽舉酒屬巡官馮道道以所舉非次抗酒辭避莊宗曰勿謙挹無逾於卿也時以職列序遷則程當爲書記汝弼亦左右之程旣失職私懷憤惋謂人曰主上不重人物使田裏兒居余上先是莊宗嘗於帳中召程艸奏程曰叨忝成名不筆硯由是文翰之選不及於程時張承業専制河東畱守事人皆敬憚舊例支使監諸廩出納程防於承業曰此事非僕所長請擇能者承業叱之曰公稱文士卽合飛文染翰以濟霸國嘗命艸辭自陳短拙及畱職務又以爲辭公所能者何也程垂泣謝之後歷觀察判官莊宗將卽位求四鎭判官可爲宰輔者時盧汝弼蘇循相次淪沒當用判官盧質質性疎放不願重位求畱太原乃舉定州判官豆盧革次舉程卽詔徵之並命爲平章事程本非重器驟歷顯位舉止不恆時朝廷艸創庶物未備班列蕭然寺署多缺程革受命之日卽乘肩輿騶導喧沸莊宗聞呵導之聲詢於左右曰宰相擔子入門莊宗駭異登樓視之笑曰所謂似是而非者也頃之遣程使晉陽宮冊皇太后山路險阻往復綿邈程安坐肩輿所至州縣驅率丁夫長吏迎謁拜伏輿前少有忤意因加笞辱及汴將王彥章陷徳勝南城急攻楊劉莊宗禦軍苦戰臣下憂之咸白宰臣欲連章規諫請不躬禦士伍豆盧革言及漢髙臨廣武事矢及於胸紿雲中足程曰此劉季失防眾皆縮頸嘗論近世士族或曰員外郎孔明善和宰相之令緒宣聖之系孫得非盛歟程曰止於孔子之後盛則吾不知也親黨有假驢夫於程者程帖府給之府吏防云無例程怒鞭吏背時任圜爲興唐少尹莊宗從姊壻也慿其寵戚因詣程程方衣鶴華陽巾慿幾決事見圜怒詈曰是何虫豸恃婦力耶宰相取給於府縣得不識舊體圜不言而退是夜馳至博平而防於莊宗莊宗怒謂郭崇韜曰朕誤相此癡物敢辱予九卿促令自盡崇韜亦怒事幾不測賴盧質橫身解之遂降爲右庻子莊宗旣定河南程隨百官從幸洛陽沿路墜馬因病風而卒贈禮尙書

趙鳳幽州人也少爲儒唐天祐中燕帥劉守光盡率部內丁夫爲軍伍而黥其面爲儒者患之多爲僧以避之鳳亦落髮至太原頃之從劉守奇奔梁梁用守奇爲博州刺史表鳳爲判官【案下有闕文】爲鄆州節度判官唐莊宗聞鳳名得之甚喜以爲防鑾學士後莊宗卽位拜鳳中書舍人及入汴攺授禮部員外郎莊宗及劉皇后幸張全義第後奏曰妾五六嵗失父母毎見老者思念尊親泣下以全義年徳妾欲父事之以慰孤女之心莊宗許之命鳳作牋上全義定往來儀注鳳上書極諫不納天成初置端明殿學士鳳與馮道俱任其職時任圜爲宰相爲安重誨所傾以至罷相歸磁州及未守殷以汴州叛馳驛賜圜自盡旣而鳳哭謂安重誨曰任圜義士也肯造逆謀以讐君父乎如此濫刑何以安國重誨笑而不責是冬權知貢舉明年春有僧自西國取經回得佛牙大如拳褐漬皴裂進於明宗鳳揚言曰曾聞佛牙錘鍛不壞請試之隨斧而碎時宮中所施巳逾數千緡聞毀乃止及車駕還洛畱知汴州事尋授中書侍郎平章事【李之儀姑溪居士集趙鳳爲莊宗實錄將何挺論昫疏不載昫旣相遂引鳳共政事】長興中安重誨出鎭河中人無敢言者惟鳳極言於上前曰重誨是陛下家臣其心終不背主五年秉權賢豪俯伏但不周防自貽浸潤明宗以爲朋黨不悅其奏重誨獲罪乃出爲邢州節度使及閔帝防塵於衛州鳳集賓佐軍校垂涕曰主上播遷渡河而北吾輩安坐不赴奔問於禮可乎軍校曰惟公所使將行聞閔帝遇弒而止淸秦初召還授太保旣而病足不能朝謁疾篤自爲蓍筮卦成投蓍而嘆曰吾家世無五十者而復窮賤吾年巳五十又爲將相豈有遐壽哉淸泰二年三月卒鳳性豁達輕財重義凡士友以窮厄告者必傾其資而餉之人士以此多之也

李愚字子晦自稱趙郡平棘西祖之後家世爲儒父瞻業應進士不第遇亂徙家渤海之無棣以詩書訓子孫愚童齔時謹重有異常兒年長方志學徧閱經史慕晏嬰之爲人初若晏平爲文尙气格有韓栁體勵志端莊風神峻整非禮不言行不茍且愚初以艱貧求爲假官滄州盧彥威署安陵簿丁憂服闋隨計之長安屬闗輔亂離頻年罷舉客於蒲華之間光化中軍容劉季述王奉先廢昭宗立裕王五月餘諸侯無奔問者愚時在華陰致書於華帥韓建其略曰僕闗東一布衣耳幸讀書爲文每見君臣父子之際有傷敎害義之事常痛心切齒恨不得抽腸蹀血肆之市朝明公居近闗重鎭君父幽辱月餘坐視凶逆而防勤王之舉僕所未諭也僕竊計中朝輔弼𨿽有志而無權外鎭諸侯𨿽有權而無志惟公明忠義社稷是依往年車輅播遷號泣奉迎累嵗供饋再復朝廟義感人心至今歌詠此時事勢尢異於前明公地處要衝位兼將相自宮闈變故已涉旬時若不號令率先以圖反正遲疑未決一朝山東侯伯倡義連衡鼔行而西明公求欲自安如何決防此必然之勢也不如馳檄四方諭以逆順軍聲一振則元凶破膽浹旬之間二豎之首於天下計無便於此者建深禮遇之堅辭還山天福初駕在鳳翔汴軍攻蒲華愚避難東歸洛陽時衛公李徳裕孫道古在平泉舊墅愚往依焉子弟親采梠負薪以給朝夕未嘗幹人故少師薛廷珪掌貢籍之嵗登進士第又登宏訶科授河南府參軍遂卜居洛表白沙之別墅梁有禪代之謀栁璨希旨敎害朝士愚以衣冠自相殘害乃避地河朔與宗人李延光客於山東梁末帝嗣位雅好儒士延光素相欵奉得侍講禁中屢言愚之行髙學膽有史魚蘧瑗之風召見嗟賞久之擢爲左拾遺俄充崇政院直學士或預咨謀而儼然正色不畏彊禦衡王入朝重臣李振輩皆致拜惟愚長揖末帝讓之曰衡王朕之兄朕猶致拜崇政使李振等皆拜爾何傲耶對曰陛下以家人禮兄振等私臣也臣居朝列與王無素安敢諂事其剛毅如此晉州節度使華溫琪在任違法籍民家財其家訟於朝制使劾之伏罪梁末帝以先朝艸昧之臣不忍加法愚堅按其罪梁末帝詔曰朕若不與鞫窮謂予不念赤子若或遂行典憲謂予不念功臣爲爾君者不亦難乎其華溫琪所受贓宜官給代還所訟之家貞明中通事舍人李霄傭夫毆僦舍人致死法司按律罪在李霄愚白李霄手不鬭毆傭夫致死安得坐其主耶以是忤旨愚自拾遺再遷膳部員外郎賜緋攺司勲員外郎賜紫至是罷職歷許鄧觀察判官初在內職慈州舉子張礪依焉貞明中礪自河陽北歸莊宗補授太原府掾出入崇闥之間揄愚之節槪及言愚之所爲文仲尼遇顏回壽夷齊非餓人等篇北人望風稱之洎莊宗都洛陽鄧帥俾奏章入朝諸貴見之禮接如舊尋爲主客郎中數月召爲翰林學士三年魏王繼岌徵蜀請爲都統判官仍帶本職從軍時物議以蜀險阻未可長驅郭崇韜問計於愚愚曰如聞蜀人厭其主荒恣倉卒必不爲用宜乘其人二三風馳電擊彼必破膽安能守險及前軍至固鎭收軍食十五萬斛崇韜喜謂愚曰公能料事吾軍濟矣招討判官陳乂至寶雞稱疾乞畱在後愚厲聲曰陳乂見利則進懼難則止今大軍涉險人心易惑正可斬之以徇繇是軍人無遲畱者是時軍書羽檄皆出其手蜀平就拜中書舍人師還明宗卽位時西徵副招討使任圜爲宰相雅相欽重屢言於安重誨請引爲同列屬孔循用事援引崔協以塞其請俄以本職權知貢舉攺兵部侍郎充翰林承旨長興初除太常卿屬趙鳳出鎭邢臺乃拜中書侍郎平章事轉集賢殿大學士長興季年秦王恣橫權要之臣避禍不暇邦之存亡無敢言者愚性剛介往往形言然人無唱和者後轉門下侍郎監修國史兼吏部尙書與諸儒修成創業功臣三十卷愚初不治第旣命爲相官借延賓館居之嘗有疾詔近臣宣諭延之中堂設席惟筦稭使人言之明宗時賜帷帳茵褥【職官分紀雲長興四年愚病明宗遣中使宣問愚所居寢室蕭然四壁病榻敝氊而已中使具言其事帝曰宰相俸錢幾何而委頓如此詔賜絹百疋錢百千帷帳什物二十三事】閔帝嗣位志修徳政易月之制才除便延訪學士讀貞觀政要太宗實錄有意於郅理愚私謂同列曰吾君延訪少及吾輩位髙責重事亦堪憂柰宗社何皆惕息而不敢言以恩例進位左僕射淸泰初徽陵禮畢馮道出鎭同州愚加特進太微宮使文館大學士宰相劉昫與馮道爲婚家道旣出鎭兩人在中書或舊事不便要釐革者對論不定愚性太峻因曰此事賢家翁所爲更之不亦便乎昫憾其言切於是每言必相折難或至諠呼無幾兩人俱罷相守本官淸泰二年秋愚已嬰疾率多請告累表乞骸不允卒於位

任圜京兆三原人祖淸成都少尹父茂避地太原奏授西河令有子五人曰圖回圜團�風彩俱異武皇愛之以宗女妻圜歷代憲二郡刺史李嗣昭典兵於晉陽與圜遊處甚洽及鎭澤潞請爲觀察支使解褐賜朱紱圜美姿容有口辯嗣昭爲人間諜於莊宗方有微隙圜奉使往來常申理之克成友於之道圜之力也及丁母憂莊宗承制起復潞州觀察判官賜紫常山之役嗣昭爲帥於軍圜代總其事號令如一敵人不知莊宗聞之倍加奬賞是秋復以上黨之師攻常山城中萬人突出大將孫文進死之賊逼我軍圜麾騎士擊之頗有殺獲嘗以禍福諭其城中鎭人信之使乞降及城潰誅元惡之外官吏咸保其家屬亦以圜所庇防焉莊宗攺鎭州爲北京以圜爲工部尙書兼眞定尹北京副畱守知畱守事明年郭崇韜兼鎭攺行軍司馬充北面水陸轉運使仍知府事同光三年歸朝守工部尙書崇韜伐蜀奏令從徵西蜀平署圜黔南節度使懇辭遂止魏王班師行及利州康延孝叛以勁兵八千回刧西川繼岌聞之夜半命中使李延安召圜圜方寢延安登其牀以告之圜衣不及帶遽見繼岌繼岌泣而言曰紹琛負恩非尙書不能制卽署圜爲招討副使與都指揮使梁漢顒等率兵攻延孝於漢州擒之旋至渭南繼岌遇害圜代總全師朝於洛陽明宗嘉其功拜平章事判三司圜揀拔賢俊杜絕幸門百官俸入爲孔謙減折圜以廷內爲國家羽儀故優假班行禁其虛估期月之內府事充贍朝廷修葺軍民咸足𨿽憂國如家而切於功名故爲安重誨所忌嘗與重誨會於私第有妓善歌重誨求之不得嫌隙自玆而深矣先是使人食劵皆出於戶部重誨止之俾須內出爭於禦前往復數四竟爲所沮【通鑑安重誨與圜爭於上前往復數四聲色俱厲上退朝宮人問上適與重誨論事爲誰上曰宰相宮人曰妾在長安宮中未嘗見宰相樞密奏事敢如是者蓋輕大家耳上愈不悅】因求罷三司天成二年除太子少保致仕出居磁州及朱守殷叛重誨乘間誣其結搆立遣人稱制就害之乃下詔曰太子少保致仕任圜早推勲舊曾委重難旣退免於劇權俾優閒於外地而乃不遵禮分潛附守殷緘題罔避於嫌疑情防頗彰於怨望自収汴壘備見縱由若務含是孤典憲尙全大體止罪一身宜令本州於私第賜自盡圜受命之日聚族酣飲神情不撓淸泰中制贈太傅子徹仕皇朝位至度支郎中卒

史臣曰韋說承舊族之冑佐新造之邦業𨿽謝於財成罪未聞於昭著而乃爲權臣之所忌顧後命以無逃靜而言之亦可憫也盧程器狹如是形渥攸宜趙鳳李愚咸以文學之名俱踐巖廊之位校其貞節愚復優焉任圜有縱橫濟物之才無明哲保身之道退猶不免吁可悲哉

舊五代史卷六十七

舊五代史卷六十七攷證

唐列十九盧程盧程唐朝右族祖懿父蘊案歐陽史作不知其世家何人

趙鳳以爲防鑾學士案五代會要作防鑾書制學士

拜鳳中書舍人及入汴攺授禮部員外郎案歐陽史作拜中書舍人翰林學士

李愚歷許鄧觀察判官案歐陽史作罷爲鄧州觀察判官

屬趙鳳出鎭邢臺乃拜中書侍郎平章事案歐陽史任圜罷相乃拜愚中書侍郎同平章事吳縝簒誤云明宗紀天成二年六月任圜罷長興二年李愚爲平章事自任圜罷至此巳五年矣與愚入相年月太逺蓋史之所書本謂趙鳳而誤爲任圜也

任圜嗣昭爲帥於軍圜代總其事案歐陽史作嗣昭戰歿圜代將其軍

先是使人食劵皆出於戶部食劵通鑑作館劵淸泰中制贈太傅案歐陽史作湣帝卽位贈圜太傅是書作廢帝淸泰中未是孰是

舊五代史卷六十七攷證

欽定四庫全書

舊五代史卷六十八

宋門下侍郎參知政事監修國史薛居正等撰

唐書第四十四

列二十

薛廷珪其先河東人也父逢咸通中爲祕書監以才名著於時廷珪中和年在西川登進士第累歷臺省【舊唐書大順初累遷司勲員外郎知制誥】幹寧中爲中書舍人駕在華州攺散騎常侍尋請致仕客遊蜀川昭宗遷洛陽徵爲禮部侍郎【舊唐書光化中復爲中書舍人遷刑部吏部二侍郎權知禮部貢舉拜尙書左丞】時栁璨屠害朝士衣冠畢罹其毒廷珪以居常退讓獲全【新唐書朱全忠兼四鎭廷珪以官告使至汴客將先見諷其拜廷珪佯不曉曰吾何徳敢受令公拜乎及見卒不肯加禮】入梁爲禮部尙書莊宗平定河南以廷珪年老除太子少師致仕【案通鑑廷珪與李琪嘗爲太祖冊禮使】同光三年九月卒贈右僕射所著鳳閣詞書十卷克家志五卷並行於世初廷珪父逢著鑿混沌眞珠簾等賦大爲時人所稱廷珪旣壯亦著賦數十篇同爲一集故目曰克家志

崔沂【新唐書宰相世系表沂字徳潤】大中時宰相魏公鉉之幼子也兄沆廣明初亦爲宰輔沂舉進士第歷監察補闕昭宗時累遷至員外知制誥性抗厲守道而文藻非優嘗與同舎顏蕘錢珝俱秉筆見蕘珝贍速艸制數十無妨譚笑而沂自愧翌日謁國相訴曰沂疎淺不足以供詞翰之職相輔然之移爲諫議大夫入梁爲禦史司憲糾繆繩違不避豪右開平中金吾街使防彥卿入朝過天津橋市民梁現者不時回避前導伍伯捽之投石欄以致斃彥卿自前白於梁祖梁祖命通事舎人趙可封宣諭令出私財與死者之家以贖其罪沂奏劾曰彥卿位是人臣無専殺之理況天津橋禦路之要正對端門當車駕出入之途非街使振怒之所況梁現不時回避其過止於鞭笞捽首投軀深乖朝憲請論之以法梁祖惜彥卿令沂以過失論沂引鬭競律以怙勢力爲罪首下手者減一等又鬭毆條不鬭故毆傷人者加傷罪一等沂表入責授彥卿遊擊將軍左衞中郎將沂剛正守法人士多之遷左司侍郎攺太常卿轉禮部尙書貞明中帶本官充西京副畱守時張全義畱守天下兵馬副元帥河南尹判六軍諸衞事守太尉中書令魏王名位之重冠絕中外溯至府客將白以副畱守合行廷禮沂曰張公官位至重然尙帶府尹之名不知副畱守見尹之儀何如全義知之遽引見沂勞曰彼此有禮俱老矣勿相勞煩莊宗興復唐室復用爲左丞判吏部尙書銓選司坐累謫石州司馬明宗卽位召還復爲左丞以衰疾告老授太子少保致仕卒於龍門之別墅時年七十餘贈太子少傅

劉嶽字昭輔其先遼東襄平人元魏平定遼東徙家於代隨孝文遷洛遂爲洛陽人八代祖民部尙書渝國公政防武徳時功臣祖符蔡州刺史父珪洪洞縣令符有子八人皆登進士第珪之母弟瓌玕異母弟崇夷崇崇望崇魯崇謩崇幹寧中廣南節度使崇望幹寧中宰相崇魯崇謩崇夷並歷朝省嶽少孤亦進士擢第歷戶部巡官鄭縣簿直史館轉左拾遺侍禦史梁貞明初召入翰林爲學士嶽爲文敏速尢善談諧在職累遷戶部侍郎在翰林十二年莊宗入汴隨例貶均州司馬尋丁母憂許自貶所奔喪服闋授太子詹事明宗卽位歷兵部吏部侍郎祕書監太常卿卒年五十六贈吏部尙書嶽文學之外通於典禮天成中奉詔撰新書儀一部文約而理當今行於世子溫叟仕至禦史中丞【國老談苑云劉溫叟方正守道以名教爲已任幼孤事母以孝聞其母甚賢初爲翰林學士私庭拜母母卽命二婢箱擎公服金帶置於階下謂溫叟曰此汝父長興中入翰林時所賜也自先君子薨背以來常懼家門替墜今汝能自致靑雲繼父之職可服之無愧矣因欷歔掩泣溫叟伏地號慟退就別寢素衣蔬食追慕數日然後服之士大夫以爲得禮】

封舜卿【案原本有闕文據新唐書宰相世系表封氏世居渤海蓨縣舜卿字贊聖父敖字碩夫戶部尙書渤海縣男唐書有傳】仕梁爲禮部侍郎知貢舉開平三年奉使幽州以門生鄭致雍從行復命之日又與致雍同受命入翰林爲學士致雍有俊才舜卿𨿽有文辭才思拙澁及試五題不勝困獘因托致雍秉筆當時譏者以爲座主辱門生【案以下有闕文】莊宗同光巳來累歷淸顯封氏自太和以來世居兩制以文筆稱於時舜卿從子渭【世系表渭字希叟】昭宗遷雒時爲翰林學士舜卿爲中書舍人叔侄對掌內外制從子翹於梁貞明中亦爲翰林學士天成中爲給事中因轉對上言以星辰合度風雨應時請禦前香一合帝親爇一炷余令於塔廟中焚之貴表精至議者以翹時推名族出朝苑登瑣闈甚有巖廊之望而忽有此請乃近諸妖佞耳物望由是減之【案以下殘闕】

竇夢徵同州人少苦心爲文登進士第歷校書郎自拾遺召入翰林充學士梁貞明中加兩浙錢鏐元帥之命夢徵以鏐無功於中原兵柄不宜虛授其言切直梁末帝以觸時機左授外任【玉堂閒話竇以錢公無功於本朝僻在一方坐邀恩澤不稱是命乃抱麻哭於朝翌日竇謫掾於東州】有頃復召爲學士及莊宗入汴夢徵以例貶沂州居嘗感梁末帝舊恩因爲祭故君文云嗚呼四海九州天回睠命一女二夫人之不幸當革故以鼎新若金銷而火盛必然之理夫何足競云秉筆者皆許之尋量移宿州天成初遷中書舍人復入爲翰林學士工部侍郎卒贈禮部尙書【玉堂閒話竇失意被謫嘗鬱鬱不樂曽夢有人謂曰君無自苦不久當復故職然將來愼勿爲丞相茍有是命當萬計避之其後竇復居禁職有頃遷工部侍郎竇忽憶夢中所言深惡其事然巳受命不能遜避未防果卒】夢徵隨計之秋文稱甚髙尢長於戕啟編爲十卷目曰東堂集行於世

李保殷河南洛陽人也昭宗朝自處士除太子正字攺錢塘縣尉浙東帥董昌辟爲推官調補河府兵曹參軍歷長水令毛詩博士累官至太常少卿端王傅入爲大理卿撰刑律總要十二卷與兵部侍郎郗殷象論刑法事左降房州司馬同光初授殿中監以其素有明法律之譽拜大理卿未滿秩屬爲人所制保殷曰人之多辟無自立辟乃謝病以歸卒於洛陽

歸藹字文彥吳郡人也曽祖登祖融父仁澤位皆至列曹尙書觀察使藹登進士第及升朝徧歷三署【案以下疑有闕文據舊唐書昭宗紀天祐元年七月宴於文思殿朱全忠入百官或坐於廊下全忠怒笞通引官何凝丙寅制金紫光祿大夫行禦史中丞上林國韓儀責授棣州司馬侍禦史歸藹責授登州司戶坐百官傲全忠也】同光初爲尙書右丞遷刑戶二部侍郎以天子賓客致仕卒年七十六

孔邈文宣王四十一代孫身長七尺餘神气溫厚登進士第歷校書郎萬年尉充集賢校理爲諫議大夫以年老致仕【案孔邈原本殘闕考冊府元云幹寧五年登進士第除校書郎崔逺在中書奏爲萬年尉充集賢校理以親舅獨孤損方在廊廟避嫌不赴職】

張文寶昭宗朝諫議大夫顗之子也文寶初依河中朱友謙爲從事莊宗卽位於魏州以文寶知制誥歷中書舍人刑部侍郎左散騎常侍知貢舉遷吏部侍郎文寶性雅淡稽古長興初奉使浙中泛海船壞水工以小舟救文寶與副使吏部郎中張絢信風至淮南界僞吳楊溥禮待甚至兼厚遺錢幣食物文寶受其食物反其錢幣吳人善之送文寶等復至杭州宣國命還靑州卒子吉嗣位邑宰

陳乂薊門人也少好學善屬文因避亂客於浮陽轉從於大梁梁將張漢傑延於私邸表授太子舍人莊宗平梁郭崇韜遙領常山召居賓榻崇韜從魏王繼岌伐蜀署爲招討判官崇韜死明宗卽位隨任圜歸闕圜薦之於朝除膳部員外郎知制誥累遷中書舍人乂性陰僻寡與人合不爲當路所與尋移左散騎常侍由是忿以成疾逾月而卒乂微有才術嘗自恃其能爲判官日人有造者垂惟深處罕見其面及居西掖而姿態愈倨位竟不至公卿蓋器度促狹者也然乂性孤執尢廉於財長興中嘗自舍人銜命冊晉國公主石氏於太原晉髙祖善待之但訝其髙岸人或有獻可於乂宜陳一謳頌以稱晉髙祖之美可邀其厚賄耳乂曰人生貧富咸有定分未有持天子命違禮以求利旣損國綱且虧士行乂今生所不爲也聞者嘉之晉髙祖卽位贈禮部尙書劉贊魏州人也幼有文性父玭爲令錄誨以詩書夏月令服靑襦單衫玭每肉食別置蔬食以飯贊謂之曰肉食君之祿也爾欲食肉當苦心文藝自可致之吾祿不可分也繇是贊及冠有文辭年三十餘登進士第魏州節度使羅昭威署巡官罷歸京師依開封尹劉鄩久之租庸使趙巖表爲巡官累遷至金部員外郎職如故莊宗入汴租庸副使孔謙以贊里人表爲鹽鐵判官天成中歷知制誥中書舍人與學士竇夢徵同年登第鄰居友善夢徵卒贊與同年楊凝式緦麻爲位而哭其家無嫡長與視喪事防其孀稚人士稱之攺禦史中丞刑部侍郎贊性防和與物無忤居官畏愼人若以私幹之𨿽權豪不能移其操未幾攺祕書監兼秦王傅【冊府元秦王爲元帥秦王府判官太子詹事王居敏與贊鄕曲之舊以秦王盛年自恣須朝中選端士納誨冀其稟畏乃奏薦贊焉】贊節槪貞素忽聞其命掩泣固辭竟不能止【通鑑瓉自以左遷泣防不得免胡三省注云唐制六部侍郎除吏部之外餘皆從四品下王傅從三品然六部侍郎爲向用王傅爲左遷以職事有間劇之不同也當是時從榮地居儲副則秦王傅不可以閒官言蓋以從榮輕佻峻急恐豫其禍故求脫耳】時秦王參佐皆新進小生動多輕脫每稱頌秦王功徳阿意順防祗奉談笑惟贊從容諷議必獻嘉言秦王常接見賓客及遊客於酒筵之中悉令秉筆賦詩【冊府元時從榮溺於篇章凡門客及通謁遊士必生於客次自出題目令賦一章然後接見】贊爲師傅亦與諸客混然容狀不悅秦王知其意自是戒典客贊至勿通令每月一度至衙【言行鑑載劉贊諫秦王曰殿下宜以孝敬爲職浮華非所尙也秦王不悅戒閽者後弗引進】贊旣官系王府不敢朝參不通慶弔但閉闗喑鳴而已及秦王得罪或言贊止於朝降而已服麻衣備驢乘在門矣聞其言曰豈有國君之嗣一旦舉室塗地而賓佐朝降得免死幸也俄而臺史示勅長流嵐州卽時赴貶所在嵐州逾年淸泰二年春詔歸田裏妻紇幹氏塗中卒贊比羸瘠慟哭殆絕因之亦病行及石會闗而卒時年六十餘

史臣曰自唐祚橫流衣冠掃地苟無端士孰恢素風如廷珪之文學崔沂之剛正劉嶽之典禮舜卿之掌誥洎夢徵而下皆蔚有貞規無虧懿範固可以爲縉紳之圭表聳朝廷之羽儀以之垂名夫何不韙

舊五代史卷六十八

舊五代史卷六十八攷證

唐列二十劉嶽奉詔撰新書儀一部文約而理當案歐陽史謂其事出鄙俚兩史褒貶微有異同

張文寶信風至淮南界案通鑑作風飄至天長陳乂除膳部員外郎知制誥累遷中書舍人案通鑑作閏月以膳部郎中知制誥陳乂爲給事中充樞密直學士與此互有詳略

劉贊案通鑑作劉瓉

舊五代史卷六十八攷證

欽定四庫全書

舊五代史卷六十九

宋門下侍郎參知政事監修國史薛居正等撰

唐書第四十五

列二十一

張憲字允中晉陽人世以軍功爲牙校憲始童丱喜儒學勵志橫經不拾晝夜太原地雄邊服人多尙武恥於學業惟憲與里人藥縱之精力遊學弱冠盡通諸經尢精左嘗袖行所業謁判官李襲吉一見欣嘆旣辭謂憲曰子勉之將來必成佳器石州刺史楊守業喜聚書以家書示之聞見日博莊宗爲行軍司馬廣延髦俊素知憲名令朱守殷賫書幣延之嵗余釋褐交城令秩滿莊宗嗣世補太原府司錄參軍時霸府初開幕客馬郁王緘燕中名士盡與之遊十二年莊宗平河朔念藩邸之舊徵赴行臺十五年授監察賜緋署魏博推官自是恆簪筆扈從十五年王師戰胡栁周徳威軍不利憲與同列奔馬北渡梁軍急追殆將不濟至晚渡河人皆陷水而沒憲與從子朗履冰而行將及岸水陷朗泣以馬箠引之憲曰吾兕去矣勿使俱陷朗曰忍季父如此俱死無恨朗偃伏引箠憲躍身而出是夜莊宗令於軍中求憲或曰與王緘俱歿矣莊宗垂涕求屍數日聞其免也遣使慰勞尋攺掌書記水部郎中賜金紫歷魏博觀察判官從討張文禮鎭州平授魏博鎭冀十郡觀察判官攺考功郎中兼禦史中丞權鎭州畱事莊宗卽位詔遷魏都校尙書工部侍郎充租庸使八月攺刑部侍郎判吏部銓兼太淸宮制使荘宗遷洛陽以憲檢校吏部尙書興唐尹東京副畱守知畱守事憲學識優深尢精吏道剖析聽斷人不敢欺三年春車駕幸鄰時易定王都來朝宴於行宮將擊鞠初莊宗行卽位之禮卜鞠場吉因築壇於其間至是詔毀之憲奏曰卽位壇是陛下祭接天神受命之所自風燥雨濕之外不可輒毀亦不可修魏繁陽之壇漢汜水之墠到今猶有兆象存而不毀古之道也卽命治之於宮西數日來成會憲以公事獲讁閤門待罪上怒戒有司速治行事之庭礙事者畢去竟毀卽位壇憲私謂郭崇韜曰不祥之甚忽其本也秋崇韜將兵徵蜀以手書告憲曰允中避事久矣余受命西徵已奏還公黃閤憲報曰庖人之代屍祝所謂非吾事也時樞密承防段佪當權任事以憲從龍舊望不欲憲在朝廷會孟知祥鎭蜀州選北京畱守佪揚言曰北門國家根本非重徳不可輕授今之取才非憲不可趨時者因附佪勢巧中傷之又曰憲有相業然國祚中興宰相在天子面前得失可以攺作一方之事制在一人惟北面事重十一月授憲銀靑光祿大夫檢校吏部尙書太原尹北京畱守知府事四年二月趙在禮入魏州時憲家屬在魏闗東俶擾在禮善待其家遣人賫書至太原誘憲憲斬其使書不發函而奏旣而明宗爲兵眾所劫諸軍離散地逺不知事實或謂憲曰蜀軍未至洛陽窘急總管又失兵權制在諸軍之手又聞河朔推戴事若實然或可濟否憲曰治亂之機間不容髮以愚所斷事未可知愚聞藥縱之言總管徳量仁厚素得士心余勿多言志此而巳四月五日李存渥自洛陽至口傳莊宗命並無書詔惟雲天子授以只箭之爲信眾心惑之時事莫測左右獻畫曰存渥所乘馬巳戢其飾復召人謀事必行陰禍因欲據城寧我負人宜早爲之所但戮呂鄭二宦且系存渥徐觀其變事萬全矣憲良久曰吾本書生無軍功而致身及此一旦自布衣而紆金紫向來仕宦非出他門此畫非吾心也事苟不濟以身徇義【東都事略張昭昭勸憲奉表明宗以勸進憲曰吾書生也天子委以保釐之任吾豈苟生者乎昭曰此古之大節公能行之忠臣也憲旣死論者以昭能成憲之節】翌日符彥超誅呂鄭軍城大亂燔剽達曙憲初聞有變出奔沂州旣而有司糾其委城之罪四月二十四日賜死於晉陽之千佛院幼子凝隨父走亦爲收者加害明宗郊禮大赦有司請昭雪從之憲沈靜寡欲喜聚圖書家書五千卷視事之餘手自刋校善彈琴不飲酒賓寮宴語但論文嘯詠而巳士友重之憲長子守素仕晉位至尙書郎

王正言鄆州人父志濟陰令正言早孤貧從沙門學工詩密州刺史賀徳倫令歸俗署郡職徳倫鎭靑州表爲推官移鎭魏州攺觀察判官莊宗平定魏博正言仍舊職任小心端愼與物無競嘗爲同職司空頲所淩正言降心下之頲誅代爲節度判官同光初守戶部尙書興唐尹時孔謙爲租庸副使常畏張憲頲特不欲其領使乃白郭崇韜畱憲於魏州請宰相豆盧革判租庸未防復以盧質代之孔謙白雲錢谷重務宰相事多簿籍畱滯又云盧質判二日便借官錢皆不可任意謂崇韜必令巳代其任時物議未允而止謙沮喪久之李紹宏曰邦計國本時號怨府非張憲不稱職卽日徵之孔謙段佪白崇韜曰邦計𨿽重在侍中眼前但得一人爲使卽可魏博六州戶口天下之半王正言操守有餘智力不足若朝廷任使庻防與人共事若専制方隅未見其可張憲才器兼濟宜以委之崇韜卽奏憲畱守魏州徵王正言爲租庸使正言在職主諾而已權柄出於孔謙正言不耐繁浩簿領縱橫觸事遺忘物論以爲不可卽以孔謙代之正言守禮部尙書三年冬代張憲爲興唐尹畱守鄴都時武徳使史彥瓊監守鄴都廩帑出納兵馬制置皆出彥瓊將佐官吏頥指气使正言不能以道禦之但趦趄聽命至是貝州戍兵亂入魏州彥瓊望風敗走亂兵剽劫坊市正言促召書吏冩奏章家人曰賊巳殺人縱火都城巳陷何奏之有是日正言引諸僚佐謁趙在禮【通鑑正言索馬不能得乃帥僚佐步出將門謁在禮】望塵再拜請罪在禮曰尙書重徳勿自平屈余受國恩與尙書共事但思歸之眾倉卒見迫耳因拜正言厚加慰撫明宗卽位正言求爲平盧軍行軍司馬因以授之竟卒於任

胡裝禮部尙書曾之孫汴將楊師厚之鎭魏州裝與副使李嗣業有舊因往依之薦授貴鄕令及張彥之亂嗣業遇害裝罷秩客於魏州莊宗初至裝謁見求假官司空頲以其居官貪濁不得調者久之十三年莊宗還太原裝於離亭謁者不內乃排闥而入曰臣本朝公卿子孫從兵至此殿下比襲唐祚勤求英俊以壯霸圖臣𨿽不才比於進九九納豎刁頭須亦所庶幾而羈旅累年執事者不垂顧錄臣不能赴海觸樹走胡適越今日歸死於殿下也莊宗愕然曰孤未之知何至如是賜酒食慰遣之謂郭崇韜曰便與擬議是嵗署館驛巡官未幾授監察禦史裏行遷節度巡官賜緋魚袋尋歷推官檢校員外郎裝學書無師法工詩非作者僻於題壁所至宮亭寺觀必書爵里人或譏之不以爲愧時四鎭幕賓皆金紫裝獨恥銀艾十七年莊宗自魏州之徳勝與賓僚城樓餞別旣而羣僚離席裝獨畱獻詩三篇意在章服莊宗舉大鐘屬裝曰員外能釂此乎裝飲酒素少略無難色爲之一舉而釂莊宗卽解紫袍賜之同光初以裝爲給事中從幸洛陽時連年大水百官多窘裝求爲襄州副使四年洛陽變擾節度使劉訓以私忿族裝誣奏云裝欲謀亂人士寃之

崔貽孫【新唐書宰相世系表貽孫字伯垂】祖亮左散騎常侍【世系表亮字晦孫虢州刺史】父芻言潞州判官貽孫以門族登士第以監察升朝監淸資美職及爲省郎於江南回以櫜裝營別墅於漢上之谷城退居自奉淸江之上綠竹徧野狹徑深密維舟西岸人莫造焉時人甚髙之及李振貶均州貽孫曲奉之振入朝貽孫累遷丞郎同光初除吏部侍郎銓選疎謬貶官塞地馳驛至潞州致書於府師孔勍曰十五年谷城山裏自謂逸人二千里沙塞途中今爲逐客勍以其年八十奏畱府下明年量移澤州司馬遇赦還京宰相鄭玨以姻戚之分復擬吏部侍郎天官任重昏耄罔知後遷禮部尙書致仕而卒【北夢瑣言莊貽孫年過八十求進不休囊橐之資素有貯積性好幹人喜得小惠】有子三人自貽孫左降之後各於舊業爭分其利甘防醫藥未有奉者貽孫以書責之云生有明君宰相死有天曹地府吾𨿽考終豈放汝耶孟鵠魏州人莊宗初定魏博選幹吏以計兵賦以鵠爲度支孔目官明宗時爲郭洺節度使每曲意承迎明宗甚徳之及孔謙專典軍賦徵督苛急明宗嘗切齒及卽位鵠自租庸勾官擢爲客省副使樞密承防遷三司副使出爲相州刺史會範延光再遷樞密乃徵鵠爲三司使初鵠有計畫之能及專掌邦賦操割依違名譽頓減期年發疾求外任仍授許州節度使謝恩退帝目送之顧謂侍臣曰孟鵠掌三司防年得至方鎭範延光奏曰鵠於同光世已爲三司勾官天成初爲三司副使出刺相州入判三司又二年帝曰鵠以干事遽至方鎭爭不勉旃鵠與延光俱魏人厚相結托曁延光掌樞務援引判三司又致節鉞明宗知之故以此言譏之到任未周嵗卒贈太保

孫嶽稷州人也彊幹有才周曆府衛右職天成中爲潁耀二州刺史閬州團練使所至稱治遷鳳州節度使受代歸京秦王從榮欲以嶽爲元帥府都押衙事未行馮贇舉爲三司使時豫密謀朱馮患從榮之恣橫嶽曾極言其禍之端康義誠聞之不悅及從榮敗義誠召嶽同至河南府檢閱府藏時紛擾未定義誠密遣騎士射之嶽走至通利坊爲騎士所害識與不識皆痛之子璉歷諸衛將軍藩閫節度副使

張延朗汴州開封人也事梁以租庸吏爲鄆州糧科使明宗克鄆州得延朗復以爲糧科使後徙鎭宣武成徳以爲元從孔目官長興元年始置三司使拜延朗特進工部尙書充諸道鹽鐵轉運等使兼判戶部度支事詔以延朗充三司使末帝卽位授禮部尙書兼中書侍郎平章事判三司延朗再上表辭曰臣濫承雨露擢處鈞衡兼叨選部之銜仍掌計司之重況中省文章之地洪鑪陶鑄之門臣自揣量何以當處是以繼陳章表疊貢情誠乞請睿恩免貽朝論豈謂禦批累降聖防不移決以此官委臣非器所以彊收涕泗勉遏怔忪重思事上之門細料盡忠之路竊以位髙則危至寵極則謗生君臣莫保於初終分義難防於毀譽臣者保玆重任忘彼至公狥情而以免是非偸安而以固富貴則內欺心腑外負聖朝何以報君父之大恩望子孫之延慶臣若但行王道惟守國章任人必取當才決事須依正理確違形勢堅塞幸門則可以振舉宏綱彌縫大化助陛下含容之澤彰國家至理之風然而讒邪者必起憾詞憎嫉者寧無謗譏或慮至尊未悉羣謗難明不更拔本尋源便俟甘瑕受玷臣心可忍臣恥可消只恐山林艸澤之人稱量聖制冠履軒裳之士輕懷朝廷臣又以國計一司掌其經費利權二務職在捃収將欲養四海之貧民無過薄賦贍六軍之勁士又借丰儲利害相隨取與難酌若使罄山采木竭澤求魚則地官之敎化不行國本之傷殘益甚取怨黔首是黷皇風況諸道所徵賦租𨿽多數額時逢水旱或遇虫霜其間則有減無添所在又申逃系欠乃至軍儲官俸帝汲汲於供須夏稅秋租毎懸懸於繼續況今內外倉庫多是罄空逺近生民或聞饑歉伏願朝廷尙添軍額更益師徒非時之糴難爲異日之區分轉大竊慮年支有闕國計可憂望陛下節例外之破除放諸項以儉省不添冗食且止新兵務急去繁以寛經費減奢從儉漸俟丰盈則屈者知恩叛者從化彌兵有日富俗可期臣又聞治民尙淸爲政務易易則繁苛並去淸則偏黨無施若擇其良牧委在正人則境內蒸黎必獲蘇息官中倉庫亦絕侵欺伏望誡兒在之處官無乖撫俗擇將來之蒞事更審求賢儻一一得人則農無所苦人人致理則國復何憂但奉公善政者不惜重酬昧理無功者勿頒厚俸益彰有道兼絕狥情伏望陛下念臣布露之前言閱臣驚憂於後患察臣愚直杜彼防邪臣卽但副天心不防人口庻防萬一仰答聖明末帝優詔答之召於便殿謂之曰卿所論奏深中時病形之切言頗救朕失國計事重日得商量無過勞慮也延朗不得巳而承命延朗有心計善理繁劇晉髙祖在太原朝廷猜忌不欲令有積聚系官財貨畱使之外延朗悉遣取之晉髙祖深銜其事及晉陽起兵末帝議親徵然亦采浮論不能果決延朗獨排眾議請末帝北行識者韙之晉髙祖入洛送臺獄以誅之其後以選求計使難得其人甚追悔焉

劉延皓應州渾元人祖建立父茂成皆以軍功推爲邊將延皓卽劉后之弟也末帝鎭鳳翔署延皓元隨都校奏加檢校戶部尙書淸泰元年除宮苑使加檢校司空俄攺宣徽南院使檢校司徒二年遷樞密使太保出爲鄴都畱守檢校太傅延皓禦軍失政爲屯將張令昭所逐出奔相州尋詔亭所任及晉髙祖入洛延皓逃匿龍門廣化寺數日自經而死延皓始以後戚自藩出入左右甚以溫厚見稱故末帝嗣位之後委居近密及出鎭大名而所執一變掠人財賄納人園宅聚歌僮爲長夜之飲而三軍所給不時內外怨之因爲令昭所逐時執政以延皓失守請舉舊章末帝以劉后內政之故止從罷免而巳由是淸泰之政獘矣

劉延朗宋州虞城人也末帝鎭河中時爲軍城馬步都虞後納爲腹心及鎭鳳翔署爲孔目吏末帝將圖起義爲捍禦之備延朗計公私粟帛以贍其急及西師納降末帝赴洛皆無所闕焉末帝甚賞之淸泰初除宣徽北脘使俄以劉延皓守鄴攺副樞密使累官至檢校太傅時房暠爲樞密使但髙枕閒眠啟奏除授一歸延朗由是得志凡藩侯郡牧自外入者必先賂延朗後議進貢賂厚者先居內地賂薄者晚出邊藩故諸將屢有怨訕末帝不能察之及晉髙祖入洛延朗將竄於髙山與從者數輩過其私第指而嘆曰我有錢三十萬貫聚於此不知爲何人所得其愚暗如此尋捕而殺之

舊五代史卷六十九

舊五代史卷六十九攷證

唐列二十一張憲上怒戒有司速治行宮之庭礙事者畢去竟毀卽位壇案歐陽史作場未成莊宗怒命兩虞亟毀壇以爲場與是書異通鑑從歐陽史

李存渥自洛陽至案存渥歐陽使作永王存霸考唐家人存渥與劉皇后同奔至風谷爲部下所殺是存渥未至太原其至太原者存霸也是作存渥疑誤

孟鵠鵠自租庸勾官擢爲客省副使租庸勾官北夢瑣言作三司勾押官

劉延皓父茂成案歐陽史作茂威

延皓卽劉后之弟也案通鑑攷異引廢帝實錄以延皓爲劉后之侄與是書異歐陽史通鑑俱從是書

出爲鄴都畱守案歐陽史作天雄軍節度使

劉延朗淸泰初除宣徽北院使案歐陽史廢帝旣立以延朗爲莊宅使

舊五代史卷六十九攷證

欽定四庫全書

舊五代史卷七十

宋門下侍郎參知政事監修國史薛居正等撰

唐書第四十六

列傳二十二

元行欽本幽州劉守光之愛將守光之奪父位也令行欽攻大恩山又令殺諸兄弟天祐九年周徳威攻圍幽州守光困蹙令行欽於山北募兵以應契丹時明宗爲將攻行欽於山北與之接戰矢及明宗馬鞍旣而以勢迫來降明宗憐其有勇奏隸爲假子後因從徵討恩禮特隆常臨敵擒生必有所獲名聞軍中莊宗東定趙魏選驍健置之麾下因索行欽明宗不得巳而遣之時有散指揮都頭名爲散員命行欽爲都部署賜姓名紹榮莊宗好戰勇於大敵或臨陣有急兵行欽必橫身解鬭翼圍之莊宗之營於徳勝也與汴軍戰於潘張王師不利諸軍奔亂莊宗得三四騎而旋中野爲汴軍數百騎攢矟攻之事將不測行欽識其幟急馳一騎奮劍斷二矛斬一級汴軍乃解圍翼莊宗還宮莊宗因流涕言曰富貴與卿共之自是寵冠諸將官至檢校太傅忻州刺史及莊宗平梁授武寧軍節度使嘗因內宴羣臣使相預會行欽官爲保傅當地褥下坐酒酣樂作莊宗敍生平戰陣之事因左右顧視曰紹榮安在所司奏云有勅使相預會紹榮散官殿上無位莊宗徹會不懌翌日以行欽爲同平章事由是不宴百官於內殿但宴武臣而巳三年行欽喪婦莊宗有所愛宮人生皇子者劉皇后心忌之會行欽入侍莊宗勞之曰紹榮喪婦復娶耶吾給爾婚財皇后指所忌宮人謂莊宗曰皇帝憐紹榮可使爲婦莊宗難違所請微許之皇后卽命紹榮謝之未退肩輿巳岀莊宗心不懌佯不豫者累日業巳遣去無如之何及貝州軍亂趙在禮入魏州莊宗方擇將皇后曰小事不勞大將促紹勞指揮可也乃以行欽爲鄴都行營招撫使領騎二千進討洎至鄴城攻之不能下退保於澶州未幾諸道之師稍集復進軍於鄴城之南及明宗爲帥領軍至鄴行欽來謁於軍中拜起之際誤呼萬嵗者再明宗驚駭遏之方止旣而明宗營於城西行欽營於城南三月八日夜明宗爲亂軍所迫惟行欽之軍不動按甲以自固明宗密令張防釗至行欽營戒之曰且堅壁勿動計會同殺亂軍莫錯疑誤行欽不聼將步騎萬人棄甲而退自知失防且保衛州因誣奏明宗曰鎭帥巳入賊軍終不爲國使明宗旣刼岀鄴城令人走馬上章申理其事言臣且於近郡聽進止莊宗覽奏釋然曰吾知紹榮妄矣因令白從訓與明宗子繼璟至軍前欲令見明宗行欽縶繼璟於路明宗凡奏軍機拘畱不逹故旬日之間音驛斷絕及莊宗岀成臯知明宗在黎陽復令繼璟渡河召明宗行欽卽殺之仍勸班師四月一日莊宗旣崩行欽引皇后存渥得七百騎岀師子門將之河中就存霸沿路部下解散從者數騎而巳四日至平陸縣界爲百姓所擒縣令裴進折其足檻車以獻明宗卽位詔削奪行欽在身官爵斬於洛陽夏魯奇字邦傑靑州人也初事宣武軍爲軍校與主將不協遂歸於莊宗以爲防衛指揮使從周徳威攻幽州燕將有單廷珪元行欽時稱驍勇魯奇與之鬭兩不能解將士皆釋兵縱觀幽州平魯奇功居多梁將劉鄩在洹水莊宗深入致師鄩設伏於魏縣西南葭蘆中莊宗不滿千騎汴人伏兵萬餘大噪而起圍莊宗數重魯奇與王門關烏徳兒等奮命決戰自午至申俄而李存審兵至方解魯奇持槍擕劍獨衛莊宗手殺百餘人烏徳兒等被擒魯奇傷夷徧體自是莊宗尢憐之歷磁州刺史中都之戰汴人大敗魯奇見王彥章識之單馬追及搶擬其頸彥章顧曰爾非余故人乎卽擒之以獻莊宗壯之賞絹千匹【九國誌趙庭隱王彥章守中都庭隱在其軍中及彥章敗庭隱爲莊宗所獲將以就戮大將夏魯奇奏曰此矬也其材可用遂釋之】梁平授鄭州防禦使四年授河陽節度使天成初移鎭許州加同平章事魯奇性忠義尢通吏道撫民有術及移鎭許田孟州之民萬眾遮道斷臥轍五日不發父老詣闕請畱明宗令中使諭之方得離州明宗討荊南魯奇爲副招討使頃之移鎭遂州【九國誌李仁罕夏魯奇稟朝廷之命繕治甲兵將圖蜀孟知祥與董璋謀先取魯奇令仁罕攻遂州】董璋之叛與孟知祥攻遂州援路斷絕兵盡食窮【九國誌李肇傳蜀帥圍夏魯奇於遂州唐師來援劍門不守肇領兵赴普安以拒之唐師不得進】魯奇自刎而卒時年四十九帝聞其死也慟哭之厚給其家贈太師齊國公

姚洪本梁之小校也在梁時經事董璋長興初率兵千人戍閬州璋叛領眾攻閬州璋密令人誘洪洪以大義拒之及璋攻城洪悉力拒守者三日禦備旣竭城防被擒璋謂洪曰爾頃爲健兒由吾奬防至此吾書誘諭投之於側何相負耶洪大罵曰老賊爾爲天子鎭帥何苦反耶爾旣孤恩背主吾與爾何恩而云相負爾爲李七郎奴掃馬糞得一臠殘炙感恩無盡今明天子付與茅土貴爲諸侯而驅徒結黨圖爲反噬爾本奴才則無恥吾忠義之士不忍爲也吾可爲天子死不能與人奴茍生璋怒令軍士十人持刀刲割其膚燃鑊於前自取防食洪至死大罵不巳明宗聞之泣下置洪二子於近衛給賜甚厚

李嚴幽州人本名讓坤初仕燕爲刺史渉獵書傳便弓馬有口辯多遊藝以功名自許同光中爲客省使奉使於蜀及與王衍相見陳使者之禮因於笏記中具述莊宗興復之功其警句云才過汶水王彥章於馬前旋及夷門斬朱友貞於樓上嚴復聲韻淸亮蜀人聞之愕然時蜀僞樞密使宋光嗣召嚴曲宴因以近事訊於嚴嚴對曰吾皇前年四月卽位於鄴宮當月下鄆州十月四日親統萬騎破賊中都乘勝鼓前遂誅汴孽僞梁尙有兵三十萬謀臣猛將解甲倒戈西盡甘涼東漸海外南逾閩浙北極幽陵牧伯侯王稱藩不暇家財入貢府實上供吳國本朝舊臣岐下先皇元老遣子入侍述職稱藩淮海之君卑辭厚貢湖湘荊楚杭越甌閩異貨奇珍府無虛月吾皇以徳懷來以威欵附順則涵之以恩澤逆則問之以干戈四海車書大同非晚光嗣曰余所未知惟岐下宋公我之姻好洞見其心反覆多端專謀防扈大不足信也似聞契丹部族近日稍彊大國可無慮乎嚴曰子言契丹之彊盛孰若僞梁曰比梁差劣也嚴曰吾國視契丹如蚤虱耳以其無害不足爬搔吾良將勁兵布天下彼不勞一郡之兵一校之眾則懸首槀街盡爲奴擄但以天生四夷當置度外不在九州之本未欲窮兵黷武也光嗣聞辯對畏而奇之時王衍失政嚴知其可取使還具奏故平蜀之謀始於嚴郭崇韜起軍之日以嚴爲三川招撫使嚴與先鋒使康延孝將兵五千先驅閣道或馳以詞說或威以兵鋒大軍未及所在降下延孝在漢州王衍與書曰可請李司空先來余卽舉城納欵眾咸以討蜀之謀始於嚴衍以甘言將誘而殺之欲不令往嚴聞之喜卽馳騎入益州衍見嚴於母前以母妻爲托卽日引蜀使歐陽彬迎謁魏王繼岌蜀平班師防明宗卽位遷泗州防禦使兼客省使長興初安重誨謀欲控制兩川嚴乃求爲西川兵馬都監庻效方略孟知祥覺之旣至執而害之【九國誌王彥銖傳李嚴之爲監軍也密懷異謀知祥數其過命彥銖擒斬之嚴之左右無敢動者】贈太保嚴之母賢明婦人初嚴將赴蜀母曰汝前啟破蜀之謀今又入蜀將死報蜀人矣與汝永訣旣而果如其言

李仁矩本明宗在藩鎭時客將也明宗卽位錄其趨走之勞擢居內職復爲安重誨所庇故數年之間遷爲客省使左衛大將軍天成中因奉使東川董璋張筵以召之仁矩貪於館捨與娼妓酣飲日旣中而不至大爲璋所詬辱自是深銜之長興初璋旣防扈於東川重誨奏以仁矩爲閬州節度使俾伺璋之反狀時物議以爲不及仁矩至鎭偵璋所爲曲形奏報地裏遐僻朝廷莫知事實激成璋之逆節由仁矩也長興元年冬十月璋自率凶黨以攻其城仁矩召軍校謀守戰利害皆曰璋久圖反計以賂誘士心凶气方盛未可與戰宜堅壁以守之儻旬浹之間大軍東至卽賊必退仁矩曰蜀兵懦安能當我精甲卽驅之岀戰兵未交爲賊所敗旣而城防仁矩被擒舉族爲璋所害

康思立晉陽人也少善騎射事武皇爲爪牙署河東親騎軍使莊宗嗣位從解圍於上黨敗梁人於栢鄕及平薊兵後戰於河上皆有功累承制加檢校戶部尙書右突騎指揮使莊宗卽位繼攺軍帥賜忠勇拱衛功臣加檢校尙書右僕射天成元年授應州刺史尋移嵐州充北靣諸蕃部族都監三年遷宿州團練使四年領昭武軍節度利巴集等州觀察處置等使攺賜耀忠保節功臣長興初朝廷舉兵討東川董璋詔兼西靣行營軍馬都指揮使二年移鎭陜州【通鑑潞王至靈寶思立謀固守陜城以俟康義誠先是捧聖五百騎戍陜爲潞王前鋒至城下呼城上人曰禁軍十萬已奉新帝爾數人人奚爲徒累一城人塗地耳於是捧聖卒爭出迎思立不能禁不得已辦出迎】淸泰初攺授邢臺累官至檢校太傅封防稽郡開國侯二年入爲右神武統軍三年充北靣行營馬軍都指揮使是歲閏十一月卒於軍年六十三思立本出陰山諸部性純厚善撫將士明宗素重之故卽位之始以應州所生之地授焉其後歷三郡三鎭皆得百姓之譽末帝以其年髙徴居環衛及出幸懷州以北師不利乃命思立統駕下騎軍赴團栢谷以益軍勢俄而楊光遠以大軍降於太原思立因憤激疾作而卒焉晉髙祖卽位追其宿舊爲輟朝一日贈太子少師

張敬達字志通代州人小字生鐵父審素有勇事武皇爲列校歷防直軍使同光初卒於軍敬達少以騎射著名莊宗知之召令繼父職平河南有功繼加檢校工部尙書明宗卽位歷捧防指揮使檢校尙書左僕射長興中攺河東馬步軍都指揮使超授檢校司徒領欽州刺史三年加檢校太保應州節度使四年遷云州時以契丹率族帳自黒楡林至云借漢界水艸敬達每聚兵塞下以遏其衝契丹竟不敢南牧邊人賴之淸泰中自彭門移鎭平陽加檢校太傅從石敬瑭爲北靣兵馬副總管仍屯兵鴈門未幾晉髙祖建義末帝詔以敬達爲北靣行營都招討使仍使悉引部下兵圍太原以定州節度使楊光遠副焉尋統兵三萬營於晉安鄕末帝自六月繼有詔促令攻取敬達設長城連柵云梯飛礟使工者運其巧思窮土木之力時督事者每有所構則暴風大雨平地水深數尺而城柵崩墮竟不能合其圍九月契丹至敬達大敗尋爲所圍晉髙祖及蕃眾自晉安寨南門外長百餘里闊五十里布以氊帳用毛索掛鈴而部伍多畜犬以備警急營中嘗有夜遁者岀則犬吠鈴動跬步不能行焉自是敬達與麾下部曲五萬人馬萬匹無由四奔但見穹廬如崗阜相屬諸軍相顧失色始則削木篩糞以飼其馬日望朝廷救軍及漸羸死則與將士分食之馬盡食殫副將楊光遠次將安審琦知不濟勸敬達宜早降以求自安敬達曰吾受恩於明宗位歷方鎭主上授我大柄而失律如此已有愧於心也今救軍在近旦暮雪恥有期諸君何相迫耶待勢窮則請殺吾防首以降亦未爲晚光遠審琦知敬達意未決恐坐成魚肉遂斬敬逹以降【契丹國志楊光逺謀害張敬逹諸將髙行周陰爲之備敬逹疏於防禦推遠行周等淸晨光遠上謁見敬達左右無人遂殺之】末帝聞其歿也愴慟久之時戎王告其部曲及漢之降者曰爲臣當如此人令部人收葬之晉髙祖卽位後所有田宅咸賜其妻子焉時議者以敬達嘗事數帝亟立軍功及領藩郡不聞其濫繼屯守塞垣復能撫下而臨難固執不求茍免乃近代之忠臣也晉有天下不能追懋官封賞其事迹非激忠之道也

舊五代史卷七十

舊五代史卷七十攷證

唐列傳二十二元行欽傳令行欽攻大恩山大恩山歐陽史作大安山考通鑑注引薛史亦作大恩

李嚴以嚴爲三川招撫使歐陽史作招討使卽馳騎入益州案歐陽史亦與是書同吳縝簒誤云成都自唐末歷五代不復謂之益州況此正古蜀郡成都之地而古益州實不在此

康思立傳贈太子少師少師歐陽史作少傅

舊五代史卷七十攷證﹤史部﹐正史類﹐舊五代史﹥

欽定四庫全書

舊五代史卷七十一

宋門下侍郎參知政事監修國史薛居正等撰

唐書第四十七

列傳二十三

馬郁其先範陽人郁少警悟有俊才智數言辧縱橫下筆成文榦寧末爲府刀筆小吏李匡威爲王鎔所殺鎔書報其弟匡儔匡儔遣使於鎔問謀亂本末幕客爲書多不如旨郁時直記室卽起艸爲之條列事狀云可疑者十詞理俊贍以此知名嘗聘王鎔於鎭州官妓有轉轉者美麗善歌舞因宴席郁累挑之幕客張澤亦以文章名謂郁曰子能座中成賦可以此妓奉酬郁抽筆操紙卽時成賦擁妓而去郁在武皇幕累官至檢校司空祕書監武皇與莊宗禮遇俱厚嵗時給賜優異監軍張承業本朝舊人權貴任事人士脇肩低首之郁以滑稽侮狎其往如歸有時直造臥內每賓僚宴集承業出珍果陳列於前食之必盡承業私戒主膳者曰他日馬監至惟以干藕子置前而已郁至窺其不可啖異日鞾中出一鐵撾碎而食之承業大笑曰爲公設異饌勿敗餘食案其俊率如此郁在莊宗幕寄寓他土年老思鄕每對莊宗欷歔言家在範陽乞骸歸國以舊山莊宗謂之曰自卿去國巳來同捨孰在守光尙不能容父能容卿乎孤不惜卿行但卿不得死爾郁旣無歸路衷懷嗚悒竟卒於太原

司空頲貝州人唐僖宗時舉進士不中屬天子播遷三輔大亂乃還鄕裏羅紹威爲節度副大使頲以所業幹之幕客公乘億爲延譽羅信署爲府參軍辟館驛巡官張彥之亂命判官王正言艸奏正言素不能文不能下筆彥怒詬曰鈍漢乃辱我推之下榻問孰可艸奏者有言頲羅王時書記乃馳騎召之頲揮筆成文詆斥梁君臣彥甚喜以爲判官及張彥復脇賀徳倫降於唐徳倫遣頲先奉狀太原【比夢瑣言載其狀詞云屈原哀郢本非怨望之人樂毅歸燕且異傾邪之行】莊宗仍以頲爲判官後以頲權軍府事頲有侄在梁遣家奴以書召之都虞張裕擒其家奴以謂通於梁遂見殺【通鑑晉王責頲曰自吾得魏博庶事悉以委公公何得見欺如是獨不可先相示耶揖令歸第是日族誅於軍門】

曹廷隠魏州人也爲本州典謁虞賀徳倫使西迎莊宗於晉陽莊宗旣得鄴城擢爲馬步都虞以其稱職自是遷拜日隆天成初除齊州防禦使下車嚴整頗有淸白之譽時有孔目史範弼者爲人剛愎視廷隱蔑如也弼監軍廩鬻空乏以取貲又私貨官鹽廷隱按之遂奏其事弼家人防於執政並下禦史府劾之弼𨿽伏法廷隱以所奏不實亦流永州續勅賜自盡時人寃之蕭希甫宋州人也少舉進士爲梁開封尹袁象先書記象先爲靑州節度使以希甫爲巡官希甫不樂乃棄其母妻變姓名亡之鎭州自稱靑州掌書記進謁王鎔鎔以希甫爲參軍尢不樂居嵗余又亡之易州削髮爲僧居百丈山莊宗將建國置百官李紹宏薦爲魏州推官同光初有詔定內宴儀問希甫樞密使得坐否希甫以爲不可樞密使張居翰聞之怒謂希甫曰老夫歷事三朝天子見內宴數百子本田舍兒安知宮禁事希甫不能對初莊宗欲以希甫知制誥宰相豆盧革等附居翰共排斥之以爲駕部郎中希甫失志尢怏怏莊宗滅梁室遣希甫宣慰靑齊希甫始知其母已死妻袁氏以攺嫁希甫乃發哀服防居於魏州人有引漢李陵書以譏之曰老母終堂生妻去室天成初欲召爲諫議豆盧革韋說沮之明宗卒以希甫爲諫議大夫復爲匭函使其後革說爲安重誨所惡希甫希旨誣奏革縱田客殺人而說與鄰人爭井井有寶貨有司推勘井中惟破釡而巳革說卒皆貶死希甫拜左散騎常侍躁進尢甚引告變人李筠夜扣內門通變書云修堤兵士欲取郊天日舉火爲叛安重誨不信之斬告變者軍人訴屈請希甫啖之旣而詔曰右散騎常侍集賢殿學士判院事蕭希甫身處班行職非警察輒引凶狂之輩上陳誣骩之詞逼近郊禋扇搖軍眾李筠旣當誅戮希甫寧免謫遷可貶嵐州司戶參軍仍馳驛發遣長興中卒於貶所子士明仕周終於邑宰

藥縱之太原人少爲儒明宗刺代州署爲軍事衙推從明宗鎭邢州爲掌書記歷天平宣武兩鎭節度副使明宗鎭常山被病不從及卽位縱之見於洛邑安重誨怒其觀望久無所授明宗曰徳勝用兵時縱之饑寒相伴不離我左右今有天下何人不富貴何爲獨棄縱之浹旬授磁州刺史嵗余自戶部侍郎遷吏部侍郎銓總之法惘然莫知長興初爲曹州刺史淸泰元年九月以疾受代而卒

賈馥故鎭州節度使王鎔判官也家聚書三千卷手自刋校張文禮殺王鎔時莊宗未卽尊位文禮遣馥至鄴都勸進因畱鄴下棲遲郵捨莊宗卽位授鴻臚少卿後以鴻臚卿致仕復歸鎭州結茅於別墅自課兒孫耕牧爲事馥初累爲鎭冀屬邑令所蒞有能政性恬澹與物無競乃鎭州士人之秀者也

馬縞少嗜學以明經及第登拔萃之科仕梁爲太常修撰累歷尙書郎參知禮院事遷太常少卿梁代諸王納嬪公主下嫁皆於宮殿門庭行揖讓之禮縞以爲非禮上疏止之物議以爲然【以下有闕文】長興四年爲戶部侍郎縞時年已八十及爲國子祭酒八十餘矣形气不衰於事多遺忘言元稹不應進士以父元魯山名進故也多如此類又上疏古者無嫂叔服文皇創意以兄弟之親不宜無服乃議服小功今令文省服制條爲兄弟之妻大功不知何人議攺而寘於令文諸博士駮云律令國之大經馬縞知禮院時不曾論定今遽上疏駮令式罪人也

羅貫不知何許人進士及第累歷臺省官自禮部員外郎爲河南令貫爲人彊直正身奉法不避權豪時宦官伶人用事凡請托於貫者其書盈閤一無所報皆以示郭崇韜因奏其事由是左右每言貫之失先是梁時張全義專制京畿河南洛陽寮佐皆由其門下事全義如廝僕及貫授命持本朝事體奉全義稍慢部民爲府司庇防者必奏正之全義怒因令女使告劉皇后從容白於莊宗宦官又言其短莊宗深怒之會莊宗幸壽安山陵道路泥濘莊宗訪其主者宦官曰屬河南縣促令召貫至奏曰臣初不奉命請詰稟命者帝曰卿之所部反問他人何也命下府獄府吏榜笞促令伏欵翌日詔殺之郭崇韜奏曰貫別無贓狀橋道不修法未當死莊宗怒曰母后靈駕將發天子車輿往來橋道不修是誰之過也崇韜奏曰貫縱有死罪俟欵狀上奏所司議讞以朝典行之死當未晚今以萬乘之尊怒一縣令俾天下人言陛下使法不公矣莊宗曰旣卿所愛任卿裁決因投袂入宮崇韜從而論列莊宗自闔殿門不得入卽令伏法曝屍於府門寃痛之聲聞於逺邇

淳於晏【以下有闕文】以明經登第自霍彥威爲小校晏寄食於門下彥威常因兵敗獨脫其身左右莫有從者惟晏杖劍從之徒步艸莽自是彥威髙其義相得甚歡及歷數鎭皆爲從事軍府之事至於私門事無巨細俱取決於晏𨿽爲幕賓有若家宰爾後公侯門客往往效之時謂之效淳故彥威所至稱治由晏之力也【以下殘闕】

張格字承之故宰相濬之子也濬爲梁祖所忌潛遣人害於長水格易姓名流轉入蜀【舊唐書張濬永寧縣吏葉彥者張氏待之素厚告格曰相公之禍不可免郎君宜自爲計濬曰畱則並命去或可免冀存後嗣格拜辭而去葉彥率義士三十人送渡漢江而旋格由荊江上峽入蜀】王建僭號以格爲宰相格所生母當濬之遇害潛匿於民間落髮爲尼流浪於函洛王建聞之潛使人迎之入蜀賜紫加號慈福大師及建卒蜀人以格爲山陵使格有難色未幾得罪出爲茂州刺史僞制責詞云送往辭命不忠也喪母匿喪非孝也王衍嗣僞位後數年復用爲宰相同光末蜀平格至洛陽【舊唐書任圜攜格還洛格感葉彥之恵訪之身巳歿厚防其家又攷張濬第三子仕吳攺名李儼見九國誌】授太子賓客任圜愛其才奏爲三司副使尋卒於位格有文章明吏事時頗稱之

許寂字閒閒祖祕名聞會稽寂少有山水之好泛覽經史窮三式尢明易象【太平廣記云寂學易於晉徴君】久棲四明山不幹時譽昭宗聞其名徵赴闕召對於內殿會昭宗方與伶人調品篳篥事訖方命坐賜果問易義旣退寂謂人曰君淫在聲不在政矣寂聞君人者將昭徳塞違以臨照百官百官或象之今不厭賤事自求其工君道替矣尋請還山寓居於江陵以茹芝絕粒自適其性天祐末節度使趙匡凝昆季深禮遇之師授保養之道唐末除諫官不起漢南謂之徵君梁攻襄陽匡凝兄弟棄鎭奔蜀寂偕行嵗余蜀主王建待以師禮位至蜀相同光末平蜀與王衍俱從於東授工部尙書致仕卜居於洛時寂已年髙精彩猶健沖漠寡言時蜀語云可怪可怪人莫知其際淸泰三年六月卒時年八十餘子孫位至省郎同光時以方術著者又有僧誠惠誠惠初於五臺山出家能修戒律稱通皮骨肉三命人初歸向聲名漸逺四方供饋不逺千里而至者眾矣自云能役使毒龍可致風雨其徒號曰降龍大師京師旱莊宗迎至洛下親拜之六宮參禮士庶瞻仰謂朝夕可致甘澤禱祝數旬略無徵應或謂官以祈雨無驗將加焚燎誠惠懼而遁去及卒賜號法雨大師塔曰慈云之塔

周豹者本燕人世爲從事豹少爲僧其師有知人之鑑從遊十年餘苦辛無憚師知其可敎遂以袁許之術授之大略狀人形貌比諸龜魚禽獸目視臆斷咸造其理及還鄕遂歸俗初盧程寄褐遊燕與同志二人謁焉豹謂鄕人張殷衮曰適二君子明年花發俱爲故人惟彼道士佗年甚貴至來嵗二子果卒又二十年盧程登庸於鄴下豹歸晉陽張承業信重之言事數中承業俾明宗易衣列於諸校之下以佗人詐之而豹指明宗於末綴言曰骨法非內衙太保歟咸伏其異或問明宗之福壽惟云末後爲鎭州節度使時明宗爲內衙都校才兼州牧而已昭懿皇后夏氏方侍巾櫛偶忤旨大爲明宗價楚豹見之曰此人有藩侯夫人之位當生貴子明宗赫怒因解後其言果驗太原判官司馬揆謁豹謂揆曰公五日之中奉使萬里未見回期揆數日後因酒酣爲衣領扼之而卒莊宗署豹北京巡官明宗卽位之明年一日謂侍臣曰方士周豹昔曾言朕諸事有徵可詔北京津置赴闕趙鳳奏曰袁許之事豹所長者以陛下貴不可言今旣驗矣餘無可問若詔赴闕下則奔競之徒爭問吉凶恐近於妖惑乃止令以金帛厚賜之授光祿卿致仕尋卒於太原年八十餘

舊五代史卷七十一

欽定四庫全書

舊五代史卷七十二

宋門下侍郎參知政事監修國史薛居正等撰

唐書第四十八

列傳二十四

張承業字繼元本姓康同州人咸通中內常侍張泰畜爲假子光啟中主郃陽軍事賜紫入爲內供奉武皇之討王行瑜承業累奉使渭北因畱監武皇軍事賊平攺酒坊使三年昭宗將幸太原以承業與武皇善乃除爲河東監軍密令迎駕旣而昭宗幸華州就加左監門衛將軍駕在鳳翔承業屢請出師晉絳以爲岐人犄角崔魏公之誅宦官也武皇僞戮罪人首級以奉詔匿承業於解律寺昭宗遇弒乃復請爲監軍夾城之役遣承業求援於鳳翔時河中阻絕自離石渡河春冰方泮淩凘奔防艤舟不得渡因禱河神是夜夢神人謂曰子但渡流冰無患旣寤津吏報曰河冰合矣淩晨躡冰而濟旋踵冰解使還武皇病篤啟手之夕召承業屬之曰吾兒孤弱羣臣縱橫後事公善籌之承業奉遺顧爰立嗣王平內難防略居多旣終易月之制卽請出師救潞破賊夾城莊宗深感其意兄弟之親幸承業私第升堂拜母賜遺優厚時莊宗初行墨制凡除拜之命皆成於盧汝弼之手汝弼旣自爲戶部侍郎乃請與承業攺官及開國邑承業拒而不受其後但稱本朝舊官而已天祐中幽州劉守光敗其府掾馮道歸太原承業辟爲本院巡官承業重其文章履行甚見待遇時有周豹者善人倫鑑與道不合謂承業曰馮生無前程公不可過用管書記盧質聞之曰我曾見杜黃裳司空冩眞圖道之狀貌酷類焉將來必副大用豹之言不足信也承業薦爲霸府從事焉柏鄕之役王師旣迫汴營周徳威慮其奔衝堅請過捨莊宗怒其懦不聽垂帳而寢諸將不敢言事咸詣監軍請白承業遽至牙門褰帳而入撫莊宗曰此非王安寢時周徳威老將洞識兵勢姑務萬全言不可忽莊宗蹶然而興曰子方思之其夕收軍保鄗邑徳威討劉守光令承業往視賊勢因請莊宗自行果成大捷承業感武皇厚遇自莊宗在魏州垂十年太原軍國政事一委承業而積聚余帑收兵市馬招攘流散勸課農桑成是霸基者承業之忠力也時貞簡太后韓徳妃伊淑妃諸宅王之貴洎王之介弟在晉陽宮或不以其道幹於承業悉不聽逾法禁者必懲繇是貴戚斂手民俗丕變或有中傷承業於莊宗者言專防威柄廣納賂遺莊宗嵗時還晉陽宮省太后須錢蒱博給伶官嘗置酒於泉府莊宗酣飲命興聖宮使李繼岌爲承業起舞旣竟承業出寶帶幣馬奉之莊宗指錢積謂承業曰和哥無錢使七哥與此一積寶馬非殊惠也承業謝曰郎君哥勞承業自出巳俸錢此錢是大王庫物準擬支贍三軍不敢以公物爲私禮也莊宗不悅使酒侵承業承業曰臣若勑使非爲子孫之謀惜錢爲大王基業王若自要散施何妨老夫不過財盡兵散一事無成莊宗怒顧元行欽曰取劍來承業引莊宗衣泣而言曰僕荷先王遺顧誓爲本朝誅汴賊爲王惜庫物斬承業首死亦無愧於先王今日請死閻寶解承業手令退承業詬寶曰黨朱溫逆賊未嘗有一言效忠而敢依諂附揮拳踣之太后聞莊宗酒失急召入莊宗性至孝聞太后召叩頭謝承業曰吾杯酒之間忤於七哥太后必怪吾七哥爲吾痛飲兩巵分謗可乎莊宗連飲四鐘勸承業竟不飲莊宗歸宮太后使人謂承業曰小兒忤特進巳笞矣可歸第翌日太后與莊宗俱幸其第慰勞之自是私謁幾絕十四年承制授開府儀同三司左衛上將軍燕國公固辭不受是時盧質在莊宗幕下嗜酒輕傲嘗呼莊宗諸弟爲豚犬莊宗深衘之承業盧質被禍因乘間謂莊宗曰盧質多行無禮臣請爲大王殺之可乎莊宗曰予方招禮賢士以開霸業七哥何言之過也承業因聳立而言曰太王若能如此何憂不得天下其後盧質𨿽成縱誕莊宗終能容之蓋承業爲之藻借也十八年莊宗受諸道勸進將纂帝位承業以爲晉王三代有功於國先人怒朱氏弒逆將復舊邦讐旣未平不宜輕受推戴方疾作肩輿之鄴宮見莊宗曰王父子血戰三十餘年蓋言報國仇讐復唐宗社今元凶未滅民賦已殫而遽先大號蠧耗財力臣以爲不可一也臣自咸通已來伏事宮掖每見國家冊命大禮儀仗法物百司庻務經年艸定臨事猶有不可王若化家爲國新立廟朝不可乖於制度制禮作樂未見其人臣以爲不可二也舉事量力而行不可信於遊譚也【通鑑攷異引秦再思洛中記異云承業諫帝曰大王何不待誅克梁孽更乎吳蜀俾天下一家且先求唐氏子孫立之復更以天下讓有功者何人輒敢當之讓一月卽一月牢讓一年卽一年牢設使髙祖再生太原復出又胡爲哉今大王一旦自立頓失從前仗義徵代之防人情怠矣老夫是閹官不愛大王官職富貴直以受先王付屬之重欲爲大王立萬年之基爾】莊宗曰柰諸將何承業知莊宗不從因號泣而言之十九年十一月二日以疾卒於晉陽之第時年七十七貞簡太后聞喪遽至其第盡哀爲之行服如兒侄禮同光初贈左武衛上將軍諡曰貞憲【五代史闕文莊宗將卽位於魏州承業自太原至謂莊宗曰吾王世奉唐家最爲忠孝自貞觀以來王室有難未嘗不從所以老奴三十餘年爲吾王捃拾財賦召補軍馬者誓滅逆賊朱溫復本朝宗社耳今河朔甫定朱氏尙存吾王遽卽大位可乎云雲莊宗曰柰諸將意何承業知其不可諫止乃慟哭曰諸侯血戰者本爲李家今吾王自取之誤老奴矣卽歸太原不食而死臣謹案莊宗實錄敍承業諫卽位事甚詳惟吾王自取之言不書史官諱之也】

張居翰字徳卿咸通初掖庭令張從玫養之爲子以廕入仕中和三年自容管監軍判官入爲學士院判官遷樞密承防內府令賜緋昭宗在華下超授內常侍出監幽州軍事秩滿詔歸節度使劉仁恭表畱之天復中詔誅宦官仁恭紿奏殺之匿於大安山之北谿天佑三年汴人攻滄州仁恭求援於武皇乃遣居翰與書記馬郁等率兵助武皇同攻潞州武皇因畱之不遣李嗣昭節制昭義以居翰監其軍以燕軍三千爲部下俄而汴將李思安築夾城以圍潞州居翰與嗣昭登城保守以至解圍自是嗣昭每出徵令居翰知畱後事同光元年夏四月召爲樞密使加特進與郭崇韜對掌機務十月莊宗將渡河畱居翰與李紹宏同守魏州莊宗入汴加驃騎大將軍知內侍省事依前充樞密使同光時宦官干政邦家之務皆出於郭崇韜居翰自以羇旅乘時擢居重地每於宣授不敢有所是非承顏免過而巳以此脫季年之禍四年三月僞蜀王衍旣降詔遷其族於洛陽行及秦川時闗東巳亂莊宗慮衍爲變中官向延嗣馳騎賫詔殺之詔云王衍一行並宜殺戮其詔已經印畫時居翰在密地覆視其詔卽就殿柱揩去行字攺書家字及衍就戮於秦川驛止族其近屬而已其僞官及從行者尙千餘人皆免其枉濫居翰之力也明宗入洛居翰謁見於至徳宮待罪泣涕乞歸田裏詔許之乃辭歸長安仍以其子延貴爲西京職事以供侍養天成三年四月以疾卒於長安時年七十一居翰性和而靜諳悉舊事在潞州累年每春課人育蔬種樹惇本惠農有仁者之心焉

馬紹宏閹官也初與孟知祥同爲中門使及周徳威薨莊宗兼領幽州令紹宏權知州事卽位之初郭崇韜勲望髙舊在紹宏之下時徵潞州監軍張居翰與崇韜並爲樞密使紹宏失望乃以爲宣徽使紹宏以巳合當樞密任常鬱鬱側目於崇韜崇韜知其慊也乃置內勾之目令天下錢谷簿書悉委裁遣旣而州郡供報輒滋煩費議者以爲十羊九牧深所不可內勾之目人以爲是妖言【以下有闕文據通鑑李嗣源爲謠言所屬危殆者數四賴宣徽使李昭宏左右營防以是得全天成元年二月已丑期以宣徽南院使李紹宏爲樞密使】

孟漢瓊本鎭州王鎔之小防也明宗鎭常山得侍左右明宗卽位自諸司使累遷宣徽南院使漢瓊性通黠善交構初見秦王權重及挾王淑妃勢傾心事之及朱馮用事又與之締結秦王領兵至大津橋時漢瓊與朱馮及康義誠方防議於內庭謀猶未決漢瓊獨出死力先入殿門奏於明宗語在秦王漢瓊卽自介馬以召禁軍秦王旣誅翼日令漢瓊馳騎召閔帝於鄴【通鑑遣漢瓊徵從厚且權知天雄府軍事】閔帝嗣位尢恃恩寵期月之內累加開府儀同三司驃騎大將軍西軍旣叛閔帝急召漢瓊欲令先入於鄴漢瓊藏匿不行潞王行及陜州乃悉召諸妓妾訣別欲手刃之眾知其心率皆藏竄初潞王失守於河中勒歸於淸化裏第時王淑妃恆令漢瓊敎防於潞王王善待之故漢瓊自謂潞王於巳有恩至是乃單騎至澠池謁見潞王因自慟哭欲有所陳潞王曰諸事不言可知漢瓊卽自預從臣之列尋戮於路左

史臣曰承業感武皇之大惠佐莊宗之中興旣義且忠何以階也夫如是則晉之勃貂秦之景監去之逺矣居翰攺一字於詔書救千人之濫死可不謂之仁人矣乎如紹宏之爭權漢瓊之構禍乃宦者之常態也又何足以道哉

舊五代史卷七十二

舊五代史卷七十二攷證

唐列傳二十四張承業傳王若自要散施何妨老夫不過財盡兵散一事無成案通鑑作王自取用之何問僕爲

以疾卒於晉陽之第案歐陽史作不食而卒通鑑作邑邑成疾不復起

諡曰貞憲案貞憲歐陽史作正憲

馬紹宏傳馬紹宏閹官也案莊宗紀作李紹宏蓋嘗賜姓

紹宏失望乃以爲宣徽使案宋史趙上交傳南逰落陽與中官驃騎大將軍馬紹宏善紹宏領北面轉運制置大使表爲判官攷紹宏爲北面轉運制置大使是書不載

舊五代史卷七十二考證

欽定四庫全書

舊五代史卷七十三

宋門下侍郎參知政事監修國史薛居正等撰

唐書第四十九

列傳二十五

毛璋本滄州小校梁將載思逺帥滄州時莊宗已定魏博思逺勢蹙棄州遁去璋防城歸莊宗【玉堂閒話戴思逺任浮陽日有部曲毛璋爲性輕悍常與數十卒追捕盜賊還宿於逆旅毛枕劍而寢夜分其劍忽大吼躍出鞘外從卒聞者愕然驚異毛亦神之乃持劍祝曰某若異日有此山河爾當更鳴躍否則巳毛復寢未熟劍吼躍如初毛深自負其後戴離鎭毛請畱戴從之未幾毛以州歸命於唐莊宗莊宗以毛爲其州刺史後竟帥滄海】歷貝州遼州刺史璋性凶悖有膽略從徵河上屢有戰功梁平授滄州節度使王師討蜀以璋爲行營右廂馬軍都指揮使蜀平璋功居多明年蕭墻禍起繼岌自西川至渭南部下散亡其川貨妓樂爲璋所掠明宗嗣位錄平蜀功授邠州節度使璋旣家富於財有蜀之妓樂驕僣自大動多不法招致部下繕理兵仗朝廷移授昭義節度使璋謀欲不奉詔判官邊蔚宻言規責乃僶俛承命洎至潞州狂妄不悛每擁川妓於山亭院服赭黃縱酒令爲王衍在蜀之戲事聞於朝徴爲金吾上將軍其年秋東川節度使董璋上言毛璋男廷贇賫文書往西川慮有陰事因追廷贇及同行人趙延祚與璋俱下禦史臺獄廷贇乃璋之假侄稱有叔在蜀欲往省之亦無私書詔停往令歸私第初延祚在獄多言璋陰事璋許重賂以塞其口及免延祚徴其賂璋拒而不與以至延祚詣臺訴璋翻覆復下禦史臺訊鞫中丞呂夢奇以璋前防昭雪令延祚以責賂之故復加織羅故稍佑璋及欵狀上聞或云夢奇受璋賂所以獄不盡情執之移與軍巡璋具狀曽許延祚賂未與又云曽借馬與夢奇別無行賂之事朝廷懲其宿惡長流儒州賜死於路

聶嶼鄴中人少爲僧漸學吟詠鄭玨之知貢舉也與鄕人趙都俱赴鄕薦都納賂於玨人報翌日登第嶼聞不防詬來人以恐之玨懼俾俱成名漸爲拾遺依郭崇韜爲鎭州書記明宗時爲起居舍人防眸若懸性气乖僻人多忌之天成初除鄴都畱守制官與趙敬怡呂夢奇不足又攺河東節度及至常鄙其土風薄其人士或逹於重誨防敬怡入爲樞宻使與夢奇同搆殺之嶼早依郭氏門庭致身朱紫名登兩史浙江使回生涯巨萬至河東日郭氏次子之婦霜居於家嶼喪偶未久復忍而納幣人皆罪之明宗在藩邸時素聞其丑聲天成中與溫韜等同詔賜死

溫韜華原人少爲盜據華原事李茂貞名彥韜後降於梁更名昭圖爲耀州節度唐諸陵在內者悉發之取所藏金寶而昭陵最固悉藏前世圖書鐘王紙墨筆迹如新【以下有闕文】移許州節度使累官至檢校太尉平章事韜素善趙巖每依附之莊宗入汴巖恃韜與已素厚遂奔許州韜延之於第斬首傳送闕下同光初韜來朝郭崇韜曰此刼陵賊罪不可赦韜納賂劉后賜姓名紹衝遽遣還鎭明宗卽位流於徳州俄賜死長子延濬淸泰中爲泥水闗使次延招爲父牙帳都校次延袤鄧州指揮使咸聚居許下晉天福初聞張從賓作亂於河陽咸往依之從賓慮其難制悉斬於帳下

段凝開封人也本名明逺少潁悟多智數初爲澠池簿脫荷衣以事梁祖梁祖漸器之開平三年十月自東頭供奉官授右咸衛大將軍充左軍巡使兼水北巡檢使凝妺爲梁祖美人故稍委心腹四年五月授懷州刺史乾化元年十二月梁祖北徵回過郡凝貢獻加等梁祖大恱梁祖復北凝迎奉進貢有加於前梁祖次相州刺史李思安迎奉疎怠梁祖怒貶思安制云懷州刺史段明逺少年治郡庶事惟公兩度祗奉行鑾數程宿食本界動無遺闕舉必周丰蓋能罄竭於家財務在顯酬夫明奬觀明逺之忠勤若此見思安之悖慢何如其見賞如此其後遷鄭州刺史監大軍於河上梁末帝以戴思逺爲北面招討使行師不利用王彥章代之受任之翌日取徳勝之南城軍聲大振張漢倫等推功於凝凝掎摭彥章之失以間之【通鑑彥章棄鄒家口復趨楊劉逰奕將李紹興敗梁逰兵於淸丘縣南段凝以爲唐兵巳自上流渡驚駭失色而數彥章尢其深入】梁末帝怒罷彥章兵權凝納賂於趙張二族求爲招討使敬翔李振極言不可竟不能止凝以眾五萬營於髙陵津禆將康延孝叛歸莊宗延孝具陳梁軍虛實莊宗遂決長驅之計未幾莊宗入汴凝自滑率兵而南前鋒杜晏球至封丘解甲聽命翼日凝率大軍乞降於汴郊莊宗釋之復以凝爲滑州兵馬畱後賜姓名紹欽有頃正授節度攺兗州節度使凝初見莊宗因伶人景進通貨於宮掖凝天性姦佞巧言餙智善候人意其年契丹防幽州命宣徽使李紹宏監防諸軍以禦契丹凝與董璋戍瓦橋闗凝巧事紹宏嘗乘間奏凝蓋世奇才可以大任屢請以兵柄委之郭崇韜奏曰凝亡國敗軍之將姦謟難狀不可信也凝在藩鎭私用庫物數萬計有司促償中貰其負同光三年四月移授鄧州節度使四年二月趙在禮據鄴城李紹宏詩用凝爲大將莊宗許之令具方略條奏凝所請偏禆皆取其已黨莊宗疑之乃止明宗至洛陽霍彥威怒其前事與溫韜同收下獄詔釋之放歸田裏明年於遼州竟與溫韜同制賜死

孔謙【通鑑作魏州人】莊宗同光初爲租庸副使謙本州之幹吏上自天祐十二年帝平定魏博會計皆委制置謙能曲事權要效其才力帝委以泉貨之務設法箕斂七八年間軍儲獲濟及帝卽位於鄴城謙已當爲租庸使物議以謙𨿽有經營濟贍之勞然人地尙卑不欲驟防重任樞宻使郭崇韜舉魏博觀察判官張憲爲租庸使以謙爲副謙悒然不樂者久之帝旣平梁汴謙徑自魏州馳之行在因謂崇韜曰魏都重地湏大臣彈壓以謙籌之非張憲不可崇韜以爲忠告卽奏憲爲鄴都副畱守乃命宰臣豆盧革專判租庸謙彌失望乃防艸過失時革以手書便省庫錢數十萬謙以手書示崇韜亦辭避帝問當委何人爲可崇韜曰孔謙𨿽久掌貨泉然物議未嘗居大任以臣所見當委張憲爲便帝促徴之憲性精辧爲時者所忌人不右之謙乘間訴於豆盧革曰租庸錢谷悉在眼前委一小吏可辧鄴都本根之地不可輕付於人興唐尹王正言無禆益之才徒有獨行詔書旣徴張憲復以何人爲代豆盧革言於崇韜崇韜曰鄴都分司列職皆主上舊人委王正言何慮不辦革曰俱是失也設不獲巳以正言掌租庸取書於大臣或可辧矣若付之方面必敗人事謙以正言非徳非勲懦而易制曰此議爲便然非已志防掎正言之失泣訴於崇韜厚賂閹伶以求進用人知姦謟沮之乃上章請退帝怒其規避將寘於法樂人景進於帝前解諭而止王正言風病恍惚不能綜三司事景進屢言於帝乃以正言守禮部尙書以謙爲租庸使謙以國用不足奏諸道判官員數過多請只置節度觀察判官書記支使推官各一員畱守置判官各一員三京府置判官推官余並罷俸錢又奏百官俸錢𨿽多折支非實請減半數皆支實錢並從之未幾半年俸復從虛折【以下殘闕北夢瑣言云明宗卽位誅租庸使孔謙等魏州孔目莊宗圖霸以供饋兵食謙有力焉旣爲租庸使曲事嬖幸奪宰相權專以聚斂爲意剝削爲端以犯眾怒伏誅】

李鄴魏州人也防事楊師厚及莊宗入魏漸轉禆將歷數郡刺史後遷亳州爲政貪穢有奴爲人持金以賂鄴奴隱其金鄴殺之其家上訴因訐其陰事詔貶郴州司戶參軍又貶崖州長流百姓所在賜自盡

史臣曰易云積不善之家必有餘殃又曰惡不積不足以滅身如毛璋之儔可謂積惡而滅其身矣況溫韜之發陵寢段凝之敗國家罪不容誅死猶差晚餘皆瑣瑣何足議焉

舊五代史卷七十三

舊五代史卷七十三攷證

唐列二十五毛璋授滄州節度使滄州歐陽史作華州凝傳其後遷鄭州刺史監大軍於河上案歐陽史遷凝鄭州刺史使監兵於河上李振亟請罷之太祖曰凝未有罪振曰待其有罪則社稷亡矣然終不罷也據此則凝監河上軍爲梁祖時事通鑑攷異云晉人取魏博然後與梁以河爲境故常以大兵守之太祖時未也就使當時屯兵河上亦未系社稷之安危此必均王時事也

中貰其負案中貰其負句原本疑有脫誤攷冊府元龜與是書同今仍其舊

舊五代史卷七十三攷證

欽定四庫全書

舊五代史卷七十四

宋門下侍郎參知政事監修國史薛居正等撰

唐書第五十

列傳二十六

康延孝塞北部落人也初隸太原因得罪亡命於汴梁開平乾化中自隊長積勞至部校梁末帝時頻立軍功同光元年八月段凝率眾五萬營於王材時延孝爲右先鋒指揮使率百騎來奔莊宗得之喜觧禦衣金帶以賜之翌日賜田宅於鄴以爲捧日軍使兼南面招討指揮使檢校司空守博州刺史莊宗屏人問梁兵機延孝備陳利害語在莊宗紀中莊宗平汴延孝頗有力焉以功授檢校太保鄭州防禦使賜姓名紹琛明年郊禮畢授保義軍節度使三年討蜀以延孝爲西南行營馬步軍先鋒排陣斬斫等使延孝性驍健徇利奮不顧身以前鋒下鳯州收固鎭降興州敗王衍軍於三泉所俘蜀軍皆諭而釋之自是晝夜兼行王衍自利州奔歸成都防吉柏津浮梁以絕諸軍延孝復造浮梁以渡進收綿州王衍復防綿江浮梁而去水深無舟檝可渡延孝謂招撫使李嚴曰吾懸軍深入利在意兵乘王衍破膽之時人心離沮但得百騎過鹿頭闗彼卽迎降不暇如俟修善津梁便畱數日若王衍堅閉近闗折吾兵勢儻延旬浹則勝負莫可知也宜促騎渡江因與李嚴乘馬浮江於是得濟者僅千人步軍溺死者亦千餘人延孝卽濟長驅過鹿頭進據漢州居三日部下後軍方至僞蜀六軍使王宗弼令人特牛酒幣馬歸欵旬日兩川平定延孝止漢州以俟繼岌平蜀之功延孝居敢時邠州節度使董璋爲行營右襄馬步使華州節度使毛璋爲行營左襄馬步使以軍禮當事延孝郭崇韜以私愛董璋及西川平定之後崇韜每有兵機必召章參決延孝不平時延孝軍於城西毛璋軍於城東董璋軍於城中閏十二月延孝因酒酣謂董璋曰吾有平蜀之功公等僕遫相從反首鼠於侍中之門謀相傾陷吾爲都將公及禆校力能斬首璋惶望謝之而退酒罷璋訴於郭崇韜陰銜之乃署董璋爲東川節度使落軍職延孝恕謂毛璋曰吾冒白兩犯險阻平定兩川董璋何功遽有其地二人因謁見崇韜曰東川重地宜擇良帥工部任尙書有文武才幹甚洽眾心請表爲東川帥崇韜怒曰紹琛反耶敢爲吾節度延孝等惶恐而退未幾崇韜爲繼岌所害二人因責董璋曰公復首鼠何門璋俛首祈哀而已四年正月甲申大軍發成都繼岌令延孝以一萬二千人爲後軍二月癸巳中軍次武連中使詔至諭以西平王李繼麟有罪伏誅命繼岌殺其子遂州節度使令徳延孝大驚俄而董璋率兵之遂州遇延孝不謁延孝怒謂諸校曰南平梁汴西定巴卭畫防之謀始於郭公而汗馬之勞力摧彊敵卽吾也若以背僞歸國掎角而成霸業卽西平王之功第一西平與郭公皆以無罪赤族歸朝之後次當及我矣丙申延孝次劍州時延孝部下皆鄜延河中舊將焦武等知西平王被禍兼誅令徳號哭軍門訴於延孝曰西平無罪二百口伏誅河中舊將無不從坐某等必死矣時魏王繼岌到泥溪延孝報繼岌云河中兵士號哭欲爲亂丁酉延孝至劍州遂擁眾廻自稱西川節度三州制置等使以檄招諭人三日間眾及五萬已亥繼岌至利州是夜守吉栢津使宻告魏王曰得紹琛文字令斷吉栢浮梁繼岌懼乃令梁漢顒以兵控吉栢津延孝已擁眾急趨西川繼岌遣人馳書諭之夜半令監軍使李廷安召任圜因署爲副招討使令圜率兵七千騎與都指揮使梁漢顒監軍李廷安討之辛丑先令都將何建崇擊劍門下之甲寅圜以大軍至漢州延孝來逆戰圜令董璋以東川懦卒當其鋒伏精兵於其後延孝擊退東川之兵急追之遇伏兵起延孝敗馳入漢州閉壁不出西川孟知祥以兵二萬與圜合勢攻之【九國誌李延厚傳康延孝入漢州知祥遣延厚率兵二千防李仁罕討之將行誓士率曰今出師不三旬必破賊乃立功圖賞之日也士卒有誓忠立東襄衰疾者立西襄無自苦也得請行者七百人逐延孝西寨斬首百餘級竟抜其城】漢州四面樹竹木爲柵三月乙丑圜陣於金鴈橋卽率諸軍鼓噪而進四面縱火風熖亙空延孝危急引騎出戰遇陣於金鴈橋又敗之以十數騎奔綿州河建崇追及擒之任圜命載以檻車時孟知祥與任圜董璋置酒髙防因引令延孝檻車至會知祥問曰明公頃自梁朝脫身歸命才平汴水節制陜郊近領前鋒尅平劍外歸朝之後授爵冊勲巨鎭尊官誰與爲兢柰何躁憤自毀功庸入此檻車還爲鄧艾深爲痛惜誰肯湣之知祥因手自注杯以飲之延孝曰自知富貴難消官職已足然郭崇韜佐命元勲輔成大業不動干戈收獲兩川自古殊功但恐不及一旦何罪闔門被誅延孝之徒何保首領以此思慮不敢歸朝天道相中使向延嗣賫詔至遂誅之部下懷其首級瘞於昭應縣民陳暉地天成初其子發之防去

朱守殷小字防兒莊宗就學以廝養之投給事左右及莊宗卽位爲長直軍使𨿽列戎行不聞戰攻每搆人之短長中於莊宗漸以心腹受委河上對壘稍遷蕃漢馬步都虞守殷守徳勝塞爲梁將王彥章所攺守殷無備遂防南寨莊宗聞之曰駑才大悞予事因徹北寨往固楊劉明宗在鄆州宻請以覆軍之罪罪之莊宗私於腹心忍而不問同免二年爲振武節度使不之任仍兼領蕃漢馬步軍京城初定內外警巡恃憑主恩蔑視勲舊與景進互相表裏又彊作宿徳之態言語遲緩自謂沈厚及郭從謙犯興教門步軍始亂中使急召騎士守殷按甲不進莊宗獨領宦官斫射屢退而騎軍終不至莊宗旣崩守殷擁眾方在北印憇於茂林之下迨聞凶問乃入內選嬪禦及珍寶以歸恣軍士劫掠都翌日方定率諸校迎明宗於東郊天成初授河南尹判六軍諸衛事加侍中移汴州節度使車駕將巡幸外議諠然初以爲平吳又云制置東諸候守殷乃生云夢之疑遂殺都校馬彥超副使宋敬【歐陽史守殷將叛召都指揮使馬彥超與計事彥超不從守殷殺之明宗憐彥超之死以其子承祚爲洺州長史】守殷驅市人閉壁以叛明宗途次京水聞之親統禁軍倍程直抵其壘長圍夾攻縋城甚眾守殷力屈盡殺其族引頸令左右盡其命王師入城索其黨盡誅之詔鞭守殷屍梟首懸於都市滿七日傳送洛陽

楊立者潞州之小校初事李嗣昭及李繼韜皆畜養甚厚繼韜被誅憤憤失志同光二年四月有詔以潞兵三萬人戌涿州將發其眾謀曰我軰事故使二十年衣食丰足未嘗邊塞徵行茍於邊上差跌白骨何歸不如據城自固事成則富貴耳因聚徒百餘軰攻子城東門城中大擾副使李繼珂及監軍張機祚出奔立自稱畱後率軍民上表請旄節莊宗怒命明宗與李詔直攻討一月抜之生擒立及其同惡十餘人送於闕下皆磔於市潞州城峻而隍深故立輒敢據之莊宗因玆詔諸道撤防城之備焉

竇廷琬者世爲靑州牙將梁祖擢寘左右同光初爲復州逰奕使姦盜屏迹歷貝州刺史未幾請制置慶州鹽池逐年出絹十萬疋米十萬斛遂以廷琬爲慶州防禦使俾制置之由是嚴刑峻法屢撓邊人課利不集詔移任於金州廷琬據慶州叛詔邠節度使李敬周於率兵討平之夷其族

張防釗遼州人也【九國去云防釗遼州楡社人父簡唐檢校尙書左僕射】初爲太原牙校以武勇聞於流軰武皇莊宗之世累補左右突騎軍使【九國誌莊宗嘗以偏師取鎭陽命防釗率騎爲先鋒屢挫賊銳遂防其城】明宗素聞防釗有將才及卽位擢爲防駕親軍都指揮使領春州刺史天成中與諸將圍王都於中山大敗契丹於嘉山之下及定州平以功授滄州節度使【北夢瑣言防釗鎭滄州日因亢旱民饑發廩賑之方上聞帝甚嘉奬他日秋成倍斗徴劍朝論鄙之】移鎭徐州長興中爲山南西道節度使兼西面馬步軍都部署及末帝起於鳯翔閔帝詔令防釗帥部兵防王師於岐下洎西師俱變防釗憤惋退歸興元因與洋州節度使孫漢韶俱送欵於蜀孟知祥待之尢厚僞授本鎭節度使俾知祥坐獲山南之地由防釗之故也【北夢瑣言入蜀取人產業黷貨無厭蜀民怨之】孟昶嗣僞位加檢校太師兼中書令晉開運末蜀人聞契丹入洛令防釗率眾數萬將防秦雍俄聞漢髙祖已定中原防釗無功而退【九國誌云歷左右匡聖馬步軍都指揮使出爲昭武庫節度使及漢祖卽位乃移鎭梁州以觀朝廷之變會晉昌軍節度使趙匡贊鳯翔節度使侯益俱謀歸蜀遂以防釗爲北面行營招討使應接經營俄而趙匡贊侯益請昶出師掠定三秦因命防釗與韓保貞等總師五萬出散關雄武軍節度使何重建出隴右奉鑾肅衛都虞侯李廷珪出子午谷會於雍州廷珪始出子午谷聞匡贊爲王景崇所逼棄城自拔東去遂先退師時防釗福誠保貞師次陳倉謀不相葉而侯益聞匡贊已去廷珪班師亦誠欵中變閉壘不出司天監趙廷樞累以雲气不利爲諷保貞乃與福誠率所部取隴州道會重建歸蜀防釗畱寶雞以勢孤不可深入遂班師】行至興州感憤而卒

楊彥溫汴州人本梁朝之小校也莊宗朝累遷禆將天成中爲河中副指揮使及末帝鎭河中尢善待之因奏爲衙門都指揮使長興元年四月乘末帝閱馬於黃龍莊據城謀叛末帝遣人誥之曰吾善待汝何苦爲叛彥溫報曰某非敢負恩緣奉樞宻院宣頭令某拒命請相公但歸朝廷數目詔末帝歸朝明宗疑具詐不欲興兵授彥溫綘州刺史安重誨堅請出師卽命西京畱守索自通侍衛步軍指揮使藥彥稠等帥兵攻之五日而拔自閉門及敗凡十三日初彥稠出師明宗戒之曰與朕生致彥溫吾將自訊之及收城斬首傳送明宗深怒彥稠等時議者以當時四海恬然五兵載戢蒲非邊郡近在國門而彥溫安敢狂悖皆以爲安重誨方弄國權尢忌末帝之名故巧作窺圖究莫能傾陷也彥溫愚昩爲人所嗾故滅其族焉

史臣曰春秋云夫不令之臣天下之所惡也故不復較其優劣焉惟防釗因避地以偸生彥溫乃爲人之所嗾比諸叛臣亦可矜也

舊五代史卷七十四

舊五代史卷七十四攷證

唐列二十六朱守殷傳車駕將巡幸外議諠然初以爲平吳又云制置東諸侯守殷乃生云夢之疑遂殺都校馬彥超副使宗敬守殷驅市人閉壁以叛明宗途防京水聞之親統禁軍倍程直其壘長圍夾攻縋城甚眾守殷力屈盡殺其族引頸令左右盡其命案儒林公議云朱守殷與霍彥威同立明宗尋判

諸軍事兼河南伊旋除宣武軍節度使時樞密使安重誨用事汴之財利遣中人宄權之守殷軍用不給累表杭論重謁旣而復奪之守殷不平頗出怨言重誨奏其反收明宗親率師討之車駕至汴京守殷自以本無不臣之意爲權臣誣奏登明門望明宗叩頭號哭稱寃明宗思其功許以開門自親重誨已麾軍登陴勢不可遏城防誅之攷守殷之叛歐陽史通鑑與是書無異辭而儒林公議以爲守殷本無反心爲重誨所防蓋傳聞之互異也

楊立傳有詔以潞兵三萬人戍涿州案通鑑作發安議兵三十戍涿州

命明宗與李紹眞攻討李紹眞通鑑作李紹榮

舊五代史卷七十二攷證

欽定四庫全書

舊五代史卷七十五

宋門下侍郎參知政事監修國史薛居正等撰

晉書第一

髙祖紀一

髙祖聖文章武明徳孝皇帝姓石氏諱敬瑭太原人也本衞大夫碏漢丞相奮之後漢衰關輔亂子孫流泛西裔故有居甘州者焉四代祖璟以唐元和中與沙陁軍都督朱耶氏自靈武入附憲宗嘉之隸爲河東陰山府裨校以邊功累官至朔州刺史天福二年追尊爲孝安皇帝廟號靖祖陵曰義陵祖妣秦氏追諡爲孝安元皇后三代祖郴早薨贈左散騎常侍追尊爲孝簡皇帝廟號肅祖陵曰惠陵祖妣安氏追諡孝簡恭皇后皇祖諱翌任振武防禦使贈尙書右僕射追尊孝平皇帝廟號睿祖陵曰康陵祖妣米氏追諡孝平獻皇后皇考諱紹雍番字臬捩雞善騎射者經遠大略事後唐武皇及莊宗累立戰功與周徳威相亞平洺二州刺史薨於任贈太傅追尊爲孝元皇帝廟號憲祖陵曰昌陵皇妣何氏追諡孝元懿皇后帝卽孝元之第二子也以唐景福元年二月二十八日生於太原陽裏時有白气充庭人甚異焉及長性沈澹寡言笑讀兵法重李牧周亞夫行事唐明宗爲代州刺史每深心器之因妻以愛女唐莊宗聞其善射擢居左右明宗請隸大軍從之後明宗從莊宗徵行命帝領親騎號三討軍倚以心腹天祐十二年莊宗並有河北之地開府於鄴梁遣上將劉鄩以兵五萬營於莘十三年二月鄩引兵突至淸平薄於城下莊宗自至甘陵兵未陣多爲鄩所掩帝領十餘騎橫槊深入東西馳突無敢當者卒全部伍而還莊宗壯之拊其背曰將門出將言不謬爾因頒以器帛復親爲啗酥當時以爲異恩由是知名明年鄩兵陣於莘之西北明宗從莊宗酣戰久之塵埃四合帝與明宗俱陷陣內帝挺身躍劍反復轉鬭行數十里逐鄩於故元城之東是日鄩軍殺傷過半十五年唐軍拔楊劉鎭梁將賀瓌設伏於無石山明宗爲瓌所迫帝爲後殿破梁軍五百餘騎按轡而還十二月莊宗與梁軍大戰於胡柳陂眾號十萬總管周徳威將左軍雜以燕人前鋒不利徳威死之莊宗率步眾五千固守髙陵以避敵之銳明宗獨完右廣伏於土山之下顧謂帝曰梁人首獲其利旌旗甚整何計可以挫之帝曰臘後寒如此出手墮指彼多步眾易進難退莫若啜糒飲水徐而困之且超乘徒行其勢不等一擊而破期在必勝明宗曰是吾心也防日暮梁軍列於平野五六萬人爲一方陣麾遊騎以迫唐軍帝曰敵將遁矣乃請明宗令士整冑寛而羅之命左射軍三百人鳴矢馳轉漸束其勢以數千騎合之迨夜旌旗皆靡而一角先潰三面踵之其牙卒相擊若火爆之聲橫屍積甲不可勝計由是梁人勢削莊宗進營徳勝渡十八年十月又從明宗戰梁人於徳勝渡敗其將戴思遠殺二萬餘人十九年戰胡盧套唐軍稍卻帝覩其敵銳拔劍辟道肩防明宗而退敵人望之無敢襲者二十年十月從明宗觀梁人之楊村塞部曲皆不擐甲俄而敵出不意以兵掩明宗刃將及背帝挾戰防而進一擊而凶酋落馬者數輩明宗遂解其難是嵗莊宗卽位於鄭攺元同光遣明宗越河懸軍深入以取鄆鄆人始不之覺帝以五十騎從明宗涉濟突東門而入鄆兵來拒帝中刃翼明宗羅兵通衢嶷然不動防後騎繼至遂拔中城以據之旣而平汴水滅梁室致莊宗一綂集明宗大勲帝與唐末帝功居其最莊宗朝官未顯者以帝不好矜伐故也惟明宗心知之同光四年二月趙在禮據鄴爲亂朝廷遣元行欽招之不下羣議紛然以爲非明宗不可莊宗乃以明宗爲統帥時帝從行至魏諸軍有變叩馬請明宗帝河北明宗受霍彥威勸將自訴於天子遂佯諾諸軍亦恐事不果而散者甚眾明宗所全者惟常山一軍而已西次魏縣帝密言於明宗曰猶豫者兵家大忌必若求訴宜決其行某願率三百騎先趨汴水以探虎口如遂其志請大軍速進夷門者天下之要害也據之可以自雪安有上將與三軍言變他日有平手乎危在頃刻不宜恬然明宗至相州遂分驍騎三百付之遣帝由黎陽濟河自汴西門而入因據其城及明宗入汴莊宗親統師亦至城之西北五里登髙嘆曰吾不濟矣由此莊宗從兵大潰來歸明宗明宗尋遣之令率兵爲前鋒趨汜水關俄而莊宗遇內難而崩是月明宗入洛嘉帝之功自總管府都校署陜府兵馬畱後明宗卽位攺元天成五月加帝光祿大夫檢校司徒充陜州保義軍節度使嵗未期而軍民之政大治焉二年二月加檢校太傅兼六軍諸衞副使進封開國伯增食邑四百戶是月帝赴闕以倅六軍諸衞事故也八月加食邑八百戶實封一百戶旌爲政之效也十月明宗幸汴以帝爲禦營使車駕次京水飛報汴州節度使朱守殷叛明宗命帝董親軍倍道星行信宿及浚城一戰而拔之尋以帝爲宣武軍節度使侍衞親領步軍都指揮使兼六軍諸衞副使進封開國公加食邑五百戶賜耀宗匡定保節功臣四月車駕還洛制加檢校太傅同中書門下平章事興唐尹鄴都畱守天雄軍節度使五月丁未加駙馬都尉長興元年二月明宗南郊禮畢加檢校太尉增食邑五百戶尋詔歸任時鄴都繁富爲天下之冠而土俗獷悍民多爭訟帝令投函府門一一覧之及逾年盈積几案滯於獄者甚眾時論以此減之九月東川董璋叛朝廷命帝爲東川行營都招討使兼知東川行府事十月至自魏博董眾西徵二年春以川路險艱糧運不繼詔班師四月復兼六軍諸衞副使六月攺河陽節度使仍兼兵柄是時秦王從榮奏伏見北面頻奏報契丹族移帳近塞吐渾突厥已侵邊地戊兵𨿽多未有綂帥早宜命大將一人以安云朔明宗曰卿等商量從榮與諸大臣奏曰將校之中惟石敬瑭康義誠二人可行帝素不欲爲禁軍之制卽奏曰臣願此行明宗曰卿爲吾行事無不濟及受詔不落六軍副使帝復遷延辭避十一月乙酉明宗復謂侍臣曰云州奏契丹自幽州移帳言就放牧終冬不退其患深矣樞密使範延光奏曰已議石敬瑭與康義誠北行然其定奪卽在宸防帝奏曰臣𨿽不才爭敢避事但進退惟命明宗曰卿爲吾行甚葉眾議由是遂定丁亥加兼侍中太原尹北京畱守河東節度使兼大同振武彰國威塞等軍蕃漢步馬軍總管攺賜竭忠匡運寕國功臣翼日宴於中興殿帝捧觴上壽因奏曰臣𨿽微怯惟邊事敢不盡其忠力但臣遠違玉階無以時申補報帝因再拜告辭明宗泣下霑衿左右怪其過傷果與帝因此爲訣不復相見矣十二月明宗晏駕帝聞之長慟若喪考妣應順天年正月閔帝卽位加中書令及增食邑帝性簡儉未嘗以聲色滋味輒自燕樂毎公退必召幕客論民間利害及刑政得失明而難犯事多親決有店婦與軍士訟云曝粟於門爲馬所食而軍士懇訴無以自明帝謂鞫吏曰兩訟未分何以爲斷可殺馬刳腸而視其粟有則軍士誅無則婦人死遂殺馬馬腸無粟因戮其婦人境內肅然莫敢以欺事言者三月移鎭常山所歷方鎭以孝治爲急見民間父母在昆弟分索者必繩而殺之勤於吏事廷無滯訟常山屬邑曰九門有人鬻地與異居兄議價不定乃移於他人他人須兄立劵兄固抑之因訴於令令以弟兄俱不義送府帝監之曰人之不義由牧長新至教化所未能及吾甚愧焉若以至理言之兄利良田弟求善價順之則是沮之則非其兄不義之甚也宜重笞焉市田以髙價者取之上下服其明及岐陽兵亂推潞王爲天子閔帝急詔帝赴闕欲以社稷爲托閔帝自洛陽出奔於衞相遇於途遂與閔帝回入衞州時閔帝左右將不利於帝帝覺之因擒其從騎百餘人閔帝知事不濟與帝長慟而別帝遣刺史王宏贄安置閔帝於公捨而去尋爲潞王所害帝後長以此愧心焉淸防元年五月復授太原節度使北京畱守充大同振武彰國威塞等軍蕃漢馬步總管二年夏帝屯軍於忻州朝廷遣使送夏衣傳詔撫慰後軍人遽呼萬嵗者數四帝懼斬挾馬將李喗已下三十餘人以徇乃止三年五月移授鄆州節度使進封趙國公仍攺扶天啟運中正功臣尋降詔促帝赴任帝心疑之乃召僚佐議曰孤再受太原之日主上面宣云與卿北門一生無議除攺今忽降此命莫是以去年忻州亂兵見迫過相猜乎又今年千春節公主入覲當辭時謂公主曰爾歸心甚急欲與石郎反耶此疑我之狀固且明矣今天子用後族委邪臣沈湎荒忽萬機停壅失刑失賞不亡何待吾自應順中少主出奔之日覩人情大去不能扶危持顚憤憤於方寸者三年矣今我無異志朝廷自啟禍機不可安然死於道路況太原險固之地積粟甚多若且寛我我當奉之若必加兵我則外告鄰方北搆彊敵興亡之數皎皎在天今欲發表稱疾以俟其意諸公以爲何如【王堂閒話晉祖在並部嘗從容謂賓佐云近因晝寢忽夢若頃年在洛京時與天子連鑣於路過舊第謂子請某入其地某遜讓者數四不得已卽促轡而入至防事下馬升自阼階西向而坐天子已馳車去矣其夢如此羣僚莫敢有所答是年冬果有鼎革之事攷晉祖懷不軌之志久矣故托夢以惑眾也】掌書記桑維翰都押衙劉知遠贊成密計遂拒末帝之命朝廷以帝不奉詔降制削奪官爵卽詔晉州刺史北面副招討使張敬達領兵圍帝於晉陽帝尋命桑維翰詣諸道求援契丹遣人復書諾之約以中秋赴義【遼史太宗紀云七月丙申唐河東節度使石敬瑭爲其主所討遣趙瑩求救時趙徳釣亦遣使至河東復遣桑維翰來告急遂許興師八月庚午自將以援敬瑭】六月北面招討指揮使安重榮以部曲數千人入城七月代州屯將安元信率一軍與西河面先鋒指揮使安審信引五百騎俱至八月懷州彰聖軍使張萬迪等各率千餘騎來降是月外眾攻我甚急帝親當矢石人心𨿽固廩食漸困九月辛丑契丹主率眾自鴈門而入旌旗不絕五十餘里【遼史九月丁酉入鴈門戊戌次忻州己亥次太原】先使人報帝云吾欲今日便破賊可乎帝使人馳告曰皇帝赴難比要成功賊勢至厚可明旦穩審議戰未爲晚也使未達契丹已與南軍馳將髙行周符彥卿等合戰時張敬達楊光遠列陣西山下士未及成伍而行周彥卿爲伏兵所斷捨軍而退敬達等步兵大敗死者萬人是夜帝出北門與戎王相見戎王執帝手曰恨防面之晚因論父子之義【遼史敬瑭率官屬來見帝執手撫慰之契丹國志云敬瑭見契丹帝問曰皇帝遠來士馬疲倦遽與唐大戰而勝何也帝曰始我謂唐必斷鴈門諸路伏兵險要不可得進使人偵視皆無之是以長驅而深入我气方銳乘此擊之是以勝之敬瑭嘆服】明日帝與契丹圍敬達營寨南軍不復出矣帝與契丹本無結好自末帝見迫之後遣腹心何福以刀錯爲信一言親赴其難迅若流電信天意耶已酉唐末帝率親軍步騎三萬出次河橋辛亥末帝詔樞密使趙延壽分眾二萬爲北面招討使又詔魏博節度使範延光綂本軍二萬人屯遼州十月幽州節度使趙得鈞領所部萬餘人自上黨吳兒谷合延壽兵屯團柏谷與敬達寨相去百里彌月竟不能相通【遼史初圍晉安分遣精兵守其要害以絕援兵之路趙延壽等皆逗畱不進】十一月戎王防帝於營謂帝曰我三千里赴義事湏必成觀爾體貎恢廓識量深遠眞國主也天命有屬時不可失欲徇蕃漢羣議冊爾爲天子帝飾讓久之旣而諸軍勸請相繼乃命築壇於晉陽城南冊帝爲大晉皇帝戎王自解衣冠授焉【遼史太宗紀十一年冬十月甲子封敬瑭爲晉王十一月丁酉冊敬瑭爲大晉皇帝】文曰維天顯九年嵗次丙申十一月丙戌朔十二日丁酉大契丹皇帝若曰於戲元气肇開樹之以君天命不恆人輔惟徳故商政衰而周道盛秦徳亂而漢圖昌人事天心古今靡異咨爾子晉王神鐘睿哲天贊英雄葉夢日以儲祥應澄河而起運迨事數帝歷試諸艱武略文經乃由天縱忠規孝節固自生知猥以眇躬奄有北土曁明宗之享國也與我先哲王保奉明契所期子孫順承患難相濟丹書未泯白日難欺顧予纂承罔敢失墜爾惟近戚實系本枝所以予視爾若子爾待予猶父也朕昨以獨夫從珂本非公族竊據寶國棄義忘恩逆天暴物誅翦骨肉離間忠良聴任矯防威虐黎獻華夷震悚內外奔離知爾無辜爲彼致害敢徵眾旅來逼嚴城𨿽並吞之志甚堅而幽顯之情何負達予聞聽深激憤驚乃命興師爲爾除患親提萬旅遠殄羣凶但赴急難罔辭艱險果見神只助順卿士協謀旗一麾而棄甲平山鼓三作而僵屍徧野𨿽以遂予本志快彼羣心將期稅駕金河班師玉塞矧今中原無主四海未寕茫茫生民若墜塗炭況萬防不可以暫廢大寶不可以久虛拯溺救焚當在此日爾有庇民之徳格於上下爾有戡難之勲光於區宇爾有無私之行通乎神明爾有不言之信彰乎兆庶予懋乃徳嘉乃丕績天之歷數在爾躬是用命爾當踐皇極仍以爾自玆並土首建義旗宜以國號曰晉朕永與爲父子之邦保山河之誓於戲補百王之闕禮行玆盛典成千載之大義遂我初心爾其永保兆民勉持一徳愼乃有位允執厥中亦惟無疆之休其誡之哉禮畢帝鼓吹道從而歸始梁開國之嵗卽前唐天祐四年也潞州行營使李思安奏壺關縣庶穣鄕鄕人伐樹樹倒自分兩片內有六字如左書雲天十四載石進梁祖令藏於武庫然莫詳其義至帝卽位識者曰天字取四字中兩畫加之於旁則丙字也四字去中之兩畫加十字則申字也帝卽位之年乃丙申也又易云晉者進也國號大晉皆符契焉又帝卽位之前一年嵗在乙未鄴西有柵曰李固淸淇合流在其側柵有橋橋下大防與蛇鬭鬭及日之申蛇不勝而死行人觀者數百識者志之後唐末帝果滅於申又末帝眞定常山人也有先人舊廬其側有古佛剎剎有石像忽揺動不已人皆異之及重圍晉陽帝遣心腹何福輕騎求援北蕃蕃主自將諸部赴之不以繒帛不以珠玉若響應聲謂福曰吾已兆於夢皆上帝命我非我意也【契丹國志引紀錄錄云契丹主徳光常晝寢夢一神人花冠美姿容輜軿甚盛忽自天而下衣白衣佩金帶執有異人十二隨其後內一黒兔入徳光懷而失之神人語徳光曰石郎使人喚女女湏去覺告其母母忽之不以爲異後復夢卽前神人也衣冠儀貎儼然如故曰石郎已使人來喚汝旣覺而驚復以告母母曰可命筮乃召巫筮言太祖從西樓來言中國將立天王要爾爲助爾湏去未浹旬唐石敬瑭反於河東爲後唐張敬達所敗亟遣趙瑩持表重賂許割燕云求兵爲援契丹主曰我非爲石郎興師乃奉天帝敇使也】時援兵未至僞將張敬達引軍逼城設柵柵將成忽有大風暴雨柵無以立後築長城城就又爲水潦所壞城終不能合晉陽有北宮宮城之上有祠曰毗沙門天王帝曽焚修黙而禱之經數日城西北闉正受敵處軍候報稱夜來有一人長丈餘介金執殳行於城上久方不見帝心異之又牙城有僧坊曰崇福坊之廡下西北隅有泥神神之首忽一日有煙生其騰郁如曲突之狀坊僧奔赴以爲人火所延及俯而視之無所有焉事尋達帝帝召僧之臘髙者問焉僧曰貧道見莊宗將得天下曽有此煙觀此噴湧甚於當時兆可知矣自此日旁多有五色雲气如蓮芰之狀帝召占者視之謂曰此驗應誰占者曰見處爲瑞更應何人又帝每詰旦使慰撫守陴者率以爲常忽一夕已瞑城上有號令之聲聲不絕者三帝使人問之將吏雲從上傳來者皆知神助時城中復有數家井泉暴溢不止及蕃軍大至合勢破之末帝之眾似拉朽焉斯天運使然非人力也是日帝言於戎王願以鴈門已北及幽州之地爲戎王壽仍約嵗輸帛三十萬戎王許之

舊五代史卷七十五

舊五代史卷七十五攷證

晉書髙祖紀一本衛大夫碏漢丞相奮之後案歐陽史作其姓石氏不知其得姓之始

皇考諱紹雍紹雍原本作詔雍考五代防要歐陽史俱作紹雍今攺正

命帝領親騎號三討軍三討軍歐陽史作左射軍乃命築壇於晉陽城南案通鑑作築壇於栁林遼史亦作設壇於晉陽

嵗次丙申十一月丙戌朔十二日丁酉

引廢帝實錄契丹立晉誤在閏月丁夘辧正在唐紀歐陽史及通鑑並從晉紀作十一月丁酉

四字去中之兩畫案原本作中去之兩畫今從冊府元龜攺正

帝遣心腹何福輕騎求援北蕃案原本闕帝遣心腹四字今從冊府元龜增入

舊五代史卷七十五攷證﹤史部﹐正史類﹐舊五代史﹥

欽定四庫全書

舊五代史卷七十六

宋門下侍郎參知政事監修國史薛居正等撰

晉書第二

髙祖紀二

天福元年十一月己亥帝禦北京崇元殿降制攺長興七年爲天福元年大赦天下十一月九日昩爽巳前應在京及諸州諸色罪犯及曾授僞命職掌官吏幷見禁囚徒巳結正未結正已發覺未發覺罪無輕重常赦不原者咸赦除之應明宗朝所行質命法制仰所在遵行不得攺易其在京鹽貨元是官場岀糴自今後並不禁斷一任人戶取便糴易仍下太原府更不得開場糴貨其麯每斤與減價錢三十文以節度判官趙瑩爲翰林學士承旨守尙書戶部侍郎知河東軍府事以節度掌書記桑維翰爲翰林學士守尙書禮部侍郎知樞宻院事以觀察判官薛融爲吏部郎中兼侍禦史知雜事太原縣令羅周嶽爲左諫議大夫節度推官竇貞固爲翰林學士軍城都巡檢使劉知逺爲侍衛馬軍都指揮使客將景延廣爲步軍都指揮使太原少尹李玘爲尙書工部侍郎閏十一月甲子晉安寨副招討使楊光逺等殺上將張敬逹以諸軍來降丙寅制以翰林學士承防知河東軍府戶部侍郎知制誥趙瑩爲門下侍郎同中書門下平章事監修國史以翰林學士權知樞密事禮部侍郎知制誥桑維翰爲中書侍郎同中書門下平章事集賢殿大學士依前知樞密院事並賜推忠興運致理功臣甲戌車駕至昭義受趙徳鈞延壽降是日戎王舉酒言於帝曰予遠來赴義大事已成皇帝須赴京都今令大詳衮勒兵相送至河梁要過河者任意多少予亦且在此州俟京洛平定便當北轅執手相泣久不能別脫白貂裘以衣帝贈細馬二十匹獸馬一千二百匹仍誡曰子子孫孫各無相防己夘至河陽北節度使萇從簡來降舟楫已具庚辰望見洛陽煙火相次有將校飛狀請進辛巳唐末帝聚其族與親將審宋防等登武樓縱火自焚而死至晚車駕入洛唐兵解甲而罪皆慰而捨之帝止濳龍舊地百官稍稍見焉詔禦史府促朝官入見詔文武兩班臣僚應事僞廷者並釋罪是日百辟謝恩於宮門之外甲申車駕入內禦文明殿受朝賀周唐禮樂制大赦天下應中外諸色職掌官吏內曾有受僞命者一切不問僞廷賊臣張延朗劉延皓劉延朗等並姦邪害物貪猥弄權罪旣滿盈理難容貸除此三人巳行敕命指揮外其有宰臣馬孫樞密使房暠宣徽使李專美河府節度使韓昭等四人並令釋放少帝宜令中書門下追尊定諡擇日禮葬妃孔氏宜行追冊祔葬應天下節度使刺史下賓席郡職及將校等委中書門下各與攺轉官資其北文管內鹽鐺戶合納逐年鹽利昨者僞命指揮每斗須令人戶折納白米一斗五升極知百姓艱苦自今後宜令人戶以元納石鹽石鬥數目每斗依時價計定錢數取人戶便穩折納斛斗其洛京管內逐年所配人戶食鹽起來年每斤特與減價錢十文應諸道商稅仰逐處將省司合収稅條例牓於本院前牓內該設名目者卽得收稅十二月乙酉河陽餞送大詳衮蕃部兵士歸國詔降末帝爲庶人人丁亥制以司空馮道守本官兼門下侍郎平章事文館大學士以步軍都指揮使符彥饒爲滑州節度使以河陽節度使萇從簡爲許州節度使以澤州刺史劉凝爲華州節度使以皇子重乂爲河南尹庚寅以滑州節度判官石光贊爲宗正卿辛卯以舊相姚顗爲刑部尙書時自秋不雨經冬無雪命羣官徧加祈禱癸巳以邠州節度使張希崇爲靈武節度使鄧州節度使皇使遇爲定州節度使詔國朝文物制度起居入閤宜依唐明宗朝事例施行鎭州衙內都虞候祕瓊作亂逐副使李彥琦殺都指揮使胡章同州小校門鐸殺節度使楊漢賓燒劫州城丙申帝爲明宗皇后曹氏薨舉哀長春殿於輟朝三日詔封故東丹王李贊華爲燕王遣前單州刺史李肅部署歸葬本國以右拾遺吳涓爲左補闕充樞密院學士己亥以汴州節度使李周充西京畱守以前河中節度使李從璋爲鄧州節度使磁州奏艸冦攻城三日而退庚子帝爲皇弟故彰聖指揮使敬殷沂州指揮使敬徳檢校太子賓客敬友舉哀於長春殿以舊相盧文紀爲吏部尙書以皇城使周環爲大將軍充三司使以左贊善大夫馬重績爲司天監靑州奏節度使房知溫卒詔鄆州王建立以所部牙兵往靑州安撫中書門下奏請以來年二月二十八日帝慶誕日爲天和節從之

天福二年春正月甲寅朔帝禦文明殿受朝賀仗衛如式乙卯日有蝕之是夜有赤白气相間如耕墾林竹之狀自亥至醜生北濁過中天明滅不定徧二十八宿徹曙方散丁巳故皇弟敬徳敬殷並贈太傅皇子重裔重進重英並贈太保右神武統軍康思立卒輟視朝贈太子少師是日詔曰唐莊宗陵名與國諱同宜攺爲伊陵應京畿及諸州縣舊有唐朝諸帝陵幷眞源等縣並不爲次赤郤以畿甸爲望爲定其逐處縣令不得以陵臺結銜考滿日依出選門官例指揮隔任後準格施行例其宋州亳州節度使刺史落太淸宮使副名額庚申以前吏部郎中兼侍禦史知雜事王松爲左諫議大夫水部郎中王易簡本官制誥知定州奏契丹攺幽州爲南京中書奏請立宗廟從之以翰林學士工部侍郎和凝爲禮部侍郎依前充職詔內外文武臣僚並與加恩皇基初造示普恩也太子少保致仕華溫琪卒贈太子太保是日詔應朝臣中有借才特除外任者秩滿無遺闕將來擬官之時在外一任同在朝一任升進其就便自求外職及不是特達選任者不在此限也州上言節度使盧文進殺行軍副使率步下親兵過淮以前天平軍節度使檢校太尉兼侍中王建立爲平盧軍節度使以守司空門下侍郎平章事文館大學士馮道兼諸道鹽鐵轉運等使天雄軍節度使兼中書令範延光攺封秦國公加食邑實封鳳翔節度使兼中書令西平王李從曮加食邑實封乙丑以端明殿學士禮部侍郎呂琦爲檢校工部尙書祕書監丙寅攺中興殿爲天福殿門名從之湖南節度使楚王馬希範加食邑實封攺賜功臣名號前昭義節度使檢校太傅同平章事髙行周起復右金吾衛大將軍依前昭義軍節度使泰寕軍節度使李從溫荊南節度使南平王髙從誨歸徳軍節度使趙在禮並加食邑實封攺功臣名號以端明殿學士戶部侍郎李崧爲兵部侍郎判戶部以左諫議大夫王松判度支魏府範延光奏當管夏津鎭捕賦兵士誤殺郤新齊州防禦使祕瓊初延光將萌異志使人濳結於瓊諾之及是以瓊背其謀密使精騎殺之由是延光反狀明矣以工部侍郎李玘檢校右僕射爲汾州刺史以前彰國軍節度使尹暉爲左千牛衛上將軍是日詔曰西天中印土摩竭陁捨衛國大菩提寺三藏阿闍梨沙門室利縛囉宜賜號梵大師庚午涇州節度使李徳珫徐州節度使安彥威秦州節度使康福延州節度使劉景巖襄州節度使安從進夏州節度使李彞殷並加食邑實封壬申正衙備禮冊贈故皇弟皇子等丙子故契丹人皇王歸葬輟視朝一日攺汴州雍丘爲杞杞縣避廟諱也戊以兵部侍郎判戶部寅李崧爲中書侍郎同中書門下平章事充樞密使以權知樞密使事中書侍郎同中書門下平章事集賢殿學士桑維翰爲樞密使是日詔曰應天開國恭己臨人宜覃繼絕之恩以廣延洪之道宜於唐朝宗屬中取一人封公世襲兼隋之酅公爲三王后以後周介公備三恪主其祭祀及赴大朝會【五代會要戴原敕云其唐朝宗屬中舊在朝及諸道爲官者各據資歷考限滿日從品秩序遷已有出身任令參選】以前鎭國軍節度使皇甫立爲神武統軍以前宗正卿李郁爲太子賔客庚辰以吏部侍郎龍敏判戶部二月丙戌以尙食使安友規充葬明宗皇后監護使以河陽節度使安審暉爲鄜州節度使癸巳詔停北京西北面計度司事吳越國王錢元瓘加食邑實封攺賜功臣名號已亥詔應諸道行軍副使等得替後且就私家取便安止限一年後方得赴闕當便與比擬壬寅詔應諸道馬步都虞候自今後朝廷更不差補委自藩方於本州衙前大將中愼選久歷事任曉會行獄者充以三年限仍不得於元隨職員內差補以左散騎常侍孔子昭序爲太子賔客尙書左僕射劉昫右僕射盧質加食邑食封甲辰以滄州畱後馬全節爲橫海軍節度使以太子賓客韓惲爲貝州刺史左羽林統軍羅周敬爲右金吾衛上將軍丙午以皇子左驍衛上將軍重信爲檢校太保河陽三城節度使以權知河陽軍州事周瓌爲安州節度使詔中臣外僚或因差使出入並不得薦屬人於藩鎭希求事任如有犯者並準唐長興二年敕條處分戊申中書舎人陳乂攺左散騎常侍應在朝文武百僚及見任刺史先代未封贈者與加封贈母妻未敍封者並與敍封辛亥天和節帝禦長春殿召左右街僧錄威儀殿內譚經循舊式也三月甲寅制北京畱守太原尹皇子重貴封食邑三百戶刑部侍郎張鵬攺兵部侍郎己未禦史臺奏唐朝定令式南衙常參文武百僚每日朝退於廊下賜食謂之常食自唐末辭離常食漸廢仍於入閤賜居日賜食每入閤禮畢閤門宣放仗羣官俱拜謂之謝食至僞主淸泰年中入閤禮畢更差中使至正衙門口宣賜食百官立班重謝此則交失唐朝賜食之意於禮實爲太煩臣恐因循漸失根本起今後入閤賜食望不差中使口宣準唐明宗朝事例處分從之【五代會要載其年四月禦史臺奏文武百官每月朔朢入閤禮畢賜廊下食在京時祗於廟堂幕次兩廊下今在行朝於正衙門外權爲幕次房廊隘陜伏恐五月一日朝會禮畢準例賜食於幕次難爲排比伏見唐明宗時兩省官於文明殿前廊下賜食今未審入閤日權於正衙門內兩廊下排比賜食爲復別有處分敕宜依明宗時舊規廊下賜食】中書奏準敕故庶人三月七日以王禮葬其妻男等並以禮葬其妻其日朝參一日從之以宣徽南院使楊彥詢爲左監門衛上將軍依前充宣徽使兗州李從溫奏節度副使王謙搆軍士作亂尋已處置丙寅詔王者省方設教靡憚於勤勞養士撫民必從其宜便顧惟涼徳肇啟丕圖常務去於煩苛冀漸臻於富庶念京城俶擾之後屬舟船焚之餘饋運頓虧支費殊闕將別謀於飛挽慮轉困於生靈以此疚心未嘗安席今以夷門重地梁苑雄藩水陸交通舟車畢集爰資經度須議按巡寧免暫勞所期克濟取今月二十六日巡幸汴州云【通鑑範延光聚卒繕兵悉召巡內刺史集魏州大作亂會帝謀徏都大梁桑維翰曰大梁北控燕趙南通江淮水陸都都資用富饒今延光反形已露大梁距魏不過十驛彼若有變大軍尋至所謂疾雷不及掩耳也丙寅下詔托以洛陽漕運有闕東巡汴州】以前貝州刺史史圭爲刑部侍郎充諸道鹽鐵轉運副使前澤州刺史閻至爲戶部侍郎詔車駕經過州府管界所有名山大川帝王陵廟名臣等去路十里者宜令本州排比祗候駕經過日以祭脯祭告左僕射劉昫等議立宗廟以立髙祖以下四親廟其始祖一廟伏候聖裁禦史中丞張昭逺議請依隋唐之制立四廟推四世之中名位髙者爲太祖詔下百官定議百官請依唐廟追尊四廟爲定從之甲戌以右龍武統軍楊思權爲左衛上將軍乙亥前鄜州節度使張萬進加檢校太傅前宋州節度使李從敏加檢校太尉以吏部郎中兼待禦史知雜事薛融爲左諫議大夫以兵部郎中段希堯爲右諫議大夫戊寅以戶部尙書王權爲兵部尙書工部尙書崔居儉爲戶部尙書兵部尙書李鏻爲太子少保兵部尙書致仕裴皥爲工部尙書東上閤門使李守貞爲右龍武將軍充職庚辰車駕離京四月癸未朔至鄭州防禦使白景友進牲餼器皿帝曰不出民力否景友曰臣畏陛下法皆辦於已俸命収之甲申駕入汴州丁亥制應天福二年四月五日昧爽已前諸道州府見禁囚徒大辟已下罪無輕重並釋放天福元年諸道州府應系殘已前欠租稅並特除免諸道系徵諸色人欠負省司錢物宜令自僞淸泰元年終已前所欠者據所通納到物業外並與除放昨者行至鄭州滎陽縣界路旁見有虫食及旱損桑麥處委所司差人檢覆量與蠲免租稅河陽管內酒戶百姓應欠天福元年閏十一月二十五日已前不敷年額麯錢並放其諸處應經兵火者亦與指揮當罪卽誅式明常典旣往可憫宜示深仁僞淸泰中臣僚內有從誅戮者並許收葬天下百姓有年八十已上者與免一子差徭仍逐處簡署上佐官梁故滑州節度使王彥章效命當時致身所事稟千年之生气流百代之令名宜令超贈太師子孫量才敍錄應諸道州府營界有自僞命抽防鄕兵之時多是集劫結盜因此畏懼刑章藏隱山谷宜令逐處曉諭招攜各令復業自今年四月五日巳前爲非者一切不問如兩月不歸業者復罪如初丁酉宣武軍節度使侍衛親軍使楊光遠加兼侍中己亥陜州節度使侍衛都虞侯劉知逺加檢校太保庚子北京業都徐兗二州並奏早詔今後立妃及拜免三公宰相及命將封王公主宜令並降制命余從令式親處分夏五月壬子朔帝禦崇元殿受朝賀仗衛如式詔洛京魏府管內所徵今年夏苗稅物等宜放五分之一以微旱故也丙辰禦史中丞張昭逺奏汴州在梁室朱氏稱制之年有京都之號及唐莊宗平定河南復廢爲宣武軍至明宗行幸之時掌事者因緣修葺衙城遂掛梁宮室時殿門牌額當時識者或竊非之一昨車駕省方暫居梁苑臣觀衙城內齋閤牌額一如明宗行之時無都號而有殿名恐非典據臣竊尋漢秦已來寰海之內鑾輿所至多立宮名近代隋室於州立江都宮太原立汾陽宮岐州立仁壽宮唐朝於太原立晉陽宮同州立長春宮岐州立九成宮宮中殿閤皆題署牌以類皇居準準故事於汴州衙城門權掛一宮門牌額則余齋閤並可取便爲名敕行闕宜以大寧宮爲名湖南靑艸廟舊封安流侯進封廣利公洞庭廟進封靈濟公磊石廟舊封昭靈進封威顯公黃陵二妃廟舊封懿節廟攺封昭烈廟從馬希範之請也戊午以前成徳軍節度判官張彭爲太府卿壬戌詔在朝文武臣僚每人各進封事一件仍須實封通進務裨闕政用副虛懷甲子以虞部部郎中知制誥於嶠爲中書舎人以戶部郎中於遘爲部郎中知制誥故太子少保致仕朱漢賔贈司空乙丑六宅使王繼送義州衙前収管前洺州團練使髙信送復州収管二人於崇禮門內喧爭爲臺司所劾故也戊辰翰林學士戶部員外郎知制誥竇固貞攺工部郎中知制誥翰林學士都官郎中知制誥李愼儀攺中書舎人仍賜金紫並依舊充職庚午制封皇第二十一女爲長安公主封皇第十一妺烏氏爲壽安長公主皇第十二妹史氏爲永壽長公主皇第十三妹杜氏爲樂平長公主壬申天雄軍節度使守太傅兼中書令興唐尹範延光進封臨淸王加食邑三千戶鳳翔節度使檢校太師兼中書令西平王李從曮進封岐王丙子平盧軍節度使兼中書令王建立進封臨淄王昭信軍節度使侍衛馬軍都指揮使景延廣攺寧江軍節度使典軍如故太常卿梁文矩奏定四廟諡號廟號陵廟太常少卿裴垣奏定四廟皇后追尊諡號從之戊寅以中書舎人權知貢舉王延爲禦史中丞以翰林學士戶部侍郎知制誥崔棁爲兵部侍郎充承防以翰林學士承防兵部侍郎程遜爲檢校禮部尙書太常以檢校卿禮部尙書太常卿梁文矩爲吏部尙書以禦史中丞張昭逺爲戶部侍郎以吏部尙書盧文紀爲太子少傅己邜詔太社內先収掌唐朝罪人首級等宜令骨肉或先舊僚屬収葬其喪葬儀制不得過制六月壬午朔制宗正卿石光贊奏滎陽道左有萬石君石奮之朝徳行懿美宜示封崇用光逺祖之徽猷益茂我朝之典盛贈奮太傅癸未契丹使伊勒希巴來聘致馬二百匹及人參貂鼠皮走馬木椀等物乙酉翰林學士司封員外郎知制誥王仁裕攺都官郎中右贊大夫善盧損攺右散騎常侍前有朝貶故也以祕書少監致仕劉頎爲鴻臚卿致仕前光祿少卿尹玉羽以少府監致仕丙戌宰臣李崧上表讓樞密使於趙瑩以瑩佐命之元臣也詔不允以前義成軍節度使李彥舜爲左武衛大將軍以左散騎常侍唐汭爲檢校禮部尙書國子祭酒以前左龍武統軍李承約爲左驍衛上將軍戊子宰臣趙瑩自契丹使廻癸巳東都奏瀍澗河溢壊金沙灘內舎屋幽州趙思溫奏瀛莫兩州元系當道其刺史常行周白彥球乞發遣至臣本府詔遣行周等赴闕甲午六宅使張言自魏府廻奏範延光叛命滑州符彥饒飛奏有兵士自北來傳範延光到黎陽乞發兵屯禦宣遣客省使李守貞往延光所問罪尋命防聖都指揮使白奉進領騎士一千五百赴白馬渡巡檢乙未魏府範延光男閒廏使守圖送禦史臺攝荊南節度行軍司馬檢校太保歸州刺史王保義加檢校太傅知武泰軍節度觀察畱後充荊南行軍司馬兼沿淮檢使巡襄州奏江水漲一丈二尺丁酉遣內班史進能押信箭一對往滑州賜符彥饒以前磁州刺史劉審交爲魏府計度使以東都巡檢使張從賓充魏府西南面都部署遣侍衛使楊光逺領步騎一萬赴滑州以東都副畱守張延播充洛京都巡檢使白奉進奏捉得賦卒張柔稱範延光差澶州刺史馮暉充一行都部署元從都押衙孫鋭充一行兵馬都監帝覧奏謂侍臣曰朕𨿽薄徳寡謀自謂不居近光之下而馮暉孫鋭過於兒戲朝夕就擒安能抗拒大軍爲我之患乎天平軍節度使安審起復舊任翰林學士禮部侍郎和凝攺端明殿學士乙巳範延光差牙將王知新賫表到闕不令朝見収付武徳司丁未詔侍衛使楊光逺充魏府西面都部署以張從賔充副兼諸軍都虞候昭義節度使髙行周充魏府西面都部署是日張從賔亦叛與範延光協謀害皇子河陽節度使重信皇子東都畱守重乂己酉以奉國都指揮使侯益護聖都指揮使我重威領步騎五千往屯汜水關僃從賓之亂【通鑑七月張從賔攻汜水關攻巡檢使宋廷浩帝戎服嚴輕騎將奔晉陽以避之桑維翰叩頭苦諫曰賦鋒𨿽盛勢不能久請少待之不可輕動帝久乃止】七月辛亥兩浙錢元瓘奏弟吳越士客馬步諸軍都指揮史靜海軍節度使元球非時入府欲謀爲亂腰下搜得匕首巳誅戮訖詔削元球在身官爵甲寅奉國都指揮使馬萬奏滑州節度使符彥驍作亂屠害侍衛馬軍都指揮使白奉進尋以所部兵擒到彥饒差立功都虞侯方太押送赴闕尋賜死於路是日削奪範延光在身官爵以馬萬爲滑州節度使以昭義節度使髙行周爲河南尹東都畱守充西面行營諸軍都部署以護聖左右廂都指揮使杜重威爲昭義節度使兼侍衛馬軍都指揮使充西面行營副部署以奉國都指揮使侯益爲河陽節度使以右神武統軍王周充魏府行營步軍都指揮使以滑州節節使馬萬充魏府行營馬軍都指揮使以左僕射劉昫充東都畱守兼判河南府事杜重威奏収下汜水等闗破賊千人張從賔及其殘黨奔投入河兼収到護聖指揮使曹再晟一百人騎稱背賊投來並送赴行闕升貝州爲防禦使額皇子故東都畱守重乂贈太傅皇子故河陽節度使重信贈太尉敕朋助張從賓逆人張延播張繼祚等十人宜令収捕親的骨肉並處斬二卯以唐開府儀同三司守太尉兼中書令西平王李晟五代孫艥爲耀州司戶參軍示勸忠之義也壬申帝禦崇元殿備禮冊四廟親授寶冊於使攝太尉守司空門下侍郎平章事馮道使副攝司徒守工部尙書裴皥赴洛京行禮甲戌以宰臣趙瑩判戶部以吏部侍郎判戶部龍敏爲東都副畱詔洛守京畱司百官並赴闕安州軍亂指揮使王暉害節度使周瓌於理所遣右衛上將軍李金全領千騎赴安八月辛已州以許州節度使萇從簡爲徐州節度使以陜州節度使侍衛馬步軍都虞知逺劉侯爲許州節度使以權北京畱守徐州節度使安彥威爲太原尹北京畱守河東節度使宰臣監修國史趙瑩奏請循近例依唐明宗朝凡有內廷公事及言動之間委端明殿學士或樞宻院學士侍立冕旒系日編緑逐季送當館其百司公事亦望逐季送當館旋要編修日曆從之丁亥以前宋州節度使李從敏爲郟州節度使戊子以尙書致仕鄭韜光爲戶部尙書致仕攺徳殿爲廣政殿門名從之庚子華州奏渭河泛溢害稼宰臣馮道加開府儀同三司食邑實封左僕射劉昫加特進兼鹽鐵轉運等使故東京畱守判官李遐可贈右諫議大夫其母田氏封京兆郡太君子孫量才敍錄仍加賻贈長結遐在身俸祿終母之世先是遐監左藏庫於洛防會張從賔叛令彊取錢帛遐拒而不與因而遇害故有是命乙巳詔天下見禁囚徒除十惡五逆放火劫舍持仗殺人合造藥官典犯贜欠負官賤外其餘不問輕重已發覺未發覺已結正未結正並從釋放應自張從賓作亂有曾被張從賓及賓及延播張脇從染污者及符彥饒下隨身軍將等兼安州王暉徒黨除已誅戮外並從釋放一切不問張繼祚在防紀之中承逆豎之意顯從叛亂難貸刑章乃睠先臣實有遺徳遽玆乏祀深所軫懷其一房家業準法𨿽巳借歿所有先臣並祖父母墳莊嗣堂並可交付骨肉主張應自梁朝後唐已來前紅奉使及北京沿邊管界擄掠往向北人口宜令官結錢物差使賫持往彼収贖放歸本家云繼祚故齊王全義之子也故有是詔丙午詔天下刑獄系囚染疾者宜差醫工治療官中量給藥價事輕者仍許家人看候合杖者俟損日決遺九月庚戌朔以前太府卿兼通事舍人陳瓚爲衛尉卿兼通事舎人壬子故安逺軍節度使周懷贈太傅甲寅皇子北京畱守知河東軍府事太原尹重貴加檢校太保爲右金吾衛上將軍以右龍武統軍安崇院爲右衛上將軍以前保太軍節度使檢校太府張萬進爲右龍衛軍統軍以右領軍衛上將軍權安州軍州事知李金全爲安逺軍節度使魏府招討使楊光逺進攻城圖戊午以太子賓客孔昭序爲工部尙書致仕將作少監髙鴻漸上言伏覩近年已來士庶之家死喪之苦當殯葬之日被諸色音並伎藝人等作樂攪擾求覓錢物親行止絕從之庚申靜江軍節度使檢校太尉同平章事馬希杲加階爵及功臣名號以前兵部侍郎楊凝式爲檢校兵部尙書太子賓客故右金吾衛上將軍羅周敬贈太傅乙丑鄧州節度使李從璋卒贈太師攺興唐府爲廣晉府興唐縣爲廣晉縣以左諫議癸酉大夫判度支王松爲尙書工部侍郎甲戌貝衛兩州奏河溢害稼乙亥以將作監王岯爲太子賓客十月壬午以宣徽南院使左監門衛上將軍楊彥詢爲鄧州威勝軍節度使詔選人試判兩道以左司郎中張瑑爲右諫議大夫以刑部侍郎鹽鐵轉運副使史圭爲吏部侍郎以曹州刺史宋光業爲宣徽北院使以左金吾衛大將軍髙漢筠爲左驍衛大將軍充內客省使以宣徽北院使左驍衛大將軍劉處讓爲左監門衛上將軍充宣徽南院使丙戌遺使祀五嶽四瀆故天平軍節度使閻寶追封太原郡王故大同軍節度使李存璋贈太師故瀛州刺史李嗣頵贈太尉故相州刺史史建瑭故代州刺史王建及並贈太保故幽州節度使周徳威追封燕王十一月庚戌賜楊光逺空名官告自司空至常侍凡四十道將士立功者得補之而後奏中書上言準唐貞元二年九月五日敕文官充翰林學士及皇太子諸王侍讀武官充禁軍職事並不常朝參其在三館等諸職事者並朝參訖各歸所務自累朝以來文武在內廷充職兼判三司或帯職額及六軍判官等例不赴常朝元無正敕準近敕文武職事官未升朝者按舊制並赴朔朢朝參其翰林學士侍讀三館職事望準元敕處分其諸在內廷諸司使等每受正官之時來赴正衙謝後不赴常朝大朝會不離禁廷位次三司職官免常朝惟赴大朝防其京司未升朝官員祗赴朔朢朝參帯諸司職掌者不在此例文官除端明殿翰林學士樞密院學士中書省知制誥外有兼官兼職者仍各發遣本司公事從之丙辰太子賓客王岯卒攺潞京濳龍宅爲廣徳宮北京濳龍宅爲興義宮戊午中書奏準雜令車駕巡幸所祗承者賜防並同京官從之戊辰鎭海鎭東節度使吳越王錢元瓘加天下兵馬副元帥封吳越國王庚午以右拾遺李澣充翰林學士甲戌命太常卿程遜兵部員外郎韋棁充吳越國王加恩使丙子以戶部侍郎張昭逺守本官充翰林學士仍知制誥丁丑湖南馬希範貢寶裝龍鳳器銀花果子等物帝覽之謂侍臣曰奇巧蕩心斯何用耳但以來逺之道用結不欲阻其意聞者服之壬午安州李金全上言奉詔抽臣元隨左都押衙胡漢筠其人染重病侯損日赴闕漢筠本滑吏也從金全歷數鎭而濫聲諠聞帝知之欲授以他職免陷功臣漢筠懼其罪遂托疾由是勸金全貳於朝廷自此始也十二月以監察禦史徐臺符爲尙書膳部員外郎知制誥以右補闕史官修撰吳承範爲尙書屯田員外郎知制誥左諫議大夫薛融攺中書舎人辭而不拜尙書水部郎中知制誥王易簡攺中書舎人故隴西郡王李嗣昭追封韓王故橫海軍節度使安審通贈太師辛丑湖南節度使兼中書令楚王馬希範加食邑實封攺賜扶天佐運同徳致理功臣甲辰車駕幸相國寺祈雪

舊五代史卷七十六

舊五代史卷七十六考證

晉書髙祖紀二甲戌車駕至昭義案歐陽史通鑑並從是書作甲戌至潞遼史作辛未與是書異

己夘至河陽北案是書唐紀作庚辰晉帝至河陽遼史又作辛巳並與此紀異通鑑作己夘與此紀同

乙夘日有蝕之案五代春秋作正月乙夘朔日食通鑑考異引十國紀年蜀人亦以乙夘爲朔蓋晉人避正朔日食故攺甲寅朔耳

定州奏契丹攺幽州爲南京南京歐陽史作燕京通鑑遼史契丹國志並作南京

安州上言節度使盧文進殺行軍副使率部下親兵過淮案盧文進棄鎭奔吳通鑑作元年十二月五代春秋歐陽史作二年正月與是書同

洞庭廟進封靈濟公案洞庭廟不載舊封疑有脫文考五代會要十國春秋並與是書同

磊石廟舊封昭靈進封威顯公威顯公五代防要作廣利威顯公

以奉國都指揮使侯益爲河陽節度使案宋史侯益傳晉祖召益謂曰宗社危若綴旒卿能爲朕死耶益曰願假銃卒五千人破賊必矣以益爲西靣行營副都部署據是書髙行周爲都部署杜重威爲副部署不言侯益爲副都部署與宋史異

杜重威等奏收下汜水關破賊千人張從賓及其殘黨奔投入河案宋史侯益傳益率禁兵數千人次虎牢從賓軍萬餘人夾汜水而陣益親鼓士乘之大敗其眾擊殺殆盡汜水爲之不流從賓乘馬入河溺死據是書只言破賊千人與宋史異

安州軍亂指揮使王暉害節度使周瓌於理所案王暉害周瓌五代春秋通鑑俱不書日歐陽史作丙子是書作甲戌諸史所載俱異

大詳衮舊作大相溫今攺伊勒希巴舊作夷離畢今攺

舊五代史卷七十六考證

欽定四庫全書

舊五代史卷七十七

宋門下侍郎參知政事監修國史薛居正等撰

晉書第三

髙祖紀三

天福三年正月戊申朔帝禦崇元殿受朝賀仗衛如式己酉百守司以太史先奏日蝕蝕故也至是不虧內外稱賀壬戌是夜以上元張燈於京城縱都人遊樂帝禦大寧宮門樓觀之丙寅端明殿學士禮部侍郎和凝兼判度支工部侍郎判度支王松攺尙書刑部侍郎戶部郎中髙延賞攺左諫議大夫充諸道鹽鐵轉運副使壬申以前右諌議大夫薛融爲左諌議大夫前興元節度使張筠卒於西京輟視朝一日【五代會要太常禮院申凖故事前節度使無例輟朝敕宜特輟一日朝參】二月庚辰左散騎常侍張允進駁赦論帝覽而嘉之降詔奬飾仍付史館甲申荊南節度使髙從誨加食邑實封戊子翰林學士李澣賜緋魚袋以尙書屯田員外郎知制誥吳承範爲庫部員外郎充樞宻院直學士乙未禦札曰會有宣示百官令進封事今據到者未及十人朕𨿽無徳自行敕後已是數月至於假手於人也合各有一件事敷奏食祿於朝豈當如是言而不用朕所甘心用而不言誰之責也丙申制武淸軍節度使馬希蕚攺威武軍節度使辛丑中書上言禮經云禮不諱嫌名二名不偏諱注云嫌名謂聲音相近若禹與雨丘與區也二名不偏諱謂孔子之母名徴在言在不稱徴言徴不稱在此古禮也唐太宗二名並諱宗二名亦同人姓與國諱音聲相近是嫌名者亦攺姓氏與古禮有異廟諱平聲字卽不諱餘三聲諱仄聲卽不諱平聲字所諱字正文及偏旁闕防畫望依令式施行詔曰朝廷之制今古相沿道在人禮非天降方開歷數防奉祖宗𨿽逾孔子之文未爽周公之訓所謂二名及嫌名之宜依唐禮施行【按太原縣有史匡翰碑立於天福八年匡翰建瑭之子也碑於瑭字空文以避諱而建瑭父敬思仍書敬字蓋當時避諱之體如此】乙巳天和節宴近臣於廣政殿三月戊午鴻臚卿劉頎卒贈太子賓客壬戌東上閤門使前司農卿蘇繼顏攺鴻臚卿充職回鶻可汗王仁美進野馬獨峯駝玉團碙砂等方物甲戌永壽長公主薨輟朝一日故涇州節度使察畱後盧順密贈右驍衛上將軍丁丑詔禁止私下打造鑄瀉銅器四月丁亥以尙書吏部侍郎盧詹爲尙書左承中書舍人李詳上疏請沙汰在朝文武臣僚以減宂食仍條貫藩侯郡守凡遇溥恩不得多奏衙門職員妄邀恩澤疏奏嘉之戊子宣武軍節度侍衛親軍馬步軍都指揮使廣晉府行營都招討使楊光逺加兼中書令昭義節度使侍衛馬軍都指揮使廣晉府行營都排陣使杜重威河陽節度使兼奉國左右廂都揮使使廣晉府行營馬步都虞侯侯益並加檢討太尉鳳翔節度使檢校太師兼中令令岐王李從曮進封秦王平盧軍節度使檢校軍節度使李從溫西京畱守京口尹李周歸徳軍節度使趙在禮並加兼侍中是月諸道藩侯郡守皆等第加恩趙在禮並加兼侍中是月諸道藩侯郡守皆等第加恩攺雍熙樓爲章和樓避廟諱也五月丁未朔帝禦崇元殿受朝仗衛如式丁巳詔應諸州縣名犯廟諱者並攺之庚申以楊光逺男承祚爲檢校工部尙書左威衛將軍駙馬將軍丁夘魏府行營步軍都指揮使檢校司徒右神武統軍王周加檢校太保戊辰故振武節度使李嗣本贈太尉己巳詔中臣僚並帶平章事侍中中書令及諸道節度使並許私門立防仍並給官及據官品依令式處分六月丁丑右監門衛上將軍王彥璘卒甲申以太子詹事王居敬制置安邑解縣兩池鹽事左諌議大夫薛融上防請停修洛京大內優詔褒之尋罷營造庚寅翰林學士尙書工部郎中知制誥竇貞固攺中書舍人充職戶部尙書致仕蕭卒贈右僕射詔貢舉宜權停一年以員闕少而選人多常調有淹滯故也丁酉詔尙書司門應管諸闕令承等宜準唐天成四年四月四日敕本司不得補差秪委闕鎭使鈐轄見差補者並畫時勒停訖奏聞應常帶使相節度使自楊光逺已下凡七人並攺鄕裏名號七月丙午朔差左諫議大夫薛融祕書監呂琦駕部員外郎兼侍禦史知雜事劉皥刑部郎中司徒詡大理正張仁瑑同共詳定唐明宗朝編敕庚戌禦史中丞王延攺尙書右丞尙書右丞盧導攺尙書吏部侍郎以左諌議大夫薛融爲禦史中丞辛酉制皇帝受命寶以受天明命惟徳允昌爲文據六典受命寶者天子修封禪禮神祗則用之其始皆破皇業錢以制之皇業者藩邸主事之所有也【五代會典天福三年六月中書門下奏準敕制皇帝受命寶今按唐貞觀十六年太宗文皇帝所刻之璽白玉爲螭首其文曰皇帝景命有徳者昌敕宜以受天明命惟徳允昌爲文刻之】壬戌虞部郎中知制誥於運攺中書舍人宰臣趙營桑維翰李崧各攺鄕裏名號荊南節度使髙從誨本貫汴州浚儀縣王畿鄕表節東坊攺爲擁旌鄕浴鳳裏八月戊寅以左僕射劉晌爲契丹冊禮使左散騎常侍韋勲副之給事中盧重爲契丹皇太后冊禮使壬午魏府軍前奏前澶州刺史馮暉自逆城來歸定州奏境內旱民多流散詔曰朕自臨寰宇每念生民務切撫綏期於富庶屬干戈之未戢慮徭役之或煩惟彼中山偶經夏旱因玆疾苦遽至流移逹我聽聞深懷憫惻應定州所差軍前夫役逃戶夏秋稅並放甲申襄州奏漢江水漲一丈一尺已醜以前澶州刺史馮暉爲檢校太保充義成軍節度使詔河府同州絳州等三處災旱逃移人戶下所欠累年殘稅並今年夏稅差科及麥苖子沿徵諸色錢物等並放其逃戶下秋苖據見檢校數不計是元額及出剩頃畆並放一半委觀察使散行曉諭専切應歸業戶人仍指揮逐縣切加安撫翰林學士中書舍人竇貞固上言請令文武百僚逐司之內各奏舉一人述其人有某能堪爲某官某職據所薦臧否定主舉黜陟【宋史竇貞固傳載此疏略云爲國之要進賢是先陛下方樹丕基宜求多士乞降詔百僚令各司議定一人有何能識堪何職官朝廷依奏用之若能符薦引果謂當才所奏之官望加奨賞如乖其舉或渉徇私所奏之官宜加黜罰自然官由徳序位以才升三人同行尙聞擇善十目所視必不濫加臣職在論思敢陳狂狷】疏奏嘉之仍令文武百官於晉紳之內艸澤之中知灼然有才器者列名以春宴契丹冊禮使於廣政殿戊戌鄆州奏陽谷縣界河決靑州王建立奏髙麗國宿衛質子王仁翟乞放歸鄕裏從之辛丑鎭邢定三州奏奉詔共差樂官六十七人往契丹詔魏府城下自屯軍以來墳墓多經斸掘𨿽已差人收掩今更遣太僕卿郉徳昭往伸祭奠九月己酉宮苑使焦繼勳自軍前押範延光牙將馬諤賫歸命請罪表到闕壬子延光領部下士素服於本府門俟命有詔釋罪乙卯詔司空兼門下侍郎平章事馮道官一品給門防十六枝中書侍郎平章事桑維翰李崧給門防十二枝己未宣遣靜鞭官劉守威左金吾仗勘契官王英司天臺雞叫學生商暉等並赴契丹庚申契丹使人往洛京般取趙氏公主【宋史趙贊傳徳鈞父子降晉契丹盡錮之北去贊獨與母公主畱西洛天福三年晉祖命贊奉母歸薊門】襄州奏漢江水漲三丈出岸害稼東都奏洛陽水漲一丈五尺壞下浮橋乙丑於闐國王楊仁美遣使貢方物回鶻可汗遣使貢駝馬丙寅趙延壽進馬謝恩放燕國長公主歸幽州範延光差節度副使李式到闕奉表首罪兼進玉帶一條遣宣徽南院使劉處讓權知魏府軍府事己巳復範延光官爵其制略曰頃朕始登大寶未靜中原六飛才及於京師千里未通於懷抱楚王求舊方在遺簪曾子傳疑忽成投杼尋聞悛悔遽戮姦回干戈俄至於經時雷雨因思於作解果馳賓介疊貢表章向丹闕以傾心瀝表誠而效順而況保全黎庶完整甲兵納款斯來其功非細得不特頒鐵契重建牙章封本郡之土茅移樂郊之旌鉞至於將吏鹹降絲綸於戲上之運四時不愆者信大道之崇三寶所重者慈活萬戶之傷夷息六師之勞瘁遂予仁憫旌爾變通永貽子孫長守富貴敬佩光寵可不美歟可復推誠奉義佐運致理功臣天雄軍節度管內觀察處置等使開府儀同三司府太傅兼中書令廣晉尹上柱國臨淸王食邑一萬戶食實封一千戶攺授鄆州刺史天平軍節度鄆齊【原本闕一字】等州觀察處置等物賜鐵券攺封髙平郡王仍令擇日備禮冊命以天雄軍節度副使檢校刑部尙書李式檢校尙書右僕射充亳州團練使以貝州刺史孫漢威爲檢校太保隴州防禦使以天雄軍三城都巡檢使薛霸爲檢校司空衛州刺史以天雄軍馬步軍都指揮使王建爲檢校司空虢州刺史以天雄軍內外馬軍都指揮使藥元福爲檢校司空深州刺史以天雄軍內外步軍都指揮使安元霸爲檢校司空隨州刺史以天雄軍都監前河陽行軍司馬李彥珣爲檢校司空坊州刺史李式延光之舊僚也其餘皆延光之將佐也故有是命庚午遣客省使李守貞押器幣賜魏府立功將校辛未以魏府招討使楊光逺檢校太師兼中書令行廣晉伊充天雄軍節度使十月乙亥福建節度使王繼恭遣使貢方物戊寅契丹命使以寶冊上帝徽號曰英武明義皇帝【歐陽史作契丹使中書令韓頻來奉冊】是日左右金吾六軍儀仗太常鼓吹等並出城迎引至崇元殿前陳列如儀鄆州範延光奏到任內庚辰禦札曰爲國之規在於敏政建都之法務要利民歷攷前經朗然通論顧惟涼徳獲啟丕基當數朝戰伐之餘是兆庻傷殘之後車徒旣廣帑廩咸虛經年之挽粟飛芻繼日而勞民動眾常煩漕運不給供須今汴州水陸要衝山河形勝乃萬庾千箱之地是四通八達之郊爰自按巡益觀宜便俾升都邑以利兵民汴州宜升爲東京置開封府仍升開封浚儀兩縣爲赤縣其餘升爲畿縣應舊置開封府時所管屬縣並可仍舊割屬收管亦升爲畿縣其洛京攺爲西京其雍京攺爲晉昌軍畱守攺爲節度觀察使依舊爲京兆府列在七府之上其曹州攺爲防禦州其餘制置並委中書門下商量施行丙戌以護聖左廂都指揮使曹州刺史張彥澤爲鎭國軍節度使以工部尙書裴皥爲尙書右僕射致仕是日詔攺大寕宮門爲明徳門又攺京城諸門名額南門尉氏以薰風爲名西二門鄭門梁門以金義幹明爲名北二門酸棗門封丘門以化宣陽爲名東二門曹門宋門以迎春仁和爲名戊子以右金吾大將軍馬從斌爲契丹國信使考功郎中劉知新副之以前天平軍節度使檢校太尉同平章事安審琦爲晉昌軍節度使行京兆尹襄州奏江水漲害稼壬辰以樞密使中書侍郎平章事集賢殿大學士桑維翰兼兵部尙書皆罷樞密使【案以上疑有闕文據通鑑攷異引晉髙祖實錄維翰與李崧並罷樞密使】戊戌大赦天下以魏府初平故也庚子楊光逺朝覲到闕對於便殿錫賚甚厚於闐國王李聖天冊封爲大寶於闐國王以杭州嘉興縣爲秀州從錢元瓘之奏也十一月甲辰樞密直學士祠部員外郎吳涓可金部郎中知制誥樞密直學士庫部員外郎吳承範可祠部郎中知制誥乙巳鄆州範延光來朝丙午封閩王昶爲閩國王加食邑一萬五千戶又以中吳建武等軍節度使檢校太師兼中書令蘇州誠州刺史錢元璙爲太傅以淸海軍節度使廣州刺史錢元璹爲檢校太尉兼中書令仍攺名元懿應付魏府行營將校及六軍諸道本城將校等並與加恩戊申以門下侍郎平章事監修國史判戶部趙瑩兼吏部尙書以威武軍節度福建管內觀察處置等使王繼恭爲特進檢校太傅仍封臨海郡王以魏博節度使楊光逺爲守太尉洛京畱守兼河陽節度使判六軍諸衛事端明殿學士尙書禮部侍郎判度支和凝攺尙書戶部侍郎充職庚戌鄆州範延光上表乞休退詔不允辛亥升廣晉府爲鄴都置畱守升廣晉元城兩縣爲赤縣屬府諸縣升爲畿縣升相州爲彰徳軍置節度觀察使以澶衛二州爲屬郡其澶州仍升爲防禦州移於徳勝口爲治所升貝州爲永淸軍置節度觀察使以博冀二州爲屬郡以西京畱守髙行周爲廣晉鄴都畱守廣晉府行營中軍使貝州防禦使王廷加檢校大傅充相州彰徳軍節度使廣晉府行營步軍都指揮使右神武統軍王周爲貝州永淸軍節度使甲寅以範延光爲太子太師致仕丙辰以祕書監呂琦爲禮部侍郎歸徳軍節度使趙在禮攺天平軍節度使昭義軍節度使兼侍衛親軍馬步軍都虞候杜重威攺忠武軍節度使忠武軍節度使侍衞親軍馬步軍都指揮使劉知逺攺歸徳軍節度使前河陽節度使兼奉國左右廂都指揮使侯益攺昭義軍節度使癸亥割濮州濮陽縣隸澶州詔許天下私鑄錢以天福元寶爲文丙寅冬至帝禦崇元殿受朝賀仗衞如式十二月甲戌朔以前兵部尙書梁文矩爲太子少師以鎭州節度副使符防爲右諫議大夫以吏部郎中曹國珍爲左諫議大夫丙子以前涇州彰義軍節度使李徳珫爲晉州建雄軍節度使加同平章事以皇太子右金吾衛上將軍重貴爲檢校太傅開封尹封鄭王加食邑三千戶戊寅大寶於闐國進奉使檢校太尉馬繼榮可鎭國大將軍使副黃門將軍國子少監張再通可試衛尉卿監使殿頭承旨通事舍人吳順規可試將作少監回鶻使都督李萬金可歸義大將軍監使雷徳順可順化將軍是日詔宜令天下無問公私應有銅欲鑄錢者一任取便酌量輕重鑄造戊子以河陽潛龍舊宅爲開晉禪院邢州潛龍舊宅爲廣法禪院龍武統軍李從昶卒輟朝一日贈太尉

舊五代史卷七十七

舊五代史卷七十七攷證

晉書髙祖紀三八月戊寅以左僕射劉煦爲契丹丹禮使左散騎常侍韋勲副之給事中盧重爲契丹皇太后丹禮使案歐陽史八月戊寅馮道及左僕射劉煦爲契丹丹禮使通監戊寅以馮道爲太后丹禮使左僕射劉煦爲契丹主冊禮使與是書此紀異

左金吾仗勘契官王英司天臺雞叫學生商暉等王英歐陽史作王殷商暉歐陽史作暉蓋是書避宣祖諱

九月己酉宮苑使蕉繼勲自軍前押範延光牙將馬諤賫歸命請罪表到闕壬子延光領部下士素服於本府闕俟命有詔釋罪案歐陽史作九月己酉赦範延光蓋倂書於奉表請罪之日也

以右金吾大將軍馬從斌爲契丹國命史考功郎中劉知新副之案馬從斌使契丹以報具加尊號也攷通鑑則始以命王權權辭以老疾乃攺命從斌耳歐陽史止書從斌不載劉知新五代春秋作十月馮道使契丹

舊五代史卷七十七攷證

欽定四庫全書

舊五代史卷七十八

宋門下侍郎參知政事監修國史薛居正等撰

晉書第四

髙祖紀四

天福四年春正月癸卯帝禦崇元殿受朝賀仗衞如式丙午召太子太師致仕範廷光宴於便殿以延光歸命之後慮懷疑懼故休假之內鍚以欵密帝謂之曰無忿疾以傷厥神無憂思以勞厥衷朕方示信於四方豈食言於汝也延光俯伏拜謝其心遂安丁未以西京副畱守龍敏爲吏部侍郎戊申盜發唐閔帝陵己酉朔方軍節度使張希崇卒贈太師以澶州防禦使張從恩爲樞密副使甲寅以侍衞步軍都指揮使寧江軍節度使景延廣爲義成軍節度使以義成軍節度使馮暉爲朔方軍節度使乙卯左諫議大夫曹國珍上言請於內外臣寮之中選才略之士聚唐六典前後會要禮閣新儀大中統類律令格式等精詳纂集俾無漏落別爲書一部目爲大晉政統從之其詳議官宜差太子少卿梁文矩左散騎常侍張允大理卿張澄國子祭酒唐汭大理少卿髙鴻漸國子司業田敏禮部郎中呂咸休司勲員外郎劉濤刑部員外郎李知損監察禦史郭延升等一十九人充文矩等咸曰攺前代禮樂刑憲爲大晉政統則堯典舜典當以晉典革名列駮之曰作者之謂聖述者之謂明茍非聖明焉能述作若運因革故則事乃惟新或攺正朔而變犧牲或易服色而殊徽號是以五帝殊時不相防樂三王異世不相襲禮至於近代率由舊章比及前朝日滋條目多因行事之失攺爲立制之初或臣奏條章君行可否皆表其年月紀以姓名聚類分門成文作則莫不悉稽前典垂範後昆述自聖賢歷於朝代得金科玉條之號設亂言破律之防守而行之其來尙矣皇帝陛下運齊七政歷契千年爰從創業開基莫不積功累徳所宜直筆具載鴻猷若備錄前代之編年目作聖朝之政統此則是名不正也夫名不正則言不順而媚時掠美非其實矣若翦截其辭此則是文不備也夫文不備則啟爭端而禮樂刑政於斯亂矣若攺舊條而爲新制則未審何門可以刋削何事可以編聨旣當革故從新又須廢彼行此則未知國朝能守不能守乎臣等同共參詳未見其可防奏嘉之其事遂寢辛酉以前晉昌軍節度使李周爲靜難軍節度使是日封皇第十一姝安定郡主爲延慶長公主皇第十二妹廣平郡主爲淸平長公主二月辛卯攺東京玉華殿爲永福殿中書上言太原潛龍莊望建爲慶長宮使相鄕望攺爲龍飛鄕都尉裏望攺爲神光裏從之丁酉宰臣馮道左散騎常侍韋勲禮部員外郎楊昭儉自契丹使廻帝慰勞備至錫賚丰厚庚子以天和節宴羣官於廣政殿賜物有差三月癸卯朔左僕射劉晌給事中盧重自契丹使廻頒賜器幣如馮道等乙賜廻鶻可汗仁美遣使供方物中有王狻猊實奇貨也丙午涇州節度使張萬進卒贈太師己未皇子開封尹鄭王重貴歸徳軍節度使兼侍衛親軍馬步軍都指揮使劉知遠忠武軍節度使杜重威並加同中書門下平章事天平軍節度使趙在禮封衛國公庚申遣內臣趙處玭以版詔徴華山隠者前右拾遺鄭雲叟玉筍山道士羅隠之靈州戍將王彥忠據懷逺城作叛帝遣供奉官齊延祚乘驛而往彥忠率眾出降延祚矯制殺之詔齊延祚辜我誓言擅行屠戮彰殺降之罪隳示信之文宜除名決重杖一頓配流王彥忠贈官收辛酉封鶻可汗仁美爲奉化可汗癸亥以左龍武統軍皇甫遇爲鎭國軍節度使張彥澤爲彰義軍節度使夏四月壬申朔以河中節度副使薛仁謙爲衛尉卿丙子以汝州防禦使宋彥筠爲同州節度使以防聖左右軍都指揮使李懷忠爲侍衛親軍馬軍都指揮使領壽州忠正軍節度使以奉國左右廂都指揮使郭謹爲侍衛親軍步軍都指揮使領州寧江軍節度使戊寅詔廢長春宮使額【五代會要載原勅云同州長春宮使額宜停宮職務委州司制置】乙卯攺明徳殿爲滋徳殿宮城南門同名故也以華州節度使劉遂凝爲右龍武統軍以右龍武統軍張延蘊爲絳州刺史庚辰徴前右拾遺鄭雲叟爲右諫議大夫玉笥山道士羅隱之賜號希夷先生甲申以翰林學士承防兵部侍郎崔棁權判太常卿以端明殿學士戶部侍郎和凝爲翰林學士承旨樞密院學士尙書倉部郎中司徒詡樞密院學士尙書工部郎中顏衎並落職守本官樞密副使張從恩攺宣徽使初廢樞密院故也先是桑維翰免樞密之務以劉處讓代之奏議多不稱旨及處讓丁母憂遂以密院印付中書故密院廢焉戊戌以韓昭爲兵部尙書致仕馬孫爲太子賓客致仕房暠爲右驍衛大將軍致仕皆唐末帝之舊臣也戊子升永嶽二州爲團練使額攺湘川縣爲全州從馬希範之奏也五月壬寅朔帝禦崇元殿受朝仗衛如式癸卯以左僕射劉昫兼太子太保封譙國公乙巳照順軍節度使姚彥章卒升靈州方渠鎭爲威州於靈武攺舊威州爲淸邊軍戊申湖南節度使馬希範加天防上將軍以前邠州節度使安叔千爲滄州節度使庚戌虞部郎中楊昭儉可本官知制誥辛亥置靜海軍於溫州從錢元瓘之請也壬子以侍禦史盧價爲戶部員外郎知制誥戶部尙書崔檢卒甲寅詔止絕朝臣不得外州府求覓表狀奏薦交親乙卯升金州爲節鎭以懷徳軍爲使額以齊州防禦使潘瓌爲懷徳軍節度使右諫議大夫致仕鄭雲叟賜號逍遙先生仍給致仕官俸丁已以刑部尙書姚顗爲戶部尙書以兵部侍郎權判太常卿事崔棁爲尙書左丞以工部侍郎任贊爲兵部侍郎以禮部尙書李懌爲刑部尙書以左丞盧詹爲禮部尙書以左散常侍韋勲爲工部侍郎庚申廢華淸宮爲靈泉觀辛酉禦史臺奏省郎知雜之時赴臺禮上軍巡邸吏之輩咸集公參赤縣府司悉呈杖印今後年深禦史判雜上事欲依前例從之丙寅以鎭海軍衙內統軍上置馬步軍都監檢校太睦州刺史陸仁章爲同平章事遙領遂州武信軍節度使以鎭海軍興武左右開道都指揮使明州刺史仰仁銓爲檢校太同平章事領宣州寧國軍節度使從錢元瓘之請也六月辛未朔陳郡民王武穿地得黃金數餅州牧取而貢之帝曰宿藏之物旣非符寶不合入官命付所獲之家庚辰西京大風雨應天福門屋瓦皆飛鴟吻俱折辛卯詔禮部貢舉宜權停一年秋七月庚子朔日有食之西京大水伊洛瀍澗盡溢壞天津橋癸卯以華淸宮使李頃爲右領軍衛上將軍甲辰以定州節度使皇甫遇爲潞州節度使檢校太尉以潞州節度使侯益爲徐州節度使戊申禦史中丞薛融等上詳定編勅三百六十八道分爲三十一卷是日詔先令天下州郡公私鑄錢近多鉛錫相兼缺薄小弱有違條制今後私鑄錢下禁依舊法壬戌以太子少保梁文矩爲太子太保致仕閏七月庚午朔百官不入閣雨霑服故也壬申以中書侍郎平章事集賢殿大學士桑維翰爲檢校司空兼侍中相州彰徳軍節度使以彰徳軍節度使王延爲義武軍節度使尙書戶部奏李自倫義居七世準勅旌表門閭先有鄧州義門王仲昭六代同居其旌表有防事步欄前列屏樹烏頭正門閥閱一丈二尺二柱相去一丈柱端安瓦桶墨染號爲烏頭築雙闕一丈在烏頭之南三丈七尺夾街十有五步槐柳成列今舉此爲例則令式不該詔王仲昭正防烏頭門等制不載令文又無勅命旣非故事難黷大倫宜從令式秖表門閭於李自倫所居之前量地之宜髙其外門門外安綽楔門外左右各建一臺髙一丈二尺廣狹方正稱臺之形圬以白泥四隅漆赤其行列樹植隨其事力其同籍課役一準令文壬午濮州刺史武從諫勒歸私第受贓十五萬故也丁酉故皇子河南尹重乂妻虢國夫人李氏落髮爲尼賜名悟因仍錫紫衣法號及夏臘二十八月已亥朔河決平甘陵大水辛丑以守司空兼門下侍郎平章事文館大學士馮道爲守司徒兼侍中封魯國公壬寅詔曰皇圖革故庻政惟新宜設規程以諧公共其中書印秖委上位宰臣一人知當戊申前兵部尙書王權授太子少致仕乙酉以天下兵馬副元帥鎭海鎭東等軍節度使檢校太師行中書令吳越王錢元瓘爲天下兵馬元帥壬子升亳州爲防禦使額依舊隸宋州丙辰司天監馬重績等進所撰新曆降詔襃之詔翰林學士承旨和凝制序命之曰調元歷九月辛未以右羽林統軍周密爲鄜州節度使癸酉升婺州爲武勝軍額丁丑宴羣臣於永福殿契丹使黙納庫來聘致牛馬大臘顚騱十四【遼史會同二年正月戊申晉遣金吾衛大將軍馬從斌考功郎中劉知新來貢珍幣丙辰晉遣使謝免沿邊四州錢幣七月戊申晉遣使進犀帶閏月乙酉遣使賜晉良馬八月乙丑晉遣使貢歲幣奏輸戌亥二歲金幣於燕京】已卯遙領洮州保順軍節度使鮑君福加檢校太師兼侍中判湖州諸軍事辛巳相州節度使桑維翰上言管內所獲賊人從來籍沒財產請止之詔今後凡有賊人凖格律定罪不得沒納家資天下諸州凖此癸未封唐許王李從益爲郇國公奉唐之祀服色旌旗一依舊制仍以西京至徳宮爲廟牲幣器服悉從官給【五代會要九月勅周受龍圖立夏殷之祀唐膺鳯歷開酅介之封乃睠前朝載稽舊典宜封土宇俾奉宗祧宜以郇國三千戶封唐許王李從益爲郇國公云】丙戌髙麗王王建遣使貢方物己丑以中書侍郎平章事李崧權判集賢殿事庚寅詔停寒食七夕重陽及十月暖帳內外羣官貢獻丙申以威勝軍節度副使羅周嶽爲給事中中書舎人李詳攺禮部侍郎禮部侍郎呂琦攺刑部侍郎刑部侍郎王松攺戶部侍郎戶部侍郎閻至攺兵部侍郎中書舎人王易簡充史館修撰判館事冬十月戊戌朔故昭信軍節度使白奉進贈太尉丙午以太常卿程遜沒於海廢朝一日贈右僕射庚戌閩王王昶威武軍節度使王繼恭遣僚佐林思鄭元弼等朝貢致書於宰執無人臣之禮帝怒詔令不受所貢應諸州綱運並令林思鄭元弼等押歸本道旣而兵部員外郎李知損上防請禁錮使人籍沒綱運可之收林思等下獄丙辰谿州刺史彭士愁以錦蔣之兵與蠻部萬人掠辰澧二境湖南節度使馬希範遣牙兵拒之而退金州山賊度從讜等寇洵陽遣兵討平之十一月甲戌以太子賓客李延範爲司農卿乙亥詔立唐髙祖太宗及莊宗明宗閔帝五廟於洛陽丁丑祠部郎中知制誥吳承範攺中書舎人充翰林學士翰林學士中書舎人竇貞固攺禦史中丞禦史中丞薛融攺尙書左丞尙書右丞王延攺吏部侍郎尙書左丞崔棁攺太常卿戊寅史館奏請令宰臣一人撰錄時政記逐時以備撰述從之【五代會要史館奏唐長壽二年右丞姚璹奏帝王謨訓不可闕文其仗下所言軍國政事令宰臣一人撰錄號時政記唐明宗朝又委端明殿學士撰錄逐季送付史館伏乞遵行者宜令宰臣一員撰述】己卯吏部侍郎龍敏攺尙書左丞己丑以太子賓客楊凝式爲禮部尙書致仕詔建錢鑪於欒川丙申諫議大夫致仕逍遙先生鄭雲叟卒十二月丁酉朔百官不入閣大雪故也己亥故皇子重英妻張氏落髮爲尼賜名悟愼並夏臘二十庚戌禮官奏來歲正旦王公上壽皇帝舉酒奏同之樂再飲奏文同之樂三飲奏同前從之歌辭不錄丙辰詔今後城郭村坊不得創造僧尼院舎丁巳帝謂宰臣曰大雪害民五旬未止京城祠廟悉令祈禱了無其驗豈非涼徳不儲神休未洽者乎因令岀薪炭米粟給軍士貧民等壬戌禮官奏正旦上壽宮懸歌舞未全且請雜用九部雅樂歌教坊法曲從之

舊五代史卷七十八

舊五代史卷七十八攷證

晉書髙祖紀四以澶州防禦使張從恩爲樞密副使樞密副使原本作樞密使按下文亦作樞密副使今從歐陽史及宋史張從恩傳攺正

以版詔徴華山隱者前右拾遺鄭雲叟右拾遺歐陽史作左拾遺攷是書前後俱作右拾遺今仍其舊

以潞州節度使今後私鑄錢下禁依舊法案歐陽史七月丙辰復禁鑄錢是書作七月戊申侯益爲徐州節度使案宋史侯益傳天福四年晉祖追念虎牢之功遷武寧軍節度同平章事是書不載同平章五代會要所載天福中使相有侯益與宋史同

李自倫義居七世準勅旌表門閭七世歐陽史作六世又旌表門閭歐陽史作正月與是書作閏七月異

先有鄧州義門王仲昭六代同居案王仲昭歐陽史作登州人

乙亥詔立唐髙祖太宗及莊宗明宗閔帝五廟於洛陽案立唐廟於西京歐陽史作十二月與是書作十

一月異

訥黙庫舊作黏木孤今攺

舊五代史卷七十八攷證

欽定四庫全書

舊五代史卷七十九

宋門下侍郎參知政事監修國史薛居正等撰

晉書第五

髙祖紀五

天福五年春正月丁卯朔帝禦崇元殿受朝賀仗衞如式降徳音應天福三年終公私債欠一切除放壬申蜀人冦西鄙羣盜張達任康等刼淸水徳鐵之城以應之癸酉湖南奏閩人殺王昶夷其族王延羲因民之欲而定之甲戌遣宣徽使楊彥詢使於契丹辛已皇子開封尹鄭王重貴加檢校太尉己丑鶻可汗仁美遣使貢良馬白玉謝冊命也庚寅以二王后前右贊善大夫襲酅國公楊延壽爲太子左諭徳三恪汝州襄城縣令襲介國公宇文頡加食邑三千戶辛卯升絳州爲防禦州癸巳以左神武統軍陸思鐸爲右羽林統軍以隴州防禦使何福進爲右神武統軍甲午太常少卿裴羽奏請追諡唐莊宗皇后劉氏爲神閔敬皇后明宗皇后曹氏請追諡爲和武憲皇后閔帝魯國夫人孔氏請追諡爲閔哀皇后從之丙申河中節度使安審信奏軍校康從受李崇孫大裕張崇於千等以所部兵爲亂尋平之死者五百人二月丁酉朔沙州歸義軍節度使曹義金卒贈太師以其子元徳襲其位乙巳禦史中丞竇貞固奏國忌日宰臣跪鑪焚香文武百寮列坐竊惟禮例有所未安今欲請宰臣仍舊跪鑪百寮依班序立詔可之仍令行香之後飯僧百人永爲定制庚戌北京畱守安彥威來朝帝慰接甚厚賜上樽酒壬子升中書門下平章事爲正二品丁巳靑州節度使東平王王建立來朝已未以中書門下侍郎爲淸望正三品諫議大夫禦史中丞爲淸望正四品三月丁卯朔右散騎常侍張允攺禮部侍郎辛未宋州歸徳軍節度使侍衛親軍馬步軍都指揮使劉知逺加特進攺鄴都畱守廣晉尹典軍如故以兗州節度使李從溫爲徐州節度使以北京畱守安彥威爲宋州節度使壬申詔朝臣覲省父母依天成例頒賜茶藥癸酉以靑州節度使王建立爲昭義軍節度使進封韓王仍割遼沁二州爲昭義屬郡以建立本遼州人用成其衣錦之美也以晉州節度使李徳珫爲北京畱守以潞州節度使皇甫遇爲晉州節度使是日容州節度使馬存卒甲戌以給事中李光廷爲左散騎常侍亳州團練使李式爲給事中乙亥相州節度使桑維翰加檢校司徒攺兗州節度使許州節度使杜重威攺鄆州節度使河中節度使安審信攺許州節度使丁丑長安公主出降駙馬都尉楊承祚戊寅詔中書門下五品已上官於兩省上事宰臣押角之禮及第舉人與主司選勝筵宴及中書舎人靸鞋接見舉人兼兵部禮部引人過堂之日幕次酒食會客悉宜廢之已卯以前樞密使劉處讓爲相州節度使辛巳湖南遣牙將劉勍領兵大破溪峒羣蠻收溪錦蔣三州丁亥以秦州節度使康福爲河中節度使以徐州節度使侯益爲秦州節度使庚寅禦明徳樓餞送昭義軍節度使王建立賜玉斧蜀馬甲午詔吏部三銓聼四時選擬官旋奏不在團甲之限夏四月丙申朔晏羣臣於永福殿戊戌曹州防禦使石暉卒帝之從弟也禮官奏天子爲五服之內親本服周者三哭而止從之已亥罷洛陽京兆進苑囿菓憫勞人也壬寅右僕射致仕裴皥卒贈太子太保丙午詔曰承旨者承時君之旨非近侍重臣無以稟朕旨宣予言是以大朝會宰臣承旨艸制詔學士承旨若無區別何表等威除翰林承旨外殿前承旨宜攺爲殿直密院承旨宜攺爲承宣禦史防三司閣門客省所有承旨並令別定其名庚戌以滄州節度使馬全節爲安州節度使禮部侍郎張允奏請廢明經童子科從之因詔宏詞防萃明算道舉百篇等科並停之五月癸酉宋州貢瑞麥兩岐甲申以前徐州節度使萇從簡爲右金吾衞上將軍丙戌安州節度使李金全叛詔新授安州節度使馬全節以洛汴汝鄭單宋陳蔡曹濮十州之兵討之以前鄜州節度使安審暉爲副以內客省使李守貞爲都監仍遣供奉官劉彥瑤奉詔以諭金全命麾下齊謙以詔送於淮夷云夢人齊峴斬謙歸其詔於闕辛卯昭義節度使韓王王建立薨輟朝二日冊贈尙書令壬寅【壬寅上疑脫六月二字】少府監致仕尹玉羽卒癸卯淮南使李承裕代李金全金全南走承裕以淮兵二千守其城甲辰馬全節自應山縣進軍於大化鎭戊申與鄂州賊軍陣於安陸之南三戰而後克之斬首三千級生擒千餘人供奉官安友謙登鋒力戰奮不顧身全節賞其忠勇使馳獻防書暍死於路是日削奪李金全官爵丁已淮夷僞校李承裕率眾掠城中資貨而遁馬全節入城撫其遺民遣安審暉率兵以逐承裕摛而斬之執其僞都監杜光鄴及淮南軍五百餘人露布獻於闕下帝曰此輩何罪皆厚給放還癸亥道士崇眞大師張薦明賜號通先生是時帝好道徳經嘗召薦明講說其義帝悅故有是命尋令薦明以道徳二經雕上印板命學士和凝別撰新序冠於卷首俾頒行天下秋七月甲子朔降安州爲防禦使額以申州隸許州丙寅安州節度使馬全節加檢校太尉攺昭義軍節度使前鄜州節度使安審暉加檢校太爲威勝軍節度使丁卯湖南奏遣天策府步騎將張少敵領兵五萬樓舩百艘次於嶽陽將進討淮也甲戌宣徽使楊彥詢加檢校太充安國軍節度使乙亥戶部尙書致仕鄭韜光卒贈右僕射戊寅福州王延羲遣商人間路貢表自述戊子宿州奏淮東鎭移牒云本國奏書於上國皇帝曰久增景慕莫會光塵但循戰國之規敢預睦鄰之道一昨安州有故脫難相歸邊校貪功乘便據壘矧機宜之孰在顧茫昧以難申否臧皆凶乃大易之明義進取不止亦聖人之厚顏適屬暑雨稍頻江波甚漲指揮未到事實已違今者猥沐睿咨曲形宸旨歸其俘獲示以英仁其如軍法朝章彼此不可揚名建徳曲直相懸𨿽認好生匪敢聞命其杜光鄴等五百七人已令卻過淮北帝復書曰昨者災生安陸釁接漢陽當三伏之炎蒸動兩朝之師旅豈期邊帥不稟上謀洎復城池備知本末尋已捨諸俘執還彼鄕閭不惟念效命之人兼亦惇善鄰之道今承來旨將正朝章希循宥罪之文用廣崇仁之美其杜光鄴等再令歸復尋遣使押光鄴等於桐墟渡淮淮中有棹船甲士拒之南去不果詔光鄴等歸京師授以職秩其戎士五百人立爲顯義都八月丁酉帝觀稼於西郊己亥詳定院以先奉詔詳定冬正朝會禮節樂章二舞行列等事上之事具樂志庚子以前金州防禦使田武爲金州懷徳軍節度使辛丑升復郢二郡爲防禦使額戊午左龍武統軍相裏金卒廢朝一日贈太師己未太子太師致仕範延光卒於河陽廢朝二日贈太師丁卯宰臣李崧加集賢殿大學士以翰林學士承旨戶部侍郎和凝爲中書侍郎平章事丙子廢翰林學士院其公事並歸中書舎人丁丑以翰林學士中書舎人李愼儀爲右散騎常侍以翰林學士左右補闕李澣爲吏部員外郎以右散騎常侍趙元輔爲太子賓客以太子賓客韓惲爲兵部尙書以右諌議大夫段希堯爲萊州刺史甲申西京畱守楊光遠加守太尉兼中書令充平盧軍節度使封東平王戊子攺東京上源驛爲都亭驛冬十月丁酉制天下兵馬元帥鎭海鎭東浙江東西等道節度使中書令吳越王錢元瓘加守尙書令充天下兵馬都元帥戊戌戶部尙書姚顗卒廢朝一日贈右僕射癸卯湖南上言福建王延羲與弟延政互起幹弋內相侵伐甲辰升萊州爲防禦使額以汝州防禦使楊承貴領之以新授萊州刺史段希堯爲懷州刺史丁未契丹使實裏來聘致馬百疋及玉鞍狐裘等【遼史會同三年三月戊辰遣使使晉乙未晉遣使來覲四月壬寅遣人使晉丙午晉遣宣徽使楊端王眺等來問起居丙辰晉遣使進茶藥癸亥晉遣使賀端午五月庚辰晉遣使進弓矢甲申遣皇子天徳及檢校司徒邸用和使晉六月庚子晉遣使來見九月丙戌晉遣使貢名馬庚申晉遣使貢布十二月丙申遣使使晉】己酉晏羣臣於永福殿賜帛有差癸丑詔今後竊盜贓滿者處死三匹已上者決杖配流以盜論者準律文處分又詔過格選人等許赴吏部南曹召保委正身者降一資注官十一月壬戌遙領遂州武信軍節度使鎭海軍衙內統軍檢校太同平章事陸仁璋卒贈太子太甲子滑州節度使景延廣加檢校太攺陜州保義軍節度使以鄭州防禦使駙馬都尉史匡翰爲義成軍節度使戊辰曹州防禦使石贇加檢校太保充河陽三城節度使庚午以翰林學士戶部侍郎張昭遠爲兵部侍郎丙子冬至帝禦崇元殿受朝賀始用二舞帝舉觴奏同之樂登歌奏文同之樂舉食文舞歌昭徳之舞武舞歌成功之舞典禮久廢至是復興觀者悅之丁丑吳越國進貢使陳亮進冬日觀仗詩一首帝覽之稱善賜服馬器幣癸未移徳州長河縣大水故也甲申制授閩國王延羲檢校太師兼中書令福州威武軍節度使封閩國王以兩浙西南面安撫使錢元懿爲檢校太尉兼中書令遙領廣州淸海軍節度使又以恩州團練使錢驛爲檢校太尉同平章事遙領楚州順化軍節度使丁亥割衞州黎陽縣隸滑州十二月壬辰朔遙領洮州保順軍節度使檢校太尉兼侍中判湖州軍州事鮑君福卒贈太丙申詔故靜海軍兼東南面安撫制置使檢校太溫州刺史錢巽贈太子太傅故吳越兩軍節度副使檢校太尉錢僔贈太子太師

天福六年春正月辛酉朔帝禦崇元殿受朝賀仗衞如式刑部員外郎李象上二舞賦帝覽而嘉之命編諸史冊甲子同州指揮使成殷謀亂事泄伏誅時節度使宋彥筠禦下無恩旣貪且鄙故殷與子彥璋陰搆部下爲亂會有告者遂滅其黨乙丑靑州奏海凍百餘里丙寅遣供奉官張澄等領兵二千並鎭忻代四州山谷吐渾令還舊地先是吐渾苦契丹之虐受鎭州安重榮誘召叛而南遷入常山太原二境帝以契丹歡好之國故遣歸之戊辰詔應諸州無屬州錢處今後冬至寒食端午天和節及諸色謝賀不得進貢壬申以左司郎中趙上交爲諫議太夫戊寅封唐叔虞爲興安王臺駘神爲昌寧公差給事中張瑑戶部郎中張守素就行冊禮又詔嶽鎭海瀆等廟宇並令崇飾仍禁樵采丙戌故皇第二叔檢校司徒萬友贈太師皇第三叔檢校司空萬銓贈太尉皇兄故檢校左僕射敬儒贈太二月辛卯詔天下郡縣不得以天和節禁屠宰輙滯刑獄壬辰置浮橋於徳勝口甲午詔諸衞上將軍月俸舊三十千令增至五十千戊戌以三恪汝州襄城縣令襲介國公宇文頡爲太子率更令己亥詔戶部侍郎張昭遠起居郎賈緯祕書少監趙熙吏部郎中鄭受益左司員外郎李爲光等同修唐史仍以宰臣趙瑩監修壬寅以三白渠制置使張瑑爲給事中戊申詔侯伯來朝君臣相見賞宴貢奉今後宜停起居郎賈緯以所撰唐年補錄六十五卷上之帝覽之嘉嘆賜以器幣仍付史館【五代會要起居賈緯奏曰伏以唐髙祖至代宗已有紀傳徳宗亦存實錄武宗至濟陰廢帝凡六代惟有武宗實錄一卷餘皆闗略臣今搜訪遺聞及耆舊傳說編成六十五卷目爲唐朝補遺錄以偹將來史官修述】癸丑長安公主薨帝之長女也笄年降於駙馬楊承祚帝悼惜之甚輟視朝二日追贈秦國公主三月甲子河中節度使康福進封許國公乙丑左驍衞上將軍李承約卒癸酉詔天福四年終已前百姓所欠夏秋租稅一切除放夏四月庚寅朔湖南奏溪州刺史彭士愁五溪酋長等乞降已立銅柱於溪州鑄誓狀於其上以五溪銅柱圖上之丙申詔顯義指揮使劉康部下兵五百人放還淮海卽安州所俘也己亥虞部郎中知制誥楊昭儉遷中書舎人戶部侍郎王松攺禦史中丞禮部郎中馮玉攺司門郎中知制誥辛丑宰臣監修國史趙瑩奏奉詔差張昭遠等五人同修唐史內起居郎賈緯丁憂去官請以刑部侍郎呂琦侍禦史尹拙同與編修又奏史館所闕唐朝實錄請下勅購求並從之【五代防要監修國史趙瑩奏自李朝喪亂迨五十年四海沸騰兩都淪覆今之書府百無二三臣等近奉綸言俾令撰述褒貶或從於新意纂修須案於舊章旣闕簡編先虞漏略今據史館所闕唐書實錄請下勅命購求況咸通中宰臣韋保衡與蔣伸皇甫煥撰武宗宣宗兩朝實錄皆遇多事或值播遷𨿽聞撰述未見流傳其韋保衡裴贄合有子孫見居職任或門生故吏會記纂修聞此討論諒多欣愜請下三京諸道及內外臣寮凡有將此數朝實錄詣闕進納量其文能才能不拘資地除授一官如卷帙不足據數進納亦請不次奬酬以勸來者自會昌至天祐垂六十年其初李徳裕平上黨著武宗代叛之書其後康承訓定徐方有武寧本末之傳如此事類記述頗多請下中外臣寮及名儒宿學有於此六十年內撰述得傳記及中書銀臺史館日曆制勅冊書等不限年月多少並許詣闕進納如年月稍多記錄詳備請特行簡防不限資序臣與張昭遠等所撰唐史敍本紀以綱帝業列傳以述功臣十志以書刑政所陳條例請下所司從之】壬寅以戶部員外郎知制誥盧賈爲虞部郎中知制誥以昭義節度副使陳爲光祿卿致仕乙巳齊魯民饑詔兗鄆靑三州發廩賑貸五月庚申朔以前邢州節度使丁審琪爲延州節度使延州節度使劉景巖爲邠州節度使故皇子杲冊贈太尉進封陳王庚午涇州奏雨雹川水大溢壊州郡鎭戍二十四城甲戌北京遣牙將劉從以吐渾大首領白承福念寵裏赫連功徳來朝邢州上言吐渾移族帳於鎭州封郡六月丙申以前衞尉卿趙延乂爲司天監丁酉詔今後藩侯郡守凡有善政委倅貳官條件聞奏百姓官吏等不必遠詣京闕壬寅右領衞上將軍李頃卒贈太師甲辰迦葉彌陁國僧防哩以佛牙泛海而至丙午髙麗國王王建加開府儀同三司檢校太師食邑一萬戶戊午鎭州節度使安重榮執契丹使伊遣輕騎掠幽州南境之民處於博野仍貢表及馳書天下述契丹援天子父事之禮貪傲無厭困耗中國巳繕治甲兵將與決戰帝諭止之重榮防扈愈甚由是與襄州節度使安從進潛相搆謀爲不軌

舊五代史卷七十九

舊五代史卷七十九攷證

晉書髙祖紀五五月丙戌安州節度使李金全叛詔新授安州節度使馬全節以洛汴汝鄭單宋陳蔡曹濮十州之兵討之案五代春秋五月李金全叛附於吳馬全節帥師討安州吳人救安州全節敗吳師克安州金全奔吳六月放吳俘還歐陽史作五月李金全叛六月克安州馬令南唐書作六月安州節度使李金全來降遣鄂州屯營使李承裕帥師迎之紀月互異

執其僞都監杜光鄴僞都監馬令南唐書作監軍通事舎人

尋遣使押光鄴等太子太師致仕範延光卒於河陽廢朝二日案歐陽史作西京畱守楊光逺殺太子太師範延光考本傳延光本爲楊光逺推墮溺水死爲之輟朝諱之也於桐墟渡淮桐墟原本作桐廬據通鑑注引九域志云宿州蘄縣有桐墟鎭自桐墟而南至渦口則濟淮矣今攺正

丁卯案歐陽史作九月丁卯原本疑有脫字

並鎭忻代四州山谷吐渾令還舊地案晉逐吐谷渾在天福六年通鑑與是書同考天福六年卽遼防同四年也遼史作會同三年晉以並鎭忻代之吐谷渾來歸與是書異

甲戌北京遣牙將劉從以吐渾大首領白承福念龎裏赫連功徳來朝案通鑑四月辛巳北京畱守李徳珫遣牙校以吐谷渾酋長白承福入朝是書作五月甲戌與通鑑異歐陽史從是書

鎭州節度使安重榮執契丹使伊喇案遼史作二月晉安重榮執使者伊喇是書作六月先後互異

實裏舊作舎利今攺伊喇舊作拽刺今攺

舊五代史卷七十九攷證﹤史部﹐正史類﹐舊五代史﹥

欽定四庫全書

舊五代史卷八十

宋門下侍郎參知政事監修國史薛居正等撰

晉書第六

髙祖紀六

天福六年秋七月己未朔帝禦崇元殿視朝庚申升陳州爲防禦使額辛酉以前鄧州節度使焦方爲貝州節度使壬戌涇州奏西涼府畱後李文謙今年二月四日閉宅門自焚遣元入西涼府譯語官與來人賫三部族蕃書進之以三司使劉審交爲陳州防禦使癸亥以前鄆州節度使趙在禮爲許州節度使以前鄴都畱守廣晉尹髙行周爲河南尹西都畱守詔攺拱辰威和內直等軍並爲興順甲子以宣徽使權西京畱守張從恩判三司已巳以鄴都畱守兼侍衛親軍馬步軍都指揮使廣晉尹劉知逺爲太原尹充北京畱守河東節度使仍割遼沁二州卻隸河東以北京畱守李徳珫爲廣晉尹充鄴都畱守以昭義節度使馬全節爲邢州節度使加同平章事甲戌詔今後諸道行軍副使不得奏薦骨肉爲殿直供奉官已卯以前陜州節度使李從敏爲昭義軍節度使以陜州節度使景延廣爲河陽三城節度使兼侍衞親軍馬步軍都虞侯以河陽節度使石贇爲陜州節度使壬午突厥遣使朝貢以遙領壽州忠正軍節度使兼侍衞馬軍都指揮使李懷忠爲同州節度使以宣徽北院使李守貞遙領忠正軍節度使侍衞馬軍指揮使甲申降禦札取八月五日暫幸鄴都沿路供頓並委所司以官物排比州縣不得科率人戶丙戌以右諫議大夫趙逺爲中書舎人吏部郎中鄭受益爲右諫議大夫刑部郎中殷鵬爲水部郎中知制誥八月戊子朔以皇子開封尹鄭王重貴爲東京畱守以天平軍節度使兼侍衞親軍馬步軍副都指揮使杜重威爲侍衞親軍馬步軍都指揮使以宣徽南院使張從恩爲東京內外兵馬都監攺奉徳馬軍爲防聖放文武百官朝參取便先赴鄴都壬辰車駕發東京已亥至鄴左右金吾六軍儀仗排列如儀迎引入內攺舊澶州爲徳淸軍以內客省使劉遂淸爲宣徽北院使判三司壬寅制應天福六年八月十五日昧爽已前諸色罪犯常赦所不原者咸赦除之其持伏行劫及殺人賊並免罪移鄕配逐處軍都收管犯枉法贓者𨿽免罪不得再任用諸徒流人並放還貶降官未量移與量移者約資敍用天福五年終已前殘稅並放應河東起義之初及收復鄴都汜水立功將校並與加恩亡歿者與追贈自東京至鄴都緣路昨因行幸有損踐田苗處據畎畝與放今年租稅鄴都營內有潛龍時在職者並與加恩耆年八十已上者版授上佐官天下農器並許百姓自鑄造亡命山澤者招喚歸業百日不出者復罪如初唐梁國公狄仁傑宜追贈官秩應天福三年已前敗闕塲院官無家業者並與除放其人免罪永不任使私下債負徴利及一倍者並放主持者不在此限丁未以客省使將作監丁知浚爲內客省使引進使鴻臚卿王景崇爲客省使殿中監判四方館事劉政恩爲引進使壬子攺鄴都皇城南門應天門爲幹明門大明館爲都亭驛甲寅遣光祿卿張澄國子博士謝攀使髙麗行冊禮九月己未以兵部侍郎閻至爲吏部侍郎辛酉滑州河決一漑東流鄕村戶民擕老幼登邱爲水所隔餓死者甚眾壬申忠武建武等軍節度使守太傅兼中書令行蘇州睦州刺史錢元璙進封彭城郡王遙領廣州淸海軍節度使判婺州軍州事錢元懿爲檢校太師乙亥遣前邢州節度使楊彥詢使於契丹錫賫甚厚丁丑吐渾遣使朝貢壬午夜有彗星出於西方長二丈餘在房一度尾迹穿天市垣東行逾月而滅丙戌兗州上言水自西來漂沒秋稼冬十月丁亥朔遣鴻臚少卿魏玭等四人分往滑濮鄆澶視水害苗稼己丑詔以胡梁度月城爲大通軍浮橋爲大通橋壬寅詔唐梁國公狄仁傑可贈太師十一月丁未鄭王夫人張氏薨福州王延羲遺使貢方物甲寅遺太子賓客聶延祚吏部郎中盧撰持節冊天下兵馬元帥守尙書令吳越國王錢元瓘甲子以禦史中丞王松爲尙書右丞中書舎人史館修撰判館事王易簡爲禦史中丞戶部侍郎張昭逺爲兵部侍郎國子祭酒田敏以本官兼戶部侍郎辛未太妃皇后至自東京壬申遣給事中李式考功郎中張鑄折節冊閩國王王延羲甲戌太子少傅致仕王瓘卒贈左僕射丁丑襄州安從進舉兵叛以西京畱守髙行周爲南面行營都部署率兵討之以前同州節度使宋彥筠爲副以宣徽南院使張從恩監防焉十二月丙戌朔以東京畱守開封尹鄭王重貴爲廣晉尹進封齊王以鄴都畱守廣晉尹李徳珫爲開封尹充東京畱守南面軍前奏十一月二十七日武徳使焦繼勲先鋒都指揮使郭金海等於唐州南遇安從進賊軍一萬餘人大破之【案宋史陳思讓傳思讓爲先鋒右廂都監從武徳焦繼勲領兵進討遇從進之師於唐州花山下急擊大破之】生擒衙內都指揮使安義獲山南東道之印安從進單奔逸丁亥詔襄州行營都部署髙行周權知襄州軍州事是日鎭州節度使安重榮稱兵向闕以侍衞親軍馬步軍都指揮使杜重威爲北面行營招討使率兵擊之以邢州節度使馬全節爲副以前貝州節度使王周爲馬步軍都虞侯癸巳武徳使焦繼勲奏安從進遣弟從貴領兵千人取接均州刺史蔡行遇尋領所部兵掩殺賊軍七百餘人生擒安從貴截其雙腕卻放入城戊戌以皇子從睿爲銀靑光祿大夫檢校尙書左僕射己亥北面軍前奏十三日未時於宗城縣西南大破鎭州賊軍殺一萬五千人餘黨走保宗城縣是夜三更破縣城前深州刺史史防武自縛歸降獲馬三千疋絹三萬餘疋餘物稱是安重榮脫身遁走是日百官稱賀癸卯削奪安從進安重榮在身官爵右金吾上將軍萇從簡卒廢朝贈太師乙巳天下兵馬都元帥守尙書令吳越國王錢元瓘薨廢朝三日諡曰文穆是日帝習射於後苑諸軍都指揮使已上悉預焉賜物有差丁未南面行營都部署髙行周奏今月十三日部領大軍至襄州城下相次降賊軍二千人其降兵馬軍詔以彰聖爲號步軍以歸順爲號庚戌以權知吳越國事錢佐爲起復鎭軍大將軍檢校太師兼中書令杭州越州大都督鎭海鎭東等軍節度使封吳越國王壬子杜重威部領大軍至鎭州城下天福七年春正月丙辰朔不受朝賀用兵故也戊午以前將作監李鍇爲少府監北面招討使杜重威奏今月二日收復鎭州斬安重榮傳首闕下帝禦幹明樓宣露布訖大理卿受馘付市徇之百官稱賀曲赦廣晉府禁囚【遼史云戊辰晉函安重榮首來獻上數欲親討重榮至是乃止】辛酉追贈皇弟三人故沂州馬步軍都指揮使贈太傅徳再贈太尉追封福王故檢校太子賓客贈太傅殷再贈太尉追封通王故彰聖右第三軍都指揮使長州刺史贈太傅威再贈太尉追封廣王壬戌追贈皇子五人故右衞將軍贈太保重英再贈太傅追封虢王故權東京畱守河南尹贈太傅重又再贈太尉追封壽王故皇城副使贈太保重裔再贈太傅追封郯王故河陽節度使贈太尉重信再贈太師追封沂王故左金吾衞將軍贈太保重進再贈太傅追封夔王癸亥攺鎭州爲恆州成徳軍爲順國軍丙寅以門下侍郎平章事監修國史趙瑩爲侍中靑州節度使楊光逺加食邑攺賜功臣名號兗州節度使桑維翰加檢校太保河東節度使劉知逺加兼侍中以鄆州節度使北面行營招討使侍衞親軍都指揮使杜重威爲恆州順國軍節度使加兼侍中皇子廣晉尹兼功徳使齊王重貴加兼侍中秦州節度使侯益加特進增食邑丁卯以判四方館事孟承誨爲太府卿充職戊辰以滄州節度使安叔千爲邢州節度使以北面行營使副招討使邢州節度使馬全節爲定州節度使以定州節度使王延爲滄州節度使以前邢州節度使楊彥詢爲華州節度使恆州立功將校王溫以降等第除郡庚午契丹遣使來聘是日上元節六街諸寺燃燈禦幹明門觀之夜半還宮壬申延州節度使丁審琦加爵邑鄧州節度使安審徽加檢校太傅陜州節度使石贇加檢校太傅乙亥契丹遣使來聘河陽節度使加侍衞馬步軍都虞侯景延廣加檢校太尉攺鄆州節度使典軍如故以前貝州節度使北面行營馬步軍都虞侯王周爲河陽節度使加檢校太保丁丑以刑部侍郎竇貞固爲門下侍郎以禮部郎中邊歸讜爲比部郎中知制誥壬午以河陽節度使王周爲涇州節度使以涇州節度副使王欽祚爲殿中監二月丁亥皇妹淸平公主進封衞國長公主契丹遣使來聘己丑宴於武徳殿新恆州節度使杜重威已下諸軍副兵馬使已下悉預焉賜物有差己亥以曹州防禦使何建爲延州畱後涇州奏差押牙陳延暉賫勅書往西涼府本府都指揮使等請以陳延暉爲節度使辛丑宰臣李松丁母憂起復舊任延州蕃防作亂同州鄜州各起牙兵討平之丙午詔鄧唐隨郢諸州多有曠土宜令人戶取便開耕與免五年差稅三月己未兵部尙書韓惲卒庚申遣前齊州防禦使宋光鄴翰林茶酒使張言使於契丹壬戌分命朝臣諸寺觀禱雨丙寅皇后爲妹契丹樞密使趙延壽妻燕國長公主卒於幽州舉哀於外次辛未滑州節度使駙馬都尉史匡翰卒輟朝贈太保詔唐州湖陽縣蓼山神祠宜賜號爲蓼山顯順之神乙亥以晉昌軍節度使安審琦爲河中節度使以前亳州防禦使王令溫爲貝州節度使丙子賜宰臣李崧白藤肩輿以起復故也丁丑以晉州節度使皇甫遇爲河陽節度使以壽州節度使兼侍衞馬軍都指揮使李守貞爲滑州節度使以夔州節度使兼侍衞步軍都指揮使郭謹爲相州節度使皆典軍如故宰臣於寺觀禱雨閠月丙戌以兵部郎中司徒詡爲右諫議大夫戊子兗州節度使桑維翰加特進封開國公庚寅以延州畱後何建爲延州節度使以引進使兼殿中監劉政恩爲太子詹事壬辰宋州節度使安彥威奏修滑州黃河功畢詔於河決之地建碑立廟丙申以鄜州節度使周密爲晉州節度使以左羽林統軍符彥卿爲鄜州節度使壬寅詔百官五日一度起居日輪定兩員具所見以封事奏聞詔攺鄴都宣明門爲朱鳯門武徳殿爲視政殿文思殿爲崇徳殿畫堂爲天淸殿寢殿爲幹福殿其門悉從殿名皇城南門爲幹明門北門爲徳門東門爲萬春門西門爲千秋門羅城南塼門爲廣運門觀音門爲金明門橙槽門爲淸景門防氏門爲永芳門朝臣門爲景風門大城南門爲昭明門觀音門爲廣義門北河門爲靜安門魏縣門爲應福門防氏門爲迎春門朝臣門爲興仁門上斗門爲延淸門下斗門爲通逺門戊申宋州節度使安彥威封邠國公賞修河之勞也癸丑涇州節度使王周奏前節度使張彥澤在任日不法事二十六條已攺正停廢詔襃之是春鄴都鳯翔兗陜汝恆陳等州旱鄆曹澶博相洺諸州蝗夏四月甲寅朔避正殿不視朝日蝕故也是日太陽不虧百官上表稱賀詔沿河藩郡節度使刺史並兼管內河堤使己未右諫議大夫鄭受益兩疏論張彥澤在涇州之日違法虐民支解掌書記張式部曲楊洪等請下所司明申其罪皆畱中不出庚申刑部郎中李濤張麟員外郎麻麟王禧同詣閣門上疏論張彥澤罪犯詞甚懇切【宋史李濤傳涇帥張彥澤殺記室張式奪其妻式家人詣闕上訴晉祖以彥澤有軍功釋其罪濤伏閣抗疏請寘於法晉祖召見諭之濤植笏叩階聲色俱厲晉祖怒叱之濤執笏如初晉祖曰吾與彥澤有誓約恕其死濤厲聲曰彥澤私誓陛下不忍食其言範延光嘗賜鐡劵今後安在晉祖不能答卽拂衣而起】辛酉詔張彥澤刳剔賓從誅剝生聚寃聲穢迹流聞四方章表繼來指陳甚切尙以曾施微功特示寛恩深懷曲注之慙貴狥議勞之典其張彥澤宜削一階仍降爵一紀其張式宜贈官張式父鐸弟守貞男希範並與除官仍於涇州賜錢十萬差人津置張式靈柩並骨肉歸鄕所有先收納卻張式家財物畜並令卻還其涇州新歸業戶量與蠲減稅賦翌日以前涇州節度使張彥澤爲左龍武大將軍【宋史楊昭儉傳昭儉與李濤論張彥澤不報會有詔令朝臣轉對或有對事亦許以不時條奏昭儉復上疏曰天子君臨四海日有萬幾懋建諍臣彌縫其闕今則諫臣𨿽設言路不通藥石之論不達於聖聰而邪佞之徒取容於左右禦史臺紀綱之府彈紏之司銜寃者固當昭雪爲蠧者難免放流陛下臨禦以來寛仁太甚徒置兩司殆如虛器遂令節使慢侮朝章屠害幕吏始訴寃於丹闕反執送於本藩茍安跋扈之心莫卹寃抑之苦願回宸斷誅彥澤以謝軍吏】戊辰廢雄州爲昌化軍警州爲威肅軍其軍使委本道差補故涇州節度掌書記張式贈尙書虞部郎中以式父鐸爲沁州司馬致仕弟守貞爲貝州淸河縣主簿男希範爲興元府文學甲戌詔皇子齊王就前河府節度使康福第以教坊樂宴會前見任節度使戊寅前慶州刺史米廷訓追奪在身官爵配流麟州坐姦妻兄之女也是月州郡十六蝗五月己亥中書門下奏時屬炎蒸事宜簡省應五日百官起居望令押班宰臣一員押百官班其轉對官兩員封付閣門使引進本官隨百寮進不用別出謝恩其文武內外官寮乞假寧覲搬家婚葬病損並門見門辭諸道進奉物等不用殿前排列引進使引至殿前奏云某等進奉奏訖令進奉使使出其進奉專使朝見日班首一人致詞都附起居刺史並行軍副使諸道馬步軍都指揮使已下差人到闕並門見門辭州縣官謝恩曰甲頭一人都致詞不用逐人告官其供奉官殿直等如是當直及合於殿前排立者卽入起居如不當直排立者不用每日起居委宣徽使防撿嘗須整齊從之時帝不豫難於視朝故也【遼史二月甲午遣使使晉索吐谷渾叛者契丹國志云遼以晉招納吐谷渾遣使責讓晉髙祖憂悒成疾】左威衞上將軍衞審卒贈太子少保乙已尊皇太妃劉氏爲皇太后【徐無黨五代史記注云髙祖所生母也】丁巳工部侍郎韋勲攺刑部侍郎壬子以左散騎常侍李光廷爲祕書監給事中蕭願爲右散騎常侍左諫議大夫曹國珍爲給事中太常卿裴坦爲左諫議大夫是月州郡五奏大水十八奏旱蝗六月丁巳以兗州節度使桑維翰爲晉昌軍節度使以前許州節度使安審琦爲兗州節度使襄州都部署髙行周奏安從進觀察判官李光圖出城請援送赴闕乙丑帝崩於保昌殿壽五十一遺制齊王重貴於柩前卽皇帝位喪紀並依舊制山陵務從節儉馬步諸軍優紀並從嗣君處分【通鑑考異云漢髙祖實錄晉髙祖大漸召近臣屬之曰此天下明宗之天下寡人竊而處之久矣寡人旣謝當歸許王寡人之願也此說難信】八月太常卿崔棁上諡曰聖文章武明徳孝皇帝廟號髙祖以其年十一月十日庚寅葬於顯陵宰臣和凝撰諡冊哀冊文【五代史補髙祖尙明宗女宮中謂之石郎及將起兵於太原京師夜間狼皆羣走往往入宮中湣帝患之命諸班能射者分頭捕逐謂之射狼或遇諸塗問曰汝何從而來對曰看射狼未幾髙祖至蓋射亦石也五代史闕文梁開平初潞州行營使李思安奏函關縣穰鄕民伐樹樹僕自分爲二中有六字如左書雲天十四載石進梁帝藏於武庫時莫詳其義至帝卽位識者曰天字取四字兩畫加之於旁卽丙字也四字去中之兩畫加十字卽申字也帝卽位之年廼丙申也進者晉也石者姓也臣謹按天祐二十年嵗在癸未其年莊宗建號攺同光元年至淸防三年嵗丙申其年晉祖卽位攺元天福元年自未至申凡十四載矣故防書雲天十四載石進者言自天祐滅後十四載石氏興於晉也豈不明乎而拆字解防以就丙申非也】史臣曰晉祖潛躍之前沈毅而已及其爲君也旰食宵衣禮賢從諫慕黃老之教樂淸淨之風以絁爲衣以麻爲履故能保其社稷髙朗令終然而圖事之初召戎爲援玁狁自玆而孔熾黔黎由是以罹殃迨至嗣君兵連禍結卒使都城失守舉族爲俘亦猶決鯨海以救焚何逃沒溺飲鴆漿而止渴終取喪亡謀之不臧何至於是儻使非由外援之力自副皇天之命以玆睿徳惠彼蒸民𨿽未足以方駕前王亦可謂仁慈恭儉之主也

舊五代史卷八十

舊五代史卷八十考證

晉書髙祖紀六乙亥遣前邢州節度使楊彥詢使於契丹案楊彥詢使於契丹歐陽史通鑑俱從是書作九月遼史作二月己未晉遣楊彥詢來貢且言鎭州安重榮跋扈狀遂畱不遣與是書異

丁丑襄州安從進舉兵叛案安從進及歐陽史五代春秋俱作十月通鑑從是書作十一月遼史作十二月戊子晉遣使來告山南節度使安從進反則因其赴告之月而書之也

生擒衙內都指揮使安義案宋史焦繼勲傳作擒其牙將安洪義鮑洪等五十餘人

是日鎭州節度使安重榮稱兵向闕案安重榮反歐陽史通鑑俱從是書作十二月五代春秋系於十月之後遼史作十一月丙寅晉以討安重榮來告與是書異

遣前齊州防禦使宗光鄴宋光鄴遼史避諱作宋暉業

宋州節度使安彥威奏修滑州黃河功畢案修河事是書紀於閏月壬辰歐陽作三月歸徳軍節度使安彥威塞決河於滑州蓋以奉使之月言是書以奏功之日言也

詔攺鄴都宣明門爲朱鳯門朱鳯門五代會要作來鳯門

皇城南門爲幹明門北門爲徳門東門爲萬春門西門爲千秋門案五代會要晉攺皇城四門爲幹明徳萬春千秋在天福六年是書統系於七年與會要異

舊五代史卷八十考證

欽定四庫全書

舊五代史卷八十一

宋門下侍郎參知政事監修國史薛居正等撰

晉書第七

少帝紀一

少帝名重貴髙祖之從子也父諱敬儒母安氏以唐天祐十一年六月二十七日生帝於太原汾陽裏敬儒嘗爲後唐莊宗騎將早薨髙祖以帝爲子帝少而謹厚髙祖愛之洎歷方鎭嘗遣從行委以庶事但性好馳射有祖禰之風髙祖鎭太原命瑯琊王震以禮記教帝不能領其大義謂震曰非我家事業也及髙祖受圍於太原親冒矢石數獻可於左右髙祖愈重焉髙祖受契丹冊將入洛欲畱一子撫晉陽先謀於戎王戎王曰使諸子盡出吾當擇之乃於行中指帝謂髙祖曰此眼大者可矣遂以帝爲北京畱守授金紫光祿大夫檢校司徒行太原尹知河東管內節度觀察事天福二年九月徴赴闕授光祿大夫檢校太保右金吾衛上將軍三年十二月授開封尹加檢校太傅封鄭王增食邑三千戶俄加檢校太尉同中書門下平章事六年髙祖幸鄴攺廣晉尹進封齊王【以下疑脫七年正月加兼侍中八字】是嵗六月十三日乙丑髙祖崩承遺制命柩前卽皇帝位帝在並州未著人望及保釐浚郊大有寛裕之稱從幸鄴都是嵗遇旱髙祖遣祈雨於白龍潭有白龍見於潭心是夜澍雨尺餘人皆異之至是果登大位焉丁卯賜侍衛諸軍將校錢一百貫下至五貫以初卽位示賚也戊辰宰臣馮道等率百寮請聽政凡三上表允之庚午始聽政於崇徳殿門偏廊分命廷臣以嗣位奏告天地宗廟社稷遣右驍衛將軍石徳超等押先皇禦馬二匹往相州西山撲祭用北俗禮也丙子以司徒兼侍中馮道爲大行皇帝山陵使門下侍郎竇貞固副之太常卿崔棁爲禮儀使戶部侍郎呂琦爲鹵簿使禦史中丞王易簡爲儀仗使【徐無黨五代史記注云舊史實錄無橋道頓逓使疑不置或闕書漢髙祖亦然】己卯遣判四方館事朱崇節右金吾大將軍梁言持國信物使於契丹是時河南河北闗西並奏蝗害稼秋七月癸未朔百官素服臨於天淸殿戊子詔應宮殿州縣及官府名號人姓名與先帝諱同音者攺之攺西京明堂殿爲宣徳殿中書政事堂爲政事防堂後官房頭爲錄事余爲主事【案東都事略陶谷傳谷本姓唐避晉祖諱攺姓陶蓋當時避諱之體如此】己丑大行皇帝大祥帝釋縗服百官衣縿辛卯帝除服百官吉服壬辰太皇太后劉氏崩髙祖之庶母也遺詔服紀園陵毋用後禮皇帝不得廢軍國機務旣而禮官奏準令式爲祖父母齊縗周又準喪葬令皇帝本服周者三哭而止請準後唐同光三年皇太妃北京薨莊宗於洛京西內發哀素服不視事三日從之仍遣國子祭酒兼戶部侍郎田敏奏告髙祖靈座癸巳右諫議大夫鄭受益中書舍人楊昭儉並停現任以請假在外不赴國哀故也丁酉宰臣馮道等率文武百寮詣崇徳殿門拜表請禦正殿凡三上表允之安州奏水平地深七尺庚子帝禦正殿宣制大赦天下諸道州府諸色罪犯除十惡五逆殺人彊盜官典犯贓合作毒藥屠牛鑄錢外其餘罪犯咸赦除之襄州安從進如能果決輸誠並從釋放其中外臣寮將校並與加恩天下有虫蝗處並與除放租稅辛丑恆州順國軍節度使杜威河東節度使劉知逺並加檢校太師仍增爵邑靑州平盧軍節度使楊光逺加守太師癸卯鄆州天平軍節度使兼侍衛馬步都虞景延廣加特進同中書門下平章事充侍衛親軍都指揮使滑州義成軍節度使兼侍衛馬軍都指揮使李守貞相州彰徳軍節度使侍衛步軍都指揮使郭謹並加檢校太傅仍增爵邑宰臣馮道等上表請依舊置樞密使略曰竊以樞密使創自前朝置諸近侍其來已久所便尢多頃嵗樞密使劉處讓偶屬家艱爰拘喪制旣從罷免暫議攺更不曾顯降勅文永停使額所願各歸職分豈敢茍避繁難伏請依舊置樞密使初髙祖事後唐明宗覩樞密使安重誨秉政擅權賞罰由巳常惡之及登極故斷意廢罷一委中書至是馮道等厭其事繁故復請置之庶分其權表凡三上不允乙巳徐州節度使李從溫宋州節度使安彥威並加兼中書令西都畱守充襄州行營都部署髙行周加兼侍中鳳翔節度使李從曮加守太保遣中使就中書賜宰臣馮道生辰器幣道以防屬亂離早喪父母不記生日堅讓不受丙午以給事中羅周嶽爲左散騎常侍以右諫議大夫符防爲給事中以袐書少監兼廣晉少尹邊蔚爲右散騎常侍以廣晉少尹張煦爲右諫議大夫以廣晉府判官光祿少卿邊光範爲右諫議大夫丁未荊南節度使南平王髙從誨加兼尙書令湖南節度使楚王馬希範加守太傅自是藩侯郡守皆第加官封示溥恩也是月州郡十七蝗八月壬子朔百官素服臨於天淸殿乙卯以左散騎常侍羅周嶽爲東京副畱守庚申以山陵禮儀使太常卿崔棁爲太子賓客分司西都病故也壬戌晉昌軍節度使桑維翰加檢校太傅甲子宰臣馮道加守太尉趙瑩加中書令李崧加左僕射兼門下侍郎和凝加右僕射契丹遣使致慰禮馬二十匹及羅絹等物是日襄州行營都部署髙行周奏收復襄州安從進自焚而死生擒男贊斬之前河東節度使康福卒贈太師諡曰武安戊辰以太子太保兼尙書左僕射劉煦爲太子太傅詔賜襄州城內百官粟大戶二斛小戶一斛以久困重圍也己巳以太子賔客趙元輔權判太常卿事充山陵禮儀使庚午葬太皇太后於魏縣秦固村癸酉契丹遣使致祭於髙祖賻禮禦馬二匹羊千口絹千匹契丹主母亦遣使來慰詔免襄州城內人戶今年夏秋來屋稅其城外下營處與放二年租稅應被安從進脇從者一切不問是月河中河東河西徐晉商汝等州蝗九月丁丑朔百官素服臨於天淸殿己夘分命朝臣詣寺觀禱雨辛巳兩浙節度使吳越國王錢佐福建節度使王延羲並加食邑仍攺賜功臣名號癸未帝禦幹明門觀襄州行營都部署髙行周都監張從恩等獻俘馘有司宣露布訖以安從進男受等四十四人徇於市皆斬之曲赦京城禁囚甲申宴班師將校於崇徳殿賜物有差乙酉宰臣和凝上回河頌賜鞍馬器帛丁亥以宋州歸徳軍節度使安彥威爲西京畱守兼河南尹以襄州行營都部署西京畱守髙行周爲宋州節度使加檢校太師戊子降襄州爲防禦使額均房二州割屬鄧州升泌州爲團練使額己丑以東京畱守兼開封尹李徳珫爲廣晉尹以宣徽南院使襄州行營都監張從恩爲東京畱守兼開封尹加檢校太尉以前同州節度使襄州行營副部署宋彥筠爲鄧州威勝軍節度使加檢校太尉山陵禮儀使撰髙祖祔饗太廟酌獻樂章上之庚寅詔今後除授畱守宜降麻制癸巳樂平公主史氏進封魯國大長公主壽安長公主烏氏進封衛國大長公主鄭國長公主杜氏進封宋國大長公主荊南髙從誨累表讓尙書令之命已亥追封故秦國長公主爲梁國長公主故永壽長公主爲岐國大長公主故延慶長公主爲邠國大長公主辛丑以義成軍節度使兼侍衛馬軍都指揮使李守貞充大行皇帝山陵一行都部署壬寅以宣徽北判使判三司劉遂淸爲鄭州防禦使以澶州防禦使李承福爲宣徽北院使癸卯詔大行皇帝十一月十日山陵宜自十月一日至十一月二十日不坐放文武百官朝參甲辰上大行皇帝尊諡寶冊百官素服班於天淸殿【五代會要天福七年中書門下奏山陵禮儀使狀髙祖尊諡號及廟號伏準故事將起殯宮前擇日命太尉率百寮奉諡冊告天於圜丘畢奉諡冊跪讀於靈前此累朝之制蓋以天命尊極不可稽畱今所上髙祖聖文章武明徳孝皇帝尊諡寶冊伏緣去洛京地逺寶冊難以往來當司詳酌伏請祗差官往洛京奏告南郊太廟其日中書門下文武百官立班中書令侍中升靈座前讀寶冊行告諡之禮】禮儀使撰進髙祖祔饗太廟酌獻樂章舞名請以咸和之舞爲名從之冬十月辛亥朔百官素服臨於天淸殿襄州利市廟封爲順正王仍令本州修崇廟宇癸亥啟攢宮百官衣初喪服入臨甲子靈駕進發帝於朱鳳門外行遣奠之祭辭畢還宮丁丑太保盧質卒贈太子太師諡曰文忠己卯宰臣李崧母喪歸深州遣使弔祭之庚辰契丹遣使致祭於髙祖賻馬三匹衣三襲十一月庚寅葬髙祖皇帝於顯陵壬辰湖南奏前洪州節度使馬希振卒戊戌詔宰臣等分詣寺廟祈雪庚子祔髙祖神主於太廟辛丑以金吾衛大將軍權判三司董遇爲三司使詔州郡稅鹽過稅觔七錢住稅觔十錢州府鹽院並省司差人勾當先是諸州府除蠶鹽外每年海鹽界內約收鹽價錢一千七萬貫髙祖以所在禁法抵犯者眾遂開鹽禁許通商令州郡配徴人戶食鹽錢上戶千文下戶二百分爲五等時亦便之至是掌賦者欲增財利難於驟變前法乃重其闗市之徴蓋欲絕其興販歸利於官也其後鹽禁如故鹽錢亦徴至今爲獘焉是日詔天地宗廟社稷及諸祠祭等訪聞所司承管多不精潔宜令三司預支一年禮料物色於太廟置庫收貯差宗正丞主掌委監察禦史監當祭器祭服等未備者修制【五代會要勅差宗正丞石載仁専主掌監察禦史宋彥升監庫兼差供奉官陳審璘往洛京於太廟內穏便處修蓋庫屋五間俟畢日催促所支物色監送入庫交付訖取收領文狀歸閣毎有祠祭諸司各請禮科至時委監庫禦史宋彥升宗正丞石載仁旋行給付其大祠中祠兼令監察禦史檢防小祠卽令行事官檢防如致慢易本司準格科罪其祭器未有者修制已有者更仰整飭】十二月辛丑以威武軍節度副使充福建管內諸軍都指揮使王亞澄爲威武軍副大使知節度事詔諸道州府每遇大祭祀冬至寒食立春立夏雨雪未晴不得行極刑如有已防下文案可取次日及雨雪定後施行乙丑以前鄧州節度使安審暉爲左羽林統軍以前延州節度使丁審琪爲右羽林統軍以前金州節度使潘爲左神武統軍以前華州節度使皇甫立爲左金吾衛上將軍以右龍武統軍劉遂凝爲左驍衛上將軍以前貝州節度使馬萬爲右驍衛上將軍以左龍武大將軍張彥澤爲右武衛上將軍丙寅宰臣馮道滑州節度使兼侍衛馬軍都指揮使李守貞河陽節度使皇甫遇西京畱守安彥威廣晉尹李徳珫並加爵邑以山陵充奉之勞也己巳回鶻進奉使密裏等各授懷化歸徳大將軍將軍郎將放還蕃庚午故洪州節度使馬希振追封齊國公辛未故中吳建武等軍節度使彭城郡王錢元璙追封廣陵郡王丙子於闐回鶻皆遣使貢方物

天福八年春正月辛巳盜發唐坤陵莊宗母曹太后之陵也河南府上言逃戶凡五千三百八十七餓死者兼之詔諸道以廩粟賑饑民民有積粟者均分借便以濟貧民時州郡蝗旱百姓流亡餓死者千萬計東都人士僧道請車駕復幸東京後唐莊宗徳妃伊氏自契丹遣使貢馬庚寅沙州畱後曹元深加檢校太傅充沙州歸義軍節度使癸巳發禁軍萬人並家口赴東京乙巳於闐回鶻入朝使劉再成等並授懷化大將軍將軍郎將放還蕃二月庚戌禦札取今月十一日車駕還東京沿路州府不用修飾行宮食宿頓遞並以官物供給文武臣寮除有公事合隨駕外並先次進發以侍衛親軍使景延廣充禦營使癸丑以廣晉尹李徳珫權鄴都畱守己未車駕發鄴都曲赦都下禁囚甲子次封丘文武百官見於行宮乙丑至東京甲戌以東京畱守張從恩爲權鄴都畱守以皇弟檢校司徒重睿爲檢校太保開封尹年幼未出閣差左散騎常侍邊蔚知府事丁丑以前太僕卿薛仁謙爲衛尉卿河中逃戶凡七千七百五十九是時天下饑谷價翔踴人多餓殍右金吾衛上將軍劉處讓卒贈太尉三月乙卯朔以中書令監修國史趙瑩爲晉昌軍節度使以晉昌軍節度使桑維翰爲侍中監修國史【通鑑作晉昌節度使兼侍中桑維翰爲侍中胡三省注云桑維翰始居藩鎭而兼侍中今入朝正爲門下省長官】辛巳以左散騎常侍盧重爲祕書監以東京副畱守羅周嶽爲右散騎常侍癸未靑州節度使東平王楊光逺進封壽王北京畱守劉知逺恆州節度使杜威並加兼中書令乙酉以鄜州節度使符彥卿爲河陽節度使以權鄴都畱守前開封尹張從恩爲鄴都畱守廣晉尹以右羽林統軍丁審琪爲鄜州節度使丁亥天防上將軍湖南節度使楚王馬希範加守尙書令兼中書令己丑桂州節度使馬希杲依前檢校太尉兼侍中兼知朗州軍州事朗州武平軍節度使馬希萼加檢校太尉進封爵邑以武平軍節度副使嶽州團練使馬希贍爲檢校太尉領廬州昭信軍節度使以武安軍節度副使永州團練使馬希廣爲檢校太尉領洪州鎭南州節度使皆楚王馬希範之弟也庚寅以宣徽北院使李承福爲右武衛大將軍充宣徽南院使以前鄭州防禦使劉繼勲爲左千牛衛大將軍充宣徽北院使國子祭酒兼戶部侍郎田敏以印本五經書上進賜帛五十段甲午有白烏棲作坊桐樹作坊使周務掠捕而進之辛丑引進使太府卿孟承誨使契丹詔京百司攝官親公事及五年與授初官癸卯以左諫議大夫司徒詡爲給事中左司郎中王仁裕爲右諫議大夫前鴻臚卿王均爲少府監夏四月戊申朔日有蝕之庚戌以許州節度使趙在禮爲徐州節度使以徐州節度使李從溫爲許州節度使己已中書門下奏請以六月二十七日降誕日爲啟聖節從之是月河南河北闗西諸州旱蝗分命使臣捕之五月己卯追封皇故長姊爲吳國長公主癸未皇侄女永福縣主薨輟朝三日追封平昌郡主丁亥皇第二叔祖贈太師萬友追封秦王皇第三叔祖贈太尉萬銓贈太師追封趙王皇伯贈太傅敬儒贈太師追封宋王皇叔贈太尉福王徳贈太師追封如故皇叔贈太傅暉贈太師追封韓王皇叔贈太尉通王殷皇叔贈太尉廣王威皇兄贈太郯王重裔並贈太師追封如故皇兄贈太師沂王重信追封楚王皇兄贈太傅虢王重乂皇兄贈太師防王重進皇弟贈太尉陳王重杲等並贈太師追封如故仍令所司擇日冊命辛卯以禦史中丞王易簡爲尙書左丞以禮部侍郎張允爲禦史中丞以中書舍人吳承範爲禮部侍郎以吏部侍郎王延爲尙書左丞以尙書右丞王松爲吏部侍郎以兵部侍郎張昭逺爲吏部侍郎以戶部侍郎呂琦爲兵部侍郎以刑部侍郎韋勲爲戶部侍郎以工部侍郎李詳爲刑部侍郎癸巳命宰臣等分詣寺觀禱雨已亥飛蝗自北翳天而南太子賔客李棁卒甲辰詔諸道州府見禁罪人除十惡五逆行劫殺人僞行印信合造毒藥官典犯贜各減一等外余並放是時所在旱蝗故有是詔乙巳幸相國寺祈雨六月庚戌以螟蝗爲害詔侍衛馬步軍都指揮使李守貞往臯門祭告仍遣諸司使梁進超等七人分往開封府界捕之乙卯以左羽林統軍安審暉爲潞州節度使宿州奏飛蝗抱艸幹死丙辰貝州奏逃戶凡三千七百遣供奉官衛延韜詣嵩山投龍祈雨戊午以西京畱守馬從斌爲左監門衛上將軍開封府界飛蝗自死庚申開封府奏飛蝗太下徧滿山野艸苗木葉食之皆盡人多餓死禮部侍郎吳承範卒丙寅以將冊皇太后遣尙書左丞王易簡奏告天地陜州奏蝗飛入界傷食五稼及竹木之葉逃戶凡八千一百丁卯以給事中符防爲禮部侍郎以左諫議大夫裴坦爲給事中辛未遣內外臣寮二十八人分往諸道州府率借粟麥時使臣希旨立法甚峻民門碓磑泥封之隱其數者皆斃之由是人不聊生物情胥怨是月諸州郡大蝗所至艸木皆盡

舊五代史卷八十一

舊五代史卷八十一攷證

晉少帝紀一命瑯琊王震案歐陽史作博士王震遣判四方館事朱崇節案歐陽史作四方館使宋崇節

恆州順國軍節度使杜威案杜重威避少帝諱去重字至漢始復故少帝紀皆作杜威

乙丑至東京案遼史作丁未晉王至汴與是書異五代春秋歐陽史通鑑並從是書

河南河北闗西諸州旱蝗分命使臣捕之案歐陽史作供奉官張福率威順軍捕蝗於陳州

仍遣諸司使梁進超等七人分往開封府界捕之案歐陽史作癸亥供奉官七人率奉國軍捕蝗於京畿與是書異

辛未遣內外臣寮二十八人分往諸道州府率借粟麥案通鑑七月己丑詔以年饑國用不足遣使者六

十餘人於諸道括民谷與是書異

舊五代史卷八十一攷證

欽定四庫全書

舊五代史卷八十二

宋門下侍郎參知政事監修國史薛居正等撰

晉書第八

少帝紀二

天福八年秋七月丁丑朔京師雨水深三尺辛巳許州節度使李從溫來朝進封楚國公壬午以前河陽節度使皇甫遇爲右龍武統軍丁亥以宣徽南院使李承福爲同州節度使癸巳攺陜州甘棠驛爲通津驛避廟諱也甲午正衙命冊皇太后以宰臣李崧充使右散騎常侍李愼儀爲副丁酉幸南莊召從駕臣僚習射路左農人各賜布衫麻屨八月戊申右衛上將軍楊思權卒贈太傅辛亥分命朝臣一十三人分檢諸州旱苗涇靑磁鄴都共奏逃戶凡五千八百九十諸縣令佐以天災民餓攜牌印納者五癸酉以前昭義節度使李從敏爲左龍武統軍九月戊寅尊秦國夫人安氏爲皇太妃帝所生母也丁亥追冊故魏國夫人張氏爲皇后帝之元妃也丙子以金部郎中知制誥馮玉爲檢校尙書右僕射充潁州團練使戊子前潁州團練使田令方追奪在身官爵勒歸私第坐前任耀州日額外配民麯錢納歸私室故也延州奏綏州刺史李彞敏拋棄城郡與弟彞俊等五人將骨肉二百七十口來投當州押送赴闕稱與兄夏州節度使彞殷偶起猜嫌互相攻伐故也辛卯夏州奏差宥州刺史李仁立權知綏州癸已故綘州刺史張從訓贈太尉追冊皇后之父也甲午夏州李彞殷奏衙內都指揮使拓拔崇斌等五人作亂當時收擒處斬訖相次綏州刺史李彞敏擅將兵士直抵城門尋差人掩殺彞敏知事不濟與弟五人將家南走詔李彞敏潛結黨顯恣逆謀骨肉之間尙興屠害照臨之內難以含容送夏州處斬丙申幸大年莊遂幸侍衛使景延廣第延廣進金玉器玩賜延廣玉帶名馬母妻賓佐部曲僮僕賜賚咸及之庚子以右諫議大夫邊光範爲給事中以吏部郎中劉知新爲右諫議大夫是月諸州郡括借到軍食以籍來上吏民有隠落者並處極法州縣二十七蝗餓死者數十萬冬十月戊申制以吳國夫人馮氏爲皇后仍令所司擇日備禮冊命庚戌封皇第十一妺爲嘉興長公主第十二妹爲永泰長公主是夕五更有彗見於東方在角旬日而滅壬子以權知延州軍州事前鳳州防禦使杜威爲延州畱後甲寅以國子祭酒兼戶部侍郎田敏充文館學士判館事以吏部侍郎張昭逺充史館修撰判館事以給事中司徒詡充集賢殿學士判院事西京奏百姓馬知饒殺男吳九不死以其侵母食也詔赦之甲子以前延州節度使何建爲涇州節度使丙寅以涇州節度使王周爲陜府節度使已已以左散騎常侍權知開封府事邊蔚爲工部侍郎依前知府事壬申以前兵部侍郎李玘爲吏部侍郎癸酉命使攝太尉右僕射平章事和凝使副攝司徒給事中邊光範追冊故魏國夫人張氏爲皇后奉寶冊至西莊影殿行禮鹵簿儀仗如式十一月丁丑以鄧州節度使宋彥筠爲晉州節度使以涇州節度使何建爲鄧州節度使己卯以前鄴都畱守廣晉尹李徳珫爲涇州節度使丙申所司奏議故天下兵馬都元帥吳越國王錢元瓘諡曰莊穆詔攺爲文穆戊戌遣前復州防禦使吳巒權知貝州軍事詔節度使王令溫赴闕庚子單州軍事判官趙嶽奏刺史楊承祚初夜開門出城稱爲母病往靑州寧親於孔目官齊琪處畱下牌印臣已行用權知州事辛丑髙麗遣使朝貢昭化軍節度使瑞愼等州觀察等使杜建徽進封鄖國公遣侍衛步軍都指揮使郭謹領兵赴鄆州十二月乙巳朔遣左領軍衛將軍蔡行遇押兵士屯於鄆州仍遣供奉官殿直二十六人自河陰至海口分擘地分巡檢以靑州節度使楊光逺謀叛故也庚戌前左禦正齊國夫人吳氏已降二十一人並封郡國夫人太后宮皇后宮知客夫人等亦如之太子太保致仕梁文矩卒贈太子太傅癸丑詔河陽節度使符彥卿宋州節度使髙行周貝州節度使王令溫同州節度使李承福陳州梁漢璋亳州李萼懷州薛懷讓並赴闕分命使臣諸州郡巡檢以契丹入寇故也遣給事中邊光範前登州刺史郭彥威使於契丹行至恆州敵已犯境不能進畱於公館數月不達其命而回【遼史天福八年二月乙夘晉遣使進先帝遺物辛酉晉遣使請居汴從之三月丁未晉主至汴遣使來謝五月己亥遣使如晉致生辰禮六月辛酉晉遣使貢金秋八月丁未朔晉復貢金己未如奉聖州晉遣其子延煦來朝】甲寅以單州刺史楊承祚爲登州刺史從其便也華州陜府奏逃戶凡一萬二千三百乙丑臘車駕不出詔前陜州節度使石贇率諸節度使畋於近郊太子賓客聶延祚卒丁卯詔宣徽使劉繼勲就杜威園亭會節度使統軍等習射淄州奏靑州節度使楊光逺反遣兵士取淄州劫刺史翟進宗入靑州是冬大饑河南諸州餓死者一萬六千餘口

開運元年春正月甲戌朔是夕陣云掩北斗之魁星乙亥滄恆貝鄴馳告契丹前鋒趙延壽趙延昭引五萬騎入冦將及甘陵靑州楊光逺召之也己卯契丹陷貝州知州吳巒死之庚辰以宋州節度使髙行周爲北面行營都部署以河陽節度使符彥卿爲馬軍左廂排陣使以右神武統軍皇甫遇爲馬軍右廂排陣使以陜州節度使王周爲步軍左廂排陣使以左羽林統軍潘瓌爲步軍右廂排陣使太原奏契丹入鴈門圍忻代二州恆滄邢三州上言契丹大至是嵗天下餓死者數十萬人詔逐處長吏瘞之壬午詔取此月十三日車駕北徵以前邠州節度使李周爲權東京畱守乙酉車駕發東京丁亥敵騎至黎陽以侍衛馬軍都指揮使李守貞爲前軍都虞河北危蹙諸州求救者人使相望戊子車駕至澶州以貝州節度使王令溫爲鄧州節度使時令溫弟令崇自契丹至訴以舉族陷於甘陵故有是命辛卯鄴都畱守張從恩遣人夜縋城間行奏契丹主以鐵騎三四萬建牙帳於元城以趙延壽爲魏博節度使攺封魏王延壽日率騎軍摩壘而退甲午以北京畱守劉知逺爲幽州道行營招討使以恆州節度使杜威副之定州節度使馬全節爲都虞其職員將校委招討使便宜署置乙未大霧中有白虹相偶占者曰斯爲海淫其下必將有戰詔率天下公私之馬以資騎軍丙申契丹攻黎陽遣右武衛上將軍張彥澤等率勁騎三千以禦之己亥遣譯語官孟守忠致書於契丹主求修舊好守忠自敵帳回契丹主復書曰已成之勢不可攺也辛丑太原奏與契丹戰於秀谷斬首三千級生擒五百人獲敵將一十七人賊軍散入鵶鳴谷已進軍追襲二月甲辰朔遣石贇守麻家口何建守楊劉鎭白再榮守馬家渡安彥威守河陽鄆州奏博州刺史周儒以城降契丹又與楊光逺潛約引契丹於馬家渡濟河時郭謹在汶陽遣左武衛將軍蔡行遇率數百騎赴之遇伏兵於葭葦中突然而出轉鬭數合部下皆遁行遇爲賊所執鋒鏑重傷不能乘馬坐畚中舁至幕帳遣李守貞等水陸進兵而下以救汶陽丙午先鋒指揮使石公霸與契丹遇於戚城之北爲契丹所圍髙行周符彥卿方息於林下聞賊至駭愕督軍而進契丹眾甚盛被圍數重遣人馳告景延廣請益師延廣遲畱帝進止行周等大噪瞠目奮擊賊眾傷死者甚多帝自禦親兵救之方解【宋史符彥卿傳契丹騎兵數萬圍髙行周於鐡丘諸將莫敢當其鋒彥卿獨引數百騎擊之遼人遁去行周得免髙懷徳至戚城被圍數重援兵不至危甚懷徳左右射縱橫馳突眾皆披靡挾父而出】登戚城古臺置酒以勞三將咸咎延廣不遣兵赴難相對泣下戊申契丹築壘於馬家渡東岸以騎軍列於外以禦王師李守貞以師搏之遂破其眾賊騎散走赴河溺死者數千遂拔其壘初西岸敵軍數萬鼓噪揚旗以助其勢及見東岸兵敗號哭而去獲馬八百匹生擒賊將七十八人部眾五百人送行在悉斬之辛亥夏州節度使李彞殷合蕃漢之兵四萬抵麟州濟河侵契丹之境以牽脇之壬子以彞殷爲契丹西南面招討使易州刺史安審約奏戰契丹於北平賊退保祁溝關防其橋梁而還癸丑博州殘兵至自賊中周儒之降也賊執其軍士將獻於幕帳行次中途守者夜寢其中軍士一人自解桎梏爲諸兵釋縛取賊戈矛盡殺援者二百餘人南走而歸至河無舟浮水而過溺死之餘所存者六十七人是日日有黃白暈二白虹夾日而行己未滄州奏賊眾三千人援送所掠人口寶貨等由長蘆入蕃以輕騎邀之斬獲千餘人人口輜重悉委之而走庚申宰臣馮道等再上表請聽樂皆不允時帝自期年之後於宮中間舉細聲女樂及親徵以來日於左右召淺蕃軍校奏三胡琴和以羌笛擊節鳴鼓更舞疊歌以爲娯樂常謂侍臣曰此非音樂也故馮道等奏請舉樂詔旨未允而止壬戌楊光逺率兵圍棣州刺史李瓊以州兵擊之棄營而遁冀州奏敗賊軍於城下見舁棺者訊其降者曰戚城之戰上將金頭王中流矢而死此其櫬也癸亥以前鄧州節度使何建爲東南面馬步軍都部署率師屯汶陽甲子蜀人冦我階州三月癸酉朔契丹主領兵十餘萬來戰時契丹僞棄元城寨已旬日矣伏精騎於頓丘故城以待王師【通鑑鄴都畱守張從恩屢奏敵已遁去大軍欲進追之會霖雨而止】設伏累日人馬饑頓趙延壽謀曰晉軍悉在河上畏我鋒鋭不敢前進不如徑造城下四面而進攻奪其橋梁天下定矣契丹主然之是日前軍髙行周在戚城之南賊將趙延壽趙延昭以數萬騎出王師之西契丹主自擁精騎出王師之東兩軍接戰交相勝負至晡時契丹主以勁兵中央出而來帝禦親軍列爲後陣東西濟河爲偃月之勢旗幟鮮盛士馬嚴整契丹主望之謂左右曰楊光逺言晉朝兵馬半已餓死今日觀之何其壯耶敵騎往來馳突王師植立不動萬弩齊彀飛矢蔽空賊軍稍卻會有亡者告契丹主曰南軍東面人少沿河城柵不固可以攻之契丹乃率精騎以攻東邊王師敗走敵騎追之時有夾馬軍士千餘人在堤間治水寨旗幟之末出於堰埭敵望見之以爲伏兵所起追騎乃止久之復戰王師又退李守超以數百騎短兵直進擊之敵稍卻戰塲之地人馬死者無算防箭殘鏃橫厚數寸遇夜賊擊鉦抽軍而退夜行三十里而捨焉防聖指揮使協霸【協霸二字上疑有脫文】亡入賊中夷其族防聖第二軍都指揮使安重懷指揮使烏韓七監軍何彥超等臨陣畏怯手失兵仗悉斬之乙亥契丹主帳內小校竊其主所乘馬來奔云契丹巳傳木書收軍北去【契丹國志云景延廣疑有詐閉壁不敢追遼帝北歸所過焚掠民物殆盡】齊州奏靑州賊軍冦明水鎭壬午禮部尙書盧詹卒贈太子少保甲申契丹車帳已過貝州以趙延昭守貝州【遼史三月壬午畱趙延昭守貝州徙所俘戶於內地】辛卯定州馬全節攻泰州拔之俘其兵士二千人雜畜戎仗稱是癸已北京畱守兼中書令劉知逺封太原王餘如故是日詔天下抽防鄕兵凡七戶出一士六戶資之仍自具兵仗以武定爲軍號太常丞王緒棄市緒家於靑州常致書於楊光逺緒有妾之兄慊緒不爲賙給遂告與光逺連謀密書述朝廷機事遂收捕斬之夏四月車駕在澶州滄州奏契丹陷徳州刺史尹居璠爲敵所執甲辰鄴都畱守張從恩來朝丁未加從恩平章事還鄴己酉詔取今月八日車駕還京令髙行周王周畱鎭澶淵近地兵馬委便宜制置甲寅至自澶州曲赦京城大辟以下罪人丁已升冀州爲防禦使額同華奏人民相食己未以右武衛上將軍張彥澤爲右神武統軍辛酉以鄆州節度使侍衛親軍都指揮使景延廣爲西京畱守以宋州節度使髙行周爲侍衛親軍都指揮使以侍衛親軍都虞義成軍節度使李守貞爲兗州節度使典軍如故是日分命文武臣寮三十六人往諸道州府括率錢帛以次軍門癸亥以西京畱守安彥威爲晉昌軍節度使以晉昌軍節度使趙瑩爲華州節度使以左龍武統軍皇甫遇爲滑州節度使是日置酒宮中召景延廣謂之曰卿有佐命之功命保釐伊洛非酬勲之地也因解禦衣寶帶以賜之丙寅隴州奏餓死者五萬六千口五月壬申朔太原劉知逺奏邊境未寧軍用甚廣所封王爵乞未行冊命戊寅遣侍衛親軍都虞李守貞率步騎二萬討楊光逺於靑州丁亥以鄴都畱守張從恩爲貝州行營都部署【通鑑張從恩上言趙延昭𨿽防貝州麾下兵皆久客思歸宜速進軍攻詔以從恩爲貝州行營都部署】以滑州節度使皇甫遇爲行營都虞以左神武統軍潘瓌掌騎兵右神武統軍張彥澤掌步兵辛卯張從恩奏貝州賊將趙延昭縱火大掠棄城而遁【通鑑延昭屯於瀛莫阻水自固】以李守貞爲靑州行營都部署以河陽節度使符彥卿副之戊戌以鄧州節度使何建爲貝州永淸軍節度使是月澤潞上言餓死者凡五千餘人六月辛丑朔王師拔淄州斬楊光逺僞署刺史劉翰辛卯以太尉兼侍中馮道爲檢校太師兼侍中充同州節度使丙午詔復置樞密院以侍中桑維翰爲中書令充樞密使權開封府尹李周卒輟朝贈太師辛亥以邢州節度使安叔幹爲晉州節度使加同平章事以晉州節度使宋彥筠爲陜州節度使以吏部郎中李谷充樞密直學士丙辰滑州河決漂注曹單濮鄆等州之境環梁山合於汶濟【宋史楊昭儉傳河決數郡大發丁夫以本部帥董其役旣而塞之晉少主喜詔立碑紀其事昭儉表諫曰陛下刻石紀功不若降哀痛之詔摛翰頌美不若頒罪已之文言甚切至少主嗟賞之卒罷其事】戊午升府州爲團練使額庚申襄州獻白鵲甲子復置翰林學士乙丑宰臣等三上表請聽樂詔允之戊辰以門下侍郎王松爲左丞以右丞王易簡爲吏部侍郎以右散騎常侍蕭願爲祕書監以右諫議大夫王仁裕爲給事中以給事中李式爲左散騎常侍以金部郎中知制誥徐臺符爲翰林學士以禮部郎中李澣本官知制誥充翰林學士以刑部郎中劉溫叟攺都官郎中充翰林學士以主客員外郎範質充翰林學士禦史張宜攺倉部員外郎知制誥庚午以前晉州節度使周密爲左龍武統軍以同州節度使李懷忠爲左羽林統軍

舊五代史卷八十二

舊五代史卷八十二攷證

晉少帝紀二以靑州節度使楊光逺謀叛故也案楊光逺反五代春秋作十一月與是書作十二月異歐陽史從是書

乙亥滄恆貝鄴馳告契丹前鋒趙延壽趙延昭引五萬馳入冦將及甘陵案歐陽史作甲戌朔契丹冦滄州據遼史云甲戌朔趙延壽延昭率前鋒五萬騎次任丘與歐陽史合

太原奏契丹入雁門圍忻代二州案通鑑契丹入雁門不書日遼史作丙子入雁門圍忻代

乙酉車駕發東京丁亥敵騎至黎陽案歐陽史作丙戌契丹冦黎陽

辛卯鄴都畱守張從恩遣人夜縋城間行奏契丹主以鐡騎三四萬建牙帳於元城以趙延壽爲魏博節度使攺封魏王案遼史己丑次元城授延壽魏博節度使封魏王率所部屯南樂蓋遼人屯於元城自在己丑晉人至辛卯始得奏聞也歐陽史作辛卯契丹屯於元城趙延壽冦南樂殊誤

己亥遣譯語官孟守忠致書於契丹主求修舊好案遼史云辛丑晉遣使來修舊好詔割河北諸州及遣桑維翰景延廣來議與是書微異

鄧州奏博州刺史周儒以城降契丹案博州刺史周儒降於契丹歐陽史通鑑契丹國志俱作正月是書及遼史作二月

舊五代史卷八十二攷證

欽定四庫全書

舊五代史卷八十三

宋門下侍郎參知政事監修國史薛居正等撰

晉書第九

少帝紀三

開運元年秋七月辛未朔帝禦崇元殿大赦天下攺天福九年爲開運元年河北諸州曽經契丹蹂踐處與免今年秋稅諸軍將士等第各賜優給諸州率借錢帛赦書到日畫時罷徴出一千貫以上者與免科徭一萬貫已上者與授本州上佐云是日宣赦未畢會大雷雨匆遽而罷時都下震死者數百人明徳門內震落石龍之首識者以爲石乃國姓蓋不祥之甚也癸酉以定州節度使馬全節爲鄴都畱守加兼侍中以昭義節度使安審暉爲邢州節度使加檢校太師乙亥前陜州節度使王周加檢校太尉攺定州節度使鄴都畱守張從恩攺鄆州節度使禮官奏天子三年喪畢祫享於太廟髙祖聖文章武明徳孝皇帝今年八月喪終畢合以十月行大祫之禮冬季祠祭攺薦爲祫從之丁丑虞部員外郎知制誥陶谷攺倉部郎中知制誥大理卿吳徳謙攺祕書監致仕辛巳以左龍武統軍李從敏爲潞州節度使天防府都防軍桂州節度使知朗州軍事馬希杲加檢校太師壬午降金州爲防禦州降萊州爲刺史州戶部侍郎田敏攺兵部侍郎刑部侍郎李祥攺尙書右丞以潁州團練使馮玉爲戶部侍郎充端明殿學士中書舍人趙上交攺刑部侍郎己丑以樞密使中書令桑維翰充文館大學士太子太傅譙國公劉煦爲守司空兼門下侍郎平章事監修國史判三司宰臣李崧和凝進封爵邑庚寅宣徽北院使劉繼勲攺宣徽南院使三司使董遇攺宣徽北院使辛卯以前陜州節度使石贇爲鄧州節度使同州節度使李承福卒贈太傅八月辛丑命十五將以禦契丹【東都事略範質傳契丹入冦晉出帝命十五將出徵是夕質宿直出帝命諸學士分艸制質曰宮城已閉慮泄機事遂獨爲之】北京畱守劉知逺充北面行營都統鎭州節度使杜威充北面行營都招討使鄆州節度使張從恩充馬步軍都監西京畱守景延廣充馬步軍都排陣使徐州節度使趙在禮充馬步軍都虞侯晉州節度使安叔千充馬步軍左廂排陣使前兗州節度使安審信充馬步軍右廂排陣使河中節度使安審琦充馬步軍都指揮使河陽節度使符彥卿充馬軍左廂都指揮使滑州節度使皇甫遇充馬軍右廂都指揮使右神武統軍張彥澤充馬軍排陣使滄州節度使王廷充步軍左廂都指揮使陜州節度使宋彥筠充步軍右廂都指揮使前金州節度使田武充步軍左廂排陣使左神武統軍潘瓌充步軍右廂排陣使壬寅閩王王延羲爲其下連重遇朱文進所害眾推文進知畱後事稱天福年號間道以聞甲辰太子少傅盧文紀攺太子太傅太子少保李麟攺太子太保刑部尙書李懌攺戶部尙書給事中司徒詡攺右散騎常侍以府州刺史折從阮爲安北都防充振武節度使是夜熒惑入南斗詔復置明經童子二科已酉以鄧州節度使王令溫爲延州節度使癸丑以威武軍兵馬畱後權知閩國事朱文進爲檢校太傅福州威武軍節度使知閩國事癸亥升澶州爲節鎭以鎭寧爲軍額割濮州爲屬郡甲子以延州節度使史威爲澶州節度使九月庚午朔日有蝕之乙酉以戶部侍郎韋勲爲太子賔客以前棣州刺史段希堯爲戶部侍郎以光祿卿張仁願爲大理卿己丑禮部侍郎符防卒壬辰太原奏代州刺史白文珂破契丹於七里烽斬首千餘級生擒將校七十餘人癸巳以前隴州防禦使翟光鄴爲宣徽北院使己亥以滄州節度使王廷卒輟朝贈中書令冬十月壬寅兩浙節度使吳越國王錢佐加守太尉庚戌以徐州節度使北面行營馬步都虞趙在禮爲北面行營副都統鄴都畱守馬全節爲北面行營副招討使甲寅以起居郎知制誥賈緯爲戶部郎中知制誥戊午詔曰朕防承顧命獲嗣丕基常懼顚危不克負荷宵分日昃罔敢遑寧夕惕晨興每懷祗畏但以恩信未著徳教未敷理道不眀咎徴斯至向者頻年災沴稼穡不登萬姓饑荒道殣相望上天垂譴涼徳所招仍屬干戈尙興邊陲多事倉廩不足則輟人之餱食帑藏不足則率人之資財兵士不足則取人之丁中戰騎不足則假人之乘馬𨿽事不獲已而理將若何訪聞差去使臣殊體認不能惇子勉諭而乃臨以威刑自有所聞益深愧悼旋屬守臣叛命敵騎入邊致使甲兵不暇休息軍旅有徵戰之苦人民有飛挽之勞疲瘵未蘇科徭尙急言念於玆寢食何安得不省過興懷側身罪已載深減損思召和平所宜去無用之資罷不急之務棄華取實惜費省功一則符先帝慈儉之規慕前王朴素之徳向者造作軍器破用稍多但取堅剛不須華楚今後作坊制器械不得更用金銀裝飾比於逰畋素非所好凡諸服禦尢欲去奢應天下府州不得以珍寶玩好及應犬爲貢在昔聖帝明君無非惡衣菲食況於薄徳所合防行今後大官尙膳減去多品衣服帷帳務去華飾在禦寒溫而已峻宇雕墻昔人所誡玉杯象箸前代攸非今後凡有營繕之處丹堊雕鏤不得過度宮闈之內有非理費用一切禁止於戱繼聖承祧握樞臨極昧於至道若履春冰屬以天災流行國步多梗因時致懼引咎推誠期於將來庶防有補更賴王公將相貴戚豪宗各啟乃心率由玆道共臻富庶以致康寧凡百臣寮宜體朕意十一月壬申詔曰蕃冦未平邊陲多事卽日𨿽無侵軼亦須廣設隄防朕將親率虎貔躬擐甲冑聞南牧卽便北徵不須先定日辰別行告諭所有供億宜令三司預行計度合隨從諸司職員並宜常備行計云己夘以陳州刺史梁漢璋充侍衛馬軍都指揮使壬午以貝州節度使何建爲澶州節度使兼北面行營馬軍右廂排陣使以澶州節度使史威爲貝州節度使丙戌以前金州節度使田武爲滄州節度使兼北面行營步軍右廂都指揮使以前相州節度使郭謹爲鄜州節度使十二月已亥朔幸臯門射中白癸丑福州節度使朱文進加同平章事封閩國王丁巳靑州楊光逺降光逺子承勲等斬觀察判官丘濤牙將白延祚楊贍杜延壽等首級送於招討使李守貞乃縱火大噪劫其父處於私第以城納欵遣卽墨縣令王徳柔貢表待罪楊光逺亦遣節度判官楊麟奉表請死詔釋之閏月庚午以楊承信爲右羽林將軍承祚爲右驍騎衛將軍皆光逺之子先詣闕請罪故持授是官癸酉李守貞奏楊光逺卒初光逺旣上表送降帝以光逺頃嵗太原歸命欲曲全之議者曰豈有反狀滔天而赦之也乃命守貞便宜處置守貞遣人拉殺之以病卒聞乙酉前登州刺史張萬迪削奪官爵處斬靑州節度判官楊麟配流威州掌書記任配流原州支使徐晏配流武州縱逢恩赦不在放還之限並以楊光逺叛故也工部尙書權知貢舉竇貞固奏試進士諸科舉人入防舊例夜試以三條燭盡爲限天成二年攺令晝試今欲依舊夜試從之曲赦靑州管內罪人立功將士各賜優給靑州吏民爲楊光逺詿誤者一切不問靑州行營招討使兗州節度使兼侍衛都虞李守貞加同平章事副招討使河陽節度使符彥卿攺許州節度使丙戌降靑州爲防禦使額以萊州刺史楊承勲爲汝州防禦使己丑以工部尙書竇貞固爲禮部尙書太常卿王延爲工部尙書左丞王松爲太常卿以前尙書右丞龍敏爲尙書左丞癸已以前安州防禦使李建業爲河陽兵馬畱後以宣徽使翟光鄴爲靑州防禦使以內客省使李彥韜爲宣徽北院使甲午以給事中邊光範爲左散騎常侍以樞密直學士吏部郎中李谷爲給事中依前充職是月契丹耶律徳光與趙延壽領全軍入冦圍恆州分兵陷鼓城槀城元氏髙邑昭慶寧晉蒲澤欒城栢鄕等縣前鋒至邢州河北諸州告急詔張從恩馬全節安審琦率師屯邢州趙在禮屯鄴都

開運二年春正月戊戌朔帝不受朝賀不豫故也已亥張從恩部領兵士自邢州退至相州人情震恐趙在禮還屯澶州馬全節歸鄴都遣右神武統軍張彥澤屯黎陽詔西京畱守景延廣將兵守胡梁渡契丹冦邢州侍衛馬軍都指揮使梁漢璋攺鄭州防禦使典軍如故以齊州防禦使劉在明爲相州畱後癸卯以客省使孟承誨爲內客省使滑州奏今月二日至四日相州路烽火不至甲辰以前汝州防禦使宋光鄴爲左驍衛大將軍詔靑州行營將校自副兵馬使以上各賜功臣名號乙已帝復常膳以左威衛上將軍袁防爲客省使上將軍如故詔滑州節度使皇甫遇率兵赴邢州馬全節赴相州契丹寇洺磁犯鄴都西北界所在告急壬子王師與契丹相拒於相州北安陽河上皇甫遇慕容彥超率前鋒與敵騎戰於楡林店遇馬中流矢僅而獲免【遼史皇甫遇與濮州刺史慕容彥超將兵千騎來覘遼軍至鄴都遇遼軍數萬且戰且卻至楡林店遼軍繼至遇與彥超力戰百餘合遇馬斃步戰安審琦引騎兵逾水以救遼軍乃還】是夜張從恩引軍退保黎陽惟畱五百人守安陽河橋旣而知州符彥倫與軍校謀曰此夜紛紜人無固志五百疲兵安能守橋卽抽入相州嬰城爲備至曙賊軍萬餘騎已陣於安陽河北彥倫令城上揚旗鼓噪賊不之測至辰時渡河而南悉陳甲騎於城下如攻城之狀彥倫曰此敵將走矣乃出甲士五百於城北張弓弩以待之契丹果引去當皇甫遇楡林戰時至晚敵眾自相驚曰晉軍悉至矣戎王在邯鄲聞之卽時北遁官軍亦南保黎陽甲寅以河陽畱後李建崇爲邢州畱後以鳳州防禦使【原本下有闕文】爲河陽畱後詔李守貞領兵屯滑州以宣徽北院使李彥韜權侍衛馬步都虞攺諸道武定軍爲天威軍已未以前許州節度使李從溫爲北面行營都招撫使以鄆州節度使張從恩權東京畱守辛酉相州奏契丹抽退其鄕村避冦百姓已發遣各歸本家營種初帝以不豫初平未任親禦軍旅旣而張從恩馬全節相次奏賊軍充斥恆州杜威告事勢危急帝曰此賊未平固難安寢當悉眾一戰以救朔方生靈若晏安遲疑則大河以北淪爲冦壤矣卽日命諸將防閱以定行計辛酉下詔親徵誅楊光逺部下指揮使張迥等五人以戎事方興慮其揺扇故也癸亥以樞密直學士李谷爲三司副使判畱司三司公事乙丑車駕發離京師是月京城北壕春冰之上有文若大樹花葉凡數十株宛若圗畫觀者如堵二月戊辰朔車駕次滑州己已渡浮橋幸黎陽勞軍至晚還滑州以滄州節度使田武充東北面行營都部署甲戌幸澶州以景延廣爲隨駕馬步軍都鈐轄丙子大閱諸軍於戚城帝親臨之戊寅北面行營副招討使馬全節行營都監李守貞右神武統軍張彥澤等以前軍先發已卯以許州節度使符彥卿爲北面行營馬軍都指揮使以左神武統軍潘環爲北面行營步軍都指揮使辛已幸楊村故壘符彥卿皇甫遇李殷率諸軍進發以左散騎常侍邊光範爲樞密直學士詔河北諸州應蕃寇經由之地吏民遭殺害者委所在收瘞量事祭奠詔恆州杜威與馬全節等會合進軍丙戌幸鐵閱馬因幸趙在禮李從溫軍是日大雪戊子安審琦梁漢璋領兵北徵府州防禦使折從阮奏部領兵士攻圍契丹勝州降之見進兵趨朔州甲午以河中節度使安審琦爲北面行營馬步軍都虞許州節度使符彥卿充馬步軍左廂都指揮使滑州節度使皇甫遇充馬步軍右廂都指揮使侍衛馬軍都指揮使梁漢璋充馬軍左右廂都指揮使侍衛步軍都指揮使李殷充步軍左右廂都指揮使左神武統軍張彥澤充馬軍左右廂都排陣使右神武統軍潘瓌充步軍左右廂都排陣使丙申以端明殿學士尙書戶部侍郎馮玉爲戶部尙書充樞密使三月戊戌契丹陷祁州刺史沈斌死之乙已左補闕袁範先陷契丹自賊中逃歸杜威奏與李守貞馬全節安審琦皇甫遇部領大軍赴定州易州刺史安審約奏二月三日夜差丁壯斫敵營殺賊千餘人是日以符彥卿爲北面行營馬步軍左右廂都排陣使以皇甫遇爲北面行營馬步軍左廂排陣使以王周爲馬步軍右廂排陣使丁未畋於戚城還幸景延廣安審信軍庚戌王師攻泰州刺史晉庭謙以城降易州奏郎山塞將孫方簡破契丹千餘人斬蕃將嘉哩相公擄其妻以獻甲寅杜威奏收復滿城獲契丹首領默埒相公並蕃漢兵士二千人以前戶部尙書李懌爲兵部尙書乙卯杜威奏收復遂城丙辰奏大軍自遂卻退至滿城時賊將趙延壽部曲來降言契丹主昨至古北口幽州奏報漢軍太下收卻泰州尋下令諸部令輜重入塞輕騎卻回戎王率五萬餘騎來勢極盛明日前鋒必至請爲之備杜威李守貞謀曰我師糧運不繼深入賊疆而逢大敵亡之道也不如退還泰州觀其兵勢彊弱而禦之軍士皆以爲然是日還滿城丁已至泰州戊午契丹前鋒已至已未大軍發泰州而南契丹踵其後是日次陽城庚申賊騎如墻而來我步軍方爲陣以禦之選勁騎擊賊鬭二十餘合南行十餘里賊勢稍卻渡白溝而去辛酉杜威召諸將議曰戎首自來實爲勍敵若不血戰吾輩何以求免諸將然之是日敵騎還繞官軍相去數里明日我軍成列而行蕃漢轉鬭殺聲震地才行十餘里軍中人馬饑乏癸亥大軍至白團衛村下營人馬俱渇營中掘井及水輒壞兵士取其泥絞汁而飲敵眾圍繞漸束其營【宋史藥元福傳晉師列方陣設拒馬爲行砦契丹以奇兵出陣後防糧道】是日東北風猛揚塵折樹契丹主坐車中謂眾曰漢軍盡來秪有此耳今日並可生擒然後平定天下令下馬抜鹿角飛矢雨集軍士大呼曰招討使何不用軍而令士卒虛死諸將咸請擊之杜威曰俟風勢稍慢觀其進退守貞曰此風助我也彼眾我寡黒風之內莫測多少若俟風止我輩無噍類矣卽呼眾軍齊力擊賊張彥澤符彥卿皇甫遇等率騎奮擊風勢尢猛沙塵如夜敵遂大敗【宋史符彥卿傳時晉師居下風將戰弓弩莫施彥卿謂張彥澤皇甫遇曰與其束手就擒曷若死戰然未必死彥澤然之遂潛兵尾其後順風擊之契丹大敗又藥元福傳守貞與元福謀曰軍中饑渇已甚若俟風反出戰吾屬爲擄矣彼謂我不能逆風以戰宜出其不意以擊之此兵家之奇也元福乃率麾下開拒馬出戰諸將繼至契丹大敗】時步騎齊進追襲二十餘里至陽城東賊軍稍稍成列我騎復擊之乃渡河而去守貞曰今日危急極矣幸諸君奮命吾事獲濟兩日以來人馬渇之今喫水之後腳重難行速宜收軍定州保全而還上防也由是諸將整眾而還是時契丹主坐車中及敗走車行十餘里追兵旣急獲一槖駝乘之而走乙丑杜威等大軍自定州班師入恆州夏四月丙子以車駕將還京差官往西京告天地宗廟社稷辛已駕發澶州甲申至京師曲赦在京禁囚丁亥詔鄴都依舊爲天雄軍庚寅河東節度使劉知逺封北平王恆州節度使杜威加守太傅徐州趙在禮移鎭兗州宋州節度使加侍衛親軍馬步都指揮使髙行周移鎭鄆州侍衛如故鄴都畱守馬全節攺天雄軍節度使兗州節度使兼侍衛都虞李守貞移鎭宋州加檢校太師兼侍衛親軍副指揮使河中節度使安審琦加兼侍中移鎭許州許州節度使符彥卿加同平章事移鎭徐州滑州節度使皇甫遇加同平章事壬辰西京畱守景延廣加邑封攺功臣秦州節度使侯益移鎭河中定州節度使王周加檢校太師

舊五代史卷八十三

舊五代史卷八十三攷證

晉少帝紀三八月辛丑命十五將以禦契丹案東都事略亦載出帝命十五將出徵事歐陽史云劉知逺爲北面行營都統杜威爲都招討使蓋略之也

壬辰太原奏代州刺史白文珂破契丹於七里烽案通鑑作丙子契丹冦遂城樂壽深州刺史康彥進擊卻之與是書異歐陽史契丹國志並與是書同

圍恆州分兵陷鼓城槀城元氏髙邑昭慶寧晉蒲澤欒城栢鄕等縣案遼史已卯圍恆州下其九縣歐陽史系於乙酉之後疑誤

易州奏郎山塞將孫方簡破契丹千餘人案孫方簡歐陽史作孫方諫

賊勢稍卻渡白溝而去案通鑑庚申契丹大至晉軍與戰逐北十餘里契丹逾白溝而去歐陽史庚申杜威及契丹戰於陽城敗之俱與是書同惟遼史云己未重威守貞引兵南遁追至陽城大敗之復以走卒爲方陣來拒與戰十餘合是遼師未嘗言敗也蓋當時南北軍俱有掩飾故紀載不同如此

大軍至白團衛村下營案歐陽史作衞村通鑑攷異引漢髙祖實錄作白檀遼史從是書作白團衞村

嘉哩舊作諧裏今攺黙埒舊作沒剌今攺

舊五代史卷八十三攷證﹤史部﹐正史類﹐舊五代史﹥

欽定四庫全書

舊五代史卷八十四

宋門下侍郎參知政事堅修國史薛居正等撰

晉書第十

少帝紀四

開運二年夏五月丙申朔帝禦崇元殿受朝大赦天下丁酉以右衛上將軍馬萬爲左金吾上將軍致仕戊戌陜州節度使宋彥筠移鎭鄭州澶州節度使何建移鎭河陽以左神武統軍潘瓌爲澶州節度使以宣徽北院使李彥韜遙領壽州節度使兼侍衛馬軍都指揮使以滄州節度使田武遙領防州節度使兼侍衛步軍都指揮使辛亥白虹貫日壬子宰臣桑維翰劉昫李崧和凝並加階爵禮部尙書竇貞固攺刑部尙書太常寺卿王松攺工部尙書以尙書左丞龍敏爲太常卿以翰林學士承防兵部侍郎李愼儀爲尙書左丞以禦史中丞張允爲兵部侍郎知制誥充翰林學士承防以左諌議大夫顏衎爲禦史中丞【宋史顏衎傳喪亂之後朝綱不振衎執憲頗有風采嘗上言才除禦史者旋授外藩賔佐復有以私故細事求假外拜州郡無防謁之儀出入失風憲之體漸恐四方得以輕易百辟無所準繩請自今藩鎭幕僚勿得任防官𨿽親王宰相出鎭亦不得奏充賔佐非奉制勘事勿得出京自余不令釐雜務詔惟辟召人幕余從其請】以兵部侍郎文館學士判館事田敏爲國子祭酒以戶部侍郎段希堯爲兵部侍郎以工部侍郎邊蔚爲戶部侍郎依前權知開封府事以左散騎常侍李式爲工部侍郎以給事中王仁裕爲左散騎常侍甲寅以華州節度使趙瑩爲開封尹以皇弟開封尹重睿爲秦州節度使以宣徽南院使劉繼勲爲華州節度使以前鄆州節度使張從恩爲晉州節度使丙辰杜威來朝定州奏大風雹北嶽廟殿宇樹木悉摧拔之六月乙丑朔帝禦崇元殿百官入閣監修國史劉昫史官張昭逺等以新修唐書紀志列傳並目錄凡二百三卷上之賜器帛有差癸酉以恆州節度使杜威爲天雄軍節度使充鄴都畱守以鄴都畱守馬全節爲恆州節度使以翰林學士金部郎中知制誥徐臺符爲中書舍人以翰林學士禮部郎中知制誥李瀚爲中書舍人翰林學士都官郎中劉溫叟加知制誥翰林學士主客員外郎範質攺比部郎中知制誥並依舊充職祠部員外郎知制誥張沆本官充學士以太常少卿陶谷爲中書舍人【宋史陶谷傳谷性急率嘗與兗帥安審信集防杯酒相失爲審信所奏時方姑息武臣谷坐責授太常少卿嘗上言頃涖西臺每見臺司詳斷刑獄少有卽時決者至於閭閻夫婦小有爭訟淹滯卽時坊市死亡喪塟必俟臺司判狀奴婢病亡亦須檢驗吏因緣爲姦而邀求不已經旬不獲埋瘞望申條約以革其從之俄拜中書舍人】已亥以邠州節度使劉景巖爲陜州節度使已卯新授恆州節度使馬全節卒輟朝贈中書令壬午大理卿張仁願卒贈祕書監遣刑部尙書竇貞固等分詣寺觀禱雨已醜以定州節度使王周爲恆州節度使以前易州刺史安審約爲定州畱後是月兩京及州郡十五並奏旱秋七月乙未朔以侍衛步軍都指揮使領防州節度使田武爲昭義軍節度使甲寅左諫議大夫李元龜奏請禁止天下僧尼典買院捨從之丙辰前少府監李鍇貶坊州司戶坐冒請逃死吏人衣糧入已故也庚申以前齊州防禦使薛可言爲延州兵馬畱後八月甲子朔日有蝕之中書舍人陶谷奏請權廢太常寺二舞郎從之丙寅宰臣和凝罷相守右僕射以樞密使馮玉爲中書侍郎平章事使如故乙亥詔諸禦史今後除準式請假外不得以細故小事請假離京除奉制命差推事及按察外不得以諸雜細務差出丙子以靈州節度使馮暉爲邠州節度使加檢校太尉以前鄜州節度使丁審琪爲左羽林統軍以前鄜州節度使郭謹爲左神武統軍西京畱司禦史臺奏新授鄧州節度使宋彥筠於銀沙灘斬防頭鄭溫詔鞫之欵云彥筠出身軍旅不知事體不合專擅行法詔釋其罪以工部尙書王松權知貢舉丁丑以前晉州節度使安叔千爲右金吾上將軍以三司副使給事中李谷爲磁州刺史充北面水陸轉運使分遣使臣於諸道率馬戊寅以左金吾上將軍皇甫立爲左衛上將軍以右羽林統軍李懷忠爲左武衛上將軍庚辰新授潞州節度使田武卒輟朝贈太尉戊子湖南奏靜江軍節度使馬希杲卒九月丙申以西京畱守北面馬步軍都排陣使景延廣爲北面行營副招討使丁酉以刑部侍郎趙逺爲戶部侍郎以工部侍郎李式爲刑部侍郎以中書舍人盧價爲工部侍郎價久次綸闈舊例合轉禮部侍郎或禦史中丞宰臣馮玉擬此官桑維翰以爲資望淺不署狀無何維翰休沐數日玉獨奏行之維翰由是不樂與玉有間矣已亥幸繁臺觀馬遂幸李守貞第庚子以晉州節度使張從恩爲潞州節度使吏部侍郎張昭逺加階爵酬修唐史之勞也【宋史張昭逺傳加金紫階進爵邑】戊申升曹州爲節鎭以威信軍爲軍額詔李守貞率兵屯澶州已酉月掩昴宿以宣徽北院使焦繼勲爲宣徽南院使以內客省使孟承誨爲宣徽北院使壬子以前太子詹事王居敏爲鴻臚卿李專美爲大理卿以太子賔客致仕馬孫爲太子詹事甲寅移泰州理所於滿城縣乙卯詔相州節度使張彥澤率兵屯恆州冬十月戊寅以河陽節度使何建爲涇州節度使以許州節度使李從溫爲河陽節度使以前鄭州節度使石贇爲曹州節度使庚午遣使太子賔客羅周嶽使副太子右庶子王延濟冊兩浙節度使錢佐爲守太尉辛未右金吾衛上將軍楊彥詢卒贈太子太師丁丑髙麗遣使貢方物庚辰以前延州節度使王令溫爲靈州節度使庚寅以邢州兵馬畱後劉在明爲晉州兵馬畱後以前河陽畱後方太爲邢州畱後癸已升陳州爲節鎭以鎭安軍爲軍額十一月戊戌以邠州節度使馮暉兼侍衛步軍都指揮使充北面行營先鋒馬步軍都指揮使以權知髙麗國事王武爲檢校太保使持節莵州都督充大義軍使封髙麗國王癸卯日南至帝禦崇元殿受朝賀戊申兩浙奏順化軍節度使錢鐸卒甲寅以壽州節度使侍衛馬軍都指揮使李彥韜爲陳州節度使典軍如故丙辰前商州刺史李俊除名坐受財枉法也十二月乙丑以兩浙節度使吳越國王錢佐兼東南面兵馬都元帥丙寅以吳越國金馬左廂都指揮使湖州刺史胡思進遙領防州昭信軍節度使以吳越國金馬右廂都指揮使明州刺史闞璠遙領宣州寕國軍節度使並典軍如故左羽林統軍丁審琪卒贈太尉辛未以工部侍郎盧價爲禮部侍郎以右散騎常侍集賢殿學士判院事司徒詡爲工部侍郎依前充職以前中書舍人殷鵬爲給事中充樞密直學士以給事中劉知新爲右散騎常侍乙亥陜府節度使劉景巖來朝丁丑狩於近郊獵也巳卯光祿卿致仕陳卒於太原庚辰命使冊髙麗國王王武癸未以前兗州節度使安審信爲華州節度使丁亥以樞密使中書令桑維翰爲開封尹以司空門下侍郎平章事劉昫判三司以左僕射門下侍郎平章事李崧爲守侍中充樞密使以開封尹趙瑩爲中書令文館大學士以宣徽南院使焦繼勲知陜州軍州事【宋史焦繼勲傳西人冦邊朝議發師致討繼勲抗疏請行拜秦州觀察使兼諸蕃水陸轉運使旣至推恩信設方略招誘諸部相率奉玉帛牛酒乞盟邊境以安俄徙知陜州】已醜邠州節度使馮暉準詔來朝是歳帝毎遇四方進獻器皿多以銀於外府易金而入謂左右曰金者貴而且輕便於人力識者以爲北遷之兆也【宋史劉濤傳少帝奢侈常以銀易金廣其器皿李崧判三司令上庫金之數及崧以原簿較之少數千鎰崧責曰帑庫通式一曰不受虛數毫釐則有重典濤曰帑司常有報不盡數以備宣索崧令有司劾濤濤事廹以情告樞密使桑維翰乃止罰一月俸】

開運三年春正月癸已朔帝禦崇元殿受朝賀仗衛如式詔攺鑄天下合同印書詔印禦前並以黃金爲之已亥貝州梁漢璋奏蕃冦屯聚將謀入冦詔符彥卿屯荊州口【宋史符彥卿傳再出河朔彥卿不與易其行佐配以羸師數千戍荊州口】癸卯以前華州節度使劉繼勲爲同州節度使以陜州節度使劉景巖爲鄧州節度使丙午以宣徽南院使知陜州事焦繼勲爲陜州畱後丁未刑部員外王涓賜私家自盡坐私用官錢經營求利也右司郎中李知損貶均州司戶員外置馳驛發遣坐前任度支判官日與解縣鹽使王景遇交遊借貸故也已酉詔侍衛親軍副都指揮使李守貞率師巡撫北邊辛亥以皇弟秦州節度使重睿爲許州節度使以許州節度使安審琦爲兗州節度使以兗州節度使趙在禮爲晉昌軍節度使癸丑以涇州節度使何建爲秦州節度使以前貝州節度使史威爲涇州節度使乙卯定州奏契丹入冦已未二王后守太僕少卿襲酅國公楊延壽除名配流威州終身勿齒延壽奉命於磁州檢苗受贓二百餘匹準律當絞有司以二王后入議故貸其死二月壬戌朔日有蝕之詔滑州皇甫遇率兵援糧入易定等州甲子以滄州畱後王景爲本州節度使右僕射和凝逐月別給錢五萬傔糧芻粟等優舊相也辛未魯國大長公主史氏薨輟朝三日丙子光祿卿致仕王贄卒贈太常卿回鶻遣使貢方物升桂州全義縣爲溥州仍桂州其全義縣攺爲徳昌縣從湖南馬希範所請也壬午以前晉昌軍節度使安彥威充北面行營副都統以宣徽北院使兼太府卿孟承誨爲右武衛大將軍充職是日幸南莊命臣寮泛舟飲酒因幸杜威園醉方歸內甲申河陽節度使李從溫薨輟朝贈太師三月壬辰朔以權知河西節度事張遵古爲河西畱後乙未以禦史中丞顏衎爲戶部侍郎以戶部侍郎趙逺爲禦史中丞丙申以邠州節度使兼侍衛步軍都指揮使馮暉爲河陽節度使以前涇州節度使李徳珫爲邠州節度使李守貞奏大軍至衡水巳亥奏獲鄭州刺史趙思防癸卯奏大軍回至冀州戶部侍郎顏衎上表以母老乞解官就養從之戊申以皇子齊州防禦使延煦爲澶州節度使辛亥密州上言饑民殍者一千五百庚申以瓜州刺史曹元忠爲沙州畱後夏四月辛酉朔李守貞自北班師到關大原奏吐渾白可久奔歸契丹諸侯咸有異志乙亥宰臣詣寺觀禱雨曹州奏部民相次餓死凡三千人時河南河北大饑殍殕甚眾沂宻兗鄆冦盜羣起所在屯聚剽刼縣邑吏不能禁兗州節度使安審琦出兵捕逐爲賊所敗戊寅幸相國寺禱雨皇子延煦與晉昌軍節度使趙在禮結婚命宗正卿石先贊主之五月庚寅朔以兵部郎中劉皥爲太府卿戊戌以前同州節度使馮道爲鄧州節度使定州奏部民相次擄殺流移約五千餘戶靑州奏全家殍死者一百一十二戶沂州奏淮南遣海州刺史領兵一千五百人應接賊頭常知及詔兗州安審琦領兵捕逐甲辰以前太子賔客韋勲爲太子賔客兗州安審琦奏淮賊抽退賊頭常知及與相次首領武約等並乞歸命丁未幸大年莊遊舩習射帝醉甚賜羣官器帛過差夜分方歸內戊申以鄜州畱後李殷爲定州節度使辛亥詔皇甫遇爲北面行營都部署張彥澤爲副李殷爲都監領兵赴易定等州尋止其行甲寅以貝州畱後梁漢璋爲貝州節度使以左神武統軍郭謹爲鄜州節度使六月庚申朔登州奏文登縣部內有銅佛像四甆佛像十自地踴出狼山招收指揮使孫方簡叛據狼山歸契丹乙丑詔諸道不得橫薦官寮如本處幕府有闕卽得奏薦丙寅以前招義軍節度使李從敏爲河陽節度使以河陽節度使兼侍衛步軍都指揮使馮暉爲靈州節度使壬午以鄆州節度使兼侍衛親軍都指揮使髙行周爲宋州節度使加兼中書令充北面行營副都統以宋州節度使侍衛親軍都指揮使【以下有闕文】定州奏蕃冦壓境詔李守貞爲北面行營都部署滑州皇甫遇爲南宼相州張彥澤充馬軍都指揮使定州李殷充步軍都指揮使七月壬辰以禮部尙書王延爲刑部尙書以工部尙書王松爲禮部尙書以太常卿龍敏爲工部尙書以左丞李愼儀爲太常卿以吏部侍郎張昭逺爲左丞以右丞李詳爲吏部侍郎以前義州刺史李玘爲右丞前晉昌軍節度使安彥威薨輟朝贈太師丙申兩浙節度使吳越國王錢佐加守太師北京畱守河東節度使北平王劉知逺加守太尉滄州奏蕃冦攻饒安縣揚劉口河決西岸水濶四十里以前鄧州節度使劉景巖爲太子太師致仕辛亥宋州谷熟縣河水雨水一槪東流漂沒秋稼丁巳大理卿李專美卒戊午詔僞淸泰朝經削奪官爵朱昭馮贇康義誠王思同藥彥稠等並復其官爵自夏初至是河南河北諸州郡餓死者數萬人羣盜蜂起剽略縣鎭霖雨不止川澤泛漲損害秋稼八月己未朔以左諫議大夫裴羽爲給事中庚申李守貞皇甫遇駐軍定州辛酉幸南莊召從臣宴樂至暮還宮詔潞州運糧十三萬赴恆州癸亥以右散騎常侍張煦爲靑州刺史李守貞奏大軍至望都縣相次至長城北遇敵千餘騎轉鬭四十里斬蕃將嘉哩相公丁卯詔班師庚午以前亳州防禦使邊蔚爲戶部侍郎以刑部侍郎李式爲戶部侍郎充三司副使以禮部侍郎盧價爲刑部侍郎以樞密直學士左散騎常侍邊光範爲禮部侍郎充職【宋史邊光範傳少帝以光範藩邸舊僚待遇尢厚因遊宴見光範位翰林學士下卽日拜尙書禮部侍郎知制誥充翰林學士仍直樞密院】辛未以右龍武統軍周宻爲延州節度使癸酉河東節度使劉知逺奏誅吐渾大首領白承福白鐵匱赫連海龍等並夷其族凡四百口蓋利其孳畜財寶也人皆寃之甲戌以大理少卿劇可久爲大理卿棣州刺史慕容彥超削奪在身官爵房州安置坐前任濮州擅出省倉麥及私賣官麯準法處死太原節度使劉知逺上表救之故貸其死丙戌靈州馮暉奏與威州刺史藥元福於威州土橋西一百里遇吐蕃七千餘人大破之斬首千餘級是月秦州雨兩旬不止鄴都雨水一丈洛京鄭州貝州大水鄴都夏津臨淸兩縣餓死民凡三千三百盜入臨濮費縣秋九月壬辰鄆州節度使侍衛親軍都指揮使李守貞加兼侍中滑州節度使皇甫遇進封邠國公相州節度使張彥澤加檢校太尉甲午以權知威武軍節度使李逹爲檢校太尉同平章事充福建節度使知閩國事乙未前商州刺史李俊賜死坐與親妹姦及行劍斫殺女使又殺部曲孫漢榮彊奸其妻準法棄市詔賜死於家已亥張彥澤奏破蕃賊於定州界斬首二十餘級追襲百餘里生擒蕃將四人摘得金耳環二副進呈癸卯太原奏破契丹於楊武谷殺七千餘人甲辰以天防上將軍江南諸道都統楚王馬希範兼諸道兵馬都元帥詔開封府以霖雨不止應京城公私僦捨錢放一月乙巳詔安審率兵赴鄴都皇甫遇赴相州丙午以太子少保楊凝式爲太子少傅以刑部尙書王延爲太子少保前頴州團練使竇貞固爲刑部尙書是月河南河北關西諸州奏大水霖雨不止溝河泛溢水入城郭及損害秋稼是月契丹瀛州刺史詐爲書與樂壽將軍王巒願以本城歸順且言城中蕃軍不滿千人請朝廷發軍襲取之已爲內應又云今秋苦雨州澤漲溢自瓦橋以北水勢無際戎王已歸本國若聞南夏有變地逺阻水𨿽欲奔命無能及也又巒繼有宻奏苦言瀛鄚可取之狀先是前歳中車駕駐於河上曽遣邊將遺書於幽州趙延壽勸令歸國延壽防有報命依違而已是歳三月復遣鄴都杜威致書於延壽且述朝防啖以厚利仍遣洺州軍將趙行實賫書而往潛申欵宻行實曽事延壽故遣之七月行實自燕回得延壽書且言久陷邊廷願歸中國乞發大軍應接卽拔身南去敍致懇切辭防綿宻時朝廷欣然從之復遣趙行實計防延壽大軍應接之所有瀛州大將遣所親賫蠟書至闕下告云欲謀翻變以本城歸命未幾會彼有告變者事不果就至是瀛州守將劉延祚受戎王之命詐輸誠款以誘我軍國家深以爲信遂有出師之議

舊五代史卷八十四

舊五代史卷八十四攷證

晉少帝紀四監修國史劉昫史官張昭逺等以新修唐書紀志列傳並目錄凡二百三卷案郡齋讀書志直齋書錄解題並作二百卷五代會要作二百二卷目錄一卷

已亥幸繁防觀馬案歐陽史作閱馬於萬龍岡皇子延煦與晉昌軍節度趙在禮結婚案皇子延煦娶趙在禮女通鑑作三月庚申與是書作四月戊寅異

己亥張彥澤奏破蕃賊於定州界案歐陽史作辛丑張彥澤及契丹戰於新興敗之

是月契丹瀛州刺史詐爲書與樂壽將軍王巒願以本城歸順案瀛州刺史下疑脫劉延祚三字通鑑攷異云歐陽史作髙牟翰按防蕃記前云延祚詐輸誠欵後云大軍至瀛州偵知蕃將髙牟翰師而出蓋延祚爲刺史牟翰乃戍將耳

舊五代史卷八十四攷證

欽定四庫全書

舊五代史卷八十五

宋門下侍郎參知政事監修國史薛居正等撰

晉書第十一

少帝紀五

開運三年冬十月甲子正衙命使冊皇太妃安氏乙丑以樞宻直學士禮部侍郎邊光範爲翰林學士以給事中邊歸讜爲左防騎常侍以翰林學士祠部員外郎知制誥張沆爲右諫議大夫辛未以鄴都畱守杜威爲北面行營都招討使以侍衛親軍都揮使鄆州節度使李守貞爲兵馬都監兗州安審琦爲左右廂都指揮使徐州符彥卿爲馬軍左廂都指揮使滑州皇甫遇爲馬軍右廂都指揮使貝州梁漢璋爲馬軍都排陣使前鄧州宋彥筠爲步軍左廂都指揮使奉國左廂都指揮使王饒爲步軍右廂都指揮使洛州團練使薛懷讓爲先鋒都指揮使【案通鑑載當時勑牓曰先取瀛鄭安定關南次復幽燕蕩平塞北蓋狃於陽城之役而驟驕也】癸酉冊吳國夫人馮氏爲皇后乙亥以侍衛馬軍都指揮使李彥韜權知侍衛司事丙戌鳯翔節度使秦王李從曮薨輟朝贈尙書令丁亥邠州節度使李徳珫卒輟朝贈太尉十一月戊子朔以給事中盧撰爲右防騎常侍以尙書兵部郎中兼侍禦史知雜事陳觀爲左諌議大夫觀以祖諱義乞攺官尋授給事中庚寅樞宻使中書侍郎兼戶部尙書平章事馮玉加尙書右僕射以皇子鎭寧軍節度使延煦爲陜州節度使以陜州畱後焦繼勲爲鳯翔畱後以前定州畱後安審琦爲邠州畱後以右僕射和凝爲左僕射甲午兩浙節度使吳越國王錢佐起復舊任丁酉詔李守貞知幽州行府事戊申日南至禦崇元殿受朝賀是月北面行營招討使杜威率諸將領大軍自鄴北徵師次瀛州城下貝州節度使梁漢璋戰死杜威等以漢璋之敗遂收軍而退行次武彊聞戎王入冦欲取直路自冀貝而南防張彥澤領騎自鎭定至且言契丹可破之狀於是大軍西趍鎭州十二月丁巳朔【以下疑有闕文據通鑑云丁巳朔李縠自書宻奏具言大軍危急之勢請車駕幸滑州遣髙行周符彥卿扈從及兵守澶州河陽以備敵之奔衝遣軍將闗勲走馬上之】巳未杜威奏駐軍於中渡橋庚申以前司農卿儲延英爲太子賓客詔徐州符彥卿屯澶州辛酉詔澤潞鄴都邢洛河陽運糧赴中渡杜威遣人口奏軍前事宜勢迫故也壬戌又遣髙行周屯澶州景延廣守河陽博野縣都監張鵬入奏蕃軍事勢丙寅定州李殷奏前月二十八日夜領捉生四百人往曲陽嘉山下逢賊軍車帳殺千餘人獲馬二百匹詔宋州髙行周充北面行營都部署符彥卿充副邢州方太充都虞候領後軍駐於河上以備敵騎之奔衝也時契丹遊騎渉滹水而南至欒城縣自是中渡寨爲蕃軍隔絕探報不通朝廷大恐故委行周等繼領兵師守扼津要且以張其勢也己巳邢州方太奏此月六日契丹與王師戰於中渡王師不利奉國都指揮使王淸戰死庚午幸沙臺射壬申始聞杜威李守貞等以此月十日率諸軍降於契丹是夜相州節度使張彥澤受契丹命率先鋒二千人自封丘門斬闗而入癸酉旦張彥澤頓兵於明徳門外京城大撓前曹州節度使石贇死之帝之堂叔也時自中渡寨隔絕之後帝與大臣端坐憂危國之衛兵悉在北面計無所出十六日聞滹水之降是夜偵知張彥澤巳至滑州召李崧馮玉李彥韜入內計事方議詔河東劉知逺起兵赴難至五鼓初張彥澤引蕃騎入京宮中相次火起帝自攜劍驅擁后妃巳下十數人將同赴火爲親校薛超所持俄自寛仁門逓入契丹主與皇太后書帝乃止旋令撲滅煙火大內都防檢康福全在寛仁門宿衛登樓覘賊彥澤呼而下之癸酉帝奉表於契丹主曰孫臣某言今月十七日寅時相州節度使張彥澤都監富珠哩部領大軍入京賫到翁皇帝賜太后書示於滹沱河降下杜威一行馬步兵士見領蕃漢步騎來幸汴州者往者唐運告終中原失馭數窮否極天缺地傾先人有田一成有眾一旅兵連禍結力屈勢孤翁皇帝救患摧鋒興利除害躬擐甲冑深入冦塲犯露防霜度鴈門之險馳風掣電行中冀之誅黃鉞一麾天下大定勢淩宇宙義感神明功成不居遂興晉祚則翁皇帝有大造於石氏也旋屬天降鞠凶先君卽世臣遵承遺防纘紹前基諒闇之初荒迷失次凡有軍國重事皆委將相大臣至於擅繼宗祧旣非稟命輕文字輒敢抗尊自啟釁端果貽赫怒禍至神惑運盡天亡十萬師徒皆望風而束手億兆黎庶悉延頸以歸心臣負義包羞貪生忍恥自貽顚覆上累祖宗偸度晨昏茍存視息翁皇帝若惠顧疇昔稍霽雷霆未賜靈誅不絕先祀則百口荷更生之徳一門銜罔報之恩𨿽所願焉非敢望也臣與太后並妻馮氏及舉家戚屬見於郊野面縛俟罪次所有國寶一面金印三面今遣長子陜府節度使延煦次子曹州節度使延寶管押進納並奉表請罪陳謝以聞甲戌張彥澤遷帝與太后及諸宮屬於開封府遣控鶴指揮使李榮將兵監守是夜開封尹桑維翰宣徽使孟承誨皆遇害帝以契丹主將至欲與太后出迎彥澤先表之稟契丹主之防報云比欲許爾朝覲上國臣寮奏言豈有兩个天子道路相見今賜所佩刀子以慰爾心己卯皇子延煦延寶自帳中廻得僞詔慰撫帝表謝之時契丹主以所送國寶制造非工與載籍所述者異使人來問帝進狀曰頃以僞主王從珂於洛京大內自焚之後其眞國寶不知所在必是當時焚之先帝受命旋制此寶在位臣寮備知其事臣至今日敢有隱藏雲時移內庫至府帝使人取帛數段主者不與謂使者曰此非我所有也又使人詣李崧求酒崧曰臣有酒非敢愛惜慮陛下杯酌之後憂躁所作別有不測之事臣以此不敢奉進丙戌晦百官宿封禪寺明年正月朔契丹主次東京城北百官列班遙辭帝於寺詣北郊以迎契丹主帝舉族出封丘門肩舉至野契丹主不與之見遣泊封禪寺文武百官素服紗防迎謁契丹主於郊次俯伏俟罪契丹主命起之親自慰撫契丹主遂入大內至昏出宮是夜宿於赤堈契丹主下詔應晉朝臣寮一切仍舊朝廷儀制並用漢禮戊子殺鄭州防禦使楊承勲責以背父之罪令左右臠割而死【遼史以其弟承信爲平盧軍節度使襲父爵】己丑斬張彥澤於市以其剽劫京城恣行屠害也【遼史以張彥澤擅徙重貴開封殺桑維翰縱兵大掠不道斬於市】庚寅洛京畱守景延廣自扼吭而死辛卯契丹制降帝爲光祿大夫檢校太尉封負義侯黃龍府安置其地在渤海國界癸巳遷帝於封禪寺遣蕃大將崔廷勲將兵守之癸卯帝與皇太后李氏皇太妃安氏皇后馮氏皇弟重睿皇子延煦延寶俱北行以宮嬪五十人內官三十人東西班五十人醫官一人控鶴官四人禦廚七人茶酒三人儀鸞司三人軍健二十人從行宰臣趙瑩樞宻使馮玉侍衛馬軍都指揮使李彥韜隨帝入蕃契丹主遣三百騎援送而去所經州郡長史迎奉皆爲契丹主阻絕有所供饋亦不通【宋史李谷傳少帝防塵而北舊臣無敢侯謁者谷獨拜迎於路君臣相對泣下谷曰臣無狀負陛下因傾囊以獻】嘗一日帝與太后不能得食乃殺畜而啖之帝過中渡橋閱杜重威營寨之迹慨然憤嘆謂左右曰我家何負爲此賊所破天乎天乎於是號慟而去至幽州傾城士庶迎看於路見帝慘沮無不嗟嘆【宣政雜錄徽宗北狩經薊縣梁魚務有還鄕橋石少帝所命名也里人至今呼之】駐畱旬餘州將承契丹命犒帝於府署趙延壽母以食饌來獻自範陽行數十程過薊州平州至楡闗沙塞之地略無供給毎至宿頓無非路次一行乏食宮女從官但采木實野蔬以救饑又行七八日至錦州契丹廹帝與妃後往拜案巴堅遺像帝不勝屈辱泣曰薛超誤我不令我死以至今日也又行數十程渡遼水至黃龍府此卽戎王所命安置之地也六月契丹國母召帝一行往懷密州州在黃龍府西北千餘里行至遼陽皇后馮氏以帝陷蕃過受艱苦令內官潛求毒藥將自飲之並以進帝不果而止又行二百里防國母爲永康王所執永康王請帝卻往遼陽城駐泊帝遣使奉表於永康且賀克防自是帝一行稍得供給漢幹祐元年四月永康王至遼陽帝與太后並詣帳中帝禦白衣紗防永康止之以常服謁見帝伏地雨泣自陳過咎永康使左右扶帝上殿慰勞久之因命設樂行酒從容而罷永康帳下從官及教坊內人望見故主不勝悲咽內人皆以衣帛藥餌獻遺於帝及永康發離遼陽取內官十五人東西班十五人及皇子延煦並令隨帳上陘陘卽蕃王避暑之地也有綽諾錫裏者卽永康之妻兄也知帝有小公主在室詣帝求之帝辭以年防不可又有東西班數輩善於歌唱綽諾又請之帝乃與之後數日永康王馳取帝防女而去以賜綽諾至八月永康王下陘太后馳至霸州詣永康求於漢兒城寨側近賜養種之地永康許諾令太后於建州住泊漢幹祐二年二月帝自遼陽城赴建州行至中路太妃安氏得疾而薨乃焚之載其燼骨而行帝自遼陽行十數日過儀州霸州遂至建州節度使趙延暉盡禮奉迎館帝於衙署中其後割寨地五千餘頃其地至建州數十里帝乃令一行人員於寨地內築室分耕給食於帝是嵗舒嚕王子遣契丹數騎詣帝取內人趙氏聶氏疾馳而去趙聶者帝之寵姬也及其被奪不勝悲憤漢幹祐三年八月太后薨周顯徳初有漢人自寨北而至者言帝與後及諸子俱無恙猶在建州其隨從職官役使人輩自蕃中亡歸物故者大半矣【郡齋讀書志云晉朝防蕃記範質撰質石晉末在翰林爲出帝艸降表知其事爲詳記少主初遷於黃龍府後居於建州凡十八年而卒按契丹丙午嵗入汴順數至甲子嵗爲十八年實太祖幹徳二年也五代史補少主之嗣位也契丹以不俟命而擅立又景延廣辱其使契丹怒舉國南侵以駙馬都尉杜重威等領駕下精兵甲禦之於中流河橋旣而契丹之眾巳深入而重威等奏報未到朝廷時桑維翰罷相爲開封府尹謂僚佐曰事急矣非大臣鉗口之時乃叩內閣求見欲請車駕親徵以固將士之心而少主方在後苑調鷹至暮竟不召維翰退而嘆曰國家阽危如此艸澤逋客亦宜下問況大臣求見而不召耶事亦可知矣未幾杜重威之徒降於契丹少主遂北遷】

史臣曰少帝以中人之才嗣將墜之業屬上天不祐仍嵗大饑尙或絕彊敵之歡盟鄙輔臣之謀略奢淫自縱謂有防山之安委托非人坐受平陽之辱族行萬里身老窮荒自古亡國之醜者無如帝之甚也千載之後其如恥何傷哉

舊五代史卷八十五

舊五代史卷八十五攷證

晉少帝紀五己未杜威奏駐軍於中渡橋○案通鑑甲寅威等至中度橋十二月己未帝始聞大軍屯中度胡三省注云彊冦深入諸軍孤危而驛報七日始逹晉之爲兵可知矣歐陽史作己未杜威軍於中渡蓋以奏聞之日爲駐軍之日

降帝爲光祿大夫○光祿遼史避諱作崇祿

內官三十人○案遼史作內宦三人

軍健二十人○案遼史作健卒十人

富珠哩舊作傅住兒今攺按巴堅舊作阿保機今攺綽諾錫裏舊作禪奴舍利今攺舒嚕舊作述律

今攺

舊五代史卷八十五攷證

欽定四庫全書

舊五代史卷八十六

宋門下侍郎參知政事監修國史薛居正等撰

晉書第十二

后妃列傳一【案晉后妃傳永樂大典已佚今采五代會要通鑑契丹國志文獻通攷所載晉后妃事分注以補是書之闕】

髙祖皇后李氏【五代會要髙祖皇后李氏唐明宗第三女天成三年四月封永寕公主長興四年九月進封魏國公主淸泰二年九月攺封晉國長公主至天福六年十一月尊爲皇后七年六月尊爲皇太后開運四年三月與少帝同遷於契丹之黃龍府漢幹祐三年八月二十五日崩於蕃中之建州文獻通考雲天福二年有司請立皇后帝以宗廟未立謙抑未遑帝崩出帝卽位乃尊爲皇太后契丹國志載皇太后降表云晉室皇太后媳婦李氏妾言張彥澤富珠哩等至伏防皇帝阿翁降書安撫者妾伏念先皇帝頃在並汾適逢屯難危同累卵急若倒懸智勇俱窮朝夕不休皇帝阿翁自冀北親扺河東防履山川逾越險阻立平巨孽遂定中原救石氏之覆亡立晉朝之社稷不幸先帝厭代嗣中承祧不能繼好息民而反虧恩辜義兵戈屢動駟馬難追戚實自貽咎將誰執今穹蒼震怒中外離攜上將牽羊六師觧甲妾舉宗負釁視景偸生惶惑之中撫問斯至明宣恩防曲賜含容尉論丁寕神爽飛越豈謂已垂之命忽防更生之恩省罪責躬九死未報今遣孫男延煦延寶表奉請罪陳謝以聞又帝紀云會同十一年正月出帝太后迎遼帝於封邱門外帝辭不見館於封禪寺遣其將崔廷勲以兵守之是時雨雪連旬外無供億上下凍餒太后使人謂寺僧曰吾嘗於此飯僧數萬今日豈不相憫耶僧辭以遼帝之意難測不敢獻食少帝陰祈守者乃稍得食遼降少帝爲光祿大夫檢校太尉封負義侯遷於黃龍府卽慕容氏和龍城也帝使人謂太后曰吾聞爾子重貴不從母教而至於此可求自便勿與俱行太后答曰重貴事妾甚謹所失者違先君之志絕両國之歡然重貴此去幸防大惠全身保家母不隨子欲何斫歸於是太后與馮後皇弟重睿子延煦延寶舉族從晉侯而北天祿元年四月帝至遼陽晉侯白衣紗防與太后皇后上謁於帳中五月帝上陘取晉侯所從宦者十五人東西班十五人及皇子延煦而去八月帝下陘太后自馳至霸州謁帝求於漢兒城側賜地耕牧以爲生許之帝以太后自行十餘日遣與延煦俱還遼陽二年徙晉侯太后於建州三年秋八月晉李太后病無醫藥仰天號泣防手罵杜重威李守貞曰吾置不置汝病亟謂晉侯曰吾死焚其骨送範陽佛寺無使吾爲邊城也富珠哩舊作傅住兒今攺正】

太妃安氏【文獻通考安太妃代北人不知其世家生岀帝帝立尊爲皇太妃契丹國志雲天祿二年春二月徙晉侯太后於建州中途安太妃卒遺命晉侯曰焚骨爲灰南向颺之庶防遺魂得返中國也】少帝皇后張氏【案五代會要天福八年十月追冊攷是書少帝紀云追冊故妃張氏爲皇后張從訓傳亦云髙祖鎭太原爲少帝娶從訓長女爲妃】

皇后馮氏【案五代會要開運三年十月冊通鑑雲天福八年冬十月戊申立吳國夫人馮氏爲皇后初髙祖愛少弟重養以爲子及畱守鄴都娶副畱守馮蒙女爲其婦重早卒馮夫人寡居有羙色帝見而悅之髙祖崩梓宮在殯帝遂納之羣臣皆賀帝謂馮道等曰皇太后之命與卿等不任大慶羣臣出帝與夫人酣飲過梓宮前醊而告曰皇太后之命與先帝不任大慶左右失笑帝亦自笑謂左右曰我今日作新壻何如夫人與左右皆大笑太后𨿽恚而亦無如之何旣正位中宮頗預政事後兄玉時爲禮部郎中鹽鐵判官驟擢用至端明殿學士戶部侍郎與議政事文獻通攷云契丹入京師後隨帝北遷不知所終又案五代會要載晉內職云髙祖頴川郡夫人蔡氏天福三年八月勅少帝寶省李氏封隴西郡夫人張氏封春官夫人充皇后宮尙宮並天福八年十二月二日勅前左禦正齊國夫人吳氏進封燕國夫人書省魏國夫人崔氏進封梁國夫人前右禦正天水郡夫人趙氏封衛國夫人司簿孟氏封汧國夫人前司簿李氏封隴西郡夫人弟子院使齊氏大使郭氏副使賈氏並封本縣君太后宮尙宮陳畱郡夫人何氏進封鄭國夫人河南郡夫人元氏進封齊國夫人知客出使夫人石氏封武威郡夫人春宮姚氏常氏焦氏王氏陶氏魏氏趙氏七人並超封郡夫人寶生婉美趙氏封天水郡夫人武氏以下十一人並授春宮天福八年十一月勅淸河郡夫人張氏彭城郡夫人劉氏並充太后宮司寶南陽郡夫人路氏出使夫人趙氏白氏並充皇后宮司賓開運二年八月勅又案是書不載外戚傳據五代防要云晉髙祖長女長安公主降楊承祚天福二年五月封至六年五月卒追封秦國公主至七年九月又追封梁國長公主從長女髙平縣主第二女新平縣主第三女千乘縣主孫女永慶縣主並天福七年五月封】

舊五代史卷八十六

舊五代史卷八十六攷證

晉后妃列傳一髙祖皇后李氏案五代會要李后在長興中進封魏國公主淸泰二年攺封晉國長公主歐陽史作淸泰二年封魏國長公主誤

少帝皇后張氏案是書少帝紀及五代防要俱雲天福八年追冊故妃張氏爲皇后歐陽史缺載

富珠哩舊作住兒今攺

舊五代史卷八十六攷證

欽定四庫全書

舊五代史卷八十七

宋門下侍郎參知政事監修國史薛居正等撰

晉書第十三

宗室列傳二【案晉宗室列傳永樂大典僅存四篇餘多殘闕】

廣王敬威字奉信髙祖之從父弟也父萬銓贈太尉追封趙王敬威少善騎射事後唐莊宗以從戰有功累歷軍職明宗卽位擢爲奉聖指揮使天成應順中凡十攺軍額累官至檢校工部尙書賜忠順保義功臣淸泰中加兵部尙書彰聖都指揮使遙領常州刺史及髙祖建義於太原敬威時在洛下知禍必及召所親謂曰夫人生而有死理之常也我兄方圖大舉余固不可偸生待辱取笑一時乃自殺於私邸人甚狀之天福二年冊贈太傅葬於河南縣六年追封廣王子訓嗣官至左武衛將軍敬威弟贇

贇字徳和【以下有闕文】爲陜州節度使少帝卽位加同平章事贇性驕慢每使者至必問曰小侄安否恣爲暴虐陜人苦之【以下殘闕是書少帝紀開運三年十二月前曹州節度使石贇死帝之堂叔也歐陽史作墮沙壕溺死】

韓王暉字徳昭睿祖孝平皇帝之孫髙祖之從兄也父萬犮追封秦王暉生而龎厚剛毅雄直有器局行不由徑臨事多智故髙祖於宗族之中獨厚遇之初張敬達之圍晉陽也髙祖署暉爲突騎都將常引所部出敵之不意深入力戰𨿽夷傷流血矢鏃貫骨而辭气益厲髙祖壯之天福二年遙授濠州刺史充皇城都部署四年加檢校司徒授曹州防禦使加檢校太保其涖任也亷愛卹下不營財利不好伎樂部人安之歳余以疾終於官歸葬太原八年冊贈太師追封韓王子曦嗣【宋史石曦傳天福中以曦爲右神武將軍歷漢至周爲右武衛左神武二將軍恭帝卽位初爲左衛將軍會髙麗王昭加恩命曦副左饒衛將軍戴交充使淳化四年卒】

剡王重【案剡王以下諸王傳永樂大典原闕歐陽史云重髙祖弟也亦不知其爲親疎然髙祖愛之飬以爲子故於名加重而下齒諸子通鑑齊王紀髙帝少弟重早卒】

虢王重英【案虢王傳永樂天典原闕攷五代會要云重英髙祖長子天福七年四月追封是書唐紀淸泰三年七月己丑誅右衛上將軍石重英】

楚王重信字守孚髙祖第二子後唐明宗之外孫也少敏悟有智思天成中始授銀靑光祿大夫撿授左散騎常侍俄加檢校刑部尙書守相州長史未幾遷金紫光祿大夫超拜檢校司徒守左金吾衛大將軍重信歷事唐明宗及閔帝末帝不恃貴戚能克已復禮常恂恂如也甚爲時論所稱髙祖卽位出鎭孟津到任逾月去民病十餘事朝廷有詔褒之是歳範延光叛命於鄴詔遣前靈武節度使張從賔發河橋屯兵數千人東討延光旣而從賔與延光合謀爲亂遂害重信於理所時年二十逺近聞者爲之嘆惜詔贈大尉時執事奏曰兩漢子弟生死無歷三公位者髙祖曰此兒爲善被禍予甚湣之自我作古寧有例乎遂行冊命以其年十月葬河南萬安山天福七年追封沂王少帝嗣位攺封楚王妃南陽白氏昭信軍節度使奉進之女也重信有子二人皆幼長於公宮及少帝北遷不知其所終

壽王重乂字理髙祖第三子也幼岐嶷好儒書亦通兵法髙祖素所鐘愛及卽位自北京皇城使拜左驍衛大將軍車駕幸浚郊加檢校司空權東都畱守未幾鄴都範延光叛朝廷遣光逺討之詔前靈武節度使洛都巡檢使張從賔發盟津屯兵赴鄴下防從賔宻通延光與婁繼英等先刧河橋次亂洛邑因害重乂於河南府時年十九從賔敗髙祖發哀於便殿輟視朝三日詔贈太傅是歳冬十月詔遣莊宅使張穎監防喪事葬於河南府萬安山天福中追封壽王妃李氏汾州刺史玘之女也重乂無子妃後落髮爲尼開運中卒於京師夔王重進【五代會要重進髙祖第五子天福七年四月追封】

陳王重杲【歐陽史重杲小字馮六未名而卒贈太傅追封陳王賜名重杲】

重睿【案契丹國志髙祖憂悒成疾一旦馮道獨對髙祖命幼子重睿出拜之又令宦者抱置道懷中蓋欲馮道輔立之髙祖崩道與侍衛馬步郡虞景延廣議以國家多難宜立長君乃奉齊王重貴爲嗣五代防要重睿髙祖第七子許州節度使未封王歐陽史雲從出帝北遷不知其所終】

延煦【五代會要延煦少帝長子遙領陜西節度使通鑑云趙在禮家貲爲諸帥之最帝利其富爲皇子鎭寧節度使延煦娶其女在禮自費緡錢十萬縣官之費數倍過之】

延寶【五代會要延寶少帝次子遙領魯州節度使通鑑云延煦及弟延寶皆髙祖諸孫帝養以爲子防要引實錄亦云皆弟之從子養以爲子歐陽史云延煦等從帝北遷後不知其所終】

舊五代史卷八十七

舊五代史卷八十七攷證

晉宗室列傳二廣王敬威傳敬威弟贇案歐陽史髙祖有兄敬儒弟敬徳敬殷是書不爲立傳疑有闕文又贇歐陽史作敬贇

韓王暉傳八年冊贈太師案暉歐陽史作敬暉贈太師歐陽史作贈太傅加贈太師

剡王重案歐陽史晉家人傳重髙祖弟也通鑑齊王紀同重婦馮氏後爲少帝後歐陽史載契丹入京師暴少帝之惡於天下曰納叔母於宮中亂人倫之大典是重實爲髙祖弟也五史防要作髙祖第三子重天福七年四月追封剡王考剡王歐陽史作鄭王封爵亦異又案是書唐紀淸泰三年誅皇城副使石重裔敬瑭之子也攷會要載髙祖諸子無別名重裔者重裔疑卽重史氏避宋太祖諱故作裔然通鑑髙祖紀作敬瑭之子重齊王紀又作髙祖少帝重早卒似兩紀實有兩人姑存之以偹攷

虢王重英案五代防要重英髙祖長子通鑑攷異引廢帝實錄作侄男供奉官重又廣本英作殷

楚王重信傳髙祖第二子案五代防要作第四子壽王重乂傳髙祖第三子案五代防要作第二子通鑑攷異作侄男

陳王重杲案重杲小字馮六歐陽史云髙祖少子曰馮六舊說以重睿爲幼子非也今考五代防要作髙祖第六子重杲第七子重睿與歐陽史異

舊五代史卷八十七攷證

欽定四庫全書

舊五代史卷八十八

宋門下侍郎參知政事監修國史薛居正等撰

晉書第十四

列傳三

景延廣字航川陜州人也父建累贈太尉延廣少習射以挽彊見稱梁開平中卲王朱友誨節制於陜召置麾下友誨坐謀亂延廣竄而獲免後事華州連帥尹皓皓引薦列校隸於汴軍從王彥章拒莊宗於河上及中都之敗彥章見擒而延廣被數創歸於汴唐天成中明宗幸夷門會朱守殷拒命尋平之延廣以軍校連坐將棄市髙祖時爲六軍副使掌其事見而惜之乃宻遣遁去尋収爲客將及張敬逹之圍晉陽髙祖付以戎事甚有幹城之功髙祖卽位授侍衛步軍都指揮使檢校司徒遙領果州團練使轉檢校太保領夔州節度使四年出鎭滑臺五年加檢校太保移鎭陜府六年召爲待衛馬步都虞候移鎭河陽七年轉侍衛親軍都指揮使檢校太尉其年夏髙祖晏駕延廣與宰臣馮道等承顧命以少帝爲嗣旣發喪都人不得偶語百官赴臨未及內門皆令下馬由是有驕暴之失少帝旣嗣位延廣獨以爲已功尋加同平章事彌有矝伐之色朝廷遣使告哀契丹無表致書去臣稱孫契丹怒遣使來讓延廣乃奏令契丹國使喬榮【契丹國志先是河陽牙將喬榮從趙延壽入遼遼帝以爲回國使置邸大梁至是景延廣說帝囚榮於獄凡遼國貿易在晉境者皆殺之奪其貨大臣皆言遼國不可負乃釋榮慰賜而歸之】告戎王曰先帝則北朝所立今上則中國自策爲鄰爲孫則可無臣之理且言晉朝有十萬口橫磨劍翁若要戰則早來他日不禁孫子則取笑天下當成後悔矣由是與契丹立敵干戈日尋初髙祖在位時宣借楊光遠騎兵數百延廣請下詔遣還光逺由此忿延廣怨朝廷遣使泛海搆釁天福八年十二月契丹乃南牧九年正月防甘陵河北儲蓄悉在其郡少帝大駭親率六師進駐澶淵延廣爲上將凢六師進退皆出胸臆少帝亦不能制眾咸憚而忌之契丹旣至城下使人宣言曰景延廣喚我來相殺何不急戰一日髙行周與蕃軍相遇於近郊以眾寡不敵急請濟師延廣勒兵不出是日行周幸而獲免及契丹退延廣猶閉柵自固士大夫曰昔與契丹絕好言何勇也今契丹至若是气何憊也時延廣在軍母凶問至自澶淵津北移於津南不信宿而復蒞戎事曽無戚容下俚之士亦聞而惡之時有太常丞王緒者因使徳州與延廣有隙因誣奏與楊光逺通謀遣吏縶於麾下鍜成其事判官盧億累勸觧不從尋有詔棄市時甚寃之少帝還京嘗幸其第進獻錫賚有如酬酢權寵恩渥爲一朝之冠俄與宰臣桑維翰不恊少帝亦憚其難制遂罷兵權出爲洛都畱守兼侍中由是鬱鬱不得志亦意契丹彊盛國家不濟身將危矣但縱長夜飲無復以夾輔爲意【宋史盧多遜傳父億景延廣鎭天平表億掌書記畱守西路又爲判官時周用窘乏取民財以助軍河南府畱守二十萬緡延廣欲並緣以圖羨利增爲三十七萬緡億諫曰公位兼將相旣富且貴今國帑空竭不已而取貲於民公何忍利之乎延廣乃慚而止】開運三年冬契丹渡滹水詔遣屯孟津將戒途由府署正門而出所乘馬騰立不進幾墜於地乃易乘而行時以爲不祥之甚及王師防契丹延廣狼狽而還時契丹主至安陽遣別部隊長率騎士數千與晉兵相雜趨河橋入洛以取延廣戒曰如延廣奔吳走蜀便當追而致之時延廣顧慮其家未能引決契丹旣奄至乃與從事閻丕輕騎謁契丹主於封兵與丕俱見縶焉【遼史將軍康祥執景延廣來獻】延廣曰丕臣之從事也以職相隨何罪而亦爲縲囚契丹釋之因責延廣曰致南北失歡良由爾也乃召喬榮質證前事凢有十焉始榮將入蕃時紿延廣云其恐忽忘所逹之語請於翰墨延廣信之乃命吏備記其事榮亦檢巧善人者也慮他日見詰則執之以取信因匿其文於衣中至是延廣始以他語抗對榮乃出其文以質之延廣頓爲所屈毎一事則受牙籌一莖此契丹法也延廣受至八巠但以面伏地契丹遂咄之命鏁延廣臂將送之死北土是日至於陳橋民家艸舍延廣懼燔灼之害至夜分伺守者怠則引手自扼其吭尋卒焉𨿽事巳窮頓人亦壯之時年五十六【東都事略昝居潤嘗爲樞宻院小吏景延廣畱守西京補爲右職契丹犯京師以兵圍延廣家故吏悉避去居潤爲全防其家時論頗稱之】漢髙祖登極詔贈中書令延廣少時嘗泛洞庭湖中流阻風波檣且折眾大恐頃之舟人指波中曰賢聖來防此必有貴人矣尋獲濟焉竟位至將相非偶然也

李彥韜太原人也少事邢州節度使閻寶爲皂隸寶卒髙祖収於帳下及起義以少帝畱守北京因畱彥韜爲腹心歷客將牙門都校以纎巧故厚承委用及少帝嗣位授蔡州刺史入爲內客省使宣徽南院使未防遙領壽州節度充侍衛馬軍都指揮使檢校太保俄攺陳州節度使典軍如故毎在帝側升除將相但與宦官近臣締結致外情不通陷君於危亡之地嘗謂人曰朝廷所設文官將何用也且欲澄汰而除廢之則可知其輔弼之道也及契丹犯闕遷少帝於開封府一日少帝遣人急召彥韜將與計事彥韜辭不赴命少帝怏恨久之其負國辜君也如是及少帝北遷戎王遣彥韜從行泊至蕃中隸於國母帳下永康王舉兵攻國母以偉王爲前鋒國母兵拒之以彥韜爲排陣使彥韜防於偉王偉王置之帳下其後卒於幽州

張希崇字徳峯幽州薊縣人也父行簡假薊州玉田令希崇少通左氏春秋復癖於吟詠天祐中劉守光爲燕帥性慘酷不喜儒士希崇乃擲筆以自效守光納之漸升爲禆將俄而守光敗唐莊宗命周徳威鎭其地希崇以舊籍列於麾下尋遣率偏師守平州案巴堅南攻防其城掠希崇而去案巴堅詢希崇乃知其儒人也因授元帥府判官後遷盧龍軍行軍司馬繼攺蕃漢都提舉使天成初契丹平州節度使盧文進南歸契丹主以希崇繼其任遣腹心總邊騎三百以監之希崇蒞事數歳契丹主漸加寵信一日登郡樓私自計曰昔班仲升西戍不敢擅還以承詔故也我今入關斷自胸臆何恬於不測之地而自滯耶乃召漢人部中之翹楚者曰我防身此地飲酪被毛生不見其所親死爲窮荒之南望山川度日如歳爾輩得無思鄕者乎部曲皆泣下沾衣且曰明公欲全部曲南去善則善矣如敵眾何【歐陽史作麾下皆言兵多不可俱亡因勸希崇獨去】希崇曰俟明日首領至牙帳則先擒之契丹無統領其黨必防且平州去王帳千餘里待報至徴兵逾旬方及此則我等已入漢界深矣何用以眾少爲病眾大喜是日希崇牙郡齋之側坎隙地貯石灰明旦首領與羣從至希崇飲以醇酒數鐘旣醉悉投於灰穽中斃焉其徒營於北郭遣人攻之皆潰圍奔去希崇遂以營內生口二萬餘南歸唐明宗嘉之授汝州防禦使希崇旣之任遣人迎母赴郡母及境希崇親肩板輿行三十里觀者無不稱嘆歷二年遷靈州両使畱後先是靈州戍兵歳軍糧經五百里有剽攘之患希崇乃告諭邊士廣務屯田歳餘食大濟壐書褒之因正授旄節淸泰中希崇厭其雜俗頻表請覲詔許之至闕未久朝廷以安邊有聞議內地處之攺邠州節度使及髙祖入洛於契丹方有要盟盧其爲所取乃復除靈武希崇嘆曰我應老於邊城賦分無所逃也因鬱鬱不得志久而成疾卒於任時年五十二希崇自小校累官至開府儀同三司檢校太尉三歷方面封淸河郡公食邑三千戶賜靖邊奉國忠義功臣亦人生之榮盛者也【歐陽史贈太師】希崇素朴厚尢嗜書蒞事之餘手不釋卷不好酒樂不蓄姫僕祁寒盛暑必儼其衣冠廝養之輩未嘗聞防慢之言事母至謹毎食必侍立俟盥漱畢方退物議髙之性𨿽仁恕或遇姦惡則嫉之若仇在邠州日有民與郭氏爲義子自孩提以至成人因愎戾不受訓遣之郭氏夫婦相次俱死郭氏有嫡子已長時郭氏諸親與義子相約云是親子欲分其財物助而訟之前後數鎭不能理遂成疑獄希崇覽其防判云父在已離母死不至止稱假子孤二十年撫養之恩儻曰親兒犯三千條悖逆之罪頗爲傷害名教安敢理認田園其生涯並付親子所訟人與朋姦者委法官以律定刑聞者服其明希崇亦善觀象在靈州日見月掩畢口大星經月復爾乃嘆曰畢口大星邊將也月再掩之吾其終歟果卒於郡子仁謙爲嗣歷引進副使

王庭字紹基其先長安人也祖處存定州節度使父鄴晉州節度使庭唐莊宗之內表也性勇剽狡捷鷹瞬隼視喑嗚防睚則挺劍而不顧少爲晉陽軍校以攻城野戰爲務暑不息嘉樹之防寒不處宻室之下與軍伍食不異味居不異適故莊宗於親族之中獨加禮遇莊宗明宗朝累歷貝忻宻澶濕相六州刺史國初範延光據鄴稱亂髙祖以庭累朝宿將詔爲魏府行營中軍使兼貝州防禦使城防賞勞授相州節度使尋移鎭定州節度使處直則庭之叔祖也處直爲養子都所篡時北走契丹契丹納之至是契丹遣使諭髙祖云欲使王威襲先人土地如我蕃中之制髙祖答以中國將校自刺史團練防禦使序遷方授旄節請遣威至此任用漸令升進乃合中土舊規戎王深怒其見拒使人復報曰爾自諸侯爲天子有何階耶髙祖畏其滋蔓則厚賂力拒其命契丹怒稍息遂連升庭俾鎭中山且欲塞其意也少帝嗣位攺滄州節度使累官至檢校太尉開運元年秋卒於位年五十四贈中書令有子五人長曰昭敏仕至金吾將軍卒

史匡翰字元輔鴈門人也父建瑭事莊宗爲先鋒將敵人畏之謂之史先鋒累立戰功唐書有匡翰起家襲九府都督歷代州遼州副使檢校太子賔客同光初爲嵐憲朔等州都逰奕使攺天雄軍牢都指揮使再加檢校戶部尙書領潯州刺史天成中授天雄軍步軍都指揮使歳余遷侍衛彰聖馬軍都指揮使髙祖有天下攺授檢校司空懷州刺史其妻魯國長公主卽髙祖之妹也尋轉控鶴都揮使兼和州刺史駙馬都尉俄授檢校司徒鄭州防禦使未幾遷義成軍節度滑濮等州觀察處置管內河隄等使丁母憂尋起復本鎭【案陶谷撰匡翰碑文云圃田待理漢殿掄才功臣旌國佐之名出守奉專城之寄蓋鄭州卽在義成軍營內匡翰𨿽遷官不離本鎭也】匡翰剛毅有謀略禦軍嚴整接下以禮與部曲語未嘗稱名歷數郡皆有政聲【陶谷碑文云齋壇峻而金鼔嚴麻案宣而曲幢出控梁苑之西郊殷孚威望撫國僑之遺俗綽有政聲】尢好春秋左氏傳毎視政之暇延學者講說躬自執捲受業焉時發難問窮於隠奧流輩或戱謂史三傳旣自端謹不喜人醉幕客有關徹者狂率酣醟一日使酒怒目謂匡翰曰明公昔刺覃懷與徹主客隨至事無不可今領節數不相容且書記趙礪險詖之人也脇肩諂笑黷貨無厭而明公待之甚厚徹今請死近聞張彥澤臠張式未聞匡翰斬關徹恐天下談者未有比類匡翰不怒引滿自罰而慰勉之其寛厚如此天福六年白馬河決匡翰祭之見一犬有角浮於水心甚惡之後數日遘疾而卒於鎭年四十詔贈太保子彥客歷宮苑使湊單宿三州刺史

梁漢顒太原人也少事後唐武皇初爲軍中小校善騎射勇於格戰莊宗之破劉仁恭王徳明及與梁軍對壘於徳勝皆預其戰累功至龍武指揮使檢校司空梁平授檢校司徒濮州刺史同光三年魏王繼岌統軍伐蜀以漢顒爲魏王中軍馬步都虞候天成初授許州馬兵畱後檢校太保尋爲邠州節度使歳余加檢校太傳充威勝軍節度唐鄧等州觀察處置等使在鎭二年移鎭許州長興四年夏以眼疾授太子少師致仕髙祖素與漢顒有舊及卽位之初漢顒進謁再希任使除左威衛上將軍天福七年冬以疾卒於洛陽年七十餘贈太子太保

楊恩權邠州新平人也梁乾化初爲軍校貞明二年轉弓箭指揮使檢校左僕射累遷控鶴右第一軍使唐莊宗平梁補右廂夾馬都指揮使天成初遷右威衛將軍加檢校司空會秦王從榮鎭太原明宗乃以馮贇爲副畱守以思權爲北京步軍都指揮使以佐佑之從榮幼驕狠不親公務明宗乃遣紀綱一人素善從榮者與之逰處俾從容諷導之嘗私謂從榮曰河南相公恭謹好善親禮端士有老成之風相公處長更宜自勵勿致聲聞在河南之下從榮不悅因告思權曰朝廷人皆推從厚共非短我吾將廢棄矣思權曰請相公勿憂萬一有變但思權在處有兵甲足以濟事乃勸從榮招置部曲調弓礪矢陰爲之備思權又謂使者曰朝廷教君伴相公終日言弟賢兄弱何也吾輩苟在豈不能與相公爲主耶使者懼告贇贇乃宻奏之明宗乃詔思權赴京師以奏王之欲亦弗之罪也長興末爲右羽林都指揮使遣戍興元閔帝嗣位奉詔從張防釗討鳯翔洎至岐下思權首倡倒戈以攻防釗尋領部下軍率先入城謂唐末帝曰臣旣赤心奉殿下俟京城平定與臣一鎭勿置在防禦團練使內乃懷中出紙一幅謂未帝曰願殿下親書臣姓名以志之未帝命筆書可邠寧節度使及卽位授推誠奉國保乂功臣靜難軍節度邠寧慶衍等州觀察處置等使檢校太保淸泰三年入爲右龍武軍統軍髙祖卽位除左衛上將軍進封開國公天福八年以疾卒年六十九贈太傅

尹暉魏州人也少以勇健事魏帥楊師厚爲軍士唐莊宗入魏擢爲小校從徵河上毎於馬前步鬭有功莊宗卽位連攺諸軍指揮使天成長興中領數郡刺史累遷嚴衛都指揮使唐應順中王師討末帝於岐下暉與楊思權首歸末帝約以鄴都授之末帝卽位髙祖入洛嘗遇暉於通衢暉馬上橫鞭以揖髙祖髙祖忿之後因謁謂末帝曰尹暉常才以歸命稱光陛下欲令出鎭名藩外論皆云不當末帝乃授暉應州節度使髙祖卽位攺右衛大將軍時範延光據鄴謀叛以暉失意宻使人賫蠟彈以榮利啖之暉得延光文字懼而思竄欲防汴水奔於淮南髙祖聞之尋防詔招喚未出王畿爲人所殺子勲事皇朝累歷軍職遷內外馬步都軍領見爲郢州防禦使

李從璋字子良後唐明宗皇帝之猶子也少善騎射從明宗歷戰河上有平梁之功唐同光末魏之亂軍迎明宗爲歷戰璋時引軍自常山過邢邢人以從璋爲畱後逾月明宗卽位受詔領捧聖左廂都指揮使時天成元年五月也八月攺大內皇城使加檢校司徒彰國軍節度使賜竭忠建策興復功臣旋以逹靼諸部入冦從璋率麾下出討一鼓而破有詔褒之三月四月移鎭滑臺時明宗駐蹕於大梁從璋嘗召幕客謀曰車駕省方藩臣咸有進獻吾爲臣爲子安得後焉欲取倉廩羨余以助其用諸君以爲何如內有賔介白曰聖上寛而難犯行宮在近忽致上逹則一幕俱罹其罪從璋怒翌日欲引弓射所言朝廷知之攺授右驍衛上將軍長興元年十月出鎭陜州二年五月遷河中節度使三年就加檢校太賜忠勤靜理崇義功臣四年五月制封洋王是歳明宗厭代閔帝嗣位尋受命代潞王於岐下會潞王舉兵入洛事遂寢髙祖位之元年十二月授威勝軍節度使封隴西郡公二年九月終於任年五十一鄧人爲之罷市思遺愛也詔贈太師從璋性貪黷懼明宗嚴正自滑帥入居環衛之後以除拜差跌心稍悛悟後歷數鎭與故時幕客不足者相遇無所憾焉蒲陜之日政有善譽攺賜忠勤靜理之號良以此也及髙祖在位愈畏其法故沒於南陽人甚惜之亦明宗宗室之白眉也子重俊

重俊唐長興淸泰中歷諸衛將軍髙祖卽位遙領池州刺史少帝嗣位授虢州刺史性貪鄙嘗爲郡人所訟下禦史臺扺贓至重太后以猶子之故救之乃歸罪於判官髙獻止罷其郡未幾復居環列出典商州商民素貧重俊臨之割剝幾盡復禦家不法其奴僕若履湯蹈火忤其意者或鞕之或刄之又殺從人孫榮漢掠其妻及受代歸洛漢榮母燕氏獲其子婦以訴於府尹景延廣牙將張守英謂燕曰重俊前朝枝葉今上中表河南尹其何以理不若邀其金帛私自和觧策之上也燕從其言授三百緡而止後以靑衣趙滿師因不勝楚毒逾坦訴景延廣云重俊與妹私姦及前後不法事延廣奏之詔遣刑部郎中瑜鞫之盡得其實並以穢迹彰露而賜死於家

李從溫字徳基代州啍縣人後唐明宗之猶子也明宗防時從溫執僕禦之役後養爲已子及歷諸藩署爲牙校命典廏庫唐同光中奏授銀靑光祿大夫檢校右散騎常侍累加檢校司空充北京副畱守明宗卽位授安國節度使檢校司徒長興元年四月入爲右武衛上將軍是歲復出鎭許田明年移北京畱守加太傅四年正月攺太平軍節度使五月制封兗王十一月移鎭定州兼北靣行營副招討使尋又移鎭常山淸泰中加同平章事攺鎭彭門髙祖卽位之明年就加侍中七年加兼中書令八年再爲許州節度使開府儀同三司封趙國公累加食邑一萬戶實食封一千二百戶開運二年攺河陽三城節度使三年二月卒於任年六十三贈太師追封隴西郡王從溫始以明宗本枝歷居藩翰無文武才略資濟代之用凡臨民以漁利爲急在常山日覩牙署池潭凡十餘頃皆立木爲岸而以修篁環之從溫曰此何用爲悉命伐竹取木鬻於列肆獲其直以實私帑焉髙祖卽位從溫時在兗州多創乘輿器服爲宗族切戒從溫弗聽其妻關氏素耿介一日厲聲於牙門云李從溫欲爲亂擅造天子法物從溫敬謝悉命焚之家無敗累關氏之力也後以多畜駝馬縱牧近郊民有訴其害稼者從溫曰若從爾之意則我產畜何歸乎其昏愚多此類也髙祖性至察知而不問少帝嗣位太后教曰吾只有此兄愼勿繩之故愈加姑息以致年逾耳順終於牖下乃天幸也

張萬進突厥南鄙人也祖拽斤父臘萬進白晳羙髯少而無賴事唐武皇以騎射著名攻城野戰奮不顧命嘗與梁軍對陣持鋭首短刀躍馬獨進及兵刄旣刓則易以大錘左右奮擊出沒進退無敢當者唐莊宗明宗素憐其雄勇復奬其戰功故累典大郡天成長興中歷威勝保太兩鎭節制髙祖有天下命爲彰義軍節度使所至不治政由羣下洎至涇原凶恣彌甚毎日於公庭列大鼎烹肥羜割胾方寸以噉賓佐皆流淚不能大嚼俟其他顧則致袂中又命巨觶行酒辭則辱之乃有持杯僞飲褰領裱而納之者旣沈湎無節惟婦言是用其妻與幕吏張光載干預公政納錢數萬補一豪民爲捕賊將領兵數百人入新平郡境邠帥以其事上奏有詔詰之光載坐流罪配於登州天福四年三月萬進疾篤月餘州兵將亂乃詔副使萬庭圭委其符印記室李升素憾淩虐知其將亡謂庭圭曰气息將奄不保晨暮促移就第豈不宜庭圭從之萬進尋卒遂以藍轝祕屍而出卽馳騎而奏之詔命旣至後發喪其妻素狠戾謂長子彥球曰萬庭圭逼廹危病驚擾而死不手戮之奚爲生也庭圭聞之不敢往弔萬進假殯於精舍之下至轊車東轅凡數月之間郡民數萬無一饋奠者爲不善者眾必棄之信矣夫

史臣曰延廣功扶二帝任掌六師亦可謂晉之勲臣矣然而昧經國之遠圖肆狂言於彊敵卒使邦家蕩覆防縣丘墟書所謂惟口起羞者其斯人之謂歟彥韜旣負且乘任重才防盜斯奪之固其宜矣希崇蔚有雄幹老於塞垣未盡其才良亦可惜楊尹二將因倒戈而仗銊豈不義士之所爲其餘蓋以勲以親咸分屏翰惟萬進之醜徳又何假於譏焉

舊五代史卷八十八

舊五代史卷八十八攷證

晉列傳三景延廣傳契丹國使喬榮榮歐陽史作瑩廻國使通鑑作廻圖契丹國志仍從是書作廻國

時延廣顧慮其家未能引決案宋史昝居潤傳晉室將亡景延廣委其族自洛赴難與是書異

詔贈中書令案歐陽史作贈侍中

張希崇守光敗唐莊宗命周徳威鎭其地希崇以舊籍列於麾下尋遣率偏師守平州案歐陽史作劉守光不喜儒士希崇因事軍中爲偏將將兵守平州是守光未敗卽守平州非爲徳威所遣也與是書異

希崇遂以管內生口二萬餘南歸案遼史天顕元年七月盧龍行軍司馬張崇叛奔唐疑希崇在遼祗名崇歸唐後始加希字也然希崇歸唐在遼太宗時而遼史系於太祖紀又希崇本繼盧文勝而遼史書其降在盧國用歸唐之前年月皆舛誤

及髙祖入洛與契丹方有要盟慮爲其所取乃復除靈武案通鑑作帝與契丹修好慮其復取靈武

王庭傳累歷貝忻宻澶隰相六州刺史案歐陽史不載相州

李從璋傳二年五月遷河中節度使三年就加檢校太傅案從璋爲河中節度以代安重誨也五代史闕文從璋見重誨拜於庭下重誨驚曰太傅過禮防此傳從璋至三年始檢校太傅徙鎭河中時不應先稱爲太傅

案巴堅舊作阿保機今攺

舊五代史卷八十八攷證

欽定四庫全書

舊五代史卷八十九

宋門下侍郎參知政事監修國史薛居正等撰

晉書第十五

列傳四

桑維翰字國僑洛陽人也父拱事河南尹張全義爲客將維翰身短面廣殆非常人旣壯每對鑑自嘆曰七尺之身安如一尺之面由是慨然有公輔之望【三楚新錄馬希範入覲塗經淮上時桑維翰旅遊楚泗間知其來遽謁之曰僕聞楚之爲國挾天子而令諸侯其勢不可謂卑也加以利盡南海公室大富足下之來也非傾府庫之半則不足以供芻粟之費今僕貧者敢以萬金爲請惟足下濟之希範輕薄公子覩維翰形短而腰長語魯而且丑不覺絕倒而笑旣而與數百縑維翰大怒拂衣而去】性明惠善詞賦【春渚紀聞桑維翰試進士有司嫌其姓黜之或勸勿試維翰持鐵硯示人曰鐵硯穿乃攺業著日出扶桑賦以見志】唐同光中登進士第【洛陽縉紳舊聞記桑魏公父拱爲河南府客將桑魏公將應舉父乘間告齊王張全義曰某男粗有文性今被同人相率欲取解俟王旨齊王曰有男應舉好可令秀才將卷軸來魏父之父趨下再拜旣歸令子侵早投書啟獻文字數軸王請見魏公父教之趨階王曰不可旣應舉便是貢士可歸客司謂魏公父曰他道路不同莫管他終以客禮見王一見奇之禮遇頗厚是年王力言於當時儒臣由是擢上第】髙祖領河陽辟爲掌書記歷數鎭皆從及建義太原首預其謀復遣爲書求援於契丹果應之俄以趙徳鈞發使聘契丹髙祖懼其攺謀命維翰詣幕帳述其始終利害之義其約乃定【通鑑趙徳鈞以金帛賂契丹主云若立已爲帝請卽以見兵南平洛陽與契丹爲兄弟之國仍許石氏常鎭河東契丹主自以深入敵境晉安未下徳鈞兵尙彊範延光在其東又恐山北諸州邀其歸路欲許徳鈞之請帝聞之大懼亟使維翰見契丹主說之曰大國舉義兵以救孤危一戰而唐兵瓦解退守一柵食盡力窮趙北平父子不忠不信畏大國之彊且素蓄異志按兵觀變非以死狥國之人何足可畏而信其誕妄之辭貪毫末之利棄垂成之功乎且使晉得天下將竭中國之財以奉大國豈此小利之比乎契丹主曰爾見捕鼠者乎不備之猶或傷其手況大敵乎對曰今大國已扼其喉安能人乎契丹主曰吾非有渝前約也但兵家權謀不得不爾對曰皇帝以信義救人之急四海之人俱屬耳目柰何二三其命使大義不終臣竊爲皇帝不取也跪於帳前自旦至暮涕泣爭之契丹乃從之指帳前石謂徳鈞使者曰我已許石郎此石爛可攺矣】及髙祖建號制授翰林學士禮部侍郎知樞密院事尋攺中書侍郎平章事集賢殿大學士充樞密院使髙祖幸夷門範延光據鄴叛張從賓復自河洛舉兵向闕人心恟恟時有人於維翰者維翰從容談論怡怡如也時皆服其度量及楊光逺平鄴朝廷慮兵驕難制維翰請速散其眾尋移光逺鎭洛陽光逺由是怏怏上疏論維翰去公狥私除攺不當復營邸肆於兩都之下與民爭利髙祖方姑息外將事不獲已因授維翰檢校司空兼侍中出爲相州節度使時天福四年七月也先是相州管內所獲盜賊皆籍沒其財產云是河朔舊例及維翰作鎭以律無明文具事以奏之詔曰桑維翰佐命功全臨戎寄重舉一方之往事合四海之通規況賊盜之徒律令具載比爲撫萬姓而安萬國豈忍罪一夫而破一家聞將相之善言成國家之美事旣資王道實契人心今後凡有賊人準格律定罪不得沒納家貲天下諸州皆準此處分自是劫賊之家皆免籍沒維翰之力也嵗余移鎭兗州時吐渾都督白承福爲契丹所迫舉眾內附髙祖方通好於契丹拒而不納鎭州節度使安重榮患契丹之彊欲謀攻襲戎師往返路出於眞定者皆潛害之密與吐谷渾相結至是納焉而致於朝旣而安重榮抗表請討契丹且言吐渾之請是時安重榮握彊兵據重鎭恃其驍勇有飛揚跋扈之志晉祖覽表猶豫未決維翰至重榮已畜姦謀且懼朝廷違其意乃密上疏曰竊以防未萌之禍亂立不拔之基扃上系聖謀動符天意非臣淺陋所可窺圗然臣逢世休明致位通顯無功報國省已愧心其或事系安危理闗家國茍猶緘黙實負君親是以區區之心不能自已近者相次得進奏院狀報吐渾首領白承福已下舉眾內附鎭州節度使安重榮上表請討契丹臣方遙朝闕未測端倪竊思陛下頃在並汾初罹屯難師少糧匱援絕計窮勢若綴旒困同懸磬契丹控玉塞躍馬龍城直度陰山徑絕大漠萬里赴難一戰夷凶救陛下累卵之危成陛下覆盂之業皇朝受命於此六年彼此通歡亭障無事𨿽卑辭降節屈萬乘之尊而庇國息民實數世之利今者安重榮表契丹之罪方恃勇以請行白承福畏契丹之彊將假手以報怨恐非逺慮有惑聖聰方今契丹未可與爭者有其七焉契丹數年來最彊盛侵伐鄰國吞滅諸蕃救援河東功成師克山後之名藩大郡盡入封疆中華之精甲利兵悉歸廬帳卽今土地廣而人民眾戎器備而戰馬多此未可與爭一也契丹自告捷之後鋒鋭气雄南軍因敗衂已來心沮膽怯況今夏秋𨿽稔而帑廩無餘黎庶𨿽安而貧獘益甚戈甲𨿽備而鍛礪未精士馬𨿽多而訓練未至此未可與爭者二也契丹與國家恩義非輕信誓甚篤𨿽多求取未至侵淩豈可先發釁端自爲戎首縱使因之大克則後患仍存其或偶失沈機則追悔何及兵者凶器也戰者危事也茍議輕舉安得萬全未可與爭者三也王者用兵觀釁而動是以漢宣帝得志於匈奴因單於之爭立唐太宗立功於突厥由頡利之不道方今契丹王抱雄武之量有戰伐之機部族輯睦蕃國畏伏土地無災孳畜繁庶蕃漢雜用國無釁隟此未可與爭者四也引弓之民遷徙鳥舉行逐水艸軍無饋運居無竈幕往無營柵便苦澀任勞役不畏風霜不顧饑渇皆華人之所不能此未可與爭者五也戎人皆騎士利在坦途中國用徒兵喜於隘險趙魏之北燕薊之南千里之間地平如砥步騎之便較然可知國家若與契丹相持則必屯兵邊上少則懼彊敵之眾固須堅壁以自全多則患飛挽之勞必須逐寇而速返我歸而彼至我出而彼回則禁衛之驍雄疲於奔命鎭定之封境略無遺民此未可與爭者六也議者以陛下於契丹有所供億謂之耗蠧有所卑遜謂之屈辱微臣所見則曰不然且以漢祖英雄猶輸貸於冒頓神堯武略尙稱臣於可汗此謂達於權變善於屈伸所損者微所利者大必若因玆交構遂成釁隟自此則嵗嵗徴發日日轉輸困天下之生靈空國家之府藏此爲耗蠧不亦甚乎兵戈旣起將帥擅權武吏武臣過求姑息邊藩逺郡得以驕矜外剛內柔上陵下替此爲屈辱又非多乎此未可與爭者七也願陛下思社稷之大計采將相之善謀勿聽樊噲之空言宜納婁敬之逆耳然後訓撫士卒養育黔黎積谷聚人勸農習戰以俟國有九年之積兵有十倍之彊主無內憂民有餘力便可以觀彼之變待彼之衰用已之長攻彼之短舉無不克動必成功此計之上者也惟陛下熟思之臣又以鄴都襟帶山河表裏形勢原田沃衍戶賦殷繁乃河朔之名藩實國家之巨屏卽今主帥赴闕軍府無人臣竊思慢藏誨盜之言恐非勇夫重閉之意願回深慮免起姦謀欲希陛下暫整和鑾略謀巡幸𨿽櫛風沐雨上勞於聖躬而杜漸防微實資於睿略省方展義今也其時臣受主恩深憂國情切智小謀大理淺詞繁俯伏惟懼於僣逾禆補或希於萬一謹冒死以聞疏奏畱中不出髙祖召使人於內寢傳密旨於維翰曰朕比以北面事之煩懣不快今省所奏釋然如醒朕計已決卿可無憂七年夏髙祖駕在鄴都維翰自鎭來朝攺授晉昌軍節度使少帝嗣位徴拜侍中監修國史頻上言請與契丹和爲上將景延廣所否明年楊光逺搆契丹有澶淵之役凡制敵下令皆出於延廣維翰與諸相無所與之及契丹退維翰使親黨受寵於少帝者密致自薦曰陛下欲制北戎以安天下非維翰不可少帝乃出延廣守洛以維翰守中書令再爲樞密使文館大學士繼封魏國公事無巨細一以委之數月之間百度寖理然權位旣重而四方賂遺咸湊其門故仍嵗之間積貨鉅萬由是澆競輩得以興謗未幾內省客使李彥韜端明殿學士馮玉皆以親舊用事與維翰不協間言稍入維翰漸見疎忌將加黜退賴宰相劉昫李崧奏云維翰元勲且無顯過不宜輕有進退少帝乃止尋以馮玉爲樞密使以分維翰之權後因少帝微有不豫維翰曾密遣中使達意於太后請爲皇弟重睿擇師傅以教道之少帝以此疑其有他俄而馮玉作相與維翰同在中書會舍人盧賈秩滿玉乃下筆除賈爲工部侍郎維翰曰詞臣除此官稍慢恐外有所議因不署名屬維翰休暇玉竟除之自此維翰與玉尢不相協俄因少帝以重睿擇師傅言於玉玉遂以詞激少帝尋出維翰爲開封府尹維翰稱足疾罕預朝謁不接賓客是嵗秋霖經月不歇一日維翰出府門由西街入內至國子門馬忽驚逸禦者不能制維翰落水久而方蘇或言私邸亦多怪異親黨咸憂之及戎王至中渡橋維翰以國家安危系在朝夕乃詣執政異其議又求見帝復不得對維翰退而謂所親曰若以社稷之靈天命未攺非所能知也若以人事言之晉氏將不血食矣開運三年十二月十日王師旣降契丹十六日張彥澤以前鋒騎軍陷都城戎王遣使遺太后書云可先使桑維翰景延廣逺來相接甚是好事是日淩旦都下軍亂宮中火發維翰時在府署左右勸使逃避維翰曰吾國家大臣何所逃乎卽坐以俟命時少帝已受戎王撫慰之命乃謀自全之計因思維翰在相時累貢謀畫請與契丹和慮戎王到京窮究其事則顯彰已過故欲殺維翰以滅其口因令圖之張彥澤旣受少帝密旨復利維翰家財乃稱少帝命召維翰維翰束帶乘馬行及天街與李崧相遇交談之次有軍吏於馬前揖維翰赴侍衛司維翰知其不可顧謂崧曰侍中當國今日國亡翻令維翰死之何也崧甚有愧色是日彥澤遣兵守之十八日夜爲彥澤所害時年四十九卽以衣帶加頸報戎王云維翰自經而死戎王報曰我本無心害維翰維翰不合自致戎王至闕使人驗其狀令殯於私第厚撫其家所有田園邸第並令賜之及漢髙祖登極詔贈尙書令維翰少時所居恆有魑魅家人咸畏之維翰往往被竊其衣撮其巾櫛而未嘗攺容當兩朝秉政出上將楊光逺景延廣俱爲洛川守又嘗一制除節將十五人各領軍職無不屈而服之理安陽除民二十餘事在兗海擒豪賊過千人亦冦恂尹翁歸之流也開運中朝廷以長子坦爲屯田員外郎次子塤爲祕書郎維翰謂同列曰漢代三公之子爲郎廢已久矣近或行之甚諠外議乃抗表固讓不受尋攺坦爲大理司直塤爲祕書省正字議者美之初髙祖在位時詔廢翰林學士院由是並內外制皆歸閣下命舍人直內廷數年之間尢重其選及維翰再居宥密不信宿奏復置學士院凡署職者皆其親舊時議者以維翰相業素髙公望所屬𨿽除授或黨亦弗之咎也【五代史補桑維翰形貌甚怪往往見之者失次張彥澤素以驍勇稱每謁𨿽冬月未嘗不雨汗及中渡變生彥澤引蕃部至欲逞其威乃領眾突入開封府弓矢亂髮且問桑維翰安在維翰聞之乃厲聲曰吾爲大臣使國家如此其死宜矣張彥澤安得無禮乃升防安坐謂彥澤曰汝有何功帶使相已臨方面當國家危急不能盡犬馬之力以爲報效一旦背叛助契丹作威爲賊汝心安乎彥澤覩其詞气慨然股栗不敢仰視退曰吾不知桑維翰何人今日之下威稜猶如此其再可見耶是夜令壯士就府縊殺之當維翰之縊也猶瞠目直視噓其气再三每一噓皆有火出其光赫然三噓之外火盡滅就視則奄然矣】

趙瑩字輝華陰人也曽祖溥江陵縣丞祖孺祕書正字父居晦爲農瑩風儀美秀性復純謹梁龍徳中始解褐爲康延孝從事後唐同光中延孝鎭陜州會莊宗伐蜀命延孝爲騎將將行畱瑩監修金天神祠功旣集忽夢神召於前亭待以優禮謂瑩曰公富有前程所宜自愛因遺一劍一笏覺而駭異明宗卽位以髙祖爲陜府兩使畱後瑩時在郡以前官謁之一見如舊相識卽奏署管記髙祖歷諸鎭皆從之累使闕下官至禦史大夫賜金紫髙祖再鎭並州位至節度判官髙祖建號授瑩翰林學士承旨金紫光祿大夫戶部侍郎知太原府事尋遷門下侍郎同平章事監修國史車駕入洛使持聘謝契丹及還加光祿大夫兼吏部尙書判戶部初瑩爲從事丁母憂髙祖不許歸華下以麤縗隨幕人或短之及入相以惇讓汲引爲務監修國史日以唐代故事殘缺署能者居職纂補實錄及修正史二百卷行於時瑩首有力焉少帝嗣位拜守中書令明年檢校太尉本官出爲晉昌軍節度使是時天下大蝗境內捕蝗者獲蝗一斗給粟一斗使饑者獲濟逺近嘉之未幾移鎭華州嵗余入爲開封尹開運末馮玉李彥韜用事以桑維翰才望素重而瑩柔而可制因共稱之乃出維翰復瑩相位加文館大學士及李崧馮玉議出兵應接趙延壽而以杜重威爲都督部署瑩私謂馮李曰杜中令國之懿親所求未愜心恆怏怏安可更與兵權若有事邊陲只李守貞將之可也及契丹陷京城契丹主遷少帝於北塞瑩與馮玉李彥韜俱從契丹永康王代立授瑩太子太保周廣順初遣尙書左丞田敏報命於契丹遇瑩於幽州瑩得見華人悲悵不已謂田敏曰老身漂零寄於此近聞室家喪逝弱子無恙防中朝皇帝倍加存卹東京舊第本屬公家亦聞優恩特給善價老夫至死無以報效於是南望稽首涕泗橫流先是漢髙祖以入蕃將相第宅徧賜隨駕大臣故以瑩第賜周太祖太祖時爲樞密副使召瑩子前刑部郎中易則告之曰所賜第除素屬版籍外如有別契劵爲已所置者可歸本直卽以千餘緡遺易則易則惶恐辭讓周太祖堅與之方受故瑩言及之未幾瑩卒於幽州時年六十七瑩初被疾遣人祈告於契丹主願歸骨於南朝使羈魂幸復鄕裏契丹主閔而許之及卒遣其子易從家人數輩防喪而還仍遣大將送至京師周太祖感嘆久之詔贈太傅仍賜其子絹五百匹以備喪事令歸葬於華陰故里劉昫字耀逺涿州歸義人也祖乘幽府左司馬父因幽州巡官昫神彩秀拔文學優贍與兄晅弟曍俱有鄕曲之譽唐天祐中契丹陷其郡昫被俘至新州逃而獲免後居上國大寧山與呂夢奇張麟結庵共處以吟誦自娛會定州連帥王處直以其子都爲易州刺史署昫爲軍事衙推及都去任乞假還鄕都招昫至中山會其兄晅自本郡至都薦於其父尋署爲節度衙推不逾嵗命爲觀察推官歷二年都簒父位時都有客和少微素嫉晅搆而殺之昫越境而去寓居浮陽節度使李存審辟爲從事莊宗卽位授太常博士尋擢爲翰林學士繼攺膳部員外郎賜緋比部郎中賜紫丁母憂服闋授庫部郎中依舊充職明宗卽位拜中書舍人歷戶部侍郎端明殿學士明宗重其風儀愛其溫厚長興中拜中書侍郎兼刑部尙書平章事時昫入謝遇大祠明宗不禦中興殿閤門白舊禮宰相謝恩須正殿通喚請來日樞密使趙延壽曰命相之制下已數日中謝無宜後時因卽奏之遂謝於端明殿昫自端明殿學士拜相而謝於本殿士子榮之淸泰初兼判三司加吏部尙書門下侍郎監修國史時與同列李愚不協動至忿爭時論非之未防俱罷知政事昫守右僕射以張延朗代判三司初唐末帝自鳳翔至切於軍用時王玫判三司詔問錢谷玫具奏其數及命賞軍甚愆於素【通鑑帝問王玫以府庫之實對有數百萬在旣而閱實金帛不過三萬兩匹】末帝怒用昫代玫昫乃搜索簿書命判官髙延賞計窮詰勾及積年殘租或塲務販負皆虛系賬籍條奏其事請可徴者急督之無以償官者蠲除之【通鑑淸泰二年八月逋諸道捕租三百三十八萬】吏民相與歌詠惟主典怨沮及罷相之日羣吏相賀昫歸無一人從之者蓋憎其太察故也天福初張從賓作亂於洛陽害皇子重乂詔爲東都畱守判河南府事尋以本官判鹽鐵未防奉使入契丹還遷太子太保兼左僕射封譙國公俄攺太子太傅開運初授司空平章事監修國史復判三司契丹主至不攺其職昫以眼疾乞休致契丹主授昫守太保契丹主北去畱於東京其年夏以病卒年六十漢髙祖登極贈太保初昫避難河朔匿於北山蘭若有賈少瑜者爲僧輟衾袍以溫燠之及昫官達致少瑜進士及第拜監察禦史聞者義之

馮玉【以下有闕文歐陽史云字景臣定州人也】少帝嗣位納馮後於中宮後卽玉之妹也玉旣聮戚裏恩寵彌厚俄自知制誥中書舍人出爲潁州團練使遷端明殿學士戶部侍郎尋加右僕射軍國大政一以委之【以下有闕文通鑑云馮玉每善承迎帝意由是益有寵嘗有疾在家帝謂諸宰相曰自刺史以上俟馮玉出乃得除其倚任如此玉乘勢弄權四方賂遺輻輳其門由是朝政益壊】張彥澤陷京城軍士爭湊其第家財巨萬一夕罄空玉假蓋而出猶繞指以諂彥澤且請引送玉璽於契丹主將利其復用玉從少帝北遷契丹命爲太子少保至周太祖廣順二年其子傑自幽州不告父而亡歸玉懼譴責尋以憂恚卒於蕃中【五代史補馮玉嘗爲樞密使有朝使馬承翰素有口辧一旦持刺來謁玉玉覽刺輒戲曰馬旣有汗宜卸下鞍承翰應聲曰明公姓馮可謂死囚逢獄玉自以失言遽延而謝之】

殷鵬字大舉大名人也以雋秀爲鄕曲所稱弱冠擢進士第唐閔帝之鎭魏州聞其名辟爲從事及卽位命爲右拾遺歷左輔闕考功員外郎充史館修撰遷刑部郎中鵬姿顏若婦人而性巧媚天福中擢拜中書舍人與馮玉同職玉本非代言之才所得詞目多托鵬爲之玉嘗以姑息字問於人人則以辜負字教之玉乃然之當時以爲笑端鵬之才比玉𨿽優其纎佞過之後玉出郡借第以處之分祿食之及玉爲樞密使擢爲本院學士每有庶寮秉鞹謁玉故事宰臣以履見之鵬多在玉所見客亦然有丞郎王易簡退而有言鵬銜之及契丹入汴有人獲玉與鵬有籖記字皆朝廷上列有不得志欲左授者則易簡是其首焉玉旣北行鵬亦尋以病卒史臣曰維翰之輔晉室也罄弼諧之志防締搆之功觀其效忠亦可謂社稷臣矣況和戎之防固非誤計及國之亡也彼以滅口爲謀此掇歿身之禍則畫防之難也豈期如此哉是以韓非慨慷而著說難者當爲此也悲夫趙瑩際會風雲優防藩輔𨿽易簀於絕域終歸柩於故園蓋仁信之行通於遐邇故也劉昫有眞相之才克全嘉譽馮玉乘君子之器終歿窮荒其優劣可知矣

舊五代史卷八十九

舊五代史卷八十九攷證

晉列傳四桑維翰傳維翰使親黨受寵於少帝者密致自薦曰陛下欲制北戎以安天下非維翰不可案歐陽史作維翰陰使人說帝與是書同通鑑作或謂帝曰欲安天下非桑維翰不可與是書異

張彥澤旣受少帝密旨案通鑑攷異云彥澤旣降契丹豈肯復受少帝之命當系彥澤自以私怨殺維翰非受命於少帝也

所有田園邸第並令賜之案歐陽史作貲財盡爲彥澤所掠

趙瑩傳授瑩太子太保案遼史作太子太傅

劉昫傳歷戶部侍郎案是書唐明宗紀作兵部侍郎與此傳異歐陽史從是書本紀

授昫守太保案歐陽史作罷爲太保

舊五代史卷八十九攷證﹤史部﹐正史類﹐舊五代史﹥

欽定四庫全書

舊五代史卷九十

宋門下侍郎參知政事監修國史薛居正等撰

晉書第十六

列傳五

趙在禮字幹臣涿州人也曾祖景裕祖士亷皆不仕父元徳盧臺軍使在禮始事燕帥劉仁恭爲小校唐光化末仁恭遣其子守文逐浮陽節度使盧彥威據其城升在禮爲軍使以佐守文及守文死事其子延祚爲守光所害守光子繼威復爲部將張萬進所殺在禮遂事萬進萬進奔梁在禮乃與滄州畱後毛璋歸太原同光末爲效節指揮使屯於貝州會軍士皇甫暉等作亂推指揮使楊晸爲帥晸不從爲眾所害攜晸首以脇在禮在禮知其不可拒遂從之以四年二月六日引眾入鄴在禮自稱畱後【宋史張錫傳趙在禮舉兵於鄴瀕河諸州多搆亂錫權知棣州事卽出省錢賞軍皆大悅一郡獨全棣人賴之】唐莊宗遣明宗率師討之會城下軍亂在禮迎明宗入城事具唐書天成元年五月授滑州節度使檢校太保制下在禮宻奏軍情未欲除移且乞更伺少頃尋就攺天雄軍兵馬畱後鄴都畱守興唐尹旣而在禮將皇甫暉趙進等相次除郡赴任【歐陽史皇甫暉傳明宗卽位暉自軍卒擢拜陳州刺史九國誌趙進傳天成初除貝州刺史鄴都衙內指揮使】在禮乃上表乞移旌節十二月授滄州節度使二年七月移鎭兗州長興元年入爲左驍衞上將軍俄攺同州節度使會髙祖受明宗命統大軍伐蜀以在禮充西川行營步軍都指揮使収劍州而還四年移鎭襄州淸防三年授宋州節度使加檢校太尉同平章事髙祖登極移鎭鄆州加檢校太師兼侍中封衞國公天福六年七月授許州節度使八年四月移鎭徐州進封楚國公開運元年以契丹爲患少帝議北徵八月朔降制命一十五將以在禮爲北面行營馬步都虞候十一月攺行營副都統都虞候如故受詔屯澶州再除兗州節度使依前副都統三年正月授晉昌軍節度使時少帝爲其子延煦娶在禮女爲妻禮會之日其儀甚盛京師以爲榮觀五月進封秦國公累食邑至一萬三千戶實封一千五百戶在禮歷十餘鎭善治生殖貨積財鉅萬兩京及所蒞藩鎭皆邸店羅列在宋州日值天下飛蝗爲害在禮使比戶張幡幟鳴鼙鼓蝗皆越境而去人亦服其智焉凡聚斂所得惟以奉權豪崇釋氏而已及契丹入汴自鎭赴闕時契丹首領奚王伊喇等在洛下在禮望塵致敬首領等倨受其禮加之淩辱邀索貨財在禮不勝其情行至鄭州泊於逆旅聞同州劉繼勲爲契丹所鏁大驚丁未歳正月二十五日夜以衣帶就馬櫪自絞而卒年六十六漢髙祖卽位贈中書令在禮凡四子𨿽歷內職皆早卒孫延勲仕皇朝歷嶽蜀二州刺史【五代史補趙在禮之在宋州也所爲不法百姓苦之一旦下制移鎭永興百姓欣然相賀曰此人若去可謂眼中抜釘子何快哉在禮聞之怒欲報抜釘之謗遽上表更求宋州一年時朝廷姑息勲臣詔許之在禮於是命吏籍管內戶口不論主客毎歳一千納之於家號曰抜釘錢莫不公行督責有不如約則加之鞭防𨿽租賦之不若也是歳獲錢百萬】

馬全節字大雅魏郡元城人也父文操本府軍校官至檢校尙書左僕射以全節之貴累贈太師全節少從軍旅同光末爲捉生指揮使趙在禮之據魏州也爲鄴都馬步軍都指揮使唐明宗卽位授檢校司空歷博單二州刺史天成三年賜竭忠建防興復功臣移刺郢州長興初就加檢校司徒在郡有政聲俄授河西節度使時明宗命髙祖代蜀師次岐山全節赴任及之具軍容謁於轅門髙祖以地理隔越乃奏還焉移沂州刺史淸防初爲金州防禦使會蜀軍政其城州兵才及千人兵馬都監陳知隠懼托以他事出城領三百人順流而逸賊旣盛人情憂沮全節悉家財以給士復出奇拒戰以死繼之賊退朝廷嘉其功詔赴闕將議賞典時劉延朗爲樞宻副使邀其厚賄全節無以賂之謂全節曰絳州闕人請事行計全節不樂告其同輩由是眾口諠然以爲不當皇子重羙爲河南尹聞而奏焉淸泰帝召全節謂曰滄州乏帥欲命卿制置翌日授橫海軍兩使畱後髙祖卽位加檢校太保正授旌節天福五年授檢校太移鎭安州時李金全據州叛引淮軍爲援因命全節將兵討平之以功加檢校太尉攺昭義軍節度澤潞遼沁等州觀察處置等使六年秋移鎭邢州加同中書門下平章事安重榮之叛也授鎭州行營副招討兼排陣使與重榮戰於宋城大敗之鎭州平加開府儀同三司充義武軍節度易定祁等州觀察處置北平軍等使八年秋丁母憂尋起復焉屬契丹侵防加之蝗旱國家有所徴發全節朝受命而夕行治生餘財必充貢奉開運元年秋授鄴都畱守檢校太師兼侍中廣晉尹幽州道行營馬步軍都虞候尋加天雄軍北面行營副招討使陽城之戰甚有力焉全節始拜鄴都以元城是桑梓之邑具白襴詣縣庭謁拜縣令沈遘逡巡避之不敢當禮全節曰父母之鄕自合致敬勿讓之也州裏榮之二年授順國軍節度使未赴鎭卒年五十五贈中書令全節事母王氏至孝位歷方鎭溫淸面告畢盡其敬政事動與幕客謀議故鮮有敗事鎭中山日杜重威爲恆州奏括境內民家粟時軍吏引重威例堅請行之全節曰邊民遇蝗旱而家食方困官司復擾之則不堪其命矣我爲亷察安忍效尢百姓稱其徳先是全節自上黨攜歌妓一人之中山館於外舍有人以防言中之全節害之及詔除恆陽遇疾數見其妓厭之復來妓曰我已得請要公俱行全節具告家人數日而卒子令威歷隰陳懷三州刺史卒

張筠海州人也父古世爲郡之大商唐榦符末屬江淮俶擾遂徙家彭門時彭門連帥時溥爲東南面招討使據有數郡之地擢筠爲偏將累有軍功奏授宿州刺史後溥與梁祖不協梁人進攻宿州下之獲筠以歸梁方圖霸業以筠言貌辧秀命爲四鎭客將久之轉長直軍使梁革唐命遷右龍武統軍歷客省使宣徽使出爲復商二州刺史復爲宣徽使梁室割相衞爲昭徳軍命筠爲兩使畱後唐莊宗入魏筠委城南歸授右衞上將軍會雍州康懷英以病告詔筠往代之比至懷英已卒因除筠爲永平軍節度使大安尹懷英在長安日家財甚厚筠盡奪之復於大內掘地繼獲金玉時有涇陽鎭將侯莫威前與溫韜同剽唐氏諸陵大貯異之物筠乃殺威而籍其家遂蓄積巨萬然性好施毎出遇貧民於路則給與口食衣物境內除省賦外未嘗聚斂遂致百姓不撓十年小康秦民懷惠呼爲佛子同光中從郭崇韜爲劍南安撫使蜀平歸洛權領河南尹俄鎭興元所治之地上下安之筠時疾軍州官吏久不得見副使符彥琳等面請問疾筠又不諾彥琳等疑其已死慮左右有謀遂請權交牌印筠命左右收彥琳下獄以叛聞詔取彥琳等至洛釋而不問因授筠西京畱守誘離興元及至長安守兵閉門不內筠東朝於洛詔遣歸第筠前爲京兆尹奉詔殺僞蜀主王衍衍之妓樂寶貨悉私藏於家及罷歸之後第宅宏敞花竹深邃聲樂飲酒恣其所欲十年之內人謂地仙天褔二年上表乞歸長安俄而洛下張從賓之亂筠獨免其難人咸謂筠有五褔之具美焉是歳卒於家贈太子太師弟籛

籛字慕彭少嗜酒無節爲鄕裏所鄙唐天復中兄筠爲大梁四鎭客將籛自海州省兄兄薦於兗州連帥王瓚用爲裨校籛性桀黠善事人累遷軍職後唐莊宗都洛筠鎭長安自衙內指揮使授校司空右千牛衞將軍同正領饒州刺史西京管內三白渠營田制置使同光末筠隨魏王繼岌伐蜀奏籛權知西京畱守事蜀平王衍挈族入朝至秦川驛莊宗遣中使向延嗣乘驛騎盡戮王衍之族所有奇貨盡歸於延嗣俄聞莊宗遇內難繼岌軍次興平籛乃防咸陽浮橋繼岌浮渡至渭南死之一行金寶妓樂籛悉獲之俄而明宗使人誅延嗣延嗣暗遁【九國誌明宗卽位忿閹竪輩怙勢擅權先勒使四方及此遁不出者皆擒戮之死者殆盡】衍之行裝復爲籛有因爲富家積白金萬鎰藏於窟室明宗卽位籛進王衍犀玉帶各二馬一百五十匹魏王打毬馬七十匹旋除沂州刺史入爲西衛將軍髙祖卽位之明年加檢校太保出典宻州未幾復居環衛時湖南馬希範與籛有舊奏朝廷請命籛爲使允之籛宻賫蜀之奇貨往售又獲十餘萬緡以歸錢出入以庖者十餘人從行食皆水陸之珍鮮厚自奉養無與爲比少帝嗣位詔遣往西蕃及廻以其馬劣爲有司所紏復當路有不足者遂有詔徴其舊價籛上言請貨故京田業許之因憤惋成病而卒籛始在雍州因春景舒和出逰近郊憇於大塜之上忽有黃雀銜一銅錢置於前而去未幾復於衙院晝臥見二鷰相鬭畢各銜一錢落於籛首前後所獲三錢嘗祕於巾箱識者以爲大富之徴其後家𨿽厚積性實鄙恡未嘗與士大夫防處及令市馬利在私門不省咎以輸其直鬱鬱致死愚之甚耶

華溫琪字徳潤宋州下邑人也祖楚以農爲業父敬忠後以溫琪貴官至檢校尙書溫琪長七尺餘唐廣明中從黃巢爲紀綱巢陷長安僞署溫琪爲供奉都知巢敗奔至滑臺以形貌魁岸懼不自容乃投白馬河下流俄而浮至淺處會行人救免又登桑自經枝折墜地不死夜至胙縣界有田父見溫琪非常人遂匿於家經歳余會梁將朱友裕爲濮州刺史召募勇士溫琪往依之友裕署爲小校漸升爲馬軍都將從友裕擊秦宗權於曹南有功奏加檢校太子賔客梁祖擢爲開道指揮使加檢校工部尙書出屯鄜畤會延州胡璋叛命來冦郡境溫琪擊退之尋奉詔營長安以功遷絳州刺史歳余刺棣州溫琪以州城毎年爲河水所壊居人不堪其苦表請移於便地朝廷許之板築旣畢賜立紀功碑仍加檢校尙書左僕射繼遷齊州晉州節度使溫琪在平陽日唐莊宗嘗引兵攻之逾月不下梁人賞之升晉州爲定昌軍以溫琪爲節度使加檢校太保旣而溫琪臨民失政嘗掠人之妻爲其夫所訴罷入爲金吾大將軍時梁末帝方姑息諸侯重難其命故責詞云若便行峻典謂予不念功勲若全廢舊章謂我不安黎庶爲人君者不亦難乎溫琪大有愧色俄轉右監門衛上將軍右龍武統軍會河中朱友謙叛權授溫琪汝州防禦使河中行營排陣使尋爲耀州觀察畱後莊宗入洛溫琪來覲詔攺耀州爲順義軍復以溫琪鎭之加推忠向義功臣同光末西蜀旣平命溫琪爲秦州節度使明宗卽位因入朝願畱闕明宗嘉而許之除左驍衞上將軍逐月別賜錢粟以丰其家逾歳明宗謂樞宻使安重誨曰溫琪舊人宜選一重鎭處之重誨奏以天下無闕他日又言之重誨素彊愎對曰臣累奏未有闕處可替者惟樞宻院使而已明宗曰可重誨不能答溫琪聞其事懼爲權臣所怒幾致成疾由是數月不出俄拜華州節度使依前光祿大夫檢校太傅進封平原郡開國公累加食邑至三千戶溫琪至任以已俸補葺祠廟廨捨凡千餘間復於郵亭創待客之具華而且固往來稱之淸防中上表乞骸骨歸宋城制以太子少保致仕天褔元年十二月終於家年七十五詔贈太子太保

安崇阮字晉臣潞州上黨人也少倜儻有詞辯善騎射父文祐爲牙門將唐光啟中潞州軍校劉廣逐節度使髙潯據其城僖宗詔文祜平之旣殺劉廣召赴行在授卭州刺史其後孟方立據邢洺率兵攻上黨朝廷以文祐本潞人也授昭義節度使令討方立自蜀至澤州與方立戰敗歿於陣昭宗朝宰臣崔魏公以文祐歿於王事薦崇阮於朝自是累任諸衛將軍梁氏革命以崇阮明辦遣使吳越廻以所獲橐裝悉充貢奉梁祖嘉之故每嵗乘軺於江浙間及廻貢獻皆如初梁末帝嗣位授客省使知齊州事時梁軍與莊宗對壘於河上冀王友謙以河中叛末帝使段凝領軍經略蒲晉詔崇阮監軍又知華雍軍府事防年授靑州兵馬畱後入爲諸衛上將軍唐天成中授黔南節度使檢校太保尋移鎭防州以蜀冦侵逼棄城歸闕攺晉州節度使復爲諸衛上將軍髙祖登極之二年詔葬梁末帝以崇阮梁之舊臣令主葬事崇阮盡哀致禮以襄其事時人義之五年以老病請告授右衛上將軍致仕開運元年九月卒於西京贈太傅

楊彥詢字成章河中寶鼎人父防累贈少師彥詢年十三事靑帥王師範有書萬卷以彥詢聰悟使掌之及長益加親信常委監防郡兵及梁將楊師厚降下靑州彥詢隨師範歸命泊師範見殺楊師厚領鄴召置麾下俾掌賔客唐莊宗入魏復事焉同光元年冬從平大梁升爲引進副使將命西川及淮南稱防累遷內職明宗時爲客省使檢校司徒使兩浙廽授徳州刺史末帝卽位攺羽林將軍時髙祖鎭太原朝廷疑貳以彥詢沈厚擇充北京副畱守淸防末以宋審防爲北京畱守髙祖深懷不足以情告彥詢彥詢恐髙祖失臣節乃曰不知太原兵甲芻粟幾何可敵大國否請明公反覆慮之蓋欲廻其意也髙祖曰我不忿小人相代方寸決矣彥詢知其不可諫遂止左右欲害之髙祖曰惟副使一人我自保明爾勿復言也及卽位授齊州防禦使檢校太保旋攺宣徽使從髙祖入洛加左驍衞上將軍兼職天福二年秋出爲鄧州節度使歳余入爲宣徽使四年使於契丹六年春授邢州節度使檢校太傅時鎭州安重榮有不臣之狀彥詢憂其窺伺會車駕幸鄴表求入覲髙祖慮契丹怒安重榮之殺行人也移兵犯境復命彥詢使焉仍恐重榮要之由滄州路以入蕃戎王果怒重榮彥詢具言非髙祖本意蓋如人家惡子無如之何尋聞重榮犯闕乃放還七年春授華州節度使檢校太尉在任二年屬部內蝗旱道殣相望彥詢以官粟假貨州民賴之存濟者甚眾開運初以風痺授右金吾衛上將軍俄卒於官年七十四贈太子太師

李承約字徳儉薊州人也曾祖瓊薊州別駕贈工部尙書祖安仁檀州刺史贈太子太保父君操平州刺史贈太子少師承約性剛健篤實少習武事弱冠爲幽州牙門校遷山後八軍巡檢使屬劉守光囚殺父兄名儒宿將經事父兄者多無辜被戮自以握兵在外心不自安時屬唐武皇召募英豪方開霸業乃以所部二千歸於並州卽補匡霸都指揮使檢校右僕射兼領貝州刺史從破夾寨及與梁人戰於臨淸有功再遷洺汾二州莊宗卽位授檢校司空磁州刺史爲治平直移授頴州團練使天成中以邠州節度使毛璋將圖不軌乃命爲涇州節度副使且承宻防往偵之旣至以善言諭之璋乃受代明宗賞其能加檢校太保拜黔南節度使數年之間巴卭蠻蜑不敢犯境外勸農桑內興學校凶邪盡去民皆感之故父老數輩重趼詣闕言其政化又聼畱周歳徴爲左衛上將軍自左龍武統軍加特進檢校太傅充昭義軍節度使賜推忠奉節翊戴功臣歳余歸朝復爲左龍武統軍髙祖禦宇之二年授左驍衛上將軍進封開國公累上表請老尋以病卒時年七十五贈太子太師

陸思鐸澶州臨黃人父再端贈光祿卿思鐸有武幹梁太祖領四鎭於麾下及卽位授廣武都指揮使歷突陣拱辰軍使積前後戰勲累官至檢校司徒拱辰左廂都指揮使遙領恩州刺史初梁軍與莊宗對壘於河上思鐸以善射日預其戰嘗於箭笴之上自鏤其姓名一日射中莊宗之馬鞍莊宗抜箭視之覩思鐸姓名因而記之及莊宗平梁思鐸以例來降莊宗出箭以視之思鐸伏地待罪莊宗慰而釋之尋授龍武右廂都指揮使加檢校太保天成中爲深州刺史攺雄捷右廂馬軍都指揮使會南伐荊門思鐸亦預其行時髙季興以舟兵拒王師思鐸毎矢中敵則洞胸逹掖由是賊鋒稍挫不敢輕進諸軍咸壯之髙祖革命拜陳州刺史秩滿歷左神武羽林二統軍出爲蔡州刺史遇代歸朝天福八年以疾卒時年五十四思鐸典陳郡日甚有惠政常戒諸子曰我死則藏骨於宛丘使我棲魂於所理之地及卒乃葬於陳從其志也

安元信朔州馬邑人也少善騎射後唐莊宗爲晉王時元信詣軍門求自效尋明宗麾下累從明宗徵討有功明宗卽位擢爲捧聖軍使加檢校兵部尙書淸泰三年遷雄義都指揮使受詔屯於代州太守張朗遇之甚厚元信亦以兄事之是歳五月髙祖建義於太原俄聞契丹有約赴難元信入說朗曰張敬逹𨿽圍太原而兵尙未合代郡當鴈門之衝敵至其何以禦僕觀石令公素長者舉必成事若使人道意歸欵俟其兩端亦求全之上防也朗不納元信悔以誠言之反相猜忌尋聞安重榮安審信相次以騎兵赴太原元信遂率部曲以歸髙祖【通鑑元信謀殺朗不克帥其眾奔審信審信遂帥麾下數百騎與元信掠百井奔晉陽】髙祖見之喜謂元信曰爾覩何利害背彊歸弱元信曰某非知星識气惟以人事防之夫帝王者出語行令示人以信嘗聞主上許令公河東一生今遽攺之是自欺也且令公國之宻親親尙不能保肯保天下之心乎以斯而言見其亡也何得爲彊也髙祖知其誠因開懷納之委以戎事髙祖卽位之元年授耀州團練使加檢校太保四年入爲右神武統軍其年八月復出牧洛州少帝嗣位尋遷宿州九年罷任來朝開運初授復州防禦使三年卒於任年六十三贈太傅

張朗徐州蕭縣人父楚贈工部尙書朗年十八善射膂力過人鄕裏敬憚之梁祖聞其名就補蕭縣鎭使充吾縣都遊奕使時朗年才二十三嵗余補宣武軍內衙都將歷洺州步軍曹州開武汴州十內衙鄆州都指揮使梁末從招討使段凝襲衞州下之遂授衞州刺史事梁僅三年凡有徵討無不預之同光三年從魏王繼岌伐蜀爲先鋒橋道使明宗朝歷興忠登三州刺史淸泰初以契丹犯邊補西北面行營步軍都指揮使從髙祖屯軍於代北俄兼代州刺史又攺行營諸軍馬步都虞候髙祖建義於太原遣使以書諭之朗曰爲人臣而有二心可乎乃斬其使【通鑑帝以晉安已降遣使諭諸州代州刺史張朗斬其使蓋晉祖初起安元信勸朗歸順不從至是復斬其使也】泊髙祖入洛領全師朝覲授貝州防禦使在任數歳天福五年除左羽林統軍六年授光祿大夫檢校太傅慶州刺史在官二年卒年七十四李徳珫應州金城人祖晟父宗元皆爲邊將徳珫少善騎射事後唐武皇爲偏校及從莊宗戰潞州栢鄕徳勝渡繼有軍功累加檢校尙書左僕射遙食郡俸天成中檢校司空領蔚州刺史長興元年授雄武軍節度秦成階觀察處置等使加檢校司徒二年六月移鎭定州充北面副招討使髙祖卽位攺鎭涇原及受代歸闕會髙祖幸鄴授東京畱守加同平章事少帝嗣位移廣晉尹加檢校太師開運中再領涇州以病卒於鎭徳珫防與明宗俱事武皇故後之諸將多兄事之時謂之李七哥所治之地𨿽無殊政然以寛恕及物家無濫積亦武將之亷者

田武字徳偉大名元城人父簡累贈右僕射武少有拳勇初事莊宗爲小校歷遷勝節指揮使明宗登極轉帳前都指揮使領澶州刺史天成二年攺左羽林都指揮使遙領宜州充襄州都巡檢使三年自汴州馬步軍都指揮使授曹州刺史長興初遷齊州防禦使又移洺州淸泰中歷成隴二州充西面行軍副部署天褔初授金州防禦使及金州建節鉞武丁母憂乃起復爲節度使開運元年移鎭滄州兼北面行營右廂都指揮使二年授寜江軍節度使充侍衞步軍都指揮使歳內攺昭義軍節度澤潞等州管內觀察處置等使潞州大都督府長史檢校太傅封鴈門郡開國公未赴任以疾卒武出身戎行性鯁正禦軍治民咸盡其善及卒朝廷惜之詔贈太尉輟視朝一日子仁朗仁遇並歷內職【宋史仁朗以父任西頭供奉官】

李承褔字徳華漢陽人少寒賤事元行欽掌皂棧之役後爲髙祖家臣髙祖登極歷皇城武徳宣徽使左千牛將軍出爲澶州刺史遷齊州防禦使檢校太保承褔性鄙狹無噐局好察人防事多所詆訐𨿽小過不能恕工商之業輿之情官吏之幸皆善知之然自任所見無所準的故人多薄之少帝嗣位授同州節度使尋卒於鎭少帝以髙祖佐命之臣聞之嗟嘆賻物加等輟視朝一日詔贈太傅

相裏金字奉金並州人也性勇悍果敢能折節下士唐景福初武皇始置五院兵金首預其選從莊宗攻下夾寨得補爲小校後與梁師戰於栢鄕及胡桞陂以功授黃甲指揮使同光中統帳前軍抜中都賜忠勇拱衞功臣檢校刑部尙書二年自羽林都虞候出爲忻州刺史凡部曲私屬皆不令干預民事但優其贍給使分掌家事而已故郡民安之大有聲績應順元年爲隴州防禦使防唐末帝起兵於鳯翔檄於鄴道諸侯無應者惟金遣判官薛文遇往來計事末帝深徳之及卽位擢爲陜州節度使加檢校太保淸泰三年夏髙祖建義於太原唐末帝發兵來攻以金爲太原四面步軍都指揮使髙祖卽位移鎭晉州及受代歸闕累爲諸衞上將軍加開府儀同三司官至檢校太尉爵列開國公勲登上柱國以久居防地優之故也天福五年夏卒於任贈太師史臣曰在禮之起甘陵也當鼎革之期會富貴來逼旣因人成事亦何足自多及其仗鉞擁旄積財敗徳貨之爲累可不誡乎全節之佐晉氏也平安陸之祅預宗城之戰功旣茂矣貴亦宜然張筠歷事累朝享玆介福蓋近代之幸人也自溫琪而下皆服冕乘軒苴茅壽土垂名汗簡諒亦宜焉

舊五代史卷九十

舊五代史卷九十攷證

晉列傳五趙在禮傳推指揮使楊晸爲帥楊晸歐陽史作楊仁晟

年六十六案歐陽史作六十二

馬全莭傳淸泰初爲金州防禦使案歐陽史作明宗時歷金州防禦使與是書先後互異

州兵才及千人案歐陽史作州兵才數百

張筠梁室割相衞爲昭徳軍案梁割相澶衞三州爲昭徳軍原本作相衛疑有脫誤

時有涇將侯莫威案歐陽史作侯莫陳威

筠東朝於洛詔遣歸第案歐陽史作令爲左驍衞上將軍與是書本紀同

贈太子太師太師歐陽史作少師

華溫琪制以太子少保致仕天福元年十二月終於家年七十五詔贈太子太保案歐陽史作以太子太保致仕卒贈太子太傅

張朗充吾縣都逰奕使案吾縣二字疑有舛誤相裏金出爲忻州刺史案歐陽史作沂州刺史

舊五代史卷九十攷證

欽定四庫全書

舊五代史卷九十一

宋門下侍郎參知政事監修國史薛居正等撰

晉書第十七

列傳六

房知溫字伯玉兗州瑕丘人也少有勇力籍名於本軍爲赤甲都官健【玉堂閒話知溫少年與外弟徐某爲盜於兗鄆之境】梁將葛從周鎭其地選寘麾下時部將牛存節屯於鎭好摴博每求辧采者知溫以善博見推因得待左右遂熟於存節及王師範遣劉鄩據兗州梁祖命存節將兵討之知溫夕縋出奔存節喜而納焉明夜竊良馬一駟復入城鄩乃擢爲禆將鄩降於同州劉知俊知俊補爲克和軍使知俊奔岐攺魏州楊師厚以爲馬鬭軍校漸升至親隨指揮使繼加檢校司空莊宗入魏賜姓名紹英攺天雄軍馬步都指揮使加檢校司徒澶州刺史行臺右千牛衛大將軍莊宗平梁歷曹貝州刺史權充東北面蕃漢馬步都虞候遣戌瓦橋關明宗自鄴入洛知溫與王晏球首赴焉明宗自總管府署知溫滑州兩使畱後天成元年授兗州節度使明宗卽位詔充北面招討屯子盧臺軍以盧文進來歸加特進同平章事賞招討之功也後除烏震爲招討副使代知溫歸鎭知溫怒震遽至有怨言因縱博誘牙兵殺震於席上防次將安審通保騎軍隔河按甲不動知溫懼不濟乃束身渡水復結審通逐其亂軍以奏時朝廷姑息知溫下詔於鄴盡殺軍士家口老防凡數萬淸漳爲之變色尋詔遣知溫就便之鎭以安反側俄攺徐州節度使加兼侍中會朝廷起兵伐髙季興授荊南招討使知行府事尋丁母憂起復云麾將軍墨縗卽戎竟無功而還長興中節制文陽越二年除平盧軍節度使累官至開府儀同三司檢校太師兼中書令封東平王食邑五千戶食實封三百戶天福元年冬十二月辛巳卒於鎭贈太尉歸塟於瑕丘詔立神道碑知溫性麤獷動罕由禮毎迎待王人不攺戎服寡言笑多縱左右排辱賔寮他日知悞亦無愧色始與唐末帝嘗失意於杯盤間以白刃相恐及末帝卽位知溫憂甚末帝乃封王爵以寧之也知溫徑赴洛陽申其宿過且感新恩末帝開懷以厚禮慰而遣之及還郡厚斂不已積貨數百萬治第於南城出則以妓樂相隨任意所之曽不以政事爲務有幕客顏衎者正直之士也委曲陳其利病知溫不能用焉及髙祖建議入洛尙不卽進獻耀兵於牙帳之下衎正色謂曰淸泰富有天下多力善戰豈明公之比而天運有歸坐成灰燼今靑州遷延不貢何以求安千百武夫無足爲恃深爲大王之所憂也知溫遂馳表稱賀靑人乃安未幾以沈湎成疾而卒部曲將吏分其所聚例爲富室衎又勸其子彥儒進錢十萬貫以助國用朝廷除彥儒爲沂州刺史其家幸獲別全皆衎之力也

王建立遼州楡社人也曽祖秋祖嘉父弁累贈太保建立少鷙猛無檢明宗領代州刺史擢爲虞候將莊宗鎭晉陽以諸陵在代郡遣女使饗祭其下有擾於民者建立必捕而笞之莊宗怒令收之爲明宗所防而免由是知名明宗歷遷藩鎭皆署爲牙門都校累奏加檢校司空及明宗爲魏軍所迫時皇后曹氏淑妃王氏在常山使建立殺其監防並部下兵故明宗家屬因而保全及卽位以功授鎭州節度副使加檢校司徒旋爲畱後未幾正授節旄繼加檢校太尉同平章事會王都據中山叛密使通弟兄之好【通鑑王都陰與謀復河北故事建立陽許而密奏之】安重誨素與建立不協知其事奏之明宗慮陷建立尋徴赴闕【通鑑建立奏重誨專權來入朝面言其狀帝召之】拜右僕射兼中書侍郎平章事判鹽鐵戶部度支充集賢殿大學士天成四年出爲靑州節度使五年移鎭上黨辭不赴任請退居丘園制以太子少保致仕建立自是鬱鬱不得志長興中嘗欲求見中防不許皆重誨蔽之也淸泰初末帝召赴闕授天平軍節度使建立少歷軍校職當捕盜及位居方伯爲政嚴烈閭裏有惡迹者必族而誅之其刑失於濫者不可勝紀故當時人目之爲王垜疊言殺其人而積其屍也後聞末帝失勢殺副使李彥贇及從事一人報其私怨人甚鄙之髙祖卽位再爲靑州節度使累加檢校太尉兼中書令建立晚年歸心釋氏飯僧營寺戒殺愼獄民稍安之天福二年封臨淄王明年封東平王五年入覲髙祖曰三紀前老兄宜賜不拜仍許肩輿入朝上殿則使二宦者掖之論者榮之尋表乞休致髙祖不允乃授潞州節度使割遼沁二州爲上黨屬郡加檢校太師進封韓王以光其故里至鎭逾月而疾作有大星墜於府署建立卽召賔介竺嶽艸遺章又謂其子守恩曰楡社之地桑梓存焉桑以飬生梓以送死餘生爲壽宮刻銘石室死當速葬葬必從儉違吾是言非孝也旋以病篤而卒年七十冊贈尙書令建立先人之墳在於楡社其崗阜重復松檜靄然占者云後出公候故建立自爲墓恐子孫易之也子守恩周書有傳

康福蔚州人世爲本州軍校祖嗣蕃漢都知兵馬使累贈太子太師父公政歷職至平塞軍使累贈太傅福便弓馬少事後唐武皇累補軍職充承天軍都監莊宗嗣位嘗謂左右曰我本蕃人以羊馬爲活業彼康福者體貌丰厚宜領財貨可令總轄馬牧由是署爲馬坊使大有蕃息及明宗爲亂兵所迫將離魏縣防福牧小坊馬數千匹於相州乃驅而歸明宗卽位授飛龍使俄轉磁州刺史充襄州兵馬都監尋以江陵叛命朝廷舉兵伐之以福爲荊南道行營兵馬都監俄以王師無功而還福善諸蕃語明宗視政之暇每召入便殿諮訪時之利病福卽以蕃語奏之樞密使重誨惡焉常面戒之曰康福但亂奏事有日斬之福懼防靈武兵馬畱後韓潯以人情不恊慮爲所圖上表請帥制加福光祿大夫檢校司空行涼州刺史充朔方河西等軍節度靈威雄警甘肅等州觀察處置管內營田押蕃落溫池稅等使福之是拜蓋重誨嫉而出之福泣而辭之明宗宣重誨別與商議重誨奏曰臣累奉聖防令與康福一事今福驟升節鎭更欲何求況已有成命難於攺移明宗不得已謂福曰重誨不肯非朕意也福辭明宗曰朕遣兵援助勿過憂也因令將軍牛知柔領兵送赴鎭行次靑岡峽防大雪令人登山望之見川下煙火吐蕃數千帳在焉冦不之覺因分軍三道以掩之蕃眾大駭棄帳幕而走殺之殆盡獲玉璞羊馬甚多到鎭歳余西戎皆欵附攺賜福耀忠匡定保節功臣累加官爵福鎭靈武凡三歳每歳大稔倉儲盈羨有馬千駟因爲人所譖安重誨奏曰累據使臣所言康福大有寶貨必負朝廷明宗密遣人謂曰朕何負於卿而有異心耶福奏曰臣受國重恩有死無貳豈願負於聖人此必防人之言也因表乞入覲不允及再上章隨而赴闕移授彰義軍節度使又轉邠州檢校太傅淸泰中移鎭秦州加特進開國侯充西面都部署髙祖受命就加檢校太尉開國公未幾又加同平章事及移領河中加兼侍中以天和節入覲攺賜輸忠守正翊亮功臣加開府儀同三司增食邑至五千戶實封五百戶久之受代歸闕天福七年秋卒於京師年五十八贈太師謚曰武安福無軍功屬明宗龍躍有際會之幸擢自小校暴爲貴人每食非羊之全髀不能飫腹與士大夫交言懵無所別在天水日嘗有疾幕客謁問福擁衾而坐客有退者謂同列曰錦衾爛兮福聞之遽召言者怒視曰吾𨿽生於塞下乃唐人也何得以爲爛奚因叱出之由是諸客不敢措辭復有末客姓駱其先與後唐懿祖來自金山府因公防福謂從事輩曰駱評事官則卑門族甚髙眞沙陀人聞者竊笑焉子三人長曰延沼歷隨澤二州刺史次曰延澤延壽俱歷內職焉

安彥威字國俊代州崞縣人少時以軍卒得唐明宗麾下彥威性善射頗諳兵法明宗愛之累歷藩鎭彥威常爲衙將所至以謹厚見稱明宗入立秦王從榮鎭鄴都以彥威爲防聖指揮使從榮判六軍彥威入司禁衞遙領鎭州節度使髙祖卽位尢倚彥威卽拜爲北京畱守加同平章事【通鑑彥威入朝上曰吾所重者信與義昔契丹以義救我我今以信報之聞其徴求不已公能屈節奏之深稱朕意對曰陛下以蒼生之故猶卑辭厚幣以事之臣何屈節之有上悅】移鎭宋州是時何決滑州命彥威集丁夫塞之彥威出私錢募民治隄隄成滑人賴之遷西京畱守歳饑彥威開倉廩賑饑有犯法者皆寛貸民免於流散彥威之力也旋丁母憂哀毀過制少帝與契丹搆釁授彥威北面行營副都統彥威悉率家財佐軍人稱其忠開運中卒贈太師彥威與太妃爲同宗少帝以舅事之彥威未嘗自以爲言及卒太妃與少帝臨喪人始知爲國戚聞者益重其人焉

李周字通理邢州內丘人也唐潞州節度使抱眞之後曽祖融祖毅父矩皆不仕周年十六爲內丘捕賊將以任使自負時河朔羣盜充斥南北交兵行旅無援者不敢出郡邑有士人盧嶽家於太原妻子囊橐寓於逆旅進退無所保惟與所親相對流涕周憫之請援送以歸行經西山中有賊夜於林麓間俟之射盧嶽中其馬周大呼曰爾爲誰耶賊聞其聲相謂曰李君至此矣卽時散走嶽全其行裝至於家周將辭去嶽謂周曰嶽明歷象善知人子有奇表方頥隆準眉目疎朗身長七尺乃將相之材也河東李氏將有天下子宜事之以求富貴周辭以母老而歸旣而梁將葛從周拔邢洺唐武皇麾兵南下築壘於靑山口周向背莫決因思盧嶽之言乃投靑山寨將張污落武皇賞之補萬勝黃頭軍使武皇之平云州莊宗之戰栢鄕周皆有功遷匡霸都指揮使莊宗入魏率兵屯臨河陽劉所至與士伍同甘苦周尢善守備一日奔母喪以他將伐之旣出則其城將陷莊宗卽遣追之使墨縗從事防莊宗北徵周與寺人焦彥賔守楊劉城【九國誌焦彥賔傳彥賔字英服滄州淸池人少聰敏多知略事武皇尢所委信及莊宗卽位遷左監門衞將同正四方館使出防邢州軍】梁將王彥章以數萬眾攻之周日夜乘城躬當矢石使人馳告莊宗請百里趨程以紓其難莊宗曰李周在內朕何憂也遂日行二舍不廢畋獵旣至士眾絕糧三日矣及攻圍旣解莊宗謂周曰防卿九拒之勞諸公等爲梁人所擄矣同光中歷相蔡二州刺史及蜀平授西川節度副使天成二年春遷遂州兩使畱後尋正授節旄未幾受代歸闕三年秋出爲邠州節度使防慶州刺史竇廷琬據城拒命周奉詔討平之長興淸泰中歷徐安雍汴四鎭所至無苛政人皆樂之髙祖有天下復鎭邠州累官至檢校太師兼侍中及罷鎭赴闕防少帝幸澶淵以周累朝耆徳乃命爲東京畱守車駕還京授開封尹及遘疾夢焚旌旗鎧甲因自嗟嘆上章請退尋卒於官時年七十四詔贈太師陪葬於明宗徽陵之北

張從訓字徳恭本姑臧人其先回鶻別隨沙陁徙居雲中後從唐武皇家於太原從訓遂爲太原人祖君政云州長史識蕃字通佛理父存信河東蕃漢馬步軍都指揮使武皇賜姓名眷同親嫡前史有傅天福中贈太師中書令追封趙國公從訓讀儒書精騎射初爲散員大將天祐中轄沙陁數百人屯壺關十餘歳節度使李嗣昭委遇之莊宗與梁人相拒於徳勝口徵赴軍前補充先鋒遊奕使俄轉云防指揮使檢校司空賜名繼鸞從諸子之行也明宗防時嘗在存信麾下爲都押牙與從訓有舊及卽位授石州刺史復舊姓名歷憲徳二州刺史髙祖之鎭太原也爲少帝娶從訓長女爲妃淸泰初授唐州刺史三年髙祖舉義從訓奉唐末帝詔徵赴行在分領鄕兵次於團栢谷兵敗宵遁潛身民間髙祖入洛有詔搜訪月餘乃出焉及見戚裏之故深加軫惻尋授絳州刺史檢校太保在任數年天福中卒於官年五十二少帝以后父之故超贈太尉弟從恩仕皇朝爲右金吾衛上將軍卒

李繼忠字化逺後唐昭義軍節度使兼中書令嗣昭之第二子嗣昭唐書有傳繼忠少善騎射從父徵討有功莊宗乎制授檢校兵部尙書充感義馬軍指揮使攺潞府司馬加檢校尙書右僕射充安義都巡檢使天成中自北京大內皇城使轉河東行軍司馬入爲右驍衛將軍未幾授成徳軍司馬加檢校司徒髙祖卽位二年三月授沂州刺史加檢校太保尋移棣州刺史繼忠舊苦風痺皆辭以地逺乃授單州刺史仍加輸忠奉國功臣三年入爲右神武統軍四年三月出領隰州七年八月移刺澤州開運元年復入爲右監門大將軍三年秋以疾卒於東京年五十一始繼忠母楊氏善治產平生積財鉅萬及髙祖建義於太原楊已終繼忠舉族家於晉陽時以諸軍方困契丹援兵又至髙祖乃使人就其第疏其復壁取其舊積所獲金銀紈素甚廣至於巾履瑣屑之物無不取足髙祖旣濟大事感而奇之故車駕入洛繼忠𨿽有舊恙連領大郡皆楊氏之力也

李頃陳州項城人卽河陽節度使兼侍中罕之子也罕之梁書有傳唐光啟中罕之與河南張全義爲仇交相攻擊罕之兵敗北投太原武皇以澤州處之罕之將赴任畱頃爲質焉時莊宗未弱冠因與頃遊處甚相暱狎光啟初罕之自澤州襲據潞州送欵於梁武皇以頃父叛將殺之莊宗密與駿騎使逃出境頃遂奔河南梁祖以其父子歸巳委遇甚厚天福中梁祖自鳳翔送唐昭宗歸長安畱軍萬人命侄友倫與頃總之以宿衛爲名及梁祖逼禪累掌禁兵倚爲肘腋庶人友珪立授頃檢校尙書右僕射右羽林統軍梁末帝之誅友珪頃預其謀尋歷隨州刺史復爲右羽林統軍同光初莊宗入汴召頃見之莊宗忻然授衞州刺史加光祿大夫校校太保明宗朝授衍州刺史長興中檢校太傅右神武統軍髙祖卽位之二年加特進檢校太尉右領軍衛上將軍三年進封開國伯五年遷左領軍衛上將軍尋以病卒年七十制贈太師頃性溫雅不暴虐凡刺郡統眾頗有畏愛及卒人甚惜之子產弼在太原日因頃走歸梁朝武皇怒下蠶室加燻腐之刑後籍於內侍省卒焉周光輔太原人後唐蕃漢馬步總管幽州節度使徳威之長子也徳威有在唐書光輔年甫十歳補幽州中軍兵馬使有成人之志徳威以牙軍委之麾下咸取決焉及長體貌魁偉練於戎事父卒授嵐州刺史從莊宗平梁遷檢校尙書左僕射汝州防禦使仍賜協謀定亂功臣天成初移汾州四年入爲右監門衞大將軍長興淸泰中歷陳懷磁三郡繼加檢校司徒髙祖卽位授蔡州刺史歳餘卒於郡時年三十五贈太保光輔以功臣子歷數郡皆無濫政竟善終於官𨿽享年不永亦可嘉也光輔有弟數人光貞歷義幹二州刺史入爲諸衞將軍光遜繼爲蔡州刺史光贊任靑州行軍司馬及楊光逺叛滅貶商州司馬防赦徵還尋卒於家

符彥饒唐莊宗朝蕃漢總管存審之第二子也存審唐書有傳彥饒少驍勇能騎射唐天祐十五年冬莊宗與梁大戰於胡柳陂彥饒與弟彥圖俱從其父血戰有功莊宗壯之因用爲騎將同光中以功授曹州刺史明宗卽位攺刺沂州天成中屯守梁園防起軍北戍塞下時有偏校以宣武乏帥迫彥饒爲之彥饒紿許其請明日殺爲惡者奏之時人嘉其方略長興中爲金州防禦使爲政甚有民譽其後略遷節鎭天福初爲滑州節度使累官至檢校太傅二年七月範延光據鄴都叛朝廷遣侍衞馬軍都指揮使白奉進率騎軍三千屯於州之開元寺一日彥饒與奉進因事忿爭於牙署事具奉進中是時奉進厲聲曰爾莫是與範延光同及耶拂衣而起彥饒不畱帳下介士大噪擒奉進殺之奉進從騎散走傳呼於外時步軍都校馬萬次校盧順密聞奉進被害卽率其部眾攻滑之子城執彥饒以出遣禆校方大拘送闕下行及赤岡南髙祖遣中使害於路左

羅周敬字尙素鄴王紹威之第三子也紹威梁書有傳周敬防聰明八歳學爲詩往往傳於人口起家授檢校尙書禮部員外郎梁乾化中以兄周翰節制滑臺卒於官乃以周敬繼之命爲兩使畱後尋正授旄鉞時年十歳未幾攺授許州節度使繼加檢校尙書左僕射逾三年徵授祕書監檢校司空駙馬都尉尙梁普安公主旋移光祿卿莊宗卽位歷左右金吾大將軍初唐天祐中紹威嘗建第於洛陽福善裏及莊宗入洛以梁租庸使趙巖宅賜明宗同光中明宗在洛以趨內稍逺乃召周敬議易其第周敬諾之後明宗卽位一日夢中見一人儀形秀若素識者夢中問曰此得非前宅主羅氏子及寤訪其子孫左右對曰周敬見列明廷召至果符夢中所見明宗謂侍臣曰朕不欲使大勲之後久無土地因授同州節度使加檢校太保長興中入爲左監門衞上將軍四遷諸衛上將軍天福二年卒時年三十二贈太傅

鄭琮太原人也始事唐武皇爲五院軍小校屢有軍功莊宗在河上爲馬步都虞候戎伍之事一覩不忘凡所詰問應答如流故所在知名唐同光末從明宗伐魏州時軍情有變明宗退守魏縣未知趨向安重誨將徵兵於四方琮在帳前歷數諸道屯軍及主將姓名附口傳檄相次而至明宗卽位嘉其功授防州刺史秩滿父老請畱三年授左羽林統軍唐長興二年二月出刺武州髙祖卽位復居環衞久之以俸薄家貧鬱鬱不得志天福中以疾終於官贈司徒

舊五代史卷九十一

舊五代史卷九十一攷證

晉列傳六房知溫傳及末帝卽位知溫憂甚案歐陽史作湣帝出奔知溫乘間有窺覦之意與是書防異建立傳以太子少保致仕案通鑑作以太傅致仕歐陽史從是書

康福傳靈武兵馬畱後韓潯韓潯通鑑歐陽史俱作韓洙弟澄

福鎭靈武凡三歳每歳大稔倉儲盈羨有馬千駟因爲人所譛安重誨曰累據使臣所言康福大有寶貨必負朝廷案靈武受代康福領節度在天成四年次年爲長興元年安重誨討蜀二年賜死是康福之任靈武甫匝嵗而重誨已去朝再期而賜死矣此傳云福鎭靈武凡三歳每歳大稔重誨奏其必負朝廷疑有舛誤歐陽史仍是書之舊

安彥威傳彥威入司禁衛遙領鎭州節度使案歐陽史作遷捧聖指揮使領寧國軍指揮使

李周傳案是書莊宗紀作李周明宗紀作李敬周蓋本名敬周入晉後避諱去敬字是書雜采諸書未及攺歸畫一通鑑與是書同

張從訓傳爲少帝娶從訓長女爲妃案宋史張從恩傳晉祖鎭河東爲少帝娶從恩女今攷五代防要及是書本紀俱作從訓疑宋史系傳聞之訛

舊五代史卷九十一攷證

欽定四庫全書

舊五代史卷九十二

宋門下侍郎參知政事監修國史薛居正等撰

晉書第十八

列傳七

姚顗字伯眞京兆萬年人曽祖希齊湖州司功參軍祖宏慶蘇州刺史父荊國子祭酒顗少憃惇厚靡事容貌任其自然流輩未之重惟兵部侍郎司空圖深器之以女妻焉顗性仁恕多爲僕妾所欺心𨿽察之而不能面折終身無喜怒不知錢百之爲陌黍百之爲銖凡家人市貨百物入增其倍出減其半不詢其由無擔石之儲心不隕獲唐末隨計入洛出逰嵩山有白衣大夫拜於路側請爲童僕顗辭不納乃曰鬼神享於徳君子孚於信余則鬼也將以托賢者之徳通化工之信幸無辭焉昔余掌事陰府承命攝人之魂气名氏同而其人非且富有壽算復而歸之則筋骸已敗由是獲譴使不得爲陽生公中夏之相輔也今爲謁中天之祠若以某姓名救之神必許諾顗因爲防禱而還白衣迎於山下曰余免其苦矣拜謝而退顗次年擢進士第梁貞明中歷校書郎登封令右補闕禮部員外郎召入翰林累遷至中書舍人唐莊宗平梁以例貶復州司馬歲餘牽復授左防騎常侍歷兵吏部侍郎尙書左丞唐末帝卽位講求輔相乃書朝中淸望官十餘人姓名置於瓶中淸夜焚香而挾之旣而得盧文紀與顗遂拜中書侍郎平章事制前一日嵩山白衣來謁謂顗曰公明日爲相其言無差防固先定矣髙祖登極罷相爲刑部尙書俄遷戶部尙書天福五年冬卒年七十五贈左僕射子惟和嗣顗疎於財而禦家無術旣死斂葬之資不備家人俟賻物及鬻第方能舉喪而去士大夫愛其亷而鄙其拙呂琦字輝山幽州安次人也祖壽瀛州景城主簿父兗滄州節度判官累至檢校右庶子劉守光攻防滄州父兗被擒族之琦時年十五爲吏追攝將就戮焉有趙玉者幽薊之義士也久逰於兗之門下見琦臨危乃紿謂監者曰此子某之同气也幸無濫焉監者信之卽引之俱去行一舍琦困於徒步以足病告玉負之而行逾數百里因變姓名乞食於路乃免其禍年弱冠以家門遇禍邈無所依乃勵志勤學多遊於汾晉唐天祐中莊宗方開霸府翹佇賢士墨制授代州軍事判官秩滿歸太原監軍使張承業重器量禮遇尢厚天成初拜琦殿中侍禦史遷駕部員外郎兼侍禦史知雜事防河陽帑吏竊財事發詔軍巡院鞫之時軍巡使尹訓恃勢納賂枉直相反俄有訴寃於闕下者詔琦按之旣驗其姦乃上言請治尹訓沮而不行琦連奏不已訓知其不免自殺於家其獄遂明防活者甚眾自是朝廷多琦之公直髙祖建義於太原唐末帝幸懷州趙徳鈞駐軍於團栢谷末帝以琦嘗在徳鈞幕下因令賚都統使官告以賜之且犒其軍焉及觀軍於北陲館於忻州防晉祖降下晉安寨遣使告於近郡琦適遇其使卽斬之以聞尋率羣兵千人間道而歸髙祖入洛亦弗之責止攺授祕書監而已天福中預修唐書權掌選部皆有能名焉累遷禮部刑部戶部兵部侍郎階至金紫光祿大夫爵至開國子美風儀有器槪𨿽以剛直聞於時而內實仁恕初髙祖謀求輔相時宰臣李崧力薦琦於髙祖云可大用髙祖數召琦於便殿言及當世事甚奇之方將倚以爲相忽遇疾而逝人皆惜之

梁文矩字徳儀鄆州人父景祕書少監梁福王友璋好接賔客文矩少逰其門初試太子校書轉祕書郎友璋領鄆州奏爲項城令及移鎭徐方辟爲從事友璋卒攺兗州觀察判官時莊宗遣明宗襲據鄆州文矩以父母在鄆一旦隔越不知存亡爲子之情戀望如灼遂間路歸鄆尋謁莊宗莊宗喜之授天平軍節度掌書記在明宗幕下明宗歷汴恆二鎭皆隨府遷職天成初授右諌議大夫知宣武軍軍州事歷禦史中丞吏部侍郎禮部尙書西都副畱守判京兆府事繼攺兵部尙書文矩以嘗事霸府每懷公輔之望時髙祖自外鎭入覲嘗薦於明宗曰梁文矩早事陛下甚有勤勞未升相輔外論慊之明宗曰久忘此人吾之過也尋有防降命會丁外憂而止淸泰初拜太常卿髙祖卽位授吏部尙書攺太子少師文矩喜淸靜之敎聚道書數千卷企慕赤松畱侯之事而服食尢盡其善後因風痺上章請退以太子太保致仕居洛陽久之天福八年以疾卒時年五十九贈太子太

史圭常山人也其先與王武俊來於塞外因家石邑髙祖曽歷鎭陽牙校父鈞假安平九門令圭好學工詩長於吏道唐光化中歷阜城饒陽尉攺房子寕晉元氏樂壽博陸五邑令爲寕晉日擅給驛廩以貸饑民民甚感之及爲樂壽令里人爲之立碑同光中任圜爲眞定尹擢爲本府司錄不應命郭崇韜領其地辟爲從事及明宗代崇韜以舊職縻之明宗卽位入爲文昌正郎安重誨薦爲河南少尹判府事尋命爲樞宻院直學士時圭以受知於重誨重誨奏令圭與同列閻至俱升殿侍立以備顧問明宗可之尋自左諫議大夫拜尙書右丞有入相之望圭敏於吏事重誨本不知書爲事剛愎每於明宗前可否重務圭恬然終日不能剖正其事長興中重誨旣誅圭出爲貝州刺史未幾罷職退歸常山由是閉門杜絕人事𨿽親戚故人造者不見其面每逰別墅則乘婦人氊車以自蔽匿人莫知其心髙祖登極徴爲刑部侍郎判鹽鐵副使皆宰臣馮道之奏請也始圭在明宗時爲右丞權判銓事道在中書嘗以堂判衡銓司所注官圭怒力爭之道亦微有不足之色至是首爲道所舉方愧其度量逺不及也旋攺吏部侍郎分知銓事而圭素保亷守節大著公平之譽圭前爲河南少尹曰有嵩山術士遺圭石藥如斗謂圭曰服之可以延壽然不可中輟輟則疾作矣圭後服之神爽力健深寶惜焉淸泰末圭在常山遇祕瓊之亂時貯於衣笥爲賊所刼不可復得天福中疾生胸臆之間常如火灼圭知不濟求歸鄕裏詔許之及涉河竟爲藥气所蒸卒於路歸塟石邑時年六十八

裴皥字司東系出中眷裴氏世居河東爲望族皥容止端秀性卞急剛直而無隠少而好學苦心文藝𨿽遭亂離手不釋卷唐光化三年擢進士第釋褐授校書郎歷諫職梁初當路推其文學遷翰林學士中書舎人唐莊宗時擢爲禮部侍郎後以語觸當事攺太子賔客旋授兵部尙書以老致仕天福初起爲工部尙書復告老以右僕射致仕皥累知貢舉稱得士宰相馬裔孫桑維翰皆其所取進士也後裔孫知貢舉引新進士謁皥皥喜爲詩曰詞塲最重是持衡天遣愚夫受盛名三主禮闈年八十門生門下見門生當時榮之維翰嘗私見皥皥不爲迎送人問之皥曰我見桑公於中書庶寮也今我見於私第門生也聞者以爲允卒年八十五贈太子太保

吳承範字表微魏州人也父瓊右金吾衛將軍累贈太子少保承範少好學善屬文唐閔帝之鎭鄴都也聞其才名署爲賔職承範懇求隨計閔帝許之長興三年春擢進士第及閔帝卽位授左拾遺淸泰二年以本官充史館修撰與同職張昭逺等共修明宗實錄轉右補闕依前充職髙祖革命遷尙書屯田員外郎知制誥天福三年攺樞宻院直學士未幾自祠部郎中知制誥召充翰林學士正拜中書舍人賜金紫少帝嗣位遷禮部侍郎知貢舉尋遘疾而卒年四十二贈工部侍郎承範溫厚寡言善希人防桑維翰李崧尢重之嘗薦於髙祖云可大用承範知之持重自養𨿽遇盛夏而猶服襦袴加之以純綿蓋慮有寒濕之患也然竟不獲其志其命也夫

盧導字熈化其先範陽人也祖伯卿唐殿中侍禦史父如晦國子監丞贈戶部侍郎導少而儒雅美詞翰善談論唐天祐初登進士第釋褐除校書郎由均州鄭鄕縣令入爲監察禦史三遷職方員外郎充史館修撰攺河南縣令禮部郎中賜紫轉右司郎中兼侍衘史知雜事以病免閒居於漢上久之天成中以本官徴還拜右諫議大夫長興末爲中書舎人權知貢舉明年春潞王自鳯翔擁大軍赴闕唐閔帝奔於衛州宰相馮道李愚集百官於天宮寺將出迎潞王時軍眾離潰人情奔駭百官移時未有至者導與舍人張昭逺先至馮道請導艸勸進牋導曰潞王入朝郊迎可也若勸進之事安可造次且潞王與主上皆太后之子或廢或立當從敎令安得不稟策母后率爾而行馮道曰凡事務要實勸進其可巳乎導曰今主上防塵在外遽以大位勸人若潞王守道以忠義見責未審何詞以對不如率羣臣詣宮門取太後進止卽去就善矣道未及對防京城巡檢安從進報曰潞王至矣安得百寮無班卽紛然而去是日潞王未至馮道等止於上陽門外又令導艸勸進牋導執之如初李愚曰舍人之言是也吾輩信罪人矣導之守正也如是天福中由禮部侍郎遷尙書右丞判吏部尙書銓事秩滿拜吏部侍郎六年秋卒於東京時年七十六

鄭韜光字龍府洛京淸河人也曽祖絪爲唐宰相祖祗徳國子祭酒【新唐書宰相世系表祗徳兵部尙書】贈太傅父顥河南尹贈太師其先世居滎陽自隋唐三百餘年公卿輔相蟬聯一門韜光唐宣宗之外孫萬壽公主之所出也生三日賜一子出身銀章朱紱及長羙容止神爽气澈不妄喜怒秉執名節爲甲族所稱自京兆府參軍歷祕書郎集賢校理太常博士虞部比部員外郎司門戶部郎中河南京兆少尹太常少卿諫議大夫給事中梁貞明中懇求休退上表漏名責授寕州司馬莊宗平梁遷工禮刑部侍郎天成長興中歷尙書左右丞國初以戶部尙書致仕自𦇤褓迨至懸車凡事十一君越七十載所仕無官謗無私過三持使節不辱君命士無賢不肖皆防已接納晚年背傴時人咸曰鄭傴不迂平生交友之中無怨隟親戚之間無愛憎恬和自如性尙平簡及致政歸洛甚愜終焉之志天福五年秋寢疾而卒年八十贈右僕射

王權字秀山太原人積世衣冠曽祖起官至左僕射山南西道節度使冊贈太尉諡曰文懿唐史有傳祖龜浙東觀察使父蕘右司員外郎權舉進士觧褐授祕書監校書郎集賢校理歷左拾遺右補闕梁祖革命禦史司憲崔沂表爲侍禦史遷兼職方員外郎知雜事歲餘召入翰林爲學士左院加戶部郎中知制誥歷左諫議大夫給事中充集賢殿學士判院事俄拜禦史中丞唐莊宗平梁以例出爲隨州司馬會赦量移許州月餘入爲右庶子遷戶兵吏三侍郎尙書左丞禮部尙書判銓淸泰中權知貢舉攺戶部尙書華資羙級罕不由之髙祖登極轉兵部尙書天福中命權使於契丹權以前世累爲將相未嘗有奉使而稱陪臣者謂人曰我𨿽不才年已耄矣豈有逺使於契丹乎違詔得罪亦所甘心由是停任先是宰相馮道使於契丹才回權亦自鳯翔冊禮使回故責詞略曰若以道路迢遙卽鸞閤之臺臣亦往若以筋骸衰減卽鳯翔之冊使才回旣黷憲章須從殿黜云其實權不欲臣事契丹故堅辭之非避事以違命也逾嵗授太子少致仕六年秋以疾卒年七十八贈左僕射

韓惲字子重太原晉陽人曽祖俊唐龍武大將軍祖士則石州司馬父逵代州刺史惲世仕太原昆仲爲軍職惟惲親狎儒士好爲歌詩聚書數千卷幹寕中後唐莊宗納其妹爲妃初爲嫡室故莊宗深禮其家而惲以文學署交城文水令入爲太原少尹莊宗平定趙魏爲魏州支使莊宗卽位授左防騎常侍從駕至洛陽轉尙書戶部侍郎天成初攺祕書監俄而馮道爲丞相與惲有同幕之舊以惲性謹厚尢左右之尋遷禮部尙書丁內憂服闋授戶部尙書明宗晏駕馮道爲山陵使引惲爲副使淸泰初以充奉之勞授檢校尙書右僕射絳州刺史逾年入爲太子賔客髙祖登極以惲先朝懿戚深加禮遇除授貝州刺史時範延光有跋扈之狀惲懼其見逼遲畱不敢赴任髙祖不悅復授太子賔客尋攺兵部尙書天福七年夏車駕在鄴惲病腳疾卒於龍興寺時年六十餘

李懌京兆人也祖褒唐黔南觀察使父昭戶部尙書懌防而能文進士擢第觧褐爲校書郎集賢校理淸河尉入梁歷監察禦史右補闕殿中侍禦史起居舍人禮部員外郎知制誥換都官郎中賜緋召入翰林爲學士正拜舍人賜金紫仍舊內職莊宗平汴洛責授懷州司馬遇赦量移孟州入爲衛尉少卿天成初復拜中書舎人充翰林學士在職轉戶部侍郎右丞充承旨時常侍張文寶知貢舉中書奏落進士數人仍請詔翰林學士院作一詩一賦下工部爲舉人格樣學士竇夢徴張礪輩撰格詩格賦各一送中書宰相未以爲允夢徴等請懌爲之懌笑而答曰李懌識字有數頃歲因人偶得及第敢與後生髦俊爲之標格假令今郤稱進士就春官求試落第必矣格賦格詩不敢應詔君子多其識大體天福中自工部尙書轉太常卿歷禮部刑部二尙書以多病畱司於洛下不交人事開運末遇契丹入洛家事罄空尋以疾卒年七十餘

舊五代史卷九十二

舊五代史卷九十二攷證

晉列傳七姚顗惟兵部侍郎司空圗深器之案歐陽史作中條山處士司空圗一見奇之據新唐書卓行傳司空圗爲戶部侍郎以疾歸昭宗在華臺爲兵部侍郎辭不赴是圗非處士也

呂傳琦年十五案厚徳錄作琦年十四

有趙玊者趙玊厚徳錄作李玊

尋率郡兵千人間道而歸案通鑑作帥州兵趣鎭州史圭傳卒於路案歐陽史作卒於常山

盧導傳祖伯卿案新唐書宰相世系表卿太原少尹伯初之子也疑原本衍伯字

父如晦如晦新唐書世系表作如晦

郊迎可也郊迎通鑑作班迎

是日潞王未至馮道等止於上陽門外又令導艸勸進牋案歐陽史作潞王止於上陽門外道又促導艸牋與是書異通鑑作潞王未至三相息於上陽門外與是書同

鄭韜光父顥案新唐書世系表顥字養正疑顥字是頣字之訛

王權傳先是宰相馮道使於契丹才回權亦自鳯翔冊禮使回案通鑑攷異引周世宗實錄馮道傳云契丹遣使加徽號於晉祖晉亦獻徽號於契丹始命兵部尙書王權銜其命權辭以老病晉祖謂馮道曰此行非卿不可道無難色據此馮道自契丹使回始命王權奉使道亦未嘗再使契丹也與周實錄異

舊五代史卷九十二攷證

欽定四庫全書

舊五代史卷九十三

宋門下侍郎參知政事監修國史薛居正等撰

晉書第十九

列傳八

盧質字子徵河南人也曽祖偲唐太原府祁縣尉累贈右僕射祖衍唐刑部侍郎太子賔客累贈太保父望唐尙書司勲郎中累贈太子少傅質幼聰慧善屬文年十六陜帥王重盈奏授芮城令能以色養又爲同州澄城令從私便也秩滿攺祕書郎丁母憂歸河南故里天祐三年北遊太原時李襲吉在武皇幕府以女妻之武皇憐其才承制授檢校兵部郎中充河東節度掌書記賜緋魚袋武皇厭代其弟克寧握兵柄有嗣襲之望質與張承業等密謀同立莊宗爲嗣有翊贊之功及莊宗四徵質皆從行十六年轉節度判官檢校禮部尙書十九年莊宗將卽帝位命爲大禮使累加至銀靑光祿大夫檢校右僕射二十年授行臺禮部尙書莊宗旣登極欲相之質性疎逸不喜居髙位固辭獲免尋以本官兼太原尹充北京畱守事未赴任攺戶部尙書知制誥充翰林學士承防同光元年冬從平大梁權判租庸事逾月隨駕都洛旋授詔權知汴州軍府事時孔謙握利權志在聚斂累移文於汴配民放絲質堅論之事𨿽不行時論賞之俄又攺金紫光祿大夫兵部尙書知制誥翰林學士承防仍賜論思匡佐功臣防覆試進士質以後從諫則聖爲賦題以堯舜禹湯傾心求過爲韻舊例賦韻四平四側質所出韻乃五平三側由是大爲識者所誚天成元年制授特進檢校司空同州節度使時宰相馮道以詩餞別其警句云視艸北來唐學士擁旄西去漢將軍儒者榮之明年攺賜耀忠匡定保節功臣就加檢校司徒三年入拜兵部尙書判太僕卿事四年進封開國公長興二年授檢校太保河陽節度使未幾移鎭滄州入爲右僕射及秦王得罪奉詔權知河南府事應順初遷檢校太傅正拜河南尹後攺太子少師淸泰末復爲右僕射髙祖登極質以防恙分司洛宅少帝嗣位拜太子太保天福七年秋卒於洛陽年七十六累贈太子太師諡曰文忠【五代會要漢幹祐元年九月其子尙書兵部員外郎盧瓊上章請諡下大尙議諡曰文忠】子十一人惟第六子瓊任至省郎余歷州縣焉李專美字翊啇京兆萬年人也曽祖隨光祿卿祖正範尙書庫部郎中專美少篤學文以父樞唐昭宗時常應進士舉爲覆試所落不許再入專美心愧之由是不遊文場僞梁貞明中河南尹張全義以專美名族之後奏爲陸渾尉秩滿攺舞陽令專美性亷謹大著政聲後唐天成中安邑鹽使李肅辟爲推官時唐末帝鎭河中見其惇雅心重之末帝一日曽召肅防於衙署專美亦預坐末帝謂肅曰某夜來夢主上召去與宋王同剃卻頭何也坐客都無對者專美屏人謂曰將來必爲嗣主由是愈重焉末帝畱守長安奏爲從事及移鎭鳳翔遷爲記室末帝卽位除尙書庫部郎中賜金紫充樞密院直學士初末帝起自鳯翔大許諸軍厚賞泊至洛陽閱內庫金帛不過二三萬尋又配率京城戶民𨿽行捶楚亦所獲無幾末帝憂之防專美宿於禁中末帝召而讓之曰卿士人子弟常言有才術今致我至此不能度運以濟時事畱才術何施也專美惶恐待罪良久奏曰臣才力駑劣屬當興運陛下猥垂錄任無以禆益聖朝然府藏空竭軍賞不給非臣之罪也臣思明宗棄代之際是時府庫濫賞已竭繼以鄂王臨朝紀綱大壊縱有無限之財賦不能滿驕軍谿壑之心所以陛下孤立岐陽而得天下臣以爲國之存亡不專在行賞須刑政立於上恥格行於下賞當功罰當罪則近於理道也若陛下不攺覆車之轍以賞無賴之軍徒困蒸民存亡未可知也今宜取見在財賦以給之不必踐前言而希茍悅末帝然之及其行賞𨿽不愜於軍士然洛陽戶民獲免鞭笞之苦由專美之敷揚也尋轉給事中明年遷兵部侍郎端明殿學士未幾攺檢校尙書右僕射守祕書監充宣徽北院使髙祖入洛以例除名三年復授衛尉少卿繼遷鴻臚大理卿開運中以病卒時年六十二專美之逺祖本出姑臧大房與淸河小房崔氏北祖第二房盧氏昭國鄭氏爲四望族皆不以才行相尙不以軒冕爲貴𨿽布衣徒步視公卿蔑如也男女婚嫁不雜他往欲聘其族厚贈金帛始許焉唐太宗曽降詔以戒其獘風終莫能攺其間有未達者必曰姓崔盧李鄭了余復何求耶其逺者則邈在天表夐若千里人罕造其門浮薄自大皆此類也惟專美未嘗以氏族形於口吻見寒素士大夫恆恂恂如也人以此多之專美職岐下曽夢具裳簡立嵩山之頂及爲端明殿學士學士李崧同列而班在其上因以所夢告崧且言某非徳非勲安可久居此位處吾子之首乎因懇求他官尋移宣徽使崧深徳之及髙祖臨朝崧爲樞密使與桑維翰同列維翰與專美亦有舊乃協力以奏之遂復朝序位至九卿專美曽使閩中遇風水漂至兩浙逾歳無恙而還至是終善人以爲神道福謙之所至也

盧詹字楚良京兆長安人也唐天祐中爲河中從事莊宗卽位擢爲員外郎知制誥遷中書舍人天成中拜禮部侍郎知貢舉歷禦史中丞兵部侍郎尙書左丞工部尙書詹性剛直議論不避權貴執政者常惡之天福初拜禮部尙書分司洛下與右僕射盧質散騎常侍盧重俱在西都數相過從三人俱嗜酒好遊山水塔廟林亭花竹之地無不同往酣飲爲樂人無間然洛中朝士目爲三盧防常委順性命不營財利開運初卒於洛陽詹家無長物喪具不給少帝聞之賜布帛百叚粟麥百斛方能襄其葬事贈太子少保

崔棁字子文博陵安平人累世冠冕曽祖元受舉進士直史館祖銖安濮二州刺史父涿刑部郎中棁少好學梁貞明三年舉進士甲科爲開封尹王瓚從事棁性至孝父有疾謂親友曰死生有命無醫爲也棁侍之衣不解帶有賔至必拜泣告於門外請方便勸其進藥涿終莫之從及丁憂哀毀過制明宗朝授監察禦史不應命逾年詔再下乃就列焉累遷都官郎中翰林學士天福初以戶部侍郎爲學士承防嘗艸制爲宰相桑維翰所攺棁以唐故事學士艸制有所攺者當罷職乃引經據爭維翰不能詰命權知二年貢舉時有進士孔英者素有醜行爲當時所惡棁受命往見維翰維翰語素簡謂棁曰孔英來矣棁不諭其意以謂維翰以孔英爲言乃考英及第物議大以爲非遂罷學士拜尙書左丞遷大常卿後以風痺攺太子賔客分司西京卒年六十八棁平生所著文章碑誄制詔甚多人有借本傳寫者則曰有前賢有來者奚用此爲凡受托而作者必親札致之卽焚其槁懼泄人之假手也棁笑不至哂怒不至詈接新進後生未嘗無誨焉羣居公防端坐寡言嘗云非止致人愛憎且或千人祖禰之諱指命僕役亦用禮節盛暑祁寒不使冒犯嘗自話於知友云某少時夢二人前引行路一人計地裏曰一捨矣可以止一人曰此君當更進三十有八里復行如所言二人皆止之俄而驚覺棁常識是夢以爲定命之限故六十七請退明年果終焉兄棆有隱徳好釋氏閒居滑州嘗欲訪人於白馬津比及臨岸嘆曰波勢湧如此安可濟乎乃止後徵拜左拾遺辭疾不赴

薛融汾州平遙人性純和以儒學爲業初從云州帥李存璋爲幕職唐莊宗平河南歷鄆徐二鎭從事明宗初授華州節度判官長興四年入爲右補闕直文館歳余攺河東觀察判官防髙祖鎭太原遂居於幕府淸泰末髙祖將舉義延賔席而歷問之次及融對曰融本儒生秖曽讀三五卷書至於軍旅之事進退存亡之機未之學也座中聳然及登極遷尙書吏部郎中兼侍禦史知雜事天福二年自左諫議大夫遷中書舍人自以文學非優不敢拜命復爲諫議時詔修西京大內融以鄴下用兵國用不足上防復罷之【通鑑薛融諫曰今宮室𨿽經焚毀猶侈於帝堯之茅茨所費𨿽寡猶多於漢文之露臺況魏城未下公私困窘誠非陛下修宮館之日俟海內平寧修之未晚】優詔嘉許俄轉禦史中丞秩滿攺尙書右丞分司西都天福六年以疾卒年六十餘

曹國珍字彥輔幽州固安人也曽祖藹祖蟾父絢代襲儒素國珍少值燕薊亂離固落髮被緇客於河西延州髙萬興兄弟皆好文辭爲從事國珍常以文章自許求貢禮闈且掌書奏期年入爲左拾遺累遷至尙書郎毎與人交傾財無恡性頗剛僻經藝史學非其所長好自矜多上章疏文字差誤數數有之爲縉紳所誚髙祖在藩時嘗通私謁以兄事之及卽位國珍自比於嚴陵上表敍舊由是自吏部郎中拜左諫議大夫給事中【歐陽史張彥澤傳國珍與禦史中丞王易簡率三院禦史詣閣門連疏論張彥澤不報】又求爲禦史中丞時宰政不復爲請國珍衘之李崧之母薨遣諸弟防喪歸葬深州崧旣起復乃出北郊路隅設奠公卿大夫皆送喪而出國珍固爭不行眾咸推其讜直髙祖晏駕朝廷以宰臣馮道爲山陵使及靈輴旣發國珍上疏言馮道旣爲山陵使不得復入都城請除外佐以桑維翰入輔李崧請罷相位俾持喪制少帝覽奏以所言侵越出爲陜州行軍司馬至任悒快遘疾而卒

張仁願字善政開封陳畱人也祖晸唐右武衞大將軍父存敬梁河中節度觀察畱後累贈中書令梁書有傳仁願梁貞明初以勲臣之子起家爲衞尉寺主簿攺著作佐郎左贊善大夫賜緋魚袋唐同光初遷大理正天成元年自將作少監轉大理少卿長興中歷昭武歸徳兩鎭節度判官四年復入爲大理少卿淸泰中除殿中監天福五年拜大理卿八年轉光祿卿仁願性溫雅明法書累居詳刑之地議疑獄號爲稱職兄仁頴梁朝仕至諸衞將軍中年以風恙廢於家凡十餘年仁願事之出告反靣如嚴父焉士大夫推爲孝友仁頴善理家勤而且約婦女衣不曵地什物多歷年所如新市焉仁願開運元年再爲大理卿時隰州刺史王澈犯贓朝廷以澈功臣之後欲宥之仁願累執奏不移竟遣伏法議者賞之開運二年以疾卒年五十一贈祕書監

趙熈字績巨唐宰相齊國公光逢之猶子也起家授祕書省校書郎唐天成中累遷至起居郎數上章言事以稱防尋除南省正郎天福中承詔與張昭逺等修唐史竟集其功開元中自兵部郎中授右諫議大夫賞筆削之功也及契丹入汴遣使於晉州率配豪民錢幣以實行橐始授命之日條制甚嚴熈出於衣冠之族性素輕急旣畏契丹峻法乃窮力搜索人甚苦之及晉之三軍殺副使駱從郎【通鑑契丹以節度使駱從郎知晉州事大將藥可儔殺從郎】百姓相率持仗害熈於館捨識者傷之

李遐兗州人也少爲儒有節操歷數鎭從事及升朝累遷尙書庫部員外郎髙祖卽位以皇子重乂保釐洛邑知遐彊幹有守除爲西京畱守判官使之佐理復重其亷勤兼委監西京左藏庫防張從賔作亂使人輦取繒帛以賞羣逆遐曰不奉詔書安敢承命遂爲其下所害髙祖聞而嘆惜賻贈加等仍贈右諫議大夫其母田氏封京兆郡太君仍給遐所食月俸終母餘年其子俟服闋與官後又遣兗州節度使李從溫就其舊業賜牲幣綿帛等物以旌其忠也

尹玉羽京兆長安人唐天復中隨計京師甚有文稱防有苴杖之喪累歲羸疾冬不釋菅屨期不變倚廬制闋隱居杜門無仕宦之意梁貞明中劉鄩辟爲保大軍節度判官歷雍汴滑兗從事【以下有闕文考宋黎持移石經記石經舊在務本坊自天祐中韓建築新城而石經委棄於野至未梁時劉鄩守長安從幕吏尹玉羽之請輦入城中置於北地卽唐尙書省之西隅也】唐淸泰中爲光祿少卿退歸秦中以林泉詩酒自樂自號自然先生宰臣張延郎手書而召髙臥不從謂人曰庶孽代宗不可仕也及髙祖入雒卽受詔而來以所著自然經五卷貢之且告其老卽日璽書褒美頒其器幣授少府監致仕月給俸錢及冬春二時服天福中卒有武庫集五十卷行於世

鄭雲叟本名遨雲叟其字也以唐明中廟諱故世傳其字也本南燕人也少好學耿介不屈唐昭宗朝嘗應進士舉不第因欲攜妻子隱於林壑其妻非之不肯行雲叟乃薄遊諸郡獲數百緡以贍其家辭訣而去尋入少室山著擬峯詩三十六章以導其趣人多傳之後妻以書達意勸其還家雲叟未嘗一覽悉投於火其絕累如此俄聞西嶽有五粒松淪脂千年能去三尸因居於華陰與李道殷羅隱之友善時人目爲三髙士道殷有釣魚之術鉤而不餌又能化易金石無所不至雲叟恆目覩其事信而不求雲叟與梁室權臣李振善振欲祿之拒而不諾及振南遷雲叟千里徒步以省之識者髙焉後妻兒繼謝每聞凶訃一哭而止時惟靑衿二童子一琴一鶴從其遊處好棋塞之戱遇同侶則以晝繼夜𨿽寒風大雪臨檐對局手足皸裂亦無倦焉唐天成中召拜左拾遺不起與羅隱之朝夕遊處隱之以藥術取利雲叟以山田自給俱好酒能詩善長嘯有大瓠云可辟寒暑置酒於其中經時味不壊日攜就花木水石之間一酌一詠嘗因酒酣聨句鄭曰一壺天上有名物兩个世間無事人羅曰醉卻隱之雲叟外不知何處是天眞髙祖卽位聞其名遺使賫書致禮徵爲右諫議大夫雲叟稱疾不起上表陳謝髙祖覽表嘉之賜近臣傳觀尋賜號逍遙先生以諫議大夫致仕月給俸祿雲叟好酒嘗爲詠酒詩千二百言海內好名者書於縑緗以爲贈貺復有越千里之外使畫工潛寫其形容列爲屏障者焉其爲時望所重也如此天福末以壽終時年七十四有文集二十卷行於世

史臣曰自古攀龍鱗附鳯翼坐達於云衢者豈獨丰沛之士哉茍懷才抱器適防興王亦可以取貴於一時如盧質而下數君子是也至如國珍之讜直仁願之友悌趙李二子沒於王事皆無沗於士林矣惟王羽之貞退雲叟之肥遁足可以柅奔兢之風激髙尙之節也

舊五代史卷九十三

舊五代史卷九十三考證

晉列傳八盧質傳判太僕卿事案歐陽史作判太常卿事

李專美傳曽祖隨光祿卿案新唐宰相世系表作隨祕書監

除尙書庫部郎中案歐陽史作比部郎中

崔棁傳曽祖元受舉進士直史館案新唐書世系表元受直史館髙陵尉

兄棆棆新唐書世系表作楡

薛融傳年六十餘案歐陽史作年六十

鄭雲叟傳本南燕人也案歐陽史作滑州白馬人尋入少室山案歐陽史作入少室爲道士

舊五代史卷九十三考證﹤史部﹐正史類﹐舊五代史﹥

欽定四庫全書

舊五代史卷九十四

宋門下侍郎參知政事監修國史薛居正等撰

晉書第二十

列傳九

萇從簡陳州人也世以屠羊爲業力敵數人善用槊初事後唐莊宗爲小校每遇攻城召人爲梯頭從簡多應募焉莊宗爲其勇擢領帳前親衛兼步軍都指揮使一日莊宗領大軍與梁軍對陣登髙丘而坐敵人有執大幟揚其武者莊宗指之謂左右曰猛士也從簡曰臣爲大王取之莊宗慮其不防不許從簡退乃潛領十數騎挺身而入奪幟以歸萬眾皷噪莊宗壯之錫賚甚厚又嘗中箭而鏃入於骨使醫工出之以刄鑿骨恐其痛也良久未能揺動從簡嗔目謂曰何不沈鑿洎出之左右無不惻然從簡顏色自若其勇壯皆此類也從簡所爲多不法莊宗以其戰鬭多防常屈法赦之賜姓名曰紹瓊後加竭誠匡國功臣累官至金紫光祿大夫檢校太保景州刺史歷洺州團練使及梁平典蔡州同光四年授許州節度使防莊宗晏駕未及赴鎭而止明宗登極例復本姓歷麟汝汾金四州刺史【北夢言云明宗尢惡貪貨面戒汝州刺史萇從簡爲其貪暴】應順初舉軍伐鳳翔從簡亦預其行防軍變乃東還道遇張廷蘊爲廷蘊所執送於末帝末帝數之曰人皆歸我爾何背我而去也從簡曰事主不敢二心今日死生惟命末帝釋之淸泰二年授潁州團練使髙祖舉義末帝將議親徵詔赴闕充副招討使隨駕至孟津除河陽節度使及趙延壽軍敗斷浮橋歸洛畱從簡守河陽髙祖自北而至從簡察軍情離散遂渡河迎謁髙祖天福元年十二月授許州節度使攺賜推忠佐運保國功臣二年秋移鎭徐州三年加開府儀同三司檢校太尉進封開國公食邑至一千五百戶受代歸闕授左金吾衛上將軍從簡性忌刻而多疑歷州鎭凡十餘所在堅棘於公署才通人行左右稍違足而忤卽加鞭笞或至殺害其意不可測吏人皆側行其煩苛暴虐爲武臣之最六年秋隨駕幸鄴都遇疾請告尋卒於鄕裏年六十五贈太傅

潘環字楚奇洛陽人也父景厚以環貴授左監門上將軍致仕環少以負販爲業始事梁邢州節度使閻寶爲帳中親校及莊宗定魏博移兵攻邢寶遣環間道馳奏於梁梁末帝用爲左堅鋭夾馬都虞侯累遷左雄威指揮使時梁人與莊宗對壘於河上環毎預戰先登陥敵金瘡徧體【玉堂間談云潘環常中流矢於靣骨銜其鏃故負重傷醫療至經年其鏃自出其瘡成漏終身不痊】莊宗知其名及平梁命典禁軍同光中從明宗北禦契丹鄴軍之亂從明宗入洛天成初授州刺史防定州王都反朝廷攻之以環爲行營右廂步軍都指揮使賊平攺易州刺史北面防邊都部署後移刺慶州受代歸闕明宗召對顧侍臣曰此人勇敢少能偕者尋除宿州團練使淸泰中移耀州天福中預平範延光授齊州防禦使四年升金州爲節鎭以環爲節度使久之入爲左神武統軍開運初契丹入冦王師北徵以環爲北面行營步軍左廂排陣使預破契丹於陽城軍逥授澶州節度使累官至檢校太傅三年罷鎭歸闕俄受詔洛京巡檢其年冬戎王入汴署劉晞爲西京畱守環乞罷巡警閒居洛陽遇河陽軍亂晞出奔未幾蕃將髙牟翰以兵援晞入於洛慮環有變乃害之盡取其家財【通鑑云晞疑潘構其眾逐已使謨翰殺之】漢髙祖至京贈太尉環歷六部兩鎭所至以聚斂爲務在宿州時有牙將因微過見怒環紿言笞之牙將因托一尼嘗熟於環者獻白金兩錠尼詣環白牙校餉腳兩枚求免其責環曰本幾腳尼曰三腳環復曰今兩腳能成乎尼則以三數致之當時號環爲潘腳

方太字伯宗靑州千乘人也少本軍爲小校嘗戍登州劫海客事泄刺史淳於晏匿之遇赦免事定州節度使楊光逺光逺領兵赴晉陽本州軍亂太與馬萬盧順密等擒之使太縛送至闕尋從杜重威破張從賔於汜水以功除趙州刺史從楊光逺平範延光於鄴移刺萊州遷安州防禦使從少幸澶州與契丹戰於於戚城中數創攺鳳州防禦使行至中途遷河陽畱後移邢州畱後契丹入汴命遙領洋州節度使充洛京巡檢與前洺州團練使李瓊俱至鄭州其屯駐兵士廹請太在城巡檢以備外盜號爲鄭王時有嵩山賊帥張遇領眾萬餘於僧眾得梁朝故嗣宻王朱乙遂推爲天子取嵩山神冠冕之服以衣之張遇以其眾攻鄭州太與李瓊擊之賊眾敗走瓊中流失而死太乃括率郡中財物以賞軍士因誘之欲同西去其眾不從太乃潛奔於洛陽【通鑑云戍兵旣失太反譛太於契丹云脇我爲亂太遣子師朗自訴於契丹契丹殺之】及劉晞南走許州太殺晞牙校李暉入河南府行畱守事旣而嵩山賊帥張遇殺嗣宻王首於太懸於洛市又有伊闕賊帥自稱天子領眾萬餘將入洛城集郊壇之上太率兵數百人逆擊破之賊眾遂潰【通鑑考異引實錄方太傳云劉禧走許田復有潁陽妖巫姓朱號嗣宻王誓眾於洛南郊天壇號萬餘人太帥部曲與朝士輩虛張旗幟一舉而逐之洛師遂安】河陽武行徳遣使召太詐言欲推之爲帥尋爲行徳所害何建其先回鶻人也代居云朔間祖慶父懷福俱事後唐武皇爲小校建少以謹厚於髙祖帳下以掌廐爲役及卽位累典禁軍【九國誌云重建初事晉祖爲奉徳馬軍都指揮使】遙領驩睦二郡天福中自曹州刺史遷延州兵馬畱後尋正授旄銊【九國誌云延州節度使丁審琪殘暴貧冒蕃部苦之重建以所部兵攻其城審琪遁去晉祖卽以重建權節度兵馬畱後下車諭以威福邊民安堵就加彰武軍節度使】數年之間歷涇鄧貝澶孟五鎭節度使【九國誌云皆以亷儉簡易稱】累官至檢校太傅開運三年移鎭秦州是冬契丹入汴戎王遣人賫詔以賜建建憤然謂將吏曰吾事石氏二主累擁戎旃人臣之榮亦已極矣今日不能率兵赴難豈可受制於契丹乎卽遣使賫表與其地送欵於蜀孟防待之甚厚僞加同平章事依前秦州節度使【九國誌云時固鎭與鳯州未平重建悉經略討平之】歳余移閬州保寧軍節度使【九國誌云昶大舉兵北伐遣張防劍出大散闗以重建爲招討使由隴州路以進師無功而還】加僞官至中書令後卒於蜀

張廷蘊字徳樞開封襄邑人也祖立贈驍衛將軍父及贈光祿大夫廷蘊少勇防始宣武軍爲伍長唐天福中奔太原武皇收於帳下爲小校及莊宗救上黨戰栢鄕攻薊門下邢魏皆從之後戰於莘縣及胡栁陂繼爲流矢所中金瘡之痕盈於面首莊宗寵之統禦營黃甲軍常在左右累加檢校兵部尙書帳前步軍都虞侯充諸軍濠寨使同光初從明宗收汶陽加檢校尙書右僕射充魏博三城巡檢使時皇后劉氏在鄴每縱其下擾人廷蘊多斬之聞者壯焉梁平承詔入覲攺帳前都指揮使兼左右羽林都虞侯防潞州李繼儔故將楊立嬰城叛詔遣明宗爲招討使元行欽爲都部署廷蘊爲前鋒軍至上黨日己暝矣憇軍方定廷蘊首率勁兵百餘輩逾洫坎城而上守陴者不能禦尋斬闗延諸軍入焉明宗行欽逹明而始至其城已下明宗甚慊之軍還攺左右羽林都指揮使加檢校司空行申州刺史同光末從皇子魏王繼岌伐蜀授行營中軍都指揮使蜀平明宗嗣位遷懷州刺史賜竭忠建策興復功臣加檢校司徒旋移金州防禦使加檢校太保繼授潁州團練使防淮招安使應順中轉隴州防禦使淸泰中進封淸河郡公髙祖卽位入爲右龍武統軍遷綘州防禦使少帝嗣位領左軍衛上將軍加特進開運三年冬以老病求歸於宋城明年卒於家時年六十九廷蘊所識不過數字而性重文士下汶陽日首獲鄆帥戴思逺判官趙鳳訊之曰爾狀貎必儒人也勿隱其情鳳具言之尋引薦於明宗明宗令送赴行臺尋除鳯翰林學士及鳳入相頗與廷蘊相洽數言於近臣安重誨重誨亦以廷蘊苦戰出於諸將之右力保薦之明宗以廷蘊取潞之日不能讓功於己故恆蓄宿忿至使廷蘊位竟不至方鎭亦命矣夫廷緼歷七郡家無餘積年老耋期終於牖下良可嘉也長子光被歷通事舍人

郭延魯字徳興沁州綿上人也父饒後唐武皇時以軍功嘗爲本郡守凡九年有遺愛焉延魯少有勇善用槊莊宗以舊將之子擢爲保衛軍使頻戍塞下捍契丹有功及卽位賜協謀定亂功臣加檢校兵部尙書右神武都指揮都知兵馬使天成中汴州朱守殷叛延魯從車駕東幸至其地坎壘先登守殷平以功授汴州步軍都指揮使加檢校尙書左僕射長興中累加檢校司徒歷天雄軍北京馬步軍都校遙領梧州刺史淸泰中遷復州刺史正俸之外未嘗斂貸庻事就理一郡賴焉秩滿百姓上章舉畱朝廷嘉之髙祖卽位遷單州刺史加檢校太保賜輸誠奉義忠烈功臣到任逾月以疾卒於理所時年四十七詔贈太

郭金海本突厥之族少侍昭義節度使李嗣昭常徵從伐金海好酒所爲不法自潞州過山東入邢洺界爲刼盜嗣昭𨿽知之然惜其拳勇毎優容之天祐中累職至昭義親騎指揮使同光二年遷本道馬軍都指揮使天成初入爲捧聖指揮使長興三年攺防聖都虞侯天福二年從王師討範延光於魏州以功轉本軍都指揮使領黃州刺史髙祖幸鄴宣金海領部兵檢校東京其年十一月安從進謀犯闕金海爲襄州道行營先鋒都指揮使與李建崇等同於唐州湖陽遇從進軍萬餘人金海以一旅之眾突擊大敗之策勲授檢校太保商州刺史俄移慶州秩滿歸闕途中遇疾而卒年六十一【洛陽縉紳舊聞記從進於金海相遇於花山金海蕃將善用槍時罕與敵拳勇過人喜戰鬭欲立奇功兩陣相去數里從進素管騎兵金海久在麾下從進亦待之素厚乃躍馬引數百騎乘髙去金海陣數百步厲聲呼郭金海金海獨鞭馬出於陣數十步免冑側身髙聲自稱曰金海從進又前行數十步勞之曰金海安否我素待你厚略不知恩今日敢來共我相殺金海應聲答曰官家好防大王負大王甚事大王今日反金海舊事大王乞與大王一箭地大王回去若不去喫取金海槍言訖援槍鞭馬疾趨其陣從進懼躍馬而進師遂相接大爲金海焦繼勲押陣奏到晉祖大喜賞賜有差從進自此喪气嬰城自固王師爲連城重塹以守之月餘王師攻城城上矢下如雨王師被傷者眾是日金海爲飛矢集身扶傷歸營明日從進用計污金海欲使朝廷疑之以金瓶貯酒金合盛藥以索懸之城上呼郭金海金海知之力疾扶創而往城上勞金海曰大王知你中箭創甚賜爾金瓶金合酒與風藥金海目不知書惟利是貪取瓶與合歸營且不聞於元戎元戎等疑之乃馳驛奏晉祖以花山之功不加罪城下就除金州團練並其兵於他部金海之任居常悒悒不樂至於捐館】

劉處讓字徳謙滄州人也祖信累贈太子少保父瑜累贈太子少師梁貞明初張萬進帥兗州處讓事之爲親校萬進據城叛梁遣大將劉鄩討之時唐莊宗屯軍於麻口渡萬進宻遣處讓乞師於莊宗莊宗未卽應之乃於軍門截耳曰主帥急難使我告援茍不得請死亦何避莊宗義之將舉兵渡河俄聞城陥乃止因以墨制授處讓行臺左驍衛將軍俄攺客省副使梁平加檢校兵部尙書累將命稱旨天成初轉檢校尙書右僕射依前充職歳余遷引進使長興三年轉檢校司空左威衛大將軍其職如故四年西川孟知祥防扈不通朝貢朝廷方議懷柔乃遣處讓爲官告國信使復命轉檢校司徒應順初授忻州刺史檢校太保充西北靣都計度使備北防也淸泰二年入爲左驍衛大將軍三年夏魏博屯將張令昭逐其帥以城叛朝廷命範延光領兵討之以處讓爲河北都轉運使及髙舉義於太原處讓讓從至洛陽乃授宣徽北院使天福二年轉左監門衛上將軍充宣徽南院使範延光之據鄴也髙祖命宣武軍節度使楊光逺領兵討之時處讓奉詔與光逺同參議軍政防張從賔作亂於河陽處讓自黎陽分兵討襲從賔平復與楊光逺同攻鄴城四年冬範延光將謀納欵尙或遲畱處讓首入其城以禍福諭之延光乃降以功加檢校太先是桑維翰李崧兼充樞宻使處讓以莊宗已來樞宻使罕有宰臣兼者因盟心以覬其位及楊光逺討伐鄴城軍機大事髙祖每命處讓宣逹時光逺恃軍權多有越體論奏髙祖依違而已光逺慊之頻與處讓宴語及之處讓訴曰非聖旨也皆出維翰等意及楊光逺入朝遂於髙祖前靣言執政之失髙祖知其故不得已乃罷維翰等以處讓爲樞宻使時處讓每有敷奏髙祖多不稱防防處讓丁繼母憂髙祖因議罷樞宻使其本院庶事並委宰臣分判處讓居喪期年起復授彰徳軍節度使澶衛等州觀察處置等事處讓勤於公務孜孜求理驛吏民不至苛察人甚便之髙祖幸鄴都處讓竭家財貢奉至於薪炭膏沭之細悉供億焉六年除右金吾衛上將軍處讓自以嘗經重任又歷方鎭謂其入朝必當要職一旦除授金吾有所不足少帝卽位之初處讓與宰臣言有恊翼之論覃恩之際又未擢用一日至中書宰臣馮道趙滎李崧和凝在列處讓因酒酣歷詆諸相道笑而不答月餘稱病八年從駕歸汴寄居於封禪寺遇疾而卒年六十三贈太尉再贈太師子保勲仕皇朝位至省郎

李瓊字隱光滄州饒安人也少籍本軍爲騎士莊宗平河朔明宗麾下漸升爲小校同光二年明宗受詔以本部兵送糧入薊門時髙祖從行至涿州與敵相遇髙祖陥於圍中瓊顧諸軍已退宻牽髙祖鐵衣指東而遁至劉李河爲敵所襲瓊浮水先至南岸髙祖至河中馬倒順流而下瓊以所執長茅授髙祖出之又以所跨馬奉髙祖瓊徒步防之奔十餘里乃入涿州髙祖薦於明宗明宗賞之尋起授軍職同光末明宗封趙在禮於鄴鄴軍旣變明宗退至魏縣遣髙祖以騎士三百疾趨汴州時莊宗遣騎將西方鄴守其城髙祖憂之使瓊以勁兵突封丘門而入髙祖踵之鄴尋歸命浚郊遂定及髙祖領陜州奏補云騎指揮使俄攺侍衛牙隊指揮使長興中從髙祖討東川至劍州使瓊以部下兵破賊軍數千身中重創軍還攺龍武指揮使淸泰中屯云州累擒獲契丹人馬以功攺右捧聖軍指揮使唐末帝以瓊元事髙祖乃自寨下移授單州馬步軍副指揮使髙祖卽位補防聖都指揮使又念疇昔輟馬導防之力前後所賜金帛甚厚但未升爵位瓊以欝欝然久之領橫州刺史五年出典申州微有政聲少帝嗣位入爲殿前散員都指揮使遙領雷州俄遷棣州刺史遇楊光逺以靑州叛自統本部兵攻其城且以書誘瓊瓊因拒之以書上進朝廷嘉之開運二年攺洺州團練使累官至加檢校司空三年授防聖右廂都指揮使領嶽州團練使時洺州吏民列狀保畱朝廷不允及杜重威降敵攺授瓊威州刺史行及鄭州遇羣盜攻郡與方太禦賊中流矢而卒年六十五

髙漢筠字時英齊州歷山人也曽祖詣嘗爲是邑令故家焉漢筠少好書嘗詣長白山講肄防唐末齊魯交兵梁氏方覇乃擲筆謁焉尋納於軍門未幾出爲衛州牙校唐天祐中莊宗入衛分兵諭其屬郡時漢筠以利病說衛之牧守俾送欵於莊宗以漢筠爲功尋移洛州都校其後攺常山爲北京以漢筠爲皇城使加檢校兵部尙書左驍衛將軍同正明宗卽位除成徳軍節度副使俄以荊門用軍促詔漢筠移倅襄州權知軍州事長興中歷曹亳二州刺史秩滿加檢校司徒行左金吾衛大將軍淸泰末髙祖建義於河東唐末帝遣晉昌節度使張敬達率師圍太原委漢筠巡撫其郡及敬達遇害節度副使田承肇率部兵攻漢筠於府署漢筠乃啟闗延承肇謂曰僕與子俱承朝寄而相迫何甚承肇曰我欲扶公爲節度使漢筠曰老夫耄矣不敢首爲亂階死生系子籌之承肇目左右令前諸軍投刄於地曰髙金吾累朝宿徳不可枉殺承肇以眾意難拒遂謝云與公戲耳漢筠促騎以還髙祖入洛飛詔徴之遇諸途乃入覲尋遷左驍衛大將軍內客省使天福三年正月遘疾終東京之私第時年六十六漢筠性寛厚儀容偉如也𨿽歷戎職未嘗有非法之言出於口吻多慕士大夫所爲復以淸白自負在襄陽有孽吏常課外獻白金二十鎰漢筠曰非多納麳麰則刻削闤闠吾有正俸此何用焉因戒其主者不復然其白金皆以狀上進有詔嘉之及蒞濟陰部民安之四邑飯僧凡有萬八千人在亳州三年歳以已俸百千代納逋租斯亦近代之良二千石也長子貞文仕皇朝爲開封少尹卒

孫彥韓字徳光汴州浚儀人也少以勇力應募從軍梁祖之兼領四鎭擢彥韜於行間歷諸軍偏校及唐莊宗與梁軍對壘於河上彥韜知梁運將季乃間行渡河北歸莊宗莊宗嘉而納之授親從右廂指揮使及莊宗平梁出爲晉州長步都校加檢校兵部尙書天成初遷綿州刺史檢校尙書左僕射至郡逾年以考課見稱就加檢校司空長興淸泰中歷宻沂濮三州刺史累官至檢校太保賜謁忠建防興復功臣髙祖卽位復授宻州刺史尋卒於任年六十四彥韜出於軍旅植性和厚理綿州日甚著綏懷之譽故有賞典旌焉在濮陽屬淸泰末羣防入郡郡人大擾彥韜率帳下百人一呼破之人皆感之但不能守亷養正以終令譽長興中罷宻州赴闕苞苴甚厚起甲第於洛陽逾月而成華堂廣廡亞王公之家見者嗤之故淹翔五郡位不及亷察抑有由也王拯吳江人也父綰僞防州節度使傅拯初事楊溥爲黒云右廂都指揮使領本軍戍海州唐長興元年傅拯殺海州刺史陳宣焚州城以所部兵五千人來歸明宗喜而納之救金紫光祿大夫檢校司徒曹州刺史尋移濮州淸太中遷貝州防禦使秩滿有代防範延光叛以兵要傅拯入魏城疑而不用延光降髙祖授傅拯諸衛將軍出爲寧州刺史境接蕃部以前政滋章民甚苦之傅拯自下車除去政數十件百姓便之不數月移刺虢州離寧州日衙門聚數千人拆橋遮道以畱之及赴虢治理淸靜蒸民愛戴如寧州焉開運中歷武州刺史受代歸洛遇疾卒傅拯家本多財尢好賔客及歷數郡不事生產將卽世甚貧匱物論惜之

袐瓊鎭州平山人也父遇以善射歷本軍偏校累官至慶州刺史瓊亦有勇淸泰中董溫琪爲鎭州節度使擢瓊爲衙內指揮倚以腹心及溫琪防蕃瓊乃害溫琪之家戴其屍都以一坎瘞之溫琪在任貪暴積鏹巨萬瓊悉輦之以藏其家遂自稱畱後髙祖卽位遣安重榮代之授瓊齊州防禦使時重榮與蕃帥趙思溫同行部曲甚重瓊不敢拒命尋槖其奇貨由鄴中以赴任先是鄴帥範延光將謀叛遣牙將範鄴持書搆瓊瓊領書不答使者還具逹其事延光深忿之及聞瓊過其境宻使精騎殺瓊於夏津以滅其口一行金寶侍伎皆爲延光所有由是延光異志益露焉

李彥珣邢州人也少爲郡之牙吏唐天祐中明宗鎭其地彥防素無檢節因洽於左右明宗卽位以爲通事舍人嘗遣使東川行至其境其僕從爲董璋所收彥珣竄還以失敬故也朝廷攻璋詔授行營步軍都監彥珣素不孝於父母在鄕絕其供饋同列惡其鄙惡旋出爲外任淸泰中遷河陽行軍司馬遇張從賔爲亂因朋助之從賔敗奔於魏州範延光旣叛署爲步軍都監委以守陴招討使楊光逺以彥珣見用欲撓延光而誘彥珣乃遣人就邢臺訪得其母令於城下以招之彥珣識其母發矢以斃之見者傷之及隨延光出降授坊州刺史近臣以彥珣之惡逆奏於髙祖髙祖曰赦命已行不可攺也遂令赴郡後不知其所終焉【歐陽史云彥珣後以坐贜珠】

史臣曰昔從簡從莊宗戰於河上可謂勇矣及其爲末帝守於孟津豈得爲忠乎忠旣無聞勇何足貴潘環方太𨿽咸負雄幹而俱歿亂世蓋方略不足以衞其身故也何建舉秦隴之封附巴邛之俗守方之寄其若是乎其餘皆儋珪析爵之流也亦可以垂名於是矣祕瓊旣覆董氏之族旋爲鄴帥所屠何報應之速也惟彥珣忍射其親殆非人類晉祖宥之不戮蓋失刑之甚也

舊五代史卷九十四

舊五代史卷九十四攷證

晉列傳九萇從簡贈太案歐陽史作贈太師方太及劉晞南走許州劉晞通鑑攷異作劉禧何建何建九國誌作何重建

張廷蘊防潞州李繼儔故將楊立嬰城叛詔遣明宗爲招討使元行欽爲都部署廷蘊爲前鋒案歐陽史云李繼韜叛於潞州莊宗遣明宗爲招討使元行欽爲都署廷蘊爲馬步軍都指揮使將兵爲前鋒吳縝纂誤居梁本紀及元行欽李繼韜云並無明宗元行欽張廷蘊攻潞州之事今考是書本言廷蘊平潞州楊立之叛歐陽史以爲平李繼韜殊誤通鑑從是書

舊五代史卷九十四攷證

欽定四庫全書

舊五代史卷九十五

宋門下侍郎參知政事監修國史薛居正等撰

晉書第二十一

列傳十

皇甫遇常山人也父武流寓太原嘗爲遮虜軍使遇少好勇及壯虯髯善騎射唐明宗在藩時隸於麾下累從戰有功明宗位遷龍武指揮使遙領嚴州刺史後出討東川爲行營左軍都指揮使應順淸泰中累歷團練防禦使尋遷鄧州節度使所至苛暴以誅斂爲務其幕客多私去以避其累髙祖入洛移領中山俄聞與鎭州安重榮爲婚家乃移鎭上黨又攺平陽咸以憸人執事政事隳紊及鎭河陽部內創別業開畎水泉以通漑灌所經墳墓悉毀之部民以朝廷方姑息郡帥莫之敢訴少帝位罷歸闕下二年契丹南宼從至澶州戰於鄆州北津契丹眾大敗溺死者數千人以功拜滑州節度使三年契丹率眾屯邯鄲遇與安審琦慕容彥超等禦之遇將渡漳河契丹前鋒大至遇引退轉鬭二十里至鄴南楡林遇謂審琦等曰彼眾我寡走無生路不如血戰遂自辰及未戰百餘合所傷其眾遇所乘馬中鏑而斃遇有紀綱杜知敏以馬授遇遇得馬復戰久之稍解杜知敏巳爲所獲遇謂彥超曰知敏蒼黃之中以馬授我義也安可使陷於賊中遂與彥超躍馬取知敏而還敵騎壯之俄而生軍復合遇不能解時審琦已至安陽河謂首將張從恩曰皇甫遇等未至必爲敵騎所圍若不急救則成擒矣從恩曰敵甚盛無以枝梧將軍獨往何益審琦曰成敗命也設若不濟則與之俱死假令失此二將將何面目以見天子遂率鐡騎北渡赴之契丹見塵起謂救軍並至乃引去遇與彥超中數創得還時諸軍嘆曰此三人皆猛將也遇累官至檢校太師同中書門下平章事四年契丹復至從杜重威營滹水重威送欵於契丹遇不預其議及降心不平之時戎王欲遣遇先入汴遇辭之因私謂人曰我身荷國恩位兼將相旣不能死於軍陣何顏以見舊主更受命圖之所不忍也明日行及趙郡泊其縣捨顧從者曰我巳信宿不食疾甚矣主辱臣死無復南行因絕吭而殞遠近聞而義之漢髙祖登極詔贈中書令周廣順三年正月遇妻宋國夫人霍氏上言請度爲尼周太祖許之仍賜紫衣號貞範大師法名惠圓又賜夏臘十

王淸字去瑕洺州曲周人也父度世爲農淸少以勇力端厚稱於鄕裏後唐明宗領行臺置步直軍淸預其募漸升爲小校同光初從戰於河上有功賜忠烈功臣明宗位自天成至淸泰末歷嚴衛寧衛指揮使加檢校右散騎常侍天福元年髙祖建義入洛加檢校刑部尙書攺賜扈蹕忠孝功臣三年從楊光遠平範延光於鄴攺奉國軍都虞侯六年襄州安從進叛從髙行周討之逾年不下一日淸請先登諸軍繼其後會有內應者遂拔其城淸以中重創有詔褒慰七年攺賜推忠保運功臣加金紫光祿大夫領溪州刺史八年詔遣以所部兵屯於鄴九年春契丹南牧圍其城淸與張從恩守之少帝飛蠟詔勉諭錫之第宅契丹退以干城功繼遷軍額開運二年春三月從杜重威北徵解陽城之圍加檢校司徒是歲秋七月詔遣與皇甫遇援糧入易州十一月從杜重威收瀛州聞契丹大至重威率諸軍沿滹水而西將保常山及至中渡橋契丹巳屯於北岸自其月二十七日至十二月五日軍不能解時戎王至畱騎之精者以禦我分其弱者自故靈都城緣其山足渉滹沱之淺處引眾而南至趙郡凡百餘里斷我飛挽且扼歸路淸知勢蹙謂重威曰軍去常山五百里守株於此營孤食盡將若之何請以步兵二千爲前鋒奪橋開路公可率諸軍繼之期入常山必濟矣重威可之遣宋彥筠俱行淸一擊獲其橋契丹爲之小卻重威猶豫不進密巳貳於國矣彥筠退走淸列陣北岸嚴戒部曲日暮酣戰不息契丹以生軍繼至我軍無寸刃以益之淸與其下歿焉時年五十三【通鑑淸謂其眾曰上將握兵坐觀吾輩困急而不救此必有異志吾輩當以死報國耳眾感其言莫有退者至暮戰不息契丹以新兵繼之淸及士眾盡死由是諸軍皆奪气】契丹尋於所戰之地築一京觀及漢髙祖位使人平之贈淸太傅是歲淸子守鈞於本邑義化別業招魂以葬之也

梁漢璋字國寶應州人也少以勇力事唐明宗歷突騎奉徳指揮使髙祖郎位之二年遙領欽州刺史三年加檢校司空攺防聖都指揮使七年遷檢校司徒遙領閬州團練使八年授陳州防禦使從少帝澶州還攺檢校太保鄭州防禦使充侍衛馬軍都指揮使旋除永淸軍兵馬畱後俄正授節制是歲詔領千騎戍冀州尋以杜重威北討詔以漢璋充北面馬軍都排陣使遣收淤口關與契丹騎五千相遇於浮陽之北界苦戰竟日以眾寡不侔爲流矢所中歿於陣是歲十一月也時年四十九漢璋熟於戎馬累有軍功及爲藩郡所至好聚斂無善政可紀及鎭甘陵甚有平契丹之志但以所領偏師驟逢勍敵故有是衂焉是月其子海榮進漢璋所乘鞭馬及器仗帝傷之乃贈太尉漢璋有弟漢瑭亦以善用槊有名於時天成中爲魏府效節軍使攻定州王都漢瑭督所部一軍首入其城獲王都及蕃將托輝名馬數駟時範延光鎭常山欲其駿者漢瑭不諾後漢瑭屯兵趙郡因事奏而殺之時人寃之

白奉進字徳升云州淸塞軍人也父曰逹子世居朔野以弋獵爲事奉進少善騎射後唐武皇鎭太原奉進謁於軍門以求自效武皇納於麾下莊宗之破夾寨也奉進挺身首犯賊鋒莊宗覩而壯之後從戰山東河上繼以功遷龍武指揮使同光中魏王繼岌伐蜀擢爲親軍指揮使天成長興中統上軍加檢校右散騎常侍應順中轉捧聖右廂都指揮使檢校刑部尙書賜忠順保義功臣遙領封州刺史淸泰中加檢校右僕射唐州刺史治郡逾年甚有政績髙祖郎位徴赴闕超加檢校司徒充防聖左廂都指揮使遙領歙州刺史始奉進有女嫁於皇子重信故髙祖尢所倚愛二年攺防聖左右廂都指揮使是歲車駕幸夷門五月領昭信軍節度充侍衛馬軍都指揮使六月範延光據鄴爲亂詔遣率騎軍三千北屯滑臺時符彥饒爲滑州節度使一夕有軍士夜掠居人奉進捕之凡獲五盜三在奉進本軍二在彥饒麾下尋命俱斬之彥饒怒其不先告深銜之明日奉進左右勸奉進面謝奉進然之以從騎數人候彥饒於牙城旣入且述其過彥饒曰軍中法令各有部分何得將滑州兵士一例處斬殊無主客之義乎奉進曰軍士抵法寧有彼我今僕以咎自陳而公怒不息莫是與範延光同反耶因拂衣而起彥饒不畱其帳下介士大噪擒奉進殺之是日步軍都校馬萬次校盧順密聞奉進遇害率其步眾攻滑之子城執彥饒送於京師戮於班荊館北髙祖以奉進倉卒遇禍嘆惜久之詔贈太傅盧順密汶陽人也初事梁將戴思遠爲步校思遠爲鄆州節度使領部兵屯徳勝渡畱順密守其城順密覩北軍日盛遂遁歸莊宗且言鄆城方虛可以襲而取之莊宗信之尋遣明宗率眾趨鄆果拔之由順密之始謀也莊宗尋以順密列於帳下累遷爲軍校明宗位歷數郡刺史順密性篤厚臨諸軍撫百姓皆有仁愛之譽及髙祖車駕幸夷門範延光據鄴城叛髙祖命諸將相次領軍討之順密亦預其行時騎將白奉進屯於滑州尋爲滑帥符彥饒所殺軍眾大亂爭荷戈拔刃噉謼於外時馬萬爲步軍都校不爲遏之【通鑑云馬萬惶惑不知所爲率步兵欲從亂】順密未明其心乃率部曲數百趨謂諸軍及萬曰滑臺去行闕二百里我等家屬在闕下爾輩如此不思血族乎奉進見殺過在彥饒擒送天子必立大功順我者賞之不順我者殺之萬曰善諸軍遂不敢動【通鑑云萬所部兵尙有呼躍者順密殺數人眾莫敢動】乃引軍北攻牙城執彥饒於樓上使禆將方太押送赴闕滑城遂定朝廷以馬萬爲滑州節度使時飛奏皆以萬爲首故也後數日髙祖知功由順密尋以順密爲涇州畱後至鎭未幾而卒髙祖甚悼之贈驍衛上將軍

周瓌晉陽人也少端厚善書計自髙祖時歷鎭藩翰用爲腹心累職至牙門都校凡帑廩出納咸以委瓌經十餘年未嘗以微累見誤髙祖甚重之及位命權判三司事未幾辭曰臣才輕任重恐終不濟茍以避事冒寵獲罪願陛下哀其疲駑優以散秩臣之幸也髙祖可之尋命權總河陽三城事數月攺授安州節度使臨民有惠禦軍甚嚴一境安之先是威和指揮使王暉領部下兵屯於安陸瓌至鎭待之甚厚俄聞範延光叛於魏博張延賓宼於汜水暉以瓌髙祖之元臣也幸國朝方危遂害瓌於理所自總州事以爲延光勝則附之敗則渡江而遁斯其計也旣而襄陽安從進遣行軍司馬張朏會復州兵於要路以徼之李金全承詔繼至暉遂掠城中財帛士女欲奔江南尋爲其下所殺金全至盡誅其黨髙祖聞瓌遇害嘆息久之詔贈太傅

沈贇字安時徐州下邳人少有膽气初事梁太祖爲小校天祐三年補同州左崇勇馬軍指揮使入典衛兵歷龍驤拱宸都指揮使累有戰功及莊宗平梁隨段凝等降不攺其職同光三年從魏王繼岌平蜀屬康延孝叛魏王署贇爲一行馬步都虞候領兵從任圜襲擊延孝於漢州擒之以獻未及防勲會明宗登極天成初授檢校司空虢州刺史其後歷壁隨石衛威衍忻趙八州刺史累官至檢校太保賜輸忠宣力功臣開運元年爲祁州刺史其年冬契丹入宼自恆州回以羸兵驅牛羊過其城下贇乃出州兵以擊之契丹以精騎剗其門邀之州兵陷賊趙延壽知其無備與蕃賊急攻之仍呼謂贇曰沈使君我故人也擇禍莫若輕早以城降無自辱也贇登城呼曰侍中父子誤計陷於契丹忍以氊幕之眾殘害父母之邦不自羞慙反有徳色沈贇寧爲國家死必不效汝所爲也翼日城陷贇自剄而卒家屬爲賊所擄

吳巒字寶川汶陽盧縣人也少好學以經業從鄕試下第唐長興初爲沙彥珣從事累遷大同軍節度判官髙祖建號契丹之援太原也彥珣據雲中二三顧望及契丹還塞彥珣出城迎謁尋爲所擄時巒在城中謂其眾曰豈有禮義之人而臣於異姓乎與云州將吏闔門拒守契丹大怒攻之半歲不能下髙祖致書於契丹乃解圍而去召巒歸闕授徐州節度使再遷右諫議大夫爲復州防禦使數年罷歸初國家以甘陵水陸要衝之地慮契丹南侵乃飛挽芻粟以實其郡爲大軍累年之備王令溫之爲帥也有軍校邵珂者性凶率悖慢令溫因事使人代之不復齒用閒居城中其子殺人以重賂償之其事方解尋爲州吏所恐又悉財以彌其口自是尢蓄怨恨因使無賴者亾入契丹言州有積粟內無勁兵圍而攻之克之必矣及令溫入朝執政者以巒雲中之難有善守之功遂令乘軺而往權知貝州軍州事旣至會大寒軍士無衣者悉衣之平生廉儉囊無資用以至壞帳幕以賙之其推心撫士如此邵珂一見因求自效聽而任之巒素爲書生旁無爪牙珂慷慨自陳願效死左右巒遣督義兵守城之南門天福九年正月契丹大至其一日大噪環其城明日陳攻具於四墉三日契丹主躬率步奚及激海夷等四面進攻巒眾投薪於夾城中繼以炬火敵之梯衝焚爇殆盡是日敵復合圍郡中丁壯皆登城守陴俄而珂自南門引敵騎同入巒守東門未知其事左右告曰邵珂背矣巒顧城中已亂馳馬還公館投井而死契丹遂屠其城朝野士庻聞者咸嘆惜之

翟璋未詳何許人也好勇多力時目爲大虫癡虎之稱也後唐天福初自鄴都馬步軍都指揮使領平州刺史尋攺復州防禦使三年三月遷新州威塞軍兩使畱後四年五月正授旄節長興元年二月加檢校太保入爲右領軍衛上將軍轉左羽林統軍淸泰中復領新州髙祖建義割新州屬契丹時契丹大軍歸國遣璋於管內配率犒宴之資須及十萬緡山後地貧民不堪命始戎王以軟語撫璋璋謂必得南歸及委璋平叛奚圍云州皆有功故畱之不遣璋鬱鬱不得志遇疾不治卒程福贇未詳何許人也性沈厚有勇力累爲軍校天福七年冬杜重威討鎭州與安重榮大戰於宋城以功遷洺州團練使檢校太保未幾入爲奉國左廂都指揮使九年春少帝將幸澶淵福贇部下有軍士文榮等八人潛謀作亂於本營縱火福贇尋領心腹之士撲滅之福贇亦有所傷福贇性本純厚又以車駕順動祕而不奏同列李殷居福贇下無名欲危福贇以自升遂密陳其事云福贇若不爲亂何得無言少帝至封丘出福贇爲商州刺史尋下獄鞫之福贇終不自明以至見殺人甚寃之

郭璘邢州人也初事後唐明宗漸升爲軍校天福中爲奉國指揮使歷數郡刺史開運中移領易州契丹攻其郡璘率勵士眾同其甘苦敵不能克復以州兵擊賊數獲其利朝廷嘉之就加檢校太保契丹主嘗謂左右曰吾不畏一天下乃爲此人所抑挫重威降契丹使通事耿崇美誘其民眾璘不能制城旣降璘爲崇美所害漢髙祖卽位詔贈太傅

史臣曰觀前代人臣之事迹多矣若乃世道方泰則席寵恃祿者實繁世運旣屯則效死輸忠者無幾如皇甫遇憤激而歿王淸以血戰而亾近世以來幾人而已其或臨難捐軀或守方遇害比夫惑妖艷以喪其命因醇醪以亾其身者蓋相去之逺矣惟順密遏滑之肇亂以救晉室之臨危亦可謂之忠矣

舊五代史卷九十五

舊五代史卷九十五攷證

晉列傳十皇甫遇常山人也案歐陽史作常山眞定人

假令失此二將將何面目以見天子案通鑑作坐失皇甫太師吾屬何顏以見天子胡三省注云皇甫遇未必加官至太師也而安審琦以太師稱之蓋五季之亂官賞無章當時相稱謂不論其品秩就人臣極品而稱之據是書遇累官至檢校太師審琦蓋稱其檢校之官也胡注似未詳考

梁漢璋傳與契丹騎五千相遇於浮陽之北界苦戰竟日以眾寡不侔爲流矢所中歿陣案遼史髙模翰傳云晉以魏府節度使杜重威領兵三十萬來拒模翰以麾下三百人逆戰殺其先鋒梁漢璋餘兵敗走與是書異考通鑑雲杜威等至瀛州聞契丹將髙模翰先已引兵潛出威遣梁漢璋將二千騎追之遇契丹於南陽務敗死蓋漢璋以二千騎當敵騎五千眾寡不侔以致敗績遼史恐不足據

周瓌暉遂掠城中財帛士女欲奔江南尋爲其下所殺案歐陽史作王暉南走爲從進兵所殺與是書異通鑑作暉時奔吳部將胡進殺之與是書同

沈贇契丹以精騎剗其門邀之州兵防賊案歐陽史作斌兵多死通鑑作契丹以精騎奪其城門州兵不得還

吳巒卽與云州將吏闔門拒守契丹大怒攻之半嵗不能下髙祖致書於契丹乃解闈而去案遼史太宗紀云唐大同軍節度判官吳巒嬰城拒命遣崔廷勲闈其城庚申上親徵至城下諭之巒降與是書異通鑑從是書

舊五代史卷九十五攷證

欽定四庫全書

舊五代史卷九十六

宋門下侍郎參知政事監修國史薛居正等撰

晉書第二十二

列傳十一

孔崇弼唐僖宗宰相緯之子也仕後唐自吏部郎中授給事中時族兄昭序繇給事中攺左常侍兄弟同居門下時論榮之崇弼天福中遷左防騎常侍無他才但能談笑戱玩人物揚眉抵掌取悅於人五年詔令泛海使於杭越先是浙中贈賄每歲恆及萬緡時議者曰孔常侍命奇薄何消盈數有命卽無財有財卽無命明年使還果海中船壞空手而歸【案以下殘闕】

陳保極閩中人也好學善屬文後唐天成中擢進士第秦王從榮聞其名辟爲從事從榮素急暴後怒保極不告出遊宰相門以馬箠鞭之尋出爲定州推官從榮敗執政知其屈擢居三署歷禮部倉部員外郎初桑維翰登第之歲保極時在秦王幕下因戱謂同輩曰近知今歲有三个半人及第蓋其年收四人保極以維翰短陋故謂之半人也天福中維翰旣居相位保極時在曹郎慮除官差跌心不自安乃乞假南遊將謀退迹旣而襄鄧長吏以行止入奏維翰乃奏於髙祖曰保極閩人多狡恐逃入淮海卽以詔追赴闕將下臺鍜成其事同列李崧極言以解之因令所司就所居鞫之貶爲衞尉寺丞仍奪金紫尋復爲倉部員外郎竟以銜憤而卒保極無時才有傲人之名而性復鄙恡所得利祿未嘗奉身但蔬食而巳每與人奕棊敗則以手亂其蓋拒所賭金錢不欲償也及卒室無妻兒惟囊中貯白金十鋌爲他人所有時甚嗤之

王瑜其先範陽人也父欽祚仕至殿中監出爲義州刺史瑜性凶狡然雋辯驍果騎射刀筆之長亦稱於當代起家累爲從事天福中授左贊善大夫會濮郡秋稼丰衍稅籍不均命乘使車按察大計旣至郡謂校簿吏胡蘊惠鶚曰餘食貧久矣室無增貲爲我致意縣宰且求假貸由是濮之部內五邑令長共斂錢五十萬私獻於瑜瑜卽以書上奏髙祖覽章嘆曰廉直淸愼有如此者誠良臣也於是二吏五宰卽時停黜擢瑜爲太府少卿杜重威之鎭東平也瑜父欽祚爲節度副使及重威移鎭常山瑜乃詭計幹重威使奏已爲恆州節度副使竟代其父位歲餘入爲刑部中丙午歲父欽祚刺舉義州瑜歸寧至郡會契丹據有中夏何建以秦州歸蜀瑜說欽祚曰若不西走當事契丹矣厲色數諫其父怒而不從因其臥疾涉旬瑜仗劍而脇之曰老懦無謀欲趨炮烙不卽爲計則死於刃下父不得已而聽之時隴東屯兵扼其川路將北趣蕃部假途而因與郡盜酋長趙徽防血爲約以兄事之謂徽曰西至成都余身爲相余父爲將爾當領一大郡能遂行乎徽曰諾瑜慮爲所賣先致其妻孥館於郡中行有期矣徽潛召其黨伺於郊外子夜瑜舉族行而輜重絡繹十有餘裏徽之所親循溝澮而遁至馬峽路隅舉燧相應其黨起於伏莽斷欽祚之首貫諸長矛平生聚蓄金幣萬計皆爲賊所掠少長百口殺之殆盡瑜尙獨戰千人矢不虛發手無射捍其指流血及窘乃夜竄山谷落髮爲僧月餘爲樵人所獲縶送岐州爲侯益所殺時年三十九始瑜有姑寡居來歸其家以前夫遺腹有子經數年不產每因事預告人吉凶無不驗者時契丹入中原前月餘謂瑜曰暴兵將至宜速去之茍不去亂必及矣後瑜果死此謂天作孽猶可違自作孽不可活也

張繼祚故齊王全義之子也始爲河南府衙內指揮使全義卒除金吾將軍旋授蔡州刺史累官至檢校太保明宗郊天充供頓使復除西衞上將軍唐淸泰末丁母憂天福初喪制未闋會張從賓作亂髮兵迫脇取赴河陽令知畱守事從賓敗與二子詔戮於市始繼祚與範延光有舊嘗遣人以馬遺之屬朝廷起兵將討鄴城爲巡兵所獲奏之髙祖深忌之及敗宰臣桑維翰以父珙早事齊王奏欲雪之髙祖不允【通鑑史館修撰李濤上言張全義有再造洛邑之功乞免其族遂止誅繼祚妻子】遂止罪繼祚一房不累其族

鄭阮洺州人也少爲本郡牙將唐莊宗略地山東以阮首歸義旗繼遷軍職阮有子自防事明宗中門使安重誨重誨以其桀黠愛之及明宗卽位擢阮至鳯翔節度副使會末帝鎭其地阮稍狎之末帝嗣位以阮爲趙州刺史而阮性貪濁民間細務皆密察而紀之令納賂以贖罪有屬邑令因科醵拒命密以束素募人陰求其過後竟停其職人甚非之又嘗以郡符取部內凶肆中人隸其籍者遣於靑州舁喪至洺郡人憚其遠願翰直百緡以免其行阮本無喪卽受直放還識者曰此非吉兆也未幾攺曹州刺史爲政愈髙祖建義入洛阮自郡來朝旋爲本州指揮使石重立所殺舉族無孑遺胡饒大梁人也少事本鎭連帥爲都吏歷馬步都虞侯會唐明宗鎭其地與部將王建立相善明宗卽位建立領常山奏饒爲眞定少尹饒本憸人旣在府幕無士君子之風嘗因事趙郡有平棘令張鵬者獻策請建立於境內每縣所管鄕置鄕直一人令月書縣令出入行止饒乃導而薦焉建立行之彌年詞訟蜂起四郡大擾天成末王都搆亂陰使結建立爲兄弟之國時饒又曾薦梁時右庻子張澄爲判官建立亦狎之澄素不知書毎座則以陰符谷爲已任建立時宻以王都之盟告之澄與饒俱贊成其事會王師圍中山其事遂寢而饒之凶戾如此淸泰初馮道出鎭同州饒時爲副使道以重臣稀於接洽饒忿之毎乘酒於牙門詬道道必延入待以酒肴致敬而退道謂左右曰此人爲不善自當有報吾何怒焉饒後閒居河陽天福二年夏會張從賓作亂饒謁於麾下請預其行從賓敗饒以王建立方鎭平盧走投之建立延入城斬之以聞聞者快焉

劉遂淸字得一靑州北海人梁開封尹鄩之猶子也父琪以鴻臚卿致仕遂淸少敏惠初仕梁爲保鑾軍使歷內諸司使莊宗入汴不攺其職明宗卽位加檢校尙書僕射委以西都監守逾嵗以中山王都有不臣之迹除遂淸爲易州刺史俾遏其寇衝旣至郡大有禦侮之略境內賴焉王都平加檢校司空遷棣州刺史天成長興中歷典淄興登三郡咸有善政【通鑑潞王紀帝之起鳯翔也召興州刺史劉遂淸遲疑不至聞帝入洛乃悉集三泉西縣金林桑林戍兵以歸自散關以南城鎭悉棄之皆爲蜀人所有入朝帝欲治罪以其能自歸乃赦之】髙祖卽位之二年授鳯州防禦使加檢校司徒會丁母憂起復授內客省使右監門衞大將軍六年駕幸鄴都轉宣徽北院使兼判三司加檢校太保七年少帝嗣位加右領軍衞上將軍仍賜竭誠翊戴保節功臣八年出領鄭州加檢校太傅開運二年遷安州防禦使未幾上表稱疾詔許就便廻至上蔡終於郵舎時三年四月也遂淸性至孝牧澑川日自北海迎其母赴郡母旣及境遂淸奔馳路側控防行數十里父老觀者如堵當時榮之遂淸素不知書但多計畫判三司日每給百官俸料與判官議曰斯輩非盡有才能多世祿之家宜澄其污而畱其淸者或對曰昔唐朝渾郭顏段每一赦出以一子出身率爲常制且延賞垂裕爲國美譚未有因月給而欲沙汰恐未當也羣倫由此減之房暠京兆長安人也少爲唐宰臣崔魏公家臣後因亂客於蒲州天成中唐末帝出鎭河中暠於路左迎謁求事軍門末帝愛之使治賓客及末帝登極歷南北院宣徽使尋與趙延壽同爲樞宻使時薛文遇劉延朗之徒居中用事暠𨿽處宻地其聽用之言十不得三四但隨勢可否不爲事先毎朝廷有大事暠與端明學士等環坐會議多於眾中俛首而睡其避事也如此髙祖卽位以暠濡足閏朝不專予奪故特恩原之命爲左驍衞大將軍畱於西京開運元年春卒於洛陽

孟承誨大名人也始爲本府牙校遇髙祖臨其地升爲客將後奏爲宗城令秩滿以百姓舉畱於常山槀地令皆有善政髙祖有天下擢爲閤門副使累遷宣徽使官至檢校司空太府卿右武衞大將軍及少帝嗣位以植性纎巧善於希防復與權臣宦官宻相表裏凡朝廷恩澤美使必承誨爲之一嵗之中數四不已由是居第華敞財帛積累及契丹入汴張彥澤引兵逼宮城少帝召承誨計之承誨匿身不赴少帝旣出宮寓於開封府舎具以承誨背恩之事告彥澤令捕而殺之其妻女並配部族漢髙祖卽位詔贈太保

劉繼勳衞州人也唐天成中髙祖鎭鄴都繼勳時爲客將髙祖愛其端謹籍其名於帳下從歷數鎭及卽位擢爲閤門使出爲淄州刺史遷澶州防禦使俄攺鄭州自宣徽北院使拜華州刺史嵗余移鎭同州始少帝與契丹絕好繼勳亦與其謀及契丹主至闕繼勳自鎭來朝契丹責之時馮道在側繼勳事急指道曰少帝在鄴道爲首相與景延廣謀議遂致南北失歡臣位至卑未嘗措言今請問道道細知之契丹主曰此老子不是好閙人無相牽引皆爾輩爲之繼勳不敢復對繼勳時有疾契丹主因令人侯其疾狀云有風痺契丹主曰北方地涼居之此疾可愈乃命鏁繼勲尋解之以疾終於家【通鑑契丹主聞趙在禮死乃釋繼勲繼勲憂憤而卒】漢髙祖入汴贈太尉

鄭受益【新唐書宰相世系表字謙光】唐宰相餘慶之曽孫也餘慶生澣澣生從讜兩爲太原節度使再登相位從讜兄處誨爲汴州節度使家襲淸儉深有士風中朝禮法以鄭氏爲甲處誨生受益受益亦以文學致身累歷防閣自尙書遷右諫議大夫天福七年夏以張彥澤數爲不道上章請行國典旬日不報又貢表切言訐直無所忌執政稍惡之俄而以病請告歸長安髙祖晏駕以不赴國哀停任防赦拜京兆少尹宰臣趙瑩出鎭咸秦以受益朝班舊僚眷待甚至屬天下率借金穀乃謂瑩曰京兆戶籍登耗民力虛實某偹知之矣品而定之可使平允瑩信之因使與王人同掌其事受益旣經廢薄於仕宦遂阿法射利冀爲生生之資又素恃門望陵轢同幕內姦外直羣情無相洽者及髒污事發騰於眾口瑩不得已遂接之其直百萬八年冬賜死於家受益數世公臺一朝自棄士君子皆惜之

程遜字浮休壽春人【以下有闕文】召入翰林充學士自兵部侍郎承防授太常卿天福三年秋命使吳越【十國春秋云禮部尙書程遜爲加防使】母羸老雙瞽遜未嘗白執政以辭之將行母以手捫其面號泣以送之仲秋之夕陰暝如晦遜嘗爲詩曰幽室有時聞鴈叫空庭無路見蟾光同僚見之訝其詩語稍異及使廻遭風水而溺焉

李郁字文緯唐之宗屬也少歷宗寺官天成長興中累遷爲宗正卿性平允所歷無愛憎毀譽髙祖登極授光祿卿一日晝寢夢食巨棗覺而有疾謂其親友曰嘗聞棗字重來呼魂之象也余神气逼抑將不免乎天福五年夏卒贈太子太保

馬重績字洞防少學數術明太一五紀八象三統大歷居於太原仕晉拜太子右贊善大夫遷司天監天福三年重績上言歷象王者所以正一气之元宣萬邦之命而古今所記考審多差宣明气朔正而星度不驗崇五星得而嵗差一日以宣明之气朔合崇之五星二歷相參然後符合自前世諸歷皆起天正十一月爲嵗首用太古甲子爲上元積嵗愈多差濶愈甚臣輒合二歷創爲新法以唐天寶十四載乙未爲上元雨水正月中气爲气首詔下司天監趙仁琦張文皓等考覈得失仁等言明年庚子正月朔用重績歷考之皆合無舛乃下詔頒行之號調元歷行之數嵗輒差遂不用重績又言漏刻之法以中星考晝夜爲一百刻八刻六十分刻之二十爲一時時以四刻十分爲正此自古所用也今失其傳以午正爲時始下侵未四刻十分而爲午由是晝夜昬曉皆失其正請依古攺正從之重績卒年六十四

陳京兆人也家世爲醫初事河中王重榮乾符中後唐武皇自太原率師攻王行瑜路出於蒲中時侍湯藥武皇甚重之及還太原日侍左右武皇性剛暴樂殺人無敢言者深測具情毎有暴怒則從容啟諫免禍者不一以是晉人深徳之勳貴賂遺盈門性好酒樂施隨得而無私積明宗朝爲太原少尹入爲太府卿長興中集平生所驗方七十五首並修合藥法百件號曰要術刋石置於太原府衙門之左以示於眾病者賴焉天福中以耄期上表求退以光祿卿致仕卒於晉陽年八十餘

史臣曰夫彰善癉惡麟史之爲義也瑜不掩瑕虹玉之爲徳也故自崇弼而下善者旣書之其不善者亦書之庻使後之君子見善如不及見惡如探湯也至如重績之歷法陳之醫道亦不可漏其名而弗紀也

舊五代史卷九十六

舊五代史卷九十六攷證

晉列傳十一孔崇弼傳案新唐書世系表作昌弼字佐化是書作崇弼益避後唐廟諱攺

時族兄昭序案新唐書世系表作昌序字昭舉是書作昭序疑亦因避諱而攺也

程遜傳天福三年秋命使吳越及使回遭風水而溺焉案通鑑攷異晉實錄天福二年十一月加錢元瓘副元帥國王程遜等爲加恩使四年十月丙午以程遜沒於海廢朝贈官程遜傳雲天福三年秋使吳越使回溺死元瓘傳雲天福三年封吳越國王蓋三年冬制下遜等以三年至杭州不知溺死在何年而晉朝以四年十月始聞之也

馬重績傳八象三統三統原本作三紀今從歐陽史攺正

舊五代史卷九十六攷證

欽定四庫全書

舊五代史卷九十七

宋門下侍郎參知政事監修國史薛居正等撰

晉書第二十三

列傳十二

範延光字子環鄴郡臨漳人也少隸於郡牙唐明宗牧相州收爲親校同光中明宗下鄆州梁兵屯楊劉口以扼之先鋒將康延孝潛使人送欵於明宗明宗欲使人達機事於莊宗方難其選延光請行遂以蠟書授之延光旣至奏莊宗曰楊劉渡控扼已定未可圖也請築壘馬家口以通汶陽之路莊宗從之復遣歸鄆州俄而梁將王彥章攻馬家口所築新壘明宗恐城中不偹又遣間行告莊宗請益兵中夜至河上爲梁兵所獲送夷門下獄榜笞數百威以白刃終不泄其事復爲獄吏所防在獄半年不復理問及莊宗將至汴城獄吏卽去其桎梏拜謝而出之乃見於路側莊宗喜授銀靑光祿大夫檢校工部尙書明宗登極擢爲宣徽使與霍彥威平靑州王公儼遷檢校司徒明宗之幸夷門也至滎陽聞朱守殷拒命延光曰若不急攻賊堅矣請騎兵五百臣先赴之則人心必駭明宗從其請延光自酉時至夜央馳二百餘里奄至城下與賊交闘翌日守陴者望見乘輿乃相率開門延光先入與賊巷戰至厚載門盡殲其黨明宗喜之明年遷樞宻使權知鎭州軍府事防正授節旄加檢校太保長興中以安重誨得罪再入爲樞密使加同平章事旣而以秦王從榮不軌恐及其禍屢請外任明宗久之方許遂出鎭常山淸泰中復詔爲樞密使未幾出爲汴州節度使會魏府屯將張令昭逐其帥劉延皓據城以叛唐末帝命延光討而平之遂授鄴都畱守加檢校太師兼中書令門下有術士張生自云妙通術數當延光防時言將來必爲將相延光旣貴酷信其言歷數鎭常館於上捨延光謂之曰餘夢大蛇自腹入腹半而掣去之是何祥也張生曰蛇者龍也入腹爲帝主之兆明矣延光自是稍萌僭竊之意及髙祖建義於太原唐末帝遣延光以本部二萬屯遼州與趙延壽掎角合勢及延壽兵敗延光促還故心不自安髙祖入洛防封臨淸王以寛其反側後延光擅殺齊州防禦使祕瓊而聚兵部下復收部內刺史入城髙祖甚疑之乃東幸夷門時延光有牙校孫銳者與延光有鄕曲之舊軍機民政一以委焉故魏博六州之賦無半錢上供符奏之間有不如意者銳卽對延光毀之其凶戾也如此初朝廷遣使封延光爲臨淸王因會寮屬延光暴得疾伏枕經旬銳乃宻惑羣小召澶州刺史馮暉等以不臣之謀逼於延光延光亦惑於術者因而聽之天福二年夏六月遣銳與暉將步騎二萬南抵黎陽【通鑑云延光以馮暉爲都部署以孫鋭爲兵馬都監】時銳以女妓十餘輩從之擁蓋操扇必歌吹而後食將士煩熱覩之觧體防爲王師所敗賊眾退還鄴城髙祖繼遣楊光逺討之延光知事不濟乃殺孫銳以歸其罪發人賫表待罪且邀姑息髙祖不許及經歲受圍城中饑窘髙祖以師老民勞思解其役遣謁者入謂之曰卿旣危蹙破在旦夕能返掌轉規攺節歸我我當以大藩處之如降而殺之則何以享國明明白日可質是言因賜鐡劵攺封髙平郡王移鎭天平延光謂門人李式曰主上惇信明義言無不踐許以不死則不死矣因撤去守備【通鑑延光猶遷延未決宣徽南院使劉處譲復入論之延光意乃決】素服請降及赴汶上逾月入覲防表請罷免髙祖三答諭方允制以延光爲太子太師致仕居闕下期嵗髙祖毎召賜飲宴待之與羣臣無間一日從容上奏願就河陽私邸以便頥養髙祖許之延光攜妻子輦奇貨從焉毎過郡邑多爲關吏所糺時楊光遠居守洛下兼領孟懷旣利其財復漸測朝廷宻防遂奏云延光國之姦臣若不覊縻必北走胡南入吳請召令西都居止髙祖允之光逺使其子承勲以兵環其第逼令自裁延光曰明天子在上賜金書許我不死爾之父子何得脇制如此明旦則以白刃驅之令上馬之浮橋排於水中光逺紿奏云延光投河自溺而死水運軍使曹千獲其屍於郡東繆家灘髙祖聞之輟朝二日詔許歸葬於鄴仍贈太師延光初爲近臣及領重鎭禮賢接士動皆由禮故甚獲當時之譽洎鎭常山日以部將梁漢唐獲王都名馬入罪而取之在魏州日以齊州防禦使祕瓊獲董溫琪珠金妓妾及經其境復害而奪之物議由是減之及懼罪以謀叛復忍恥以偸生不能引決遂至彊死何非夫之甚也

張從賓未詳何許人也始事唐荘宗爲小校從戰有功唐天成中自奉聖指揮使領澄州刺史遷左右羽林都校從藥彥稠討楊彥溫於河中平之長興中領壽州忠正軍節度使加檢校太保侍衛步軍都指揮使從賓素便佞毎進言明宗多納之有供奉官丁延徽者性貪狡時奉詔監廩以犯贓下獄權貴多爲救解明宗怒不許從賓因奏他事言及延徽明宗曰非但爾言蘓秦說予亦不得也延徽竟就戮長興末從賓出鎭靈武加檢校大傅髙祖卽位受代入覲會駕東幸畱從賓警巡洛下一日逢畱司禦史於天津橋從兵百人不分路而過排禦史於水中從賓紿奏其酒醉其凶傲如此及範延光據鄴城叛詔從賓爲副部署使從楊光遠同討延光防延光使人誘從賓從賓時在河陽乃起兵以應之先害皇子重信及入洛又害皇子重乂取內庫金帛以給部伍因東據泛水闗且欲觀望軍勢髙祖命杜重威侯益分兵討之從賓大敗乘馬入河溺水而死焉

張延播者汶陽人也始爲郡之牙將唐同光初明宗下郡城因收隸左右天成中累授檢校司空兩河發運營田使桞州刺史長興元年出牧蔡州加檢校司徒入爲左領軍衞大將軍充客省使伐蜀之役命爲馬軍都監三年遷鳯州防禦使西面水陸轉運使髙祖卽位除東都副畱守車駕幸汴遣兼洛京巡檢使張從賓作亂令延播知河南府事從賓敗伏誅

楊光逺小字阿檀及長止名檀唐天成中以明宗攺禦名爲亶以偏傍字犯之始攺名光逺字徳明其先沙部人也父阿噔啜後攺名碱事唐武皇爲隊長光逺事荘宗爲騎將唐天祐中荘宗遣振武節度使周徳威圍劉守光於幽州因令光逺隸於徳威麾下後與徳威拒契丹於新州率軍以深入致敗因傷其臂遂廢罷扵家莊宗卽位思其戰功命爲幽州馬步軍都指揮使檢校尙書右僕射戍瓦橋闗久之明宗朝歷嬀瀛易冀四州刺史光逺𨿽不識字然有口辧通於吏理在郡有政聲明宗頗重之長興中契丹有中山之敗生擒其將札拉等數十人送於闕下其後契丹旣通和遣使乞歸之明宗與大臣謀議特放還番一日召光遠於便殿言其事光遠曰紮拉等北土之善戰者彼失之如防手足又在此累年偹諳中國事若放還非便明宗曰畨人重盟誓旣通歡好必不相負光逺曰臣恐後悔不及也明宗遂止深嘉其抗直後自振武節度使移鎭中山累加檢校太傅將兵戍蔚州髙祖舉義於太原唐末帝遣光逺與張敬達屯兵於城下俄而契丹大至爲其所敗圍其寨久之軍中糧盡光逺乃與次將安審琦等殺敬達擁眾歸命從髙祖入洛加檢校太尉充宣武軍節度使同平章事判六軍諸衛事是時光逺毎對髙祖常悒然不樂髙祖慮有不足宻遣近臣訊之光遠附奏曰臣貴爲將相非有不足但以張生鐵死得其所臣弗如也心內愧是以不樂生鐡蓋敬達之小字也髙祖聞其言以光逺爲忠純之最者也其實光逺故爲其言以邀髙祖之重信也明年範延光據鄴城叛髙祖命光遠率師討之將濟河防滑州軍亂時軍眾欲推光逺爲主光逺曰自古有折臂天子乎且天子蓋公輩販弄之物晉陽之降乃勢所窮廹今若爲之直反賊也由是其下惕然無復言者髙祖聞之尢加寵重光逺旣圍延光防授魏愽行府節度使兵柄在手以爲髙祖懼已稍干預朝政或抗有所奏髙祖亦曲從之復下詔以其子承祚尙長安公主次子承信皆授美官恩渥殊等爲當時之冠桑維翰爲樞宻使往往彈射其事光遠心衘之及延光降光逺入朝面奏維翰擅權髙祖以光逺方有功於國乃出維翰鎭相州光逺爲西京畱守兼鎭河陽因罷其兵權光逺由是怨望潛貯異志多以珍玩奉契丹訴己之屈又私飬部曲千餘人撓法犯禁河洛之人恆如偹盜防冊拜太尉兼中書令時範延光致仕輦囊裝妓妾居於河陽光逺利其奇貨且慮爲子孫之讎因奏延光不家汴洛出捨外藩非南走淮夷則北走契丹宜早除之髙祖以許之不死鐡劵在焉持疑未允光逺乃遣子承勲以甲士圍其第逼令自裁延光曰天子在上安得如此乃遣使者乞移居洛下行及河橋擯於流而溺殺之矯奏云延光自投河朝廷以適防其意弗之理後逾嵗入覲髙祖爲置曲宴教坊伶人以光逺暴斂重賦因陳戱譏之光逺殊無慙色髙祖謂光逺曰元城之役卿左右皆立功未曾旌賞令各與一郡俾釐任以榮之因命爲刺史者凡數人時王建立自靑州移鎭上黨乃以光逺爲平盧軍節度使封東平王光逺面奏請與長子同行防授承勲萊州防禦使及赴任僕從妓妾至千餘騎滿盈僭侈爲方嶽之最下車之後惟以刻剝爲事少帝嗣位冊拜太師封壽王【宋史馬仁鎬傳晉天福中靑州楊光逺將圖不軌以仁鎬爲節度副史伺其動靜歷二年或譖仁鎬於朝攺防國軍行軍司馬仁鎬至河中及數月光逺反書聞】後因景延廣上言請取光逺麾下所借官馬二百匹光逺怒曰此馬先帝賜我何以復取是疑我也遂遣人潛召次子承祚自單州奔歸朝廷乃就除淄州刺史以從其便光遠益驕因此搆契丹述少帝違好之短且言大饑之後國用空虛此時一舉可以平定開運元年正月契丹南牧防我博陵少帝幸檀淵三月契丹退命李守貞符彥卿率師東討光逺素無兵眾惟嬰城自守守貞以長連城圍之冬十一月承勲與弟承信承祚見城中人民相食將盡知事不濟勸光遠乞降冀免於赤族光逺不納曰我在代北時嘗以紙錢駝馬祭天池皆沈沒人言合有天子分宜且待時勿輕言降也承勲慮禍在朝夕與諸弟同謀殺節度判官邱濤親校杜延壽楊贍白延祚等裊其首乃遣承祚送於守貞因縱火大噪刧其父幽於私第以城納欵遣卽墨縣令王徳柔貢表待罪光逺亦上章自首少帝以頃歲太原歸命欲曲全之執政曰豈有逆狀防天而赦之也乃命守貞便宜處置守貞遣人拉殺之以病卒聞【歐陽史守貞遣客省副使何延祚殺之於其家】漢髙祖卽位詔贈尙書令追封齊王仍令立碑未幾其碑石無故自折可知其陰責也【五代史補楊光逺滅範延光之後朝廷以其功髙授靑州節度封東平王奄有登萊沂宻數郡旣而自負彊盛舉兵反朝廷以宋州節度李守貞嘗與光逺有隙乃命李討之李受詔欣然志在必取莫不身先矢石光逺見而懼之度不能禦遂降初光逺反書至中外大震時百官起居次忽有朝士掦言於眾曰楊光逺欲謀大事吾不信也光逺素患禿瘡其妻又跛自古豈有禿頭天子跛腳皇后耶於是人心頓安未幾光逺果降】

承勲光逺之長子也始名承貴避少帝名攺焉以父廕歷光濮州刺史光逺兼鎭河陽命制置三城事光逺移鎭靑州授萊州防禦使在郡亦頗理嘗憤父側之姦黨欲殺之毎省父父爲匿焉及光逺搆釁嬰城以叛承勲赴之敵退爲王師所圍逾嵗糧盡與其弟承祚背父之命出降王師朝廷授汝州防禦使尋攺鄭州【宋史楊承信傳光逺死承信與弟承祚詣闕請死詔釋之以承信爲右羽林將軍承祚爲右驍衞將軍放歸服防私第防安置鄭州】及戎王入汴遣騎士自圃田召至責其害父背已使臠其肉而殺之以其弟承信爲靑州節度使

盧文進字國用範陽人也身長七尺飲啖過人望之偉如也少事劉守光爲騎將唐莊宗攻燕以文進首降遙授壽州刺史初莊宗得山後八軍以愛弟存矩爲新州團練使以總領之荘宗與劉鄩對壘於莘縣命存矩於山後召募勁兵又令山北民各出戰馬噐仗毎鬻牛十頭易馬一匹人心怨咨時存矩團結五百騎令文進將之與存矩俱行至祁溝關軍士聚謀曰我輩邊人棄父母妻子爲他血戰千里送死固不能也眾曰擁盧將軍卻還新州據城自守柰我何因大呼揮戈趣傳捨害存矩於榻下文進撫膺曰奴輩累我矣因環屍而泣曰此輩旣害郎君我何面目見王【契丹國志云存矩取文進女爲側室文進心常內愧因與亂軍殺存矩】因爲亂軍所擁反攻新州不克【馬令南唐書文進攻新州夜走墜塹一躍而出明日視之乃郡之黒龍潭也絕岸數丈深不可測又嘗有大蛇徑至座間引首及膝文進取食飼之而去由是自負】又攻武州又不利周徳威命將徵討文進遂奔契丹命爲幽州兵馬畱後部分漢軍常別爲營寨未防文進引契丹宼新州自是戎師數至驅擄數州士女教其織紝工作中國所爲者悉偹契丹所以彊盛者得文進之故也【契丹國志云文進引契丹軍攻新州刺史安金全不能守棄城去周徳威援之進攻新州契丹眾數萬徳威不勝大敗奔歸文進與契丹進攻幽州且二百日城中危困晉王親將兵救之方始解去契丹以文進爲幽州節度使又以爲盧龍節度使】同光之世爲患尢深文進在平州率奚族勁騎鳥擊獸摶倐來忽往燕趙諸州荊榛滿目軍屯涿州毎嵗運糧自瓦橋至幽州勁兵猛將援遞糧艸然猶爲契丹所鈔奔命不暇皆文進導之也及明宗卽位之明年文進自平州率所部十餘萬眾來奔行及幽州先遣使上表曰頃以新州團練使李存矩提衡郡邑掌握恩威虐黎庻則毒甚於豺狼聚賦斂則貪盈於溝壑人不堪命士各離心臣卽拋父母之邦入朔漠之地幾年鴈塞徒向日以傾心一望家山毎銷魂而防目李子卿之河畔空有怨辭石季倫之樂中莫陳歸引近聞皇帝陛下皇天眷命淸明在躬握紀乘幹鼎新革故始知大幸有路朝宗便貯歸心祗伺良防臣十月十日決計殺在城契丹取十一日離州押七八千車乘領十五萬生靈十四日已逹幽州云泊至洛陽明宗寵待彌厚授滑州節度使檢校太尉嵗余移鎭鄧州累加同平章事入爲上將軍長興中復出鎭潞州擒姦防隠甚獲當時之譽淸泰中攺安州節度使及髙祖卽位與契丹惇好文進以嘗背契丹居不自安【馬令南唐書文進居數鎭頗有善政兵民愛之其將行也從數騎至營中別其禆將李藏機告以避契丹之意將士皆拜爲訣】天福元年十二月乃殺行軍司馬馮知兆節度副使杜重貴等率其部眾渡淮奔於金陵李昪待之尢重【馬令南唐書云烈祖以文進爲天雄統軍】僞命爲宣州節度使後卒於江南【金陵志文進自潤州召還以左衞上將軍兼中書令範陽郡王奉朝請】

李金全本唐明宗之小豎也其先出於吐谷渾金全驍勇善騎射少從明宗徵伐以力戰有功明宗卽位連典大郡天成中授涇州節度使在鎭數年以掊斂爲務長興中受代歸闕始進馬數十匹不數日又進之明宗召而謂之曰卿患馬多耶何進貢之數也又謂曰卿在涇州日爲理如何無乃以馬爲事否金全慚謝而退四年夏授滄州節度使累官至檢校太傅淸泰中罷鎭歸闕久畱於京師髙祖卽位之明年安州屯將王暉殺節度使周瓌詔遣金全以騎兵千人鎭撫其地未及境暉爲部下所殺金全至亂軍數百人皆不自安金全說遣赴闕宻伏兵於野盡殺之又擒其軍校武彥和等數十人斬之初金全之將行也髙祖戒之曰王暉之亂罪莫大焉但慮封守不寕則民受其因折矢飛詔約以不戮一人仍許以暉爲唐州刺史又謂金全曰卿之此行無失吾信及金全至聞彥和等當爲亂之日刧掠郡城所獲財貨悉在其第遂殺而奪之【通鑑彥和且死呼曰王暉首惡天子猶赦之我輩脇從何罪乎】髙祖聞之以姑息金全故不究其事防授以旄節金全有親吏胡漢筠者勇譎嗇褊貪詐殘忍軍府之政一以委之髙祖聞其事遣吏賈仁紹往代其職且召漢筠漢筠內疚惶怖金全乃列狀稱疾以聞及仁紹至漢筠鴆而殺之【馬令南唐書胡漢榮所爲多不法晉髙祖患之不欲因漢榮以累功臣爲選亷吏賈仁沼代之且召漢榮漢榮教金全畱已而不遣金全客龎令圗諫曰仁沼昔事王晏球有大功晏球欲厚賞之仁沼退而不言此天下之忠臣也及頒賜所俘物仁沼悉以分故人親戚之貧者此天下之亷士也宜納仁沼而遣漢榮漢榮聞之夜使人殺令圗而鴆仁沼】天福五年夏髙祖命馬全節爲安州刺史使以代金全漢筠自以昔嘗拒命復聞仁紹二子將訴寘毒之事居不自安乃紿謂金全曰邸吏劉珂使健步倍道兼行密傳其意云受代之後朝廷將以仁紹之事詰公之罪金全大駭命從事張緯函表送欵於淮夷淮人遣僞將李承裕以代金全金全卽日南竄其妓樂車馬珍奇帑藏皆爲承裕所奪與其黨數百人束身夜出曉至川引領北望泣下而去及至金陵李昪授以節鎭【馬令南唐書云烈祖以金全爲天威統軍遷潤州節度使】後卒於江南

史臣曰延光昔爲唐臣綽有令譽洎逢晉祚顯恣狂謀旣力屈以來降尙靦顏而惜死孟津之歿乃取笑於千載也從賓而下俱怙亂以滅身亦何足與議也文進懼彊敵之威金全爲輿防所賣事𨿽弗類叛則攸同咸附島夷皆可醜也

舊五代史卷九十七

舊五代史卷九十七攷證

晉列傳十二範延光傳攺封髙平郡王案歐陽史作東平郡王

延光謂門人李式曰歐陽史作謀於副使李式楊光逺傳唐天成中以明宗攺禦名爲亶以偏傍字犯之始攺光逺案是書唐紀淸泰二年楊檀始攺名光逺非天成中卽攺名也

光逺入朝面奏維翰擅權髙祖以光逺方有功於國乃出維翰鎭相州光逺爲西京畱守案通鑑攷異云晉髙祖實錄天福三年壬辰維翰崧罷樞宻使庚子光逺始入朝對於便殿十一月戊申光逺爲西京畱守天福四年閏七月壬申維翰出爲相州節度使與此傳先後互異

其碑石無故自折案歐陽史作碑石旣立天大雷電擊折之

盧文進傳文進字國用案遼史太祖紀神冊元年晉幽州節度使國用來降二年晉新州禆將盧文進殺節度使李文矩來降則國用與文進顯系二人然天顯元年又書盧龍軍節度使盧國用叛奔於唐卽文進歸唐之事也疑文進入遼以後遂以字行修遼史者雜采諸書誤作兩人耳

行軍司馬馮知兆馮知兆南唐書作姚知兆歐陽史與是書同

李金全傳軍校武彥和案歐陽史南唐書俱作武克和通鑑從是書

親吏胡漢筠胡漢筠歐陽史及南唐書俱作胡漢榮通鑑從是書

遣吏賈仁紹案仁紹通鑑作仁沼考異云薛史作仁紹今從實錄歐陽史南唐書與通鑑同

紮拉舊作則剌今攺

舊五代史卷九十七攷證

欽定四庫全書

舊五代史卷九十八

宋門下侍郎參知政事監修國史薛居正等撰

晉書第二十四

列傳十三

安重榮朔州人祖從義利州刺史父全勝州刺史振武蕃漢馬步軍都指揮使重榮有膂力善騎射唐長興中爲振武道巡邊指揮使犯罪下獄時髙行周爲帥欲殺之其母赴闕申告樞宻使安重誨陰防之奏於明宗有詔釋焉張敬逹之圍晉陽也髙祖聞重榮在代北使人誘之重榮乃召邊士得千騎赴焉髙祖大喜誓以土地及卽位授成徳軍節度使累加至使相自梁唐已來藩侯郡牧多以勲授不明治道例爲左右羣小感亂賣官鬻獄割剝蒸民率有貪猥之名其實賄賂半歸於下惟重榮自能鉤距凡有爭訟多庭辯之至於倉庫耗利百姓科徭悉入於已諸司不敢窺覬嘗有夫婦共訟其子不孝者重榮面加詰責抽劍令自殺之其父泣曰不忍也其母詬詈仗劍逐之重榮疑而問之乃其繼母也因叱出自後射之一箭而斃聞者莫不快意由此境內以爲彊明大得民情重榮起於軍伍暴得富貴復覩累朝自節鎭遽升大位毎謂人曰天子兵彊馬壯者當爲之寧有種耶又以奏請過當爲權臣所否心常憤憤遂畜聚亡命收市戰馬有飛揚跋扈之志【通鑑帝之遣重榮伐祕瓊也戒之曰瓊不受代當別除汝一鎭勿以力取恐爲患滋深重榮由是以帝爲怯謂人曰祕瓊匹夫耳天子尙畏之況我以將相之重士民之眾乎】嘗因暴怒殺部校賈章以謀叛聞章有女一人時欲捨之女曰我家三十口繼經兵亂死者二十八口今父就刑存此身何爲再三請死亦殺之鎭人由是惡重榮之酷而嘉賈女之烈焉天福中朝廷姑息契丹務安邊塞重榮每見蕃使必以箕踞慢罵防有羙稜數十騎由其境內交言不遜因盡殺之契丹主大怒責讓朝廷朝廷隱忍未卽加罪重榮乃宻搆吐渾等諸族以爲援助上表論之其累曰臣昨據熟吐渾節度使白承福赫連公徳等各領本族三萬餘帳自應州地界奔歸王化續凖生吐渾並渾葜苾兩突厥三部落南北將沙陀安慶九府等各領部族老小並牛羊車帳甲馬七入路慕化歸奔俱至五臺及當府地界已來安泊累據告勞具說被契丹殘害平取生口率略羊馬淩害至甚又自今年二月後來須領防檢壯彊置辦人馬衣甲告報上秋向南行營諸蕃部等實恐上天不祐殺敗後隨例不存家族所以預先歸順兼隨府族各量防檢彊壯人馬約十萬眾人凖沿河名項及山前山後逸利越利諸族部落等首領並差人各將契丹所授官告職牒旗號來送納例皆號泣告勞稱被契丹淩虐憤惋不巳情願防集甲馬防合殺戮續又朔州節度使趙崇與夲城將校殺僞節度使劉山尋已安撫軍城乞歸朝廷臣相次具奏聞昨奉宣頭及累傳聖防令臣凡有往復契丹更須承奉當侯彼生頭角不欲自起釁端貴守初終不愆信誓仰認睿防深惟匿瑕其如天道人心至務勝殘去虐須知機不可失時不再來竊以諸蕃不招呼而【自】至朔郡不攻伐以自歸蓋系人情盡由天意更念諸

防蕃節度使等夲自勲勞早居富貴沒身邊塞遭酷虐以異常企足朝廷冀傾輸而不已如聞傳檄盡願倒戈如臣者𨿽是愚防粗知可否不思忌諱罄冩丹衷細具敷陳冀禆萬一其表數千言大抵指斥髙祖稱臣奉表罄中國珍異貢獻契丹淩虐漢人竟無厭足又以此意爲書遺諸朝貴及蕃鎭諸髙祖憂其變也遂幸鄴都以詔諭之凡有十焉其略曰爾身爲大臣家有老母忿不思難棄君與親吾因契丹而興基業爾因吾而致富貴吾不敢忘爾可忘耶且前代和親只爲安邊今吾以天下臣之爾欲以一鎭抗之大小不等無自辱焉重榮愈恣縱不悛𨿽有此奏亦宻令人與契丹幽州師劉晞結托蓋重榮有內顧之心契丹幸我多事復欲侵吞中國契丹之怒重榮亦非本志也時重榮嘗與北來蕃使並轡而行指飛鳥射之應而落觀者萬眾無不快抃蕃使因輟所乘馬以慶之由是名振北方自謂天下可以一箭而定也又重榮素與襄州安從進連結及聞從進將議起兵而姦謀乃決天福六年冬大集境內饑民眾至數萬揚旌向闕聲言入覲朝廷遣杜重威帥師禦之遇於宗城軍才成列有賊將趙彥之臨陣捲甲來奔重榮方戰聞彥之背已大恐退於輜重中王師因而擊之一鼓而潰重榮與十餘騎北走其下部眾屬嚴冬寒冽殺戮及凍死者二萬餘人重榮至鎭取牛馬革旋爲甲使郡人分守夾城以待王師【宋史解暉傳安重榮反鎭州因舉兵向闕至宗城晉師逆戰大破之暉募軍中壯士百餘夜搗賊壘殺殺獲甚眾暉頻中流矢而督戰自若顏色不撓以功遷列校】杜重威至有部將自西郭水門引官軍入焉殺守陴百姓萬餘人重威尋害導者自收其功重榮擁吐渾數百匿於牙城重威使人襲而得之斬首以進髙祖禦樓閱其浮馘宣露布訖遣漆其頭顱函送契丹【五代史補安重榮出鎭常懷不軌之計久矣但未發居無何廐中產朱鬃白馬黑鴉主醜色雛以爲鳯乃欣然謂天命在已遂舉兵反指揮以取宗嶺路以向闕時父老聞之往往竊議曰事不諧矣且王姓安氏曰鞍得背而穩何不取路貝州若由宗我是鞍及於鬃得無危乎未防與王師先鋒遇一戰而敗】

安從進【歐陽史從進其先索葛部人也初事莊宗爲防駕馬軍都指揮使領貝州刺史明宗時爲保義彰武軍節度使帝卽位從領順化淸泰中徙鎭山南東道晉髙祖卽位加同中書門下平章事】天福六年髙祖幸鄴討安重榮少帝以鄭王畱守京師時和凝請於髙祖曰陛下北徵臣料安從進必反何以制之髙祖曰卿意將柰何凝曰臣聞之兵法先人者奪人願陛下爲空名宣敕十通授鄭王有急則命將往從進聞髙祖往北遂反少帝以空名授李建崇都金海討之從進引兵攻鄧州不克進至湖陽遇建崇等大駭以爲神速復爲野火所燒遂大敗從進自焚

張彥澤其先出於突厥後爲太原人也祖父世爲陰山府禆將彥澤少有勇力目晴黃而夜有光色顧視若鷙獸焉以騎射事後唐莊宗明宗以從戰有功繼領郡守髙祖卽位擇爲曹州刺史從楊光逺圍範延光於鄴以功授華州節度使尋移鎭涇州累官至檢校太保有從事張式者以宗人之分受其知遇時彥澤有子爲內職素不葉父意數行笞撻懼其楚毒逃竄外地齊州捕送到闕敕防釋罪放歸父所彥澤上章請行朝典式以有傷名敎屢諫止之彥澤怒引弓欲射之式僅而獲免尋令人逐式出衙式自爲賔從彥澤委以庶務左右羣小惡之久矣因此防搆互來迫脇云書記若不便出斷定必遭屠害式乃告病尋醫防其妻子將奔衍州彥澤遣指揮使李興領二十騎追之戒曰張式如不從命卽斬取頭來式懇告刺史遂差人援送到汾州節度使李周驛騎以聞朝廷以姑息彥澤之故有勅流式於商州彥澤遣行軍司馬鄭元昭詣闕論請面奏云彥澤若不得張式恐致不測髙祖不得已而從之旣至決口割心斷手足而死之式父鐸詣闕防寃朝廷命王周代之周至任奏彥澤在郡惡迹二十六條逃散五千餘戶彥澤旣赴闕刑法官李濤等上章謂理其罪髙祖下制止令削奪一階一爵而已時以爲失刑少帝卽位桑維翰復舉之尋出鎭安陽旣至折節於士大夫境內稱理旋命領軍北屯恆定時易州地孤漕運不繼制令刑魏相衞飛挽以輸之百姓荷檐累累於路彥澤毎援之以行見嬴困者使其部眾代而助之泊至北邊不令百姓深入卽遣騎士以馬負糧而去往來旣速且無邀奪之患聞者嘉之陽城之戰彥澤之功出於諸將之右其後與敵接戰頻獻捷於闕下咸謂其感髙祖不殺之恩補昔年之過也開運三年冬契丹旣南牧杜重威具決瀛州彥澤爲契丹所啖宻已變矣乃通欵於戎王請爲前導因促騎說重威引軍沿滹水西援常山旣而與重威通謀及王師降於中渡契丹主遣彥澤統二千騎趨京師以制少帝且示公卿逃民以存撫之意彥澤以是歳十二月十六日夜自封丘閂斬關而入以兵圜宮城翌日遷帝於開封府捨凡內帑奇貨悉輦歸私邸仍縱軍大掠兩日方止【東都事略李處耘傳云居京師遇張彥澤之暴處耘善射獨當裏門殺數十人裏中賴之】時桑維翰爲開府尹彥澤召至麾下待之不以禮維翰責曰去年拔公於罪人之中復領大鎭授以兵權何負恩一至此耶彥澤無以對是夜殺維翰盡取其家財彥澤自謂有功於契丹晝夜以酒樂自娛當在京巡檢之時出入騎從常數百人旗幟之上題曰赤心爲主觀者無不竊笑又所居第財貨山積楚國夫人丁氏少帝弟曹州節度使延煦之母也有容色彥澤使人取之太后遲回未與彥澤立遣人載之而去其負國欺君也如是數日之內恣行殺害或軍士擒獲罪人至前彥澤不問所犯但瞠目出一手竪三指而已軍士承其意卽出外斷其腰領焉彥澤與閤門使髙勲不恊因乘醉至其門害其仲父季弟暴屍於門外及契丹帳泊於北郊勲訴寃於戎王時戎王已怒彥澤剽掠京城遂令鎖之仍以彥澤罪惡宣示百官及京城士庶且云彥澤之罪合誅與否百官連狀具言罪在不赦市肆百姓亦爭投狀防彥澤之罪戎王知其重怒遂令棄市仍令髙勲監決斷腕出鎖然後刑之勲使人剖其心以祭死者市人爭其肉而食之【五代史補李濤常憤張彥澤殺邠州幕吏張式而取其妻濤率同列上防請誅彥澤以謝西土髙祖方姑息武夫竟不從未幾契丹南侵至中渡橋彥澤首降戎王喜命以本軍統蕃部控之士先入京師彥澤自以功不世出乃挾宿憾殺開封尹桑維翰濤聞之謂親知曰吾曾上防請誅彥澤今國家失守彥澤所爲如此吾之首領容可保乎然無可柰何誰能伏藏溝瀆而取辱耶於是自冩門狀求見彥澤其狀云上防請殺太尉人李濤謹隨狀納命彥澤覽之欣然降堦迎之然濤未安復曰太尉果然相恕乎彥澤澤曰覧公門狀見納命二字使人怒气頓息又何憂哉濤素滑稽知其必免又戱爲伶人詞曰太尉旣相恕何不將壓驚絹來彥澤大笑卒善待之】

趙徳鈞本名行實幽州人也少以騎射事滄州連帥劉守文守文爲弟守光所害遂事守光署爲幽州軍校及唐莊宗代幽州徳鈞知其必敗乃遁歸莊宗莊宗善待之賜姓名曰紹斌累歷郡守從平梁遷滄州節度使同光三年移鎭幽州明宗卽位遂歸本姓始攺名徳釣其子延壽尙明宗女興平公主故徳釣尢承倚重天成中定州王都反契丹遣特哩領精騎五千來援都至唐河河爲招討使王晏球所敗防霖雨相繼所在泥淖敗兵北走人馬饑疲徳鈞於要路邀之盡獲餘眾擒特哩衮已下首領數十人獻於京師明年王都平加兼侍中頃之加東北西招討使徳鈞奏發河北數鎭丁夫開王馬口至防口以通水運凡二百里又於閻溝築壘以戍兵守之因名良鄕縣以備鈔冦又於幽州東築三河城北接薊州頗爲形勝之要部民由是稍得樵牧徳鈞鎭幽州凡十餘年甚有善政累官至檢校太師兼中書令封北平王【遼史天贊六年遣人以詔賜盧龍軍節度使趙徳釣七年趙徳釣遣人進時果蓋徳釣久在邊境嘗與契丹通好也】淸泰三年夏晉髙祖起義於晉陽九月契丹敗張敬逹之軍於太原城下唐末帝詔徳鈞以本軍由飛狐路出賊後邀之時徳釣子延壽爲樞宻使唐末帝命帥軍屯上黨徳鈞乃以所部銀鞍契丹直三千騎至鎭州率節度使董溫琪同赴徵行自吳兒峪路趨昭義與延壽防於西唐店十一月以徳釣爲諸道行營都統以延壽爲太原南面招討使遣端明殿學士呂賫賜官告兼令犒軍從容言天子委任之意徳鈞曰旣以兵相委焉敢惜死時範延光領兵二萬軍於遼州徳鈞欲並其軍奏請與延光防合唐末帝諭延光疑其姦謀不從徳鈞延壽自潞州引軍至團柏谷徳鈞累奏乞授延壽鎭州節度末帝不悅謂左右曰趙徳鈞父子堅要鎭州茍能逐退蕃戎要代予位亦所甘心若翫寇要君但恐犬兔俱斃朝廷繼馳書詔促令進軍徳釣持疑不果乃遣使於契丹原賫金幣求立以爲帝仍許晉祖長鎭太原契丹主不之許及楊光逺以晉安寨降於契丹徳鈞父子自團柏谷南走潞州一行兵士投戈棄甲自相騰踐死者萬計時徳釣有愛將時賽率輕騎東還漁陽其部尙有千餘人與散亡之卒俱集於潞州是日潞州節度使髙行周亦自北還及至府門見徳鈞父子在城闉上行周謂曰某與大王鄕人宜以忠言相告城中無斗粟可食請大王速迎車駕自圗安計無取後悔焉徳鈞遂與延壽出降契丹髙祖至徳釣父子迎謁於馬前髙祖不禮之時契丹主問徳釣曰汝在幽州日所置銀鞍契丹直何在徳釣揩示之契丹盡殺於潞之西郊遂鏁徳釣父子入蕃及見國母舒嚕氏盡以一行財寶及幽州田宅籍而獻之國母謂之曰汝父子自覓天子何也徳鈞俛首不能對【通鑑太后問曰汝近者何爲在太原徳鈞曰奉唐主之命太后曰汝從吾兒求爲天子何妄語耶又自指其心曰此不可欺也又曰吾兒將行吾戒之云趙大王若引兵北向楡關亟須引歸太原不可救也汝欲爲天子何不先擊退吾兒徐圖亦未晚汝爲人臣旣負其主不能擊敵又欲乘亂邀利所爲如此復面目求生乎徳釣俛首不能對】又問田宅何在曰臣在幽州國母曰屬我矣又何獻也天福二年夏徳鈞卒於契丹【契丹國志徳鈞鬱鬱不多食逾年而死徳鈞旣卒國主釋延壽而用之】

延壽本姓劉氏父曰邟常山人也常任蓚令梁開平初滄州節度使劉守文防其邑時徳鈞爲偏將獲延壽並其母種氏遷養之爲子延壽姿貌姦柔稍渉書史尢好賔客亦能爲詩【太平廣記引趙延壽傳云延壽防習武略卽戎之暇時復以篇什爲意嘗在北庭賦詩曰占得髙原肥艸地夜深生火折林稍南人聞者之】及長尙明宗女興平公主初爲汴州司馬明宗卽位授汝州刺史歷河陽宋州節度使入爲上將軍充宣徽使遷樞宻使兼鎭徐州及髙祖起義於晉陽唐末帝幸懷州委延壽北伐後髙祖至潞州延壽與父徳鈞俱防北庭未幾契丹主以延壽爲幽州節度使封燕王尋爲樞宻使兼政事令天福末契丹與少帝絕好契丹主委延壽以圖南之事許以中原帝之延壽乃誘蕃戎食河朔諸軍旣降於中渡戎王命延壽就寨安撫諸軍仍賜龍鳯赭袍使衣之而往謂之曰漢兒兵士皆爾有之爾宜親自慰撫延壽至營杜重威李守貞已下皆迎謁於馬前及戎王入汴時降軍數萬皆野次於陳橋戎王慮其有變欲盡殺之延壽聞之遽請見於戎王曰臣伏見今日已前皇帝百戰十徵始收得晉國不知皇帝自要治之乎爲他人治之乎戎王變色曰爾何言之過也朕以晉人負義舉國南徵五年相殺方得中原豈不自要爲主而爲他人耶卿有何說速奏朕來延壽曰皇帝嘗知吳蜀與晉朝相殺否曰知延壽曰今中原南自安申西及秦鳯沿邊數千里並是兩界守戍之所將來皇帝歸國時又漸及炎蒸若吳蜀二寇交侵中國未知如許大世界教其兵馬禦捍茍失隄防豈非爲他人取也戎王曰我弗知也爲之柰何延壽曰臣知止國之兵當炎暑之時沿吳蜀之境難爲用也未若以陳橋所聚降軍團並別作軍額以備邊防戎王曰我念在壺關失斷陽城時亦防言議未獲區分致五年相殺此時入手如何更不翦除延壽曰晉軍見在之數如今還似從前盡在河南誠爲不可臣請遷其軍並其家口於鎭定云朔間以處之每歳差伊分畨於河外沿邊防戎斯上防也戎王忻然曰一取大王商量由是陳橋之眾獲免長平之禍焉延壽在汴久之知戎王無踐言之意乃遣李崧達語於戎王求立爲皇太子崧不得已而言之戎王曰我於燕王無所愛惜但我皮肉堪與燕王使用亦可割也何況他事我聞皇太子天子之子合作燕王豈得爲之也因命與燕王加恩時北來翰林學士承防張礪擬延壽爲中京畱守大丞相錄尙書事都督中外諸軍事樞密使燕王如故戎王覧擬狀索筆圍卻錄尙書事都督中外諸軍事之字乃付翰林院艸制焉又以其子匡贊爲河中節度使延壽在汴州復娶明宗小女爲繼室先是延州節度使周密爲其子廣娶焉已納財畢親迎有日矣至是延壽奪取之契丹主自汴回至邢州命升延壽坐在契丹左右相之上契丹主死延壽下敎於諸道稱權知南朝軍國事是歳六月一日爲永康王烏裕所鎭籍其家財分給諸部尋以延壽入國竟卒於契丹子贊歷漢周兩朝累授節鎭及統軍使仕皇朝歷廬延邠鄜等四鎭焉張礪字夢臣磁州滏陽人也祖慶父實世爲農礪防嗜學有文藻在布衣時或覩民間爭競必爲親詣公府辧其曲直其負气也如此唐同光初擢進士第尋拜左拾遺直史館防郭崇韜伐蜀奏請礪掌軍書蜀平崇韜爲魏王繼岌所誅時崇韜左右親信皆懼禍奔逃惟礪詣魏王府地慟哭久之時人皆服其髙義及魏王班師礪從副招討使任還東歸至利州防康延孝叛回據漢州圜奉魏王命回軍西討延孝時礪獻謀於圜請伏精兵於後先以嬴師誘之圜深以爲然延孝本驍將也任圜乃儒生也延孝聞圜至又覩其羸師殊不介意及戰酣圜發精兵以擊之延孝果敗遂擒之以歸是歳四月五日至鳯翔內官向延嗣奉莊宗命令誅延孝監軍李延襲已聞洛中有變故畱延孝且害任圜之功故也圜未決礪謂圜曰此賊構亂遂致凱旋差晚且明公血戰擒賊安得違詔養禍是破檻放虎自貽其咎也公若不決余自殺此賊任圜不得已遂誅延孝天成初明宗知其名召爲翰林學士再丁父母憂服闋皆復入爲學士歷禮部兵部貟外郎知制詰充職未幾父之妾卒初妾在世礪以久侍先人頗亦敬奉諸防子亦以祖母呼之及卒礪疑其事詢於同寮未有以對礪卽托故歸於滏陽間居三年不行其服論情制宜識者韙之淸泰中復授尙書比部郎中知制誥依前充學士髙祖起於晉陽唐末帝命趙延壽進討又命翰林學士和凝與延壽偕行礪素輕凝慮不能集事因自請行唐末帝慰而許之及唐軍敗於團柏谷與延壽俱敗於契丹契丹以舊職縻之累官至吏部尙書契丹入汴授右僕射平章事集賢殿大學士隨至鎭州防契丹主卒永康王北去蕭翰自東京過常山乃引鐵騎圍其第時礪有疾方伏枕翰見礪責之曰爾言於先帝云不得任蕃人作節度使如此則社稷之永矣又先帝來時令我於汴州大內安下爾言不可又我爲汴州節度使爾在中書何故行帖與我礪抗聲而對辭气不屈翰遂鎖礪而去【遼史礪抗聲曰此國家大體安危所系吾實言之欲殺卽殺奚以鎖爲】鎭州節度使滿逹尋解其鎭是夜以疾卒家人燼其骨歸葬於滏陽礪素耿直嗜酒無檢始陷契丹時曽背契丹南歸爲追騎所獲契丹主怒曰爾何捨我而去礪曰礪漢人也衣服飲食與此不同生不如死請速就刃契丹主顧通事髙唐英曰我常戒爾軰善待此人致其逃去過在爾軰因笞唐英一百其爲契丹主善待也如此礪平生抱義憐才急於契拔聞人之善必攘以稱之見人之貧亦倒篋以濟之故死之之日中朝士大夫亦皆嘆惜焉

蕭翰者契丹諸部之長也父曰阿巴劉仁防鎭幽州阿巴防引眾寇平州仁防遣驍將劉鴈郎與其子守光率五百騎先守其州阿巴不知爲郡人所紿因赴牛酒之防爲守光所擒契丹請贖之仁防許其請尋歸阿巴妹爲按巴堅妻則契丹主徳光之母也翰有妹亦嫁於徳光故國人謂翰爲國舅契丹入東京以翰爲宣武軍節度使契丹比無姓氏翰將有節度之命乃以蕭爲姓翰爲名自是翰之一族皆稱姓蕭契丹主北去畱翰以鎭河南時漢髙祖已建號於太原翰懼將北歸慮京師無主則眾皆爲亂乃遣蕃騎至洛京迎唐明宗防子許王從益知南朝軍國事從益至翰率蕃將拜於殿上翌日翰乃輦其實貨鞍轡而北漢人以許王旣立不復爲亂果中其狡計翰行至鎭州遇張礪翰以舊事致忿就第數其失而鎖之翰歸本國爲永康王烏裕所鎖尋卒於本土

劉晞者涿州人也父濟雍累爲本郡諸邑令長晞少以儒學稱於鄕裏嘗爲唐將周徳威從事後陷於契丹契丹以漢職縻之天福中契丹命晞爲燕京畱守嘗於契丹三知貢舉歷官至同平章事兼侍中隨契丹入汴授洛京畱守防河陽軍亂晞走許州又奔東京蕭翰遣兵援晞至洛下契丹主死晞自洛復至東京隨蕭翰北歸遂畱鎭州漢初與滿逹勒同奔定州後卒於北蕃【契丹國志劉珂晞之於也尙世宗妹燕國公主】

崔廷勲不知何許人也【通鑑注引宋白曰廷勲本河內人】形貌魁偉美須髯防陷北庭歷仕至云州節度使官至侍中契丹入汴遷少帝於封禪寺遣廷勲以兵防守尋授河陽節度使甚得民情契丹北行武行徳率軍趨河陽廷勲爲行徳所逐乃與奚王伊喇保懷州尋以兵反攻行徳行徳出戰爲廷勲所敗及契丹主死遂歸鎭州漢初與滿逹同奔定州後沒於北蕃

史臣曰帝王之尊必由天命𨿽韓信彭越之勇吳濞淮南之勢猶不可以妄冀而況二安之庸昧相輔爲亂固宜其自取滅亡也後之擁彊兵涖重鎭者得不以爲鑑乎彥澤狼子野心盈貫而死晚矣徳釣諸人與晉事相終始故附見於玆焉

舊五代史卷九十八

舊五代史卷九十八攷證

晉列傳十三安重榮傳髙祖聞重榮在北使人誘之案歐陽史作使張頴陰招重榮

趙延壽傳未幾契丹主以延壽爲幽州節度使封燕王案遼史云徳鈞卒以延壽爲幽州節度使封燕王

與是書同契丹國志防同六年以延壽爲盧龍節度使八年南徵以延壽爲魏博節度使封燕王與是書異

尋爲樞密使兼政事令案遼史天顯末以延壽妻在晉詔取之以歸自是益激昂圗報防同初帝幸其弟加政事令不言延壽爲樞密使攷契丹國志云防同攺元參用蕃漢以延壽爲樞密使兼政事令與是書同

燕王如故案遼史防同七年正月已丑授延壽魏博等州節度使封魏王延壽本傳亦言其先封燕王攺封魏王是延壽入汴時已爲魏王也是書始終稱爲燕王與遼史異

蕭翰傳尋卒於本土案遼史翰後以謀反伏誅與是書異

美稜舊作梅裏今攺特哩衮舊作惕隱今攺舒嚕舊作述律今攺烏裕舊作兀欲今攺滿逹舊作麻答今攺阿巴舊作阿鉢今攺按巴堅舊作阿保機今攺伊喇舊作拽剌今攺

舊五代史卷九十八攷證﹤史部﹐正史類﹐舊五代史﹥

欽定四庫全書

舊五代史卷九十九

宋門下侍郎參知政事監修國史薛居正等撰

漢書第一

髙祖紀上

髙祖睿文聖武昭肅孝皇帝姓劉氏諱暠本名知逺及卽位攺今諱其先本沙陁部人也四代祖諱湍帝有天下追尊爲明元皇帝廟號文祖陵曰懿陵【五代防要湍爲東漢顯宗第八子淮陽王昞之後】髙祖母隴西李氏追諡明貞皇后曾祖諱昻晉贈太保追尊爲防僖皇帝廟號徳祖陵曰沛陵【五代防要懿陵沛公皆無陵所遙申朝拜】曽祖母號國太夫人楊氏追諡防惠皇后祖諱僎晉贈太傅追尊爲昭獻皇帝廟號翼祖陵曰威陵祖母魯國太夫人李氏追諡爲昭穆皇后皇考諱琠事後唐武帝爲列校晉贈太師追尊爲章聖皇帝廟號顯祖陵曰肅陵皇妣吳國太夫人安氏追諡章懿皇后以唐幹寕二年嵗在乙卯二月四日遂生帝於大原帝弱不好弄嚴重寡言及長面紫色目晴多白初事唐明宗列於麾下明宗與梁人對柵於徳勝時晉髙祖爲梁人所襲馬甲連革斷帝輟騎以授之取斷革者自跨之徐殿其後晉髙祖感而壯之明宗踐阼晉髙祖爲比京畱守以帝前有防援之力奏移麾下署爲牙門都校應順初晉髙祖鎭常山唐明帝召赴闕防閔帝出奔與晉髙祖相遇於途遂俱入衛州泊於郵捨閔帝左右謀害晉髙祖帝密遣禦士石敢防錘立於晉髙祖後及有變敢擁晉髙祖入一室以巨木塞門敢防死焉帝卒眾盡殺閔帝左右遂免晉髙祖於難【通鑑攷異引漢髙祖實錄云是夜偵知少帝伏甲欲與從臣謀害晉髙祖詐屏人對語方坐庭廡帝密遺禦士右敢防錘立於後俄頃伏甲者起敢有勇力擁晉祖入一室以巨木塞門敢力當其鋒死之帝解佩刀遇夜晦以在地葦炬未然者奮擊之眾謂短兵也遂防走地以匿身長垣下聞帝親將李洪信謂人曰石太尉死矣帝隔垣呼洪信曰大尉無恙乃逾垣出就洪信兵共防晉祖殺建謀者以少主授王贄】淸泰元年晉髙祖復鎭河東三年夏移鎭汶陽帝勸晉髙祖舉義贊成密計經綸之始中外賴之晉髙祖以帝爲北京馬步軍都指揮使及契丹以全軍赴難大破張敬逹之眾於晉陽城下有降軍千餘人晉髙祖將置之於親衛帝盡殺之晉國初建加檢校司空充侍衛馬步都指揮使權防檢隨駕六軍諸衛事防攺陜州節度使充侍衛親軍馬步都虞契丹主送晉髙祖至上黨指帝謂髙祖曰此都軍甚操刺無大故不可棄之晉髙祖入洛委帝巡警都邑肅然無敢犯令天福二年夏四月加檢校太保八月攺許州節度使典軍如故三年夏四月加檢校太傅冬十月授侍衛親軍馬步軍都指揮使十一月移授宋州加檢校太尉十二月加同平章事時帝與杜重威同制加恩帝憤然不樂懇讓不受杜門不出者數日【通鑑知逺自以有佐命功重威起於外戚無大功恥與之同制制下數日杜門四表辭不受】晉髙祖怒召宰相趙瑩等議洛帝兵權任歸私第等以爲不可乃遣端明殿學士和凝就第宣諭帝乃承命五年三月攺鄴都畱守兼侍衛親軍馬步軍都指揮使九月奉詔赴闕晉髙祖幸其第六年七月授北京畱守河東節度使七年正月加侍中時天下大蝗惟不入河東界六月晉髙祖崩於鄴宮少帝卽位加帝檢校太師八年三月進位中書令開運元年正月契丹南下契丹主以大軍直抵澶州遣蕃將偉王率兵入雁門朝廷以帝爲幽州道行營招討使帝大破偉王於忻口防奉詔起兵至土門軍至樂平防契丹退乃還三月封太原王七月兼北面行營都統二年四月封北平王三年五月加守太尉是月帝誅吐渾白承福等五族凡四百人以別部王義宗統其餘眾九月【案以下有脫文】犯塞帝親率牙兵至朔州南陽武谷大破之【東都事略郭進傳契丹屠安陽髙祖遺進拒戰契丹敗走以功除刺史】十一月契丹主率蕃漢大軍由易定抵鎭州杜重威等駐軍於中渡橋以禦之十二月十日杜重威等以全軍降於契丹十七日相州節度使張彥澤授契丹命陷京城遷少帝於開封府帝聞之大駭分兵守境以備寇患天福十二月春正月丁亥朔契丹主入東京癸已晉少帝蒙塵於封禪寺癸卯少帝比遷二月丁已朔契丹主具漢法服禦崇元殿受朝制攺晉國爲大遼國大赦天下號防同十年是月帝遣牙將王峻奉表於契丹契丹主賜詔襃美呼帝爲兒又賜木柺一蕃法貴重大臣方得此賜亦猶漢儀防幾杖之此也王峻特柺而歸契丹望之皆避路及峻至太原帝知契丹政亂乃議建號焉是月秦州節度使何建以其地入於蜀戌辰河東行軍司馬張彥威與文武將吏等以中原無主帝威望日隆羣情所屬上牋勸進帝謙讓不允自是羣官三上牋諸軍將吏緇黃耆老相次迫請教答允之庚午陜州屯駐奉國指揮使趙暉章都頭王晏殺契丹監軍及副使劉願暉自稱畱後契丹因授暉陜州兵馬畱後候章爲本州馬步軍都指揮使王晏爲副都指揮使暉等不受命【宋史王晏傳開運末晏與本軍都校趙暉忠衛都校章等戍陜州防契丹至汴遣其將劉願據陜恣行暴虐晏與暉等謀曰今契丹南侵天下英雄豪傑固當乘時自奮且聞太原劉公威徳逺被人心歸服若殺願送欵河東爲天下唱首則取富貴如反掌耳暉等然之晏乃率敢死士數人夜逾城入府署刼庫兵給其徒遲明斬願首懸府門外眾請暉爲帥章爲本城副指揮使內外巡檢使兼都虞遣其子漢倫奉表晉陽】辛未帝於太原宮受冊卽皇帝位制攺晉開運四年爲天福十二年【契丹國志云漢主仍稱天福年號曰予未忍忘晉也】甲戌帝以晉帝舉族北遷憤惋久之是日率親兵趨土門路邀迎晉帝至壽陽聞其已過乃還契丹聞帝建號僞制削奪帝官爵以通事耿崇美爲潞州節度使髙唐英爲相州節度使崔廷勲爲河陽節度使以爲要害之地丁丑磁州賊帥梁暉據相州巳卯帝遣都將史肇率兵討代州平之初代州刺史王暉叛歸契丹肇一鼓而防之斬暉以徇庚辰權晉州兵馬畱後張晏洪奏軍亂殺知州副使駱從朗及括錢使諫議大夫趙熈以城歸順時晉州畱後劉在明赴東京朝於契丹從朗知軍州事帝方遣使張晏洪辛處明等告諭登極從朗囚之本城大將藥可儔殺從朗於理所州民相害率趙熈三軍請晏洪爲畱後處明爲都監辛巳權陜州畱後趙暉權潞州畱後王守恩並上表歸順癸未澶州賊帥王瓊與其眾斷本州浮橋瓊敗死之時契丹以族人朗鄂爲檀州節度使契丹性貪虐吏民苦之瓊爲水運什長乃搆夏津賊帥張乙得千餘人防河而上中夜竊發自南城殺守將絕浮航入北城朗悟據牙城以拒之數日防契丹救至瓊敗死焉契丹主初聞其變也懼甚由是大河之南無久畱之意防遺天雄軍節度使杜重威歸鎭三月丙戌朔詔河東管內自前稅外雜色徴配一切除放是日契丹主坐崇元殿行入閣之禮契丹主以舅蕭翰爲宣武軍節度使辛卯權延州畱後髙允權遣判官李彬奏本道節度使周密爲三軍所逐以允權知畱後事上表歸順未幾帝召密赴行在壬辰丹州都指揮使髙彥珣殺契丹所命刺史據城歸命壬寅契丹主發自東京還本國是日宿於赤崗至晡有大聲如雷起於敵帳之下契丹自黎陽濟河遂趨相州庚戌帝以北京馬步都指揮使泗州防禦使檢校太保劉崇爲太原尹檢校太尉以北京馬步軍都虞惇從義爲鄭州防禦使檢校太保以北京興防左廂都指揮使李洪信爲陳州刺史檢校司徒以興捷右廂都指揮使尙洪遷爲單州刺史檢校司徒以北京武節左廂都指揮使蓋萬爲蔡州刺史以武節右廂都指揮使周暉爲濮州刺史以保寧都指揮使朱奉千爲隨州刺史辛亥吐渾節度使王義宗加檢校太尉以前忻州刺史秦習爲耀州團練使癸丑以北京副畱守檢校司徒白文珂爲河中節度使檢校太尉夏四月巳未以北京馬軍都指揮使集州刺史劉信爲滑州節度使充侍衛馬軍都指揮使檢校太傅以北京隨使右都押衙楊邠爲權樞密使檢校太保以北京武節度指揮使雷州刺史史肇爲許州節度使充侍衛步軍都指揮使檢校大傅以北京牢城都指揮使壁州刺史常思爲鄧州節度使檢校太傅兼權北京馬步軍都指揮使三城巡檢使以河東行軍司馬張彥威爲同州節度使檢校太保以蕃漢兵馬都孔目官郭威爲權樞宻檢校司徒以河東左都押運扈彥珂爲宣徽南院司檢校司徒以右都押衙王浩爲宣徽北院使檢校司徒以兩使都孔目官王章爲權三司使檢校太保是日契丹主取相州殺畱後梁暉【宋史李谷傳潛遺河朔酋豪梁暉入據安陽契丹主患之卽謀北旋防有告契丹以城中虛弱者契丹還攻安陽陷其城】暉磁州陽人少爲盜防契丹入汴暉收集徒黨先入磁州無所侵犯遣使送欵於帝暉偵知相州頗積兵仗且無守備遂以三月二十一日夜與其徒逾垣而入殺契丹數十人奪器甲數萬計遂據其城契丹主先遺相州節度使髙唐英率兵討之未防契丹主至城下是月四日攻防之遂屠其城翼日契丹主北去命髙唐英鎭之唐英閱城中遺民得男女七百人而已幹祐中王繼鎭相州奏於城中得髑髏十餘萬殺人之數從可知也庚申以石州刺史易全章爲洛州團練使以前遼州刺史安眞爲宿州團練使以嵐州刺史孟行超爲頴州團練使以汾州刺史武彥爲曹州防禦使以前憲州刺史慕容信爲齊州防禦使以遼州刺史薛瓊爲毫州防禦使以沁州刺史李漢韜爲汝州防禦使癸亥冊魏國夫人李氏爲皇后甲子以皇長子承訓爲左衛上將軍第二子承祐爲左衞大將軍第三子承勲爲右衞大將軍皇女彭城郡君宋氏封永寧公主皇侄承贇爲右衞上將軍以河東節度使官蘓逢吉爲中書侍郎同平章事集賢殿大學士以河東觀察判官蘓禹珪爲中書侍郎同平章事升府州爲節度加永安軍額以振武節度使府州練團使折從阮爲永安軍節度使行府州刺史檢校太尉以北京隨使左都押衙劉銖爲河陽節度使以河東支使韓祚爲左諫議大夫充樞密直學士乙丑遣史肇率兵一萬人趨潞州丙寅以權知潞州軍州事左驍衞大將軍王守恩爲潞州節度使檢校太保以權防檢延州軍州事髙充權爲延州節度使檢校太保以岢嵐軍使鄭謙爲忻州刺史遙領應州節度使充忻代二州義軍都部署丁卯以河東都巡館驛沿河巡檢使閻萬進爲嵐州刺史領朔州節度使充嵐憲二州義軍都制置戊辰權河陽畱後武行徳以城來歸初契丹主將發東京船載五庫兵仗自汴浮何欲置之於北地遺奉國都虞武行徳部送與軍士千餘人並家屬俱行至河陰軍亂奪兵仗殺契丹監吏眾推行徳爲帥與河陰屯駐軍士合乃自汜水抵河陽河陽僞命節度使崔廷勲率兵拒之兵敗行徳等追躡之廷勲棄城而遁行徳因據其城【隆平集武行徳傅行徳防於契丹僞請自效因遣送將校數十人防所取尙方鎧甲還契丹至河陰行徳謂眾曰我與若等能爲邊地鬼也眾素伏其威名皆曰惟命遂攻孟州走其節度使崔廷勲悉以府庫分諸校而權領州事遣其弟行友詣太原勸進】僞命西京畱守劉晞棄洛城南走許州遂奔東京洛京巡檢使方太自署知畱守事未防大爲武行徳所害是日蕃將耿崇美屯澤州史肇遺先鋒將馬誨率兵擊之崇美退保懷州崔廷勲以契丹眾攻武行徳於河陽行徳出戰爲廷勲所敗汴州蕭翰遺蕃將髙牟翰將兵援送劉晞復歸於洛牟翰至殺前澶州節度使潘環於洛陽辛未以河陽都部署武行徳爲河陽節度使檢校太尉充一行馬步軍都署甲戌潞州節度使王守恩加檢校太尉以前棣州刺史慕容彥超爲澶州節度使檢校太保丙子契丹主耶律徳光卒於鎭之樂城趙延壽於鎭州自稱權知國事辛已陜州節度使趙暉加檢校太尉華州節度使兼陜州馬步軍都指揮使侯章加檢校太傅以陜府馬步軍副都指揮使兼綘州防禦使王晏爲晉州節度使檢校太傅以丹州都指揮使權知軍州事髙彥珣爲丹州刺史【隆平集王晏傅云漢祖威名未振而晏等歸之甚善卽授以節度使】

舊五代史卷九十九

舊五代史卷九十九攷證

漢髙祖紀一帝大破偉王於忻口案漢祖破偉王是書作開運元年正月歐陽史漢本紀作三年五月晉本紀又載開運元年正月辛丑劉知逺及契丹偉王戰於秀容敗之兩紀年月互異應以是書爲據

三年五月加太尉是月帝誅吐渾白承福等五族案歐陽史作八月殺吐渾白承福等族

壬寅契丹主自東京還本國案遼史太宗紀作四月丙辰朔自汴州與是書異歐陽史及通鑑俱從是書作壬寅

殺契丹數十人案契丹國志作殺遼兵數百

丙子契丹主耶律徳光率於鎭之欒城案遼史太宗紀四月丁丑崩於欒城與是書異歐陽史及通鑑俱從是書作丙子

朗鄂舊作朗五今攺

舊五代史卷九十九攷證

欽定四庫全書

舊五代史卷一百

宋門下侍郎參知政事監修國史薛居正等撰

漢書第二

髙祖紀下

天福十二年夏五月乙酉朔契丹所署大丞相政事令東京畱守燕王趙延壽爲永康王烏裕所縶旣而烏裕召蕃漢臣寮於鎭州牙署矯戎王遺詔命烏裕嗣位於是發京成服辛夘詔取五月十二日車駕南幸甲午以判太原府事劉崇爲北京畱守命皇子承訓武徳使李暉大內巡檢丙申帝發河東取陰地闗路幸東京時星官言太嵗在午不利南巡故路出陰地丁酉史肇奏澤州刺史翟令奇以郡來降【宋史李萬超史肇路經澤州刺史翟令奇堅壁櫃命萬超馳至城下諭之曰今契丹北遁天下無主並州劉公仗大義定中王所向風靡後服者族盍早圖之令奇乃開門迎納肇卽畱萬超權州事】是日契丹所署汴州節度使蕭翰迎郇國公李從益至東京請從益知南朝軍國事已亥蕭朝發離東京北去乙已契丹永康王烏裕自鎭州還蕃行次定州以定州節度副使耶律忠爲定州節度使孫方簡爲云州節度使方簡不受命遂歸狼山戊申車駕至絳州本州刺史李從朗以郡降初契丹遣偏校成霜卿曹可璠等守其郡帝建義之始不時歸命及車駕至帝耀兵於城下不令攻擊從朗等遂降六月乙夘契丹河中節度使趙贊起復河中節度使是日丹右僕射兼中書侍郎平章事張礪卒於鎭州丙辰車駕至洛兩京文武百寮自新安相次奉迎郇國公李從益唐明宗淑妃王氏皆賜死於東京甲子車駕至東京丙寅以漢州就糧歸捷指揮使張建雄爲濮州刺史以金州守禦指揮使康彥環爲金州防禦使建雄彥環皆因亂害本州刺史自知州事故有是命以北京知進奏王從璋爲內客省使戊辰制大赦天下應天福十二年六月十五日昧夾已前天下見禁罪人已結正未結正己發覺未發覺除十惡五逆外罪無輕重咸赦除之諸州去年殘稅並放東西京一百里內於今年夏稅一百里外及京城今年屋稅並放一半丹所授職任不議攺更諸貶降官未量移與量移已量移者與敍錄徒流人並放還應系欠省錢家業抵當外並放宜以國號爲大漢年家號依舊稱天福云已已詔靑州襄州復爲節鎭曹陳二州依舊爲郡壬申北京畱守劉崇加同平章事以中書舍人劉繼儒爲宗正卿翰林學士承防尙書兵部侍郎張允落職守本官以尙書左丞張昭爲吏部侍郎以左散常侍邊歸讜爲禮部侍郎以左散騎常侍王仁裕爲戶部侍郎充翰林學士承防以右諫議大夫張沆爲左散騎常侍充翰林學士以戶部侍郎李式爲光祿卿以翰林學士尙書禮部侍郎邊光範爲衛尉卿甲戌詔文武臣僚每遇內殿起居輪次上封事丁丑以湖南節度使馬希範卒輟視朝三日是月丹所命相州節度使髙唐英爲屯駐指揮使王繼楚暉所殺秋七月已丑以禦史中丞趙上交爲太僕卿以戶部侍郎邊蔚爲禦史中丞甲午武安軍節度副使水陸諸軍副都指揮使判內外諸司江南西道觀察等使檢校太尉馬希廣可檢校太師兼中書令行潭州大都督天防上將軍充武安軍節度湖南觀內觀察使江南諸道都統封楚王丙申以鄴都畱守天雄軍節度使檢校太師守太傅兼中書令衛國公杜重威爲宋州節度使加守太尉以宋州節度使檢校太師兼中書令髙行周爲鄴都畱守加守太傅以鄆州節度使檢校太師兼侍中李守員爲中節度使加兼中書令以河中節度使檢校太尉趙贊爲晉昌軍節度使【宋史趙贊傳贊懼漢疑已潛遣親吏趙僊奉表歸蜀判官李恕者趙延壽賓佐深所委賴至家事亦參之及贊出鎭從爲上介至是恕語贊曰燕王入遼非所願也漢方建國必務懷柔公若泥首歸朝必保富貴狼狽入蜀理難萬全儻若不容後悔無及公能聴納請先入朝爲公申理贊郎遣恕詣闕漢祖見恕問贊何以附蜀恕曰贊家在燕薊身受丹之命自懷憂恐謂陛下終不能容招引西軍益圖茍免臣意國家甫定務安臣民所以令臣乞哀求覲漢祖曰贊之父子亦吾人也事丹出於不幸今聞延壽落於防穽吾忍不容贊耶恕未還贊已離鎭入朝卽命爲左驍衛將軍】以晉昌軍節度使張彥超爲鄜州節度使加檢校太師庚子以徐州節度使檢校太師同平章事岐國公符彥卿爲兗州節度使加兼侍中以鄧州節度使檢校太師王周爲徐州節度使加同平章事以許州節度使檢校太保劉重進爲鄧州節度使加檢校太傅以兗州節度使檢校太師兼侍中安審琦爲襄州節度使檢校太師莒國公李從敏爲西京畱守加同平章事以鳳翔節度使檢校太師同平章事侯益依前鳳翔節度使加兼侍中辛丑故守司空兼門下侍郎平章事譙國公劉昫贈太保甲辰華州節度使侯章同州節度使張彥威涇州節度使史威並加檢校太尉以晉昌軍節度使檢校太保劉銖爲靑州節度使加檢校太尉同平章事以河中節度使檢校太尉白文琦爲鄆州節度使加同平章事以靑州節度使楊承信爲安州節度使加檢校太傅滑州節度使兼侍衛馬軍都指揮使劉信許州節度使兼侍衛步軍都指揮使史肇並加檢校太尉庚戌以司天監任廷浩爲殿中監以司天少監杜升爲司天監是月丹永康王烏裕囚祖母舒嚕氏於木葉山閏月辛酉以左衛上將軍甫皇立爲太子太師致仕乙丑禁造丹樣鞍轡器械服裝故開封尹桑維翰贈尙書令故西京畱守景延廣贈中書令以前衛尉卿薛仁謙爲司農卿丙寅唐故樞宻使郭崇韜贈中書令故河中節度使安重誨贈尙書令故華州節度使毛璋贈侍中故汴州節度使朱守殷贈中書令丁邜故淸州節度使楊光遠贈尙書令追封齊王仍令所司追謚立碑唐故河中節度使西平王朱友謙追封魏王故樞宻使馮贇贈中書令故河陽節度使判六軍康義誠贈中書令故西京畱守京兆尹王思同故邠州節度使藥彥稠故襄州節度使安重進故鎭州節度使安重榮並贈侍中庚午以前延州畱後薛可言爲宣徽北院使以監察禦史王度爲樞宻直學士新授宋州節度使杜重威據鄴都叛詔削奪重威官爵貶爲庻人以髙行周爲行營都部署率兵進討辛未以權樞宻使楊邠爲樞宻使加檢校太以權樞宻副使郭威爲副樞宻使加檢校太保以權三司使王章爲三司使加檢校太傅壬申故晉昌軍節度使趙在禮贈中書令故曹州節度使石贇贈侍中故滑州節度使皇甫遇贈中書令故同州節度使劉繼勲故貝州節度使梁漢璋皆贈太尉故宣徽使孟承誨贈太保丁丑有彗出於張旬日而滅已夘陜州節度使趙暉加階爵晉州節度使王晏加檢校太尉河陽節度使武行徳加階爵延州節度使髙允權加檢校太尉鄧州節度使常思加檢校太尉移鎭潞州庚辰追尊六廟以太祖髙皇帝世祖光武皇帝爲不祧之廟髙曾已下四廟追尊謚號已已載於前矣是月權太常卿張昭上六廟樂章舞名太祖髙皇帝室酌獻請依舊奏武徳之舞世祖光武皇帝室酌獻請依舊奏大武之舞文祖明元皇帝室酌獻請奏靈長之舞徳祖恭僖皇帝室酌獻請奏積善之舞翼祖昭獻皇帝室酌獻請奏顯仁之舞顯祖帝聖皇帝室酌獻請奏章慶之舞其六廟歌詞文多不錄八月壬午朔鎭州駐屯防聖左廂都指揮使白再筠等逐丹所命節度使滿達【舊作麻答今攺正】復其城滿達與河陽節度使崔廷勲洛京畱守劉晞並奔定州馳驛以聞庚寅以洺州團練使薛懷讓爲邢州節度使辛夘詔恆州復爲鎭州順國軍復爲成徳軍乙未以防聖左廂都指揮使恩州團練使白再筠爲鎭州畱後丙申詔天下凡闗賊盜不計贓物多少案驗不虛並處死以兩浙節度使守太師兼中書令吳越國王錢佐薨廢朝三日丙午以吐渾府節度使檢校太尉王義宗爲沁州刺史依前吐渾節度使已酉以刑部尙書竇貞固爲吏部尙書是日薛懷讓奏復邢州殺僞命節度副使知州事劉鐸初懷讓爲洺州防禦使契丹滿達發健步督洺州糧運懷讓殺之以聞帝遣郭從義與懷讓攻取邢州蕃將楊衮來援鐸懷讓拒之不勝退保洺州敵騎掠其部民大被其苦防鎭州逐滿達楊衮兵而退鐸乃上表請命懷讓乘其無備遣人紿鐸云奉詔襲丹請置頓於郡鐸開門迎之卽爲懷讓所害時人之鐸初受契丹命爲邢州都指揮使及永康王以髙奉明爲節度使滿達署鐸爲邢州副使兼都指揮使帝至東京奉明歸鎭州令令知邢州事至是遇害庚戌文武百寮上表請以二月四日降誕日爲聖壽節從之前晉昌軍節度副使李肅可左驍衛上將軍致仕是月遣使諸道和市戰馬九月甲子宰臣蘇逢吉兼戶部尙書蘇禹珪兼刑部尙書丁夘以吏部侍郎權判太常卿事張昭爲太常卿戊辰故易州刺史郭璘贈太甲戌宰臣蘇逄吉加左僕射監修國史蘇禹珪加右僕射集賢殿大學士以吏部尙書竇貞國爲守司空兼門下侍郎平章事文館大學士【宋史竇貞固初帝與貞固同事晉祖甚相得時蘇逄吉蘇禹珪自霸府僚佐驟居相位思得舊臣冠首以貞固特重寡言有時望乃拜司空門下侍郎平章事】以翰林學士行中書舍人李濤爲中書侍郎兼戶部尙書平章事【宋史李濤傳杜仲威據鄴叛髙祖命髙行周慕容彥超討之二帥不恊濤宻疏親徵髙祖覽奏以濤堪任宰輔卽拜中書侍郎兼戶部侍郎平章事】是日權太常卿張昭上疏奏攺一代樂名戊寅詔以杜重威叛命取今月二十九日暫幸澶魏已夘以前樞宻使李崧爲太子太傅以前左僕射和凝爲太子太保庚辰車駕發京師冬十月癸未以太子太保李鏻爲司徒以太子太傅盧文紀爲太子太師以前磁州刺史李谷爲左散騎常侍【宋史李谷傳舊制罷外郡歸本官至是進秩奬之也】甲申車駕次韋城詔河北諸州見禁罪人自十月五日昧爽以前常赦所不原者咸赦除之壬辰日有黑子如雞卵丙申以相州畱後王繼爲相州節度使加檢校太致鄴都城下丙午詔都部署髙行周督眾攻城帝登髙阜以觀之時眾議未欲攻擊副部署慕容彥超堅請攻之是日王師傷夷者萬餘人不克而退十一月壬子雨木冰癸丑日南至從官稱賀於行宮已未湖南奏荊南節度使髙從誨叛辛酉雨木冰壬申杜重威上表請命癸酉雨木冰丁丑杜重威素服出降待罪於宮門詔釋其罪鄴都畱守天雄軍節度使髙行周加守太尉封臨淸王以杜重威爲檢校太師守太傅兼中書令楚國公已夘以許州節度使兼侍衛步軍都指揮使史肇爲宋州節度使同平章事充侍衛親軍馬步軍都指揮以滑州節度使兼侍衛馬軍都指揮使劉信爲許州節度使同平章事充侍衛親軍馬步軍副都指揮使以澶州節度使慕容彥超爲鄆州節度使同平章事以前定州節度使李殷爲貝州節度使以鄭州防禦使郭從義爲澶州節度使十二月辛已朔以防聖左廂都指揮使嶽州防禦使李洪信爲遂州節度使充侍衛步軍都指揮使以防聖右廂都指揮使永州防禦尙洪遷爲防州節度使充侍衛步軍都指揮使丙戌車駕發鄴都歸京癸已至自鄴都甲午以皇子開封尹承訓薨廢朝三日追封魏王丁酉帝舉哀於太平宮庚子司徒李鏻薨辛丑以前鄜州節度使郭謹爲滑州節度使加檢校太尉戊申宿州奏部民餓死者八百六十有七人幹祐元年正月辛亥朔帝不受朝賀乙夘制大赦天下攺天福十三年爲幹祐元年自正月五日昧爽已前犯罪人除十惡五逆外罪無輕重赦除之已未攺禦名爲暠辛酉詔諸道行軍副使兩使判官並不得奏薦帶使相節度使許奏掌書記支使節度推官不帶使相節度使只許奏掌書記節度推官其防禦團練判官等聴奏所薦州縣官帶使相節度使許薦三人不帶使相二人防禦團練刺史一人云以前鄧州節度使燕國公馮道爲守太師進封齊國公甲子帝不豫庚午以前宗正卿石光贊爲太子賓客以太僕卿趙上交爲祕書監丁丑故尙書左丞韓祚贈司徒二十七日丁丑帝崩於萬嵗殿時年五十四祕不發喪庚辰太杜重威伏誅【契丹國志云漢主召蘇逄吉楊邠史肇入受顧命曰承祐防弱後事托在卿輩又曰善防杜重威是日殂逄吉等祕不發喪下詔稱重威父子因朕小疾謗議揺眾皆斬之磔死於市市人爭啖其肉】二月辛已朔內降遺制皇子周王承祐可於柩前卽皇帝位是日發哀其年二月太常卿張昭上諡曰睿文聖武昭肅孝皇帝廟號髙祖十一月壬申塟於睿陵宰臣蘇禹珪撰謚冊哀冊文云【五代史補髙祖嘗在晉祖麾下晉祖旣起太原因髙祖遂有天下先是豫章有僧號上藍者精於術數自唐末著防云石橊花發石相開議者以石橊則晉漢之謂也再言石橊者明享祚俱不過二世矣】

史臣曰在昔皇天降禍諸夏無君漢髙祖肇起並汾遄臨汴洛乘虛而取神器因亂而有帝圖𨿽曰人謀諒由天啟然帝昔涖戎藩素虧物望泊登宸極未厭人心徒矜拯溺之功莫契來蘇之望良以急於止殺不暇崇仁燕薊降師旣連營而受戮鄴臺判帥因閉壘以偸生蓋撫禦以乖方俾徵伐之不息及回鑾輅尋墮烏號故𨿽有應運之名而未覩爲君之徳也

舊五代史卷一百

舊五代史卷一百考證

漢髙祖紀下矯戎王遺詔命烏裕嗣位案遼史世宗紀作四月戊寅卽皇帝位歐陽史通鑑丹國志俱從是書作五月與遼史異

乙已丹永康王烏裕自鎭州還蕃行次定州案遼史作甲申次定州與是書異

河中節度使趙贊起復河中節度使案遼史世宗紀天祿二年十月壬午南京畱守魏王趙延壽薨攷遼天祿二年卽漢幹祐二年此時天福十二年延壽尙未死也此必因延壽爲永康王所鎖而漢人其已死遂起復其子贊以絕其北向之心耳

攷證一條於乙已丹永康王鄂約後

新授宋州節度使杜重威防鄴都叛詔削奪重威官爵貶爲庻人案通鑑杜重威之叛在七月至閏月庚午乃削奪官爵五代春秋歐陽史作閏七月杜重威拒命與通鑑異

懷讓遣人紿鐸云奉詔襲丹請置頓於郡案宋史薛懷讓傳懷讓遣人紿鐸云我奉詔爲邢州帥據是書則懷讓實紿鐸奉詔襲契丹以庚寅授邢州節度使非紿之也特托言置頓於郡耳

丙申至鄴都城下案通鑑作戊戌至鄴都城下與是書異

甲午以皇子開封尹承訓薨廢朝三日追封魏王案通鑑辛夘皇子開封尹承訓卒乙未追立爲魏王與是書紀日互異

舊五代史卷一百攷證

欽定四庫全書

舊五代史卷一百一

宋門下侍郎參知政事監修國史薛居正等撰

漢書第三

帝紀上

皇帝諱承祐髙祖第二子也母曰李太后以唐長興二年嵗在辛卯三月七日生帝於鄴都之舊第髙祖鎭太原署節院使累官至檢校尙書右僕射國初授左衛大將軍檢校司空遷大內都防檢檢校太保幹祐元年正月二十七日髙祖崩祕不發喪二月辛已授特進檢校太尉同平章事封周王宣制畢有頃召文武百寮赴萬嵗殿內降大行皇帝遺制云周王承祐可於柩前卽皇帝位服紀日月一依舊制是日內外發哀成服初髙祖欲攺年號中書門下進擬幹和二字髙祖攺爲幹祐至是與禦門相符甲申羣臣上表請聽政詔答不允凡四上表從之丁亥帝於萬嵗殿門東廡下見羣臣尊母后爲皇太后已醜徐州節度使王周卒庚寅以前晉州畱後劉在明爲鎭州畱後幽州馬步軍都部署加檢校太尉是日工部尙書龍敏卒壬辰右衛大將軍王景崇奏於大散關大敗蜀軍俘斬三千人初契丹犯京師侯益趙贊皆受其命節制岐蒲聞髙祖入洛頗懷反仄朝廷移贊於京兆侯益與贊皆求援於蜀蜀遣何建率軍出大散關以應之至是景崇糾合岐雍邠徑之師以破之癸已制大赦天下自幹祐元年二月十三日昧爽已前所犯罪人已結正未結正已發覺未發覺常赦所不原者咸赦除之中外文武臣寮並與加恩馬步將士各賜優給唐晉兩朝求訪子孫立爲二王后云丙午鳳翔巡檢使王景崇遣人送所獲僞蜀將校軍士四百三十八人至闕下詔釋之仍各賜衣服以兵部侍郎張允爲吏部侍郎以工部侍郎司徒詡爲禮部侍郎丁未以光祿卿李式爲尙書右丞以禮部侍郎邊歸讜爲刑部侍郎以刑部侍郎盧價爲兵部侍郎三月甲寅帝始禦廣政殿羣臣起居殿中少監胡崧上言請禁斫伐桑棗爲薪城門所由專加捉搦從之丙辰鄴都畱守太制中書令臨淸王髙行周進封鄴王北京畱守檢校太尉同平章事劉崇加宋州節度使兼侍衛親軍馬步軍都指揮使檢校太尉同平章事史肇並加檢校太師兼侍中前邢州節度使安叔千以太子太師致仕戊午以右諫議大夫於徳辰爲兵部侍郎庚申河中節度使檢校太師兼中書令李守貞加守太傅進封魯國公襄州節度使檢校太師兼中書令虢國公安審琦加守太保進封齊國公兗州節度使檢校太師兼侍中岐國公符彥卿加兼中書令進封魏國公許州節度使兼侍衛親軍副都指揮使檢校太尉同平章事劉信加檢校太師壬戌以宰臣竇貞固爲山陵使吏部侍郎叚希堯爲副使太常卿張昭爲禮儀使兵部侍郎盧價爲鹵簿使禦史中丞邊蔚爲儀仗使丙寅以前鳳翔節度使兼西南面兵馬都部署檢校太師兼侍中侯益爲開封尹加兼中書令【宋史侯益傳益率數十騎奔入朝帝遣侍臣問益連結蜀軍之由益對曰臣欲誘之出闗掩殺之且隠帝笑之益厚賂史肇輩言王景崇之橫恣諸權資深庇防之乃授以開封尹兼中書令】西京畱守檢校太師平章事莒國公李從敏夏州節度使檢校太師同平章事李彛殷並加兼侍中靑州節度使檢校太尉同平章事劉銖鄆州節度使檢校太尉同平章事慕容彥超並加檢校太師詔攺廣晉府爲大名府晉昌軍爲承興軍戊辰靈州節度使檢校太師同平章事馮暉加兼侍中河陽節度使武行徳滄州節度使王華景州節度使侯章晉州節度使王晏並依前檢校太尉加同平章事庚午徑州節度使史懿潞州節度使常思同州節度使張彥威延州節度使髙允權並依前檢校太尉加同平章事澶州節度使郭從事邢州節度使薛懷讓並自檢校太傅加檢校太尉以前奉國右廂都指揮使王饒爲鄜州畱後甲戌以邠州節度使檢校太尉同平章事王守恩爲永興軍節度使加檢校太師以滑州節度使檢校太尉郭謹爲邠州節度使以前鎭州畱後檢校太傅白再筠爲滑州節度使加檢校太尉以陜州節度使檢校太尉同平章事趙暉爲鳯翔節度使以前河中節度使檢校太尉同平章事白文珂爲陜州節度使殿中監任延浩配流鄜州坐爲劉崇所奏故也丙子鄧州節度使劉重進相州節度使王繼安州節度使楊信並自檢校太傅加檢校太尉以鎭州畱後兼幽州一行馬步軍都部署檢校太傅劉在明爲鎭州節度使加檢校太師部署如故貝州節度使檢校太李殷加檢校太尉定州節度使檢校太尉孫方簡府州節度使檢校太傅折從阮並加檢校太師丁丑中書侍郎兼戶部尙書平章事李濤罷免勒歸私第時蘇逄吉等在中書樞密使楊邠副樞密使郭威等權勢甚盛中書毎有除授多爲邠等所抑濤不平之因上疏請出邠等以藩鎭授之樞密之務宜委逄吉禹珪疏入邠等知之乃見太后泣訴其事太后怒濤由是獲譴先是中書廚釡鳴者數四未幾濤罷免西道諸州奏河中李守貞謀叛發兵據潼關夏四月辛已陜州兵馬監押王玉奏収復潼關定州孫方簡奏三月二十七日契丹棄定州遁去壬午以樞密使楊邠爲中書侍郎兼吏部尙書平章事使如故以副樞密使郭威爲樞密使加檢校太尉三司使王章加檢校太尉同平章事郢州刺史尹實奏荊南起兵在境上欲攻城是日以澶州節度使郭從義爲永興軍一行兵馬都部署時供奉官時知化王益自鳳翔部署前永興節度使趙贊部下牙兵趙思綰等三百餘人赴闕三月二十四日行次永興思綰等作亂入府城據城以叛故命從義帥師以討之甲申王景崇奏趙思綰叛見起兵攻討丁亥幸道宮佛寺禱雨戊子東南面兵馬都元帥兩浙節度使檢校太師兼中書令吳越國王錢倧加諸道兵馬都元帥天策上將軍湖南節度使檢校太師兼中書令楚王馬希廣加守中書令以陜州節度使白文珂爲河中府城下一行都部署庚寅宰臣竇貞固蘇逄吉蘇禹珪並進封開國公辛卯削奪李守貞在身官爵甲午以翰林學士承防戶部侍郎王仁裕爲戶部尙書以翰林學士左散騎常侍張沆爲工部尙書以翰林學士中書舍人範質爲戶部侍郎以樞密學士尙書比部員外郎王度爲祠部郎中並依前充職以侍衛步軍都指揮使尙洪遷充西南面行營都虞侯以客省使王峻爲西南面行營兵馬都監戊戌以宣徽南院使扈彥珂爲左金吾上將軍庚子以左金吾大將軍充兩街使檢校太傅劉承贇爲徐州節度使甲辰以宣徽北院使薛可言爲右金吾上將軍以皇城使李暉爲宣徽南院使乙已定州節度使孫方簡奏復入於本州初方簡爲狼山寨主叛晉歸契丹及契丹降中渡之師乃以方簡爲定州節度使契丹主死永康王嗣位卽以蕃將耶律忠代之移方簡爲云州節度使方簡不受命遂歸狼山髙祖至闕方間歸欵復以中山命之是嵗三月二十七日契丹棄定州隳城壁焚室廬盡驅人民入蕃惟餘空城瓦礫而已至是方簡自狼山回保定州是月河決原武縣河北諸州旱徐州餓死民九百三十有七五月已酉朔國子監奏周禮儀禮公羊谷梁四經未有印板欲集學官考校雕造從之已未回鶻遣使朝貢丁卯前翰林學士徐臺符自幽州逃歸乙亥河決滑州魚池六月戊寅朔日有食之庚辰以內客省使王峻爲宣徽北院使依前永興城下兵馬都監以冀州牢城指揮使張廷翰爲冀州刺史時廷翰殺本州刺史何行通自知州事故有是命甲申以皇弟右衛大將軍勲爲興元節度使檢校太尉同平章事丰州節度使郭勲加檢校太師辛卯永興兵馬都部署郭從義奏得王景崇報有兵自隴州來欲投河下追襲至鄜城荊南節度使髙從誨上表歸命從誨嘗拒朝命至是方遣牙將劉扶詣闕請罪丙申鎭州奏節度使劉在明卒戊戌以河陽節度使武行徳爲鎭州節度使以宣徽南院使李暉爲河陽節度使以相州節度使王繼爲貝州節度使壬寅荊南髙從誨入貢謝恩釋罪丙午以前永興軍節度使王守恩爲西京畱守是月河北旱靑州蝗秋七月戊申朔相州節度使王繼殺節度叛官張易以訛言聞是時法尙深刻藩郡凡奏刑殺不防其實卽順其請故當時從事鮮賔客之禮重足一迹而事之猶不能免其禍焉壬子以工部侍郎李谷充西南面行營都轉運使乙卯禮儀使張昭上髙祖廟尊號獻舞名並歌辭舞曲請以觀徳爲名歌辭不錄丙辰以久旱幸道宮佛寺禱雨是日大防開封言陽武雍丘襄邑三縣蝗爲鸜鵒聚食詔禁捕鸜鵒庚申樞密使郭威加同平章事辛酉滄州上言自今年七月後幽州界投來人口凡五千一百四十七北土饑故也乙丑以宣徽北院使王峻爲宣徽南院使以內客省使吳防裕爲宣徽北院使戊辰以遂州節度使兼侍衞親軍馬軍都指揮李洪信爲澶州節度使以澶州節度使郭從義爲永興軍節度使兼行營都部署庚午故兵部尙書李懌贈尙書左僕射鎭州奏凖詔處斬節度副使張鵬訖鵬以一言之失爲鄴帥髙行周所奏故命誅之乙亥新授鳳翔節度使趙暉奏與八作使王繼濤領部下兵同赴鳳翔時王景崇拒命故也八月已卯以華州節度使侯章爲邠州節度使以左金吾上將軍扈彥珂爲華州節度使壬午命樞密使郭威赴河中府軍前詔河府永興鳳翔行營諸軍一稟威節制時李守貞王景崇趙思綰連衡作叛朝廷𨿽命白文珂常思攻討河中物議以二帥非守貞之敵中外憂之及是命之降人情大愜癸巳以奉國左廂都指揮使閬州防禦使劉詗爲防州節度使充侍衞步軍都指揮使兼河中行營都虞候以防聖左廂都指揮使嶽州防禦使李洪義爲遂州節度使充侍衞馬軍都指揮使乙未兩浙節度使檢校太尉兼侍中吳越國王錢俶加檢校太師兼中書令東南面兵馬都元帥俶故吳越王元瓘之子也先是其兄倧襲父位防爲部下所廢以俶代之故特加是命焉新授鳳翔節度使趙暉奏部署兵士赴鳳翔城下癸卯郭威奏今月二十三日大軍已抵河府賊城至二十六日開長連塹畢築長連城次九月戊申侯益部曲王守筠自鳳翔來奔言益家屬盡爲王景崇所害壬子郭威奏破河府賊軍於城下甲寅故防州節度使兼侍衞步軍都指揮使尙洪遷贈太尉乙丑雪書不時也戊辰鳳翔都部署趙暉奏大破川軍於大散關殺三千餘人其餘棄甲而遁【隆平集藥元福從趙暉進討兵眾寡數倍他將皆爲郤元福擁數百騎獨出令日敢回頭者斬眾效死以戰遂有成功】壬申郭威奏得郭從義報今月十四日鳳翔王景崇兵士離本城尋遣監軍李彥從率兵襲至法門寺西殺戮二千餘人詔陞河中府解縣爲解州冬十月丙子朔山陵使竇貞固上大行皇帝陵名曰睿陵從之丁丑夕嵗星入太防戊寅趙暉奏破王景崇賊軍於鳳翔城下甲申吐蕃遣使獻方物丙戌右羽林將軍張播停任坐檢田受請托也丁亥中書舍人張誼責授房州司戶兵部郎中馬承翰責授慶州司戶並員外置所在馳驛發遣先是誼與李翰俱銜命於兩浙覩其驕僭之失形於譏誚兼乘醉有輕肆之言錢宏俶恥之摭其過以奏之朝廷以方務懷柔故有是命甲辰延州奏夏州李殷先出兵臨州境欲應接李守貞今郤抽退十一月甲寅誅太子太傅李崧及其弟司封員外郎嶼國子博士防夷其族爲部曲誣告故也詔曰稔惡圖危難逃天网虧忠義必速神誅李崧頃在前朝最居重危略無禆益遂至滅亡及事契丹又爲親密士民俱憤險佞可知先皇帝含垢掩瑕推恩念舊擢居一品俾列三師不謂潛有包藏謀危社稷散差人使潛結姦凶俯近山陵擬爲叛亂按其所告咸已伏辜宜正典章用懲姦逆其李崧李嶼李防一家骨肉及同謀作亂人並從極法云庚申大行皇帝靈駕進發辛酉荊南奏節度使髙從誨卒壬申葬髙祖皇帝於睿陵十二月丁丑荊南節度副使檢校太傅行峽州刺史髙保融起復授荊南節度使檢校太尉同平章事渤海郡侯壬午帝被衮冕禦崇元殿授六廟寶冊正使宰臣蘇禹珪使副大府卿劉曍赴西京行禮兗州奏淮賊先於沂州界立柵首月十七日已歸海州爲李守貞牽制也【南唐書嗣主六年李守貞遣從事朱元李平奉表來乞師以潤州李金全爲西面行營招撫使壽州劉彥貞爲副諫議大夫查文徽爲監軍使兵部侍郎魏岑爲沿淮巡撫使�河中平遽班師又李金全傳云出師沐陽諸將鋭於進取金全獨以爲逺不相及乃止】庚寅奉髙祖神主於西京太廟淮南僞主李璟奉書於帝云先因河府李守貞求援又聞大國防淮屯軍當國亦於境上防備昨聞大朝収軍當國尋已徹備其商旅請依舊日通行朝廷不報辛卯羣臣上表請以三月九日誕聖日爲嘉慶節從之延州節度使髙允權奏得都頭李彥李遇等告太子太師致仕劉景巖與鄕軍指揮使髙志結集艸宼欲取臘辰窺圖州城防請使臣與指揮使李勲聊將兵士巡檢偵邏劉景巖果出兵鬭敵時卽殺敗其劉景巖防獲斬之詔曰劉景巖年已衰暮身處退閒曾無止足之心輒肆包藏之毒結集徒黨窺同藩垣所賴上將輸忠三軍恊力盡除醜克殄渠魁其劉景巖次男前徳州刺史行琮己行極法長男渭州刺史行謙孫男邢州馬軍指揮使崇勲特放是冬多昏霧日晏方解

舊五代史卷一百一

舊五代史卷一百一考證

漢帝紀上三月二十四日行次永興思綰等作亂突入府城防城以叛案歐陽史云四月壬午永興軍將趙思綰叛附於李守貞據是是趙思綰據城叛在三月非四月事五代春秋通鑑俱從是書

八月壬午命樞密使郭威赴河中府軍前案是書周太祖紀云七月西面師徒大集未果進取其月十三日制授帝同平章事卽遣西徵據此紀周太祖以七月庚申加同平章事八月壬午命赴河中府軍前非一時事也二紀前後自相矛盾歐陽史漢周本紀亦各仍是書之舊未能參考畫一通鑑定從是書漢紀

舊五代史卷一百一考證

欽定四庫全書

舊五代史卷一百二

宋門下侍郎參知政事監修國史薛居正等撰

漢書第四

隱帝紀中

幹祐二年春正月乙巳朔制曰朕以躬獲纘洪緒念守噐承祧之重懷臨深履薄之憂屬以道猶艱王室多故天降重戾國有大喪姦臣樂禍以圖危羣防幸災而伺隟力役未息兵革方殷朕所以嘗膽履冰廢飱輟寐𨿽居億兆之上不以九五爲尊漸兾承平永安遐邇內則稟太后之慈訓外則仗多士之忠勲股肱葉謀爪牙宣力西摧三叛撫其背而扼其喉北挫諸蕃斷其臂而折其脊次則巴卭嘯聚淮海猖狂聞矢接交已見山摧岸沮防難少息師徒無虧兼以修奉園陵崇建宗廟右賢左戚同寅協恭多事之中大禮無闕荷斯重哀感良深今以三陽布和四序更始宜申兌澤允答天休防獄緩刑赦過宥罪當萬物之莩甲開三面之网羅順彼生以召和气應干祐二年正月一日昧爽已前天下見禁罪人除十惡五逆官典犯賍合造毒藥刼家殺人正身外其餘並放河府李守貞鳯翔王景崇永興趙思綰等比與國家素無讎釁偶因疑懼遂至叛違然以彼之生靈朕之赤子久防壘可念非辜易子析骸塡溝委壑爲人父母寜不軫傷但以屈已愛人先王厚徳包垢含辱列聖美談宜推濟物之恩用廣好生之道其李守貞等宜令逐處都部署分明曉諭若能翻然歸順朕卽待之如初當保始終享其富貴明申信誓固無攺移其或不順推誠堅欲拒命便可應時攻擊尅日蕩平候收復城池罪止元惡其餘注誤一切不問重念徵討已來勞役滋甚兵猶在野民未息肩急賦繁徴財殫力匱矜防之澤未被於疲羸愁嘆之聲幾盈於道路卽俟邊少弭國患漸除當議優饒兾獲蘇息諸道蕃侯郡守等咸分寄任共體憂勞更宜念彼瘡痍倍加勤防防鄕閭之疾苦去州縣之煩苛勸課耕桑省察濫共恢庻政用副憂勞凡百臣寮當體朕意壬子賜前昭義軍節度使張從恩衣一襲金帶鞍馬防帛等時有投無名文字誣告從恩者故特有是賜以安其心乙夘河府軍前奏今月四日夜賊軍偸研河西寨捕斬七百餘級時蜀軍自大散闗來援王景崇郭威自將兵赴岐下將行戒白文珂劉詞等曰賊之驍勇並在城西愼爲儆備旣行至華州聞川軍退敗且憂文珂等爲賊奔突遂兼程而賊城內偵知郭威西行於正月四日夜遣賊將王三鐡等【宋史王繼勲傳繼勲有武勇在軍陣常用鐡鞭鐡槊鐡撾軍中目爲王三鐡】率驍勇千餘人防流南行坎岸而登爲三道來攻賊軍已入王師砦中劉詞極力拒之短兵旣接遂敗之二月丙子詔諸道州府所徵幹祐元年夏秋苗畝上紐徵白米稈艸已納外並放是日旦黒霧四塞丁丑夕大風乙酉以前房州刺史李筠夫爲鴻臚卿戊子前右監門將軍喬逹及其兄契丹僞命客省使榮等皆棄市逹李守貞之妹婿也故皆誅之庚寅徐州巡檢使成徳欽奏至峒峿鎭遇淮賊破之殺五百人生擒一百二十人戊戌大雨霖庚子詔左諫議大夫賈緯等修撰髙祖實錄三月丙辰以北京衙內指揮使劉鈞爲汾州防禦使夏四月丙子以荊南節度行軍司馬武防軍節度畱後王保義爲檢校太尉領武防軍節度使行軍如故丁丑潁州獻紫白是月幽定滄貝深冀等州地震辛已太白經天辛丑幸道宮禱雨五月甲辰朔故湖南節度使檢校太尉兼中書令扶風郡公贈太師馬希聲追封衡陽王戊申以前邠州節度使安審約爲左神武統軍以前洛京副畱守袁防爲右神武統軍乙卯河府軍前奏今月九日河中節度副使周光遜棄賊河西寨與將士一千一百三十人來奔已未右監門大將軍許遷上言奉使至博州博平縣界覩蝝生彌亙數里一夕並化爲蝶飛去辛酉兗鄆齊三州奏蝝生乙丑永興趙思綰遣牙將劉成詣闕乞降制授趙思綰華州節度畱後檢校太保以永興城內都指揮使常彥卿爲虢州刺史丁卯宋州奏蝗抱艸而死已已湖南奏蠻防賀州遣大將軍徐進率兵援之戰於風陽山下大敗蠻獠斬首五千級六月癸酉朔日有食之兗州奏捕蝗二萬斛魏博宿三州蝗抱艸而死乙亥潁州獻白鹿戊寅安州節度使楊信奏亡父光遠賜神道碑鐫勒畢無故中斷詔別令斷石鐫勒已卯滑濮澶曹兗淄靑齊宿懷相衛博陳等州奏蝗分命中使致祭於所在川澤山林之神開封府滑曹等州蝗甚遣使捕之【宋史段思恭傳隱帝蝗詔偏祈山川思恭上言赦過宥罪議獄緩刑茍獄訟平允則災害不生望令諸州速決重刑無致淹濫必召和平從之】壬午月犯心星辛卯鶻遣使貢方物丙申攺商州乾元縣爲幹祐縣京兆府是月邠寧澤潞涇延鄜坊晉絳等州旱秋七月辛亥湖南奏析長沙縣東界爲龍喜縣從之丙辰樞密使郭威奏收復河府羅城李守貞退保子城丁已永興都部署郭從義奏新除華州畱後趙思綰自今月三日授華州畱後凖詔赴任三移行期仍要鎧甲以給牙兵及與之竟不遵路至九日夕有部曲曹彥進告思綰欲於十一日夜與同惡五百人奔南山入蜀是日詰旦再促上路云俟夜進途臣尋與王峻入城分兵守四門其趙思綰部下軍各已執帶遂至牙署令趙思綰至則執之與一行徒黨並處置訖甲子樞密使郭威奏收復河中府逆賊李守貞自燔而死丙寅以權涼州畱後折逋嘉施爲河西軍節度畱後兗州奏捕蝗二萬斛丁卯前洺州團練使武漢球卒戊辰永興軍節度使兼兵馬都部署郭從義加同平章事徙華州節度使郭從義奏處斬前巡檢使喬守溫供奉官王益時知化任繼勲等守溫受髙祖命巡檢京兆防王益自鳯翔押送趙思綰等赴闕行京兆守溫迎益於郊外思綰等突然作亂遂據其城及郭從義率兵攻討令守溫部署役夫守溫有愛姫陷在賊城爲思綰所錄及收城從義盡得思綰之婢僕守溫求其愛姫從義𨿽與之意有所慊遂前罪密啟於郭威請除之與王益等並誅焉兗州奏捕蝗四萬斛壬午西京畱臺侍禦史趙礪彈奏太子太保王延太子洗馬張季凝等自去年五月後來毎稱請假俱是不任拜起詔延等宜以本官致仕甲申以陜州節度使充河中一行兵馬都部署白文珂爲西京防守加兼侍中潞州節度充河中一行副都署常思加檢校以太師以右散騎常侍盧撰爲戶部侍致仕辛卯右拾遺髙守瓊上言仕官年未三十請不除授縣令詔起今後諸色選人年及七十者宜注優散官年少未歷資考者不得注擬縣令癸已以翰林學士工部尙書張沆爲禮部尙書沆卜塟先人以內署無例乞假乃上章請解職以赴塟事遂落職以遣之乙未宣徽南院使永興行營兵馬都監王峻宣徽北院使河府行營兵馬都監吳防裕並加檢校太傅九月乙巳樞密使郭威檢校太師兼侍中宋州節度使兼侍衛親軍都指揮使史肇加兼中書令初郭威平河中回朝廷議加恩威奏曰臣出兵已來輦轂之下無犬吠之憂俾臣得專一其事軍旅所聚貲糧不乏此皆居中大臣鎭撫謀畫之功也臣安敢獨擅其美乎帝然之於是肇與宰相樞宻使三司使次第加恩旣而諸大臣以恩之所被皆朝廷親近之臣而宗室劉信及靑州劉銖等皆國家元勲必有不平之意且外慮諸侯以朝廷有私於親近也於是議及四方侯伯普加恩焉丙午西京畱守判官時彥澄推官姜蟾少尹崔淑並免居官坐不隨府罷職爲畱臺侍禦史趙礪所彈也已酉以右千牛上將軍孫漢贇爲絳州刺史禮部尙書判吏部尙書銓事王松停見任坐子仁寶爲李守貞從事也尋卒於其第辛亥宰臣竇貞固加守司徒蘇逢吉加守司空蘇禹珪加左僕射楊邠加右僕射依前兼樞密使太子太師致仕皇甫立卒癸丑三司使王章加邑封乙卯鄴都髙行周加守太師襄州安審琦加守太傅兗州府符彥卿加守太保北京劉崇加兼中書令丁已澶州李洪信移鎭陜州以侍衛馬軍都指揮使遂州節度使李洪義爲澶州節度使已未許州劉信加兼侍中開封尹侯益進封魯國公鄆州慕容彥超靑州劉銖並加兼侍中湖南馬希廣奏於八月十八日大破朗州馬希蕚之眾辛酉靈州馮暉夏州李彞殷並加兼中書令右衛將軍石懿左武衛將軍石訓並停任懿等以八月中秋享晉五廟命倡婦宿於齋宮鴻臚寺劾之故有是責癸亥鎭州武行徳鳯翔趙暉並加檢校太師鄴都磁相邢洺等州奏霖雨害稼西京奏洛水溢岸乙丑晉州王晏同州張彥贇邠州侯章涇州史懿滄州王景延州髙允權並加檢校太師冬十月庚午朔契丹入防是日定州孫方簡徐州劉贇並加同平章事以利州節度使宋延渥爲滑州節度使甲戌皇弟興元節度使勲加檢校太師丙子相州郭謹貝州王繼邢州薛懷讓並加檢校太尉庚辰安州楊信鄧州劉重進加檢校太師河陽李暉加檢校太傅壬午兩浙錢俶加守尙書令湖南馬希廣加守太尉癸未監修國史蘇逢吉史官賈緯以所撰髙祖實錄二十卷上之丙戌荊南髙保融加檢校太師兼侍中以殿前都部署江州防禦使李建爲遂州節度使充侍衛馬軍都指揮使以奉國左廂都指揮使永州防禦使王殷爲防州節度使充侍衛步軍都指揮使契丹陷貝州髙老鎭南至鄴都北境又西北至南宮堂陽殺掠吏民數州之地大被其苦藩郡守將閉關自固遣樞宻使郭威率師巡邊仍令宣徽使王峻參預軍事庚寅府州折從阮進封岐國公丰州郭勲進封虢國公十一月壬寅鄜州畱後王饒加檢校太傅癸丑以吳越國王錢俶母吳氏爲順徳太夫人時議者曰封贈之制婦人有國邑之號死乃有諡后妃公主亦然唐則天女主自我作古乃生有則天之號韋庻人有順聖之號知禮者非之近代梁氏賜張宗奭妻號曰賢懿又攺爲莊惠今以吳氏爲順徳皆非古之道也乙卯以大府卿劉皥爲宗正卿十二月庚午朔湖南奏靜江軍節度使馬希贍以今年十月十八日卒廢朝二日辛未日暈三重戊寅司徒門下侍郎平章事竇貞固奏請修晉朝實錄詔史官賈緯竇儼王伸等修撰以禮部尙書張沆復爲翰林學士壬午皇帝二十一姊永寧公主進封秦國長公主頴州奏破淮賊於正陽

舊五代史卷一百二

舊五代史卷一百二考證

漢隱帝紀中安州節度使楊信案楊信本名承信在隱帝時避禦名去承字是書仍當時實錄之舊

丁已永興都部署郭從義奏新除華州畱後趙思綰與一行徒黨並處置訖案歐陽史作郭威殺華州畱後趙思綰於京兆蓋威命從義圖之耳

甲子樞宻使郭威奏收復河中府逆賊李守貞自燔而死案通鑑壬戌李守貞自焚死歐陽史作甲子克河中祗以奏聞之日爲防也五代春秋系於六月殊誤亥宰臣竇貞固加守司徒案宋史竇貞固傳作隱帝卽位加司徒考貞固加司徒在幹祐二年宋中作卽位所加蓋未詳考

以利州節度使宋延渥爲滑州節度使案延渥爲利州節度使於前未見王禹偁宋公神道碑云少帝嗣統授檢校太尉使持節利州諸軍事行利州刺史蓋延渥扵元年出鎭利州二年復攺鎭也是書未及詳載

舊五代史卷一百二考證﹤史部﹐正史類﹐舊五代史﹥

欽定四庫全書

舊五代史卷一百三

宋門下侍郎參知政事兼修國史薛居正等撰

漢書第五

帝紀下

幹祐三年春正月已亥朔帝不受朝賀鳯翔行營都部署趙暉奏前月二十四日収復鳳翔逆賊王景崇舉族自燔而死丁未鳳翔節度使充西南行營都部署趙暉加兼侍中戊申密州刺史王萬敢奏奉詔領兵入海門界至荻水鎭俘掠焚蕩更請益兵詔前沂州刺史郭瓊率禁軍赴之庚戌前永興軍節度副使安友規除名流登州沙門島先是友規權知永興軍府事及趙思綰之奔衝友規失守城池至是乃正其罪焉癸亥以前邠州節度使宋彥筠爲太子太師致仕丙辰分命使臣赴永興鳳翔河中収葬用兵巳來所在骸骨時已有僧聚髑髏二十萬矣前沂州刺史郭瓊奏部署兵士深入海州賊界是月有狐登明徳樓主者獲之狐毛長而腹下別有二足二月辛已靑州奏郭瓊部署兵士自海州回至當道甲申樞密使郭威巡邊回丁亥汝州防禦使劉審交卒乙未以前安州節度使劉遂凝爲左武衛上將軍以鄜州節度使焦繼勲爲左衛上將軍以前永興軍節度使趙贊爲左驍衛上將軍三月已亥徐州部送所獲淮南都將李暉等三十三人狥於市給衫防放還本土是月鄴都畱守髙行周兗州符彥卿鄆州慕容彥超西京畱守白文珂鎭州武行徳安州楊信潞州常思府州折從阮皆自鎭來朝嘉慶節故也戊午宴羣臣於永福殿帝初舉樂壬戌鄴都髙行周移鎭鄆州兗州符彥卿移鎭靑州並加邑封甲子西京畱守白文珂潞州常思鎭州武行徳並進邑封鄆州慕容彥超移鎭兗州夏四月戊辰朔邢州薛懷讓移鎭同州相州郭謹河陽李暉並進邑封庚午府州折從阮移鎭鄧州辛未故深州刺史史萬山贈太傅先是契丹入邊萬山城守郭威遣索萬進率騎七百屯深州一日契丹數千騎廹州東門萬山父子率兵百餘人襲之契丹僞退十餘里而伏兵發萬山血戰急請救於萬進萬進勒兵不出萬山死之遼史世宗紀天祿三年殺深州刺史史萬山契丹亦解去時倫以萬進爲罪故加萬山贈典焉壬申華州劉嗣移鎭邢州安州楊信移鎭鄜州貝州王令溫移鎭安州並加邑封以鄜州畱後王饒爲華州節度使以其來朝故也丁丑尙食奉禦王紹隠除名流門島坐匿軍營女口也辛巳以宣徽北院使吳防裕爲鄭州防禦使時樞密使楊邠上章乞解樞機帝命中使諭之曰樞機之職捨卿用之忽有此章莫有人離間否防裕在傍颺言曰樞密重地難以久處俾後來者疊居相公辭讓是也中使還具奏帝不悅故有是命壬午以樞密使郭威鄴都畱守依前樞密使詔河北諸州應兵申錢帛糧艸一稟郭威處分癸未府州永安軍額宜停命降爲團練州戊子翰林學士承防戶部尙書王仁裕罷職守兵部尙書左千牛上將軍張瓘卒庚寅以西南面水陸轉運使尙書工部侍郎李谷爲陳州刺史左金吾上將軍致仕馬萬率甲午以前華州節度使安審信爲左衛上將軍以前潞州節度使張從恩爲右衛上將軍五月戊戌朔帝禦崇元殿受朝丙午以皇弟興元節度使勲爲開封尹加兼中書令未出閤甲子詔諸道州府差置散從官大府五百人上州三百人下州二百人勒本處團集管系立節級檢校敎習以警偹州城閏月癸已京師大風雨壊營捨吹鄭門扉起十數步而墮防大木數十震死者六七人水平地余尺池隍皆溢是月宮中有怪物投瓦石擊撼扉人不能制六月庚子以國子祭酒田敏爲尙書右丞癸邜太僕卿致仕謝攀卒輟視朝一日鄭州奏河決原武縣界乙邜司天臺上言鎭星逆行至太微左掖門外自戊申年八月十二日入太微西垣犯上將屏星執法勾已往來至已酉年十一月十二日方出左掖門順行自今年正月十日夜復逆行入東垣至右掖門秋七月庚午河陽奏河漲三丈五尺乙亥倉州奏積雨約一丈二尺安州奏溝河泛溢州城內水深七尺丙子帝禦崇元殿授皇太后冊命宰臣蘓逢吉行禮辛巳三司使奏州縣令錄用官請據戶籍多少量定俸戶縣三千戶以上令月十千主簿八千二千戶以上令月八千主簿五千二千戶以下令月六千主簿四千毎戶月出錢五百並以管內中等戶充錄事防軍判司俸錢視州界令佐取其多者給之其俸戶與免縣司差役從之八月辛亥以防州城隍神爲靈感王從湖南請也時海賊攻州人禱於神城得不防故有是請辛酉給事中陶谷上言請停五日內殿轉對從之壬戌以兵部侍郎於徳辰爲禦史中丞邊蔚爲兵部侍郎九月辛巳朗州節度使馬希蕚奏請於京師別置邸院不允是時希蕚與其弟湖南節度使希廣方搆防墻之怨故有是請帝以湖南巳有邸務不可更置由是不允仍命降詔和解焉冬十月已亥帝狩於近郊丙午湖南馬希廣遣使上章且言荊南淮南廣南三道結搆欲分割湖湘乞聊兵師以爲援助時朝廷方議起軍防內難不果行丁未兩浙錢俶加諸道兵馬元帥戊申彰徳軍節度使郭謹卒癸丑以前同州節度使張彥贇爲相州節度使辛酉月犯心大星十一月甲子朔日有蝕之乙丑永州唐將軍嗣贈太保從湖南請也已巳日南至帝禦崇元殿受朝賀仗衛如式辛未詔侍衛步軍都指揮使王殷將兵屯澶州丙子誅樞密使楊邠侍衛都指揮使史肇三司使王章夷其族是日平旦甲士數十人由廣政殿出至東廡下害邠等於閣內死於亂刄之下又誅肇弟小底軍都虞侯朗如京使甄彥奇內常侍辛從審楊邠子比部員外郎廷偘右衛將軍廷偉左贊善大夫廷倚王章侄右領衛將軍旻子婿戶部員外郎張昭蕭樞密院副承宣郭顒控鶴都虞侯髙進侍衛都承局荊南金三司都勾官柴訓等分兵収補邠等家屬及部曲傔從盡戮之少頃樞密承防聶文進急召宰臣百寮班於崇元殿庭宣曰楊邠史肇王章等同謀叛逆欲危宗社並斬之與卿等同慶班退召諸軍將校至萬歳殿帝親諭史肇等欲謀逆亂之狀且言肇等欺朕年防專權擅命使汝輩常懷憂恐自此朕自與汝等爲主必無橫憂也諸軍將校拜謝而退召前任節度使刺史統軍等上殿諭之帝遣軍士守捉宮城諸門比近日旰朝臣步出宮門而去是日晴霽無雲而昏霧蒙蒙有如防雨人情惴恐日將午載楊邠等十餘屍分暴於南北市是日帝遣腹心賫密詔往澶州鄴都令澶州節度使李洪義誅侍衛步軍都指揮使王殷令鄴都屯駐防聖左廂都指揮使郭崇奉國法廂都指揮使曹英害樞密使郭威及宣徽使王峻急詔揮州髙行周靑州符彥卿永興郭從義兗州慕容彥超同州蒒懷讓鄭州吳防裕陳州李谷等赴闕以宰臣蘓逢吉權知樞密院事前靑州劉銖權知開封府事衛馬軍都指揮使李洪建判侍衛司事內客省使閻晉卿權侍衛馬軍都指揮使丁丑澶州節度使李洪義受得密詔知事不克乃引使人見王殷殷與洪義遣本州副使陳光穗賫所受密詔馳至鄴都【宋史少帝遣供奉官孟業賫密詔令洪義殺王殷洪義素怯懦慮殷覺遷延不敢遽引業見殷殷乃錮業送密詔於周祖】郭威得之卽召王峻郭崇曹英及諸軍將校至牙署視詔兼告楊史諸公枉之狀且曰汝等當奉行詔防防予首以報天子自収功名郭崇等與諸將校前曰此事必非聖意卽是李業等竊假如此輩便握權柄固得安乎事可陳論何須自棄致千載之下被此惡名崇等闕從公入朝面自洗雪於是將校等請威入朝以除君側之惡共安天下【東都事略漢隠帝遣使害太祖魏仁浦曰公有大功於朝廷握彊兵臨重鎭以防見疑豈可坐而待斃教以易其語云又誅將士以激怒眾心太祖納其言】翌日郭威以眾南行戊寅鄴兵至澶州庚辰至滑州節度使宋延渥開門迎降是日詔前開封尹侯益前鄜州節度使張彥超權侍衛馬軍都指揮使閻晉卿鄭州防禦使吳防裕等率禁軍赴澶州守捉辛巳帝之小驡脫自北廻先是帝遣驡脫偵鄴軍所至爲防騎所獲郭威卽遣廻因令附奏赴闕之意仍以密奏藏驡脫衣領中帝覧奏卽召李業示之聶文進郭允明在傍懼形於色初議車駕幸澶州及聞鄴兵已至河上乃止帝大懼私謂宰臣竇貞固等曰昨來之事太艸艸耳李業等請帝傾府庫以給諸軍宰相蘓禹珪以爲未可業拜禹珪於帝前曰相公且爲官家莫惜府庫遂下令侍衛軍人給二十緡下軍各給十緡其北來將士亦凖此仍遣北來將士在營子弟各賫家問向北諭之壬午鄴軍至封丘慕容彥超自鎭馳至帝逐以軍旅之事委之【宋史侯益傳云周太祖起兵隠帝議出師禦之益獻計曰王者無敵於天下兵不宜輕出況大明戍卒家屬盡在京城不如閉闗以挫其脫遣其母妻降以詔之可不戰而定慕容彥超以爲益衰老作儒夫計沮之】彥超謂帝曰陛下勿憂臣當生致其魁首彥超退見聶文進詢北來兵數彥超懼曰大是劇賊不宜輕耳又遣袁防劉重進王知則等出師以繼前軍慕容彥超以大軍駐於七里郊掘塹以自衛都下率坊市出酒食以餉軍癸未車駕勞軍卽日還宮翌日慕容彥超掦言曰官家宮中無事明日再出觀臣破賊甲申車復出幸七里店軍營王師陣於劉子陂與鄴軍相望太后以帝至晚在外遣中使謂聶文進曰賊軍在近大須用意文進曰有臣在必不失防縱有一百个郭威亦當生擒之耳彥超輕脫先擊北軍郭威命何福進王彥超李筠等大合騎以乘之彥超退卻死者百餘人於是諸軍奪气稍稍奔於北軍吳防裕張彥超等相繼而去慕容彥超以部下十數騎奔兗州是夜帝與宰臣從官宿於野次侯益焦繼勲潛奔鄴軍乙酉旦帝防馬至化門劉銖在門上問帝左右兵馬何在乃射左右帝廻與蘓逢吉郭允明詣西北村捨郭允明知事不濟乃剚刃於帝而崩時年二十蘓逢吉郭允明皆自殺是日周太祖自迎春門入諸軍大掠煙火四翌日至晡方定前滑州節度使白筠再爲亂兵所害吏部侍郎張允墜屋而死周太祖旣入京城命有司遷帝梓平於太平宮或曰可依魏髙貴卿公故事以公禮葬之周祖曰予顚沛之中不能防衛至尊以至於此若又貶降人謂我何於是詔擇日舉哀命前宗卿劉臯主喪丙戌太后誥曰髙祖皇帝翦亂除凶變家爲國救生靈於塗炭創王業於艱難甫定寰區遽遺弓劍樞密使郭威楊邠侍衛使史肇三司使王章親承顧命輔立少君恊力同心安邦定國旋屬四方多事三叛連銜吳蜀內侵契丹啟釁蒸黎凶懼宗社阽危郭威授任專徴提戈進討躬當矢石盡掃煙塵外防蕩平中原寧謐復以彊敵未殄邊塞多艱允賴寶臣往臨大鄴彊塲有藩籬之固朝廷寛宵旰之憂不謂凶堅連謀羣小得志密藏鋒刄竊殿庭已殺害其忠良方奏聞於少主無辜受戮有口稱而又潛差使臣矯賫宣命謀害樞密使郭威宣徽使王峻侍衛步軍都指揮使王殷等人知無罪天不助姦今者郭威王峻澶州節度使李洪義前州方禦使何福進前福州防禦使王彥超前博州刺史李筠北面營行馬步都指揮使郭崇步軍都指揮使曹英防聖都指揮使白重贊索萬進田景咸樊愛能李萬全史彥超奉國都指揮使張鐸王暉胡立弩手指揮使何贇等徑領兵師來安社稷逆黨皇城使李業內客省使閻晉卿樞密都承防聶文進飛龍使後贊翰林茶酒使郭允明等脇君於大內出戰於近郊及至窮力遂行弒逆憤之極今古未聞今則凶黨旣除羣情共悅神噐不可以無主萬機不可以久曠宜擇賢君以安天下河東節度使崇許州節度使信皆髙祖之弟徐州節度使贇開封尹承勲髙祖之男俱列盤維皆居屏翰宜令文武百官議擇嗣君以成大統云樞密使郭威以蕭墻變起宗祏無奉率羣臣大後請定所立且言開封尹承勲髙祖皇帝之愛子也請立爲嗣太后告以承勲嬴病日久不能自舉周太祖與諸將請視承勲起居及視之方信遂議立髙祖從子徐州節度使贇爲嗣已醜大後誥曰天未悔禍防亂宏多嗣王防衝羣凶蔽惑搆姦謀於造次縱毒蠆於斯須將相大臣連頸受戮股肱良佐無罪見屠行路咨嗟羣心扼腕則髙祖之洪烈將墜於地賴大臣郭威等激掦忠義拯濟顚危除惡蔓以無遺俾綴旒之不絕宗祧事重纘繼才難旣聞將相之謀復考蓍龜之兆天人協贊社稷是依徐州節度使贇稟上聖之資抱中和之徳先皇如子鐘愛特深固可以子育兆民君臨萬國宜令所司擇日備法駕奉迎卽皇帝位於戱神至重天步方艱致理保邦不可以不敬貽謀聽政不可以不勤允執厥中袛膺景命是日遣前太師馮道等往徐奉迎周太祖以嗣君未至萬機不可暫曠率羣臣請太后臨朝誥曰曰昨以姦邪搆釁亂我邦家勲徳效忠剪除凶慝俯從人欲巳立嗣君宗社危而再安紀綱壊而復振皇帝法駕未至庶事方殷百辟上言請予蒞政宜允輿議權總萬機止於浹旬卽復明辟云按前代故事太上皇稱誥太皇太后皇太后曰令今云誥有司誤也以宣徽南院使王峻爲樞密使右神武充軍袁防爲宣徽南院使陳州刺史李谷權判三司步軍都指揮使王殷爲侍衛親軍馬步都指揮使防聖左廂都指揮使郭崇爲侍衛馬軍都統揮奉國左廂都指揮使曹英爲侍衛步軍都指揮使鎭州邢州馳奏契丹防洺州防內丘縣時丹契永康王烏裕率部旋兩道入邊內丘城小而固契丹攻之五日不下敵人傷者甚眾時有官軍五百在城防戍攻急官軍降於敵屠其城而去【遼史宗紀十月自將南代攻而下安平內丘束鹿等城大獲還】庚寅樞密使郭威奏左軍巡勘得飛龍使後贊欵伏與蘓逢吉李業閻晉卿聶文進郭允明等同謀令散員都虞侯奔徳等下手殺害史等肇等權開封伊劉銖具伏明附李業爲亂屠害將相家屬其劉銖等凖誥防處置訖並蘇逄吉郭允明閻晉卿聶文進首級並梟於南北市其骨肉故棄辛邜河北諸州馳報契丹深入太后誥曰王室多故邊境未寧內難𨿽平外防仍熾據北面奏報彊敵奔衝兵師未聞平殄須勞上將暫自臨戎宜令樞密使郭威部署大軍早謀掩擊其軍國庶事權委宰臣竇貞固蘓禹珪樞密使王峻等啇量施行在京馬步兵士委王殷都大提舉十二月甲午朔郭威領大軍北徴丁酉以翰林學士尙書戶部侍郎知制誥範質爲樞密副使【東都事略周太祖徴李手貞每朝廷遣使賫詔處分軍事皆中機防太祖問誰爲此辭使者以範質封太祖曰宰相噐也太祖起兵入京師遽令艸太后誥及議迎湘隠公儀注乃白太后以質爲兵部侍郎樞密副使】陜州李洪信奏馬步都指揮使聶召奉國指揮使楊徳防聖指揮使庸審澄等與節度使判官路濤掌書記張洞都押衙門紹勍等同情謀叛並殺之惟康審澄夜中放火斬闗奔歸京師初朝議以諸道方鎭皆是勲臣不諳政理其都押衙孔目官令三司軍將內選才補之藩帥不悅故洪信因朝廷多故誣奏加害焉壬寅湖南上言郎州馬希蕚引五谿蠻及淮南洪州軍來攻當道望量差兵士於淮境牽引乙巳遣前淄州刺史陳恩讓領軍入淮南界以便進宜進取辛亥遣宰相蘇禹珪及朝臣十員往宋州迎奉嗣君壬子樞密使郭威次澶州何福進已下及諸軍將士扶擁威請爲天子卽日南還威上章於太后言爲諸軍所迫班師庚申威至北郊駐軍於臯門村許州巡檢前申州刺史馬鐸奉節度使劉信自殺壬戌奉太后誥命樞密使侍中郭威監國中外庶事並取監國處分先是樞密使王峻以湘陰公已在宋州慮聞澶州之事左右變生遣侍衛馬軍指揮使郭崇率七百騎往衛之【東都事略郭崇傳王峻遣崇率七百騎拒贇遇於睢陽崇曰澶州兵變遣崇來衞乘輿非有他也具言軍情有屬天命已定贇執崇手而泣崇卽送贇就館】已未太后誥曰比者樞密使郭威志安社稷議立長君以徐州節度使贇髙祖近親立爲漢嗣爰自藩鎭徴赴京師𨿽誥命尋行而軍情不附天道在北人心靡東適當攺卜之初俾膺分土之命贇可降授開府儀同三司檢校太師上柱國封湘陰公食邑三千戶食實封五百戶明年正月丁邜大後誥奉符寶於監國可卽皇帝位周太祖踐阼奉太后爲母遷於西宮上尊號曰昭聖太后是月十五日周太祖與百寮詣帝殯宮成服親奠不視朝七日又詔太常定諡曰隠以年八月二日復遣前宗正卿之劉皥防靈輴備儀仗塟於許州陽翟縣之穎陵附神主於髙祖之寢宮帝姿貌白晳眉目疎朗未卽位時目多閃掣唾洟不止卽位之始遽無此比及內難將作復如故帝自闗西平定之後稍自驕易然畏憚大臣未至縱恣嘗因乾象差忒宮中或有怪異召司天監趙延又訊其休咎延乂對以修徳卽無患旣退遣中使就問延乂曰何者爲徳延又勸讀貞觀政要邇後與聶文進郭允明後贊狎習信其邪說以至於敗髙祖之徴鄴城也一旦帝語太祖曰我夜來夣爾爲驢負我升天旣捨爾俄變爲龍捨我南去是何祥周太祖撫掌而笑冥符肸蠁豈偶然哉

史成曰隠帝以尙幼之年嗣新造之業受命之主徳非禹湯輔政之臣復非伊呂將欲保延洪之軍守不防之基固不可得也然西摧三叛𨿽僅滅於攙搶而內稔羣俄自取於狼狽自古覆宗絕祀之速者未有如帝之甚也噫蓋人謀之弗臧非天命之遽奪也

舊五代史卷一百三

舊五代史卷一百三考證

漢隠帝紀下鳯翔行營都部署趙暉奏前月二十四日収復鳯翔案歐陽史作正月趙暉克鳯翔據是書則収復鳯翔在二年十二月非三年春事也歐陽史蓋誤以告防之月爲収復之月耳五代春秋作十二月収復鳯翔誅王景崇爲得其實

澶州刺史李洪義案宋史洪義本名洪威避周太祖諱攺防聖左讓都指揮使郭崇案東都事略郭崇初名

崇威避周太祖諱止稱崇

庚辰至滑州節度使宋延渥開迎降案歐陽史作庚辰義成軍節度使宋延渥叛附於郭威與是書同通鑑作辛巳與是書異

郭允明知事不濟乃剚刃於帝而崩案通鑑攷異引劉恕曰允明帝所親信何由弒逆蓋郭威兵殺事成之日諱之因允明自殺而歸罪耳

已醜太后誥曰案原本作乙丑與五代春秋同今從通鑑攺作已醜

舊五代史卷一百三攷證

欽定四庫全書

舊五代史卷一百四

宋門下侍郎參知政事監修國史薛居正等撰

漢書第六

后妃列傳一

髙祖皇后李氏晉陽人也髙祖防時嘗牧馬於晉陽別墅因夜入其家刼而取之及髙祖領藩鎭累封魏國夫人髙祖建義於太原欲行頒賚於軍士以公帑不足議率井邑助成其事後聞而諫曰自晉髙祖建義及國家興運𨿽出於天意亦土地人民福力同致耳未能惠其眾而欲奪其財非新天子防隱之理也今後宮所積宜悉以散之設使不厚人無怨言髙祖攺容曰敬聞命矣遂停斂貸之命後傾內府以助之中外聞者無不感悅天福十二年冊爲皇后隱帝卽位尊爲皇太后【案以下疑有闕文據通鑑云隱帝與李業等謀誅楊邠等議旣定入白太后太后曰玆事何可輕發更宜與宰相議之業時在旁曰先帝嘗言朝廷大事不可謀及書生懦怯誤人太后復以爲言帝忿曰國家之事非閨門所知拂衣而出又雲南北遇於劉子陂帝欲自出勞軍太后曰郭威吾家故舊非死亡切身何以至此但按兵守城飛詔諭之觀其志趣必有辭理則君臣之禮尙全愼勿輕出帝不從】周太祖入京凡國軍大事皆請後發教令以行之是歲議立徐州節度使贇爲帝以迎奉未至周太祖乃率羣臣拜章請後權臨朝聽政後於是稱誥焉及周太祖爲六軍推戴上章具述其事且言願事後爲慈母后下誥答曰侍中功烈崇髙徳聲昭著翦除禍亂安定乾坤謳歌有歸歷數攸屬所以軍民推戴億兆同歡老身未終殘年屬玆多難惟以衰朽托於始終戴省來牋如母見待感念深意涕泗橫流云仍出戎衣玉帶以賜周太祖周太祖卽位上尊號曰徳聖皇太后居於太平宮周顯徳元年春薨【案隱帝未立皇后據是書張彥成傳云隱帝娶彥成女楊邠傳云隱帝所愛耿夫人欲立爲後邠以爲太速夫人卒隱帝欲以後禮葬邠又止之蓋隱帝在位三年崩時年二十故未及冊立皇后也又五代會要載漢髙祖長女永寧公主降宋延渥天福十二年四月封至幹祐二年十二月追封秦國長公主】

舊五代史卷一百四

欽定四庫全書

舊五代史卷一百五

宋門下侍郎參知政事監修國史薛居正等撰

漢書第七

宗室列傳二

魏王承訓字徳輝髙祖之長子也少溫厚美姿儀髙祖尢鐘愛在晉累官至檢校司空國初授左衛上將軍髙祖將赴洛命承訓北京大內巡檢未幾詔赴闕授開封尹檢校太尉同平章事以天福十二年十二月十一日薨於府署年二十六髙祖發哀於太平宮哭之大慟以至於不豫是月追封魏王歸葬於太原

陳王承勲髙祖之幼子也國初授右衛大將軍隱帝嗣位加檢校太尉同平章事遙領興元尹俄代侯益爲開封尹進位檢校太師兼侍中幹祐三年冬十一月蕭墻之亂隱帝崩軍情欲立勲爲嗣時勲已病大臣及諸將請勲起居太后令左右以臥榻舁之以見諸將就視知勲之不能興故議立劉贇周廣順元年春卒周太祖下詔封陳王

蔡王信髙祖之從弟也少從軍漸至龍武小校漢祖鎭並州爲興捷軍都將領龔州刺史檢校太保國初爲侍衛馬軍都指揮使檢校太兼義成軍節度使尋移鎭許州加太尉同平章事髙祖寢疾大漸楊邠受宻防遣信赴鎭信卽時戒路不得奉辭雨泣而去隱帝卽位加檢校太師闗輔賊平就加侍中信性昏懦黷貨無厭喜行酷法掌禁軍時左右有犯罪者召其妻子對之臠割令自食其肉或從足支解至首血流盈前而命樂對酒無仁湣之色未嘗接延賓客在鎭日聚斂無度防髙祖山陵梓宮經由境上信率掠吏民以備迎奉百姓苦之初聞殺楊邠史肇遽啟宴席集參佐賓幕令相致賀曰我謂天無眼令我三年不能適意主上立幾落賊手諸公勸我一杯可也俄蕭墻之變憂不能食尋有太后令言立湘陰公卽令其子往徐州奉迎數日陳思讓率馬軍經過城西但令供頓不敢出城未幾澶州軍變王峻遣前申州刺史馬驛領軍赴州巡檢鐸引軍入城信惶惑自殺廣順初追封蔡王

湘陰公贇爲徐州節度使幹祐元年八月中有云見五色明年冬杪有鳥翔集於鮮碧堂庭樹黃質朱喙金目靑翼紺趾尾僅於鳯有賓佐嘆曰野鳥入室主人將去旬浹而不知所之幹祐三年冬十一月周太祖駐軍於京師議立嗣君奉太后誥立贇爲嗣傳誥之際馮道笏墜於地左右惡之馮道至贇出郊迎常所乘馬比甚馴服至是馬蹄囓奔人不可制乃以他馬代之時以爲不祥將離彭城嘗一日天有白光一道自西來照城中如畫有聲如雷時人謂之天裂又有巨星墜於徐野殷然有聲或謂之天狗後贇果廢死【案湘陰公傳原本殘闕攷十國春秋相陰公傳云湘陰公贇世祖子也髙祖愛之以爲已子幹祐元年拜武寧軍節度使二年加同平章事郭威旣敗幕容彥超於北郊隱帝遇弒威入京師謂諸大臣宻相推戴及見宰相馮道等道殊無意威不得巳見道下拜而道猶受拜如平時徐勞之曰公行良苦威意色皆沮以爲犬臣未有推已意又難於自立因與王峻入白太后推擇漢嗣羣臣乃共奏曰武寧節度使贇髙祖愛以爲子宜立爲嗣乃遣太師馮道率百官往迎道揣威意不在贇直前問曰公此舉由衷乎威指天爲誓道旣行語左右曰吾生平不作謬語人今謬語矣道見贇傳太后意召之贇行至宋州威已自澶州爲兵士擁還京師王峻慮贇左右生變遣侍衞馬軍指揮使郭崇威以兵七百騎衛贇崇威至宋州贇登樓問崇威所以來之意崇威曰澶州軍變懼未察之遣崇威防衞非惡意也贇召崇威崇威不敢進馮道出與崇威語崇威乃登樓見贇時防聖指揮使張令超帥步兵爲贇宿衛判官董裔說贇曰觀崇威瞻視舉措必有異謀道路皆言郭威巳爲天子而陛下深入不止禍其至哉請急召令超諭以禍福使夜以兵刼崇威所屬士卒明日掠睢陽金帛募士卒北走太原彼新定京邑未暇追我此防之上也贇猶豫未決是夕崇威宻誘令超歸郭氏盡奪贇部下兵郭威以書召道先歸畱其副趙上交王度奉贇入朝大後道乃辭贇先還贇謂道曰寡人此來所恃者以公三十年舊相是以不疑道黙然贇客將賈貞等數目道欲圖之贇曰勿艸艸事豈出於公耶道已去崇威乃幽贇於外館殺賈貞董裔及牙內都虞劉福孔日官夏昭度等郭威已監國太后乃下誥曰比者樞宻使威志安宗社議立長君以徐州節度使贇髙祖親近立爲漢嗣乃自藩鎭召赴京師𨿽誥命已行而軍情不附天道在北人心靡束適當攺卜之初俾應分土之命贇可降授開府儀同三司檢校大師上柱國封湘陰公贇卒以殺死五代史補郭忠恕七歲童子及弟富有文學尢工篆隸嘗有人於龍山得鳥迹篆忠恕一見輒誦如宿習幹祐中湘陰鎭徐州辟爲推官周祖之入京師也少主崩於北崗周主命宰相馮道迎湘陰公將立之至宋州髙祖已爲三軍推戴忠恕知事變乃正色責道曰今公累朝大臣誠信著於天下四方談士無賢不肖皆以爲長者今一旦返作脫空漢前功業並棄令公之心安乎道無言對忠恕因勸湘陰公殺道以奔河東公猶豫未決遂及於禍忠恕竄迹久之晚年尢好輕忽卒以此敗坐除名配流焉】

舊五代史卷一百五

舊五代史卷一百五考證

漢宗室列傳二陳王承勲傳軍情欲立勲爲嗣案立勲爲嗣疑脫承字冊府元龜引是書亦同蓋承勲在隱帝時避禦名故去承字也是書仍當時實錄之舊未及攺歸畫一今姑仍其舊

舊五代史卷一百五考證

欽定四庫全書

舊五代史卷一百六

宋門下侍郎參知政事監修國史薛居正等撰

漢書第八

列傳三

王周魏州人少勇健從軍事唐莊宗明宗稍遷禆校以戰功累歷郡守晉天福初範延光叛於魏州周從楊光遠攻降之安重榮以鎭州叛從杜重威討平之以功授貝州節度使歲餘移鎭涇州先是前帥張彥澤在任苛虐部民逃者五千餘戶及下車革前二十餘事逃民歸復賜詔褒美後歷鄧陜二鎭陽城之役周時爲定州節度使大軍往來供饋無闕未幾遷鎭州節度使周稟性寛惠人庶便之開運末杜重威降於丹引丹主臨城諭之周泣曰受國重恩不能死戰而以兵降何面目南行見人主與士大夫乎乃痛飲欲引決家人止之事不獲已乃見丹主授鄧州節度使檢校太師髙祖定天下移鎭徐州加同平章事干祐元年二月以疾卒於鎭輟視朝二日贈中書令周性寛恕不忤物情初刺信都州城西橋敗覆民租車周曰橋梁不飭刺史之過也乃還其所沈粟岀私財以修之民庶悅焉

劉審交字求益幽州文安人也祖海父師遂審交少讀書尢精吏道起家署北平主簿轉興唐令本府召補牙職劉守光之僭號僞署兵部尙書燕亡歸於太原莊宗知之用爲諸府從事同光初趙徳鈞鎭幽州朝廷以內官馬紹宏爲北面轉運使辟審交爲判官王都據定州叛朝廷命王晏球進討以審交爲轉運供軍使王都平以勞授遼州刺史明年復爲北面供軍轉運使攺磁州刺史以母年髙去官就養及丁內艱毀瘠過禮服闋不岀累年晉髙祖踐阼範延光以魏州叛命楊光遠以總兵討之復召審交爲供饋使鄴中平命審交爲三司使右衞大將軍六年夏岀爲陳州防禦使歲餘之移襄州防禦使審交治襄漢撫綏有術民庶懷之靑州楊光遠平降平盧軍爲防禦州復用審交爲防禦使累官至檢校太傅時用軍之後審交矜卹撫理凋獘復蘇契丹破晉審交以代歸蕭翰在都復用爲三司使翰歸蕃李從益在汴州召髙行周武行徳將委以軍事皆不受命尋聞髙祖起義於太原史肇在澤潞都人大懼時有燕軍千人守捉諸門李從益母王淑妃詢於文武臣寮曰予子母在洛孤危自處一旦爲蕭翰所逼致令及此但遣人迎請太原勿以予子母爲事或曰收拾諸處守營兵士與燕軍足以把城以俟河北救應可也妃曰非謀也我子母亡國之餘安敢與人爭天下眾議籍籍猶以把城爲詞審交曰余燕人也今城有燕軍固合爲燕謀然事機有所不可此城經敵軍破除之後民力空匱餘眾幸存若更謀之不臧閉門拒守一月之內無復遺類諸軍無言宜從太妃處分繇是從益遣使往太原貢奉髙祖至汴罷使歸班隱帝嗣位用爲汝州防禦使汝爲近輔號爲難治審交盡去煩無擾於民百姓歌之幹祐二年冬卒年七十四郡人聚哭柩前所列狀乞畱葬本州界立碑起祠以時致祭本州以聞詔曰朝廷之制皆有舊章牧守之官比無贈典其或政能殊異惠及蒸黎生有令名沒畱遺愛褒賢奬善豈限章可特贈太尉吏民所請宜依故相國太師秦國公馮道聞之曰予嘗爲劉汝州僚佐知其爲人亷平慈善無害之良吏也刺遼磁治陳襄靑皆稱平允不顯殊尢其理汝也又安有異哉民之租賦不能減也徭役不能息也寒者不能衣也餒者不能食也百姓之汲汲然而使君何有於我哉然身死之日致黎民懷感如此者誠以不行鞭朴不行刻剝不因公而徇私不害物以利已確然行良吏之事薄罰宥過謹身節用安俸祿守禮分而巳凡從事於斯者孰不能乎但前之守王者不能如是是以汝民咨嗟愛慕今天下戎馬之後四方凶盜之餘杼柚空而賦斂繁人民稀而倉廩匱謂之康泰未易輕言侯伯牧宰若能哀矜之不至聚斂不殺無辜之民民爲邦本政爲民本和平寛易卽劉君之政安足稱耶復何患不至於令名哉道仍爲著哀詞六章鐫於墓碑之陰焉

武漢球澤州人也少拳勇潞師李嗣昭倚爲親信事唐莊宗明宗繼爲禁軍禆校淸防中防晉髙祖引契丹爲援與朝廷隔絕遂歸晉祖天福初授趙州刺史入爲奉國軍都指揮使岀刺曹州開運初遷耀州團練使髙祖至東京授洺州刺史漢球以目疾年髙辭郡帝曰廣平小郡卿臥理有餘無以疾辭至郡未期復以目疾請代而免幹祐二年秋卒於京師漢球𨿽岀自行伍然長於撫理常以掊斂爲戒民懷其惠身死之日家無餘財有管迥者漢球守郡日辟爲判官及漢球卒於汴迥在洺州未之知一日忽謂所親曰太保遣人召我遂沐浴新衣冠無疾瞑目而終家人不知其故後數日方聞漢球卒

張瓘同州車渡村人故太原監軍使承業之猶子也承業唐書有傳唐天祐中承業佐唐武皇莊宗有功甚見委遇瓘聞之與昆仲五人自故里奔於太原莊宗皆任用之瓘天祐十三年補麟州刺史承業治家嚴毅小過無所容恕一侄爲磁州副使以其殺河西賣羊客承業立捕斬之常誡瓘等曰汝車渡村百姓劉開道下賊慣作非爲今須攺行若故熊不除死無日矣故瓘所至不敢誅求晉天福中爲密州刺史秩滿入居環衞幹祐三年夏卒於官輟視朝一日

李殷薊州人也自後唐莊宗明宗晉髙祖朝以偏校遞遷歷官至檢校司徒累爲郡守性沈厚所蒞無苛暴之名晉少帝禦丹於澶淵殷典禁旅駕還授鄜州畱後俄加檢校太保開運中授定州節度使將行啟少帝曰臣之此行破敵必矣眾皆壯其言及至郡威略無聞敵再至首納降款後隨丹至常山常山將耶律嘉哩遣殷與丹首領楊安同拒我師於洺水俄而安退殷以槖裝駞馬遺安安旣北走殷匿於丘獲免馳以歸我髙祖嘉其首赴朝闕及魏州平以甘陵乏帥乃命殷爲貝州節度使加檢校太幹祐初卒於鎭詔贈太師傅劉在明幽州人少有膽气本州節度使劉守光用爲親信岀爲平塞軍使守光敗歸於太原唐莊宗收爲列校明宗時爲捧聖左廂都指揮使領和州刺史從幸汴州至滎陽聞朱守殷叛用爲前鋒至汴城率先登城賊平授汴州馬步軍都指揮使應順初爲貝州刺史明年移趙州兼北面行營馬軍都指揮使以軍戍易州淸防末幽州節度使趙徳鈞引軍赴團栢谷路由易州取在明軍從及徳鈞兵敗在明奔歸懷州唐末帝令與萇從簡同守河陽晉祖至乃迎之京都事定出爲單州刺史天福中李金全以安州叛在明從李守貞攻之大破淮賊以功授安州防禦使明年移絳州楊光逺據靑州叛召爲行營馬步軍都指揮使領齊州防禦使靑州平遷相州畱後歷邢州晉州畱後【通鑑丹入汴建雄畱後劉在明朝於丹以節度副使駱知朗知州事】髙祖踐阼授幽州道行營都部署時丹守中山在明岀師經略丹乃棄城而去遂授鎭州畱後幹祐元年五月正授鎭州節度使六月以疾卒於鎭贈侍中

馬萬澶州人也少從軍善水遊唐莊宗與梁軍對壘於河上莊宗於徳勝渡夾河立南北寨會梁軍急攻南寨於中流聯戰艦以絕援路晝夜攻城者三日塞將氏延賞告急於莊宗莊宗隔河望敵無如之何乃召人能水遊破賊者時萬兄弟皆應募遂潛行入南塞往來者三又助燒船艦汴軍遂退由此升爲水軍小校漸典禁軍遙領刺史累遷奉國左廂都指揮使泗州防禦使晉天福二年夏範延光叛於鄴牙將孫鋭率兵至黎陽朝廷遣侍衞馬軍都指揮使白奉進領兵渡滑州萬亦預其行時滑州節度使符彥饒潛通鄴下殺白奉進於牙署萬領本軍兵士將助亂會奉國右廂都指揮使盧順密亦以兵至論以逆順萬不得已與順密急趨公府執彥饒生送闕下朝廷卽以萬爲滑州節度使而盧順密酬之甚淺居無何晉髙祖稍知其事卽以順密爲涇州兵馬畱後漸簿於萬萬鎭鄧州未幾罷鎭授上將軍以目疾致仕幹祐三年四月卒輟視朝一日

李彥從字士元汾州孝義人父徳麟州司馬彥從少習武藝出行伍間髙祖典禁軍以鄕裏之舊任爲親信國初用爲左飛龍使檢校司空鎭州逐敵之際請兵於朝廷髙祖令彥從率軍赴之幹祐初領恩州刺史趙暉討王景崇於岐下彥從爲兵馬都監破川軍有功賊平授濮州刺史治有政績百姓悅之幹祐三年冬卒於郡聲郭謹字守節太原晉陽人謹少從軍能騎射歷河中教練使晉天福中遷奉國右廂都指揮使領禺州刺史三年轉奉國左廂都指揮泗州防禦使歲餘授侍衞步軍都指揮使兼寜江節度使六年從幸鄴都七年晉祖崩少帝卽位授彰徳軍節度使領軍如故開運初出授鄜州二年入爲左神武統軍三年復鎭麟州髙祖踐阼以鄕國舊臣加檢校太尉移鎭滑臺幹祐初復授彰徳軍節度使二年就加檢校太師三日入朝加食邑是歲冬十月卒於位年六十輟視朝二日贈侍中

皇甫立代北人也唐明宗之刺代州署爲牙校從歷藩鎭性純謹明宗深委信之王建立安重誨防名委質皆在立後明宗踐阼以立爲忻州刺史長興末轉洺州團練使廣順初遷鄜州節度使檢校太保淸防三年春移鎭潞州未幾攺華州晉天福中授左神武統軍少帝卽位歷左金吾衞上將軍累官至檢校太尉髙祖定天下授特進太子太師致仕幹祐二年秋卒

白再榮本蕃部人也少從軍累遷防聖左廂指揮使晉末丹入汴明年契丹主北去再榮從部帳至眞定其年閏七月晦李筠何福晉相救殺丹帥滿逹勒據甲仗庫敵勢未退筠等使人召再榮再榮端坐本營遲疑久之爲軍吏所廹乃行翊日逐出滿逹勒諸軍以再榮名次在諸校之右乃請權知畱後事【東都事略李筠傳筠請馮道領節度道日予主奏事而巳畱後事當議功臣爲之以諸將之甲者爲畱後】再榮貪昧無決舉止多疑出入騎從露刃注矢諸校不相統攝互有猜貳奉國廂主王饒懼爲再榮所並乃據東門樓以兵自衞僞稱足疾不敢見再榮司天監趙延乂俱與之善乃來往解釋遂無相忌之意再榮以李崧和凝擕家在彼令軍士數百人環廹崧凝以求賞給崧各出家財與之衍再榮欲害崧以利其財前磁州刺史李谷謂再榮曰公與諸將爲丹所擄淩辱萬端旦夕憂死今日眾力遂出蕃戎鎭民死者不下三千人豈獨公等之功才得生路便擬殺一宰相他日到闕儻有所問何以爲辭再榮黙然再榮又欲括率在城居民家財以給軍士李谷又譬解之乃止其漢人曾事滿逹勒者盡拘之以取其財髙祖以再榮爲鎭州畱後爲政貪虐難狀鎭人呼爲白滿逹勒未幾移授滑州節度使箕斂誅求民不聊生乃徴還京師周太祖入京城軍士攻再榮之第廹脇再榮盡取財貨旣軍士前啟曰某等軍健常趨事麾下一旦無禮至此今後何顏謁見卽奮刃擊之挈其首而去後家人以帛贖葬之

張鵬鎭州皷城人幼爲僧知書有口辯喜大言後歸俗唐末帝爲潞王時鵬往依焉及卽位用爲供奉官累監軍旅晉開運中丹迫澶州鵬爲前鋒監押奮身擊敵被創而還其後累於邊城戍守士伍服其勇幹祐初授鎭州副使過鄴城髙行周接之甚歡鵬因言及晉朝傾亡之事少帝任用失人藩輔之臣惟務積財富家不以國家爲意以至宗社泯滅非獨帝王之咎也行周性寛和不以鵬言爲過鵬旣退行周左右謂行周曰張副使之言蓋譏令公也行周因發怒遂奏鵬怨國訛言故朝廷降詔就誅於常山時幹祐元年七月也

史臣曰晉漢之際有以懋軍功勤王事取旌旄符竹者多矣其間有及民之惠者無幾焉如王周之閫政審交之民譽蓋其優者也漢球張瓘抑又次焉是宜紀之篇以示來者其餘皆不足觀也已張鵬以一言之失遽滅其身亦足誡後代多言橫議之徒歟

舊五代史卷一百六

舊五代史卷一百六考證

漢列傳三劉審交傳服闋不出累年案歐陽史作不調累年

時有燕軍千人守捉諸門千人杜重威傳或作千五百人

劉在明傳髙祖踐阼授幽州道行營都部署案通鑑在明先爲成徳軍畱後繼授幽州道馬步都部署與是書前後互異

馬萬傳時滑州節度使符彥饒潛通鄴下殺白奉進於牙署案是書晉列傳符彥饒以忿爭殺白奉進非之潛通鄴下也此傳蓋沿實錄傳聞之誤通鑑從晉列傳

白再榮傳本蕃部人也案歐陽史作不知其世家何人也

嘉哩舊作解裏今攺滿逹勒舊作麻答今攺

舊五代史卷一百六考證

欽定四庫全書

舊五代史卷一百七

宋門下侍郎參知政事監修國史薛居正等撰

漢書第九

列傳四

史肇字化元鄭州榮澤人也父潘本田家肇少遊俠無行拳勇健步日行二百里走及奔馬梁末每七戶出一兵肇在籍中後隸本州開道都選入禁軍嘗在晉祖麾下遂畱爲親從及踐阼用爲控鶴小校髙祖鎭太原奏請從行升爲牙校後置武節左右指揮以肇爲都將遙領雷州刺史髙祖建號之初代州王暉叛以城歸契丹肇徵之一皷而防尋授許州節度使充侍衛步軍都指揮使防王守恩以上黨求附丹主命大將耿崇美率眾登太行欲取上黨髙祖命肇以軍應援軍至潞州丹退去翟令奇以澤州迎降防河陽武行徳遣人迎肇遂率眾南下與行徳合故髙祖由蒲陜赴洛如歸肇前鋒之功也肇嚴毅寡言部轄軍眾有過無捨兵士所至秋毫不犯部下有指揮使嘗因指使少不從命肇立檛殺之將吏股栗以至平定兩京無敢幹忤從駕徵鄴加同平章事充侍衛親軍都指揮使兼鎭宋州髙祖大漸與樞宻使楊邠周太祖蘇逄吉等同受顧命隱帝嗣位加檢校太師兼侍中居無何河中永興鳯翔連橫謀叛關輔大擾朝廷日有徵羣情憂惴亦有不逞之徒妄搆虛語流布京師肇都轄禁軍警衛都邑專行刑殺略無顧避無賴之輩望風匿迹路有遺棄人不敢取然而不問罪之輕重理之所在但云有犯便處極刑枉濫之家莫敢上訴巡司軍吏因綠爲姦嫁禍脇人不可勝紀【宋史邊歸讜傳史肇怙權專殺閭裏告訐成風歸讜言曰邇來有匿名書及言風聞事搆害良善有傷風化遂使貪吏得以報復私怨讒夫得以肆其虛誕請明行條制禁遏誣罔凡顯有披論且陳姓名其匿名書及風聞事者並望止絕論者韙之】時太白晝見民有仰觀者爲坊正所拘立斷其腰領又有醉民抵忤一軍士則誣以訛言棄市其他斷舌決口斮筋折足者僅無虛日故相李崧爲部曲誣告族戮於市取其幼女爲婢自是仕宦之家畜僕隸者皆以姑息爲意而舊勲故將失勢之後爲廝養輩之所脇制者往往有之軍司孔目吏解暉性狡而酷凡有推劾隨意鍛鏈人有抵軍禁者被其苦楚無不自誣以求死所都人遇之莫敢仰視有燕人何福殷者以商販爲業嘗以十四萬市得玉枕遣家僮及商人李進賣於淮南易茗而廻家僮無行隱福殷貨財數十萬福殷責其償不伏遂杖之未幾家僮詣肇上變言契丹主之入汴也趙延壽遣福殷賫玉枕陰遺淮南以致誠意肇郎日遣捕福殷等系之解暉希防搒掠備至福殷自誣連罪者數輩並棄市妻女爲肇帳下分取之其家財籍沒肇不喜賓客嘗言文人難耐輕我輩謂我輩爲卒可恨可恨肇所領睢陽其屬府公利委親吏楊乙就府檢校貪戾凶橫負勢生事吏民畏之副戎已下望風展敬聚斂刻剝無所不至月率萬緡以輸肇一境之內疾之如讎【東都事略薛居正傳漢史肇領侍衛親軍威震人主殘忍自恣人莫敢忤其意其部下民告民犯鹽禁法當死居正疑其不實召詰之乃其吏以私憾而誣之也逮捕吏鞫之具伏以吏抵法肇𨿽怒甚堯亦無以屈也】周太祖平河中班師推功於眾以肇有翊衛鎭重之功言之於隱帝卽授兼中書令隱帝自關西賊平之後暱近小人太后親族頗行幹托肇與楊邠甚不平之太后有故人子求補軍職肇怒而斬之帝始聽樂賜教坊使玉帯諸伶官錦袍往謝肇肇讓之曰健兒爲國戍邊忍寒冒暑未能偏有霑賜爾輩何功敢當此賜盡取袍帯還官其凶戾如此周太祖有鎭鄴之命肇欲兼領機樞之任蘇逄吉異其議肇忿之翌日因竇貞固飲防貴臣悉集肇厲色舉爵屬周太祖曰昨晨廷論一何同異今日與弟飲此楊邠蘇逄吉亦舉大爵曰此國家之事也何足介意俱飲釂肇又厲聲言曰安朝廷定禍亂直須長槍大劍至如毛錐子焉足用哉三司使王章曰𨿽有長槍大劍若無毛錐子瞻軍財賦自何而集肇默然少頃而罷未幾三司使王章於其第張酒樂時肇與宰相樞宻使及內客省使閻晉卿等俱防酒酣爲手勢令肇不熟其事而閻晉卿坐次肇屢教之蘇逄吉戱肇曰近坐有姓閻人何憂罰爵肇妻閻氏本酒妓也肇謂逄吉譏之大怒以醜語詬逄吉逄吉不校肇欲毆逄吉逄吉防馬而去肇遽起索劍意欲追逄吉楊邠曰蘇公是宰相公若害之致天子何地公細思之邠泣下肇索馬急馳而去邠慮有非常連鑣而進送至第而還自是將相不協如水火矣隱帝遣王峻將酒樂於公子亭以和之竟不能解其後李業郭允明後贊聶文進居中用事不悅執政又見隱帝年漸長厭爲大臣所制嘗有忿言業等乃乘間譖肇等隱帝稍以爲信業等乃言肇等專權震主終必爲亂隱帝益恐嘗一夕聞作坊鍜甲之聲疑外有兵仗卒至逹旦不寐自是與業等宻謀禁中欲誅肇等議定入白太后太后曰此事豈可輕發耶更問宰臣等李業在側曰先皇帝言朝廷大事莫共措大商量太后又言之隱帝怒曰閨門之內焉知國家之事拂衣而出內客省使閻晉卿潛知其事乃詣肇私第將欲告之肇以他事拒之不見幹祐三年冬十一月十三日肇入朝與樞宻使楊邠三司使王章同坐於廣政殿東廡下俄有甲士數十人自內而出害肇等於閤夷其族先是肇第數有異嘗一日於階砌隟中有煙气勃而出禍前二日昧爽有星落於肇前三數步如迸火而散俄而被誅周太祖踐阼追封鄭王以禮葬官爲立碑肇子徳珫幹祐中授檢校司空領忠州刺史粗讀書親儒者常不悅父之所爲貢院嘗錄一學科於省門叫噪申中書門下宰相蘇逄吉令送侍衛司請痛笞刺面徳珫聞之白父曰書生無禮有府縣禦史臺非軍務治也公卿如此蓋欲彰大人之過肇深以爲然卽破械放之後之識者尢嘉徳珫之爲人焉肇弟福比在榮陽別墅聞禍匿於民間周太祖卽位累遷閉廏使仕皇朝歷諸衛將軍【宋史李崇矩傳史肇爲先鋒都校聞崇矩名召署親吏幹祐初肇總禁兵兼京城巡檢多殘殺軍民左右稍稍引去惟崇矩事之益謹及肇誅獨得免周祖與肇素原善卽位訪求肇親舊得崇矩謂之曰我與史公受漢厚恩戮力同心共奨王室爲姦邪所搆史公卒罹大禍我亦僅免汝史家故吏也爲我求其近屬我將卹之崇矩上其母弟福崇矩素主其家盡籍財產以付褔周祖嘉之】

楊邠魏州冦氏人也少以吏給事使府後唐租庸使孔謙卽其妻之世父也謙領度支補勾押官歷孟華鄆三州糧料使髙祖爲鄴都畱守用爲左都押衙髙後鎭太原益加親委漢國建遷檢校太保權樞宻使汴洛平正拜樞宻使檢校太傅及髙大漸與蘇逄吉史肇等同受顧命輔立嗣君隱帝卽位宰臣李濤上章請出邠與周太祖爲藩鎭邠等泣訴於太后由是罷濤而相邠加中書侍郎兼吏部尙書同平章事仍兼樞宻使時中書除吏太多訛謬者眾及邠居相位帝一以委之凡南衙奏事中書除命先委邠斟酌如不出邠意至於一簿一掾亦不聽從邠𨿽長於吏事不識大體常言爲國家者但得帑藏丰盈甲兵彊盛至於文章禮樂並是虛事何足介意也平河中並加右僕射邠旣專國政觸事苛細條理煩碎前資官不得於外方居止自京師至諸州府行人往來並須給公憑所由司求請公憑者朝夕塡咽旬日之間民情大擾行路擁塞邠乃止其事時史肇恣行慘酷殺戮日眾都人士庶相目於路邠但稱肇之善太后弟武徳使李業求爲宣徽使隱帝與太后重違之私訪於邠邠以朝廷內使遷拜有序不可超居遂止隱帝所愛耿夫人欲立爲後邠亦以爲太速夫人卒隱帝欲以後禮葬邠又止之隱帝意不悅左右有承間進甘言者隱帝以怒之【以下凝有闕文】邠繕甲兵實帑廩俾國用不闕邊鄙粗寕亦其功也【宣和書縉雲邠末年畱意縉紳延客門下知經史有用乃課吏傅冩】

王章大名南樂人也少爲吏給事使府同光初隸樞宻院後歸本郡累職至都孔目官後唐淸泰末屯駐捧聖都虞張令昭作亂逐節度使劉延皓自稱畱後章以本職爲令昭役使末帝遣範延光討平之搜索叛黨甚急章之妻卽白文珂之女也文珂與副招討李敬周善以章爲托及攻下逆城敬周匿之載於橐駞禇中竄至洛下匿於敬周之私第及末帝敗章爲省職歷河陽糧料使髙祖典侍衛親軍詔爲都孔目官從至河東專委錢谷國初授三司使檢校太傅從徵杜重威於鄴下明年髙祖崩隱帝卽位加檢校太尉同平章事居無何蒲雍岐三鎭畔是時丹去汴之後國家新造物力未充章與周太祖史肇楊邠等盡心王室知無不爲罷不急之務惜無用之費收聚財賦專事西徵軍旅所資供饋無乏及三叛平賜與之外國有餘積然以專於權利剝下過當斂怨歸止物論非之舊制秋夏苖租民稅一斛別輸二升謂之雀鼠耗幹祐中輸一斛者別令輸二鬥目之爲省耗百姓苦之又官庫出納緡錢皆以八十爲陌至是民輸者如舊官給者以七十七爲陌遂爲常式【歸田錄用錢之法自五代以來以七十七爲百謂之省陌今市井交易又尅其五謂之依除】民有訴田者𨿽無十數戶章必命全州覆視幸其廣有苗額以增邦賦曽末數年民力大困章與楊邠不喜儒士郡官所請月俸皆取不堪資軍者給之謂之閒雜物命所司髙佑其價估定更添謂之擡估章亦不滿其意隨事更令更添估章急於財賦峻於刑法民有犯鹽礬酒麯之令𨿽絲毫滴瀝盡處極刑吏緣爲姦民不堪命章與楊邠同郡尢相親愛其奨用進抜者莫非鄕舊常輕視文臣曰此等若與一把算子未知顚倒何益於事後因私第開宴席召賔客史肇蘇逄吉乘醉諠詬而罷章自是忽忽不樂潛求外任邠與肇深沮其意而私第數有怪異章愈懷憂恐幹祐三年冬與史肇楊邠等遇害夷其族妻白氏禍前數月而卒無子惟一女適戶部員外郎張貽肅羸疾逾年扶病就戮

李洪建太后母弟也事髙祖爲牙將髙祖卽位累歷軍校遙領防禦使史肇等被誅以洪建爲權侍衛馬步軍都虞候及鄴兵南渡命洪建誅王殷之族洪建不卽行之但遣人監守其家仍令給饌竟免屠戮周太祖入京城洪建被執王殷感洪建之恩累祈周太祖乞免其死不從遂殺之洪建弟業

業昆仲凡六人業處其季故太后尢憐之髙祖置之麾下及卽位累遷武徳使出入禁中業恃太后之親稍至驕縱隱帝嗣位尢深倚愛兼掌內帑四方進貢二宮費委之出納業喜趨權利無所顧避執政大臣不敢禁詰防宣徽使闕業意欲之太后亦令人微露風防於執政時楊邠史肇等難之業由是積怨蕭墻之變自此而作楊史旣誅業權領侍衛步軍都指揮使北郊兵敗業自取金寶懷之防馬西奔行至陜郊其節度使洪信卽其長兄也不敢匿於家業將奔太原至絳州境爲盜所殺盡奪而去

閻晉卿者忻州人也家世富豪少仕並門歷職至客將髙祖在鎭頗見信用幹祐中歷閤門使判四方館未幾關西亂郭從義討趙思綰於京兆晉卿偏師以攻賊壘【宋史李韜傳周祖徵三叛韜從白文珂攻河中兵傅其城文珂夜詣周祖議犒軍畱韜城下時營柵未備李守貞乘虛來襲營中忽見火知賊驟至惶怖失懼客省使閻晉卿率左右數十人遇韜於月城側謂韜曰事急矣城中人悉被黃紙甲爲火光所照色俱白此殊易辦柰軍士無闘志何韜憤怒曰豈有食君祿而不爲國致死耶卽援稍而進軍中死士十餘輩隨韜犯賊鋒蒲有猛將躍馬持戈擬韜韜刺之洞胸而墜又連殺數十人蒲軍遂潰因擊大破之】賊平爲內客省使丁父憂起復前職時宣徽使闕晉卿以職次事望合當其任旣而久稽拜命晉卿頗怨執政防李業等謀殺楊史詔晉卿謀退晉卿退詣肇將告其事肇不見晉卿憂事不果夜懸髙祖禦容於中堂泣禱於前遲明戎服入朝內難旣作以晉卿權侍衛馬軍都指揮使北郊兵敗晉卿乃自殺於家聶文進並州人少給事於髙祖帳下髙祖鎭太原甚見委用職至兵馬押司官髙祖入汴授樞宻院承防歷領軍屯衛大將軍遷右領大將軍仍領舊職遇周太祖出徵稍至驕橫久未遷攺深所怨望與李業輩搆成變亂史肇等遇害之前夕文進與同黨預作宣詔制置朝廷之事凡關文字並出文進之手明日難作文進防閱兵籍徴軍眾指揮取捨以爲已任內外咨稟前後塡咽太祖在鄴被搆初謂文進不預其事驗其事迹方知文進亂階之首也大詬詈之太祖過封丘帝此於北郊文進告太后曰臣在此請宮中勿憂兵散之後文進召同黨痛飲歌笑自若遲明帝遇禍文進奔竄爲軍士所追梟其首

後贊爲飛龍使贊母本倡家也與父同郡往來其家生贊從職四方父未嘗離郡贊旣長疑其所生及爲內職不欲父之來寓書以致其意父自郡至京師直抵其第贊不得已而奉之榦祐末宰相楊邠侍衛親軍使史肇執權贊以久次未遷頗懷怨望乃與樞宻承防聶文進等搆變及難作贊與同黨更侍帝側剖判戎事且防間言北郊兵敗贊竄歸兗州慕容彥超執之以獻有司贊伏罪周太祖命誅之

郭允明者小名竇十河東人也幼隸河東制置使範徽柔被誅允明遂爲髙祖廝養服勤旣久頗得髙祖之歡心髙祖鎭太原稍歷牙職及卽位累遷至翰林茶酒使兼鞍轡庫使隱帝嗣位尢見親狎每恃驕縱略無禮敬與相州節度使郭謹以同宗之故頗交結謹在鎭允明常賫禦酒以遺之不以僭上犯禁爲意其他輕率悉皆此執政大臣頗姑息之嘗奉使荊南車服導從有同節度使將州縣郵驛奔馳畏懾節度使髙保融承迎不暇明潛使人步度城壁之髙庳池隍之廣隘以動荊人冀得重賄榦祐末兼飛龍使未幾與李業輩搆變楊邠等諸子允明親刃之於朝堂西廡下王章女婿戶部員外郎張貽肅血流逆注聞者哀之及北郊之敗允明迫帝就民捨手行弒逆尋亦自殺

劉銖陜州人也少事梁邵王朱友誨爲牙將晉天福中髙祖爲侍衛親軍都指揮使與銖有舊乃表爲內職髙祖出鎭並門用爲左都押牙銖性慘毒好殺髙祖以爲勇斷已深委遇之國初授永興軍節度使從定汴洛移鎭靑州加同平章事隱帝卽位加檢校太師兼侍中銖立法深峻令行禁止吏民有過不問輕重未嘗貸免毎親事小有忤防卽令倒曳而出至數百步外方止膚體無完者每杖人遣防林對下謂之合歡杖或杖人如其嵗數謂之隨年杖在任擅行賦斂毎秋苗一畆率錢三千夏苗一畆錢二千以備公用部內畏之脇肩重迹幹祐中淄靑大蝗銖下令捕蝗略無遺漏田苗無害先是濱海郡邑皆有兩浙廻易務原取民利自置刑禁追攝王民前後長吏利其厚賂不能禁止銖卽告所部不得與吳越徴負擅行追攝浙人惕息莫敢干命朝廷懼銖之剛戾難制因前沂州刺史郭瓊自海州用兵還過靑州遂畱之卽以符彥卿代銖銖卽時受代【隆平集郭瓊傳云劉銖守平盧稱疾不朝隱帝疑其叛詔瓊領兵屯靑州銖將害之張宴伏兵幕下瓊無懼色銖亦不敢瓊爲言去就禍福銖趨召】離鎭之日有私鹽數屋雜以糞穢塡塞諸井以土平之彥卿其事以聞銖奉朝請久之毎潛防手於史肇楊邠第防李業輩同誅肇等銖喜謂業輩曰君等可謂僂防兒矣尋以銖權知開封府事周太祖親族及王峻家並爲銖所害周太祖入京城執之下獄銖謂妻曰我則死矣君應與人爲婢耳妻曰明公所爲如是雅合爲之周太祖遣人譲銖曰昔日與公常同事漢室寧無故人之情家屬屠滅公𨿽奉君命加之酷毒一何忍哉公家亦有妻子還顧念否銖但稱死罪遂啟太后並一子誅之而釋其妻周太祖踐阼詔賜銖妻陜州莊宅各一區【五代史闕文漢隱帝朝銖爲開封尹周祖自鄴起兵銖盡誅周祖之家子孫婦女十數人極其慘毒及隱帝遇害周祖以漢太后令錄下獄使人責之銖對曰某爲漢家戮叛族耳不知其他周祖怒遂殺之】

史臣曰臣觀漢之亡也豈系於天命哉蓋委用不得其人聼斷不符於理故也且如肇之淫刑楊邠之粃政李業晉卿之設計文進允明之狂且𨿽使成王爲君周公作相亦不能保宗社之安延嵗月之命況隱帝逄吉之徒其能免乎易曰大君有命開國承家小人勿用必亂邦也當幹祐之末也何斯言之驗歟惟劉銖之忍酷又安能逭於一死乎

舊五代史卷一百七

舊五代史卷一百七考證

漢列傳四史肇傳有燕人何福殷者案歐陽史作何福進疑訛

幹祐三年冬十一月十三日肇入朝十一月歐陽史漢臣傳作十月吳縝纂誤云漢隱帝紀周太祖紀俱作十一月傳誤也

楊邠傳用爲左都押衙左都歐陽史作右都

李業附傳業昆仲凢六人案昭聖太后弟六人洪信洪義宋史作昆弟七人

閻晉卿傳賊平爲內客省使案宋史李韜傳載晉卿討賊時已爲客省使是書作賊平之後始授此職與宋史異

舊五代史卷一百七攷證

欽定四庫全書

舊五代史卷一百八

宋門下侍郎參知政事監修國史薛居正等撰

漢書第十

列傳五

李崧深州饒陽人父舜卿本州錄事參軍崧幼而聰敏十餘歳爲文家人奇之弱冠本府署爲參軍其父嘗謂宗人李鏻曰大丑生處形奇气異前途應不居徒勞之地賴吾兄誨激之大醜卽崧之小字也同光初魏王繼岌爲興聖宮使兼領鎭州節鉞崧以參軍從事時推官李蕘掌書崧見其起艸不工密謂掌事呂柔曰令公皇子天下瞻望至於尺牘往來章表論列稍須文理合冝李侍禦起艸未能盡善呂曰公試代爲之呂得崧所作示盧質馮道皆稱之繇是擢爲興聖宮巡官獨掌奏記莊宗入洛授太常寺協律郎王師代蜀繼岌爲都統以崧掌書記蜀平樞密使郭崇韜爲宦官誣搆繼岌遂殺崇韜父子外尙未知崧白繼岌曰王何爲作此危事至於不容崇韜至洛誅之未晚今懸軍五千里無咫尺書詔便殺重臣非謀也繼岌曰吾亦悔之崧召書吏三四人登樓去梯取黃紙矯寫詔書倒使都統印之翌日告諸軍軍情稍定及自蜀還明宗革命任圜以宰相判三司用崧爲鹽鐵推官賜緋丁內艱歸鄕裏服闋鎭帥範延光奏署掌書記延光爲樞密使拜拾遺直樞密院遷補闕起居郎尙書郎充職如故長興末攺翰林學士淸泰初拜端明殿學士戶部侍郎先士長興三年冬契丹八雲中朝廷欲命重將鎭太原時晉祖爲六軍副使以秦王從榮不軌懇求外任深有北門之望而大臣以晉髙祖方握兵柄難以議之一日明宗怒其未奏範延光趙延壽等無對退歸本院共議其事方欲以康義誠爲之時崧最在下位聳立請曰朝廷重兵多在北邊須以重臣爲師以某所見非石太尉不可也防明宗令中使促之眾乃從其議翌日晉祖旣受太原之命使心腹達意於崧云壘浮圖須與合郤尖蓋感之深也及淸防末晉祖入洛崧與呂琦俱竄匿於伊闕民家旬日晉髙祖召爲戶部侍郎判戶部逾月拜中書侍郎同平章事與桑維翰並兼樞密使維翰鎭相州未幾廢樞密院事歸中書加尙書右僕射從幸鄴丁外艱恩制起復崧上章數四懇辭其命優詔不允復上章不報崧不得已而視事晉少帝嗣位復用桑維翰爲樞密使命崧兼判三司未幾代維翰爲樞密使與馮玉對掌機密開運末崧王信契丹之詐經略瀛鄚中渡之敗落其姦謀契丹入京師趙延壽張礪素稱崧之才契丹主善遇之以崧爲太子太師充樞密使契丹主嘗謂左右曰我破南朝秪得李崧一人而已從契丹北行畱於鎭州髙祖平汴洛乃以崧之居第賜蘇逄吉第中宿藏之物皆爲逄吉所有其年秋鎭州逐滿達勒崧與馮道和凝十數人歸闕授太子太崧對朝之權右謙挹承顏未嘗忤防嘗以宅劵獻蘇逄吉不悅崧二弟嶼嶬酣酒無識與楊邠蘇逢吉子弟杯酒之間時言及奪我居第逄吉知之【宋史陶谷傳李崧以宅券獻逄吉不悅而菘子弟數出怨言崧懼移疾不岀崧族子昉嘗往候崧崧語昉曰邇來朝廷於我有何議昉曰無他聞惟陶給事往往於稠人中厚誣叔父崧嘆曰谷自單州判官吾取爲集賢校理不數年擢掌詔命吾何負於陶氏子哉及崧遇禍昉嘗因公事詣谷谷問昉識李侍中否昉斂衽應曰逺從叔耳谷曰李氏之禍谷出力焉昉聞之汗出】有部曲葛延遇者逋李嶼船傭嶼撻之督其所負遇有同輩李澄亦事逄吉葛延遇夜寄宿於澄家以嶼見督情告遂一夕同謀告變逄吉覽狀示史肇其日逄吉遣吏召崧至第從容語及葛延遇告變之事崧以幼女爲托逄吉遣吏送於侍衛獄旣行崧恚曰自古未有不亡之國不死之人及爲吏所鞫乃自誣伏罪舉家遇害少長悉屍於市人士之【東都事略王漙傳世宗嘗問漢相李崧蠟彈書結契丹有記其詞者否漙曰崧有此肯示人耶蘇逄吉輩防之耳世家遂優贈崧官】崧與徐臺符同學相善幹祐三年秋臺符夣崧謂曰予之橫得請於帝矣及蘇史之誅並梟首於市當崧所誅之地未幾葛延遇李澄亦以戮死【宋史李昉傳晉侍中崧與昉同宗且同裏時人謂崧爲東李家昉爲西李漢末崧被誅至宋其子璨自蘇州常熟縣令赴調昉爲訟其父且言周太祖已爲昭雪贈官還其田宅錄璨而官之然璨幾五十尙淹州縣之職詔授璨著作佐郎後官至資善大夫】蘇逢吉長安人父悅逢吉母早喪而恱鰥居旁無侍者性嗜酒𨿽所飲不多然潄醪終日佗人供膳皆不稱防俟逢吉庖彖方肯下筯悅初仕蜀官升朝列逢吉初學爲文嘗代父染翰悅嘗爲髙祖從事甚見禮遇因從容薦逢吉曰老夫耄矣才噐無取男逢吉粗學援毫性復恭恪如公不以防犬之防願令事左右髙祖召見以神精爽惠甚憐之有頃擢爲賓佐凡有謀議立侍其側髙祖素嚴毅及鎭太原位望崇重從事稀得謁見惟逢吉日侍左右兩使文簿堆案盈幾左右不敢輙通逢吉置於懷袖俟其恱色則諮之多見其可髙祖建號於太原逢吉自節度判官拜同平章事集賢殿大學士車駕至汴朝廷百司庶務逢吉以爲已任參決處置並出胸臆𨿽有當有否而事無畱滯防翰林學士李濤從容侍帝言及霸府二相官秩未崇逢吉旋加吏部尙書未幾轉左僕射監修國史從徵杜重威於鄴下數乘醉抵辱周太祖及髙祖大漸與楊邠史肇等臥內同受顧命李濤與逢吉論甥舅之契相得甚歡濤之入相逢吉甚有力焉防濤上章請出兩樞密爲方鎭帝怒罷濤相勒歸私第時論疑濤承逢吉之風旨先是髙祖踐阼之後逢吉與蘇禹珪俱在中書有所除拜多違舊制用捨升防率意任情至有自白丁而升宦路由流外而除令錄者不可勝數物論紛然髙祖方倚信二相莫敢言者尢貪財貨無所顧避求進之士稍有物力者卽遣人防露風旨許以美秩及楊邠爲相稍奪二蘇之權自是盡斂手而已邠每懲二蘇之失艱於除拜至於諸司補吏與門冑出身一切停罷時論以邠之蔽固亦由逢吉禹珪本不能至公於物之所致也初髙祖至汴以故相馮道李崧爲契丹所俘竚於眞定乃以崧第賜逢吉道第賜禹珪崧於西洛有別業亦爲逢吉所有及眞定逐契丹崧道歸朝崧弟嶼以逢吉占據其第時出怨言未幾崧以西京宅劵獻於逢吉不悅防崧有僕夫欲誣告謀反逢吉誘致其狀卽告史肇令逮捕其家逢吉遣直省吏召崧至第卽令監至侍衞獄翌日所司以獄辭上其李嶼疑招云與兄崧弟防與家僮二十人商議比至山陵引之時同放火謀亂其告是實蓋自誣之辭也逢吉仍以筆添注二十人字爲五十人封下有司盡誅崧家時人之歸咎於逢吉逢吉深文好殺從髙祖在太原時嘗因事髙祖命逢吉靜獄以祈福祐逢吉盡殺禁囚以報及執朝政尢愛刑戮朝廷患諸處盜賊遣使捕逐逢吉自艸詔意云應有賊盜其本家及四鄰同保人並仰所在全族處斬或謂逢吉曰爲盜者族誅猶非王法鄰保同罪不亦甚乎逢吉堅以爲是僅去全族二字時有鄆州捕賊使臣張令柔盡殺平陰縣十七村民良由此也逢吉性侈靡好鮮衣美食中書供膳鄙而不食私庖供饌務盡甘珍嘗於私第大張酒樂以召權貴所費千餘緡其妻武氏卒葬送甚盛班行官及外州節制有與逢吉相欵洽者皆令賫送綾羅絹帛以備縞素失禮違度一至如此又性不拘名教繼母死不行服妻死未周其子並授官秩有庶兄自外至不白逢吉便見諸子逢吉怒且懼他日淩弱其子息乃密白髙祖誣以他事杖殺之幹祐二年秋加守司空周太祖之將鎭鄴也逢吉奏請落樞密使隱帝曰有前例否逢吉奏曰樞密之任方鎭帯之非便史肇曰兼帯樞密所冀諸軍稟畏竟從肇之議肇怨逢吉之異巳逢吉曰此國家之事也且以內制外則順以外制內豈得便耶事𨿽不從物議多之居無何王章張飲防逢吉與史肇有謔言大爲肇所詬逢吉不校幾至歐擊逢吉馳馬而歸自是將相失歡逢吉欲希外任以紓肇之怒旣而中輟人問其故逢吉曰茍領一方鎭秪消得史公一處分則爲虀粉矣李業輩惡肇楊邠等逢吉知之每見業等卽微以言激怒之及肇等被害逢吉不預其謀聞變驚駭卽受宣徽使知樞密院事尋令艸制正授制入聞鄴兵至澶州乃並事急逢吉謂人曰蕭墻之變太覺匆遽主上若有一言見問必不至是矣數夕宿於金祥殿之東謂天官正王處訥曰夜來就枕未瞑巳見李崧在傍生人與死人相接無吉事也及周太祖自鄴至汴官軍敗於劉子陂是夕逢吉宿於七里郊與同捨痛飲醉將自刎左右止之至曙與隱帝同抵民捨遂自殺周太祖定京城與聶文進等同梟於北市釋其家族其梟首之處適當李松死之地廣順初詔就西京賜其子莊宅各一區【五代史補髙祖在河東幕府闕書記朝廷除前進士丘廷敏爲之以髙祖有異志恐爲所累辭疾不赴遂攺蘇逢吉未幾契丹南侵髙祖伏順而起兵不血刄而天下定逢吉以佐命功自掌書記拜中書侍郎平章事逾年廷敏始選授鳯翔麟遊縣令過堂之日逢吉戱之且撫所坐椅子曰合是長官坐何故讓與鄙夫耶廷敏遂慚悚而退】

李鏻唐宗屬也父洎韶州刺史伯父湯咸通中爲給事中懿宗除乳母楚國夫人聓爲夏州刺史湯封還制書詔曰朕少失所親若非楚國夫人鞠養則無朕此身𨿽非朝典望卿放下仍今後不得授以爲例湯乃奉詔其諒直如此鏻少舉進士累舉不第客遊河朔稱淸海軍掌書記謁定州王處直不見禮鏻卽脫綠被緋入常山謁要人李規以宗姓請兄事之由是得進趙王鎔辟爲從事鎔卒復爲王徳明賓客徳明使鏻聘於唐莊宗鏻密疏徳明之罪且言可圖之狀莊宗嘉之及常山平以鏻爲霸府支使嘗從容請於莊宗曰鏻有四子請誅之莊宗問其故對曰此輩生於常山稟勃亂之气不可畱也莊宗笑而止同光初授宗正卿俄兼工部侍郎常山有唐啟運陵鏻受富民李守恭賂署爲陵臺令守恭暴橫爲長吏所訴按之以聞鏻左授司農少卿削金紫未幾出爲河府副使明宗卽位歷兵部戶部侍郎工部戶部尙書長興中以與明宗有舊常貯入相之意從容謂時相曰唐祚中興宜惇敍宗室才髙者合居相位僕𨿽不才曾事莊宗霸府見今上於藩邸時家代重侯累相靖安李氏不在諸族之下論才較藝何讓眾人久眞僕於朝行諸君安乎馮道趙鳳每怒其僭有頃鏻因淮南細人言事乃謂樞密使安重誨曰僞吳欲歸國久矣若朝廷先遣使諭之則旋踵而至矣重誨然之以玉帯與細人令往淮南爲信久而不反由是出鏻爲兗州行軍司馬得代歸闕復爲戶部尙書尋轉兵部尙書有頃兼判太常卿事嘗權典選部銓綜失序物論非之晉天福中守太子少保開運中遷太子太保髙祖至闕授守司徒數月而卒時年八十八詔贈太

龍敏字欲納幽州永淸人少學爲儒仕鄕裏爲假掾劉守光不道敏避地浮陽防戴思逺渡河而南乃從之鄕人周知裕任梁爲禆將敏往依焉知裕屢薦不調敏丐遊都邑累年唐莊宗定魏博敏聞故人馮道爲霸府記室乃客於河中歳歸太原館於馮道之家監軍使張承業卽署敏爲巡官典監軍奏記莊宗平河洛徴爲司門員外郎以家貧乏養求爲興唐少尹逾年丁母喪退居鄴下防趙在禮據鄴城以敏鄕人彊起令署事又爲亂軍所廹敏不敢拒明年在禮鎭浮陽敏復居喪制服闋除戶部郎中攺諫議大夫禦史中丞時敏父咸式年七十咸式之父年九十餘供養二尊朝夕無懈咸式以敏貴得祕書監致仕敏爲兵部侍郎奉使幽州鄕裏耆舊畱宴盡歡馮贇爲北京畱守奏敏爲副贇入掌樞密敏爲吏部侍郎敏學術不甚長然外柔而內剛愛決斷大計淸防末從唐末帝在懷州時趙徳鈞父子有異圖晉安砦旦夕憂防末帝計無從出問計於從臣敏奏曰臣有一計請以援兵從東丹王李贊華取幽州路趨西樓契丹主必有北顧之患末帝然之而不能用敏又謂末帝親將李懿曰君連姻帝戚社稷之危不俟翹足安得黙黙茍全耶懿因籌徳鈞必破蕃軍之狀敏曰僕燕人也諳趙徳鈞之爲人膽小謀拙所長者守城砦嬰壕塹篤勵健兒耳若見大敵奮不顧身摧堅防陣必不能矣況名位震主姦以謀身乎僕有狂防不知濟否茍能必行亦救寨之一術也懿請言之曰如聞駕前馬僅五千匹請於其間選壯馬精甲健夫千人僕願與郎萬金二人【通鑑郎萬金爲陳州刺史胡三省云萬金當時勇將也】由介休路出山夜冒敵騎循山入大砦千騎之內得其半濟則砦無虞矣張敬達等幽閉不知朝廷援兵近逺若知大軍在團栢谷中鐵障亦可衝踏況敵騎乎末帝聞之曰龍敏之心極壯用之晚矣人亦以爲大言然其慷慨感激皆此類也晉祖受命敏以本官判戶部遷尙書左丞丁父憂服闋復本官俄移太常卿開運中奉命使越先是朝臣將命必拜起於浙帥敏至抗揖而已識者多之使還攺工部尙書幹祐元年春疽於背聞髙祖晏駕乃扶病於祕第縞素而臨後旬日卒於家時年六十三隱帝嗣位詔贈右僕射

劉鼎字公度徐州蕭縣人祖防蕭縣令父崇梁太祖微時常傭力崇家及卽位召崇用之歷殿中監商州刺史崇之母撫梁祖有恩梁氏號爲國婆徐宋之民謂崇家爲拳龍劉家鼎起家爲大理評事歷尙書博士殿中侍禦史起居郎淸防中自吏部員外郎出爲渾州亷判入爲刑部郎中充鹽鐵判官攺吏部郎中兼侍禦史知雜事干祐初拜諫議大夫卒年五十五鼎善交遊能談笑居家仁孝事繼母趙氏甚謹異母昆仲凡七人撫之如一性若寛易而典選曹按吏有風稜人稱爲能子衮登進士第文彩遒儁仕周爲左拾遺直史館早卒

張允鎭州束鹿人父徴允防學爲儒仕本州爲參軍張文禮之據州叛莊宗致討允隨文禮子處瑾請降於鄴不允與處瑾並系於獄鎭冀平宥之畱於鄴署本府功曹趙在禮嬰城叛署節度推官從歷滄兗二鎭書記入爲監察禦史歷右補闕起居舍人充文館直學士水部員外郎知制誥淸防初皇子重美爲河南尹典六軍諸衞事時朝廷選參伍以允剛介攺給事中充六軍判官尋罷職轉左防騎常侍晉天福初允以國朝頻有肆赦乃進駮赦論曰管子云凡赦者小利而大害久而不勝其禍無赦者小害而大利久而不勝其福又漢紀云吳漢疾篤帝問所欲言對曰惟願陛下無爲赦耳如是者何蓋行赦不以爲恩不行赦亦不以爲無恩爲罰有罪故也竊觀自古帝王皆以水旱則降徳音而宥過開狴牢以放囚冀感天心以救其災者非也假有二人訟一有罪一無罪若有罪者見捨則無罪者銜銜寃者彼何疎見捨者此何親乎如此則是致災之道非救災之術也自此小民遇天災則喜皆相勸爲惡曰國家好行赦必捨我以救災如此卽是國家教民爲惡也且天道福善禍淫若以捨爲惡之人而便變災爲福則又是天助其惡民也細而救之必不然矣儻或天降之災蓋欲警誡人主節嗜欲務以儉卹鰥寡正刑罰不濫捨有罪不僭殺無辜使美化行於下聖徳聞於上則𨿽有水旱亦不爲殄矣豈勤濫捨有罪而反能救其災乎彰其徳乎是知赦之不可行也明哉帝覽而嘉之降詔奬飾仍付史館五年遷禮部侍郎凡三典貢部攺禦史中丞轉兵部侍郎知制誥充翰林學士承防契丹入京城落職守本官【東都事略劉溫叟傳契丹入京師溫叟懼隨契丹北徙與承防張允求去職契丹主怒欲黜爲縣令趙延壽曰學士不稱職而求解者罷之可也得不黜】幹祐初授吏部侍郎自誅史肇後京城士庶連薨恐悚允每朝退卽宿於相國寺僧捨及北敵入京師允匿於佛殿藻井之上墜屋而卒時年六十五子鸞仕皇朝爲太常少卿

任延皓並州人也業術數風雲之事晉髙祖在太原重圍時髙祖最爲親要延皓以本業請見髙祖甚加禮遇晉天福初延皓授太原掾尋攺交城文水令皆髙祖慰薦之力也髙祖鎭太原延皓多言外事出入無間髙祖左右皆憚之在文水聚斂財賄民欲陳防延皓知之一日光誣告縣吏結集百姓欲刼縣庫髙祖怒遣騎軍並擒縣民十數族誅之枉之聲聞於行路髙祖卽位累官至殿中監恃寵使气人望而畏之𨿽宰輔之重延皓視之蔑如也劉崇在河東日常切齒及魏王承訓甍歸葬太原令延皓擇葬地時有山岡僧謂劉崇曰魏王葬地不吉恐有重喪未幾髙祖崩崇以僧言奏之乃配流延皓於麟州路由文水市民擲瓦歐罵甚眾吏人救之僅免旣至貶所劉崇令人殺之籍沒其家

史臣曰李崧仕唐晉之兩朝聳伊臯之重望考其器業無忝臺衡防多僻之朝被慘夷之戮人之不幸天亦難忱逄吉秉蛇虺之心竊防龍之位殺人不忌與國倛亡李崧之血未銷逢吉之梟首斯至報之事安可忽諸自李鏻而下凡數君子者皆踐履朝行彰施帝載國華邦直斯焉在哉惟延皓之醜行宜乎不得其死矣

舊五代史卷一百八

舊五代史卷一百八攷證

漢列傳五龍敏傳末帝親將李懿案通鑑作前鄭州防禦使李懿

攺工部尙書案歐陽史作遷工部侍郎

滿達勒舊作麻答今攺

舊五代史卷一百八攷證﹤史部﹐正史類﹐舊五代史﹥

欽定四庫全書

舊五代史卷一百九

宋門下侍郎參知政事監修國史薛居正等撰

漢書第十一

列傳六

杜重威其先朔州人近世徙家於太原祖興振武牙將父堆金事唐武皇爲先鋒使重威少事明宗自防聖軍校領防州刺史其妻卽晉髙祖妹也累封宋國大長公主天福初命重威典禁軍遙授舒州刺史二年張從賓搆亂據汜水晉髙祖遣重威與侯益率眾破之以功授潞州節度使與楊光遠降範延光於鄴城攺許州節度使兼侍衞親軍馬步軍副指揮使尋加同平章事未幾移鎭鄆州遷侍衞親軍馬步軍都指揮使【通鑑馮道李崧屢薦重威之能以爲都指揮使充隨駕禦管使】及鎭州安重榮稱兵向闕命重威禦之敗重榮於宗城重榮奔據常山重威尋防其城斬重榮首傳於闕下授成徳軍節度使所得重榮家財及常山公帑悉歸於已晉髙祖知而不問至鎭復重斂於民稅外加賦境內苦之【通鑑重威所至黷貨民多逃亡嘗出過市謂左右曰人言我驅盡百姓何市人之多也】少帝嗣位與契丹絕好契丹主連年伐晉重威但閉壁自守部內城邑相繼破陷一境生靈受屠戮重威任居方面未嘗以一士一騎救之每敵騎數十驅漢人千萬過城下如入無人之境重威但登陴注目略無邀取之意開運元年秋加北面行營招討使二年領大軍下秦州滿城遂城契丹主自古北口回軍追躡王師重威等狼狽而旋至陽城爲契丹所困防大風狂猛軍情憤激符彥卿張彥澤等引軍四出敵眾大潰諸將欲追之重威曰逢賊得命更望復子乎遂收軍馳歸常山先是重威於州內括借錢帛吏民大被其苦人情咸怨重以境內凋獘十室九空重威遂無畱意連上表乞歸朝不俟報卽時上路朝廷以邊上重鎭主帥擅離茍有奔衝慮失禦備然亦無如之何卽以馬全節代之重威尋授鄴都畱守防鎭州軍食不繼遣殿中監王欽祚就本州和市重威私第有粟十餘萬斛遂錄之以聞朝廷給絹數萬匹償其粟直重威大忿曰我非反逆安得籍沒耶三年冬晉少帝詔重威與李守貞等率師經略瀛鄚師至瀛州城下晉騎將梁漢璋與契丹接戰漢璋死焉重威卽時回軍次武彊聞契丹主南下乃西趨鎭州至中渡橋與契丹夾滹水而營十二月八日宋彥筠王淸等率數千人渡滹沲陣於北岸爲敵所破時契丹遊軍巳至欒城道路隔絕人情危蹙重威密遣人詣敵帳潛布腹心契丹主大悅許以中原帝之重威庸暗深以爲信一日伏甲於內召諸將防告以降敵之意諸將愕然以上將旣變乃俛首聽命遂連署降表令中門使髙勲賫送敵帳軍士解甲舉聲慟哭是日有大霧起於降軍之上契丹主使重威衣赭袍以示諸軍尋僞加守太傅鄴都畱守如故契丹主南行命重威部轄晉軍以從旣至東京駐晉軍於陳橋士伍饑凍不勝其苦重威每出入衢路爲市民所詬俛首而巳契丹下令括率京城錢帛將相公私雷同率配重威與李守貞各萬緡乃告契丹主曰臣等以十萬漢軍降於皇帝不免配借臣所不甘契丹主笑而免之尋羣盜斷澶州浮梁丹乃遣重威歸藩明年三月契丹主北去至相州城下重威與妻石氏詣牙帳貢獻而回髙祖車駕至闕以重威爲宋州節度使加守太尉重威懼閉城拒命詔髙行周率兵攻討重威遣其子遂等告急於鎭州滿逹勒乞師救援且以遂爲質滿達勒遣蕃將楊衮赴之未幾鎭州諸軍逐滿達勒楊衮至洺州而回十月髙祖親徵車駕至鄴城之下遣給事中陳觀等賫詔入城許其歸命重威不納數日髙祖親率諸軍攻其壘不克王師傷夷者萬餘人【宋史杜漢徽傳雲從髙行周討杜重威於鄴城屢爲流矢所中身被重創猶力戰觀者壯之】髙祖駐軍數旬城中糧盡屑麯餅以給軍士吏民逾壘而出者甚眾皆無人色至是重威牙將詣行宮請降復遣節度判官王敏奉表請罪賜優詔惇勉許其如初重威卽遣其子遂妻石氏出候髙祖重威繼踵出降素服俟罪復其衣冠賜見卽日制授檢校太師守太傅兼中書令鄴城士庶殍殕者十之六七先是契丹遣幽州指揮使張璉以部下軍二千餘人屯鄴時亦有燕軍一千五百人在京師防髙祖至闕有上變者言燕軍謀亂盡誅於繁臺之下咸稱其寃有逃奔於鄴者備言其事故張璉等懼死與重威膠固守城略無叛志髙祖亦悔其前失累令宣諭許以不死璉等於城上揚言曰繁臺之誅燕軍何罪旣無生理以死爲期璉一軍在圍中重威推食解衣盡力姑息燕軍驕悍憑陵吏民子女金帛公行豪奪及重威請命璉等邀朝廷信誓詔許璉等卻歸本土及出降盡誅璉等將數十人其什長巳下放歸幽州將出漢境剽略而去髙祖遣三司使王章樞密副使郭威錄重威部下將吏盡誅之籍其財產與重威私帑分給將士車駕還宮髙祖不豫旣而大漸顧命之際謂近臣將佐曰善防重威帝崩遂收重威重威子璋璉防誅之詔曰杜重威猶貯禍心未悛逆節梟音不攺虺性難馴昨朕小有不安罷朝數日而重威父子潛肆凶言怨謗大朝扇惑小輩今則顯有陳告備驗姦期旣負深恩須寘極法其杜重威父子並處斬所有晉朝公主及外親族一切如常仍與供給重威父子巳誅陳屍於通衢都人聚觀者詬罵蹴擊軍吏不能禁屍首狼籍斯須而盡璉重威之子也累官至陳州刺史【隆平集黨進防爲天雄軍節度使杜重威奴重威愛其淳謹𨿽長猶令與婢妾雜侍重威敗周祖得之以爲鐵騎都虞重威之後寒餓進常分俸以給士大夫或媿焉】

李守貞河陽人也少桀黠落魄事本部爲牙將晉髙祖鎭河陽用爲典客後移數鎭皆從之及卽位累遷至客省使天福中李金全以安州叛淮夷入冦晉髙祖命馬全節討之守貞監防其軍賊平以守貞爲宣徽使少帝卽位授滑州節度兼侍衞馬軍都指揮使未幾攺侍衞都虞候開運元年春敵眾犯澶魏少帝幸澶州契丹主遣將滿達勒以奇兵由鄆州馬家口濟河立柵於東岸守貞率師自澶州馳赴之契丹大敗溺死者數千人獲馬數百匹偏禆七十餘人有頃敵退晉少帝還京以守貞爲兗州節度使依前侍衞都虞候五月以守貞爲靑州行營都部署率兵二萬東討楊光遠命符彥卿爲副十一月光遠子承勲等乞降守貞入城害光遠於別第光遠有孔目官吏宋顏者盡以光遠財寶名姬善馬告於守貞得之置於帳下近例官軍克復城隍必降徳音洗滌瑕穢時樞密使桑維翰以光遠同惡數十輩潛竄未出搜索甚急故制書久不下或有告宋顏匿於守貞處者朝廷取而殺之守貞由是怨維翰時行營將士所給賞賜守貞盡以黦茶染木姜藥之分給之軍中大怨乃以帛包所得物如人首級目之爲守貞頭懸於樹以詛之守貞班師加同平章事以楊光遠東京第賜之守貞因取連宅軍營以廣其第大興土木治之嵗余爲京師之甲行幸賜宴恩禮無比開運二年春丹主以全軍南下前鋒至相州湯陰縣詔守貞屯滑州少帝再幸澶州以守貞爲北面行營都監與招討使杜重威北伐洎獲陽城之防遂收軍而還四月車駕還京以守貞爲侍衞副都指揮使移鎭宋州加檢校太師三年春詔守貞率師巡邊至衡水獲鄚州刺史趙思英而還居無何代髙行周爲侍衞親軍都指揮使移鎭鄆州意頗觖望防宰臣李崧加侍中守貞謂樞密使直學士殷鵬曰樞密何功便加正相先是桑維翰以元勲舊徳爲樞密使守貞位望素處其下毎憚之與李彥韜馮玉輩恊力排斥維翰竟罷樞務李崧勢分疎遠守貞得以淩蔑其年夏契丹冦邊以守貞爲北面行營都部署少帝開曲宴於內殿以寵其行教坊伶人獻語雲天子不須憂北冦守貞面上管幽州旣罷守貞有自負之色以其言誇詫於外旣而率兵至定州北與契丹偏師遇斬蕃將嘉哩而還九月加兼侍中防契丹遣瀛州刺史僞降於少帝請發大軍應接朝廷信之十月詔杜重威爲北面行營招討使以守貞爲兵馬都監知幽州行府事先是守貞領兵由鄴都杜重威厚加贈遺曲意承迎守貞悅之毎於帝前稱舉請委徵討之柄至是守貞重威等防兵於鄴遂趨瀛州瀛州不應貝州節度使梁漢璋爲蕃將髙牟翰所敗死之王師遂還師至深州聞丹大至乃西趨鎭州至滹沲之中渡與敵相遇官軍營於滹水之南未幾敵騎潛渡至欒城斷我糧路尋則王淸戰死杜重威遂與守貞歸命契丹授守貞司徒依前鄆州節度使從契丹至汴時京輦之下丹充斥都人士庶若在塗炭二帥出入揚揚市人詬之略無慙色有頃河北及京東艸防大起澶州浮橋爲羣賊所斷契丹主甚恐乃命諸帥各歸本鎭守貞遂赴汶陽髙祖入汴守貞懼而來朝授守貞太保移鎭河中居無何髙祖晏駕杜重威被誅守貞愈不自安乃潛畜異計幹祐元年三月先致書於權臣布求保證而完城郭繕甲兵晝夜不息守貞以漢室新造嗣君立自謂舉無遺策又有僧捴倫者以占術幹守貞謂守貞有人君之位【通鑑浚儀人趙修已素善術數自守貞鎭滑州署司戶參軍累從移鎭爲守貞言時命不可妄動前後切諫非一守貞不聽乃稱疾歸裏】未幾趙思綰以京兆叛遣使奉表送禦衣於守貞守貞自謂天時人事合符於已乃潛給艸賊令所在竊遣兵據潼關【宋史王繼勲傳李守貞之叛令繼勲據潼關爲郭從義所破】朝廷命白文珂常思等領兵問罪復遣樞密使郭威西徵官軍初至守貞以諸軍多曾隸於麾下自謂素得軍情坐俟扣城迎巳及軍士詬噪大失所望【宋史馬全義傳李守貞鎭河中召置帳下及守貞叛周主討之全義毎率敢死士夜出攻周祖壘多所殺傷守貞貪而無謀性多忌刻全義累爲畫防皆不能用】俄而王景崇據岐下與趙思綰遣使推奉守貞乃自號秦王思綰景崇皆受守貞署置又遣人賫蠟彈於吳蜀契丹以求應援【馬令南唐書朱元傳守貞以河中反漢命周太祖討之元與李平奉守貞表來乞師未復而守貞敗】旣而城中糧盡殺人爲食召捴倫詰其休咎捴倫至曰王自有天分人不能奪然分野災變俟磨滅將盡存畱一人一騎卽王鵲起之際也守貞深以爲信洎攻城守貞欲石以拒外軍礮竿子不可得無何上游泛一筏至其木悉可爲礮竿守貞以爲神助又嘗因宴防將佐守貞執弧矢遙指一虎防掌圖曰我若有非常之事當中虎舌引弓一發中之左右拜賀守貞亦自負焉【宋史吳防裕傳周祖討三叛以防裕爲河中行營都監率防聖諸軍五千以往李守貞出兵五千餘設梯橋分五路於長璉城西北以禦周祖周祖令防裕率大軍橫擊之蒲人敗守奪其梯橋殺傷大半】及周光遜以西砦降其勢益窘人情離散官軍攻城愈急守貞乃潛於衙署多積薪蒭爲自焚之計二年七月城陷舉家蹈火而死王師入城於煙中獲其屍斷其首函之並獲數子二女與其黨俱獻於闕下隱帝禦明徳樓受俘馘宣露布百寮稱賀禮畢以俘馘徇於都城守貞首級梟於南市諸子並賊黨孫願劉芮張延嗣劉仁裕僧捴倫靖防張球王廷秀焦文傑安在欽等並磔於西市餘皆斬之【五代史闕文符後先適河中節度使李守貞之子崇訓守貞嘗得術士善聽聲知人貴賤守貞舉族悉令術士聽之獨言後大富貴當母儀天下守貞信之因曰吾婦尙爲皇后吾可知也遂謀叛及城防後獨免周祖爲世宗娶之顯徳中冊爲後】

趙思綰魏府人也唐同光末趙在禮之據魏城也思綰隸於帳下累從之在禮卒趙延壽籍其部曲盡付於其子贊思綰卽其首領也髙祖定河洛贊自河中移京兆尹贊以久事丹常慮國家終不能容乃與鳯翔侯益謀引蜀兵爲援又令判官李恕入朝請覲贊不待報赴闕畱思綰等數百人在京兆防髙祖遣王景崇等西赴鳯翔行次京兆時思綰等數百人在焉思綰等比是趙在禮禦士本不刺面景崇齊藏珍旣至京兆欲令文面以防逋逸景崇防露風防思綰厲聲先請自刺以率其下景崇壯之藏珍竊言曰思綰麤暴難制不如殺之景崇不聽但率之同赴鳯翔朝廷聞之遣供奉官王益部署思綰等赴闕思綰旣行至途中謂其黨常彥卿曰小太尉巳入佗手吾輩至則並死矣小太尉蓋謂趙贊也彥卿曰臨機制變子勿復言王益至永興副使安友規巡檢使喬守溫出迎於郊外離亭置酒思綰前曰部下軍士巳在城東安下緣家屬在城欲各將家今夜便宿城東守溫等然之思綰等辭去與部下並無兵仗才入西門有州校坐門側思綰遽奪其佩劍卽斬之其眾持白挺殺守門軍士十餘人分眾守捉諸門思綰刼庫兵以授之遂據其城時幹祐元年三月二十四日也翌日集城中丁壯得四千餘人濬池隍修樓櫓旬浹之間戰守皆備尋遣人送欵於河中李守貞遣使賫僞詔授思綰晉昌軍節度使檢校太尉朝廷聞之命郭從義王峻帥師伐之及攻其城王師傷者甚眾乃以長塹圍之經年糧盡遂殺人充食思綰嘗對眾取人膽以酒吞之告眾曰吞此至一千卽膽气無敵矣【太平廣記賊臣趙思綰自倡亂至敗凡食人肝六十六無不面剖而膾之】二年夏食旣盡思綰計無從出時左驍衛上將軍致仕李肅寓居城中因與判官程讓能同言於思綰曰太尉比與國家無嫌但負罪懼誅遂爲急計今朝廷三處用兵一城未下太尉若翻然效順率先歸命以功補過庶幾無患若坐守窮城端然待斃則何貴於智也【洛陽縉紳舊聞記趙思綰主藍田副鎭有罪巳李公肅時爲環衛將兼雍耀三白渠使雍耀莊宅使節度副使權軍府事防而脫之來謝於李公公歸宅張夫人詰之曰趙思綰庸賤人公何以免其過旣來謝又何必見之乎曰某比不言夫人問須言之思綰者𨿽賤類審觀其狀貌眞亂臣賊子恨位下未有逆迹不然除去之可也夫人曰旣不能除去何妨以小惠啖之無使銜怨自後夫人密遣人令思綰之妻來參夫人厚以衣物賜之前後與錢物甚多及漢朝公以上將軍告老歸雍未久思綰過雍遂閉門據雍城叛衣冠之族遭塗炭者眾公全家免禍終以計勸思綰納欵遂防雍城】思綰然之卽令讓能爲章表遣牙將劉成琦入朝制授思綰華州畱後檢校太保以常彥卿爲虢州刺史遣內臣賫官告國信賜之旣受命遲畱未郭從義王峻等籌之曰狼子野心終不可用畱之必貽後悔耳旣而從義王峻等緩轡入城陳列步騎至牙署遣人召思綰曰太保登途不暇出祖對飲一杯便申仳別思綰至則執之遂斬於市並族其家【東都事略郭從義傳云思綰困甚從義遣人誘之佯許以華州節鉞思綰信之遂開門送欵從義入城思綰謁見卽遣武士執之】思綰臨刑市人爭投瓦石以擊之軍吏不能禁是日並部下叛黨新授虢州刺史常彥卿等五百餘人並誅之籍思綰家財得二十餘萬貫入於官始思綰入城丁口僅十餘萬及開城惟餘萬人而巳其餓殍之數可知矣

舊五代史卷一百九

舊五代史卷一百九考證

漢列傳五杜重威傳遣給事中陳觀等陳觀歐陽史避私諱作陳同

趙思綰傳卽令讓能爲表章遣牙將劉成琦入朝案宋史郭從義傳作從義系書矢上射入城中說思綰令降與是書異

並部下叛黨新授虢州刺史常彥卿等五百餘人並誅案宋史郭從義傳作三百餘人

滿達勒舊作麻答今攺嘉哩舊作解裏今攺

舊五代史卷一百九考證

欽定四庫全書

舊五代史卷一百十

宋門下侍郎參知政事監修國史薛居政等撰

周書第一

太祖紀一

太祖聖神恭肅文武孝皇帝姓郭氏諱威字文仲邢州堯山人也或云本常氏之子防隨母適郭氏故冒其姓焉【五代防要周虢叔之後】髙祖諱璟廣順初追尊爲睿和皇帝廟號信祖陵曰溫陵髙祖妣張氏追諡睿恭皇后曽祖諱諶漢贈太保追尊爲明憲皇帝廟號僖祖陵曰齊陵曽祖妣鄭國夫人申氏追諡明孝皇后祖諱蘊漢贈太傅追尊爲翼順皇帝廟號義祖陵曰節陵【五代防要溫陵齊陵節陵皆無陵所遙申朝拜】祖妣陳國夫人韓氏追諡翼敬皇后皇考諱簡漢贈太師追尊爲章肅皇帝廟號慶祖陵曰欽陵皇妣燕國夫人王氏追諡爲章徳皇后後以唐天祐元年甲子嵗七月二十八日生帝於堯山之舊宅載誕之夕紅光照室有聲如鑪炭之裂星火四迸帝生三嵗家徙太原居無何皇考爲燕軍所陷歿於王事帝未及齠齔章徳太后蚤世姨母楚國夫人韓氏提擕鞠養及長形神魁壯趨向奇崛愛兵好勇不事田產天祐末潞州節度使李嗣昭常山戰歿子繼韜自稱畱後南結梁朝據城阻命乃散金以募豪傑帝時年十八避吏故關依故人常氏遂往應募帝負气用剛好鬭多力繼韜奇之或逾法犯禁亦多假借焉嘗逰上黨市有市屠壯健眾所畏憚帝以气淩之因醉命屠割肉小不如意叱之屠者怒坦腹謂帝曰爾敢刺我否帝卽剚其腹市人執之屬吏繼韜惜而逸之其年莊宗平梁繼韜伏誅麾下牙兵配從馬直帝在籍中時年二十一帝性聰敏喜筆札及從軍旅多閱簿書軍志戎政深窮綮肯人皆服其敏嘗省昭義李瓊瓊方讀閫外春秋卽取視之曰論兵也兄其教我卽授之深通義理【宋史李瓊傳唐莊宗募勇士卽應募與周祖等十人約爲兄弟一日防飲瓊熟視周祖知非常人因舉酒祝曰凡我十人龍蛇混合異日富貴無相忘茍渝此言神降之罰皆刺臂出血爲誓周祖與瓊情好尢密嘗造瓊見其危坐讀書因問所讀何書瓊曰此閫外春秋所謂以正守國以奇用兵較存亡治亂記賢愚成敗皆在此也周祖令讀之謂瓊曰兄當教我自是周祖出入常防以自隨遇暇輙讀毎問難瓊謂瓊爲師】天成初明宗幸浚郊時朱守殷嬰城拒命帝從晉髙祖一軍率先登城晉祖領副侍衞以帝長於書計召置麾下令掌軍籍前後將臣無不倚愛初聖穆皇后嬪於帝帝方匱乏而後多資從【東都事略柴後資周太祖以金帛使事漢髙祖】嘗晝寢有小虺五色出入顴鼻之間後遽見愕然在太原時有神尼與帝同姓見帝謂李瓊曰我宗天上大仙頂上有肉角當爲世界主淸泰末晉起於河東時河陽節度使張彥琪爲侍衞步軍都指揮使奉命北伐帝從之營於晉祠是時屋壞同處數人俱斃惟帝獨無所傷漢髙祖爲侍衞馬步都虞召置左右所居官舍之鄰吳氏有靑衣佳娘者爲山魈所魅能人言而投瓦石鄰伍無敢過吳氏之舍者帝過之其寂然帝去如故如是者或謂曰爾旣神向者客來又何寂然曰彼大人者繇是軍中異之範延光叛於魏命楊光遠討之帝當行意不願從或謂帝曰楊公當朝重勲子不欲從何也帝曰楊公素無英雄气得我何用能用我其劉公乎漢祖累鎭藩閫皆從之及鎭並門尢深待遇出入帷幄受腹心之寄帝亦悉心竭力知無不爲及吐渾白可久叛入契丹帝勸漢祖誅白承福等五族得良馬數千匹財貨百萬計以資軍開運末丹入汴晉帝北遷帝與蘇逢吉楊邠史肇等勸漢祖建號以副人望漢髙祖卽位晉陽時百度艸創四方猶梗經綸締搆帝有力焉授權樞密副使檢校司徒漢髙祖至汴正授樞密副使檢校太保幹祐元年春漢髙祖不豫及大漸與蘇逄吉等同授顧命隱帝嗣位拜樞密使加檢校太尉舊制樞密使未加使相者不宣麻制至是宣之自帝始也【東都事略魏仁浦傳仁浦少爲刀筆吏隸樞密院太祖問以卒乘數仁浦對曰帶甲者六萬太祖喜曰天下事不足憂也】有頃河中李守貞據城反朝廷憂之諸大臣共議進取之計史肇曰守貞河陽一客司耳竟何能爲帝曰守貞𨿽不習戎行然善接英豪得人死力亦勍敵宜審料之乃命白文珂常思率兵攻取師未至而趙思綰竊據永興王景崇反狀亦露朝廷遣郭從義王峻討趙思綰七月西面師徒大集未果進取其月十三日制授帝同平章事卽遣西徵以安慰招撫爲名詔西而諸軍並取帝節度時論以白文珂常思非守貞之敵聞帝西行羣情大愜【宋史李谷傳周祖討河中谷掌轉運時周祖巳有人望潛貯異志屢以諷谷谷但對以人臣當盡節奉上而巳】八月六日帝離京師二十日師至河中【宋史扈彥珂傳周祖爲樞密使總兵出徵時議多以先討景崇思綰爲便周祖意未決彥珂曰三叛連衡推守貞爲主宜先擊河中河中平則永興鳳翔失勢矣今捨近圖遠若景崇思綰逆戰於前守貞兵其後腹背受敵爲之柰何周祖從其言】命白文珂營於河西帝營於河東不數日周設長塹復築長連城以廹之帝在軍居常接賓客與大將防語卽襃衣博帶或遇巡城壘對陳敵幅巾短後與眾無殊臨矢石冒鋒刄必以身先與士伍分甘共苦稍立功效者厚其賜與微有傷痍者親爲循撫士無賢不肖有所陳啟溫顏以接俾盡其情人之過忤未嘗介意故君子小人皆思效用守貞聞之深以爲憂十二月帝以蜀軍屯大散關卽親率牙兵往鳳翔永興相度將發謂白文珂劉詞曰困獸猶鬭當謹備之帝至華州聞蜀軍退敗遂還二年正月五日夜李守貞遣將王三鐵領千餘人夜突河西砦果爲劉詞等力戰敗之先是軍中禁酒帝有愛將李審犯令斬之以徇五月九日取河西砦主周光遜以砦及部眾千餘人來降十七日下令攻城防西北大風揚沙晦防帝令禱河伯祠奠訖而風止自是晝夜攻之七月十三日帝率三砦將士奪賊羅城二十一日城陷守貞舉家自焚而死帝前夢河神告曰七月下旬上帝當滅守貞之族至是收復賊壘城中人言見帝營上有紫气如樓閣華蓋之狀【東都事略王漙傳周太祖將兵討三叛以爲從事三叛旣平朝士及藩鎭嘗以書往來詞意渉於悖逆者太祖籍其名欲按之漙諫曰魑魅伺夜而出日月旣照則氛沴消矣請焚之以安反側太祖從之】二年八月五日帝自河中班師其月二十七日入朝漢帝命升階撫勞酌禦酒以賜之鍚賚優厚翌日漢帝議賞勲欲兼方鎭帝辭之乃止帝以出徵時防子都七十三人具籍獻之九月五日制加檢校太師兼侍中十月契丹入防前鋒至邢洺具魏河北告急帝受詔率師赴北邊以宣徽南院使王峻爲監軍其月十九日帝至邢州遣王峻前軍趨鎭定時契丹巳退帝大閱欲臨防境詔止之三年二月班師三月十七日制授鄴都畱守樞密使如故時漢帝以北戎爲患委帝以河朔之任宰相蘇逢吉等議藩臣無兼樞密使例史肇以帝受任之重茍不兼密務則難以便宜從事竟從肇之議詔河北諸州凡事一稟帝節度帝將北行啟漢帝曰陛下富有春秋萬幾之事宜審於聽斷文武大臣乃心王室凡事諮詢卽無敗失漢帝斂容謝之帝至鄴盡去煩之事不數月閫政有序一方晏然詔書褒羙一夕在山亭院齋中忽有黃气起於前上際於天帝於黃气中見星文紫微文昌爛然在目旣而告之星者曰予於室中見天象不其異乎對曰坐見天衢物不能隔至貴之祥也異日牙署中有紫气起於幡竿龍首凡三日十一月十四日澶州節度使李洪義侍衞步軍都指揮使王殷遣澶州副使陳光穗至鄴都報京師有變是月十三日旦羣小等害史肇等前一夕李業等遣心腹賫密詔至澶州令李洪義殺王殷又令防聖左廂都指揮使郭崇等害帝於鄴城十三日洪義受得密詔恐事不濟乃以密詔示王殷殷與洪義卽遣陳光穗馳報於帝十四日帝方與宣徽使王峻坐議邊事忽得洪義文字遽歸牙署峻亦未知其事帝初知楊史諸公被誅神情惘然又見移禍及巳伸訴無所卽集三軍將校諭之曰予從微至著輔佐國家先皇登遐親受顧托與楊史諸公彈壓經謀忘寢與食一旦無狀盡已誅夷令有詔來取予首級爾等宜奉行詔防斷予首以報天子各圖功業且不累諸君也崇等與諸將校泣於前言曰此事必非聖意卽是左右小人誣罔竊發假令此輩握重柄國得安乎宜得投論以判忠佞何事信單車之使而自棄千載之下空受惡名崇等願從明公入朝面自洗雪除君側之惡共安天下眾然之遂請帝南行帝卽嚴駕首途十六日至澶州王殷迎謁慟哭時隱帝遣小豎鸗脫偵鄴軍所在爲遊騎所執帝卽遣回令附奏隱帝赴闕之由仍以密奏置鸗脫衣領中奏曰臣發迹寒賤遭遇聖明旣富且貴實過平生之望惟思報國敢有他圖今奉詔命忽令郭崇等殺臣卽時俟死而諸軍不肯行刑逼臣赴闕令臣請罪上前仍言致有此事必是陛下左右譖臣耳今鸗脫至此天假其便得伸臣心三五日當及闕朝陛下若以臣有欺天之罪臣豈敢惜死若實有譖臣者乞陛下防送軍前以快三軍之意則臣𨿽死無恨今托鸗脫附奏以聞十七日帝至滑州節度使宋延渥開門迎納帝將發滑臺召將士謂之曰主上爲讒邪所惑誅殺勲臣吾之此來事不獲巳然以臣拒君寜論曲直汝等家在京師不如奉行前詔我以一死謝天子實無所恨將校前啟曰國家負公公不負國請公速行無遲久安邦雪怨正在此時旣王峻諭軍曰我得公處分俟平定京城許爾等旬日剽掠眾皆踴躍十九日隱帝遣左神武統軍袁義前鄧州節度使劉重進率禁軍來拒與前開封尹侯益等屯赤防是夜俱退二十日隱帝整陣於劉子陂二十一日兩陣俱列慕容彥超率軍奮擊帝遣何福進王彥超李筠等大合騎以乘之慕容彥超退卻死者百餘人於是南軍奪气稍稍奔於北軍慕容彥超與數十騎東奔兗州吳防裕張彥超等相繼來見帝是夜侯益焦繼勲潛至帝營帝慰勞遣還二十二日旦郭允明弒漢隱帝於北郊初官軍之敗帝謂宋延渥曰爾國親可速往衛主上兼附奏請陛下得便速奔臣軍免爲左右所圖及延渥至亂兵云合卽惶駭而還是旦帝望見天子旌旗於髙坡之上謂隱帝在其下旣免冑釋馬而前左右慮有不測請帝止帝泣曰吾君在此又何憂焉及至前隱帝已去矣帝歔欷久之俄聞隱帝遇弒號慟不巳帝至化門劉銖雨射城外帝回車自迎春門入諸軍大掠煙火四發帝止於舊第何福進以部下兵守明徳門翌日王殷郭崇言曰若不止剽掠比夜化爲空城耳由是諸將部分斬其剽者至晡乃定帝與王峻詣太后宮起居請立嗣君乃以髙祖侄徐州節度使贇入繼大統語在漢紀二十七日帝以嗣君未至請太后臨朝防鎭定州馳奏契丹入冦河北諸州告急太后命帝北徵十二月一日帝發離京師四日至滑州駐馬數日防湘陰公遣使慰勞諸將受宣之際相顧不拜皆竊言曰我輩陷京師各各負罪若劉氏復立則無種矣或有以其言告帝者帝愕然卽時進途十六日至澶州是日旭旦日邊有紫气來當帝之馬首十九日下令諸軍進發二十日諸軍將士大噪趨驛如墻而進帝閉門拒之軍士登墻越屋而入請帝爲天子亂軍山積登階匝陛扶抱擁廹或有裂黃旗以被帝體以代赭袍山呼震地帝在萬眾之中聲气沮喪悶絕數四左右親衞星散竄匿帝卽登城樓稍得安息諸軍遂擁帝南行時河水初解浮梁未搆是夜北風凜烈比旦水堅可渡諸軍遂濟眾謂之淩橋濟竟冰泮時人異之時湘陰公巳駐宋州樞密使王峻在京聞澶州之變遣侍衞馬軍指揮使郭崇率七百騎赴宋州以衞湘陰公二十五日帝至七里店羣臣謁見遂營於臯門村二十七日漢太后令曰樞密使侍中郭威以英武之才兼內外之任剪除禍亂濟艱難功業格天人望冠世今則軍民愛戴朝野推崇宜總萬幾以允羣議可監國中外庶事並取監國處分二十八日監國詔曰寡人出自軍戎本無徳望因緣際防叨竊寵靈髙祖皇帝甫在經綸待之心腹洎登大位尋付重權當顧命之時受忍死之寄與諸勲舊輔立嗣君旋屬三叛連衡四郊多壘謬膺朝防委以專徵兼守重藩俾當勍敵敢不橫身戮力竭節盡心冀肅靜於疆塲用保安於宗社不謂姦邪搆亂將相連誅偶脫鋒鋩克平患難志安劉氏願報漢恩推擇長君以紹丕搆遂奏太后請立徐州相公奉迎已在於道途行李未及於都輦尋以北面事急冦騎深侵遂領師徒徑往掩襲行次近鎭巳渡洪河十二月二十日將登澶州軍情忽變旌旗倒指喊叫連天引牽襟迫請爲主環繞而逃避無所紛紜而逼脇愈堅頃刻之間安危莫保事不獲巳須至徇從於是馬步諸軍擁至京闕今奉太后誥防以時運艱危機務難曠俾令監國遜避無由僶俛遵承夙夜憂愧云時文武百官內外將帥藩臣郡守等相繼上表勸進三十日夜禦營西北隅步軍將校因醉揚言昨澶州馬軍扶策今步軍亦欲扶策尋令虞候詰其姓名昧旦擒而斬之其一軍仍納甲仗遣中使監送就糧所廣順元年春正月丁卯漢太后誥曰遂古巳來受命相繼是不一姓傳諸百王莫不人心順之則興天命去之則廢昭然事迹著在典書予否運所丁遭家不造姦邪搆亂朋黨橫行大臣枉以被誅少主倉卒而及禍人自作孽天道寜論監國威深念漢恩切安劉氏旣平亂略復正頽綱思固護於基扄擇繼嗣於宗室而獄訟盡歸於西伯謳謡不在於丹朱六師竭推戴之誠萬國仰欽明之徳鼎革斯契圖籙有歸予作佳賓固以爲幸今奉符寶授監國可卽皇帝位於戱天祿在躬神器自至允集天命永綏兆民敬之哉是日帝自臯門入大內禦崇元殿卽皇帝位制曰自古受命之君興邦建統莫不上符天意下順人心是以夏徳旣衰爰啟有商之祚炎風不競肇開皇魏之基朕早事前朝久居重位受遺輔政敢忘伊霍之忠仗鉞臨戎復委韓彭之任匪躬盡瘁焦思勞心討叛渙於河潼張聲援於岐雍竟平大憝粗立微勞才旋斾於關西尋統兵於河朔訓齊師旅固防邊陲只將身許國家不以賊遺君父外憂少息內患俄生羣小連謀大臣遇害棟梁旣壞社稷將傾朕方在藩維以遭讒搆逃一生於萬死徑赴闕庭梟四罪於九衢幸安區宇將延漢祚擇立劉宗徴命已行軍情忽變朕以眾庶所迫逃避無由扶擁至京尊戴爲主重以中外勸進方嶽推崇僶俛𨿽順於羣心臨禦實慙於涼徳攺元建號只率於舊章革故鼎新宜覃於霈澤朕本姬氏之遠裔虢叔之後昆積慶累功格天光表盛徳旣延於百世大命復集於躬今建國宜以大周爲號可攺漢幹祐四年爲廣順元年自正月五日昧爽巳前應天下罪人常赦所不原者咸赦除之故樞密使楊邠侍衞都指揮使史肇三司使王章等以勞定國盡節致君千載逢時一旦同命悲感行路憤結重泉𨿽尋雪於沈宜更伸於渥澤並可加等追贈備禮歸葬葬事官給仍訪子孫敍用其餘同遭枉害者亦與追贈馬步諸軍將士等戮力葉誠輸忠效義先則平持內難後乃推戴朕躬言念勲勞所宜旌賞其原屬將士等各與等第超加恩命仍賜功臣名號已帶功臣者別與攺賜應左降官未量移者與量移巳量移者與復資巳復資者量加敍錄亡官失爵之人宜與齒用配流徒役人並許放還諸處有犯罪逃亡之人及山林艸冦等一切不問如赦到後一月不歸本業者復罪如初內外前任見任文武官寮致仕官各與加恩應在朝文武臣寮內諸司使諸道行軍副使藩方馬步都指揮使如父母在未有恩澤者卽與恩澤巳有者更與恩澤如亡沒未曽追封贈者亦與封贈巳封贈者更與封贈應天下州縣所欠幹祐元年二年巳前夏秋殘稅及沿徴物色並三年夏稅諸色殘欠並與除放澶州已來官路兩邊共二十里內並幹祐三年殘稅欠稅並與除放應河北沿邊州縣自去年九月後來曾經契丹蹂踐處其人戶應欠幹祐三年終已前積年殘欠諸色稅物並與除放應系三司主持錢谷敗闕場院官取幹祐元年終已前徴納外灼然無抵當者委三司分析聞奏天下倉場庫務宜令節度使專切鈐轄掌納官吏一依省條指揮不得別納防余秤耗舊來所進羨餘物色今後一切停罷應乘輿服禦之物不得過爲華飾宮闈器用務從朴素太官常膳一切減損諸道所有進奉以助軍國之費其珍巧纖華及奇禽異獸鷹犬之類不得輙有獻貢諸無用之物不急之務並宜停罷帝王之道徳化爲先崇飾虛名朕所不取茍致治之未洽𨿽多端以奚爲今後諸道所有祥瑞不得輙有奏獻古者用刑本期止辟今玆作法義切禁非蓋承之時非猛則姦凶難制及知勸之後在寛則典憲得宜相時而行庶臻中道今後應犯竊盜賊贓及和姦者並依晉天福元年已前條制施行應諸犯罪人等除反逆罪外其罪並不得籍沒家產誅及骨肉一依格令處分天下諸侯皆有親戚自可愼擇委任必當克效參禆朝廷選差理或未當宜矯前失庶葉通規其先於在京諸司差軍將充諸州郡元從都押衙孔目官內知客等並可停廢仍勒卻還舊處職役近代帝王陵寢合禁樵采唐莊宗明宗晉髙祖各置守陵十戶以近陵人戶充漢髙祖皇帝陵署職員及守宮人時日薦饗並守陵人戶等一切如故仍以晉漢之冑爲二王后委中書門下處分云司天上言今國家建號以木徳代水準經法國以姓墓爲臘請以未日爲臘從之時議者曰昔武王勝殷嵗集於房國家受命金木集於房文王厄羑里而卦遇明夷帝脫於鄴大衍之數復得明夷則周爲國號符於文武矣先是丁未年夏六月土金木火四星聚於張占者云當有帝王興於周者故漢祖建國由平陽陜服趨洛陽以應之及隱帝將嗣位封周王以符其事而帝以姬虢之冑復繼宗周而天人之契炳然矣昔武王以木徳王天下宇文周亦承木徳而三朝皆以木代水不其異乎戊辰前曹州防禦使何福進受宣權許州節度使前復州防禦使王彥超受宣權徐州節度使前澶州節度使李洪義受宣權宋州節度使已已上漢太后尊號曰昭聖皇太后是日詔有司擇日爲故主發哀【五代防要載原勅云漢髙祖爲義帝發喪魏明帝正禪陵尊號一時達禮千古所稱況朕久事前朝常參大政𨿽遷虞事夏見奪於羣情而四海九州咸知予夙志宜令所司擇日爲故主舉哀仍備山陵葬禮】辛未有司上言皇帝爲故主舉哀日服縞素直領深衣腰經等成服畢祭奠不視朝七日坊市禁音樂文武內外臣寮成服後毎日赴太平宮臨三日止七日釋服至山陵啟攢塗日服初服輴車出城班辭釋服從之壬申前博州刺史李筠受宣權滑州節度使癸酉樞密使檢校太傅王峻加同平章事以前澶州節度使李洪義爲宋州節度使加同平章事以滑州節度副使陳觀爲左散騎常侍鄴都畱守判官王溥爲左諫議大夫並充樞密院直學士以元從都押衙鄭仁誨爲客省使知客押牙向訓爲宮苑使北京畱守劉崇遣押牙鞏廷美致書求劉贇歸藩帝報曰朕在澶州之時軍情推戴之際先差來直省李光美備見必想具言而況遐邇所聞在後盡當知悉湘陰公比在宋州駐泊見令般取赴京但勿憂疑必令得所惟公在彼固請安心若能同力扶持別無顧慮卽當便封王爵永鎭北門鐵契丹書必無愛惜其諸情素並令來人口宣遣千牛衞將軍朱憲充入契丹使先是去年契丹永康王烏裕冦邢趙陷內丘及回鄂約遣使與漢隱帝書【通鑑契丹之攻內邱也死傷頗多又値月食軍中多妖異契丹主不敢深入引兵還遣使請和於漢】使至境上防朝廷有蕭墻之變帝定京城回至澶州遇蕃使至遂與入朝至是遣朱憲伴送來使歸蕃兼致書敍革命之由仍以金酒器一副玉帶一遺鄂約晉州節度使王晏殺行軍司馬徐建以通河東聞乙亥鄆州節度使守太師兼中書令齊王髙行周進位尙書令襄州節度使檢校太師守太傅兼中書令齊國公安審琦進封南陽王靑州節度使檢校太師守太保兼中書令魏國公符彥卿進封淮陽王防州節度使侍衞親軍馬步軍都指揮使檢校太傅王殷加同平章事充鄴都畱守典軍如故丙子帝赴太平宮爲漢隱帝發喪百官陪位如儀是日湘陰公元從右都押衙鞏廷美教練使楊溫等據徐州以拒命帝遣新授節度使王彥超率兵馳赴之仍賜廷美等勅書【通鑑帝復遺劉贇書曰爰念斯人盡心於主足以賞其忠義何由責以悔尢俟新節度入城當各除刺史公可更以委曲示之】丁丑荊南髙保融奏去年十一月朗州節度使馬希蕚破潭州十二月十八日縊殺馬希廣至十九日希蕚自稱天策上將軍武平靜江寜遠等軍節度使嗣楚王戊寅湘陰公殂已卯以前太師齊國公馮道爲中書令文館大學士以司徒兼門下侍郎同平章事文館大學士竇貞固爲侍中兼修國史以左僕射平章事集賢殿大學士蘇禹珪爲守司空平章事夏州節度使李彞興進封隴西郡王荊南髙保融進封渤海郡王靈武馮暉進封陳畱郡王西京白文珂兗州慕容彥超鳳翔趙暉並加兼中書令詔王彥超率兵攻徐州庚辰故樞密使左僕射平章事楊邠追封恆農郡王故宋州節度使兼侍衞親軍都指揮使史肇追封鄭王故三司使檢校太尉平章事王章追封瑯琊郡王是日詔曰朕以末之身托於王公之上懼徳弗類撫躬靡遑豈可化未及人而過自奉養道未方古而不知節量與其耗費以勞人曷若儉約而克已昨者所頒赦令巳述至懷宮闈服禦之所須悉從減損珍巧纖奇之厥貢並使寢停尙有未該再宜條舉應天下州府舊貢滋味食饌之物所宜除減其兩浙進細酒海味姜湖南枕子茶乳糖白沙糖橄欖子鎭州髙公米水梨易定栗子河東白社梨米粉菉豆粉玉屑籸子面永興禦田紅秔米新大麥麵興平蘇栗子華州麝香羚羊角熊膽獺肝朱柿熊白河中樹紅棗五味子輕鍚同州石餅晉絳葡萄黃消梨陜府鳳棲梨襄州紫姜新筍橘子安州折粳米糟味靑州水梨河陽諸雜果子許州禦李子鄭州新筍鵝梨懷州寒食杏仁申州蘘荷亳州萆薢防淮州郡淮白魚如聞此等之物𨿽皆出於土產亦有取於民家未免勞煩率皆糜費加之力役負荷馳驅道途積於有司之中甚爲無用之物今後並不須進奉諸州府更有舊例所進食味其未該者宜奏取進止又詔在朝文武臣僚各上封事凡有益國利民之事速具以聞【通鑑詔曰朕生長軍旅不親學問未知治天下之道文武官有益國利民之術各具封事以聞咸宜直書其事勿事辭藻】辛已鎭州武行徳晉州王晏相州張彥成潞州常思邠州侯章並加兼侍中以侍衞馬軍都指揮使果州防禦使檢校太保郭崇爲洋州節度使檢校太典軍如故以侍衞步軍都指揮使嶽州防禦使曹英爲利州節度使檢校太典軍如故癸未涇州史懿延州髙允權滄州王景永興郭從義定州孫方簡並加兼侍中鄜州楊信同州薛懷讓貝州王繼並加同平章事乙酉華州王饒河中扈彥珂鄧州折從阮邢州劉詞並加同平章事丙戌幸西莊潞州奏得石防關使王延美報河東劉崇於正月十六日僭號丁亥以前澶州節度使李洪義爲宋州節度使加同平章事以曹州防禦使北面行營馬步都排陣使何福進爲許州節度使加檢校太以博州刺史北面行營右廂排陣使李筠爲滑州節度使加檢校太保戊子有司上言準赦書以晉漢之冑爲二王后其唐五廟仲祀合廢從之庚寅宗正寺奏請依晉漢故事遷漢七廟神主入升平宮行仲享之禮以漢宗子爲三獻從之

舊五代史卷一百十

舊五代史卷一百十攷證

周太祖紀一八月六日帝發離京師二十日師至河中案五代春秋作七月郭威率師圍河中據此紀則

周太祖以八月六日始發京師非七月卽圍河中也是書漢隱帝紀與此紀互異攷證見漢紀

城防守貞舉家自焚而死案歐陽史周本紀云守貞與妻子自焚死思綰景崇相次降今考是書漢紀五月乙丑趙思綰乞降七月甲子郭威奏收復河中守貞自燔死是思綰之降在守貞自焚之前也又云三年正月趙暉奏收復鳳翔王景崇自燔死是景崇未嘗降也歐陽史漢本紀亦先載趙思綰降後書克河中王景崇傳亦作景崇自燔死紀傳前後自相予盾當以是書爲得其實

戊寅湘陰公殂案歐陽史作十二月王峻遣郭崇以騎兵七百逆劉贇於宋州殺之通鑑作正月戊寅殺湘陰公於宋州

舊五代史卷一百十攷證

欽定四庫全書

舊五代史卷一百十一

宋門下侍郎參知政事監修國史薛居正等撰

周書第二

太祖紀二

廣順元年春二月癸巳朔以樞密副使尙書戶部侍郎範質爲兵部侍郎依前充職以陳州刺史判三司李谷爲戶部侍郎判三司以右金吾大將軍充街使翟光鄴爲左千牛衞上將軍充宣徽北院使以宣徽北院使袁防爲左武衛上將軍充宣徽南院使以左右金吾大將軍充街使符彥琳爲右監門上將軍丁酉以皇子天雄軍牙內都指揮使檢校右僕射貴州刺史榮起復爲澶州節度使檢校太保以右金吾上將軍薛可言爲右龍武統軍以左神武統軍安審約爲左羽林統軍以左驍衞上將軍趙贊爲右羽林統軍以太子太師致仕宋彥筠爲左衞上將軍詔移生吐渾族帳於潞州長子縣江豬嶺已亥左武衞上將軍劉遂凝爲左神武統軍以左衞上將軍焦繼勲爲右神武統軍以左領軍衞上將軍史佺爲右衞上將軍庚子故吳國夫人張氏追贈貴妃故皇第三女追封樂安公主故第二子靑哥贈太保賜名侗第三子意哥贈司空賜名信故長婦劉氏追封彭城郡夫人皇侄三人守筠贈左領軍將軍攺名願奉超贈左監門將軍定哥贈左千牛衛將軍賜名遜故皇孫三人宜哥贈左驍衞大將軍賜名誼喜哥贈武衛大將軍賜名誠三哥贈左領衞大將軍賜名諴辛丑西州回鶻遣使貢方物前開封尹魯國公侯益進封楚國公前西京畱守莒國公李從敏進封秦國公前西京畱守王守恩進封莒國公癸卯以前中書侍郎兼戶部尙書平章事李濤爲太子賓客詔宣徽南院使袁防權知開封府事以太子太保和凝爲太子太傅丙午晉州王晏奏河東劉崇遣僞招討使劉鈞副招討使白截海率步騎萬餘人來攻州城以今月五日五道齊攻率州兵拒之賊軍傷死甚眾【宋史王晏傳劉崇侵晉州晏閉關不出設伏城上並人以爲怯競舉堞而登晏麾伏兵擊之顚死者甚眾遂焚橋遁晏遣子漢倫追比數十里斬首百餘級】內出寶玉器及金銀結縷寶裝牀幾飲食之具數十碎之於殿庭帝謂侍臣曰凡爲帝王安用此仍詔所司凡珍華恱目之物不得入宮先是回鶻間嵗入貢禁民不得與蕃人市易寶貨至是一聽私便交易官不禁詰丁未左千牛將軍朱憲使契丹回契丹主烏裕遣使郭濟獻良馬一駟賀登極戊申詔曰朕祗膺景命奄有中區毎思順物之情從眾之欲將使照臨之下多寄食僦捨之徒嵗月之間動懷土念家之思宜循大體用革前規應諸道州府有前資朝官居住如未赴京不得發遣其行軍副使巳下幕職州縣官等得替求官自有月限年月未滿一聽外居如非時詔徴不在此限巳酉有司議立四親廟從之辛亥以太子少傅楊凝式爲太子少師以太常卿張昭爲戶部尙書以尙書左丞王易爲禮部尙書以兵部侍郎邊蔚爲太常卿以翰林學士中書舍人魚崇諒爲工部侍郎充職以戶部侍郎韋勲爲兵部侍郎以刑部侍郎邊歸讜爲戶部侍郎以禮部侍郎司徒詡爲刑部侍郎以祕書監趙上交爲禮部侍郎以兵部尙書王仁裕爲太子少保以翰林學士禮部尙書張沆爲刑部尙書充職以尙書右丞田敏爲左丞以吏部侍郎叚希堯爲工部尙書以太子詹事馬孫爲太子賓客前鄜州節度使劉重進前滑州節度使宋延屋並加食邑吐渾府畱後王全徳加檢校太保充憲州刺史隰州刺史許遷奏河東賊軍劉筠自晉州引兵來攻州城防以州兵拒之賊軍傷死者五百人信宿遁去丁巳以尙書左丞田敏充契丹國信使回鶻遣使貢方物已未天徳軍節度使虢國公郭勲加同平章事以前宗卿劉皥爲衞尉卿辛酉以衞尉卿邊光範爲祕書監以前吏部侍郎李詳爲吏部侍郎以前戶部侍郎顏衎爲尙書右丞三月壬戌朔前西京畱守李從敏卒戊辰以前左武衞上將軍李懷忠爲太子太傅致仕以前邢州節度使安審暉爲太子太師致仕辛未幸南莊壬申詔曰諸州府先差散從親事官等前朝創置蓋出權宜茍便一時本非舊貫近者徧詢羣議兼采封章且言前件抽差於理不甚允當一則礙州縣之色役一則妨春夏之耕耘貧乏者困於供須豪富者幸於影庇旣爲煩擾須至攺更況當東作之時宜罷不急之務其諸州所差防從親事官等並宜放防詔下公私便之徐州行營都部署王彥超馳奏復徐州城內逆首楊溫及親近徒黨並處斬其餘無名目人及本城軍都將校職掌吏民等𨿽被脇從本非同惡並釋放兼知自前楊溫招喚艸賊同力守把朕以村墅小民偶被扇誘念其庸賤特與捨容其招入城艸賊並放歸農仍倍加安撫湘陰公夫人並骨肉在彼仰差人安撫守護勿令驚恐以右防騎常侍張煦給事中王延藹並爲左防騎常侍以前大名府少尹李瓊爲將作監以前彰武軍節度使周密爲太子太師致仕以衞尉卿劉皥充漢隱帝山陵都部署丙子以太子少保致仕王延爲太子少傅以戶部尙書致仕盧損左驍衞上將軍致仕李肅並爲太子少保兵部尙書致仕韓昭爲尙書右僕射太子太師致仕盧文紀爲司空自延而下並依前致仕故防騎常侍裴羽贈戶部尙書故太子賓客蕭願贈禮部尙書以司農卿致仕薛仁謙爲鴻臚卿以將作監致仕烏昭爲太府卿以太常少卿致仕王禧爲少府監以祕書少監致仕叚顒爲將作監自仁謙而下並依前致仕詔沿淮州縣軍鎭今後自守疆土不得縱一人一騎擅入淮南地分已夘潞州奏渉縣所擒河東將士二百餘人部送赴闕詔給衫袴巾履放歸本土甲申鎭州武行徳移鎭許州何福進移鎭鎭州丙戌以襄州節度副使郭令圖爲宗正卿詔曰故蘇逢吉劉銖頃在漢朝與朕同事朕自平禍亂不念仇讐防示優與全家屬尙以防稚無托衣食是艱將行矜防之恩俾獲生存之路報怨以徳非我負人賜逢吉骨肉洛京莊宅各一賜劉銖骨肉陜州莊宅各一己丑幸南莊庚寅唐故郇國公李從益追封許王唐明宗淑妃王氏追贈賢妃辛卯詔諸道節度副使行軍司馬兩京少尹畱守判官並許差定當直人力不得過十五人諸府少尹書記支使防禦團練副使不得過十人節度推官防禦團練軍事判官不得過七人逐處系帳收管此外如敢額外影占人戶其本官當行朝典先是漢隱帝時有人上言州府從事令錄皆請料錢自合雇人驅使不合差遣百姓丁戶秉政者然之乃下詔州府從事令錄本處先差職役並放歸農自是官吏有獨行趨府縣者帝頗知之故有是命夏四月壬辰朔詔沿淮州縣許淮南人就淮北糴易餱糧時淮南饑故也甲午以夫人董氏爲徳妃仍令所司備禮冊命巳亥攺侍衞馬步軍軍額馬軍舊稱護聖今攺爲龍防步軍舊稱奉國今攺爲虎防壬寅詔唐莊宗明宗晉髙祖三處陵寢各有守陵宮人並放逐便如願在陵所者依舊供給甲辰相州張彥成移鎭鄧州折從阮移鎭滑州李筠移鎭相州丙午毫州防禦使王重卒戊申幸南莊庚戌皇第四女封壽安公主辛亥故許州節度使劉信追封蔡王丙辰詔曰牧守之任委遇非輕分憂之務旣同制祿之數宜等自前有富庶之郡請給則優或邊逺之州俸料素薄以至遷除之際擬議亦難旣論資敍之髙低又患祿秩之升防所宜分多益寡均利同思冀無黨無偏以勸勲效今定諸防禦使料錢二百貫祿粟一百石食鹽五石馬十匹艸粟元隨三十人衣糧團練使一百五十貫祿粟七十石鹽五石馬十匹元隨三十人刺史一百貫祿粟五十石鹽五石馬五匹元隨二十人云丁已尙書左承田敏使契丹回契丹主烏裕遣使努瑚報命並獻碧玉金塗銀褁鞍勒各一副弓矢器伏貂裘等土產馬三十匹土產漢馬十匹庚申帝爲故貴妃張氏舉哀於舊宮輟視朝三日辛酉司空致仕盧文紀卒五月壬戌朔帝不視朝以漢隠帝梓宮在殯故也戊寅皇子澶州節度使榮起復依前澶州節度使以故貴妃張氏去嵗薨至是發哀故也已已遣左金吾衞將軍姚漢英前右神武將軍華光裔使於契丹辛未太常卿邊蔚上追尊四廟謚議是夜有大星如五升器流於東北有聲如雷丙子太常卿邊蔚上太廟四室奠獻舞名丁丑詔京兆鳯翔府應諸色犯事人第宅莊圍店磑巳經籍沒者並給付罪人骨肉壬午幸南莊甲申考城縣巡檢供奉官馬彥勍棄市坐匿赦書殺獄囚也丙戌宰臣馮道爲四廟冊禮使六月辛夘朔不視朝以漢隱帝梓宮在殯故也甲午百寮上表請以七月二十八日皇帝降聖日爲永壽節從之邢州大雨霖巳亥太常少卿劉恱上漢少帝諡曰隱皇帝陵曰頴陵從之辛亥以樞密使王峻爲尙書左僕射兼門下侍郎同平章事監修國史充樞密使以樞密副使尙書兵部侍郎範質爲中書侍郎同平章事充集賢殿大學士以戶部侍郎判三司李谷爲中書侍郎同平章事判三司司徒兼侍中監修國史竇貞固司空兼中書侍郎同平章事集賢殿大學士蘇禹珪並罷相守本官壬子幸西莊癸丑詔宰臣範質參知樞密院事鄴都洺滄貝等州大雨霖丙辰西京奏新授宗正卿郭令圖卒丁已以尙書左承顏衎爲兵部侍郎充端明殿學士以宣徽北院使翟光鄴兼樞密副使秋七月辛酉朔帝被衮冕禦崇元殿授太廟四室寶冊於中書令馮道等赴西京行禮癸亥尙書左丞田敏兼判國子監事戊辰以禦史中丞於徳辰爲尙書右丞以祕書監邊光範爲太子賓客以戶部尙書張昭爲太子賓客以其子秉爲陽翟簿犯法抵罪昭詣閣待罪詔釋之乃左授此官壬申史官賈緯等以所撰晉髙祖實祿三十卷少帝實錄二十卷上之丙子幸宰臣王峻第已醜鎭州奏破河東賊軍於平山縣西斬首五百級是日太常卿邊蔚奏議攺郊廟舞名事具樂志八月辛夘漢隱帝梓宮發引帝詣太平宮臨奠詔羣臣出祖於四郊是嵗幽州饑流人防入滄州界詔流人至者口給防粟仍給無主土田令取便種蒔放免差稅癸巳虎入西京修行寺傷人市民殺之乙未幸班荊館壬寅契丹遣幽州牙將曹繼筠來歸故晉中書令趙瑩之喪詔贈太傅仍賜其子絹五百匹以備喪事歸葬於華陰故里乙巳幸西莊壬子晉州王晏移鎭徐州滄州王景移鎭河中定州孫方簡移鎭華州永興郭從義移鎭許州貝州王繼移鎭河陽李暉移鎭滄州以許州節度使武行徳爲西京畱守滑州折從院移鎭陜州河中扈彥珂移鎭滑州陜州李洪信移鎭永興華州王饒移鎭貝州徐州王彥超移鎭晉州丙辰尙食李氏等宮官八人並封縣君司記劉氏等六人並封郡夫人尙宮皇甫氏等三人並封國夫人唐制有內官宮官各有司存更不加郡國之號近代加之非舊典也以易州刺史孫行友爲定州畱後戊午故夫人柴氏追立爲皇后仍令所司定諡備禮冊命九月庚申朔帝詣太平宮起居漢太后辛酉故夫人楊氏追贈淑妃仍令所司擇日備禮冊命故皇第五女追封永寧公主癸亥定州奏契丹永康王烏裕爲部下所殺以前耀州團練使武廷翰太子少保致仕丙子諸道兵馬都元帥兩浙節度使檢校太師尙書令中書令吳越國王錢俶可天下兵馬都元帥丁丑中書舍人劉濤責授少府少監分司西京坐遣男頊代艸制詞也監察禦史劉頊責授復州司戶坐代父艸制也中書舍人楊昭儉解官放逐私便以多在假告不親其職也

舊五代史卷一百十一

舊五代史卷一百十一攷證

周太祖紀二相州張彥成張彥成原本作彥威今據列傳攺正

丙子幸宰臣王峻第案丙子歐陽史作戊寅

癸亥定州奏契丹永康王鄂約爲部下所殺案遼史世宗以九月癸亥遇弒不應定州卽能於癸亥入奏疑原文有舛誤

烏裕舊作兀欲今攺郭濟舊作骨支今攺努瑚舊作耨姑今攺

舊五代史卷一百十一攷證

欽定四庫全書

舊五代史卷一百十二

宋門下侍郎參知政事監修國史薛居正等撰

周書第三

太祖紀三

廣順元年冬十月已丑朔宰臣王峻獻唐張蘊古大寶箴謝偃惟皇誡徳賦二圖詔報曰朕生長軍戎勤勞南北𨿽用心於鈐匱且無暇於詩書世務時艱粗經閱歷前言往行未甚討尋卿有佐命立國之勲居代天調鼎之任恆慮防徳未及古人於是采掇箴規弼諧寡昧披文閱理懌意怡神究爲君治國之源審修已禦人之要帝王之道盡在於玆辭翰俱髙珠寶何貴再三省覽深用愧嘉其所進圖已令於行坐處張懸所冀出入看讀用爲鑑戒壬辰潞州奏巡檢使陳思讓監軍向訓破河東賊軍於虒亭癸已以刑部侍郎司徒詡爲戶部侍郎以左防騎常侍張煦爲刑部侍郎以給事中呂咸休爲左防騎常侍甲午絳州防禦使孫漢英卒辛丑荊南奏湖南亂大將軍陸孟俊執僞節度使馬希萼遷於衡州立希萼弟希崇爲畱後將吏二千餘人遇害者半牙署庫藏焚燒殆盡乙已詔並吏部三銓爲一銓委本司長官通判丙午晉州巡檢王萬敢奏河東劉崇入寇營於州北辛亥潞州奏河東賊軍寇境乙卯荊南奏淮南遣鄂州節度使劉仁瞻以戰船二百艘於今月二十五日入嶽州丙辰詔樞密使王峻率兵援晉州丁巳以左衛將軍申師厚爲河西軍節度使檢校太保師厚素與王峻善及峻貴師厚羈旅無依日於峻馬前望塵而拜防西涼請帥帝令擇之無欲去者峻乃以師厚奏之師厚亦欣然求往尋自前鎭將授左衛將軍檢校工部尙書翼日乃有涼州之命賜旌節駝馬繒帛以遣之十一月已未朔荊南奏淮南大將邊鎬率兵三萬自袁州路趨潭州馬希崇遣從事送牌印納器仗鎬入城稱武安軍節度使馬氏諸族及將吏千餘人皆徙於金陵甲子夜東南白虹亙天以新晉州節度使王彥超爲晉絳行營馬軍都虞乙丑命王峻出徵晉州帝幸西荘以錢之甲戌日南至羣臣拜表稱賀甲申故貴妃張氏丁亥詔唐朝五廟舊在至徳宮安置應屬徽陵荘田園舍宜令新除右監門將軍李重玉爲主其緣陵緣廟法物除合畱外所有金銀器物充遷故淑妃王氏及許王從益外其餘並給與重玉及尼惠英惠燈惠能惠嚴等令重玉以時祀陵廟務在丰防重玉故皇城使李從璨之子明宗之孫惠英等亦明宗親屬也故帝授重玉官秩令主先祀防王者之後也十二月戊子朔詔以劉崇入寇取當月三日暫幸西京庚寅詔巡幸宜停時王峻駐軍陜府聞帝西巡遣使馳奏不勞車駕順動帝乃止乙未幸西荘兗州慕容彥超上言乞朝覲詔允之尋稱部內艸寇起不敢離鎭戊申鄆州奏慕容彥超防城反已酉王峻奏劉崇逃遁王師已入晉州【宋史陳思讓傳王峻援晉州以思讓與康延昭分爲左右廂排陣使令率軍自烏嶺路至絳州與大軍合崇燒營遁去思讓又與藥元福襲破之】廣順二年春正月戊午朔不受朝賀以宿兵在外故也庚申王峻奏起近鎭丁夫二萬城晉州壬戌修東京羅城凡役丁夫五萬五千兩旬而罷甲子以侍衞步軍都指揮使曹英爲兗州行營都部署以齊州防禦使史延韜爲副都署以皇城使向訓爲兵馬都監陳州防禦使藥元福爲馬步都虞率兵討慕容彥超【陳平集慕容彥超盜據兗海周祖命曹英爲帥向訓副之參用藥元福以兵從謂元福曰已勅英訓勿以軍禮見汝及元福至英訓皆父事焉】諸軍入兗州界不得下路停止村捨犯者以軍法從事丙寅徐州巡檢供給官張令彬奏破淮賊於沭陽斬首千餘級擒賊將燕敬權時慕容彥超求援於淮南淮南僞主李景發兵援之師於下邳聞官軍至退趨沭陽遂破之庚午髙麗權知國事王昭遣使貢方物壬申鎭州何福進差人部送先擒獲到河東賊軍二百餘人至闕下詔給巾履衫袴以釋之戊寅徐州部送沭陽所獲賊將燕敬權等四人至闕下詔賜衣人金帛放歸本土敬權等感泣謝罪帝召見謂之曰夫惡凶邪奨忠順天下一也我之賊臣撓亂國法嬰城作逆殃及生靈不意吳人助玆凶惡非良算也爾當歸言之於爾君初漢末遣三司軍將路昌祚於湖南市茶屬淮南將邊鎬陷長沙昌祚被賊送金陵及敬權自大朝歸具以帝言告於李景景乃召昌祚延坐從容久之且稱美大朝皇帝聖徳廣被恩沾鄰土深有依附國家之意及罷遣僞宰相宋齊丘宴昌祚於別館又命訪昌祚在湖南遭變之時亾失綱運之數命依數償之給茗荈萬八千斤遣水運至江夏仍厚給行裝遣之歸闕二月庚寅府州防禦使折徳扆奏河東賊軍寇境率州兵破之斬首二千級辛卯太白經天癸已以權知髙麗國事王昭爲髙麗國王庚子府州防禦使折徳扆奏收河東界岢嵐軍癸卯詔先獲河東鄕軍一百餘人各給錢鞋放歸鄕裏壬子太子太師致仕安審暉卒三月庚申幸南荘令從臣習射戊辰以樞密院直學士左諫議大夫王溥爲中書舍人充翰林學士以內客省使恩州團練使鄭仁誨爲樞宻副使詔宣徽北院使翟光鄴權知永興軍府事甲戌回鶻遣使貢方物庚辰詔西京荘宅司內侍省宮苑司內園等四司所管諸巡系稅戶二千五百並還府縣其廣徳升平二宮並停廢應行從諸荘園林亭殿房舍什物課利宜令逐司依舊收管夏四月丙戌朔日有食之帝避正殿百官守司丁亥詔停蔡州鄕軍戊子以京師旱分命羣臣禱雨癸已制削奪慕容彥超在身官爵甲午髙麗國冊使衛尉卿劉皥卒乙卯詔取來月五日車駕赴兗州城下慰勞將士以樞密副使鄭仁誨爲右衛大將軍依前充職兼權大內都防檢以中書侍郎平章事判三司李谷爲權東京畱守兼判開封府事五月丙辰朔帝禦崇元殿受朝仗衛如儀庚申車駕發京師戊辰至兗州城下乙亥收復兗州斬慕容彥超夷其族詔端明殿學士顏衎權知兗州軍州事壬午曲赦兗州管內罪人取五月二十七日已前所犯罪大辟已下咸赦除之慕容彥超徒黨有逃避潛竄者及城內將吏等並放罪自慕容彥超違背已來鄕州內有接便爲非者一切不問諸軍將士歿於王事者各與賻贈都頭已上與贈官兗州城內及官軍下寨四面去州五里內今年所徴夏秋稅及沿徵錢物並放十里內只放一州管界今夏苗子三分放一分城內百姓遭毀拆捨屋及遭燒焚者給賜材木諸處差到人夫內有遭矢石死者各給絹三匹仍放戶下三年徭役云癸未詔兗州降爲防禦州仍爲望州六月乙酉朔帝幸曲阜縣謁孔子祠旣奠將致拜左右曰仲尼人臣也無致曰帝曰文宣王百代帝王師也得無敬乎卽拜奠於祠前其所奠酒器銀鑪並畱於祠所遂幸孔林拜孔子墓帝謂近臣曰仲尼亞聖之後今有何人對曰前曲阜令襲文宣公孔仁玉是仲尼四十三代孫有鄕貢三禮顏涉是顏淵之後卽召見仁玉賜緋口授曲阜令顏涉授主簿便令視事仍勅兗州修葺孔子祠宇墓側禁樵采丙戌車駕還京初帝以五月十三日至兗州賊尙拒守至十七日晝夢道士一人進書卷首云車駕來月二日還京其下文字絕多不能盡記旣寤以夢告宰臣又四日而城拔帝至軍凡駐蹕九日而賊平果以六月二日發離城下近代親徵克捷無如此之速也是日大雨城下行宮水深數尺其日晚至中都縣帝笑謂侍臣曰今日若不離城下則當爲潦所溺矣戊戌車駕至自兗州辛丑以靈武節度使馮暉卒輟視朝一日壬寅前翰林學士李澣自契丹中上表陳奏機事且言僞幽州節度使蕭海貞欲謀向化帝甚嘉之【宋史李澣傳海貞與澣相善澣乘間諷海貞以南南歸之計海貞納之周廣順二年澣因定州孫方諫密表言契丹衰微之勢周祖嘉焉遣諜者田重霸賫詔慰撫仍命澣通信澣復表述契丹主幼弱多寵好擊鞠大臣離貳若出師討伐因與通好乃其時也屬中原多故不能用其言】癸卯徳妃董氏薨乙已詔宣徽南院使袁防判開封府事辛亥以朔方軍衙內都虞馮繼業復起爲朔方軍兵馬畱後甲寅幸舊宅爲徳妃舉哀故也秋七月丙辰詔內外臣僚毎遇永壽節舊設齋供今後中書門下與文武百姓其設一齋侍衛親軍都指揮使已下共設一齋樞密使內諸司使已下共設一齋其餘前任職員及諸司職掌更不得開設道埸及設齋是日大風雨破屋拔樹尙書省都堂有龍穿屋壞獸角而去西壁有爪迹存焉襄州大水丁卯詔復升陳州曹州爲節鎭以侍衛馬軍都指揮使洋州節度使郭崇爲陳州節度使以侍衛步軍都指揮使曹英爲曹州節度使並典軍如故以陳州防禦使藥元福爲晉州節度使辛未詔相州節度使李筠權知潞州軍州事丙子以小底都指揮使漢州刺史李重進爲大內都防檢兼馬步都軍頭令恩州團練使以內殿直都知駙馬都尉張永徳領和州刺史充小底第一軍都指揮使八月甲申朔翰林學士刑部尙書張沆落職守本官以中書舍人史館修撰判館事徐臺符爲禮部尙書兗翰林學士承防以兵部侍郎韋勲爲尙書右丞以尙書右丞於徳辰爲吏部侍郎以戶部侍郎邊歸讜爲兵部侍郎以禮部侍郎趙上交爲戶部侍郎以樞密直學士左散騎常侍陳觀爲工部侍郎依前充職以刑部侍郎景範爲左司郎中充樞密直學士乙酉樞密使王峻上章請解樞衡凡三上章詔不允庚寅潁州奏先於淮南俘獲孳畜已準詔送還本土甲午詔止絕吏民詣闕舉請刺史縣令賜宰臣李谷白藤肩輿時谷以今年七月因步履傷臂請告數旬詔谷扶持三司刻名印署事仍放朝參庚子潞州節度使常思移鎭宋州相州節度使李筠移鎭潞州壬寅鄆州節度使髙行周薨癸丑詔攺鹽麯法鹽麯犯五斤已上處死煎鹻鹽者犯一斤已上處死先是漢法不計斤兩多少並處極刑至是始革之九月庚午以大理卿劇可久爲太僕卿以左庶子張仁瑑爲大理卿以司天監趙延乂爲太府卿兼判司天監事詔北面沿邊州鎭日守疆埸不得入北界俘掠乙亥鎭州奏契丹寇深冀州遣龍捷都指揮使劉誨牙內都指揮使何繼筠等率兵拒之而退時契丹聞官軍至掠冀部丁壯數百隨行狼狽而北冀部被擄者望見官軍鼓噪不已官軍不敢進其丁壯盡爲蕃軍所殺而去丁丑以鄭州防禦使白重贊爲相州畱後戊寅樂壽都監杜延熙奏於瀛州南殺敗契丹斬首三百級獲馬四十七匹癸未帝姨母韓氏追封楚國夫人故第四姊追封福慶長公主易州奏契丹武州刺史石越來奔冬十月丙戌以前晉州節度使王彥超爲河陽節度使庚寅詔諸州罷任或朝覲並不以器械進貢先是諸道州府各有作院每月課造軍器逐季搬送京師進納其逐州每年占畱系省錢帛不少謂之甲料仍更於部內廣配土產物徵斂數倍民甚苦之除上供軍器外節度使刺史又私造器甲以進貢爲名功費又倍悉取之於民帝以諸州器甲造作不精兼占畱屬省物用過當乃令罷之仍選擇諸道作工赴京作坊以偹役使乙未永興軍奏宣徽北院使知軍府事翟光鄴卒丁酉徳妃廢朝戊戌以宣徽南院使袁防權知永興軍府事以樞密直學士工部侍郎陳觀權知開封府事已亥升鉅野縣爲濟州以樞密院副使鄭仁誨爲宣徽北院使兼樞密副使庚子幸樞密院王峻請之也甲辰宰臣李谷以臂傷未愈上表辭位凡三上章詔報不允丁未滄州奏自十月已前蕃歸漢戶萬九千八百戶是時北境饑饉人民轉徙𦇤負而歸中土者散居河北州縣凡數十萬口十一月丙辰荊南奏朗州大將劉言以今年十月三日領兵趨長沙十五日至潭州淮南所署湖南節度使邊鎬嶽州刺史宋徳權並棄城遁去庚申以前少府監馬從斌爲殿中監壬戌樞密使王峻亡妻崔氏追封趙國夫人非故事也乙丑刑部尙書張沆卒辛未陜州折從阮移鎭邠州以前宋州節度使李洪義爲安州節度使癸酉靑州符彥卿移鎭鄆州甲戌詔曰累朝已來用兵不息至於繕治甲冑未免配役生靈多取於民助成軍器就中皮革尢峻科刑稍犯嚴條皆抵極典鄕縣以之生事姦猾得以侵漁宜立所規用革前應天下所納牛皮今將逐所納數三分內減二分其一分於人戶苖畝上配定每秋夏苗共十頃納連角皮一張其黃牛納幹筋四兩水牛半斤犢子皮不在納限牛馬驢騾皮筋角今後官中更不禁斷只不得將出化外敵境州縣先置巡檢牛皮節級並停丙子詔曰應內外文武官寮幕職州縣官舉選人等今後有父母祖父母亡歿未經遷者其主家之長不得輒求仕進所由司亦不得申舉解送如是卑幼在下者不在此限已卯日南至帝禦崇元殿受朝賀仗衛如儀十二月丙戌權武平軍畱後劉言遣牙將張崇嗣入奏於十月十三日與節度副使王進逵行軍司馬何敬貞指揮使周行逄等同共部領戰棹攻收湖南僞節度使邊鎬當夜出奔王進逵等已人潭州【九國誌王逵傳逵朗州武陵人或名進逵邊鎬爲武安軍節度使召劉言入覲言不行謀於逵曰江南召我不往必加兵於我矣爲之柰何逵曰鎬之此來以制置潭朗爲名公如速行正入其算武陵負江湖之阻帶甲百萬乃欲拱手臣異姓乎鎬新至長沙經略未定乘人心憤怒引兵攻鎬可一鼓而擒也言然之乃遣與何景眞等同起兵於武陵號十指揮使以攻邊鎬逵率舟師南上至長沙邊鎬大駭以所部奔歸江南諸州屯守皆罷之盡復湖外之地】癸巳太子太師致仕安叔千卒甲午詔今後諸侯入朝不得進奏買宴丁酉皇子澶州節度使榮落起復加同平章事戊戌太子少傅致仕王延卒壬寅幸西荘乙已以端明殿學士顏衎權知開封府事禦史臺奏請攺左右威衛復爲左右屯衛從之避禦名也是冬無雪

廣順三年春正月壬子朔帝禦崇元殿受朝賀仗衛如儀幸太平宮起居漢太后甲寅賜羣臣射於內鞠埸乙卯武平軍兵馬畱後劉言奏潭州干戈之後焚燒殆盡乞移使府於武陵從之詔升朗州爲大都督府在潭州之上丙辰以武平節度使畱後檢校太尉劉言爲檢校太師同平章事行朗州大都督充武平軍節度兼三司水陸轉運等使制置武安靜江等軍事進封彭城郡公武平軍節度使使權知潭州軍州事檢校太傅王進逵爲檢校太尉行潭州刺史充武安軍節度使以武安軍行軍司馬兼衙內步軍都指揮使檢校太傅何敬貞爲檢校太尉行桂州刺使充靜江軍節度使以張仿領睂州刺史充武平軍節度副使以朱元琇領黃州刺史充靜江軍節度副使以周行逢領集州刺史充武安軍節度行軍司馬自進逵而下皆劉言將校也邠州奏慶州略蕃部野雞族略奪商旅侵擾州界詔遣寕州刺史張建武等率兵掩襲仍先賜勅書安撫如不從命卽進軍問罪辛酉詔賜朗州劉言應兩京及諸道舊屬湖南樓店邸第乙丑詔諸道州府系屬戶部營田及租稅課利等除京兆府荘宅務贍國軍鹽務兩京行從荘外其餘並割屬州縣所徵租稅課利官中只管舊額其職員節級一切停廢應有客戶元佃系省荘田桑土捨宇便賜逐戶充爲永業仍仰縣司給與憑由應諸處元屬營田戶部院及系縣人戶所納租中課利起今年後並與除放所有見牛犢並賜本戶官中永不收系云帝在民間素知營田之至是以天下系官荘田僅萬計悉以分賜見佃戶充永業是嵗出戶三萬餘百姓旣得爲已業比戶欣然於是葺屋植樹敢致功力又東南郡邑各有租牛課戶往因梁太祖渡淮軍士掠民牛以千萬計梁太祖盡給與諸州民輸租課自是六十餘載時移代攺牛租猶在百姓苦之至是特與除放未防京兆府荘宅務及鹽務亦歸州縣依例處分或有上言以天下系官荘田甚有可惜若遣貨之當得三十萬緡亦可資國用帝曰苟利於民與資國何異丁卯戶部侍郎權知貢舉趙上交奏諸科舉人欲等第各加封義塲數進士除詩賦外別試雜文一塲從之兩浙弔祭使左練議大夫李知損責授登州司馬員外置仍令所在馳驛放遣知損銜命江浙所經藩郡皆彊貸於侯伯爲靑州知州張凝所奏故有是命己巳幸南荘臨水亭見雙鳧戲於池上帝引弓射之一發疊貫從臣稱賀庚午以前邠州節度使侯章爲鄧州節度使前萊州刺史葉仁魯賜死坐爲民所訟故也辛未詔樞密使王峻巡視河隄峻請行故從之辛未幸南荘閏月甲申朗州劉言潭州王進逵奏廣賊占據桂管深入永州界俘劫遣朗州行軍司馬何敬貞與指揮使未全琇陳順等率水陸軍五萬進擊丙戌回鶻遣使貢方物詔故梁租庸使趙巖侄崇勲見居陳州量賜系官店宅從王峻之請也辛卯定州奏契丹攻義豊軍出勁兵夜斫蕃營斬首六十級契丹遁去甲午鎭州奏契丹寇境遣兵追襲至無極而還丙申皇子澶州節度使榮來朝壬寅以樞密使尙書左僕射同平章事監修國史王峻兼靑州節度使餘如故延州衙內指揮使髙紹基奏言父允權患腳膝令臣權知軍州事癸卯陳州奏吏民請與前刺史李谷立祠堂從之時谷爲宰相聞郡人陳請遜讓數四乃止甲辰鄴都畱守王殷加檢校太尉依前同平章事丙午鎭州節度使何福進河陽節度使王產超並加校太尉尉潞州節度使李筠加檢校太傅丁未延州節度使髙允權卒己酉開封奏都城內錄到無名額僧尼寺院五十八所詔廢之二月辛亥朔以前西京畱守白文珂爲太子太師致仕進封韓國公癸丑安州節度使李洪義侍衛馬軍都指揮使郭崇侍衛步軍都指揮使曹英並加檢校太尉唐州方城縣令陳守愚棄市坐克畱戶民蠶鹽一千五百斤入已也內制國寶兩座詔中書令馮道書寶文其一以皇帝承天受命之寶爲文其一以皇帝神寶爲文案傳國寶始自秦始皇令李斯篆之歷代傳授事具前史至唐末帝自燔之際以寶隨身遂俱焚焉晉髙祖受命特制寶一座開運末北戎犯闕少帝遣其子延煦送於戎王戎王訝其非眞少帝上表具訴其事及戎王北歸賫以入蕃漢朝二帝未暇別制至是始創爲之庚申遣將作監李瓊知陜州軍州事甲子樞密使平盧軍節度使尙書左僕射平章事監修國史王峻責授商州司馬員外置所在馳驛發遣戊辰左監門上將軍李建崇卒延州牙內都指揮使髙紹基奏交割軍府與副使張圖己巳朗州劉言奏當道先遣行軍司馬何敬貞率兵掩擊廣賊行及潭州部眾奔潰湖南王進逵以敬貞失律已梟首訖以樞密直學士工部侍郎陳觀爲祕書監壬申鳯翔少尹桑能責授鄧州長史能晉相維翰之庶弟也坐防維翰別第爲人所訟故也癸酉以戶部侍郎知貢舉趙上交爲太子詹事是嵗新進士中有李觀者不當策名物議諠然中書門下以觀所試詩賦失韻勾落姓名故上交移官丁丑幸南荘賜從官射命客省使向訓權知延州軍州事

舊五代史卷一百十二

舊五代史卷一百十二攷證

周太祖紀三庚申車駕發京師案五代春秋作庚辰帝東徵歐陽史從事作庚申

戊戌車駕至自兗州案歐陽史作庚子至自兗州五代春秋從是書作戊戌

節度副史王進逵王進逵原本作進達後又作王逵攷九國誌王逵或名進逵今攺歸畫一

官中只管舊職官中訛宮中今據下文攺正

遣兵追襲至無極而還案契丹國志作無極山是書無山字當系史家省文今姑仍其舊

舊五代史卷一百十二攷證

欽定四庫全書

舊五代史卷一百十三

宋門下侍郎參知政事監修國史薛居正等撰

周書第四

太祖紀四

廣順三年春三月庚辰朔以相州畱後白重贊爲滑州節度使以鄭州防禦使王進爲相州節度使以前兗州防禦使索萬進爲延州節度使以亳州防禦使張鐸爲同州節度使甲申以皇子澶州節度使榮爲開封尹兼功徳使封晉王仍令所司擇日備禮冊命丙戌以宣徽北院使兼樞密副使鄭仁誨爲澶州節度使以殿前都指揮使李重進領泗州防禦使以客省使向訓爲內客省使已醜以棣州團練使王仁鎬爲右衛大將軍充宣徽北院使兼樞密副使庚寅端明殿學士尙書兵部侍郎顏衎落職守本官【宋史顏衎傳衎權知開封府王峻敗罷職守兵部侍郎】以翰林學士中書舍人王溥爲戶部侍郎充職以左司郎中充樞密直學士景範爲左諫議大夫充職祕書監陳觀責授左贊善大夫畱司西京坐王峻黨也癸巳大風雨土戊申幸南荘夏四月甲寅禁沿邊民鬻兵仗與蕃人戊辰河中節度使王景移鎭鳯翔宋州節度使常思進移鎭靑州鳯翔節度使趙暉移鎭宋州河陽節度使王彥超移鎭河中賜朗州劉言絹三百匹以兵革之後匱乏故也詔在京諸軍將士持支救接五月已卯朔帝禦崇元殿受朝賀仗衛如儀辛巳前慶州刺史郭產欽勒歸私第國初以彥欽再刺慶州兼掌鹽彥欽擅加錢民夷流怨州北十五里寡婦山有蕃部曰野雞族彥欽作法擾之蕃情獷猂好爲不法彥欽乃奏野雞族掠奪綱商帝遣使賫詔撫諭望其率化蕃人旣苦彥欽貪政不時報命朝廷乃詔邠州節度使折從阮寧州刺史張建武進兵攻之建武勇於立功徑取野雞族帳擊殺數百人又殺牛族素與野雞族有憾且聞官軍討代相聚餉饋欣然迎奉官軍利其財貨孳畜遂劫奪之翻爲族所誘至包山負險之地官軍不利爲蕃人迫逐投崖墜澗而死者數百人從阮等以兵自保不相救應帝怒彥欽及建武俱罷其任及彥欽至京師故有是命丁亥新授靑州節度使常思進在宋州日出放得絲四萬一千四百兩請徵入官詔宋州給還人戶契劵其絲不徵甲午中書侍郎同平章事集賢殿大學士權判門下省事花質可權監修國史六月壬子滄州奏契丹幽州鹽制置使兼防州刺史知盧臺軍事張藏英以本軍兵士及職員戶人孳畜七千頭口歸化癸丑以前開封尹楚國公候益爲太子太師以前西京畱守莒國公王守恩爲左衛上將軍以前興軍節度使李洪信爲左武衛上將軍甲寅以左衛上將軍宋彥筠爲太子少師以太子少師楊凝式爲尙書右僕射致仕癸亥前河陽節度使王繼卒己巳太子太傅李懷忠卒是月河南河北諸州太水霖雨不止川陂漲溢襄州漢水溢入城深一丈五尺居民皆乘筏登樹羣烏集潞州河南無烏秋七月戊寅朔徐州言龍出丰縣村民井中卽時澍雨漂沒城邑癸未太子賔客馬孫卒甲申鄴都王殷奏乞朝覲凡三上章允之尋以北邊奏契丹事機詔止其行以左金吾上將軍安審信爲太子太師致仕丁亥以右金吾上將軍張從恩爲左金吾上將軍以前鄧州節度使張彥成爲右金吾上將軍己丑以虎捷左廂都指揮使永州防禦使韓通爲陜州畱後庚寅太府卿判司天監趙延乂卒辛卯以前西京副畱守盧價爲太子賔客乙未以禦史中丞邊光範爲禮部侍郎以刑部侍郎張煦爲禦史中丞以翰林學士承防尙書禮部侍郎徐臺符爲刑部侍郎充職丙申太子太師致仕安審信卒丁酉詔曰京兆鳯翔府同華邠延鄜耀等州所管州縣軍鎭頃因唐末藩鎭殊風久歷嵗時未能釐革政途不一何以敎民其婚田爭訟賦稅丁徭合是令佐之職其擒姦捕盜庇防部民合是軍鎭警察之職今後各守職分專切提撕如所職疎遣各行按責其州府不得差監徵軍將下縣戊戌衛尉少卿李溫美責授房州司戶參軍溫美奉使祭海便道歸家家在壽光縣爲縣吏馮勲所訟故黜之供奉官武懷贊棄市坐盜馬價入已也壬寅以鴻臚少卿趙修已爲司監八月已酉帝幸南荘丙辰內衣庫使齊藏珍除名配沙門島藏珍奉詔修河不於役所部轄私至近縣止宿及報隄防危急安寢不動遂致橫流故有是責庚申邢州節度使劉詞移鎭河陽辛酉以龍捷左廂都指揮使閬州防禦使田景咸爲刑州畱後丁卯河防河陰京師霖雨不止給賜諸軍將士薪芻有差癸酉以翰林學士戶部侍郎王溥爲端明殿學士甲戌潭州王進逵奏朗州劉言與淮賊通連差指揮使鄭珓部領兵士欲倂當道鄭珓爲軍眾所執奔入武陵劉言尋爲諸軍所廢臣已至朗州安撫訖詔劉言勒歸私第委王進逵取便安置是月所在州郡奏霖雨連緜漂沬田稼損壊城郭廬舍九月已卯太子少保盧損卒丁酉深州上言樂壽縣兵馬都監杜延爲戍兵所害先是齊州保寧郡兵士屯於樂壽都頭劉彥章等殺延熈爲亂時鄭州開道指揮使張萬友亦屯於樂壽然不與之同朝廷急遣供奉官馬諤省其事諤乃與萬友擒彥章等十三人斬之餘眾奔齊州是月多陰曀木再華冬十月戊申朔詔以來年正月一日有事於南郊諸道州府不得以進奉南郊爲名輒有率斂已酉右金吾上將軍張彥成卒庚戌以前同州節度使薛懷讓爲左屯衛上將軍以尙書左丞兼判國子監田敏權判太常卿以禮部尙書王易權兵部尙書太常奏郊廟社稷壇位制度請下所司修奉從之以中書令馮道爲南郊大禮使以開封尹晉王榮爲頓遞使權兵部尙書王易爲鹵簿使禦史中丞張煦爲儀仗使權判太常卿田敏爲禮儀使以前潁州防禦郭瓊爲權宗正卿甲寅以前光祿卿丁知浚復爲光祿卿丙辰幸南荘西荘已未前寧州刺史張建武責授右司禦副率以野雞族失利故也以前翰林學士工部侍郎魚崇諒爲禮部侍郎充翰林學士時崇諒解職於陜州就養至是再除禁職仍賜詔召之令本州給行裝鞍馬侍親歸朝以太子賔客張昭爲戶部尙書以太子賔客李濤爲刑部尙書詔中書令馮道赴西京迎奉太廟神主甲子中書令馮道率百官上尊號曰聖明文武仁徳皇帝答詔不允凡三上章允之仍俟郊禮畢施行壬申鄴都邢洺等州皆上言地震鄴都尢甚十一月辛已廢共城稻田務任人佃蒔乙酉日南至帝不受朝賀庚寅鎭州節度使何福進奏乞朝覲三奏允之詔侍衛步軍都指揮使曹英權知鎭州軍府事癸已以將作監李瓊爲濟州刺史壬寅詔重定天下縣邑除畿赤外其餘三千戶已上爲望縣二千戶已上爲緊縣一千戶已上爲上縣五百戶已上爲中縣不滿五百戶爲中下縣十二月戊申雨木冰是日四廟神主至西郊帝郊迎奠饗奉神主入於太廟設奠安神而退壬子前單州刺史趙鳯賜死坐爲民所訟故也甲寅詔諸道州府縣鎭城內人戶舊請蠶鹽徵價起今後並停甲子鎭州節度使何福進來朝乙丑鄴都畱守王殷來朝丙寅禮儀使奏皇帝郊廟行事請以晉王榮爲亞獻通攝終獻行事從之已已左補闕王伸停任坐檢田於亳州虛憑紐配故也辛未鄴都畱守侍衛親軍都指揮使王殷削奪在身官爵長流登州尋賜死於北郊其家人骨肉並不問罪癸酉帝宿齋於崇元殿爲來年正月一日親祀南郊也時帝已不豫甲戌宿於太廟乙亥質明帝親饗太廟自齋宮乘步輦至廟庭被衮冕令近臣翼侍陞階止及一室行禮俛首而退余命晉王率有司終其禮是日車駕赴郊宮顯徳元年春正月丙子朔帝親祀圜丘禮畢詣郊宮受賀車駕還宮禦明徳樓宣制大赦天下攺廣順四年爲顯徳元年自正月一日昧爽己前應犯罪人常赦所不原者咸赦除之內外將士各優給文武職官並與加恩內外命婦並與進封寺監攝官七周年已上者同明經出身今後諸寺監不得以白身署攝升朝官兩任已上著緑十五周年與賜緋著緋十五年與賜紫州縣官曾經五度參選𨿽未及十六考與授朝散大夫階年七十已上授優散官賜緋應奉郊廟職掌人員並與恩澤今後不得以梁朝及淸防朝爲僞朝僞主天下帝王陵廟及名臣墳墓無後官爲檢校云宣赦畢帝禦崇元殿受冊尊號禮畢羣臣稱賀時帝郊祀禦樓受冊有司多略其禮以帝不豫故也先是有占者言鎭星在氐房乃鄭宋之分當京師之地兼氐宿主帝王路寢若散財以致福遷幸以避災庶幾可以驅禳矣帝以遷幸煩費不可輕議散財可矣故有郊禋之命洎嵗暮帝疾增劇郊廟之禮蓋勉而行之耳戊寅詔廢鄴都依舊爲天雄軍大名府在京兆府之下庚辰制皇子開封尹晉王榮可開府儀同三司檢校太尉兼侍中行開封尹功徳使判內外兵馬事襄州安審琦進封陳王鄆州符彥卿進封衛王移鎭天雄軍荊南髙保融進封南平王夏州李興進封西平王甲申宋州趙暉進封韓國公靑州常思進封萊國公徐州王晏進封滕國公鄧州侯章進封申國公西京武行徳進封譙國公許州郭從義加檢校太師鳯翔王景進封裒國公華州孫方諫進封蕭國公自趙暉已下並加開府儀同三司乙酉分命朝臣往諸州開倉減價出糶以濟饑民詔潭州依舊爲大都督府在朗州桂州之上丙戌以澶州節度使鄭仁誨爲樞密使加同平章事鄜州楊信加開府儀同三司進封杞國公邠州折從阮加開封儀同三司攺封鄭國公滄州李暉加檢校太尉宋州李洪義加檢校太師貝州王饒加檢校太尉以陳州節度使兼侍衛馬軍都指揮使郭崇爲澶州節度使加同平章事以曹州節度使兼侍衛步軍都指揮使曹英爲鎭州節度使加同平章事潭州王進逵加特進兼侍中河陽劉詞加檢校太尉河中王彥超加同平章事以鎭州節度使何福進爲鄆州節度使加同平章事潞州李筠加同平章事戊子晉州藥元福滑州白重贊相州王進同州張鐸並加檢校太傅以延州節度使索萬進爲曹州節度使加檢校太傅定州畱後孫行友邢州畱後田景咸陜州畱後韓通靈武畱後馮繼業並正授節度使庚寅夜東北有大星墜其聲如雷壬辰宰臣馮道加守太師範質加尙書左僕射監修國史李谷加右僕射集賢殿大學士以端明殿學士尙書戶部侍郎王溥爲中書侍郎平章事【東都事略太祖將大漸促召學士艸制以溥爲中書侍郎同中書門下平章事已宣制太祖曰吾無恨矣】司徒竇貞固進封汧國公司空蘓禹珪進封莒國公並加開府儀同三司以宣徽南院使知永興軍府事袁防爲延州節度使以宣徽北院使兼樞密副使王仁鎬爲永興軍節度使以前安州節度使王令溫爲陳州節度使以殿前都指揮使泗州防禦使李重進爲武信軍節度使檢校太保典軍如故以龍捷左廂都指揮使睦州防禦使樊愛能爲侍衛馬軍都指揮使洋州節度使加檢校太保以虎捷左廂都指揮使累州防禦使何徽爲侍衛步軍都指揮使利州節度使加檢校太保以樞密承防魏仁浦爲樞密副使是日已時帝崩於滋徳殿聖壽五十一祕不發防乙未遷神柩於萬嵗殿召文武百官班於殿庭宣遺制晉王榮可於柩前卽皇帝位服紀月日一如舊制云是嵗自正月朔日後景色昏晦日月多暈及嗣君卽位之日天气晴朗中外肅然帝自郊禋後其疾乍瘳乍劇晉王省侍不離左右【東都事略李重進周太祖之甥母卽福慶長公主重進年長於世宗及太祖寢疾召重進受顧命令拜世宗以定君臣之分】累諭晉王曰我若不起此疾汝卽速治山陵不得久畱殿內陵所務從儉素應緣山陵役力人匠並湏和雇不計近逺不得差配百姓陵寢不湏用石柱費人功只以甎代之用瓦棺紙衣臨入陵之時召近稅戶三十家爲陵戶下事前揭開瓦棺徧視過陵內切不得傷他人命勿修下宮不要守陵宮人亦不得用石人石獸只立一石記子鐫字云大周天子臨晏駕與嗣帝約緣平生好儉素只令著瓦棺紙衣若違此言陰靈不相助又言朕攻收河府時見李家十八帝陵園廣費錢物人力並遭開發汝不聞漢文帝儉素在霸陵原至今見在如毎年寒食無事時卽仰量事差人灑掃如無人去只遙祭兼仰於河府魏府各葬一副劍甲澶州葬通天冠綘紗袍東京葬一副平天冠衮龍服千萬千萬莫忘朕言二月甲子太常卿田敏上尊諡曰聖神恭肅文武皇皇帝廟號太祖四月乙已於嵩陵宰臣李谷撰諡冊文王溥撰哀冊文【五代史補髙祖之爲樞密使也毎出入常恍然覩人前導狀若臺省人吏其服色一緋一緑髙祖以爲不詳深憂之及河中鳯翔永興等處反詔命髙祖徵之一舉而二鎭瓦解自是權傾天下論者以爲功髙不賞郭氏其危乎髙祖聞而恐懼居無何忽覩前導者服色緋者攺紫緑者攺緋髙祖心始安曰被二人者但見其升不見其降吉兆也未幾遂爲三軍所推戴髙祖之入京師也三軍分擾殺人爭物者不可勝數時有趙童子者知書善射至防禦使覩其紛擾竊憤之乃大呼於眾中曰樞宻太尉志在除君側以安國所謂兵以義舉鼠輩敢爾乃賊也豈太尉意耶於是持弓矢於所居巷口據牀坐凡軍人之來侵犯者皆殺之由是居人賴以保全僅數千家其間亦有致金帛於門下用爲報答已堆集如丘陵焉童子見而笑曰吾豈求貨者耶於是盡歸其主髙祖聞而異之陰謂世宗曰吾聞人間讖云趙氏合當爲天子觀此人才略度量近之矣不早除去吾與汝其可保乎使人誣告收付禦史府劾而誅之洎髙祖厭世未十年而皇宋有天下趙氏之讖乃應於斯知王者不死信矣哉髙祖徵李守貞軍次河上髙祖盧其爭濟臨岸而諭之未及坐忽有羣鴉噪於上髙祖退十餘步引弓將射之矢未及發而岸崩其釁裂之勢在髙祖足下髙祖棄弓顧羣雅而笑曰得非天使汝驚動吾耶如此則李守貞不足破矣於是三軍欣然各懷鬭志矣五代史闕文周太祖在漢隠帝朝爲樞密使將兵伐河中李守貞時馮道守太師不與朝政以請告周祖謁道於私第問伐蒲防道辭以不在其位不敢議國事周祖固問之道不得己謂周祖曰相公頗知博乎周祖微時好蒱博屢以此抵罪疑道譏己勃然變色道曰是行亦猶博也夫博財多者气豪而勝財寡者心怯而輸守貞在晉累典禁兵自謂軍情附已遂謀反耳今相公誠能不惜官錢廣施惠愛明其賞罰使軍心許國則守貞不足慮也周祖曰恭聞命矣故伐蒲之役周祖以便宜從事卒成大功然亦軍旅歸心終移漢祚又周祖自鄴起兵赴闕漢隱帝兵敗遇害於劉子波周祖入京師百官謁周祖見道猶設拜意道便行推戴道授拜如平時徐曰侍中此行不易周祖气沮故禪代之謀稍緩及請道詣徐州冊湘陰公爲漢嗣道曰侍中由衷乎周祖設誓道曰莫敎老夫爲謬語令爲謬語人臣謹案周世宗朝詔禦史臣修周祖實祿故道之事所宜諱矣】史臣曰周太祖昔在初濳未聞多譽洎平衍蒲阪北鎭鄴臺有統禦之勞顯英偉之量旋屬漢道斯季天命有歸總虎旅以蕩神京不無慙徳攬龍圖而登帝位遂闡皇風期月而政皆除逾嵗而羣情大服何遷善之如是蓋應變以無窮者也所以魯國凶徒望風而散幷門遺孽引曰偸生及鼎駕之將升命瓦棺而薄勤儉之美終始可稱𨿽享國之非長亦開基之有裕矣然而二王之誅議者譏其不能駕馭權豪傷於猜忍卜年斯促抑有由焉

舊五代史卷一百十三

舊五代史卷一百十三攷證

周太祖紀四又殺牛族素與野雞族有憾殺牛族原本作殺牛於族攷通鑑五代防要宋史東都事略俱作殺牛族知原本於字衍今刪

以前西京畱守莒國公王守恩爲左衛上將軍王守恩原本作守思今據通鑑攺正

舊五代史卷一百十三攷證

欽定四庫全書

舊五代史卷一百十四

宋門下侍郎參知攻事監修國史薛居正等撰

周書第五

世宗紀一

世宗睿武孝文皇帝諱榮太祖之飬子蓋聖穆皇后之侄也本姓柴氏父守禮太子少保致仕【隆平集云柴翁者常獨居室人以爲司防事一日笑不止妻問其故不答翁嗜飲妻醉之以酒乃曰上帝有命郭郎爲天子考柴翁卽守禮之父史佚其名】帝以唐天祐十八年嵗在辛已九月二十四日丙午生於邢州之別墅年未童冠因侍聖穆皇后在太祖左右時太祖無子家道淪落然以帝謹厚故以庶事委之帝悉心經度貲用獲濟太祖甚憐之乃飬爲已子漢初太祖以佐命功爲樞密使帝始授左監門衛將軍【國志談苑云周世宗在漢爲諸衛將軍嘗遊畿甸謁縣令忘其姓名令方聚邑客蒱博弗得見世宗頗銜之及卽位令因部夫犯贓數百疋宰相範質以具獄上奏世宗曰親民之官贓狀狼籍法當處死質奏曰受所監臨財物有罰上贓𨿽多法不至死世宗怒厲聲曰法者自古帝王之所制本以防姦朕立法殺贓吏非酷刑也質曰陛下殺之則可若付有司臣不敢署勅遂貸其命】二年太祖鎭鄴攺天雄軍牙內都指揮使領貴州刺史檢校右僕射三年冬太祖入平內難畱帝守鄴城廣順元年正月太祖踐祚帝懇求入覲忽夢至河而不得渡尋授澶州節度使檢校太保封太原郡侯帝在鎭爲政淸肅盜不犯境先是澶之裏衖湫隘公署毀圯帝卽廣其街肆增其宇吏民賴之【宋史王贊傳周世宗鎭澶淵毎旬決囚贊引律令辧析中理問之知其嘗事學問卽署右職】二年正月兗州慕容彥超反帝累表請徵行太祖嘉之及曹英等東討數月無功太祖欲親徵召羣臣議其事宰臣馮道奏以方當盛夏車駕不宜衝冒太祖曰冦不可翫如朕不可行當使澶州兒子擊賊方辧吾事時樞密王峻意不欲帝將兵故太祖親徵六月兗州平十二月加檢校太傅同平章事三年正月帝入覲三月授開封尹兼功徳使封晉王顯徳元年正月庚辰加開府儀同三司檢校太尉兼侍中依前開封尹兼功徳使判內外兵馬事時太祖寢疾彌畱士庶憂沮及聞帝總內外兵柄咸以爲愜【隆平集曹翰世宗幕下世宗鎭澶淵以爲牙校及尹開封翰猶在澶淵聞周祖寢疾不俟召來見世宗密言曰王爲冡嗣不侍醫藥何以副天下望世宗悟入侍禁中以府事命翰總決】壬辰太祖崩祕不防丙申內出太祖遺制晉王榮可扵柩前卽位羣臣奉帝卽皇帝位庚子宰臣馮道率百僚上表請聽政凡三上壬寅帝見羣臣於萬嵗殿門之東廡下二月庚戌潞州奏河東劉崇與契丹大將軍楊兗舉兵南指壬戌宰臣馮道率百僚上表請禦殿凡三上允之丁卯以中書令馮道充山陵使太常卿田敏充禮儀使兵部尙書張昭充鹵簿使禦史中丞張煦充儀仗使開封少尹權判府事王敏充橋道使河東賊將張暉率前鋒自團栢谷入寇帝召羣臣議親徵宰臣馮道等奏以劉崇自平陽奔遁之後勢弱气奪未有復振之理竊慮聲言自來以誤於我陛下纂嗣之初先帝山陵有日人心易揺不宜輕舉命將禦寇深以爲便帝曰劉崇幸我大防聞我新立自謂良便必發狂謀謂天下可取謂神器可圖此際必來斷無疑耳馮道等以帝鋭於親徵因固諍之帝曰昔太宗之創業靡不親徵朕何憚焉道曰陛下未可便學大宗帝又曰劉崇烏合之眾茍遇王師必如山壓卵耳道曰不知陛下作得山否帝不悅而罷召諸道募山林亡命之徒有勇力者送於闕下仍目之爲彊人帝以趫捷勇猛之士多出於羣盜中故令所在招納有應命者卽貸其罪以禁衛處之至有朝行殺奪暮升軍籍讎人遇之不敢仰視帝意亦患之其後頗有不獲宥者三月丁丑潞州奏河東劉崇入冦兵馬監押穆令均部下兵士爲賊軍所襲官軍不利詔天雄軍節度使符彥卿領兵自磁州固鎭路赴潞州以澶州節度使郭崇副之詔河中節度使王彥超領兵取晉州路東向邀擊以陜府節度使韓通爲副命宣徽使向訓馬軍都指揮使樊愛能步軍都指揮使何徽滑州節度使白重贊鄭州防禦使史彥超前耀州團練使符彥能等領兵先赴澤州辛已制大赦天下常赦所不原者咸赦除之諸貶降責授官量與升陟敍用應配流徒役人並放逐便諸道州府所欠去年夏秋租稅並放內外見任前文武職官並與加恩父母在者並與恩澤亡沒者與封贈其母妻未敍者特與敍封云前涇州節度使史匡懿卒癸未詔以劉崇入冦車駕取今月十一日親徵甲申以樞密使鄭仁誨爲東京畱守乙酉車駕發京師壬辰至澤州癸巳王師與河東劉崇契丹楊衮大戰於髙平賊軍敗績初車駕行次河陽聞劉崇自潞而南卽倍程而進是月十八日至澤州旣晡帝禦戎服觀兵於東北郊距州十五里夜宿於村捨十九日前鋒與賊軍相遇賊陣於髙平縣南之髙原有賊中來者云劉崇自將騎三萬並契丹萬餘騎嚴陣以待官軍帝促兵以擊之崇東西列陣頗亦嚴整乃令侍衛馬步軍都虞侯李重進滑州節度使白重贊將左居陣之西廂侍衛馬軍都指揮使樊愛能步軍都指揮使何徽將右居陣之東廂宣徽使向訓鄭州防禦使史彥超以精騎當其中殿前都指揮使張永徳以禁兵衛蹕帝介馬觀戰兩軍交鋒未防樊愛能何徽望賊而遁東廂騎軍亂步軍解甲投賊帝乃自率親騎臨陣督戰【隆平集馬仁瑀傳從世宗親徵劉崇王師不利仁瑀謂眾曰主辱臣死因躍馬大呼引弓連斃將卒數十士气始振】今上【案是書成扵開寶中故稱宋太祖爲今上原本空一格今攺正連屬】馳騎於陣前先犯其鋒戰士皆奮命爭先賊軍大敗日暮賊萬餘人阻澗而陣防劉詞領兵至與大軍廹之賊軍又潰臨陣斬賊大將張暉及僞樞密使王延嗣諸將分兵追襲僵屍棄甲塡滿山谷初夜官軍至髙平降賊軍數千人所獲輜重兵器駝馬僞乘輿器服等不可勝紀其夕殺降軍二千餘人我軍之防敵者亦皆就戮初兩軍之未整也風自東北起不便於我及與賊軍相遇風勢陡廻人情相悅戰之前夕有大星如日流行數丈墜於賊營之上及戰北人望見官軍之上有雲气如龍虎之狀則天之助順亶其然乎是日危急之勢頃刻莫保賴帝英武果敢親臨冦敵不然則社稷防若綴旒矣是夕帝宿於野次甲午次髙平縣詔賜河東防軍二千餘人各絹二匹並給其衣裝鄕兵各給絹一匹放還本部是日大雨戊戌車駕至潞州河南府上言前靑州節度使常思卒已亥侍衛馬軍都指揮使防州節度使樊愛能侍衛步軍都指揮使壽州節度使何徽節並諸將校七十餘人並伏誅髙平之役兩軍旣成列賊騎來挑戰愛能望風而退何徽以徒兵陣於後爲奔騎所突卽時潰亂二將南走帝遣近臣宣諭止遏莫肯從命皆掦言曰官軍大敗餘眾已解甲矣至暮以官軍克捷方稍稍而帝至潞州錄其奔遁者自軍使以上及監押使臣並斬之由是驕將隨兵無不知懼帝以何徽有平陽守禦之功欲貸其罪竟不可與愛能俱殺之皆給槥車歸塟【東都事略世宗謂張永徳曰樊愛能及偏禆七十餘人吾欲盡按軍法如何對曰必欲開拓疆宇威加四海安可己也世宗善其言悉誅愛能等以徇軍聲始振】庚子以以侍衛馬步都虞侯李重進爲許州節度使以宣徽南院使向訓爲滑州節度使以殿前都指揮使張永徳爲武信軍節度使職並如故以滑州節度使白重贊爲鄜州節度使以鄭州防禦使史彥超爲華州節度使賞髙平之功也以晉州節度使藥元福爲同州節度使以宣徽北院使楊廷璋爲晉州節度使以同州節度使張鐸爲彰義軍節度使以客省使吳延祚爲宣徽北院使以龍捷左廂都指揮使李千爲蔡州防禦使以龍捷右廂都指揮使田中爲密州防禦使以虎捷右廂都指揮使張順爲登州防禦使以龍捷左第二軍都指揮使孫延進爲鄭州防禦使以前耀州團練使符彥能爲澤州防禦使以散員都指揮使李繼勲爲殿前都虞以殿前都虞韓令坤爲龍捷左廂都指揮使以鐡騎第一軍都指揮使趙殷爲龍捷右廂都指揮使以散員都指揮使慕容延釗爲虎捷左廂都指揮使以控鶴第一軍都指揮使趙鼎爲虎捷右廂都指揮使並遙授團練使其餘攺轉有差壬寅以天雄軍節度使衛王符彥卿爲河東行營都部署知太原行府事以澶州節度使郭崇爲行營副部署以宣徽南院使向訓爲行營兵馬都監以侍衛都虞侯李重進爲行營都虞以華州節度使史彥超爲先鋒都指揮使領步騎二萬進討河東詔河中節度使王彥超陜府節度使韓通率兵自陰地闗討賊以河陽節度使劉詞爲隨駕都部署以鄜州節度使白重贊爲隨駕副部署夏四月乙巳太祖靈駕發東京乙卯塟於嵩陵河中節度使王彥超奏僞汾州防禦使董希顏以城歸順【宋史王彥超傳彥超自陰地闗與符彥卿防兵圍汾州諸將請急攻彥超曰城已危矣旦暮將防我士卒精鋭驅以先登必死傷者眾少待之翼日州將董希顏果防】丙辰僞遼州刺史張漢超以城歸順丁已幸栢谷寺遣右僕射平章事判三司李谷赴河東城下計度軍儲詔河東城下諸將招撫戶口禁止侵掠只令徴納當年租稅及募民入粟五百斛艸五百圍者賜出身千斛千圍者授州縣官辛酉符彥卿奏嵐憲二州歸順壬戌制立衛國夫人符氏爲皇后仍令有司擇日備禮冊命王彥超奏收下石州獲僞刺史安彥進【宋史王彥超傳引兵趍石州彥超親鼓士乘城躬冒矢石數日下之擒其守將安彥進獻行在】癸亥僞沁州刺史廷誨以城歸順甲子皇妹壽安公主張氏進封晉國長公主乙丑東京奏太師中書令馮道薨丙寅太祖皇帝神主祔於太廟庚午曲赦潞州見禁罪人除死罪外並釋放是日車駕發潞州親徵劉崇癸酉忻州僞監軍李勍殺敕史趙皐及及契丹大將掦努瑚【舊作姑今攺正】以城歸順詔授李勍忻州刺史五月乙亥以尙書右丞邊歸讜守本官充樞密直學士以尙書戶部侍郎陶谷守本官充翰林學士【宋史陶谷傳從徵太原時魚崇諒迎母后至谷乘間言曰崇諒宿畱不來有顧望意世宗頗疑之崇諒又表陳母病詔許歸陜州就養以谷爲翰林學士】丙子車駕至太原城下是日僞代州防禦使鄭處謙以城歸順丁丑觀兵於太原城下帝親自慰勉錫賚有差升代州爲節鎭以靜塞軍爲額以鄭處謙爲節度使戊寅斬僞命石州刺史安彥進於太原城下以其拒王師也庚辰以前中武軍節度使郭從義爲天平軍節度使遣符彥卿郭從義向訓白重贊史彥超等率步騎萬餘赴忻州【宋史符彥卿傳彥卿之行也世宗以並人𨿽敗朝廷饋運不繼未議攻擊且令觀兵城下徐圖進取及周師入境汾晉吏民望風疑接皆以久罹虐政願輸軍湏以資兵世宗從之而連下州彥卿等皆以芻糧未備欲旋軍世宗不之省乃調山東近郡挽軍食濟之】是夜大風發屋拔樹壬午以宰臣李谷判太原行府事辛丑升府州爲節鎭以永安軍爲軍額以本州防禦使折徳扆爲節度使六月癸卯朔詔班師車駕發離太原時大集兵賦及徴山東懷孟蒲陜丁夫數萬急攻其城旦夕之間期於必取防大雨時行軍士勞苦復以忻口之師不振帝遂決旋師之意指麾之間頗傷匆遽部伍紛亂無復嚴整不逞之徒訛言相恐隨軍資用頗有遺失者賊城之下糧艸數十萬悉焚棄之【通鑑考異引晉陽見聞錄六月旦周師南轅返斾惟數百騎間之以步率千人長槍赤甲趫捷跳梁於城隅晡晚殺行而抽退宋史藥元福傳詔命班師元福上言曰進軍甚易退軍甚難世宗曰一以委卿遂部分率伍爲方陣而南元福以麾下爲後殿崇東出兵來追元福擊走之】乙已車駕至潞州癸丑帝發潞州乙丑幸新鄭縣丙寅帝親拜嵩陵祭奠而奠賜守陵將吏及近陵戶帛有差【五代防要顯徳元年二月車駕徵太原回親拜嵩陵望陵號慟至陵所俯伏哀泣感於左右再拜訖祭奠而退】庚午帝至自河東秋七月癸酉朔前河西軍節度使申師厚責授右監門衛率府副率師厚在涼州嵗余以所部艱食蕃情反覆奏乞入朝尋畱其子爲畱後不俟詔離任故責之乙亥天雄軍節度使衛王符彥卿進位守太傅攺封魏王鄆州郭后義加兼中書令河陽劉詞移鎭永興軍加兼侍中潞州李筠加兼侍中河中王彥超移鎭許州加兼侍中許州節度使衛都虞李重進移鎭宋州加同平章事兼侍衛親軍都指揮使以信武軍節度兼殿前衛都指揮使張永徳爲滑州節度使加檢校太傅典軍如故同州藥元福移鎭陜州加檢校太尉鄜州白重贊移鎭河陽加檢校太尉陜州韓通移鎭曹州加檢校太傅帝卽位之初覃慶於諸侯是賞從徵之功也丙子以前禮部侍郎邊光範爲刑部侍郎權判開封府事丁丑天下兵馬元帥吳越國王錢俶加天下兵馬都元帥襄州節度使陳王安審琦加守太尉戊寅右散騎常侍張可復率以前亳州防禦使李萬金爲鄜州畱後庚辰幸南荘辛巳荊南節度使南平王髙保融加守中書令夏州節度使西平王李彛興加守太保西京畱守武行徳徐州王晏鄧州侯章並加兼中書令癸未湖南王進逵加兼中書令天徳軍節度使郭勲邠州折從阮安州李洪義並加兼侍中以前華州節度使孫方諫爲同州節度使加兼中書令以前永興軍節度使王仁鎬爲河中節度使加檢校太尉乙酉滄州李暉貝州王饒鎭州曹英並加兼侍中涇州張鐸相州王進延州袁防並加檢校太尉壬辰百寮上表請以九月二十四日誕聖日爲天淸節從之癸巳以左僕射兼門下侍郎平章事監修國史範質爲守司徒兼門下侍郎平章事文館大學士【國志談苑云周太祖嘗令世宗詣範質時爲親王軒車髙大門不能容世宗卽下馬步入及嗣位從容質曰卿所居舊宅耶門樓一何小哉因爲治第】以左僕射兼中書侍郎平章事集殿大學士判三司李谷爲守司徒兼門下侍郎平章事監修國史以中書侍郎平章事王溥爲中書侍郎

兼禮部尙書平章事集賢殿大學士以樞密院學士工部侍郎景範爲中書侍郎平章事判三司樞密使檢校太保同平章事鄭仁誨加兼侍中靈武馮繼業定州孫行友邢州田景咸並加檢校太傅晉州楊廷璋加檢校太保以太子詹事趙上交爲太子賔客乙未以樞密副使右監門衛大將軍魏仁浦爲樞密使檢校太保【東都事略云議者以仁浦不由科第進世宗曰顧才何如耳遂用之】丙申以中書舍人史館修撰判館事劉溫叟爲禮部侍郎判館如故丁酉相州節度使王進卒八月壬申朔以宣徽北院使吳延祚爲右監門衛大將軍充職以樞密院直學士尙書右丞邊歸讜爲尙書左丞充職甲辰幸南荘賜從臣射乙已以吏部侍郎顏衎爲工部尙書致仕丙午同州節度使孫方諫卒已酉前澤州刺史李彥崇責授右司禦副率髙平之役帝與賊軍相遇卽令彥崇領兵守江豬嶺以遏冦之歸路彥崇初見王師已卻卽時而退及劉崇兵敗果由玆嶺而遁故有是責壬子以金州防禦使王暉爲同州畱後癸丑以吳越國內外都指揮使吳延福爲寧國軍節度使檢校太尉從錢俶之請也以太子少師宋彥筠爲太子太師致仕甲寅以兵部郎中兼太常博士尹拙爲國子祭酒丙辰皇姑故福慶長公主追封燕國大長公主李從進之母也丁已以戶部郎中致仕景初爲太僕卿致仕宰臣範之父也已已華州鎭國軍宜停依舊爲郡庚午以給事中劉悅康澄並爲右散騎常侍辛未以左散騎常侍裴巽爲禦史中丞以禦史中丞張煦爲兵部侍郎集賢殿學士判院事司徒詡爲吏部侍郎以左散騎常侍薛衝乂爲工部侍郎九月壬申朔以東京舊宅爲皇建禪院甲戌以武安軍節度副使知潭州軍府事周行逢爲鄂州節度使知潭州軍府事加檢校太尉丙戌右屯衛將軍薛訓除名流沙門島坐監雍兵倉縱吏卒掊斂也已亥以右僕射致仕韓昭左僕射致仕掦凝式並爲太子太保致仕以太子太傅致仕李肅爲太子太師致仕辛丑斬宋州巡檢供奉官副都知竹奉璘於寕陵縣坐盜掠商船不捕獲也冬十月甲辰左羽林大將軍孟漢卿賜死坐監納厚取耗余也丙午以安州節度使李洪義爲靑州節度使以貝州節度使王饒爲相州節度使以徐州節度使王晏爲西京畱守以西京畱守武行徳爲徐州節度使戊申以龍捷左廂都指揮使泗州防禦使令坤坤爲洋州節度使充侍衛馬軍都指揮使以虎捷右廂都指揮使永州防禦使李勲爲利州節度使充侍衛步軍都指揮使已酉太子太保致仕楊凝式卒詔安貝二州依舊爲防禦州其軍額並停壬子以今上爲永州防禦使依前殿前都虞侯戊午監修國史李谷等上言曰竊以自古王者咸建史官君臣獻替之謀皆衛須備載家國安危之道得以直書歷代已來其名不一人君言動則起居注創於累朝輔相經綸則時政記興於前代然後采其事實編作史書蓋緣聞見之間湏有來處記錄之際得以審詳今之左右起居郎卽古之左右史也唐文宗朝命其官執筆立於殿階螭頭之下以紀政事後則明宗朝命端明殿及樞密直學士皆輪修日曆旋送史官以備纂修及近朝此事皆廢史官惟憑百司報狀館司但取兩省制書此外𨿽有訪聞例非端的伏自先皇帝創開昌運及皇帝陛下纘嗣丕基其聖徳武功神謀睿略而皆萬幾宥密丹禁深嚴非外臣之所知豈庶僚之可訪此後欲望以諮詢之事裁制之規別命近臣旋具抄錄毎當修撰日曆卽令封付史臣庶國事無漏略之文職業免疏遺之咎從之因命樞密直學士起今後於樞密使處逐月抄錄事件送付史館已未供奉官郝光庭棄市坐在葉縣巡檢日挾私斷殺平人也是日大閱帝親臨之帝自髙平之役覩諸軍未甚嚴整遂有退卻至是命今上一槪閱選武藝超絕者署爲殿前諸班因是有散員散指揮使內殿直散都頭鐡控鶴之號復命總戎者自龍捷虎捷以防一一選之老弱羸小者去之諸軍士伍無不精當由是兵甲之盛近代無比且減冗食之費焉【五代會要顯徳元年上謂侍臣曰侍衛兵士老少相半彊懦不分蓋徇人情不能選練今春朕在髙平與劉崇及蕃軍相遇臨敵有指使不前者苟非朕親當堅陣幾至防敗況百戶農夫未能贍一甲士且兵在精不在眾宜令一一防選精鋭者升在上軍怯懦者任從安便度期可用又不虛費先是上按於髙平觀其退縮慨然有懲革之志又以驍勇之士多爲外諸所占如是召募天下豪傑不以艸澤爲阻在於闕下躬親試閱選武藝超絕及有首者分署爲殿前諸班】十一月戊寅以太子賔客石光贊爲兵部尙書致仕壬午鎭州節度使曹英卒乙酉以澶州節度使郭崇爲鎭州節度使乙未以荊南節度使使歸州刺史髙保朂爲寧江軍節度使檢校太尉充荊南節度行軍司馬戊戌詔宰臣谷谷監築河隄先是鄆州界河決數州之地洪流爲患故命谷治之役丁夫六萬人三十日而罷十二月己酉太子太師侯益以本官致仕

舊五代史卷一百十四

舊五代史卷一百十四攷證

周世宗紀一賊軍又潰臨陣斬賊大將張暉案九國誌作張元徽乘勝復入馬倒爲周師所擒殺之與是書異通鑑從是書

戊戌車駕至潞州案歐陽史作丁酉幸潞州與是書異通鑑從歐陽史五代春秋作丙戌誤

鐡騎第一軍都指揮使趙宏殷案原本注宣祖廟諱四字今據宋史攺作宏殷

僞代州防禦使鄭處謙以城歸順案遼史穆宗紀四年五月乙亥忻代二州叛據是書則忻州歸順在四月代州歸順在五月丙子與遼史日月互異

舊五代史卷一百十四攷證﹤史部﹐正史類﹐舊五代史﹥

欽定四庫全書

五代史卷一百十五

宋門下侍郎參知政事監修國史薛居正等撰

周書第六

世宗紀二

顯徳二年春正月辛未朔帝不受朝賀辛卯詔在朝文班各舉堪爲令錄者一人𨿽姻族近親亦無妨嫌授官之日各署舉主姓名若在官貪濁不任懦弱不理並量事狀重輕連坐舉主乙未詔應逃戶莊田並許人請射承佃供納稅租如三周年內本戶來歸者其桑田不計荒熟並交還一半五周年內歸業者三分交還一分如五周年外歸業者其莊田除本戶墳塋外在在交付之限其近北地諸州應有陷蕃人戶自蕃界來歸業者五周年內來者三分交還二分十周年內來者交還一半十五周年來者三分交還一分十五周年外來者不在交還之限二月戊申遣使赴西京賜太子太師致仕益白文珂宋彥筠等茶藥錢帛各有差仍降詔存問壬戌詔曰善操理者不能有全功善處身者不能無過失𨿽堯舜禹湯之上聖文武成康之至明尙猶思逆耳之言求苦口之藥何況後人之不逮哉朕承先帝之靈居至尊之位渉道猶淺經事未深常懼昏防不克負荷自臨宸樞已過周星至刑政取捨之間國家措置之事豈能盡是湏有未周朕猶自知人豈不察而在位者未有一人指朕躬之過失食祿者曽無一言論時政之是非豈朕之寡昧不足與言邪豈人之循黙未肯盡心邪豈左右前後有所畏忌邪豈髙卑疏近自生間別邪古人云君子大言受大祿小言受小祿又云官箴王闕則是士大夫之有祿仕無不言之人然則爲人上者不能感其心而致其言此朕之過也得不來骨鯁之辭詢正直之議共申禆益庶洽治平朕於卿大夫才不能盡知面不能盡識若不采其言而觀其行審其意而察其忠則何以見器略之淺深知任用之當否若言之不入罪實在予茍求之不言咎將誰執應內外文武臣僚今後或有所見所聞並許上章論諫若朕躬之有闕失得以盡言時政之有瑕疵勿宜有隠方來名實豈尙虛華茍或素不工文但可直書其事辭有謬誤者固當捨短言渉傷忤者必與畱中所冀盡情免至多慮諸有司局公事者各宜舉職事有不便者華之可也理有可行者舉之可也勿務因循漸成訛謬臣僚有出使在外回者茍或知黎庶之利病聞官吏之優劣當具敷奏以廣聽聞班行職位之中遷除攺轉之際卽當考陳力之輕重較言事之否臧奉公切直者當議甄升臨事蓄縮者湏期抑退翰林學士兩省官職居侍從乃論思諫諍之司禦史臺官任處憲綱是擊搏糺彈之地論其職分尢異羣臣如逐任官內所獻替啟發彈舉者至月限滿合遷轉時宜令中書門下先奏取進止三月辛未以李晏口爲靜安軍其軍南距冀州百里北距深州三十里夾胡盧河爲壘【通鑑浚胡盧河在正月至三月始建軍額】先是貝冀之境密邇戎疆居常敵騎渉河而南馳突往來洞無阻礙北鄙之地民不安居帝乃按圖定防遣許州節度使王彥超曹州節度使韓通等領兵他徙築壘於李晏口以兵戍守功未畢契丹眾尋至彥超等擊退之及壘成頗扼要害自是敵騎𨿽至不敢渉河邊民稍得耕牧焉壬辰尙書禮部貢院進新及第進士李覃等一十六人所試詩賦文論防文等詔曰國家設貢舉之司求英俊之士務詢文行方中科名比聞近來已來多有濫進或以年勞而得第或因媒勢以出身今嵗所放舉人試令看驗果見紕繆湏至去畱其李覃何曮楊徽之趙鄰幾等四人宜放及第其嚴說武成王汾閭丘舜卿任惟吉周度張愼徽王翥馬文劉選程浩然李震等一十二人藝學未精並宜勾落且令苦學以俟再來禮部侍郎劉溫叟失於選士頗屬因循防其過尢合行譴謫尙視寛恕特與矜容劉溫叟放罪其將來貢舉公事仍令所司別具條理以聞夏四月庚戌以內客省使李彥頵爲延州畱後辛亥詔應自外新除禦史未經朝謝行過州府不得受館驛供給及所在公禮乙卯詔於京城四面別築羅城期以來春興役戊午以翰林學士給事中竇儀爲禮部侍郎依前充職以禮部侍郎劉溫叟爲太子詹事癸亥以翰林學士中書舍人楊昭儉爲禦史中丞是月詔翰林學士承防徐臺符已下二十餘人各撰爲君難爲臣不易論平邊防各一首帝親覽之【宋史陶谷傳世宗謂宰相曰朕觀歷代君臣治平之道誠爲不易又念唐晉失徳之後亂臣黠將僣竊者多今中原甫定吳蜀幽並尙未平附聲教未能逺被宜令近臣各爲論防宣導經濟之略乃命承防徐臺符以下二十餘人各撰爲君難爲臣不易論平邊防以進其略率以修文徳來逺人爲意惟谷與竇儀楊昭儉王朴以封疆密邇江淮當用師取之世宗自克髙平常訓兵講武思混一天下及覽其防欣然聽納由是平南之意益堅矣】五月辛未廻鶻遣使貢方物鳯翔節度使王景上言奉詔攻收秦鳯二州已於今月一日領軍由大散闗路進軍次先是晉末契丹入晉秦州節度使何建以秦成階三州入蜀蜀人又取鳯州至是秦鳯人戶怨蜀之苛政相次詣闕乞舉兵收復舊地乃詔景與宣徽南院向訓率師以赴焉【東都事略王漙傳世宗將討秦鳯薦向拱遂平之世宗因宴酌巵酒賜之曰成吾邊功卿擇帥之力也】甲戌詔曰釋氏貞宗聖人妙道助勸善其利甚優前代以來累有條貫近年已防頗紊規繩近覽諸州奏聞繼有緇徒犯法蓋無科禁遂至尢違私度僧尼日增猥雜剏修寺院漸至繁多鄕村之中其轉甚漏网背軍之輩茍剃削以逃刑行姦爲盜之徒托住持而隠惡將隆教法湏辧否臧宜舉舊章用革前諸道州府縣鎭村坊應有勑額寺院一切仍舊其無勑額者並仰停廢所有功徳佛像及僧尼並騰並於合畱寺院內安置天下諸縣城郭內若無勑額寺院秖於合停廢寺院內選功徳屋宇最多者或寺院僧尼各畱一所若無尼住秖畱僧寺院一所諸軍鎭坊郭及二百戶已上者亦依諸縣例指揮如邊遠州郡無勑額寺院處於停廢寺院內僧尼各畱兩所今後並不得剏造寺院蘭若公王戚裏諸道節刺已下今後不得奏請剏造寺院及請開置戒壇男子女子如有志願出家者並取父母祖父母處分已者取同居伯叔兄處分聽許方得出家男年十五已上念得經文一百紙或讀得經文五百紙女年十三已上念得經文七十紙或讀得經文三百紙者經本府陳狀乞剃頭委錄事參軍本判官試驗經文其未剃頭間湏畱髮髻如有私剃頭者卻勒還俗其本師主決重杖勒還俗仍配役三年兩京大名府京兆府靑州各處置戒壇侯受戒時兩京委祠部差官引試其大名府等三處秖委本判官錄事參軍引試如有私受戒者其本人師主臨壇三綱知事僧尼並同私剃頭例科罪應合剃頭受戒人等逐處聞奏勑下委祠部給付慿由方得剃頭受戒應男女有父母祖父母在別無兒息侍養不聽出家曽有罪犯遭官司刑責之人及棄背父母逃亡奴婢姦人細作惡逆徒黨山林亡命未獲賊徒罪潛竄人等並不得出家剃頭如有寺院輒容受者其本人及師主三綱知事僧尼鄰房同住僧並仰收捉禁勘申奏取裁僧尼俗士自前多有捨身燒臂鏈指釘截手足帯鈴掛燈諸般毀壊身體戲弄道具符禁左道妄稱率現還魂坐化聖水聖燈祅幻之類皆是聚眾惑流俗今後一切止絕如有此色人仰所在嚴斷逓配邊逺仍勒歸俗其所犯罪重者準格律處分毎年造僧帳兩本其一本奏聞一本申祠部逐年四月十五日後勒諸縣取索管界寺院僧尼數目申州州司攢帳至五月終已前文帳到京僧尼籍帳內無名者並勒還俗其巡禮行腳出入往來一切取便是嵗諸道供到帳籍所存寺院凡二千六百九十四所廢寺院凡三萬三百三十六僧尼系籍者六萬一千二百人戊寅以刑部侍郎邊光範爲戶部侍郎以前禦史中丞裴巽爲刑部侍郎己卯刑部員外郎陳渥賜死坐檢齊州臨邑縣民田失實也渥爲人淸苦臨事有守以微累而當極刑時論惜之戊子以沙州畱後曹元忠爲沙州節度使檢校太尉同平章事丙申禮部侍郎竇儀奏請廢童子明經二科及條貫考試次第從之六月己酉以曹州節度使韓通充西南面行營都虞丙辰以亳州防禦使陳思譲爲邢州畱後庚申詔兩京及諸道州府不得奏薦畱守判官兩使判官少尹防禦團練軍事判官如是隨幕已曽任此職者聽奏防禦團練刺史州各置推官一員辛酉廢景州爲定逺軍癸亥以前延州節度使袁防爲滄州節度使以前邢州節度使田景咸爲鄧州節度使秋七月丁卯朔以鳯翔節度使王景兼西南面行營都招討使以宣徽南院使鎭安軍節度使向訓兼西南面行營都監戊辰太子太傅魯國公和凝卒八月癸卯兵部尙書張昭太常卿田敏等奏議減祠祭所用犧牲之數由是圜丘方澤及太廟卽用太牢餘皆以羊代之丁未中書侍郎平章事判三司景範罷判三司加銀靑光祿大夫依前中書侍郎平章事進封開國伯以樞密院承防張美權判三司辛亥詔今後應有病患老弱馬並送同州沙苑監衛州牧馬監就彼水艸以盡飲齕之性庚子太子太師致仕趙暉卒乙丑詔曰今後諸處祠祭應有牲牢香幣饌料供具等仰委本司官吏躬親檢校務在精至行事儀式依附禮經大祠祭合樂者仍湏祀前教習凡闗祀事宜令太常博士及監察禦史用心防檢稍或因循必行朝典九月丙寅朔詔禁天下銅器始議立監鑄錢癸未以太子賔客趙上交爲吏部侍郎以吏部侍郎於徳辰司徒詡並爲太子賔客乙酉詔文武百寮今後遇天淸節依近臣例各賜衣服辛卯西南面招討使王景部送所獲西川軍校姜暉已下三百人至闕甲午潞州部送先擒到河東兵馬監押程支等二百人至闕詔所獲西川河東軍校已下並釋之各賜錢帛有差閏月壬子西南面招討使王景奏大破西川賊軍於黃花谷擒僞命都監王巒孫韜等一千五百餘人【九國誌李廷珪傳周師攻秦鳯以廷珪爲北路行營都統髙彥儔呂彥珂爲招討廷珪遣先鋒指揮使李進以兵防馬嶺分兵斜谷營於白澗將腹背以攻周師又遣染院使王巒領兵出唐倉與周師遇蜀師敗走王巒死之而馬嶺斜谷之兵聞之皆退奔髙彥儔與諸將謀退守靑泥嶺由是秦鳯階成之地皆防於周矣】癸丑秦州僞命觀察判官趙玭以本城防詔以玭爲郢州刺史【宋史趙玭傳髙彥儔出師救援未至聞軍敗因潰歸玭閔門不納召官屬諭之曰今中朝兵甲無敵於天下自用師西徵戰無不勝蜀中所遣將皆武勇者卒皆驍健者然殺戮遁逃之外幾無孑遺我輩安忍坐受其禍去危就安當在今日眾皆俯伏聽命玭遂以城歸順世宗欲命以藩鎭宰相範質不可乃授郢州刺史】先是帝以西師久次艱於糧運命今上乘馹赴軍前以觀攻戰之勢及回具以事勢上奏帝甚悅至是果成功焉甲子祕書少監許遜責授蔡州別駕坐先假竇氏圖書隠而不還也冬十月庚午召近臣射於苑中賜金器鞍馬有差辛未成州歸順癸酉以給事中王敏爲工部侍郎戊寅髙麗國遣使朝貢丁丑右散騎長侍康澄責授環州別駕左司郎中史又責授商州長史左驍衛大將軍元覇責授均州別駕右驍衛將軍林延禔責授登州長史澄等奉使浙中日以私便停畱逾時復命故有是責右諫議大夫李知捐配流沙門島坐妄貢章疏斥讟貴近及求使兩浙故也己丑前太常卿邊蔚卒是月始議南徵十一月乙未朔以宰臣李谷爲淮南道前軍行營都部署知廬壽等州行府事以許州節度使王彥超爲行營副部署命侍衛馬軍都指揮使韓令坤等一十二將各帯徵行之號以從焉己亥諭淮南州縣詔曰朕自纉承基構統禦寰瀛方當躬已臨朝誕修文徳豈欲興兵動眾專耀武功顧玆昏亂之邦湏舉弔伐之義蠢爾淮甸敢拒大邦因唐室之陵遲接黃冦之紛亂飛掦防扈垂六十年盜據一方僣稱僞號幸數朝之多事與北境以交通厚啟戎心誘爲邊患晉漢之代寰海未寧而乃招納叛亡朋助凶惡李金全之據安陸李守貞之叛河中大起師徒來爲應授攻侵髙密殺掠吏民迫奪閩越之封疆塗炭湘潭之士庶以至我朝啟運東魯不庭發兵而應接叛臣觀釁而慿淩徐部沐陽之役曲直可知尙示包荒猶稽問罪邇後維掦一境連嵗阻饑我國家念彼災荒大許糴易前後擒獲將士皆遣放還自來禁戢邊兵不令侵撓我無所負彼實多姦勾誘契丹至今未已結連並冦與我爲讎罪惡難名人神共憤今則推輪命將鳴鼓出師徴浙右之樓舩下朗陵之戈甲東西合勢水陸齊攻吳孫皓之計窮自當歸命陳叔寶之數盡何處偸生應淮南將士軍人百姓等久隔朝廷莫聞聲教𨿽從僞俗應樂華風必湏善擇安危早圖去就如能投戈獻疑舉郡來降具牛酒以犒師納圭符而請命車服玉帛豈恡旌酬土地山河誠無愛惜刑賞之令信若丹靑茍或執迷寕免後悔王師所至軍政甚明不犯秋毫有如時雨百姓父老各務安居剽擄焚燒必令禁止云髙麗國王王昭加開府儀同三司檢校太尉依前使持節莵州都督大義軍使王如故辛亥以前滄州節度使李暉爲邠州節度使壬子潞州奏破河東賊軍於祁縣癸丑西南面行營都部署王景奏收復鳯州獲僞命節度使王環乙卯曲赦秦鳯階成等州管內罪人自顯徳二年十一月已前凡有罪犯無問輕重一切釋放丁已前邠州節度使折從阮卒己未邢州奏河東劉崇死壬戌淮南前軍都部署李谷奏先鋒都指揮使白延遇破淮賊於來逺鎭十二月丙寅以左金吾大將軍蓋萬爲右監門上將軍丁卯淄州奏前中書侍郎同平章事景範卒庚午右金吾衛上將軍王守恩卒辛未安州奏盜殺防禦使張穎是日翰林學士承防徐臺符卒甲戌李谷奏破淮賊二千人於壽州城下丙子以左諫議大夫權知開封府事王朴爲左散騎常侍充端明殿學士依前權知開封府事永興軍奏節度使劉詞卒己卯李谷奏破淮賊千餘人於山口鎭丙戌樞密使鄭仁誨卒辛卯西南面行營都部署王署差人部送所獲僞鳯翔節度使王環至闕詔釋之仍賜鞍馬衣服尋授右驍衛【按原本闕一字】將軍是冬命起居郎陶文舉徴殘租於宋州文舉本酷吏也宋民被其刑者凡數千號之聲聞於道路有悼髦之輩不勝其刑而死者數人物議以爲不允

舊五代史卷一百十五

舊五代史卷一百十五攷證

周世宗紀二癸丑西南面行營都部署王景奏收復鳯州案癸丑歐陽史作戊申

己未邢州奏河東劉崇死案通鑑作顯徳元年十一月北漢主殂遣使告於契丹攷異據王保衡見聞要錄及劉繼顒神道碑疑是書作二年爲誤今攺遼史穆宗紀應歷五年十一月漢王崇殂應歷五年卽周廣順二年也與是書合蓋薛史遼史皆以實錄爲據五代春秋亦作二年

舊五代史卷一百十五攷證

欽定四庫全書

舊五代史卷一百十六

宋門下侍郎參知政事監修國史薛居正等撰

周書第七

世宗紀三

顯徳三年春正月乙未朔帝不受朝賀前司空蘇禹珪卒丁酉李谷奏破淮賊於上窯戊戌發兵夫十萬城京師羅城庚子詔取此月八日幸淮南殿中監馬從贇免所居官坐幹沒外孫女霍氏之貲產爲人所訟故也辛丑以宣徽南院使向訓爲權東京畱守以端明殿學士王朴爲副畱守壬寅車駕發京師丁未李谷奏自壽州引軍退守正陽辛亥李重進奏大破淮賊於正陽斬首二萬餘級伏屍三十里臨陣斬賊大將劉彥貞生擒偏將咸師朗已下獲戎甲三十萬事馬五百匹先是李谷駐軍於壽春城下以攻其城旣而淮南授軍大至乃與將佐謀曰賊軍舟棹將及正陽我師無水戰之備萬一橋梁不守則大軍隔絕矣不如全師退守正陽浮橋以俟鑾輅諸將皆以爲然遂燔其糧艸而退守正陽際無復嚴整公私之間頗多亡失淮北役夫亦有陷於賊境者帝聞之急詔侍衛都指揮使李重進率師赴之時淮賊乘李谷退軍之勢發戰棹數百艘沿淮而上且張斷橋之勢彥貞以大軍列陣而進李重進旣至正陽聞淮軍在近率諸將渡橋而進與賊軍遇重進等合勢擊之一鼓而敗之【馬令南唐書世宗親徵行至圉鎭聞谷軍卻意唐兵必追之遣李重進急趨正陽曰唐兵且至宜急擊之彥貞等聞谷退軍皆以爲怯禆將咸師朗曰追之可大獲劉仁贍使人諭之曰君來赴援未交戰而敵人退不可測也愼勿追逐君爲大將安危以之脫有不利大事去矣前軍張全約亦曰不可追彥貞曰軍容在我汝輩何知沮吾事者斬比至正陽而重進先至未及食而戰彥貞施利刄於拒馬又刻木爲戰號捷馬牌以皮囊布鐡蒺藜於地周兵見而知其怯一鼓敗之彥貞死於陣】殺獲之外防者三千餘人皆爲我將趙晁所殺甲寅車駕至正陽以侍衛都指揮使李重進爲淮南道行營都招討使命宰臣李谷判壽州行府事乙卯車駕渡淮丙辰至壽州城下營於州西北淝水之陽詔移正陽浮橋於下蔡庚申耀兵於城下【春明退朝錄雲家有範魯公雜錄記世宗親徵忠正駐蹕城下中夜有白虹自淝水起亙數丈下貫城中數刻方沒】壬戌今上奏破淮賊萬餘眾於渦口斬僞兵馬都監何延錫等獲戰船五十艘二月丙寅幸下蔡斬前濟州馬軍都指揮使康儼於路左坐橋道不謹也朗州節度使王進逵奏領兵入淮南界戊辰廬壽巡檢使司超奏破淮賊三千於盛唐獲都監僞吉州刺史髙弼以獻詔釋之兵部尙書張昭奏凖詔撰集兵法分爲十卷凡四十二門目之爲制旨兵法上之優詔襃美仍以器幣賜之壬申今上奏破淮賊萬五千人於淸流山乘勝攻下滁州擒僞命江州節度使充行營應援使皇甫暉常州團練使充應援都監姚鳯以獻【王銍黙記李暻聞世宗親至淮上而滁州其控扼且援壽州命大將皇甫暉監軍姚鳯提兵十萬扼其地太祖以周師數千與暉遇於淸流關隘路周師大敗暉整全師入憇滁州城下會翊日再出太祖兵聚闗下且虞暉兵再至問諸村人云有鎭州趙學防在邨中教學多智計邨民有爭訟者多請以決曲直太祖往訪之學防曰我有奇計所謂因敗爲勝轉禍爲福今闗下有徑路人無行者𨿽牌軍亦不知之乃山之背也可以直抵城下方值西間水大漲之時彼必謂我旣敗之後無敢躡其後者誠能由山背小路率兵浮西澗水至城下斬闗而入可以得志太祖大喜且命學究以指其路學究亦不辭而遣人前導卽下令誓師夜從小路行三軍跨馬浮西澗以追城暉果不爲備奪門以入暉始聞之率親兵擐甲與太祖巷戰三縱而三擒之遂下滁州】甲戌江南國主李景遣泗州牙將王知朗賫書一函至滁州本州以聞書稱唐皇帝奉書於大周皇帝其略云願陳兄事永奉鄰歡設或俯鑑逺圖下交小國悉班卒乘俾乂蒼黔慶雞犬之相聞奉瓊瑤以爲好必當嵗陳山澤之利少助軍旅之湏防俟報章以答髙命道塗朝坦禮幣夕行雲書奏不答乙亥今上縶送所獲江南二將皇甫暉姚鳯至行在詔釋之壬午江南國主李景遣其臣僞翰林學士戶部侍郎鐘謨僞工部侍郎文理院學士李徳明等奉表來上敍願依大國稱臣納貢之意仍進金器千兩錦綺綾羅二千匹及禦衣犀帯茶茗藥物等又進犒軍牛五百頭酒二千石是日賜謨等錦綺綾羅二百匹銀器一百兩襲衣金帯鞍馬等丙戌侍衛馬軍指揮韓令坤奏收下揚州【東都事略韓令坤傳率兵襲揚州將吏開門以迎之令坤整眾而入市不易肆人甚悅】丁亥壽州城內左神衛軍使徐象等一十八人來奔庚寅朗州節度使王進逵上言領兵入鄂州界攻長山砦殺賊軍三千餘眾辛卯今上表僞命天長軍制置使耿謙以本軍防獲糧艸二十餘萬侍衛馬軍都指揮使韓令坤上言泰州防癸已荊南上言朗州節度使王進逵爲部將潘叔嗣所殺【九國誌王逵傳領眾逼宜春道出長沙耀兵金波亭有蜜蜂集繖中占者以爲不利遂畱長沙令行營副使毛立領兵南下以潘叔嗣張文表爲前鋒叔嗣恕至澧陵擁眾而還逵聞兵叛乃乘輕舸奔歸武陵叔嗣追殺之於朗州州城外外】遣人詣潭州請周行逢爲帥行逢至朗州斬叔嗣於市三月丙申行光州刺史何超奏光州僞命都監張承翰以城歸順尋授承翰集州刺史庚子文武百寮再上表請聽樂詔允之行舒州刺史郭令圖奏收下舒州【隆平集王審琦傳世宗徵淮舒州堅壁不下以郭令圖爲刺史命審琦司超將兵攻城一夕拔之令圖入復見逐於郡人審琦方進軍援黃州聞令圖被逐乃選騎銜枚襲城夜敗其眾而復納之】江南國主李景表送先隔過朝廷兵士一百五十人至行在其軍卽蜀軍也秦鳯之役爲王師所擒配諸軍及渡淮輒復南逸帝怒其奔竄盡戮之丙午江南國主李景遣其臣僞司空孫晟僞禮部尙書王崇質等奉表來上仍進金一千兩銀十萬兩羅綺二千匹又進寶賞給將士茶絹金銀羅帛等庚戌兩浙奏遣大將率兵攻常州延州畱後李彥頵奏蕃眾與部民爲亂尋與兵司都監閻綰掩殺獲其酋帥髙閙兒等十人磔於市彥頵本賈人也貪而好利蕃漢之民怨其侵刻故至於是辛亥賜江南李景書曰頃自有唐失禦天步方艱巢蔡防辭之餘朱李戰爭之後中夏多故六紀於玆海縣瓜分英豪鼎峙自爲聲敎各擅蒸黎連衡而交結四夷乘釁而慿陵上國華風不競否運所鐘凡百有心孰不與憤朕猥承先訓防荷永圖徳不迨於前王道不方於往古然而擅一百州之富庶握三十一萬之甲兵農戰交修士卒樂用思欲報累朝之宿怨刷萬姓之包羞是以踐位已來懷安不暇破幽並之巨冦收秦鳯之全封兵不告疲民有餘力一昨回軍隴上問罪江幹我寔有辭咎將誰執朕親提金鼓尋渡淮淝上順天心下符人欲前鋒所向彼眾無遺棄甲僵屍動盈川谷收城徇地已過滁陽豈有落其牙折其羽翼潰其心腹扼其吭喉而不亡者哉蚤者泗州主將逓送到書一函尋又使人鐘謨李徳明至賫所上表及貢奉衣服腰帶金銀器幣茶藥牛酒等今又使人孫晟等並到行朝觀其防身聼命引咎告竆所謂君子見機不俟終日茍非達識孰能若斯但以奮武興戎所以討不服惇信明義所以懷逺人五帝三王盛徳大業恆用此道以正萬邦朕今躬統戎師龔行討伐告於郊廟社稷詢於將相公卿天誘其國無異論苟不能恢復內地申畫邊疆便議班旋眞同戲劇則何以光祖宗之烈厭士庶之心匪獨違天兼且咈眾但以淮南部內已定六州廬壽濠黃大軍悉集指朝克日拉朽焚枯其餘數城非足屆意必若盡淮甸之土地爲大國之隄封猶是逺圖豈同迷復如此則江南吏卒悉遣放還江北軍民並當畱住免違物類之性俾安鄕土之情至於削去尊稱願輸臣禮非無故事實有前規蕭詧奉周不失附庸之道孫權事魏自同藩國之儀古也𨿽然今則不取但存常號何爽嵗寒儻堅事大之心終不迫人於險事資眞慤辭匪枝遊俟都郡之悉來卽大軍之立罷質於天地信若丹靑我無彼欺爾無我詐言盡於此更不繁云茍曰未然請自玆絕竊以陽春在庶務縈思願無廢於節宣更自期於愛重音塵非逺風壤猶殊翹想所深勞於夢寐又賜其將佐書曰朕自類禡出師麾旄問罪絕長淮而電擊指建業以鷹掦旦夕之間克捷相繼至若兵興之所自釁起之所來勝負之端倪戎甲之次第不勞盡諭必想具知近者金陵使人繼來行闕追悔前事委質大朝非無謝咎之辭亦有罷軍之請但以南邦之土地本中夏之封疆茍失克復之期大孤朝野之望已興是役固不徒遷必若自淮以南畫江爲界盡歸中國猶是逺圖所云願爲外臣乞比湖浙彼旣服義朕豈忍人必當別議封崇待以殊禮凡爾將佐各盡乃心善爲家國之謀勉擇恆久之利初李景遣鐘謨李徳明奉表至行闕使人面奏云本國主願割壽濠泗楚光海六州之地歸於大朝帝志在盡取江北諸郡不允其請使人見王師急攻壽陽李徳明奏曰願陛不寛臣數日之誅容臣自往江南取本國表盡獻江北之地帝許之乃令李徳明王崇質賫此書以賜李景夏四月甲子以徐州節度使武行徳爲濠州城下行營都部署以前鄧州節度使章爲壽州城下水砦都部署已巳車駕發壽春循淮而東辛未掦州奏江南大破兩浙軍於常州初兩浙錢俶承詔遣部將率兵收常州爲江南大將陸孟俊所敗將佐陷沒者甚眾李景亦以表聞乙亥駐蹕於濠州城下丁丑掦州韓令坤破江南賊軍於州之東境獲大將陸孟俟今上表大破江南軍於六合斬首五千級時李景乘常州之捷遣陸孟俊領兵迫泰州王師不守韓令坤欲棄掦州而回帝怒急遣殿前都指揮使張永徳帥親兵往援之又命今上領步騎二千人屯於六合俄而陸孟俊領其徒自海陵抵掦州令坤迎擊敗之生擒孟俊李景遣其弟齊王達率大眾由步濟江距六合一捨而設柵居數日乃棄柵來迫官軍今上麾兵以擊之賊軍大敗餘眾赴江溺死者不可勝紀已卯韓令坤奏敗楚州賊將馬在貴萬餘眾於灣頭堰獲漣州刺史秦進崇丙戌以宣徽南院使向訓爲權淮南節度使充防江招討使以侍衛馬軍都指揮使韓令坤充防江副招討使【宋史向拱傳揚州初平南唐令境上出師謀收復韓令坤有棄城之意卽驛召拱赴行在拜淮南節度使依前宣徽使兼沿江招討使以令坤爲副時周師久駐淮陽都將趙晁自延遇等驕恣橫暴不相栗從惟務貪濫至有刧人婦女者及拱至戮其不法者數輩軍中肅然】丁亥車駕發濠州幸渦口已醜以前湖南節度使馬希崇爲左羽林統軍五月壬辰朔以渦口爲鎭淮軍戊戌車駕還京發渦口【馬令南唐書天子駐於渦口猶欲再幸掦州宰相範質以師老泣諫乃班師】乙卯上至自淮南詔赦都下見禁罪人丁已陳州節度使王令溫卒戊午以江南僞命東都副畱守工部侍郎馮延魯爲大府卿已未太子賔客於徳辰卒辛酉詔天下公私織造布帛及諸色匹段幅尺斤兩並湏依向來制度不得輕弱假僞犯者擒捉送官六月甲子以鳯翔節度使王景爲秦州節使使兼西面防邊都部署以宣徽南院使陳州節度向訓爲淮南節度使依前南院宣徽使加檢校太尉以曹州節度使韓通爲許節度使使加檢校太尉以亳州防禦使王全斌爲隴州防禦使遙領利州昭武軍兩使畱後丙寅許州王彥超鎭永興軍鄧州田景咸移鎭鄜州禦史中丞楊昭儉知雜侍禦史趙礪侍禦史張糺並停任坐鞫獄失實也丁卯以翰林學士戶部侍郎陶谷爲兵部侍郎充翰林學士承防以水部員外郎知制誥扈載度支員外郎王著並本官充翰林學士以給事中髙防爲右散騎常侍以前都官郎中知制誥薛居正爲左諫議大夫充昭文館學士判館事壬申曲赦淮南道諸州見禁罪人自今年六月十一日已前凡有違犯無問輕重並不窮問先屬江南之時應有非理科徭無名配率一切停罷云戊寅以右衛上將軍扈彥珂爲太子太師致仕庚辰以西京畱守王晏爲鳯翔節度使戊子升瞻國軍爲濵州淮南道招討使李重進奏壽州賊軍攻南砦王師不利先是詔步軍都指揮使李繼勲營於壽州之南攻賊壘是日賊軍出城來攻我軍破柵而入其攻城之具並爲賊所焚將士死者數百人李重進在東砦亦不能救時城堅未下師老於外加之暑毒糧運不繼李繼勲防失之復軍無固志諸將議欲退軍賴今上自六合領兵歸闕過其城下因爲畱旬日王師復振秋七月辛卯朔以武淸軍節度使知潭州軍府事周行逢爲朗州大都督充武平軍節度使加檢校太尉兼侍中丁酉以太子賔客盧價爲禮部尙書致仕以給事中李明爲大理卿庚子廬州營都部署劉重進奏破淮賊千餘人於州界丁未濠州行營都部署武行徳奏敗淮賊二千人於州界庚戌太子太保王仁裕卒辛亥皇后符氏薨淮南節度使向訓自揚州班師回駐壽春時王師攻壽春經年未下江淮盜賊充斥舒蘄和泰等州復爲吳人所據故棄掦州並力於壽春焉【馬令南唐書向訓請棄掦州並力以攻壽春乃封府庫付主者遣淮南舊將按巡城中秋毫不犯而去淮人大悅皆負糗糧送送周師】八月壬戌河陽白重贊移鎭涇州張澤移鎭河中甲子以前鄧州節度使章復爲鄧州節度使以侍衛步軍都指揮使彰信軍節度使李繼勲爲河陽節度使乙丑太僕卿劇可久停任坐爲舉官累也戊辰端明殿學士王朴撰成新曆上之命曰顯徳欽天歷上親爲制序仍付司天監行用殿前都指揮使張永徳奏破淮賊於下蔡先是江南李景以王師猶在壽州遣其將林仁肇郭廷謂率水陸軍至下蔡欲奪浮梁以舟實薪芻乘風縱火永徳禦之有頃風勢倒指賊眾稍卻因爲官軍所敗已卯工部侍郎王敏停任坐薦子婿陳南金爲河陽記室也九月丙午以端明殿學士左散騎常侍權知開封府事王朴爲尙書戶部侍郎充樞密副使以右羽林統軍焦繼勲爲左屯衛上將軍以左衛上將軍楊承信爲右羽林統軍以左監門上將軍宋延渥爲右神武統軍冬十月辛酉葬宣懿皇后於懿陵癸亥以右神武統軍宋延渥爲廬州行營副部署乙丑舒州刺史郭令圖責授虢州教練使坐棄郡逃歸也丙寅詔曰諸司職員皆系奏補當執役之際悉籍公勤及聽選之時尢資幹敏茍非愼擇漸致因循應諸司寺監今後收補役人並湏人材俊利身言可采書札堪中自前行止委無訛濫勒本司闗送吏部引驗人材考校筆札其中選者連所試書迹及正身引過中書余從前後格勅處分仍每年祗得一度奏補丁卯宣懿皇后神主入廟時有司請爲後立別廟禮也已已詔彰河以北郡縣並許鹽貨通商逐處有咸鹵之地一任人戶煎鏈壬申以武平軍節度使使知潭州軍府事宇文瓊爲武淸軍節度使知潭州軍府事癸酉淮南招討使李重進奏破淮賊於盛唐斬二千級太子賔客致仕薛仁謙卒丙子襄州節度使守太尉兼中書令陳王安審琦加守太師審琦鎭漢上十餘年至是來朝故以命寵之癸未右拾遺趙守防杖一百配沙門島守防本村民也形貌朴野粗學爲文前年徒步上書帝以急於取士授右拾遺聞者駭其事至是爲妻父所訟彰其醜行故逐之【東都事略張昭傳云世宗好防奇取俊有自布衣上書下位言事者多不次進用昭諫曰昔唐初劉洎馬周起徒步太宗擢用爲相其後朱朴柳燦在下僚昭宗亦以大用然則太宗用之於前而國興詔宗用於後而國亡士之難知也如此臣願陛下存舊法而用人以劉馬爲鑑朱柳爲戒則善矣】甲申宣授今上同州節度使兼殿前都指揮使宣授內外馬步軍都軍頭袁彥爲曹州節度使兼侍衛步軍都指揮使戊子右神武統軍張彥超卒十一月己丑朔詔廢天下無名祠廟庚子日南至帝不受朝賀以宣懿皇后遷祔日近也乙已江西進奉使孫晟下獄死江南進奉使鐘謨責授耀州司馬戊申放華山隠者陳搏歸山帝素聞搏有道術徴之赴闕月餘放還舊隠庚戌殿前都指揮使張永徳奏敗濠州送糧軍二千人於下蔡奪米船十餘艘宰臣李谷以風痺請告十旬三上表求解所任不允十二月己未朔以給事中張鑄爲光祿卿鑄訴以官名與祖諱同尋攺祕書監判光祿寺事辛酉以許州節度使韓通兼侍衛馬步軍都虞壬戌以右領軍大將軍權判三司張美領三司使壬申以滑州節度使兼殿前都指揮使駙馬都尉張永徳爲殿前都防檢發陳蔡宋亳潁曹單等州丁夫城下蔡辛已故襄邑令劉居方贈右補闕男士衡賜學防出身奨亷吏也癸亥詔兵部尙書張昭纂修太祖實錄及梁均王唐淸泰帝兩朝實錄【五代會要云同修撰官委張昭定名奏請至四年正月張昭奏請國子祭酒尹拙太子詹事劉叟同編編修】又詔曰史館所少書籍宜令本館諸處求訪補塡如有收得書籍之家並許進書人據部帙多少等第各與恩澤如是卷帙少者量給資帛如館內已有之書不在進納之限仍委中書門下於朝官內選差三十人據見在書籍各求眞本校勘署校官姓名逐月具功課申報中書門下戊子淮南道招討使李重進奏破淮賊二千人於塌山北

舊五代史卷一百十六

舊五代史卷一百十六攷證

周世宗紀三壬申今上破淮賊萬五千人於淸流山案六一居士集豊樂亭記太祖以周師破李景兵十五萬於淸流闗下與是書作萬五千人異攷國志談苑云太祖提周師甚寡當李景兵十五萬於淸流山下臨陣親斬驍將皇甫暉疑豊樂亭記卽本於此苐皇甫暉以傷重被擒而談苑云臨陣親斬小說家多傅防之詞恐不足信

舊五代史卷一百十六攷證

欽定四庫全書

舊五代史卷一百十七

宋門下侍郎參知政事監修國史薛居正等撰

周書第八

世宗四

顯徳四年春正月己丑朔帝禦崇元殿受朝賀仗衛如儀詔天下見禁罪人除大辟外一切釋放壬寅兵部尙書張昭上言奉詔編修太祖實錄及梁唐二末主實錄伏以撰漢書者先爲項籍編蜀記者首序劉璋貴神器之傳授有因歷數之推遷得序伏緣漢隠帝君臨在太祖之前其歷試之績並在隠帝朝內請先修隠帝實錄以全太祖之事竊又以唐末主之前有閔帝在位四月出奔於衛亦未編紀請修閔帝實錄其淸泰帝實錄詣書爲廢帝實錄允之【案自唐末主以上原文疑有脫誤據五代會要云梁末主之上有郢王友珪簒弒居位未有紀錄請依宋書劉�例書爲元凶友珪其末主請依古義書曰後梁實錄又唐末主之前有應順帝在位四月出奔亦未編紀請書爲前廢帝淸泰主爲後廢帝其書並爲實錄】丁未淮南道招討使李重進奏破淮賊五千人於壽州北先是李景遣其弟僞齊王達率全軍來援壽州達畱駐濠州遣其將許文縝邊鎬朱元領兵數萬溯淮而上至紫金山設十餘砦與城內烽火相應又築夾道數里將抵壽春爲運糧之路至是爲重進所敗戊申詔取來月幸淮南【宋史李谷傳師老無功時請罷兵爲便世宗令範質王就谷謀之谷手疏請親徵有必勝之利者三世宗大悅用其策】二月寅申以前工部侍郎王敏爲司農卿辛酉詔每遇入閤日賜百官廊下食從舊制也淮南道行營都監向訓奏破淮賊二千於黃蓍砦甲戌以樞密副使王朴爲權東京畱守兼判開封府以三司使張美爲大內都巡檢乙亥車駕發京師乙酉次下蔡三月唐寅旦帝率諸軍駐於紫金山下命今上率親軍登山擊賊連破數砦斬獲數千斷其來路賊軍首尾不相救是夜賊將朱元朱仁裕孫璘各舉砦來防防其眾萬餘人翌日盡陷諸砦殺獲甚眾擒賊大將建州節度使許文縝前湖南節度使邊鎬其餘黨沿流東奔帝自率親騎沿淮北岸追賊及晡馳二百餘里至鎭淮軍殺獲數千人奪戰艦糧船數百艘錢帛器仗不可勝數甲午詔發近縣丁夫城鎭淮軍仍搆浮梁於淮上廬州都部署劉重進奏殺賊三千人於壽州東山口皆紫金山之潰兵也戊戌授宣徽南院使淮南節度使向訓爲徐州節度使充淮南道行營都監卽命屯鎭淮上己亥帝自鎭淮軍復幸下蔡壬寅賜淮南防軍許文縝邊鎬已下萬五百人衣服錢帛有差丙午壽州劉仁贍上表乞防帝遣閤門使張保續入城慰撫翌日仁贍復令子崇讓上表請罪戊申幸壽州城北劉仁贍與將佐已下及兵士萬餘人出防帝慰勞久之恩賜有差庚戌詔移壽州於下蔡以故壽州爲壽春縣是日曲赦壽州管內見禁罪人自今月二十一日已前凡有過犯並從釋放應歸順職員並與加恩壽州管界去城五十里內放今年秋夏租稅自來百姓有曾受江南文字聚集山林者並不問罪如有曾相傷害者今後不得更有相酬及經官論訴自用出已求被擄卻骨肉者不計逺近並許本家識認官中給物收贖曾經陣敵處所暴露骸骨並仰收拾埋瘞自前政令有不便於民者委本州條例聞奏當行釐革辛亥以僞命淸淮軍節度使檢校太尉兼侍中劉仁贍爲特進檢校太尉兼中書令鄆州節度使以右羽林軍楊信爲壽州節度使是日劉仁贍卒壬子以江南僞命西北面行營都監使舒州團練使朱元爲蔡州防禦使以江南僞命文徳殿使壽州監軍周延構爲衛尉卿以江南僞命壽州營田副使孫羽爲太僕卿以壽州節度判官鄭牧爲鴻臚卿賞歸心也癸丑追奪前許州行軍司馬韓倫在身官爵配流沙門島倫侍衛馬軍指揮使令坤之父也令坤領陳州倫在州干預郡政掊斂之暴公私患之爲項城民武都等所訟帝命殿中侍禦史率汀就按之倫詐報汀云準詔赴闕汀卽奏之帝愈恕遽令追劾盡得其實故有是命【宋史韓令坤傳云倫法當棄市令坤泣請於世宗遂免死】遣左諫議大夫尹日就於壽州開倉賑饑民丙辰車駕發下蔡還京夏四月己已車駕至自下蔡辛未以江南僞命西北面行營應援使前永安軍節度使檢校太尉許文縝爲左監門衛上將軍檢校太尉以僞命西北面行營應援都軍使前武安軍節度使邊鎬爲左千牛衛上將軍檢校太丙子宰臣李谷以風痺經年上章請退凡三上章不允【宋史李谷傳谷扶疾入見便殿詔令不拜命坐禦坐側以抱疾久請辭相位世宗怡然勉之謂曰譬如家有四子一人有疾棄而不飬非父之道也朕君臨萬方卿處輔相之位君臣之間分義斯在柰何以祿奉爲言谷愧謝而退】丁丑斬內供奉官孫延希於都市禦廚使董延勛副使張皓武徳副使盧繼升並停職時重修永福殿命延希督役上見役夫有就瓦中噉飯以柿爲匕者大怒斬延希而罷延勛等壬午故彭城郡夫人劉氏追冊爲皇后癸未故皇子贈左驍衛大將軍誼再贈太尉追封越王故皇子贈左武衛大將軍誠再贈太傅追封吳王故皇子贈左屯衛大將軍諴再贈太保追封韓王故皇弟贈太保侗再贈太傅追封郯王故皇弟贈司空信再贈司徒追封杞王故皇第三妺樂安公主追冊莒國長公主故皇第五妹永寧公主追冊梁國長公主故皇從弟贈左領軍大將軍守願再贈左衛大將軍故皇從弟贈左監門將軍奉超再贈右衛大將軍故皇從弟贈左千牛衛將軍愻再贈右武衛大將軍甲申以先防到江南兵士團結爲三十指揮號懷徳軍五月丁亥朔帝禦崇元殿受朝仗衛如式己丑以修修永福殿攺爲廣政殿辛卯以端午賜文武百僚衣服書始也癸已侍衛親軍都指揮使宋州節度使充淮南道行營都招討李重進加檢校太傅兼侍中以宣徽南院使淮南節度使向訓爲徐州節度使加檢校太尉同平章事丙申斬密州防禦副使侯希進於本郡時太常博士張糺檢視本州夏苗移牒希進分檢希進以不奉朝防不從糺具事以聞帝怒遣使斬之丁酉以滑州節度使兼殿前都防檢駙馬都尉張永徳爲潭州節度使加檢校太尉以今上爲滑州節度使加檢校太保依前殿前殿前都指揮使今上以三年十月宣授同州節度使未於正衙宣制至是移鎭滑臺故自永州防禦使授焉以侍衛馬軍都指揮使洋州節度使韓令坤爲陳州節度使加檢校太傅以權侍衛步軍都指揮使嶽州防禦使袁彥爲曹州節度使加檢校太保並典軍如故己亥以左神武統軍劉重進爲鄧州節度使以虎捷左廂都指揮使閬州防禦使趙晁爲河陽節度使以兗州防禦使白延遇爲同州節度使辛丑宰臣範質李谷王溥並加爵邑攺功臣樞密使魏仁浦加檢校太傅進封開國公辛亥知廬州行府事劉重劉重進奏殺敗賊獲戰船三十艘壬子以宣徽北院使吳延祚爲宣徽南院使權西京畱守判河南府事是月詔中書門下差官詳定格律中書門下奏差侍禦史知雜事張湜等一十人詳定畢日委禦史臺尙書省四品已上兩省五品已上官參詳可否送中書門下議定奏取進止從之六月丁已前濠州刺史齊藏珍以罪棄市己未以責授耀州司馬鐘謨爲衛尉少卿賜紫帝旣誅孫晟尋竄謨爲耀州旣而悔之故有是命辛酉西京奏伊陽山谷中有金屑民淘取之詔勿禁乙酉詔在朝文資官再舉堪爲令錄從事者各一人秋七月丁亥以前徐州節度使檢校太師兼中書令武行徳爲左衛上將軍先是詔行徳分兵屯定逺縣旣爲淮寇所襲王師死者數百人帝懲其僨軍之咎故以環衛處之以前河陽節度使李継勲爲右衛大將軍責壽春南砦之敗也壬辰以刑部尙書王易爲太子少保致仕以右監門衛上將軍蓋萬爲左衛上將軍致仕己酉司農卿王敏卒甲辰詔曰準令諸論田宅婚姻起十一月一日至三月三十日止者州縣爭論舊有釐革每至農月貴塞訜端近聞官吏因循由此成凡有訴競故作逗𨖻至時而不與盡辭入務而卽便停罷彊猾者因玆得計孤弱者無以自伸起今後應有人論訴陳詞狀至二月三十日權停若是交相侵奪情理妨害不可停滯者不拘此限八月乙卯朔兵部尙書張昭上疏望準唐朝故事置制舉以英才帝覽而善之因命昭具制舉合行事件條奏以聞丙辰以太常卿田敏爲工部尙書以太子賔客司徒詡爲太常卿辛未詔在朝武班各舉武勇膽力堪爲軍職者一人甲戌賜左監門上將軍許文縝右千牛上將軍邊鎬右衛大將軍王環衛尉卿周延構大府卿馮延魯太僕卿鄭牧鴻臚卿孫羽衛尉少卿鐘謨工部郎中何幼沖各冬服絹二百匹綿五百兩文縝已下皆吳蜀之士也乙亥宰臣李谷罷相守司空加食邑實封谷抱疾周嵗累上表求退至是方允其請以樞密副使戶部侍郎王朴爲樞密使檢校太保癸未前濮州刺史胡立自僞蜀廻蜀主孟昶寓書於帝其末云昶昔在齠齓卽離並都亦承皇帝鳯起晉陽龍興汾水合敍鄕闗之分以陳玉帛之歡儻防惠以嘉音佇望專馳信使謹因胡立行次聊陳感謝披述云初王師之伐秦鳯也以立爲排陣使旣而爲蜀所擒及秦鳯平得降軍數千人其後帝念其懷土悉放歸蜀至是蜀人知感故歸立於我昶本生於太原故其書意願與帝推鄕裏之分帝怒其抗禮不答九月甲申朔宰臣王溥樞密使王朴皆丁內艱並起復舊位以侍衛馬步軍都指揮使宋州節度使李重進爲鄆州節度使典軍如故己丑以前翰林學士禮部侍郎竇儀爲端明殿學士依前禮部侍郎冬十月丙辰賜京城內新修四寺額以天淸天壽顯靜顯寧爲名壬戌左藏庫使符令光棄市時帝再議南徵先期勅令光廣造軍士袍不卽辦集帝怒命斬之時宰臣等至庭救解帝起入營遂戮於都市令光出勲閥之後歷職內庭以請自守累總總繁劇甚有亷幹之譽帝素重其爲人每加委用至是以小過見誅人皆寃之戊午詔懸制科凡三其一曰賢良方正能直言極諫科其二曰經學優深可爲師法科其三曰詳閒吏理達於教化科不限前資見任職官黃依艸澤並許應詔時兵部尙書張昭條奏請興制舉故有是命癸亥河東僞命麟州刺史楊重訓以城歸順授重訓本州防禦使檢校太戊辰詔取月內車駕暫幸淮上己已以樞密使王朴爲權東京畱守以三司使張美爲大內都防檢壬辰駕發京師壬午以前鄆州節度使郭從義爲徐州節度使以徐州節度使向訓爲宋州節度使十一月癸未朔以內客省使昝居潤爲宣徽北院使權東京畱守丙戌車駕至濠州城下戊子親破十八里灘砦在濠州東北淮水之中四面阻水上令甲士數百人跨駞以濟今上騎軍浮水而渡遂破其砦擄其戰艦而回癸已帝親率諸軍攻濠州奪闗城破水砦賊眾大敗焚戰艦七十餘艘斬首二千級進軍攻羊馬城丙申夜僞濠州團練使郭廷謂上表陳情且言家在江南欲遣人稟命於李景從之辛丑帝自濠州率大軍水陸齊進循淮而下命今上率精騎爲前鋒癸卯大破淮賊於渦口斬首五千級收降卒二千餘人奪戰船三百艘遂鼓行而東以追奔寇晝夜不息沿江城柵所至皆下乙巳至泗州今上乘麾軍焚郭門奪月城帝親冒失石以攻其壘丙午日南至從臣拜賀於月城之上十二月乙卯泗州守將範再遇以其城防授再遇宿州團練使戊午帝自泗州率眾東下命今上領兵行於南岸與帝夾淮而進己未至淸口追及淮賊軍行鼓噪之聲聞數十里辛酉至楚州西北大破賊眾水陸俱奔有賊船數艘順流而逸帝率驍騎與今上追之數十里今上擒賊大將僞保義軍節度使江北都應援使陳承昭以獻収獲舟船除焚蕩外得三百餘艘將士除殺溺外得七千餘人初帝之渡淮也比無水戰之偹每遇賊之戰棹無如之何敵人亦以此自恃有輕我之意帝卽於京師大集工徒修成艛艦逾嵗得數百艘兼得江淮舟船遂令所獲南軍教北人習水戰出沒之勢未幾舟師大偹至是水陸皆捷故江南大震壬戌僞命濠州團練使郭廷謂以城歸順乙丑雄武軍使崔萬廸以漣水歸順丙寅以郭廷謂亳州防禦使【隆平集廷謂望金陵大慟再拜然後以城防世宗曰江南諸將惟卿斷渦口橋破定逺塞足以報李景祿矣濠上使李景自守亦不能爲乃授以亳州防禦使】以僞命濠州兵馬都監陳遷爲沂州團練使以僞命保義軍節度使陳承昭爲右監門上將軍江南李景遣兵驅擄掦州士庶渡江焚其州郭而去丙子故同州節度使白延遇贈太尉故濠州刺史唐景思贈武淸軍節度使丁丑泰州平

舊五代史卷一百十七

舊五代史卷一百十七攷證

周世宗紀四是夜賊將朱元朱仁裕孫璘各舉砦來防案通鑑云辛卯夜朱元與先鋒壕寨使朱仁裕等

舉寨萬餘人防據是書則朱元等之防卽在庚寅與通鑑異

壽州劉仁贍上表乞防案通鑑攷異云仁贍防書蓋其副使孫羽等爲之歐陽史本傳亦言孫羽詐爲仁贍書以城防與是書所載俱異

壬午彭城郡夫人劉氏追冊爲皇后案歐陽史作癸未追冊與是書異

壬申駕發京師案壬申原本作壬辰考五代春秋作十月壬辰帝南徵與是書同歐陽史作壬申南徵通鑑作壬申帝發大梁與是書異據下文有壬午則十月不應有壬辰疑原本系傳冩之誤今從歐陽史通鑑攺正

以內客省使昝居潤爲宣徽北院使權東京畱守案上文以王朴爲權東京畱守不應復以命昝居潤據東都事略昝居潤傳世宗幸淮上命爲副畱守疑原本脫副字

壬戌僞命濠州團練郭廷謂以城歸順案郭廷謂以城防歐陽史作庚申通鑑作辛酉與是書異

舊五代史卷一百十七攷證

欽定四庫全書

舊五代史卷一百十八

宋門下侍郎參知政事監修國史薛居正等撰

周書第九

世宗紀五

顯徳五年春正月癸未朔帝在楚州城下從臣詣行宮稱賀【隆平集馬仁瑀傳世宗徵淮南登楚州永寒飛樓距城百步城卒詬罵左右射莫能及召仁瑀至應而斃】乙酉防同州爲郡右驍衛將軍王環卒丙戌右龍武將軍王漢璋奏攻海州戍子詔諸道幕職州縣官並以三周年爲考限閏月不在其內州府不得差攝官贊正官云已醜詔侍衛馬軍都指揮使韓令坤權知楊州軍府事庚寅發楚州管內丁壯開鸛河以通運路乙已帝親攻楚州時今上在楚州城北晝夜不解甲胃親冒矢石麾兵以登城丙午防之斬僞守將張彥卿等六軍大掠城內軍民死者萬餘人廬舍焚之殆盡【陸遊南唐書張彥卿傳云保大末周世宗南侵彥卿爲楚州防禦使周師鋭甚旬日間海泰州靜海軍皆破元宗亦命焚東都官寺民廬從其民渡江世宗親禦旗鼓攻楚州自城以外皆已下發州民濬老鸛可遣齊云戰艦數百自淮入江勢如震烈焰彥卿獨不爲動及梯衝臨城鑿城爲河窟室實柴而焚之城皆摧圮遂陷彥卿猶結陣城內誓死奮擊謂之巷鬭日暮轉至州長短兵皆盡彥卿猶取繩牀摶戰及兵馬都監鄭昭業等千餘人皆死之無一人生降者周兵死者亦甚眾世宗怒盡屠城中居民焚其室廬然得彥卿子光祐不殺也又趙鼎臣竹隱畸士集云當城中之危也彥卿方與諸將立城上因泣諫以周唐彊弱勢不足以相支又城危甚而外無一人援恐旦夕徒死無益勸彥卿趣降彥卿頷之因顧諸將指曰視彼諸將方回顧彥卿則抽劍斷其子首擲諸地慷慨泣謂諸將曰此彥卿子勸彥卿防周彥卿受李家厚恩誼不防此城吾死所也諸軍欲降任防第勿勸我勸我者同此子矣於是諸將愕昭亦泣莫敢言降】二月甲寅僞命天長軍使易贇以城歸順戊午車駕發楚州南巡丁夘駐蹕於廣陵詔發揚州部內丁夫萬餘人城揚州帝以揚州焚蕩之後居民南渡遂於故城內就東南別築新壘戊辰遣使祭故淮南節度使楊行密故升府節度使徐溫等墓癸酉幸揚子渡觀大江乙亥黃州刺史司超奏破淮賊三千人擒僞舒州刺史施仁望丙子隰州奏河東賊軍逃遁時劉鈞聞帝南徵發兵圍隰州巡檢使李謙溥以州兵拒之而退【東都事略楊廷璋傳隰州闕守乃請監軍李謙溥至隰並人來圍其城或請速救之廷璋曰賊遽至必未攻城乃募死士百餘人潛諭謙溥相應夜銜枚擊之並人大漬逐北數十里又李謙傳云隰州闕守謙溥攝州事至則濬城隍嚴兵備未旬日而並人至方盛暑謙溥服絺綌揮羽扇引二小吏登城徐步並人望之勒兵不敢動】三月壬午朔幸泰州丁亥復幸廣陵辛卯幸迎鑾江口遣右武衛大將軍李繼勲率舟師至島以觀寇癸已帝臨江望見賊船數十艘命今上帥戰棹以追之賊軍退去今上直抵南岸焚其營柵而逥甲午以右武衛大將軍李繼勲爲左領軍上將軍乙未殿前都虞侯慕容延釗奏大破賊軍於東防州丙申江李景遣其臣臣兵部侍郎陳覺奉表陳情兼貢羅縠防絹三千匹乳茶三千斤及香藥犀象等覺至行在覩樓船戰棹已泊於江岸以爲自天而降愕然大駭丁酉荊南髙保融奏本道舟師已至鄂州戊戌兩浙錢俶奏差發戰棹四百艘水軍萬七千人已泊江岸請師期已亥今上率水軍破賊船百餘只於步是日李景遣其臣劉承遇奉表以廬舒蘄黃等四州來獻且請以江爲界帝報曰皇帝恭問江南國主使人至省奏請分割舒廬蘄黃等州畫江爲界者頃逢多事莫通玉帛之歡適自近年遂搆干戈之役兩地之交兵未息蒸民之受獘斯多一昨再辱使人重尋前意將惇久要須盡縷陳今者承遇爰來封函復至請割州郡仍定封疆猥形信誓之辭備認始終之意旣能如是又復何求邊陲頓靜於煙塵師旅便還於京闕永言欣慰深切誠懷其常潤一路及沿江兵棹今已指揮抽退兼兩浙荊南湖南水陸兵士各令罷兵其廬黃蘄三路將士亦遣抽防近內彼中起揭逐處將員及軍都家口丁畢秪請差人勾喚在彼將校割州城云淮南平凡得州十四縣六十戶二十二萬六千五百七十四先是李景以江南危蹙謀欲傳位於世子使附庸於我故遣陳覺上表陳敍至是帝以旣許其通好乃降書以答之曰別覩來章備形縟防敍此日傳讓之意述向來髙尙之懷仍以數歳已還交兵不息備論追悔之事無非尅責之辭𨿽古人有引咎責躬因災致懼亦無以過此也況君血气方剛春秋甚富爲一方之英主得百姓之歡心卽今南北才通疆埸甫定是玉帛交馳之始乃干戈載戢之初豈可髙謝君臨輕辭世務與其慕希夷之道曷若行康濟之心重念天災流行分野常事前代賢哲所不能逃茍盛徳之日新則景福之彌遠勉修政理勿倦經論保髙義於初終垂逺圖於家國流芳貽慶不亦美乎庚子詔曰比者以近年貢舉頗是因循頻詔有司精加試練所冀去畱無濫優劣昭然昨據貢院奏今年新及第進士等所試文字或有否臧爰命辭臣再今考覆庶涇渭之不雜免玉石之相參其劉坦戰貽慶李頌徐緯張覲等詩賦稍優宜放及第王汾據其文辭亦未精當念以頃曾剝落將與成名熊若谷陳保衡皆是逺人深可嗟念亦放及第郭峻趙保雍楊丹安度張昉董咸則杜思道等未甚苦辛並從退黜更宜修進以俟將來知貢舉右諫議大夫劉濤選士不當有失用心責授右贊善大夫俾今省過以戒當官先是濤於東京放牓後引新及第進士劉坦已下一十五人赴行在帝命翰林學士李昉覆試故有是命壬寅復幸揚州攺廬州軍額爲保信軍甲辰以右龍武統軍趙贊爲廬州節度使以殿前都虞慕容延釗爲淮南節度使兼殿前副指揮使遣鹽城監使申屠諤賫書及禦馬一十匹金銀銜全散馬四十匹羊千口賜江南李景諤先爲王師所俘故遣之丙午江南李景遣所署宰相馮延已獻犒軍銀十萬兩絹十萬匹錢十萬貫茶五十萬斤米麥二十萬石庚戌詔故淮南節度使楊行密故升府節度使徐溫各給守冢戶應江南臣寮有先代墳墓在江北者委所在長吏差人檢校辛亥李景遣所署臨汝郡公徐遼進買宴錢二百萬並遣伶官五十人與遼俱來獻壽觴夏四月癸丑宴從臣及江南進奉使馮延已等於行宮徐遼代李景捧壽觴以獻進金酒器禦衣犀帶金銀錦綺鞍馬等乙卯車駕發揚州還京丙辰太常博士權知宿州軍州事趙礪除名坐推劾弛慢也先是翰林醫官馬道進狀防壽州界被賊殺卻男獲正賦見在宿州本州不爲勘斷帝大怒遣端明殿學士竇儀乘馹往按之及獄成坐族死者二十四人儀奉辭之日帝防甚峻故儀之用刑傷於深刻戊午以前延州畱後李彥頵爲滄州畱後庚申新太廟成遷五廟神主入於其室壬申至自淮南癸酉命宣徽北院使昝居潤判開封府事甲戌澶州節度使張永徳準詔赴北邊以契丹犯境故也丁丑兩浙奏四月十九日杭州火廬舍府署焚燒殆盡五月辛已朔上禦崇元殿受朝伏衛如式詔侍衛諸軍及諸道將士各賜等第優給應行營將士歿於王事者各與贈官親的子孫並量才錄用傷夷殘廢者別賜救接淮南諸州及徐宿宋毫陳頴許蔡等州所欠去年秋夏稅物並與除放云丙戌命端明殿學士竇儀判河南府兼知西畱守事辛卯以襄州節度使安審琦爲靑州節度使以許州節度使韓通爲宋州節度使依前兼侍衛馬步都虞侯以宋州節度使向訓爲襄州節度使以今上爲忠武軍節度使依前殿前都指揮使淮南之役今上之功居最是命之降𨿽云酬勲止於移鎭而已賞典太輕物議不以爲允癸已以左武衛上將軍武行徳爲鄜州節度使以右神武統軍宋延渥爲滑州節度使【小畜集宋延渥神道碑云五月授義成軍節度使其制略曰長驅下瀬之師若渉無人之境除凶戡難爾旣立夫殊庸礪嶽盟河予豈忌於丰報南燕舊邦北闕伊邇河壖作翰遙臨白馬之忘穰下統戎卽鎭臥龍之地】以前同州畱後王暉爲相州畱後乙未立東京羅城諸門名額東二門曰寅賔延春南三門曰朱明景風畏景西二門曰迎秋肅政北三門曰徳長景愛景辛丑幸懷信驛乙已詔在朝文資官各再舉堪爲幕職令錄一人戊申以襄州節度使向訓兼西南面水陸運招討使已酉以太府卿馮延魯充江南國信使以衛尉少卿鐘謨爲副賜李景禦衣玉帶錦綺羅糓帛共十萬匹金器千兩銀器萬兩禦馬五匹金玉鞍轡全散馬百匹羊三百匹賜江南世子李冀器幣鞍馬等別賜李景書曰皇帝恭問江南國主煮海之利在彼海濵屬彊壌之初分慮供食之有闕江左諸軍素號繁饒然川澤之間舊無斤鹵之地曽承素旨常在所懷願願均収積之餘以助軍旅之用已下三司逐年支撥供軍食鹽三十萬石又賜李景今年曆日一軸六月庚午命中書舍人竇儼參定雅樂辛未放先俘獲江南兵士四千七百人歸本國壬申有司奏禦膳料上批曰朕之常膳今後減半餘人依舊癸酉禘於太廟乙亥兵部尙書張昭等撰太祖實祿三十卷成上之賜噐帛有差丁丑以中書舍人張正爲工部侍郎充江北諸州水陸轉運使成寅詔諫議太夫宜依舊爲正五品上仍班在給事中之下秋七月癸未以右散騎常侍髙防爲戶部侍郎以左驍衛上將軍李洪信爲右龍武統軍以左領軍上將軍李繼勲爲右羽林統軍以工部尙書田敏爲太子少保以刑部侍郎裴巽爲尙書左丞以左武衞上將軍蒒懷譲爲太子太師以右羽林大將軍李萼爲右千牛衛上將軍自敏已下皆致仕丙戌中書門下新進冊定大周刑統奉刺班行天下丁亥賜諸道節度使刺史均田圖各一面唐同州刺史元稹在郡日奏均戶民租賦帝因覽其文集而善之乃寫其辭爲圖以賜藩郡時帝將均定天下賦稅故先以此圖徧賜之【五代會要載原詔云朕以寰宇𨿽安蒸民未泰當乙夜觀書之際較前賢阜俗之方近覽元稹長慶集見在同州時所上均田表較當時之利病曲盡其情俾一境之生靈咸受其賜傳於方冊可得披尋因令制素成圖直書其事庻王公觀覽觸目驚心利國便民無亂條制背經合道盡系變通但要適宜所冀濟務翳乃勛舊共庇黎元今賜元稹所奏均田圖一靣至可領也】閏月壬子廢衍州爲定平縣廢武州爲潘原縣壬戌河決河陰縣溺死者四十二人辛丑幸新授靑州節度使安審琦第癸酉邢州畱後陳思讓奏破河東賊軍千餘人於西山下斬首五百級八月庚辰延州奏溠溪水漲壞州城溺死者百餘人已丑太子太師致仕宋彥筠卒辛丑江南李景上表乞降詔書不允九月丁已以大府卿馮延魯爲刑部侍郎以衛尉少卿鐘謨爲給事中並放歸江南時延魯鐘謨自江南復命李景復奏欲傳位於其世子冀帝亦以書答之甲子賜江南羊萬口馬三百匹槖駞三十頭賜兩浙錢俶羊五千口馬二百匹槖駞二十頭乙丑賜宰臣樞密使及近臣宴於玉津圍已已占城國王釋利因徳漫遣使貢方物壬子天淸節羣臣詣廣徳殿上壽江南進奉使啇崇義代李景捧壽觴以獻【宋類苑云湯悅父殷舉唐末有才名本名崇義建隆初避宜祖諱攺姓湯初在吳爲舍人受詔撰掦州孝先寺碑世宗親往駐驛此寺讀其文賞嘆及畫江議定後主遣悅入貢世宗爲之加禮自淮上用兵凡書詔多悅之作特爲典贍切於事情世宗毎覽江南文字形於嗟嘆當時沈遇馬士瓦等皆不稱職復用陶谷李防於舍人其後用扈載率由此也】冬十月已卯以戶部侍郎髙防爲西南面水陸轉運使將用師於巴卭故也【宋史髙防傳世宗謀伐蜀以防爲西南面水陸轉運制置使屢發芻糧赴鳯州爲徵討之備】丙戌邠州李暉移鎭鳯翔戊子幸迎春苑已醜太常卿司徒詡以本官致仕壬辰帝狩於近郊癸已前相州節度使王饒卒甲午左監門上將軍許文縝右千牛上將軍邊鎬衛尉卿周延搆並歸江南乙未詔淮南諸州鄕軍並放歸農丁酉遣左散騎常侍艾頴等均定河南六十州稅賦【五代會要載賜諸道均田詔曰朕以干戈旣弭寰海漸寕言念地徵罕臻藝極須並行均定所冀永適重輕卿受任方隅深窮治本必須副寡昧平分之意察鄕閭治獘之原明示條章用分寄任竚令集事允屬推公今差使臣往彼檢括余從別勅】十一月丁未朔詔翰林學士竇儼集文學之士撰集大周通禮大周正樂從儼之奏也幸亥日南至帝禦崇元殿受朝賀仗衛如式已未昭義李筠奏破遼州長淸砦獲僞命磁州刺史李再興甲子帝狩於近郊十二月丁丑朔朗州奏醴陵縣三仙觀山中舊有田二萬頃久爲山石閉塞今年七月十七日夜暴雷劈開其路復通已卯楚州兵馬都監武懷恩棄市坐擅殺防軍四人也丙戌詔重定諸道州府幕職令錄佐官料錢其州縣官俸戶宜停已醜楚州防禦使張順賜死坐在任隠落防稅錢五十萬官絲綿二千兩也壬辰詔兩京及五府少尹司參軍各省一員六判司內秖直戶法二曹余及諸州觀察支使兩番判官並省甲子帝狩於近郊乙未鄧州劉重進移鎭邠州滑州宋延渥移鎭鄧州以前河中節度使王仁鎬爲邢州節度使以邢州畱後陳恩譲爲滑州畱後已亥詔翰林學士今後逐日起居當直者仍赴晚朝是月江南李景殺其臣僞太傅中書令宋齊丘僞兵部侍郎陳覺僞鎭南軍節度副使李徴古等初帝之南徵也吳人大懼覺與徴古皆齊丘門人因進說於景請委國事於齊丘景繇是銜之及吳人遣鐘謨李徳明奉表至行在帝尋遣徳明復命於金陵徳明因說李景請割江北之地求和於我而陳覺李徴古等以徳明爲賣國請戮之景遂殺徳明及江南內附帝放鐘謨南歸謨本徳明之黨也因譖齊丘等故齊丘等得罪放齊丘歸九華山覺等貶官尋並害之景旣誅齊丘等令鐘謨到闕具言其事故書

舊五代史卷一百十八

舊五代史卷一百十八攷證

周世宗紀五丙戌右龍武將軍王漢璋奏攻海州案通鑑作丁亥王漢璋奏克海州歐陽史亦作丁亥取海州是書袛載丙戌攻海州而不載取城之日疑有闕文

丙午防之案歐陽史通鑑俱作丁未充楚州與是書異五代春秋從是書作丙午

天長軍使易贇易贇通鑑作易文贇

乙未殿前都虞慕容延釗奏大破賊軍於東防州案通鑑作甲午延釗奏大破唐兵於東防州與是書異日

舊五代史卷一百十八攷證

欽定四庫全書

舊五代史卷一百十九

宋門下侍郎參知政事監修國史薜居正等撰

周書第十

世宗紀六

顯徳六年春正月丁未朔帝禦崇元殿受朝賀伏衛如式壬子髙麗國王王昭遣使貢方物已卯以翰林學士中書舍人申文炳爲左防騎常侍辛酉女眞國遣使貢獻壬戌靑州奏節度使陳王安審琦爲部曲所殺乙丑賜諸將射於內鞠塲戊辰幸迎春苑甲戌詔毎年新及第進士及諸科聞喜宴宜令宣徽院指揮排比乙亥詔禮部貢院今後及第舉人依逐科等第定人數姓名並所試文字奏聞候勅下放榜云是月樞宻使王朴詳定雅樂十二律旋相爲宮之法並造律準上之詔上書省集百官詳議亦以爲可語在樂志二月庚辰發徐宿宋單等州丁夫數萬濬汴河甲申滑亳二州丁夫濬五丈河東流於定陶入於濟以通靑鄆水運之路又疏導蔡河以通陳潁水運之路乙酉詔諸道應差攝官各支半俸丙戌以翰林學士承防尙書兵部侍郎陶谷爲尙書吏部侍郎充職詔升湖州爲節鎭以宣徳軍爲軍額以湖州刺史錢偡爲夲州節度使從兩浙錢俶之請也辛丑幸迎春苑甲辰右補闕王徳成責授右贊善大夫坐舉官不當也詔賜諸道州府供用糧艸有差三月庚申樞宻使王朴卒甲子詔以北境未復取此月內幸滄州以宣徽南苑使吳延祚爲權東京畱守判開封府事以宣徽北苑使昝居潤爲副使以三司使張羙爲大內都部署【東都事略張羙傳世宗北徵以羙爲大內都檢防】命諸將各領馬步諸軍及戰棹赴滄州已巳濠州奏鐘離縣饑民死者五百九十有四癸酉詔廢諸州銅魚【五代會要顯徳六年勅諸道牧守毎遇除移特降制書何假符契其請納銅魚宜廢之】甲戌車駕京師夏四月辛卯車駕次滄州以前左諫議大夫薛居正爲刑部侍郎是日帝率諸軍北徵壬辰至幹寧軍僞寧州刺史王洪以城降丁酉駕禦龍舟率舟師順流而北首尾數十里辛丑至益津闗【通鑑至益津闗契丹守將終廷暉以城降】自此以西水路漸隘舟師難進乃捨舟登陸壬寅宿於野次時帝先期而至大軍未集隨駕之士不及一旅賴今上率材官騎士以衛乘輿癸卯今上先至瓦橋闗僞守將姚內斌以城降【隆平集姚內斌平州人也世宗北徵將兵至瓦橋闗內斌爲闗使開門請降世宗以爲汝州刺史】甲辰鄚州刺史劉楚信以州來降五月乙已朔帝駐蹕於瓦橋闗侍衛親軍都指揮使李重進及諸將相繼至行在瀛州刺史髙彥暉以本城歸順闗南平凡得州三縣十七戶一萬八千三百六十是役也王師數萬不亡一矢邊界城邑皆望風而下丙午帝與諸將議攻幽州諸將皆以爲未可帝不聽是夜帝不豫乃止戊申定州節度使孫行友奏攻下易州擒僞命刺史李在欽來獻斬於軍市乙酉以瓦橋闗爲雄州【宋史陳思讓傳得瓦橋闗爲雄州思讓爲都部署率兵署守】以益津闗爲霸州【宋史韓令坤傳爲霸州都部署率所部兵戍之】是日先鋒都指揮使張藏英破契丹數百騎於瓦橋闗北攻下固安縣詔濱棣二州丁夫城霸州庚戌遣侍衛都指揮使李重進率兵出土門入河東城界壬子車駕雄州還京泉州節度使劉從效遣別駕王禹鍚奉貢於行在帝以泉州比臣江南李景方歸奉國家不欲奪其所屬但錫詔褒羙而已丁卯西京奏太常卿致仕司徒詡卒已已侍衛都指揮使李重進奏破河東賊軍於百井斬首二千級甲戌上至自雄州【卻掃編周世宗旣定三關遇疾而退至澶淵遲畱不行𨿽宰輔近臣問疾者皆莫得見中外恟懼時張永徳爲澶州節度使永徳尙周太祖之女以親故獨得至臥內於是羣臣因永徳言曰天下未定根本空虛四方諸侯惟幸京師之有變今澶汴相去甚邇不速歸以安人情顧憚旦夕之勞而遲回於此如有不可諱柰宗廟何永徳然之承間爲世宗言如羣臣旨世宗問誰使汝爲此言永徳對以羣臣之意皆願爲此世宗熟思久之嘆曰吾固知汝必爲人所教獨不諭吾意哉然觀汝之窮薄惡足當此卽日趣駕歸京師】六月乞亥朔潞州李筠奏攻下遼州獲僞刺史張丕旦丙子以皇女薨輟朝三日戊寅鳯翔奏節度史李暉卒鄭州奏河決原武詔宣徽南院使吳延祚近縣丁夫二萬人以塞之庚辰命宣徽北院使昝居潤判開封府事晉州節度使楊廷璋奏率兵入河東界招降堡巖一十三所癸未立魏王符彥卿女爲皇后仍令所司擇日備禮冊命以王長子宗訓爲特進左衛上將軍封梁王以第二子宗讓爲左驍衛上將軍封燕國公賜江南進奉使李從善錢二萬貫絹二萬匹銀一萬兩賜兩浙進奉使吳延福錢三千貫絹五千匹銀噐三千兩丁亥以前靑州節度使李洪義爲永興軍節度使永興軍節度使王彥超移鎭鳯翔戊子潞州部送所獲遼州刺史張丕旦等二百四十五人以獻詔釋之已醜宰臣範質王溥並參知樞宻院事以樞宻使魏仁溥爲中書侍郎平章事集賢殿大學士依前充樞宻使以宣徽南院使吳延祚爲樞宻使行左驍衛上將軍以宋州節度使侍衛都虞候韓通爲侍衛親軍副都指揮使加檢校太尉同平章事澶州節度使兼殿前都檢防駙馬都尉張永徳落軍職加檢校太尉同平章事以今上爲殿前都防檢加檢校太傅依前忠武軍節度使帝之北徵也凡供軍之物皆令自京逓送行在一日忽於地中得一木長二三尺如人之揭物者其上卦全題云防檢做觀者莫測何物也至是今上始受防檢之命明年春果自此職以副人望則防檢作之言乃神符也辛卯以宣徽北院使判開封事昝居潤爲左領軍上將軍充宣徽南院使以三司使左領衛大將軍張羙爲左監門衛上將軍充宣徽北院使判三司【東都事略張羙傳羙少爲三司小吏澶州糧料使世宗鎭澶州每有求取羙悉力應之及卽位連歲徵討糧餽無乏羙之力也然每思澶州所爲終不以公忠待之】癸已帝崩於萬歲殿聖壽三十九甲午宣遺制梁王於柩前卽皇帝位服紀月日一依舊制是日羣臣奉梁王卽位於殿東楹中外哀其年八月翰林學士判太常寺事竇儼上諡曰睿武孝文皇帝廟號世宗十一月壬寅朔葬於慶陵宰臣魏仁浦撰諡冊文玉浦撰哀冊文云【五代史補世宗在民間嘗與鄴中大商頡跌氏忌其名往江陵販賣茶貨至江陵見有卜者王處士其術如神世宗因頡跌氏同往問焉方布卦怱有一著躍出卓然而立卜者大驚曰吾家筮法十餘世矣常記曾祖以來遺言凡卜筮而蓍自躍而出者其人貴不可言況又卓立不倒得非爲天下之主乎遽起再拜世宗𨿽佯爲詰責而私心甚喜於逆旅中夜置酒與頡跌氏半酣戲曰王處士以我當爲天子若一旦到此足下要何官請言之頡跌氏曰某三十年作估來未有不由京洛者毎見稅官坐而獲利一日所入可以敵商賈數月私心羨之若大官爲天子某願得京洛稅官足矣世宗笑曰何望之卑耶及承郭氏之後踐作頡跌猶在召見竟如初言以與之世宗之徵東也駐蹕於髙平劉崇兼契丹之眾來迎戰時帥多持兩端而王師不利親軍帥樊愛能等各退衂世宗赫怒躍馬入陣引五十人直衝崇之牙帳崇方張樂飲酒以示閒暇及其奄至莫不驚駭失次世宗因以奮擊遂敗之追奔於城下凱旋駐蹕潞州且欲出其不意以誅退衂者乃置酒髙會指樊愛能等數人責之曰汝輩皆累朝宿將非不能用兵者也然退衂者無他誠欲將寡人作物貨賣與劉崇爾不然何寡人親戰而劉崇始敗耶如此則卿等𨿽萬死不足以謝天下宜其曲膝引頸以待斧誅言訖命行刑壯士擒出皆斬之於是立功之士以次行賞自行伍防於軍廂者甚眾其恩威並著皆此類也初劉崇求援於契丹得騎數千及覩世宗兵少悔之曰吾觀周師易與耳契丹之眾宜忽用但以我兵攻戰自當萬全如此則不惟破敵亦足使契丹見而心服一舉而有兩利兵之機也諸將以爲然乃使人謂契丹主將曰柴氏與吾主客之勢不煩足下余刃敢請勒兵登髙觀之可也契丹不知其謀從之洎世宗之陣也三軍皆賈勇爭進無不一當百契丹望而畏之故不救而崇敗論者曰世宗患諸將之難制也久矣思欲誅之未有其釁髙平之役可謂天假故皆斬決而無貸焉自是姑息之政不行朝廷始尊大自非英主其孰能爲之哉世宗旣下江北駐蹕於建安以書召僞主主惶恐命鐘謨李徳明爲使以見世宗徳明素有詞辯以利害說世宗使罷兵世宗且知之乃盛陳兵師排旗幟戈防爲門頃道以湊禦然後引徳明等入見世宗謂之曰汝江南自以爲唐之後衣冠禮樂世無比何故與寡人隔一帶水更不一使奉書相問惟泛海以通契丹捨華事夷禮將安在今又聞汝以詞說寡人罷兵是將寡人比六國時一羣癡漢何不知人之甚也汝愼勿言當速歸報汝主令徑來跪寡人兩拜則無事矣不然則寡人須看金陵城借府庫以犒軍汝等得無悔乎於是徳明等戰懼不能措一辭卽日告歸及見僞主具陳世宗英烈也狀恐非四方所能敵僞主計無所出遂上表服罪且乞保江南之地以奉宗廟修職貢其詞甚哀世宗詐之因曰叛則徵服則懷寡人之心也於是遣使者賫書安之然後凱還論者以世宗加兵於江南不獨臨之以威抑亦諭之以禮可謂得大君之體矣陳搏陜西人能爲詩數舉不第慨然有塵外之趣隱居華山自是其名大振世宗之在位也以四方未服思欲牢籠英傑且以摶曽踐塲屋不得志而隠必有奇才逺略於是召到闕下拜左拾遺摶不就堅乞歸山世宗許之未幾賜之書勅陳摶朕以汝髙謝人寰棲心物外養太浩自然之气應少微處士之星旣不屈於王侯遂甘隱於巖壑樂我中和之化慶乎下武之期而能逺渉山塗暫來城關決旬延遇益居多白雲暫駐於帝鄕好爵難縻於達士昔堯唐之至聖有巢許爲外臣朕𨿽寡薄庶遵前鑑恐山中所闕己令華州刺史每事供須乍反故山履玆春序緬懷髙尙當適所宜故玆撫問想宜知悉卽陶谷之詞也初搏之見召嘗爲詩一章云艸澤吾皇詔圖南搏姓陳三峯十年客四海一閒人世熊從來薄詩情自得眞超然居物外何必使爲臣好事者欣然謂之答詔詩世宗以張昭逺好古直甚重之因問日朕欲一賢相卿試爲言朝廷誰可昭逺對曰以臣所見莫若李濤世宗嘗薄濤之爲人聞昭逺之舉甚驚曰李濤本非重厚朕以爲無大臣體卿首舉此何也昭逺曰陛下所聞止名行曾不聞材略如何耳且濤事晉髙祖曽上疏論邠州節度使張彥澤蓄無君心宜早圖之不然則爲國患晉祖不納其後契丹南侵彥澤果有中渡之變晉社殱焉先帝潛龍時亦上疏請觧其兵權以備非常之變少主不納未防先帝遂有天下以國家安危未兆間濤已先見非賢而何臣所首舉之者正爲此也世宗曰今卿言甚公然此人終不可於中書安置居無何濤亦卒濤爲人不拘禮法與弟澣𨿽甚雍睦然聚話之際不典之言往往間作澣娶禮部尙書竇寧固之女年甲稍髙成婚之夕竇氏出參濤輒望塵下拜澣驚曰大哥風狂耶新婦參阿伯豈有答禮儀濤應曰我不風只將謂是親家母澣且慙且怒旣坐竇氏復拜濤又又手當胸作歇後語曰慙無竇建繆作梁山喏喏喏時聞者莫不絕倒凡濤於閨門之內不存禮決也如此世宗以爲無大臣體不復任用宜哉世宗志在四方常恐運祚連而功業不就以王朴精究術數一旦從容問之曰朕當得防年對曰陛下用心】

【以蒼生爲念天髙聽卑自當防福臣固陋輒以所學推之三十年後非所知也世宗喜曰若如卿言寡人當以十年開拓天下十年養百姓十年致太平足矣其後自瓦橋關回戈未到關而晏駕計在位止及五年餘六个月五六乃三十之成數也蓋朴婉而言之世宗末年大舉以取幽州契丹聞其親徵君臣恐懼沿邊城壘皆望風而下凡蕃部之在幽州者亦連宵遁去車駕至瓦橋關探邏是實甚喜以爲大勲必集登髙阜因以觀六師頃之有父老百餘輩持牛酒以獻世宗問曰此地何名對曰歷世相傳謂之病龍臺黙然遽上馬馳去是夜聖體不豫翌日病亟有詔回戈未到關而晏駕先是世宗之在民間已常夢神人以大傘見遺色如郁金加道經一卷其後遂有天下及瓦橋不豫之際復夢向之神人來索傘與經夢中還之而驚起謂近侍曰吾夢不祥豈非天命將去耶遂詔大臣戒以後事初幽州聞車駕將至父老或有竊議曰此不足憂且天子姓柴幽州爲燕燕者亦煙火之謂也此柴入火不利之兆安得成功卒如其言】

史臣曰世宗頃在側微尢務韜晦及天命有屬嗣守鴻業不日破髙平之陣逾年復秦鳯之封江北燕南取之如拾芥神武雄略乃一代之英主也加以畱心政事朝夕不倦摘伏辯姦多得其理臣下有過必面折之常言太祖養成二王之惡以致君臣之義不保其終故帝駕馭豪傑失則明言之功則厚賞之文武參用莫不服其明而懷其恩也所以仙去之日逺近號慕然稟性傷於太察用刑失於大峻及事行之後亦多自追悔逮至末年漸用寛典知用兵之頻並憫黎民之勞苦蓋有意於康濟矣而降年不永羙志不就悲夫

舊五代史卷一百十九

舊五代史卷一百十九考證

周世宗紀六甲辰鄚州刺史劉楚信以州來降案鄚州之降通鑑從是書作四月遼史作五月疑誤

壬子車駕雄州還京案遼史作五月辛未周師退與是書異通鑑從是書作壬子

長子宗訓案恭帝宗訓通鑑注作第四子歐陽史漢家人傳世宗子七人長曰宜哥次二皆未名次曰恭皇帝是亦以宗訓爲第四子也是紀作王長子蓋宜哥與其二皆爲漢誅指其現存者而言耳

第二子宗讓宗讓歐陽史作宗誼

獲僞刺史張丕旦張丕旦通鑑作張丕

以宣徽南院使吳延祚爲樞宻使行左驍衛上將軍案歐陽使三月吳延祚爲左驍衛上將軍樞宻使與是書異通鑑從是書作六月

癸已帝崩於萬歲殿案歐陽史作滋徳殿與是書異五代會要五代春秋俱作萬歲殿與是書同

舊五代史卷一百十九考證

欽定四庫全書

舊五代史卷一百二十

宋門下侍郎參知政事監修國史薛居正等撰

周書第十一

恭帝紀

恭帝諱宗訓世宗子也廣順三年歲在癸丑八月四日生於澶州之府第顯徳六年六月癸未制授特進左衛上將軍封梁王食邑三千戶實封五百戶癸已世宗崩甲午內出遺制命帝柩前卽皇帝位是日羣臣奉帝卽位而退丁酉北面兵馬都部署韓令坤奏敗契丹五百騎於霸州北戊戌文武百寮宰臣範質等上表請聽政表三上允之壬寅文武臣寮上表請以八月四日爲天壽節從之癸卯以司徒平章事範質爲山陵使以翰林學士判太常寺事竇儼爲禮儀使以兵部尙書張昭爲鹵簿使以禦史中丞邊歸讜爲儀仗使以宣徽南院使判開封事昝居潤爲橋道頓逓使是月州郡十六奏大雨連旬不止秋七月丁未以戶部尙書李濤爲山陵副使以度支郎中盧億爲山陵判官辛亥左散騎常侍申文炳卒乙卯右拾遺徐雄奪三任官坐誣奏雷澤縣令虛破戶也丁巳百寮釋服尙輦奉禦金彥英本東夷人也奉使髙麗稱臣於夷王故及於罪庚申以邢州節度使王彥鎬爲襄州節度使進封開國公以侍衛步軍都指揮使曹州節度使檢校太保袁彥爲陜州節度使加檢校太傅以右羽林統軍權知邢州事檢校太保李繼勲爲邢州節度使加檢校太傅以滑州畱後檢校太保陳思讓爲滄州節度使以侍衛馬軍都指揮使陳州節鎭度使檢校太傅韓令坤爲侍衛馬步都虞候依前陳州節度使加檢校太尉以虎捷左廂都指揮使嶽州防禦使檢校司徒髙懷徳爲夔州節度使充侍衛馬軍都指揮使檢校太保以虎捷左廂都指揮使常州防禦使檢校司空張鐸爲遂州節度使充侍衛步軍都指揮使檢校太保仍攺名令鐸【宋史張令鐸傳云本名鐸以與河中張鐸同姓名故賜今名】壬戌以鄆州節度使充侍衛馬步軍都指揮使檢校太傅兼侍中李重進爲淮南節度使檢校太尉兼侍中依前侍衛馬步軍都指揮使以襄州節度使檢校太尉同平章事向拱爲河南尹充西京畱守加檢校太師兼侍中【通鑑向拱卽向訓也避恭帝名攺焉】以宋州節度使充侍衛馬步軍副都指揮使檢校太尉同平章事韓通爲鄆州節度使依前侍衛親軍馬步軍副都指揮使以澶州節度使檢校太尉同平章事駙馬都尉張永徳爲許州節度使進封開國公以今上爲宋州節度使依前檢校太尉殿前都防檢進封開國侯以淮南節度使兼殿前副都防檢檢校太保慕容延釗爲澶州節度使檢校太傅依前殿前副都防檢進封開國伯以殿前都指揮使江州防禦使檢校司空石守信爲滑州節度使檢校太保依前殿前都指揮使丙寅制大赦天下庚午翰林學士判太常寺竇儼撰進大行皇帝太室歌酌獻辭舞曰定功之舞歌辭不錄是月諸道相繼奏大雨所在川渠漲溢漂溺廬舍損害苗稼八月甲戌朔以光祿卿致仕柴守禮爲太子太保致仕乙亥翰林學士兼判太常寺竇儼撰進大行皇帝尊諡曰睿武孝文皇帝廟號世宗從之庚辰天下兵馬都元帥守尙書令兼中書令吳越國王錢俶加食邑一千戶實封四百戶攺賜功臣天雄軍節度使檢校太師守太傅兼中書令魏王符彥卿加守太尉夏州節度使檢校太師守太保兼中書令西平王李彛興加守太傅荊南節度使檢校太師守中書令南平王髙保融加守太保壬午山陵使範質撰進大行皇帝陵名曰慶陵從之秦州節度使西靣沿邊都部署檢校太師守中書令褒國公王景進封涼國公徐州節度使檢校太師兼中書令郭從義加開府儀同三師鄜州節度使檢校太師兼中書令邢國公武行徳進封宋國公永興軍節度使檢校太師兼侍中李洪義加開府儀同三司鳯翔節度使檢校太尉兼侍中郭崇加檢校太師潞州節度使檢校太傅兼侍中李筠加檢校太尉朗州節度使檢校太尉兼侍中周行逢加檢校太師甲申壽州節度使檢校太師同平章事韓國公楊信封魯國公邠州節度使檢校太師劉重進廬州節度使檢校太尉宋延渥並加開府儀同三司涇州節度使趙贊鄧州節度使檢校太尉白重贊河中節度使檢校太尉張鐸並

加階爵丙戌易定節度使孫行友靈州節度使馮繼業府州節度使折徳扆並自檢校太保加檢校太傅進階爵以延州畱後檢校太傅李萬全爲延州節度使進封開國公庚寅皇弟特進檢校太保左饒衛上將軍燕國公食邑三千戶宗讓加檢校太傅進封曹王攺名熈讓熈謹可光祿大夫檢校太保右武衛大將軍封紀王食邑三千戶熈誨可金紫光祿大夫檢校司徒左領衛大將軍封蘄王食邑三千戶仍令所司擇日備禮冊命以晉國長公主張氏爲晉國大長公主以前陜州節度使檢校太尉藥元福爲曹州節度使進階爵甲午守司徒同平章事文館大學士參知樞宻院事範質加開府儀同三司進封蕭國公門下侍郎兼禮部尙書同平章事監修國史參知樞宻院事王溥加右僕射進封開國公權樞宻使中書侍郎同平章事集賢殿大學士魏仁浦加兼刑部尙書依前樞宻使檢校太傅右驍衛上將軍吳延祚依前樞宻使進封慶國公以左武衛上將軍史佺爲左金吾上將軍致仕乙未以隴州防禦使王全斌爲相州畱後戊戌宣徽南院使判開封府事昝居潤宣徽北院使判三司張羙並加檢校太傅已亥前司空李谷加開府儀同三司趙國公以前太傅少卿朱渭爲太僕卿致仕辛丑左金吾上將軍致仕史佺卒壬寅髙麗國遣使朝貢兼進別序孝經一卷越王孝經新義八卷皇靈孝經一卷孝經雌圖三卷【文昌雜錄云別序者記孔子所生及第子從學之事新義者以越王爲問目釋疏文之義皇靈耆災之延常避災之事及符文乃道書也雌圖者止說日之環暈星之彗孛亦非奇書】九月壬子前滄州畱後李彥郡卒乙卯髙麗王王昭加檢校太師食邑三千戶丙辰以三司副使王贊爲內客省使兼北靣諸州水陸轉運使癸亥前開封縣令路延規除名流沙門島先是延規有過停任有司召延規宣勅延規拒命爲憲司所按故有是命甲子以端明殿學士禮部侍郎竇儀爲兵部侍郎充職以尙書戶部員外郎直樞宻院杜華爲司門郎中充樞宻直學士賜紫以翰林學書士尙度支員外郎王著爲金部郎中知制誥充職仍賜金紫是日翰林學士尙書屯田郎中知制誥李昉都官郎中知制誥扈防水部郎中知制誥趙逢並加柱國賜金紫乙丑兵部尙書張昭進封舒國公戶部尙書李濤進封莒國公以太子詹事劉溫叟爲工部侍郎判國子祭酒事是月京師及諸州郡霖雨逾旬所在水潦爲患川渠泛溢冬十月癸酉朔以司農卿致仕李鍇爲太僕卿致仕太常少卿致仕姚遂爲將作監致仕丁亥太子太師薛懷讓封國公壬辰翰林學士判太常寺事竇儼撰進貞惠皇后廟歌辭丁酉世宗皇帝靈駕發引戊戌以前相州畱後王暉爲右神武統軍辛丑江南國主李景來告世子冀卒遣禦廚使張延範充弔祭使十一月壬寅朔葬世宗皇帝於慶陵以貞惠皇后劉氏祔焉戊申西京奏太子太師致仕白文珂卒丙辰日南至百寮奉表稱賀戊午廢兗州廣利軍依舊爲萊蕪監壬戌升鳯州固鎭爲雄勝軍丙寅左羽林統軍馬希崇【案原夲有脫誤】十二月壬申朔史館奏請差官修撰世宗實錄從之甲戌攺萬歲殿爲紫宸殿甲午西京奏左屯衛上將軍致仕李蕚卒乙未大霖晝昏凡四日而止分命使臣賑給諸州遭水人戶

顯徳七年春正月辛丑朔文武百寮進名奉賀鎭定二州馳奏契丹入寇河東賊軍自土門東下與蕃寇合勢詔今上率兵北徵癸卯發京師是夕宿於陳橋驛未曙軍變將士大噪呼萬歲擐甲將刄推戴今上陞大位扶防升馬擁廹南行是日詔曰天生蒸民樹之司牧二帝推公而禪位三王乘時以革命其極一也予末小子遭家不造人心已去國命有歸咨爾歸徳軍節度使前都防檢趙【案原夲空二字】稟上聖之姿有神武之略佐我髙祖格於皇天逮事世宗功存納麓東徵西怨厥績懋焉天地鬼神享於有徳謳謠獄訟附於至仁應天順民法堯禪舜如釋重負予其作賓嗚呼欽哉祗畏天命今上於是詣崇元殿受命百官朝賀而退制封周帝爲鄭王以奉周祀正朔服色一如舊制奉皇太后爲周太后【續通鑑長編建隆三年周鄭王出居於房州】皇朝開寶六年春崩於房陵今上聞之震慟哀成服於便殿百寮進名奉慰防遣中使監防其喪【續通鑑長編開寶六年三月乙卯房州上言周鄭王殂上素服哀輟視朝十日】以其年十月歸葬於世宗慶陵之側詔有司定諡曰恭皇帝陵曰順陵【續通鑑長編仁宗嘉祐四年詔有司取柴氏譜系於諸房中推最長一人令歲時奉周祀】史臣曰夫四序之气寒往則署來五行之數金銷則火盛故堯舜之揖讓漢魏之傳禪皆知其數而順乎人也況恭帝當紈綺之衝年會笙鏞之變響聽謳歌之所屬知命歷之有在能遜其位不亦善乎終諡爲恭故其宜矣

舊五代史卷一百二十

舊五代史卷一百二十考證

周恭帝紀恭帝諱宗訓世宗子也案五代會要云世宗後宮所生歐陽史作不知其母爲誰氏今附識於此

孝經雌圖三卷三卷歐陽史作一卷

舊五代史卷一百二十考證﹤史部﹐正史類﹐舊五代史﹥

欽定四庫全書

舊五代史卷一百二十一

宋門下侍郎參知政事監修國史薛居正等撰

周書第十二

后妃列傳

太祖聖穆皇后柴氏邢州龍岡人世家豪右太祖防時在洛陽聞後賢淑遂聘之【東都事略張永徳周太祖柴後本唐莊宋之嬪禦也莊宗沒明宗遣歸其家行至河上父母迓之會大風雨止於逆旅數日有一丈夫走過其門衣不自庇後見之驚曰此何人耶逆旅主人曰此馬步軍使郭雀兒者也後異其人欲嫁之請於父母恚曰汝帝左右人歸當嫁節度使柰何欲嫁此人後曰此貴人也不可失也囊中裝分半與父母我取其半父母知不可奪遂成婚於逆旅中所謂郭雀兒卽周太祖也】太祖壯年喜飲博好任俠不拘細行後規其大過毎有內助之力焉世宗皇帝卽後之侄也幼而謹願後甚憐之故太祖養之爲巳子太祖嘗寢後見五色小蛇入觀鼻間心異之知其必貴敬奉愈厚未及貴而厭代太祖卽位乃下制曰義之深無先於作配禮之重莫大於追崇朕當寧載思撫存懷舊河洲令徳猶傳荇菜之詩嬀汭大名不及珩璜之貴俾盛副筓之禮以伸求劍之情故夫人柴氏代籍貽芳湘靈集慶體柔儀而陳闕翟芬若椒藺持貞操以選中當譽光圖史懿範尙畱於閨閫昌言有助於箴規深惟望气之艱彌嘆藏舟之速將開寶祚俄謝璧臺宜正號於軒宮俾潛耀於坤象可追命爲皇后仍令所司定諡備禮冊命旣而有司上諡曰聖穆顯徳初太祖神主入廟以后祔於其室

淑妃楊氏鎭州眞定人父裕眞定少伊【東都事略楊廷璋傳父裕少漁貂裘陂有以二石防授之者其翼一揜左一揜右曰吾北嶽使也言訖不知所之是年生女爲周太祖淑妃明年生廷璋】當河朔三鎭全盛時所屬封疆制之於守帥故韶顏美媛皆被選於王宮妃幼以良家子中選事趙王王鎔張文禮之亂妃流離於外唐明宗在藩錄其遺逸安重誨保庇妃家致其仕進父母卽以妃嫁於鄕人石光輔不敷年居太祖佐漢之初屬聖穆皇后棄世聞妃之賢遂以禮聘之【宋史楊廷璋傳有姊寡居京師周祖防時欲聘之姊不從令媒氏傳言恐逼姊以告廷璋廷璋往見周祖歸姊曰此人恣貎異常不可拒姊乃從嫁之】妃睦族撫孤宜家內助甚有力焉晉天福末卒於太原因畱於晉郊廣順元年九月追冊爲淑妃太祖凡一後三妃及嵩陵就掩皆議陪祔時以妃喪在賊境未及遷定世宗乃詔有司於嵩陵之側預營一冢以虛之俟賊平卽議襄事顯徳元年夏世宋徵河東果成素志爲妃兄廷璋蚤事太祖卽位累歷內職出爲晉州節度使皇朝撫運移鎭邢州又攺鄜州受代歸闕卒於私第

貴妃張氏恆州眞定人也祖記成徳軍節度判官檢校兵部尙書父同芝本州諮呈官檢校工部尙書事趙王王鎔歷職中要天佑末趙將張文禮殺王鎔以鎭州歸梁莊宗命將符存審討平之時妃年尙幼有幽州伊將武從諌者駐斾於家見妃韶令乃爲其子聘之武氏家在太原太祖從漢鎭祖並門屬楊夫人以疾終無何武氏子卒太祖素聞妃之賢遂內爲繼室太祖貴累封至吳國夫人漢隠帝末蕭墻變起屠害大臣太祖在鄴都被讒妃與諸皇屬同日遇害於東京舊第太祖踐阼追冊爲貴妃哀故世宗有起復之命世宗嗣位以太祖舊宅卽妃遇禍之地因施爲僧院以皇建爲名焉徳妃董氏常山靈壽人也祖文廣唐深州錄事參軍父光嗣趙州昭慶尉妃孩提頴悟始能言聼按絲管而能辧其聲年七嵗遇鎭州亂親黨羇離與妃相失潞州牙將得之匿於家中其妻以息女不育得妃憐之過於所生母教師箴功容克備妃家悲念其兄瑀諸處求訪垂六七年後潞將入官於朝妃之鄕親頗有知者瑀見潞將欣歸之時年十三妃歸逾年嫁爲里人劉進超之妻進超爲內職及契丹破晉之嵗防蕃歿焉妃嫠居洛陽太祖楊淑妃與妃鄕親平居恆言妃賢徳太祖從漢祖幸洛因憶淑妃之言尋以禮納之鼎命初建張貴妃遇禍中宮虛位乃冊爲徳妃太祖自聖穆皇后蚤世以來屢失邦媛中幃內助惟妃存焉加以結佩脫簪率由令範廣順三年夏遇疾醫藥之際屬太祖兗海之徵車駕將行妃奏曰正當暑毒勞陛下省巡明宵徴須人供侍司簿已下典事者各已處分從行太祖曰妃疾未平數令診視此行在近無繁內人及太祖駐蹕魯中妃志欲令內人進中使往來言之太祖手勑鄭仁誨曰切慮徳妃以朕至兗州行營津置內人承侍緣諸軍在野不可自安令鄭仁誨專心體如徳妃津置內人東來便須上聞約住或取索鞍馬不得供應如意堅確卽下手勑示之旣而平定兗州車駕還京妃疾無減俄卒於大內時年三十九輟朝三日妃長兄瑀以左贊善大夫致仕仲兄之季兄自明皆累歷郡守

世宗貞惠皇后劉氏將家女也防歸於世宗漢幹祐中世宗在西班後始封彭城縣君世宗隨太祖在鄴後畱居邸第漢末李業等作亂後與貴妃張氏及諸皇族同日遇禍國初追封彭城郡夫人顯徳四年夏四月追冊爲皇后諡曰貞惠陵曰惠陵

宣懿皇后符氏祖存審事後唐武皇莊宗位極將相追封秦王父彥卿天雄軍節度使封魏王后初適李守貞之子崇訓漢幹祐中守貞叛於河中太祖以兵攻之及城防崇訓自刃其弟妹次將及後後時匿於屏處以帷箔自蔽崇訓倉皇求後不及遂自刎後因獲免太祖入河中令人訪而得之卽遣女使送於其父自是後常感太祖大惠拜太祖爲養父世宗鎭澶淵日太祖爲世宗聘之後性和惠善世宗之防世宗或暴怒於下後必從容救解世宗甚重之及卽位冊爲皇后世宗將南徵後常諫止之言甚切直世宗亦爲之動容泊車駕駐於淮甸久冒炎暑後因憂恚成疾顯徳二年七月二十一日崩於滋徳殿時年二十有六世宗甚悼之旣而有司上諡曰宣懿於新鄭陵曰懿陵【案世宗有兩符後其後符後卽宣懿之女弟也入宋稱符大後是書不爲立傳未免闕略五代史補世宗皇后符氏卽魏王彥卿之女時有相工視之大驚宻告魏王曰此女貴不可言李守貞素有異志因與子崇訓娶之禮畢守貞甚有喜色其後據河中叛髙祖爲樞宻使受命出徵後知髙祖與其父有舊城破之際據堂門而坐叱諸軍曰我符魏王女也魏王與樞宻大尉兄弟之不若汝等愼勿無禮於是諸軍聳然引退頃之髙祖至喜曰此女於此紛挐之際保全可謂非常人也乃歸之魏王至世宗卽位納爲皇后旣免河中之難其母欲使出家資其福壽後不悅曰死生有命誰能髠首跣足以求茍活也母度不可逼遂止世宗素以後賢又聞命不以出家爲念愈賢之所以爲天下母也】史臣曰周室后妃凡六人而追冊者四故中闈內則罕得而聞惟董妃符後之懿範亦無媿於彤管矣【案薛史無外戚傳考五代會要云周太祖第三女樂安公主爲漢室所害廣順元年二月進封至顯徳四年四月又追封莒國長公主第四女壽安公主降張永徳廣順元年四月追封至顯徳元年又追封晉國長公主第五女永寕公主廣順元年九月追封至顯徳四年四月又追封梁國長公主】

舊五代史卷一百二十一

舊五代史卷一百二十一攷證

周后妃列傳一太祖聖穆皇后柴氏傳邢州龍岡人案龍川別誌作魏成安人

淑妃楊氏傳妃兄廷璋案東都事略廷璋系淑妃之弟續通鑑長編亦云廷璋有姊爲周太祖妃俱與是書異

舊五代史卷一百二十一攷證

欽定四庫全書

舊五代史卷一百二十二

宋門下侍郎參知政事監修國史薛居正等撰

周書第十三

宗室列傳二

剡王侗太祖子初名靑哥漢末遇害太祖卽位詔贈太尉賜名侗顯徳四年追封

杞王信太祖子初名意哥漢末遇害太祖卽位詔贈司空賜名信顯徳四年追封【案太祖諸子早歲遇害本無事迹原本過於簡略疑有刪節今據歐陽史家人傳云初帝舉兵於魏漢以兵圍帝第時張貴妃與諸子靑哥意哥侄守筠奉超定哥皆被誅靑哥意哥不知其母誰氏太祖卽位詔故第二子靑哥贈太尉賜名侗第三子意哥贈司空賜名信皇侄守筠贈左領軍衛將軍以筠聲近榮爲世宗避更名守願奉超贈左監門衛將軍定哥贈左十牛將軍賜名遜世宗顯徳四年夏四月癸未詔曰禮以緣情恩以悼往矧在友於之列尢鐘惻愴之情故皇弟贈太保侗贈司空信景運初啟天年不登俾於終鮮實動予懷侗可贈太傅追封剡王信司徒杞王又詔日故皇從弟贈左領軍衛將軍守願贈右監門衛將軍奉超贈左千牛衛將軍遜等頃因季世不享遐齡每念非辜難忘有慟守衛可贈左衛大將軍奉超右衞大將軍遜右武衛大將軍】

越王宗誼世宗子漢末遇害顯徳四年追封

曹王宗讓世宗子顯徳六年封

紀王熈謹世宗子顯徳六年封皇朝乾徳二年卒蘄王熈誨世宗子顯徳六年封【歐陽史家人傳云世宗子七人長曰宜哥次二皆未名次日恭皇帝次日熈讓次日熈謹次日熈誨皆不知其母爲誰氏宜哥與其二皆爲漢誅太祖卽位詔賜皇孫名誼贈左驍衛大將軍誠左武衞大將軍誠左屯衛大將軍顯徳三年羣臣請封宗室世宗以謂爲國日淺恩信未及於人須功徳大成慶流於世而後議之可也明年夏四月癸已先封太祖諸子又詔曰父子之道聖賢不忘再思夭閼之端愈動悲傷之抱故皇子左驍衛大將軍誼左武衛大將軍誠左屯衛大將軍誠等載惟往事有足傷懷宜增一字之封仍贈三臺之秩誼可贈太尉追封越王諴太傅吳王誠太保韓王而皇子在者皆不封六年北復三關遇疾還京師六月癸未皇子宗訓特進左衛上將軍封梁王而宗讓亦拜左驍衛上將軍封燕國公後十日而世宗崩梁王卽位是爲恭皇帝其年八月宗讓更名熈讓封曹王熈謹熈誨皆前未封爵遂拜熈謹右武衛大將軍封紀王熈誨右領軍衛大將軍封蘄王幹徳二年十月熈謹卒熈讓熈誨不知其所終】

舊五代史卷一百二十二

舊五代史卷一百二十二考證

周宗室列傳二世宗子案歐陽史周家人傳世宗子七人第四子嗣位卽恭皇帝其應入列傳者尙有六子是書不載吳王誠韓王諴當是脫簡

舊五代史卷一百二十二考證

欽定四庫全書

舊五代史卷一百二十三

宋門下侍郎參知政事監修國史薛居正等撰

周書第十四

列傳三

髙行周字尙質幽州人也生於嬀州懷戎軍之雕窠裏曽祖順厲世戍懷戎父思繼昆仲三人俱雄豪有武幹聲馳朔塞唐武皇之平幽也表劉仁恭爲帥仍畱兵以戍之以思繼兄爲先鋒都將嬀州刺史思繼爲中軍都將順州刺史思繼弟爲後軍都將昆仲分掌燕兵部下士伍皆山北之豪也仁恭深憚之武皇將歸私謂仁恭曰髙先鋒兄弟勢傾州府爲燕患者必此族也宜善籌之久之太原戍軍恣橫思繼兄弟制之以法所殺者多太祖怒詬讓仁恭乃訴以髙氏兄弟遂倂遇害仁恭因以先鋒子行珪爲牙將諸子並列帳下厚撫之以慰其心時行周十餘嵗亦補職在仁恭左右行珪別有傳在唐書及莊宗收燕以行周隸明宗帳下常與唐末帝分率牙兵明宗徵燕率其下擁從鄕人趙徳鈞謂明宗曰行周心甚謹厚必享貴位梁將劉鄩之據莘也與太原軍對壘旦夕轉鬭常一日兩軍成列元行欽爲敵軍追躡劍中其面血戰未解行周以麾下精騎突陣解之行欽獲免莊宗方寵行欽召行周撫諭賞勞而欲置之帳下又念於明宗帳下已奪行欽更取行周恐傷其意密令人以利祿誘之行周辭曰總管用人亦爲國家事總管猶事王也余家昆仲脫難再生承總管之厚恩忍背之乎及兩軍屯於河上覘知梁軍自汴入楊村寨明宗晨至斗門設伏將邀之眾寡不敵反爲所乘時矛矟叢萃勢甚危防行周聞之出騎橫擊梁軍遂得解去明宗之襲鄆州也行周爲前鋒防夜分澍雨人無進志行周曰此天贊也彼必無備是夜渉河入東城比曙平之莊宗平河南累加檢校太保領端州刺史同光末出守綘州明宗卽位特深委遇天成中從王晏球圍定州敗王都擒托輝皆有功賊平遷潁州團練使長興初以北邊防契丹用爲振武節度使明年以河西用軍移鎭延安淸防初攺潞州節度使晉祖建義於太原唐末帝命張敬逹徵之行周與符彥鄕爲左右排陣使契丹主入援太原也行周彥鄕引騎拒之尋爲契丹所敗遂與敬逹保晉安砦累月救軍不至楊光逺欲圖敬逹行周乃引壯士防之敬逹性戅不知其營防謂人曰行周毎踵余後其意何也繇是不復敢然敬逹遂爲光逺所害晉祖入洛令行周還藩加同平章事晉祖都汴以行周爲西京畱守未幾移鄴都晉祖幸鄴防安從進叛命行周爲襄州行營都部署明年秋平定漢南晉少帝嗣位加兼侍中移鎭睢陽開運初從幸澶淵拒敵於河上車駕還京代景延廣爲侍衛親軍都指揮使移鄆州節度使時李彥韜爲侍衛親虞候可否在已行周𨿽典禁兵心遊事外退朝歸第門宇翛然賔友過後但引滿而已尋攺歸徳軍節度使以李守貞代掌兵柄許行周歸藩晉軍防於中渡也少帝命行周與符彥鄕同守澶州戎王入汴召赴京師防艸防攻宋州急遣行周歸鎭【宋史髙懷徳傳杜重威降契丹京東諸州羣盜大起懷徳堅壁淸野敵不能入行周率兵歸鎭敵遂解去】及契丹主死於欒城契丹將蕭翰立許王李從益知南朝軍國事遣死士召行周辭之以疾退謂人曰衰世難輔況兒戲乎漢髙祖入汴加守太傅兼中書令代李守貞爲天平節度使杜重威據鄴叛漢祖以行周爲招討使總兵討之鄴平授鄴都畱守加守太尉進爵臨淸王幹祐中入覲加守太師進封鄴王復授天平節鉞攺封齊王太祖踐阼加守尙書令增食邑至一萬七千戶太祖以行周耆年宿將賜詔不名但呼王位而已慕容彥超據兗叛太祖親徵奉迎輿駕傾家載贄奉觴進俎率以身先太祖待之逾厚廣順二年秋以疾薨於位享年六十八賵賻加等冊贈尙書令追封奉王諡曰武懿子懷徳皇朝駙馬都尉宋州節度使

安審琦字國瑞其先沙陁部人也祖山盛朔州牢城都校贈太傅父金全安北都防振武軍節度使累贈太師唐書有傳審琦性驍果善騎射防以良家子事莊宗爲義直軍使遷本軍指揮使天成初唐末帝由潞邸出鎭河中奏審琦爲牙兵都校未幾入爲歸化指揮使王師伐蜀充行營馬軍都指揮使及凱旋攺龍武右廂都校領富州刺史淸防初爲捧聖指揮使領順化軍節度使其年鎭邢州兼北面行營排軍陣使從張敬逹圍太原及楊光遠舉晉安寨防於晉祖審琦亦預焉晉祖踐阼加檢校太傅同平章事充天平軍節度使兼侍衛馬步軍都指揮使旋以母喪起復天福三年就加檢校太尉尋攺晉昌軍節度使京兆尹七年移鎭河中晉少帝嗣位加檢校太師開運末朝廷以北戎入防以審琦爲北面行營馬軍左右廂都指揮使與諸將防兵於洺州俄而敵騎大至時皇甫遇慕容彥超亦預其行乃率所部兵與敵戰於安陽河上時遇馬爲流矢所中勢已危蹶諸將相顧莫有敢救者審琦謂首將張從恩曰皇甫遇等未至必爲敵騎所圍若不急救則爲擒矣從恩曰敵勢甚盛無以枝梧將軍獨往何益審琦曰成敗命也若不濟與之俱死假令失此二將何面目以見天子遂率鐵騎北渡敵見塵起謂救兵至乃引去遂救遇與彥超而還晉少帝嘉之加兼侍中移領許州未幾移鎭兗海漢有天下授襄州節度使兼中書令屬荊人叛命潛遣舟師數千屠襄郢審琦禦之而遁朝廷賞功就加守太保進封齊國公歳余又加守太傅國初封南陽王顯徳初進封陳王世宗嗣位加守太尉三年拜章請覲優詔許之加守太師增食邑至一萬五百戶食實封二千三百戶審琦鎭襄沔僅一紀嚴而不殘威而不暴故南邦之民甚懷其惠五年移平盧軍節度使承詔赴鎭因朝於京師世宗以國之元老禮遇甚厚車駕親幸其第以寵之六年正月七日夜爲其隸人安友進安萬合所害時年六十三初友進與審琦之愛妾私通有年數矣其妾常慮事泄見誅因與友進謀害審琦友進甚有難色其妾曰爾若不從我當反告友進乃許之至是夕審琦沈醉寢於帳中其妾乃取審琦所枕劍與友進友進猶惶駭不敢剚刃遽召其黨安萬合便殺審琦旣而慮事泄乃引其帳下數妓盡殺以滅其迹不數日友進等竟敗悉爲子守忠臠而戮之世宗聞之震悼輟視朝三日詔贈尙書令追封齊王守忠仕皇朝累爲郡守

安審暉字明逺審琦之兄也起家自長直軍使轉外衙左廂軍使從莊宗平幽薊戰山東定河南皆預其功同光中授蔚州刺史天成初攺汝州防禦副使歷鳯翔徐州節度副使河東行軍司馬晉髙祖龍飛以霸府上僚授振武兵馬畱後遷河陽節度使不逾月移鎭鄜州丁內艱起復視事五年李金全據安州叛詔馬全節爲都部署領兵討之以審暉爲副安陸平移鎭鄧州進位檢校太傅六年冬襄州安從進叛舉漢南之眾北攻南陽南陽素無城壁惟守衙城賊傅城下審暉登陴召賊師以讓之從進不克而退襄州平就加檢校太尉少帝嗣位加檢校太師罷鎭授右羽林統軍歳余出鎭上黨屬契丹內侵授邢州節度使居無何目疾暴作上章求代歸於京師養疾累年太祖卽位召於內殿從容顧問尢所嘆重將以祿起之審暉辭以暮齒願就頥養拜太子太師致仕封魯國公累食邑五千戶實封四百戶廣順二年春卒年六十三廢朝二日詔贈侍中諡曰靜子守鏻仕皇朝爲贊善大夫

安審信字行光審琦之從父兄也父金祐世爲沙陁部偏禆名聞邊塞審信習騎射從父金全天成初爲振武節度使補爲牙將俄而兄審通爲滄州節度使用爲衙內都虞候歷同陜許三州馬步軍都指揮使晉祖起義於太原唐末帝命張敬逹以兵攻之而審信率先以部下兵遁入並州晉祖以其故人得之甚悅其妻與二子在京師皆爲唐末帝所戮但貸其老母而已契丹旣防晉安砦晉髙祖以審信爲汾州刺史檢校太保充馬步軍副部署晉祖入洛授河州節度使檢校太尉同平章事審信性旣翻覆率多疑忌在蒲中時毎王人告諭騎從稍多必潛設備以防其圖已尋歷許兗州鎭所至以聚斂爲務民甚苦之防朝廷謀大舉北伐凡藩候皆預將師以審信爲馬步軍右廂都排陣使俄攺華州節度使漢初移鎭同州入爲左衞上將軍國初轉右金吾上將軍三年夏四月太祖禦乾元殿入閣審信不赴班位爲禦史所彈詔釋之時審信久病神情恍惚開臺司奏劾掦言曰趨朝偶晚未是大過何用彈舉我終進奉二萬緍盡逐此乞索兒輩未幾以病請退授太子太師致仕是歳秋卒年六十贈侍中諡曰成穆

李從敏字叔逹唐明宗之猶子也沈厚寡言善騎射多計數初莊宗召見試弓馬用爲衙內馬軍指揮使從平汴洛補帳前都指揮使遷捧聖都將明宗移鎭眞定表爲成徳軍馬步軍都指揮使從明宗入洛補皇城使出爲陜府節度使王都據定州叛命王晏球爲招討使率師討之以從敏爲副領滄州節度使王都平移授定州尋代範延光爲成徳軍節度使加檢校太尉封涇王鎭州有市人劉方遇家富於財方遇卒無子妻弟田令遵者防爲方遇治財善殖貸劉族乃共推令遵爲方遇子親族共立劵書以爲誓信累年後方遇二女取資於令遵不如意乃訟令遵冒姓奪父家財從敏令叛官陸浣鞫其獄而殺令遵【北夢瑣言云鎭州市人劉方遇家財數十萬方遇妻田氏蚤卒田之妹爲尼常出入方遇家方遇使尼長髮爲繼室有田令遵者方遇之妻弟也善貸殖方遇以所積財令令遵興殖焉方遇有子年防二女皆嫁方遇疾卒子防不能督家業方遇妻及二女以家財素爲令遵興殖乃聚族合謀請以令遵姓劉爲方遇繼嗣卽令鬻劵人安美爲親族請嗣劵書旣定乃遣令遵服斬衰居喪而二女初立令遵時先邀毎月供財二萬及後求取無厭而石李二女夫使二女詣本府論防云令遵冒姓奪父家財令遵下獄石李二夫族與本府要吏親黨上至府師判官行軍司馬隨使都押衙各受方遇二女賂錢數千緍而以令遵與姊及書劵安美同情共盜俱棄市人知其寃】令遵父詣臺防寃詔本州節度副使符防掌書記徐臺符鞫之備明姦狀及詰二女伏行賂於節度使趙環代判髙知柔觀察判官陸浣並捕下獄具服贓罪事連從敏甚懼乃令其妻赴洛陽入宮告王淑妃明宗知之怒曰朕用從敏爲節度使而枉法殺人我羞見百官又令新婦奔赴不須見吾面時王淑妃頗庇防之趙環等三人竟棄市從敏等止於罰俸而已【北夢瑣言從敏初欲削官中宮哀祈竟罰一年俸】長興初移鎭宋州唐末帝起兵於鳯翔其子重吉爲毫州防禦使從敏承朝廷命害之淸防中從敏與洋王從璋並罷歸第待之甚薄嘗宮中同飲旣醉末帝謂從璋從敏曰爾等何物處雄藩大鎭二人大懼賴曹太后見之叱曰官家醉爾輩速出去方得解晉祖革命降封莒國公再領陜州尋移鎭上黨入爲右龍武綂軍出爲河陽節度使漢祖入汴移授西京畱守累官檢校太師同平章事隠帝卽位就加兼侍中攺封秦國公歳余以王守恩代還廣順元年春以疾卒年五十四詔贈中書令諡曰恭惠

鄭仁誨字日新晉陽人父霸累贈太子太師仁誨防事唐驍將陳紹光恃勇使酒嘗乘醉抽佩劍將剚刄於仁誨左右無不奔避惟仁誨端立以俟略無懼色紹光因擲劍於地謂仁誨曰汝有此器度必當享人間富貴及紹光典郡仁誨累爲右職後退歸鄕裏以色養爲樂漢髙祖之鎭河東也太祖累就其第與之燕語毎有質問無不以正理爲答太祖深噐之漢有天下太祖初領樞務卽召爲從職及太祖西徵嘗密贊軍機西師凱旋累遷至檢校吏部尙書太祖踐阼旌佐命功授檢校司空客省使兼大內都防檢恩州團練使尋爲樞密副使逾年轉宣徽北院使右衛大將軍出鎭澶淵轉檢校太保入爲樞密使加同平章事世宗之北徵也以仁誨爲東京畱守調軍須供億無闕車駕廽加兼侍中尋丁內艱未幾起復顯徳二年冬疾亟世宗幸其第親加撫問欷歔久之及卒世宗親臨其喪哭逾數舉是時世宗將行近臣奏云歳道非便不宜臨喪弗聴然而先之以桃茢之事時以爲得禮誨爲人端厚謙損造次必由於禮及居樞務𨿽權位崇重而能孜孜接物無自矜之色及終故朝廷咸惜之詔贈中書令追封韓國公諡曰忠正旣葬命翰林學士陶糓撰神道碑文官爲建立表特恩也子勲累歷內職蚤卒絕嗣初廣順末王殷受詔赴闕太祖遣仁誨赴鄴都巡檢及殷得罪仁誨不奉詔卽殺其子蓋利其家財妓樂也及仁誨卒而無後人以爲陰責焉

張彥成潞城人也曽祖靜汾州刺史祖述澤州【闕】史父礪昭義行軍司馬彥成初爲並門牙將天成中自秦州鹽鐡務官攺鄆州都押牙漢祖鎭北門表爲行軍司馬以隠帝娶其女特見親愛從平汴洛累加特進檢校太尉同州節度使隠帝卽位就加同平章事太祖之伐河中彥成有饋挽之勞河中平加檢校太師幹祐三年冬移鎭相州廣順初就加兼侍中尋移鎭南陽三年秋代歸授右金吾衛上將軍其年秋以疾卒年六十贈侍中【宋史楊克讓傳幹祐中同州節度張彥成表授掌書記周廣順初彥成移鎭安陽穰下克譲以舊職從行彥成入爲執金吾病篤奏稱其林可用克譲以彥成死未葬不忍就祿退居別墅俟張氏子外除時論稱之】

安叔千沙陁三部落之種也父懷盛事唐武皇以驍勇聞叔千習騎射從莊宗定河南爲奉安部將天成初王師伐定州命爲先鋒都指揮使王都平授防州刺史連判易二郡淸防初契丹防鴈門叔千從晉祖迎戰敗之進位檢校太保振武節度使晉祖踐阼就加同平章事天福中歷邠滄邢晉四鎭節度使叔千鄙野而無文當時謂之安沒字言若碑碣之無篆籕但虛有其表耳開運初朝廷將大舉北伐授行營都排陣使俄攺左金吾衛上將軍契丹入汴百僚迎見於赤岡契丹主登髙岡駐馬而撫諭漢官叔千出班獨立契丹主曰爾是安沒字否卿比在邢州日遠輸誠欵我至此汝管取一喫飯處叔千拜謝而退俄授鎭國軍節度使漢初遇代歸京自以嘗附幕庭居常愧惕久之授太子太師致仕尋請造歸洛廣順二年冬卒年七十二詔贈侍中

宋彥筠雍丘人也初隸滑州軍梁氏與莊宗夾河之戰彥筠時爲戰棹都指揮使以勞遷開封府牙校莊宗有天下擢領禁軍伐蜀之役率所部從康延孝爲前鋒蜀平歷維渝二州刺史明宗在位連典數郡晉初自汝州防禦使討安從進於襄陽以功拜鄧州節度使累官至檢校太尉未幾歷晉陜二鎭晉少帝嗣位再領鄧州尋移鎭河中漢初授太子太師致仕國初拜左衛上將軍世宗嗣位復爲太子太師致仕顯徳四年冬卒於西京之私第輟視朝一日詔贈侍中初彥筠入成都據一甲第第中資貨鉅萬妓女數十輩盡爲其所有一旦與其主母防忿遽擊殺之自後常有所睹彥筠心不自安乃修浮屠法以禳之因而溺志於釋氏其後毎歳至金仙入涅之日常衣斬縗號慟於其像前其倿佛也如是家有侍婢數十人皆令削髮披緇以侍左右大爲當時所誚又性好貨殖能圖什一之利良田甲第相望於郡國將終以伊洛之間田莊十數區上進並籍於官焉史臣曰近代領戎藩列王爵祿厚而君子不議望重而人主不疑能自晦於飲酌之間保功名於始終之際如行周之比者幾何人哉奕世藩翰固亦宜然審琦有分閫之勞乏禦家之道峯摧玉折蓋不幸也其餘𨿽擁戎旃未聞閫政固不足與文卲龔黃爲比也

舊五代史卷一百二十三

欽定四庫全書

舊五代史卷一百二十四

宋門下侍郎參知政事監修國史薛居正等撰

周書第十五

列傳四

王殷瀛州人曽祖昌裔本州別駕祖光滄州教練使因家焉唐末幽滄大亂殷父咸珪避地南遷因投於魏軍殷自言生於魏州之開元寺旣長從軍漸爲偏將唐同光末爲華州馬步軍副使因家於華下天成中移授靈武都指揮使久之代還淸泰中張令昭據鄴叛殷從範延光討之首冒矢石率先登城以功授祁州刺史尋攺原州殷性謙謹好禮事母以孝聞每與人結交從違皆先稟於母母命不從殷必不往𨿽在軍旅交遊不雜及爲刺史政事小有不佳母察之立殷於庭詰責而杖之【歐陽史殷爲刺史政事有小失母責之殷卽取杖授婢僕自笞於母前】晉天福中丁內艱尋有詔起復授憲州刺史殷上章辭曰臣爲末將出處無損益於國家臣本燕人值鄕國離亂少罹偏罸因母鞠養訓導方得成人不忍遽釋苴麻遠離廬墓伏願許臣終母防紀晉髙祖嘉而許之晉少帝嗣位防殷服闋召典禁軍累遷奉國右廂都指揮使漢祖受命從討杜重威於鄴下殷與劉詞皆率先力戰矢中於首久之出折鏃於口中以是漢祖嘉之榦祐末遷侍衛步軍都指揮使領防州節度使防契丹寇邊遣殷領兵屯澶州及李業等作亂漢隠帝密詔澶帥李洪義遣圖殷洪義懼不克反以變告殷殷與洪義同遣人至鄴請太祖赴內難殷從平京師授侍衛親軍都指揮使太祖卽位授天雄軍節度使加同平章事典軍如故殷赴鎭以侍衛司局從凡河北徵鎭有戎兵處咸稟殷節制又於民間多方聚斂太祖聞而惡之因使宣諭曰朕離鄴時帑廩所儲不少卿與國家同體隨要取給何患無財三年夏太祖徵兗還殷迎謁於路宴賜而去及王峻得罪太祖遣其子飛龍使承誨往謁令口諭峻之過惡以慰其心三年秋以永壽節上表請覲太祖𨿽允其請且慮殷之不誠尋遣使止之何福進在鎭州素惡殷之太橫福進入朝摭其陰事以奏之太祖遂疑之是年冬以郊禋有日殷自鎭入覲太祖令依舊內外巡警殷出入部從不下數百人又以儀形魁偉觀者無不聳然一日遽入奏曰郊禮在近兵民大集臣城外防警請量給甲仗以備非常太祖難之時中外以太祖嬰疾步履稍艱多不視朝俯逼郊禋殷有震主之勢頗憂之太祖乃力疾坐於滋徳殿殷入起居卽命執之尋降制流竄及出都城遽殺之眾情乃安是歳春末鄴城寺寺鐘懸絕而落又火光出幡竿之上殷之入覲也都人餞於離亭上馬失鐙翻墮於地人訝其不祥果及於禍太祖尋令澶帥鄭仁誨赴鄴殷次子爲衙內指揮使不候謁仁誨誅之遷其家屬於登州

何福進字善長太原人父神劍累贈左驍衛大將軍福進少從軍以饒勇聞唐同光末郭從謙以兵圍莊宗於大內福進時爲宿衛軍校獨出死力拒戰於內後明宗知而嘉之擢爲奉聖軍校出爲磁州刺史充北面行營先鋒都校淸泰中自彰聖都虞候率本軍從範延光平鄴以功歷鄭隴二州防禦使開運中由潁州團練使入拜左驍衛大將軍屬契丹陷中原令中朝文武臣寮數十人隨帳北歸時福進預其行行次鎭州聞戎王巳斃其黨尙據鎭陽遂與李筠白再榮之儔合謀力戰盡逐契丹據有鎭陽時漢祖已建號於河東詔以福進爲北面行營馬步都虞候尋拜曹州防禦使檢校太保太祖出鎭於鄴將謀北伐奏以福進自隨及太祖入平內難以輔佐功拜忠武軍節度使不數月移鎭鎭州數年之間北鄙無事及聞太祖將有事於南郊拜章入覲攺天平軍節度使加同平章事未及之任卒於東京之私第年六十有六時顯徳元年正月也累贈中書令子繼筠仕皇朝領建武軍節度使卒

劉詞字好謙元城人梁貞明中事故鄴帥楊師厚以勇悍聞唐莊宗入魏亦列於麾下兩河之戰無不預焉同光初爲效節軍使轉劍直指揮使尋以忤於權臣出爲汝州小校凡畱滯十餘年淸泰初詔諸道選驍果以實禁衛由是得入典禁軍晉初從侯益收汜水關佐楊光遠平鄴都累遷奉國第一軍都虞候後從馬全節伐安陸敗淮賊萬餘眾晉祖嘉之授奉國都校累加檢校司空又從杜重威敗安重榮於京城及圍鎭陽詞自登云梯身先士伍以功加檢校司徒沁州刺史時王師方討襄陽尋命詞兼行營都虞候襄陽平遷本州團練使在郡歳余臨事之暇必被甲枕戈而臥人或問之詞曰我以勇敢而登貴仕不可一日而忘本也若信其溫飽則筋力有怠將來何以報國也及漢有天下復爲奉國右廂都校遙領閬州防禦使從太祖平鄴加檢校太保幹佑初李守貞叛於河中太祖徵之朝廷以爲侍衛步軍都指揮使遙領寜江軍節度使充行營馬步都虞候命分屯於河西二年正月守貞遣敢死之士數千夜入其營皆惶懼不知所爲惟詞神气自若令於軍中曰此小盜耳不足驚也遂免冑橫戈叱短兵以擊之賊眾大敗而退自是守貞防膽不復有奔突之意河中平太祖嘉之表其功爲華州節度使歳余移鎭邢臺太祖受命加同平章事三年秋攺鎭河陽顯徳初世宗親徵劉崇詞奉命領所部兵隨駕行及髙平南遇樊愛能等自北退回且言官軍巳敗止詞不行詞不聽疾驅而北世宗聞而嘉之尋命爲隨駕都部署又授河東道行營副部署其年夏車駕還京授永興軍節度使加兼侍中行京兆尹二年冬以疾卒於鎭年六十有五贈中書令諡曰忠惠詞發身軍校亟歷戎事常以忠勇自負洎領藩鎭能靖恭爲治無苛政以擾民諡曰忠惠議者韙之子延欽仕皇朝爲控鶴廂使

王進幽州良鄕人少落魄不事生業爲人勇悍走及奔馬嘗聚眾爲盜封境患之符彥超爲河朔郡守以賂誘置之左右長興初彥超鎭安州屬部曲王希全搆亂軍州令進賫變狀聞於朝廷明宗賞其防足詔隸於軍中洎契丹內宼戰於膠口進獨追擒六十七人時漢祖總侍衛親軍知其驍果擢爲馬前親校漢祖鎭河東或邊上警急令進賫封章達於闕下自並至汴不六七日復焉由是恩撫頗厚繼任戎職累遷至奉國軍都指揮使從太祖入平內難以功遷虎防右廂都指揮使歷汝鄭防禦使亦有政聲俄授相州節度使爲政之道頓減於前議者惜之顯徳元年秋以疾卒於任贈檢校太師史彥超云州人也性驍獷有膽气累功至龍防都指揮使太祖之赴內難彥超以本軍從國初與虎防都指揮使何徴戌晉州防劉崇與契丹入宼攻圍州城月餘是時本州無帥知州王萬敢不協物情彥超與何徴協力固拒累挫賊鋒攻撃日急禦捍有備軍政甚嚴居人無擾及朝廷遣樞密使王峻總兵爲援宼戎宵遁太祖嘉其善守之功賞賜甚厚未幾授龍防右廂都指揮使尋授鄭州防禦使劉崇之寇潞州也車駕親徵以彥超爲先鋒都指揮使髙平之戰先登陷陣以功授華州節度使先鋒如故大軍至河東城下契丹營於忻代之間遙應賊勢詔天雄軍節度使符彥卿率諸將屯忻州以拒之彥卿襲契丹於忻口彥超以先鋒軍追蕃宼離大軍稍遠賊兵伏發爲賊所陷世宗痛惜久之詔贈太師示加等也仍命優卹其家焉

史懿字繼美代郡人也本名犯太祖廟諱故攺焉考建瑭事唐莊宗爲先鋒都校唐書有傳莊宗之伐鎭陽時建瑭爲流矢所中而卒懿時年甫弱冠莊宗以其父歿於王事召拜昭徳軍使俄遷先鋒左右廂都校俾嗣其家聲天成中爲州刺史晉初由趙州刺史遷洺州團練使尋歷亳鳯二州防禦使晉祖以其弟翰尙晉國長公主故尢所注意天福中授彰武軍節度觀察畱後開運初歷澶貝二鎭節度使三年移鎭涇原未幾契丹入中原時四方徵鎭爲戎王所召者靡不麏至惟懿堅壁拒命仍送欵於漢祖漢有天下就拜檢校太尉同平章事及賜功臣名號廣順初加檢校太師兼侍中進封邠國公顯徳元年春以抱病歸朝【東都事略楊廷璋傳周太祖嘗諭廷璋圖涇帥史懿廷璋屏左右示以詔書懿受代入朝遂免禍】途經洛卒於其第年六十二贈中書令

王令溫字順之瀛州河間人也父迪徳州刺史累贈太子太師令溫少以武勇稱初隸唐莊宗麾下稍遷防直軍校明宗以之爲統帥嘗與契丹戰於上谷明宗臨陣馬逸爲敵所迫令溫乃以所乘馬授明宗而自力戰飛矢連發敵兵爲之稍卻及明宗卽位歷遷神武彰聖都校晉初自淄州刺史遷洺州團練使及安重榮稱兵於鎭州晉祖以令溫爲行營馬軍都指揮使與都帥杜重威敗賊於宗城以功授亳州防禦使尋拜永淸軍節度使屬契丹來宼時令溫奉詔入朝契丹遂陷貝州其家屬因沒於契丹晉少帝憫之授武勝軍節度使未幾移鎭延州又及靈武漢有天下復爲永淸軍節度使尋攺安州國初加檢校太尉同平章事世宗嗣位遷鎭安軍節度使罷鎭歸朝顯徳三年夏以疾卒時年六十有二詔贈侍中

周密字徳峯應州神武川人也初事後唐武皇爲軍職莊宗之平常山明宗之襲汶陽密皆從徵有功莊宗平梁授鎭州馬軍都指揮使明宗卽位累遷河東馬步軍副都指揮使晉天福初除冀州刺史累官至檢校司徒入爲右羽林統軍檢校太保四年秋授保大軍節度使檢校太傅屬部民作亂密討平之尋移鎭晉州加檢校太尉開運中入拜右龍武統軍三年秋出鎭延州其年冬契丹陷中原延州軍亂立髙允權爲帥時密據東城允權據西城相拒久之防漢髙祖建義於太原遣使安撫密乃棄其城奔於太原隨漢祖歸汴久居於闕下廣順初授太子太師致仕顯徳元年春卒時年七十五長子鋭仕皇朝爲內職次子廣歷諸衛大將軍

李懷忠字光孝太原晉陽人父海本府軍校懷忠形質魁壯初事唐莊宗隸於保衛軍夾城之役懷忠率先登城以功補本軍副兵馬使莊宗平定山東累遷保衛軍使天成中歷陜府許州滄州都指揮使遙領辰州刺史淸泰初以河西蕃部宼鈔命懷忠率方渠晉祖受命以懷忠故人召典禁兵三遷防聖左右廂都指揮使遙領壽州節度使檢校太保未幾爲同州節度使檢校太傅少帝嗣位入爲右羽林統軍攺左武衛上將軍廣順中以太子太致仕三年夏卒年六十六詔贈太子太師白文珂字徳溫太原人也曾祖辯父君威遼州刺史文珂初事後唐武皇補河東牙將攺遼州副使莊宗嗣位轉振武都指揮使天成中鎭州節度使王建立表爲本州馬步軍都指揮使遙授舒州刺史檢校司空歷靑州魏府都指揮使歷瀛蔚忻代四州刺史領代州日兼蕃漢馬步都部署漢髙祖鎭並門表爲副畱守檢校太保漢國初建授河中節度使西南面招討使檢校太傅漢祖定兩京攺天平軍節度使加同平章事未幾鎭陜州檢校太師防河中李守貞叛詔充河中府行營都部署時文珂已老朝議恐非守貞之敵乃命太祖西徵河中平文珂授西京畱守河南尹太祖踐阼加兼中書令頃之以太子太師致仕世宗卽位封晉國公顯徳元年卒於西京年七十九輟視朝一日子廷誨仕皇朝歷諸衛將軍卒

白延遇字希望太原人也幼畜於晉之公宮年十三從晉祖伐蜀以趫悍見稱晉有天下歷典禁軍累遷至於校司空天福中晉祖在鄴安重榮叛於鎭州帥眾數萬詣闕而來晉祖命杜重威統諸將以禦之時延遇不預其行乃泣告晉祖願以身先許之及陣於宗城延遇率其屬先犯之斬級數十戰旣酣而劍亦折諸將由是推伏晉祖聞之卽命中使以寶劍良馬賜之常山平以功授檢校司徒充馬軍左廂都校後出爲汾州刺史遷復州防禦使國初加檢校太傅尋受代歸闕屬太祖親徵兗海以延遇爲先鋒都校兗州平授齊州防禦使歳余攺兗州防禦使在兗二年爲政有聞人甚安之州民數百詣闕乞立徳政碑以頌其羙顯徳三年冬世宗命宰臣李谷爲淮南道軍都部署乃詔延遇爲先鋒都校三年春帥其所部與韓令坤先入揚州軍聲甚振尋命以別部屯於盛唐前後敗淮賊萬餘眾四年夏世宗廻自壽春制以延遇爲同州節度使未赴任復命帥眾南徵是年冬以疾卒於濠州城下詔贈太尉

唐景思秦州人也幼以屠狗爲業善角觝戲初事僞蜀爲軍校唐同光中莊宗命魏王繼岌帥師伐蜀時景思以所部戍於固鎭首以其城降於繼岌乃授興州刺史爲貝州行軍司馬屬契丹攻其城因陷於幕廷趙延壽素知其名令隸於帳下署爲所部壕砦使開運末契丹據中原以景思爲亳州防禦使領事之日防艸防數萬攻圍其城景思悉力以拒之後數日城陷景思挺身而出使人告於鄰郡得援軍數百逐其艸防復有其城亳民賴是以濟漢初攺授鄧州行軍司馬常鬰鬰不得志後受代歸闕幹祐中命景思爲沿淮巡檢使屢挫淮賊時史肇淫刑黷貨多織羅南北富商殺之奪其財大開告密之門景思部下有僕夫希求無厭𨿽委曲待之不滿其心一日拂衣而去見肇言景思受淮南厚賂私貯器械欲爲內應肇卽令親吏殿三十騎往收之告者謂收吏曰景思多力十夫之敵也見便殺之不然則無及矣收騎至景思迎接有欲擒之者景思以兩手抱之大呼曰寃哉景思何罪設若有罪死亦非晚何不容披雪公等皆丈夫安忍如此都將命釋之引告者面證景思言受淮南賂景思曰我從人家人並在此若有十緡貯積亦是受賂言我貯甲仗除官賜外有一事亦是私貯使者搜索其家惟衣一笥軍籍糧簿而巳乃寛之景思曰使但械繋送我入京先是景思別有紀綱王知權者在京聞景思被誣乃見史肇曰唐景思赤心爲國某服事三十年孝於父母義於朋友被此誣罔何以伸陳某請先下獄願公追劾景思免至橫肇憫之令在獄日與酒食景思旣桎梏就路潁亳之人隨至京師眾保証之肇乃令鞫告事者具伏誣陷卽斬之遂奏釋景思顯徳初河東劉崇帥眾來防世宗親揔六師以禦之及陣於髙平景思於世宗馬前距踴數四且曰願賜臣堅甲一聨以觀臣之效用世宗由是知其名因以髙平陣所得降軍數千人署爲效順指揮命景思董之使於淮上三年春世宗親徵淮甸景思繼有戰功乃命遙領饒州刺史未幾攺授濠州行刺史令率眾攻圍濠州四年冬因力戰爲賊鋒所傷數日而卒世宗甚憫之詔贈武淸軍節度使

史臣曰自古爲人臣者望重則必危功崇則難保自非賢者疇能免之況王鄴帥昧明哲之規周太祖乃雄猜之主欲無及禍其可得乎自福進而下皆將帥之英也擁旌作翰諒亦宜然惟彥超以捍冦而沒可不謂忠乎

舊五代史卷一百二十四

舊五代史卷一百二十四攷證

周列傳四王殷傳瀛洲人案歐陽史作大名人劉詞傳轉劍直指揮使案歐陽史作長劍指揮使贈中書令案歐陽史作贈侍中據是書則詞以兼侍中贈中書令非贈侍中也疑歐陽史誤

史彥超傳與龍防都指揮使何徴戌晉州案歐陽史作彥超遷虎防都指揮使與是書異

史懿傳本名犯太祖廟諱故攺焉案本名二句疑爲後人竄入考史懿名匡懿避太祖禦名故去匡字薛史成於開寶六年不應預稱爲太祖或系宋人讀是書者附注於後遂混入正文也

舊五代史卷一百二十四攷證

欽定四庫全書

舊五代史卷一百二十五

宋門下侍郎參知政事監修國史薛居正等撰

周書第十六

列傳五

趙暉字重光澶州人也弱冠以驍果應募始隸於莊宗帳前與大梁兵經百餘戰以功遷馬直軍使同光中從魏王破蜀命暉分統所部南戍蠻服明宗卽位徵還授禁軍指揮使晉有天下參掌衛兵從馬全節圍安陸佐杜重威戰宗城皆有功攺奉國指揮使開運末以部兵屯於陜屬契丹入汴慨然有憤激之意及聞漢祖建義於並門乃與部將王晏侯章戮力葉謀逐契丹所命官屬據有陜州卽時馳騎聞於漢祖【通鑑契丹主賜趙暉詔卽以爲保義畱後暉斬契丹使者焚其詔遣支使河間趙矩奉表晉陽】漢祖乃命暉爲保義軍節度陜虢等州觀察處置等使漢祖之幸東京路出於陜暉戎服朝於路左手控六飛達於行宮君臣之義如舊結焉旋加檢校太尉幹祐初移鎭鳳翔加同平章事屬王景崇叛據岐山及期不受代朝廷卽命暉爲西南面行營都部署統兵以討之時李守貞叛於蒲趙思綰據於雍與景崇皆逓相爲援又引蜀軍出自大散關勢不可遏暉領兵數千數戰而勝然後塹而圍之暉屢使人挑戰賊終不出乃潛使千餘人於南城一捨之外擐甲執兵僞爲蜀兵旗幟循南山而下詐令諸軍聲言川軍至矣須臾西南塵起城中以爲信乃令數千人潰圍而出以爲應援暉設伏而待一鼓而盡殪之自是景崇膽破不復敢出明年春拔之加檢校太保兼侍中國初就加兼中書令三年春拜章請覲詔從之入朝授歸徳軍節度使顯徳元年受代歸闕以疾告老授太子太師致仕進封秦國公尋卒於其第年六十七制贈尙書令王守恩字保信太原人父建立潞州節度使封韓王晉書有傳守恩以門防幼爲內職遷懷衛二州刺史後歷諸衛將軍開運末契丹陷中原守恩時因假告歸於潞時潞州節度使張從恩懼契丹之盛將朝於戎王以守恩婚家甚倚信之乃移牒守恩請權爲巡檢使從恩旣去守恩以潞城歸於漢祖仍盡取從恩之家財【通檻雲從恩以副使趙行遷知畱後牒守恩權巡檢使與髙防佐之髙防與守恩謀遣指揮使李萬超白晝率眾大噪斬趙行遷推守恩權知昭義畱後守恩殺契丹使者舉鎭來降宋史李萬超傳云張從恩將棄城歸契丹會前驍衛將軍王守恩服喪私第從恩卽委以後事遁去反契丹使至專領郡務守恩遂無所預萬超奮然謂其部下曰我輩垂餌虎口苟延旦夕之命今欲殺使保其城非止逃生亦足建勲業汝曹能乎眾皆躍然喜曰敢不惟命逆率所部大噪入府署殺其使推守恩爲帥列狀以聞漢祖從其請乃命史肇統兵先渡河至潞見萬超語之曰收復此州公之力也吾欲殺守恩以公爲帥可乎萬超對曰殺契丹使以推守恩蓋爲社稷計耳今若賊害於人自取其利非宿心也肇大奇之】漢祖卽以守恩爲昭義軍節度使漢有天下移鎭邠寧加同平章事干祐初遷永興軍節度使時趙思綰已據長安及攺授西京畱守守恩性貪鄙委任羣小以掊斂爲務𨿽病廢殘癃者亦不免其稅率人甚苦之洛都嘗有豪士爲二姓之會守恩乃與伶人數輩夜造自爲賀客因獲百數笏而退太祖迥自河中駐軍於洛陽詔以白文珂代之守恩甚懼而洛人有曽爲守恩非理割剝者皆就其第徵其舊物守恩一一償之及赴闕止奉朝請而已榦祐末旣殺史肇等漢少帝召羣臣上殿以諭之時守恩越班而颺言曰陛下今日始睡覺矣其出言鄙俚如此國初授左衛上將軍顯徳初攺右金吾衛上將軍封許國公二年冬舁疾歸洛而卒【五代史補周髙祖爲樞密鳳翔永興河中三鎭反髙祖帶職出討之迥戈路由洛陽時王守恩爲畱守以使相自專乘檐子迎髙祖於郊外髙祖遙見大怒且疾驅入於公館久之始令人傳防托以方浴守恩不知其怒但安坐俟久時白文珂在髙祖麾下召而謂曰王守恩乘檐子俟吾誠無禮也安可久爲畱守汝宜亟去代之文珂不敢違於是卽時禮上頃之吏馳去報守恩曰白侍中受樞密命爲畱守訖守恩大驚奔馬而歸但見家屬數百口皆被逐於通衢中百姓莫不聚觀其亦有乘便號叫索取貸錢物者髙祖使吏籍其數立命償之家財爲之一空朝廷悚然不甚爲理】

孔知濬字秀川徐州滕縣人故太子太師致仕勍之猶子也父延緘左武衛大將軍致仕年九十餘卒知濬仕梁爲天興軍使同光末勍鎭昭義時莊宗用唐朝故事以黃門爲監軍皆恃恩暴橫節將不能制明宗鄴城之變諸鎭多殺監軍時監潞者懼誅欲誘鎭兵謀變知濬伏甲於室淩晨監軍來謁執而殺之軍城遂寧明宗嘉之洎勍罷鎭以知濬爲澤州刺史入爲左驍衛大將軍長興淸泰中歷唐復成三郡刺史晉髙祖卽位用爲奉國右廂都指揮使領舒州刺史從徵範延光於鄴遷宿州團練使俄攺隴州防禦使開運中移刺鳳州累官至檢校太傅河池據關防之要密邇卭蜀兵少勢知濬撫士得宜人皆盡力故西疆無牧圉之失契丹主稱制署滑州節度使漢祖受命自鎭入朝隠帝嗣位授密州防禦使逾歳以疾受代歸朝廣順三年冬卒於京師王繼冀州南宮人少嘗爲盜攻剽閭裏爲吏所拘械系於鎭州獄防赦免死配隸本軍時明宗作鎭致之麾下晉髙祖爲明宗將署爲帳中小校天福中爲六軍副使性負气不遜禁中與同列忿爭出配義州軍歳余爲奉國指揮使從契丹主至相州遂令以本軍戍守契丹主畱髙唐英爲相州節度使唐英善待繼每造其第則升堂拜繼之母贈遺甚厚倚若親戚又給以兵仗略無猜忌防契丹主死漢祖趨洛唐英遣使歸欵漢祖大悅將厚待唐英使未回繼與指揮使樊暉等共殺唐英繼自稱畱後令判官張易奉表於漢祖人或責以見利忘義繼曰吾儕小人也若不因利乘便以求富貴畢世以來未可得志也及漢祖徵杜重威至徳淸軍繼來朝乃正授節旄是歳就加檢校太傅節度判官張易每見繼不法必切言之繼以爲輕已幹祐中因事誣奏殺之尋又害觀察推官張制漢末移鎭貝州就加檢校太尉廣順初加同平章事三年六月移鎭河陽防永壽節入覲遇疾卒於京師詔贈侍中子永昌仕皇朝歷內諸司使

馮暉魏州人也始爲效節軍士拳勇騎射行伍憚之初事楊師厚爲隊長唐莊宗入魏以銀槍效節爲親軍與梁人對壘河上暉以犒給稍薄因竄入南軍梁將王彥章寘之麾下莊宗平河南暉首罪赦之從明宗徵潞州誅楊立有功又從魏王繼岌伐蜀蜀平授防州刺史時荊州髙季興叛以兵攻其城暉拒之屢敗荊軍長興中爲興州刺史以干渠爲治所會兩川叛蜀人來侵暉以眾寡不敵奔歸鳳翔朝廷怒其失守詔於同州衙職安置未幾從晉髙祖討蜀蜀人守劍門領部下兵逾越險阻從他道出於劍門之左掩擊之殺守兵殆盡防晉祖班師朝廷以暉爲澶州刺史晉天福初範延光據鄴叛以暉爲馬步都將孫鋭爲監軍自六明鎭渡河將襲滑臺尋爲官軍所敗暉退歸鄴爲延光城守明年秋暉因出戰而降授滑州節度使檢校太傅鄴平移鎭靈武初張希崇鎭靈州以久在北蕃頗究邊事數年之間侵盜並息希崇卒未有主帥蕃部冦鈔無復畏憚朝廷以暉彊暴之名聞於遐徼故以命之及暉到鎭大張宴席酒殽丰備羣夷告醉爭陳獻賀暉皆以錦防酬之蕃情大悅黨項拓拔彥昭者州界部族之大者暉至來謁厚加待遇仍爲治第丰其服玩因畱之不令歸部河西羊馬由是易爲交市暉期年得馬五千匹而蕃部歸心朝議患之【隆平集藥元福傳西戎三族攻靈州命元福佐朔方節度使馮暉討之朔方距威州七百里地無水艸謂之旱海攜糧至暉食盡詰朝行四十里而敵騎數萬扼要路暉大懼遣人致賂求成𨿽許及日中猶未決暉曰柰何元福曰彼正欲困我耳察其勢敵𨿽眾特依西山而陣者其精兵也請以驍鋭先薄西山彼或少郤當舉黃旗爲識暉善其謀斬馘殆盡】晉開運初桑維翰輔政欲圗大舉以制北戎命將佐十五人皆列藩之帥也惟暉不預其數乃上章自陳且言未老可用而制書見遺詔報云非制書忽忘實以朔方重地蕃部窺邊非卿雄名何以彈壓比欲移卿內地受代亦須奇才暉得詔甚善又達情乞移鎭邠州卽以節旄授之行未及邠又除陜州暉獻馬千匹駞五百頭在陜未幾除侍衛步軍都指揮使兼領河陽卽以王令溫爲靈武節度使暉旣典禁兵兼領近鎭爲朝廷縻畱頗悔離靈武及馮玉李彥韜用事暉善奉之未幾復以暉爲朔方節度使加檢校太師漢髙祖革命就加同平章事隠帝嗣位加兼侍中國初加中書令封陳畱王廣順三年夏病卒年六十追贈衛王子繼業朔方衛內都虞暉亡三軍請知軍府事因授檢校太保充朔方兵馬畱後皇朝乾徳中移於內地今爲同州節度使

髙允權延州人祖懷逺本郡牙將懷逺生二子長曰萬興次曰萬金梁唐之間爲延州節度使卒於鎭允權卽萬金子也𨿽出於將門不嫻武藝起家爲義川主簿歷膚施縣令罷秩歸延州之第晉開運末以周密爲延帥延有東西二城其中限以深澗及契丹入汴一日州兵亂攻密密固守東城亂兵旣無帥亦無敢爲帥者或曰取髙家西宅郎君爲帥可也是夜未曙允權方寢亂軍排闥請知畱後事遂居於西城與密相拒數日河東遣供奉官陳光穂宣撫河西允權乃遣支使李彬奉表太原周密棄東城而去漢祖遣使就加允權檢校太傅仍正授旄鉞漢祖入汴允權屢修貢奉隠帝卽位加檢校太尉同平章事允權與夏州李彛興不協其年李守貞據河中叛密搆彛興爲援及朝廷用兵夏州軍逼延州允權上章論列彛興亦紛然自訴朝廷賜詔和解之太子太師致仕劉景巖允權妻之祖也退老於州之別墅景巖舊事髙氏爲牙將亦嘗爲延帥甚得民心景巖以允權婚家後輩心輕之允權恆忌其彊是歳冬盡殺景巖之家收其家財萬計以謀叛聞朝廷不能辦關西賊平方面例覃恩命就加允權檢校太師太祖卽位加兼侍中廣順三年春卒其子紹基匿喪久之又擅主軍政欲邀承襲觀察判官李彬以爲不可當聴朝防紹基與羣小等惡其異議乃殺彬紿奏云彬接搆內外謀殺都指揮使及行軍副使自據城池已誅戮訖其妻子及諸房骨肉尋令捕系次太祖聞之詔並釋之仍令都送汝州安置後朝廷令六宅使張仁謙往巡檢紹基乃喪以聞輟視朝兩日

折從阮字可久本名從逺避漢髙祖舊名下一字故攺焉代家雲中父嗣倫爲麟州刺史累贈太子太師從阮性溫厚弱冠居父喪以孝聞唐莊宗初有河朔之地以代北諸郡屢爲邊患起從阮爲河東牙將領府州副使同光中授府州刺史長興初入朝明宗以從阮洞習邊事加檢校工部尙書復授府州刺史晉髙祖起義以契丹有援立之恩賂以雲中河西之地從阮由是以郡北屬旣而契丹欲盡徙河西之民以實遼東人心大擾從阮因保險拒之晉少帝嗣位北絕邊好乃遣使持詔諭從阮令出師明年春從阮率兵深入邊界連拔十餘砦開運初加檢校太保遷本州團練使其年兼領朔州刺史安北都防振武軍節度使契丹西南面行營馬步都虞漢祖建號晉陽引兵南下從阮率眾歸之尋升府爲永安軍析振武之勝州並沿河五鎭以隸焉授從阮光祿大夫檢校太尉永安軍節度府勝等州觀察處置等使仍賜功臣名號幹祐元年加特進檢校太師明年春從阮舉族入覲朝廷命其子徳扆爲府州團練使授從阮武勝軍節度使太祖受命加同平章事尋移鎭滑州又攺陜州二年冬授靜難軍節度使世宗卽位就加兼侍中以年老上章請代優詔許之顯徳二年冬赴闕行次西京以疾卒時年六十四制贈中書令

王饒字受益慶州華地人也父柔以饒貴累贈太尉饒沈毅有才幹始事晉髙祖天福初授控鶴軍使稍遷奉國軍校累加檢校尙書左僕射六年從杜重威平常山以功加檢校司空遷本軍都校領運州刺史時安從進叛於防陽晉祖命髙行周率兵討之以饒爲行營步軍都指揮使賊平授深州刺史逾年復入爲奉國都校加檢校司徒領欽州刺史未幾攺本軍右廂都指揮使領閬州團練使晉末契丹據中原漢祖建義於晉陽尋尅復諸夏惟常山郡爲契丹所據時饒在其郡乃與李筠白再榮之儔承間竊盡逐其黨漢祖嘉之授鄜州觀察畱後加光祿大夫賜爵開國侯復移授鎭國軍節度使加檢校太傅國初就加同平章事賜推誠奉義翊戴功臣顯徳初以郊丘禮畢加檢校太尉移鎭貝州世宗嗣位加兼侍中攺彰徳軍節度使滿歳受代入奉朝請顯徳四年冬以疾卒於京東之私第年五十九追封巢國公饒性寛厚體貌詳雅所蒞藩鎭民皆便之每接賓佐必怡聲緩气恂恂如也故士君子亦以此多之孫方諫鄭州淸苑縣人也本名方簡廣順初以犯廟諱故攺焉定州西北二百里有狼山山上有堡邊人賴之以避剽掠之患因中置佛捨有尼深意者俗姓孫氏主其事以香火之教聚其徒聲言屍不壊因復以衣襟瞻禮信奉有同其生方諫卽其宗人也嗣行其教率眾不食葷茹其黨推之爲砦主晉開運初定帥表爲邊界遊奕使【宋史孫行友傳方諫懼主帥捕逐乃表歸朝因署爲東北面招收指揮使且賜院額曰勝福毎契丹軍來必率其徒襲擊之鎧仗畜產所得漸多人益依以避難焉易定帥聞於朝因以方諫爲邊界遊奕使行友副之自是捍禦多所殺獲乘勝入祁溝關平庸城破飛狐塞契丹頗畏之】求請多端因少不得志潛通於契丹戎王之入中原也以方諫爲定州節度使尋以其將耶律忠代之攺方諫云州節度使方諫恚憤與其黨歸狼山不受契丹命漢初契丹隳定州城壘燒廬舍盡驅居民而北中山爲之一空方諫自狼山率其部眾回保定州上表請命漢祖嘉之卽授以節鉞累官至使相太祖受命加兼侍中未幾攺華州節度使朝廷以其弟行友爲定州畱後【宋史云行友上言偵得契丹離合願得勁兵三千乘間平定幽州乃移方諫鎭華州以行友爲定州畱後】又以弟議爲徳州刺史兄弟子侄職內廷者凡數人世宗嗣位史彥超代之車駕駐蹕於並門方諫自華覲於行在從大駕南巡以疾就醫於洛下尋授同州節度使加兼中書令未及赴任以疾卒於洛陽年六十二輟視朝兩日詔贈太師其弟行友繼爲定州節度使皇朝乾徳中以其妖妄惑眾詔毀狼山佛寺遷其尼朽骨赴京遣焚於北郊以行友爲諸衛大將軍自是妖徒遂息焉【續通鑑長編建隆二年八月義成節度使同平章事孫行友在鎭逾八年而狼山妖尼深意黨益盛上初卽位行友不自安累表乞解官歸山上不許行友懼乃繕治甲兵將棄其帑還據山寨以叛兵馬都監樂繼能密奏其事上遣閤門副使武懷節馳騎會鎭趙之兵僞稱巡邊直入定州行友不之覺旣而出詔示之令舉族歸朝行友蒼皇聴命旣至命侍禦史李維嶽卽訊得實已酉制削奪行友官爵禁錮私第取尼深意屍焚之都城西北隅行友弟易州刺史方進侄保塞軍使全暉皆詣闕待罪詔釋之】

史臣曰昔晉之季也敵騎長驅中原無主漢祖𨿽思拯溺未果圗南趙暉首變陜郊同扶義舉漢之興也暉有力焉命以作藩斯無媿矣守恩乘時效順𨿽有可觀好利殘民夫何足貴允權方諫因版蕩之世竊屏翰之權比夫畫雲臺之功臣何相去之逺也

舊五代史卷一百二十五

舊五代史卷一百二十五考證

周列傳五髙允權傳祖懷遷懷遷原本作懷逺今據歐陽史攺正

孫方諫傳又以弟議爲徳州刺史弟議宋史作行義

舊五代史卷一百二十五考證

欽定四庫全書

舊五代史卷一百二十六

宋門下侍郎參知政事監修國史薛居正等撰

周書第十七

列傳六

馮道字可道瀛州景城人其先爲農爲儒不恆其業道少純厚好學善屬文不恥惡衣食負米奉親之外惟以披誦吟諷爲事𨿽大雪擁戶凝塵滿席湛如也天祐中劉守光署爲幽州掾守光引兵伐中山訪於僚屬道常以利害箴之守光怒寘於獄中尋爲人所救免守光敗遁歸太原監軍使張承業辟爲本院巡官承業重其文章履行甚見待遇時有周豹者善人倫鑑與道不洽謂承業曰馮生無前程公不可過用時河東記室盧質聞之曰我曽見杜黃裳司空寫眞圗道之狀貌酷類焉將來必副大用豹之言不足信也承業尋薦爲霸府從事俄署太原掌書記時莊宗並有河北文翰甚繁一以委之莊宗與梁軍夾河對壘一日郭崇韜以諸校伴食數多主者不辦請少罷減莊宗怒曰孤爲效命者設食都不自由其河北三鎭令三軍別擇一人爲帥孤請歸太原以避賢路遽命道對面艸詞將示其眾道執筆久之莊宗正色促焉道徐起對曰道所掌筆硯敢不供職今大王屢集大功方平南宼崇韜所諫未至過當阻拒之則可不可以向來之言諠動羣議敵人若知謂大王君臣之不和矣幸熟而思之則天下幸甚也俄而崇韜入謝因道爲之解焉人始重其膽量莊宗卽位鄴宮除省郎充翰林學士自緑衣賜紫梁平遷中書舍人戶部侍郎丁父憂持服於景城【談苑道聞父防卽徒步見星以行家人從後持衣囊追及之】遇嵗儉所得俸錢悉賑於鄊裏道之所居惟蓬茨而已凡牧宰饋遺斗粟匹帛無所受焉時契丹方盛素聞道名欲掠而取之防邊人有備獲免明宗入洛遽謂近臣安重誨曰先帝時馮道郎中何在重誨曰近除翰林學士明宗曰馮道朕素諳委甚好宰相俄拜端明殿學士端明之號自道始也未幾遷中書侍郎刑部尙書平章事凡孤寒士子抱才業素知識者皆與引用唐末衣冠履行浮躁者必抑而鎭之有工部侍郎任贊因班退與同列戲道於後曰若急行必遺下兔園策道尋知之召贊謂曰兔園策皆名儒所集道能諷之中朝士子止看文場秀句便爲舉業皆竊取公卿何淺狹之甚耶贊大愧焉【歐陽史云兔園策者鄕校俚儒敎田夫牧子之所誦也北夢瑣言云兔園策乃徐庾文體非鄙朴之談但家藏一本人多賤之困學紀聞云兔園策府三十卷唐蔣王惲令僚佐杜嗣先仿應科目策自設問對引經史爲訓注惲太宗子故用梁王兔園名其書馮道兔園策謂此也】復有梁朝宰臣李琪每以文章自擅曽進賀平中山王都表云復眞定之逆城道讓琪曰昨來收復定州非眞定也琪昧於地理頓至折角其後百僚上明宗徽號凡三章道自爲之其文渾然非流俗之體舉朝服焉道尢長於篇詠秉筆則成典麗之外義含古道必爲逺近傳寫故漸畏其髙深由是班行肅然無澆醨之態繼攺門下侍郎戶部吏部尙書集賢殿文館大學士加尙書左僕射封始平郡公一日道因上謁旣退明宗顧謂侍臣曰馮道性純儉頃在徳勝寨居一茅庵與從人同器食臥則芻槁一束其心晏如也及以父憂退歸鄕裏自耕樵采與農夫雜處略不以素貴介懷眞士大夫也天成長興中天下屢稔朝廷無事明宗每禦延英畱道訪以外事道曰陛下以至徳承天天以有年表瑞更在日愼一日以答天心臣每記在先皇霸府日曽奉使中山經井陘之險憂馬有蹶失不敢怠於銜轡及至平地則無復持控果爲馬所顚僕防至於損臣所陳𨿽小可以諭大陛下勿以淸晏丰熟便縱逸樂兢兢業業臣之望也明宗深然之他日又問道曰天下𨿽熟百姓得濟否道曰谷貴餓農穀賤傷農此常理也臣憶得近代有舉子聶夷中傷田家詩云二月賣新絲五月糶秋谷醫得眼下瘡剜郤心頭肉我願君王心化作光明燭不照綺羅筵偏照逃亡屋明宗曰此詩甚好遽命侍臣錄下每自諷之道之發言簡正善於裨益非常人所能及也時以諸經舛繆與同列李愚委學官田敏等取西京鄭覃所刊石經雕爲印版流布天下後進賴之明宗崩唐末帝嗣位以道爲山陵使禮畢出鎭同州循故事也道爲政閒澹獄市無撓一日有上介胡饒本出軍吏性麤獷因事詬道於牙門左右數報不應道曰此必醉耳因召入開尊設食盡夕而起無撓慍之色未防入爲司空及晉祖入洛以道爲首相二年契丹遣使加徽號於晉祖晉祖亦獻徽號於契丹謂道曰此行非卿不可道無難色晉祖又曰卿官崇徳重不可深入沙漠道曰陛下受北朝恩臣受陛下恩有何不可【談苑云道與諸相歸中書食訖外防堂吏前白道言北使事吏人色變手戰道取紙一幅署云道去卽遣寫勅進堂吏泣下道遣人語妻子不復歸家卽日舎都亭驛不數日北行晉祖餞宴語以家國之故煩耆徳逺使自酌巵酒賜之泣下】及行將達西樓契丹主欲郊迎其臣曰天子無迎宰相之禮因止焉其名動逺俗也如此【談苑云契丹賜其臣牙笏及臘日賜牛頭者爲殊禮道皆得之作詩以紀曰牛頭偏得賜象笏更容持契丹主甚喜遂濳諭畱意道曰南朝爲於外豈有分別哉道在契丹凡得所賜悉以市薪炭徵其意云北地苦寒老年所不堪當爲之備若將久畱者契丹感其意乃遣歸道三上表乞畱固遣乃去猶更住館中月餘旣行所至畱駐凡兩月方出境左右語道曰當北土得生還恨無羽翼公獨宿畱何也道曰縱急還彼以急腳馬一筋卽追及亦何可脫但徐緩卽不能測矣眾乃服四年二月始至京師】及還朝廷廢樞宻使依唐朝故事並歸中書其院印付道事無巨細悉以歸之尋加司徒兼侍中進封魯國公晉祖曽以用兵事問道道曰陛下歷試諸艱創成大業神武睿略爲天下所知討伐不廷須從獨斷臣本自書生爲陛下在中書守歷代成規不敢有一毫之失也臣在明宗朝曽以戎事問臣臣亦以斯言答之晉祖頗可其說道嘗上表求退晉祖不之覽先遣鄭王就省謂曰卿來日不出朕當親行請卿道不得已出焉當時寵遇無與爲比晉少帝卽位加守太尉進封燕國公道嘗問朝中熟客曰道之在政事堂人有何說客曰是非相半道曰凡人同者爲是不同爲非而非道者十恐有九昔仲尼聖人也猶爲叔孫武叔所毀況道之虛薄者乎然道之所持始終不易後有人間道於少帝曰道好平時宰相無以濟其艱難如禪僧不可呼鷹耳由是出道爲同州節度使歲餘移鎭南陽加中書令契丹入汴道自襄鄧召入戎王因從容問曰天下百姓如何可救道曰此時百姓佛再出救不得惟皇帝救得其後衣冠不至傷夷皆道與趙延壽陰防之所至也是嵗三月隨契丹北行與晉室公卿俱抵常山俄而戎王卒永康王代統其眾及北去畱其族嘉哩以據常山時漢軍憤激因共逐出嘉哩尋復其城道率同列四出按撫因事從宜各安其所人或推其功道曰儒臣何能爲皆諸將之力也道以徳重人所取則乃爲眾擇諸將之勤宿者以騎校白再榮權爲其帥軍民由是帖然道首有力焉道在常山見有中國士女爲契丹所俘者出橐裝以贖之皆寄於髙尼精舍後相次訪其家以歸之又契丹先畱道與李崧和凝及文武官等在常山是嵗閏七月二十九日契丹有詔追崧令選朝士十人赴木葉山行事契丹帥滿達召道等至帳所欲諭之崧偶先至知其旨懼形於色滿達勒將以明日與朝士齊遣之崧乃不俟道與凝先出旣而相遇於帳門之外因與分首俱歸俄而李筠等縱火與契丹交鬭鼓槊相及是日若齊至與滿達勒相見稍或躊躇則悉爲俘矣時論者以道布衣有至行立公朝有重望其陰報昭感多此類也及自常山入覲漢祖嘉之拜守太師【洛陽搢紳舊聞記贈太監張公璨漢祖卽位之初爲上黨戎判漢祖在北京時大聚甲兵禁牛皮不得私貿易及民間盜用之如有牛死卽時官納其皮法旣立而犯者甚眾及卽大位舉行請禁天下牛皮法與河東時同天下苦之會上黨民犯牛皮者二十餘人獄成罪俱當死太監時爲判官獨執曰主上欽明三司不合如此起請二十餘人死尙間可使天下犯者皆銜寃而死乎且主上在河東大聚甲兵須借牛皮嚴禁之可也今爲天下君何少牛皮立法至於此乎遂封奏之時三司使方用事執政之地除馮瀛王外皆惡之曰豈有州郡使敢非朝廷詔勅力言於漢祖漢祖亦怒曰昭義一判官是何敢如此其犯牛皮者依勅俱死大監以非毀詔勅亦死勅未下獨瀛王非時請見漢祖出瀛王曰陛下在河東時斷牛皮可也今旣有天下牛皮不合禁陛下赤子枉殺之亦足爲陛下惜昭義判官以卑位食陛下祿居陛下官不惜軀命敢執而奏之可賞不可殺臣當輔弼之任使此勅枉害天下人性命臣不能早奏使陛下正臣罪當誅稽首再拜又曰張璨不合加罪望加勅赦之漢祖久之曰已行之矣馮瀛王曰勅未下漢祖遽曰與赦之馮曰勒停可乎上曰可由是攺其勅記其略曰三司邦計國法攸依張璨體事未明執理乖當宜停見職犯皮者貸命放之大監聼勅拜訖閒勅云執理乖當尙曰中書自不能執理若一一敎外道判官執則焉用彼相乎】幹祐中道奉朝請外平居自適一日著長樂老自敍云余世家宗族本始平長樂二郡歷代之名實具載於國史家牒余先自燕亡歸晉事莊宗明宗閔帝淸泰帝又事晉髙祖皇帝少帝契丹據汴京爲戎主所制自鎭州與文武臣僚馬步將士歸漢朝事髙祖皇帝今上顧以久叨祿位備歷艱危上顯祖宗下光親戚亡曽祖諱湊累贈至太傅亡曽祖母崔氏追封梁國太夫人亡祖諱炯累贈至太師亡祖母褚氏追封吳國太夫人亡父諱良建祕書少監致仕累贈至尙書令母張氏追封魏國太夫人余階自將仕郎轉朝議郎朝防大夫銀靑光祿大夫金紫光祿大夫特進開府儀同三司職自幽州節度巡官河東節度巡官掌書記再爲翰林學士攺授端明殿學士集賢殿大學士太微宮使再爲文館學士又充諸道鹽鐵轉運使南郊大禮使明宗皇帝晉髙祖皇帝山陵使再授定國軍節度同州管內觀察處置等使一爲長春宮使又授武勝軍節度鄧隨均房等州管內觀察處置等使官自攝幽府參軍試大理評事檢校尙書祠部郎中兼侍禦史檢校吏部郎中兼禦史中丞檢校太尉同中書門下平章事檢校太師兼侍中又授檢校太師兼中書令正官自行臺中書舎人再爲戶部侍郎轉兵部侍郎中書侍郎再爲門下侍郎刑部吏部尙書右僕射三爲司空兩在中書一守本官又授司徒兼侍中賜私門十六防又授太尉兼侍中又授戎太傅又授漢太師爵自開國男至開國公魯國公再封秦國公梁國公燕國公齊國公食邑自三百戶至一萬一千戶食實封自一百戶至一千八百戶勲自柱國至上柱國功臣名自經邦致理翊贊功臣至守正崇徳保邦致翊功臣安時處順守義崇靜功臣崇仁保徳寧邦翊聖功臣先娶故徳州戶掾褚諱濆女早亡後娶故景州弓髙縣孫明府諱師禮女累封蜀國夫人亡長子平自祕書郎授右拾遺工部度支員外郎次子吉自祕書省校書郎授膳部金部職方員外郎屯田郎中第三亡子可自祕書省正字授殿中丞工部戶部員外郎第四子防亡第五子義自祕書郎攺授銀靑光祿大夫檢校國子祭酒兼禦史中丞充定國軍衙內都指使職罷攺授朝防大夫左春坊太子司議郎授太常丞第六子正自協律郎攺授銀靑光祿大夫檢校國子祭酒兼禦史中丞充定國軍節度使職罷攺授朝防大夫太僕丞長女適故兵部崔侍郎諱衍子太僕少卿名絢封萬年縣君三女子早亡二女防亡唐長興二年勅瀛州景城縣莊來蘇鄕攺爲元輔鄕朝漢裏爲孝行裏洛南莊貫河南府洛陽縣三州鄕靈臺裏奉晉天福五年勅三州鄕攺爲上相鄕靈臺裏攺爲中臺裏時守司徒兼侍中又奉八年勅上相鄕攺爲太尉鄕中臺裏攺爲侍中裏時守太尉兼侍中靜思本末慶及存亡蓋自國恩盡從家法承訓誨之旨闗敎化之源在孝於家在忠於國口無不道之言門無不義之貨所願者下不欺於地中不欺於人上不欺於天以三不欺爲素賤如是貴如是長如是老如是事親事君事長臨人之道曠防天恕累經難而獲多福曽防蕃而歸中華非人之謀是天之祐六合之內有幸者百嵗之後有歸所無以珠玉含當以時服斂以籧篨葬及擇不食之地而葬焉以不及於古人故祭以特羊戒殺生也當以不害命之物祭無立神道碑以三代墳前不獲立碑故無請諡號以無徳故又念自賓佐至王佐及領藩鎭時或有微益於國之事節皆形於公籍所著文章篇詠因多事防失外收拾得者編於家集其間見其志知之者罪之者未知眾寡矣有莊有宅有羣書有三子可以龔其業於此日五盥日三省尙猶日知其所亡月無忘其所能爲子爲弟爲人臣爲師長爲夫爲父有子有猶子有孫奉身卽有餘矣爲時乃不足不足者何不能爲大君致一統定八方誠有愧於歷職歷官何以答乾坤之施時開一卷時飲一杯食味別聲被色老安於當代耶老而自樂何樂如之時幹祐三年朱明月長樂老敍云及太祖平內難議立徐州節度使劉贇爲漢嗣遣道與祕書監趙上交樞宻直學士王度等往迎之道尋與贇自徐赴汴行至宋州防澶州軍變樞宻使王峻遣郭崇領兵至屯於衙門外時道與上交等宿於衙門內是日贇率左右甲士闔門登樓詰崇所自崇言太祖已副推戴左右知其事變以爲爲所賣皆欲殺道等以自快趙上交與王度聞之皆惶怖不知所爲惟道偃仰自適略無懼色尋亦獲免焉道微時嘗賦詩云終聞海嶽歸明主未省乾坤防吉人至是其言驗矣【靑箱雜記載馮道詩全篇云莫爲危時便愴神前程往往有期因終聞海嶽歸明主未省乾坤防吉人道徳幾時曽去世舟車何處不通津但敎方寸無諸惡狼處叢中也立身】廣順初復拜太師中書令太祖甚重之每進對不以名呼及太祖崩世宗以道爲山陵使防河東劉崇入宼世宗召大臣議欲親徵道諫止之世宗因言唐初天下艸冦蜂起並是太宗親平之道奏曰陛下得如太宗否世宗恕曰馮道何相少也乃罷及世宗親徵不令扈從畱道奉太祖山陵時道已抱疾及山陵禮畢奉神主歸舊宮未及祔廟一夕薨於其第時顯徳元年四月十七日也享年七十有三世宗聞之輟視朝三日冊贈尙書令追封瀛王諡曰文懿道歷任四朝三入中書在相位二十餘年以持重鎭俗爲已任未嘗以片簡擾於諸侯平生甚廉儉逮至末年閨庭之內稍徇奢靡其子吉尢恣狂蕩道不能制識者以其不終令譽咸嘆惜之【五代史補馮道之鎭同州也有酒務吏乞以家財修夫子廟道以狀付判官參詳其事判官素滑稽因以一絕書於判後云荊棘森森繞杏壇儒官髙貴盡偸安若教酒務修夫子覺我慙惶也大難道覽之有愧色因出俸重創之馮瀛王道之在中書也有舉子李道投贄所業馬相見之戲謂曰老夫名道其來久矣加以累居相府秀才不可謂不知然亦名道於禮可乎李抗聲對曰相公是無寸底道字小子有寸底道字何謂不可也公笑曰老夫不惟名無寸諸事亦無寸吾子可謂知人矣了無怒色馮吉瀛王道之子能彈琵琶以皮爲世宗嘗令彈於禦前深欣善之因號其琵琶曰繞殿雷也道以其惰業每加譴責而吉攷之愈精道益怒凡與客飲必使廷立而彈之曲罷或賜以束帛命背負之然後致謝道自以爲戒勗極矣吉未能悛攺旣而益自若道度無可柰何嘆曰百工之司藝成而賤理使然也此子不過太常少卿耳其後果終於此】

史臣曰道之履行鬰有古人之風道之宇量深得大臣之體然而事四朝相六帝可得爲忠乎夫一女二夫人之不幸況於再三者哉所以飾終之典不得諡爲文貞文忠者蓋謂此也

舊五代史卷一百二十六

欽定四庫全書

舊五代史卷一百二十七

宋門下侍郎參知政事監修國史薛居正等撰

周書第十八

列傳七

盧文紀字子持京兆萬年人【以下原本有闕文】長興末爲太常卿文紀形貎魁偉語音髙朗占對鏗鏘健於飲啖奉使蜀川路由岐下時唐末帝爲岐師以主禮待之觀其儀形防趣遇之頗厚淸泰初中書闕輔相末帝訪之於朝左右曰臣見班行中所譽當大拜者姚顗盧文紀崔居儉耳或品藻三人才行其心愈惑末帝乃俱書當時淸望達官數人姓名投琉璃缾中月夜焚香禱請於天旭旦以筯挾之首得文紀之名次卽姚顗末帝素已奇待歡然命之卽授中書侍郎同平章事與姚顗同升相位時朝廷兵革之後宗社甫寜外宼內侵彊臣在境文紀處經綸之地無輔弼之謀所論者親愛朋黨之小瑕所紏者銓選擬掄之防纇時有蜀人史在徳爲太常丞出入權要之門評品朝士多有譏彈乃上章云文武兩班宜選能進用見在軍都將校朝廷士大夫並請閱試澄汰能者進用否者黜退不限名位髙下疏下中書文紀以爲非已怒甚召諫議盧損爲覆狀辭防蕪漫爲眾所嗤三年夏晉祖引契丹拒命旣而大軍挫衂官寨受圍八月親徵過徽陵拜於闕門休於仗捨文紀扈從帝顧謂之曰朕聞主憂臣辱予自鳳翔來首命卿爲宰相聽人所論將爲便致太平寇孽紛紛令萬乘自行戰賊於汝安乎文紀惶恐致謝時末帝季年天奪其魄聲言救寨其實倦行初次河陽召文紀張延朗謀議文紀曰敵騎倏往忽來無利則去大寨牢固足以枝梧況已有三處救兵可以不戰而解使人督促責以成功輿駕且駐河橋詳觀事勢況地處舟車之要正當天下之心必若未能解圍去亦非晚防延朗與趙延壽款密傍奏曰文紀之言是也故令延壽北行末帝坐俟其敗晉祖入洛罷相爲吏部尙書再遷太子少傅少帝嗣位攺太子太傅漢祖登極轉太子太師時朝官分司在洛𨿽有畱臺禦史紀綱亦多不整肅遂逐文紀別令檢轄侍禦史趙礪及糾分司朝臣中有行香拜表疎怠者楊邠怒凡有病不在朝謁者皆與致仕官時文紀別令檢轄之職頗甚滋章因疾請假復爲畱臺所奏遂以本官致仕【歐陽史周太祖入立卽拜司空於家】廣順元年夏卒年七十六贈司徒輟視朝二日文紀平生積財巨萬及卒爲其子齡所費不數年間以至蕩盡由是多藏者以爲誡焉

馬孫字慶先棣州商河人【以下原本有闕文】唐末帝卽位用爲翰林學士戶部郎中知制誥賜金紫未滿歲攺中書舍人禮部侍郎皆帶禁職尋拜中書侍郎平章事孫純儒性多凝滯遽登相位未悉朝廷舊事初馮道罷同州入朝拜司空唐朝故事三公爲加官無單拜者是時朝議率爾命道制出或曰三公正宰相便合參大政又云合受冊眾言借借盧文紀又欲祭祀時便令掃除馮道聞之曰司空掃除職也吾無所憚旣而知非乃止劉昫爲僕射性剛羣情嫉之乃共贊右常侍孔昭序論行香次第言常侍侍從之臣行立合在僕射之前疏奏上禦史臺定例同光巳來李琪盧質繼爲僕射質性輕脫不能守師長之體故昭序輕言孫以羣情不悅劉昫馮道欲微抑之乃責臺司須檢則例而臺吏言舊不見例據南北班位卽常侍在前俄屬國忌將就列未定孫卽判臺狀曰旣有援據足可遵行各示本官劉朐怒揮袂而退自後日責臺司定例崔居儉謂南宮同列曰從昭序言語是朝廷人總不解語也且僕射師長也中丞大夫就班修敬常侍班在南宮六卿之下況僕射乎已前騎省年深望南宮二侍郎如仰霄漢癡人舉止何取笑之深耶眾聞居儉言紛議稍息文士哂孫堂判有援據二字其中書百職孫素未諳練無能專決但署名而巳又少見賓客時人目之爲三不開謂口不開印不開門不開也及太原事起唐末帝幸懷州孫畱司在洛未幾趙徳鈞父子有異志官砦危急君臣計無所在俄而孫自洛來朝眾相謂曰馬相此來必有安危之策旣至獻綾三百匹卒無獻可之言晉祖受命廢歸田裏孫好古慕韓愈之爲人尢不重佛及廢居里巷追感唐宋之平昔之遇乃依長壽僧捨讀佛書冀申冥報歳余枕藉黃卷中見華嚴楞嚴詞理富贍由是酷賞之仍抄撮之相形於歌詠謂之法喜集又纂諸經要言爲佛國記凡數千言或嘲之曰公生平以傅奕韓愈爲髙識何前倨而後恭是佛佞公耶公佞佛耶孫笑而答曰佛佞予則多矣李崧相晉用李專美爲贊善孫以賓客致仕專美轉少卿孫得太子詹事晉漢公卿以孫好爲文章皆欣然待之太祖卽位就加檢校禮部尙書太子賓客分司在洛每閉關養素惟事謳吟著述嗜八分書題尺酬答必親札以其墨迹孫將卒之前覩白虺緣於庭槐驅之失所在孫感賦鵬之文作槐虫賦以見志廣順三年秋九月卒於洛陽詔贈太子少傅輟視朝一日孫初爲河中從事因事赴闕宿於邏店其地有上邏神祠見夢神見召待以優禮手授二筆其筆一大一小覺而異焉及爲翰林學士孫以爲契鴻筆之兆旋知貢舉私相謂曰此二筆之應也泊入中書上事堂吏奉二筆熟視太小如昔時夢中所授者及卒後旬日有侍婢靈語一如孫聲气處分家事皆有倫理時人奇之

和凝字成績汶陽須昌人也九代祖逢堯唐髙宗時爲監察禦史自逢堯以下仕皆不顯曽祖敞祖濡皆以凝貴累贈太師父矩贈尙書令矩性嗜酒不拘禮節𨿽素不知書見士未嘗有慢色必罄家財以延接凝防而聰敏姿狀秀拔神采射人少好學書一覧者咸達其大義年十七舉明經至京師忽夢人以五色筆一束以與之謂曰子有如此才何不舉進士自是才思敏贍十九登進士第滑帥賀瓌知其名辟置幕下凝善射時與唐莊宗相拒於河上戰胡柳陂瓌軍敗而北惟凝隨之顧曰子勿相隨當自努力凝對曰丈夫受人知有難不報非素志也但恨未得死所旋有一騎士來逐瓌凝叱之不止遂引弓而射應而斃獲免旣而謂諸子曰昨非和公無以至此和公文武全才而有志气後必享重位爾宜謹事之遂以女妻之由是聲望益隆後歷鄆鄧洋三府從事唐天成中入拜殿中侍禦史歷禮部侍部二員外攺主客員外郎知制誥尋詔入翰林充學士轉主客郎中充職兼權知貢舉貢院舊例放牓之日設棘於門及閉院門以防下第不逞者凝令徹棘啟門是日寂無喧者所收多才名之士時議以爲得人【澠水燕談範質初舉進士時和凝知貢舉凝常以宰輔自期登第之日名第十三人及覽質文尢加賞嘆卽以第十三名處之場屋間謂之傳衣鉢若禪宗之相付授也後質果繼凝登相位】明宗益加器重遷中書舍人工部侍郎皆充學士晉有天下拜端明殿學士兼判度支轉戶部侍郎防廢端明之職復入翰林充承防晉祖每召問以時事言皆稱防五年拜中書侍郎平章事六年秋晉髙祖將幸鄴都時襄州安從進反狀巳彰凝乃奏曰車駕離闕安從進或有悖逆何以待之晉髙祖曰卿意如何凝曰以臣料之先人有奪人之心臨事卽不及也欲預出宣勅十數道密付開封尹鄭王令有緩急卽旋塡將校姓名令領兵擊之晉髙祖從之及聞唐鄧奏報鄭王如所勅遣騎將李建崇監軍焦繼勲等領兵討焉相遇於湖陽從進出於不意甚訝其神速以至於敗由凝之力也少帝嗣位加右僕射開運初罷相守本官未幾轉左僕射漢興授太子太保國初遷太子太傅顯徳二年秋以背疽卒於其第年五十八輟視朝兩日詔贈侍中凝性好修整自釋褐至登臺輔車服僕從必加華楚進退容止偉如也又好延納後進士無賢不肖皆虛懷以待之或致其仕進故甚有當時之譽平生爲文章長於短歌艷曲尢好聲譽有集百卷自篆於版模印數百帙分恵於人焉【宋朝類苑和魯公凝有艷詞一編名香奩集凝後賢乃嫁其名爲韓偓今世傳韓偓香奩集乃凝所爲也凝生平著述分爲演輪遊蓺孝悌疑獄香奩籯金六集自爲遊蓻集序云子有香奩籯金二集不行於世凝在政府避議論諱其名又欲後人知故於遊蓺集序實之此凝之意也】長子峻卒於省郎次子峴【錦繡萬花谷引範蜀公防求云和峴晉相和凝之子峴生防凝入翰林加金紫知貢舉凝喜曰我生平美事三者並集此於宜於我矣因名曰三美】仕皇朝爲司勲員外郎

蘇禹珪字錫其先出於武功近世家髙密今爲郡人也父仲容以儒學稱於鄕裏唐末舉九經補廣文助教遷輔唐令累贈太師禹珪性謙和虛襟接物克構父業以五經中第辟遼州倅職歷靑鄆從事轉潞並管記累檢校官至戶部郎中漢髙祖作鎭並門奏爲兼判開運末契丹入汴漢祖卽位於晉陽授中書侍郎平章事漢祖蒞阼兼刑部尙書俄加右僕射集賢殿大學士漢祖大漸與蘇逢吉楊邠等受顧命立少主明年轉左僕射三年冬太祖入平內難禹珪遁入都城爲兵士所擄翼日太祖令人求之旣見撫慰甚至尋復其位國初加守司空尋罷相守本官世宗嗣位封莒國公未幾受代歸第顯徳三年正月旦與客對食之際暴疾而卒時年六十二禹珪純厚長者遭遇漢祖及蘇逢吉夷滅禹珪恬然無咎時人以爲積善之報也子徳祥登進士第累歷臺省

景範淄川長山人【以下原本有闕文據世宗紀景範父名初以戶部郎中致仕】世宗之南徵也命爲東京副畱守車駕迥自河東世宗以艱於國用乃以範爲中書侍郎平章事判三司【冊府元載世宗卽位七月癸巳制曰朕自履宸極思平泰階出一令慮下民之未從行一事懼上之罔祐晨興夕惕終嵗於玆𨿽禮讓漸開興行而風雨未之咸若豈刑政之所闕而徳教之未孚哉由是進用良臣輔宣化𨿽朕志先定亦輿情具瞻爰擇良辰誕敷明命樞宻院直學士中大夫尙書工部侍郎上柱國晉陽縣開國男食邑三百戶賜紫金魚袋景範昔佐先帝毎罄嘉謨逮事渺躬愈傾忠節奉上得大臣之體檢身爲君子之儒一昨戎輅親徵皇都是守贊勲賢於畱府副徵發於行營軍政所需國用無闕今則靈臺偃革宣室圖功思先朝欲用之言成聖考得賢之美俾參大政仍掌利權爾其聴聴朕言往敷化予欲則垂象而淸品彚爾則順天道以敍彛倫予欲卹刑名而息戰爭爾則謹憲章而恢廟略天人之際懸合軍民之事罔渝則國相之尊非爾孰處邦計之重惟才是臧勉思倜儻以致君勿效因循而保位佇聞成績用副虛懷可正議大夫中書侍郎平章事判三司】範爲人厚重剛正無所屈撓然理繁治劇非其所長𨿽悉心盡瘁終無稱職之譽世宗知之因其有疾乃罷司計尋以父防罷相東歸顯徳二年冬以疾卒於鄕裏優詔贈侍中官爲立碑焉

史臣曰夫以稽古之力取秉鈞之位者豈常人乎然文紀耽於貨殖孫傷於齷齪則知全其徳者鮮矣如成績之文采錫之履行景範之純厚皆得謂之君子儒矣以之爰立何用不臧

舊五代史卷一百二十七

舊五代史卷一百二十七攷證

周列傳七和凝傳欲預出宣敕十數道宻付開封尹鄭王令有緩急卽旋塡將校姓名領兵擊之案洛陽搢紳舊聞記作巳命髙行周爲招討張從恩爲都監仍令焦繼勲等數人備指使是晉祖未北徵巳命將校矣與是書異

舊五代史卷一百二十七考證﹤史部﹐正史類﹐舊五代史﹥

欽定四庫全書

舊五代史卷一百二十八

宋門下侍郎參知政事監修國史薛居正等撰

周書第十九

列傳九

王朴字文伯東平人也父序以朴貴贈左諫議大夫朴幼警慧好學善屬文漢幹祐中擢進士第解褐授校書郎依樞密使楊邠館於邠第是時漢室寖亂大臣交惡朴度其必危因乞告東歸未幾李業輩作亂害邠等三族凡遊其門下者多被其禍而朴獨免國初世宗鎭澶淵朝廷以朴爲記室及世宗爲開封尹拜右拾遺充開封府推官世宗嗣位授比部郎中賜紫二年夏世宗命朝廷文學之士二十餘人各撰防論一首以試其才時朴獻平邊防云唐失道而失吳蜀晉失道而失幽並觀所以失之由知所以平之術當失之時莫不君暗政亂兵驕民困近者姦於內逺者叛於外小不制而至於大大不制而至於僭天下離心人不用命吳蜀乘其亂而竊其號幽並乘其間而據其地平之之術在乎反唐晉之失而已必先進賢退不肖以淸其時用能去不能以審其材恩信號令以結其心賞功罰罪以盡其力恭儉節用以丰其財徭役以時以阜其民俟其倉廩實器用備人可用而舉之彼方之民知我政化大行上下同心力彊財足人和將和有必取之勢則知彼情狀者願爲之間諜知彼山川者願爲之先導彼民與此民之心同是與天意同與天意同則無不成之功攻取之道從易者始當今吳國東至海南至江可撓之地二千里從少備處先撓之備東則撓西備西則撓東必奔走以救其獘奔走之間可以知彼之虛實眾之彊弱攻虛擊弱則所向無前矣勿大舉但以輕兵撓之彼人怯知我師入其地必大發以來應數大發則必民困而國竭一不大發則我獲其利彼竭我利則江北諸州乃國家之所有也旣得江北則用彼之民揚我之兵江之南亦不難而平之也如此則用力少而收功多得吳則桂廣皆爲內臣岷蜀可飛書而召之如不至則四面並進席捲而蜀平矣吳蜀平幽可望風而至惟並必死之冦不可以恩信誘必須以彊兵攻之然其力已喪不足以爲邊患可爲後圗其便則一削以平之方今兵力精練器用具備羣下知法諸將用命一稔之後可以平邊此歳夏秋便可於沿邊貯納臣書生也不足以講大事至於不達大體不合機變望陛下寛之世宗覽之愈重其器識未幾遷左諫議大夫知開封府事初世宗以英武自任喜言天下事常憤廣明之後中土日蹙值累朝多事尙未克復慨然有包舉天下之志而居常計事者多不諭其防惟朴神气勁峻性剛決有斷凡所謀畫動愜世宗之意由是急於登用尋拜左散騎常侍充端明殿學士知府如故是時初廣京城朴奉命經度凡通衢委巷廣袤之間靡不由其心匠及世宗南徵以朴爲東京副畱守車駕還京攺戶部侍郎兼樞密副使未幾遷樞密使檢校太保頃之丁內艱尋起復授本官四年冬世宗再幸淮甸兼東京畱守京邑庶務悉以便宜制之比及入蹕都下肅如也【黙記引閒談錄云朴性剛烈大臣藩鎭皆憚之世宗收淮南俾朴畱守時以街巷隘狹例從展拆朴怒廂校弛慢於通衢中鞭背數十其人忿然嘆云宣補廂虞豈得便從決朴微閒之命左右擒至立斃於馬前世宗聞之笑謂近臣曰此大愚人去王朴面前誇宣補廂虞宜其死矣】六年三月世宗令樹斗門於汴口不逾時而歸朝是日朴方過前司空李谷之第交談之頃疾作而僕於座遽以肩舁歸第一夕而卒時年四十五【黙記云王朴仕周世宗制禮作樂考定聲律正星歷修刑統百廢俱起又取三關取淮南皆朴爲謀然事世宗才四年耳使假之壽考安可量也】世宗聞之駭愕卽時幸其第及柩前以所執玉鉞卓地而慟者數四贈賻之類率有加等優詔贈侍中【宋史王侁傳朴卒世宗幸其第召見諸孤以侁爲東頭供奉官】朴性敏鋭然傷於太剛毎稠人廣座之中正色髙談無敢觸其鋒者故時人𨿽服其機變而無恭懿之譽其筆述之外多所該綜至如星緯聲律莫不畢殫其妙所撰大周欽天歷及律準並行於世【黙記云周世宗於禁中作功臣閣畫當時大臣如李谷鄭仁誨之屬太祖卽位一日過功臣閣風開半門正與朴像相對太祖望見卻立聳然整禦袍襟帶磬折鞠躬左右曰陛下貴爲天子彼前朝之臣禮何過也太祖以手指禦袍云此人在朕不得此袍著其敬畏如此五代史闕文周顯徳中朴與魏仁浦俱爲樞密使時太祖皇帝已掌禁兵一日有殿直乘馬誤衝太祖導從太祖自詣密地訴其無禮仁浦令徽院勘詰朴謂太祖曰太尉名位𨿽髙未加使相殿直廷臣也與太尉比肩事主太尉況帶職不宜如此太祖唯唯而出臣謹案朴之行事傳於人口者甚眾而史氏闕書臣聞重修太祖實錄已於李谷傳中見朴遺事今復補其大者況太祖太宗在位毎稱朴有上輔之器朝列具聞】

楊凝式華陰人也【遊宦紀聞載凝式年譜云唐咸通十四年癸巳凝式是年生故題識多自稱癸巳人又別傳去凝式景度】父涉唐末梁初再登臺席罷相守左僕射卒【歐陽史楊涉傳云祖收父嚴吳縝簒誤云收與嚴乃兄弟非父子也又遊宦紀聞載楊氏家譜云唐修行楊氏系出越公房本出中山相結次子繼生洛州刺史暉暉生河間太守恩恩生越恭公鈞出居馮翊至藏器徒潯陽唐相楊收之父曰遺直生四子名皆從又曰發假收嚴以四時爲義故發之子名皆從木假之子從火收之子從金嚴之子從木嚴生涉涉生凝式而收乃藏器之兄涉之伯也新五代史記唐六臣傳乃以收爲涉之祖嚴之父非也】凝式體𨿽蕞眇而精神穎悟【宣和書譜云凝式形貌寢侻然精神矍然要大於身】富有文藻大爲時輩所推唐昭宗朝登進士第解褐授度支巡官再遷祕書郎直史館梁開平中爲殿中侍禦史禮部員外郎三川守齊王張宗奭見而嘉之請以本官充畱守巡官梁相趙光素重其才奏爲集賢殿直學士攺考功員外郎唐同光初授比部郎中知制誥尋以心疾罷去攺給事中史館修撰判館事明宗卽位拜中書舍人復以心疾不朝而罷長興中歷右常侍工戶二部侍郎以舊恙免攺祕書監淸泰初遷兵部侍郎唐末帝按兵於懷覃凝式在扈從之列頗以心恙諠嘩子軍砦末帝以其才名優容之詔遣歸洛晉天福初攺太子賓客尋以禮部尙書致仕閒居伊洛之間恣其狂逸多所幹忤自居守以降咸以俊才耆徳莫之責也晉開運中宰相桑維翰知其絕俸艱於家食奏除太子少保分司於洛漢幹祐中歷少傅少師太祖總兵凝式於軍門且以年老不任戎事上訴太祖特爲奏免之廣順中表求致政尋以右僕射得請顯徳初攺左僕射又攺太子太保並懸車元年冬卒於洛陽年八十五詔贈太子太傅凝式長於歌詩【別傳云凝式詩什亦多雜以詼諧少從張全義辟故作詩紀全義之徳云洛陽風景實堪哀昔日曽爲瓦子堆不是我公重葺理至今猶自一堆灰他類若此張從恩尹洛凝式自汴還時飛蝗蔽日偶與之俱凝式先以詩寄曰押引蝗虫到洛京合消郡守逺相迎從恩弗怪也然凝式詩自佳其題壁有院似禪心靜花如覺性圎淸麗可喜】善於筆紮洛川寺觀藍墻粉壁之上題紀殆徧時人以其縱誕有風子之號焉【別傳云凝式𨿽仕歷五代以心疾閒居故時人目以風子其筆迹遒放宗師歐陽詢與顏眞卿而加以縱逸旣久居洛多遨遊佛道祠遇山水勝槪輒畱連賞詠有垣墻圭缺處顧視引筆且吟且書若與神防率寶防之其號或姓名或時稱癸巳人或稱楊虛白或稱希維居士或稱關西老農其所題後或眞或艸不可原詰而論者謂其書自顏中書後一人而已其佯狂之迹甚著卜第於尹京之側遇入府前輿後馬猶以爲遲乃杖防徒行市人隨笑之嘗迫冬家人未挾纊防有故人過洛贈以緜五十兩絹百端凝式悉畱之修行尼捨俾造韈以施崇徳普明兩寺飯僧其家𨿽號寒啼饑而凝式不屑屑也畱守聞其事乃自制衣給米遺之凝式笑謂家人曰我固知畱守必見賙也每旦起將出僕請所之楊曰宜東遊廣愛僕又曰不若西遊石壁寺凝式舉鞕曰姑遊廣愛僕又以石壁爲請凝式乃曰姑遊石壁聞者拊掌五代史補楊凝式父涉爲唐宰相太祖之篡唐祚也涉當送傳國璽時凝式方冠諫曰大人爲宰相而國家至此不可謂之無過而更手持天子印綬以付他人保富貴其如千載之後云云何其宜辭免之時太祖恐唐室大臣不利於已往往陰使人來探訪羣搢紳之士及禍甚眾渉常不自保忽聞凝式言大駭曰汝滅吾族於是神色沮喪者數日恐事泄卽日遂佯狂時人謂之楊風子也】

薛仁謙守守訓代居河東近世徙家於汴今爲浚儀人也父延魯仕唐爲汝州長史累贈吏部尙書仁謙謹厚廉恪深通世務梁鄴王羅紹威甚重之累署府職唐莊宗卽位於魏授通事舍人梁開平中三聘於吳得使者之體遷衛尉少卿引進副使累加檢校兵部尙書長興中轉客省使鴻臚少卿出爲建雄軍節度副使進階光祿大夫檢校左僕射攺光祿少卿晉天福初授檢校司空河中節度副使歸朝爲衛尉太僕二卿丁繼母憂居喪制滿授司農卿漢幹祐中以本官致仕周初攺太子賓客致仕仍加檢校司徒進封侯爵顯徳三年冬以疾終年七十八贈工部尙書初仁謙隨莊宗入汴也有舊第爲梁朝六宅使李賓所據時賓逺適而仁謙復得其第或告云賓之家屬厚藏金帛在其第內仁謙立命賓親族盡出所藏而後入焉論者美之子居正皇朝門下侍郎平章事

蕭願字惟恭梁宰相頃之子也頃明宗朝終於太子少保唐書有傳初願之曽祖仿唐僖宗朝入相接客之次願爲兒童戲效傳呼之聲仿謂客曰余豈敢以得位而喜所幸奕世壽考吾今又有曽孫在目前矣願弱冠舉進士第解褐爲校書郎攺畿尉直史館監察殿中侍禦史遷比部員外右司郎中太常少卿明宗朝祀太微宮願乘醉預公卿之列爲禦史所彈左遷右贊善大夫未幾授兵部郎中復金紫丁內艱服闋自左司郎中拜右諌議大夫歷給事中右常侍祕書監攺太子賓客廣順元年春卒贈禮部尙書願性純謹承事父母未嘗不束帶而見然性嗜酒無節職事弛慢爲兵部郎中日常掌告身印覃恩之次頗怠職司父頃爲吏部尙書代願視印篆其散率如此願卒時年七十餘其母猶在一門壽考人罕及者

盧損其先範陽人也近世任於嶺表父潁遊宦於京師損少學爲文梁開平初舉進士性頗剛介以髙情逺致自許與任贊劉昌素薛鈞髙總同年擢第所在相詬時人謂之相罵牓及任贊劉昌素居要切之地而損自異不相親狎時左丞李琪素薄劉昌素之爲人常善待損琪有女弟眇長年婚對不售乃以妻損損慕琪聲稱納之及琪爲輔相致損仕進梁貞明中累遷至右司員外郎唐天成初由兵部郎中史館修撰轉諫議大夫屢上書言事詞理淺陋不爲名流所知淸泰中盧文紀作相密與損參議時政初長興中唐末帝鎭河中損嘗爲加恩使副及末帝卽位用爲禦史中丞拜命之日以自前憲司不能振舉綱領俾風俗頽壊乃大爲條奏而有平明放鑰日出守端之語大爲士人嗤鄙有頃誤詳赦書失出罪人停任晉天福中復爲右散騎常侍轉祕書監大失所望卽拜章辭位乃授戶部尙書致仕退居潁川時少保李鏻年將八十善服气導引損以鏻之遐齡有道術酷慕之仍以潁川逼於城市乃卜居陽翟誅茅種藥山衣野服逍遙於林圃之間出則柴車鶴氅自稱具茨山人晚年與同輩五六人於大隗山中疏泉鑿坯爲隠所誓不復出山久之齒髮不衰似有所得廣順三年秋卒時年八十餘贈太子少傅

王仁裕字徳輦天水人少孤不從師訓年二十五方有意就學一夕夢剖其腸胃引西江水以浣之又睹水中砂石皆有篆文因取而吞之及寤心意豁然自是姿性絕髙【案以下有闕文輿地紀勝云王仁裕知貢舉時所取進士三十三人皆一時名公卿李昉王溥爲冠】有詩萬餘首勒成百卷目之曰西江集蓋以嘗夢吞西江文石遂以爲名焉【輿地紀勝仁裕所著有紫泥集西江集入洛記共百卷】後爲兵部尙書太子少保卒

裴羽字用化唐僖宗時宰相防之子也羽少以父任爲河南壽安尉入梁遷禦史臺主簿攺監察禦史唐明宗時爲吏部郎中使於閩遇颶風飄至錢塘時安重誨用事削奪吳越王封爵羽被畱於錢塘經歳不得歸後重誨死吳越復通中國羽始得還晉初累遷禮部侍郎太常卿廣順初爲左散騎常侍卒贈工部尙書羽之使閩也正使陸崇卒於吳越羽載其喪還歸其橐裝時人義之

段希堯河內人也祖約定州戶掾贈太常少卿父昶晉州神山縣令累贈太子少保希堯少有器局累歷州縣唐天成中爲衛州錄事參軍防晉髙祖作鎭於鄴聞其勤幹奏攺洺州糾曹及晉祖鎭太原辟爲從事淸泰中晉祖總戎於代北一日軍亂遽呼萬歳晉髙祖惑之希堯曰夫兵猶火也弗戢將自焚遽請戮其亂首乃止明年晉祖將舉義於太原召賓佐謀之希堯極言以拒之晉祖以其純朴弗之咎也晉祖龍飛霸府舊僚皆至達官惟希堯止授省郎而已天福中稍遷右諌議大夫尋命使於吳越及乘舟泛海風濤暴起檝師僕從皆相顧失色希堯謂左右曰吾生平履行不欺暗室昭昭天鑑豈無祐乎汝等但以吾爲托必當無患言訖而風止乃獲利渉使回授萊州刺史檢校尙書右僕射未赴任攺懷州六年秋移棣州刺史兼榷鹽礬制置使少帝嗣位加檢校司空開運中歷戶部兵部侍郎漢初遷吏部侍郎判東西兩銓事國初拜工部尙書世宗嗣位轉禮部尙書顯徳三年夏卒於洛陽時年七十九贈太子少保子思恭右諫議大夫

司徒詡字徳音淸河郡人也父倫本郡督郵以淸白稱詡少好讀書通五經大義弱冠應鄕舉不第唐明宗之鎭邢臺詡往謁之甚見禮遇命試吏於邯鄲歷永年項城令皆有能名長興初唐末帝鎭河中奏辟爲從事未幾徵拜左補闕史館修撰秦王從榮之開府也朝廷以詡爲戶部員外郎充河南府判官秦王遇害以例貶寧州司馬淸泰初入爲兵部員外郎晉祖踐阼攺刑部郎中充度支判官樞密直學士由兵部郎中遷左諫議大夫給事中充集賢殿學士判院事轉左散騎常侍工部侍郎歷知許齊亳三州事漢初除禮部侍郎凡三主貢部自起部貳卿不數年間徧歷六曹由吏部侍郎拜太子賓客世宗卽位授太常卿時世宗畱意於雅樂議欲考正其音而詡爲足疾所苦居多假告遂命以本官致仕顯徳六年夏卒於洛陽之私第年六十有六贈工部尙書詡善談論性嗜酒喜賓客亦信浮圗之教漢幹祐中嘗使於吳越航海而往至渤澥之中睹水色如墨舟人曰其下龍宮也詡因炷香興念曰龍宮珍寶無用俟回棹之日當以金篆佛書一帙用伸防獻洎復經其所遂以經一圅投於海中俄聞梵唄絲竹之音喧於舡下舟人云此龍王來迎其經矣同舟百餘人皆聞之無不嘆訝焉

邊蔚字得升長安人父操華州下邽令累贈太子少師【宋史邊珝華州鄭人也曽祖頡石泉令祖操下邽令父蔚太常卿】蔚幼孤篤學有鄕裏譽從交辟歷晉陜華三府從事唐莊宗之伐蜀大軍出於華下時屬華方闕帥蔚爲記室詔令權領軍府事供億軍儲甚有幹濟之稱及明宗入洛遣李衝賫詔於關右盡誅閹官衝性深刻而華人有爲閹官所累者衝欲盡戮之蔚以理救防獲免者甚眾毛璋之鎭邠寧奏爲廉判時璋爲麾下所惑有跋扈之意蔚因乘間極言諭以逆順之理璋卽時遣其子入貢朝廷以蔚有贊畫之效錫以金紫攺許州戎判晉天福初自涇州戎幕徴拜虞部員外郎鹽鐡判官歷開封廣晉少尹晉少帝嗣位拜左散騎常侍判廣晉府事轉工部左右侍郎再知開封府事開運初出爲亳州防禦使爲政淸肅亳民感之歳余入爲戶部侍郎漢初拜禦史中丞轉兵部侍郎太祖受命復知開封府事遷太常卿後以足疾辭位顯徳二年冬卒於家時年七十一子玕珝俱仕皇朝爲省郎王敏字待問單州金鄕人性純直少力學攻文登進士第後依杜重威凡歷數鎭從事漢初重威叛於鄴時敏爲畱守判官嘗泣諫重威懇請歸順重威始𨿽不從及其窮也納敏之言以其城降時魏之饑民十猶四五咸保其餘生者敏之力也入朝拜侍禦史世宗鎭澶淵太祖以敏謹厚遂命爲澶州節度判官及世宗尹正王畿攺開封少尹世宗嗣位權知府事旋拜左諫議大夫給事中遷刑部侍郎敏嘗以子壻陳南金薦於曹州節度使李繼勲表爲記室其後繼勲僨軍於壽春及歸闕而無待罪之禮世宗以繼勲武臣不之責也因遷怒南金謂其禆贊無狀乃黜之敏由是連坐遂免其官歳余復拜司農卿顯徳四年秋以疾卒

舊五代史卷一百二十八

舊五代史卷一百二十八考證

周列傳八楊凝式傳歷右常侍工戶二部侍郎案別傳作工禮戶三部侍郎

年八十五案別傳作八十二

裴羽傳贈工部尙書案歐陽史作戶部尙書

段希堯傳河內人也案宋史段思恭傳作澤州晉城人

舊五代史卷一百二十八考證

欽定四庫全書

舊五代史卷一百二十九

宋門下侍郎參知政事監修國史薛居正等撰

周書第十九

列傳九

常思字克恭太原人也父仁嶽河東牙將累贈太子太師唐莊宗之爲晉王也廣募勝兵時思以趫悍應募累從戎役後爲長直都校歷捧聖軍使晉初遷六軍都虞漢髙祖出鎭並門奏以思從行尋表爲河東牢城都指揮使以勤幹見稱漢國初建授檢校太保遙領鄧州漢有天下遷檢校太尉昭義軍節度使幹祐初李守貞叛於河中太祖徵之朝廷命思帥部兵以副焉旣而禦眾無能勒歸舊藩思在上黨凡五年無令譽可稱惟以聚欽爲務性又鄙恡未嘗與賓佐有酒肴之防嘗有從事欲求謁見者思覽刺而怒曰彼必是來獵酒也命典客者飲而遣之其鄙恡也如是太祖受命就加平章事初太祖微時以季父待思及卽位遣其妻入覲太祖拜之如家人之禮仍呼爲叔母其恩顧如是廣順二年秋思來朝加兼侍中移鎭宋州三年夏詔赴闕攺授平盧軍節度使思將赴鎭奏太祖云臣在宋州出鎭得絲十餘萬兩謹以上進請行徴督太祖頷之尋詔本州折劵以諭其民及到鎭未防染風痺之疾上表請尋醫旣而舁疾歸洛顯徳元年春卒年六十有九贈中書令翟光鄴字化基濮州鄄城人父景珂倜儻有膽气梁貞明初唐莊宗始駐軍於河上景珂率聚邑人守永定驛固守逾年後爲北軍所攻景珂戰歿眾潰光鄴時年十歳爲明宗軍所俘以其頴悟俾侍左右字之曰永定旣冠沈毅有謀蒞事寡過明宗卽位時深委遇累遷至皇城使檢校司空長興中樞密使安重誨得罪時光鄴與中官孟小僧頗有力焉居無何出爲耀州團練使淸泰初入爲左監門衛太將軍晉天福中歷棣沂二州刺史西京副畱守開運初授宣徽使楊光逺叛滅靑州平除爲防禦使朝廷以兵亂之後人物雕故命光鄴理之光鄴好聚書重儒者虛齊論議惟求理道時郡民防亡十之六七而招懷撫諭視之如傷故期月之間流亡載輯契丹入汴僞命權知曹州李從益假號以光鄴明宗舊臣署爲樞密使漢祖至汴攺左領衛大將軍幹祐初遷右金吾衛大將軍充街使檢校太保太祖踐阼復授宣徽使左千牛衛上將軍檢校太傅數月兼樞密副使防永興李洪信入朝代知軍府事廣順二年十月卒於長長安時年四十六光鄴有器度愼密惇厚出於天然喜慍不形於色事繼母以孝聞兄弟皆雍睦𨿽食祿日久家無餘貲任金吾日假官屋數間以蔽風雨親族累重糲食才給人不堪其憂光鄴處之晏如也賔朋至則貰酒延之談說終日略無厭倦士大夫多之及權知京兆以寛靜爲治前政有煩苛之事一切停罷百姓便之及病甚召親隨於臥內戒之曰气絕之後以死歸洛不得於此停畱慮煩軍府言訖而終京兆吏如喪所親或有以漿酒遙奠者樞密使王峻素重光鄴且欲厚防其家爲之上請故自終及塟所賜賻賵防數千計詔贈太子少師光鄴膚革肥晳善於攝養故司天監趙延又有袁許之術嘗謂人曰翟君外厚而內薄𨿽貴而無壽果如其言

曹英字徳秀舊名犯今上禦名故攺焉本常山鎭定人父全武事趙王王鎔爲列校英因得於鎔之帳下及張文禮之亂唐莊宗奄有其地乃錄鎔之左右署爲散指揮使明宗卽位英侍於仗下問其祖考英以實對明宗曰乃朕之舊也擢爲本班行首每加顧遇晉天福中遷弩手軍使平張從賔於汜水以功授本軍都校漢初攺奉國軍主加檢校司徒兼康州刺史幹祐初李守貞據河中叛授行營步軍都校河中平遷本軍廂主領嶽州防禦使隨太祖在魏爲北面行營步軍都校從平內難國初以翊戴功授昭武節度使檢校太傅侍衞步軍都指揮二年春總兵討慕容彥超於兗州梯衝塹壘頗力焉夏五月太祖親徵因並兵攻防其城及凱旋領彰信軍節度使典軍如故世宗嗣位加同平章事授成徳軍節度使車駕自太原廽加兼侍中顯徳元年冬卒於鎭時年四十九制贈中書令英性沈厚謙防有禮𨿽衽席之際接對賔客亦未嘗造次及卒縉紳之士亦皆惜之

李彥頵字徳循太原人也本以商賈爲業太祖鎭鄴寘之左右及卽位歷綾錦副使防易使世宗嗣位以彥頵有舊超授內客省使未防知相州軍府事尋攺延州兵馬畱後到鎭頗以殖貨爲意窺圖防利侵漁蕃漢部人羣情大擾防世宗南徵蕃部結聚圍廹州城彥頵閉壁自守求援於鄰道賴救兵至乃解世宗不悅徴赴京師然猶委曲庇防竟不之責尋爲西京水南巡檢使居無何命權知泗州軍州事攺滄州兩使畱後彥頵到任處置乖方大爲物情所鄙顯徳六年秋受代歸闕遇疾而卒時年五十二

李暉字順光瀛州束城人弱冠應募於龍驤軍漢祖領河東暉請從因得署爲河東牙將漢有天下授檢校司徒大內皇城使未防遷宣徽南院使幹祐初拜河陽節度使檢校太傅太祖登極加同平章事尋移鎭滄州顯徳元年就加兼侍中二年秋以世宗誕慶節來朝攺邠州節度使五年移鎭鳯翔歳餘卒於鎭優詔贈中書令暉之儀貌不及於常人而位極將相年登耳順袁許之術夫何恃哉然性貪鄙而好小惠以邀虛譽故在河陽及滄州日民皆詣闕請以碑以頌其美識者亦未之許也

李建崇潞州人少從軍善騎射初事唐武皇爲鐵林都將轉突騎飛騎二軍使從莊宗攻常山案巴堅來援莊宗率親軍千騎遇於滿城兵少爲契丹所圍時建崇爲親將與契丹格鬭自午至申防李嗣昭騎至契丹乃解去同光中自龍武捧聖都指揮使出歷襄秦徐雍都指揮使建崇性純厚處身任遇不能巧宦以致久滯偏裨明宗嘗掌牙兵與建崇共事及卽位甚湣之連授磁沁二郡入晉爲申州刺史天福七年冬襄州安從進搆逆率眾冦南陽時建崇領步騎千餘屯於葉縣開封尹鄭王遣宣徽使張從恩皇城使焦繼勲卒在京諸軍防建崇軍拒賊至湖陽縣之花山遇從進軍建崇接戰大敗之以功授亳州團練使襄陽平遷安州防禦使歷河陽邢州兵馬畱後漢初入爲右衛大將軍年逾七十神气不衰建崇始自代北事武皇至是四十餘年前後所掌兵麾下部曲多至節鉞零落殆盡惟建崇𨿽位不及藩屏而康彊自適以至期耄太祖卽位授左監門衛上將軍廣順三年春卒贈黔南節度使

王重裔陳州宛丘人父逹歷安均洺三州刺史因家於洺重裔幼沈厚有勇善騎射年未及冠事莊宗爲防直管契丹直從安汴洛累爲禁軍指揮使晉天福中鎭州安重榮謀叛稱兵指闕朝廷命杜重威率師拒之賊陣於宗城東晉遣騎軍擊之再合不動杜重威懼謀欲抽退重裔曰兵家忌退但請公分麾下兵擊其兩翼重裔爲公防陣當其中軍彼必狼狽矣重威從之重榮卽時退防遂敗以功遷防聖右廂都指揮使領費州刺史漢初仍典禁軍從徵鄴都平遷深州刺史淮夷以李守貞故數侵邊地以重裔爲亳州防禦使又令於徐州巡檢兼知軍州就加檢校太傅太祖踐阼加爵邑攺功臣廣順元年夏以疾卒

孫漢英太原人也父重進事唐武皇莊宗爲大將賜姓名存進唐書有傳漢英少事戎伍稍至都將嘗爲東面馬軍都指揮使淸泰初興元節度使張度釗失律於岐下遂以其地西臣於蜀漢英兄漢韶時爲洋州節度使因玆阻隔亦送欵於蜀由是漢英與弟漢筠久之不調漢幹祐中太祖西徵蒲雍以漢英戚裏之分秦於軍中指使蒲雍平班師隠帝以漢英爲綘州刺史檢校司徒廣順元年冬卒於都

許遷鄆州人也初爲本州牙將性剛褊漢幹祐初爲左屯衛將軍與少府監馬從斌同監造漢祖山陵法物節財省用減數萬計攺左監門大將軍又加檢校司空漢末權知隰州太祖踐阼劉崇遣子鈞率兵防平陽路由於隰賊眾攻城城中兵少遷感激指諭士鬭兼倍賊眾傷夷尋自退去太祖降詔撫諭正授隰州刺史遷切於除盜嫉惡過當或釘磔賊人令部下臠割悞斷不合死罪人其家詣闕致訟詔下開封府獄時陳觀爲知府素與遷不協深劾其事欲追遷對訟太祖以事狀可原但罷郡而已遷旣奉朝請因大詬陳觀謂王峻曰相公執政所與參議宜求賢徳如陳觀者爲儒無家行爲官多任情茍知其微屠沾兒恥與爲侶況明公乎峻無以沮之旣而嬰疾請告歸汶上而卒

趙鳯冀州棗彊縣人幼讀書舉童子旣長凶豪多力以殺人暴掠爲事吏不能禁安重榮鎭常山招聚叛亡鳯乃應募旣而犯法當死卽破械逾獄遁而獲免天福中趙延壽爲契丹鄕導歳侵深翼鳯往依焉【宋史荊罕儒傳罕儒少無賴與趙鳯張輦爲羣盜晉天福中相率詣範陽委防燕王趙延壽得掌兵權】契丹主素聞其桀黠署爲羽林軍使累遷羽林都指揮使常令將兵在邊貝冀之民日罹其患晉末契丹入洛鳯從至東京授宿州防禦使漢祖卽位受代歸闕尋授河陽行軍司馬幹祐初入爲龍武將軍丁父憂起復授右千牛衛大將軍漢末都城變起兵集之夜無不剽之室惟鳯裏閭兵不敢犯人皆服其膽勇廣順初用爲宋亳宿三州巡檢使鳯出於伏莽尢知盜之隠伏乃誘致盜魁於麾下厚待之每桴鼓之發無不擒捕眾以爲能然平民因捕盜而破家者多矣鳯善事人或使臣經由靡不傾財厚奉故得延譽而掩其醜迹太祖聞其幹事用爲單州刺史旣剛忿不仁得位愈熾刑獄之間尢爲不道常抑奪人之妻女又以進奉南郊爲名率斂部民財貨爲人所訟廣順三年十二月詔削奪鳯在身官爵尋令賜死

齊藏珍少歷內職累遷諸衛將軍前後監押兵師在外頗稱幹事然險詖無行殘忍辯給無不畏其利口廣順中奉命滑州界巡防河隄以弛慢致河決除名配沙門島世宗在西班時與藏珍同列每聆其談論或剖判世務似有可采及卽位自流所徴還秦鳯之役命監偏師及淮上用兵復委監防與軍校何起領兵降下光州藏珍欺隠官物甚多超以爲不可藏珍曰沙門島已有屋數間不妨再去矣其不畏法也如此世宗旣破紫金山砦追吳防至渦口因與藏珍言及克防之狀對曰陛下神武之功近代無比於文徳則未光世宗頷之又問以州之事對曰州地實卑濕食物例多腥腐臣去歳在彼人以鱓魚饋臣者視其盤中虯屈一如虵虺之狀假使鸛鵲有知亦應不食豈況於人哉其敷奏大率多此類聞者無不悚然一日又奏云唐景思已爲刺史臣猶未防聖澤世宗俛而從之時濠梁未下卽命爲濠州行州刺史及張永徳與李重進有間言藏珍嘗遊說重進洎壽陽兵回諸將中有以藏珍之言上奏者世宗怒急召赴闕四年夏以其冒稱檢校官罪按其事而斃之蓋不欲暴其惡迹也

王環本眞定人唐天成初孟知祥鎭西川環往事之及知祥建號環累典軍衛孟昶嗣位環常宿衛於中顯徳二年秋王師西伐時環爲鳯州節度使初偏師傅其城下爲環所敗裨將胡立爲環所擒是冬王師大集急攻其城蜀之援兵相次敗走環聞之守備愈堅王師攻擊數月方克城陷環就擒及到闕世宗以忠於所事釋其罪授右驍衛大將軍四年冬世宗南徵環隨駕至泗州遇疾而卒

張彥超本沙陀部人也素有郤克之疾時號爲跛子初以騎射事唐莊宗爲馬直軍使莊宗入汴授神武指揮使明宗嘗以爲養子天成中擢授蔚州刺史素與晉髙祖不恊屬其總戎於太原遂舉其城投於契丹卽以爲云州節度使契丹之南侵也彥超率部眾頗爲鎭魏之患及契丹入汴遷侍衛馬軍都校尋授晉昌軍節度使漢髙祖入洛彥超飛表輸誠移授保大軍節度使幹祐初奉詔歸闕止奉朝請而已太祖自鄴入平內難隠帝令彥超董騎軍爲拒劉子陂兵亂彥超先謁見太祖廣順中授神武統軍顯徳三年冬以疾終於第制贈太子太師

張頴太原人駙馬都尉永徳之父也【宋史列傳永徳並州陽曲人家世饒財曽祖丕尙氯節後唐武皇鎭太原急於用度多嚴選富家子掌帑庫或調度不給卽坐誅沒入貲產丕爲之滿歳府財有餘宗人政當次補其任率族屬泣拜請丕濟其急丕又爲代掌一年鄕裏服其義也】累爲藩郡列校由內職歷諸衛將軍國初以戚裏之故自華州行軍司馬歷郢懷二州刺史遷安州防禦使頴性下急峻刻不容人之小過𨿽左右親信亦皆怨之部曲曹澄有處女頴逼而娶之澄遂與不逞之徒數人同謀害頴中夜挾刄入於寢門執頴而殺之遂奔於金陵世宗徵淮南以永徳之故遣江南李景令執澄等送行在及至世宗以澄等賜永徳俾甘心而戮之

劉仁贍略通儒術好兵書在澤國甚有聲望吳主知之累遷爲僞右監門衛將軍歷黃袁二州刺史所至稱治洎李景僭襲僞位俾掌親軍遷鄂州節度使居數年復以兵柄任之攺壽州節度使及王師渡淮而仁贍固守甚堅洎世宗駐驛於其壘北數道齊攻塡塹陷壁晝夜不息如是者累月世宗臨城以諭之而仁贍但遜詞以謝及車駕還京命李重進總兵守之得乘間陷我南砦自是圍之愈急城中饑死者甚眾三年冬淮冦復來救援列砦於紫金山夾道相屬累然數十里埀及壽璧而重進兵防不能支世宗患之遂復議親徵車駕至壽春命今上率師破紫金山之眾擒其應援使陳承昭以獻仁贍聞援兵旣敗計無所出但扼吭浩嘆而已防世宗以紫金山之防飛詔以諭之時仁贍臥疾已亟因翻然納欵而城內諸軍萬計皆屏息以聽其命及見於行在世宗撫之甚厚賜與加等復令入城養病尋授天平軍節度使兼中書令制出之日薨於其家年五十八世宗聞之遣使弔祭命內臣監防喪事追封彭城郡王后以其子崇贊爲懷州刺史仁贍輕財重士法令嚴肅重圍之中其子崇諫犯軍禁卽令斬之故能以一城之眾連年拒守逮其來降而其下未敢竊議者保其後嗣抑有由焉崇贊仕周累爲郡守防子崇諒後自江南歸於本朝亦位至省郎

舊五代史卷一百二十九

舊五代史卷一百二十九考證

周列傳九張頴傳國初以戚裏之故自華州司馬歷郢懷二州刺史遷安州防禦使案宋史作事晉爲安州防禦使與是書異

劉仁贍傳時仁贍臥疾已亟因翻然納欵案歐陽史云仁贍固守三月病甚已不知人其副使孫羽詐爲仁贍書以城降是仁贍未嘗親納欵於周也是書作翻然納欵蓋仍周實錄原文未及釐正

案巴堅舊作阿保機今攺

舊五代火卷一百二十九考證

欽定四庫全書

舊五代史卷一百三十

宋門下侍郎參知政事監修國史薛居正等撰

周書第二十一

列傳十一

王峻字秀峯相州安陽人也父丰本部樂營使峻幼慧黠善歌梁貞明初張筠鎭相州憐峻敏惠遂畜之及莊宗入魏州筠棄鎭南渡以峻自隨時租庸使趙巖訪筠於其第筠召峻聲歌以侑酒巖悅筠因以贈之頗得親愛梁亡趙氏族滅峻流落無依寄食於符離陳氏之家久之彌窘乃事三司使張延朗所給甚薄淸泰末延朗誅漢祖盡得延朗之資產僕從而峻在籍中從歷數鎭常爲典客漢祖踐阼授客省使奉使荊南畱於防漢爲監軍入爲內客省使及趙思綰作亂於永興漢隠帝命郭從義討之以峻爲兵馬都監從義與峻不協甚如水火未幾攺宣徽北院使賊平加檢校太傅轉南院使太祖鎭鄴兼北面兵馬峻爲監軍畱駐鄴城隠帝蕭墻變起峻亦爲羣小所搆舉家見害從太祖赴闕綢繆帷幄贊成大事峻居首焉京師平定受漢太后令充樞密使太祖北徵至澶州爲諸軍擁迫峻與王殷在京聞變乃遣侍衛馬軍都指揮使郭崇往宋州前申州刺史馬鐸往許州以防他變二州安然亦峻之謀也太祖踐阼加平章事尋兼右僕射門下侍郎平章事監修國史時朝廷初建四方多故峻夙夜奉事知無不爲毎與太祖商確軍事未嘗不移時而退甚有禆益然爲性輕躁舉措率易以天下之事爲已任每有啟請多自任情太祖從而順之則忻然而退稍未允可則應聲而慍不遜之語隨事輒發太祖素知其爲人且以佐命之故每優容之峻年長於太祖二歳太祖𨿽登大位時以兄呼之有時呼表字不忘布衣之契也峻以此益自負焉廣順元年冬劉崇與契丹圍晉州峻請行應援太祖用爲行營都部署以徐州節度使王彥超爲副詔諸軍並取峻節度許峻以便宜從事軍行資用仰給於官隨行將吏得自選擇將發之前召宴於滋徳殿太祖出女樂以寵之奉辭之日恩賜優厚不拘常制及發太祖幸西莊親臨宴餞別賜禦馬玉帶執手而別峻至陜駐畱數夕劉崇攻晉州甚急太祖憂其不可及議親徵取澤州路入與峻防合先令諭峻峻遣驛騎馳奏請車馬不行幸時已降禦紮行有日矣防峻奏至乃止峻軍旣過絳郡距平陽一捨賊軍燔營狼狽而遁峻入晉州或請追賊必有大利峻猶豫久之翌日方遣騎軍襲賊信宿而還向使峻極力追躡則並汾之孽無噍類矣峻亦深恥無功因計度增修平陽故城而回時永興軍節度使李洪信漢室之密戚也自太祖踐阼恆有憂沮之意而本城軍不滿千峻出徵至陜州以救援晉州爲辭抽起數百人及劉崇北遁又遣禁兵千餘人屯於京兆洪信懼遂請入朝峻軍回太祖厚加優賜時慕容彥超叛於兗州已遣侍衛步軍都指揮使曹英客省使向訓率兵攻之峻意欲自將兵討賊累言於太祖曰慕容劇賊曹英不易與之敵耳太祖黙然未幾親徵命峻爲隨駕一行都部署破賊之日峻督軍在城南其眾先登頗有得色從駕還京未幾貢表乞解樞機卽時退歸私第峻貪權利多機數好施小惠喜人附已太祖登極之初務存謙抑潛龍將佐未甚進用其後鄭仁誨李重進向訓等稍遷要職峻心忌之至是求退蓋偵太祖之意也未陳請之前多發外諸侯書以求保證旬浹之內諸道馳騎進納峻書聞者驚駭其事峻連貢三章中使宣諭無虛日太祖嚴駕將幸其第峻聞之卽馳馬入見太祖慰勞久之復令視事峻又於本院之東別建公署廊廡聴事髙廣華侈及土木之功畢請太祖臨幸恩賜甚厚其後內園新起小殿唆視之奏曰宮室已多何用於此太祖曰樞密院捨宇不少公更自興造何也峻慙然而退時峻以前事趙巗頗承寵愛至是欲希贈官立碑或謂峻曰趙巖以諂佞事君破壊梁室至今言者無不切齒茍如所欲必貽物議乃止巖侄崇勲居於陳郡峻爲求官田宅以賜之太祖亦從之三年春修利河堤大興土功峻受詔檢校旣而世宗自澶州入覲峻素憚世宗之聰明英果聞其赴闕卽自河次歸朝居無何邀求兼領靑州太祖不得已而授之旣受命求暫赴任奏借左藏綾絹萬匹從之是歳戶部侍郎趙上交權知貢舉上交嘗詣峻峻言及一童子上交不達其防牓出之日童子不第峻銜之及貢院申中書門下取日過堂峻知印判定過日及上交引新及第人至中書峻在政事堂厲聲曰今歳選士不公當須覆試諸相曰但緣已行指揮行過臨事不欲攺移況未敕下覆試非晚峻愈怒詬責上交聲聞於外少頃竟令引過及罷上交詣本防謝峻峻又延之飲酌從容翌日峻奏上交知舉不公請致之於法太祖頷之而已又奏請以顏愆陳觀代範質李谷爲相太祖曰進退宰輔未可倉卒待徐思之峻論列其事奏對不遜太祖未食日將亭午諍之不已太祖曰節假之內未欲便行已俟假開卽依所奏峻退至中書是月史部選人過門下峻當其事頗疑選部不公其擬官選人落下者三十餘人次日寒食時節臣寮各歸私第午時宣召宰臣樞密使及入幽峻於別所太祖見馮道已下泣曰峻淩朕頗甚無禮太過擬欲盡去左右臣寮剪朕羽翼朕兒在外專意阻隔暫令到闕卽懷怨望豈有旣總樞機又兼宰相堅求重鎭尋亦授之任其襟懷尙未厭足如此無君誰能甘忍卽召翰林學士徐臺符等艸制其日退朝宣制貶授商州司馬差供奉官蔣光逺援送赴商州未幾死於貶所時廣順三年三月也【通鑑峻至商州得腹疾帝猶湣之命其妻往視之未幾而卒】初峻降制除靑州有司制造旌節以備迎授前一夕其旄有聲甚異聞者駭之主者曰昔安重誨授河中節亦有此異焉又所居堂陛忽然隠起如堆又夢被官府追攝入司簿院寤心惡之以是尢加狂躁峻才疎位重輕躁寡謀聴人穿鼻旣國權在手而射利者曲爲指畫乃啗餌虎臣離間親舊加以善則稱已無禮於君欲求無罪其可得乎【五代史闕文廣順初河東劉崇引契丹攻晉州遣峻率師赴援峻頓兵於陜周祖親徵遣使諭之峻見使受宣訖謂使曰與某馳還附奏陛下言晉州城堅未易可破劉崇兵鋒方鋭不可與力爭所以駐兵者待其气衰耳非臣怯也陛下新卽位不宜輕舉今朝中受聖知者惟李糓範質而已陛下若車駕出汜水則慕容彥超以賊軍入汴大事去矣使還具奏周祖自以手提其耳曰幾敗吾事】慕容彥超爲兗州節度使彥超卽漢髙祖之同產弟也嘗冒姓閆氏體黒麻面故謂之閆昆侖彥超鎭兗州漢隠帝欲殺周太祖召彥超方食釋匕箸而就道周兵犯京師隠帝出勞軍太后使彥超衛帝彥超曰北兵何能爲當於陣上唱坐使歸營彥超敗奔兗隠帝遇弒周太祖時彥超進呈鄆州節度使髙行周來書其書意卽行周毀讟太祖結連彥超之意帝覽之笑曰此必是彥超之詐也試令驗之果然其鄆州印元有缺文不相接其爲印卽無闕處帝尋令賫書示諭行周上表謝思先是塡星初至角亢占者曰角鄭分兗州屬焉彥超卽率軍府賓佐步出州西門三十里致祭迎於開元寺塑像以事之謂之菩薩日至祈禱又令民家堅黃旛以禳之及城陷彥超方在土星院燃香急乃馳去【案慕容彥超傳原本殘闕五代史補慕容彥超素有鉤距兗州有盜者詐爲大官從人跨驢於衢中市羅十餘疋價值旣定引物主詣一宅門以驢付之曰此本宅使汝且在此吾爲汝上白於王以請值物主許之旣而聲迹悄然物主怒其不出叩門呼之則空宅也於是連叫賊巡司至疑其詐兼以驢收之詣府彥超憫之且曰勿憂吾爲汝擒此賊乃畱物主府中復戒廏卒髙系其驢通宵不與水艸然後密召親信者牽於通衢中放之且曰此盜者之驢耳自昨日不與水艸其饑渇者甚矣放之必奔歸家但可躡蹤而觀之盜無不獲也親信者如其言隨之其驢果入一小巷轉數曲忽有兒戲於門側視其驢連呼曰驢歸驢歸盜者聞之欣然出視遂擒之髙祖登極攺幹祐爲廣順是年兗州慕容彥超反髙祖親徵城將破忽夜夢一人狀貌甚偉異被王者之服謂髙祖曰陛下明日當得城及覺天猶未曉髙祖私謂徵兆如此可不預備乎於是躬督將士戮力急攻至午而城陷車駕將入有司請由生方鳴鞘而進遂取別巷轉數曲見一處門墻甚髙大問之云夫於廟髙祖意豁然謂近臣曰寡人所夢得非夫子乎不然何取路於此也因下馬觀之方升堂覩其聖像一如夢中所見者於是大喜叩首再拜近臣或諫以爲天子不合拜異世陪臣髙祖曰夫子聖人也百王取則而又夢告寡人得非夫子幽贊所及耶安得不拜仍以廟側數十家爲灑埽戶命孔氏襲文宣王者長爲本縣令慕容彥超之被圍也乘城而望見髙祖親臨矢石其勢不可當退而憂之因勉其麾下曰汝等宜爲吾盡命吾庫中金銀如山積若全此城吾盡以爲賜汝等勿患富貴頃之有卒私言曰我知侍中銀皆鐵胎得之何用於是諸軍聞之稍稍解體未幾城陷及髙祖之入也有司閱其庫藏其間銀鐵胎者果十有七八初彥超常令人聞質庫有以鐵胎銀質錢者經年後庫吏始覺遂言之於彥超初甚怒頃之謂吏曰此易致耳汝宜僞�庫墻凡金銀器用曁縑帛等速皆蔵匿仍亂撤其餘以爲賊踐後申明吾當擒此輩矣庫吏如其教於足彥超下令曰吾爲使長典百姓而又不謹遭賊�去其過深矣今恐百姓疑彥超隠其物宜令三月內各投狀明言質物色自當陪質之不爾者有過百姓以爲然於是投狀相繼翌日鐵胎銀主果出於是擒之置之深屋中使教部曲輩晝夜造用廣府庫此銀是也】閻魯者後唐邢州節度使寶之子也寶唐書有傳魯事唐明宗晉髙祖累歷事任家本魯中洎告疾歸裏慕容彥超初臨禮待極厚及謀大逆以魯子希俊爲鎭寧軍節度副使在世宗幕下而惡之聞朝廷岀兵隄防卽責魯曰爾教兒捍我於朝將覆吾族耶故罹其禍崔周度者父光表舉進士科甲盧質節制橫海辟爲支使周度有文學起家長蘆令登朝歷監察禦史右補闕以家在齊州欲謀葬事懇求外任除泰寧軍節度判官而性剛烈又以嘗爲諫官覩凶帥之不法不忍坐視其獘因極言以諫彥超故及斯禍太祖平兗州詔曰閻魯崔周度義死之臣禮加二等所以滲漏澤而賁黃泉也爾等貞節昭彰正容肅厲以從順爲已任以立義作身謀履此禍機並罹寃橫宜伸贈典以慰貞魂魯可贈左驍衛大將軍周度可贈祕書少監

舊五代史卷一百三十

舊五代史卷一百三十考證

周列傳十王峻傳又奏請以顏愆陳觀代範質李谷爲相案顏愆陳觀歐陽史作顏衎陳同

未幾死於貶所時廣順三年三月也案五代春秋作三月誅王峻與是書異

舊五代史卷一百三十考證

欽定四庫全書

舊五代史卷一百三十一

宋門下侍郎參知政事監修國史薛居正等撰

周書第二十二

列傳十二

劉曍字克明晉丞相譙國公昫之弟也昫晉書有傳曍少離鄕裏唐天祐中梁將劉鄩襲太原軍至樂平時曍客於縣捨爲鄩軍所俘謝彥章見之知其儒者待之以禮謂其鄕人劉去非曰爲君得一宗人卽令曍見之去非詢其爵裏乃親族也對泣久之自是隨去非客於彥章門下彥章得罪去非爲郢州刺史曍隨之郡莊宗平河洛去非以嘗從劉守奇歸梁深懼獲罪乃棄郡投髙興於荊南曍累爲荊州攝官旣而兄昫明宗朝爲學士遣人召歸梁漢顒鎭鄧州辟爲從事入爲監察禦史歷水部員外郎史館修撰長興末宰臣趙鳳鎭邢臺表爲節度判官淸泰初入爲起居郎攺爲部員外郎兼侍禦史知雜事移河南少尹兵部郎中轉大府卿漢祖受命用爲宗正卿周初攺衛尉卿廣順元年冬十月稅居於東京夜夢詫之曰公於我塜上安牀深不奉益曍問姓氏曰李丕文曍曰君言殊誤都城內豈可塜耶曰塜本在野張十八郎展城時圍入忽寤又半月復夢前曰公不相信屈觀吾捨可乎卽以手掊地豁然見華第花木叢萃房廊雕煥立曍於西廡久之見一團火如電前來漸近卽前也引曍深入岀其拏泣拜如有所托曍問丕文事曰冥司各有部屬外不知也曍曰余官何至再三不對苦訊之曰齊王判官曍曰張令公爲齊王去世久矣今鄆州髙令公爲齊王余方爲列卿豈復爲賓佐乎曰不知也曍旣寤欲掘而視之旣而又告同僚曰𨿽見訴其如吾稅捨何乃止廣順二年春朝廷以曍爲髙麗冊使三月至鄆節度使髙行周以曍嗜酒畱連累日旦夕沈醉其月二十三日晨興櫛發狀如醉寐男泳視之已卒矣【太平廣記云銜命使吳越路由鄆州卒於郵亭】時年六十一其年八月鄆帥齊王髙行周亦夢請齊王判官得無是乎曍從儒學好聚書嗜酒無儀檢然衷抱無他急於行義士友以此多之

張沆字太徐州人父嚴本州牙將沆少力學攻詞賦登進士第唐明宗子秦王好文然童年疎率動不由禮每賓僚大集手自出題令面前賦詩少不如意則壊裂抵棄沆初以刺謁秦生屬合座客各爲南湖防記因謂沆曰聞生名久矣請爲此文沆不獲已從之及羣士記成獨取沆所爲勒之於石由是署爲河南府巡官秦王敗勒歸鄕裏晉初桑維翰秉政沆以文干進用爲著作佐郎集賢校理遷右拾遺維翰出鎭奏爲記室從維翰入朝授殿中侍禦史歳余自侍禦史攺祠部員外郎知制誥召入翰林爲學士維翰罷相馮玉用事不欲沆居禁密攺右諫議大夫罷其職漢祖至汴轉右常侍復用爲學士未幾遷工部尙書充職明年以營奉葬事求解職攺禮部尙書及歸朝復爲學士太祖以沆耳疾罷職攺刑部尙書廣順二年秋命爲故齊王髙行周冊贈使復命而卒贈太子少保沆性儒雅好釋氏𨿽久居祿位家無餘財死之日圗書之外惟使鄆之貲耳嗣子尙幼親友慮其耗散上言於太祖乃令三司差人主塟余貲市邸捨以贍其孤焉沆記覽文史好徵求僻事公家應用時出一聨以炫奇筆故不爲馮玉所重𨿽有瞶疾猶出入金門凡五六年漢隠帝末年楊史遇害翌日沆方知之聴猶未審忽問同僚曰竊聞盜殺史公其盜獲否是時京師恟懼之次聞者笑之有士人申光遜者與沆友善沆未病時夢沆手出小佛塔示光遜視其上有詩十四字云今生不見故人面明月髙髙上翠樓光遜旣寤心惡之俄聞沆卒

張可復字伯恭徳州平原人也父達累贈戶部侍郎可復略通儒術少習吏事梁末薄遊於魏鄴王羅紹威表爲安陽簿唐天成初依晉公霍彥威於靑州爲從事晉公以其滑稽好避事目爲姦兔兒長興中入朝拜監察禦史六遷至兵部郎中賜金紫晉天福中自西京畱守判官入爲祕書少監攺左司郎中開運中遷左諫議大夫漢幹祐初湘陰公鎭徐方朝行中選可以從戎者因授武寧軍節度副使檢校禮部尙書及世宗鎭澶淵攺鎭寧軍節度行軍司馬三年徵拜給事中世宗嗣位以澶淵幕府之舊拜右散騎常侍顯徳元年秋以疾卒年七十三制贈戶部尙書可復無他才惟以謹願保長年加之迂懦多爲同列淸俊者所侮而累階至金紫居三品之秩亦其命耶

於徳辰字進明元城人也幼敏悟篤志好學及射策文塲數上不調後唐明宗鎭邢州徳辰往謁焉明宗見而器之因得假官於屬邑後繼歷州縣歷仕晉漢周官至贈工部尙書

王延字世美鄭州長丰人也少爲儒善詞賦會鄕曲離亂不獲從鄕薦因客於浮陽隨滄帥戴思逺入梁嘗以所爲賦謁梁相李琪琪覽之欣然曰此道近難其人王生升我堂矣由是人士稱之尋薦爲卽墨縣令歷徐宋鄆靑四鎭從事長興初鄕人馮道趙鳳在相位擢拜左補闕逾年以水部員外知制誥再遷中書舍人賜金紫淸泰末以本官權知貢舉時有舉子崔頎者故相協之子也協素與吏部尙書盧文紀不睦及延將入貢院文紀謂延曰舍人以謹重聞於時所以去冬老夫在相位時與諸相首以長者聞奏用掌文衡然貢闈取士頗多面目說者云越人善泅生子方晬乳母浮之水上或駭然止之乳母曰其父善泅子必無溺今若以名下取士卽此類也舍人當求實才以副公望延退而謂人曰盧公之言蓋爲崔頎也縱與其父不悅致意何至此耶來春以頎登甲科其年攺禦史中丞歳滿轉尙書右丞奉使兩浙吳人深重之復命授吏部侍郎攺尙書左丞拜太常卿歷工禮刑三尙書周初以疾求分司西洛授太子少保旣而連月請告爲畱臺所糾攺少傅致仕廣順二年冬卒時年七十三子億仕皇朝爲殿中丞

申文炳字國華洛陽人也父鄂唐左千牛衛將軍文炳長興中進士擢第釋褐中正軍節軍推官歷孟懷支使鄆城陜縣二邑宰自澶州觀察判官入爲右補闕晉開運初授虞部員外知制誥轉金部郎中充職廣順中召爲學士遷中書舍人知貢舉【玉壺淸話李慶顯徳中舉進士工詩有云醉輕浮世事老重故鄕人樞密王朴以此一聨薦於申文炳文炳知貢舉遂爲第三人】顯徳五年秋以疾解職授左散騎常侍六年秋卒於家時年五十文炳爲文典雅有訓誥之風執性紓緩待搢紳以禮中年而卒皆惜之

扈載少好學善屬文賦頌碑贊尢其所長廣順初隨計於禮部文價爲一時之最是歳升髙等載因遊相國寺見庭竹可愛作碧鮮賦題其壁世宗聞之遣小黃門就壁錄之覽而稱善因拜水部員外郎知制誥遷翰林學士賜緋【宋史李谷傳扈載以文章馳名樞密使王朴薦令知制誥除書未下朴詣中書言之谷曰斯人命薄慮不克享耳朴曰公在衡石之地當以材進人何得言命而遺才載遂知制誥遷翰林學士未幾卒世謂朴能薦士谷能知人】載已病不能謝居百餘日乃力疾入直學士院世宗憐之賜誥還第遣太醫視疾載爲翰林學士年三十六卒載始自解褐至於終才四年而與劉衮皆有才無命時論惜之劉衮彭城人神爽气俊富有文藻由進士第任左拾遺與扈載齊名年二十八而卒【案扈載傳原本殘闕】

賈緯眞定獲鹿人也【宋祁景文集賈令君墓志銘賈氏自唐司空魏國公耽世貫滄州南皮子孫稍稍徙眞定五世祖諒髙祖瑾曽祖處士諱初有至性疾世方亂守鄕裏不肯事四方祖諱緯】少苦學爲文唐末舉進士不第遇亂歸河朔本府累署參軍邑宰唐天成中範延光鎭定州表授趙州軍事判官遷石邑縣令緯屬文之外勤於撰述以唐代諸帝實錄自武宗已下闕而不紀乃采掇近代傳聞之事及諸家小說第其年月編爲唐年補錄凡六十五卷識者賞之【景文集緯博學善詞章論議明鋭一時諸儒皆屈唐自武宗後史錄亡散君掇拾殘餘爲唐季補錄數十萬言敍成敗事甚悉書顯於時】晉天福中入爲監察禦史攺太常博士緯常以史才自負鋭於編述不樂曲臺之任乃陳情於相座又與監修國史趙詩曰滿朝惟我相秉柄無親讎三年司大董最切是編修史才不易得勤勤處處求愚從年始立東觀思優遊昔時人未許今來虛白頭春臺與秋閣往往興歸愁信運北闕下不系如虛舟綿蕝非所好一日疑三秋何當適所願便如升瀛洲未幾轉屯田員外郎攺起居郎史館修撰又謂曰唐史一百三十卷止於代宗已下十餘朝未有正史請與同職修之瑩以其言上奏晉祖然之謂李崧曰賈緯欲修唐史如何對曰臣每見史官輩言唐朝近百年來無實錄旣無根本安能編紀緯聞崧言頗怒面責崧沮已崧曰與公鄕人理須相惜此事非細安敢輕言緯與宰臣論說不已明年春敕修唐史緯在籍中月餘丁內艱歸眞定開運初服闋復起居郎修撰如故尋以本官知制誥緯長於記注應用文筆未能過人而議論剛彊儕類不平之因目之爲賈鐡嘴開運中累遷中書舍人契丹入京師隨契丹至眞定後與公卿還朝授左諫議大夫緯以久次綸閣比望丞郎之拜及遷諫署望彌甚蘇逢吉監修國史以緯頻投文字甚知之尋充史館修撰判館事干祐中受詔與王伸竇儼修漢髙祖實錄緯以筆削爲已任然而褒貶之際憎愛任情晉相桑維翰執政之日緯之爲人不甚見禮緯深銜之及敍維翰傳身沒之後有白金八千鋌他物稱是翰林學士徐臺符緯邑人也與緯相善謂緯曰竊聞吾友書桑魏公白金之數不亦多乎但以十目所覩不可厚誣緯不得已攺爲白金數千鋌緯以撰述之勞每詣宰執懇祈遷轉遇內難不果太祖卽位攺給事中判館如故先是竇貞固奏請修晉朝實錄旣竟亦望陞擢貞固猶在相位乃上疏抗論除拜不平旣而以所撰日曆示監修王峻皆媒孽貞固及蘇禹珪之短歷詆朝士之先達者峻惡之謂同列曰賈給事家有士子亦要門閥無玷今滿朝並遭非毀教士子何以進身乃於太祖前言之出爲平盧軍行軍司馬時符彥卿鎭靑州以緯文士厚禮之緯妻以緯左遷駭惋傷離病畱於京緯書之曰勉醫藥來春與子同歸防鹿廣順二年春緯卒及訃至妻一慟而終果雙柩北歸聞者嘆之緯有集三十卷目曰艸堂集並所撰唐年補錄六十五卷皆傳於世

趙延文字子英秦州人曽祖省躬以明術數爲通州司馬遇亂避地於蜀祖師古黔中經略判官父溫珪仕蜀爲司天監溫珪長於袁許之術兼之推步王建時深防寵待延問得失事微差跌卽被詰譲臨終謂其子曰技術𨿽是世業吾仕蜀已來幾由技術而死爾輩能以他途致身亦良圗也延乂少以家法仕蜀由廕爲奉禮部翰林待詔蜀亡入洛時年三十天成中得蜀舊職延乂世爲星官兼通三式尢長於袁許之鑑淸泰中嘗與樞宻直學士呂琦內宿於內廷琦因從容密問國家運祚延乂曰來年厄防之期俟過別論琦訊之不已延乂曰保邦在刑政保祚在福徳者下官實有卹緯之僭其年會諸公罕有卓絕福徳者下官實有卹緯之僭其年兼衛尉少卿晉天福中代馬重績爲司天監契丹入京師隨至鎭州時契丹將滿達爲帥防漢髙祖定兩京控鶴都將李筠與諸校密謀劫庫兵逐契丹猶豫未決謀於延乂因假以術數贊成之契丹旣去還京師官秩如舊廣順初加檢校司徒本官如故太祖數召對焉【歐陽史周太祖自魏以兵入京師召延乂問漢祚短促者天數耶延乂言王者撫天下當以仁恩徳澤而漢淫酷刑法枉濫天下稱寃此其所以亡也是時太祖方以兵圍蘇逢吉劉銖第欲誅其族聞延乂言悚然因貸其族二家獲全】延乂善交遊達機變兼有技術見者歡心二年授太府卿判司天監事其年夏初火犯靈臺延乂自言星官所忌又言身命官災並未幾其子卒尋又妻卒俄而延乂嬰疾故人省之舉手曰多謝諸親死災不可逭也尋卒年五十八贈光祿卿

沈遘字期逺睢陽人也父振貝州永濟令累贈左諫議大夫遘幼孤以苦學爲志弱冠登進士第釋褐除校書郎由禦史臺主簿拜監察禦史凡五遷至金部郎中充三司判官廣順中以本官知制誥世宗嗣位擢爲翰林院學士歳滿拜中書舍人充職顯徳三年夏以扈從南徵因而遇疾歸及京而卒遘爲人謙和勤於椄下每文士投防必擇其賢者而譽之故當時後進之士多歸焉

李知損字化機大梁人也少輕薄利口無行梁朝時以牒刺篇詠出入於內臣之門繇是浪得虛譽時人目之爲李羅隠後累爲藩鎭從事入朝拜左補闕歷刑兵二員外度支判官右司郎中坐受搉鹽使王景遇厚賂謫於均州漢初歸朝除右司郎中兼侍禦史知雜事廣順中拜右諫議大夫時王峻爲樞密使知損以與峻有舊遂詣峻求使於江浙峻爲上言太祖素聞知損所爲甚難之峻曰此人如或辱命譴之可也太祖重違其請遂可之知損旣受命大怒其荒誕之意遂假貲於人廣備行李及卽路所經州郡無不彊貸又移書於靑州符彥卿借錢百萬及在郵亭行止穢雜王峻聞而復奏之乃責授棣州司馬世宗卽位切於求人素聞知損狂狷好上封事謂有可采且欲聞外事卽命徵還遽與復資數月之間日貢章疏多斥讟貴近自謀進取又上章求爲過海使世宗因發怒仍以其醜行日彰故命除名配沙門島知損將行謂所親曰余嘗遇善相者言我三遂之後當居相位余自此而三矣子姑待我後歳餘卒於海中其庸誕也如此【五代史補李知損官至諫議大夫好輕薄時人謂之李羅隠至於親友間往還簡牘往往引里巷常談謂之偶對常有朝士奉使回以土物爲贈其意猶望郤回知損覺之且貽書謝之曰在小子一時間郤擬送去恐大官兩羅裏更不將來幹祐中奉使鄭州時宋彥筠爲節度彥筠小字忙兒因宴防彥筠酒酣輒問曰眾人何爲號足下爲羅隠對曰下官平素好爲詩其格致大抵如羅隠耳故人爲號彥筠曰不然蓋爲足下輕薄如羅隠知損大怒厲聲曰只如令公人皆謂之宋忙兒未必便能放牛滿座皆笑】孫晟本名鳳【南唐書云孫忌髙密人一名鳳又名晟少舉進士】性陰賊好姦謀少爲道士工詩於廬山簡寂觀畫唐詩人賈島像懸於屋壁以禮事之觀主以爲妖妄執杖驅出之大爲時輩所嗤攺儒服謁唐莊宗於鎭州授祕書省著作佐郎【南唐書云豆盧革爲相雅知忌辟爲判官】天成初朱守殷據夷門叛時晟爲幕賓贊成其事是時晟常擐甲露刃以十數騎自隨巡行於市多所屠害汴人爲之切齒城陷朱氏被誅晟乃匿迹更名棄其妻子亡命於陳宋間【歐陽史云安重誨惡晟以爲教守殷反者晟也畫其像購之不可得遂族其家晟奔於吳】防同惡者送之過淮吳人方納叛亡卽以僞官授之晟亦微有詞翰李昪僞尊楊浦爲譲皇之冊文卽晟之詞也故江南尢重之二十年間累歷僞任財貨邸第頗適其意晟以家妓甚眾每食不設食防令眾妓各執一食器周待於其側謂之肉臺盤其自養稱愜也如是【南唐書忌爲舒州節度使治軍嚴有歸化卒二人正晝挺白刃入府求忌殺之入自西門吏士倉卒莫能禦適忌間行在東門聞亂得民家馬乘之奔桐城叛卒不得忌乃殺都押衙李建崇而逸忌坐貶光祿卿】顯徳三年春王師下廣陵江左驚窘李景僞署晟爲司空令奉貢於行在世宗遣右常侍劉悅伴之賜與甚厚洎隨駕到闕捨於都亭驛禮遇殊優每召見飲之醇醴問以江南事晟但言吳畏陛下之神武惟以北面爲求保無二也先是張永徳守下蔡素與李重進不協每宴將校多暴其短一日永徳乘醉乃大言重進潛蓄姦謀當時將校無不驚駭繇是人情大擾後密遣親信乘驛上言世宗不聴亦不介意一日重進自壽陽去其部從直指永徳帳下宴飲終日而去自此人情稍安時李景覘而知之因密令人賫蠟書遺重進勸爲不軌重進以其蠟書進呈世宗覽之皆斤讟反間之言世宗怒晟前言失實因急召侍衛都虞韓通令收晟下獄與其從者百餘人皆誅之【南唐書云世祖命都承防曹翰防至右軍巡院猶飲之酒數酌翰起日相公得罪賜自盡晟怡然整衣索笏東南望再拜曰臣受恩深謹以死謝從者二百人亦皆誅死於東相國寺】翌日宰臣上謁世宗親諭之始知其事實議者以晟昔構禍於梁民今伏法於梁獄報應之道豈徒然哉晟性慷慨常感李景之厚遇誓死以報之【釣磯立談云晟將命周朝自知不免私謂副使王崇質曰吾思之熟矣終不忍負永陵一壞土余非所知也】及將下獄世宗令近臣問以江南可取之狀晟黙然不對臨刑之際整其衣冠南望金陵再拜而言曰臣惟以死謝遂伏誅

舊五代史卷一百三十一

舊五代史卷一百三十一考證

周列傳十一王延傳攺少傅致仕案歐陽史作以太子少保致仕

賈緯傳開運中累遷中書舍人案王珪華陽集賈文元墓志銘作曽祖緯晉中書舍人宋史賈昌期傳因之然緯實終於周非終於晉也宋祁景文集又作漢周間中書舍人據此傳緯仕漢間未嘗再爲舍人疑景文集誤

趙延乂傳案歐陽文作趙延義

孫晟傳朱氏被誅晟乃匿迹更名棄其妻子亡命於陳宋間案孫晟一名忌南唐書雲天成中與髙輦同事秦王從榮從榮敗忌亡命至正陽未及渡追騎奄至疑其狀偉異睨之忌不顧坐淮岸捫敝衣捉虱追者乃捨去是以晟爲秦王賓客而出亡也與是書異歐陽史從是書

滿達舊作麻答今攺

舊五代史卷一百三十一考證

欽定四庫全書

舊五代史卷一百三十二

宋門下侍郎參知政事監修國史薛居正等撰

世襲列第一

李茂貞本姓宋名文通深州博野人祖鐸父端唐乾符中鎭州有博野軍宿衞京師屯於奉天文通時本軍爲市巡累遷至隊長黃巢犯闕博野軍畱於鳳翔時鄭畋理兵於岐下畋遣文通以本軍敗尙讓之眾於龍尾坡以功爲神策軍指揮使朱玫之亂唐僖宗幸興元文通扈蹕山南論功第一遷檢校太保同平章事洋蓬璧等州節度使賜姓名茂貞僖宗親爲制字曰正臣光化二年王行瑜殺朱玫於京師李昌符擁兵於岐下詔茂貞與陳佩等討之三年誅昌符車駕還京以茂貞爲鳳翔節度使加檢校太尉兼侍中隴西郡王大順二年觀軍容使楊復恭得罪奔山南與楊守亮據興元叛茂貞與王行瑜討平之詔以宰相徐彥若鎭興元茂貞違詔表其假子繼徽爲畱後堅請旄鉞昭宗不得已而授之自是茂貞恃勲恣橫擅兵窺伺頗幹朝政始萌問鼎之志矣旣而逐涇原節度使張球洋州節度使楊守忠鳳州刺史滿存皆奪據其地奏請子弟爲牧伯朝廷不能制大臣奏議言其過者茂貞卽上章論列辭防不遜姦邪者因之附麗遂成朋黨朝政於是隳焉昭宗性英俊不任其偪欲加討伐幹寧初命宰臣杜讓能調發軍旅師未越境爲茂貞所敗茂貞乘勝進屯三橋京師大震士庶奔散天子乃誅中尉西門重遂李周潼等謝之茂貞嚴兵不解勢將指闕抗言讓能之罪誅之方罷及韋昭度李谿爲相茂貞聽崔昭緯之邪說復沮其事表昭度等無相業不可置之臺司恐亂天下詔報曰軍旅之事吾則與藩臣圖之朝廷命相出自朕懷又請授王珙河中節度使詔報曰太原表先至已許王珂不可追攺幹寧二年五月茂貞與王行瑜韓建稱兵入覲京師震恐天子禦樓待之抗表請殺宰相韋昭度李谿以謝天下移王珙於河中旣還畱其假子繼鵬宿衛卽閻珪也時後唐武皇上表請討三鎭以寧關輔是嵗七月太原之師至河中繼鵬與中尉景宣之子繼晟迫車駕幸鳳翔昭宗曰太原軍未至鑾輿不可輒動朕與諸王固守大內卿等安輯京師如太原實至吾可以方略制之繼鵬與景宣中尉駱全瓘因燔燒東市中夜大噪昭宗登承天門樓避亂令捧日都將李云守樓下繼鵬率眾攻云昭宗憑軒慰諭繼鵬彎弧大呼矢拂禦衣中樓桷侍臣掖昭宗下樓還宮繼鵬卽縱火攻宮門昭宗召諸王謀其所向李云奏曰事急矣請且幸臣營云乃與扈蹕都將李君慶衛昭宗啟夏門出駐華嚴寺晡晚出幸南山之莎城駐於石門山之佛寺是月武皇至渭北遣副使王瓌奉表行在昭宗以武皇爲行營都統進討邠岐茂貞懼斬繼鵬繼晟上表待罪昭宗原之武皇曰不誅茂貞關輔無由寧謐時附茂貞者奏云若太原盡殄邠岐必入關輔京師憂未艾也乃詔武皇與茂貞和及行瑜誅武皇班師茂貞怨望驕橫如故明年五月制授茂貞東川節度使仍命通王覃王治禁軍於闕下如茂貞違詔卽討之茂貞懼將赴鎭王師至興平夜自驚潰茂貞因出乘之官軍大敗車駕倉卒出幸華州茂貞之眾因犯京師焚燒宮闕大掠坊市而去自此長安大內盡爲邱墟矣四年昭宗復命宰臣孫偓統軍進討韓建諫止令茂貞上章請雪光化中加茂貞尙書令岐王令其子繼筠以兵宿衞天復元年十月梁祖攻同華勢逼京師十一月六日繼筠與中尉韓全誨劫昭宗幸鳳翔茂貞遂與全誨矯詔徵兵天下將討梁祖宰相崔裔召梁祖引四鎭之兵屯於岐下重溝復壘圍守三年茂貞山南諸州盡爲王建所陷涇原秦隴邠鄜延夏皆降於汴茂貞獨據孤城內外援絕乃請車駕還京求和於汴卽斬韓全誨等二十人首級送於梁祖自是兵力殫盡埀翅不振懼梁祖復討請落尙書令許之【九國誌李彥傳彥本姓楊氏鳳翔李茂貞委以心腹之任易姓李氏齒於諸子後昭宗西幸梁祖迎駕攻逼岐下者累年及昭宗東還長圍方解大軍之後府庫空竭彥琦請使甘州以通回鶻往復二載美玉名馬相繼而至所獲萬計茂貞賴之】及梁祖建號茂貞與王建防兵於太原志圖興復竟無成功茂貞疆土危蹙不遂僭竊之志但開岐王府署天官目妻爲皇后鳴鞘掌扇宣詞令一如王者之制然尙行昭宗之正朔焉茂貞鼠形多智數軍旅之事一經耳目無忘之者性至寬有部將符昭者人或告其謀變茂貞親至其家去其爪牙熟寢經宿而還軍士有鬭而訴者茂貞曰喫令公一椀不托與爾和解遂致上下服之尢善事母母終茂貞哀毀幾滅性聞者嘉之但禦軍整眾都無紀律當食則造庖廚往往席地而坐內外持管鑰者亦呼爲司空太保與夫細柳大樹之威名蓋相遠矣及莊宗平梁茂貞自爲季父以書賀之及聞莊宗入洛懼不自安方上表稱臣尋遣其子繼曮來朝詔茂貞仍舊官進封秦王所賜詔敕不名又以茂貞宿望耆老特加優禮及疾篤遣中使賜醫藥問訊同光二年夏四月薨年六十九諡曰忠敬子從曮嗣

從曮茂貞之長子也未冠授諮議參軍賜緋魚袋尋遷領彭州副使鳳翔衙內都指揮使天復中自秦王府行軍司馬檢校太傅出爲涇州兩使畱後茂貞尋承制加開府儀同三司檢校太尉兼侍中四鎭北庭行軍彰義軍節度使及唐莊宗平梁茂貞令從曮入覲制加從曮兼中書令俄而茂貞薨遺奏權知鳳翔軍府事詔起復授鳳翔節度管內觀察處置等使三年九月以魏王繼岌伐蜀詔充供軍轉運應接使四年正月蜀平繼岌命部署王衍一行東下至岐監軍使柴重厚不與符印促令赴闕從曮至華下聞內難歸鎭明宗詔誅重厚從曮以軍民不擾重厚之力也不以前事爲隙上表論救事𨿽不允時議嘉之天成元年五月制落起復加檢校太師其年九月敕曰李從曮等世聯宗屬任重藩宣慶善有稱忠勤甚著旣預維城之列宜新定體之文是降寵光以隆惇敍俾煥承家之美貴從猶子之規宜於曮昶照上攺稱從自長興元年明宗有事於南郊從曮入覲禮畢移鎭汴州四年復入覲攺天平軍節度使及唐末帝起兵於岐下盡取從曮家財器仗以助軍須末帝發離岐城吏民扣馬乞以從曮爲帥末帝許之淸泰初卽以從曮復爲鳳翔節度使仍封秦國公晉髙祖登極繼封岐王秦王累食邑至一萬五千戶食實封一千五百戶少帝嗣位加守太保開運三年冬卒於鎭年四十九從曮少敏悟善筆札性柔和無節操當莊宗新有天下因入覲獻寶裝鍼珥於皇后宮時以爲佞但進退閒雅慕士大夫之所爲有請謁者無賢不肖皆盡其敬鎭於岐山前後二紀毎花繁月朗必陳勝防以賞之客有困於酒者𨿽吐茵墮幘而無厭色左右或有過未嘗笞責先人汧隴之間有田千頃竹千畝恐奪民利不令理之致岐陽父老再陳借寇之言良有以也子永吉歷數鎭行軍司馬【五代史補李曮岐王之子昆仲間第六官至中書令世謂之六令公性情好戲爲鳳翔節度因生辰鄰道持賀禮使畢至有魏博使少年如美婦人秦鳳使矬陋且多髯二人坐又相接而魏使在下曮因曰二使車一姸一醜何不相嘲以爲樂事魏博使恃少俊先起曰今日不幸與水艸大王接席秦鳳使徐起應曰水艸大王不敢承命然吾子容貌如此又坐次相接得非水艸大王夫人耶在坐皆笑】

從昶茂貞之第二子也十餘歲署本道中軍使後唐同光中茂貞疾從昶年十五遣代兄從曮爲涇州兩使畱後朝廷尋加節制天成中明宗卽位攺鎭三峯累官至檢校太保會郊天大禮表請入覲以恩加檢校太傅俄有代歸闕授左驍衞上將軍攺右龍武統軍未幾出鎭許田在鎭三年淸泰中復入爲右龍武統軍遷左龍武統軍晉天福三年冬卒於官時年四十贈太尉從昶生於紈綺少習華侈以逸遊防樂爲務而音律圖畫無不通之然性好談笑喜接賓客以文翰爲賞曾無虛日復篤信釋氏時岐下有僧曰阿闍棃通五天竺語爲士人所歸從昶凡歷三鎭無尢政可褒無苛法可貶人用安之亦將門之令嗣也弟從照歷隴州刺史諸衞大將軍卒

茂勲茂貞之從弟也唐末爲鳳翔都將茂貞表爲鄜州節度使累官至兼侍中梁祖之圍鳳翔也茂勲兵屯岐山梁祖以羸師誘之命孔勍潛率勁兵襲下鄜州盡俘其家茂勲遂歸於梁攺名周彞署元帥府行軍司馬開平中爲河陽節度使從梁祖伐鎭州圍棗彊縣時有一民縋城而出茂勲納之而不疑一日其民竊發以木檐擊茂勲踣於地賴左右救至僅免居無何遷金吾上將軍副王瓚將兵於景店瓚令分屯西寨莊宗擊而敗之降爲左衞上將軍逾年以太子太傅致仕同光中復名茂勲天成初以疾卒於洛陽

髙萬興河西人祖君佐鄜延節度判官父懷遷都押衙萬興與弟萬金俱有武幹效用於本軍河西自王行瑜敗後郡邑皆爲李茂貞之所彊據以其將胡敬璋爲節度使萬興爲敬璋騎將昆弟俱有戰功邠州節度使楊崇本者茂貞之假子也號李繼徽梁祖旣弒昭宗茂貞繼徽與西川王建之師會於岐陽以圖興復皆陳兵關輔梁祖遣將王重師守雍州劉知俊守同州以拒之天祐五年冬敬璋卒崇本以其愛將劉萬子爲鄜延帥萬子以凶暴而失士心又崇本爲汴人所攻六年二月萬子葬敬璋將佐皆集於葬所萬興萬金因會縱兵攻萬子殺之歸欵於汴梁祖以萬興爲鄜延招撫使與劉知俊合兵攻收鄜坊丹延等州梁祖乃分四州爲二鎭以萬興萬金皆爲帥及萬金卒梁祖以萬興兼彰武保大兩鎭累加至太師中書令封北平王莊宗定河洛萬興來朝預郊禮陪位旣還鎭復以舊爵授之同光三年十二月卒於位以其子允韜權典畱後

允韜字審機初仕梁朝起家授同州別駕尋加檢校右僕射攺金紫光祿大夫檢校司空充保大軍內外馬步軍指揮使唐同光中檢校太保充保大軍兩使畱後萬興卒允韜自理所奔喪天成初起復檢校太傅充延州節度使長興元年移鎭郉州頃之爲右龍武統軍未幾授滑州節度使淸泰二年八月卒於任年四十二詔贈太師

韓遜本靈州之列校也會唐季之亂因據有其地朝廷乃授其節鉞梁初累加檢校太尉同平章事開平中梁將劉知俊自同州叛歸鳳翔李茂貞以地褊不能容乃借兵以窺靈武且圖牧圉之地知俊乃率邠岐秦涇之師數萬攻遜於靈州遜竭力以拒之久之知俊遁去梁祖嘉之自是累加官至中書令封頴川郡王遜亦善於爲理部民請立生祠堂於其地梁祖許之仍詔禮部侍郎薛廷珪撰文以賜之其廟至今在焉貞明初遜卒於鎭

洙遜之子也遜卒三軍推爲畱後梁末帝聞之起復正授靈武節度使特進檢校太傅同平章事貞明四年春靈武將軍尙貽敏等上言洙已服闋乞落起復梁末帝令中書商量宰臣奏曰舊例藩鎭落起復如先人已是一品階卽與加爵如未是一品階卽合加階乃授洙開府儀同三司唐莊宗明宗累加官爵天成四年夏洙卒朝廷以其弟澄爲朔方軍節度觀察畱後是歲有列校李賓作亂部內不安乃遣使上表請帥於朝廷明宗命前磁州刺史康福爲朔方河西等軍節度靈威雄警涼等州觀察處置度支溫池稅等使仍遣福領兵萬人赴鎭其後靈武遂受代焉

李仁福世爲夏州牙將本拓跋氏之族也唐乾符中有拓跋思恭爲夏州節度使廣明之亂唐僖宗在蜀詔以思恭爲京城西北收復都統預破黃巢有功僖宗賜姓故仁福亦以李爲氏思恭卒弟思諫繼之梁開平元年授思諫檢校太尉兼侍中二年思諫卒三軍立其子彞昌爲畱後尋起復正授旄鉞三年春牙將髙宗益等作亂彞昌遇害時仁福爲蕃部指揮使本州軍吏迎立仁福爲帥其年四月梁祖降制授仁福檢校司空充定難軍節度使未幾後唐武皇遣大將周徳威防邠鳳之師五萬同攻夏州仁福固守月餘梁援軍至徳威遁去梁祖喜之超授檢校太保同平章事仁福自梁貞明龍徳及後唐同光中累官至檢校太師兼中書令封朔方王長興四年三月卒於鎭其年追封虢王子彞超嗣彞超仁福之次子也歷本州左都押衙遷防遏使仁福卒三軍立爲帥矯爲仁福奏云臣疾已甚巳委彞超權知軍州事乞降眞命明宗聞之遂以彞超爲延州畱後以延帥安從進爲夏州畱後朝廷慮不從命詔邠州節度使藥彥稠宮苑使安從益等率師援送從進赴鎭仍降詔諭之云近據西北藩鎭奏定難軍節度使李仁福薨朕以仁福自分戎閫遠鎭塞垣威惠俱行忠孝兼著當本朝播越之後及先皇興復之初爰及眇躬益全大節統臨有術遠邇咸安委仗方深凋殞何速忽窺所奏深愴予懷不朽之功旣存於社稷有後之慶宜及於子孫但以彼藩地處窮邊毎資經略厥子年才弱冠未歷艱難或虧駕禦之方定啟姦邪之便其李彞超巳除延州節度觀察畱後便勒赴任但夏銀綏宥等州最居遷遠久屬亂離多染西番之風少識朝廷之命旣乍當於移易宜普示於渥恩應夏銀綏宥等州管內罪無輕重常赦所不原者並公私債負殘欠稅物一切並放兼自刺史指揮使押衙巳下皆勒依舊各與攺轉官資朕自總萬機惟宏一徳內安華夏外撫戎夷先旣懷之以恩後必示之以信且如李從曮之守岐隴疆土極寬髙允韜之鎭鄜延甲兵亦眾咸能識時知變舉族歸朝從曮則見鎭大梁允韜則尋除鉅鹿次及昆仲並建節旄而下至將僚悉分符竹又若王都之貪上谷李賓之恡朔方或則結搆契丹偸延旦夕或則依憑黨項竊據山河不稟除移惟謀旅拒才興討伐已見覆亡何必廣引古今方明利害祗陳近事聊諭將來彼或要覆族之殃則王都李賓足爲鑑戒彼或要全身之福則允韜從曮可作規繩朕設兩途爾宜自擇或慮將校之內親要之間幸彼幼沖恣其熒惑遂成搔動致累生靈今特差邠州節度使藥彥稠部領馬步兵士五萬人騎送安從進赴任從命者秋毫勿犯違命者全族必誅先令後行有犯無捨云其年夏四月彞超上言奉詔授延州畱後已迎受恩命緣三軍百姓擁隔未放赴任明宗遣閤門使蘇繼彥賫詔促之五月安從進領軍至城下彞超不受代從進駐軍以攻之秋七月彞超昆仲登城謂從進曰孤弱小鎭不勞王師攻取虛煩國家餉運得之不武爲僕聞天子乞容攺圖時又四面黨項部族萬餘騎薄其糧運而野無芻牧關輔之人運斗粟束槁動計數千窮民泣血無所控防復爲蕃部殺掠死者甚眾明宗聞之乃命班師彞超亦上表謝罪乃授彞超檢校司徒充定難軍節度使旣而修貢如初淸泰二年卒於鎭弟彞興襲其位

彞興本名彞殷皇朝受命之初以犯廟諱故攺之彞超旣卒時彞興爲夏州行軍司馬三軍推爲畱後唐末帝聞之正授定難軍節度使晉天福初加檢校太尉同平章事少帝嗣位加檢校太師八年秋彞興弟綏州刺史彞敏與其黨作亂爲彞興所逐彞敏奔延州彞興押送到闕骨肉二百餘口朝廷以彞興之故縶送本道斬之開運元年春詔以彞興爲契丹西南面招討使漢幹祐元年春加兼侍中是歲李守貞叛於河中潛使人搆之彞興爲之出師駐於延州之北境旣而聞守貞被圍乃收軍而退周顯徳中累加至守太傅兼中書令封西平王皇朝建隆元年春制加守太尉始攺名彞興幹徳五年秋卒於鎭制贈太師追封夏王子光叡繼其位其後事具皇朝日曆

舊五代史卷一百三十二

舊五代史卷一百三十二攷證

世襲列傳一李茂貞傳捧日都將李云案新唐書及通鑑俱作李筠是書韓建傳亦作李筠惟此傳作李云

李茂勲傳一日其民竊發以木檐擊茂勲踣於地案通鑑攷異引唐余錄云棗彊民欲擊梁祖誤中茂勲蓋傳聞之異辭也附識於此

髙萬興傳五年冬敬璋卒卒原本訛平今據文攺正李仁福傳拓跋思恭案思恭歐陽史作思敬

舊五代史卷一百三十二攷證

欽定四庫全書

舊五代史卷一百三十三

宋門下侍郎參知政事監修國史薛居正等撰

世襲列傳第二

髙季興字貽孫陜州硤石人也本名季昌及後唐莊宗卽位避其廟諱攺焉防隸於汴之賈人李七郎梁祖以李七郎爲子賜姓名友讓梁祖嘗見季興於僕隸中其耳面稍異命友讓養之爲子梁祖以季興爲牙將漸能騎射唐天復中昭宗在岐下梁祖圍鳯翔日久眾議欲班師獨季興諫止之語在梁祖紀中旣而竟迎昭宗歸京以季興爲迎鑾毅勇功臣檢校大司空行宋州刺史從梁祖平靑州攺知宿州事遷潁州防禦使梁祖令復姓髙氏擢爲荊南兵馬畱後荊州自唐乾符之後兵火互集井邑不完季興招輯離散流民歸復梁祖嘉之乃授節鉞梁開平巾破雷彥防於朗州加平章事荊南舊無外壘季興始城之遂厚斂於民招聚亾命自後僭稱於吳蜀梁氏稍不能制焉因就封渤海王嘗攻襄州爲孔勍所敗及莊宗定天下季興來朝於洛陽加兼中書令時論多請畱之郭崇韜以方推信義於華夏請放歸藩季興促程而去至襄州酒酣謂孔勍曰是行有二錯來朝一錯放回二錯洎至荊南謂賓佐曰新主百戰方得河南對勳臣誇手抄春秋又豎手指云我於指頭上得天下如此則功在一人臣佐何有且遊獵旬日不回中外之情其何以堪吾髙枕無憂矣乃增築西面羅城備禦敵之具時梁朝舊軍多爲季興所誘由是兵眾漸多跋扈之志堅矣明年冊拜南平王魏王繼岌平蜀盡選其寶貨浮江而下船至峽口會莊宗遇禍季興盡邀取之明宗卽位復請夔峽爲屬郡初兪其請後朝廷除刺史季興上言稱巳令子弟權知郡事請不除刺史不臣之狀旣形詔削奪其官爵天成初命西方鄴興師收復三州又遣襄州節度使劉訓總兵圖荊南以問其罪屬霖潦班師三年冬季興病腳气而卒其子從誨嗣立累表謝罪請修職貢由是復季興官爵諡曰武信從誨初仕梁歷殿前控鶴都頭鞍轡庫副使左軍巡使如京使左千牛大將軍荊南衙內都指揮使領濠州刺史攺歸州刺史累官至檢校太傅初季興之將叛也從誨常泣諫之季興不從天成三年冬季興薨從誨乃上表謝罪復修職貢明宗嘉之防命起復授荊南節度使兼侍中長興三年加檢校太尉應順中封南平王淸泰初加檢校太師晉天福中加守中書令六年襄州安從進反王師攻討從誨饋軍食以助焉詔書褒美防加守尙書令從誨上章固讓朝廷遣使惇勉竟不受其命時有術士言從誨年命有厄宜退避寵祿故也及契丹入汴漢髙祖起義於太原間道遣使奉貢密有祈請言俟車駕定河汴願賜郢州爲屬郡漢祖依違之及入汴從誨致貢求踐前言漢髙祖不從從誨怒率州兵攻郢州旬日爲刺史尹實所敗自是朝貢不至從誨東通於吳西通於蜀皆利其供軍財貨而巳末年以鎭星在翼軫之分乃釋羅紈衣布素飲食節儉以禳災咎防令人祈托襄州安審琦請歸朝待罪朝廷亦開納之漢幹祐元年冬十一月以疾薨於位詔贈尙書令諡曰文獻子保融嗣位至荊南節度使守太傅中書令封南平王皇朝建隆元年秋率諡曰貞懿其諸將之倚任者則有王保義保義本姓劉名去非幽州人少爲縣吏粗暴無行習騎射敢鬭擊劉仁防之子守奇善射惟去非許以爲能守奇以兄守光奪父位亾入契丹又自契丹奔太原去非皆從之莊宗之伐燕也守奇從周徳威引軍前進師次涿州刺史姜行敢登陴固守去非呼行敢曰河東小劉郎領軍來爲父除凶爾何敢拒守奇免冑勞之行敢遙拜卽開門迎降徳威害其功密告莊宗言守奇心不可保莊宗召守奇還計事行次土門去非說守奇曰公不施寸兵下涿郡周公以得非巳力必有如簧之間太原不宜往也公家於梁素有君臣之分宜往依之介福萬全矣守奇乃奔梁梁以守奇爲滄州畱後以去非爲河陽行軍司馬時謝彥章移去非爲郢州刺史及莊宗平河洛去非乃棄郡歸髙季興爲行軍司馬仍攺易姓名自是季興父子倚爲腹心凡守藩規畫出兵方略言必從之幹祐元年夏髙從誨奏爲武泰軍節度畱後依前荊南行軍司馬加檢校太尉後卒於江陵

保朂季興之防子也鐘愛尢甚季興在世時或因事盛怒左右不敢竊視惟保朂一見季興則怒自解故荊人目之爲萬事休皇朝建隆四年春卒是嵗荊門之地不爲髙氏所有則萬事休之言蓋先兆也【五代史補髙季興本陵州陜人爲梁祖裨將出爲郢州防禦使時荊南成汭徵鄂州不利而卒梁祖命季興爲荊南畱後到未幾會武陵土豪雷彥防作亂季興破之遂以功授荊南節鉞莊宗定天下季興首入覲因拜中書令封南平王初季興嘗從梁太祖出徵引軍早發至逆旅未曉有嫗秉燭迎門具禮甚厚季興疑而問之對曰妾適夢有人叩關呼曰速起速起有裂土王來及起盥漱畢秉燭開門而君子奄至得非所謂王者耶所以不敢褻慢爾季興喜及來荊南竟至封王髙從誨季興之庶子而處長爲性寛厚𨿽士大夫不如也天成中季興叛從誨力諫之不從及季興卒朝廷知從誨忠使嗣亦封南平王初季興之事梁也毎行軍常以愛姫張氏自隨一旦軍敗防之而竄遇夜誤入深澗中時張氏方姙行遲季興恐爲所累俟其寢酣以劍刺岸邊而壓殺之然後馳去旣而岸欲崩張氏且驚起呼季興曰妾適夢大山崩而壓妾身有神人披金甲執戈以手托之遂免季興聞之謂必坐貴子遂挈之行後生從誨梁震蜀郡人有才略登第後寓江陵髙季興素聞其名欲任爲判官震恥之然難於拒恐禍及因謂季興曰本山野鄙夫也非有意於爵祿若公不以孤陋令陪軍中末議但白衣從事可矣季興奇而許之自是震出入門下稱前進士而巳同光中莊宗得天下季興懼而入覲時幕客皆贊成震獨以爲不可謂季興曰大王本梁朝與今上世稱讎敵血戰二十年卒爲令上所防神器大寶𨿽歸其手恐余怒未息觀其舊將得無加害之心宜深慮焉季興下從及至莊宗果欲畱之樞密郭崇韜切諫以爲不可天下旣定四方諸侯𨿽相繼稱慶然不過子弟與將吏耳惟季興而躬自入覲可謂尊奬王室者也禮待下聞加等反欲畱縻之何以來逺臣恐此事一行則天下解體矣莊宗遂令季興歸行巳浹旬莊宗易慮遽以詔命襄州節度劉訓伺便囚之而季興至襄州就館而心動謂吏曰吾方寸擾亂得非朝廷使人追而殺吾耶梁先輩之言中矣與其住而生不若去而死遂棄輜重與部曲趫健者數百人南走至鳯林關巳昏黑於是斬關而去旣而是夜三更向之急遞果至襄州劉訓料其去逺不可追而止自是季興怨憤以兵襲取復州之監利玉沙二縣命震艸奏請以江爲界震又曰不可若然則師必至矣非大王之利也季興怒卒使爲之旣而奏發未幾朝廷遣夏魯奇房知溫等領兵來伐季興登城望之見其兵少喜欲開城出戰震復諫曰大王何不思之甚耶且朝廷禮樂徵伐之所自出兵𨿽小而勢實大加以四方諸侯各以相吞噬爲志但恨未見得其便耳若大王不幸或得一戰勝則朝廷徴兵於四方其誰不欲仗順而起以取大王之土地耶如此則社稷休矣爲大王計者莫若致書於主帥且以牛酒爲獻然後上表自劾如此則庶幾可保矣不然則非僕之所知也季興從之果班師震之裨贊皆此類也洎季興卒子從誨繼立震以從誨生於富貴恐相知不深遂辭居於龍山別業自號處士從誨見召皆跨黃牛直抵防事前下呼從誨不以官閥但充召而巳末年尢好篇詠與僧齊巳友善貽之詩曰陳琳筆硯甘前席角裏煙霞憶共眠蓋以韻其髙尙之趣也】

馬殷字霸圖許州鄢陵人也少爲本工及蔡賊秦宗權作亂始應募從軍初隨孫儒渡淮陷廣陵及儒敗於宣州殷隨別將劉建峯過江西連陷洪鄂潭湘等州建峯盡有湖南之地遂自爲潭帥頃之建峯爲部下所殺潭人推行軍司馬張倍爲帥時殷方統兵攻邵州佶曰吾才不及馬殷卽牒殷付以軍府事殷自邵州旋軍犒勞將士誅害建峯者數十人自爲畱後久之朝廷命爲湖南節度使遂有潭衡七州之地唐天復中楊行密急攻江夏杜洪求援於荊南成汭舉舟師援之時澧朗節度使雷彥防乘汭出師襲取荊州載其寶貨焚毀州城而去彥防東連行密斷江嶺行商之路殷與髙季興合勢攻彥防於澧朗數年擒之盡有其地乃以張佶爲朗州節度使由是兵力雄盛殷於梁貞明中爲時姑息所求皆允累官至守太師兼中書令封楚王又上章請依唐秦王故事乃加天策上將軍之號又請官位內添制置靜江武平寧逺等軍事皆從之旣封楚王仍請依唐諸王行臺故事署置天官幕府有文苑學士之號知詔令之名總制二十餘州自署官吏徵賦不供民間采茶並抑而買之又自鑄鉛鐡錢凡天下商賈所賫寶貨入其境者祗以土產鐵博易之無餘遂致一方富盛窮極奢侈貢奉朝廷不過茶數萬斤而巳於中原賣茶之利嵗百萬計唐同光初首修職貢復授太師兼尙書令楚王天成初加守尙書令長興二年十一月十日薨於位時年七十八明宗聞之廢朝三日諡曰武穆子希聲嗣初殷微時隱隱見神人侍側因默記其形像及貴因謁衡山廟覩廟中神人塑像宛如微時所見者則知人之貴者必有陰物護之豈偶然哉

希範晉天福中授江南諸道都統又加天策上將軍谿州洞蠻彭士愁冦辰澧二州希範討平之士愁以五州乞盟乃銘於銅柱希範自言漢伏波將軍援之後故鑄銅柱以繼之【案此傳有闕文馬希廣希蕚傳全篇俱佚五代史補髙郁爲武穆王謀臣莊宗素聞其名及有天下且欲離間之會武穆王使其子希範入覲莊宗以希範年少易激發因其敷奏敏速乃拊其背曰國人皆言馬家社稷必爲髙郁所取今有子如此髙郁安得取此耶希範居常嫉郁忽聞莊宗言深以爲然及歸告武穆請誅之武穆笑曰主上爭戰得天下能用機數以郁資吾霸業故欲間之耳若梁朝罷王彥章兵權也蓋遭此計必至破滅今汝誅郁正落其彀中愼勿言也希範以武穆不決禍在朝夕因使誣告郁謀反而族滅之自是軍中之政往往失序識者痛之初郁與武穆俱起行陣郁貪且僭常以所居之井不甚淸澈思所以澄汰之乃用銀業防其四方自內至外皆然謂之拓裏其奉飬過差皆此類也故莊宗得以媒孽自後陰晦中見郁後竟爲所患爾馬希範武穆之嫡子性奢侈嗣位未幾乞依故事置天策府僚屬於是擢從事有才行者有若都統判官李鐸靜江府節度判官潘玘武安軍節度判官拓跋坦都統掌書記李臯鎭南節度判官李莊昭順軍節度判官徐收澧州觀察判官彭繼英江南觀察判官廖圖昭順軍觀察判官徐中雅靜江府掌書記鄧懿文武平軍節度掌書記李松年鎭南軍節度掌書記衛曮昭順軍觀察支使彭繼勳武平軍節度推官蕭鉄桂管觀察推官何仲舉武安軍節度巡官孟暉容管節度推官劉昭禹等十八人並爲學士其餘列校自友防張少敵等各以次授任莫不大興士木以建康府庭其最爲壯麗者卽有九龍金華等殿殿之成也用丹砂塗其壁凡用數十萬斤石毎僚吏謁見將升殿但覺丹砂之气藹然襲人其費用也皆此類初敎令旣下主者以丹砂非卒致之物相顧憂色居無何東境山崩湧出丹砂委積如丘陵於是收而用之契丹南侵聞其事以爲希範非常人遽使冊爲尙父希範得冊以爲契丹推奉欣然當之矣丁思僅素有才略爲馬氏騎將以希範受契丹冊命深恥之因謂希範曰今朝廷失守正忠臣義士奮發之時使馳檄四方引軍直趨京師誅犬戎天子反正然後凱還如此則齊桓晉文不足數矣時不可失願大王急圖之希範本無逺略加以興作府署未畢不忍棄去遂寢思僅之謀思僅不勝其憤謂所親曰古人疾沒世而名不稱今遭逢擾攘不能立功於天下反顧戀數間屋子乎誠可痛也自是思僅常怏怏焉希範常重一僧號報慈長老能入定觀人休咎希範因問之曰吾於富貴固無遺恨但不知者壽爾吾師以爲何如報慈曰大王無憂當與佛齊年希範喜以爲享壽無窮及薨也止於四十九先是希範常嫉髙郁之爲人因莊宗言而殺之至是方臨江觀競渡置酒未及飲而希範忽驚起顧其弟曰髙郁來希廣亦驚曰髙郁死久矣大王勿妄言而希範血自鼻出是夕遂卒馬希範卒判官李臯以希範同母弟希廣爲天策府都尉撫禦尢非所長大校張少敵憂之建議請立希廣庶兄武陵帥希蕚且曰希蕚處長負气觀其所爲必不爲都尉之下加之在武陵九溪蠻通好往來甚歡若不得立必引蠻軍爲亂幸爲思之李臯忽怒曰汝輩何知且先大王爲都尉俱爲嫡嗣不立之卻用老婢兒可乎少敵曰國家之事不可拘以一途變而能通所以國長久也何嫡庶之云乎若明公必立都尉當妙設方略以制武陵使帖然不動乃可不然則社稷去矣臯愈怒竟不從少敵之謀少敵度無可柰何遂辭不岀未幾希蕚果以武陵反引洞溪蠻數路齊進遂之長沙縊希廣於郊外而支解李臯自是湖南大亂未逾年而國滅一如少敵之言初希蕚之來也希廣以全軍付親校許可瓊使遂擊之可瓊觀希蕚眾盛恐懼夜送旗鼓乞降希蕚大喜於是兼可瓊之眾長驅而至希廣素奉佛聞之計無所出乃被緇衣引羣僧念寶勝如來謂之禳災頃之府廨火起人忽紛擾猶念誦之聲未輟其戇如此少敵憂之良有以也先是城中街道尙種槐其桺卽無十一二至是內外一變皆種桺無復槐矣又居人夜間好織艸鞋似槌芒之聲聞於郊野俄有童謠云湖南城郭好長街竟栽桺樹不栽槐百姓奔竄無一事只是槌芒織艸鞋人無長少皆誦之未幾國亂百姓奔竄死於溝壑者十有八九至是議者始悟蓋長街者通內外之路也槐者皆言懷也不裁槐蓋兄弟不睦以至國亾失孔懷之義也艸鞋者逺行所用蓋百姓逺行奔竄之象也馬希蕚旣立不治國事數與僚吏縱酒爲樂有小吏謝廷擇者本帳下廝養有容貌希蕚素寵嬖之毎筵防皆命廷擇預坐諸官甚有在下者於是眾怒往往偶語曰此輩舊制有燕會惟用兵守門以防他虞今與我等齊列何辱之甚耶其弟希崇因眾怒咄咄與其黨竊發擒希蕚囚之於衡陽又自立未數日江南遣袁州刺史邊鎬乘其亂領兵來伐希崇度不能敵遂降先是長沙重謠云鞭打焉走不暇未幾果爲邊鎬所滅初鎬嘗爲僧以覘湖南尢善弄鈸毎侵晨必弄鈸行乞遇城往往擲起鈸以度門之髙下及來湖南士庶頗有識之者廖氏防州灨縣人有子三人伯曰圖仲曰偃季曰凝圖凝皆有詩名偃趨勇絕倫由是豪橫遂爲鄕裏所憚江南功臣鐘章爲防州刺史深嫉之於是圖與凝等議曰觀章所爲但欲滅吾族矣若戀土不去禍且及矣於是領其族曁部等三千餘人具鎧仗號令而後行章不敢逐遂奔湖南時武穆王在位見其眾盛恐難制欲盡誅之或者曰大王姓馬而廖來歸廖者料也馬得料其勢必肥實國家大興之兆其可殺之乎武穆喜遂善待仍制下以凝爲永州刺史圖爲行軍司馬偃爲天防府列校仍賜莊宅於衡山自稱逸人偃能於馬上挺身而立取濕衣振奮而服之以示輕揵荊南髙季興次子防其名管親軍云猛都謂之云猛郎君聞偃名因兩境交兵請與偃闋偃欣然而往云猛能用槍見偃瘦小心輕之馳騎而刺偃垂及之偃佯落馬云猛勢未及止偃自後奮戈一擊墮地因生擒之自是其名愈振故武穆王終世不爲鄰境所輕者偃之力焉至其子希範嗣位九溪蠻叛命偃率兵討之爲流矢所傷死於蠻中凶訃至希範使人報其母張氏張氏不哭謂其使曰爲妾謝大王舉家三百餘口受王分食解衣之賜𨿽盡死未足以上報況一子乎望大王勿以爲念希範開而嘆曰廖氏有此母欲不興其可得乎於是厚加存卹仍遣使召凝任爲從事至希範薨國亂爲江南所滅遂遷金陵唐主授以水部員外郎爲洪州速昌縣令未幾又遷江州團練使凝爲人不羈好詼諧嘗覽裴說經杜工部墓詩曰擬鑿孤破重敎大雅生因曰如此裴說乃劫墳賊耳聞者笑之在江川盛暑嘗患體燥乃以一大桶盛冷水坐於其間或至終日𨿽賓友謁見出露其首與之談笑其簡率如此先是凝嘗夢人以印授之拜捧之際其印缺其一角凝不能測及授江州之命始悟曰印缺一角蓋偏裨之象也團練副使不亦宜乎時人異之】

劉言本朗州之牙將也初馬氏舉族爲江南所俘朗州無帥眾乃推列校馬光惠爲武平軍畱後光惠署言爲副使旣而光惠耽荒僭侈軍情不附遂行廢黜以言代光惠爲畱後時周廣順二年秋也言旣立北則遣使奉表於周太祖東亦上章於江南李景求止授旄鉞景未之許時邊鎬據湖南濳遣人賫金帛說誘武陵谿洞諸蠻欲合勢以攻朗州會李景降僞詔徴言赴金陵言懼不從僞命以其年冬十月三日與其節度副使王進逵行軍司馬何敬眞都指揮使周行逢等同領舟師以襲潭州九日攻拔益陽寨殺淮軍數千人十三日至潭州城下是夕邊鎬領其部眾棄城東走進逵敬眞遂入據其城言乃遣牙將張崇嗣奉表於周太祖且言潭州兵戈之後焚燒殆盡乞移使府於朗州從之詔升朗州爲大都督府在潭州之上廣順三年春正月制以言爲檢校太師同平章事朗州大都督充武平軍節度使制置武安靜江等軍事又以王進逵爲武安軍節度使何敬眞爲靜江軍節度使並檢校太尉以周行逢領集州刺史充武安軍節度行軍司馬未幾言遣何敬眞率軍南擊廣賊敬貞失律奔歸潭州爲王進逵所殺其年秋進逵奏劉言與淮賊通連差指揮使鄭珓部領兵士欲並當道鄭珓爲軍眾所執奔入武陵劉言防爲諸軍所廢臣已至朗州安撫訖周太祖詔劉言宜勒歸私第委王進逵取便安置言防遇害朝廷乃正授進逵朗州節制顯徳元年秋制以武安軍節度副使周行逢爲鄂州節度使權知潭州軍府事加檢校太尉三年春正月世宗將伐淮甸詔進逵率兵入江南界二月進逵準詔而行仍遣部將潘叔嗣領兵五千爲先鋒行及鄂州界叔嗣回戈以襲朗州進逵聞之倍道先入武陵叔嗣遽攻其城進逵敗爲叔嗣所殺遣人詣潭州請周行逢至朗州斬叔嗣於市其年秋七月制以行逢爲朗州大都督充武平軍節度使加兼侍中自是潭朗之地遂爲行逢所有皇朝建隆初就加中書令四年行逢卒三軍立其子保權爲帥未幾朗軍亂求救於朝廷及王師平定荊湖保權入朝由是湖湘之地盡爲王土矣

錢鏐杭州臨安縣人少拳勇喜任俠以解仇報怨爲事唐乾符中事於濳鎭將董昌爲部校屬天下喪亂黃巢冦嶺表江淮之盜賊羣聚大者攻州郡小者剽閭裏董昌聚眾恣橫於杭越之間杭州八縣毎縣召募千人爲一都時謂之杭州八都以遏黃巢之衝要時有劉漢宏者聚徒據越州自稱節度使攻收鄰郡潤州牙將薛朗逐其節度使周寶自稱畱後唐僖宗在蜀詔董昌討伐昌以軍政委鏐率八都之士進攻越州誅漢宏回戈攻潤州擒薛朗江浙平董昌爲浙東節度使越州刺史表鏐代已爲杭州刺史唐景福中朝廷以李鋋爲浙江西道鎭海軍節度使時孫儒楊行密交亂淮海煙塵數千里鏐常率師以爲防捍孫儒據宣州不敢侵江浙由是鏐勳名日著久之李鋋終不至治所朝廷以鏐爲鎭海軍節度仍移潤州軍額於杭州爲治所又立威勝軍於越州董昌爲節度使昌漸驕貴自言身應符讖又爲妖人王百藝所誑僭稱尊號乃於越州自稱羅平國王年號大聖僞命鏐爲兩浙都將鏐不受命以狀聞唐昭宗命鏐討昌幹寧四年鏐率浙西將士破越州擒昌以獻朝廷嘉其功賜鏐鐵券又除宰臣王溥爲威勝軍節度而兩浙士庶拜章請以鏐兼杭越二鎭朝廷不能制因而授之攺威勝軍爲鎭東鏐乃兼鎭海鎭東兩藩節制鏐旣兼兩鎭精兵三萬而楊行密連嵗興戎攻蘇湖潤等州欲兼並兩浙累爲鏐所敗亦爲行密侵盜數州而鏐所部止一十三州而已天復中鏐大將許再思徐綰叛引宣州節度使田頵謀襲杭州田頵等率師掩至城下鏐激厲軍士一戰敗之生擒徐綰田頵遁走鏐於臨安故里興造第捨窮極壯麗嵗時遊於裏中車徒雄盛萬夫羅列其父寛每聞鏐至走竄避之鏐卽徒步訪寬請言其故寬曰吾家世田漁爲事未嘗有貴達如此爾今爲十三州主三面受敵與人爭利恐禍及吾家所以不忍見汝鏐泣謝之鏐於唐昭宗朝位至太師中書令本郡王食邑二萬戶梁祖革命以鏐爲尙父吳越國王梁末帝時加諸道兵馬元帥同光中爲天下兵馬都元帥尙父守尙書令封吳越國王賜玉冊金印初莊宗至洛陽鏐厚陳貢奉求爲國王及玉冊詔下有司詳議羣臣咸言玉簡金字惟至尊一人錢鏐人臣不可又本朝已來除四夷逺藩羈縻冊拜或有國王之號而九州之內亦無此事郭崇韜尢不容其僭而樞密承防段佪姦幸用事能移崇韜之意曲爲鏐陳情崇韜僶俛從之鏐乃以鎭海鎭東軍節度使名目授其子元瓘自稱吳越國王命所居曰宮殿府署曰朝廷其參佐稱臣僭大朝百僚之號但不攺年號而已僞行制冊加封爵於新羅渤海海中夷落亦皆遣使行封冊焉明宗卽位之初安重誨用事鏐嘗與重誨書云吳越國王致書於某官執事不敍暄涼重誨怒其無禮屬供奉官烏昭遇使於兩浙每以朝廷事私於吳人仍目鏐爲殿下自稱臣謁鏐行舞蹈之禮及回使副韓玫具述其事重誨因削鏐元帥尙父國王之號以太師致仕久之其子元瓘等上表陳敍時淮寇攻逼荊南明宗疑其同惡因降詔詰之元瓘等復遣使自淮南間道上表云竊念臣父天下兵馬都元帥吳越國王臣鏐爰自乾符之嵗便立功勞至於天復之初巳封茅土兩殄稽山之僭僞頻叨鳯詔之褒崇賜鐡劵而礪嶽帯河藏淸廟而銘鐘鏤鼎歷事列聖竭誠累朝罄臣節以無虧荷君恩而益重楚茅吳柚常居羣後之先赤豹黃羆不在諸方之後雲臺寫像盟府書勳勠力本朝一心體國常誡臣兄弟曰汝等諸子須記斯言老父起自諸都早平多難素推忠恿實效辛勤遂蒙聖主之疇庸獲沗眞王之列壤恆積滿盈之懼豫懷燕翼之憂蓋以恩禮殊尢寵榮亢極名品旣逾於五等春秋將及於八旬不諱之談爾當靜聽而況手殱妖亂親覩興亾豈宜自爲厲階更防覆轍老身猶健且作國王之呼嗣子承家但守藩臣之分臣等鯉庭灑袂鴈序書紳中心藏之敬聞命矣頃以濟陰歸邸梁苑稱尊所在英雄遞相仿斆互起投龜之詬皆興逐鹿之謀惟臣父王未嘗隨例從微至著悉蒙天子之絲綸啟土封王自守諸侯之土宇乙酉嵗伏蒙莊宗皇帝遙降玉冊金印恩加曲阜營丘顯自大朝來封小國遂有彊名之攺補實無干紀之包藏兼使人徐筠等進貢之時禮儀有失尙蒙赦宥未寘典刑敢不投杖責躬負荊請罪且爽爲臣之禮誠乖事上之儀夙夜包羞寢食俱廢捧詔而神魂戰栗拜章而芒刺交並伏以皇帝陛下濬哲文思含光大智周萬物日辟四方旣容能攺之非許降自新之恕將功補過捨短從長矧玆近代相持豈足機逺料且臣本道與淮南𨿽連疆畛久結仇讎交惡防盟十翻九覆縱敵已逾於三紀弭兵才僅於數年諒非唇齒之邦眞謂腹心之疾今奉詔書責問合陳本末端由布在眾多寧煩覼縷彼旣人而無禮此亦和而不同近知侵軼荊門乖張事大儻王師之問罪願率眾以齊攻必致先登庶觀後效橫秋雕鶚祗待指呼躍匣蛟龍誓平讎隙今則訓齊樓櫓淬礪戈鋋決副天威冀明臣節伏以臣父王鏐已於泛海繼有飛章陳父子之丹誠髙懸皎日展君臣之大義上指圓穹其將修貢賦於梯航混車書而表率如虧奉職自有陰誅今春已具表章未蒙便賜兪允地逺而經年方逹天髙而瀝懇難通伏乞聖慈曲行明命淩霜益翠始知松栢之心異日成功方顯忠貞之節臣元瓘等無任感激祈恩戰懼依投之至謹遣急腳間道奉絹表陳乞奏謝以聞明宗嘉之乃降制復授鏐天下兵馬都元帥尙父吳越國王未幾又詔賜上表不名【五代會要戴長興二年四月詔曰周榮呂望有尙父之稱漢重蕭何有不名之禮錢鏐冠公侯之位統吳越之封宜示異恩俾當縟禮其錢鏐宜賜不名】鏐在杭州垂四十年窮奢極貴錢塘江舊日海潮逼州城鏐大庀工徒鑿石塡江又平江中羅剎石悉起臺榭廣郡郭周三十里邑屋之繁會江山之雕麗實江南之勝槪也鏐學書好吟詠江東有羅隱者有詩名聞於海內依鏐爲參佐鏐常與隱唱和隱好譏諷嘗戲爲詩言鏐微時騎牛操梃之事鏐亦怡然不怒其通恕也如此鏐𨿽季年荒恣然自唐朝於梁室莊宗中興已來毎來揚帆越海貢奉無闕故中朝亦以此善之鏐以長興三年三月二十八日薨年八十一制曰故天下兵馬都元帥尙父吳越國王錢鏐累朝元老當代勳賢位巳極於人臣名素髙於簡冊贈典旣無其官爵易名宜示其優崇宜令所司定謚以王禮葬仍賜神道碑諡曰武肅鏐初事董昌時年甫壯室性尙剛烈時有儒士謁於主帥巳進刺矣見鏐稍怠鏐怒投之羅剎江及典謁者將召鏐詐云客巳拂衣去矣及爲帥時有人獻詩云一條江水檻前流鏐不悅以爲譏巳防害之迨於晚嵗方愛人下士畱心理道數十年間時甚歸羙鏐尢恃崇盛分兩浙爲數鎭其節制署而後奏左右前後皆兒孫甥侄軒陛服飾比於王者兩浙裏俗咸曰海龍王梁開平中浙民上言請爲鏐立生祠梁太祖許之令翰林學士李琪撰生祠堂碑以賜之至今蒸黎饗之子孫保之斯亦近代之名王也元瓘鏐第五子也起家爲鹽鐡發運巡官表授尙書金部郎中賜金紫天復中本州禆校許再思等爲亂構宣州節度使田頵頵領兵奄至鏐擊敗再思與頵通和頵要盟於鏐鏐徧召諸子問之曰誰能爲吾爲田氏之壻者例有難色時元瓘年十六進曰惟大王之命由是就親於宣州唐天祐初承制累遷檢校尙書左僕射內衙都指揮使數年之間代叛禦冦大著勲績梁貞明四年夏鏐大舉伐吳以元瓘爲水戰諸軍都指揮使戰棹抵東洲吳人以舟師拒戰元瓘爲火筏順風灰以坌之白晝如霧吳師迷方遂敗之擒軍使彭彥章並軍校七十餘人得戰艦四百隻吳人知不可校通好於鏐以功奏授鎭海軍節度副使檢校司徒梁末遷淸海軍節度使檢校太傅同平章事後唐同光初加檢校太師兼中書令鎭東等軍節度觀察處置等使時鏐自爲天下兵馬都元帥尙父守尙書令吳越國王及鏐爲太師致仕元瓘累貢章疏乞復舊號唐明宗許之鏐旣年髙欲立嗣召諸子使各論功皆讓於元瓘及鏐病篤召將吏謂之曰余病不起兒皆愚懦恐不能爲爾帥與爾輩決矣帥當自擇將吏號泣言曰大令公有軍功多賢行仁孝已領兩鎭王何苦言及此鏐曰此渠定堪否曰眾等願奉賢帥卽出符鑰數筐於前謂元瓘曰三軍言爾可奉領取此鏐薨遂襲父位唐長興四年遣將作監李鏻起復元瓘官爵又命戶部侍郎張文寶授兼尙書令淸泰初封吳王二年封越王天福元年賜金印三年封吳越國王五年加天下兵馬元帥六年授天下兵馬都元帥其年夏有疾秋府署災焚之一空乃移於他所其焰皆隨而發焉元瓘因驚悸發狂以是嵗八月二十四日薨年五十五嵗諡曰文穆元瓘初聰敏長於撫馭臨戎十五年決事神速爲軍民所附然奢僭營造甚於其父故有回祿之災焉元瓘有詩千篇編其尢者三百篇命曰錦樓集浙中人士皆傳之子佐爲嗣

佐字祐元瓘薨遂襲其位晉天福末制授檢校太師兼中書令吳越王仍篆玉爲冊以賜之前代玉冊冊夷王有之僞梁時欲厚於鏐首爲式例故因而不攺俄授開府儀同三司守太尉時以建安爲淮寇所攻授東南面兵馬都元帥佐防遣舟師進討淮人大敗以功加守太師漢髙祖入汴佐首獻琛賮表率東道漢祖嘉之授諸道兵馬都元帥佐居列土凡七年境內丰阜祖父三世皆爲元帥時以爲榮漢初以疾卒於位諡曰忠獻佐防好書性溫防能爲五七言詩凡官屬遇雪月佳景必同宴賞由此士人歸心其班品亦有丞相已下名籍而祿給甚薄罕能自濟每朝廷降吏則去其僞官或與會則公府助以僕馬處事齷齪多如此類然航海所入嵗貢百萬王人一至所遺至廣故朝廷寵之爲羣藩之冠佐有子昱年五嵗未任庶務乃以其弟倧襲位

倧性明敏嚴毅未立時常以佐性寛善而掌兵權者難制及代佐爲帥以禮法繩下宿將舊勳不甚優禮大將胡進思頗不平之乃密與親軍謀去倧漢祖入汴之嵗十二月進思率甲士三百大噪突入衙署倧闔戶以拒之左右與之格鬭盡爲進思所殺遂遷倧於別館以甲士援送幽於錦軍立倧異母弟俶爲帥其年夏四月進思疽發背而卒越人快之以爲陰靈之誅逆也

俶元瓘之子倧之異母弟也倧旣爲軍校所幽時俶爲溫州刺史眾以無帥遂迎立之時漢幹祐元年正月十五日也其年八月始授檢校太師兼中書令充鎭海鎭東等軍節度使東南面兵馬都元帥周廣順中累官至守尙書令中書令吳越國王皇朝建隆初復加天下兵馬大元帥其後事具皇朝日曆【五代史補錢鏐封吳越國王后大興府署版築斤斧之聲晝夜不絕士卒怨嗟或有中夜濳用白土大書於門曰沒了期侵晨起抵暮歸鏐一見欣然遽命書吏亦以白土書數字於其側曰沒了期春衣才罷又冬衣時人以爲神輔自是怨嗟頓息矣僧昭者通於術數居兩浙大爲錢塘錢鏐所禮謂之國師一旦謁鏐有宮中小兒嬉於側墜下錢數十文鏐見謂之曰速收慮人恐踏破汝錢昭師笑曰汝錢欲踏破須是牛卽可鏐喜以爲社稷堅牢之義後至曾孫俶舉族入朝因而國除俶年屬丑爲牛可謂牛踏錢而破矣錢鏐末年患防目有醫人不知所從來自云累世醫內外障眼其術皆神於用鍼無不效者鏐聞召而使觀之醫人曰可治然大王非常人患殆天與之若醫是違天地也恐無益於壽幸思之鏐曰吾起自行伍跨有方面富貴足矣但得兩眼見物爲不亦快乎旣而下鍼莫不應手豁然鏐喜所賜動以萬計醫人皆辭不受明年鏐卒僧契盈閩中人通內外學性尢敏速廣順初遊戲錢塘一旦陪吳越王遊碧浪亭時潮水初滿舟楫輻輳望之不見其首尾王喜曰吳國地去京師三千餘里而誰知一水之利有如此耶可謂三千里外一條水十二時中兩度潮時人謂之佳對時江南未通兩浙貢賦自海路而至靑州故云三千里也】

史臣曰自唐末亂離海內分割荊湖江浙各據一方翼子貽孫多歷年所夫如是者何也蓋值諸夏多艱王風不兢故也洎皇宋之撫運也因朗陵之肇亂命王師以遄徵一矢不亾二方俱服遂使瑤琨篠簜咸遵作貢之文江漢睢漳盡鼓朝宗之浪夫如是者何也蓋屬大統有歸人寰允洽故也惟錢氏之守杭越逾八十年蓋事大勤王之節與荊楚湖湘不侔矣

舊五代史卷一百三十三

舊五代史卷一百三十三攷證

世襲列傳二髙季興傳至襄州酒酣謂孔勍曰是行有二錯來朝一錯放回二錯案歐陽史作季興謂梁震語與是書作孔勍異髙從誨傳幹祐元年冬十一月以疾薨於位十一月歐陽史作十月

髙保朂傳皇朝建隆四年春卒四年歐陽史作三年十一月

馬殷傳許州鄢陵人也案通鑑作扶溝人歐陽史從是書

長興二年十一月十日薨於位時年七十八案歐陽史作長興元年殷卒年七十九

馬希範傳谿州洞蠻彭士愁士愁原本訛士秋今據歐陽史及通鑑攺正

舊五代史卷一百三十三攷證﹤史部﹐正史類﹐舊五代史﹥

欽定四庫全書

舊五代史卷一百三十四

宋門下侍郎參知政事監修國史薛居正等撰

僭僞列傳第一

楊行宻廬州人少孤貧有膂力日行三百里唐中和之亂天子幸蜀郡將遣行宻徒步奏事如期而復【北夢瑣言鄭綮嘗典楊行宻爲本州步奏官】光啟初秦宗權擾淮右頻寇廬壽郡將募能致戰擒賊者計級賞之行宻以膽力應募往必有獲得補爲隊長行宻乃自募百餘人皆虓勇無行者殺都將自權州兵郡將卽以符印付之而行朝廷因正授行宻廬州刺史光啟三年揚州節度使髙騈失政委任妖人呂用之軰牙將畢師鐸懼爲用之所譖自髙郵起兵以襲廣陵爲用之所卻乃乞師於宣州秦彥且言事克之日願以揚州帥之彥先遣將秦稠以兵三千人助師鐸攻陷廣陵髙騈署師鐸爲行軍司馬未幾秦彥率大眾並家屬渡江入揚州軍府自稱節度使初揚州未陷呂用之詐爲髙騈檄徵兵於廬州及城陷行宻以萬人奄至畢師鐸之入廣陵也呂用之出奔於外至是委質於行宻行宻攻廣陵營於大明寺秦畢出兵以攻行宻之營短兵才接行宻僞遁秦畢之兵爭入其柵以取金帛行宻發伏兵以擊之秦畢大敗退走其壁自是不復出戰其年九月秦畢害髙騈於幽所少長皆死同坎瘞於道院北垣下行宻攻圍彌急城中食盡米防四十千居人相啗略盡十月城陷秦畢走東塘行宻入廣陵輦外寨之粟以食饑民卽日米價減至三千十一月蔡賊孫儒以眾萬人自淮西奄至還據外寨行宻輜重牛羊軍食未入城者皆爲儒所有時秦畢來自東塘與儒軍合自是西門之外復爲敵境矣初呂用之遇行宻於天長紿行宻曰用之有白金五千鋌瘞於所居之廡下寇平之日願備將士倡樓一醉之資至是行宻閱兵用之在側謂用之曰僕射許此軰銀何負心也遽命斬於三橋之下夷其族行宻旣有廣陵遣使至大梁陳歸附之意是時梁祖兼領淮南乃遣牙將張廷範使於淮南與行宻結盟尋遣行軍司馬李璠權知淮南畱後令都將郭言以兵援送行宻初則厚禮廷範及聞李璠之行勃然有拒命之意廷範懼易衣夜遁遇梁祖於宋州備言行宻不軌之心酌其兵勢未可圖也乃追李璠等還卽表行宻爲淮南畱後文徳元年正月孫儒殺秦彥畢師鐸於髙郵引軍襲廣陵下之儒自稱節度使行宻收其眾歸於廬江十一月梁祖遣大將龎師古自潁上渡淮討孫儒之亂師古引兵深入淮甸不利還龍紀元年孫儒出攻宣州行宻乘虛襲揚州北通時溥孫儒引軍復攻行宻大順元年行宻危蹙率眾夜遁出據宣州儒復入州二年乃搜練兵甲以攻行宻屬江淮疾疫師人多死儒亦臥病爲部下所執送於行宻殺之行宻自宣城長驅入於廣陵盡得孫儒之眾自光啟末髙騈失守之後行宻與畢師鐸秦彥孫儒逓相窺圖六七年中兵戈競起八州之內鞠爲荒榛圜幅數百里人煙斷絕行宻旣並孫儒乃招合遺散與民休息政事寛簡百姓便之搜兵練將以圖霸道所得孫儒之眾皆淮西之驍果也選五千人豢養於府第厚其衣食驅之卽戰靡不爭先甲冑皆以黒繒飾之命曰黒云都幹寧二年行宻盡有淮南之地昭宗乃降制授行宻淮南節度副大使知節度事管內營田觀察處置等使開府儀同三司檢校太傅同中書門下平章事兼揚州大都府長史上柱國農郡王食邑三千戶食實封一百戶四年梁祖平兗鄆朱瑾及沙陀將李承嗣史儼等皆奔淮南行宻待之優厚任以爲將瑾與承嗣皆位至方伯是歲行宻縱兵侵掠鄰部兩浙錢璆江西鐘傅鄂州杜洪皆遣使求救於梁梁祖遣朱友恭率步騎萬人渡江取便討伐行宻先令都將翟章據黃州及梁師至卽棄郡南渡固守武昌寨行宻遣將馬珣以精兵五千助之友恭與杜洪大破其眾遂防武昌寨擒翟章並淮軍三千餘人獲馬五百匹淮夷大恐八月梁祖遣葛從周領步騎萬人自霍丘渡淮遣龎師古率大軍營於淸口淮人決堰縱水流潦大至又令朱瑾率勁兵以襲汴軍汴軍大敗師古死之葛從周聞師古之敗自濠梁班師至淠河爲淮人所乘諸軍僅得北歸光化二年行宻遣大將張歸厚禦之而退天復三年靑州王師範叛乞師於淮南行宻遣將王景仁率師二萬以援之攻討密州七月梁祖大破師範及景仁之眾景仁遁還追至輔唐殺數千人進取密州天祐元年十一月淮人攻光州梁祖率軍抵霍丘略地於廬壽之境淮人遁去二年正月進攻壽州淮人閉壁不出大掠而還是月行宻攻陷鄂州擒節度使杜洪戮於揚州市梁之戍兵數千人亦陷焉其後江西鐘傅宣州田頵俱爲行密所並三年行宻以疾卒於廣陵及其子渭僭號僞追尊爲太祖武皇帝

渥字奉天行宻長子也行宻卒渥遂襲僞位自稱吳王委軍政於大將張顥渥性猜忍不能禦下天祐五年六月渥爲顥所殺顥將納欵於梁遂自稱畱後委別將徐溫握兵柄居無何溫復殺顥立行宻次子渭爲主及渭僭號僞追尊爲景帝

渭渥之弟也旣立政事咸委於徐溫時溫爲鎭海軍節度內外馬步軍都指揮使乃於上元縣置升州盛開幕府自握兵柄於上流其子知訓等於揚州居以秉政凡十餘年溫乃冊渭爲天子國號大吳攺唐天祐十六年爲武義元年渭以溫爲大丞相都督中外諸軍事渭僭號凡三年而卒諡爲惠帝

溥行宻幼子也初封丹陽王渭卒徐溫乃推溥爲主復僭僞號唐同光元年荘宗平梁遷都於洛陽十二月溥遣使章景來朝稱大吳國主致書上大唐皇帝其辭防卑遜有同箋表明年八月又遣其司農卿盧蘋貢方物及獻貞簡太后珍玩荘宗命左藏庫使王居敏通事舍人張朗等以名馬報之郭崇韜之平西州也淮人大懼將去僞號稱藩於唐時崇韜欲陳舟師下峽爲平吳之策防崇韜旣誅洛城有變淮人聞之比屋相慶明宗纂嗣溥復遣使修好安重誨奏曰楊溥旣不稱藩無足與之抗禮來偵國情不如辭絕乃館其使不受所貢遣之唐天成二年十月徐溫卒追封爲齊王溫之養子李昪代溫佐輔秉政數年位至太尉中書令錄尙書事襲封齊王僞加九錫晉天福二年溥不得已遜位於昪昪遷溥於潤州築丹陽宮以處之溥自是服羽衣習辟穀之術年餘以幽死昪又遷其族於海陵吳人謂其居爲永寜宮周顯徳中李景聞周師渡淮慮楊氏爲變使人盡殺之自唐大順二年行宻始有淮南之地至溥遜位凡四十七年而亡【五代史補楊行宻嘗命宣州刺史田頵領兵圍錢塘錢鏐危急遣其子元璙修好於行宻元璙風神俊邁行宻見之甚喜因以其女妻之遽命頵罷兵初頵之圍城也嘗遣使候錢鏐起居鏐厚待之將行復與之小飲時羅隠皮日休在坐意以頵之師無能爲也且欲譏之於是日休爲令取一字四靣被圍而不失其本音因曰其字上加艸爲萁菜下加石爲碁子左加玉爲琪玉右加月爲期防羅隠取於字上加雨爲舞雩下加皿爲盤孟左加玉爲玗玉右加邑爲防地使者取亾字譏錢鏐必亾取亾上加艸爲芒下加心爲防右加邑爲邙左加心爲忙其令頗不通合坐皆嬉笑之使大慙而去未幾頵果班師先是行宻與鏐勢力相敵其爲憤怒猶水火之不弱也行宻嘗命以大索爲錢貫號曰穿錢眼鏐聞之毎歳命以大斧科桞謂之斫楊頭至是以元璙通婚二境漸睦穿眼斫頭之論始止】

李昪本海州人僞吳大丞相徐溫之養子也溫字惇美亦海州人初從淮南節度使楊行宻起兵於廬州漸至軍校唐末靑州王師範爲梁祖所圍乞師於淮南楊行宻發兵赴之溫時爲小將亦預其行師次靑之南鄙師範已敗淮兵大掠而還昪時幼穉爲溫所虜溫愛其慧黠遂育爲已子名曰知誥天祐初行宻卒其子渥嗣防左衛都指揮使張顥殺渥欲歸命於梁溫謂顥曰此去梁國往復三千里不月餘事不成軍國未有主無主將亂不如有所主徐圖其事顥然之乃立渥弟爲帥溫尋殺顥渭僞授溫常州刺史檢校司徒溫畱廣陵遣昪知州事是歲唐天祐五年也七年丁母憂起復授檢校太尉溫州刺史充本州團練觀察使八年宣州叛溫與都將柴再用討平之加同中書平章事充淮南行軍司馬內外馬步都指揮使鎭海軍節度浙江西道觀察等使十二年八月溫出鎭潤州以其子知訓知政事加溫鎭海軍管內水陸馬步軍都軍使兼寧國軍節度宣歙池等州觀察使時昪爲溫屬郡升州刺史乃大理郡廨溫表移其府於金陵僞授升州大都督府長史充鎭海軍節度副大使知節度事以昪爲鎭海軍節度副使行潤州刺史充本州團練使十五年知訓授淮南行軍副使內外馬步軍都指揮使通判軍府事居無何知訓爲大將朱瑾所殺溫以昪代知政事明年溫冊楊渭爲天子僭稱大吳攺唐天祐十六年爲武義元年十八年渭死溫聞之自金陵馳歸掦州夜入廣陵議有所立或有希溫防言及蜀先主遺命諸葛亮之事溫厲聲曰若楊氏無男有女當立矣無得異議由是羣心乃定遂迎丹陽王溥於潤州以其年六月十八日卽僞位攺元爲順義自是溫父子愈盛中外共專其國楊氏主祭而已溫累官至竭忠定難建國功臣大丞相都督中外諸軍事諸道都統鎭海寧國等軍節度宣歙池等州管內營田觀察等使開府儀同三司守太師中書令金陵尹東海王食邑一萬戶實封五百戶僞順義七年攺幹貞元年卽後唐天成二年其年十月二十三日溫卒僞贈大元帥進封齊王諡曰忠武昪前夢溫負登山逾月溫卒昪乃僞授輔政興邦功臣知內外左右事開府儀同三司守太尉中書令宣城公昪自平朱瑾之亂遂執吳政天成四年僞吳攺太和元年是歲昪出鎭金陵尋封東海王至淸防二年攺天祚元年其年以金陵爲齊國封昪爲齊王乃追諡溫爲忠武王廟號太祖昪又進位太尉錄尙書事畱鎭金陵以其子景總政於揚州未幾僞加昪九錫建天子旌旗攺金陵爲西都以揚州爲東都昪開國依齊梁故事用徐玠爲齊國右丞相宋齊丘爲左丞相以爲謀主僞吳天祚三年楊溥遜位於昪國號大齊攺元爲升元建都於金陵時晉氏天福二年也昪乃冊楊溥爲讓皇其冊文曰受禪老臣知誥謹上冊皇帝爲髙尙思古譲皇云仍以其子遙領平盧軍節度使遷於海陵昪自云唐宗第六子永王璘之裔唐天寶米安祿山連陷兩京宗幸蜀詔以璘爲山南嶺南黔中江南四道節度采訪等使璘至廣陵大募兵甲有窺圖江左之志後爲官軍所敗死於大庾嶺北故昪指之以爲逺祖因還姓李氏始攺名昪國號大唐尊徐溫爲義祖昪僭位凡七年子景立

景本名璟及將臣於周以犯廟諱故攺之昪之長子也【釣磯立談云烈祖一日晝寢夢一黃龍出殿之西楹矯首向內如窺伺狀烈祖驚起使人偵之顧見宗方倚楹而立遣人候上動靜於是立嫡之意遂決】昪卒乃襲僞位攺元爲保太以仲弟遂爲皇太弟季弟逹爲齊王仍於父柩前設盟約兄弟相繼景僭號之後屬中原多事北土亂離雄據一方行餘一紀其地東曁衢婺南及五嶺西至湖湘北據長淮凡三十餘州廣袤數千里盡爲其所有近代僭竊之地最爲彊盛又嘗遣使私賂北戎俾爲中國之患自固偸安之計【南唐書云契丹遣二使來告曰晉少主逆命背約自貽廢黜吾主欲與唐繼先世之好將冊君爲中原主嗣主曰孤守江淮社稷已固與宋梁阻隔若爾主不防先好惠賜行人受賜多矣其他不敢拜命之辱】周顯徳二年冬世宗始議南徵以宰臣李谷爲前軍都部署是冬周師圍壽春三年春世宗親徵淮甸大敗淮寇於正陽遂進攻壽州尋又今上敗何延錫於渦口擒皇甫暉於滁州景聞之大懼遣其臣鐘謨李徳明等奉表於世宗乞爲附庸之國仍歲貢百萬之數又進金銀器幣及犒軍牛酒未幾又遣其臣孫晟王崇質等奉表修貢且言景願割濠壽泗楚光海等六州之地於大朝乞罷攻討世宗未之許時李徳明等見周師急攻壽春慮不能保乃奏云寛臣等五日之誅容臣等自往江南取本國章表舉江北諸州盡獻於大朝世宗許其行久之徳明等不至乃權議回鑾惟畱偏師數千圍壽春而巳四年春世宗再駕南徵三月大敗江南援軍於紫金山尋下壽州乃命班師是歲冬十月世宗復臨淮甸連下濠泗二郡進攻楚州明年春正月援之遂移幸揚州駐大軍於迎鑾將議濟北景聞之自謂亾在朝夕乃謀欲傳位其世子使稱藩於周【南唐書正月攺元交泰元年】遣其臣陳覺奉表陳情且順世宗之防焉覺至世宗召對於禦幄是時江北諸州惟廬舒蘄黃四郡未下世宗因謂覺曰江南李主若能以江北之地盡歸於我則朕亦不至窮兵黷武覺聞命欣然卽遣人過江取景表以廬舒蘄黃等四州來上乞畫江爲界仍歲貢地徵數十萬世宗許之乃還京自是景始行大朝正朔上章稱唐國主臣景累遣使修貢亦不失外臣之禮焉皇朝建隆二年夏景以疾卒於金陵時年四十六以其子煜襲僞位其後事具皇家日曆【五代史補李昪本爲徐溫所養溫殺張顥權出於已自稱大丞相中書令都統及出居金陵以嫡子知訓爲丞相昪爲潤州節度昪始爲宣州忽得潤州甚怏怏將白溫辭之宋齊丘素與昪善因謂昪曰知訓驕倨不可大用殆必有損足焚巢之患宣州去江都逺難爲應潤州方隔一水爾有急則可以立功愼勿辭也昪聞之釋然遂行至潤州未幾知訓果爲朱瑾所殺是夜江都亂火光亙天昪望之曰宋公之言中矣遂引軍渡江盡誅朱瑾之黨後解甲去備待徐溫之至且喜且怒因謂昪曰猶幸汝在潤州不然吾家大事將去矣汝於兄弟中有大功者耶卽日用昪爲左僕射知政事以代知訓昪善於撫禦內外之心翕然而歸之故徐溫卒未幾而江南遂爲昪所有先是江南童謡云東海鯉魚飛上天東海卽徐之望也鯉者李也蓋言李昪一且自溫家起而爲君爾初昪旣蓄異志且欲諷動僚屬雪天大會酒酣出一令須借雪取古人名仍詞理通貫時齊丘徐融在坐昪舉杯爲令曰雪下紛紛便是白起齊丘曰著屐過街必湏雍齒融意欲挫昪等遽曰明朝日出爭柰蕭何昪大怒是夜收融投於江自是與謀者惟齊丘而巳宋齊丘豫章人父嘗在鐘傳幕下齊丘素落魄父卒家計蕩盡巳在窮悴朝夕不能度時姚洞天爲淮南騎將素好士齊丘欲謁之且囊空無備紙筆之費計無所出但於逆旅杜門而坐如此殆數日鄰房有散樂女尙幼問齊丘曰秀才何以數日不出齊丘以實告女曰此甚小事秀才何吝出一言相示耶乃惠以數緡齊丘用市紙筆爲詩詠以投洞天其略曰某學武無成攻文失志歲華蹭蹬身事蹉跎胸中之萬仞靑山壓低气宇頭上之一輪紅日燒盡風雲加以天步陵遲皇綱廢絕四海淵黒中原血紅挹飛蒼走黃之辯有出沒神之機洞天怒其言大不卽接見齊丘窘急乃更其啟翼日復至其略曰有生不如無生爲人不如爲又云其爲誠懇萬端只爲饑寒二字洞天始憫之漸加以拯救徐溫聞其名召至門下及昪之有江南也齊丘以佐命功遂至將相乃上表以散樂女爲妻以報防惠許之韓熙載仕江南官至諸行侍郎晚年不羈女僕百人毎延請賔客而先令女僕與之相見或調戲或毆擊或加以爭奪靴笏無不曲盡然後熙載始緩步而出習以爲常復有醫人及燒錬僧數軰毎來無不升堂入室與女僕等雜處僞主知之𨿽怒以其大臣不欲直指其過因命待詔畫爲圖以賜之使其自愧而熙載視之安然】

王審知字信通光州固始人父恁世爲農民廣明中黃巢犯闕江淮盜賊蜂起有賊帥王緒者自稱將軍陷固始縣審知兄潮時爲縣佐緒署爲軍正蔡賊秦宗權以緒爲光州刺史尋遣兵攻之緒率眾渡江所在剽掠自南康轉至閩中入臨汀自稱刺史緒多疑忌部將有出已之右者皆誅之潮與豪首數軰共殺緒具眾求帥乃刑牲防血爲盟植劍於前祝曰拜此劍動者爲將軍至潮拜劍躍於地眾以爲神異卽奉潮爲帥時泉州刺史廖彥若爲政貪暴軍民苦之聞潮爲理整肅耆老乃奉牛酒遮道請畱潮因引兵圍彥若歲餘克之乃平狼山賊帥薛蘊兵鋒日盛唐光啟二年福建觀察使陳巖表潮爲泉州刺史大順中巖卒子婿範暉自稱畱後潮遣審知將兵攻之逾年城中食盡力斬暉而降由是盡有閩嶺五州之地潮卽表其事昭宗因建威武軍於福州以潮爲節度福建管內觀察使審知爲副審知爲觀察副使有過潮猶加捶撻審知無怨色潮寢疾捨其子延興延虹延丰延休命審知知軍府事十二月丁未潮薨審知以讓其兄審邽審邽以審知有功辭不受審知自稱福建畱後表於朝廷唐末爲威武軍節度福建觀察使累遷檢校太保封瑯邪郡王梁朝開國累加中書令封閩王【王審知徳政碑云潮付公以戎旅仍具表奏尋加刑部尙書威武軍畱後儀授金紫光祿大夫右僕射本軍節度使又攺光祿大夫檢校司空轉特進檢校司徒又轉檢校太保瑯邪郡王食邑四千戶食實封一百戶】是時楊氏據江淮故閩中與中國隔越審知毎歲朝貢泛海至登萊抵岸往復頗有風水之患漂沒者十四五後唐莊宗卽位遣使奉貢制加功臣進爵邑審知起自隴畝以至富貴毎以節儉自處選任良吏省刑惜費輕徭薄斂與民休息三十年間一境晏然同光元年審知卒子延翰嗣爲弟延鈞所殺

延鈞審知次子後唐長興三年上言吳越國王錢鏐薨乞封爲吳越王不報未幾自稱帝國號大閩攺元龍啟然猶稱藩於朝廷淸防元年遇弒子昶嗣

昶嗣僞位朝廷因授昶福建節度使晉天福三年遣使貢奉至闕止稱閩王其子繼恭稱節度使晉祖乃下制封昶爲閩王攺元通大後遇弒審知少子延羲嗣通大延羲嗣僞位攺元永隆在位六年遇弒兄延政自稱帝於福州晉開運三年爲李景所滅【五代史補王潮之來福建也値連帥陳巖卒子婿範暉自稱畱後潮攻防之盡有其地遂爲褔建觀察使至其弟審知立𨿽天下多事猶能修具職貢朝廷嘉之封閩王審知卒子延鈞嗣無識輙攺審知制度僭稱大閩攺元龍啟其後爲子昶殺昶多行不道閩人殺之立從父延羲攺元永隆延羲不卹政事國亂爲其將連重遇所殺王氏之族遂滅先是梁朝有王霸者卽王氏之逺祖爲道士居於福州之怡山時愛二皂莢樹因其下築壇爲朝禮之所其後丹成沖虛而去霸嘗云吾之子孫當有王於此方者乃自爲讖藏之於地唐光啟中爛柯道士徐景因於壇東北隅取土獲其詩曰樹枯不用伐壇壞不須結不滿一千年自有兒孫列又曰後來是三王潮水蕩禍殃巖逄二乍間未免有銷亾子孫依吾道代代封閩疆議者以爲潮蕩禍殃謂王潮除其禍患以開基業也巖逄二乍間爲陳巖逄王潮未幾而亾上地爲其所有也代代封閩疆謂潮與審知也代代蓋兩世之稱明享國不過潮與審知兩世耳初王潮嘗假道於洪州時鐘傳爲洪州節度使以王潮若得福建境土相接必爲己患陰欲誅之有僧上藍者通於術數動皆先知大爲鐘所重因入謁察傳詞气驚曰令公何故起惡意是欲殺王潮否傳不敢隱盡以告之上藍曰老僧視王潮與福建有緣必變彼處作一好世界令公宜加禮厚待若必殺之令公之福去矣於是傳加以援送及審知之嗣位也楊行宻方盛常有吞東南之志气審知居常憂之因其先人嘗爲上藍所知乃使人賫金帛往遺之號曰送供且問國之休咎使回上藍以十字爲報其詞曰不怕羊入屋只怕錢入腹審知得之嘆曰羊者楊也腹者福也得非福州之患不在楊行宻而在錢氏乎今內外將吏無姓錢者必爲子孫後世之憂矣至延羲爲連重遇所殺諸將爭立江南乘其時命查文徽領兵伐之經年不能下會兩浙救兵至文徽腹背受敵遂大敗自是福州果爲錢氏所有入腹之懴始應蓋國之興衰皆冥數決定矣徐寅登第歸閩中途經大梁因獻太祖遊大梁賦時梁祖與太原武皇爲讎敵武皇眇一目而又出自沙陀部落寅欲曲媚梁祖故詞及之云一眼匈奴望英威而膽落未幾有人得其本示太原者武皇見而大怒及莊宗之滅梁也四方諸侯以爲唐室復興奉琛爲慶者相繼王審知在閩中亦遣使至唐遽召其使問曰徐寅在否使不敢隱以無恙對荘宗慘然曰汝歸語王審知父母之讎不可同天徐寅指斥先帝今聞在彼中何以容之使回具以告審知曰如此則唐主欲殺徐寅爾今殺則未敢奉詔但不可以用矣卽日戒閽者不得引接徐寅坐是終身止於祕書正字江爲建州人工於詩幹祐中福州王氏國亂有故人任福州官屬恐禍及一旦亾去將奔江南乃間道謁爲經數日爲且與艸投江南表其人未出境遭邊吏所擒仍於囊中得所撰表章於是收爲與奔者俱械而送爲臨刑詞色不撓且曰嵇康之將死也顧日影而彈琴吾今琴則不暇彈賦一篇可矣乃索筆爲詩曰衙鼓侵人急西傾日欲斜黃泉無旅店今夜防誰家聞者莫不傷之黃滔在閩中爲王審知推官一旦饋之魚時滔方與徐寅對談遂請代爲謝箋寅援筆而成其略曰銜諸斷索才從羊續懸來列在雕盤便到馮驩食處時人大稱之】

史臣曰昔唐祚橫流異方割據行宻以髙材防足啟之於前李昪以履霜堅冰得之於後以僞易僞逾六十年洎有周興薄伐之師皇上示懷柔之徳而乃走梯航而入貢奉正朔以來庭如是則長江之險又何足以恃哉審知僻據一隅僅將數世始則可方於吳芮終則竊效於尉佗與夫穴蜂井蛙亦何相逺哉五紀之亾蓋其幸也

舊五代史卷一百三十四

舊五代史卷一百三十四考證

僭僞列傳一楊行宻傳乃追李璠等還按通鑑作李璠至盱眙行宻發兵襲之郭言力戰得免與是書異

瑾與承嗣皆位至方伯按九國誌行宻承制授朱瑾泰寧軍節度使李承嗣振武軍節度使此云位至方伯似未明晰附識於此

楊溥傳渭渥之弟也按渭歐陽史及通鑑皆作隆演惟是書作渭詳見通鑑考異

李昪傳昪自云唐宗第六子永璘王之裔按歐陽史昪自言唐憲宗子建王恪恪生超超生志志生榮自以爲建王四世孫與是書異

王審知傳以潮爲節度福建管內觀察使審知爲副按王審知徳政碑作詔授潮節度累加檢校右僕射無審知爲副事

潮薨審知以譲其兄審邽按王審知徳政碑作仲兄審邦此作審邽當以碑爲正

舊五代史卷一百三十四攷證

欽定四庫全書

舊五代史卷一百三十五

宋門下侍郎參知政事監修國史薛居正等撰

僭僞列傳第二

劉守光深州樂壽人也其父仁恭初隋父晟客於範陽晟以軍吏補新興鎭將事莭度使李可舉仁恭幼多智機數陳力於軍中李全忠之攻易定也別將於晏圍易州累月不能拔仁恭穴地道以陷之軍中號日劉窟頭稍遷禆校仁恭志大气豪自言嘗夢大佛幡出於指端或云年四十九當領旄節此言頗泄燕帥李匡威惡之不欲令典軍攺爲府掾出爲景城令屬瀛州兵亂殺郡守仁恭募白丁千人討平之匡威壯其才復使爲帳中爪牙令將兵戍蔚州兵士以過期不代思歸流怨防李匡儔奪兄位戍軍擁仁恭爲帥欲攻幽州比至居庸闗爲府兵所敗仁恭挈族奔於太原武皇遇之甚厚賜田宅以處之出爲壽陽鎭將從徵吐渾仁恭數進畫於蓋寓言幽州可圖之狀願得步騎萬人卽指期可取武皇從之泊仁恭舉兵屢不克捷唐幹寧元年十一月武皇親徵匡儔十二月破燕軍於威塞進拔嬀州收居庸二十六日匡儔棄城而遁武皇令李存審與仁恭入城撫勞封府庫卽以仁恭爲幽州節度使畱腹心燕畱得等十餘人分典軍政武皇乃還二年七月武皇討王行瑜師於渭北上章請授仁恭節鉞九月天子以仁恭爲檢校司空幽州盧龍軍節度使三年羅信背盟武皇遣李存信攻魏州徴兵於燕仁恭托以契丹入冦俟敵退聼命四年七月武皇聞兗鄆俱陷復徴兵於仁恭數月之間使車結轍仁恭辭防不遜武皇以書譲之仁恭覽書嫚罵拘其使人晉之戍兵在燕者皆拘之復以厚利誘晉之驍將由是亡命者眾矣八月武皇討仁恭九月五日次安塞軍九日渡木瓜澗大爲燕軍所敗死傷大半旣而仁恭告捷於梁祖梁祖聞之喜因表仁恭加平章事仁恭又遣使於武皇自陳邊將擅興之罪武皇以書報之仁恭旣絕於晉恆懼討罸募兵練眾常無虛月光化元年三月令其長子襲滄州盧彥威委城而遁遂兼有滄景徳三郡以守文爲畱後請節鉞於朝昭宗怒其擅興不時與之防中使至範陽仁恭私之曰旄節吾自有但要長安本色耳何以累章見阻爲吾言之其悖戾如此仁恭兵鋒益盛每戰多捷以爲天贊遂有吞噬河朔之志二年正月仁恭率幽滄步騎十萬號三十萬將兼並魏博鎭定師次貝州一皷而拔無少長皆屠之淸水爲之不流羅紹威求援於汴汴將李思安葛從周赴之思安屯內黃仁恭兵圍魏州聞汴軍在內黃戒其子守文曰李思安怯懦汝之智勇比之十倍當先殄此鼠軰次擄紹威守文與單可及率漁陽精甲五萬夾淸水而上思安設伏於內黃淸水之左袁象先設伏於淸水之右思安逆戰於繁陽城僞不勝徐退燕人追躡至於內黃思安步兵成列迥系之燕人將引退左右伏兵發燕兵大敗臨陣斬單可及守文單騎僅免五萬之眾無生還者時葛從周率邢洺之眾入魏州與賀徳倫李暉出系賊營是夜仁恭燒營遁走汴人長驅追系自魏至長河數百里僵屍蔽地敗旗折防累累於路鎭人又邀擊於東境燕軍復敗仁恭自是埀翅不振者累年汴人乘勝攻滄州仁恭率師援之營於幹寧軍汴將氏叔琮逆戰燕軍逗撓退保瓦橋乃卑辭厚禮乞師於晉武皇遣兵逼邢洺以應之十月汴人陷瀛鄚二州晉將周徳威將兵出飛狐仁恭復修好於晉天祐三年七月梁祖自將兵攻滄州營於長蘆仁恭師徒屢喪乃酷法盡發部內男子十五已上七十已下各自備兵糧以從軍閭裏爲之一空部內男子無貴賤並黥其面文曰定霸都士人黥其臂文曰一心事主繇是燕薊人士例多黥湼或伏竄而免仁恭閱眾得二十萬進至瓦橋汴人深溝髙壘以攻滄州內外阻絕仁恭不能合戰城中大饑人相簒啖析骸而防丸土而食轉死骨立者十之六七自七月至十月仁恭遣使求援於晉前後百餘軰武皇乃徴兵於燕仁恭遣都將李溥夏侯景監軍張居翰書記馬郁等以兵三萬來防十二月合晉師以攻洛州降丁防乃解滄州之圍是時天子播遷中原多故仁恭嘯傲薊門志意盈滿師道士王若訥祈長生羽化之道幽州西有名山曰大安山仁恭乃於其上盛飾館宇僭擬宮掖聚室女艶婦窮極侈麗又招聚緇黃合仙丹講求法要又以瑾泥作錢令部內行使盡斂銅錢於大安山嶺鑿穴以藏之藏畢卽殺匠石以滅其口又禁江表茶商自擷山中艸葉爲茶以邀厚利攺山名爲大恩山仁恭冇嬖妾曰羅氏美姿色其子守光烝之事泄仁恭怒笞守光謫而不齒四年四月汴將李思安以急兵攻幽州營扵石子河仁茶在大安山城中無備守光自外帥兵來援登城拒守汴軍旣退守光乃自爲幽州節度令其部將李小喜元行欽將兵攻大安山仁恭遣兵拒戰爲小喜所敗乃擄仁恭歸幽州囚於別室仁恭左右迨至婢媵與守光不協者卑誅之其兄守文在滄州聞父被囚聚兵大哭諭之曰哀哀父母生我劬勞自古豈有讎父者吾家生此梟獍吾生不如死卽率滄徳之師討之守光逆戰於雞蘇爲守文所敗旣而守文詐悲單馬立於陣場泣諭於眾曰勿殺吾弟時守光驍將元行欽識之被擒滄兵失帥自潰守光乃縶兄於別室援以叢棘乘勝進攻滄州滄州賓佐孫鶴呂兗已推守文子延祚爲帥守光攜守文於城下攻圍累月城中乏食米斗直三萬人首一級亦直十千軍士食人百姓食墐土驢馬相遇食其鬃尾士人出入多爲彊者屠殺久之延祚力窮以城降於守光守文尋亦遇害守光性本庸昧以父兄失勢謂天所助淫虐滋甚每刑人必以鐡籠盛之薪火四逼又爲鐡刷劀剔人面嘗衣赭黃袍顧謂將吏曰當今海內四分五裂吾欲南面以朝天下諸君以爲何如賓佐有孫鶴者骨鯁方略之士也率先對曰王西有並汾之患北有契丹之虞乘時觀釁專待薄人彼若結黨連衡侵我疆塲地形𨿽險勢不可支甲兵𨿽多守恐不暇縱能卻敵未免生憂王但捬士愛民補兵完賦義聲馳於天下諸自然推戴今若恃兵與險未見良圖守光不悅及梁軍據深冀王鎔乞師於守光孫鶴勸守光出援軍以圖霸業守光不從及莊宗有栢鄕之捷守光謀攻易定諷動鎭人欲爲河朔元帥莊宗乃興鎭州節度使王容易定節度使王處直昭義節度使李嗣昭振武節度使周徳威天徳軍節度使宋瑤同遣使奉冊推守光爲尙父以稔其惡守光不悟謂藩鎭畏已仍以諸鎭狀送梁祖言臣被晉王等推臣爲尙父堅辭不獲又難推違臣竊料所宜不如陛下與臣河北道都統則並鎭之叛不足平殄矣梁祖知其詐優答之仍命閤門使王曈供奉官史彥璋等使於燕冊守光爲河北道采訪使六月梁使至守光令所司定尙父采訪使儀注所司取唐朝冊太尉禮以示之守光曰此儀注中何無郊天攺元之事梁使曰尙父𨿽尊猶是人臣守光怒投於地謂將吏曰方今天下鼎沸英雄角逐朱公創號於夷門楊渭假名於淮海王建自尊於巴蜀荗貞矯制於岐陽皆因茅土之封自假帝王之制然兵虛力寡疆塲多虞我大燕地方二千里帶甲三十萬東有魚鹽之饒北有塞馬之利我南面稱帝誰如我何今爲尙父孰當帝者公等促具帝者之儀予且爲河朔天子燕之將吏竊議以爲不可守光置斧鑕於庭令將佐曰今三方協贊予難重違擇日而帝矣從我者賞橫議者誅孫鶴對曰滄州破敗僕乃罪人大王寛容乃至今日不敢阿防以悞家國茍聽臣言死且無悔守光大怒推之伏鑕令軍士割其肉生噉之鶴大呼曰百日之外必有急兵矣守光命窒其口寸斬之有識爲之嗟惋乃悉召部內官吏教習朝儀邊人旣非素習舉措失容相顧誚笑八月十三日守光僭號大燕皇帝攺年曰應天以梁使王曈判官齊涉爲宰相史彥璋爲禦史大夫僞冊之日契丹陷平州莊宗聞之大笑監軍張承業曰惡不積不足以滅身老氏所謂將欲取之必先與之今守光狂蹶請遣使省問以觀其釁十月莊宗令太原少尹李承勲往使承勲至守光怒不稱臣械之於獄十二月莊宗遣周徳威出飛狐防鎭定之師以討之徳威攻圍歷年屬郡皆下守光堅保幽州求援於梁北誘契丹救終不至十年十月守光遣使持幣馬見徳威乞降又乘城呼曰予俟晉王至卽出城十一月莊宗親徵二十三日至幽州單騎臨城召守光曰丈夫成敗須決所向公將何如守光曰某俎上肉耳莊宗湣之折弓爲盟許其保全守光辭以佗日莊宗乃令諸軍攻之二十四日四面畢攻莊宗登燕太子墓觀之俄而數騎執仁恭並其孥來獻檀州逰奕將李彥暉於燕樂縣獲守光並妻李氏男繼珣繼方繼祚等來獻初守光城破後攜其妻子將走關南依劉守奇防路寒瘡足踵經日不食至燕樂縣匿於坑谷令妻祝氏乞食於田父張師造家怪婦人異狀詰之遂俱擒焉莊宗方晏府第引仁恭守光至席父子號泣謝罪莊宗慰撫之曰往事不復言人誰無過攺之爲貴乃歸之傅捨是月已邜晉人執守光及仁恭露布表其罪驅以班師十一年正月至晉陽仁恭父子荷校於露布之下父母唾面罵守光曰逆賊破家如是守光俯首不顧自範陽至晉陽涉千餘里所在聚觀呼守光爲劉黒子略無媿色莊宗以仁恭守光徇於都城卽告南宮七廟禮畢守光與李小喜鄭藏斐劉延卿及其二妻防伏誅李小喜者本晉之小校先奔於燕守光以爲愛將守光𨿽防淫出於天性然而稔惡侈毒抑亦小喜贊成守光將敗前一日來降守光將死大呼曰臣之悞計小喜熒惑故也若罪人不死臣必防於地下莊宗急召小喜至令證辯小喜瞑目叱守光曰囚父殺兄烝淫骨肉亦我教耶莊宗怒小喜失禮先斬之守光慟哭曰王將定天下臣請於騎何不且畱指使二妻讓之曰皇帝事勢及此生不如死卽延頸就戮守光猶哀防不已旣誅命判官司馬揆備轊櫝祭醊瘞於城西三里龍山下令副使盧汝弼李存霸拘送仁恭至代州於武皇陵前刺心血以祭誅於鴈門山下自仁恭幹寧二年春入幽州至天祐十年父子相承十九年而滅

劉陟卽劉防初名陟其先彭城人祖仁安仕唐爲潮州長史因家嶺表父謙素有才識唐咸通中宰相韋宙出鎭南海謙時爲牙校職級甚卑然气貌殊常宙以猶女妻之妻以非其類堅止之宙曰此人非常流也他日我子孫或可依之謙後果以軍功拜封州刺史兼賀水鎭使甚有稱譽謙之長子曰隱卽韋氏女所生也防而奇特及謙卒賀水諸將有無賴者幸變作亂隱定計誅之連帥劉崇聞其才署爲右都校復領賀水鎭俄奏兼封州刺使用法淸肅威望頗振唐昭宗以嗣薛王知柔石門扈蹕功授淸海軍節度使詔下有府之牙將盧琚譚玘謀不稟朝命隱舉部兵誅琚玘以聞知柔至深徳之辟爲行軍司馬委以兵賦唐昭宗命宰相徐彥若代知柔復署前職彥若在鎭二年臨薨手錶奏隱爲兩使畱後昭宗未之許命宰相崔逺爲節度使逺行及江陵聞嶺表多盜懼隱違詔遲畱不進防逺復入相乃詔以隱爲畱後然久未卽眞及梁祖爲元帥隱遣使持重賂以求保薦梁祖卽表其事遂降旄節梁開平初恩寵殊厚遷檢校大尉兼侍中封大彭郡王梁祖郊禋禮畢加檢校太師兼中書令又命兼領安南都防充淸海靜海兩軍節度使進封南海王開平四年三月卒陟隱之弟也隱卒代據其位及梁末帝嗣位務行姑息之政乃盡以隠之官爵授陟先是邕州葉廣略容州龎巨源或自擅兵賦數侵廣之西鄙陟舉兵討之邕容皆敗因附庸於陟又交州土豪曲承美亦專據其地送欵於梁因正授旄鉞陟不平之遣將李知順伐之執承美以獻陟自是盡有嶺表之地及聞錢鏐冊封吳越王陟恥穪南海之號乃嘆曰中原多故誰爲眞主安能萬里梯航而事僞庭乎梁貞明三年八月陟乃僭號於廣州國號大漢僞攺元爲幹亨明年僭行郊禮赦其境內及攺名巖陟僭位之後廣聚南海珠璣西通黔蜀得其珍玩窮奢極侈娯僭一方與嶺北諸藩歲時交聘及聞莊宗平梁遣僞宮苑使何詞來聘稱大漢國主致書上大唐皇帝莊宗召見於鄴宮問南海事狀且言本國已發使臣大陳物貢期今秋卽至初陟聞莊宗兵威甚盛故令何詞來視虛實時朝政已紊莊宗亦不能以道制禦逺方南海貢亦不至自是與中國遂絕唐同光三年冬白龍見於南海攺僞幹亨元年爲白龍元年陟又攺名龔以符龍之瑞也白龍四年春又攺大有元年是歲陟僭行籍田之禮陟之季年有梵僧善占算之術謂陟不利名龔他年慮有此姓敗事陟又攺名防防讀爲儼古文無此字蓋妄撰也陟性𨿽聰辯然好行苛虐至有炮烙刳剔截舌灌鼻之刑一方之民若據鑪炭惟厚自奉養廣務華靡末年起玉堂珠殿飾以金碧翠羽嶺北行商或至其國皆召而示之誇其壯麗每對北人自言家本咸秦恥爲蠻夷之主又呼中國帝王爲洛州刺史其妄自尊大皆此類也晉天福七年夏四月陟以疾卒凡僭號二十六年年五十四僞謚爲天皇大帝廟號髙祖陵曰康陵子玢嗣

玢陟長子也初封賓王又封秦王陟卒遂襲位僞號光天玢性庸昩僭位之後大恣荒淫尋爲其弟晟等所弒在位一年僞謚爲殤帝

晟陟第二子也僞封勤王又封晉王玢之立也多行淫虐人皆患之晟因與其弟僞越王昌等同謀弒玢自立爲帝攺元爲應干又攺爲幹和晟率性荒暴得志之後專以威刑禦下多誅防舊臣及其昆仲數年之間宗族殆盡又造生地獄凡湯鑊鐡牀之類無不備焉人有小過咸被其苦及湖南馬氏昆弟尋戈晟因其釁遣兵攻桂林管內諸郡及郴連梧賀等州皆克之自此全有南越之地周顯徳五年秋八月晟以疾卒僞謚曰文武光聖明孝皇帝廟號中宗陵曰昭陵是嵗晟以六月望夜宴於甘泉宮是夕月有蝕之測在牛女之度晟自覽占書旣而投之於地曰自古豈有長存者乎因縱長夜之飲至是而卒

鋹晟長子也僞封衛王晟卒乃襲僞位時年十七攺元爲大寶鋹性庸懦不能治其國政事咸委於閹宦復有宮人具冠帶預職官理外事者由是綱紀大壞先是廣州法性寺有菩提樹一株髙一百四十尺大十圍傳云蕭梁時西域僧眞諦之所手植蓋四百餘年矣皇朝乾徳五年夏爲大風所拔是歲秋鋹之寢室屢爲雷震識者知其必亡皇朝開寶三年夏王師始議南徵四年二月五日王師壓廣州鋹盡焚其府庫將赴火而死旣而不能引決尋爲王師所擒舉族遷於京師皇上赦而不誅仍賜爵爲恩赦侯其後事具皇家日曆陟始自梁貞明三年僭號歷三世四主至皇朝開寶四年凢五十五年而亡

劉崇太原人漢髙祖之從弟也少無賴好陸博意錢之戱弱冠河東軍唐長興中遷虢州軍校漢祖鎭並汾奏爲河東步軍都指揮使逾年授麟州刺史復爲河東馬步軍都指揮使兼三城巡檢使遙領泗州防禦使漢祖起兵於河東以崇爲特進檢校太尉行太原尹是歲五月漢祖南行以崇爲北京畱守尋加同平章事隱帝嗣位加檢校太師兼侍中幹祐二年九月加兼中書令時漢隱帝以幼年在位政在大臣崇亦招募亡命繕完兵甲爲自全之計朝廷命令多不稟行徴斂一方略無虛日人甚苦之三年十一月隱帝遇害朝廷議立崇之子徐州節度使贇爲主防周太祖爲軍眾所推降封贇爲湘陰公崇乃遣牙將李防奉書求贇歸藩防贇已死惟以優辭答之周廣順元年正月崇僭號於河東穪漢攺名旻仍以干祐爲年號署其子承鈞爲侍衛親軍都指揮使太原尹以判官鄭拱趙華爲宰相副使李瓌代州刺史張暉爲腹心尋遣承鈞率兵攻晉隰二州不克而退九月崇自領兵由陰地闗冦晉州乞師於契丹契丹以五千騎助之合兵以攻平陽又分兵冦昭義周太祖遣樞宻使王俊等率大軍以援晉絳崇聞周師至遂焚營而遁是歲晉絳大雪崇駐軍六十餘日邊民走險自固兵無所掠士有饑色北至太原十亡三四二年二月崇遣兵三千餘眾冦府州爲折徳扆所破其所部岢嵐軍爲徳扆所取崇自僭稱之後以重幣求援於契丹仍稱侄以事之契丹僞冊爲英武皇帝及周世宗嗣位崇復乞師於契丹以圖入冦契丹遣將楊衮合勢大舉來迫潞州顯徳元年三月周世宗親徵與崇戰於髙平大敗之崇與親騎十數人逾山而遁中夜迷懵不知所適劫村民使爲鄕導誤趨晉州路行百餘里方覺崇怒殺鄕導者得佗路而去乃易名號被毛褐張樺笠而行至沁州與從者三五騎止於郊捨寒餒尢甚潛令告僞刺史李廷誨廷誨饋盤飡解衣裘而與之每至屬邑縣吏奉食匕箸未舉聞周師至卽蒼黃而去崇年老力憊伏於馬上日夜奔僅能支持距太原一捨其子承鈞夜以兵百人迎之而入及周師臨城下崇气懾自固閉壘不出月餘世宗乃旋軍顯徳二年十一月崇以病死其子承鈞襲僞位鈞之事迹具皇家日曆

史臣曰守光逆天反道從古所無迨至臨刑尙求免死非惟惡之極也抑亦愚之甚也劉晟據南極以稱雄屬中原之多事泊乎奕世遇我昌朝力憊而亡不冺其嗣亦其幸也劉崇以亡國之餘竊僞王之號多見其不知量也今元惡𨿽斃遺孽尙存勢蹙民殘不亡何待

舊五代史卷一百三十五

舊五代史卷一百三十五考證

僭僞列傳二劉守光傳汴人陷嬴鄚二州鄚原本訛鄭今據歐陽史攺正

書記馬郁馬郁原本作馬都今據是書列傳攺盡斂銅錢於大安山嶺銅錢原本作錢鏄引用錯謬今據歐陽史攺正

卽殺匠石以滅其口案莊子石乃匠者之名詞家引用泛作工匠解者非乃紀事之文亦沿其誤殊乖史體今姑仍原文而駁正於此

劉陟傳謙之長子曰隱梁開平初封大彭郡王梁祖郊禋禮畢進封南海王案東都事略不載隱封南海王宋史不載隱封大彭郡王與是書互有詳略考五代防要劉隱進封南海王在開平四年

舊五代史卷一百三十五考證

欽定四庫全書

舊五代史卷一百三十六

宋門下侍郎參知政事監修國史薛居正等撰

僭僞列傳第三

王建陳州項城人唐末名於忠武軍秦宗權據蔡州懸重賞以募之建始自行間得補軍侯廣明中黃巢防長安僖宗幸蜀時梁袓爲巢將領眾攻襄鄧宗權遣小校鹿晏從監軍楊復光率師攻之建亦預行是歳復光入援京師明年破賊收京城初復光以忠武軍八千人立爲八都晏與建各一都校也復光死晏率八都迎扈行在至山南乃攻剽金商諸郡縣得兵數萬進逼興元節度使牛叢棄城而去晏因自爲畱後以建等屬郡刺史不令之任俄而晏正授節旄恐部下謀已多行忍虐繇是部眾離心建與別將韓建友善晏益猜二建僞待之厚引入臥內二建懼夜登城慰守陴者因月下共謀所向謂韓建曰僕射甘言厚徳是疑我也禍難無日矣早冝擇利而行韓曰善因率三千人以趨行在僖宗嘉之賜與巨萬分其兵爲五都仍以舊校主之卽晉暉李師泰張造與二建也因號曰隨駕五都田令孜皆錄爲假子及僖宗還宮建等分典神防軍皆遙領刺史光啟初從僖宗再幸興元令孜懼逼求爲西川監軍楊復防代爲觀軍容使建等素爲令孜所厚復恭懼不附巳乃出五將爲郡守以建爲壁州刺史及天子還京復恭以楊守亮鎭興元尢畏建侵已屢召之建不安其郡因招合溪洞豪猾有眾八千防閬州陷之復攻利州刺史王珙棄城而去建播剽二郡所至殺掠守亮不能制東川節度使顧彥朗初於闗輔破賊時與建相聞每遣人勞問分貨幣軍食以給之故建不侵梓遂西川節度使陳敬瑄憂其膠固謀於監軍田令孜曰王八吾子也彼無他腸作賊山南實進退無歸故也吾馳咫尺之書可以坐置麾下卽飛書招建建大喜遣使謂彥朗曰監軍阿父遣信見招僕欲詣成都省阿父因依陳太師得一大都是所願也卽之梓州見彥朗畱家寄東川選精甲三千之成都行次鹿頭或謂敬瑄曰建今之劇賊鴟視狼顧專謀人國邑儻其卽至公以何等處之彼建雄心終不居人之下公如以將校遇之是養虎自貽其患也敬瑄懼乃遣人止建遽修城守建怒遂據漢州領輕兵至成都敬瑄讓之曰彼何爲者而犯吾疆理建軍吏報曰閬州司徒北寄東川而軍容太師使者繼召今復拒絕何也司徒不惜攺轅而東而北省太師反爲拒絕慮顧梓州復相嫌閒謂我何心故也使我來報且欲寄食漢州公勿復疑時光啟三年居浹旬建盡取東川之眾設梯衝攻成都三日不尅而退復保漢州月餘大剽蜀土進逼彭州百道攻之敬瑄出兵來援建解圍縱兵大掠十一州皆罹其毒民不聊生建軍勢日盛復攻成都敬瑄患之顧彥朗亦懼侵巳昭宗卽位彥朗表請雪建擇大臣爲蜀帥移敬瑄他鎭乃詔宰臣韋昭度鎭蜀以代敬瑄敬瑄不受代天子怒命顧彥朗楊守亮討之時昭度以建爲牙內都校董其部兵【鑑戒錄云昭度以部兵置行府】及王師無功建謂昭度曰相公興數萬之眾討賊未效餉運交不相屬近聞雒陽以來藩鎭相噬朝廷姑息不暇與其勞師以事蠻方不如從而赦之且以兵威靖中原是國之本也相公盍歸朝覲與主上畫之昭度持疑未決一日建陰令軍士於行府門外擒昭度親吏臠而食之建徐啟昭度曰蓋軍士乏食以至於是耶昭度大懼遂畱符節與建卽日東還才出劍門建卽嚴兵守門不納東師月餘建攻西州管內八州所至響應遂急攻成都田令孜登城謂建曰老夫與八哥相厚太師久以知聞有何嫌恨如是困我之甚耶建曰軍容父子之恩心何敢忘但天子付以兵柄太師孤絕朝廷故也茍太師悉心攺圖何福如之又曰吾欲與八哥軍中相欵如何曰父子之義何嫌也是夜令孜攜蜀帥符印入建軍授建建泣謝曰太師初心大過致有今日相戾旣此推心一切如舊翌日敬瑄啟闗迎建以蜀帥讓之建乃自稱畱後表陳其事明年春制授檢校太傅成都尹西川節度副大使知節度事管內觀察處置雲南八國招撫等使時龍紀元年也移敬瑄於雅州安置仍以其子爲刺史旣行建令人殺之於路令孜仍舊監軍事數月或告令孜通鳯翔書問下獄餓死【蜀檮杌云敬瑄廢處雅州以其子爲刺史旣行建遣殺於三江令孜仍監其軍復以令孜陰附鳯翔下獄餓死】建雄猜多機略意甞難測旣有蜀土復欲窺伺東川又以彥朗婚姻之舊未果行防彥朗卒弟彥暉代爲梓帥交情稍怠李茂貞乘其有閒宻搆彥暉因與茂貞連盟闗徵疆吏之閒與蜀人得失大順末建出師攻梓州彥暉求援於鳯翔李茂貞岀師援之建卽圍解自是秦川交惡者累年後建大起蜀軍敗岐梓之兵於利州彥暉懼乞和請與岐人絕許之景福中山南之師宼東川彥暉求援於建建出兵赴之大敗興元之眾洎軍旋建乘虛奄襲梓州擄彥暉置於成都遂兼有兩川自此軍鋒益熾天福初李茂貞韓全誨卻遷車駕在鳯翔梁祖攻圍歷年建外修好於汴指茂貞罪狀又陰與茂貞閒使往來且言堅壁勿和許以出師赴援因分命諸軍攻取興元比及梁祖解圍茂貞山南諸州皆爲建所有自置守將及茂貞垂翅天子遷雒陽建復攻茂貞之秦隴等州茂貞削弱不能守或勸建因取鳯翔建曰此言失防吾所得已多不俟復增岐下茂貞𨿽常才然名望宿素與朱公力爭不足守境有餘韓生所謂入爲扞蔽出爲席借是也適宜援而固之爲吾盾鹵耳及梁祖將謀彊禪建與諸藩同謀興復乃令其將康晏率兵三萬會於鳯翔數與汴將王重師戰不利而還趙匡凝之失荊襄也弟匡明以其孥奔蜀建因得防峽忠萬等州及梁祖開國蜀人請建行劉備故事建自帝於成都攺元永平五年攺元通正是年冬攺元天漢又攺元光天在位十二年年七十二子衍嗣

衍建之防子也建卒衍龍僞位攺元幹徳六年十二月攺明年爲咸康秋九月衍奉其母徐妃同逰於靑城山駐於上淸宮時宮人皆衣道服頂金蓮花冠衣畫雲霞望之若神仙及侍宴酒酣皆免冠而退則其髻髽然又構怡神亭以佞臣韓昭等爲狎客雜以婦人以恣荒宴或自旦至暮繼之以燭僞嘉王宗壽侍宴因以社稷國政爲言言發涕流至於再三同宴佞臣潘在迎等始奏衍云嘉王好酒悲因翻恣諧謔取笑而罷自是忠正之臣結舌矣時中國多故衍得以自安唐荘宗平梁遣使告捷於蜀蜀人恟懼致禮復命稱大蜀國主致書上大唐皇帝詞理稍抗荘宗不能容遣客省使李嚴報聘且市宮中珍玩蜀人皆禁而不出衍旣衝騃軍國之政咸委於人有王宗弼者爲六軍使總外任宋光嗣者爲樞密使總內任洎嚴至蜀光嗣等曲宴因言中國近事嚴亦引近事折之語在嚴光嗣等聞嚴辯對畏而奇之及嚴使還奏莊宗曰王衍騃童耳宗弼等總其兵柄但益家財不卹民事君臣上下惟務窮奢其舊勲故老棄而不仕蠻蜑之人痛深瘡痏以臣料之大兵一臨望風瓦解莊宗深然之遂搜兵括馬有平蜀之志唐師未起時僞東川節度使宋承葆獻計於衍云唐國兵彊不早爲謀後將焉救請於嘉州松江造戰艦五百艘募水軍五千自江下峽臣以東師出襄鄧水陸俱進東北防邊嚴兵據險南師出江陵利則進取否則退保硤口又選三蜀驍壯三萬急攻岐雍東據河潼北招契丹防以美利見可則進否則據散闗以固吾圉事縱不捷亦攻敵人之心矣衍不從唐同光三年九月十日莊宗下制伐蜀命興聖宮使魏王繼岌爲都統樞密使郭崇韜爲行營都招討其月十八日魏王統闕下諸軍發洛陽十一月二十一日魏王至徳陽衍報云比與將校謀歸國僞樞密使宋光嗣景潤澄南北院宣徽使李周輅歐陽晃等四人異謀熒惑臣各已處斬今送納首級是日衍上表曰臣衍先人建久在坤維受先朝寵澤一開土宇將四十年頃以梁孽興災洪圖版蕩不可助逆遂乃從權勉狥眾情止王三蜀固非獲已未有所歸臣輒紹鎡基且安生聚臣衍誠惶誠恐伏惟皇帝陛下嗣堯舜之業陳陽武之師廓定寰區削平凶逆梯航垂集文軌混同臣方議攺圖便期納欵遽聞王師致討實抱驚危今則將千里之封疆盡爲王土冀萬家之臣妾皆沐皇恩必當輿櫬乞降負荊請命伏惟皇帝陛下照臨之造施覆幬之仁別示哀矜以安反側儻墳塋而獲祀實存沒以知歸臣無任望恩防禱之至己酉年十一月日臣王衍上表其月二十七日魏王至成都北五里升仙橋僞百官班於橋下衍乘行輿至素衣白馬牽羊艸索系首面縛啣璧輿櫬而後魏王下馬受其璧崇韜釋其縛及燔其櫬衍率僞百官東北舞蹈謝恩禮畢拜魏王崇韜李嚴皆答拜二十八日王師入成都自起師至入蜀城凡七十五日【按以下原本殘闕據歐陽史云同光四年衍行至秦川驛荘宗用伶人景進計遣宦者向延嗣誅其族天成二年封衍順正公以諸侯塟五代史補王建在許下時尢不逞嘗坐事遭徒但無杖痕爾及據蜀得馬涓爲從事涓好詆訐建恐爲所譏因問曰竊聞外議以吾曾遭徒刑有之乎涓對曰有之建恃無杖痕且對眾因背以示涓曰請足下試看有遭杖責而肌肉如是耶涢知其詐乃撫背而嘆曰大奇當時何處得此好膏藥來賔佐皆失色而涓晏然王建之僣號也惟翰林學士最承恩顧侍臣或諫其禮過建曰蓋汝軰未之見也且吾在神防軍時主內門魚鑰見唐朝諸帝待翰林學士𨿽交友不若也今我恩顧比當時才有百分之一爾何謂之過當耶論者多之杜光庭長安人應九經舉不第時長安有潘師尊者道術甚髙僖宗所重光庭素所希慕數逰其門當僖宗之幸蜀也觀蜀中道門牢落思得名士以主張之駕回詔潘尊師使於兩街求其可者尊師奏曰臣觀兩街之眾道聽塗說一時之俊卽有之至於掌教之士恐未合應聖防臣於科場中識九經杜光庭其人性簡而气淸量寛而識逺且困於風塵思欲脫屣名利久矣以臣愚思之非光庭不可僖宗召而問之一見大悅遂令披戴仍賜紫衣號曰廣成先生遂馳驛遣之及王建據蜀待之愈厚又號爲天師光庭嘗以道徳二經注者𨿽多皆未能演暢其防因著廣成義八十卷已術稱是識者多之】孟知祥字保裔邢州龍岡人也祖察父道世爲郡校伯父方立終於邢洺節度使從父遷位至澤潞節度使知祥在後唐荘宗同光三年授西川節度副大使知節度事天成中安重誨專權用事以知祥荘宗舊識方據大藩慮久而難制潛欲圖之是時客省使李嚴以嘗使於蜀洞知其利病因獻謀於重誨請以已爲西川監軍庻效略以制知祥朝廷可之及嚴至蜀知祥延接甚至徐謂嚴曰都監前因奉使請兵伐蜀遂使東西兩川俱至破滅川中之人其怨已深今旣復來人情大駭固奉爲不暇也【案此句疑有舛誤】卽遣人拽下階斬於階前【歐陽史云李嚴至境上遣人持書知祥知祥盛兵見之冀嚴懼而不來嚴聞之自若天成二年正月嚴至成都知祥置酒召嚴因責嚴曰今諸方鎭巳罷監軍公何得來鑑誡錄云李嚴於天成初復來臨防孟祖加之禮分從容數其五罪命劍斬之】其後朝廷每除劍南牧守皆令提兵而往或千或百分守郡城時董璋作鎭東川已數年矣亦有雄據之意會朝廷以夏魯奇鎭遂州李仁矩鎭閬州皆領兵數千人赴鎭復授以密防令制禦兩川董璋覺之乃與知祥通好結爲婚家以固輔車之勢知祥慮唐軍驟至與閬兵合則勢不可支吾遂與璋協謀令璋以本部軍先取閬州知祥遣大將軍李仁罕趙廷隱率軍圍遂州長興元年冬唐軍伐蜀至劍門二年以遂閬旣陷又糧運不接乃班師三年知祥又破董璋乃自領東西兩川節度使應順元年以劍東南西川節度使蜀王稱帝於蜀攺元明徳七月卒年六十一【案孟知祥傳永樂大典原闕今采冊府元僣僞部以存梗槪】

昶知祥之第三子也【宋朝事實云昶初名仁贊揮塵餘話云昶字保元】母李氏本莊宗之嬪禦以賜知祥唐天祐十六年歲在已夘十一月十四日生昶於太原及知祥鎭蜀昶與其母從知祥妻瓊華長公主同入於蜀知祥僣號僞冊爲皇太子知祥卒遂襲其僞位時年十六尙稱明徳元年及僞明徳四年冬僞詔攺明年爲廣政元年是歲卽晉天福三年也僞廣政十三年僞上尊號爲睿文英武仁聖明孝皇帝皇朝乾徳三年春王師平蜀詔昶舉族赴闕賜甲第於京師迨其臣下賜賚甚厚尋冊封楚王是歲秋卒於東京時年四十七事具皇家日曆自知祥同光二年丙戌歲入蜀父子相繼凡四十年而亡【五代史補孟知祥之入蜀視其險固陰有割據之志洎抵成都值晚且憇於郊外有推小車子過者其物皆以袋盛知祥見問曰汝車所勝幾袋答曰盡力不過兩袋知祥惡之其後果兩世而國滅孟知祥與董璋有隙舉兵討之璋素勇悍聞知祥之來也以爲送死諸將兩端李鎬爲知祥判官深憂之及將戰知祥欲示閒暇自書一字以遣董璋無何舉筆輒誤書董爲重字不悅久之鎬在側大喜且引諸將賀於馬前知祥不測曰事未可測何賀耶鎬曰其董字艸下施重今大王去艸書重是董已無頭此必勝之兆也於是三軍欣然一戰而董璋敗】

史臣曰昔張孟陽爲劍閣銘云惟蜀之門作固作鎭世濁則逆道淸斯順是知自古坤維之地遇亂代則閉之而不通逢興運則取之如俯拾然唐氏之入蜀也兵力𨿽勝帝道猶昏故數年間得之復失及皇上之平蜀也煦之以堯日和之以舜風故比戶之民悅而從化且夫王衍之遭季世也則赤族於秦川孟昶之遇明代也則受封於楚甸𨿽俱爲亡國之主何幸與不幸相去之逺也

舊五代史卷一百三十六

舊五代史卷一百三十六攷證

僭僞列傳三王建以建爲壁州刺史案通鑑作出建爲利州刺史蜀檮杌作利州防禦使俱與是書異

孟昶傳十一月十四日生昶於太原案花蕊夫人宮詞云法云寺裏中元節又是官家降誕辰是昶以七月十五爲生辰也與是書異

舊五代史卷一百三十六考證﹤史部﹐正史類﹐舊五代史﹥

欽定四庫全書

舊五代史卷一百三十七

宋門下侍郎參知政事監修國史薛居正等撰

外國列傳一

契丹者古匈奴之種也代居遼澤之中潢水南岸南距楡關一千一百里楡關南距幽州七百里本鮮卑之舊地也其風土人物世代君長前史載之詳矣唐咸通末其王曰薩勒札疆土稍大累來朝貢光啟中其王沁丹者乘中原多故北邊無備遂蠶食諸郡達靼奚室韋之屬咸被驅役族帳寖盛有時入冦劉仁恭鎭幽州素知契丹軍情僞選將練兵乘秋深入逾摘星嶺討之霜降秋暮卽燔塞下野艸以困之馬多饑死卽以良馬賂仁恭以市牧地仁恭季年荒恣出居大安山契丹背盟數來冦鈔時劉守光戍平州契丹錫利王子率萬騎攻之守光僞與之和張幄幕於城外以享之部族就席伏甲起擒錫利王子入城部族聚哭請納馬五千以贖之不許沁丹乞盟納賂以求之自是十餘年不能犯塞及沁丹政衰有別部長耶律按巴堅最推雄勁族長漸盛遂代沁丹爲主先是契丹之先大賀氏有勝兵四萬分爲八部每部皆號大人內推一人爲主建旗鼓以尊之每三年第其名以代之及按巴堅爲主乃怙彊恃勇不受諸族之代遂自稱國主天祐四年大冦雲中後唐武皇遣使連和因與之面會於雲中東城大具享禮延入帳中約爲兄弟謂之曰唐室爲賊所簒吾欲今冬大舉弟可以精騎二萬同収汴洛按巴堅許之賜與甚厚畱馬三千匹以答貺左右咸勸武皇可乘門掠之武皇曰逆賊未殄不可失信於部落自亡之道也乃盡禮遣之及梁祖建號按巴堅亦遣使送名馬女口貂皮等求封冊梁祖與之書曰朕今天下皆平惟有太原未服卿能長驅精甲徑至新莊爲我翦彼仇讐與爾便行封冊莊宗初嗣世亦遣使告哀賂以金繒求騎軍以救潞州答其使曰我與先王爲兄弟兒卽吾兒也寧有父不助子耶許出師會潞平而止劉守光末年苛慘軍士亡叛皆入契丹洎周徳威攻圍幽州燕之軍民多爲冦所掠旣盡得燕中人士教之文法由是慚盛十三年八月按巴堅率諸部號稱百萬自麟勝陷振武長驅云朔北邊大擾莊宗赴援於代敵眾方退十四年新州大將盧文進爲眾所廹殺新州團練使李存矩於祁溝關返攻新武周徳威以眾擊之文進不利乃奔於契丹引其眾陷新州周徳威率兵三萬以討之敵騎援新州徳威爲敵所敗殺傷殆盡契丹乘勝攻幽州是時或言契丹三十萬或言五十萬幽薊之北所在敵騎皆滿莊宗遣明宗與李存審閻寶將兵救幽州遂解其圍語在莊宗紀中十八年十月鎭州大將張文禮弒其帥王鎔莊宗討之時定州王處直與文禮合謀遣威帥軍使王郁復引契丹爲援十二月按巴堅傾塞入冦攻圍幽州李紹宏以兵城守契丹長驅陷郡執刺史李嗣弼進攻易定至新樂渡沙河王郁遣使告急時莊宗在鎭州行營聞前鋒報曰敵渡沙河軍中咸恐議者請權釋鎭州之圍以避之莊宗曰霸王舉事自有天道契丹其如我何國初突厥入冦至於渭北髙祖欲棄長安遷都樊鄧太宗曰獫狁孔熾自古有之未聞遷移都邑霍去病漢廷將帥猶且志滅匈奴況帝王應運而欲移都避冦哉文皇雄武不數年俘二突厥爲衞士今吾以數萬之眾安集山東王徳明廝養小人按巴堅生長邊地豈有退避之理吾何面視蒼生哉爾曹但駕馬同行看吾破敵莊宗親禦鐵騎五千至新城北遇契丹前鋒萬騎莊宗精甲自桑林突出光明照日諸部愕然緩退莊宗分二廣以乘之敵騎散退時沙河微冰其馬多陷按巴堅退保望都是夜莊宗次定州翌日出戰遇奚長托諾五千騎莊宗親軍千騎與之鬭爲敵所圍外救不及莊宗挺馬奮躍出入數四酣戰不解李嗣昭聞其急也灑泣而往攻破敵陣掖莊宗而歸時契丹值大雪野無所掠馬無芻艸凍死者相望於路按巴堅召盧文進以手指天謂之曰天未令我到此乃引眾北去莊宗率精兵騎躡其後每經按巴堅野宿之所布稭在地方而環之𨿽去無一莖亂者莊宗謂左右曰蕃人法令如是豈中國所及莊宗至幽州發二百騎偵之皆爲契丹所獲莊宗乃還天祐末按巴堅乃自稱皇帝署中國官號其俗舊隨畜牧素無邑屋得燕人所教乃爲城郭宮室之制於漠北距幽州三千里名其邑曰西樓邑屋門皆東向如車帳之法城南別作一城以實漢人名曰漢城城中有佛寺三僧尼千人其國人號按巴堅爲天皇王同光中按巴堅深著辟地之志欲収兵大舉慮渤海踵其後三年舉其眾討渤海之遼東今托諾盧文進據營平等州擾我燕薊明宗初簒嗣遣供奉官姚坤告哀至西樓邑屬按巴堅在渤海又徑至愼州﨑嶇萬里旣至謁見按巴堅延入穹廬按巴堅身長九尺被錦袍大帶垂後與妻對榻引見坤坤未致命按巴堅先問曰聞爾漢土河南河北各有一天子信乎坤曰河南天子今年四月一日洛陽軍變今凶問至矣河北總管令公比爲魏州軍亂先帝詔令除討旣聞內難軍眾離心及京城無主上下堅冊令公請主社稷今已順人望登帝位矣按巴堅號咷聲淚俱發曰我與河東先世約爲兄弟河南天子吾兒也近聞漢地兵亂防得甲馬五萬騎比欲自往洛陽救助我兒又緣渤海未下我兒果致如此寃哉泣下不能已又謂坤曰今漢土天子初聞洛陽有難不急救致令及此坤曰非不急切地逺阻隔不及也又曰我兒旣殂當合取我商量安得自便坤曰吾皇將兵二十年位至大總管所部精兵三十萬眾口一心堅相推戴違心則立見禍生非不知稟天皇王意旨無柰人心何其子托云在側謂坤曰漢使勿多談因引左氏牽牛蹊田之說以折坤坤曰應天順人不同匹夫之義祗如天皇初領國事豈是彊取之耶按巴堅因曰理當如此我漢國兒子致有此難我知之矣聞此兒有宮婢二千樂官千人終日放鷹走狗耽酒嗜色不惜人民任使不肖致得天下皆怒我自聞如斯常憂傾覆一月前已有人來報知我兒有事我便舉家斷酒解放鷹犬休罷樂官我亦有諸部家樂千人非公晏未嘗妄舉我若所爲似我兒亦應不能持久矣自此願以爲戒又曰漢國兒與我𨿽父子亦曾彼此讐敵俱有惡心與爾今天子無惡足得歡好爾先復命我續將馬萬騎至幽鎭以南與爾家天子面爲盟約我要幽州令漢兒把捉更不復侵入漢界又問漢収得西川信不坤曰去年九月出兵十一月十六日収下東西川得兵馬二十萬金帛無算皇帝初卽位未辦送來續當遣使至矣按巴堅忻然曰聞西有劍閣兵馬從何過得坤曰川路𨿽險然先朝収服河南有精兵四十萬良馬十萬匹但通人行處便能去得視劍閣如平地耳按巴堅善漢語謂坤曰吾解漢語歷口不敢言懼部人效我令兵士怯弱故也坤至止三日按巴堅病傷寒一夕大星殞於其帳前俄而卒於扶余城時天成元年七月二十七日也其妻舒嚕氏自率眾防其喪歸西樓坤亦從行得報而還旣而舒嚕氏立其次子得光爲渠帥以總國事尋遣使告哀明宗爲之輟朝明年正月葬按巴堅於木葉山僞諡曰大聖皇帝按巴堅凡三子長曰人皇王托云卽東丹王也次曰元帥太子卽徳光也幼曰阿惇少君徳光本名耀衢芝後慕中華文字遂攺焉唐天成初按巴堅死其母令徳光權主牙帳令少子阿惇少君往渤海國代托云托云將立而徳光素爲部族所伏又其母亦常鐘愛故因而立之明宗時徳光遣使摩琳等三十餘人來修好又遣使爲父求碑石明年許之賜與甚厚並賜其母瓔珞錦防自是山北安靜蕃漢不相侵擾三年徳光僞攺爲天顯元年是歲定州王都作亂求援於契丹徳光遂陷平州托諾以騎五千援都於中山招討使王晏球破之於曲陽托諾走保賊城其年七月又遣特哩衮率七千騎救定州王晏球逆戰於唐河北大破之幽州趙徳鈞以生兵接於要路生擒特哩衮等首領五千餘人獻於闕下明年王都平擒托諾及餘眾斬之自是契丹太挫數年不敢窺邊嘗遣使紐赫美稜來求托諾骸骨明宗怒其詐斬之長興二年東丹王托云在闕下其母繼發使申報朝廷亦優容之長興末契丹廹云州明宗命晉髙祖爲河東節度使兼北面蕃漢總管淸泰三年晉髙祖爲張敬達等攻圍甚急遣指揮使何福賫表乞師願爲臣子徳光白其母曰兒昨夢太原石郎發使到國今果至矣事符天意必須赴之徳光乃自率五萬騎由雁門至晉陽卽日大破敬達之眾於城下尋冊晉髙祖爲大晉皇帝約爲父子之國割幽州管內及新武云應朔州之地以賂之仍每歲許輸帛三十萬時幽州趙徳鈞屯兵於團柏谷遣使至幕帳求立巳爲帝以石氏世襲太原徳光對使指帳前一石曰我已許石郎爲父子之盟石爛可攺矣楊光逺等殺張敬達降於契丹徳光戲謂光逺曰曰爾軰大是惡漢兒不用鹽酪食卻一萬匹戰馬光逺等大慚晉髙祖南行徳光自送至潞州時趙徳鈞趙延壽自潞州出降於契丹徳光鏁之令隨牙帳晉髙祖入洛尋遣宰相趙瑩致謝於契丹天福三年又遣宰相馮道左僕射劉昫等持節冊徳光及其母氏徽號賫鹵簿儀仗法服車輅於本國行禮徳光大恱尋遣使奉晉髙祖爲英武明義皇帝是歲契丹攺天顯十一年爲防同元年以趙延壽爲樞密使升幽州爲南京以趙思溫爲南京畱守旣而徳光請晉髙祖不稱臣不上表來往緘題止用家人禮但云兒皇帝晉祖厚賫金帛以謝之晉祖奉契丹甚至歲時問遺慶弔之禮必令優厚每敵使至卽於別殿致敬徳光每有邀請小不如意則來譴責晉祖每屈已以奉之終晉祖世略無釁隙及少帝嗣位遣使入契丹徳光以少帝不先承稟擅卽尊位所賫文字略去臣禮大怒形於責讓朝廷使去卽加譴辱會契丹廻國使喬榮北歸侍衞親軍都指揮使景延廣謂榮曰先朝是契丹所立嗣君乃中國自冊稱孫可矣稱臣未可中國自有十萬口橫磨劍要戰卽來榮至本國具言其事徳光大怒會靑州楊光逺叛遣使搆之明年冬徳光率諸部南下開運元年春陷祁州直抵大河少帝幸澶州以禦之其年三月徳光敗於陽城棄其車帳乘一槖駞奔至幽州因怒其失律自大首領以下各杖數百惟趙延壽免焉是時契丹連歲入冦晉氏疲於奔命邊民被苦幾無寧日晉相桑維翰勸少帝求和於契丹以紓國難少帝許之乃遣使奉表稱臣卑辭首過使廻徳光報曰但使桑維翰景延廣自來並割定鎭與我則可通和也朝廷知其不可乃止時契丹諸部頻出徵蕃國君臣稍厭兵革徳光母常謂蕃漢臣僚曰南朝漢兒爭得一向臥耶自古及今惟聞漢來和蕃不聞蕃去和漢待伊漢兒的當廻心則我亦不惜通好也三年樂壽監壽王巒繼有密奏苦言瀛鄚可取之狀十月少帝遣杜重威李守貞等率兵經略十一月蕃將髙牟翰敗晉師於瀛州之北梁漢璋死之契丹主聞晉旣出師自率諸部由易定抵鎭州杜重威等自瀛州西趨常山至中渡橋敵已至矣兩軍隔滹水而砦焉十二月十日杜重威率諸軍降於契丹語在晉少帝紀中十二月徳光入鎭州大犒將士十四日自鎭州南行中渡降軍所釋甲仗百萬計並令於鎭州収貯戰馬數萬匹長驅而北命張彥澤領二千騎先趨東京遣重威部轄降兵取邢相路前進晉少帝遣子延煦延寶奉降表於契丹並傳國寶一紐至牙帳明年春正月朔日徳光至汴北文武百官迎於路是日入宮至昏復出次於赤崗五日僞制降晉少帝爲負義侯於黃龍府安置七日徳光復自赤崗入居於大內分命使臣於京城及往諸道括借錢帛僞命以李崧爲西防樞密使以馮道爲太傅以左僕射和凝及北來翰林學士承旨張礪爲宰相二月朔日徳光服漢法服坐崇元殿受蕃漢朝賀僞制大赦天下攺晉國爲大遼國以趙延壽爲大丞相兼政事令充樞密使兼中京畱守降東京爲防禦州尋復爲宣武軍十五日漢髙祖建號於晉陽徳光聞之削奪漢祖官爵是月晉州潞州並歸河東時盜賊所在羣起攻刼州郡斷澶州浮梁契丹大恐沿河諸藩鎭並以腹心鎭之三月朔日徳光坐崇元殿行入閣之禮覩漢家儀法之盛大恱以蕃大將蕭翰爲忭州節度使十七日徳光北還發離東京宿於赤崗有大聲如雷起於牙帳之下契丹自黎陽濟河次湯陰縣界有一崗土人謂之愁死崗徳光憩於其上謂宣徽使髙勲曰我在上國以打圍食肉爲樂自及漢地每每不快我若得歸本土死亦無恨勲退而謂人曰其語偸殆將死矣時賊帥梁暉據相州徳光親率諸部以攻之四月四日屠其城而去徳光聞河陽軍亂謂蕃漢臣寮曰我有三失殺上國兵士打艸穀一失也天下括錢二失也不尋遣節度使歸藩三失也十六日次於欒城縣殺胡林之側時徳光已得寒熱疾數日矣命胡人賫酒脯禱於得疾之地十八日晡時有大星落於穹廬之前若迸火而散徳光見之西望而唾連呼曰劉知逺滅劉知逺滅是月二十一日卒時年四十六主契丹凡二十二年契丹人破其屍摘去腸胃以鹽沃之載而北去漢人目之爲帝羓焉【案以下原本闕佚據五代會要云四月十八日徳光卒於欒城五月宣遺制以永康王襲位永康王者東丹王之長子以其月二十一日領部族歸國攺會同十年爲天祿元年自稱天授皇帝漢幹祐三年十一月率騎數萬陷邢州之內邱縣深州之就陽縣周廣順元年正月太祖命左千牛衞將軍朱憲往修和好永康王亦遣使報命獻良馬四匹太祖復遣尙書左丞田敏供奉官蔣光遂銜命往聘其年四月田敏等廻永康王遣使獻碧玉金鍍銀裹鞍轡並馬四十匹其月太祖又命左金吾將軍姚漢英左神武將軍華光裔往使其年九月永康王爲部下大寧王所弒徳光之子勒所部兵誅大寧王自立稱應歷元年號天順皇帝顯徳元年春太原劉崇將圖南冦契丹將楊衮率騎萬餘以助之三月世宗親徵與崇戰於潞州髙平縣之南原崇軍大敗契丹眾棄甲而遁二年三月命許州節度使王彥超等築壘於李晏口與契丹數千騎戰於安平縣敗之】

舊五代史卷一百三十七

舊五代史卷一百三十七攷證

外國列傳一契丹傳兒卽吾兒也案契丹國志作吾定兒也與是書異

遣供奉姚坤案通鑑攷異引莊宗實錄作苗紳兒昨夢太原石郎發使到國今果至矣案契丹國志作太宗夢見眞武使之救晉與是書微異

錫裏濟舊作習爾之今攺沁丹舊作欽徳今攺實裏舊作舎利今攺按巴堅舊作阿保機今攺托諾舊作禿餒今攺托云舊作突欲今攺舒嚕舊作述律今攺阿惇舊作安端今攺耀庫濟舊作耀屈之今攺摩琳舊作梅老今攺特哩衮舊作惕隱今攺紐赫美稜舊作捺括梅裏今攺

舊五代史卷一百三十七攷證

欽定四庫全書

舊五代史卷一百三十八

宋門下侍郎參知政事監修國史薛居正等撰

外國列傳二

吐蕃本漢西之地或雲南涼禿髮利鹿孤之後其子孫以禿髮爲國號語訛爲吐蕃國人號其主爲贊普置大論小論以理國事其俗隨畜牧無常居然亦有城郭都城號邏些城不知節侯以麥熱爲嵗首唐時屢爲邊患初唐分天下爲十道河西隴右三十三州涼州最爲大鎭天寶至八監牧馬三十萬又置都防以控制之安祿山之亂肅宗在靈武悉召河南戍卒收復兩京吐蕃乘虛取河西隴右華人百萬皆防於吐蕃開成時朝廷常遣使至西城見甘涼沙等州城邑如故防吐蕃之人見唐使者旌節夾道迎呼涕泣曰皇帝猶念防吐蕃生靈否其人皆天寶中防吐蕃者子孫其語言小訛而衣服未攺至五代時吐蕃已防弱回鶻黨項諸夷分侵其地而不有其人民值中國衰亂不能撫有惟甘涼沙四州常自通於中國甘州爲回鶻牙帳而涼沙三州將吏猶稱唐官數來請命自梁太祖時常以靈武節度使兼領河西節度而觀察甘肅威等州然𨿽有其名而涼州自立守將唐長興四年涼州畱後孫超遣大將拓防承謙及僧道士耆老楊通信等至京師明宗拜孫超節度使淸防元年畱後李文謙來請命後數年涼州人逐出文謙靈武馮暉遣牙將吳繼興代文謙爲畱後是時天福七年明年晉髙祖遣涇州押牙陳延暉賫詔書安撫涼州涼州人共刼畱延暉立以爲刺史至漢隠帝時涼州畱後折逋嘉施來請命漢卽以爲節度使嘉施土豪也周廣順二年嘉施遣人市馬京師是時樞密使王峻用事峻故人申師厚者少起盜賊爲衮州牙將與峻相友善後峻貴師厚獘衣蓬首曰侯峻出馬前訴以饑寒峻未有以發而嘉施等來請帥峻卽建言涼州深入夷狄中國未嘗命吏請帥募府率供奉官能往者月餘無應募者乃奏起師後爲左衛將軍己而拜河西節度使師厚去涼州奏薦押牙副使崔虎心陽妃谷首領沈念般等及中國畱人子孫王廷翰溫崇樂劉少英爲將吏又自安國鎭至涼州立三州以控扼諸羗用其酋豪爲刺史然涼州以夏雜處師厚小人不能撫有至世宗時師厚畱其子而逃歸涼州遂絕於中國獨沙二州終五代常來沙州梁開平中有節度使張奉自號金山白衣天子至唐莊宗時回鶻來朝沙州畱後曹義金亦遣使附回鶻以來莊宗拜義金爲歸義軍節度使沙等州觀察處置等使晉天福五年義金卒子元徳立至七年沙州曹元忠州曹元深皆遣使來周世宗時又以元忠爲歸義軍節度使元恭爲州團練使其所貢碙砂羚羊角波斯錦安西白金星礬大鵬沙眊褐玉團皆因其來者以名見而其卒立世子史皆失其紀而吐蕃不見於梁世唐天成三年回鶻王仁諭來朝吐蕃亦遣使附以來自此數至中國明宗常禦端明殿見其使者問其牙帳所居曰西去涇州三千里明宗賜以虎皮人一張皆披以拜委身宛轉落其氊防發亂如明宗及左右皆大笑至漢隠帝時猶來朝後遂不復至史亦失其君世云

回鶻其先匃奴之種也後魏時號爲鐡勒亦名回紇唐元和四年本國可汗遣使上言攺爲回鶻義取廻旋搏擊如鶻之迅防也本牙在天徳西北婆陵水上距京師八千餘里唐天寶中安祿山犯闕有助國討賊之功累朝尙主自號天驕大爲唐朝之患防昌初其國爲黠戞斯所侵部族擾亂乃移帳至天徳振武間時爲石雄劉沔所襲破之復爲幽州節度使張仲武所攻餘眾西奔歸於吐蕃吐蕃處之甘州由是族帳防弱其通中國世以中國爲舅朝廷每賜書詔亦常以甥呼之梁乾化元年十一月遣都督周易言等入朝進供太祖禦朝元殿引對以易言爲右監門衛大將軍同正以石壽兒石論思並爲右千牛衛將軍同正仍以左監門衛將軍楊沼充押領回鶻還蕃使通事舍人【五代防要以易言爲右監門衛大將軍同正弟略麥之石論思並爲右千牛衝將軍同正李屋珠安塩山並爲右千牛衛將軍同正仍以左監門衛上將軍楊沼爲左驍衛上將軍充押領回鶻還蕃使通事舍人】仇通爲判官厚賜繒帛放令歸國又賜其入朝僧凝盧宜李思宜延籛等紫衣後唐同光二年四月其本國權知可汗仁美遣都督李引釋迦副使鐡林都監楊福安等共六十六人來貢方物並獻善馬九匹莊宗召對於文明殿乃命司農卿鄭繢將作少監何延嗣持節冊仁美爲英義可汗至其年十一月仁美卒其弟狄銀嗣立遣都督安千等朝貢狄銀卒【毆陽史同光四年狄寧卒】阿咄欲令亦遣使來貢名馬天成三年二月其權知可汗仁裕遣都督李阿山等一百二十人入貢明宗召對於崇元殿賜物有差其年三月命使冊仁裕爲仁化可汗四年又遣都督掣撥等五人來朝授掣撥等懷化司戈遣令還蕃長興元年十二月遣使翟未思三十餘人進馬八十匹玉一團四年七月復遣都督李未等三十人來朝進白鶻一聯明宗召對於廣壽殿廣加錫賚仍命解放其鶻淸防二年七月遣都督陳福海已下七十八人進馬三百六十匹玉二十團八月勑回鶻朝貢使宻錄都督陳福海可懷化郎將副使逹奚相溫可懷化司階監使屈宻錄阿撥可歸徳司戈判官安均可懷化司戈晉天福三年十月遣使都督李萬全等朝貢以萬全爲歸義大將軍監使雷福徳爲順化將軍四年三月又遣都督拽裏惇來朝兼貢方物其月命衛尉卿邢徳昭持節就冊爲奉化可汗【毆陽史晉髙祖時又加冊命阿咄欲不知其爲狄銀親疏亦不知卒而仁裕訖五代常代常來朝貢史亦失其紀】五年正月遣都督石海金等來貢良馬百駟並白玉團白玉鞍轡等謝其封冊漢幹祐元年五月遣使李屋等入朝貢馬並白玉藥物等七月以入朝使李屋爲歸徳大將軍副使安鐡山監使未相溫爲歸徳將軍判官翟毛哥爲懷化將軍周廣順元年二月遣使並麾尼貢玉團七十有七白貂皮牛尾藥物等先是晉漢己來回鶻每至京師禁民以私市易其所有寶貨皆鬻之人官民間市易者罪之至是周太祖命盡去舊法每回鶻來者聼私下交易官中不得禁詰繇是玉之價直十損七八顯徳六年二月又遣使朝貢獻玉並碙砂等物皆不納所入馬量給價錢時世宗以玉𨿽稱寶無益國用故因而卻之

髙麗本扶余之別種其國都平壤城卽漢樂浪郡之故地在京師東四千餘里東渡海至於新羅西北渡遼水至於營州南渡海至於北濟北至靺鞨東西三千一百里南北二千里其官大者號大對盧比一品總知國事三年一代若稱職名不拘年限對盧已下官總十二級外置州縣六餘大城置傉薩一人比都督小城置道使一人比刺史其下各有僚佐分曹掌事其王以白羅爲冠白皮小帶咸以金餙唐貞觀末太宗伐之不能下至總章初髙宗命李勣率軍徵之遂防其城分其地爲郡縣及唐之末年中原多事其國遂自立君長前王姓髙氏唐同光氏成中累遣使朝貢周顯徳六年髙麗遣使貢紫白水晶二千顆

渤海靺鞨其俗呼其王爲可毒夫對靣呼聖牋奏呼基下父曰老王母曰太妃妻曰貴妃長子曰副王諸子曰王子世以大氏爲酋長

黒永靺鞨其俗皆編髮性凶悍無憂戚貴壯而賤老俗無文字兵器有角弓楛矢

新羅其國俗重元曰相慶賀每以是月拜日月之神婦人以髮繞頭用防其珠爲餙髮甚鬒美

黨項其俗皆土著居有棟宇織毛以覆之尙武其人多壽至百五十六十嵗不事生業好爲盜賊黨項自同光以後大姓之彊者各自來朝貢明宗時詔防邊置埸市馬諸夷皆入市國中有回鶻黨項馬最多明宗招懷逺人馬來無駑壯皆集而所售過常直往來館給道路倍費其每至京師明宗爲禦殿見之勞以酒食旣醉連袂歌呼道其土風以爲樂去又厚以賜賫嵗耗百萬計唐大臣皆患之數以爲言乃詔吏就邊埸售馬給直止其來朝而黨項利其所得來不可止其在靈慶之間者數犯邊爲盜自河西回鶻朝貢中國道其部落輙邀刼之執其使者賣之佗族以易牛馬明宗遣靈武康福邠州藥彥稠等出兵討之福等擊破阿埋韋悉褒勒彊賴埋廝骨尾及其大首領連香李八薩王都統悉那埋摩侍禦乞埋嵬悉逋等族殺數千人獲其牛羊鉅萬計及其所刼外國寶玉等悉以賜軍士由是黨項之患稍息其佗諸族散處防邊界上甚眾然皆無國邑君長故莫得而紀次云

昆明部落其俗椎髻跣足酋長披虎皮下者披氊於闐其俗好事妖神

占城本地鳥之大者有孔雀

防牱蠻其國法刼盜者三倍還贜殺人者出牛馬三十頭乃得贖死

舊五代史卷一百三十八

舊五代史卷一百三十八考證

外國列傳二吐蕃傳甘州爲回鶻牙帳案原本脫帳字今據毆陽史增入

回鶻傳來貢方物並獻善馬九匹案歐陽史作貢玉馬

舊五代史卷一百三十八攷證

欽定四庫全書

舊五代史卷一百三十九

宋門下侍郎參知政事監修國史薛居正等撰

志一

天文志【案天文志序原本闕佚然其日食星變諸門事迹具存較歐陽史司天考爲詳備今考五代會要所載星變物異諸門與司天考互有詳略蓋五代典章散佚各記所聞未能畫一也參考諸書當以是書爲得其實焉】

日食

梁太祖乾化元年正月丙戌朔日有食之時言事者多引漢髙祖末年日食於歲首梁祖甚惡之於是素服避正殿百官各守本司是日有司奏云初陰晦事同不蝕百寮奉表稱賀末帝龍徳三年十月辛未朔日有食之

唐莊宗同光三年四月癸亥朔時有司奏日食在卯主歲大旱明宗天成元年八月乙酉朔日有食之二年八月已卯朔日有食之三年二月丁丑朔日食其日陰雲不見百官稱賀長興元年六月癸已朔日食其日陰防不見至夕大雨二年十一月甲申朔先是司天奏朔日合食二分伏緣所食微少太陽光影相鑠伏恐不辧虧闕請其日不入閤百官守司從之

晉髙祖天福二年正月乙卯先是司天奏正月二日太陽虧蝕宜避正殿開諸營門蓋藏兵器半月不宜用軍是日太陽虧十分內蝕三分在尾宿十七度日出東方以帶蝕三分漸生至卯時復滿三年正月戊申朔司天先奏其日日食至是日不食內外稱賀四年七月庚子朔時中書門下奏謹按舊禮日有變天子素服避正殿太史以所司救日於社陳五兵五鼓五麾東防西矛南弩北楯中央置鼓服從其位百職廢務素服守司重列於庭每等異位向日而立明復而止今所司法物咸不能具去歲正旦日蝕惟謹藏兵仗皇帝避正殿素食百官守司今且欲依近禮施行從之七年四月甲寅朔是日百官守司太陽不蝕上表稱賀八月戊申朔日有蝕之少帝開運元年九月庚午朔日有蝕之二年八月甲子朔日有蝕之三年三月壬戌朔日

有蝕之

漢隱帝幹祐三年十一月甲子朔日有蝕之

周太祖廣順二年四月丙戌朔日有蝕之

月食

梁太祖開平四年十二月十四日夜先是司天奏是日月食不宜用兵時王景仁方總大軍北伐追之不及至五年正月二日果爲後唐莊宗大敗於柏鄕

唐莊宗同光三年三月戊申月食九月甲辰月食明宗天成三年十二月乙卯月食四年六月癸丑望月食十二月庚戌月食

晉髙祖天福二年七月丙寅月食五年十一月丁丑月食鶉首之分少帝開運二年三月戊子月食九月丙戌月食

漢髙祖天福十二年十二月乙未月食

周世宗顯徳三年正月戊申月食五年十一月辛未月食

月暈

唐明宗天成元年十一月月暈匝火木

彗孛

梁太祖乾化二年四月甲戌夜彗見於靈臺之西唐明宗天成三年十月庚午夜西南有孛長丈餘東南指在宿五度末帝淸泰三年九月乙丑彗出虛危長尺餘形細微經天壘哭星

晉髙祖天福六年九月有彗星長丈餘八年十月庚戌夜有彗見於東方西指尾長一丈在角九度

周太祖顯徳三年正月壬戌夜有星孛於參角甚芒指於東南

五星淩犯

梁太祖開平二年正月乙亥歲星犯月乾化二年五月壬戌熒惑犯心大星去心四度順行占曰心爲帝王之星其年六月五日帝崩

唐莊宗同光二年八月戊子熒惑犯星三年三月丙申熒惑犯上相四月甲申熒惑犯左執法六月丙寅歲犯右執法九月己亥熒惑在江東犯第一星【案歐陽史九月丙辰太白歲相犯是書不載疑有闕文】明宗天成元年八月癸卯太白犯心大星辛亥熒惑犯上將九月庚午熒惑犯右執法己卯熒惑犯左執法十月戊子熒惑犯上相十二月熒惑犯氐二年正月甲戌熒惑歲相犯二月辛卯熒惑犯鍵閉三月熒惑犯上相六月辛丑熒惑犯房九月壬子歲犯房三年正月壬申太白熒惑合於奎八月癸卯熒惑犯上將乙卯熒惑犯右執法庚午太白犯左執法九月庚辰鎭歲合於箕辛已太白熒惑合於軫十二月壬寅熒惑犯房太白歲相犯於斗四年三月壬辰歲犯牛九月丙子熒惑入哭星長興元年六月乙卯太白犯天罇十一月壬戌熒惑犯氐十二月丙辰熒惑犯天江二年正月乙亥太白犯羽林四月甲寅熒惑犯羽林八月辰犯端門十一月丙戌太白犯鍵三年四月庚辰熒惑犯積屍九月庚寅太白犯哭星十一月己亥太白犯壁壘四年八月己未五鼓三籌熒惑近天髙星歲星近司怪太白近軒轅大星【案歐陽史九月辛已太白犯右執法是書不載】末帝淸泰元年六月甲戌太白犯右執法晉髙祖天福元年三月壬子熒惑犯積屍四年四月辛已太白犯東井北轅甲申太白犯五諸侯五月丁未太白犯輿中星六年八月辛卯太白犯軒轅九月己卯熒惑犯上將八年八月丙子熒惑犯右掖十月丙辰熒惑犯進賢少帝開運元年二月壬戌太白犯昴己巳熒惑犯天鑰四月丁已太白犯五諸侯七月甲申太白犯東井八月甲辰熒惑入南斗十月壬戌熒惑犯哭星【案此條歐陽史不載】十二月太白犯辰二年八月甲戌歲犯東井九月甲寅太白犯南斗魁十一月甲午朔太白犯哭星

漢天福十二年十月己丑太白犯亢距星幹祐元年八月己丑鎭星入太微西垣戊戌歲犯右執法十月丁丑歲犯左執法二年九月壬寅太白犯右執法庚戌太白犯鎭丁卯太白犯歲十一月鎭星始出太微之左掖門自元年八月己丑鎭星入太微垣犯上將左右執法內屏謁者勾已往來凡四百四十三日方出左掖三年六月乙卯鎭犯左掖七月甲申熒惑犯司怪八月癸卯太白犯房庚戌太白犯心大星十月辛酉太白犯歲周廣順元年二月丁已歲犯咸池己未熒惑犯五諸侯三月甲子歲守心己卯熒惑犯壬午熒惑犯天屍四月甲午歲犯鉤鈐二年七月熒惑犯井鉞八月乙未熒惑犯天罇九月辛酉熒惑犯庚戌熒惑掩右執法十月壬辰太白犯進賢三年四月乙丑熒惑犯靈臺五年熒惑犯上將顯徳六年六月庚子熒惑與心

大星合度光芒相射先是熒惑勾已於房心間凡數月至是與心大星合度是夜順行【案此條歐陽史不載】

星晝見

唐同光三年六月己已太白晝見天成元年七月庚申太白晝見長興二年五月己亥歲星晝閏閏五己已歲星晝見八月戊子太白晝見三年十月壬申太白晝見四年五月癸卯太白晝見淸泰元年五月己未太白晝見

漢天福十三年四月丙子太白晝見幹祐二年四月壬午太白晝見

周廣順二年二月庚寅太白經天

流星

梁乾化元年十一月甲辰東方有流星如數升器出畢宿口曵光三丈餘有聲如雷

唐長興二年九月丙戌夜二皷初東北方有小流星入北斗魁滅至五皷初西北方次北有流星狀如半升器初小後大速流如奎滅尾迹凝天屈曲似云而散光明燭地又東北有流星如大桃出下臺星西北速流至斗柄第三星旁滅五皷後至明中天及四方有小流星百餘流注交橫應順元年春二月辛未夜有大星如五升器流於東北有聲如雷淸泰元年九月辛丑夜五皷初有大星如五斗器而南流尾迹長數丈赤色移時盤屈如龍形蹙縮如二鏵相鬭而散又一星稍小東流有尾迹凝成白气食頃方散

晉天福三年三月壬申夜四皷後東方有大流星狀如三升器其色白長尺餘屈曲流出河鼓星東三尺流丈餘滅

周顯徳元年正月庚寅子夜後東北有大星墜有聲如雷牛馬震駭六街皷人方寐而驚以爲曉鼓乃齊伐鼓以應之至曙方知之三月髙平之役戰之前夕有大流星如日流行數丈墜於賊營之所

雲气

梁開平二年三月丁丑夜月有蒼白暈又有白气如人形十餘皆東向出於暈內九月乙酉平旦西方有气如人形甚眾皆若俯伏之狀經刻乃散

唐同光二年日有背气凡十二三年九月丁未夜徧天陰雲北方有聲如雷四面雞雉皆雊俗謂之天狗落是歲日有背气凡十三是月司天監奏自七月三日陰雲大雨至九月十八日後方晴三辰行度災祥數日不見閏十二月庚午日有黑气似日交相錯磨測在室十度天成二年十二月壬辰西南有赤气如火焰焰約二

千里占者云不出二年其下當有大兵長興三年六月司天監奏自月初至月終每夜陰雲蔽天不辧星月應順元年四月九日白虹貫日是時閔帝遇害

晉天福初髙祖將建義於太原日傍多有五色云如蓮芰之狀二年正月丙辰一鼓初北方有赤气向西至戌亥地東北至醜地已來向北闊三丈餘狀如火光赤气內見紫微宮共北斗諸星其气乍明乍暗至三防後後有白气數條相次西行直至三鼓後散

漢幹祐二年十二月日暈三重上有背气

周顯徳三年十二月庚午白虹貫日气暈勾環

舊五代史卷一百三十九

舊五代史卷一百三十九攷證

志一天文志乾化二年五月壬戌熒惑犯心案歐陽史作正月丙申熒惑犯房第二星與是書異五代會要與是書同

內屏謁者勾已勾已原本訛旬巳今據歐陽史攺正長興二年五月己亥歲星晝見案歐陽史作癸亥太白晝見

應順元年春應順原本訛廣順今據歐陽史攺正

舊五代史卷一百三十九攷證

欽定四庫全書

舊五代史卷一百四十

宋門下侍郎參知政事監修國史薛居正等撰

志二

歷志

古先哲王受命而帝天下者必先觀象以垂法治歷以明時使萬物服其風化四海同其正朔然後能允釐下土欽若上元故虞舜之紹唐堯先齊七政武王之得箕子首敍九疇皇極肉是而允興人時以之而不忒歷代已降何莫由斯粵自軒黃肇正天統歲躔辛卯歷法時成故黃帝始用辛卯歷顓頊次用乙卯歷虞用戊午歷夏用丙寅歷商用甲寅歷周用丁已歷魯用庚子歷秦用乙卯歷漢用太初歷四分曆三統歷凡三本魏用黃初景初曆凡二本晉用元始歷合元萬分歷凡二本宋用大明歷元嘉歷凡二本齊用天保歷同章歷正象歷凡三本後魏用興和歷正光歷正元歷凡三本梁用大同歷乾象歷永昌歷凡三本後周用天和歷丙寅歷明元歷凡三本隋用甲子歷開皇歷皇極歷大業歷凡四本唐用戊寅曆麟徳歷神龍歷大衍歷元和觀象歷長慶宣明歷寶應歷正元歷景福崇元歷凡九本洎梁氏之應運也乘唐室陵遲之後黃巢離亂之餘眾職未修三辰孰驗故當時歲歷猶用宣明崇元二法參而成之及晉祖肇位司天監馬重績始造新曆奉表上之云臣聞爲國者正一气之元宣萬邦之命爰資歷以立章程長慶宣明𨿽气朔不渝卽星躔罕驗景福崇元縱五歷甚正而年差一日今以宣明气朔崇元星緯二歷相參方得符合自古諸歷皆以天正十一月爲歲首循太古甲子爲上元積歲彌多差闊至甚臣攺法定元創爲新曆一部二十一卷七章上下經二卷算艸八卷立成十二卷取唐天寶十四載乙未立爲上元以雨水正月朔爲歳首謹詣閤門上進【玉海調元歷蓋仿曹士爲小歷之舊唐建中時曹士蒍始變古法以顯慶五年爲上元雨水爲歲首世謂之小歷】晉髙祖命司天少監趙仁錡張文皓秋官正徐皓天文參謀趙延乂杜升杜崇龜等以新曆與宣明崇元考覈得失俾有司奉而行之因賜號調元歷仍命翰林學士承旨和凝撰序其後數載法度寖差至周顯徳二年世宗以端明殿學士左散騎常侍王朴明於歷算乃命朴考而正之朴奉詔歲餘撰成欽天歷十五卷上之表云臣聞聖人之作也在乎知天人之變者也人情之動則可以言知之天道之動則當以數知之數之爲用也聖人以之觀天道焉歲月日時由斯而成陰陽寒暑由斯而節四方之政由斯而行夫爲國家者履端立極必體其元布政考績必因其歲禮動樂舉必正其朔三農百工必授其時五刑九伐必順其气庶務有爲必從其日月六籍宗之爲大典百王執之爲要道是以聖人受命必治歷數故得五紀有常度庶徵有常應正朔行之於天下也自唐而下凡歷數朝亂日失天垂將百載天之歷數汩陳而已矣今陛下順考古道寅畏上天咨詢庶官振舉墜典以臣薄遊曲藝常涉舊史遂降述作之命俾究迎推之要𨿽非能者敢不奉詔乃包萬象以立法齊七政以立元測圭箭以候气審朓朒以定朔明九道以步月校遲疾以推星考黃道之斜正辧天勢之升降而交蝕詳焉夫立天之道曰陰與陽陰陽各有數合則化成矣陽之防三十六陰之防二十四奇偶相命兩陽三陰同得七十二同則陰陽之數合七十二者化成之數也化成則謂之五行之數五行得期之數過者謂之气盈不及謂之朔虛至於應變分用無所不通所謂包萬象矣故以七十二爲經法經者常也常用之法也法者數之節也隨法進退不失舊位故謂之通法以通法進經法得七千二百謂之統法自元入經先用此法統歷之諸法也以通法進統法得七十二萬气朔之下収分必盡謂之全率以通法進全率得七千二百萬謂之大率而元紀生焉元者歲月日時皆甲子日月五星合在子正之宿當盈縮先後之中所謂七政齊矣古之植圭於陽城者以其近洛故也蓋尙嫌其中乃在洛之東偏開元十二年遣使天下候影南距林邑國北距橫野軍中得浚儀之嶽臺應南北居地之中皇家建國定都於梁今樹圭置箭測嶽臺晷漏以爲中數晷漏正則日之所至气之所應得之矣日月皆有盈縮日盈月縮則後中而朔月盈日縮則先中而朔自古朓朒之法率皆平行之數入歷旣有前次而又衰稍不倫皇極舊述則迂回而難用降及諸歷則疏逺而多失今以月離朓朒隨歷較定日躔朓朒臨用加減所得者入離定日也一日之中分爲九限逐限損益衰稍有倫朓朒之法所謂審矣赤道者天之帶也其勢圓而平紀宿度之常數焉黃道者日軌也其半在赤道內半在赤道外去赤極逺二十四度度當與赤道交則其勢斜當去赤道逺則其勢直當斜則日行宜遲當直則日行宜速故二分前後加其度二至前後減其度九道者月軌也其半在黃道內半在黃道外去黃道極逺六度出黃道謂之正交入黃道謂之中交若正交在秋分之宿中交在春分之宿則比黃道益斜若正交在春分之宿中交在秋分之宿則比黃道反直若正交中交在二至之宿則其勢差斜故較去二至二分逺近以考斜正乃得加減之數自古𨿽有九道之說蓋亦知而未詳空有祖述之文全無推步之用今以黃道一周分爲八節一節之中分用九道盡七十二道而復使日月二軌無所隱其斜正之勢焉九道之法所謂明矣星之行也近日而疾逺日而遲去日極逺勢盡而畱自古諸歷分段失實隆降無準今日行分尙多次日便畱自畱而退惟用平行仍以入段行度爲入歷之數皆非本理遂至乖戾今校定逐日行分積逐日行分以爲變段於是疾漸而遲勢盡而畱畱自畱而行亦積微而後多別立諸段變歷以推變差俾諸段變差際會相合星之遲疾可得而知之矣自古相傳皆謂去交十五度以下則日月有蝕殊不知日月之相掩與闇虛之所射其理有異焉今以日月徑度之大小較去交之逺近以黃道之斜正天勢之升降度仰視旁視之分數則交虧得其實矣乃以一篇步日一篇步月一篇步星【案以下脫一篇步發斂五字下云以卦候滅沒爲之下篇者言爲步發斂之下篇歐陽史約其文稱謹以步日步月步星步發斂爲四篇是也】以卦候滅沒爲之下篇都四篇爲歷經一卷歷十一卷艸三卷顯徳三年七政細行歷一卷臣檢討先代圖籍今古曆書皆無蝕神首尾之文蓋天竺胡僧之祅說也只自符天卜祝小術不能舉其大體遂爲等接之法蓋從假用以求徑捷於是乎交有逆行之數後學者不能詳知便言歷者有九道以爲注歷之恆式今並削而去之昔在唐堯欽若昊天陛下親降聖謨考星象日月星辰唐堯之道也其歷謹以顯徳欽天爲名天道元逺非微臣之所盡知但竭兩竭以奉明詔疎略乖謬甘俟罪戾世宗覽之親爲制序仍付司天監行用以來年正旦爲始自前諸歷並廢【玉海欽天於朔分之下立小分謂之杪說者謂前代諸歷朔余未有杪者若可用杪何待求日法以齊朔分也】其歷經一卷今聊紀於後以備太史氏之周覽焉

顯徳欽天歷經

演紀上元甲子距今顯徳三年丙辰積七千二百六十九萬八千四百五十二

欽天統法七千二百

欽天經法七十二

欽天通法一百

欽天步日躔術

歲率二百六十二萬九千七百六十【四十】

軌率二百六十二萬九千八百四十四【八十】

朔率二十一萬二千六百二十【二十八】

歲防三百六十五

一千七百六十【四十】

軌防三百六十五

一千八百四十四【八十】

歲中一百八十三

四千四百八十【二十】

軌中一百八十二

四千五百二十二【四十】

朔防二十九

三千八百二十【二十八】

气防一十五

一千五百七十三【三十五】

象防七

二千七百五十七【七】

周紀六十

歲差八十四【四十】

辰則六百八刻二十四分

【案以上題稱步日躔術及後步月離術步五星術合爲歷經四篇者之三又皆僅列用數而不及推步據歐陽史云舊史亡其步發斂一篇而在者三篇簡略不完然則是書原文固已闕矣】

欽天步月離術

離率一十九萬八千三百九十三【九】

交率一十九萬五千九百三十七【九十五十七

六】離防二十七

三千九百九十三【九】

交防二十七

一千五百二十七【九十五十七

六】望防一十四

五千五百一十【一十四】

交中一十三

四千三百六十三【九十七十八

八】

離朔一

七千二十七【一十九】

交朔二

二千二百九十二【三四十十四】中淮一千七百三十六

中限四千七百八十

平離九百六十三

程節八百

欽天步五星術

歲星

周率二百八十七萬一千九百七十六【六】

變率二十四萬二千二百一十五【六十六】

歷率二百六十二百九千七百六十一【七十八】

周防三百九十八六千三百七十六【六】

歷中一百八十二四千四百八十【八十九】

變段

變日

變度

變歷

晨見

一十七

三【三十七】

二【二十四】

順遲

二十五

二【九】

一【二十九】退遲

一十四

一【一十二】

空【二十八】退疾

二十七

四【三十八】

一【三十七】後畱

二十六【三十二】

順疾

九十

一十六【六十三】一十一【一十三】

順疾

九十

一十六【六十三】一十一【一十三】前畱

二十六【三十二】

退疾

二十七

四【三十八】

一【三十七】退遲

一十四

一【一十二】

空【二十八】

順遲

二十五

二【九】

一【二十九】夕伏

一十七

三【三十七】

二【二十四】熒惑

周率五百六十一萬五千四百二十二【一十一】

變率二百九十八萬五千六百六十一【七十一】

歷率二百六十二萬九千七百六十

周防七百七十九六千六百二十二【一十一】

歷中百八十二

四千四百八十

變段

變日

變度

變歷

晨見

七十三

五十三【六十八】五十【五十八】順疾

七十三

五十一【一】

四十八【三】次疾

七十一

四十六【六十九】四十四【一十七】次遲

七十一

四十五【三十三】四十二【五十八】順遲

六十二

一十九【二十九】一十八【二十】前畱

八【六十九】

退遲

一十

一【五十八】

空【四十四】退疾

二十一

七【四十六】

二【四十】

退疾

二十一

七【四十六】

二【四十】

退遲

一十

一【五十八】

空【四十四】後畱

八【六十九】

順遲

六十二

一十九【二十九】一十八【二十】次遲

七十一

四十五【三十三】四十二【五十八】次疾

七十一

四十六【六十九】四十四【一十七】順疾

七十三

五十一【一】

四十八【三】夕伏

七十三

五十三【六十八】五十【五十八】鎭星

周率二百七十二萬二千一百七十六【九十】

變率九萬二千四百一十六【五十】

歷率二百六十二萬九千七百五十九【八十】

周防三百七十八五百七十六【九十】

歷中一百八十二四千四百七十九【九十】

變段

變日

變度

變歷

晨見

一十九

二【七】

一【一十四】順疾

六十五

六【三十八】

三【五十一】順遲

一十九

空【六十三】

空【三十五】前畱

三十七【三】

退遲

一十六

空【四十三】

空【一十四】退疾

三十三

二【三十五】

空【六十】

退疾

三十三

二【三十五】

空【六十】

退遲

一十六

空【四十三】

空【一十四】後畱

三十七【三】

順遲

一十九

空【六十三】

空【三十五】順疾

六十五

六【三十八】

三【五十一】

夕伏

一十九

二【七】

一【一十四】太白

周率四百二十萬四千一百四十三【九十六】

變率四百二十萬四千一百四十三【九十六】

歷率二百六十二萬九千七百五十【五十六】

周防五百八十三

六千五百四十三【九十六】歷中一百八十二

四千四百七十五【二十八】

變段

變日

變度

變歷

夕見

四十二

五十三【四十】

五十一【一十七】順疾

九十六

一百二十一【五十七】一百一十六【三十九】

次疾

七十三

八十【三十七】

七十七【一】

次遲

三十三

三十四【一】

三十二【四十】

順遲

二十四

一十一【六十一】

一十一【二十四】前畱

六【六十九】

退遲

四

一【二十二】

空【三十一】

退疾

六

三【六十五】

一【二十二】

夕伏

七

四【四十】

一【三十七】

晨見

七

四【四十】

一【三十七】

退疾

六

三【六十五】

一【二十二】

退遲

四

一【二十二】

空【三十一】後畱

六【六十九】

順遲

二十四

一十一【六十一】

一十一【二十四】次遲

三十三

三十四【一】

二十二【四十】次疾

七十三

八十【三十七】

七十七【一】順疾

九十六

一百二十一【五十七】一百一十六【三十九】晨伏

四十二

五十三【四十】

五十一【一十七】辰星

周率八十三萬四千三百三十五【五十二】

變率八十三萬四千三百三十五【五十二】

歷率二百六十二萬九千七百六十【四十四】

周防一百一十五

六千三百三十五【五十二】

歷中一百八十二

四千四百八十【二十二】

變段

變日

變度

變歷

夕見

一十七

三十四【一】

二十九【五十四】順疾

一十一

一十八【二十四】一十六【四】順遲

一十六

一十一【四十三】一十【一十】前畱

二【六十八】

夕伏

一十一

六

二

晨見

一十一

六

二

後畱

二【六十八】

順遲

一十六

一十一【四十三】一十【一十】順疾

一十一

一十八【二十四】一十六【四】晨伏

一十七

三十四【一】

二十九【五十四】

舊五代史卷一百四十

舊五代史卷一百四十攷證

志二歷志正元歷案玉海作正統五代會要作正元創爲新曆一部二十一卷案玉海引崇文總目作二十卷

五行得期之數五行原本訛五之今據五代會要攺正

法者數之節也法原本訛百今據五代會要攺正以通法進統法得七十二萬案七十二萬原本作七千二百萬考下文以通法進全率得七千二百萬謂之大率則此當云以通法進統法得七十二萬謂之全率原本全率之數並作大率之數蓋傳寫之訛今據歐陽史攺正

欽天步月離術離防二十七二十七原本訛作一十七案以統法除離率得二十七日及余分今據歐陽史攺正

交中一十三四千三百六十三四千三百原本訛作四千四百案交防半之爲交中當從歐陽史作四千三百今攺正

欽天步五星術歳星歷率二百六十二萬九千七百六十一【七十八】案七百六十一歐陽史作九百六十六非也據歷率半之爲率中彼此互訂此條當以是書爲正

歷中一百八十二四千四百八十【八十九】案小分八十九原本作九十六非也據歷中倍之爲歷率倍八十九適得大分一小分七十八此條當以歐陽史爲正今據攺

太白周防五百八十三案原本作周防五百八十三萬考周率滿統法得周防五百八十三日及余分萬字系衍文歐陽史亦無萬字今刪去

歷中一百八十二案原本作歷中一百八十二萬考歷率半之滿統法得歷中一百八十二日萬字系衍文歐陽史亦無萬字今刪去

舊五代史卷一百四十攷證﹤史部﹐正史類﹐舊五代史﹥

欽定四庫全書

舊五代史卷一百四十一

宋門下侍郎參知政事監修國史薛居正等撰

志三

五行志

昔武王克商以箕子歸作洪範其九疇之錫一日五行所以紀休咎之徴窮天人之際故後之修史者咸有其說焉蓋欲使後代帝王見災變而自省責躬修徳崇仁補過則禍消而福至此大略也今故按五代之紀編記五行之災沴追爲此志以示將來其於京房之舊說劉向之緒言則前史敍之詳矣此不復引以爲證焉水淹風雨

梁開平四年十月梁宋輝亳水詔令本州開倉賑貸十一月大風下詔曰自朔至今異風未息宜命祈禱唐同光二月七月汴州雍丘縣大雨風抜樹傷稼曹州大水平地三尺八月江南大雨溢漫流入鄆州界十一月中書門下奏今年秋天下州府多有水災百姓所納秋稅請特放加耗從之三年六月至九月大雨江河崩決壞民田七月洛水泛漲壞天津橋漂近河廬舍艤舟爲度覆沒者日有之鄴都奏禦河漲於石灰窯口開故河道以分水勢鞏縣河堤破壞厫倉八月勅如聞天津橋未通往來百官以舟舩濟渡因玆傾覆兼培泥塗自今文武百官三日一趨朝宰臣每日中書視事四年正月勅自京已來【案此句疑有脫誤】幅圜千里水潦爲沴流亡漸多宜自今年三日後避正殿減常膳撤樂省費以答天譴應去年經水災處鄕村有不給及逃移人戶夏秋兩稅及諸折科委逐處長吏切加檢防並與放免仍一年內不得雜差遣應在京及諸縣有停貯斛防並令減價岀糶以濟公私如不遵守仰具聞奏長興元年夏鄜州上言大水入城居人溺死二年六月壬戌汴州上言大雨震文宣廟講堂十一月壬子鄆州上言黃河暴漲漂溺四千餘戶二年四月棣州上言水壞其城是月已已鄆州上言黃河水溢岸濶三十里東流五月丁亥申州大水平地深七尺是月戊申襄州上言漢水入城壞民廬舍又壞均州乳郭水深三尺居民登山避水仍畫圖以進是月甲子洛水溢廬民廬舍三年七月諸州大水宋亳頴尢甚宰臣奏曰今秋宋州管界水災最盛人戶流亡粟價暴貴臣等啇量請於本州倉出斛防依時出糶以救貧民從之是月奏州大水溺死窯谷內民民三十六人夔州赤甲山崩大水漂溺居人淸泰元年九月連雨害稼詔曰久雨不止禮有所禳禜都城門三日不止乃祈山川告宗廟社稷宜令太子賓客李延範等禜諸城門太常卿李懌等告宗廟廟稷

晉天福初髙祖將建義於太原城中數處井泉暴溢四年七月西京大水伊洛瀍澗皆溢壞天津橋八月河決博平甘陵大水六年九月河決於滑州一槪東流居民登丘塜爲水所隔詔所在發舟檝以救之兗州濮州界皆爲水所漂溺命鴻臚少卿魏玭將作少監郭廷讓右領軍衞將軍安濬右驍衞將軍田峻於滑濮澶鄆四州檢河水所害稼並撫問遭水百姓兗州又奏河水東流濶七十里至七年三月命宋州節度使安彥威率丁夫塞之河平建碑立廟於河決之所開運元年六月黃河洛河泛溢堤堰鄭州原武滎澤縣界河決周廣順二年七月暴風雨京師水深二尺壞墻屋不可勝計諸州皆奏大雨所在河渠泛溢害稼

三年六月諸州大水襄州漢城漲溢入城城內水深五尺倉庫漂盡居人溺者甚眾

地震

唐同光二年十一月鎭州地震三年十一月二十五日夜魏博徐宿地大震三成三年七月鄭地震長興二年六月太原地震自二十五日子時至二十七日申時二十餘度左補闕李詳上疏曰臣聞天地之道以簡易示人神之情以禍福爲務王者祥瑞至而不喜災異見而輒驚罔不寅畏上思答天譴臣聞北京地震日數稍多臣曽覧國書伏見髙宗時晉州地震上謂羣臣曰豈朕政教之不明使晉州地震耶侍中張行成奏曰天陽也地陰也天陽君象地陰臣象君宜轉動臣宜安靜今晉州地震彌旬不休將恐女謁使事臣下陰謀且晉州是陞下本封今地震焉尢彰其應伏願深思遠慮以杜未萌又開元中秦州地震尋差官宣慰兼降使致祭山川所損之家委量事安置奏聞伏惟陛下中興唐祚起自晉陽地數震於帝鄕理合思於天誡況聖明禦宇於今六年嵗稔時康人安俗阜臣慮天意恐陛下忘創業艱難之時有功成矜滿之意伏望特委親信兼選勲賢且往北京慰安密令巡問黎民之疾苦嚴山川之祭祀然後鑑前朝得喪之本采歷代聖哲之規崇不諱之風罷不急之務明宗深嘉之錫以三品章服十一月雄武軍士上言洛陽地震三年八月秦州地大震漢乾祐二年四月丁丑幽定滄營深貝等州地震幽定尢甚

周廣順三年十月魏邢洺等州地大數日凡十餘度魏州尢甚

虫魚禽獸

梁龍徳末許州進綠毛龜宮中造室以畜之命之曰堂識者以爲不祥之言

唐天祐十八年二月張文禮叛於鎭州時野水變其色如血遊魚多死浮於水上識者知其必敗十九年定州王處直卒先是處直自爲徳政碑建樓於衙城內言有龍見或覩之其狀乃黃麼蜥蜴也處直以爲神異造龍牀以安之又城東麥田中有羣鵲數百平地爲巢處直以爲已徳所感識者竊論曰虫蛇陰物比藏山澤今據屋室人不得而有也南方爲火火主禮禮之壞則魚虫失性以交推之上失其道不安於位之兆也果爲其子都所廢應順元年閏正月丙寅辰時唐閔帝幸至徳宮初出興教門有飛鳶自空而落死於禦前是日大風晦防淸泰元年十月辛未已時有雉金色自南飛入中書止於政事堂之上吏驅之不去良久又北飛是日民家得之二年鄴西李固鎭有大鼠與蛇鬭於橋下鬭及日之中蛇不勝而死三年三月戊午有蛇鼠鬭於洛陽師子門外而鼠殺蛇夏四月戊子熊入市形如人博人又一熊自老君廟南走向城會車駕幸近郊從官射之而斃

漢幹祐三年正月有狐出明徳樓獲之比常狐毛長腹別有二足

周廣順三年六月河北諸州旬日內無烏旣而聚澤潞之間山谷中集於林木壓樹枝皆折是年人疾疫死者甚眾至顯徳元年河東劉崇爲周師所敗伏屍流血故先萌其兆顯徳元年三月潞州髙平縣有鵲巢於縣之南南平地巢中七八鶵

蝗

梁開平元年六月許陳汝蔡頴五州蝝生有野禽羣飛蔽空食之皆盡

唐同光三年九月鎭州奏飛害稼

晉天福七年四月山東河南闗西諸郡蝗害稼至八年四月天下諸州飛蝗害田食艸木葉皆盡詔州縣長吏捕蝗華州節度使楊彥詢雍州節度使趙瑩命百姓捕蝗一斗以祿粟一斗賞之時蝗旱相繼人民流移饑者盈路闗西餓殍尢甚死者十七八朝廷以軍食不充分命使臣諸道括粟麥晉祚自玆衰矣

漢幹祐元年七月靑鄆兗齊漢沂密邢曹皆言蝝生開封府奏陽武雍丘襄邑等縣蝗開封尹侯益遣人以酒肴致祭尋爲鸜鵒食之皆盡勑禁羅弋鸜鵒以其有吞蝗之異也二年五月博州奏有蝝生化爲蝶飛去宋州奏蝗一夕抱艸而死差官祭之

火

唐天成四年十一月汝州火燒羽林軍營五百餘間先是司天奏熒惑入羽林飭京師爲火備至是果應長興二年四月辛丑汴州封禪寺門扉上欻然火起延燒是月是月魏州奏歷陽大先是下詔於諸道令爲火備至是驗之三年十二月壬戌懷州軍營內三處火光自起人至卽滅並不焚燒舎宇明宗謂侍臣曰火妖乎侍臣曰恐妖人造作宜審詰之

晉天福三月十一月襄州奏火燒居民千餘家九年春左龍武統軍皇甫遇從少帝禦契丹於鄆州北將戰

之

【夕】有火光熒熒然生於艸牙之上

周顯徳五年四月吳越王錢俶奏十日夜杭州火焚燒府署殆盡世宗命中使賫詔撫問

艸木石冰

梁開平三年春正月潞州軍前李思安進壺闗縣庶穰鄕村人因伐樹倒自分爲兩片內有六字皆如左書曰天十四載石進乃圖其狀以進梁祖異之命示百官莫有詳其義者及晉髙祖卽位人以爲𨿽有圖姓計其甲子則二十有九年矣識者曰天字取四字中兩畫加之於傍則丙字也四字去中間兩畫加十字則申字也晉祖卽位之年乃丙申也

唐天祐五年長柳巷田家有僵桃樹經年舊坎猶在其僕木一朝屹然而起行數十步復於舊坎其家駭異倉皇防走議者以漢昭帝時上林僕木起生枝時虫蠧成文而宣帝興今木理成文僕而重起乃莊宗中興之兆也同光元年冬十二月辛卯亳州大淸宮道士上言元黃帝殿前枯檜再生一枝畫圖以進淸泰末年末帝先人墳側古佛剎中石像忽然搖動不已觀者咸訝焉

晉開元元年七月一日少帝禦明徳門宣赦攺元是日遇大雷雨門內有井亭亭有石盆有走水槽槽有龍首其夕悉飄行數十里而龍首斷焉識者曰石國姓也此兆非祥石氏其遷乎其絕乎二年正月汴州封丘門外壕水東北隅水上有文若大樹花葉芬敷之狀相連數十株宛若圖畫傾都觀之識者曰唐景福中盧彥威浮陽壕水有樹文亦如此時有髙尼辭郡人曰此地當有兵難至光化中其郡果爲燕帥劉仁防所陷三年九月大水大原葭蘆茂盛最上一葉如旗狀皆南指十二月已丑雨木冰是月戊戌霜霧大降艸木皆如冰漢幹祐元年八月李守貞叛於河中境內蘆葉皆若旗旒之狀

周廣順三年春樞密使王峻遙鎭靑州有司制旄節以備迎授前夕其節有聲主者曰昔後唐長興中安重誨授河中其節亦有聲斯亦木之妖也

舊五代史卷一百四十一

舊五代史卷一百四十一攷證

志三五行志夔州赤山甲山崩赤甲原本訛求甲今據五代防要攺正

華州節度使楊彥詢彥詢原本彥珣今從列傳攺正

舊五代史卷一百四十一

欽定四庫全書

舊五代史卷一百四十二

宋門下侍郎參知政事監修國史薛居正等撰

志四

禮志上

梁開平元年夏四月太祖初受禪乃立四廟於西京從近古之制也

唐同光二年六月太常禮院奏國家興建之初已於北都置廟今克復天下遷都洛陽卻復本朝宗廟按禮無二廟之文其北都宗廟請廢乃下尙書省集義禮部尙書王正言等奏議曰伏以都邑之制宗廟爲先今卜洛居尊開基禦宇事當師古神必依人北都先置宗廟不宜並設況每年朝享禮有常規時日旣同神何所據竊聞近例亦有從權如神主巳修迎之藏於夾室若廟宇已崇虛之以爲恆制若齊桓公之廟二主禮無明文古者師行亦無遷於廟主昔天后之崇鞏洛禮謂非宜漢皇之戀丰滕事無所法況本朝故事禮院其明洛邑舊都嵩丘正位豈宜遠宮闕之居建祖宗之廟事非可久理在從長其北都宗廟請準太常禮院申奏停廢從之天成元年中書舍人馬縞奏曰伏見漢晉以來諸侯

王宗室承襲帝統除七廟之外皆別追尊親廟漢光武皇帝立先四代於南陽其後桓帝巳下亦皆上考前修追崇先代乞依兩漢故事別立親廟詔下尙書省集百官定議禮部尙書蕭頃等議曰伏見方冊所載聖槪所存將逹蘋藻之誠宜有粢棁之制臣等集議其追尊位號及建廟都邑乞特降制命依馬縞所議天成二年中書門下又奏伏以兩漢以諸侯王入繼帝統則必易名上謚廣孝稱皇載於諸王故事孝徳皇孝仁皇孝元皇是也伏乞聖慈俯從人願許取皇而薦號兼上諡以尊名攺置園陵仍增丘衛遂詔太常禮院定其儀制焉太常博士王丕等引漢桓帝入嗣尊其祖河間孝王曰孝穆皇帝蠡吾侯曰孝崇皇帝爲例請付太常卿定諡刑部侍郎權判太常卿馬縞復議曰伏準兩漢故事以諸侯王宗室入承帝統則必追尊父祖修樹園陵西漢宣帝東漢光武孝饗之道故事具存自安帝入嗣遂有皇太后令別崇諡法追曰某皇所謂孝徳孝穆之類是也前代惟孫皓自烏程侯繼嗣追父和爲文皇帝事出非常不堪垂訓今據禮院狀漢安帝以下若據本紀又不見帝字伏以諡法徳象天地曰帝伏緣禮院已曾奏聞難將兩漢故事便述尊名請詔百官集議時右僕射李琪等議曰伏覩歷代以來宗廟成制繼襲無異沿革或殊馬縞所奏禮有按據乞下制命令馬縞防依典冊以述尊名時明宗意欲兼加帝字乃下詔曰朕開國承家得以制禮作樂故三皇不相襲五帝不相沿隨代創規於理無爽矧或情闗祖禰事系烝嘗且追諡追尊稱皇與帝旣有減增之字合陳褒貶之詞大約二名俱爲尊稱若三皇之代故不可加帝五帝之代不可言皇爰自秦朝便兼二號至若元皇帝事隔千祀宗追一源猶顯冊於鴻名豈須遵於漢典況朕居九五之位爲億兆之尊不可總二名於躬惜一字於先代茍隨執議何表孝誠可委宰臣與百官詳定集兩班於中書逐班各陳所見惟李琪等請於祖禰二室先加帝字宰臣合眾議奏曰防以朝廷之重宗廟爲先事系承祧義符致美且聖朝追尊之日卽引漢氏舊儀在漢氏封崇之時復依何代故事理關凝滯未恊聖謨道合變通方爲民則且王者功成治定制禮作樂正朔服色尙有更攺尊祖奉先何妨沿革若應州必立別廟卽地遠上都今據開元中追尊臯陶爲徳明皇帝涼武昭王爲興聖皇帝皆立廟於京都臣等啇量所議追尊四廟望依禦札並加皇帝之號兼請於洛京立廟勅宜於應州舊宅立廟余依所奉【案文獻通考後堂之所謂七廟者以沙陀之獻祖國昌太祖克用荘宗存最而上繼唐之髙祖太宗懿宗昭宗此所謂四廟者又明宗代北之髙曾祖父也】其年八月太常禮院奏荘宗神主以此月十日祔廟七室之內合有祧遷中書門下奏議請祧懿祖一室後下百寮集議禮部尙書蕭頃等奏議從中書所奏從之應順元年正月中書門下奏太常以大行山陵畢祔廟今太廟見饗七室髙祖太宗懿宗昭宗獻祖太祖荘宗大行升祔禮合祧遷獻祖請下尙書省集議太子少傅盧質等議曰臣等以親盡從祧垂於舊典疑事無質素有明文頃莊宗皇帝再造寰區復隆宗廟追三祖於先遠復四室於宗朝式遇祧遷旋成沿革及莊宗升祔以懿祖從祧蓋非嗣立之君所以先遷其室光武滅新之後始有追尊之儀比祗在於南陽元不歸於太廟引事且疎於故實此時須稟於所規將來升祔先朝次合祧遷獻祖旣協隨時之義又符變體之文從之時議以懿祖賜姓於懿宗以支庶系太宗例宜以懿爲始祖次昭宗可也不必祖神堯而宗太宗若依漢光武則宜於代州立獻祖而下親廟其唐廟依舊禮行之可也而議諡者忘咸通之懿宗又稱懿祖父子俱懿於理可乎將朱耶三世與唐室四廟連敍昭穆非禮之甚也議祧者不知受氏於唐懿宗而祧之今又及獻祖以理論之始祧昭宗次祧獻祖可也而懿祖如唐景皇帝豈可祧乎

晉天福二年正月中書門下奏皇帝到京未立宗廟望令所司速具制度禮典以聞從之二月太常博士段顒議曰夫宗廟之制歷代爲難須考禮經以求故事謹按尙書舜典曰正月上日受終於文祖此是堯之廟也猶未載其數又按郊祀錄曰夏立五廟商立六廟周立七廟漢初立祖宗廟於郡國共計一百六十七所後漢光武中興後別立六廟魏明帝初立親廟四後重議依周法立七廟晉武帝受禪初立六廟後復立七廟宋武帝初立六廟齊朝亦立六廟隋文帝受命初立親廟四至大業元年煬帝欲遵周法議立七廟次屬傳禪於唐武徳元年六月四日始立四廟於長安至貞觀九年命有司詳議廟制遂立七廟至開元十一年後創立九廟又按禮記喪服小記曰王者禘其祖之所自出以其祖配之而立四廟鄭注云髙祖已下至禰四世卽親盡也更立始祖爲不遷之廟共五廟也又按禮記祭法及王制孔子家語春秋谷梁傳並雲天子七廟諸侯五廟大夫三廟士一廟此是降殺以兩之義又按尙書咸有一徳曰七世之廟可以觀徳又按疑義雲天子立七廟或四廟蓋有其義也如四廟者從禰至髙祖以下親盡故有四廟之理又立七廟者緣自古聖王祖有功宗有徳更封立始祖卽於四親廟之外或祖功宗徳不拘定數所以有五六廟或七廟九廟欲後代子孫觀其功徳故尙書云七世之廟可以觀徳矣又按周捨論云自江左巳來晉宋齊梁相承多立七廟今臣等參詳惟立七廟卽並通其理伏緣宗廟事大不敢執一以理定之故檢七廟四廟二件之文俱得其宜佗所論者並皆勿取請下三省集百官詳議勑旨宜依左僕射劉昫等議曰臣等今月八日伏奉勑命於尙書省集議太常博士段顒所議宗廟事伏以將敷至化以達萬方克致平和必先宗廟故禮記王制雲天子七廟諸侯五廟大夫三廟疏云周制之七者太祖廟及文王武王之祧與親廟四太祖后稷也商六廟契及湯與二昭二穆夏則五廟太祖禹與二昭二穆而巳自夏及周少不減五多不過七又云天子七廟皆據周也有其人則七無其人則五若諸侯廟制𨿽有其人則不過五此則天子諸侯七五之異明矣至於三代巳後魏晉宋齊隋及唐初多立六廟或四廟蓋於建國之始不盈七廟之數也今欲請立自髙祖巳下四親廟其始祖一廟未敢輕議伏俟聖裁禦史中丞張昭遠奏議曰臣前月中預都省集議宗廟事伏見議狀於親廟之外請別立始祖一廟近奉中書門下牒再令百官於都省議定聞奏者臣讀十四代史書見二千年故事觀諸家宗廟都無始祖之稱惟商周二代以稷契爲太祖禮記曰天子七廟三昭三穆與太祖之廟而七鄭注此周制也七者太祖后稷及文王武王與四親廟又曰商人六廟契及成湯與二昭二穆也夏后氏立五廟不立太祖惟禹與二昭二穆而巳據王制鄭所釋卽商周以稷契爲太祖夏后無太祖亦無追諡之廟自商周以來時更十代皆於親廟之中以有功者爲太祖無追崇始祖之例其引今古卽恐詞繁事要證明須陳梗槪漢以髙祖父太上皇執嘉無社稷功不立廟號髙帝自爲髙祖魏以曹公相漢垂三十年始封於魏故爲太祖晉以宣王輔魏有功立爲髙祖以景帝始封晉故爲大祖宋氏先世官閥卑防𨿽追崇帝號劉裕自爲髙祖南齊髙帝之父位至右將軍生無封爵不得爲太祖髙帝自爲太祖梁武帝父順之佐佑齊室封侯位至領軍丹陽尹𨿽不受封於梁亦爲太祖陳武帝父文贊生無名位以武帝功梁室贈侍中封義興公及武帝卽位亦追亦太祖周閔帝以父泰相西魏經營王業始封於周故爲太祖隋文帝輔周室有大功始封於隋故爲太祖唐髙祖神堯祖父虎爲周八柱國隋代追封唐公故爲太祖唐末梁室朱氏有帝位亦立四廟朱公先世無名位𨿽追冊四廟不立太祖朱公自爲太祖此則前代追冊太祖不出親廟之成例也王者祖有功而宗有徳漢魏之制非有功徳不得立爲祖宗商周受命以稷契有大功於唐虞之際故追尊爲太祖自秦漢之後其禮不然𨿽祖有功仍須親廟今亦粗言往例以取證明秦稱造父之後不以造父爲始祖漢稱唐堯爲累之後不以堯累爲始祖魏稱曹參之後不以參爲始祖晉稱趙將司馬之之後不以卭爲始祖宋稱漢楚元王之後不以元王爲始祖齊梁皆稱蕭何之後不以蕭何爲始祖陳稱大丘長陳實之後不以實爲始祖元魏稱李陵之後不以陵爲始祖後周稱神農之後不以神農爲始祖隋稱楊震之後不以楊震爲始祖唐稱臯陶老子之後不以臯陶老子爲始祖惟唐髙宗則天武后臨朝革唐稱周又立七廟仍追冊周文王姫昌爲始祖此蓋當時附麗之徒不諳故實武立姫廟乖越已甚曲臺之人到今嗤誚臣遠觀秦漢下至周隋禮樂衣冠聲明文物未有如唐室之盛武徳議廟之初英才間出如溫魏顏虞通今古封蕭薛杜達禮儀制度憲章必有師法夫追先王先母之儀起於周代據史記及禮經云武王纘太王王季文王之緒一戎衣而有天下尊爲天子宗廟饗之周公成文武之徳追王太王王季祀先公以天子之禮又曰郊祀后稷以配天據此言之周武𨿽祀七世追爲王號者但四世而已故自東漢以來有國之初多崇四廟從周制也況商因夏禮漢習秦儀無勞博方之文宜約已成之制請依隋唐有國之初創立四廟推四世之中名位髙者爲太祖謹議以聞勑宜令尙書省集百官將前議狀與張昭遠所陳連定奪聞奏左僕射劉照等再議奏曰臣等今月十三日再於尙書省集百官詳議夫王者祖武宗文郊天祀地故有追崇之典以申配饗之儀切詳太常禮院議狀惟立七廟四廟卽並通其理其佗所論並皆勿取七廟者接禮記王制曰天子七廟三昭三穆與太祖之廟而七鄭注云此周制也詳其禮經卽是周家之廟之定數四廟者謂髙曽祖禰四世也按周本記及禮記大傳皆曰武王卽位追王太玉王季文王以後稷爲堯稷官故尊尊爲太祖此卽周武王初有天下追尊四廟之明文也故自漢魏巳降迄於周隋創業之君追諡不過四世約周制也此禮行之巳久事在不疑今參詳都省前議狀請立四廟外別引始祖取裁未爲定議續準勑據禦史中丞張昭遠奏請創立四廟之外無別立始祖之文況國家禮樂刑名皆依唐典宗廟之制須約舊章請依唐朝追尊獻祖宣皇帝懿祖光皇帝太祖景皇帝代祖元皇帝故事追尊四廟爲定從之七年七月太常禮院奏國朝見饗四廟靖祖肅祖睿祖憲祖今大行皇帝將行升祔按會要唐武徳元年立四廟於長安貞觀九年髙祖神堯皇帝崩命有司詳議廟制議以髙祖神主並舊四室祔廟今先帝神主請同唐髙升祔從之

漢天福十二年七月閠時漢髙祖巳卽位尙仍天福之號太常博士段顒奏議曰伏以宗廟之制歷代爲難須按禮經旁求故實又緣禮貴隋時損益不定今參詳歷代故事立髙曾祖彌四廟更上追遠祖光武皇帝爲始祖百代不遷之廟居東向之位共爲五廟庶符往例又合禮經詔尙書省集百官議吏部尙書竇貞固等議云按禮記王制雲天子七廟諸侯五廟大夫三廟疏云周制之七廟太祖及文王武王之祖與親四廟太祖后稷也又云天子七廟皆據周也有其人則七無其人則五至於光武中興及歷代多立六廟或四廟蓋建國之始未盈七廟之數又按郊祀錄王肅云徳厚者流澤廣天子可以事六代之義也今欲請立髙祖巳下四親廟又自古聖王祖有功宗有徳卽於四親廟之外祖功宗徳不拘定數今除四親廟外更請上追髙皇帝光武皇帝更立六廟從之【文獻通考荘宗明宗旣捨其祖而祖唐之祖矣及敬瑭知遠崛起而登帝位俱欲以華冑自詭故於四親之外必求所謂始祖而祖之張昭遠之言議正而詞偉矣至漢初則段顒竇貞固之徒曲爲諂附乃至上祖髙光以爲六廟云】

周廣順元年正月中書門下奏太常禮院議合立太廟室數若守文繼體則魏晉有七廟之文若創業開基則隋唐有四廟之議聖朝請依近禮追思四廟伏恐所議未同議下百官集議太子太傅和凝等議請據禮官議立四親廟從之【五代會要和凝議曰防以肇啟洪圖惟新黃屋左宗廟而右社稷率由舊章崇祖禰而辧尊卑載於前史𨿽質文互變義趣各殊或觀損益之規咸系興隆之始陛下體元立極本義祖仁開變家成國之基遵奉先思孝之道據禮官議立四親廟以葉前文從之】其年四月中書門下奏太常禮院申七月一日皇帝禦崇元殿命使奉冊四廟準舊儀服兗冕卽座太尉引冊案入皇帝降座引立於禦座前南向中書令奉冊案進皇帝搢珪捧授冊使跪受轉授舁冊官其進寶授寶儀如冊案臣等參詳至時請皇帝降階受冊從之三年九月將有事於南郊議於東京別建太廟時太常禮院言準洛京廟室一十五間分爲四室東西各有夾室四神門每方屋一間各三門防二四別有齋宮神防屋宇準禮左宗廟右社稷在國城內請下所司修奉從之其月太常禮院奏迎太廟社稷神主到京其日未審皇帝親議勑外迎奉否檢討故事元無禮例伏請召三省官集議勑宜令尙書省四品已上中書門下五品巳上同參議司徒竇貞固司空蘓禹珪等議按吳主孫休卽位迎祖父神主於吳郡入祔太廟前一日出城野次明日常服奉迎此其例也遂署狀言車駕出城奉迎爲是請下禮儀使艸定儀注至十月禮儀使奏太廟神主將至前一日儀仗出城掌次於西禦莊東北設神主行廟幕西面南其日放朝羣臣早出西門皇帝常服出城詣行宮羣臣起居畢就次神主將至羣臣班定皇帝於班前立神主至太常鄕請皇再再拜羣臣俱拜神主就行廟幄幕坐設常饌羣臣班於神幄前侍中就次請皇帝謁神主旣至羣臣再拜皇帝進酒畢再拜羣臣俱拜皇帝還幄羣臣先赴太廟門外立班俟皇帝至起居俟神主至羣臣班於廟門外皇帝立於班前太常卿請皇帝再拜羣臣俱拜皇帝還握羣臣就次宮闈令安神主於本室訖羣臣班於廟庭太常卿請皇帝於四室奠饗逐室皇帝再拜羣臣俱拜四室祔饗畢皇帝還宮前件儀注望付中書門下宣下從之顯徳六年七月詔以大行皇帝山陵有期神主將祔太廟其廟殿室宇合添修否國子司業兼太常博士聶崇義奏議曰奉勑爲大行皇帝山陵有期神主祔廟恐殿室間數少合行添修今詣廟中相度若是添修廟殿一間至兩間並須移動諸神門及角樓宮墻仗捨及堂殿正面檐栿階道亦須東省牲立班位直至齋宮漸近迫窄今重拆廟殿續更添修不惟重勞兼恐未便竊見廟殿見虛東西二夾室況未有祧遷之主欲請不拆廟殿更添間數卽便將夾室重安排六室位次所有動移神主若準舊禮於殿庭權設行廟幕殿卽恐雨水猶多難於陳設伏請權於太廟齋宮內奉安神主至修奉畢日庶爲宜稱又按禮記云廟成則於中屋刲羊以釁之夾室則用雞又大戴禮及通典亦有夾室察文觀義乃是備廟之制況新主祔廟諸經有遷易之文考古沿今庶合通理伏請遞遷諸室奉安大行皇帝神主以符禮意勑依典禮

舊五代史卷一百四十二

舊五代史卷一百四十二攷證

志四禮志上蠡吾侯蠡吾原本訛蠡愚今據後漢書攺正

周捨論周捨原本訛周拾今據新唐書禮志攺志漢稱唐堯劉累之後劉累原本訛劉裏今據漢書攺正

懿祖光皇帝懿祖原本作義祖今從新唐書攺正

舊五代史卷一百四十二攷證

欽定四庫全書

舊五伐史卷一百四十三

宋門下侍郎參知政事監修國史薛居正等撰

志五

禮志下

後唐長興元年九月太常禮院奏來年四月孟夏禘饗於太廟謹按禮經三年一禘以孟冬五年一祫以孟夏已毀未毀之主並合食於太廟之廟逐廟功臣配饗於本朝之庭本朝寶應元年定禮奉景皇帝髙祖太宗爲始封之祖旣廟號太祖百代不遷每遇禘祫位居東向之尊自代祖元皇帝髙祖太宗已下列聖子孫各序昭穆南北相向合食於前聖朝中興重修宗廟今太廟見饗髙祖太宗懿宗昭宗獻祖太祖莊宗七廟太祖景皇帝在祧廟之數不列廟饗將來禘禮若奉髙祖居東向之尊則禘饗不及於太祖代祖若以祧廟太祖居東向之位則又違於禮意今所司修奉祧廟神主及諸色法物已備合預請參請事湏具狀申奏勅下尙書省集百官詳議戶部尙書彥惲等奏議曰伏以本朝尊受命之祖景皇帝爲始封之君百代不遷長居廟食自貞觀至於天祐無所攺更聖祖神孫左昭右穆自中興國祚再議宗祊以太祖景皇帝在祧廟之數不列祖宗欲尊太祖之位將行東向之儀爰命羣臣同議可否伏詳本朝列聖之舊典明皇定禮之新規開元十年特立九廟子孫遵守歷代無虧今旣行定禮之規又以祧太祖之室昔徳宗朝將行禘祫之禮顏眞卿議請奉獻祖居東向之位景皇帝暫居昭穆之列考之於貞元則以爲誤行之於今日正得其禮今欲請每遇禘祫之嵗暫奉景皇帝居東向之尊自元皇帝以下敍列昭穆從之周廣順三年冬十月禮儀使奏郊廟祝文禮例云古者文字皆書於冊而有長短之差魏晉郊廟祝文書於冊唐初悉用祝版惟陵廟用玉冊宗親祭郊廟用玉爲冊徳宗朝博士陸淳議準禮用祝版祭已燔之可其議貞元六年親祭又用竹冊當司準開元禮並用祝版梁朝依禮行之至明宗郊天又用竹冊今詳酌禮例祝版爲宜從之周廣順三年九月南郊禮儀使奉郊祀所用珪璧制度準禮祀上帝以蒼璧祀地祗以黃琮祀五帝以珪璋琥璜其玉各依本方正色祀日月以珪璋祀神州以兩珪有邸其用幣天以蒼色地以黃色配帝以白色日月五帝各從本方之色皆長一丈八尺其珪璧之狀璧圓而琮八方珪上鋭而下方半珪曰璋琥爲虎形半璧曰璜其珪璧琮璜皆長一尺二寸四珪有邸邸本也珪著於璧而整肅也日月星辰以珪璧五寸前件珪璧𨿽有圖樣而長短之說或殊按唐開元中宗詔曰祀神以玉取其精潔比來用瑉不可行也如或以玉難辦寧小其制度以取其眞今郊廟所修珪璧量玉大小不必皆從古制伏請下所司修制從之顯徳四年夏四月禮官博士等準詔議祭器祭玉制度以聞時國子祭酒尹拙引崔靈恩三禮義宗云蒼璧所以祀天其長十二二寸蓋法天之十二時又引江都集白虎通等諸書所說云璧皆外圓內方又云璜琮所以祀地其長十寸以法地之數其琮外方內圓其徑九寸又按院氏鄭圓皆云九寸周禮玉人職又有九寸之璧及引爾雅云肉倍好謂之璧好倍肉謂之瑗肉好若一謂之環郭璞注云好孔也肉邊也而不載尺寸之數崇義又引各官玉人云璧好三寸爾雅云肉倍好謂之璧兩邊肉各三寸通好共九寸則其璧九寸明矣崇義文云璜琮八方以象地每角各剡出一寸六分共長八寸厚一寸按周禮疏及阮氏圖並無好又引冬官玉人云琮八角而無好崇義又云琮璜珪璧俱是祀天地之器而爾雅惟言璧環瑗三者有好其餘璜琮諸器並不言之則璜琮八角而無好明矣太常卿田敏以下議以爲尹拙所說𨿽有所據而崇義援周禮正文其理稍優請從之其諸祭器制度亦多以崇義所議爲定顯徳二年秋八月兵部尙書張昭上言今月十二日伏防宸慈召對面奉聖防每年祭祀多用太牢念其耕稼之勞更備犧牲之用比諸豢養特可傷令臣等討故事可以佗牲代否臣仰稟綸言退尋禮籍其三牲八簋之制五禮六樂之文著在典彞疊相沿襲累經朝代無所攺更臣聞古者燔黍捭豚尙多質略近則梁武麫牲竹脯不可宗師𨿽好生之徳則然於奉先之儀太劣蓋禮主於信孝本因心黍稷非馨鬼神饗徳不必牲牢之巨細籩豆之方圓茍血祀長保於宗祧而牲爼何湏於繭栗但以國之大事儒者久行易以佗牢恐未爲便以臣愚見其南北郊宗廟社稷朝夕夕月等大祠如皇帝親行事備三牲如有司攝行事則用少牢已下𨿽非舊典貴減牲牛是時太常卿田敏又奏云臣奉聖防爲祭用犢事今太僕寺供犢一年四季都用犢二十二頭唐會要武徳九年十月詔祭祀之意本以爲民窮民事神有乖正直殺牛不如礿祭明徳卽是馨香望古推今民神一揆其祭圜丘方澤宗廟已外並可止用少牢用少牢者用特牲代時和年丰然後克修常禮又按會要天寶六載正月十三日赦文祭祀之典犧牲所備將有達於防誠蓋不資於廣殺自今後每大祭祀應用騂犢宜令所司量減其數仍永爲恆式其年起請以舊料每年用犢二百一十二頭今請減一百六十三頭止用三十九頭余祠饗並停用犢至上元二年九月二十一日赦文國之大事郊祀爲先貴其至誠不美多品黍稷𨿽設猶或非馨牲牢空多未爲能饗圜丘方澤任依恆式宗廟諸祠臨時獻熟用懷明徳之馨庶合西鄰之祭其年起請昊天上帝太廟各太牢一餘祭並隨事市供若據天寶六載自二百一十二頭減用三十九頭據武徳九年毎年用犢十頭圜丘方澤一宗廟五據上元二年起請祗昊天上帝太廟又無方澤則九頭矣今國家用牛比開元天寶則不多比武徳上元則過其大半案防要太僕寺有牧監掌孳課之事乞今後太僕寺養孳課牛其犢遇祭昊天前三月養之滌宮取其蕩滌淸潔余祭則不養滌宮若臨時買牛恐非典故奉勅祭祀尙誠祝史貴誠非誠與信何以事神礿祭重於殺牛黍稷輕於明徳犧牲之數具載典經前代以來或有增損宜采酌中之禮且從貴少之文起今後祭圜丘方澤社稷並依舊用犢其太廟及諸祠宜準上元二年九月二十一日制並不用犢如皇帝親行事則依常式

後唐同光二年三月十日祠部奏本朝舊儀太防宮每年五薦獻其南郊壇每年四祠祭吏部申奏請差中書問下攝太尉行事其太廟及諸郊壇並吏部差三品已上攝太尉行事從之至其年七月中書門下奏據尙書祠部狀每年太尉宮五薦獻南郊壇四祠祭並宰相攝大尉行事惟太廟時祭獨遣庶僚𨿽爲舊規慮成闕禮臣等商量今後太廟祠祭亦望差宰臣行事從之三年十一月禮儀使奏伏準禮經防三年不祭天地社稷爲越紼行事此古制也爰自漢文益尊神噐務狥公絕私之義行以日易月之制事久相沿禮從順變今園陵已畢祥練旣除宗廟不可以乏乏神祗不可以廢祀宜遵禮意式展孝思伏請自貞簡太后升祔禮畢應宗廟使樂及羣祀並準舊施行從之天成四年九月太常寺奏伏見大祠則差宰臣行事中祠則差諸寺卿監行事小祠則委太祝奉禮今後凡小祠請差五品官行事從之其年十月中書門下奏太防宮太廟南郊壇宰臣行事宿齋百官皆預人事伏以奉命行事精誠齋宿儻徧見於朝官渉不處於祠祭今後宰臣行事文武兩班望令並不得到宿齋處者奉勅宜依其年十二月書中門下奏今後宰臣致齋內請不押班不知印不起居或遇國忌應行事官受誓戒並不赴行香並不奏覆刑殺公事及大祠致齋內請不開宴從之長興二年五月尙書左丞崔儉奏大祠差官行事皇帝𨿽不預祭其日亦不視朝伏見駕駕其日或出於理不便今後請毎遇大祀中祀車駕不出從之四年二月太常博士路航奏比來小祠已上公卿皆著祭服行事近日惟郊廟太防宮具祭服五郊迎气日月諸祠並秖常服行事兼本司執事人等皆著隨事衣裝狼籍鞋履便隨公卿升降於壇墠按祠部令中祠以上應齋郎等升壇行事者並給潔服事畢収納今後中祠已上公卿請具祭服執事升壇人並著具緋衣幘子又臣檢禮閤新儀太防宮使卯時行事近年依諸郊廟例五更初便行事今後請依舊以夘時從之淸防元年五月中書門下奏據太常禮院申明宗聖徳和武欽孝皇帝今月二十日祔廟太尉合差宰臣攝行緣馮道在假李愚十八日私忌在致齋內今劉煦又奏見判三司事煩請免祀事今與禮官參酌諸私忌日遇大朝會入閤宣召尙赴朝參今祔饗事大忌屬私齋日請比大朝會宣召例差李愚行事從之

晉開運三年六月西京畱司監祭使奏以祠祭所定行事官臨日或遇疾病或奉詔赴闕畱司吏部郎中一人主判有闕便依次第定名庶無闕事從之天成三年十一月太常定唐少帝爲昭宣光烈孝皇帝廟號景宗博士呂朋龜奏謹按禮經臣不誄君稱天以諡之是以本朝故事命太尉率百僚奉諡冊告天子圜丘回讀於靈座前並在七月之內諡冊入陵若追尊定諡命太尉讀諡冊於太廟藏冊於本廟伏以景宗皇帝頃負沈寃歳月深逺園陵已修不祔於廟則景宗皇帝親在七廟之外今聖朝申寃追尊定諡重新帝號湏撰禮儀又禮云君不逾年不入宗廟且漢之殤衝質君臣已成晉之惠懷俱負艱難皆不列廟食止祀於園寢臣等切詳故實欲請立景宗皇帝廟於園所命使奉冊書寶綬上諡於廟便奉太牢祀之其四時委守奉薦請下尙書省集三省官詳議施行右散騎常侍蕭希甫等議請依禮院所奏奉勅宜令本州城內選地起廟乃於曹州立廟四年五月中書門下奏先據太常寺定少帝諡昭宣

光烈孝皇帝號景宗者伏以景宗生曾爲帝饗乃承祧旣號景宗合入宗廟如不入宗廟難以言宗於理而論祧一逺廟安少帝神主於太廟卽昭穆序而宗祀正今或且居別廟卽請不言景宗但云昭宣光烈孝皇帝兼冊文內有基字是宗廟諱𨿽尋常詔勅皆不回避少帝是繼世之孫不欲斥烈聖之諱今攺基爲宗字從之【五代會要風俗通陳孔璋云尊卑有敍防祭哀敬各有攸終欲令言著而可遵事施而不犯禮云卒哭之後宰執木鐸狥於宮曰捨故而諱新故謂毀廟之主也恩逺屬絕名不可諱今昭宣上去宗十四世奏攺冊文非典故也】八月戊申明宗服衮冕禦文明殿追冊昭宣光烈孝皇帝畢畢冊使兵部尙書盧質押冊出應天門登車鹵簿皷吹前導入都停驛翌日登車赴曹州時議者以追尊則可立之爲宗不入太廟深爲失禮夫言宗者功業纂於祖禰徳澤被於生民發號申令可也且輝王纂嗣之日國命出於賊臣君父銜寃母后塗炭遭罹放逐鼎祚覆亡追諡易名當循故實如漢之衝質晉之閔懷但尊稱而無廟號前代亡國者周赧漢獻魏陳畱亦不稱宗中興之追諡者孺子嬰光武竟無追宗之典設如自我作古酌於人情則謂之爲景宣光烈深不稱也古之周景漢景周宣漢宣皆中興再造之主至如國朝太祖曰景皇帝以受命而有唐室宣宗皇帝以隔代承運皇綱復振故也今輝王亡國墜業謂之宣宗得無謬乎先是太常旣奏下尙書省集議𨿽有智者依違不言至是旣立爲景宗陵號溫陵乃於曹州置廟以時告享仍以本州刺史以下爲三獻官後宰臣知其非乃奏去廟號晉天福四年十一月太常禮院奏議立唐朝引武徳年故事祀隋三帝今請立近朝莊宗明宗閔帝三廟庶合故事詔曰徳莫盛於繼絕禮莫重於奉先莊宗立興復之功明宗埀光大之業逮乎閔帝實繼本枝然則丕緒洪源皆尊唐室繼周者須崇后稷嗣漢者必奉髙皇將啟嚴祠當崇茂典宜立唐髙祖太宗及莊宗明宗閔帝五廟其月太常禮院又奏唐廟制度請以至徳宮正殿隔爲五室三分之南去地四尺以石爲塪中容二主廟之南一屋三門門防二十有四東西一屋一門開無棨防四仲之祭一羊一豕如其中祠幣帛牲牢之類光祿主之祠祝之文不進不署神廚之具鴻臚督之五帝五後凡十主未遷者六未立者四未諡者三髙宗太宗與其後曁莊宗明宗凡主在淸化裏之寢宮祭前二日以殿中繖扇二十迎置新廟以享祀閔皇帝莊宗明宗二後及魯國孔夫人神主四座請修制祔廟及三後請定諡法從之

周廣順元年二月太常禮院上言準勅遷漢廟入升平宮其唐晉兩朝皆止五廟遷移今漢七廟未審總移爲復移移五廟勅宜準前勅並移於升平宮其法物神廚齋院祭服祭器饌料皆依中神例用少牢光祿等寺給其讀文太祝及奉禮郎太常寺差每仲饗以漢宗子爲三獻從之

舊五代史卷一百四十三

舊五代史卷一百四十三攷證

志五禮志下寶應元年寶應原本訛寶寧考新唐書寶應系代宗年號無所謂寶寧者今攺正

並著具緋衣幘子緋衣原本作綘衣今據五代會要攺正

天成三年十一月太常定唐少帝爲昭宣光烈孝皇帝四年八月戊申明宗服衮冕禦文明殿追冊昭宣光烈孝皇帝歐陽史作四年五月乙酉追諡與是志定諡冊廟月日俱不符

舊五代史卷一百四十三攷證

欽定四庫全書

舊五代史卷一百四十四

宋門下侍郎參知政事監修國史薛居正等撰

志六

樂志上

古之王者理定制禮功成作樂所以昭事天地統和人神歷代已來舊章斯在洎唐季之亂咸鎬爲墟梁運𨿽興英莖掃地莊宋起於朔野經始霸圖其所存者不過邊部鄭聲而已先王雅樂殆將泯絕當同光天成之際或有事淸廟或祈祀泰壇𨿽簨虡猶施而宮商孰辧遂使磬襄鞀武入河漢而不歸湯濩舜韶混陵谷而俱失洎晉髙祖奄登大寶思迪前規爰詔有司重興二舞旋屬烽火爲亂明法罔修漢祚幾何無暇制作周顯徳五年冬將立嵗仗有司以崇牙樹羽宿設於殿庭世宗因親臨樂懸試其聲奏見鐘磬之類有設而不擊者訊於工師皆不能對世宗惻然乃命翰林學士判太常寺事竇儼參詳其制又命樞密使王朴攷正其聲朴乃用古累黍之法以審其度造成律準其狀如琴而巨凡設十三以定六律六呂旋相爲宮之義世宗善之申命百官議而行之今亦備紀於後以志五代雅樂沿樂之由焉

梁開平初太祖受禪始建宗廟凡四室每室有登歌酌獻之舞

肅祖宣元皇帝室曰大合之舞

敬祖光憲皇帝室曰象功之舞

憲祖昭武皇帝室曰來儀之舞

烈祖文祖皇帝室曰昭徳之舞

登歌樂章各一首【五代會要云太常少卿楊煥撰】

二年春梁祖將議郊禋有司撰進樂名舞名

樂曰慶和之樂

舞曰崇徳之舞

皇帝行奏慶順

奠玉帛登歌奏慶平

迎俎奏慶肅

酌獻奏慶熙

飲福酒奏慶隆

送文舞迎武舞奏慶融

亞獻奏慶和

終獻奏慶休

樂章各一首

太廟迎神舞名開平

皇帝行盥手登歌飲福酒徹豆送神皆奏樂

樂章各一首

唐莊宗光聖神閔孝皇帝廟室酌獻舞武成之舞

登歌樂章一首【五代會要云尙書兵部侍郎崔居儉撰】

明宗聖徳和武欽孝皇帝廟室酌獻舞雍熙之舞

登歌樂章一首【五代會要云太常卿盧文紀撰】

晉髙祖聖文章武明徳孝皇帝廟室酌獻舞咸和之舞登歌樂章一首【五代會要云太子賓客判太常寺事趙光輔撰】

漢文祖明元皇帝廟室酌獻舞靈長之舞

徳祖防僖皇帝廟室酌獻舞積善之舞

翼祖昭獻皇帝廟室酌獻舞顯仁之舞

顯祖章聖皇帝廟室酌獻舞章慶之舞

登歌樂章各一首【五代會要云太常卿張昭撰】

髙祖睿文聖武昭肅孝皇帝廟室酌獻舞觀徳之舞

登歌章章一首

周信祖睿和皇帝廟室酌獻舞肅雍之舞

僖祖明憲皇帝廟室酌獻舞章徳之舞

義祖翼順皇帝廟室酌獻舞善慶之舞

慶祖章肅皇帝廟室酌獻舞觀成之舞

登歌樂章各一首

太祖聖神恭肅文武孝皇帝廟室酌獻舞明徳之舞世宗睿武孝文皇帝廟室酌獻舞定功之舞

登歌樂章各一首【五代會要太祖廟室樂章太常卿田敏撰世宗廟室樂章翰林學士判太常寺事竇儼撰】樂章詞多不錄

右樂章

晉天福四年十二月禮官奏來嵗正旦王公上壽皇帝舉酒請奏同之樂再舉酒奏文同之樂從之五年始議重興二舞詔曰正冬二節朝會舊儀廢於離亂之時興自和平之代將期備物全系用心須議擇人同爲定制其正冬朝會禮節樂章二舞行列等事宜差太常卿崔棁禦史中丞竇貞固刑部侍郎呂琦禮部侍郎張允與太常寺官一一詳定禮從新意道在舊章庻知治世之和漸見移風之善其年秋棁等具述制度上奏云案禮雲天子以徳爲車以樂爲禦大樂與天地同和大禮與天地同節又曰安上治人莫善於禮移風易俗莫善於樂故樂書議舞云夫樂在耳曰聲在目曰容聲應乎耳可以聼知容藏於心難以貎覩故聖人假干戚羽旄以表其容發蹈厲以見其意聲和合則大樂備矣又案義鏡問鼓吹十二案合於何所答云周禮鼓人掌六鼓四金漢朝乃有黃門鼓吹崔豹古今注云因張騫使西域得摩訶兜勒一曲李延年增之分爲二十八曲梁置鼓吹淸商令二人唐又有堈鼓金鉦大鼓長鳴歌簫笳笛合爲鼓吹十二案大享會則設於懸外此乃是設二舞及鼓吹十二案之由也今議一從令式排列教習文舞郎六十四人分爲八佾每佾八人左手執籥禮云葦籥伊耆氏之樂也周禮有籥師教國子爾雅曰籥如笛三孔而短大者七孔謂之簅歷代巳來文舞所用凡用籥六十有四右手執翟周禮所謂羽舞也書云舞干羽於兩階翟山雉也以雉羽分析連攢而爲之二人執纛前引數於舞人之外舞人冠進賢冠服黃紗中單皂領褾白練襠白布大口袴革帶烏皮履白布襪武舞郎六十四人分爲八佾左手執幹幹楯今之旁牌所以翳身也其色赤中畫獸形故謂之朱幹周禮所謂兵舞取武象用楯六十有四右手執戚斧也上飾以玉故謂之玉戚二人執旌前引旌似旗而小綘色畫升龍二人執鞀鼔二人執鐸周禮有四金之奏其三曰金鐸以通鼓形如大鐸仰而振之金錞二每錞二人舉之一人奏之周禮四金之奏一曰金錞以和鼓銅鑄爲之其色其形圓若權上大下小髙三尺六寸有六分圍二尺四寸上有伏虎之狀旁有耳獸形銜鐶二人執鐃以次之周禮四金之奏二曰金鐃以上鼔如鈴無舌揺柄以鳴之二人掌相在左禮云理亂以相制如小鼓用皮爲表實之以糠撫之節樂二人掌雅右右禮云訊疾以雅以木爲之狀如漆筩而揜口大二尺圍長五尺六寸以羖皮挽之旁有二紐髹畫賓醉而出以器築地明行不失節武舞人服弁平巾幘金支緋絲大袖緋絲布裲襠甲金飾白練襠錦騰蛇起梁帶豹文大口布袴烏皮靴工人二十數於舞人之外武弁朱褠革帶烏皮履白練襠白布襪殿庭仍加鼓吹十二案義鏡云帝設氈案以氈爲牀也今請制大牀十二牀容九人振作歌樂其牀爲熊羆防豹騰倚之狀以承之象百獸率舞之意分置於建鼓之外各三案毎案羽葆鼓一大鼓一金錞一歌二人簫二人笳二人十二案樂工百有八人舞郎一百三十有二人取年十五巳上弱冠已下容止端正者其歌曲名號樂章詞句中書條奏差官修撰從之【歐陽史崔棁傳髙祖詔太常復文武二舞詳定正冬朝會禮及樂章自唐末之亂禮樂制度亡失已久棁與禦史中丞竇貞固刑部侍郎呂禮部侍郎張允等艸定之其年冬至髙祖會朝崇元殿庭設宮懸二舞在北登歌在上文舞郎八佾六十有四人冠進賢黃紗袍白中單白練襠白布大口袴革帶履左軌籥右秉翟執纛引者二人武舞郎八佾六十有四人服平巾幘緋絲布大袖繡襠甲金飾白練襠錦騰蛇起梁帶豹文大口袴烏靴左執幹右執戚執旌引者二人加鼓吹十二案負以熊豹以象百獸率舞案設羽葆鼓一大鼓一金錞一歌簫笳各二人王公上壽天子舉爵奏同二舉登歌奏文同舉食文舞昭徳武舞成功之曲禮畢髙祖大悅賜棁金帛羣臣左右都者皆贊嘆之然禮樂廢久而制作簡繆又繼以龜玆部霓裳法曲參亂雅音其樂工舞郎多教坊伶人百工商賈州縣避役之人又無老師良工教習明年正旦復奏於庭而登歌發聲悲離煩慝如薤露虞殯之音舞者行列進退皆不應節聞者皆悲憤間運二年太常少卿陶谷奏廢二舞】

漢髙祖受命之年秋九月權太常卿張昭上疏奏攺一代樂名其略曰昔周公相成王制禮作樂殿庭徧奏六代舞所謂雲門大咸大韶大夏大濩大武也周室旣衰王不不振諸樂多廢惟大韶大武二曲存焉秦漢已來名爲二舞文舞韶也武舞武也漢時攺爲文始五行之舞歷代因而不攺貞觀作樂之時祖孝孫攺隋文舞爲治康之舞武舞爲凱安之舞貞觀中有秦王破陣樂功成慶善樂二舞樂府又用爲二舞是舞有四馬前朝行用年深不可遽廢俟國家偃伯靈臺卽別召工師更其節奏今攺其名具書如左祖孝孫所定二舞名文舞曰治康之舞請攺治安之舞武舞曰凱安之舞請攺爲振徳之舞貞觀中二舞名文武功成慶善樂前朝名九功舞請攺爲觀象之舞秦王破陣樂前朝名爲七徳舞請攺爲講功之舞其治安振徳二舞請依舊郊廟行用以文舞降神武舞送神其觀象講功二舞請依舊宴會行用又請攺十二和樂云昔周朝奏六代之樂卽今二舞之類是也其賔祭常用別有九夏之樂卽肆夏皇夏等是也梁武帝善音樂攺九夏爲十二雅前朝祖孝孫攺雅爲和示不相沿也臣今攺和爲成取韶樂九成之義也十二成樂曲名祭天神奏豫和之樂請攺爲禋成祭地只奏順和請攺爲順成祭宗廟奏永和請攺爲裕成祭天地宗廟登歌奏肅和請攺爲肅成皇帝臨軒奏太和請攺爲政成王公出入奏舒和請攺爲弼成皇帝食舉及飲宴奏休和請攺爲徳成皇帝受朝皇后入宮奏正和請攺爲扆成皇太子軒懸出入奏承和請攺爲成元日冬至皇帝禮會登歌奏昭和請攺爲慶成郊廟俎入奏雍和請攺爲騂成皇帝祭享酌獻讀祝文及飲福受胙奏壽和請攺爲壽成祖孝孫元定十二和曲開元朝又奏三和遂有十五和之名凡制作禮法動依典故梁置十二雅蓋取十二天之成數契八音十二律之變輒益三和有乖稽古又緣祠祭所用不可盡去臣取其一焉祭孔宣父齊太公廟降神奏宣和請爲師雅之樂三公升殿會訖下階履行奏裓和請廢同用弼成享先農耕借奏丰和請廢同用順成已上四舞十二成雅樂等曲今具錄合用處所及樂章首數一一條例在下其歌詞文多不錄

舊五代史卷一百四十四

舊五代史卷一百四十四攷證

志六樂志上廟室酌獻舞武成之舞原本脫成字今據五代會要增入

以雉羽分析連攢而爲之連攢原本訛運攢今據五代會要攺正

朱褠革帶褠原本訛搆今據五代會要攺正

舊五代史卷一百四十四攷證

欽定四庫全書

舊五代史卷一百四十五

宋門下侍郎參知政事監修國史薛居正等撰

志七

樂志下

周廣順元年太祖初卽大位惟新庶政時太常卿邊蔚上疏請攺舞名其略云前朝攺祖孝孫所定十二成之名文舞曰治安之舞武舞曰振徳之舞今請攺治安爲政和之舞振徳爲善勝之舞前朝攺貞觀中二舞名文舞曰觀象之舞武舞曰講功之舞今請攺觀象爲崇徳之舞講功爲象成之舞又議攺十二成今攺爲順十二順樂曲名祭天神奏禋成請攺爲昭順之樂祭地只奏順成請攺爲寧順之樂祭宗廟奏裕成請攺爲肅順之樂祭天地宗廟登歌奏肅成今請攺爲感順之樂皇帝臨軒奏政成請攺爲治順之樂王公出入奏弼成請攺爲忠順之樂皇帝食舉奏徳成請攺爲康順之樂皇帝受朝皇后入宮奏扆成請攺爲雍順之樂皇太子軒懸出入奏成請攺爲溫順之樂元日冬至皇帝禮防登歌奏慶成請攺爲禮順之樂郊廟爼入奏騂成請攺爲禋順之樂皇帝祭享酌獻讀祝及飲福受胙奏壽成請攺爲福順之樂梁武帝攺九夏爲十二雅以恊陽律陰呂十二管旋宮之義祖孝孫攺爲十二和開元中乃益三和前朝去二和攺一雅今去雅只用十二順之曲祭孔宣父齊太公廟降神奏師雅請同用禮順之樂三公升殿下階履行同用弼成今請同用禮順之樂享借田同用寧順之樂曲詞文多不載【五代會要邊蔚請添召樂師令在寺習樂勅太常寺見管兩京雅樂節級樂工共四十人外更添六十人內三十八人宜抽教坊貼部樂官兼充餘二十二人宜令本寺照名充塡仍令三司定支春冬衣糧月報聞奏其舊管四十人亦量添請】

世宗顯徳元年卽位有司上太祖廟室酌獻奏明徳之舞五年六月命中書舍人竇儼參詳太常雅樂十一月翰林學士竇儼上疏論禮樂刑政之源其一曰請依唐防要所分門類上自五帝迄於聖朝凡所施爲悉命編次凡關禮樂無有闕漏名之曰大周通禮俾禮院掌之其三曰伏請命博通之士上自五帝迄於聖朝凡樂章沿革總次編錄系於歷代樂錄之後永爲定式名之曰大周正樂俾樂寺掌之依文教習務在齊肅詔曰竇儼所上封章備陳政要舉當今之急務疾近世之因循器識可嘉辭理甚當故能立事無愧蒞官所請編集大用通禮大周正樂宜依仍令於內外職官前資前名中選擇文學之士同共編集具名以聞委儼總領其事所須紙筆下有司供給六年春正月樞密使王朴奉詔詳定雅樂十二律旋相爲宮之法幷造律準上之其奏疏略曰夫樂作於人心成聲於物聲气旣和反感於人心者也所假之物大小有數九者成數也是以黃帝吹九寸之管得黃鐘之聲爲樂之端也半之淸聲也倍之緩聲也三分其一以損益之相生之聲也十二變而復黃鐘之總數也乃命之曰十二律旋疊爲均均有七調合八十四調播之於八音著之於歌頌宗周而上率由斯道自秦而下旋宮聲廢洎東漢𨿽有太子丞鮑鄴興之人亡而政息無嗣續之者漢至隋埀十代凡數百年所存者黃鐘之宮一調而已十二律中惟用七聲其餘五律謂之啞鐘蓋不用故也唐太宗復古道乃用祖孝孫張文牧攷正雅樂而旋宮八十四調復見於時在懸之器方無啞者安史之亂京都爲墟器之與工十不存一所用歌奏漸多紕繆逮乎黃巢之餘工器都盡購募不獲文記亦亡集官詳酌終不知其制度時有太常博士商盈孫案周官考工記之文鑄鎛鐘十二編鐘二百四十處士蕭承訓校定石磬今之在懸者是也𨿽有樂器之狀殊無相應之和逮乎朱梁后唐歷晉與漢皆享國不逺未暇及幹禮樂以至於十二鎛鐘不問聲律宮商但循環而擊編鐘編磬徒懸而巳絲竹匏土僅有七聲作黃鐘之宮一調亦不和備其餘八十三調於是乎冺絕樂之缺壊無甚於今陛下天縱文武奄宅中區思復三代之風臨視樂懸親自考聽知其亡失深動上心乃命中書舍人竇儼參詳太常樂事不逾月調品八音粗加和防以臣嘗學律曆宣示古今樂錄令臣討論臣𨿽不敏敢不奉詔遂以周法以秬黍校定尺度長九寸虛徑三分爲黃鐘之管與見在黃鐘之聲相應以上下相生之法推之得十二律管以爲眾管互吹用聲不便乃作律凖十三宣聲長九寸張各如黃鐘之聲以第八六尺設柱爲林鐘第三八尺設柱爲太蔟第十五尺三寸四分設柱爲南呂第五七尺一寸三分設柱爲姑洗第十二四尺七寸五分設柱爲應鐘第七六尺三寸三分設柱爲防賓第二八尺四寸四分設柱爲大呂第九五尺六寸三分設柱爲夷則第四七尺五寸一分設柱爲夾鐘第十一五尺一分設柱爲無射第六六尺六寸八分設柱爲中呂第十三四尺五寸設柱爲黃鐘之淸聲十二律中旋用七聲爲均爲均之主者宮也徵商羽角變宮變徴次焉發其均主之聲歸乎本音之律七聲疊應而不亂乃成其調均有七調聲有十二均合八十四調歌奏之曲由之出焉伏以旋宮之聲久絕一日而補出臣獨見恐未詳悉望集百官及內外知音者校其得失然後依調制曲八十四調曲有數百見存者九曲而巳皆謂之黃鐘之宮今詳其音數內三曲卽是黃鐘宮聲其餘六曲錯雜諸調蓋傳習之誤也唐初𨿽有旋宮之樂至於用曲多與禮文相違旣不敢用唐爲則臣又懵學獨力未能備究古今亦望集多聞知禮文者上本古曲下順常道定其義理於何月行何禮合用何調何曲聲數長短幾變防成議定而制曲方可久長行用所補雅樂旋宮八十四調幷所定尺所吹黃鐘管所作律凖謹同上進世宗善之詔尙書省集百官詳議兵部尙書張昭等議曰昔帝鴻氏之制樂也將以範圍天地恊和人神侯八節之風聲測四時之正气器之淸濁不可以筆授聲之善否不可以口傳故鳬氏鑄金伶倫截竹爲律呂相生之算宮商正和之音乃播之於管宣之於鐘石然後覆載之情防合陰陽之气和同八風從律而不姦五色成文而不亂空桑孤竹之韻足以禮神雲門大夏之容無虧觀徳然月律有旋宮之法備於太師之職經秦滅學雅道陵夷漢初制氏所調惟存鼓舞旋宮十二均更用之法世莫得聞漢元帝時京房善易別音探求古義以周官均法毎月更用五音乃立凖調旋相爲宮成六十調又以日法析爲三百六十傳於樂府而編懸復舊律呂無差遭漢中防雅音淪缺京房凖法屢有言者事終不成錢褒空記其名沈重但條其說六十律法寂寥不傳梁武帝素精音律自造四通十二笛以鼓八音又引古五正二變之音旋相爲宮得八十四調與律潗所調音同數異侯景之亂其音又絕隋朝初定雅樂羣黨沮議歷載不成而沛公鄭譯因龜玆琵琶七音以應月律五正二變七調克諧旋相爲宮復爲八十四調工人萬寶常又減其絲數稍全古淡隋髙祖不重雅樂令儒官集議博士何妥駁奏其鄭萬所奏八十四調並廢隋氏郊廟所奏惟黃鐘一均與五郊迎气雜用防賓但七調而巳其餘五鐘懸而不作三朝宴樂用縵樂九部迄於革命未能攺更唐太宗受命舊工祖孝孫張文收整比鄭譯萬寶常所均七音八十四調方得絲管並施鐘石俱奏七始之音復振四廟之韻皆調自安史亂離咸秦蕩覆崇牙樹羽之器掃地無餘戞擊搏拊之工窮年不嗣郊廟所奏何異南箕波蕩不還知音始絕臣等竊以音之所起出自人心夔曠不能常防人亡則音息世亂則樂崩若不深知禮樂之情安能明制作之本陛下心苞萬化學富三雍觀兵耀武之功已光鴻業尊祖禮神之致尢軫皇情乃睠奉常痛淪樂職親閱四懸之器思復九奏之音爰命廷臣重調鐘律樞密使王朴采京房之凖法練梁武之通音攷鄭譯寶常之七均校孝孫文收之九變積累黍以審其度聽聲詩以測其情依權衡嘉量之前文得備數和聲之大防施於鐘虡足洽蕭韶臣等今月十九日於太常寺集命太樂令賈峻奏王朴新法黃鐘調七均音律和諧不相淩越其餘十一管諸調望依新法教習以備禮寺視用其五郊天地宗廟社稷三朝大禮合用十二管諸調並載唐史開元禮近代常行廣順中太常卿邊蔚奉勅定前件祠祭朝防舞名樂曲歌詞寺司合有簿籍伏恐所定與新法曲調聲韻不協請下太常寺檢詳校試如或乖舛請本寺依新法聲調別撰樂章舞曲令歌者誦習永爲一代之法以光六樂之書世宗覽奏善之乃下詔曰禮樂之重國家所先近朝巳來雅音廢墜𨿽時運之多故亦官守之因循遂使擊拊之音空畱梗槪旋相之法莫究指歸樞密使王朴博識古今懸通律呂討尋舊典撰集新聲定六代之正音成一朝之盛事其王朴所奏旋宮之法宜依張昭等議狀行仍令有司依調制曲其間或有疑滯更委王朴裁酌施行自是雅樂之音稍克諧矣

右雅樂制作

舊五代史卷一百四十五考證

志七樂志下太子丞鮑鄴鮑鄴原本訛鮑節今據五代會要及文獻通考攺正

十二鏄鐘鎛鐘原本訛鐘鎛考隋書樂志宮懸各設十二鎛鐘於其辰位則知鐘鎛之爲鎛鐘也今攺正

漢初制氏所調制氏原本訛知氏今據漢書攺正

舊五代史卷一百四十五攷證﹤史部﹐正史類﹐舊五代史﹥

欽定四庫全書

舊五代史卷一百四十六

宋門下侍郎參知政事監修國史薛居正等撰

志八

食貨志【案食貨志序原本闕佚卷中惟鹽法載之較詳其田賦雜稅諸門僅存大略疑明初是書已有殘闕也今無可采補姑存其舊】

梁祖之開國也屬黃巢大亂之後以夷門一鎭外嚴烽堠內辟污萊厲以耕桑薄以租賦士𨿽若戰民則樂輸二紀之間俄成霸業及末帝與莊宗對壘於河上河南之民𨿽困於輦運亦未至流亡其義無他蓋賦斂輕而丘園可戀故也及莊宗平定梁室任吏人孔謙爲租庸使峻法以剝下厚斂以奉上民產𨿽竭軍食尙虧加之以兵革因之以饑饉不三四年以致顚隕其義無他蓋賦役重而寰區失望故也【案以上見容齋三筆所引薛史繹其文義當系食貨志序今錄於卷首】

唐同光三年二月勅魏府小菉豆稅毎畆減放三升城內店寺園囿比來無稅頃因爲命遂有配徵後來以所徵物色添助軍裝衣賜將令通濟宜示矜蠲今據慢去處於見輪稅絲上毎兩作三等酌量納錢収市軍裝衣賜其絲仍與除放其年閏十二月吏部尙書季琪上言請賦稅不以折納爲事一切以本色輸官又不以紐配爲名止以正稅加納勅曰本朝徵科惟配有兩稅至於折納當不施爲宜依李琪所論應遂稅合納錢物斛斗鹽錢等宜令租庸司指揮並準元徵本色輸納不得攺更若合有移攺卽須具事由聞奏天成元年四月勅應納夏秋稅先有省耗毎斗一升今後止納正稅數不量省耗四年五月戶部奏三京鄴都諸道州府逐年所徵夏秋稅租兼鹽麯折徵諸般錢谷起徵各視其地節早晚分立期限其月勑百姓今年夏苖委人戶自通供手狀具頃畆多少五家爲保委無隱漏攢連狀本州具狀送省州縣不得疊差人檢括如人戶隱欺許令陳告其田倍令並徵長興二年六月勅委諸道觀察使屬縣於毎村定有力人戶充村長與村人議有力人戶出剩田苖補貧下不迨肯者卽具狀徵収有詞者卽排叚撿括自今年起爲定額有經災沴及逐年逋處不在此限三年十二月三司奏請諸道上供稅物充兵士衣賜不足其天下所納斛斗及錢除支贍外請依時折納綾羅絹帛從之

晉天福四年正月應諸道節度刺史不得擅加賦役及於縣邑別立監徵所納田租委人戶自量自槪周顯徳三年十月宣三司指揮諸道州府今後夏稅以六月一日起徵秋稅至十月一日起徵永爲定制五年七月賜諸道均田圗十月命左散騎常侍艾頴等三十四人下諸州檢定民租

周顯徳六年春諸道使臣回總計檢到戶二百三十萬九千八百一十二

唐同光二年度支造請牓示府州縣鎭軍民商旅凡有買賣並須使八十陌錢二月詔曰錢者古之泉布蓋取其流行天下布散人間無積滯則交易通多貯藏則士農困故西漢興攺幣之制立告緡之條所以權蓄賈而防大姦也宜令所司散下州府常須檢察不得令富室分外収貯見錢又工人銷鑄爲銅噐兼沿邊州鎭設法鈐轄勿令商人搬載出境三月知唐州晏駢安奏市肆間防檢錢帛內有錫鑞小錢揀得不少皆是江南綱商挾帯而來詔曰帛布之幣雜以鈆錫惟是江湖之外盜鑄尢多市肆之間公行無畏因是綱商挾帯舟檝往來換易好錢藏貯富室實爲蠧須有條流宜令京城諸道於坊市行使錢內防檢雜惡鉛錫錢並宜禁斷沿江州縣毎有舟船到岸嚴加覺察不許將雜鉛錫惡錢往來換易好錢如有私載並行収納天成元年八月中書門下奏訪聞近日諸道州府所賣器價貴多是銷鎔見錢以邀厚利乃下詔曰宜令徧行曉告如原舊系銅器及碎銅卽許鑄造器仍生銅器物毎斤價定二百文熟銅器物毎斤四百文如違省價買賣之人依盜鑄錢律文科斷淸泰二年十二月詔禦史防曉告中外禁用鉛錢如違犯準條流處分

晉天福二年詔禁一切銅器其銅鏡今後官鑄造於東京置場貨賣許人収買於諸處興販去

周廣順元年三月勑銅法今後官中更不禁斷一任興販所在一色卽不得防破爲銅器貨賣如有犯者有人糺告捉獲所犯人不計多少斤兩並處死其地分所由節級決脊杖十七放鄰保人決臋杖十七放其告事人給與賞錢一百貫文

江南因唐舊制饒州置永平監嵗鑄錢池州永寕監建州永丰監並嵗鑄錢杭州置保興監鑄錢

唐同光二年二月詔曰防計之重咸鹺居先矧彼兩池實有丰利頃自兵戈擾攘民庶流離旣場務以隳殘致程課之虧失重玆葺理湏伏規模將立事以成功在從長而就便宜令河中節度使兾王李繼麟兼充制置度安邑解縣兩池鹽使便可制一一條貫【五代防要同光三年二月勑魏府毎年所徴隨絲塩錢毎兩與減放五文逐年俵賣蠶塩食防大防甜次冷防毎斗與減五十欒防與減三十夫成元年四月勑諸州府百姓合散蠶防今後毎年秪二月內一度俵散依夏稅限納錢長興四年五月七日諸道塩鐵轉運使奏諸道州府防法條流元末一槪定奪謹具如後應食顆塩州府省司各置糶折博塲院應是鄕村並通私商興販所有折博並毎年人戶蠶塩並不許將帯一斤一兩入城侵奪糶課利如違犯者一兩已上至一斤買賣人各杖六十一斤已上至三斤買賣人各杖七十三斤已上至五斤買賣人各杖八十五斤已上至十斤買賣人各徒二年十斤已上不計多少買賣人各決脊杖二十處死所有犯鹽人隨行錢物驢畜等並納入官所有元本家業莊田如是全家逃走者卽行防納仍許般載腳戶經過店主並腳下人力等糾告等第支與優給如知情不告與賣塩人同罪其犯塩人經過處地分門司廂界巡檢節級所由並諸色闗連人等不專覺察委本州臨時斷訖報省如是門司闗津口鋪捉獲私塩卽依下項等第一半賞錢一斤以上至十斤支賞錢二十千五十斤已上至一百斤支賞錢三十千一百斤已上支賞錢五十千應食未塩地界州府縣鎭並有糶塲院久來內外禁法卽未一槪條流應刮咸煎鹽不計多少斤兩並處極法兼許四鄰及諸色人等陳告等第支給賞錢欲指揮此後犯一兩已上至一斤買賣人各杖六十一斤已上至二斤買賣人各杖七十二斤已上至三斤買賣人各徒一年三斤已上至五斤買賣人各徒二年五斤已上買賣人各決脊枚二十處死如是收到咸土鹽水卽委本處煎錬鹽數準條科斷或有已曽違犯不至死刑經斷後公然不懼條流再犯者不計斤両多少所犯人並處極法其有糶塲院員寮節級人力煎鹽池客竈戶般鹽船綱押綱軍將衙官梢工等具知鹽法如有公然偸盜官鹽或將貨買其買賣人及渦盤主人知情不告並依前項刮咸例五斤已上處死其諸色關連人等並合支賞錢卽準洛京邢鎭條流事例指揮顆未靑白等鹽元不許界分參雜其顆鹽先許通商之時指揮不得將帯入末鹽地界如有違犯一斤一両並處極法所有隨行物色除鹽外一半納官一半與捉事人充賞其餘鹽色末有畫一條流其洛京並鎭定邢州管內多北京末鹽入界捉獲並依洛京條流科斷欲指揮此後但是顆末靑白諸色鹽侵界參雜捉獲並準洛京條流施行一應諸道今後若捉獲犯私鹽麯人罪犯分明正該條法便仰斷遣訖奏若稍涉疑誤祗須申奏取裁】晉天福中河南河北諸州除俵散蠶鹽徵錢外毎年末鹽界分塲務約糶一十七萬貫有餘言事者稱𨿽得此錢百姓多犯鹽法請將上件食鹽錢於諸道州府計戶毎戶一貫至二百爲五等配之然徒任人逐便興販旣不虧官又益百姓朝廷行之諸處塲務亦且仍舊俄而鹽貨頓賤去出鹽逺處州縣毎斤不過二十文近處不過一十文掌事者又難驟攺其法奏請重制鹽塲稅蓋欲絕其興販歸利於小官也七年十二月宣防下三司應有往來鹽貨悉稅之過稅毎斤七文住稅毎斤十文其諸道州府應有屬州鹽務並令省司差人勾當旣而糶鹽𨿽多而人戶鹽錢又不放免至今民甚苦之【五代防要晉天福元年十一月赦節文洛京管內逐年所配人戶食鹽起來年毎斗減放十丈】

周廣順元年九月詔攺鹽法凡犯五斤已上者處死煎鹻鹽犯一斤已上者處死先是漢法不記斤兩多少並處極刑至是始革之三年三月詔曰靑白池務素有定規祗自近年頗乖循守比來靑鹽一石抽稅錢八百文足陌鹽一斗白鹽一石抽稅錢五百文鹽五升其後靑鹽一石抽錢一千鹽一斗訪問更攺已來不便商販蕃人漢戶求利艱難宜與優饒庶令存濟今後毎靑鹽一石依舊抽稅錢八百文以八十五爲陌鹽一斗白鹽一石抽稅錢五百鹽五升此外更不得別有邀求訪聞邊上鎭鋪於蕃漢戶市易糶糴衷私有抽稅今後一切止絕【五代防要周廣順二年九月十八日勑條流禁私鹽麯法如後一諸色犯鹽麯所犯一斤已下至一兩杖八十配役五斤已下一斤已上徒三年配役五斤已上並決重杖一頓處死一應所犯鹽麯關津門司廂巡門保如有透漏並行勘斷一刮鹻煎鏈私鹽所犯一斤已下徒三年配役一斤已上並決重杖一頓處死犯私鹽若捉到鹻水秪煎成鹽秤盤定罪逐處凡有鹻鹵之地所在官吏節級所由常須巡檢村坊鄰保逓相覺察若有所犯處彰露並行勘斷一所犯私鹽捉事告事人各支賞錢以系省錢充至死刑者賞錢五十千不及死刑者三十千一顆末鹽各有界分若將本地分鹽侵越疆界同諸色犯鹽例科斷一鄕村人戶所請蠶鹽秪得將歸裛蠒供食不得別將博易貨賣投托與人如違並同諸色犯鹽例科斷若是所請蠶鹽道路津濟須經過州府縣鎭委三司明行指揮一凡買鹽麯並須於官塲務內買若衷私投托興販其買賣人並同諸色犯鹽麯例一諸官塲官務如有羨余岀剩塩麯並許盡防報官如衷私貨賣者買賣人並同諸色犯鹽麯科斷若鹽鋪酒店戶及諸色人與塲院衷私貨賣者並同罪科斷一所犯私鹽麯有同情共犯者若是骨肉卑防奴婢同犯秪罪家長主首不知情秪罪造意者余減等科斷若是他人同犯並同罪斷若與他人同犯據逐人腳下所犯斤両依輕重斷遣一州城縣鎭郭下人戶系屋稅合請鹽者若是州府並於城內請給若是外縣鎭郭下人戶亦許將鹽歸家供食仰本縣預取逐戶合請鹽數目攢定丈賬部領人戶請防勒本處官吏及所在塲務同防檢入城若縣城郭下人戶城外別有莊田亦仰夲縣預先分擘開坐勿令一處分給供使三年十二月勑諸州府並外縣鎭城內其居人屋稅鹽今後不俵其鹽錢亦不徴納所有鄕村人戶合請蠶鹽所在州城縣鎭嚴切檢校不得放入城門】顯徳元年十二月世宗謂侍臣曰朕覽食末鹽州郡犯私鹽多於顆鹽界分蓋卑濕之地易爲刮咸煎造豈惟違我榷法兼又污我好鹽況末鹽煎錬般運費用倍於顆鹽今宜分割十餘州令食顆鹽不惟輦運省力兼且少人犯禁自是曹宋已西十餘州皆盡食顆鹽【五代防要顯徳二年八月二十四日宣頭節丈攺立鹽法如後一贍國軍堂陽務邢洺州鹽務應有垜垜貯鹽貨處並煎鹽塲竈及應是鹻地並須四面修置墻塹如是地裏遙遠難爲修置墻塹卽作壕籬爲規隔內偸盜夾帯官鹽兼於壕籬外煎造鹽貨便仰收捉及許諸色人陳告所犯不計多少斤兩並決重杖一頓處死其經歷地分及門司節級人員並當量罪勘斷所有捉事告事人賞錢二十千一斤已上至十斤賞錢三十千一十斤已上賞錢五十千一應有不系官中煎鹽處鹻地並湏標識委本州府差公幹職員與巡監節級村保地主鄰人同共巡檢若諸色人偸刮鹵地便仰収捉及許人陳告若勘逐不虛捉事人毎獲一人賞絹一十匹獲二人賞絹二十匹獲三人已上不計人數賞絹五十匹刮鹻煎鹽人並知情人所犯不計多少斤兩並決重杖一頓處死其刮鹻處地分並刮鹻人住處巡檢節級所由村保等各徒二年半令眾一月依舊勾當刮鹻處地主不切檢校徒二年令眾一月一顆鹽地分界內有人刮鹻煎煉鹽貨所犯並依前法一令緣攺價賣鹽慮有別界分鹽貨遞相侵犯及將鹽入城諸色犯鹽人令下三司依下項條流科斷其犯鹽人隨行物色給與本家其鹽沒納入官所經歷地分節級人員並行勘斷一両至一斤決臀杖十五令眾半月捉事告事人賞錢五千一斤已上至一十斤徒一年半令眾一月捉事人賞錢七千十斤已上不計多少徒二年配發運務役一年捉事告事人賞錢十千一諸州府人戶所請蠶鹽不得於鄕村衷私貨賣及信團頭腳戶縣司請鹽節級所由等尅折糶賣如有犯者依諸色犯鹽例科斷一如有人於河東界將鹽過來及自家界內有人往彼興販鹽貨所犯者並處斬其犯鹽人隨行驢畜資財並與捉事人充賞慶州靑白榷稅院元有透稅條流所有隨行驢畜物色一半支與捉事人充賞其餘一半並鹽並納入官欲並且依舊一斗已上至三斗杖七十三斗已上至五斗徒一年五斗已上處死安邑解縣両池榷鹽院河府節度使兼判之時申到畫一事件條流等準勑牒兩池所出鹽舊日若無文榜如擅將一斤一両準元勑條並處極法其犯鹽人應有錢物並與捉事充賞者切以兩池禁棘峻阻不通人行四面各置塲門弓射分擘鹽池分居住並在棘圍裏面更不別有差遣祗令巡防鹽池如此後有人偸盜官鹽一斤一両出池其犯鹽人並準元勑條流處分應有隨行錢物並納入官其捉事人依下項定支優給若是巡檢弓射池塲門子自不專切巡察致有透漏到棘圍外被別人捉獲及有糾告兼同行反告官中更不坐罪陳告人亦依捉事人支賞應有知情偸盜官鹽之人亦依犯鹽人一例處斷其不知情闗連人臨時酌情定罪所有透漏地分弓射及池塲門子如是透漏出鹽一十斤已下徒一年半一十斤已上至二十斤支賞錢一十千二十斤已上至五十斤支賞錢二十千五十斤已上至一百斤支賞殘三十千一百斤已上支賞錢五十千前項所定奪到鹽法條流其應屬州府捉獲抵犯之人便委本州府檢條流科斷訖申奏別報省司其屬省院捉到犯鹽之人幹死刑者卽勘情罪申上省司指揮不至極刑者便委務司準條流決放訖申報從之】三年十月勑漳河已北州府界元是官塲糶鹽今後除城郭艸市內仍舊禁法其鄕村並許鹽貨通商逐處有咸鹵之地一任人戶煎鏈興販則不得逾越漳河入不通髙地界【文獻通考五年旣取江北諸州唐主奉表入貢因白帝以江南無鹵田願得海陵鹽監南屬以贍軍帝曰海陵在江北難以交居當別有處分乃詔嵗支鹽三十萬斛以給江南士卒稍稍歸之】

周顯徳二年正月世宗謂侍臣曰轉輸之物向來皆給斗耗自晉漢已來不與支破食廩所納新物尙除省耗況水路所般豈無損折起今後毎石宜與耗一斗後唐天成三年七月詔曰應三京鄴都諸道州府鄕村人戶自今年七月後於是秋田苖上毎畆納麯錢五文足陌一任百姓自造私麯醖酒供家其錢隨夏秋徵納其京都及諸道州府縣鎭坊界內應逐年買官麯酒戶便許自造麯醖酒貨賣仍取天成二年正月至年終一年逐戶計算都買麯錢數內十分只納二分以充榷酒錢便從今年七月後管數徵納榷酒戶外其餘諸色人亦許私造酒麯供家卽不得衷私賣酒如有故違便卽糾察勒依中等酒戶納榷其坊村一任沽賣不在納榷之限時孔循以麯法殺一家於洛陽或獻此意以爲愛其人便於國故行之長興元年二月赦書節文諸道州府人戶毎秋苖一畆上元徵麯錢五文今後特放二文只徵三文二年詔曰酒醴所重麯蘗是須緣賣價太髙禁條頗峻士庶因斯而扺犯刑名由是以滋彰爰行攺革之文庶息煩苛之政各隨苖量定稅錢訪聞數年已來𨿽犯法者稀而傷民則甚蓋以亂離日久貧下戶多才遇升平便勤稼穡各務耕田鑿井孰能枕麯借糟旣隨例以均攤遂抱虛而輸納漸成凋深可憫傷況欲置丰財必除時病有利之事方切施行無名之求尢宜廢罷但得日新之理何辭夕攺之嫌應在京諸道苖畆上所徵麯錢等便從今年夏並放其麯官中自造委逐州減舊價一半於在城撲斷貨買除在城居人不得私造外鄕村人戶或要供家一任私造勑下之日人甚說之

顯徳四年七月詔曰諸道州府麯務今後一依往例官中禁法賣麯逐處先置都務勑到日並仰停罷據見在麯數準備貨買兼據年計合使麯數依時蹋造人戶將到價錢據數給麯不得賖賣抑配與人

舊五代史卷一百四十六

舊五代史卷一百四十六攷證

志八食貨志至於折納折納原本訛折約今據文攺正委人戶自量自槪槪原本訛榘今據五代防要攺正置埸貨賣置埸原本訛置常今據五代防要攺正

舊五代史卷一百四十六攷證

欽定四庫全書

舊五代史卷一百四十七

宋門下侍卽參知政事監修國史薛居正等撰

志九

刑法志【案刑法志原本闕佚】

梁太祖開平三年十一月詔太常卿李燕禦史蕭頃中書舍人張衮戶部侍郎崔沂大理卿王鄯刑部郎中崔誥共刪定律令格式四年十二月宰臣薛貽矩奏太常卿李燕等重刋定律令三十卷式二十卷格一十卷目錄一十三卷律防三十卷凡五部一十帙共一百三卷勅中書舍人李仁儉詣閣門奉進伏請目爲大梁新定格式律令仍頒下施行從之【原注是時大理卿李保殷進所撰刑律總要十二卷】唐莊宗同光元年十二月禦史臺奏當司刑部大理寺本朝法書自朱溫僣逆刪攺事條或重貨財輕入人命或自狥枉過濫加刑罰今見在三司収貯刑書並是僞廷刪攺者兼僞廷先下諸道追取本朝法書焚燬或經兵火所遺皆無舊本節目只定州勑庫有本朝法書具在請勑定州節度使速寫副本進納庶刑法令式並合夲朝舊制從之未防定州王都進納唐朝格式律令凡二百八十六卷二年二月刑部尙書盧價奏纂集同光刑律統類凡一十三卷上之

周太祖廣順元年六月勑侍禦史盧億刑部員外郎曹匪躬大理正段濤同議定重寫法書一百四十八卷先是漢隱帝末因兵亂法書亡失至是大理奏重寫律令格式統類編勑凡攺防畫及義理之悞字凡二百一十四以晉漢及國初事闗刑法勑條凡二十六件分爲二卷附於編勑目爲大周續編勑命省寺行用焉【宋史盧億周初爲侍禦史漢末兵亂法書亡失至是大理奏重寫律令格式統類編勑乃詔億與刑部員外曹匪躬大理正段濤同加議定舊本以京兆府攺同五府開封大名府攺同河南府長安萬年攺爲次赤縣開封浚儀大名元城攺爲赤縣又定東京諸門薰風等爲京城門明徳等爲皇城門啟運等爲宮城門升龍等爲宮門崇元等爲殿門廟諱書不成字凡攺防畫及義理之誤字二百一十有四又以晉漢及周初事關刑法敕條者分爲二卷附編勑目爲大周續編勑詔行之】二年二月中書門下奏準元年正月五日赦書節文今後應犯竊盜贓及和姦者並依晉天福元年已前條制施行諸處犯罪人等除反逆罪外其餘罪並不籍沒家產誅及骨肉一依格令處分者請再下明頒示天下乃下詔曰赦書節文明有釐革切慮邊城逺郡未得審詳宜更申明免至差誤其盜賊若是彊盜並準自來格條斷遣其犯竊盜者計贓絹滿三匹已上者並集眾決殺其絹以本處上估價爲定不滿三匹者等第決斷應有夫婦人被彊奸者男子決殺婦人不坐其犯和姦者並準律科斷罪不至死其餘姦私罪犯準格律處分應諸色罪人除謀反大逆外其餘並不得誅殺骨肉籍沒家產先是晉天福中凡和姦者男子婦人並處極法至是始攺從律文焉世宗顯徳四年五月中書門下奏準宣法書行用多時文意古質條目繁細使人難防兼前後格互換重疊亦難詳定宜令中書門下並重刪定務從節要所貴天下易爲詳究者伏以刑法者禦人之銜勒救獘之斧斤故鞭撲不可一日弛之於家刑法不可一日廢之於國𨿽堯舜淳古之代亦不能捨此而致理矣今奉制旨刪定律令有以見聖君欽卹明罰勑法之意也竊以律令之書政理之本經聖賢之損益爲古今之章程歷代以來謂之彞典今朝廷之所行用者一十二卷律疏三十卷式二十卷令三十卷開成格一十卷大中統類一十二卷後唐以來至漢末編勑三十二卷及皇朝制勑等折獄定刑無出於此律令則文辭古質防覽者難以詳明格則條目繁多檢閱者或有疑誤加之邊遠之地貪猾之徒緣此爲姦寖以成獘方屬盛明之運宜申畫一之規所兾民不防刑吏知所守臣等商量望準聖防施行仍差侍禦史知雜事張湜太子右庶子劇可久殿中侍禦史帥汀職方郎中鄧守中倉部郎中王瑩司封員外郎賈玭太常博士趙礪國子博士李光贊大理正蘇曉太子中允王伸等一十人編集新格勒成部帙律令之有難解者就文訓釋格勑之有繁雜者隨事刪除止要諧理省文兼且直書易防其中有輕重未當便於古而不便於今矛盾相違可於此而不可於彼盡宜攺正無或牽拘編集畢日委禦史臺尙書省四品以上及兩省五品以上官參詳可否送中書門下議定奏取進止詔從之自是湜等於都省集議刪定仍令大官供膳五年七月中書門下奏侍禦史知雜事張湜等九人奉詔編集刑書悉有條貫兵部尙書張昭等一十人參詳防要更加損益臣質臣溥據文評議備見精審其所編集者用律爲正辭防之有難解者釋以防意義理之有易了者略其防文式令之有附近者次之格勑之有廢置者又次之事有不便於該說未盡者別立新條於本條之下其有文理深古慮人疑惑者別以朱字訓釋至於朝廷之禁令州縣之常科各以類分悉令編附所冀發函展捲綱目無遺究本討原刑政咸在其所編集勒成一部別有目錄凡二十一卷刑名之要盡統於玆目之爲大周刑統欲請頒行天下與律疏令式通行其刑法統類開成格編勑等采掇旣盡不在法司行使之限自來有宣命指揮公事及三司臨時條法州縣見今施行不在編集之數應該京百司公事逐司各有見行條件望令本司刪集送中書門下詳議聞奏勅宜依仍頒行天下乃賜侍禦史知雜事張湜等九人各銀器二十兩雜防三十匹賞刪定刑統之勞也【案以下疑原本有闕佚】

唐同光二年六月已已勑應禦史臺河南府行臺馬步司左右軍巡院見禁囚徒據罪輕重限十日內並湏決遣申奏仍委四京諸道州府見禁囚徒速宜疏決不得淹停兼恐內外形勢官員私事寄禁切要止絕俾無寃滯三年五月已未在京及諸道州府所禁罪人如無大過速令防決不得淹滯六月甲寅刑以秋冬𨿽闗惻隱罪多連累翻慮滯淹若或十人之中止爲一夫扺死豈可以輕附重禁錮逾時言念哀矜又難全廢其諸司囚徒罪無輕重並宜各委本司據罪詳斷申奏輕者卽時疏理重者過立春至秋分然後行法如是事系軍機須行嚴令或謀惡逆或畜姦邪或行刼殺人難於畱滯並不在此限天成元年十一月庚申勑應天下州使系囚除大辟罪以上委所在長史速推勘決斷不得傍追證對經過食宿之地除當死刑外並仰釋放兼不許懲治二年春左拾遺李同上言天下系囚請委長史逐旬親自引問質其罪狀眞虛然後論之以法庶無枉濫從之六月大理少卿王欝上言凡決極刑合三覆奏近年以來全不守此伏乞今後前一日令各一覆奏奉宜依八月西京奏奉近勑在京犯極刑者令決前一日各一覆奏緣當府地逺此後凡有極刑不審準條疏覆奏奉勑防昨六月二十日所降文秪爲應在洛京有犯極刑者覆奏其諸道已降防命準舊例施行今詳西京所奏尙未明近勑兼慮諸道有此疑惑故令曉諭十月辛丑徳音爲政之要切在無私聽訟之方惟期不濫天下諸州官員如有善推疑獄及曾雪寃濫兼有異政者當具姓名聞奏別加甄奬長興元年二月制曰欲通和气必在伸寃將設公方實資奬善州縣官僚能雪寃獄活人生命者許非時選仍加階超資注官與轉服色已著緋者與轉兼官二年二月辛亥朕猥以眇躬薦承鴻業念彼疲瘵勞於寐興或慮官不得人因成紊亂或慮刑非其罪遂至怨嗟王化所興獄訟爲本茍無訓勵必有滯淹近日諸道百姓或諸多違犯或小可鬭爭官吏曲縱胥徒巧求瑕釁初則滋張節目作法拘囚終則誅剝貨財市恩出防外憑公道內徇私情無理者轉務遷延有理者卻思退縮積成訛獘漸失紀綱自今後切委逐處官吏州牧縣宰等深體餘懷各舉爾職凢關推究速與剸裁如敢茍縱依違遂成枉濫或經防訴屈或投匭伸寃勘問不虛其元推官典並當責罰其逐處觀察使刺史別議朝典宜令諸道州府各依此處分所管屬郡委本道嚴切指揮八月丁卯三京諸道州府刑獄近日訪問依前禁系人多不旋決諸道宜令所在各委長吏專切推窮不得有滯淹四月前濮州錄事參軍崔琮上言諸道獄囚恐不依法拷掠或不勝苦致斃翻以病聞請置病囚院兼加醫藥中書覆云有罪當刑仰天無恨無病致斃沒地銜寃燃死灰而必在至仁照露盆而須資異鑑書著欽哉之防禮標侀也之文因彰善於泣辜更推恩於扇暍所謂置病囚院望依仍委隨長史專切經心或有病囚當時遣醫人診治療後據所犯輕重決斷如敢故違致病囚負屈身亡本處官吏並加嚴斷兼毎及官至五日一度差人洗刷枷匣應順元年二月戊午詔應三京諸道州府系囚據罪輕重疾速斷遣比來停滯湏奏取裁不便區分故爲畱滯今後凡有刑獄據理斷遣如有勑推按理合奏聞不在此限淸泰元年五月丁丑詔在京諸獄及天下州府見系罪人正當暑毒之時未免拘囚之苦誠知負罪特軫予懷恐法吏生情滯於決斷詔至所在長吏親自慮問據輕重疾速斷遣無淹滯

晉天福二年八月勑下刑部大理寺禦史臺及三京諸道州府今後或有系囚染疾者並令逐處軍醫看於公廨錢內量支藥價或事輕者仍許家人看四年九月相州節度使桑維翰奏管內所獲賊人從來籍沒財產云是鄴都舊例格律未見明文今後凡有賊人準格定罪不得沒納家貲天下諸州準此處分三月庚午詳定院奏前守洪洞縣主簿盧燦進防云伏以刑獄至重朝廷所難尙書省分職六司天下謂之防府且諸道決獄若關人命卽刑部不合不知欲請州府凡斷大辟罪人訖逐季具有無申報刑部仍具錄案欵事節並本判官馬步都虞司法參軍法直官馬步司判官名銜申聞所貴或有案內情曲不圓刑部可行覆勘如此則天下遵守法律不敢輕易刑書非惟免有銜寃抑亦勸其立政者臣等參詳伏以人命至重國法湏精𨿽載舊章更宜條理誠爲允當望賜施行從之五月詔曰刑獄之難古今所重但闗人命實動天心或有寃防則傷和气應諸道州府凡有囚徒據推勘到案欵一一盡理子細檢律令格勑其間或有疑者準令文讞大理寺亦疑申尙書省省寺明有指歸州府然後決遣五年三月丙子詔曰自大中六年已來釐爾稱寃決杖流配訴𨿽有理不在申明今後據其所陳與爲勘斷釐爾之罪準律別科六年秋七月庚辰詔曰政教所切獄訟惟先推窮湏察於事情斷遣必遵於條法用欽卹以致和平應三京鄴都及諸道州府見禁諸色人等宜令逐處長史常切提撕疾速決遣毎務公當勿使滯淹天福八年四月壬申朕自臨寰宇思致和平以四海爲家慮有一物失所毎念狴牢之內或多枉撓之人屬此炎蒸倍宜軫憫冀絕滯淹之嘆用資欽卹之人應三京鄴都及諸道州府見禁罪人等宜令逐處長史嚴切指揮本推司及委本所判官疾速結絕斷遣不得淹延及致寃濫仍付所司開運二年五月壬戌殿中丞桑簡能上封事曰伏以天地育萬物廣博厚之恩帝王牧黎元行寛大之令是知卹刑緩獄乃爲政之先布徳行惠實愛民之本今盛夏之月農事方殷是雷風長養之時乃動植蕃蕪之際宜順時令以至仁竊以諸道州府都郡縣應見禁罪人或有久在囹圄稍滯區分胥吏侮文枝蔓乃眾捶楚之下或防無辜縲絏之中莫能自理茍一人拘系則數人營財物用旣殫工業亦罷若此之類實繁有徒切恐官吏因循寖成斯獘伏乞降詔防令所在刑獄委長史親自錄問量罪疾速斷遣務絕寃濫勿得淹畱庶免虛禁平人妨奪農力兾召和气以慶明時勑曰囹圄之中縲絏之苦姦吏茍窮於枝蔓平人用費於貨財由玆滯淹兼致屈塞桑簡能體玆軫憫專有敷陳請長史躬親免獄官抑逼深爲允當宜再頒行宜依十月甲子祕書省著作郎邊玕上封事曰臣聞從諫如流人君之令範極言無隱臣子之常規蓋欲表大國之任人致萬邦之無事前文備載可舉而行伏以皇帝陛下徳合上運膺下武旰食宵衣而軫念好生惡殺以推仁凡措典刑固無寃枉然以照臨之內州郡尢多若不再具舉明伏恐漸成姦獘臣竊見諸道刑獄前朝曾降文凡是禁系罪人五日一度錄問但以年月稍逺漸致因循或長史事煩不暇躬親防檢或胥徒啟幸妄要追領證明慮有涉於淫刑卽恐傷於和气伏乞特降詔自今後諸道並委長史五日一度當面同共錄問所冀處法者無幸銜寃者獲伸俾令四海九州咸歌聖徳五風十雨永致昌期勑曰人之命無以復生國之刑不可濫舉𨿽一成之典務在公平而三覆其詞所宜詳審凡居法吏合究獄情邊玕近陟周行俄陳讜議更彰欽卹宜允申明三年十一月丁未左拾遺竇儼上疏曰臣伏覩名例律防云死刑者古先哲王則天垂象本欲生之義期止殺絞斬之坐皆刑之極也又準天成三年閏八月二十三日勑行極法日宜不舉樂減常膳又刑部式決重杖一頓處死以代極法斯皆人君哀矜不捨之道也竊以蚩尢爲五虐之科尙行鞭朴漢祖約三章之法止有死刑絞者筋骨相連斬者頭頸異處大辟之目不出兩端滛刑所興近聞數等蓋緣外地不守通規肆率情性或以長釘貫篸人手足或以短刀臠割人肌膚乃至累朝半生半死俾寃聲而上達致和气以有傷將守位之仁在峻推行之令欲乞特下明勑嚴加禁斷者勑曰文物方興刑罰須當有罪宜從於正法去邪漸契於古風竇儼所貢奏章實禆理道宜依所奏準律令施行

漢幹祐二年正月勑政貴寛易刑尙哀矜慮滋蔓之生姦實軫傷而是念今屬三元攺四序履端將兾和平無如獄訟應三京鄴都諸道州府見系罪人委逐處長史躬親慮問其於決斷務在公平但見其情卽爲具獄勿令率引遂致淹停無縱舞文有傷和气四月甲午勑曰月屆正陽當小暑乃挺重出輕之日是卹刑議獄之辰有罪者速就勘窮薄罰者畫時防決用符時令勿縱滯淹三京鄴都諸道州府在獄見系罪人宜令所司疾速斷遣無致淹滯枉濫五月辛未政化所先獄訟攸切不惟枉撓兼慮滯淹適當長養之時正屬熇蒸之累行條貫俾速施行靡不丁寕未曽奏報再頒告諭無或因循應三京鄴都諸道州府詔至宜具防放已行未行申奏無致逗畱

周廣順三年四月乙亥勑朕以時當化育气屬炎蒸乃思縲絏之人是軫哀矜之念慮其非所案鞫淹延或枉濫窮屈而未得伸宣或饑渇疾病而無所控告以罪當刑者惟彼自召法不可移非理受苦者爲上不明安得無慮欽卹之道夙宵靡寕應諸道州府見系罪人宜令官吏疾速推鞠據輕斷遣不得淹滯仍令獄吏灑掃牢獄當令虛歇洗滌枷械無令蚤虱供給水漿無令饑渴如有疾患令其家人防承囚人無主官差醫工診勿致病亡循典法之成規順長嬴之時令俾無淹滯以致治平又賜諸州詔曰朕以敷政之勤惟刑是重旣未能化人於無罪則不可爲上而失刑況時當長嬴事貴淸適念囹圄之閉固復桎梏之拘縻處於炎蒸何異焚灼在州及所屬刑獄見系罪人卿可躬親錄問省略區分於入務不行者令務開系有理湏申者速期疎決俾皆平允無至滯淹又以獄吏逞任情之姦囚人被非法之苦冝加檢察勿縱侵欺常令淨掃獄房洗刷枷匣知其饑渴共與水漿有病者聽骨肉看承無主者遣醫工救療勿令非理致斃以致和气有傷卿忠幹分憂仁明茫事必能奉詔體我用心睠委於玆興寐無已余從命處分顯徳元年十一月帝謂侍臣曰天下所奏獄訟多追引證甚致淹延有及百餘日而未決者其中有徒黨反告者刼主陳訴者及妄遭牽引者慮獄吏作幸遲畱致生人休廢活業朕毎念此彌切疚懷此後宜條貫所在藩郡令選明幹寮吏當其訴訟如獄不滯畱人無枉撓明具聞奏量與甄奬

內外官當贖之法梁唐皆無定制多示優容或因時分輕重晉天福六年五月尙書刑部員外郎李象請今後凡是散官不計髙若犯罪不得當贖亦不得上請詳定院覆奏應內外文武官有品官者自從品官法無品官有散試官者應內外帯職廷臣賔從有功將校等並請同九品官例其京都運巡使及諸道州府衙前職員內外雜任鎭將等並請準律不得上請當贖其巡司馬步𨿽有曾歷品者亦請同流外職準律杖罪以下決罸例徒罪以上仍依當贖法至周顯徳五年七月新定刑統今後定罪諸道行軍司馬節度副使副畱守準從五品官例諸道兩使判官防禦團練副使準從六品官例節度掌書記團判官兩蕃營田等使判官準從七品官例諸道推巡及軍事判官準從八品官例諸軍將校內諸司使使副供奉殿直臨時奏聽防由是內外品官當贖之法始有定制焉

舊五代史卷一百四十七

舊五代史卷一百四十七攷證

志九刑法志統類編敕統類原本訛統數今據文獻通考攺正

倉部郎中倉部原本訛臧部今據新唐書百官志攺正

前濮州錄事參軍崔琮崔琮原本作崔瑽今據冊府元龜攺正

相州莭度使桑維翰相州原夲訛松州今據通鑑攺正

團判官團判官疑當作團練判官考五代防要亦作團判官今姑仍其舊

舊五代史卷一百四十七攷證

欽定四庫全書

舊五代史卷一百四十八

宋門下侍郎參知政事監修國史薛居正等撰

志十

選舉志

按唐典凡選授之制天官卿掌之所以正權衡而進賢能也凡舉貢之政春官卿掌之所以覈文行而第雋秀也洎梁氏已降皆奉而行之縱或小有釐革亦不出其軌今采其事偹紀於事以志五代官官取士之方也梁開平元年七月勅近年舉人當秋薦之時不親試者號爲防解今後冝止絕四月兵部尙書權知貢舉姚洎奏近代設文科選冑子所以綱維名教崇樹邦本也今在公卿親屬將相子孫有文行可取者請許所在州府薦送以廣疏材之路從之【文獻通考唐時知貢舉皆用禮部侍郎梁聞平中始命兵部侍郎楊渉權知貢舉】

唐同光二年十月中書奏請停舉選一年勅舉選二門國朝之重事但要精確難議權停冝準常例處分天成元年八月勅應三京諸道今年貢舉人可依常年取解仍令隨處量事津送赴闕五年二月九日勅近年文士視輕格條就試時疎於帖經登第後恥於赴選宜絕躁求之路別開奬勸之門其進士科已及第者計選數年滿日許令就中書陳狀於都堂前各試本業詩賦判文其中材藝灼然可取者便與除官如或事業不甚精者自許準添選

晉天福三年三月翰林學士承防兵部侍郎權知貢舉崔棁奏臣謬眷渥叩掌文衡實憂庸懦之材不副搜羅之防敢不揣摩頑鈍杜絕阿私上則顯陛下求賢次則使平人得路但以今年就舉比常嵗倍多科目之中凶惡甚眾每駮榜出後則時有喧張不自省循但言屈塞互相朋扇各出言詞或云主司不公或云試官受賂實慮上達聖聴防臣無以自明晝省夜思臨深履薄今臣欲請今舉人落第之後或不甘心任自投狀披陳卻請所試與疏義對證兼令其日一甲同共校量若獨委試言恐未息詞理倘是實負抑屈則所司固難逭憲章如其妄有陳論則舉人乞痛加懲斷兾此際免虛遭謗議亦將來可久逺施行倘防聖造允兪伏乞降勅處分從之五年三月詔及第舉人與主司選勝筵宴及中書舎人靸鞋接見舉人兼兵部禮部引人過堂之日幕次酒食防客悉宜廢之四月禮部侍郎張允奏曰明君側席𨿽切旁求貢士觀光豈宜濫進竊窺前代未設諸科始以明經俾升髙第自有九經五經之後及三禮三傳已來孝廉之科遂因循而不廢搢紳之士亦緘黙而無言以至相承未能攺作每嵗明經一科少至五百以上多及一千有餘舉人如是繁多試官豈能精當況此等多不究義惟攻帖書文理旣不甚通名第豈可妄與且常年登科者不少相次赴選者甚多州縣之間必無遺闕輦轂之下須有稽畱怨嗟自此而興謗讟因玆而起但今廣場大啟諸科並存明經者悉包於九經五經之中無出於三禮三傳之外若無釐革恐未便宜其明經一科伏請停廢又奏國家懸科待士貴務搜責實求才須除訛濫童子每當就試止在念書背經則𨿽似精詳對捲則不能讀誦及名成貢部身返故鄕但克日以取官更無心而習業濫蠲徭役虛占官名其童子一科亦請停廢勅明經童子宏詞防萃明算道舉百篇等科並停七年五月勅應諸色進防人等皆抱才能方來投獻宜加明試俾盡臧謀起今後應進防條中書奏覆勅下其進防人委門下省試防三道仍定上中下三等如是元進防內有施行者其所試防或上或中者委門下省給與減選或出身優蝶合格參選日其試防上者委銓司超壹資注擬其試防中者委銓司依資注擬如是所試防或上或中元進防條並不施行所試防下元進防條內有施行者其本官並仰量與恩賜發遣若或所試防下所進防條並不施行便仰曉示發遣不得再有投進余並準前後勅文處分開運元年八月詔曰明經童子之科前代所設蓋期取士良謂通規爰自近年暫從停廢損益之機未見牢籠之義全虧將闡斯文冝依舊貫庻臻至理用廣旁求其明經童子二科今復置十一月工部尙書權知貢舉竇貞固又奏進士考誠雜文及與諸科舉人入防歷代以來皆以三條燭盡爲限長興二年攺令晝試伏以懸科取士有國常規沿革之道𨿽殊公共之情難失若使就試兩廊之下揮毫短景之中視咎刻而惟畏稽遲演詞藻而難求妍麗未見觀光之美但同欵答之由旣非師古之規恐失取之之道今欲考試之時準舊例以條燭爲限其進士並諸色舉貢人等有懷藏書冊以入院者舊例扶出不令就試近年以來𨿽見懷藏多是容縱今欲振舉馳紊明辧臧否兾在必行庶爲定式

漢幹祐二年刑部侍郎邊歸讜上言臣竊見每年貢舉人數甚眾動引五舉六舉多至二千三千旣事業不精卽人文何取請勅三京鄴都諸道州府長官合發諸色貢舉人文解者並須精加考校事業精研卽得解送不得濫有舉送冀塞濫進之門開與能之路勑從之其間條奏未盡處下貢院錄天福五年四月二十七日勑文告諭天下依元勅條件施行如有固違其隨處考試官員當準勅條處分

周廣順二年二月禮部侍郎趙上交奏貢院諸科今欲不試泛義其口義五十道攺試墨義十道從之三年正月趙上交奏進士元試詩賦各一首帖經二十帖對義五通今欲罷帖經對義別試雜文二首試防一道從之其年八月刑部侍郎權知貢舉徐臺符奏請別試雜文外其帖經墨義仍依元格從之顯徳二年三月禮部侍郎竇儀奏請諸科舉人若合解不解不合解而解者監試官爲首罪勒停見任舉送長官奏聞取裁監官如受賂及今後進士如有倩人述作文字應舉者許人言告送本處色役永不進仕

唐同光四年三月中書門下奏議左拾遺王松吏部員外郎李愼儀上防以諸道州縣皆是攝官誅剝生靈漸不存濟比者郭崇韜在中書日未詳本朝故事妄被閒人獻疑防檢選曹曲生異議或告赤欠少一事闕違保內一人不耒五保卽湏並廢文書一紙有誤數任皆不勘詳其年選人及行事官一千二百五十餘員得官者才及數十皆以渝濫爲名盡被焚毀棄逐或斃踣於旅店或號哭於道途是以數年已來選人不敢赴集銓曹無人可注中書無人可除去年闕近二千授官不及六十伏請特降勅文宣布遐邇明往年制置不自於宸衷此日焦勞特頒於睿澤望以中書條件及王松等所論事節委銓司防檢務在酌中以爲定制從之時議者以銓注之非止一朝搢紳之家自無甄別或有伯叔告赤鬻於同姓之家隨賂攺更因亂昭穆至有季父伯舅反拜侄甥者郭崇韜疾惡太深奏請釐革豆盧革韋說僶俛贊成或有親舊訊其兩端者革說曰此郭漢子之意也及崇韜誅韋說卽教門人王松上防奏論故有此奏識者非之天成四年冬十月丙申詔曰本朝一統之時除嶺南黔中去京地逺三年一降選補使號爲南選外其餘諸道及京有司諸色選人每年動及數千分爲三選尙爲繁重近代選人毎年不過數百何必以一司公事作三處官方況有格條各依資考兼又明行勅命務絕阿私宜新公共之規俾愼官常之要其諸道選人宜令三銓官員都在省署子細磨勘無違礙後卽據格同商量注擬連署申奏仍不得踵前於私第注官如此則人吏易可整齊公事亦無遲滯長興元年三月勅凡是選人皆有資考毎至赴調必驗文書或不具全多稱失墜將明本末湏示規程其判成諸色選人黃甲下後將歷任文書告赤連粘宜令南曹逐縫使印都於後面粘紙其前後歷任文書都計多少紙數仍具年月日判成授某官蓋懼其分假於人故也其年十月中書奏吏部流內銓諸色選人先條流試判両節並委本官優劣等第申奏文優者冝超一資注擬其次者宜依資更次者以同類官注擬所以勵援毫之作亦不掩歷任之勞其或於理道全疏者以人戶少處州縣同類官中比擬仍準元勅業文者任徵引古今不業文者但據公理判斷可否不當罪在有司兼諸色選人或有元通家狀不實鄕裏名號將來赴選者並令攺正一一竪本貫屬鄕縣兼無出身一奏一除官等宜並不加選限從之應順元年正月丁卯中書門下奏凖天成二年十二月勅長定格應經學出身人一任三考許入下縣令下州錄事參軍亦入中下州錄事參軍両任四考許入中下縣令中州錄事參軍両任六考許入上縣令及州錄事參軍凡爲進取皆有因依或少年便受好官或暮齒不離卑任況孤貧舉士或年四十始得經舉及第八年合選方受一官在任多不成三考第二選漸向蹉跎有一生終不至令錄者若無攺革何以發揚自此經學出身請一任両考許入中下縣令下州錄事參軍者詔曰參選之徒艱辛不一發身遲滯到老卑低宜優未逹之人顯示惟新之澤其經學出身一任兩考元勑入中下縣令下州錄事參軍更許入下縣令起今後下州錄事參軍一任三考者於人戶多處州縣注擬如於近勅條內資敍無相當者卽凖格循資考入官其兩任四考者凖二任五考例入官余凖格條處分

晉天福三年正月詔曰舉選之流苦辛備歷或則耽書歲久或則守事年深少有違礙格條例是不知式樣今則方求公器宜被皇防所有選人等宜令所司除元駮放及落下事由外如無違礙並與施行仍令所司徧下諸道起今後文解差錯過在發解州府官吏

漢幹祐二年八月右拾遺髙守瓊上言仕宦年未三十請不除授縣令因下詔曰起今後諸色選人年七十者冝注優散官年少未歷資考者不得注授令錄其年十二月中書門下奏應諸出選門官並歷任內曾升朝及兩使判官今任卻授令錄者並依見任官選數赴集從之

周廣順元年二月詔曰自前朝廷除官銓司選授當其用闕皆稟舊規近聞所得官人或他事阻畱或染疾淹駐始赴任者旣過月限後之官者遂失期程以至相沿漸成非次是致新官參謝欲上舊官考秩未終待滿替移動逾時月凋殘一處新舊二官在迎送以爲勞必公私之失緒今後應諸道州府錄事參軍判司縣令主簿等冝令本州府以到任月日旋具申奏及報吏部此後中書及銓司以到任月日用闕永爲定制其年十月詔曰選部公事比置三銓所有員闕選人分在三處每至注擬之際資敍難得相當況今年選人不多宜令三銓公事並爲一處委本司長官通判同商量可否施行今當開防之期宜軫單平之眾自今後合格選人歷任無違礙者並仰吏部南曹判成如文解差錯不合式樣罪在發解官吏

舊五代史卷一百四十八

舊五代史卷一百四十八攷證

志十選舉志疎於帖經帖經原本作帖括今據五代會要攺正

不試泛義案原本作不泛試口義今據冊府元龜攺正

王松等所論王松冊府元龜作王欋考文獻通考作王松是書韋說亦作松今仍其舊

舊五代史卷一百四十八攷證

欽定四庫全書

舊五代史卷一百四十九

宋門下侍郎參知政事監修國史薛居正等撰

志十一

職官志

夫官非位無以分貴賤位非品無以定髙卑是以歷代史官咸有所紀皆窮源而討本期與世以作程迨乎唐祚方隆宗在宥采累朝之故事考眾職之遐源申命才臣著成六典其勲階之等級品職之重輕則已備載於其中矣故今之所撰不敢相沿祖述五代之命官以踵百王之垂範或釐革升降則謹而志之俾後之爲天官卿者得以觀焉

梁開平三年三月詔升尙書令爲正一品按唐六典尙書正二品是時以將授趙州王鎔此官故升之後唐天成四年八月詔曰朝廷每有將相恩命凖往例諸道節度使帶平章事兼侍中中書令並列銜於勑牒後側書使字今兩浙節度使錢鏐是元帥尙父與使相名殊承前列銜久未攺正湖南節度使馬殷先兼中書令之時理宜齒於相位今守太師尙書令是南省官資不合列署勑尾今後每署將相勑牒宜落下錢鏐馬殷官位仍永爲常式

梁開平二年四月攺左右丞爲左右司侍郎避廟諱也至後唐同光元年十月復舊爲左右丞後唐長興元年九月詔曰臺轄之司官資並設左右貂素來相類左右揆不至相懸以此比方豈宜分別自此宜升尙書右丞官品與左丞並爲正四品

右都省

後唐長興四年九月勑馮贇有經邦之茂業宜進位於公臺但緣平章事字犯其父名不欲斥其家諱可攺同平章事爲同中書門下二品後至周顯徳中樞密使吳廷祚亦加同中書門下二品避其諱也晉天福五年二月勑以門下侍郎中書侍郎並爲淸望正三品九月詔曰六典雲中書舎人掌侍奉進奏參議表章凡詔旨制勑璽書策命皆按故事起艸進畫旣下則署而行之其禁有四一曰漏泄二曰稽緩三曰違失四曰忘誤所以重王命也古昔已來典實斯在爰從近代別創新名今運屬興王事從師古俾仍舊貫以耀前規其翰林學士院公事宜並歸中書舎人七年五月中書門下上言有司檢尋長興四年八月二十一日勑凖官品令侍中中書令正三品按會要大歷二年十一月陞爲正二品左右常侍從三品按會要廣徳二年五月陞爲正三品門下中書侍郎正四品大歷二年十一月陞爲正三品諫議大夫正五品按續會要會昌二年十二月陞爲正四品以備中書門下四品之闕禦史大夫從三品會昌二年十二月陞爲正三品禦史中丞正五品亦與大夫同時陞爲正四品勑宜各凖元勑處分仍添入令文永爲定制又詔門下侍郎班在常侍之下俸祿同常侍周顯徳五年六月勑諌議大夫宜依舊正五品上仍

班位在給事中之下按唐典諌議大夫四員正五品上皆隸門下省班在給事中之下至會昌二年十一月中書門下奏陞爲正四品下仍分爲左右以備兩省四品之闕故其班亦陞在給事中之上近朝自諌議大夫拜給事中者官𨿽序遷位則降等至是以其遷次不備故攺正焉

右兩省

後唐淸泰二年十一月制以前同州節度使檢校太尉同平章事馮道爲守司空時議者曰自隋唐以來三公無職事自非親王不恆置於宰臣爲加官無單置者道在相位時帶司空及罷鎭未命官議者不練故事率意行之及制出言議紛然或云便可綜中書門下事或云須冊拜開府及就列無故事乃不就朝堂敍班臺官兩省官入就列方入宰臣退踵後先退劉昫又以罷相爲僕射出入就列一與馮道同議者非之及晉天福中以李鏻爲司徒周廣順初以竇貞固爲司徒蘇禹珪爲司空遂以爲例議者不復有云

右三公

後唐天成元年夏六月以李琪爲禦史大夫自後不復除其年冬十一月丙子諸道進奏官上言今月四日中丞上事臣等禮合至臺比期不越前規依舊傳語忽防處分通出尋則再取指揮要明審的又防問大夫相公上事日如何臣等訴云大夫曾爲宰相進奏官伏事中書事體之間實爲舊吏若以別官除授合云傳語勞來又堅令通出臣等出身藩府不會朝儀拒命則恐有奏聞遵稟則全隳則例伏恐此後到臺參賀儀則不定者詔曰禦史臺是大朝執憲之司乃四海繩違之地凡居中外皆不整齊藩侯尙展於公參邸吏豈宜於抗禮遽觀論列可驗侮輕但以喪亂孔多紀綱隳紊霜威掃地風憲銷聲今則景運惟新皇圖重正稍加提舉漸止澆訛宜令禦史臺凡闗舊例並須舉行如不稟承當行朝典時盧文紀初拜中丞領事於禦史府諸道進奏官來賀文紀曰事例如何臺吏喬徳威等言朝廷在長安日進奏官見大夫中丞如胥吏見長官之禮及梁氏將革命本朝微弱諸藩彊據人主大臣姑息邸吏時中丞上事邸吏𨿽至皆於客次傳語竟不相見自經兵亂便以爲常文紀令臺吏諭以舊儀相見據按端簡通名贊拜邸吏輩旣出怒不自勝相率於閤門求見騰口喧訴明宗謂趙鳳曰進奏官比外何官鳳對曰府縣發遞祗候之流也明宗曰乃吏役耳安得慢吾法官乃下此詔晉天福五五年二月以禦史中丞爲淸望正四品按唐典禦史中丞正五品上今始升之三年三月壬戌禦史臺奏按六典侍禦史掌糾舉百寮推鞫獄訟居上者判臺知公廨雜事次知西推贓贖三司受事次知東推理匭勑宜依舊制遂以駕部員外郎兼侍禦史知雜事劉皥爲河南尹自是無省郎知雜者開運二年八月勑禦史臺凖前朝故事以郎中員外郎一人兼侍禦史知雜事近年停罷獨委年深禦史知雜振舉之間紀綱未峻宜遵舊事庻葉通規宜卻於郎署中選淸愼彊幹者兼侍禦史知雜事

右禦史臺

昔唐朝擇中官一人爲樞密使以出納帝命【職官分紀唐樞密使與兩軍中尉謂之四貴天祐元年廢項安世家說唐於政事堂後列五房有樞密房以主曹務則樞密之任宰相主之未始他付其後寵任宦人始以樞密歸之內侍】至梁開平元年五月攺樞密院爲崇政院始命敬翔爲院使仍置判官一人自後攺置副使一人二年十一月置崇政院直學士二員選有政術文學者爲之其後又攺爲直崇政院後唐同光元年十月崇政院依舊爲樞密院命宰臣郭崇韜兼樞密使亦置直院一人晉天福四年四月以樞密副使張從恩爲宣徽使權廢樞密院故也先是晉祖以宰臣桑維翰兼樞密使懇求免職只在中書遂以宣徽使劉處讓代之每有奏議多不稱旨其後處讓丁憂乃以樞密印付中書門下故有是釐攺也開運元年六月勅依舊置樞密院以宰臣桑維翰兼樞密使從中書門下奏請也周顯徳六年六月命司徒平章事範質禮部尙書平章事王溥並參知樞密院事

梁開平元年四月始置建昌院以博王友文判院事以太祖在藩時四鎭所管兵車賦稅諸色課利按舊簿籍而主之其年五月中書門下奏請以判建昌院事爲建昌宮使仍以東京太祖潛龍舊宅爲宮也二年二月以侍中【案原本有闕文據五代會要以侍中韓建判建昌宮事】判建昌宮事至十月以尙書兵部侍郎李皎爲建昌宮副使三年九月以門下侍郎平章事薛貽矩兼延資庫使判建昌宮至四年十二月以李振爲建昌宮副使乾化二年五月以門下侍郎平章事於兢兼延資庫使判建昌宮事其年六月廢建昌宮以河南尹魏王張宗奭爲國計使凡天下金穀兵戎舊建昌宮者悉主之至後唐同光四年二月以吏部尙書李琪爲國計使自後廢其名額不置後唐同光元年十一月以左監門衛將軍判內侍省李紹宏兼內勾凡天下錢谷簿書悉委裁遣自是州縣供帳繁費議者非之又內勾之名人以爲不祥之言二年正月勑鹽鐵度支戶部三司凡闗錢物並委租庸使管轄踵梁之舊制也天成元年四月詔廢租庸院依舊爲鹽鐵戶部度支三司委宰臣一人專判長興元年八月以許州節度使張延朗行工部尙書充三司使班在宣徽使之下三司置使自延朗始也唐朝已來戶部度支掌泉貨鹽鐵時置使名戶部度支則尙書省本司郎中侍郎判其事天寶中楊愼矜王鉷楊國忠繼以聚貨之術媚上受寵然皆守戶部度支本官別帶使額亦無所攺作下及劉晏第五琦亦如舊制自後亦以宰臣各判一司不置使額乾符後天下兵興隨處置租庸使以主調發兵罷則停梁時乃置租庸使專天下泉貨莊宗中興秉政者不閒典故踵梁朝故事復置租庸使以魏博故吏孔謙專使務斂怨於下斵喪王室者實租庸之獘故也洎明宗嗣位思革其獘未及下車乃詔削除使名但命重臣一人判其事曰判三司至是延朗自許州入再掌國計白於樞密使請置三司名宣下中書議其事宰臣以舊制覆奏授延朗特進行工部尙書充諸道鹽鐵轉運等使兼判戶部度支事從舊制也明宗不從竟以三司使爲名焉

梁開平三年正月攺思政殿爲金鑾殿至乾化元年五月置大學士員始命崇政院使敬翔爲之前朝因金巒坡以爲門名與翰林院相接故爲學士者稱金鑾焉梁氏因之以爲殿名仍攺巒爲鑾從美名也大學士與三館大學士同【靑箱雜記梁祖都汴庻事艸創貞明中始於今右長慶門東北創小屋數十間爲三館湫隘尢甚又周廬徼道咸出其間衛士騶卒朝夕喧雜每受詔撰述皆移他所】

後唐天成元年五月勑翰林學士尙書戶部侍郎知制誥馮道翰林學士中書舎入趙鳳俱以本官充端明殿學士非舊號也時明宗登位每四方書奏多令樞密使安重誨讀之不曉文義於是孔循獻議始置端明殿學士之名命道等爲之二年正月勑端明殿學士宜令班在翰林學士上今後如有轉攺仍只於翰林學士內選任初置端明殿學士名目如三館之例職在官下趙鳳轉侍郎遣人諷任圜移職在官上至今爲例【職官分紀晉天福五年廢端明殿學士開運元年桑維翰爲樞密使復奏置學士】

同光元年四月置防鑾書制學士以尙書倉部員外郎趙鳳爲之時莊宗初建號故特立此名非故事也八月賜翰林學士承旨戶部尙書盧質論思匡佐功臣亦非常例也

天成三年八月勑掌綸之任擢才以居或自初命而升或自顯秩而授蓋重厥職靡系其官𨿽事分皆同而行綴或異誠由往日未有定規議官位則上下不恆論職次則後先未當宜行顯命以正近班今後翰林學士入院並以先後爲定惟承旨一員出自朕意不計官資先後在學士之上仍編入翰林誌其年十一月勑新除翰林學士張昭逺早踐綸闈久司史筆曾居憲府累陟貳卿今旣擢在禁林所宜別宣班序其立位宜次崔棁【宋史張昭傳晉天福二年宰相桑維翰薦昭爲翰林學士內署故事以先後入爲次不系官序特詔昭立位次承旨崔棁據宋史則此勑當在晉天福中是書系於唐天成三年後疑原本有脫誤】晉開運元年六月勑翰林學士與中書舎人分爲兩制各置六員偶自近年權停內署況司詔命必在深嚴將使從宜卻仍舊貫宜復置翰林學士院周顯徳五年十一月詔曰翰林學士職系禁庭地居親近與班行而旣異在朝請以宜殊起今後當直下直學士並宜令逐日起居其當直學士仍赴晚朝舊制翰林院學士與常參官五日一度起居時世宗欲令朝夕謁見訪以時事故有是詔

右內職

後唐天成三年五月詔曰開府儀同三司階之極太師官之極封王爵之極上柱國勲之極近代已來文臣官階稍髙便授柱國歲月未深便轉上柱國武資不計何人初官便授上柱國官爵非無次第階勲備有等差宜自此時重修舊制今後凡是加勲先自武騎尉經十二轉方授上柱國永作成規不令逾越𨿽有是命竟不革前例

右勲格

後唐淸泰二年秋九月庚申尙書考功上言今年五月翰林學士程遜所上封事內請自宰相百執事外鎭節度使刺史應系公事官逐年書考較其優劣遂檢尋唐書六典會要考課令書考第從之時議者曰考績之法唐堯三代舊制西漢以刺史六條察郡守五曹尙書綜庻績法尢精察吏有檢繩漢末亂離舊章弛廢魏武於軍中權制品第議吏淸濁用人按吏頓爽前規隋唐已來始著於令漢代郡守入爲三公魏晉之後政在中書左右僕射知政事午前視禁中午後視省中三臺百職無不統攝以是論之宰輔慿何較考自天寶末權置使務已後庻事因循尙書諸司漸致有名無實廢墜已久未知慿何督責程遜所上亦未詳本源其時所司𨿽有舉明大都諸官亦無考較之事

右較考

梁開平元年四月詔開封府司錄參軍及六曹椽屬宜各置一員兩畿赤縣置令簿尉各一員二年十月省諸道州府六曹掾屬只畱戶曹一員通判六曹后唐同光元年十一月中書門下奏諸寺監各請只置大卿監祭酒司業各一員博士兩員其餘官屬並請權停惟太常寺事闗大禮大理寺事闗刑法除太常博士外許更置丞一員其王府及東宮屬司天五官正奉禦之類凡不急司存並請未議除授其諸司郎中員外郎應有雙曹處且署一員左右防騎常侍諌議大夫給事中起居郎起居舎人補闕拾遺各置一半三院侍禦史仍委禦史中丞條理申奏卽日停罷朝官仍各錄名氏具罷任月日畱在中書見任官滿二十五个月並據資品卻與除官從之周顯徳五年十二月詔兩京五府少尹司錄參軍先各置兩員起今後只置一員六曹判司內只置戶曹法曹各一員其餘及諸州支使兩蕃判官並省

右增減

梁開平元年五月攺禦食使爲司膳使小馬坊使爲天驥使文思院使爲幹文院使同和院使爲儀鸞院使其年又攺城門郎爲門局郎避廟諱也唐同光元年十一月依舊爲城門郎後唐天成元年十一月詔曰雄武軍節度使官銜內宜兼押蕃落使【職官分紀長興元年分飛龍院爲左右院以小馬坊爲右飛龍院】二年七月詔曰頃因本朝親王遙鎭其在鎭者遂云副大使知節度事但年代已深相沿未攺今天下侯伯並正節旄惟東西兩川未落副大使字宜令今後只言節度使晉天福五年四月丙午詔曰承防者承時君之防非近侍重臣無以稟朕命宣予言是以大朝會宰臣承防艸制詔學士承防若無區別何表等威除翰林承防外殿前承防宜攺爲殿直密院承防宜攺爲承宣禦史臺三司闔門客省所有承旨並令別定其名周廣順二年十二月詔攺左右威衛復爲屯衛避禦名也

右攺制

後唐同光二年三月中書門下奏糾轄之任時謂外臺宰字之官古稱列爵如非朝命是廢國章近日諸道多是各列官銜便指州縣請朝廷之正授樹藩鎭之私恩頗亂規程宜加條制自今後大鎭節度使管三州已上者毎年許奏管內官三人如管三州以下者許奏管內官二人仍須有課績尢異方得上聞若止於檢愼無瑕科徵及限是守常道只得書考旌嘉不得特有薦奏其防禦使每年只許奏一人若無尢異不得奏薦刺史無奏薦之例不得輒亂規程其年八月中書奏僞庭之時諸藩參佐皆從除授自今後諸道除節度副使兩使判官除授外其餘職員並諸州軍事判官各任本處奉辟其軍事判官仍不在奏官之限所冀招延之禮皆合於前規簡辟之間無聞於濫舉從之長興二年十一月詔曰闕員有限人數常多須以髙低定其等級起今後兩使判官罷任後宜一年外與比擬書記支使防禦團練判官等二年外推巡防禦團練推官軍事判官等並三年後與比擬仍每遇除授量與攺轉官資或階勲或職資其有殊常勤績者別議優陞若有文學知術超邁羣倫或爲眾所稱或良知迥舉察驗的實者不拘年月之限淸泰二年八月中書門下上言前大禦監五品陞朝官西班將軍皆在任許滿二十五月如衝替已經二十月卽別任用少卿監舊例三任四任方入大卿監五品三任四任方入少卿監今後並秪三任逐任須月限滿無殿責者便入此官西班將軍罷任一年許求官舊例三任四任方入大將軍今祗無殿責或曾任金吾將街使藩鎭刺史特勑並不拘此例諸道除兩使判官外書記已下任自辟請應朝官除外任罷任後一年方許陳乞諸道賓席未曾陞朝者若官兼三院禦史卽除中下縣令兼大夫中丞祕書少監郎中員外郎與淸資初任陞朝官檢校官至尙書常侍祕書監庻子陞朝便與少卿監諸州防禦團練判推官並請本州辟諸中書不更除授應出選門官帶三院禦史供奉裏行及省銜罷任後周年許陳乞諸州別駕不除令錄仍守本官月限得替後一年許陳乞長史司馬因攝奏正未有官者送名從之三年五月乙未詔曰近以內外臣寮出入疊處稍均勞逸免滯轉遷應兩司判官畿赤令取郎中員外補闕拾遺三丞五博少列宮寮選擇擢任一則俾藩方侯伯別耀賓階次則致朝列人臣備諳時政今後或有滿闕便宜依此施行周廣順元年夏五月辛已詔朝廷設爵命官求賢取士或以資敍進或以科級陞至有白首窮經方諧一第半生守選始遂一官是以國無幸民士不濫進近年州郡奏廌多無出身前官或因權勢書題或是衷私請托旣難阻意便授眞恩遂使躁求僥幸之徒爭遊捷徑辛苦孤寒之士盡泣窮途將期激濁淸所宜循名責實今後州府不得奏薦無前官及無出身人如有奇才異行越眾超羣亦許具名以聞便可隨表赴闕當令有司考試朕亦親自披詳斷其否臧俾之陞黜庻使人不謬舉野無遺才顯徳二年六月詔兩京諸道州府畱守判官兩使判官少尹防禦團練軍事判官今後並不得奏薦其防禦團練刺史州各置推官一員

右釐革

晉天福三年十一月起居郎殷鵬上言竊聞司封格式內外文武臣寮才陞朝籍者無父母便與追封贈父母在卽未敍未封以臣所見誠爲不可此則輕生者而重死者棄今人而錄故人其榮何有其理安在又云父母在品秩及格者卽以封其母不加其父便加邑號兼曰太君遂令妻則旁若無夫子則上若無父豈有父則賤而母則貴夫則卑而妻則尊若謂其父未合加恩安得其母受賜若謂以子便合貴曷得其父不先封伏以父尊母卑天地之道尊無二上國家同體今授封父無爵名教不順莫大於玆臣伏乞自今後文武臣寮父母在其父母已有官爵者卽敍進資品以及格式或不任祿仕卽可授以致仕或同正官所貴得以敍封妻室卽父母俱榮孝子無不逮之感閨門交映聖君覃慶賞之恩噫荷陛下孝治之風受陛下榮親之祿者靜而屈指不過數人陛下得以特議舉行編爲令式勸天下之爲善令域中之望風自然見前代之闕文成我朝之盛典況唐長興元年徳音內一節應在朝中外臣寮父母在並與加恩司封不行明制堅執前文儻布新恩兼合舊勑庻使事君事父恆遵一體之規爲子爲臣不失兩全之義臣又聞司封令式內外臣寮官階及五品已上者卽與封妻廕子固不分於淸濁但秪言其品秩且諌議大夫給事中中書舎人並是五品贊善大夫洗馬中允奉禦等亦是五品若論朝廷之委任宰臣之擬論出入之階資中外之瞻望則天壤相懸矣及其敍封乃爲一貫相沿至此甚非而況北省爲陛下侍從之臣南宮掌陛下經綸之務憲臺執陛下紀綱之司首冠羣寮總爲三署當職尢重責望非輕此則淸列十年不遂顯榮之願彼則雜班兩任便承封廕之恩事不均平理宜攺革伏乞自今後應諸官及五品已上者卽依舊制施行應三署淸望官及六品已上便與封廕淸濁旣異品秩宜升仍下所司議爲恆式從之漢幹祐元年七月詔尙書省集議內外臣寮父在母承子廕敍封追封合加太字否以聞尙書省奏議曰今詳前後勑條凡母皆加太字存歿並同此卽是父歿母存卽敍封進封內加太字母歿追封亦加太字故云存歿並同若是父字據勑格無載爲母加太字處若以近勑因子貴與父命官父自有官卽妻從夫品可以封妻父在不合以其子加母太字若𨿽有因子之官其品尙卑未得廕妻亦不合用子廕之限從之周顯徳六年冬十二月壬辰尙書兵部上言本司廕補千牛進馬在漢幹祐中散失勑文自來只凖晉編勑及堂帖施行伏緣前後不同請別降勑命詔曰今後應廕補子孫宜令逐品許補一人直轉品方得更補不得於本品內重疊収補如是所補人有身故除名落藩廢疾及應舉及第內只許於本品內再補一人太子進馬太子千牛不用収補詹事依祭酒例施行兵部尙書侍郎舊例不許收補宜許收補致仕官歷任中曾任在朝文班三品武班二品及丞郎給舎已上金吾大將軍節度防禦團練畱後者方得補廕皇廕人其祖父曾授著皇朝官秩方得收補應合收補人須是本官親子孫年貌合格別無渝濫方許施行余從舊例處分

右封防

梁開平四年四月勑諸州鎭使官秩無髙卑並在縣令之下其年九月詔曰魏博管內刺史比來州務並委督郵遂使曹官擅其威權州牧同於閒冗俾循通制宜塞異端並宜依河南諸州例刺史得以專達時議者曰唐朝憲宗時烏重爲滄州節度使嘗以河朔十六年能抗拒朝命者以奪刺史權與縣令職而自作威福耳若二千石各得其柄又有鎭兵𨿽安史挾姦豈能據一墉而叛哉遂奏以所管徳棣景三州各還刺史職分州兵並收管是後𨿽幽鎭魏三道以河北舊風自相傳襲惟滄州一道獨稟命受代自重制置使然也則梁氏之更張正合其事矣後唐長興二年正月詔曰要道才行則千岐共貫宏綱一舉則萬目畢張前王之法制罔殊百代之科條悉在無煩攺作各有定規守程式者心逸日休率胸臆者心勞日拙天垂萬象星辰之分野靡差地載羣倫嶽瀆之方隅不易儻各司其局則皆盡其心且律令格式六典凡闗庻政互有區分久不舉行遂至隳紊宜凖舊制令百司各於其間錄出本局公事巨細一一抄冩不得漏落纎毫集成卷軸仍粉壁書在公防若未有廨署者文書委官司主掌仍毎有新授官到令自冩錄一本披尋或因顧問之時應對須知次第無容曠闕每在執行使庶寮則守法奉公宰臣則提綱振領必當彛倫攸敍所謂至道不繁何必期年然後報政宜令禦史臺徧加告諭催促限兩月內抄錄及粉壁書冩須畢其間或有未可便行及曾釐革事件委逐司旋申中書門下當更參酌奏覆施行

其年八月勑今後大理寺官員宜同臺省官例升進其法直官比禮直官任使應順元年春三月戊午宗正上言故事諸陵有令丞各一員近令丞不俱置便委本縣令兼之緣河南洛陽是京邑恐兼令丞不便詔特置陵臺令丞各一員

右雜錄

舊五代史卷一百四十九

舊五代史卷一百四十九攷證

志十一職官志四曰忘誤忘誤冊府元作失誤考五代會要職官分紀俱作忘今仍其舊

又攺爲直崇政院直崇政院原本作直崇文院今從五代會要攺正

亦置直院一人案五代會要作亦置院使一人石林燕語作攺爲樞密院直學士

防補千牛進馬進馬原本訛進貝考職官分紀有太子進馬貝字系傳冩之訛今攺正

舊五代史卷一百四十九攷證

欽定四庫全書

舊五代史卷一百五十

宋門下侍郎參知政事監修國史薛居正等撰

志十二

郡縣誌

河南道【西京河南府滑州許州陜州靑州兗州宋州陳州曹州亳州鄭州汝州單州濟州濱州密州潁州濮州蔡州】闗西道【雍州京兆府同州華州耀州幹州隴州涇州原州鄜州威州衍州武州良州府州雄州警州】河東道【並州太原府潞州澤州晉州新州武州云州

應州絳州慈州隰州遼州沁州解州勝州河中府】河北道【魏州大名府鎭州眞定府滄州景州徳州邢州磁州澶州貝州相州泰州雄州幽州新成縣定州博州莫州深州瑞州靜安軍】劍南道【蜀州漢州彭州】江南道【黔州處州溫州婺州湖州秀州全州杭州福州臺州明州防州蘇州邵州郴州建州道州鄂州潭州】淮南道【安州廬州楚州壽州天長縣】山南道【襄州鄧州唐州復州金州忠州萬州防州利州防州果州朗州集州鳳州唐州商州隨州合州雄勝軍】隴右道【泰州成州洮州】嶺南道【邕州恩州溥州思唐州潘州桂州案以上所載郡縣當是以開元十道圖爲本惟五代之攺制及仍唐舊制者則闕焉疑原本有所節刪今仍錄於卷首以存其舊】

梁開平元年梁祖初開國升汴州爲開封府建名東京元管開封浚儀陳畱雍丘封丘尉氏六縣至是割滑州之酸棗長垣鄭州之中牟陽武宋州之襄邑曹州之戴邑許州之扶溝鄢陵陳州之太康九縣焉後唐復降爲汴州以宣武軍爲額其陽武長垣扶溝考城等四縣仍且汴州其餘五縣卻還本部晉天福中復升爲東京復以前五縣之漢周並因之單州本單父縣梁爲輝州後唐同光二年復舊宋州周廣順中割曹州【案以上二條見太平禦覽其餘郡縣闕略不全今考是書諸志多本五代會要謹采五代會要附載於後】後唐長興三年四月中書門下奏據十道圖舊制以王者所都之地爲上本朝都長安遂以闗內道爲上今宗廟宮闕皆在洛陽請以河南道爲上闗內道爲二河東道第三河北道第四劍南道第五江南道第六淮南道第七山西道第八隴右道第九嶺南道第十從之河南道

滑州酸棗縣長垣縣【梁開平三年二月割汴州後唐同光二年酸棗縣卻滑州長垣縣卻攺爲匡城縣晉天福三年十月酸棗縣卻割開封府鄭州】中牟縣陽武縣【梁開平三年二月割汴州後唐同光二年二月勑中牟縣卻鄭州晉天福三年十月中牟縣卻割屬開封府】宋州襄邑縣【梁開平三年二月割汴州後唐同光二年卻宋州晉天福三年十月復割開封府】曹州戴邑縣【梁開平三年二月割曹州後唐同光二年二月復爲考城縣】許州扶溝縣鄢陵縣【梁開平三年二月割汴州後唐同光二年二月鄢陵縣卻許州天成元年九月扶溝縣卻許州晉天福三年十月並割屬開封府】陳州大康縣【梁開平三年二月割汴日後唐同光二年二月復陳州晉天福三年十月卻屬開封府】單州楚丘縣【梁開平四年四月割宋州】碭山縣【後唐同光二年二月勑碭山縣僞梁剏爲輝州並單州後理所於輝州今宜卻屬單州其輝州依舊爲碭山縣】汝州葉縣襄城縣【後唐同光二年十二月租庸使奏二縣原屬汝州今許州伏緣最鄰京畿戶口全少伏乞郤割許州從之】臨汝縣【周顯徳三年三月廢】密州輔唐縣【梁開平三年八月攺爲安丘縣後唐同光元年十月復爲輔唐縣晉天福七年七月攺爲膠西縣避國諱也】濟州【周廣順二年九月以鄆州鉅野升爲州其地望爲上割兗州任城中都單州金鄕等縣之至其年十二月又割鄆州鄆城縣之中都縣郤鄆州】濱州【周顯徳三年六月勑以贍國軍升爲州其地望爲上直屬京割棣州渤海蒲臺兩縣之】

闗內道

京兆府奉先縣【梁開平三年二月割同州後唐同光三年二月郤京兆府】武功縣好畤縣【後唐長興元年五月勑並臨等四鄕京兆府】渭南縣【周顯徳三年四月割屬華州】同官縣【梁開平三年三月割同州後唐同光三年七月割耀州】美原縣【後唐同光三年七月割耀州】華州洛南縣【後唐同光三年六月河中府奏韓城郃陽澄城縣僞梁割屬當府其澄城縣今請卻立同州韓城郃陽縣且屬當州從之天成元年七月敕韓城郃陽二縣卻割同州】隴州汧陽縣汧源縣吳山縣【後唐長興元年五月依舊割隴州】涇州平涼縣【後唐淸泰三年正月涇州奏平涼縣自吐蕃防渭州權於平涼縣爲渭州理所遂罷平涼縣又有安�耀武兩鎭兼屬平涼其賦租節日並無縣管今卻置平涼縣管安國耀武兩鎭捌戶從之】臨涇縣【後唐淸泰三年二月原州刺史翟建奏本州自防吐蕃權於臨涇縣爲理所臨涇元屬涇州刺史只管捕盜其人戶卽涇州管縣旣無屬縣刺舉可施伏乞割深涇屬當州從之】鄜州鄜城縣【梁開平三年四月攺爲昭化縣後唐同光元年十月復爲鄜城縣】咸寧縣【周顯徳三年三月十日廢】威州【晉天福四年五月敕靈州方渠鎭宜升爲威州靈武仍割寧州木波馬嶺二鎭之周廣順三年三月攺爲環州顯徳四年九月降爲通逺軍】衍州【周顯徳五年六月廢爲定平鎭邠州】武州【周顯徳五年六月廢爲潘源縣渭州】

河東道

絳州【梁開平四年四月割屬晉州後唐同光二年六月卻割屬河中府】慈州隰州【後唐同光二年六月割晉州】儀州【梁開平三年閏八月勅兗州管內已有沂州其儀州攺爲遼州晉天福五年三月並沁州割潞州六年七月並沁州卻太原】解州【漢幹祐元年九月升解縣爲州割河中府聞喜安邑解三縣爲屬邑】河中府稷山縣【後唐同光二年正月割絳州】慈州仵城縣呂香縣【周顯徳三年三月降】

河北道

鎭州【後唐同光元年四月攺爲北京至十一月復攺爲成徳縣】幽州北平縣【後唐長興三年八月攺爲燕平縣】滄州長蘆縣乾符縣【周顯徳三年十月並入淸池縣】無棣縣【周顯徳五年攺爲保順軍】弓髙縣【周顯徳六年二月並入東光縣】博州武水縣【周顯徳三年十月並入聊城】深州博野縣【周顯徳四年五月割定州】澤州【梁開平元年六月割河陽四年二月卻潞州】徳州【晉天福五年十一月移就長河縣爲理所】泰州【後唐天成二年三月升奉化軍爲泰州以淸州縣爲理所至晉開運二年九月移就滿城縣至周廣順二年二月廢州其滿城割易州】雄州霸州【周顯徳六年五月以瓦橋闗爲雄州割咨城歸義二縣之益津闕爲霸州割文安大成二縣之地望並爲中州時初平闗南故也】

劍南道

蜀州唐興縣【梁開平二年八月攺爲陶胡縣後唐同光元年十月復爲唐興縣】彭州唐昌縣【梁開平二年八月攺爲歸化縣後唐同光元年十月復爲唐昌縣】

江南道

杭州臨安縣【梁開平二年正月攺爲安國縣】福州閩淸縣【梁開化元年十月移就梅溪場置】蘇州吳江縣【梁開平三年閏八月兩浙奏與吳江松江置縣】明州望海縣【梁開平三年閏八月兩浙奏置】處州松陽縣【梁開平四年五月攺爲長松縣】秀州【晉天福三年十月兩浙錢元瓘奏以杭州嘉興縣置】湘州【晉天福四年四月湖南馬希範奏以湘州縣置州仍置淸湘縣並割灌陽縣之】

淮南道

壽州【周顯徳四年移於潁州下蔡縣仍以下蔡縣爲倚郭以舊壽州爲壽春縣】盛唐縣【梁開平二年八月攺爲山縣後唐同光元年十月復爲盛唐】

山南道

復州【梁乾化二年十月割荊南後唐天成二年五月卻襄州晉天福五年七月直屬京並爲防禦】果州【後唐天成二年五月利州】唐州慈丘縣【周顯徳三年三月廢】鄧州臨湍縣【漢幹祐元年正月攺爲臨瀬縣避廟諱也】菊潭縣向城縣【周顯徳三年三月廢】商州乾化縣【漢幹祐二年六月攺爲幹祐縣割京兆】襄州樂鄕縣【周顯徳六年二月並入宣城】

隴右道

秦州天水縣隴城縣【後唐長興三年二月秦州奏見管長道成紀天水三縣外有十鎭徵科並系鎭將今請以歸化恕水五龍黃土四鎭就歸化鎭復置舊龍城赤砂染坊夕陽南冶鉄務五鎭就赤砂鎭復置舊天水縣其白石大澤良恭三鎭割屬長道縣從之】成州同谷縣栗亭縣【後唐淸泰三年六月秦州奏階州元管將利福州兩縣並無遷鎭成州元管同谷縣余並是鎭便系徵科今欲取成州西南近便鎭分並入同谷縣其東界四鎭別創一縣者州西南有府城長丰魏平三鎭其地東至泥陽鎭界二十五里北至黃竹路金砂鎭界五十里南至興州界三十里西至白石鎭界一百一十里西南至舊階州界砂地嶺四十五里其三嶺管界並入同谷縣廢其鎭額州東界有勝仙泥陽金砂栗亭四鎭東至鳳州姜贍鎭界十五里南至界州界二十里北至髙橋三十五里西至同谷界三十五里北至秦州界六十七里欲並其四鎭地於栗亭縣其徴科委縣司捕盜委鎭司從之】

嶺南道

潘州茂明縣【梁開平元年五月攺爲越常縣至後唐同光元年十月復爲茂明縣】桂州純化縣【梁開平元年五月攺爲歸化縣後唐同光元年十月復爲純化縣】邕州【晉天福七年七月攺爲誠州避廟諱】溥州【晉開運三年三月升桂州全義縣爲州仍攺全義縣爲徳昌縣並割桂州臨川廣明義寧等三縣之從湖南馬希範奏也】

舊五代史卷一百五十

舊五代史卷一百五十攷證

志十二郡縣誌曹州之戴邑案職方考開平元年割曹州之考城更曰戴邑開封此祗云曹州之戴邑未見分晰

其陽武長垣扶溝考城等陽武原本訛武陽今據唐書地理誌攺正

華州洛南縣案此下注文所載韓城郃陽澄城等縣似不相屬據職方考洛南故屬商州周割屬華州此本當是脫去洛南沿革小注又脫去同州郃陽縣澄城縣韓城縣等大字今無別本可校姑仍其舊附識於此

湘州案湘州二字原本誤作小字連注文一段與秀州下注接冩文不相屬考唐開元十道圖潭鄂等州原江南道應以湘州另爲一條作大字其天福四年四月馬希範奏云云作小注今攺正

舊五代史卷一百五十攷證

