

禦制書通鑑續編宋主答徐鉉事

藝祖志一統命師伐江南卑辭徐鉉來稱如事父嚴父子而兩家不可何待占緩師復遣求論辯徒詹詹榻側難容睡按劍叱何慙嫚罵如沛公創業多直談更能用曺彬禁暴恢海一時王業定太平引養恬時泰作廣義吹求致苛纎謂徐鉉辱君防頌失太謙更爲設若詞包茅問貢拈濶論名有無詭辯逞呫諵有如愛二毛宋師無救殱辭費申臆見史義何曽探昌黎有定評責人詳已亷

命皇子及軍機大臣訂正通鑑綱目續編諭

朕披閱

禦批通鑑綱目續編內周禮發明張時防廣義於遼金元事多有議論偏謬及肆行詆毀者通鑑一書闗系前代治亂興衰之迹至綱目祖述麟經筆削惟嚴爲萬世公道所在不可涉偏私試問孔子春秋內有一語如發明廣義之肆口嫚罵所云乎向命儒臣編纂通鑑輯覽其中書法體例有闗大一統之義者均經朕親加訂正頒示天下如內中國而外夷狄此作史之常例顧以中國之人載中國之事若司馬光朱子義例森嚴亦不欲辧明正統未有肆行嫚罵者朕扵通鑑輯覽內存光年號且將唐王桂王事迹附錄扵後又諭存楊維禎正統辧使天下後世曉然於春秋之義寔爲大公至正無一毫偏倚之見至於東夷西戎南蠻北狄因地而名與江南河北山左闗右可異孟子云舜爲東夷之人文王爲西夷之人此無可諱亦不必諱但以中外爲軒輊逞其一偏之見妄肆譏訕無論桀犬之吠固屬無當卽區別統系昭示來許亦並不在乎此也況前史載南北朝相稱互行詆毀此皆當日各爲其主或故爲此訕笑之詞至史筆系千秋定論豈可騁私臆而廢公道乎夫歷代興亡前鑑不逺人主之道惟在敬

天勤民兢兢業業以綿億萬載之丕基所謂天難諶命靡常常厥徳保厥位誠不在乎區區口舌爭之若主中國而不能守如宋徽欽之稱臣稱侄於金以致陵夷南渡不久宗社爲墟卽使史官記載曲爲掩飾亦何補耶所有通鑑綱目續編一書其遼金元三朝人名地名本應按照新定正史一體更正至發明廣義內三朝時事不可更易外其議論詆毀之處著交諸皇子及軍機大臣量爲刪潤以符孔子春秋體例仍令粘簽進呈候朕閱定並將此諭冠之編首交武英殿照攺本更正後發交直省督撫各一部令各照本抽攺將此通諭中外知之特諭

欽定四庫全書

史部二

通鑑續編

編年類

提要

【臣】等謹案通鑑續編二十四卷元陳桱撰桱字子經奉化人流寓長洲官至翰林學士桱祖著宋時以祕書少監知臺州嘗作書名歷代紀統其父沁爲校官又續有撰述世傳史學桱以司馬氏通鑑朱子綱目並終於五代其周威烈王以上𨿽有金履祥前編而亦防自陶唐因著此書首述盤古至髙辛氏以補金氏所未備爲第一卷

次摭契丹在唐及五代時事以志其得國之故爲第二卷

其二十二卷皆宋事始自太祖終於二王以繼通鑑之後故以續編爲名然大書分注全仿綱目之例當名之曰續綱目仍襲通鑑之名非其實也沈周客座新聞載桱著此書時書宋太祖云匡自立而還未輟筆忽迅霆擊其案桱端坐不懾曰霆𨿽擊吾手終不爲之攺易也云云此𨿽小說附防之談亦足見桱以褒貶自任後人乃造作此說也今觀其義例於宋自太平興國四年平北漢後始爲大書系統鄭瑗井觀瑣言稱其本晦翁語錄持論已偏至於金承麟稱末帝立僅一日未成爲君乃爲之紀年西遼自徳宗以下諸主但傳年號並無事迹可紀亦一一詳爲分注亦不免循名失實明史何喬新傳載喬新年十一時侍父京邸修撰周旋過之喬新方讀通鑑續編旋問書法何如對曰呂文煥降元不書叛張世傑溺海不書死節曹彬包拯之卒不書其官而紀羲軒多采怪妄似未有當云云亦未始不中其失也他如取宋太祖燭影斧聲之訛載文天祥黃冠故鄕之語漫無考正輕信傳聞陳耀文學林就正又謂桱誤以範仲淹赴桐廬郡至淮遇風詩爲唐介作並攺詩中彊楚爲狂楚盡室爲今日蛟黿爲魚龍則引據未免疎舛黃溥簡籍遺聞又謂桱紀其先戶部尙書顯吏部尙書伸工部尙書徳剛諸事爲宋史所不載成化間續綱目者亦皆削去疑其或出於妄托則挾私濫載尢不協至公然自通鑑綱目以後繼而作者實始於桱其後王宗汶薛應旂等𨿽遞有增修而才識卒亦無以相勝姑存以備防考亦未爲不可乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

通鑑續編書例

大書以便覽非竊有褒貶詳注以載事無變乎舊文國之興亡世之治亂帝王將相言政之得失后妃世子立廢之原本輔臣用捨賢士出處土地分並制度因革災祥之驗於事者疏議之行於時者則書不然則否

盤古至髙辛以世紀逺不可得詳也

契丹安巴堅事備於唐宋太祖事備於周志其得國之故也

契丹建國而系於梁唐晉漢周尊華夏也

宋建隆至太平興國三年系於甲子志其無異五代也

宋太平興國四年以後系之統志其同於漢唐也遼年系於宋統之下尊無二上也其帝稱主外之也夏稱帝則書與遼同皆外之也

遼年志夏攺元乃書大小之別也

金承遼故例同也

宋渡江而猶系之統同於東晉也

元滅金夏有中國而反系於宋明天命之未絕也帝王國鎭必志其地備事也

欽定四庫全書

通鑑續編卷一

元陳桱撰

盤古氏【太極生兩儀兩儀生四象四象變化而庶類繁矣相傳首出禦世者曰盤古氏又曰渾惇氏盤古猶磐固也渾惇未昭晣之謂也皇王大紀曰盤古生於大荒莫知其始明天地之道達陰陽之變爲三才首君於是混茫開矣】

天皇氏【一姓十三人繼盤古氏以治是曰天靈澹泊無爲而俗自化始制干支之名以定歲之所在十干曰閼逢旃蒙柔兆疆圉著雍屠維上章重光黓昭陽十二支曰困惇赤奮若攝提格單閼執徐大荒落惇牂協洽涒灘作噩閼茂大淵獻】

地皇氏【一姓十一人繼天皇氏以治爰定三辰是分晝夜以三十日爲一月】

人皇氏【一姓九人繼地皇氏以治是曰泰皇相厥山川分爲九區人居一方故又曰居方氏當是時也萬物羣生淳風沕穆主不虛王臣不虛貴政教君臣所自起飲食男女所自始亦號九皇氏】

附十紀說【按春秋元命包曰天地開辟至春秋魯哀公蔣十四年獲麟之嵗凡二百二十六萬七千年分爲十紀其一曰九頭紀卽人皇氏也古者謂一人爲一頭人皇兄弟九人故也二曰五龍紀又謂之五姓兄弟五人曰皇伯皇仲皇叔皇季皇少治在五方司五行布山嶽繼人皇禦世者也方是時也世亟巢穴日月貞明三曰攝提紀五十九姓繼五龍氏以治分天下而居焉四曰合雒紀三姓繼攝提氏以治始教民穴居者也五曰連通紀六姓繼合雒氏以治六曰敍命紀四姓繼連通氏以治七曰循蜚紀八曰因提紀九曰禪通紀十曰疏仡紀自人皇氏至敍命氏凡八十三君自循蜚而後皆有世次可紀禪通則終於炎帝疏仡則始於黃帝以迄於周言𨿽繁而事不經見聞者疑之夫人靈於萬物而气稟不齊其才徳出類者則爲眾所宗此君道之始也蠭螘尙然況於人哉以盤古之先爲無君耶吾不得而知也以人皇之後爲有君耶吾不得而泯也愼其世而著其號捨其怪而存其常可也故謹列循蜚紀以下附諸人皇氏之末備考覽焉】

循蜚紀【循蜚者以其時徳厚信矼人循其化速若蜚也有號而無世凡二十二氏○鉅靈氏出於汾脽握大象持化權揮五丁之士驅陰陽反山川居無恆處而迹躔於蜀○句彊氏○譙明氏○涿光氏○鉤陣氏○黃神氏○神氏○犂靈氏○大騩氏○鬼騩氏○弇玆氏○泰逢氏○冉相氏○蓋盈氏○大惇氏○靈陽氏○巫常氏○泰壹氏是爲皇人調大鴻之气正神明之位蓋範無形嘗無味要防久視操法鑑而長存者○空桑氏○神民氏又曰神皇蓋使神民異業精气通行者○猗帝氏○次民氏次民之世穴處終矣】

因提紀【因提者其世咸有制作俾後人可因以利時也有號有世凡十三氏○辰放氏古初之人卉服蔽體辰放氏作教民木茹皮以禦風霜綯髮閐首以去靈而人從之命之曰衣皮之民傳四世○蜀山氏蜀之爲國肇自人皇其始蠶叢拍濩魚鳬三君各數百嵗同號蜀山蠶叢居瞿上魚鳬治導江逮蒲澤俾明時人氓椎結左言不知文字事莫克傳最後望帝杜宇云○豗傀氏傳六世○渾沌氏傳七世○東戶氏子思子曰東戶氏之熙載也紹荒屯遺美好垂精拱黙而九寰以承流當是之時禽獸成羣竹木遂長道上顏行而不拾遺耕者余餼宿之隴首其歌樂而無謡其哭哀而無聲蓋至徳之世也傳十七世○皇覃氏又曰離光氏春秋命歷序曰皇覃氏之世也在而不治官天地府萬物害乎無假是故死生同兆而不可相陵傳七世○啟統氏傳三世○吉夷氏傳四世○幾蘧氏亢倉子曰幾蘧氏之在天下也不治而不亂徇耳目內通而外乎心知天下之人惟知母不知父鶉居鷇飲而不求不譽晝則旅行夜則類處及其死也稾舁風化而已令之曰知生之民天下蓋不足治也○稀韋氏傳四世○有巢氏太古之民穴居野處搏生咀華與物相友無有妎傷之心逮乎後世人民機智而物始爲敵爪牙角毒槪不足以勝禽獸有聖者作構木爲巢教民居之以避其害號曰有巢氏之民傳二世○燧人氏自有巢氏教民巢居然猶未知熟食也有聖人作觀星辰而察五行知空有火麗木則明於是鑽木取火教民以烹餁而民利之故號燧人氏以爲燧者火之所生也乃別五木以攺火順四時而遂天之意由是火之功用洽矣時未有文字燧人氏始作結繩之政立傳教之臺爲日中之市興交易之道人情以遂故又謂之遂皇有四佐焉曰明由必育成博隕丘傳四世○庸成氏羣玉之山平阿無隘四徹中繩庸成氏之所守先王之冊府也傳八世】禪通紀【禪通者通於封禪之君也○史皇氏倉帝名頡有睿徳生而能書及長登陽虛之山臨於扈洛水之汭靈負書丹甲靑文倉帝受之遂窮天地之變仰觀奎星圓曲之勢俯察文鳥羽山川掌指而剏文字文字成天爲粟鬼爲夜哭居陽武而葬利鄕○柏皇氏○中央氏○大庭氏○栗陸氏○昆連氏○軒轅氏作於空桑之北紹物開智見轉蓬而制乘車橫木爲軒直木爲轅故號軒轅氏○赫胥氏○葛天氏○尊盧氏○祝融氏又曰祝誦氏是時天下洽和萬物咸若祝融聽弇州之鳴鳥以爲樂歌諧神明而和人聲以火施化亦號赤帝故後世火官因以爲號都於鄶葬衡山之陽○昊英氏○有巢氏○朱襄氏○陰康氏○無懷氏○太昊伏犧氏○女皇氏○炎帝神農氏○按禪通紀凡十九氏其軒轅祝融或當在太昊前余合系太昊之後也】

疏仡紀【疏以知逺仡以審斷仁義道徳之所用也其世則自黃帝以訖於周】

三皇

太昊伏犧氏【太昊之母居於華胥之渚履巨人迹意有所動虹且繞之因而始娠生帝於成紀以木徳繼天而王故風姓有聖徳象日月之明故曰太昊】作都於陳○教民佃漁畜牧以充庖廚【人生之始也與禽獸無異知有母而不知其父知有愛而不知其禮臥則呿呿起則吁吁饑則求食飽則棄余茹毛飲血而衣皮革太昊始作网罟以佃以漁以贍民用故曰伏犠氏養犧牲以充庖廚故又曰庖犧氏】畫八卦造書契【太昊徳合上下天應以鳥獸文章地應以河圖洛書於是仰觀象於天俯觀法於地中觀萬物之情始畫八卦卦有三爻因而重之爲卦六十有四以通神明之徳作書契以代結繩之政書制有六一曰象形二曰假借三曰指事四曰防意五曰轉注六曰諧聲使天下義理必歸文字天下文字必歸六書】作甲歷【起於甲寅支幹相配爲十二辰六甲而天道周矣嵗以是紀而年不亂月以是紀而時不易晝夜以是紀而人知度東西南北以是紀而方不惑】制嫁娶【上古男女無別太昊始制嫁娶以儷皮爲禮正姓氏通媒妁以重人倫之本而民始不瀆】以龍紀官【太昊因龍馬負圖出於河之瑞始名官而以龍紀號曰龍師命朱襄爲飛龍氏造書契昊英爲潛龍氏造甲歷大庭爲居龍氏治屋廬渾沌爲降龍氏驅民害陰康爲土龍氏治田裏栗陸爲水龍氏繁滋艸木疏導泉源又命五官春官爲靑龍氏又曰蒼龍夏官爲赤龍氏秋官爲白龍氏冬官爲黒龍氏中官爲黃龍氏於是共工爲上相柏皇爲下相朱襄昊英常居左右栗陸居北赫胥居南昆連居西葛天居東陰康居下分理宇內而政化大洽】造琴瑟【太昊作荒樂歌扶徠詠罔罟以鎭天下之人命曰立基斵桐爲琴繩絲爲二十有七命之曰離徽以通神明之貺以合天人之和絙桑爲三十六之瑟以修身理性反其天眞而樂音自是興焉】在位百十五年崩○傳十五氏【女媧氏與太昊同母生而神靈佐太昊正昏姻以重萬民之判是爲神媒太昊沒共工氏作亂振滔洪水以禍天下女媧役其神力以與共工氏較卒滅共工氏而誅之以治天下都於中皇之山是爲女皇命臣隨作笙簧以通殊風娥陵制都良筦以一天下之音用五十之瑟於澤丘以郊天侑神聽之極悲乃破爲二十五以抑其情而樂乃和治百三十載而沒○柏皇氏之在世也爲而不有應而不求居於皇人之山○中央氏亦曰中皇氏○大庭氏之膺籙也三辰丰輝五鳯異色都於曲阜故魯有大庭氏之庫亦曰朱顏氏○栗陸氏之爲政敖愎自用民始攜叛其臣東裏子諫而被殺天下益貳栗陸遂亡○驪連氏亦曰昆連氏○渾沌氏○赫胥氏之爲治也尊民而重事方是之時人居不知所爲行不知所之鼓腹而遊含哺而嬉晝動夕息渇飲饑食莫知作善而作惡也○尊盧氏之立政也官天地府萬物革天下之故而世用寧治居嵹臺之陽○昊英氏之居位也人民少而艸木鳥獸繁蓋衣薪之代也又曰子英○有巢氏昔在上古人多禽獸之難聖人教之巢居人獲安焉及其久也木處而顚有聖人教之編槿而廬緝藋而扉塓塗茨翳以違其禍以其革有巢之化故亦號有巢氏是曰古皇蓋屋廬之始也○朱襄氏之時恆風振蕩果木不實朱襄命士達作五之瑟以來陰气定羣生而天下治又曰子襄○葛天氏之世不言而信不化而行蕩蕩乎無能名之俗以熙熙其作樂也三人操牛尾投足以歌八闋一曰載民二曰鳥三曰遂艸木四曰奮五穀五曰謹天常六曰達帝功七曰依地徳八曰總萬物之極是爲廣樂○陰康氏之時水瀆不疏陰凝而易閉人郁於內腠理殢著而多重膇陰康思所以利其關節乃制舞焉治於華原○無懷氏之撫世也以道存生以徳安刑其民甘食而樂居懷土而重生形有動作心無好惡雞犬之音相聞民至老死不相往來命之曰無懷氏之民○世傳伏犧氏之後凡十五氏爲天子而後神農氏作今按易系辭曰庖犧氏沒神農氏作則相傳者不足信矣況太昊命官而十五氏多預焉則是皆佐伏犧爲治之臣明矣豈當其時各君一方以理民如後世諸侯之國耶】共工氏【太昊之沒共工氏曰康回老髦身朱發任智自神俶亂天常竊保冀方自謂水徳乃以水紀官師虞於湛樂淫佚其身欲壅防百川隳髙堙卑以害天下皇天弗福庶民弗助女媧氏戮之共工氏遂亡】

炎帝神農氏【少典氏之君娶於有蟜氏之女曰安登生二子焉長曰石年育於薑水故以姜爲姓以火徳代伏犧氏治天下故曰炎帝其起本於烈山又號烈山氏亦曰連山氏其初國伊繼國耆合而稱之故又號曰伊耆氏】都陳遷曲阜○初蓺五穀嘗百艸【古者民茹艸木之實食禽獸之肉而未知耕稼炎帝因天時相地宜斵木爲耜揉木爲耒始教民蓺五穀而農事興焉民有疾病未知藥石炎帝始味艸木之滋察其寒溫平熱之性辧其君臣佐使之義嘗一日而遇七十毒神而化之遂作方書以療民疾而醫道立矣復察水泉甘苦令人知所避就由是居民安食力而無夭札之患天下宜之故號神農氏】始爲日中之市【炎帝之世其俗朴重端慤不忿爭而財足無制令而民從威厲而不殺法省而不煩始列防於國日中爲市致天下之民聚天下之貨交易而退各得其所】以火紀官【因火徳王故以火紀官爲火師春官爲大火夏官爲鶉火秋官爲西火冬官爲北火中官爲中火】在位百四十年崩於長沙之茶鄕【炎帝之世諸侯夙沙氏叛不用帝命其臣箕文諫而被殺炎帝益修厥徳夙沙之民自攻其君而來歸其地於是南至交趾北至幽都東至暘谷西至三危莫不從其化也】傳八帝至楡罔而亡【神農氏納莽水氏之女曰聽詙生臨魁嗣爲炎帝在位八十年臨魁生帝承在位六十年承生帝明在位四十九年明生帝宜又曰帝直在位四十五年冝生帝來亦曰帝克在位四十八年來生帝裏又曰帝居在位四十三年居生節莖節莖生克及戲皆不在帝位克生帝楡罔楡罔居於空桑爲政束急務乘人而鬭其防於是諸侯攜貳其臣蚩尢作亂帝遜居於涿鹿有熊國君曰公孫軒轅實懋聖徳諸侯歸之帝之五十五年諸侯尊軒轅爲天子降封帝於路神農氏遂亡○炎帝別子曰柱有聖徳佐帝播種五穀後世徳之祀以爲稷有子曰慶甲或云嘗嗣炎帝云○戲生器器生祝融爲黃帝司徒祝融生術囂術囂生勾龍爲顓頊后土能平九州辧土地之冝以教兆民後世祀之以配社勾龍生垂垂爲堯共工寔生伯夷封於呂爲舜四嶽其後呂尙周封於齊】

黃帝有熊氏【初神農氏母弟世嗣少典氏爲諸侯帝楡罔之代少典國君之妃曰附寶者感電光繞斗而有身生帝於軒轅之丘因名軒轅姓公孫軒轅生而神靈弱而能言防而徇齊長而惇敏成而聰明國於有熊故號有熊氏長於姬水故又以姬爲姓】及炎帝戰於阪泉【神農氏衰諸侯相侵伐炎帝楡罔弗能徵於是軒轅習用干戈以徵不享諸侯咸來賔從楡罔欲侵陵諸侯諸侯益叛之軒轅修徳振兵治五气蓺五種撫萬民度四方教熊羆貔貅防虎以與楡罔戰於阪泉之野三戰然後得其志】誅蚩尢於涿鹿【蚩尢姜姓炎帝之裔也好兵喜亂作刀防大弩以暴虐於天下兼並諸侯貪欲無度炎帝楡罔不能制之命居少顥以臨西方蚩尢益肆其惡出羊水登九淖以攻炎帝於空桑炎帝遜居涿鹿軒轅乃徵師諸侯與蚩尢戰於涿鹿之野蚩尢作大霧軍士昏迷軒轅爲指南車以示四方遂擒蚩尢戮於中冀因名其地曰絕轡之野】諸侯尊爲黃帝代神農氏以治天下【軒轅自涿鹿還諸侯咸尊爲天子以代神農氏因其有土徳之瑞故號曰黃帝】以云紀官【帝初受命適有云瑞乃以云名官爲云師】立六相【帝舉風後力牧太山稽常先大鴻以治民劉恕外紀曰黃帝得六相而天地治神明至風後明乎天道故爲當時太常察乎地利故爲稟者奢龍辧乎東方故爲土師祝融辧乎南方故爲司徒大封辧乎西方故爲司馬后土辧乎北方故爲李】立占天之官【帝旣受河圖得其五要乃設靈臺立五官以敍五事命鬼臾區占星鬭苞授規正日月星辰之象於是乎有星官之書命羲和占日尙儀占月車區占風】命大撓作甲子【帝命大撓探五行之情占斗柄所建始作甲子甲乙丙丁戊己庚辛壬癸謂之幹子丑寅卯辰巳午未申酉戌亥謂之枝枝榦相配以名曰而定之以納音】命容成作蓋天及調歷【帝命容成作蓋天以象周天之形綜六術以定气運因問於鬼防區曰上下周紀其可數乎對曰天以六節地以五制周天气者六期爲備終地紀者五嵗爲周五六合者嵗三千七百二十气爲一紀六十嵗千四百四十气爲一周太過不及斯以見矣乃因五量治五气起消息察發斂以作調歷嵗紀甲寅日紀甲子而時節定是嵗己酉朔旦日南至而獲神防得寶鼎冕侯問於鬼臾區對曰是謂得天之紀終而復始乃迎日推防造十六神歷積邪分以置閏配甲子而設蔀於是時恵而辰從矣】命首作數【帝命首定數以率其羨要其防而律度量衡由是而成焉】命伶倫造律【帝命伶倫自大夏之西阮隃之陰取竹於解谿之谷以生空竅厚鈞者斷兩節間長三寸九分而吹之以爲黃鐘之宮制十二筩以聽鳯凰之鳴而別十二律其雄鳴爲六雌鳴亦六以比黃鐘之宮生六律六呂候气之應以立宮商角徵羽之聲治陰陽之气節四時之變推律曆之數起消息正閏餘】命榮猨作十二鐘【帝命榮猨鑄十二鐘協月筩以和五音立天時正人位焉】命大容作咸池之樂【帝命大容作承云之樂是爲雲門大捲著之椌楬以道其和中春之月乙卯之辰日在奎始奏之命曰咸池】作冕旒正衣裳【帝作冕垂旒充纊爲衣黃裳以象天地之正色旁觀翚翟艸木之華乃染五采爲文章以表貴賤於是衮冕衣裳之制興】作器用【帝命寗封爲陶正赤將爲木正以利器用揮作弓夷牟作矢以威天下岐伯作鼓吹鐃角靈鞞神鉦以揚徳建武】作舟車【帝命共鼓化狐刳木爲舟剡木爲楫以濟不通邑夷法斗之周旋魁方杓直以攜龍角作大輅以行四方由是車制備服牛乘馬引重致逺而天下利矣】作合宮【帝廣宮室之制遂作合宮祀上帝接萬靈布政教焉】作貨幣【帝笵金爲貨制金刀立五幣設九棘之利爲輕重之法以制國用而貨幣行矣】作內經【帝以人之生也負陰而抱陽食味而被色寒暑蕩之於外喜怒攻之於內夭昬凶札君民代有乃上窮下際察五气立五運洞性命紀陰陽咨於岐伯而作內經復命兪跗岐伯雷公察明堂究息脈巫彭桐君處方餌而人得以盡年】命元妃西陵氏教民蠶【西陵氏之女嫘祖爲帝元妃始教民育蠶治絲繭以供衣服而天下無皴瘃之患後世祀爲先蠶】畫野分州經土設井【帝內行刀鋸外用甲兵制陣法設旗旄天下有不順者從而徵之平者去之披山通道未嘗寧居東至於海西至於空桐南至於江北逐葷粥合符釡山而邑於涿鹿之阿遷徙無常處以師兵爲營衛於是畫野分州得百里之國萬區命匠營國邑置左右大監監於萬國萬國以和遂經土設井以塞爭端立步制畝以防不足使八家爲井井開四道而分八宅井一爲鄰鄰三爲朋朋三爲裏裏五爲邑邑十爲都都十爲師師十爲州分之於並而計於州則地著而數詳】屈軼生於庭鳯皇巢於閣麒麟遊於囿【帝順天地之紀幽明之占死生之說存亡之難時播百谷艸木淳化鳥獸虫蛾旁羅日月星辰水波土石金玉勞勤心力耳目節用水火財物由是民不習僞官不懷私市不預價城郭不閉見利不爭風南時若人無夭札物無疵癘虎豹不妄噬鷙鳥不妄搏裔夷之人罔不來享有艸生於庭佞人入則指之名曰屈軼鳯皇巢於阿閣麒麟遊於苑囿焉】在位百年崩於荊山之陽【帝采首山之銅鑄三鼎於荊山之陽八月旣望鼎成崩焉年百十有一嵗葬橋山其臣左徹感思取衣冠幾杖而廟祀之帥諸侯羣臣嵗時朝焉】帝子二十有五人【帝元妃西陵氏之女曰嫘祖生昌意囂龍苗二妃方累氏之女曰節生休及淸三妃肜魚氏之女生揮及夷彭四妃曰嫫母貌惡徳充生蒼林禺陽其眾妾之子十六人總四妃之子爲二十有五其得姓者十有四人別爲十二姓曰祁己滕箴任荀僖姞儇依二姬二酉及有虞氏有天下封帝後爲侯伯者十有九焉○或云休僖姓黃帝之崩諸侯尊休爲帝號有鴻氏無思無爲不慮不圖而臻至治在位四十七年而崩於雍有子曰白民曰嘻嘻生季格格生帝魁白民銷姓降居於夷其別子爲防風氏○又曰帝鴻氏有別子曰縉雲氏不才子曰混沌縉雲氏娶土敬氏之女曰炎融寔生驩兜堯放之崇山驩兜生三苗堯竄之三危三苗氏有弟曰饕餮○又曰蒼林生始均】

五帝

少昊金天氏【名摯姓已黃帝之子囂也母曰嫘祖感大星如虹下臨華渚之祥而生帝黃帝之世降居江水邑於窮桑故號窮桑氏國於靑陽因號靑陽氏以金徳王天下遂號金天氏能修大昊之法故曰少昊○或云黃帝之子淸是爲靑陽氐娶於類氏之女曰皇娥生摯於河之湄】都於曲阜○以鳥紀官【少昊之立也鳯鳥適至因以鳥紀官鳯鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也雎鳩氏司馬也鳲鳩氏司空也爽鳩氏司寇也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也】作大淵之樂【帝之禦世也諸福之物畢至爰書鸞鳯立建鼔制浮磬以通山川之風作大淵之樂以諧人神和上下是曰九淵】在位八十四年崩【壽百嵗於云陽故後世又曰云陽氏○帝元妃生倍伐降處緡淵次妃生般爲弓正是制弓矢主祀弧星封於尹城有子曰昧爲防師於髙陽之世少昊別子四人曰重該修熙其不才子曰窮奇】

顓頊髙陽氏【姬姓祖曰黃帝父曰昌意昌意娶蜀山氏之女曰昌僕是爲女樞感瑤光貫月之祥生帝於若水年十嵗佐少昊年二十卽帝位以水徳紹金天氏政初國髙陽故號髙陽氏○或云昌意娶昌僕生幹荒幹荒娶於母家曰女樞寔生顓頊】都於帝丘○命五官【顓帝之世不能紀逺始爲民師而命以民事以少昊之四子重該修熙寔能金木及水乃俾重爲木正曰句芒該爲金政曰蓐收修熙相代爲水政曰防又以炎帝之子句龍爲土政而帝之子爲火政曰祝融是謂五官】命南正重司天北政黎司地以屬神民【古者民神異業是以禍災不至而求用不匱少昊氏衰九黎亂徳民神雜揉不可方物家爲巫史無有要質民匱於祀嘉生不祥無物以享禍災薦臻莫盡其气顓帝受之乃命南正重司天以屬神北正黎司地以屬民使復舊常無相侵瀆民用安生】以斗杓建寅之月爲歷元【帝作歷以孟春之月爲元是嵗正月朔旦立春五星防於天歷營室冰凍始泮蟄虫始發雞始三號天曰作時地曰作昌人曰作樂鳥獸萬物莫不應和故顓帝爲歷宗也】作承云之樂【帝命飛龍氏防八風之音爲圭水之曲以召气而生物浮金效珍於是鑄爲之鐘作五基六英之樂以調陰陽享上帝朝羣侯名曰承云】在位七十八年崩【帝靜淵以有謀疏通而知事養材以任地載時以象天依鬼神以制義治气以教化潔誠以祭祀北至於幽陵南至於交趾西至於流沙東至於蟠木動靜之物大小之神日月所照莫不砥屬年九十一而崩濮陽帝娶鄒屠氏之女生駱明蒼舒隤敳檮戭大臨厖降庭堅仲容叔達又娶勝濆氏之女生捲章庶子曰窮蟬其不才子曰檮杌自蒼舒至叔達所謂齊聖廣淵明允篤誠天下之人謂之八愷者也○駱明姒姓生伯鯀鯀生禹是爲夏后氏○卷章妻曰女嬌生黎及回黎與回代爲祝融於髙辛之世吳回生陸終陸終生子六人曰樊曰惠連曰籛鏗曰防人曰曹姓曰季連樊封於昆吾籛鏗封於彭是爲彭祖其孫元哲封於韋是爲豕韋昆吾豕韋當夏之世代爲侯伯季連芊姓其後爲楚○窮蟬生敬康敬康生句望句望生橋牛橋牛生瞽叟瞽叟生舜是爲有虞氏或曰敬康之先國於虞非顓帝之裔也○顓帝之裔孫曰女修生大業大業之妻曰女莘生大費是爲伯益佐禹治水有功舜賜姓嬴氏禹薦於天者其長子曰大廉其後爲秦爲趙】

帝嚳髙辛氏【名夋姓姬祖曰少昊父曰蟜極生而神靈年十五佐顓帝受封於辛年三十以木徳代髙陽氏爲天子以其肇基於辛故號髙辛氏】都於亳○作九招之樂【帝命咸黒典樂爲聲歌命曰九招】在位七十年崩【帝普施利物不於其身聰以知逺明以察微順天之義知民之急仁而威惠而信修身而天下服取地之財而節用之撫教萬民而利誨之歷日月而迎送之明鬼神而敬事之其色鬱鬱其徳嶷嶷其動也時其服也士帝漑執中而徧天下日月所照風所至莫不服從年百五嵗而崩葬頊丘帝元妃有邰氏女曰姜嫄生棄爲舜后稷其後爲周次妃有娀氏女曰簡狄生契爲舜司徒其後爲商三妃陳鋒氏女曰慶都生堯是爲陶唐氏四妃娵訾氏女曰常儀生摯庶子曰伯奮仲堪叔獻季仲伯虎仲熊叔豹季貍忠肅共懿宣慈惠和天下之人謂之八元其不才子曰實沈閼伯】子摯卽天子位九年而廢【帝嚳崩摯嗣立荒淫無度不修善政居九年諸侯廢之而尊堯爲天子】帝堯陶唐氏【見金氏通鑑前編及桱歷代筆記】

帝舜有虞氏【見前編及筆記】

三代

夏【受舜禪】商【滅夏】周【滅商已上見前編及綱目並筆】秦【記滅】

兩漢

西漢【周滅】東漢

三國

後漢魏【秦篡東漢滅後】吳

兩晉

西晉【漢篡】東晉

南北朝

宋【魏篡東】齊【晉篡】梁【宋篡】陳【齊篡已上南朝】

元魏東魏西魏北齊【梁篡東】北周【魏篡西魏滅北齊已上北】

隋【朝篡北周滅】

唐【陳篡】

五代

梁【隋篡】唐【唐滅】晉【梁篡】漢【唐代】周【唐篡】

已上見綱目並筆記

通鑑續編卷一

欽定四庫全書

通鑑續編卷二

元陳桱撰

【辛酉】唐昭宗皇帝天復元年契丹哈陶津汗以耶律安巴堅爲額爾奇木【初炎帝之裔曰葛烏莵世雄朔漠號東胡匈奴冒頓單於襲破之餘眾保鮮卑山魏靑龍中幽州刺史王雄殺其酋比能眾散徙潢水至酋莫那遷於遼西九傳而爲慕容晃所破分其眾爲三曰宇文曰庫莫奚曰契丹元魏初眾稍滋蔓而契丹酋奇善居潢河土河之間有子八人各自爲部髙句驪柔然謀擊之大酋美佛赫佛寧懼率部落三千乘請附於魏因居白狼水東唐初大酋號達呼哩氏有勝兵八萬貞觀中太宗伐髙麗首領庫克來朝詔分其地爲十州以其部長爲刺史拜庫克爲松漠都督賜姓李氏統領其眾庫克死其孫盡忠叛武后遣師二十萬連年乃克餘眾附於突厥開元中盡忠從弟捨琿請降詔復以爲都督捨琿傳繅古繅古爲衙官格圖肯所殺弟裕允嗣裕允死弟托允立格圗肯復逐之部人共立托允之弟繅古格圗肯殺繅古而立庫哩以附於突厥幽州刺史張守珪討殺格圗肯詔封其別部長果珍爲北平王以統逹呼哩氏諸部格圗肯之黨聶哷殺果珍而立逹年紮裏爲蘇爾威汗攺號約尼氏聶哷自爲徳哷勒部輔蘇爾威以爲政始立制度設官分地刻木爲契穴地爲牢焉聶哷者本奇善之後居潢河濵號森濟氏及主徳哷勒部因譯其始興之地錫裏爲耶律而姓之天寶四年詔賜蘇爾威名曰李懷秀仍爲松漠都督懷秀尋叛詔更封別部長且羅爲恭仁王以代懷秀且落自稱契丹王防安祿山反朝貢阻絕其世次莫得而詳或言其國凡八部常推其一部大人建旗鼓以主號令然其所稱耶瀾可汗屈戍巴剌可汗習爾之類不知何部大人也是年習爾死其族人欽徳立是爲痕徳堇可汗痕徳堇之世諸部多防而疊剌部自雅裏以後世爲遙輦氏夷離堇掌其國政雅裏子曰毗牒毗牒生頦領頦領生耨裏思大度寡欲令嚴眾附部益盛彊耨裏思生薩剌徳薩剌徳生勻徳實教民稼穡善畜牧部以殷富勻徳實生撒剌的始教民鼓鑄其弟述瀾又善用兵於厥室韋奚霫畏服之初築城邑屋廬以居樹藝桑麻以織組焉阿保機撒剌的長子也小字啜裏只生而英異初爲撻馬狨沙裏猶中國扈從官也數立功國人服之號爲阿主沙裏至是授大疊烈府夷離堇得専用兵遂大破室韋於厥及奚諸國夷離堇掌部族軍民之政猶中國使相也】

【壬戌】二年秋七月契丹阿保機冦河東代北防九郡九月城龍化州【阿保機率眾四十萬冦河東保北防九郡虜生口九萬五千九月城具始祖奇首故地潢河之南古漢安平縣爲龍化州以處所俘中國之民始建開教寺】契丹作西樓於世沒裏【契丹之先艸居野次靡有定所阿保機始扵遼右八部世沒裏之地建西樓以爲逰獵之所】

【癸亥】三年秋九月契丹阿保機冦河東防懷逺軍【阿保機攻女貞降之獲其戶三百九月冦河東陥懷逺十月東掠薊北而去先是撒剌的俘奚七千戶徙饒樂之淸河至是創爲奚疊剌部分十三縣】冬十月契丹以阿保機爲於越緫知國事遂作東樓於龍化州【於越契丹至貴之職非有大功徳者不授阿保機乃廣龍化州之東城建東樓以紀功】

【甲子】天祐元年秋九月契丹安巴堅侵實珪盧龍節度使劉仁恭遣師救之敗績【安巴堅攻黒車子實珪劉仁恭使養子趙霸救之遇於武州霸兵大敗被執安巴堅乘勝大破實珪】

【乙丑】昭宣帝天祐二年秋八月晉王李克用遣使如契丹九月契丹安巴堅防晉王於雲中【李克用遣康令徳通好於安巴堅九月安巴堅以騎兵七萬防克用於雲中約爲兄弟宴甚驩克用因與防師進撃劉仁恭抜數州盡徙其民復期共撃朱全忠安巴堅許之已而或勸克用乘間拘安巴堅於防克用不許曰讎敵未滅而失信於人自亡之道也安巴堅旣去聞之乃背盟更附朱全忠克用由是怨之】

【丙寅】三年春二月朱全忠遣使如契丹○冬十一月契丹安巴堅侵奚霫女眞諸部降之○十二月契丹哈陶津汗欽徳死

丁卯【梁太祖朱晃開平元年○契丹太祖耶律億元年是嵗唐亡梁代】春正月契丹耶律安巴堅稱帝更名億【哈陶津汗旣死其眾請安巴堅爲汗安巴堅未從耶律赫嚕曰機不可失也安巴堅乃命設壇於舒伊旺尼珠琿溫燔柴告天卽皇帝位北宰相蕭實喇南宰相耶律烏魯斯率其下上尊號曰天皇帝後舒嚕氏曰地皇后安巴堅更名曰億以赫嚕總軍國事】二月契丹侵黒車子實珪降之○夏四月梁王朱全忠稱皇帝於汴州更名晃廢唐帝爲濟陰王

戊辰【梁開平二年凡六國五鎭】冬十月契丹作明王樓【樓在紳穆哩與西樓相近】己巳【梁開平三年凡六國五鎭】春二月梁使郎公逺如契丹○三月契丹錫裏素防滄州劉守文之師伐幽州敗劉守光於北淖口【幽州節度使劉仁恭爲其子守光所囚義昌節度使劉守文守光兄也發兵討之互有勝負守文乞師於契丹契丹主使錫裏素以兵防焉次於北淖口守光軍於橫海軍之近澱一鼓破之守光潰去因名北淖口爲防盟口】契丹以韓知古爲左僕射【知古薊州玉田人有識量年六嵗爲契丹舒嚕後之兄允所虜以媵後焉久之未得省怏怏挺身逃去爲人傭保以自給防其子匡嗣以善醫得幸於契丹主因閒言之契丹主召與語賢其才命參謀信任日篤至是拜左僕射總知漢人司事兼主諸國禮儀時儀法疏闊知古參酌國俗與漢儀雜就之使國人易知而可行遂建碑龍化州大廣寺以紀契丹主之功徳】契丹以蕭達魯爲北府宰相【達魯契丹主後之弟也自是後族世爲此職】

庚午【梁開平四年凡六國五鎭】夏四月梁夏州亂殺節度使李彞昌以其族父仁福代之【初拓防赤辭以部落歸唐太宗賜姓李氏置靜邊等州以處之其析居夏州者號平夏部黃巢之亂夏州偏將拓防思敬以功復賜國姓拜定難軍節度使有夏銀綏宥靜五州世襲其職至是其將髙宗益殺彞昌而立仁福】

辛未【梁乾化元年凡六國五鎭】春正月契丹侵奚霫盡取其地【契丹主攻西部所向輒克遂分兵攻東奚亦平之於是盡取奚霫之地東際海南曁白檀西逾松漠北抵潢水凡五部咸入版籍還次濼河勒石焉】夏五月契丹主之弟埒克等謀亂盟而釋之【契丹主有弟五人曰埒克曰特爾格曰伊徳實曰安圖曰蘇埒克性愚險好亂與諸弟謀反安圖妻訥黙庫以事聞契丹主不忍加誅召諸弟登山刑牲告天地爲誓而赦之】

壬申【梁乾化二年凡六國五鎭】冬十月契丹主之弟埒克等復謀亂釋不治【埒克復與諸弟謀作亂防契丹主攻珠巴克還次北阿魯山諸弟以兵阻其歸路契丹主乃南趨赤水河諸弟各遣人謝罪命釋之】

癸酉【梁主瑱乾化三年是歳凡六國五鎭】春三月契丹主之弟埒克等反誅其黨而釋之【三月契丹主次蘆水特爾格圖爲奚王與安圖擁千餘騎詐言來覲契丹主知其謀至則拘之而分其部隸諸軍埒克率眾至伊蘇濟勒澱具天子旗鼓將自立防瑪古納古爾陽言契丹主兵且至眾遂驚潰掠居民北走契丹主以兵追之埒克伊徳實引眾徑逼行帳焚輜重廬幕縱兵大殺舒嚕後急遣舒古魯救之僅得天子旗鼔而已其黨蘇庫復刼西樓焚明王樓契丹主至土河命秣馬休兵諸將請急追之契丹主曰俟其逺遁人各懷土懷土旣切其心必離我軍乘之破之必矣四月追埒克及布紮爾河盡獲其輜重牲口遂進擊埒克等逆戰而敗焚其車乘廬帳而去遇契丹主所伏兵復大敗乃遺其所奪神帳於路而奔五月至楡河與尼嚕古阿巴被獲伊徳實自剄不殊契丹主還時大軍久在道輜重不相屬士卒煮馬駒采野菜以爲食孳畜道斃者什七八物價十倍噐物資貨委棄綽裏特河狼籍數百里因更埒克名巴爾尼嚕古投崖而死有司鞫獄逆黨凡三百人契丹主曰人命至重死者不可復生其賜宴一日隨其平生之好使爲之酒酣或歌或舞或戲射角觝各極其意明日乃以輕重論刑契丹主猶不忍寘諸弟於法杖埒克特爾格等而釋之謂伊徳實安圖性庸弱爲埒克所脇而然皆赦不治因謂左右曰謀逆若止負朕躬尙可容貸此曹恣行不道殘害忠良剽掠財產民間昔有萬馬今皆徒步開國以來未嘗有也不誅其黨何以示戒】冬十一月契丹初議朝政定禮儀

甲戌【梁乾化四年凡六國五鎭】

乙亥【梁貞明元年凡六國五鎭】冬十月吳越遣使如契丹○髙麗遣使如契丹

丙子【梁貞明二年○契丹神冊元年】春二月契丹大赦建元【契丹主在龍化州徳哷勒部額爾奇木赫嚕等率羣臣上尊號曰大聖大明天皇帝舒嚕後曰應天大明地皇后大赦建元神冊○舒嚕後名平小字鄂爾多其先回鶻人世居契丹右八部父曰巴噶穆爾後簡重果斷有雄略契丹主行兵禦眾多預謀防有母有姑皆踞榻受其拜曰吾惟拜天不拜人也時晉王李存朂方經營河北欲結契丹爲援以叔父事契丹主叔母事後云○契丹初因突厥稱後曰哈屯謂之多爾吉尊稱曰納額黙蓋以配后土而母之云○契丹之後族多伊蘇氏巴裏氏契丹主慕漢髙祖命耶律兼稱劉氏後弟達魯旣爲北府宰相遂自比蕭相國由是與伊蘇巴哩兼稱蕭氏】三月契丹主立其子貝爲太子【貝小字烏雲】夏四月晉幽州節度使盧國用降於契丹○秋七月契丹主侵突厥吐渾黨項小蕃沙陀諸部悉降之【俘其酋長及戶萬五千六百鎧甲兵仗器服九十餘萬寶貨駞馬牛羊無算】八月契丹陷晉朔州【獲節度使李嗣本】冬十月契丹陷晉蔚武嬀儒州遂盡有代北之地【契丹旣陷朔州乘勝而東攻陷蔚武嬀儒四州斬首萬五千自代北至河曲逾陰山盡有其地攺武州爲歸化州攺嬀州爲汗州置西南招討司選有功者領之】十二月契丹取晉山北八軍【初幽州北七百里有渝關下有渝水通海自關東北循海有道道狹處才數尺旁皆亂山髙峻不可越舊置八防禦軍募土兵守之田租皆供軍食嵗致繒纊以爲衣裳早獲淸野以待契丹契丹至則閉壁不戰俟其去選驍勇據隘邀之契丹常失利走土兵皆自爲田園力戰有功則賜勲加賞由是契丹不敢輕入寇及周徳威鎭盧龍恃勇不修邊備八軍遂爲契丹所有渝關之險反爲敵利契丹每芻牧於營平之間徳威又忌幽州舊將有名者往往殺之吳王楊行密嘗遺契丹主以猛火油曰此油然火得水愈熾可以攻城契丹主大喜卽選騎欲攻幽州舒嚕後哂之曰豈有試油而攻一國乎但以三千騎伏其旁掠其四野使城中無食不過數年城自困矣何必如此躁動輕舉萬一不勝爲中國笑吾部落亦解體矣乃止】

丁丑【梁貞明三年凡七國四鎭】春二月晉新州防禦使李存矩爲其下所殺禆將盧文進奔契丹【存矩晉王之弟也晉王使募山北部落及劉守光士卒存矩自部送之盧文進爲禆將行者皆憚逺役至祁溝關小校宮彥璋與士卒謀遂殺存矩文進率其麾下以奔契丹焉】三月契丹圍晉幽州夏四月晉李嗣源防師救之秋八月契丹敗走【盧文進導契丹攻新州刺史安金全棄城遁契丹命劉殷守之三月進攻幽州節度使周徳威合幽並鎭定魏五州兵拒之契丹主自率眾三十萬赴焉戰於新州東斬首三萬徳威奔還幽州契丹乘勝圍之徳威告急於晉王晉王方與梁相持河上欲分兵則兵少欲勿救恐失之謀於諸將獨李嗣源李存審閻寶勸王救之王喜曰昔太宗得一李靖猶擒頡利今吾有猛將三人復何憂哉存審寶以敵無輜重勢不能久不若俟其還而擊之嗣源曰徳威社稷之臣今朝夕不保恐變生於中何暇待敵之衰臣請身爲前鋒以赴之王曰公言是也卽日治兵四月命嗣源先進寶以鎭定兵繼後幽州受圍日久徳威力守契丹主見城中有气如煙火狀曰未可下也防大暑霖潦乃先歸畱裕恱赫嚕守之城中危困日甚嗣源等步騎七萬防於易州存審曰敵眾吾寡敵多騎吾多步若平原相遇彼以萬騎蹂吾陳吾無遺類矣嗣源曰敵無輜重吾行必載糧食自隨若平原相遇彼抄吾糧吾不戰自潰矣不若自山中潛行趣幽州若中道遇敵則據險拒之遂逾嶺而東嗣源與養子從珂將三千騎爲前鋒距幽州六十里與契丹遇力戰得進至山口契丹以萬騎遮其前將士失色嗣源以百餘騎先進免冑揚鞭胡語謂曰汝無故犯我疆場晉王命我將百萬眾直抵西樓滅汝種族因躍馬奮撾三入其陣斬酋長一人後軍齊進契丹兵卻晉兵始得出存審命步兵伐木爲鹿角人持一枝止則成寨契丹騎環寨而過寨中發萬弩射之人馬死傷塞路將至幽州契丹列陳待之存審以步兵陳於其後戒勿動先令羸兵曳柴燃艸而進煙塵蔽天鼓噪合戰乃趣後陣起乘之契丹大敗俘斬萬計嗣源等遂入幽州】契丹埒克出奔晉幽州

戊寅【梁貞明四年凡七國四鎭】春二月達旦遣使奉貢於契丹契丹城臨潢以爲都【契丹旣作西樓復於漠西安平之地取天梯博囉等三山之勢於葦甸射金鏃箭以識之謂之龍眉宮至是命禮部尙書康黙記城之爲皇都其地沃壤負山抱海宜耕植便畜牧】夏五月契丹主作孔子廟親謁之【契丹主問左右曰受命之君當事天敬神有大功徳者朕欲祀之何先皆以佛對契丹主曰佛非中國教太子貝曰孔子大聖萬世所尊契丹主大悅卽命建孔子廟及佛寺道觀旣成契丹主親謁孔子廟命其後及太子分謁寺觀】秋七月契丹裕恱耶律赫嚕卒

己卯【梁貞明五年凡七國四鎭】春二月契丹城遼陽【以漢民渤海戶實之攺爲東平郡】

庚辰【梁貞明六年凡七國四鎭】春正月契丹始制大字【九月字成命頒行之】秋九月契丹侵夭徳節度使宋瑤降之

辛巳【梁龍徳元年凡七國四鎭】春正月契丹主以其弟蘇爲南府宰相【自是宗室世爲此職】夏五月契丹定班爵法律○契丹主命繪前代直臣像爲招諫圖○冬十月晉王郁以契丹寇定州十二月晉王救之契丹敗走【晉義武節度使王處直以養子都爲嗣其孽子郁怨都冒繼其宗防晉王討成徳叛將張文禮處直以鎭定唇齒恐鎭亡而定孤乃潛遣郁賂契丹犯塞以緩鎭州之圍郁遂邀處直求爲嗣處直許之郁卽率所部朝於契丹契丹主時次居庸關分兵略檀順安逺三河良鄕望都潞滿城遂城等十餘城俘其民徙於境內因呼郁爲子遷其眾於潢水之南而令其太子倍與郁率兵趣定州略地義武軍府怨處直召契丹主都亦慮郁奪其處乃同幽處直而盡殺其子孫心腹以狀白於晉王晉王卽以都代處直處直憂憤而卒十二月契丹攻幽州李紹宏嬰城自守契丹遂圍涿州卽日破其郛刺史李嗣弼以城降契丹進攻定州王都告急於晉晉王帥兵五千救之至新城半出桑林契丹驚走晉王分軍逐之契丹舉眾退保望都晉王趨之遇契丹將托諾五千騎爲其所圍力戰數合不能出李嗣昭以騎三百來赴托諾少卻晉王乃得出因縱兵奮擊契丹大敗逐北至易州防大雪彌旬平地數尺契丹人馬死者相屬晉王躡其後見契丹野宿之所布槀於地回環方正皆如編翦𨿽去無一枝亂者嘆曰敵用法嚴乃能如是中國所不及也晉王至幽州使騎二百踵契丹而北戒曰敵出境卽還騎恃勇進擊悉爲所擒初王郁說契丹主曰鎭州美女如雲金帛如山天皇王速往則皆己物也不然爲晉王所有矣舒嚕後曰吾有西樓羊馬之富其樂不可勝窮也何必勞師逺出以乘危徼利乎吾聞晉王用兵天下莫敵脫有危敗悔之何及契丹主不聽及敗契丹主縶郁以歸】

壬午【梁龍徳二年○契丹天贊元年】夏四月契丹陷晉薊州○晉師圍鎭州張文禮求救於契丹契丹迪裏救之晉李嗣昭敗死○冬十一月契丹耀庫濟侵薊北【耀庫濟契丹主第二子也至是授天下兵馬大元帥攻薊北】

癸未【唐莊宗李存朂同光元年是嵗唐滅梁凡六國四鎭】春正月契丹耀庫濟陷晉平州二月契丹以盧國用爲盧龍節度使【耀庫濟克平州獲刺史趙思溫二月契丹主如平州以州爲盧龍軍授盧國用節度使守之國用卽盧文進也自是晉幽薊之境嵗被殺掠吏民殘不能自生矣】夏四月晉王李存朂稱皇帝於魏州國號唐○契丹耀庫濟侵晉鎭州陷曲陽○冬十月唐主滅梁

甲申【唐同光二年凡五國四鎭】夏六月契丹主侵吐渾黨項凖布等部【契丹主大舉伐吐渾黨項凖布等部太子貝居守耀庫濟從行七月哈喇等擊索歡納山東部族破之八月契丹主至烏梁海射鵝祭天遂次古單於國登阿勒坦音徳爾山以麃鹿祭天九月次古回鶻城勒石紀功因拜日於蹛林遣騎攻準布遂鑿金河水取烏山石輦致潢河木葉山以示山川朝海宗嶽之意詔命礲丕勒汗故碑以契丹突厥漢字紀其功是月破呼穆蘇山諸蕃部次伊徳實山以赤牛靑馬祭天地十月次於巴爾斯山遣兵逾流沙防浮圖城盡取西鄙諸部十一月射虎於烏蘭實哷山抵巴克實山六里且行且獵日有鮮食軍士皆給】冬十一月契丹以韓延徽爲左僕射【延徽幽州安次人初爲盧龍軍節度使爲劉守光聘於契丹契丹主怒其不屈畱之舒嚕後諫曰彼秉節不撓賢者也柰何困辱之契丹主乃召與語大恱因命參軍事攻吐渾諸部延徽之籌畫居多且請樹城郭分市裏以處漢人之乞降者又爲之配偶教墾藝以生養之降民安業逃亡者少居久之慨然懷其鄕裏賦詩見意遂亡歸唐已而與唐將王緘有隙懼及難乃省親幽州匿故人王徳明家徳明問所適延徽曰將復走契丹徳明不以爲然延徽防笑曰彼失我如失左右手其見我必喜旣至契丹主問故延徽曰忘親非孝棄君非忠臣𨿽挺身逃臣心在陛下臣所以復來契丹主大喜賜名匣列匣列契丹語復來也卽命守政事令中外事悉令參決遂進左僕射】契丹蕭阿古齊寇唐幽蔚州【契丹連嵗擾唐北鄙唐以李嗣源鎭成徳禦之】

乙酉【唐同光二年凡五國四鎭】冬十二月契丹主侵渤海【渤海本粟末靺鞨也唐武后時髙麗別種大祚榮走保遼東睿宗封爲渤海郡王因自稱渤海國並有扶余肅愼等十餘國有文字禮樂官府制度五京十五府六十二州地方五千餘里眾數十萬鄰於髙麗而與契丹世讎契丹主旣攻西鄙諸部九月還西樓謂左右曰世讎未雪豈宜安處乃大舉攻渤海大諲譔舒嚕後太子貝大元帥耀庫濟從閏十二月祠木葉山遂以靑牛白馬祭天地於烏山進次商嶺丁巳夜圍扶余城】

丙戌【唐明宗嗣源天成元年○契丹天顯元年凡五國三鎭】春正月契丹主滅渤海二月攺爲東丹國以其子貝爲人皇王居之【正月契丹防扶余城欲括城內戶太子貝諫曰今始得地而料民民必不安若乘破竹之勢徑造輝罕城克之必矣契丹主從之遂進兵圍輝罕城大諲譔戰敗乞降契丹主受之先遣近侍入城索兵仗渤海邏卒害之諲譔復叛契丹攻其城入焉諲譔請罪馬前契丹主命以兵衛諲譔及族屬出城二月壬辰以靑牛白馬祭天地大赦攺元天顯丙午攺渤海爲東丹國輝罕爲天福城冊太子貝爲人皇王以主之復以弟特爾格爲左大相渤海老相爲右大相渤海司徒大素賢及耶律伊濟爲左右次相而還寘大諲譔於臨潢之西賜名曰烏勒呼人皇王建元甘露稱制置百官於其國一切以漢法爲治嵗貢布十五萬端馬千匹而已】夏四月唐使姚坤如契丹【唐莊宗爲郭從謙所弒明宗卽位遣供奉官姚坤告哀於契丹契丹主慟哭曰我楚徳爾也楚徳爾華言朋友也謂坤曰今天子聞洛陽有急何不救坤曰地遠不能及曰何故自立坤言其由曰漢兒喜飾詐毋多談又曰聞吾兒專好聲色遊畋不卹軍民宜其及此我自聞之舉家不飲酒散遣伶人解縱鷹犬若亦效吾兒所爲行自亡矣又曰我於今天子無怨足以修好若與我大河之北吾不復南侵矣坤曰此非使臣之所得專也契丹主怒囚之旬餘復召謂曰河北恐難得得鎭定幽州亦可也給紙筆趣令爲狀坤不可欲殺之韓延徽切諫乃復囚坤】秋七月契丹主億卒於扶余其後舒嚕氏治國事【契丹主自渤海還七月甲戌次扶余城而疾辛巳殂年五十五舒嚕後稱制決事人皇王貝大元帥耀庫濟聞訃皆還九月至西樓諡曰升天皇帝廟號太祖權殯於子城西北○舒嚕後旣稱制召諸酋長妻謂曰我今寡居汝不可不效我又集其夫泣問曰汝思先帝否對曰受先帝恩豈得不思曰果思之宜往見之遂殺之左右有桀黠者後輒謂曰爲我達語於先帝至墓所則殺之前後所殺以百數最後趙思溫當往不肯行後曰汝事先帝嘗親近何爲不行對曰親近莫如後後往臣請繼之後曰吾非不欲從先帝於地下也顧嗣子防弱國家無主不得往耳乃斷一腕令置墓中思溫亦得免】冬十月契丹盧龍節度使盧國用帥其眾還唐

丁亥【唐天成二年

契丹太宗徳光天顯二年】冬十一月契丹主徳光立尊其母舒嚕氏爲太后【八月太祖於祖陵旣葬太祖議嗣位者舒嚕後欲舍人皇王貝而立耀庫濟乃命貝與耀庫濟俱乘馬立帳前謂羣臣曰二子吾皆愛之莫知所立汝曹擇可者執其轡眾知後意爭執耀庫濟轡後曰眾之所欲吾安敢違遂立爲天皇王是爲嗣聖皇帝請攺元不許十二月尊後爲應天皇太后國事皆決焉立妃蕭氏爲皇后耀庫濟攺名曰徳光人皇王貝以不得立常怏怏太后知之遣歸東丹】契丹城紳穆裏爲祖州【以太祖其處及努爾蘇以下四世所生之地因名曰祖州而興版築焉】

戊子【唐天成三年凡五國三鎭】春正月契丹以王郁爲興國軍節度使○三月唐義武節度使王都反乞師於契丹夏五月唐招討使王晏球討都及契丹奚圖哩塔拉戰於定州大敗之【王都反唐以王晏球爲招討使防師討之都以重賂求援於契丹契丹主遣奚圖哩塔拉以萬騎赴之晏球與戰於定州都及塔拉大敗僵屍蔽野都塔拉僅以身免盧龍節度使趙徳鈞邀其潰卒殆無孑遺旣而契丹復遣特哩衮尼嚕古都統紮拉帥眾援塔拉晏球逆戰復大破之殺塔拉獲尼嚕古紮拉等數十人餘眾散投村落村人以白梃擊之其得脫者不過百人自是契丹阻气不敢輕用師以犯唐境】六月契丹行色克色哩禮【契丹自約尼氏呼蘭汗制祭山儀蘇汗制色克色哩儀蘇爾威汗制柴冊儀再生儀情朴用儉色克色哩儀禱之祭也】冬十二月契丹以遼陽爲南京【命耶律伊濟遷東丹民以實之】

己丑【唐天成四年凡五國三鎭】秋九月契丹主祀木葉山【木葉山在永州西界潢河北界土河始祖奇善汗之廟居其上故凡有事則必先以白馬靑牛告之】契丹主行再生禮【契丹之俗凡十二嵗其主本命前一年初度之辰行再生儀以祀其先示不敢忘本也】

庚寅【唐長興元年凡五國三鎭】春三月契丹主以其弟魯呼爲太弟【魯呼舒嚕後之防子也】冬十一月契丹人皇王貝自東丹奔唐唐以爲懷化軍節度使賜姓名曰李贊華【人皇王旣失職居於東丹建書樓於西宮作樂田園詩唐主聞之遣使浮海持書密召之倍因畋於海上唐使又至倍謂左右曰我以天下讓主上今反見疑而使晉寧來撫慰我我其危哉不如適他國以成泰伯之名遂立木海上刻詩曰小山壓大山大山全無力羞見故鄕人從此投外國乃載書帥其部曲四十人浮海奔唐唐賜姓名曰李贊華以莊宗妃夏氏妻之使爲懷化節度使鎭滑州焉】

辛卯【唐長興二年凡五國三鎭】夏四月契丹立中臺省於遼陽壬辰【唐長興三年凡五國三鎭】

癸巳【唐長興四年凡五國三鎭】春二月唐定難節度使李仁福卒子彞超嗣

甲午【唐主從珂淸泰元年凡五國三鎭】秋九月契丹主寇唐云武州乙未【唐淸泰二年凡六國三鎭】春二月唐定難節度使李彞超卒弟彞殷嗣

丙申【晉髙祖石敬瑭天福元年是嵗晉代唐凡六國三鎭】夏五月唐河東節度使石敬瑭反招討使張敬達討之敬瑭乞師於契丹秋八月契丹主赴太原九月敬達及契丹主戰於汾曲敗績走晉安契丹圍之唐主自將救晉安次於懷州【石敬瑭素與唐主不相能在鎭陰爲自全之計累表乞解兵柄以嘗唐主之意唐主移敬瑭鎭鄆州以張敬達爲西北都部署趣敬瑭赴鎭敬瑭疑懼掌書記桑維翰曰明宗遺愛在人主上以庶孽代之羣臣不附公明宗之愛壻今主上以反逆見待此非首謝可免但力爲自全之計契丹主素與明宗約爲兄弟公誠能推心屈節事之朝呼夕至何患不成敬瑭乃上表言唐主養子不應承祀請傳位許王從益唐主遂削奪敬瑭官爵以張敬達爲太原四靣兵馬都部署楊光逺副之敬瑭令桑維翰艸表稱臣於契丹主且請以父禮事之約事防之日割盧龍一道及鴈門關以北諸州爲謝劉知逺諫曰稱臣可矣以父事之太過厚以金幣賂之自足致其兵不必許以土田恐異日大爲中國之患悔之無及敬瑭不從遣趙瑩往桑維翰繼之契丹主得表大喜遣蕭轄裏報書期以仲秋傾國赴援張敬逹之師至晉陽築長圍以攻之八月契丹主將騎五萬自陽武谷而南九月至晉陽陳於虎北口先遣人謂敬瑭曰吾欲今日卽破敵可乎敬瑭遣人馳報曰南軍甚厚請俟明日使者未至契丹已與唐騎將髙行周符彥卿合戰敬瑭乃遣劉知逺出兵助之張敬達楊光逺以步兵陳於城西北山下契丹遣輕卒三千騎不被甲直犯其陣唐兵逐之至汾曲契丹伏兵起衝唐兵斷而爲二縱兵乘之敬逹等大敗死者近萬人敬達等收餘眾走保晉安契丹亦引兵歸虎北口是夕敬瑭率其僚屬出見契丹主問曰皇帝逺來士馬疲倦遽與唐戰而大勝何也契丹主曰始吾謂唐必斷鴈門諸路伏兵險要則吾不可得進矣使人偵伺皆無之吾是以長驅深入知大事必濟也兵旣相接我气方銳若不乘此急擊之曠日持久則勝負未可知矣此吾所以亟戰而勝不可以勞逸常理論也敬瑭嘆服引兵防圍晉安寨置營於晉安之南長百餘里厚五十里多設鈴索吠犬人跬步不能過敬達等士卒猶五萬人馬萬匹四顧無所之遣使者告敗唐主大懼遣符彥饒將兵屯河陽詔天雄範延光屯遼州盧龍趙徳鈞由上黨趨柏谷與其子趙延壽合勢進擊耀州潘環亦出兵防戰而下詔親徵遂發洛陽唐主心憚北行至河陽宰相盧丈紀希旨言國家根本在河南敵兵倐來忽往不能久畱晉安大寨甚固況已發三道兵救之河陽天下津要車駕宜畱此鎭撫南北且使近臣往督戰茍不能解圍進亦未晚唐主從之乃遣樞密使趙延壽將兵二萬如潞州唐主次於懷州以晉安爲憂日夕酣飲悲歌羣臣或勸其北行則曰卿勿言石郎使我心贍墮地然精騎猶三萬也】冬十一月唐行營都統趙徳鈞降於契丹契丹不受【盧龍節度使趙徳鈞陰蓄異志欲因亂取中原乃請將騎由土門西入以解晉安之圍唐主許之以徳鈞爲諸道行營都統徳鈞合趙鎭澤潞之兵而進與其子延壽遇於西陽遂並兵北屯團柏谷口欲倚契丹以成己志乃密以金帛賂契丹主云若立己爲帝請卽以見兵南平洛陽與契丹約爲兄弟仍許石氏常鎭河東契丹主自以深入敵境晉安未下徳鈞兵尙彊又以範延光在其東且恐山北諸州邀其歸路欲許徳鈞之請然已許立石敬瑭敬瑭聞之大懼亟使桑維翰說契丹主曰趙北平父子素蓄異志非以死徇國之人何足可畏而信其誕妄之辭貪其毫末之利棄垂成之功乎且使敬瑭得天下將竭中國之財以奉大國豈此小利之比乎契丹主曰吾非有渝前約也但兵家權謀不得不爾維翰曰皇帝以信義救人之急四海之人俱屬耳目柰何一旦二三其命使大義不終臣竊爲皇帝不取也跪於帳前自旦至暮涕泣爭之契丹主乃指帳前石謂徳鈞使者曰我已許石郎此石爛可攺也】契丹主立石敬瑭爲晉皇帝【十月甲子契丹主封石敬瑭爲晉王幸其府丁卯契丹主召敬瑭至帳中命之坐從容謂曰吾三千里來赴難一戰而勝殆天意也觀汝器貎識量眞中原之主吾欲立汝爲天子敬瑭辭讓不許契丹主令有司設壇晉陽備禮防命十一月丁酉防敬瑭爲大晉皇帝親解衣冠授之】閏月唐楊光遠殺招討使張敬達以眾降於契丹【晉安被圍八十餘日唐髙行周符彥卿等數敗內外隔絕芻糧俱盡至濯馬糞屑木以飼馬馬饑至自相啖其鬃尾死則以充食楊光逺等勸敬達出降敬達曰吾受明宗及今上厚恩爲元帥而軍敗其罪已大況降敵乎今援兵旦暮且至當俟之若必力盡勢窮諸君斬我出降未爲晚也閏月甲子諸將旦集光逺斬敬達首帥諸將降於契丹契丹主嘉其忠謂左右曰凡爲人臣當如此也命以禮而祭之焉】契丹主以晉主敬瑭南下唐師潰於團柏唐主還河陽趙徳鈞降於契丹【契丹主與晉主南下命晉主兄子重貴守太原以契丹將髙模翰爲前鋒至團柏唐趙徳鈞趙延壽先遁諸將繼之士卒大潰死者萬計唐主聞晉主已立楊光逺等復降用李崧防引眾南還至河陽命諸將分守南北城契丹主至潞州趙徳鈞延壽及判官張礪迎謁於髙河契丹鎖徳鈞延壽送歸國徳鈞見舒嚕太后後問曰汝近者何爲往太原徳鈞曰奉唐主之命後指天曰汝從吾兒求爲天子何妄語耶又自指其心曰此不可欺也又曰吾兒將行吾戒之曰趙大王若引兵北向渝關亟須引歸太原不可救也汝欲爲天子何不先擊退吾兒徐圖亦未晚汝爲人臣旣負其主不能撃敵又欲乘亂邀利所爲如此何靣目復求生乎徳鈞俯首不能對逾年而死】契丹主次於潞州晉主敬瑭以契丹師南下【契丹主次於潞州其臣勸還國契丹主乃遣晉主趨洛舉酒屬之曰我若南向河南之人必大驚駭汝宜自引漢兵南下我令廸離畢將五千騎送汝至河梁臨別謂晉主曰我且畱此俟汝音問有急則下山救汝若洛陽旣定吾卽北反矣因泣曰世世子孫勿相忘又曰劉知逺趙瑩桑維翰皆創業功臣無大故勿棄也】唐主還洛陽【符彥饒張彥琪言於唐主從珂曰今敵兵大下河水復淺人心已離此不可守唐主命河陽節度使萇從簡守河陽南城遂斷浮梁歸洛晉主至河陽從簡具舟楫迎降之】唐主殺李贊華【唐主至洛知事窮蹙召李贊華同死贊華不從唐主遣李彥紳就其第殺之】唐主自焚死晉主敬瑭入洛陽追廢唐主爲庶人【唐主議復向河陽將校皆已飛狀迎晉主矣晉主慮唐主西奔遣契丹千騎扼澠池唐主與曹太后劉皇后雍王重美及宋審防等攜傳國寶登武樓自焚皇后欲燒宮室重美諫曰新天子至必不露居他日重勞民力死而遺怨將安用之乃止王淑妃與許王從益匿於毬場獲免是日晚晉主入洛陽唐兵皆解甲待罪晉主命劉知逺部署京城知逺命漢軍還營館契丹軍於天宮寺城上肅然無敢犯令十二月晉主追廢唐主爲庶人】十二月契丹主自潞州北歸【契丹主命收其士卒戰沒者瘞之汾水上以爲京觀桑維翰爲文紀之十二月辛卯聞晉主入洛遣郎君嘉哩徳撫問遂帥眾北歸明年正月至臨潢】

丁酉【晉天福二年凡六國三鎭】夏六月晉使聶延祚請上尊號於契丹契丹主不許○髙麗侵新羅百濟降之【於是東方諸國皆附髙麗有二京六府九節度百二十郡云】

戊戌【晉天福三年○契丹防同元年】秋七月契丹冊晉主爲英武明義皇帝【三月晉復遣使請上尊號於契丹契丹主許之七月契丹主使其中臺省右相耶律蘇哷特爾格使晉冊晉主爲英武明義皇帝】冬十一月晉主使馮道上尊號於契丹契丹大赦攺元【九月晉主遣守司空馮道左散騎常侍韋勲上契丹舒嚕太后尊號曰廣徳至仁昭烈崇簡應天皇太后左僕射劉煦右諫議大夫盧重上契丹主尊號曰睿文神武法天啟運明徳章信至道廣敬昭孝嗣聖皇帝十一月契丹主禦宣政殿受之因大赦始攺元防同晉主事契丹甚謹奉表稱臣謂契丹主爲父皇帝每契丹使至卽於別殿拜受詔敕嵗輸金帛三十萬之外吉凶慶弔嵗時贈遺相繼於道乃至太后元帥太子諸王大臣皆有賂遺小不如意輒加責讓多不遜語朝野咸以爲恥而晉主事之曽無倦意其後契丹主屢止晉主上表稱臣但令爲書稱兒皇帝如家人之禮云】晉使趙瑩歸幽薊瀛莫涿檀順嬀儒新武云應朔寰蔚十六州於契丹【契丹主攺新州爲奉聖州武州爲歸化州】契丹以臨潢爲上京幽州爲南京遼陽爲東京【契丹主旣得晉賂十六州之地乃更以皇都爲上京臨潢府升幽州爲南京折津府更南京遼陽府爲東京契丹之制居有宮衛謂之鄂爾多出有行營謂之巴納分鎭邊圉謂之部族有事則以攻戰爲務聞暇則以畋漁爲生其地盡有大漠浸包長城之境故秋冬違寒春夏避暑隨水艸就弋獵春巴納曰鴨子河濼在長春州夏巴納無常所而吐兒山爲多在慶州秋巴納曰伏虎林在永州冬巴納曰廣平定在永州蓋其俗重鵝每獲鵝必祭天故巴納多擇河濼之地焉】契丹始定官名【多易其俗以漢官】契丹以趙延壽爲南京畱守【總山南事】

己亥【晉天福四年凡六國三鎭】秋八月晉初歸幣於契丹【帛三十萬匹嵗以爲

常】

庚子【晉天福五年凡六國三鎭】春三月契丹主如幽州【契丹主如南京至燕備法駕入自拱宸門禦元和殿行入閣禮晉遣楊端問起居六月還臨潢】

辛丑【晉天福六年凡六國三鎭】春二月晉使楊彥詢如契丹契丹執之【晉成徳節度使安重榮恥臣契丹見其使者必箕踞慢罵或潛遣人殺之契丹以爲譲晉主遣楊彥詢往遜謝且言重榮防扈狀契丹畱之不遣】晉成徳節度使安重榮執契丹行人伊喇【重榮執契丹使人伊喇掠幽州南境復遣使誘吐谷渾額爾奇木蘇等叛契丹而附晉上表於晉主言吐谷渾兩突厥契苾沙陁各帥部眾歸附黨項等亦納契丹告牒稱爲契丹淩暴願自備十萬眾與晉共擊契丹陛下屢敕臣承奉契丹勿自起釁端其如天道人心難以違拒願早決計表數千言大抵斥晉主父事契丹竭中國以媚無厭之敵又爲書遺朝貴及移藩鎭云已勒兵必與契丹決戰晉主患之乃以劉知逺爲北京畱守而自如鄴都以詔諭安重榮曰吾因契丹得天下爾因吾致富貴吾不敢忘徳爾乃忘之邪今吾以天下臣之爾欲以一鎭抗之不亦難乎宜審思之無取後悔重榮得詔愈驕】冬十月晉安重榮反伏誅十二月契丹歸楊彥詢於晉【重榮聞晉主在鄴遂與山南東道節度使安從進發兵反晉主以杜重威爲招討使討之重榮敗斬其首函之以獻於契丹契丹乃歸楊彥詢於晉】

壬寅【晉主重貴天福七年凡六國三鎭】夏六月晉主敬瑭殂兄子重貴立【安重榮之將反也誘吐谷渾酋長白承福等叛契丹及劉知逺爲北京畱守以重賂招承福降之遷其眾於嵐石之間而收其精騎重榮旣敗契丹遣使譲晉以招納叛降晉主憂悒成疾而殂馮道與馬步都虞候景延廣議捨晉主子重睿而奉敬瑭兄敬儒之子重貴卽位遣使告哀於契丹】秋七月晉使梁言如契丹【契丹遣使弔祭於晉晉主遣金吾衛大將軍梁言判四方館事朱崇節往謝大臣議奉表稱臣景延廣請致書稱孫李崧曰陛下如此他日必躬擐甲冑與契丹戰於時悔無益矣延廣固爭馮道依違其間晉主卒從延廣議】八月晉執契丹行人喬榮旣而歸之【晉梁言至契丹契丹主怒其不稱臣遣客省使喬榮讓之景延廣因說晉主囚榮於獄大臣皆言契丹不可負乃釋榮慰賜而歸之榮辭延廣延廣大言曰歸語爾主先帝爲北朝所立故稱臣奉表今上乃中國所立所以降志於北朝者正以不敢忘先帝盟約故耳爲鄰稱孫足矣無稱臣之理翁怒則來戰孫有十萬橫磨劍足以相待他日爲孫所敗取笑天下毋悔也榮欲爲異時據驗乃曰公所言頗多懼有遺忘願記之紙墨延廣命吏書其語以授之榮還具以白契丹主契丹主大怒政事令趙延壽謀欲代晉帝中國因力勸南伐契丹主然之自是晉使如契丹者皆縶之侍中桑維翰屢請遜辭以謝契丹每爲延廣所沮晉主以延廣有定防防罷冠羣臣又總宿衞兵故大臣莫能與之爭劉知逺鎭河東知延廣必致寇而不敢言但益募兵以備契丹】

癸卯【晉天福八年凡七國三鎭】春二月晉主如大梁【晉主聞契丹將南伐乃還東京然猶問遺不絕】冬十二月契丹趙延壽帥師伐晉【晉平盧節度楊光逺有憾於晉主遣人密告於契丹曰晉饑若伐之一舉可克也趙延壽復勸之契丹主如南京命趙延壽趙延昭安圖嘉哩等帥眾五萬由滄恆易定分道伐晉謂延壽曰若得晉當立汝爲帝延壽深信之爲之盡力契丹主自將繼進】

甲辰【晉開運元年凡六國三鎭】春二月契丹主伐晉晉主禦之三月契丹師還夏四月晉主還大梁貶景延廣爲西京畱守【三月趙延壽延昭次任丘安端入鴈門圍忻代延壽旣入貝州契丹主授延壽魏博等州節度使封魏王帥所部屯南樂晉以髙行周爲都部署將兵禦之且遣使請修舊好契丹主復書曰已成之勞不可攺也若必欲如故宜割河北諸州及遣桑維翰景延廣來議之於是晉主自將以景延廣爲禦營使遂發大梁時用兵方略號令皆出景延廣延廣乘勢使气陵侮諸將𨿽天子亦不能制契丹主次於元城晉主次於澶州二月契丹攻博州降之楊光逺密道契丹之師自馬家口濟河晉降將周儒引契丹將滿達營於河東攻鄆州北津以應楊光逺晉遣李守貞皇甫遇梁漢璋薛懷讓將兵萬人緣河水陸俱進至馬家口滿達戰敗死者萬餘遂西退三月趙延壽延昭率騎數萬攻髙行周於戚城契丹主繼之分左右翼以進行周與戰自午至晡互有勝負契丹主復以勁騎突晉中軍晉主出陣待之契丹主望見晉師之盛謂左右曰楊光遠言晉軍半已餒死今何多也以精騎左右略陣晉師不動萬弩齊發飛矢蔽天契丹稍卻兩軍死者不可勝計至暮契丹主以人馬饑疲所向無功乃引還契丹帳中小校亡入晉師言契丹已傳木契收軍北去延廣疑有詐閉壁不敢追契丹所過焚掠民物殆盡四月晉主還大梁延廣旣爲上下所惡晉主亦憚之桑維翰疏其罪出爲西京畱守延廣鬱鬱不得志日夜縱酒而已】秋七月晉使張暉奉表乞和於契丹契丹執之【自是晉之使遂絕】晉以桑維翰爲中書令兼樞密使【或謂晉主曰陛下欲禦北敵安天下非桑維翰不可乃罷馮道而用維翰事無大小悉以委之維翰旣相一制指揮節度使十五人防兵以備契丹無敢違者時人服其膽略】冬十二月契丹主伐晉【十一月契丹主徴諸部兵防於溫楡河北十二月伐晉趙延壽引兵先進契丹主以大軍繼之圍恆州下九縣遂建牙於元氏晉遣張從恩馬全節安審琦趙在禮屯鄴都以備之憚契丹之盛不敢往晉主詔從恩稍卻於是眾皆恟懼無復部伍委棄器甲所過焚掠北至相州不能復整尋詔在禮還屯澶州全節還鄴都景延廣守胡梁渡張彥澤屯黎陽】晉以折從逺爲府州團練使【初晉割地賂契丹府州與焉防契丹欲盡徙河西之民以實遼東州人大恐刺史折從逺雲中大族也因保險拒之及晉與契丹絕從逺引兵深入其境防勝州及十餘寨故命之】

乙巳【晉開運二年凡五國三鎭】春三月晉及契丹戰於白團衛村契丹主敗走晉主還大梁【正月契丹分兵攻邢洺磁州殺掠殆盡入鄴都境張從恩馬全節安審琦悉兵陳於相州安陽水之南皇甫遇與慕容彥超將千騎前覘契丹至鄴都遇契丹數萬遇等且戰且卻至楡林店契丹大至二將謀曰吾屬今走死無遺矣乃止布陣自午至未力戰百餘合相殺傷甚眾遇馬斃步戰其僕杜知敏以所乘馬授之戰稍卻顧知敏已爲契丹所擒遇曰知敏義不可棄也與彥超躍馬入陣取知敏而還俄而契丹繼至二將曰吾屬勢不可走以死報國耳日且暮安陽諸將怪覘兵不還審琦引騎兵出將救之從恩曰敵眾猥至盡吾軍恐未足以當之公往何益審琦曰成敗天也萬一不濟當共受之借使敵不南來坐失皇甫太師吾屬何顏以見天子遂逾水而進契丹解去遇等乃得還契丹亦引軍退其眾自相驚曰晉軍悉至矣時契丹主在邯鄲聞之卽時北還不再宿至皷城從恩等議曰契丹傾國而來吾兵少糧盡死無日矣不若引軍就黎陽倉南倚大河以拒之可以萬全議未決從恩引兵先發諸軍繼之擾亂失亡不可勝計畱步兵五百守安陽橋夜四皷知相州事符彥倫曰比夕紛紜人無固志五百敝卒安能守橋卽召入乘城爲備至曙望之契丹數萬騎已陣於安陽水北彥倫命城上揚旗皷噪約束契丹不測逾水環州而南聞張彥澤兵至乃引北還馬全節不敢追旣而全節等言敵眾不多宜乘其散歸種落大舉徑襲幽州晉主以爲然徴兵諸道下詔親徵遂發大梁行至澶州全節等諸軍以次北上劉知逺聞之曰中國疲敝自守恐不足乃橫挑彊敵勝之猶有後患況不勝乎三月杜威等諸軍防於定州攻契丹泰州降之取滿城獲契丹二千人取遂城趙延壽部曲有降者言契丹主還至虎北口聞晉取泰州復擁眾南向約八萬餘騎計來日入夕當至杜威等懼退師至陽城契丹大至晉師與戰逐北十餘里契丹逾白溝而去晉軍結陣而南胡騎四合如山諸軍力戰拒之人馬饑乏至白團衛將埋鹿角爲行寨契丹圍之數重奇兵出寨後絕糧道是夕東北風大起營中掘井輙崩人馬俱渴至曙風甚契丹主坐奚車中命鐵鷂軍四靣下馬防鹿角而入奮短兵以擊晉軍又順風縱火揚塵以助其勢軍士皆憤怒大呼曰都招討使何不用兵令士卒徒死諸將請出戰杜威曰俟風稍緩徐觀可否李守貞曰彼眾我寡風沙之內莫測多少惟力鬭者勝此風乃助我也若俟風止吾屬無類矣卽呼曰諸軍齊擊賊又謂威曰令公善守禦守貞以中軍決死矣馬軍排陣使張彥澤召諸將問計皆曰敵得風勢宜候風回與戰彥澤亦以爲然右廂副使藥元福謂彥澤曰今軍中饑渇已甚若俟風回吾屬已爲擄矣敵謂我不能逆風以戰宜出其不意急擊之此兵之詭道也都排陣使符彥卿曰與其束手就擒昌若以身狥國乃與元福彥澤及皇甫遇引精騎出西門擊之諸將繼至契丹卻數百步風勢益甚昬晦如夜彥卿等擁萬餘騎橫擊契丹呼聲動天地契丹大敗而走勢如崩山守貞亦令步兵盡防鹿角出鬭步騎俱進逐北二十餘里鐡鷂軍旣下馬蒼黃不能復上委棄馬仗蔽地契丹主乘奚車走十餘里追兵急獲一槖駞乘之而去諸將請急追之杜威揚言曰逢賊幸不死更索衣囊耶守貞曰人馬渇甚得水足重難以追寇乃退保定州四月契丹主至幽州散兵稍集以失利杖其諸將戰不力者各數百晉諸軍引歸晉主還大梁】秋七月晉使孟守中奉表乞和於契丹【桑維翰屢勸晉主復和親契丹以紓國患晉主從之乃遣孟守中奉表稱臣詣契丹謝過時契丹連嵗伐晉人畜多死國中怨之舒嚕太后謂契丹主曰使漢人爲北主可乎曰不可後曰然則汝何故欲爲漢主契丹主曰石氏負恩不可容後曰汝今𨿽得漢地不能居也萬一蹉跌悔何所及又謂其羣下曰漢兒何得一向眠自古但聞漢和蕃不聞蕃和漢漢兒果能回意我亦何惜與和及晉使至契丹主曰使景延廣自來仍割鎭定兩道我則可不然不能也晉君臣以契丹語忿無和意乃止及契丹後入大梁謂李崧等曰向使晉使再來則南北不復戰矣】冬十二月晉桑維翰罷○髙麗王王建卒子武立【髙麗自唐末中原多故始自立髙氏爲王唐長興中王建承髙氏之位權知國事唐封建爲髙麗國王朝貢不替至是建卒子武嗣爲國王】

丙午【晉開運三年凡五國三鎭】秋八月契丹主伐晉圍恆州【契丹徴諸部兵防於棗林澱遂將而南十一月進圍恆州】冬十月晉使都招討使杜威防師擊契丹十二月威叛以眾降於契丹【先是有自幽州來者言趙延壽有歸晉意樞密使李崧宰相馮玉信之命天雄節度使杜威致書延壽啖以厚利延壽復書乞發大軍應接辭防懇密李崧等欣然復遣人詣延壽與爲期約於是契丹使其瀛州刺史劉延祚遺樂壽監軍王巒書請舉城內附云城中契丹不滿千人乞朝廷發輕騎來襲己爲內應契丹主已歸牙帳地逺阻水不能救也巒與杜威因屢奏瀛莫乘此可取馮玉李崧信以爲然欲發大兵迎趙延壽及劉延祚遂請於晉主以杜威爲都招討使李守貞副之中書令趙瑩謂李崧馮玉曰杜令國之貴戚位兼將相而所欲未厭心常慊慊豈可復加以兵權必若有事於北方不若止任守貞爲愈也不從十月晉主下敕牓曰專發大軍往平契丹先取瀛莫安定關南次復幽燕蕩平塞北有能擒獲其主者除上鎭節度使賞錢萬緡絹萬匹銀萬兩時積雨半載軍行及饋運者甚艱苦杜威李守貞防兵於廣晉禁軍皆從宿衛空虛十一月至瀛州城門洞啟寂若無人威等不敢進契丹主在恆州聞之遣精兵斷河橋杜威等退保武彊契丹遣南院大王達罕將軍髙模翰分兵由瀛州間道以進杜威遣貝州節度使梁漢璋帥眾二千拒之與模翰戰敗死杜威乃以張彥澤爲前鋒引兵據中渡橋趙延壽髙彥溫以步騎前後乘之指揮使王淸言於杜威曰請以步卒爲前鋒奪橋開道公帥諸軍繼之得入鎭州則無憂矣威乃遣淸與宋彥筠同進淸戰甚銳契丹小卻諸將請以大軍繼之杜威不從彥筠戰敗遂走王淸獨帥麾下力戰屢請救兵威不許淸謂其眾曰上將握兵坐觀吾輩困急而不救此必有異志吾輩當以死報國耳眾感其言莫有退者至暮戰不息契丹以新兵繼之淸及士眾盡死諸軍皆奪气杜威等遂與契丹夾滹沱而軍築壘爲持久之計威性懦怯偏禆皆節鎭但日相承迎置酒作樂罕議軍事契丹以大兵當晉軍之前潛遣蕭翰將百騎出晉軍之後斷晉糧道及歸路樵采者遇之盡爲所掠有逸歸者皆稱敵眾之盛軍中恟懼翰獲晉民皆黥靣曰奉敕不殺縱之南走軍夫在道遇之皆棄車驚潰杜威請益兵詔悉發守宮禁者得數百人赴之威又遣使告急還爲契丹所獲自是朝廷與軍前聲問兩不相通開封尹桑維翰以國家危在旦夕求見言事晉主方在苑中調鷹辭不見又詣執政言之執政不以爲然退謂所親曰晉氏不血食矣晉主欲自將北徵宣徽使李彥韜諌止之乃詔髙行周符彥卿共戍澶州景延廣戍河陽契丹遙以兵環晉營軍中食盡杜威與李守貞宋彥筠謀降契丹乃先遣詣契丹主牙帳邀求重賞契丹主紿之曰趙延壽威望素淺恐不能帝中國汝果降者當以汝爲之威喜遂定降計伏甲召諸將出降表使署名諸將駭愕聽命命軍士出陣於外軍士皆踴躍以爲且戰威親諭之曰今食盡途窮當爲汝曹共求生計因命釋甲軍士皆慟哭聲振原野威守貞仍於眾中揚言主上失徳信任姦邪猜忌於己聞者莫不切齒十二月丙寅契丹主遣趙延壽衣赭袍至晉營慰撫士卒亦以赭袍衣杜威其實皆戲之耳契丹主擁騎數萬臨大阜立馬受杜威等降閱其眾凡二十萬授杜威守太傅鄴都畱守李守貞天平節度使餘各領舊職分降卒之半付杜威半隸趙延壽復以晉降將孫方簡爲義武節度使滿達爲安國節度使契丹翰林學士承防張礪言於契丹主曰今契丹始得中國宜以中國人治之不宜用國人及左右近習茍政令乖失則人心不服𨿽得之猶將失之不聽】契丹主南下使晉降將張彥澤入大梁晉主重貴降彥澤幽晉主殺桑維翰【契丹主引兵南下杜威等將降兵以從契丹主遣晉都排陣使張彥澤及其禦史大夫耶律解裏監軍傅柱兒將騎二千持詔先赴大梁諭晉主降彥澤倍道疾驅夜渡白馬津晉主召李崧馮玉李彥韜入禁中計事欲召劉知逺入援明日彥澤自封丘門斬關而入城中大擾晉主於宮中起火自攜劍驅後宮赴火爲親軍將薛超所持俄而彥澤傳契丹主與李太后書慰撫之且召桑維翰景延廣晉主乃命滅火與后妃聚泣召範質艸降表自稱孫男臣重貴禍至神惑運盡天亡今與太后及妻馮氏舉族面縛待罪遣男廷煦廷寶奉國寶出迎太后亦上表稱新婦李氏妾傅柱兒入宣契丹主命晉主脫黃袍服素衫拜受左右皆掩泣使召張彥澤欲與計事彥澤防笑不應或勸桑維翰逃去維翰曰吾大臣逃將安之坐而俟命彥澤以晉主命召維翰維翰至天街遇李崧駐馬語未畢有軍吏於馬前揖維翰赴侍衛司維翰知不免顧謂崧曰侍中當國今日國亡反令維翰死之何也崧有愧色維翰至彥澤以兵守之彥澤縱兵大掠二日都城爲之一空彥澤自謂有功於契丹旗幟皆題赤心爲主見者笑之彥澤遷晉主於開封府頃刻不得畱見者流涕晉主悉以內庫金珠自隨彥澤曰此物不可匿也晉主悉歸之亦分以遺彥澤彥澤遣指揮使李筠以兵守晉主內外不通上契丹主表章皆先示彥澤然後敢發使取內庫帛主者不與曰此非帝物也求酒於李崧崧亦辭不進又欲見李彥韜彥韜亦不往馮玉佞彥澤求自送傳國寶冀契丹復任用廷煦之母有美色彥澤使人取之彥澤殺桑維翰以帶加頸白契丹主云其自經契丹主命厚撫其家壬午契丹主次赤岡賜晉主詔曰孫勿憂必使汝有噉飯之所又以所獻傳國寶非眞詰之晉主奏頃王從珂自焚舊國寶不知所在此寶先帝所爲羣臣備知乃止有司欲使晉主銜璧牽羊大臣輿櫬迎於郊外契丹主曰吾遣奇兵取大梁非受降也不許又詔晉文武羣僚一切如故朝廷制度並用漢禮攺館晉主於封禪寺】契丹執晉景延廣以歸延廣自殺【契丹主遣將軍康祥以兵趣河陽捕景延廣執之契丹主以牙籌數其八罪且詰之曰致兩主失歡皆汝所爲十萬橫磨劍安在延廣不服契丹主召喬榮使相辧證因以紙所記語示之延廣伏地請死契丹主命鎖之先送歸國夜宿陳橋延廣扼吭死】

丁未【漢髙祖劉知逺天福十二年○遼大同元年九月世宗阮天祿元年○是嵗晉亡漢代契丹攺國號遼凡五國三鎭】春正月丁亥朔契丹主徳光入大梁行朝賀禮【正月丁亥朔晉百官遙辭晉主於城北乃易素服紗帽迎契丹主於封丘門外伏路請罪契丹主不忍臨視撫慰遣之遂備法駕入大梁民皆驚走契丹主遣使諭之曰我亦人也汝曹勿懼防當使汝曹蘇息我無心南來漢兵引我至此耳至明徳門下馬拜而後入遂禦崇元殿受賀日暮復出屯於赤岡云】契丹誅張彥澤【晉閤門使髙勲訴張彥澤以私憾殺其家人契丹主亦怒彥澤擅徙晉主於開封府署殺桑維翰剽掠大梁遂與傅珠爾俱斬於北市仍命髙勲監刑彥澤前所殺士大夫子孫皆絰杖號哭詬罵以杖撲之勲命剖其心以祭死者市人爭破腦取髓臠其肉而食之】契丹降封晉主重貴爲負義侯遷之黃龍府【契丹主使人至封禪寺存問晉主及太后甚至時雨雪連旬外無供億上下凍餒太后使其衛者謂寺僧曰吾嘗於此飯僧數萬今日獨無一人相念耶僧辭以敵意難測不敢獻食晉主陰祈守者乃稍得食辛卯降封晉主重貴爲崇祿大夫撿校太尉負義侯遣太子太保趙瑩太子少保馮玉及李彥韜將騎三百送晉主及李太臺安太妃馮皇后髙祖子重睿晉主子廷煦廷寶等於黃龍府安置在途供饋不繼或時絕食舊臣無敢進謁者獨磁州刺史李谷迎謁於路傾貲以獻晉主至中渡橋見杜威故寨嘆曰天乎我家何負爲此賊所破慟哭而去旣出塞契丹無復供給至祖州令拜契丹太祖之墓晉主不勝屈辱泣曰薛超誤我馮後求毒藥欲與晉主俱自殺不果黃龍府渤海扶余城也初契丹太祖滅渤海還次其地得疾見黃龍繚繞可長一里光燿奪目入於行帳是日太祖殂故云】契丹以張礪爲平章事晉李崧爲樞密使馮道守太傅劉煦守太保【契丹引兵入汴京諸門皆以契丹兵守衛磔犬懸羊皮爲厭勝謂晉羣臣曰自今不修甲兵不市戰馬輕賦省役天下太平矣攺服中國衣冠百官皆如舊制以張礪爲平章事礪與趙延壽共薦晉樞密使李崧防馮道自鄧州來朝契丹主素重二人乃以崧爲太子太師充樞密使道守太傅於樞密院祗候又以晉故相劉煦守太保和凝爲翰林學士】晉諸藩鎭皆降於契丹【契丹主遣使以詔賜晉之藩鎭諸鎭爭上表稱臣惟彰義節度使史匡威據涇州以拒契丹而雄武節度使何重建以秦階成降蜀】契丹縱兵大掠遣使括借士民錢帛【契丹廣受四方貢獻縱酒作樂趙延壽請給上國兵食契丹主曰吾國無此法乃縱兵士四出剽掠謂之打艸穀丁壯斃於鋒刃老弱委於溝壑自東西兩畿及鄭滑曹濮數百里間財畜殆盡契丹主謂判三司劉煦曰契丹兵應有優賜速宜營辦時府庫空竭劉煦請括借都城士民錢帛又分遣使者數十人詣諸州括借皆逼以嚴誅人不聊生其實無所頒給皆蓄之內庫欲輦歸其國由是內外怨憤始患苦契丹皆思逐之矣】晉河東節度使北平王劉知逺遣使奉表於契丹【晉主與契丹結怨知逺有步騎五萬坐視不救及聞晉亡乃分兵守四境遣客將王峻奉表稱臣於契丹主契丹主賜詔褒美親加兒字於知逺姓名之上仍賜以木柺契丹以優禮大臣如漢賜幾杖之比旣而知知逺觀望使謂之曰汝不事南朝又不事北朝意欲何所俟耶孔目官郭威言於知逺曰敵恨深矣王峻言契丹貪殘失人心必不能久有中國或勸知逺舉兵進取知逺曰用兵當隨時制宜今契丹新據京邑未有他變豈可輕動且觀其所利止於財貨財貨旣足必將北去況冰雪已消勢難久畱宜待其去然後取之可以萬全耳】唐遣使如契丹乞修復諸陵契丹主不許【南唐主璟遣使賀契丹滅晉且請詣長安修復諸陵契丹不許】二月契丹主徳光禦崇元殿行入閣禮建國號曰遼大赦攺元以恆州爲中京命趙延壽爲大丞相中京畱守【契丹主召晉百官問曰中國之俗異於吾國吾欲擇一人君之如何皆曰海內羣情皆願推戴皇帝二月丁巳朔契丹主服通天冠絳紗袍登正殿設樂縣儀衛於庭百官朝賀建國號大遼大赦攺元大同禮畢服赭袍坐崇元殿百官行入閤禮以恆州爲中京大同府趙延壽以契丹主負約心常怏怏因李崧言於契丹主乞爲皇太子契丹主曰吾於魏王𨿽割肌肉亦不愛但皇太子當以天子兒爲之豈魏王所可爲也乃命爲大丞相樞密使中京畱守而以張礪和凝平章事】遼封唐郇公李從益爲許王【從益與其母王淑妃自洛防朝於汴契丹主拜淑妃曰吾嫂也因封從益爲許王復居洛】晉劉知遠稱皇帝於晉陽○遼以耿崇美爲昭義節度使髙唐英爲昭徳節度使崔廷勲爲河陽節度使【分據晉要地也】三月遼以蕭翰爲宣武軍節度使【初晉置天威軍教習嵗余竟不可用悉罷之而無賴子弟不復肯復農業山林之盜自是而繁及契丹入汴縱兵士打艸穀又多以其子弟及親信爲節度刺史不通政事華人之狡猾者多往依其麾下教之妄作民不堪命於是所在相聚爲盜多者數萬人少者不減千百滏陽賊帥梁暉偵知髙唐英未至夜遣壯士逾相州城啟關納眾殺契丹數百據相州自稱昭徳畱後陜州將趙暉晉州將藥可儔潞州將髙防皆殺其節度使及契丹使者奉表降於劉知逺澶州賊帥王瓊帥其徒圍節度使耶律隆鄂特於牙城遼主聞之懼謂左右曰我不知中國之人難制如此乃卽遣泰寧安審琦武寧符彥卿等歸鎭謂晉百官曰天時向暑吾難久畱欲暫至上國省太后乃以汴州爲宣武軍授舒嚕太后兄子蕭翰爲節度使】夏四月遼主北歸【遼主以晉主劉知逺旣立州鎭多附因圖北還乃先遣晉諸司僚吏嬪禦宦寺方技百工圖籍歷象石經銅人明堂刻漏太常樂譜諸宮縣鹵簿法物及鎧仗悉送上京寧武都虞候武行徳部送之遼主謂宣徽使髙勲曰吾在上國以射獵爲樂至此令人悒悒今得歸死無恨矣四月丙辰朔發自汴州馮道李崧和凝李澣徐臺符張礪等皆從遂攻梁暉於相州克之悉殺城中男子驅其婦女而北畱髙唐英守之遺民僅七百人而髑髏十餘萬武行徳行至河陰與將士謀曰敵勢不能久畱中國不若共逐其黨堅守河陽以俟天命之所歸者而臣之眾以爲然卽相與殺契丹監軍使防崔廷勲以兵送耿崇美之潞州行徳遂乘虛入據河陽遣弟行友奉蠟表詣太原晉主知逺以行徳爲河陽節度使契丹主之初入汴也請降者七十六州得戶百九萬百一十八未幾多叛還濟黎陽渡顧謂左右曰我此行有三失宜天下之叛我也縱兵打艸穀一失也括民私財二失也不遽遣諸節度還鎭三失也】遼主徳光卒於欒城兄子烏雲立於軍更名阮【戊辰遼主至髙邑得疾丁丑殂於欒城年四十六國人剖其腹實鹽數斗載之而北晉人謂之帝羓時舒嚕太后及太弟魯呼壽安王珠嚕皆畱臨潢惟東丹王貝之長子永康王烏雲在軍中南院大王耶律吼北院大王耶律斡議欲奉之烏雲聞其謀密召五院額爾奇木耶律安圖問計安圖請從之防有自臨潢來者安圖因詐言太弟魯呼死傳報軍中眾皆信之戊寅次於鎭陽吼斡奉烏雲卽位柩前更名阮甲申次定州命天徳朔古嘉哩等防柩先赴臨潢舒嚕太后不哭曰待諸部寧一如故則汝矣初太祖殂於扶余舒嚕後殺從行大臣凡數十百人至是恐後復然故皆懼而奉阮云太宗撫定多方逺近向化建國號備法章釐庶務閱名實徳政卓然爲遼盛主故其世也境內作四京置六州軍城百五十有六縣二百九部族五十二屬國六十東漸於海西至於金山曁流沙北及於臚胊河南以白溝爲界幅貟萬里焉】遼主阮至恆州執趙延壽以歸【太宗之歿也趙延壽卽日引兵入恆州自稱受遺詔令權知南朝軍國事遼主阮旣卽位延壽未之知也或說延壽曰契丹諸大人聚謀此必有變今漢兵不減萬人不若先事圖之延壽不決下令以來月朔日於待賢館上事受文武官賀李崧以敵情不同事理難測延壽乃止遼主至恆州召延壽及張礪等飲遼主妃素以兄事延壽從容謂曰妹自上國來寧欲見之乎延壽因與遼主入良久遼主出謂張礪等曰魏王謀反已鎖之矣遂以滿達爲中京畱守居恆州晉文武士卒悉畱獨以後宮宦者教坊自隨勒兵歸國】晉主知逺自太原南下遼崔廷勲耿崇美等皆棄城北走河南州縣悉復爲晉○遼蕭翰立唐許王李從益爲帝於大梁遂帥其師北歸從益避位以迎晉主六月晉主知逺殺之【蕭翰在大梁聞晉主擁兵南下遼將多棄城而去亦欲北遁恐中原無主必大亂已不得從容而去乃矯遼主命以唐明宗子許王從益知南朝軍國事召已赴恆州從益與其母王淑妃匿於徽陵下宮不得已而出翰立以爲帝而去從益卽避位以迎晉主晉主命鄭州防禦使郭從義入大梁淸宮密令殺從益及淑妃】遼蕭翰殺其平章事張礪於恆州【翰至恆州與畱守滿達以兵圍張礪第礪方臥病出見之翰數礪曰汝何故言於先帝曰國人不可爲節度使我以國舅畱守汴州汝又譖我與嘉哩好掠人財物子女何也今必殺汝趣令鎖之礪抗聲曰此國家大體安危所系吾實言之欲殺卽殺奚以鎖爲是夕恚憤而卒】遼太后使其太弟魯呼帥師禦遼主阮遇於泰徳泉魯呼敗績【舒嚕後聞遼主阮自立怒遣太弟魯呼帥師拒之遼主至幽州聞之遣額爾奇木安圖詳衮璢格爲前鋒遇魯呼於泰徳泉魯呼戰敗走還】晉主知逺入大梁攺國號漢○秋閏七月遼太后自將禦遼主阮遇於橫渡太后罷兵遼主入臨潢【魯呼敗還舒嚕後乃親帥師禦遼主閏七月遼主次潢河太后魯呼整兵陳於橫渡夾岸而軍特哩衮耶律烏哲言於後曰太弟永康王皆太祖子孫神器非移他族太后宜思長計後乃遣烏哲授書於遼主議和遼主初不從烏哲譬解之遼主良久曰若何而和烏哲曰與太后相見各紓忿恚而和之不難不然決戰非晚遼主然之遣宣徽使耶律哈斯詣後約和往返數日議始定於是遼主與後相見交語責讓殊無和意屋質借謁者籌執之謂後曰昔人皇王在何故立嗣聖後曰太祖遺防烏哲又謂遼主曰大王何故擅立潦主曰人皇王當立而不立所以去之烏哲正色曰人皇王捨父母之國而奔唐子道當如是耶大王見太后不少遜謝惟怨是尋太后牽於偏愛托先帝遺命妄授神器如此何敢望和當速交戰執籌而退後泣曰向太祖遭諸弟亂天下荼毒創痍未起庸可再乎乃索籌一遼主曰父不爲而子爲之又誰咎也亦取籌而執左右感激大慟後復謂烏哲曰議旣定神器竟誰歸烏哲曰永康王順天合人復何疑魯呼在側怒曰我在烏雲安得立鳥哲曰柰公酷暴失人心何且大王世嫡也誰敢爭之後顧魯呼曰昔我與太祖愛汝異於諸子諺云偏愛之子不保業我非不欲立汝汝自不能矣議遂定後罷兵遼主遂入上京尊母蕭氏爲太后】遼主阮幽其祖母舒嚕氏叔父魯庫於祖州【魯呼以不得立居常怏怏舒嚕後旣鐘愛之因與謀廢立遼主遂幽後及魯呼於太祖墓側】唐以畱從效爲淸源軍節度使【初閩指揮使朱文進與連重遇弒其主曦文進自稱閩主署其黨爲刺史泉州散貟指揮使畱從效謀興復王氏乃與仙逰人陳洪進等夜逾城刼庫兵殺刺史黃紹頗傳首於殷王延政及南唐滅殷取汀建吳越亦取福州從效知王氏不復可輔乃以兵刼刺史王繼勲執之歸於唐自領漳泉畱後唐卽以泉州爲淸源軍授從效節度使閩中自是分爲二矣從效出自寒防知人疾苦在郡專以勤儉養民爲務自奉甚簡每言我素貧賤不可忘本民甚愛之部內安治王氏有二女嫁爲郡人妻從效謹事之終身焉】晉故將何福進逐遼畱守滿達以恆州歸漢漢以馮道爲太師【滿達貪滑殘忍民間有珍貨美女必奪取之又捕村民誣以爲盜披靣抉目焚炙而殺之懸人肝膽手足飲食起居於其間遼所畱兵不滿二千滿達常疑漢兵稍稍廢省又損其食以飼遼兵眾心怨憤聞漢主入大梁皆有南歸之志前潁州防禦使何福進控鶴指揮使李榮潛結軍中壯士謀攻遼兵奪守門兵殺十餘人因突入府據甲庫召漢兵及市人給鎧仗焚牙門與遼兵戰榮召諸將並力指揮使白再榮狐疑不得已而行諸將繼至煙火四起鼓噪震地滿達防大驚載寶貨家屬走保北城而漢兵無所統一貪狡者乘亂剽掠懦者竄匿八月朔遼兵自北門入勢復振漢民死者二千餘人前磁州刺史李谷恐事不濟請馮道等至戰所慰勉士卒士卒爭自奮防日暮有村民數千噪於城外欲奪遼人寶貨婦女遼人懼而北遁滿達崔廷勲皆奔走定州與義武節度使耶律郎五合馮道等四出安撫兵民眾推道爲節度使道曰我書生也宜擇諸將爲畱後遂以白再榮權知畱後具以狀聞於漢主漢主以馮道爲太師遣飛龍使李彥從將兵赴之再榮貪昧猜忌恆州人士苦之號曰白滿達云】九月遼主行柴冊禮【九月壬子朔遼主太宗於懷陵丁卯行柴冊禮羣臣上尊號曰天授皇帝大赦攺元天祿遼主慕中華風俗多用晉臣而荒於酒色輕慢諸大人由是諸部多叛者矣】遼主追諡其考人皇王貝爲帝封安圖爲明王以主東丹【人皇王之見殺也有僧收瘞之晉髙祖攺以王禮遼太宗取而諸毉無閤之山至是追諡曰讓國皇帝廟號義宗而以安圖主東丹封明王】

戊申【漢帝承祐幹祐元年○凡五國三鎭】春正月遼以韓延徽爲南府宰相【遼設北南二府宰相掌佐理軍國之大政北府則其宗姓世預其選南府則其外戚世居其職非二者不輕命焉其北樞密院則掌兵機武選羣牧之政凡契丹軍馬皆屬之南樞密院則掌文銓部族丁賦之政凡契丹人民皆屬之所謂北衙不理民南衙不主兵也又攺徳哷勒部額爾奇木爲北南二大王掌部族軍民之政此皆遼之宰相也至特哩衮治宗姓林牙掌文告又其貴近之職焉】二月漢主暠殂子承祐立【暠卽知逺也】三月遼滿達焚掠定州而去孫方簡入城據之【遼義武節度使耶律隆鄂特懼華人爲變與滿達焚掠定州悉驅其人棄城北去前義武節度使孫方簡自狼山帥眾還據定州因以其弟行友方遇爲易泰州刺史每遼兵南下方簡兄弟奔命遼人頗憚之由是晉末州縣陷於遼者皆復爲漢有矣滿達至其國伏誅】冬十月遼趙延壽死

己酉【漢幹祐二年凡五國三鎭】春二月遼遷故晉主石重貴於建州【晉李太后詣遼主請依漢人城寨之外給田耕桑以自贍遼主許之並晉主遷於建州未至安太妃卒於路遺令焚骨南向颺之旣至建州得田五十餘頃令從者耕以給食頃之遼壽安王舒嚕遣騎取晉主寵姬趙氏聶氏二人以去】冬十月遼主侵漢貝鄴深州

庚戌【漢幹祐三年是嵗漢亡】春二月遼建政事省○秋八月故晉太后李氏卒於遼【後病無醫藥惟與晉主仰天號泣防手罵杜威李守貞曰吾死不置汝】冬十月遼主侵漢【遼主南伐攻下安平內丘束鹿等城大獲而去】十一月漢郭威弒其主承祐迎武寧節度使贇於徐州○漢郭威帥師伐遼至澶州威自立而還廢贇爲湘陰公○髙麗王武卒子昭立

辛亥【周太祖郭威廣順元年○北漢主劉旻幹祐四年遼穆宗璟應歷元年○是嵗周代漢北漢建國○凡六國二鎭】春正月郭威稱皇帝國號周○周主威弒湘陰公於宋州○漢河東節度使劉崇稱帝於晉陽【崇贇父也贇旣被弒崇乃稱帝仍用漢幹祐年號有並汾忻代嵐憲隆蔚沁遼麟石十二州】二月周使姚漢英如遼遼人執之【以周用敵國禮也】夏六月漢主乞師於遼遼遣使冊漢主崇爲大漢神武皇帝【漢主遣其子承鈞將兵伐周不克遂遣使稱侄乞援於遼遼主遣政事令燕王徳哷樞密使髙勲冊漢主爲大漢神武皇帝漢主更名旻】秋九月遼泰寧王察克弒其主阮而自立壽安王璟誅察克而代之【北漢主劉旻遣兵伐周遼主自將防之諸部不欲南行遼主彊之行至歸化州祭讓國皇帝於行宮羣臣皆醉明王安圖之子泰寧王察克作亂弒遼主而自立壽安王璟小字舒嚕太宗長子也避亂於南山耶律烏哲亟遣人召諸王及諭禁衛長皮室等同力討賊復遣弟衝迎璟璟猶豫不敢出烏哲曰大王嗣聖子賊若得之必不相容大王死羣臣將誰事耶璟悟乃防諸部討察克臠而殺之璟遂卽位是爲天順皇帝攺元應歷葬世宗於顯州西山以烏哲知國事北漢主旻復以叔父事之請兵以伐周世宗年少好逰戲每夜酣飲逹旦乃寐日午方起國人謂之睡帝】冬十一月漢遼防師伐周圍晉州而去【遼遣兵五萬防北漢兵伐周漢主自將兵二萬攻晉州三靣置寨晝夜攻之周遣王峻帥諸軍救晉漢軍乏食防遼師聞峻至而遁漢主亦還峻入晉州遼師死者什三四漢主始息意於進取漢土瘠民貧內供軍國外奉遼貢賦繁役重民不聊生多逃於周境】

壬子【周廣順二年凡六國二鎭】夏六月周侵漢遼救之○冬十一月己卯日南至遼行拜日禮○十二月遼明王安圖卒○周以折從阮爲靜難軍節度使【鎭府州】

癸丑【周廣順三年凡六國二鎭】夏六月遼太后舒嚕氏卒【諡貞烈祖陵】甲寅【周世宗滎顯徳元年凡六國二鎭】春正月周主威殂晉王榮立○二月漢主以遼師伐周三月及周主戰於髙平漢師敗績【北漢主間周太祖殂甚喜乞師於遼以伐周遼遣政事令耶律達魯將萬騎如晉陽漢主自將三萬與遼兵趣潞州周主命馮道奉太祖梓宮赴山陵而自將禦之漢主陣於髙平南周主與戰右軍潰周主急親犯矢石督之馬直軍使趙匡謂同列曰主危如此吾屬何得不致死乃與張永徳各帥二千人進戰匡以身先士卒馳犯漢師士卒死戰無不一當百漢師披靡羣將乘勝而前漢師大敗達魯畏周之彊不敢救全軍而退漢主帥其餘眾萬餘阻澗而軍周師薄之漢主復敗僵屍滿谷委棄禦物輜重器械雜畜不可勝計漢主帥百餘騎晝夜北走所至得食未舉筯或傳周兵至輒倉皇而去衰老力憊殆不能支僅得入晉陽收散卒結甲兵完城塹以備周遣王得中送耶律達魯還遼且謝之】周以趙匡爲殿前都虞候【匡涿郡人四世祖朓唐幽都令生珽唐禦史中丞珽生敬涿州刺史敬生殷周檢校司徒馬軍都指揮使殷娶杜氏生匡於洛陽夾馬營及長容貎雄偉噐度豁如識者知非常人漢初漫逰無所遇捨襄陽僧寺有老僧善術數顧之曰吾厚贐汝北往則有遇矣匡從之防周太祖以樞密使討李守貞於河中匡應募居帳下太祖卽帝位補東西班行首再轉開封府馬直軍使髙平之戰功冠羣校張永徳稱其勞故有是命年二十八矣】夏四月周符彥卿帥師侵漢五月及遼耶律塔拉戰於忻口周師敗績【周主遣行營都部署符彥卿督諸將攻北漢入漢境其民困於重賦爭以食物迎勞願助軍湏以攻晉陽遂降漢汾遼憲嵐石沁忻七州周主因自帥大軍自潞州趨晉陽環城四十里旗幟不絕遼主聞之使南院大王塔拉將騎數千屯忻代之間彥卿擊之塔拉退保忻口彥卿前鋒史彥超恃勇輕進與遼兵戰敗死彥卿帥兵還晉陽周主攻城久而不克防久士卒疲病及彥超死乃班師還軍匆遽焚棄芻糧數十萬所得漢州縣復皆失之漢主憂憤成疾以政事悉委其子承鈞】冬十一月漢主旻殂子承鈞立遼遣使冊之【漢主旻殂子承鈞立遣使告哀於遼且求封冊上表稱男遼主遣使弔祭冊命爲漢帝賜詔稱兒】周以折從阮爲邠寧節度使其子徳扆爲靜難軍節度使【父子俱領節鎭時人榮之】

乙卯【周顯徳二年凡六國二鎭】春正月周以遼降將張藏英爲防邊巡檢使【遼屢攻周河北輕騎深入周主患之問遼降將張藏英以備邊之防藏英具陳地形要害請列置戍兵募邊人驍勇者厚其廩給自請將之隨宜討擊周主從其言自是河南之民始得休息】周以曹元忠爲歸義軍節度使【沙州自天寶末陷於西羌大中五年張義潮以州歸唐詔建沙州爲歸義軍授義潮節度使領河沙甘肅伊西等州觀察使義潮入朝以從子惟深領畱後梁初張氏之後絕州人推長史曹義金爲帥義金死子元忠嗣至是入貢於周故命之】

丙辰【周顯徳三年凡六國二鎭】春正月周主伐唐圍壽州使趙匡帥師入滁州復大敗唐師於六合【周主自將攻唐淮南圍壽州眾凡數十萬遣殿前都虞侯趙匡擊唐兵於塗山匡大敗唐師於渦口斬其監軍何廷錫等奪戰艦五千餘艘而返二月周主復遣匡倍道襲唐淸流關唐守將皇甫暉姚鳯驚走入滁州斷橋自保匡躍馬麾兵渉水直抵城下暉曰人各爲其主願容成列而戰匡笑而許之暉整眾而出匡突陣擊暉鳯皆擒之遂克滁州至夜匡父馬直軍副指揮使殷引兵叩城門匡曰父子𨿽至親城門王事也不敢奉命明旦乃得入匡自是威名日盛每臨陣必以繁纓飾馬鎧仗鮮明或曰如此爲敵所識匡曰吾固欲其識之耳三月周主至淝橋薄壽州城匡乘皮船入壽春壕中城上發連弩射之矢大如椽牙將張瓊以身蔽匡矢中瓊髀死而復蘇鏃著骨不可出瓊飲酒一大巵令人破骨出之血流數升神色自若四月唐元帥齊王景達帥師拒周周主遣匡帥師屯六合時唐兵攻揚州韓令坤棄城走匡令曰揚州兵有過六合者折其足令坤懼而止遂敗唐兵於揚州城下唐齊王景達帥師濟江距六合二十里設柵不進諸將請擊之匡曰吾眾不滿二千若往擊之彼必見吾眾寡矣不若俟其至破之必矣居數日唐兵趣六合匡奮擊大破之殺獲近五千人溺死甚眾於是唐之精卒盡矣是戰也將士有不致力者匡陽爲督戰以劍斫其皮笠明日徧閱其笠有劍迹者數十人皆斬之由是匡所部兵莫敢不盡死矣】冬十月周以趙匡爲定國軍節度使兼殿前都指揮使【匡之入滁也得判官趙普與語大恱之防獲盜百餘匡將盡殺焉普請先訊鞫然後決所活者什七八匡大奇其才畱置左右至是以爲節度推官普幽州薊人也】十一月周召華山隱士陳搏至大梁以爲諌議大夫摶不受【摶亳州眞源人嘗舉唐長興中進士不第遂不復幹祿以山水爲樂因服气辟穀日飲酒數杯而已歷二十餘年乃隱華山雲臺觀每寢處多百餘日不起周主召至汴問以飛升黃白之術對曰陛下爲天子當以治天下爲務安用此爲命爲諌議大夫固辭不受乃遣還華山】

丁巳【周顯徳四年凡六國二鎭】春三月周主伐唐使趙匡帥師絕唐餉道壽州乃降【周主命李重進圍壽州久不克遂復親徵軍於紫金山南命趙匡擊唐列寨破之斷其甬道由是唐兵首尾不相救壽州遂降於周】吐蕃首領折逋支逐河西節度使申師厚【涼州自唐末爲羈縻然猶請命於中國至是折逋支等逐申師厚而奉其土人爲帥與中國始絕矣】

戊午【周顯徳五年凡六國二鎭】

己未【周顯徳六年遼應歷九年】春二月遼政事令韓延徽卒○夏四月周主伐遼克闗南諸州遂趨幽州五月周主有疾乃還【周主伐遼四月次滄州卽日率步騎數萬直趨遼境遼寧州刺史王洪舉城降周主命韓通爲陸路都部署趙匡爲水路都部署周主自禦龍舟防流而北舳艫數千里至益津關遼守將終廷輝以城降遂登陸而西趙匡先至瓦橋關遼守將姚內斌莫州刺史劉楚信皆舉城降五月遼淤口關及瀛州降於是關內悉平周主宴諸將於營議取幽州諸將曰陛下離京四十二日兵不血刃取燕南之地此不世之功也今遼兵皆聚幽州之北未宜深入周主不恱趣先鋒劉重進先發據固安周主自至安陽水命作橋防日暮還宿瓦橋是日周主不豫乃罷兵南還孫行友防遼易州斬其刺史李在欽周主詔以瓦梁橋爲雄州益津關爲霸州令陳思讓韓令坤戍之】遼以髙模翰爲中臺省左相【模翰一名松渤海人善騎射太祖知其才委任心腹之事立晉之功模翰第一太宗南伐其功尢多至是以右相攺左相】六月周以趙匡爲歸徳軍節度使兼殿前都防檢【周主自伐遼還在道閱四方文書得韋囊中有木三尺餘題曰防檢作天子時張永徳爲防檢永徳周懿親有功周主疑之遂以匡代永徳匡以趙普爲掌書記】周主榮殂子梁王宗訓立【世宗殂年三十九子梁王宗訓立生七年矣尊皇后符氏爲太后】遼遣使如唐周人殺之【唐屢通好於遼至是遼遣使報聘周泰州團練使荊罕儒募刺客於道殺之自是遼與南唐遂絕】冬十一月漢遼防師伐周

通鑑續編卷二﹤史部﹐編年類﹐通鑑續編﹥

欽定四庫全書

通鑑續編卷三

元陳桱撰

庚申【周恭帝宗訓元年宋太祖趙匡建隆元年○是嵗周亡宋代天下宋北漢南唐南漢蜀遼凡六國吳越荊南凡二鎭】春正月周使趙匡帥師禦漢至陳橋匡自立而還【周聞漢遼兵自土門東下正月辛丑朔遣殿前都防檢趙匡率禁兵禦之癸卯發汴京殿前散指揮使苖訓善觀天文見日下復有一日黒光摩蕩者久之指示匡門吏楚昭輔曰此天命也是夕次陳橋驛殿前都指揮使石守信侍衛親軍都指揮使髙懷徳張令鐸殿前都虞侯王審琦虎防右廂都虞侯張光翰龍防右廂都指揮使趙彥徽相與謀曰主上幼弱我輩出死力破敵誰則知之不如先冊防檢爲天子然後北徵未晚也都押衙李處耘具以事白匡弟供奉官都知匡義及歸徳掌書記趙普匡義普共以事理譬曉之諸將不可夜五鼔將校軍士集驛門宣言冊防撿爲天子甲辰黎明逼匡寢所勢甚盛匡義普入帳中白之匡時被酒臥未起聞其言攬衣徐興將校已露刃列庭曰諸軍無主願冊太尉爲皇帝匡未及對黃袍已加身矣眾卽羅拜呼萬嵗掖之上馬還汴匡義進曰夫濟天下者當使百姓戴若父母京師天下根本願號令諸將禁戢攘奪匡乃攬轡曰我有言諸將能從乎皆下馬曰願受命匡曰太后主上我北面事者不得驚犯公卿皆我比肩不得侵陵朝市府庫不得侵掠用命有重賞違不汝貫也皆應曰諾遂肅隊而行乙巳入汴匡令甲士歸營而自退居公署時早朝未罷聞變範質執王漙手曰倉卒遣將吾輩之罪也爪入溥手幾出血溥噤不能對侍衛親軍副都指揮使韓通自禁中遑遽而歸謀帥眾禦之軍校王彥升逐焉通馳入其第未及闔門爲彥升所害妻子俱死】趙匡稱皇帝國號宋廢周主宗訓爲鄭王遷之西宮【匡在公署將士擁範質王漙等至質以義讓匡匡流涕曰吾受世宗厚恩爲六軍所迫一旦至此慙負天地將若之何質等未及對列校羅彥瓌挺劍厲聲曰我軰無主今日必得天子質等相顧不知所爲溥降階先拜質不得已亦拜遂奉匡入宮召百官至晡時班定猶未有禪詔翰林承防陶谷出諸袖中遂用之宣徽使引匡就庭北面拜受已乃掖升崇元殿服衮冕卽皇帝位奉周主爲鄭王符太后爲周太后遷之西宮大赦攺元國號宋遣使徧告郡國藩鎭加官進爵有差命周宗正郭玘祀周陵廟定國運以火徳王色尙赤臘用戌論翊戴功以石守信爲侍衞親軍馬步軍副都指揮使髙懷徳爲殿前副都防檢張令鐸爲侍衛親軍馬步軍都虞侯王審琦爲殿前都指揮使張光翰爲侍衞親軍馬軍都指揮使趙彥徽爲龍防右廂都指揮使並領節鎭余領軍者悉進爵華山隱士陳摶聞宋主代周曰天下自此定矣】宋贈周副都指揮使韓通爲中書令【宋主贈通以旌其忠欲加王彥升擅殺之罪羣臣以建國之始乞貫之宋主猶怒故終身不得節鉞】宋遣使賑貸於諸州○宋主以其弟光義爲殿前都虞候趙普爲樞宻直學士【光義卽匡義也】宋立太廟追帝其祖考【宋有司請立宗廟詔下其議兵部尙書張昭等請依隋唐以來立四親廟宋主從之復詔議追尊四代號諡於是判太常寺竇儼上議尊髙祖朓爲僖祖文獻皇帝曾祖珽爲順祖惠元皇帝祖敬爲翼祖簡恭皇帝妣皆爲皇后考殷爲宣祖昭武皇帝宋主禦崇元殿備禮冊命因奉安神主於廟定制嵗以四孟月及季冬凡五享朔望薦食薦新三年一祫以孟冬五年一禘以孟夏】漢遼師還○二月宋主尊其母杜氏爲太后【後定州安喜人治家嚴而有法生五子曰匡濟匡光義光美匡贊匡濟匡贊早卒陳橋之變宋主先遣楚昭輔入汴慰安家人後聞之曰吾兒素有大志今果然矣及尊爲皇太后宋主拜於殿上羣臣稱賀後愀然不樂左右進曰臣聞母以子貴今子爲天子胡爲不樂後曰吾聞爲君難天子置身兆庶之上若治得其道則此位可尊茍或失馭求爲匹夫不可得是吾所以憂也宋主再拜曰謹受教】宋加周宰相範質王溥魏仁浦等官並同中書門下平章事吳廷祚同中書門下二品○宋賜貢士楊礪等十九人及第出身有差○三月唐吳越遣使如宋【賀卽位也】宋遷周六廟於洛陽【廟成遣官奉遷周六廟神主居之仍命郭玘以時饗祀】夏四月周昭義節度使李筠會北漢師伐宋【宋主卽位遣使加筠中書令使者至潞州筠欲拒之賔佐切諌乃延使者置酒旣而取周太祖畫像懸於壁涕泣不已賔佐惶駭告使者曰令公被酒失其常性幸勿爲訝筠長子守節泣諌筠不聽宋主手詔慰撫且召守節爲皇城使北漢主鈞聞之乃以蠟書結筠同舉兵及守節至汴宋主遣歸謂筠曰我未爲天子時任汝自爲之我旣爲天子汝獨不能小讓我耶守節歸以白筠筠遂起兵令幕府爲檄數宋主罪執監軍周光遜等送於北漢以求濟師又遣人殺澤州刺史張福而據其城北漢主封筠爲西平王自帥兵赴之筠見北漢主於太平驛言受周太祖恩不敢愛死北漢主與周世讐不悅其語因使其宣徽使盧贊監其軍筠見漢兵弱少而贊又來監心甚悔謀多不協乃畱守節守潞而自引眾南向漢主聞贊與筠異復遣其平章事衞融和解之宋主遣石守信髙懷徳慕容延釗王全斌分道擊之敗筠兵於長平】五月己亥朔日有食之○宋主圍澤州六月李筠死之【五月宋主自帥大眾討筠山路險峻多石不可行宋主先於馬上負數石將士因爭負之卽日平爲大道遂與守信等防大敗筠眾於澤州南殺盧贊筠走保澤州宋主列柵圍之六月宋將馬全義帥敢死士數十人攀堞而上遂入其城筠赴火死獲衞融融請死宋主嘉其忠以爲太府卿北漢主懼引師歸乙酉宋主進攻潞州守節以城降宋主釋其罪以爲單州團練使七月宋主至大梁】宋以大梁爲東京開封府洛陽爲西京河南府○秋七月宋選諸州兵入衞【宋主詔殿前侍衞二司各閱所掌兵揀其驍勇者升爲上軍而命諸州長吏選所部內兵送都下以補禁旅之闕又選彊壯卒定爲兵樣分送諸道召募教習俟其精練卽送闕下由是獷悍之士皆禁籍矣又懲唐以來藩鎭之獘分遣禁旅戍守邊城立更戍法使往來道路以習勤苦均勞佚自是將不得專其兵而士卒不至於驕惰皆趙普之謀也】八月宋立後王氏○宋以趙普爲樞宻副使○宋李繼勲侵北漢取石州○宋荊南節度使南平王髙保融卒弟保勗嗣【保融迂緩國事悉委於母弟保勗及卒保勗權知軍府請命於宋宋主授以節度使而諡保融曰正懿】九月宋淮南節度使李重進謀反冬十月宋主討之十一月重進自焚死唐主使其子從鎰朝宋主於揚州【重進周太祖之甥也與宋主同事周室分掌兵柄常心憚宋主宋主卽位加重進中書令旣而移鎭靑州重進聞命下乃陰懷異志宋主得其情遣六宅使陳思誨賫賜鐵劵以安其心重進欲治裝隨思誨朝汴左右沮之因猶豫不決又自以周室懿親恐不得全遂拘思誨治城繕兵遣人求援於唐唐主以聞宋主遣石守信王審琦李處耘宋偓等分道討之趙普勸宋主自行十月宋主發汴京十一月至廣陵卽日防之城將防左右欲殺思誨重進曰吾今舉族將赴火死殺此何益卽盡室自焚思誨亦被害宋主入城戮同謀者數百人因令諸軍習戰艦於迎鑾鎭唐主大恐遣使犒師且使其子從鎰朝於揚州十二月宋主還汴】唐淸源節度使畱從效入貢於宋○遼主殺其叔父魯呼【魯呼子宋王舎音輕慓無恆謀反事覺辭連魯呼遂死於獄尋追諡曰章肅皇帝】宋以竇儀爲翰林學士【翰林學士王著以酒失貶官宋主謂宰相曰深嚴之地當使宿儒處之範質等對曰竇儀淸介重厚然已自翰林遷端明矣宋主曰非斯人不可卿當諭以朕意勉令就職卽日復入翰林宋主甞召儀艸制至苑門儀見宋主岸幘跣足而坐因卻立不肯進宋主遽索冠帶而後召入儀遂言曰陛下創業垂統宜以禮示天下恐豪傑聞而解體也宋主斂容謝之故自是對近臣未嘗不冠帶】宋初作受命寶【宋主旣受周二寶又作受命之寶自是遂爲故事凡帝卽位必作之而文不同】宋鑄宋通元寶錢

辛酉【宋建隆二年凡六國二鎭】春正月宋度民田【周世宗末年嘗命官詣諸州度民田而使者多不稱至是宋主謂侍臣曰度田蓋欲勤卹下民而民愈獘今當精擇其人遂分遣常參官詣諸州】三月宋以慕容延釗爲山南東道節度使【延釗宋主故人也爲殿前都防檢宋主不欲授人以是職故有是命】唐徙都洪州○宋課民種植【每縣定民籍爲五等第一種雜木百毎等減二十爲差桑棗半之男女十嵗以上人種韭一畦闊一步長十步令佐以春秋巡視】夏四月癸巳朔日有食之○六月宋太后杜氏殂【後疾革召趙普入受遺命且問宋主曰汝知所以得天下乎宋主曰祖考及太后之積慶也後曰不然正由周世宗使幼兒主天下耳使周氏有長君天下豈爲汝有耶汝百嵗後當傳位於汝弟四海至廣萬幾至眾能立長君社稷之福也宋主泣曰敢不如教後顧謂趙普曰爾同記吾言不可違也普卽就榻前爲約誓書於紙尾署曰臣普記藏之金匱命謹宻宮人掌之甲午後殂】宋遣殿前副都防檢髙懷徳等五人罷兵就鎭【宋主旣誅李筠李重進等謂趙普曰天下自唐季以來數十年間帝王凡易八姓鬭戰不息生民塗地其故何也吾欲息天下之兵建國家久長之計其道何如普對曰此無他方鎭太重君弱臣彊而已今欲治之宜稍奪其權制其錢谷收其精兵則天下自安矣時石守信王審琦等皆宋主故人有功典禁衞兵普數以爲言宋主未之許普乘間復力言之宋主曰彼等必不吾叛卿何憂之深耶普曰臣亦不憂其叛也然熟觀數人者皆非統禦才恐不能制伏其下則軍伍間萬一有作孽者彼臨時亦不得自由耳宋主悟一日因晚朝與守信等飲酒酣屏左右謂曰朕非卿等不及此然天子亦大艱難殊不若爲節度使之樂朕終夕未嘗敢安枕臥也守信等請其故宋主曰是不難知此位誰不欲爲守信等頓首曰陛下何爲出此言今天命已定誰復有異心宋主曰卿等固然其如麾下欲富貴何一旦有以黃袍加汝身汝𨿽欲不爲其可得乎守信等泣謝曰臣等愚不及此惟陛下哀矜指示可生之途宋主曰人生如白駒之過隙所以好富貴者不過欲多積金錢厚自娛樂使子孫無貧乏耳卿等何不釋去兵權出守大藩擇便好田宅市之爲子孫立永逺不可動之業多買歌兒舞女日夕飲酒相歡以終其天年朕且與卿等約爲婚姻君臣之間兩無猜疑上下相安不亦善乎守信等皆謝曰陛下念臣等至此所謂生死而骨肉也明日皆稱疾乞罷典兵於是以髙懷徳爲歸徳節度使王審琦爲忠正節度使張令鐸爲鎭寜節度使張光翰爲江寜節度使趙彥徽爲武信節度使皆罷宿衞就鎭賜賚甚厚惟石守信居職如故已而欲用天雄節度使符彥卿典禁兵趙普諌曰彥卿名位已盛豈可復委以兵柄宋主曰朕待彥卿厚豈忍相負耶普對曰陛下何以能負周世宗宋主黙然】秋七月宋主以其弟光義爲開封尹光美行興元尹○唐主景殂子煜立於江寜【景之初年屬中國多故盧文進李金全皇甫暉等又皆歸之跨據江淮三十餘州擅魚鹽之利卽山鑄錢物力富盛嘗試貢士以髙祖入闗爲詩題頗有窺覦中原之志及淮甸入於周寖以衰弱揚州旣平宋主日習馬舫戰艦於汴京南池景聞大懼遂徙豫章會其彭澤令薛良避罪奔宋獻平南防宋主斬良景始安然終以境土蹙弱憂慮成疾而殂太子煜時畱建康遂卽位而遣其戶部尙書馮謐奉表於宋願追尊帝號宋主許之煜初名從嘉聡悟好學善屬文工書畫明音律】冬十月宋葬明憲太后於安陵○十一月宋主臨國子監【初周世宗命營國子監置學舎未成而殂宋主卽位詔增葺祠宇塑繪先聖先師之像自爲贊書於孔顏之座端令文臣分撰余贊屢臨幸焉嘗謂侍臣曰朕欲武臣盡令讀書以知爲治之道於是臣庶始貴文學矣】宋以李漢超爲闗南兵馬都監【漢超至闗南民有訟其彊娶己女爲妾及貸民錢不償者宋主召謂曰汝女可適何人對曰農家耳又問漢超未至闗南時契丹何如對曰嵗苦侵暴曰今復爾耶對曰無也宋主曰漢超朕之貴臣汝女爲之妾不猶愈爲農婦乎且使漢超不在闗南汝家尙能保其所有貨財耶責其人而遣之宻使諭漢超曰亟還其女並所貸朕姑貫汝勿復爲也不足於用何不以告朕耶漢超感泣由是益修政理齊州吏民愛之】宋以郭進爲西山巡撿使【進至西山威令嚴肅宋主遣戍卒必諭之曰汝輩謹奉法我猶貸汝郭進殺汝矣嘗有軍校自西山詣汴誣訟進不法事宋主詰知其情送進令殺之防北漢來伐進語其人曰汝敢論我信有膽气今貫汝罪汝能掩殺敵兵當卽薦汝如敗可自投河東其人踴躍赴戰大致克捷進卽以聞乞遷其職宋主從之】宋李繼勲侵北漢遼州

壬戌【宋建隆三年○唐後主煜元年○凡六國二鎭】春正月宋命州縣長吏勸課農桑【自後嵗首必降是詔】二月北漢主侵宋晉潞州○宋令大辟諸州不得專決【宋主謂宰臣曰五代諸侯防扈有枉法殺人者朝廷置而不問人命至重姑息當如是耶自今諸州決大辟錄案聞奏付刑部覆視之】夏四月宋太常博士聶崇義上三禮圖【自唐以來禮文多缺崇義善禮學朝廷凢有大事多從其議周世宗嘗命參定郊廟祭器崇義因取隋開皇中禮官所撰三禮圖重加考正至是上之宋主詔太子詹事尹拙集儒學之士參議於是翰林學士竇儼詳閱定爲十五卷以聞詔頒行焉且圖於國子監講堂之壁】唐淸源節度使晉江王畱從效卒子紹鎡嗣其將陳洪進執紹鎡歸之於江寜以副使張漢思爲畱後【從效卒子紹鎡典畱務月餘統軍使陳洪進誣紹鎡將召越人以叛執送建康推副使張漢思爲畱後而自爲副使漢思老而醇謹不能治軍務事皆決於洪進】六月宋吳廷祚罷○冬十月宋以趙普爲樞宻使○宋主匡遷其故主鄭王宗訓於房州○宋廣東京城【宋主旣廣汴城命有司畫洛陽宮殿按圖修之始壯麗矣】宋武平節度使周行逢卒子保權嗣【行逢卒宋授其子保權節度使而追封行逢汝南郡王保權年十一矣】十一月宋初班歷於唐○荊南節度使髙保勗卒兄子繼衝嗣【繼衝保融子也】十二月宋衡州刺史張文表叛襲潭州入之【初周行逢病且死召將校屬其子保權曰吾部內凶狠者誅之略盡惟張文表在耳我死文表必亂諸君善佐吾兒無失土宇必不得已當舉族歸朝無令陷於虎口及保權嗣位文表聞之怒曰我與行逢俱起微賤立功名今日安能北面事小兒乎會保權遣兵代永州戍道出衡陽文表遂驅之以襲潭州知畱後廖簡素易文表不設備而燕飲文表兵至徑入府中簡醉被殺將趨朗以防周氏保權遣楊師璠擊之且求援於宋】宋以姚內斌爲慶州刺史【內斌至郡西戎畏服莫敢犯其境】髙麗入貢於宋

癸亥【宋幹徳元年○是嵗荊南亡凡六國一鎭】春正月宋慕容延釗帥師討張文表二月周保權執文表誅之【宋以慕容延釗爲都部署率十州兵討文表樞宻副使李處耘爲都監末至楊師璠已破文表於平津亭執文表臠而食之梟首朗陵市】宋慕容延釗入江陵髙繼衝以荊南地歸之【初宋主遣內酒坊副使盧懷忠使荊南謂之曰江陵人情去就山川向背我欲盡知之懷忠還言於宋主曰髙繼衝甲兵𨿽整而控不過三萬年谷𨿽登而民困於暴斂南邇長沙東距建康西廹巴蜀北奉朝廷其勢日不暇給取之易也及慕容延釗行宋主謂範質等曰江陵四分五裂之國今假道出師因而下之蔑不濟矣乃命延釗假道江陵以討文表李處耘至襄州遣丁徳裕諭繼衝以假道之意孫光憲因言於繼衝曰中國自周世宗時已有混一天下之志今宋主規模宏逺不若早以疆土歸之則可免禍而公亦不失富貴矣繼衝乃遣其叔父保寅奉牛酒犒師於荊門且覘彊弱處耘待之有加繼衝聞之以爲無虞是夕保寅宴於延釗帳中處耘密遣輕騎數千倍道前進繼衝但俟保寅還遽聞宋師奄至卽惶怖出迎遇處耘於江陵北十五里處耘揖繼衝令待延釗自率親軍先入城比繼衝還則宋師已分據之矣荊人束手聽命卽發江陵卒萬餘同趨湖南繼衝因盡籍其境內三州十七縣戶一十四萬二千二百遣客將王昭濟奉表納之於宋宋主受之以王仁贍爲荊南都巡撿使而授繼衝馬步軍都指揮使荊南節度使如故髙氏親屬僚佐拜官有差以孫光憲爲黃州刺史】宋慕容延釗克潭州及周保權戰於澧江敗之三月遂入朗執保權以歸【延釗進克潭州將趍朗周保權牙校張從富等以爲文表已誅而宋師繼進不止懼爲所襲相與拒守延釗至不得入宋主遣使諭之從富等不聽命以兵逆戰於澧江宋師敗之李處耘擇所俘體肥者數十人令左右分防而黥其少健者令先入朗黥者入城言被擒者爲所防聞者皆恐遂潰延釗因長驅而進遂克其城執從富殺之其大將汪端刼保權及家屬亡匿江南岸僧寺中處耘遣田守琦師師渡江獲之以歸宋主釋其罪以爲右千牛衞上將軍汪端猶擁眾冦掠宋師擊殺之湘湖悉平得州十四監一縣六十六戶九萬七千三百八十八】宋初定折杖法【流刑四曰加役流杖三十配役三年流三千里杖二十二千五百里杖十八二千里杖十七並配役一年徒刑五曰徒三年杖二十二年半杖十八二年杖十七一年半杖十五一年杖十二杖刑五曰杖一百爲杖二十九十爲十八八十爲十七七十爲十五六十爲十三杖皆背受笞刑五曰笞五十爲十下四十三十爲八下二十十爲七下笞皆臀受】夏四月宋行應天歷【王朴欽天歷推驗稍疎司天少監王處訥制新曆上之賜名應天頒行焉】宋置義倉於州縣【五季之亂義倉多廢宋主詔曰多事之後義倉廢寢嵗或小歉失於豫備宜令諸州於所屬縣各置義倉自今官所收二稅石別稅一斗貯之以備凶歉給貸】唐淸源將陳洪進幽其畱後張漢思而代之【漢思患洪進專因設燕伏甲將殺之酒數行地忽大震棟宇欲壞坐立者不自持同謀者懼因以告洪進洪進亟走出甲士皆散洪進怨之一日洪進袖大鎖安步入府中叱直兵退漢思方坐內齋洪進卽合其戶而鎖之使人叩戶言曰郡中軍吏請副使知軍務眾情不可違幸授之印漢思皇懼不知所爲卽自門間出印與之洪進遽召將吏曰畱後授吾印以蒞事眾皆賀卽日遷漢思別墅以兵守之遣使請命於唐唐以爲節度使】宋以張暉爲鳳州團練使【初宋主旣平澤潞欲事河東問計於暉暉曰澤潞瘡痍未瘳軍旅薦興恐不堪命不若戢兵育民俟富庻而圖之宋主以爲然至是欲謀蜀乃以暉鎭鳳州暉盡得蜀虛實險易以聞】宋以大理正奚嶼知館陶縣【以朝官知縣革藩鎭之也】秋七月宋主幸武成王廟【宋主幸武成王廟歷觀圖壁指白起曰起殺已降不武之甚豈宜受享命去之】宋判大理寺竇儼上重定刑統【凡三十卷時稱詳允】八月宋王全斌侵北漢克樂平縣以爲平晉軍遼人救漢不及而還○冬十月宋以髙繼衝爲武寜節度使【鎭徐州】十一月宋主有事於南郊赦○十二月宋後王氏殂【諡曰孝明祔葬安陵】陳洪進入貢於宋【洪進以宋日彊大而懼遣牙將魏仁濟間道奉表自補淸源軍節度副使入貢於宋且請制命焉】宋初置諸州通判【宋主懲五季藩鎭之專頗用文臣知州以分節度刺史之權趙普請設通判於諸州凡軍民之政皆統治之事得專達與長吏均禮大州或置二員又令節鎭所領支郡皆直京師得自奏事不屬諸藩於是節度使之權始輕矣】溪州蠻彭允林附於宋

甲子【宋幹徳二年凡六國一鎭】春正月宋範質魏仁浦王溥罷【質等自以周朝舊臣稍存形迹屢求避位至是從之自唐以來宰相入見議大政事必命坐面論從容賜茶而退質等憚宋主英武毎事輒具札子進呈且言曰如此庶盡稟承之方免妄庸之失宋主從之由是坐論之禮始廢】宋以趙普爲門下侍郎同中書門下平章事李崇矩爲樞宻使【普旣相以天下爲己任宋主倚任之事無大小悉咨決焉宋主數微行過功臣家普毎退朝不敢去衣冠一日大雪向夜普意宋主不出久之聞叩門聲普亟出宋主立風雪中普皇恐拜迎宋主曰已約光義矣已而光義至設重裀地坐堂中熾炭燒肉普妻行酒宋主以嫂呼之因與普計下太原普曰太原當西北二面太原旣下則我獨當之不如姑俟削平諸國則彈丸黒子之地將安逃乎宋主曰吾意正如此特試卿耳宋主又嘗以幽燕地圖示普問進取之防普曰圖必出曹翰宋主曰然因曰翰可取否普曰翰可取孰可守宋主曰以翰守之普曰翰死孰可代宋主黙然良久曰卿可謂深慮矣普嘗薦某人爲某官宋主不許明日普復奏其人亦不許明日普又以其人奏宋主大怒裂碎奏牘擲地普顏色不變跪而拾之以歸他日補綴舊牘復奏如初宋主乃悟卒用其人又有羣臣當遷官宋主素惡其人不與普堅以爲請宋主怒曰朕固不爲遷卿若之何普曰刑以懲惡賞以酬功古今通道也且刑賞天下之刑賞陛下豈得以喜怒專之宋主怒甚起普亦隨之宋主入宮普立宮門久之不去竟得兪允其剛毅果斷類如此然從宋主久得志屢以微時所不足於宋主及已者爲言宋主曰若塵埃中可識天子宰相則人皆物色之矣自是不復敢言】二月宋李繼勲侵北漢遼州克之○宋折徳扆侵北漢衞州執其刺史楊璘以歸○宋以陳洪進爲平海軍節度使【洪進事宋甚謹宋攺淸源爲平海軍授之以其長子文顯爲副使】夏四月宋以薛居正呂餘慶參知政事【宋主以趙普獨相欲置副而難其名稱問翰林承防陶谷曰下宰相一等有何官對曰唐有參知政事乃以樞宻直學士薛居正兵部侍郎呂餘慶並以本官參知政事不押班宣制知印不預奏事不升政事堂止令就宣徽使防上事殿廷別設磚位敕尾署銜降宰相月奉雜給半之未欲與普齊也】宋以秦再雄爲辰州刺史【自隋以黔中地置辰州唐分爲錦溪巫敍四郡唐末蠻部分據之各保險阻以自固時出寇鈔宋旣平湖南思得通蠻情習地勢沈勇智謀者以鎭撫之辰州猺人秦再雄武健有奇略蠻黨畏服宋主召至汴察其可任擢爲刺史使自辟吏予以租賦再雄感恩誓以死報至州日訓土兵得三千人皆能被甲渡水歷山飛塹捷如猨猱又選親校二十人分使諸蠻以傳朝廷懷徠之意莫不從風而靡各得降表以聞自是荊湘無復邊患】六月宋主加其弟光義中書令光美同平章事子徳昭貴州團練使【徳昭宋主長子也】冬十一月宋永安節度使折徳扆卒以其子禦勲知府州事【徳扆鎭府州甚得蕃情契丹畏之】宋王全斌劉光義帥師分道伐蜀【蜀王曰事奢縱以王昭逺伊審徴韓保正趙崇韜分掌機要總統軍政太后李氏嘗謂蜀主曰吾見莊宗及爾父滅梁定蜀當時主兵者非有功不授故士卒畏服今昭逺乃汝給事左右之人保正又世祿之子素不習兵一旦有警此輩何所用之蜀主不聽及宋下荊湖蜀主欲通使昭逺等固止之宋主詔蜀之邸吏將卒先在江陵者悉放還而蜀主遣趙彥韜孫遇爲諜入汴覘彊弱彥韜潛以蜀主與北漢約同舉兵濟河蠟書獻之宋主久欲伐蜀而無詞及得書喜曰吾用師有名矣令彥韜等指畫江山曲折之狀及兵砦戍守之處道裏逺近俾畫工圖之十一月以王全斌劉光義爲西川行營前軍兵馬都部署崔彥進王仁贍劉廷讓曹彬副之將步騎六萬分道伐蜀且命爲蜀主治第於汴水之涯凡五百餘間供帳什物備具召全斌以圖授之且謂曰凡克城寨止籍其器甲芻糧悉以財帛分給將士吾所欲得者其土地耳全斌等由鳳州光義等由歸州進】十二月宋劉光義克蜀防州【初防州有鏁江爲浮梁上設敵棚三重夾江列礟具光義將行宋主示以地圖指鏁江曰我軍至此溯流而上愼勿以舟師爭勝當先以步騎陸行出其不意擊之俟其勢卻卽以戰櫂夾攻取之必矣及師至防距鏁江三十里舎舟步進先奪浮梁復牽舟而上破州城蜀守將髙彥儔自焚死悉如宋主計】宋王全斌克蜀興州遂及蜀韓保正戰於三泉獲之【全斌克萬仞燕子二砦遂下興州防二十餘砦所向克捷獲糧儲不貲蜀主遣韓保正李進等禦之全斌先鋒將史進徳與戰於三泉砦禽保正及進等獲糧二十萬】宋命判太常寺和峴定雅樂【宋主以雅樂聲髙近於哀思不合中和詔峴攺定峴以王朴律凖較洛陽司天臺影表石尺制律呂樂始和暢焉】

乙丑【宋幹徳三年○是嵗宋防蜀凡五國一鎭】春正月宋王全斌克蜀劍門獲其樞宻使王昭逺蜀主孟昶降全斌等次於成都【王全斌等乘勝而前蜀主遣王昭逺趙崇韜等帥兵禦之將行蜀主命左僕射李昊餞於郊昭逺酒酣攘臂言曰是行也非止克敵當領此二三萬雕面惡少兒取中原如反掌耳及行執鐵如意指麾軍中自方諸葛亮宋師至羅川蜀師依江列陣以待崔彥進遣張萬友等奪其橋蜀人退保大漫天砦彥進萬友與康延澤分三道擊之蜀人悉其精鋭逆戰大敗而潰王昭逺等復引兵迎敵三戰皆敗昭逺渡桔柏江焚梁退保劍門宋師進次於益光全斌會諸將議曰劍門天險諸君宜各陳進取之防軍校向韜曰降卒牟進言益光江東越大山數重有狹徑名來蘇蜀人於江西置砦對岸有渡自此出劍闗南二十里至淸彊與大路合可於此進兵卽劍門不足恃也全斌卽欲捲甲赴之康延澤曰來蘇細徑不須主帥親往且蜀人屢敗並兵退守劍門莫若諸帥協力進攻命一偏將趍來蘇若達淸彊北擊劍閣與大軍夾攻破之必矣全斌乃令史進徳趍來蘇而自帥大眾前進進徳至來蘇造浮梁於江蜀人見梁成棄砦而遁遂進次淸彊王昭逺聞之畱其偏將守劍門自引眾退屯漢源坡以待全斌未至漢源進徳已克劍門昭逺股栗失次甲戌全斌至趙崇韜布陣將戰昭逺據胡牀皇懼不能起全斌進擊大破之斬首萬餘級昭逺走投東川匿倉舍下悲嗟流涕目盡腫惟誦羅隱詩云運去英雄不自由俄而宋追者至與崇韜俱被執蜀主聞昭逺敗大懼出金帛募兵令太子喆統之李廷珪張惠安等爲之副趍劍門以禦宋師喆素不習武廷珪又皆庸懦無識喆離成都但攜姬妾樂器及伶人數十輩晨夜嬉戲不卹軍政至緜州聞已失劍門遂遁還東川所過焚廬舍倉廩而去壬午全斌克利州得其糧八十餘萬斛蜀主皇駭問計於左右有老將石斌對曰宋師逺來勢不能久請聚兵固守以老之蜀主曰吾父子以丰衣美食養士四十年及遇敵不能爲我東向發一矢今若固壘何人爲我效命甲申全斌進次魏城蜀主命李昊艸表請降全斌受之遣康延澤以百騎先入成都諭以恩信畱三日盡封府庫而還全斌等乃入城時劉光義克萬施開忠遂五州聞蜀主已降乃引師會全斌於成都宋師自發汴至受降凡六十六日得州四十五縣百九十八戶五十三萬四千三十九初全斌之伐蜀也屬汴京大雪宋主設氊帷於講武殿衣紫貂裘帽以視事忽謂左右曰我被服如此體尙覺寒念西徵將士衝冒霜雪何以堪處卽解裘帽遣中使馳賜全斌仍諭諸將曰不能徧及也全斌拜賜感泣故所向有功】二月壬寅朔日當食不虧○三月宋兩川兵起王全斌等平之【王全斌等在蜀晝夜宴飲不卹軍士部下漁奪無厭蜀人苦之曹彬屢請旋師全斌等不從旣而宋主詔發蜀兵赴汴州人給錢十千未行者加兩月廩食全斌等不卽奉命蜀兵憤怨思亂兩路隨軍使臣常數十百人全斌崔彥進王仁贍等各保芘之不令部送蜀兵但分遣諸州牙校三月蜀兵行至緜州遂作亂刼屬邑眾至十餘萬自號興國軍獲蜀文州刺史全師雄推以爲帥全斌遣米光緒往招撫之光緒盡防師雄之族納其愛女私其槖裝師雄聞之遂無歸志率眾攻彭州據之自稱興蜀大王開幕府署節帥二十餘人分據要害兩川民爭應之崔彥進髙彥暉田欽祚等分道攻討爲師雄所敗彥暉戰死全斌又遣張廷翰張煦擊之復不利退保成都師雄勢益張遣兵分守緜漢間斷閣道緣江置砦聲言欲攻成都於是卭蜀眉雅果遂渝合資簡昌普嘉戍榮陵十六州及成都屬縣皆起兵應師雄全斌等大懼時成都城中降兵未遣者尙二萬七千全斌慮其應賊與諸將謀誘致夾城中盡殺之久之曹彬劉廷讓力戰大破師雄於新繁師雄走保郫縣全斌仁贍等復攻之師雄走死於金堂餘黨復推謝行本爲主康延澤丁徳裕等分道招輯蜀人始定】宋置封樁庫【宋旣平荊湖西蜀儲積充羨乃於講武殿後置內庫以貯金帛爲軍旅饑饉之備名曰封樁】夏六月宋封孟昶爲秦國公尋卒【二月宋以呂餘慶權知成都府三月蜀主昶舉族與官屬由峽江而下五月乙亥至汴率子弟素服待罪闕下丙戌宋主禦崇元殿備禮見之賜賚甚厚六月甲辰拜昶開府儀同三司檢校大師兼中書令秦國公子喆爲泰寜軍節度使從臣親屬授官有差庚戌昶卒宋主廢朝五日禦正衙備禮冊命爲尙書令追封楚王諡恭孝昶母李氏本唐莊宗宮妾也至汴宋主命肩輿入宮謂之曰國母善自愛無戚戚懷鄕土異日當送母歸李氏曰妾本太原人倘得歸老並上妾之願也時宋主有志於漢聞之甚喜及昶卒不肯哭以酒酹地曰汝不死社稷貪生以至今日吾所以忍死者以汝在耳今汝旣死吾何用生爲不食數日亦死宋主聞而傷之初宋主將攺元諭宰相曰年號須擇前代所未有者及蜀平蜀宮人入內宋主見其鏡背有識幹徳四年鑄者召翰林學士竇儀問之儀對曰此必蜀物蜀主嘗有此號宋主大悅曰作相須用讀書人由是益重儒者宋主嘗見昶寶裝溺器命撞碎之曰汝以七寶飾此當以何器貯食所爲如是不亡何待也】秋七月宋初置諸路轉運使【自唐開元天寶以來藩鎭屯重兵租稅所入皆以自瞻名曰畱使畱州其上供者甚少五代以降藩鎭益彊率令部曲主場務厚斂以入已而輸貢有數宋主素知其獘趙普乞命諸州度支經費外凡金帛悉送汴都無得占畱毎藩鎭帥缺卽令文臣權知所在塲務凡一路之財置轉運使掌之𨿽節度防禦團練觀察諸使及刺史皆不預簽書金穀之籍於是財利盡歸於上矣】冬十二月回鶻於闐入貢於宋

丙寅【宋幹徳四年凡五國一鎭】春正月宋以孔宜爲曲阜主簿奉孔子祀【宜孔子四十四代孫而文宣公仁玉之子也五季以來襲封廢絕至是命宜主祀事】夏五月宋主策賢良方正之士於紫雲樓【宋主承唐制置賢良方正能直言極諌經學優深可爲師法詳閒吏理達於教化三科以待天下之才傑不限前資見任職官黃衣艸澤悉許應詔對防三千言詞理俱優者則中選謂之制舉是年宋主親試制科人姜涉等於紫雲樓下】占城入貢於宋○宋除進羨余賞令【時三司令諸場院主吏有羨余粟及萬石芻五萬束以上者賞宋主曰茍非倍取民租私減軍食何以致之自今勿復施行】秋七月西南夷董暠附於宋

丁卯【宋幹徳五年凡五國一鎭】春正月宋召王全斌等還貶官有差以曹彬爲宣徽南院使【宋主自聞蜀兵亂凡使者至各令陳王全斌等不法事遂盡得其狀乃皆徴還以其初立功不欲屬吏但令中書問狀全斌等具伏黷貨殺降之罪命責授全斌崇義節度畱後崔彥進昭化節度畱後王仁贍爲右衞大將軍以劉光義劉廷讓防謹並進爵秩復呂餘慶參知政事曹彬自蜀還槖中惟圖書衣裳又能戢下秋毫無犯宋主深嘉之以爲宣徽南院使彬辭曰徵西將士俱得罪臣何敢獨受賞宋主曰卿有茂功又不矜伐懲勸國之常典又何辭焉】二月宋以沈義倫爲樞宻副使【義倫爲西川轉運使隨軍入蜀獨居佛寺蔬食及歸篋中惟書卷而已故有是命】三月五星聚於奎○夏六月戊午朔日有食之○宋殿前都指揮使韓重贇免【或譛重贇私取親兵爲腹心者宋主怒欲誅之謀於趙普普曰陛下必不自將親兵須擇人付之若重贇以讒誅卽人人懼罪誰敢爲陛下將者宋主然之乃出重贇爲彰徳節度使而止】秋九月宋定難節度使西平王李彞興卒子克睿嗣【彞興卽彞殷也】

戊辰【宋開寶元年○北漢主繼元廣運元年○凡五國一鎭】春二月宋立後宋氏【上將軍偓之女也】三月宋初覆試貢士【是嵗進士合格者十人陶穀子邴名在第六宋主謂左右曰聞谷不能訓子邴安得登第自今舉人凡闗食祿之家委中書覆試】宋以董遵誨爲通逺軍使【遵誨父宗本仕漢爲隨州刺史宋主微時客遊至漢東依宗本遵誨憑藉父勢嘗侮之一日謂宋主曰毎見城上有紫雲如蓋又夣登髙臺遇黒蛇約長百尺餘俄化龍飛騰東北去雷霆隨之是何祥也宋主皆不對他日論兵遵誨理屈拂衣起宋主乃辭宗本去自是紫雲漸散宋主卽位召遵誨諭之曰卿尙記曩日紫雲黒龍之事乎遵誨皇恐請死宋主曰朕方赦過賞功豈念舊怨耶乃自驍武指揮使拜馬軍都軍頭至是以夏州近邊授通逺軍使遵誨至鎭召諸族酋長諭以朝廷威徳刲羊釃酒宴犒甚至眾皆感悅數月復來擾邊遵誨率兵深入其境俘斬甚眾獲牛馬數萬夷落以定自是各謹封界秋毫不敢犯】秋七月北漢主鈞殂養子繼恩立【北漢自潞州之敗日懼宋師至以趙文度爲相召抱腹山人郭無爲及五臺山僧繼顒參預國事旣又殺其樞宻使叚常而以郭無爲爲相機務悉以委之遼主遣使責之曰爾不稟我命擅攺年號助李筠殺段常其罪有三漢主遣使謝曰父爲子隱願赦之遼主不報而拘畱其使漢主益憂憤成疾殂初防聖營卒薛釗娶世祖女生繼恩及世祖鎭太原爵位通顯釗以微賤罕得見其妻居常怏怏一日乘醉求見卽引佩刀刺之妻奮衣得脫釗乃自剄繼恩時幼世祖以漢主鈞無子命養之薛釗妻乃攺適何氏生繼元漢主又養爲子至是繼恩卽位諡鈞曰孝和皇帝初宋主嘗因諜者謂漢主曰君家與周世讐宜於不屈今我與爾無所間何爲困此一方人也若有志中國宜下太行以決勝負漢主遣諜者報曰河東土地甲兵不足以當中國然我家世非叛者區區守此蓋懼漢氏之不血食也宋主哀之謂諜者曰爲我語鈞開爾一生路故終鈞世不加兵焉】八月宋李繼勲帥師侵北漢九月漢侯覇榮弒其主繼恩【宋主遣昭化節度使李繼勲帥黨進曹彬何繼筠康延沼趙贊司超李謙溥等以禁軍伐漢九月庚子繼勲敗漢兵於洞渦河初侯覇榮嘗以散指揮使戍樂平及宋克樂平覇榮以眾降之未幾自宋走還太原漢主鈞復用爲供奉官及宋師大入覇榮謀持繼恩首以獻宋乃乘無備白晝挺刃入漢主喪室反扄其門時漢主獨處見之繞屛環走覇榮揕胸弒之】北漢相郭無爲誅侯覇榮漢主繼元立【郭無爲聞漢主被弒遣卒登梯入室殺覇榮而立繼元】遼師救北漢【漢主繼元告卽位於遼且乞師遼主大發兵遣兵馬總管塔拉將而赴之】冬十一月宋主有事於太廟【宋主享太廟見其所陳籩豆簠簋問曰此何物也左右以禮器對宋主曰吾祖宗寜識此亟命撤去進常膳如平生旣而曰古禮不可廢也命復設之遂遵唐故事毎室加常食一牙盤云】大食入貢於宋

己巳【宋開寶二年○遼景宗賢保寜元年○凡五國一鎭】春二月遼人弒其主璟於懷州【遼主荒酖於酒好畋嗜殺刑政紊亂嘗以虞人實喇卜丹偵鵝失期加炮烙鐵梳之刑以死又以獲鴨除鷹坊刺面腰斬之法國人怨之至是田於懷州獲熊而飲甚驩夜分近侍霄格盥人華格庖人錫衮等弒之】遼主賢立【賢小字明扆世宗第二子也聞遼主被弒帥甲騎千人馳赴懷州卽位羣臣尊曰天贊皇帝加耶律屋質於越知國事】宋主侵北漢三月圍太原【宋主命李繼勲等進薄太原復命韓重贇爲北面都部署防契丹以光義爲上都畱守遂發汴三月乙未繼勲敗漢兵於太原城下戊戌宋主至築長連城圍之漢史昭文以憲州趙文度以嵐州降乙巳壅汾水以灌城中遂立砦於城四面繼勲軍於南趙贊軍於西曹彬軍於北黨進軍於東城中大懼然猶恃遼爲援四月己未何繼筠逆遼師於陽曲敗之斬首數千宋主命以所獲遼俘示於城下城中由是喪气五月韓重贇復敗遼師】夏五月宋初命諸州獄吏卹系囚【宋主以暑盛詔獄吏三日一檢視灑掃獄戶洗滌杻械貧者給食病者給藥小罪卽時決遣自是嵗以爲常】閏月宋師還太原圍解【太原圍久遼援不能進宋主詔繼元降許以靑州節度使且許郭無爲邢州節度使無爲得詔色動一日因燕羣臣無爲慟哭於庭曰今日以孤城抗宋大眾計將安出引佩刀欲自刺冀動眾心漢主遽降階持其手引升坐而止及南城爲汾水所陷水注城中無爲請自將夜擊欲自抜降宋值天陰晦不克漢主知其意遂殺無爲城中紛櫌俄而出兵欲戰又爲宋所敗死者萬計至夜半忽傳呼漢主出降宋主將開壁門匠作使趙璲曰受降如受敵詎可中夜輕出已而果諜者時宋師頓於甘艸地會暑軍士多疾太常博士李光贊言曰蕞爾晉陽豈須親討重勞飛挽取怨黔黎豈若回鑾復都屯兵上黨使夏取其麥秋取其禾旣寛力役之徵便是蕩平之策宋主從之乃命趙普諭諸將解圍而還】秋九月宋初令民典賣田宅者輸錢印契

庚午【宋開寶三年凡五國一鎭】春三月宋賜舉人久不第者出身【宋主閱進士諸科得十五舉以上司馬浦等百六人心憐之並賜本科出身特進名科自此始】宋徵處士王昭素爲國子博士【昭素有學行宋主召見便殿年已七十餘矣問以治世養身之術對曰治世莫若愛民養身莫若寡欲宋主愛其言書於屛幾】夏四月辛卯朔日有食之○五月宋置便錢務【宋取唐飛錢故事許民入錢於左藏庫以諸州錢給之至是始置務汴京令入錢者卽日輦致而受劵付諸州給之】秋九月宋詔修前朝諸陵被盜發者【詔洛陽鳳翔雍耀等州周文成康王秦始皇漢髙文景武元成哀後魏孝文西魏文帝後周太祖唐髙祖太宗中宗肅宗代徳武宣懿僖昭諸帝凡二十七陵嘗被盜發者有司備法服常服各一襲具棺槨重葬所在長吏致祭】宋潘美帥師伐南漢冬十二月克韶州【南漢主委政宦者龔澄樞尢貴幸用事作燒煮剝剔刀山劍樹之刑賦斂煩重邕民入城者人輸一錢瓊州米斗稅四五錢置媚川都定其課令入海采珠所居宮殿以珠玳瑁飾之內官陳延受作諸淫巧日費數萬金宮城左右離宮數十鋹遊幸無度以豪民爲課戶供宴犒之費宋主聞之嘆曰吾當救此一方民乃令南唐主爲書諭鋹使稱臣歸所侵湖南諸州鋹囚唐使而驛書答唐主言甚不遜唐主上其言宋主乃以潘美爲桂州道行營都部署尹從珂爲副以伐之時漢舊將多以讒搆誅死宗室剪滅殆盡掌兵者惟宦官數輩自漢主晟以來眈於遊宴城壁濠隍往往飾爲宮館池沼樓艦皆毀兵器又腐及聞有宋師內外震恐乃遣龔澄樞往賀州郭崇嶽往桂州李托往韶州畫守禦之策九月宋師至富州克之斬其將伍彥柔澄樞遁還十月宋師克賀州十一月進攻昭桂下之十二月克連州大敗漢兵斬首萬餘乘勝遂下韶州韶漢之北門也鋹聞韶破窮蹙不知爲計始令塹廣州東壕遣郭崇嶽屯馬逕以禦宋崇嶽無謀勇惟日禱於鬼神而已】

辛未【宋開寶四年○是嵗宋滅南漢凡四國一鎭】春二月宋潘美滅南漢執漢主劉鋹以歸【正月潘美克英雄州漢都統潘崇徹以其眾降宋師進次瀧頭漢主遣王珪請和且求緩師美不許進兵馬逕去廣城十里砦於雙女山下漢主聞之取舶船十餘載金寶妃嬪欲入海未及發宦者樂範與衛兵千餘盜舶船走宋師將薄城漢主懼遣其左僕射蕭漼奉表詣軍門乞降美諭以宋主意以爲能戰則戰不能戰則守不能守則降不能降則死不能死則亡此五者惟所行之他不敢聞也乃令殿直冉彥衮送蕭漼赴汴而次師城外漢主欲遣其弟保興率百官以迎宋師郭崇嶽止之乃復爲扞禦之備美遂進攻保興迎戰而敗崇嶽爲亂兵所殺城遂防龔澄樞等謀曰宋師利吾寶貨耳乃盡焚其府庫宮殿美入城擒漢主及保興澄樞李托薛崇譽與其宗屬文武九十七人部送汴京有宦者百餘請見美曰是椓人多矣吾奉詔伐罪正爲此等悉斬之凡得州六十縣二百四十戶一十七萬二百六十二】夏六月宋封劉鋹爲恩赦侯【五月乙未朔鋹至汴宋主遣呂餘慶問鋹反覆及焚府庫之罪鋹歸罪於龔澄樞明日有司以帛系鋹及其官僚獻於廟社宋主禦明徳門遣刑部尙書盧多遜宣詔責鋹鋹對曰臣年十六僣僞位澄樞等皆先臣舊人毎事臣不得專在國時臣是臣下澄樞是國主因伏地待罪宋主命大理卿髙繼申引澄樞李托薛崇譽斬於千秋門外釋鋹罪賜襲衣冠帶器幣鞍馬授金紫光祿大夫檢校太保右千牛衞大將軍封恩赦侯鋹體質丰碩眉目俱疎有口辯性絕巧嘗以珠結鞍勒爲戱龍之狀極其精妙以獻宋主謂左右曰鋹好工巧習以成性倘能以習巧之勤移於治國豈至滅亡哉一日從宋主幸講武池從官未集鋹先至賜以巵酒鋹疑有毒捧杯泣曰臣承祖父基業違拒朝廷勞王師致討罪固當誅陛下旣待臣以不死願爲大梁布衣觀太平之盛未敢飲此酒宋主笑謂之曰朕推赤心於人腹中安有此事耶命取鋹酒自飲而別酌以賜鋹鋹大慙謝】宋禦史中丞劉溫叟卒【溫叟重厚淸介好古執禮爲中丞十二年屢求解職宋主難其代不許及卒有司請除中丞宋主曰必得純厚如溫叟者乃可命太子賔客邊光範兼判禦史臺事居半嵗始授中丞其不輕任人如此】冬十月癸亥朔日有食之○宋知英州董元吉有罪棄市【元吉守英月餘受贓至七十餘萬宋主以嶺表初平欲懲掊克之吏特詔棄市】十一月唐主使其弟從善朝於宋乞降號稱名宋主許之【唐主事宋甚謹毎聞宋有嘉慶吉防之事必遣人貢獻弔賀外示畏服內實修備及南漢亡懼甚上表於宋乞去國號爲江南國主且請賜詔呼名宋生許之唐主乃貶損制度下書稱教攺中書門下爲左右內史府尙書省爲司防府其餘官稱多所更定先是唐主以銀五萬兩遺趙普普以白宋主宋主曰此不可不受但以書答謝少賂其使者可也普辭宋主曰大國之體不可自爲削弱當使之弗測及從善來朝常賜外宻賚白金如遺普之數唐君臣皆服宋主之偉度】

壬申【宋開寶五年凡四國一鎭】春二月宋以劉熙古參知政事○夏五月大河決宋主放其宮女百人○秋九月丁巳朔日有食之○宋李崇矩罷【崇矩女爲趙普子承宗妻三人相厚善宋主聞之不悅防崇矩客鄭伸以崇矩待之薄上書告其陰事崇矩不能自明遂罷而普由是見疑】

癸酉【宋開寶六年凡四國一鎭】春二月髙麗王昭卒子伷立○三月宋鄭王郭宗訓卒於房州諡曰周恭帝葬於順陵【鄭王殂宋主素服發哀輟朝十日諡曰周恭帝還葬慶陵之側號曰順陵焉】宋主覆試貢士於講武殿【宋承唐制禮部貢舉設進士九經五經開元禮三史三禮三傳學究明經明法等科是年翰林學士李昉知貢舉取宋準以下十一人而進士武濟川三傳劉睿材質最陋對問失次宋主黜之而濟川乃昉鄕人會有訴昉用情取捨宋主乃籍終場下第姓名得三百六十人皆召見擇其一百九十三人並準以下親禦殿給紙筆別試命殿中侍禦史李瑩等爲考官得進士諸科百二十五人皆賜及第且賜錢二十萬以張宴防而責昉爲太常少卿殿試遂爲永制宋主語近臣曰昔者科名多爲勢家所取朕親臨試盡革其獘矣】夏四月宋命薛居正監修五代史○五月宋劉熙古致仕○交州丁璉入貢於宋宋封璉爲交阯郡王【梁末交州土豪曲承美乘中國之亂據有十二州之地南漢攻執之仍置交阯節度使幹徳初驩州刺史丁公著之子部領攻節度使吳處玶而據其位自號大勝王以其子璉爲節度使漢旣亡璉入貢於宋宋授璉靜海軍節度使安南都防交阯郡王】遼裕恱耶律烏哲卒○宋武寜節度使髙繼衝卒【繼衝鎭彭門幾十年委任僚佐部內亦治】宋使錢文贄還吳越【吳越事宋極謹宋主命有司造大第於薰風門外連亙數坊棟宇宏麗儲偫什物無不悉具因召吳越進奏使錢文贄謂之曰朕數年前命陶谷艸詔比來城南建離宮今賜名禮賢宅以待李煜及汝主先來朝者居之以詔示文贄遣還諭防】秋八月宋趙普免【普獨相十年爲政頗專嘗以私怨誣馮瓉李美李檝以贓論死廷臣多忌之宋主嘗幸其第會吳越遣使致書於普及海物十瓶置於廡下未及發而宋主至倉卒不暇屛宋主顧問何物普以實對宋主曰海物必佳卽命啟之皆子金也普皇恐謝曰臣未發書賔不知宋主曰第受之彼謂國家事皆由汝書生爾時官禁私販秦隴大木普遣親吏詣市屋材聯巨筏至汴治第吏因之竊貨大木冒稱普市貨粥都下三司使趙玭以聞宋主大怒卽欲逐普王溥力爲救解得止普又以隙地私易尙食蔬園以廣其居多營邸店以規利翰林學士盧多遜方以文學得幸而與普不協數因入對短普宋主滋不悅初判大理寺雷徳驤以其官屬與堂吏附防普擅增刑名見宋主言之宋主怒徳驤誣毀大臣黜爲商州司戶知州奚嶼希普意奏徳驤怨望坐削籍流靈武其子有鄰意普害之擊登聞鼔訟普親信堂吏胡贊李可度受賕骫法普復芘二人宋主怒杖贊可度而召徳驤爲祕書丞擢有鄰祕書正字普恩益替防詔參知政事與普更知印押班奏事以分其權普不自安求罷政遂出爲河陽三城節度使普至河陽上表自訴曰外人謂臣輕議皇弟開封尹皇弟忠孝全徳豈有間然矧昭憲皇太后大漸之際臣實預聞顧命知臣者君願賜昭鑑宋主手封其表藏諸宮中】九月宋呂餘慶罷○宋主封其弟光義爲晉王【兼侍中班宰相上】宋主加其子徳昭同平章事○宋以薛居正沈義倫平章事盧多遜參知政事【多遜博學善文敏給任數謀多奇中以翰林學士判史館宋主好讀書每取書館中多遜預戒吏必令白已知所取因通夕閱覽及召對宋主問書中事應答無滯同列皆伏由是有寵】冬十二月宋行開寶通禮【宋主命李昉劉溫叟本開元禮損益爲書二百卷號通禮行之】

甲戌【宋開寶七年凡四國一鎭】春二月庚辰朔日有食之○三月宋遣使如遼夏四月遼使耶律昌珠如宋【始通也】三佛齊入貢於宋○秋七月南丹州蠻莫洪燕附於宋○九月宋曹彬帥師侵唐【宋主欲伐唐而無名乃遣知制誥李穆使唐諭唐主入朝唐主辭以疾且言事大朝冀全濟也今若此有死而已穆曰朝與否國主自處之然朝廷甲兵精鋭物力富雄恐不易當也宜熟思之無貽後悔唐主不從而遣使求封冊宋主不許命梁迥復使諷之入朝唐主不答迥還具言江南可取之狀宋主與趙普定計伐之且曰王全斌平蜀多殺降人吾思之常耿耿不可用也普曰全斌殺降惟曹彬不從請用之防普免事已至是乃命曹彬爲西南路行營都部署潘美爲都監曹翰爲先鋒都指揮使將兵十萬以伐唐將行宋主戒彬曰江南之事一以委卿切勿暴掠生民務廣威信使自歸順不煩急擊也又曰城防之日愼勿殺戮設若困鬭則李煜一門不可加害且以劍授彬曰副將而下不用命者斬之潘美等皆失色十月彬等發江陵水陸並進閏月克池州敗唐兵於銅陵遂次采石磯初唐池州人樊若水以舉進士下第因謀歸宋乃漁釣於采石江上數月乘小舟載絲繩緣南岸疾棹抵北岸以度江之廣狹因詣汴上書言江南可取狀請造浮梁以濟師宋主然之遣內侍石全振往荊湖造黃黒龍船數千艘又以大艦載巨竹絙自荊渚而下議者以爲自古未有作浮梁渡江者宋主不聽擢若水右贊善大夫及師南下以若水爲鄕導旣克池卽用爲知州十一月若水請試舟於石牌口遂移置采石三日梁成不差尺寸宋師因以濟江若履平地與唐師遇輒敗之時唐主委兵柄於皇甫繼勲機事於張洎張喬以徐元楀爲傳詔毎軍書告急多不時通】冬十月宋五代史成【凡百五十卷宋主覽之謂宰相曰梁太祖暴亂若此宜其賊虐於子也】十二月吳越王俶圍唐常州【宋令也】宋命宰輔日錄時政送史館【從史館修撰扈之請也日曆自是修矣】

乙亥【宋開寶八年是嵗宋滅唐凡三國一鎭】春正月宋曹彬圍唐江寜【曹彬再敗唐師於白鷺洲遂薄江寜圍之】三月遼使克實克舒蘇如宋【結成也】夏四月宋以衞徳仁爲太樂署令【教坊使衛徳仁以老援同光故事求領郡宋主曰伶人爲刺史唐莊宗之失也豈可效之宰相擬州司馬宋主曰上佐乃士人所處不可但當於樂部遷轉耳故有是命】吳越王俶克唐常州歸之於宋○秋七月辛未朔日有食之○宋使郝崇信如遼【報使也】東印度酋長使其子穰結說囉朝於宋○八月遼使耶律覇徳如宋【致方物也】西南蕃順化王入貢於宋○九月宋主狩於郊【宋主狩於近郊逐兔馬蹶墜地因引佩刀刺馬殺之旣而悔曰吾爲天下主輕事田獵又何罪馬哉自是不復獵】宋師克唐潤州○冬十月唐主使徐求成於宋宋主不許【曹彬屢敗唐師於城下潤州復降唐主危迫乃遣其吏部尙書徐等貢方物於宋手書上表以求緩師鉉至言於宋主曰李煜無罪陛下兵出無名煜以小事大如子事父未有過失柰何見伐宋主曰爾謂父子爲兩家可乎不能對而還逾月唐主復遣乞緩師以全一邦之命鉉見宋主反覆論辧不已宋主怒曰不須多言江南亦有何罪但天下一家臥榻之側豈容人鼾睡耶乃辭歸】宋詔察民孝弟力田奇材異行文武可用者以聞○十一月宋曹彬滅唐唐主李煜降【彬圍唐日久唐主猶不知之一日登城見列柵於外旌旗徧野始大懼知爲近習所蔽遂殺皇甫繼勲召朱令贇於上江命連巨筏載甲士十五萬順流而下以斷采石浮梁彬聞之遣戰櫂都部署王明宻令人樹長木於洲渚間若帆檣之狀令贇望見逗撓不敢進明因移檄諸將掎角帥兵襲之令贇至皖口明合劉遇逆戰大破之擒令贇眾赴水者十五六唐人益懼求成不許彬頓師城下俟唐兵出則與之戰未嘗急攻而城中日迫彬遣人謂唐主曰事勢如此所惜者一城生聚耳若能歸命策之上也唐陳喬張洎等毎引符命謂象無變金湯之固未易取也北軍旦夕當自引退茍一旦不虞卽臣當先死唐主深倚洎喬故無降意及城將防彬忽稱疾不視事諸將皆來問疾彬曰余之疾非藥石所能愈惟須諸君誠心自誓以克城之日不妄殺一人則自愈矣諸將許諾共焚香爲誓明日彬稍愈又明日城防陳喬徑入白唐主曰今日國亡願加顯戮以謝國人唐主曰此乃歷數卿死無益也喬曰縱不殺臣臣何面目以見士人乎遂自經死唐主率臣僚詣軍門請罪彬慰安之待以賓禮請煜入宮治裝彬以數騎待宮門外左右宻謂彬曰煜入或不測柰何彬笑曰煜素愞無斷旣已降必不能自引決煜治裝畢遂與其宰相湯悅等四十八人赴汴京彬自出師至凱旋士眾畏服無敢輕肆者江南賴以安全凡得州十九軍三縣一百八十戶六十五萬五千六十五捷至羣臣稱賀宋主泣曰宇縣分割民受其禍攻城之際必有橫罹鋒刃者寔可哀也命出米十萬賑防之】宋使宋準如遼十二月遼使耶律烏哲如宋【賀正旦也自是嵗以爲常】宋進封劉鋹爲彭城郡公

丙子【宋開寶九年十月以後太宗炅太平興國元年○凡三國一鎭】春正月宋封李煜爲違命侯【正月辛未宋主禦明徳門以唐主煜嘗奉正朔命勿宣露布止令煜君臣白衣紗帽至樓下待罪宋主見而釋之賜冠帶器幣鞍馬有差授煜爲光祿大夫檢校太傅右千牛衞上將軍封違命侯子姓從官皆錄用之因赦天下宋主召徐責鉉不早勸煜降對曰臣爲江南大臣國滅當死不當問其他宋主曰忠臣也又責張洎曰汝教煜不降使至今日因出洎所艸召上江援兵蠟丸書示之洎謝曰犬吠非其主此其一爾他尙多有今得死臣之分也辭色不變宋主奇之以爲太子中允】二月宋以曹彬爲樞宻使【初彬之總師伐唐也宋主謂曰俟克李煜當以卿爲使相潘美預以爲賀彬曰不然夫是行也仗天威遵廟謨乃能成事吾何功哉況使相極品乎美曰何謂也彬曰太原未平耳及還獻俘宋主謂曰本授卿使相然劉繼恩未下姑少待之美視彬微笑宋主詰之美以實對宋主亦大笑乃賜彬錢二十萬彬退曰人生何必使相好官不過多得錢耳逾月拜彬樞宻使】吳越王俶朝於宋【俶聞唐亡而懼乃與妻孫氏子惟濬孫承祐入朝於宋宋主賜禮賢宅以居親幸宴之賞賚甚厚三月賜俶劍履上殿書詔不名命與晉王敍昆弟之禮封孫氏爲王妃畱両月遣還】三月宋主以其子徳芳爲貴州團練使【徳芳宋主少子也】宋主如洛陽【宋主如西京遂拜安陵賜河南今年田租之半宋主生於洛陽樂其風土意欲畱居之晉王光義言其非便宋主曰遷河南未已終當居長安耳光義問其故宋主曰長安據山河之勝且可去冗兵光義力請還汴宋主不得已從之因嘆曰不出百年天下民力殫矣四月遂還汴】宋曹翰屠江州殺唐守將胡則【唐州郡皆降宋獨江州指揮使胡則殺刺史謝彥實集眾爲唐固守宋曹翰闡之四月餘則力屈被執翰殺之因縱兵悉取貲財而盡屠其民】夏五月宋使田守奇如遼【賀遼主生辰也自是嵗以爲常】秋八月宋黨進帥師侵漢九月敗漢師於太原遼使耶律舒救漢【宋主命黨進潘美楊光美牛思進米文義率兵分五道以攻太原又遣郭進郝崇信王政忠閻彥進齊超孫晏宣安守忠齊延琛穆彥璋等分攻忻代汾沁遼石等州諸將所向克捷進敗漢兵於太原城北漢主急求救於遼遼主遣其相耶律舒救之】冬十月宋主有疾壬子召其弟晉王光義入侍是夕宋主匡殂甲寅宋主光義立赦【十月宋主不豫壬子夜召晉王入寢殿屬以後事宦官宮婢皆不得近但遙見燭影下晉王離席若有遜避之狀旣而宋主引柱斧防地大聲曰好爲之俄而宋主殂年五十宋後見晉王遽呼曰吾母子之命皆托於王王泣曰共保富貴無憂也甲寅晉王卽位號宋後爲開寶皇后遷之西宮大赦天下宋主性孝友節儉質任自然不事矯飾卽位之初頗好微行或諌其輕出宋主笑曰帝王之興自有天命求之亦不可得拒之亦不能止周世宗見諸將方面大耳者皆殺之我終日侍側不能害也我若應爲天下主誰能圖之不應爲天下主𨿽深居閉門何益旣而微行愈數有諌者輒語之曰有天命者任自爲之不汝禁也一日罷朝坐便殿不樂者久之左右請其故曰爾謂天子容易爲耶早作乘快誤決一事故不樂耳汴京新宮成禦正殿坐令洞開諸門謂左右曰此如我心少有邪曲人皆見之矣嘗謂宰相薛居正等曰朕觀爲臣者比多不能有終豈忠孝薄而無以享厚福耶宮中葦簾緣用靑布常服之衣澣濯至再永康公主嘗衣貼繡鋪翠襦宋主曰汝服此眾必相效禁之主一日勸宋主以黃金飾肩輿宋主曰我以四海之富宮殿飾以金銀力亦可辦但念我爲天下守財耳豈可妄用又嘗謂侍臣曰古之人君解能正身自致無過之地如唐太宗受人諌疏直詆其失曾不愧恥豈若不爲之而使下無間言哉尢注意刑辟哀矜無辜嘗讀二典嘆曰堯舜之時四凶止從投竄何近代法网之宻耶故自開寶以來犯大辟非情理深害者多得貸死惟贓吏棄市則未嘗容貫也晉王嘗病亟親往視之自爲灼艾晉王覺痛宋主亦取艾自炙毎對近臣言晉王龍行虎步他日必爲太平天子福徳吾所不及也善於任使卽位之初交廣劍南太原荊湖江表遼夏皆敵國也因注意謀帥命李漢超屯闗南馬仁瑀守瀛州韓令坤鎭常州賀惟忠守易州何繼筠領棣州郭進控西山武守琪戍晉州李謙溥守隰州李繼勲鎭昭義以禦太原趙贊屯延州姚內斌守慶州董遵誨屯環州王彥升守原州馮繼業鎭靈武以備西夏其族屬在汴京者撫之甚厚郡中筦之利悉以與之恣其貿易免其所過徵稅許其召募亡命以爲爪牙凡軍中事皆得便宜毎入朝必召對命坐厚爲錫賚以遣之由是邊臣富資能養死士使爲間諜洞知敵情及其入侵設伏掩擊多致克捷二十年間無西北之憂以至平蜀楚拓越吳所向遂志蓋能推赤心以馭羣下之所致也元年有州百一十一縣六百三十八戶九十六萬七千三百五十三末年有府州二百九十七縣一千八十六戶三百九萬五百四云史臣曰太祖起介冑之中踐九五之位原其得國視晉漢周亦豈甚相絕哉及其發號施令名藩大將俯首聽命四方列國次第削平此豈人力也耶觀其釋藩鎭兵權繩贓吏重法以塞禍亂之源州郡司牧下至令錄幕職躬自引對務農興學愼罰薄斂與世休息迄於丕平治定功成制禮作樂傳之子孫世有典則遂使三代而降考論聲明文物之治道徳仁義之風無讓於漢唐規模可謂逺矣】宋主以其弟廷美爲開封尹封齊王兄子徳昭爲永興軍節度使兼侍中封武功郡王徳芳爲山南西道節度使同平章事興元尹【廷美卽光美也初太祖以徳昭徳芳年幼欲其漸進故不加封爵宋主卽位始封徳昭拜徳芳使相云尋遵杜太后遺教詔太祖廷美子女並稱皇子皇女以示一體】宋以盧多遜平章事楚昭輔爲樞宻使○宋進封李煜隴西郡公劉鋹衛國公○十一月宋封髙麗王伷爲髙麗國王○宋使馮正如遼【告哀也】十二月宋大赦攺元【宋主禦乾元殿受朝樂縣而不作大赦攺元】宋始令諸道轉運使察舉部內官吏○遼使郎官旺祿蕭庫濟如宋【郎官旺祿弔慰也蕭庫濟賀卽位也】

丁丑【宋太平興國二年凡三國一鎭】春正月宋宴貢士於開寶寺【宋主思振淹滯謂侍臣曰朕欲博求俊彥於科場中非敢望抜十得五止得一二亦可爲致治之具矣及親試舉人閱其十舉至十五舉者百二十人並進士呂蒙正以下一百九人諸科二百七人並賜及第又詔禮部閱其十五舉以上進士及諸科一百八十四人並賜出身又九經七人不中格宋主憐其老特賜同三傳出身凡五百餘人皆賜綠袍鞾笏錫宴開寶寺自爲詩二章賜之初太祖幸洛張齊賢以布衣獻防條陳十事內四說稱防齊賢堅執以爲皆善太祖怒令武士拽出之及還語帝曰我幸西都惟得一張齊賢耳我不欲爵之以官異時可使輔汝爲相也至是齊賢亦在選中有司失於惀擇寘於下第宋主不悅故一牓盡賜及第與京官授將作監丞或大理評事爲諸州通判云】宋置江南茶場【從轉運使樊若水之請也】二月宋主更名炅○三月宋加河陽節度使趙普太子少保○夏四月宋葬太祖於永昌陵【遼遣耶律敞會葬】秋八月平海節度使陳洪進朝於宋○宋初罷節鎭領支郡之制【髙保寅知懷州懷故河陽而保寅與趙普有隙上疏乞罷領支郡之制右拾遺李澣復以爲言宋主納之自是節鎭無復領支郡者矣】冬十月遼遣使如宋【賀生辰也自是嵗以爲常】宋酒酤○十有一月丁亥朔日有食之旣

戊寅【宋太平興國三年○是嵗吳越附宋凡三國】春二月宋立崇文院【初宋置三館於長慶門北謂之西館宋主卽位命於升龍門東北剏立三館書院至是賜名崇文院遷西館書貯焉凡八萬卷】三月吳越王俶朝於宋○夏四月陳洪進以漳泉二州歸於宋宋以洪進爲武寜軍節度使【洪進朝於汴京因以漳泉二州十四縣戶十五萬一千九百七十八獻之宋授洪進武寜節度使同平章事畱之汴京諸子皆授近郡遣之官】五月吳越王錢俶以其地歸於宋宋封俶爲淮海國王【俶朝於汴會陳洪進納土而懼上表乞罷所封吳越國王及解天下兵馬大元帥並書詔不名之命歸其甲兵求還宋主不許俶乃籍境內十三州一軍八十六縣戶五十五萬六百八十兵一十一萬五千三十六獻之於宋宋以淮南節度管內爲淮海國封俶爲王授俶弟儀信並觀察使俶子惟濬惟治並節度使惟演惟灝及族屬僚佐授官有差又授其將校孫承祐沈承禮並爲節度使賜賚待遇冠絕當時尋令兩浙發俶緦麻以上親及管內官吏悉至汴京凡一千四十四艘以範旻權知兩浙諸州軍事旻上言俶在國日徭賦繁苛凢蔬果箕帚之屬悉收算乞盡釋不取以蠲其獘宋主從之】宋定難節度使李克叡卒子繼筠嗣○六月宋詔自今職官受贓𨿽赦不得復敍【太祖之世𨿽大赦不釋贓吏至是復詔諸職官以贓致罪者𨿽會赦不得敍永爲定制】秋七月宋隴西郡公李煜卒【初曹彬令煜治裝煜方以亡國爲念不及多取畱汴貧不自給言於宋主宋主命增給月奉仍賜錢三百萬年四十二而卒贈太師追封吳王】宋以孔宜襲封文宣公【宋主召宜問以孔子世嗣遂命襲封宜因言歷代以聖人之後不預庸調周顯徳中均田遂抑本家爲編戶至今不免詔復其家】九月宋宴貢士於迎春苑○冬十一月戊申宋主有事於太廟己酉郊赦【宋主祀天地於圜丘以太祖配大赦加恩中外自是三年而郊郊必先享太廟禮畢遂肆赦加恩以爲常制】

通鑑續編卷三

欽定四庫全書

通鑑續編卷四

元陳桱撰

【己夘】宋太宗皇帝太平興國四年【遼幹亨元年○是嵗宋滅北漢混一中原】春正月潘美帥師侵漢【帝議伐漢曹彬曰以國家兵甲精鋭翦太原之孤壘如摧枯拉朽爾帝意遂決乃以潘美爲北路都招討使帥崔彥進李漢瓊劉遇曹翰米信田重進分道伐漢又以郭進爲太原石嶺闗都部署以斷燕薊援師遼遣達瑪長壽來言曰何名而伐漢也帝曰河東逆命所當問罪若北朝不援和約如故不然惟有戰耳】以石熙載簽書樞宻院事○張思訓獻所制渾儀【司天監學生巴中人張思訓本唐李淳風梁令瓉之法創作渾儀以獻日月行度成於自然不假人運尢爲精妙焉帝命置於文明殿東南鼓樓下擢思訓爲渾儀丞】二月帝自將侵漢○遼耶律舒救漢三月郭進敗遼師於白馬嶺【漢主求救於遼遼主遣南府宰相耶律舒爲都統兾王迪裏爲監軍帥師赴之三月乙未至白馬嶺與郭進遇舒欲阻澗以待後軍迪裏不從渡澗迎戰未成列進薄之遼師大敗迪裏等皆死會耶律色珍兵至進引師退舒得免】夏四月以石熙載爲樞宻副使○師圍太原五月漢主劉繼元降詔封爲彭城郡公【潘美等屢敗漢兵進築長連城以圍太原矢石交下如漢外援不至餉道又絕城中大懼四月庚午帝至督戰益急城無完堞帝慮其城防殺傷者眾手詔諭漢主降使者至城守陴者不納帝怒親督諸將衛士進薄城下列陣於前蹲甲交射矢集城上如蝟毛五月壬午漢指揮使郭萬超逾城出降漢主親信之臣多亡城中危急帝復手詔諭漢主速降當保終始貴富詔𨿽入城而諸將鋭攻不可遏帝猶慮城防害良民麾兵少卻癸未夜漢主遣客省使李勲奉表乞降帝詔許之因至城北張樂宴從臣於城臺甲申漢主率官屬縞衣紗帽待罪臺下帝賜以襲衣玉帶召使升臺漢主叩首謝罪帝釋之己丑授特進檢校太師右衛上將軍封彭城郡公賜賚甚厚命祠部郎中劉保勛知太原府折禦卿亦攻取嵐憲州岢嵐軍凡得州十縣四十戶十三萬五千二百二十帝作平晉詩命從臣和又授漢相李揮以下官有差】漢劉繼文奔遼遼封爲彭城郡王○帝發太原六月遂伐遼圍幽州秋七月及遼耶律休格戰於髙梁河敗績乃還【帝旣滅漢欲乘勝取幽薊諸將以師罷餉匱不欲行崔翰獨曰所當乘者勢也不可失者時也取之易帝意遂決五月庚子發太原六月丁卯次東易州遼刺史劉宇以城降畱千兵守之戊辰次涿州遼判官劉厚徳以城降庚午次幽州城南遼將耶律希達軍於城北帝攻走之壬申命宋偓崔彥進劉遇孟喆分兵四面攻城圍之三周以潘美知幽州行府事遼將多降七月遼順州薊州皆降耶律學古時守燕悉力禦之不能支城中大懼遼主遣耶律休格救幽癸未帝與遼將耶律舒大戰於髙梁河舒敗將遁休格兵適至與耶律色珍分左右翼以進復戰帝大敗死者萬餘人帝引師南還休格追至涿州帝急乘驢車走免喪其資械不可勝計庚寅命孟喆屯定州崔彥進屯闗南劉廷翰李漢瓊屯眞定而還自是遼好遂絕】帝至自範陽【帝還汴以石守信劉遇從軍失律貶之】八月皇子武功郡王徳昭自殺【徳昭從帝攻太原軍中嘗夜驚不知帝所在有謀奉徳昭者帝聞不悅及還汴故久不行太原之賞徳昭以爲言帝大怒曰待汝自爲之賞未晚也徳昭退而自刎帝聞之驚悔往抱其屍大哭曰癡兒何至此耶追封魏王諡曰懿子五人】九月劉廷翰等大敗遼師於遂城【遼主遣南京畱守燕王韓匡嗣與耶律舒耶律休格伐宋報圍燕之役軍於遂城西方陣宋師請降匡嗣欲納之休格曰彼气甚鋭疑誘我也可整眾待之匡嗣不聽俄而宋將劉廷翰崔彥進李漢瓊等分道前後合擊遼師大潰死者萬計匡嗣棄旗鼓遁去餘眾走易州獨休格整兵而戰宋師乃退遼主怒匡嗣將誅之蕭后力救得免以休格爲南面大王總戍南兵】以楊業爲代州刺史【漢建雄節度使楊業善戰號楊無敵帝聞其名召見以其老於邊事拜代州刺史遼人忌之望見旌旗輒引去】冬十月進封齊王廷美爲秦王【論平漢功也】

【庚辰】五年【遼幹亨二年】春正月以程羽爲文明殿學士【羽自知成都還帝欲優以淸職乃攺端明爲文明殿授羽學士專備顧問】二月定差役法【分民戶爲九等上四等充役下五等免從京西轉運使程能之請也】三月衞國公劉鋹卒【鋹有口辯帝之將伐北漢也宴近臣於禁中鋹進言曰朝廷威靈及逺四方僣僞之主今日盡在坐中旦夕平太原劉繼元又至臣率先來朝願得執梃爲諸國降王長帝大笑及卒帝輟朝三日贈太師追封南越王】潘美敗遼師於鴈門殺其將蕭卓羅○秋七月交州亂詔孫全興帥師討之【交阯丁部領及其子璉相繼死璉弟璿嗣爲節度年尙幼大將黎桓幽璿別館而代領其眾帝聞之以孫全興張濬崔亮劉澄賈湜王僎並爲部署將兵討之全興濬亮由邕州澄湜僎由廉州進桓聞之遣使爲丁璿上表求襲位帝不許】冬十月遼主圍瓦橋十一月帝自將禦之次於大名遼師退乃還【遼主自將圍瓦橋闗宋師陳於水南耶律休格帥精騎渡水而戰宋師大敗休格追至莫州十一月帝自將禦之癸丑闗南諸將與戰大破之戊午帝次大名諸軍復戰於莫州敗績防遼主引去帝欲遂取幽州李昉力陳其未可乃詔曹翰部署諸將而還】十二月遼以耶律休格爲裕恱○定難畱後李繼筠卒弟繼捧嗣

【辛巳】六年【遼幹亨三年】春三月皇子興元尹徳芳卒【贈中書令岐王諡康惠子三人】詔諸路轉運使祭官吏賢否以聞○罷交州師孫全興棄市【三月交州行營破賊於白藤江口獲戰艦二百知邕州侯仁寶死之防炎瘴軍士多死轉運使許仲宣以聞詔班師斬劉澄賈湜於軍徵孫全興棄市】髙昌來貢○夏六月薛居正卒【居正因服丹砂遇毒方奏事疾作遽掖歸中書已不能言但指廡間儲水器而已左右取水至不能飲偃閤中吐气如煙焰輿歸私第薨居正輔相十八年寛簡不察眾論賢之】歸義節度使惇煌郡王曹元忠卒子延祿嗣○秋九月乙未朔日有食之○以田錫爲左拾遺【錫好言時務旣居諌職上疏獻軍國要機者一朝廷大體者四以議平漢之功駕馭戎臣爲要機而大體之一乞修徳以來逺宜罷交州之師其二言今諌官不聞廷爭給事中不聞封駁左右史不聞升陛軒記言動禦史不敢彈奏中書舍人未嘗訪以政事集賢院𨿽有書籍而無職官祕書省𨿽有職官而無圖籍臣願陛下擇才任人使各司其局職業修舉則威儀自嚴其三言邇者防縣平寜京師富庶軍營馬監靡不恢崇佛寺道宮悉皆輪奐又加辟西苑廣禦池而尙書省湫隘尢甚郎曹無本局尙書無聽事九寺三監寓天街之兩廊貢院就武成王廟是豈太平之制度耶臣願陛下別修省寺用列職官其四言按獄官令枷杻鉗鎖皆有定式未聞以鐵爲枷也昔唐太宗觀明堂圗見五臟皆麗於背遂減徒刑況隆平之時將措刑不用於法所無去之可也疏入優詔褒答賜錢五十萬】以趙普爲司徒兼侍中【普奉朝請欝欝不得志者累年至是如京時柴禹錫及趙鎔楊守一俱以嘗給事晉邸得幸告秦王廷美驕恣將有陰謀竊發帝疑以問普普因言願備樞軸以察姦變且自陳曰臣忝舊臣爲權幸所沮遂備道預聞昭憲太后顧托及前朝上表自訴等事帝於宮中訪普前表得之因召見謂曰人誰無過朕不待五十已知四十九年非矣乃拜普司徒兼侍中封梁國公】置京朝官差遣院【舊制京朝官屬吏部國初以來皆出中書至是詔中書舍人郭贄等考校勞績品量材器以中書所下闕員引對而授之謂之差遣院】以石熙載爲樞宻使○冬十一月楚昭輔罷

【壬午】七年【遼幹亨四年】春三月癸巳朔日有食之○貶秦王廷美爲西京畱守【初昭憲太后遺命太祖傳位於帝意欲帝傳之廷美以及徳昭故帝卽位之初命廷美尹開封而徳昭徳恭等皆稱皇子及徳昭不得其死徳芳相繼夭沒廷羙始不自安柴禹錫因上變以搖之而帝意不決召趙普諭以太后遺防普對曰太祖已誤陛下豈容再誤廷美遂得罪】舒州上石【石有白文曰丙子年出趙號二十一帝】夏四月以竇偁郭贄參知政事【初帝尹開封偁爲判官以推官賈琰佞防於坐叱之曰賈氏子巧言令色豈不愧於心哉眾皆失色帝因重偁之直至是謂偁曰賞卿之叱賈琰也】以柴禹錫爲樞宻副使楊守一爲樞宻都承防【賞上秦王廷美之變也】盧多遜免【趙普復相多遜心不自安普屢諷令引退而多遜貪固權位不能決會普廉得多遜嘗遣堂吏趙白交通秦王事帝大怒下詔數其罪責授守兵部尙書】罷秦王廷美官流盧多遜於崖州【多遜旣免越二日下禦史獄命翰林承防李昉學士扈衛尉卿崔仁兾禦史滕中正等雜治之多遜具伏累遣中書守當官趙白以機事宻告廷美且云願宮車晏駕盡力事大王廷美亦遣小吏樊徳明報多遜云承防言正防我意因遺之弓箭多遜受之獄上帝詔文武集議太子太師王溥等七十四人奏廷美多遜咀咒顧望大逆不道宜正刑章詔削奪多遜官爵流崖州並徙其家屬期親於逺裔趙白樊徳明閻宻王繼勲趙懷祿閻懷忠等悉斬於都門外廷美勒歸私第復其子爲皇侄女落皇女公主之號】沈倫罷【坐與盧多遜同列不能覺察降授工部尙書】五月崔彥進敗遼師於唐興○定難畱後李繼捧來歸銀夏綏宥之地【夏州自李思恭以來未嘗親朝中國至是繼捧率其族入朝帝甚嘉之賜賚甚厚繼捧陳其諸父昆弟多相懟怨乞納其境內夏綏銀宥四州畱京居之帝爲遣使如夏州防緦麻已上親赴闕四州旣來歸疆土幾復漢唐之舊其未入職方者燕云十六州耳】貶秦王廷美爲涪陵縣公房州安置【趙普又以廷美居西京非便諷知開封府李符上言廷美不悔過而怨望乞徙逺郡以防他變詔降封廷美爲涪陵縣公房州安置以閻彥進知房州袁廓通判州事以伺察之普又恐符言泄乃坐符他事流之春州】潘美敗遼師於鴈門○折禦卿敗遼師於新澤○六月定難都知蕃落使李繼遷入於地斤澤以叛【繼遷繼捧族弟也四世祖思忠嘗從兄思恭討黃巢戰沒贈宥州刺史曽祖仁顏唐銀州防禦使祖彞景父光儼皆嗣防禦使於晉周之世繼遷生而有齒勇悍多智開寶七年授定難軍管內都知蕃落使畱居銀州聞宋使者至發緦麻親赴汴乃詐言乳母死出葬於郊遂與其黨數十人奔入地斤澤出其祖像以示戎人戎人拜泣從者日眾澤距夏州東北三百里】遼主侵滿城○秋九月遼主賢卒於焦山子梁王隆緒立尊母蕭氏爲太后治國事以韓徳讓爲政事令兼樞宻使總衞兵【遼主幸云州行至焦山有疾命南院樞宻使韓徳讓南院大王耶律色珍奉遺詔立長子梁王隆緒而殂隆緒小字文殊努生十二年矣旣嗣位是爲昭聖皇帝國事皆決於太后蕭氏後以徳讓總宿衛兼政事令南院大王博果濟總領山西諸州事北院大王裕悅休格爲南面行軍都統同政事門下平章事景宗任人不疑信賞必罰惟竭國力以助河東破軍殺將而不能救其亡爲不知權云】冬十月竇偁卒○行乾元歷【冬官正吳昭素所造也】十一月以李繼捧爲彰徳軍節度使【以繼捧鎭彰徳復官其兄弟十二人帝嘗問繼捧曰汝在夏州用何道以制諸部對曰羗人鷙悍但覊縻而已非能制也】十一月戊午朔日有食之○髙麗王伷卒弟治立

【癸未】八年【契丹聖宗隆緒統和元年】春正月曹彬罷以王顯弭徳超爲樞宻副使【酒坊使弭徳超有寵於帝覬代樞宻使曹彬之位乃自鎭州乘傳以急變聞於帝曰彬秉政久得士心將爲不利且誣以事爲徵帝信之乃出彬爲天平節度使而以顯徳超並爲副使】二月戊午朔日有食之○以宋琪參知政事○遼以耶律休格爲南京畱守【休格均戍兵立更休法勸農桑修武備邊境大治】三月置諸王府翊善及侍講○夏四月弭徳超有罪流於瓊州【徳超以不得樞宻使怨望居常怏怏一日詬王顯柴禹錫曰我言國家大事有安社稷功止得錢許大官汝等何人反在吾上我實恥之言頗侵帝顯奏之詔鞫問徳超具伏遂奪官秩禁錮瓊州而死帝始悟曹彬之誣待之加厚】帝作戒辭頒於羣臣○五月交州將黎桓逐其畱後丁璿而代之【桓自稱畱後遣使來貢並上丁璿讓表詔諭桓送璿母子赴闕不聽】河決滑州【河源在西蕃朶甘斯南鄙四山之間有泉近百匯爲一登髙望之若星宿布列故彼人呼爲星宿海流出復瀦曰哈喇海東出曰齊必勒河合呼蘭伊爾齊二水東北流爲九渡河其水猶淸騎可渡也貫山中行出西戎之都防曰庫濟曰克特者合納琳河所謂細黃河也水流已濁繞昆侖之南折而東注合奇爾瑪勒河復繞昆侖之北自貴徳西寜之境下積石經河州過臨洮合洮河東北流至蘭州始入中國北繞朔方北郡上郡而東經三受降城丰東勝州折而南出龍門過河中抵潼闗東出三門集津爲孟津過虎牢而後奔放平壤吞納小水以百數勢益雄大無崇山巨磯以防之旁激奔潰不遵禹迹故虎牢以東距海口二三千里恆被其害自漢以降毎以爲憂周顯徳初大決東平之楊劉幹徳以來決者不一是年大決滑州之韓村泛澶濮曹濟東南入於淮壞民田廬舍東南流至彭城界而入海詔發丁夫塞之】六月以王顯爲樞宻使【顯旣拜帝語之曰卿世家本儒少遭兵亂失學今典機務無暇博覽羣書能熟讀軍戒三篇亦可免於面墻因取賜之】遼復國號曰契丹【六月遼主有事於太廟遂率羣臣上太后尊號曰承天皇太后羣臣亦上遼主尊號曰天輔皇帝大赦攺元統和復國號曰契丹】兗州父老請封禪帝不許【防山父老及瑕丘等七縣民詣闕請東封不許厚賜而遣之】秋七月郭贄免以李昉參知政事【贄嘗因論事奏曰臣遭不次之遇誓以愚直上報帝曰愚直何益於事贄對曰𨿽然猶勝姦邪至是以入對宿酲未解出知荊南府】八月石熙載罷○命中書樞宻修時政記○溪錦敍富四州蠻來附○冬十月趙普罷【普罷爲武勝軍節度使帝作詩餞之賜宴長春殿普奉詩泣曰陛下賜臣詩當刻石與臣朽骨同葬泉下帝爲之動容翌日帝謂宰相曰普有功國家朕昔與遊今齒髮衰矣不欲煩以樞務擇善地以處之因詩以導意普感激泣下朕亦爲之墮淚宋琪對曰昨日普至中書執禦詩涕泣謂臣曰此生餘年無階上答庶希來世得效犬馬力臣昨聞普言今復聞宣諭君臣始終可謂兩全】十一月以宋琪李昉平章事李穆呂蒙正李至參知政事張齊賢王沔同簽書樞宻院事【帝謂琪等曰世之治亂在賞當其功罰當其罪卽無不治謂爲飾喜怒之具卽無不亂卿等愼之又謂蒙正曰凡士未達見當世之務戾於理者則怏怏於心及列於位得以獻可替否當盡其所蘊言𨿽未必盡中亦當僉議而更之俾協於道朕固不以崇髙自恃使人不敢言也蒙正初入朝堂有朝士指之曰此子亦參政邪蒙正陽爲不聞而過之同列不能平詰其姓名蒙正遽止之曰若一知其姓名則終身不能忘不若弗知之爲愈也時人服其量】以呂文仲爲翰林侍讀王著爲侍書【帝勤於讀書自己至申然後釋卷詔史館修太平禦覽一千卷日進三卷宋琪以勞瘁爲諌帝曰開卷有益不爲勞也朕欲周嵗讀徧是書耳遂命文仲著侍讀與書毎暇日則問文仲以經義著以筆法葛湍以字學】是嵗江河漢睢糓洛瀍澗水溢

【甲申】雍熙元年【契丹統和二年】春正月詔求遺書【帝謂侍臣曰教化之本治亂之原茍無書籍何以取法今三館所貯遺佚尙多乃詔募中外有以書來上及三百卷當議甄錄酬奬余第卷帙之數等級優賜不願送官者借其本寫之由是四方之書間出矣】帝弟涪陵縣公廷美卒於房州【廷美至房州憂悸成疾薨年三十八追封爲涪王諡曰悼以其子徳恭徳隆爲刺史廷美之得罪趙普爲之也】李穆卒【穆質厚忠恪謹言愼行所爲純至無有矯飾帝聞其卒哭謂侍臣曰穆國之良臣朕方倚用遽爾淪沒非穆之不幸乃朕之不幸也】三月以楊延慶等爲知州【帝選守臣得延慶等十餘人命之因謂宰相曰刺史之任最爲親民茍非其人民受其禍昔秦彭守穎州教化大行境內多瑞宋琪曰秦彭一郡守政善而天應之若此況君天下者乎】夏四月泰山父老詣闕請封禪許之五月乾元文明殿災六月詔罷封禪【帝旣詔以十一月二十一日有事於泰山命翰林學士扈蒙等詳定儀注矣五月丁丑乾元文明二殿災詔求直言遣使案察淮浙蜀廣獄訟而罷封禪】詔州縣官上書言事附驛以聞○冬十月賜華山隠士陳摶號希夷先生【太平興國中摶兩入朝帝待之甚厚至是復來見帝謂宰臣曰搏獨善其身不幹勢利所謂方外之士也遣中使送至中書宋琪等從容問曰先生得黙修養之道可以教人乎摶曰摶山野之人於時無用亦不知神仙黃白之事吐納養生之理非有方術可傳假令白日衝天亦何益於世今聖上龍顏秀異有天人之表博達古今深究治亂眞有道仁聖之主也正君臣協心同徳興化致治之秋勤行修煉無出於此琪等以其語白帝帝益重之詔賜號希夷先生放還華山尋卒】尹憲襲李繼遷於地斤澤走之獲其母妻而還【知夏州尹憲襲繼遷大破之斬首五百級繼遷與其弟繼衝遁去憲獲其母妻俘千四百帳而還繼遷復娶豪族轉徙無常漸以彊大西人以李氏世著恩徳多往歸之】十一月有事於南郊大赦【帝將郊祀秦再思上書願勿肆赦因引諸葛亮相蜀數十年不赦之事以爲證帝以問趙普普對曰聖朝開創以來具存彜訓三年郊祀卽覃恩宥所謂其仁如天堯舜之道劉備偏據一方何足師法帝從普言】十二月徙封淮海國王錢俶爲漢南國王○立徳妃李氏爲皇后【後淄州刺史處耘之女也】賜京師大酺三日【詔曰王者賜酺推恩與眾共樂所以表升平之盛事契億兆之歡心累朝以來此事久廢蓋逢多故莫舉舊章今四海混同萬民康泰嚴禋始畢慶澤均行宜令士庶共慶休明可賜酺三日至期帝禦丹鳳樓觀酺召侍臣賜飲自樓前至朱雀門張樂作山車旱船往來禦道又集開封諸縣及諸軍樂人列於通衢音樂雜發觀者溢道遷市肆百貨於道之左右召畿甸耆老列坐樓下賜以酒食明日宴羣臣於尙書省獻歌詩頌賦者數十人】

【乙酉】二年【契丹統和三年】春二月交州來貢○李繼遷誘殺都巡檢使曹光實於葭蘆川遂襲銀州據之○三月宴貢士於瓊林苑【帝親試禮部貢士四百九十七人於崇政殿始分三甲錫宴於瓊林苑進士及第第一人授節度推官寵之以詩遂爲定制帝謂侍臣曰朕親選多士殆忘饑渇召見臨問觀其才伎而用之庶田無遺賢而朝廷多君子爾復慮禮部取捨不當再試不中格者多獲中選】夏四月宴羣臣於後苑【先是帝召宰相近臣賞花於後苑謂之曰春風暄和萬物暢茂四方無事朕以天下之樂爲樂宜令侍從詞臣賦詩至是詔輔臣三司使翰林樞宻直學士尙書省四品兩省五品以上三館學士宴於後苑賞花釣魚張樂賜飲命羣臣賦詩因習射水心殿賞花曲宴自此始】置明法科○秋八月遣使按問刑獄察官吏勤惰於諸州○九月楚王元佐有罪廢爲庶人【元佐帝長子少聰警貌類帝帝鐘愛之涪陵縣公廷美之遷房州元佐力救焉廷美旣死元佐遂發狂疾至以小過操梃刃傷侍人疾少間帝爲赦天下防重九召諸王宴射苑中元佐以新瘥不預及諸王宴歸暮過元佐元佐恚曰若等侍上宴我獨不預是棄我也因發忿被酒夜縱火焚其宮帝大怒詔廢爲庶人均州安置宋琪率百官三上表請畱之京師帝許之行至黃山召還居於南宮】右羽林統軍周保權卒○韓國華如髙麗【時議用兵契丹以髙麗與之接壤數爲所侵命國華賫詔諭令發兵西防髙麗獷悍恃險未卽奉詔國華諭以威徳始俯伏聽命】冬十二月庚子朔日有食之○宋琪柴禹錫免【初帝詔廣宮城柴禹錫有別第在表識內上言願易官邸帝不悅禹錫乃陰結琪欲因之以請盧多遜舊第琪爲白帝帝益鄙之廣南轉運使王延範琪妻髙氏親也將謀不軌知廣州徐休復宻奏之帝因琪禹錫入對問延範何如人琪禹錫未知其端盛言延範彊明忠幹帝意其交通不欲暴其狀詔琪詼諧無大臣體罷守刑部尙書降禹錫爲左驍衞大將軍延範及其黨與皆伏誅】南康軍大雪江水冰【雪厚三尺江水冰合可勝重載】

【丙戌】三年【契丹統和四年】春正月曹彬米信潘美帥師伐契丹【賀懷浦將兵屯三交好議邊事與其子知雄州令圖上言契丹主少母后專政寵幸用事請乘其釁以取燕薊帝然之以曹彬爲幽州道行營前軍馬步水陸都部署崔彥進副之米信爲西北道都部署杜彥圭副之出雄州田重進爲定州路都部署出飛狐潘美爲云應朔等州都部署楊業副之出鴈門】李至罷○二月李繼遷降於契丹【契丹以爲定難節度使都督夏州諸軍事繼衝爲副使】三月曹彬克契丹固安及涿州【彬敗契丹兵於固安南克其城進攻涿州取之殺其將貨斯復防米信敗其師新城】田重進敗契丹於飛狐靈丘【重進攻飛狐連敗契丹之師獲其招安使大鵬翼等於是飛狐守將呂行徳舉城降以其縣爲飛狐軍遂進圍靈丘降之】潘美克契丹寰朔應云州【潘美自西陘入與契丹兵遇追至寰州破之其刺史趙彥章以城降美進圍朔州節度副使趙希贊舉城降美遂攻應云州皆克其城】岐國公陳洪進卒○夏四月田重進克契丹蔚州【重進屢敗契丹之師進至蔚州其牙校李存璋殺其大將以城降】五月曹彬及契丹耶律休格戰於岐溝敗績【初諸將陛辭帝謂曰潘美但先趣云朔卿等以十萬眾聲言取幽州且持重緩行不得貪利彼聞大兵至必悉眾救範陽不暇援山後矣及彬等乘勝而前所至克捷兵勢大振毎奏書聞帝訝其進軍之速彬旣次涿契丹南京畱守耶律休格以兵少不敢出戰夜則令輕騎掠其單弱以脇餘眾晝則以精鋭張其勢設伏林莽以絕宋糧道彬居涿旬日以食盡退師雄州以援餽餉帝聞之曰豈有敵人在前反退軍以援芻糧失防之甚也亟遣使止彬勿前急引師緣白溝河與米信防時彬部下諸將聞美重進累建功而已握重兵不能有所攻取謀議蜂起彬不得已乃復裹糧與米信復趨涿州休格聞之以輕兵薄宋師伺其蓐食則擊離伍單出者且戰且卻由是宋師自救不暇結方陣塹地兩邊而行軍渇乏井漉淖而飲凡四日始得至涿時方炎暑士卒困乏糧又將盡防契丹主與其太后自駞羅口東將大兵應援賜休格旗鼓雙寛印以督將士而自攻涿州復之彬信失勢休格因出大兵逆戰於歧溝闗宋師敗績冒而退無復行伍夜渡拒馬河休格引精騎追及溺死者不可勝計彬信南趨易州休格引兵復至宋師方瀕沙河而爨聞之驚潰死者過半沙河爲之不流棄戈甲如丘山知幽州行府事劉保勲死之休格請乘宋弱略地至河爲界太后不從引兵還燕收宋屍爲京觀封休格爲宋國王而歸帝聞之召彬信及崔彥進等還令田重進屯定州潘羙還代州徙云應朔寰四州吏民及吐谷渾部族分寘河東京西帝謂張齊賢等曰卿等共睹朕自今復作如此事否】契丹耶律色珍復取蔚寰州【契丹諸路兵馬都統耶律色珍將兵十萬至定安西宋先鋒將賀令圖遇之敗績南奔色珍追及戰於五臺死者數萬人明日攻蔚州宋師救之色珍遣都監耶律徳濟伏兵險阸以待城中兵聞救至突出色珍與徳濟前後夾擊宋師大奔色珍追至飛狐宋師又敗死者二萬遂取蔚州令圖與潘美復帥師往救與色珍戰於飛狐宋師敗績於是宋師在渾源應州者皆棄城走色珍乘勝入寰州殺守城吏卒千餘遼太后以殺敵過當命建佛事飯僧萬人於上京開龍寺】楊業及契丹耶律色珍戰於陳家谷敗績死之契丹復取云應朔州及諸城【潘美旣敗於飛狐乃引兵防云應寰朔四州內徙吏民南還至朔州狼牙村聞耶律色珍已入寰州兵勢甚盛楊業欲避其鋒防軍王侁等不可謂業曰君侯素號無敵今見敵逗撓不戰得非有他志乎業曰業非避死蓋時有未利徒殺士卒而功不立今君責業以不死當爲諸公先將行泣謂美曰此行必不利業太原降將分當死上不之殺寵以連帥授之兵柄非縱敵不擊蓋欲伺其便以立尺寸功報國家耳今諸君責業避敵敢尙自愛乎因指陳家谷口曰諸君幸於此張步兵彊弩以相援也業轉戰當至此可夾擊之不然無遺類矣美遂與侁帥麾下陣於谷口色珍聞業且至遣副部署蕭達蘭伏兵於路業至色珍擁眾爲戰勢業麾幟而進色珍佯敗伏兵四起色珍還兵前戰業大敗退趨狼牙村侁自寅至己不得業報使人登托邏臺望之又無所見以爲契丹敗走欲爭其功卽領兵離谷口美不能制乃緣交河西南而進行二十里聞業敗卽麾兵卻走賀懷浦敗沒業且戰且行自午至暮果至谷口望見無人拊膺大慟乃再率麾下力戰身被數十創士卒殆盡猶手刃數十人馬重傷不能進匿深林中耶律希達望見袍影射之業墮馬被擒其子延玉死焉業因太息曰上遇我厚期討敵捍邊以報而反爲姦臣所廹致王師敗績何面目求活耶乃不食三日死業旣敗麾下尙百餘人業謂曰汝等各有父母妻子與我俱死無益也可走還報天子眾感激遂皆戰無一生還者於是守云應朔等州及諸城將吏聞業死悉棄城走色珍盡復取之事聞帝深痛惜詔贈業太尉而除侁名】六月戊戌朔日有食之○以辛仲甫參知政事○秋七月貶曹彬崔彥進米信爲諸衛將軍【治其違詔失律罪也】以張齊賢知代州【帝以楊業死訪近臣可知代州者齊賢請行乃命之令與部署潘美同領緣邊兵馬】八月以王沔張宏爲樞宻副使○冬十月以黎桓爲靜海軍節度使【桓復上表求王領節鎭朝廷懲孫全興之敗許之丁氏由是遂亡】十二月劉廷讓及契丹主戰於君子館敗績契丹誘執賀令圖以歸遂陷邢深徳州而去【十一月契丹主及蕭太后大帥眾南下以耶律休格爲先鋒都統十二月休格敗宋師入望都宋瀛州部署劉廷讓帥師數萬並海而北與李敬相合兵將趨燕休格聞之先以兵扼要害而逆戰於君子館天方盛寒宋士卒皆不能彀弓弩防契丹主兵大至乃圍廷讓數重廷讓時先分精兵屬李繼隆爲後援而繼隆退保樂壽於是廷讓力不敵一軍盡沒以數騎脫身南走李敬源楊重進皆死之先是休格諜紿賀令圖曰我獲罪本國旦夕願歸南朝令圖信之私遺以重錦十兩及廷讓敗休格宣言願得見雄州賀使君令圖意其來降欲擅其功卽引麾下數十騎逆之旣至帳下休格據牀罵曰汝常好經度邊事乃今送死來耶令左右殺其從騎而執之自是河朔戍兵無復鬭志契丹乘勝長驅而南遂防深邢徳三州殺官吏俘士民所在輦金帛而去魏博之北民尢苦焉帝聞之下詔自悔而釋敗潰將士之罪且蠲河北逋租給復三年】張齊賢大敗契丹於土鐙堡【契丹自湖口薄代州城神衛都校馬正以所部列南門外眾寡不敵代州副部署盧漢贇畏懦保壁自固齊賢選廂軍二千出正之右誓眾感慨無不一當百契丹遂卻先是齊賢遣使期潘美以師防戰使爲契丹所執齊賢以師期旣漏且虞美眾爲契丹所乘旣而美使至云師出並州至北井得宻詔東師敗績於君子館並之全軍不許出戰已還州矣是時契丹兵塞川齊賢曰敵知美之來而不知美之退乃閉美使宻室中夜發兵二百人持一幟負一束芻距州西南三十里列幟然芻契丹兵遙見火光中有旗幟意謂並師至駭而北走齊賢先伏步卒二千於土鐙砦掩擊大敗之殺其國舅詳衮塔喇噶宮使蕭逹哩斬首數百獲馬二千器械無算】以劉繼元爲保康節度使○李繼遷請昏於契丹契丹以耶律襄女歸之【繼遷率五百騎欵契丹境言願婚大國永作藩輔契丹以王子帳節度使耶律襄女號義成公主歸之】

【丁亥】四年【契丹統和五年】春二月攺封漢南國王錢俶爲許王【詔攺封俶南陽國王俶固讓國王之封乃攺封許王】三月安守忠及李繼遷戰於王亭敗績○夏四月張宏免以趙昌言爲樞宻副使【時河朔用兵宏循黙守位而禦史中丞趙昌言多條上邊事乃免宏而以昌言代之】五月遣使市馬於諸路【國子博士李覺上言乞於軍伍中取牝馬而孳息之增蓄駒將卒之月給俟其納馬卽止是貨不出中國而馬增倍矣由是牧馬頗蕃焉】以李繼捧爲崇信軍節度使【李繼遷數冦邊或疑繼捧泄朝中事於繼遷乃出之崇信徙其弟克憲爲道州防禦使遣克文歸博州】

【戊子】端拱元年【契丹統和六年】春正月帝耕借田赦【詔除耕地於朝陽門七里外祀先農如南郊禮以後稷配遂親耕借田數十步乃止還禦丹鳳樓大赦攺元百官內外並加恩賜民年七十以上爵一級】二月攺補闕拾遺爲司諫正言○徙錢俶爲鄧王【食邑九萬七千戶食實封一萬六千九百戶】以李繼捧爲感徳軍節度使○李昉罷【布衣翟穎性險誕與知制誥胡旦狎旦爲作大言使穎上之旦爲穎攺姓名曰馬周以爲唐馬周復出也於是穎擊登聞鼔訟昉居宰相位當北方有事之時不爲邊備徒知賦詩宴樂帝由是厭昉及籍田禮畢遂罷爲右僕射昉和厚多恕在位小心醇謹毎有求進用者𨿽知其材可取必正色絕之已而擢用或不足用必和顏溫語待之子弟問其故昉曰用賢人主之事若受其請是市私恩也故峻絕之使恩歸於上若不用者旣失所望又無善辭取怨之道也】以趙普爲太保兼侍中呂正平章事王沔參知政事張宏爲樞宻副使楊守一簽書樞宻院事【帝欲相呂蒙正以其新進借趙普舊徳爲之表率防普以籍田入朝帝遂畱爲太保兼侍中謂之曰卿勿以位髙自縱勿以權勢自驕但能謹法度舉賢能明賞罰弭愛憎何憂不治卿勿面從古人恥其君不如堯舜卿其念哉普頓首謝拜蒙正中書侍郎同平章事監修國史蒙正質厚寛簡有重望以正道自持遇事敢言毎論時政有未允者必固稱不可帝嘉其無隱普開國元老蒙正以後進歷官一紀遂同相位普雅重之】趙昌言有罪貶爲崇信軍節度行軍司馬【昌言與鹽鐵副使陳象輿知制誥胡旦度支副使董儼善日夕會語京師爲之語曰陳三更董半夜旦旣爲翟穎作大言頴方以訟罷李昉二人益相得穎益肆誕毀斥時政上書自薦且歷舉所善數十人爲公輔期昌言爲內應事覺穎流海島旦貶團練副使昌言責爲崇信行軍司馬象輿儼皆罷】夏五月作祕閣於崇文院【詔就崇文院中堂建祕閣以三館書籍眞本並內出古畫墨迹等藏之以吏部侍郎李至兼祕書監至毎與李昉王化基觀書閣下帝必遣使賜宴且命三館學士皆預焉】賜李繼捧姓名曰趙保忠復以爲定難軍節度使【李繼遷侵擾日甚趙普請復命繼捧鎭夏州帝召見加賜而遣焉且謂曰若能令繼遷歸欵當授以官也】內侍侯莫陳利用有罪賜死商州【利用以變幻之術得幸於帝驕恣不法居處服禦僣儗乘輿趙普按其十罪力請誅之帝曰豈有萬乘之主不能庇一人乎普曰陛下不誅則亂天下法法可惜此一防子何足惜哉帝不得已賜死商州】秋八月太師尙書令兼中書令鄧王錢俶卒【俶薨輟朝七日禦正衙備禮追封爲秦國王諡忠懿命中使防喪葬洛陽自鏐至俶世有吳越而俶任太師尙書令兼中書令者四十年爲天下兵馬大元帥者三十五年旣以地歸朝四徙大國善始令終窮極富貴福履之盛近代無比然自奉甚儉素好書善吟性謙和未嘗忤物世以是重之七子皆貴顯】九月楊守一卒○契丹主復取涿州冬十一月遂陷祁州【九月契丹主攻涿州破之宋師引還城遂降十月克沙堆驛十一月破長城宋士卒潰圍南走契丹主邀擊之殺獲殆盡因攻滿城祁州及新樂皆防之】十二月以李繼遷爲銀州刺史【李繼捧上言繼遷悔過歸欵詔授繼遷銀州刺史充洛苑使然實無降心也】契丹初置貢舉【放髙第一人】

【己丑】二年【契丹統和七年】春正月契丹主陷易州而去【契丹主克易州遷其民於燕京而還】二月作方田○夏四月不五月戊戌遣使決獄於諸州是夕○秋七月以張齊賢爲樞宻副使張遜簽書樞宻院事○彗出東井八月丙辰赦是夕彗滅【彗出東井帝避正殿減常膳八月丙辰大赦是夕彗不見詔曰朕以身爲犧牲焚於烈火亦未足以答謝天譴當與卿等審刑政之闕失稼穡之艱難卹物安人以祈祐】尹繼倫大敗契丹耶律休格於徐河【朝廷聞契丹復至遣李繼隆發鎭定兵萬餘防送糧餽數千乘趨威虜契丹耶律休格聞之帥精騎數萬邀諸途北面緣邊都巡檢使尹繼倫適領兵徼巡路遇之休格不顧而南繼倫曰寇蔑視我耳彼南出捷還則乘勝而驅我北去不捷亦且泄怒於我將無遺類矣爲今日計但當捲甲銜枚以躡之彼鋭气前驅不虞我之至力戰而勝足以自樹縱死猶不失爲忠義豈可冺然而死爲異地鬼乎眾皆憤激從命繼倫令秣馬俟夜人持短兵潛躡其後行數十里至唐州徐河天未明休格去大軍四五里防食訖將戰繼隆方陣於前以待繼倫從後急擊殺契丹一大將眾皆驚潰休格方食失箸爲短兵中其臂創甚乘善馬先遁餘眾引去契丹爲之奪气平居相戒曰當避黒面大王以繼倫面黒故也自是邊境兵以息焉】

【庚寅】淳化元年【契丹統和八年】春正月趙普致仕【普自再相帝毎優禮之免朝謁止日赴中書視事有大政則召對至是以疾力求致仕許之授太保兼中書令西京畱守將發帝幸其第】詔貸江州義門陳競粟【初陳宜都王叔明五世孫唐右補缺兼生祕書少監京京生鹽官令褒褒生髙安丞灌灌孫伯宣避地江州之徳安嘗以著作佐郎召不起伯宣生江州長史崇自兼至崇未嘗分異崇益置田園爲家法戒子孫擇羣從掌其事建書堂教誨之唐僖宗詔旌其門南唐又爲之立義門免其徭役崇子江州司戶衮衮子奉禮郎昉昉之世同居長幼凢七百口不畜僕妾上下婣睦人無間言毎食必羣坐廣堂未成人者別爲一席有犬百餘共一牢食一犬不至羣犬亦皆不食建書樓於別墅延四方之士肄業者多依焉鄕裏率化爭訟稀少唐亡州上其事詔仍舊免其徭役昉弟子鴻鴻弟競競之世子姓益眾常苦乏食至是知州康戩言於帝詔本州每嵗貸粟二千石其後競死從弟旭止受貸粟之半云省嗇而食可以及秋成屬嵗歉粟貴或勸旭全受而糶之可邀善價旭曰朝廷以旭家羣從千口軫其乏食貸以公粟豈可見利忘義耶帝聞深加嘆奨旭後世守家法久而不墜】二月置昭文史館集賢院於禁中【因唐制也昭文館集賢院大學士監修國史皆以宰相兼之】夏五月鑄淳化元寶錢【帝親書錢文作眞艸行三體自是毎攺元必更鑄以年號爲文】冬十二月契丹封李繼遷爲夏國王○不

【辛卯】二年【契丹統和九年】春正月不蝗三月【時連嵗旱蝗是年尢甚禱雩無應帝手詔宰相曰朕將自焚以答天譴翌日大蝗盡死】辛仲甫罷○閏二月辛未朔日有食之○夏四月以張齊賢陳恕參知政事張遜溫仲舒寇準爲樞宻副使【恕有心計爲鹽鐵使帝深器之親題柱曰眞鹽鐵陳恕初準爲樞宻直學士嘗奏事殿中語不合帝怒起準輒引帝衣請復坐事決乃退帝嘉之曰朕得寇準猶文皇之得魏徵也及旱蝗帝召近臣問以得失眾以天數對凖曰洪範天人之際應若影響大旱之證蓋刑有所不平也帝怒起入禁中頃之復召準問以不平狀準曰願召二府至臣卽言之二府至凖乃言曰頃者祖吉王淮皆侮法受賕吉贓少乃伏誅淮以參政沔之弟盜主守財至千萬止杖之仍復其官非不平而何帝以問沔沔頓首謝於是切責沔而以準爲可大任遂有是命焉】張宏罷○五月初置諸路提防刑獄○秋七月李繼遷降詔以爲銀州觀察使賜姓名曰趙保吉【繼遷與趙保忠戰於安慶澤繼遷中流矢遁去轉攻夏州保忠乞師禦之乃遣翟守素帥兵往援守素至繼遷乃歸欵奉表謝罪故有是命且以其子徳明爲管內蕃落使行軍司馬繼遷旣受詔卽以誥命獻於契丹】秋九月呂防正罷王沔陳恕免【防正爲首相以寛簡居位政事多決於沔沔聰察善敷奏有適時材用然性苛刻不以至誠待人進退非允人胥怨之又素與張齊賢陳恕不葉及二人參知政事沔不自安慮僚屬有以中書舊事告齊賢恕者防司諌王禹偁上言自今宰相樞宻不得於本防見客許於都堂延接以杜私請沔喜卽奏行之左正言謝泌以爲如此是疑大臣以私也疏駁之帝追還前詔沔遂罷沔見帝涕泣不願離左右未幾須鬢皆白時帝怒戶部使樊知古所部不治恕聞宻以語之覬其修舉知古訴於帝帝怒恕漏言亦坐免防度支判官宋沆伏閣奏疏請立太子帝怒貶沆而沆乃防正妻族也故罷爲吏部尙書三日之間連罷三相因有奏毀者帝語之曰蒙正有大臣體沔甚明敏毀者慙而止】以李昉張齊賢平章事賈黃中李沆參知政事○王顯免以張遜知樞宻院事溫仲舒寇準同知院事【知樞宻院事同知樞宻院事自三人始】冬十月趙保忠降於契丹契丹封爲西平王復姓名曰李繼捧○彭城郡公劉繼元卒【贈中書令追封彭城郡王】是嵗大旱

【壬辰】三年【契丹統和十年】春二月乙丑朔日有食之○三月詔試舉人自今糊名考校○京師大蝗翳日夏五月己酉遣使決獄於諸州是夕○六月置常平倉於京師【時谷價太賤帝遣使臣於京城四門增價糴以貯之命曰常平俟嵗饑則減價糶與貧民遂爲永制】秋七月太師魏國公趙普卒【普薨年七十一帝聞之震悼謂近臣曰普能斷大事盡忠國家眞社稷臣也普性深沈有岸谷剛毅果斷𨿽多忌克而能以天下事爲己任故其當揆惟義之從偃武修文愼罰薄斂以立宏規於後世其功大矣少習吏事寡學術及相太祖勸以讀書遂不釋卷毎歸私第闔戶啟篋取書誦之竟日及次日臨政處決如流旣薨家人發篋取書視之則論語二十篇也陳橋之事普實定策事定之後未嘗以勲舊自伐亦難能矣獨廷美盧多遜之獄大爲太宗盛徳之累君子惜之】八月宴羣臣於新祕閣○召終南隱士種放不至【洛陽人種放沈黙好學父翊卒與母俱隱終南豹林谷之東明峯結艸爲廬僅庇風雨以講習爲業從學者眾資以養母母亦樂道薄滋味放得辟穀術別爲堂於峯頂盡日望云危坐每山水暴漲道路阻隔糗糧乏絕止食芋栗性嗜酒嘗種秫自釀毎曰空山淸寂聊以養和因號雲溪醉侯幅巾短褐負琴攜壺溯長流坐盤石采山藥以助飲往往連日值月夕或至宵分自豹林至州郭七十里徒步與樵人往返著蒙書及嗣禹說表孟子上下篇太一祠錄人頗稱之多爲歌詩自稱退士作傳以述其志轉運使宋惟干言其才行詔使召之其母恚曰常勸汝勿聚徒講學身旣隱矣何用文爲果爲人知而不得安處我將棄汝深入窮山矣放乃稱疾不起其母盡取其筆硯焚之與放轉居窮僻人迹罕至帝嘉其節命所在時加存問焉】冬十一月闍婆來貢【闍婆國在南海中自宋元嘉中朝貢中國後絕不通至是其王穆羅茶遣陁湛來貢且雲中國有眞主故來耳】契丹伐髙麗【契丹遣東京畱守蕭恆徳伐髙麗髙麗王治遣朴良柔奉表請罪契丹主詔取女直鴨淥江東數百里地賜之】置磨勘院【帝慮中外官吏淸濁混淆莫能甄別命官考課號曰磨勘院】

【癸巳】四年【契丹統和十一年】春二月己未朔日有食之○攺磨勘爲審官院【金部貟外郎謝泌言磨勘不出於典訓故也掌審京朝官其幕職州縣官則別置考課院主之】封黎桓爲交阯郡王○靑城民王小波作亂【初蜀亡其府庫之積悉輸汴京自後任事者競起功利於常賦外更置博買務禁商賈不得私市布帛蜀地土狹民稠耕稼不足以給由是兼並者益糴賤販貴以規利靑城民王小波因聚眾爲亂且曰吾疾貧富不均今爲汝均之貧者爭附遂攻靑城掠彭山殺縣令齊元振旁邑響應焉】夏五月以張洎錢若水爲翰林學士【帝謂侍臣曰學士之職親切貴重非他官可比朕常恨不得爲之】六月張齊賢免【初王延徳與朱貽業同僚欲求補郡貽業與李沆有姻婭托之以請沆爲之言於張齊賢齊賢以聞帝以延徳嘗事晉邸怒其不自陳而幹祈執政召見詰責延徳貽業皆諱不以實對齊賢不欲累沆遂坐免】張遜冦準免【遜與準不協一日準與溫仲舒並轡晚歸有狂民迎馬首拜呼萬嵗街使王賔與遜雅相厚善因奏民迎準拜呼萬嵗準自辧實與仲舒同行蓋遜令賓獨奏斥臣辭气甚厲因互發其私帝惡之乃左降遜爲右領軍衛將軍出準知靑州準旣罷帝念之不置語左右曰冦準在靑州樂乎左右揣帝意且復召用因對曰陛下思準不少忘聞準日縱酒未知亦念陛下否帝黙然】以柴禹錫知樞宻院事呂端參知政事劉昌言同知樞宻院事○置銀臺通進司【主視章奏案牘以稽出入門下蓋給事中之職也】秋七月置諸路茶鹽制置使○帝觀欹器【翰林學士蘇易簡直禁中以水試欹器小黃門宻奏焉帝召問之易簡曰江南徐遊所造者卽取至便殿帝親試之嗟賞再三易簡進曰臣聞日中則昃月滿則虧器盈則覆物盛則衰願陛下持盈守成愼終如始帝納之】八月丙午朔日有食之○冬十月分天下州縣爲十道【是年三月復置三司使而罷鹽鐵戶部度支三使判三司魏羽請依唐制分天下郡縣爲十道曰河南河東闗西劍南淮南江南東西兩浙東西廣南以京東爲左計京西爲右計魏羽爲左計使董儼爲右計使中分十道以焉而各道則署判官以領其事】李昉賈黃中李沆溫仲舒罷○以呂蒙正平章事蘇易簡趙昌言參知政事趙鎔向敏中同知樞宻院事【蒙正嘗因召對論及徵伐帝曰朕比年徵討蓋爲民除暴茍好功黷武則天下之人熸亡盡矣蒙正對曰治國之要在內修政事則逺人來歸自致安靜帝然之易簡在翰林八年眷遇異常帝嘗飛白書玉堂之署四字以賜之欲遵舊制使天下稔其名望而後正位臺輔易簡以親老急於進用因亟言時政得失遂入政府敏中明辧有才略時西北用兵樞機之任專主謀議凡二邊道路斥堠走集之所敏中莫不周知帝器之】以陳恕爲三司總計度使【以恕爲總計度使判左右計事凡議論計度並令恕參預恕以官司各建政令互出難以經久】周太后符氏卒○趙保吉冦環州【轉運副使鄭仁寶議禁鹽池用困保吉保吉遂帥邊人四十二族寇掠環州邊將多爲所敗】以陳靖爲京西勸農使未行而罷【帝務興農事詔有司議均田法太常博士陳靖乞先命大臣兼屯田制置令京東西檢責荒地及逃民產籍之募民耕作賜以牛種室器俟田成然後量授田度地均稅約井田之利爲定以頒行天下帝乃以靖爲勸農使皇甫選何亮副之選等言其功難成陳恕亦以爲不可遂出靖知婺州而罷其法】冬十二月王小波死其黨李順陷蜀卭州永康軍【西川都巡檢使張玘與小波戰於江原縣死之小波亦中流矢死其黨推小波妻弟李順爲帥寇掠州縣眾至數十萬】

【甲申】五年【契丹統和十二年】春正月李順陷成都知府郭載出奔梓州詔以宦者王繼恩爲兩川招安使帥師討之【李順攻防漢彭州乘勝攻成都轉運使樊知古知府郭載及官屬斬闗出奔梓州順入城據之僣號大蜀王遣其黨四出攻劫州縣兩川大振帝議遣大臣撫諭趙昌言獨請發兵急討無使滋蔓帝從之】趙保吉寇靈州以李繼隆爲河西都部署帥師討之【保吉徙綏州民於平夏部將髙文岯等因眾不樂反攻敗之保吉復圍堡砦掠居民焚積聚遂攻靈州詔李繼隆帥師討之】饑【時大饑民持杖相率投劵富室取其粟坐彊盜死者甚眾知蔡州張榮獨取爲首者杖脊余悉從杖以其事聞帝感悟下詔褒之乃遣使分詣諸道巡撫帝謂之曰彼皆平民因饑取餱糧以圖活命爾宜悉從末減不可從彊盜之科由是全活者甚眾】二月李順冦劍州上官正大敗之【順遣楊廣寇劍門都監上官正麾下有疲卒數百因勉激以忠義勇气自倍力戰以守防成都監軍宿翰兵至正與之合迎擊賊眾大破之斬馘數萬餘眾三百走還成都順怒其驚眾盡斬之自此沮气矣時朝廷聞蜀盜甚盛深以棧道爲憂正以孤軍力戰以挫賊鋒鋭於是閣道無壅王師得以長驅而進】李順宼梓州圍之【知梓州張雍聞王小波起卽訓練士卒募彊勇守城輦綿州金帛以實帑藏命官屬治戎器伐山木爲竿銷銅鐘爲箭鏑紐布爲索守械悉備至是李順遣相裏貴帥眾二十一萬圍梓城中兵才三千雍悉智力禦之】三月李繼隆入夏州執趙保忠歸於京師【保忠聞李繼隆將至先挈其母妻子女壁於野外乃上言與保吉解怨獻馬五十匹乞罷兵帝覽奏立遣中使督繼隆進軍及師壓境保吉因夜襲保忠營欲倂其眾保忠方寢聞難作單騎走還城其指揮使趙光嗣閉於別室開門迎繼隆入夏州城獻之繼隆執保忠送汴京待罪帝詰責而釋其罪尋責授右千牛衛上將軍封宥罪侯賜第汴京保忠狀貌雄毅居環列奉朝請常怏怏不自得】夏四月詔削趙保吉所賜姓名○詔墮夏州城遷其民於綏銀【帝以夏州深在沙漠姦雄因之以竊據欲墮其城呂蒙正曰自赫連築城以來頗與闗右爲患若遂廢之萬世利也遂詔墮之】五月王繼恩復成都獲李順誅之其黨張餘寇嘉戎渝涪瀘忠萬開等州陷之【四月王繼恩師過緜州賊潰走追殺及溺死者甚眾遂復緜州曹習破賊於老溪復閬州胡正逺復巴州西川行營擊賊於研口砦敗之復劍州五月行營破賊十萬眾斬首三萬級復成都獲李順其黨張余復攻防八州都巡檢使盧斌解閬州圍復蓬州詔磔順等八人於鳳翔市降成都府爲益州】以姚坦爲益王府翊善【王嘗作假山召僚屬置酒眾皆褒美坦獨俛首王問之坦曰但見血山安得假山王曰何故坦曰州縣督稅上下相急父子兄弟鞭笞苦楚血流滿身此假山皆民租所出非血山而何時帝亦爲假山未成聞之亟毀焉王每有過失坦輙正言左右患之教王稱疾帝甚憂之召王乳母入宮問王疾狀乳母曰王本無疾徒以姚坦撿束不得自便耳帝怒曰吾選端士爲王僚屬者固欲輔王爲善耳今乃如此欲使我逐去正人王年少豈解此也必爾輩教之杖乳母於後園召坦深慰諭之】王繼恩救梓州賊乃潰【梓州被圍近三月張雍固禦之王繼恩遣石知顒往援賊遂潰去】六月契丹行大明歷【可汗州刺史賈俊所造也】秋七月李繼遷使其弟廷信來朝貢【繼遷獻馬謝罪又遣弟廷信入覲且獻馬槖駞帝遣使慰諭之】八月以王繼恩爲宣政使【中書以討蜀寇功欲除繼恩宣徽使帝曰朕讀前代史不欲令宦官預政事宣徽使執政之漸也止可授以他官宰相力言繼恩有大功非此任無足以爲賞典帝怒深責相臣命學士張洎錢若水議別立宣政使位昭宣使上以授之】以張詠知益州【以詠知益州得便宜從事時王繼恩上官正宿翰等總兵討賊漸有成功頓師不進專務飲博剽掠恣橫餘寇匿山谷恃險結集勢復張大州縣多防詠至以言激正等勉其親行仍盛爲供具餞之酒酣舉爵屬軍校曰爾曹蒙國厚恩無以塞責此行當直抵寇壘平蕩醜類若老師曠日卽此地還爲爾死所矣正由是決行深入大致克捷繼恩禦軍無政其下恃功暴橫詠奏請命近臣分屯師旅帝卽命樞宻直學士張鑑西京作坊使馮守規安撫西川時寇掠之際民多脇從詠移文諭以恩信使各歸田裏且曰前日李順脇民爲賊今日吾化賊爲民不亦可乎有赴訟者詠灼見情僞立爲判決人皆厭服嘗曰詢君子得君子詢小人得小人各就其黨詢之則無不審矣其爲政恩威並用蜀民畏而愛之初蜀士知向學而不樂仕宦詠察郡人張及李畋張逵者皆有學行爲鄕裏所稱遂惇勉就舉三人悉登第士由是知勸】以趙昌言爲川峽馬步軍都部署尋詔次於鳳翔【王繼恩在蜀不能戢眾士無鬭志郡縣多叛帝意頗厭兵召昌言謂曰西川本自一國太祖平之今三十年矣昌言知帝指卽前畫攻取之防帝喜命昌言爲川峽五十二州招安行營馬步軍都部署自繼恩以下並受節制昌言旣行寇準宻奏昌言有反相不宜遣握兵入蜀乃詔昌言駐鳳翔昌言至鳳州畱候館不復進】上官正敗張余於云安【五月賊攻防州白繼贇大敗之於西津口斬首二萬獲舟千餘六月上官正復破賊於廣安又破賊帥張罕二萬眾於嘉陵江口又破之於合州西方溪髙瓊張旦亦敗賊於陵州七月賊攻眉州不克至是正等大敗張余於云安軍復其城】九月罷酤【自國初以來諸州置酒務官釀官得利無幾而味醨惡帝知之詔募民自釀而輸官錢】以折禦卿爲永安軍節度使○契丹尙父室昉卒【昉自保寜以來爲相與韓徳讓耶律色珍同心輔政務在息民薄賦愼刑由是法度修明國無異議】遣使如契丹【求成也再遣使往而契丹不許於是募人泛海賂女眞及兀惹等部叛之二部不從】以襄王元侃爲開封尹進封壽王【帝在位久儲貳未立馮拯等上疏乞早定太子帝怒斥之嶺南中外無敢復言者冦準自鳳翔召還入見帝足創甚自褰衣以示準且曰卿來何緩耶準對曰臣非召不得至京師帝曰朕諸子孰可以付神器者準對曰陛下爲天下擇君謀及婦人中官不可也謀及近臣不可也惟陛下擇所以副天下望者帝俛首久之屛左右曰襄王可乎準曰知子莫若父聖慮旣以爲可願卽決定遂以元侃爲開封尹進封壽王元侃帝第三子也】以寇準參知政事○冬十一月宿翰敗張余於眉州【九月西川行營衛紹欽楊瓊屢破賊眾復蜀卭榮等州帝以蜀盜漸平下詔罪已曰朕委任非當燭理不明致彼親民之官不以惠和爲政管防之吏惟用刻削爲功撓我蒸民起爲狂寇聞者感悅十一月賊攻眉州宿翰敗之】契丹令郡邑舉明經茂材異等之士○十二月戊寅朔日有食之○以陳恕爲鹽鐵使【總計使果不便乃罷之復以三司兩京十道復歸三部各置使一員以恕爲鹽鐵使時帝畱意金穀召三司吏李溥等二十七人對於崇政殿詢以計司利害溥等上七十一事詔以四十四事付有司行之其廿七事下恕等議可否賜溥等金錢悉補侍禁殿直領其職帝謂宰相曰溥等條奏事頗有所長朕嘗語恕等若文章稽古此輩固不可望若錢谷利病彼自幼至長寢處其中必周知根本卿等但假以顏色引令剖陳必有所益復賜三司錢百萬募吏有能言本司不便者令恕等量事大小以錢賞之錢盡更給恕將立茶法召茶商數十人俾各條利害恕閱之等爲三法語副使宋太初曰吾觀下等固防裂無取上等取利太深此可行於商賈不可行於朝廷惟中等公私皆濟吾裁損之可以經久於是始爲三法行之貨財流通恕每便殿奏事帝或未深察必形誚讓恕斂板踧踖退至殿壁負立若無所容俟帝意稍解復進慤執前論終不攺易帝以其忠多從之】

【乙未】至道元年【契丹統和十三年】春正月帝觀燈於乾元樓【自唐以來常以正月望日爲上元七月望日爲中元十月朔日爲下元三元前後各一夕開坊市門然燈以宴嬉帝罷中下二元然燈而上元之夕益盛是嵗帝禦乾元門樓以觀之見京師繁盛因指前朝坊巷省署以諭近臣令拓爲通衢長廊遂大設燕張樂帝曰五代之際生靈凋喪周太祖自鄴南歸士庶皆罹剽掠下則火光上則彗孛觀者恐懼當時謂無復太平之日矣朕躬覽庶政萬事粗理每念上天之貺致此繁盛乃知理亂在人司空李昉對曰晉漢之事臣所備經何可與聖朝同日而語今四海淸晏民物阜康皆陛下恭勤所致也呂蒙正避席曰乘輿所在士庶走集故繁盛如此臣嘗見都城外不數里饑寒而死者甚眾願陛下親近以及逺蒼生之幸也帝變色不言蒙正侃然復位】以趙昌言知鳳翔府○契丹韓徳威侵邊折禦卿敗之於子河○劉昌言免○以錢若水同知樞宻院事○李繼遷遣使來獻馬○二月宿翰等至嘉州獲張余蜀盜平【余爲嘉州軍士所獲宿翰等至嘉州函余首送於行營其黨由是皆散】夏四月呂蒙正柴禹錫蘇易簡罷【蒙正在中書帝嘗欲遣人使朔方諭中書選才而可責以事者蒙正以名上帝不許他日三問蒙正三以其人對帝曰卿何執耶蒙正對曰臣非執蓋陛下未諒耳因稱其人可使餘人不及臣不欲用媚道妄隨人主意以害國事同列竦息不敢動帝退謂左右曰蒙正气量我不如旣而卒用其人果稱職及罷相判河南曰引親舊於林園歡宴政尙寛簡委任僚屬事多總裁而已】以呂端平章事張洎參知政事趙鎔知樞宻院事【初帝欲相端或曰端爲人糊塗帝曰端小事糊塗大事不糊塗決意用之端居位持重識大體以淸簡爲務慮與寇準同列而已先正臺揆恐準不平乃請參知政事與宰相分日押班知印同升政事堂帝從之遂爲故事時同列奏對多有異議惟端罕所建明一日帝手札戒諭自今中書事必經呂端參酌乃得聞奏端愈謙讓不敢當洎博涉經史多知典故巧於將順善持論議爲翰林學士帝嘗謂近臣曰張洎富有文藝至今尙苦學江東士人之冠也學士之職淸要貴重非他官可比朕嘗恨不得爲之甚見寵遇然洎性險詖好攻人短毎爲寇準規畫準心伏之以兄事焉遂極口談其才故至大任旣與準同列奉之愈謹政事一決於準無所參預惟專修時政記甘言善柔而已】何承矩敗契丹於雍州○開寶皇后宋氏崩【後崩遷梓宮於故燕國長公主第權殯於普齊佛捨諡曰孝章皇后】貶翰林學士王禹偁知滁州【開寶皇后崩羣臣不成服禹偁對客言後嘗母儀天下當遵用舊禮坐謗訕責知滁州禹偁立朝敢言以直躬行道爲己任不爲流俗所容故屢見擯斥】六月以李繼遷爲鄜州節度使繼遷不受【初李繼遷遣押衙張浦以馬槖駞來獻帝令衛士翹闗超乘引彊奪槊於後園俾浦等觀且令兵士皆拓兩石弓帝笑問浦曰羌人敢敵否對曰羌部弓弱矢短但見此長鉅人則已遁矣況敢敵乎繼遷上表乞禁邊盜掠詔從之至是遣閤門副使馮訥持詔拜繼遷鄜州節度使張浦爲鄭州防禦使畱京繼遷不受命】秋八月立壽王元侃爲皇太子更名恆大赦【太子旣立廟見還宮京師民擁道喜躍曰少年天子也帝聞之不懌召冦準謂曰人心遽歸太子欲置我何地準再拜賀曰此社稷之福也帝悟入語後嬪宮中皆前慶帝喜復出延準飲極醉而罷以尙書左丞李至吏部侍郎李沆並兼太子賓客詔太子以師傅禮事之太子毎見至沆必先拜至沆不敢當上表辭謝帝不許】九月封牂牁蠻酋龍漢爲歸化王【其部凡十一州皆依山險以寇掠爲事】李繼遷寇淸逺軍張延敗之○冬十一月召王繼恩還以上官正雷有終並爲西川招安使○契丹置義倉○契丹冊王治爲髙麗國王【髙麗連嵗奉貢於契丹契丹主遣使冊之王治遂遣其童子十人往習契丹語】十二月契丹韓徳威侵府州折禦卿禦之卒於師詔以其子惟正知府州事【韓徳威諜知禦卿有疾遂帥眾攻府州禦卿力疾禦之徳威聞其至不敢戰會疾甚母宻召之禦卿曰世受國恩邊寇未減禦卿罪也臨敵棄士卒自便不可死於軍中乃其分耳太夫人無念我忠孝豈兩全言訖泣下翌日卒於師】新渾儀成【秋官正韓顯符造銅渾儀成詔司天臺置之】契丹以韓徳讓爲大丞相

【丙申】二年【契丹統和十四年】春二月以李昌齡參知政事【帝謂昌齡曰中書政本當進用善良博詢眾議以正道公議臨之卽怨謗無由生矣】三月髙麗請婚於契丹契丹許之【髙麗與契丹接壤數被侵擾以受封中國不卽臣服之嘗上表求援帝以北鄙甫寜不欲爲外夷復開邊隙但賜詔慰撫之髙麗遂與中國絕而附於契丹旣受其封事之甚謹因求婚焉契丹以東京畱守駙馬蕭恆徳女爲越國公主許之未成婚而女死】夏四月李繼隆等帥師討李繼遷【初帝命洛苑使白守榮防送芻粟四十萬於靈州李繼遷邀擊於浦洛河守榮眾潰運餉盡爲繼遷所奪帝怒命李繼隆爲環慶十州都部署將兵討之防四方館使曹璨自河西還言繼遷眾萬餘方圍靈武城中告急使爲繼遷所得則頓兵不去矣呂端請發兵由麟府鄜延環慶三道以平夏襲其巢穴或云暑涉旱海無水泉糧運艱辛不如靜以待之帝不聽親部分諸將命繼隆出環丁罕出慶範廷召出延王超出夏張守恩出麟州五路進討直趨平夏】秋七月冦準免【是嵗正月祀南郊中外官皆進秩準素所喜者多得臺省淸要官所惡及不相知者卽序進之彭惟節馮拯俱爲廣州通判惟節素列拯下及是惟節轉屯田貟外郎拯轉虞部貟外郎章奏列銜惟節猶處拯下準怒堂帖戒拯毋亂朝制拯憤上疏極陳準擅權且條上嶺南官吏除拜不平數事帝不懌張洎揣知帝嫉準懼一旦同罷乃奏準退朝誹謗帝益不悅會廣東轉運使康戩上言呂端張洎李昌齡皆準所引端徳之洎能曲意承奉而昌齡畏懦不敢與抗故準得以任胸臆亂經制帝始大怒召端等責之端對曰準性剛自任臣等不欲數爭慮傷國體因再拜請罪及準入對帝語及拯事準請自辧帝曰若廷辧失執政體準猶力爭不已又持中書簿論曲直於帝前帝因嘆曰鼠雀尙知人意況人乎遂罷知鄧州】以丁惟淸知西涼府【涼州周回二千里東界原州南界雪山吐谷渾蘭州西界甘州北界吐蕃領姑臧神烏番禾昌松嘉麟五縣戶二萬五千七百三十口十三萬城周回十五里李軌所築久不內屬至是請帥從之】八月李繼隆不見冦而還範廷召遇李繼遷於烏白池敗之【繼隆以環州道迂乃自靑岡峽繞靈武徑趨平夏兵行數日與丁罕合又行十餘日無所見乃引還張守恩遇之不戰而遁王超範廷召遇之於烏白池大小數十戰獲其未幕軍主喫囉指揮使二十七人繼遷遁去超廷召欲進擊諸將失期士卒又困乃亦引還繼遷復令軍主史癿駐槖駝口以阻歸師繼隆遣田敏等力戰敗之諸將乃得濟師】大有年

【丁酉】三年【契丹統和十五年】春正月張洎罷○以溫仲舒王化基參知政事李惟淸同知樞宻院事○葬孝章皇后於永昌陵○分天下州軍爲十五路【京東京西河北河東陜西江東江西浙東浙西淮南荊湖福建劍南東劍南西廣南凡十五路各置轉運使】三月帝崩於萬嵗樓皇太子卽位【帝不豫宣政使王繼恩忌太子英明陰與參知政事李昌齡殿前都指揮使李繼勲知制誥胡旦等謀立故太子楚王元佐帝崩皇后令繼恩召呂端議所立端知有變鎖繼恩於書閤使人守之而入後問端曰宮車已晏駕立嗣以長順也今將如何端曰先帝立太子正爲今日今始棄天下豈可遽違命有異議耶後黙然乃奉太子至福寜殿卽位太子旣立垂簾引見羣臣端平立殿下不拜請捲簾升殿審視然後降堦率羣臣拜焉太宗沈謀英斷儉勤納諫憫農愼刑好學重儒故能削平海內功業炳然遇災知懼過舉能悔是以民窮而不怨兵罷而能戢若夫太祖之崩不逾年而攺元涪陵武功之不得其死宋後之不成喪後世不能無譏焉】契丹封李繼遷爲西平王○夏四月尊皇后曰皇太后赦○以李至李沆參知政事○進封交阯郡王黎桓爲南平王○五月李昌齡有罪貶爲忠武軍節度行軍司馬【討謀立楚王之罪貶昌齡爲司馬降王繼恩爲右監門衞將軍均州安置胡旦除名長流潯州李繼勲以使相赴陳州而釋其餘黨】立秦國夫人郭氏爲皇后【後宣徽南院使守文之女太宗爲帝聘之至是立焉】六月追復涪王廷美爲秦王○詔諸州勿得獻祥瑞○復封兄元佐爲楚王○錢若水罷○秋八月趙鎔李惟淸罷以曹彬爲樞宻使向敏中夏侯嶠爲副使○以孔世延襲封文宣公【雍熙中伐契丹文宣公宜督糧餉溺死於拒馬河延世其子也至是詔襲封焉】冬十月葬永熈陵○十一月髙麗王治卒侄誦立【誦繼立嘗遣兵校徐逺來候朝廷徳音不得達而還遂與中國絕】十二月追尊太宗賢妃李氏爲皇太后【帝生母也】李繼遷請降以爲定難節度使復姓名曰趙保吉

通鑑續編卷四﹤史部﹐編年類﹐通鑑續編﹥

欽定四庫全書

通鑑續編卷五

元陳桱撰

【戊戌】眞宗皇帝咸平元年【契丹綂和十六年】春正月有星孛於營室詔求直言【甲申彗出營室北呂端言彗出之應當在齊魯分帝曰朕以天下爲憂豈直一方邪甲午詔求直言避殿減膳釋杖罪以下之囚丁酉彗滅】三月詔知貢舉官親屬別試於有司○夏四月遣使按吏民逋負於天下悉除之【於是除逋欠一千餘萬釋囚三千餘人始用三司判官王欽若之言也】五月戊午朔日有食之○冬十月丙戌朔日有食之○呂端李至溫仲舒夏侯嶠罷【端器量寛恕知大體帝深重之每見其入對肅然拱揖不以名呼又以端姿儀瓌大宮庭陛峻特令梓人爲納陛焉以疾罷相】以張齊賢李沆平章事向敏中參知政事楊礪宋湜爲樞密副使【齊賢慷慨有大略每以致君爲志嘗從容爲言皇王之道而推本其所以然且云臣受陛下非常恩故以非常報帝曰朕以爲皇王之道非有迹但庶事適治道則近之矣帝嘗問沆以治道所宜先沆對曰不用浮薄新進喜事之人此最爲先帝問其人沆對曰如梅詢曽致堯輩是矣帝又語及唐人樹黨遂使王室微弱蓋姦邪難辧耳沆對曰佞言似忠姦言似信至如盧杞蔽徳宗李勉以爲眞姦邪是也帝曰姦邪之迹𨿽曰難辧久之自敗帝一夕遣使持手詔欲以劉美人爲貴妃沆對使者引燭焚詔附奏曰但道臣沆以爲不可其議遂寢帝嘗以沆無密奏謂之曰人皆有密啟卿獨無何也對曰臣待罪宰相公事則公言之何用密啟夫人臣有密啟者非讒卽佞臣常惡之豈可效尢】十一月契丹冊王誦爲髙麗國王○契丹裕恱耶律休格卒【休格智略宏逺料敵如神每戰勝讓功諸將故士卒樂爲之用身更百戰未嘗殺一無辜鎭燕十有七年省賦役卹孤寡戒戍兵無犯宋境𨿽馬牛逸於北者悉還之逺近向化邊境以寧】

【己亥】二年【契丹綂和十七年】夏六月曹彬卒【彬疾帝臨問因詢以契丹事宜彬對曰太祖英武定天下猶委經營和好帝曰此事朕當屈節爲天下蒼生然須執綱紀存大體卽久逺之利也又問以後事對曰臣無事可言臣子璨瑋材器可取臣若內舉皆堪爲將帝問其優劣對曰璨不如瑋及薨帝哭之彬性仁敏和厚在朝廷未嘗言人過失伐蜀唐秋毫無所取位兼將相不以等威自異遇士大夫於途必引車避之不名下吏每白事必冠而後見居官奉入給宗族無餘積平蜀還太祖從容問官吏善否彬曰軍政之外非臣所聞也君子謂仁恕淸愼能保功名守法度彬爲宋良將第一】秋七月初給外任官職田【以官莊逺年逃田充之】以王顯爲樞密使○以楊徽之夏侯嶠呂文仲爲翰林侍讀學士邢昺爲翰林侍講學士【初置侍讀學士侍講學士也尋詔昺與杜鎬舒雅孫奭李慕淸崔渥佺等校定周禮儀禮孝經論語爾雅公羊谷梁春秋傳】八月楊礪卒【礪卒帝謂侍臣曰礪介直淸苦何遽亡也卽冒臨其喪礪居委巷中車駕不能入帝爲步進】九月契丹樞密使耶律色珍卒【色珍有經國材明敏忠愼國人重之】冬十月契丹主侵瀛州康昭裔宋順死之十一月帝自將禦契丹十二月次於大名府【契丹主大舉南伐十月次瀛州與宋師戰康昭裔宋順皆敗死喪失器械無算遂次遂城臨水列陣以待宋師遂城城小無備眾情危懼守將楊延昭業子也集眾登陴固守以俟援至防大寒汲水灌城上旦悉爲冰堅滑不可上契丹兵不能登乃引去掠祁趙邢洺州時鎭定髙陽關行營都部署傅潛擁步騎八萬屯中山畏懦不進閉營自守將校請戰者則醜言詈之朝廷間道遣使督潛出兵合撃潛不聽範廷召忿因詬潛曰公恇怯乃不如一嫗爾鈐轄張昭允又屢勸之潛不得已乃分騎八千付廷召等令逆擊於髙陽闗仍許出師爲援十一月帝親禦之戊午次澶州以王超等督先鋒示以戰圖甲子次大名府躬禦鎧甲於中軍契丹攻威虜軍不克】

【庚子】三年【契丹綂和十八年】春正月帝在大名府○契丹主侵河間康保裔死之契丹師還範廷召追敗之於莫州【範廷召等與契丹兵力戰而傅潛援師不至契丹掠徳棣渡河湊淄齊諸將告急於潛潛不遣兵而抑有功者不以聞帝知之大怒詔並代都部署髙瓊等分屯冀邢州而召潛還流之房州以葛霸代其任旣而契丹犯河間髙陽闗副都部署康保裔與戰敗死契丹知帝親徵乃引還範廷召追敗之】宋湜卒於師○帝至自大名○益州戍卒作亂奉王均爲帥都巡檢使劉紹榮死之知州牛冕棄城走均遂陷漢州以雷有終爲川峽招安使帥師討之【初神衛卒戍益州以都虞侯王均董福分二指揮以領之福禦眾有法部下皆優足均縱其下飲博軍裝亦以給費及帝幸河朔兵馬鈐轄符昭壽與知益州牛冕大閱於東郊蜀人趨觀之二軍衣服鮮獘不等均眾由是慚憤益州知州與鈐轄二廨並禁旅爲牙隊嵗除冕以酒肴犒部士而昭壽驕恣侵虐軍士怨之冕亦寛防無政眾心不附正月朔旦神衛卒趙延順等八人爲亂遂殺昭壽是日益州官吏方賀正旦聞變皆奔竄冕與轉運使張適縋城而去惟都巡檢使劉紹榮冒刄格鬭眾寡不敵莫能成功叛卒尙未有主欲奉紹榮紹榮攝弓矢罵曰我本燕人棄鄕土歸本朝豈能與爾等同逆可亟見殺我終不負朝廷也眾未敢動監軍王澤與都虞侯王均適至乃謂均曰汝所部爲亂盍自往招安均旣往叛卒卽擁之爲主紹榮自經死均遂僭號大蜀攺元化順署置官稱設貢舉以張鍇爲謀主三日均率眾攻陷漢州進寇緜州不下趨劍州爲知州李士衡所敗還保益州朝廷聞之以戶部使雷有終爲川峽招安捉賊使李恵石普李守倫並爲招安巡儉使給步騎八千往招討之上官正李繼昌髙繼勲王阮孫正辭等皆焉】知蜀州楊懷忠防師討益州【懷忠聞王均作亂卽調鄕丁防十一路巡檢兵討之乙夘懷忠入益州焚城北門至三井橋與均黨魯麻胡戰自晨至晡凡數合懷忠不利而退乞師於嘉眉等七州二月懷忠合諸州兵復攻益州敗之乘勝逐賊至州南十五里砦於雞鳴原以俟王師均亦閉城東門以自固】二月王顯罷以周瑩玉繼英知樞密院事王旦同知院事○雷有終敗績於益州【有終等至益州令石普先復漢州進壁升仙橋賊出攻砦有終擊走之丁夘均開城僞遁有終與上官正石普帥兵徑入因分剽民財部伍不肅賊閉闗發伏布牀榻於路口官軍不得出因爲所殺有終等緣堞而墜得免李惠死焉官軍退保漢州益州城中民皆奔迸四出復爲賊黨分騎追殺或囚縶之支解族誅以恐眾又脇四民之少壯者爲兵先刺手背次髠首次黥面給軍裝令乘城與舊賊黨相間有終署榜招之至則署其衣袂釋焉日數百人】宴羣臣於後苑【二月晦宴羣臣賞花習射於苑中帝作仲春賞花釣魚詩儒臣皆賦盡歡而罷自是設宴賦詩遂爲永制】三月戊寅朔日有食之○防貢士於崇政殿【擢第者千八百餘人其間有晉天福中隨計者較藝之詳推恩之廣未之有也帝連三日臨軒初無倦色】以梁鼎制置陜西靑白鹽事【初解州池鹽通商販易鼎請官自鬻朝廷是其議故用之鼎至解池禁止商販官運赴鄜延環慶等州公私大擾】冬十月雷有終入益州王均走死【四月賊由升僊橋分路攻王師有終帥兵逆擊大敗之均單騎還城遂撤橋塞門王師進至淸逺江爲梁而渡有終與石普屯於城北分遣將校攻城三面賊出戰屢敗然王師每薄城輒會城滑不能上有終命爲洞屋以進均亦對設敵樓以相拒有終遣卒焚樓賊由是消沮九月均復築月城以自固有終令卒蒙氊秉燧以火悉焚其望櫓機石先遣東西南三砦鼓噪齊進攻之有終普分主洞屋而前遂入城大敗之均夜與其黨二萬餘南出萬里橋門突圍而遁有終疑有伏遣人縱火城中詰朝執嘗受僞署者數百人悉焚殺之時謂寃酷均旣走度合水尾由廣都略陵榮趨富順監所過斷橋塞路焚倉庫而去有終遣楊懷忠追之十月均至富順其將校以筏渡江趨戎瀘蠻境懷忠及之大敗其眾因張旗鳴鼙入城均方在監署中與蠻酋飲其黨多醉不能枝梧均乃縊死懷忠取均首及僭僞法物旗旌甲馬甚眾禽其黨六千餘人逆徒殲焉均本戇愚嘗言官軍若至我當先路出迎自陳被脇之狀張鍇聞之擇軍中子弟署寄班以防守均令不得與人接見官軍至均不與聞自事起至敗所守止一城而已詔進有終懷忠等秩而流牛冕及張適於儋連州以翰林學士王欽若知制誥梁顥往安撫之】十一月張齊賢免【齊賢與李沆不相得日南至帝禦朝元殿受朝而齊賢被酒失儀遂坐免】

【辛丑】四年【契丹綂和十九年】春二月詔羣臣子弟補京官者試一經○詔舉賢良方正直言敢諫者○分川峽爲益利梓防州四路○以呂蒙正向敏中平章事○行儀天歷【司天少監史序所撰也】王化基罷以王旦參知政事馮拯陳堯叟同知樞密院事【初旦爲翰林學士嘗奏事退帝目送之曰爲朕致太平者必此人也由是決意用之】夏四月回鶻來貢【回鶻可汗祿勝貢玉勒鞍名馬寶器願以兵助討李繼遷】以王欽若參知政事○五月以大同軍畱後桑贊領河西軍節度使○六月汰冗吏【天下凡汰冗吏十九萬五千八百二人選曹爲淸】詔賜九經於州縣學校及聚徒講誦之所○契丹主冊其後蕭氏爲齊天皇后○秋九月趙保吉陷淸逺軍【保吉復擾邊麟府副部署曹璨邀其輜重於栁撥川殺獲甚眾九月保吉復攻破定州懷逺縣及堡靜永州淸逺軍保吉勢益張大】冬十月契丹主侵遂城王顯敗之【契丹主南伐朝廷聞之以王顯爲鎭定髙陽闗三路都部署王超副之十月甲寅契丹主至遂城顯與戰大敗之戮二萬餘人契丹主進次滿城而還】以西涼府六谷首領潘羅支爲靈州西面都巡檢使【知鎭戎軍李繼和言潘羅支願戮力討李繼遷請授以刺史仍給廩祿經略使張齊賢又請封爲六谷王兼招討使帝以問宰相皆曰羅支已爲酋帥授刺史太輕未領節鎭加王爵非順招討使號不可假外夷乃授都巡檢使會西涼使至言六谷分左右廂左廂副使折逋遊龍鉢實參潘羅支軍事宜授以官乃以遊龍鉢領宥州刺史】

【壬寅】五年【契丹綂和二十年】春三月趙保吉陷靈州知州裴濟死之【保吉大集蕃部攻陷靈州以爲西平府而居之知州裴濟死焉初保吉兵眾日盛有圖朔方之意朝廷困於飛挽中外咸以爲靈州乃必爭之地茍失之則緣邊諸郡皆不可保帝惑之李沆曰繼遷未死靈州非朝廷有也莫若遣使密召州將使部分軍民空壘而歸如此則闗右之民息肩矣帝不從及城陷始悔之】夏六月趙保吉寇麟州知州衛居實大敗之○周瑩罷○秋七月甲午朔日有食之○九月召終南山隱士種放爲左司諫直昭文館【咸平初放母卒帝詔賜以粟帛緡錢四年張齊賢言放隱居三十年孝行純至可厲風俗簡朴退靜無謝古人帝遣召之放不起齊賢復以爲言下詔褒美遣使召之放辭不允乃詣京師九月戊申對於崇政殿賜坐與語詢以民政邊事放對曰明王之治愛民而已惟徐而化之餘皆不對卽日授左司諫直昭文館放固讓不許賜緋衣銀魚犀帶象簡昭慶坊第宅一區加帷帳什物銀器五百兩錢三十萬禦制五言詩寵之時召對焉明年固請還山許之遷起居舍人命館閣官宴餞於瓊林苑帝賜詩三章放旣還帝遣使撫問圖其林泉居處趣令入覲】以曹宗壽爲歸義軍節度使【沙州大將曹宗壽殺其節度使曹延祿自知畱後遣使入貢方物詔授宗壽本軍節度使】冬十月向敏中免【薛居正之子惟吉旣死其孫安上不肖有詔不許貿易居第敏中違詔質之防惟吉妻柴氏以已無所出而早寡盡攜其貨產欲攺適張齊賢安上訴其事柴遂誣敏中嘗求娶已不許以是陰芘安上帝以問敏中敏中言臣近喪妻不復議昏未嘗求娶柴氏帝置不問柴又伐登聞鼓訟之遂下禦史臺按問因並得敏中質宅之狀時鹽鐵使王嗣宗忌敏中防入對上言敏中議娶王承衍女弟密約已定但未納采耳帝詢諸王氏得其實以敏中前言爲妄罷知永興軍而右僕射判永興軍張齊賢亦坐柴事責授太常卿分司於洛】

【癸夘】六年【契丹綂和二十一年】春二月加潘羅支朔方節度使【羅支遣蕃官吳福聖臘來貢表言感朝廷恩信憤繼遷倔彊已集騎兵六萬乞會王師收復靈州帝曰繼遷常在地斤三山之東每來寇邊及官軍出則已遁去使六谷部族近塞捍禦與官軍合亦國家之利也詔許之故有是命】夏四月趙保吉寇洪徳砦蕃將慶香敗之○王繼忠及契丹耶律諾衮戰於望都敗績契丹執繼忠以歸【契丹遣南府宰相耶律諾衮南京綂軍使蕭達林南伐至定州之望都髙陽闗副都部署王繼忠與大將王超桑贊等帥兵赴之至康村與諾衮等戰自日昳至乙夜敵勢少卻遲明復戰繼忠陣東偏爲敵所乘斷餉道超贊皆畏縮退師繼忠獨與麾下躍馬馳赴服飾稍異契丹識之圍數十重士皆殊死戰且戰且行旁西山而北至白城力不能支遂就擒見契丹主於炭山蕭太后知繼忠才賢授戶部使繼忠因言南北通好之利契丹主然之】復以張詠知益州【帝以詠前在蜀治政優異復自永興徙知益州詠剛方自任威惠並行政績益著下詔褒美且令巡撫使謝濤傳防諭詠曰得卿在蜀朕無西顧之憂矣】趙保吉陷西涼府丁惟淸死之潘羅支防蕃部救西涼五月保吉敗死子徳明嗣【保吉攻西涼陷之知府丁惟淸沒焉潘羅支集六谷蕃部合擊保吉保吉爲流矢所中自度孤危且死屬其子徳明必歸宋曰一表不聽則再請𨿽累百表不得請勿止也遂死年四十二徳明嗣位年二十三矣尊保吉曰應運法天神智仁聖至道廣徳光孝皇帝墓號裕陵遣使告哀於契丹契丹贈繼遷尙書令環慶邊臣以徳明初立乞降詔撫之帝乃賜徳明詔令審圖去就知鎭戎軍曹瑋上言繼遷擅河南地二十年兵不解甲使中國有西顧之憂今其國危子弱不卽捕滅後更彊盛不可制矣願假臣精兵出其不意擒徳明送闕下復河西爲郡縣此其時也帝欲以恩致徳明不報】以寇準爲三司使陳恕罷【恕久領三司帝初卽位常命條具中外錢谷以聞恕久不進屢詔趣之恕對曰陛下富於春秋若知府庫充實恐生侈心是以不敢進也帝嘉之至是以疾固求館殿之職帝曰卿求一人可代者聽卿去耳恕薦準焉準檢尋恕前後攺革興立之事類以爲冊及其所出榜別用新板躬至恕第請判押恕亦不讓一一押之自是計使無不循其舊貫恕精於吏理深刻少恩人不敢幹以私掌利柄十餘年彊力幹事胥吏畏服】秋九月呂正罷【蒙正以疾力辭乃拜太子太師萊國公宋自有天下三居相位者正趙普耳】侍禦史田錫卒【錫居諫署盡言不諱封疏五十二奏悉焚之曰直諫臣職也豈可蔵副以賣直邪及卒帝惻然曰田錫直臣也天何奪之速耶】除天下逋租【蠲物八萬三千釋系囚四千二百六人】

【甲辰】景徳元年【契丹綂和二十二年】春三月白王太后李氏崩○夏六月宥罪侯趙保忠卒○秋七月李沆卒【時西北用兵或至旰食參知政事王旦嘆曰我輩安得坐致太平優遊無事邪沆曰少有憂勤足爲警戒他日四方寧謐朝廷未必無事旦以爲不然沆又日取四方水旱盜賊奏之旦以爲細事不足煩帝聽沆曰人主少年當使知四方艱難不然血气方剛不畱意於聲色犬馬則土木甲兵禱祠之事作矣吾老不及見此參政他日之憂也丁謂與寇準善準屢以謂才薦於沆沆不用準問之沆曰顧其爲人可使之在人上乎凖曰如謂者相公終能抑之使在人下乎沆笑曰他日後悔當思吾言沆又嘗言居重位實無補惟中外所陳利害一切報罷之此少以報國爾朝廷防制纖悉備具或徇所陳請行一事卽所傷多矣陸象先所謂庸人櫌之是已憸人茍一時之進豈念厲民邪沆常讀論語或問之沆曰沆爲宰相如論語中節用而愛人使民以時尙未能行聖人之言終身誦之可也及薨帝驚慟謂左右曰沆爲大臣忠良純厚終始如一豈意不享遐壽邪沆性直諒內行修謹居位愼密不求聲譽遵法度識大體人莫能幹以私公退終日危坐未嘗跛倚治第封丘門內防事前僅容旋馬或言其太隘沆笑曰居第當傳子孫此爲宰相防事誠隘爲大祝奉禮防事則已寛矣】以畢士安參知政事○契丹冊李徳昭爲西平王【徳昭卽徳明也】趙保吉故黨戕潘羅支於者龍族【李繼遷旣死其黨迷般囑及日逋吉羅丹二部亡歸者龍族欲陰圖潘羅支以復讎乃會部人攻者龍者龍族人多降之潘羅支聞者龍族急率百餘騎赴援二族與者龍降人定謀戕之於帳六谷諸豪共立潘羅支之弟廝鐸督爲首領】八月以畢士安寇準平章事王繼英爲樞密使馮拯陳堯叟僉書樞密院事【初畢士安旣拜參知政事入謝帝曰未也行且相卿士安頓首帝曰朕倚卿以輔相豈特今日然時方多事求與卿同進者其誰可對曰宰相者必有其器乃可居其位臣駑朽實不足以勝任三司使寇準兼資忠義善斷大事宰相才也帝曰聞其好剛使气對曰準方正慷慨有大節忘身徇國秉道疾邪此其素所蓄積朝臣罕出其右者第不爲流俗所喜今天下之民𨿽休徳涵養安逸而西北跳梁爲邊境患若準者正所宜用也帝曰然當借卿宿徳鎭之準旣相疾惡守正小人日思所以傾之士安每爲申辧帝始不疑】閏九月契丹主侵定州遂次於望都【契丹主奉其太后南下命綂軍使蕭達林攻威虜順安軍北平砦保州皆不利乃與契丹主合眾攻定州王超拒於唐河契丹遂駐師陽城澱號二十萬然每與宋師遇戰小卻卽引去徜佯無鬭志寇準聞之曰是狃我也請練師命將簡鋭捷據要害以備之以參知政事王欽若判天雄府兼都部署會降將王繼忠以書詣莫州部署石普言契丹欲講和普以聞於朝朝臣皆以爲不可信畢士安請羈縻之漸許其平帝曰敵悍如此恐不可保士安曰臣嘗得契丹降人言其𨿽深入屢挫不甚得志陰欲引去又恥無名且彼寧不畏人乘虛覆其巢穴此請殆不妄繼忠之奏臣請任之於是帝手詔諭繼忠曰朕豈欲窮兵惟思息戰如許通和卽當遣使】明徳皇后○冬十月以廝鐸督爲朔方節度使○曹利用如契丹【十月髙繼祖擊敗契丹數萬騎於岢嵐軍李延渥力拒契丹於瀛州又敗之契丹主欲還羣臣不可復令王繼忠附奏議和意欲宋先遣使帝乃遣崇儀副使曹利用奉書詣契丹軍蕭太后見之欲求闗南地利用備言其地乃前朝事不敢聞命太后不從】作龍圖閣【閣在會慶殿西偏北連禁中閣東曰資政殿西曰述古殿閣上奉太宗禦制文集及典籍圖畫寶瑞之物與夫宗正所進屬籍初置待制以杜鎬戚綸爲之】十一月契丹主侵澶州帝自將禦之【十一月契丹敗宋師於洺州破徳淸軍冀州遂次於澶淵北邊書告急一夕五至中外震駭寇準不發飲笑自如帝聞之大駭以問準準對曰陛下欲了此不過五日耳願帝幸澶州同列懼欲退準止之令候駕起帝難之欲還內準曰陛下入則臣不得見大事去矣請毋還而行畢士安力勸帝如準所請帝乃議親徵召羣臣問方略王欽若臨江人也請幸金陵陳堯叟閬州人也請幸成都帝以問準準心知二人之謀乃陽若不知者曰誰爲陛下畫此防罪可誅也陛下神武將臣協和若大駕親徵敵當自遁不然出奇以撓其謀堅守以老其師勞佚之勢我得勝算矣柰何棄廟社欲幸楚蜀逺地所在人心崩潰敵乘勢深入天下可復保耶帝乃決計幸澶州庚午發汴京畢士安寇準王欽若皆從司天言日抱珥黃气充塞宜不戰而卻】十二月庚辰朔日有食之○帝次於澶州曁契丹平【帝在道適苦寒左右進貂裘帝卻之曰將士皆然朕安用此邪王繼忠數馳奏請和帝曰繼忠言𨿽可信然河冰已合且敵情多詐不可不備壬申契丹兵直犯前軍西陣未接戰蕭達林出按視地形時威武軍頭張瓌守牀子弩弩撼機發矢中達林死焉契丹主大懼欲引去而宋師數十萬方至由是和議益決丙子帝至澶州南城望見契丹軍勢甚盛眾請駐蹕寇準固請曰陛下不過河則人心益危敵气未懾非所以取威決勝也且王超領勁兵屯中山以扼其吭李繼隆石保吉分大陣以扼其左右肘四方徵鎭赴援者日至何疑而不進眾議皆懼準力爭之不決出遇殿前都指揮使髙瓊於屏間謂曰太尉受國恩今日有以報乎對曰瓊武人願效死準乃復入瓊隨立庭下準厲聲曰陛下不以臣言爲然盍試問瓊等瓊卽仰奏曰寇準言是準曰機不可失宜趣駕瓊卽麾衛士進輦帝遂渡河禦北城門樓逺近望見禦蓋踴躍懽呼聲聞數十里契丹相視不能成列帝悉以軍事付寇準凖承制専決號令明肅士卒畏悅已而契丹數千騎來薄城下詔士卒迎擊斬獲大半乃引去帝還行宮畱準居北城上徐使人視準何爲準方與知制誥楊億飲博歌謔懽呼帝喜曰準如是吾復何憂戊寅曹利用自契丹還言契丹欲得闗南地帝曰所言歸地事極無名若必邀求朕當決戰若欲貨財漢以玉帛賜單於有故事則宜許之準不欲賂之以貨財且欲邀其稱臣及獻幽薊之地因畫防以進曰如此則可保百年無事不然數十年後戎且生心矣帝方厭兵特欲羈縻不絕乃曰數十年當有捍禦之者吾不忍生靈重困姑聽其和可也準尙未許十二月庚辰朔契丹遣飛龍使韓杞持書來請盟準欲不從會有譖準幸兵以自取重者準不得已乃許其成復遣曹利用如契丹軍議嵗幣帝曰必不得已𨿽百萬亦可準聞之召利用至幄謂曰𨿽有敕防汝所許過三十萬吾斬汝矣利用至契丹軍蕭太后以無還地之意謂利用曰晉徳我畀我闗南周世宗取之今宜見還也利用曰晉人以地畀契丹周人取之我朝不知也若嵗求金帛以佐軍尙不知帝意可否割地之請我不敢以聞契丹政事舍人髙正始遽前曰我引眾以來圖復故地若止得金帛而歸吾愧吾國人矣利用曰子盍爲契丹熟計使契丹用子言恐連兵結釁不得而息非國利也契丹猶覬闗南遣其監門衛大將軍姚柬之持書復議帝不許而去利用竟以銀幣三十萬兩匹成約而還甲申契丹使姚柬之來獻禦衣食物乙酉帝禦行營南樓觀河遂宴從官及柬之等丙戌放河南北彊壯歸農遣監西京左蔵庫李繼昌持誓書如契丹軍稱其太后爲叔母歳輸銀十萬兩絹二十萬匹詔諸將勿出兵邀其歸路丁亥遣使安集河北流民瘞暴骸契丹遣其閤門使丁振持誓書來以兄禮事帝兩軍解嚴庚寅契丹主引兵歸壬辰赦河北諸州及兵過所死罪以下甲午帝發澶州自是南北弭兵寇準之力也】帝至自澶州○契丹太后賜其大丞相韓徳昌姓耶律氏進封晉王【徳昌卽徳讓也】

【乙巳】二年【契丹綂和二十三年】春正月大赦【正月庚戌朔以契丹講和大赦天下放散河北諸州彊壯歸農令有司市耕牛給之罷諸路行營合鎭定兩路爲一省北面部署鈐轄都監使臣二百九十餘員河北戍兵十之五緣邊三之一置霸州安肅軍詔緣邊得契丹馬牛悉縱還之禁入其境掠奪弛邊民鐵禁葺河北城池招流亡廣儲畜由是河北民得安業皆畢士安之謀也契丹主歸次燕京大享將士班賞有差】以李允則馬知節孫全照楊延昭知雄定鎭保州【畢士安請按邊要選守將易置之故有是命它所擇任各當其才】置國信司【以與契丹通和則吉防軍嘉慶弔之使嵗月相繼置國信司專主之領以宦者云】二月孫僅如契丹【賀其太后生辰也】夏四月以王欽若爲資政殿學士【欽若與寇準不協累表願解政事特置資政殿學士授之而罷其政】以馮拯參知政事○六月達旦國九部致貢於契丹○以楊億爲翰林學士【億淸忠耿亮博覽彊記典章法度爲時取正文章精密有規裁當時學者宗之尢喜誨誘後進因以成名者甚眾然剛介寡合王欽若等惡之】趙徳明遣使乞降詔許之【徳明以父遺命再遣使歸順帝遣夏居厚持詔答之因命河西諸蕃部族各守疆場】秋七月復置賢良方正等六科以舉士【賢良方正等三科久不行至是畢士安請復之仍增置爲六科曰賢良方正能直言極諫科博通墳典明於教化科才識兼茂明於體用科詳明吏理可使從政科識洞韜略運籌帷幄科軍謀宏逺材任邊寄科以待京朝官之被舉及被應選之士】歸幣於契丹【自是嵗以爲常】冬十月韓國華如契丹【賀正旦也】畢士安卒【士安晨朝至崇政殿廬暴疾作帝步出臨視已不能言詔內侍以肩輿送歸第薨世謂士安之徳端方沈雅嚴正公亮人所難及】十一月契丹使阿里來【賀承天節也】十二月以王欽若爲資政殿大學士【始置大學士爲欽若也】契丹使和卓及博諾來【契丹主使其太保和卓太后使其太師博諾來賀正旦也】周漸如契丹【賀契丹主生辰也】初詔致仕官給半俸【唐制致仕者非特勅則不給俸國初循之至是始有此詔】

【丙午】三年【契丹綂和二十四年】春二月以宋州爲應天府【以太祖舊藩也】王繼英卒○寇準罷【準爲相用人不以次同列頗不悅它日又除官同列目吏持例簿以進準曰宰相所以進賢退不肖也若用例一吏職耳自澶淵還頗自矜其功𨿽帝亦以此待準甚厚王欽若深嫉之一日會朝準先退帝目送之欽若因進曰陛下敬準爲其有社稷功耶帝曰然欽若曰澶淵之役陛下不以爲恥而謂準有社稷功何也帝愕然曰何故欽若曰城下之盟春秋恥之澶淵之舉是城下之盟也以萬乘之貴而爲城下之盟其何恥如之帝愀然不悅欽若曰陛下聞博乎博者輸錢欲盡乃罄所有出之謂之孤注陛下寇準之孤注也斯亦危矣由是帝顧準寖衰竟罷爲刑部尙書出知陜州初張詠在成都聞準入相謂僚屬曰寇公奇材惜學術不足爾及準知陜詠適自成都還準嚴供帳大爲具以待詠將別準送之郊問曰何以教準詠徐曰霍光傳不可不讀也準莫諭其意歸取光傳讀之至不學無術笑曰此張公謂我矣】以王旦平章事趙安仁參知政事【旦拜相帝謂之曰寇準多許人官以爲已恩卿當戒之旦謝不敢】以王欽若陳堯叟知樞密院事韓崇訓馬知節簽署院事○置常平倉於諸州【詔京東西河北東陜西江南淮南兩浙皆立常平倉計戶多寡量畱上供錢自三二千貫至一二萬貫令轉運使司每州擇淸幹官主之領於司農寺嵗夏秋視市價量增以糴糶三年以上不糶卽回充糧廩易以新粟其後荊湖川陜廣南悉置焉】以丁謂爲三司使林特爲副使【謂機敏有智謀憸狡過人在三司案牘繁委吏久難解者謂一言判之眾皆釋然特尢善附防而有心計】南平王黎桓卒子龍廷嗣【桓死中子龍鉞立龍鉞兄龍全刼庫財而遁其弟龍廷殺龍鉞而自立龍廷兄明防率扶闌砦攻戰連月知廣州淩防言桓諸子爭立眾心離叛請發本道兵平之帝以桓素修職貢豈宜伐喪不許而以邵爲緣海安撫使令譬曉之煜至廣上邕州至交阯水陸及控制宜州山川等圖帝曰祖宗辟土廣大惟當愼守不必貪無用之地苦勞兵力命遵前詔安撫不得擅興】秋九月趙徳明降冬十月以徳明爲定難軍節度使封西平王【徳明復遣牙將劉仁勗奉誓表請載盟府且言父有遺命帝嘉之乃以左右班都知張崇貴等充使授徳明檢校太師兼侍中充定難軍節度使封西平王賜賚甚厚給奉如內地因責子弟入質徳明謂非先世故事不遣惟獻駝馬以謝恩而已】沙州曹宗壽致貢於契丹

【丁未】四年【契丹綂和二十五年】春正月帝如西京【帝次永安鎭素服詣諸陵詔置永安縣及三陵副使都監二月己巳至洛陽命祭周六廟甲戌幸上淸宮錄白居易後利用爲河南府助教賜酺三日帝禦五鳯樓觀之召父老五百人賜飲樓下】作太祖神禦殿於西京【復置武成王廟及國子監】三月帝至自西京○契丹城遼西爲中京大定府【大定秦爲遼西郡漢爲新安平縣漢末步奚居之幅貟千里多大山深谷險阻足以自固唐初置饒樂都督府契丹主嘗過七金山土河之濵南望雲气有郛郭樓闕之狀因議建都擇良工於燕薊仿臨潢置宮掖樓閣府庫市肆廊廡郛郭實之以漢戶號曰中京】夏四月皇后郭氏崩○五月丙申朔日有食之○增置孔子守塋戶【凡二千戶】王中正言聖祖降於其家【汀州黥卒王捷自言於南康遇道人姓趙氏授以小鐶神劍蓋司命眞君也宦者劉承珪以其事聞賜捷名中正是年五月十三日眞君降於中正家之新堂是爲聖祖而祥瑞之事起矣】六月葬莊穆皇后○秋七月交州黎龍廷來貢詔以爲靜海軍節度使交阯郡王賜名至忠【邵煜譬曉黎明防以朝廷威徳明防懼卽奉龍廷主軍事龍廷自稱節度使開明王言於煜欲通貢奉煜令削去僞官龍廷遂稱權安南靜海軍畱後遣使入貢帝賜龍廷九經及佛氏書而授以爵命且贈黎桓爲南越王】八月以杜鎬爲龍圖閣直學士【鎬博聞彊記每得異書必手疏本末以聞眷遇甚厚始置是職以鎬爲之】韓崇訓罷○三司使丁謂上景徳防計錄【自幹徳中諸州支度經費外凢金帛悉送闕下於是利歸公上而條禁文簿漸爲精密吏不得售其姦太宗尢畱意財用淳化初詔準漢制上計之法每歳三司具見管金銀錢帛軍儲等簿以聞每歳天下緡錢總入至一萬五千八十五萬一百而出亦相近之至是丁謂著防計錄以獻因條經費及吉防大禮已往者以備參較優詔奬之】冬十二月有年【淮蔡間麥斗十錢米斛二百錢】初詔禮部糊名考校舉人

【戊申】大中祥符元年【契丹綂和二十六年】春正月有天書見於承天門之鴟尾大赦攺元【帝深以澶州城下之盟爲辱居常怏怏不樂王欽若度帝厭兵因謬進曰陛下以兵取幽薊乃可滌恥帝曰河朔生靈始免兵革朕安能爲此可思其次欽若曰惟有封禪泰山可以鎭服四海誇示外國然自古封禪當得天瑞希世絕倫之事然後可爾旣而又曰天瑞安可必得前代蓋有以人力爲之者惟人主深信而崇奉之以明示天下則與天瑞無異也帝沈思曰王旦得無不可乎欽若曰臣諭以聖意宜無不可欽若乃乘間爲旦言旦黽勉從之帝尙尢豫莫與籌之者會幸祕閣驟問杜鎬曰古所謂河出圖洛出書果何事耶鎬老儒不測上防漫應之曰此聖人以神道設教耳帝由此意決遂召王旦飲歡甚賜以尊酒曰此酒極佳歸與妻孥共之旣歸發封則皆美珠也旦悟帝防自是不敢有異議而封禪之事成矣正月乙丑有黃帛曳左承天門南鴟尾上守門卒塗榮以聞帝因謂羣臣曰朕去年十一月二十七日夜將半方就寢忽室中光曜見神人星冠絳衣告曰來月三日宜於正殿建黃籙道場一月將降天書大中祥符三篇朕竦然起對已復無見命筆識之自十二月朔卽齋戒於朝元殿建道場以竚神貺適覩皇城司奏左承天門屋南角有黃帛曳鴟尾上帛長二丈計緘物如書卷纒以靑縷三道封處有字隱隱蓋神人所謂天降之書也王旦等皆再拜稱賀帝卽步至承天門瞻望再拜遣二內臣升屋奉之以下王旦跪奉而進帝再拜受之親奉安輿導至道場付陳堯叟啟封帛上有文曰趙受命興於宋付於眘居其器守於正世七百九九定緘書甚密抉以利刀方啟帝跪受復授陳堯叟讀之其書黃字三幅詞類洪範老子道徳經始言帝能以至孝至道紹世次諭以淸淨簡儉終述世祚延永之意讀訖帝復跪奉韞以所緘帛盛以金匱王旦等稱賀於殿之北廡丙寅羣臣入賀於崇政殿賜宴帝與輔臣皆蔬食遣官奏告天地宗廟社稷丁夘有司設大次於朝元殿之西廊黃麾仗宮縣登歌文武官陪列帝服鞾袍升殿酌獻三淸天書禮畢步導入內是日紫雲見如龍鳯覆宮殿戊辰大赦攺元羣臣加恩賜京師酺攺左承天門爲承天祥符分遣中使六人錫邊臣宴欽若之計旣行陳堯叟陳彭年丁謂杜鎬益以經義附和而天下爭言祥瑞矣獨龍圖閣待制孫奭言於帝曰以臣愚所聞天何言哉豈有書也帝黙然】夏四月詔以十月有事於泰山以王旦兼封禪大禮使【三月甲戌兗州父老千二百人詣闕請封禪丁夘兗州並諸路進士等八百四十人復詣闕以請壬午王旦等率文武將校蕃夷耆壽僧道二萬四千三百七十餘人詣闕請東封不允表五上帝意未決召三司使丁謂問以經費謂對曰大計有餘議乃定四月甲午詔以十月有事於泰山遣官告天地宗廟嶽瀆諸祠命翰林太常詳定儀注以王旦爲封禪大禮使王欽若趙安仁爲封禪經度制置使馮拯陳堯叟分掌禮儀丁謂等計度糧艸旣而契丹遣使請嵗幣外別假錢幣王旦曰東封近彼以此探朝廷意耳帝曰何以答之旦曰止當以微物而輕之乃於嵗給三十萬物內各借三萬仍諭次年額內除之契丹得之大慙】天書復見於功徳閣○以王欽若趙安仁並判兗州○五月泰山醴泉出【王欽若至幹封上言泰山醴泉出錫山蒼龍見】置天書儀衛及扶侍使【置天書儀衛使副扶侍使副都監夾侍等職凡有大禮卽命宰職近臣兼之禮畢罷】六月得天書於泰山羣臣遂上帝尊號【王欽若言六月乙未泰山西南垂小山上有紅紫雲气漸成華蓋至地而散其日木工董祚於醴泉亭北見黃素帛曳林木上有字不能識言於皇城使王居正居正見其上有禦名以告欽若欽若具威儀奉導至社首跪授中使馳捧詣闕帝禦崇正殿趣召羣臣曰朕五月丙子夜復夢向者神人言來月上旬當賜天書於泰山宜齋戒只受朕𨿽荷降告未敢宣露惟密諭王欽若等凡有祥異卽上聞朕今得其奏果與夢協上天眷佑惟懼不稱王旦等曰陛下至徳動天感應昭著臣等不勝大慶再拜稱賀壬寅乃迎導天書奉安於含芳園之正殿帝齋戒備法駕詣殿再拜受之授陳堯叟啟封其文曰汝崇孝奉吾育民廣福錫爾嘉瑞黎庶咸知祕守斯言善解吾意國祚延永壽歷遐嵗讀訖復奉以升殿旣而云五色見少頃黃雲如鳯駐殿上帝再拜祥瑞圖示百僚於是羣臣表上尊號曰崇文廣武儀天尊道寶應章感聖明仁孝皇帝】作昭應宮以奉天書【初帝議卽宮城幹地營昭應宮以奉天書左右有諫者帝召三司使丁謂問之謂對曰陛下有天下之富建一宮奉上帝且所以祈皇嗣也羣臣有沮陛下者願以此諭之已而王旦密疏諫帝如謂所對答之旦不敢復言乃以謂兼修昭應宮使宦者劉承防副之】秋九月以天書告於太廟【王欽若獻芝艸八千本趙安仁獻五色金玉丹紫芝八千七百餘本諸州上芝艸嘉禾瑞木三脊茅等不可稱紀九月令有司勿奏大辟案甲子奉天書告於太廟悉陳諸瑞物於仗內已乃以天書置於朝元殿建道場扶侍使上香庭中奏法曲將行禮詣幄殿酌獻訖奉以玉輅中設幾褥夾侍立旁周以黃麾仗前後部鼓吹道門威儀扶侍使以下前導自是凡舉大禮皆如之且制行殿供物定儀仗凡千六百人】冬十月帝封泰山禪社首大赦【九月乙酉帝習封禪儀於崇徳殿十月辛夘車駕發京師扶侍使以玉輅載天書先道丁未至乾符縣奉髙宮齋於穆淸殿戊申王欽若等獻太山芝艸三萬八千餘本庚戌備法駕至山門黃雲覆輦道經險峻降輦步進鹵簿儀衛列於山下辛亥享昊天上帝於圜臺陳天書於左以太祖太宗配帝衮冕奠獻以寧王元偓亞獻舒王元偁終獻命羣臣享五方帝及諸神於山下封祀壇帝飲福酒攝中書令王旦跪稱曰天賜皇帝太一神防周而復始永綏兆人三獻畢封金玉匱王旦奉玉匱置於石防攝太尉馮拯奉金匱以降將作監領徒封防帝登圜臺閱視訖還禦幄宰臣率從官稱賀山下呼萬嵗聲動山谷卽日仗還奉髙宮百官奉迎於谷口帝復齋於穆淸殿壬子禪祭皇地祗於社首山如封祀儀禮畢還次奉髙宮日重輪五色云是癸丑帝被衮冕禦封禪壇上之壽昌殿受羣臣朝賀大赦天下常赦所不原者咸赦除之文武並進秩令開封府及所過州軍考送服勤詞學經明行修舉人其懷才抱器淪於下位及髙年不仕徳行可稱者所在以聞賜天下酺三日攺幹封縣爲奉符縣大宴穆淸殿又宴泰山父老於殿門賜以時服茶帛甲寅發奉符次於太平驛攺奉髙宮爲防眞宮詔王旦撰封祀壇頌王欽若撰社首頌陳堯叟朝覲壇頌】十一月帝如曲阜謁孔子加諡爲聖文宣王【十一月戊午帝幸曲阜縣謁文宣王廟鞾袍再拜幸叔梁紇堂近臣分奠七十二弟子遂幸孔林加諡孔子曰聖文宣王遣官祭以太牢追封孔子父叔梁紇齊國公母顏氏魯國太夫人妻幵官氏鄆國夫人賜錢三十萬帛三百匹以四十六世孫聖佑爲奉禮郎主祀事】追諡齊太公望爲昭烈武成王【立廟靑州】追諡周文公旦爲文憲王【立廟曲阜】帝至自泰山○有年【諸路米斗七八錢】契丹蕭托云伐甘州回鶻降之

【巳酉】二年【契丹綂和二十七年】夏五月詔追封聖文宣王廟配享從祀者爲公侯伯【詔封兗公顏回爲兗國公費侯閔損以下九人爲郡公郕伯曽參以下六十二人爲侯命兩制以上文臣爲贊又封先儒左丘明等十九人爲伯】加號聖祖爲司命天尊以王中正爲左武衛將軍○秋七月以昭應宮爲玉淸昭應宮○冬十月詔天下州軍作天慶觀【詔以正月三日爲天慶節命天下立觀以答神貺】十二月契丹太后蕭氏卒【承天皇太后自中京還臨潢行柴禮事畢遂南幸未至燕而殂遣使告哀於宋夏髙麗諡曰聖神宣獻皇后後北府宰相思溫之女明達治體聞善必從故羣臣咸竭其忠習知軍政凡有大役親禦戎車指麾三軍賞罰信明將士用命契丹主遵其教訓遂爲盛王】罷賢良方正直言極諫等科【上封事者言兩漢賢良多因災變以詢訪闕政今國家受瑞建封不當復設遂詔罷制舉】

【庚戌】三年【契丹綂和二十八年】春正月王隨王儒如契丹【弔祭也】二月契丹使蕭和卓來【致太后遺物也】契丹使蕭實喇來【謝弔祭也】遣使如契丹【防葬也】交州李公蘊逐其節度使黎至忠而殺之自稱畱後三月詔以公蘊爲靜海軍節度使封交阯郡王【至忠年少苛虐國人不附大校李公蘊尢爲至忠親任嘗令以黎爲姓是年逐至忠出城而殺之並夷其兄弟自稱畱後遣使貢奉帝曰黎桓不義而得之公蘊又效尢焉𨿽可惡也然蠻俗何足責哉其用桓故事授以官爵賜之器幣故有是命】夏四月契丹賜其大丞相耶律徳昌名曰隆運【契丹主旣葬太后因賜徳昌名曰隆運賜宅及陪葬地於後陵之旁】五月契丹蕭托云伐甘州回鶻俘肅州之民而還【托云破肅州盡俘其民修土隗口故城以實之】髙麗康肇弒其君誦而立誦兄詢【髙麗西京畱守康肇弒誦立詢契丹主謂羣臣曰康肇弒君誦而立詢因而相之大逆也宜發兵問其罪羣臣皆曰可國舅詳衮蕭迪裏曰國家連嵗徵討士卒抏獘況陛下在諒陰年谷不登創痍未復島夷小國城壘完固勝不爲武萬一失利恐貽後悔不如遣一介之使往問其故彼若伏罪則已不然俟陛下服除嵗丰舉兵未晚也不聽】秋七月以杜鎬爲龍圖閣學士【始置是職也】八月詔明年春有事於汾陰【河中府進士薛南及父老僧道千二百人列狀請祠后土於汾陰帝不許寧王元偓率文武官三上表以請帝從之】以王旦兼汾陰大禮使【王欽若爲禮儀使陳堯叟爲經度制置使儀同封禪】旱【將有事汾陰而嵗旱龍圖閣待制孫奭上疏陳不可者十事且曰陛下才畢東封又議西幸非先王卜徵五年重謹之意今國家土木之工累年不息水旱作沴饑饉居多乃欲勞民事神神其享之乎不聽】九月契丹冊李徳昭爲夏國王○冬十一月陜州河淸○契丹主伐髙麗執康肇誅之王詢出奔平州【契丹主伐髙麗先遣髙正韓杞宣問王詢十月詢遣使奉表乞罷師不許十一月乙酉契丹軍渡鴨淥江康肇帥眾禦之戰敗退保銅州契丹進擊肇分兵爲三一營於州西據三水之會肇居其中一營於近州之山一附城而營契丹先鋒耶律博諾率詳衮耶律達魯擊破三水砦擒肇及副將李立追亡數十里獲所棄糧餉鎧仗不可勝計防契丹主軍至斬首三萬餘級銅霍貴寧等州皆降都綂蕭巴雅爾復敗髙麗於古達嶺王詢遣使上表請朝許之遂禁軍士俘掠以馬保佑爲開京畱守旺布副之遣伊林將騎兵一千送保佑赴京髙麗守將卓思正殺契丹使者韓喜孫等十人帥兵出拒保佑不得入而還契丹主遣伊林將兵擊之思正出奔西京契丹兵圍之五日不克契丹主次於城外王詢使其禮部郎中渤海托實請降羣臣議皆謂宜納之耶律質曰詢一戰而敗遽求納欵此詐耳納之恐墮其計宜待彼勢窮力屈未晚也契丹主乃使蕭巴雅爾進攻開京遇髙麗兵敗之王詢棄城走平州契丹遂焚開京宮室府庫民廬俱盡至淸江而還契丹師旣行諸降城復叛至貴州南峻嶺谷大雨連日馬駞皆疲甲仗多失霽乃得渡鴨淥江】十二月陜州河復淸【集賢校理晏殊獻頌】夏州饑【西夏管內饑趙徳明表求粟百萬朝議不知所出或言徳明新納誓而敢違請以詔書責之王旦請敕有司具粟百萬於京師而詔徳明來取徳明得詔曰朝廷有人遂止】

【辛亥】四年【契丹綂和二十九年】春二月帝祭后土於汾陰大赦【正月乙酉帝習祀后土儀丁酉奉天書發京師二月壬子出潼闗渡渭河遣近臣祠西嶽癸丑次河中府丁巳至寶鼎縣奉祗宮己未瀵泉湧有光如燭辛酉祀后土地祗禮同東封配以太祖太宗是夜月重輪還奉祗宮命作大寧宮壬戌大赦天下常赦不原者咸赦除之文武進秩建寶鼎縣爲慶成軍賜天下酺三日大宴羣臣於穆淸殿而還初將祀汾陰龍圖閣待制孫奭上疏諫曰今之姦臣以先帝嘗停封禪故贊陛下以繼承先志先帝欲北平幽朔西取繼遷則未嘗獻一謀畫一防而乃卑辭厚幣求和於契丹蹙國縻爵姑息於保吉謂主辱臣死爲空言以誣下罔上爲己任是陛下以祖宗艱難之業爲姦臣僥幸之資此臣所以長嘆痛惜也時羣臣爭奏祥瑞奭上言方今野雕山鹿並形奏簡秋旱冬雷率皆稱賀將以欺上天則上天不可欺將以愚下民則下民不可愚將以惑後世則後世不可惑夫國將興聽於民將亡聽於神陛下何爲而不思也帝嘉其忠而不能從】三月帝過洛陽遂謁永昌陵夏四月帝至自汾陰○召陜州隱士魏野不至【野嗜吟詠不求聞達居陜州之東郊手植竹樹淸泉環繞旁對雲山景趣幽絕爲艸堂彈琴其中好事者多載酒肴從之遊嘯詠終日野每著紗帽白衣見客出則跨白驢爲詩精苦有唐人風格帝自汾陰還次陜州遣使召之不起乃命工圖其所居觀之】契丹大丞相耶律隆運卒【隆運重厚饒智略明治體喜建功立事輔政三十年國以之治彊】五月詔州城作孔子廟○秋七月馮拯罷○九月以向敏中爲五嶽奉冊使【十月帝禦朝元殿發五嶽冊】

【壬子】五年【契丹開泰元年】夏四月以向敏中平章事【舊時相出鎭州郡不以吏事爲意寇準𨿽有重名所至終日遊宴張齊賢倜儻任情惟敏中盡心民事帝由是有復用之意使還遂拜爲相】髙麗王詢乞降於契丹【髙麗王詢遣蔡忠順奉表如契丹乞稱臣如故契丹主命詢親朝詢復以疾爲辭初契丹伐髙麗取其地築六城曰興鐵通龍郭州皆在女眞鴨淥江東及髙麗臣服復以賜之至是契丹主怒詢不朝命復取六州地於是有女眞人知髙麗事者進言以爲自開京東馬行七日有大砦廣若開京凡旁邑所貢珍異皆在焉其勝羅等州之南亦有二砦所積如之若大軍自女眞北渡鴨淥江並大河而上至郭州與大路會髙麗可取也】五月賜杭州隱士林逋粟帛【逋力學性恬淡好古不趨榮利家貧衣食不足晏如也結廬杭州西湖之孤山二十年足不及城市帝聞其名賜以粟帛其後逋爲墓於廬側將死賦詩有茂陵他日求遺槁猶喜曽無封禪書之句賜諡和靖先生】秋八月丙申朔日有食之○作五嶽觀【以奉五嶽後攺曰會靈】九月趙安仁罷【爲王欽若所搆也】以王欽若陳堯叟爲樞密使丁謂參知政事馬知節爲樞宻副使【時天下乂安王欽若丁謂導帝以封祀眷遇日隆欽若自以深達道教多所建明而謂附會之與陳彭年劉承珪等搜講墜典大修宮宇以林特有心計使爲三司使以干財利時人目爲五鬼王旦欲諫則業已同之欲去則上遇之厚追思李沆之先識嘆曰李文靖眞聖人也欽若狀貌短小項有附疣時目爲癭相性傾巧敢爲矯誕然智數過人每朝廷有興作能委曲遷就以中帝意以是有寵知節以眾方競言祥瑞深不然之每言於帝曰天下𨿽安不可忘戰去兵也】冬十月帝言聖祖降於延恩殿【帝語輔臣曰朕夢先降神人傳玉皇之命云先令汝祖趙朗授汝天書今令再見汝如唐朝恭奉元皇帝可也翌日復夢神人傳天尊言吾座西斜設六位以候是日卽於延恩殿設道場五鼓一籌先聞異香頃之黃光滿殿蔽燈燭覩靈仙儀衛九天司命天尊至朕再拜殿下俄黃霧起須叟霧散由西陛升見侍從在東陛天尊就坐有六人揖天尊而後坐朕欲拜六人天尊止令揖命朕前曰吾人皇九人中一人也是趙之始祖再降乃軒轅黃帝凡世所知少典之子非也毋感電夢天人生於壽丘陵唐時奉玉帝命七月一日下降總治下方主趙氏之族今已百年皇帝善爲撫育蒼生無怠前志卽離座乘雲而去王旦等皆再拜稱賀帝卽命旦等至延恩殿歷觀臨降之所遂詔告天下肆赦加恩命丁謂及李宗諤陳彭年率禮官等修崇奉儀注】閏月上聖祖尊號【閏月己巳上九天司命保生天尊尊號曰聖祖上靈髙道九天司命保生天尊大帝聖母懿號曰元天大聖後遂加太廟六室尊號立先天降聖節遣官就南郊設昊天及四位告之丙子羣臣上帝尊號曰崇文廣武感天尊道應眞佑徳上聖欽明仁孝皇帝】作景靈宮太極觀於壽丘【奉聖祖聖母也且詔天下天慶觀並增建聖祖殿而制二舞文曰發祥流慶武曰降眞觀徳云】十一月享玉皇於朝元殿○以王旦兼玉淸昭應宮使○作景靈宮於京師○攺諡孔子爲至聖文宣王【以字犯聖祖諱也】契丹攺幽都府爲析津府○十二月立徳妃劉氏爲皇后【後父通爲虎捷都指揮使太平興國中從徵太原道卒後在𦇤褓而孤鞠於外氏善播鞀蜀人龔美者以鍛銀爲業攜之至京師得入襄王邸帝卽位自美人進位徳妃性警敏曉書史由是専寵後宮郭后崩帝欲立之翰林學士李迪言妃起於寒微不可以母天下帝不從帝欲得翰林學士楊億艸制使丁謂諭防億難之因請三代丁謂曰勉爲此不憂不富貴億曰如此富貴亦非所願也乃命他學士焉後旣立以無宗族因以龔美爲兄攺其姓爲劉氏聞李迪之諫大恨之後能記憶每聞朝廷事輒言其本末帝退朝閱天下封奏多至中夜後皆預聞宮闈事有問輒援引故實以對帝深重之由是漸幹外政】

【癸丑】六年【契丹開泰二年】春正月置玉牒所【修屬籍也】三月以丁謂兼迎奉聖像使【詔於建安軍鑄玉皇聖祖太祖太宗尊像至是成以丁謂爲迎奉使】夏五月奉安聖像於玉淸昭應宮○秋七月除農器稅○八月詔明年有事於太淸宮以王旦兼大禮使【亳州官吏父老三千三百人詣闕請謁太淸宮帝許之詔以來春親謁遂命旦兼亳州太淸宮大禮使丁謂兼奉祀經度使孫奭上言陛下事事慕效唐明皇豈以明皇爲令徳之主耶帝曰東封祀汾謁陵寢享老子非始於明皇開元禮今世所循用不可以天寶之亂而非其禮作解疑論以示羣臣焉】上老子尊號【加號太上老君混元上徳皇帝】十二月戊午朔日有食之○獻天書於朝元殿【十一月判亳州丁謂獻芝艸三萬七千本十二月扶侍使趙安仁等上奉天書車輅鼔吹儀仗壬申獻天書於朝元殿遂告玉淸昭應宮】

【甲寅】七年【契丹開泰三年】春正月帝謁老子於亳州太淸宮【正月壬寅車駕奉天書發京師丙午次奉元宮判亳州丁謂獻白鹿一芝九萬五千本戊申王旦上混元上徳皇帝冊寶己酉朝謁太淸宮是夜月重輪曲赦亳州及車駕所經流以下罪升亳州爲集慶軍節度攺奉元宮爲明道宮賜酺三日遂詣亳城西朝拜聖祖新殿】以應天府爲南京○作鴻慶宮於應天府【奉安太祖太宗聖像】二月帝至自亳州大赦【辛酉帝至自亳辛未享太廟壬申恭謝天地大赦天下】夏四月以曹賢順爲歸義軍節度使【沙州曹宗壽死子賢順自爲畱後奉貢請命於朝故有是命沙州自宗壽以來通使契丹】五月以王旦兼兗州景靈宮朝修使天書刻玉使【王欽若爲同天書刻玉使】六月王欽若陳堯叟馬知節免【知節素薄欽若之爲人遇事未嘗少屈欽若不悅會瀘州都巡檢王懷信等上平蠻功欽若久不決知節因面詆其短爭於帝前帝召王旦質之亙至欽若猶嘩不已知節流涕曰願與欽若同下禦史府旦叱欽若使退帝大怒命付獄旦從容曰欽若等當黜未知坐以何罪帝曰忿爭無禮旦曰陛下奄有天下使大臣坐忿爭無禮之罪或聞外國無以威逺帝曰卿意如何旦曰願至中書召欽若等宣示陛下含容之意且戒約之俟少間罷未晚也帝曰非卿言朕固難忍遂如旦議月餘始罷欽若知節並及堯叟欽若仍爲刻玉副使】以寇準爲樞密使○契丹伐髙麗【契丹連嵗遣中丞耶律資忠使髙麗取六州舊地髙麗不從乃遣國舅詳衮蕭迪裏討之】秋七月以王嗣宗曹利用爲樞密副使○八月以向敏中兼景靈宮使○髙麗來貢【髙麗爲契丹所阻不通中國者累年至是復遣其禦事工部侍郎尹證古入貢詔登州置館於海次以待之】冬十一月玉淸昭應宮成【初議營宮料功須二十五年修宮使丁謂令以夜繼晝每繪一壁給二燭故七年而成凡二千六百一十楹制度宏麗屋宇少有不中程式𨿽金碧已具劉承珪必令毀而更造有司莫敢較其費】十二月作元符觀○戶部獻天下民數【戶九百五萬五千七百二十九口二千一百九十七萬六千九百六十五】折惟昌卒以其弟惟忠知府州事

【乙卯】八年【契丹開泰四年】春正月帝詣玉淸昭應宮上玉皇大天帝聖號大赦【正月壬午朔謁玉淸昭應宮奉表上玉皇聖號曰太上開天執符禦歷含眞體道玉皇大天帝遂以所摹刻天書玉版奉安於寶符閣帝容立侍其側還禦崇徳殿受賀大赦命刻玉使日赴殿行香副使已下日蒞事焉帝制誓文刻石寘於閣下又制欽承寶訓述以示中外】二月加楚王元佐天防上將軍興元牧賜劍履上殿詔書不名○夏四月寇準罷【準以三司使林特附防邪險惡之每事沮抑帝以特能幹財利以佐興造聞之不悅謂王旦曰準剛忿如昔旦曰準好人懷惠又欲人畏威皆大臣所當避而準不能此其所以短也非至仁之主孰能容之然竟以與林特忿爭罷初準數短旦於帝而旦専稱準帝謂旦曰卿𨿽稱其美彼専談卿惡旦曰理固當然臣在相位久政事缺失必多準對陛下無隱益見其忠直此臣所以重準也帝由是益賢旦中書有事送密院事違詔格準以上聞旦被責第拜謝堂吏皆被罰不逾月密院有事送中書亦違詔格堂吏欣然呈旦旦令送還密院而已準大慚謝及罷準托人語旦求爲使相旦驚曰將相之任豈可求耶吾不受私請也準深憾之已而除準武勝軍節度使同平章事判河南府準入見謝曰非陛下知臣安能至此帝具道旦所以薦者準愧嘆以爲不可及準至鎭生辰造山棚大宴又服用僭侈爲人所奏帝怒謂旦曰寇準每事欲效朕可乎旦徐對曰準誠賢能無如騃何帝意解曰然此正是其騃爾遂不問】以王欽若陳堯叟爲樞密使○五月契丹伐髙麗【蕭迪裏伐髙麗無功而還契丹主復命樞密使耶律世良帥師伐之】六月己酉朔日有食之○秋九月吐蕃唃廝囉請伐夏州不許【唃廝囉吐蕃贊普之裔生於髙昌磨楡國年十二河州羌何郎業賢奇其貌攜之歸吐蕃置於心城大姓聳昌廝均又徙諸移公城欲於河州立文法於是宗哥城僧李立遵邈川大首領溫逋奇掠取唃廝囉如廓州尊立之部族寖盛乃徙居宗哥立遵自爲論逋佐之論逋者國相也立遵貪而喜殺國人不附防與涇原鈐轄曹瑋戰於三都谷而敗復襲西涼府亦不利眾益怨之唃廝囉遂與立遵不協徙居邈川以溫逋奇爲論逋有勝兵六七萬而立遵自居宗哥屢表請贊普之號朝議以贊普乃戎王也立遵位在唃廝囉下不宜妄授止命爲保順軍節度使唃廝囉與西夏接壤每以兵抗趙徳明以希朝廷賜予至是唃廝囉始立文法聚眾數十萬上表請討平夏以自效帝以戎人多詐或生他變命周文質監涇原軍曹瑋知秦州以備之】王嗣宗罷○知陳州張詠卒【詠卒遺表言不當造宮觀竭天下之財傷生民之命此皆賊臣丁謂誑惑陛下乞斬謂頭置國門以謝天下然後斬詠頭置丁氏之門以謝謂帝嘆其忠】冬十一月種放卒【放自還山後數朝京師封岱祀汾莫不預焉帝眷遇有加勞餞備至人或嘲放出處之迹放不答祿賜旣丰晚節頗飾輿服廣置良田於長安至彊市爭訟門人族屬因依倚恣橫王嗣宗守京兆放嘗乘醉慢罵之嗣宗遂條上其不法事極其醜詆目放爲魑魅防赦恩而止放不自安徙居嵩山天封觀側帝聞之詔內侍就興唐觀基起第賜之然猶往來終南按視田畝每行必給驛乘在道或親詬驛吏規算糧具之直時議寖薄之嘗陪曲宴帝令羣臣賦詩杜鎬誦北山移文以譏放放不之愧及卒帝甚嗟悼親制文遣內侍祭之特贈工部尙書】

【丙辰】九年【契丹開泰五年】春正月以丁謂兼防靈觀使○契丹大敗髙麗於郭州【耶律世良蕭屈烈與髙麗戰於郭州西破之斬首數萬獲其輜重而還】二月詔皇子壽春郡王受益就學於資善堂【以張士遜崔遵度爲王友士遜一日謁王旦稱皇子學書有法旦曰公爲王友職止於是耶士遜媿謝受益司寢李氏所生皇后養爲己子與淑妃楊氏同撫育之】夏五月以向敏中兼宮觀慶成使○六月蝗飛翳空【京畿大蝗帝遣人至郊得死蝗以獻帝信之以示大臣明日執政遂袖死蝗進曰蝗盡死矣請示於朝率百官賀王旦獨不可後數日方奏事飛蝗忽蔽天帝顧旦曰使百官方賀而蝗如此豈不爲天下笑耶帝以頻歳旱蝗問翰林學士李迪曰旱蝗薦臻將何以濟迪請發內蔵庫以佐國用則賦斂寛民不勞矣帝曰朕欲用李士衡代馬元方爲三司使俟其至當出金帛數百萬借之迪曰天子於財無內外願下詔賜之以示恩徳何必曰借帝悅迪又言陛下土木之役過甚蝗旱之災殆天意以警陛下也帝深然之】旱○秋八月曹瑋敗吐蕃於伏羌○九月丁謂陳堯叟免○以陳彭年王曽張知白參知政事張旻任中正爲樞密副使【彭年附王欽若以成天書羣祀之事詳練儀典𨿽前世未有者必推引依據以成就之眾伏其該辧帝甚寵遇之及李宗諤楊億相繼罷彭年獨任翰林事務叢委形神皆耗舉止失措至家人有不記其名者一日謁王旦旦辭不見向敏中爲持所上文字示之旦暝目不覽曰是不過興建符瑞圖進取耳及視之果然】詔罷諸營建【帝以旱蝗停京城工役禁舉樂罷秋宴督諸路捕蝗遂罷諸營造禁天下貢瑞物甲寅得蝗散戊辰靑州飛蝗赴海死積海岸百餘里】詔民能賑貧者官之【詔民有出私廩振貧乏者三千石至八千石第授助教文學及上佐】

【丁巳】天禧元年【契丹開泰六年】春正月帝詣玉淸昭應宮上玉皇及聖祖寶冊大赦【正月辛丑朔攺元詣玉淸昭應宮薦獻上玉皇大天帝寶冊衮服壬寅上聖祖寶冊己酉上太廟諡冊庚戌享六室辛亥謝天地於南郊大赦禦天安殿受冊號乙夘宰相讀天書於天安殿壬戌詔以四月旦日爲天祥節命王旦爲兗州太極觀奉上冊寶使】二月進封李公蘊爲南平郡王○陳彭年卒【彭年敏給彊記尢好儀制防革刑名之學然性姦諂時號九尾狐】夏五月以王旦爲太尉侍中五日一至中書旦固讓許之【旦素羸多疾連年求解機務不許至是拜太尉侍中五日一赴起居入中書遇軍國重事不限時日入預參決旦愈畏避上疏求退固辭新命又托同列奏曰帝重違其意止加封邑】契丹蕭和卓伐髙麗不克而還○秋八月以王欽若平章事【帝久欲相欽若王旦曰欽若遭逢陛下恩禮已隆且乞畱之樞密兩府亦均臣見祖宗朝未嘗有南人當國者𨿽古稱立賢無方然須賢士乃可臣爲宰相不敢沮抑人此亦公議也乃止及旦疾欽若遂相欽若語人曰爲王子明遲我十年作宰相】九月王曽免【王欽若方挾符瑞以固寵位陰排異已者防有詔以曽爲防靈觀使曽以推欽若帝疑曽自異不悅防曽市賀皇后家舊第其家未徙曽令人舁土置門外賀氏訴於朝遂罷】以李迪參知政事馬知節知樞密院事曹利用任中正周起同知院事○太尉侍中王旦卒【旦爲首相防天下無事愼守祖宗法度無所變攺帝久益信言無不從凡大臣有所奏請必問曰王旦以爲如何旦與人寡言笑及奏事羣臣異同旦徐一言以定居家貧客恆滿堂察可與言及素知名者數月後召與語詢訪四方利病或使疏其言而獻之觀才之所長密籍其名不復與之相見遇有差除必先密疏四三人姓名以請所用者帝以筆防之同列不知爭有所用惟旦奏入無不兪允丁謂因是數其専而莫知其故也旦凡薦人人未嘗知諫議大夫張師徳兩詣旦門不得見意爲人所毀以告向敏中敏中從容爲旦言之旦曰旦處安得有毀人者但師徳後進待我薄耳及議知制誥旦曰可惜張師徳敏中問之旦曰累於上前言師徳名家子有士行不意兩及吾門狀元及第榮進素定但當靜以守之爾若復奔競使無階而入者當如何也張士遜轉運江西見旦求教旦曰朝廷利至矣士遜遵其言不求羨利人稱士遜識大體薛奎發運江淮辭行旦無他語但云東南民力竭矣奎退嘆曰眞宰相之言也內臣劉承珪以忠謹得幸病且死求爲節度使帝語旦曰承珪待此以暝目旦執不可曰他日求爲樞宻使此其階也遂止自是內臣不過畱後旦任事久人有謗之者輒引咎不辧至人有過失𨿽人主盛怒可辧者辧之必得而後已及疾甚引對滋福殿帝曰朕方以大事托卿而卿疾如此因命皇子出拜旦皇恐走避皇子隨而拜之旦言皇子盛徳必任陛下事因薦可爲大臣者十餘人復力求避位帝覩其形瘁閔之乃以太尉兼侍中領玉淸昭應宮使給宰相半俸帝謂之曰卿今疾亟萬一有不諱朕以天下付之誰乎旦謝曰知臣莫若君惟明主擇之固問之旦舉笏曰以臣之愚莫如寇準帝曰準性剛褊更思其次旦曰他人臣所不知也因辭退疾益篤帝親臨問手自調藥並薯蕷粥賜之遣內侍問者日至三四及薨帝痛悼不已】張旻罷○饑

【戊午】二年【契丹開泰七年】春二月進封壽安郡王受益爲升王○夏閏四月馬知節罷○作祥源觀○五月契丹以張儉爲政事令【儉端慤不事外飾爲云州幕官故事車駕經行長吏當有所獻契丹主獵雲中節度使進曰臣境無他產惟幕僚張儉一代之寶願以爲獻先是契丹主夢四人侍側賜食人二口及聞儉名始悟因召見容止朴野訪及世務占奏三十餘事皆合上防由是眷注日隆竟至爲相】六月以曹利用知樞密院事○秋八月立升王受益爲皇太子更名禎赦○冬十月契丹蕭巴雅爾伐髙麗十二月戰於茶陀二河契丹師敗績○張知白罷

【己未】三年【契丹開泰八年】春正月契丹冊曹順爲燉煌郡王【曹順卽曹賢順也】二月契丹以王繼忠爲南院樞密使○三月戊午朔日有食之○判永興軍寇準得天書於幹佑山詔迎入禁中【巡檢朱能所造也中外咸識其詐帝獨信之迎入禁中魯宗道孫奭知能所爲咸諫不聽準由是得召用矣】夏六月王欽若免【商州捕得道士譙文易畜禁書能以術使六丁六甲神自言嘗出入欽若家得欽若所遺詩帝問欽若欽若謝罪遂免】以寇準平章事丁謂參知政事【謂因準稱譽得致通顯𨿽同列而事之甚謹嘗防食中書羹污準須謂起徐拂之準笑曰參政國之大臣乃爲官長拂須耶謂大慚恨遂成讎隙】秋七月羣臣上帝尊號大赦【以天書再見也】八月大防道釋於天安殿【凡萬三千八十六人】冬十一月帝朝景靈宮享太廟祀天地於圜丘大赦【己巳帝謁景靈宮庚午享太廟辛未祀天地於圜丘大赦天下加恩文武自是每三嵗行禮宮廟圜丘必同舉爲永制向敏中寇準並加僕射麻下帝謂翰林學士李昌武曰朕自卽位以來未嘗除左僕射今命敏中應甚喜也賀客必多卿往觀之勿言朕意也昌武往候敏中敏中方謝客門闌悄然及見賀之具敍禮命之異敏中但唯唯卒無一言旣退使人瞷其庖中亦寂無一人明日昌武入對具以白上上大笑曰向敏中大耐官職】十二月以曹利用丁謂爲樞密使任中正周起爲副使○髙麗乞貢方物於契丹契丹許之

【庚申】四年【契丹開泰九年】春正月以曹瑋僉書樞宻院事【瑋沈勇有謀馭軍嚴明自少捍禦西陲熟知羌情每以奇計用兵所向克捷善撫士卒能綏懷邊人羌戎畏懷之】三月帝有疾不視朝○三月向敏中卒【敏中性端厚愷悌多智知人善處繁劇時以重徳目之帝深倚信𨿽老恆疾不得謝事而薨】夏四月兩月並見於西南○復以楊億爲翰林學士【億去翰林六年而復入是歳卒】髙麗求成於契丹契丹許之【王詢上表請稱藩納貢如故事且歸所拘人珠埒哩契丹遣使報許之】六月寇準罷【時帝得風疾事多決於皇后寇準李迪以爲憂一日準請間曰皇太子人所屬望願陛下思宗廟之重傳以神器擇方正大臣羽翼之丁謂錢惟演佞人也不可以輔少主帝然之準密令楊億艸表請太子監國且欲援億輔政已而準被酒漏言丁謂聞之日卽日上體平朝廷何以處此李迪曰太子監國古制也何不可之有準竟以是罷爲太子太傅封萊國公】秋七月以李迪平章事馮拯爲樞密使【迪時兼太子賓客制下固辭帝不允防皇太子見帝拜曰陛下用賔客爲相敢謝帝顧謂迪曰尙可辭耶迪乃受命】以丁謂平章事○內侍周懷政伏誅貶太子太傅寇準知相州【入內副都知周懷政失寵懼誅素附寇準以帝疾而準罷因謀奉帝爲太上皇而傳位太子殺丁謂而復相準客省使楊崇勲內殿承制楊懷吉以其謀告丁謂謂卽微服夜乘犢車挾崇勲詣曹利用計議明日以聞詔命曹瑋訊之懷政具服帝怒甚欲責及太子羣臣莫敢言李迪從容奏曰陛下有防子乃欲如是帝悟乃止誅懷政丁謂與皇后謀遂貶寇準爲太常卿知相州而罷翰林學士盛度樞密直學士王曙他日帝問左右曰吾目中何久不見寇準羣臣畏謂威莫敢對】八月以任中正王曽參知政事錢惟演爲樞密副使○周起曹瑋罷○貶知相州寇準爲道州司馬【丁謂請再貶凖帝意欲謫諸江淮間謂退竟除道州司馬同僚莫敢言王曽獨以帝語質之謂顧曰居停主人勿復言蓋指曽嘗以第捨假凖也】九月帝疾瘳○冬十一月李迪丁謂罷翌日詔謂復視事翰林學士劉筠請罷從之【丁謂擅權用事至除吏不以聞迪憤然謂同列曰迪起布衣至宰相有以報國死猶不恨安能附權幸爲自安計耶防議二府皆進秩兼東宮官迪以爲不可謂又欲引林特爲樞副迪復沮之謂積怒旣而謂加門下侍郎兼太子太傅迪加尙書左丞依前兼太子少傅故事宰相無爲左丞者及入對於長春殿內出制書置榻前帝謂輔臣曰此卿等兼東宮官制也迪進曰東宮官屬不當增置臣不敢受命丁謂罔上弄權私林特錢惟演而嫉寇準特子殺人事寢不治準無罪逺謫惟演以皇后兄美姻家使預朝政曹利用馮拯相爲朋黨臣願與謂俱罷付禦史臺劾正帝怒畱制不下左遷迪戶部侍郎知鄆州謂戶部尙書知河南府明日謂入謝帝詰所爭狀謂對曰非臣敢爭乃迪詈臣爾願復畱遂賜坐左右欲設墩謂顧曰有防復平章事乃更以杌進遂自出傳口詔復入中書視事時翰林學士劉筠已艸迪謂同罷制旣而謂復畱命別艸制筠不奉詔乃更召學士晏殊艸之筠自院出遇殊於樞密院南門殊皇愧側面不敢與揖謂旣復位益擅權専恣筠曰姦人用事安可一日居此力請補外遂知廬州筠初爲楊億所識拔景徳以來竟與億同居文翰之府時人號爲楊劉】詔太子決事於資善堂【詔自今軍國大事仍舊親決餘皆委皇太子同宰相樞密等參議引決太子固讓不允進丁謂太子少師馮拯少傅曹利用少保十二月太子開資善堂親政皇后裁決於內而丁謂用事中外以爲憂王曽謂錢惟演曰太子防非中宮不能立中宮非倚太子則人心亦不附後若加恩太子則太子安太子安則劉氏安矣惟演乘間言之後深納焉】以馮拯平章事○作天章閣【蔵禦集也】十二月帝有疾

【辛酉】五年【契丹太平元年】春正月帝疾瘳○以張士遜爲樞密副使○二月以孔聖佑襲封文宣公○秋七月甲戌朔日有食之○九月吐蕃唃廝囉來降○冬十一月貶王欽若爲司農卿分司南京【欽若在河南有疾表乞就醫京師丁謂使人紿之曰上甚思一見君也欽若信之卽輿疾至京謂因言欽若擅去官守無人臣禮故貶】契丹立梁王宗眞爲太子【宗眞字雅布濟小字濟古爾宮人蕭訥木錦所生齊天皇后蕭氏無子取而養之愛同已出訥木錦不恱焉】髙麗致貢於契丹

【壬戌】幹興元年【契丹太平二年】春二月羣臣上帝尊號○帝崩於延慶殿皇太子卽位尊皇后爲皇太后權處分軍國事淑妃楊氏爲皇太妃【帝崩王曽奉遺詔入殿廬艸制命皇后權處分軍國事輔太子聽政丁謂欲去權字曽曰皇帝衝年太后臨朝斯已國家否運稱權猶足示後且增減制書有法表則之地先欲亂之耶謂遂止太子卽位年十三矣尊皇后爲皇太后淑妃爲太妃兩府定議太后與帝五日一禦承明殿垂簾聽政太后坐右帝居左丁謂欲擅權不欲同列與聞機政潛結入內押班雷允恭密請太后降手書云帝朔望見羣臣大事則太后召對輔臣決之非大事則令允恭傳奏禁中畫可以下學士艸制辭允恭先持示謂閱訖乃進王曽曰兩宮異處而柄歸宦官禍端兆矣於是允恭恃勢専恣而丁謂權傾中外眾莫敢抗獨王曽正色立朝時倚爲重】赦○薛貽廓如契丹【告哀也】夏四月薛由如契丹【告卽位也】貶故相寇準爲雷州司戶參軍李迪爲衡州團練副使【丁謂怨準而太后憾迪之嘗諫立已也遂誣以朋黨貶之凡與二人親善者皆逐故曹瑋亦謫知萊州學士呈制艸謂攺曰當醜徒干紀之際屬先帝違豫之初罹此震驚遂致沈劇且使人迫迪行或語謂曰迪若貶死公如士論何謂曰異日諸生記事不過曰天下惜之而已謂必欲令二人死遣中使賫敕就賜以錦囊貯劍揭於馬前至道州準卽行因閱圖經見州東南去海岸十里嘆曰吾少時嘗有詩云到海只十里過山應萬重人生得喪豈偶然耶在雷逾年病薨】六月契丹使耶律僧隱等來【契丹使都防檢耶律僧隱充祭奠使林牙蕭日新充太后弔慰使金吾耶律錫林充弔慰使復爲飯三京僧數萬人】內侍雷允恭伏誅丁謂任中正免【丁謂爲山陵使雷允恭爲都監判司天監邢中和言於允恭曰今山陵止百步法宜子孫類汝州秦王墳允恭曰何不就之中和曰恐下有石與水耳允恭曰上無他子若如秦王墳何不可中和曰山陵事重踏行覆按動經月日恐不及七月之期耳允恭曰第移就上穴我走馬入見太后言之允恭素貴橫人不敢違卽攺穿上穴入白其事後曰此大事何輕易如此允恭曰使先帝宜子孫何爲不可後意不然曰出與山陵使議可否允恭出與丁謂言之謂唯唯而已允恭入奏曰山陵使亦無異議矣乃命夏守恩領工徒數萬穿地土石相半繼之以水眾議日喧懼不能成功中作而罷奏請待命謂芘允恭依違不決內侍毛昌違自陵下還以其事奏之詔問謂謂始請遣使按視旣而咸請復用舊地乃詔馮拯曹利用等就謂第議遣王曽覆視曽還請獨對因言謂包蔵禍心令允恭移皇堂於絕地太后大驚怒甚欲並誅謂馮拯進曰謂固有罪然帝新卽位亟誅大臣駭天下耳目謂豈有逆謀哉第失奏耳後怒稍解遂止誅允恭等越二日太后召宰相諭曰丁謂爲宰輔乃與宦者交通因出謂嘗托允恭令後苑匠所造金酒器及允恭嘗干求管勾皇城司並三司衙司狀因曰謂前附允恭奏事皆言已與卿等定議故皆可之且營奉先帝陵寢而擅有遷易防誤大事馮拯等對曰自先帝登遐政事皆謂與允恭同議稱得聖防禁中臣等莫辧虛實賴聖神察其姦此宗社之福也任中正獨進曰謂被先帝顧托𨿽有罪請如律議功王曽曰謂以不忠得罪宗廟尙可議耶乃降授謂太子少保分司西京中正爲太子賔客出知鄆州故事黜宰相皆降制時欲亟行止令拯等卽殿廬召舍人艸詞仍榜朝堂布諭天下以拯爲山陵使】秋七月以王曽平章事呂夷簡魯宗道參知政事錢惟演爲樞密使【曽方嚴持重每進見言利害事審而中理多所薦拔尢惡僥幸帝嘗問曽曰比臣僚請對多求進者曽對曰惟陛下抑奔競而崇恬靜庶幾有難進易退之人矣初眞宗封岱祀汾兩過洛陽皆幸呂正第謂之曰卿諸子孰可用正對曰諸子皆不足用有侄夷簡任潁州推官宰相材也夷簡由是進用累擢知開封府嚴辧有聲帝識其姓名於屏風將大任之不果而崩太后知眞宗眷注遂擢居政府宗道嘗爲右正言論列無所畏避眞宗嘗書殿壁曰魯直蓋思念之也及入中書太后嘗問曰唐武后何如主宗道對曰唐之罪人也防危社禝太后黙然】丁謂有罪貶爲崖州司戶參軍【初女道士劉徳妙嘗以巫師出入謂家謂敗逮系徳妙內侍鞫之徳妙具言謂嘗教之曰汝所爲不過巫事不若托老君以言禍福足以動人於是卽謂家說神像夜醮於園中雷允恭數至請禱及眞宗崩引入禁中又因穿地得蛇令徳妙持入內紿言出其家山洞中仍復教云上卽問若所事何知爲老君第云相公非凡人當知之謂又作頌題曰混元皇帝賜徳妙語涉妖誕遂貶謂崖州司戶參軍籍其家得四方賂遺不可勝紀謂赴崖州道出雷州寇準使人以一蒸羊逆諸境上謂請與準相見準固辭之準聞家僮謀欲報仇乃杜門使羣僮縱博毋得出俟謂行逺乃已謂機敏有智謀憸狡過人文字累數千百言一覽輒誦尢善爲詩至於圖畫博奕音律無不洞曉每休沐防賔友盡陳之聽人人自便而謂從容應接於其間莫能出其意者祥符天禧間營宮觀奏祥瑞多謂與王欽若發之及居崖州専事浮屠因果之說家寓西京嘗爲書自克責敍國厚恩戒家人毋輒怨望遣人致於洛守劉祈付其家戒使者伺防眾僚時違之得書不敢私卽以上聞太后與帝見之感惻遂徙雷州亦出於揣摩也】八月帝及皇太后初同禦承明殿垂簾聽政【從王曽之議也】冬十月契丹使耶律僧隱來【賀卽位也】葬永定陵【以天書殉】十一月錢惟演罷【初惟演見丁謂當國權勢薰灼因附之與爲婚姻寇準之斥惟演有力焉及序樞密使題名獨刋去準名曰逆準削而不書禦史中丞蔡齊言於帝曰寇準忠義聞天下社稷之臣也豈可爲姦黨所誣哉帝遽令磨去之丁謂得罪惟演慮將及已因擠謂以自解馮拯以是惡其爲人上言惟演以妹妻太后兄劉美則是外戚姻家不可與機政以廢祖宗之法請罷之乃以保大節度使知河陽府逾年入朝意圖執政禦史鞠詠上疏論之太后遣內侍持奏示惟演惟演猶顧望不行詠語右司諫劉隨曰若相惟演當取白麻廷毀之惟演始亟去惟演出於勲貴文辭淸麗名與楊億劉筠相上下於書無所不讀尢喜奬勵後進嘗曰吾平生不足者惟不得於黃紙上押字耳故切切求入中書爲時議所鄙】吐蕃李立遵來附○以張知白爲樞密副使○初賜兗州學田【判國子監孫奭上言知兗州日建立學捨以延生徒至數百人臣𨿽以俸贍之然常不給乞給田十頃以爲學糧從之諸州給學田始此】以孫奭馮元兼侍講【王曽以帝初卽位宜近儒者乃請禦崇政殿西閤召侍講孫奭馮元講論語帝在經筵或左右瞻矚及容體不正奭卽拱立不講由是帝每竦然聽之】十二月髙麗王詢卒子欽立○加馮拯昭文館大學士監修國史王曽集賢殿大學士【自是上相必加昭文監史次相加集賢若上相罷免則以次而升如除三相則分監修國史於次相云】

通鑑續編卷五

欽定四庫全書

通鑑續編卷六

元陳桱撰

【癸亥】仁宗皇帝天聖元年【契丹太平三年】春三月行崇天曆【司天役人張奎運所造也】罷茶行貼射法【初茶之法擇要害之地置貨務防給交鈔往還而不積茶貨其淮南蘄黃廬舒光壽六州官自爲場置吏謂之山場凡十三所六州采茶之民皆焉謂之園戶嵗課作茶輸租余則官府市之其售於官者皆先受錢而後入茶謂之本錢又民嵗輸稅願折茶者謂之折稅茶其出粥皆就本場而官所收茶則送六貨務粥之茶出境則給劵商賈貿易入錢帛京師貨務以射六務十三場茶給劵隨所射與之其利旣溥商賈爭轉致於西北天禧末乃禁茶出境凡民茶折稅外匿不送官及私販粥者沒入之計直論罪園戶由是輒毀敗茶樹是嵗命李諮等較鹽茶礬稅歳入登耗更定其法遂置計置司以張士遜呂夷簡魯宗道總之請行貼射法於淮南其法以十三場茶買賣本息並計其數罷官給本錢使商人與園戶自相交易一切定爲中估而官收其息且如粥舒州羅源場茶斤售錢五十有六其本錢二十有五官不復給但使商人輸息錢三十有一而已然必輦茶入官隨商人所指予之給劵爲驗以防私售其歳課貼射不盡則官市之如舊園戶過期而輸不足者計所負數如商人入息其入錢以射六貨務茶者如舊制豪商大賈不能有所輕重反爭言其不便矣】夏五月行陜西河北入中芻糧見錢法【初雍熈中用兵西北艱於饋餉乃令商人入芻糧塞下酌地之逺近而爲其直取市價而厚增之授以要劵謂之交引至京師給以緍錢又移文江淮荊湖給以茶及顆末鹽官私便之至道初楊允恭爲江淮兩浙制置茶鹽使始禁淮南十二州軍鹽官自粥之商人先入金帛京師及揚州折博務者悉償以茶自是粥鹽得實錢而茶無滯積然商人急於得鹽而鹽不可復得其輸邊粟者持交引詣京師坐賈置鋪名貨務之家轉粥茶貨而去及西北通好罷兵邊儲稍緩物價漸減而交引虛錢未攺旣以茶代鹽而買茶所入不補其給交引停積故商旅所得茶指期於數年之外京師收引者價愈賤商人病之景徳中鹽鐵副使林特崇儀副使李溥上茶法二十三防令商人有舊引千貫者令嵗入新引二百候五嵗則新舊皆給足諸貨務所受茶皆均第配給場務以交引至先後爲次大商刺知精好之處日夜走僮使賫劵詣官率多先焉初禁淮南鹽小商已困至是益不能行旣而商利寖薄陜西交引益賤入中者日少邊備不給茶法亦壊是歳攺行貼射法令商人入芻粟塞下者隨所在實估度地裏逺近量增其直給劵至京一切以緡錢償之謂之見錢法虛估之獘稍革】秋九月馮拯罷【拯气貌嚴重而乏風節議論多迎合上意然自奉侈靡外示儉陋人不能知也至是以疾罷】以王欽若平章事○冬十一月置益州交子務【初唐憲宗令商賈至京師委錢諸道富家以輕裝趍四方合劵乃取號曰飛錢太祖因其制許民入錢京師於諸州便換大中祥符四年張詠知益州患蜀人鐵錢重不便貿易設質劑之法一交一緡以三年爲一界而換之六十五年爲二十二界謂之交子使富民十六戶主之後富民稍衰不能償所負爭訟不息轉運使薛由張若谷請置交子務以其出入禁私造者帝從其議立務於益州界以百二十五萬六千爲額】作奉眞殿於景靈宮【奉安眞宗禦容也】

【甲子】二年【契丹太平四年】春二月契丹攺鴨子河爲混同江○秋八月帝臨國子監謁孔子○冬十一月立郭氏爲皇后【後平盧節度使崇之孫女也時張美人有寵帝欲立之太后不可而止故後𨿽立而頗見疎】

【乙丑】三年【契丹太平五年】秋九月契丹主如燕【契丹𨿽立五京而往來無恆月至是次南京宴於內果園燕人聚觀爭以土物來獻契丹主禮髙年恵鰥寡賜酺至夕六街燈火如晝士庶嬉遊焉求進士得七十二人命賦詩第其工拙以張昱等十四人爲太子校書郎韓欒等五十八人爲崇文館校書郎】冬十月以晏殊爲樞密副使○十一月復茶罷貼射法【商賈以貼射利薄而論者謂邊糴償見錢恐京師府蔵不足以繼爭言不便防江淮計置司言茶有滯積壊敗者請一切焚棄朝廷疑變法之下書責計置司而遣官行視茶積李諮具言新法之便庫有增緡邊饒儲積二府亦言滯積之茶乃累年壊敗者新法之利功緒已見蓋積年侵蠧之源一朝閉塞商賈利於復故欲以動搖而論者不察其實助爲防說願力行之毋爲流言所易詔翰林侍講學士孫奭等同究利害奭等言貼射之法善者歸商粗惡入官故人莫肯售且園戶貧弱力不能給故嵗輸不足今使入息煩擾益甚不可不革遂罷貼射法官復給本錢市茶商人入錢以售之茶法復壊】王欽若卒【帝謂輔臣曰欽若久在政府觀其所爲眞姦邪也王曽對曰欽若與丁謂林特陳彭年劉承珪同惡時稱五鬼姦邪險僞誠如聖諭】十二月以張知白平章事張耆爲樞密使【耆卽張旻也太后微時嘗寓旻家旻事之甚謹後深徳之故長樞府】

【丙寅】四年【契丹太平六年】春三月契丹凖布叛【契丹西北恆爲黨項凖布諸部侵擾至是益甚】夏六月京師大水【大震雷平地水數尺壊京城民捨溺死者數百人時宰執方晨朝未入有防放朝王曽附中使奏曰天變甚異乃臣等燮理無狀豈可退安私室亟請入見陳所以備禦之道同列有先歸者皆媿服焉】秋九月以周後柴元亨爲三班奉職【元亨世宗從孫也】冬十月甲戌朔日有食之

【丁夘】五年【契丹太平七年】春正月壬寅朔帝率羣臣上皇太后壽於防慶殿遂禦天安殿受朝【先是帝白太后欲元日先上太后壽乃受朝太后不可王曽奏曰陛下以孝奉母儀太后以謙全國體請如太后令帝不從】晏殊免【殊從太后幸玉淸昭應宮從者持笏後至殊怒以笏撞之折齒爲禦史所論出之宣州尋攺應天自五代以來天下學校廢壊殊始興建爲諸州倡且延範仲淹以教生徒仲淹惇尙風節每論朝廷利害感激思奮殊深器之薦爲祕閣校理】以夏竦爲樞密副使【竦明敏博學文章典雅材術過人但急於進取喜交結任數傾側由是世以姦邪目之】龍圖閣學士孫奭上無逸圖【奭侍講久每至前世亂君亡國必反覆規諷因畫書無逸爲圖以進帝命施於講讀閣下】

【戊辰】六年【契丹太平八年】春二月張知白卒【知白爲相愼名器每以盛滿爲戒𨿽貴顯淸約如寒士然體素羸憂畏日侵在中書忽感風輿歸第帝臨問疾已不能言】三月丙申朔日有食之○以張士遜平章事姜遵範雍爲樞密副使○夏五月楚王元佐卒○趙徳明使其子元昊襲甘州取之【元昊小字嵬理性雄毅多大略善繪畫能創制物始圓面髙準曉浮圖學通蕃漢文字案上置法律常攜野戰歌太乙金鑑訣徳明𨿽臣事中國及契丹然於本國則稱帝由是立元昊爲皇太子焉】

【己巳】七年【契丹太平九年】春正月曹利用罷【時太后臨朝中人與貴戚稍能軒輊爲禍福而利用以勲舊自處不卹也凡內降恩力持不予左右怨之太后亦嚴憚利用稱曰侍中而不名利用奏事簾前或以指爪擊帶鞓左右指示太后曰利用在先帝時何敢爾耶太后頷之防利用從子汭爲兵馬監押於趙州被酒衣黃衣令人呼萬嵗事聞汭杖死內侍羅崇勲江徳明請並罪利用後問諸執政眾顧望未有對者張士遜徐曰此獨不肖子爲之利用大臣宜不知狀後大怒王曽復爲力解後曰卿嘗言利用彊橫今何解也曽曰利用素恃恩故常以理折之今加以大惡則非臣所知也後意少釋乃罷爲衛將軍】二月魯宗道卒【時有小臣方仲弓上書請太后依武后故事立劉氏七廟後問諸輔臣眾不敢對宗道獨進曰若立劉氏七廟如嗣君何乃止後嘗與帝同幸慈孝寺欲乘大安輦先帝而行宗道曰夫死從子婦人之道也後遽命輦後乘輿時執政多任子於館閣讀書宗道曰館閤育天下英才豈紈袴子弟得以恩澤處耶曹利用恃權驕橫宗道屢於帝前折之輔政七年剛正嫉惡遇事敢言貴戚用事者皆憚之目爲魚頭防政因其姓且言骨鯁也】張士遜罷【士遜在政府無所可否時人以和鼓目之至是以救曹利用罷】以呂夷簡平章事夏竦參知政事陳堯佐爲樞密副使○以薛奎參知政事【初奎知開封府時眞宗數宴大臣至有沾醉者奎諫曰陛下宜勵精萬防而簡宴幸今天下誠無事然宴樂無度大臣數被酒失儀非所以重朝廷也帝深納之及拜參政入謝帝曰先帝嘗以卿可大任今用卿先帝意也他日帝諭輔臣曰臣事君鮮有克終者奎對曰保終之道匪獨臣不然也因歷數唐開元天寶時事以聞】安置衛將軍曹利用於房州行至襄陽自殺【內侍等必欲報利用以快志故貶內侍楊懷敏送之至襄陽驛懷敏以語侵之利用遂投繯而死利用性悍梗少通力裁僥幸而其親舊或有因緣以進者故及於禍然居位忠藎有守終始一致死非其罪聞者寃之】復賢良方正等科【詔復賢良方正等六科增置書判拔萃科以待選人之應書者髙蹈丘園科沈淪艸澤科茂材異等科以待布衣之被舉者其法先以藝業上之有司有司較之然後試祕閣中格進帝而親防焉】夏四月南平王李公蘊卒以其子徳政爲交阯郡王【追封公蘊南越王】六月大震電玉淸昭應宮災【丁未夜中宮內火起大震電至曉宮屋盡燬詔系守衛者於禦史獄太后泣對大臣曰先帝尊天奉道故竭力成此宮今一夕延燎防盡惟長生崇壽二小殿存爾何以稱遺防哉範雍抗言曰不若悉燔之也先朝以此竭天下之力遽爲灰燼非出人意如因其所存又將葺之則民不堪命矣非所以祗天戒也中丞王曙亦言玉淸昭應宮之建非應經義災變之來若有警者願除其地罷諸禱祠以應天變右司諫範諷復言此實天變不當置獄窮治太后與帝感悟遂減守衛者罪而下詔不復繕修以二殿爲萬壽觀】王曽罷【初太后受冊將禦大安殿曽執不可及長寧節上壽又止供帳便殿太后已不悅曽復以太后左右姻家稍通請謁多裁抑之太后滋不能堪會玉凊昭應宮災曽以首相免】秋七月罷諸宮觀使○八月丁亥朔日有食之○以陳堯佐王曙參知政事夏竦爲樞密副使○契丹大延琳據遼陽以叛冬十月契丹蕭孝穆帥師討之【自神冊以來遼柬無酤鹽麯之法馮延休韓紹勲相繼爲戶部使始以燕法繩之民不堪命會燕薦饑戶部副使王嘉獻計造船使其民諳海事者漕粟以賑之水路艱險多至覆沒鞭朴榜掠民怨思亂東京錫裏軍詳衮大延琳因之爲變遂囚畱守蕭孝先及其妻南陽公主殺韓紹勲王嘉等以快眾情僭號興遼攺元天慶副畱守王道平逾城走謁契丹主於黒嶺告變契丹主徴諸道兵命南京畱守燕王蕭孝穆爲都統以討之延琳嬰城固守】十一月癸亥日南至帝朝皇太后於防寧殿遂同禦大安殿以受朝【十一月癸亥冬至帝率百官上太后壽於會寧殿遂同禦大安殿以受朝帝之將朝會寧也祕閣校理範仲淹上疏切諫曰奉親於內自有家人禮顧與百官同列北面而朝之可乎非所以垂法後世也帝不納旣又上疏請太后還政亦不報遂乞補外出爲河中府通判】以周後柴詠爲三班奉職【復授柴氏子姓十一人官及賜錢帛因命自今三年郊祀錄周世宗後一人著爲令】

【庚午】八年【契丹太平十年】春二月詔梁唐晉漢周朝三品以上官子孫依律敍防【告身不存者不預禦史臺主簿石介上疏以爲不可坐罷】夏五月賜信州龍虎山道士張乾曜號澄素先生【後漢張道陵之後也】秋八月罷鹽法復通商【自諸國降附天下鹽利皆歸縣官其解池引水而成者曰顆鹽淮浙蜀廣鬻海井或鹻成者曰末鹽初皆通商貿易咸平中梁鼎始請自粥解鹽未防以公私煩擾復舊商販帝初卽位置計置司議茶鹽利害茶法變爲貼射而鹽則官自粥官得利防而民不便解池積鹽爲阜其上生木合抱數莫可較於是詔翰林學士盛度禦史中丞王隨等議更其制度上通商五利曰方禁商時伐木造船輦運兵民不勝疲勞今去其一利也陸運旣差帖額又役車戶貧人懼役連嵗逋逃今悉罷之二利也船運有沈溺之患綱吏侵盜雜以泥沙硝石其味苦惡疾生重膇今皆得食眞鹽三利也錢幣國之貨泉欲使通流富家多蔵鏹不出民用益蹙今歳得商人出緡錢以助經費四利也嵗減監官兵卒畦夫傭作之給五利也於是詔罷三京二十八州軍法聽商人入錢若金銀於京師貨務給鈔受鹽於解池而申私販粥之禁】契丹蕭孝穆執大延琳以歸○九月姜遵卒○以趙稹爲樞密副使【時政出宮掖稹厚結劉美家婢以千進用命未下有馳告者稹曰東頭西頭蓋意在中書也聞者以爲笑談】初置武舉【其法先閱騎射而試之以防爲去畱弓馬爲髙下每遇制舉則試焉】髙麗來貢

【辛未】九年【契丹太平十一年六月興宗宗眞景福元年】夏六月契丹主隆緒卒太子宗眞立其母蕭訥木錦自爲太后治國事【三月契丹主如長春河有疾六月殂於大福河之北太子宗眞立其母蕭訥木錦自立爲皇太后聽政聖宗理寃滯舉才行察貪殘抑奢僭錄勲勞振貧乏弭兵以息民設科以取士政令平壹國以富彊契丹之賢主也】契丹太后蕭訥木錦遷其主母齊天蕭氏於臨潢【初聖宗疾革元妃訥木錦詈齊天后曰老物寵亦有旣耶令左右扶後出宮於是護尉馮嘉努喜孫等希太后防誣齊天后弟北府宰相蕭珠卜詳衮蕭必塔謀逆太后令鞫治連及齊天后契丹主聞之曰皇后侍先帝四十年撫育朕躬當爲太后今不果反罪之可乎太后曰此人若在恐爲後患契丹主曰皇后無子而老𨿽在無能爲也太后不從遷之上京】秋七月王隨等如契丹【王隨致祭王鬷梅詢弔慰範諷賀卽位孔道輔賀其太后冊禮契丹宴使者優人以文宣王爲戲道輔艴然徑出主客者固邀道輔還坐且令謝契丹主道輔正色曰中國與北朝通好以禮文相接今俳優之徒慢侮先聖而不之禁北朝之過也道輔何謝契丹君臣黙然因酌大巵謂曰天寒飲此可致和气道輔曰不和固無害】冬十月罷翰林學士宋綬【時太后専政綬以爲言故罷之】契丹使耶律翥等來【耶律翥謝弔慰髙徳順致遺物耶律遜耶律元謝賀卽位及太后冊禮】十二月契丹封李徳昭子元昊爲夏國公以女歸之

【壬申】明道元年【契丹重熙元年】春正月契丹主帥羣臣朝其母【契丹太后専決國事契丹主不得預聞至是禦正殿受契丹主及羣臣朝】二月以張士遜平章事○尊眞宗婉儀李氏爲宸妃是日卒【婉儀杭州人實生帝太后旣取帝爲己子與楊太妃保護甚至帝亦盡孝道所以奉太后太妃者無不備而婉儀黙然處先朝嬪禦中未嘗自異人畏太后亦無敢言者以是帝𨿽春秋長不自知爲婉儀所出也至是疾革乃自順容進位宸妃是日薨太后欲以宮人禮治喪於外呂夷簡時爲首相奏禮宜從厚太后遽引帝起有頃後復獨立簾下召夷簡問曰一宮人死相公云云何也夷簡對曰臣待罪宰相事無內外皆當預也後怒曰相公欲離間吾母子耶夷簡對曰陛下不以劉氏爲念臣不敢言尙念劉氏則喪禮宜從厚後悟乃以一品禮殯於洪福院夷簡又謂入內都知羅崇勲曰宸妃當以后服殮用水銀實棺異時勿謂夷簡不道及也崇勲如其言】三月契丹太后訥木錦弒主母齊天后蕭氏於臨潢【太后慮契丹主懷齊天后鞠育之恩因其搜於雪林遣人馳至臨潢賜齊天后死後曰我實無辜天下共知待我浴而後就死可乎使者退比復至則後已殂矣諡曰仁徳】秋七月王曙罷○八月以晏殊參知政事楊崇勲爲樞密副使○以吐蕃唃廝囉爲寧逺大將軍○宮中火詔求直言【癸亥大內火延及八殿帝移禦延福宮百官晨朝而宮門不啟輔臣請對上禦拱宸門追班百官拜樓下呂夷簡不拜上使人問其故曰宮中有變羣臣願一見淸光上舉簾見之乃拜有司究火所起多引宮人屬吏禦史蔣堂言火起無迹安知非天意陛下宜修徳應變有司乃欲歸咎宮人是重天譴也程琳亦以爲言上爲罷獄詔羣臣直言闕失丁夘大赦殿中丞滕宗諒祕書監劉越請太后還政以答天譴不報】九月復作受命寶【帝寶冊爲宮火所焚故也】冬十一月夏王趙徳明卒以其子元昊爲定難節度使西平王【徳明卒贈太師尙書令兼中書令卽遣楊吉授元昊三使封西平王初元昊數諫其父母臣宋徳明輒戒之曰吾用兵久疲矣吾族三十年衣錦綺此宋恩也不可負元昊曰衣皮毛事畜牧蕃性所便英雄之生當霸王耳何錦綺爲旣襲位明號令以兵法勒諸部始衣白窄衫氊冠紅裏冠頂後垂紅結綬自號嵬名吾祖凡六日九日則見官屬仿中國置文武班立蕃學漢學自中書令宰相樞密使以下皆分命蕃漢人爲之以衣冠采色別士庶貴賤每舉兵必率部長與獵有獲則下馬環坐飲割鮮而食各問所見擇取其長避父諱攺明道爲顯道稱於國中諡徳明爲太宗光聖皇帝墓號嘉陵追尊繼遷爲太祖廟號武宗】契丹冊趙元昊爲夏國王○以楊崇勲爲樞密使

【癸酉】二年【契丹重熙二年】春二月皇太后有事於太廟【太后欲被服天子衮冕以享太廟薛奎力諫且曰必禦此若何爲拜後不聽服儀天冠衮衣去劍爲初獻皇太妃爲亞獻皇后爲終獻禮畢羣臣上太后尊號曰應元齊聖顯功崇徳慈仁保壽皇太后】帝耕借田大赦○三月皇太后劉氏崩【後有疾帝爲大赦天下甲午後崩帝見左右泣曰太后疾不能言猶數引其衣若有所屬何也薛奎曰其在衮冕也服之豈可見先帝於地下帝悟遂止以后服斂諡曰莊獻明肅舊制後皆二諡稱制加四諡自此始後稱制十二年𨿽政出宮闈而號令嚴明恩威加天下左右近習少所假借宮掖間未嘗妄攺作內外賜予有節賜族人禦食必易以扣口曰尙方器勿使入吾家也常服絁繻練裙侍者見帝左右簮珥珍麗欲效之後戒曰彼皇帝嬪禦飾也汝安得學三司使程琳獻武后臨朝圖後擲於地曰吾不作此負祖宗事漕使劉綽還京西言在庾有出賸糧千餘斛乞付三司後問曰卿識王曽張知白呂夷簡魯宗道乎此四人者豈因獻羨余進哉晚年稍進外家而任宦者羅崇勲江徳明等訪外事崇勲由此勢傾中外】尊皇太妃楊氏爲皇太后【太后遺誥尊太妃爲皇太后與皇帝同議國事閤門趣百僚賀禦史中丞蔡齊目臺吏毋追班而入白於執政曰上春秋富習知天下情僞今宜躬攬朝政豈可使女後相踵稱制乎右司諫範仲淹復上疏曰太后母號也自古無因保育而代立者今一太后崩又立一太後天下且疑陛下不可一日無母后之助矣殿中侍禦史龐籍請下閤門取垂簾儀制盡焚之由是止尊太妃爲皇太后而削去同議軍國事】帝始親政【帝親政罷創修寺觀裁抑僥幸召宋綬範仲淹而黜內侍江徳明等中外大悅劉太后愛帝逾於已出帝亦盡孝故終始無毫髮間隙之可議及帝親庶務言者多追詆太后時事範仲淹言於帝曰太后受遺先帝調防陛下者十餘牟今宜掩其小故以全後徳帝曰此亦朕所不忍聞也遂下詔戒飭中外毋得輒言皇太后垂簾日事】曹琮等如契丹【曹琮告哀章得象致遺物】吐蕃唃廝囉徙居靑唐【溫逋奇囚唃廝囉於穽中而出兵收不附已者守穽人出之唃廝囉因集部眾討殺溫逋奇而徙居靑唐】夏四月呂夷簡張耆夏竦陳堯佐範雍趙稹晏殊罷【帝與呂夷簡謀以張耆等皆附太后得居政府欲悉罷之夷簡以爲然帝退以語皇后後曰夷簡獨不附太后耶但多機巧善應變耳由是夷簡亦罷制下夷簡方押班聞唱名大駭不知其故因令素所厚內侍都知閻文應詗之乃知事由郭后也於是深憾後思有以傾之矣】以李迪平章事王隨參知政事李諮爲樞密副使王徳用僉書樞密院事○追尊生母宸妃李氏爲皇太后【荊王元儼爲帝言陛下乃李宸妃所生妃死以非命帝始知爲宸妃子因號慟累日下詔自責追尊爲皇太后諡莊懿幸洪福寺祭告易梓宮親啟視之妃以水銀故玉色如生冠服如皇后帝嘆曰人言其可信哉待劉氏加厚陪葬於永定陵】契丹使耶律壽寧等來【壽寧來祭奠耶律卿寧耶律嵩弔慰帝及皇太后】六月甲午朔日有食之○秋七月旱蝗詔求直言○八月以宋綬爲端明殿學士【復文明爲端明置學士在翰林侍講學士之上以待學士之久次者首以綬爲之】冬十月葬莊獻明肅皇太后○張士遜楊崇勲免【士遜爲首相無所建明防羣臣詣洪福院上莊懿太后冊退而入慰士遜與同列過楊崇勲園飲日中期不至中丞範諷劾之坐免】以呂夷簡平章事宋綬參知政事王曙爲樞密使王徳用蔡齊爲副使【初徳用爲殿前都虞候有求太后內降補軍吏者徳用曰補吏軍政也不可與太后固欲與之徳用卒不奉詔帝親政閱太后閤中得徳用所奏事奇之以爲可大用遂拜簽樞徳用謝曰臣武人幸得以馳驅自效賴陛下威靈待罪行間足矣且臣不學不足以當大事帝遣使者趣入院由是眷注益隆】十一月贈寇準中書令○詔自今宰相不得進擬臺臣【帝曰宰相自用臺官則宰相過失無敢言者矣故有是詔】十二月薛奎罷【奎謀議正直或志不伸歸輒嘆吒不食家人笑曰何必如是奎曰吾仰慙古人俯愧後世爾】廢皇后郭氏爲淨妃玉京沖妙仙師居長寧宮黜禦史中丞孔道輔等十人於逺州【時尙美人楊美人俱得幸數與皇后忿爭一日尙氏於上前有侵後語不勝忿批其頰上自起救之誤批上頸上大怒內侍閻文應因與上謀廢後且勸帝以爪痕示執政帝以示呂夷簡且告之故夷簡有憾於後遂主廢黜之議帝猶疑之夷簡曰光武漢之明主也郭后止以怨懟坐廢況傷陛下頸乎帝意遂決將廢後夷簡敕有司毋得受臺諫章奏於是中丞孔道輔率諫官孫祖徳範仲淹宋庠劉渙禦史蔣堂郭勸楊偕馬絳段少連十人詣垂拱殿伏奏皇後天下之母不當輕議黜廢願賜對盡所言帝使內侍諭道輔等至中書令呂夷簡以皇后當廢狀告之道輔語夷簡曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔復曰人臣當道君以堯舜豈得引漢唐失徳爲法耶夷簡不答卽奏言伏閤請對非太平美事詔黜道輔等皆知逺州明日道輔等趍朝欲畱百官揖宰相廷爭至待漏院聞詔乃退道輔鯁挺特達遇事彈劾無所避天下皆以直道許之至是名益重】

【甲戌】景祐元年【契丹重熙三年】春正月以賈昌朝等爲崇政殿說書【侍講學士孫奭年老乞外因薦賈昌朝趙希言王宗道楊安國等自代遂特置說書四人日輪二員只候焉昌朝誦說尢爲明析帝多所質問】二月罷書判拔萃科○夏五月契丹太后蕭氏有罪遷於慶州契丹主始親政立重元爲太弟【契丹太后蕭氏陰召諸弟議欲立少子重元重元以其謀白於契丹主遂收太后符璽而遷之於慶州七栝宮始親決國事立重元爲皇太弟】閏六月毀無額僧捨○秋八月王曙卒【曙方嚴簡重有大臣體居官深自損抑然溺於浮圖法恆齋居蔬食云】以王曽爲樞密使○詔淨妃郭氏出居瑤華宮【詔淨妃出居瑤華宮廢美人尙氏爲道士居洞眞宮安置美人楊氏於別宅尋賜淨妃號金陵教主衝靜元師帝頗念之遣使存問賜以樂府後和答之辭甚淒惋帝益悔恨焉】九月立曹氏爲皇后【彬之孫女也】趙元昊反寇環慶州【元昊攺元開運或告以石晉敗亡之號也乃攺廣運】

【乙亥】二年【契丹重熙四年】春正月作邇英及延義閣【詔蔡襄冩無逸篇於邇英閣之屛】二月育汝南郡王允讓子宗實於宮中【允讓太宗之孫父商王元份也帝未有儲嗣取宗實入宮命皇后撫鞠之生四年矣】李迪罷○以王曽平章事蔡齊盛度參知政事王隨李諮知樞密院事王徳用韓億同知院事○趙元昊寇慶州【慶州柔逺砦蕃部巡檢嵬通攻後橋諸砦破之元昊遂以執仇爲名入寇慶州緣邊都巡檢楊遵與戰敗續環慶都監齊宗矩援之次節義峯伏兵發執宗矩去久之始放還】秋九月李照進新雅樂【初判太常寺燕肅乞以王朴所造律準考定樂器帝乃命李照照言王朴律準視古樂髙五律視禁坊樂髙二律昔伶倫截竹爲律神瞽協其中聲然後聲應鳯鳴此不刋之法也臣請依神瞽律法試鑄編鐘一簴可使度量權衡協和詔許之乃下潞州求上黨羊頭山秬黍懷州河內縣取葭莩遂以縱黍累尺制律呂以定樂樂成進之𨿽律應古音而所造鐘磬才中太蔟樂與器自相矛盾議者非之乃復命官較焉而詔天下有深達鐘律音者所在以聞於是知杭州鄭向薦鎭東推官阮逸知蘇州範仲淹薦布衣胡瑗矣】冬十一月廢後郭氏薨竄內侍閻文應於嶺南【後居瑤華帝嘗密遣人召之後辭曰若再見召者須百官立班受冊方可乃止屬小疾帝遣入內都知閻文應挾醫診視數日言後暴崩中外疑文應進毒而不得其實帝深悼之追復後號以禮斂而停諡冊祔廟之禮知開封府範仲淹劾奏文應之罪竄之】十二月加唃廝囉保順軍畱後○詔孔宗願襲封文宣公【自文宣公聖佑卒無子除襲封者且十年衛眞令顏太初言於蔡齊齊白於帝故有是命宗願聖佑弟也】

【丙子】三年【契丹重熙五年】春二月詔胡瑗阮逸較定鐘律【瑗逸極言李照樂穿鑿帝命攺作之瑗以橫黍累尺及成則律圍徑與古不合猶以瑗爲校書郎逸知城父縣而遣之詔太常仍用和峴所定樂而罷李照所制者】三月罷茶復行貼射法【自貼射茶法廢而河北入中虛估之益甚李諮旣居政府請復行見錢法乃訪利害於商人遂罷河北入中虛估以實錢償芻粟實錢售官茶皆如天聖元年之制又以北商持劵至京舊必得交引鋪爲之保任並得三司符驗然後給錢以是京師坐賈率多邀求三司吏稽畱爲姦令悉罷之命商持劵徑趍貨務驗實立償之而三說之法廢縣官自此省費矣三說法者募商人入中芻粟於邊給劵以茶償之又益以東南緍錢及香藥犀齒也】夏五月貶權知開封府範仲淹及集賢校理余靖館閣校勘尹洙歐陽修於外詔戒羣臣越職言事【範仲淹以呂夷簡執政進用者多出其門上百官圖指其次第曰如此爲序遷如此爲不次如此則公如此則私況進退近臣凡超格者不宜全委之宰相夷簡不悅他日論建都之事仲淹進曰洛陽險固而汴爲四戰之地太平宜居汴卽有事必居洛陽當漸廣儲蓄繕宮室帝以問夷簡夷簡對曰仲淹迂闊務名無實仲淹聞之乃爲四論以獻一曰帝王好尙二曰選賢任能三曰近名四曰推委大抵譏切時且曰漢成帝信張禹不疑舅家故有新莽之禍臣恐今日亦有張禹壊陛下家法夷簡訴曰仲淹越職言事離間陛下君臣所引用皆朋黨也仲淹對益切由是落職知饒州集賢校理余靖上言曰仲淹以刺譏大臣重加譴謫儻其言未合聖慮在陛下聽與不聽耳安可以爲罪乎汲黯在廷以平津爲多詐張昭論將以魯肅爲麄疎漢皇吳主熟聞訾毀兩用無猜豈損令徳陛下自親政以來屢逐言事者恐鉗天下口請攺前命疏入靖坐落職監筠州酒稅館閣校勘尹洙上疏曰仲淹忠亮有素臣與之義兼師友則是仲淹之黨也今仲淹以朋黨被罪臣不可茍免夷簡怒斥監防州酒稅館閣校勘歐陽修貽書責司諫髙若訥不能救謂其不復知人間有羞恥事若訥怒上其書修坐貶夷陵令館閣校勘蔡襄作四賢一不肖詩以譽仲淹靖洙修而譏若訥人士傳寫粥書者市之得厚利契丹使適至買以歸張於幽州館殿中侍禦史韓瀆希夷簡防請書仲淹朋黨掲之朝堂以戒百官越職言事者從之】秋七月置大宗正司○八月班民間車服之令○冬十月契丹主試進士於元和殿【九月契丹主獵黃華山獲熊三十六十月幸燕京禦元和殿以日射三十六熊賦幸燕詩試進士於廷賜馮立趙徽四十九人及第以立爲右補闕徽以下皆爲太子中捨賜緋衣銀魚遂大宴契丹禦試進士自此始丞相張儉等請�禮部貢院歡飲至暮而罷】十一月皇太后楊氏崩【諡曰莊恵祔永定陵】李諮卒【諮明辧知務在樞府愼爵賞抑僥幸號爲稱職】以王徳用知樞密院事章得象同知院事○折惟忠卒以其子繼宣權知府州事○遼中書令張儉致仕【儉居相位二十年淸約謙愼禆益多契丹主深重之】

【丁丑】四年【契丹重熙六年】春二月祠赤帝於宮中【祈嗣也】夏四月呂夷簡王曽宋綬蔡齊罷【初夷簡事曽甚謹曽亦力薦其才遂至宰相及曽復入中書位反居下而夷簡任事久多所専決曽不能堪議論間有異同遂力求罷帝疑之問曽曰卿亦有所不足耶時外傳王繼明納賂夷簡曽因及之帝以問夷簡夷簡乞置對遂與曽交論帝前曽語屈求去益力夷簡亦乞罷時曽與蔡齊善而夷簡善宋綬惟盛度不得志於二人而性猜險每有所議齊間有異綬惟夷簡之是而度依違其間事多不決及是帝問度曰曽夷簡力求退何也度對曰二人心腹之事臣不得而知陛下詢二人以孰可代者則其情可察矣帝從之曽薦齊夷簡薦綬於是四人俱罷而度獨畱曽性資端厚在朝廷進止皆有常處平居寡言笑人不敢幹以私進退士人莫有知者範仲淹嘗問曽曰明揚士類宰相任也公之盛徳獨少此耳曽曰夫執政而欲使恩歸已怨將誰歸耶仲淹服其言帝之初卽位也少太后將有専制之患曽正色危言以立於朝由是宦官近習不敢窺覦而帝徳日就太后亦全令名曽可謂社稷之臣矣】以王隨陳堯佐平章事韓億程琳石中立參知政事盛度知樞密院事王鬷同知院事○趙元昊侵吐蕃遂取沙肅州【元昊遣其令公蘇奴兒將兵攻唃廝囉敗死略盡奴兒被獲元昊憤之乃自帥眾攻貓牛城一月不下旣而詐約和城開乃大縱殺戮又攻靑唐安二宗哥帶星嶺諸城唃廝囉部將安子羅以兵絕歸路元昊晝夜角戰二百餘日子羅敗元昊乘勝遂取沙肅三州元昊旣悉有夏銀綏宥靜靈鹽會勝甘涼沙肅而洪定威龍皆卽堡鎭號爲州仍居興州阻河依賀蘭山爲固地方萬里地饒五穀宜稻麥始大建官置十二監軍司委豪右分統其眾自河北至午臘蒻山七萬人以備契丹河南洪州白豹安鹽州羅落天都惟精山等五萬人以備環慶鎭戎原州左廂宥州路五萬人以備鄜延麟府右廂甘州路三萬人以備吐蕃回紇賀蘭駐兵五萬靈州五萬興州興慶府七萬人爲鎭守總勝兵五十餘萬而苦戰倚山訛山訛者橫山平夏兵不在其數也選豪族善弓馬五千人疊直號六班直分鐵騎三千爲十部設十六司於興州以總庶政攺元大慶元昊自制蕃書形體方整類八分而畫頗重復以教國人紀事】冬十二月並代忻州地震【吏民壓死者二萬二千三百人傷者五千六百人畜牧死者五萬餘】

【戊寅】寶元元年【契丹重熙七年○夏景宗元昊天授禮法延祚元年】春三月王隨陳堯佐韓億石中立免【隨爲相無所建明而數與堯佐億中立爭事會忻代地震右司諫韓琦言隨堯佐中立非輔弼才億子綜爲羣牧判官不當自請以兄綱爲代遂皆免琦遇事敢言切而不迂在諫垣前後凡七十餘疏云】以張士遜章得象平章事王鬷李若谷參知政事王博文陳執中同知樞密院事【得象爲翰林學士時莊獻太后臨朝每遣內侍至學士院得象必正色待之或不交一言帝聞而器之至是謂曰向者太后垂簾羣臣邪正朕皆黙識卿淸忠無所阿附又未嘗千請今日用卿職由此也】夏四月王博文卒○以張觀同知樞密院事○冬十月詔戒百官朋黨【中外論薦範仲淹者眾帝謂張士遜曰向貶仲淹爲其密請建立皇太弟故也今朋黨稱薦如此柰何乃下詔戒敕百官毋得朋黨】趙元昊稱帝國號曰夏【元昊遣使詣五臺供佛以窺河東道路旣還遂與諸酋歃血約先攻鄜延欲自靖徳塞門砦赤城路三道並入遣使奉表略曰臣祖宗本出帝冑當東晉之末運創後魏之初基逺祖思恭當唐季率兵拯難受封賜姓祖繼遷心知兵要手握乾符大舉義旗悉降諸部臨河五郡不旋踵而歸沿邊七州悉差肩而克父徳明嗣奉世基勉從朝命臣偶以狂斐制小蕃文字攺大漢衣冠衣冠旣就文字旣行禮樂旣張器用旣備吐蕃塔塔張掖交河莫不從服稱王則不喜朝帝則是從遂以十月十一日郊壇備禮爲世祖始文夲武興法建禮仁孝皇帝國稱大夏伏望許以西郊之地冊爲南面之君敢竭庸愚常惇歡好謹奉表以聞】十二月以夏竦爲涇原秦鳯路安撫使知永興軍範雍爲鄜延環慶路安撫使知延州【備元昊也】加唃廝囉保順軍節度使邈川大首領【自西涼爲李繼遷所陷潘羅支舊部往往歸唃廝囉回紇降者復數萬唃廝囉居靑唐西有臨谷城通靑海髙昌諸國商人皆趍之以貿易由是富彊朝廷欲使背擊元昊以披其勢因授節鉞唃廝囉約盡力無負然終不能立大功】

【己卯】二年【契丹重熙八年】夏四月募河東陜西民入粟實邊○五月王徳用罷【趙元昊反徳用請自將討之不許徳用狀貌雄毅面黒頸以下白晢人皆異之言者論其貌類藝祖且得士心不宜久典機密遂罷又有言其市馬府州者上其劵乃市於商人言者猶不已乃降知隨州家人惶懼徳用舉止言笑自若惟不接賔客而已】六月詔削趙元昊官爵屬籍【正月元昊表至羣臣皆曰元昊小醜也請出師討之旋卽誅滅矣諫官吳育獨進曰元昊𨿽稱藩臣其尺賦斗租不入縣官且叛服不常請置之示不足責且已僭輿服勢必不能自削宜援國初江南故事稍易其名可以順附而收之不報而下詔削奪元昊官爵絕互市掲榜於邊募人能擒之者卽授定難節鉞已而元昊又遣賀永年賫嫚書納旌節及所授敕告置神明匣畱歸娘族而去朝廷乃遣使體量安撫陜西】以夏守贇知樞密院事○秋七月以夏竦知涇州兼涇原秦鳯經略安撫使【朝廷遣轉運使龐籍就竦計事竦上奏曰繼遷當繼捧入朝之後曹光實掩襲之餘遁逃窮蹙而太宗累歳不能勦滅先皇帝鑑追討之獘戒疆吏謹烽候嚴卒乘來卽逐之去無追捕也然拓跋之境自靈武陷沒之後銀綏割棄以來假朝廷威靈其所役屬者不過河外小羌爾況徳明元昊相繼猖獗以繼遷窮蹙比元昊富實勢可知也以先朝累勝之士較當今闗東之兵勇怯可知也以興國習戰之師方今沿邊未試之將工拙可知也繼遷竄伏平夏元昊窟穴河外地勢可知也若分兵深入糗糧不支師行賊境利於速戰儻進則賊避其鋒退則敵躡其後老師費糧深可虞也若窮其巢穴須涉大河長舟巨艦非倉卒可具也若浮囊挽綆聨絡而進我師半濟賊乘勢掩擊未知何謀可以捍禦臣以爲不較主客之利不計攻守之便而議追討者非良防也因條上十事一教習彊弩以爲奇兵二羈縻屬羌以爲藩籬三詔唃廝囉父子並力破賊四度地勢險易逺近砦柵多少勇怯而增減屯兵五詔諸路互相應援六募土人爲兵以代東兵七增置弓手壯丁獵戶以備城守八並邊小砦毋積芻糧賊攻急則棄小砦入保大砦以完兵力九闗中民坐累若過悞者許入粟贖罪以贍邊計十捐並邊冗兵冗官及減騎兵以紓饋餉朝廷多采用之然是時邊臣多議徵討反以竦爲怯】契丹主迎其太后於慶州【太后居慶州五年契丹主悔之乃親禦奉迎還京事之益謹而後常不懌】冬十一月盛度程琳免【時有告開封府吏馮士元姦利事知府鄭戩窮治之於是度坐令士元彊取其鄰所賃官舍琳坐令士元市材木買婦女等事初張遜有第在武成坊遜曽孫偕宗室女所出也年才七歳家貧不自給乳媼擅出劵鬻第琳欲得之使士元密諭媼以偕防宜得禦寶許粥乃售媼以宗室女故入宮見太后得禦寶琳遂市取之於是士元流海外度知揚州琳知潁州而禦史中丞孔道輔天章閣待制龐籍等十餘人皆坐朋黨免官補外初張士遜惡琳而疾道輔之不已附也欲去之防士元獄起士遜謂道輔曰上顧程公厚今爲小人所誣盍見上辧之道輔不悟入言於帝曰琳罪薄不足深治也帝怒道輔始知爲士遜所賣至鄆州發憤而卒】以王鬷知樞密院事宋庠參知政事【天聖中鬷使契丹過眞定時曹瑋爲總管鬷見之瑋從容謂曰君異日當柄用願畱意邊防鬷曰何以教之瑋曰吾聞趙徳明嘗使人以馬易漢物不如意欲殺之少子元昊年才十餘諫曰我戎人本從事鞍馬而以資鄰國易不急之物已爲非防又從而殺之失眾心矣徳明從之吾嘗使人覘元昊狀貌異常他日必爲邊患鬷未以其言爲然及在樞府帝數訪以邊事鬷不能對始嘆瑋之明識】折繼宣有罪貶爲楚州都監以其弟繼閔權領府州事【繼宣苛虐掊克種落嗟怨故也】種世衡帥師城靑澗【鄜州判官種世衡言延安東北二百里有故寛州請因其廢壘而興之以當寇衝右可固延安之勢左可致河東之粟北可圖銀夏之舊朝廷從之命世衡董其役夏人屢來爭世衡且戰且城然處險無泉議不可守鑿地百五十尺始至石石工辭不可穿世衡命屑石一畚酬百錢卒得泉以濟城成賜名靑澗以世衡知城事】

【庚辰】康定元年【契丹重熙九年】春正月丙辰朔日有食之除越職言事之禁【正旦日食知諫院富弼請罷宴徹樂就館賜北使酒食執政不可弼曰萬一契丹行之豈不爲朝廷羞旣而聞契丹果罷宴帝深悔之時禁臣僚越職言事弼因言應天變莫若通下情遂除其禁】元昊寇延州執副總管劉平石元孫以歸二月貶範雍知安州【延州當夏人出入之衝地闊而砦柵疏土兵寡弱又無宿將至是先遣人通欵於範雍雍信之不設備旣而元昊盛兵攻保安軍鄜延環慶副都總管劉平鄜延副都總管石元孫屯慶州雍以書召之平與元孫趍土門元昊旣破金明砦執都監李士彬父子乘勝至延州城下守城兵才數百雍閉門堅守平元孫聞之督騎兵晝夜倍道而前明日至萬安鎭平先發步兵繼進夜至三川口西十里止營遣騎兵先趍延州爭門時鄜延都監黃徳和巡檢萬俟政郭遵各將所部兵分屯外境範雍皆召還爲援平與之合步騎萬餘結陣東行五里許與賊遇平與賊皆爲偃月陣相向有頃敵兵涉水爲橫陣郭遵擊退之敵復蔽盾爲陣官軍復擊卻之奪盾殺獲及溺死者近千人平左耳右脛皆中流矢日暮戰士上首功及其獲馬平曰戰方急爾各志之皆當重賞汝語未巳敵以輕兵薄戰官軍引卻二十步黃徳和居陣後望見軍卻率麾下走保西南山眾從之皆潰平遣其子宜孫馳追徳和執轡語曰當勒兵還並力抗敵柰何先奔徳和不從驟馬遁赴甘泉平遣軍校杖劍遮畱得千餘人轉鬭三日敵退還水東平率餘眾保西南山立七柵自固敵夜使人叩柵問大將安在士不應復使人僞爲戍卒送文移平平殺之夜四皷敵環營呼曰如許殘兵不降何待平旦敵酋舉鞭麾騎自山四出合擊絕官軍爲二平遂與元孫等皆被執會大雪敵退延州得不陷詔殿中侍禦史文彥博卽河中置獄問狀黃徳和腰斬範雍貶官知安州而贈平元孫官雍爲治尙恕好謀而少成故及於敗】詔陜西轉運使明鎬募彊壯備邊○以夏守贇爲陜西馬步軍都總管經略安撫招討使○以韓琦爲陜西安撫使【時益利等州饑琦爲體量安撫使琦至蜀逐貪殘不職吏寛賦調止供物活饑民百九十萬而還適元昊反琦上疏論西師形勢甚悉卽命安撫】詔攺元許中外臣庶言事【西事日擾甲午括畿內京東西淮南陜西馬丁酉詔樞密院同宰臣議邊事辛丑出內蔵緡錢八十萬陜西市糴軍儲訪知邊事者丙午降徳音釋寇所至州縣罪及夏稅是日攺元去尊號寶元二字許中外臣庶上封章言事】三月丙子大風晝暝詔中外言闕政○王鬷陳執中張觀免【時邊事大急而鬷等無所建明每有議事又多不合故免】以晏殊宋綬知樞密院事王貽永同知院事○夏四月遣使籍陜西彊壯及增補河北彊壯軍○五月張士遜致仕【初西事方劇因簡輦官爲禁軍輦官攜妻子遮宰相樞密院喧訴士遜將朝馬驚墜地士遜移告家居諫官韓琦論士遜旣不能有建明政府又非養病之地士遜不自安上章請老至是以太傅鄧國公致仕宰相得謝自士遜始】以呂夷簡平章事○以夏竦爲陜西招討使韓琦範仲淹爲副使○元昊陷塞門安逺承平等砦【執塞門砦主髙延徳以去】六月以夏守贇同知樞密院事○增置陜西河東北京東西五路弓手○秋七月郭禎如契丹【告將伐夏也】八月劉渙如邈川【命唃廝囉以兵助討夏也】夏守贇罷○以杜衍同知樞密院事○九月以宋綬晁宗慤參知政事鄭戩同知樞密院事○以晏殊爲樞密使王貽永杜衍鄭戩爲副使○李若谷罷○以範仲淹兼知延州【延州諸砦多爲元昊所陷仲淹請自行詔命兼知延州先是詔分邊兵總管領萬人鈐轄領五千人都監領三千人寇至禦之則官卑者先出仲淹曰將不擇人以官爲序取敗之道也由是大閱州兵得萬八千人分六將領之將三千人日夜訓練量賊眾寡使更出禦賊敵人聞之相戒曰無以延州爲意今小範老子腹中有數萬甲兵不比大範老子可欺也仲淹大興營田且聽民得互市以通有無又以民逺輸勞苦請建鄜城爲軍以河中府同華州中下戶租稅就輸之春夏徙兵就食可省糴什之三他所減不與詔以爲康定軍仲淹又修承平永平等砦稍招還流亡定堡砦通斥堠城十二砦於是羌漢相踵歸業】元昊寇三川等砦【元昊寇三川砦都巡檢楊保吉死之又圍師子定川堡戰士死者五千人遂陷幹溝幹河趙福三堡】冬十二月宋綬卒【綬淸介博學言動有常朝廷大議論多所裁決】鑄當十錢【詔出內蔵絹百萬及常平緡錢助糴軍儲又命仿淳化二年鑄當十錢法以銅爲之權助邊費】

【辛巳】慶曆元年【契丹重熙十年】春正月加唃廝囉河西節度使○詔鄜延涇原防帥討元昊未行而罷【帝以元昊勢益猖獗遣翰林學士晁宗慤卽陜西問攻守之防夏竦具二說令副使韓琦判官尹洙詣闕奏之帝取攻防執政以爲難琦言元昊𨿽傾國入寇眾不過四五萬吾逐路重兵自守勢分力弱遇敵輒不支若並出一道皷行而前乘賊驕惰破之必矣杜衍曰徼幸而成功非萬全計也帝不聽詔鄜延涇原同出兵進討琦遣洙趍延州謀之期以正月會師同進範仲淹言正月塞外太寒我師暴露不如俟春深入則賊馬痩人饑勢易制也且鄜延密邇靈夏西羌必遊之地第按兵不動以觀其釁許臣稍以恩信招徠之不然情意阻絕臣恐偃兵無期矣經略判官田況亦請嚴設邊備若有侵掠卽出兵邀擊或賊界謹自守備不必先用輕舉如此則全威制勝有功無患也帝從二議由是中國之師卒不出塞尋詔陜西諸路總管司嚴邊備毋輒入賊界賊至則禦之】元昊遣人議和於延州範仲淹以書諭之【元昊遣陷將髙延徳還延州與範仲淹約和仲淹不聞諸朝自爲書反覆戒諭令其去帝號盡臣節以報累朝厚待之恩韓琦聞之曰無約而請和者謀也命諸將戒嚴而自行邊】二月元昊寇渭州任福敗績於好水川貶韓琦知秦州【韓琦行邊至髙平元昊果遣眾寇渭州薄懷逺城琦乃趍鎭戎軍盡出其兵又募勇士萬八千人命環慶副總管任福將之以耿傳參軍事涇原都監桑懌爲先鋒朱觀武英王珪各以所部從福節制將行琦令福並兵自懷逺趍徳勝砦至羊牧隆城出敵之後諸砦相距才四十里道近糧餉便度勢未可戰卽據險置伏要其歸路戒之再三且曰茍違節制有功亦斬福引輕騎數千趍懷逺捺龍川遇鎭戎軍西路巡檢常鼎劉肅與敵戰於張家堡南斬首數百敵棄馬羊槖駞佯北桑懌引騎趍之福踵其後諜傳敵兵少福等頗易之薄暮與懌合軍屯好水川川與能家川隔在隴山外觀英屯籠絡川相距隔隴山五里約翌日會兵川口必使夏人匹騎無還然不知己陷其伏中矣路旣逺芻餉不繼士馬乏食者三日追奔至籠竿城北時元昊自將精兵十萬營於川口候者言夏人有砦數不多兵乃益進福與懌循好水川西行出六盤山下距羊牧隆城五里與夏軍遇遂結陣諸將方知墮敵計勢不可畱遂前格戰於道傍得數銀泥合封襲謹密中有動躍聲疑莫敢發福至發之乃懸哨家鴿百餘自合中起盤飛軍上於是夏兵四合懌馳犯其鋒福陣未成列賊縱鐵騎突之自辰至午陳動眾倚山欲據勝地俄而夏人陣中忽樹鮑老旗長二丈許懌等莫測及旗左麾左伏兵起右麾右伏兵起自山背下擊士卒多墜崖塹相覆壓懌肅戰死敵分兵數千斷官軍後福力戰身被十餘矢有小校劉進勸福自免福曰吾爲大將兵敗以死報國耳揮四刄鐵簡挺身決鬭槍中左頬絕其喉而死敵乃並兵攻觀英戰旣合王珪自羊牧隆城引屯兵四千五百陣於觀軍之西渭川駐泊都監趙津將瓦亭騎兵二千繼至珪屢出略陣陣堅不可破英被重傷不能視軍敵兵益至官軍大潰英津珪等皆死內殿崇班訾贇西頭供奉官王慶侍禁李簡李禹亨劉鈞及任福子懷亮與軍校死者又數十人士卒死者萬三百惟觀以兵千餘保民垣四向縱射防暮敵引去得還闗右大震時元昊傾國入寇福臨敵受命所統皆非素撫之兵又分出趨利是以甚敗奏至帝震悼爲之旰食夏竦使人收散兵得琦檄於福衣帶間言罪不在琦琦亦上章自劾猶奪一官徙知秦州】三月元昊復遣人至延州貶範仲淹知耀州【元昊得仲演書復遣使持答書至語多不遜仲淹對其使焚之朝議以仲淹不當輒通書又不當輒焚之宋庠請斬仲淹杜衍曰仲淹志在招納蓋忠於朝廷也何可深罪帝悟乃止降爲戶部員外郎徙知耀州】夏四月以夏竦判永興軍陳執中知永興軍○五月宋庠鄭戩罷【庠天資忠厚練習典故遇事輒分別是非戩果敢任气皆與呂夷簡不合罷凡庠與善者夷簡悉指爲朋黨斥之】以王舉正參知政事任中師任布爲樞密副使○詔夏竦帥師屯鄜州陳執中帥師屯涇州【竦與執中議事多異同詔令互出巡邊於是竦屯鄜州執中屯涇州竦雅意在朝廷及任以西事頗依違顧避又數請解兵柄不見從及出巡邊嘗置侍婢中軍帳下防至兵變元昊命募得竦首者與錢三千其見輕侮如此】秋七月置萬勝軍【凡二十指揮】元昊寇麟府州折繼閔敗之○八月元昊陷丰州冬十月招討使夏竦免【元昊寇金明寧逺二砦破之遂圍丰州丰孤城無援故陷元昊遣兵分屯要害以絕麟州餉道管勾麟府軍馬事張亢破之於柏子又破之於毛川築十餘柵河外始固知諫院張方平言丰州之陷將校俱被斥而竦爲主帥獨不加罪非刑賞之公也乃攺判河中】分陜西爲四路以陳執中知永興軍兼永興軍路經略安撫招討使龐籍知延州兼鄜延路經略安撫招討使韓琦知秦州兼秦鳯路經略安撫招討使範仲淹知慶州兼環慶路經略安撫招討使【自元昊反延州城砦焚掠殆盡龐籍至稍葺治之戍兵十萬無壁壘皆散處城中畏籍莫敢犯法籍命部將狄靑帥師築招安砦於橋子谷旁以斷寇出入之路又使周美襲取承平王信築龍安砦復於要害築十一城境內所亡地悉復之延民以安○初元昊陰誘屬羌爲助而環慶酋長六百餘人約爲鄕導事覺範仲淹以其反覆不常至部卽奏行邊以詔書犒賞諸羌閱其人馬爲立條約諸羌皆受命自是始爲中國用矣羌人親愛之呼爲龍圖老子仲淹以慶州西北馬鋪砦當後橋川口在賊腹中欲城之度賊必爭密遣其子純佑與蕃將趙明先據其地引兵隨之諸將不知所向行至柔逺版築皆具旬日城成卽大順城也賊覺以三萬騎來戰佯北仲淹勿追已而果有伏大順旣成而白豹金湯皆不敢犯環慶自此寇盜益少仲淹在邊純佑年方冠與將卒錯處鉤深擿隱得其材否由是仲淹任人無失所向有功】十一月置涇原彊壯弓箭手○有事於南郊大赦【西方用師帝爲旰食然元昊亦困漸有自悔之意會將有事於南郊知諫院張方平言曰陛下猶天地父母也豈與犬豕豺狼較乎願因郊赦引咎示信開其自新之路帝喜曰是吾心也乃於赦文通其善意】十二月行崇天萬年曆○詔天下立義倉

【壬午】二年【契丹重熙十一年】春正月復京師鹽法【自元昊反聚兵西鄙並邊入中芻粟者寡縣官急於兵食調發不足因聽入中芻粟予劵趨京師貨務受錢若金銀入中它貨予劵償以解池鹽由是羽毛筋角膠漆鐵炭瓦木之類一切以鹽易之猾商貪吏表裏爲姦至入椽木二估錢千給鹽一大席爲鹽二百二十斤虛費池鹽不可勝計鹽直益賤販者不行公私無利至是復京師法凡商人虛估受劵及已受鹽未粥者皆計直輸虧官錢內地州軍民間鹽悉收市入官官爲置場增價出之復禁永興軍路十一州商鹽官自輦運以衙前主之又禁商鹽私入蜀置折博務於永興鳯翔聽人入錢若蜀貨易鹽趨蜀中以售已而東南末鹽悉復禁云】二月初置義勇軍【詔選河北河東彊壯及民丁爲軍刺手背爲義勇字各營於其州給以奉廩分畨訓練】三月晁宗慤罷○契丹使蕭特黙來言闗南之地【契丹主年漸長國內無事戶口蕃息慨然有南侵之意防元昊反中國旰食欲乘釁取宋舊割瓦橋闗以南十縣及晉陽之地乃集羣臣議南院樞密使蕭恵曰兩國彊弱聖慮所悉宋人西徵有年師老民疲陛下親帥六軍臨之其勝必矣南院樞密使蕭孝穆曰我先朝與宋和好無罪伐之其曲在我況勝負未可逆料願熟察之契丹主從恵言乃遣南院宣徽使蕭特黙翰林學士劉六符使宋取故地且問興師伐夏及河東防邊防濬水澤增益兵戍之故而令諸部防師幽州命太弟重元及蕭恵將之以臨南境聲言伐宋】夏四月富弼如契丹【蕭特黙至呂夷簡奏知制誥富弼爲接伴使與中使迎勞之特黙托疾不拜弼曰昔使北病臥車中聞命輒起今中使至而子不拜何也特黙等矍然起拜弼開懷與語特黙感悅亦不復隱其情密以其主所欲得者告曰可從從之不然以一事塞之足矣弼具以聞帝惟許增嵗幣仍以宗室女嫁其子且令夷簡擇報聘者夷簡素不悅弼因薦之集賢校理歐陽修引顏眞卿使李希烈事上疏乞畱之不報弼得命卽入對叩頭曰主憂臣辱臣不敢愛其死帝爲動色進弼樞密直學士弼辭曰國家有急義不憚勞柰何逆以官爵賂焉遂往】五月以大名府爲北京【朝廷聞契丹聚兵幽薊聲言南下議者請城洛陽呂夷簡曰此子囊城郢計也使契丹得渡河𨿽髙城深池何益我聞契丹畏壯侮怯景徳之役非乘輿濟河則未易服也宜建都大名示將親徵以伐其謀帝從之建大名爲北京卽眞宗駐蹕之所城焉】秋七月任布罷○以呂夷簡章得象兼樞密使【帝聞契丹將見侵命河北河東皆爲邊備出內蔵銀絹三百萬助軍資置北平軍知諫院張方平以西北用師乞合樞密之職於中書以通謀議帝以爲然欲以宰相兼判樞密院事王舉正曰判名重不可不避乃攺兼樞密使】置宣毅及保捷軍【呂夷簡請調諸道弓手刺其壯者爲宣毅保捷軍聚於西北張方平力爭之夷簡不聽旣而兩軍合二十餘萬皆市人不可用而大爲國費】富弼還自契丹【六月弼至契丹見契丹主言曰兩朝人主父子繼好垂四十年一旦求割地何也契丹主曰南朝違約塞雁門增塘水治城隍籍民兵將以何爲羣臣請舉兵而南吾謂不若遣使求地求而不獲舉兵未晚弼曰北朝忘章聖皇帝之大徳乎澶淵之役茍從諸將言北兵無得脫者且北朝與中國通好則人主専其利而臣下無所獲若用兵則利居臣下而人主任其禍故勸用兵者皆爲身謀耳契丹主驚曰何謂也弼曰晉髙祖欺天叛君末帝昏亂土宇狹小上下離叛故契丹全師獨克然壯士健馬物故大半今中國提封萬里精兵百萬法令修明上下一心北朝欲用兵能保其必勝乎就使其勝所亡士馬羣臣當之歟抑人主當之歟若通好不絕歳幣盡歸人主羣臣何利焉契丹主大悟首肯者久之弼又曰塞雁門者備元昊也塘水始於何承矩事在通好前城隍皆修舊民兵亦補闕非違約也契丹主曰微卿言吾不知其詳𨿽然吾祖宗故地當見還耳弼曰晉以盧龍賂契丹周世宗復取闗南地皆異代事若各求地豈北朝之利哉旣退劉六符曰吾主恥受金幣堅欲十縣何如弼曰本朝皇帝言爲祖宗守國豈敢妄以土地與人北朝所欲不過租賦爾朕不忍多殺兩朝赤子故屈已增幣以代之若必欲得地是志在敗盟假此爲辭耳澶淵之盟天地鬼神其可欺乎明日契丹主召弼同獵引弼馬自近謂曰得地則歡好可久弼反覆陳其不可狀且言北朝旣以得地爲榮南朝必以失地爲辱兄弟之國豈可使一榮一辱哉獵罷六符曰吾主聞公榮辱之言意甚感悟今惟有婚姻可議耳弼曰婚姻易生嫌隙本朝長公主出降賫送不過十萬緍豈若歳幣無窮之利哉契丹主諭弼使還曰俟卿再至當擇一事受之卿其遂以誓書來弼乃還入對具以白帝】富弼復如契丹【帝復使弼持和親增幣二議及誓書往契丹且命受口傳之詞於政府旣行次樂壽謂副使張茂實曰吾爲使者而不見國書脫書詞與口傳異吾事敗矣啟視果不同馳還都以晡時入見易書而行】九月富弼曁契丹耶律仁先來【弼至契丹不復議婚専欲增幣且曰南朝旣增我歳幣其遺我之辭當曰獻弼曰南朝爲兄豈有兄獻於弟乎契丹主曰然則爲納字弼曰亦不可契丹主曰南朝旣以厚幣遺我是懼我矣則於一字何有若我擁兵而南得無悔乎弼曰本朝兼愛南北故不憚更成何名爲懼或不得已而至於用兵則當以曲直爲勝負非使臣之所知也契丹主曰卿勿固執古有之矣弼曰自古惟唐髙祖借兵於突厥當時贈遺或稱獻納其後頡利爲太宗所擒豈復有此禮哉聲色俱厲契丹主知不可奪乃曰吾當自遣人議之乃畱增幣誓書而使其南院樞密副使耶律仁先漢人副行宮部署劉六符持誓書與弼偕來且議獻納二字弼至入對因曰二字臣以死拒之彼气折矣可勿許也帝用晏殊議竟以納字與之於是歳增銀絹各十萬與前共五十萬匹兩嵗送至白溝和好復定】元昊寇鎭戎軍葛懷敏防師禦之次於定川師潰懷敏走死元昊遂大掠渭州而去【元昊數入寇掠𨿽勝而死亡創痍者相半國人困於防集財用不給爲十不如之謡以怨之知延州龐籍上疏言夏境鼠食稼且旱元昊思納欵詔命知保安軍劉拯諭元昊親信野利剛浪防遇乞兄弟言公方持靈夏兵儻內附當以西平茅土分冊之剛浪防令浪埋賞乞媚娘等三人詣靑澗城種世衡乞降世衡知其詐曰與其殺之不若因以爲間畱使監稅出入騎從甚寵而遣王嵩以棗及畫爲書置蠟九中遺剛浪防諭以早歸之意欲元昊得之而致疑剛浪防笑曰種使君年亦長矣何児戲尙爾囚嵩窖中知渭州王防涇原副總管葛懷敏亦使僧法淳持書往剛浪防乃使其教練使李文貴持書至靑澗報世衡言用兵以來資用困乏人情便於和籍曰此詐也乃屯兵靑澗畱文貴不遣已而元昊果大舉入寇攻鎭戍軍懷敏督諸砦兵禦之保於定川元昊以鐵騎薄之懷敏輕率昧於應變由是大潰懷敏與諸將驅馬東南馳至長城濠路已斷敵周圍之懷敏及將校十四人死焉餘軍九千四百馬六百皆爲敵所得元昊乘勝直抵渭州幅員六七百里焚蕩廬舍屠掠民畜自涇邠以東皆閉壘自守範仲淹自將慶州蕃漢兵援之元昊乃還初陳執中安撫京東與賓佐論當今名將共推懷敏獨駐泊將郭逵曰懷敏易與爾喜功徼幸徒勇無謀他日必敗朝廷事至是執中始嘆服其言】冬十月梁適如契丹【遣知制誥梁適持誓書與耶律仁先等如契丹契丹亦遣使再致誓書且報撤兵自是通好如故】十一月復置陜西路安撫經略招討使以韓琦範仲淹龐籍爲之置司涇州罷諸路經略使【初翰林學士王堯臣爲陜西體量安撫使上疏論兵因言韓琦範仲淹皆忠義智勇不當置之散地及葛懷敏敗死中外震懼帝思堯臣之言防仲淹附王懷徳入奏乞與韓琦同經略涇原並駐涇州琦兼秦鳯臣兼環慶涇原有警臣與琦合秦鳯環慶之兵掎角而進若秦鳯環慶有警亦可率涇原之師爲援臣當與琦練兵選將漸復橫山以斷賊臂不數年間可期平定矣願詔龐籍兼領環慶以成首尾之勢委文彥博秦州滕宗諒慶州總之孫沔亦可辦集渭州一武臣足矣帝采用其防乃復置陜西路安撫等使總四路之事置府涇州發定州禁軍二萬二千益屯於涇以琦仲淹籍分領陜西之地復以堯臣爲體量安撫使徙文彥博帥秦滕宗諒帥慶張亢帥渭州堯臣復言琦等旣爲陜西四路經略等使則四路當稟節制不當復帶使名各置司行事使所稟不一於是四路並罷經略使琦與仲淹在兵間久名重一時人心歸之朝廷倚以爲重二人號令嚴明愛撫士卒諸羌來者推誠撫接咸感恩畏威不敢輒犯邊境天下稱爲韓範】以泰山處士孫復爲國子監直講【復晉州平陽人舉進士不第退居泰山著春秋尊王發微十二篇國子直講石介有名山東師事之因語人曰孫先生非隱者也於是範仲淹富弼皆言復有經術宜在朝廷故有是命】以富弼爲翰林學士固辭不拜【弼始受命使契丹聞一女卒再往聞一男生皆不顧得家書未嘗發輒焚之曰徒亂人意故能成兩國之好帝復申樞密直學士之命弼辭又除翰林學士弼懇辭曰增歳幣非臣本意特以方討元昊未暇與爭故忍死爾敢受賞乎】

【癸未】三年【契丹重熙十二年】春正月元昊更名曩霄上書請和【西鄙用兵日久帝心厭之欲招懷元昊詔龐籍遣李文貴還以通意元昊復使文貴與王嵩以野利剛浪防書至延州議和然猶倔彊不肯削僣號且云如日方中止可順天西行安可逆天東下籍以其言未服乃令自請而詔籍復書許之使呼剛浪防爲太尉籍曰太尉三公非陪臣所得稱使剛浪防當之則元昊不得臣矣今其書自稱寧令或謨寧令皆其官名也於義無嫌朝廷從之元昊知朝廷許和有緒乃遣其六宅使賀從勗與李文貴至延州上書闕下自稱男邦泥定國兀卒上書父大宋皇帝更名曩霄而不稱臣兀卒卽吾祖也如可汗號籍不敢聞從勗曰子事父猶臣事君也若得至京師天子不許更歸議之籍送使者闕下籍因陳便宜言羌久不通和市國人愁怨今辭理寖順必有攺事中國之心請遣使諭之】二月立四門學○三月以呂夷簡爲司空平章軍國重事【夷簡感風詔拜司空平章軍國重事疾稍愈命數日一至中書裁決可否夷簡力辭帝降手詔曰古謂髭可療疾今剪以賜卿因禦延和殿召見敕乘馬至殿門命內侍取兀子輿以前夷簡辭避久之詔給扶毋拜攺授司徒監修國史軍國大事與兩府同議】以晏殊平章事兼樞密使賈昌朝參知政事○召判蔡州夏竦爲樞密使○以蔡襄歐陽修王素知諌院余靖爲右正言【時增置諫官以蔡襄等四人爲之襄喜言路開而慮正人難久立也乃上疏曰任諫非難聽諫爲難聽諫非難用諫爲難修等三人忠誠剛正必能盡言臣恐邪人不利正諫必造爲禦之之說其禦之不過有三曰好名好進彰君過耳願陛下察之毋使有好諫之名而無其實修每入對帝必延問執政咨所宜行旣多所張防小人翕翕不便修慮善人必不勝數爲帝分別言之初範仲淹之貶饒州修及尹洙余靖皆以直仲淹見逐羣邪因目之曰黨人於是朋黨之論起及仲淹日受眷注修乃進朋黨論以爲君子以同道爲朋小人以同利爲朋皆自然之勢也然小人無朋惟君子則有之蓋小人所好者利祿所貪者財貨當其同利之時暫相黨引以爲朋者僞也及其見利而爭先或利盡而反相賊害𨿽兄弟不能相保君子則不然所守者道義所行者忠信所惜者名節以之修身則同道而相益以之事國則同心而共濟終始如一故爲君子但當退小人之僞朋用君子之眞朋則天下治矣修論事切直人視之如仇帝獨奬其敢言顧侍臣曰如歐陽修者何處得來】夏四月邵良佐如夏州【賀從勗至都帝采龐籍言命保安軍判官邵良佐及張士元張子奭王正倫等更往議且許封冊元昊爲夏國主嵗賜絹十萬匹茶三萬斤富弼言元昊臣契丹而不臣我朝則是契丹爲無敵於天下矣須令稱臣乃可許和蔡襄亦言元昊攺吾祖爲兀卒特以侮玩朝廷使朝廷賜之詔而亦曰吾祖是何等語耶不可許其請皆不聽邵良佐至夏州元昊亦遣如定聿捨張延壽等來議和及歳幣】以韓琦範仲淹爲樞密副使【以元昊請和故召還時元昊倚契丹邀索無厭晏殊等厭於用兵將一切從之琦力陳其不可帝多納之】夏竦至京師罷知亳州以杜衍爲樞密使【諫官歐陽修蔡襄等交章論竦在陜西畏懦不肯用力兼之挾詐任數姦邪傾險陛下孜孜政事首用懷詐不忠之臣何以求治中丞王拱辰亦言竦經略西師無功而歸今置諸二府何以厲世因對極論之帝未省遽起拱辰前引裾帝乃悟防竦已至國門言者論益力乞毋令入見右正言余靖言竦累表引疾及聞召命卽兼驛而馳若不早決竦必堅求面對敍恩感泣復有左右爲之地者則聖聽惑矣章累上卽日詔竦歸鎭而拜杜衍爲樞密使竦亦自請還節鉞徙知亳州竦至亳上書萬言自辯乃徙判並州蔡襄言於帝曰陛下罷竦而用琦仲淹士大夫賀於朝庶民歌於路至飲酒叫號以爲歡且退一邪進一賢豈能闗天下輕重哉蓋一邪退則其類退一賢進則其類進眾邪並退眾賢並進海內有不泰乎𨿽然臣竊憂之天下之勢譬猶病者陛下旣得良醫矣信任不疑非徒愈病而又壽民醫𨿽良術不得盡用則病且日深𨿽有和扁難責效矣國子監直講石介篤學尙志樂善嫉惡喜聲名遇事奮然敢爲以章得象晏殊賈昌朝韓琦範仲淹杜衍同時登用而歐陽修蔡襄余靖王素並爲諫官夏竦旣拜卽罷因大喜曰此盛事也歌頌吾職其可已乎作慶曆聖徳詩以頌諸賢而指夏竦爲大姦詩且出其師孫復聞之曰介禍始於此矣】司徒呂夷簡致仕【夷簡以疾罷議軍國大事固請老遂以太尉致仕朝朔望逾年薨帝見羣臣曰安得憂國忘身如夷簡者自章獻太后臨朝十餘年間天下晏然夷簡之力爲多及西夏用師契丹求地夷簡選將命使二邊以寧當國旣久頗務收恩避怨以固權利數爲言者所詆帝眷倚不衰反斥言者故能於天下之事屈伸舒捲動有操術爲世名相獨加幣契丹聚兵西北爲後日之患又以私憾成郭后之廢逐孔道輔範仲淹於外爲可罪也】自正月不雨至於是月帝禱於西太一宮是日雨【自正月不至於四月遣使祠禱於嶽瀆羣臣請帝親禱於郊帝曰太史言月二日當今將以旦日出禱王素曰臣非太史然度是日必不帝問其故素對曰陛下知其且而禱之應天不以誠故也帝曰然則明日詣醴泉觀素曰醴泉之近猶外朝耳豈憚暑不逺出耶帝悚然更詔詣西太一宮諫官故不在屬車間特命素扈從日甚熾埃氛翳空比車駕還未薄城天大雷電而時王徳用進二女素論之帝曰朕眞宗皇帝子卿王旦子也有世舊非他人比徳用實進女然已事朕左右柰何素曰臣之憂正恐在左右耳帝動容立命遣二女出宮而賜素以銀緋焉】五月丁夘朔日有食之○詔諸路轉運兼按察使【知諌院歐陽修言天下官吏旣多朝廷無由徧知其賢愚善惡乞立按察之法於內外朝官丞郎中選彊幹防明者爲之使至州縣徧見官吏其公防無狀皆以朱書於名之下其中材之人以墨書之嵗具官吏能否以聞詔從之】秋七月王舉正罷【禦史臺舉李徽之爲禦史舉正友婿也格不行徽之訟曰舉正妻悍不能制如謀國何諫官歐陽修余靖亦論舉正懦黙不任事範仲淹有相材請罷舉正而用仲淹帝然之舉正遂罷】八月詔諫官日赴內朝【從知制誥田況之請也】以範仲淹參知政事富弼爲樞密副使【帝以歐陽修之言拜仲淹參知政事仲淹日執政可由諫官而得乎固辭不拜帝不許乃受命帝方鋭意太平數問當世事仲淹對曰上用我至矣事有先後久安之非朝夕可革也帝再賜手詔又爲之開天章閣引輔臣入對給以筆札俾條陳其所欲爲者仲淹皇恐退而上十事曰明黜陟抑僥幸精貢舉擇長官均公田厚農桑修武備推恩信重命令減徭役天子方信向仲淹悉采用之宜著令者皆以詔書畫一頒下○弼見帝言曰契丹旣結好議者便謂無事萬一敗盟臣死且有罪願陛下思其輕侮之恥坐薪嘗膽不忘修政以誥納帝前帝使宰相諭之曰此朝廷特用非以使遼故也弼乃受命時帝以平治責成輔相命弼主北事仲淹主西事弼上當世之務十餘條及安邊十三防大略以進賢退不肖止僥幸去宿欲漸易監司之不才者使澄汰所部吏於是小人始不悅之矣】詔韓琦宣撫陜西【時二府合班奏事琦必盡言𨿽事屬中書亦指其失同列或不悅帝獨識之曰韓琦性直琦條所宜先行者七事曰淸政本念邊計擢材賢備河北固河東收民心營洛邑繼又陳救八事曰選將帥明按察丰財利遏僥幸進能吏退不才謹入官去冗食謂數者之舉謗必隨之願委計輔臣聴其注措帝嘉納之命宣撫陜西琦討平羣盜張海郭邈山等禁卒羸老不任用者悉汰之盡修鄜延城障須敵悉歸所侵地乃許和且陳西北四防以爲今當以和好爲權宜戰守爲實務請繕甲厲兵營修洛都密定討伐之計】九月任中師罷○冬十月以張昷之王素沈邈爲都轉運按察使【富弼範仲淹請詔中書樞密二府通選逐路轉運按察使旣得人卽委使自擇知州不任事者罷之知州擇知縣俟政績有聞一二年方眞授之故有是命】更定磨勘百官法【初太祖以舊制文武常參官各以曹務閒劇爲月限考滿卽遷非循名責實之道乃罷之而置審官院考課中外職事受代京朝官引對磨勘非有勞績不得進秩其後立法文臣五年武臣七年無贓私罪始得遷秩曽犯贓罪則文臣七年武臣十年中書樞密取防其七階選人則考第資歷無過犯或有勞績者遞遷謂之循資淳化四年始置磨勘司然每遇恩慶百僚多得序進眞宗卽位始罷之惟郊祀恩許加勲階爵邑至是範仲淹富弼以官冗由磨勘亟易至髙位故獲防者眾乃令待制以上自遷官後六歳無故則復遷之有過益展年至諫議大夫止京朝官四嵗磨勘至前行郎中止少卿監限七十員有闕乃補少卿監以上遷官聽防其法始密於舊矣】契丹北院樞密使蕭孝穆卒【孝穆位髙益畏與人交始終如一所薦拔皆忠直嘗語人曰樞密選賢而用何事不濟若自親煩碎則大事凝滯矣自蕭和卓以吏才進位宰相其後轉效不知大體孝穆嘆曰不能移風易俗偸安爵位臣子之道若是乎時稱爲國寶臣】十一月上淸宮火○更定防子法【太祖初定任子之法臺省六品諸司五品登朝嘗歷兩任然後得請太宗卽位諸州進奏者授以試銜及三班職尋特定選人七等凡誕聖節及三年南郊皆聽奏一人而特恩不預焉由是奏薦之恩廣至是範仲淹富弼始裁損其制凡選人遇部赴銓試不試者永不預選且罷聖節奏防恩自是任子之恩殺矣】十二月契丹攺政事省爲中書省

通鑑續編卷六﹤史部﹐編年類﹐通鑑續編﹥

欽定四庫全書

通鑑續編卷七

元陳桱撰

【甲申】四年【契丹重熈十三年】春三月詔天下州縣立學【詔曰儒者通天地人之理明古今治亂之原可謂博矣然學者不得騁其說而有司務先聲病章句以拘牽之則吾豪傑奇偉之士何以奮焉士以純明朴茂之美而無斆學養成之法使與不肖並進則夫懿徳敏行何以見焉此取士之甚而學者自以爲患夫遇人以薄者不可貴人以厚也今朕建學興善以尊子大夫之行更制革獘以盡學者之才有司其務嚴訓導精察舉以稱朕意學者其進徳修業無失其時其令州若縣皆立學本道使者選部屬官爲教授員不足取於鄕裏宿學有道業者由是州郡奉詔興學而士有勸服儒術者不可勝數矣】更定科舉法【科舉進士明經諸科之外又有特奏名別頭試之目特奏名者始於晉天福中以士之貢於鄕而屢絀於禮部或廷試所不錄者積前後舉數參其年而差等之遇親防士則別籍其名以奏徑許赴試至咸平三年是科至九百餘人焉別頭試者士有親戚仕本州或爲發解官及侍親逺宦距本州二千里令轉運司類試以十率之取三人以貢焉宋之取才惟進士諸科名卿鉅公皆由此選帝自卽位以來尢向用之登上第者不數年輒赫然顯貴範仲淹參知政事意欲復古勸學數言興學校本行實詔近臣議宋祁等言教不本於學校士不察於鄕裏則不能覈名實有司束以聲病學者専於記誦則不足盡人材參考眾說擇其便於今者莫若使士皆土著而教之於學校然後州縣察其履行則學者修飭矣乃詔州縣立學士須在學三百日乃聽預秋賦舊嘗充賦者百日而止試於州者令相保任有匿服犯刑虧行冒名等禁三場先防次論次詩賦通考爲去取而罷帖經墨義士通經術願對大義者數十道】契丹黨項諸部叛附於夏【元昊侵黨項契丹遣延昌宮使髙嘉努讓之元昊不聽命黨項等部及夾山部落呆兒族一百戶與山西部族節度使庫哩皆叛契丹降於元昊】夏四月作太學五月帝謁孔子【判國子監王拱辰田況王洙余靖等言漢太學二百四十房千八百室生徒三萬人唐學捨亦千二百間今取才養士之法盛矣而國子監才二百楹制度狹小不足以容詔以錫慶院爲太學置內捨生二百人講殿旣備帝謁孔子故事止肅揖帝特再拜賜直講孫復五品服初海陵人胡瑗爲湖州教授訓人有法科條纎悉備具以身率先𨿽盛暑必公服坐堂上嚴師弟子之禮視諸生如其子弟諸生亦信愛如其父兄從之防者常數百人時方尙詞賦湖學獨立經義治事齋以惇實學及興太學詔下湖州取其法著爲令式云】契丹伐黨項夏人救之○曩霄來降【元昊遣使上誓表言兩失和好遂歷七年立誓自今願藏盟府其前日所掠將校民戶各不復還自此有邊人逃亡亦毋得襲逐臣近以本國城砦進納朝廷其栲栳防刀南安承平故地及他邊境蕃漢所居乞畫中爲界於內聽築城堡凡嵗賜銀綺絹茶二十五萬五千乞如常數臣不復以他相干乞頒誓詔蓋欲世世遵守永以爲好儻君親之義不存或臣子之心渝變當使宗祀不永子孫罹殃】六月詔範仲淹宣撫陜西河東【初仲淹以忤呂夷簡放逐者數年帝以其士望所屬拔起而大用之倚以爲治中外想望其功業仲淹亦以天下爲己任與富弼同心輔政裁削幸濫考覆官吏日夜謀慮興致太平然更張無漸規模濶大論者籍籍及按察使出多所舉劾眾心不悅任子之思薄磨勘之法宻僥幸者不便由是謗毀稍行夏竦旣怨石介因與其黨造爲黨論目杜衍歐陽修及仲淹爲黨人且僞作介爲富弼撰廢立詔艸飛語上聞弼與仲淹懽適聞契丹伐夏遂請行邊仲淹旣去朝攻者益急帝心不能無疑矣】契丹命耶律古云耶律庶成等修國史○秋七月契丹使耶律髙嘉努來【契丹主以夏援黨項之故徵諸道兵將討元昊遣延昌宮使髙嘉努告於宋曰請爲中國討賊愼無與和也帝疑契丹與元昊同謀以見欺欲調發爲備富弼曰契丹實有怨於元昊耳保無他也乃止】八月詔富弼宣撫河北【從弼請也弼及範仲淹旣去石介不自安亦請外得濮州通判】余靖如契丹【時朝廷欲加元昊封冊而契丹之使適至帝召羣臣議之知制誥余靖言契丹挾詐不可輕許乃命靖致贐禮且覘其誠否而畱夏國封冊不發】九月晏殊罷【殊平居好賢及爲相務進人材故省院臺閣皆極一時之選至是歐陽修出爲河北都轉運使諫官奏畱之殊獨不許孫甫蔡襄因上言殊爲李宸妃碑不言生帝又役官兵治僦捨以規利乃降授工部尙書出知潁州殊剛簡淸儉善於知人博學洽聞文章贍麗應用不窮爲世推重】以杜衍平章事兼樞宻使賈昌朝爲樞宻使陳執中參知政事【衍在樞宻每有內降率寢格不行積詔防至十數輒納帝前帝嘗語歐陽修曰外人還有知杜衍封還內降耶幾有求於朕每以衍不可告之而止者多於所封還也】契丹主伐夏冬十月曩霄誘而敗之契丹及夏平【九月契丹主會師於九十九泉遣太弟重元將騎七千爲先鋒出南路樞宻使蕭惠將騎六萬出北路契丹主自帥騎兵十萬繼進濟河長驅入夏境四百里不見敵據得勝寺南壁以待蕭惠與元昊戰於賀蘭山北敗之元昊見契丹兵盛乃上表謝罪退師十里請收叛黨以獻且進方物契丹主遣樞宻副使蕭革迓之而進軍次於河曲元昊親率黨項三部以待罪契丹命革詰其納叛背盟之故賜之酒許其自新蕭惠以爲大軍旣集宜加討伐不可許和契丹主猶豫未決元昊以未得成言又退師三十里以俟凡三退將百里每退必赭其地契丹馬無所食因許之和元昊乃遷延以老之度其馬饑士疲因縱兵急攻蕭惠營敗之乘勝攻南壁契丹主大敗從數騎走得免元昊入樞宻使蕭孝友砦執駙馬蕭呼圖克以去已而遣使歸其先所俘獲契丹亦遣所畱夏使還之十一月契丹主班師還十二月呼圖克歸契丹】遣使如夏州【遣使賜元昊誓詔曰朕臨制四海廓地萬里西夏之土世以爲胙今乃納忠悔咎表於信誓質之日月要之鬼神及諸子孫無有渝變申復懇至朕甚嘉之俯閱來誓一皆如約】十一月詔戒朋黨相訐○契丹城云州爲西京大同府【云州卽雲中也於是契丹境內凡五京六州軍城百五十六縣二百九部族五千二屬國六十東至於海西至金山曁於流沙北至臚胊河南至白溝幅貟萬里契丹之至盛也】十二月餘靖還自契丹○冊曩霄爲夏國主【余靖還知契丹已與夏和帝乃遣尙書貟外郎張子奭充冊禮使仍賜對衣黃金帶銀鞍勒馬銀二萬兩絹二萬匹茶二萬斤冊以漆書竹冊籍以天下樂錦金塗銀印方二寸一分文曰夏國主印錦綬約稱臣奉正朔攺所賜敕書爲詔而不名許自置官屬使至京就驛貿賣宴坐朶殿使至其國相見用賔客禮嵗賜銀絹茶防共二十五萬五千置塲於保安軍及髙平砦第不通靑鹽命國子博士髙良夫等會夏人畫疆界然宋使往止畱館宥州終不復至興靈而元昊帝其國中自若也】

【乙酉】五年【契丹重熈十四年】春正月範仲淹富弼罷【仲淹內剛外和政尙忠厚泛愛樂善及其去也咸惜其當朝不久莫能成先憂後樂之志性至孝好施予置義莊裏中以贍宗族海內之人無不敬慕其徳焉】杜衍罷【衍好薦引賢士而沮止僥幸羣小咸怨禦史中丞王拱辰之黨尢嫉之衍婿蘇舜欽易簡子世慷慨有大志能文章論議稍侵權貴眾不能容時監進奏院循前例祠神以妓樂娯賔集賢校理王益柔曙之子也於席上戲作傲歌拱辰聞之以二人皆範仲淹所薦而舜欽又衍懿親欲因是以傾衍及仲淹乃諷禦史魚周詢劉元瑜舉劾其事防上拱辰及張方平列狀請誅益柔章得象晏殊無可否賈昌朝陰主之韓言於帝曰益柔狂語何足深討方平等皆陛下近臣今西陲用兵大事何限一不爲陛下論列而同狀攻一王益柔此其意可見矣帝感悟乃止黜益柔監復州酒稅而除舜欽名同席被斥者十餘人皆知名之士拱辰喜曰吾一舉网盡矣舜欽旣得罪衍由是不安求去不許而拱辰遂見譏於公議及諫官錢明逸論範仲淹富弼帝欲罷二人而衍獨左右之帝不悅二人旣罷翰林學士丁度有憾於衍因置書指衍與二人爲朋比衍竟坐是出知兗州衍淸介有大節其去也君子惜之】以賈昌朝平章事兼樞宻使王貽永爲樞宻使宋庠參知政事吳育龎籍爲樞宻副使○罷磨勘防子新法○三月韓琦罷【範仲淹富弼罷去不能獨居上疏辧析不報初陜西四路總管鄭戩遣靜邊砦主劉滬著作佐郎董士亷城水洛以通秦渭援兵知渭州尹洙以爲前此屢困於賊者正由城砦多而兵勢分也今又益城不可奏罷其役會戩罷而扈等督役如故洙不平召滬等還滬又不至洙以張忠代之滬不受代洙乃諭禆將狄靑往械滬及士亷下吏而罷水洛之役戩論奏不已是洙而朝議右戩竟徙洙知慶州釋滬等獄而復城水洛乃請外遂出知揚州河東轉運使歐陽修上疏曰杜衍範仲淹韓琦富弼天下皆知其有可用之賢而不聞其有可罷之罪正士在朝羣邪所忌謀臣不用敵國之福也竊爲陛下惜之羣邪益忌修因其孤甥張氏獄傳致修罪左遷知滁州洙博學有識度以爲自唐以來文格卑弱至桞開始爲古文而世未知宗尙乃與穆修復振起之爲文簡而有法元昊反洙未甞不在兵間故於西事尢爲練習未幾卒】罷科舉新法【範仲淹旣去執政以新定科舉入學預試爲不便且言詩賦聲病易考而防論汗漫難知祖宗以來莫之有攺且得人甞多矣天子下其議有司請如舊法乃詔曰科貢舊條皆先朝所定也宜一切如故前所更令其悉罷之】夏四月丁亥朔日有食之○章得象免【時帝鋭意天下事進用羣賢使同得象經畫當世急務得象無所建明禦史孫抗數論之得象不得已乃上章求去】以陳執中平章事兼樞宻使吳育參知政事丁度爲樞宻副使○冬十月罷轉運兼按察使○罷宰相兼樞宻使

【丙戌】六年【契丹重熈十五年】春三月辛巳朔日有食之【日食帝謂宰相曰謫見於天願歸罪朕躬卿宜救民疾苦思所以利安之賈昌朝對曰陛下此言足以弭天變臣敢不孜孜以奉陛下帝曰人主懼天而修徳猶人臣畏法而自新也昌朝頓首謝】秋八月以吳育爲樞宻副使丁度參知政事【育在政府遇事敢言至是知永靜軍向綬疑通判江中立譛已因誣以罪廹令自殺育欲坐綬死賈昌朝不可遂爭議帝前左右皆失色育論辯不已乃請曰臣所辯者職也顧力不勝願罷臣職知審刑院髙若訥附昌朝議綬竟減死一等帝亦以昌朝故徙育樞宻而謂近臣曰吳育剛正可用第嫉惡太過耳】冬十月不雨○髙麗王欽卒子徽嗣

【丁亥】七年【契丹重熈十六年】春二月募人中糧於秦州【詔取益州交子三十萬於秦州募人入中糧粟】大旱帝避正殿詔言闕失三月賈昌朝吳育免【時大旱帝避正殿減膳許中外臣僚實封條陳失政賈昌朝引漢冊免三公故事乞罷禦史中丞髙若訥上言曰大臣喧爭爲不肅故雨不時若於是賈昌朝以使相出判大名吳育歸給事中班未幾以育判尙書都省因侍讀帝謂曰臣下毀譽多出愛憎卿所當愼也育對曰知而形之言不若察而行之事聖主之行如日月之明進一人使人皆知其善出一人使人皆見其惡則陰邪不能搆害公正可以自立百王之要道也】乙未以夏竦平章事丁酉攺授樞宻使【竦制下諌官禦史文章言大臣和則政事修竦前在關中與首相陳執中論議不合今不可使共事故攺命】以文彥博參知政事髙若訥爲樞宻副使○壬寅帝禱於西太一宮是日夏四月甲辰帝禦正殿○秋八月分河北爲四路○冬十一月貝州宣毅卒王則據城中以叛以明鎬爲河北體量安撫使【初涿人王則以歲饑流至貝州自賣爲人牧羊後隸宣毅軍爲小校貝冀俗尙妖幻相與習五龍滴涙等經及諸圖防書言釋迦佛衰謝彌勒佛當持世則之與母訣也甞刺福字於背以爲記妖人因妄傳則字起爭信事之州吏張巒卜吉主其謀黨與連徳齊諸州約以明年正旦斷澶州浮梁作亂會其黨潘方淨以書謁北京畱守賈昌朝事覺被執則故不待期冬至日知貝州張得一方與官屬謁天慶觀則率其徒刼庫兵執得一囚之殺通判董元亨司理王奬判官李浩淸河令齊開主簿王奕等兵馬都監田斌以從卒巷戰不勝而出城扉闔提刑田京任黃裳持印棄其家縋城出保南關入驍健營撫士卒凡有欲應賊者京以計盡誅之由是營兵二十六指揮在外者皆懾服不敢叛南關得不防則僣稱東平郡王以張巒爲丞相卜吉爲樞宻使建國曰安陽牓所居門曰中京居室廏庫皆立名號攺元得聖以十二月爲正月民年十二以上七十以下皆涅其面曰宜軍破趙得勝旗幟號令率以佛爲稱城以一樓爲一州書州名補其徒爲知州每面置一總管然縋城下者日眾於是令民伍伍爲保一人縋余悉斬事聞以知開封府明鎬爲體量安撫使而詔貝州有能引致官兵獲賊者授諸衛士將軍鎬至貝州民汪文慶等自城上系書射鎬帳約爲內應夜埀絙以引官軍入城者數百人賊覺率眾拒戰不利乃與文慶等復縋而出初官軍先登者欲専其功斷絙以絕後來者及賊來拒眾寡不敵故敗】

【戊子】八年【契丹重熈十七年】春正月以文彥博爲河北宣撫使明鎬副之閏月執王則歸於京師誅之【鎬以貝州城峻不可攻乃爲距闉將成爲賊所焚鎬乃卽南城爲地道日攻其北以牽制之朝廷以則未下命彥博宣撫鎬爲之副彥博至貝鎬穿道適通遂選壯士夜半由地道入城眾登城賦縱火牛官軍以槍中牛鼻牛還攻賊賊大潰開東門遁總管王信追則擒之餘眾保村捨者皆被焚死檻送則京師磔於中市則據城中凡六十六日而敗攺貝州爲恩州張得一以降賊伏誅】以文彥博平章事○衛士作亂伏誅【帝將以閏月望夕復張燈皇后諫止之越三日親從官顏秀等四人夜入禁中越屋叩寢殿皇后方侍帝聞變遽起帝欲出後閉閤擁持趣召都知王守忠使引衛卒入賊傷宮嬪殿下聲徹帝所宦者以乳嫗毆小女子紿奏後叱之曰賊在近殺人敢妄言邪陰遣人挈水踵後賊果舉炬焚簾水隨滅之是夕所遣宦侍後皆親剪其發曰以是徴賞故爭盡死力守忠兵至賊就擒滅詔領皇城司者皆坐斥事連副都知楊懷敏夏竦與懷敏相結欲曲庇之乃請禦史與宦官同鞫於禁中不可滋蔓俾反側不安丁度曰宿衛有變事關社禝請付外臺窮治因爭於帝前帝從竦議由是懷敏止降官領內職如故】二月夏國主曩霄卒子諒祚立【元昊卒年四十六子諒祚立生十月矣養於國舅訛龐遂與其三大將分治國政遣使告哀於宋契丹諡元昊曰武烈皇帝廟號景宗墓曰泰陵詔遣開封府判官曹穎叔祭奠六宅使鄧保弔慰之契丹亦遣永興宮使耶律褭裏慰奠焉】夏四月冊諒祚爲夏國主【朝議請因諒祚幼弱母族専國以節鉞啖其三大將使各有所部分以披其勢可以得志陜西安撫使程琳曰幸人之防非所以柔逺人不如因而撫之帝乃遣刑部員外郎任顓往冊諒祚爲夏國主議者深惜朝廷之失機】罷丁度爲觀文殿學士【度以與夏竦議事不合求解政事罷爲紫宸殿學士禦史何郯言紫宸非官稱所宜乃攺延恩爲觀文殿置學士以授之度性淳質在翰林十五年數論天下事未甞及私帝雅重之】以明鎬參知政事【文彥博數推鎬貝州之功且薦其才可大用故也】五月無雲而震夏竦免【殿中侍禦史何郯論竦姦邪不可任樞要防京師同日無雲而震者五帝方坐便殿趣召翰林學士張方平至謂曰夏竦姦邪以致天變如此宜免之乃出知河南竦在樞府深怨石介之譏已欲報之而介已卒會徐州狂人孔直溫謀反搜其家得介書竦因言介詐死北走契丹耳請發棺驗之詔下兗州訪介存亡杜衍知兗與其僚以闔族保介必死提刑呂居簡亦言無故發棺何以示後始獲免然猶錮介子孫而貶孫復監防州稅】以宋庠爲樞宻使龐籍參知政事○六月明鎬卒【鎬沈鷙有謀能斷大事其卒也帝深惜之】河北京東大水

【己丑】皇祐元年【契丹重熈十八年○夏英宗諒祚延嗣寜國元年】春正月甲午朔日有食之○夏五月加知靑州富弼禮部侍郎固辭不受【河北京東大水民流就食靑州富弼勸所部民出粟益以官廩得公私廬舍十餘萬區散處其人以便薪水官吏自前資待缺寄居者皆賦以祿使卽民所聚選老弱病瘠者廩之仍書其勞約他日爲奏請受賞率五日輒遣人持酒肉飯糗慰藉出於至誠人人爲盡力山林陂澤之利可資以生者聽民擅取死者爲大冢葬之目曰叢冢及麥大熟民各以逺近受糧而歸幾活五十餘萬人募爲兵者萬計前此救災者皆聚民城郭中爲粥食之蒸爲疾疫及相蹈借或待哺數日不得粥而僕名爲救之而實殺之自弼立法簡便周盡天下傳以爲式帝聞遣使褒勞加拜禮部侍郎弼曰此臣職也敢受賞乎固辭不受】六月以賈昌朝爲觀文殿大學士兼判尙書都省【初置觀文殿大學士自是宰相求閒卽命是職以寵之】秋七月契丹主伐夏不見敵而還○八月陳執中罷○以宋庠平章事髙若訥參知政事龎籍爲樞宻使梁適爲副使○九月廣源州蠻儂智髙宼邕州【儂氏自唐初卽雄於西原與黃氏周氏據州十有八而儂氏尢彊世爲廣源州首領唐末交阯彊盛廣源服屬之及儂全福爲交人所殺其妻攺適商人生智髙冒姓儂氏旣壯與其母據儻猶州建國曰大歷交人攻而執之釋其罪使知廣源州智髙怨交阯乃乘間襲據安徳州僣稱南天國攺元景瑞因招納亡命貢獻中國以求內附朝廷不許智髙復奉金函書以請亦不報智髙怒與廣州進士黃師宓等謀據廣南乃數出敝衣易谷食紿言洞中饑饉部落離散知邕州陳拱信之不爲設備智髙得以肆志一夕忽縱火焚其居因紿眾曰平生積聚今爲天火所焚無以爲生計窮矣當取邕廣以自王否則兵死眾從之遂率眾五千防江東下攻邕州橫江寨守將張日新等戰死詔江南福建等路發兵備之】罷武舉○夏人襲契丹蕭惠敗之【契丹北院樞宻使韓王蕭惠爲河南行營都統帥師自河南進以伐夏戰艦糧艘綿亙數百里旣入敵境偵候不逺鎧甲載於車軍士不得乘馬諸將請備不虞惠曰諒祚必自迎車駕何暇及我無故設備徒自獘耳契丹主旣還惠師尙進未立營柵夏人奄至恵與麾下不及甲而走追者射之惠幾不得脫士卒死傷者不可勝計】冬十月契丹耶律達嚕噶獲夏主嫡母於賀蘭以歸

【庚寅】二年【契丹重熈十九年夏天祐垂聖元年】春二月夏人侵契丹○三月契丹蕭博諾伐夏○詔卽大慶殿爲明堂秋九月大享天地赦【自太祖以來未甞親享明堂惟命有司攝事而已是嵗帝謂輔臣曰今年冬至日當親祀園丘欲以季秋行大享明堂之禮然自漢諸儒論議駁而不同夫明堂者布政之宮朝諸侯之位天子之路寢乃令大慶殿也今之親祀不當尙於郊壝寓祭也其以大慶殿爲明堂分五室於內仍詔有司詳定儀注以聞於是新作明堂禮神玉制樂八曲九月己酉朝享景靈宮庚戌享太廟辛亥大享天地於明堂以太祖太宗眞宗配儀如圜丘大赦百官進秩一等自是凡享明堂皆寓於大慶殿】折繼閔卒以其弟繼祖領府州軍事○冬十月夏主諒祚請平於契丹契丹不許【諒祚母沒藏氏遣使乞依舊稱藩於契丹契丹因其使還詔別遣信臣至當徐圖之十二月諒祚母復遣使上表乞依舊臣屬契丹主乃遣北院都監蕭爻括等使夏索黨項叛戶沒藏氏乞代黨項權進駞馬牛羊等物而求唐隆鎭及罷所建城邑契丹主不許而安置所獲元昊妻屬於薊州】十一月詔外戚毋得任二府○閏月置詳定大樂局於祕閣召太子中捨致仕胡瑗同定雅樂【瑗典作雅樂其法下李照一律由是黃鐘律短而所奏樂音髙又其鐘弇而直聲郁不發著作佐郎劉羲叟曰此謂害金帝將感心腹之疾乎已而果然】契丹主防進士於金鑾殿

【辛卯】三年【契丹重熈二十年】春正月分淮南爲東西路○三月宋庠免【庠天資忠厚人稱爲長者然在政府無所建明防張貴妃母越國夫人曹氏客張彥方僞造敕牒爲人補官事覺論死庠弟龍圖閣學士祁之子與彥方遊諫官包拯吳奎等言庠不戢子弟庠遂求去】以劉沆參知政事○夏六月詔州郡自今勿得獻瑞物【知無爲軍茹孝標獻芝艸帝命免孝標罪而戒州郡自今勿復獻】以張堯佐爲宣徽等使知河陽府貶殿中侍禦史裏行唐介爲英州別駕文彥博免【時張貴妃寵冠後庭堯佐其伯父也以故驟除宣徽節度景靈郡牧四使殿中侍禦史唐介與知諫院包拯吳奎等力爭之且請中丞王舉正畱百官班廷論奪其二使無何堯佐復除宣徽使知河陽命下眾以爲朝廷眞欲出堯佐於外介謂同列曰是欲與宣徽而假河陽爲名耳不可但已也而同列依違介獨抗言之帝謂曰除擬本出中書時文彥博爲首相介遂劾彥博知益州日造間金奇錦緣閹侍通宮掖以得執政今顯用堯佐益自固結請罷之而相富弼語甚切直帝怒卻其奏不視且曰將逺竄介徐讀疏畢曰臣忠憤所激鼎鑊不避何辭於謫帝急召執政示之曰介論事是其職至以彥博由妃嬪致宰相此何言也進用冢司豈應得預而乃薦弼時彥博在帝前介責之曰彥博宜自省卽有之不可彥博拜謝不已帝怒益甚梁適叱介使下殿修起居注蔡襄趍進救之貶春州別駕王舉正言其太重帝亦悟明日取其疏入攺英州而罷彥博知許州奎亦以介黨出知宻州帝慮介或道死有殺直臣名命中使防之梅堯臣李師中皆賦詩激美由是介直聲動天下士大夫稱眞禦史必曰唐子方】冬十月以龎籍平章事髙若訥爲樞宻使梁適參知政事王堯臣爲樞宻副使○十一月以房庶爲校書郎【益州鄕貢進士房庶甞著樂書補亡二卷其說以爲甞得古本漢志云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文脫之起積一千二百黍八字故誤以一黍爲一分其法非是當以秬黍中者一千二百實管中黍盡得九十分爲黃鐘之長九寸加一爲尺則律定矣直祕閣範鎭是之時胡瑗等制樂已定故授官而遣之】

【壬辰】四年【契丹重熈二十一年】夏五月資政殿學士範仲淹卒【諡文正】儂智髙陷邕橫貴藤梧康端龔潯等州遂圍廣州詔余靖楊畋等討之【智髙攻陷邕州執知州陳珙等卽州建大南國自稱仁惠皇帝攺元啟歷置官屬時天下久安廣南州郡無備智髙所向輒下遂陷八州乃進圍廣知州魏瓘拒之事聞命知桂州陳曙討之六月以余靖爲廣西安撫使知桂州與同提刑李樞及陳曙經制賊盜事復以楊畋體量安撫廣南提舉經制盜賊事發廣東鈐轄司兵赴之】戶部貟外郎範鎭上書議樂【鎭言陛下制樂三年有司紛然未決蓋由不議其本而爭其未也樂者和气也發和气者聲音也聲音生於無形故古人以有形之物傳其法然後無形之聲音得而和气可道也今有形之物皆相戾而不合則無形之聲音不可得而和也必得眞黍然後可爲耳鎭自謂得古法司馬光不以爲是數與論難竟不能決】帝觀攲器於邇英閣【帝出攲器陳於邇英閣諭丁度等曰日中則昃月滿則虧朕欲以中正臨天下當與列辟共守此道度等拜曰臣亦願無傾滿以報陛下因言太宗甞作此器眞宗甞著論帝遂制後述以賜度等】以狄靑爲樞宻副使【靑初以善騎射爲騎禦散直元昊反擇衛士從軍以靑爲三班差使時士卒畏怯獨靑每臨敵被髮帶銅面具出入賊中無不披靡以是數立奇功尹洙與談兵善之薦於韓琦範仲淹曰此良將材也二人待之甚厚仲淹授以左氏春秋且曰將不知古今匹夫勇耳靑由是折節讀書悉通秦漢以來將帥兵法累進馬軍副指揮使靑起行伍十餘年而顯貴而涅猶存帝常敕靑傅藥除之靑指其面曰陛下以功擢臣不問門地臣所以有今日由此涅耳臣願畱以勸軍中不敢奉詔帝益重之至是自知延州召拜副使臺諌王舉正等諫其不可帝不聽】秋七月契丹主追帝其逺祖【追尊伊徳實爲祖簡獻皇帝色勒迪爲徳祖宣簡皇帝妣皆爲後復加諡太祖以下帝後】儂智髙自廣州寇昭州陷之【智髙圍廣兩月知不可拔乃引眾去鈐轄張忠與知英州蘇緘邀擊於白田忠敗死智髙遂攻賀州不克乃攻昭州鈐轄王正倫戰死州遂陷】九月以孫沔爲湖南江西安撫使余靖提舉廣南兵甲經制賊盜事○以狄靑爲荊湖宣撫使提舉廣南經制盜賊事【智髙寇擾日甚嶺外騷動楊畋等久無功帝以爲憂智髙移書行營求邕桂節度使帝將受其降梁適曰若爾則嶺表非朝廷有矣會狄靑上表請行遂以爲宣撫使明日靑入對自言曰臣起行伍非戰伐無以報國願得蕃落騎數百益以禁兵羈賊首致闕下帝壯其言諫官韓絳言靑武人不宜專任帝以問龎籍籍對曰靑起行伍若用爲主帥以文人副之則號令不專不如不遣乃詔嶺南諸軍皆受靑節度】以範祥爲陜西轉運使制置解鹽事罷法復通商【自復法兵民輦運不勝其苦州郡騷然所得鹽利不足以佐縣官之急並邊務誘人入中芻粟皆爲虛估騰踴至數倍大耗京師錢幣帑藏益虛太常博士範祥關中人也熟其利害常謂兩池之利甚博而不能少助邊計者公私侵漁之害也儻一變法嵗可省度支緡錢數十百萬乃畫防以獻遂命制置其事使推行之於是舊禁鹽地一切通商聽鹽入蜀罷九州軍入中芻粟令入實錢償以鹽授以要劵卽池驗劵按數而出盡弛兵民輦運之役以商所入緡錢糴粟輔並邊九州軍而悉畱貨務錢幣以實中都由是黠商貪賈無所僥幸關內之民得安其業公私便之】冬十月知制誥王洙上新雅樂詔詳定之【洙等上樂而議者以爲鐘磬皆不合古遂復命詳定而當議者各安所習久而不決乃命諸家作鐘律以獻然終無所成焉】以孫復胡瑗爲國子監直講【翰林學士趙槪言通判陵州孫復經爲人師乃命復與胡瑗同爲直講瑗旣居太學其徒至不能容取旁官舍處之禮部所得士瑗子弟十常居四五隨材髙下喜自修飭衣服容止往往相類人遇之不問可知爲瑗弟子也復教養不及瑗而治經過之然二人論見不合常相避不見】儂智髙陷賔州復入於邕○十一月壬寅朔日有食之○十二月陳曙帥師討儂智髙敗績於金城驛狄靑執曙誅之【狄靑至廣南合孫沔余靖之兵進次賔州廣西鈐轄陳曙乘靑未至輒以步兵八千犯賊潰於昆侖關指使袁用等皆遁靑曰令之不齊兵所以敗晨會諸將堂上揖曙起並召用等三十二人按以敗亡狀驅出軍門斬之沔靖相顧眙諸將股栗莫敢仰視】雪【時冬無雪帝責躬減膳每見輔臣憂形於色龐籍等言臣等不能燮理上煩聖心願守散秩以避賢路帝曰是朕誠不能感天而惠不能及民非卿等之過也是夕大雪】

【癸巳】五年【契丹重熈二十二年夏福聖承道元年】春正月會靈觀災○狄靑大敗儂智髙於邕州智髙走大理廣南平【靑旣誅陳曙因按兵止營令軍士休十日智髙遣人覘之以爲軍未卽進覘者去靑明日乃整軍馳一晝夜絕昆侖關出歸仁鋪爲陣賊旣失險悉出逆戰前鋒孫節搏賊山下賊气鋭甚孫沔等懼失色靑執白旗麾騎兵縱左右翼出賊不意大敗之追奔五十里斬首數千級賊黨黃師宓儂建中智中及僞官屬死者百五十七人生擒賊五百餘死者萬計智髙夜縱火燒城遁去由合江口入大理遲明靑按兵入城獲金帛鉅萬雜畜數千招復老壯七千二百甞爲賊所俘脇者慰遣之梟師宓等於城下斂屍築京觀於城北隅時賊屍有衣金龍衣者眾謂智髙已死欲以上聞靑曰安知其非詐耶寧失智髙不敢誣朝廷以貪功也於是廣南悉平防至帝喜曰靑破賊龎籍之力也又曰向非梁適言南方安危未可知也詔余靖經制廣西與都監蕭注等追捕智髙而召靑沔還朝後二年餘靖遣注入特磨道生獲智髙毋及其弟智光子繼宗繼封歸於京師伏誅智髙不知所終】夏五月髙若訥罷○以狄靑爲樞宻使孫沔爲副使【賞平廣南功也龎籍臺諫朝士皆論靑不可長省府帝不聽】秋七月龎籍罷【籍姻屬道士趙淸貺與堂吏皇甫淵受賂事覺刺配逺州道死諫官韓絳因論籍陰諷吏杖殺淸貺以滅口覆按無實言者猶不已罷知鄆州籍長於吏事持法深峭士卒畏服及爲相聲名減於治郡時】以陳執中梁適平章事○九月夏及契丹平【諒祚遣使進降表子契丹契丹主使其林牙髙嘉努持詔撫諭之自是貢獻如常時】冬十月丙申朔日有食之○作鎭國神寶【時奉宸庫有良玉廣尺厚半之帝以爲希世之珍不欲爲服玩之器命龐籍篆文作寶】十二月以曹陳許滑鄭州爲輔郡

【甲午】至和元年【契丹重熈二十三年】春正月貴妃張氏薨追諡爲溫成皇后二月孫沔罷【自郭后廢楊尙二美人斥貴妃寵傾後宮至贈其父堯封爲郡王世父堯佐仕至太師姻戚莫不顯貴及卒帝憂悼甚至輟朝七日禁京城舉樂而追冊爲皇后治防皇儀殿知制誥王洙鉤摭非禮陰與內侍石全斌附防欲令孫沔讀冊宰相防葬帝從之沔曰此翰林學士職也陛下若以臣沔讀冊則可以樞宻副使讀冊則不可遂求罷乃知杭州時陳執中爲首相奉行惟謹且引洙爲員外翰林學士全斌領觀察使士論由是爭咎執中】以田況爲樞宻副使○三月王貽永罷【貽永尙眞宗女鄭國公主自以祖宗來無外姻輔政者恆懼寵祿過盛故在樞府十五年能逺權勢帝由是益加尊禮至是以疾罷】以王徳用爲樞宻使【徳用時以太子太師致仕會乾元節上壽立班廷中契丹使語譯者曰黒王相公乃復起耶帝聞之遂拜樞使】夏四月甲午朔日有食之用牲於社【是日雷至申時見所食九分之餘宰相率百官稱賀】秋七月以程戡參知政事○立溫成園○梁適免【契丹甞欲易國書稱南北朝適曰宋之爲宋受之於天不可攺也契丹亦其國名自古豈有無名之國哉乃止適曉暢法令臨事有膽量而多挾智數貪黷怙權不戢子弟禦史中丞孫抃禦史馬遵吳中復論之出知鄭州】八月以劉沆平章事○冬十月葬溫成皇后【丙午祔於太廟且制樂章焉】

【乙未】二年【契丹道宗洪基淸寧元年】春三月攺封孔子後文宣公世願爲衍聖公【太常博士祖無擇言祖諡不可加後嗣乞更定美號乃攺封焉仍令世襲及知仙源縣如故】夏四月契丹來致其先世繪像以求帝容【契丹主甞謂近臣曰朕與宋主約爲兄弟歡好歲久欲見其繪像可諭其使至是因遣使來賀乾元節持其三世畫像來致其主命以求禦容】定衙前五則法【初太祖因唐制定諸州戶爲九等上四等給役下五等免之以禦前主官物里正戶長鄕書手課督賦稅耆長弓手壯丁逐捕盜賊承符人力手力散從官給使令後有貧富不均隨時升降淳化末始令諸縣以第一等戶爲里正第二等戶爲戶長里正督稅衙前運官物陪償折耗役爲至重民多破產者蔡襄韓絳甞爲帝言之乃立五則法令相替易然猶不能堪】以趙抃爲殿中侍禦史【抃爲禦史彈劾不避權幸聲稱凜然京師目爲鐵面禦史其言務欲朝廷別白君子小人以爲小人𨿽小過當力遏而絕之君子不幸注誤當保全愛惜以成就其徳進拜殿中侍禦史時吳充鞠眞卿刁約馬遵呂景初吳中復呂溱蔡襄吳奎韓絳皆以直言居外抃言近日正人端士紛紛引去者以正色立朝不能諂事權要傷之者眾耳由是悉得召還】六月陳執中免【知諫院範鎭論執中無學術非宰相器會執中嬖妾笞小婢出外舍死中丞孫抃殿中趙抃等論之不報至是以旱錄囚範鎭言執中爲相不病而家居陛下欲弭災變宜速退執中以快天下之望今臺臣不以陰陽不和財匱民困盜賊滋熾獄犴充斥以責宰相而捨大索小暴揚燕私若用此爲進退是因一婢逐一相非所以明等級辧堂陛也孫抃復與其屬郭申錫毋湜範師錫等合班論奏執中過失詔令輪日入對執中竟免然執中在中書八年人莫敢幹以私云】以文彥博富弼平章事【彥博與弼同召至郊詔百官迎之範鎭言曰隆之以虛禮不若推之以至誠及宣制士大夫相處於朝帝遣小黃門覘知之語翰林學士歐陽修曰古之命相或得諸夢卜今朕用二相人情如此豈不賢於夢卜哉修頓首賀防契丹使者耶律防至王徳用與射於玉津園防曰天子以公典樞宻而用富公爲相將相皆得人矣】秋八月契丹主宗眞卒子燕趙國王洪基立復以重元爲皇太叔【契丹主如秋山次於南崖之北峪有疾召長子燕趙國王洪基諭以治國之要因大赦縱五坊鷹鶻焚釣魚之具翌日而殂洪基卽位於柩前以皇太弟重元爲皇太叔免拜不名大赦攺元尊皇太后爲太皇太后遣使告哀於宋夏髙麗洪基字納琳小字察喇況靜嚴毅有君人之容興宗早年居位不能制其母致有殺逆専擅之事旣又不善厥謀遂有慶州貽悔之舉然能感富弼之言申南北之好許諒祚之盟息忿報之師於是政治內修條教宣明使無禽荒之失則何讓於聖宗焉】九月遣使弔祭於契丹【帝聞契丹主殂發哀成服於內東門幕次遣使祭奠弔慰及賀卽位】冬十月下溪蠻彭仕羲反知辰州宋守信帥師討之不克而還【北江蠻酋最大者曰彭氏世有溪州州有三曰上中下溪又有龍賜忠順保靜感化天賜永順六州及懿安逺新給富來寧南順髙十一州爲二十州馬氏有湖南溪州刺史彭士愁等以溪錦蔣氏歸之馬氏立銅柱爲界建隆末彭允林以其地內附於是二十州悉置刺史命其土酋世襲之而下溪州則兼都誓主以統十九州焉謂之誓下州將世襲則都誓主率其羣酋議子孫若弟侄親黨之當立者具名移辰州爲保證申鈐轄司以聞乃賜敕告印符受命者隔江北望再拜謝恩下溪州則自彭允林文勇儒猛仕端四世相繼爲刺史及仕端死復命其弟仕羲累加檢校尙書右僕射至是仕羲子知上溪州師寶怨父取其妻乃赴辰州訴之仕羲甞殺誓下十三州將奪其印符而並其地貢奉賜予悉専之自號如意大王補置官屬將起爲亂知辰州宋守信聞之乃以師寶爲鄕導帥兵數千深入討伐仕羲深入他洞不可得俘其拏及銅柱而官軍戰死者十八九守信等皆坐貶自是蠻獠數入冦掠邊吏不能制矣】十一月南平王李徳政卒子日尊嗣【詔贈徳政侍中南越王】葬契丹興宗○十二月契丹初置五經博士助教【契丹主自卽位以來求直言者再親禦淸涼殿防進士張孝傑等四十四人復詔設學養士頒五經傳疏置博士助教各一員】詔李仲昌修六塔河【河入中國行太行西曲折山間不能爲大患旣出大岯東走赴海更平地二千餘里禹迹旣湮河並爲一特以隄防爲之限夏秋霖潦百川眾流所會不免決溢而大名鄆澶滑孟濮齊淄滄棣濵徳博懷衛鄭等郡及開封往往受其害於是詔諸州長吏兼河隄使通判兼判官蓋以謹力役而重水患也防塞之法甚備而決溢之患時有說者以河隨時漲落自立春後凍解候人量水初至凡一寸則夏秋當至一尺頗爲信驗謂之信水二三月桃花始開冰泮積川流猥集波瀾盛長謂之桃華水春末蕪菁花開謂之菜花水四月麥芒變色謂之麥黃水五月瓜實延蔓謂之瓜蔓水盛夏朔地堅冰消釋沃蕩山石水帶礬腥並流於河謂之礬山水七月豆秀謂之豆花水八月菼薍華謂之荻苖水九月重陽謂之登髙水十月水落復道謂之復槽水十一十二月斷冰雜流乘寒復結謂之蹙淩水水信有常率以爲凖非時暴漲謂之客水隨決隨塞瀕河苦之至是河決大名館陶之郭因詔發丁塞之而河勢猶壅殿中丞李仲昌請自澶州商胡河穿六塔渠入橫隴故道以披其勢富弼是其防詔發三十萬丁修六塔河以回河道以知澶州李璋爲總管李仲昌提舉河渠內侍張懷恩爲都監王從善爲鈐轄龍圖閣直學士施昌言總領其事翰林學士歐陽修三上疏力諫其不可行帝不聽】

【丙申】嘉祐元年【契丹淸寧二年】春正月帝有疾文彥博帥宰相宿衛禁中二月帝疾瘳乃罷【甲寅朔帝禦大慶殿受朝未罷疾暴作扶入禁中文彥博呼內侍史誌聰問狀對曰禁宻不敢漏言彥博叱曰爾曹出入禁闥不令宰相知天子起居欲何爲耶自今疾勢增損必以告不爾當行軍法又與劉沆富弼謀啟醮於大慶殿因畱宿殿廬志聰曰無故事彥博曰此豈論故事耶復命近臣禱於寺觀諸州長吏禱於嶽瀆蠲天下被災田租而降赦死罪以下罷上元張燈令輔臣禱天地宗廟社禝知開封府王素夜叩宮門上變彥博不使入明旦有言禁卒告都虞候欲爲亂劉沆欲捕治彥博召都指揮使許懷徳問都虞候何如人懷徳稱其願可保彥博曰然則卒有怨誣之耳當亟誅之以靖眾乃請沆判狀尾斬卒於軍門北京畱守賈昌朝素惡富弼陰結內侍武繼隆令司天官二人俟執政聚時於殿廷言國家不當穿河於北方致上體不安彥博知其意有所在然未有以制之後數日二人又上言請皇后同聽治亦繼隆所教也史誌聰以其狀白執政彥博視而懷之不以示同列而有喜色徐召二人詰之曰汝今日有所言乎曰然彥博曰天文變異汝職所當言也何得輒預國家大事汝罪當族二人懼色變彥博曰觀汝直狂愚耳未忍治汝罪自今無得復然二人退乃出狀示同列同列皆憤怒曰奴敢爾僣言何不斬之彥博曰斬之則事彰灼於中宮不安眾乃曰然旣而議遣司天官定六塔方位復使二人往繼隆曰請畱之彥博曰彼本不敢妄言有教之者耳繼隆黙不敢對二人至六塔恐治前罪更言六塔在東北非正北也二月甲辰帝疾愈禦延和殿彥博等還私第當是時京師業業賴彥博弼持重眾心乃安已而劉沆白帝曰陛下違豫時彥博擅斬告反者彥博以沆判呈帝帝乃解】閏三月以王堯臣參知政事程戡爲樞宻副使【戡以文彥博親故攺授副使】知諫院範鎭請建太子詔罷鎭諫職【帝夙性寛仁言事者競爲激訐鎭知諫院獨務引大體非關朝廷安危生民利疚則未嘗言及帝在位三紀忽暴疾先𨿽育宗實宮中而未有建儲之意中外莫不寒心無敢先言者文彥博因請於帝帝許之會疾瘳而止至是鎭奮然曰天下事尙有大於此者乎卽上疏曰置諫官者爲宗廟社禝計也諌官而不以宗廟社禝計事陛下是愛死嗜利之人臣不爲也方陛下不豫海內皇皇莫知所爲陛下獨以祖宗後裔爲念是爲宗廟社禝之慮至深且明也昔太祖捨其子而立太宗天下之至公也眞宗以周王薨養宗子於宮中天下之大慮也願以太祖之心行眞宗故事拔近屬之尢賢者優其禮秩置之左右與圖天下以系億兆人心疏奏文彥博使客問何所言鎭以實告客曰如是何不與執政謀鎭曰自分必死故敢言若謀於執政或以爲不可豈得中輟乎章累上不報執政諭之日柰何效希名干進之人鎭貽書曰比天象見變當有急兵鎭義當死職不可死亂兵之下此乃鎭擇死之時尙可顧希名干進之嫌哉因復上疏言之愈切聞者股栗除兼侍禦史知雜事鎭以言不從固辭執政諭之曰今間言已入爲之甚難鎭曰事當論其是非不當問其難易諸公謂今日難於前日安知異日不難於今日乎凡見帝面陳者三因泣下帝亦泣謂曰朕知卿忠卿言是也當更俟三二年鎭退復上疏以請前後章凡十九上待命百餘日須髮皆白朝廷知不可奪乃攺鎭糾察在京刑獄同修起居注時並州通判司馬光亦言建儲事且勸鎭以死爭之翰林學士歐陽修殿中侍禦史包拯呂景初趙抃知制誥吳奎等皆上疏力請於是宰輔文彥博富弼王堯臣等相繼勸帝早定大計皆不見聽】以唐介知諌院【禦史吳中復請召還唐介文彥博因言於帝曰介頃爲禦史言臣事多中臣病其間𨿽有風聞之誤然當時責之太深請如中復奏乃召介知諫院時稱彥博長者】夏四月河決六塔流李仲昌於英州罷回河役【四月壬子李仲昌等命塞商胡北流入六塔河不能容是夕復決溺兵夫漂芻槁不可勝計詔三司判官沈立往行視內侍劉恢遂奏六塔之役水死者數千萬人穿土干犯忌禁且河口乃趙徵村於國姓禦名有嫌而大興鍤斸非便詔罷其役而令禦史吳中復及內侍鄧守恭置獄於澶劾仲昌等違詔防不俟秋冬塞北流而遷延以致決潰於是張懷恩流潭州仲昌流英州並施昌言李璋等被謫有差】大雨京師屋壞江河溢【大雨水注安上門門關折壞官司廬舍數萬區諸路言江河決溢河北尢甚】六月雨社禝壇壞詔求直言【六月乙亥雨瓌太社太稷壇詔羣臣實封言闕失而分遣使賑防被傷者於是翰林學士歐陽修知制誥吳奎侍禦史呂景初皆以帝未建儲副爲言而知制誥劉敞言之尢力】秋八月庚戌朔日有食之○狄靑罷【靑在樞府每出入士卒輒指日以相矜誇至壅馬足不得行又其家數有光怪防京師大水靑避於相國寺行止殿上人情頗疑知制誥劉敞出知揚州陛辭言曰陛下幸愛靑不如出之以全其終帝然之乃以使相判陳州靑爲人愼宻寡言其計事必審中機防而後發行師先正部伍明賞罰與士卒同饑寒勞苦𨿽敵猝犯之無一士敢後先者故數有功未甞專賞蔽下故人皆樂爲之死】以韓琦爲樞宻使○九月命宰臣攝事於太廟大赦○冬十一月王徳用罷【徳用將家子習知軍中情僞善以恩撫下故多得士心𨿽屢臨邊境未甞親矢石督攻戰而名聞四裔閭閻婦女小兒亦呼爲黒王相公云】以賈昌朝爲樞宻使○十二月劉沆免【沆初以附張貴妃得進由是數爲禦史範師道趙抃等論列沆深疾之因上言自慶曆後臺諫官用事朝廷命令之出事無當否悉論之必勝而後已專務抉人陰私莫辧之事以中傷士大夫執政畏其言進擢尢速請行禦史遷次之格滿二歲者與知州帝從之旣又陰欲出師道抃於外中丞張昪曰天子耳目之官而宰相挾私斥之可乎上疏極言於帝沆遂出知應天沆長於吏事然任數善刺探權近過失陰持之以軒輊取事】以曽公亮參知政事○以包拯權知開封府【拯性峭直剛毅惡吏苛刻爲政務惇厚𨿽嫉惡如仇而未甞不推以忠恕與人不茍合不僞辭色以悅人平生無私書及知開封貴戚宦官爲之斂手吏民不敢欺童稚婦人亦知其名呼曰包待制京師爲之語曰關莭不到有闕羅包老以其笑比黃河淸焉】

【丁酉】二年【契丹淸寧三年夏奲都元年】春三月親試舉人【帝切於求士進士諸科一舉而獲選者至千三百餘人士子習尙險怪奇僻之文號太學體張方平甞言文章之變與政通今設科取才専取辭藝士惟道義積於中英華發於外然則以文取士所以叩諸外而質其中之蘊也言而不度則何觀焉邇來文格日失其舊各出新意相勝爲奇朝廷惡其然屢下詔書戒敕而學者樂於放逸罕能自還今賦或八百字論或千餘字防或置所問而妄肆胸臆漫陳他事驅扇浮薄重虧雅俗豈取賢斂才備治具之意耶其增習新體澶漫不合程式悉乞考落𨿽爲下詔掲示而士習不攺是年翰林學士歐陽修知貢舉痛抑新體仍嚴禁挾書者凡爲時所推譽善文者皆被黜榜出澆薄之士候修晨朝聚噪於馬首街司邏卒不能禁止至爲祭文投修家求其主名卒不能得然自是塲屋之習遂爲之變奇險之辭始革矣三月癸卯帝禦殿親試舉人及第出身者凡八百七十七人舉人殿試免黜落自此年始】契丹使耶律防來【初興宗以其先世繪像來求禦容會殂事乃已至是復使耶律防陳覬來求以成先志】張昪如契丹【報使也】秋八月置廣惠倉於諸州【初天下沒入戶絕田官自粥之至是韓請畱勿粥募人耕而收其租別爲倉貯之以給州縣郭內之老防貧疾不能自存者謂之廣惠倉以提刑領其事歲終具出納之數上三司毎千戶畱田租百石以是爲差戶寡而田有餘則粥如舊】九月契丹使蕭扈來【求禦客也】胡宿奉帝繪像如契丹冬十二月詔間嵗舉士置明經科【進士諸科待試京師者恆六七千人一不幸有故不應詔往往沈淪十數年以此毀行干進者不可勝數王洙侍邇英閣講周禮至三年大比大考州裏以贊鄕大夫廢興帝曰古者選士如此今率四五嵗一下詔故士有抑而不得進者孰若裁其數而屢舉也下有司議咸請易以問嵗之法則無滯才之嘆薦舉數旣減半主司易以詳較得士必精且人少則有司易於檢察僞濫自不能容使寒苦藝學之人得進於是下詔間嵗貢舉進士諸科悉解舊額之半增設明經試法凡明兩經或三經五經各問大義十條兩經通八三經通六五經通五爲合格兼以論語孝經防時務三條出身與進士等而罷說書舉人】契丹太后蕭氏卒【訥木錦卒諡欽哀】

【戊戌】三年【契丹淸寧四年】夏六月文彥博賈昌朝罷【彥博以老求罷以使相判河南封潞國公知諌院陳升之等恐昌朝遂代爲相乃率僚屬上言昌朝建大第別創客位以待宦者宦官有矯制者樞宻院釋不治昌朝竟出判許州昌朝在侍從中多得名譽及執政始不爲正人所與云】以韓平章事宋庠田況爲樞宻使張昪爲副使【時帝春秋髙且以疾不能禦殿中外惴恐而儲嗣未建範鎭𨿽解言職請之益切每入對未甞不言兾以感動帝意而帝依違不決琦旣相乘間進曰皇嗣者天下安危之所系自昔禍亂之起皆由防不早定陛下何不擇宗室之賢者以爲宗廟社禝計帝曰後宮將有就館者姑待之已而又生女懷漢書孔光傳以進日成帝無嗣立弟之子彼中材之主猶能如此況陛下乎願以太祖之心爲心則無不可者帝不答及昪爲中丞指切時政無所避畏帝謂之曰卿孤立乃能如此昪對曰臣仰托聖主致位侍從是爲不孤今陛下之臣持祿養望者多而赤心謀國者少竊以爲陛下乃孤立耳帝爲感動】秋八月乙亥朔日有食之○王堯臣卒○下溪蠻彭仕羲降【仕羲復乞內附奉朝貢歸連嵗所掠甲仗士卒詔辰州還其拏及銅柱自是復通中國然桀驁益甚】冬閏十二月詔伎吏母得知州軍及提防刑獄○詔定制科進士遷次之格【時間歳舉士登第者眾驟致顯擢欲稍裁抑之下詔曰朕惟國之取士與士之待舉不可曠而冗也故立間歳之期以勵其勤約貢舉之數以精其選著爲定式申敕有司而髙第之人甞不次而用若循舊比終至濫官甚亡謂也自今制科入第三等與進士第一人除大理評事簽書兩使幕職官代還升通判再任滿試館職制科入第四等與進士第二第三除兩使幕職官代還攺次等京官制科入第五等與進士爲四第五除試銜知縣代還遷兩使職官鏁防人視此若夫髙才異行施於有政而功狀較然者當以異恩擢焉帝之世十有三舉進士四千五百七十人其甲第之三人凡三十有九官不至公卿者五人而已】

【己亥】四年【契丹淸寧五年】春正月丙申朔日有食之用牲於社帝避殿不受朝○二月罷茶【自茶爲官民私蓄盜販皆有禁嵗報刑辟不可勝計園戶困於徵取官司並緣侵擾困陷罪戾至破產逃匿者歲比有之又茶法屢變歲課日削官茶所在陳積縣官獲利無幾論者皆謂宜弛其禁帝曰茶鹽民所食而彊設法以禁之致犯法眾顧經費尙廣未能弛禁爾旣而葉淸臣請令通商收稅以免輦運之勞弭刑辟之濫又茶與鹽均爲人用宜以口定賦三司議以爲不可行於是著作佐郎何鬲三班奉職王嘉麟皆上書請罷給茶本錢縱園戶貿易而官收租錢與所在徵算歸貨務以償邊糴之費可以疏利源而寛民力富弼韓曽公亮然其防請於帝行之下三司議三司言茶課給本收利所獲甚防而煩擾爲患園戶輸納侵害日甚小民趨利犯法益繁宜約嵗入息錢之數均賦茶民資其買賣所在收算而不給本錢遂下詔曰自唐建中始有茶禁上下規利垂二百年民困誅求官積濫惡犯法者繁情所不忍是以江湖數千里爲穽以害民也其弛舊禁俾通商利以體吾民凡嵗輸緡錢三十三萬八千有奇謂之租錢與諸路本錢悉儲以待邊糴自是惟臘茶禁如舊余茶肆行天下矣論者猶謂朝廷志於卹人省刑其意良善然茶戶先時受錢於官而今也顧使納錢於官受納之間利害百倍先時百姓冒法販茶者被罰耳今悉均賦於民賦不時入刑亦及之是良民代冒法者受罪先時商賈爲國遷貿而州郡收其稅今商賈以利薄不行致稅額不登經費日蹙翰林學士歐陽修劉敞皆主是說而帝力行前議焉】交阯寇欽州○夏四月大祫於太廟○封周世宗後柴詠爲崇義公【給田十頃以奉周祀從著作佐郎何鬲之請也】以範鎭知制誥【鎭入謝首言建儲事且曰陛下】【許臣今三年矣願早定大計復獻祫享賦以諷焉帝猶未許】田況罷【況寛厚明敏有文武材好論天下事言甚明切以疾罷】冬十一月汝南郡王允讓卒追封濮王諡安懿【允讓天資渾厚】【內寛外莊喜慍不見於色甞至大宗正寺宗子有好學者勉進之以善若不率教則勸戒之至不變始正其罪故皆畏服及薨以其子宗實育於宮中故防典有加】以牧地賦貧民

【庚子】五年【契丹淸寕六年】春正月鑿二股河○夏四月程戡免【戡與宋庠不合數爭議於帝前臺諫以爲言帝不悅之殿中侍禦史呂誨復論戡結貴幸以致位乃免】以孫抃爲樞宻副使○五月以王安石爲三司度支判官【撫州臨川人王安石好讀書善屬文曽鞏攜其所撰以示歐陽修修爲之延譽擢進士上第授淮南判官故事秩滿許獻文求試館職安石獨否乃調通判舒州文】【彥博爲相薦安石恬退乞不次進用以激奔兢之風歐陽修爲學士薦安石爲諌官安石皆以祖母年髙爲辭修以其湏祿養復言於朝召爲羣牧判官攺度支判官安石議論髙奇能以辧博濟其說果於自用慨然有矯世變俗之志於是上萬言書其大要以爲今天下之財力日以困窮風俗日以衰壊患在不知法度不法先王之政故也法先王之政者法其意而已法其意則吾所攺易更革不至乎傾駭天下之耳目囂天下之口而固已合先王之政矣因天下之力以生天下之財取天下之財以供天下之費自古治世未甞以財不足爲患也患在治財無其道耳先是館閣之命屢下安石輒辭不起士大夫謂其無意於世恨不識其面朝廷每欲畀以美官惟患其不就也及赴是職而閒者莫不喜悅焉】六月曽公亮上新唐書【帝以自商周以來爲國長久者惟漢與唐而劉煦等所撰唐史卑弱淺陋不足以起其文使唐之君臣功烈不足以動人耳目乃命翰林學士歐陽修端明殿學士宋祁刋修之範鎭王疇宋敏求呂夏卿劉羲叟等爲編修官參知政事曽公亮提舉其事十有七年而成凡二百二十五卷其事則增於前文則省於舊紀志表則歐陽修撰之則宋祁撰焉修以祁先進且位重故各著其名以自異】秋七月交阯寇邊詔發諸州兵討之○冬十一月宋庠免【庠再登用浮沈固寵又愛信幼子縱其與小人逰殿中侍禦史呂誨論庠陰求援助徇私紊法罷判鄭州】以曾公亮爲樞宻使張昪孫抃參知政事歐陽修陳旭趙槪爲樞宻副使○以薛向爲陜西轉運使兼制置解鹽事【範祥卒故也】

【辛丑】六年【契丹淸寧七年】春三月富弼以母防去位詔起復之弼固辭【弼爲首相守典故而傅以公議無容心於其間由是百官任職天下無事以母防去位故事執政遭防皆起復帝虛位五起之弼固請終制且曰起復金革之變禮不可施於平世帝許之】夏四月陳旭罷【知諌院唐介趙抃禦史範師道呂誨上疏論旭陰結宦者故得大用帝曰朕選用執政豈容內臣預議耶旭亦請罷乃知定州而介等皆外補】以包拯爲樞宻副使○六月壬子朔日有食之是日京師陰雨【司天言當食六分之半食四分而雨羣臣欲援至和例稱賀中丞王疇言若受賀則失祗畏奉天之意同判尙書禮部司馬光言日之所照周徧中外云之所蔽至爲近狹𨿽京師不見四方必有見者天意若曰人君爲陰邪所蔽災慝甚明天下皆知其憂危而朝廷獨不知也食不滿分者乃歷官術數不精當治其罪亦非所以爲賀也帝從之】以司馬光同知諌院【光入對首言臣昔通判並州所言三章願陛下果斷力行帝沈思久之曰得非欲選宗室爲繼嗣者乎此忠臣之言但人不敢及耳光對曰臣言此自謂必死不意陛下開納帝曰此何害古今皆有之光復上疏言人君之大徳有三曰仁明武致治之道有三曰任官信賞必罰且言養兵之術務精不務多赦書害多而利少非國家之善政也又進五規曰保業惜時逺謀重防務實帝深納之】以王安石知制誥【安石自度支判官攺同修起居注辭之累日閤門吏賫敕就付之拒不受吏隨而拜之則避於厠吏置敕於案而去又追還之上章至八九乃受遂加制誥糾察在京刑獄】秋八月以曽公亮平章事張昪爲樞宻使胡宿爲副使【宿爲人淸愼忠實臨事不妄發旣發亦不可回止其當重任尢能顧惜大體及入政府羣臣多更張庻事以革宿獘宿曰變法古人所難不務守祖宗成法而徒紛紛無益於治也】閏八月防賢良方正直言極諫之士於崇政殿【王介蘇軾蘇轍皆在舉中轍對切直胡宿力請黜之帝不許曰求直言而以直棄之天下其謂我何乃收入第四等】王安石以母防去職【時有詔舍人院無得申請除攺文字安石爭之曰審如是則舍人不得復行其職而一聽大臣所爲自非大臣欲傾側而爲私則立法不當如是今大臣之弱者不敢爲陛下守法而彊者則挾上防以造令諌官禦史無敢逆其意者臣實懼焉語皆侵執政執政者不悅會以母防遂去職】以歐陽修參知政事○以範鎭爲翰林學士○冬十月起復濮安懿王子宗實知宗正寺固辭不拜【羣臣以儲位未建爲憂言者𨿽切而帝未之允司馬光上疏曰向者臣進豫建太子之說意謂卽行今寂無所聞此必有小人言陛下春秋鼎盛何遽爲此不祥之事小人無逺慮特欲倉卒之際援立其所厚善者耳定防國老門生天子之禍可勝言哉帝大感動日送中書光見韓琦等曰諸公不及今定議異日禁中夜半出寸紙以某人爲嗣則天下莫敢違等拱手曰敢不盡力時知江州呂誨亦上疏言之及琦入對以光誨二疏進讀未及有所啟帝遽曰朕有意久矣誰可者琦惶恐對曰此非臣輩所可議當出自聖擇帝曰宮中甞養二子小者甚純近不慧大者可也請其名帝曰宗實等遂力贊之議乃定宗實天性篤孝好讀書不爲燕嬉褻慢服禦儉素如儒者時居濮王防乃起復爲泰州防禦使知宗正寺曰事若行不可中止陛下斷自不疑乞內中批出帝意不欲宮人知曰只中書行足矣命下宗實乞終防不允凡十八表而後許之帝復以問對曰陛下旣知其賢而選之今不敢遽當蓋器識逺大所以爲賢也願固起之帝曰然】十二月復丰州

【壬寅】七年【契丹淸寧八年】春三月孫抃罷【抃篤實無威儀居政府年耄善忘舉止語言傳者爲口實禦史韓鎭論罷之】以趙槪參知政事吳奎爲樞宻副使【槪與韓曽公亮歐陽修同心輔政朝廷以治修以軍民官吏財利政之先務乃掇百司之要中書所當知者集爲總目遇事取視之不復求諸有司焉】夏五月包拯卒○秋八月以皇從兄濮安懿王子宗實爲皇子賜名曙封鉅鹿郡公【宗實旣終防帝復起之猶力辭韓言於帝曰宗正之命初出外人皆知必爲皇子不若遂正其名帝從之議旣定中書召翰林侍讀學士王珪作詔珪曰此大事也非面受防不可明日珪請對進曰海內望此舉久矣果出自聖意乎帝曰朕意決矣珪再拜賀始退而艸詔歐陽修聞之數曰王珪眞學士也詔下宗實復稱疾固辭章十餘上記室周孟陽請其故宗實曰非敢徼福以避禍也孟陽曰今已有此迹設固辭不受中人別有所奉遂得燕安無患乎宗實始悟會司馬光進言於帝曰皇子辭不貲之富至於旬月其賢於人逺矣然父召無諾君命召不俟駕願以臣子大義責之宜必入帝從之宗實遂受命將入宮戒其舍人曰謹守吾捨上有適嗣吾歸矣因肩輿赴召良賤不滿三十人行李蕭然惟書數廚而已中外相賀旣爲皇子愼靜恭黙無所猷爲而天下陰知其有聖徳云】冬十月詔賜諸路常平糴本錢【詔內藏庫三司共出緡錢一百萬助糴天下常平倉】折繼祖卒以其兄子克柔權領府州事○召福州處士陳烈爲國子監直講不至【侯官人陳烈性介僻篤於孝友學行端飭動遵古禮平居終日不言禦童僕如對賔客裏中敬之從學者常數百人賢父兄訓子弟必舉烈言行以示之公卿交薦其賢朝廷屢召之固辭不起人問其故烈曰吾學未成也】

【癸卯】八年【契丹淸寧九年夏拱化元年】春三月帝崩於福寧殿夏四月皇子鉅鹿郡公曙卽位尊皇后爲皇太后赦【三月辛未帝暴疾崩於福寧殿皇后聞之悉斂諸門鑰寘於前召皇子入以遺詔令嗣位皇子驚再言曰曙不敢爲因反走韓琦等共掖畱之四月壬申朔皇子卽位欲亮陰三年命韓攝冢宰宰臣不可乃止仁宗恭儉仁恕敬天重民有司甞請以玉淸舊址爲苑帝曰吾奉先帝苑囿猶以爲廣何以是爲燕私常服浣濯帳帟衾裯多用繒絁甞中夜饑思燒羊戒勿宣索曰恐膳夫自此戕賊物命以備不時之需大辟疑者皆令上讞嵗甞活千餘人吏部選人一坐失入死罪皆終身不遷每諭輔臣曰朕未甞詈人以死況敢濫用刑乎在位四十二年之間吏治若媮惰而任事蔑殘刻之人刑法似縦弛而決獄多平允之士國未甞無嬖幸而不足以累世治之體朝未甞無小人而不足以勝善類之气君臣上下惻怛之心忠厚之政所以培壅國基者厚矣子孫一矯其所爲馴致於亂傳曰爲人君止於仁帝誠無愧焉】帝有疾詔請皇太后權同處分軍國事【乙亥帝得暴疾詔請皇太后權同處分軍國事後乃禦內東門小殿垂簾宰臣覆奏事後性慈儉頗渉經史及聽政多援經義以決事中外章奏日數十上一一能記綱要有疑未決者則曰公輩更議之未甞出已意檢柅曹氏及左右臣僕毫分不以假借宮省肅然】立髙氏爲皇后【後侍中瓊之曽孫祖太尉繼勲父北作坊副使遵甫母曹氏太后姊也故少育於宮中與帝同年生又俱撫鞠於太后仁宗甞曰異日必以爲配旣長遂成婚生三子至是冊爲後】五月以富弼爲樞宻使○秋七月帝疾瘳【帝疾甚舉措或攺常度遇宦者尢少恩左右多不悅乃共爲防間兩宮遂成嫌隙內外洶懼知諫院呂誨上書兩宮開陳大義詞防深切多人所難言者然兩宮猶未釋然一日韓歐陽修奏事簾前太后嗚咽流涕具道所以曰此病故爾病已必不然子疾母可不容之乎後意不解修進曰太後事先帝數十年仁徳著於天下昔溫成之寵太后處之裕如今母子之間反不能容耶後意稍和修復曰先帝在位久徳澤在人故一日晏駕天下奉戴嗣君無敢異同者今太后一婦人臣等五六書生耳非先帝遺意天下誰肯聽從後黙然久之琦進曰臣等在外聖躬若夫調防太后不得辭其責後驚曰是何言我心更切也同列聞者莫不流汗後數日獨見帝帝曰太后待我少恩對曰自古聖帝明王不爲少矣獨稱舜爲大孝豈其餘盡不孝哉父母慈而子孝此常事不足道惟父母不慈而子不失孝乃爲可稱但恐陛下事之未至耳父母豈有不慈者哉帝大感悟帝自六月不禦殿七月壬子初禦紫宸殿見百官琦因請乘輿禱雨具素服以出人情大安】契丹太叔重元反耶律仁先敗之重元自殺【契丹主尊寵太叔重元甚至賜以金劵免拜不名而重元陰懷異圖是月契丹主田於灤水之太子山重元子楚國王尼嚕古與陳國王辰祿衛王特布等四百人謀作亂惇睦宮使耶律良上變契丹主召南院樞宻使許王耶律仁先語之且急召尼嚕古仁先曰此曹凶逆臣固疑之陛下宜謹爲備臣請帥衛士以討焉尼嚕古聞召知事泄遂誘脇弩手軍陣於行宮外仁先出未及介馬賊黨已犯帷殿契丹主急欲走南北院仁先曰陛下若捨扈從而行賊必躡其後且南北大王心未可知乃止仁先環車爲營拆行馬爲兵仗帥官屬近侍三十餘騎陣柢枑外使北院樞宻使趙王耶律伊遜等率宿衛士卒庖夫弩手傘子等三百餘人與尼嚕古戰方合賊眾多降尼嚕古知事不濟躍馬突出爲近侍渤海阿蘇等射殺之重元被傷而退其黨殿前防檢耶律徹爾謂樞宻同知蕭呼圖克曰行宮無備宜乘夜刼之庶或有濟若俟明日外援必至其誰與我呼圖克曰第圍之勿令外軍得入彼何能爲黎明而發何遲之有重元從之令四面巡警待旦遂奉重元僣位以呼圖克爲樞宻使而率奚人二千薄行宮五院部節度蕭塔拉兵適至仁先俟賊气沮背營而陣乘便奮撃塔拉自外擾之賊徒大奔追殺二十餘里重元走大漢嘆曰尼嚕古使我至此乃自殺黨與皆伏誅契丹主執仁先手曰平亂皆卿之力也加尙父進封宋王伊遜等加賞有差伊遜五院部人美風儀外和內狡家素貧爲人牧羊稍長爲文班吏掌太保印得入宮仁懿皇后見其詳雅如素宦者令補筆硯吏興宗亦愛之遂累擢至樞宻與北府宰相張孝傑貴寵用事於國】冬十月葬永昭陵○十二月命侍臣講讀經史於邇英閣【翰林侍讀學士劉敞進讀史記至堯授舜以天下拱而言曰舜至側防堯禪之以位天地享之百姓戴之非有他道惟孝友之徳光於上下耳帝悚然攺容太后聞之亦大喜兩宮之疑漸釋】作寶文閣【藏仁宗禦集也】

【甲辰】英宗皇帝治平元年【契丹淸寧十年】夏四月放宮女還其父家【凡三百二十五人從知諌院司馬光之言也】五月浚五股河【河流派別於魏州之第六埽名曰二股河其廣二百尺距魏恩徳博之境百三十里東至徳滄入海轉運使韓贄請浚之以紓恩冀之患至是詔並五股河治之】皇太后還政於帝封韓琦爲魏國公【帝疾大瘳韓琦欲太后撤簾還政乃取十餘事稟帝帝裁決悉當琦卽詣太后覆奏後每事稱善因白後求去後曰相公不可去我當居深宮耳遂起卽厲聲命撤簾簾旣落猶於禦屏後見後衣也帝親政加琦右僕射封魏國公】作孝嚴殿於景靈宮【奉仁宗禦容也】秋八月錄周世宗後○內侍任守忠有罪蘄州安置【初章獻太后臨朝守忠與都知江徳明等交通請謁權寵過盛累擢內侍入內都知仁宗以未有儲嗣屬意於帝守忠建議欲援立昏弱以邀大利及帝卽位又乘帝疾語言誕妄交搆兩宮知諌院司馬光論守忠大姦陞下爲皇子非守忠意沮壊大防離間百端賴先帝不聽及陛下嗣位反覆交搆國之大賊乞斬於都市以謝天下呂誨亦上疏論之然猶未卽加罪一日韓琦出空頭敕一道歐陽修已簽趙槪難之問修曰如何修曰第書之韓公必自有說槪不敢違旣而琦坐政事堂召守忠立庭下曰汝罪當死遂貶保信軍節度副使蘄州安置取空頭敕塡與之卽日押行意以爲少緩則中變也其黨史昭錫等悉竄南方中外咸快之】九月復武舉○冬十一月刺陜西民爲義勇軍【韓言三代漢唐以來皆籍民爲兵唐置府兵最爲近古今之義勇河北幾十五萬河東幾八萬勇悍純實若稍加簡練亦唐之府兵也河東北陜西三路當西北控禦之地事當一體今若於陜西諸州刺手背以爲義勇甚便乃命徐億等往料陜西諸戶三丁之一刺之凡十三萬八千四百六十五人各賜錢二千民情驚擾而紀律疎略不可用知諌院司馬光上疏力諫帝示韓曰兵貴先聲諒祚方桀驁使驟聞益兵二十萬豈不震慴光曰兵貴先聲爲其無實也獨可欺於一日之聞耳今吾𨿽益兵實不可用不過十日彼將知其詳尙何懼曰君但見慶曆間鄕兵刺爲保防憂今復然已降敕與民約永不充軍遣戍邊矣光曰朝廷甞失信於民未敢以爲然曰吾在此君無憂光曰公長在此地可也異日他人當位用以運糧戍邊反掌問耳不從竟爲陜西之患】十二月西蕃木徵以河州來附【初唃廝囉娶李立遵女生瞎氊及磨氊角又娶喬氏生董氊立遵旣與唃廝囉不恊李氏寵亦衰斥爲尼於廓州而錮其二子二子乃結母黨李巴全竊母奔宗哥城唃廝囉不能制磨氊角因撫有宗哥寶元中磨氊角死部人立其子瞎撒欺丁李氏懼孤弱不能守乃復請屬唃廝囉瞎氊則居龕谷而死瞎氊二子長曰木徵居河州少曰瞎吳叱居銀川而董氊與母別居歷精城號令嚴明人憚服之有眾六萬日以盛彊獨有河北之地由是唃廝囉所部分矣至是木徵率其眾以河州乞內附】吳奎以父喪去位○以王疇爲樞宻副使

【乙巳】二年【契丹咸雍元年】春正月契丹立梁王濬爲太子【濬契丹主長子生八年矣】二月王疇卒○三月行明天歷【周琮所造也】夏四月詔議崇奉濮安懿王典禮【初知諌院司馬光以帝必將追隆所生甞因奏事言漢宣帝爲孝昭後終不追尊衛太子史皇孫光武上繼元帝亦不追尊鉅鹿南頓君此萬世法也旣而韓等奏請下有司議濮安懿王及夫人王氏韓氏仙遊縣君任氏合行典禮蓋欲稱爲考妣也帝令須大祥後議之至是乃詔禮官與待制以上議翰林學士王珪等相視莫敢先發司馬光獨奮筆曰爲人後者爲之子不得顧私親王宜凖封贈期親尊屬故事稱爲皇伯髙官大國極其尊榮眾以爲然議成珪卽命吏具以光手槁爲按而上奏曰先王制禮尊無二上若恭愛之心分於彼則不得専於此是以秦漢以來帝王有自旁支入承大統者或推尊其父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之策或出臣下非如仁宗皇帝年齡未衰深惟宗廟之重祗承天地之意於宗室眾多之中簡推聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕富有四海子子孫孫萬世相承皆先帝徳也臣等竊以爲濮王宜凖先朝封贈期親尊屬以髙官大國譙國襄國仙遊並封太夫人攷之古今爲宜稱於是中書奏王珪等所議未見詳定濮王當稱何親名與不名珪等議濮王於仁宗爲兄於皇帝宜稱皇伯而不名參知政事歐陽修引防服大紀以爲爲人後者爲其父母服降三年爲期而不沒父母之名以見服可降而名不可沒也若本生之親攺稱皇伯歷攷前世皆無典據進封大國則又禮無加爵之道請下尙書集三省禦史臺議奏詔下而太后手詔詰責執政六月甲寅帝乃詔曰如聞集議不一權宜罷之令有司博求典故以聞】五月以陳旭爲樞宻副使○詔宗室封王者子孫襲爵○秋七月富弼罷【弼以足疾求解政乃以使相鄭國公判揚州】張昪罷【昪請老帝曰太尉勤勞王家詎可遽去但命五日一至院進見毋蹈舞司馬光亦疏昪忠謹淸直不可於以私請畱於朝而昪求去益力乃判許州】以文彥博爲樞宻使呂公弼爲副使【彥博自河南入覲帝曰朕之立卿之功也彥博悚然對曰陛下入繼大統乃先帝意皇太后恊贊之力臣何功之有且陛下登儲纂極之時臣方在外皆韓等承聖志受顧命臣無預焉帝曰備聞始議卿於朕有恩彥博避謝不敢當帝曰蹔煩卿西行卽召還矣乃攺判永興軍遂召爲樞宻使】八月京師大壞屋漂民詔求直言【八月庚寅大京師平地湧水壊官私廬舍漂人民畜產不可勝計是日帝禦崇元殿宰相而下朝參者十數人而已詔開西華門以泄宮中積水水奔激殿侍班屋皆防沒人畜多溺死官爲葬祭其無主者千五百八十人乙未下詔責躬乞言且命罷宴減膳禱於山川】冬十一月吐蕃唃廝囉卒以其子董氊爲保順節度使

【丙午】三年【遼咸雍二年】春正月契丹復國號曰遼○詔立濮安懿王園廟以王子宗懿爲濮國公主祠事貶侍禦史呂誨等於州縣【濮王崇奉之議久而未定翰林學士範鎭上言曰陛下旣以仁宗爲考又加於濮王則其失非細凡漢之稱皇考稱帝立寢廟序昭穆皆非陛下聖明之所法宜如王珪等議執政惡之侍禦史呂誨範純仁趙瞻監察禦史呂大防同知諫院傅堯兪等復引義固爭以爲王珪議是乞從之章七上而不報誨遂劾韓琦不忠五罪曰昭陵之土未幹遽欲追崇濮王使陛下厚所生而薄所繼隆小宗而絕大宗言者論辧累月琦猶遂非不爲攺正中外憤鬰萬口一辭願黜居外藩以慰士論又與純仁大防共劾歐陽修首開邪議以枉道說人主以近利負先帝陷陛下於過舉而韓曽公亮趙槪附會不正乞皆貶黜亦不報旣而太后手詔中書門下曰吾聞羣臣議講皇帝封崇濮安懿王至今未見施行吾載閱前史乃知自有故事濮安懿王譙國夫人王氏襄國夫人韓氏仙逰縣君任氏可令皇帝稱親濮安懿王稱皇王氏韓氏任氏並稱後事方施行帝卽日手詔曰稱親之禮謹遵慈訓追崇之典豈易克當其以塋爲園卽園立廟俾王子孫主奉祠事如皇太后防乃以塋爲園置守衛吏卽園立廟以王子宗懿爲濮國公奉王后詔臣民避王諱呂誨以所論奏不見聽用繳納禦史敕告家居待罪帝令閤門以告還之誨力辭臺職且言與輔臣勢難兩立帝以問執政歐陽修對曰禦史以爲理難並立若臣等有罪當畱禦史帝猶豫久之命出禦史乃下遷誨知蘄州範純仁請同黜遂通判安州呂大防知休寧縣範鎭知陳州於是趙瞻傅堯兪使契丹還卽上疏乞同貶乃出瞻通判汾州帝眷注堯兪獨進除侍禦史堯兪曰誨等已逐臣義不當止帝不得已命知和州知制誥韓維及司馬光皆上疏乞畱誨等不報遂請與俱貶亦不許侍讀呂公著言陛下卽位以來納諫之風未彰而屢詘言者何以風天下帝不聽公著乞補外乃出知蔡州誨等旣出濮議亦寢】夏四月胡宿罷以郭逵同簽書樞宻院事○夏主寇大順城趙明敗之【先是夏主諒祚遣吳宗來賀卽位詔令門見使者不從至順天門且欲佩魚及儀物自從引伴髙宜禁之不可畱止廏置一夕絕其供饋宗語不遜宜折之使如故事良久乃聽入及賜食又訴於押伴張覲詔命還赴延州與宜辧之宗度理屈不復乞置對遂詔諒祚懲約宗諒祚不奉詔而出兵秦鳯涇原抄熟戶擾邊塞殺掠人畜以萬計遂寇大順城圍柔逺砦蕃官趙明撃退之知延州陸詵謂由積習致然不加折誚則國威不立因畱其請時服使者及嵗賜而移宥州問故帝聞之喜曰固知詵能辦此諒祚聞而懼遂報言邊吏擅興今誅之矣因遣使貢方物以謝罪初諒祚寇大順韓議停其歳賜絕其和市遣使問罪文彥博難之或舉寶元康定時事曰諒祚狂童也非有元昊智計而吾邊備過當時逺甚亟詰之必服不從會陸詵防與合而諒祚果歸欵帝顧曰一如卿料也】秋九月戊子朔日有食之○冬十月以郭逵爲陜西四路防邊宣撫使判渭州○詔三嵗一試舉人○十一月帝有疾十二月立頴王頊爲皇太子大赦【時帝久疾韓入問起居因進言曰陛下久不視朝願早建儲以安社稷帝頷之卽召學士承防張方平至福寧殿帝馮幾言言不可辧方平進筆請乃書曰來日降詔立皇太子方平抗言曰必頴王也適長而賢請書其名帝力疾書之方平退艸制立太子太子旣立帝因然下涙文彥博退謂曰見上顏色否人生至此𨿽父子亦不能不動也】

【丁未】四年【遼咸雍三年】春正月帝崩於福寧殿皇太子卽位大赦【帝崩年三十六英宗以明哲之資膺繼統之命臨政必問故事與古治所宜每有裁決皆出羣臣意表𨿽以疾疢不克大有所爲然使後世欽仰髙風詠嘆至徳何其盛哉】尊皇太后曰太皇太后皇后曰皇太后○以吳奎爲樞宻副使○以韓琦兼侍中文彥博兼中書令【宰執羣臣進秩有差】二月立妃向氏爲皇后【後太尉敏中之曽孫定國畱後經之女帝爲頴王納爲妃】進封李日尊爲南平王○三月歐陽修罷【修旣以議濮王典禮爲呂誨所詆惟蔣之奇以修議爲是及誨等斥而修薦之奇爲禦史眾因目爲姦邪之奇患焉思所以自解防修婦弟薛宗孺有憾於修造帷簿不根之謗摧辱之展轉逹於中丞彭思永思永以告之奇之奇卽上章劾修帝初卽位欲加深謫訪諸故宮臣孫思恭思恭爲修辧釋修亦杜門請推治帝使詰思永之奇所從來皆辭窮乃黜思永知黃州之奇監道州酒稅修因力求退乃以觀文殿學士知亳州修天資剛勁見義勇爲平生與人盡言無奬引後進如恐不及賞識之下率爲聞人及在政府與韓同心輔政士大夫有所干請輒面諭可否𨿽臺諫論事亦必以是非詰之怨誹益眾自五代以來文體卑弱鎪刻駢偶梁周翰髙錫栁開範杲頗尙淳古及楊億劉筠聲偶之辭出學者靡然從之穆修於是獨爲古文然力不足以變士習修逰隨州得唐韓愈遺槁於廢書簏中讀而心慕之苦心探頥至忘寢食與尹洙疊相師友遂以文章名冠天下其爲文天才自然丰約中度言簡而明信而通引物連類折之於至理以服人心超然獨鶩眾莫能及故天下翕然師尊之】崇義公柴詠致仕以其子若訥襲爵○以司馬光爲翰林學士固辭不許【光力辭帝曰古之君子或學而不文或文而不學惟董仲舒揚雄兼之卿有文學何辭爲光對曰臣不能爲四六帝曰如兩漢制誥可也且卿能進士取髙第而云不能四六何耶是職非卿其誰能堪之光乃就職】以吳奎參知政事○閏月以王安石知江寧府【終英宗之世安石被召未甞起然自以楚士寡援中朝因結韓呂二族以取重於是韓維呂公著兄弟更稱揚之帝在潁邸韓維爲記室每講說見稱輒曰此非維之說維之友王安石之說也維遷庶子又薦安石自代帝由是想見其人及卽位召之安石不至帝謂輔臣曰安石歷先帝朝召不赴頗以爲不恭今又不至果病耶有所要耶吳奎對曰臣甞與安石同領羣牧見其護前自用所爲迂濶萬一用之必紊綱紀矣乃命知江寧府】夏四月以司馬光爲禦史中丞【光爲中丞上疏論心術之要三曰仁明武治國之要三曰官人信賞必罰言甚切至且曰臣獲事三朝皆以此六事獻平生力學所得盡在是矣】秋八月葬永厚陵○以周後柴貽廓爲三班奉職○九月召王安石爲翰林學士【曽公亮疾韓専因力薦安石覬以間琦也】韓琦罷【執政三朝或言其専帝頗不悅中丞王陶料必易置大臣欲自規重位因劾不押文徳殿常朝班爲防扈閉門待罪吳奎以陶爲過言詔徙陶爲翰林學士奎又執不可陶遂言奎阿附因廷辯不已帝以陶過毀大臣出知陳州而奎亦罷知靑州琦求去益力帝不得已以琦爲鎭安武勝軍節度使司徒兼侍中判相州入對帝泣曰侍中必欲去今日已降制矣然卿去誰可屬國者王安石何如琦對曰安石爲翰林學士則有餘處輔弼之地則不可帝不答琦蚤有盛名識量英偉臨事喜慍不見於色居相位再決大防以安社禝當是時朝廷多故琦處危疑之際知無不爲或曰公所爲誠善萬一蹉跌豈惟身不自保恐家無處所矣琦嘆曰是何言耶人臣當盡力事君死生以之至於成敗天也豈可豫憂其不濟遂輒不爲哉聞者愧服天資忠厚折節下士無貴賤禮之如一尢以奬防人材爲急儻公論所與𨿽意所不悅亦收用之故得人爲多選飭羣司皆使奉法循禮其所建請惟顧義之所在無適莫心與富弼並著勲業故時人稱賢相者必曰富韓】吳奎陳旭罷【奎旣罷知靑州司馬光諌曰奎名望淸重今爲王陶絀奎恐大臣皆不自安各求引去陛下新卽位於四方觀聽非宜韓維亦以爲言帝乃召奎還中書及韓琦罷相奎與旭亦去奎博學淸重逹於從政甞言於帝曰陛下在推誠應天天意無他合人心而已若以至誠格物莫不以至誠應則和气之感自然而至今民力困極國用窘乏必俟順成乃可及他事帝王所職惟在於判正邪使君子常居要近小人不得以害之則自治矣帝因言堯時四凶猶在朝奎曰四凶𨿽在不能惑堯之聰明聖人以天下爲度未有顯過固宜包容但不可使居要近地耳帝然之】以呂公弼爲樞宻使張方平趙抃參知政事邵亢爲樞宻副使【抃爲政嚴而不苛所至辦治帝聞其名自知成都召知諫院故事近臣召自外州將大用者必更省府不爲諌官及命下大臣以爲疑帝曰吾賴其言耳茍欲用之無傷也及入謝帝謂曰聞卿匹馬入蜀以一琴一鶴自隨爲治簡易亦稱是乎遂拜參知政事抃感顧知遇朝廷有未協者必宻啟聞帝嘉其忠恆褒答之】復以司馬光爲翰林學士呂公著乞解知通進銀臺司從之【光論張方平不恊物望難居政府帝不從還光翰林兼侍讀學士知通進銀臺司呂公著封還除目曰光以舉職賜罷是爲有言責者不得盡其言也詔以告直付閤門公著又言制命不由門下則封駁之職因臣而廢願正臣罪遂觧銀臺司而光還翰林】冬十月張方平以父防去位【方平慷慨有气節平居未嘗以言徇物以色假人名重當時所至有政績然乏公輔之望】初禦邇英閣召侍臣講讀經史○種諤襲夏人嵬名山以歸遂城綏州【夏監軍嵬名山部落在故綏州名山弟夷山請降於知靑澗城種諤諤使人因夷山以誘名山賂以金盂名山小吏李文喜受之陰許歸欵而名山未之知也諤卽以聞且欲因取其河南地知延州陸詵曰數萬之眾納土容可受若但以眾來情僞未可知且安所置之戒諤毋妄動諤持之力詔詵召諤問狀與轉運使薛向議撫納詵言名山誠能據橫山以扞敵我以刺史世封之使白爲守固爲中國之利今無益我而啟西釁非計也乃共畫三防令幕府張穆之入奏穆之陰受向指詭言必可成帝意詵不恊力徙之秦鳯諤不待命悉起所部兵長驅而進圍名山之帳名山不得已舉眾從諤而南得首領三百戶萬五千兵萬人遂城其地夏人來爭諤撃敗之陸詵劾諤擅興之罪欲捕治之未果而徙秦之命至西方用兵自此始矣】通鑑續編卷七

欽定四庫全書

通鑑續編卷八

元陳桱撰

【戊申】神宗皇帝熈寧元年【遼咸雍四年】春正月甲戌朔日有食之帝不受朝詔宰臣極言闕失○趙槪罷【槪秉心和平與人無怨惡在官如不能言然陰以利物者爲多時議比之劉寛婁師徳以老求罷】以唐介參知政事【先是宰相省閱所進文書於待漏院同列不得聞介謂曾公亮曰身在政府而事不預知上或有所問何辭以對乃與同視後遂爲常】二月以孔若襲封衍聖公○三月夏國主諒祚卒子秉常立【秉常年七歲矣諡諒祚曰昭英皇帝廟號毅宗遣使來告哀帝遣劉航冊命秉常爲夏國主遼遣使冊爲夏國王諒祚之世嘗去蕃禮從漢儀服中國衣冠往往以漢官命其臣且數上表求九經唐史冊府元宋正旦冬至朝賀儀仁宗以九經賜之】夏四月詔翰林學士王安石越次入對【安石受命歷七月始至京師及入對帝問爲治所先安石對曰擇術爲先帝曰唐太宗何如曰陛下當法堯舜何以太宗爲哉堯舜之道至簡而不煩至要而不迂至易而不難但末世學者不能通知以爲髙不可及耳帝曰卿可謂責難於君朕自視躬恐無以副卿此意可悉心輔朕庶同濟此道一日講席羣臣退帝畱安石坐曰有欲與卿從容論議者因言唐太宗必得魏徴劉備必得諸葛亮然後可以有爲二子誠不世出之人也安石曰陛下誠能爲堯舜則必有臯防稷契誠能爲髙宗則必有傅說彼二子者何足道哉以天下之大人民之眾百年承平學者不爲不多然常患無人可以助治者以陛下擇術未明推誠未至𨿽有臯防稷契傅說之賢亦將爲小人所蔽捲懷而去耳帝曰何世無小人𨿽堯舜之時不能無四凶安石曰惟能辧四凶而誅之此其所以爲堯舜也若使四凶得肆其讒慝則臯防稷契亦安肯茍食其祿以終身乎詔安石越次入對】六月詔錄唐魏徴狄仁傑後○河決恩冀瀛州○秋七月以陳升之知樞宻院事【故事樞宻使與知院不並置時文彥博呂公弼旣爲使帝以升之三至密省欲稍異其禮故特命之升之卽旭也以避帝嫌名攺焉】京師地震○八月復行崇天曆○京師地震九月初封太祖曾孫從式爲安定郡王【帝謂創業垂統實自太祖顧無以稱乃下詔封楚康惠王徳芳孫舒國公從式爲安定郡玉奉太祖祀世世勿絕明年復詔宣祖太祖太宗之子皆擇其後一人爲宗世世封公以奉其祀】作英徳殿於景靈宮【奉安英宗神禦也】冬十一月有事於南郊赦【執政以河朔旱傷國用不足乞南郊勿賜金帛詔學士議司馬光王珪王安石同見光曰救災節用當自貴近始可聽也安石曰常衮辭堂饌時以爲衮自知不能當辭職不當辭祿且國用不足非當世急務所以不足者以未得善理財者故也光曰善理財者不過頭防箕斂爾安石曰不然善理財者不加賦而國用足光曰天下安有此理天地所生財貨百物不在民則在官彼設法奪民其害乃甚於加賦此蓋羊欺武帝之言太史公書之以見其不明耳爭議不已帝曰朕意與光同然姑以不允答之會安石艸詔引常衮事責兩府兩府不敢復辭】京師地震○十二月邵亢罷○夏人誘知保安軍楊定等殺之詔種諤隨州安置以韓琦知永興軍經略陜西郭逵爲鄜延宣撫使詔夏人以塞門安逺砦來易綏州【種諤旣受嵬名山降夏主諒祚乃詐爲會議誘知保安軍楊定都巡檢使侍其臻等殺之邊釁復起朝議以諤生事欲棄綏誅諤陜西宣撫機宜文字趙卨上疏以爲不可乃貶諤四秩隨州安置而以韓知永興軍經略西事徙郭逵宣撫鄜延卨又爲逵移書執政曰夏旣殺王官而又棄綏不守見弱已甚且名山舉族來歸何以處之請存綏以張兵勢防度大理河川建堡畫稼穡之地三十里以處降者朝廷不從賜夏主秉常詔許納塞門安逺二砦歸其綏州故壤】無雪○以王韶管幹秦鳳經略司機宜文字韶遂行邊西蕃兪龍珂帥其眾內附【建昌軍司理王韶詣闕投匭上平戎三防以爲西夏可取欲取西夏當先復河湟河湟復則夏人有腹背受敵之憂夏人比年攻靑唐不能克萬一克之必並兵南向大掠秦渭之間牧馬於蘭防防古渭境盡服南山生羌西築武勝遣兵時掠湟河則隴蜀諸郡當盡驚擾木徵兄弟其能自保耶今唃氏子孫𨿽董氊粗能自立瞎徵欺巴溫之徒文法所及各不過一二百里其勢豈能與西人抗哉武威之南至於洮河蘭鄯皆故漢郡所謂湟中浩亹大小楡枹罕土地肥美宜五種者在焉幸今諸羌分莫相統一此正可並合而兼撫之時也諸種旣服唃氏其敢不歸唃氏歸則河西李氏在吾股掌中矣且唃氏子孫瞎徵差盛爲諸戎所畏若招諭之使居武勝或渭源城使紏合宗黨制其部族習用漢法異時族類𨿽盛不過一延州之李士彬環州之慕恩耳於漢有肘腋之助且使夏人無所連結防之上也帝異其言召問方略王安石以爲奇請以韶管幹秦鳳經略司機宜文字韶至秦防諸將以蕃部兪龍珂在靑唐最大渭源羗與夏人皆欲覊縻之議先致討韶因按邊引數騎直抵其帳諭以成敗遂畱宿明旦兩種皆遣其豪隨韶以東龍珂率其屬十二萬口內附】

【己酉】二年【遼咸雍五年夏惠宗秉常乾道元年】春二月以富弼爲司空侍中平章事【初弼自汝州入覲詔許肩輿至殿門帝禦內東門小殿令其子掖以進且命毋拜坐語從容訪以治道弼知帝果於有爲對曰人君好惡不可令人窺測可測則姦人得以傅防當如天之監人善惡皆所自取然後誅賞隨之則功罪皆得其實矣又問邊事弼對曰陛下臨禦未久當布徳行惠願二十年口不言兵帝黙然至曰昃乃退欲以集禧觀使畱之力辭赴郡至是召拜司空兼侍中左僕射同平章事時帝以災變避正殿減膳撤樂王安石言於帝曰災異皆天數非闗人事得失所致弼在道聞之嘆曰人君所畏者天耳若不畏天何事不可爲者此必姦人欲進邪說以搖上心使輔弼諫諍之臣無所施其力是治亂之機不可以不速救卽上書數千言力論之及入對又言君子小人之進退繋王道之消長願深加辧察勿以同異爲喜怒喜怒爲用捨陛下好使人伺察外事故姦憸得志又令中外之務漸有更張此必小人獻說於陛下也大抵小人惟喜動作生事則其間必有所希覬若朝廷守靜則事有常法小人何所望哉願深燭其然無使有悔】以王安石參知政事【帝欲用安石曾公亮因力薦之唐介言安石難大任帝曰文學不可任耶經術不可任耶吏事不可任耶介對曰安石好學而泥古故議論迂闊若使爲政必多所更變介退謂公亮曰安石果大用天下必困擾諸公當自知之帝問判少府監孫固曰安石可相否固對曰安石文行甚髙處侍從獻納之職可矣宰相自有度安石狷狹少容必欲求賢相呂公著司馬光韓維其人也帝不以爲然竟以安石參知政事謂之曰人皆不能知卿以爲卿但知經術不曉世務安石對曰經術正所以經世務但後世所謂儒者大抵皆庸人故世俗以爲經術不可施於世務耳帝曰然則卿所設施以何爲先安石對曰變風俗立法度正方今之所急也帝深納之】立制置三司條例司議行新法詔陳升之王安石領其事以蘇轍呂惠卿檢詳文字章惇爲條例官曾布檢正中書五房公事【王安石言昔周置泉府之官以制兼並均濟貧乏變通天下之財後世惟桑羊劉晏粗合此意學者不能推明先王法意更以爲人主不當與民爭利今欲理財則當修泉府之法以收利權帝納其說安石猶恐帝不能決意任之乃復言曰人才難得亦難知今使十人理財其中容有一二敗事則異論乘之而起臣謂堯與羣臣共擇一人治水尙不能無敗事況所擇而使非一人豈能無失要當計利害多少而不爲異論所惑帝曰有一人敗事而遂廢所圖此所以少成事也至是立制置三司條例司掌經畫邦計議變舊法以通天下之利命陳升之王安石領其事初泉人呂惠卿自眞州推官秩滿入都與安石論經義意多合遂定交因言於帝曰惠卿之賢豈特今人𨿽前世儒者未易比也學先王之道而能用者獨惠卿而已及立條例司遂以惠卿及蘇轍並爲撿詳文字事無大小安石必與惠卿謀之凡所建請章奏皆惠卿筆也又以章惇爲三司條例官曽布檢正中書五房凡有奏請朝臣以爲不便者則布必上疏條析以堅帝意使専任安石以威脇眾俾母敢言由是安石信任布亞於惠卿而農田水利靑苗均輸保甲免役市易保馬方田諸役相繼並興號爲新法而天下騒然矣安石與劉恕友善欲引置三司條例恕以不習金穀爲辭且曰天子方屬公以大政宜恢張堯舜之道以佐明主不應以利爲先安石遂與之絕】夏人冦秦州【夏人冦秦州防劉溝堡殺守將範願死者不可勝計】夏四月大旱詔羣臣言闕失○唐介卒【介簡伉敢言居政府數與王安石爭辯而安石彊解帝主其說介不勝其憤遂疽發背而卒】以薛向爲江淮發運使【向制置解鹽多變範祥之法淮南轉運使張靖論其罪王安石右向抵靖於法而擢向焉】立免役法詔劉彞等八人察農田水利賦役於天下【初帝卽位問天下遺利於三司使韓綘綘請盡地力因言京東民有父子二丁將爲衙前役者其父告子曰吾當求死使汝免於凍餒因自經死江南有嫁其祖母及與母析居以避役者又有鬻田減其戶等者望博訪利害集議裁定使力役無偏重之患同知諫院吳充亦言今鄕役之中衙前爲重民間規避重役土地不敢多耕而避戶等骨肉不敢義聚而憚人丁故近年上戶寖少中下戶寖多役使頻仍生資不給則轉爲工商不得已而爲盜賊宜早定鄕役利害以時施行會帝閱內藏庫奏有衙前越千里輸金七錢庫吏邀乞逾年不得還者帝重傷之乃詔條例司講立役法條例司言使民出泉顧役卽先王致民財以祿庶人在官者之意願條諭諸路凡有產業物力而舊無役者今當出泉以助役計戶產業若家資之貧富上下分爲五等歲以夏秋隨等輸錢鄕戶自四等坊郭自六等以下勿輸析居者隨所析而定降其等其官戶女戶寺觀未成丁者皆減半輸用其錢募三等以上稅戶代役隨役輕重制祿坊郭三年鄕村五年農隙集眾稽其物產考其貧富察其詐僞爲之升降若故爲髙下者以違制論募法三人相任衙前仍供物產爲抵弓手試武藝典吏試書計以三年或二年乃更爲法旣具掲示一月民無異辭著爲令令下募者執役被差者得散去天下土俗不同役重輕不一民貧富不等從所便爲法凡當役人戶以等第出錢名免役錢其坊郭等第戶及未成丁單丁女戶寺觀品官之家舊無供役而出錢者名助役錢凡敷錢先視州若縣應用雇直多少隨戶等均取雇直旣已用足又率其數增取二分以備水旱欠閣謂之免役寛剰錢於是先令開封府界試用其法而遣劉彞謝鄕材候叔獻程顥盧秉王汝翼曽伉王廣亷八人行諸路相度農田水利稅賦科率徭役利害蘇轍言役人之不可不用鄕戶猶官吏之不可不用士人也有田以爲生故無逃亡之憂朴魯而少詐故無欺嫚之患今乃捨此不用而用浮浪不根之人竊恐掌財者必有盜用之姦捕盜者必有竄逸之獘唐楊炎爲兩稅取大歷十四年應於賦斂之數以定兩稅之額則租調與庸旣兼之矣今兩稅如舊柰何復取庸錢且品官之家復役已久蓋古者國子俊造將用其才者皆復其身胥史賤吏旣用於官者皆復其家聖人舊法良有深意柰何至於官戶而又將役之耶不聽】五月罷宣徽北院使王拱辰【拱辰與王安石議新法不合安石惡之防富弼曽公亮有故遂出拱辰判應天府】罷翰林學士知開封府滕甫【初甫同修起居注帝召問治亂之道對曰治亂之道如黒白東西所以變色易位者朋黨汨之也帝曰卿知君子小人之黨乎曰君子無黨譬之艸木綢繆相附者必蔓艸非松柏也朝廷無朋黨𨿽中主可以濟不然𨿽上聖亦殆帝以爲名言至是以翰林學士知開封府甫在帝前論事如家人父子言無文飾洞見肝鬲帝知其誠盡事無巨細人無親疎輙皆問之甫隨事解答不少嫌王安石方議新法恐甫言而帝信之也因出之鄆州尋徙知定州至郡言新法之害且曰臣始以意度其不可耳旣爲郡乃親見之願下一明詔罷之弗納】置賣鹽場於永興軍罷通商法【薛向謂卽永興軍置賣鹽埸以邊費錢十萬緡儲永興爲鹽鈔本而罷通商從之】罷知諫院錢公輔【公輔言滕甫不宜去薛向變法當黜拂王安石意出知江寕府】以韓維爲翰林學士【維言百執事各有職惟當責任若代之行事最爲失體天下大事不可猝爲人君設施自有先後帝嘉納之】六月罷禦史中丞呂誨【王安石執政帝倚任之士大夫多以爲得人呂誨獨言其不通時事大用之則非所宜會著作佐郎章辟光上言帝弟岐王顥冝遷居外邸皇太后大怒帝令治其離間之罪王安石謂無罪誨請下辟光吏帝不從誨刻安石曰安石外示朴野中藏巧詐陛下悅其才辯而委任之安石初無逺略惟務攺作立異罔上欺下文言飾非誤天下蒼生必此人也如久居廟堂必無安靜之理辟光之謀本安石呂惠卿所導辟光揚言朝廷若深罪我我終不置此二人故安石力加營救願察於伏質之士論然後知臣言之當否帝方眷注安石還其章疏誨遂求去帝謂曾公亮曰若出誨恐安石不自安安石曰臣以身許國陛下處之有義臣何敢以形迹自嫌茍爲去就乃出誨知鄧州誨之將有言也司馬光勸止之誨曰安石𨿽有時名然好執偏見輕信姦回喜人佞已聽其言則美施於用則疎置諸宰輔天下必受其禍且上新卽位所與圖治者二三執政而已茍非其人將敗國事此乃腹心之疾救之惟恐不逮顧可緩耶誨旣斥安石益橫光由是服誨之先見自以爲不及也誨三居言職始論陳旭次論歐陽修最後論王安石凡三見黜人推其鯁直】以呂公著爲禦史中丞【王安石嗛呂公弼不附已乃白用公弼弟知開封府公著爲中丞以偪之公弼果力求去帝不許公著言於帝曰惟人君去偏聽獨任之獘而不主先入之言則不爲邪說所亂矣帝曰善】罷翰林學士權開封府鄭獬【獬不肯行新法王安石惡而出之杭州】秋七月乙丑朔日有食之○行均輸法以薛向領其事【均輸之法所以通天下之貨制爲輕重斂散之術使輸者旣便而有無得以懋遷其說始於桑羊至是條例司言天下財用無餘典領之官拘於獘法內外不相知盈虛不相補諸路上供歲有常數丰年便道可以多致而不能贏餘年儉物貴難於供億而不敢不足逺方有倍蓰之輸中都有半價之鬻徒使富商大賈乘公私之急以擅輕重斂散之權今江浙荊淮發運使實揔六路賦入其職以制置茶鹽礬酒稅爲事軍儲國用多所仰給宜假以錢貨資其用度周知六路財賦之有無而移用之凡糴買稅斂上供之物皆得徙貴就賤因近易逺令預知中都帑藏年支見在之定數所當供辦者得以從便變易蓄買以待上令稍收輕重斂散之權歸之公上而制其有無以便轉輸省勞費去重斂寛農民庶幾國用可足民財不匱詔以發運使薛向領均輸平凖事行於六路賜內藏錢五百萬緡上供米三百萬石時議者慮其爲擾多言非便帝不聽薛向旣董其事乃請設置官屬從之蘇軾言均輸徙貴就賤用近易逺然廣置官屬多出緡錢豪商大賈皆疑而不敢動以爲𨿽不明言販賣旣已許之變易變易旣行而不與商賈爭利者未之聞也夫商賈之事曲折難行其買也先期而與錢其賣也後期而取直多方相濟委曲相通倍稱之息由此而得今先設官置吏簿書廩祿爲費已厚非良不售非賄不行是官買之價比民必貴及其賣也獘復如前商賈之利何緣而得朝廷不知慮此乃捐五百萬緡以予之此錢一出恐不可復縱使其問薄有所獲而徵商之額所損必多矣帝方惑於王安石不納其言然均輸法亦迄不能就】八月貶侍禦史劉琦禦史錢顗監處衢州鹽酒稅【判刑部劉述與王安石爭刑名帝是安石述執奏不已安石白帝詔開封府推官王克臣劾罪遂率劉錢顗共上疏曰安石執政以來未逾數月中外人情囂然胥動蓋以專肆胸臆輕易憲度無忌憚之心故也陛下任賢求治常若饑渇故置安石政府必欲致時如唐虞而反操管商權詐之術規以取媚遂與陳升之合謀侵三司利權取爲已功開局設官用八人者分行天下驚駭物聽動搖人心去年因許遵文過飾非妄議自首按問之法安石任一偏之見攺立新議陛下不察爲詔自今謀殺已傷按問欲舉自首者減罪二等遂害天下大公先朝所立制度自宜世世子孫守而勿失乃欲事事更張廢而不用安石自應舉歷官尊尙堯舜之道以倡率學者欲士人之心靡不歸向謂之爲賢陛下亦聞而知之遂正位公府遭時得君如此之專乃首建財利之議務爲容悅言行乖戾一至於此剛戾自任則又甚焉姦詐專權之人豈宜處之廟堂以亂國紀願早罷逐以慰天下元元之心曽公亮位居丞弼不能竭忠許國反有畏避之意陰自結援以自固寵久妨賢路亦宜斥免趙抃則括囊拱手但務依違大臣事君豈當如是疏上安石奏先貶顗遂貶監處州鹽酒務顗監衢州鹽稅公亮擬太重安石曰蔣之奇以論歐陽修不實亦貶監當官帝從之司馬光上疏諫曰夫食鷹鸇者求其鷙也鷙而烹之將安用哉今顗等譴謫恐臣下自此以言爲諱乞還其本資以靖羣聽不報】貶殿中侍禦史孫昌齡通判蘄州【論新法忤王安石也】罷判國子監範純仁【初純仁自陜西轉運副使召還帝問陜西城郭甲兵糧儲如何對曰城郭粗全甲兵粗修糧儲粗備帝愕然曰卿之才朕所倚信何爲皆言粗對曰粗者未精之辭如是足矣願陛下且無畱意邊功若邊臣觀望將爲他日意外之患遂拜起居舍人同知諫院純仁奏言王安石變祖宗法度掊克財利民心不寧書曰怨豈在明不見是圖願陛下圖不見之怨帝曰何謂不見之怨對曰杜牧所謂不敢言而敢怒者是也帝曰卿善論事宜爲朕條陳古今治亂可爲監戒者遂作尙書解以進曰其言皆堯舜禹湯文武周公之事也治天下無以易此願深究而力行之加同修起居注時帝切於求治多延見疎逖小臣咨訪闕失純仁言小人之言聽之若可采行之必有累蓋知小忘大貪近昧逺願加深察富弼在相位稱疾家居純仁言弼受三朝眷倚當自任天下之重而卹已深於卹物憂疾過於憂邦致主處身二者胥失弼與先臣素厚臣左諌省不敢私謁以致忠告願示以此章使之自省及薛向行均輸法於六路純仁言臣嘗親奉徳音欲修先王補助之政今乃效桑羊均輸之法而使小人爲之掊克生靈斂怨基禍安石以富國彊兵之術啟廸上心欲求近功忘其舊學尙法令則稱商鞅言財利則背孟軻鄙老成爲因循棄公論爲流俗異已者爲不肖合意者爲賢人劉琦錢顗等一言便防降黜在廷之臣方大半趍附陛下又從而驅之其將何所不至道逺者理當馴致事大者不可速成人才不可急求積獘不可頓革儻欲事功急就必爲憸佞所乘宜速還言者而退安石答中外之望不聽遂求罷諫職攺判國子監去意愈確執政使諭之曰毋輕去已除知制誥矣純仁曰此言何爲至於我哉言不用萬鐘非所顧也純仁毎上章疏語多激切帝悉不付外純仁盡錄申中書安石大怒乞加重貶帝曰彼無罪姑與一善地命知河中府尋徙成都轉運使以新法不便戒州縣未得遽行安石怒其沮格以事左遷知和州】以程顥權監察禦史裏行【顥河南人舉進士再調晉城令民以事至縣者必告以孝弟忠信度鄕村逺近爲伍保使之力役相卹而姦僞無所容凡孤煢殘廢者責之親戚鄕黨使無失所行旅出於其途者疾病皆有所飬鄕必有校暇時親至召父老與之語兒童所讀書親爲正句讀教者不善則爲易置擇子弟之秀者聚而教之鄕民爲社會爲立科條旌其善惡使有勸有恥在縣三年民愛之如父母至是呂公著薦爲禦史帝素知其名數召見毎退必曰頻求對欲常常見卿一日從容咨訪報正午始趍出庭中人曰禦史不知上未食乎顥前後進說甚多大要以正心窒欲求賢育才爲言務以誠意感悟人主常勸帝昉未萌之欲及弗輕天下士帝俯躬曰當爲卿戒之】貶判刑部劉述知江州【開封獄具述三問不承王安石欲置之獄司馬光範純仁爭之乃議貶通判帝不許以述知江州同判刑部丁諷貶通判復州審刑院詳議官王師元坐言許遵所議刑名不當貶監安州稅】罷條例司檢詳文字蘇轍【轍與呂惠卿論多不合會遣人使於四方求遺利中外知其必迎合生事而莫敢言轍以書抵王安石力陳其不可安石怒將加之罪陳升之止之乃以爲河南府推官焉】九月立常平給斂法【初陜西轉運使李參以部內多戌兵而糧儲不足審訂其缺令民自度麥粟之贏先貸以錢俟谷熟還官號靑苗錢經數年廩有餘糧繼而河北轉運司幹當公事王廣亷奏乞度僧道牒數千道爲本錢於陜西運司行靑苗法春散秋斂朝廷從之民甚便焉於是條例司言諸路常平廣惠倉錢谷略計貫石可及千五百萬以上斂散未得其宜故爲利未博今欲以見在斛鬥遇貴量減市價糶遇賤量增市價糴可通融轉運使苗稅及錢斛就便轉易者亦許兌換仍以見錢依陜西靑苗錢例願預借者給之隨稅輸納斛斗半爲夏料半爲秋料內有請本色或納時價貴願輸錢者皆從其便如遇災傷許展至次料丰熟日納非惟足以待凶荒之患民旣受貸則兼並之家不得乘新陳不接以邀倍息又常平廣惠之物收藏積滯必待年儉物貴然後出糶所及者不過城市遊手之人今通一路有無貴發賤斂以廣蓄積平物價使農人有以赴時趨事而兼並不得乘其急凡此皆以爲民而公家無所利其入是亦先王散惠興利以爲耕斂補助之意也欲量諸路錢谷多寡分遣官提舉每州選通判幕職官一員典幹轉移出內仍先自河北京東淮南三路施行俟有緒推之諸路其廣惠倉除量畱給老疾貧窮人外余並用常平倉轉移法詔曰可乃出內庫緡錢百萬糴河北常平粟而常平廣惠倉之法遂變爲靑苗矣初王安石旣與呂惠鄕議以常平糴本散與人戶令出息二分春散秋斂一如陜西法令旣具出示蘇轍等曰此靑苗法也有不便以告勿疑轍曰以錢貸民使出息二分本以救民非爲利也然出納之際吏緣爲姦𨿽有法不能禁錢入民手𨿽良民不免妄用及其納錢𨿽富民不免逾限如此則恐鞭箠必用州縣之事不勝煩矣唐劉晏掌國計未嘗有所假貸有尢之者晏曰使民僥幸得錢非國之福使吏倚法督責非民之便吾𨿽未嘗假貸而四方丰凶貴賤知之未嘗逾時有賤必糴有貴必糶以此四方無甚貴甚賤之病安用貸爲晏之所言則漢常平法耳今此法見在而患不修公誠能有意於民舉而行之則晏之功可立俟也安石曰君言誠有理當徐思之由是逾月不言靑苗防京東轉運使王廣淵言方春農事興而民苦乏兼並之家得以乘急要利乞畱本道錢帛五十萬貸之貧民歲可獲息二十五萬從之其事與靑苗法合安石始以爲可用召廣淵至京師與之議於是決意行焉】以呂惠卿爲崇政殿說書判司農司【條例司言常平新法宜付司農司選官主判兼領農田差役水利詔以祕書省著作佐郎呂惠卿爲太子中允崇政殿說書兼判司農集賢校理胡宗愈同判之二人爲政法益宻矣司馬光諫曰惠卿憸巧非佳士使王安石負謗於中外者皆其所爲安石賢而愎不閒世務惠卿爲之謀主而安石力行之故天下並指爲姦邪近者進擢不次大不厭眾心帝曰惠卿進對明辯亦似美才光對曰惠卿誠文學辯慧然用心不正願陛下徐察之江充李訓若無才何以能動人主帝黙然光又貽書安石曰謟諛之士於公今日誠有順適之快一旦失勢將必賣公自售矣安石不悅】冬十月富弼罷【王安石用事雅不與弼合弼度不能爭多稱疾求退章數十上帝曰卿卽去誰可代卿者弼薦文彥博帝黙然良久曰王安石何如弼亦黙然遂出判亳州弼恭儉孝敬好善嫉惡常言君子與小人並處其勢必不勝君子不勝則奉身而退樂道無悶小人不勝則交結搆扇千岐萬轍必勝而後已迨其得志遂肆毒於善良求天下不亂不可得也】以陳升之平章事【升之旣相帝問司馬光曰近相升之外議云何對曰閩人狡險楚人輕易今二相皆閩人參政楚人風俗何以更得淳厚帝曰王安石何如對曰人言安石姦邪則毀之太過但不曉事又執拗耳】郭逵城綏州【夏主秉常旣冦秦州復上誓表納安逺塞門二砦以乞綏州詔將許之鄜延宣撫郭逵上言曰此正商於六百里之防也非先交二砦不可與綏朝議以爲然賜以誓詔令以二砦來歸當還綏州夏王得詔遣其臣罔萌訛來言欲先得綏郭逵命機宜趙卨等如夏交所納二砦且定地界夏主使罔萌訛對曰朝廷本欲得二砦地界非所約卨曰然則塞門安逺二墻墟耳安用之二砦之北舊有三十六堡且以長城嶺爲界西平王祥符所移書固在也罔萌訛語塞卨以夏人渝盟請城綏州逵從之攺名綏徳城】以嵬名山爲供備庫使賜姓名曰趙懷順○十一月詔韓綘制置三司條例【陳升之旣相詔以綘代其任王安石毎奏事綘必曰臣見安石所陳非一皆至當可用陛下宜省察安石恃以爲助】頒農田水利法【頒農田水利約束於諸路由是爭以水利爲言矣】置交子務於潞州【以河東運鐵錢公私勞費故也已而轉運司言其法行則鹽礬不售有害入中糧艸罷之】罷開封府判官趙瞻【帝問瞻曰靑苗法便乎瞻對曰唐行之於末世擾攘中以掊民財者豈可爲長久計耶王安石怒出爲陜西轉運副使】置提舉常平廣惠倉官【條例司上言民間多願借貸靑苗錢乞徧下諸路轉運使施行及議置提舉官時天下當平錢谷見在一千四百餘萬貫石乃詔諸路各置提舉二員以朝官爲之管當一員京官爲之掌常平廣惠倉兼管勾農田水利差役事諸路凡四十一人提舉官旣置往往迎合王安石之意務以多散爲功富民不願取貧者乃欲得之卽令隨戶等髙下品配又令貧富相兼十人爲保首王廣淵在京東一等戶給十五千等而下之至五等猶給一千民間喧然以爲不便廣淵入奏謂民皆歡呼感徳諫官李常禦史程顥論廣淵抑配掊克迎朝廷防意以困百姓防河北轉運使劉庠不散靑苗錢奏適至安石曰廣淵力主新法而遭劾劉庠欲壞新法而不問舉事如此安得人無向背由是常顥之言不行】十二月知靑州鄭獬乞罷從之【獬上言靑苗之害不忍無罪之民防於憲网乞罷官從之】下龍圖閣學士祖無擇秀州獄貶爲忠正軍節度副使【祖無擇與王安石同知制誥安石嘗辭一家所饋潤筆物其人固不受安石取寘諸院梁上安石憂去無擇用爲公費安石聞而惡之及安石得政乃諷監司求無擇罪防知明州苗振以貪聞禦史王子韶使兩浙亷其狀因迎安石意遂連無擇在杭州貪賄時無擇知通進銀臺司自京師逮赴秀州獄遂誣伏坐謫安石因言於帝曰陛下遣一禦史出卽得無擇罪乃知朝廷於事但不爲未有爲之而無效者無擇以言語政事爲時名卿被誣放棄士論惜之】遼加耶律伊遜太師【北院樞宻使魏王伊遜用事久勢振中外門下饋賂不絕凡阿順者防薦擢忠直者輙斥竄至是加太師詔四方有軍旅許以便宜從事】王韶乞治秦州間田許之貶秦鳳經略使李師中知舒州【師中在秦持重緫大體王韶築渭涇上下兩城屯兵以脇武勝軍撫納洮河諸部下師中議師中以爲不便詔師中罷帥事韶又言渭源至秦州良田不耕者萬頃願置市易司頗籠商賈之利取其贏以治田乞假官錢爲本詔秦鳯經略司以川交子易物貨給之命韶領市易事師中言韶所指占乃極邊弓箭手地耳又將移市易司於古渭恐秦州自此益多事所得不補所亡王安石主韶議爲削師中職徙知舒州而以竇舜卿知秦州且遣李若愚按實若愚至問田所在韶不能對舜卿檢索僅得地一頃旣而地主有訟又歸之矣若愚奏其欺安石又爲謫舜卿而以韓縝知秦州縝遂附會實其事乃進韶太子中允初師中仕州縣邸狀報包拯參知政事或云朝廷自此多事矣師中曰包公何能爲今知鄞縣王安石者眼多白甚似王惇他日亂天下者必斯人也世貴其先識】

【庚戍】三年【遼咸雍六年】春正月判尙書省張方平乞罷許之【方平以王安石變更法制力請外任出知陳州陛辭極論新法之害帝爲之憮然】二月陜西安撫使韓乞罷常平新法王安石遂稱疾不朝詔諭之乃復視事【陜西路安撫使韓上疏曰臣凖散靑苖詔書務在惠小民不使兼並乘急以要倍息而公家無所利其入今所立條納乃自鄕戶一等而下皆立借錢貫陌三等以上更許增借坊郭戶有物業勝質當者亦依鄕戶例支給且鄕戶上等並坊郭有物業者乃從來兼並之家今令多借之錢一千令納一千三百則是官自放錢取息與初詔絕相違戾又條約𨿽禁抑勒然湏上戶爲甲頭以任之民愚不慮久逺請時甚易納時甚難故自制下以來上下惶惑皆謂若不抑散則上戶必不願請近下等第與無業客戶𨿽或願請必難催納將來必有用刑督索及勒干系書手典押耆戶長同保均陪之患若謂陜西嘗行其法官有所得而民以爲便此乃轉運司行於一時者今乃建官置司以爲毎歳所行之法而取利三分豈陜西權宜之比哉乞罷提舉官第委提防刑獄依常平舊法施行帝袖其疏以示執政曰眞忠臣𨿽在外不忘王室朕始謂可以利民今乃害民如此且坊郭安得靑苗而使者亦彊與之王安石勃然進曰茍從其所欲𨿽坊郭何害因難奏曰陛下修常平法以助民至於收息亦周公遺法也如桑羊籠天下貨財以奉人主私用乃可謂興利之臣今抑兼並振貧弱置官理財非所以佐私欲安可謂興利之臣乎帝終以說爲疑安石遂稱疾不出帝諭執政罷靑苗法曽公亮陳升之欲卽奉詔趙抃獨曰新法皆安石所建不若俟其出由是連日不決安石因求去帝命司馬光艸答詔有士夫沸騰黎民騷動之語安石怒抗艸自辯帝爲巽辭謝之且命呂惠卿諭防韓綘又勸帝畱安石安石入謝因言中外大臣從官臺諫朝士朋比之情且日陛下欲以先王之正道勝天下流俗今姦人欲敗先王之正道以沮陛下之所爲此所以紛紛也帝以爲然安石乃起視事持新法益堅詔以奏付制置條例司安石令翰林學士兼三司使曽布條析其不然刋石頒之天下申辯愈切且論安石妄引周禮以惑上聽皆不報時文彥博亦以靑苗之害爲言帝曰吾遣二中使親問民間皆云甚便彥博曰韓三朝宰相不信不信二宦者乎先是安石陰結入內副都知張若水押班藍元震爲助帝遣使潛察府界俵錢事適命二人二人使還極言民情深願無抑配者故帝信之不疑】以司馬光爲樞密副使固辭許之【光素與王安石厚及行新法光援朋友責善之義貽書反覆開陳其不然至於再三安石不樂防帝禦邇英閣聽講光讀曹參代蕭何帝曰漢常守蕭何之法不變可乎光對曰寧獨漢也使三代之君常守禹湯文武之法𨿽至今存可也漢武取髙帝約束紛更盜賊半天下元帝攺孝宣之政漢業遂衰由此言之祖宗之法不可變也呂惠卿言先王之法有一年一變者正月始和布法象魏是也有五年一變者巡狩考制度是也有三十年一變者刑罰世輕世重是也光言非是其意以風朝廷耳帝問光問對曰布法象魏布舊法也諸侯變禮易樂者王巡狩則誅之不自變也刑新國用輕典亂國用重典是爲世輕世重也非變也且治天下譬如居室敝則修之非大壞不更造也公卿侍從皆在此願陛下問之三司使掌天下財不才而黜之可也不可使執政侵其事今爲制置三司條例司何也宰相以道徳佐人主安用例茍用例則胥吏矣今爲看詳中書條例司何也惠卿辭塞乃以他語抵光帝曰相與語是非耳何至是光又言靑苗之獘曰平民舉錢出息尙能蠶食下戶至饑寒流離況縣官督責之威乎惠卿曰靑苗法願則與不願不彊也光曰愚民知取債之利不知還債之害非獨縣官不彊富民亦不彊也太宗平河東立糴法時米斗十錢民樂與官爲市其後物貴而和糴不解遂爲河東世世患臣恐異日之靑苗亦猶是也帝曰陜西行之久民不爲病光曰臣陜西人也見其病不見其利朝廷初不許有司尙能以病民況法許之乎時又令諸軍餘糧願糶入官者計價支錢復儲其米於倉名曰坐倉帝以問光光對曰倉有儲粟庫無見錢非利也惠卿曰得米百萬斛則省東南之漕以其錢供京師光曰東南錢荒而粒米狼戾今不糴米而漕錢棄其有餘取其所無農末皆病矣他日又對帝曰今天下洶洶者孫叔敖所謂民之有是眾之所惡也光曰然陛下當論其是非今條例司所爲獨安石韓綘惠卿以爲是耳陛下豈能獨與此三人共爲天下耶帝欲大用光訪之安石安石曰光外托劘上之名內懷附下之實所言盡害政之事所與盡害政之人而欲寘之左右使預國論此消長之機也光才豈能害政但在髙位則異論之人倚以爲重韓信立漢赤幟趙卒气奪今用光是與異論者立赤幟也及安石稱疾不出帝乃以光爲樞宻副使光辭曰陛下所以用臣蓋察其狂直庻有補於國家若徒以祿位榮之而不取其言是以天官私非其人也臣徒以祿位自榮而不能救生民之患是盜竊名器以私其身也陛下誠能罷制置條例司追還提舉官不行靑苗助役法𨿽不用臣臣受賜多矣今言靑苗之害者不過謂使者騷動州縣今日之患耳而臣之所憂乃在十年之外非今日也夫民之貧富由勤惰不同惰者常乏故必資於人今出錢貸民而斂其息富者不願取使者以多散爲功一切抑配恐其逋負必令貧富相保貧者無可償則散而之四方富者不能去必責使代償數家之負春算秋計展轉日滋貧者旣盡富者亦貧十年之外百姓無復存者矣又盡散常平本錢谷專行靑苗他日若思復之將何以取富室旣盡常平已廢加之以師旅因之以饑饉民之羸者必委死溝壑壯者必聚而爲盜賊此事之必至者也疏凡九上帝使謂之曰樞宻兵事也官各有職不當以他事爲辭光對曰臣未受命則猶侍從也於事無不可言者防安石復起視事乃下詔允光辭收還勅誥知通進銀臺司範鎭封還詔防者再帝以詔直赴光不由門下鎭奏曰由臣不才使陛下廢法乞解其職不許】授河州刺史瞎欺丁木徵金紫光祿大夫○陜西四路安撫使韓琦請罷許之【以論靑苗不見聽上疏請解四路止領大名府路王安石欲沮卽從之】三月始防試舉人罷詩論賦三題【帝篤意經學深閔貢舉之獘且以西北人材多不在選遂議更法王安石言古之取士俱本於學請興學校以復古其明經諸科欲行廢罷取明經人數增進士額乃下詔曰化民成俗必自庠序進賢興能抑繇貢舉而四方執經藝者專於誦數趍鄕舉者狃於文辭與古所謂三物賓興九年大成亦已盭矣今下郡國招徠雋賢其教育之方課試之格令兩制兩省待制以上禦史三司三館雜議以聞防親試舉人遂専以策罷詩賦論三題防定限以千字於是賜第者八百二十九人葉祖洽防言祖宗多因循茍簡之政陛下卽位革而新之遂擢第一帝謂執政曰對防亦何足以實盡人才然愈於以詩賦取人爾舊制進士入進謝恩銀百兩至是罷之仍賜錢三千爲期集貢】立刑法科【立試刑法及詳刑官試律令刑統大義斷按所以待諸科之不能業進士者】貶知審官院孫覺知廣徳軍【帝初卽位將大革積獘覺時爲右正言上疏論獘政固不可不革革而當其悔乃亡帝稱其知理嘗與語及知人之難覺曰知人之要在於知言人主知人之道任賢使能而已陛下欲興太平之治而所擢數十人者多有口才而無實行臣恐日久月長彚徵墻進充滿朝廷之上則賢人日去正人曰逺其爲患禍尙可以一二言之哉願無速於小利近功則王道可成矣旣而罷去王安石早與覺善將援以爲助自知通州召還累攺知審官院時呂惠卿用事帝問於覺覺對曰惠卿辯而有才過於人數等特以爲利之故屈身於安石安石不悟臣竊以爲憂帝曰朕亦疑之靑苗法行防議者謂周官泉府民之貸者至輸息二十而五國事之財用取具焉覺條奏其妄曰成周賖貸特以備民之緩急不可徒與也故以國服爲之息然國服之息說者不明鄭康成釋經乃引王莽計贏受息無過歲什一爲據不應周公取息重於莽時況載師所任地漆林之徵特重所以抑末作也今以農民乏絕將補耕助斂顧未作而徵之可乎國事取具蓋謂泉府所領若市之不售貨之滯於民用有買有予並賖貸之法而舉之儻專取具於泉府則冡宰九賦將安用耶聖世宜講求先王之法不當取疑文虛說以圖治今老臣疎外而不見聽輔臣遷延而不就職門下執正而不行諌官請罪而求去臣誠恐姦邪之人結黨連伍乘眾情之恟恟動搖朝廷釣直幹譽非國家之福也安石覽之怒覺適以事詣中書安石以語動之曰不意學士亦如此始有逐覺意會曽公亮言畿縣散靑苗錢有追呼抑配之擾安石遣覺行視虛實覺言民實不願與官中相交所有體量望賜寢罷遂坐奉詔反覆貶知廣徳軍】夏四月貶禦史中丞呂公著知潁州監察禦史王子韶等皆罷【靑苗法行公著上疏曰自古有爲之君未有失人心而能圖治亦未有脇之以威勝之以辯而能得人心者也昔日之所謂賢者今皆以此舉爲非而主議者一切詆爲流俗浮論豈昔皆賢而今皆不肖乎王安石怒其深切防帝使公著舉呂惠卿爲禦史公著曰惠卿固有才然姦邪不可用帝以語安石安石益怒誣其言韓欲因人心如趙鞅興晉陽之甲以逐君側之惡貶知潁州且命知制誥宋敏求艸制明著罪狀敏求不從但言敷陳失實安石怒白於帝命陳升之攺其語行之由是禦史王子韶等皆罷去】趙抃罷【自新法行抃數言其非便防安石稱疾帝將攺其法而抃請俟安石出安石出而持初議益堅抃始大悔上疏言制置條例司建使者四十餘輩騷動天下安石彊辯自用詆天下公論以爲流俗違眾罔民順非文過近者臺諌侍從多以言不聽而去司馬光除樞宻不肯拜且事有輕重體有小大財利於事爲輕而民心得失爲重靑苗使者於體爲小而禁近耳目之臣用捨爲大今捨重而取輕失大而得小懼非宗廟社稷之福也奏入懇求去位乃出知杭州抃長厚淸修爲政善因俗施教寛猛不同以惠利爲本韓琦稱爲人中標表已不及也】以韓絳參知政事○監察禦史程顥乞罷許之【時新法行中外皆以爲非攻王安石甚力顥以禦史被防赴中臺議事安石方怒言者厲色待之顥徐言曰天下事非一家私議願平气以聽之安石爲之媿屈自安石用事顥未嘗一語及於功利嘗因論時政最後言曰智者若禹之行水行其所無事也捨而之險阻不足以言智自古興治立事未有中外人情交謂不可而能有成者況於排斥忠良沮廢公議用賤淩貴以邪姦正者乎正使僥幸有小成而興利之臣日進尙徳之風寖衰尢非朝廷之福靑苗等法行顥與呂公著孫覺李常張戩等上疏極諌不聽遂乞去言職安石素與顥善及是𨿽不合猶敬其忠信不深怒之但出爲京西路同提防刑獄顥固辭乃攺授簽書鎭寧軍節度判官】貶知諫院李常通判滑州【靑苗法立常請勿收息王安石不從常上疏曰條例司始建已致中外之議至於均輸靑苗斂散取息傅防經義人且大駭何異王莽猥析周官片言以流毒天下安石見之遣所親宻諭意常不爲止又言州縣散常平錢實不出本勒民出息帝詰安石安石請令常具官吏主名常以非諌官體遂落職通判滑州】貶監察禦史裏行張戩知公安縣【戩上疏論王安石亂法曾公亮陳升之趙抃依違不能救正韓綘左右徇從李定以邪謟竊臺諌呂惠卿刻薄辯給假經術以文姦言豈宜勸講君側書數十上又詣中書爭之安石舉扇掩面而笑戩曰戩之狂直宜爲公笑然天下之笑公者不少矣趙抃從傍解之戩曰公亦不得爲無罪抃有愧色戩以言不聽稱病待罪遂貶知公安防徙監司竹監至舉家不食筍戩載之弟也】以李定爲監察禦史裏行罷知制誥宋敏求蘇頌李大臨及同知諫院胡宗愈【李定爲秀州判官孫覺薦之朝召至京師李常見之問曰君從南方來民謂靑苗法如何定曰民便之無不喜者常曰舉朝方共爭是事君勿爲此言定卽往白王安石且曰定但知據實以言不知京師乃不許安石大喜謂曰君且得見盍謂上道之立薦對帝問靑苗事定曰民甚便之於是諸言新法不便者帝皆不聽命定知諫院宰相言前無選人除諫官之比遂拜太子中允監察禦史裏行同知諫院胡宗愈言禦史當用學士及丞雜論薦又須官博士員外郎今定以幕職得之不可防知制誥宋敏求蘇頌李大臨等言定不由銓考擢授朝列不緣禦史薦寘憲臺𨿽朝廷急於用才度越常格然隳紊法制所益者小所損者大封還制書詔諭數四頌等執奏不已並坐累格詔命落知制誥敏求以右諫議大夫奉朝請頌歸工部郎中班大臨出知汝州天下謂之熈寧三舍人胡宗愈復力爭之安石怒並出宗愈通判眞州】以謝景溫爲侍禦史知雜事【謝景溫王安石之姻家也安石以外論紛紛言於帝而用之】知金州張仲宣有罪詔免刑流海外【仲宣坐枉法贓法官援知臺州李希輔例杖眷黥配海島判審刑院蘇頌言於帝曰古者刑不上大夫仲宣官五品今黥之使與徒爲伍𨿽其人無可矜所重者污辱衣冠耳帝曰善詔免杖黥而流海外因著爲令】五月詔罷制置三司條例以其事還中書王安石復稱疾不朝詔諭之乃起視事【初陳升之欲傅防王安石以固其位安石亦患正論盈廷引升之爲助升之知其不可而竭力爲之用安石徳之故先使正相位升之旣相乃時爲小異陽若不與之同者因言於帝曰宰相無所不統所領職事豈可稱司請罷制置三司條例司安石曰古之六卿卽今執政有司馬司徒司冦司空各名一職何害於理升之曰若制置百司條例則可但令制置三司一官則不可帝意未決防判大名府韓上言條例司𨿽大臣所領然止是定奪之所今不闗中書而徑自行下則是中書之外又一中書也由是制置三司條例遂罷以其事歸中書而常平新法則付司農寺命呂惠卿同判之兼領農田水利差役帝恐傷安石之意以手札開諭安石自是與升之不協因稱疾久不起帝惇諭數四安石乃出世亦以是薄升之爲人稱曰筌相】遼立賢良科【時遼放進士至百四十人復設賢良科令進是科者先以所業十萬言進】六月以李定爲崇政殿說書罷監察禦史陳薦【禦史陳薦言定頃爲涇縣主簿聞庶母仇氏死匿不爲服詔下江東淮浙轉運使問狀奏云定嘗以父老求歸侍養不云持所生母服定自辯言實不知爲仇氏所生故疑不敢服而以侍養辭官曾公亮謂定當行追服王安石力主之罷薦禦史而攺定爲崇政殿說書】秋七月呂公弼罷【公弼以王安石變法數勸其宜務安靜安石不悅公弼具疏將論之從孫嘉問竊其槁以示安石安石先白之帝怒遂罷公弼知太原府呂氏號嘉問爲家賊云】以馮京爲樞密副使○罷監察禦史林旦薛昌朝範育徙李定檢正中書吏房【昌朝旦育論定乃不孝之人豈宜居勸講之地並論王安石之罪章六七上安石又白罷三人定亦不自安求解說書乃檢正中書吏房直舍人院同判太常寺】八月夏人冦環慶州以韓綘爲陜西宣撫使【先是夏人築閙訛堡知慶州李復圭合蕃漢兵三千遣禆將李信種詠劉甫等禦之信等大敗而還復圭懼欲自解卽執信等斬之復出兵追夏人殺其老幼二百以功告防而邊釁大啟矣至是夏人大舉入環慶攻大順城柔逺砦荔原堡淮安鎭東西谷業樂鎭兵多者號二十萬少者不下一二萬屯於楡林遊騎至慶州城下九日乃退鈐轄郭庻等數人死焉韓綘請行邊王安石亦請往綘曰朝廷方賴安石臣宜行乃以綘爲陜西宣撫使幾事不可待報者便宜施行授以空名告敇得自除吏尋命兼河東宣撫使】判【司】農司呂惠卿以父防去職以曾布代之○以劉庠知開封府【庠不肯屈事王安石安石欲見之而不可或以爲言庠曰安石自執政未嘗一事合人情往將何語耶卒不往而上疏極言新法非是帝曰柰何不與大臣協心濟治乎庠對曰臣知事陛下而已不敢附安石也】九月曾公亮罷【公亮方厚莊重沈深周宻謹繩墨蹈規矩明練文法習知朝廷典憲初嫉韓琦故薦王安石以間之及與安石同輔政知帝方向之陰爲子孫計凡更張庶事一切聽順而外若不與之者嘗遣其子孝寛參其謀至帝前略無所異由是帝益信任安石安石深徳之以老求去遂拜司空兼侍中蘇軾嘗從容責公亮不能救正變更公亮曰上與介甫如一人此乃天也世譏其不忠】以馮京參知政事吳充爲樞密副使【京爲中丞嘗上疏論王安石更張失當累數千言安石指爲邪說請黜之帝不從而亟用之】防賢良方正之士罷臺州推官孔文仲還故職【詔舉賢良帝親策之太原判官呂陶對曰陛下初卽位願不惑理財之說不間老成之謀不興疆場之事陛下措意立法自謂庶幾堯舜然以陛下之心如此天下之論如彼獨不反而思之乎及奏第帝顧王安石取捲讀讀未半神色頗沮帝覺之使馮京竟讀稱其言有理防範鎭所薦臺州推官孔文仲對防凡九千餘言力論安石所建理財訓兵之法非是宋敏求第爲異等安石怒啟帝禦批罷文仲還故官齊恢孫固封還禦批韓維陳薦孫永皆力論文仲不當黜帝不聽範鎭上疏曰文仲艸茅疎逺不識忌諱且以直言求之而又罪之恐爲聖明之累亦不聽蘇頌嘆曰方朝廷求賢知饑渇有如此人而不見錄豈其論太髙而難合耶言太激而取怨耶呂陶亦止授通判蜀州司馬光範鎭見陶曰自安石用事吾輩言不復效不意君及此平生聞望在玆一舉矣】作東西府【居執政也】翰林學士司馬光乞罷許之【光力求去乃以端明殿學士知永興軍】貶知山陰縣陳舜兪監南康軍鹽酒稅【靑苗法行舜兪不肯奉令上疏深陳其害且自劾曰民間出舉財物取息重止一倍約償緡錢而谷粟布縷魚鹽薪蓛耰鋤釜錡之屬得雜取之朝廷募民貸取有司約中熟爲價而必償緡錢欲如私家雜償他物不可得故愚民多至賣田宅質妻孥有識耆老戒其鄕黨子弟未嘗不以貰貸爲苦祖宗著令以財物相出舉任從書契官不爲理其保全元元之意深逺如此今乃官自出舉誘之以便利督之以威刑方之舊法異矣詔謂振民乏絕而抑兼並然使十戶爲甲浮浪無根著者毋得給俵則乏絕者已不防其惠此法終行愈爲兼並地爾何以言之天下之有常平非能人人計口受餉但權谷價貴賤之柄使積貯者不得深藏以邀利耳今散爲靑苗惟恐不盡萬一饑饉薦至必有乘時貴糶者未知將何法以制之官制旣放錢取息富室藏鏹坐待鄰里逋欠之時田宅妻孥隨欲而得是豈不爲兼並利哉𨿽分爲夏秋二科而秋收之月與夏斂之期等夏放之月與秋斂之期等不過展轉計息以給爲納使吾民終身以及世世毎歲兩輸息錢無有窮已是別爲一賦以敝海內非王道之舉也奏上謫監南康軍鹽酒稅時又有知陳畱縣姜潛到官才數月靑苗令下潛卽榜於縣門又移之鄕村各三日無人至遂撤榜付吏曰民不願矣府寺疑潛壅令令其屬按驗無違令者潛知不免卽移疾去山陰陸佃嘗受經於王安石至是因應舉入京師安石問以新政佃曰法非不善但推行不能如初意還爲擾民如靑苗是也安石驚曰何爲乃爾吾與惠卿議之又訪外議佃曰公樂聞善古所未有然外間頗以爲拒諫安石笑曰吾豈拒諌者但邪說營營顧無足聽佃曰是乃所以致人言也明日召佃謂之曰惠卿言私家取債亦須一雞半豚已遣李承之使淮南質究矣旣而承之還詭言民無不便佃說遂不行】宣徽北院使張方平乞罷許之【帝問祖宗禦戎之要方平對曰太祖不勤逺略如靈夏河西皆因其酋豪許之世襲環州董遵晦西山郭進闗南李漢超皆優其祿賜寛其文法諸將財用丰而威令行間諜精審吏士用命故能以十五萬人而獲百萬之用及太宗謀取燕薊又內徙李彞興馮暉於是朝廷始旰食矣眞宗澶淵之克與契丹盟至今人不識兵革三朝之事如此近歲疆場之臣乃欲試天下於一擲事成徼利不成貽患不可聽又曰王安石舉累朝之令典一旦削除之其意安在陛下何不詰之帝頗采其言安石深惡之方平亦力求去乃出判應天府】冬十月陳升之以母喪去位○翰林學士範鎭乞致仕從之【鎭上疏曰臣言不行無顏復立於朝請謝事臣言靑苗不見聽一宜去薦蘇軾諫官孔文仲制舉不見用二宜去李定避持服遂不認母壞人倫逆天理而欲以爲禦史禦史臺爲之罷陳薦舍人院爲之罷宋敏求李大臨蘇頌諫院爲之罷胡宗愈王韶上書肆意欺防以興造邊事事敗則置而不問反爲之罪帥臣李師中及禦史謝景溫一言蘇軾則下七路掎摭其過執政不悅孔文仲則遣之歸任以此二人況彼二人事理孰是孰非孰得孰失其能逃聖鑑乎因復極言靑苗之害且曰陛下有納諌之資大臣進拒諫之計陛下有愛民之性大臣用殘民之術疏入王安石大怒持其疏至手顫乃自艸制極詆之遂以戶部侍郎致仕凡所宜得恩典悉不與鎭表謝略曰願陛下集羣議爲耳目以除壅蔽之姦任老臣爲腹心以養平和之福天下聞而壯之蘇軾往賀曰公𨿽退而名益重矣鎭愀然曰君子言聽計從消患於未萌使天下陰受其賜無智名無勇功吾獨不得爲此使天下受其害而吾享其名吾何心哉日與賓客賦詩飲酒或勸使稱疾杜門鎭曰死生禍福天也吾其如天何司馬光嘗曰呂獻可之先見範景仁之勇決皆予所不及也】十一月夏人冦大順城燕達敗之○十二月立諸路更戌法【舊以兵雜戌者遣還本路】立保甲法【初太祖懲五代之獘用趙普防收四方勁兵列營京畿以備宿衛分畨屯戌以捍邊圉於時將帥之臣入奉朝請獷暴之民收尺籍𨿽有桀驁恣肆而無所施其間爲什長之法階級之辧使之內外相維上下相制截然而不可犯其後定兵制大抵三者而已天子之衛兵以守京師備徵戍者曰禁軍諸州之鎭兵以分給役使者曰廂軍選於戶籍或應募使之團結以爲所在防守者曰鄕軍其外則蕃兵也及帝卽位論租庸調法而善之王安石對曰此法近井田後世立事粗得先王遺意則無不善今亦無不可爲顧難速成耳又曰人主誠能知天下利害以其所謂害者制法而加於兼並之人則人自不敢保過限之田以其所利者制法而加於力耕之人則人自勸於力耕而授田不能過限然此湏漸乃能成法使人主誠知利害之權因以好惡加之則所好何患人之不從所惡何患人之不避若人主無道以揆之則多爲異議所奪𨿽有善法何由立哉帝言府兵與租庸調相須安石對曰今義勇士軍上畨供役旣有廩給則無貧富皆可以入衛出戌𨿽無租庸調法亦自可爲帝又言節財用安石對以減兵最急今若練募兵而鼓舞河北陜西三路之民習兵則兵可省欲公私財用不匱爲宗社長久計則募兵之法誠當變革於是變募兵而立保甲其法十家爲保選主戶有幹力者一人爲長五十家爲一大保選一人爲大保長十大保爲一都保選爲眾所服者爲都保正又以一人爲之副應主客戶兩丁以上選一人爲保丁附保兩丁以上有餘丁而壯勇者亦附之內家資最厚材勇過人者亦充保丁授之弓弩教之戰陣毎一大保聽輪五人警盜凡告捕所獲以賞格從事同保犯彊盜殺人放火彊奸略人傳習妖教造畜蠱毒知而不告依律伍保法餘事非干已又非敕律所聽紏皆毋得告𨿽知情亦不坐若於法類保合坐罪者乃坐之其居停彊盜三人經三日保鄰𨿽不知情科失覺罪逃移死絕同保不及五家並他保有自外入保者收爲同保戶數足則附之俟及十家則別爲保置牌以書其戶數姓名蓋以捕盜賊相保任而肄武事也於是提防刑獄趙子幾迎安石意請先行於畿甸詔從之遂推行於永興秦鳳河北東西五路以達於天下諸州籍保甲聚民而教之禁令苛急往往去爲盜郡縣不敢以聞判大名府王拱辰抗言其害曰非止困其財力奪其農時是以法驅之使防於罪罟也浸淫爲大盜其兆已見縱未能盡罷願裁損下戶以紓之主者指拱辰爲沮法拱辰曰此老臣所以報國也抗章不已帝悟由是第五科戶得免】以韓綘王安石平章事王珪參知政事【時綘開幕府於延安詔卽軍中拜之尋命安石提舉編修三司珪爲翰林學士承防典內外制十八年嘗因齋宮賦詩有所感嘆帝聞而憐之遂拜參知政事】行免役法於天下【免役法行於開封府旣罷衙前八百三十人畿縣鄕役數千呂惠卿林旦曽布相繼主其事遂行於諸路於是兩浙提舉常平張靚率民助役錢至七十萬薛向爲帝言之帝問王安石安石對曰提舉官據數取之朝廷以恩惠科減於體爲順旣而東明縣民數百詣開封府訴超升等第不受遂突入安石私第安石諭以相府不知訴之禦史臺臺亦不受諭令散去帝知之以詰安石安石對曰知縣賈蕃乃範仲淹之壻好附流俗致民如是夫治民當知其情僞利病不可示姑息若縱之使妄經臺省嗚鼓邀駕恃眾僥幸則非所以爲政未幾酸棗縣升戶等皆失實帝問安石曰酸棗旣有自下戶升入上戶則四等有免輸役錢之名而無其實安石言嘗取諸縣新舊籍對覆升降聞外間扇搖役法者謂輸多必有贏餘若羣訴必可免彼旣聚眾僥幸茍受其訴與免輸錢當仍役之帝乃盡用其言遣察訪使徧行諸路促成役書旣上之司農乃頒募役法於天下臺諌多以爲言帝謂安石宜少裁之安石對曰朝廷制法當斷以義豈須規規卹淺近之人議論耶司馬光曰上等人戶自來更互充役有時休息今使歲出錢是常無休息之期也下等人戶及單丁女戶從來無役今盡使之出錢是鰥寡孤獨之人俱不免役也夫力者民之所生而有者谷帛者民可耕桑而得也至於錢者縣官之所鑄民之所不得私爲也故古之用民者各因其有而取之農民之役不過出力稅不過谷帛不責民所無也今有司立法惟錢是求歲丰則民賤糶其谷歲凶則伐桑棗殺牛賣田得錢以輸民何以爲生乎是以免役法行富室差得自寛貧者困窮日甚矣知長葛縣樂京知湖陽縣劉防皆以助役故投劾去職詔皆奪其官】折克柔卒以其弟克行權知府州事

【辛亥】四年【遼咸雍七年夏天賜禮盛國慶元年】春正月韓綘使種諤帥師襲夏人於囉兀大敗之遂城囉兀【韓綘素不習兵事開幕府於延安措置方選蕃軍爲七軍復以種諤爲鄜延鈐轄知靑澗城任信之命諸將皆受其節制蕃兵皆怨望諤謀取橫山乃帥師襲夏人於囉兀大敗之因以眾二萬城焉自是夏人曰聚兵爲報復計言者以諤稔邊患不便宜戒之弗聽已而綘言諤入夏之功乞加旌賞詔遣使撫問】粥廣惠倉田【廣惠倉田本絕戶業以賑濟者也王安石請粥之以爲河北東西陜西京東四路常平倉本錢詔從之】二月更定科舉法罷詩賦及明經諸科專以經義論防試士【詔議科舉或謂宜變法便判官告院蘇軾獨上議曰得人之道在於知人知人之法在於責實使君相有知人之明朝廷有責實之政則胥吏皂未嘗無人𨿽因今之法臣以爲有餘使君相不知人朝廷不責實則公卿侍從常患無人況學校貢舉乎𨿽復古之制臣以爲不足夫時有可否物有興廢使三代聖人復生於今其選舉亦必有道何必由學乎且慶曆固嘗立學矣天下以太平可待至於今惟空名僅存今陛下必欲求徳行道藝之士責九年大成之業則將變今之禮易今之俗又當發民力以治宮室斂民財以養逰士置學立師而又時簡不帥教者屏之逺方徒爲紛紛其與慶曆之際何異至於貢舉或曰鄕舉徳行而略文章或曰專取防論而罷詩賦或欲舉唐故事采譽望而罷彌封或欲變經生帖墨而考大義此數者皆非也夫欲興徳行在於君人者修身以格物審好惡以表俗若欲設科立名以取之則是教天下相率而爲僞也上以孝取人則勇者割股怯者廬墓上以亷取人則敝車羸馬惡衣菲食凡可以中上意者無所不至自文章言之則防論爲有用詩賦爲無益自政事言之則詩賦論防均爲無用然自祖宗以來莫之廢者以爲設法取士不過如此也矧自唐至今以詩賦爲名臣者不可勝數何負於天下而必欲廢之帝喜曰吾固疑此得軾議釋然矣他日王安石言於帝曰今人材乏少且其學術不一異論紛然不能一道徳故也欲一道徳則當修學校欲修學校則貢舉法不可不變若謂此科嘗多得人自緣仕進別無他路其間不容無賢若謂科法已善則未也今以少壯之時正當講求天下正理乃閉門學作詩賦及其入官世事皆所不習此科法敗壞人材致不如古旣而中書門下又言古之取士皆本學校道徳一於上習俗成於下其人材皆足以有爲於世今追復古制則患於無漸宜先除去聲病偶對之文使學者得專意經術以俟朝廷興建學校然後講求三代所以教育選舉之法施之天下則庶幾可以復古矣於是攺法罷詩賦帖經墨義士各占治易詩書周禮禮記一經兼論語孟子毎試四場初大經次兼經大義凡十道次論一首次防三道禮部試卽增二道中書撰大義式頒行試義者須通經有文采乃爲中格不但如明經墨義粗解章句而已其殿試則專以防限千字以上分五等第一等二等賜進士及第第三等賜進士出身第四等賜同進士出身第五等賜同學究出身】詔治吏沮格靑苗法者○三月夏人冦撫寧堡防之詔種諤潭州安置【諤進築永樂川賞逋嶺二砦分遣都監趙璞燕達築撫寧故城及分荒堆三泉吐渾川開光嶺葭蘆川四砦與河東路修築各相去四十餘里已而夏人來攻順寧砦遂圍撫寧折繼昌髙永能等擁兵駐細浮圖去撫寧咫尺囉兀兵勢尙完諤在綏徳節制諸軍聞夏人至茫然失措欲作書召燕達戰怖不能下筆顧運判李南公涕泗不已由是新築諸堡悉防將士沒者千餘人詔治諤罪責授汝州練副使潭州安置防再貶賀州別駕】詔給諸州學田增置教官【始命諸州置學官率給田十頃贍士初置小學教授】詔察奉行新法不職者○韓綘免【初綘與種諤謀出兵鄜延安撫使郭逵曰諤狂生爾朝廷徒以家世用之必誤大事綘怒奏逵沮撓軍事召還之至是坐興師敗衂罷相知鄧州】夏四月以司馬光權判西京畱臺【光旣歸洛自是絕口不論事】開封府推官蘇軾乞罷許之【軾自直史館判官告院及議貢舉與帝意合卽日召見問方今政令得失安在軾對日陛下生知之性天縱文武不患不明不患不勤不患不斷但患求治太急聽言太廣進人太鋭願鎭以安靜待物之來然後應之帝竦然曰卿三言朕當熟思之凡在館閣皆當爲朕深思治亂無有所隱軾退言於同列王安石不悅命權開封推官將困之以事軾決防精敏聲聞益逺防上元敕府市浙燈且令損價軾諌止之嘗以新法不便上疏極論且曰臣之所言者三言而已願陛下結人心厚風俗存紀网人主所恃者人心也自古及今未有和易同眾而不安剛果自用而不危者祖宗以來治財用者不過三司今陛下不以財用付三司而創制置三司條例使六七少年日夕講求於內使者四十餘輩分行營幹於外夫制置三司條例司求利之名也六七少年與使者四十餘輩求利之器也造端宏大民實驚疑創法新奇吏皆惶惑以萬乘之主而言利以天子之宰而治財論說百端喧傳萬口臣以爲欲消防慝而召和气則莫如罷條例司今君臣宵旰幾一年矣而富國之功茫如捕風徒聞內帑出數百萬緡祠部度五千人耳以此爲術人皆知其難也汴水濁流自生民以來不以種稻今欲陂而淸之萬頃之稻必用千頃之陂一歲一淤三歲而滿矣陛下遂信其說卽使相視地形所在鑿空訪防水利上糜帑廩下奪農時隄防一開水失故道𨿽食議者之肉何補於民臣不知朝廷何苦而爲此哉自古役人必用鄕戶徒聞江浙之間數郡顧役而欲措之天下自楊炎爲兩稅租調與庸旣兼之矣柰何復欲取庸萬一後世不幸有聚斂之臣庸錢不除差役仍舊推所從來則必有任其咎者矣靑苗放錢自昔有禁今陛下始立成法毎歲當行𨿽云不許抑配而數世之後暴君污吏陛下能保之乎異日天下恨之國史書之曰靑苗錢自陛下始豈不惜哉且常平之法可謂至矣今欲變爲靑苗壞法成此所防逾多虧官害民𨿽悔何及昔漢武以財力匱竭用賈人桑羊之說買賤賣貴謂之均輸於時商賈不行盜賊滋熾幾至於亂孝昭旣立霍光順民所欲而予之天下歸心遂以無事不意今日此論復興立法之初其費已厚縱使薄有所獲而徵商之額所損必多臣願陛下結人心者此也國家之所以存亡者在道徳之淺深不在乎彊與弱歷數之所以短長者在風俗之厚薄不在乎富與貧人主知此則知所輕重矣故臣願陛下務崇道徳而厚風俗不願陛下急於有功而貪富彊仁祖持法至寛用人有序專務掩覆過失未嘗輕攺舊章考其成功則曰未至言乎用兵則十出而九敗言乎府庫則僅足而無餘徒以徳澤在人風俗知義故升遐之日天下歸仁議者見其末年吏多因循事不振舉乃欲矯之以苛察濟之以智能招來新進勇鋭之人以圖一切速成之效未享其利澆風已成多開驟進之門使有意外之得欲望風俗之厚豈可得哉惟陛下以簡易爲法淸淨爲心而民徳歸厚臣之所願陛下厚風俗者此也祖宗委任臺諫未嘗罪一言者縱有薄責旋卽超升許以風聞而無官長言及乘輿則天子攺容事闗廊廟則宰相待罪臺諫固未必皆賢所言亦未必皆是然須養其鋭气而借之重權者將以折姦臣之萌也臣聞長老之談皆謂臺諌所言嘗隨天下公議今者物論沸騰怨讟交至公議所在亦知之矣自玆以往習貫成風盡爲執政私人以致人主孤立紀綱一廢何事不生臣之所願陛下存紀綱者此也時王安石贊帝以獨斷専任軾因試進士發防以晉平吳獨斷而克苻堅伐晉獨斷而亡齊桓専任管仲而覇燕噲専任子之而敗事同而功異爲問安石滋不悅使侍禦史謝景溫論奏軾向丁憂歸蜀乘舟商販詔下六路捕逮篙工水師窮治無所得軾遂請外通判杭州時新法日下軾於其問毎因法以便民民賴以安】以鄧綰爲侍禦史判司農寺【初綰通判寧州知王安石得君専政乃條上時事數十以爲宋興百年習安玩治當事更化且言陛下得伊周之佐作靑苗免役等法民莫不歌舞聖澤以臣所見寧州觀之知天下皆然誠不世之良法願勿移於浮議而堅行之復貽安石書極頌其美由是安石力薦於帝遂驛召對防夏人冦慶州綰於帝前敷陳甚悉帝問識王安石呂惠卿否綰對曰嘗一識也帝曰安石今之直人惠卿賢人也退見安石欣然如素交屬安石致齋陳升之以綰練習邊事使復知寧州綰聞之不樂誦言急召我來乃使還耶或問君今當作何官綰曰不失爲館職得無爲諌官乎曰正自當爾明日果除集賢校理檢正中書孔目房鄕人在都者皆笑且罵綰曰笑罵從他笑罵好官還我爲之防同知諌院時常平水利免役保甲之政皆出司農而呂惠卿居憂曽布不能獨任其事安石欲借綰以威眾故有是命】五月髙麗來貢【髙麗爲遼所阻不通中國者四十三年至是福建轉運使羅拯命商人黃眞洪萬招接通好髙麗王徽乃因眞還移牒福建願備禮朝貢拯以聞朝議謂可結以謀遼乃命拯諭以供億腆厚之意王徽遂遣其民官侍郎金悌等由登州入貢自是與中國復通聘貢相繼】翰林學士知開封府韓維乞罷許之【維知開封保甲法行帝聞鄕民憂弓矢之貴無錢買之加以傳惑徙之戌邊父子聚泣甚以爲憂語王安石曰保甲宜緩而宻安石對曰日力可惜會京東河北有烈風之異民大恐帝批付中書令省事安靜以應天變放遣兩路募夫責監司郡守不以上聞者安石執不下維上言諸縣團結保甲鄕民驚擾至有截指斷腕以避丁者乞候農隙排定帝以問安石安石對曰此固未可知就令有之亦不足怪今士大夫覩新政尙或紛紛驚異況於二十萬戶百姓固有蠢愚爲人所惑動者豈應爲此遂不敢一有所爲耶帝曰民言合而聽之則勝亦不可不畏也安石對曰爲天下者如止欲任民情所願而已則何必立君而爲之張官置吏也大抵保甲法上自執政大臣中則兩制下則盜賊及停藏之人皆所不欲然臣召鄰人問之皆以爲便則𨿽有斬指以避丁者不皆然也況保甲不特除盜固可漸習爲兵旣人皆能射又爲旗鼓變其耳目且約以免稅上畨代巡檢兵又自正長而上能捕賊者授之以官則人競勸然後使與募兵相參則可以銷募兵驕志且省財費此宗社長久之計也惟陛下果斷不卹人言以行之帝遂變河東陜西三路義勇如府畿保甲法安石由此益惡維帝欲命維爲禦史中丞維以兄絳居政府力辭之安石因言維善附流俗以非上所建立乞允其請乃復知開封兼羣牧使仍爲翰林學士防文彥博求去帝曰宻院事劇當除韓維佐卿明日維奏事殿中以言不用力請外郡帝曰我東宮舊人當畱輔政維對曰使臣言得行賢於富貴若緣攀附舊恩以進非臣之願也乃出知襄州】六月知靑州歐陽修乞致仕許之【修以風節自持旣連被污蔑年六十卽乞謝事及徙靑州上疏請止散靑苗錢王安石惡之修求歸益切馮京請畱之安石曰修附麗韓琦以爲社稷臣如此人在一郡則壞一郡在朝廷則壞朝廷畱之安用乃以太子少師致仕】貶判亳州富弼官徙判汝州【弼判亳州靑苗法行弼謂如是則財聚於上人散於下持不行提舉官趙濟劾弼沮格詔防鄧綰乞付有司鞫治乃落弼使相移判汝州王安石曰弼𨿽責猶不失富貴昔鯀以方命殛共工以象恭流弼兼二罪止奪使相何由沮姦帝不答弼行過應天謂判府張方平曰人固難知也方平曰謂王安石乎亦豈難知者方平頃知皇祐貢舉或稱其文學辟以考校旣至院中之事皆欲紛更方平惡其爲人檄之使出自是未嘗與語弼有愧色】秋七月貶禦史中丞楊繪知亳州禦史劉摯監衡州鹽倉遣察訪使促成役書於諸路【繪上言提舉常平張靚等科配助役錢一戶多者至三百千乞少裁損以安民心又言孫廸張景溫體重不顧出錢之民欲困以重役皆不聽繪見時賢士多引去以避王安石乃上疏言老成人不可不惜當今舊臣多引疾求去範鎭年六十有三呂晦年五十有八歐陽修年六十有一而致仕富弼年六十有八而引疾司馬光王陶皆五十而求散地陛下可不思其故乎安石聞而深惡之防劉摯爲安石所器拜監察禦史裏行摯就職卽奏言亳州獄乃小人意在傾富弼以市進今弼已得罪願少寛之又言程昉開漳河調發猝廹人不堪命趙子幾擅升畿縣等戶使納役錢期會急逼人情惶駭復上疏言陛下有勸農之志今變而爲煩擾陛下有均役之意今倚以爲聚斂其言愛君憂國之言者皆無以容於其問今天下有喜於敢爲有樂乎無事彼以此爲流俗此以彼爲亂常此風寖成漢唐黨禍必起矣因陳率錢助役十害其要曰上戶常少中下戶常多故舊法上戶之役類皆數而重下戶之役率常簡而輕今不問上下戶槪視物力以差出錢故上戶以爲幸而下戶苦之嵗有丰凶而役人有定數助錢歲不可缺則是賦稅有時減閣而助錢更無蠲損也役人必用鄕戶爲其有常產則自重今旣招顧恐止得浮浪姦僞之人則帑庾場務綱運不惟不能典幹竊恐不勝其盜用而冒法者眾至於弓手耆壯承符散從手力胥史之類恐遇冦則有縱逸因事輙爲掻擾也疏上防楊繪論提刑趙子幾怒知東明縣賈蕃不禁遏縣民致使訟助役事摭以他故下蕃於獄而自鞫之是希安石意指而致縣令於罪也因其助役之利一而難行者五其利以民驗田多寡輸錢無決射之患而難行者以民惟種田而責其輸錢就募者非土著而有姦細田稅有多少不同耆長顧人則盜賊難止衙前顧人則失防官物摯亦上言趙子幾捃摭賈蕃是欲箝天下之口乞按子幾挾情之罪於是安石大怒命知諌院張璪取繪摯所論助役十害至五難行之事作十難以詰之璪辭安石怒出璪知蔡州而攺命曽布爲之布旣作十難且劾繪事欺誕心懷向背詔下其疏於繪且使各言狀繪錄前後四奏以自辯摯奮然曰爲人臣豈可壓於權勢使天子不知利害之實卽條對所難以伸其說曰助役斂錢之法有大臣及禦史主之於內有大臣親黨爲監司提舉官而行之於諸路其勢順易矣然曠曰彌年終未有定論者爲不順乎民心也臣待罪言責采士民之說以聞職也今乃遽令分析是使之較是非爭勝負交口相直無乃辱陛下耳目之任哉所謂向背則臣所向者義所背者利所向者君父所背者權臣願以臣章並司農奏宣示百官考定當否如臣言有取幸早施行若稍渉欺罔甘就竄逐不報明日摯復上疏曰陛下起居言動躬蹈徳禮夙夜勵精以親庶政天下未至於安且治者誰致之耶陛下注意以望太平而自以太平爲己任得君專政者是也二三年間開闔動搖舉天下無一物得安其所者蓋自靑苗之議起而天下始有聚斂之疑靑苗之議未允而均輸之法行均輸之法方擾而邊鄙之謀動邊鄙之禍未艾而助役之事興至於求水利行淤田並州縣興事起新難以徧舉其議財則市井屠販之人皆召至政事堂其徵利則下至歷日而官自粥之推此以往不可究言輕用名器淆混賢否忠厚老成者擯之爲無能俠少儇辯者取之爲可用守道憂國者謂之爲流俗敗常害民者謂之爲通變凡政府謀議經畫除用進退獨與一掾屬決之然後落筆同列預聞反在其後故奔走乞丐之人其門如市今西夏之欵未入反側之兵未安三邊瘡痍流潰未定河北大旱諸路大水民勞財乏縣官減耗聖上憂勤念治之時而政事如此皆大臣誤陛下而大臣所用者誤大臣也疏奏安石欲竄摯嶺外帝不許詔貶繪知亳州謫摯監衡州鹽倉遣察訪使徧行諸路促成役書攺助役爲免役不願就募而彊之者論如律】八月復以春秋三傳試貢舉士【王安石嘗戲言春秋經爲斷爛朝報故貢舉不以春秋取士至是帝命復之】議取河湟置洮河安撫司命王韶主之○九月以鮮於侁爲利州路轉運副使【時詔監司各定所部助役錢數利州路轉運使李瑜欲定四十萬判官鮮於侁曰利州民貧地瘠半此可矣瑜不從遂名爲奏時諸路役書皆未就帝是侁議諭司農曽布使頒以爲式因黜瑜而擢侁副使兼提舉常平初王安石居金陵有重名士大夫期以爲相侁惡其沽激要君語人曰是人若用必壞亂天下及安石用事侁乃上書論時政曰可爲憂患者一可爲太息者二其他逆治體而召民怨者不可槪舉其意專指安石安石怒毀短之帝曰有章奏在安石乃不敢言旣爲副使部民不請靑苗錢安石遣吏詰之侁曰靑苗之法願取則與民自不願豈能彊之哉蘇軾稱侁上不害法中不廢親下不傷民以爲三難】募民粥坊場河渡【新法開封府界及諸路坊場河渡募人承買收取淨利歲收六百九十八萬六千緡谷帛九十七萬六千六百石匹有奇旣而司農並祠廟粥之聽民爲賈區其中】以王雱爲崇政殿說書【雱安石子也爲人慓悍陰刻無所顧忌性敏甚年十三時得秦卒言洮河事嘆曰此可撫而有也使西夏得之則吾敵彊而邊患博矣故安石聞王韶開熈河議因力主之未冠已著書數十萬言舉進士調旌徳尉雱气豪睥睨一世不能作小官安石執政所用多少年雱亦欲預選乃與父謀曰執政子𨿽不可預事而經筵可處安石欲帝知自用乃以雱所作防論天下事者三十餘篇及雱注道徳經鏤板粥於市遂傳達於帝鄧綰曽布又力薦之召見除太子中允崇政殿說書安石更張政事雯實導之常稱商鞅爲豪傑之士且言不誅異議者則法不行安石一日與程顥語雱囚首跣足攜婦人冠以出問父所言何事曰以新法爲人所沮故與程君議之雱大言曰梟韓富弼之首於市則法行矣安石遽曰皃誤矣】貶同知諌院唐坰爲潮州別駕【坰以父任得官嘗上書言秦二世制於趙髙乃失之弱非失之彊帝悅其言又言靑苗法不行宜斬大臣異議如韓琦者數人王安石尢喜之薦使對賜進士出身爲崇文校書帝薄其人除知錢塘縣安石復令鄧綰舉爲禦史遂除太子中允將用爲諌官安石疑其輕脫將背已立召不除職以本官同知諌院非故事也坰果怒安石易已凡奏二十疏論時事皆畱中不出坰乃因百官起居日扣陛請對帝令諭以他日坰伏地不起遂召升殿坰至禦座前進曰臣所言皆不臣不法請對陛下一一陳之乃搢笏展疏目安石曰王安石之禦座聽札子安石遲遲坰訶曰陛下前猶敢如此在外可知安石悚然而進坰大聲宣讀凡六十條大抵以安石專作威福曽布等表裏擅權天下但知憚安石威權不復知有陛下文彥博馮京知而不敢言王珪曲事安石無異廝僕且讀且目珪珪慙懼俯首又言薛向陳繹安石頥指气使無異家奴張璪李定爲安石爪牙張商英乃安石鷹犬逆意者𨿽賢爲不肖附已者𨿽不肖爲賢至詆安石爲李林甫盧杞帝屢止之坰慷慨自若略不退懾讀已下殿再拜而退侍臣衛士相顧失色閤門紏其凟亂朝儀乃逺貶潮州別駕旣而靈臺郎尢瑛言天陰星行失度宜退安石安石怒黥瑛配英州】冬十月立太學生三捨法【宋初國子生以京朝七品以上子孫爲之太學生以八品以下子弟若庶人之俊異者爲之試論防經義如進士法及帝卽位垂意儒學以天下郡縣旣皆有學嵗時月各有試程其藝能以差次升捨其最優者爲上捨免發解及禮部試而特賜之第遂專以此取士又以慶曆中嘗置太學內捨生二百人帝漸增至九百人至是乃盡以錫慶院及朝集院西廡建講書堂四諸生齋捨掌事者直廬始僅足用自主判官外增置直講爲十員率二員共講一經令中書遴選或主判官奏舉生員釐爲三等始入太學爲外舍定額爲七百人外舍升內捨員二百內捨升上捨員百各執一經從所講官受學月考試其業優等上之中書其正錄學諭以上捨生爲之經各二員學行卓異者主判直講復薦之於中書奏除官】立選人及任子出官試律令法○十二月安定郡王從式

通鑑續編卷八﹤史部﹐編年類﹐通鑑續編﹥

欽定四庫全書

通鑑續編卷九

元陳桱撰

【壬子】五年【遼咸雍八年】春正月置卒察謗時政者【置京城邏卒察謗議時政者收罪之】二月以蔡挺爲樞密副使【挺知渭州甲兵整習常若冦至故多立功效然譎智深險在渭嵗久欝欝不得志寓意詞曲有玉關人老之句中使至則使優伶歌之以達於禁中帝聞而湣之故有是命】三月南平王李日尊卒子幹徳嗣【幹徳防母黎氏燕燕太妃與宦者李尙吉同主國事】判汝州富弼乞致仕許之【弼至汝上言新法臣所不曉不可以治郡願歸洛養疾許之遂請老以司空致仕進封韓國公弼𨿽家居朝廷有大利害知無不言帝𨿽不盡用而眷禮不衰嘗因王安石有所建明帝卻之曰富弼手疏稱老臣無所告訴但仰屋竊嘆者卽當至矣其敬之也如此云】立文武換官法○置市易務於京師以呂嘉問提舉其事【自王韶倡爲緣邊市易之說王安石善之以爲與漢平凖法同可以制物低昻而均通之遂用魏繼宗議以內蔵庫錢帛置市易務於京師凡貨之可市及滯於民而不售者平其價市之願以易官物者聴若欲市於官者則度其田宅或金帛爲抵當而貸之錢責期使償半嵗輸息十一及嵗倍之過期不輸息外每月更加罰錢百分之二凡諸司配率並仰給焉以戶部判官呂嘉問爲提舉賜內庫錢百萬緡爲本嘉問上建置十三事其一欲於律外禁兼並之家輙取利帝去之安石執不可已而帝聞其太煩碎人皆怨讟欲罷之以問安石安石對曰立法當論有害於人與否不當以煩碎廢也自是諸州上供藨席黃蘆之類六十色悉令計直從民願粥者市之以給用尋攺提舉在京市易務爲都提舉市易司秦鳯兩浙黔州成都廣州鄆州六市易司皆於都司焉】夏四月置弓箭手於兩河【知定州滕甫言河北州縣近山谷處民間各有弓箭社及獵射人習慣便利與夷人無異乞下本道逐州縣並令募諸色公人及城郭鄕村百姓有武勇願習弓箭者自爲之社毎嵗之春長吏就閱試之北人勁悍緩急可用從之】五月以古渭砦爲安逺軍以王韶知軍事【帝志復河隴防定川駐泊都監張守約請名古渭爲軍以根本隴右帝從之築古渭爲安逺軍以王韶知軍事知秦州郭逵奏韶盜貸市易錢王安石以爲不足校徙逵涇州】以靑唐首領兪龍珂爲供奉官賜姓名曰包順○論辟田疏水功加賜知唐州趙尙寛等秩○立保馬法【王安石建保甲養馬之法文彥博吳充以爲不便安石持論益堅乃詔開封府界諸縣保甲願牧馬者聴仍令以陜西所市馬選給之於是曽布等承詔上其條約凡陜西五路義勇保甲願養馬者戶一匹物力髙願養二匹者聴皆以監牧見馬給之或官與其直令自市府界毋過三千匹五路毋過五千匹襲逐盜賊外乘越三百里者有禁嵗一閱其肥瘠死病者補償在府界者免體量艸二百五十束加給以錢布在五路者嵗免折變緣納錢三等以上十戶爲一保四等以下十戶爲一社以待病斃逋償者保戶馬死保戶獨償社戶馬死社戶半償之初行於開封及陜西遂徧諸路】六月詔分經義論防爲四場以試貢士【初大經義次兼經義凡十道次論一首次防三道四日成】立武學○遼裕恱耶律仁先卒【仁先爲耶律伊遜所忌出爲南京畱守者數年能卹孤惸禁姦慝議者以休格之後惟仁先一人耳】秋閏七月詔章惇察訪湖北經制蠻事【時帝思用兵以威四夷湖北提防刑獄趙鼎上言峽州峒酋刻剝無度蠻眾願內附辰州布衣張翹亦上書言南北江利害遂詔中書檢正官章惇察訪湖北路經制蠻事時北江則彭氏主之有州二十南江則舒氏有四州田氏有四州句氏有五州皆自太祖已來受朝命辰州入貢者及惇往經制蠻相繼納土願爲王民始剏城砦比之內地矣】八月王韶大敗羌人遂城武勝以爲鎭洮軍【韶引兵城渭源堡及乞神平破羅角抺耳水巴等族初羌保險諸將謀置陣平地韶曰賊不舎險來鬭則我師必徒歸今已入險地當使險爲吾有乃徑趣抹邦山壓敵軍而陣令曰敢言退者斬賊乘髙下鬭師小卻韶躬擐甲冑麾帳下兵逆擊之羌大潰焚其廬帳而還洮西大震會木徵度洮爲之援餘黨復集韶戒別將由竹牛嶺路張軍聲而潛師越武勝遇瞎徵首領瞎藥等與戰破之遂城武勝建爲鎭洮軍韶言措置洮河只用回易息錢未嘗輙費官本文彥博曰工師造屋初必小計冀人易於動工及旣興作知不可已乃方增多帝曰屋壊豈可不修王安石曰主者善計自有忖度豈爲工師所欺也彥博不復敢言由是韶進討敢肆欺誕朝廷不與計財】詔求歐陽修所撰五代史【是嵗修卒】土韶敗西蕃木徵於鞏令城【降其部落二萬】以石鑑知辰州【助章惇經制南北兩江也】立方田及均稅法【帝患田賦不均重修定方田法詔司農以均稅條約並式頒之天下其方田法以東西南北各千步當四十一頃六十六畆一百六十步爲一方嵗以九月縣委令佐分地計量隨陂石平澤而定其地因赤淤黒壚而辧其色方量畢以地及色參定肥瘠而分五等以定其稅則至明年三月畢掲以示民一季無訟卽書戶帖連莊帳付之以爲地符均稅之法縣各以其租額稅數爲限舊嘗收蹙奇零如米不及十合而収爲升絹不滿十分而收爲寸之類今不得用其數均攤增展致溢舊額凡越額增數皆禁若瘠鹵不毛及眾所食利山林陂塘溝路墳墓皆不立稅凡田方之角立土爲峯植其野之所宜木以對表之有方帳有莊帳有甲帖有戶帖其分煙析產典賣割移官給契縣置簿皆以今所方之田爲正令旣具乃以鉅野縣尉王防爲指教官先自京東路行之諸路仿焉】九月少華山崩○冬十月置熈河路升鎭洮軍爲熈州以王韶知州事【置熈河路領熈河洮岷州通逺軍以韶知熈州兼經略安撫使然河洮岷三州猶未能復也】十一月河州首領瞎藥來降以爲內殿崇班賜姓名曰包納○張商英有罪貶監荊南稅【商英附王安石得權禦史裏行因劾樞宻院吏徇私語侵文彥博彥博求去帝怒謫之】分陜西爲永興秦鳯二路○章惇開梅山置安化縣【梅山峒蠻蘇氏舊不通中國其地東接潭南接邵西接辰北接鼎澧章惇招降之籍其民萬四千八百九戶其田二十六萬四百三十六畆均定其稅使嵗一輸築武陽開峽二城置安化縣邵州自是鼎澧可以南至邵州】十二月以陳升之爲樞密使○王韶築熈州諸闗砦

【癸丑】六年【遼咸雍九年】春二月王韶取河州【獲木徵妻子】以呂恵卿爲翰林學士○以鄧綰爲禦史中丞○三月置修經局以王安石提舉其事置諸路學官【訓詩書周禮義以呂恵卿王雱同修撰】詔進士將授官者悉試明法○封李幹徳爲交阯郡王○文彥博罷【彥博久居樞宻以王安石多變舊典言於帝曰朝廷行事務合人心宜兼采眾論以靜重爲先陛下勵精求治而人心未安蓋更張之過也祖宗法未必皆不可行但有偏而不舉之獘爾安石知爲已發奮然排之曰求去民害何爲不可若萬事隳脞乃西晉之風何益於治及市易司立至果實亦官監賣彥博以爲損國體斂民怨致華嶽山崩爲帝極言之安石曰華山之變殆天意爲小人發市易之起自爲細民久困以抑兼並爾於官何利焉彥博因求去益力遂以司空判河陽府身𨿽在外而帝眷有加】夏四月甲戌朔日當食不見【司天奏四月朔日當食帝自三月丁巳避殿減膳降天下囚罪一等流以下釋之至是日不食始禦殿復膳】置律學【掌授法律凡命官舉人皆得入學試讀】貶同知太常禮院劉攽通判泰州【時呂恵卿考舉士列阿時者在髙等訐直者居下劉攽覆考悉反之恵卿不恱防攽貽書王安石論新法不便安石怒遂摭其與同院考官王介爭詈事斥通判泰州攽博記能文章政事與兄敞及敞子奉世名相埒世稱三劉】置疏浚黃河司以範子淵爲都大提舉【治平初命浚二股五股以紓恩冀之患及帝卽位河決益甚都水監丞李立之請於恩冀深瀛等州創生隄三百六十七里以禦河於是都水監丞宋昌言與屯田都監內侍程昉獻議開二股以導東流詔司馬光等乘傳相度光還請如昌言防於二股之西置上約擗水令東俟東流漸深北流淤淺卽塞北流放出禦河胡盧河下紓恩冀深瀛之患王安石然之帝曰欲作簽河誠善安石曰若及時爲之河可東行北流可閉遂詔光都大提舉修二股呂公著言光乃近職不可遣光得不往而二股之役命河北轉運司督之三越月而成深十一尺廣四百尺當浚之時河則稍障及水入河則決亦塞防河溢北京夏津帝問執政聞京東調夫修河有壊產者河北調急夫尢多若河復決柰何且河決不過占一河之地或西或東若利害無所校聴其所趍如何王安石曰北流不塞占公私田至多又水散澷久復澱塞昨修二股費至少而公私田皆出向之防鹵俱爲沃壤庸非利乎況急夫已減於去嵗若復葺理隄防則河北嵗夫愈減矣帝從之乃始置疏濬黃河司先是有選人李公義者獻鐡龍爪揚車法以濬河其法用鐡數斤爲爪形以繩繋舟尾而沈之水篙工急櫂乘流相繼而下一再過水已深數尺宦官黃懷信以爲可用而患其太輕王安石請令懷信公義同議增損乃別制濬川杷其法以巨木長八尺齒長二尺列於木下如杷狀以石壓之兩傍系大繩兩端矴大船相距八十步各用滑車絞之去來撓蕩泥沙已又移船而浚或謂水深則杷不能及底𨿽數往來無益水淺則齒礙沙曳之不動卒乃反齒向上而曳之人皆知不可用惟安石善其法使懷信先試之以濬二股又謀鑿直河數里以觀其效且言於帝曰開直河則水勢分其不可開者以近河毎開數尺卽見水不容施功爾今第見水卽以杷濬之水當隨杷攺趍直河茍置數千杷則諸河淺澱皆非所患嵗可省開濬之費幾百千萬帝曰果爾甚善聞河北小軍壘當起夫五千計合境之丁僅及此數一夫至用錢八緍故歐陽修嘗謂開河如放火不開如失火與其勞人不如勿開安石曰勞人以除害所謂毒天下之民而從之者帝乃賞懷信而命公義與堂除以杷法下大名令虞部員外郎都大提舉大名府界金隄範子淵與通判知縣共試驗之皆言不可用防子淵以事至京師安石問其故子淵意附防遽曰法誠善苐同官議不合耳安石大恱及置濬河司將自衛州濬至海口差子淵都大提舉公義爲之屬許不拘常制舉使臣等人船木鐡工匠皆取之諸埽】五月播州蠻酋楊貴遷來貢【貴遷遣子光震來貢以光震爲三班奉職】湖北蠻向永晤舒光銀以其地來降【永晤光銀以其部內富鶴保順天賜古敍峽中勝元九州來降】瀘川夷羅晏叛詔熊本察訪之【瀘夷叛詔遣中書檢正官熊本察訪梓防得以便宜措置諸夷事】六月知南康軍周惇頥卒【惇頥道州營道人初名惇實以犯英宗諱攺焉初因舅鄭向任爲分寧主簿有獄久不決惇頥至一訊立辧邑人驚曰老吏不如也調南安司理有囚法當不死轉運使王逵欲深治之惇頥力與辯逵不聴惇頥委手板將棄官去曰如此尙可仕乎殺人以媚人吾不爲也逵悟囚得釋調桂陽令攺知南昌富家大姓黠吏惡少惴惴焉不獨以得罪於令爲憂而又以污穢善政爲恥歷合州判官防州通判知郴州爲廣東轉運判官知南康軍年五十七而卒惇頥慱學力行著太極圖明天理之根源究萬物之終始著通書四十篇發明太極之蘊言約而道大文質而義精得孔孟之本原大有功於學者爲南安司理時通判程珦以其爲學知道因使二子顥頥往受業焉惇頥毎令尋孔顏樂處所樂何事故顥嘗曰自再見周茂叔後吟風弄月以歸有吾與防也之意侯師聖學於程頥未悟因見惇頥惇頥曰吾老矣說不可不詳畱與對榻夜談越三日乃還程頥驚異之曰非從周茂叔來耶其善開發人類此旣至南康卽築室於蓮花峯下前有溪合於湓江取營道所居濓溪以名之學者遂稱爲濓溪先生】大蝗○秋七月分河北爲東西路○不○八月復周制比閭族黨之法○九月置和糴倉於兩浙【宋嵗漕江淮兩浙米七百萬石以廣軍儲實京邑河北河東陜西三路及內郡又自糴買以息邊民飛挽之勞其名不一州縣括民家所積糧市之以供兵食者曰推置取上戶版籍酌所輸租而均糴之曰對糴皆非常制其募商人輸芻粟於邊以要劵取鹽及緡錢香藥寶貨於京師或東南州軍陜西則受鹽於兩浙謂之入中入中利旣厚商賈趍之由是悉以見錢和糴而縣官之費省矣是嵗置倉於兩浙稔嵗遂爲常呂恵卿復請令諸軍餘糧願糶入官者計價支錢復儲其米於倉謂之坐倉其河北轉運提舉司置場以常平及省倉嵗用餘糧減直聴民以絲綿綾絹增價慱買俟秋成博糴者謂之博糴又有所謂結糴俵糴兌糴皆王安石所建大扺欲省漕費而已然皆爲民害是時王韶開熈河章惇營溪峒邊鄙興師民不暇給】詔興水利【自水利之說興進計者紛然數年間諸路凡得廢田萬七百九十三處三十六萬一千一百七十八頃有奇而民給役勞擾】初防武舉之士【初樞宻請建武學於武成王廟從之遂賜食本錢萬緡生員以百人爲額選文武官知兵者爲教授使臣未參班與門廕艸澤人召京官保任人材弓馬應格聴入學習諸家兵法教授纂次歷代用兵成敗前世忠義之節足以訓者講釋之願試陣隊者量給兵伍在官三年具藝業考試第等推恩未及格者逾年再試春秋各一試步射以一石三斗馬射以八斗矢五發中的或習武伎副之防略𨿽弓力不及學業卓然並爲優等補上捨生毋過三十人試馬射以六斗步射以六斗防一道孫吳義十道五通補內捨生馬步射馬戰應格對防精通士行可稱者上樞宻院審察試用𨿽不應格而曉術數知陣法智略可用或累試策優等悉取防補上捨武藝策略累居下等復降外舍凡武舉試義策於貢院武藝於殿前司及殿試則又試騎射及策於庭策武藝俱優爲右班殿直武藝次優爲三班奉職又次借職末等三班差使初樞宻院修武舉法不能答策者答兵書墨義王安石曰武舉而試墨義何異學究誦書不曉理者無補於事先王収勇力之士皆屬於車右者欲以備禦侮之用則記誦何所施帝從之至是始防武舉之士】木徵復入河州王韶伐取之岷宕洮疊首領皆以其城降帝受賀於紫宸殿賜王安石玉帶【韶旣復河州防降羌叛韶回軍擊之木徵以其間據河州韶進破訶諾木蔵城穿露骨山南入洮州境道隘釋馬徒行或日至六七木徵畱其黨守河州自將尾官軍韶力戰破走之河州復平岷州首領木令徵以城降韶入之於是宕洮疊三州羌酋皆以城附韶軍行五十四日涉千八百里得州五斬首數千級獲牛羊馬以萬計捷書至帝以復熈河洮岷疊宕六州禦紫宸殿受羣臣賀解所服玉帶賜王安石】初收免行錢【先是京師百物有行官司所須俱以責辦下逮貧民浮販類有陪折呂嘉問請約諸行利入厚薄令納錢以賦吏祿與免行戶祗應而禁中賣買百貨並下雜買務仍置市司估物低昻凡內外官司欲占物價則取辦焉至是行之】冬十月詔浚直河於大名【是時河北河閉已久水或橫決散澷常虞壅遏外都水監丞王令圖獻議於北京第四第五埽等處開修直河使大河還二股故道乃命範子淵及朱仲立領其事開直河深八尺又用浚川杷疏浚二股及淸水鎭河凡退背魚肋河則塞之王安石乃盛言用杷之功若不輟作𨿽二股上流可使行地中矣】章惇討懿洽州蠻降之○不雨

【甲寅】七年【遼咸雍十年】春正月熊本討瀘夷降之【本嘗通判戎州習夷中俗及至部以爲彼能擾邊者介十二村豪爲鄕爾乃以計致百餘人梟之瀘川其徒股栗願矢死自贖本請於朝寵以刺史巡檢之秩明示賞罰皆踴躍順命獨柯陰一酋不至本合晏州十九姓之眾發黔南義軍彊弩遣大將王宣等帥以進討賊悉力旅拒宣敗之於黃葛下追奔深入柯陰窘追乞降本受之盡籍丁口土田及其重寶善馬歸之公上以受貢職於是烏蠻羅氏鬼主諸夷皆從風而靡願世爲漢官奴本還帝勞之曰卿不傷財不害民一旦去百年之患至於檄奏詳明近世鮮儷擢集賢殿修撰賜三品服西南用兵自此始矣】不雨○王韶自熈州入朝景思立知河州事○二月詔三司嵗會天下財用出納之數以聞【唐自天寶以後海內多事戶口凋耗租稅日削方鎭握重兵皆畱財賦自贍其上供者殊少五代疆境偪蹙藩鎭益彊率令部曲主塲院其屬三司者補大吏以臨之輸額之外亦私有焉太祖周知其獘幹徳中諸州支度經費外凡金帛悉送闕下母或占畱於是外權始削而利歸公上條禁文簿漸爲精宻吏不得以售其姦兵旣聚於京師外州無畱財天下支用悉出三司景徳中丁謂爲三司使著防計錄以獻初吳蜀江南荊湖南越皆號富彊相繼降附太祖太宗因其蓄蔵守以恭儉天下生齒尙寡而養兵未甚蕃任官未甚冗佛老之徒未甚熾外無金繒之遺百姓各安其生不爲巧僞放侈故上下給足府庫盈溢承平旣久戶口嵗增兵籍益廣吏員益眾佛老外國耗蠹中土縣官之費數倍於昔百姓亦稍縱侈而上下始困於財矣仁宗卽位始大裁損道家之奉有節土木之工不興加以仁宗資性恭儉尢務約已以先天下有司言利者多擯不取聞民之有疾苦𨿽厚利捨之無所愛及用兵陜西調度百出縣官之費始廣議者或欲省吏兵奉賜帝謂祿廩皆有定制毋遽變更以搖人心西兵久而不解財用益屈詔減后妃宗室之賜以助之於是三司使王堯臣取陜西河北河東三路未用兵及用兵後嵗出入財用之數防計以聞防元昊請臣朝廷亦已厭兵屈意撫納嵗賜繒茶二十五萬而契丹亦增嵗遺至五十萬自是嵗費彌有所加縣官所入僅足充費仁宗深慮之屢命官裁節而有司卒無所建明及帝卽位尢先理財熈寧初命司馬光等置局看詳裁減國用王安石執政益講修錢谷之法時天下承平方圖開邊毎以財用不給日夕講求其故命官考三司簿籍商量經久廢置之宜凡嵗費皆著爲定式帝嘗患增置官司費財王安石謂增置官司所以省費帝曰古者什一而稅今取財百端安石謂古非特什一而已安石又欲盡祿天下之吏帝未之許而三司上新增吏祿嵗至緡錢百十一萬有奇主新法者皆謂吏祿旣厚則人知自重不敢冒法可以省刑然良吏實寡賕取如故往往陷重辟議者不以爲善至是詔三司帳司會計是嵗天下財用出入之數以聞法益宻矣】瞎徵寇白踏城景思立敗死三月木徵遂寇岷州髙遵裕敗之木徵復圍河州【王韶入朝木徵合宗哥首領靑宜結鬼章之眾寇踏白城知河州景思立與戰敗死瞎徵勢復熾遂寇岷州知州髙遵裕遣包順敗焉木徵去寇河州圍之】遼使蕭禧來言疆事【遼以河東路防邊增修戊壘起鋪捨侵入蔚應朔三州界內使林牙蕭禧來言乞行毀撤別立界至】劉忱如遼【議疆事也】大旱詔求直言夏四月癸酉詔罷新法是日雨呂恵卿請復行新法詔從之遂下監安上門鄭俠禦史獄【帝以久旱避殿減膳且知麥苗枯槁五種不入民無生意憂形於色對朝嗟嘆欲盡罷法度之不善者王安石曰水旱常數堯湯所不免不足貽聖慮但當修人事以應之帝曰此豈細事朕所以恐懼者正爲人事之未修爾今取免行錢太重人情咨怨至出不遜語自近臣以至後族無不言其害者馬京曰臣亦聞之安石曰士大夫不逞者以京爲歸故京獨聞此言臣未之聞也初光州司法參軍鄭俠爲安石所奬防俠感其知已思欲盡忠及秩滿入京安石問以所聞俠曰靑苗免役保甲市易數事與邊鄙用兵在俠心不能無區區也安石不答俠退不復見但數以書言法之爲民害者久之監安上門及久旱嵗饑徵斂苛急東北流民毎風沙霾曀扶攜塞道羸疾愁苦身無完衣並城民買麻籸麥麩合米爲糜或茹木實艸根至身被鎖械而負瓦掲木賣以償官累累不絕俠以安石不可諫乃繪所見爲圖奏疏詣閤門不納遂假稱宻急發馬逓上之銀防司且云旱由安石所致去安石天必雨疏奏帝反覆觀圖長吁數四袖以入內是夕寢不能寐翌日命開封體放免行錢三司察市易司農發常平倉三衛具熈河所用兵諸路上民物流散之故靑苗免役權息追呼方田保甲並罷凡十有八事民聞之讙呼相賀先是帝語翰林學士承防韓維曰天久不雨朕日夜焦勞柰何維對曰陛下憂閔旱災損膳避殿此乃舉行故事恐不足以應天變當痛自責已廣求直言因上疏極言靑苗及開邊之害帝感悟卽命維艸詔責躬以求直言詔下人情大恱防俠疏至帝慨然行之是日果大雨逺近沾洽輔臣入賀帝示以俠所進圖狀且責之皆再拜安石上章求去外間始知所行之由羣姦切齒遂以俠付禦史治其擅發馬逓罪翰林學士呂恵卿禦史中丞鄧綰言於帝曰陛下數年以來忘寢與食成此美政天下方被其賜一旦用狂夫之言罷廢殆盡豈不惜哉相與環泣於帝前於是新法一切如故惟方田蹔罷】木徵乞降於王韶韶歸於京師【韶自京師還至興平聞景思立敗賊圍河州其勢方盛乃與李憲日夜馳至熈州熈方城守韶命撤之選兵得二萬人直趣定羌城破西蕃結河川族斷夏國通路進臨寧河分命偏將入南山木徵知援絕防柵去初思立之覆師也羌勢復熾朝議欲棄熈河帝爲之旰食數下詔戒韶持重勿出及是帝大喜韶還熈州以兵循西山繞踏白城後焚賊二萬餘帳斬首七千餘級木徵窮蹙率酋長八十餘人詣軍門乞降韶受之送木徵及其妻子赴京師】王安石有罪免以韓絳平章事呂恵卿參知政事【安石執政六年更法度開邊疆老成正士廢黜殆盡儇慧少年超進用事天下怨之而帝倚任益専太皇太后嘗乘間語帝曰祖宗法度不宜輕攺吾聞民間甚苦靑苗助役宜罷之帝曰此以利民非苦之也後又曰安石誠有才學然怨之者甚眾欲保全之不若蹔出之於外帝曰羣臣惟安石爲國家當事時帝弟岐王顥在側因進曰太后之言至言也不可不思帝怒曰是我敗壊天下耶汝自爲之顥泣曰何至是耶皆不樂而罷久之太后流涕謂帝曰安石亂天下柰何帝始疑之及鄭俠疏進安石不自安遂求去位帝再四勉畱安石請益堅呂恵卿使其黨變姓名日投匭畱之安石感其意因乞韓絳代已而恵卿佐之帝從其請二人守其成規不少失時號絳爲傳法沙門恵卿爲防法善神恵卿懼中外有議新法者乃作書徧遺監司郡守使陳利害又從容白帝下詔言終不以吏違法之故爲之廢法故安石所建無所更攺】遼復使蕭素來言疆事【遼復遣樞宻副使蕭素來議疆界於代州境上遂下詔樞宻院議之且手詔判相州韓琦判河南府文彥博司空富弼判永興軍曽公亮條代北事宜以聞琦奏言臣觀近年以來朝廷舉事似不以大敵爲卹彼見形生疑必謂我有圖復燕南意故引先發制人之說造爲釁端所以致疑其事有七髙麗臣屬北方久絕朝貢乃因商舶誘之使來契丹知之必謂將以圖我一也彊取吐蕃之地以建熈河契丹聞之必謂行將及我二也徧植楡桞於西山冀其成長以制蕃騎三也剏保甲四也諸州築城鑿池五也置都作院頒弓矢新式大作戰車六也置河北三十七將七也契丹素爲敵國因事起疑不得不然臣昔年論靑苗錢事言者輙肆厚誣非陛下之明幾及大戮自此聞新法日下不敢復言今親被詔命事系安危言及而隠死有餘責臣嘗竊計始爲陛下謀者必曰治國之本當先聚財積谷募兵於農民則可以鞭笞四夷故散靑苗錢使民出利爲免役之法次第取錢迨置市易務而小商細民無所措手新制日下更攺無常官吏茫然不能詳記監司督責以刻爲明今農怨於畎畆商嘆於道路長吏不安其職陛下不盡知也夫欲攘斥四夷以興太平而先使邦本困搖眾心離怨此則爲陛下始謀者大誤也臣今爲陛下計謂宜遣使報聘具言向來興作乃修備之常理豈有他意疆土素定悉如舊境不可持此造端以隳累世之好以可疑之形如將官之類因而罷去益養民愛力選賢任能疎逺姦諛進用忠鯁使天下恱服邊備日充若其果自敗盟則可一振威武恢復故疆攄累朝之宿憤矣】置沅州【卽懿州也】五月罷賢良方正科【自孔文仲對策忤王安石意因言於帝曰進士試策則是制科何必復置是耶帝然之呂恵卿執政復言制舉止於記誦非義理之學乞罷之遂詔罷制舉而更以防論試館職云】三司使曽布提舉市易司呂嘉問免【呂嘉問提舉市易連以羨課受賞帝聞其擾民以語王安石安石對曰嘉問奉法在公以是媒怨帝曰免行錢所収細市易鬻及果實梳朴脂麻冰炭大傷國體安石爲之力辧至譏帝爲叢脞不知帝王大略且曰非嘉問孰敢不避左右近習非臣孰爲嘉問辧帝曰卽如是士大夫何故以爲不便安石請言者姓名令嘉問條析及帝以旱故命韓維孫永集市人問之減坐賈錢千萬安石遂持嘉問條析奏曰此皆百姓所願不如人言也嘉問言朝廷所以許民輸錢免行者蓋人情安於樂業厭於追擾若一切罷去則無人祗承又吏胥祿廩薄勢不得不求於民非重法莫禁以薄廩申重法則法有時而屈縣官爲給事則三司經費有限今取民於鮮而吏知自重此臣等推行之本意也議者乃欲除去是殆不然民未嘗不畏吏方以其行役觸罪𨿽欲出錢亦不可得今吏之祿可謂厚矣然未及昔日取民所得之半也初市易三司嘉問恃勢陵使薛向出其上及曽布代向爲使懷不能平防帝出手札詢布布訪於魏繼宗繼宗憤嘉問掠其功列其與初議異者布得實具上嘉問多收息干賞挾官府而爲兼並之事帝將委布考之安石言二人有私忿於是詔布與呂恵卿同治恵卿故撼布至三司召繼宗及市賈問狀其辭同乃脇繼宗使誣布語言增加繼宗不從布言恵卿不可共事帝欲聴之安石不可帝遂詔中書曰朝廷設市易本爲平凖以便民若周官泉府者今顧使中人之家失業若此吾民安得泰然也宜釐定其制布見帝言曰臣毎聞徳音欲以王道治天下今市易之爲虐駸駸乎間架除陌之事矣如此之政書於簡牘不獨唐虞三代所無歷觀秦漢以來衰亂之世恐未之有也嘉問又請販鹽鬻帛豈不貽笑四方帝頷之事未決安石去位嘉問持之以泣安石勞之曰吾已薦恵卿矣及恵卿執政遂治前獄劾布沮新法出知饒州嘉問亦出知常州】六月作渾儀浮漏【時日官皆市井庸販法象圖器皆不能知至是沈括提舉司天監括博學洽聞貫於幽深又極開敏於天文方誌律曆醫藥卜算無所不通始制渾儀景表五壺浮漏募天下上太史占書雜用士人分方伎科爲五後皆施行】授瞎徵榮州團練使賜姓名曰趙思忠○秋七月立手實法【時免役出錢或未均呂恵卿用其弟曲陽縣尉和卿計創手實法其法官爲定立田產中價使民各以田畆多少髙下隨價自占仍並屋宅分有無蕃息立等凡居錢五當蕃息之錢一非用器田谷而輙隠落者許告有實以三分之一充賞將造簿預具式示民令依式爲狀縣受而籍之以其價列定髙下分爲五等旣該見一縣之民物產錢谷乃參會通縣役錢本額而定所當輸明書其數示眾兩月使悉知之詔從其言於是民家尺椽寸土撿括無遺至於雞豚亦編抄之民不聊生初恵卿制是法然猶災傷五分以上不預荊湖察訪使蒲宗孟上言民以手實上其家之物產而官爲注籍以正百年無用不明之版圖而均齊其力役天下之良法也然災傷五分不預焉臣以爲使民自供初無所擾何待丰嵗願詔有司勿以丰凶防張其法從之民於是益困矣】冬十月置三司防計司以韓絳兼提舉【絳建言三司總天下財賦而無考較盈虛之法請選官置司以天下戶口人丁稅賦場務坑冶河渡租額年課及一路錢谷出入之數去其重復比較增虧廢置及羨余橫費計贏闕之處使有無相通而以任職能否爲黜陟則國計大綱可以省察從之】以王韶爲樞密副使○淯井長寧夷十郡及武都夷內附○遼生女眞部族節度使烏古鼐卒子和哩布嗣【女眞之先出於勿吉居古肅愼地元魏時勿吉有七部曰粟末曰博綽曰恩徹亨曰佛寧曰哈沙曰黒水曰白山至隋勿吉攺號靺鞨唐初有黒水靺鞨粟末靺鞨二部皆附於髙麗其五部則無聞焉李勣之破髙麗粟末部去保東牟姓大氏是爲渤海國黑水部居肅愼地東瀕海南鄰髙麗開元中入朝置黑水府以其部長爲都督賜姓名李獻誠及渤海盛彊因役屬之朝貢遂絕於中國渤海旣滅黑水部民在南者系籍於遼號熟女眞在北者不籍於遼號生女眞生女眞之地有混同江長白山混同江亦號黑龍江所謂白山黑水也已而避遼興宗諱攺曰女直云函普者始居髙麗年六十餘別其凡烏古鼐而與弟博和哩適生女直居於完顏部布爾罕水涯久之完顏部人有殺他族人者兩族交鬭眾莫能解完顏部人謂函普曰若能爲部人解此怨使兩族不相殺部有賢女年六十而未嫁當以相配仍爲同部函普曰諾乃往諭之曰殺一人而鬭不解損傷益多曷若止誅首亂者一人部內以物納償汝可以無鬭而且獲利焉怨家從之乃爲約曰凡有殺傷人者徴其家人口一馬十偶牸牛十黃金六兩與所殺傷之家卽兩解不得私鬭眾曰謹如約女眞之俗殺人償馬牛三十自此始旣備償如約部眾信服之謝以靑牛一並許歸六十之女函普卽以靑牛爲聘禮而納之並得其資產後生二男長曰烏嚕次曰斡魯一女曰卓克索巴遂爲完顏部人烏嚕生巴哈巴哈生綏赫黒水舊俗無室廬負山水坎地梁木其上覆以土夏則出隨水艸以居冬則入處其中遷徙不常綏赫乃徙居海上務耕墾樹藝始築室有棟宇之制人呼其地爲額訥格爾額訥格爾者漢語居室也自此以後遂定居安春水之側矣綏赫生舒嚕舒嚕剛毅質直生女直無書契約束不可檢制舒嚕欲稍立條教諸父部人皆不欲將坑殺之已被執叔父錫裏庫亟往彎弓注矢射於眾中刼執者皆散走舒嚕得免由是稍以條教爲治部落寖彊遼以特哩衮官之諸部猶不肯用條教舒嚕耀武至於靑嶺白山順者撫之不從者伐之所向克捷還至巴喇濟村而死載柩以行至海蘭水烏淩阿部人錫馨與完顏部人鄂和共出邀於路攻而奪其柩因揚言曰汝輩以舒嚕爲能而推尊之吾今得之矣舒嚕之徒奔告於佛穆丹募兵追及與戰復得柩而還舒嚕之世生女眞稍用條教然尙未有文字官府不知嵗月晦朔是以年壽修短莫得而考焉舒嚕生烏古鼐烏古鼐能役屬諸部自白山頁赫圖們紮蘭紮卜古倫之屬以至五國之長皆聴命會遼之邊民逃入於女直遼使赫嚕林牙將兵索逋民烏古鼐恐遼兵深入得其山川險易或將圖之乃以計止之曰兵若深入諸部必驚擾變生不測逋戶亦不可得非計也赫嚕然之遂止其軍與赫嚕自行索之烏古鼐怨錫馨乃詭以錫馨阻絕海東靑路告於遼遼主遣使責讓錫馨錫馨入見遼主因畱之於邊地旣而五國佛寧部節度使巴哩美叛遼鷹路不通遼將致討烏古鼐畏遼兵入其境乃告遼曰彼可計取也若用兵必將走險非嵗月可平也遼從之烏古鼐因陽與巴哩美爲好而以妻子爲質襲而擒之獻於遼主遼主召見於寢殿燕賜加等授生女眞部族節度使將刻印與之烏古鼐不肯系遼籍辭曰請俟他日遼主終欲與之遣使往諭烏古鼐詭使部人揚言曰都太師若受印系籍部人必殺之遼使乃還烏古鼐旣爲節度使有官屬紀綱漸立矣生女眞舊無鐡鄰國有以甲冑往粥者必傾貲厚價以與貿易且令族人皆售之得鐡旣多因之以修弓矢備器械兵勢稍振前後願附者眾烏古鼐爲人寛恕能容物平生不見喜慍推財與人無所吝惜人或忤之亦不念然嗜酒好色飲防過人或呼之爲和鑾和鑾者慈烏也北方有之狀如大雞善啄物若饑不得食𨿽砂石亦防之烏古鼐聞其訕亦不介意故人益信服焉至是五國穆延部蘇頁貝勒畔遼鷹路不通烏古鼐伐之被重鎧率眾力戰蘇頁敗走巴喇宻特濼時方十月冰忽解蘇頁不能軍眾皆潰去烏古鼐亦還道遇逋亡要遮險阻晝夜拒戰比至部已憊卽往遼境將見遼邊將達嚕噶自陳敗拉林之功行次拉林水有疾而復卒於家年五十四有子九人曰和卓曰和哩布曰噶順曰頗拉淑曰英格曰赫色本曰滿丕曰阿里罕曰們圖琿烏古鼐嘗言和卓柔和和哩布有器識故其卒也和哩布嗣之】

【乙卯】八年【遼大康元年】春正月蔡挺罷○編管鄭俠於英州罷參知政事馮京放祕閣校理王安國於田裏【俠上疏論呂恵卿朋姦壅蔽仍取唐魏徴姚崇宋璟李林甫盧杞傳爲兩軸題曰正直君子邪曲小人事業圖迹在位之臣暗合林甫輩而反於崇璟者各以其類復爲書獻之且薦馮京可相恵卿奏爲謗訕令中丞鄧綰知制誥鄧潤甫治之遂編管俠於汀州禦史臺史楊忠信謂俠曰禦史緘黙不言而君上書不已是言責在監門而臺中無人也取懷中名臣諫疏二帙授俠曰以此爲正人助馮京在政府數與王安石論辯又薦劉攽蘇軾掌外制安石忌之及恵卿議罷制舉京力爭以爲不可恵卿銜之防楊忠信事覺恵卿遂嗾侍禦史張璪劾京與俠交通有迹令奉禮郎舒亶往捕俠亶遇俠於陳州搜其篋得所錄名臣諫疏有言新法事及親朋書尺悉按姓名治之於是京與王安國丁諷王堯臣等皆得罪恵卿欲致俠以死帝曰俠所言非爲身也忠誠亦可嘉豈宜深罪但徙英州京罷政出知亳州安國奪祕閣校理放歸田裏俠至英得僧屋將壓者居之英人無貧賤富貴皆加敬爭遣子弟從學爲築室遷居之初安國任西京國子教授秩滿至京師帝以安石弟之故特召對問曰漢文帝何如主安國對曰三代以後未有也帝曰但恨其才不能立法更制耳安國對曰文帝自代來入未央宮定變故俄頃呼吸間恐無才者不能至用賈誼言待羣臣有節専務以徳化民海內興於禮義幾致刑措則文帝加有才一等矣帝曰王猛佐苻堅以蕞爾國而令必行今朕以天下之大不能使人何也曰猛教堅以峻刑法殺人致秦祚不傳世今刻薄小人必有以是誤陛下者願専以堯舜三代爲法則下豈有不從者乎帝又問卿兄秉政外論謂何安國對曰恨知人不明聚斂太急爾帝不悅由是止授崇文院校書屢以新法之獘力諫安石又嘗以佞人目恵卿故恵卿防之】二月復以王安石平章事【初呂恵卿迎合安石建立新法安石故力援引驟致執政恵卿旣得志忌安石復用乃防安國於鄭俠之獄又起李士寧獄以傾安石安石聞而怨之韓絳時顓處中書事多稽畱不決且數與恵卿爭論度不能制宻請帝復用安石帝從之安石承命卽倍道而進七日至汴京】三月遼使蕭禧來【言代北疆事也】韓縝如河東防遼人議疆事○沈括如遼【遼蕭禧來理河東黃嵬地畱館不肯辭曰必得請而後反帝遣知制誥沈括往報聘括詣樞宻院閱故牘得頃嵗所議疆地書指古長城爲境今所爭蓋三十里逺論之帝以休日開天章閣召對喜曰大臣殊不究本末幾誤國事命以畫圖示禧禧議始屈括行至遼遼相與議不能屈遂捨黃嵬而以天池請括乃還在道圖其山川險易迂直風俗淳龎人情向背爲使契丹圖上之】夏四月以吳充爲樞密使○閏月陳升之罷【升之深狡多數善傅防以取富貴至是以足疾不能立朝罷】行奉元歷【輸林學士沈括所造也】六月頒王安石所修詩書周禮義於學官以取士【安石旣受詔修經至是以所訓釋詩禮書三經上進帝謂之曰今談經者人人殊何以一道徳卿所著經其以頒行使學者歸一遂頒於學官號曰三經新義加安石左僕射兼門下侍郎新義旣頒一時學者無敢不傳習主司純用以取士士莫得自名一說先儒傳注一切廢不用焉帝又以字學久不講爲言及安石罷居金陵作字說二十四卷以進多穿鑿附防其流入於佛老云】以王雱爲龍圖閣直學士雱辭許之【雱辭新命呂恵卿勸帝許之由是嫌隙尢著】司徒兼侍中判相州魏國公韓琦卒【諡忠獻】秋七月詔韓縝如河東割地以畀遼【初帝得韓琦疏善其防防王安石復相而蕭禧等又來韓琦亦薨帝問於安石安石對曰將欲取之必姑與之帝乃詔於分水嶺爲界遣天章閣待制韓縝如河東割新疆與遼凡東西失地七百里遂爲異日興兵之端云】以朱壽昌通判河中府【壽昌父巽守京兆時妾劉有娠而出壽昌生數嵗始還父家母子不相聞者五十年壽昌行四方求之不得飲食罕禦酒肉與人言輙流涕用浮圖法灼背燒頂刺血書佛經力所可致無不爲者及知廣徳軍與家人訣棄官入秦誓不見母不復還行次同州得焉劉氏時嫁黨氏有數子年七十餘矣壽昌迎還京兆守臣錢明逸以事聞詔壽昌還就官由是天下皆知其孝壽昌以母故求通判河中府詔許之數年其母卒壽昌居喪幾喪明】八月庚寅朔日有食之○韓絳免【絳與王安石議事不合防有劉佐者坐法免安石欲拂拭用之絳執不可議於帝前不決絳卽再拜求去帝驚曰此小事何必爾絳對曰小事尙不伸況大事乎帝爲逐佐至是以三司會計事多濡滯免相出知許州絳臨事果敢故韓琦以爲有公輔器而薦用之特以黨安石爲淸議所少】罷三司防計司○冬十月呂恵卿有罪免【禦史蔡承禧論呂恵卿姦惡恵卿居家俟命中丞鄧綰亦欲彌縫前附恵卿之迹以媚王安石安石子雱復深憾恵卿遂諷綰髮恵卿兄弟彊借秀州華亭富民錢五百萬與知華亭縣張若濟買田共爲姦利事置獄鞫之恵卿竟罷出知陳州綰又論三司使章惇恊濟恵卿之姦出知湖州】罷手實法【中丞鄧綰言凡民養生之具日用而家有之今欲盡令疏實則家有告訐之憂人懷隠匿之慮無所措手足矣商賈通殖貨利交易有無不過服食器用米粟絲麻布帛之類或春有之而夏已蕩析或秋貯之而冬已散亡公家簿書何由拘錄其勢安得不犯徒使嚚訟者趨賞報怨以相告訐畏怯者守死忍困而已詔罷其法】有星孛於軫詔求直言以王安禮爲翰林學士知開封府【乙未彗出軫帝以災異數見避殿減膳詔求直言赦天下詢政事之未恊於民者王安石率同列上疏言晉武帝五年彗出軫十年又有孛而其在位二十八年與乙巳占所期不合蓋天道逺先王𨿽有官占而所信者人事而已天文之變無窮上下傅防豈無偶合周公召公豈欺成王哉其言享國日久則曰嚴恭寅畏天命自度治民不敢荒寧其言夏商多歷年則亦曰徳而已禆竈言火而驗欲禳之國僑不聴則曰不用吾言鄭又將火僑終不聴鄭亦不火有如禆竈未免妄誕況今星工哉所傳占書又世所禁謄冩譌誤尢不可知陛下盛徳至善非特賢於中宗周召所言則旣閱而盡之矣豈須愚瞽復有所陳竊聞兩宮以此爲憂望以臣等所言力行開慰帝曰聞民間殊苦新法安石對曰祁寒暑民猶怨咨此無庸卹帝曰豈若並祁寒暑雨之怨亦無耶安石不悅退而屬疾不出帝再三慰勉然後復出視事其黨謀曰今不取上素不喜者暴進用之則權輕將有窺人閒隙者安石然之帝喜其出凡所進用無不從之安石弟安禮應詔上疏曰人事失於下變象見於上陛下有仁民愛物之心而澤不下究意者左右大臣不均不直謂忠者爲不忠不賢者爲賢乘權射利者用力殫於溝瘠取利究於園夫足以干陰陽而召星變願察親近之行杜邪枉之門至於祈禳小數貶損舊章恐非所以應天者帝覽疏嘉嘆諭之曰王珪欲使卿條具朕嘗謂不應沮格人言以自壅障今以一指蔽目𨿽泰華在前弗之見近習蔽其君何以異此卿當益自信遂進翰林學士知開封府】十一月交阯大舉入寇陷欽防州【知邕州蕭注磊落有大志喜言兵羨王韶等以開邊獲髙位乃上疏言交阯𨿽奉朝貢實包禍心失今不取必爲後憂防交人爲占城所敗或上言其餘眾不滿萬取之易也詔以注知桂州注入朝帝問攻取之策注以爲難沈起言南交小醜無不可取之理乃以起代注知桂起遂一意攻擾交趾始貳朝廷復罷起而以劉代之初廣州屯北兵二十指揮以備邊交人畏之至奏罷正兵而用槍杖手分戍聴偏禆言以爲安南可取乃大治戈船交人來互市率皆遏絕表防上訴又不得達遂分三道入冦一自廣府一自欽州一自昆侖關連防欽亷二州殺土丁八千人】熊本平渝州防置南平軍【渝州南川獠木斗叛詔秦鳯都轉運使熊本安撫之本進營佛頂埧扼其吭焚積聚以破其黨木鬥气索舉溱州地五百里來歸爲四砦九堡建銅佛埧爲南平軍召本還爲知制誥因上疏曰天下之治有因有革期於趣時適治而已議者猥用持盈守成之說文茍簡因循之治天下之吏因以安常習故爲俗奮言納忠者悠悠之徒相與蹙額盱衡而詆罵之陛下出大號發大政可謂極因革之理然攺制之始安常習故之羣圜視四起交驩而合噪或諍於廷或謗於市或投劾引去者不可勝數陛下燭見至理獨立不奪今𨿽少定彼將伺隙而逞願陛下深念之勿使噪讙之眾有以窺其間而終萬世難就之業天下幸甚専以取媚王安石也】遼主殺其後蕭氏【後小字觀音姿容冠絕工詩善談論好音樂生太子濬時北院樞宻使耶律伊遜専政勢傾一國而忌後明敏於是宮婢單登等誣後與伶官趙惟一髙長命私通伊遜以聞詔伊遜劾狀遂族誅惟一長命而賜後自盡歸其屍於家後追諡宣懿】十二月以元絳參知政事曽孝寛僉書樞密院事【絳在翰林謟事王安石而安石嘗徳曽公亮之助已欲引公亮子孝寛於政地以報之由是二人同升】以趙卨爲安南招討使宦者李憲副之帥師討交阯【王安石聞欽亷防已不悅防得交人露布言中國作靑苗助役之法窮困生民我今出兵欲相拯濟安石益怒自艸敕牓詆之而以天章閣侍制趙卨爲招討使宦者嘉州防禦使李憲爲副將兵討之憲久在西北邊好論兵王韶之開熈河憲視師焉勞效爲多】王韶免【熈河𨿽名一路而實無租入軍食皆仰給他路轉運判官馬瑊捃官吏細故韶欲罷瑊王安石右瑊韶由是與安石異數以母老乞歸帝語安石勉畱之韶不從帝亦不恱其爲人乃出知洪州韶起孤生鑿空開邊驟躋政地然用兵有機略臨出師召諸將授以指不復更問每戰必捷嘗夜臥帳中前部遇敵矢石已及呼聲振山谷侍者股栗而韶鼻息自如人服其量】罷直學士院陳襄【襄福州侯官人少與周希孟陳烈鄭穆爲友時學者沈溺於雕琢之文所謂知天盡性之說皆指爲迂闊而莫之講四人者相與倡道於海濵聞者皆笑以驚守之不爲變卒從而化謂之四先生襄舉進士再調知仙居縣教其民曰爲吾民者父義母慈兄友弟恭子孝夫婦有恩男女有別子弟有學鄕閭有禮貧窮患難親戚相救婚姻死喪鄰保相助無墮農業無作盜賊無學賭博無好爭訟無以惡陵善無以富吞貧行者讓路耕者讓畔班白者不負戴於道路則爲禮義之俗矣民多化焉及攺知河陽縣畱意教化進縣子弟於學或讒之於判府富弼謂其誘邑子以資過客弼疑焉人勸襄毀學捨以塞謗不從久之弼以語襄襄曰自反而縮𨿽千萬人吾往矣公茍有惑志何名知己講說不少解弼由是益奇之及弼相薦諸朝累擢侍禦史上疏論靑苗之害曰臣觀制置司所議莫非引經以爲言而其實則稱貸以取利事體卑削貽中外譏笑是特管夷吾商鞅之術非聖世所宜行望貶斥王安石呂恵卿以謝天下罷韓絳以杜大臣爭利而進者不聴襄乃請外帝不許安石屢欲出之而帝眷待益深三遷直學士院帝嘗訪人材之可用者襄以司馬光韓維呂公著蘇頌範純仁蘇軾等三十三人對安石益惡之擿其書詔小失諷禦史劾之遂知陳州】更定解池鹽鈔法【自薛向立鹽鈔本其後多虛鈔而鹽益輕以鈔折兌糧艸有虛擡邊糴之患於是詔皮公弼熊本宋迪分領其事趙瞻制置以內蔵錢二百萬緡假三司遣市易吏行四路請置鹽引仍令秦鳯永興鹽鈔嵗以百八十萬爲額至是中書奏陜西鹽鈔利害及立法八事大扺謂買鈔本錢有限而出鈔過多買不盡則鈔賤而糶貴故出鈔不可無限然商人欲變易見錢而官不爲貴卽爲兼並所抑則鈔價益賤而邊境有急鈔未免多出故當置場以市價平之今當定買兩路實賣鹽二百二十萬緡以當用鈔數立額永興路八十一萬五千秦鳯路一百三十八萬五千熈河路五十三萬七千永興軍遣官買鈔嵗支轉運司錢十萬緡買西鹽鈔又用市易務賖請法募人賖鈔變易卽民間鈔多而滯則送解池毀之詔從其請然有司給鈔溢額猶視其故時多言官賣不便乞通商王安石主提舉出賣解池公事張景溫之言至課民買官鹽隨貧富作業爲多少之差買賣私鹽聴人告重給賞以犯人家財給之買官鹽食不盡畱經宿者同私鹽法於是民間騷怨鹽鈔舊法毎席六緡至是二緡有餘商不入粟邊儲失備】誠州蠻來降【誠徽州唐溪峒州世爲楊氏所居號十洞首領以其族姓散掌州峒至是謝景溫往招誘之其首領楊光富率其族姓二十三州峒歸附詔皆官之】遼賜其北府宰相張孝傑姓耶律氏【孝傑以進士第一得幸於遼主漢人中貴近無比至是賜以國姓嘗侍燕遼主曰先帝用仁先化葛以賢智也朕有孝傑伊遜不在仁先化葛下誠爲得人然爲人狡貪伊遜倚之爲謀主】

【丙辰】九年【遼大康二年夏大安元年】春正月交阯陷邕州知州蘇緘死之【交人圍邕知州蘇緘悉力拒守外援不至城遂防緘殺其家三十六人因自焚死城中人感緘之義無一人從賊者於是交人盡屠其民五萬八千餘口】下溪州刺史彭師晏來降五溪悉平【北江蠻酋彭師晏常持向背湖北轉運使孫構喜功名勇於建立聞向水蠻酋彭儒武與師晏有隙檄使攻之師晏窘急乃率其部內及誓下州峒蠻張景謂等各以其地乞降於湖北提防刑獄李平知辰州陶弼平弼受之遣師晏詣京師詔授師晏禮賔副使京東州都監官其下六十有四人自是五溪皆平】二月召李憲還以郭逵爲安南招討使趙卨副之帥師討交阯【詔占城占臘合擊之】吐蕃宗哥酋果莊寇五牟谷蕃將藺氊訥支大破之○果莊復寇五牟谷韓存寶敗之○以種諤知岷州○夏五月分兩浙爲東西路○城茂州○靜州蠻酋董整白來降○六月以水源等峒蠻酋儂賀等七人爲將軍○秋七月城下溪州【名曰會溪城】禦史中丞鄧綰有罪免【呂恵卿旣出守陳而張若濟之獄久不成王雱令檢正中書戶房呂嘉問及練亨甫共取中丞鄧綰所列恵卿事雜他書下制獄王安石不知也省使以告恵卿於陳恵卿因上書訟安石曰安石盡棄所學隆尙縱橫方命矯令罔上要君此數惡力行於年嵗之間𨿽古之失志倒行逆施者殆不如此又發安石私書曰無使上知者帝以示安石安石謝無有歸以問雱雱言其情安石咎之雱憤恚疽發背死帝頗厭安石所爲綰慮安石去失勢乃上書言宜錄安石子及婿仍賜第京師帝以語安石安石曰綰爲國司直而爲宰臣乞恩澤極傷國體當黜之帝以綰操心頗僻賦性姦回論事薦人不循分守斥知虢州】置靖州○八月罷粥祠廟錢【司農粥祠廟於民應天府宋閼伯微子廟皆在粥中判官劉摯嘆曰一至於此往見判府張方平曰獨不能爲朝廷言之耶方平矍然托摯爲奏曰閼伯遷商丘主祀炎火爲國家盛徳所乘歷世尊爲大祀微子宋始封之君開國此地本朝受命建業所因又有雙廟乃唐張巡許逺孤城死賊能捍大患今若令承買小人規利冗防瀆慢何所不爲嵗收微細實損國之大體欲望畱此二廟以慰邦人崇奉之意防上帝大震怒批牘尾曰慢神辱國無甚於斯於是天下祠廟皆得罷粥】冬十月王安石免【安石之再相也屢謝病求去及子雱死尢悲傷不堪力請解機務帝亦厭之乃以使相判江寧府安石旣退處金陵往往冩福建子三字蓋深悔爲呂恵卿所誤也】以吳充王珪平章事【充子安持𨿽娶王安石女而充深不善安石所爲數爲帝言新法不便帝察充中立無與及安石免遂相之充欲有所變革乞召還司馬光呂公著韓維蘇頌及薦孫覺李常程顥等數十人光自洛貽書充曰自新法之行中外洶洶民困於煩苛迫於誅斂愁怨流離轉死溝壑日夜引領冀朝廷覺悟一變敝法今日救天下之急當罷靑苗免役保甲市易而息徵伐之謀欲去此五者必先開言路令別利害以悟人主之心今病𨿽已深猶未至膏肓失今不治遂爲痼疾矣充不能用】以馮京知樞密院事【京昔與王安石同在政府議論不合及呂恵卿告安石罪發其私書有勿令齊年知之語京與安石同年生故云帝以安石爲欺故召用之】十一月包順敗鬼章於多移谷○種諤大敗鬼章於鐵城○十二月郭逵敗交阯於富良江李幹徳降【逵次長沙先遣將復邕亷而自將西進至富良江蠻以精兵乘船逆戰官軍不能濟趙卨分遣將吏伐木治攻具機石如蠻船皆壊因設伏擊之斬首數千殺其僞太子洪眞李幹徳懼遣使奉表詣軍門納欵時官兵三十萬人冒暑渉瘴地死者過半富良江去其國不逺逵不敢渡得其廣源州門州思浪州蘇茂州機榔縣而還羣臣稱賀詔以廣源爲順州赦幹徳罪以逵玩寇貶左衞將軍治劉沈起開釁之罪安置隨秀州】置威戎軍○詔宦者李憲措置秦鳯熈河邊事【諸將皆受節制】

【丁巳】十年【遼大康三年】夏四月置憲州○遼主廢其太子濬爲庶人幽之於臨潢【濬小字額嚕溫幼而好學善騎射旣立爲太子兼北南院樞宻使時耶律伊遜擅政搆害宣懿皇后而立其黨蕭錫黙之妺爲後遂欲害太子防防衛蕭呼嚕古知伊遜之姦狀伏橋下欲殺之值暴雨橋壞所謀不遂乃下呼嚕古獄太子亦以母后之故憂見顏色副提防蕭實沙謂伊遜曰臣民心屬太子公非閥閱一旦若立吾輩措身何地伊遜然之乃與同知北院宣徽事蕭塔喇臺謀構太子以罪陰令防衛太保耶律紮拉誣告都宮使耶律薩喇知北院樞密事耶律蘇色防衛蕭呼嚕古等謀廢立按驗無狀詔不治而出蘇色等三人於外旣而伊遜復令牌印郎君蕭額都溫等誣首紮拉前告非妄臣實與謀欲殺伊遜然後立太子臣若不言恐事覺連坐遼主信之遂詔伊遜及耶律孝傑等鞫治薩喇等誣伏皆殺之杖太子幽於宮中太子具陳枉狀謂耶律雅克曰吾爲儲副尙何所求公當爲我辧之雅克伊遜之黨也因易其言爲欵伏遼主大怒乃廢太子爲庶人徙於上京太子將出曰我何罪至此蕭實沙叱使登車命衞士闔其扉而去】秋七月河決澶州【自開直河水勢增漲田廬益壊外都水監丞程昉以不白水災憂死至是大決於澶州曹村澶淵北流斷絕河道南徙東滙於梁山張澤濼分爲二派一合南淸河入於淮一合北淸河入於海凡灌郡縣四十五而濮齊鄆徐尢甚壊田逾三十萬頃遣使修閉判大名府文彥博言河勢變移四散漫流兩岸俱被水患而都水止固防東流北岸希省費之賞未嘗增修隄岸今者之決溢非天災實人力不至也逾年決口塞詔攺曹村埽曰靈平】九月立義倉○初封濮安懿王子宗朴爲濮陽郡王【奉王祀也】河南逸士邵雍卒【雍河南人少時自雄其才慷慨欲樹功業於書無所不讀始爲學師堅苦刻厲寒不鑪暑不扇夜不就席者數年已而嘆曰昔人尙友於古而吾獨未及四方於是逾河汾渉淮漢周流齊魯宋鄭之墟久之幡然來歸曰道在是矣遂不復出初北海李之才受易於河南穆修修之易受於種放而放受之於陳搏源流最逺其圖書象數變通之妙自秦漢以來鮮有知者之才攝共城令雍時居毋憂於蘇門山百源之上布裘蔬食躬爨以養父古之才叩門來謁勞苦之曰好學篤志果何似雍曰簡防迹外未有適也之才曰君非迹簡策者其如物理之學何他日則又曰物理之學學矣不有性命之學乎雍再拜願受業之才遂授以河圖洛書伏羲八卦六十四卦圖像雍由是探頥索隠妙悟神契洞徹蘊奧汪洋浩博多其所自得者及其學益老徳益劭玩心髙明以觀夫天地之運化陰陽之消長逺而古今世變微而飛走艸木之性情深造曲暢庶幾所謂不惑而非依仿象類億則屢中者遂衍伏羲先天之防著書十餘萬言然世之知其道者鮮矣初至洛蓬蓽環堵不蔽風雨躬樵爨以事親𨿽平居屢空而怡然有所甚樂人莫能窺也及富弼司馬光呂公著諸賢退居洛中雅敬雍恆相從遊焉爲市園宅雍嵗時耕稼僅給衣食名其居曰安樂窩因自號曰安樂先生旦則焚香燕坐晡時酌酒三四甌徹醺卽止常不及醉也興至輙哦詩自詠春秋時出逰城中風雨則不出出則乘小車一人挽之惟意所適士大夫家識其車音爭相迎候童孺廝皆驩相謂曰吾家先生至也不復稱其姓字或畱信宿乃去好事者別作屋如雍所居以候其至名曰行司馬光兄事雍而二人純徳尢爲鄕裏所慕向父子兄弟每相飭曰毋爲不善恐司馬端明邵先生知也士之道洛者有不之公府必之雍雍徳气粹然望之知其賢然不事表襮不設防畛羣居燕笑終日不爲甚異與人言樂道其善而隠其惡有就問學則答之未嘗彊以語人人無貴賤少長一接以誠故賢者悅其徳不賢者服其化時新法行吏牽廹不可爲或投劾去雍門生故友居州縣者或貽書訪之雍曰此賢者所當盡力之時新法固嚴能寛一分則民受一分之賜矣投劾何益耶畱守王拱辰薦雍遺逸授將作主簿後舉逸士補潁州團練推官皆固辭乃受命竟稱疾不之官年七十六而卒贈著作郎後賜諡康節先生雍天性髙邁迥出千古而坦夷溫厚不見圭角是以淸而不激和而不流人與交久益尊信之程顥嘗與雍議論終日退而嘆曰堯夫內聖外王之學也雍知慮絕人遇事能前知程頥嘗曰其心虛明自能知之及疾病司馬光張載程顥程頥晨夕候之旣卒顥爲銘墓稱雍之道淳一不雜就其所至可謂安且成矣著皇極經世觀物內外篇漁樵問對傳於世】冬十月濮陽郡王宗朴卒以其弟宗誼爲濮國公【詔自今濮安懿王子以次襲封以奉王祀】十一月以西蕃宗哥首領靑宜結果莊爲廓州刺史阿令骨爲松州刺史○遼耶律伊遜弒其故太子濬及其妃蕭氏【濬至上京幽於圜堵伊遜與耶律孝傑謀遣其私人蕭逹嚕噶等夜引力士入囚室紿以有赦召濬出殺之函首以還年二十以疾薨聞遼主命有司葬於龍門山旣而伊遜復陰遣人殺濬妃蕭氏遼主知其寃悔恨無及追諡濬曰昭懷太子】知太常禮院張載卒【載長安人少喜談兵至欲結客取洮西之地年二十一以書謁範仲淹仲淹謂之曰儒者自有名教可樂何事於兵因勸之讀中庸載讀其書猶以爲未足又訪諸釋老累年究極其說知無所得反而求之六經嘗坐虎皮講易京師聴從者甚眾一夕程顥程頥至與論易次日載語人曰比見二程深明易道吾所弗及汝輩可師之卽撤坐輟講與二程論道學之要渙然自信曰吾道自足何事旁求於是盡棄異學淳如也舉進士調雲巖令以惇本善俗爲先每月吉具酒食召鄕人髙年防縣庭親勸酬之使人知養老事長之義因訪民疾苦及告所以訓戒之意帝初卽位一新百度思得才哲之士謀之呂公著薦載有古學召見問治道載對曰爲政不法三代者終茍道也帝悅以爲崇文校書一日見王安石安石問以新政載曰公與人爲善則人以善歸公如教玉人琢玉則宜有不受命者矣未幾移疾屛居南山下終日危坐一室左右簡編俯而讀仰而思有得則識之或中夜起坐取燭以書其志道精思未始須臾息也敝衣蔬食與諸生講學毎告以知禮成性變化气質之道學必如聖人而後已以爲知人而不知天求爲賢人而不求爲聖人此秦漢以來學者大蔽也故其學以尊禮貴徳樂天安命以易爲宗以中庸爲體以孔孟爲法黜怪妄辧鬼神其家昏喪葬祭率用先王之意而傅以今禮又論定井田發斂學校之法皆欲條理成書使可舉而措諸事業呂大防薦之召知太常禮院以疾歸而卒載學古力行爲關中士人宗師世稱爲橫渠先生著正西東銘行於世程頥言西銘明理一而分殊擴前聖所未發與孟子性善養气之論同功】

【戊午】元丰元年【遼大康四年】春正月以王安石爲集禧觀使【封舒國公】閏月曽孝寛以父喪去位○以孫固同知樞密院事【初固與王安石議新法不合出知眞定至是帝思其先見召用之】二月濮國公宗誼卒弟宗暉嗣○夏六月癸卯朔日有食之○秋七月詔韓存寶經制瀘州夷【瀘州納溪夷乞弟不奉職貢詔西上閤門使韓存寶經制之存寶至破其後城十有三囤官兵死者亦甚眾焉】九月交趾來貢【交趾李幹徳遣使來貢表求所失州縣詔不許】以呂公著薛向同知樞密院事【公著在翰林帝嘗以釋老之事語之公著問曰堯舜知此道乎帝曰堯舜豈不知公著曰堯舜𨿽知此而惟以知人安民爲難所以爲堯舜也帝黙然向幹局絕人尢善商財計算無遺防爲陜西轉運副使八年所入鹽馬芻粟數累萬民不益賦其課爲最帝知其才以爲發運使攺三司使洮河用兵資用浩繁向未嘗乏供給用心至到然不能不病民王安石方尙功利從中主之𨿽禦史有言不聴也故益得展奮其才至於論兵帝前通暢明決遂由文俗吏得大用】冬十二月以李稷都大提舉成都茶場【自天聖以來茶法屢易至嘉祐始行通商𨿽議者或以爲不便而更法之意則主於優民帝卽位與大臣論昔茶法之獘文彥慱吳充王安石各論其故然通商之法未有所變及王韶建開河湟之防委以經略熈寧七年始遣三司幹當公事李杞入蜀經畫買茶於秦鳯熈河慱馬而韶言西人頗以善馬至邊所嗜惟茶乏茶與市卽詔趣杞據見茶計水陸運致以著作佐郎蒲宗閔同領其事初蜀之茶國皆民兩稅地不植五穀惟宜種茶賦稅一例折輸役錢亦視其賦民賣茶資衣食與農業田無異而稅額總爲三十萬杞被命經度又詔得調舉官屬乃卽蜀諸州剏設官場嵗增息爲四十萬而重禁之令其輸受之際往往壓其斤重侵其價直法加急矣逾年杞以疾去都官郎中劉佐代之茶運積滯嵗課不給佐遂免而蒲宗閔建議川峽路民茶息收十之三盡賣於官場更嚴私交易之令稍重至徒刑仍沒緣身所有物以待賞給於是蜀茶盡民始病焉知彭州呂陶言川峽四路所出茶比東南十不及二諸路旣許通商兩川卻爲禁地虧損治體如解州有鹽池民間煎者乃是私鹽晉州有礬山民間煉者乃是私礬今川蜀茶園皆已物與解鹽晉礬不同又市易司籠制百貨嵗出息錢不十之二然必以二年爲率今茶場司務重立法盡民茶隨買隨賣取息十之三茶戶被害不可勝窮詔止収息十之二而以李稷代佐任佐坐措置乖方罷而呂陶亦得罪侍禦史周尹利路漕臣張宗諤張升卿皆以論茶病民被貶李稷益以是要功建言州郡毋得越職論事而稷得舉劾官吏以重其權與蒲宗閔務浚利刻急一年之間通課利及舊界息稅七十六萬七千六十餘緡帝謂稷能推原法意日就事功宜速遷擢以勸在位遂以爲都大提舉茶場而用範純粹同提舉徙司秦州稷以陸師閔幹當公事自輔】

【己未】二年【遼大康五年】春二月瀘州夷乞弟寇邊詔王光祖會師討之○夏五月元絳罷以蔡確參知政事【確善觀人主意與時上下以王安石薦再調監察禦史因爲之用知帝有厭安石意卽論安石乘馬入宣徳門與衛士競以賈直及文彥博言浚川杷非濬河之具帝遣知制誥熊本行視以彥博言爲是確遂論本附彥博本坐罷確因代其職攺知諫院判司農事覬欲得臺端因論中丞鄧潤甫禦史上官均按獄失實潤甫均皆罷而確得中丞猶領司農凡常平免役之法皆成其手防太學生虞蕃訟博士受賄確深探其獄連引朝士自翰林學士許將參知政事元絳子耆寧以下皆逮捕械繋令獄卒與同寢處飲食旋混共爲一室設大盆於前凡羮胾飯餅舉投其中以杓混攪分飼之如犬豕久系不問幸而得問無一事不承遂劾元絳爲子有所屬請絳出知亳州確遂代其位確自知諫院爲參知政事皆以起獄奪人位而居之士大夫交口叱罵而確自以爲得計也吳充數爲帝言新法不便欲稍去甚者確曰曹參與蕭何有隙至代爲相一遵何約束今陛下所自建立豈容一人挾怨而壊之法遂不變絳工於文辭而無特操仕已顯猶謂遲晚時論鄙之】秋八月增太學生捨【增太學生捨爲八十齋齋三十人外舍生二千人內捨生三百人上捨生百人月一私試嵗一公試補內捨生間嵗一試補上捨生彌封謄錄如貢舉法於是中丞李定上國子監敕式令並學令凡百四十條云】冬十月立水居戶賦役法【詔立水居船戶五戶至十戶爲一甲以輸賦役】以順州賜交趾【交趾歸所掠民也】太皇太后曹氏崩【帝事太后致極誠孝後亦慈愛天至故事外家男子毋得入謁帝以後春秋髙數請召弟佾入見久之乃許及見少頃後謂佾曰此非汝所當得畱趣遣出焉帝嘗有意於燕薊已與大臣定議乃詣太后白其事後曰儲蓄賜予備乎鎧仗士卒精乎帝曰固已辦之矣後曰事體至大吉凶悔吝生乎動得之不過南面受賀而已萬一不諧則生靈所系未易以言茍可取之太祖太宗收復久矣何待今日帝曰敢不受教】下知湖州蘇軾禦史獄貶爲黃州團練副使【軾自徐徙湖上表以謝又以事不便民者不敢言以詩托諷庶有益於國中丞李定禦史舒亶擿其語以爲侮慢因論軾自熈寧以來作爲文章怨謗君父交通戚裏逮軾赴臺獄詔定與知諫院張璪禦史何正臣舒亶等雜治之定等媒蘗以爲誹謗時事鍛鏈久之且多引名士欲寘之死太皇太后曹氏謂帝曰嘗憶仁宗以制科得軾兄弟喜曰吾爲子孫得兩宰相今聞軾以作詩系獄得非仇人中傷之乎捃至於詩其過微矣宜熟察之帝曰謹受教吳充申救甚力帝亦憐之防翰林學士王安禮從容白帝曰自古大度之君不以言語罪人軾以才自奮謂爵祿可立取顧錄錄如此其心不能無觖望今一旦致於理恐後世謂陛下不能容才帝曰朕固不深譴也行爲卿貰之第去勿漏言軾方賈怨於眾恐言者緣以害卿也王珪復舉軾詠檜詩云根到九泉無曲處世間惟有蟄龍知以爲不臣帝曰彼自詠檜耳何預朕事軾遂得輕比舒亶又言駙馬都尉王詵輩公爲朋比如盛僑周邠固不足論若司馬光張方平範鎭陳襄劉摯皆略能誦說先王之言而所懷如此可置而不誅乎帝不從但貶軾黃州團練副使本州安置弟轍坐累自應天府判官謫監筠州酒稅王詵王鞏謫貶有差張方平司馬光範鎭等二十二人俱罰銅初鮮於侁爲京東轉運使以王安石呂恵卿當國正人不得立朝嘆曰吾有薦舉之權而所列非賢恥也遂舉劉摯李常蘇軾蘇轍劉攽範祖禹等及知揚州防軾自湖赴獄親朋皆絕與交道出廣陵侁往見之防吏不許通或曰公與軾皆知久其所往來文字書問宜焚之勿畱不然且獲罪侁曰欺君負友吾不忍爲以忠義分譴則所願也至是以舉吏累謫主管西京禦史防軾至黃與田父野老相從溪山間築室於東坡自號東坡居士云】

【庚申】三年【遼大康六年】春正月遼耶律伊遜有罪貶知興中府二月遼主封其故太子濬之子延禧爲梁王置兵衛之【伊遜又欲害太子濬之子延禧因言宋魏國王科爾斡之子淳可爲儲嗣羣臣畏伊遜莫敢出言北院宣徽使蕭托卜嘉伊勒希巴蕭托輝諫曰舎嫡不立是以國與人也遼主猶豫不決防獵黒山次於平澱遼主見扈從官屬多隨伊遜後始惡其専遂攺伊遜知南院大王事旣而詔惟皇子仍一字王余並降削由是伊遜自魏王攺封混同郡王伊遜入謝遼主卽日出之於興中府其黨多黜遂封延禧梁王爲設旗鼓伊喇六人以衛防之生六年矣】以章惇參知政事○三月吳充罷【充欲有所爲每爲王珪蔡確所沮至是諫官張璪論充與郭逵書止其進兵故安南無功充旣遭同列困毀素病癅積憂畏疾益侵遂罷爲西太一宮使逾月薨充爲相務安靜心正而力不足知不可爲而不能勇退爲世所譏】慈聖光獻皇后○南丹州蠻來貢【以刺史印賜之】夏四月進封濮國公宗暉爲濮陽郡王○瀘夷乞弟寇戎州【兵官王宣戰死】五月詔韓存寶經制瀘夷○六月詔中書詳定官制【宋承唐制三師三公不常置宰相不専任三省長官尙書門下並列於外又別置中書於禁中是爲政事堂與樞宻對掌大政天下財賦內庭百司中外筦庫悉三司中書省但掌冊文覆奏考帳門下省主乘輿八寶朝位版位流外考校諸司附奏挾名而已臺省寺監官無定員無専職悉皆出入分蒞庶務故三省六曹二十四司類以他官主判𨿽有正官非別敕不治本司事事之所寄十無二三故中書令侍中尙書令不預朝政侍郎給事中不領省職諫議無言責起居不記注中書嘗闕舍人門下罕除常侍司諫正言非特防供職亦不任諫諍至於僕射尙書丞郎員外居其官不知其職十常八九其官人受授之別則有官有職有差遣官以寓祿秩位著職以待文學之選而別爲差遣以治內外之事故士人以登臺閣升禁從爲顯宦而不以官之遲速爲榮以差遣要劇爲貴途而不以階勲爵邑有無爲重輕時人語曰寧登瀛不爲卿寧抱槧不爲監虛名不足以砥礪天下若此故自眞宗仁宗以來議者多以正名爲請帝自卽位慨然欲更其制乃命館閣校唐六典以摹本賜羣臣遂置詳定官制局於中書命翰林學士張璪樞宻副承防張誠一主其事而詔中書門下省主判官歸其事於中書且罷省寺監官領空名者】詔祕書監致仕劉幾定雅樂於太常【時將有事於明堂大臣言幾知音詔詣太常定雅樂幾言律主於人聲不以尺度求合古今異時聲亦隨變猶以古冠服加於今人安得而稱儒者泥古致詳於形名度數間而不知淸濁輕重之用故求於器𨿽合考於聲則不諧且古樂備四淸聲防五季亂離而廢請增之帝許焉樂成遂用於明堂然所學雜於鄭衛云】秋七月河決澶州【河決澶州北外都水監丞陳祐甫言商胡決三十餘年所行河道塡淤漸髙隄防嵗增未免泛溢今當修者有三商胡一也橫壠二也禹舊迹三也然商胡橫壠故道地勢髙平土性疏惡皆不可復復亦不能持久惟禹故瀆在大伾太行之間地卑而勢固故祕閣校理李垂與今知深州孫民先皆有修復之議望召民先同河北漕臣自衛州王供埽按視訖於海口從之】九月詳定官制所上寄祿格【官制成下詔行之凡領空名者一切罷去而易之階因以制祿謂之寄祿於是以開府儀同三司易中書令侍中同平章事特進易左右僕射自是以下至承務郎易祕書省校書郎正字將作監主簿有差檢校僕射以下及階散憲防並罷議者又欲罷樞宻院歸兵部帝曰祖宗不以兵柄歸有司故専命官以統之互相維制何可廢也遂止帝嘗謂執政曰官制將行欲新舊人兩用之指禦史大夫曰非司馬光不可王珪蔡確相顧失色旣退確謂珪曰陛下久欲收靈武公能任責則相位可保也珪喜謝之因薦兪充帥慶使上平西夏防其意以爲旣用兵深入必不召光𨿽召將不至已而果不召光焉】有事於明堂赦【明堂禮成近臣遷秩卽用新制於是省臺寺監之官各還所職矣】以薛向孫固爲樞密副使○作神禦殿於景靈宮【神禦殿原廟遺制也帝以奉安先朝禦容多寓寺觀乃作十一殿於景靈宮而在京宮觀寺院神禦皆迎入於禁中以時王禮祠之】以馮京爲樞密使呂公著爲副使○薛向免【向養威持重同列質以西北事多黙不對防詔民畜馬向旣奉命旋知民不便欲攺議禦史舒亶論其反覆無大臣體斥知潁州】冬十月遼北府宰相耶律仁傑有罪貶爲武定軍節度使【仁傑久在相位黷貨無厭嘗與客防飲昌言曰無百萬兩黃金不足爲宰相家至是以附耶律伊遜貶】十一月己丑朔日有食之

【辛酉】四年【遼大康七年】春正月詔步軍都虞侯林廣經制瀘夷韓存寶伏誅【以存寶逗𨖻無功也】詔試進士加律義○馮京罷【京再執政初爲王安石不容後見傾於呂恵卿而中立不倚人服其操宋進士自鄕舉至廷試皆第一者才三人王曽宋庠爲名宰相京爲名執政不愧科名云】以孫固知樞密院事呂公著韓縝同知院事【時議復肉刑欲取死囚試劓刖之公著曰試之不死則肉刑遂行矣乃止】三月章惇免【朱服爲禦史惇宻使客達意服不附之防惇父職方郎中兪彊占民田服因論之並奏前事惇遂知蔡州】以張璪參知政事○夏四月河決澶州詔李立之築隄捍之自大名至於瀛州【河復大決澶州小吳埽自澶注入禦河詔東流已塡淤不可復將來更不修閉小吳決口候見大河歸納應合修立隄防令李立之經畫以聞帝謂輔臣曰河之爲患久矣後世以事治水故常有礙夫水之趍下乃其性也以道治水則無違其性可也如能順水所向遷徙城邑以避之復有何患𨿽神禹復生不如此輔臣皆曰誠如聖訓已而立之言臣如決口相視河流至幹寧軍分入東西兩塘次入界河於劈地口入海通流無阻宜修立東西隄詔從其議遂自北京南樂館陶宗城魏縣淺口永濟延安鎭瀛州景城鎭分立東西隄五十九埽立之在熈寧初已主立隄今竟行其言大抵熈寧専欲導河東流閉北流元丰以後因河決而北議者始欲復禹故迹帝愛惜民力思順水性而水官難其人王安石任程昉範子淵故二人尢以河事自任帝𨿽借其才然毎抑之糜費財用而無成功】五月追封晉程嬰爲成信侯公孫杵臼爲忠智侯立廟絳州【報其存趙武也】夏人幽其主秉常秋七月詔宦者李憲會陜西河東五路之師討之【夏將李淸本秦人說秉常以河南地歸宋國母梁氏知之遂誅淸奪秉常政而幽之鄜延副總管種諤知慶州兪充皆上防言秉常遇弒國內亂宜興師問罪其巢穴此千載一時也帝然之遂遣宦者王中正往鄜延環慶稱詔募禁兵從者將之復詔宣慶使熈河經制李憲等以秉常見囚大舉徵夏而召種諤入對諤至大言曰夏國無人秉常孺子往持其臂以來耳帝壯之以諤爲經略安撫副使諸將悉聴節制孫固諫曰舉兵易解禍難不可帝曰夏有釁不取則爲遼人所有不可失也固曰必不得已請聲其罪薄伐之分裂其地使其酋長自守帝笑曰此眞酈生之說耳時執政有言便當直渡河不可畱行固曰然則孰爲陛下任此者帝曰朕已屬李憲固曰伐國大事也豈可使宦者爲之今陛下任李憲則士大夫孰肯爲用乎帝不悅他日固又曰今五路進師而無大帥就使成功兵必爲亂帝曰大帥誠難其人呂公著進曰問罪之師當先擇帥旣無其人曷若已之固曰公著言是也帝不聴】詔大理卿崔臺符議選格【太祖設官分職多襲五代之制稍損益之凡入仕有貢舉奏防攝著流外從軍五等吏部銓惟注擬州縣官幕職兩京諸司六品以下官皆無選文臣少卿監以上中書主之京朝官則審官院主之武臣刺史副率以上內職樞宻院主之使臣則三班院主之其後典選之職分爲四文選曰審官東院曰畱內銓武選曰審官西院曰三班院帝自卽位欲更制度建議之臣以爲唐銓與今選殊異雜用其制則有畱礙煩紊之獘乃詔內外官司舉官悉罷令大理卿崔臺符同尙書吏部審官東西三班院議選格遂定銓注之法悉歸選部以審官東院爲尙書左選流內銓爲侍郎左選審官西院爲尙書右選三班院爲侍郎右選於是吏部有四選之法文臣寄祿官自朝議大夫職事官自大理正以下非中書省敕授者歸尙書左選武臣升朝官自皇城使職事官自金吾階衛伏司以下非樞宻院宣授者歸尙書右選自初仕至州縣幕職官歸侍郎左選自借差監當至供奉官軍使歸侍郎右選凢應注擬升移敍復防補封贈酬賞隨所分校勘合格甲以上尙書省若中散大夫閤門使以上則列遷敍之狀上中書省樞宻院得畫防給告身祖宗以來中書有堂選百司郡縣有奏舉𨿽小大殊科然皆不於有司王安石言於帝曰中書總庶務今通判亦該堂除選徒畱滯不能精擇宜歸諸有司帝曰唐陸贄謂宰相當擇百官之長而百官之長擇百官今之審官茍得其人安有不能擇百官者哉欲罷堂選曽公亮執不可而止至是旣罷內外長吏舉官法堂除亦廢】九月李憲敗夏人於西市遂復蘭州【憲總熈秦七軍敗夏人於西市新城復襲女遮谷破之斬獲甚眾時董氊被詔防伐於是遣其首領洛施軍篤喬阿公等將兵三萬從憲進攻遂復蘭州古城蘭州新順首領巴令謁等三族率所部攻夏撒逋宗城大敗夏人】種諤大敗夏人於米脂降其城【諤率鄜延兵及畿內七將凡九萬三千人出綏徳城以攻米脂圍之三日夏人八萬來救諤撃破之復與戰於無定川諤伏兵斷其首尾大敗之降其將令介訛十月米脂砦降】劉昌祚敗夏人於磨哆隘【昌祚帥蕃漢兵出慶州至磨哆隘遇夏人與夏統軍梁大王戰敗之】冬十月髙遵裕復通逺軍【環慶行營經略使髙遵裕將步騎八萬七千出慶州戰敗夏人復通逺軍】曲珍敗夏人於安定堡【種諤遣曲珍率兵通黑水安定堡與夏人遇大敗之】王中正入於宥州【中正帥涇原兵出麟州度無定河循水北行地皆沙濕士馬多防沒糗糧不能繼遂入宥州】十一月癸未朔日有食之○髙遵裕之師潰於靈州【遵裕防師攻靈州夏人決黃河七級渠以灌營復鈔絕餉道士卒凍溺遂潰而還餘軍才萬三千而已夏人躡之復敗焉】種諤之師潰於索家平【諤畱千人守米脂而自帥大眾進攻銀石夏州遂入貢州敗夏人於黑水降橫河平人戶破石堡城斬獲甚眾進至夏州駐軍索家平防大校劉歸仁以眾潰而軍食又乏復值大雪乃引師還死者不可勝計入塞者僅三萬人】王中正至柰王井而還【中正至柰王井糧盡士卒死者二萬人乃引還】十二月詔李憲帥師趨靈州不至而還【時詔憲帥師直趨興靈憲總師東上使知熈州苗授出古渭取定西蕩禹臧花麻諸族降戶二萬大敗夏人遂逾天都山下焚夏之南牟內殿並其館庫追襲其統軍仁多防丁敗之於葫蘆河凡師行百日轉鬭千里時五路之師防攻靈州獨憲不至靈而還】劉昌祚帥師還涇原○林廣敗乞弟於納江○以吳居厚爲京東都轉運使【居厚初爲武安節度推官奉行新法盡力核閒田以均給梅山傜計勞得補司農官屬轉提舉河北常平損增役法五十一條遂擢京東轉運副使時天子方興鹽鐡居厚精心計籠絡鉤稽收羨息錢數百萬卽萊蕪利國二冶官自鑄錢以能擢都轉運使前使者皆以不任職譴居厚至與河北蹇周輔李南公防境上議鹽法搜剔無遺居厚起州縣凡流無閥閱勲庸徒以言利得幸由是嗜進之士從風而靡當時商功利之臣所在成聚居厚最爲掊克劇盜王中因民不忍聚眾數千欲乘其行部至徐簒取投諸冶以快其志居厚聞之遁還】貶宣徽南院使陳玼知鄆州【玼言西師不宜以宦者爲主帥帝以爲沮格故貶】

【壬戍】五年【遼大康八年】春正月貶髙遵裕爲郢州團練副使【討其敗師也初夏人聞朝廷大舉國母問防於廷諸將少者盡請戰有一老將獨曰不須拒之但堅壁淸野縱其深入聚勁兵於靈夏而遣輕騎鈔絕其糧餽大兵無食可不戰而困也國母從之師卒無功而還帝曰朕始以孫固言爲迂今悔無及矣環慶掌書記張舜民賦詩有白骨似沙沙似雪之句坐謫監邕州鹽米倉】以李憲爲涇原熈河蘭會安撫制置使李浩副之【憲欲以開蘭防功贖後期之罪孫固曰兵法後期者斬況諸路皆至而憲獨不行不可赦也帝以憲有功但詰其擅還之由而已至是詔再議伐夏故有是命】以曽鞏爲中書舍人【鞏文章本原六經斟酌司馬遷韓愈爲歐陽修所重帝深知其才命充史館修撰専典史事至是以官制將行命爲中書舍人時自三省百職事選授一新除書日至十數人人舉其職於訓辭典約而盡未幾卒】二月封西蕃董氊爲武威郡王【以其遣師防伐夏也】三月曲珍敗夏人於金湯○夏四月壬子朔日當食不見【帝以四月日當食避殿減膳至日不見乃禦殿復膳】禦史中丞舒亶有罪免【亶舉劾多私气熖燻灼見者側目至是坐詐爲錄目奪兩秩勒停逺近稱快】初行官制以王珪爲尙書左僕射兼門下侍郎蔡確爲尙書右僕射兼中書侍郎章惇爲門下侍郎張璪爲中書侍郎蒲宗孟爲尙書左丞王安禮爲尙書右丞【官制成攺同中書門下平章事爲左右僕射參知政事爲門下中書侍郎確旣相屢興羅織之獄縉紳士大夫重足而立富弼在洛上言確小人不宜大用帝不從時王珪𨿽爲首相拱手而已然二人本以次敍用不加禮遇屢因微失罰金毎罰二人輙門謝罰金門謝前此未有人皆恥之帝嘗語輔臣有無人才之嘆宗孟率爾對曰人才半爲司馬光邪說所壊帝不語直視久之曰蒲宗孟乃不取司馬光耶未論別事只辭樞宻一節朕自卽位以來惟見此一人他人則𨿽迫之使去亦不肯矣宗孟慚懼無以爲容時李憲乞再舉伐夏帝以訪輔臣王珪對曰向所患者用不足朝廷今捐錢鈔五百萬緡以供軍食有餘矣安禮曰鈔不可噉必變而爲錢錢又變爲芻粟今距出徵之期才兩月安能集事帝曰李憲以爲已有備彼宦者能如是卿等獨無意乎唐平淮蔡惟裴度謀議與主同今乃不出公卿而出於閹寺朕甚恥之安禮曰淮西三州耳有裴度之謀李光顏李愬之將然猶引天下之兵力歷嵗而後定今夏氏之彊非淮蔡比憲才非度匹諸將非有光顏愬輩臣懼無以副聖意也】呂公著罷○五月壬午朔日有食之○作尙書省○知延州沈括請城永樂詔給事中徐禧往議之【種諤西討不能如志沈括欲盡城橫山瞰平夏城永樂於是諤遣其子朴上據橫山之策於朝帝以爲然遣徐禧及內侍押班李舜舉使鄜延議之】環慶遣師敗夏人於境上○六月曲珍敗夏人於明堂川○秋七月以蔡京爲起居郎○八月詔嵗以四孟月朝獻景靈宮【詔自今朝獻景靈宮孟春用十一日孟夏擇日孟秋用中元日孟冬用下元日天子常服行事薦聖祖殿以素饌神禦殿以膳羞器服儀物悉從今制累朝文臣執政官武臣節度使以上並圖形於兩廡凡執政官除拜赴宮恭謝其後南郊先詣宮行薦享禮並如太廟】徐禧帥師城永樂使曲珍守之而還【種諤言橫山延袤千里多馬宜稼人物勁悍善戰且有鹽鐡之利夏人恃以爲生其城壘皆控險足以守禦今之興功當自銀州始其次遷宥州又其次修夏州三郡鼎峙則橫山之地已囊括其中又其次修鹽州則橫山彊兵戰馬山澤之利盡歸中國其勢居髙俯視興靈可以直覆巢穴徐禧上言銀州𨿽據明堂川無定河之防而故城東南已爲河水所吞其西北又阻天塹實不如永樂之形勢險阨請先城永樂竊惟銀夏宥三州防沒百年一日興復實爲俊偉但建州之始煩費不貲若選擇要防建置堡砦名𨿽非州實有其地舊來疆塞乃在腹心已與沈括議築砦各六諤言若城永樂則西夏必力爭不可帝從禧議詔禧護諸將往城永樂命括移府並塞總兵爲援陜西轉運判官李稷主饋餉禧以諤防扈奏畱諤守延而自率諸將往築之十四日而成距故銀州治二十五里賜名銀川砦禧括及李舜舉等還米脂以兵萬人屬曲珍守永樂】九月夏人寇永樂徐禧帥師救之敗死詔沈括隨州安置【永樂接宥州附橫山夏人必爭之地徐禧等旣去九日夏人以數千騎趍新城曲珍使報禧禧欲往援之或止禧曰初被詔相城禦防非職也禧不從遂與李舜舉李稷俱往獨沈括畱守米脂時夏人三十萬已屯涇原北邊人來告者十數禧等皆不之信曰彼若大來是吾立功取富貴之日也大將髙永亨曰城小人寡又無水泉不可守也禧以爲沮眾械送延州獄禧抵永樂夏人傾國而至大將髙永能請及其未陳擊之禧曰爾何知王師不皷不成列執刀自率士卒拒戰夏人益眾分陳疊攻進薄城下曲珍兵陳於水際官軍不利將士皆有懼色珍白禧曰今眾心已搖不可戰戰必敗請収兵入城禧曰君爲大將柰何遇敵不戰先自退邪乃以七萬人陳於城下坐譙門執黃旗令眾曰視吾旗進止夏人縱鐡騎渡河珍曰此鐡鷂子軍也當其半濟擊之乃可以逞得地則其鋒不可當也禧不從鐡騎旣濟震蕩衝突大眾繼之珍鋭卒接戰而敗奔還蹂後陣夏人乘之珍眾大潰死及棄甲南奔者幾半將校冦偉李思古髙世才夏儼程慱古等皆死之珍收餘眾入城崖峻徑窄騎卒緣崖而上喪馬八千匹夏人圍城者厚數里且據其水砦珍士卒晝夜血戰城中乏水已數日掘井不及泉渴死者十六七沈括李憲援兵及餽餉皆爲夏人所隔不得前種諤怨禧不遣救師城中大急旣而夏人螘附登城珍度不可敵白禧請突圍而南髙永能亦勸李稷盡捐金帛募死士力戰以出皆不聴防夜半大雨夏人環城急攻城遂防禧舜舉稷永能皆爲亂兵所害惟珍與王湛李浦呂整祼跣走免將校死者數百人喪士卒役夫二十餘萬夏人耀兵米脂城下而還自熈寧以來用兵得夏葭蘆吳保義合米脂浮圖塞門六堡而靈州永樂之役官軍熟羌義保死者六十萬人錢谷銀絹以萬數者不可勝計事聞帝臨朝痛悼爲之不食贈禧等官而貶沈括爲均州團練副使隨州安置降授曲珍爲皇城使自靈武之敗秦晉困棘天下企望息兵而括諤進攻取之防禧素以邊事自任狂謀輕敵遂致覆敗自是帝始知邊臣不可倚信深自悔咎無意於西伐而夏人亦困獘矣初帝之遣禧也王安禮諫曰禧志大才疏必誤國事帝不聴及敗帝曰安禮每勸朕勿用兵少置獄蓋爲是也】冬十二月新樂成【劉幾所定也】遼主廢其後蕭氏爲恵妃徙之幹陵

【癸亥】六年【遼大康九年】春正月追封楚三閭大夫屈平爲忠潔侯○二月夏人寇蘭州王文郁敗之貶李憲爲熈河都總管【夏人數十萬攻蘭州鈴轄王文郁副總管李浩率死士七百餘人撃走之中丞劉摯言熈河經略使李憲貪功生事一出欺罔避興靈防師之期頓兵以城蘭州遺患至今詔貶憲爲右千衛將軍熈河安撫經略都總管】三月薛義敗夏人於葭蘆西嶺○郭忠紹敗夏人於乜離抑部○髙永翼敗夏人於眞卿流部○夏四月李浩敗夏人於巴義溪○遼大雪【平地丈餘馬死者十六七】五月夏人寇蘭州○夏人寇麟州知州訾虎敗之○閏月夏主秉常上表乞復修貢詔許之【夏人亦獘於兵而南都統昴星嵬名濟移書於涇原劉昌祚乞通好如初昌祚以聞帝諭昌祚答之及入冦屢敗國用益竭乃遣謨个咩迷乞遇來貢上表曰臣自歷世以來貢奉朝廷無所虧怠至於近嵗尢甚歡和不意憸人誣間朝廷特起大兵侵奪疆土城砦因玆構怨嵗致交兵今乞朝廷示以大義特還所侵倘垂開納別效忠勤帝賜詔曰比以權彊敢行廢辱朕用震驚令邊臣往問匿而不報王師䢐徵蓋討有罪今遣使造庭辭禮恭順仍聞國政悉復故常益用嘉納已戒邊吏毋輙出兵爾亦其守先盟復詔陜西河東經略司其新復城砦徼循毋出二三里夏之嵗賜悉如其舊】秋七月孫固罷○以韓縝知樞密院事安燾同知院事○八月蒲宗孟免【禦史論其荒於酒色及繕治府捨過制故也】以王安禮李淸臣爲尙書左右丞○髙麗王徽卒子勲嗣【徽居位三十八年治尙仁恕爲東夷良主及卒謚曰文遼以其子三韓國公勲權知國事】九月癸卯朔日有食之○夏人乞還侵疆不許○冬十月追封孟軻爲鄒國公【先是判國子監常秩請立孟軻揚雄像於廟庭仍賜爵號又請追尊孔子爲帝下兩制禮官詳議以爲非是而止至是知鄆州曽孝寛復請加封孟子乃詔封爲鄒國公】遼耶律伊遜伏誅【伊遜在興中坐以禁物鬻入外國減死幽於萊州其黨耶律仁傑削爵爲民至是伊遜復謀奔宋及私蔵兵甲事覺伏誅】十一月太尉判河南府潞國公文彥博以太師致仕【彥愽自河南入朝帝嘉其輔立英宗而不伐其功加兩鎭節度使將行賜宴瓊林苑兩遣中使遺詩祖道當世榮之至是請老以太師致仕居於洛陽】以陸師閔都大提舉成都永興路茶場【李稷旣死以師閔代其任利尢刻稅息倍於稷詔茶塲都大提舉視轉運使以重其任】十二月髙麗王勲卒【諡曰順】戶部獻今嵗民數【時天下凡二十三路曰京東東西曰京西南北曰河北東西曰永興曰秦鳯曰河東曰淮南東西曰兩浙東西曰江南東西曰荊湖南北曰成都梓利防州曰福建曰廣南東西東南際海西盡巴僰北極三關東西六千四百八十五里南北萬一千六百二十里天下主客戶一千七百二十萬一千七百一十三】

【甲子】七年【遼大康十年】春正月復封太祖後世準爲安定郡王【世凖燕懿王徳昭四世孫也自從式卒安定之封久絕至是復封以奉太祖後】夏人寇蘭州李憲敗之○二月進封濮陽郡王宗暉爲嗣濮王○夏四月夏人寇延州呂眞敗之○五月詔以孟軻配食孔子追封荀況揚雄韓愈爲伯從祀廟庭【況爲蘭陵伯雄爲成都伯愈爲昌黎伯】六月夏人寇徳順軍○秋七月王安禮罷○九月夏人寇定西城秦貴敗之○冬十月夏人寇熈河○詔定交阯界以六縣二峒還之○夏人寇靜邊砦彭孫敗之○十一月夏人寇淸邊砦○夏國主秉常遣使入貢○十二月端明殿學士司馬光上資治通鑑【初光約戰國至秦二世如左氏體爲通誌八卷以進英宗悅之命續其事就崇文殿開局許自選官屬得借龍圖天章閣三館祕閣書籍給禦府筆墨繒帛及禦前錢以供果餌以內臣爲承受光遂與劉攽劉恕範祖禹及子康編集及帝卽位賜名資治通鑑制序文賜之防光出知永興軍以衰疾乞間乃差判西京畱司禦史防及提舉崇福宮前後六任聴以書局自隨給之祿秩光於是編閱舊史旁采小說抉摘幽隠校計亳釐上起周威烈王二十三年下終五代凡一千三百六十二年修成二百九十四卷又略舉事目年經國緯以備檢尋爲目錄三十卷又參考羣書評其同異俾歸一塗爲考異三十卷合三百五十四卷歷十九年而成至是上之詔以光爲資政殿學士降詔奬諭】

【乙丑】八年【遼大安元年】春正月帝有疾三月詔立延安郡王傭爲皇太子賜名煦皇太后權同處分軍國事赦【帝疾甚羣臣請立皇太子及請皇太后髙氏權同聴政許之二月甲午朔立帝第六子延安郡王傭爲皇冭子賜名煦與皇太后同處分軍國事先是岐王顥嘉王頵日問起居太后旣垂簾命二王母輙入且陰敕中人梁惟簡妻制十嵗児一黃袍懷以來蓋宻爲踐阼倉卒備也初太子之未立也職方員外郎邢恕與蔡確成謀宻語太后之侄髙公繪公紀曰上疾不可諱延安幼沖宜早有定論岐嘉皆賢王也公繪驚曰此何言君欲禍吾家耶恕知計不行反宣言太后屬意雍王而與王珪表裏導確約珪入問疾陽鉤致珪語使知開封府蔡京伏劍士於外須珪小持異則執而誅之旣而珪言上自有子定議立延安恕益無所施及太子已立猶與確自謂有定防功傳播其語於朝】帝崩於福寧殿皇太子卽位大赦【帝崩年三十八太子卽位生十年矣神宗孝友謙抑厲精圖治將大有爲而惑於王安石之偏見曲學騷動天下致祖宗之良法美意變壊幾盡卒成禍亂惜哉】尊白王太后曰太皇太后皇后曰皇太后徳妃朱氏曰皇太妃【徳妃帝生母也】太皇太后臨朝同聽政【太后旣聴政下詔曰先帝臨禦十有九年建立政事以澤天下而有司奉行失當幾於煩擾或茍且文具不能布宣實恵其申諭中外協心奉令以稱先帝惠安元元之意於是散遣修京城役夫減皇城覘卒止禁庭工技廢導洛司出近侍尢無狀者戒中外無苛斂寛民間保戶馬事由中防王珪等弗預知也蔡確思求媚於太后以自固太后從父髙遵裕坐西徵失律扺罪因上言乞復遵裕官後曰遵裕靈武之役塗炭百萬先帝中夜得報起環榻而行徹旦不能寐自是驚悸馴致大故禍由遵裕得免刑誅幸矣先帝肉未冷吾何敢顧私恩而違天下公議乎確悚栗而退】詔以顏回孟軻配享孔子○蠲逋賦○司馬光自洛入臨夏五月詔百官言政闕失【光居洛十五年天下以爲眞宰相田夫野老皆號爲司馬相公婦人女子亦知其爲君實也神宗崩光赴闕入臨衛士望見皆以手加額曰此司馬相公也所至民遮道聚觀馬至不得行曰公無歸洛畱相天子活百姓光懼亟還太后遣內侍梁惟簡勞光問爲政所當先光請開言路詔榜朝堂而大臣有不恱者設六語云若陰有所懷犯非其分或扇搖機事之重或迎合已行之令上以徼幸希進下以惑流俗若此者罰無赦後復命示光光曰此非求諫乃拒諫也人臣惟不言言則入六事矣乃具論其情攺詔行之於是上封事者千數】王珪卒【珪以文學見推流輩然自執政至宰相凡十六年無所建明率道諛將順當時目爲三防相公以其上殿進呈云取聖防上可否訖云領聖防退諭稟事者云已得聖防也】以蔡確韓縝爲尙書左右僕射章惇知樞密院事○以司馬光爲門下侍郎【詔起光知陳州過闕畱爲門下侍郎旣而蘇軾自登州召還緣道人相聚號呼曰寄謝司馬相公毋去朝廷厚自愛以活我是時天下之民引領拭目以觀新政而議者猶謂三年無攺於父之道光曰先帝之法其善者𨿽百世不可變也若王安石呂恵卿所建爲天下害者當如救焚拯溺況太皇太后以母攺子非子攺父也於是眾議少止】以蘇軾知登州○六月賜楚州孝子徐積帛米【積事親孝旦夕必冠帶定省從胡瑗學所居一室寒一裘啜粟飲水𨿽瑗遺以食亦不受也以父名石至終身不用石器行遇石則避而不踐或問之積曰吾遇之則怵然傷吾心思吾親故不忍加足其上耳中年屏處窮裏而四方事無不知嘗借人書經夕還之借者紿言書中有金葉積賣衣償之不與辯後以近臣薦授楚州教授每升堂訓諸生曰諸生欲爲君子而使勞已之力費已之財如此而不爲君子猶可也不勞已之力不費已之財諸君何不爲君子鄕人賤之父母惡之如此而不爲君子猶可也鄕人榮之父母欲之諸君何不爲君子又曰言其所善行其所善思其所善如此而不爲君子未之有也言其不善行其不善思其不善如此而不爲小人未之有也聞者敬服及卒賜諡節孝先生】詔中外臣庶直言朝政闕失民間疾苦○秋七月以呂公著爲尙書左丞【公著知揚州被召侍讀太后遣使迎問所欲言公著曰先帝本意以寛省民力爲先而建議者以變法侵民爲務與已異者一切斥去故日久而獘愈深法行而民愈因誠得中正之士講求天下之利病協力而爲之宜不難矣因上十事曰畏天愛民修身講學任賢納諫薄斂省刑去奢無逸旣至拜爲左丞公著旣居政府與司馬光同心輔政推本先帝之志凡欲革而未暇與革而未定者一一舉行之民讙呼鼓舞稱便矣】罷保甲團教法【保甲法行於京畿及河北河東陜西三路凡置防校都保三千二百六十六正長壯丁六十九萬一千九百四十五人嵗省舊募兵錢百六十六萬一千四百八十三緡而民間應調不勝其苦先是司馬光言於太后曰兵出民間𨿽云古法然古者八百家才出甲士三人步卒七十二人聞民甚多三時務農一時講武不妨稼穡自兩司馬以上皆選賢士大夫爲之無侵漁之患故卒乘輯睦動則有功今籍鄕村之民二丁取一以爲保甲授以弓弩教之戰陳是農民半爲兵也三四年來又令三路置都教場無問四時每五日一教特置使者比監司専切提舉州縣不得闗預每一丁教閱一丁供送𨿽云五日而保正長以泥堋除艸爲名聚之教埸得賂則縱否則畱之是三路耕耘収獲稼穡之事幾盡廢也至是復力言其公私勞擾有害無益遂詔罷之】罷沅州增修堡砦○召程顥爲宗正寺丞未至卒【顥旣罷禦史出知扶溝縣防內侍王中正案閱保甲權熖章震諸邑競侈供張說之主吏來請顥曰吾邑貧安能效他邑取於民法所禁也獨有令故靑帳可用爾及攺判武學中丞李定劾其新法之初首爲異論罷歸故官又坐獄逸囚責監汝州鹽稅顥嘗曰新法之行乃吾黨激成之當時自愧不能以誠感上心遂致今日之禍豈可獨罪王安石也至是召爲宗正丞未行而卒年五十四顥資性過人充養有道和粹之气盎於面背門人交友從之嵗久未嘗見其忿厲之容遇事優爲𨿽當倉卒不動聲色自十五六時與弟頥聞汝南周惇頥論學遂厭科舉之習慨然有求道之志泛溢於諸家出入於老釋者幾十年返求諸六經而後得之秦漢以來未有臻斯理者教人自致知至於知止誠意至於平天下灑掃應對至於窮理盡性循循有序病學者厭卑近而騖髙逺卒無成焉故其言曰道之不明異端害之也昔之害近而易知今之害深而難辧昔之惑人也乘其迷暗今之惑人也因其髙明自謂之窮神知化而不足以開物成務言爲無不周徧實則外於倫理窮深極微而不可以入堯舜之道天下之學非淺陋固滯則必入於此自道之不明也邪誕妖妄之說競起塗生民之耳目溺天下於污濁𨿽髙才明智膠於見聞醉生夣死不自覺也是皆正路之榛蕪聖門之蔽塞辟之而後可以入道及卒士大夫識與不識莫不哀傷焉文彥博采眾論題其墓曰明道先生弟頥序之曰周公沒聖人之道不行孟軻死聖人之學不傳道不行百世無善治學不傳千載無眞儒無善治士猶得以明夫善治之道以淑諸人而傳諸後無眞儒則天下貿貿焉莫知所之人欲肆而天理滅矣先生生乎千四百年之後得不傳之道於遺經以興起斯文爲己任辧異端辟邪說使聖人之道煥然復明於世蓋自孟子之後一人而已然學者於道不知所向則孰知斯人之爲功不知所至則孰知斯名之稱情也哉】冬十月詔置諫官【詔仿唐六典置諫官令侍從各舉諫官二人復詔監察禦史兼言事殿中侍禦史兼察事從侍禦史劉摯之言也】罷義倉○詔寛民力【有司或致廢格者監司禦史紏劾之】河決大名【時河流𨿽北而孫村低下夏秋霖雨漲水往往東出小吳之決旣未塞至是又決大名之小張口河北州郡皆被其災知澶州王令圖建議浚迎陽埽舊河又於孫村金隄置約復故東流之道於是回河東流之議起矣】永裕陵○罷方田法○十二月召執政侍臣講讀於經筵【時開經筵講魯論讀三朝寶訓等書】遼立王運爲髙麗國王【運勲子也】罷市易法呂嘉問有罪貶知淮陽軍【言者交論市易之患被於天下本錢無慮千二百萬緡率二分其息十有五年之間子本當數倍今乃僅足本錢蓋買物入官未轉售而先計息至於物貨苦惡上下相虧折日多空有虛名而已監察禦史韓川論市易以爲𨿽曰平均物直而其實不免貨交取利就使有獲不如所亡果何事也願趣罷其法於是詔罷市易而削前提舉市易光祿卿呂嘉問三秩貶知淮陽其黨皆降黜】罷保甲養馬法○邢恕有罪貶知隨州【恕博貫經籍能文章從程頥學司馬光呂公著王安石吳充皆重之然天資詭詐冒進與蔡確謀立岐王顥爲儲副事旣不成防王珪卒恕遂與確及章惇因宣言太皇太后及吳充有異議賴確擁護而止以自爲功至是復爲髙公繪艸奏乞尊崇帝生母朱太妃爲髙氏異日計太后怒恕自起居舍人黜知隨州】髙麗來貢

通鑑續編卷九

欽定四庫全書

通鑑續編卷十

元陳桱撰

【丙寅】哲宗皇帝元祐元年【遼大安二年夏天安禮定元年】春二月邈川首領董氊卒養子阿固達嗣○閏月蔡確免【右司諫王覿上防言國家安危治亂系於大臣今執政八人而姦邪居半使一二元老何以行其志哉因極論蔡確章惇韓縝張璪朋邪害正章數十上會右諫議大夫孫覺侍禦史劉摯右司諫蘇轍禦史王巖叟朱光庭上官均等連章論確罪且言確在熈丰時寃獄苛政首尾預其間及至今日稍語於人曰當時確豈敢言此其意欲固竊名位反歸曲於先帝也司馬光呂公著進用蠲除煩苛確言皆已所建白公論益不容太后不忍斥之但罷政出知陳州】以司馬光爲尙書左僕射【時光已得疾而靑苗免役將官之法猶在西夏未降光嘆曰四害未除吾死不瞑目矣折簡與呂公著曰光以身付醫以家事付愚子惟國事未有所托今以屬公旣而詔免朝覲許乘肩輿三日一入省光不敢當曰不見君不可以視事詔令子康扶入對遼人聞之敕其邊吏等曰中國相司馬矣愼無生事開邊隙】詔詳定役法【免役法行嵗収緡錢一千八百七十二萬九千三百初神宗之力主免役也知民間通苦差役而衙投之任重行逺者尢甚特剏免役𨿽均敷顧直不能不取之民然民得一意田畆實解前日困獘故羣議雜起意不爲變顧其間采王安石防不正用顧直爲額而展敷二分以備吏祿水旱之用羣臣每以爲言屢疑屢詰而安石持之益堅由是聚斂小人乘此增取嵗入加多民罹其害司馬光執政遂上言按因差役破產者惟鄕衙前蓋山野愚戇之人不能幹事或因水火損敗官物或爲上下侵欺乞取是致欠折備償不足有破產者至於長名衙前在公精熟每經重難別得優輕場務酬奬往往致富何破產之有又向者役人皆上等戶爲之其下等單丁女戶及品官僧道本來無役今使之一槪輸錢則是賦斂愈重自行免役法以來富室差得自寛貧者困窮日甚監司守令之不仁者於顧役之外多取羨余或一縣至數萬貫以冀恩賞又靑苗免役賦斂多責見錢錢非私家所鑄要須貿易丰嵗追限尙失半價若值凶年無谷可糶賣田不售遂致殺牛伐桑來年生計不暇復顧此農民所以重困也臣愚以爲宜悉罷免役錢諸色役人皆如舊差衙前先募人投充長名召募不足然後差鄕村人戶每經歷重難差遣依舊以優輕場務充酬奬所有見在役錢撥充州縣常平本錢凡免役之法縱富彊應役之人徵貧弱不役之戶利於富不利於貧及今耳目相接猶可復舊名若更年深富者安之民不可復差役矣於是詔修定役書凡役錢惟元定額及額外寛剰二分已下許著爲凖余並除之若寛剰元定額外不及二分者自如舊則尋詔耆戶長壯丁皆仍舊募人供役保正甲頭承帖人並罷侍禦史劉摯乞並用祖宗差法監察禦史王巖叟請立諸役相助法而逓爲之中書舍人蘇軾請行熈寧給田募役法因列其五利王巖叟言五利難信而有十獘軾議遂格司馬光復言免役之法其害有五上戶舊充役固有陪備而得畨休今出錢比舊費特多年年無休息下戶元不充役今例使出錢舊日所差皆土著良民今皆浮浪之人應募無顧借受賕侵陷官物又農民出錢難於出力若遇凶年則賣莊田牛具桑柘以錢納官提舉常平倉司惟務多斂役錢廣積寛剰此五害也今莫若直降敕命盡罷天下免役錢其諸色役人並依熈寧元年以前舊法人數委本縣令佐掲簿定差其人不願身自供役許擇可任者顧代有逋逃失陷顧者任之惟衙前一役最號重難固有因而破產者爲此始作助役法今衙前仍行差法陪備旣少當不至破家若猶矜其力難獨任卽乞如舊法於官戶寺觀單丁女戶有屋產月收僦直可十五千莊田中熟所收及百石以上者並隨貧富以差出助役錢自餘物產約此爲凖每州椿収候有重難役使卽以支給尙慮役人利害四方不能齊同乞許監司守令審其可否可則亟行如未究盡縣許五日具措畫上之州州一月上轉運司以聞朝廷委執政審定隨一路一州各爲之敕務要曲盡然免役行之嵗久富戶習於優利一旦變更不能不懷異同又差役復行州縣不能不有小擾提舉官専以多斂役錢爲功必競言免役錢不可罷當此之際願勿以人言輕壊良法章惇取光所奏疏略未盡者駮奏之呂公著言惇専欲求勝不顧命令大體望選差近臣詳定於是詔資政殿大學士韓維給事中範純仁及呂大防孫永等詳定以聞蘇軾言於光曰差役免役各有利害免役之害掊斂民財十室九空斂聚於上而下有錢荒之患差役之害民常在官不得専力於農而貪吏滑胥得緣爲姦此二害輕重蓋略等矣光曰於君何如軾曰法相因則事易成有漸則民不驚三代之法兵農爲一至秦始分爲二及唐中葉盡變府兵爲長徵卒自爾以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也尢不然之軾又陳於政事堂以爲役法可顧不可差第不當於顧役實費之外多取民錢若量入爲出不至多取則自足以利民何必攺法光色忿然軾曰昔韓魏公刺陜西義勇公爲諫官爭之甚力韓公不樂公亦不顧軾昔聞公道其詳豈今日作相不許軾盡言耶光謝之初差役之復爲期五日同列病其太迫知開封府蔡京獨如約悉攺畿縣顧役無一違者詣政事堂白光光喜曰使人人奉法如君何不可行之有】以呂公著爲門下侍郎李淸臣呂大防爲尙書左右丞○以安燾知樞密院事○以李常爲戶部尙書【常爲戶部或言其少幹局慮不勝任質於司馬光光曰用常主邦計則人知不急於徵利聚斂少息矣】章惇免【言者論惇欺罔肆辯凶悍輕脫惇不自安及蔡確罷攻者益力會與司馬光爭辯役法於太后簾前語甚悖戾後怒斥知汝州】罷諸州常平管勾官○以範純仁同知樞密院事【時司馬光將盡攺熈丰之法純仁曰去其泰甚者可也】三月罷免役錢復差役法【自是役人悉用見數爲額惟衙前用坊場河渡錢顧募不足方許掲簿定差惟該募者得募余悉定差仍罷官戶寺觀單丁女戶範純仁謂司馬光曰差役當熟講而緩行不然滋爲民病願虛心以延眾論不必謀自己出謀自己出則謟諛得乘間迎合矣役議或難回則可先行之一路以觀其究竟光不從持之益堅純仁曰是使人不得言爾若欲媚公以爲容恱何如少年合安石以速富貴哉光深謝之】論鄧綰李定罪放於滁州【言者論其姦也】論範子淵罪貶知峽州【初禦史呂陶劾司農少卿範子淵修堤開河糜費巨萬而功用不成護堤壓埽之人溺死無算乞行廢放於是黜知兗州再攺峽州中書舍人蘇軾艸制詞有曰汝以有限之財興必不可成之役驅無辜之民置之必死之地時以爲至言】以程頥爲崇政殿說書【頥顥弟也年十八上書仁宗欲黜世俗之論以王道爲心治平元丰間大臣屢薦皆不起至是司馬光呂公著共防其行義曰伏見河南處士程頥力學好古安貧守莭言必忠信動遵禮度年逾五十不求仕進眞儒者之髙蹈聖世之逸民望擢不次使士類有所矜式詔以爲西京國子監教授力辭召爲校書郎及入對攺崇政殿說書頥卽上防言習與智長化與心成今夫民善教其子弟者亦必延名徳之士使與之處以薰陶成性況陛下春秋之富𨿽睿聖得於天資而輔養之道不可不至大率一日之中接賢士大夫之時多親寺人宮女之時少則气質變化自然而成願選名儒入侍勸講講罷畱之分直以備訪問或有少失隨事獻規嵗月積久必能養成聖徳】置訴理所【許熈寧以來得罪者自言】罷熈河蘭防路經制財用司○夏四月韓縝免【禦史中丞劉摯殿中侍禦史呂陶諫官孫覺蘇轍王覿朱光庭等連章論縝才鄙望輕不可居相位遂出知潁昌縝外事莊重所至以嚴稱𨿽出入將相而寂無功烈厚自奉養世以比晉何曽】王安石卒【安石罷相累加司空封荊國公薨安石未貴時名震京師性不好華腴自奉至儉或衣垢不浣面垢不洗世多稱其賢蘇洵獨曰是不近人情者鮮不爲大姦慝作辧姦論以刺之謂王衍盧杞合爲一人然安石議論奇髙能以辧博濟其說果於自用慨然有矯世變俗之志故神宗排眾論而力倚任之而安石性彊忮遇事無可否自信所見執意不回及議變法在廷交執不可安石傅經義出已意辧論輙數百言眾不能詘甚者謂天變不足畏祖宗不足法人言不足卹以是怨議紛起不克令名以終朱熹曰安石以文章節行髙一世而尢以道徳經濟爲已任被遇神宗致位宰相世方仰其有爲庶幾復見二帝三王之盛而安石乃汲汲以財利兵革爲先務引用防邪排擯忠直躁迫彊戾使天下之人囂然防其樂生之心卒之羣姦嗣虐流毒四海焉】以呂公著爲尙書右僕射○詔太師致仕文彥博平章軍國重事班宰相上【彥博致仕居洛司馬光言其宿徳元老宜起以自輔太后將用爲三省長官言者以爲不可乃命平章軍國重事六日一朝兩月一赴經筵班宰相上恩禮甚渥彥博年八十一矣】詔舉經明行修之士【司馬光請立經眀行修科嵗委升朝文臣各舉所知以勉勵天下使惇士行以示不専取文學之意若所舉人違犯名教及贓私罪必坐舉主毋有所赦則自不敢妄舉而士之居鄕居家者立身行已不敢不謹惟懼玷缺外聞所謂不言之教不肅而成不待學官日訓月察立賞告訐而士行自美矣於是詔自今凡遇科舉令升朝各舉經眀行修之士一人俟登第日與升甲焉】五月以韓維爲門下侍郎【神宗崩維以提舉嵩山崇福宮赴闕哀臨太后手詔勞問維對曰人情貧則思富苦則思樂困則思息欝則思通誠能常以利民爲本則民富常以憂民爲心則民樂賦役非人力所堪者去之則勞困息法禁非人情所便者蠲之則欝塞通推此而廣之盡誠而行之則子孫觀陛下之徳不待教而成矣遂命知陳州召爲資政殿大學士兼侍讀及詳定役法四方多言差役便民維曰是小人希意迎合者也不可盡信司馬光不從】六月置春秋博士【從禮部之請也】呂恵卿有罪建州安置【恵卿知太原志欝不伸又見正人彚進知不容於世懇求散地朝廷未許右司諫蘇轍王覿歷數其姦請投畀四裔以禦魑魅中丞劉摯復列其五罪於是貶光祿卿分司南京蘇州居住再貶建寧軍節度副使建州安置中書舍人蘇軾艸其制曰恵卿以斗筲之才穿窬之智謟事宰輔同升廟堂樂禍貪功好兵喜殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚茍可蠧國害民率皆攘臂稱首先皇帝求賢如不及從善如轉圜始以帝堯之仁姑試伯鯀終焉孔子之聖不信宰予尙寛兩觀之誅薄示三苗之竄天下傳誦稱快焉時恵卿章惇鄧綰李定蒲宗孟等皆已斥外言者論之不已範純仁言於太后曰錄人之過不宜太深後然之欲下詔慰安反側呂公著復勸焉乃詔前朝希合附防之人一無所問言者勿復彈劾恵卿黨稍安或謂公著曰今除惡不盡將貽後患公著曰治道去太甚耳文景之世网漏吞舟且人材實難宜使自新豈宜使自棄耶】秋七月立十科舉士法【宋制銓法有格槪拘以法法可以制平而不可以擇才故予奪升黜之外又責官以保任之凡攺秩遷資必視舉任有無以爲應否至其職任優殊則又隨事立目往往特詔公卿部刺史監司長官卽所部所知揚其才識而任其能否上自侍從臺諫館學下曁錢谷兵武之職亦得薦舉其後被舉者多除吏愈難神宗卽位首罷兩府初入舉官法日以宻旣而以所舉官往往緣求請得之乃革去奏舉而槪以定格遂詔內外舉官法皆罷令吏部審官院參議選格帝卽位左司諫王巖叟言自罷辟舉而用選格可以見功過而不可以見人材中外病之於是不得已而別爲之名以用其平日之所信故有踏逐申差之目踏逐實薦舉而不與同罪且選才薦能而謂之踏逐非雅名也況委人以權而不容舉其所知豈爲通術遂復內外舉官法司馬光奏曰爲政得人則治然人之才或長於此而短於彼𨿽臯防稷契各守一官中人安可求備故孔門以四科論士漢室以數路得人若指瑕掩善則朝無可用之人茍隨器指任則世無可棄之士臣備位宰相職當選官而識短見狹士有恬退滯淹或孤寒遺逸豈能周知若専引知識則嫌於私若止循資序未必皆才莫若使有位逹官各舉所知然後克葉至公野無遺賢矣欲乞朝廷設十科舉士一曰行義純固可爲師表科有官無官人皆可舉二曰節操方正可備獻納科舉有官人三曰智勇過人可備將帥科舉文武有官人四曰公正聰眀可備監司科舉知州以上資序五曰經術精通可備講讀科有官無官人皆可舉六曰學問該博可備顧問科同經術舉人七曰文章典麗可備著述科同經術舉人八曰善聴獄訟盡公得實科舉有官人九曰善治財賦公私俱便科舉有官人十曰練習法令能斷請讞科舉有官人應職事官自尙書至給事中中書舍人諫議大夫寄祿官自開府儀同三司至大中大夫職自觀文殿大學士至待制毎嵗須於十科內舉三人仍具狀保任中書置籍記之異時有事須材卽執政按籍視其所嘗被舉科格隨事試之有勞又著之籍內外官闕取嘗試有效者隨科授職所賜告命仍具所舉官姓名其人任官無狀坐以繆舉之罪所貴人人重愼所舉得才光又言朝廷執政惟八九人若非交舊無以知其行能不惟渉徇私之嫌兼所取至狹豈足以盡天下之賢才若采訪毀譽則情僞萬端與其聴逰談之言曷若使之結罪保舉故臣奏設十科以舉士其公正聰眀可備監司誠知請屬挾私所不能無但有不如所舉譴責無所寛宥則不敢妄舉矣詔皆從之】以呂大防爲尙書左丞○陸師閔有罪貶主管東嶽廟【中丞劉摯右司諫蘇轍論都大提舉成都永興路茶陸師閔增塲茶其害過於市易乃貶師閔而遣戶部郎中黃亷使蜀按察亷言師閔所爲誠病民若悉以予之則邊計不集蜀貨不通園氓將受其敝請熈秦茶勿攺而許東路通商禁南茶毋入陜西以利蜀貨定博馬嵗額爲萬八千匹朝廷從之】吳居厚有罪黃州安置以鮮於侁爲京東轉運使【京東轉運使吳居厚掊斂虐害東人不堪詔貶成州團練副使黃州安置以鮮於侁代之司馬光言於朝曰以侁之賢不宜使居外顧齊魯之區凋獘已甚須侁往救之安得如侁百輩布列天下乎士民見侁重臨如得慈父母於是悉寛苛細官無廢事而民獲安其生焉】夏國主秉常卒子幹順立【初秉常遣訛囉聿求蘭州米脂等五砦神宗不許及帝卽位秉常復遣使來請司馬光言此乃邊鄙安危之機不可不察靈夏之役本由我起新開數砦皆是彼田今旣許其內附豈宜靳而不與彼必曰新天子卽位我早辭厚禮以事中國庶幾歸我侵疆今猶不許則是恭順無益不若以武力取之小則上書悖慢大則攻陷新城當此之時不得已而與之其爲國家恥無乃甚於今日乎羣臣猶有見小忘大守近遺逺惜此無用之地使兵連不解爲國家之憂願決聖心爲兆民計文彥博與光合太后將許之光又欲並棄熈河安燾固爭之曰自靈武而東皆中國故地先帝有此武功今無故欲棄之豈不取輕於外夷耶邢恕亦以爲言光乃召禮部員外郎孫路問之路挾輿地圖示光曰自通逺至熈州才通一徑熈之北已接夏境今自北關瀕大河城蘭州然後可以扞蔽君捐以予敵一道危矣光乃止防秉常卒遣罔聿謨來告哀詔自元丰四年用兵所得城砦待歸我永樂陷執民當盡畫以給還遂遣穆衍往弔祭尋遣使封幹順爲夏國主】八月詔復常平舊法罷靑苗錢【司馬光以疾在告範純仁以國用不足請再立常平錢谷給斂出息之法限正月以散及一半爲額民間絲麥丰熟隨夏稅先納所輸之半願伴納者止出息一分臺諫劉摯上官均王覿蘇轍交章極論其非光謂先朝散靑苗本爲利民並取情願後提舉官速要見功務求多散今禁抑配則無害也中書舍人蘇軾不書錄黃奏曰熈寧之法未嘗不禁抑配而其爲害也至此民家量入爲出𨿽貧亦足若令分外得錢則費用自廣今若許人情願則未免設法罔民使快一時非理之用而不慮後日催納之患非良法也會臺諫王巖叟朱光庭王覿等交章乞罷靑苗光大悟力疾請對太后從之詔常平錢谷止令州縣依舊法趂時糴糶靑苗錢更不支俵除舊欠二分之息元支本錢驗見欠多少分料次隨二稅輸納】九月尙書左僕射兼門下侍郎司馬光卒【時兩宮虛已以聴光爲政光亦自見言行計從欲以身徇社稷躬親庶務不捨晝夜賔客見其體羸舉諸葛亮食少事多以爲戒光曰死生命也爲之益力病革不復自覺諄諄如夣中語然皆朝廷天下事也及薨太后爲之慟卽日與帝臨其防贈太師溫國公謚文正年六十八京師人爲之罷市往弔鬻衣以致奠巷哭以過車及如陜葬送者如哭私親嶺南封州父老亦相率其祭都中四方皆畫像以祀飲食必祝焉子康居防因寢地得腹疾召醫李積於兗鄕民聞之告積曰百姓受司馬公恩深今其子病願速往也積行至則康疾不可爲矣光孝友忠信恭儉正直居處有法動作有禮自少至老語未嘗妄自言吾無過人者但平生所爲未嘗有不可對人言者耳誠心自然天下敬信陜洛間皆化其徳有不善曰君實得無知之乎光於物淡然無所好於學無所不通惟不喜釋老曰其微言不能出吾書其誕吾不信也及居政府凡王安石呂恵卿所建新法爲民害者剗革略盡或謂光曰熈丰舊臣多憸巧小人他日有以父子義間上則禍作矣光正色曰天若祚宗社必無此事於是天下釋然曰此先帝本意也衛尉丞畢仲防予光書曰昔安石以興作之說動先帝而患財不足也故凡政之可得民財者無不用蓋散靑苗置市易斂役錢變鹽法者事也而欲興作患不足者情也茍未能杜其興作之情而徒欲禁其散斂變置之事是以百說而百不行今遂廢靑苗罷市易蠲役錢去鹽法凡號爲利而傷民者一掃而更之則向來用事於新法者必不喜矣不喜之人必不但曰不可廢罷蠲去必操不足之情言不足之事以動上意𨿽致石而使聴之猶將動也如是則廢罷蠲去者皆可復行矣可不預治哉爲今之策當大舉天下之計深明出入之數以諸路所積之錢粟一歸地官使經費可支二十年之用數年之間又將十倍於今日使天子曉然知天下之餘於財也則不足之論不得陳於前然後所論新法者始可永罷而不可安矣昔安石之居位也中外莫知其人故其法能行今欲捄前日之敝而左右侍職司使者十有七八皆安石之徒𨿽起二三舊臣用六七君子然累百之中存其十數烏在其勢之可爲也勢未可爲而欲爲之則靑苗𨿽廢將復散況未廢乎市易𨿽罷且復置況未罷乎役錢鹽法亦莫不然以此救前日之敝如人久病而少間其父子兄弟喜見顏色而未敢賀者以其病之猶在也光得書聳然後竟如其慮史臣曰熙寜新法病民者將二十年一旦光起而爲政毅然以天下自任開言路進賢才凡新法之害民者次第取而更張之海內之民歡欣鼓舞甚於更生一變而爲嘉祐治平之治君子稱其有旋乾轉坤之功而光已老且病不克終治惜哉】以蘇軾爲翰林學士【軾自登州召還十月之間三遷淸要尋兼侍講毎經筵進讀至治亂興衰邪正得失之際未嘗不反覆開導覬有所啟悟嘗鎖宿禁中召見便殿太后問曰卿前年爲何官對曰常州團練副使曰今爲何官對曰待罪翰林學士曰何以遽至此對曰遭遇太皇太后皇帝陛下曰非也對曰豈大臣論薦乎曰亦非也軾驚曰臣𨿽無狀不敢自他途以進曰此先帝意也先帝毎誦卿文章必嘆曰奇才奇才但未及進用卿耳軾不覺哭失聲太后與帝亦泣左右皆感涕已而命坐賜茶徹禦前金蓮燭送歸院軾在翰林頗以言語文章防切時政畢仲防與之書曰夫言語之累不特出口者爲言其形於詩歌贊於賦頌托於碑銘著於序記者亦語言也今知畏於口而未畏於文是其所是則見是者喜非其所非則非者怨喜者未必能濟君之謀而怨者或已敗君之事矣官非諫官職非禦史而好非是人危身觸諱以遊其間殆猶抱石而救溺也軾不能從】張璪免【諌官王覿禦史呂陶上官均等連防言璪姦邪便佞善窺主意隨勢所在而依附之往往以危機陷人深交舒亶數起大獄天下共知其爲大姦小人而在髙位徳之賊也中丞劉摯亦言璪初奉安石旋附恵卿隨王珪黨章惇諂蔡確數人之性不同而能探情變節左右順從各得其歡心今過惡旣章不可不速去之防入皆不報至是罷知鄭州】冬十月以王令圖領都水事【河北水災詔祕書監張問相度又以知澶州王令圖領都水同問行河問言臣至滑州決口相視舊河淤仰故道難復請於南樂大名埽開直河並簽河分引水勢入孫村口以解北京向下水患令圖亦以爲言於是減水河之議復起未幾令圖死以王孝先代之】攺封孔子後衍聖公若爲奉聖公【鴻臚卿孔宗翰言孔子後自漢以來有褒成奉聖宗聖之號皆賜實封或縑帛以奉先祀至於國朝益加崇禮眞宗東封臨幸賜子孫世襲公爵然兼領他官不在故郡於名爲不正請自今襲封之人使終身在鄕裏詔攺衍聖公爲奉聖公不預他職給廟學田萬畆賜國子監書立學官以誨其子弟宗翰道輔子也】十一月以呂大防爲中書侍郎劉摯爲尙書右丞【摯爲中丞數月正色彈劾多所貶黜百僚敬憚時人以比呂誨包拯嘗與同列奏事論及人才摯曰人才難得能否不一性忠實而才識有餘上也才識不逮而忠實有餘次也有才而難保可借以集事又其次也懷邪觀望隨勢攺變此小人也太后及帝曰卿常能如此用人則國家何憂】作宣光殿於景靈宮【奉安神宗神禦也】以範鎭爲門下侍郎鎭辭不拜【鎭時以端明殿學士提舉中太一宮命下鎭雅不欲起從孫祖禹復勸止之遂固辭不拜以銀靑光祿大夫再致仕封蜀郡公鎭淸白坦夷遇人必以誠恭儉愼黙口不言人過臨大節決大議色和而語壯常欲繼之以死𨿽在萬乘前無所屈篤於行義其學本六經口不道佛老申韓之說契丹髙麗皆傳誦其文熈寧元丰之際天下賢士大夫望以爲相者鎭與司馬光二人至稱之曰景仁君實不敢有所軒輊光思濟斯民任天下之重而鎭嶷然如山確乎其不可防使之易地則皆然也】

【丁卯】二年【遼大安三年夏崇宗幹順天儀治平元年】春正月詔毋以老莊列子命題試士【時科舉専用王安石經義且雜以釋氏之說凡士子自一語以上非安石新義不得用學者至不誦正經惟竊安石之書以干進精熟者輙中第故科舉益獘呂公著請令禁主司不得以老莊列書命題舉子不得以申韓佛書爲學經義參用古今諸儒說毋得専取王氏詔從之】夏四月詔太師文彥博十日一朝議事都堂【彥博累表乞致仕故也】以徐州處士陳師道爲亳州司戶參軍【師道髙介有節安貧樂道博學善文家貧或經日不炊晏如也以蘇軾薦授是職】復賢良方正等科○李淸臣免【時釐正熈丰之政淸臣固爭以爲不可遂罷知河陽府】五月夏人寇南川砦圍之○以劉摯王存爲尙書左右丞○六月以安燾知樞密院事○秋七月庚戌朔日有食之○夏人寇鎭戎軍○進封李幹徳爲南平王○韓維罷【維被讒出分司南京王存抗聲簾前曰韓維得罪莫知其端臣竊爲朝廷惜之乃還維資政殿大學士知鄧州】罷崇政殿說書程頥【頥在經筵每進講色甚莊繼以諷諫然多用古禮蘇軾謂其不近人情深嫉之毎加玩侮於是頥門人右司諫賈易左正言朱光庭等不能平劾軾試館職策問謗訕軾因乞補郡殿中侍禦史呂陶言臺諫當徇至公不可假借事權以報私隙由是有洛蜀二黨之說右司諫王覿言軾之辭不過失輕重之體爾若悉考同異深究嫌疑則兩岐遂分黨論滋熾夫學士命詞失指其事尙小使士大夫有朋黨之名大患也太后然之範純仁亦言軾無罪遂置不問於是禦史中丞胡宗愈左諌議大夫孔文仲給事中顧臨連章力詆頥不宜在經筵防帝患瘡疹不出頥詣呂公著問曰二聖臨朝上不禦殿太后不當獨坐公著奏之帝不悅乃罷出管勾西京國子監時呂公著獨當國羣賢咸在朝不能不以類相從遂有洛黨蜀黨朔黨之語洛黨以頥爲首而朱光庭賈易爲輔蜀黨以蘇軾爲首而呂陶等爲輔朔黨以劉摯梁燾王巖叟劉安世爲首而輔之者尢眾是時熈丰用事之臣退休散地怨入骨髓陰伺間隙而諸賢不悟各爲黨比以相訾議惟呂大防秦人戇直無黨範祖禹師司馬光不立黨旣而帝聞之以問胡宗愈宗愈對曰君子指小人爲姦則小人指君子爲黨蓋義之與比陛下能擇中立之士而用之則黨禍熄矣因具君子無黨論以進】授西蕃首領心牟欽氊銀州團練使溫溪心州團練使○夏人寇三川涇原師敗之○西蕃阿固達誘果莊靑宜結據洮州以叛種誼執之歸於京師【阿固達逼果莊使帥其眾據洮州岷州行營將種誼等帥師敗之執果莊檻送京師詔令招其子結咓齪及部屬歸以自贖而畱果莊於秦州論復洮州功誼等遷秩賜賚有差阿固達懼上表謝罪】冬十月貶知懷州賈易知廣徳軍【易爲右司諫防程頥蘇軾交惡其黨互相攻訐易請並逐二人且論呂陶黨軾語侵文彥博太后怒罷易諌職出知懷州及頥罷臺諌劾易諂事程頥故有是命】

【戊辰】三年【遼大安四年】春正月復置廣恵倉○夏四月以呂公著爲司空同平章軍國事【時遣劉奉世冊夏主榦順禦史張舜民言夏政亂臣彊不宜遽加爵命語侵文彥博太后怒罷舜民禦史於是臺諫傅堯兪王巖叟孫升上官均韓川梁燾皆論舜民無罪而右司諌賈易論殿中侍禦史呂陶不爭之以爲黨附蘇軾兄弟語侵文彥博範純仁太后大怒將加深譴公著以爲言易止罷出知懷州同列問之公著曰諫官所論得失未足言顧主上春秋方盛慮異時有進諛說惑亂者正賴左右爭臣耳不可預使人主輕厭言者也眾莫不嘆服至是以老懇辭位乃拜司空平章軍國事詔建第於東府之南啟北扉以便執政防議凡三省宻院之職皆得緫理間日一朝因至都堂其出不以時蓋異禮也宋興以來以三公平章軍國事者四人而公著與父夷簡居其二世羨其榮時熈丰用事之臣𨿽去朝廷然其黨分布中外起私說以搖時政鴻臚丞常安民貽公著書曰善觀天下之勢猶良醫之視疾方安寧無事之時語人曰其後必將有大憂則眾必駭笑惟識微見幾之士然後能逆知其漸故不憂於可憂而憂之於無足憂者至憂也今日天下之勢可爲大憂𨿽登進忠良而不能搜致海內之英才使皆萃於朝以勝小人恐端人正士未得安枕而臥也故去小人爲不難而勝小人爲難陳蕃竇武協心同力選用名賢天下想望太平然卒死曹節之手遂成黨錮之禍張柬之五王中興唐室以謂慶流萬世及武三思一得志至於竄移淪沒凡此者皆前世已然之禍也今用賢如倚孤棟防士如轉巨石𨿽有奇特瓌卓之才不得一行其志甚可嘆也猛虎負嵎莫之敢攖而卒爲人所勝者人眾而虎寡也故以十人而制一虎則人勝以一人而制十虎則虎勝柰何以數十人而制千虎乎今怨忿已積一發其害必大可不爲大憂乎公著得書黙然】以呂大防範純仁爲尙書左右僕射孫固爲門下侍郎劉摯爲中書侍郎王存胡宗愈爲尙書左右丞趙瞻僉書樞密院事【大防朴厚惷直不植黨朋純仁務以博大開上意忠厚革士風二人同心戮力以相王室太后復盡心委之故元祐之治比隆嘉祐時黨論方起純仁慮之防右諫議大夫王覿以胡宗愈進君子無黨論惡之因防宗愈不可執政太后大怒純仁與文彥博呂公著辧於簾前後意未解純仁曰朝臣本無黨但善惡邪正各以類分彥博公著皆累朝舊人豈容雷同罔上昔先臣與韓琦富弼同慶曆柄任各舉所知當時飛語指爲朋黨三人相繼補外造謗者公相慶曰一网打盡矣此事未逺願陛下戒之因極言前世朋黨之禍並錄歐陽修朋黨論上之然竟出覿知潤州而宗愈居位如故】秋九月詔觀察使以上給永業田○舉賢良方正能直言極諫之士○冬十一月遣吏部侍郎範百祿等行河【王孝先領都水請從王令圖議修減水河王覿言其不便安燾深以東流爲是上防言之於是詔黃河未復故道終爲河北之患宜興役回之範純仁王存言使大河決可東回而北流遂斷何惜勞民費財以成經久之利今孝先等未有必然之論但僥幸萬一以冀成功耳不可輕舉也文彥博呂大防安燾等謂河不東則失中國之險爲契丹之利王存言方今公私困乏柰何興此大役以圖不可必成之功且禦契丹得其道則自景徳至今八九十年通好如一家設險何與焉不然如石晉末豈無黃河爲阻耶純仁又陳四不可之說且曰北流數年未爲大患而議者恐失中國之利先事回攺正如頃時西夏本不爲邊患而好事者以爲不取恐失機防遂興靈武之師也於是收回詔書而遣百祿等行視百祿等上言東西二河東流髙仰北流順下決不可回願罷有害無利之役況河流轉徙乃其常事水性就下固無一定於是詔罷回河及修減水河】閏十二月蜀郡公範鎭卒○初置六曹尙書權官○戶部獻天下民數【天下上戶部主戶一千二百一十三萬四千七百二十三丁二千八百五十三萬三千九百三十四客戶六百一十五萬四千六百五十二丁三百六十二萬九千八十三】髙麗王堯卒叔父熈嗣【諡堯曰懷王】

【己巳】四年【遼大安五年】春正月罷回河役○二月呂公著卒【公著薨年七十二太皇太后見輔臣泣曰邦國不幸司馬相公旣亡呂司空復逝痛閔久之帝亦悲感卽詣其家臨奠贈太師封申國公諡正獻公著自少講學卽以治心養性爲本平居無疾言遽色於聲利紛華泊然無所好簡重淸靜蓋天稟然其識慮深敏量宏而學粹遇事善決茍便於國不以私利害動其心與人交出於至誠好徳樂善見士大夫以物爲意者必問其所知與其所聞參互考實以逹於上每議政事博采眾善以爲善至所當守則毅然不可回奪神宗嘗言其於人材不欺如權衡之稱物尢能避逺聲迹不以知人自處王安石博辧騁辭人莫敢與亢公著獨以精識約言服之安石嘗曰疵吝毎不自勝一詣長者卽廢其敬服如此】三月胡宗愈免【中丞孫覺右正言劉安世等論之也】翰林學士蘇軾乞罷許之【軾以論事爲眾所忌趙挺之王覿攻之尢力軾恐得罪乃請外遂出知杭州而以其弟轍代爲學士】以範祖禹爲右諫議大夫兼侍講【祖禹初從司馬光修資治通鑑在洛十五年不事進取王安石尢愛重之祖禹終不往謁帝卽位擢右正言以壻翁呂公著當國引嫌辭職再攺著作郎兼侍講防夏暑權罷講筵祖禹上言陛下今日之學與不學系他日治亂如好學則天下君子欣慕願立於朝以直道事陛下輔佐徳業而致太平不學則小人皆勤其心務爲邪謟以干富貴且凡人之進學莫不於少時今聖質日長數年之後恐不得如今日之専竊爲陛下惜也公著薨始得諫議大夫首上防論人主正心修身之要乞太皇太后日以天下之勤勞萬民之疾苦羣臣之邪正政事之得失開導上心曉然存之於中使異日眾說不能惑小人不能進旣而蔡京鎭蜀祖禹言京小有才非端良之士如使守成都其還當執政不宜崇長又大臣欲於新舊法中有所創立祖禹以爲朝廷旣察王安石之法爲非但當復祖宗之舊若出於新舊之間兩用而兼存之紀綱壊矣】夏四月定科舉法分經義詩賦爲兩科以試士罷明法科【尙書省請復詩賦與經義兼行解經通用先儒傳注及已說舊明法最爲下科令中者卽除司法敍名反在及第進士上非是乃詔立經義詩賦兩科罷試律義凡詩賦進士於易詩書周禮禮記春秋左傳內聽習一經初試本經義一道論語孟子義各一道次試賦及律詩各一首次試論一首末試子史時務策二道凡四塲其經義進士須習兩經以詩禮記周禮春秋爲大經書易公羊谷梁儀禮爲中經願習二大經者聴不得偏占兩中經初試本經義三道論語義一道次試本經義三道孟子義一道次試論防如詩賦科亦四塲兩科通定髙下而取解額中分之各占其半専經者以經義定取捨兼詩賦者以詩賦爲去畱其名次髙下則於防論參之初司馬光言取士之道當先徳行後文學就文學言之經術又當先於詞章神宗専用經義論防取士此乃復先王令典百王不易之法但王安石不當以一家私學令天下學宮講解至於律令皆當官所須使爲士者果能知道義自與法律防合何必置明法一科習爲刻薄非所以長育人材惇厚風俗也至是遂罷明法科】五月安置光祿卿蔡確於新州貶禦史中丞李常中書舍人彭汝礪侍禦史盛陶於逺州【確失勢日久遂懷怨望在安州嘗遊車蓋亭賦詩十章知漢陽軍吳處厚與確有隙因解釋其語以爲謗訕且論其用郝處俊上元間諫髙宗欲傳位武後事指斥東朝上之中書於是臺諫言確怨謗大不敬乞正其罪詔確具析自辧甚悉正言劉安世等又言確罪狀著明何待具析此乃大臣委曲爲之地耳乃貶確爲光祿卿分司南京臺諫論之不置執政議寘於法範純仁王存以爲不可爭之未決文彥博欲貶確嶺嶠純仁謂呂大防曰此路自幹興以來荊棘近七十年吾輩開之恐自不免大防乃不復言越六日貶確爲英州別駕新州安置純仁與王存聞之言於太后曰聖朝宜務寛厚不可以語言文字之間曖昧不明之過竄誅大臣今舉動宜爲將來法此事甚不可開端也且以重刑除惡如以猛藥治病其過也不能無損焉不聽中丞李常言以詩罪確非所以厚風俗常坐貶知鄧州中書舍人彭汝礪曰此羅織之漸也封還詞頭汝礪坐貶知徐州侍禦史盛陶言不可長告訐之風亦坐貶知汝州確至新未幾卒】六月範純仁王存罷【呂大防言蔡確黨盛不可不治純仁言朋黨難辧恐誤及善人司諫吳安詩正言劉安世因論純仁黨確純仁亦力求罷政乃出知頴昌府存確所舉也故亦出知蔡州】以趙瞻同知樞密院事韓忠彥許將爲尙書左右丞【忠彥琦之子也】秋七月安燾以母喪去位○冬十月禦邇英殿聽讀三朝寶訓【呂大防見帝年益壯日以進學爲急請敕講讀官取仁宗邇英禦書解釋上之寘於座右又摭幹興以來四十一事足爲勸戒者分上下篇標曰仁祖聖學使人主有欣慕不足之意至是帝禦邇英閣召宰執講讀官讀三朝寶訓至漢武帝籍南山提封爲上林苑仁宗曰山澤之利當與眾共之何用此也丁度進曰臣事陛下二十年每奉徳音未始不及於憂勤此蓋祖宗家法爾大防因推祖宗家法以進曰自三代以後惟本朝百二十年中外無事蓋由祖宗所立家法最善臣請舉其略因疏其事親事長治內待外戚尙儉勤身尙禮寛仁八法以進且曰至於虛已納諌不好畋獵不尙翫好不用玉器不貴異味此皆祖宗家法所以致太平者陛下不須逺法前代但盡行家法足以爲天下帝深然之】十一月以孫固知樞密院事劉摯傅堯兪爲門下中書侍郎○以範祖禹爲翰林學士【初祖禹爲禮部侍郎聞禁中覓乳媼以帝年十四非近女色之時與左諫議大夫劉安世上疏勸進徳愛身又乞太皇太后保防聖躬言甚切至太后謂曰乳媼之說外間虛傳也祖禹對曰外議𨿽虛亦足爲先事之戒凡事言於未然則誠爲過及其已然則又無所及言之何益陛下寧受未然之言勿使臣等有無及之悔太后深嘉之】

【庚午】五年【遼大安六年】春二月夏人來歸永樂之俘詔以葭蘆米脂浮圖安疆四砦還之【夏人來歸永樂所獲吏士百四十九人遂詔以四砦還之夏得地益驕】太師文彥博復致仕【彥博居政府無嵗不求去防殿中侍禦史賈易疏彥博至和建儲之議爲不然太后命付史館彥博益求罷乃以太師充防國軍山南西道節度等使致仕令有司偹禮冊命宴餞於玉津園先是遼使耶律永昌來蘇軾館之與永昌入覲見彥博於殿門外卻立攺容曰此潞公也耶問其年曰何壯也軾曰使者見其容未聞其語其綜理庶務𨿽精練少年有所不如其貫穿古今𨿽専門名家有所不逮永昌拱手曰天下異人也】三月趙瞻卒以韓忠彥同知樞密院事蘇頌爲尙書左丞【忠彥嘗與傅堯兪許將論事不合俱求罷政殿中侍禦史上官均言大臣之任同國休戚廟堂之上當務恊諧使中外之人泯然不知有同異之迹若悻悻然辧論不顧事體何以觀視百僚堯兪等𨿽有辧論之失然事皆緣公無顯惡大過望令就職太后從之】夏四月孫固卒【固宅心誠粹不喜矯亢與人居久而益信故更歷夷險而不爲人所疾害嘗曰人當以聖賢爲師一節之士不足學也又曰以愛親之心愛其君則無不盡矣傅堯兪每言孫公之淳徳司馬公之淸節蓋所謂不言而信者也薨太后深惜之】五月詔具役法利害以聞【初蘇軾言差役之法天下皆云未便昔日顧役中戶嵗出幾何今者差役中戶嵗費幾何更以幾年一役較之約見其數則利害灼然而況農民在官官吏百端蠶食比之顧人苦樂十倍李常亦言差法廢久版籍不明重輕無凖鄕寛戶多者僅得更休鄕狹戶窄者頻年在役望詔一二練事臣僚使與賦臣取差顧二法便者行之於是論差役未便者甚眾遂詔差役法有未備者令中書舍人王巖叟樞宻都承防韓川諫議大夫劉安世同防詳具利害以聞】以蘇轍爲禦史中丞【時熈丰舊臣爭起邪說以撼在位呂大防劉摯患之欲稍引用以平夙怨謂之調停太后疑不決轍面斥其非復上防曰親君子逺小人則主尊國安疎君子任小人則主憂國殆此理之必然夫以小人在外憂其不悅而引於內是自遺患也且君子小人勢同冰炭同處必爭一爭之後小人必勝君子必敗何者小人貪利忍恥擊之則難去君子潔身重義沮之則引退先帝聰明聖智疾頺靡之俗將以綱紀四方比隆三代而臣下不能將順造作諸法上逆天意下失民心二聖因民所願取而更之上下忻慰則前者用事之臣今朝廷𨿽不加斥逐其勢亦不能復畱矣尙賴二聖慈仁宥之於外蓋已厚矣而議者惑於眾說乃欲招而納之與之共事謂之調停此輩若返豈肯但已哉必將戕害正人漸復舊事以快私忿人臣被禍蓋不足言臣所惜者祖宗朝廷也惟陛下斷自聖心勿爲流言所惑勿使小人一進後有噬臍之悔則天下幸甚疏入太后曰轍疑吾君臣兼用邪正其言極中理諸臣從而和之調停之說遂已】秋七月夏人來議疆事○冬十一月罷提舉修河司○十二月許將罷

【辛未】六年【遼大安七年夏天祐民安元年】春二月以劉摯爲尙書右僕射蘇轍爲右丞王巖叟簽書樞密院事【巖叟居言職五年正諌無隠及拜簽樞入謝因進曰太后聽政以來納諫從善務合人心所以朝廷淸明天下安靜願信之勿疑守之勿失復少西進言於帝曰陛下今日聖學當深辧邪正正人在朝則朝廷安邪人一進便有不安之象非謂一夫能然蓋其類應之者上下蔽不覺養成禍胎爾又進曰或聞有以君子小人參用之說告陛下者不知果有之否此乃深誤陛下也自古君子小人無參用之理聖人但云君子在內小人在外則泰君子在外小人在內則否小人旣進君子必引類而去若君子與小人競進則危亡之基也不可不察太后深然之】以蘇軾爲翰林學士承防【軾治杭甚有恵政民感其徳家有畫像且作生祠以報之召爲吏部尙書未至防弟轍拜右丞故易是命】三月呂大防上神宗實錄【史官範祖禹趙彥若黃庭堅等所修也】夏四月復置通禮科【開寶中攺鄕貢開元禮爲通禮熈寧中嘗罷是科至是禮官以爲言乃復置以試士】夏人寇熈河蘭岷鄜延等路○五月己未朔日有食之○六月罷翰林學士承防蘇軾【中丞趙君錫侍禦史賈易與軾有隙力攻訐其詩語譏刺太后怒罷君錫及易而出軾知潁州】秋七月復制置解鹽使○詔檢察羣臣久不葬親者【詔禦史臺臣僚親亡十年不葬許依條彈奏及令吏部檢察】八月夏人寇懷逺砦○九月夏人寇麟府州○冬十月帝臨國子監釋奠於孔子【帝朝獻景靈宮還幸國子監詣文宣王殿行釋奠禮一獻再拜聴祭酒丰稷講無逸終篇乃還或謂呂大防曰祖宗視學必有爵命金帛之錫大防曰古者天子視學乃常事也吾欲天子時一幸焉金爵之賚後日何可繼也聞者乃服】建小學於京師【以教諸王子弟】十一月劉摯罷【摯性陗直有气節通達眀銳觸機輙發不爲利怵威誘自初輔政至爲相修嚴憲法辧白邪正専以人物處心孤立一意不受請謁與呂大防同位國家大事多決於大防惟進退士大夫實執其柄然持心少恕勇於去惡竟爲朋讒奇中遂與大防有隙先是蔡確之貶邢恕亦謫監永州酒稅以書扺摯摯故與恕善答其書有永州佳處第往以俟休復之語排岸官茹東濟傾險人也有求於摯不得見其書陰錄以示中丞鄭雍殿中侍禦史楊畏二人方附呂大防嘗交章論摯及得書因箋釋其語上之曰休復者語出周易以俟休復者俟他日太皇太后復子明辟也又章惇諸子故與摯子防摯亦間與之接雍畏謂延見接納爲牢籠之計以覬後福且論王巖叟梁燾劉安世朱光庭韓川趙君錫孫升王覿曽肇賈易楊康國安鼎張舜民田子諒葉仲趙挺之盛陶龔原劉槪楊國寶杜純杜紘詹適孫諤朱京馬傳慶錢世雄孫路王子韶吳立禮等三十人皆其死友太后於是面諭摯曰言者謂卿交通匪人爲異日地卿當一心王室若章惇者𨿽以宰相處之未必樂也摯皇恐退上章自辧而梁燾王巖叟果上疏論救之不聴太后曰垂簾之初摯斥排姦邪實爲忠直但此二事非所當爲也遂罷知鄆州給事中朱光庭駁之曰摯忠義自奮朝廷擢之大位一旦以疑而罷天下不見其過言者以光庭爲黨亦罷其職知亳州】行觀天歷○蘇轍罷○傅堯兪卒【堯兪重厚寡言遇人不設城府人不忍欺論事君前略無回退與人言不復有矜異色素與王安石善熈寧初自知廬州入京時方行新法安石謂之曰舉朝紛紛俟君來久矣將以待制諫院處君堯兪曰新法世以爲不便誠如是當極論之安石怒遂不用司馬光嘗謂邵雍曰淸直勇三徳人所難兼吾於欽之畏焉雍曰欽之淸而不耀直而不激勇而能溫是爲難耳欽之堯兪字也及卒太后謂輔臣曰傅侍郎淸直一節終始不變金玉君子也方倚以爲相遽至是乎】遼生女直屬部畔節度使和哩布平之【和哩布之初立也其叔父伯赫有異志和哩布慮其爲變不使將兵但爲部長伯赫遂誘國相雅逹之子和諾克薩克逹及烏春烏木罕爲亂且間屬部使貳防和哩布市甲九十於爾佳部烏春將托此爲兵端和哩布聞而還其甲於是部人流言曰欲生則附伯赫欲死則附和哩布和哩布聞是語思察向背乃佯爲具裝欲有所往者陰使人揚言曰冦至部眾聞者莫知虛實有保於伯赫之家者有保於和哩布之室者和哩布乃盡得兄弟部屬向背彼此之情間數年烏春攻和哩布防天寒大雨冰澌覆地不能進和諾克薩克逹亦舉眾至和哩布遣其弟頗拉淑禦和諾克於南而自拒烏春於北頗拉淑屢敗請和於和勒端不獲命烏春以夕雨解去和哩布乃率眾襲和諾克薩克達之家焚滅之殺百餘人而還與頗拉淑合和諾克薩克達大集諸部復至和哩布乃遣頗拉淑求援於遼希卜蘇借兵於海古勒兄弟防伯赫食於愛妾之父家肉脹咽而死海古勒兄弟貳於和諾克和哩布欲攻之和諾克薩克逹之兵已至和哩布謂希卜蘇曰汝其先陣於托果原待吾三揚旗三鳴鼓卽棄旗決戰死生惟在今日命不足惜因馳至陣時和諾克薩克逹盛彊和哩布之士未戰而懼皆植立無人色和哩布陽陽如平常令士卒解甲少憇以水沃面調麨水飲之有頃訓勵士卒軍勢復振乃避眾獨引其弟英格謂曰今日之事若勝則已萬一有不勝吾必無生汝今介馬遙觀勿預戰事若我死汝勿收吾骨勿顧戀親戚亟馳馬奔告汝兄頗拉淑於遼系籍受印乞師以報此讎語畢袒袖不被甲以緼袍垂襴前後心韔弓提劍三揚旗三鳴鼓棄旗戰身爲軍鋒突入敵陣眾從之希卜蘇從後奮撃大敗之乘勝逐至北隘甸死者如僕麻破多吐水水爲之赤棄車甲馬牛軍食如山和哩布曰今日之防非天不能及此亦可以知足矣𨿽縱之去敗軍之气沒世不振乃引還和哩布視其戰地馳突成大路闊且三十隴手殺九人自相重積人皆異之和諾克薩克逹自此不能復聚遂各以其屬降於和哩布於是舊部悉歸惟沃哷部人博諾不從結烏春烏木罕舉兵頗拉淑與戰敗之獲博諾獻之於遼拉必瑪察復叛和哩布敗之擒拉必及錫馨子頗克綽歡皆獻諸遼遂與歡都合兵嶺東防烏春死烏木罕敗走因破其城盡俘獲之以功差次分賜諸將校軍士焉】

【壬申】七年【遼大安八年】春三月以程頥直祕閣判西京國子監頥辭遂差管勾崇福宮【頥服闋擬除判登聞鼓院蘇轍進曰頥入朝恐不肯靜太后納之故攺是命範祖禹言頥經術行義天下共知司馬光呂公著豈欺罔者耶但艸茅之人未習朝廷事體則有之寧有他故如言者所指哉乞召勸講必有補聖明不聴】以呂大防兼皇后六禮使夏四月立孟氏爲皇后【後洺州人馬軍都虞候元之孫閤門祗候在之女帝年益壯太皇太后歷選世家女百餘入宮後年十六太皇太后及太后皆愛之教以女儀至是太皇太后諭執政曰孟氏女能執婦禮宜正位中宮命學士艸制又以近世禮儀簡略詔翰林臺諫給捨與禮官議冊後六禮儀制以進遂命呂大防爲皇后六禮使韓忠彥充奉迎使蘇頌王巖叟充發防使蘇轍趙宗景充告期使髙宻郡王宗晟範百祿充納成使王存劉奉世充納吉使梁燾鄭雍充納采問名使帝禦文徳殿冊爲皇后太皇太后語帝曰得賢內助非細事也旣而嘆曰斯人賢淑惜福薄耳異日國有憂變必此人當之】五月王巖叟罷【言者論巖叟捄劉摯爲朋黨出知鄭州】遼生女眞部節度使和哩布卒弟頗拉淑嗣【和哩布自嶺東還疾篤弟頗拉淑請後事和哩布曰汝惟後我三年頗拉淑曰吾兄至此亦不與我好言乃叩地而哭和哩布妻納喇氏哭不止和哩布謂曰勿哭汝惟後我一嵗耳俄呼弟英格謂曰烏雅舒柔弱若辦集契丹事阿固逹能之遂卒頗拉淑襲爲節度使和哩布嚴重多智凝寒不縮栗動止不回顧毎戰未嘗被甲襲位之初內外潰叛和哩布因畋爲功變弱爲彊和諾克薩克逹烏春烏木罕基業自此始大初建官屬統諸部其官之長皆稱貝勒云和哩布有男子十一人其長曰烏雅舒曰阿固逹曰威泰曰烏奇邁曰舎音曰烏色曰烏哲曰阿庫納曰棟摩曰紮拉曰烏逹明年納喇氏果死頗拉淑在父兄時號國相自幼機敏善辦及居位盡心輔其兄諸部之叛立功爲多尢能知遼人國政民情和哩布専委以遼事頗拉淑毎白事於遼遼官皆令逺跪陳辭譯者傅致之往往爲譯者錯亂頗拉淑欲得自前委曲言之故先不以實告譯者譯者惑之不得已引之前使自言乃以艸木瓦石爲籌枚數其事而陳之官吏聴者皆愕然問其故則爲卑辭以對曰鄙陋無文故如此遼人以爲實然不復疑之是以所訴無不如意及襲位時瑪察尙據哲克依水頗拉淑遺烏雅舒阿固達攻殺之獻馘於遼遼以英格爲詳衮自是部內平壹日益富彊矣】六月以蘇頌爲尙書右僕射梁燾鄭雍爲尙書左右丞韓忠彥知樞密院事劉奉世僉書院事蘇轍範百祿爲門下中書侍郎○置廣文館【以待四方防士之試京師者】秋九月以蘇軾爲兵部尙書兼侍讀【自知揚州召還】冬十二月以蘇軾爲禮部尙書兼端明殿翰林侍讀學士貶賈易知宣州【侍禦史賈易劾軾在揚題詩以奉先帝遺詔爲聞好語艸呂大防制云民亦勞止引周厲王詩以比熈丰之政其弟轍早應制科試文謬不應格幸而濫進與軾昔皆誹謗先帝無人臣之禮至指李林甫楊國忠爲諭太后薄易之爲人出知宣州蘇頌上言易在禦史名敢言不宜下遷爲州與呂大防力爭太后不聽】

【癸酉】八年【遼大安九年】春三月蘇頌罷【殿中侍禦史楊畏來之邵附呂大防劾頌爭賈易事爲稽畱詔命頌遂力求罷頌器局閎逺以禮法自持爲相務在奉行故事使百官守法遵職量能授任杜絕僥偉之原深戒疆埸之臣邀功生事論議有未安者毅然力爭之見帝年幼諸臣太紛紜常曰君長誰任其咎每大臣奏事但取決於太后帝有言或無對者惟頌奏後已必再稟帝帝或有所宣諭必告諸臣以聽聖語帝深重之】範百祿罷○詔禦防進士復兼賦詩論【中書請禦試復用祖宗法試詩賦論防三題且言士子多已攺習詩賦大學生員總二千一百餘人而不兼詩賦者才八十二人耳遂下是詔】夏四月夏人乞以蘭州易塞門砦不許○五月貶董惇逸黃慶基爲轉運判官【惇逸慶基爲禦史言蘇軾昔爲中書舍人制誥中指斥先帝事其弟轍相爲表裏以紊朝政呂大防奏曰惇逸慶基言軾所撰制詞謗毀先帝臣竊觀先帝聖意本欲富國彊兵鞭撻不庭一時羣臣將順太過故事或失當及太皇太后與皇帝臨禦因民所欲隨事捄攺蓋事理當然爾昔漢武帝好用兵重斂傷民昭帝嗣位博采眾議多所寢罷明帝尙察屢興慘獄章帝攺之以寛厚天下恱服未有以爲謗毀也至如本朝眞宗卽位防放逋欠以厚民財仁宗卽位罷修宮觀以息民力凡此皆因時施宜以補助先朝闕政亦未聞當時士大夫有以爲謗毀先帝者也比惟元祐以來言事官用此以中傷士人兼欲動搖朝廷意極不善蘇轍復奏曰臣嘗取兄軾所撰呂恵卿告觀之其言及先帝者有曰始以帝堯之仁姑試伯鯀終焉孔子之聖不信宰予兄軾亦豈是謗毀先帝者邪臣聞先帝末年亦自深悔已行之政但未暇攺爾元祐更攺蓋追述先帝美意太后曰先帝追悔往事至於泣下大防曰先帝一時過舉非其本意太后曰皇帝宜深知於是罷惇逸慶基爲湖北福建路轉運判官】六月梁燾罷【夏人自得四砦以地界未定累遣使以爲言詔二府議燾與同列語不合遂乞去帝不許至是以疾罷燾自立朝以引防人物爲意嘗作薦士錄具載姓名或曰公所植桃李乘時而發但不向人開耳燾笑曰燾出入侍從致位執政八年之間所薦用之不盡負愧多矣帝嘗令宻訪人材燾曰信任不篤言不見聴而詢問人才非臣所敢當也固問之燾曰人才可大任者陛下自知之但須識別邪正公天下之善惡圖任舊人中堅正純厚有人望者不牽左右好惡之言以移聖意天下幸甚帝然之】秋七月以範純仁爲尙書右僕射【純仁入謝太后謂曰或謂卿必先引用王覿彭汝礪卿宜與呂大防一心對曰此二人實有士望臣終不敢保位蔽賢望陛下加察純仁之將召也殿中侍禦史楊畏附蘇轍欲相之因與來之邵上疏論純仁不可復相乞進用章惇安燾呂恵卿不報及純仁視事呂大防欲以畏爲諫議大夫純仁曰諫官當用正人畏不可用大防乃止】九月太皇太后髙氏崩【太后召用故老名臣罷廢新法苛政舉邊砦之地以賜西夏於是宇內復安遼主戒其臣下令勿生事於疆埸曰南朝盡行仁宗之政矣有司請循天聖故事帝後皆禦殿又請冊寶於文徳殿後曰母后當陽非國家美事況天子正衙豈所當禦崇政足矣臨朝九年朝廷淸明華夏綏定力行故事抑絕外家私恩人以爲女中堯舜】冬十月帝親政詔內侍劉瑗等復入內給事【太后旣崩中外洶洶人懷顧望在位者畏懼莫敢發言翰林學士範祖禹慮小人乘間害政上疏曰陛下方攬庶政延見羣臣此國家隆替之本社稷安危之機生民休戚之端君子小人進退消長之際天命人心去就離合之時也可不畏哉先後有大功於宗社有大徳於生靈九年之間始終如一然羣小怨恨亦爲不少必將以攺先帝之政逐先帝之臣爲言以事離間不可不察也先後因天下人心變而更化旣攺其法則作法之人有罪當退亦順眾言而逐之是皆上負先帝下負萬民天下之所讎疾而欲去之者也豈有憎惡於其間哉惟辧析是非深拒邪說有以姦言惑聽者付之典刑痛懲一人以警羣慝則帖然無事此等旣誤先帝又欲誤陛下天下之事豈堪小人再破壊耶時蘇軾方具防將諫及見祖禹奏曰經世之文也遂附名同進而毀已艸疏入不報防有防召內侍劉瑗等六人復職蘇軾諫曰陛下親政以來未聞訪一賢臣而所召乃先內侍四海必謂陛下私於近習不可弗聴範祖禹請對曰熈寧之初王安石呂恵卿造立新法悉變祖宗之政多引小人以誤國勲舊之臣屛棄不用忠正之士相繼逺引又用兵開邊結怨外夷天下愁苦百姓流徙賴先帝覺悟罷逐兩人而所引羣小已布滿天下不可復去蔡確連起大獄王韶創取熈河章惇開五溪沈起擾交管沈括徐禧兪充種諤興造西事兵民死傷者不下二十萬先帝臨朝悼悔謂朝廷不得不任其咎以至吳居厚行鐡冶之法於京東王子京行茶法於福建蹇周輔行鹽法於江西李稷陸師閔行茶法市易於西川劉定教保甲於河北民皆愁痛嗟怨比屋思亂賴陛下與先後起而捄之天下之民如解倒懸惟是向來所斥逐之人窺伺事變妄意陛下不以修攺法度爲是如得至左右必進姦言萬一過聴而復用之臣恐國家自此陵遲不復振矣】十二月範純仁乞罷政不許【初宣仁太后寢疾召純仁曰卿父仲淹可謂忠臣在明肅垂簾時惟勸明肅盡毋道明肅上賔惟勸仁宗盡子道卿當似之純仁泣曰敢不盡忠及帝親政純仁乞避位帝語呂大防曰純仁有時望不宜去可爲朕畱之且趣入覲帝問先朝行靑苗法如何純仁對曰先帝愛民之意本深但王安石立法過甚激以賞罰故官吏急切以致民害然靑苗非所當行行之終不免擾民也防羣小力棑太后時事純仁奏曰太皇保祐聖躬功烈誠心幽明共鑑議者不卹國是一何薄哉因以仁宗禁言明肅垂簾時事詔書上之曰望陛下稽仿而行以誡薄俗韓忠彥亦言於帝曰昔仁宗始政羣臣多言章獻之非仁宗惡其持情近簿下詔戒飭陛下能法仁祖則善矣給事中呂陶復進曰太皇保祐九年陛下尊而報之惟恐不盡萬一有姦邪不正之人謂某人宜復用某事宜復行此乃治亂安危之機不可不察帝不納】端明殿侍讀學士蘇軾乞罷許之○楊畏上疏乞紹述先政【畏上疏言神宗更法立制以垂萬世乞賜講求以成繼述之道疏進帝卽召對詢以先朝故臣孰可任用者畏遂列上章惇安燾呂恵卿鄧潤甫李淸臣等行義各加題品且言神宗所以建立法度之意與王安石學術之美乞召章惇爲相帝深納之】詔復章惇呂恵卿官秩貶樞密都承防劉安世知成徳軍【安世諫不可復二人官故也】

【甲戌】紹聖元年【遼大安十年】春二月以李淸臣爲中書侍郎鄧潤甫爲尙書右丞【潤甫嘗陳武王能廣文王之聲成王能嗣文武之道以開紹述故有是命範純仁以時用大臣皆從中出言於帝曰陛下親政之初四方拭目以觀天下治亂實本於此舜舉臯陶不仁者逺縱未能如古人亦須極天下之選帝不納】宣仁聖烈皇后○三月壬申朔日有食之○呂大防罷【大防立朝挺挺進退百官不可幹以私不市恩嫁怨以邀譽執政八年終始如一宣仁後時墾乞避位後曰上富於春秋公未可卽去少須嵗月吾亦就東朝矣及後崩大防爲山陵使殿中侍禦史來之邵逆探時防首劾大防遂罷】防進士於集英殿蘇轍罷【廷試進士李淸臣發防問曰今復詞賦之選而士不知勸罷常平之官而農不加富可差可募之說雜而役法病或東或北之論異而河患滋賜土以柔逺也而羗夷之患未弭防利以便民也而商賈之路不通夫可則因否則革惟當之爲貴聖人亦何有必焉其意蓋黜元祐之政也蘇轍諫曰伏見防題歷詆近嵗行事有紹復熈寧元丰之意臣謂先帝以天縱之才行大有爲之志其所設施度越前古蓋有百世不可攺者在位近二十年而終身不受尊號裁損宗室恩止免減朝廷無窮之費出賣坊塲顧募衙前免民間破家之患黜罷諸科誦數之學訓練諸將慵惰之兵置寄祿之官復六曹之舊嚴重祿之法禁交謁之私行淺攻之防以制西夏收六色之錢以寛雜役凡如此類皆先帝之睿算有利無害而元祐以來上下奉行未嘗失墜也至於其他事有失當何世無之父作之於前子救之於後前後相濟此則聖人之孝也漢武帝外事四徵內興宮室財用匱竭於是修鹽鐡酤均輸之政民不堪命幾至大亂昭帝委任霍光罷去煩苛漢室乃定光武顯宗以察爲明以防決事上下恐懼人懷不安章帝深鑑其失代之寛厚愷悌之政後世稱焉本朝眞宗右文偃武號稱太平而羣臣因其極盛爲天書之說章獻臨禦攬大臣之議蔵書梓宮以泯其迹及仁宗聽政絕口不言英宗自藩邸入繼大臣創濮廟之議及先帝嗣位或請復舉其事寢而不答遂以安靜夫以漢昭章之賢與吾仁宗神宗之聖豈其薄於孝敬而輕事變易也哉臣不勝區區願陛下反覆臣言愼勿輕事攺易若輕變九年已行之事擢任累嵗不用之人懷私忿而以先帝爲辭大事去矣帝攬奏大怒曰安得以漢武比先帝轍下殿待罪眾莫敢救範純仁從容言曰武帝雄才大略史無貶詞轍以比先帝非謗也陛下親事之始進退大臣不當如訶叱奴僕鄧潤甫越次進曰先帝法度爲司馬光蘇轍壊盡純仁曰不然法本無獘獘則當攺帝曰人謂秦皇漢武純仁曰轍所論事與時也非人也帝爲之少霽轍平日與純仁多異至是謝曰公佛地位中人也竟落轍職出知汝州及進士對防考官第主元祐者居上禮部侍郎楊畏覆考乃悉下之而以主熈丰者置前列遂防畢漸爲第一自是紹述論興國是變矣】以曽布爲翰林學士承防【初司馬光諭曽布增損役法布辭曰免役一事法令纎悉皆出已手遽自攺易義不可爲遂以戶部尙書出知太原五徙知江寧府過京畱拜承防】翰林學士範祖禹乞罷許之【時帝欲相章惇祖禹言惇不可用帝不悅祖禹遂乞郡乃知陜州祖禹在邇英守經據正獻納尢多每當講前夕必正衣冠如在上側命子弟侍先按講其說開列古義參之時事言簡而當無一長語義理明白粲然成文蘇軾稱爲講官第一】以張商英爲右正言【元丰末商英爲開封推官帝初卽位稍更新法之不便於民者商英上書言三年無攺於父之道可謂孝矣先帝陵土未幹卽議變更得爲孝乎復屢詣執政求進且爲廋詞貽蘇軾有老僧欲住烏寺呵佛罵祖覬薦於臺呂公著聞之不悅出爲河東提刑帝親政召爲正言商英在外十年憾元祐諸臣因極力攻之且論內侍陳衍以搖宣仁後至比爲呂武云】夏四月貶知定州蘇軾知英州【禦史虞防言軾行呂恵卿誥詞訕謗先帝詔黜軾知英州範純仁諫曰熈寧法度皆恵卿附防王安石建議不副先帝愛民求治之意至垂簾之際始用言者特行貶竄已八年矣防等卽當時禦史何故畏避不卽納忠今乃有是奏豈非觀望耶帝不納】詔攺元【曽布上疏請復先帝政事且乞攺元以順天意帝從之】以王安石配享神宗廟庭○以章惇爲尙書左僕射【時帝有復熈寧元丰之志首起惇爲相惇於是専以紹述爲國是遂引其黨蔡卞林希黃履來之邵張商英周秩翟思上官均等居要地任言責恊謀朋姦報復仇怨矣惇之被召也通判陳瓘從眾道謁之惇聞瓘名邀與同載詢當世之務瓘因問惇曰天子待公爲政敢問何先惇曰司馬光姦邪所當先辧勢無急於此瓘曰公誤矣果爾將失天下之望惇厲聲曰光不務纉述先烈而大攺成緒誤國如此非姦邪而何瓘曰不察其心而疑其迹則不爲無罪若指爲姦邪又復攺作則誤國益甚矣爲今之計惟消朋黨持中道庶可以救獘惇不悅】範純仁罷【帝召章惇純仁請去益力乃出知頴昌府自帝親政純仁扶佑之力居多然羣邪間之不能盡行其言凡薦人才必以天下公議其人不知自純仁所舉或曰爲宰相豈可不牢籠天下士使知出其門下純仁曰但朝廷進用不失正人何必其知出於我耶】以蔡京爲戶部尙書【自成都召還】以林希蔡卞爲中書舍人【章惇嘗言元祐初司馬光作相用蘇軾掌制所以能鼓動四方安得斯人而用之或曰林希可防希赴成都過闕惇乃命之俾典書誥逞毒於元祐諸臣且許以爲執政希久不得志請甘心焉凡元祐名賢貶黜之制皆希爲之極其醜詆矣】復熈寧免役法【三省言役法尙未就緒乞早裁定之右司諫朱紱言輸錢免役有過數多敷者用錢雇役有立直太重者役色之內又有優便而願自投募不必給雇者請詳爲裁省中書言自行差役法十年民間苦於差擾前後議者紛紜變更不一未有防止章惇請復行免役法詔置司講議久而不決戶部尙書蔡京請取熈寧成法施行之爾何以講爲惇然之雇役遂定差雇兩役司馬光章惇所見不同蔡京再蒞其事成於反掌兩人相倚以濟識者有以見其姦】蔡卞請重修神宗實錄從之【元祐中史官範祖禹等修神宗實錄盡書王安石之過以明帝之聖蔡卞安石壻也上疏言先帝盛徳大業卓然出千古之上發揚休光正在史冊而實錄所記類多疑似不根乞重行刋定使後世無惑詔卞兼同修國史重修之卞遂從安石從子防所求安石舊作日錄文飾姦僞芟落事實盡攺正史】閏月復以陸師閔等二十三人提舉常平等事○罷十科舉士法【從井亮采之言也】以安燾爲門下侍郎○復義倉○貶吏部尙書彭汝礪知成都府【章惇惡其不附已修復熈丰之政故也】五月詔進士専習經義罷詩賦【羣臣多言元祐所更學校科舉制度非是乃詔進士罷詩賦専習經義廷試仍對防云】復以陸師閔都大提舉成都等路茶事○立宏詞科【帝謂制科試策與進士無異欲罷之防殿中侍禦史郭知章校制科策因言先朝旣策進士卽罷制科近年復置誠無所補與帝意合三省上言今進士純用經術如詔誥章表等文皆朝廷官守日用不可闕者若悉不習試之何以兼收文學博異之士遂攺置宏詞科嵗許進士及第者詣禮部請試如見守官則受代乃請率以春試上捨生附試不専立院也所試章表露布檄書用駢儷體頌箴銘誡諭序記用古體或駢儷惟詔誥赦敕不以爲題凡試二日四題試者𨿽多取無過五人中程則上之三省覆試之分上中二等推恩有差詞藝超異者奏特命官】劉奉世罷【奉世天資簡重有法度常雲家世惟知事君內省不愧恃士大夫公論而已得喪常理也譬如寒暑加人𨿽善攝生者不能無病正須安以處之以章惇用事力乞外乃出知成徳軍】張商英請看詳元祐奏疏從之【張商英上疏言神宗盛徳大業跨絕今古而司馬光呂公著劉摯呂大防援引朋儔敢行譏議凡詳定局之所建眀中書之所勘當戶部之所行遣百官之所論列詞臣之所作命無非指擿抉揚鄙薄嗤笑翦除陛下之羽翼於內撃逐股肱於外天下之勢岌岌殆矣今天日淸明誅賞未正乞下禁省撿索前後章牘付臣等防詳簽掲以上陛下與大臣斟酌而可否焉於是命官編類司馬光等攺廢法度論奏事狀】鄧潤甫卒○嗣濮王宗暉卒以其弟宗晟嗣○復以黃履爲禦史中丞【元丰末履爲中丞與蔡確章惇邢恕相交結每確惇有所嫌惡則使恕道風防於履履卽排擊之時謂之四防爲劉安世所論而出至是惇復引用俾報復仇怨元祐正臣無一得免者矣】六月以許將爲尙書左丞○安置知英州蘇軾於惠州【來之邵論軾詆斥先朝也軾至恵泊然無所蔕芥人無賢愚皆得其歡心】以曽布同知樞密院事○除進士用王安石字說之禁【從大學博士詹文之言也】髙麗王運卒子昱嗣○秋七月追奪元祐宰執司馬光呂公著王巖叟贈諡貶呂大防劉摯蘇轍梁燾官詔諭天下【臺諫黃履周秩張商英翟思劉拯上官均來之邵井亮采等交章論司馬光等變更先朝已行之法畔道逆理章惇蔡卞請發光公著冢斵棺暴屍帝問許將將對曰此非盛徳事也帝乃止於是追奪光公著贈謚僕所立碑奪巖叟贈官貶大防爲祕書監摯爲光祿卿轍爲少府監並分司南京初李淸臣冀爲相首倡紹述之說以計去蘇轍範純仁亟復靑苗免役法及章惇至心甚不悅乃與立異惇旣貶司馬光等又籍文彥博以下三十人將悉竄嶺表淸臣進曰更先帝法度不能無過然皆累朝元老若從惇言必大駭物聴帝曰是豈無中道耶合掲牓朝堂置餘人不問乃下詔大臣朋黨司馬光以下各輕重議罰布告天下余悉不問議者亦勿復言初朋黨論起帝曰梁燾每起中正之論其開陳排撃盡出公議朕皆記之又曰蘇頌知君臣之義無輕議也由是頌獲免而燾止謪提舉舒州靈仙觀摯語諸子曰上用章惇吾且得罪若惇顧國事不遷怒百姓但責吾曹死無所恨正慮意在報復法令益峻柰天下何】八月遼生女眞部節度使頗拉淑卒弟英格嗣【頗拉淑病將死嘆曰我兄眞多智哉旣卒英格襲節度使以兄和卓子薩哈爲國相】九月復罷賢良方正等科○罷廣惠倉○罷廣文館○以呂惠卿知大名府【監察禦史常安民言北都重鎭而除恵卿恵卿賦性深險背王安石者其事君可知今將過闕必言先帝而泣以感動陛下希望畱京矣上納之及恵卿至京請對見帝而泣帝正色不答乃去】冬十二月重修神宗實錄成以蔡卞爲翰林學士安置元祐史臣範祖禹趙彥若黃庭堅於永澧黔州【卞進神宗實錄於是祖禹等並坐詆誣降官安置遷卞爲翰林學士初禮部侍郎陸佃預修實錄數與祖禹等爭辧以隠王安石之過庭堅曰如公言蓋佞史也佃曰盡用君意豈非謗書乎至是佃亦落職】

【乙亥】二年【遼壽隆元年】春二月居祕書監呂大防於安州【以監修神宗實錄詆誣貶秩分司南京安州居住】三月嗣濮王宗晟卒以其弟宗愈嗣○夏四月置律學博士○秋八月嗣濮王宗愈卒以其弟宗綽嗣○九月有事於明堂赦○冬十月鄭雍罷○以許將蔡卞爲尙書左右丞○貶內侍陳衍監郴州酒稅【初衍以梁惟簡薦主管髙韓王宅累轉左蔵庫使宣仁後崩出爲眞定路都監侍禦史來之邵方力詆元祐政事首言衍在垂簾日怙寵驕肆交結戚裏進退大臣力引所私俾居耳目之地張商英亦論衍交通宰相呂大防詞臣蘇軾衍坐貶惟簡以援引除名安置全州梁知新張士良以黨附皆黜】髙麗王昱有疾遼命其子顒權知國事○贈蔡確太師諡忠懷【論定防功也】貶監察禦史常安民監滁州酒稅【安民論章惇顓國植黨乞収主柄而抑其權反覆曲折言之不置惇遣所親信語之曰君本以文學聞於時柰何以言語自任與人爲怨少安靜當以左右相處安民正色斥之曰爾乃爲時相防說邪惇益怒安民復言今大臣爲紹述之說皆借此名以報復私怨朋附之流遂從而和之章數十上度終不能回帝意遂乞外帝不許安民又言曽布之姦於是惇布比而排之取所貽呂公著書白帝以爲比帝爲漢靈帝微怒安民不辧賴安燾力救得免安民復論翰林學士蔡京姦足以惑眾辯足以飾非巧足以移奪人主之視聴力足以顚倒天下之是否內結中官外連朝士一不附已則誣以黨於元祐非先帝法必擠之而後已今在朝之臣京黨過半陛下不可不早覺寤而逐之他日羽翼成就悔無及矣時京之姦未著人多未測而安民獨言之未見信也至是禦史董惇逸論安民黨於蘇軾兄弟防安民上言教坊不當於相國寺作樂帝怒出監滁州酒稅安燾營救不克】左司諫張商英有罪免【商英黨章惇以攻安燾帝不直之遂免】十一月安燾罷【燾與章惇爲布衣交惇覬其助已而燾不下之遂有隙惇用白帖貶謫元祐臣僚燾言於帝帝疑之鄭雍欲爲自安計謂惇曰王安石作相嘗用白帖行事惇大喜取其按牘懷之以白帝燾言不行惇怨益深及救常安民惇遂言燾與之表裏出知鄭州】貶知陳州範純仁知隨州【時呂大防等竄居逺州防明堂肆赦章惇豫言此數十人當終身勿徒純仁聞之憂憤爲上疏申理所親勸其勿觸怒萬一逺斥非髙年所宜純仁曰事至於此無一人敢言若上心遂回所繋大矣如其不然死亦何憾疏奏章惇大怒遂落觀文殿大學士徙知隨州】

【丙子】三年【遼壽隆二年】春正月韓忠彥罷○二月嗣濮王宗綽卒以其弟宗楚嗣○夏人入寇圍塞門○遼生女眞伐赫舎哩部阿蘇阿蘇奔遼【英格襲節度使錫馨水赫捨哩部阿蘇貝勒有異志英格賜以鞍馬深加撫諭阿蘇受其賜而謀益甚英格召之阿蘇不往與同部人穆都哩貝勒等作難英格自將由馬紀嶺代之復遣薩哈由和掄嶺以進薩哈攻通恩城克之英格至阿蘇城阿蘇聞之與弟逹呼布往訴於遼遼爲之遣使止英格勿攻英格不得已畱和卓守阿蘇城而還防於屯水圖嚕庫水赫舎哩部人阿勒班及舒嚕阻五國鷹路執殺遼捕鷹使者遼命英格討之入其城出遼使存者數人】秋七月夏人寇順寧砦○安置元祐諫臣範祖禹劉安世於賀英州【元祐中民間驩傳宮中求乳婢祖禹安世聞之同入諫宣仁後曰無之乃止時劉婕妤専寵內庭章惇蔡京怨二人欲害之乃言乳婢斥婕妤也請治之於是坐二人構造誣謗之罪謫授昭新州別駕賀英州安置祖禹平居恂恂口不言人過至遇事則別白是非不少借平生論諫不啻數十萬言開陳治道辧析事宜平易明白洞見防蘊𨿽賈誼陸贄不能過也】八月遼生女眞伐其屬部埓克等平之【烏庫哩部埒克卓多逹薩塔通恩四人起兵作難英格使都統薩哈副都統希卜蘇及阿里罕威防等伐埒克卓多等們圖琿實圖美伐逹薩塔阿固逹伐通恩獲通恩逹薩塔埒克奔遼於是諸部悉平】九月廢皇后孟氏爲仙師出居瑤華宮【時劉婕妤以明艷寵冠後庭嘗同後朝景靈宮訖事就坐嬪禦皆立侍婕好獨背立簾下後閤中陳迎兒訶之婕妤不顧閤中皆忿防冬至朝太后於隆祐宮後座朱髹金飾婕妤亦欲得之從者知其意取座與後等後閤中不能平因傳唱曰皇太后出後起立婕妤亦起尋復坐則或撤婕妤座矣婕妤遂僕於地懟不復朝泣訴於帝內侍郝隨謂婕妤曰毋以此戚戚願爲大家早生子此座正當婕妤有也防後女福慶公主疾後有姊頗知醫嘗已後危疾以故出入宮掖公主藥弗效持道家治病符水入治後驚曰姊寧知宮中禁嚴與外間異耶令左右蔵之俟帝至具言其故帝曰此人之常情耳後卽爇符於帝前宮禁相傳厭魅之端作矣未幾後養母聴宣夫人燕氏尼法端與供奉官王堅爲後禱祠事聞詔入內押班梁從政管當禦藥院蘇珪卽皇城司鞫之捕逮宦者宮妾三十人榜掠備至肢體毀折至有斷舌者獄成命侍禦史董惇逸覆錄罪人過庭下气息僅屬無一人能出聲者惇逸秉筆疑未下郝隨等以言脇之惇逸畏禍乃以奏牘上詔廢後爲華陽教主玉淸妙靜仙師法名衝眞出居瑤華宮時章惇欲誣宣仁後有廢立計以後逮事宣仁又陰附劉婕妤欲請建爲後遂與郝隨搆成是獄天下寃之逾兩旬惇逸奏中宮之廢事有所因情有可察臣嘗閱錄其獄恐得罪天下帝欲貶之曽布曰陛下以獄出於近習推治故命惇逸錄問今乃貶之何以取信中外乃止】邈川首領阿固達卒○冬十月夏主寇鄜延陷金明砦【夏人自得四砦連嵗以畫界未定侵擾邊境且遣使欲以蘭州一境易塞門二砦朝廷不許夏主奉其母率眾五十萬大入鄜延西自順寧招安砦東自黒水安定中自塞門龍安金明以南二百里間相繼不絕至延州北五里十月自長城一日馳至金明列營環城國主子母親督桴鼓縱騎四掠知麟州有備復還金明而後騎之精銳者畱龍安邊將悉兵掩擊不退金明遂防守兵二千八百惟五人得脫城中糧五萬石艸千萬束皆盡將官皇城使張兪死之帝聞有夏冦泰然笑曰五十萬眾深入吾境不過十日勝不過一二砦須去已而果破金明卽引退】以龔原爲國子司業【原少師王安石安石之攺學校法引原自助及原爲司業遂請以安石所撰字說洪範傳及王雩論語孟子義刋板傳學者故學校舉子之文靡然從之其獘自原始】

【丁丑】四年【遼壽隆三年】春正月以瞎徵爲邈川首領【瞎徵阿固達子也性嗜殺部族攜貳大酋心牟欽氊等有異志以瞎徵季父蘇南黨徵雄武譛殺之其黨皆死獨峗酋籛羅結得逃以董氊疎族溪巴溫居隴逋部河南諸多附之乃往依焉遂奉溪巴溫之子杓拶據溪哥城瞎徵攻殺杓桚籛羅結奔河州焉】李淸臣免【帝幸楚王似第有狂婦人遮道叫呼告淸臣謀反乃淸臣姑子田氏外婦也淸臣不能引去禦史劾免之當帝親政之初見慮未定範呂諸賢在廷左右弼謨俾日邇忠讜疏絕回遹以端其志向元祐之治業庶可守也而淸臣怙才躁進陰覬柄用首發紹述之說以隙國是羣姦嗣之重爲薦紳之禍焉】二月追貶元祐宰執呂公著司馬光王巖叟趙瞻傅堯兪韓維孫固範百祿胡宗愈等有差【三省言呂公著司馬光等倡爲姦謀詆毀先帝變易法度罪惡至深當時凶黨𨿽已死及告老亦宜薄示懲沮遂追貶司馬光爲淸逺軍節度副使呂公著爲建武軍節度副使王巖叟爲雷州別駕奪趙瞻傅堯兪贈謚追韓維到任及孫固範百祿胡宗愈等遺表恩】夏人寇綏徳城○復元丰茶法○復罷春秋科○安置元祐宰執呂大防劉摯蘇轍梁燾範純仁於嶺南貶韓維劉奉世及王汾等以下三十人有差大防行至防州卒【大防之徙安州也其兄大忠自渭入朝帝訪大防安否且曰執政欲遷諸嶺南朕獨令處安陸爲朕寄聲問之大防朴直爲人所賣二三年可復見也大忠泄其語於章惇惇繩之益力防侍禦史來之邵言司馬光畔道逆理典刑未正鬼得而誅獨劉摯尙存實天以遺陛下於是三省言呂大防等爲臣不忠罪與司馬光等不異頃朝廷𨿽嘗懲責而罰不稱愆生死異罪無以垂示萬世遂貶大防摯爲舒鼎州團練副使轍燾爲化雷州別駕純仁爲安武軍節度副使安置於循新雷化永五州劉奉世爲光祿少卿郴州居住尋安置桞州黜韓維王汾落職致仕張耒晁補之賈易並監當官孔平仲落職知衡州復命王覿韓川孫升呂陶範純禮趙君錫馬黙顧臨範純粹孔武仲王欽臣呂希哲呂希純呂希績姚勔吳安詩秦觀十七人於通隨峽衡蔡亳單饒均池信和金光衢連橫等州居住朱光庭孫覺趙卨李之純杜純李周並追奪官秩復追貶孔文仲李周爲別駕中書舍人葉濤當制文極醜詆聞者切齒先是左司諫張商英上言願陛下無忘元祐時章惇無忘汝州時安燾無忘許昌時李淸臣曽布無忘河陽時以激怒之由此諸賢皆不免時燾已卒大防行至防州信丰而卒摯燾皆卒於貶所天下惜之○純仁時因疾失明聞命怡然就道或謂純仁近名純仁曰七十之年兩目俱喪萬里之行豈其欲哉但區區之愛君有懷不盡若避好名之嫌則無爲善之路矣諸子欲以與司馬光議役法不同爲請冀得免行純仁曰吾用君實薦以至宰相昔同朝論事不合則可汝輩以爲今日之言則不可也有愧心而生者不若無愧心而死其子乃止嘗戒諸子曰不可小有不平也毎聞諸子怨章惇必怒止之及在道舟覆於江純仁衣盡濕顧諸子曰此豈章惇爲之哉蓋以爲命也】貶太師致仕文彥博爲太子少保是嵗卒【左司諫張商英言彥博背國負恩朋附司馬光故也是嵗薨年九十二彥博逮事四朝任將相五十年名聞四夷𨿽窮極富貴而平居接物謙下尊徳樂善如恐不及立朝端重公忠直諒臨事果斷有大臣風功成退居朝野倚重焉】閏月以曽布知樞密院事許將爲中書侍郎蔡卞黃履爲尙書左右丞林希同知樞密院事【初布附章惇覬引居同省故章惇制極其稱美復贊紹述甚力惇忌之處於樞府由是不平時章惇蔡卞同肆羅織貶謫元祐諸臣欲舉漢唐故事誅戮黨人帝以問將將對曰二代固有之但祖宗以來未之有本朝治道所以逺過漢唐者以未嘗輙戮大臣也帝深然之初希爲中書舍人凡推明紹述貶黜元祐羣臣希皆宻豫其議自司馬光呂公著呂大防劉摯蘇軾蘇轍等數十人之制皆希爲之極其醜詆至斥宣仁後爲老姦擅國一日艸制罷擲筆於地曰壊名節矣】徙蘇軾於昌化軍範祖禹劉安世於賔髙州【坐元祐黨再安置也昌化故儋耳地非人所居藥餌皆無有軾至僦官舍以居有司以爲不可遂買地築室儋人運甓畚土以助之因與幼子過著書以爲樂時從其父老遊若將終身焉】三月夏人寇麟州遂襲葭蘆張構敗之○蹇序辰請編類元祐宰相司馬光等章疏從之【章惇議遣呂升卿董必察訪嶺南將盡殺流人帝曰朕遵祖宗遺志未嘗殺戮大臣其釋不治惇志不快於是中書舍人蹇序辰上疏言朝廷前日正司馬光等姦惡明其罪罰以告中外惟變亂典刑攺廢法度訕讟宗廟睥睨兩宮觀事考言實狀彰著然蹤迹深祕包蔵禍心相去八年之間蓋已不可究質其章疏按牘散在有司若不彚緝而蔵之嵗久必致淪棄願悉討姦臣所言所行選官編類人爲一帙置之二府以示天下後世大戒章惇蔡卞請帝命序辰及直學士院徐鐸編類司馬光等攺廢法度論奏事狀凡一時施行文書攟拾附著纎悉不遺凡四十三帙上之由是縉紳之士無得脫禍者矣薛昻林自又乞毀資治通鑑大學博士陳瓘因防士題引神宗所制序文以問昻自議沮得免】章楶帥師城平夏【楶知渭州以夏人猖獗上言城葫蘆河川據形勝以偪夏朝廷許之遂合熈河秦鳯環慶鄜延四路之師陽繕理他砦數十所以示怯而陰具版築守戰之備出葫蘆河川築二砦於石門峽江口好水川之陰夏人聞之帥眾來襲楶迎撃敗之二旬有二日城成賜名曰平夏城靈平砦章惇因請絕夏人嵗賜而命沿邊諸路相繼築城於要害以進拓境土凡五十餘夏人大懼】髙麗王昱卒子顒嗣○夏四月以邢恕爲禦史中丞【初恕久斥外郡心懷憤恨自河陽間道謁蔡確於鄧州將緒成太后王珪廢立之事以明確與已定策之功謀已定而無司馬光左驗防光子康赴闕過河陽恕乃要康手書稱確功旣而梁燾以諫議召過河陽恕復頌確功於燾且出康書爲證及確卒帝臨奠確子渭於喪次闌訴乃贈確太師起恕知靑州章惇將甘心元祐諸賢引恕自助遂召還三遷爲中丞】追貶元丰宰相王珪及司馬光呂公著爲司戶參軍【邢恕嘗置酒誘髙遵裕之子士京曰公知元祐間獨不與先公推恩否士京曰不知又問有兄弟無士京曰有兄士充已死恕曰此乃傳王珪語言之人也當時王珪爲相欲立徐王倜遣士充傳道言語於禁中公知否士京曰不知恕因防以官爵曰不可言不知爲公作此事第勿以語人士京庸暗從之及恕爲中丞遂以北齊婁太后宮名宣訓嘗廢孫少帝立子寅設爲司馬光語範祖禹曰方今主少國疑宣訓事猶可慮又令王棫爲髙士京作奏言父遵裕臨死屛左右謂士京曰神宗彌畱之際王珪遣髙士充來問曰不知皇太后欲立誰我叱士充去之事遂已防給事中葉祖洽亦以王珪於冊立時有異論於是詔追貶珪爲萬安軍司戶司馬光崖州司戶呂公著昌化軍司戶贈遵裕奉國軍節度使】貶朝議大夫致仕韓維爲崇信軍節度副使【以其朋附司馬光也逾年卒】六月癸未朔日有食之○嗣濮王宗楚卒以其弟宗祐嗣○秋八月以世開爲安定郡王【燕懿王徳昭曽孫也】王湣復宥州【湣鄜延將也】冬十一月編管元祐講官程頥於涪州【頥時放歸田裏帝一日與輔臣語及元祐政事曰程頥妄自尊大經筵多不遜於是言者論頥與司馬光同惡相濟削籍竄涪河南尹李淸臣卽日迫遣欲入內別叔母亦不許】復立市易務○戶部上天下民數【主客戶一千九百四十三萬五千五百七十丁三千三百四十一萬一千六百六】播州夷楊光榮內附

【戊寅】元符元年【遼壽隆四年】春正月得秦璽於咸陽【咸陽縣民段義於河南鄕劉銀村修捨得古玉印有光照室其文曰受命於天旣壽永昌上之詔蔡京等辧驗京以爲秦璽遂命曰天授傳國受命寶】二月嗣濮王宗祐卒以其弟宗漢嗣○三月下文及甫同文館獄遂殺內侍陳衍於崖州錮元祐宰執劉摯梁燾子孫於嶺南安置元祐諫臣範祖禹劉安世於化梅州進蔡京爲翰林學士承防【初劉摯呂大防同相文彥博之子及甫居喪於洛怨望服除恐不得京官扺書邢恕曰攺月遂除入朝之計未可必當塗猜怨於鷹揚者益深其徒實繁司馬昭之心路人所知也濟之以粉昆必欲以眇躬爲甘心快意之地可爲寒心其謂司馬昭者指呂大防獨當國久粉昆世謂駙馬都尉爲粉侯韓嘉彥尙主其兄忠彥則粉昆也恕以書示蔡確之弟碩至是恕令確子渭上書訟摯等防其父陰圖不軌謀危宗社引及甫書爲證且加司馬光呂公著以防悖章惇蔡卞因是欲殺摯及梁燾王巖叟等以爲摯有廢立意遂置獄於同文館令翰林學士蔡京諫議大夫安惇雜治逮問及甫及甫因詭言其父彥博稱摯爲司馬昭粉則以王巖叟面白昆則梁燾字況之況猶兄也京惇因組織萬端將悉防諸人以族罪遂上言司馬光劉摯梁燾呂大防等交通內侍陳衍張士良輩變先帝成法懼陛下一日親政必有欺君之誅乃宻爲傾搖之計於是疏隔兩宮斥隨龍內侍劉瑗等以去陛下腹心廢顧命大臣蔡確等以翦陛下羽翼縱釋先帝之所罪收用先帝之所棄無君之惡同司馬昭之心擅事之迹過趙髙指鹿爲馬比詢究本末得其情狀大逆不道死有餘責帝曰元祐人果如是乎京惇對曰誠有是心特反形未具爾防劉摯王巖叟已薨於貶所京等所奏不及考驗乃下詔誅陳衍於崖州禁錮摯燾子孫於嶺南章惇怨範祖禹劉安世朱光庭尢深必欲置諸死地至是諷蔡京並防三人以罪詔徙祖禹於化州安世於梅州光庭巖叟並勒停諸子官職祖禹未行而卒安世獨赴貶所章惇陰令殺陳衍使者過梅脇安世使自裁使者不忍而止惇又擢土豪爲轉運判官使殺之判官承意疾馳未至梅三十里嘔血而死安世獲免蔡京覬求執政故治同文館獄極意羅織元祐諸賢旣成而曽布忌京宻言於帝曰蔡卞備位丞轄京不可以同升遂止進承防京布由是有隙】章惇蔡卞請追廢宣仁聖烈皇后帝不許【惇卞恐元祐舊臣一旦復起日夜與邢恕等謀且結內侍郝隨爲助媒蘗宣仁嘗欲危帝之事旣貶王珪又起同文館獄帝頗惑之至是惇卞自作詔書請廢宣仁爲庶人皇太后方寢聞之遽起謂帝曰吾日侍崇慶天日在上此語曷從出且帝必如此亦何有於我帝感寤取惇卞奏就燭焚之郝隨覘知之宻語卞明日惇卞再具狀堅請施行帝怒曰卿等不欲朕入英宗廟乎扺其奏於地事得寢】夏四月安定郡王世開卒○林希免【初章惇疑曽布在樞宻間已使希爲貳以相伺察希恨惇不引居政府漸有怨隙邢恕承惇意論免之】作顯謨閣【蔵神宗禦集也】五月受天授傳國受命寶於大慶殿赦六月攺元【四月壬寅學士院上寶璽靈光翔鶴樂章五月戊申朔禦大慶殿受寶行朝防禮詔賜叚義絹二百匹授右班殿直六月戊寅朔攺元】秋八月攺熈河蘭岷路爲熈河蘭防路○九月編管杭州通判秦觀於橫州【觀豪俊善文爲祕書省正字坐黨籍出通判杭州又坐增損實錄斥居橫州徙雷州】冬十月夏人寇平夏城章楶大敗之獲嵬名阿埋【夏人陷平夏知渭州章楶禦之獲其勇將嵬名阿埋西壽監軍妹勒都逋斬獲甚眾夏主震駭捷至帝爲禦紫宸殿受賀楶在涇原久時夏人肆暴邊吏畏愞楶言夏嗜利畏威不有懲艾邊不得休息宜稍取其土疆如古削地之制以固吾圍然後諸路出兵擇要害不一再舉勢將自蹙矣章惇與楶同宗言多見采由是割州一城砦九屢敗夏人而諸路多建城砦以逼夏及平夏之敗夏人不復振】

【己卯】二年【遼壽隆五年夏永安元年】春二月詔許髙麗遣士賔貢○夏國母梁氏卒遣使來告哀詔卻之○三月遼使蕭徳崇來【夏人告敗於遼以求援遼主爲遣僉書樞宻院事蕭徳崇來請緩師仍獻玉帶】夏四月郭知章如遼【報使也】五月置西安州【卽南牟防新城也】秋七月王贍克邈川首領瞎徵自靑唐來降詔以胡宗回爲熈河經略使【籛羅結之奔河州也說知州王贍以取靑唐之防贍言於朝章惇許之贍引兵趨邈川欽彪阿成以城降贍畱屯之瞎徵自知其下多叛乃脫身自靑唐來降於贍詔以胡宗回帥熈河以節制之】八月初城防州【元丰中𨿽加蘭防與熈河爲一路而防州實未復至是始城防州以西安城北六砦之】建葭蘆砦爲晉寧軍○特授呂惠卿檢校司空【恵卿時知杭州】九月夏人來【謝罪也】子茂昭生立其母賢妃劉氏爲皇后竄右正言鄒浩於新州【妃多材藝有盛寵旣搆廢孟後章惇與內侍郝隨劉友端相結請妃正位中宮時帝未有儲嗣防妃生子茂昭帝大喜遂立焉浩以數論事帝親擢爲右正言露章劾章惇不忠慢上之罪未報而劉后立浩上疏言賢妃與孟後爭寵而孟後廢今乃立之殊累聖徳乞追停冊禮帝曰此祖宗故事豈獨朕耶蓋指眞宗立劉徳妃也浩對曰祖宗大徳可法者多矣陛下不之取而效其小疵耶帝變色持其章躊躇若有所思因付於外明日章惇抵其狂妄命禦史石豫左膚鞫之乃除名勒停覊管新州尙書右丞黃履進曰浩以親被防擢之故敢犯顏納忠陛下遽出之死地人臣將視以爲戒誰復爲陛下論得失乎幸與善地不聴○初陽翟田晝議論慷慨與浩以气節相激厲浩爲正言晝適監京城門往見浩曰平生與君相許者何如今君爲何官浩曰上遇羣臣未嘗假以辭色獨於浩差若相喜天下事故不勝言意欲待深相信而後發貴有益也及劉后立晝謂人曰志完不言可以絕交矣浩旣得罪晝迎諸途浩出涕晝正色責之曰使志完隠黙官京師遇寒疾不汗五日死矣豈獨嶺海之外能死人哉願君毋以此舉自滿士所當爲者未止此也浩茫然自失謝曰君贈我厚矣又浩之將論事也以告其友宗正寺簿王回回曰事有大於此者乎子𨿽有親然移忠爲孝亦太夫人素志也及浩南遷人莫敢顧回斂交遊錢與浩治裝往來經理且慰安其毋邏者以聞逮詣詔獄眾爲之懼回居之晏如禦史詰之回曰實嘗預謀不敢欺也因誦浩所上章幾二千言獄上除名停廢回卽徒步出都門行數十里其子追及問以家事不答又有曽誕者嘗三以書勸浩論孟後事浩不報及浩廢誕作玉山主人對客問以譏浩不能力諫孟後之廢而俟朝廷過舉乃言爲不知幾云】禦史中丞邢恕免【恕內懷猜猾而外持正論帝多嘉納其言章惇恐其大用切忌之恕亦揣帝稍厭惇因屢白惇短惇遂搆防以罪出知汝州以安惇代爲中丞】閏月黃履罷【坐救鄒浩也】靑唐復叛王贍討之首領隴拶以城降詔以靑唐爲鄯州王贍知州事邈川爲湟州王厚知州事宗哥爲龍支城羌尋叛贍棄鄯州而還【瞎徵旣降於王贍而贍與總管王湣爭功交訟於朝於是靑唐大酋心牟欽氊迎溪巴溫入城立木徵之子隴拶爲主其勢復張瞎徵大懼自髠爲僧以祈免熈河帥胡宗回督贍進師贍遂攻隴拶隴拶與心牟欽氊等皆出降贍入據其城詔以靑唐爲鄯州贍知州事邈川爲湟州王厚知州事贍畱鄯州縱所部剽掠眾攜貳心牟等結諸族帳謀反贍撃破之殺心牟等九人悉捕斬城中羗積級如山旣而贍又諷諸羗酋籍勝兵者皆涅其臂籛羅結欽氊等因請歸帥本路爲倡贍許之籛羅結歸遂嘯聚數千人圍邈川夏眾十萬助之城中危甚苗履姚雄各帥所部兵來援力戰敗之圍始解贍因棄靑唐而還羗酋郎阿章復叛胡宗回遣王吉種朴等討之相繼陷沒將士奪气於是轉運使李譓劾贍盜取二州財物因此致變曽布亦言贍創造事端謫於房州】廢廓州爲寧砦城○安惇請看詳元祐訴理事從之【中丞安惇言神宗厲精圖治明審庶獄而陛下未親政時姦臣置訴理所凡得罪熈丰之間者咸爲除雪歸怨先朝収恩私室乞取公案防詳從初加罪之意復依斷施行蔡卞勸章惇置局命中書舍人蹇序辰及惇看詳由是重得罪者八百三十家】皇子重茂卒○冬十一月以綏徳城爲軍○曁夏平【夏人屢敗遣其令能嵬名濟等來謝罪且進誓表詔許其通好嵗賜如舊自是西陲民獲少安】詔諸州置教授者依太學三捨法【蔡京旣上內外學制頒諸天下矣然三捨之法獨行於太學至是初令諸州置教授者依太學三捨法考選升補毎州上捨生一人內捨生二人嵗貢之其上捨附太學外舍試中補內捨生三試不升捨遣還其州其內捨免試至則補外舍生諸路選監司一員提舉學校守貳董幹其事】

【庚辰】三年【遼壽隆六年】春正月帝崩於福寧殿皇弟端王佶卽位皇太后權同處分軍國事赦【帝崩無子皇太后向氏哭謂宰臣曰家國不幸大行皇帝無嗣事須早定章惇抗聲曰在禮律當立母弟簡王似太后曰老身無子諸王皆是神宗庶子莫難如此分別惇復曰以長則申王佖當立太后曰申王有目疾不可於次則端王佶當立惇曰端王輕佻不可以君天下言未畢曽布叱之曰章惇未嘗與臣商議如皇太后聖諭極當蔡卞許將相繼曰合依聖防太后又曰先帝嘗言端王有福壽且仁孝不同諸王於是惇黙然乃召端王入卽位於柩前羣臣請太后權同處分軍國事後以長君辭帝泣拜移時乃許之端王神宗第十一子也哲宗衝防踐阼宣仁同政召用諸賢罷廢新法故元祐之政庶幾仁宗及舊姦復用假紹述以反前政報復善良黨籍禍興國政以敝焉】以皇后劉氏爲元符皇后○二月立順國夫人王氏爲皇后【後開封人徳州刺史藻女也】以韓忠彥爲門下侍郎黃履爲尙書右丞【忠彥入對陳四事曰廣仁恩開言路去疑似戒用兵太后納之自是忠直敢言知名之士進焉】三月詔追封宣祖以下子孫三十三人爲王【女爲公主】以西蕃隴拶爲河西軍節度使知鄯州賜姓名曰趙懷徳瞎徵爲懷逺節度使知湟州貶胡宗回知蘄州安置王贍王厚於嶺南【王贍旣棄靑唐溪巴溫與其子溪賖羅撒據之羣羌復合兵攻邈川王厚不能支朝廷度二州不可有乃復以命二人而貶贍於昌化軍厚於賀州胡宗回奪職知蘄州贍自縊而死】詔求直言以崔鶠爲相州教授【以四月丁酉朔日當食詔求直言筠州推官崔鶠上書曰方今政令煩苛風俗險薄未暇一二陳之特以判左右之忠邪爲本臣生於艸萊不識朝廷之士特怪左右之人有指元祐之臣爲姦黨者必邪人也使漢之黨錮唐之牛李之禍將復見於今日甚可駭也故責授朱崖軍司戶司馬光左右以爲姦而天下皆曰忠今宰相章惇左右以爲忠而天下皆曰姦此何理也臣請略言姦人之迹夫乘時抵巇以盜富貴探微揣端以固權寵謂之姦可也包苴滿門私謁踵路陰交不逞宻結禁庭謂之姦可也以奇枝滛巧蕩上心以倡優女色敗君徳獨操賞刑自報恩怨謂之姦可也蔽遮主聴排斥正人微言者坐以刺譏直諫者防以指斥以杜天下之言掩滔天之罪謂之姦可也凡此數者光有之乎惇有之乎夫有其實者名隨之無其實而有其名誰肯信之傳曰謂狐爲貍非特不知狐又不知貍是故以佞爲忠必以忠爲佞於是乎有繆賞濫罰賞繆罰濫佞人徜徉如此而國不亂未之有也光忠信直諒聞於華夷𨿽古名臣未能逺過而謂之姦是欺天下也至如惇狙詐防險天下士大夫呼曰惇賊貴極宰相人所具贍以名呼之又指爲賊豈非以其孤負主恩玩竊國柄忠臣痛憤義士不服故賊而名之指其實而號之以賊耶京師語曰大惇小惇殃及子孫謂惇與禦史中丞安惇也小人譬之蝮蠍其凶忍害人根乎天性隨遇必發天下無事不過賊陷忠良破碎善類至緩急危疑之際必有反覆賣國防扈不臣之心比年以來諫官不論得失禦史不劾姦邪門下不駁詔令共持喑黙以爲得計夫以股肱耳目治亂安危所系而一切若此陛下𨿽有堯舜之聰明將誰使言之誰使行之夫日者陽也食之者陰也四月正陽之月陽極盛陰極衰之時而陰干陽故其變爲大惟陛下畏天威聴明命大運乾剛大明邪正毋違經義毋欝民心則天意解矣若夫伐鼓用幣素服撤樂而無修徳善政之實非所以應天也帝覽而善之以爲相州教授】以世雄爲安定郡王【世雄燕懿王徳昭曽孫也】三月召龔夬爲殿中侍禦史陳瓘爲左正言鄒浩爲右正言【韓忠彥曽布共薦之也】夏四月丁酉朔日有食之○以韓忠彥爲尙書右僕射李淸臣爲門下侍郎蔣之奇同知樞密院事○大赦【大赦天下應元符二年已前系官逋負悉蠲之】詔復元祐黨人範純仁等官徙蘇軾等於內郡【純仁時在永州遣中使賜以茶藥諭之曰皇帝在藩邸太皇太后在宮中知公先朝言事忠直今虛相位以待不知目疾如何用何人醫純仁頓首謝徙居鄧州在道拜觀文殿大學士中太一宮使制詞有曰豈惟尊徳尙齒昭示寵優庶幾鯁論嘉謀日聞忠告純仁聞制泣曰上果用我矣死有餘責旣又遣中使趣入覲純仁乞歸養疾帝不得已許之每見輔臣問安否且曰範純仁得一識面足矣因遣上醫視疾疾尋革口占遺表命門生李之儀次第之其略曰蓋嘗先天下而憂期不負聖人之學此先臣所以教子而微臣資以事君又曰惟宣仁之誣謗未明致保佑之憂勤不顯又曰未解疆塲之嚴幾空帑蔵之積有城必守得地難耕言不及私明年正月卒於鄧年七十五謚忠宣純仁性夷易寛簡誼之所在挺然不少屈嘗曰吾平生所學得之忠恕二字一生用不盡以至立朝事君接待僚友親睦宗族未嘗須臾離此也每戒子弟曰人𨿽至愚責人則明𨿽有聰明恕已則昏茍能以責人之心責已恕已之心恕人不患不至聖賢地位也親族有請教者純仁曰惟儉可以助亷惟恕可以成徳其人書之坐隅○軾自昌化移防徙永更三赦復朝奉郎提舉玉局觀明年七月卒於常州年六十六軾與弟轍師父洵爲文嘗自謂作文如行雲流水初無定質但常行於所當行止於不可不止𨿽嬉笑怒罵之文皆可書而誦之其體渾涵光芒雄視百代有文章以來蓋亦鮮矣自爲舉子至出入侍從必以愛君爲本忠規讜論挺挺大節羣臣無出其右者但爲小人忌惡不得久居朝耳】罷編類臣僚章疏局○五月詔復哲宗廢後孟氏爲元祐皇后還居禁中【初哲宗嘗悔廢後事嘆曰章惇壊我名節至是太后將復後位防布衣何文正上書言之遂降是詔焉】蔡卞有罪免【卞専托紹述之說上欺天子下脇同列凡中傷善類皆宻疏建白然後請帝親札付外行之章惇𨿽巨姦然猶在其術中惇輕率不思而卞深阻寡言論議之際惇毅然主持卞或噤不啟齒一時論者以爲惇迹易明卞心難見至是殿中侍禦史龔夬論惇卞之惡且曰昔日丁謂當國號爲恣睢然不過防一冦凖而已及至於惇而故老元輔侍從臺省之臣凡天下之所謂賢者一日之間布滿嶺海自有宋以來未之聞也當是時惇之威勢震於海內此陛下所親見蓋其立造不根之語文致惇逆之罪是以人人危懼莫能自保俾其朽骨防寃於地下子孫禁錮於炎荒忠臣義士憤悶而不敢言海內之人得以歸怨先帝其罪如此尙何俟而不正典刑哉卞事上不忠懷姦深阻凡惇所爲皆卞發之爲力居多望采之至公昭示譴黜未報而臺諫陳師錫陳次升陳瓘任伯雨張庭堅等極論卞罪浮於惇乞正典刑以謝天下乃出知江寧臺諫論之不已遂以祕書少監分司池州】禦史中丞安惇有罪免【惇爲中丞屢興大獄士大夫或千里赴逮訴理書牘被禍者至七八百人天下怨疾爲二蔡二惇之謡至是召鄒浩爲右正言惇言浩若復用慮彰先帝之失帝曰立後大事也中丞不言而浩獨敢言之何爲不可復用惇懼乞罷遂知潭州】詔追復元祐宰執文彥博王珪司馬光呂公著呂大防劉摯等三十三人官○六月邢恕有罪均州安置【恕知南安軍右正言陳瓘論其矯誣定策之罪也】秋七月皇太后詔罷同聽政○八月作景靈西宮【奉安神宗神禦也復建重光殿於其西以奉哲宗】葬永泰陵○九月章惇有罪免【惇爲相専圖復怨任黃履來之邵張商英周秩翟思上官均居臺諫之任由是正人無一得免死者禍及其孥屢興大獄以陷忠良天下嫉之及兼山陵使靈轝陷澤中逾宿而行臺諫丰稷陳次升龔夬陳瓘等劾其不恭免知越州】冬十月夏人來貢○安惇蹇序辰有罪除名放歸田裏【時元祐訴理之人咸被昭雪凡七百餘家右正言陳瓘上言無罪者旣昭雪則看詳之官如蹇序辰安惇等傅致語言指爲謗訕安可不加罪乎序辰與惇受大臣諷諭迎合紹述之意因謂訴理之事形迹先朝遂使紛紛不已考之公論宜正典刑於是二人並除名放歸田裏】翰林學士承防蔡京有罪免【殿中侍禦史陳師錫上疏言蔡京蔡卞同惡迷國誤朝而京好大喜功鋭於攺作日夜交結內侍戚裏以覬大用若果用之天下治亂自是而分祖宗基業自是而隳矣龔夬亦言京治文及甫獄本以償報私仇始則上誣宣仁終則歸咎先帝必將族防無辜以逞其欲臣料當時必有案牘章疏可以見其煆煉附防如方天若之凶邪而京收寘門下賴其傾險以爲腹心立起犴獄多斥善士天下寃之皆京與天若爲之也願考證其實以正姦臣之罪皆未報防中丞丰稷召自河南初入對與京遇京謂之曰天子自外服召公中執法今日必有髙論稷正色曰行自知之是日論京姦狀帝猶未納臺諫陳瓘江公望等相繼言之帝亦不聴稷曰京在朝吾屬何面目居此復力論之始出知永興軍言者不已乃奪職居杭州】章惇有罪貶爲武安軍節度副使居之潭州【陳瓘等論惇在紹聖中置看詳元祐訴理局取宣仁後垂簾時臣庶陳述及訴理得罪於熈丰之間者章疏凡於先朝言語不順者加之罪責其受禍者八百三十家加以剝皮刻膚斬頸防舌之刑其慘刻如此宜加深譴於是貶惇武安節度副使居於潭州】以韓忠彥曽布爲尙書左右僕射【布初附章惇凡惇所爲多布所建白及不得同省始與乖異元符中惇以士心不附欲薦引名士且乞正所奪司馬光呂公著等贈謚布以爲無益沮之且奏人主操柄不可倒持今自丞弼以至言者知畏宰相不知畏陛下其意蓋欲傾惇防哲宗崩而止及帝卽位鋭意圖治延進忠鯁布因力排紹聖之人而去之旣拜相其弟翰林學士肇引嫌出知陳州言於布曰兄方得君當引用善人翊正道以杜惇卞復起之萌而數月以來所謂端人吉士繼迹去朝所進以爲輔佐侍從臺諫往往皆前日事惇卞者一旦勢異今日必首引之以爲固位計思之可以慟哭比來主意已移小人道長進則必論元祐人於帝前退則盡排元祐者於要路異時惇卞縱未至一蔡京足以兼二人可不深慮乎布不能從】詔禁曲學偏見妄意攺作以害國事者○罷平凖務○林希有罪貶知揚州【右正言陳祐論知大名府林希黨附權要托意詞命肆言醜詆之罪故也】十一月詔攺明年爲建中靖國【時議以元祐紹聖均有所失欲以大公至正消釋朋黨遂詔攺明年元爲建中靖國由是邪正雜進矣】以安燾知樞密院事○黃履免○置春秋博士○以範純禮爲尙書右丞○出宮女六十九人○遼封髙麗王顒爲三韓國公○遼生女眞部伐阿蘇城取之【和卓守阿蘇城穆都哩降之阿蘇在遼遼爲使使命英格罷兵未至英格使烏淩阿舒嚕往佐和卓戒之曰遼使來罷兵但換我軍衣服旗幟與阿蘇城中無辧勿令遼使知之因戒和卓曰遼使可以計卻勿聴其言遽罷兵也遼使果來罷兵英格使呼嚕密遜二人與俱至阿蘇城和卓見遼使詭謂呼嚕曰我部族自相攻撃幹汝等何事誰識汝之太師乃援槍刺殺呼嚕密遜之馬遼使驚駭遽走不敢回顧徑歸居數日破其城執逹呼布殺之阿蘇復訴於遼遼遣奚節度使伊裏來英格至拉林水見之伊裏問阿蘇城事命英格曰凡攻城所獲存者復與之不存者備賞且徴馬數百匹英格與其下謀曰若償阿蘇則諸部不復可號令任用也乃令矩威圗塔兩水之民陽爲阻絕鷹路復使布古徳部節度使言於遼曰欲開鷹路非生女眞節度使不可遼不知其爲英格謀也信之命英格討阻絕鷹路者而阿蘇城事遂止英格聲言平鷹路畋於土溫水而歸遼使使賞其功英格令普嘉努以遼賜物給矩威圖塔之民且修鷹路而還】

通鑑續編卷十﹤史部﹐編年類﹐通鑑續編﹥

欽定四庫全書

通鑑續編卷十一

元陳桱撰

【辛巳】徽宗皇帝建中靖國元年【遼天祚帝延禧幹統元年】春正月皇太后向氏崩○遼主洪基卒孫燕國王延禧立【遼主卒於混同江之行宮年七十遺詔立其孫延禧延禧卽位是爲天祚皇帝二月攺元詔爲耶律伊遜所誣陷者復其官爵籍沒者出之流放者還之以張孝傑家屬分賜羣臣道宗卽位之初求直言訪治道勸農興學救菑防患粲然可觀旣而行謗訕之令重告訐之賞羣邪並興防巧競進賊及骨肉諸部多叛甲兵之用無寕日焉一歳而飯僧三十六萬一日而祝髮三千尙足與論治道哉】二月貶章惇爲雷州司戶參軍【右正言任伯雨論惇久竊朝柄迷國罔上毒流縉紳乘先帝變故倉卒輒逞異志睥睨萬乘不復有臣子之恭向使其計得行將置陛下與皇太后於何地若貸而不誅則天下大義不明大法不立矣臣聞北使言去年遼主方食聞中國黜惇放箸而起稱善者再謂南朝錯用此人北使又問何爲只若是行遣以此觀之不獨孟子所謂國人皆曰可殺𨿽蠻貊之邦莫不以爲可殺也章八上末報防臺諫陳瓘陳次升等復極論之乃詔貶惇爲雷州司戶參軍初蘇轍謫雷州不許占官舍遂僦民屋惇又以彊奪民居下州追民究治以僦劵甚明乃止至是惇問捨於民民曰前蘇公來爲章丞相幾破我家今不可也後徙睦州卒初惇之入相也妻張氏病且死囑之曰君作相幸勿報怨旣祥惇語陳瓘曰悼亡不堪柰何瓘曰與其悲傷無益曷若念其臨絕之語耶惇黙然而止】三月罷權給事中任伯雨【伯雨初爲右正言半歳之間凡上百八防大臣畏其多言俾權給事中密諭以少黙卽爲眞伯雨不聴抗論愈力時曽布欲和調元祐紹聖之人伯雨言人才固不當分黨與然自古未有君子小人雜然並進可以致治者蓋君子易退小人難退二者並用終於君子盡去小人獨畱唐徳宗坐此致播遷之禍建中乃其紀號不可以不戒旣而欲劾布布覺之徙爲度支員外郎】以趙懷徳知湟州○夏四月辛夘朔日有食之○五月欽聖憲肅皇后○作觀成殿於景靈宮【奉安哲宗神禦】六月範純禮罷【時韓忠彥𨿽爲首相而柔懦不決曽布遂専政漸進紹述之說諷中丞趙挺之排撃元祐諸臣純禮從容言於帝曰邇者朝廷命令莫不是元丰而非元祐以臣觀之神宗立法之意固善吏推行之或有失當以致病民宣仁聴斷一時小有潤色蓋大臣識見異同非必盡懷邪爲私也今譏論之臣有不得志故挾此以借口以元丰爲是則欲賢元丰之人以元祐爲非則欲斥元祐之士其心豈卹國事直欲快私忿以售其姦不可不深察也防左司諫江公望上防言自哲宗有紹述之意輔政非其人以媚已爲同忠於君爲異一語不合時學必目爲流俗一談不侔時事必指爲橫議借威柄以快私隙必以亂君臣父子之名感動人主使天下騷然泰陵不得盡繼述之美元祐人才皆出於熙丰培養之餘遭紹聖竄逐之後存者無幾矣神考與元祐之臣其先非有射鉤斬袪之隙也先帝信仇人而黜之陛下若立元祐爲名必有元丰紹聖爲之對有對則爭興爭興則黨復立矣陛下攺元詔防亦稱思建皇極蓋嘗端好惡以示人本中和而立政皇天后土實聞斯言今若渝之柰皇天后土何帝以示純禮純禮贊之曰願陛下以曉中外使知聖意所向亦足以革小人徇利之情乞褒遷公望以勸來者純禮沈毅剛正曽布憚之謂駙馬都尉王詵曰上欲除君承防範右丞不可詵怒防詵館遼使純禮主宴詵誣其輒斥禦名遂罷知潁昌府】秋七月安燾罷○罷左司諫江公望【時蔡王府相告有不遜語及於王公望乞勿以無根之言加諸至親故罷】以蔣之奇知樞密院事章楶同知院事陸佃爲尙書右丞○冬十月李淸臣免【淸臣與韓忠彥有姻好忠彥惟其言是聴範純禮之罷亦其謀也至是以忤曽布免】罷權給事中陳瓘【瓘論議持平務存大體不以細故借口未嘗及人晻昧之過及權給事中曽布使客告以將卽眞瓘語於正彚曰吾與丞相議事多不合今若此是欲官爵相餌也若受其薦進有異同則公議私恩兩有愧矣吾有一書將投之以決去就汝其書之但郊祀不逺彼不相容則澤不及汝矣能不介於心乎正彚願得書旦持入省布使數人邀相見甫就席遽出書布大怒爭辯移時至箕踞誶語瓘色不變徐起言曰適所論者國事是非有公議公未可遽失待士禮布矍然攺容信宿出瓘知泰州】遼主追尊其考妣爲帝後【遼主尊其考昭懷太子濬爲大孝順聖皇帝廟號順宗妣蕭氏曰貞順皇后尋誅伊遜黨徙其子孫於邊發伊遜塔喇臺之墓剖棺戮屍以其家屬分賜被殺之家】十一月以陸佃溫益爲尙書左右丞【益初知潭州凡遂臣在其境內如鄒浩範純仁劉奉世韓川呂希純呂陶輩率爲所侵困用事者悅之】復召蔡京爲翰林學士承防【供奉官童貫性巧媚善策人主微指先事順承以故得幸及詣三吳訪書畫奇巧畱杭月餘蔡京與之防不捨晝夜凡所畫屏幛扇帶之屬貫日以達禁中且附語言論奏於帝所由是帝屬意用京左階道錄徐知常以符水出入元符皇后所太學博士範致虛與之厚因薦京才可相知常入宮言之由是宮妾宦官眾口一詞譽京遂起京知定州攺大名防韓忠彥與曽布交惡布謀引京自助乃召爲翰林學士承防】以西蕃賖羅撒爲邈川首領【賖羅撒隴拶之弟也】詔攺眀年元爲崇寧【曽布主於紹述請攺元崇寧帝従其言】鄧洵武獻愛莫助圖詔以爲中書舍人給事中兼侍講【洵武爲起居郎嘗因對言陛下乃神宗子今相宗彥乃琦之子神宗行新法以利民琦嘗論其非今忠彥更神宗之法是忠彥爲能繼父志陛下爲不能也必欲繼志述事非用蔡京不可又曰陛下方紹述先志羣臣無助者乃作愛莫助之圖以獻其圖如史記年表列旁行七重別爲左右左曰元丰右曰元祐自宰相執政侍従臺諫郎官館閣學校各爲一重左序助紹述者執政中惟溫益一人余不過三四若趙挺之範致虛王能甫錢遹之屬而已右序舉朝輔相公卿百執事咸在以百數帝出示曽布而揭去左方一姓名布請之帝曰蔡京也洵武謂非相此人不可以與卿不同故去之布曰洵武旣與臣見異臣安敢豫議眀日攺付溫益益欣然奉行請相蔡京而借異論者於是善人皆不見容而帝決意相京矣乃進洵武中書舍人給事中兼侍講】

【壬午】崇寧元年【遼幹統二年夏貞觀元年】春二月以蔡確配享哲宗廟庭○追封孔鯉爲泗水侯孔伋爲沂水侯○三月詔宦者童貫制禦器於杭州○夏五月韓忠彥罷【忠彥爲相召還流人進用忠讜之士於是張庭堅陳瓘鄒浩龔夬江公望常安民任伯雨陳次升陳君錫張舜民等皆居臺諫翕然稱爲得人然與曽布不協至是左司諫吳材右正言王能甫附布論忠彥變神考之法度逐神考之人材遂罷出知大名府】復追貶元祐黨籍司馬光四十四人官【諫官吳材王能甫等復舉元祐黨籍以排斥諸賢諫議大夫彭汝霖言諸人罪狀已經紹聖黜削案籍俱在但可據而行不必俟指名彈撃於是司馬光文彥博等四十四人貶奪有差】詔籍元祐元符及今黨人不得與在京差遣【詔元祐並元符末今來責降人除韓忠彥曽任宰相安燾曽任執政王覿丰稷見任侍従官外蘇轍範純禮劉安世範純粹劉安世賈易呂希純張舜民陳次升韓川呂仲甫張耒歐陽棐呂希哲劉唐老吳安詩黃庭堅黃隠畢仲遊常安民劉當時孔平仲徐常王鞏張保源晁補之商倚張庭堅謝良佐韓防馬琮陳彥黙李祉陳祐任伯陳郛朱光裔蘇嘉鄭俠劉昱魯君貺陳瓘龔夬汪衍余爽湯馘程頥朱光庭張彥臣張巽張士良曽燾趙約譚扆楊偁陳侚張琳等並令三省籍記不與在京差遣】內侍請以金飾宮宇詔黜之【帝新卽位思節冗費後苑嘗欲增葺殿宇計用金箔五十六萬七千帝曰用金爲箔以飾土木一壊不可復收甚無謂也令罰內侍請者】陸佃罷【佃與曽布比而持論近恕每欲參用元祐人才尢惡奔兢嘗曰天下多事須不次用人茍安寧時人之才無大相逺當以資歷序進少緩之則士知自重矣又曰今天下之勢如人大病向愈當以藥餌輔養之須其安平茍爲輕事攺作是使之騎射也防禦史請更懲元祐黨佃言於帝曰不宜窮冶乃下詔云元祐諸臣各已削秩自今無所復問言者亦勿輒言揭之朝堂言者用是論佃名在黨籍不欲窮治正恐自及耳遂罷知亳州卒】以許將溫益爲門下中書侍郎蔡京趙挺之爲尙書左右丞【京素與屯田員外郎孫鼛善鼛嘗曰蔡子貴人也然才不勝徳及是京謂之曰我若用於天子願助我鼛曰公誠能謹守祖宗之法以正論輔人主示節儉以先百吏而絕口不言兵天下幸甚京黙然○挺之初通判徳州希時相意行市易法徳安監鎭黃廷堅言鎭小民貧不堪誅求及召試館職學土蘇軾言其聚斂小人學行無取豈堪此選挺之由是深銜二人旣拜中丞遂與曽布比黨建議紹述排撃元祐諸賢由是進居政府】六月詔修神宗所定官制○追封商逸民伯夷爲淸惠侯叔齊爲仁惠侯○閏月曽布免【布與蔡京素有隙議事多不合防布擬壻父陳佑甫爲戶部侍郎京言布私其所親布忿怒爭辯久之聲色俱厲溫益叱之曰曽布上前安得失禮帝不悅殿中侍禦史錢遹言布呼吸立成禍福喜怒遽變炎涼鉤致齊人之窽言欲破紹聖之信史於是布請罷出知潤州】安置知越州鄒浩於永州○秋七月詔內外官並以三年成任○以蔡京爲尙書右僕射【制下之日賜坐延和殿命之曰神宗創法立制先帝繼之兩遭變更國是未定欲上述父兄之志卿何以教之京頓首謝曰敢不盡死】焚元祐法○詔置講議司於都省命蔡京提舉【京起於逐臣一旦得志天下拭目所爲而京陰托紹述之柄箝制天子用熙寧條例司故事卽都省置講議司自爲提舉講議熈丰已行法度及神宗欲爲而未暇者以其黨吳居厚王漢之等十餘人爲僚屬取政事之大者如宗室冗官國用商旅鹽澤賦調尹牧每一事以三人主之凡所設施皆由是出而法制屢變無常矣】章楶罷○復罷春秋博士○八月初置安濟坊於郡縣養民之貧病者○詔天下興學貢士【蔡京請天下州縣並置學州置教授二員縣置小學縣學生選考升諸州學州學生每三年貢太學至則附試別立號考分三等入上等補上捨入中等補下等上捨入下等補內捨余居外舍諸州軍解額各以三分之一充貢士州給常平或系省田宅充養士費縣用地利所出及非系省錢凡州縣學生曽經公私試者復其身內捨免戶役上捨仍免借借如官戶法凡州學上捨生升捨以其秩卽貢入辟雍長吏集闔郡官及提學官具宴設以禮惇遣限嵗終悉集闕下自川廣福建入貢者給借職劵過二千里給大將劵續其路食皆以學錢給之如有孝弟睦姻任卹中和若行能尢異爲鄕裏所推縣上之州免試入學州守貳若教授詢審無謬卽保入貢不實者坐罪】作辟雍【蔡京請建外學以待州縣學之貢士乃詔將作少監李誡卽京城南門外相地營建外學外圓內方爲屋千八百七十二楹四講堂百齊齊列五楹可容三十人是爲辟雍京又奏古者國內外皆有學周成均蓋在國中而黨庠遂序則在國外臣親承聖詔天下皆興學貢士卽國南郊建外學以受之俟其行藝中率然後升諸太學凡此聖意悉與古合今上其所當行者太學専處上捨生內捨生而外學則處外舎生士初貢至皆入外學經試補入上捨內捨始得進處太學太學外舍亦令出居外學其敇令格式悉用太學規制國子祭酒總治學事外學官屬司業丞各一人稍減太學博士正錄員歸外學於是上捨至二百人內捨六百人外舍三千人又置諸王宮大小學教授立考選法】詔司馬光等二十一人子弟毋得官京師○以趙挺之張商英爲尙書左右丞【商英爲中書舍人謝表歷詆元祐諸賢及任翰林學士艸蔡京拜相制極其褒美故京引之】九月初置居養院於京師以處鰥寡孤獨者【仍以戶絕財產給養】詔中書籍元符三年日食上書人爲正邪黜陟有差【初元符末日食求言言者多及熈寧紹聖之政至是蔡京與其黨葉夢得彊浚明彊淵明等議請下詔籍其章防付中書定爲正上正中正下三等邪等尢甚邪上邪中邪下凡四等於是鐘世美以下四十一人爲正等悉加旌擢範柔中以下五百四十一人爲邪等降責有差】治議復元祐皇后者貶元符宰執韓忠彥曽布李淸臣黃履官安置侍從臺諫曽肇丰稷等十七人於逺州以馮澥爲鴻臚寺主簿【內侍郝隨諷蔡京再廢孟後防昌州判官馮澥上書言先帝旣終則後無單立之義稽之逆順陛下無立嫂之禮要之終始皇太后亦不得伸慈婦之恩𨿽已遂之事難復之失然感悟追正有何不可於是侍禦史錢遹殿中侍禦史石豫左膚等乞治元符末大臣嘗請復元祐皇后而廢元符皇後事乃詔降宰臣韓忠彥曽布官追貶李淸臣爲雷州司戶參軍黃履爲祁州團練副使而竄翰林學士曽肇中丞丰稷諫官陳瓘龔夬等一十七人於逺州擢澥爲鴻臚寺主簿】蔡京籍元祐及元符末宰執司馬光等侍從蘇軾等文臣程頥等武臣王獻可等宦者張士良等百二十人爲姦黨請帝書之遂刻石於端禮門【時元祐元符末羣賢貶竄死徙者略盡蔡京猶未愜意乃與其客彊浚明葉夢得籍宰執文彥博司馬光呂公著呂大防劉摯範純仁韓忠彥王珪梁燾王巖叟王存鄭雍傅堯兪趙瞻韓維孫固範百祿胡宗愈李淸臣蘇轍劉奉世範純禮安燾陸佃曽任待制以上官蘇軾範祖禹孔文仲孔武仲朱光庭孫覺鮮於侁賈易鄒浩等餘官程頥秦觀張耒晁補之黃庭堅孔平仲等內臣張士良等武臣王獻可等凡百二十人等其罪狀謂之姦黨請禦書刻石於端禮門】冬十月蔣之奇罷○詔責降人不得同州居住○復廢元祐皇后爲仙師出居瑤華宮【禦史中丞錢遹殿中侍禦史石豫左膚言元祐皇后得罪先朝昭告宗廟天下莫不知哲宗上賔太后聴政當國大臣盡欲變亂紹聖之事以逞私欲因一布衣何大正狂言復還廢後位號當時物議固已洶洶乃至疏逖小臣詣闕上書忠義激切則天下公議従可知矣今朝廷旣已貶削忠彥等及追褫大正誤恩則元祐皇后義非所安孔子曰必也正名乎名不正則言不順夫在先朝則曰後今日則謂之元祐皇后於名爲不正先朝廢而陛下復於事爲不順考之典禮則古昔所無稽之本朝則故實未有詢之師言則大以爲不然況旣爲先朝所廢則宗廟祭告歳事薦享人事有嫌疑之迹神靈萌厭斁之心萬世之後配祔將安所施宜蚤正厥事斷以大義無牽於流俗非正之論以累聖朝於是蔡京許將溫益趙挺之張商英言元祐皇后再復位號考之典禮將來宗廟不可従享陵寢不可配祔揆諸禮制皆所未安請如紹聖三年九月詔書帝従之乃加賜後希微元通知和妙靜仙師復出居瑤華宮】罷元符臣僚劉奉世等二十七人祠祿【坐元符末黨與變法也】以蔡卞知樞密院事○遼蕭哈里叛入於阿克占部生女眞部節度使英格誅之【蕭哈里叛刼幹州武庫器甲遼主命北面林牙郝嘉努捕之哈里亡入於系案女眞布紮爾水阿克占部遣其族人額特哷至生女眞結和約同舉兵英格執之防遼主命英格捕討哈里英格募兵得千餘人兄子阿固達曰有此甲兵何事不可圖也遂防混同水蓋先是女眞甲兵未嘗滿千也及與哈里遇時遼兵追哈里者數千而不能克英格謂遼將曰退爾軍我當獨取哈里遼將許之英格使阿固達與哈里戰阿固達策馬而進哈里中流矢墮馬執而殺之因大破其黨函哈里首遣使獻於遼遼主大喜錫予加等英格自是知遼兵之易與益自肆矣】十二月議復湟州貶元符宰執韓忠彥曽布安燾範純禮蔣之奇等官【蔡京蔡卞請復湟鄯且薦髙永年王厚爲帥於是冶棄湟州罪貶忠彥及燾爲節度副使布爲賀州別駕純禮分司南京奪蔣之奇職凡預議者皆貶黜有差】追諡哲宗子鄧王茂爲獻湣太子【初鄒浩召自新州入對帝首問及諫立後事奨嘆再三詢及諫艸安在對曰已焚之矣退告陳瓘瓘曰禍其在此乎異時姦人妄出一緘則不辧矣蔡京用事乃使其黨僞爲浩防言劉后殺卓氏而奪其子以爲已出欺人可也詎可以欺天乎之語帝詔暴其事遂追冊茂爲太子而貶竄浩等】詔元祐學術政事並勿施用○沅州徭入冦

【癸未】二年【遼幹統五年】春正月安置知越州鄒浩於昭州○安置元符末臺諫官任伯等十二人於逺州【蔡京蔡卞怨元符末臺諫之論已悉陷以黨事同日貶竄陳瓘防州任伯雨昌化軍龔夬化州陳次升循州陳師錫郴州陳祐澧州江公望南安軍常安民溫州張舜民商州馬涓吉州丰稷臺州初蔡京帥蜀張庭堅在其幕府及入相欲引以自助庭堅不從京恨之至是亦編管於象州】知荊南府舒亶平沅州徭取誠徽州【亶平辰沅州徭賊復誠徽州攺誠爲靖州徽爲蒔竹縣以復荊湖疆土曲赦兩路】溫益卒【益仕宦従微至顯無片善可紀至其狡譎傅防蓋天性也】以蔡京爲尙書左僕射○二月尊元符皇后劉氏爲皇太后【宮名崇恩】更茶法置諸路茶場【茶自嘉祐通商至熈寧中李稷稍復法而利復歸於官至是蔡京請仍舊禁官買卽產茶州郡隨所置場申商人園戶私易之禁令商人於在京貨務及所在州郡自買於場戶茶貯於籠篰官爲抽盤循第敍收息訖批引販賣歳入百萬緡以進禦命京城所主之自是盜販公行民滋病矣】三月詔黨人子弟毋得擅到闕下【其應緣趨附黨人罷任在外指射差遣及得罪停替臣僚亦如之】策進士於集英殿【賜及第出身五百三十八人其嘗上書在正等者升甲邪等者黜之蔡京請之也】夏四月詔毀範祖禹唐鑑蘇洵蘇軾蘇轍黃庭堅秦觀文集○以趙挺之爲中書侍郎張商英吳居厚爲尙書左右丞安惇同知樞宻院事○除直祕閣致仕程頥名【頥自涪徙峽復直祕閣言者希蔡京意論其學術頗僻素行譎誕専以詭異聾瞽愚俗乃毀頥出身文字其所著書令監司嚴加覺察範致虛乞下河南盡逐學徒】詔內侍童貫監洮西軍六月貫及王厚復湟州【羌人多羅巴奉溪賖羅撒謀復國趙懷徳畏偪奔河南種落更挾之以令諸部朝廷患眾羌扇結命王厚安撫洮西合兵十萬討之蔡京因言內客省使童貫嘗使陜右審五路事宜與諸將之能否爲最悉請以貫用李憲故事監其軍帝従之貫至湟州適禁中火帝下手札驛止貫毋西兵貫發視遽納鞾中厚問故貫曰上趣成功耳遂行多羅巴知王師且至集眾以拒厚厚聲言駐兵而陰戒行羌備益防乃與知岷州髙永年異道而進多羅巴三子以數萬人分據險要厚撃殺其二子惟少子阿中流矢去道遇多羅巴與俱遁厚遂防湟州捷聞進蔡京官三等蔡卞以下二等降徳音於熈河蘭防路減囚罪一等】秋七月詔元符末上書進士見充三捨生者罷歸○詔自今戚裏宗屬勿得爲執政官○詔責降人子弟毋得任在京差遣○八月論棄湟州罪貶韓忠彥安燾範純禮蔣之奇等官○大蝗詔有司酺祭○張商英罷【商英與蔡京不合數詆京身爲輔相志在逢君禦史以爲非所宜言且取商英所作元祐嘉禾頌及祭司馬光文斥其反覆罷知亳州詔入元祐黨籍】九月詔元符上書邪等人並與外祠【選人不得攺官】置醫學○詔建崇寧寺於諸郡○始正吏部選人階官【國初以來選人階官七等其一曰三京府判官畱守判官節度觀察判官其二曰節度掌書記觀察支使防禦團練判官其三曰軍事判官京府畱守節度觀察推官其四曰防禦團練軍事推官軍監判官其五曰縣令錄事參軍其六曰試銜縣令知縣事其七曰三京軍巡判官司理戶曹司戶法曹司法參軍主簿縣尉七階選人須三任六考用奏薦及功賞乃得升攺凡攺官其第一階進士則授太常丞餘人太子中允第二階進士則授太子中允或祕書郎餘人著作佐郎第三階進士授著作佐郎餘人大理寺丞第四至第七階進士授大理寺丞餘人衛尉寺丞惟判司主簿縣尉七考乃授攺官其不及考者遞降一等凡非登科及特防者年二十五方注官凡三班院二十以上聴差使初任皆監當次任爲監押巡檢知縣凡流外人三任七考有舉者六員移縣令通判有班行舉者三員與磨勘凡進納人六考有職官或縣令舉者四員移注四任十考有攺官者五人舉之與磨勘大率反以職爲階官而以差遣爲職名實混淆元丰𨿽定官制而此亦未正刑部尙書鄧洵武極言之遂定選人七階曰承直郎曰儒林郎曰文林郎曰従事郎曰通仕郎曰登仕郎曰將仕郎以易前後攺通仕爲従政登仕爲修職將仕爲迪功而専用通仕登仕將仕三階奏補未出官人承直至修職須六考迪功七考有官保任而職司居其一乃得磨勘坐愆犯則隨輕重加考及舉官有差】頒蔡京所書元祐姦黨碑刻石於州縣【蔡京又自書姦黨爲大碑頒於郡縣令監司長吏防皆刻石有長安石工安民當鐫字辭曰民愚人固不知立碑之意但如司馬相公者海內稱其正直今謂之姦邪民不忍刻也府官怒欲加之罪民泣曰被役不敢辭乞免鐫安民二字於石末恐得罪後世聞者愧之】髙麗使人如生女眞部【女眞𨿽舊屬髙麗不相通者久矣防髙麗醫者來英格遣人送之還境上醫者至言於髙麗王曰女眞居黑水者部族日彊兵益精悍王乃通使於女眞自是來往不阻英格旣破蕭哈里使人報捷於髙麗髙麗復使人賀之英格遣其族弟色克報聘髙麗待之甚厚】冬十月遼生女眞部節度使英格卒兄子烏雅舒嗣【英格死和哩布之長子烏雅舒襲自烏古鼐以來兩世四人志業相因卒定離析一切治以本部法令英格又用阿固達之請令諸屬部不得擅置信牌馳驛訊事由是號令始一遂辟土東南至於伊勒呼海蘭紮蘭托卜古倫東北至於五國矩威圖塔矣】十一月詔禁以元祐學術政事授業者○遼主謁太廟【遼羣臣上尊號於遼主遼主受之因謁太廟更祖伊徳實爲肅祖昭烈皇帝徳祖色勒迪爲懿祖莊敬皇帝】遼以宋魏國王和囉噶爲太叔徙鄭王淳爲越王【和囉噶興宗之子也淳小字聶哷和囉噶之子篤好文學昭懷太子之得罪道宗嘗欲立淳爲太子羣臣不可而止遼主卽位寵待加厚自北平郡王進封鄭王至是徙封越畱守東京】遼主召監修國史耶律儼纂諸帝實錄【遼主召知樞密院事漆水郡王耶律儼纂太祖以下諸帝實錄儼撰成七十卷儼本姓李父仲禧爲南院樞密使賜以國姓儼以進士蒞政防能國人莫不譽之】更鹽鈔法【初陜西芻糧不足募商人入中𨿽有數倍之息而苦於回貨於是官爲積鹽於解池積錢於在京貨務積鹽鈔於陜西沿邊州郡商人以物解至邊入中卽請鹽鈔以歸徑請鹽於解池故商人無滯而邊備不乏蔡京欲囊括四方之錢實中都以誇富彊而固恩寵乃更其法俾商人先輸錢於貨務請鈔赴產鹽州郡授鹽而舊鈔悉不用商人凡三輸錢始獲一直之貨因無貲更鈔已輸錢悉幹沒於是有賫數十萬劵一旦廢棄者朝爲豪商夕儕流丐有赴水投繯而死者商賈不通邊儲失備矣提防淮東刑獄章縡見而衰之奏攺法誤民京怒奪縡官】纂府銅融州邵州蠻內附

【甲申】三年【遼幹統四年】春正月詔元符上書邪等人毋得至京師○鑄當十大錢【自太祖以來諸路置監鑄錢有折二折三當五隨時立制而未嘗鑄當十也至是蔡京請鑄於諸路與小平錢通行於時】以蔡攸爲祕書郎【攸京長子也元符中監在京裁造院帝時爲端王毎退朝攸適趨局遇諸塗攸下馬拱立王問知爲攸心善之及卽位遂有寵至是自鴻臚卿賜進士出身拜祕書郎】鑄九鼎【元丰中知禮院楊傑言樂音多疵詔範鎭劉幾與傑參定幾傑所奏下舊樂三律鎭以爲聲雜鄭衞且律有差宮商易位専主房庶以律生尺之說以爲定樂當先正律乃作律尺龠合升斗豆區鬴斛圖上之又乞訪求眞黍以定黃鐘而劉幾卽用李照樂加四淸聲而奏樂成詔罷局元祐中鎭請太府銅造律度量鐘磬等式上之其樂復下李照樂一律有奇然鐘律之議司馬光與範鎭論辯者三十餘年終不能相一周惇頥程頥張載皆有樂論亦未究其要及帝卽位鋭意制作以文太平蔡京復毎爲帝言方今泉幣所積贏五千萬和足以廣樂富足以備禮帝惑其說而制作營築之事興矣至是京擢其客劉昺爲大司樂付以樂政昺引蜀方士魏漢津見帝獻樂議破先儒累黍之非用夏禹以身爲度之文取帝指三節爲三寸三三爲九而黃鐘之律成請先鑄九鼎以備百物之象帝従之漢津本剰員兵士自云師事唐仙人李良授鼎樂之法皇祐中與房庶俱被召至京而黍律已成不得伸所學而退或謂漢津嘗執役於範鎭見其制作因掠取之蔡京神其說托以李良授云然漢津曉陰陽數術多奇中嘗語所知曰不三十年天下亂矣人未之信也】二月令天下坑冶金銀悉輸內蔵○三月置文繡院○髙麗侵生女眞部【髙麗旣與生女眞部通好防烏雅舒遣碩碩歡以錫馨圖們之兵往伊勒呼嶺徇海蘭甸之地下其七城髙麗使人謂碩碩歡欲有議事乞遣使焉碩碩歡使博魯往而海蘭甸亦使二詳衮如髙麗髙麗執二詳衮而遣博魯還於是五水之民皆阻於髙麗髙麗攻女眞碩碩歡大破之殺獲甚眾追入其境焚掠戍守而還髙麗復攻之碩碩歡以五百人禦於布騰水又大破之追入布騰水逐其殘眾逾境於是髙麗王懼遣還所俘而請和烏雅舒命碩碩歡立幙府於潺水察其嘗陰與髙麗往來爲亂階者卽正其罪余無所問由是使好復通】夏四月王厚復鄯州【厚帥大軍次於湟命髙永年將左軍循宗水而北別將張誡將右軍出宗谷而南自將中軍趨綏逺期會宗哥川羌置陣臨宗水倚北山谿賖羅撒張黃屋建大斾乘髙指呼望中軍旗鼓爭赴之厚麾遊騎登山攻其背親帥彊弩迎射羌退走右軍濟水撃之大風従東南來揚沙翳羌目不得視遂大敗斬首四千三百餘級俘三千餘人羅撒以一騎馳去其母玆公主與諸酋開鄯州城門以降厚計羅撒必且走靑唐將夜追之童貫以爲不能及遂止師下靑唐知羅撒畱一宿去貫始悔之詔攺鄯州爲西寧州隴右節度】罷講議司五月更知開封府爲牧尹○攺六曹名【攺定六曹以士戶儀兵刑工爲序增其員數仿唐六典易胥吏之稱】王厚復廓州加蔡京守司空封嘉國公【厚將大軍趨廓州羌酋落施軍令結以眾降遂入廓州詔以復鄯廓加京官封而超拜厚武勝軍節度觀察畱後鄯廓湟州𨿽復而府蔵困匱秦中騷然矣】置京西北路交子所【蔡京請置京西北路専切管幹通行交子所仿川峽路立僞造法通情轉用並鄰人不告者皆罪之私造交子紙者罪以徒配已而令諸路更用錢引準新樣印制四川如舊法惟閩浙湖廣不行錢引趙挺之以爲閩乃京鄕裏故得免焉】六月圖熈寧元丰功臣於顯謨閣○賜辟雍殿名曰大成以荊國公王安石配享孔子位次孟軻○增諸州學未立者○置書畫算學【書學習篆隸艸三體明說文字說爾雅博雅方言篆以古文大小二篆爲法隸以二王歐虞顏栁眞行爲法艸以章艸張芝九體爲法畫學之業曰佛道曰人物曰山水曰鳥獸曰花竹曰屋木以說文爾雅方言釋名教授說文則令書篆字著音訓余書皆設問答以所解義觀其能通畫意與否仍分士流雜流別其齊以居之考畫之等以不仿前人而物之情態形色俱若自然筆韻簡髙爲工算學之業以九章周髀及假設疑數爲算問仍兼海島孫子五曹張丘建夏侯算法並歷算三式天文書爲本科其生皆占經以試其取士法略如太學上捨三等推恩以通仕登仕將仕郎爲次】重定元祐元符黨人刻石於朝堂【詔重定元祐元符黨人及上書邪等者合爲一籍通三百九人刻石於朝堂余並出籍自今母得復用彈奏】詔內外官毋得越職論事○秋七月行方田法○八月許將免【將居政府十年不能有所建明中丞朱諤劾將在元祐則盡更元丰之所守居紹聖則陰匿元祐之所爲罷知河南諤蔡京之黨也】九月以趙挺之吳居厚爲門下中書侍郎張康國鄧洵武爲尙書左右丞【紹聖中蔡京治役法薦康國爲屬及京當國定黨籍議紹述康國皆預密謀故京引援之甚力自福建轉運判官不三歲入翰林爲承防遂拜左丞復以其兄康伯代爲學士】以胡師文爲戶部侍郎【初東南六路糧斛自江浙起綱至於淮甸以及眞揚楚泗爲倉七以聚蓄軍儲復自楚泗置汴綱般運上京以江淮發運使董之故常有六百萬石以供京師而諸倉常有數年之積州郡告歉則折納上等價錢謂之額斛計本州歳額以倉儲代輸京師謂之代發復於丰熟以中價收糴至饑歉則令民納錢民以爲便本錢歳增兵食有餘其法良善及蔡京當國始求羨財於是以其姻家胡師文爲發運使以糴本數百萬緡充貢入爲戶部侍郎自是繼者效尢時有進獻本錢竭矣本竭則不能增糴儲積空而輸般之法壊矣】詔諸州學別置齋以養材武之士○冬十月夏人寇涇原遂防西蕃圍宣威城執知鄯州髙永年殺之貶王厚爲郢州團練使【蔡京使王厚招夏卓羅右廂監軍仁多保忠厚言保忠𨿽有歸意而下無附者章數上京責厚愈急厚乃遣弟詣保忠還爲夏邏者所獲遂追保忠赴牙帳厚以保忠縦不爲夏所殺亦不能復領軍政使得之一匹夫耳何益於事京怒必令以金幣招之夏乃防兵延渭慶三路各數千騎遣使求援於遼朝廷命西邊能招致夏人者毋問首従賞同斬級令陶節夫在延安大加招誘夏主遣使巽請皆拒之又令殺其放牧者夏人遂入鎭戎略數萬口於是羌酋溪賖羅撒合兵逼宣威城知鄯州髙永年出禦之行三十里爲羌人所執多羅巴謂其下曰此人奪我國使吾宗族漂無處所遂殺之探其心肝以食焉羅撒復焚大通河橋新疆大震事聞帝怒親書五路將帥劉仲武等十八人姓名勅禦史侯防往秦州逮治至秦仲武等囚服聴命諭之曰君輩皆侯伯無庸以獄吏辱第以實對獄旣具奏言漢武帝殺王恢不如秦穆公赦孟明子玉縊而晉侯喜孔明亡而蜀國輕今羌殺吾一都防而使十八將由之而死是自艾其肢體也欲身不病得乎帝悟釋不治惟王厚坐逗畱降授郢州團練使】立九廟【復祀翼祖宣祖也】十一月帝臨太學【官論定之士十六人焉】帝臨辟雍【賜司業吳絪蔣靜四品服學官推恩有差】詔専取士於學校罷科舉法【時𨿽設辟雍太學以待士之升貢者然州縣猶以科舉貢士蔡京以爲言遂詔天下取士悉由學校升貢其州郡發解凡試禮部法並罷而毎歳試上捨生則差知舉如禮部法云】十二月升通逺軍爲鞏州○復封孔子後奉聖公端友爲衍聖公○是歳大蝗○王祖道言黎洞王古蠻楊晟免等內附【時蔡京間邊知桂州王祖道欲乘時徼利乃誘王江酋楊晟免等使納土誇大其辭言向慕者百二十峒五千九百家十餘萬口其旁通江峒之眾尙未論也王江在諸江合流之地山川形勢據諸峒要防幅員二千里宜開建城邑控制百蠻以武臣爲守置溪峒司主之】安惇卒

【乙酉】四年【遼幹統五年】春正月築溪哥城○立武學試藝法○邦潘疊三州蕃落來歸○蔡卞罷【卞居心傾邪一意以婦翁王安石所行爲至當以兄京晚達而位在上致已不得相故二府政事時有不合至是京將用童貫爲制置使卞言不宜用宦者必誤邊計京於帝前詆卞卞求去遂出知河南府】以內侍童貫爲熈河蘭湟秦鳳路經略安撫制置使○二月築禦謀城○以張康國知樞宻院事劉逵同知院事何執中爲尙書左丞○閏月令州縣仿尙書六曹分六案○鑄夾錫鐡錢【自太祖以來閩蜀陜西多用鐡錢每十文當銅錢一文至是河東轉運判官洪中孚言遼夏以鐡錢爲兵器若雜以鉛錫則脆而不可用請攺鑄之乃詔置陜西河東河北京西監鑄當二夾錫鐡錢云】趙懷徳來降以爲感徳軍節度使封安化郡王○三月以趙挺之爲尙書右僕射○詔建王古砦爲懷逺軍【従王祖道之請也置二砦爲立學】復銀州○防牱夜郎首領以其地內附○夏人寇塞門○遼歸女於夏【夏主連歳請婚於遼遼以其族女南仙爲成安公主嫁之】置議禮局於尙書省【初太祖命聶崇義重集三禮圖劉溫叟等撰開元通禮二百卷本唐開元禮而損益之至景祐中賈昌朝撰太常新禮及祀儀皇祐中文彥博撰太享明堂記嘉祐中歐陽修撰太常因革禮元丰中宋敏求詳定朝防儀注祈禳蕃國喪禮總百六十三卷帝以爲未備置議禮局於尙書省命詳議官具禮本末議定請防以給事中劉昺領其事】罷左司諫黃葆光【葆光爲左司諫始蒞職卽言三省吏猥多乞非元丰舊制者一切革去帝命釐正之一時士論翕然蔡京怒其異已宻白帝降內批云當丰亨豫大之時爲衰亂減損之計徙爲符寶郎】夏四月遼使蕭良來【爲夏人求還侵地及退兵也】夏人寇臨宗順寧砦及湟州劉延慶辛叔獻等敗之○五月除黨人父兄子弟之禁○林攄如遼【報聘也】賜信州龍虎山道士張繼元號虛靖先生【漢天師張道陵三十代孫也且詔龍虎山張氏自今相襲爲山主傳授法籙者卽度爲道士】六月趙挺之罷【初帝以蔡京獨相謀置右輔京力薦挺之及旣相與京爭權屢陳京姦惡且請去位以避之遂罷】大蝗蔽日○秋七月置四輔郡【右司諫姚祐請置輔郡以拱大畿詔以潁昌府爲南輔升襄邑縣爲拱州爲東輔鄭州爲西輔澶州爲比輔各屯兵二萬重其資給蓋蔡京欲兵權歸已故也】還上書流人○八月置提舉溪峒司【従王祖道請也】攺懷逺軍爲平州○定鼎於九成宮【帝鼐及八鼎成詔奉安於九成宮以蔡京爲定鼎禮儀使帝幸宮行酌獻禮賜魏漢津號衝顯處士鼎各一殿周以垣墻上施埤堄墁如方色外築垣環之曰九成宮中央曰帝鼐其色黃祭以土王日爲大祠北方曰寶鼎其色黑祭以冬至東北方曰牡鼎其色靑祭以立春東方曰蒼鼎其色碧祭以春分東南曰岡鼎其色緑祭以立夏南方曰彤鼎其色紫祭以夏至西南曰阜鼎其色黑祭以立秋西方曰皛鼎其色赤祭以秋分西北曰魁鼎其色白祭以立冬八鼎皆爲中祠樂用登歌享用素饌復於帝鼎之宮立大角鼎星祠尋復鑄帝坐大鐘及二十四气鐘云】大晟樂成帝受賀於大慶殿【新樂成加號魏漢津虛和衝顯寶應先生賜樂名大晟置府建官謂之雅樂頒之天下播之教坊】九月以九鼎成受賀於大慶殿賜方士魏漢津號嘉成侯作寶成宮【帝以九鼎成受賀於大慶殿詔於鑄鼎之地作寶成宮置殿以祠黃帝夏禹周成王周公旦召公奭置堂以祀唐李良及魏漢津賜漢津號嘉成侯漢津尋死於京師年九十矣】詔徙元祐黨人於近地【惟不得至畿甸】冬十一月安定郡王世雄卒○林攄還自遼有罪貶知潁州【攄之使遼也蔡京使其激怒以啟釁攄遂恣情不遜遼人大怒空客館水漿絕煙火至捨外積潦亦污以矢溺使饑渴無所得如是者三日乃遣還凡饔餼祖犒皆廢歸復命議者以爲怒鄰生事猶除禮部尙書遼人以失禮來言始出之】以朱勔領應奉局及花石綱於蘇州【初蔡京過蘇州欲建僧寺閣防費鉅萬僧言必欲集此緣非郡人朱衝不可京卽召衝語之衝願獨任居數日衝請京詣寺度地至則大木數千章積庭下京器其能逾年京召還朝遂挾衝子勔與俱竄名姓於童貫軍籍中皆得官帝頗埀意花石京諷衝宻取浙中珍異以進初致黃楊三本帝嘉之後歳歳增加然歳不過再三貢貢物裁五六品至是漸盛舳艫相銜於淮汴號花石綱置應奉局於蘇州命勔總其事勔指取內帑如囊中物每取以數十百萬計於是搜巖剔藪幽隱不置其黨徐鑄等數人輔之竭縣官經常以爲奉所貢物豪奪漁取於民毛髮不少償凡士庶之家一石一木稍堪翫者卽領健卒直入其家用黃帕覆之加封識焉指爲禦前之物未卽取使防視之微不謹卽被以大不恭罪及發行必撤屋抉墻以出人不幸有一物小異共指爲不祥惟恐芟夷之不速民預是役者中家破產或粥賣子女以供其須劚山輦石程督慘刻𨿽在江湖不測之淵百計取之必得乃止至截諸道糧餉綱旁羅商舡掲所貢其上篙工柁師倚勢貪橫淩轢州縣道路以目相視廣濟卒四指揮盡給挽士猶不足於用】以陶節夫經制環慶涇原河東事【節夫知延安府嘗城銀州與知渭州鐘傳屢陳取興靈之策蔡京張康國從中助之故有是命】詔分平州爲允格州【知桂州王祖道言黎人爲患六十年道路不通今願爲王民得地千五百里乞以安口隘爲允州中古州爲格州詔分平州置允州格州】髙麗王顒卒子俁嗣

【丙戌】五年【遼幹統六年】春正月有星孛於西方長竟天○以吳居厚劉逵爲門下中書侍郎○以鄭居中同知樞宻院事尋罷【初鄭貴妃寵後宮而家世防居中直學士院乃自言於妃爲從兄弟因彼此相倚爲重及入樞府妃時已貴重於居中已無所賴乃用宦者黃經臣計以外戚秉政辭攺授中太一宮使】詔求直言毀元祐黨人碑復謫者仕籍【帝以星變避殿損膳劉逵請帝碎元祐黨碑寛上書邪籍之禁帝従之夜半遣黃門毀石刻翌日蔡京見之厲聲曰石可毀名不可滅也】太白晝見赦除黨人一切之禁權罷方田○罷諸州歳貢供奉物○詔崇寧以來左降者各以存沒稍復其官盡還諸徙者○二月蔡京有罪免【京懷姦植黨威福在其手中托紹述之名紛更法制貶斥羣賢增修財利之政務以侈靡惑人主動以周官惟王不防爲說毎及前朝借財省費者必以爲陋至於土木營造率欲度前防而侈後觀時夭下久平吏員冗濫節度使至八十餘員畱後觀察下及遙郡刺史多至數千員學士待制中外百五十員京因覩帑蔵盈溢遂倡爲丰亨豫大之說視官爵財物如糞土累朝所儲掃地矣帝嘗大宴出玉琖玉巵示輔臣曰欲用此恐人以爲大華京曰臣昔使契丹見玉盤琖皆石晉時物持以誇臣謂南朝無此今用之上壽於禮無嫌帝曰先帝作一小臺財數尺上封事者甚眾朕畏其言此器已就久矣儻人言復興久當莫辧京曰事茍當於理多言不足畏也陛下當享天下之奉區區玉器何足計哉帝悅其言乃置應奉司禦前生活所營繕所蘇杭造作局禦前人船所其名雜出大率爭以奇巧爲功而花石綱之害爲尢甚及彗星見帝悟其姦凡所建置一切罷之而免京爲中太一宮使畱京師言者論不已中丞吳執中言於帝曰進退大臣當全體貌帝爲京下詔戒飭言者乃已】以趙挺之爲尙書右僕射【蔡京旣免帝召見挺之曰京所爲一如卿言復拜右相挺之與劉逵同心輔政凡京所行悖理虐民之事稍稍澄正之然挺之多智慮後患毎建白務開其端而使逵畢其說逵亦欲自以爲功直情不顧初挺之首興邊事用兵累年至是帝臨朝語大臣曰朝廷不可與四夷生隙隙一開禍結不解兵民肝腦塗地豈人主愛民卹物意哉挺之退謂同列曰上志在息兵吾曹所宜將順】三月罷求直言○以世福爲安定郡王【世福燕懿王徳昭曽孫也】廢銀州爲銀川城○許夏人平○夏五月行紀元歷【劉昺所造也】秋七月庚寅朔日當食不虧○冬十二月劉逵罷【蔡京令其黨進言於帝曰京之攺法度皆稟上防非私爲之今一切皆罷恐非紹述之意帝惑其說復有用京之心然羣臣未有覺之者鄭居中往來鄭妃父客鄭紳所知之卽入見言陛下建學校興禮樂以藻飾太平置居養安濟院以周拯窮困何所逆天而致威譴乎帝悅居中退語禮部侍郎劉正夫正夫因請對語與居中合帝遂疑逵擅政於是京黨禦史余深石公弼論逵専恣反覆陵蔑同列引用邪黨出知亳州】得鎭國寶【有以玉印六寸紐獻者文曰承天福延萬億永無極詔名鎭國寶】黎洞蠻韋宴閙等內附詔復以其地爲地文蘭郍州

【丁亥】大觀元年【遼幹統七年】春正月以蔡京爲尙書左僕射○吳居厚罷以何執中爲中書侍郎鄧洵武梁子美爲尙書左右丞【子美初爲河北轉運使傾漕計以奉上損緡錢三百萬市北珠以進由是諸路漕臣效尢爭進羨余矣北珠出於女直子美市於遼遼嗜其利虐女直捕海東靑以求珠女直深怨之而子美用是顯】二月復行方田○三月趙挺之罷以何執中鄧洵武爲門下中書侍郎梁子美朱諤爲尙書左右丞○以蔡攸爲龍圖閣學士兼侍讀○立八行取士科【八行者孝友睦婣任卹忠和也凡有此八行者卽免試補太學上捨知臺州李諤文以徐中行薦中行聞之盡毀其所爲文入委羽山以避之或問之中行曰人而無行與禽獸等使吾得以八行應科目則彼之不被舉者非人類歟】以葉夢得爲起居郎【夢得附蔡京得爲祠部員外郎京罷相趙挺之更其所行及京再相復反前政夢得入對因曰陛下前日所建立者出於陛下乎出於大臣乎豈可以大臣進退而有所更張也上悅故有是命】夏五月以蔡薿爲給事中【薿以諸生試策揣蔡京意且復用卽對曰熈丰之徳業足以配天不幸繼之以元祐紹聖之纉述足以永賴不幸繼之以靖國陛下兩下求言之詔冀以聞至言收實用也而見於元符之末者方且幸時變而肆姦言乘間隙而投異意詆誣先烈不以爲疑動搖國是不以爲憚願逆處其未至而絕其原於是擢爲第一以所對頒天下甫解褐卽除祕書正字未逾年至侍從前此未有也】鄧洵武免【時妖人張懷素謀反朝士多株連者而洵武與其黨連昏坐免鄧氏自綰以來世濟其姦而洵武阿二蔡尢力】班大晟樂於天下○詔自今諸路監司勿任元祐學術者○六月以梁子美爲中書侍郎○以黎洞地爲庭孚州○朱諤卒○秋八月以徐處仁爲尙書右丞林攄同知樞密院事○九月貶侍禦史沈畸監信州酒稅竄禦史蕭服於處州【蔡京怨劉逵防蘇州盜鑄錢獄起京欲陷逵婦兄章綖兄弟遣開封尹李孝壽鞫之株連者千餘人彊抑使承死者甚眾京猶以爲緩遣侍禦史沈畸禦史蕭服往代畸至蘇卽日決釋無左證者七百人嘆曰爲天子耳目司而可傅防權要殺人以茍富貴乎遂閱實平反以聞京大怒貶畸監信州酒稅服羈管處州而綖竟竄海島】前直袐閣程頥卒【順於書無所不讀其學本於誠以大學論語孟子中庸爲標指而達於六經動止語黙一以聖人爲師其不至於聖人不止也嘗言今農夫祁寒暑雨深耕易耨播種五穀吾得而食之百工技藝作爲器物吾得而用之介冑之士被堅執鋭以守上宇吾得而安之無功澤及人而浪度嵗月晏然爲天地間一蠧惟綴緝聖人遺書庶幾有補爾於是著易春秋傳平生誨人不倦故學者出其門最多淵源所漸皆爲名士而劉絢李吁謝良佐防酢張繹蘇昞呂大臨呂大鈞尹焞楊時成徳尢著世稱頥爲伊川先生卒年七十五○絢力學不倦頥毎言他人之學敏則有矣未易保也若絢者吾無疑焉任終太常博士○吁頥稱其才器可大任又言自予兄弟倡明道學能使學者視仿而信從者吁與劉絢有力焉仕終校書郎○良佐學問該贍事有未澈則顙有泚嘗與頥別一年復來見頥問所進對曰但去得一矜字爾頥喜曰是子可謂力學切問而近思者與遊酢楊時呂大臨在程門號四先生仕終監西京竹木場有論語說行於世○酢初與兄醇俱以文行知名所交皆天下士頥見之京師謂其資可以進道及程顥興扶溝學招使肄業酢盡棄故所習而學焉仕終知濠州○繹家世甚防年長未知學傭力於市聞邑官傳呼聲心慕之問人曰何以得此人曰此讀書所致耳卽發憤力學遂以文名謂科舉之習不足爲將祝髮爲僧周行已官河南謂之曰何爲捨聖人之學異日程先生歸可師也防頥自涪還河南繹往受業頥稱其穎悟嘗曰吾晚得二士謂繹與尹焞也○大鈞大防之弟也能守其師說而踐履之尢喜講明井田兵制謂治道必自此始張載每嘆其勇爲不可及仕終陜西轉運従事○大臨大鈞之弟通六經尢邃於禮每欲掇習三代遺文舊制令可行不爲空言以拂世矯俗嘗與兄大忠大防相切磋論道考禮一本於古仕終袐書省正字】冬十月貶張商英爲安化軍節度副使○閏月以林攄爲尙書左丞鄭居中同知樞密院事【蔡京言樞宻本兵之地與三省殊無嫌於用親黃經臣力抗前說京言不效居中疑京不已援遂怨京乃與張康國比而問京都水使者趙霖得兩首於黃河獻以爲瑞京曰此齊小白所謂象罔見之而霸者也居中曰首豈有二人皆駭異而京獨主之殆不可測帝命棄金明池謂居中愛我故申前命】十一月壬子朔日有食之【蔡京以不及所當食分率羣臣稱賀】建鎭州於黎母山【知桂州王祖道請於黎母山心立鎭州爲下都督府賜軍額曰靜海知州領海南安撫都監徙萬安軍於水口】王祖道伐南丹蠻獲其酋莫公佞建觀州【南丹州地與宜州及西南夷接壤世爲莫氏所居自署刺史王祖道欲取之乃誣公佞阻文蘭州不令納土遣劉推忠發兵討之擒莫公佞以南丹州爲觀州公佞弟公晟結溪洞報復侵掠城邑遂圍新萬安州及觀州殺刺史蔡京匿不以聞】徐處仁以母喪去位○十二月召王祖道爲刑部尙書以張莊知桂州【祖道在桂四年厚以官爵金帛挑諸夷建城邑調兵鎭戍輦輸內地錢帛鹽粟無復齊限地瘴癘戍者什亡五六實無尺土一民益於縣官時廣南西路轉運副使張荘實與祖道表裏至是祖道以功召而以荘代其任祖道荘旣鑿空超取顯美由是龐恭孫趙遹程鄰相與效之邊壤益多故矣】置黔南路加蔡京太尉【領庭孚平允従觀宜栁融九州蔡京以功加太尉】太廟齋郎方軫上書請誅蔡京京下軫於獄流之嶺南【軫上書言蔡京睥睨社稷內懷不道専以紹述熈丰之說爲自謀之計內而執政侍従外而帥臣監司無非其門人親戚自元符末陛下嗣服忠義之士投匭者無日無之京分爲邪等黥配安置不齒仕籍則誰肯爲陛下言哉京又使子攸日以花石禽鳥爲獻欲愚陛下使不知天下治亂臣以爲京必反也請誅京上詔宣示京京下軫獄流之嶺南】夏人來貢○涪州夷駱世華駱文貴內附○幹寧軍言黃河淸

【戊子】二年【遼幹統八年】春正月壬子朔受八寶於大慶殿赦加蔡京太師【時得良玉工帝命作六寶曰皇帝之寶曰皇帝行寶曰皇帝信寶曰天子之寶曰天子行寶曰天子信寶以合秦制天子六璽之數與受命鎭國通曰八寶受命鎭國惟封禪用之】二月作徽猷閣【蔵哲宗禦某也】三月班金籙靈寶道場儀範於天下○夏四月童貫復洮州五月加貫檢校司空賜蔡京玉帶○童貫復積石軍【溪哥王於�徵朴哥降遂復積石軍貫頗恃功驕恣選置將吏皆防取中防不復關朝廷蔡京不悅】張莊言安化氏蠻內附【知桂州張莊奏安化上三州一鎭地土及恩廣監洞光眀落安知洞程大法都丹團黃光明等納土共五萬一千一百餘戶二十六萬三千餘人幅員九千餘里】六月以涪夷地爲珍州以平夏城爲懷徳軍○秋八月梁子美罷○九月以林攄爲中書侍郎余深爲尙書左丞【深爲中丞時與知開封府林攄治妖人張懷素獄事多連蔡京二人曲爲掩覆凡獄辭及交通書問有及京者輒取焚之京深徳二人故力引焉】皇后王氏崩○冬十二月靖和皇后於永裕陵○張莊言寛樂等州蠻內附詔以莊兼黔南經略安撫使【莊奏寛樂州安沙州譜州四州七源等州納土計二萬人一十六州三十三縣五十餘洞幅員萬里蔡京帥百官表賀謂混中原風气之殊當天下輿地之半詔莊兼黔南經略使】渝州蠻趙泰等內附以其地爲溱州○涪夷任應舉湖南猺楊再光內附○詔孔伋從祀孔子廟庭○折克行卒以其子可大知府州事【克行在邊久善拊士卒戰功最多羌人號爲折家父】夏人入貢

【己丑】三年【遼幹統九年】春正月以涪夷地爲永州○二月播州楊文貴內附以其地爲遵義軍【文貴南平夷也來獻其土建爲遵義軍領播川瑯川帶水三縣】三月張康國暴卒於待漏院【康國始因附蔡京而進及在樞府寖爲崖異時帝惡京専愎陰令康國阻其姦且許以相京忌康國遂引吳執中爲中丞執中卽劾京客劉昞宋喬年帝嘉執中之不阿康國曰是乃爲逐臣地耳已而執中將論康國康國先知之旦奏事畱白帝曰執中今日入對必爲京論臣臣願避位旣而執中對果陳其事帝怒黜執中知滁州至是康國因退朝趨殿廬得疾仰天吐舌舁至待漏院卒或疑中毒云】右正言陳禾上防請竄童貫貶禾監信州酒【時童貫權益張與黃經臣胥用事中丞盧航表裏爲姦搢紳側目陳禾曰此國家安危之本也吾位言責此而不言可乎遂上防劾貫經臣怙寵防權之罪願亟竄之逺方論奏未終帝拂衣起禾引帝衣請畢其說衣裾落帝曰正言碎朕衣矣禾言陛下不惜碎衣臣豈惜碎首以報陛下此曹今日受富貴之利陛下他日受危亡之禍言愈切帝變色曰卿能如此朕復何憂內侍請帝易衣帝卻之曰畱以旌直臣翌日貫等相率前訴謂國家極治安得此不祥語盧航奏禾狂妄謫監信州酒】並黔南入廣西路○夏四月林攄有罪免【集英臚唱貢士攄當傳姓名不識甄盎字帝笑曰卿誤耶攄不謝而語詆同列禦史論其寡學倨傲不恭失人臣禮黜知滁州猶爲帝言頃使遼見其國中攜貳若兼而有之勢無不可蓋欲報其辱也帝由是始有北伐之意】以鄭居中知樞密院事管師仁同知院事余深爲中書侍郎薛昻劉正夫爲尙書左右丞【昻與余深林攄附蔡京爲至久昻至舉家爲京避私諱或誤及之輒加笞責昻嘗誤及卽自批其口】五月流孟翊於逺方【孟翊獻所畫卦象謂宋將中微宜更年號攺官名變庶事以厭之帝不樂詔竄之逺方】六月詔修樂書○管師仁罷○蔡京有罪免【中丞石公弼殿中侍禦史張克公劾京罪惡章數十上京坐免公弼始與京有連故得進用及居言路遇事利害輒言不憚京始忌之旣免京政復上章言吏員猥冗戾元丰舊制於是詔堂選歸吏部者數千員罷宮廟者千員都水知埽六十員縣非大郡悉省丞在京茶事歸之戶部諸道市舶歸之轉運司仕塗爲淸】以何執中爲尙書左僕射【執中一意謹事蔡京遂代爲首相太學生陳朝老詣闕上書曰陛下知蔡京之姦解其相印天下之人鼔舞有若更生及相執中中外黯然失望執中𨿽不敢肆爲非法若蔡京之蠧國害民然碌碌常質初無過人天下敗壊至此如人一身臓腑受沴已深豈庸庸之醫所能起乎執中夤緣攀附致位二府亦已大幸遽俾之經體贊元是猶以蚉負山多見其不勝任也防奏不省】以瀘夷地爲純滋州○秋八月嗣濮王宗漢卒兄子仲增嗣○冬十一月詔蔡京以楚國公致仕【仍提舉哲宗實錄畱京師】詔算學以黃帝爲先師【風後等八人爲配享巫咸等七十二人爲從祀】罷東南鑄夾錫錢○禮書成【凡二百四十七卷】瀘州夷王募弱內附

【庚寅】四年【遼幹統十年】春正月詔士庶拜僧者論以大不恭罪○夏人入貢○以余深張商英爲門下中書侍郎侯同知樞宻院事【蔡京旣免帝自峽州召商英知杭州過闕賜對因奏曰神宗修建法度務以去大害興大利今誠一一舉行則盡紹述之美法若有不可不變但不失其意足矣遂畱居政府帝嘗従容問曰蔡京何如人也對曰使京正其心術𨿽古賢相何以加京聞而銜之】三月詔罷醫算書畫學宮【詔醫學生並入太醫局算生入太史局書生入翰林書藝局畫生入翰林畫圖局學官等並罷】詔元符上書邪下等人依舊錄用○夏五月立詞學兼茂科【帝以宏詞科不足以致文學之士攺立詞學兼茂科嵗附貢士院試去檄書而增制誥中格則授館職嵗不過五人】有星孛於奎婁詔直言闕失貶蔡京爲太子少保出居杭州【京畱都中丞石公弼言京盤旋京師無去志其餘威震於羣臣願持必斷之決以消後悔殿中侍禦史洪彥升言京再居元宰假紹述之名一切更張敗壊先朝法度朋姦誤國公私困旣已上印而偃蹇都城上憑眷顧之恩中懷防扈之志願早賜英斷遣之出京殿中侍禦史毛注言京擅持威福動搖中外以翰林學士葉夢得爲腹心交植黨與以所親宋喬年尹京其門人播傳咸謂陛下恩眷不衰行且復用帝皆不聴惟逐夢得而遷注爲侍禦史注復極論京受孟翊妖姦之書與逆人張懷素遊處引防朋林攄置政府等事太學生陳朝老亦防京惡十四事乞投畀逺方以禦魑魅皆不報及彗出奎婁間帝避殿減膳令侍従官直言指陳闕失公弼等遂極論京罪侍禦史張克公論京輔政八年權震海內輕賜予以蠧國用托爵祿以市私恩役將作以葺居第用漕船以運花石名爲祝聖而修塔以壯臨平之山托言灌田而決水以符興化之防法名退送門號朝京方田擾安業之民圜土聚徙郡之惡及不軌不忠之罪凡數十事毛注又論京罪積惡大天人交譴𨿽罷相致政猶怙恩恃寵偃居賜第以致上天威怒推原其咎實在於京考京之罪蓋不可以縷數陛下去黨碑以開自新之路京疾其異已而別爲禁防陛下頒明詔以來天下之言京惡其議已而重致於法以嚴刑峻罸脇持海內以美官重祿交結人心錢鈔屢更而商賈不行邊事數興而國力大匱聲焰所震中外憤疾宜早令去國消弭天變奏上乃出之】余深罷【深與蔡京結爲死黨京旣去國深不自安上防乞罷乃出知靑州】追貶王祖道爲昭信軍節度副使放張莊於永州【討妄言拓地之罪也】六月以張商英爲尙書右僕射【時蔡京久盜國柄中外怨疾見商英能立異同更稱爲賢帝因人望而相之時久旱彗星中天商英受命是夕彗不見明日兩帝喜因大書商霖二字以賜之】薛昻免○秋七月罷方田○八月以劉正夫爲中書侍郎侯鄧洵仁爲尙書左右丞吳居厚爲門下侍郎○閏月以張閣知杭州兼領花石綱【閣受杭州之命思所以固寵乃因辭日乞領花石綱事應奉益繁矣】九月丙寅朔日有食之○冬十月立貴妃鄭氏爲皇后【後開封人初帝爲端王常朝欽聖太后於慈徳宮後時爲押班太后命後供侍帝卽位太后因以賜帝後性端謹善順承帝意好觀書章奏能自制帝愛其才寵冠後宮竟立爲後】以吳居厚知樞宻院事○南丹州首領莫公晟內附○戶部獻今年民數【主客戶二千八十八萬二千二百五十八口四千六百七十三萬四千七百八十四】

【辛夘】政和元年【遼大慶元年】春三月以王襄同知樞宻院事○夏六月復蔡京太子少師○秋七月廢平從州爲砦○八月復蔡京太子太師○張商英罷【商英爲政持平謂蔡京𨿽明紹述但借以刼制人主禁錮士大夫耳於是大革事攺京所鑄當十大錢爲當三以平泉貨復轉般倉以罷直達行鹽鈔法以通商旅蠲橫斂以寛民力勸帝節華侈息土木抑僥幸帝頗嚴憚之嘗葺升平樓戒主者遇丞相導騎至必匿匠樓下過則如初時稱商英忠直然意廣才疏凡所當爲先於公座誦言故不便者得預爲計初何執中與蔡京同相凡營立皆預議至是惡商英出已上與鄭居中日夜醖織其短先使言者論其門下客唐庚竄之恵州初帝在潛邸方伎郭天信言當履天位及卽位頗睠寵之商英因與往來事覺居中遂諷中丞張克公論之商英罷政出知河南】九月王襄免【坐薦引近侍也】鄭允中童貫如遼【童貫旣得志於西羌遂謂遼亦可圖因請使遼以覘之乃以鄭允中充賀遼主生辰使而以貫副之或言以宦官爲上介國無人乎帝謂曰契丹聞貫破羌故欲見之因使覘其國策之善者也遂行】冬十月貶張商英爲崇信軍節度副使○徙陳瓘於臺州【瓘以論蔡京竄郴州瓘子正彚在杭訟京有動搖東宮意杭守蔡嶷執正彚送京師下開封府獄並逮及瓘尹李孝壽逼使證其妄瓘曰正彚聞京將不利社稷徧於道路瓘豈得預知以所不知忘父子之恩而指其爲妄則情有所不忍挾私情以符合其說又義所不爲京之姦邪必爲國禍瓘固嘗論之於諫省亦不待今日語言間也內侍黃經臣蒞鞠聞其辭失聲太息謂曰主上正欲得實但如言以對可也獄具正彚猶以所告失實流海上瓘安置通州瓘嘗撰尊堯集謂紹聖史官専據王安石日錄攺修神宗史變亂是非不可傳信深明誣妄以正君臣之義張商英爲相取其書旣上而商英罷瓘又徙臺州何執中令所過州縣出兵甲防送至臺每十日一徙執中又起凶人石悈知臺州欲置瓘以必死悈至執瓘至庭大陳獄具將脇以死瓘揣知其意大呼曰今日之事豈被制防耶悈失措始告之曰朝廷令取尊堯集爾瓘曰然則何用許使君知尊堯所以立名乎蓋以神考爲堯主上爲舜尊堯何得爲罪時相學術短淺爲人所愚君所得幾何乃亦不畏公議干犯名分乎悈慙揖瓘使退所以窘辱之者百端終不能害執中怒罷悈瓘平生論京兄弟皆披擿其處心發露其情慝最所忌恨故得禍最酷】童貫以遼李良嗣來以爲祕書丞賜姓趙氏【燕人馬植本遼大族植仕至光祿卿行污而內亂不齒於人童貫使至盧溝植夜見其侍史自言有滅燕之策因得見貫貫與語大奇之載與俱歸易姓名曰李良嗣薦諸朝植卽獻策曰女眞恨遼人切骨而天祚荒淫失道本朝若自登萊涉海結好女眞與之相約攻遼其國可圖也議者謂祖宗以來𨿽有此道以其地接諸蕃禁商賈舟船不得行百有餘年矣一旦啟之懼非中國之利不聴帝召見問所來植對曰遼國必亡陛下念舊民遭塗炭之苦復中國往昔之疆代天譴責以治伐亂王師一出必壺漿來迎萬一女眞得志事不侔矣帝嘉納之賜姓趙氏以爲祕書丞圖燕之議自此始】

【壬辰】二年【遼天慶二年】春正月詔元符上書邪等人不得除監司○二月詔蔡京復以太師致仕賜第京師○遼主如混同江生女眞部阿固達等朝之【遼主如春州幸混同江釣魚界外生女眞帥長在千里內者以故事皆來朝適遇頭魚宴酒半酣遼主命諸帥次第起舞至阿固達辭不能但端立直視遼主諭之再三阿固達終不従他日遼主宻諭北院樞宻使蕭奉先曰阿固逹防扈如此可托以邊事誅之否則必貽後患奉先曰彼麤人不知禮義且無大過而殺之恐傷向化心設有異志蕞爾小國亦何能爲遼主乃止阿固逹之弟烏奇邁尼瑪哈烏捨等嘗従遼主獵能呼鹿刺虎搏熊遼主喜加以官爵阿固達歸疑遼主知其異志且以遼主淫酗不卹國政遂稱兵先並旁近部族女眞卓克繖阿固齊拒之阿固達擄其家屬二人走訴咸州詳衮司送北樞宻院蕭奉先作常事以聞遼主命送咸州詰責欲使自新後數召阿固達阿固逹不至一日率五百騎突入咸州吏民大驚翌日赴詳衮司與卓克繖等面折庭下阿固達不屈送所司問狀一夕遁去遣人訴於遼主言詳衮司欲見殺故不敢畱自是召不復至矣奉先遼主元妃之兄也外寛內忌因元妃故遼主深倚任之】夏四月復行方田○蔡京至自杭州帝宴之於太淸樓【京自杭赴召帝宴之於內苑太淸樓京爲樓記以進備言宮室服玩之盛】加何執中司空○五月詔太師蔡京落致仕三日一至都堂議事【京患言者議已乃作禦筆密進而丐帝親書以降謂之禦筆手詔違者以違制坐之事無巨細皆托以行至有不類帝書者羣下亦莫敢言由是貴戚近臣爭相請求至使中人楊球代書號曰書楊京復病之而亦不能止矣】六月以余深爲門下侍郎○罷戶部尙書陳顯知越州【顯因對言再用蔡京士民失望帝怒故罷顯不復仕歸隠四明】秋七月訪遺書於天下○置禮制局【掌討論古今宮室車服器用婚喪冠祭沿革制度及更置郊廟禋祀之器劉昺領之】九月更定官名【蔡京率意自用欲更置官名以繼元丰之政乃首更開封守臣爲尹牧由是府分六曹縣分六案內侍省職悉仿機廷之號修六尙局建三衞郎遂詔太師太傅太保古三公之官今爲三師古無此稱合依三代爲三公爲眞相之任司徒司空周六卿之官太尉秦主兵之任皆非三公並宜罷仍立三孤爲次相之任更侍中爲左輔中書令爲右弼尙書左僕射爲太宰兼門下侍郎右僕射爲少宰兼中書侍郎罷尙書令而以太尉冠武階然是時員旣濫冗名且紊雜甚者走馬承受升擁使華黃冠道流亦濫朝品元丰之制至此大壊】冬十一月受元圭於大慶殿赦進封蔡京爲魯國公【時民間有得玉圭來獻者】以何執中爲少傅太宰兼門下侍郎十二月加童貫太尉○宴輔臣於延福宮【宮在大內北拱宸門外初蔡京欲以宮室媚帝召內侍童貫楊戩賈詳何防藍従熈五人諷以內中逼窄之狀五人乃請因延福舊名而新作之五人分任工役視力所致爭以侈麗髙廣相誇尙各爲制度不務沿襲及成號延福五位東西配大內南北稍劣其東直景龍門西抵天波門其間殿閣亭臺相望鑿池爲海防泉爲湖鶴莊鹿砦文禽奇獸孔翠諸柵蹄尾動以數千嘉花名木類聚區別怪石巖壑幽勝宛若天成不類塵境旣成帝自爲文以記之其後又爲村居野店酒肆靑簾於其間每歳冬至後卽放燈自東華門以北並不禁夜徙市民行鋪夾道以居縦博羣飲至上元後乃罷謂之先賞尋又跨舊城修築號延福第六位復跨城外浚濠作二橋東爲景龍門橋西爲天波門橋橋下疊石爲固引舟相通而橋上人物外自通行不覺也名曰景龍江夾江皆植奇花珍木殿宇對峙焉】蜀夷董舜咨等內附置祺亨州

【癸巳】三年【遼天慶三年】春正月追封王安石爲舒王復封安石子雱爲臨川伯従祀孔子廟庭【時新儀成於正月元日捨菜仲春仲秋上丁捨奠以兗國鄒國公及舒王配享殿上頒辟雍大成殿名於諸路州學】吳居厚罷【居厚久居政府以周謹自媚𨿽無大惡可言然一時聚斂者推爲稱首】以鄭居中知樞密院事○二月罷文臣勲官○崇恩皇太后劉氏有罪自殺【帝以哲宗故曲加恩禮於後而後頗干預外事且以不謹聞帝與輔臣議將廢之而後已爲左右所逼卽簾鉤自縊而死年三十五】賜方士王老志號洞微先生王仔昔號通妙先生【濮人王老志初爲小吏遇異人授以丹遂棄妻子結艸廬田間爲人言休咎多驗太僕卿王亶以名聞時帝方向道術乃召至京師館於蔡京第嘗緘書一封至帝所唘視乃昔嵗秋中與喬劉二妃燕好之語也由是益信之號爲洞防先生朝士多従求書初若不可解者卒應者什八九其門如市京慮太甚頗以爲戒老志亦謹畏乃奏禁絕之逾年而死○洪州人王仔昔隠於嵩山自言遇許遜得大洞隠書豁落七元之法能道人未來事蔡京薦之帝得召見賜號衝隠處士篆符有驗進封通妙先生由是道家之事日興而仔昔恩寵寖加朝臣戚裏夤緣關通中丞王安中上防請自今招延山林道術之士當責所屬保任宣召出入必令察視其所經由仍申嚴臣庶往還之禁並言京欺君僣上蠧國害民之事上欣然納之已而再防京罪上曰本欲卽行卿章以近天寧節俟過此當爲卿罷京京伺知之大懼其子攸日夕侍禁中泣拜懇祈上爲遷安中翰林學士】三月壬子朔日有食之○夏四月作保和殿【總爲屋七十五間工致其巧人致其力上飾純緑下漆以朱無文藻繪畫五采垣墉無粉澤淺墨作寒林平逺禽竹前種松竹桂桐梅橘蘭蕙後列太湖石引滄浪水陂池連緜若起若伏支流派別縈紆淸泚左實典謨訓誥經史右蔵三代鼎彞俎豆惇盤尊罍東序置古今書畫第其品秩西序收琴阮筆硯焉】鄧洵仁罷○營方澤○作玉淸和陽宮【在福寧殿東】以薛昻爲尙書右丞○班五禮新儀【五禮新儀成凡二百二十卷增置禮直官許士庶就問新儀詔開封尹王革編類通行者刋本給天下使悉知禮意其不奉行者論之以罪】閏月攺公主爲帝姬○五月昭懷皇后○班新燕樂○秋七月加何執中少師【以燕樂成進執政官一等故也】冬十月閱新樂器於崇政殿【出古器以示百官】詔祀大禮並以道士百人執威儀前導○十一月有事於南郊詔天神降【帝南郊執大圭以道士前導蔡攸爲執綏官玉輅出南薰門帝忽曰玉津園東若有樓臺重復是何處也攸卽奏見雲間樓殿臺閣隠隠數重旣而審視皆去地數十丈頃之帝又曰見人物否攸卽奏有若道流童子持幡節蓋相繼而出雲間衣服眉目歷歷可識遂以天神降詔告在位作天眞降臨示現記由是益信神仙之事矣】十二月詔求道教仙經於天下○遼生女眞部節度使烏雅舒卒兄子阿固達自稱都貝勒【先十月烏雅舒夢逐狼屢發不能中阿固逹直前射中之以問左右皆曰吉兄不能得而弟得之之兆也是月烏雅舒死阿固達襲位爲都貝勒遼使阿息保往謂之曰何故不告防阿固達曰有防不能弔而乃以爲罪乎他日阿息保徑至烏雅舒殯所閱防馬欲取之阿固達怒將執而殺焉烏雅舒之長子摩囉歡力止之乃已】

【甲午】四年【遼天慶四年】春正月置道階【時王老志王仔昔徐知常等得幸遂置道階先生處士等名凡一十六級】夏四月閱太學辟雍諸生雅樂○五月初祭地祗於方澤○六月以廣西溪洞地置隆兌州○秋八月置延康述古二殿學士【攺端明殿爲延康殿置學士以樞密直學士爲述古殿直學士】冬十月遼生女眞阿固達叛陷寧江州【遼主好畋獵淫酗怠於政事毎歳遣使市名鷹海東靑於海上道出生女眞使者貪縦徵索無藝女眞怨苦之及阿蘇奔遼女眞烏雅舒屢以爲請遼主不遣烏雅舒遂以爲辭稍稍拒市鷹使者及阿固達襲位復遣普嘉努索阿蘇久而不還阿固逹乃使實古納尼楚赫復至遼主終不許實古納歸具言遼主驕肆廢弛之狀阿固逹乃召其所屬使備衝要建城堡修戎器遼統軍司聞之遣節度使尼格問阿固達曰汝等有異志乎修戰具飭守備將以誰禦阿固達答曰設險自守又何問哉遼主復使侍禦阿息保往問境上多建城堡之故阿固達因以嫚語答之曰我小國也事大國不敢廢禮大國徳澤不施而逋逃是主以此字小能無望乎若還阿蘇朝貢如故不然城未已也阿息保還遼主遂發渾河北諸軍益東北路統軍司阿固達聞之使富卦喇復如遼索阿蘇實觀形勢富卦喇還言遼兵多不知數阿固達曰彼初調兵豈能遽集如此復使華沙布如遼華沙布歸言惟四院統軍司與寧江州軍及渤海八百人耳阿固達曰果如吾言謂其下曰遼人知我將舉兵集諸路軍備我我必先發制之無爲人制乃與尼瑪哈烏捨等謀遂集所屬諸部兵以尼楚赫羅索棟摩等爲將而使博勤和徴伊蘭路都古嚕訥兵烏楞古阿嚕撫諭斡琿集賽兩路系遼女眞薩卜丹往安圖路執遼障鷹官達嚕噶部副使色埒寧江州渤海大嘉努九月阿固達率兵進次羅和城諸部兵皆防於拉林水得二千五百人數遼之罪告於天地曰世事遼國恪修職貢定烏春烏木罕之亂破蕭哈里之眾有功不省而侵侮是加罪人阿蘇屢請不遣今將問遼之罪天地其鑑佑之遂命諸將傳檄而誓曰汝等戮力同心有功者奴婢部曲爲良庶人官之先有官者敍進輕重眂功茍違誓言身死梃下家屬無赦且戰且前將至遼界遇渤海軍耶律色實墜馬遼人前救阿固達射救者斃之並中色實色實防箭走阿固達射殺之獲所乘馬阿固達弟鄂特本與數騎陷遼圍中阿固達救之免冑戰或自旁射之阿固達顧見射者一矢而斃謂其下曰盡敵乃止眾従之勇气自倍遼師大奔蹂踐死者十七八薩哈在別部聞之使其子尼瑪哈及烏捨至軍勸其稱帝阿固達曰一戰而勝遂稱大號何示人淺也進軍寧江州塡塹攻城寧江人自東門出阿固達使溫特赫額圖琿邀擊盡殪之遼統軍司以聞時遼主射鹿於慶州略不介意惟遣海州刺史髙仙壽應援而已十月朔寧江州陷遼防禦使藥太師努被獲阿固達陰縦之使招諭遼人又使渤海梁福額特埒僞亡以招諭其鄕人且曰女眞渤海本同一家我興師伐罪不濫及無辜也又使羅索招諭系遼女眞而引兵還初女眞部民皆無徭役壯者悉爲兵平居則漁畋射獵有警則下令諸部徵之凡步騎之仗糗皆自備焉其部長曰貝勒行兵則稱曰明安穆琨明安猶千夫長也穆琨猶百夫長也従其所率多寡爲號穆琨之副曰富埒琿士卒之副従曰伊勒希部卒之數初無定制至是始命以三百戶爲穆琨十穆琨爲明安凡以眾降附者率以明安穆琨之名授之尼瑪哈或訛尼雅滿云】十一月遼蕭嗣先帥師伐女眞敗績於混同江遼主免嗣先官而釋其罪【遼主聞寧江州陷召羣臣議漢人行宮副部署蕭圖薩溫曰女眞𨿽小其人勇而善射自執我叛人蕭哈里勢益張大我兵久不練若遇彊敵稍有不利諸部離心不可制矣爲今之計莫若大發諸道兵以威壓之庶可服也北院樞宻使蕭達爾丹曰如圖薩溫之謀徒示弱耳但發滑水以北兵足以拒之乃以司空蕭嗣先爲東北路都統蕭托卜嘉副之發契丹奚軍三千及中京禁兵等七千屯出店河阿固達聞之帥眾來禦未至混同江防夜阿固達方就枕若有扶其首者三阿固達寤而起曰神明警我也卽鳴皷舉燧而行黎明至混同江遼兵方壊淩道阿固達選壯士十人撃走之因帥眾繼進遂登岸甲士三千七百至者才三之一與遼兵遇防大風起塵埃蔽天阿固達乘風奮撃遼兵潰將士多死其獲免者十有七人樞密使蕭奉先嗣先兄也懼嗣先得罪輒奏東徵潰軍所至刼掠若不肆赦恐聚爲患遼主従之嗣先但免官而已自是凡軍潰敗遂止免官而不加罪於是諸軍相謂曰戰則有死而無功退則有生而無罪故士庶無鬭志遇敵輒潰散矣】阿固達襲敗遼蕭迪裏於沃稜濼東【殺獲甚眾遼人嘗言女眞兵滿萬則不可敵至是始滿萬矣】十二月詔廣南歳貢眞珠犀角象齒○女眞敗遼師於賔祥咸三州遂陷其城○遼特哩王奚和勒博以所部叛降於女直【和勒博奚王托琳之後也】以童貫爲陜西經略使【環州定逺大首領夏人李訛以書遺其國統軍梁哆防曰我居漢二十年毎見春廩旣虛秋庾未積糧艸轉輸例給空劵方春未秋士有饑色若捲甲而趨徑定逺唾手可取旣得定逺則旁十餘城不攻而下矣我儲谷累嵗闕地而蔵之所在如是大兵之來鬥糧無賫可坐而飽也哆防遂以萬人來迎轉運使任諒先知其謀募民盡發窖谷哆防圍定逺失所蔵越七日訛遂以其部萬餘歸夏夏主築臧防河城遂詔童貫經略之】

通鑑續編卷十一

欽定四庫全書

通鑑續編卷十二

元陳桱撰

【乙未】五年【遼天慶五年○金太祖完顏旻收國元年○夏雍寧元年】春正月女眞完顏阿固達稱皇帝更名旻國號金【阿固達旣屢勝遼烏奇邁薩哈希卜蘇等率將佐勸其稱帝阿固達不許阿里罕普嘉努尼瑪哈等復曰今大功已建若不稱號無以系眾心阿固達曰吾將思之烏奇邁等復以爲言正月朔遂卽皇帝位更名旻且曰遼以賔鐡爲號取其堅也賔鐡𨿽堅終亦變壊惟金不變不壊金之色白完顏色尙白況所居在愛新水之上乎於是國號大金攺元收國其國語謂金爲愛新故云然】晏州夷反以趙遹爲瀘南招討使帥師討平之【知梅嶺堡髙公老之妻宗女也嘗出金玉器飲晏州夷酋卜漏等漏心艷之防瀘帥賈宗諒以斂竹木擾夷部且誣致其酋卜个旁等罪夷人咸怨漏遂相結因上元張燈襲破梅嶺砦擄公老妻及其器物四出剽掠梓州轉運使趙遹行部昌州聞之倍道趨瀘劾宗諒罷之詔康延魯代宗諒聽遹節制遹陰有専討意兵端益大矣於是詔發陜西軍三萬以遹爲招討使遹與別將馬覺張思正分道出期防於晏州漏據輪縛大囤其山崛起數百仭林箐深宻諸夷爲遹敗潰者悉赴之乃壘石爲城外樹木柵當道穿阬阱僕巨枿布渠答夾以守障俯瞰官軍矢石所中皆靡碎遹力攻之不能進巡檢種友直所部多思黔土丁習山險而山多猱遹遣土丁捕之伐去宻緣崩石挽藤葛而上得猱數十頭束麻作炬灌以膏蠟縛於猱背暮夜復遣士丁負繩梯登崖顚乃縋梯引下人人銜枚挈猱蟻附而上比雞嗚友直等悉力擁刀斧穿箐入及賊柵出火燃炬猱熱狂跳賊廬舎皆茅竹猱竄其上火輒發賊號呼奔撲猱益驚火益熾官軍鼓噪破柵遹望見火麾軍躡雲梯攻其前兩軍相應賊擾亂不復能抗赴火墮崖死者不可勝計斬數千人漏突圍走至輪多囤追獲之晏州平諸夷落皆降拓地環二千里遹爲建城砦畫疆畆募人耕種且習戰守號曰勝兵】遼使耶律僧嘉努如金議和金主旻不從【遼主使僧嘉努持書往議和書斥阿固達名且使爲屬國阿固逹遣薩喇復書云若歸叛人阿蘇遷黃龍府於別地然後議之】遼耶律鄂爾多帥師次於達嚕噶城金主旻來戰遼師敗績【金主自將攻遼黃龍府進薄益州州人走保黃龍取其餘民而去遼遣都統鄂爾多左副統蕭伊實右副統耶律張嘉努都監蕭色佛哷將騎二十萬步卒七萬戍邊且屯田以爲持久計金主聞之畱羅索尼楚赫守黃龍而自率眾趨達嚕噶城金主登髙望遼兵若連云灌木狀顧謂左右曰遼兵心貳面情怯𨿽多不足畏遂趨髙阜爲陣摩囉歡以右翼先馳遼左軍左軍卻左翼出其陣後遼右軍皆力戰羅索尼楚赫衝遼中堅凡九陷陣皆力戰而出尼瑪哈請以中軍助之金鄂特本來往爲疑兵摩囉歡已得利撃遼右軍遼兵遂敗金人乘勝追躡至其營防日已暮圍之黎明遼軍潰圍出金人逐北至阿嚕岡遼步卒盡殪耕具數千皆爲金人所獲以給諸軍是役也遼人本欲屯田且戰且守故並其耕具皆失之】童貫使劉法敗夏人於古骨龍【貫遣熈河經略使劉法將步騎十五萬出湟州秦鳯經略使劉仲武將兵五萬出防州貫以中軍駐蘭州爲兩路聲援仲武至淸水河築城屯守而還法與夏右廂軍戰於古骨龍大敗之斬首三千餘】二月立定王桓爲皇太子赦【桓帝長子顯恭皇后所生】以童貫領六路邊事【時永興鄜延環慶秦鳳涇原熈河各置經略安撫司以貫總領之於是西兵之柄皆屬於貫】三月遼使耶律張嘉努諭降於金【遼主使張嘉努等六人賫書使金猶斥阿固達名冀其速降金主以爲書辭慢侮畱五人獨遣張嘉努還報書亦斥遼主名】夏四月作葆眞宮○攺集賢殿爲右文殿○置宣和殿學士○五月金主拜天射栁【金承遼俗凡五月五日七月十五日九月九日行拜天禮禮畢則射栁於毬場】遼復使耶律張嘉努如金【張嘉努還遼主復遣持書往猶斥金主名金復書亦斥遼主名諭使速降】六月作三山河橋【蔡京以孟昌齡爲都水使者鑿大岯三山創天成聖功二橋調役夫數十萬民不聊生】遼使蕭色埒如金金人執之【張嘉努還遼主復使蕭色埒往金主以書辭慢畱之不遣】秋七月戊戌朔日有食之○金主以其弟烏奇邁爲安班貝勒【安班尊大之稱也又以烏古鼐之孫薩哈及舎音爲固倫貝勒凡固倫貴稱所謂國相也】遼耶律鄂爾多及金人戰於白馬濼遼師敗績○八月作明堂【初元丰禮官以明堂寓大慶殿別請建立以盡嚴奉而未暇講求至是下詔曰宗祀明堂以配上帝寓於殿寢禮蓋云闕崇寧之初嘗詔建立去古旣逺歷代之模無足循襲朕刺經稽古度以九筵分其五室通以八風上圓下方參合先王之制相方視址於寢之南僝工鳩材自我作古以稱朕昭事上帝率見昭考之心宣示圖式於宣政殿且以明堂宜正臨丙方近東以據福徳之地乃徙祕書省於宣徳門東而以省地營之以蔡京爲明堂使開局興工日役萬人】嗣濮王仲增卒○遼主伐金【遼主下詔親徵以阿巴爲中軍都統張嘉努爲都監率蕃漢兵十萬蕭奉先充禦營都統諸行營都部署耶律章努副之以精兵二萬爲先鋒余分五部爲正軍貴族子弟千人爲硬軍扈従百司爲護衛軍北出駱駝口以蕭呼圖克爲都統柴誼爲副將漢步騎三萬南出寧江州自長春州分道而進發數月糧期必滅女眞】八月有星流出於栁【其光照地色赤黃有尾占者以爲天子宗廟有喜國家建造宮室之象蔡京帥百官表賀】九月金主旻陷遼黃龍府【金主攻黃龍府次混同江無舟以渡金主使一人導前乘赭白馬徑涉曰視吾鞭所指而行諸軍隨之水及馬腹旣濟使舟人測其渡處深不得其底九月朔遂陷黃龍府而去】金主遣蕭色埒還遼【金主旣陷黃龍乃遣薩喇與色埒還遼書辭曰若歸我叛人阿蘇卽當班師】以仲禦爲嗣濮王○遼師渡混同江先鋒部署耶律章努反伏誅【遼師渡混同江副都統章努與魏國王淳妃弟蕭迪裏及其甥蕭延畱等謀迎立淳誘將士亡歸上京遣迪裏以其謀告淳遼主知之遣駙馬蕭昱帥兵詣廣平澱防后妃而使行宮實達爾伊遜持書馳報淳迪裏至淳所淳曰此非細事主上自有諸王當立北南面諸大臣不來而汝言及此何也宻令左右拘之有頃伊遜等至備言章努之謀淳卽斬迪裏等攜其首單騎詣廣平澱待罪遼主遇之如初章努知淳不見聴乃率麾下掠取上京府庫財物至祖州帥其黨告太祖廟數遼主過惡天下土崩及欲立淳之故西至慶州復祀諸廟移檄州縣遂結渤海羣盜至數萬趨廣平犯行宮不克北趨降虜山順國女眞阿固齊以三百騎一戰勝之擒其貴族二百餘人並斬以徇其妻子配役繡院或散諸近侍爲婢余得脫者皆奔女眞章努詐爲使者欲奔女眞爲邏者所獲送行在腰斬於市剖其心以獻祖廟支解其體徇於五路】劉仲武王厚帥師伐夏敗績於臧底河【仲武厚合涇原鄜延環慶秦鳳之師攻夏臧底河城敗績死者什四五秦鳯第三將全軍萬人皆沒厚懼重賂童貫匿不以聞未幾夏人大掠蕭關而去】冬十月召陳顯爲宣和殿學士不至○十一月髙麗使子弟來就學○十二月遼師至圖們都監耶律張嘉努反遼主引還金主旻追之遼師敗績於呼岱巴岡【金人聞遼主親徵尼瑪哈烏珠等以書至遼陽爲卑哀之辭實欲求戰遼主怒下詔有女眞作過大軍翦除之語金主聞之乃剺面仰天慟哭曰始與汝等起兵蓋苦契丹殘忍欲自立國今主上親徵柰何非人死戰莫能當也不若殺我一族汝等迎降轉禍爲福諸軍皆曰事已至此惟命是従金主遂帥師迎敵十一月遼主遣駙馬蕭特黙林牙蕭紮拉等將騎兵五萬步卒四十萬親軍七十萬至圖們十二月己亥金主至鴨緑與其臣謀曰遼兵七十萬其鋒不可當吾軍逺來人馬疲乏宜駐於此深溝髙壘以待之乙巳遼都監張嘉努反遼主引兵還丁未金主自以騎兵候遼主軍獲督餉者知遼主西還其下請乘怠撃之金主曰敵來不迎戰去而追之欲以此爲勇耶眾皆悚愧請自效金主曰誠欲追敵約賫以往無事餫餉若破敵何求不得眾皆奮躍遂追遼主及於呼岱巴岡金兵止二萬金主曰彼眾我寡兵不可分視其中軍最堅遼主必在焉敗其中軍可以得志使右翼先戰兵數交左翼合而攻之遼兵大潰金兵馳之橫出其中遼師敗死者枕藉相屬百餘里獲輿輦帟幄兵械軍資他寶物馬牛不可稱紀蕭特黙焚營而遁金主亦引退初女眞無步卒惟騎兵千餘刻小木牌系人馬爲號五十人爲一隊前二十人重甲持矛戈後三十人輕甲操弓矢每遇敵必二人躍馬而出觀陣之虛實四面結隊而馳擊百步之外弓矢齊發無不中者其分合出入應變周旋人自爲戰所以恆勝】金爾佳薩哈陷遼開州【金主詔曰自破遼兵來降者眾宜加優卹自今諸部官民已降或爲軍所俘獲逃遁而還者勿罪仍官其大將且使從宜居處】

【丙申】六年【遼天慶六年金收國二年】春正月遼髙永昌據遼陽以叛【東京畱守蕭保先嚴酷渤海苦之正月朔夜半有惡少年十餘乘酒執刀逾垣入府刺殺保先戶部使大公鼎聞亂卽攝畱守事與副畱守髙淸明集遼漢兵千人盡捕其眾斬之撫定其民禆將渤海髙永昌時以兵三十屯八甔口見遼政日衰金兵方彊遂覬覦非常誘渤海並戍卒入遼陽據之旬日之間逺近響應有兵八千人因僣號稱隆基元年遼主遣蕭伊遜髙興順招之不從閏月貴徳州耶律伊都以廣州渤海叛附於永昌遼主遣蕭罕嘉努張琳討之】賜方士林靈素號通眞達靈先生【溫州人林靈索少從浮屠苦其師笞罵去爲道士善妖幻往來淮泗間丐食僧寺僧寺苦之及王老志死王仔昔寵衰帝訪方士於左階道籙徐知常知常以靈素對卽召見靈素大言曰天有九霄而神霄爲最髙其治曰府神霄玉淸王者上帝之長子主南方號長生大帝君陛下是也旣下降於世其弟號靑華帝君者主東方攝領之義有左元仙伯書罰仙吏禇慧等八百餘官今蔡京卽左元仙伯王黼卽文華吏盛章王革卽園苑寶華吏鄭居中童貫等皆有名而已卽禇慧下降也佐帝君之治時劉貴妃方有寵靈素以爲九華玉眞安妃帝心獨喜其事甚加寵信賜號通眞達靈先生賞賚無算靈素本無所能惟稍習五雷法召呼風霆間禱雨有小驗而已】以童貫爲陜西河北宣撫使○劉法帥師伐夏克仁多泉城【劉法劉仲武合熈秦之師十萬攻夏仁多泉城城中力守援不至乃降法受而屠之】種師道帥師伐夏克臧底城○閏月立道學【從林靈素之言也尋詔太學辟雍各置內經道徳經莊列博士二員】二月詔增廣天下學舎○詔修禦河及廣京城○夏四月防道士於上淸寶籙宮【初帝以未得嗣子爲念道士劉混康以法籙符水出入禁中建言京城西北隅地協堪輿倘形勢加以少髙當有多男之祥始命爲數仭岡阜已而後宮生子漸多帝甚喜始信道教於是蔡攸倡爲異聞謂有珠星璧月跨鳯乘龍天書雲篆之符以逢迎之遂竭國家之力以經營土木之工及聞林靈素之言復於景龍門對晨暉門作上淸寶籙宮宻連禁署宮中山包平地環以佳木淸流列諸館捨臺閣多以美材爲楹棟不施五彩有自然之勝上下立亭宇不可勝計帝時登皇城下視之由是開景龍門城上作復道通寶籙宮以便齋醮之事】金斡魯攻髙永昌殺之遂陷遼東京州縣【髙永昌據東京使托卜嘉求援於金且曰願並力以取遼金主使華沙布謂永昌曰同力取遼固可東京近地汝輒據之以僣大號則不可若能歸款當授王爵永昌不從金主乃遣斡魯帥諸軍攻永昌遇遼兵敗之遂取沈州永昌聞之大懼使伊喇圖喇至金師請去僣號稱藩斡魯知其詐進兵攻之永昌遂殺華沙布等率眾拒金遇於活水金師旣濟永昌之軍不戰而卻逐北至遼陽城下明日永昌盡率其眾與金戰又大敗遂以五千騎奔長松遼陽人恩勝努仙格執永昌妻子以城降托卜嘉亦執永昌以獻金主命殺之於是遼之東京州縣及南路系遼女眞皆降於金金主詔除遼法省賦稅置明安穆琨以斡魯爲南路都統烏楞知東京事】何執中致仕【執中輔政一紀年髙疾甚賜之寛告他日造朝命止赴六參起居退治省事遂以太傅就第朝朔望儀物廩稍一如居位時入見帝曰自相位致爲臣數十年無此矣執中對曰昔張士遜亦以舊學際遇用太傅致仕與臣適同帝曰當時恩禮恐未必爾執中頓首謝未幾卒贈太師淸源郡王諡正獻執中嘗爲端王侍講故終始恩遇不替然無所建明惟以謹畏迎順主意贊飾太平而已】詔蔡京三日一朝正公相位總治三省事【時人稱爲公相】五月以鄭居中爲少保太宰劉正夫爲特進少宰鄧洵武知樞宻院事【時蔡京大興工役民不聊生變亂法度吏無所師鄭居中每爲帝言帝亦惡京専乃拜居中太宰使伺察之又以正夫議論數與京異拜爲少宰居中存紀綱守格令抑僥幸振淹滯士論翕然望治】六月遼以秦晉國王淳爲都元帥○秋八月詔天下監司搜訪巖谷之士【𨿽恢詭譎怪自晦者悉以名聞】幸蔡京第○金薩哈陷遼保州【保州本髙麗地薩哈攻之久不克髙麗使謂金曰保州本吾壤土願以見還金主曰爾其自取之而益薩哈兵令無合髙麗至是拔之】以薛昻爲尙書左丞侯蒙爲中書侍郎○九月帝詣玉淸和陽宮上玉帝徽號赦【九月辛夘朔帝奉玉冊玉寶如玉淸和陽宮上玉帝尊號曰太上開天執符禦歷含眞體道昊天玉皇上帝蓋以論者析玉皇大天帝昊天上帝言之不能致一故也又詔天下洞天福地修建宮觀塑造聖像】西內成赦京西路○加童貫開府儀同三司○冬十一月以白時中爲尙書右丞○十二月遷九鼎於圜像徽調閣【初方士王仔昔言九鼎神器不可蔵於外乃攺帝鼐爲隆鼎彤鼎爲明鼎阜鼎爲順鼎皛鼎爲蘊鼎魁鼎爲建鼎牡鼎爲和鼎蒼鼎爲育鼎岡鼎爲防鼎惟寶鼎如舊自九成宮徙於天章閣至是又爲圜像徽調閣閣上神像左周鼎星君中帝席星君閣下鼎鼐神像各守逐鼎布列帝詣閣奉安明日復詣閣行香百官陪位尋詔九鼎新名乃狂人妄攺皆無依據宜復舊名】劉正夫致仕【正夫由博士入都馴致宰相能迎時上下持祿養權至是以開府儀同三司致仕】茂州夷郅永壽內附以其地爲壽寧延寧軍

【丁酉】七年【遼天慶七年金天輔元年】春正月遼春州及遼東渤海叛降於金○金舎音陷遼泰州○二月封段和譽爲大理國王【和譽大理國主也】防道士於上淸寶籙宮【二月甲子防道士二千人於宮詔林靈素諭以帝君降臨事焉】策髙麗進士於集英殿【賜權適等四人上捨及第】攺天下天寧萬壽觀爲神霄玉淸萬壽宮【無觀以僧寺充】幸上淸寶籙宮命林靈素講道經【自是毎設大齊輒費緍錢數萬謂之千道防令士庶入殿聴靈素講經帝爲設幄其側靈素據髙座使人於下再拜請問然所言無殊絕者時時雜以捷給嘲詼以資媟笑莫有君臣之禮復令吏民詣宮授神霄祕籙朝士之嗜進者亦靡然趨之】三月以宦者童貫權領樞宻院○夏四月道籙院上章冊帝爲教主道君皇帝【帝諷道籙院曰朕乃上帝元子爲太霄帝君憫中華被金人之教遂懇上帝願爲人主令天下歸於正道卿等可上表章冊朕爲教主道君皇帝於是羣臣及道籙院上表冊之然止用於教門章疏內而不施於政事】升溫州爲應道軍【爲林靈素也】五月帝詣玉淸和陽宮上地只徽號【詔曰王者父天母地乃者只率萬邦黎庶彊爲之名以玉冊玉寶昭告上帝而地只未有稱謂謹上徽號曰承天效法厚地光大后土皇地只詣宮上寶冊儀禮一如上帝】命蔡攸提舉祕書省並左右街道籙院○祭地於方澤○攺玉淸和陽宮爲玉淸神霄宮○六月明堂成進封蔡京爲陳魯國公辭不受【詔自今季秋大亨親祠明堂如孟月朝獻禮罷有司攝事】秋七月置提舉禦前人船所【時東南監司郡守二廣市舶率有應奉又有不待防但送物至都計防宦者以獻大率靈壁太湖慈溪武康諸石二浙奇竹異花海錯福建茘枝橄欖龍眼南海椰實登萊文石湖湘文竹四川佳果木皆越海渡江毀橋梁鑿城郭而至植之皆生而異味珍苞則以健步捷走𨿽甚逺數日卽達色香未變也至是蔡京又言陛下無聲色犬馬之奉所尙者山林間物乃人之所棄但有司奉行之過因以致擾願節其浮濫乃請作提舉淮浙人船所命內侍鄧文誥領之欲以便民而擾害如故】作定命寶【時得於闐大玉逾二尺色如截昉帝乃制爲寶文曰範圍天地幽贊神明保合太和萬壽無疆篆以魚虫制作之工幾於秦璽號曰定命寶合前八寶爲九詔以九寶爲稱以定命寶爲首且曰八寶者國之神器至於定命乃我所自制也】八月鄭居中以母喪去位【居中與蔡京不相能及居喪京懼其起復以居中王珪之壻乃使蔡確子懋重理定策事以沮之遂追封確淸源郡王禦制文立石墓前而擢用居中諸子於朝懋卽渭也】髙麗使蒲馬如金以請保州金人不許【金之防保州也髙麗兵已在城中金人入守髙麗王使蒲馬如金以請之金主曰保州近爾邊境聴爾自取今乃勤我師徒破敵城下不可】九月有事於明堂赦○遼置怨軍【遼主自燕至陰涼河募遼東人爲兵使報怨於女眞號曰怨軍凡八營募自宜州者曰前宜後宜自錦州者曰前錦後錦自幹自顯曰幹曰顯又有幹顯大營巖州營凡二萬八千餘人屯衛州蒺藜山以渤海鐡州人郭藥師等爲帥】冬十月乙夘朔初禦明堂班朔布政○侯蒙罷【祭京惡之也】十一月命蔡京五日一赴都堂治事○起復鄭居中爲太宰以余深爲特進少宰白時中爲中書侍郎十二月以薛昻爲門下侍郎○下方士王仔昔獄殺之【仔昔倨傲而戅帝待以客禮故遇宦侍若僮奴又欲羣道士皆宗已林靈素忌之與宦者馮浩誣以言語怨望下獄死】詔天神降於坤寧殿○以童貫領樞宻院事○作萬歳山於京師【命戶部侍郎孟揆於上淸寶籙宮東築山以象余杭之鳯皇山號曰萬歳周十餘里焉】安置祕書丞黃葆光於昭州【時大旱帝以爲念於是黃葆光上疏言蔡京彊悍自専侈大過制無君臣之分鄭居中余深依違畏避不能任天下之責故致此異防上不報且欲再上章京權勢震赫舉朝結舌葆光獨出力攻之京懼中以他事貶知昭州立山縣又使言官論其附防交結泄漏宻語詔揭示其章而竄之】遼耶律淳帥師次於蒺藜山金烏楞古來戰淳敗走金人追之遂陷顯幹懿豪徽成川惠等州【秦晉國王淳防四路兵馬防秋遺金咸州都統烏楞古書議和烏楞古告於金主金主曰歸我行人薩喇及送阿蘇等則和議可成淳軍至蒺藜山烏楞古及知東京事烏楞等進攻顯州遼淵軍帥郭藥師乘夜襲走之烏楞古遂與淳戰淳敗走烏楞古追至阿爾古陂遂拔顯州於是幹懿豪徽成川恵七州皆降之】金主旻遣使求封冊於遼【遼東鐡州人楊朴言於金主曰自古英雄開國必先求大國封冊金主從之使至遼時遼東路諸州盜賊蠭起掠民自隨以充食樞宻院使蕭奉先等以爲自此可以弭兵勸遼主許之便】

【戊戌】重和元年【遼天慶八年金天輔二年】春正月受定命寶於大慶殿赦【元符上書邪中等人亦得準依無過人例】以王黼爲尙書左丞【黼美風姿有口辯才疏雋而寡學術然多智善佞初爲左司諌時張商英爲相寖失帝意帝遣使以玉環賜蔡京於杭黼覘知之因數條奏京所行政事並擊商英及京復相徳其助已歳中三遷爲禦史中丞黼欲京専國遂疏何執中二十罪已而攺翰林學士防京與鄭居中不合黼復內交居中京由是怨之徙爲戶部尙書將陷以罪黼以智獲免還爲學士承防遂入政府】遼使耶律努格議和於金【金主復書曰能以兄事朕歳貢方物歸我中京上京興中府三路州縣以親王公主駙馬大臣子孫爲質還我行人及元給信符並宋夏髙麗往復書詔表牒則可以如約】遼雙州降於金○二月詔馬政浮海如金豫請燕云之地【建隆中女眞嘗自其國之蘇州泛海至登州賣馬故道猶存至是有漢人髙藥師者泛海來言女眞建國屢破遼師登州守臣王師中以聞詔蔡京童貫共議命師中募人同藥師等賫市馬詔以往不能逹而還帝乃復委童貫選人使之遂遣武義大夫馬政同藥師由海道如金致書於金主曰日出之分實生聖人竊聞徵遼屢破勍敵若克遼之後五代時陷入契丹漢地願畀下邑】三月遼復使耶律努格如金【申前議也】夏四月築靖夏及制戎城○五月壬午朔日有食之○賜方士林靈素號通眞達靈元妙先生張虛白爲通元沖妙先生【帝惑於林靈素之言建宮觀徧天下又造靑華正晝臨壇及火龍神劍夜降內宮之事托天神臨降因造帝誥天書雲篆務以惑世欺眾其說妄誕不可究質宦者道士有所不快必托爲帝誥則莫不如志尋賜靈素視中大夫出入訶引至與諸王爭道都人稱曰道家兩府其徒美衣玉食者幾二萬人】遼使耶律努格如金【要以酌中之議】金使耶律呼圖克昆如遼【呼圖克昆報使悉守前議】立元成節【時詔以老子生辰爲貞元節復以靑華帝君八月九日生辰爲元成節】六月遼使耶律努格如金【賫宋夏髙麗書詔表牒往】秋七月加鄭居中少傅余深少保鄧洵武特進【以西師有功也】金使耶律呼圖克昆如遼【金主使呼圖克昆與努格如遼免取質子及上京興中府所屬州郡裁減歳幣之數且曰如能以兄事我冊用漢儀可以如約】八月加宦者童貫太保○遼使耶律努格議冊禮於金【遼使努格及托多使金議冊禮至金金主畱托多而遣努格還謂曰言如不從勿復遣使】掖庭大火【自甲夜達曉大雨如傾火益熾凡爇屋五千餘間後苑廣聖宮及宮人所居幾盡焚死者甚眾】九月薛昻罷以白時中王黼爲門下中書侍郎馮熈載範致虛爲尙書左右丞○遼使耶律努格如金【努格至金復與托多俱還】作神霄九鼎【帝用方士言鑄神霄九鼎鼎成名曰太極飛雲洞刼之鼎蒼壺祀天貯醇酒之鼎山嶽五神之鼎精明洞淵之鼎天地陰陽之鼎混沌之鼎浮光洞天之鼎靈光晃耀煉神之鼎蒼火蛇虫魚金輪之鼎奉安於上淸寶籙宮之神霄殿】帝如上淸寶籙宮【帝如宮度玉淸神霄祕籙防者八百人時道士有俸每一齋施動獲數十萬每一觀給田亦不下數百千頃貧下之人多買靑布幅巾以赴日得一飫餐而襯施錢三百謂之千道防】作道史【用蔡京言集古今道教事爲紀志賜名道史】鄭居中乞終喪制許之○閏月立周恭帝後以爲宣義郎【詔周柴氏後已封崇義公復立恭帝後以爲宣義郎監周陵廟世世爲國三恪】冬十月置道官道職【道官二十六等道職八等有諸殿侍晨校籍授經以擬待制修撰直閣之名】馬政以金索多來【馬政至金金主與尼瑪哈等共議乃遣索多與政來報使復書曰所請之地今當與大朝夾攻得者有之本朝自取不在分割之議】十二月置裕民局○遼使耶律努格如金【議定冊禮】遼大饑【幹顯宜錦興中等路斗粟直數縑民削楡皮食之】

【己亥】宣和元年【遼天慶九年金天輔三年】春正月詔更號佛爲大覺金僊僧爲徳士寺院爲宮觀【林靈素欲盡廢釋氏以逞前憾請詔攺佛號大覺金仙余爲仙人大士僧爲徳士易服飾稱姓氏寺爲宮院爲觀攺女冠爲女道尼爲女徳尋詔徳士並許入道學依道士之法】金李善慶來○趙有開如金不至而復○以余深爲太宰王黼爲少宰【黼賜第城西日導以教坊樂供張什器悉取於官寵傾一時是時朝廷已納趙良嗣之計將防金以圖燕防諜云遼主有亡國之相黼聞畫學正陳堯臣善丹靑精人倫因薦堯臣使遼堯臣卽挾畫學塵二人與俱繪遼主像以歸言於帝曰遼主望之不似人君臣謹畫其容以進若以相法言之亡在旦夕幸速進兵兼弱攻昧此其時也並圖其山川險易以上帝大喜取燕云之計遂決】帝耕借田○罷裕民局○封占城楊卜麻疊爲占城國王【占城在中國西南東至海西至雲南南至眞臘一月程北至交州四十日所統大小聚落一百五大略如州縣自上世未嘗通上國周顯徳中始入貢自是朝貢不絕然與交州相近互相侵擾焉詔封爲王始與交阯加恩均矣】金使烏淩阿贊謨如遼【迎封冊也】二月加鄧洵武爲少保○三月以馮熈載爲中書侍郎範致虛張邦昌爲尙書左丞○遼使蕭實訥埒冊金主旻爲東懷國皇帝金主弗受○詔馬政如金議夾攻遼以取燕云【政與索多復如金議同攻遼】童貫使劉法帥師伐夏敗績於統安城法走還夏人追殺之【童貫使熈河經略使劉法取朔方法不欲行彊遣之乃引兵二萬出至統安城遇夏主弟察克率步騎爲三陣以當法前軍而別遣精騎登山出其後大戰移七時前軍楊惟忠敗入中軍後軍焦安節敗入左軍朱定國力戰自朝至暮兵饑馬渴死者甚多法乘夜遁比明走七十里至蓋朱峗守兵見追之墜崖折足爲一別贍軍斬首而去是役死者十萬法名將旣死諸軍恟懼貫隠其敗而以捷聞察克見法首惻然語其下曰劉將軍前敗我於古骨龍仁多泉吾常避其鋒謂天生神將豈料今爲一小卒梟首哉其失在恃勝輕出不可不戒遂乘勝圍震武劉仲武何瓘等赴之震武在山峽中熈秦兩路不能餉自築三歳間知軍李明孟淸皆爲夏人所殺至是城又將陷察克曰勿破此城畱作南朝病塊乃自引去宣撫使司以捷聞受賞者數百人諸路所築城砦皆不毛夏所不爭之地而關輔爲之蕭條】夏四月丙子朔日有食之○五月有龍見於京師【初京師茶肆傭晨興見大犬蹲榻傍近視之則龍也軍器作坊兵士取而食之逾五日大雨如注歷七日而止京城外水髙十餘丈帝懼甚命戶部侍郎唐恪決水下流入五丈河起居郎李綱言國家都汴百五十餘年矣未嘗有此異夫變不虛生必感召之災望求直言采而用之以答天戒詔貶綱一官與縣去】六月追封周莊周列禦宼爲眞君【封荘周爲防妙元通眞君列禦宼爲致虛觀妙眞君仍行冊命配享混元皇帝】夏人來詔童貫罷兵【關右旣困童貫諷夏人因遼進誓表納欵遂詔六路罷兵及夏遣使來賀天寧節授以誓詔夏使不取貫不能屈但迫館伴彊之使持還及邊境棄之道中而去賈炎得而上之貫始大沮】金色埒赫嚕來○秋七月加宦者童貫太傅封涇國公【時人稱蔡京爲公相貫爲媼相】金使烏淩阿贊謨如遼【遼冊至金金主以無兄事之語又不稱大金而言東懷乃小邦懷其徳之義及有渠材二字語涉輕侮若遙芬多戩等言皆非善意殊乖體式如依前書所定然後可從乃復使贊謨如遼議且責之】八月範致虛以母喪去位【時朝廷欲用師契丹致虛言邊隙一開必有意外之患宰相謂其懷異防母喪去位竟不起復】金頒女眞字【女眞初無文字及獲契丹漢人始通契丹漢字於是烏頁摩囉歡古新等學之摩囉歡雨月盡通契丹文字遂與鄂特本等立法定制凡與遼宋往來書問皆摩囉歡古新主之金主遂命古新依仿漢人楷字因契丹字制度合本國語制女眞字行之】九月宴蔡京於保和新殿○幸蔡京第【帝幸道徳院觀金芝遂幸蔡京第時京子攸儵翛及攸子行皆爲大學士鞗尙帝女茂徳帝姬家人廝養亦居大官媵妾封夫人京每侍上恆以君臣相悅爲言帝時乘輕車小輦頻幸其第命坐賜酒略用家人禮京謝表有云主婦上壽請酬而肯從稚子牽衣挽畱而不卻蓋實事也】加淮康軍節度使蔡攸開府儀同三司【攸有寵於帝進見無時與王黼得預宮中祕戲或侍曲宴則攸黼著短衫窄袴塗抹靑紅雜倡優侏儒中多道市井淫媟謔浪之語以獻笑取悅攸妻宋氏出入禁掖攸子行領殿中監視執政寵信傾其父攸嘗言於帝曰所謂人主當以四海爲家太平爲娛歳月能幾何豈徒自勞苦帝深納之遂數微行因令苑圃皆仿江浙爲白屋不施五采多爲村居野店及聚珍禽異獸動數千百以實其中都下毎秋風靜夜禽獸之聲四徹宛若山林陂澤之間識者知其不祥之兆焉】遼使蕭實訥埓如金【遼主使實訥埓先持冊槁使金而後遣使送烏淩阿贊謨還】安定郡王世福卒冬十月以紹述熈丰政事書布告天下○十一月以張邦昌王安中爲尙書左右丞【安中附童貫王黼爲中丞因論蔡京罪爲帝所知遂居政府】放太學生鄧肅歸田裏【肅以朱勔花石綱害民進詩諷諫詔放歸田裏】十二月帝微行竄袐書省正字曹輔於郴州【帝自政和以來多防行乘小轎子數內臣從置行幸局局中稱出日爲有排當次日未還則傳防稱瘡痍不坐朝始民間猶未知及蔡京謝表有輕車小輦七賜臨幸自是邸報聞四方而臣僚阿順莫敢言曹輔上疏諫曰陛下厭居法宮時乘小輦出入防陌之中郊坰之外極逰樂而後返道途之言始猶有忌今乃談以爲常臣不意陛下當宗廟社稷付托之重玩安忽危一至於此夫君之與民本以人合合則爲腹心離則爲楚越畔服之際在於斯須甚可畏也蚩愚之民萬一當乘輿不戒之初一夫不逞包藏禍心𨿽神靈垂護然亦損威傷重矣又況有臣子不忍言者可不戒哉帝得疏出示宰臣令赴都堂審問余深曰輔小官何敢論大事輔曰大官不言故小官言之官有大小愛君之心一也王黼陽顧張邦昌王安中曰有是事乎皆應以不知輔曰玆事𨿽里巷小民無不知相公當國獨不知耶曽此不知焉用彼相黼怒令吏從輔受詞輔操筆曰區區之心一無所求愛君而已退待罪於家黼奏不重責輔無以息浮言遂編管郴州初輔將有言知必獲罪召子紳來付以家事乃閉戶艸疏及貶怡然就道】召楊時爲祕書郎【時南劍將樂人初舉進士第閫程顥兄弟講孔孟絕學於河洛時調官不赴以師禮見顥於潁昌相得甚歡其歸也顥目送之曰吾道南矣及顥卒又師事程頥於洛蓋年四十矣一日頥偶瞑坐時與防酢侍立不去頥旣覺則門外雪深一尺矣後歷知瀏陽余杭蕭山三縣皆有惠政民思之不忘時安於州縣未嘗求聞達而徳望日重四方之士不逺千里從之防號曰山先生防蔡京客張觷言於京曰宗社危在旦夕宜亟引舊徳老成置諸左右以開上心羅天下忠義之士分布內外京問其人觷以時對京因薦之防路允迪自髙麗還言髙麗國主問山先生安在乃召爲祕書郎】

【庚子】二年【遼天慶十年○金天輔四年○夏元徳元年】春正月罷道學○林靈素有罪放歸田裏【靈素初與道士王允誠共爲神怪之事後忌其相軋毒殺允誠遂専用事益肆橫恣道遇皇太子弗斂避太子入訴於帝帝怒以靈素爲太虛大夫斥還故里命江端本通判溫州察之端本防得其居處過制罪詔徙安置楚州命下而靈素已死遺奏至猶以侍從禮焉】二月趙良嗣如金議取燕云【遣右文殿修撰趙良嗣同金使色埒赫嚕往議取遼燕京西京之地】金使烏淩阿贊謨如遼【金主使贊謨持書及冊文副本至遼且責其乞師於髙麗】三月遼使蕭實訥埓如金復議冊禮金主旻不許【遼以金人所定大聖二字與先世稱號同遣實訥埓往議金主怒謂其臣曰遼人屢敗遣使求成惟飾虛詞以爲緩師之計當議進兵乃令咸州路統軍司治軍旅修器械具數以聞將以四月二十五日進師令色克畱兵一千鎭守棟摩以餘兵來防於渾河和議遂絕】夏五月竄布衣朱夢說於池州【上書論宦寺權太重也】金主旻侵遼上京畱守耶律托卜嘉以城降之【金主自將攻遼以遼使實訥埒宋使趙良嗣從遣降者馬乙持詔諭城中使速降遼主方獵於呼圖哩巴聞金舉兵命耶律拜薩巴等選精兵三千以濟師五月壬子金主至臨潢城中侍禦備固守甲寅金主命進攻且謂實訥埒趙良嗣曰汝可觀吾用兵以卜去就遂臨城督戰諸軍鼓噪而進自旦及已棟摩以麾下先登克其外城畱守托卜嘉以城降良嗣等奉觴爲壽皆稱萬嵗金主乃還】六月詔蔡京致仕猶朝朔朢【京専政日久公論益不與帝亦厭薄之子攸權勢旣與父相軋浮薄者復間焉由是父子各立門戶遂爲仇敵攸別居賜第一日詣京京正與客語使避之攸甫入遽起握父手爲診視狀曰大人脈勢舒緩體中得無有不適乎京曰無之攸曰禁中方有公事卽辭去客竊窺見以問京京曰君固不解此耶此兒欲以爲吾疾而罷吾耳閱數日果以太師魯國公致仕仍朝朔朢】罷禮制及他局五十八所○復僧寺額○秋七月罷醫算學○八月趙良嗣以金貝勒來議伐遼及歳幣【良嗣謂金主曰燕本漢地欲夾攻遼使金取中京大定府宋取燕京析津府金主許之遂議歳幣與遼同金主因以手札付良嗣約金兵自平地松林趨古北江宋兵自白溝夾攻不然不能從因遣貝勒偕良嗣還以致其言】九月復徳士爲僧○詔馬政如金報師期許歳幣【帝使政報聘書云大宋皇帝致書於大金皇帝逺承信介特示函書致罰契丹逖聞爲慰確示同心之好共圖問罪之師誠意不渝當如來約已差童貫勒兵相應彼此兵不得過關歳幣之數同於遼】冬十月戊辰朔日有食之○加內侍河東節度使梁師成太尉【師成黠慧習文法初領睿思殿文字外庫主出外傳上防政和中漸得幸因竄名進士籍中累遷至河東節度使遂加太尉時中外泰寧帝畱意禮文符瑞之事師成逢迎希恩寵帝本以隸人畜之命入處殿中凡禦書號令皆出其手多擇善書吏習仿帝書雜詔防以出外廷莫能辧師成實不能文而髙自標榜自言蘇軾出於時天下禁誦蘇文其尺牘在人間者皆毀去師成訴於帝曰先臣何罪自是軾之文乃稍出以翰墨爲己任四方儁秀名士必招致門下往往遭防污多置書畫卷軸於外舍邀賔客縦觀得其題識合意者輒密加汲引執政侍從可階而升王黼以父事之稱爲恩府先生蔡京父子亦諂附焉都人目爲隠相所領職局至數十百】建徳軍淸溪民方臘作亂【淸溪民方臘世居縣揭村托左道以惑眾初唐永徽中睦州女子陳碩眞反自稱文佳皇帝故其地相傳有天子基臘因益得憑籍以自信縣境梓桐幫源諸洞皆落山谷幽險處民物繁夥有漆楮杉材之饒富商巨賈多往來臘有漆園造作局屢酷取之臘怨而未敢發時朱勔領應奉局於蘇花石之擾比屋致怨臘因民不忍陰聚貧乏遊手之徒以誅勔爲名起作亂自號聖公建元永樂置官吏將帥以巾飾爲別自紅巾而上凡六等無弓矢介冑惟以鬼神詭袐事相扇訹焚室廬掠金帛子女誘脇良民爲兵人安於太平不識兵革聞金鼔聲卽斂手聴命不旬日聚眾至數萬兩浙都監蔡遵顏坦撃之皆敗死於息坑】十一月餘深罷【時福建以取花果擾民深爲言之帝不悅出知福州】以王黼爲少保太宰【初蔡京致仕黼陽順人心悉反其所爲四方翕然稱爲賢相及拜太宰遂乘髙爲邪多蓄子女玉帛自奉僣擬禁省因請置應奉局自兼提領中外名錢皆許擅用竭天下財力以供費官吏承望風防凡四方水土珍異之物悉苛取於民進帝所者不能什一餘皆入於黼家】十二月方臘陷建徳軍歙衢杭州以童貫爲江淮荊浙宣撫使帥師討之【臘攻陷靑溪遂陷睦歙州東南將郭師中戰死遂南攻衢殺郡守彭汝方北掠新城桐廬富陽諸縣進逼杭州郡守趙霆棄城走州卽陷殺制置使陳建防訪使趙約縱火六日死者不可勝計凡得官吏必斷臠支體探其肺腸或熬以膏油叢鏑亂射備盡楚毒以償怨心警奏至京師時方聚兵以圖北伐王黼匿不以聞於是凶焰日熾附者益眾東南大震淮南發運使陳遘上言臘眾彊東南兵弱乞調京畿兵及鼎灃槍牌手兼程以來使不至滋蔓帝得疏始大驚乃罷北伐之議而以童貫爲宣撫使譚稹爲兩浙制置使率禁旅及秦晉蕃漢兵十五萬討之】以鄭居中權樞宻院事○封眞臘金裒賔深爲眞臘國王【眞臘一名占臘在占城南東際海地方七千里有戰象二十萬政和中始通中國至是遣郎將麾臘摩禿防來朝詔封之比占城】

【辛丑】三年【遼保大元年金天輔五年】春正月鄧洵武卒【鄧氏自綰以來世濟其姦而洵武阿蔡京尢甚京之敗亂天下禍源自洵武始】童貫至蘇州承詔罷蘇杭州造作局及禦前綱運並木石彩色等場【初帝以東南之事付童貫且曰如有急卽以禦筆行之貫至吳見民困花石之擾眾言賊不亟平坐此耳貫卽命其僚董耘作手詔罪已罷進奉諸局場而帝亦黜朱勔父子弟侄之在職者吳民大悅】方臘陷婺州○二月罷方田○罷天下學校三捨法【及宗學辟雍諸路提舉學事官】方臘陷處州○淮南盜宋江宼京東州郡至海州張叔夜敗之江乃降【宋江起河朔轉掠十郡官軍莫敢攖其鋒聲言將至海州知州張叔夜使間者覘所向江徑趨海濵刼掠以鉅舟十餘載鹵獲叔夜募死士得千人設伏近城而出輕兵距海誘之戰先匿壯卒海旁伺兵合舉火焚其舟賊聞之皆無鬭志伏兵乘之擒其副賊江乃降初知亳州侯上書言江以三十六人橫行齊魏官軍數萬無敢抗者其才必過人今淸溪盜起不若赦江使討方臘以自贖不許】方臘寇秀州官軍敗之【臘將方七佛引眾六萬攻秀州統軍王子武乘城固守已而大軍至合擊賊斬首九千築京觀五賊還據杭州】遼主殺其文妃蕭氏南面都統耶律伊都叛降於金【遼主有四子長曰趙王實訥埒次曰晉王額嚕溫次曰秦王定次曰許王晉王文妃蕭氏色色所生出爲大丞相耶律隆運後性樂道人善而矜人不能一時號爲長者及長積有人望內外歸心女直作亂境內郡縣所失幾半而遼主畋遊不卹忠臣多被疏斥文妃作歌諷諫遼主見而銜之樞密使蕭奉先元妃之兄而秦王許王之舅也以國人屬意晉王恐秦王不得立因潛圖之文妃姊適耶律達哈拉妹適耶律伊都一日其姊若妺俱防軍前奉先諷人誣文妃與駙馬蕭昱及伊都達哈拉等謀立晉王而尊遼主爲太上皇遼主遂誅蕭昱達哈拉等而賜文妃死獨未忍加罪晉王伊都在軍中聞文妃等死大懼卽率千餘騎叛降於金遼主遣蕭錫黙蕭徳恭耶律特哩衮蕭和尙等將兵追之及諸閭山縣伊都等謀曰主上信蕭奉先言奉先視吾輩蔑如也伊都乃宗室豪俊常不肯爲奉先下若擒伊都他日吾黨皆伊都也不若縱之還卽紿曰追襲不及奉先旣見伊都之亡恐後日諸校亦叛乃驟加錫黙等爵賞以結其心伊都至金金主見之因詔咸州都統司曰自伊都來灼見遼國事宜已決議親徵其治軍以俟師期毋怠】以陳遘爲江淮經制使【命遘經制七路治於杭州以供餽餉遘以財用不給創議度公私出納量增其贏號經制錢遂爲東南七路之害】夏四月童貫執方臘歸於京師【二月童貫譚槇前鋒至靑河堰水陸並進臘復焚官舍府庫民居乃宵遁還淳安幫源洞諸將劉延慶王稟王渙楊惟忠辛興宗王淵等相繼至盡復所陷城四月貫等合兵撃臘於幫源洞臘眾尙二十萬與官軍力戰而敗深據巖屋爲三窟諸將莫知所入王淵禆將韓世忠潛行溪谷問野婦得徑卽挺身仗戈直前渡險數里其穴格殺數十人擒臘以出辛興宗領兵截洞口掠其俘遂爲己功並取臘妻子及僞相方肥等五十二人於梓峒石穴中殺賊七萬其黨皆潰臘凡破六州五十二縣戕平民二百萬所掠婦女自賊洞逃出躶而縊於林中者相望百餘里】五月以鄭居中領樞宻院○大蝗○安置禦史中丞陳過庭於黃州【過庭以睦寇竊發上言致寇者蔡京養寇者王黼竄二人則寇自平又言朱勔父子本刑余小人交結權近竊取名器罪惡盈積宜昭正典刑以謝天下三人聞而憾之遂陷以不舉劾之罪罷知蘄州未半道責黃州安置】金赫嚕卒○閏月復應奉局命玉黼梁師成領之【方臘旣平王黼言於帝曰臘之起由茶鹽法也而童貫入姦言歸過陛下帝怒遂復諸應奉局朱勔復得志矣】秋七月廢純滋等十二州○黑眚見於禁中【元丰末嘗有物大如席夜見寢殿上而神宗崩元符末又見哲宗崩至大觀間漸晝見政和以來大作每得人語聲則出先若列屋摧倒之聲其形僅丈餘彷佛如電金眼行動硜硜有聲黑气之不大了了气之所及腥血四灑兵刃皆不能施又或變人形亦或爲驢晝夜出無時遇冬則罕見多在掖庭宮人所居之地亦嘗及內殿後習以爲常人亦不大怖至是寢少時洛陽府畿內忽有物如人或蹲踞如犬其色正黑不辧眉目始夜則掠小兒食之後𨿽白晝入人家爲患所至喧然不安謂之黑漢有力者夜執槍自衞亦有托以作過者二年乃息云】八月加宦者童貫太師封楚國公【賞平方臘功也】方臘伏誅【攺睦州爲嚴州歙州爲徽州】九月加王黼少傅鄭居中少師○詔宦者李彥括民田於京東西路【初胥吏杜公才獻策於內侍太傅楊戩立法索民田契自甲之乙乙之丙展轉究尋至無可證則度地所出增立賦租始於汝州浸淫於京東西淮西北括廢堤棄堰荒山退灘及大河淤流之處皆勒民主佃額一定後𨿽衝蕩回復不可減號爲西城所梁山濼古鉅野澤綿亙數百里濟鄆數州賴其蒲魚之利亦立租算船納直犯者盜執之一邑率於常賦外增租錢至十餘萬緡水旱蠲稅此不得免擢公才爲觀察使至是戩死以內侍李彥繼之彥天資狠愎宻與王黼表裏置局汝州臨事愈劇凡民間美田使他人投牒告陳皆指爲天荒𨿽執印劵皆不省魯山闔縣盡括爲公田焚民故劵使田土輸租佃本業訴者輒加威刑致死者千萬公田旣無二稅轉運使亦不爲奏除悉均諸別州京東西提舉官及京東州縣吏劉寄任輝彥李士漁王滸毛孝立王隨江惇呂坯錢棫宋憲皆助彥爲虐如奴事主民不勝忿痛前執政冠帶操笏迎謁馬首而彥處之自如發物供奉大抵類朱勔凡竹數竿用一大車牛驢數十頭其數無極皆責辦於民經時閱月無休息期農不得之田牛不得耕墾殫財靡芻力竭餓死或自縊轅軛間如龍鱗薜茘一本輦致之費逾百萬喜賞怒刑禍福轉手因之得美官者甚眾潁昌兵馬鈐轄範寥不爲取竹彥誣以刋蘇軾詩文於石爲十惡竟坐勒停彥所至州郡倨坐堂上監司郡守不敢抗禮有言於帝梁師成適在旁抗聲曰王人𨿽防序於諸侯之上豈足爲過言者懼不敢復言】冬十月詔童貫復領陜西河東河西路宣撫使○十一月馮熈載罷○以張邦昌爲中書侍郎王安中李邦彥爲尙書左右丞【邦彥本銀工子也俊爽美風姿爲文敏而工然生長閭閻習猥鄙事應對便捷善謳謔能蹴鞠每綴街市俚語爲詞曲人爭傳之自號李浪子以善事中人爭薦譽之累擢翰林承防進右丞】伊都以金舎音侵遼中京【初耶律伊都奔金金尼瑪哈言於金主曰遼主失徳中外離心我朝興師大業已定而根本弗除後必爲患今乘其釁可襲取之天時人事不可失也金主然之乃命諸部戒備軍事至是尼瑪哈復言曰諸軍久駐人思自奮馬亦壯健宜乘此時進取中原羣臣言時方寒金主不聴竟用尼瑪哈計以舎音都統內外諸軍富嘉努尼瑪哈鄂特本斡裏雅布富勒呼等副之伊都爲鄕導以遼遼中京大定府】以孔端友襲封衍聖公

【壬寅】四年【遼保大二年金天輔六年】春正月加蔡攸少保梁師成開府儀同三司○金舎音陷遼中京及澤州遼主田於鴛鴦濼伊都以金人襲之遼主殺其子晉王額嚕溫遂走雲中遺玉璽於桑幹河【金陷中京遂下澤州遼主時獵於鴛鴦濼伊都與羅索奄至遼主憂甚樞宻使蕭奉先曰伊都乃王子班之苗裔此來欲立甥晉王耳若爲社稷計不惜一子明其罪誅之可不戰而伊都自回矣防耶律薩巴等復謀立額嚕溫事覺遼主召樞宻使蕭達爾丹等議曰反者必以此兒爲名若不除去何以獲安達爾丹唯唯竟無一言申理遼主乃遣人縊之或勸額嚕溫亡額嚕溫曰安忍爲蕞爾之軀而失臣子之節遂就死遼主素服三日耶律薩巴等皆伏誅額嚕溫素有人望諸軍聞其死無不流涕由是人心解體伊都引金兵逼遼主行宮遼主率衞士五千餘騎自鴛鴦濼幸雲中遺傳國璽於桑幹河初秦始皇得藍田玉作傳國寶六面螭紐其正面刻文曰受命於天旣壽永昌魚鳥篆也秦王子嬰奉以降漢至王莽篡漢平帝皇后投璽於殿階螭角微玷至獻帝失之孫堅得於井中傳至孫權以歸於魏魏文帝隸刻肩際曰大魏受漢傳國之寶傳晉宋齊梁陳隋唐五代至石晉亡歸之於遼興宗重熈七年試進士以有傳國寶者爲正統命題至是失之遼主以金師爲憂蕭奉先曰女眞𨿽能攻我中京終不能逺離故土越三千里直搗雲中也】二月金尼瑪哈敗遼奚王實黙於北安州遂陷其城○三月金尼瑪哈襲遼主行營遼主走夾山蕭奉先伏誅【金尼瑪哈練兵北安遣古新略近地獲遼護尉實訥埒始知遼主獵於鴛鴦濼殺其子晉王眾心益離西北西南兩路兵馬皆弱不可用尼瑪哈使諾延溫都伊喇保報舎音曰遼主窮迫於山西猶事田獵不惜危亡自殺其子臣民失望攻取之策幸速見諭若有異議此當以偏師討之卽整兵以俟捨音意未決鄂特本勸從之舎音乃出靑嶺尼瑪哈出瓢嶺期防於羊城濼三月遼主聞金師將出嶺西遂趨白水濼尼瑪哈以精兵六千襲之遼主至努克特倉金兵將近計不知所出蕭奉先請趨夾山遼主遂乘輕騎入夾山旣至始悟奉先之不忠怒曰汝父子誤我至此今欲誅汝何益於事恐軍心忿怒爾曹避敵茍安禍必及我其勿從行奉先下馬哭拜而去行未數里左右執其父子縛送金兵金人斬其長子昻以奉先及其次子昱械送金主道遇遼軍奪以歸國並賜死】遼主逐其樞宻使蕭達爾丹【遼主居夾山侍衞俱亡元妃蕭氏逹爾丹之姑也謂達爾丹曰爾任國事致君如此何以生爲達爾丹但謝罪而已明日遼主怒逐之爲耶律髙善努所執送諸金人達爾丹伺守者怠脫身亡歸復爲耶律糾堅所得送之耶律淳達爾丹自知不免絕食死】帝臨太學○遼李處溫等以秦晉國王淳稱帝於燕京降封遼主爲湘陰王奉表乞附於金金人不許【遼主之走雲中也畱南府宰相張琳參知政事李處溫與秦晉國王淳守燕京處溫聞遼主入夾山數日命令不通卽與族弟處能及子奭外假怨軍內結都統蕭幹謀立淳處溫邀張琳白其事琳曰攝政則可卽眞則不可處溫曰今日之事天意人心已定豈可易也琳不敢執遂與諸大臣耶律達實左企弓虞仲文曹義勇康公弼集蕃漢百官諸軍及父老數萬人詣淳府引唐靈武故事勸進淳不許處溫等曰主上塵中原擾擾若不立王百姓何歸宜熟計之淳方出李奭持赭袍被之令百官拜舞山呼淳驚駭再三辭不獲已而從之羣臣上尊號曰天錫皇帝建元天福以妻蕭氏普賢女爲徳妃加處溫守太尉左企弓守司徒曹義勇知樞宻院事虞仲文參知政事張琳守太師李處能直樞宻院李奭爲少府少監余與計謀者授官有差以蕭幹爲北院樞宻使駙馬都尉蕭旦知樞宻院事奚和勒博知北院樞宻事軍旅之事悉委達實遙降遼主爲湘陰王遂據有燕云平及上京遼西六路遼主所有沙漠以北西南西北路兩都招討府諸蕃族而已淳遣使報宋免歳幣結好亦遣使奉表於金乞爲附庸金人不報耶律達實者太祖八世孫通遼漢字善騎射登進士第累擢翰林學士承防遼謂翰林爲林牙故稱達實林牙云】遼主淳攺怨軍爲常勝軍○金尼瑪哈陷遼西京【金人攻西京大同府遼耿守忠救之敗績尼瑪哈摩囉歡鄂特本等繼至尼瑪哈率麾下自其中衝擊使餘兵去馬從旁射之守忠大敗其眾殱焉西京遂陷西路州縣部族皆降金】以童貫爲河北河東路宣撫使蔡攸爲副使帥師巡北邊以應金【朝廷旣與金人約夾攻遼以復燕云蔡京童貫主之鄭居中力陳不可謂京曰公爲大臣國之元老不能守兩國盟約輒造事端誠非廟算京曰上厭歳幣五十萬故爾居中曰公獨不思漢世和戎用兵之費乎使百萬生靈肝腦塗地公實爲之由是議寢及金數敗遼兵童貫乃復乞舉兵居中又言不宜幸災而動待其自斃可也時睦寇初平帝亦悔於用兵王黼獨言曰中國與遼𨿽爲兄弟之那然百餘年間彼之所以開邊慢我者多矣且兼弱攻昧武之善經也今而不取燕云女眞卽彊中原故地將不復爲我有帝遂決意治兵黼於三省置經撫房専治邊事不關樞密括天下丁夫訃口出算得錢六千二百萬緡以充用黼専領其事他執政皆不得預黼又遺童貫書曰太師若北行願盡死力防聞耶律淳自立乃以貫爲宣撫使蔡攸副之勒兵十五萬巡北邊以應金且招諭幽燕攸童騃不習事謂功業可唾手致入辭之日二美嬪侍帝側攸指而請曰臣成功歸乞以是賞帝笑而弗責先是童貫欲圖北方與熈河鈐轄趙隆論之隆極言其不可貫曰君能共此當有殊拜隆曰隆武夫豈敢干賞以敗祖宗二百年之好異時起釁萬死不足謝責貫心不悅】夏四月置補校文籍局【詔置補完校正文籍局錄三館書置宣和殿及太淸樓袐閣又令郡縣訪遺書】金使圖克坦烏濟來議師期○金棟摩羅索陷遼天徳云內寧邊東勝等州獲阿蘇以歸【阿蘇至金金主杖而釋之】遼西南面招討使耶律佛騰降於金○遼主奔額蘇倫【遼主旣失西京及沙漠以南部族遂遁於額蘇倫金古新追之不及北部瑪克實贐馬駞食羊都統瑪古收集散亡防於額勒錦】五月童貫帥師伐遼敗績於白溝貫退保雄州貶都統制種師道爲右衞將軍致仕【貫至髙陽關用知雄州和詵計降黃榜及旗述弔民伐罪之意且云若有豪傑能以燕京來獻者卽除節度使遂命都統制種師道盡護諸將分道進兵師道諫曰今日之舉譬如盜入鄰家不能救又乘之而分其室焉無乃不可乎貫不聴分兵爲兩道師道總東路之兵趨白溝辛興宗總西路之兵趨範村耶律淳聞之遣耶律違實蕭幹禦之師道次白溝遼人噪而前師道前軍統制楊可世敗績士卒多傷師道先令人持一巨梃自防賴以不大敗退師雄州遼人追撃至於城下辛興宗亦敗於範村帝聞兵敗而懼詔班師遼使來言曰女眞之背本朝亦南朝之所甚惡也今射一時之利棄百年之好恃彊矯之鄰基他日之禍謂爲得計可乎救災卹鄰古今通義惟大國圖之貫不能對種師道復請許之和貫不納而密劾師道助賊王黼怒責授師道右衞將軍致仕】嗣濮王仲禦卒以其弟仲爰嗣○六月遼主淳死蕭干等尊淳妻蕭氏爲太后主國事遙立秦王定爲帝【淳寢疾聞遼主傳檄天徳云內朔武應蔚等州合諸蕃精騎五萬約以八月入燕並遣人問勞索衣裘茗藥淳甚驚命北南面大臣議而李處溫蕭干等有迎秦王定拒湘陰王之說集蕃漢百官議之從其議者東立惟南面行營都部署耶律寧西立處溫問故寧曰天祚果能以諸蕃兵大舉奪燕則是天數未盡豈能拒之否則秦湘父子也拒則皆拒自古安有迎子而拒其父者處溫等相顧微笑以寧扇亂軍心欲殺之淳欹枕長嘆曰彼忠臣也焉可殺天祚果來吾有死爾復何面目相見耶已而淳死年六十蕭干等乃立淳妻徳妃蕭氏普賢女爲皇太后主軍國事奉遺命遙立秦王定爲帝蕭后遂稱制攺元徳興諡淳爲孝章皇帝廟號宣宗於燕西之香山】遼李處溫伏誅【遼主淳疾亟時自知不起密授處溫番漢馬步軍都元帥意將屬以後事及蕭干等召宰執入議處溫稱疾不至陰聚勇士爲備紿云奉密防防他變淳死蕭后聴政幹以後命召處溫至以時方多難未卽加誅但追毀元帥札子處溫懼禍卽落髮爲僧尋有永凊人傅遵說隨郭藥師入燕被擒具言處溫嘗遺易州富民趙履仁書達宋將童貫欲爲內應挾蕭后納土歸宋後執處溫問之處溫曰臣父子於宣宗有定策功宜世防宥容可使因讒獲罪後曰誤秦晉國王者皆汝父子向使秦晉國王如周公則終享親賢之名於後世汝何功之有並數其前罪惡數十處溫無以對乃賜死臠其子奭而磔之籍其家得錢七萬緡金玉寶器稱是皆爲宰相數月間所取遼人快之】夏人救遼金斡魯襲敗之於宜水【夏主使李良輔將兵三萬救遼次於天徳之野谷金將斡魯羅索敗之於宜水追至野谷澗水暴至夏人漂沒者不可勝計】秋七月詔童貫伐遼以劉延慶爲河北河東宣撫都統制【王黼聞耶律淳死復命童貫蔡攸治兵以河陽三城節度使劉延慶代種師道爲都統制】八月金主旻襲遼主於實納圗遼主敗走【金舎音使斡裏雅布言於金主曰今雲中新定諸路遼兵尙數萬遼主在陰山天徳之間而聶哷自立於燕京新降之民其心未固諸將望幸軍中金主從之旣而聞遼主在大魚濼乃自將精兵萬人襲之普嘉努斡裏雅布率兵四千爲前鋒晝夜兼行馬多疲乏追及遼主於實納圖軍士至者才千人遼兵二萬五千方治營壘普嘉努與諸將議耶律伊都曰我軍未集人馬疲劇未可戰也斡裏雅布旣追及遼主而不亟戰日入而遁則無及矣遂戰短兵接遼兵圍之數重副統軍蕭迪裏諭軍士以君臣之義於是士皆殊死戰遼主謂斡裏雅布兵少必敗遂與妃嬪皆自髙阜下平地觀戰伊都指遼主日月旗以示諸將曰此遼主麾蓋也若萃而薄之可以得志斡裏雅布等遂以騎兵馳赴之遼主望見大驚卽遁去遼主兵遂潰斡裏雅布等還金主曰遼主去不逺盍亟追之斡裏雅布以騎兵千餘追之至諤勒哲圖遼主棄輜重而遁蕭迪裏被執】九月朝散郎宋昭上書諫伐遼詔編管於海州【昭上書極言遼不可攻金不可鄰異時金必敗盟爲中國患乞誅王黼童貫趙良嗣等且曰兩國之誓敗盟者禍及九族陛下以孝理天下其忍忘列聖之靈乎陛下以仁覆天下其忍置河北之民於塗炭之中而使肝腦塗地乎王黼大惡之除昭名編管海州】金使圗克坦烏色來【金人聞童貫舉兵恐宋徑取燕而歳幣不可得乃遣使來議師期】髙麗王俁卒子楷立【初髙麗之俗兄終弟及俁卒諸弟爭國其相李資深立俁子楷詔遣路允迪弔祭先是俁求醫於朝詔二醫往畱二年而還楷語之曰聞朝廷將用兵於遼遼兄弟之國存之足爲邊扞女眞乃勁敵不可交也業已然願二醫歸報天子宜早爲備醫還奏之然已無及矣】趙良嗣如金【報使也且言不負初約】遼涿州畱守郭藥師以城來降【常勝軍帥郭藥師爲涿州畱守以蕭幹専政國人多貳謂所部曰天祚失國女直不綱宋天子重兵壓境此男兒取金印時也遂擁所部八千人奉涿州來降童貫受之以聞詔授恩州觀察使以兵隸劉延慶】遼易州守將髙鳯以城來降○冬十月攺遼燕京爲燕山府西京爲雲中府【詔山前收復州縣合置監司以燕山府路爲名山後別名雲中府又賜涿州日涿水郡威行軍檀州曰橫山郡鎭逺軍平州曰漁陽郡撫寧軍易州曰遂武郡營州曰平盧郡順州曰順興郡薊州曰廣川郡景州日欒川郡並燕山府爲山前九州雲中府路則領武應朔蔚奉聖歸化儒嬀並雲中府所謂山後九州也】童貫使劉延慶及郭藥師帥師伐遼藥師敗績於燕山延慶退保雄州【童貫遣劉延慶郭藥師將兵十萬出雄州以藥師爲鄕導渡白溝延慶軍無紀律藥師諫曰今大軍防隊行而不設備若敵人置伏邀擊首尾不相應則望塵決潰矣不聴至良鄕遼蕭斡率眾來拒延慶與戰而敗次於涿州與蕭幹對營閉壘不出藥師曰幹兵不過萬人今悉力拒我燕山必虛願得奇兵五千倍道襲之城可得也請令公之子三將軍簡師爲後繼延慶許之三將軍謂光世也己酉延慶遣大將髙世宣楊可世與藥師帥兵六千夜半渡盧溝倍道而進質明遼常勝軍帥甄五臣領五千騎奪迎春門以入藥師等繼至下令納燕人降而盡殺契丹雜眾藥師遣人諭蕭后使趣降蕭后密報蕭幹幹舉精甲三千還燕巷戰光世渝約不至藥師失援而敗與可世棄馬縋城而出死傷過半世宣死焉延慶營於盧溝南幹分兵斷餉道擒防糧將王淵得漢軍二人蔽其目畱帳中夜半僞相語曰聞漢軍十萬壓吾境吾師三倍敵之有餘當分左右翼以精兵衝其中左右翼爲應舉火爲期殱之無遺旣言乃陰逸一人歸報宋師聞之以爲信然明旦延慶見火起以爲敵至卽燒營而遁士卒蹂踐死者百餘里幹因縱兵追至涿水而去自熈丰以來所儲軍實殆盡退保雄州燕人知宋之無能爲作賦及歌詩以誚之】以蔡攸爲少傅判燕山府○十一月金使李靖來言燕地十二月趙良嗣如金求營平灤三州【初朝廷與金約但求石晉賂契丹故地而不思平營灤三州非晉賂乃劉仁恭所獻以求援者王黼欲並得之金主不肯及趙良嗣往金主使普嘉努責良嗣以出兵失期且云今更不論元約特與燕京六州二十四縣謂薊景檀順涿易也良嗣言元約山前山後十七州今乃如此信義安在抗辧數四金人不從良嗣乃與其使李靖偕來止許山前六州帝復遣良嗣送之且求營平灤三州之地】郭藥師及遼蕭幹戰於永淸敗之詔加藥師武泰軍節度使○金主旻陷遼燕京遼主淳妻蕭氏出奔天徳【童貫再舉伐燕不克成功懼得罪乃密遣王瓌如金以求如約夾攻金主遂分三道進兵斡裏雅布率兵七千先之都古嚕納出得勝口尼楚赫出居庸關羅索爲左翼富勒呼爲右翼趣居庸關尼瑪哈趣南暗口達蘭趣北牛口遼徳妃蕭氏五上表於金求立秦王定金主不許遂以關兵守居庸關戊子金師至關崖石自崩戍卒多壓死不戰而潰金師度關而南庚寅遼統軍都監髙六等送欵於金金主至燕京髙六等開門待之遂自南門入使尼楚赫羅索陳於城上金主次於城南遼宰相左企弓參政虞仲文康公弼樞密使曹義勇張彥忠劉彥宗等奉表降辛夘遼百官詣金主營請罪金主並釋之復命守舊職而遣左企弓等撫定燕京諸州縣蕭徳妃與蕭斡自古北口趨天徳於是遼五京皆爲金有金主遣騎兵送趙良嗣還且獻遼俘】遼主奔四部族【遼主聞南京陷遂由薩裏關出居四部族詳衮之家】萬歳山成更名曰艮嶽【山周十餘里其最髙一峯九十步上有亭曰介分東南二嶺直接南山山之東有萼緑華堂書館八仙館紫石巖棲眞嶝覽秀軒龍吟堂山之南則壽山兩峯並峙有鴈池噰噰亭北直絳霄樓山之西有藥寮西荘巢云亭白龍沜濯龍峽蟠秀練光跨云亭羅漢巖又西有萬松嶺半嶺有樓曰倚翠上下設兩關關下有平池鑿大沼沼中作兩洲東爲蘆渚浮陽亭西爲梅渚雪浪亭西流爲鳯池東出爲鴈池中分二館東曰流碧西曰環山有巢鳯閣三秀堂東池後有揮雪復由磴道上至介亭亭左復有極目亭蕭森亭右復有麗云亭半山北俯景龍江引江之上流注山間西行爲潄瓊軒又行石間爲煉丹凝觀圜山亭下視江際見髙陽酒肆及淸澌閣北岸有勝筠庵躡雲臺蕭閒館飛岑亭支流別爲山莊爲回溪又於南山之外爲小山橫亙二里曰芙蓉城窮極巧妙而景龍江外則諸館捨尢精其北又因瑤華宮火取其地作大池名曰曲江池中有堂曰蓬壺東盡封丘門而止其西則自天波門橋引水直西殆半里江乃折南又折北折南者過閶闔門爲復道通茂徳帝姬宅折北者四五里屬之龍徳宮旣成帝自爲艮嶽記以爲山在國之艮位故也蔡絳謂初名鳯凰山後因神降其詩有艮嶽排空霄因名艮嶽朱勔於太湖取石髙廣數丈載以大舟挽以千夫鑿城斷橋毀堰折牐數月乃至防初得燕地因號昭功敷慶神運石立於萬歳山其傍植兩檜一夭矯者名曰朝日升龍之檜一偃蹇者名曰臥云伏龍之檜皆玉牌塡金字書之巖曰玉京獨秀太平巖峯曰卿云萬態奇峯又作絳霄樓勢極髙峻在雲霄表盡工藝之巧其後羣閹興築不已於是山林巖壑日益髙深亭臺樓觀不可稱紀四方花竹奇石咸萃於斯珍禽異獸無不畢有矣】戶部獻今年民數【時天下分爲二十六路京府四府三十州二百五十四監六十三縣一千二百三十四戶二千八十八萬二千二百五十八口四千六百七十三萬四千七百八十四戶口視西漢盛時蓋有加焉隋唐疆理𨿽廣而戶口皆不及可謂盛矣】

【癸夘】五年【遼保大三年○金天輔七年八月太宗晟天防元年】春正月遼奚和勒博自立爲奚帝【金兵入燕知北院樞密事奚王和勒博卽箭笴山自立爲奚國皇帝攺元天復設奚漢渤海二樞密院攺東西節度使爲三王分司建官遼主命都統耶律瑪格討之】金使李靖來趙良嗣如金【金使李靖來議許六州代租錢詔遣良嗣報聘且求西京等州】以王安中知燕山府詹度郭藥師同知府事【朝廷以金人將歸燕謀帥臣守之左丞王安中請行王黼贊於帝遂授安中慶逺軍節度使河北河東燕山府路宣撫使知燕山府郭藥師爲檢校少保同知府事詔藥師入朝禮遇甚厚賜以甲第姬妾張水嬉於金明池使觀之命貴戚大臣更互設宴又召對於後苑延春殿藥師拜庭下泣言臣在北庭聞趙皇如在天上不謂今日得望龍顏帝深褒稱之委以守燕藥師對曰願效死又令取天祚以絕燕人之望藥師變色言曰天祚故主也國破出走臣是以降陛下使臣畢命他所不敢辭若使反故主非所以事陛下願以付他人因涕泣如雨帝以爲忠解所禦珠袍及二金盆以賜藥師出諭其下曰此非吾功汝輩力也卽翦盆分給之燕山府路轉運使呂頥浩言開邊極逺其勢難守𨿽窮力竭財無以善後又奏燕山河北五事危急帝怒命貶官而職任如故】金以遼平州爲南京命張防畱守【遼平州人張防爲遼興軍節度使遼主之走山西也平州軍亂殺其節度使蕭廸裏防撫定亂者州民推防領州事天錫帝殂防知遼必亡乃籍丁壯五萬人馬千匹練兵爲備蕭徳妃遣時立愛知平州防拒弗納金人入燕京訪防情狀於康公弼公弼曰防狂妄寡謀𨿽有鄕兵彼何能爲示之不疑圖之未晚金人招時立愛赴軍前加防臨海軍節度使仍知平州旣而尼瑪哈又欲先下平州擒張防公弼曰若加兵是趣之叛也公弼請自往覘之遂見防防曰契丹八路七路已降今獨平州存敢有異志所以未解甲者防蕭幹耳厚賂公弼使還公弼還言於尼瑪哈曰彼無足慮也乃升平州爲南京加防試中書門卞平章事判畱守事防一作覺】遼興中歸徳府宜錦幹顯成川豪懿來濕遷潤等州皆降於金○二月以李邦彥趙野爲尙書左右丞○遼主追廢故秦晉國王淳爲庶人殺淳妻蕭氏【蕭徳妃見遼主於四部族遼主怒殺之追降天錫帝淳爲庶人除其屬籍而赦其黨蕭幹奔奚】三月金使尼楚赫來盧益如金【趙良嗣至燕與金主議燕京西京之地金主曰若宋必欲平灤等州則並燕京不與汝家矣因以答書先示良嗣良嗣讀至燕京用本朝兵力攻下其租稅當輸本朝良嗣因曰租稅隨地豈有與其地而不與其租稅者尼瑪哈曰燕京自我得之則當歸我大國熟計若不早見與請速追涿易之師無畱我疆於是遣李靖等與良嗣偕來靖旣入對遂見王黼黼謂靖曰租稅非約也上意以交好之故欲以銀絹充之靖復請去年歳幣帝亦特許之遂命良嗣與靖偕使良嗣至燕謂金主曰本朝徇大國多矣豈平灤一事不能相從耶金主曰平灤欲作邊鎭不可得也遂議租稅金主曰燕租六百萬止取一百萬不然還我涿易舊疆常勝軍亦當還我我且提兵按邊良嗣曰本朝自以兵下涿易今乃云爾豈無曲直耶且言禦筆許十萬至二十萬不敢擅增乃令良嗣歸報金主謂之曰過半月不至吾提兵往矣時左企弓嘗以詩獻金主曰君王莫聴捐燕議一寸山河一寸金故金人欲背初約要求不已良嗣旣還金聞遼主謀復故地乃悉斷盧溝以北橋梁焚次捨以防之良嗣行至雄州以金書逓奏其略言貴朝兵不克夾攻特因已力下燕所以拘稅今據燕管內每年租六百萬貫良嗣等稱禦筆許二十萬以上不敢自専其平欒等州不在許限儻務侵求難終信義仍速追過界之兵王黼欲功之速成乃請復遣良嗣自雄州再往使許遼人舊歳幣四十萬之外每歳更加燕京代稅錢一百萬緍及議畫疆與遣使賀正旦生辰置場交易金主大喜遂使尼楚赫來盧益等持誓書艸來許以燕京及六州來歸而山後諸州及西北一帶接連山川不在許與之限帝曲意從之遣盧益趙良嗣馬宏等持誓書觀之言其字畫不謹令易之益言帝親書所以示尊崇於大國也金人不聴凡至汴京更易者至數四金人又言近有燕人趙溫訊等逃出南朝須先還方可議交燕地良嗣諭宣撫司縛送溫訊於金旣至尼瑪哈釋其縛而用之金人又求糧良嗣許以二十萬石】夏四月金人來歸燕京及涿易檀順景薊之地童貫蔡攸入燕曲赦河北河東燕雲路遂班師【金人旣遂所欲乃使楊璞以誓書及燕京六州來歸而營平灤三州終以非石晉所賂契丹之地不預焉詔童貫蔡攸入燕交割庚子貫攸入城時燕之金帛子女職官富民皆爲金人所掠而東惟存空城而已尼瑪哈猶欲止割涿易金主曰海上之盟不可忘也我死汝則爲之貫等奏燕城老幼迎謁焚香稱壽帝爲之曲赦兩河燕云而命卽日班師乙巳貫等還】金斡魯及斡裏雅布襲遼主營於靑冢獲秦王定及族屬從臣以歸遼主與戰於白水濼遼師敗績趙王實訥埒復爲金人所獲遼主走云內乞附於金金人不許【金主以斡魯爲都統斡裏雅布副之使襲遼主於陰山靑冢之間至居庸關獲林牙耶律達實悉降其眾又獲喀勒紮於白水濼斡魯使斡裏雅布尼楚赫羅索等以兵三千分道襲遼主四月戊戌將至靑冢遇泥濘不能進斡裏雅布與當海四騎以繩繋耶律達實使爲鄕導遂直趨遼主駐營之地於時遼主往應州其嬪禦諸女見金兵奄至驚駭欲走斡裏雅布命騎下執之有頃斡魯等大軍至秦王許王及諸妃女與太叔和囉噶妃秦晉國王淳次妃並從臣皆被執獲輜重萬餘乘遼硬寨太保特黙格竊遼主次子梁王雅裏及長公主特哩乘軍亂出赴遼主軍得免羅索尼楚赫獲遼主左右輿帳斡魯兵至薩裏門爲書招遼主遼主答書請和遼主自金城來聞金人以所獲東去乃率兵五千餘邀戰於白水濼斡裏雅布以兵千餘敗之遼主遁去金人獲遼主長子趙王實訥埒及傳國寶追奔二十餘里盡得遼主從馬卓哩特黙胡巴爾布達別獲遼牧馬萬四千匹車八千乘皆獻於金主金主曰此羣臣之功也遂寘傳國寶於懷中東面恭謝天地因錄諸將功加賞焉遼主使牌印郎君穆喇斡持兔紐金印僞請降於金而西走云內斡裏雅布受之視其文乃元帥燕王之印也斡裏雅布復以書招遼主諭以石晉北遷事遼主答書乞爲弟若子量賜土地斡裏雅布不許】五月以楊時爲邇英殿說書【時入對言於帝曰熙寧之初大臣文六藝之言以行其私祖宗之法紛更殆盡元祐繼之盡復祖宗之舊熙寧之法一切廢革至紹聖崇寧抑又甚焉凡元祐之政事著在令甲皆焚之以滅其迹自是分爲二黨縉紳之禍至今未殄臣願明詔有司條具祖宗之法著爲綱目有宜於今者舉而行之當損益者損益之元祐熙丰姑置勿問一趨於中而已又言燕云之師宜退守內地以省轉輪之勞募邊民爲弓弩手以殺常勝軍之勢又乞爲宣和防計錄以周知天下財出入之數帝首肯之除邇英說書】以收復燕云加王黼太傅封楚國公鄭居中太保蔡攸少師封英國公進封童貫徐豫國公以趙良嗣爲延康殿學士居中辭不拜【王黼竭天下之財以北徵僅得七空城至是率百官表賀詔以收復燕云宰執皆進位而賜王黼玉帶居中自陳無功不拜】詔王黼總治三省事○遼主奔夏蕭迪裏等以梁王雅裏走西北部立爲帝【夏主李幹順遣使請遼主臨其國遼主從之中軍都統蕭迪裏等切諫不聴遂渡河次於金蕭軍北遣使冊幹順爲夏國皇帝人情惶懼不知所爲迪裏陰謂耶律烏哲曰事勢如此億兆離心正我輩效節之秋不早爲計柰社稷何乃共刼遼主第二子梁王雅裏走西北部三日遂立爲帝攺元神歷雅裏性寛大惡誅殺獲亡者笞之而已有自歸者卽官之因謂左右曰欲附來歸不附則去何須威逼耶每取唐貞觀政要及林牙資忠所作治國詩令侍從讀之烏爾古部莭度使吉勒紮徳哷勒部統軍托卜嘉都監圗魯卜等各率其眾來附自是諸部繼至而雅裏日漸荒怠好撃鞠特黙格切諫乃不復出以迪裏爲樞密使特黙格副之從行有疲困者輒振給之直長保徳諫曰今國家空虛賜賚若此將何以相給耶雅裏怒曰昔畋於福山卿誣獵官今復有此言若無諸部我將何取不納初令羣牧運鹽濼倉粟而民盜之議籍以償雅裏乃自爲直每粟一車償一羊三車一牛五車一馬八車一馳左右曰今一羊易粟二斗且不可得乃償一車雅裏曰民有則我有若令盡償民何堪焉】奚和勒博爲其下所殺【和勒博爲郭藥師所敗一軍離心其黨耶律阿固齊等遂殺和勒博】六月遼張防以平州來歸【金人以燕地與宋以遼宰相左企弓爲中書令虞仲文曹義勇爲樞密使康公弼簽中書省事同燕京大家富民俱東徙燕民流離道路不勝其苦過平州遂入城言於張防曰左企弓不謀守燕使吾民流離無所安集公今臨巨鎭握彊兵盡忠於遼必能使我復歸鄕土人心亦惟公是望防遂召諸將領議皆曰聞天祚兵勢復振出沒漠南公若仗義勤王奉迎天祚以圖中興先責左企弓等叛降之罪而誅之盡歸燕民使復其業而以平州歸宋則宋無不接納平州遂爲藩鎭矣卽後日金人加兵內用平山之軍外得宋爲之援又何懼焉防曰此大事也不可艸艸翰林學士李石智而多謀可召與議石至其言與之合防乃遣張謙帥五百餘騎傳畱守令召左企弓虞仲文曹義勇康公弼至灤河西岸遣議事官趙袐校往數企弓等十罪曰天祚播遷夾山不卽奉迎一也勸皇叔秦晉國王僣號二也詆訐君父降封湘陰三也天祚遣知閤王有慶來議事而殺之四也檄書始至有迎秦拒湘之議五也不謀守燕而降六也不顧大義臣事千金七也根括燕財取悅於金八也使燕人遷徙失業九也教金人發兵先下平州十也爾有十罪所不容誅企弓等無以對遂皆縊殺之防仍稱保大三年畫天祚像朝夕謁事必告而後行稱遼官秩榜諭燕人復業恆產爲常勝軍所占者悉還之燕民旣得歸大悅李石更名安弼偕故三司使髙黨至燕京說王安中曰平州形勝之地張防總練之才足以禦金人安燕境幸招致之毋令西迎天祚北合蕭幹也安中深納之令安弼與黨至汴以聞王黼勸帝納之趙良嗣諫曰國家新與金盟如此必失其歡後不可悔不聴良嗣坐削五階而詔安中及詹度厚加安撫與免三年常賦防聞之自謂得計】嗣濮王仲爰卒以其弟仲理嗣○鄭居中卒○以蔡攸領樞密院○秋七月童貫致仕○以譚稹爲河北河東燕山府路宣撫使○禁元祐學術○八月辛巳朔日有食之○遼蕭幹復景薊州遂伐燕京及郭藥師戰於峯山幹敗走爲其下所殺傳首京師詔加藥師太尉○金主旻卒弟安班貝勒烏奇邁立更名晟【金主去燕京六月有疾命尼瑪哈爲都統普嘉努幹魯副之駐兵雲中以備遼而還八月戊申至布圖濼而殂年五十六固倫貝勒舎音等共請烏奇邁卽位更名晟攺元天防以舎音鄂特本同輔政鄂特本太祖庶長子也九月太祖於海古勒城西太祖豁達大度知人善任眾樂爲用𨿽不克滅遼以遺後人然其規摹皆其創始也】冬十月遼主復渡河東居於圗魯卜部【耶律達實自金來歸遼主責之曰我在汝何敢立淳達實對曰陛下以全國之勢不能一拒敵棄國逺遁使黎民塗炭卽立十淳皆太祖子孫豈不勝乞命於他人耶遼主無以答賜酒食而赦之】遼主雅裏死蕭迪裏等復立耶律珠拉爲帝【雅裏獵於紮拉山一日而射黃羊四十狼二十一因致疾殂年三十蕭迪裏欲擇可立者耶律烏哲言興宗孫珠拉才徳純備眾以爲然遂立之】張防敗金棟摩於兔耳山詔加防泰寧軍節度使【犒賞銀絹數萬】十一月幸王黼第觀芝○貶轉運使乏上供錢者二十二人○金斡裏雅布襲平州張防奔燕山守將張忠嗣張惇固以城降金使入城惇固殺之【初金聞平州歸宋帥師攻之而敗金主復使斡裏雅布代棟摩斡裏雅布遂自廣寧進趨平州防張防聞宋犒賜將至喜而逺迎斡裏雅布乘其無備襲之城中人與戰而敗防不得還乃宵奔燕山王安中納而匿之都統張忠嗣張惇固以平州降金金遣使與惇固入諭城中則殺其使者閉門固守】詔王安中殺張防以畀金人【斡裏雅布遣人以納叛來責王安中諱之金人索之益急安中取貌類防者斬其首與之金日非防也遂欲以兵攻燕詔安中以防與金安中不得已縊防殺之函其首並其二子送於金師於是燕降將及常勝軍士皆泣下郭藥師因宣言曰金人欲防卽與若求藥師亦將與之矣當柰何安中奏其言且力求罷自是降將卒皆解體而金人遂用此興師矣】遼主珠拉及蕭迪裏爲亂兵所殺○金人來歸武朔州【宋以山後諸州請於金金主新立將許之防尼瑪哈自雲中至言於金主曰先帝徵遼之初圖宋協力夾攻故許以燕地宋人旣盟之後請加幣以求山西諸鎭先帝辭其幣而復與之盟曰無匿逋逃無擾邊民今宋數路招納叛亡厚以恩賞累疏叛人索之童貫不遣盟未期年今已如此萬世守約其可望乎且西鄙未寧割付山西諸郡則諸軍失屯據之所將有經略或難持久請勿與之金主遂遣使止以武朔二州來歸】金斡裏雅布遣使如夏【斡裏雅布趨天徳遼耶律愼思降之因言夏國迎防遼主渡大河矣斡裏雅布乃以便宜與夏議和其書略曰奉詔有之夏主遼之自出不渝終始危難相救今玆已舉遼國若能如事遼之日以效職貢當聴其來毋致疑貳若遼主至彼可令執送且許割地蓋欲沮其援遼之心也】十二月金使髙居慶來【賀正旦也】召王安中爲上淸寶籙宮使以蔡靖知燕山府事○金主以其弟舎音爲安班貝勒○金使李靖來【告哀也】

【甲辰】六年【遼保大四年金天防二年】春正月置書藝所○連南夫如金【弔祭也】遼主居於都統耶律瑪古營金人襲之遼主奔烏爾古徳哷勒部【遼主葉營北走瑪古爲金人所執瑪克實迎遼主至其部事之甚謹時從臣乏食鹹以衣易羊至烏爾古徳哷勒部封瑪克實爲神裕恱王】夏主遣使稱藩於金金以邊地畀之【夏得金書遣把裏公亮奉誓表請以事遼之禮稱藩於金且受割賜之地尼瑪哈承制割下寨以北陰山以南伊實紮蘭部圗嚕濼西之地與之】二月以令蕩爲安定郡王【令蕩秦王徳芳四世孫也】帝耕籍田○李邦彥以父喪去位○遼耶律達實自立爲王率眾西走【遼主時得達實及瑪克實之兵自謂有天助再謀出兵收復燕云逹實諫曰自金人初陷長春遼陽則車駕不幸廣平澱而都中京及陷上京則都燕山及陷中京則幸雲中自雲中而播遷夾山向以全師不謀戰備使舉國漠地皆爲金有國勢至此而方求戰非計也當養兵待時而動不可輕舉遼主不從逹實遂殺知北院樞密事蕭伊遜及坡裏置北南面官屬自立爲王率鐵騎二百宵遁而西】三月金人來索糧不與【金遣使詣宣撫司索趙良嗣所許糧二十萬石譚稹曰二十萬石豈易致耶兼宣撫司未嘗有許糧之文其使曰去年四月趙良嗣許之矣稹曰良嗣口許豈足憑也遂不與金人由是大怒】皇后親蠶○閏月金使王阿哈如夏【賜以誓詔也自是兩國信使不絕】夏四月起復李邦彥爲尙書左丞○五月金使髙珠髙興輔來【髙珠致遺畱物興輔告卽位】六月金棟摩克平州殺張惇固○秋七月許亢宗如金【賀卽位也】置璣衡所○遼主復取天徳東勝寧邊云內等州至武川遇金人戰於昻阿下水而潰遂走山陰居於伊都谷○八月譚稹罷以童貫領樞密院爲河北河東燕山府路宣撫使○赦【以復燕云也】九月以白時中爲特進太宰李邦彥爲少宰趙野宇文粹中爲尙書左右丞蔡懋同知樞密院事○更名艮嶽爲壽嶽【以金芝產於艮嶽萬壽峯故也時帝患苑圃之眾力不能支數有厭惡之言由是羣閹興築之議稍怠】金使烏哲訥來【賀生辰也】冬十月詔毀蘇洵蘇軾蘇轍黃庭堅文集【詔有收藏習用蘇黃之文者並令焚毀犯者以大不恭論罪】遼主以圖魯卜部人額爾克爲本部節度使【遼主納額爾克之妻恩克故有是命】十一月王黼有罪詔令致仕【黼位元宰每陪曲宴親爲俳優鄙賤之役以獻笑取悅太子聞而惡之黼以鄆王楷有寵陰爲畫奪宗之計未成防其家玉芝產堂柱帝臨觀之而黼第與梁師成連墻穿便門往來帝始悟其交結狀還宮眷待頓衰李邦彥素與黼不協陰結蔡攸其毀之防中丞何防論黼姦邪専橫十五事遂詔黼致仕其黨胡松年等皆免】詔蔡攸講議財利於尙書省罷應奉局【自蔡京以丰亨豫大之說勸帝窮極侈靡久而帑藏空竭言利之臣殆析秋毫宣和以來王黼専主應奉掊剝橫賦以羨爲功所入𨿽多國用日匱至是宇文粹中上言祖宗之時國計所仰皆有實數量入爲出沛然有餘近年諸局務應奉司妄耗百出若非痛行裁減慮智者無以善後於是詔蔡攸就尙書省置講議財利司除茶法已有定制余並講究條上攸請內侍職掌事干宮禁應裁省者委童貫取防由是不急之務無名之費悉議裁省帝亦自罷諸路應奉官吏省六尙歳貢】十二月詔百官遵行元丰法制○復詔蔡京落致仕領三省事【王黼旣致仕朱勔力請用京帝從之京至是四當國目昏眊不能事事悉決於季子絳凡京所判皆絳爲之至代京入奏事絳每造朝侍從已下皆迎揖呫囁耳語堂吏數十人抱案從後由是恣爲姦利竊防威柄驟引其婦兄韓梠爲戶部侍郎媒蘗密謀斥逐朝士創宣和庫貳貢司四方之金帛與府藏之所儲盡拘括以實之爲天子之私財白時中李邦彥等惟奉行文書而已】河北山東盜起○金使髙居慶來【賀正旦也】

【乙巳】七年【遼保大五年○西遼徳宗耶律達實延慶元年金天防三年○是嵗遼亡金代西遼建國】春正月遼主如黨項二月至應州城東金羅索獲之以歸【黨項小呼嚕遣人請遼主臨其地戊子遼主遂趨天徳過沙漠金兵忽至遼主徒步出走近侍進珠帽卻之乘張仁貴馬得脫至天徳己丑遇雪無禦寒具護衛太保蕭珠展亟以貂裘帽進途次絕糧蕭珠展進麨與棗遼主欲憩蕭珠展卽跪坐倚之假寐蕭珠展輩惟嚙冰雪以濟饑過天徳至夜將宿民家紿曰偵騎其家知之乃叩馬首跪而大慟潛宿其家居數日嘉其忠遙授以節度使遂趨黨項以小呼嚕爲西南面招討使總知軍事二月遼主至應州新城東六十里爲金將羅索等所獲遼遂亡史臣曰遼起朔野兵甲之盛鼓行徼外席捲河朔樹晉植漢何其壯歟太祖太宗乘百戰之勢輯新造之邦英謀叡略可謂逺矣𨿽以世宗中才穆宗殘暴連遘弒逆而神器不搖蓋由祖宗威令猶足以震疊其國人也聖宗以來內修政事外拓疆宇申固鄰好四境乂安降臻天祚旣丁末運又觖人望崇信姦回自椓國本羣下離心金兵一集內難先作廢立之謀叛亡之迹相繼蠭起馴至土崩良可哀也】木冰○歸粟於金【詔京師運米五十萬石至燕山令工部侍郎孟揆親往措置蓋欲致之金也】遼耶律達實稱帝於奇爾瑪勒【達實北行三日過黑水見白達勒達詳衮崇烏魯崇烏魯獻馬四百駞二十羊若干遂西至哈屯城駐於北庭都防府防西鄙七州及十八部王諭之曰我祖宗艱難創業歷世九主歷年二百金以臣屬逼我國家殘我黎庶屠翦我州邑使我天祚皇帝塵於外日夜痛心疾首我今仗義而西欲借力諸蕃翦我仇敵復我疆宇惟爾眾亦有軫我國家憂我社稷思共救君父濟生民於塗炭者乎遂得精兵萬餘置官吏立排甲具器械二月甲午以靑牛白馬祭天地祖宗整旅而西先遺書假道於回鶻王必裏克必裏克得書卽迎至邸大宴三日臨行獻馬六百駞百羊三千願質子孫爲附庸送至境外所過敵者勝之降者安之兵行萬里歸者數國獲駞馬牛羊財物不可勝計軍勢日盛鋭气自倍至塔什幹西域諸國舉兵號十萬號呼喇繖來拒戰兩軍相望三里許達實諭將士曰彼軍𨿽多而無謀攻之則首尾不救我師必勝乃遣蕭額哩埒耶律松山等將兵二千五百攻其右蕭拉布及耶律穆蘇等將兵二千五百攻其左大石自以餘眾攻其中三軍俱進呼喇繖大敗僵屍數十里駐軍塔什幹凡九十日回回國王來降貢方物又西行至奇爾瑪勒二月甲申羣臣共冊立達實爲帝攺元延慶年三十八號格爾汗復上漢尊號曰天祐皇帝世謂之西遼旣而追諡其祖考爲帝立妻蕭氏爲昭徳皇后因謂羣臣曰朕與卿等行三萬里防涉沙漠夙夜艱勤賴祖宗之福卿等之力冒登大位爾祖父宜加防典共享尊榮乃加蕭額哩埒四十九人祖父封爵】夏四月保和殿大學士兼侍讀蔡絳有罪免詔蔡京復致仕【蔡絳鐘愛於京擅權用事其兄攸嫉之數言於帝請殺絳帝不許白時中李邦彥亦惡絳乃與攸發絳姦私事帝怒欲竄之京力爲請乃止勒停侍養因安置韓梠於黃州禠絳侍讀毀賜出身敕欲以撼京而京猶未有去志帝乃命童貫詣京令上章謝事貫至京泣曰上何不容京數年當有相讒譛者貫曰不知也京不得已以章授貫帝命詞臣代京作三表求去乃降制從之】復行元丰官制【詔行元丰官制復尙書令之名虛而勿授三公但爲階官母領三省事】六月封宦者童貫爲廣陽郡王【詔用神宗遺訓能復全燕之境者胙土錫以王爵故有是命】加蔡攸太保○秋八月金主晟降封故遼主延禧爲海濵王【癸夘金西南北路都統斡魯以遼主延禧至拉林河甲辰告於太祖旻廟丙午見金主晟遂降封爲海濵王以蕭珠展盡忠甚加禮遇】九月金使李孝和來【以獲遼主來告慶也】有狐升禦榻而坐【時又有都城東門外鬻菜夫至宣徳門下忽若迷罔釋荷擔向門防手且詈云太祖皇帝神宗皇帝使我來道尙宜速攺也邏卒捕之下開封獄一夕方省則不知向者所爲乃於獄中盡之】冬十月金舎音等分道南侵【初宋兵三千自海道破金九寨殺馬城縣戍將節度使盧斡取銀牌兵仗及馬而還斡裏雅布在平州遣人來索戶口宋人弗遣且聞童貫郭藥師治兵燕山斡裏雅布遂請於金主曰茍不先舉兵伐宋恐爲後患金主以爲然而未敢輕舉及使者往返旣數道路險易朝廷治否府庫虛實漸得要領而耶律伊都劉彥宗又言不必用眾因糧就兵可也及旣獲遼主卽決意伐宋以安班貝勒舎音統領都元帥尼瑪哈爲左副元帥古新爲元帥右監軍耶律伊都爲元帥右都監自雲中趨太原達蘭爲六部路都統棟摩爲南京路都統劉彥宗爲漢軍都統斡裏雅布監棟摩彥宗兩軍戰事置樞密院於平州以劉彥宗知院事置樞密院於雲中以時立愛知院事】十一月以種師道爲河東河北路制置使○童貫次於太原使馬擴如金師十二月金尼瑪哈使王介儒至太原童貫逃歸尼瑪哈遂圍太原知府張孝純禦之【先是金人遣使來許割雲中諸州帝信之遣宣撫使童貫往受地至太原聞尼瑪哈自雲中南下貫乃使馬擴辛興宗往使諭以交割蔚應州及飛狐靈丘縣余悉還金國擴至軍前尼瑪哈嚴兵以待趣擴等庭參如見金主之禮旣畢首議山後事尼瑪哈曰先帝與宋人交好各立誓書萬世無毀不謂宋違約陰納張防收燕京逃去官民本朝屢牒追還第以虛文見紿今當略辧是非擴曰本朝緣譚稹昧大計輕從張防之請上深悔之願相國存舊好不以前事置胸中乞且交蔚應飛狐靈丘之地尼瑪哈笑曰爾尙欲此兩州兩縣耶山前山後皆我家地尙復何論汝家別削數城來可贖罪也汝輩可卽去我自遣人如宣撫司矣擴還具言於貫貫曰金初立國邊頭寧有幾許軍馬遽敢作如此事耶擴曰彼旣深恨本朝結納張防又爲契丹舊臣所激故謀報復今宜速作備禦貫不從旣而尼瑪哈遣王介儒薩裏穆爾持書至太原責以渝盟納叛等事且言今已興兵辭語甚倨貫問之曰如此大事何不素告我薩裏穆爾曰兵已興何告爲相國軍自河東入太子軍自燕京入不戮一人止傳檄而定耳馬擴曰兵凶器天道厭之貴朝滅契丹亦借本朝之力今一旦渝盟舉兵相向豈不顧南朝積累之國若稍飭邊備安能遽侵薩裏穆爾曰國家若以貴朝爲可憚則不長驅矣後牒且來公必見之莫若勸童大王速割河東河北以大河爲界用存宋朝宗社乃報國也貫聞之驚懣不知所爲卽與所屬以赴闕稟議爲名欲還京師知太原府張孝純止之曰金人渝盟大王當防諸路將士極力支吾今大王去人心必搖是以河東與金也河東旣失河北豈可保耶願少畱共圖報國兼太原地險城堅人亦習戰未必金便能克也貫曰貫受命宣撫非守上也必欲畱貫置帥臣何爲遂行孝純嘆曰平生童太師作幾許威望及臨事乃蓄縮畏攝奉頭鼠竄何面目見天子乎尼瑪哈旣入朔代州中山府遂圍太原孝純悉力固守】金斡裏雅布入檀薊州郭藥師迎戰於白河敗績遂還燕山執知府蔡靖以降金盡取燕山州縣【郭藥師驕恣與詹度同職自以節鉞欲居度上度以禦筆所書有序藥師不從常勝軍士橫暴度不能制朝廷慮其交惡命蔡靖代度靖至坦懷待之藥師亦重靖稍爲抑損及王安中被召靖代知府事於是良械精甲藥師令其部曲持以貿易於他道爲奇巧之物以奉權貴宦侍譽言日聞於帝遂専制一路增募兵至三十萬而不攺契丹服飾朝論頗以爲疑進拜太尉召之入朝藥師辭不至帝令童貫行邊陰察其去就不然則挾之偕來貫至藥師迎於易州再拜帳下貫避之曰汝今爲太尉位視二府與我等耳此禮何爲藥師曰太師父也藥師惟拜我父焉知其他貫釋然遂邀貫視師至於迥野略無人迹藥師下馬當貫前掉旗一揮俄頃四山鐡騎耀日莫測其數貫眾皆失色歸爲帝言藥師必能抗金蔡攸亦從中力主之謂其可倚故內地不復防制屢有告變及得其通金國書朝廷輒不省詹度亦言藥師瞻視非常趣向懷異始詔遣官究實而金兵已南下矣斡裏雅布自平州破檀薊至三河蔡靖遣藥師及張企徽劉舜仁帥師四萬五千迎戰於白河敗績而還藥師遂帥所部兵刼靖及都轉運使呂頥浩以降斡裏雅布執靖及頥浩置軍中以行於是燕山府所屬州縣皆爲金有斡裏雅布旣得藥師益知宋虛實因以爲鄕導懸軍深入矣】罷浙江諸路花石綱延福宮西城租課及內外制造局○詔內侍梁方平帥衞士守黎陽【帝以金人南下悉以禁旅付內侍威武軍節度使梁方平守黎陽步軍都虞候何灌謂白時中曰金人傾國逺至其鋒不可當今方平埽精鋭以北萬有一不枝梧何以善吾後盍畱以衛根本不從】以皇太子爲開封牧【帝以金師日迫爲憂議避兵之計蔡攸探知帝意欲內禪引給事中吳敏入對宰執皆在敏前奏事且曰金人渝盟舉兵深入陛下何以待之帝蹙然曰柰何時東幸計已定命李棁先出守金陵敏退詣都堂言曰朝廷便爲棄京師計何理也此命果行須死不奉詔宰執以爲言棁遂罷行而以太子爲開封牧】詔臣庶極諫天下勤王罷道官及大晟府行幸諸局【初宇文虛中爲童貫參議官虛中以廟謨失策主帥非人將有納侮自焚之禍上書言之王黼大怒遂不見報及金人南下貫與虛中還朝帝以虛中爲保和殿大學士至是金兵日逼帝甚憂懼謂虛中曰王黼不用卿言今金人兩路並進事勢若此柰何虛中對曰今日宜先降詔罪已更革端俾人心悅天意回則備禦之事將帥可以任之帝卽命虛中艸詔曰朕獲承祖宗休徳托於士民君王之上二紀於玆𨿽兢業存於中心而過咎形於天下蓋以寡昧之質借盈成之業言路壅蔽導諛日聞恩幸持權貪饕得志搢紳賢能陷於黨籍政事興廢拘於紀年賦斂竭生民之財戍役困軍旅之力多作無益侈靡成風利源酤已盡而牟利者尙肆誅求諸軍衣糧不時而冗食者坐享富貴災異謫見而朕不寤庶眾怨懟而朕不知追惟已愆悔之何及應天下方鎭郡縣守令各帥募眾勤王捍邊能立奇功者並優加奨異不限常制艸澤之中懷抱異材能爲國家建大計定大業或出使疆外者並不次任用其尢異者以將相待之中外臣庶並許直言極諫𨿽有失當亦不加罪帝覽之曰今日不吝攺過可便施行虛中又請出宮人罷應奉等遂罷道官及大晟府行幸局曁諸局務】以宇文虛中爲河北河東路宣諭使【時欲召熙河經略使姚古秦鳯經略使種師中令其以本路兵會鄭洛外援河陽內衛京城帝謂虛中曰卿宜以一使名防其軍遂命爲宣諭使虛中以檄召姚古種師中兵馬令直赴汴京應援】以吳敏爲門下侍郎【帝柬幸之意益決太常少卿李綱謂敏曰建牧之議豈非欲委太子以畱守之任乎今敵勢彊盛非傳太子以位號不足以招徠天下豪傑敏曰監國可乎綱曰肅宗靈武之事不足以復邦而建號之議不出於明皇后世惜之上聰明仁恕公曷不爲上言使公言萬一得行將見金人悔禍宗社底寧天下受其賜翌日敏入對具以綱言白帝帝卽召綱入議綱刺臂血上疏曰皇太子監國禮之常也今大敵入攻安危存亡在呼吸間猶守常禮可乎名分不正而當大權何以號召天下期成功於萬一哉若假皇太子以位號使爲陛下守宗社收將士心以死捍敵天下可保帝意遂決明日宰臣奏事帝畱李邦彥語敏綱所言遂拜敏門下侍郎艸詔傳位皇太子】帝傳位於皇太子太子卽位尊帝爲教主道君太上皇帝皇后爲太上皇后居龍徳宮【庚申帝下詔禪位太子自稱曰道君皇帝太子入禁中被服泣涕固辭不許辛酉太子卽位尊帝爲教主道君太上皇帝退居龍徳宮以李邦彥爲龍徳官使蔡攸吳敏副之】以李綱爲兵部侍郎【綱上書言方今中國勢弱君子道消法度紀綱蕩然無統陛下履位之初當上應天心下順人欲攘除外患使中國之勢尊誅鋤內姦使君子之道長以副道君皇帝付托之意召對延和殿時金議割地綱言祖宗疆土當以死守不可以尺寸與人拜爲兵部侍郎】立妃朱氏爲皇后【後武康節度使伯材之女】以耿南仲簽書樞密院事【南仲帝東宮舊僚也】李鄴如金師【告內禪且請修好鄴至慶源府斡裏雅布欲還郭藥師曰南朝未必有備不如姑行從之】太學生陳東伏闕上書請誅蔡京王黼童貫梁師成李彥朱勔以謝天下【時天下皆知京等誤國而用事者多受其薦引莫肯爲帝明言之東率諸生上書曰今日之事蔡京壊亂於前梁師成陰賊於內李彥結怨於西北朱勔聚怨於東南王黼童貫又從而結怨於遼金敗祖宗之盟失守國之信創開邊隙使天下勢危如絲髮此六賊者異名而同罪伏願陛下擒此六賊肆諸市朝傳首四方以謝天下帝嘉納之】

通鑑續編卷十二﹤史部﹐編年類﹐通鑑續編﹥

欽定四庫全書

通鑑續編卷十三

元陳桱撰

【丙午】欽宗皇帝靖康元年【金天防四年】春正月詔中外臣庶實封言得失○金人入相濬州○梁方平之師潰於黎陽金人遂濟河【方平帥禁旅屯於黎陽河北岸金將逹呼布奄至河南守橋者望見金兵旗幟燒斷橋纜金兵未得濟旣而方平師潰奔還河北河東路制置副使何灌帥兵二萬退保滑州聞方平潰亦棄師歸宋師在河南者無一人敢拒己巳金人遂取小舟以濟凡五日騎兵方絕步兵猶未渡也旋渡旋行無復隊伍金人笑曰南朝可謂無人若以一二千人守河我豈得渡哉庚午金師取滑州】詔罷內外官司局所【凡一百五處】以蔡攸爲太上皇帝行宮使宇文粹中爲副使【太上將東幸也】以吳敏知樞宻院事李棁同知院事○王黼有罪永州安置行至雍丘盜殺之【開封尹聶昌有怨於黼遣人殺之也】李彥伏誅○朱勔有罪放歸田裏【自勔以花石取媚而州郡被其害者逾二十年勔積官至寧逺軍節度使居第蘇州其園池擬禁籞服飾器用上僣乘輿聲熖燻灼東南部刺史郡守多出其門監司郡吏朔望皆拜庭下邪人穢夫候門奴事自直祕閣至殿學士如欲可得不附者旋踵罷去時謂東南小朝廷帝末年益親任之居中白事傳達上防大略如內侍進見不避宮嬪一門盡爲顯官騶僕亦至金紫天下爲之扼腕至是放歸田裏凡由勔得官者皆罷】以李綱爲東京畱守李棁副之【金斡爾雅布濟河宰執議請帝蹔幸襄鄧以避敵鋒吳敏曰京師百萬生靈柰何棄之臣願畱守以救一城行營參謀官李綱曰道君皇帝挈宗社以授陛下委而去之可乎帝黙然白時中謂都城不可守綱曰天下城池豈有如都城者且宗廟社稷百官萬民所在捨此欲何之今日之計當整飭軍馬固結民心相與堅守以待勤王之師帝問誰可將者綱言朝廷以髙爵厚祿崇養大臣蓋將用之於有事之日也白時中李邦彥等𨿽書生未必知兵然借其位號撫將士以抗敵鋒乃其職也時中勃然曰李綱莫能將兵否綱曰陛下不以臣庸懦儻使治兵願以死報乃以綱爲畱守】道君皇帝幸亳州【庚午道君皇帝如亳以避敵於是百官多遁初童貫在陜西募長大少年號勝捷軍幾萬人以爲親軍環列第舎及自太原還京適上皇南幸貫卽以是軍自隨上皇過浮橋衛士攀望號慟貫惟恐行不速使親軍射之中矢而踣者百餘人道路流涕蔡京亦盡室南行爲自全之計】以李綱爲尙書右丞兼親徵行營使【綱旣受畱守之命復爲帝力陳不可出幸之意且言明皇聞潼關失守卽時幸蜀宗廟朝廷毀於賊手今四方之兵不日雲集柰何輕舉以蹈明皇之覆轍乎防內侍奏中宮已行帝色變倉卒降禦榻曰朕不能畱矣綱泣拜以死邀之帝顧綱曰朕今爲卿畱治兵禦敵之事専責之卿令勿致疎虞綱皇恐受命宰臣猶請出幸不已帝從之綱趨朝則禁衛擐甲乘輿已駕矣綱急呼禁衛曰爾等願守宗社乎願從幸乎皆曰願死守綱入見言於帝曰陛下已許臣畱復戒行何也今六軍父子妻孥皆在都城願以死守萬一中道散歸陛下孰與爲衛敵兵已逼知乘輿未逺以健馬來追何以禦之帝感悟遂止禁衛六軍聞之無不悅者拜伏呼萬歲乃命綱爲右丞兼行營使以便宜從事綱治守戰之具數日而畢】白時中免○以李邦彥爲太宰張邦昌爲少宰趙野王孝迪爲門下中書侍郎蔡懋爲尙書左丞○遣使督諸道兵入援○金斡裏雅布圍京師詔張邦昌奉康王構爲質於金以請平【斡裏雅布取滑州卽遣吳孝民至汴以詔書問納張防事令執送童貫譚稹詹度而以黃河爲界納質奉貢癸酉斡裏雅布抵汴城據牟駞岡聞道君皇帝內禪而城中有備欲退師帝召羣臣議之李邦彥力請割地請和李綱以爲擊之便帝竟從邦彥計命虞部員外郎鄭望之及髙世則使其軍縋城而出未至軍遇金使吳孝民因與偕還孝民至言曰上皇朝事已往不必計今少帝與金別立誓書結好仍遣親王宰相詣軍前可也帝因求大臣可使者李綱請行帝不許而命李棁綱曰安危在此一舉臣恐李棁怯懦誤國事也不聽是夜金人來攻宣澤門李綱敗之斬獲百餘人至旦始退甲戌命李棁使金軍棁至斡裏雅布盛兵南向坐棁北面再拜膝行而前恐怖防膽失其所言斡裏雅布謂曰汝家京城破在頃刻所以斂兵不攻者徒以少帝之故欲存趙氏宗社我恩大矣今若欲議和當輸犒師之物金五百萬兩銀五千萬兩牛馬萬頭表段百萬疋尊金帝爲伯父歸燕云之人在漢者割中山太原河間三鎭之地而以宰相親王爲質送大軍過河乃退耳因出事目一紙付棁而遣還棁等唯唯不敢措一言遂與金使蕭三寶努耶律忠王汭等偕來索賂要質凡金人所爲要求皆郭藥師教之也棁至李邦彥等勸帝從之帝乃避殿減膳括借都城金銀倡優家財得金二十萬兩銀四百萬兩而民間已空李綱言金人所需金幣竭天下且不足況都城乎三鎭國之屏蔽割之何以立國至於遣質卽宰相當往親王不當往若遣辧士姑與之議所以可不可者宿畱數日大兵四集彼孤軍深入𨿽不得所欲亦將速歸此時而與之盟則不敢輕中國而和可久也李邦彥等言都城破在旦夕尙何有三鎭而金幣之數又不足較帝黙然綱不能奪因求去帝慰論之曰卿第出治兵此事當徐圖之綱退則誓書已成稱伯大金國皇帝侄宋國皇帝金幣割地遣質更盟一依其言遣沈晦以誓書先往並持三鎭地圖示之庚辰以張邦昌爲計議使奉康王搆往金軍爲質以求成初邦昌與邦彥等力主和議不意身自爲質及行乃邀帝署禦批無變割地議帝不許康王與邦昌乘筏渡壕自午至夜分始達金營康王道君皇帝第九子韋賢妃所生也】以唐恪同知樞宻院事○李綱敗金人於通津景陽門【乙亥金兵攻通津景陽等門李綱親督戰募死士縋城而下自卯至酉斬其將校十餘殺其眾數千何灌力戰而死】道君皇帝幸鎭江府○以路允迪簽書樞宻院事○金師退次於孟陽【斡裏雅布從康王之請解圍退師也】馬忠敗金人於順天門外【金騎大掠於城下都統制馬忠以京西募兵適至擊金人敗之於順天門金師遂收斂爲一西路稍通援兵得達】路允迪如河東金尼瑪哈軍○種師道帥涇原秦鳯之師入援以師道同知樞宻院事爲京畿河北河東宣撫使【初朝廷聞金師南下以師道爲制置使得便宜檄兵食師道時致仕居南山豹林谷聞命卽東過熙河姚古之子平仲有步騎七千師道遂與之俱赴汴至洛聞斡裏雅布屯京城下或止勿行曰敵勢方鋭願少駐汜水以謀萬全師道曰吾兵少若遲回不進形見情露秪取辱焉今皷行而前彼安能測我虛實都人知吾來士气自振何憂敵哉掲榜沿道言種少保領西兵百萬來遂抵京西趨汴水南徑逼敵營金人懼徙砦稍北斂逰騎但守牟駞岡增壘自衛時師道年髙天下稱爲老種帝聞其至喜甚開安上門命李綱迎勞師道入見帝問曰今日之事卿意如何對曰女眞不知兵豈有孤軍深入人境而能善其歸乎帝曰業已講好矣對曰臣以軍旅之事事陛下余非所敢知也遂拜同知宣撫使統四方勤王兵及前後軍以姚平仲爲都統制師道時被病命母拜許肩輿入朝金使王汭在廷頡頏望見師道拜跪稍如禮帝顧笑曰彼爲卿故也師道詣緩給金幣於金使彼惰歸扼而殱諸河計之上也李邦彥不從】梁師成有罪貶爲彰化節度副使行至八角鎭死【師成晚年益通賄謝人士入錢數百萬以獻頌上書爲名令赴廷試唱第之日侍於帝前囁嚅升降之師成貌若不能言然陰鷙遇間卽發王黼嘗爲鄆王楷陰畫奪宗之計師成力保防太子得不動搖及太上皇帝東幸嬖臣多從以避罪師成自以舊恩畱京師太學生陳東布衣張汭歷數其罪惡遂貶令開封吏防送至貶所行次八角鎭縊殺之以暴死聞】二月詔姚平仲帥師襲金營不克而逃金人復圍京師【時朝廷日輸金幣於金而金人需求不已日肆侵犯四方勤王之師漸至李綱言金人貪婪無厭兵力日甚其勢非用師不可且敵兵號六萬而吾勤王之師集城下者已二十餘萬彼以孤軍入重地猶虎豹自投防穽中當以計取之不必與角一旦之力若扼河津絕餉道分兵復畿北諸邑而以重兵臨敵營堅壁勿戰俟其食盡力疲然後以一檄取誓書復三鎭縱其北歸半渡而擊之此必勝之計也帝深然之約日舉事種氏姚氏皆素爲山西巨室兩家子弟各不相下平仲父古方以熙河兵入援平仲慮功名獨歸種氏因以士不得速戰爲言帝聞之以語李綱綱主其議令城下兵緩急聽平仲節度帝日遣使趣師道戰師道欲俟其弟師中至因奏言過春分乃可擊時相距才八日帝以爲緩平仲請先期擊之二月丁酉朔平仲帥步騎萬人夜斫敵營欲生擒斡裏雅布取康王以歸夜半帝遣中使傳防諭李綱曰姚平仲已舉事卿速援之平仲方發金候吏覺之斡裏雅布兵迎擊平仲兵敗懼誅亡去金師復圍汴城防李綱率諸將旦出封丘門遂戰於幕天坡以神臂弓射之金人少卻】罷李綱以謝金人【斡裏雅布遣王汭來問舉兵之故李邦彥語之曰用兵乃李綱姚平仲耳非朝廷意也因罷綱以謝】廢親徵行營司○金斡裏雅布使王汭來【斡裏雅布召宋使者詰責用兵違誓之故張邦昌恐懼涕泣康王不爲動金人異之乃使王汭來請更以他王爲質而以兵送鄭望之等於尼瑪哈營】宇文虛中如金師【虛中聞汴京急馳歸收合散卒得東南兵二萬人以便宜令李邈領之次於汴河上從門外及姚平仲失利援兵西來者皆潰虛中縋而入京帝欲遣人奉使辧刼營非朝廷意大臣皆不欲行虛中承命慨然而往】太學生陳東及都人上書乞復用李綱詔復以綱爲尙書右丞充京城防禦使【辛丑太學生陳東等及都民數萬人上書於宣徳門言李綱奮不顧身任天下之重所謂社稷之臣也白時中李邦彥張邦昌趙野王孝迪蔡懋李棁庸謬忌嫉不卹國計所謂社稷之賊今邦彥等疾惡綱恐其成功罷綱正墮金人之計乞復用綱而斥邦彥等防邦彥入朝眾數其罪而罵且欲毆之邦彥疾驅得免吳敏傳宣令退眾莫肯去方舁登聞皷撾壞之喧呼動地殿帥王宗濋恐生變奏帝勉從之帝乃遣耿南仲號於眾曰已得防宣綱矣內侍朱拱之宣綱後期眾臠而磔之並殺內侍數十人知開封府王時雍麾之不退帝顧戶部尙書聶昌俾出諭防諸生始退乃復綱右丞充京城四壁防禦使旣而都人又言願見種師道詔趣師道入城彈壓師道乘車而至眾褰視之曰果我公也相麾聲喏而散明日詔誅士民殺內侍爲首者禁伏闕上書王時雍欲盡致太學諸生於獄人人惴恐防朝廷將用楊時爲祭酒遣聶昌詣學宣諭然後定吳敏欲弭謗議奏東爲太學錄先是蔡懋禁不得輙施矢石將士積憤綱令能殺敵者厚賞眾皆奮躍金人懼稍稍引去】除元祐黨籍學術之禁【追封範仲淹魏國公贈司馬光太師】廢苑囿宮觀可以與民者○以楊時爲國子祭酒【時自邇英殿說書遷右諫議大夫兼侍講知無不言然不見聽及太學生畱李綱吳敏乞用時以靖太學因召對時言諸生忠於朝廷非有他意但擇老成有行誼者爲之長貳則將自定帝曰無以逾卿遂用之】金斡裏雅布使王汭來【宇文虛中冒鋒鏑至金營露坐風埃自己至申金人注矢露刃周匝圍之久乃得見康王次日侍王至金幕府見斡裏雅布辭語不遜禮節倨傲抵暮遣王汭隨虛中入城要越王及李邦彥吳敏李綱並駙馬曹晟等與金銀騾馬之類且欲禦筆書定三鎭界方退軍虛中還帝止許以肅王代質】更以肅王樞爲質於金康王構還○以徐處仁爲中書侍郎宇文虛中僉書樞宻院事○蔡懋罷○宇文虛中復如金師【帝以金師未退令虛中再往斡裏雅布固要三鎭虛中泣下不言斡裏雅布變色虛中曰太宗殿在太原上皇祖陵在保州詎忍割棄金人必欲得之虛中還復命帝許割三鎭載書稱伯侄命虛中復往斡裏雅布使王汭來】以太原中山河間三鎭之地畀金人斡裏雅布退師北去京師圍解【金斡裏雅布旣得三鎭且知京師有備遂不俟金幣數足遣韓光裔來告辭退師北去肅王從之京師觧嚴種師道請乘其半濟擊之帝不許師道曰異日必爲國患禦史中丞呂好問進言於帝曰金人得志益輕中國秋冬必傾國復來禦敵之備當速講求不聽】赦【戊申赦天下且詔諭士民自今庶事並遵用祖宗舊制凡蠧國害民之事一切寢罷復罷宰執兼神霄玉淸萬壽宮使】李邦彥免【邦彥居位無所建明惟與白時中張邦昌趙野王孝迪蔡懋李棁等阿順趨謟而已都人目爲浪子宰相至是陳東上書請斥之遂免】以張邦昌爲太宰吳敏爲少宰李綱知樞宻院事耿南仲李棁爲尙書左右丞○宇文粹中罷○姚古種師中折彥質等帥師入援詔古等追送金師【熙河帥姚古秦鳯帥種師中府州帥折彥質等各以兵勤王凡十餘萬人至汴城下而斡裏雅布已退李綱請詔古等以兵追送之且戒俟其間可擊則擊將士踴躍而去】種師道罷【中丞許翰言師道名將沈毅有謀山西士卒咸信服之不可使觧兵柄帝謂其老難用翰曰秦始皇老王剪而用李信兵辱於楚漢宣帝老趙充國而卒能成金城之功自呂望以來以老將收功者難一二數以古揆今師道𨿽老可用也帝不納翰又言金人此去存亡所系當令一大創使失利去則中原可保四夷可服不然將來再舉必有不救之患宜起師要擊之帝亦不聽】金尼瑪哈入威勝軍隆徳府遂次於澤州【尼瑪哈攻太原悉破諸縣獨城中以張孝純固守不下乃於城外矢石不及之地築城繯繞分人防守使內外不相通及聞斡裏雅布和乃遣人來求賂宰臣以勤王之兵大集拘其使而不與賂尼瑪哈怒乃分兵趣汴京折可求劉光世軍皆爲所敗平陽府義兵亦叛導金師入南北闗知威勝軍李植以城降之乙夘攻下隆慶府知府張確死焉丁巳攻澤州下之】治開邊罪貶蔡京爲祕書監分司南京童貫爲左衛上將軍蔡攸爲太中大夫【以陳東之言也時三人皆從太上行】梁方平伏誅○王孝迪罷○以聶昌爲東南發運使未行而罷【初道君皇帝南幸童貫髙俅等以兵扈從旣行聞都城受圍乃止東南郵傳及勤王之師道路籍籍言貫等爲變朝議以聶昌爲發運使往圖之李綱曰使昌所圖果成震驚太上此憂在陛下萬一不果是數人者挾太上於東南求劍南一道陛下將何以處之莫若罷昌之行請於太上去此數人自可不勞而定帝從之】召姚古等師還【宰臣咎李綱盡遣城下兵追敵乃急徴還諸將諸將已追及斡裏雅布於邢趙間聞命無不扼腕此綱力爭復遣則將士解體矣】三月李棁免○張邦昌免【議者以邦昌私於敵故尼瑪哈復至社稷之賊也遂免】以徐處仁爲太宰唐恪爲中書侍郎何防爲尙書右丞許翰同知樞宻院事【帝召處仁問割三鎭是否處仁對曰國不競亦甚且定武陛下之潛藩不當棄與吳敏議合敏薦處仁可相遂拜太宰時進見者多論宣和間事恪言於帝曰革當以漸宜擇今日之所急者先之而言者不顧大體至毛舉前事以快一時之憤豈不傷太上道君之心哉京攸貫黼之徒旣從竄斥姑可已矣他日邊事旣定然後白太上請下一詔與天下共棄之誰曰不可帝曰卿論甚善爲朕作詔書以此意布告在位因賜東宮舊書萬卷】宇文虛中免【言者劾其議和之罪出知靑州】以種師道爲河南河東路宣諭使屯滑州【李綱以三鎭爲不可與金乃詔師道爲宣諭使屯滑州而實無兵自隨師道請合闗河卒屯滄衛孟滑以備金人再至朝論以大敵甫退不宜勞師示弱乃止】詔金人叛盟遣姚古種師中帥師往援三鎭古復隆徳府威勝軍師中追斡裏雅布至北鄙而還【詔金人要盟終不可保今尼瑪哈深入南防隆徳先敗元約朕夙夜追咎已黜罷元主和議李邦彥奉使許地李棁李鄴鄭望之等其太原中山河間三鎭保塞陵寢所在誓當固守於是命姚古總兵援太原師中援中山河間或謂師中自磁相而北金人若下太行則勢不能自還此段凝師於河上比也時大臣立議矛盾樞宻主破敵而三省令防送出之師中渡河卽上言尼瑪哈已至澤州臣欲由邢相間捷出上黨搗其不意當可以逞朝廷疑不用斡裏雅布至中山河間三鎭皆固守不下師中因進兵以逼之斡裏雅布乃出境姚古以兵復隆徳威勝扼南北闗】詔李綱迎道君皇帝於南京【時用事者言太上將復辟於鎭江人情危駭旣而太上皇后先還或謂後將由端門直入禁中內侍輩頗勸帝嚴備帝不從旣而太上還至南京以書問攺革政事之故且召吳敏李綱綱請往綱至具道皇帝聖孝思慕欲以天下養之意請陛下早還京師太上因及行宮止遞角等事綱曰當時恐金人知行宮所在非有他也方艱難時兩宮隔絕朝廷應副行宮亦豈能無不至者在聖度燭之耳因言皇帝每得詰問之詔輒憂懼不食臣竊譬之家長出而彊冦至子弟之任家事者不得不從宜措置長者但當以其能保田園大計而慰勞之茍誅及細故則爲子弟者何所逃其責耶皇帝傳位之初陛下巡幸適當大敵入攻爲宗社計庶事不得不小有更革陛下回鑾臣謂宜有以大慰皇帝之心勿問細故可也太上感悟出玉帶金魚象簡賜綱曰行宮人得卿來皆喜以此示朕意卿可便服之且曰卿扞守宗社有大功若能調和父子間使無疑阻當遂書靑史垂名萬世綱感泣再拜綱還具道太上意帝始喜釋】金尼瑪哈還雲中畱尼楚赫圍太原【尼瑪哈還雲中令尼楚赫將兵以圍太原尼楚赫爲鎖城法以困城中自是內外不通】籍朱勔家【田至三十萬畆他物稱是】蔡京有罪貶爲崇信軍節度副使○夏四月夏人防天徳云內武州及河東八館鎭威城金烏舎襲取之【先是尼瑪哈遣撒拇使夏許割天徳云內金肅河淸四軍及武州等八館之地約攻麟州以牽河東之勢夏人遂由金肅河淸渡河取天徳云內武州河東八館之地因攻鎭威城兵馬監押朱昭力戰而敗乃盡殺其妻子納屍井中復率士搏戰死之城遂防旣而金將烏舎以數萬騎陽爲出獵掩至天徳逼逐夏人悉奪有其地夏人請和金人執其使】道君皇帝至京師居於龍徳宮【太上將至宰執進迎奉儀注耿南仲議欲屏太上左右車駕乃進李綱言如此是示之以疑也天下之理誠與疑明與闇而已自誠明而推之可至於堯舜自疑暗而推之其患有不可勝言者耿南仲不以堯舜之道輔陛下乃闇而多疑南仲怫然曰臣適見左司諫陳公輔乃爲李綱結士民伏闕者乞下禦史置對上愕然綱曰臣與南仲所論國事也南仲乃爲此言臣何敢復有所辧因求去】立子諶爲皇太子○以耿南仲爲門下侍郎○置春秋博士○置詳議司於尙書省【討論祖宗法制以革敝政從吳敏之請也】趙野免○童貫有罪郴州安置○以種師道爲太尉同知樞密院事河北河東宣撫使○復以詩賦取士禁用莊老及王安石字說○朱勔有罪循州安置○召河南處士尹焞至京師賜號和靖處士遣還【洛人尹焞師事程頤紹聖初嘗應舉發防有誅元祐諸臣議焞曰噫尙可以干祿乎哉不對而出告頤曰焞不復應進士舉矣頤曰子有母在焞歸告其母陳母曰吾知汝以善養不知汝以祿養頤聞之曰賢哉母也於是終身不就舉聚徒洛中非弔喪問疾不出戶士大夫宗仰之種師道薦焞徳行召至京師不欲畱賜號和靖處士遣還戶部尙書梅執禮侍郎邵溥中丞呂好問中書舍人胡安國合奏畱之不報】五月罷王安石配享孔子猶從祀廟廷國子祭酒楊時致仕【國子祭酒楊時上言蔡京用事二十年蠧國害民幾危宗社人所切齒而論其罪者莫知其所本也蓋京以繼述神宗爲名實挾王安石以圖身利故推尊安石加以王爵配享孔子廟廷今日之禍實安石有以啟之謹按安石挾管商之術飾六藝以文姦言變亂祖宗法度當時司馬光已言其爲害當見於數十年之後今日之事若合符契其著爲邪說以塗學者耳目而敗壞其心術者不可縷數伏望追奪王爵明詔中外毀去配享之像使邪說淫辭不爲學者之惑疏上詔罷安石配享降居從祀之列時諸生習用王氏學以取科第者已數十年不復知其非忽聞楊時目爲邪說羣論籍籍於是中丞陳過庭諫議大夫馮澥上疏詆時乃罷時祭酒時因乞罷諫職詔攺給事中時力辭遂以徽猷閣待制致仕時居諌垣九十日凡所論列皆切於世道而其大者則辟王氏排和議論三鎭不可棄云】詔種師中進師救太原至殺熊嶺及金和尼戰敗績死之【太原圍不解詔種師中由井陘道出師與姚古掎角師中進次平定軍乘勝復壽陽楡次等縣畱屯眞定時尼瑪哈還雲中畱兵分就畜牧覘者以爲將遁告於朝許翰信之數遣使趣師中出戰責以逗撓師中嘆曰逗撓兵家大戮也吾結髮從軍今老矣忍受此爲罪乎卽日辦嚴約姚古及張灝俱進輜重賞犒之物皆不暇從行五月辛未抵壽陽之石坑爲金將完顏和尼所襲五戰三勝回趍楡次至殺熊嶺去太原百里姚古將兵至威勝統制官焦安節妄傳尼瑪哈將至古眾驚潰故與灝皆失期不至師中兵饑甚敵知之悉眾攻右軍右軍潰而前軍亦奔師中獨以麾下死戰自夘至已士卒發神臂弓射退金人而賞賚不及皆憤怨散去所畱才百人師中身被四創力疾鬭死師中老成持重爲時名將旣死諸軍無不奪气】姚古及金巴爾斯戰於隆州谷敗績○罷詳議司○六月詔諌官極論闕失【右正言崔鶠上疏曰數十年來王公卿相皆自蔡京出要使一門生死則一門生用一故吏逐則一故吏來更持政柄無一人立異無一人害己者此京之本謀也諫議大夫馮澥近入章曰士無異論太學之盛也澥尙敢爲此姦言乎王安石除異己之人著三經之說以取士天下靡然雷同陵夷至於大亂此無異論之效也京又以學校之法馭士人如軍法之馭卒伍一有異論累及學官若蘇軾黃庭堅之文範鎭沈括之雜說悉以嚴刑重賞禁其收藏其苛錮多士固已宻矣而澥猶以爲太學之盛欺罔不已甚乎原京與澥罪乃天地否泰所系國家治亂由之以分不可忽也仁宗英宗選惇朴敢言之士以遺子孫安石日爲流俗一切逐去司馬光復起而用之元祐之治天下安於防山及章惇蔡京倡爲紹述之論以欺人主紹述一道徳而天下一於謟佞紹述同風俗而天下同於欺罔紹述理財而公私竭紹述造士而人材哀紹述開邊而塞塵犯闕矣元符應詔上書者數千人京遣腹心考定之同已爲正異己爲邪澥與京同者也故列於正京之術破壞天下於玆極矣尙忍使其餘蠧破壞耶京姦邪之計大類王莽而朋黨之眾則又過之願斬之以謝天下】種師道罷以李綱爲河南河東路宣撫使劉韐爲副使以救太原【時金兵退道君皇帝還京上下恬然置邊事於不問李綱獨以爲憂數上備邊禦敵之防不見聽用毎有謀議復爲耿南仲等所沮及姚古種師中敗潰太原圍益急南仲等請割三鎭以賂金綱言祖宗之地不可棄帝從綱議欲遣將援太原南仲進曰欲援太原非綱不可乃以綱爲宣撫使劉韐副之以代種師道又以觧潛爲陜西制置副使以代姚古綱言臣書生實不知兵在圍城中不得已爲陛下料理兵事今使爲大帥恐誤國事因拜辭不許退而移疾乞致仕章十餘上亦不允臺諫言綱不可去朝廷帝以其爲大臣遊說斥之或謂綱曰公知所以逺行之意乎此非爲邊事欲緣此以去公則都人無辭耳公不起上怒且不測柰何許翰復書杜郵二字以遺綱綱不得已受命帝手書裴度傳以賜之宣撫司兵僅萬二千人庶事未集綱乞展行期禦批以爲遷延拒命趣召數四綱入對帝曰卿爲朕巡邊便可還朝綱曰臣之行無復還理臣以愚直不容於朝使旣行之後進而死敵臣之願也萬一朝廷執議不堅臣當求去陛下宜察臣孤忠以全君臣之義上爲之感動行次懷州綱以二萬人分爲五軍以備禦請銀絹於朝各百萬僅得二十萬欲啟行而不能帝遣使趣之綱行至軍遣觧潛屯威勝劉韐屯遼州王以寧屯汾州範瓊屯南北闗皆去太原五驛約以三道並進會於城下劉韐兵先進金人禦之韐敗績觧潛與金人戰於南闗王以寧以十七萬眾戰於汾州皆敗】路允迪免○貶左司諫陳公輔監合州酒務【公輔居職敢言耿南仲指爲李綱之黨公輔因自列且辭位復陳三事一言李綱書生不知軍旅遣援太原乃爲大臣所防後必敗事時宰怒其言斥監合州酒務焉】天狗星隕有聲如雷○有星孛於紫微○髙麗遣使稱藩於金金以保州畀之【髙麗王楷遣使奉表稱藩一依事遼之禮金遣髙伯淑報之且以保州與焉自是朝貢不絕】金以斡裏雅布爲副元帥○秋七月除元符上書邪等之禁○竄蔡京於儋州行至潭州死【其子孫二十三人分竄逺地遇赦不許量移詔下十日京死於潭州年八十京天資凶譎舞智禦人在人主前顓狙伺爲固位計始終一說謂當越拘孿之俗竭四海九州之力以自奉帝亦知其姦屢敗屢起且擇京不合者執政以柅之京毎聞將退輙入見祈哀蒲伏叩頭無復亷恥見利忘義至於兄弟父子自爲秦越暮年卽家爲府營進之徒舉集其門輸貨僮皆得美官棄紀綱法度爲虛器根株連結牢不河破卒致宗社之禍𨿽以謫死人猶以不及正刑以謝天下爲恨】竄蔡攸於雷州童貫於吉陽軍○童貫趙良嗣伏誅於貶所【詔數貫大罪命禦史張徴迹其所至蒞斬之於是禦史胡舜陟論良嗣結成邊患敗契丹百年之好使金人侵陵禍及中國乞戮之市詔廣西轉運副使李升之卽所至斬之梟其首徙妻子於萬安軍徴追貫及於南雄斬之函首赴闕梟於都市貫握兵二十年權傾一時奔走期防過於制敕嘗有論其過者詔方劭往察劭一動一息貫悉偵得之先密以白且防以他事劭反得罪遂死貫狀魁梧偉瞻視頤下生須千數皮骨勁如鐡不類閹人有度量能疎財後宮自妃嬪已下皆獻餉結納左右婦寺譽言日聞寵煽翕赫庭戶雜還成市嶽牧輔弼多出其門廝養僕圉官諸使者至數百輩窮姦稔禍開邊隙以覆宗社流毒四海死不足以償責】金初立省院寺監等官【初金太祖用漢官賞左企弓等因置中書省樞密院於廣寧而其國用事者未攺女直官號至是舍音斡布當國勸金主用漢官制度遂立省寺府司一如唐宋矣】八月復以種師道爲宣撫使召李綱還【綱行至懷州有詔罷減所起兵且日促觧太原之圍時諸將皆承受禦畫事皆專達宣撫司徒有節制之名實不稟命綱具論之不報防以議和詔止綱進兵綱卽乞罷乃代還】金尼瑪哈斡裏雅布分道南侵【斡裏雅布觧汴圍而還也所輸金帛未足三鎭又背盟固守會金使蕭仲恭來使朝廷以肅王爲彼所質亦畱仲恭以相當於是逾月不遣其副趙倫懼不得歸乃詐以情告於館伴邢倞曰金有耶律伊都者領契丹兵甚眾貳於金人願歸大國可結之以圖斡裏雅布及尼瑪哈執政以仲恭伊都皆遼貴戚舊臣而用事於金當有亡國之慼信之乃以蠟書命仲恭致之伊都使爲內應仲恭素謹願無反覆心還見斡裏雅布卽以蠟九書獻之斡裏雅布以聞於金主麟府帥折可求又言遼梁王雅裏在西夏之北欲結宋以復怨於金吳敏勸帝致書梁王由河東之麟府亦爲尼瑪哈所得復以聞於是金主以尼瑪哈爲左副元帥斡裏雅布爲右副元帥分道伐宋而使楊天吉王汭持二帥書來責背盟構叛之事且索金幣三鎭及上金主尊號獻車輅儀物等庚戌尼瑪哈發雲中癸丑斡裏雅布發保州】張思正及金人戰於文水敗績【死者數萬人】折可求師潰於子夏山【於是威勝軍隆徳府汾晉澤降民皆渡河南奔州縣皆空金人遂乘勝攻太原】王云如金【遣王云使金國許以三鎭賦入之數又使馬識逺劉岑李若水分使其軍】許翰罷【翰主用兵而吳敏耿南仲欲和論議不合罷知亳州】徐處仁吳敏免【敏主和議處仁欲用兵議論不合爭於上前處仁怒擲筆中敏面鼻額爲黑唐恪耿南仲聶昌欲排去二人而代之位諷中丞李回論之於是俱罷】以唐恪爲少宰何防爲中書侍郎陳過庭爲尙書右丞聶昌同知樞密院事李回僉書院事【吳敏以聶昌猛厲可使助已自衡州召知開封府不數月拜同知入謝卽陳扞禦之防曰三關四鎭國家藩籬也聞欲以畀敵一朝渝盟何以制之願勿輕與而檄天下兵集都畿堅城守以遏其衝簡禁旅以備出擊壅河流以斷歸路前有堅城後有大河勁兵四面而至彼或南下墮吾网中矣臣願激合勇義之士設伏開關出其不意掃其營以報帝壯之命提舉守禦得以便宜行事】九月金尼瑪哈入太原執張孝純以歸【尼瑪哈乘勝急攻太原知府張孝純力竭不能支城遂防執孝純以去副總管王稟通判方笈皆死之】安置吳敏於涪州【敏初因蔡京進用言事者論其芘京父子故貶】種師閔及斡裏雅布戰於井陘敗績金人遂入天威軍眞定府○蔡攸蔡翛朱勔伏誅【言者論攸興燕山之役禍及天下驕奢淫佚載籍所無於是遣使卽三人所至斬之】以王防爲尙書右丞○李綱罷貶中書舍人劉玨胡安國於逺州【安國初爲太學博士蔡京惡其異已防安國舉永州布衣王繪鄧璋遺逸京以二人乃範純仁鄒浩之客置獄推治安國坐除名張商英相始得復官帝卽位召赴京師入對言明君以務學爲急聖學以正心爲要語甚剴切日昃始退耿南仲聞其言而惡之力間於帝帝不爲動中丞許翰入見帝謂曰卿識胡安國否翰對曰自蔡京得政士大夫無不受其籠絡超然逺迹不爲所污如安國者實鮮遂除中書舍人及言者論李綱專主戰議喪師費財罷知揚州舍人劉玨當制謂綱勇於報國吏部侍郎馬澥言玨爲綱遊說玨坐貶安國封還詞頭且論澥越職論事耿南仲大怒何防從而擠之遂出知通州安國在省一月多在告之日及出必有所論列或曰事之小者盍姑置之安國曰事之大者無不起於細微今以小事爲不必言至於大事又不敢言是無時可言也人服其論】以知大名府趙野兼北道都總管知河南府王襄兼西道都總管知鄧州張叔夜兼南道都總管知應天府胡直孺兼東道都總管【何防請分天下二十三路爲四道建三京及鄧州爲都總管府分總四道兵事得專決財得專用官得辟置於是四方勤玉之兵大集唐恪耿南仲聶昌信和議相與謀曰方繼好息民而調發不已使金人聞之柰何亟檄止之令勿前於是諸軍皆反斾而去】黃諤浮海如金議和【金師日逼唐恪耿南仲專主和議遣諤由海道往以議之】夏人防西安州○冬十月安置提舉洞霄宮李綱於建昌軍○金索多入汾州知州張克戩死之○貶禦史中丞呂好問爲吏部侍郎【好問累言時政帝深向納金師之退也大臣不復顧慮武俻益弛好問言金人得志益輕中國秋冬必復大來禦敵之備當速講求不報金人復至大臣不知所出遣使講解好問請亟集滄滑邢相之戍以遏奔衝而列勤王之師於畿邑以衛京城疏入不省金人防眞定攻中山上下震駭廷臣狐疑相顧猶以和議爲辭好問率臺屬劾大臣畏懦誤國坐貶知袁州帝閔其忠下遷吏部侍郎】集從官於尙書省議三鎭棄守【王云至眞定使從吏李裕先還言金人不復來求地但索五輅尊號且須康王至軍乃議和帝悉從之先遣車輅往而命馮澥副康王使金軍王未行而車輅至長垣金人卻之王遂不行旣而云還言金人中變今必欲得三鎭不然則進兵取汴都中外駭震乃詔集從官於尙書省議三鎭棄守百官多請割與金人以紆國禍何防曰三鎭國之根本柰何一旦棄之且金人無信割亦來不割亦來唐恪耿南仲等力主割地防論辧不已因曰河北之民皆吾赤子棄地則並其民棄之爲民父母而棄其子可乎帝曰善】種師道罷以範訥爲河北河東路宣撫使【師道未至太原而城已防乃巡邊師道次河陽遇王汭揣敵必大舉亟上疏請幸長安以避其鋒大臣以爲怯召還而卒】以馮澥知樞密院事○詔太常禮官集議金主尊號○王防免【命防副康王使斡爾雅布軍防辭故也】十一月夏人防懷徳軍○金尼瑪哈復入威勝軍隆徳府澤州【尼瑪哈自太原趨汴所至皆降詔河北河東京畿淸野令流民得占官舍寺觀以居禁京師民以浮言相動者】金尼瑪哈至河外折彥質帥師禦之而潰金人遂渡孟津西京畱守王襄棄城走城降於金【尼瑪哈至河外宣撫副使折彥質以兵十二萬拒之夾河而軍尼瑪哈曰南軍亦眾與之戰勝負未可知不若加以虛聲遂取戰�擊之違旦甲戌彥質之眾皆潰乙亥金和尼師眾先渡孟津尼瑪哈從之至河陽知府燕瑛棄城去至河南畱守王襄亦走金遂入之於是永安軍鄭州皆降】詔康王構復如金師至磁州民殺副使王云王乃還次於相州【遣刑部尙書王云副康王使斡裏雅布軍許割三鎭奉衮冕玉輅尊金主爲皇叔且上尊號十八字王由滑濬至磁州守臣宗澤迎謁曰肅王一去不返今敵又詭辭以致大王其兵已迫復去何益願王勿行先是王云奉使過磁相勸兩郡撤近城民捨運粟入保爲淸野之計民怨之及是次磁會康王出謁嘉應神祠云在後民遮道諫王曰肅王已爲金人所畱王不宜北去厲聲指云曰淸野之人眞姦賊也王出廟行民噪執云殺之王見事勢洶洶居之不安會斡裏雅布軍濟河克懷州遊奕日至磁城下蹤迹王所在知相州汪伯彥亟以帛書請王如相服櫜鞬部兵以迎於河上王遂行至相勞伯彥曰他日見上當首以京兆薦公由是受知議者以爲是役云不死王必至金無復還理矣初相州湯陰人嶽飛少負气節家貧力學尢好左氏春秋孫吳兵法有神力能挽弓三百斤弩八石劉韐宣撫眞定募敢戰士飛與焉屢擒劇賊至是因劉浩以見王以爲承信郎】馮澥李若水如金尼瑪哈軍【尼瑪哈自洛遣人來言欲盡得河北諸郡畫河爲界於是京師戒嚴遣馮澥李若水使之行至中牟守河兵相驚以金兵至左右謀取間道去澥問何如若水曰戍兵畏敵而潰柰何效之今正有死耳敢言退者斬眾乃定旣行若水屢附奏言和議必不可諧乞申飭守備及見尼瑪哈議多不從】罷何防爲開封尹【防主戰守與唐恪耿南仲不合故罷】以陳過庭爲中書侍郎孫傅爲尙書右丞【傅爲兵部尙書上書乞復祖宗法度帝問之傅對曰祖宗法惠民熙丰法惠國崇觀法惠姦時謂名言】孫傅使成忠郎郭京選六甲正兵以禦金人【初孫傅因讀丘濬感事詩有郭京楊適劉無忌之語於市人中訪得無忌於龍衛中得京好事者言京能施六甲法可以生擒金二將而掃蕩無餘其法用七千七百七十七人朝廷深信不疑命以官賜以金帛數萬使自募兵無問伎藝能否但擇年命合六甲者所得皆市井遊惰旬日而足敵攻益急京談笑自如雲擇日出兵三百可致太平直襲擊至陰山乃止孫傅何防尢尊信傾心待之或上書於傅曰自古未聞以此成功者正或聽之姑少付以兵俟有尺寸功乃稍進任今委之太過懼必爲國家羞傅怒曰京殆爲時而生敵中微無不知者幸君與傳言若告他人將坐沮師之罪揖使出又有劉孝竭等募眾或稱六丁力士或稱北斗神兵或稱天闗大將大率效京所爲識者危之京嘗曰非至危急吾師不出】李回之師潰於河上【回以萬騎防河眾潰而歸】金斡裏雅布使楊天吉來議疆界詔耿南仲如河東斡裏雅布軍聶昌如河北尼瑪哈軍許以兩河畀之昌爲絳民所殺南仲至衛遂奔相州【斡裏雅布使楊天吉王汭薩裏穆爾等來責金幣及割地帝許以畫河爲界命耿南仲往報南仲以老辭攺命聶昌昌以親辭陳過庭曰主憂臣辱願效死帝爲揮涕太息而怒南仲及昌乃卽命南仲出河東昌出河北昌言兩河之人忠勇萬一爲所執死不瞑目矣行至絳絳人果堅壁拒之昌持詔抵城下縋而登鈐轄趙子淸麾眾殺昌抉其目而臠之初南仲爲東宮官十年自謂首當柄用而吳敏李綱越次進位在已上心不能平故毎事異議力沮戰守與吳幵堅請割地以成和好故朝廷戰守之備皆罷致金師日逼至是與金使王汭偕行至衛州衛鄕兵欲殺汭汭脫去南仲遂走相州以帝防諭康王盡取河北兵入衛京師因連署募兵榜掲之人情始安】以孫傅同知樞密院事曹輔簽書院事○以範致虛爲陜西五路宣撫使督勤王兵入援○金斡裏雅布之師次於京城下【斡裏雅布自眞定趨汴二十日至城下屯於劉家寺時援兵皆爲唐恪耿南仲遣還無一人至者城中惟衛士及弓箭手七萬人乃以萬人分作五軍備緩急救防命姚友仲辛承宗分領之以五萬七千人分四壁守禦京畿遣使以蠟書間行出闗召兵又約康王及河北守將來援多爲邏兵所獲唐恪計無所出密言於帝曰唐自天寶而後屢失而復興者以天子在外可以號召四方也今宜舉景徳故事畱太子居守而西幸洛連據秦雍領天下親徵以圖興復帝將從之開封尹何防入見引蘇軾所論謂周之失計未有如東遷之甚者帝翻然而攺以足頓地曰今當以死守社稷】李回免○南道都總管張叔夜帥師入衛【叔夜聞召卽日自將中軍令子伯奮將前軍仲熊將後軍合二萬餘人與金師轉戰而前己丑至都帝禦南薫門見之軍容甚整入對言其鋒甚鋭願如明皇之避祿山蹔詣襄陽以圖幸雍帝不答】金斡裏雅布使劉晏來○詔三省官名悉依元丰舊制○以何防爲門下侍郎○閏月唐恪免【恪從帝巡城爲都人遮擊防馬得脫遂臥家求去禦史胡舜陟劾恪知慮不能經畫邊事但長於交結內侍今國勢日蹙誠不可以備位乃罷】以何防爲尙書右僕射○金尼瑪哈之師次於京城下【癸巳尼瑪哈至屯於靑城】馮澥以金蕭慶來【金人攻城日急尼瑪哈使馮澥與蕭慶等來邀帝防盟帝不許】以馮澥爲尙書左丞張叔夜簽書樞密院事○金人入懷州知州霍安國死之○馮澥曹輔如金師求成金人不許【殿前副都指揮使王宗濋與金人戰於城下敗死金人攻南壁張叔夜範瓊分兵禦之遙見金兵甚眾皆奔還自相蹈籍死者以千數乃遣間使召諸道兵兵無至者城中惟衛士三萬又什失其七因時挑戰以示敢敵金人復來請親王詔越王往將行而尼瑪哈以兵來迓王乃止於是金人宣言失信攻城益急詔遣馮澥曹輔與宗室仲溫士諦如尼瑪哈斡爾雅布兩軍以請和尼瑪哈不許】金斡裏雅布使劉晏來【趣親王宰相出盟也】詔康王構爲河北兵馬大元帥帥師入衛【殿中侍禦史胡唐老言康王奉使至磁而爲士民所畱乃天意也乞就拜爲大元帥俾率天下兵入援何防以爲然密艸詔槁上之帝令募死士得秦仔劉定等四人遣持蠟詔如相州拜王爲河北兵馬大元帥知中山府陳遘爲元帥汪伯彥宗澤爲副元帥使速領兵入衛仔至相州於頂髮中出詔王讀之嗚咽兵民感動】何防孫傅使郭京出擊金師京敗走金人遂入京師【壬子金人攻通津宣化門範瓊以千人出戰渡河冰裂沒者五百人自是士气益挫甲寅大雨雪連日夜不止何防數趣郭京出師京徙期再三丙辰京用六甲法盡令守禦人下城毋得竊窺因大啟宣化門出攻金師京與張叔夜坐城樓上金兵分四翼噪而前京兵敗退走墮死於防龍河塡屍皆滿城門急閉京據白叔夜曰須自下作法因下城引餘眾南遁金師遂登城眾皆披靡四壁兵皆潰金人焚南黃諸門統制姚仲友死於亂兵統制何慶言陳克禮中書舍人髙振力戰與其家人皆被害京城遂防衛士入都亭驛執金使劉晏殺之軍民數萬斧左掖門求見天子帝禦樓諭遣之衛士長蔣宣帥其眾數百欲邀乘輿犯圍而出左右奔竄獨孫傅梅執禮呂好問侍宣抗聲曰國事至此皆宰相信任姦臣不用直言所致孫傅訶之宣以語侵傅好問譬曉之曰若屬忘家族欲冒重圍衛上以出誠忠義然乘輿將駕必甲乘無缺而後動詎可輕耶宣詘服曰尙書眞知軍情麾其徒退何防欲親率都民巷戰金人宣言議和退師乃止】何防奉濟王栩如金師以請平【帝聞金人欲和而退丁巳命何防及濟王栩使其軍以請成尼瑪哈斡裏雅布曰自古有南卽有北不可相無也今之所議期在割地而已】帝如金師【戊午何防還言金人欲邀上皇出郊帝曰上皇驚憂而疾必欲之出朕當親往辛酉帝如靑城尼瑪哈軍奉表請降】十二月金蕭慶入居於尙書省○康王構開大元師府於相州遂帥師入衛次於東平【十二月壬戌朔康王開元帥府於相州有兵萬人分爲五軍而進乙亥王發相州丙子渡河未知所向汪伯彥曰非出北門濟子城不可王從之丁丑次於大名宗澤以二千人與金人力戰破其三十餘砦履冰渡河見王曰京城受圍日久入援不可緩王納之旣而知信徳府梁揚祖以三千人至張俊苗傅楊沂中田師中等皆在麾下兵威稍振防帝遣曹輔賫蠟詔至云金人登城不下方議和好可屯兵近甸毋動汪伯彥等皆信之宗澤獨曰金人狡譎是欲欵我師耳君父之望入援何啻饑渇宜急引軍直趨澶淵次第進壘以解京城之圍萬一敵有異謀則吾兵已在城下汪伯彥等難之勸王遣澤先行王乃命澤趣澶淵自是澤不得預帥府事矣耿南仲汪伯彥請移軍東平從之庚寅次東平】帝至自靑城【癸亥帝還京甲子金遣使來索金一千萬錠銀二千萬錠帛一千萬匹於是大括金銀定京師米價勸糶以賑民縱民伐紫筠館花木以爲薪】詔陳過庭劉韐如兩河割地以畀金人○範致虛防師入援潰子鄧州【陜西宣撫使範致虛聞汴京圍急防西道總管王襄陜西節制使錢蓋之師凡十萬入援至潁昌聞汴京破襄蓋遁去致虛獨與西道副總管孫昭逺環慶帥王似熙河帥王倚帥步騎號二十萬命馬祐昌統之以趨汴以僧趙宗印爲參議官致虛將大軍遵陸宗印將舟師趨西京宗印又以僧爲一軍號尊勝隊童行爲一軍號淨勝隊致虛勇而無謀委已以聽於宗印宗印徒大言實未嘗知兵師出武闗至鄧州千秋鎭金將羅索以精騎衛之不戰而潰死者過半王似王倚孫昭逺等畱陜府致虛收餘兵入潼闗】金定牛頭稅法【毎牛一具賦粟五斗其制以牛三頭爲一具故又謂之牛具稅】

【丁未】二年【五月髙宗皇帝構建炎元年○金天會五年○西遼康國元年○夏正徳元年】春正月辛夘朔帝朝太上皇帝於延福宮○詔兩河民降金民不從【陳過庭至兩河民堅守不奉詔兼旬止得石州甲午詔兩河民開門出降民猶不肯】詔孫傅輔太子監國帝復如金師吏部侍郎李若水死之【庚子金人索金銀急且遣使再邀帝至營帝有難色何防及吏部侍郎李若水以爲無虞勸帝行帝乃命孫傅輔太子監國而與何防李若水等復如靑城唐恪聞之曰一之爲甚其可再乎帝至金營金人逼帝易服若水抱持而哭指尼瑪哈痛詈金人曳若水出擊之敗面气結僕於地眾皆散畱鐡騎十餘守視尼瑪哈令曰必使李侍郎無恙若水絕不食或勉之曰事無可爲者公昨𨿽言國相無怒心今日順從明日富貴矣若水嘆曰天無二日若水寧有二主哉其僕亦慰解之曰公父母春秋髙若少屈冀得一歸覲若水叱之曰吾不復顧家矣忠臣事君有死無二然吾親老汝歸勿遽言令兄弟徐言之可也後旬日尼瑪哈召計事若水因歷數而罵之尼瑪哈令擁之去若水反顧罵益甚至郊壇下若水謂其僕謝寧曰我爲國死職耳柰並累若屬何又罵不絕口監軍檛破其唇噀血罵愈切至以刃裂頸斷舌而死年三十五寧歸具言其狀金人亦相與言曰遼國之亡死義者十數南朝惟李侍郎一人】河東割地使劉韐自經於金師【劉韐至金營金人館之僧捨其僕射韓正謂之曰國相知君今用君矣韐曰偸生以事二姓有死不爲也正曰軍中議立異姓欲以君爲正代得以家屬行與其徒死不若北去取富貴韐仰天大呼曰有是乎歸書片紙曰金人不以予爲有罪而以予爲可用夫貞女不事二夫忠臣不事二君況主辱臣死以順爲正者妾婦之道此予所以必死也使親信持歸報其子子羽等卽沐浴更衣酌巵酒而縊金人嘆其忠瘞之寺西岡上徧題窓壁以識其處凡八十日乃就斂顏色如玉】宗澤敗金人於衛州【澤自大名至開徳與金人十三戰皆捷遂以書勸康王橄諸道兵會京城又移書北道總管趙野河東北路宣撫範訥知興仁府曽楙合兵入援三人皆以澤爲狂不答澤遂以孤軍進至衛南度所將寡不深入不能成功先驅云前有敵營澤揮眾直前與戰敗之轉戰而東敵益生兵至澤將王孝忠戰死前後皆敵壘澤下令曰今日進退等死不可不死中求生士卒知必死無不一當百斬首數千金人大敗退卻數十里澤計敵眾十倍今一戰而卻勢必復來使悉其鐡騎夜襲吾軍則危矣乃暮徙其營金人夜至得空營大驚自是憚澤不敢復出兵澤出其不意遣兵過大河襲擊敗之】太學生徐揆上書乞請帝還宮金人取而殺之○西遼建都於和斯【西遼主引兵東還行二十日得善地遂建都城號和斯鄂爾多攺元康國以蕭額哩哷爲都元帥率騎七萬東徵以靑牛白馬祭天誓眾興復額哩哷行萬餘里無所得牛馬多死勒兵而歸西遼主曰皇天弗順數也柰之何哉】二月道君太上皇帝及太上皇后諸妃諸王公主駙馬都尉如金師【帝自如靑城都人日出迎駕而尼瑪哈畱之不遣其知樞密院事劉彥宗請復立趙氏金主不許竟廢帝及太上皇帝爲庶人丙寅金人塹南薫門路人心大恐已而金人遣吳幵莫儔持文書入城令推立異姓堪爲人主者惟何防李若水毋得預議孫傅大慟曰吾惟知吾君可帝中國爾茍立異姓吾當死之上表金人請立趙氏不許丁夘金人邀太上皇至靑城面議且以內侍鄧述所具諸王皇孫妃主名盡取之上皇卽與太上皇后同如靑城鄆王楷及諸妃公主駙馬及六宮有位號者皆從獨元祐皇后孟氏以廢居私第獲免丁夘上皇至金軍】皇后太子如金師孫傅從之【金人復令以上皇命召皇后太子孫傅畱太子不遣統制吳革欲以所募士微服衛太子潰圍而出傅不從而密謀匿之民間別求狀類宦者二人殺之並斬十數死囚持首送之紿金人曰宦者欲竊太子出都人爭鬭殺傷誤中太子因帥兵討定斬其爲亂者以獻茍不已則以死繼之越五日無肯承其事者吳幵莫儔督脇甚急範瓊恐變生以危言詟衛士遂擁皇后太子共車而出傅曰吾爲太子傅當同死生金人𨿽不吾索吾當與之俱行求見三帥面責之庶或萬一可濟傅寓皇城司其子求省叱之曰使汝勿來而竟來耶吾已分死國𨿽汝百輩來何爲揮使速去子亦泣曰大人以身殉國兒尙何言遂以畱守事付王時雍辛未從太子出百官軍吏奔隨太子號哭太子亦呼云百姓救我哭聲震天至南薰門範瓊力止傅金守門者曰所欲得太子畱守何預傅曰我宋之大臣且太子之傅也當死從遂宿門下不還金人召之以去】金人大索金幣戶部尙書梅執禮侍郎陳知質程振給事中安秩死之【時金帥邀索金帛毎曰和議已定但所需滿數則奉天子還闕梅執禮陳知質程振安秩皆主根索四人哀民力已因相與謀曰金人所欲無藝極𨿽銅鐡亦不能給盍以軍法結罪儻窒其求而宦者挾宿怨語金師曰城中百萬戶所取未百一但許民持金銀換米麥當有出者已而果然金帥怒呼四人責之執禮等曰天子蒙塵臣民皆願致死𨿽肝腦不計於金銀何有哉顧比屋枵空無以塞命耳金帥問官長何在振恐執禮獲罪遽前曰皆官長也金帥怒先取其副胡舜陟胡唐老姚舜明王俁各杖之百執禮猶爲之請俄遣還將及營門呼四人下馬檛殺之而梟其首士庶聞者莫不隕涕憤嘆】康王構帥師次於濟州【王有眾八萬分屯濟濮諸州髙陽闗路安撫使黃潛善總管楊惟忠亦以部兵數千至東平王遣眞定總管王淵以三千人入衛宗廟金人聞之遣甲士及中書舍人張徴賫蠟詔自汴京至命王以兵付副帥而還京王問計於左右後軍統制張俊曰此金人詐謀耳今大王居外此天授豈可徒往因請進兵王遂如濟州】金人遣吳幵莫儔入京集百官議立異姓執簽書樞密院事張叔夜禦史中丞秦檜以去【金帥遣翰林承防吳幵吏部尙書莫儔入城推立異姓幵儔召百官議眾莫敢出聲相視久之計無所出乃曰今日當勉彊應命舉在軍前一人吏部尙書權畱守王時雍問於幵儔二人徵言敵意在張邦昌時雍未以爲然適尙書員外郎宋齊愈至自金營眾問金人意所主齊愈取片紙書張邦昌三字示之時雍乃決遂以邦昌姓名入議狀張叔夜不肯署狀且曰今日之事有死而已因移書金帥請立天子以從民望金人執置軍中太常寺簿張浚開封士曹趙鼎司門員外郎胡寅皆逃入太學中不書名唐恪旣書名仰藥而死已而王時雍復集百官詣祕書省至卽閉省門以兵環之俾範瓊諭眾以立邦昌意眾唯唯有太學生難之瓊恐沮眾厲聲折之遣歸學舎時雍先署狀以率百官禦史馬伸獨言於眾曰吾曹職爲爭臣豈容坐視不吐一辭以存趙氏乃與禦史吳給約禦史中丞秦檜共爲議狀於金帥極言異姓不可立願復嗣君以安四方且論邦昌當上皇時専事防遊黨附權姦蠧國亂政社稷傾危實由邦昌金人怒執檜去吳幵莫儔持狀詣軍前邦昌入居尙書省】三月金人立張邦昌爲楚帝宣贊舍人吳革死之【金人勸進邦昌始欲引決或曰相公不前死城外今欲塗炭一城耶適金人奉冊寶至丁酉邦昌北向拜舞受冊卽位號大楚遂升文徳殿設位禦牀西受賀遣閤門傳令勿拜王時雍率百官遽拜之邦昌但東面拱立閤門宣贊舍人吳革恥屈節異姓率內親事官數百人皆先殺其妻子焚所居舉義金水門外範瓊詐與合謀令悉棄兵仗乃從後襲之殺百餘人捕革並其子皆殺之又擒斬十餘人是日風霾日暈無光百官慘沮邦昌亦變色惟吳幵莫儔範瓊等欣然以爲有佐命功邦昌心不安拜官皆加權字以時雍權知樞密院事領尙書省吳幵權同知樞密院事莫儔權簽書樞密院事呂好問權領門下省徐秉哲權領中書省邦昌見百官稱予手詔曰手書𨿽不攺元而百官文移必去年號獨呂好問所行文書稱靖康二年百官猶未以帝禮事邦昌惟王時雍每言事邦昌前稱臣啟陛下邦昌斥之時雍又勸邦昌坐紫宸垂拱殿以見金使呂好問曰宮省故吏驟見禦正衙必將憤駭變且不測柰何邦昌乃止王時雍復議肆赦呂好問曰四壁之外皆非我有將誰赦耶乃止赦城中而選郎官爲四方密諭使已而金人將還邦昌詣營祖之服柘袍張紅蓋所過設香按起居王時雍吳幵莫儔皆從士庶觀者無不感愴黃潛喜聞邦昌已立勸康王駐軍宿州謀渡江左王不許】金斡裏雅布自汴北還道君太上皇帝及太上皇后如金【庚子斡裏雅布以上皇太后與親王皇孫駙馬公主妃嬪及康王母韋賢妃康王夫人邢氏等北去張邦昌率百官遙辭於南薰門眾慟哭有僕絕者】夏四月金尼瑪哈自汴北還帝及皇后太子如金【四月庚申朔尼瑪哈退師以帝後太子妃嬪宗室及何防孫傅張叔夜司馬朴秦檜等北還凡法駕鹵簿皇后以下車輅鹵簿冠服禮器法物大樂教坊樂器祭器八寶九鼎圭璧渾天儀銅人刻漏古器祕閣三館書天下州府圖及官吏內人內侍伎藝工匠倡優府庫畜積爲之一空宗澤在衛聞二帝北行卽提軍趨滑走黎陽至大名欲徑度河據金人歸路邀還二帝而勤王之兵卒無至者遂不果初斡裏雅布之北還也以尼瑪哈在太原其勢未合恐宋勤王之師有以乘之旣退之後爲宋計者宜爲逺謀而乃上下遽爾相慶以爲無復可虞矣於是迎上皇於東南散西兵於闗陜勤王之師盡歸諸道堅守之詔徧告多方拘尼瑪哈之使忽李綱種師道之言曽不數月再致金師大原眞定咽喉已塞而猶議三鎭棄守之利害故金人嘗語宋使曰待汝家議論定時我已渡河矣蓋當是時廟堂之相方鎭之將皆出於童蔡王梁之門無可以系天下之望者如李邦彥張邦昌吳敏徐處仁唐恪聶昌耿南仲惟以割地請和爲言未聞有出一計與之抗者是以金人之來如破竹然及圍城逾月外援不至竟以妖術取敗吁可怪哉】金人圍中山知府陳遘爲其下所殺城遂降【中山爲金人所圍者半蔵外無援師汴京旣防知府陳遘盡括城中兵力戰部將沙振不悅懷刃入府刺遘殺之家人殱焉振出帳下卒執而捽裂之城中無主乃開門出降金師入城見遘屍曰忠臣也斂而葬之】張邦昌尊哲宗廢後孟氏爲元祐皇后入居禁中垂簾聽政遣使奉迎康王構於濟州【呂好問謂張邦昌曰相公眞欲立邪抑姑塞敵意而徐爲之圖也邦昌曰是何言也好問曰相公知中國人情所向乎特畏女眞兵威耳女眞若去能保如今日乎大元帥在外元祐皇后在內此殆天意盍亟還政可轉禍爲福且省中非人臣所處宜寓直殿廬毋令衛士夾陛敵所遺袍帶非戎人在傍弛勿服車駕未還所下文書不當稱聖防旣而金人謀以五千騎取康王好問聞之卽遣人以書白王曰大王之兵度能擊則邀擊不然則宜逺避及金人還議畱兵以衛邦昌好問曰南北異宜恐北兵不習風土必不相安金人曰畱一貝勒統之可也好問曰貝勒貴人有如觸發致疾則負罪益深金人乃不畱兵而去好問復言於邦昌曰爲今計者當迎元祐皇后請康王早正大位庶獲保全會禦史馬伸具書請邦昌速奉迎康王同院無肯連名者伸獨持以往極陳逆順利害邦昌讀其書气沮癸亥邦昌乃尊元祐皇后爲宋太后入禦延福宮而遣人至濟州訪康王好問又謂邦昌曰天命人心皆歸康王相公先遣人推戴則功無在相公右者若撫機不發他人聲罪致討悔可追耶邦昌乃復遣謝克家往奉迎王時雍曰夫騎虎者勢不得下所宜熟慮他日噬臍悔無及已徐秉哲從旁贊之邦昌不聽克家至濟州勸進王不許張俊曰大王皇帝親弟人心所歸當早正大位旣而邦昌又遣蔣師愈等持書詣濟州自陳所以勉循金人推戴者欲權宜一時以紓國難耳非敢有他也王復書與之而諭宗澤等以爲邦昌受僞命之人義當誅討然慮事出權宜未可輕動合移師近都按甲觀變澤復書謂邦昌簒亂蹤迹已無可疑今二聖諸王悉渡河而北惟大王在濟天意可知宜亟行天討興復社稷不可不斷呂好問亦遣人來言曰大王不自立恐有不當立而立者王然之丁夘邦昌又遣謝克家及王舅忠州防禦使韋淵奉大宋受命之寶於濟州戊辰邦昌手書上延福宮太后尊號曰元祐皇后入居禁中垂簾聽政以俟復辟以馮澥爲奉迎使皇后亦使衛尉卿孟忠厚持書奉迎副都指揮使郭仲荀將所部兵扈衛禦營前軍統制張俊將所部兵逆於道邦昌自稱權尙書左僕射率在京百官勸進於康王而退居於資善堂謝克家至濟州王慟哭受之命克家還京辧儀物甲戊皇后命太常少卿汪藻艸手書告中外俾康王嗣統其略曰歷年二百人不知兵傳世九君世無失徳𨿽舉族有北轅之釁而敷天同左袒之心乃眷賢王越居舊服漢家之厄十世宜光武之中興獻公之子九人惟重耳之尙在玆乃天意夫豈人謀濟州父老詣軍門言州四旁望見城中火光屬天請王卽皇帝位防宗澤及權應天府朱勝非來言南京乃藝祖興王之地取四方中漕運尢易請幸之以圖大計王遂決意趨應天府庚辰王發濟州郡延副總管劉光世自陜州來會王以光世爲五軍都提舉辛巳西道都總管王襄宣撫司統制官韓世忠知應天府朱勝非皆以師至癸未王至應天乙酉邦昌見王伏地慟哭請死王撫慰之王時雍等奉乘輿服禦至羣臣勸進者益眾王命築壇於府門之左】五月康王構卽皇帝位於應天府大赦攺元【五月庚寅朔王登壇受命畢慟哭遙謝二帝遂卽位於應天府治攺元建炎大赦常赦所不原者咸赦之張邦昌及應於金國之人一切不問惟蔡京童貫朱勔李彥孟昌齡梁師成譚稹子孫更不收敍仍敕刑部不得報赦文於河東河北陜之蒲解蓋懼金也是日元祐皇后在東京撤簾】以黃潛善爲中書侍郎汪伯彥同知樞密院事○遙尊靖康皇帝爲孝慈淵聖皇帝○尊哲宗廢後孟氏爲元祐太后○作景靈宮於江寧府○以張邦昌爲太保奉國軍節度使同安郡王五日一赴都堂參決大事○遙尊生母賢妃韋氏爲宣和皇后○遙立嘉國夫人邢氏爲皇后○耿南仲免○召李綱爲尙書右僕射【綱再貶寧江金兵復至淵聖悟和議之非召綱爲開封尹行次長沙被命卽帥湖南勤王之師入援未至而京城失守至是召拜右相趣赴行在所中丞顏岐奏曰張邦昌爲金人所喜𨿽已爲三公郡王宜更加同平章事增重其禮李綱爲金人所惡𨿽已命相宜及其未至罷之章五上帝曰如朕之立恐亦非金人所喜岐語塞而退岐猶遣人封其章示綱覬沮其至右諫議大夫範宗尹論綱名浮於實有震主之威帝不聽汪伯彥黃潛善自謂有攀附之勞擬必爲相及召綱於外二人不悅遂與綱忤綱行至太平上疏曰興衰撥亂之主非英哲不足以當之惟其英故用心剛足以蒞大事而不爲小故之所搖惟其哲故見善明足以任君子而不爲小人之所間】馮澥免○以呂好問爲尙書右丞【元祐太后遣好問奉手書詣應天帝勞之曰宗廟獲全卿之力也拜右丞兼門下侍郎後李綱以羣臣在圍城中不能執節欲悉按其罪好問曰王業艱難政宜含垢繩以王法懼者眾矣綱乃止】立禦營司以黃潛善兼禦營使汪伯彥兼副使【時王淵楊惟忠以河北兵劉光世以陜西兵張俊苗傳以帥府及羣道兵皆在行朝不相統一乃置禦營司主行幸總齊軍政命潛善伯彥領之而以王淵爲都統制劉光世提舉一行事務韓世忠爲左軍統制張俊爲前軍統制而以楊惟忠主管殿前司公事】王時雍有罪黃州安置○論靖康王和誤國奉使割地罪安置李邦彥吳敏蔡懋李棁宇文虛中耿南仲鄭望之李鄴等於逺州○加張邦昌太傅【詔以邦昌知幾達變勲在王室如文彥愽故事一月兩赴都堂議大事】詔修正宣仁聖烈皇後事迹追貶蔡確蔡卞邢恕蔡懋等官【詔史官辧宣仁聖烈皇后誣謗遂追貶之】道君太上皇帝至燕山○以宗澤知襄陽府【澤見帝應天帝欲畱任之黃潛善等沮焉故出】安置監察禦史張所於江州【靖康中所以蠟書冒圍募河北兵士民得書喜曰朝廷棄我猶有一張察院能防而用之應募者凡十七萬人由是所之聲震河北帝卽位遣所按視陵寢所還上言曰河東河北天下之根本昨者誤用姦臣之謀始割三鎭繼割兩河其民怨入骨髓至今無不扼掔若因而用之則可借以守否則兩河兵民無所系望陛下之事去矣且請帝亟還京城因具言有五利奉宗廟保陵寢一也慰安人心二也系四海之望三也釋河北割地之疑四也早有定處而一意於邊防五也夫國之安危在乎兵之彊弱與將相之賢不肖而不在乎都之遷與不遷也誠使兵弱而將士不肖𨿽曰渡江而南安能自保帝欲以其事付所防所言黃潛善姦邪不可用恐害新政潛善引去帝畱之乃貶所官安置江州】詔成都京兆襄陽荊南江寧府鄧揚州儲資糧修城壘以待巡幸○以周望爲二聖通問使如河北金師○詔王襄趙野永邵州安置【論勤王稽緩罪也】金羅索入解絳慈隰石州河中府○金達蘭入密州○金逹呼入單州廣信軍○六月以仲湜嗣濮王【嗣王仲理北行】以黃潛善爲門下侍郎○李綱至行在固辭相位不許【六月己未朔李綱至入對涕泗交集帝爲動容因奏曰金人不道専以詐謀取勝中國不悟一切墮其計中賴天命未攺陛下總師於外爲天下臣民之所惟戴內修外攘還二聖而撫萬邦責在陛下與宰相臣自視缺然不足以副陛下委任之意乞追寢成命且臣在道顏岐嘗封示論臣章謂臣爲金人所惡不當爲相帝命岐奉祠出範宗尹知舒州綱猶力辭帝曰朕知卿忠義智略久矣其勿辭綱頓首泣謝且言昔唐明皇欲相姚崇崇以十事要說皆中一時之病今臣亦以十事仰乾天聽陛下度其可行者賜之施行臣乃敢受命一曰議國是謂中國之禦四夷能守而後可戰能戰而後可和而靖康之末皆失之今欲戰則不足欲和則不可莫若先自治専以守爲防俟吾政事修士气振然後可議大舉二曰議巡幸謂車駕不可不一到京師見宗廟以慰都人之心度未可居則爲巡幸之計以天下形勢而觀長安爲上襄陽次之建康又次之皆當詔有司預爲之備三曰議赦令謂祖宗登極赦令皆有常式前日赦書乃以張邦昌僞赦爲法如赦惡逆及罪廢官盡復官職皆泛濫不可行宜悉攺正以法四曰議僭逆謂張邦昌爲國大臣不能臨難死節而挾金人之勢易姓攺號宜正典刑垂戒萬世五曰議僞命謂國家更大變鮮仗節死義之士而受僞官以屈膝於其庭者不可勝數昔肅宗平賊污僞命者以六等定罪宜仿之以勵士風六曰議戰謂軍政久廢士气怯惰宜一新紀律信賞必罰以作其气七曰議守謂敵情狡獪勢必復來宜於沿河江淮措置控禦以扼其衝八曰議本政謂政出多門紀綱紊亂宜一歸之於中書則朝廷尊九曰議久任謂靖康間進退大臣太速功效蔑著宜愼擇而久任之以責成功十曰議修徳謂上始膺天命宜益修孝悌恭儉以副四海之望而致中興翌日班綱議於朝惟僣逆僞命二事畱中不下】治僣逆罪安置張邦昌於潭州貶放其黨有差【李綱以所議僭逆僞命二事畱中言於帝曰二事乃今日政刑之大者邦昌當道君朝在政府者十年淵聖卽位首擢爲相方國家禍難金人爲易姓之謀邦昌如能以死守節推明天下戴宋之義以感動其心敵人未必不悔禍而存趙氏而邦昌方以爲得計偃然正位號處宮禁擅降僞詔以止四方勤王之師及知天下之不與不得已乃請元祐太后垂簾聽政而議奉迎邦昌僣逆始末如此而議者不同臣請以春秋之法斷之夫都城之人徳邦昌者謂因其立而得生且免重科金銀之擾元帥府恕邦昌者謂其不待徵討而遣使奉迎若天下之憤疾邦昌者則謂其建號易姓而奉迎特出於不得已都城徳之元帥府恕之私也天下幩疾之公也春秋之法人臣無將將而必誅趙盾不討賊則書以弒君今邦昌已僣位號敵退而止勤王之師非特將與不討賦而已劉盆子以漢宗室爲赤眉所立其後以十萬眾降光武但待之不死邦昌以臣易君罪大於盆子不得已而自歸朝廷旣不正其罪又尊崇之此何理也陛下欲建中興之業而尊崇僣逆之臣以示四方其誰不解體又僞命臣僚一切置而不問何以厲天下士大夫之節時執政中有議不同者帝召黃潛善等語之潛善主邦昌甚力帝顏呂好問曰卿昨在圍城中知其故以爲何如好問附潛善持兩端曰邦昌僣竊位號人所共知旣已自歸惟陛下裁處綱言邦昌僣逆豈可使之在朝廷使道路指目之曰此亦一天子哉因泣拜曰臣不可與邦昌同列當以笏擊之陛下必欲用邦昌第罷臣帝頗感動汪伯彥乃曰李綱气直臣等所不及癸亥乃降禦批曰邦昌僣逆理合誅夷原其初心出於迫脇可特與免貸乃責授昭化軍節度副使潭州安置並安置受僞命臣僚王時雍吳幵莫儔李擢孫覿幹髙永全栁歸州而顏博文王紹以下論罪有差】贈劉韐爲資政殿大學士李若水爲觀文殿學士詔諸路訪死節之臣以聞【李綱言近世士大夫寡亷恥不知君臣之義靖康之禍能仗節死義者在內惟李若水在外惟霍安國願加贈卹帝從其請遂贈安國延康殿學士劉韐等皆贈官仍詔有死節者諸路詢訪以聞】以李綱兼禦營使【甲子帝謂綱曰卿昨爭張邦昌事內侍輩皆涕泗卿今可以受命矣綱拜謝有防兼充禦營使入對言曰今國勢不逮靖康間逺甚然而可爲者陛下英斷於上羣臣輯睦於下庶幾靖康之獘可革而中興可圖然非有規模而知先後緩急之序則不能以成功夫外禦彊敵內銷盜賊修軍政變士風裕邦財寛民力攺法省冗官誠號令以感人心信賞罰以作士气擇帥臣以任方面選監司郡守以奉行新政俟吾所以自治者政事已修然後可以問罪金人迎還二聖此謂規模也至於所當急而先者則在於料理河北河東蓋河北河東者國之屏蔽也料理稍就然後中原可保而東南可安今河東所失者恆代太原澤潞汾晉余郡猶存也河北所失者不過眞定懷衛濬四州而已其餘二十餘郡皆爲朝廷守兩路士民兵將所以戴宋者其心甚堅皆推豪傑以爲首領多者數萬少者亦不下萬人朝廷不因此時置司遣使以大慰撫之分兵以援其危急臣恐糧盡力疲坐受金人之困𨿽懷忠義之心援兵不至危迫無告必且憤怨朝廷金人因得撫而用之皆精兵也莫若於河北置招撫司河東置經制司擇有材略者爲之使宣諭天子恩徳所以不忍棄兩河於敵國之意有能全一州復一郡者以爲節度防禦團練使如唐方鎭之制使自爲守非惟絕其從敵之心又可資其禦敵之力使朝廷永無北顧之憂最今日之先務也帝善其言問誰可任者綱以張所及傅亮薦馬】皇子旉生大赦【皇子生故事當肆赦李綱言陛下登極曠蕩之恩獨遺河北河東而不及勤王之師天下觖望夫兩河爲朝廷堅守而赦令不及人皆謂已棄之何以慰忠臣義士之心勤王之師在道路半年擐甲荷戈冒犯霜露𨿽未效用亦已勞矣加以疾病死亡恩卹不及後有急難何以使人乎願因今赦廣示徳意帝從之於是人情翕然間有捷書至者金人圍守諸郡之兵往往引去矣】還元祐黨籍人官爵○詔陜西山東諸路帥臣團結軍民互相應援【李綱立軍法五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部長正副十人姓名命招置新軍及禦營司並依此法團結有所呼召使令按牌以遣綱又申明軍政合更攺者數十條多施行之】以汪伯彥知樞密院事○以傅雱爲二聖通問使如河東金師【黃潛善白遣宣義郎傅雱爲祈請使李綱曰堯舜之道孝弟而已矣但今日之事正當枕戈嘗膽內修外攘使刑政修而中國彊則二帝不俟迎請而自歸不然𨿽冠蓋相望卑辭厚禮恐亦無益今所遣使但當奉表通問兩宮致思慕之意可也帝從之遂命綱艸表以雱爲二聖通問使奉表以往且致書於尼瑪哈】立沿河沿淮沿江帥府【幾十有九府要郡三十九次要郡三十八帥府兼都總管守臣兼鈴轄都監總置軍九十六萬七千五百人別置水軍七十七將造舟江淮諸路川郡】置賞功司【李綱請三省樞密院置賞功司受賂乞取者行軍法遇敵逃潰因而爲盜賊者誅及家屬】以張慤同知樞密院事兼措置戶部財用【初慤爲計度都轉運使帝爲大元帥募諸道兵勤王慤飛挽踵道建議印給鹽鈔以便商旅不閱旬得緡錢五十萬以佐軍帝卽位以爲戶部尙書至是拜同知兼措置戶部財用建言三河之民怨敵深入骨髓恨不殱珍其類以報國家之仇請依唐人澤潞步兵雄邊子弟遺意募民聨以什伍而寓兵於農使合力抗敵謂之巡社其法精詳詔集爲書行之】呂好問免詔封爲東萊郡侯【侍禦史王賓論好問嘗污僞命不可以立新朝帝曰邦昌僣號之初好問募人賫帛書具道京師內外之事金人甫退又遣人勸進考其心迹非他人比也好問自慙力乞退罷且言邦昌僣號之時臣若閉門潔身實不爲難徒以世被國恩所以受賢者之責冒圍賫書於陛下疏入除資政殿學士知宣州封東萊郡侯卒】淵聖皇帝渡白溝僉書樞密院事張叔夜死之【叔夜從淵聖北行在道中不食粟惟時飲湯至白溝河禦者曰過河界矣叔夜矍然起仰天大呼扼吭而卒】以宗澤爲東京畱守澤累表請帝還京師不報【澤在襄陽會金人有割地之謀澤上疏曰天下者太祖之天下陛下當兢兢業業思傳之萬世柰何遽議割河之東西又議割陜之蒲解乎自金人再至朝廷未嘗命一將出一師但聞姦邪之臣朝進一言以告和暮入一說以乞盟終至二聖北遷宗社蒙恥臣意陛下赫然震怒大明黜陟以再造王室今卽位四十日矣未聞有大號令但見刑部指揮云不得謄播赦文於河之東西陜之蒲解者是禠天下忠義之气而自絕其民也臣𨿽駑怯當躬胃矢石爲諸將先得捐軀報國恩足矣帝覽其言而壯之開封尹闕李綱言綏復舊都非澤不可乃以爲東京畱守知開封府時敵騎畱屯河上金皷之聲日夕相聞而京城樓櫓盡廢兵民雜居盜賊縱橫人情洶洶澤威望素著旣至首捕誅捨賊者數人下令曰爲盜賊者贓無輕重並從軍法由是盜賊屏息因撫循軍民修治樓櫓屢出師以挫敵有王善者河東巨冦也擁眾七千萬車萬乘欲據京城澤單騎馳至善營泣喟之曰朝廷當危𨿽之時使有如公一二輩豈復有敵患乎今日乃汝立功之秋不可失也善感泣曰敢不效力遂解甲降又有楊進者號沒角牛眾三十萬丁進王再興李貴王大郎等擁眾各數萬往來京西準南河南北侵掠爲患澤遣人諭以禍福悉招降之上疏請帝還京俄有詔荊襄江淮悉備巡幸澤又上疏言開封物價市肆斬同平時將士農民商旅士大夫之懷忠義者莫不願陛下亟歸京師以慰人心其唱爲異議者非爲陛下忠謀不過如張邦昌輩陰與金人爲地耳旣而金人遣使以使僞楚爲名至開封澤曰此名爲使而實覘我也拘其人乞斬之有詔所拘金使延置別館澤奏曰國家永平二百年不識兵革以敵國欺謾爲可凴信不置疑不惟不嚴攻討之計其有實欲賈勇思敵所愾之人士大夫不以爲狂則以爲妄致有前日之禍張邦昌耿南仲所爲陛下所親見也今金人假使僞楚來覘虛實臣愚乞斬之以破其姦而陛下惑於人言令遷置別館優加禮遇臣愚不敢奉詔以彰國弱帝乃手札諭澤竟縱遣之眞定懷衛間敵兵甚盛方密修戰具爲入攻之計而將相大臣恬不爲慮不修武備澤以爲憂乃渡河約諸將共議事宜以圗收復而於京城四壁各置使以領招集之兵造戰車千二百乘又據形勢立堅壁二十四所於城外駐兵數萬澤往來按試之又沿河鱗次爲連珠砦連結河東河北山水砦忠義民兵於是陜西京東西諸路人馬咸願聽澤節制澤又開五丈河以通西北商旅京畿瀕河七十二里命十六縣分守之守禦之備旣具累表請帝還京而帝用黃潛善計決意幸東南不報秉義郎嶽飛犯法將刑澤一見奇之曰此將材也會金人攻汜水澤以五百騎授飛使立功贖罪飛遂大敗金人而還升飛爲統制而謂之曰爾智勇材藝古良將不能過然好野戰非萬全計因授飛陣圖飛曰陳而後戰兵法之常運用之妙存乎一心澤是其言飛由此知名】金右副元帥斡裏雅布卒【斡裏雅布又名宗望】詔陜西河北京東西路募兵入衛○以張所爲河北西路招撫使所以王彥爲都統制嶽飛爲統領【賜內府錢百萬給空名告身千餘道以京西卒三千自衛將佐官屬許自辟置一切以便宜從事所入對條上利害且乞置司北京俟措置有緒乃渡河河北轉運副使張益謙附黃潛善意奏所置司北京非是且言自置招撫司河北盜賊愈熾而民間苦擾不若罷之專以其事付帥司李綱言張所今畱京師招集將佐尙未及行益謙何以知其擾河北民無所歸聚而爲盜豈由置司乃有盜賊乎而益謙非理沮抑如此必有使之者上乃命益謙分析命下樞密院汪伯彥猶用其奏詰責招撫司李綱與伯彥力爭伯彥語塞所招徠豪傑擢王彥爲都統制於是河北賊丁順楊進等皆赴招撫司以降時嶽飛上書言勤王之師日集宜乘敵怠而擊之黃潛善汪伯彥輩不能承聖意恢復奉車駕日益南恐不足系中原之望願陛下乘敵勢未固親率六軍北渡則將士作气中原可復坐越職言事奪官歸詣所所以飛充中軍統領問之曰爾能敵幾何飛曰勇不足恃用兵在先定謀欒枝曳柴以敗荊莫敖采樵以致絞皆謀定也所矍然曰君殆非行伍中人飛因說所曰國家都汴恃河北以爲固茍馮據要衝峙列重鎭一城受圍則諸城或撓或救金人不能窺河南而京師根本之地固矣招撫誠能提兵壓境飛惟命是從所大喜借補飛武經郎】造戰車於京東西路【李綱奏步兵不足以勝騎騎兵不足以勝車請以車制頒京東西制造而教閱之】括買官民馬勸出財助國○以錢蓋爲陜西經制使○秋七月以王爲河東經制使傅亮爲副使○詔諸路忠義巡社安撫司○淵聖皇帝至燕山尙書右僕射何防不食卒【防至燕仰天大慟不食而卒年三十九】詔奉元祐太后如東南【帝從汪伯彥黃潛善言將幸揚州以避敵詔副都指揮使郭仲荀奉元祐太后先行六宮及衛士家屬皆從己未發京師】以許翰爲尙書右丞○右諫議大夫宋齊愈有罪棄市【齊愈附於黃潛善汪伯彥上疏論李綱募兵買馬括財三事之非不報擬章將再上其鄕人嫌齊愈者竊其艸示綱時方論僣逆附僞之罪而齊愈實書邦昌姓名以示眾者於是逮齊愈於獄齊愈不承獄吏曰王尙書輩所坐不輕然但遷嶺南大練第承不過逾嶺爾齊愈引伏遂命戮於東市】詔議幸南陽以範致虛知鄧州【李綱言車駕巡幸之所關中爲上襄陽次之建康爲下陛下縱未能行上策猶當且適襄鄧示不忘故都以系天下之心不然中原非復我有車駕還闕無期天下之勢遂傾不復振矣帝乃諭兩京以還都之意讀者皆感泣旣而有詔欲幸東南避敵綱極言其不可且曰自古中興之主起於西北則足以據中原而有東南起於東南則不能以復中原而有西北蓋天下精兵健馬皆在西北一旦委中原而棄之豈惟金人將乘間以擾內地盜賊亦將蠭起爲亂跨州連邑陛下𨿽欲還閥不可得矣況欲治兵勝敵以歸二聖哉夫南陽光武之所興有髙山峻嶺可以控扼有寛城平野可以屯兵西鄰關陜可以召將士東達江淮可以運谷粟南通荊湖巴蜀可以取財貨北距三都可以遣救援蹔議駐蹕乃還汴都防無出於此者今乘舟順流而適東南固甚安便苐恐一失中原則東南不能必其無事𨿽欲退保一隅不可得也況常降詔許畱中原人心悅服柰何詔墨未漧遽失大信於天下帝乃許幸南陽以範致虛知鄧州修城池繕宮室輸錢谷以實之而汪伯彥黃潛善陰主揚州之議或謂綱曰外論洶洶咸謂東幸已決綱曰國之存亡於是焉分吾當以去就爭之】遣使迎奉太廟神主赴行在所【帝將幸揚州遣使迎奉太廟神主於汴京】罷四道都總管○曹勛以太上皇帝手書至自金【太上旣渡河十餘日謂管幹龍徳宮曹勛曰我夢四日並出此中原爭立之象不知中原之民尙肯推戴康王否因出禦衣絹半臂親書其領中曰便可卽眞來救父母又諭勛曰如見康王苐言有淸中原之策悉舉而行之毋以我爲念康王夫人邢氏聞勛南還亦脫所禦金環使內侍持付勛曰幸爲我白大王願如此環得早相見也勛遂間行至南京以禦衣進入帝泣以示輔臣勛因建議募死士入海至金國東境奉二帝由海道歸執政難之出勛於外】盜史斌稱帝於興州○八月勝捷軍校陳通作亂於杭州執帥臣葉夢得詔以錢伯言知杭州帥淮浙兵討之○以李綱黃潛善爲尙書左右僕射兼禦營使張慤兼禦營副使【一日綱侍帝論及靖康時事帝曰淵聖勤於政事省覽章奏至終夜不寐然卒致播遷何也綱對曰人主之職在知人進君子退小人則大功可成否則衡石程書無益也因勉帝以明恕盡人言恭儉足國用英果斷大事帝皆嘉納之綱所論諫其言切直帝初傾心聽受至是惑於黃潛善汪伯彥之言往往畱中不報】更號元祐太后爲隆祐太后【尙書省言元字犯後祖諱請易以所居宮名從之】罷河東經制使司召副使傅亮還行在所李綱乞避位不許【有防令東京畱守宗澤節制傅亮軍卽日渡河亮言措置未就而渡河恐誤國事李綱言招撫經制二司臣所建明而張所傅亮又臣所薦用今黃潛善汪伯彥沮所亮所以沮臣臣每鑑靖康大臣不和之失事未嘗不與潛善伯彥議而後行而二人設心如此願陛下虛心觀之帝不納竟罷經制司召亮赴行在李綱言聖意必欲罷亮乞以禦筆付黃潛善施行臣得乞身歸田裏綱退而亮罷綱乃再疏求去帝曰卿所爭細事胡乃爾綱言方今人材以將帥爲急恐非小事臣昨議遷幸與潛善伯彥異宜爲所嫉然臣東南人豈不願陛下東下爲安便哉顧一去中原後患有不可勝言者願陛下以宗社爲心以生靈爲意以二聖未還爲念勿以臣去而攺其議臣𨿽去左右不敢一日忘陛下泣辭而退或曰公決於進退於義得矣如讒者何綱曰吾知盡事君之道不可則全進退之節患禍非所卹也】李綱罷【侍禦史張浚劾綱以私意殺侍從且論其買馬招軍之罪黃潛善汪伯彥等復力排綱請帝去之遂罷綱提舉洞霄宮幾在相位七十七日綱罷而招撫經制司廢車駕遂東幸兩河郡縣相繼淪防幾綱所規畫軍民之政一切廢格金兵益熾闗輔殘毀中原盜賊蠭起而國不可爲矣】殺前太學錄陳東布衣歐陽澈【東辭官歸丹陽帝卽位五日遣使召之東至南京未得對會李綱罷相乃上書乞畱綱而罷黃潛善汪伯彥不報又上疏請帝親徵以還二聖治諸將不進兵之罪以作士气卓駕宜還京師勿幸金陵又不報潛善方掲示綱請幸金陵舊奏東言綱在中途不知事體宜以後說爲正必速罷潛善輩會撫州布衣歐陽澈徒步詣南京伏闕上書極詆用事大臣潛善遽以語激怒帝言不亟誅將復皷眾伏闕書獨下潛善所府尹孟庾召東議事東請食而行手書區處家事字畫如平時已而授其從者曰我死爾歸致此於吾親食已如厠吏有難色東笑曰我陳東也畏死卽不敢言已言肯逃死乎吏曰吾亦知公安敢相迫頃之東具冠帶出別同邸乃與澈同斬於市四明李猷贖二屍瘞之東初未識綱特以國故至爲之死識與不識皆爲流涕】許翰罷【李綱之罷也翰言綱忠義英發捨之無以佐中興今罷綱臣畱無益力求去帝不許及陳東得罪翰謂所親曰吾與東皆爭李綱者東戮於市吾在廟堂可乎乃爲東澈著哀辭而入上章求罷遂提舉洞霄宮】金以鄂爾多爲右副元帥【鄂爾多太祖子也一名宗輔】九月詔擇日巡幸淮甸【黃潛善汪伯彥力請幸東南防金人攻河陽汜水軍許景衡以建康天險可據請幸之遂詔擇日巡幸淮甸命淮浙沿海諸州增修城壁招訓民兵以備海道又命揚州守臣呂頤浩繕修城池遣徽猷閣待制孟忠厚迎奉太廟神主赴揚州】罷買馬○封皇子旉爲魏國公○以王圭爲河北招撫判官安置招撫使張所於嶺南○宗澤復上表請帝還京師不報○王彥渡河大敗金人於新鄕進次大行金人圍之彥師潰走保共城【張所使彥帥嶽飛等十一將凡七千人渡河至新鄕金兵盛彥不敢進嶽飛獨引所部鏖戰奪其纛而舞諸軍爭奮遂復新鄕明日又戰於侯兆川飛身被十餘創會食盡詣彥壁乞糧彥不許飛乃引兵益北與金人戰於太行山擒其將拓跋耶烏居數日又與敵遇飛單騎持丈八鐵鎗刺殺其將黑風大王金人敗走飛知彥不悅已遂率所部復歸宗澤澤復以爲統制彥以屢勝因傳檄州郡金人以爲大軍至率騎數萬薄彥壘圍之數匝彥以眾寡不敵潰圍出走太行諸將各散去彥獨保共城西山復遣腹心結兩河豪傑圗再舉金人購求彥急彥慮變夜寢屢遷其部曲覺之相率刺面作赤心報國誓殺金人八字以示無他意彥益感勵撫愛士卒與同甘苦未幾兩河響應忠義民兵首領傅選孟徳劉澤焦文通等皆附之眾十餘萬綿亙數百里皆受彥約束金人患之召其首領俾以大兵破彥壘首領跪而泣曰王都統砦堅如鐡石未易圗也金人乃間遣騎兵撓彥糧道彥勒兵待之斬獲甚眾】募民入貲授官○盜趙萬防常州鎭江府○罷諸路經制招撫使○張邦昌伏誅【初邦昌僣居禁中華國靖恭夫人李氏數以果實奉邦昌邦昌亦厚答之一夕邦昌被酒李氏擁之曰大家事已至此尙何言因以赭色半臂加邦昌身掖入福寧殿夜飾養女陳氏以進及邦昌還東府李氏私遂之語斥乘輿至是事聞下李氏於獄詞伏詔馬伸如潭數邦昌之罪睗死並誅王時雍等】金棟摩入河間府雄州達蘭入祁保州永寧順安軍【自是兩河州郡多屬金矣】冬十月帝如揚州【諜者言金人欲犯江浙詔蹔駐淮甸捍禦稍定卽還京闕有敢妄議惑眾沮巡幸者許告而罪之不告者斬宗澤上疏諫曰京師天下腹心不可棄也昔景徳間契丹冦澶淵王欽若江南人勸幸金陵陳堯叟閬中人勸幸成都惟冦凖毅然請親徵卒用成功因條上五事其一言黃潛善汪伯彥贊南幸之非澤前後建議輙爲黃汪所抑二人毎見澤奏至皆笑以爲狂於是帝決意幸揚州十月丁巳朔帝登舟時兩河𨿽多防於金而其民懷宋恩所在結爲紅巾出攻城邑皆用建炎年號金人畏而引去者眾及聞帝南幸由是解體】隆祐太后至揚州○罷帥府要郡次要郡及新軍水軍○以王淵爲杭州制置盜賊使○以劉光世爲滁和濠州江寧府招捉盜賊制置使苗傅爲禦營使司都統制○帝至揚州○王淵誘趙萬誅之○金徙太上皇帝淵聖皇帝於大定府【大定金中京也】十一月竄提舉洞霄宮李綱於鄂州○盜張遇防池州○以王倫爲金國通問使【倫旦之族孫也家貧無行爲任俠往來京洛間數犯法幸免至是選能專對者使金問二帝起居乃假倫刑部侍郎充大金通問使閤門舍人朱弁副之至雲中見尼瑪哈議事時金方大舉南下倫邀說百端尼瑪哈不聽使就館守之以兵有商人陳忠密語倫以二帝在黃龍府倫弁乃以金遺忠往黃龍潛通意由是二帝始知康王卽位】以張慤爲中書侍郎顏岐許景衡爲尙書左右丞郭三益同知樞密院事○權知密州趙野棄城走軍校杜彥據州追野殺之○十二月王淵入杭州執陳通誅之○金尼瑪哈鄂爾多烏珠羅索分道南侵西京畱守孫昭逺帥師南走河東經制使王自同州帥師入蜀金人取淄靑趙濬滑同華汝州【金聞帝如揚州遂起燕京等八路民兵命將分道南伐尼瑪哈自雲中下太行由河陽渡以攻河南至汜水闗孫昭逺南走鄂爾多取淄靑趙州烏珠自燕山由滄洲渡河以攻山東且分兵趣淮南將謀侵汴宗澤聞之命劉衍趨滑州劉達趨鄭州以分其勢戒諸將保防河梁以俟大兵之集烏珠遂不敢向汴夜斷河梁而去羅索自同州渡河以攻陜西於是鄂爾多取濬滑色哩取同華汝遂破潼闗王遂自同州帥師入蜀避之】盜丁進降於宗澤

通鑑續編卷十三

欽定四庫全書

通鑑續編卷十四

元陳桱撰

【戊申】髙宗皇帝建炎二年【金天會六年】春正月帝在揚州○金尼楚赫取鄧州範致虛出奔安撫使劉汲死之○金烏珠侵東京畱守宗澤敗之【金烏珠自鄭抵白沙去汴京密邇都人震恐僚屬入問計宗澤方對客圍棊笑曰何事張皇劉衍等在外必能禦敵乃選精鋭數千使繞出敵後伏其歸路金人方與衍戰伏兵起前後夾擊之金人果敗尼瑪哈據西京與澤相持澤遣部將閻中立郭俊民李景良等帥兵趨鄭遇敵大戰兵敗中立死之俊民降景良遁去澤捕景良斬之旣而俊民與金將史姓者持書來招澤澤數俊民曰汝失利死尙爲忠義鬼今反爲金人持書相誘何面目見我乎斬之謂史曰我受此上有死而已汝爲人將不能以死敵我乃欲以兒女子語誘我乎亦斬之劉衍還金人復入滑澤部將張防往救之防至滑眾寡不敵或請少避之防曰避而偸生何面目見宗公力戰而死澤聞防急遣王宣往援已不及因與金人大戰破走之澤以宣知滑州金自是不復犯東京澤得金將遼臣王防於河上解其問金之虛實得其詳遂決大舉之計召諸將謂曰汝等有忠義心當協謀勦敵期還二聖以立大功言訖泣下諸將皆聽命金人屢戰不利悉引兵去澤復上疏請帝還京曰臣爲陛下保獲京城自去年秋至於今春又三月矣陛下不早回則天下之民何所依戴不報澤威聲日著敵聞其名常尊憚之對南人言必曰宗爺爺】復明法科○金人取永興軍經略使唐重死之○東平府軍校孔彥舟叛防黃州【彥舟聞金兵將至山東遂帥所部刼殺居民燒廬舍掠財物而南渡淮犯黃州】金人取均房靑濰鄭州○張遇焚眞州遂陷鎭江府王淵招降之○金尼楚赫取鄭州○竄內侍邵成章於南雄州【時所在盜起汪伯彥黃潛善匿不以聞邵成章上疏言二人必誤國事帝怒除名編管南雄州焉】金蘇瑪拉入襄陽○以劉豫知濟南府【豫景川人爲河北提刑金人南侵豫棄官避地眞州張慤薦之起知濟南時盜起山東豫不願行請易東南一郡執政惡之不許豫忿而去】二月金巴爾斯取唐蔡陳州潁昌府○河北盜楊進降於宗澤○金人取淮寧府知府向子韶死之○以王貺充金國軍前通問使○同知樞密院事孫傅卒於燕○馬擴聚兵奉信王榛於眞定五馬山以總制諸砦【和州防禦使馬擴奔五馬山砦聚兵得上皇子信王榛於民間奉之以總制諸砦】金遷河南襄陽潁昌汝鄭均房唐鄧陳蔡之民於河北○三月金尼瑪哈焚河南府而去翟進復西京詔以進爲京西北路安撫制置使○夏四月金烏珠復入河南府翟進復取之【烏珠聞洛陽爲翟進所復率眾來攻進與韓世忠丁進迎戰而敗韓世忠被矢如棘力戰得免乃收餘兵南歸烏珠入西京進復集鄕兵與金人戰屢敗之殺其將翟海乘勝入洛陽金人帥懷孟蒲衛之眾復至斧門而入進與巷戰金人引去】以信王榛爲河外都元帥○工部侍郎兼侍講楊時罷【以老疾求去也】五月宗澤請車駕還京師詔許之許景衡罷【宗澤遣子頴詣行闕上疏曰天下之事見幾而爲待時而兵則事無不成今收復京洛而金動渡河捍蔽滑臺而敵國屢敗河東河北山砦義民引領舉踵日望官兵之至以幾以時而言之中興之兆可見而金人滅亡之期可必在陛下見幾乘時而已若規規爲偏霸之謀豈非可鄙之甚乎尋復上疏言丁進數十萬眾願守防京城李成願扈從還闕卽渡河勦敵楊進等兵百萬亦願渡河同致死力臣願陛下及此時還京則眾心翕然何敵之足憂乎又言聖人愛其親以及人之親所以教人孝敬其兄以及人之兄所以教人弟陛下當與忠臣義士合謀肆討迎復二聖使天下知孝弟帝得疏又聞信王榛將渡河入汴乃降詔擇日還京時朝廷有大政事景衡必請間極諫黃潛善汪伯彥以爲異已因共以渡江南幸之議爲景衡罪罷之景衡行至洲得暍疾卒景衡得程頤之學志慮忠純議論不與時俯仰旣卒帝思之曰朕自卽位以來執政忠直遇事敢言惟許景衡耳】立詩賦經義分試貢士法【帝念時方用武士人不能至行在下詔諸路提刑轉運司選官卽置司州軍引試使副或判官一人董之且命參酌元祐科舉條制立詩賦經義分試法殿試仍對防三道第一甲第一人授左宣教郎第二第三人授左宣義郎第四第五人授左儒林郎第六人以下並授左文林郎第二甲並授左從事郎第三甲以下並授左迪功郎學究出身者授登仕郎故事廷試上十名內侍先以捲奏定髙下帝曰取士當務至公豈容以已意升降自今勿先進捲】以朱勝非爲尙書右丞○以宇文虛中充金國祈請使虛中降於金【虛中時竄韶州防詔求使絕域者虛中應詔乃復資政殿大學士充祈請使稱臣奉表於金時金人方興兵南伐已畱王倫朱弁矣虛中至金人遣之歸虛中曰奉命北來祈請二帝二帝未還虛中不可歸遂畱時金國初建制度艸創頗愛虛中有才藝毎加官爵虛中卽受之遂與韓昉俱掌制】河北制置使王彥帥師還次於沙店【彥治兵刻日大舉告期於宗澤澤召彥防議彥乃將兵萬餘渡河金人以重兵襲其後而不敢擊旣至汴澤大喜令彥宿兵近甸以衛根本彥遂屯滑州之沙店】張慤卒【慤善理財論錢谷利害猶指諸掌在朝諤諤有大臣節然議論可否不形辭色未嘗失其同列之歡時論善之】六月以王庻節制陜西六路軍馬曲端爲都統制【時陜西撫諭使謝亮持詔賜夏國庶移書與之曰夏人之患小而緩金人之患大而迫秋髙必大舉盍仗節率兵舉義驅逐渡河徐圗恢復亮不從】秋七月東京畱守宗澤卒【澤前後請帝還京二十餘奏毎爲黃潛善汪伯彥所抑憂憤成疾疽發於背諸將入問疾澤矍然曰吾以二帝蒙塵憤憤至此汝等能殱敵則我死無恨眾皆流涕曰敢不盡力諸將出澤嘆曰出師未捷身先死長使英雄涙滿襟明日澤無一語及家事但連呼過河者三而卒年七十都人號慟澤始招集羣盜聚兵儲糧結諸路義兵連燕趙豪傑自謂渡河克復可指日莫有志弗就識者恨之子頴居戊幕素得士心澤卒數日將士去者什五都人請以穎繼父任不許】以杜充爲東京畱守【充酷而無謀至汴悉反宗澤所爲於是豪傑離心降盜聚城下者復去剽掠矣】八月作皇帝金寶【金之入汴也九寶惟大宋受命寶及定命寶尙存至是帝作金寶三一曰皇帝欽崇國祀之寶二曰天下合同之寶三曰書詔之寶】殿中侍禦史馬伸乞罷黃潛善汪伯彥詔貶伸監濮州酒稅卒於道【伸自湖南還上疏言黃潛善汪伯彥不法十七事乞速罷二人政柄別選賢者共圗大事疏入畱中明日攺授衛尉少卿伸以論事不行辭不拜錄其疏申禦史臺且言臣論可采卽乞施行非是合坐誣罔之罪因移疾待命詔伸言事不實送吏部責濮州監酒稅趣使上道伸怡然襆被而行竟死道中聞者寃之伸學於程頤勇於爲義毎曰吾志在行道以富貴爲心則爲富貴所累以妻子爲念則爲妻子所奪道不可行也】河北京東捉殺使李成叛○二帝至金防寧金主旻以太上皇帝爲昬徳公淵聖皇帝爲重昬侯【金主命二帝赴上京八月丁丑二帝至以素服見金太祖廟遂見金主於乾元殿金主封之】九月郭三益卒○金鄂爾多襲信王榛於五馬山砦取之【初馬擴詣行在受密防使幾察信王且令擴聽諸路節制擴知事不成遂畱大名不進金鄂爾多恐擴以援兵至急發兵攻五馬山諸砦斷其汲路諸砦皆防榛亡走不知所終】冬十月金徙二帝於韓州【韓州在燕京東北一千五百餘里】金尼瑪哈鄂爾多防師圍濮州詔韓世忠等帥師救之○詔孟忠厚奉隆祐太后如杭州【侍禦史張浚請先定六宮所居地詔孟忠厚奉後如杭州以苗傅劉正彥爲扈從都副統制】楊進復叛防汝洛知河南府翟進敗死【楊進復叛眾至數萬剽掠汝洛間翟進患之與其兄興謀擊之未果而楊進遣騎數百絕洛水犯進營進乘半渡擊之追奔數十里破賊四砦馬驚墜塹爲賊所害賊因乘勝大敗官軍】十一月安置提舉嵩山崇福宮李网於萬安軍【中丞王綯論之也】金富察羅索取延安府王庶曲端帥師救之端次於襄樂庶至甘泉而還【王庶至京兆曲端不欲屬之凡有命多托辭不行庶無如之何復還端涇原金人諜知庶端不協乃並兵攻鄜延庶調自沿河至馮翊據險以守金人先已乘冰渡犯晉寧侵丹州又渡淸水河破潼闗秦隴皆震庶傳檄會諸路兵進禦時端盡統涇原精兵駐淳化庶日移文趣端進端終不聽而遣其副將吳玠復華州自引兵遷延迂道自邠之三水與玠防於襄樂金攻延安急庶自坊州收散亡往援知興元府毛亦將所部兵赴之比庶至甘泉延安已防庶無所歸以兵付自將百騎與官屬馳赴襄樂勞軍庶猶以節度望端欲倚以自副端彌不平見庶問延安失守狀謀殺之不果防庶上章自劾端卽拘縻其官屬奪其使印庶乃得去還京兆】金以烏葉掌國史【女直初未有文字尼瑪哈好訪問女直老人多得其祖宗遺事及金主嗣位復進士舉而韓昉軰皆在左右文學之士稍見拔擢至是詔求祖宗遺事以備國史命烏葉與耶律迪延掌之烏葉等采摭遺言舊事自函普以下至太祖綜爲三卷上之】以趙開都大提舉川陜茶馬事【開善心計好詗問天下利病毎有通變救獘之志宣和末爲成都轉運判官多所更革至是陳榷茶買馬五害朝廷是之卽擢開都大提舉川陜茶馬事使推行之於是大更茶馬之法官買官賣茶並罷剏條約印給茶引使茶商執引與茶戶自相貿易不二年茶引收息至百七十餘萬緡買馬逾二萬匹】金尼瑪哈取濮州知州楊粹中死之【尼瑪哈以濮州小易之至城下知州楊粹中固守命將姚端夜搗其營尼瑪哈跣足走僅以身免遂攻城益急幾三十三日而陷粹中死之】金烏珠取開徳府相州○吳玠襲史斌誅之○以魏行可充金國軍前通問使○朝享祖宗神主於壽寧僧寺○祀昊天上帝於圜丘大赦【始郊也】知府州折可求以城降於金【折氏自五代以來據有府州控扼西北中國賴之故自徳扆傳子禦勲禦卿禦卿子惟正惟昌惟忠惟忠子繼宣繼閔繼祖繼祖兄子克柔克行克行子可大可適可求世知州事累功建節爲國藩衛至是知晉寧軍徐徽言約可求出兵夾攻金人羅索聞之執可求之子彥文使爲書招可求可求遂以所屬麟府丰三州降之而其宗族仍仕中朝】十二月太后至杭州○金達蘭侵濟南知府劉豫以城降之【違蘭圍濟南劉豫遣子麟禦卻之達蘭遣人防豫以利豫懲前忿遂殺濟南驍將闗勝率百姓降金百姓不從豫縋城納欵】金鄂爾多取大名府提刑獄郭永死之【鄂爾多入大名守臣張益謙轉運判官裴億降鄂爾多問曰城破乃降何也二人以郭永不從爲辭鄂爾多遣騎召永謂曰沮降者誰永曰不降者我鄂爾多欲用之永罵曰無知小子恨不醢爾以報國何說我以降乎鄂爾多怒並其家屬皆殺之】以黃潛善汪伯彥爲尙書左右僕射顏岐朱勝非爲門下中書侍郎盧益同知樞密院事【潛善伯彥入謝帝曰潛善作左相伯彥作右相朕何患國事不濟時金兵橫行羣盜蠭起潛善伯彥旣無謀略而專權自恣東京委之禦史南京委之畱臺泗州委之郡守言事者不納其說請兵者不以上聞金兵日南而晏然不以爲慮禦營司參贊軍事張浚極言金人必來攻請豫爲備潛善伯彥以爲過計而笑之】金尼瑪哈入襲慶府【軍士有欲發孔子墓者尼瑪哈曰大聖人墓安可發殺軍士於是獲存】

【己酉】三年【金天防七年】春正月帝在揚州○以翟興爲京西北路招討使河南尹○河北制置使王彥朝於行在詔免對彥遂致仕【彥以所部兵馬付東京畱守司而率親兵趨行在見黃潛善汪伯彥力陳兩河忠義延頸以望王師願因人心大舉北伐言辭憤激二人大怒遂請降防免對差充禦營平防統領彥遂稱疾致仕】以路允迪僉書樞密院事○張用王善復叛防淮寧府○金尼瑪哈取徐州○韓世忠之師潰於沭陽金尼瑪哈遂入淮陽次於泗州【平防將軍韓世忠屯淮陽防山東兵以援濮州尼瑪哈聞之分兵萬人趨揚州自帥大軍迎戰世忠不敢敵夜引還尼瑪哈躡之至沭陽世忠棄軍走鹽城眾遂潰尼瑪哈入淮陽以騎兵三千取彭城間道趨淮東戊申入泗州】二月詔劉正彥帥師衛皇子六宮如杭州○金人至天長劉光世帥師禦之師潰而還【江淮制置使劉光世帥兵阻淮以拒金人金騎兵掩至天長光世迎敵未至而軍潰光世奔還】金尼瑪哈入天長軍帝南渡江入於鎭江府金人追至揚子橋而去【尼瑪哈至楚州守臣朱琳降遂乘勝而南辛亥防天長軍壬子內侍鄺詢報金兵至帝卽被甲乘騎馳至洲步得小舟渡江惟防聖軍卒數人及王淵張俊內侍康履等從行日暮至鎭江府時汪伯彥黃潛善方率同列聽浮屠克勤說法罷而防食堂吏大呼曰駕已行矣二人相顧蒼黃乃戎服防馬南馳見帝於鎭江揚州居民爭門而出死者相枕籍無不怨憤是日金將馬五帥五百騎先馳至揚州城下聞帝已南行乃追至揚子橋癸丑金遊騎至洲劉光世見帝泣曰王淵専管江上海船每言緩急決不誤事今臣所部數萬騎二千餘皆不能濟淵忿其言斬江北都巡檢使皇甫佐以自解朱勝非馳見淵督之淵始經畫已無所及自是失諸將心】太常少卿季陵自揚州奉太廟神主以行金人追之太祖神主亡【時事起倉卒朝廷儀物皆委棄之季陵亟取九廟神主以行出城未數里回望城中煙焰燭天陵爲金人所追亡太祖神主於道】帝如杭州以呂頤浩僉書樞密院事守鎭江【帝召從臣問去畱吏部尙書呂頤浩乞畱蹕以爲江北聲援羣臣皆以爲然王淵獨言鎭江止可捍一面若金人自通川渡江以趨姑蘇將若之何不如錢唐有重江之險帝意遂決以頤浩爲江淮制置使與行在五軍制置使劉光世駐鎭江控扼江口又以楊惟忠節制江東軍馬駐江寧府是夕發鎭江次呂城鎭甲寅次常州丙辰次平江府戊午次吳江縣命朱勝非節制平江府秀州軍馬禮部侍郎張浚副之畱王淵守平江己未次秀州庚申次崇徳縣呂頤浩從行卽拜同簽書樞密院事江淮兩浙制置使以兵二千還屯京口又命張浚以兵八千守吳江】金人入眞泰州○劉俊民如金師詔錄用張邦昌親屬【仍命俊民持邦昌貽金人約和書槁以行】金羅索取晉寧軍知軍事徐徽言死之【羅索破晉寧軍徐徽言據子城拒戰因潰圍走擒之使之拜臨之以兵不動命折可求諭使降徽言大駡羅索殺之統制孫昂及士卒皆不屈俱被害】帝至杭州赦【壬戌駐蹕杭州卽州治爲行宮乙丑降徳音赦死罪以下放還士大夫被竄斥者惟李綱罪在不赦更不放還蓋用黃潛善計罪綱以謝金也】金人焚揚州而去【戊辰金兵焚揚州士民皆死存者才數千人庚午金兵引去】黃潛善汪伯彥有罪免【潛善伯彥自知不爲眾所容聨疏言艱難之時不敢具文求退中丞張徴論二人大罪二十致陛下防塵天下怨懟乞加罪斥乃罷潛善知江寧府伯彥知洪州潛善猥持國柄嫉害忠良逐李綱沮宗澤臺諫內侍言者隨防以奇禍中外爲之切齒而帝不悟伯彥則居位日淺故論者或末減其罪云】以葉夢得張澂爲尙書左右丞○呂頤浩復揚州【金人旣去頤浩遣將陳彥渡江襲金餘兵復揚州】以王庶知京兆府曲端知延安府○三月以朱勝非爲尙書右僕射王淵同僉書樞密院事【淵制下諸將籍籍帝乃命淵免進呈書押本院文字】葉夢得罷○詔禮部侍郎張浚帥師次於平江府○以呂頤浩爲江南東路安撫制置使知江寧府○扈從統制苗傅劉正彥作亂殺僉書樞密院事王淵及內侍康履等奉皇子魏國公旉卽位請隆祐太后臨朝尊帝爲睿聖仁孝皇帝居顯寧寺大赦攺元明受【苗傅自負世將且有勞於王室以王淵驟得君超遷顯職心不平之劉正彥亦以招降劇盜功大賞薄怨上二人因相結時內侍康履藍珪恃恩用事履尢妄作威福淩忽諸將諸將疾之防內侍臨浙觀潮供帳遮道苗傅等怒曰汝輩使天子顚沛至此猶敢爾耶中大夫王世修亦嫉內侍恣橫言於正彥正彥曰防當共除之及王淵入樞府傅等疑其必由內侍以進遂與世修謀先斬淵然後殺宦者議旣定癸未劉光世爲殿前都指揮使百官入聽宣制傅正彥令世修伏兵城北橋下俟淵退朝卽捽下馬誣以結宦者謀反正彥手斬淵卽與傳擁兵至行宮門外梟淵首於行闕分捕內侍凡無須者皆殺之履馳入宮白帝帝大驚朱勝非急趨樓上詰傅等専殺之故中軍統制吳湛排門引傳黨入內奏曰傅等不負國家止爲天下除害耳知杭州康允之見事急請帝禦樓撫諭之日將午帝登樓百官皆從軍校王元大呼曰聖駕來傅等見黃蓋猶山呼而拜帝慿欄呼傅等問故傅厲聲對曰陛下信任中官賞罰不公軍士有功者不賞內侍所主者得官黃潛善汪伯彥誤國至此猶未逺竄王淵遇敵不戰首先渡江因交康履乃除樞密臣自陛下卽位以來功多賞薄臣已將王淵斬首中官在外者皆誅訖更乞康履曽擇誅之以謝三軍帝曰潛善伯彥已降黜履擇當重與降責卿等可歸營傅曰天下生靈無辜肝腦塗地止緣中官擅權若不斬履澤臣不還營帝猶未許逾時傅兵不退淛西機宜文字時希孟曰中官之爲患至此極矣不悉除之天下之患未巳帝曰朕左右可無給使耶軍器監葉宗諤曰陛下何惜一康履不以慰三軍帝不得已命吳湛執履與之傅卽於樓下腰斬履臠其肉梟首與淵首相望並捕澤斬之編管藍珪於逺州帝諭傅等歸營傅等進曰陛下不當卽大位將來淵聖皇帝來歸未知何以處之帝命朱勝非縋樓下委曲諭之傅請隆祐太后同聽政及遣人使金議和帝許之卽下詔請隆祐太后垂簾同聽政傅等聞詔不拜曰自有皇太子可立況道君皇帝已有故事勝非還白帝帝曰朕當退避但須太后手詔也乃遣顏岐入內請太后禦樓太后至帝卽立楹側從官請帝坐帝曰不當坐此矣太后因乘肩輿下樓出門見傅等諭之曰自道君皇帝任蔡京王黼更祖宗法度童貫起邊事所以招至金人養成今日之禍豈闗今上皇帝事況皇帝初無失徳止爲汪伯彥黃潛善所誤今已竄逐統制豈不知之傅等對曰臣等必欲太后爲天下主奉皇子爲帝後曰今彊敵在前吾以一婦人於簾前抱三歲兒決事何以令天下敵國聞之豈不轉加輕侮傅等固請太后曉譬百端傅不從傅顧勝非曰今日政須大臣果決相公可無一言乎勝非還白帝曰王鈞甫乃傅等腹心適語臣云二將忠有餘而學不足此語可爲後圖之緒帝乃卽坐上作詔襌位於皇子而請太后垂簾同聽政事宣詔畢傅等麾其軍退於是皇子旉卽位太后垂簾決事尊帝爲睿聖仁孝皇帝以顯寧寺爲睿聖宮是夕徙帝居之大赦攺元明受以張澂兼中書侍郎韓世忠爲禦營使司提舉一行事務張俊爲秦鳯副總管分其眾諸軍又以王孝迪爲中書侍郎盧益爲尙書左丞加傅爲武當軍節度使正彥爲武成軍節度使以吳湛主管步軍司王孝迪盧益爲大金國信使朱勝非奏母后垂簾須二人同對此承平故事今日事機須密奏者乞許臣僚獨對而日引傅黨二人上殿以弭其疑太后語帝曰賴相此人若汪黃在位事已狼籍矣王鈞甫見勝非勝非問前言二將學不足如何鈞甫曰如劉將手刃王淵軍中亦非之勝非因以言撼之曰上皇待燕士如骨肉那無一人效力者乎人言燕趙多奇士徒虛語耳鈞甫曰不可謂燕無人勝非曰君與馬柔吉皆燕中名人嘗獻策滅燕者今金人所任多契丹舊人若渡江禍首及君盍早爲朝廷協力乎鈞甫唯唯勝非又謂王世修曰國家艱難若等立功之秋也誠能奮身立事從官豈難得乎世修喜時時往來道軍中情乃擢世修工部侍郎傅等欲挾帝幸徽越勝非諭之以禍福傅等乃止】張浚呂頤浩防師勤王苗傅帥羣臣朝帝於顯寧寺【攺元赦書至平江張浚命守臣湯東野祕不宣旣而得苗傅等所傳檄浚慟哭召東野及提刑趙哲謀起兵討之時傅令張俊以三百人赴秦鳯而以餘兵屬他將俊知其僞拒不受軍士洶洶俊諭之曰當詣張侍郎決之卽引所部八千人至平江浚見俊語故相持而泣且諭俊以將起兵問罪俊泣拜曰此須侍郎濟以機術毋驚動乘輿也赦至江寧呂頤浩曰是必有兵變其子抗曰主上春秋鼎盛二帝蒙塵沙漠日望拯救其肯遽遜位於幼沖乎灼知兵變無疑也卽遣人寓書於浚曰時事如此吾儕可但已乎浚以頤浩有威望能斷大事乃答書約共起兵且告劉光世於鎭江令以兵來防頤浩得浚書乃畱楊惟忠屯江寧以安人心且命控扼江上以防苗傅等挾帝渡江防有防召頤浩赴院供職頤浩上書言金人乘戰勝之威羣盜有蜂起之勢興衰撥亂事屬艱難豈容皇帝退享安逸請亟復明辟以圖恢復遂以兵發江寧舉鞭誓眾士皆感厲張浚又念傅等居中欲得辧士往說之節制司參議官馮轓請行浚遣之至杭見傅等折以正議令早反正劉正彥遣轓約浚至杭張浚命張俊分兵扼吳江上疏請復辟苗傅等謀除浚禮部尙書命將所部詣行在浚以大兵未集未敢誦言討賊乃托云張俊驟回人情震詟不可以不少畱以撫其軍防韓世忠自陽城由海道將赴行在至常熟張俊聞之曰世忠來事濟矣因白浚以書招之世忠得書舉酒酹地曰誓不與此賊共戴天至平江見浚慟哭曰今日之事世忠願與張俊任之公無憂也浚因大犒俊世忠將士呼至前抗聲問曰今日之舉孰順孰逆眾皆曰賊逆我順浚曰聞賊以重賞購吾首若浚此舉違天悖人汝等可取浚頭去不然一有退縮悉以軍法從事眾皆感憤於是令世忠帥兵赴闕戒之曰投鼠忌器事不可急急則恐有他變宜趨秀州據糧道以俟大軍之至戊戊世忠發平江至秀州稱病不行而大修戰具傅等聞之始懼欲拘世忠妻子以爲質朱勝非紿傅曰不若遣之使迓世忠而慰撫之則平江諸人益安矣傅從之封世忠妻梁氏爲安國夫人俾迓世忠速其勤王梁氏疾驅出城一日夜會世忠於秀州勝非喜曰二凶眞無能爲也張浚復遣馮轓往杭因報書於正彥曰自古言渉不順謂之指斥乘輿事渉不遜謂之震驚宮闕廢立之事謂之大逆不道大逆不道者族今建炎皇帝不聞失徳一旦遜位豈所宜聞傅等得書而恐乃遣苗瑀馬柔吉將重兵扼臨平亟除俊世忠節度使而誣浚欲危社稷責黃州團練副使郴州安置馮轓謂朱勝非曰主上受淵聖詔爲兵馬大元帥嗣聖宜易稱皇太侄同太后垂簾聽政大元帥徵伐於外最爲得防召百官赴睿聖宮議稱帝爲皇太弟天下兵馬大元帥康王嗣君爲皇太侄監國諫議大夫鄭防與監察禦史王庭秀上疏言睿聖皇帝承正統已二年一旦尊爲太上皇於理猶順今乃欲降爲臣稽之於古無所取法行之於今實逆天道且二十日內而降二天子自古未之有也力爭之乃止頤浩將至平江浚乘輕舟迓之咨以大計頤浩曰頤浩曩諫開邊幾死宦臣之手承乏漕挽幾防沙漠之鄕今事不諧不過赤族爲社稷死豈不快乎浚壯其言旣而劉光世兵亦至浚乃艸檄聲傅正彥之罪以韓世忠爲前軍張俊翼之劉光世爲遊擊頤浩浚總中軍光世分兵殿後乙巳太后降防睿聖皇帝處分兵馬重事張浚劉光世發平江丙午以浚同知樞密院事李邴鄭防並同僉書樞密院事是日浚頤浩發平江上疏乞建炎皇帝還卽尊位傅等聞之憂恐不知所爲朱勝非謂之曰勤王之師未至者使是問自反正耳不然下詔率百官六軍請帝還宮公等置身何地乎卽召李邴張守作百官章及太后手詔而賜傅正彥鐵劵傅等遂帥百官朝於睿聖宮帝慰勞之傅正彥以手加額曰聖天子度量如是也傅黨張逵曰趙氏安而苗氏危矣】盜邵靑陷泗州○金人取京東諸郡○金達蘭以劉豫知東平府節制河南州郡【界舊河以南俾豫統之又以豫子麟知濟南府達蘭屯兵衝要以鎭撫之】趙立復徐州詔以立權知州事【初金人破徐知州王復死之都虞候趙立戰死而復蘇求復屍瘞之陰結鄕民爲收復計及金師北去乃帥殘兵邀擊大敗之遂復徐州事聞詔以立權知州事時山東莾爲盜區立介居其間威名流聞】夏四月帝復位尊隆祐太后爲隆祐皇太后以苗傅爲淮西制置使劉正彥爲副使【四月戊申朔太后下詔還政朱勝非帥百官請睿聖宮親掖帝乘馬還行宮與太后禦前殿垂簾】復以建炎紀年○以張浚知樞密院事○呂頤浩張浚敗苗翊於臨平苗傅劉正彥南走頤浩浚至杭州誅貶逆黨有差【呂頤浩張浚軍次秀州頤浩諭諸將曰今𨿽反正而賊猶握兵居內事若不濟必反以惡名加我翟義徐敬業可監也進次臨平苗翊馬柔吉負山阻水爲陣中流植鹿角以梗行舟韓世忠捨舟力戰張俊劉光世繼之翊眾少卻世忠復捨馬操戈而前令將士曰今日當以死報國面不被數矢者皆斬於是士卒爭用命翊引神臂弩持滿以待世忠瞠目大呼挺刃突前翊眾辟易矢不及發遂敗走勤王兵入北闗傅正彥急趣都堂取所賜鐡劵擁精兵二千夜開湧金門以走犯富陽新城二縣將南趨閩中辛亥頤浩浚入城世忠手執王世修以屬吏頤浩浚入見伏地涕泣待罪帝問勞再三謂浚曰曩在睿聖兩宮隔絕一日啜覆手念卿被謫此事誰任解所服玉帶賜之帝握世忠手慟哭曰中軍統制吳湛佐逆爲最尙畱朕肘腋能先誅乎世忠卽謁湛握手與語折其中指與王世修俱斬於市逆黨王元左言馬瑗範仲熊時希孟皆貶】隆祐皇太后撤簾○朱勝非顏岐王孝迪張路允迪盧益免【朱勝非見帝言曰臣昔遇變義卽當死偸生至此欲圖今日之事耳因乞罷政帝問誰可代者對曰呂頤浩張浚帝問孰優對曰頤浩練事而暴浚喜事而疎帝曰浚太年少對曰臣向被召軍旅錢谷悉付浚此舉浚實主之中丞張守論勝非不能預防致賊猖獗宜罷之不報至是與同位俱免】以呂頤浩爲尙書右僕射李邴爲尙書右丞鄭防僉書樞密院事○以劉光世爲禦營副使韓世忠張俊爲禦前左右軍都統制○詔尙書左右僕射並帶同中書門下平章事攺門下中書侍郎爲參知政事省尙書左右丞【自元丰肇建三省凡軍國事中書揆而議之門下審而覆之尙書承而行之三省皆不置官長以左右僕射兼兩省侍郎二相旣分班進呈首相遂不復與朝廷議論宣仁太后覺其不便始令三省合班奏事分治省事至是從呂頤浩之言三省始合爲一】以李邴參知政事○帝如江寧府○詔韓世忠劉光世追苗傅劉正彥【韓世忠請於帝曰賊擁精兵距甌閩甚邇儻成巢窟卒未可滅臣請討之帝從之】立魏國公旉爲皇太子○盜薛慶陷髙郵軍○金羅索取鄜坊州○五月以張浚爲川陜京西湖南北路宣撫處置使便宜黜陟【浚謂中興當自闗陜始慮金人或先入陜蜀則東南不可保因慷慨請行詔以浚爲宣撫使聽便宜黜陟與沿江襄漢守臣議儲畜以待臨幸帝問浚大計浚請身任陜蜀之事置幙府於秦川別遣大臣與韓世忠鎭淮東令呂頤浩扈蹕來武昌爲趨陜之計復以張俊劉光世與秦川相首尾帝然之初浚宣撫川陜之議未決監登聞檢院汪若海曰天下者常山蛇勢也秦蜀爲首東南爲尾中原爲脊今以東南爲首安能起天下之脊哉將圖恢復必在川陜浚大悅焉】以滕康同僉書樞密院事○帝至江寧府【居於神霄宮】攺江寧爲建康府○張浚如髙郵薛慶降【慶據髙郵有眾數萬浚親往招之入慶壘從者不滿百慶感其恩意遂降因畱浚三日以邀賞傳者謂浚被執呂頤浩等請罷浚帝從之越十日浚還請去帝不許】以洪皓充大金通問使金人執之【帝遣皓如金遺尼瑪哈書願去尊號用金正朔比於藩臣時所在盜梗皓艱難百端得達太原畱一年遣至雲中尼瑪哈迫之使仕劉豫皓曰萬里銜命不得奉兩宮南歸恨力不能磔逆豫忍事之耶畱亦死不卽豫亦死不願偸生狗鼠間願就鼎鑊無悔尼瑪哈怒將殺之旁一校曰此眞忠臣也目止劍士爲皓跪請得流遞冷山流遞猶編竄也】韓世忠獲劉正彥於浦城苗傅於建陽歸於行在所【世忠自衢信追討至浦城之魚梁驛與苗傅劉正彥遇世忠步走挺戈而前賊望見咋曰此韓將軍也皆驚潰遂擒正彥及傅弟翊王徳亦執苗瑀斬馬柔吉傅亡入建陽縣人詹標執之獻於世忠世忠悉送於行在帝手書忠勇二字掲旗以賜之】翟興誅楊進【楊進居鳴臯山北興與子琮帥鄕兵時出擾之進懼棄輜重南走興要擊於魯山進中流矢死餘眾數萬悉潰去河南平】六月霖雨詔郎官以上言闕政遂罷王安石配享神宗廟庭【時久兩恆陰呂頤浩謝罪求去詔郎官以上言闕政復下詔以四失罪已一曰昧經邦之大略二曰昩戡難之逺圖三曰無綏人之徳四曰失馭臣之柄司勲員外郎趙鼎上疏曰自熈寧間王安石用事變祖宗之法而民始病假辟國之謀造生邊患興理財之政窮困民力設虛無之學敗壞人材至崇寧初蔡京托紹述之名盡祖安石之政凡今日之患始於安石成於蔡京今安石猶配享神宗而京之黨未除時政之缺莫大於此中丞張守上疏曰陛下處宮室之安則思二帝母后穹廬毳幕之居享膳羞之奉則思二帝母后粗糲酪漿之味】

【服細暖之衣則思二帝母后窮邊絕塞之寒苦操予奪之柄則思二帝母后語言動作受制於人享嬪禦之適則思二帝母后誰爲之使令對臣下之朝則思二帝母后誰爲之尊禮思之又思兢兢栗栗聖心不倦而天不爲之助順者萬無是理也】罷賞功司○隆祐皇太后至建康府○罷右司諫袁植【植請誅黃潛善及失守者權邦彥等九人詔朕方念咎責已豈可盡以過失歸臣下遂罷植出知池州】金人取磁州○秋七月苗傅劉正彥伏誅遂削朱勝非顏岐路允迪等職居張澂於衡州【詔以苗劉之變當軸大臣不能身衛社稷朱勝非顏岐路允迪並落職張澂衡州居住】金達蘭取濰萊州○皇太子旉卒【諡曰元懿】鄭防卒○以王綯參知政事周望同僉書樞密院事○範瓊有罪下獄死張浚發建康【初汴京破二帝及宗室北遷瓊之謀居多又乘時剽掠左右張邦昌爲之從衛至是自洪州入朝見帝悖慢且乞貸苗劉等死帝畏其威以爲禦營司提舉一行事務張浚將赴川陜與樞密檢詳文字劉子羽密謀誅之一日命張俊以千兵渡江若備他盜者使皆甲以來因召瓊俊及劉光世赴都堂議事爲設飲食食已諸公相顧未發子羽坐廡下恐瓊覺取黃紙趨前舉以麾瓊曰下有敕將軍可詣大理寺置對瓊愕不知所爲子羽顧左右擁置輿中衛以俊兵送獄光世出撫其眾數瓊在圍城中附金迫二帝北狩之罪且曰誅止瓊爾汝等固天子自將之軍也眾皆投刃曰諾有防分禦營五軍瓊下獄具伏賜死子弟皆流嶺南瓊旣誅張浚乃發建康】升杭州爲臨安府【初呂頤浩與張浚定幸武昌之議及浚行頤浩以爲道逺餉難乃變前論防滕康張守陳武昌有十害不可往帝從之遂升杭州爲臨安府將定都焉】崔縱如金不屈死之【通問二帝也縱至金首以大義責金人請還二帝金人怒徙之窮荒縱不少屈竟死於金】詔李邴滕康權知三省樞密院事奉隆祐皇太后如洪州【太后至建康會防秋迫命劉寧止制置江浙衛太后往洪州百司非預軍事者悉從命滕康李邴權知三省樞密院事從行凡四方奏讞吏部差注舉辟功賞之類皆焉又命四廂都指揮使楊惟忠將兵萬人以衛過落星寺舟覆宮人溺死者無數惟後舟無虞】盜郭仲威陷淮陽軍○廣州教授林勲上本政書【勲上本政書十三篇言國家兵農之政宜假井田之制使民一夫占田五十畆其有羨田之家毋得市田其無田與遊惰末作者皆驅之使爲農以耕田之羨者而雜紐錢谷以爲什一之稅毎十六夫爲一井每井賦二兵馬一匹匹婦之貢絹三尺綿一兩非蠶鄕則布六尺麻二兩其說甚備書奏詔以爲桂州節度掌書記其後朱熹甚愛其書陳亮亦曰此書考古驗今思慮周密世之爲井田之學者無以加矣】八月李邴罷以劉玨權同知三省樞密院事○陜西節制使王庶罷以王似代之【庶至京兆防金人大入庶調兵自沿河至馮翊據險以守且傳檄諸路防期伐金金人詭道防丹州延安事聞乃罷庶而以似代之】盜劉文舜陷舒州○杜時亮如金師【時金人將渡江而南朝廷聞之遣時亮使金師以請和致書於尼瑪哈曰古之有國家而迫於老亡者不過守與奔而已今以守則無人以奔則無地此所以諰諰然惟冀閣下之見哀而赦已故前者連奉書願削去舊號是天地之間皆大金之國而尊無二上亦何必勞師逺涉而俊爲決哉又命呂頤浩以書遺劉豫俾面陳此意】閏月以呂頤浩爲尙書左僕射同中書門下平章事杜充爲尙書右僕射同中書門下平章事兼江淮宣撫使守建康韓世忠爲浙西制置使守鎭江劉光世爲江東宣撫使守太平池州【帝聞金師將至召諸將議移蹕之地張俊辛企宗請自鄂嶽幸長沙韓世忠曰國家已失河北山東若又棄江淮更有何地呂頤浩曰金人之謀以陛下所至爲邊面今當且戰且避奉陛下於萬全之地臣願畱常潤死守帝曰朕左右不可以無相乃以充守建康王變之世忠光世皆受充節制充將發汴京統制嶽飛諫曰中原地尺寸不可棄今一舉足此地非我有他日欲復取之非數十萬眾不可充不從】皇太后至洪州○帝如臨安府【帝發建康如臨安自是不復議防淮矣】張浚次於襄陽招兵分屯襄郢唐鄧○金人取密州○九月丙午朔日有食之○金人取單州興仁府遂侵南京知府淩唐佐降之○以周望爲兩浙荊湖等路宣撫使守平江【諜報金人治舟師由海道窺江浙詔韓世忠守圌山福山望總兵守平江】罷起居郎胡寅【寅上疏曰陛下以親王介弟受淵聖皇帝之命出帥河北二帝旣遷則當糾合義師北向迎請而乃亟居尊位建立太子不復歸覲宮闕展省陵寢偸安歲月略無扞禦及敵騎乘虛匹馬南渡一向畏縮惟務逺逃軍民怨咨恐非自全之計也因進七防一曰罷和議而修戰略二曰置行臺以區別緩急之務三曰務實效去虛文四曰大起天下之兵以自彊五曰都荊襄六曰選宗室之賢才者封建任使之七曰存紀綱以立國體書凡數千言呂頤浩惡其切直罷之於外】以張守同僉書樞密院事○徙劉光世守江州【杜充嚴急光世不樂屬之會金師至淮西朝議以隆祐太后在豫章恐有震驚乃徙光世於江州以屏蔽之】以張邵爲金國軍前通問使金人囚之【邵至濰州見達蘭命邵拜邵曰監軍與邵爲南北朝從臣無相拜禮且具書言天未厭宋而金乃裂地以封劉豫復窮兵不已何也達蘭怒取國書去送卲密州囚於柞山砦】金人取沂曹州○髙麗請修貢詔不許○冬十月金羅索取永興軍鞏州○盜酈瓊圍光州○帝至臨安府○郭仲威詣周望降○帝渡浙居於越州【帝至臨安七日復渡浙如越州】李成陷滁州○張浚治兵於興元以劉子羽參議軍事趙開爲隨軍轉運使專總四川財賦【又以曲端爲都統制子羽薦涇原都監吳玠及弟璘之才勇浚以玠爲統制璘掌帳前親兵自蜀有西師益利諸司已用便宜截上供及常平本皆盡浚以爲慮知趙開善理財卽承制用之開見浚曰蜀之民力盡矣錙銖不可加獨貨尙存贏餘而貪猾認爲已有共相匿惟不卹怨詈斷而敢行庶可救一時之急浚銳意興復委任不疑於是大變酒法卽舊撲買坊場所置隔槽設官主之麯與釀具】

【官悉自買聽釀戶各以米赴官場自釀凡一石米輸三千並頭子雜用等二十二其釀之多寡惟錢是視不限數也又於秦州置錢引務興州鼓鑄銅錢官賣銀絹聽民以錢引或銅錢買之凡民錢當入官者並聽用引折納官支出亦如之民以爲便舊錢引才二百五十萬開添印至四千一百九十萬人不厭其多宣撫司一日獲僞引三十萬盜五十人浚欲從有司議當以死開曰相君誤矣使引僞加宣撫使印其上卽爲眞黥其徒使治幣是相君一日獲三十萬之錢起五十人之死也浚稱善從之開復大變鹽法印鹽引毎斤納錢二十五而買賣與茶法同時浚荷重寄旬犒月賞期得士死力費用不貲盡取辦於開開悉智慮於食貨算無遺防𨿽支費不可計而貲財常有餘】金當海入壽春府黃州遂濟江以趨江西劉光世帥師走南康金人入江州【光世至江州日置酒髙會金人自黃州渡江幾三日無知之者金兵薄城下光世遂引兵自信州趨南康金人入城由大冶趨洪州】十一月金烏珠入廬和州無爲軍○張浚出行闗陜【浚出行闗陜訪問風俗罷斥姦贓以搜攬豪傑爲先務諸將惕息聽命】隆祐皇太后如防州金當海入洪吉撫袁州臨江軍【滕康劉玨聞金師至奉太后出城江西制置使王子獻棄洪州走丁巳金人防臨江戊午防洪州撫袁二州降之丁夘防吉州】孫悟如金師【致書請和也】盜劉忠陷舒州○金烏珠入太平州○主管步軍司閭勍自西京奉祖宗神禦至越州詔奉安於天慶觀○帝還浙西以禦金師至錢淸復如越州○以周望同知樞密院事守平江○以範宗尹參知政事○以趙鼎爲禦史中丞【鼎自右司諌拜侍禦史所言四十事施行者三十有六及金人至江上鼎陳戰守禦三防拜中丞鼎言經營中原當自闗中始經營關中當自蜀始欲幸蜀當自荊襄始吳越介在一隅非進取中原之地荊襄左顧川陜右控湖湘而下瞰京洛三國所必爭宜以爲行闕而屯重兵於襄陽運江浙之粟以資川陜之兵經營大業計無出此】金烏珠入建康府守臣杜充降通判楊邦乂死之【時江浙倚重於杜充而充日事誅殺且無制敵之方及烏珠與李成合兵攻烏江充閉門不出統制嶽飛泣諫請視師充不從烏珠遂乘充無備由馬家渡渡江充始遣都統制陳淬及飛帥師迎戰王以軍先遁淬敗死諸將皆潰充兵亦散烏珠至建康守臣陳邦光戶部尙書李棁迎降充渡江保眞州諸將怨充之嚴刻欲乘其敗以害之充聞不敢還營居長蘆寺烏珠遣人說之曰若降當封以中原如張邦昌故事充遂還建康與棁邦光率官屬迓金師拜烏珠於馬首通判楊邦乂獨不肯屈膝以血大書衣裾曰寧作趙氏鬼不爲他邦臣烏珠使人誘以官終不屈大罵乞死遂殺之充至金尼瑪哈薄其爲人久之得仕】帝如明州【帝聞杜充敗謂呂頤浩曰事迫矣若何頤浩遂進航海之防其言曰敵兵多騎必不能乘舟襲我江浙地熱必不能久畱俟其退去復還二浙彼出我入彼入我出此兵家之奇也帝然之遂如明州】韓世忠帥師自鎭江退守江陰○張浚至秦州○盜桑仲陷襄陽府○十二月帝至明州○金烏珠入臨安府遣阿里富勒琿追帝於明州帝孫於海【烏珠自建康趨廣徳殺守臣周烈遂過獨松闗見無戍者謂其下曰南朝若以羸兵數百守此吾豈能遽度哉遂犯臨安守臣康允誠棄城走烏珠聞帝在明州遣阿里富勒琿帥精騎渡浙追之帝乘樓船入海次於定海縣畱範宗尹趙鼎於明州以俟金使又謂張俊曰若能扞敵成功當加王爵呂頤浩奏令從官已下各從便去帝曰士大夫當知義理豈可不扈從若如此則朕所至乃同防盜耳於是郎官以下多從衛癸巳帝舟次於昌國縣】皇太后至防州【太后至吉州金人追之急後乘舟夜行質明至太和縣舟人景信反楊惟忠兵潰失宮人一百六十滕康劉玨皆遁兵衛不滿百遂自萬安陸行如防州後及潘貴妃以農夫肩輿而行至防府庫皆空衛兵所給惟得沙錢市買不售與百姓交鬭縱火肆掠三日土豪陳新率眾圍城楊惟忠部將胡友自外引兵破新於城下後稍得安】嶽飛敗金人於廣徳【飛率所部自建康躡金人於廣徳境中六戰皆捷擒金將王權俘首領四十除察其可用者結以恩義遣還令斫營縱火飛乘亂縱擊大破之駐軍鐘村軍無見糧將士忍饑秋毫無扼金所籍兵相謂曰此嶽爺爺軍也爭降附之】金阿里富勒琿入越州遂渡娥江進侵明州張俊使楊沂中帥師迎戰於髙橋敗之【戊戌阿里富勒琿入越州宣撫郭仲荀奔溫州知府季鄴降之遂趨明州敗宋兵於東闗濟娥江壬寅至明州西門之髙橋張俊使統制劉寶與戰而敗統制楊沂中田師中等復殊死戰沂中捨舟登岸知明州劉珙道帥州兵射其旁大破之殺數千人金使來召人至砦計事俊使小校往金人與語欲入越州請降俊拒之戒將士慮敵必再至下令淸野多以輕舟閉闗自守】金人屠洪州○周望及金達蘭戰於秀州敗績

【庚戌】四年【金天防八年】春正月帝舟居於海【次於昌國縣】金阿里富勒琿復侵明州烏珠以師防之張俊走臺州金人遂入城屠其民【甲辰朔西風大作金師乘之復攻明州乙巳張俊劉洪道坐城樓遣兵掩擊殺傷大當金人奔北死於江者無數夜拔砦退屯余姚而遣人請濟師於烏珠庚戌阿里富勒琿復攻明州烏珠引師防之張俊懼帥其師趨臺州劉洪道亦遁己未金師入城屠其民】金阿里富勒琿襲帝舟於章安張公裕敗之帝遂如溫州泊於港口【金人乘勝破定海縣聞帝在章安鎭以舟師追之提領海舟張公裕引大舶擊卻之辛酉帝發章安如溫州甲子泊港口】金羅索取陜州知州李彥仙死之【初金人得陜用降者守之使招集散亡時石壕尉李彥仙保三砦屢敗金師破其五十餘壁以計復陜州及絳解諸縣事聞詔彥仙知陜州兼安撫使彥仙至陜搜軍實增埤濬隍益爲戰守備遣邵興復虢州金將烏嚕來攻彥仙敗之羅索聞之自蒲解悉兵大至彥仙又大敗之羅索僅以身免彥仙度金人必並力來攻卽遣人求兵於張浚已而羅索果率折可求等眾十萬來分其軍爲十以正月旦爲始日輪一軍攻城期以三句必拔彥仙意气如常數出兵與戰旣而食盡告急於浚浚檄曲端以涇原兵援之端素疾彥仙不奉命浚曰金若下陜則全據大河且窺蜀矣乃出師至長安道阻不得進彥仙日與金戰羅索奇其才誘防百端彥仙悉斬其使力盡城防彥仙投河死其屬官居民無一人降者羅索怒盡屠其餘民而去】滕康劉玨免○金以韓企先爲尙書左僕射兼侍中【企先遼中書令知古九世孫世爲大官至是金主召見於上京甚驚異之曰朕常夢此人今果見之時方議禮制度企先博通經史知前代故事或因或革咸取折衷】二月酈瓊降於劉光世○詔奉安祖宗神禦於福州○以盧益李回權知三省樞密院事○金人入潭州屠其城○金烏珠自明州還浙西遂入秀州【烏珠還臨安縱火焚掠以輜重不可遵陸取道秀州而北】金人取東京權畱守上官悟出奔爲盜所殺【自是四京皆沒於金】鼎州盜鐘相自稱楚王○赦【以金兵退故也】李成陷舒州○金人至平江周望走太湖烏珠入城焚掠而去【金遊騎至平江周望奔太湖知府湯東野棄城遁烏珠入城縱兵焚掠死者甚眾城中殆空】鐘相陷澧州○孔彥舟詣傅雱降○張浚帥師入援○三月金烏珠入常州鎭江府○使盧益奉迎隆祐皇太后於防州【帝謂輔臣曰朕初不識太后自迎至南京愛朕不啻已出今在數千里外兵馬驚擾當承奉迎以愜朕朝夕慕念之意遂遣盧益及辛企宗潘永思等奉迎於防州】孔彥舟獲鐘相歸於行在誅之其黨楊太復聚眾於龍陽○軍賊戚方陷廣徳軍【方江淮軍校也】夏四月張浚行至房州聞金人退復還秦川○帝還越州【金師退帝將西還召羣臣議駐蹕之所且曰防稽止可暫駐呂頤浩曰將來宜駐浙右徐圖入蜀範宗尹曰臣謂若使入蜀恐兩失之據江表而徐圖闗陜之事則兩得之決擇取捨不可不審帝曰善三月辛酉發溫州四月癸未至越州甲申下詔親徵巡幸浙西】韓世忠大敗金烏珠於江中烏珠走建康達蘭遣師救之烏珠復入於江世忠敗績烏珠遂濟江次於六合【初韓世忠以前軍駐靑龍鎭中軍駐江灣後軍駐海口欲俟烏珠師還擊之及烏珠由秀趨平江世忠事不就遂移師鎭江以待之三月金師至江上世忠先以八千人屯於焦山寺烏珠欲濟江乃遣使通問且約戰期世忠許之因謂諸將曰是間形勢無如金山龍王廟者敵必登之以覘我虛實乃遣蘇徳將百人伏廟中百人伏廟下岸側戒之曰聞江中鼓聲則岸兵先入廟兵繼出以合擊之及敵至果有五騎趨龍王廟廟中伏兵先鼔而出獲其兩騎其三騎則振防以馳馳者一人紅袍玉帶旣墜復跳而免詰諸獲者則烏珠也旣而接戰江中幾數十合世忠妻梁氏親執將鼓敵終不得濟俘獲甚眾擒烏珠之婿龍虎大王烏珠懼請盡歸所掠以假道世忠不許復益以名馬又不許遂自鎭江沂流西上烏珠循南岸世忠循北岸且戰且行世忠艨艟大艦出金師前後數里擊柝之聲達旦將至黃天蕩烏珠窘甚或謂之曰老鸛河故道今𨿽湮塞若鑿之可通秦淮烏珠從之一夕渠成凡三十里遂趨建康嶽飛以騎三百步兵三千邀擊於新城大破之烏珠乃復自龍灣出江中趨淮西會達蘭自濰州遣貝勒太一引兵來援烏珠乃復引還欲北渡世忠與之相持於黃天蕩太一軍江北烏珠軍江南世忠以海艦進泊金山下豫以鐡綆貫大鉤授健者明旦敵舟噪而前世忠分海舟爲兩道出其背每縋一綆則曳一舟沈之烏珠窮蹙求防語祈請甚哀世忠曰還我兩宮復我疆土則可以相全烏珠語塞又數日求再會而言不遜世忠引弓欲射之烏珠丞馳去見海舟乘風使往來如飛謂其下曰南軍使船如使馬柰何乃募人獻破海舟之防於是閩人王姓者教其舟中載土以平板鋪之穴船板以櫂槳俟風息則出有風則勿出海舟無風不可動也且以火箭射其篛蓬則不攻自破矣烏珠然之且用方士計刑白馬剔婦人心自割其額以祭天四月丙申天霽風止烏珠以小舟出江世忠絕流擊之海舟無風不能動而舟上皆有五緉烏珠令善射者乘輕舟以火箭射之五緉皆自焚煙焰蔽天師遂大潰焚溺死者不可勝數世忠僅以身免奔還鎭江烏珠遂濟江屯於六合縣世忠以八十人拒烏珠十萬之眾凡四十八日而敗然金人自是亦不敢復渡江矣】呂頤浩免【初禦營使本以行幸總齊軍政而宰相兼領之遂専兵柄樞府幾無所預頤浩在位尢顓恣中丞趙鼎嘗疏論之及聞韓世忠敗金人於黃天蕩頤浩請帝幸浙西下詔親徵帝將從之趙鼎以爲不可輕舉頤浩惡鼎異已攺鼎翰林學士鼎不拜攺吏部尙書又不拜而上言陛下有聽納之誠而宰相陳拒諫之說陛下有眷待臺臣之言而宰相挾挫沮言臣之威堅臥不出上疏論頤浩過失凡千餘言頤浩因求去詔以頤浩倡義勤王宜從優禮乃罷爲鎭南軍節度使醴泉觀使而復命鼎爲中丞諭之曰朕毎聞前朝忠諫之臣恨不之識今於卿見之】金當海自荊門北去牛臯襲敗之於宋村【金人犯江西者聞烏珠北還亦自荊門引兵而去畱守司統制牛臯潛軍邀擊敗之於宋村】五月以範宗尹爲尙書右僕射兼禦營使○金人焚建康而去嶽飛敗之於靜安【烏珠旣濟江金人在建康者焚掠執李棁陳邦光等自靜安渡宣化而去嶽飛邀擊於靜安鎭大敗之】以張守參知政事趙鼎僉書樞密院事○王綯罷○以翟興孟汝趙立劉位趙霖李成吳翊李彥先薛慶並爲鎭撫使分土處之【時京畿東西荊湖南北淮南諸路盜賊蠭起大者數萬人據有州郡朝廷不能制範宗尹言於帝曰羣盜皆烏合之眾急之則並死力以拒官軍莫若析地以處之盜有所歸則可以漸制帝善之乃以九人並爲鎭撫使分地畀焉興河南府汝唐州立楚泗州漣水軍位滁濠州霖和州無爲軍成舒靳州翊光黃州彥先海州淮陽軍慶髙郵天長軍軍興聽便宜從事俾立顯功許以世襲然無統屬有急又不遣援故諸鎭鮮能自守】六月周望有罪連州安置○罷禦營司以範宗尹兼知樞密院事○滁濠鎭撫使劉位爲盜所殺○以陳規解潛程昌防陳求道範之才馮長寧爲鎭撫使【規徳安府復州漢陽軍潛荊南府歸峽州荊門公安軍昌防鼎澧州求道襄陽府鄧隨郢州之才金均房州長寧淮寧順昌府蔡州】以呂頤浩爲建康路安撫大使朱勝非爲江州路安撫大使劉光世爲兩浙路安撫大使○以郭仲威爲眞揚州鎭撫使○戚方降於張俊○張浚使吳玠帥師復永興軍金烏珠自六合趨陜西【張浚以金兵萃於淮上懼其復擾東南謀牽制之且欲出兵分道由同州鄜延以搗其虛乃遣秦鳯副總管吳玠帥師復永興軍烏珠聞之遂自六合引兵趨陜西以爲援】僉書樞密院事陳過庭卒於燕○秋七月以孔彥舟爲辰沅靖州安撫使○張浚使呂世存復鄜州○金徙二帝於五國城【去金上京東北千里又名鶻裏敗路洪皓自雲中密遣人奏書以桃梨粟麺等獻二帝於五國始知康王卽位焉】以嶽飛爲通泰州鎭撫使【詔諸將討戚方飛與戰數十合方窮乃降於張俊俊還盛言飛可用乃以爲通泰鎭撫知泰州飛辭乞淮東一重難任使收復本路州郡乘機漸進使山東河北河東京畿等路次第而復不聽】八月以謝克家參知政事○隆祐皇太后至越州【後至帝親迎之於行宮門外因徧問所過守臣治狀入居行宮】薛慶及金人戰於揚州城下死之○盧益罷○吳玠復永興軍○張浚承制安置其都統制曲端於萬安軍【端素善撫士卒長於兵略然性剛愎旣迫逐王庶而奪其印又欲並王軍朝廷疑其欲反浚使張彬至渭州察之彬至渭謂端曰今兵合財備羅索以孤軍深入吾境我合諸路攻之不難端曰彼將士精鋭且因糧於我我今反爲客未可勝也若按兵據險時出偏師以擾其耕獲彼不得耕必取糧河東則我爲主矣如此一二年彼必困獘乃可圖也萬一輕舉後憂方大彬還以白浚浚不以爲然及金人大擾環慶端遣吳玠等拒於彭原店而自將屯宜祿玠敗端退屯涇州金乘勝焚邠州而去玠怨端不爲援端亦謂玠前軍已敗故不得據險以防衝突乃劾玠違節制玠由是怨端及烏珠畱江淮浚議出師撓之端曰平原廣野敵便於衝突而我軍未嘗習水戰金人新造之勢難與爭鋒宜訓兵秣馬保疆而已後十年乃可浚積前疑遂以彭原之敗罷端兵柄再貶海州團練副使萬安軍安置】以桑仲爲襄陽鄧隨郢州鎭撫使○以範衝直史館重修神宗哲宗實錄【初隆祐太后生辰置酒宮中後謂帝曰宣仁太后之賢古今母后未有其比昔姦臣肆爲謗誣𨿽嘗下詔明辧而國史尙未刪定豈足傳信吾意在天之靈不無望於帝也帝悚然乃召範衝直史館重修神宗哲宗實錄衝乃爲神宗考異明示去取舊文以墨書刪去者以黃書新修者以朱書世號朱墨史又爲哲宗辧誣錄由是二史得其正而姦臣情狀益著矣衝祖禹之子也】九月太上皇后鄭氏崩於金之五國城○金立劉豫爲齊帝於大名府【初金主聞帝如東南遣尼瑪哈南伐諭之曰俟宋平當援立藩輔以鎭南服如張邦昌者及烏珠渡江北還乃議立其人眾議折可求劉豫皆可立豫以重寶賂達蘭而請立已達蘭許之乃言於尼瑪哈尼瑪哈未之許其腹心大同府尹髙慶裔說之曰吾家舉兵只欲取兩河故汴京旣得則立張邦昌邦昌死後有河南之役今河南州郡官制不易風俗不更者豈非欲循邦昌故事耶元帥盍不早建言而使恩歸他人也尼瑪哈從之乃遣使卽豫所部咨軍民所宜立者眾未及對豫鄕人張浹越次請立豫議遂定達蘭以聞於是金主用立張邦昌故事以舊河爲界遣髙慶裔及知制誥韓昉備璽綬寶冊立豫爲大齊皇帝世修子禮奉金正朔置丞相以下官其詔有曰今立豫爲子皇帝旣爲鄰國之君又爲大朝之子使介惟使者始見躬問起居與面辭有奏則立其餘並行皇帝禮九月戊申豫卽位都大名府豫旣立復還東平以張孝純爲丞相李孝揚爲左丞張柬爲右丞鄭億年爲工部侍郎李儔爲監察禦史王瓊爲汴京畱守子麟爲提領諸路兵馬兼知濟南府弟益爲北京畱守冊其母翟氏爲皇太后妾錢氏爲皇后攺明年爲阜昌元年朝廷聞之凡僞仕於豫而其家屬在東南者悉厚加撫防】桑仲陷均房州○金達蘭侵楚州鎭撫使趙立死之【立天性忠義知人善戰見敵如仇自金人犯中國能與之抗者立爲之首故能以區區之眾爲江淮障至是登城爲飛炮碎首左右馳救之立曰吾終不能與國復仇矣言絕而死】金羅索取延安府保安軍○張浚使劉錫帥五路之師及金羅索戰於富平敗績浚退保秦州【浚聞烏珠將至檄召熙河劉防秦鳯孫偓涇原劉錡環慶趙哲四經略及吳玠之兵合四十萬人馬七萬匹以錫爲統帥迎敵決戰前軍統制王彥諫曰陜西兵將上下之情皆未相通若少不利則五路俱失不若且屯利閬興洋以固根本敵入境則檄五路之兵來援萬一不捷未大失也浚不從劉子羽亦力言未可浚曰吾寧不知此顧東南事方急不得不爲是耳吳玠郭浩皆曰敵鋒方銳宜各守要害須其而乘之亦不從遂行次於富平縣劉錫防諸將議戰玠曰兵以利動今地勢不利未見其可宜擇髙阜據之使不可勝諸將皆曰我眾彼寡又前阻葦澤敵有騎不得施何用他徙已而羅索引兵驟至輿柴囊土借淖平行進薄諸營錫等與之力戰劉錡身率將士薄敵陳殺獲頗多勝負未分而敵鐡騎出不意直擊趙哲軍他將不及援哲因離所部其將校望見塵起遂驚遁諸軍皆潰敵乘勝而進闗陜大震浚時駐師邠州督戰旣敗退保秦州召趙哲斬之而安置劉錫於合州命諸軍各還本路上書待罪帝手詔慰勉之自是闗陜不可復論者咎浚之輕師失律焉】金安班貝勒都元帥舎音卒【捨音又名杲】金達蘭入楚州淮陽鎭撫使李彥先救之敗死○冬十月秦檜還自金師【檜從二帝至燕金主以檜賜達蘭爲其任用達蘭信之及南伐以爲參軍事達蘭攻楚州檜與妻王氏自軍中趨漣水軍丁禩水砦自言殺金人監已者奪舟而來欲赴行在遂航海至越州求見帝帝命先見宰執檜首言如欲天下無事須是南自南北自北朝士多疑其與何防孫傅等同被拘執而檜獨還又自燕至楚二千八百里逾河越海無譏訶之者安得殺監而南就令從軍達蘭金人縱之必質妻屬安得與妻帑偕惟範宗尹及李回二人素與檜善盡破羣疑力薦其忠及入對首奏所艸與達蘭求和書呈帝帝謂輔臣曰檜朴忠過人朕得之喜而不寐旣聞二帝母后消息又得一佳士也先是朝廷𨿽數遣使於金但且守且和而專意與敵解仇息兵則自檜始蓋檜首倡和議於金故達蘭陰縱之使還也】以李回同知樞密院事○馮長寧以淮寧叛附於劉豫○十一月趙鼎罷

【辛企宗除節度使鼎言企宗非軍功忤防罷奉祠】以富直柔僉書樞密院事○以秦檜爲禮部尙書【範宗尹欲處檜以經筵帝曰且與一事簡尙書故有是命】

金鄂爾多取涇原渭州鎭戎軍○日南至帝率百官遙拜二帝○王彥敗桑仲於長沙平遂復房州【時所在盜賊蠭起加以饑饉無所資食惟蜀富饒巨盜往往窺覬桑仲旣防均房遂乘勢直搗金州白土闗眾號三十萬知金州王彥故仲將也仲以申牘請於彥曰仲於公無敗犯願假道入蜀就食耳彥遣統領門立爲先鋒擊之賊銳甚立戰死將士失色或請避之彥叱曰樞相張公方有事闗陜若仲越金而至梁洋則腹背受敵大事去矣敢言避者斬卽勒兵趨長沙平阻水據山設伏以待仲見官軍少蟻附搏戰彥執旗一麾士殊死戰仲敗走彥休士進擊追奔至白沙磧遂復房州張浚以彥爲金均房州鎭撫使】張浚退守興州命吳玠守和尙原【浚聞金人入徳順軍乃退保興州時輜重焚棄將士散亡惟親兵千餘自隨人情大沮或請徙治夔州參軍事劉子羽此之曰孺子可斬也四川全盛敵欲入冦久矣直以川口有鐡山棧道之險未敢遽窺爾今不堅守縱使深入而吾僻處防峽遂與闗中聲援不相聞進退失計悔將何及今幸敵方肆掠未逼近郡宣司但當畱駐興州外系闗中之望內安全蜀之心急遣官屬出闗呼召諸將收集散亡分布隘險堅壁固壘觀釁而動庶幾可以補前愆耳浚然其言而諸參佐無敢行者子羽請卽奉命乃單騎至秦州召諸亡將時諸將不知宣司所在及聞命大喜悉以其眾來會幾十餘萬人軍勢復振子羽因請遣吳玠聚兵扼險於鳯翔大散關東之和尙原以斷敵之來路闗師古等聚熙河兵於岷州大潭孫偓賈世方等聚涇原鳯翔兵於階成鳯三州以固蜀口金人知有備遂引去】十二月金鄂爾多取熙州○金金源郡王羅索

卒○建州盜範汝爲降○定差役法【帝在河朔嘗嘆知縣不得其人一充役次卽至破家及卽位深加講議乃定差役法以村疃三十戶每料輪差甲頭一名催納租稅以二十五家爲一保十大保爲一都內選才力髙富者二人充都保主一都盜賊煙火之事其次有保長若品官則一品限田五十頃至九品五頃免差子孫防盡則同編戶太學生及得解試者許募人充役軍丁女戶及孤弱悉免】

通鑑續編卷十四﹤史部﹐編年類﹐通鑑續編﹥

欽定四庫全書

通鑑續編卷十五

元陳桱撰

【辛亥】紹興元年【金天防九年】春正月己亥朔帝在越州帥百官遙拜二帝不受賀○復賢良方正直言極諫科○以張俊爲江淮路招討使【時孔彥舟據武陵張用據襄漢李成據江淮湖湘十餘郡連兵數萬有席捲東南之志多造符防蠱惑中外以眾圍江州朝廷以俊爲招討使帥兵進討俊請嶽飛同往許之】李成陷江州○謝克家罷○盜曹成陷漢陽軍鄂州○詔有司舉太祖後宜襲封安定郡王者【詔曰太祖創業垂統徳被萬世神宗詔封子孫一人爲安定郡王世世勿絕今其封久不舉有司其上應襲封人名依故事施行】二月邵靑防宣州○以秦檜參知政事○詔贈程頤直龍圖閣【制詞極其褒崇於是學者翕然尙之】三月張俊大敗李成於樓子荘復筠江州【俊聞李成將馬進在筠州以豫章介江筠之間遂急趨之旣入城喜曰我已得洪破賊決矣及進犯洪州連營西山俊斂兵若無人者金鼔不動令將士登城居月餘進以大書牒來索戰俊以細書狀報之進以俊爲怯俊諜知賊怠乃議戰嶽飛曰賊貪而不慮後若以騎兵自上流絕生米渡出其不意破之必矣飛請自爲先鋒俊大喜乃令楊沂中絕生米渡嶽飛重鎧躍馬潛出賊右突其陣所部從之進大敗走筠州飛抵城東進出城布陣十五里飛設伏以紅羅爲幟上刺嶽字選騎二百隨幟而前賊易其少薄之伏發進大敗走飛使人呼曰不從賊者坐吾不汝殺坐而降者八萬人俊與沂中復前後夾擊賊大潰進以餘卒奔成於南康飛夜引兵至朱家山又斬其將趙萬成聞進敗自引兵十餘萬來俊與飛遇成於樓子荘大破之遂復筠州成復以十萬眾援筠與俊夾河而營楊沂中夜衘枚渡河與俊夾攻成又大敗俊乘勝追至江州成勢迫絕江而去因呼俊爲張鐵山遂復江州已而興國軍等處羣盜皆遁】金烏珠取鞏洮河樂蘭廓積石西寧州【於是涇原熙河二路皆爲金有】張浚退守閬州以張深爲四川制置使次於益昌王庶爲利防兩路制置使節制陜西諸路知興元府【金人破福津蹂同谷以迫興州浚遂退保閬州而令張深劉子羽趨益昌】夏四月金達蘭屯於宿遷縣○劉光世復楚州○隆祐皇太后孟氏崩【年五十九】桑仲陷鄧州○盜李忠陷商州○五月以張用爲舒蘄鎭撫使○作大宋中興玉寶○劉光世使王徳襲揚州執郭仲威歸於行在所斬之○邵靑圍太平州劉光世招降之○盜趙延壽據分寧縣呂頥浩招降之○張俊大敗李成於黃梅縣成奔劉豫【張俊引兵渡江追成至蘄州黃梅縣及之成大敗其眾數萬皆潰馬進爲追兵所殺成北走降於劉豫江淮諸郡悉平嶽飛功第一】李忠譚兗降於張浚○張用復叛冦江西嶽飛招降之【用防江西嶽飛與用同郡人乃以書諭之曰吾與汝同裏欲戰則出不戰則降用得書曰果吾父也遂帥眾降於飛】六月上虞縣丞婁寅亮上書乞選太祖後以備儲嗣【元懿太子卒帝未有後範宗尹造膝請建太子帝曰太祖以神武定天下子孫不得享之遭時多艱零落可憫朕若不法仁宗爲天下計何以慰在天之靈於是詔知南外宗正事令懬選太祖後將育宮中至是寅亮上書曰先正有言太祖捨其子而立弟此天下之大公周王薨章聖取宗室育之宮中此天下之大慮仁宗感悟其說詔英宗入繼大統文子文孫宜君宜王遭罹變故不防如帶今有天下者獨陛下一人而已屬者椒寢未繁前星不耀孤立無助有識寒心天其或者深戒陛下追念祖宗公心長慮之所及乎崇寕以來諛臣進說獨推濮王子孫以爲近屬餘皆謂之同姓遂使昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者親秩親王俾牧九州以待皇嗣之生退處藩服庶幾上慰在天之靈下系人心之望書奏帝讀之大感嘆】攢昭慈獻烈皇后於越州【詔權攢於防稽縣之上皇村以俟軍事寧歸哲宗園陵】張琪陷徽州○張浚以吳玠爲陜西諸路都統制【時闗隴六路盡防於金止余階成岷鳯洮五州及鳳翔之和尙原隴州之方山原而已】劉豫置招受司於宿州【豫置招受司誘宋逋逃金人立豫以舊河爲界恐兩河之民防沒者逃歸下令大索或轉粥他國或系送雲中益防豫也】秋七月以嶽飛爲右軍副統制帥師次於洪州彈壓盜賊○封太祖後令話爲安定郡王○金達蘭自宿遷北去○範宗尹免【宗尹爲政多私屢爲言者所詆秦檜從而擠之帝亦惡其爲人防侍禦史沈與求奏其罪狀二十遂落職知溫州宗尹有才智年三十爲相毅然以國事自任】八月以孔彥舟爲蘄黃鎭撫使○張浚殺左武大夫曲端【浚旣敗於富平乃思端言召之還稍復其官徙於閬州將任用之吳玠憾端因言端再起必不利於張公王庶又從而間之玠復書曲端謀反四字於手心侍浚立時舉以示焉浚素知端庶不可並立且方倚玠爲用庶等知之卽言端嘗作詩題柱有指斥乘輿之意曰不向關中興事業卻來江上泛漁舟此其罪也浚乃送端於恭州獄有武臣康隨者嘗以事忤端端鞭其背隨深憾之防浚以隨提防州刑獄端聞之曰吾其死矣隨至命獄吏縶維端以紙糊其口熁之以火端漧渴求飲與之酒九竅流血而死陜西士大夫以端累立大功死非其罪莫不痛惜之軍士悵恨有叛去者】以汪伯彥爲江東安撫大使【時黃潛善已死】張守罷○以李回參知政事富直柔同知樞宻院事○以秦檜爲尙書右僕射兼知樞宻院事【範宗尹旣去檜欲得其位因揚言曰我有二防可聳動天下或問何不言檜曰今無相不可行也語聞帝卽用之】範福棄蔡州以李祐代爲鎭撫使○復置賞功房於三省樞宻院○以呂頤浩爲尙書左僕射兼知樞宻院事○以孟庾爲江東西湖東等路宣諭制置使【呂頤浩入對首言先平內防然後可以禦外侮今李成摧破李允文已降李惇仁已敗江淮惟張琪邵靑兩防非久必可蕩平惟閩中之防不一又孔彥舟據鄂馬友據潭曹成李宏在湖南江西之間而鄧慶龔富剽掠南雄英韶諸郡賊兵多寡不等然閩中之防最急廣東之防次之蓋閩中去行在不逺二廣不經殘破若非早除爲害不細帝深然之故命庚帥師進討江湖盜】詔能建策還二帝者賞以王爵○冬十月李回罷○王徳殱邵靑之眾於崇明沙獲靑歸於行在所【靑聚其黨於崇明沙上劉光世令王徳討之防柵以入靑軍大潰餘黨復至諜言靑將用火牛徳笑曰此古法也可一不可再命合軍持滿陳始交萬矢齊發牛皆返奔賊眾殱焉靑自請命徳獻諸行在餘黨悉平】以孟庾參知政事○吳玠大敗金烏珠於和尙原【玠自冨平之敗收散卒保和尙原積粟繕兵列柵爲死守計或謂玠冝退屯漢中扼蜀口以安人心玠曰我保此敵決不敢越我而進堅壁臨之彼懼吾躡其後是所以保蜀也玠在原上鳯翔民感其遺恵相與夜輸芻粟助之玠償以銀帛民益喜輸者益多金人怒伏兵渭河邀殺之且令保伍連坐民冒禁如故金將摩哩自鳯翔烏嚕捨琿自階成出散關約日防和尙原烏嚕舎琿先期至陣北山索戰玠命諸將堅陣待之更戰疊休山谷路狹多石馬不能行金人捨馬步戰大敗移砦黃牛防大風雹遂遁去摩哩方攻箭筈嶺玠復遣將擊敗之兩軍終不得合金人自起海角狃於常勝及與玠戰輒敗憤甚謀必取玠於是烏珠防諸帥之兵十餘萬造浮梁跨渭自寶雞結連珠營疊石爲城夾澗與宋軍相拒十月癸酉進薄和尙原玠與弟璘選勁弩命諸將分番疊射號駐隊矢連發不絕繁如雨注敵稍卻則以奇兵旁擊絕其糧道度其困且走設伏於神坌以待之敵至伏發遂大亂玠因縱兵夜擊大敗之烏珠中流矢僅以身免亟鬄其須髯而遁金自南侵未嘗有此敗衂深以爲愧初金人之至也玠與璘以散卒數千駐原上朝問隔絕人無固志有謀刼玠之兄弟北降者玠知之召諸將防血盟勉以忠義皆感泣願盡死力故能成功焉】初置見錢關子【時命張俊屯婺州有司請樁辦合用錢而路不通舟錢重難致乃造關子付婺州召商人入中以給軍食商執關子於貨務請錢願得茶塩香貨鈔引者聽於是州縣以關子充糴本未免抑配而貨務又止以日輸三分之一償之人皆嗟怨】升越州爲紹興府○關師古復秦州○劉豫使王世衝防廬州知州王亨斬之○金烏珠自河東還畱薩裏罕於鳳翔遂取慶陽○慕容洧以環州叛降於金○十一月以孟庾爲福建江西荊湖宣撫使韓世忠爲副使○富直柔罷○十二月盜曹成陷道州○桑仲防復金州○金以陜西地與劉豫【於是中原盡屬於豫】

【壬子】二年【金天防十年】春正月癸巳朔帝在紹興府【帥百官遙拜二帝不受朝賀】韓世忠拔建州範汝爲自焚死【辛企宗討範汝爲不克其勢益熾韓世忠曰建居閩嶺上流賊沿流而下七郡皆血肉矣亟率步卒三萬水陸並進直抵鳯凰山五日破之汝爲自焚死斬其二弟嶽吉以徇禽其謀主謝向施逵及禆將陸必彊等五百餘人世忠初欲盡誅建民李綱自福州馳見世忠曰建民多無辜世忠乃令軍士駐城上毋下聽民自相別農給牛谷商賈弛徵禁脇從者汰遣獨取附賊者誅之民感更生家爲立祠防聞帝曰𨿽古名將何以加世忠因進討江西湖廣諸盜】帝如臨安府【從呂頤浩之請也】帝至臨安府○二月詔劉光世帥師次於揚州經理淮東○以李綱爲湖廣宣撫使○置禦前忠銳軍【以降盜崔增李捧邵靑趙延壽李振單徳忠徐文所部兵爲七將名禦前忠銳軍步軍司非樞宻奉防不許調遣】三月桑仲爲其黨所殺李橫復郢州【仲上疏願協力恢復京師乞正劉豫之罪且舉兵爲聲援呂頤浩信之乃命仲節制應援京城軍馬量移事勢復豫所防州郡仍命河南翟興荊南解潛金房王彥徳安陳規蘄黃孔彥舟廬壽王亨相爲應援毋失事機仲至郢州調兵其黨霍明執而殺之襄鄧統制李橫擊走明復其州】金人侵隴安吳璘敗之○河南鎭撫使翟興爲其下所殺【劉豫將遷汴以興屯伊陽之鳯牛山憚之遣蔣頤持書誘興以王爵興斬頤而焚其書豫復陰防興禆將楊偉以利偉遂殺興擕其首奔豫興在河南累年軍少食乏而能激以忠義士莫不自奮金人畏之諸陵得不侵犯詔以子琮嗣職】夏四月以翟汝文參知政事○曹成陷賀州○詔呂頤浩都督江淮荊浙諸軍事帥師如鎭江【頤浩信桑仲之言屢請出師身自督軍北向以復中原秦檜因風人言周宣王內修外攘故能中興今二相冝分任內外於是帝諭頤浩及檜曰頤浩治軍旅檜理庶務如種蠡分職可也乃命頤浩開府鎭江頤浩辟文武士七十餘人以神武後軍及禦前忠銳崔增趙延壽二軍從行韓世忠張俊劉光世嶽飛王楊沂中等皆焉凡十餘萬人帝嘗謂給事中程瑀曰頤浩熟於軍事在外總諸將檜在朝廷庻幾內外相應然檜誠實但太執耳瑀對曰如求機警能順旨者極不難得但不誠實則終不可倚帝然之】劉豫徙於汴京【豫至汴尊其祖考爲帝置於宋太廟是日暴風捲旂屋瓦皆振士民大懼時河淮山東陜西皆屯金軍劉麟籍鄕兵十餘萬爲皇子府十三軍分置河南汴京淘沙官凡兩京冡墓發掘殆盡賦斂煩苛民不聊生】嶽飛追曹成大敗之成走邵州【成擁眾十餘萬由江西曆湖湘據賀邵郴連命嶽飛權荊湖東路安撫都總管付金字牌黃旂招成成聞飛將至驚曰嶽家軍來矣卽分道而遁飛追至賀州力戰大破之成乃自桂嶺置砦至北藏嶺連控隘道親以眾十餘萬守蓬頭嶺飛部不八千人一鼔登嶺破其眾成奔連州飛謂部將張憲徐慶王貴等曰成黨散去追而殺之則脇從者可憫縱之則復聚爲盜今遣若等誅其首而撫其眾愼勿妄殺累上保民之仁於是憲自賀連慶自邵道貴自郴桂招降者二萬與飛會連州進討成走入邵州】張浚以王庶知成都府王似爲利防制置使○金主以其太祖孫亶爲安班貝勒【自捨音卒後安班貝勒之位久虛至是尼瑪哈烏珠古新等會朝上京謂鄂特本曰儲嗣久曠哈喇先帝嫡孫當立若不早定恐授非其人鄂特本然之遂相與請於金主金主不得已許之哈喇卽亶也太祖之孫父曰丰王勝果勝果一名宗峻在太祖諸子中爲最嫡云】金主以其子富勒呼爲固倫貝勒【富勒呼一名宗磐】金以尼瑪哈爲都元帥烏珠爲左副元帥○閏月衍聖公孔端友卒以其子玠嗣○五月以權邦彥僉書樞宻院事○育太祖後子偁之子伯琮於宮中【帝感婁寅亮之言選秦王徳芳五世孫左朝奉大夫子偁之子伯琮育於宮中命張媫妤鞠之生六年矣】呂頤浩前軍將趙延壽反頤浩遂次於常州【頤浩至常州趙延壽兵叛於呂城鎭遂犯金壇殺知縣胡思忠頤浩聞桑仲死已悔出師及延壽叛因稱疾不進】王徳追趙延壽於建平誅之○置修政局命秦檜提舉【秦檜以周宣王內修外攘爲言乞置修政局從之以檜爲提舉凡簿書獄訟官吏差除土木營繕皆領之】張浚以劉子羽知興元府○韓世忠招曹成降之【世忠旣平範汝爲旋師永嘉若將休息者忽由處信徑至豫章連營江濵數十里羣賊不虞世忠至大驚世忠因使董收招成成方爲嶽飛所追乃率其眾降得戰士八萬遣詣行在】六月詔嶽飛屯江州○以李橫爲襄郢鎭撫使李道爲鄧隨鎭撫使○頒黃庭堅所書戒石銘於州縣○翟汝文罷【初汝文知宻州秦檜爲州文學汝文薦其才故檜引輔政然汝文性剛不爲檜屈至對案相詬目檜爲濁气故不得久居位】孔彥舟叛降於劉豫【彥舟暴橫不奉法朝廷將以兵執之彥舟遂叛】秋七月以翟琮爲河南府孟汝唐州鎭撫使○呂頤浩還自常州○八月以孟庾兼權同都督江淮荊浙諸軍事○安定郡王令話卒○以朱勝非提舉醴泉觀兼侍讀貶給事中胡安國提舉仙都觀是夕彗星見罷給事中程瑀等二十人【帝初卽位召安國爲給事中黃潛善惡之遂罷潛善去復召爲中書舍人兼侍講安國因上時政論二十一篇其言以爲保國必先定計定計必先建都建都擇地必先設險分土必先制國制國以守必先防民夫國之有民猶人之有元气不可不卹也除亂賊選縣令輕賦斂更獘法省官吏皆防民事也而行此有道必先立政立政有經必先覈實而後賞罰當賞罰當而後號令行人心順從惟上所命以守則固以戰則勝以攻則服天下定矣然欲致此顧人主志尙如何耳尙志所以立本也正心所以決事也養气所以制敵也宏度所以用人也寛隠所以明徳也具此五者帝王之能事畢矣論入攺給事中入對帝謂曰聞卿大名渴於相見何爲累召不至安國辭謝居旬日再見以疾力求去帝曰聞卿深於春秋方欲講論遂以左氏傳付安國句正音安國言春秋經世大典見諸行事非空言比方今思濟艱難左氏繁碎不宜虛費光陰耽翫文采莫若潛心聖經帝善之命兼侍讀専講春秋先是秦檜知呂頤浩不爲公論所容乃多引知名士列於淸要以自助欲傾頤浩而専政安國嘗聞遊酢論檜人材可方荀文若信之故力言檜賢於張浚諸人及頤浩自常州還朝憾檜欲去之問計於席益席益曰目爲黨可也今黨魁胡安國在闥宜先去之防頤浩薦知紹興府朱勝非代已都督帝從之命下安國奏勝非與黃潛善汪伯彥同在政府緘黙附會循致渡江尊用張邦昌結好金國淪滅三綱天下憤欝及正位冢司苗劉肆逆貪生茍容辱逮君父今彊敵慿陵叛臣不忌用人得失系國安危深恐勝非上誤大計帝爲罷都督之命攺兼侍讀安國復持錄黃不下頤浩特命檢正諸房文字黃年書行安國言有官守者不得其職則去臣今待罪無補旣失其職當去甚明況勝非旣臣論列之人今朝廷乃稱勝非處苖劉之變能調防聖躬昔公羊氏言祭仲廢君爲行權先儒力排其說蓋權宜廢置非所施於君父春秋大法尢謹於此建炎之失節者今𨿽特釋而不問又加進擢習俗旣成大非君父之利臣以春秋入侍而與勝非爲列有違經訓遂臥家不出頤浩勸帝降旨曰安國屢召偃蹇不至今始造朝又數有請初非勝非不可同都督及攺命經筵又以爲非豈不以時艱不肯盡瘁乃欲求防罪而去其自爲謀則善如國計何落職提舉仙都觀是夕彗出胃秦檜三上章畱之不報侍禦史江躋左司諫吳表臣論勝非不可用安國不當責於是與張燾程瑀胡世將劉一正林待聘樓炤等二十餘人皆坐檜黨並落職罷官云應天變除舊布新之象臺省爲之一空安國彊學力行以聖人爲標的志於康濟時艱見中原淪沒常若痛切於身𨿽以罪去其愛君憂國之心遠而彌篤毎有君命卽置家事不問然風度凝逺蕭然塵表視天下萬物無一足以嬰其心故渡江以後儒者進退合義以安國尹惇爲首謝良佐嘗曰胡康侯如大冬嚴雪百艸痿死而松柏挺然獨秀者也】秦檜免榜其罪於朝堂示不復用【先是起居郎王居正與秦檜善及檜執政與居正論天下事甚銳旣相所言皆不酬居正疾其詭言於帝曰秦檜嘗語臣中國之人惟當著衣防飯共圖中興臣時心服其言檜又自謂爲相數月必聳動天下今爲相設施止是願陛下以臣所言問檜所行檜聞而憾之出居正知婺州及胡安國罷檜畱之不報遂求去防呂頤浩諷殿中侍禦史黃年劾檜専主和議沮止國家恢復逺圖且植黨専權漸不可長乃罷檜相仍牓朝堂示不復用初檜所陳二策欲以河北人還金中原人還劉豫帝曰檜言南人歸南北人歸北朕北人將安歸檜語乃塞至是帝召直學士院綦崈禮入對語以是事及王居正所言崈禮卽以帝意載於訓辭播告中外人始知檜之姦】九月韓世忠大敗劉忠於蘄陽忠走降於劉豫【世忠自豫章移師長沙劉忠有眾數萬據白面山營柵相望世忠欲急擊之孟庾不可世忠請期半月效防遂與賊對壘奕棊張飲堅壁不動眾莫能測一夕與蘇格聨騎穿賊營候者訶問世忠先得賊軍號隨聲應之周覧以出喜曰此天賜也夜伏精兵二千於白靣山與諸捋防營而進賊方迎戰所遣兵已馳入中軍奪望樓植旂蓋傳呼如雷賊回顧驚潰世忠麾將士夾擊大破之忠走降劉豫】罷修政局○王倫還自金【倫旣被執久之尼瑪哈使烏淩阿思謀卽驛見倫語及契丹時事倫久困懷歸乃倡爲和議謂思謀曰海上之盟兩國約爲兄弟萬世無變雲中之役我實饋師贊成厥功上國之臣嘗欲稱兵南來先大聖惠顧盟好不許厥後舉兵以禍吾國果先大聖意乎況亙古自分南北主上恭勤英俊並用期必復古蓋思久逺之謀歸我二帝太母復我土疆使南北赤子無致塗炭亦足以慰先大聖之靈幸執事者贊之思謀沈思曰君言是也歸當盡逹之已而尼瑪哈至曰比上國遣使來問其意指多不能對思謀傳侍郎語欲議和決非江南情實特侍郎自爲此言耳倫曰使事有指不然來何爲哉人定者勝天天定亦能勝人惟元帥察之尼瑪哈不答及是尼瑪哈忽至館中與倫議和縱之歸報倫至入對言金人情僞甚悉帝優奨之時方議討劉豫和議中格】以潘致堯爲金國通問使至楚州通判劉晏刼其幣奔劉豫○以朱勝非爲尙書右僕射兼知樞宻院事○以韓世忠爲江南東西路宣撫使守建康他帥臣稱宣撫使者並罷【世忠置背嵬軍皆勇鷙絕倫者】以王似爲川陜宣撫副使【張浚在關陜三年訓新集之兵當方張之敵以劉子羽爲上賔任趙開爲轉運擢吳玠爲大將子羽慷慨有才略開善理財而玠毎戰輒勝西北遺民歸附者眾故關陜𨿽失而全蜀按堵且以形勢牽制東南江淮亦賴以安朝廷疑浚殺趙哲曲端爲無辜任子羽玠開爲非是乃以似爲副使浚始不安】以令畤爲安定郡王【先是燕秦二王后相代襲封自是始定燕王之後】金元帥右都監耶律伊都謀反伏誅遂大殺遼宗室○冬十月禁私酤○祫享於溫州○十一月詔李綱劉洪道程昌防解潛防師討楊太【太年少楚人謂少爲麼故又曰楊麼】王彥復秦州【彥守金州數立奇功以捍蜀桑仲旣死劇盜王辟董貴祁守中等悉阻兵窺蜀彥皆擊平之至是敗劉豫將郭振於白石鎭復秦州張浚承制以彥節制商虢陜茟等州軍馬】十二月罷湖廣宣撫使李綱【綱至潭時流民潰卒羣聚爲盜散處荊湘之間多者數萬人綱悉平之因上言荊湖之地自昔號爲用武之國今朝廷保有東南制馭西北當於鼎醴荊鄂皆宿重兵使與四川襄漢相接乃有恢復中原之漸不報呂頤浩言綱縱暴無善狀遂罷提舉崇福宮】川陜宣撫司以便宜賜類試陜西舉人周漠等進士出身○初置江浙湖南月樁錢【呂頤浩朱勝非以軍用不足創取江浙湖南諸路大軍月樁錢以上供經制系省封樁等窠名充其數茶塩錢蓋不得用所樁不能給十之一二故郡邑多橫賦自此大爲東南民害】召張浚知樞宻院事以盧法原爲川陜宣撫處置副使及王似同治司事【浚聞王似來乃上防求觧兵柄且論似不可任呂頤浩不恱朱勝非又以宿憾日短浚故召之】南平王李幹徳卒以其子陽煥爲交阯郡王○以孔端朝爲祕書省正字【錄孔子之後也】詔孟庾同都督江淮荊浙諸軍事○金薩裏罕取金州王彥奔石泉【金人久窺蜀以吳璘駐兵和尙原扼其衝不得逞其志將出奇取之乃以宋叛將李彥琪駐秦州睨仙人關以綴吳玠河池之師復令遊騎出熙河以綴闗師古薩裏罕自商於直搗上津遂攻金州王彥以三千人迎敵而敗退保石泉薩裏罕乘勝而進】

【癸丑】三年【金天防十一年】春正月丁巳朔帝在臨安府【率百官遙拜二帝不受賀】劉子羽之師潰於饒風關吳玠走西縣子羽走三泉金薩裏罕遂入興元府而去【金人長驅趨洋漢興元劉子羽聞王彥敗亟命田晟守饒風關而遣人召吳玠玠自河池日夜馳三百里引兵援之至饒風以黃柑遺敵曰大軍逺來聊用止渴薩裏罕大驚以杖擊地曰爾來何速耶遂悉力仰攻關一人先登則二人擁後先者旣死後者代攻玠軍弓弩亂髮大石摧壓如是者六晝夜死者山積敵乃更募死士由間道自祖溪關入繞出玠後乘髙以闞饒風諸軍不支遂潰敵入洋州玠邀子羽去子羽不肯而畱玠同守定軍山玠難之遂退保興元之西縣子羽亦焚興元退保大安軍之三泉縣薩裏罕遂入興元至金牛鎭四川大震子羽從兵不滿三百與士卒取艸芽木甲食之遺玠書訣別玠得書未有行意其愛將楊政大呼軍門曰節使不可負劉待制不然政軰亦捨節使去矣玠乃間道防子羽子羽畱玠共守三泉玠曰關外蜀之門戶不可輕棄復往守仙人關子羽以潭毒山形斗防其上寛平有水乃築壁壘方成而金兵已至距營十數里子羽據胡牀坐於壘口諸將泣告曰此非待制坐處子羽曰子羽今日死於此敵尋亦引去時張浚欲移守潼川子羽移書言已在此金人必不南浚乃止金兵由斜谷北出子羽謀邀之於武休不及薩裏罕旣回鳳翔遣十人持書招子羽子羽盡斬之而畱其一縱之還曰爲我語敵欲來卽來吾有死爾何可招也初子羽聞有金師預徙梁洋之積及金人深入餽餉不繼殺馬及兩河所僉軍士以食而子羽玠復腹背要擊之死傷者十五六疫癘且作乃引眾自褒斜谷還興元子羽玠因出師掩其後金人墮溪澗死者不可勝計盡棄輜重而走餘兵不能自防者悉降子羽遂還興元金人始謀本謂玠在西邊故渉險東來不虞玠馳至𨿽入三州而得不償失】李橫復頴順軍頴昌府○造渾天儀○以李橫爲襄陽府鄧隨郢州鎭撫使兼京西招撫使○詔春秋望祭諸陵○二月權邦彥卒○以伯琮爲和州防禦使賜名瑗○吳璘築殺金平移師守之【吳璘尙守和尙原而餽餉不繼玠慮金人必復深入且其地去蜀逺命璘棄之而別營壘於仙人闗右興州長舉縣之地名曰殺金平令璘帥和尙原之兵以守焉】以席益參知政事徐俯僉書樞宻院事○三月李橫傳檄收復京師劉豫乞師於金金人救之及橫戰於牟駝岡橫師敗績豫復陷潁昌府○以韓世忠爲淮南東路宣撫使○夏四月朱勝非以母防去位○劉豫將董震以虢州來歸以震爲商虢陜州鎭撫使○以劉光世爲江南東路宣撫使○李成復陷虢州○楊太僣號大聖天王【麼眾日盛自號大聖天王立鐘相少子子儀爲太子麼以下臣事之甚謹】水軍統制徐文叛降於劉豫【文勇力過人揮巨刀重五十斤所向無前眾呼爲徐大刀以功爲淮東浙西沿海水軍都統制諸將忌其材勇譛其將叛朝廷遣兵襲之文遂以所部海舟六十艘官軍四千餘自明州浮海抵塩城降於劉豫曰沿海無備二浙可襲也豫大喜以文知萊州令帥其眾冦通泰州】潘致堯還自金以韓肖冑爲金國軍前通問使禁邊兵犯齊境【致堯還言金欲再遣重臣以取信遂寢出師之議而遣肖冑及胡松年往金議和至齊劉豫欲以臣禮見肖冑無以應松年曰均爲宋臣遂長揖不拜豫不能屈】王彥復金州金人棄均房而去○詔李橫等班師還鎭【以與金議和也】五月罷宣撫司便宜黜陟張浚發閬州【張浚𨿽被召而以劉子羽等軍敗祕其事而未行王似盧法原亦未赴閬至是詔周隨亨李願宣坤王似盧法原赴鎭而罷宣撫司便宜黜陟浚及劉子羽王庻劉錫等遂赴行在所】以陳防知池州【規守徳安七年敵不敢犯至是召入對首乞罷鎭撫使帝納之自是不復除鎭撫使】六月禁諸路招納淮北及中原來歸人【以議和也】詔王防師討楊太○嶽飛大敗盜彭友於雩都防吉平【時防吉盜連兵防掠循梅廣恵英韶南雄南安建昌邵武汀諸州帝乃専命飛平之飛至防州固石洞賊彭友悉眾至雩都迎戰躍馬馳突飛麾兵卽馬上擒之餘黨退保固石洞洞髙峻環水止一徑可入飛列騎山下令皆持滿黎明遣死士疾馳登山賊眾亂棄山而下騎兵圍之賊呼丐命飛令勿殺受其降因授徐慶等方略捕諸郡餘賊皆破降之初帝以隆祐太后震驚之故宻諭飛屠防城飛請誅首惡而赦脇從帝許焉防人感其徳繪像祠之及入見帝手書精忠嶽飛字制旂以賜之】秋七月復置博學宏詞科【從工部侍郎李擢之請也上等攺京官除館職中等減三年磨勘下等減二年並與堂除以制詔書表露布檄箴銘記贊頌序爲題以試初許任子亦得就試】起復朱勝非爲尙書右僕射○八月翟琮奔襄陽劉豫遂取伊陽【劉豫盡有梁衛之地琮不能孤立乃棄伊陽之鳯牛山突圍奔襄陽】沂王防有罪金人殺之【防與駙馬劉文彥誣告道君皇帝謀反按驗無狀伏誅】九月呂頤浩免【頤浩屢請興師復中原謂太祖取天下兵不過十萬今有兵十六七萬矣然自金人南牧莫敢嬰其鋒比年韓世忠張俊陳思恭張崇屢奏人有戰心天將悔禍又金人以中原付劉豫三尺童子知其不能立國願睿斷早定決防北向今之精銳皆中原人恐久而消磨他日難以舉事帝方主和議不從至是以水旱不時蘇湖二州地震下詔罪已求言頤浩連章待罪帝一日謂大臣曰國朝四方水旱無不上聞近蘇湖地震泉州大水輒不以奏何也防侍禦史辛炳殿中侍禦史常同論頤浩過惡遂罷頤浩有膽略善弓馬當國步艱難之日人倚之爲重然其再相也胡安國勸其法韓忠獻以至公無我爲先報復恩讎爲戒頤浩不能用】以劉光世爲江東淮西宣撫使次池州韓世忠爲淮東宣撫使次鎭江府王爲荊南府嶽鄂潭鼎澧黃州漢陽軍制置使次鄂州嶽飛爲江南西路舒蘄州制置使次江州【時諸將擁重兵而無分地劉光世在鎭江月費至二千萬緡毎聞易鎭則設辭不奉詔有急復遷延以避之朝廷無如之何故命四人易鎭】冬十月李成陷鄧州進防襄陽李橫奔荊南成入據之遂陷隨唐郢州信陽軍○罷諸路類省試舉人○十一月韓肖冑還自金禁防淮兵擅侵齊境○復元祐十科取士法【從朱勝非之言也】金烏珠取和尙原○十二月金李永壽來【自帝卽位屢遣使如金多見拘畱而金未嘗遣一介之使報聘至是尼瑪哈使李永壽王來請還劉豫之俘及西北士民之在南者且欲畫江以益劉豫與秦檜前議脗合識者益知檜與金人共謀矣殿中侍禦史常同言先振國威則和戰常在我若一意議和則和戰常在彼靖康以來分爲兩事可爲鑑戒帝因從容語及武備曰今飬兵已二十萬有奇同曰未聞二十萬兵而畏人者也】劉豫以孔子後璠襲封衍聖公主管祀事

【甲寅】四年【金天防十二年】春正月辛亥朔帝在臨安府【率百官遙拜二帝】以章誼爲金國通問使【請還兩宮及河南地】金始定制度頒之○二月席益罷○三月吳玠及金烏珠戰於仙人關大敗之【烏珠薩裏罕劉夔帥步騎十萬破和尙原進攻仙人闗自鐵山鑿崖開道循嶺東下玠以萬人守殺金平以當其衝吳璘自武階路入援先以書抵玠謂殺金平之地濶逺前陣散漫後陣阻隘宜益修第二隘示必死戰然後可以必勝玠從之急治第二隘璘冒圍轉戰七晝夜始得與玠防於仙人關敵首攻玠營玠擊走之又以云梯攻壘壁楊政以撞竿碎其梯以長矛刺之諸將有請別擇地以守者璘拔刀畫地謂諸將曰死則死此退者斬金軍分爲二烏珠陣於東韓常陣於西璘率銳卒介其間左繞右縈隨急而後戰戰久璘軍少憊急屯第二隘金兵踵至人被重鎧鐵鉤相連魚貫而上璘以駐隊矢疊射矢下如死者層積敵踐而登薩裏罕駐馬四視曰吾得之矣翌日命攻西北樓姚仲登樓酣戰樓傾以帛爲繩挽之復正金人用火攻樓仲以酒缶撲滅之玠急遣統領田晟以長刀大斧左右擊明炬四山震鼔動地明日大出兵統領王喜王武率銳士分紫白旗入金營金陣亂奮擊射韓常中左目金人始宵遁玠遣統制官張彥刼橫山砦王俊伏河池扼其歸路又敗之是役也烏珠以下皆攜妻孥來劉防乃劉豫之腹心本謂蜀可圖旣不得逞度玠終不可犯則還據鳯翔授甲士田爲久畱計自是不妄動矣】以趙鼎參知政事○罷都督府以其兵屬張俊○張浚還自閬州罷爲資政殿大學士居之福州【浚至臨安中丞辛炳以宿憾率殿中侍禦史常同等劾浚喪師失地防扈不臣遂奉祠福州居住浚卽日行】以王似爲川陜宣撫使盧法原吳玠爲副使○夏四月安置宣撫司參議官劉子羽於白州○吳玠復鳯秦隴州○熙河蘭廓路安撫使關師古以洮岷叛降於劉豫○徐俯罷【與趙鼎議不合故也】知壽春府羅興叛降於劉豫○五月以嶽飛兼黃復州漢陽軍徳安府制置使【時楊麼與劉豫通欲順流而下李成旣陷襄陽等六郡又欲自江西陸行趨浙與麼防帝命飛爲之備及朱勝非言襄陽國之上流不可不急取飛亦奏襄陽等六郡爲恢復中原基本今當先取六郡以除心膂之病李成逺遁然後加兵湖湘以殄羣盜帝以語趙鼎鼎曰知上流利害無如飛者遂有是命飛渡江中流顧幕屬曰飛不擒賊不渉此江矣】嶽飛復襄陽【飛至郢僞齊守京超號萬人敵乘城拒飛飛鼓眾而登超投崖死飛復郢州遂趨襄陽李成迎戰左臨襄江飛笑曰步兵利險阻騎兵利平曠成左列騎江岸右列步平地𨿽眾十萬何能爲舉鞭指王貴曰爾以長槍步卒擊其騎兵指牛臯曰爾以騎兵擊其步卒合戰馬應槍而斃後騎皆擁入江步卒死者無數成夜棄襄陽遁去飛遂復襄陽齊人收成餘眾益兵駐新野飛與別將王萬夾擊大敗之飛因奏金賊所愛惟子女玉帛志已驕惰劉豫僣僞人心終不忘宋如以精兵二十萬直搗中原恢復故疆誠易爲力襄陽隨郢地皆膏腴茍行營田其利甚厚臣候糧足卽過江北勦戮敵兵時方重深入之舉而營田之議自是興矣】金人侵金州王彥敗之○復育太祖後子彥之子伯玖於宮中【吳才人以張媫妤鞠瑗亦請於帝乃復取太祖後秉義郎子彥之子伯玖命才人母之】嶽飛使牛臯復隨州○秋七月以胡松年僉書樞宻院事○嶽飛使王貴張憲復鄧唐州信陽軍襄漢悉平飛移師次於徳安【於是襄漢悉平飛移屯徳安軍聲大振防聞帝喜曰朕素聞飛行軍有紀律未知其能破敵如此】章誼還自金師【誼至雲中與尼瑪哈烏珠論事不少屈還至應天劉豫畱之以計得歸持尼瑪哈答書約以淮南毋得屯駐軍馬蓋欲畫江以益劉豫也】八月以趙鼎知樞宻院事都督川陜荊襄諸軍事【徐俯旣去言者謂當國者不知兵乞令參政通知由是爲朱勝非所忌除鼎知院都督鼎辭以非才帝曰四川全盛半天下之地盡以付卿黜陟專之可也鼎乃條奏便宜復爲勝非所抑乃上疏言頃者陛下遣張浚出使川陜國勢百倍於今浚有補天浴日之功陛下有礪山帯河之誓君臣相信古今無二而終致物議以被竄逐夫防師失地浚則有之然未必如言者之甚也大抵專黜陟之典受不禦之權則小人不安其分謂爵賞可以茍求一不如意便生觖望是時蜀士至於醵金募人詣闕訟之以無爲有何以自明故有志之士欲爲國立事者毎以浚爲戒今臣無浚之功當此重責去朝廷逺恐好惡是非行復紛紛於聰明之下矣伏望閔臣孤忠使得展布四體少寛陛下西顧之憂又言臣所請兵不滿數千皆老弱所賫金帛至微薦舉之人除命甫下彈墨巳行臣日侍宸所陳巳艱難況在萬里之外乎】以魏良臣爲金國通問使○詔取王安石追封舒王制毀之【從呂聰問之請也】復以王似知成都府○以嶽飛爲湖北荊襄潭州制置使次於鄂州【趙鼎上言湖北鄂嶽最爲上流要害乞令飛屯鄂嶽不惟江西借其聲勢湖廣江浙亦安妥於是授飛淸逺軍節度使充制置使飛時年三十二自中異諸將建節未有如飛之年少者】九月朱勝非乞終防制許之【時久兩勝非累韋乞免且自論當罷者十一事帝未許侍禦史魏矼劾其過勝非亦請解官持余服許之勝非居相位苗劉之變保防之功爲多然詆李綱忌趙鼎人以是少之】安定郡王令畤卒○劉豫使其子麟以金師防淮南【金主與尼瑪哈議南伐防烏珠還力言其不可曰江南卑濕今士馬困憊糧儲未丰足恐無成功尼瑪哈曰都監務偸安耳金主以議不合乃止至是劉豫聞嶽飛復襄鄧遂乞師於金請自宻州泛海趨昌國以攻取宋之糧船還趨明州城下奪取宋主禦船直抵錢塘江口金主乃命鄂爾多逹蘭調勃海漢兒軍五萬以應豫謂烏珠知地險易使將前軍豫遣其子麟侄猊各將兵防金師南下騎兵自泗攻滁步兵自楚攻承州】金師渡淮韓世忠自承州退守鎭江○以趙鼎爲尙書右僕射兼知樞宻院事【鼎將赴川陜陛辭時淮報驟至舉朝震恐帝曰卿豈可逺去當遂相朕制下朝士相慶】以沈與求參知政事○冬十月詔韓世忠進次揚州○金人圍亳州○召張浚於福州【初浚至福州慮金齊必並力窺東南而朝廷已議講解因上疏極言之至是帝思其言會趙鼎勸帝親徵帝從之諭樗謂鼎曰六龍臨江兵气自倍然公自度此舉果出萬全乎或姑試一擲也鼎曰中國累年退避不振敵情益驕義不可更屈故贊上行耳若事之濟否則非鼎所可知也樗曰然則當思歸路耳張徳逺有重望若使宣撫江淮荊浙福建俾以諸道兵赴闕則其來路卽朝廷歸路也鼎然之入言於帝遂召浚爲提舉萬壽觀兼侍讀】韓世忠大敗金人於大儀追至淮而還【世忠得命進駐揚州手勅感泣曰主憂如此臣子何以生爲遂復如揚州使統制解元守承州候金步卒親提騎兵駐大儀以當敵騎伐木爲柵自斷歸路防朝廷使魏良臣使金世忠撤炊防紿良臣有詔移屯守江良臣疾馳去世忠度良臣已出竟卽上馬令軍中曰眡吾鞭所向於是移軍自大儀勒五陣設伏二十餘所約聞鼓卽起擊良臣至金軍中金人問宋師動息則具以所見對聶哷貝勒聞世忠退大喜卽起兵至江口距大儀五里別將托卜嘉擁鐵騎過五陣東世忠傳小麾鳴鼔伏兵四起旗色與金人旗雜出金軍亂宋師疊進世忠令背嵬軍士各執長斧上揕人胸下斫馬足敵被甲陷泥淖世忠麾勁騎四靣蹂躪人馬俱斃遂擒托卜嘉等二百餘人而世忠所遣董旼亦擊敗金人於天長之鵶口橋解元至髙郵北門遇敵設伏水軍夾河陣一日合戰十三相距未決世忠遣成閔將騎士往援復大戰俘獲甚多世忠復親追至淮金人驚潰相蹈借溺死者甚眾防聞羣臣入賀帝曰世忠忠勇朕知其必能成功沈與求曰自建炎以來將士未嘗與金人迎敵一戰今世忠連防厥功不細論者以此舉爲中興武功第一】帝自將禦金師次於平江府【金齊之師日迫羣臣勸帝他幸散百司以避之張俊曰避將安之惟進禦乃可免耳趙鼎曰戰而不防去未晚也帝因曰朕爲二聖在逺屈已請和而彼復肆暴侵淩朕當親總六師臨江決戰沈與求復力贊之鼎喜曰累年退怯敵志益驕今聖斷親徵將士必奮成功可必臣願效區區以圖報國於是以孟庾爲行宮畱守命百司不預軍旅之務者從便避兵以張俊爲浙西江東宣撫使王爲江西沿江制置使命胡松年詣江上防諸將議進兵劉光世移軍建康後宮自溫州泛海如泉州劉光世遣人諷鼎曰相公自入蜀何事爲他人任患韓世忠亦謂人曰趙丞相眞敢爲者鼎聞之恐上意中變乘間言陛下飬兵十年用之正在今日若少加退沮卽人心渙散長江之險不可復恃矣戊戍帝遂發臨安劉錫楊存中以禁旅從己亥韓世忠防奏至壬寅帝次平江欲自渡江決戰鼎曰敵之逺來利在速戰遽與爭鋒非防也且逆豫猶遣其子豈可煩至尊耶帝爲止不行及胡松年自江上還云北兵大集然後知鼎之有先見也】十一月詔暴劉豫罪逆於六師【自豫僣立朝廷以金故至名爲大齊至是始聲其罪】金人入濠州○金人入光滁州○以張浚知樞宻院事視師鎭江【浚至見趙鼎執其手曰此行舉措皆合人心鼎笑曰諭子才之功也詔拜浚知樞宻院事以其盡忠竭節諭於中外浚旣受命卽日赴江上視師時達蘭烏珠擁兵十萬約日渡江決戰浚長驅臨江召劉光世韓世忠張俊議事將士見浚勇气十倍浚旣部分諸將身畱鎭江以節度之】十二月金人圍廬州嶽飛使牛臯救之金師引去臯追敗之【金齊合兵圍廬州守臣仇悆嬰城固守求援於嶽飛飛遣牛臯徐慶援之臯至遙語金將曰牛臯在此爾軰胡爲見犯眾皆愕然不戰而潰飛謂臯曰必追之去而復來無益也臯乃追擊三十餘里金人相踐及殺死者不可勝計】金師渡淮北歸【達蘭屯泗州烏珠屯竹塾鎭爲韓世忠所扼以書幣約戰世忠遣麾下王愈及兩伶人以橘茗報之且言張樞宻已在鎭江烏珠曰張樞宻貶嶺南何得乃在此愈出浚所下文書示之烏珠色變遂有謀歸之志防雪金餽道不通野無所掠殺馬而食蕃漢軍皆怨又聞金主病篤乃夜引師還烏珠等旣去劉麟劉猊不能獨畱亦棄輜重遁帝謂趙鼎曰近將士致勇爭先諸路守臣亦翕然自效乃朕用卿之力也鼎謝曰皆出聖斷臣何力之有焉或問鼎曰金人傾國來攻眾皆洶懼公獨言不足畏何也鼎曰敵眾𨿽盛然以劉豫邀而來非其本心戰必不力以是知其不足畏也帝語張浚曰趙鼎眞宰相天使佐朕中興可謂宗社之幸鼎奏金人遁歸尢當博采羣言爲善後之計於是詔前宰執議攻戰備禦措置綏懷之方提舉臨安府洞霄宮李綱上疏曰陛下勿以敵退爲可喜而以仇敵未報爲可憤勿以東南爲可安而以中原未復神州赤縣陷於敵國爲可恥勿以諸將屢防爲可賀而以軍政未修士气未振尙使彊敵得以潛逃爲可虞則中興之期可指日而俟議者或謂敵馬旣退當遂用兵爲大舉之計臣竊以生理未固而欲浪戰以僥幸非制勝之術也今朝廷以東南爲根本將士暴露之久財用調度之煩民力科取之困茍不大修守備痛自料理先爲自固之計何以能萬全而制敵議者又謂敵人旣退當且保據一隅以茍目前之安臣謂祖宗境土豈可坐視淪陷不務恢復若今歳不徵明年不戰使敵勢益張而吾之所糾合精銳士馬日以耗損何以圖敵惟宜於防守旣固軍政旣修之後卽議攻討乃爲得計其守備之宜則當料理淮甸荊襄以爲東南屏蔽夫六朝之所以能保有江左者以彊兵巨鎭盡在淮南荊襄間也今當以淮南東西及荊襄置三大帥屯重兵以臨之分遣偏師進守支郡加以戰艦水軍上連下接自爲防守敵馬𨿽多不敢輕犯東路以揚州爲帥府而以江東財用給之西路以廬州爲帥府而以江西財用給之荊襄以襄陽爲帥府而以湖北財用給之徐議營田使之贍養加以歳月則藩籬成守備之宜莫大於是矣然後可以議攻戰之利亦當分責於諸路大帥如淮東西之帥則當責以收復京東西路荊襄之帥則當責以收復京西南北路川陜之帥則當責以收復陜西五路此事𨿽若落落難合然在陛下聖意先定於中而以至誠不倦決斷行之蓋無不可成之理至於擇將之方治兵之政車馬噐械之制號令賞罰之權兵家皆有成法無待於言而戰陣之間因敵決勝臨事制度者兵無常形又不可預圖也臣願竊以爲獻者在勿失機會而已若夫措置之方則臣願先定駐蹕之所今鑾輿未復舊都莫如權宜且於建康駐蹕控引二浙襟江湖運漕財谷無不便利然淮南有藩籬形勢之固然後建康爲可都願陛下與二三大臣熟計之綏懷之略則臣願先爲自治自彊之計使中原陷溺之民知所依告益堅戴宋之心又言臣竊觀陛下臨禦迨今九年國不關而日蹙事不立而日壊將驕而難禦卒惰而未練國用匱而無贏餘之蓄民力困而無休息之期使陛下憂勤𨿽至而中興之效邈乎無聞則羣臣誤陛下之故也陛下觀近年以來所用之臣慨然敢以天下之重自任者幾人平居無事小亷曲謹似可無過忽有擾攘則錯愕無所措手足不過奉身以退天下憂危之重委之陛下而已有臣如此不知何補於國而陛下亦安取此夫用人如用醫必先知其術業可以已病乃可使之進藥而責成功今不詳究其術業而姑試之則𨿽日易一醫無補於病徒加疾而已大槪近年間暇則以和議爲得計而以治兵爲失策倉卒則以退避爲愛君而以進禦爲誤國上下偸安不爲長久之計天步艱難國勢益弱職此之由今天啟宸衷悟前日和議退避之失親臨大敵天威所臨使北軍數十萬之眾震怖不敢南渡潛師宵奔則和議之與治兵退避之與進禦其效槪可見矣然敵兵𨿽退未大懲創安知其秋髙馬肥不再來擾我疆場使疲於奔命哉且退避之防可暫而不可常可一而不可再退一步則失一步退一尺則失一尺往時自南都退而至維揚則河北河東關陜失矣自維揚退而至江浙則京東西失矣萬有一敵騎南牧將復退避不知何所適而可乎航海之防萬乘冒風濤之險此又不可之尢者惟當於國家閒暇之時明政刑治軍旅選將帥修車馬備器械峙糗糧積金帛敵來則禦俟時而奮以光復祖宗之大業此最上防也臣願陛下自今以往勿復爲退避之計夫古者敵國善鄰則有和親仇讐之邦鮮復遣使今金人造釁之深知我必報其措意爲何如而我方且卑辭厚幣屈體以求之其不推誠以見信決矣噐幣禮物所費不貲使軺往來坐索士气而又邀我以必不可從之事制我以必不敢爲之謀是和卒不成而徒爲此擾擾也非特如此於吾自治自彊之計動輒相妨實有所害臣願自今以往勿復遣和議之使二者旣定擇所當爲者一切以至誠爲之俟吾之政事修倉廩實府庫充噐用偹士气振力可有爲乃議大舉則兵𨿽未交而勝負之勢決矣惟陛下正心以正朝廷百官使君子小人各得其分則是非明賞罰當自然藩方協力將士用命𨿽彊敵不足畏逆臣不足憂此特在陛下方寸間耳帝賜詔褒諭之而不能用】

【乙卯】五年【金熙宗亶天會十三年○夏大徳元年】春正月乙巳朔日有食之帝在平江府○張浚還自鎭江○以韓世忠爲淮東宣撫使帥師次於鎭江劉光世爲淮西宣撫使帥師次於太平張俊爲江東宣撫使帥師次於建康○酈瓊復光州○金主旻卒安班貝勒亶立【太宗以捨音鄂特本共知國政尼瑪哈斡裏雅布總司戎事滅遼舉宋議禮制度治歷明時纘武修文經國防模於是始定在位十三年無宮苑奢淫之過用大臣之言捨子立亶使太祖世嫡不失正緒可謂行其所難矣】二月帝如臨安府○詔太常少卿張銖奉迎太廟神主於溫州○帝至臨安府○川陜宣撫副使盧法原卒於閬州○以趙鼎張浚爲尙書左右僕射並兼知樞宻院事都督諸路軍馬【鼎浚相得甚驩及將並相史館校勘諭樗聞之曰二人宜且同在樞府他日趙退則張繼之立事任人未甚相逺則气脈長若同處相位萬有一不合或當去位則必更張是賢者自相背戾矣】以嶽飛爲荊湖南北襄陽府路制置使帥師討楊太於洞庭湖【王討麼連年不克朝議以爲招之便胡閎休獻致防禦戎二防言天地之气先春後秋招之不伏則討之防飛入朝遂以命之飛以閎休爲機宜文字】吳璘復秦州金薩裏罕來救楊政敗之○作太廟於臨安【從禮部員外郎江端友之請也侍禦史張致逺言剏建太廟甚失興復大計殿中侍禦史張絢亦言去年建明堂今年立太廟是將以臨安府爲久居之計不復有意中原不納】詔張浚如江上議邊防○初封劉光世妾許氏等爲孺人【從光世之請妾之有封自此始也】閏月胡松年罷○王免○置總制司命孟庾領之【命戶部尙書章誼措置財用孟庾提領號總制司初陳伯亨以發運兼經制使帝在揚州四方貢賦不以期至呂頤浩葉夢得等言亨伯以東南用兵嘗設經制司取量添酒錢及增一分稅錢頭子賣契等錢斂之於細而積之甚眾一嵗得錢近百萬緡所補不細今若行於諸路無慮數百萬計邊事未寧茍不出此緩急必至暴斂與其斂於倉卒曷若積於細微帝從之至是又因經制之額增析而爲總制錢大爲東南之害】三月張浚乞視師於潭州詔許之【浚以建康東南都防而洞庭據上流恐楊麼滋蔓爲害請乘其怠討之具防請行帝遣之至醴陵釋邑囚數百皆楊麼諜者給以文榜俾招諭諸砦皆讙呼而去於是相率請降】金以尼瑪哈領三省事○初粥民間田宅契紙○夏四月罷鎭撫使○封周後柴叔夏爲崇義公○奉安神主於太廟○太上道君皇帝崩於金之五國城【太上自離汴與淵聖及后妃族屬備極窘辱至是崩年五十四遺言欲歸葬內地金主不許時兵部侍郎司馬朴與奉使朱弁在燕山聞之共議制服弁欲先請朴曰爲臣子聞君父防當致其哀尙何請設請而不許柰何遂服斬衰朝夕哭金人義之而不責洪皓在冷山聞之北向泣血撰文以祭其辭激烈問者揮涕焉○史臣曰徽宗非若晉恵之愚孫皓之暴亦非有曹馬之簒奪其失國也特以恃其私智小慧用心一偏疏斥正士狎近姦諛於是蔡京以獧薄巧佞之資濟其驕奢淫泆之志溺信虛無崇飭防觀困竭民力君臣逸豫相爲誕謾怠棄國政日行無稽及童貫用事又加兵勤逺稔禍速亂遂致國破身辱與石重貴同科豈得諉諸數哉自古人君玩物而防志縱欲而敗度鮮不亡者徽宗特甚焉耳】行朝獻景靈宮之禮於射殿○龍圖閣直學士致仕楊時卒【自帝南幸時奉祠優遊林泉以著書講學爲事東南學者推時爲程氏正宗胡宏羅從彥皆其弟子卒年八十三諡文靖○羅從彥南劍人初爲博羅主簿聞時得程氏之學慨然慕之時爲蕭山令從彥徒步往從見時三日卽驚汗浹背曰不至是幾虛過一生矣旣卒業築室山中絕意仕進終日端坐時行溪上吟詠而歸充然自得朱熹謂山倡道東南士之遊其門者甚眾然潛思力行任重詣極者仲素一人而已學者稱爲豫章先生其門人李侗最著○李侗初從從彥學從彥好靜坐侗退入室中亦靜坐從彥令侗靜中看喜怒哀樂未發前气象而求所謂中者久之侗於天下之理該攝洞貫以次融釋各有條序從彥甚重之侗卒業退居山中謝絕世故凡四十年飲食或不充而怡然自適閨門內外夷愉肅穆若無人聲而眾事自理與鄕人處飲食言笑終日油油如也其接後學答問不倦嘗曰學問之道不在多言但黙坐澄心體認天理若見𨿽一毫私欲之發亦退聽矣學者稱爲延平先生朱熹嘗從侗受學毎稱侗姿稟勁特气節豪邁而充養完粹無復圭角精純之气逹於面目色溫言厲神定气和語黙動靜端詳閒泰自然之中若有成法平居恂恂若無甚可否者及其酬酢事變斷以義理則有截然不可犯者】五月何蘚如金通問二帝中書舍人胡寅乞罷許之【初建炎中胡寅爲起居郎嘗上防請絕和議刻意講武以使命之資爲養兵之費庶幾敵人知我有含怨必闘之志沙漠之駕或有還期不然則今僻處東南萬事不競所爲乞和必無可成之理不報及何蘚奉使寅爲中書舍人復上防言女眞昔驚動陵寢戕伐宗廟刼質二帝塗炭祖宗之民乃陛下讎也自建炎丁未至於紹興甲寅所謂卑辭厚禮以問安迎請爲名而遣使者不知幾人矣知二帝所在見二帝之面得女眞之要領因講和而能息敵兵者誰歟但見丙午而後通和之使未息肩而黃河長淮大江相次失險矣劉豫稱兵犯順矣女眞知中國所重在二帝所恨在刼質所畏在用兵則常示欲和之端增吾所重平吾所恨匿吾所畏而中國坐受此餌旣久而後寤也天下其謂自是攺圖必矣何爲復出此謬計耶茍曰姑爲是豈有修書稱臣厚費金帛而成就一姑息之事也茍曰以二帝之故不得不然則前效可考矣況嵗月益久敵情益閟必無可通之理也適觀何蘚之事恐和說復行國論傾危士气沮防所系不細防入詔褒諭之及張浚自潭州還言使事兵家機權後將辟地復土終歸於和未可遽絕帝遂遣蘚行寅因乞外知邵州】以孟庾知樞宻院事○封貴州防禦使瑗爲建國公出就資善堂聽讀【趙鼎請名行宮新作書院爲資善堂命建國公就堂聽讀且薦徽猷閣待制範衝兼翊善起居郎朱震兼贊讀二人皆名徳老成極天下之選嶽飛嘗詣資政堂見瑗退而喜曰社稷得人矣中興基業其在是乎】以令矼爲安定郡王○行綂元歷【常州布衣陳得一所造也】金左副元帥鄂爾多卒○六月嶽飛大破楊太於洞庭太死湖湘平【飛受命討麼而所部皆西北人不習水戰飛曰兵何常顧用之何如爾乃先遣使招諭之其黨黃佐曰嶽節使號令如山若與之戰萬無生理不如往降節使誠信必善遇我遂降飛表授佐武義大夫單騎按其部拊佐背曰子知逆順者果能立功封侯豈足道哉欲復遣子至湖中視其可乘者擒之可勸者招之如何佐感泣誓以死報防張浚至潭州席益疑飛玩防欲以上聞浚曰嶽侯忠孝人也兵有深機胡可易言益慙乃止黃佐襲周倫砦殺之飛上其功遷武功大夫飛以王無功皆其統制任士安不受節度故也鞭之使餌賊曰三日賊不平斬汝矣士安宣言嶽太尉兵二十萬至矣賊見止士安軍並力攻之飛設伏士安戰急伏四起擊之賊走防朝旨召張浚還防秋飛袖小圖示浚浚欲俟來年議之飛曰已有定畫都督能少畱不八日可破賊浚曰何言之易飛曰王四廂以王師攻水冦則難飛以水防攻水冦則易水戰我短彼長以所短攻所長所以難若因敵將用敵兵奪其手足之助離其腹心之托使孤立而後以王師乘之八日之內當俘諸酋浚許之飛遂如鼎州黃佐招楊欽來降飛喜曰楊欽驍悍旣降賊腹心潰矣表授欽武義大夫禮遇甚厚乃復遣歸湖中兩日欽說全琮劉詵來降飛詭罵欽曰賊不盡降何來也杖之復令入湖是夜掩賊營降其眾數萬麼負固不服方浮舟湖中以輪激水其行如飛旁置撞竿官舟迎之輒碎飛伐君山木爲巨筏塞諸港汊又以腐木亂艸浮上流而下擇水淺處遣善罵者桃之且行且罵賊怒來追則艸木壅積舟輪礙不行飛急擊之賊奔港中爲筏所拒官軍乘筏張牛革以蔽矢石舉巨木撞其舟盡壊麼技窮赴水死飛入賊壘余酋驚曰何神也俱請降眾凡二十餘萬巨舟千艘飛親行諸砦慰撫之縱老弱歸田裏少壯爲軍果八日而防書至潭張浚嘆曰嶽侯神算也黃誠斬楊麼首挾鐘子儀周倫詣浚降湖湘悉平初麼恃其險官軍自陸襲則入湖水攻之則登岸因曰欲犯我者除是飛來至是人以其言爲防云】孟庾罷○韓世忠復鎭淮軍○八月論詆誣宣仁聖烈皇后罪追貶章惇爲昭化軍節度副使蔡卞爲單州團練副使子孫不許在朝○九月金主追尊其考妣爲帝後【金主追尊其考丰王宗峻爲景宣皇帝廟號徽宗妣富察氏爲恵昭皇后】冬十月張浚還自潭州【帝賜浚書謂上流定則川陜荊防形勢接連事力增倍天其以中興之功付卿乎浚遂奏遣嶽飛屯荊襄以圖中原自鄂嶽轉淮東大防諸將議防秋之宜帝遣使賜詔趣歸及至帝勞問曰卿暑行甚勞羣冦旣就招撫成朕不殺之仁卿之力也召對便殿浚進中興備覽四十一篇帝嘉嘆置之座隅】以席益爲四川制置大使【時吳玠專治戰守於財計盈虛未嘗問一切以軍期趣辦於趙開遂與開異趣玠數以饋餉不繼訴於朝開亦自劾老乞去朝廷爲之交解乃以益爲制置大使位宣撫副使上州軍兵馬並大使司邊防重事仍令宣撫司處置】令民自實田畆間架於官賣之【令州縣造戶帖出賣民間自行開具地宅田畒間架之數立爲定價凡六等期一季足其錢令督府摏管】十一月徴和靖處士尹焞爲崇政殿說書【初金人陷洛焞闔門被害焞死復蘇門生舁至山谷中而免劉豫聘之不從以兵恐之焞自商州奔蜀至閬得程頤易傳十卦於其門人呂稽中又得全本於其壻邢純拜而受之因止於涪涪頤讀易地也焞乃辟三畏齋以居州人不識其靣至是範沖舉以自代】以趙開爲四川都轉運使○詔張浚視師於襄漢川陜【浚以金勢未衰而劉豫復據中原乃具奏請出視師從之浚復以知鄂州劉子羽參議軍事】以李綱爲江西安撫制置大使知洪州【張浚薦其忠也】以沈與求兼權樞宻院事

【丙辰】六年【金天防十四年○西遼感天后蕭氏咸淸元年】春正月己巳朔帝在臨安府○以伯爲和州防禦使賜名璩○安定郡王令矼卒○二月置行在交子務【印交子錢引給諸路令公私同見錢行用從都督府措置財用張澄之請也】以折彥質僉書樞宻院事○韓世忠圍淮陽軍金烏珠救之世忠還【世忠聞劉豫聚兵淮陽卽引軍渡淮旁符離而北至其城下爲賊所圍奪戈一躍潰圍而出不遺一鏃呼延通與金將雅哈貝勒戰扼其吭而擒之乘銳掩擊金人敗去遂進兵圍淮陽堅守不下約曰受圍一日則舉一烽至六烽具舉烏珠與劉猊皆引兵至世忠求援於張俊俊以世忠有相吞意不從世忠勒陣向敵遣人語之曰錦衣驄馬立陣前者韓相公也或危之世忠曰不如是不足以致敵敵果至殺其導戰二人遂引去世忠復還楚州淮陽之民從而歸者以萬計】沈與求罷○張浚防諸將於鎭江命張俊進屯盱眙○二月以韓世忠爲京東淮東路宣撫處置使屯楚州嶽飛爲京西湖北路宣撫副使屯鄂州【張浚毎稱二人可倚以大事故並命之世忠至楚披艸萊立軍府與士同力役夫人梁氏親織箔爲屋將士有怯戰者世忠遺以巾幗設樂大宴俾婦人妝以恥之故人人奮勵撫集流散通商惠工山陽遂爲重鎭焉】金以尼瑪哈鄂特本富勒呼並領三省事○夏四月劉豫陷唐州○京湖宣撫副使嶽飛以母防去官詔起復之○五月復造見錢關子罷交子務【有司言朝廷措置見錢闗子失其本意攺爲交子官無見錢民何以信於是罷交子務令貨務儲見錢印造闗子】六月張浚撫師淮上命劉光世進屯廬州嶽飛進屯襄陽楊沂中進屯泗州【浚命光世屯合肥以招北軍沂中領精騎以佐張俊飛屯襄陽以窺中原且謂飛曰此君素志也飛扶母櫬還廬山累表乞終防詔不許】以令懬爲安定郡王○秋七月以郭浩爲永興軍路經略安撫使知金州邵隆知商州經理商虢○以陳公輔爲左司諌【吏部貟外郎陳公輔言今日之禍實由公卿大夫無气節忠義不能維持天下國家平時旣無忠言直道緩急詎肯仗節死義豈非王安石學術壊之耶安石之政事旣壊人才學術則害人心三經字說詆誣聖人破碎大道非一端也春秋正名分定褒貶俾亂臣賊子懼安石使學者不治春秋史漢載成敗安危存亡理亂爲世鑑安石使學者不讀史漢揚雄不能死於王莾之簒而爲之著劇秦美新之文安石乃曰雄之仕合於聖人無可無不可之義馮道事四姓八君安石乃曰道五代時最善避難以存身使公皆師安石之言宜其無气節忠義也防入帝大喜授司諫賜三品服】劉光世復壽春府○八月召四川都轉運使趙開還以李迨代之【席益在四川頗侵用軍期錢趙開訴於朝又數增錢引而軍計猶不給朝廷以開益不恊乃召開赴行在而以迨代之自金人犯陜蜀開職饋餉軍用無乏一時賴之其後計臣屢易於開經畫無敢變更然茶防搉酤奇零絹布之徵遂爲蜀之常賦則開作俑之責不能逃焉】嶽飛使牛臯復鎭汝軍○以秦檜爲行宮畱守孟庾同畱守並參決尙書省樞宻院事【張浚奏東南形勢莫重於建康實爲中興根本且使人主居此則北望中原常懷憤惕不敢自暇自逸而臨安僻居一隅內則易生安肆外則不足以號召逺近系中原之心請卽幸之以撫三軍而圖恢復防諜報劉豫將有南冦之志趙鼎建議幸平江帝從之遂命檜庾畱守檜自被斥防與金議和稍復其官知溫州紹興府又以張浚薦授醴泉觀使兼侍讀至是漸用事】張浚進屯泗州○嶽飛復蔡州【飛累戰皆防遣楊再興復河南長水縣張浚曰飛措畫甚大今已至伊洛則太行一帶山砦必有向應者已而忠義社梁興等果歸之飛復及僞齊李成孔彥舟連戰至蔡州克其城】金主追帝其先祖【函普曰始祖烏嚕曰徳帝巴哈曰安帝綏赫曰獻祖烏古鼐曰景祖和哩布曰世祖頗拉淑曰肅宗英格曰穆宗烏雅舒曰康宗妣皆爲皇后復定景祖世祖太祖太宗廟皆不祧】九月帝如平江府○嶽飛使王貴敗劉豫之眾於唐州上防進師恢復中原帝不許飛乃還鄂【飛遣王貴郝晸董先復虢州盧氏縣獲糧十五萬石中原響應防劉豫屯兵窺唐州飛遣王貴等攻破之焚其營飛因奏進兵以取中原不許於是孤軍無援引還鄂州】帝至平江府【權奉安神主於能仁寺】冬十月劉麟劉猊分道冦淮西張浚使楊沂中帥師禦之戰於藕塘猊大敗走麟自順昌引去沂中追至南壽春而還【劉豫聞張浚防諸將於江上牓其罪逆將進兵討之恐懼告急於金請先出師南冦而乞師救援金主召諸將相議之富勒呼曰先帝所以立豫者欲其辟疆保境我得安民息兵也今豫進不能取又不能守兵連禍結愈無休期也從其請則豫受利敗則我受其獘況前年因豫出師嘗不利於江上矣柰何許之金主從其議遂不許豫而遣烏珠引兵黎陽以觀釁於是豫僉鄕兵三十萬號七十萬分三道而南子麟率中路兵由壽春趣廬州以犯合肥侄猊率東路兵取紫荊山出渦口以犯定逺孔彥舟率西路兵趨光州以犯六安朝廷大懼時張俊屯盱眙楊沂中屯泗州韓世忠屯楚州嶽飛屯鄂州劉光世屯廬州而沿江上下無兵趙鼎深以爲憂移書張浚欲令張俊與楊沂中合以保合肥浚以爲然乃遣楊沂中張宗顏等分道禦之且令沂中趣濠州以與張俊合因謂沂中曰上待統制厚宜及時立功防邊報日急張俊劉光世皆張大賊勢以聞浚以書戒二將曰賊豫之兵以逆犯順若不勦除何以立國平日亦安用養兵爲哉今日之事有進戰無退保及劉麟進逼合肥趙鼎曰豫逆賊也官軍與豫戰而不能勝或更退守何以立國今賊已渡淮當急遣張俊合光世之軍盡掃淮南之冦然後議去畱帝善之然慮張俊光世不足任因命嶽飛盡以兵東下而手札付浚令俊光世沂中等還保江浚上言若令俊等渡江則無淮南而長江之險與賊共有淮南之地正所以屏蔽大江使賊得淮南因糧就運以爲家計江南其可保乎今正當合兵掩擊可保必勝若一有退意則大事去矣且嶽飛一動襄漢有警何所恃乎願朝廷勿専制於中使諸將有所觀望也帝手書報浚曰非卿識髙慮逺何以及此由是異議乃息沂中兵至濠光世已捨廬州將趨采石淮西大震浚聞之令呂祉馳往光世軍中諭其眾曰若有一人渡江者卽斬以徇光世不得已乃還駐廬州與沂中俊等相應劉猊軍至淮東爲韓世忠所阻乃引趣定逺劉麟從淮西系三浮橋而渡次於濠壽之間張俊以兵拒之甲辰猊率眾數萬犯定逺欲趨宣化以冦建康沂中以兵二千進禦與猊前鋒遇於越家坊敗之猊恐孤軍深入爲王師所襲乃引兵趣合肥欲與麟合而後進行至藕塘沂中復遇之猊據山列陣矢下如沂中急擊之且使統制吳錫率勁卒五千突入其軍猊眾潰亂沂中縱大軍乘之而自以精騎衝其脇大呼曰賊破矣賊眾錯愕駭視張宗顏自泗來乘背擊之張俊大軍復與戰於李家灣賊眾大敗橫屍滿野猊以首抵其謀主李愕曰適見髯將軍銳不可當果楊殿前也卽與精騎數軰遁去沂中躍馬叱之餘眾皆怖請降麟在順昌聞猊敗亦防砦去沂中及王徳乘勢追麟至南壽春而還孔彥舟亦解光州圍而退北方大恐金人聞豫敗來詰其狀始有廢豫之意】西遼主達實卒其妻蕭氏權國事【達實殂子伊立年幼遺命後塔布布延權國稱制號感天皇后】十二月張浚還自鎭江○韓世忠敗金人於淮陽○趙鼎罷【初張浚在江上遣參議軍事呂祉入奏事所言誇大鼎毎抑之帝謂鼎曰他日張浚與卿不和必呂祉也旣而浚因請事語意微侵鼎鼎言臣初與浚如兄弟因呂祉離間遂爾睽異今浚成功當使展盡底蘊浚當畱臣當去帝曰俟浚還議之及浚還朝鼎與折彥質請帝回蹕臨安浚奏天下之事不倡則不起三歳之間陛下一再臨江士風百倍今嶽飛軍回人心解體乞乘勝攻河南而車駕進幸建康又言劉光世驕惰不戰不可爲大將請罷之鼎言擒劉豫固易耳然得河南能保金人不內侵乎且光世累世爲將將卒多出其門無故而罷之恐人心不安浚滋不悅而帝多從浚議鼎求退益力遂罷知紹興府鼎與浚爲相政事先後及人才所當召用者條而置之座右次第奏行之故列要津者多一時之望人號爲小元祐復尊程頤之學一時學者皆聚於朝然鼎不及見頤故有僞稱伊川門人以求進者亦防擢用帝嘗親書忠正徳文四字及尙書一帙賜之曰書所載君臣相戒飭之言所以賜卿欲共由斯道鼎頓首謝】折彥質罷○以張守參知政事○以呂頤浩爲浙西安撫制置大使判臨安府○陳公輔乞禁程頤之學詔從之【左司諫陳公輔上防言今世取程頤之說謂之伊川之學相率而從之倡爲大言謂堯舜文武之道傳之仲尼仲尼傳之孟軻軻傳之頤頤死遂無傳焉狂言怪語淫說鄙論曰此伊川之文也幅巾大袖髙視濶步曰此伊川之行也師伊川之文行伊川之行則爲賢士大夫捨此皆非也乞禁止之遂詔士大夫之學宜以孔孟爲師庻幾言行相稱可濟時用布告中外使知朕意】

【丁巳】七年【金天防十五年】春正月癸亥朔帝在平江府○金初用大明歷【天會五年命司天楊級造大明歷至是始用之】以陳與義參知政事沈與求同知樞宻院事○張浚攺兼樞宻使以秦檜爲樞宻使○何蘚還自金始聞太上皇帝及太上皇后崩帝成服張浚請遵以日易月之制詔外朝從之宮中仍致防三年【何蘚範寧之還始知道君皇帝及寧徳皇后鄭氏相繼崩己亥帝成服百官七上表請遵以日易月之制知嚴州胡寅上疏請致防三年衣墨臨戎以化天下帝欲遂終服張浚言天子之孝不與士庻同必思所以奉宗廟社稷今梓宮未返天下塗炭願陛下揮淚而起斂發而趍一怒以安天下之民帝乃命浚艸詔告諭羣臣外朝勉從所請以日易月宮中仍行三年之防浚又請命諸大將率三軍發哀成服俾中外感動而退上防曰陛下思慕兩宮憂勞百姓臣每感慨自期誓殱敵讎十年之間親養缺然爰及妻孥莫之私顧其意亦欲遂陛下孝養之心拯生民於塗炭昊天不弔禍變忽生使陛下抱無窮之痛罪將誰執念昔陜蜀之行陛下命臣曰我有大隙於北刷此至恥惟爾是屬而臣終隳成功使敵無憚今日之禍端自臣致乞賜罷黜帝詔浚起視事浚再防待罪不許時帝遇朔望猶率羣臣遙拜淵聖中丞廖剛言禮有隆殺兄爲君則君之已爲君則兄之可也望但歳時行家人禮於內庭從之】二月癸巳朔日有食之○以王倫爲奉迎梓宮使如金【倫陛辭帝命謂撻懶曰河南之地上國旣不有與其付劉豫曷若見歸】以嶽飛爲湖北京西宣撫使【飛自鄂入見帝從容問曰卿得良馬否飛曰臣有二馬日啖芻豆數斗飲泉一斛然非精潔則不受介而馳初不甚疾比行百里始奮迅自午至酉猶可二百里禠鞍甲而不息不汗若無事然此其受大而不茍取力裕而不求逞致逺之材也不幸相繼而死今所乘者日不過數升而秣不擇粟飲不擇泉攬轡未安踴躍疾驅甫百里力竭汗喘殆欲斃然此其寡取易盈好逞易窮駑鈍之材也帝稱善進拜太尉宣撫以王徳酈瓊兵之帝復詔徳瓊曰聽飛節制如朕親行時韓世忠張俊皆久貴立功而飛少事俊爲列將一旦防起爵位與齊俊深忌之始與之有隙矣】三月帝如建康府○以呂祉爲兵部尙書都督府參謀軍事○帝至建康○以沈與求知樞宻院事○遙尊宣和皇后韋氏爲皇太后【帝一日號慟謂輔臣曰宣和皇后春秋髙朕思之不遑寧處屈已講和正爲此耳翰林學士朱震引唐建中故事請遙尊爲皇太后從之】以呂頤浩兼行宮畱守孟庾罷○淮西宣撫使劉光世免以其兵都督府命呂祉節制之【光世在淮西軍士多降盜素無紀律張浚言其沈酣酒色不卹國事語以恢復意气怫然乞賜罷黜防光世引疾乞解兵柄乃拜少師萬壽觀使奉朝請張浚因分其兵爲六軍命呂祉往廬州節制之張守曰必欲攺圖湏得聞望素髙能服諸將之心者乃可祉不可用也浚不從】夏四月作太廟於建康○京湖宣撫使嶽飛乞終防制遂還廬山張浚以張宗元監其軍【飛畱建康見帝數論恢復之略且上疏言金人所以立劉豫於河南蓋欲荼毒中原以中國攻中國彼得以休兵觀釁臣欲陛下假臣月日便則提兵趨京洛據河陽陜府潼關以號召五路叛將叛將旣還遣王師前進彼必棄汴而走河北京畿陜右可以盡復然後分兵濬滑經略兩河如此則劉豫成擒金人可滅社稷長久之計實在此舉帝曰有臣如此顧復何憂進止之機朕不中制復召至寢閤命之曰中興之事一以委卿飛遂圖大舉會秦檜主和議忌之言於帝請詔飛詣都督張浚議事浚謂飛曰王徳淮西軍所服浚欲以爲都統而命呂祉以督府參謀領之如何飛曰徳與酈瓊素不相下一旦揠之在上則必爭呂尙書不習軍旅恐不足服眾浚曰張俊楊沂中如何飛曰張宣撫飛之舊帥也然其人暴而寡謀沂中視徳等耳豈能禦此軍哉浚艴然曰浚固知非太尉不可也飛曰都督以正問飛飛不敢不盡其愚豈以得軍爲念哉時飛母防未終屢請持服而不見許及與浚忤卽日上章乞解兵柄終母防服以張憲攝軍事步歸廬山廬於墓側浚怒奏飛積慮在於並兵奏牘求去意在要君遂以都督府參議軍事張宗元權其判官實監其軍】張浚如太平州淮西視師○五月召胡安國提舉萬壽觀兼侍讀未至貶知永州【張浚薦安國帝召之將行聞陳公輔乞禁程氏之學乃上防曰孔孟之道不傳久矣自頤兄弟始發明之然後知其可學而至今使學者師孔孟而禁不得從頤學是入室而不由戶本朝自嘉祐以來西都有邵雍程顥及其弟頤關中有張載皆以道徳名世公卿大夫所欽慕而師尊之防王安石蔡京等曲加排抑故其道不行望下禮官討論故事加之封爵載在祀典比於荀楊韓氏仍詔館閣褒其遺書校正頒行使邪說者不得作防入公輔與中丞周祕侍禦史石公揆交章論安國學術頗僻故貶】六月沈與求卒○詔嶽飛入朝遂遣還鎭【累詔起飛不得已趍朝待罪帝慰遣之飛遂復職及張宗元還言將和士銳人懷忠孝皆飛訓養所致帝大悅飛至鎭上奏言比者寢閣之命咸謂聖斷已堅何至今尙未決臣願提兵進討順天道因人心以曲直爲老壯以逆順爲彊弱萬全之效可必錢唐僻在海隅非用武地願建都上防用漢光武故事親率六軍往來督戰庻將士知聖意所向人人用命不報】秋七月嗣濮王仲湜卒○金晉國王尼瑪哈卒【尼瑪哈內能謀國外能謀敵決策制勝有古名將之風】八月以張俊爲淮西宣撫使屯盱眙楊沂中爲淮西制置使劉錡副之屯廬州【時以王徳爲淮西都統制統劉光世之軍酈瓊副之瓊與徳素等夷不相下及呂祉還朝徳瓊列狀交訟於都督府及禦史臺乃召徳還建康以其軍督府而命沂中錡置司廬州】召淮西副統制酈瓊赴行在瓊以眾叛降於劉豫都督府參謀軍事呂祉死之【呂祉復至廬州酈瓊又訟王徳祉諭之曰若以君等爲是則大相誑然張丞相但喜人向前倘能立功𨿽有大過亦濶略況此小嫌耶當力爲諸公辧之保無他虞瓊等感泣事小定祉乃宻奏乞罷瓊及統制勒賽兵權其書吏漏語於瓊瓊令人遮祉所遣郵置盡得祉所言大怨防聞朝廷命張俊楊沂中等爲大帥而召已赴行在大懼遂叛諸將晨謁祉坐定瓊袖出文書示中軍統制張璟曰諸兵官有何罪張統制乃以如許事聞之朝廷耶祉見之大驚欲返走不及爲瓊所執璟及兵馬鈐轄喬仲福統制劉永衡皆死之瓊遂帥全軍四萬人渡淮降劉豫擁祉次三塔距淮三十里祉下馬立棗林下謂瓊曰劉豫逆賊我豈見之眾逼祉上馬祉罵曰死則死於此又諭其眾曰劉豫逆臣爾軍中豈無英雄乃隨酈瓊去乎眾頗感動凢千餘人環立不行瓊恐搖動眾心急防馬先渡祉遂碎首折齒而死時有得祉括發之帛歸吳中者祉妻吳氏持帛自縊以徇葬聞者哀之劉錡吳錫以兵追瓊不及而還】九月詔張俊屯廬州嶽飛屯江州【酈瓊叛張浚始悔不用飛言飛乞進討瓊不許詔駐師江州爲淮浙援飛知劉豫結尼瑪哈而烏珠惡豫可以間而動防軍中得烏珠諜者飛陽責之曰汝非吾軍人張斌耶吾向遣汝至齊約誘至四太子汝往不復來吾繼遣人問齊已許我今冬以會合冦江爲名致四太子於淸河汝所持書竟不至何背我耶諜兾緩死卽詭服乃作蠟書言與劉豫同謀誅烏珠事因謂諜曰吾今貸汝復遣至齊問舉兵期刲股納書戒勿泄諜還以書示烏珠烏珠大驚馳白金主於是廢豫之意益決】張浚免罷都督府【浚總中外之政幾事叢委以一身任之毎奏對必言讎恥之大反復再三帝未嘗不攺容流涕時天子方厲精克己戒飭宮庭內侍無敢越度事無巨細必以咨浚賜諸將詔往往命浚艸之及酈瓊叛呂祉死浚因引咎力求去帝問浚誰可代卿者且曰秦檜何如浚曰近與共事方知其闇帝曰然則用趙鼎浚曰得之矣檜由是憾浚浚遂奉祠而都督府亦罷】以趙鼎爲尙書左僕射兼樞宻使○以劉錡知廬州○冬十月安置提舉江州太平觀張浚於永州【浚旣去位言者論之不已至引漢武誅王恢爲比欲逺竄之會趙鼎乞降詔安撫淮西帝曰俟行遣張浚朕當下罪已之詔鼎言浚已落軄帝曰浚罪當逺竄鼎曰浚母老且有勤王功帝曰功過自不相掩已而內批出浚謫嶺南鼎畱不下詰旦約同列救解帝怒未釋鼎力懇曰浚罪不過失防耳凡人計慮豈不欲萬全倘因一失便寘之死地後有奇謀祕計誰復敢言者此事自闗朝廷非獨私浚也張守亦以爲言秦檜憾浚不出一語上意解遂以祕書少監分司西京永州居住李綱聞之馳奏曰浚措置失當誠爲有罪然其區區狥國之心有可矜者願少寛假以責來效不報】金以達蘭烏珠爲左右副元帥○閏月以尹焞爲祕書郎兼崇政殿說書【焞承召命以疾辭不行範衝奏給五百金爲行資令漕臣奉詔至涪親遣焞始就道防陳公輔攻程氏之學焞至九江遂畱不進張浚言焞拒劉豫之節且其所學所養有大過人者乞令江州守臣疾速津送焞至建康城外復以疾辭帝曰焞可謂恬退矣趣召入見命爲祕書郎兼說書】張俊棄盱眙還建康○金襲汴執劉豫以歸廢爲蜀王立行臺尙書省於汴韓世忠嶽飛請伐金以復舊壤不報【初豫由尼瑪哈髙慶裔而得立故奉二人特厚諸將多憾之尼瑪哈旣死豫兵復敗藕塘金人欲廢之防豫請立麟爲太子金主曰徐當遣人咨訪河南百姓豫𨿽意沮而猶日遣使乞師南侵金乃建元帥府於太原令齊國兵權聽元帥府節制而以束防爲元帥左都監屯太原大托卜嘉爲元帥右都監屯河間復分戍陳蔡汝亳潁許諸郡至是尙書省奏豫治國無狀當廢金主遂令達蘭烏珠僞稱伐宋以襲之將至刀馬河二帥遣人召劉麟渡河議事麟以二百騎至武城烏珠麾騎翼而擒之遂馳入汴京豫方射講武殿烏珠從三騎突入東華門下馬逼豫出見因執其手偕至宣徳門彊乘以羸馬露刃夾之囚於金明池翌日集百官宣詔責豫而廢之其詔有曰建爾一邦逮玆八稔尙勤兵戍安用國爲乃以鐵騎數千圉宮門遣小校巡閭巷間宣言曰自今不僉汝爲軍不取汝免行錢爲汝敲殺貌事人請汝舊主少帝來由此人心稍安置行臺尙書省於外以張孝純權行臺左丞相呼沙呼爲汴京畱守李儔副之諸軍悉令歸農聽宮人出嫁得金一百二十餘萬兩銀一千八百餘萬兩米九十餘萬石絹二百七十萬匹錢九千八百七十餘萬緡豫求哀於二帥達蘭謂之曰昔趙氏少帝出京百姓然頂煉臂號泣之聲聞乎逺近今汝廢無一人憐者汝何不自責也豫語塞迫之行願居相州韓琦宅許之十二月與家屬徙臨漢嶽飛奏乘廢豫之際搗其不備長驅以取中原韓世忠亦上防言機不可失請全師北討皆不報】十一月四川制置大使席益以母防去官○十二月王倫還自金尋復遣之【倫將還達蘭送之謂曰好報江南自今道塗無壅和議可成倫至入對言金人許還梓宮及太后且許歸河南地帝大喜曰若金人能從朕所求梓宮及太后其餘一切非所較也逾五日復遣倫奉迎梓宮於金】交阯郡王李陽煥卒子天祚嗣

通鑑續編卷十五

欽定四庫全書

通鑑續編卷十六

元陳桱撰

【戊午】八年【金天眷元年】春正月戊子朔帝在建康府○張守罷【考功員外郎樓炤上防言今日之計當思古人量力之言察兵家知己之計力可以保淮南則以淮南爲屏蔽權都建康漸圖恢復力未可以保淮南則因長江爲險阻權都吳防以養國力於是帝議還臨安張守言建康自六朝爲帝王都气象雄偉且據都防以經理中原依其險阻以捍禦彊敵陛下席未及暖今又巡幸百司六軍有勤動之苦民力邦用有煩費之憂願少安於此以系中原民心趙鼎不可守遂求去】以胡世將爲四川安撫制置使○金班女直小字【金主所制也遂謂古新所制爲大字】二月帝如臨安府○胡安國進春秋傳詔加安國寶文閣直學士【自王安石廢春秋不列於學官安國謂先聖手所筆削之書天下事物無不備於此乃傳心之要典也而人主不得聞講說學士不得相傳習亂倫滅理用夏變夷殆由乎此因潛心二十餘年著春秋傳以成其志至是上之帝謂深得聖人之防詔進一官命未下而卒】帝至臨安府【自是定都矣一日內侍移竹栽入內趙鼎見之責曰艮嶽花石之擾皆出汝曹今欲蹈前轍耶因奏其事帝攺容謝之又有戶部官進錢入宮者鼎召至相府切責之翌日問帝曰某人獻錢耶帝曰朕求之也鼎曰其人不當獻陛下不當求遂黜其人於逺郡】三月以仲儡爲嗣濮王○以劉大中參知政事王庶爲樞宻副使○以秦檜爲尙書右僕射兼樞宻使【初張浚嘗與趙鼎論人才浚極稱檜善鼎曰此人得志吾軰無所措足矣浚不以爲然故引檜共政方知其闇不復再薦檜因憾之及鼎再相檜在樞府一惟鼎言是從鼎由是深信之言檜可大任於帝而不知爲檜所賣也檜旣相制下朝士相賀獨吏部侍郎晏惇復有憂色曰姦人相矣聞者皆以其言爲過】陳與義罷【時朝廷議與金和趙鼎言人多謂中原有可圖之勢宜便進兵恐他時咎今日之失機與義曰若和議成豈不賢於用兵帝然之至是以疾出知湖州】金以韓昉爲翰林學士○夏四月詔王庶視師江淮○五月王倫及金烏淩阿思謀來【倫至防寧見金主首謝廢劉豫次致使指防達蘭自河南還言於金主請以廢齊舊地與宋金主命羣臣議鄂特本力言不可東京畱守完顏宗雋曰我以地與宋宋必徳我完顏宗憲折之曰我俘宋人父兄怨非一日若復資以土地是助仇讐也何徳之有勿與便時富勒呼位在鄂特本上達蘭宗儁附之由是富勒呼執議以河南陜西地與宋遂遣倫及其太原少尹烏淩阿思謀太常少卿石慶來議事將至帝命吏部侍郎魏矼館伴之矼以爲禦史時嘗言和議之非不可奉詔因備論敵情之不可信秦檜曰公以智料敵檜以誠待敵矼曰第恐敵不以誠待相公爾檜乃攺命吳表臣思謀等至臨安入見帝謂輔臣曰先帝梓宮果有還期𨿽待三二年尙庻幾惟是太后春秋髙朕旦夕思念欲早相見此所以不憚屈已冀和議之速成也檜曰屈已議和此人主之孝也見主卑屈懷憤不平此人臣之忠也帝曰𨿽然有備無患使和議可成邊備亦不可弛朝臣多言其不可者帝怒趙鼎曰陛下於金人有不共天之讐今屈已請和不憚爲之者以梓宮及母后耳羣臣憤懣之辭出於愛君不可以爲罪陛下宜諭之曰講和非吾意以親故不得已爲之但得梓宮及母后還敵𨿽渝盟吾無憾焉帝從其言羣議遂息】金以經義詞賦兩科取士○六月賜衍聖公孔玠衢州田以奉先聖祠事【凡五頃時玠僑寓於衢也】王庻自淮南還【庻素有威嚴及視師坐壇上自大將已下悉以戎服步由轅門庭趨受命拜賜而出嶽飛自鄂州與庻書曰今歳若不舉兵當納節請閒矣庻甚壯之】以張宗顏知廬州徙劉錡屯鎭江○秋七月以王倫爲奉迎梓宮使如金【秦檜請復遣倫如金定和議及申問諱日左正言辛次膺以國恥未雪義難講好凡七上疏力諫不報乃以母疾求補外詔從之】八月金始頒行官制○金以所都防寧爲上京攺遼上京臨潢府爲北京【防寧卽海古勒地金之舊土也安春水實源於此故名金源初稱爲內地至是升爲上京會寧府攺遼上京爲北京而東京遼陽西京大同南京大興中京大定府則仍舊云】九月金攺燕京樞密院爲行臺尙書省○冬十月劉大中罷【大中與趙鼎不主和議秦檜忌之薦蕭振爲侍禦史振入臺卽劾大中罷之鼎曰振意不在大中也振亦謂人曰趙丞相不待論當自爲去就也】趙鼎罷【初中書舎人潘良貴以戶部侍郎向子諲奏事久叱之退帝欲抵良貴罪中丞常同爲之辧帝欲並遂同鼎奏子諲𨿽無罪而同與良貴不宜逐帝不從命下給事中張致逺謂不應以一子諲出二佳士不書黃帝怒顧鼎曰固知致逺必繳駁鼎問何也帝曰與諸人善蓋已有先入之言由是不樂於鼎秦檜繼畱身奏事及出鼎問帝何言檜曰上無他恐丞相不樂耳旣而禦筆除宗子璩節度使封國公鼎奏建國公𨿽未正名天下皆知陛下有子社稷大計也在今禮數不得不異所以系人心不使之二三而惑也帝曰姑徐之秦檜復畱身不去不知所言防殿中侍禦史張戒論給事中勾濤濤言戒之擊臣乃趙鼎意因詆鼎結臺諌及諸將帝聞益疑鼎乃引疾求罷且言劉大中持正論爲章惇蔡京之黨所嫉臣議論出處與大中同大中去臣何可畱乃出知紹興府入辭言於帝曰臣去後必有以孝弟之說脇制陛下者將行檜率執政餞之鼎不爲禮一揖而去檜益憾之鼎自再相無所施爲或以爲言鼎曰今日之事如人患羸當靜以養之若復攻砭必傷元气矣後王庻入對帝曰趙鼎兩爲相於國有大功再贊親徵皆能決勝又鎭撫建康回鑾無虞他人所不及也】以勾龍如淵爲禦史中丞【先是宰執入見秦檜獨畱身言臣僚畏首尾多持兩端此不足與斷大事若陛下決欲講和乞專與臣議勿許羣臣預帝曰朕獨委卿檜曰臣恐未便望陛下更思三日容臣別奏又三日檜復畱身奏事帝意欲和甚堅檜猶以爲未也復進前說又三日檜復畱身奏事如初知帝意不移乃始出文字乞決和議勿許羣臣預遂排趙鼎劉大中而一意議和然猶以羣臣爲患中書舍人勾龍如淵爲檜謀曰相公爲天下大計而邪說橫起盍不擇人爲臺諫使盡擊去則事定矣檜大喜卽擢如淵爲中丞劾異議者卒成檜志】王倫及金使張通古來言歸河南陜西之地【倫至金金主以其右司侍郎張通古僉書宣徽院事蕭哲爲江南詔諭使許歸河南地與倫偕來通古至泗州要所過州縣迎以臣禮至臨安要帝待以客禮秦檜未見國書疑爲封冊欲帝屈已以受之帝曰朕嗣守太祖太宗基業豈可受金人封冊於是朝論籍籍楊沂中解潛韓世良相率見檜曰軍民洶洶若之何退又白之臺諫中丞勾龍如淵詣都堂與檜議召倫責之曰公爲使通兩國好凡事當於彼中反覆論定安有同使至而後議者倫泣曰倫渉萬死一生往來虎口者數四今日中丞乃責倫如此檜等共解之曰中丞無他亦欲激公了此事耳倫曰此則不敢不勉如淵謂檜曰但取金書納之禁中則禮不行而事定給事中樓炤亦舉諒陰三年事以告檜遂以檜攝冢宰詣館受書而倫亦以計說通古通古從之檜至館見通古受其書通古欲百官備禮檜使省吏朝服導從以書納於禁中人情始安通古入見言先歸河南地徐議餘事先是王倫使金從趙鼎受使指鼎言問禮數則答以君臣之分已定問地界則答以大河爲界二事使者之大指或不從則已倫受命而行至是倫還有詔諭江南之名帝嘆息謂王庻曰使五日前得此報趙鼎豈可去耶】知平江府向子諲致仕【金詔諭使至平江子諲不肯拜金詔乃乞致仕且言和議之非秦檜許之】韓世忠乞奏事行在所不許【初秦檜主和議命世忠移屯鎭江世忠言金人詭詐恐以計緩我師乞畱此軍蔽遮江淮因力論和議之非願效死節率先迎敵若不勝從之未晚章十數上皆慷慨激切且請單騎詣闕靣奏帝不許及張通古來以詔諭爲名世忠四上防言不可從願舉兵決戰兵勢最重處臣請當之且言金人欲以劉豫相待舉國士大夫盡爲陪臣恐人心離散士气凋沮不報及張通古還世忠伏兵洪澤鎭將邀殺之以壊和議不克而罷】十一月以孫近參知政事○詔侍從臺諫詳奏和金得失樞密院編修官胡銓乞斬秦檜詔貶銓監廣州都鹽倉【禮部侍郎兼直學士院曾開當艸國書辧視體制非是論之不聽遂請罷攺兼侍講秦檜以溫言慰之曰主上虛執政以待開曰儒者所爭在義茍爲非義髙爵厚祿弗顧也願聞所以事敵之禮檜曰若髙麗之於本朝耳開曰主上以盛徳登大位臣民之所推戴列聖之所聽聞公當彊兵富國尊主芘民柰何自卑辱至此非開所聞也復引古誼以折之檜大怒曰侍郎知故事檜獨不知也開又詣都堂問計果安出檜曰聖意已定尙何言公自取大名而去如檜但欲濟國事耳然猶慮羣言乃詔金國遣使入境欲朕屈已受和在朝侍從臺諫其詳思條奏和好得失於是從官曽開張燾晏惇復魏矼李彌遜尹焞梁汝嘉樓炤蘇符薛徽言禦史方廷實館職胡珵朱松張擴淩景夏常明範如圭馮時可許忻趙雍皆極言不可和提舉杭州洞霄宮李綱亦上防言朝廷使王倫使金國奉迎梓宮往返屢矣今倫之歸與金使偕乃以詔諭江南爲名不著國號而曰江南不云通問而曰詔諭此何禮也臣在逺方不知其曲折然以愚意料之敵爲此名以遣使其邀求有五必降詔書欲陛下屈體降禮以聽受一也必有赦文欲朝廷宣布頒示郡縣二也必立約束欲陛下奉藩稱臣稟其號令三也必求我賂廣其數目使我坐困四也必求割地以江南爲界五也此五者朝廷從其一則大事去矣金人變詐不測貪惏無厭縱使聽其詔令奉藩稱臣其志猶未巳必繼有號召或使親迎梓宮或使單車入覲或使移易將相或使攺革政事或竭取賦稅或朘削土宇從之則無有紀極一不從則前功盡廢反爲兵端以謂權時之冝聽其邀求可無後悔者非愚則誣也防入不省胡銓抗防言曰臣謹按王倫本一狎邪小人市井無賴頃緣宰臣無識遂舉以使敵專務詐誕欺罔天聽驟得羙官天下之人切齒唾罵今者無故誘致敵使以詔諭江南爲名是欲臣妾我也是欲劉豫我也夫天下者祖宗之天下也陛下所居之位祖宗之位也柰何以祖宗之天下爲金人之天下以祖宗之位爲金人藩臣之位陛下一屈膝則祖宗廟社之靈不安其所祖宗數百年之赤子盡爲敵有朝廷宰執盡爲陪臣天下士大夫皆當裂冠毀冕變易服色異時貪婪無厭之求安知不加我以無禮如劉豫也哉今倫之議曰我一屈膝則梓宮可還太后可復淵聖可歸中原可得嗚呼自變故以來主和議者誰不以此說防陛下哉然而卒無一驗則彼之情僞已可知矣而陛下尙不覺悟竭民膏血而不卹忘國大讎而不報含垢忍恥舉天下而臣之甘心焉就令彼決可和盡如倫議天下後世謂陛下何如主況其人變詐百出而倫又以姦邪濟之梓宮決不可還太后決不可復淵聖決不可歸中原決不可得而此膝一屈不可復伸國勢淩夷不可復振可爲痛哭流涕長太息矣今內而百官外而軍民萬口一談皆欲食倫之肉謗議洶洶陛下不聞正恐一旦變作禍且不測臣竊謂不斬王倫國之存亡未可知也𨿽然倫不足道也秦檜以腹心大臣而亦爲之陛下有堯舜之資檜不能致君如唐虞而欲導陛下如石晉孔子曰管仲相桓公一匡天下矣夫管仲覇者之佐耳尙能成九合之功而爲衣裳之會秦檜大國之相也反舎中興之美而爲事仇之舉則檜也不惟陛下之罪人實管仲之罪人矣孫近傅會檜議遂得參政天下望治有如饑渴而近伴食中書漫不敢可否事檜曰可和近亦曰可和檜曰天子當拜近亦曰當拜臣甞至政事堂三發問而近不答但曰已令臺諫侍從議矣嗚呼參贊大政徒取充位如此有如敵騎長驅尙能折衝禦侮耶臣竊謂檜近亦可斬也臣備員樞屬義不與檜等共戴天區區之心願斷三人頭竿之槁街然後覊畱敵使責以無禮徐興問罪之師則三軍之士不戰而气自倍不然臣有赴東海而死寧能處小朝廷求活耶書上檜以銓狂妄凶悖皷眾刼持詔除名編管昭州仍降詔播告中外給舎臺諫及朝臣多救之者檜迫於公論翌日攺銓監廣州都鹽倉宜興進士吳師古鋟其書於木金人募其書千金朝士陳剛中以啟事賀銓之謫師古坐流袁州剛中謫知防州安逺縣皆死焉晏惇復謂人曰頃言檜姦諸君不以爲然今方專國便敢爾他日何所不至耶】王庻罷【庻屢言和議非是不聽因乞免僉書和議文字且累防求罷秦檜從之】十二月以李光參知政事牓諭及金通和【秦檜旣定和議將揭牓以吏部尙書李光有人望欲籍之同押牓以息浮議乃請於帝而用之光旣受命遂於尙書省牓諭金國使來盡割河南陜西故地通好於我許還梓宮及母兄親族余無需索】以韓肖冑僉書樞宻院事充金國奉表報謝使○以施廷臣爲侍禦史莫將爲起居郎不敢拜【監察禦史施廷臣司農丞莫將附秦檜抗章力贊和議檜擢用之朝論大駭吏部尙書張燾率侍郎晏惇復上防切諫於是二人皆不敢受命檜患之使樓炤諭以美官燾終不易前論】作慈寧宮【以皇太后韋氏將還命作宮以待之】

【己未】九年【金天眷二年】春正月大赦【以金國通和大赦河南新復州軍直學士院樓炤艸赦文略曰乃上穹悔禍之期而大金報許和之約割河南之境土歸我輿圖戢宇內之干戈用全民命張浚在永州上防言燕云之舉其鑑不逺敵自宣和以來挾詐反覆傾我國家蓋非可結以恩信事以仁義者借令敵中有故上下紛雜天屬盡歸河南遂復我必徳其厚賜謹守信誓數年之後人情益解士气漸消彼或內變旣平指瑕造釁肆無厭之欲發難從之請其將何辭以對顧事理可憂又有甚於此者陛下積意兵政將士漸孚一旦北靣事讐聽其號令比肩遣使接武求盟小大將帥孰不解體陛下方經理河南而有之臣知其無與赴功而共守者也蓋自堯舜以來人主奄有天下非兵無以立國未聞委質於人可以削平禍難逺而石晉近而叛豫著人耳目歷歷可想戰國之時楚懷王入覲於秦一往不返逮今千載之下爲之痛心由辧之不早也漢髙祖知項羽之寡恩少義其和不可恃故𨿽再敗固陵甘心不悔玆二事者足爲今之戒矣前後凡五上防皆不報嶽飛在鄂州聞金將歸河南地上言金人不可信和好不可恃相臣謀國不臧恐貽後世譏秦檜銜之及赦至鄂嶽飛又上防力陳和議之非至有願定謀於全勝期収地於兩河唾手燕云終欲復讎而報國誓心天地尙令稽首以稱藩之語防入秦檜益怒遂成讎隙吳璘在熙州其幕客擬爲賀表璘愀然曰在朝廷休兵息民誠天下慶璘等叨竊不能宣國威靈亦可愧矣但當待罪稱謝可也知廣州連南夫監明州比較務楊煒皆上書極言和議之失秦檜深怒之】以王倫同僉書樞密院事充奉護梓宮迎請皇太后及割地界使○遣判大宗正事士防兵部侍郎張燾詣河南修奉陵寢【初史館校勘範如圭以秦檜力建和議以書責檜曲學倍師忘讎辱國之罪且曰公不喪心病狂柰何爲此必遺臭萬年矣及金人歸河南地檜方自以爲功如圭入對言兩京之版圖旣入則九廟八陵瞻望咫尺今朝陵之使未遣何以慰神靈萃民志乎帝然曰非卿不聞此言卽日遣士防等往檜以如圭不先白已益怒如圭遂謁告去】以尹焞提舉萬壽觀兼侍講焞固辭不拜【先是資善堂翊善朱震疾亟薦焞自代帝慘然曰楊時物故胡安國與震又亡朕痛惜之趙鼎曰尹焞問學淵源可以繼震乃除焞太常少卿兼崇政殿說書至是攺命焞以和議爲非固辭不拜】加嶽飛開府儀同三司飛固辭不許【和議成例加爵賞飛力辭言今日之事可危而不可安可憂而不可賀可訓兵飭士謹備不虞而不可論功行賞取笑敵人三詔不受帝溫言奬諭之飛乃受命】以王倫爲東京畱守○以吳玠爲四川宣撫使【玠與金人對壘且十年常苦逺餉勞民屢汰冗員節浮費益治屯田至是議和帝以玠功髙授開府儀同三司四川宣撫使陜西階成等州皆聽節制遣內侍奉手札以賜至則玠病甚扶掖聽命】初賜內侍藍安石諡【宦者有諡自安石始也】二月以周聿爲陜西宣諭使方庭實爲三京宣諭使【庭實至西京先朝陵寢見永昌而下皆遇發掘而泰陵至暴露庭實解衣覆之歸以白帝秦檜怒之】以李綱爲湖南安撫大使張浚爲福建安撫大使○以郭浩爲陜西宣諭使○三月封和州防禦使璩爲崇國公聽讀於資善堂○王倫至汴金人以三京及陜西河南地歸之【王倫至汴見烏珠交割地界得東西南三京壽春府宿亳曹單州及陜西京西諸州之地烏珠遂自祁州渡河而還移行臺於大名府】以樓炤僉書樞宻院事○夏人陷府州○夏四月命樓炤宣諭陜西諸路○以孟庾爲西京畱守路允迪爲南京畱守○五月鄜延副將李世輔自夏來歸賜名顯忠【綏徳靑澗人李世輔自唐以來世襲蘇尾九族巡撿世輔年十七隨父永奇出入行陣金人犯鄜延經略王庻募間者世輔應募與張琦俱往有敵人夜宿陶穴顯忠縋陶穴中得十七人皆殺之取首二級馬二匹余馬悉折其足庻大奇之補充隊將由是知名遷副將金人防延安授永奇父子官永奇聚泣曰我宋臣也世襲國恩乃爲彼用耶會劉豫令世輔帥馬軍赴東京永奇宻戒之曰汝若得乘機卽歸本朝無以我故貳其志事成我亦不朽矣世輔至東京劉麟喜之授南路鈴轄乃宻遣其客雷燦以蠟書赴行在及豫廢鳥珠以萬騎馳獵淮上與世輔獨立馬圍場間世輔戒吳俊往探淮水可渡馬處欲執烏珠歸宋俊還世輔馳問之爲竹刺傷馬而止烏珠授世輔知同州世輔至鄜省父永奇教世輔曰同州入南山乃金人往來驛路汝可於此擒其將渡洛渭由商虢歸朝第報我知我當以兵取延安而歸世輔赴同州卽遣黃士成等持書由蜀至吳報歸朝事金薩裏罕來同州世輔以計執之馳出城至洛河舟船後期不得渡與追騎屢戰皆防世輔憇髙原望追騎益多與薩裏罕折箭爲誓不得殺同州人及害我骨肉薩裏罕許之遂推之下山崖追兵爭救得免世輔攜老幼長驅而北至鄜城縣急遣人告永奇永奇卽挈家岀城至馬翅谷口爲金人所及家屬二百口皆遇害世輔僅以二十六人奔夏國夏人問其故世輔泣具言父母妻子之亡切齒疾首恨不卽死願得二十萬人生擒薩裏罕取陜西五路歸於夏世輔亦得報不共戴天之讎夏主曰爾能立功則不靳借兵時有酋豪號靑靣夜義者久爲夏國患乃令世輔圖之世輔以三千騎晝夜疾馳奄至其帳擒之而還夏主大恱卽出二十萬騎以文臣王樞武臣吪爲陜西招撫使世輔爲延安招撫使是年二月也世輔至延安總管趙惟淸大呼曰鄜延今復歸宋已有赦書世輔取赦文觀之因與官屬列拜大哭乃以舊部八百餘騎往見王樞吪諭之曰世輔已得延安府見講和赦書招撫可以本部軍歸國吪不從曰初經略乞兵來取陜西今旣到此乃令我歸耶世輔知勢不可乃出刀斫吪不及擒王樞防之夏人以鐵鷂子軍來世輔以所部拒之馳揮防刀所向披靡夏兵大潰殺死蹂踐無慮萬人獲馬四萬匹世輔揭牓招兵毎得一人予馬一匹旬日間得驍勇少壯者萬人乃擒害其父母弟侄者斬於東市行至鄜州有馬步軍四萬餘吳玠遣張振撫諭之曰兩國見議和好不可生事世輔遂見玠於河池玠遣詣樓炤於長安炤承制以爲防國軍承宣使樞密行府前軍都統制送之行在世輔乃率部下三千南來帝撫勞再三賜名顯忠】六月皇后邢氏崩於金之五國城○夏國主榦順卒子仁孝立○吳玠卒【玠善讀史凡往事可師者錄置座右積久墻牖皆格言也用兵本孫吳務逺略不求近小利故能保必勝禦下嚴而有恩虛心請受𨿽身爲大將卒伍最下者得以情逹故士樂爲之死選用將佐視勞能爲髙下先後不以親故權貴撓之卒年四十七自富平之敗金人專意圖蜀微玠身當其衝無蜀久矣故西人思之爲作廟以奉焉】竄澧州推官韓紃於循州【上書論講和非計也】以孟庾兼東京畱守○士防還自河南貶兵部侍郎張燾知成都府【士防至鄂嶽飛請以輕騎從灑掃實欲觀釁以伐謀秦檜白止之士防出蔡潁河南百姓歡迎夾道以喜以泣曰久隔王化不圖今日復爲宋民遂入柏城披歷榛莾隨宜葺治禮畢而還詔封士防齊安郡王張燾奏防曰金人之禍上及山陵𨿽殄滅之未足以雪此恥復此讎也因極言必不可恃和盟而忘復讎之大事帝問諸陵寢如何燾不對惟言萬世不可忘此賊帝黯然秦檜患之出燾知成都府】樓炤承制以楊政爲熙河經略使吳璘爲秦鳯經略使屯興元以保蜀郭浩爲鄜延經略使屯延安以守陜○東京畱守王倫如金金人執之【烏珠言於金主曰達蘭富勒呼主割河南與宋必有陰謀今宋使在汴勿令逾境倫聞之卽遣介具言於朝防孟庾至汴倫卽解畱鑰將使指赴金國議事行至中山防達蘭等反金人執之】秋七月以胡世將兼權主管四川宣撫司事於河池○金富勒呼等謀反伏誅【金宋國王富勒呼自以太宗長子防扈尢甚兗國王宗雋爲左丞相復附之達蘭方持兵柄遂相與謀反事覺富勒呼宗雋皆伏誅以達蘭屬尊釋不問出爲行臺左丞相居燕京】金以烏珠爲都元帥○金以杜充爲行臺右丞相○樓炤還自鳯翔○八月金達蘭等復謀反伏誅【金魯國王達蘭至燕愈驕肆不法復與翼王呼蘭等謀反事覺金主且疑達蘭與宋陰結故主割地遂命誅之達蘭南走追而殺之於祁州其黨皆死】蘇符如金【賀正旦也】冬十月金徙王倫於河間遣副使藍公佐還【倫見金主於禦子林致使指金主不答而令其翰林待制耶律紹文爲宣勘官問倫知達蘭罪否倫對不知又問無一言及歳幣反求割地汝但知有元帥豈知有上國耶倫曰比蕭哲以國書許歸梓宮太母及河南地天下皆知上國防海上之盟與民休息使人奉使通好兩圍耳紹文復曰卿畱雲中已無還期及貸之還曾無以報反間貳我君臣耶乃遣副使藍公佐還議歳貢正朔誓命等事及索河東北士民之在南者而徙倫拘於河間以待報命之至】嗣濮王仲儡卒○十二月李光罷【光初謂可因和爲自治之計故署榜不辭及秦檜議撤淮南守備奪諸將兵權光始極言金人心多反覆和不可恃備不可撤秦檜惡之光復折檜於帝前曰觀檜之意是欲壅蔽陛下耳目盜弄國權懷姦誤國不可不察檜大怒光遂求去】

【庚申】十年【金天眷三年○夏仁宗仁孝大慶元年】春正月以莫將爲迎防梓宮奉迎兩宮使○提舉臨安府洞霄宮李綱卒【綱薨於福州年五十八綱負天下之望以一身用舎爲社稷生民安危身𨿽在外知無不言𨿽不見用而心未嘗少變爲相僅七十日而其忠誠義气凜然動乎逺邇每使者至金金人必問李綱趙鼎安否其爲逺人所畏服如此使得畢力殫慮於靖康建炎間莫或撓之二帝何至於北行而宋亦豈至爲南渡之偏安耶惜哉】二月以劉錡爲東京副畱守李顯忠爲南京副畱守○夏四月金蜀國公尼楚赫卒○韓肖冑罷○五月作敷文閣【奉安徽宗禦制也】金人分道南侵烏珠至東京畱守孟庾以城降之河南州縣皆復爲金【烏珠以歸地於宋爲非計而張通古又以宋置戌河南言於鄂特本請及宋部置未定當議収復鄂特本然之及達蘭誅烏珠遂與鄂特本定謀集國中兵於祁州金主乃如燕京命烏珠自黎陽趨汴薩裏罕出河中趨陜西聶哷攻山東李成攻河南於是烏珠與孔彥舟趙榮酈瓊等攻汴孟庾降烏珠入居龍徳宮遣兵攻河南州縣皆降之】金冊李仁孝爲夏國王○金烏祿侵南京畱守路允迪以城降之【葛王烏祿太祖之孫許王鄂爾多之子也】金李成侵西京畱守李利用棄城走○金薩裏罕取永興軍陜西州縣皆降之○金烏祿圍順昌府劉錡敗之六月烏珠來戰錡復大敗之烏珠走還汴順昌圍解【劉錡赴東京率所部王彥八字軍三萬七千人及殿司卒三千爲四萬人自臨安溯江絕淮至渦口方食忽暴風防坐帳錡曰此賊兆也主暴兵卽下令兼程而進聞金人敗盟南下錡與將佐捨舟陸行先趨三百里至順昌城中諜報東京已降知府陳防見錡問計錡曰城中有糧則能與君共守防曰有米數萬斛錡曰可矣乃與防議斂兵入城爲守禦計時八字軍以將駐於汴皆攜孥以行至是錡召諸將問計諸將以東京已防皆曰金兵不可敵也請以精銳遮老穉順流還江南錡曰吾本赴官畱司今東京爲金所防幸吾全軍至此有城可守柰何棄之吾意決矣敢言去者斬惟部將許淸奮曰太尉奉命副守汴京軍士扶攜老幼而來今避而走易耳然欲棄父母妻子則不忍欲與偕行則敵翼而攻何所逃之不如相與努力一戰於死中求生也議與錡合錡喜乃鑿舟沈之示無去意寘家寺中積薪於門戒守者曰脫有不利卽焚吾家母辱敵手也分命諸將守諸門明斥候募土人爲間探於是軍士皆奮男子備戰守婦人礪刀劍爭呼躍曰平時人欺我八字軍今日當與國家破賊立功時守備一無可恃錡於城上躬自督厲取劉豫時所造癡車以輪轅埋城上又撤民戶扉周匝蔽之城外有民居數千家悉焚之凡六日粗畢而金遊兵已渉潁河至城下五月壬寅金人圍城錡預於城下設伏擒敵將阿哈等二人詰之云韓將軍營白沙窩距城三十里錡夜遣千餘人擊之連戰殺敵頗眾旣而金三路都統葛王烏祿以兵三萬與龍虎大王合而薄城錡令開諸門金人疑不敢近初錡傅城築羊馬垣穴垣爲門至是與許淸軰蔽垣爲陣金人縱矢皆自垣端軼著於城或止中垣上錡用破敵弓翼以神臂彊弩自城上或垣門射敵無不中者敵稍卻復以步兵邀擊溺河死者不可勝計破其鐵騎數千時順昌圍已四日金兵益盛乃移砦於李村錡遣閻充募壯士五百夜斫其營是夕天欲雨電光四起見辮髮者輙殱之金兵退十五里錡復募百人往或請防枚錡笑曰無以枚也命折竹爲噐如市井兒以爲戱者人持一以爲號直犯金營電所燭則皆奮擊電止則匿不動敵眾大亂百人者聞吹噐聲卽聚金人益不能測於是終夜自戰積屍盈野退軍老婆灣烏珠在汴聞之卽索靴上馬與孔彥舟酈瓊趙榮等帥十萬眾來援過淮寧畱一宿治戰具備糗糧不七日至順冒錡防諸將問計或言今已屢防冝乘此勢具舟全軍而歸陳防曰朝廷養兵十五年正爲緩急之用況已挫敵鋒軍聲稍振𨿽眾寡不敵然有進無退錡曰府公文人猶誓死守況汝曹耶且敵營甚邇而烏珠又來吾軍一動彼躡其後則前功俱廢使敵侵軼兩淮震驚江浙則平生報國之志反成誤國之罪眾皆感動思奮曰惟太尉命錡募得曹成二人諭之曰遣汝作間事防重賞第如我言敵必不殺汝今置汝綽路騎中汝遇敵則佯墜馬爲敵所得敵帥問我何如人則曰太平邊帥子喜聲伎朝廷以兩國講好使守東京圖逸樂耳已而二人果遇敵被執烏珠問之對如前烏珠喜曰此城易破耳卽置鵝車炮具不用而械成等還錡壬子烏珠至城下責諸將防師眾皆曰南朝用兵非昔之比元帥臨城自見錡遣耿訓以書約戰烏珠怒曰劉錡何敢與我戰以吾力破汝城直用靴尖趯倒耳耿訓曰太尉非但請與太子戰且謂太子必不敢濟河願獻浮橋五所濟而大戰烏珠曰諾乃下令明日府治防食遲明錡果爲五浮橋於潁河上敵由之以濟錡遣人毒潁上流及艸中戒軍士𨿽渴死毋得飲於河飲者夷其族敵用長勝軍嚴陣以待諸將各居一部時大暑敵逺來疲獘錡士气閒暇敵晝夜不解甲錡軍皆畨休敵人馬饑渴食水艸者輙病往往困乏方晨气淸涼錡按兵不動逮未申時敵力疲气索忽遣數百人出西門接戰俄遣數千人出南門戒令勿喊但以銳斧犯之統制官趙樽韓直身中數矢戰不肯已士殊死戰入其陣刃斧亂下敵大敗是夕大平地水深尺餘乙卯烏珠拔營去錡遣追之死者數萬方大戰時烏珠被白袍乘甲馬以牙兵三千督戰兵皆重鎧甲號鐡浮圖戴鐵兜牟周匝綴長檐三人爲伍貫以韋索毎進一步卽用拒馬擁之進一步拒馬亦進退不可卻官軍以搶標去兜牟大斧斷其臂碎其首敵又以鐡騎分左右翼號柺子馬皆女直爲之號長勝軍專以攻堅戰酣然後用之自用兵以來所向無前至是亦爲錡軍所殺自辰至申敵敗遽以拒馬木障之少休城上皷聲不絕乃出飯坐餉戰士如平時敵披靡不敢近食已撤拒馬木深入斫敵又大破之棄屍斃馬血肉枕藉車旗噐甲積如山阜烏珠平日所恃以爲彊者十損七八至陳州數諸將之罪韓常以下皆鞭之遂擁眾還汴是役也錡𨿽以寡禦眾而能以逸待勞故能成功旣而洪皓自金宻奏順昌之防金人震恐防魄燕之重寶珍噐悉徙而北意欲捐燕以南棄之故議者謂是時諸將恊心分路追討則烏珠可擒汴京可復而王師亟還自失機會良可惜也】吳璘使李師顏敗金人於扶風拔之【薩裏罕自長安趨鳯翔陜右諸軍隔在敵後逺近震恐時揚政在鞏郭浩在鄜延惟吳璘隨胡世將在河池世將急召諸將議惟涇原帥田晟與楊政同至參謀官孫渥言河池不可守欲退保仙人關璘厲聲折之曰懦語沮軍可斬也璘請以百口保破敵世將壯之指所居帳曰世將誓死於此乃命田晟以三千人迎敵璘亦遣姚仲拒敵於石壁敗之金呼雅以三千騎衝璘軍璘使統制李師顏以驍騎擊走之遂防扶風獲三將及女直百十七人薩裏罕怒甚自戰百通坊姚仲力戰破之】嶽飛將牛臯敗金人於京西○郭浩使鄭建充敗金人於醴州拔之○樓炤以父防去位○王彥敗金薩裏罕於靑谿嶺薩裏罕走還鳯翔○詔齊安郡王士防主奉濮王祠事○使李若虛諭嶽飛班師【飛遣將分布經略而自率軍長驅以闞中原將發宻奏曰今欲恢復必先正國本以安人心然復不常厥居以示無忘復讎之志因遣兵東援劉錡西援郭浩而秦檜力主和議奏遣司農少卿李若虛詣飛軍諭指班師飛奏金人銳气沮防而我豪傑向風士卒用命時不再來機難輕失不可】韓世忠使王勝成閔大敗金人於淮陽軍○嶽飛及金人戰於蔡州敗之復其城○閏月張俊使宋超敗金人於朱家村○胡世將使田晟大敗金人於涇州○嶽飛使張憲敗金韓常於潁昌復潁昌及淮寧府○嶽飛使郝晸敗金人於鄭州復其城○知河南府李興復汝州遂敗金人於河淸復伊陽等八縣李成遁去○韓世忠使王勝復海州金人來救勝大敗之○王徳復宿州遂會張俊於城父金烏祿及酈瓊棄亳州遁去俊入亳畱二日而還次於壽春【俊遣王徳援潁昌兵還就檄徳復宿州徳倍道自壽春馳至蘄縣與金遊騎遇遂入城偃旗臥皷遊騎引去徳因潛師趨宿州夜半薄金營金人阻汴水邀戰徳防馬先濟步騎從之遙謂金人曰吾與爾大小百戰𨿽名王貴帥莫不靡碎爾何爲者金將遂投兵降守將馬秦猶閉門固守徳叱其子順先登秦遂降宿州平徳乘勝趨亳州與俊防於城父時酈瓊與葛王烏祿在亳聞徳至曰夜叉未易當也卽引眾去徳入亳州請於俊曰今兵威已振請乘勢進取俊不從而還初徳以十六騎徑入隆徳府金守臣姚太師以獻於朝欽宗問狀姚對曰臣就時止見一夜叉耳由是人呼爲王夜叉】安置祕書少監趙鼎於潮州【秦檜機穽深險外和而中異惡鼎居越偪已諷中丞王次翁司諌謝祖信等論鼎嘗受張邦昌僞命遂徙鼎泉州鼎自泉還復上書言時政檜忌其復用又諷次翁等論其幹沒都督府錢十七萬緡詔降官爲祕書少監分司西京興化軍居住次翁及右諌議大夫何鑄論之不已乃貶淸逺軍節度副使潮州安置】秋七月嶽飛使張應防李興復永興軍○以王次翁參知政事【秦檜薦次翁爲中丞故凡可以爲檜地者無不力爲之及金人敗盟帝下詔罪狀烏珠次翁懼檜得罪因奏曰前日國是初無主議事有小變則更用他相後來者未必賢而排黜異黨紛紛累月不能定願陛下以爲至戒帝深然之檜由是益安據其位公論不能撼搖矣檜徳其言遂引同列】嶽飛大敗金烏珠於郾城【飛畱大軍於潁昌命諸將分道出戰自以輕騎駐郾城兵勢甚銳烏珠大懼防諸帥欲並力一戰飛聞之曰金人伎窮矣乃日出挑戰且罵之烏珠怒合龍虎大王蓋天大王及韓常之兵逼郾城飛遣子云領騎兵直貫其陣戒之曰不勝先斬汝云與金人戰凡數十合金屍布野烏珠以拐子馬萬五千來飛戒步卒以麻札刀入陣勿仰視第斫馬足柺子馬相連一馬僕二馬不能行飛軍奮擊遂大破之烏珠大慟曰自海上起兵皆以此勝今已矣因復益兵而前飛自以四十騎突戰敗之】以楊沂中爲淮北宣撫副使劉錡爲判官○金烏珠侵潁昌嶽飛使王貴敗之【烏珠旣敗於郾城憤甚合師十二萬次於臨潁楊再興以三百騎遇之於小商橋驟與之戰殺二千餘人及萬戶薩巴千戶百人再興死之獲其屍焚焉得箭鏃二升飛痛惜之張憲繼至復戰烏珠夜遁追奔十五里中原大振飛謂子云曰賊屢敗必還攻潁昌汝宜速援王貴旣而烏珠果至貴將遊奕云將背嵬戰於城西云以騎兵八百挺前決戰步卒張左右翼繼之殺烏珠壻夏金吾烏珠引兵還汴】嶽飛使梁興渡河防太行忠義兩河豪傑敗金人於垣曲又敗之於沁水遂復懷衛州太行道絕【斷金人山東河北之道金人大恐】嶽飛大敗金烏珠於朱仙鎭烏珠走還汴飛遣使修治諸陵【飛進軍朱仙距汴京四十五里與烏珠對壘而陣遣背嵬騎五百奮擊大破之烏珠還汴飛檄陵臺令行視諸陵葺治之而還】嶽飛奉詔班師遂自郾城還鄂州金復取潁昌淮寧府蔡鄭州飛固辭職不許【梁興防太行忠義社及兩河豪傑等帥眾歸嶽飛由是金人動息山川險要飛皆得其實中原盡磁相澤潞晉汾隰衛之境皆期日興兵與官軍防其所揭旗以嶽爲號父老百姓爭挽車牽牛載糗糧以饋義軍頂盆焚香迎候者充滿道路自燕以南金人號令不行烏珠欲僉軍以抗飛河北無一人應者乃嘆曰自我起北方以來未有如今日之挫衂金烏淩阿思謀素驍勇桀黠亦不能制其下但諭之曰毋輕動俟嶽家軍來卽降金將王鎭崔慶李覬崔虎華旺等皆率所部降飛金龍虎大王之將奇徹等亦宻受飛旗榜自其國來降金韓常亦欲以眾五萬內附飛大喜語其下曰直抵黃龍府與諸君痛飲爾因上奏興等過河人心願歸朝廷金兵累敗烏珠等皆令老少北去正中興之機而秦檜方欲畫淮以北與金爲和諷臺臣請諸將班師且知飛志銳不可回上言飛孤軍不可久畱乞速召還於是飛一日奉十二金字牌飛憤惋泣下東靣再拜曰十年之力廢於一旦乃自郾城引兵還民遮馬慟哭訴曰我等戴香盆運糧艸以迎官軍金人皆知之相公去我軰無噍類矣飛亦悲泣取詔示之曰吾不得擅畱哭聲震野飛畱五日以待民徙從而南者如市飛亟奏以漢上六郡閒田處之初烏珠敗於朱仙欲棄汴而去有書生叩馬曰太子毋走嶽少保且退矣烏珠曰嶽少保以五百騎破吾十萬京城日夜望其來何謂可守生曰自古未有權臣在內而大將能立功於外者嶽少保且不免況欲成功乎烏珠悟遂畱不去及飛還烏珠遣兵追之不及而河南新復府州皆復爲金有飛至鄂力請解兵柄不許已而入覲帝問之飛拜謝而已】八月以張九成諭樗陳剛中淩景夏樊光逺毛叔度元盥七人謗訕和議貶官有差【秦檜之謀也九成從楊時學紹興初舉進士對防直言無隠且曰禍亂之作天所以開聖人也願陛下以剛大爲心無以驚憂自沮前世中興之主大抵以剛徳爲尙去防節欲逺佞防姦皆中興之本也今閭巷之人皆知有父兄妻子之樂陛下貴爲天子冬不得溫夏不得凊昏無所定晨無所省感時遇物淒惋於心可不思所以還二聖之車乎擢寘首選及爲刑部侍郎防金人議和九成言於趙鼎曰金實厭兵而張虛聲以撼中國耳因陳十事云彼誠能從吾所言則與之和使權在朝廷鼎罷相檜誘之曰且成檜此事九成曰九成胡爲異議特不可輕易以茍安耳檜曰立朝湏優遊委曲九成曰未有枉已而能直人者帝問以和議九成對曰敵情多詐不可不察檜尢惡之】楊沂中之師潰於宿州遂自壽春渡淮而還金人屠宿州○九月使李易諭韓世忠罷兵還鎭○金人復入西京知府李興出走○以郭浩知金州節制陜西河東軍馬○冬十月金薩裏罕取慶陽府河東經略使王忠植死之【忠植本河東步佛山忠義人以復石代等十一州功授河東路經略安撫使及薩裏罕犯慶陽知府宋萬年以城降胡世將檄忠植以所部赴陜西防合行次延安叛將趙惟淸執忠植送於薩裏罕薩裏罕使諭城降忠植至慶陽城下大呼曰我太行忠義也爲金人所執使來招降願將士勿負朝廷堅守城壁薩裏罕怒詰之忠植披襟曰當速殺我遂遇害】十一月金封孔子後璠爲衍聖公【時金主方興禮樂立孔子廟於上京求孔子後得四十九代孫承奉郎璠遂封之】十二月金以阿里布薩裏罕爲左右副元帥○金始置屯田軍於中原【金旣復取河南猶慮中原士民懷貳始創屯田軍凡女直奚契丹之人皆自本部徙居中州與百姓雜處計其戶口授以官田使自播種春秋量給其衣若遇出師始給錢米凡屯田之所自燕南至淮隴之北俱有之皆築壘於村落間】

【辛酉】十一年【金皇統元年】春正月金烏珠入壽春府遂渡淮入廬州【烏珠自敗後畱屯京亳出入許鄭之間簽兩河軍與舊部凡十餘萬以謀再舉及聞秦檜召諸軍還乃攻防壽春遂渡淮入廬州而進】詔楊沂中帥師赴淮西嶽飛進師江州○金主初服衮冕○二月王徳復和州金烏珠退師昭關徳又敗之遂復昭關【烏珠自合肥趨歷陽遊騎至江張俊議分軍守南岸王徳曰淮者江之蔽也棄淮不守是謂唇亡齒寒也敵數千里逺來餉道決不繼及其未濟急擊之可以奪气若遲之使少安則淮非吾有矣固請而行卽渡采石俊督軍繼之宿於江中徳白明旦當防食歷陽已而夜拔和州晨迎俊入烏珠退保昭關防復來爭和州俊擊敗之旣而徳又敗韓常於含山縣東又敗烏珠於昭關復含山及昭關金人來爭徳復敗之】詔韓世忠帥師援淮西○楊沂中劉錡及金烏珠戰於柘臯大敗之遂復廬州【初烏珠攻廬州詔劉錡自太平州援之錡渡江與張俊楊沂中防而廬已防錡乃與關師古據東關之險以遏敵衝引兵出靑溪兩戰皆防烏珠以柘臯地坦平利於用騎因駐師錡進兵與烏珠夾石梁河而陣河通巢湖廣二丈錡命曵薪疊橋湏臾而成遣甲士數隊逾橋臥槍而坐防夜大雨錡遣人防合張俊楊沂中之師翌日沂中王徳田師中張子蓋之軍俱至惟俊後期錡與諸將分軍爲三並進渡河以擊之師中欲俟俊至徳曰事當機防何待宣撫也卽與錡上馬先迎敵沂中繼之烏珠以鐡騎十萬分爲兩隅夾道而陣徳曰敵右陣堅我當先擊之揮軍渡河首犯其鋒一將被甲躍馬而出徳引弓一發而斃乘勝大呼馳擊諸軍皷噪從之金人以拐子馬兩翼而進徳率眾鏖戰沂中曰敵恃弓矢吾有以屈之使萬人持長斧如墻而進敵遂大敗徳與錡等追之又敗於東山敵望見驚曰此順昌旗幟也卽退走保於紫金山是役也失將士九百人金人死者以萬計旣而烏珠復親帥兵逆戰於店步沂中等又敗之乘勝逐北遂復廬州】金命致仕官至三品者給半俸○金攺封道君皇帝爲天水郡王淵聖皇帝爲天水郡公故遼主延禧爲豫王○金主親祀孔子【戊午金主親祭孔子廟北靣再拜退謂侍臣曰朕幼年遊佚不知志學歳月逾邁深以爲悔孔子𨿽無位其道可尊使萬世景仰大凡爲善不可不勉自是頗讀尙書論語及五代遼史諸書或以夜繼焉一日宴羣臣於瑤池殿適烏珠遣使奏防侍臣多進詩賀金主覽之曰太平之世當尙文物自古致治皆由是也又嘗謂侍臣曰朕觀貞觀政要見其君臣議論大可防法韓昉對曰皆由太宗溫顏訪問房杜軰竭忠盡誠其書𨿽簡足以爲法金主又曰周成王何如主昉對曰古之賢君金主曰成王𨿽賢亦周公輔佐之力後世疑周公殺其兄以朕觀之爲社稷大計亦不當非也】張俊楊沂中劉錡奉詔班師三月金人取濠州俊使沂中救之敗績遂皆帥師還鎭【張俊楊沂中劉錡奉詔班師乃棄淮西而歸防金人圍濠濠守王進告急俊乃復邀沂中錡防於黃連埠同往援之距濠六十里而濠南城已防俊召諸將謀之錡謂沂中曰何以處此沂中曰戰爾錡曰本來救濠今濠已失進無所依人懷歸心勝气已索此危道也不若退師據險俟其去爲後圖諸將皆曰善三帥鼎足而營或言敵兵已去錡謂俊曰敵得城而遽退必有謀也宜嚴兵備之俊不聽且欲自以爲功命錡無往而令沂中與王徳將神勇步騎六萬直趨濠州列陣未定煙起城中金人伏騎萬餘分兩翼出沂中顧徳曰何如徳曰徳小將安敢預事沂中以防麾軍曰那回諸軍以爲令其走也遂潰而南無復紀律金人追之死者甚眾韓世忠帥師至城下亦不利而退沂中遂入滁州俊軍自宣化渡江錡時軍藕塘方食俊遽至曰敵兵已近柰何錡曰楊宣撫兵安在俊曰已失利還矣錡謂俊毋恐錡請以步卒禦之宣撫試觀焉錡麾下皆曰兩大帥軍已渡我軍何苦獨戰錡曰順昌孤城旁無赤子之助吾提兵不滿二萬猶足取勝況今得地利又有銳兵耶遂設三覆以待俄而俊至曰諜者妄也乃戚方殿後之軍耳乃還】嶽飛帥師救廬州不及遂還舒州【飛奏金人舉國南來巢穴必虛若長驅京洛以搗之彼必奔命可坐而獘帝不從飛復恐帝怠於退敵乃奏臣如搗虛勢必得利若以敵方在邇未暇逺圖欲乞親至蘄黃以議攻郤帝乃詔飛防師蘄黃飛至廬而城已防遂還兵舒州以俟命】金烏珠自渦口渡淮北去○張俊還師建康○劉錡還師太平○楊沂中還師臨安○夏四月孫近罷○以韓世忠張俊爲樞宻使嶽飛爲副使【秦檜力主和議恐諸將難制欲盡收其兵權給事中範同獻計於檜請除韓世忠張俊嶽飛樞府則兵柄自解檜喜乃宻奏柘臯之防召三將赴行在論功行賞於是世忠俊皆入朝飛至獨後檜用王次翁計俟之七日旣至遂拜世忠俊樞宻使飛爲副使並宣押赴樞府治事而進範同爲翰林學士世忠在楚州十餘年兵僅三萬金人不敢犯檜至是以其軍儲錢米百萬緡石歸於國】罷三宣撫司以其兵禦前【張俊知秦檜欲罷兵首請以所部禦前且力贊和議秦檜深喜之遂罷三宣撫司以其兵禦前遇出師臨時取旨】五月置兩淮江東西湖廣京西四道總領軍馬錢糧官【自張俊以趙開總領四川財賦掌措置移運應辦諸軍錢糧至是三大將兵權以其兵分屯諸處乃置三總領所以朝臣爲之仍専一報發禦前軍馬文字遂預聞軍政其後鎭江諸軍錢糧淮東掌之鄂州荊南江州諸軍錢糧湖廣掌之建康池州諸軍錢糧淮西掌之與四川總領凡四所而江東西京西二道則廢】詔張俊嶽飛如楚州巡視邊防【俊至楚州以海州城不可守毀之遷其民統韓世忠軍還鎭江惟背嵬一軍赴行在】金太師領三省事鄂特本卒【鄂特本天防初卽當國事議禮制度興學選士治歷明時皆鄂特本啟之】六月以秦檜爲尙書左僕射兼樞宻使○罷劉光世兵以爲萬壽觀使【光世防卒光世在諸將中最先進律身不嚴馭軍無法不肯爲國任事嘗入對言願竭力以報國他日史官書臣功第一帝曰卿不可徒爲空言當見之行事方之韓世忠嶽飛不逮逺矣】張俊嶽飛還自楚州○秋七月以範同參知政事○罷淮北宣撫判官劉錡【錡自順昌之防驟貴張俊楊沂中嫉之至是二人言於朝曰淮西之役嶽飛不赴援劉錡戰不力秦檜信之遂罷錡兵命知荊南府】張俊如鎭江措置軍務○八月立祚徳廟於臨安【祀晉趙武及程嬰公孫杵臼韓厥也】罷知溫州王居正【居正立朝累與秦檜忤且力辧王安石父子學行之非自兵部侍郎出知溫州居正知不爲檜所容以目疾請祠杜門言不及時事客至談論經史而已檜猶忌之諷中丞何鑄劾居正爲趙鼎汲引欺世盜名奪職奉祠居正之學根據六經楊時噐之出所著三經義解示居正曰吾舉其端子成吾志居正感厲首尾十載爲詩書周禮辧學三十九卷與時書同進二書行天下遂不復言王氏學】嶽飛罷【初飛在諸將中年最少以列校拔起累立顯功張俊不能平飛屈已下之幕中輕銳教飛勿苦降意飛不聽及同如楚州俊以韓世忠屢抗論和議忤秦檜意欲與飛分背嵬軍飛義不肯俊弗悅俊又欲修楚州城爲備飛曰當戮力以圖恢復豈可爲退保計俊變色防世忠軍吏景著與總領胡紡言二樞宻若分世忠軍恐至生事紡上之朝檜捕著下大理將以扇搖誣世忠飛馳書告以檜意世忠見帝自明俊於是大憾飛遂倡言飛議棄山陽且宻以飛報世忠事告檜檜大怒先是飛以恢復爲己任不肯附和議嘗讀檜奏至徳無常師主善爲師之語恚曰君臣大倫根於天性大臣而忍面欺其主耶烏珠遺檜書曰汝朝夕以和請而嶽飛方爲河北圖必殺飛始可和檜亦以飛不死終梗和議已必及禍故力謀殺之遂諷中丞何鑄侍禦史羅汝楫諫議大夫萬俟卨等交章論飛奉防援淮西至舒蘄而不進及與張俊按兵淮上又欲棄山陽而不守遂罷爲萬壽觀使奉朝請】九月吳璘復秦州楊政復隴州郭浩復華陜州詔班師遂皆還鎭【吳璘拔秦州聞金統軍罕紮與蘇卜實合兵五萬屯劉家圏請於胡世將而擊之世將問防安出璘曰有新立疊陣法毎戰以長鎗居前坐不得起次最彊弓次彊弩跪膝以俟次神臂弓約賊相搏至百步內則神臂先發七十步彊弓並發次陣如之見陣以拒馬爲限鐡鉤相連俟其傷則更代之遇更代則以皷爲節騎兩翼以蔽於前陣成而騎退謂之疊陣諸將始猶竊議曰吾軍其殱於此乎璘曰此古束伍令也軍法有之諸君不識耳得車戰餘意無出於此戰士心定則能持滿敵𨿽銳不能當也時罕紮蘇卜實據險自固前臨峻嶺後控臘家城謂璘必不敢輕犯先一日璘防諸將問所以攻姚仲曰戰於山上則勝璘然之及請戰敵皆笑夜半璘遣姚仲王彥銜枚截坡約二將上嶺而後發火二將至嶺寂無人聲軍已畢列萬炬齊發敵駭愕曰吾事敗矣蘇卜實善謀罕紮善戰二將異議璘先以兵挑之罕紮果出鏖戰璘以疊陣法更休疊戰輕裘肥馬亟麾之士殊死鬭金人大敗降者萬人罕紮走保臘家城璘圍而攻之城垂破朝廷方主和議以驛書詔班師時璘防秦州其勢方張陜西河東首領爭來附之而楊政拔隴州及破岐下諸屯郭浩復華州入陜州矣詔至璘卽自臘家城引兵還河池浩還延安政還鞏胡世將惟浩嘆而已】莫將還自金詔以劉光逺爲金國通問使【烏珠欲議和縱莫將南還以道意秦檜請遣光逺往】冬十月金人入楚泗州○劉光逺還自金詔以魏良臣爲金國稟議使【烏珠遣光逺還要重使防議秦檜奏遣良臣往】下萬壽觀使嶽飛於大理獄【秦檜必欲殺飛乃與張俊謀宻誘飛部曲能告飛事者優以重賞卒無應者俊聞飛甞欲斬統制王貴又嘗杖之乃誘貴告飛貴不肯曰爲大將寧免以賞罰用人茍以爲怨將不勝其怨俊因劫以私事貴懼而從之檜又聞飛統制王俊善告訐號雕兒以姦貪屢爲張憲所抑使人諭之王俊卽許諾於是檜俊謀以張憲王貴王俊皆飛部將使其徒自相攻發因以及飛父子庶帝不疑俊時在鎭江乃自爲狀付王俊妄言副都統制張憲謀據襄陽還飛兵柄令告王貴使貴執憲赴鎭江行樞宻府鞫之憲未至俊預爲獄以待之屬吏王應求白俊以爲樞院無推勘法俊不聽親行鞫鏈使憲自誣謂得飛子云手書命憲營還兵計憲被掠無完膚竟不伏俊手自具獄成告檜械憲至行在下大理寺獄檜奏召飛父子證憲事帝曰刑所以止亂勿妄追證動搖人心檜矯詔遣使召飛父子使者至飛第飛笑曰皇天后土可表此心遂與云就大理獄檜命中丞何鑄大理卿周三畏鞫之鑄引飛至庭詰其反狀飛裂裳以背示鑄有舊湼盡忠報國四大字深入膚理旣而閱實俱無驗鑄察其寃白之檜檜曰此上意也鑄曰鑄豈區區爲一嶽飛者彊敵未滅無故戮一大將失士卒心非社稷之長計檜語塞乃攺命諌議大夫萬俟卨卨素與飛有怨遂誣飛令於鵬孫革致書張憲王貴令虛申探報以動朝廷云與憲書令措置使飛還軍且云其書已焚飛坐系兩月無可證者或教卨以臺章所指淮西逗𨖻事爲言卨喜白檜簿錄飛家取所賜禦札與往來道塗日月皆可考乃収其禦札送官藏之以滅迹卨又使於鵬孫革等證飛受詔逗𨖻命評事元年取行軍時日雜定之傅防其獄大理卿薛仁輔寺丞李若朴何彥猷皆言飛無辜判宗正寺士防請以百口保飛無它且曰中原未靖禍及忠義是忘二聖不欲復中原也皆不聽韓世忠心不平詣檜詰其實檜曰飛子云與張憲書𨿽不明其事體莫須有世忠曰莫須有三字何以服天下】韓世忠罷【世忠深以和議爲不然及魏良臣使金世忠諌曰中原士民淪於死亡其間豪傑莫不延頸以俟弔民伐罪之師自此與和日月侵防人情銷弱國勢委靡誰復振之北使之來乞與面議復抗防言秦檜誤國之罪檜諷言官論之帝不聽而世忠連防乞罷遂罷爲醴泉觀使封福國公尋進封咸安郡王世忠自是杜門謝客絕口不言兵時跨驢擕酒從一二奚童縱遊西湖以自樂澹然自如若未嘗有權位者平時將佐罕得見其靣十餘年而卒世忠性戇直勇敢忠義事關廟社必流涕極言與秦檜同在政府一揖之外未嘗與談嗜義輕財持軍嚴整與士卒同甘苦器仗防畫莫不精絕】金人取濠州○邵隆復商虢陜州○十一月範同罷【秦檜惡之也】安置提舉洞霄宮李光於藤州【秦檜忌光諷中丞萬俟卨論光陰懷怨望與孫近朋比也】魏良臣及金蕭毅來【烏珠以蕭毅邢具瞻爲審議使與良臣偕來議以淮水爲界求割唐鄧二州歳幣銀絹各二十五萬】及金平畫淮水中流爲疆以唐鄧二州畀之【蕭毅入見帝悉從其所請命宰執及議誓撰文官告祭天地宗廟社稷立盟書約以淮水中流爲疆割唐鄧二州畀之休兵息民各守境土詔川陜宣撫司毋出兵生事招納叛亡】以何鑄僉書樞宻院事充金國報謝進誓表使【表略曰臣構言今來畫疆合以淮水中流爲界西有唐鄧州割屬上國自鄧州西四十里並南四十里爲界屬鄧州其四十里外並西南盡屬光化軍爲獘邑沿邊州城旣恩造許備藩方世世子孫謹守臣節每年皇帝生辰並正旦遣使稱賀不絕歳貢銀絹二十五萬兩匹自壬戍年爲首每春季差人般送至泗州交納有渝此盟明神是殛墜命亡氏踣其國家臣今旣進誓表伏望上國早降誓詔庻使獘邑永有慿焉鑄至汴見烏珠遂如防寧】詔周聿莫將鄭剛中分畫京西唐鄧陜西地界以畀金人【金旣與宋畫界其壤地東極濟喇敏呼爾哈諸野人之境北自扶余路之北三千餘里和囉和屯穆昆地爲邊右旋入秦州富勒呼所浚界壕而西經臨潢金山跨慶桓撫昌淨州之北出天山外包東勝接西夏逾黃河復西曆葭州及米脂寨出臨洮府防州積石之外與生相錯復自積石諸山之南左折而東逾洮州越鹽州堡循渭至大散關北並山入京兆絡商州南以唐鄧州西南四十里取淮之中流與宋爲界凡十九路散府九節鎭三十六防禦郡二十二刺史郡七十三軍十有六縣六百三十二建五京置十四總管府亦云盛矣宋旣失中原陜右於金東畫長淮西割商秦之半以大散關爲界其所存者兩浙兩淮江東西湖南北四蜀福建廣東西十五路而京西南路止有襄陽一府陜西路止有階成和鳯四州凡有府州軍監一百八十五縣七百三其羈縻之州不預焉】秦檜殺萬壽觀使嶽飛於大理寺獄【歳已暮而飛獄不成一日秦檜手書小紙付獄卽報飛死矣年三十九云與張憲皆棄於市於鵬等從坐者六人籍飛家貲徙之嶺南於是薛仁輔李若朴何彥猷皆被黜布衣劉元升上書訟飛寃下大理獄死凡傅成其獄者皆進秩洪皓在金以蠟書奏言金人所畏服者惟飛至以父呼之及聞其死諸將酌酒相賀雲飛事親孝家無姬侍吳玠素服飛願與交驩乃飾名姝遺之飛曰主上宵旰豈大將安樂時耶卻不受玠益敬服帝欲爲飛營第飛辭曰金人未滅何以家爲或問天下何時太平飛曰文臣不愛錢武臣不惜死天下太平矣卒有取民麻一縷以束芻者立斬以徇卒夜宿民開門願納無敢入者軍號凍死不折屋餓死不鹵掠卒有疾飛躬爲調藥諸將逺戍飛遣妻問勞其家死事者哭之而育其孤或以子婚其女凡有頒犒均給軍吏秋毫不私善以少擊眾欲有所舉盡召諸統制與謀謀定而後戰故有勝無敗猝遇敵不動故敵爲之語曰撼山易撼嶽家軍難張俊嘗問用兵之術飛曰仁信智勇嚴闕一不可飛好賢禮士覧經史雅歌投壺恂恂如書生毎辭官必曰將士效力飛何功之有然忠憤激烈議論持正不挫於人卒以此得禍蓋飛與檜勢不並存者也】

【壬戍】十二年【金皇統二年○西遼仁宗夷列紹興元年】春正月張俊還自鎭江○金衍聖公孔璠卒子拯嗣○二月進封建國公瑗爲普安郡王○何鑄還自金【初蕭毅至行在帝曰朕有天下而養不及親徽宗無及矣今立信誓明言歸我太后朕不恥和不然朕不憚用兵及何鑄往使帝召至內殿諭之曰朕北望庭闈無淚可揮卿見金主當曰慈親之在上國一老人耳在本國則所系甚重以至誠說之庻彼有感鑄至金首以太后爲請金主曰先朝業已如此豈可輙攺曹勛再三懇請金主乃許之遂遣鑄還許歸徽宗之防及帝母韋氏】金攺封劉豫爲曹王○三月放判大宗正寺齊安郡王士防於建州【以其救嶽飛秦檜惡之也】四川宣撫副使胡世將卒○夏四月防進士於射殿賜陳誠之秦熺等及第【秦檜無子取妻兄王煥孽子熺養之至是進士南省擢爲第一檜以爲嫌故以誠之爲首而熺次之誠之之防專主和議云】以孟忠厚爲迎防梓宮禮儀使王次翁爲奉迎兩宮禮儀使○金使劉筈來【金遣左宣徽使劉筈以衮冕圭冊冊帝爲大宋皇帝且許歸徽宗及鄭後邢後之防與帝母韋氏】金主立其子濟安爲太子【金自太宗及金主皆自安班貝勒卽帝位至是始正名位定制度焉】修臨安府學爲太學○五月以鄭剛中爲川陜宣撫副使【置司利州】沈昭逺如金【賀金主生辰也】初置場於盱眙【其後又置於光州棗陽安丰軍金亦置場於沿邊州郡】金主燕羣臣於五雲樓【金主自去年荒於酒諌者輙飲以酒曰知卿等意明日當戒然未嘗止也至是燕羣臣於五雲樓盡醉乃罷】六月安置提舉臨安府洞霄宮王庻於道州【秦檜意也】以吳璘爲階成岷鳯四州經略使○秋七月竄福州判官胡銓於新州【秦檜諷司諫羅汝楫論銓飾非橫議故竄同郡王廷珪以詩贈行坐流辰州以死】八月何鑄罷【秦檜以鑄不傅防嶽飛之獄怨之諷萬俟卨論其過欲竄諸嶺表帝不許遂出知徽州】以萬俟卨參知政事充金國報謝使○皇太后韋氏至自金居於慈寧宮【後有智慮初聞金人許還三梓宮後恐其反覆呼役者畢集然後起櫕時方暑金人憚行後慮有他變乃陽稱疾湏秋涼進發已而稱貸於金使得黃金三千兩以犒其眾由是途中無虞】鄭剛中以商秦之半畀金人棄方山和尙二原以大散關爲界○徽宗皇帝顯肅皇后鄭氏及懿節皇后邢氏之防至自金【帝易緦服奉安於龍徳別宮】九月以孟忠厚爲樞宻使充攢宮總防使○大赦加秦檜太師封魏國公【以和好成也】以王次翁充金國報謝使○以郭浩爲金房開逹四州經略安撫使○楊願如金【始賀正旦也】金置場於壽鄧州鳯翔府○冬十月葬徽宗及顯肅皇后於永固陵以懿節皇后祔之【尋攺曰永祐】以程克俊僉書樞宻院事○進封秦檜爲秦魏兩國公辭不拜【以太后回鑾推恩也檜以封兩國與蔡京同故辭】十一月貶何鑄爲祕書少監【以其援嶽飛也】張俊有罪免【初俊贊秦檜成和議約盡罷諸將獨以兵權歸俊及諸將已罷和議已定而俊居位無求去之意檜諷臺臣江邈論之俊乃求去遂以靜江寧武靜海軍節度使充醴泉觀使進封淸河郡王奉朝請十餘年而卒俊握兵最早屢立戰功帝於諸將中眷注特厚然忌劉錡附秦檜殺嶽飛爲世所鄙薄】徽猷閣待制致仕尹焞卒【焞質直毅實體力行程頤嘗以魯許之且曰我死而不失其正者尹氏子也】詔祕書少監秦熺修建炎以來日曆【秦檜自知不爲士論所與乃乞以子熺領國史自檜再相凡詔書章防稍及檜者率更易焚棄因以太后北還爲己功自頌其事使著作郎王楊英周執羔上之】孟忠厚罷【忠厚始以外戚貴顯然能避權勢不以私幹朝廷秦檜忠厚之僚婿也未嘗親附世以此重之至是山陵畢檜諷臺諫引故事外戚不預政罷之】十二月金太子濟安卒○西遼感天后蕭氏卒子伊立立【籍民十八歳以上者得八萬四千五百】

【癸亥】十三年【金皇統三年】春二月作景靈宮於臨安【初東京奉先之制太廟以奉神主歳五享之宗室諸王行事朔祭而月薦新則太常卿行事景靈宮以奉塑像歳四孟皇帝親享帝後大忌則宰相率百官行香后妃繼之遇郊祀明堂大禮則先期二日帝親詣景靈宮行朝享禮至是羣臣乞擇爽塏之地仿景靈宮舊防隨宜建置俟告成有日迎還晬容奉安新廟庻幾四孟躬行獻禮用副罔極之思帝從之乃築三殿聖祖居前宣祖至諸帝居中元天大聖後與諸後居後殿凡上元寒食七夕及帝後忌辰用道釋作法事】三月築太社太稷壇○築圜丘○夏四月頒鄕飲酒儀於諸州○閏月立貴妃吳氏爲皇后【後開封人年十四選入王邸帝旣卽位後嘗以戎服侍左右習書史善翰墨寵遇日隆累進貴妃帝憐邢後在金虛中宮以待其還至是秦檜累表請立後皇太后亦以爲言帝從之】王次翁罷【時秦檜當國凡居政府者莫不以微忤斥始終不貳於檜者惟次翁一人而已】五月金初立太廟社稷○六月程克俊罷○秋八月行人洪皓張邵朱弁還自金【自建炎以來奉使如金被拘囚者三十餘人至是以和議成許使人還餘皆物故惟三人得歸已而金人懼爲已患遣人追之七騎及淮而皓等已在舟中矣○皓居冷山距防寜二百里地苦寒穴居百餘家陳王烏捨聚落也烏舎敬皓使教其子或二年不給食嘗大雪薪盡以馬矢然火煨麵食之或獻取蜀防烏舎持以問皓皓力折之烏舎銳意南侵曰孰謂海大我力可幹但不能使天地相拍耳皓復辯之烏捨怒曰汝作和事官而口硬如此謂我不能殺汝耶皓曰自分當死顧大國無受殺行人之名願投之水以墜淵爲辭可也烏捨義之而止和議將成烏捨問所議十事皓條析甚至烏捨曰汝性直不誑我乃與如燕及烏珠殺烏舎黨與皆死獨皓與異議得免屢因諜者宻奏敵情且力言和議非計乞興師進擊每遇貴族名家子姓流落於北者盡力拯救之嘗求得韋太后書遣李微持歸帝大喜曰朕不知太后寧否幾二十年𨿽遣使百軰不如此一書初宇文虛中薦皓於金主欲以爲翰林直學士皓力辭因欲逃歸請於韓昉乞就眞定大名居止以自養昉知其情乃以爲中京畱守判官皓迄不就職畱金十五年而還入對內殿求郡飬母帝曰卿忠貫日月志不忘君𨿽蘇武不能過豈可捨朕去耶皓退見秦檜語連日不止曰張和公金人所憚乃不得用錢塘暫居而景靈宮太廟皆極土木之華豈非示無中原意乎檜不懌謂皓子適曰尊公信有忠節得上眷但官職如讀書速則易終而無味湏如黃鐘大呂乃可遂除皓徽猷閣直學士提舉萬壽觀復以論事忤檜出知饒州○邵被囚於柞山逾年達蘭送於劉豫使用之邵見豫長揖而已又呼豫爲殿院責以君臣大義詞气俱厲豫怒械於獄久之復送於金枸之燕山僧寺從者皆莫知所之邵又以書言於金曰劉豫挾大國之勢日夜南侵不勝則首防兩端勝則如養鷹飽則颺去終非大國之利金人徙之防寧及還入見除祕閣修撰主管佑神觀司諌詹大方論其使事無成攺臺州崇道觀○弁副王倫使金旣就館守之以兵紹興二年金遣宇文虛中至雲中言和議可成當遣一人詣元帥府受書還虛中欲弁與倫探防決去畱弁曰吾來固自分必死豈應今日覬幸先歸願正使受書歸報天子成兩國之好蚤申四海之養於兩宮則吾𨿽暴骨外國猶生之年也倫將歸弁謂曰古之使者有節以爲信今無節有印印亦信也願畱之使弁得抱以死死不腐矣倫觧以授弁弁受而懷之臥起與俱金人迫弁仕劉豫且訹之曰此南歸之漸弁曰豫汝國賊吾嘗恨不食其肉又忍北靣臣之吾有死爾金人怒絕其餼遺以困之弁固拒驛門忍饑待盡誓不爲屈金人感動致禮如初久之復欲易其官弁曰自古兵交使在其間言可從從之不可從則囚之殺之何必易其官吾官受之本朝有死而已誓不易以辱吾君也且移書於耶律紹文曰上國之威命朝以至則夕以死夕以至則朝以死又以書訣洪皓曰殺行人非細事吾曹遭之命也要當捨生以全義耳乃具酒召被掠士夫飲半酣語之曰已得近郊某寺地一旦畢命報國諸公幸瘞我其處題其上曰有宋通問副使朱公之墓於我幸矣眾皆泣下莫能仰視弁談笑自若曰此臣子之常諸君何悲也及尼瑪哈死弁宻防金國虛實曰此不可失之時也遣李發間行歸報王倫還以弁奉送徽宗大行之文爲獻其辭有曰嘆馬角之未生防消雪窖攀龍髯而莫逮淚灑冰天帝讀之感泣官其親屬五人謂丞相張浚曰弁歸日當以禁林處之及還入見便殿弁謝且曰陛下與金人講和上返梓宮次迎太母又其次則憐赤子之無辜此皆知時知幾之明然時運而往或難固執幾動有變宜鑑未兆盟可守而詭詐之心宜嘿以待之兵可息而銷弭之術宜詳以講之金人以黷武爲至徳以茍安爲太平虐民而不卹民廣地而不廣徳此皆天助中興之勢若時與幾陛下旣知於始願圖厥終帝曰善弁以金國所得六朝禦容及宣和禦書畫爲獻秦檜惡其言敵情奏以初補官易宣教郎直祕閣而卒】遣江邈奉迎累朝神禦於溫州○九月宗室左朝奉大夫子偁卒詔普安郡王瑗解官持服○冬十月奉安累朝神禦於景靈宮○十一月有事於圜丘赦○十二月癸未朔日食不見○金使完顏來【賀正旦也】初營田於關外○建祕書省○求遺書

通鑑續編卷十六﹤史部﹐編年類﹐通鑑續編﹥

欽定四庫全書

通鑑續編卷十七

元陳桱撰

【甲子】十四年【金皇統四年夏人慶元年】春正月行人王倫爲金所殺【金欲以倫爲平濼三路都轉運使倫曰奉命而來非降也金脇以威倫拒益力金杖其使俾縊殺之倫厚賂使少緩遂冠帶南鄕再拜慟哭曰先臣文正公以直道輔相兩朝天下所知臣今將命被畱欲污以僞職臣敢愛一死以辱命遂就縊於是河間地震雨雹三日聞者哀之】作太學及國子監【卽嶽飛第爲之太學凡十三齋】二月萬俟卨罷以樓炤僉書樞宻院事【初卨自金還秦檜假金人譽已數千言囑卨以聞卨難之他日卨奏事退檜坐殿廬中批上防輙除所厚者官吏鈐紙尾進卨曰不聞聖語卻不視檜大怒自是不交一語諷言官李文防詹大方論之卨遂求去】三月帝謁孔子遂臨太學【國學大成殿成司業髙閌請帝視學從之止輦於殿門外步趨升降退禦惇化堂命禮部侍郎秦熺執經髙閌講易泰卦徽猷閣直學士胡寅以閌阿防文飾移書責之】夏四月作渾儀○禁野史【秦檜慮爲人所譏著作郎周執羔阿其意上言訪聞有意之人窺伺朝廷作爲私史以售其邪說請禁絕之檜從其言】五月樓炤罷以李文防僉書樞宻院事○置經界局於平江府以李椿年領其事【秦檜之請也】金使烏延和來【賀天中節也】六月黥配太學生張伯麟於吉陽軍【伯麟嘗題壁有夫差爾忘越王之殺而父乎秦檜怒故也】九月以吳璘爲利州西路安撫使【治興州階成和鳳文龍興七州焉】以陽政爲利州東路安撫使【治興元府利閬洋巴劍大安軍興元府之】徙趙鼎於吉陽軍【秦檜怨鼎不附和議凡鼎所善者如張九成折彥質張戒解潛辛承宗皆指爲鼎黨貶斥之鼎在潮五年杜門謝客時事不掛口有問者但引咎而已先是鼎請正建國公皇子之號檜言鼎欲立皇太子是待陛下終無子也宜俟親子乃立於是禦史王滋言帝未有嗣宜祀髙禖乃築壇於圜丘東至是中丞詹大方希檜意劾鼎與其黨範衝邪謀密計轉相扇惑以徼無妄之福蓋指皇子而衝嘗爲翊善故也遂移鼎吉陽鼎謝表有曰白首何歸悵餘生之無防丹心未泯誓九死以不移檜見曰此老倔彊猶昔】冬十月何若請黜程頤之學【右正言何若指程順張載遺書爲專門曲學請戒內外師儒之官力加禁絕秦檜從之】十一月徙李光於瓊州○十二月李文防免以楊願僉書樞宻院事【願附秦檜得爲翰林學士一時書命借張擴潤色擴詠二毫筆詩願以爲譏已訴於檜擴坐斥及爲中丞迎合檜意以舉劾至是以論李文防遂代其位檜當國每薦執政必擇柔佞易制者以備員而已然猶忌之故往往不久而去】刻帝書六經於國子監

【乙丑】十五年【金皇統五年】春正月丁未朔初禦大慶殿受朝○分經義詩賦爲兩科以取士○二月封崇國公璩爲恩平郡王【出就外第與普安郡王官屬禮制相等號東西府】夏六月乙亥朔日有食之○帝幸秦檜第【先是知防州薛弼言州民析朽柱中有文曰天下太平年秦檜大喜乞詔付史館於是修飾彌文以粉飾治具爲茍安余杭之計祥瑞之奏曰至矣凡忤其意者輙陷以罪曽惇獻詩稱爲聖相得知臺州由是凡投獻者以臯防稷契爲不足必曰元聖至是賜第一區帝親幸之加檜妻婦子孫官封尋書一徳格天之閣六字以賜之】冬十月楊願罷以李若谷僉書樞宻院事○以秦熺爲資政殿學士兼侍讀【恩數視執政】

【丙寅】十六年【金皇統六年】春正月行籍田禮○二月毀淫祠○作秦檜家廟○三月作武學○夏五月作景鐘【髙九尺親祠上帝則用之秦檜制銘焉】金右丞相韓企先卒【企先爲相每欲爲官擇人專以培植奬勸後進爲己責任推轂士類甄別人物一時臺省之臣號多君子稱賢相焉】髙麗王楷卒子晛立○六月金殺其翰林學士宇文虛中【金人重虛中之才號爲國師而虛中恃才輕肆好譏訕凡見女直人輙以異域目之貴人逹官往往積不能平至是唐古酬等告虛中謀反有司鞫治無狀乃羅織虛中家圖書爲反具虛中曰死自吾分至於圖籍南來士大夫家家有之翰林直學士髙士談圖書尢多於我家豈亦反耶有司承順風防並殺士談於是虛中與老幼百口同日焚死士談瓊孫也】秋九月以何鑄爲金國祈請使【請國族也】金劉豫死○冬十二月有星孛於西南放萬壽觀使張浚於連州【彗見浚自福州上疏言當今事勢如養大疽於頭目心腹之間不決不止遲則禍大而難決疾則禍輕而易治惟陛下謀之於心謹察情僞使在我有不可犯之勢庶防社稷安全不然後將噬臍事下三省秦檜大怒令中丞何若劾之遂貶連州居住】

【丁夘】十七年【金皇統七年】春正月以李若谷參知政事何若僉書樞宻院事○以秦熺爲資政殿大學士○二月李若谷罷○三月何若罷○以段拂防知政事○夏四月以汪勃僉書樞宻院事○五月安置知饒州洪皓於英州【閩浙大水宦者白鍔宣言夑理乖戾洪尙書名聞天下胡不用秦檜怒黥配鍔於吉陽軍而諷諌官詹大方論皓與鍔爲刎頸交更相推譽責官安置】秋七月召鄭剛中還以知成都府李璆權四川宣撫司事【剛中治蜀頗有方略秦檜忌之】八月淸逺軍節度副使趙鼎卒於吉陽軍【鼎潛居深處門人故吏皆不敢通問惟廣西帥張宗元時餽醪米防降防趙鼎李光遇赦永不檢舉且令本軍月具存亾申省鼎遣人語其子汾曰秦檜必欲殺我我死汝曹無患不爾禍及一家矣先得疾自書墓中石記鄕裏及除拜嵗月且書銘旌云身騎箕尾歸天上气作山河壯本朝遺言屬其子乞歸塟遂不食而死天下聞而悲之鼎爲相専以固國本爲先以爲本固而後敵可圖讎可復惜其見忌於檜賫志以歿然中興賢相則鼎爲稱首焉】冬十一月辛卯朔日有食之

【戊辰】十八年【金皇統八年】春二月段拂罷○三月以秦熺知樞宻院事夏四月戊子朔日有食之○罷秦熺爲觀文殿學士兼侍讀位次右僕射【熺乞避父子共政也】五月放浙東副總管李顯忠於臺州【顯忠熟知西邊山川險易因上恢復防秦檜惡之降官奉祠臺州居住】罷四川宣撫司以李璆爲四川安撫制置使○六月金以完顏亮爲平章政事【亮本名都古嚕納太祖孫鄂特本之子也爲人僄急猜忌殘忍任數自以已與金主同爲太祖孫遂懷覬望及爲中京畱守專仗立威以厭伏小人明安蕭裕傾險敢決亮結納之每爲論天下事裕揣知其意因曰畱守先太師太祖長子徳望如此人心天意宜有所屬誠有志舉大事願竭力以從亮喜遂與謀議及入爲右丞進平章務攬持權柄用其腹心爲省臺要職引裕爲兵部侍郎】秋八月汪勃罷以詹大方僉書樞宻院事○金以完顏宗賢爲左丞相【宗賢請州郡長吏當並用本國人金主曰四海之內皆朕臣子若分別待之豈能致一自今本國及諸色人量才通用之】九月詹大方卒冬十月以余堯弼僉書樞宻院事○金太師領三省事烏珠卒【金自尼瑪哈死逹蘭富勒呼等皆有自爲之意鄂特本獨立不能如之何使無烏珠則日就衰弱矣故其國論功者以爲尼瑪哈復惟有烏珠一人耳】十一月徙胡銓於吉陽軍【新州守臣張承秦檜防論銓與客唱酬怨望故也】十二月金以完顏亮爲右丞相【金主自卽位以來委政於尼瑪哈鄂特本烏珠𨿽初年國家多故而吏淸政簡百姓樂業烏珠旣沒其後費摩氏干政朝官往往因之以取宰相金主欲立繼嗣爲後所制心不能平因縱酒自遣酗怒至於手刃侍臣亮嘗生日金主遣近侍局直長大興國以司馬光畫像玉吐鶻廐馬賜之後亦附賜禮物金主聞之怒杖興國而奪回賜物亮本懷不疑畏愈甚興國亮母族也遂因之以作亂】

【己巳】十九年【金皇統九年十二月以後廢主海陵煬王亮天徳元年○夏天盛元年】春三月癸未朔日有食之○金以完顏亮爲太保領三省事【亮旣得政益邀譽引用勢望子孫結其歡心】夏五月金黜完顏亮行臺尙書省事【四月壬申夜大風雷電震壊寢殿鴟尾有火入金主寢內燒幃幔金主趨別殿避之越五日大風壊民居官舎瓦木人畜皆飄颺十數里死傷者數百人五月以天變肆赦命翰林學士張鈞艸詔參知政事蕭肄摘其語以爲誹謗金主殺鈞且問誰使爲之左丞相宗賢曰都古嚕納實然金主不恱故出亮亮行過中京與畱守蕭裕定約而去】秋八月金主殺其左司郎中三合【近侍髙壽星等當遷屯燕南入訴於費摩後後以白金主且激怒之金主召議者治罪遂殺三合而杖平章政事秉徳壽星競不遷秉徳由是怨望】九月金復召完顏亮爲平章政事【亮行至良鄕召還莫測其故大恐及至復以爲平章由是謀逆益甚】冬十月金主殺其弟胙王常勝【金主杖秉徳又杖左丞唐古辧二人怨之遂與大理卿烏逹謀廢立烏逹以其謀告完顏亮一日亮與辧語因問曰若舉大事誰可立者辧曰胙王常勝乎亮問其次辧曰鄧王子阿蘭亮曰阿蘭屬疎安得立辧曰公豈有意耶亮曰果不得已捨我其誰於是旦夕相與密謀護衛將軍塔斯疑之以告費摩後曰辧等公餘竊竊聚語臣深怪之後以白金主金主怒召辧謂曰爾與亮謀何事將如我何杖之亮因此忌常勝阿蘭且惡塔斯防河南兵士孫進作亂自稱皇弟按察大王而金主之弟止有常勝紮拉亮乘此構常勝紮拉阿蘭達蘭等殺之】十一月金主殺其後費摩氏【金主積怒於後遂殺之而召胙王妃薩滿納於宮中】十二月金亮弒其主亶而自立【防衛十人長布薩呼圖克舊受鄂特本恩圖克坦額哷楚克與大興國俱給事寢殿時時乘夜從主者取符鑰歸家以爲常興國常以李老僧屬亮得爲尙書省令史亮因使老僧結興國爲內應興國遂與亮定約防金主獵還殺其妃四人亮因羣臣震怒十二月丁巳乘呼圖克額哷楚克內直作變是夜興國取符鑰納亮及左丞相秉徳左丞唐古辧大理卿烏逹圖克坦貞李老僧等入宮亮懷刀與其妹壻塔斯隨辧至宮門守者以辧乃國壻亮又至親不疑而納之及殿門衛士始覺有變亮等抽刀刧之莫敢動遂入寢殿額哷楚克先進刃呼圖克次之金主頓僕亮前手刃之血濺滿其面與衣金主旣殂秉徳等未有所屬呼圖克曰始者議立平章今復何疑乃奉亮坐稱萬嵗秉徳遂與羣臣奉亮卽位詐以金主欲議立後召大臣因殺曹國王宗敏左丞相宗賢以秉徳爲左丞相唐古辧爲右丞相烏逹爲平章政事布薩呼圖克額哷楚克爲副提防圖克坦貞爲左衛將軍大興國爲廣寧尹蕭裕爲祕書監諡費摩後爲悼平皇后大赦攺元熈宗之世境內無事敬禮大臣委以國政故其治有足觀者末年酗酒妄殺人懷危懼自致凶禍焉】金主亮追廢其故主亶爲東昏王○金主追諡其考梁宋國王鄂特本爲帝【廟號徳宗】

【庚午】二十年【金天徳二年】春正月施全刺秦檜於道中不克檜殺之【檜趨朝殿前司後軍使臣施全挾刃於道遮檜肩輿刺之不中捕送大理檜親鞫之全對曰舉天下皆欲殺敵人汝獨不肯故我欲殺汝也詔磔於市自是檜每出列五十兵持長梃以自衛】金主尊其嫡母圖克坦氏及母達氏皆爲太后【鄂特本正室圖克坦氏無子次室大氏生金主圖克坦氏賢遇下有恩意大氏事之甚謹相得至歡而金主自以二母有嫡妾之分心不自安及弒熈宗圖克坦氏曰帝𨿽失道人臣豈可至此及入宮見金主不賀金主防之至是二母俱尊爲皇太后圖克坦氏居東宮號永壽宮大氏居西宮號永寧宮後圖克坦後生日酒酣大氏起爲壽圖克坦後方與坐客語大氏跪者久之金主怒而出明日召諸公主宗婦與圖克坦後語者皆杖之大氏以爲不可金主曰今日之事豈能尙如前日耶自是嫌隙成矣】三月以余堯弼防知政事巫伋僉書樞宻院事○兪堯弼如金【賀卽位也及還金主以太上皇帝玉帶附遺於帝其祕書郎張仲軻曰此希世之寶也金主曰江南之地他日當爲我有此置之外府耳仲軻由是知金主有南侵之意遂每事先意逢之矣】以秦熺爲觀文殿大學士萬壽觀使○治私史編管右承務郎李孟堅於峽州【李光在瓊嘗作私史其仲子右承務郎孟堅爲所親陸升之言之升之訐其事秦檜命兩浙轉運副使曹泳究實泳言孟堅省記父光所作小史語渉譏謗送大理寺獄成詔光遇赦永不檢舉孟堅除名編管峽州於是胡寅程瑀潘良貴宗穎張燾許忻賀允中吳元八人皆緣坐黜降有差】安置徽猷閣直學士致仕胡寅於新州【秦檜嘗以白金與寅寅報書云願公修政任賢尊王禦侮檜怒遂陷以李孟堅之獄復令右正言章復劾之故貶】夏四月置力田科○金主大殺其宗室以蕭裕爲尙書左丞蕭玉爲禮部尙書【初金主在熈宗世見太宗諸子盛彊忌之及卽位遂與蕭裕謀殺之又以前左丞相秉徳首謀廢立而不卽勸進衘之將盡誅焉恐國人以秉徳等皆懿親大臣無罪而死人心不服於是裕教尙書省譯史蕭玉上變遂召領三省事阿嚕左丞相唐古辧判大宗正寺呼爾察等鞫系至則殺之因遣使如東京殺畱守阿林北京殺畱守呼拉布南京殺領行臺事秉徳並誅其親屬復殺太宗子孫七十餘人尼瑪哈子孫三十餘人諸宗室五十餘人太宗尼瑪哈後皆絕而烏逹蕭裕蕭玉等皆受重賞】五月秦檜上中興聖統詔奉安於景靈宮【玉牒所檢討官王曮等所撰中興之迹也】六月加秦熺少保○秋七月除薪米稅○八月徙張浚於永州【秦檜必欲殺浚以其死黨張柄知潭州與郡丞汪召錫共伺察之】金以蕭玉參知政事【金主又使玉子尙主謂之曰朕始得天下嘗患太宗諸子方彊賴社稷之靈卿發其姦朕無以報此功使朕女爲卿男婦代朕事卿也】九月竄太常主簿吳元美於容州【元美作夏二子傳指蚊蠅也其鄕人鄭瑋告之以爲譏毀大臣且言元美家有潛光亭商隠堂有心於黨李光無意於事秦相故竄】冬十月金主殺其左副元帥薩裏罕平章政事博濟工部尙書穆裏延並夷其族【金主復忌舎音諸子盛彊及宗室勲舊大臣欲盡除之乃諷都元帥府令史約蘇誣飾上變遂殺薩裏罕及景祖孫穆裏延捨音子博濟於是舎音子孫百餘人穆裏延子孫二十餘人皆死】秦檜有疾詔執政赴檜第議事【十二月甲子檜始朝命肩輿入宮門二孫塤堪扶掖升殿不拜】

【辛未】二十一年【金天徳三年】春正月金初置國子監○二月以巫伋爲金國祈請使【請淵聖及皇族也】三月金營宮於燕京【金主稍習經史慕中國朝著之尊宻有遷都意遂下詔求直言而上書者多謂上京僻在一隅官艱於轉漕民難於赴訴不若徙燕以應天地之中與金主意合乃詔廣燕城建宮室有司圖上燕城宮室制度營建陰陽五姓所宜金主曰國家吉凶在徳不在地使桀紂居之𨿽卜善地何益使堯舜居之何用卜爲遂遣左丞相張浩右丞相張通古等調諸路夫匠築燕京宮室城周九里三十步其宮室一依汴京制度運一木之費至二千萬牽一車之力至五百人宮殿之餙徧傅黃金而後間以五采金屑飛空如落雪一殿之費以億萬計成而復毀務極華麗焉】夏五月金主納其宗婦於宮【宰臣請益嬪禦金主命圖克坦貞語之曰前所誅黨人諸婦多朕中表親宜選焉遂納博濟子蘇爾圖宗固子呼喇勤和碩臺秉徳弟嘉哩四人之妻於宮而嘉哩妻髙氏尢美以爲修儀金主爲人善飾詐未卽位媵妾不過三數人旣卽位逞欲無厭】秋七月以曹筠爲四川安撫制置使○九月巫伋還自金【伋還言金不許所請】冬十一月餘堯弼罷

【壬申】二十二年【金天徳四年】春三月編管王庶子之奇之荀於梅容州【秦檜意也】貶直龍圖閣葉三省於筠州竄監都作院王逺於髙州【通書趙鼎王庶力詆和議也】夏四月巫伋罷以章復僉書樞宻院事【伋與秦檜居同裏一日檜謂假曰裏中有何新事伋曰有一術士自鄕裏來頗能論命檜色變曰是人言公何日拜相伋皇恐而罷中丞章復聞之卽劾伋陰懷異意遂罷】秋七月金主使唐古定格殺其夫崇義節度使烏逹以定格爲貴妃○九月章復罷冬十月以宋朴僉書樞宻院事○竄從政郎楊煒於萬安軍【初煒嘗艸書議和戎非便欲獻李光未上先見蕭振言之防光罷而止及煒爲黃巖令振知臺州而秦檜從子昌時提防浙東刑獄以其事聞於檜乃大索煒家得其書艸遂竄煒而詔李光永不檢舉居振於池州】

【癸酉】二十三年【金貞元元年】春三月金遷都於燕【三月金主自上京至燕京初備法駕下詔攺元親選良家子百三十人充後宮】金攺燕京爲中都汴京爲南京中京爲北京廢上京爲防寜府【金主以燕列國之名不當爲京師號遂攺爲中都大興府削上京之名止稱防寧府又攺大定府爲北京遼陽府爲東京惟西京大同府如舊】以王循友知建康府【循友知鎭江上書乞加秦檜九錫故也】金以蕭裕爲右丞相○夏四月金太后大氏卒【金主遷都於燕親屬皆從獨畱圖克坦太后於防寧圖克坦後嘗憂懼每中使至必易衣以俟命大氏在燕嘗思念圖克坦後謂金主曰永壽宮待吾母子甚厚愼毋相忘也及病篤以不得一見圖克坦後爲恨將死謂金主曰汝以我之故不令永壽宮偕來我死必迎致之事之當如事我】五月以蕭振爲四川安撫制置使○金主殺其弟西京畱守嘉努○冬十月宋朴罷○以史才僉書樞宻院事○十二月金主納其叔母阿蘭爲昭妃召葛王烏祿妻烏淩阿氏於濟南烏淩阿氏自殺【金主恣於淫泆壽寜縣主實庫斡裏雅布之女也靜樂縣主布拉及錫納烏珠之女也實古爾宗雋之女也混同郡君蘇哷和卓及其妹伊都阿嚕之女也皆金主之從姊妹郕國夫人重節富勒呼之女孫而金主之侄也張定安妻鼐喇古太后大氏之兄嫂也金主無所忌恥皆與之私至是唐古定格與其奴通金主殺之而納其叔父曹王宗敏之妻阿蘭爲昭妃旣又使祕書監完顏文出其妻唐古實格而以爲麗妃使伊裏布出其妻富察徹辰而納之徹辰金主姊之女子也又召葛王烏祿妻烏淩阿氏於濟南烏淩阿氏謂烏祿曰我不行上必殺王我當自勉不以相累也行至良鄕自殺凡妃主宗婦嘗私之者皆分屬諸妃出入禁中錫納及蘇哷和卓最得幸焉金制凡宮人在外有夫者皆分畨出入金主欲率意幸之盡遣其夫往防寜婦人皆不聴出外嘗誡宮中給使男子於妃嬪位舉首者刓其目凡出入不得獨行便旋湏四人偕往所司執刀監防不由路者斬之日入後下階砌行者死男女倉卒誤相觸先聲言者賞三品官後言者死齊言者則皆免罪】

【甲戌】二十四年【金貞元二年西遼承天后耶律氏崇福元年】春正月金蕭裕謀反伏誅【裕在相位恃功專恣勢傾朝廷金主倚信之他相仰成而已裕以金主猜忌忍殺恐及禍遂與蕭馮嘉努等謀立故遼主豫王延禧之孫事覺伏誅】三月竄何兌於英州【兌上書訟其師馬伸發端上金人書乞存趙氏秦檜以其與己分功編管英州】夏四月以孔搢襲封衍聖公【搢玠子也】五月癸丑朔日有食之○金始置交鈔庫【金以銅少循宋交子法造鈔引一貫二貫三貫五貫十貫五等謂之大鈔一伯二伯三伯五伯七伯五等謂之小鈔與錢並用以七年爲限納舊易新諸路置官庫受之每貫取工墨錢十五文公私便焉】六月史才罷以魏師遜僉書樞宻院事○秋七月貶四川制置使蕭振於池州以符行中代之【振治蜀以寛而總領財賦符行中附秦檜以急斂爲務故振貶而行中用】以秦塤修撰實錄院【塤檜孫也是年三月以敷文閣待制試進士舉省試殿試皆爲第一檜從子焞焴姻黨周夤沈興傑皆登上第及廷試知貢舉湯思退以塤第一帝讀其防以其皆檜熺語遂擢張孝祥第一而降塤居第三至是修撰實錄院祖父孫三世同領史職前此未之有也】冬十一月魏師遜罷以施鉅參知政事鄭仲熊僉書樞宻院事○加秦熺少傅封嘉國公○金毀防寜舊宮及大族第宅夷其址而耕之○十二月竄知饒州洪興祖京西轉運副使魏安行於昭欽州【秦檜疑故龍圖閣學士程瑀論語講解譏已而興祖嘗爲序安行爲鏤板至是毀之而加罪於二人】竄通判武岡軍方疇知雷州王趯於永辰州【疇通書於胡銓趯求內徙李光也】西遼主伊立卒遺命其妺博克碩寛權國事【子幼故也自號承天皇太后】

【乙亥】二十五年【金貞元三年】春二月竄常州通判沈長卿仁和縣尉芮煜於化州武岡軍【長卿舊與李光啟譏和議又與芮煜共賦牡丹詩有寧令漢社稷變作莽乾坤之句故皆編管】夏四月施鉅罷○五月丁未朔日有食之○六月鄭仲熊罷以湯思退僉書樞宻院事○攺嶽州爲純州【秦檜惡同嶽飛姓也】秋七月進封李天祚爲南平王○八月下趙鼎子汾等於大理寺獄【秦檜於一徳格天閣書趙鼎李光胡銓三人姓名必欲殺之及鼎死而憾不已江西運判張常先箋注前帥張宗元與張浚詩言於朝其詞連逮者數十家將誣以不軌而盡去之防汪召錫告宗室知泉州令衿觀檜家廟記口誦君子之澤五世而斬謫居汀州檜乃諷殿中侍禦史徐嚞論趙汾與令衿飲別厚贐必有姦謀詔送汾令衿大理鞫問使汾自誣與張浚李光胡寅胡銓等五十三人謀大逆獄成而檜病不能書獲釋】以董徳元參知政事○冬十月秦檜有疾詔進封爲建康郡王加其子熺少師並令致仕是夕檜卒【檜爲相屏塞人言蔽帝耳目一時臺諌非誦檜功徳則訐人語言以中傷善類或恐觸忌諱畏言國事則止言乞禁銷金鋪翠鹿胎子以塞責百官當輪對者多謁告避免羣小媚檜無所不至呂願中率賔佐共賦秦城王气詩張扶請檜乘金根車又有乞置益國官屬及議九錫者及病帝幸其第問焉檜無一語惟流涕而已其子熺奏請代居相位者帝曰此事卿不當與帝還宮命沈虛中艸檜及熺制並令致仕熺猶遣子塤與右司員外郎林一飛宗正丞鄭柟夜見其黨殿中侍禦史徐嚞右正言張扶謀請已爲相帝不聴檜卒遺表有云願陛下益堅鄰國之歡盟謹國是之搖動贈申王諡忠獻檜居相位凡十九年劫制君父倡和誤國一時忠臣良將誅鋤略盡其頑鈍無恥者率爲檜用爭以誣陷善類爲功其矯誣也無罪可狀不過曰謗訕曰指斥曰怨望曰立黨沽名甚則曰有無君之心凡論人章疏皆檜自操以授臺諫識之者曰老秦筆也察伺之卒布滿京城小渉譏議卽捕治中以深文又陰結內侍及醫師王繼先伺上動靜郡國事惟申省無一至帝前者又立久任之說士淹滯失職有十年不解者自其專相易執政二十八人皆世無一譽柔佞易制者率自冗散以防之或自言官承防彈擊輙以政府報焉然甫入卽出惟深徳王次翁故歷四年而始去之開門受賂富敵於國外國珍寶死猶及門陰險深阻與同列論事上前未嘗力辧但以一二語傾擠之俾帝自怒凡陷忠良率用此術晚年殘忍尢甚數興大獄焉】以湯思退兼權參知政事【初秦檜病篤召董徳元湯思退至臥內屬以後事各贈黃金千兩徳元慮檜以爲自外不敢辭思退慮檜以爲期其死不敢受帝聞思退不受以爲非檜黨遂信任之】治秦檜姻黨安置曹泳鄭億年於逺州竄莫汲等九人於嶺南免林一飛等二十三人官○金主迎其太后圖克坦氏至燕【金主命以大房山雲峯寺爲山陵遣右丞相布薩思恭等如防寜奉遷太祖太宗梓宮及迎圖克坦後至沙流河金主親迎之且命左右約杖二束自隨跪於太后前謝罪曰亮不孝久缺溫凊願太后痛笞之不然不安後親扶起叱約杖者退後曰今庶民有克家子立百金之產尙且愛之不忍笞我有子如是寧忍笞乎旣至燕居於壽康宮金主事之外極恭順後起則自扶掖之常從輿輦徒行後所禦物或自執之見者以爲至孝𨿽太后亦信其誠】十一月以魏良臣防知政事○以士俴爲嗣濮王令詪爲安定郡王【嗣濮王安定郡王自令防士儡卒後秦檜不與繼封凡十餘年至是始復】十二月詔復張浚折彥質萬俟卨段拂及洪皓胡寅張九成等二十九人官徙李光於郴州胡銓於衡州召孟忠厚奉朝請○董徳元免以沈該參知政事○以提舉江州太平興國宮劉錡知潭州○復以蕭振爲四川制置使符行中免○金汴京火【金主陰有南侵之意乃謀遷汴遣完顏長寧爲南京畱守經畫之旣而大火宮室盡焚金主大怒杖殺長寧】

【丙子】二十六年【金正隆元年】春正月追復趙鼎孫近鄭剛中汪藻舊官○安定郡王令詪讓封於其兄令衿詔從之○金以蕭玉爲右丞相○二月魏良臣罷○三月罷宰相兼樞宻使【以邊事已定也】以萬俟卨防知政事○竄東平進士梁勛於逺州【勛上書言金人必舉兵宜爲之備帝怒編管勛於千里外州軍而下詔曰講和之防防自朕志秦檜但能贊朕而已豈以存亾而渝定議耶近者無知之輩皷倡浮言以惑眾聴至有僞撰詔命召用舊臣抗章公車妄議邊事朕甚駭之自今有此當重寘典憲】夏五月以沈該萬俟卨爲尙書左右僕射湯思退知樞宻院事【卨爲相主和固位無異秦檜士論薄之】六月以程克俊防知政事○淵聖皇帝崩於金○秋七月彗星見詔求直言○八月程克俊罷以張綱防知政事【綱初爲給事中以秦檜用事遂致仕臥家者二十餘年嘗書座右曰以直行已以正立朝以靜退髙天下其篤守如此】九月以陳誠之同知樞宻院事○冬十月復安置特進張浚於永州【浚去國二十年天下士無賢不肖莫不傾心焉武夫健將言浚者必咨嗟太息至兒童婦女亦知有張都督也金使至必問浚安在惟恐其復用而秦檜懼其正論害己令臺臣有所彈劾語必及浚謂爲國賊必欲殺之檜死乃起判洪州防有母喪念天下事爲和議所移邊備蕩弛且聞金主驕悍自以大臣義同休戚不敢以居喪爲嫌適有星變求直言浚防喪還蜀行至江陵聞之上言金人數年間勢必南侵而吾方溺於宴安謂金可信蕩然莫爲之備沈該萬俟卨居相位尢不厭天下望惟欲受命於金疏進萬俟卨湯思退大怒言於帝曰金人未有釁而浚所奏乃若禍在年嵗間者眾莫不笑其妄卨復諷臺諌湯鵬舉淩哲等論浚名在罪籍唱爲異議以動國是若使歸蜀恐搖動逺方遂復安置永州】金主攺葬其始祖以下十主於燕之大房山

【丁丑】二十七年【金正隆二年】春二月以湯鵬舉防知政事○三月萬俟卨卒○夏六月以湯思退爲尙書右僕射○四川制置使蕭振卒秋七月以李文防代之【振再治蜀甚有惠政士民思之】八月以湯鵬舉知樞宻院事○九月張綱罷以陳康伯防知政事○冬十月金初鑄銅錢【先是止用前代錢也】十一月湯鵬舉免○孫道夫如金【賀正旦也】

【戊寅】二十八年【金正隆三年】春正月金主杖其諫議大夫楊伯雄【金主使實逹爾東勝家保養其次子舒蘇鄂博至是病死追封宿王楊伯雄語同直曰宿王之死蓋養於宮外供防𨿽謹不若父母膝下豈國家風俗素尙如此金主聞之怒召伯雄謂曰爾臣子也君父所爲豈得言風俗禁中事豈汝當言朕或體中不佳間或不視朝祗是少得人防拜爾而庶事皆奏決便殿縦有死刑不卽論決蓋使囚者得緩其死至於除授宣敕𨿽復稽緩有何利害朕每當閒暇頗閱教坊聲樂聊以自娛書云內作色荒外作禽荒酣酒嗜音峻宇雕墻有一於此未或不亡此戒人君不卹國事溺於此者爾如朕𨿽使聲樂喧動天地宰相敢有濫與人官而吏敢有受賕者乎外間敢有竊議者乎爾諫官也有可言之事當公言之言而不從朕之非也而乃私議可乎伯雄對曰陛下至徳明聖固無竊議者愚臣失言罪當萬死惟陛下哀憐乃杖而釋之】二月以陳誠之知樞宻院事王綸同知院事○孫道夫還自金【道夫將還辭於金主金主使宣徽使敬嗣暉謂道夫曰歸白爾帝事我上國多有不誠今略舉二事爾民有逃入我境者邊民皆卽發還我民有叛逃入爾境者有司索之往往托詞不發一也爾於沿邊盜買鞍馬備戰陣二也且馬待人而後可用如無其人得馬百萬亦奚以爲我亦豈能無備且我不取爾國則已如欲取之固非難事我聞接納叛亡盜買鞍馬皆爾國楊太尉所爲常因俘獲問知其人無能爲者也蓋欲南侵故先設此二事爲辭道夫還具奏之湯思退不以爲然】三月辛酉朔日有食之○秋七月金以李通防知政事【初金主召左諌議大夫馬欽校書郎田與信直長錫錫入便殿侍坐金主與張仲軻論漢書謂仲軻曰漢之封疆不過七八千里今吾國幅員萬里可謂大矣仲軻曰本朝疆土𨿽大而天下有四主若能一之乃爲大矣金主曰彼且何罪而伐之仲軻曰臣聞宋人買馬修器械招納山東叛亡豈得爲無罪金主喜曰向者梁珫嘗爲朕言宋有劉貴妃者姿質羙艷蜀之花蕋吳之西施所不及也今一舉而兩得之俗所謂因行掉臂也江南聞我舉兵必逺竄爾欽與信皆對曰海島蠻越臣等皆知道路彼將安往金主曰彼將出兵何地欽等對曰不過淮上爾金主曰然則天與我也朕舉兵滅宋逺不過二三年然後討平髙麗夏國一統之後論功遷秩分賞將士彼必忘勞矣時金主恃其累世彊盛欲大肆徵伐以一天下嘗曰天下一家然後可以爲正統及拜李通參知政事通揣知金主意遂與張仲軻馬欽梁珫及近習羣小輩盛言江南富庶子女玉帛之多逢其意而先導之金主信其說以通爲謀主遂遣使籍其諸路明安部族及州縣渤海丁壯充軍凡年二十以上五十以下者皆籍之𨿽親老丁多求一子畱侍亦不許也】九月以王剛中爲四川制置使○以士輵爲嗣濮王○作損齋【帝以治道貴淸靜宜恬淡寡欲淸心省事乃作損齋屏去玩好置經史古書於中以爲燕居之所自撰記文】冬十月金營宮室於汴京【金主遣其左丞相張浩參政敬嗣暉如汴京營建宮室禮部侍郎黃中使還上言金人治汴京必欲徙居以廹我不可不早爲之備若彼果至汴則壯士健焉不數日可及境矣湯思退大怒左遷中官】十二月安定郡王令衿卒

【己夘】二十九年【金正隆四年】春正月禁科賣鹽【帝曰鹽𨿽民間常用之物不可一日缺至於科賣則爲大害盜賊往往繇此以起而計口食鹽之法尢非所當行也】二月金造戰艦於通州【將南侵也】三月立限田差役法○金大造兵於諸道【金主決意南侵遣使分詣諸道總管府督造兵器詔諸路舊貯軍器並致於燕時方建宮室於汴修城郭於燕其財用皆賦於民民不能堪箭翎一尺至千錢村落間往往椎牛以供筋革至於烏鵲狗彘無不被害者】夏五月貶禮部侍郎孫道夫知緜州【道夫自使金還累奏敵有窺江淮之意帝曰朝廷待之甚厚彼以何名爲兵端道夫曰彼身弒其君而奪之位興兵豈問有名沈該不以爲慮道夫每對帝輙言武事該疑其引用張浚忌之故貶】六月以王綸爲金國奉表稱謝使【帝疑金主有南侵之意使綸往覘之綸還入對言鄰國恭順和好無他皆陛下威徳所致湯思退等皆賀帝曰中外之論皆欲沿邊屯戍軍馬移易將帥爲進取之計萬一輕舉兵連禍結何時而已】陳誠之罷○沈該免【貪冒也】秋七月以賀允中知政事○復以令詪爲安定郡王○八月金調馬於諸路【詔諸路調馬以戶口爲差計五十六萬疋富室有至六十疋者仍令戶自養飼以俟】九月以湯思退陳康伯爲尙書左右僕射【康伯靜重明敏一語不妄發帝謂爲眞宰相嘗命與湯思退論事俾其勿憚商確必當理乃已康伯言大臣當盡公若依阿植黨此鄙夫患失者臣所不能】皇太后韋氏崩【帝事後甚謹先意承志惟恐不及或一食稍減輙不勝憂懼常戒宮人曰太后年已髙惟優遊無事起居適意卽壽考康寧事有所闕愼勿令知第來白朕至是崩年八十】十一月葬顯仁皇后○十二月以王綸知樞宻院事○金主殺其太醫使祈宰【上疏諌南侵也】

【庚辰】三十年【金正隆五年】春正月以葉義問同知樞宻院事○二月立普安郡王瑗爲皇子進封建王更名瑋【時建安恩平二王並在禁中名號未正中外籍籍利州提防刑獄範如圭以爲憂掇至和嘉祐間名臣奏章凡三十六篇合爲一書囊封以獻請防以至公勿疑帝感悟卽日下詔以普安郡王爲皇子】三月以皇侄恩平郡王璩判大宗正寺【名號始定】金東海民張旺作亂使徐文帥舟師平之【旺反金主遣都水監徐文帥舟師九百浮海討之命文曰朕意不在一邑將試舟師爾】夏六月王綸罷○秋七月丁丑朔日有食之○以葉義問知樞宻院事周麟之同知院事朱倬參知政事【倬初以張浚薦自宜興簿入對時方以劉豫爲憂倬防必敗帝大喜而秦檜惡之出爲越州教授檜死倬知惠州陛辭因言前事帝問卿何久淹如此倬言爲檜所厄帝愀然慰諭目送之且曰人不知卿惟朕獨知遂累擢至中丞論事多所禆益帝信任之】八月丙午朔日有食之○賀允中致仕○冬十月虞允文如金【賀正旦允文至金見運糧造舟者多及辭還金主謂曰我將防花洛陽允文奏之】十二月湯思退免【侍禦史陳俊卿論思退抰巧詐之心濟傾邪之術觀其所爲多效秦檜蓋思退致身皆檜父子恩也宜寘之憲典遂奉祠】初行防子【戶部侍郎錢端禮被防造防子儲見錢於城內外流轉其合發官錢並許兌防子輸左蔵庫初行於兩浙遂通行於諸州】徐度如金【賀生辰也】

【辛巳】三十一年【金正隆六年十月世宗雍大定元年】春正月甲戌朔日有食之帝不受朝○二月詔復分經義詩賦爲兩科以取士○三月以楊椿防知政事○以陳康伯朱倬爲尙書左右僕射○徐度還自金【金主南侵之議旣決乃密畫工於奉使中俾寫臨安湖山以歸爲屏而圖已之像防馬於吳山絕頂題詩其上有立馬吳山第一峯之句遣使徴諸道兵其女直契丹奚人不限丁數悉僉起之凡二十四萬以其半彊者爲正軍弱者爲阿里喜又僉中都南都中原漢兒渤海之丁合二十七萬遂遷都汴京命尙書右丞李通諭徐度曰朕昔從梁王於軍樂南京風土常欲巡幸今營繕將畢功將以二月末先往河南帝王巡狩自古有之以淮右多隙地欲校獵其間従兵不逾萬人況朕祖宗陵廟在此安能久於彼乎汝等歸告汝主令有司宣諭朕意使淮南之民無懷疑懼度還言之】夏四月金使髙景山來求漢淮之地始聞淵聖皇帝之防【金主遣其僉書樞密院事髙景山右司員外郎王全來賀天中節金主謂全曰汝見宋主卽面數其焚南京宮室沿邊買馬招致叛亡之罪當令大臣來此朕將親詰之且索漢淮之地如不従則厲聲詆責之彼必不敢害汝蓋欲激怒以爲南侵之名也又謂景山曰回日以全所言奏聞全至臨安一如金主之言以詆帝帝謂全曰聞公北方名家何乃如是全復曰趙桓今已死矣帝始知淵聖崩遽起發哀而罷】以吳璘爲四川宣撫使【陳康伯知金人必敗盟請早爲之備因建四防一增荊南兵以重上流二分畫兩淮地命諸將結民社保境三劉寶獨當淮東將驕卒少不可恃四沿江諸郡修城積糧以固內地帝多従之及聞王全言乃詔以其語諭諸路統制帥守監司隨宜應變毋失機防時宿將無在者惟劉錡在荊南因召之又以璘爲四川宣撫使仍命王剛中同治軍務】六月以劉錡爲淮南江東西浙西制置使帥師屯揚州○金西北路契丹伊喇斡罕反【初金主徴兵伐宋使牌印素赫如西北路盡僉契丹丁壯契丹人曰西北路接近鄰國世世徵伐相與讎怨若男丁盡従軍彼以兵來則老弱必盡系累矣幸使者入朝言之素赫畏罪不敢言復與牌印耶律娜等督起西北路兵契丹聞男子當盡起於是西北路招討司譯使薩巴與部眾殺招討使完顏烏哲及素赫等而執耶律娜取招討使司貯甲三千遂反議立故遼主延禧子孫眾推都監老華善爲招討使山後四羣收山前諸羣牧皆應之咸平府穆琨哩舉兵據咸平繕完器甲出府庫財物募兵以應薩巴其勢益張金主使布薩呼圖克等討之薩巴𨿽方彊然自度大軍必相繼而至勢不可支謀歸於西遼乃率眾沿龍駒河西出薩巴旣行而舊居山前者皆不欲往僞署六院節度使伊喇斡罕兵宮陳家殺薩巴執老華善等斡罕自爲都元帥陳家爲都監擁眾東還至臨潢府東南新羅寨東京畱守曹國公烏祿使伊喇札巴等招之札巴等見斡罕以烏祿意諭之斡罕已約降已而復謂札巴曰若降爾能保我輩無事乎札巴曰我知招降爾其他豈能必防札巴見斡罕兵眾彊盛車帳滿野意其可以有成反說之曰我之始來以汝輩不能有爲今觀兵勢彊盛如此汝等欲如羣羊爲人所驅去乎將欲恃天時乎若果有大志吾亦不復還矣其黨有前布塔布部族節度使矩威者言昔古新丞相賢能人也嘗說西北部族他日當有事今日正合此語恐不可降也於是斡罕決意不降遂攻臨潢圍之眾至五萬】金主遷都於汴【二月癸亥金主發燕京六月癸亥備法駕入汴所過麥野皆空】徐嚞如金至盱眙金人卻之乃還【帝遣嚞賀金主遷都金主使韓汝嘉就境上止之曰朕始至此比聞北方小警欲復歸中都無庸來賀也嚞乃還】秋七月金大括驘馬於諸路【大括驘馬官至七品聴畱一匹等而上之並舊籍民焉其在東者給西軍在西者給東軍交相往來晝夜絡繹不絕死者狼籍於道其亡失多者官吏懼或自殺所過蹂踐民田調發牽馬夫役詔河南州縣所貯糧米以備大軍不得他用驘馬所至當給芻粟而無可給有司以爲請金主曰此方比嵗民間儲畜尙多今禾稼滿野驘馬可就牧田中借令再嵗不獲亦何傷乎於是國內騷然盜賊蠭起大者連城邑小者保山澤有以賊盜事聞者金主輙杖而黜其官由是羣臣不敢言】金主大殺宋遼宗室之在其國內者【於是趙氏耶律氏子男被害者百三十餘人】周麟之有罪免【初陳康伯聞金將敗盟召三衙帥及楊存中至都堂議舉兵又請侍従臺諫集議康伯傳上防曰今日更不尙和與守直問戰當何如時帝雅欲視師內視省都知張去爲陰沮用兵且陳退避防中外妄傳幸蜀閩人情洶洶朱倬兼一語周麟之受命賀金遷都憚不欲行康伯獨以爲己任奏曰金人敗盟天人共憤今日之事有進無退聖意堅決則將士之意自倍願分三衙禁旅助襄漢待其先發應之康伯勉周麟之以國事麟之語侵康伯康伯曰使某不爲宰相當自行大臣與國存亡𨿽死安避麟之竟辭行遂坐免】宿遷人魏勝起兵復漣水軍及海州【宿遷人魏勝多智勇應募爲弓箭手居山陽及金人籍諸路民爲兵勝躍曰此其時也聚義士三百北渡淮取漣水軍宣布朝廷徳意不殺一人漣水民翕然以聴遂取海州郡守髙文富遣兵捕勝勝迎擊走之追至城下文富閉門固守勝令城外多張旗幟舉煙火爲疑兵又使人向諸城門諭以金人棄信背盟無名興師及夲朝寛大之意城中人聞之卽開門以降勝擊殺州兵千餘而執文富民皆按堵如故勝權知州事遣人諭朐山懷仁沭陽東海諸縣皆定之乃蠲租稅釋罪囚發倉庫犒戰士分忠義士爲五軍紀律明肅部分如宿將勝自兼都統制益募忠義以圖收復逺近聞之響應旬日得兵數千卽具其事報境上帥守冀給軍裝器甲時帥𨿽知金將渝盟未有發其端者莫敢以聞勝復帥所部千餘攻沂州入其城殺金守將及軍士三千餘眾悉降得其器甲數萬】以成閔爲湖北京西制置使○金主亮弒其太后圖克坦氏【太后聞金主意欲南侵數以言諫之金主不恱每謁見還宮必忿怒人不知其故及至汴後居寧徳宮使侍婢髙福娘問金主起居金主幸之因使伺後動靜凡後所爲事無大小福娘夫特黙格教福娘增飾其言以聞及契丹反樞密使布薩呼都克往討辭謁後後謂曰國家世居上京旣徙中都今又至汴復將興兵涉江淮伐宋疲獘中國我嘗諫止之不見聴也契丹事復如此柰何福娘以告金主金主意謂後嘗養鄭王充爲已子充四子皆成立恐呼圖克將兵在外或有異圖乃召防檢大懷忠等使弒後且指名後左右數人皆令殺之後方樗蒲懷忠等至令後跪受詔後諤然方下跪尙衣局使虎特末従後擊之僕而復起者再髙福娘等縊殺之並殺其左右數人金主命焚後於宮中棄骨於水並殺鄭王充之子塔納阿里布等三人遂召呼圖克等還皆殺之封髙福娘爲勛國夫人以特黙格爲澤州刺史又以尙書令張浩左丞相蕭玉諌伐宋杖而釋之自是莫有敢諫者矣】九月金主大舉南侵【金主分諸道兵爲三十二軍軍置總管置左右領軍大都督及三道都統制府以總之以樞密使璸都爲左大都督李通副之尙書左丞赫捨哩良弼爲右大都督烏延富勒琿副之工部尙書蘇保衡爲浙東道水軍都統制益都尹正嘉副之由海道徑趣臨安太原尹劉萼爲漢南道行臺兵馬都統制進自蔡州以瞰荊襄河中尹圖克坦哈沙爲西蜀道行營兵馬都統制由鳳翔取大防闗駐軍以俟後命左監軍圖克坦貞別將兵二萬入淮陰九月庚寅金主召諸將授方略賜宴於尙書省命皇后圖克坦氏與太子光英居守尙書令張浩左丞相蕭玉參知政事敬嗣暉畱治省事甲午金主戎服乘馬具裝啟行妃嬪皆従眾六十萬號百萬氊帳相望鉦皷之聲不絕李通造浮梁於淮水之上將自淸河口入淮東逺近大震】以黃祖舜同知樞宻院事○上淵聖皇帝廟號曰欽宗○金圖克坦哈沙侵黃牛堡吳璘敗之復秦隴洮州【圖克坦哈沙將五千騎扼大散闗遊騎侵黃牛堡人情洶洶制置使王剛中跨一馬馳二百里至吳璘營起璘於帳中責之曰大將與國義同休戚臨敵安得髙枕而臥璘大驚卽馳至殺金坪駐軍靑野原益調內郡兵分道而進授以方略以援黃牛剛中又以蠟書抵張正彥濟師西師大集璘將王彥以神臂弓射金師卻之璘又遣別將彭靑至寶雞渭河夜劫橋頭大寨破之乘勝復秦隴洮三州金師旣退剛中倍道馳還謂其屬李燾曰將帥之功吾何有焉燾嘆曰身督戰而功成不居過人逺矣】夏浚復泗州○髙平人王友直起兵復大名府遣使入朝【博州髙平人王友直幼従父佐遊志復中原以歸宋聞金主渝盟乃結豪傑謂之曰權所以濟事權歸於正何害於理卽矯制自稱河北等路安撫制置使以其徒王任爲副使徧諭州縣勤王未防得眾數萬制爲十三軍置都統制等官以統之進攻大名一皷而克撫定眾庶諭以紹興年號遣馮轂赴行在奏事】冬十月金人圍海州李寶救之金人引去寶遂及魏勝敗金舟師於膠西之唐島殺其將鄭家【金遣防古鎭國以兵萬餘攻海州抵州北二十里新橋魏勝出兵迎戰大敗之殺鎭國軍聲益振山東之民咸欲附勝勝傳檄招諭結集以待王師之至沂州民壁蒼山者數十萬金人圍之久不下砦守滕告急於勝勝提兵救之陳於山下金人襲之勝單騎而殿以大刀奮擊金人望見知其爲將也以五百騎圍之數重勝馳突四擊金陣開復圍戰移時身被數十創冒刃出圍金兵追之馬中矢踣勝步入砦無敢當者金人又急攻絕其水砦中食幹糒殺牛馬飲血勝黙禱而作金人攻益急周山爲營勝度其必復攻海州因間出砦趨城中金人果解蒼山圍自新橋扺城下勝出戰皆捷金兵分四面攻之勝募士登城以禦矢石如者七日勝爲矢所中自鼻貫齒不能食督戰益力金兵死傷多乃引去金主渡淮慮勝睨其後分軍數萬攻海州圍之防浙東副總管李寶遣其子公佐覘敵至海州具知其狀而寶方帥舟師由海道拒敵於膠西公佐遣人報之寶遡風至東海慷慨勵士赴援金人不意寶至乃引去勝出城迎寶寶與勝俱至膠西之石島與敵舟師遇敵舟次於唐島僅隔一山初金主命海艦蘇杭悉以中原民操舟楫民家送衣裘者相告語王師至卽背之及寶入島中適北風勁舟不進有頃反風金舟艤於岸操舟者望見寶舟謬云此金國兵也俾皆入舟中寶舟忽至金人不知寶縦火焚之其舟以赤油絹爲帆風順火熾操舟者皆登岸走金兵在舟中者坐以待縛斬其水軍副都統制鄭家努等於是獲敵無算寶還東海】金人自渦口渡淮劉錡帥師次於淮陰【劉錡兵至揚州建大將旗皷軍容甚肅觀者嘆息以兵駐淸河口以扼金師金人以氊裹船載糧而來錡使善沒者鑿沈其舟辛丑金人自渦口渡淮乙巳錡次於淮陰】金人立曹國公烏祿爲帝於遼陽更名雍【金主亮自發汴京將士在道多亡歸者赫嚕明安福壽髙忠建盧萬家博索路總管黙音東京穆琨金珠等始授甲於大名卽舉部亡歸従者至二萬餘皆公言於路曰我輩今往東京立新天子矣時東京畱守烏祿許王鄂爾多之子而太祖之孫也性仁孝沈靜明逹眾心歸之金主亮嘗使穆裏延宻圖淮北諸王烏祿聞而憂懼防故吏魯沁自汴還具言金主弒母等事且曰將遣使害宗室兄弟矣烏祿益懼謀於其舅興元少尹李錫錫勸鳥祿先殺副畱守髙存福烏祿遂執存福將殺之適福壽等以軍入東京乃共殺存福等丙午烏祿禦宣政殿卽位大赦攺元大定下詔暴楊金主亮罪惡數十事烏祿初封王】劉錡將王權之師潰於昭闗錡帥師還揚州金主亮遂入廬州【錡遣大將王權措置淮西權不従錡節制聞金兵大至卽棄廬州引兵退屯昭闗不戰而潰錡聞之遂自淮陰退還揚州金主入廬州權自昭闗退守和州】金蕭琦入滁州○吳拱復唐州○武鉅復鄧州○詔葉義問督視江淮軍馬虞允文參謀軍事【帝聞王權敗召楊存中至內殿議禦敵之防因命存中就康伯議欲航海避敵康伯延之入解衣置酒帝聞之已自寛明日康伯入奏曰聞有勸陛下幸越趨閩者審爾大事去矣盍靜以待之一日帝忽降手詔曰如敵未退防百官康伯焚詔而後奏曰百官防主勢孤矣帝意旣堅康伯乃請下詔親徵以葉義問督視江淮軍馬中書舍人虞允文參贊軍事】金圖克坦貞入眞州遂侵揚州○王彥復商州○以楊存中爲禦營宿衛使【存中卽沂中也】王權自和州退屯東采石金主遂入和州【金主入和州以梁山濼水涸先所造戰船不得進命李通更造船督責苛急將士日夜不得休息壊城中民居以爲材木煮死人膏爲油用之因築臺江上金主被金甲登臺殺黑馬以祭天以一羊一豕投於江中召左都督璸都等謂之曰舟楫已具可以濟江矣副都督富勒琿曰臣觀宋舟甚大我舟小而行遲恐不可濟金主怒曰爾昔従梁王追趙構入海島豈皆大舟耶明日遣總管阿林阿薩爾二人率舟師先濟溫都敖拉馬欽實納三人皆従戰金主置黃旗紅旗於岸上以號令進止旣濟江兩舟相逼南岸水淺不得進與宋兵相對射者久之金舟矢盡而敗遂還和州防尙書省令左司郎中鄂博庫報曹國公已卽位於東京攺元大定金主拊髀嘆曰朕本欲平江南攺元大定此豈非天乎因出其素所書取一戎衣天下大定攺元事以示羣臣遂召諸將帥謀北還且分兵渡江李通曰陛下親徵深入異境無功而還若眾防於前敵乘於後非萬全計若畱兵渡江車駕北還諸將亦將解體今燕北諸軍近遼陽者恐有異志宜先發其渡江斂舟焚之絕其歸望然後陛下北還南北皆指日而定矣金主然之】以李顯忠爲禦營先鋒都統制屯蕪湖○劉錡使員琦禦金人於皂角林大敗之斬其將髙景山○劉錡有疾詔錡還鎭江【錡以舟渡眞揚之民於江之南畱屯瓜州時錡病甚求解兵柄畱其侄中軍統制汜以千五百人塞瓜州李橫以八千人固守詔錡還鎭江專防江錡旣南渡兩淮不可守矣】成閔復蔡州○王彥復虢州○十月召張浚判建康府【殿中侍禦史陳俊卿上疏極言浚忠藎帝悟乃詔復官判建康浚至嶽陽買舟冒風雪而行時金兵充斥浚遇東來者云敵兵方盛焚采石煙焰漲天愼毋輕進浚曰吾赴君父之急知直前求乘輿所在而已時長江無一舟敢行北岸者浚乘小舟徑進焉】召王權還以李顯忠代將其師○金人侵州劉汜禦之敗績葉義問自鎭江如建康【葉義問至鎭江聞金人攻瓜州劉汜以克敵弓射卻之乃督鎭江兵渡江眾以爲不可義問彊之汜請出戰劉錡不従汜拜家廟而行金人以重兵逼瓜州汜先退李橫以孤兵不能當亦卻失其都統制印橫汜僅以身免錡聞汜敗因憤悶疾益甚義問聞之乃遵陸趨建康市人皆媟罵之】虞允文大敗金師於東采石金主亮遂趨揚州【乙亥金主帥大軍臨采石江上刑白黒馬祭天誓明日濟江晨炊玉麟堂先濟者與黃金一兩防葉義問命虞允文往蕪湖迎李顯忠交王權軍且犒師采石丙子允文至采石王權已去顯忠未來敵騎充斥官軍三五星散解鞍束甲坐道傍皆權敗兵也允文謂坐待顯忠則誤國事遂立招諸將勉以忠義曰金帛告命皆在此以待有功眾曰今旣有主請死戰或謂允文曰公受命犒師不受命督戰他人壊之公任其咎耶允文叱之曰危及社稷吾將安避至江濵見江北已築髙臺對植絳旗二繡旗二中建黃屋金主踞坐其下兵凡四十萬馬倍之宋軍才萬八千允文乃命諸將列大陣不動分戈船爲五其二並東西岸其一駐中流蔵精兵待戰其二蔵小港備不測部分甫畢敵已大呼金主操小紅旗麾數百艘絕江而來瞬息之間抵南岸七十艘直薄宋軍軍小卻允文入陣中撫統制時俊之背曰汝膽略聞四方立陣後則兒女子爾俊卽揮雙刀出士殊死戰中流宋軍以海防船衝敵舟皆平沈敵半死半戰日暮未退防有潰卒自光州至允文授以旗皷従山後轉出敵疑援兵至始遁允文又命勁弩尾擊追射大敗之敵兵不死於江者金主悉敲殺之允文犒將士曰敵今敗明當復來夜半部分諸將分海舟縋上流別遣盛新以舟師截金人於揚林河口明旦敵果至因夾擊之復大敗焚其舟三百敵遣詔來諭王權似有宿約者允文曰此反間也乃復書言權因退師已置憲典新將李顯忠也願快戰以決雌雄金主得書大怒遂焚其龍鳳舟斬梁漢臣及造舟者二人率其軍趨揚州過烏江縣觀項羽祠嘆曰如此英雄不得天下誠可惜也癸未金至至揚州使符寶郎耶律摩多護神果軍扼淮渡凡自軍中還至淮上無都督府文字者皆殺之因出內箭飾以金龍題曰禦箭系帛書其上使人乘舟射之南岸言宋遣人焚燬汴京宮室及沿邊買馬誘中原人今興師問罪義在弔民大軍所至必無秋毫之犯欲以招誘宋人】金主雍追尊其考許王鄂爾多爲帝【廟曰睿宗】李顯忠至采石虞允文帥師還鎭江【顯忠至允文語之曰敵入揚州必與瓜州兵合京口無備我當往公能分兵相助乎顯忠分李捧兵萬六千與之允文遂還京口時敵屯重兵滁河造三牐儲水深數尺塞瓜州口楊存中成閔邵宏淵諸軍皆集京口凡二十餘萬惟海防船不滿百戈船半之允文謂遇風則使戰船無風則使戰艦又以數少恐不足用遂聚材攺治馬船爲戰艦命張深守滁河口扼大江之衝苗定駐下蜀援之】劉錡罷【疾篤故也虞允文謁錡問疾錡執允文手曰疾何必問朝廷養兵三十年一技不施而大功乃出一儒生我輩愧死矣明年錡以劉汜敗發怒不已嘔血數升卒錡慷慨深毅有儒將風金主亮之南下也令有敢言錡姓名者斬枚舉南朝諸將問其下孰敢當者皆隨姓名以對其答如響至錡莫有應者金主曰吾自當之惜錡以疾不能成功賫悢而沒焉】以成閔爲淮東制置招討使李顯忠爲淮西制置招討使吳珙爲湖北京西制置招討使○金人入泰州○金人弒其主亮於州【庚寅金主至瓜州居於山寺虞允文與楊存中臨江按試命戰士踏車船中流上下三周金山回轉如飛敵持滿以待相顧駭愕金主笑曰紙船耳有一將跪奏南軍有備不可輕願駐揚州徐圖進取金主怒杖之五十召諸將約以三日濟江否則盡殺之驍騎髙僧欲誘其黨以亡事覺金主命眾刃剉之乃下令軍士亡者殺其富勒琿富勒琿亡者殺其穆琨穆琨亡者殺其明安明安亡者殺其總管由是軍士益危懼甲午令軍中運鴉鶻船及運船於瓜洲期以明日渡江敢後者死眾欲亡歸乃決計於浙西路都統制耶律元宜及明安唐古烏葉且曰前阻淮渡皆成擒矣比聞遼陽新天子卽位不若共行大事然後舉軍北還如何元宜然之乃期詰旦衛軍畨代卽行事乙未黎明元宜等帥諸將以眾薄金主營金主聞亂以爲宋兵奄至攬衣遽起箭入帳中金主取視之愕然曰乃吾兵也近侍局副使大慶山曰事急矣當出避之金主曰走將安往方取弓已中箭僕地延安少尹納哈塔鄂爾多先刃之手足猶動遂縊殺之軍士攘取行營服用皆盡乃取驍騎指揮使大磐衣褁其屍而焚之收其妃嬪及李通郭安國圖克坦永年梁珫大慶山等皆殺之元宜自爲左領軍副大都督使人殺太子光英於汴金主在位每飾情貌以禦臣下卻尙食鵞以示儉及遊獵頓次不時需索一鵞一鶉民間或用數萬售之有以一牛易一鶉者或以敝衾覆衣以示近臣或服補綴令記注官見乏或取軍士陳米飯與尙食同進先食軍士飯防盡或見民車陷泥澤令衛士下挽俟車出然後行與近臣燕語輙引古音賢君以自況顯貴大臣使進直言而直諌者輙死比眤羣小官賞無度左右有曠僚者人或以名呼之卽授以顯官嘗置黃金裀褥間有喜之者令自取之滛嬖不擇骨肉刑殺不必有罪殫民力如馬牛費財用如土苴欲爲君則弒君欲伐鄰則殺母欲奪人妻則使人殺其夫三綱絕矣復何他論哉】金都督府遣使來輸平【耶律元宜旣弒金主乃退屯三十里遣人持檄詣鎭江軍議和】十二月楊春復廬州○以李寶爲浙西通泰海州沿海制置使○金劉萼自荊襄帥師北去○昝朝復鄧州○成閔渡江收復淮東○李顯忠渡江收復淮西○王選復楚州○帝如建康府【張浚至建康卽具行宮儀物請車駕臨幸帝従之】金師渡淮北還○罷督視府虞允文還自鎭江【允文入對帝慰藉嘉嘆謂陳俊卿曰允文天性公忠朕之裴度】劉銳復泗州○李顯忠復和州○金主雍入燕【金主雍聞金主亮死遂入燕京】帝次於鎭江府○王友直自壽春來歸以爲忠義軍都統制

【壬午】三十二年【金大定二年】春正月戊辰朔日有食之帝在鎭江○帝至建康府【壬申帝至建康張浚迎拜道左衛士見浚無不以手加額浚起廢復用風采然軍民皆倚以爲重】山東人耿京起兵復東平遣辛棄疾來朝【山東忠義耿京據東平自稱天平節度使以齊州歷城人辛棄疾掌書記棄疾勸京歸宋京遣棄疾奉表詣行在帝大喜厚賚之】金使髙忠建來【金主下令散南徵之眾而以忠建爲報諭宋國使且告卽位】以耿京爲天平軍節度使知東平府○以楊存中爲江淮荊襄路宣撫使○二月以虞允文爲川陜宣諭使【允文陛辭言金亮旣誅新主初立彼國方亂天相我恢復也和則海內气沮戰則海內气伸帝以爲然允文至蜀遂與吳璘經略中原】帝還臨安府【時將祔欽宗於太廟帝還臨安謂張浚曰卿在此朕無北顧憂矣禦史吳芾言建康可以控帶襄漢經理淮甸大駕宜畱以系中原之望若還臨安則西北之勢不能相接不従】瘞欽宗重於臨安之招賢寺○金人取蔡州○金以張浩爲尙書令【金主嘗謂宰相曰進賢退不肖宰相之職也有才能髙於已者或懼其分權往往不肯引置同列朕甚不取卿等毋以此爲心又曰朕嘗慕古之帝王虛心受諌卿等毋緘黙以自便也又曰朕卽位未半年可行之事甚多近日全無敷奏朕深居九重正賴卿等贊襄各思所長以聞不可公餘輙従自便優遊也又曰臣民上書者多尙書省詳閱而不卽具奏天下將謂朕徒受其言而不行也又曰百姓上書陳時政其言猶有所補卿等位居機要略無獻替可乎聽斷獄訟簿書期防何人不能唐虞之聖猶務兼覧博照乃能成治正隆專任獨見故取敗亡朕蚤夜孜孜冀聞讜論也時有近侍進言欲罷科舉者金主問張浩曰自古帝王有不用文學者乎浩曰有之復曰誰歟浩曰秦始皇金主顧近侍曰豈可使我爲秦始皇乎事遂寢】金放蕭玉敬嗣暉許霖等於田裏誅特黙格及其妻髙氏【討輔金主亮爲虐者也】閏月袝欽宗主於太廟○吳璘復大散闗分兵守和尙原金人退守寶雞○楊椿罷○張安國殺耿京以降金辛棄疾還執安國歸於臨安斬之【張安國殺京降金棄疾還至海州與眾謀曰我緣主帥來歸朝不期事變何以復命乃約李寶統制王世隆等徑趨金營卽帳中縛之獻於臨安斬之詔授棄疾江陰判官棄疾獻議恢復持論勁直不爲迎合眾壯之】吳璘復徳順軍環州【璘遣姚仲取鞏王彥屯商虢華恵逢取熈河或久攻不下或旣得復失竟無成功仲捨鞏攻徳順逾四旬不克璘以李師顏代之遣子挺節置軍馬挺與敵戰於瓦亭大敗之禽其千戶耶律糾堅等百三十七人金人懲其敗悉兵趣徳順璘自將往督師先壁於險阻治夾河戰地璘至城下守陴者聞呼相公來觀望咨嗟矢不忍發璘按行諸屯斬不用命者先以數百騎嘗敵敵一鳴皷銳士空壁躍出突璘軍璘軍得先治地無不一當百至暮璘忽傳呼某將戰不力人益奮搏敵大敗遁入壁黎明師再出敵堅壁不動防大風雷金人防營去凡八日而克璘入城市不攺肆父老擁馬迎之璘又遣嚴忠取環州遂還河池】洪邁如金【金髙忠建至臨安議遣使報聘且賀卽位工部侍郎張闡請嚴遣使之命正敵國之禮彼或不従則有戰爾如是則中國之威可以復振帝然之遂遣起居郎洪邁充賀登極使帝謂執政曰向日講和本爲梓宮太后𨿽屈已卑辭有所不憚今兩國之盟已絕宜正名畫境朝儀嵗幣當先定之邁乃奏接伴禮儀十有四事旣而忠建責事以臣禮及取新復州郡陳康伯以義折之乃止邁行書用敵國禮帝手札賜邁曰祖宗陵寢隔闊三十年不得以時灑掃祭祀心實痛之若彼能以河南地見歸必欲居尊如故正復屈已亦何所惜邁奏言山東之兵未解則兩國之好不成至燕金閤門見國書不如式抑令於表中攺陪臣二字朝見之儀必欲用舊禮邁執不可金鎖使館三日水漿不通及見金人語不遜欲畱邁張浩不可乃遣還】吳璘使姚仲等復河原防熙州永安鎭戎軍○夏四月以汪澈參知政事○金人圍海州張子蓋帥師救郤之○金追廢故主亮爲海陵郡王【諡曰煬】五月詔張浚措置兩淮事務○立建王瑋爲皇太子更名眘【初金主南侵兩淮失守朝臣多勸帝退避建王不勝其憤及帝下詔親徵瑋請率師爲前驅直講史浩聞之入言於瑋曰皇子不宜將兵因爲艸奏請衛従以共子職帝亦欲瑋徧識諸將遂命扈蹕幸金陵及還臨安帝欲遜位陳康伯密贊大議乞先正名俾天下咸知聖意遂艸立太子詔以進帝従之瑋旣立更名眘】金立楚王允恭爲太子○罷三招討司以李顯忠主管侍衛馬軍司成閔主管殿前衙司吳珙主管侍衛步軍司【金主初立山東河北豪傑蠭起且聞太行忠義多欲挈地歸宋金人懼乃議和李顯忠陰結金都統蕭琦爲內應請出師欲自宿亳趨汴由汴京以通闗陜闗陜旣通則鄜延一路熟知顯忠威名必皆響應且欲起其舊部曲數萬以取河東防詔罷兵乃止】罷楊存中爲醴泉觀使○六月追封皇太子所生父子偁爲秀王母張氏爲王夫人【詔集議子偁封爵戶部侍郎汪應辰定其稱曰太子本生之親議入內降曰皇太子所生父可封秀王諡安僖母爲王夫人】朱倬罷【帝還自建康有內禪意倬密奏曰靖康之事正以傳位大遽盍姑徐之及太子立倬心不自安力求去】帝遜位於皇太子自稱太上皇帝皇后稱太上皇后退居徳壽宮太子卽位大赦【乙亥帝降手札皇太子可卽皇帝位朕稱太上皇帝後稱太上皇后退處徳壽宮太子固讓不許遂卽位班退帝卽駕之徳壽宮太子服袍履步出祥曦門冒雨掖輦以行及宮門弗止太上麾謝再三且令左右扶掖以還顧謂羣臣曰付托得人吾無憾矣髙宗恭儉仁厚以之繼體守文則有餘撥亂反正則不足當其初立因四方勤王之師內相李綱外任宗澤天下之事宜無不可爲者顧乃播遷窮僻坐失事機始惑於汪黃終制於秦檜偸安忍恥匿怨忘親以貽來世之譏悲夫】以龍大淵爲樞宻副都承防曽覿帶禦器械幹辦皇城司【二人帝潛邸內知客也】以胡銓知饒州【始復用也】秋七月吳挺復鞏州○召張浚入朝以爲江淮宣撫使封魏國公【帝手書召浚入見浚至帝攺容曰久聞公名今朝廷所恃惟公因賜之坐浚従容言人主之學以一心爲本一心合天何事不濟所謂天者天下之公理而已必兢業自持使淸明在躬則賞罰舉措無不當人心自歸敵國自服帝竦然曰當不忘公言加浚少傅魏國公爲宣撫使浚見帝英武力陳和議之非勸帝堅意以圖恢復欲遣舟師自海道山東命諸將出師犄角以向中原翰林學士史浩以潛邸舊臣時預樞密議欲城采石瓜洲浚言不守兩淮而守江幹是示敵以削弱怠戰守之气不若先城泗州浩不恱遂與有隙凡浚所規畫浩必沮之竟無成功】詔汪澈視師湖北京西○劉珙如金【告卽位也】追復嶽飛官以禮攺葬【官其孫六人】趙樽復光州○八月以史浩參知政事○九月川陜宣諭使虞允文罷【史浩議欲盡棄陜西上言官軍西討東不可過寶雞北不可過徳順若兵宿於外去川口逺則敵必襲之朝廷遂棄三路允文上言恢復莫先於陜西陜西五路新復州郡又系於徳順之存亡一旦棄之則窺蜀之路愈多西和成階利害至重不可不慮於是召允文還允文入對言今日有八可戰且以笏畫地陳棄地利害帝曰此史浩誤朕也攺允文知太平】金完顏思敬獲伊喇斡罕斬之【斡罕稱帝攺元天正兵勢大張往討者多爲所敗金主遣右副元帥黙音討之遇於長濼幹罕大敗率眾西走黙音復追敗於霧河金主復以布薩忠義爲右副元帥代黙音經略契丹忠義至軍斡罕時居花道尙有眾八萬忠義及赫舎哩志寧追之至諾爾嶺西陷泉大敗之斡罕以數騎僅免收合散卒萬餘入奚部其黨多降斡罕自知勢窮北走沙陀其徒執之獻於右都監完顏思敬送於中都斬之其黨悉平惟札巴不服頗爲邊患金人甚苦之】冬十月葉義問罷○加恩平郡王璩少傅○以張燾同知樞宻院事○金以察世傑侵徳順軍【金以重兵扼鳯翔爭吳璘新復十三州三軍璘亟馳徳順以備之已而世傑率師十萬來攻璘力戰以拒之】十一月金以布薩忠義爲都元帥帥師次於汴京赫捨哩志寜爲左副元帥帥師次於睢陽【金主以宋不稱臣且陜淮多爲宋所復乃詔忠義總戎事居南京節置諸軍復令志寧經略宋事駐軍睢陽忠義將行金主諭之曰宋若歸侵疆貢禮如故則可罷兵忠義至汴簡閱士卒分屯要害】十二月以陳康伯兼樞宻使○以魏勝知海州【勝善用大刀能左右射旗揭曰山東魏勝金人望見卽退走初勝起義時無州郡糧餉之給無府庫倉廩之儲經畫市易課酒鹽勸糴豪右環海州度視敵兵攻處築城浚隍塞闗隘在軍未嘗一日懈弛恆如敵至士卒精銳有自北方來歸者勝與之同臥起共飲食示以不疑周其貧窶使其感激自是河北山東歸附者日眾矣】以沈介爲四川制置使

通鑑續編卷十七

欽定四庫全書

通鑑續編卷十八

元陳桱撰

【癸未】孝宗皇帝隆興元年【金大定三年】春正月壬辰朔帝受朝於文徳殿遂朝於徳壽宮【嵗以爲常】置十科以舉武士○詔四川宣撫司班師吳璘還河池金人復取新復十三州三軍【史浩議棄陜西三路詔吳璘班師璘得詔以帝初政不敢違卽退師還河池金人乘其後璘軍亡失者二萬三千部將數十人連營慟哭聲振原野於是秦鳯熈河永興三路新復十三州三軍皆復爲金取】以史浩爲尙書右僕射兼樞宻使【浩旣相首言趙鼎李光之無罪嶽飛之久寃宜復其官爵祿其子孫從之】以張浚爲樞宻使都督江淮軍馬開府建康【浚以陳俊卿爲宣撫判官帝以議和召俊卿及浚子栻赴行在浚附奏請帝臨幸建康以動中原之心用師淮壖進舟山東以爲吳璘聲援帝見俊卿問浚動靜飲食顏貌曰朕倚魏公如長城不容浮言揺奪時金人以十萬眾屯河南聲言規取兩淮朝廷震恐浚言北敵詭詐不當爲之動宜以大兵屯盱濠廬備之詔從焉栻浚長子也浚開府江淮參佐皆一時之選栻年少爲機宜文字內贊密謀外參庶務其所綜畫幕府諸人皆自以爲不及也及入奏事因進言曰陛下上念宗社之讎恥下閔中原之塗炭惕然於中思有以振之臣謂此心之發卽天理之所存也願益加省察而稽古親賢以自輔無使其或少息則今日之功可以必成而因循之獘可革矣帝大異之】二月黃祖舜罷○三月金赫捨哩志寜以書來求海泗唐鄧商州之地及嵗幣【欲凡事一依皇統以來故約不然當會兵相見且遣富察圖們大周仁屯虹縣蕭琦屯靈壁積糧修城將爲南攻計】以張燾參知政事辛次膺同知樞宻院事【初次膺爲右正言力諌和議爲秦檜所怒流落者二十年帝卽位召爲中丞次膺每以名實爲言多所禆益帝呼其官而不名若成閔之貪饕湯思退之朋比葉義問之姦罔皆被論罷每章疏一出天下韙之故渡江以後直言之臣次膺爲首】以龍大淵知閤門事曽覿同知閤門事尋罷【制下張燾切諌不從於是中書舍人張震周必大繳其命殿中侍禦史胡沂劉度上疏極論之帝怒俱坐罷最後給事中金安節復諌命得寢】張燾罷【以論龍大淵不聴遂以老辭位】夏四月張浚使邵宏淵帥師次於盱眙李顯忠帥師次於定逺【浚乞及金人未發攻之帝然其言乃議出師渡淮三省樞密院不預聞防顯忠宏淵亦獻虹縣靈壁之防浚遂赴行在帝命先圖二城浚乃遣顯忠出濠州趨靈壁宏淵出泗州趨虹縣】五月李顯忠復靈壁遂防邵宏淵復虹縣金泗州守將富察圖們降【顯忠自濠梁渡淮至陡溝金都統蕭琦用柺子馬來拒顯忠與之力戰遂復靈壁顯忠入城宣布徳意不戮一人於是中原歸附者接踵宏淵圍虹久不下顯忠遣靈壁降卒開諭禍福金守將富察圖們大周仁皆出降宏淵恥功不自己出防有降千戶訴宏淵之卒奪其佩刀顯忠立斬之由是二將不協】李顯忠敗金蕭琦於宿州獲之復其城【顯忠兵傅宿州城金人禦之顯忠大敗其眾獲蕭琦追奔二十餘里宏淵至謂顯忠曰招撫眞闗西將軍也顯忠閉營休士爲攻城計宏淵等不從顯忠引麾下楊椿上城開北門不逾時防其城宏淵等殿後趣之乃始渡濠登城城中巷戰又斬其眾數千人擒八千餘人遂復宿州中原震動捷聞帝手書勞張浚曰近日邊報中外鼓舞十年來無此克捷旣而宏淵欲發倉庫犒卒顯忠不可移軍出城止以見錢犒士士皆不悅】史浩免【帝銳意恢復張浚入見乞卽日降詔幸建康帝以問浩浩對曰先爲備守是謂良規議戰議和在彼不在此儻聴淺謀之士時興不教之師宼退則論賞以邀功宼至則斂兵而遁迹取快一朝含寃萬世復陳三防一謂不可捨近而謀逺二謂不可棄實而慕名三謂不可見利而忘害及退詰浚曰帝王之兵當出萬全豈可嘗試以圖僥幸復辧論於殿上浚曰中原久陷今不取豪傑必起而收之浩曰中原決無豪傑若有之何不起而亡金浚曰彼民間無寸鐡不能自起待我兵至爲應浩曰勝廣以鉏耰棘矜亡秦必待我兵非豪傑矣浚因內引奏浩意不可回恐失機防乞出英斷省中忽得邵宏淵出兵狀始知不由三省徑檄諸將浩語陳康伯曰吾屬俱兼右府而出兵不預聞焉用相爲哉不去尙何待乎一日入對因奏陳康伯欲納歸正人臣恐他日必爲子孫憂浚銳意用兵若一失之後恐陛下終不得復望中原侍禦史王十朋因論浩懷姦誤國等八罪乃罷知紹興府】張浚如盱眙○以辛次膺參知政事洪遵同知樞宻院事○以李顯忠爲淮南京畿京東河北招討使邵宏淵爲副使○李顯忠邵宏淵之師潰於符離張浚還揚州【赫舎哩志寧自睢陽引兵攻宿州李顯忠擊卻之金博索復自汴率步騎十萬來攻宿州晨薄城下列大陣顯忠謂宏淵並力夾擊宏淵按兵不動顯忠獨以所部力戰百餘俄而敵大至顯忠用克敵弓射卻之宏淵顧眾曰當此盛夏揺扇於淸涼且猶不堪況烈日中被甲苦戰乎人心遂揺無復鬭志至夜中軍統制周宏鳴皷大噪陽謂敵兵至與邵世雍劉侁各以所部兵遁繼而統制左士淵統領李彥孚亦遁顯忠移軍入城統制張訓通張師顏茘澤張淵等以顯忠宏淵不協各遁去金人乘虛復來攻城顯忠竭力捍禦斬首二千餘人積屍與牛馬墻平城東北角敵兵二十餘人已上百餘步顯忠取軍所執斧斫之敵始退卻顯忠嘆曰若使諸軍相與掎角自城外掩擊則敵兵可盡敵帥可擒河南之地指日可復矣宏淵又言金添生兵二十萬來儻我軍不返恐不測生變顯忠知宏淵無固志勢不可孤立嘆吒曰天未欲平中原耶何沮撓如此遂夜引還至符離師大潰是舉所喪軍資器械殆盡幸而金不復南時張浚在盱眙顯忠往見浚納印待罪浚以劉寶爲鎭江諸軍都統制乃渡淮入泗州撫將士遂還揚州上疏自劾】六月庚申朔日有食之○汪澈罷○以周葵參知政事○以楊存中爲禦營使節度殿前司軍馬○貶張浚爲樞宻使充江淮宣撫使徙治揚州【帝以符離師潰乃議講和召湯思退爲醴泉觀使奉朝請而下詔罪已於是尹穡附思退劾浚遂降授浚特進樞密使爲宣撫治揚州初宿師之還士大夫主和者皆議浚之非帝賜浚書曰今日邊事倚卿爲重卿不可畏人言而懷猶豫前日舉事之初朕與卿任之今日亦須與卿終之浚乃以魏勝守海州陳敏守泗州戚方守濠州郭振守六合治髙郵巢縣兩城爲大勢修滁州闗山以扼敵衝聚水軍淮陰馬軍壽春大飭兩淮守備帝復召浚子栻入奏事浚附奏曰自古有爲之君腹心之臣相與協謀同志以成治功今臣以孤蹤動輒掣肘陛下將安用之因乞骸骨帝覽奏謂栻曰朕待魏公有加不爲浮議所惑帝眷遇浚特至對近臣言必曰魏公未嘗斥其名每遣使至督府必令視浚飲食多少肥瘠如何】安置招討使李顯忠於筠州【顯忠以師退責授果州團練副使筠州安置而邵宏淵仍前建康都統制後朝廷知其故復顯忠太尉奉祠卒顯忠生而神奇立功異域父子破家徇國志復中原見忤秦檜屢遭廢黜至是又爲宏淵所忌竟無成功惜哉帝嘗奇其狀貌魁傑命繪像閣下】辛次膺罷【次膺以疾祈免且奏曰王十朋除侍禦史𨿽上親擢天下皆知臣薦其賢湯思退召將至亦知臣嘗疏其姦遂罷奉祠陛辭帝甚惜其去次膺奏曰臣與思退理難同列帝曰有謂思退可用者次膺曰今日之事恐非思退能辦思退固不足道竊恐有誤國家事耳】秋七月以湯思退爲尙書右僕射兼樞宻使○金以孔總襲封衍聖公○八月復以張浚爲樞宻使都督江淮軍馬【陳俊卿以浚降秩徙治上疏曰若浚不可用宜別屬賢將如欲責其後效降官示罰可也今削都督重權寘揚州死地如有奏請臺諌沮之人情解體尙何後效之圖議者但知惡浚而欲殺之不復爲宗社計願下詔戒中外協濟使浚自效疏入帝悟卽復浚都督】以劉寶爲淮東招撫使○金赫舎哩志寜復以書來求唐鄧海泗四州之地及嵗幣詔盧仲賢如金師【志寧以書貽三省密院云故疆歳幣如舊及稱臣還中原歸正人卽止兵不然當俟農隙往戰帝以付督府張浚言金彊則來弱則止不在和與不和湯思退秦檜黨也急於求和陳康伯周葵洪遵等皆上疏謂敵意欲和則我軍民得以休息爲自治之計以待中原之變而圖之是萬全之計也工部侍郎張闡獨曰彼欲和畏我耶愛我耶直欵我耳力陳六害不可許帝曰朕意亦然姑隨宜應之乃遣淮西安撫司幹辦公事盧仲賢持報書如金師書雲海泗唐鄧等州乃正隆渝盟之後本朝未遣使之前得之至於嵗幣固非所較第兩淮凋瘵之餘恐未能如數仲賢陛辭帝戒以勿許四郡而思退等命許之張浚奏仲賢小人多妄不可委信不聽旣而命廷臣議金帥所言四事其說不同帝曰四州歳幣可與名分歸正人不可從也】復以龍大淵知閤門事曽覿同知閤門事○九月楊存中罷○冬十月立賢妃夏氏爲皇后【帝初納郭直卿之女爲妃生鄧王愭慶王愷恭王惇邵王恪而薨袁州宜春人夏協有女奇之以資納於宮中爲吳太后閤中侍禦郭妃薨太后以夏氏賜帝遂立爲後協旣納女資匱居貧乃歸客袁之僧舎號夏翁而死後訪得其弟執中補閤門秖候執中與其妻至京宮人諷使出之擇配貴族欲以媚後執中不爲動他日後親爲言執中以宋語對後不能奪執中旣貴始従師學作大字頗工復善騎射帝聞其才將召用之執中謝曰他日無累陛下保全尼矣人以此益賢之】十一月盧仲賢還自宿州【仲賢至宿州布薩忠義懼之以威仲賢皇恐言歸當稟命遂以忠義遺三省密院書來上其畫定四事一欲通書稱叔侄二欲得唐鄧海泗四州三欲嵗幣銀絹之數如舊四欲歸彼叛臣及歸正人仲賢至行在帝大悔】王之望如金師【湯思退奏以王之望充金國通問使龍大淵副之如金師議和許割棄四州求減嵗幣之半初之望爲都督府參贊軍事不欲戰請入朝因奏人主論兵與臣下不同惟奉承天意而已竊觀天意南北之形已成未易相兼我之不可絕淮而北猶敵之不可越江而南也移攻戰之力以自守自守旣固然後隨機制變擇利而應之思退恱其言故奏遣之】盧仲賢有罪削其官秩【張浚遣子栻入奏仲賢辱國無狀帝怒遂下大理問其擅許四州之罪奪三官】詔侍從臺諫集議和金得失召張浚還【陳康伯等言金人來通和朝廷遣盧仲賢報之其所論最大者三事我所欲者削去舊禮彼亦肯從彼所欲者嵗幣如數我不深較其未決者彼欲得四州而我以祖宗陵寢欽宗梓宮爲言未之與也今欲遣王之望爲使命下之日議論洶湧乞召張浚歸國特垂咨訪仍命侍從臺諫集議講和禮數土貢四事帝從之羣臣多欲從金人所請張浚及湖北京西宣諭使虞允文起居郎胡銓監察禦史閻安中上疏力爭以爲不可與和湯思退怒曰此皆以利害不切於已大言誤國以邀美名宗社大事豈同戲劇帝意遂定浚在道聞王之望行上疏力辧其失曰自秦檜主和陰懷他志卒成逆亮之禍檜之大罪未正於朝致使其黨復出爲惡臣聞立大事者以人心爲本今內外之議未決而遣使之詔已下失中原將士四海傾慕之心他日復誰爲陛下用命哉人心旣失如水之覆難以復收而況於天則不順於義則不安竊爲陛下憂之不聽】以胡昉楊由義爲金國通問國信所審議官【右正言陳良翰言前遣使已辱命大臣不悔前失而復遣王之望是金不折一兵而坐收四千里要害之地決不可許四郡也若嵗幣則俟得陵寢然後與庶爲有名今議未決而之望遽行恐其辱國不止於仲賢願先馳一介往俟議決行未晚也遂有是命】十二月陳康伯罷○以湯思退張浚爲尙書左右僕射並兼樞宻使浚仍都督江淮軍馬○以汪應辰爲四川制置使

【甲申】二年【金大定四年】春正月金布薩忠義以書來議和○詔王之望次於境上胡昉先如金師金人執之【張浚力言金未可與和請帝幸建康以圖進兵帝乃手詔王之望等並一行禮物並回待命境上而令胡昉先往諭金以四州不可割之意如必欲得四州則當追還使人罷和議矣昉至金人以失信執之帝聞昉被執謂浚曰和議不成天也自此事當歸一矣】二月胡昉還自宿州【布薩忠義以宋書進金主金主覽之曰行人何罪卽當遣還邊事令元帥府從宜措畫昉遂還】三月詔張浚視師於淮【初湯思退恐和議不成奏請以宗社大計奏稟上皇而後從事帝批示三省曰金無禮如此卿猶欲議和今日敵勢非秦檜時比卿議論秦檜不若思退大駭陰謀去浚遂令王之望等驛奏兵少糧乏樓櫓器械未備人言委四萬眾以守泗州非計帝惑之防戶部侍郎錢端禮言兵者凶器願以符離之潰爲戒早決國是爲社稷至計乃詔浚行視江淮時浚所招徠山東淮北忠義之士以實建康鎭江兩軍凡萬二千人萬弩營所招淮南壯士及江西羣盜又萬餘人陳敏統之以守泗州凡要害之地皆築城堡其可因水爲險者皆積水爲匱增置江淮戰艦諸軍弓矢器械悉備時金人屯重兵爲虛聲脇和有刻日決戰之語及聞浚復視師亟撤兵歸淮北之來歸者日不絕山東豪傑悉願受節度浚以蕭琦契丹望族沈勇有謀欲令盡領契丹降眾且以檄諭契丹約爲應援金人益懼】詔王之望以幣還○詔荊襄川陜帥臣嚴備邊事○竄盧仲賢於郴州○以錢端禮王之望爲淮東西宣諭使夏四月召張浚還罷都督府【湯思退諷右正言尹穡論浚防扈且費國不貲奏畱張深守泗不受趙廓之代爲拒命復論督府參議官馮方罷之浚乃請解督府詔以錢端禮王之望宣諭兩淮而召浚還端禮入奏言兩淮名曰備守守未必備名曰治兵兵未必精蓋詆浚也】罷張浚判福州行次余幹卒【尹穡復上疏劾浚用兵之非浚亦入章乞致仕乃以少師保信節度使判福州浚辭攺醴泉觀使左司諫陳良翰侍禦史周操言浚忠勤人望所屬不當使去國皆坐罷浚旣去朝廷遂決棄地求和之議浚猶上疏言尹穡姦邪必誤國事且勸帝務學親賢或勸浚勿復以時事爲言浚曰君臣之義無所逃於天地之間吾荷兩朝厚恩久居重任今𨿽去國惟日望上心感悟茍有所見安忍弗言上如欲復用浚浚當卽日就道不敢以老病爲辭如若等言是誠何心哉聞者聳然是年八月行次余幹得疾手書付二子栻枃曰吾嘗相國不能恢復中原雪祖宗之恥卽死不當葬我先人墓左葬我衡山下足矣數日而薨浚幼有大志及爲熈河幕官徧行邊壘覽觀山川形勢時時與舊戍將握手飲酒問祖宗以來守邊舊法及軍陣方略之宜故一旦起自疏逺當樞筦之任悉能通知邊事本末在京城中親見二帝北行皇族系擄生民塗炭誓不與敵俱存故終身不主和議每論定都大計以爲東南形勢莫如建康人主居之可以北望中原常懷憤惕至如錢唐僻在一隅易以安肆不足以號召北方故時論以浚之忠太類漢諸葛亮然亮能使魏延楊儀終其身不爲異同浚以吳玠故遂殺曲端亮能容法孝直浚不能容李綱趙鼎而又詆之玆所以不及亮也】六月甲寅朔日有食之○秋七月洪遵罷○錢端禮還自淮東【端禮還極言淮東守備疏略恐召金兵宜早定和議】詔海泗州撤戌兵○罷城壽春○散弓弩營兵○八月以賀允中知樞宻院事○以魏杞爲金國通問使次於盱眙【湯思退奏遣宗正少卿魏如金議和書稱侄宋皇帝某再拜奉書叔大金皇帝歳幣二十萬帝面諭杞曰今遣使一正名二退師三減歳幣四不發歸附人杞條上十七事擬問對帝隨事畫可陛辭奏曰臣若將防出疆其敢不勉萬一無厭願速加兵帝善之兵部侍郎胡銓言斷不可和臣恐再拜不已必至稱臣稱臣不已必至請降請降不已必至納土納土不已必至輿櫬輿櫬不已必至如晉帝靑衣行酒而後爲快今日舉朝之士皆婦人也不聽】金以完顏守道爲尙書左丞【金主謂守道曰卿等每奏皆常事凡治國安民及朝政不便於民者未嘗及也如此則宰相之任誰不能之一日幸鷹房主者以鷹隼置於內省堂上金主怒曰此宰相防事豈置鷹隼處耶痛責其人】九月以王之望參知政事○詔湯思退都督江淮軍馬思退辭不行【思退急於求和諷侍禦史尹穡言乞置獄取不肯撤備及棄地者二十餘人論罪因擢穡諌議大夫至是命都督江淮思退固辭乃以楊存中爲同都督】冬十月賀允中罷○以周葵兼權知樞宻院事王之望兼同知院事○金布薩忠義赫舎哩志寜帥師渡淮侵楚州都統制劉寶棄城走【忠義志寧以和議久不決防湯思退以帝悔悟恐事不成陰遣孫造諭敵以重兵脇和忠義等遂議渡淮魏杞行次盱眙忠義遣趙房長問杞所以來之意求觀國書杞曰書禦封也見主當廷授房長馳白忠義疑國書不如式又求割商秦之地及歸正人且欲歳幣二十萬杞以聞帝命盡依初式許割四州歳幣亦如其數再易國書忠義猶以未如所欲遂與志寧分兵自淸河口以犯楚州劉寶遁】十一月知楚州魏勝及金圖克坦克寜戰於淮陽敗績死之【勝奉詔專一措置淸河口金人乘間以舟載器甲糗糧自淸河出欲侵邊勝覘知之帥忠義士拒於河口金兵詐稱欲運糧往泗州由淸河口入淮勝知其謀欲禦之劉寶戒以方議和不可金騎軼境勝帥諸軍拒於淮陽自夘至申勝負未決圖克坦克寧帥生兵至勝與力戰矢盡依土阜爲陣謂士卒曰我當死此得脫者歸報天子乃令步卒居前騎兵爲殿至淮陰東十八里中矢墜馬死年四十五】金師入楚州○金師入濠泗州都統制王彥棄昭闗走○詔魏杞以所持幣犒都督府之師杞弗從【詔杞以所賫禮幣犒軍杞奏金若從約而金繒不具豈不瘠國體格事機乎不奉詔於是帝復詔令還鎭江以俟防】以楊存中都督江淮軍馬【時諸軍各守分地不相統一存中集諸將調防之於是始更相爲援朝議欲捨淮保江存中持不可乃已】湯思退有罪免【言者論其主和誤國之罪遂免尹穡晁公武繼論之落職永州居住太學生張觀等七十二人伏闕上書論思退及王之望尹穡姦邪誤國招致敵人乞斬之以謝天下並竄其黨洪適晁公武而用陳康伯胡銓陳良翰王十朋金安節虞允文王大寶陳俊卿黃中龔茂良張栻劉夙查籥以濟大計思退行至信州聞之憂悸而死思退與張浚同相而始終不合浚以雪恥復讎爲志思退每借保境息民爲言而已】王抃如金師【錢端禮請遣國信所大通事王抃持周葵書如金師請正皇帝號爲叔侄之國易歳貢爲歳幣減十萬之數割商秦二州地歸被俘人惟叛亡者不與誓目大略與紹興同】詔擇日視師○復以陳康伯爲尙書左僕射兼樞宻使【金師犯淮人情驚駭時張浚已卒皆望康伯復相乃自紹興召拜康伯力疾至闕下詔子安節壻文好謙掖以見減拜賜坐間日一防朝許乘肩輿至殿門給扶升殿非大事不署】以錢端禮僉書樞宻院事虞允文同僉書院事【湯思退旣貶帝思允文之言故用之】詔王之望勞師江上○閏月周葵罷○王抃還自金師【抃至金師致國書於二帥二帥許之取其報書而還】金人侵揚州【金人至揚州或請擊之楊存中不敢渡江獨臨江固壘以自守】王之望有罪免【時金師將退帝詔督府擇利害擊之之望下令諸將不得妄進朝廷趣行之望言王抃旣還不可冒小利害大計言者論之遂免之望與湯思退表裏專以割地啖敵爲得計】王抃如金師【錢端禮勸帝悉如金報書所畫之式復之且曰謀國當思逺圗姑與之和則我得休息以修內治若爲忿兵未見其可帝從之以王抃爲奉使金國通問國信所參議官持陳康伯報書以行】十二月魏杞自盱眙如金○以錢端禮參知政事兼知樞宻院事虞允文同知院事王剛中僉書院事【剛中在蜀時吳璘姚仲王彥皆以大將建節雄於一方守帥以文治則玩於柔而號令不行以武競則窒於暴而下情不通惟剛中檢身以法示人以禮不立崖塹恩威並行羽檄紛沓從容裁決皆中機防及去蜀士民懷之】金髙景山取商州○及金平赦【制曰比遣王抃逺抵潁濵得其要約尋澶淵盟誓之信仿大遼書題之儀正皇帝之稱爲叔侄之國嵗幣減十萬之數地界如紹興之時憐彼此之無辜約叛亡之不遣可使歸正之士咸起寧居之心重念數州之民罹此一時之難老稚有蕩析之災丁壯有系累之苦宜推蕩滌之宥少慰凋殘之情應沿邊被兵州軍除逃遁官吏不赦外雜犯死罪情輕者減一等餘並放遣】洪適如金【賀金生辰也】金主命以女眞字譯經史

【乙酉】乾道元年【金大定五年】春正月召楊存中還○魏杞至金金主命元帥府罷兵歸國【杞至金主許之命元帥府諸新舊軍以六萬人畱戍余並放還以宋歳幣犒師】罷兩淮招撫司及陜西河東宣撫招討司○二月帝朝徳壽宮遂從太上皇帝幸四聖觀○罷江淮都督府以楊存中爲寜逺昭慶軍節度使【存中出入宿衛四十年忠孝勇敢而寡過大小二百餘戰未嘗大衂上皇最眷念之後二年卒】陳康伯卒【康伯以疾乞免不許至是退朝出殿門喘劇輿至第薨康伯以經濟自任臨事明斷嘗曰大臣事君若依阿植黨則鄙夫患失矣故於事無所屈焉】三月以虞允文參知政事王剛中同知樞宻院事○魏杞還自金始正敵國禮【杞見金主具言天子神聖才傑奮起人人有敵愾意北朝用兵能保必勝乎和則兩國享其福戰則將士其利論之甚悉金君臣環聽拱竦館伴張恭愈以國書稱大宋脇杞去大字杞拒之卒正敵國禮損歳幣不發歸正人而還帝慰藉甚厚】夏四月金使完顏仲來【金主旣許和乃遣仲來報問其書稱大金皇帝致書於侄宋皇帝不書名不稱闕下不書尊號】吳璘入朝五月封璘爲新安郡王攺判興元府○金以布薩忠義爲尙書左丞相赫舎哩志寜平章政事復戍河南○六月王剛中卒○以洪適僉書樞宻院事【適拜僉書帝謂錢端禮虞允文曰三省事可與洪適共議自是東西府始同班奏事】以令徳爲安定郡王○秋八月立鄧王愭爲皇太子大赦【愭帝長子也】虞允文罷以洪適參知政事葉顒僉書樞宻院事○錢端禮罷【時久不置相端禮以首參闚之甚急太子愭夫人端禮女也殿中侍禦史唐堯封論端禮帝姻不可任執政坐遷太常少卿館閣士相與上疏排端禮者皆被斥吏部侍郎陳俊卿言夲朝不以戚屬爲相最有深意陛下所宜守帝納其言端禮憾之出俊卿於建康及太子立端禮不得已引嫌奉祠先是恭王惇夫人李氏生子而端禮女亦生子恭王府直講王淮白端禮曰恭王夫人子是爲皇長嫡孫端禮不懌翌日奏嫡庶具載禮經講官當以正論輔導不應爲此邪說遂以傾邪不正爲淮罪與外任】九月以汪澈知樞宻院事○冬十二月以洪適爲尙書右僕射兼樞宻使汪澈爲樞宻使葉顒參知政事

【丙戊】二年【金大定六年】春二月金左丞相布薩忠義卒【忠義動由禮義謙以接下敬儒重士與人交侃侃如也善馭將卒能得其死力爲宰輔數年知無不言故能以外戚兼任將相以功名終】三月洪適罷【適以文學聞望遭時遇主自中書舎人半歳四遷至右相然無大建明以究其所學防霖雨適引咎乞免帝從之】金命女眞人習進士業【翰林學士圖克坦子溫進所譯史記西漢書貞觀政要白氏防林等金主命頒行之遂選諸路學生三十餘人令編修官溫特赫吉達教以古書習作詩防焉】以魏杞同知樞宻院事○夏四月汪澈罷【澈在樞府帝密訪人材澈薦百有十八人嘗奏言臣起寒逺所以報國惟無私不欺爾其自奉淸約賤貴弗渝】五月葉顒罷以魏杞參知政事林安宅同知樞宻院事蔣芾僉書院事○秋八月林安宅免【安宅劾葉顒子受金失實出居溫州】詔吳璘復判興州○冬十一月詔兩淮總領所得自造防子○粥諸路營田○十二月以葉顒知樞宻院事○以葉顒魏杞爲尙書左右僕射並兼樞宻使蔣芾參知政事陳俊卿同知樞宻院事○置制國用司以宰相領使【議者言近以宰相兼樞密使蓋欲使宰相知兵也而不知財谷出入之原可乎且唐制宰相兼領三司使矣於是詔理財之要裕財爲重自今宰相可帶制國用使參知政事帶同知】

【丁亥】三年【金大定七年】春二月出龍大淵爲浙東總管曽覿爲福建總管【大淵覿恃寵擅權龔茂良劉度胡沂張震周必大皆以論二人姦罪坐斥洪邁言於陳俊卿曰大淵覿言鄭聞當除右史某當除某官信乎俊卿以邁言質於帝帝怒遂出二人於外】以虞允文知樞宻院事○帝從太上皇帝幸玉津園○三月帝從太上皇帝幸聚景園○秀王夫人張氏薨【帝成服於後苑】夏五月四川宣撫使吳璘卒詔制置使汪應辰主管宣撫司事徙治利州【璘剛勇喜大節略苛細代兄玠守蜀二十年隠然爲方面之重威名亞於玠上皇嘗問勝敵之術璘對曰弱者出戰彊者繼之上皇曰此孫武三駟之法一敗而二勝也璘選諸將率以功有薦才者璘曰兵官非嘗試難知其才以小善進之則僥幸者獲志而邊人宿將之心怠矣】六月以吳挺爲興州都統制利州安撫使【挺璘子也】以虞允文爲四川宣撫使○皇后夏氏崩○秋七月皇太子愭卒【諡曰莊文】櫕安恭皇后於臨安府之修吉寺○冬十一月丙寅合祀天地於圜丘戊辰雷葉顒魏杞免【帝以郊祀而雷出非時用漢制罷顒杞相顒爲人簡易淸介與物若無忤至處大事則毅然不可奪】以陳俊卿參知政事劉珙同知樞宻院事【珙初爲翰林學士言於帝曰世儒多病漢髙帝不恱學輕儒生臣以爲漢髙帝所不恱者特腐儒俗學耳使當時有以二帝三王之學告之知其必敬信功烈不止此因陳聖王之學所以明理正心爲萬事之綱帝稱善至是薦張栻汪應辰陳良翰學行於帝】十二月金主以富察通爲肇州防禦使賜以金帶【金主賜通金帶諭之曰卿𨿽有才然用心多詐朕左右須忠實人故命卿補外賜卿金帶者答卿服勞之久也因顧謂左宣徽使敬嗣暉曰如卿不可謂無才所欠者純實耳又謂宰臣曰海陵不辧人才優劣惟徇已欲多所陞擢朕以此爲戒止取實才用之近聞蠡州同知伊喇延壽在官污濫詢其出身乃正隆時鷹房子如鷹房廚人之類可典城牧民耶自今如此局分不得授以臨民職任又曰朕治天下方與卿等共之事有不可各當靣陳以輔朕之不逮愼毋阿順取容卿等致位公相正行道揚名之時茍或偸安自便𨿽爲今日之幸後世以爲何如又謂敬嗣暉曰凡爲人臣上欲要君之恩下欲幹民之譽必虧忠節矣又謂平章政事完顏思敬曰朕思得賢士寤寐不忘自今朝臣出外卽令體訪外任職官亷能及艸萊之士可以助治者以聞又諭宰臣曰卿等舉用人才凡已所知識必使他人舉奏朕甚不喜如其果賢何必以親疎爲避忌也又曰海陵時修起居注不任直臣故所書多不實可訪求得實詳而錄之】

【戊子】四年【金大定八年○西遼主耶律珠勒呼天禧元年】春二月以蔣芾爲尙書右僕射兼樞宻使制國用使○詔蔣芾常朝贊拜不名芾辭許之○以王炎僉書樞宻院事○三月以晁公武爲四川制置使○夏四月禮部員外郎李燾上所修續通鑑長編【燾博極羣書慨然以史自任本朝典故尢悉力研覈仿資治通鑑例斷自建隆至治平爲一百八卷上之於朝】五月行乾道歷○金主命自今宮中之飾勿得用黃金【金主雅尙儉素嘗謂祕書監伊喇子敬曰唐虞之時未有華飾漢惟孝文務爲純儉朕於宮室惟恐過度其或興修卽損宮人歳費以充之今亦不復營建矣如宴飲之事近惟太子生日及歳元飲之亦未嘗至醉至於佛法尢所未信梁武帝爲同泰寺奴遼道宗以民戶賜寺僧復加以三公之官其惑深矣又曰亡遼日屠食羊三百亦豈能盡用徒傷生耳朕每當食常思貧民饑餒猶在已也彼身爲惡而口祈福何益之有如海陵以張仲軻爲諌議大夫何以得聞忠言朕與大臣論議一事非正不言卿等不以正對豈人臣之道也又曰朕見宮中竹有枯瘁者欲令更植恐勞人而止】六月蔣芾以母喪去位○召福建總管曽覿入見尋遣還官【浙東總管龍大淵卒帝憐之因召覿覿至帝欲畱之劉珙諌曰此曹奴厚賜之可也引以自近而待以賔友使得預聞政事非所以增聖徳整朝綱也陳俊卿亦曰自二人出外天下大快若復畱之恐失眾望帝然之覿怏怏而去】秋八月劉珙罷【主管殿前司公事王琪奉詔按視兩淮城壁琪擅令揚州增築新城揚民言不便珙乞罷琪帝不恱珙遂罷陳俊卿言珙正直有才願畱之帝不聽】冬十月起復蔣芾爲尙書左僕射兼樞宻使制國用使【時有密防欲今歳大舉芾奏天時人事未至帝不恱】以陳俊卿爲尙書右僕射兼樞宻使制國用使○十二月蔣芾乞終喪許之○西遼承天太后博克碩寛弒其夫蕭圖魯卜其舅蕭額哩哷起兵誅之復立仁宗子珠勒呼爲帝【博克碩寛與圗魯卜弟巴噶濟蘇爾通出圗魯卜爲東平王而殺之圗魯卜之父額哩哷以兵問罪遂殺博克碩寛及巴噶濟蘇爾迎仁宗次子珠勒呼立之】

【己丑】五年【金大定九年】春二月以梁克家僉書樞宻院事○以王炎參知政事○三月召四川宣撫使虞允文還以王炎代之【陳俊卿薦允文才堪將相故也】夏五月帝不視朝【以射弩斷傷目故也】六月帝始視朝【陳俊卿言於帝曰陛下未能忘騎射者蓋志圖恢復耳誠能任智謀之士以爲腹心仗武猛之將以爲爪牙明賞罰以鼓士气恢信義以懷歸附則英聲義烈不出樽俎之間而敵人固已逡巡震疊於千萬里之逺尙何待區區馳射於百步之間哉】以虞允文爲樞宻使○秋七月召曽覿入見復以爲浙東總管【陳俊卿虞允文諌故復出之】八月甲申朔日有食之○以陳俊卿虞允文爲尙書左右僕射並兼樞宻使制國用使【俊卿以用人爲已任所除吏皆一時選奬亷退抑奔競或才可用而資歷淺者則密薦於帝未嘗語人每接朝士及牧守自逺至必問以時政得失人才賢否允文爲相亦以人才爲急嘗籍爲三等有所見聞卽記之號材館錄故所用皆知名士】

【庚寅】六年【金大定十年】春二月詔均役限田○三月以王抃知閤門事○帝從太上皇帝幸聚景園○罷四川制置使司【以晁公武與王炎不協也】夏四月罷吏部尙書汪應辰【應辰剛方正直敢言不避在朝多革獘政中貴人皆側目上皇方甃石池以水銀浮金鳬魚於上帝過之上皇指示曰水銀正乏此買之汪尙書家帝怒曰汪應辰力言朕置房廊與民爭利乃自販水銀耶時賜發運使史正志緡錢二百萬爲均輸和糴之用應辰三上疏論之遂出知平江府然水銀實非買應辰家也】五月陳俊卿罷【虞允文建議遣使如金以陵寢爲請俊卿以爲未可允文請不已帝手札諭俊卿俊卿奏曰陛下痛念祖宗思復故疆然大事須萬全俟一二年吾力稍完乃可不敢迎合意指以誤國事帝意方鄕允文俊卿以論不合因力求去遂判福州陛辭猶勸帝逺佞親賢修政攘敵泛使不可輕遣俊卿天資忠孝淸嚴好禮終日無惰容平居恂恂若不能言而在朝廷正色危論分別邪正斥權勢無所顧避凡所奏請闗治亂安危之大者其居中書知無不言言無不盡蓋其立志一以先哲爲法非他相所可擬也】夏相任得敬分其國以自封夏主爲請命於金金主不許【初夏主仁孝之嗣位也國內多亂任得敬抗禦有功遂相夏國專政二十餘年陰蓄異志欲圗夏國誣殺宗親大臣其勢漸逼仁孝不能制是歳乃分西南路及靈州羅龐嶺地與得敬自爲國且上表爲得敬求封金主以問宰相尙書令李石等曰事系彼國我何與焉不如因而許之金主曰有國之主豈肯無故分國與人此必權臣逼奪非夏主本意況夏國稱藩歳久一旦迫於賊臣朕爲四海主寧容此耶若彼不能自正則當以兵誅之不可許也乃卻其貢物賜仁孝詔曰先業所傳亦當固守今玆請命事頗靡常未知措意之由來續當遣使以詢爾得敬遂密通宋以求助宋以蠟丸書答之夏人得之得敬計無所施始有懼心仁孝乃謀誅之】閏月以範成大爲金國祈請使【求陵寢地及更定受書禮蓋泛使也紹興中金使者至捧書升殿北面立榻前跪進帝降榻受書以授內侍金主初立使者至陳康伯令伴使取書以進及湯思退當國復循紹興故事帝意悔之故令成大口以爲請成大乞並載於書中帝不從成大至金密艸奏具言受書式懷之入初進國書辭气慷慨金君臣方傾聽成大忽奏曰兩朝共爲叔侄而受書禮未稱臣有疏搢笏出之金主大駭曰此豈獻書處耶左右以笏摽起之成大屹不動必欲書達旣而歸館所金主遣使宣防取奏成大未之起也金庭紛然其太子允恭欲殺成大或勸止之竟得全節而歸其復書略云和好再成界山河而如舊緘音遽至指鞏洛爲言旣云廢祀欲伸追逺之懷止可奉遷卽俟到期之報至若未歸之旅櫬亦當並發於行塗抑聞附請之辭欲變受書之禮於尊卑之分何如顧信誓之誠安在於是二事皆無成功初議遣使祈請陵寢士大夫有憂其無備而召兵者輒斥去之起居郎張栻入對帝曰卿知敵國事乎栻對曰不知也帝曰金國饑饉連年盜賊四起栻曰金人之事臣𨿽不知境內之事則知之矣帝曰何也栻曰臣竊見比年諸道多水旱民貧日甚而國家兵弱財匱官吏誕謾不足倚賴正使彼實可圗臣懼我之未足以圗彼也帝黙然久之栻復奏曰臣竊謂陵寢隔絕誠臣子不忍言之至痛然今日未能奉辭以討之又不能正名以絕之乃欲卑辭厚禮以求於彼則於大義已爲未盡而或猶以爲憂者蓋見我未有必勝之形故也夫必勝之形當在於早正素定之時而不在於兩陣決機之日今日但當下哀痛之詔明復讎之義顯絕金人不與通使然後修徳立政用賢養民選將練兵以內修外攘進戰退守通爲一事必治其實而不爲虛文則必勝之形隠然可見𨿽有淺陋畏怯之人亦且奮躍而爭先矣帝深納之】以梁克家參知政事○秋八月夏任得敬伏誅○冬十月髙麗翼陽公皓廢其君晛而自立【皓晛弟也以讓國告於金金主曰讓國大事也必皓篡之耳卻其使而命有司詳問皓復取晛表言稱父遺訓傳位於皓金主乃封之】十一月以趙雄爲中書舎人【起居舍人趙雄請置局議恢復帝喜故進用之】召曽覿提舉佑神觀○趙雄如金【賀生辰也別函書請陵寢及更受書之禮金主不許而謂雄曰汝國何捨欽宗靈柩而請鞏洛山陵如不欲欽宗之柩我當爲爾國葬之耳】

【辛夘】七年【金大定十一年夏幹祐元年】春正月丙子朔上太上皇帝尊號○金主命羣臣勿得相饋獻【尙書省奏汾陽節度副使牛信昌生日受饋獻法當奪官金主曰朝廷行事茍不自正何以正天下尙書省樞密院生日節辰饋獻不少此而不問小官饋獻卽加按劾豈正天下之道自今宰執樞密饋獻亦宜罷去又謂宰臣曰五品以下闕員甚多而難於得人三品以上朕則知之五品以下不能知也卿等曽無一言見舉者欲畫久安之計興百姓之利而無良輔佐所行皆尋常事耳𨿽日日視朝何益之有卿等宜思之】帝作敬天圖【取書中所載天事也】二月立恭王惇爲皇太子大赦徙封慶王愷爲魏王【莊文太子卒慶王愷以次當立帝以恭王惇英武類已越次立之而進封愷爲魏王判寧國府】詔僧寺道觀毋免稅役○二月金葬欽宗皇帝於鞏洛之原【以一品禮】以知閤門事張說僉書樞宻院事未拜而罷【說妻吳氏皇后女弟也說因攀援親屬擢拜樞府命下朝論嘩然然未有敢誦言攻之者左司員外郎兼侍講張栻獨上疏切諌且詣朝堂責虞允文曰宦官執政自京黼始近習執政自相公始允文慙憤不堪栻復奏文武誠不可偏然今欲右武以均二柄而所用乃得如此之人非惟不足以服文吏之心正恐反激武臣之怒帝感悟防殿中侍禦史李處全乞遣說按行邊戍以息眾論中書舍人範成大乞不艸詞說遂奉祠】夏四月以曽覿爲安徳軍承宣使○帝從太上皇帝幸聚景園○詔皇太子領臨安尹○五月起復劉珙同知樞宻院事爲荊襄宣撫使珙辭不拜○秋七月加四川宣撫使王炎樞宻使○九月帝從太上皇帝幸東園○安定郡王令徳卒○冬十月金烏淩阿天錫來【天錫來賀生辰要帝降榻問金主起居虞允文請帝還內命知閤門事王抃諭天錫以明日防慶節就見天錫沮而退明日防慶節天錫隨班入見】金主幸太子宮【金主幸東宮謂太子曰吾兒在儲貳之位朕爲汝措天下當無復有經營之事汝惟無忘祖宗純厚之風以勤修道徳爲孝明信賞罰爲治而已昔唐太宗謂髙宗曰吾伐髙麗不克終汝可繼之如此之事朕不以遺汝如遼之海濵王以國人愛其子嫉而殺之此何理也子爲眾愛愈爲美事所爲若此安有不亡唐太宗有道之君而謂其子髙宗曰爾於李勣無恩今以事出之我死宜卽授以僕射彼必致死力矣君人者焉用僞爲受恩於父安有忘報於子者乎朕禦臣下惟以誠實耳羣臣稱萬歳】

【壬辰】八年【金大定十二年】春二月詔攺尙書左右僕射同中書門下平章事爲左右丞相○姚憲如金【賀受尊號也附請更受書之禮金人不許】以虞允文梁克家爲左右丞相並兼樞宻使○罷左司員外郎兼侍講張栻【宰相陰主張說欲申前命故出栻知袁州栻在朝僅一年召對至十七所言皆修身務學畏天卹民抑僥幸屛防諛於是宰執近習皆憚之】復以張說僉書樞宻院事罷侍禦史李衡右正言王希呂直學士院周必大給事中莫濟【李衡王希呂論說不可執政必大不艸答詔濟封還錄黃帝詔翰林學士王曮艸制權給事中姚憲書行而罷四人都人作四賢詩以紀之】以曽懷參知政事王之奇僉書樞密院事○三月詔省侍中中書令尙書令以左右丞相充其位○夏四月金尙書右丞相赫舎哩志寜卒【金主嘗宴羣臣於太子宮顧志寧謂太子曰天下無事吾父子今日相樂皆此人力也及卒金主甚悼惜之曰志寧臨敵身先士卒勇敢之气自太師梁王后未有如此人也】六月以令撎爲安定郡王○秋七月以曽覿爲武泰軍節度使○金罷保安蘭安塲【金主謂宰臣曰夏國以珠玉易我絲帛是以無用易我有用也故罷之】罷虞允文爲四川宣撫使【帝命選諌官允文以李彥穎林光朝王質三人對皆鯁亮有文學爲時所推重帝不報而用曽覿所薦者允文梁克家爭之不從允文遂力求去允文慷慨磊落有大志言動有則度人望而知爲任重之器出入將相垂二十年孜孜忠勤至老愈篤】冬十二月金聴民采金銀坑冶勿收稅貢○粥官田

【癸巳】九年【金大定十三年】春正月王炎王之奇罷以張說同知樞宻院事沈復鄭聞僉書院事○粥營田○二月贈蘇軾爲太師○三月帝從太上皇帝幸聚景園○夏五月壬辰朔日有食之○以朱熹主管臺州崇道觀【熹徽州婺源人少有求道之志父松知饒州病亟屬熹曰胡憲劉勉之劉子翚三人學有淵源吾所敬畏吾卽死汝往事之熹旣博求之經傳復徧交當世有識之士及舉進士爲泉州同安主簿罷歸聞延平李侗學於羅從彥得伊洛之正遂徒步往從之故其學以窮理致知反躬實踐而主於居敬嘗謂聖賢道統之傳散在方冊聖經之防不明而道統之傳始晦於是竭其精力研窮聖賢之經而注釋之紹興末以輔臣薦召不起帝初卽位詔求直言熹上封事言帝王之學必先格物致知以極夫事物之變使義理所存纎悉畢照則自然意誠心正而可以應天下之務又言修攘之計不時定者講和之說誤之也夫金人於我有不共戴天之讎不可和也明矣願斷以義理之公閉闗絕約任賢使能立綱紀厲風俗數年之後國富兵彊視吾力之彊弱觀彼釁之淺深徐起而圗之隆興初復召入對言君父之讎不與共戴天今日所當爲者非戰無以復讎非守無以制勝時相湯思退方倡和議不恱除武學博士又與洪適論不合而歸陳俊卿劉珙薦爲樞密院編修官累召不至梁克家奏乞褒錄之帝曰熹安貧守道亷退可嘉命主管崇道觀○胡憲安國從子也生而靜慤不妄笑語平居危坐植立時然後言𨿽倉卒無疾言遽色人犯之未嘗校紹興中與劉勉之同入太學時禁伊洛之學憲與勉之求得程頥之書潛抄黙誦夜以繼日聞涪陵譙定受易學於頥二人往從受業久未有得定曰心爲物漬故不能有見惟學乃可明耳憲悟曰所謂學者非克己工夫耶自是一意下學不求人知一旦揖諸生歸崇安故山力田賣藥以奉其親從遊者日眾號籍溪先生日與學者訓接以爲已之學聞者始而笑中而疑久而觀其所以修身事親接人者無一不如所言遂翕然恱服朱熹嘗言從憲及勉之子翚三君子遊而事籍溪先生爲久得其學爲多仕終祕書省正字○劉勉之從譙定劉安世楊時受學卒業乃還崇安卽邑近郊結艸爲堂讀書其中力耕自給澹然無求於世惟與胡憲劉子翚日相往來講論學者踵至勉之隨其材品爲說聖賢之道門人號曰白水先生朱熹得道統之正自勉之始○劉子翚太師韐之仲子以父死國難痛憤致疾棄興化通判隠居武夷山中不出者十七年與胡憲劉勉之交相得每見講學外無雜學他所與遊皆知名士而期以任重致逺者惟朱熹而已初熹從子翚遊子翚以易之不逺復三言俾佩之終身學者稱爲屏山先生】金禁女眞人毋得譯爲漢姓【金主嘗謂宰臣曰宗室中有不任官事者若不加恩澤於親親之道有所未朕欲授以散官量予廩祿未知前代何如左丞石琚曰陶唐之親九族周家之內睦九族見於詩書皆帝王美事也又嘗禦睿思殿命歌者歌女眞詞顧謂太子曰朕思先朝所行之事未嘗暫忘故時聽此詞亦欲令汝輩知之汝輩自幼惟習漢人風俗不知女眞純實之風至於文字語言或不通曉是忘本也汝輩當體朕意至於子孫亦當遵之也】秋七月金復以防寜府爲上京【金主嘗謂宰臣曰防寧乃國家興王之地自海陵遷都永安女眞人寖忘舊風朕時嘗見女眞風俗迄今不忘今之燕飲音樂皆習漢風蓋以備禮也非朕心所好東宮不知女眞風俗第以朕故猶尙存之冀時一變此風非長久之計也甚欲一至防寧使子孫得見舊俗庶防習效之耳至是復以防寧爲上京】冬十月梁克家罷【克家時獨相貴戚權幸不少假借而外濟以和至是以議金使朝見授書儀朝廷欲移文泗州示金生辰使完顏襄使正其禮克家以爲不可與張說不合遂求去出知建寧旣而金使果不從】以曽懷爲右丞相鄭聞參知政事張說知樞宻院事沈復同知院事○十二月沈復罷以姚憲僉書樞宻院事○金初以防試國子【每防一道五百字以上成尋加論一道謂之防論進士】

【甲午】淳熙元年【金大定十四年】春正月交趾入貢詔封李天祚爲安南王○二月四川宣撫使虞允文卒以鄭聞代之○夏四月以姚憲參知政事葉衡僉書樞宻院事○六月姚憲罷以葉衡參知政事○秋七月復以鄭聞參知政事○以薛良朋爲四川安撫制置使○以曽懷爲右丞相兼樞宻使○八月張說免【帝亷知其欺罔也】以楊倓僉書樞宻院事○九月加曽覿開府儀同三司○冬十月鄭聞卒○金圖畫功臣於衍慶宮【金主思太祖太宗創業艱難求當時羣臣勲業最著者二十一人圗畫於衍慶宮聖武殿之左右廡遼王捨音金源郡王薩哈遼王鄂特本秦王尼瑪哈宋王斡裏雅布梁王烏珠金源郡王希卜蘇金源郡王斡魯金源郡王烏捨金源郡王羅索楚王穆裏延魯王棟摩金源郡王尼楚赫隨國公阿里罕金源郡王都古嚕納豫國公普嘉努金源郡王薩裏罕兗國公劉彥宗特進烏楞古齊國公韓企先特進習宗】十一月甲申朔日有食之○以龔茂良防知政事○楊倓罷○曽懷罷以葉衡爲右丞相兼樞宻使【衡有才智由小官不十年至宰相人謂出於曽覿】十二月以李彥穎僉書樞宻院事○以沈復爲四川宣撫使範成大爲制置使

【乙未】二年【金大定十五年】夏六月以沈復同知樞宻院事罷四川宣撫司○秋八月以湯邦彥爲金國申議使九月葉衡罷【帝諭執政選使求河南陵寢地葉衡奏左司諌湯邦彥有口辧宜使邦彥請對問所以遣旣知薦出於衡恨之因奏衡對客有訕上語帝大怒卽日罷】沈復罷○贈趙鼎爲太傅追封丰國公○髙麗趙位寵以慈悲嶺至鴨緑江四十餘城叛降於金金主不受【趙位寵髙麗西京畱守也以地叛附於金金主曰朕懷綏萬邦豈助叛臣爲虐執其使付髙麗位寵遂伏誅】閏月以李彥穎參知政事王淮僉書樞宻院事○冬十月帝詣徳壽宮加上太上皇帝尊號十二月朝徳壽宮行慶壽禮大赦【太上皇帝壽七十也】

【丙申】三年【金大定十六年】春三月丙午朔日有食之○夏四月金主命京府設學養士【金主嘗從容與從官論古今廢興事曰經籍之興其來久矣垂教後世無不盡善今之學者旣能誦之必須行之然知而不能行者多矣茍不能行誦之何益女眞舊風最爲純直𨿽不知書然其善與古書所載無異汝等當習學之舊風不可忘也又謂太子等曰大凡資用當務節省有餘可周親戚勿妄費也因舉所禦服曰此服已三年未嘗更換尙爾完好汝等宜識之又謂宰相曰朕年老矣恐因一時喜怒處置有所不當卿等卽當執奏毋爲靣從成朕之失又曰今在下僚豈無人才但在上者不爲汲引惡其材勝已耳又曰今在位不聞薦賢何也昔秋仁傑起自下僚力扶唐祚使旣危而安然非婁師徳何以自薦乎又曰人多奉釋老意欲徼福朕蚤年亦頗惑之旋悟其非且上天立君使之治民若盤樂怠忽欲以僥幸祈福難矣果能愛養下民上當天心福必報之】五月安南國王李天祚卒子龍嗣○召朱熹爲祕書郎不至【龔茂良行丞相事言熹操行耿介除祕書郎或防之帝詔茂良曰虛名之士恐壊朝廷防熹力辭不至遂攺主管武夷山衝佑觀】湯邦彥有罪竄於新州【邦彥至金金人拒不納旬餘乃引見夾道皆控露刃之士邦彥怖不能措一辭而出帝怒其無狀詔編管之自是陵寢之議遂止】秋八月以王淮同知樞宻院事趙雄僉書院事○立貴妃謝氏爲皇后【後丹陽人幼孤鞠於翟氏因冒姓翟及長被選入宮侍吳太后後以賜帝累位貴妃夏后崩中宮虛位妃侍帝過徳壽宮太上諭帝立之復姓謝氏】

【丁酉】四年【金大定十七年】春正月行淳熙歷○髙麗致貢於金【髙麗遣使謝不納叛於金金有司奏髙麗所進玉帶乃石似玉者金主曰小國無能辧識誤以爲玉耳且人不易物惟徳其物若復卻之豈禮體也哉】二月帝謁孔子遂臨太學【帝詣太學只謁先聖退禦惇化堂命祭酒林光朝講中庸遂幸武學謁武成王廟】以胡元質爲四川制置使○金主命葬宋遼宗室於河南廣寜舊陵○夏六月龔茂良罷【自葉衡罷茂良以首參行相事防帝思史浩自明州召爲醴泉觀使兼侍讀茂良知帝將相之因力求去帝曰朕以經筵召浩卿不須疑旣而曽覿欲以大資祿其孫茂良以文武官各隨本色防補格法繳進覿因茂良入堂道間俾直省官賈光祖等當道不避街司叱之光祖曰參政能防時茂良奏曰臣固不足道所惜者朝廷大體帝遣覿詣政府謝茂良取光祖於臨安府撻之禦紮宣問施行太遽茂良待罪帝遣使諭復位會覿黨謝廓然賜出身除殿中侍禦史中書舎人林光朝繳還詞頭帝怒罷光朝光朝與茂良同鄕裏茂良遂引疾求去廓然復論之帝諭茂良曰朕極知卿不敢忘欲保全卿去俟議恢復卿當再來遂出知建康茂良猶手疏恢復六事帝曰卿五年不說恢復何故今日及此退朝甚怒曰福建子不可信如此覿自是益肆矣】以王淮防知政事○秋七月罷王雱從祀孔子廟庭○九月丁酉朔日有食之○冬十月夏獻百頭帳於金金主卻之【夏獻本國所制百頭帳金主曰夏國貢獻自有方物卻之】

【戊戌】五年【金大定十八年】春正月侍禦史謝廓然乞戒有司毋以程頥王安石之說取士從之○三月李彥頴罷○以史浩爲右丞相兼樞宻使王淮知樞宻院事趙雄防知政事【帝謂浩曰自葉衡罷虛席以待卿久矣】夏四月以陳俊卿判建康府【時曽覿王抃甘升三人盤結擅政進退大臣權震中外士大夫爭附之俊卿自興化赴建康過闕入對因極言三人招權納賄薦進人才而以中批行之等事且曰去國十年見都城穀賤人安惟士大夫風俗大變帝曰何也俊卿曰向士大夫奔覿抃之門十才一二尙畏人知今則公然趨附已七八不復顧忌矣人才進退由私門大非朝廷美事臣恐二人壊朝廷紀綱廢有司法度敗天下風俗累陛下聖徳耳帝始悟二人之姦漸疎之覿逾年死】以朱熹知南康軍【史浩薦之也】以範成大防知政事六月罷○以錢良臣僉書樞宻院事○以吳挺爲利州西路安撫使知興州○秋七月金主命吏再犯贓者悉除名【金主曰職官始犯贓罪容有過誤至於再犯是無攺過之心自今再犯不以贓多少並除名】冬十一月史浩罷【浩喜薦人才凡名士皆在朝中王十朋莫濟嘗劾浩陳之茂嘗毀之浩皆薦而用焉帝曰卿豈以徳報怨耶浩曰臣不知有怨若以爲怨而以徳報之是有心也其寛厚類此至是求去遂罷爲少傅醴泉觀使兼侍講】以趙雄爲右丞相王淮爲樞宻使錢良臣參知政事○金尙書省擬內族額爾克爲刺史金主不許【尙書省奏擬同知永寧軍節度使事額爾克爲刺史金主曰額爾克年幼於事未練佐貳官可也郡守系千里休戚安可不擇人而私其親耶若以親親之恩賜與𨿽厚無害於政使之治郡而非才則一境何賴焉】

【己亥】六年【金大定十九年】春三月錄趙鼎嶽飛子孫賜以京秩【庚子】七年【金大定二十年】春二月魏王愷卒【愷寛慈爲帝深愛𨿽以宗社大計出愷於外然心每念之賜賚不絕及卒帝然曰向所以越次建儲正爲此子福气差薄耳諡惠憲二子攄抦攄早卒】以子棟爲安定郡王○右文殿修撰張栻卒【栻病且死猶手疏勸帝親君子逺小人信任防一已之偏好惡公天下之理天下傳誦之栻有公輔之望年四十八而卒帝聞之嗟嘆不己朱熹與黃榦書曰吾道益孤矣栻穎悟夙成父浚愛之自幼學所教莫非仁義忠孝之實長師胡宏宏以孔門論仁親切之防告之栻退而思若有得焉宏稱之曰聖門有人矣栻益自奮厲以古聖賢自期作希顏錄天性表裏洞然勇於從義無毫髮滯吝每進對必自盟於心不以人主意恱輒有所隨順帝嘗言仗節死義之臣難得栻對當於犯顏敢諫中求之若平時不能犯顏敢諫他日何望其仗節死義帝又言難得辦事之臣栻對陛下當求曉事之臣不當求辦事之臣若但求辦事之臣則他日敗陛下事者未必非此人也其知撫嚴袁州靜江江陵府在郡暇日召諸生告語民以事至庭必隨事開曉具爲條教大抵以正禮俗明倫紀爲先斥異端毀淫祠而崇社稷山川古先聖賢之祀栻聞道甚早朱熹嘗言已之學乃銖積寸累而成如敬夫則以大本卓然先有見者也栻所著論語孟子說太極圗說洙泗言仁諸葛武侯傳經世紀年行於世栻嘗言曰學莫究於義利之辧義者本心之當爲非有爲而爲之也有爲而爲則皆人欲非天理矣學者稱爲南軒先生】夏五月以周必大參知政事謝廓然僉書樞宻院事【必大爲翰林學士防六年制命溫雅周盡事情爲時詞臣之冠及拜參政帝謂之曰執政於宰相固和而不同前此宰相議事執政更無語何也必大對曰大臣自應互相可否自秦檜當國執政不敢措一辭後遂以爲當然陛下虛心無我人臣乃欲自是乎惟人事不敢有隠則大事無由蔽欺帝深然之】冬十二月以朱熹提舉江西常平茶鹽公事【熹知南康值歳不雨講求荒政多所全活訪唐李渤白鹿洞書院遺址奏復其舊爲學規俾守之是年大旱詔監司郡守條具民間利獘熹上疏言天下之務莫大於卹民而卹民之本在人君正心術以立紀綱今宰相臺省師傅賔友諫諍之臣皆失其職而陛下所與親密謀議者不過一二近習之臣上以蠱惑陛下之心志下則招集天下士大夫之嗜利無恥者盜陛下之權竊陛下之柄使陛下之號令黜陟不復出於朝廷而出於一二人之門名爲陛下獨斷而實此一二人者陰執其柄臣恐莫大之禍必至之憂近在朝夕而陛下獨未之知帝讀之大怒曰是以我爲亡也熹以疾請祠不報陳俊卿薦之趙雄亦言於帝曰士之好名陛下疾之愈甚則人之譽之愈眾無乃適所以髙之不若因其長而用之彼漸當事任能否自見矣帝以爲然故有是命】詔禁洛學【祕書郎趙彥中奏疏曰科舉之文儒宗文師成式具在今乃祖性理之說以浮言遊詞相髙士之信道自守以六經聖賢爲師可矣而別爲洛學飾怪驚愚外假誠敬之名內濟虛僞之實士風日獘人才日偸望詔執事使明知聖朝好惡所在以變士風帝從之】嗣濮王士輵卒○金以衍聖公孔總兼兗州曲阜縣令

【辛丑】八年【金大定二十一年】春正月金追廢海陵煬王亮爲庶人【討其弒熙宗也】二月以士歆嗣濮王○夏四月安定郡王子棟卒○秋七月著作郎呂祖謙卒【祖謙夷簡五世孫也自其祖好問徙居婺州祖謙自四世祖希哲從程頥遊以儒行名一世故其家子孫有中原文獻之傳祖謙復師林之奇汪應辰胡憲而友張栻朱熹學以闗洛爲宗旁稽載籍心平气和不立崖異一時英偉之士皆歸心焉少卞急一日誦孔子言躬自厚而薄責於人忽覺平時忿懥渙然冰釋朱熹嘗言學如伯恭方是能變化气質其所講畫將以開物成務旣臥病而任重道逺之志不衰居家之政皆可爲後世法年四十五而卒著讀書記大事記皆未成書考定古周易書說閫範官箴辧志緑皇朝文鑑行於世學者稱爲東萊先生】八月以陳峴爲四川制置使趙雄罷【雄自四川幕官陳恢復之防爲帝所奇不數年致位右相每進見必曰二帝在沙漢未嘗離口及獨相蜀人在朝者僅十數有言雄多私裏黨者帝亦眷注已衰乃命大臣進擬皆於姓名下注本貫封入遂爲故事及陳峴帥四川命從中出雄遂求去乃出知瀘州】以王淮爲右丞相兼樞宻使謝廓然同知樞宻院事【淮旣相問太子侍讀楊萬里曰宰相先務何事萬里曰人才淮因問其人萬里卽疏朱熹袁樞以下六十人】九月錢良臣罷○以朱熹提舉浙東常平茶鹽公事【浙東大饑王淮薦熹乃自江西攺浙東熹卽日單車就道召入對首陳災異之由與修徳任人之說因及時政之缺凡七事帝深納之熹至部卽移書他郡募米商蠲其徵米遂轅集熹日鉤訪民隠按行境內單車屏徒從所至人不及知郡縣官吏憚其風采至自引去所部肅然凡政有不便於民者悉釐革之有短熹者謂其疏於爲政帝謂王淮曰朱熹政事卻有可觀淮言修舉荒政是行其所學民被實恵宜進職以徴之乃進熹直徽猷閣】十二月下朱熹社倉法於諸路【朱熹言乾道四年民艱食熹請於府得常平米六百石賑貸夏受粟於倉冬則加息計米以償自後隨年斂防歉蠲其息之半大饑則盡蠲之凡十有四年得息米造倉三間及以元數六百石還府見儲米三千一百石以爲社倉不復收息每石止收耗米三升以故一鄕四五十里間𨿽遇凶年人不缺食請以是行於倉詔下其法於諸路其法以十家爲甲甲推一人爲首五十家則推一人通曉者爲社首其逃軍及無行之士與有稅錢衣食不缺者並不得入甲其應入甲者又問其願與不願願者開具一家大小口若干大口一石小口五斗五歳以下不預置籍以貸之其以濕惡不實還者有罰】

【壬寅】九年【金大定二十二年】春正月樞宻都承防王抃有罪免○夏六月謝廓然卒○秋七月以李彥穎參知政事○九月以王淮梁克家爲左右丞相並兼樞宻使○以子形爲安定郡王○徙朱熹提防江西刑獄熹遂奉祠【朱熹行部至臺知州唐仲友爲其民所訟熹按得其實而仲友與王淮同裏且爲姻家已除江西提刑未行而熹論之淮匿其章不以聞熹論益力章前後六上淮不得已奪仲友江西新命以授熹熹辭不拜遂差主管臺州崇道觀】

【癸夘】十年【金大定二十三年】春正月以施師防僉書樞宻院事○李彥穎罷○二月內侍提舉徳壽宮陳源有罪竄於郴州【源恃恩專恣其廝役亦補官帝聞而惡之乃竄郴州籍其家以進徳壽宮】三月知遂寜府李燾上續資治通鑑長編【凡六百八十七卷】夏六月陳賈請禁僞學【王淮以唐仲友之故怨朱熹欲沮之於是吏部尙書鄭丙上疏言近世士太夫有所謂道學者欺世盜名不宜信用帝已惑其說淮又以大府寺丞陳賈爲監察禦史賈因靣對首論曰臣竊謂天下之士所學於聖人之道者未始不同旣同矣而謂已之學獨異於人是必假其名以濟其僞者也邪正之辧誠與僞而已矣表裏相副是之謂誠言行相違是之謂僞臣伏見近世士大夫有所謂道學者其說以謹獨爲能以踐履爲髙以正心誠意克已復禮爲事若此之類皆學者所共學者也而其徒乃謂已獨能之夷攷其所爲則又大不然不防於假其名以濟其僞者耶臣願陛下明詔中外痛革此習每於聽納除授之間考察其人擯棄勿用以示好惡之所在庶防多士靡然向風言行表裏一出於正無或肆爲詭異以干治體實宗社無疆之福蓋指熹也帝從之由是道學之名貽禍於世後直學士院尢袤以程氏之學爲陳賈所攻言於帝曰道學者堯舜所以帝禹湯武所以王周公孔孟所以設教近立此名詆訾士君子故臨財不茍得所謂亷介安貧守分所謂恬退擇言顧行所謂踐履行已有恥所謂名節皆目之爲道學此名一立賢人君子欲自見於世一舉且入其中俱無得免此豈盛世所宜有願循名責實聽言觀行人情庶不壊於疑似帝曰道學豈不美之名正恐假托爲姦眞僞相亂耳】秋八月以施師防黃洽防知政事【洽爲中丞盡言無隠然所論列未嘗攟摭細故他慝以累其終身爲人質直端重有大臣體嘗言居家不欺親仕不欺君仰不欺天俯不欺人幽不欺鬼神何用求福報哉】九月金譯經史子書成命頒行之【譯經所進所譯易書論語孟子老子揚子文中子劉子及新唐書金主謂宰臣曰朕所以令譯五經者正欲女眞人知仁義道徳所在耳命頒行之尋用完顏乞奴言詔明安穆琨皆先讀女眞字經史然後承襲金主因曰但令稍通古今則不肯爲非金主又謂宰臣曰女眞進士可依漢兒進士補省令使夫儒者操行淸潔非禮不行以吏出身者自幼爲吏習其貪墨至於爲官習性不能遷攺政道興廢實由於此】以畱正爲四川制置使○冬十一月壬辰朔日有食之

【甲辰】十一年【金大定二十四年】春三月金主如防寜【金主將如防寧諭太子曰上京祖宗興王之地欲與諸王一到或畱三二年以汝守國譬之農家種田商人營財但能不墜父業卽爲克家子況社稷任重尢宜畏愼常時觀汝甚謹今日能紓朕憂乃見中心孝也太子以不諳政務爲辭金主曰政事無甚難但用心公正毋納防邪久之自熟太子乃受守國寶三月壬寅金主發燕京太子守國五月己丑至上京居於光興宮庚寅朝謁於慶元宮戊戌宴於皇武殿金主謂宗戚曰朕思故鄕積有日矣今旣至此可極歡飲君臣同之賜諸王妃主宰執百官命婦各有差宗戚皆沾醉起舞竟日乃罷】夏六月以周必大爲樞宻使

【乙巳】十二年【金大定二十五年】春正月金主宴其宗戚於光徳殿【金主宴妃嬪親王公主文武從官及宗室宗婦命婦與坐者千七百餘人賞賚有差】夏四月金主宴其宗戚於皇武殿遂還燕【金主曲赦防寧府放免今年租稅百姓年七十以上者補一官謂羣臣曰上京風物朕自樂之每奏還都輒用感愴祖宗舊邦不忍捨去萬歳之後當置朕於太祖之側卿等無忘朕言遂宴宗室宗婦於皇武殿大功親賜官三階小功二階緦麻一階年髙屬近者加宣武將軍及封宗女賜銀絹各有差曰尋常朕不飲酒今日甚欲成醉此樂亦不易得也宗室婦女及羣臣故老以次起舞進酒金主曰吾來數月未有一人歌本曲者吾爲汝等歌之命宗室子弟敍坐殿下者皆坐殿上聽金主自歌其詞道玉業之艱難及繼述之不易至慨想祖宗宛然如睹慷慨悲激不能成聲歌畢泣下右丞相烏庫哩元忠率羣臣宗戚捧觴上壽皆稱萬歳於是諸夫人更歌本曲如私家之防旣醉金主復續調至一皷乃罷己夘發上京庚辰宗室戚屬奉辭金主曰朕久思故鄕甚欲畱一二歳京師天下根本不能久於此也太平歳久國無徵徭汝等皆奢縦往往貧乏朕甚憐之當務儉約無忘祖先艱難因泣數行下宗室戚屬皆感泣而退金主遂行】六月金太子允恭卒○冬十二月帝上太上皇帝尊號於徳壽宮【太上壽八十也】以趙汝愚爲四川制置使○金主以其孫原王烏達布判大興尹【烏逹布金主嫡長孫太子允恭之子也旣判大興金主問宰臣曰原王大興行事如何右丞紐祜祿噶達爾對曰聞都人皆稱之金主曰朕令察於民間咸言見事甚明予奪皆當又聞有女眞人訴事以女眞語問之漢人訴事以漢語問之大抵習本朝語爲善不習則淳風皆將棄矣左丞相張汝弼對曰不忘本者聖人之道烏逹布曰以西夏小邦崇尙舊俗猶能保國數百年金主曰事當任實一事有僞則防百眞凡事莫如眞實也】

【丙午】十三年【金大定二十六年】春正月庚辰朔帝詣徳壽宮行慶壽禮大赦○夏五月金以原王烏逹布爲右丞相賜名璟【金主自卽位以來賢相七人而執政不預焉布薩忠義赫舎哩良弼完顏守道石琚唐古安禮伊喇道圖克坦克寜也金主嘗謂宰臣曰齊桓中庸主也得一管仲遂成覇業朕夙夜以思惟恐失人朕旣不知卿又不薦必俟全才而後舉蓋亦難矣如舉某人長於某事朕亦量才用之朕與卿等俱老矣天下至大豈得無人薦舉人才當今急務也又曰人之幹能固不易得然不若徳行之士爲優也又曰女眞人中才傑之士難得新進士如圖克坦鑑爾佳阿里布尼瑪哈鑑輩皆可用之才也起身刀筆者𨿽才力可用其亷介之節終不及進士又曰卿等在省未嘗薦士止限資格安能得人古有布衣入相者聞宋亦多用山東河南流寓疏逺之人皆不拘於貴近也本朝境土之大豈無其人自古豈有終身爲相者耶又曰卿等職居輔相曽無薦舉何也且卿等老矣殊無可以自代者乎惟朕嘗言其人可用然後從而言之卿等旣無所言必待朕知而後進用將復有防參政張汝霖對曰臣等茍有所知豈敢不薦但無人耳金主曰春秋諸國分裂土地褊小皆稱有賢今天下之大豈無人才但卿等不舉而已今朕自勉庶防致治他日子孫誰與共治乎汝霖有慚色又曰十室之邑必有忠信今天下之廣豈得無人唐之顏眞卿段秀實皆節義之臣終不升用亦當時大臣固蔽而不舉耳卿等當不私親故而舉忠正之人朕將用之又曰朕治天下事有不可各當靣陳以輔不逮愼勿順以取容卿等致位公相正行道揚名之時茍或偸安自便𨿽爲今日之幸後世以爲何如又曰帝王之政固以寛慈爲徳然如梁武帝專務寛慈以至綱紀大壊朕嘗思之賞罰不濫卽是寛政也又曰朕觀唐史見太宗行事初甚厲精晚年與羣臣議多飾詞朕嘗思始終如一今𨿽年髙敬愼之心無時或怠又曰魏徴善諌所言皆國家大事今臺諫惟指摘一二細事姑以塞責未嘗有及國家大利害者豈知而不言歟無乃亦不知也又曰人皆以奉道崇佛設齋讀經爲福朕使百姓無寃天下安樂不勝於彼乎卿等居輔相之任誠能匡益國家使百姓利不惟身享其報亦將施及子孫矣又曰用人之道當自其壯年心力精彊時用之若拘以資格則往往至耄老此不思之甚也且日月資考所以待庸常之人若才行過人豈可拘以常制又曰朕自卽位以來言事者𨿽有狂妄未嘗罪之卿等未嘗肯盡言何也當言而不言是相疑也君臣無疑則謂之嘉防事有利害可竭誠言之又曰近侍局官須選忠直之人用之朕𨿽不聽防言使佞人在側將恐漸漬聽從之矣又曰朕聞宋軍自來教習不輟今我軍專務遊惰卿等勿謂天下旣安而無豫防之心一旦有警軍不可用顧不敗事耶其令以時訓練又曰朕年來惟以省約爲務常膳止四五味已厭飫之宰臣曰天子自有制不同餘人金主曰天子亦人耳妄費安用嘗聞寶坻縣尉防古特黙淸亷特進一官而謂左丞噶逹爾曰凡爲官但得淸亷亦可矣安得全才之人時金主在位久國內無事思得賢才與圖致治而大臣皆依違茍且無所匡輔故𨿽舉賢之急求言之切不絕於口而不能底於大順惜哉】秋閏七月以畱正僉書樞宻院事【正在蜀以簡素化民歸裝僅書數簏而已人服其淸】冬十一月梁克家罷○金立原王璟爲太孫

【丁未】十四年【金大定二十七年】春二月以周必大爲右丞相施師防知樞宻院事○秋八月以畱正參知政事○九月太上皇帝有疾冬十月帝罷朝侍疾赦○太上皇帝崩於徳壽殿遺誥太上皇后攺稱皇太后帝致喪三年【太上崩帝號慟擗踴逾二日不進膳謂王淮等曰晉孝武魏孝文實行三年喪服何妨聽政淮對曰晉武𨿽有此意後來在宮中止用深衣練冠帝曰當時羣臣不能將順耳自我作古何害淮曰禦殿之時人主衰絰羣臣吉服可乎帝曰自有降等乃出內批曰大行太上皇帝奄棄至養朕當衰服三年羣臣自遵易月之令百官五上表請帝還內聴政不許至十二月辛丑禫祭百官釋服羣臣三上表請禦殿聴政不許】韋璞如金【告哀也】顏師魯如金【致遺畱物也金主見其中有玉器五玻璃器二十及弓劍之屬命還之曰此皆彼國前主珍玩之物所宜寶蔵以無忘追慕今受之義有所不忍故也】十一月戊戌朔帝詣徳壽宮【自是朔望皆如之】帝始以素服視事於延和殿【帝以白布巾袍禦殿詣徳壽宮則衰絰而杖如初】詔皇太子參決庶務○十二月大理寺奏獄空○金主禁女眞人不得攺稱漢姓學南人衣飾

【戊申】十五年【金大定二十八年】春正月丁酉朔帝詣徳壽宮幾筵行禮○皇太子初決庶務於議事堂○施師防罷以黃洽知樞宻院事蕭燧參知政事○二月金富察克忠來【弔祭也】三月葬永思陵【洪邁請廟號世祖尢袤以光武以長沙王后布衣掘起不與哀平相繼其稱祖無嫌太上中興𨿽同光武實繼徽宗正統以子繼父非光武比乃定號髙宗】金主宴羣臣於神龍殿【金主宴羣臣於神龍殿諸王公主以次奉觴上壽金主驩甚以本國音自度曲言臨禦久春秋髙渺然思國家基緒之重萬世無窮之托以戒太孫璟極驩而罷】夏四月祔髙宗主於太廟【詔曰朕比下令欲衰絰三年羣臣屢請禦殿易服故以布素視事內殿𨿽詔俟過祔廟勉從所請然稽諸典禮心實未安行之終制乃爲近古宜體至意勿得有請】五月王淮罷【薛叔似論之也淮爲相能盡心事上惟以唐仲友故力攻道學貽來世之害君子惜之】金建女眞大學○六月以朱熹爲兵部郎官未上而罷貶林栗知泉州【王淮罷周必大薦熹爲江西提刑入奏事或要於路曰正心誠意之論上所厭聞愼勿復言熹曰吾平生所學惟此四字豈可隠黙以欺吾君乎及入對首言陛下居虛明應物之地而天理有所未純人欲有所未盡是以爲善不能充其量除惡不能去其根一念之頃公私邪正是非得失之機交戰於其中願自今以往一念之頃必察夫天理人欲果天理耶則敬以充之而不使少有壅閼果人欲耶則敬以克之而不使少有凝滯推而至於言語動作之間用人處事之際無不以是裁之則聖心洞徹而天下之事將惟陛下所欲爲無不如志矣帝曰久不見卿浙東之事朕自知之今當處卿淸要不復以州縣爲煩也時曽覿已死王抃已逐獨內侍甘昪尙在熹力論之帝曰升有才熹曰小人無才安能動人主除兵部郎官熹以足疾乞祠兵部侍郎林栗與熹論易西銘不合遂論熹本無學術徒竊張載程頥之緒餘爲浮誕宗主謂之道學妄自推尊所至輒攜門生十數人習爲春秋戰國之態妄希孔孟歷聘之風繩以治世之法則亂人之首也今采其虛名俾之入奏將置朝列以次收用而熹聞命之初遷延道途邀索髙價門生疊爲遊說政府許以風聞然後入門旣經陛對得防除郎而輒懷不滿傲睨累日不肯供職是豈張載程頥之學教之然也緣熹旣除兵部郎官在臣合有統攝若不舉劾厥罪惟均望將熹停罷姑令停省以爲事君無禮者之戒帝謂栗言過當而大臣畏栗之彊莫敢深論乃命熹依舊江西提刑周必大言熹上殿之日足疾未瘳勉彊登對帝曰朕亦見其跛曵左補闕薛叔似亦奏援之太常博士葉適上封事曰考栗劾熹之辭始末參驗無一實者特發於私意而遂忘其欺耳至於其中謂之道學一語利害所系不獨於熹蓋自昔小人殘害忠良率有指名或以爲好名或以爲立異或以爲植黨近忽剏爲道學之目鄭丙倡之陳賈和之居要津者密相付授見士大夫有稍慕潔修者輒以道學之名歸之以爲善爲玷缺以好學爲已愆相與指目使不得進於是賢士惴栗中才解體銷聲滅影穢徳垢行以避此名往日王淮表裏臺諫陰廢正人蓋用此術栗爲侍從無以達陛下之徳意志慮而更襲用鄭丙陳賈密相付授之說以道學爲大罪文致語言逐去一熹固未甚害第恐自此遊辭無實防言橫生善良受禍何所不有伏望陛下正紀綱之所在絕欺罔於旣形摧折暴橫以扶善類奮發剛斷以慰公言疏入不報防胡晉臣拜侍禦史首劾栗喜同惡異無事而恉學者爲黨乃出栗知泉州而熹亦除直寶文閣奉祠而去】秋七月恩平郡王璩卒【帝友愛甚至每召璩內宴呼以官而不名賜予無算卒追封信王】八月甲子朔日有食之○冬十一月作煥章閣【藏髙宗禦集也】十二月以朱熹爲崇政殿說書熹辭不至【熹旣歸投匭進封事言大本急務大本者陛下之心急務則輔翼太子選用大臣振舉綱紀變化風俗愛養民力修明軍政凡此六事皆不可緩而本在於陛下之一心一心正則六事無不正一有人心私欲以介乎其間則𨿽憊精勞心不可爲矣疏入夜漏下七刻帝已就寢亟起秉燭讀之終篇明日除主管西太一宮兼崇政殿說書熹力辭乃以祕閣修撰奉祠】

【己酉】十六年【金太定二十九年】春正月金主雍卒太孫璟立【世宗在金諸帝中最爲文明之主以夫人烏淩阿氏守節而死終身不立後性仁靜節儉明達政事好賢納諫尙文抑武南北講和與民休息羣臣守職上下相安家給人足倉廩有餘刑部斷死罪嵗或十七人號稱小堯舜豈虛語哉】黃洽罷○以周必大畱正爲左右丞相王藺防知政事葛邲同知樞宻院事【帝自髙宗崩卽欲傳位太子嘗諭必大曰禮莫重於事宗廟而孟享多以病分詣事莫重於執喪而不得日至徳壽宮朕將退休矣因密賜紹興傳位親札於必大命預艸詔專以奉幾筵侍東朝爲意而進必大爲首相】蕭燧罷○更名徳壽宮爲重華宮○皇太后徙居慈福宮○二月辛酉朔日有食之○帝傳位於皇太子退居重華宮太子卽位尊帝爲至尊壽皇聖帝皇后爲壽成皇后皇太后爲壽聖皇太后【二月壬戊帝傳位太子遂素服駕之重華宮太子卽位】立妃李氏爲皇后【後安陽人慶逺節度使道之女也道帥湖北聞道士皇甫坦善相人乃出諸女拜之坦見後驚不敢受拜曰此女當母天下坦言於髙宗遂聘爲恭王妃生嘉王擴妃性妬悍嘗訴帝左右於髙宗及壽皇髙宗不懌謂吳后曰是婦將種吾爲皇甫坦所誤壽皇亦屢訓之且令以皇太后爲法不然行當廢汝後疑其說出於太后憾之至是立爲後】以譙熙載姜特立並知閤門事【帝東宮舊臣也】金主追尊其考故太子允恭爲帝尊母圖克坦氏爲太后【廟號顯宗】三月以史浩爲太師○夏五月以王藺知樞宻院事○周必大罷【初國子祭酒何澹爲必大所厚澹欲遷官必大不卽從而畱正奏遷之澹由是憾必大及爲諫議大夫卽劾必大罷之必大純篤忠厚能以善道其君】知閤門事姜特立有罪免【特立聲勢寖盛畱正列其招權預政之罪乞斥逐之帝意未決防參知政事缺特立謁正曰上以丞相在位久欲遷左相葉翥張枃當擇一人執政未知孰先正奏之帝大怒詔特立奉祠壽皇聞之曰眞宰相也】秋七月金初設經童科

【庚戍】光宗皇帝紹熙元年【金章宗璟明昌元年】春正月丙辰朔帝朝於重華宮○二月殿中侍禦史劉光祖乞禁道學之譏【光祖入對言曰近世是非不明則邪正互攻公論不立則私情交起此固道之消長時之否泰而實爲國家之禍福社稷之存亡甚可畏也本朝士大夫學術最爲近古初非有彊國之術而國勢尊安根本深厚咸平景徳之間道臻皇極治保太和至於慶曆嘉熈盛矣不幸而壊於熈丰之邪說疎棄正士招徠小人幸而元祐君子起而救之末流大分事故反覆紹聖元符之際羣凶得志絕滅綱常其論旣勝其勢旣成崇觀而下尙復何言臣始至時聞有譏貶道學之說而實未覩朋黨之分逮臣復來則朋黨已成而忠諫者獲罪矣夫以忠諫爲罪則去紹聖防何哉陛下卽位之初凡所以進退率用人言初無好惡之私豈以黨偏爲主而一歳之內逐者紛紛往往推忠之言謂爲沽名之舉至於潔身以退亦曰憤懟而然欲激怒於至尊必加之以訐訕臣欲息將來之禍故不憚反復以陳伏几聖心豁然永爲皇極之主使是非由此而定邪正由此而別公論由此而明私情由此而熄道學之譏由此而消朋黨之迹由此而泯和平之福由此而集國家之事由此而理則生靈之幸社稷之福也不然相激相勝展轉反復爲禍無窮臣實未知稅駕之所帝下其章讀者至於流涕何澹見之數夕恍惚無措是年廷試舉人婺州進士王介防言今之所謂道學者卽世之君子正士也君子正士之名不可逐故設爲此名一网而去之聖明在上而天下以道學爲諱將何以立國哉帝嘉嘆擢爲第三由是道學之譏少沮】夏四月以伯圭嗣秀王【伯圭壽皇母兄而秀王子偁之長子也詔卽湖州秀園立廟奉神主建祠臨安府以蔵神禦如濮王故事而以伯圭嗣王】秋七月以畱正爲左丞相王藺爲樞宻使葛邲防知政事胡晉臣僉書樞宻院事○冬十二月王藺罷以葛邲知樞宻院事胡晉臣參知政事○金以孔元措襲封衍聖公【元措總之子也】知漳州朱熹請行經界法從之【初紹興之行經界也惟漳泉汀三州以何白旗作亂之後獨不行及熹守漳卽加訪問講求纎悉畢至以至方量算造之法靡有所遺且曰此法之行貧民下戶深喜而豪民猾吏之所不樂帝從之然卒不能行】

【辛亥】二年【金明昌二年】春正月金尙書令圖克坦克寜卒【克寧爲相二十年功髙而志愈下位盛而身益勤號稱賢相】金太后圖克坦氏卒○三月行防元歷【判太史局劉孝榮所造也】冬十一月安定郡王子肜卒○辛未有事於太廟皇后殺貴妃黃氏壬申合祭天地於圜丘大風雨不卒事而還帝有疾不視朝【初帝欲誅宦者近習皆懼遂謀離間三宮帝疑之不能自解防帝得心疾壽皇購得良藥欲因帝至宮授之宦者遂訴於皇后曰太上合藥一大丸俟宮車過卽投藥萬有不虞其柰宗社何后覘藥實有心銜之頃之內宴後請立嘉王擴爲太子壽皇不許後曰妾六禮所聘嘉王妾親生也何爲不可壽皇大怒後退持嘉王泣訴於帝謂壽皇有廢立意帝惑之遂不朝壽皇一日帝浣手宮中睹宮人手白恱之他日後遣人送食於帝啟之則宮人兩手也後又以黃貴妃有寵因帝祭太廟宿於齋宮後殺貴妃以暴疾聞翌日合祭天地風雨大作黃壇燭盡滅不能成禮而罷帝旣聞貴妃卒又值此變震懼增疾不視朝政事多決於後後益驕恣壽皇聞帝疾亟往南內視之且責後後怨愈深】

【壬子】三年【金明昌三年】春正月乙巳朔帝有疾不視朝○三月帝疾瘳始視朝於延和殿○以子濤爲安定郡王○金命僧道拜父母親屬及居喪一遵典禮○夏四月以丘崈爲四川制置使【初畱正帥蜀慮吳氏世將謀去之不果至是議更蜀帥正言西邊三將惟吳氏世襲兵柄號爲吳家軍不知有朝廷遂以戶部侍郎丘崈往崈陛辭奏曰臣入蜀後吳挺脫至死亡兵權不可復付其子臣請得以便宜撫定諸軍許之】五月帝有疾不視朝○六月以陳騤同知樞宻院事○冬十一月丙戍日南至羣臣請帝朝重華宮不從辛卯始朝【帝自有疾遂廢五日一朝重華宮之禮每有慶防亦往往稱傳壽皇之防而免都人以爲憂十一月丙戍日南至丞相畱正率百官詣重華宮稱慶兵部尙書羅紿事中尢袤中書舎人黃裳監察禦史黃度尙書左選郎官葉適等上疏請帝朝重華宮帝不從吏部尙書趙汝愚入對往復規諫帝意乃悟汝愚又屬嗣秀王伯圭調護於是兩宮之情始通辛夘帝朝重華宮皇後繼至從容竟日而還都人大恱】

【癸丑】四年【金明昌四年】春正月己巳朔帝朝重華宮○三月帝朝重華宮○以葛邲爲右丞相胡晉臣知樞宻院事陳騤參知政事趙汝愚同知樞宻院事汝愚固辭不許【禦史汪義端與汝愚有隙因上言髙宗聖訓不用宗室爲宰執汝愚楚王元佐七世孫也不宜用之汝愚亦力辭帝不許命當制學士申諭上意而黜義端汝愚乃拜命】帝從壽皇聖帝幸聚景園○金以胥持國參知政事【持國以經童入仕爲太子祗應司令金主在東宮識之及卽位遂大用持國爲人柔佞有智術時李妃得幸持國知金主好色陰以祕術幹之又多遺賂妃左右妃亦自嫌門地寒薄欲借外廷爲重乃數稱譽持國由是金主甚信任之持國與妃表裏擅政專權士之好利躁進者爭趨走其門四方爲之語曰經童作相監婢爲妃惡其卑賤庸鄙也翰林應奉文字趙秉文上書論之金主召問秉文言頗差異命知大興府事內族膏鞫之秉文遂引同議者修撰王庭筠禦史周昻省令史潘豹鄭贊道髙坦五人皆被斥廢當時爲之語曰古有朱云今有秉文朱云攀檻秉文攀人士大夫莫不恥之然秉文以忠義自許詩文精絕與楊云翼齊名時號楊趙后爲翰林學士而卒云翼忠厚善屬文仕至禮部尙書庭筠博學和易尢工於文且善字畫名重於時】夏五月賜禮部進士陳亮及第【亮才气超邁善談兵議論風生下筆數千言立就所交皆一時豪俊志存經濟隆興初上中興五論不報退居婺州之永康益力學著書嘗圜視錢唐喟然嘆曰城可灌也蓋以地下於西湖耳淳熈中更名同詣闕上書極言時事因言錢唐非駐蹕之所孝宗赫然震動欲牓朝堂以勵羣臣用種放故事召令上殿將擢用之曽覿聞而欲見焉亮恥之逾垣而逃覿不恱大臣亦惡其言切直交沮之待命十日再詣闕上書帝欲官亮亮笑曰吾欲爲社稷開數百年之基寧用以博一官乎卽渡江而歸厲志讀書所學益博其學自孟子後惟推王通嘗曰研窮義理之精防辧析古今之同異原心於杪忽較禮於分寸以積累爲工以涵養爲正睟面盎背則於諸儒誠有愧焉至於堂堂之陣正正之旗風雨雲雷交發而並至龍蛇虎豹變現而出沒推倒一世之智勇開拓萬古之心胸自謂差有一日之長蓋指朱熹呂祖謙也至是防進士問以禮樂刑政之要亮以君道師道對且曰臣竊嘆陛下之於壽皇蒞政二十有八年之間寧有一政一事之不在聖懷而問安視寢之餘所以察辭而觀色因此而得彼者其端甚眾亦旣得其機要而見諸施行矣豈徒一月四朝而以爲京邑之美觀也哉帝得其防大喜以爲善處父子之間禦筆擢爲第一授僉書建康府判官防公事未上一夕卒】召浙東副總管姜特立還畱正乞罷相不報【帝念特立不已召之畱正引唐憲宗召吐突承璀事乞罷已相不報】太尉利州安撫使知興州吳挺卒四川制置使丘崈命總領財賦楊輔權安撫使統制官李世廣權總其軍【殺吳氏之權也】六月畱正待罪於城外【正以乞罷不報乃待罪六和塔而上疏切諫於是著作郎沈有開著作佐郎李唐卿祕書郎範黼彭年校書郎王奭正字蔡幼學顏棫吳獵項安世等上疏乞寢特立召命不報已而畱正復論特立繳納出身以來文字待罪範村】胡晉臣卒【帝自有疾不視朝晉臣與畱正同心輔政中外帖然其所奏陳以溫凊定省爲先次及親君子逺小人抑僥幸消朋黨啟沃剴切彌縫縝密人無知者】秋七月以趙汝愚知樞宻院事余端禮同知院事○復以內侍陳源爲押班○八月以吳曦帶禦器械【曦挺子也】金主釋奠於孔子廟【北面再拜】以孔文逺襲封衍聖公【文逺玠之孫而搢之子也初玠卒搢襲爵淳熈中搢知建昌軍有罪坐廢至是復以文逺襲封焉】九月羣臣請帝朝重華宮不從冬十一月始朝【帝制於皇后久不朝重華宮防九月重明節羣臣連章請帝過宮不聽而召內侍陳源爲押班中書舍人陳傅良不艸詞且上疏力諫而給事中謝深甫言父子至親天理昭然太上之愛陛下亦猶陛下之愛嘉王太上春秋髙千秋萬歳後陛下何以見天下帝感悟趣命駕往朝是日百官班立以俟帝出至禦屛後挽畱帝入曰天寒官家且飲酒百僚侍衛相顧莫敢言陳傳良趨進引帝裾請毋入因至屏後後叱曰此何地秀才欲斫頭耶傅良下殿慟哭於庭後使人問曰此何理也傅良曰子諌父不聽則號泣而隨之後益怒遂傳防罷還內傅良趨出於是著作郎沈有開祕書郎彭年禮部侍郎倪思國子錄王介等皆上疏請朝不從十月壬子祕書省官請朝重華宮疏三不報甲寅工部尙書趙彥逾等上疏重華宮乞防慶節勿降防免朝壽皇曰朕自秋涼以來思與皇帝相見卿等奏疏已令進禦前矣及防慶節帝復稱疾不朝丞相葛邲率百官賀於重華宮侍從上章居家待罪詔不許嘉王府翊善黃裳上疏請誅內侍楊舜卿臺諌張叔椿章頴上疏乞罷黜太學生汪安仁等二百一十八人上書請朝重華宮丞相以下上疏自劾請罷政彭年請逐陳源以謝天下皆不報趙彥逾力諫十一月戊寅帝始往朝都人大恱】召畱正赴都堂視事詔姜特立還浙東【正出城待罪凡百四十日】十二月帝朝重華宮○夏主仁孝卒子純佑立【仁孝在位五十四年始建學校於國中立小學於禁中親爲訓導尊孔子爲文宣帝然權臣擅國兵政衰弱於昔矣】以朱熹知潭州【使者自金還言金人嘗問朱先生安在故有是命】

【甲寅】五年【金明昌五年夏桓宗純佑天慶元年】春正月癸亥朔帝朝於重華宮○壽皇聖帝有疾○葛邲罷【邲爲相專守祖宗法度薦進人才博采公論惟恐其人聞之嘗曰十二時中莫欺自己其實踐也】金主命購求遺書○夏四月帝及皇后幸玉津園羣臣請帝問疾於重華宮不從【自壽皇不豫羣臣請帝省視皆不報而與皇后幸玉津園兵部尙書羅防請先過重華且曰陛下爲壽皇子四十餘年無一間言止緣初郊違豫壽皇嘗至南內督過左右之人自此讒間遂生憂疑以臣觀之壽皇與天下相忘久矣今大臣同心輔政百執事奉法循理宗室戚裏三軍萬姓皆無貳志設有離間誅之不疑乃若深居不出久虧子道眾口謗讟禍患將作不可以不慮帝曰卿等可爲朕調防之翊善黃裳對曰父子之親何俟調防防曰陛下一出卽當釋然帝猶未許防乃率講官言之帝曰朕心未嘗不思壽皇防曰陛下久闕定省𨿽有此心何以自白起居舎人彭年連三疏請對不報屬帝視朝年不離班位伏地叩額血流漬甃帝曰素知卿忠直欲何言年奏今日無大於過宮余端禮因曰扣額龍墀曲致忠懇臣子至此豈得已耶帝曰知之然猶不往壽皇疾益甚侍從館學官上疏請者相繼帝將以癸丑日朝至期丞相以下入宮門以俟日昃帝復辭以疾於是羣臣請斥罷者百餘人詔不許侍講黃裳祕書少監孫逢吉等再上疏以請起居郎兼中書舍人陳傅良請以親王執政一人充重華宮使臺諫交章劾內侍陳源楊舜卿林億年離間之罪請逐之】五月壽皇聖帝疾大漸羣臣請帝問疾重華宮不從【五月甲子陳傅良以帝不往重華宮乃繳上告勅出城待罪戊辰丞相畱正等率宰執進諫帝拂衣起正引帝裾泣諫羅防進曰壽皇疾勢已危不及今一見後悔何及羣臣隨帝入至福寧殿內侍闔門慟哭而出越二日畱正等又請對帝令知閤門事韓侂冑傳防云宰執並出於是正等俱至浙江亭待罪壽皇聞之憂甚嗣秀王伯圭簡畱正傳壽皇意令宰執復入侂冑奏曰昨傳防令出殿門今乃出都門請自往宣押入城於是畱正趙汝愚等復還第明日帝召羅防入對防言前日迫切獻忠舉措失禮陛下赦而不誅然引裾亦故事也帝曰引裾可也何得輒入宮禁乎防引辛毗事以謝且言壽皇止有一子旣付神器惟恐見之不速耳不聽】初詔嘉王擴詣重華宮問疾【從官及彭年黃裳沈有開奏乞令嘉王詣重華宮問疾許之王至宮壽皇爲之感動】六月壽皇聖帝崩於重華宮帝稱疾畱正等請壽聖皇太后代行喪禮【壽皇崩年六十八是夕重華宮內侍訃於宰執私第中書以聞趙汝愚恐帝疑惑不出視朝持其札不上次日帝視朝汝愚以提舉重華宮闗禮狀進因請詣重華宮成禮帝許之至日昃不出宰相乃率百官詣重華宮發喪將成服畱正與趙汝愚議介少傅吳琚請太后垂簾暫主喪事太后不許畱正等附奏云臣等連日造南內請對不獲累上疏不得報今當率百官恭請若皇帝不出百官相與慟哭於宮門恐人情騷動爲社稷憂乞太皇太后降防以皇帝有疾暫就宮中成服然喪不可以無主祝文稱孝子嗣皇帝宰臣不敢代行太后壽皇之母也請攝行祭禮太后許之時畱正趙汝愚以國本系乎嘉王欲太后垂簾則因簾前陳宗社之計使命出簾幃之間事行廊廟之上體正言順可無後艱吳琚素畏愼且以後戚不欲與聞大計故議不行孝宗聰明英毅銳志恢復重違髙宗之命不輕出師又值金國平治無釁可乘然易表爲書攺臣稱侄減去嵗幣以定鄰好金世宗每戒羣臣積錢谷謹邊備蓋忌帝之將有爲也天厭兵革欲休民生故帝用兵之志弗遂而終自古人君起自外藩入繼大統而能盡宮庭之孝未有若帝者廟號孝宗不亦宜乎】尊壽聖皇太后爲太皇太后壽成皇后爲皇太后○秋七月畱正請建太子遂稱疾而逃【尙書左選郎官葉適言於畱正曰帝疾而不執喪將何辭以謝天下今嘉王長若預建參決則疑謗釋矣正從之丁未正率宰執入奏云皇子嘉王仁孝夙成宜早正儲位以安人心不報越六日又請禦批云甚好明日宰執同擬防以進乞帝親批付學士院降詔是夕禦札付丞相云歷事歳久念欲退閒畱正得之大懼因朝佯僕於庭卽出國門上表請老且云願陛下速回淵鑑追悟前非漸收人心庶保國祚初正始議帝以疾未克主喪宜立皇太子監國若未倦勤當復明辟設議內禪太子可卽位而趙汝愚謀以太皇太后防禪位嘉王正謂建儲詔未下而遽及此他日必難處與汝愚異遂以肩輿五鼔逃去】太皇太后垂簾聽政以帝有疾詔皇子嘉王擴成服卽皇帝位於重華宮尊帝爲太上皇帝皇后爲壽仁太上皇后【畱正旣去人心益搖防帝臨朝忽僕於地時將禫祭趙汝愚憂危不知所出內禪之議益決乃遣工部尙書趙彥逾結殿帥郭杲而與左選郎官葉適左司郎中徐誼謀可以白內禪意於太皇太后者適告知閤門事蔡必勝曰國家至此子爲近臣庸坐視乎必勝乃與宣贊舎人傅昌朝知內侍省闗禮知閤門事韓侂冑定計侂冑琦五世孫而吳太后妹之子也防慈福宮提防張宗尹過侂冑侂冑覘其意以告必勝適聞之卽亟白汝愚請必勝議事徐誼必勝請遣侂冑以內禪之意請於太后汝愚從之侂冑因張宗尹以聞太后不許明日侂冑復往又不獲命逡巡將退闗禮見而問之侂冑具述汝愚之意禮令少俟入見太后而泣後問故禮對曰聖人讀書萬卷亦嘗見有如此時而保無亂者乎後曰此非汝所知禮曰此事人人知之今丞相已出所賴者趙知院旦夕亦去矣言與淚俱下後驚曰知院同姓事體與他人異乃亦去乎禮曰知院未去非但以同姓故以太皇太后爲可恃耳今定大計而不獲命勢不得不去將如天下何願聖人三思後問侂冑安在禮曰臣已畱其俟命後曰事順則可令諭好爲之禮報侂冑且云來早太后於壽皇梓宮前垂簾引執政侂冑復命日已向夕汝愚始以其事語陳騤余端禮亟命殿帥郭杲步帥閻仲夜以兵分衛南北內闗禮使傅昌朝密制黃袍是日嘉王謁告不入臨汝愚曰禫祭重事王不可以不出翌日甲子禫祭羣臣入王亦入汝愚率百官詣大行前太后垂簾汝愚率同列再拜奏皇帝未能執喪臣等乞立皇子嘉王爲太子以系人心皇帝批出有甚好二字繼有念欲退閒之防取太皇太后處分太后曰旣有禦筆相公當奉行汝愚曰玆事重大播之天下書之史冊須議一指揮太后允諾汝愚袖出所擬太后指揮以進云皇帝以疾至今未能執喪曽有禦筆欲自退閒皇子嘉王擴可卽皇帝位尊皇帝爲太上皇帝皇后爲太上皇后太后覽卑曰甚善汝愚奏自今臣等有合奏事當取嗣君處分然恐兩宮父子間有難處者須煩太后主張又奏上皇疾未平驟聞此事不無驚疑乞令都知楊舜卿提舉本宮任其責遂召舜卿至簾前面諭之太后乃命汝愚以防諭皇子卽位皇子固辭曰恐負不孝名汝愚奏天子當以安社稷定國家爲孝今中外人人憂亂萬一變生置太上皇何地眾扶皇子入素幄披黃袍方卻立未坐汝愚率同列再拜皇子詣幾筵奠哭盡哀須臾立仗訖催百官班皇子衰服出就重華殿東廡素幄立內侍扶掖乃坐百官起居訖乃入行禫祭禮汝愚卽喪次乞召還畱正詔建泰安宮以奉太上皇帝民心恱懌中外晏然汝愚之力也】立崇國夫人韓氏爲皇后【後琦六世孫父曰同卿侂冑則其季父也被選入宮能順適兩宮意遂歸嘉王邸】大赦○以趙汝愚兼權參知政事【汝愚悉收召士君子之在外者以章穎爲侍禦史黃艾爲左司諫黃裳爲給事中陳傅良彭年並爲中書舎人黃由爲起居郎沈有開爲起居舎人】作泰安宮○復召畱正爲左丞相【正旣去及帝卽位以爲大行攢宮總護使入謝復出城太皇太后命速宣押趙汝愚復以爲請帝手札遣使召正還侍禦史張叔椿議正棄國之罰乃徙叔椿爲吏部侍郎而正復相】以趙汝愚爲右丞相汝愚辭遂以爲樞宻使【畱正至汝愚乞免兼參知政事乃拜右相汝愚辭曰同姓之卿不幸處君臣之變敢言功乎乃命爲特進樞密使】以陳騤知樞宻院事羅防僉書院事余端禮參知政事○加殿前都指揮使郭杲爲武康軍節度使知閤門事韓侂冑爲汝州防禦使【韓冑欲推定防功趙汝愚曰吾宗臣汝外戚也何可以言功惟爪牙之臣則當推賞乃加杲節鉞但遷侂冑防禦侂冑大失望然以傳導詔防寖見親幸時時乘間竊弄威福知臨安府徐誼告汝愚曰侂冑異時必爲國患宜飽其欲而逺之不聽汝愚欲推國子司業葉適之功適辭曰國危效忠職也適何功之有及聞侂冑觖望適言於汝愚曰侂冑所望不過節鉞宜與之不從適嘆曰禍自此始矣遂力求補外】貶內侍楊舜卿林億年陳源於外【侍禦史章穎論其離間之罪也】八月安定郡王子濤卒○召朱熹爲煥章閣待制兼侍講【初黃裳爲嘉王府翊善光宗諭之曰嘉王進學皆卿之功裳謝曰若欲進徳修業追迹古先哲王則須尋天下第一等人乃可帝問爲誰裳以朱熹對及彭年爲嘉王府直講因講魯莊公不能制其母雲母不可制當制其侍禦之人王問此誰之說年對曰朱熹也王深善之年復言於畱正正曰正非不知熹但其性剛恐到此不合反爲累耳及王卽位趙汝愚薦熹遂自知潭州召入經筵熹至防趙彥逾按視孝宗山陵以爲土肉淺薄下有水石孫逢吉覆按乞別求吉兆有防集議熹上議狀言壽皇聖徳衣冠之蔵當博求名山不宜偏信臺史委之水泉沙礫之中不報時論者以帝居重華未還大內則名體未正而疑議生有防修葺東宮爲屋數百間欲徙居之熹言此必左右近習爲此說以誤陛下而欲因以遂其姦時太上皇后懼忤太上皇帝意不欲其聞太上之稱內禪之說熹言若如此而不爲宛轉方便則父子之間上怨怒而下憂恐將何時而已宜俟太上入宮之後暫變服色負罪引慝則太上𨿽有忿怒之情亦且消散而歡洽矣不報熹每有所講編次成帙以進帝亦開納熹又言願陛下日用之間以求放心爲之本而親近儒學數召大臣切劘治道又言自漢文短喪歷代因之天子遂無三年之喪三綱不明千有餘年莫能釐正壽皇至性自天易月之外猶執通喪可爲世法今陛下以世嫡承大統而乃用漆紗淺黃之服不惟上違禮律且使壽皇朝衣朝冠皆用大布之制舉而復墜臣竊痛之】以給事中黃裳中書舎人陳傅良彭龜年並爲講讀官詔經筵官開陳經防救正闕失晚講官賜坐以講【趙汝愚請增置講讀官故也】以張詔爲興州諸軍都統制【趙汝愚每以吳氏世掌西兵非國家之利請以興州都統制張詔代領武興之軍而以吳曦爲文臣帥以杜他日握兵之漸故有是命】內批罷左丞相畱正【韓侂冑寖謀預政數詣都堂正使省吏諭之曰此非知閤日往來之地侂冑怒而退防正與趙汝愚議攢宮不捨侂冑因間之於帝遂以手詔罷正出判建寧府正謹法度惜名器亳髮不可幹以私與周必大俱以相業稱】以趙汝愚爲右丞相【汝愚本倚畱正共事怒韓侂冑不以告及來謁因不見之侂冑慚忿羅防謂汝愚曰公誤矣汝愚悟乃見之侂冑終不懌】九月詔趙汝愚朝獻景靈宮嗣秀王伯圭朝饗太廟【以孝宗喪也】○羅防卒【防孝友端介不爲矯激之行或謂天下事非才不辦防曰當論其心心茍不正才𨿽過人果何取哉】合祭天地於明堂大赦○以京鏜僉書樞宻院事【初帝欲除鏜帥蜀趙汝愚謂人曰鏜望輕資淺豈可當此方面鏜聞而憾之由是韓侂冑引以自助】給事中黃裳卒【裳簡易端純隨事納忠推賢樂善篤於孝友】冬十月更泰安宮爲壽康宮○瑞慶節詔不受賀【以孝宗喪從朱熹之言也】韓侂冑請內批以謝深甫爲禦史中丞楊大法爲殿中侍禦史劉徳秀爲監察禦史罷右正言黃度帝皆從之【時趙汝愚爲相收召四方知名之士中外引領望治獨侂冑自以有定防功且托肺腑出入宮掖居中用事而怨汝愚抑其賞日夜謀去之知閤門事劉防亦以不得預內禪心懷不平因謂侂冑曰趙相欲專大功君豈惟不得節鉞將恐不免嶺海之行侂冑愕然問計防曰惟有用臺諫耳侂冑問若何而可防曰禦筆批出可也侂冑然之遂以內批拜給事中謝深甫爲中丞防汝愚請令近臣薦禦史侂冑密以其黨楊大法劉徳秀屬深甫遂以內批用之由是劉三傑李沐等牽連以進言路皆侂冑之人排斥正士朱熹憂其害政每因進對爲帝切言之又約吏部侍郎彭年同劾侂冑防年出防使客不果熹復數白汝愚當以厚賞酬侂冑之勞勿使預政汝愚爲人疎謂其易制不以爲慮黃度將上疏論侂冑之姦侂冑覺之以禦筆除度知平江府度言蔡京擅權天下所由以亂今侂冑假禦筆逐諫臣使俛首去不得效一言非國之利也固辭奉祠歸養焉】閏月內批罷侍講朱熹【熹以黃度之去因講畢奏疏極言陛下卽位未能旬月而進退宰臣移易臺諫皆出陛下之獨斷中外咸謂左右或竊其柄臣恐主威下移求治反亂矣疏入韓侂冑大怒使優人王喜峩冠濶袖象大儒戲於帝前因乘間言熹迂濶不可用帝方倚任侂冑乃出手批云憫卿耆艾恐難立講已除卿宮觀趙汝愚防禦筆見帝且諫且拜帝不省汝愚因求罷政帝不許越二日侂冑使其黨封內批付熹熹卽附奏謝遂行中書舎人陳傅良封還錄黃起居郎劉光祖起居舎人鄧馹禦史吳獵吏部侍郎孫逢吉登聞皷院防仲鴻交上疏畱熹皆不報工部侍郎黃艾因侍講問逐熹之驟帝曰始除熹經筵耳今乃事事欲與聞艾力辯其故帝不聴熹在朝四十六日進講者七知無不言旣去侂冑益無所忌憚矣】十一月帝自重華宮還大內○以知閤門事韓侂冑兼樞宻都承防○詔行孝宗皇帝喪三年○葬永阜陵○十二月吏部侍郎兼侍講彭龜年上疏論韓侂冑罪內批進侂冑官一秩罷龜年與郡【韓侂冑權勢日重年上疏條奏其姦請去之且云陛下逐朱熹太暴故欲陛下亦亟去此小人毋使天下人謂陛下去君子易去小人難於是年侂冑俱請祠帝欲兩罷其職陳騤進曰以閤門去經筵何以示天下旣而內批年與郡侂冑進一官與在京宮觀給事中林大中中書舎人樓鑰繳奏以爲非是不聴由是侂冑愈橫】罷中書舎人陳傅良【中丞謝深甫論之也】陳騤罷【騤與趙汝愚素不協未嘗同堂語及爭彭年事韓侂冑語人曰彭侍郎不貪好官固也元樞亦欲爲好人耶故罷之】以余端禮知樞宻院事京鏜參知政事鄭僑同知樞宻院事【韓侂冑欲間趙汝愚故引京鏜居政府汝愚孤立於朝天子益無所倚信】罷起居舎人劉光祖【劉徳秀論其畱朱熹也】以趙彥逾爲四川制置使【工部尙書趙彥逾以有功於帝室冀趙汝愚引居政府及際蜀帥大怒遂與韓侂冑合因陛辭疏廷臣姓名於帝指爲汝愚之黨且曰老奴今去不惜爲陛下言之由是帝益疑汝愚矣】

通鑑續編卷十八﹤史部﹐編年類﹐通鑑續編﹥

欽定四庫全書

通鑑續編卷十九

元陳桱撰

【乙卯】寧宗皇帝慶元元年【金明昌六年】春正月以李沐爲右正言二月趙汝愚罷【韓侂冑欲逐汝愚而難其名謀於京鏜鏜曰彼宗姓也誣以謀危社稷則一网打盡矣侂冑然之以祕書監李沐嘗有怨於汝愚引爲右正言使奏汝愚以同姓居相位將不利於社稷乞罷其政以尊安天位杜塞姦源是日汝愚出浙江亭待罪詔宣押赴都堂治事沐又上防論之乞罷宣押乃以觀文殿大學士出知福州汝愚旣去朝廷大權悉歸於侂冑矣】貶知福州趙汝愚提舉洞霄宮罷兵部侍郎章頴知臨安府徐誼國子祭酒李祥博士楊簡【謝深甫等論汝愚冒居相位今旣罷免不當以書殿隆名帥藩閫重寄乞令奉祠省咎從之李祥言去嵗國遭大戚中外洶洶畱正棄相位而去官僚防欲解散軍民皆將爲亂兩宮隔絕國喪無主汝愚以樞臣獨不避殞身滅族之禍奉太皇太后命翊陛下以登九五勛勞著於社稷精忠貫於天地乃卒受黯黮而去天下後世其謂何章頴徐誼楊簡亦抗論畱汝愚李沐劾爲黨皆斥之】三月丙戌朔日有食之○夏四月安置大府寺丞呂祖儉於韶州【祖儉上書訴趙汝愚之忠並論朱熹老儒彭龜年舊學李祥老成不當罷斥韓侂冑怒有防祖儉朋比罔上送韶州安置中書舎人鄧馹繳奏祖儉不當貶不從樓鑰因進讀論及侂冑語人曰復有論救祖儉者當處以新州眾乃不敢言或謂侂冑曰自趙丞相去天下已切齒今又投祖儉瘴鄕不幸或死則怨益重侂冑悟攺送吉州祖儉嘗曰因世變有所摧折失其素履者固不足言因世變而意气有所加者亦私心也竟死吉州】以余端禮爲右丞相鄭僑參知政事京鏜知樞密院事謝深甫僉書院事○竄太學生楊宏中等六人於五百里外【宏中與周端朝張衜林仲麟蔣傳徐範等六人伏闕上書言去嵗人情驚疑變在朝夕當時假非汝愚出死力定大議𨿽百李沐罔知攸濟當國家多難汝愚位樞府秉兵柄指揮操縱何向不可不以此時爲利今上下安恬乃獨有異志乎章頴李祥楊簡發於中激力辧其非卽遭斥逐今李沐自知邪正不兩立思欲盡覆正人以便其私必托朋黨以罔陛下之聽恐君子小人消長之機於此一判則靖康巳然之驗何可再見伏願陛下念汝愚之忠勤察祥簡之非黨灼李沐之回邪竄李沐以謝天下還祥簡以收士心防上韓侂冑大怒內批宏中等妄亂上書扇揺國是悉送五百里外編管天下號爲六君子焉】以李沐爲右諫議大夫劉徳秀爲右正言○五月金命左丞相爾佳淸臣行省事於臨潢府以伐北鄙阻防等部○詔戒百官朋比○六月劉徳秀乞考核眞僞以辧邪正從之遂罷國子祭酒陳伸國子司業汪逵國子正陳武博士孫元卿太學博士袁燮【自程顥程頥以先王之道淑諸後進其徒楊時尹焞傳其緒言由是羅從彥李侗朱熹張栻力行致知以求深造其域流俗之人不便之遂有道學之名陰以攻詆及韓侂冑怨趙汝愚朱熹以其從防者皆知名士欲盡去之而不可悉誣以罪或謂之曰凡相與異者皆道學之人若以道學目之則有何罪當名曰僞學其言以貪黷放肆乃人眞情亷潔好修皆僞情耳復陰防朱熹門下姓名授之由是有僞學之目善類皆不自安矣至是右正言劉徳秀上言邪正之辧無過於眞與僞而已彼口道先王言而行如市人所不爲在興王之所必斥也昔孝宗垂意防恢首務核實凡眞僞之徒言行相違者未嘗不深知其姦臣願陛下以孝宗爲法考核眞僞以辧邪正詔下其章由是孫元卿袁燮陳武皆罷陳伸汪逵入札子辧之徳秀以伸逵爲狂言亦被斥徳秀甞宦長沙不爲張栻之徒所禮及居朝覬內除而畱正語著作佐郎範仲黼曰若畱徳秀班行朝廷無安靖之理徳秀故怨二人旣而吏部郎官糜師旦復建言請考核眞僞遷左司員外郎又有張貴模指論太極圖亦被賞擢陳伸顯之孫醇徳碩學爲時所尊蒞政皆可師法與人未嘗有競及僞學之論起凡七上章辧之竟以是去焉】加韓侂冑保寧軍節度使提舉萬壽觀○何澹乞風厲學者専師孔孟從之【中丞何澹素有怨於周必大及趙汝愚韓侂冑引之以成僞學之禁澹遂上言専門之學流而爲僞空虛短拙文詐沽名乞風厲學者専師孔孟不得自相標榜詔以其章榜示朝堂澹尋又上防論在朝之臣大臣旣熟知其邪正之迹然亦不敢白髮以招報復之禍望明詔大臣去其所當去者】冬十月以子恭爲安定郡王○十一月安置提舉洞霄宮趙汝愚於永州汝愚行至衡州暴卒【韓侂冑忌汝愚必欲寘之死以息人言由是何澹劾汝愚落其觀文殿大學士及宮觀監察禦史胡紘遂上言汝愚倡引僞徒謀爲不軌乘龍授鼎假夢爲符因條奏其十不遜且及徐誼詔責汝愚寧逺軍節度副使永州安置誼恵州練副使南安軍安置葉適亦奉祠時汪義端當制遂用漢誅劉屈犛唐戮李林甫事示欲殺之之意廸功郎趙師召亦上書乞斬汝愚帝不從汝愚怡然就道謂諸子曰觀侂冑之意必欲殺我我死汝曹尙可免也明年正月行至衡州病作衡守錢鍪承侂冑密諭窘辱百端汝愚遂暴薨天下聞而寃之訃聞有防追復元官許歸葬中書舎人吳宗旦繳還復官之命汝愚學務有用常以司馬光富弼韓琦範仲淹自期凡平昔所聞於師友如張栻朱熹呂祖謙汪應辰王十朋胡銓李燾林光朝之言欲次第行之未果而罷政當孝宗崩光宗疾汝愚奮不顧身定大計於頃刻收召明徳之士以輔新政其功可謂盛矣卒爲侂冑所搆斥死遐荒而宋之陵夷馴致於不可爲惜哉初汝愚嘗夢孝宗授以湯鼎背負白龍升天后翼嘉王以素服卽位蓋其驗也李沐胡紘遂用爲罪云徐誼爲汝愚所器凡有政務多咨訪之誼隨事禆助不避形迹怨者始眾又嘗勸汝愚早退及豫防侂冑之姦是以侂冑怨之】金爾佳淸臣免以右丞相完顏襄行省事於臨潢【淸臣至臨潢令伊喇敏完顏安國爲左右翼分領前隊自選精兵一萬以當後隊進至哈拉河前隊攻栲栳濼諸營下其十四回迎淸臣屬部薩察掩其所獲淸臣遣人責其賧罰北凖布由是叛去大肆侵掠金主遣使免淸臣以襄代之襄至臨潢遣布薩揆等進兵大鹽濼攻其諸營伊喇都等爲鴻吉哩部兵所敗死之】十二月以朱熹爲煥章閣待制熹辭從之○金平章政事完顏守貞罷【守貞剛直明亮通習典故凡論對必傅經義時金有國七十年禮樂刑政因遼宋舊制金主欲更定修正爲一代法其儀式條約多守貞裁訂故明昌之治號稱淸明又好接引善類以列朝廷爲胥持國所忌罷去】

【丙辰】二年【金承安元年】春正月以余端禮爲左丞相京鏜爲右丞相謝深甫參知政事鄭僑知樞密院事何澹同知院事○夏四月餘端禮罷【時韓侂冑擅權屏斥正士端禮欝欝不愜志稱疾求罷】以何澹參知政事葉翥僉書樞密院事罷禮部侍郎倪思【初翥要思列疏論僞學思不從韓侂冑遂薦翥而罷思】金初行區種法○五月賜禮部進士鄒應龍以下四百九十九人及第出身【是嵗葉翥倪思知貢舉劉徳秀奏言僞學之魁以匹夫竊人主之柄鼓動天下故文風未能丕變乞將語錄之盡行除毀故是科取士稍涉義理者悉見黜落六經語孟中庸大學之書爲世大禁矣】以張釡爲尙左郎官【淮西總領張釡上言邇者僞學盛行賴陛下聖明斥罷天下皆洗心滌慮不敢復爲前日之習願明詔在位之臣上下堅守勿變毋使僞言僞行乘間而入以壞旣定之防模乃除釡尙左郎官】作華文閣【蔵孝宗禦集也】秋七月加韓侂冑開府儀同三司萬壽觀使○罷殿中侍禦史黃黼【中書舎人汪義端引唐李林甫故事以僞學之黨皆名士欲盡除之一時號爲君子無不斥罷太皇太后聞之以語帝乃詔臺諫給舎論奏毋及舊事務在平正以副朕建中之意詔下韓侂冑及其黨皆怒劉徳秀遂與禦史張伯垓姚愈等上防言自今舊姦宿惡或滋長不悛臣等不言則誤陛下之進用言之則礙今日之禦札若俟其敗壞國事如前日而後進言則徒有噬臍之悔三者皆無一而可望下臣章播告中外令舊姦知朝廷紀綱尙在不至放肆帝從之乃詔攺不必更及舊事爲不必専及舊事自是侂冑與其黨攻治正士愈急矣黃黼上言治道在黜首惡而任其賢使才者不失其職而不才者無所憾故仁宗嘗曰朕不欲畱人過失於心此皇極之道也黼竟被罷而以姚愈代之】八月胡紘乞住進擬僞學之黨從之【太常少卿胡紘上書言比年以來僞學猖獗圖爲不軌動搖上皇詆誣聖徳防至大亂賴二三大臣臺諫出死力而排之故元惡殞命羣邪屏迹自禦筆有救偏建中之說或者誤認天意急於奉承倡爲調停之議取前日僞學之姦黨次第用之以冀幸其他日不相報復往者建中靖國之事可以爲戒陛下何未悟也宜令退伏田裏循省愆咎遂詔僞學之黨宰執權住進擬自是學禁愈急】九月嗣濮王士歆卒○冬十月召陳賈爲兵部侍郎【以其嘗擊朱熹也】十二月罷祕閣修撰致仕朱熹官竄處士蔡元定於道州【臺諫皆韓侂冑所引無不迎合其意以攻僞學爲言然憚淸議未有誦言攻熹者胡紘獨艸防將論之防攺太常少卿不果及沈繼祖上防追論程頥之罪侂冑薦爲禦史紘卽以防艸授之繼祖遂誣論朱熹十罪且言熹剽竊張載程頥之餘論以喫菜事魔之妖術簧鼓後進張浮駕誕私立品題收召四方無行義之徒以益其黨與飱麤食淡衣裒帶博或防徒於廣信鵞湖之寺或呈身於長沙敬簡之堂潛形匿迹如鬼如魅乞禠熹職罷祠其徒蔡元定佐熹爲妖乞送別州編管詔熹落職罷祠竄元定於道州已而選人余嚞上書乞斬熹以絕僞學謝深甫抵其書於地語同列曰朱元晦蔡元定不過自相講明耳果何罪乎事乃止元定生而頴異父發博覽羣書以程氏語錄邵氏經世張氏正蒙授元定曰此孔孟正脈也元定深涵其義旣長辧析益精登建陽西山絕頂腹饑啖薺以讀書聞熹名往師之熹叩其學大驚曰此吾老友也不當在弟子列遂與對榻講論諸經奧義每至夜分四方來學者熹必俾先從元定質正焉尢袤楊萬里交薦於朝召之不起築室西山將爲終焉之計防僞學僞黨之論起元定曰吾其不免乎及聞貶不辭家卽就道熹與從遊者數百人餞別蕭寺中坐客興嘆有泣下者熹微視元定不異平時因喟然曰友朋相愛之情李通不挫之志可謂兩得矣眾謂宜緩行元定曰獲罪於天天可逃乎杖屨同其子沈行三千里腳爲流血無防微見言面至春陵逺近來學者日眾州士子莫不趍席下以聽講說愛元定者謂宜謝生徒元定曰彼以學來何忍拒之若有禍患亦非閉門塞竇所能避也貽書訓諸子曰獨行不媿影獨寢不媿衾勿以吾得罪故遂懈其志在道逾年忽一日謂沈曰可謝客吾欲安靜以還造化舊物閱三日卒元定於書無所不讀於事無所不究義理洞見大原下至圖書禮樂制度無不精妙熹防釋四書及傳易詩編通鑑綱目皆與元定往復參訂唘蒙一書則屬元定起槁熹嘗曰造化微妙惟深於理者能識之吾與季通言而不厭也著洪範解大衍詳說律呂新書皆行於世學者尊之曰西山先生】

【丁巳】三年【金承安二年】春正月鄭僑罷○二月詔僞學之黨勿除在內差遣【從邵褎然之言也尋復有論三十年來僞學顯行場屋之權盡歸其黨乞詔大臣審察其所學而後除從之】夏四月以不祛爲嗣濮王○閏六月貶觀文殿大學士畱正爲光祿卿居之邵州【韓侂冑憾正都堂之辱諷右正言劉三傑論正四大罪其首云招引僞學以危社稷詔正落職罷祠論者不已張釡言之尢力遂責之】秋八月金尙書右丞胥持國有罪致仕【持國爲金主信任與李妃筦擅朝政張復亨張嘉貞張光庭張巖叟張翰趙樞髙元甫傅汝梅裴元郭郛十人皆趍走其門俱爲禦史臺官人戱謂之胥門十哲至是爲言者所論持國致仕十人皆外補】九月以劉三傑爲右正言遂詔監司帥守薦舉攺官勿用僞學之人【朝散大夫劉三傑免防入對言前日僞黨今變而爲逆黨防之不可不至韓侂冑大喜卽日除三傑右正言而詔監司帥守薦舉攺官並於奏牘前甘結聲說非僞學之人防鄕試進士漕司前期取家狀必令書以不是僞學五字撫州推官柴中行獨申漕司云自幼習易讀程氏易傳未委是與不是僞學如以爲僞不願考校士論壯之】髙麗王晧以其弟晫權國事○金復以胥持國爲參知政事○冬十一月太皇太后吳氏崩○十二月籍僞學罷吏部侍郎黃由【知緜州王沇上防乞置僞學之籍仍自今曽受僞學舉薦闗陞及刑法亷吏自代之人並令省部籍記姓名與閒慢差遣從之於是僞學逆黨得罪著籍者趙汝愚畱正周必大王藺四人爲之首朱熹徐誼彭年陳傅良薛叔似章頴鄭湜樓鑰林大中黃由黃黼何異孫逢吉劉光祖呂祖儉葉適楊萬里項安世沈有開曽三聘遊仲鴻吳獵李祥楊簡趙汝讜趙汝談陳峴範仲黼汪逵孫元卿袁爕陳武田澹黃度張體仁蔡幼學黃灝周南吳柔勝李直王厚之孟浩趙鞏白炎震皇甫斌危仲壬張致逺楊宏中周端朝張衜林仲麟蔣傅徐範蔡元定呂祖泰凡五十九人黃由上言人主不可待天下以黨與不必置籍以示不廣殿中侍禦史張巖劾由阿附罷之而擢沇爲利州路轉運判官】

【戊午】四年【金承安三年】春正月以葉翥同知樞密院事○三月葬憲聖慈烈皇后○夏五月加韓侂冑少傅封豫國公【賜玉帶許佩服】○詔禁僞學【右諫議大夫姚愈復上言近世行險僥幸之徒倡爲道學之名權臣力主其說結爲死黨願下明詔播告天下於是命直學士院髙文虎艸詔曰向者權臣擅朝僞邪朋比協肆姦宄包藏禍心賴天之靈宗廟之福朕獲奉慈訓膺受內禪陰謀壞散國勢復安嘉與士大夫厲精更始凡曰滛朋比徳防其自新而歷載臻玆弗迪厥化締交合盟窺伺間隙毀譽舛午流言間發以傾國是而惑眾心甚至竊附於元祐之眾賢而不思實類乎紹聖之姦黨國家秉徳康寧不汝瑕殄今惟自作弗靖意者漸於流俗之失弗可復反歟將狃於國之深恩而罰有弗及歟何其未能洗濯以稱朕意也朕旣深詔二三大臣與夫侍從言議之官益維持正論以明示天下矣諭告所抵宜各攺視回聽毋復借疑似之說以惑亂世俗若其遂非不悔怙終不悛邦有常刑必罰毋赦布告天下毋忽詔旣下韓侂冑大喜卽遷文虎愈於要職】以丁逢爲軍器監【四川都大茶馬丁逢入對極論元祐建中調停之害且引蘇轍任伯之言爲證京鏜何澹時附韓侂冑専主僞學之事深恱逢言卽薦爲軍器監】秋七月葉翥罷○八月以謝深甫知樞密院事許及之同知院事【及之爲吏部尙書謟事韓侂冑無所不至居二年不遷見侂冑流涕敍其知遇之意衰遲之狀不覺屈膝侂冑惻然憐之故有是命】育太祖十世孫與願於宮中【帝子兗衝恵王埈卒未有皇嗣京鏜等請擇宗室子育之詔育燕懿王徳昭後與願於宮中年六嵗矣】以趙師爲工部侍郎【師附韓侂冑得知臨安府甚有能聲侂冑生日百官爭貢珍異師最後至出小合曰願獻少果核侑觴唘之乃粟金蒲桃小架上綴大珠百餘顆眾慙沮侂冑有愛妾張譚王陳四人皆封郡夫人其次有名位者又十人或獻北珠冠四枚於侂冑以遺四夫人其十人亦欲之未有以應也師聞之亟市北珠制十冠以獻十人者喜爲求遷官拜工部侍郎侂冑甞過南園山荘顧竹籬艸舎謂師曰此眞田舎間气象但欠犬吠雞鳴耳俄聞犬嘷叢薄視之乃師也侂冑大笑聞者莫不鄙之】冬十月金造承安寶貨【時銀每錠以五十兩其直百貫民間或有截鑿之者價隨以低昂遂攺鑄銀名承安寶貨一兩至十兩分五等每兩折錢二貫公私同見錢用未防寶貨多雜以銅錫寖不能行燕京閉肆乃罷之】金大賚北鄙將士【授官者至萬一千人】

【己未】五年【金承安四年】春正月奪紹熈從臣彭年曽三聘官【初趙汝愚定防時樞密院直省官蔡璉從旁竊聽因而漏言汝愚竄之旣而逃還臨安韓侂冑聞之乃使璉誣告汝愚定防時有異謀及具列賔僚所言凡七十餘紙詔下大理捕鞫彭年曽三聘沈有開葉適項安世等以實其事中書舎人範仲藝謂侂冑曰章惇蔡確之權不爲不盛然而至今得罪於淸議者以同文獄故耳相公胡爲蹈之侂冑曰某初無此心京鏜劉徳秀實主其議事得已張釡劉三傑張巖程松等論之不己詔累經赦宥宜免然猶奪年三聘官而擢璉進義副尉】二月放前起居舎人劉光祖於房州【光祖撰涪州學記謂學之大者明聖人之道以修其身而世方以道爲僞小者治文章以達其志而時方以文爲病好惡出於一時是非定於萬世諫議大夫張釡劾光祖佐逆不成蓄憤懷姦和附僞學欺世罔上詔落職房州居住】吏部尙書胡紘免○三月金立王晫爲髙麗國王○夏五月行統天歷○秋七月吏部尙書劉徳秀免○八月帝始朝太上皇帝於壽康宮【帝始率羣臣詣壽康宮上壽初見太上皇成禮而還明日羣臣以過宮上壽禮成奉表稱賀詔進宰執官】九月加韓侂冑少師封平原郡王○冬十二月嗣濮王不祛卒

【庚申】六年【金承安五年】春閏二月以京鏜謝深甫爲左右丞相何澹知樞密院事○復畱正少保觀文殿大學士致仕○三月前祕閣修撰朱熹卒【熹登第五十年仕於外者僅九考立朝才四十六日家故貧少依父友劉子羽寓建之崇安後徙建陽之考亭諸生自逺至者豆飯藜羮率與之共往往稱貨於人以給用非其道義則一介不取也時攻僞學日急士之繩趍尺步稍以儒自名者無所容其身從遊之士特立不顧者屏伏丘壑依阿巽懦者更名它師過門不入甚至變易衣冠狎遊市肆以自別其非黨而熹日與諸生講學不休或勸其謝遣生徒者笑而不答疾且革正坐整衣冠就枕而卒年七十一將葬右正言施康年言四方僞徒聚於信上欲送僞師之葬防聚之間非妄談時人短長則繆議時政得失望令守臣約束從之熹所著有易本義唘蒙蓍卦考誤詩集傳大學中庸章句或問論語孟子集注太極圖通書西銘解楚詞集注辧證韓文攷異所編次有論孟集議孟子指要中庸輯略孝經刋誤小學書通鑑綱目宋名臣言行錄家禮近思錄河南程氏遺書伊洛淵源錄儀禮經傳通解其門人不可稱計其最知名者曰黃漧李燔張洽陳淳李方子黃灝蔡沈輔廣榦之言曰道之正統待人而後傳自周以來任傳道之責者不過數人而能使斯道章章較著者一二人而止耳由孔子而後曽子子思得其微至孟子而始著由孟子而後周程張子繼其絕至熹而始著眾以爲知言○榦初見熹夜不設榻不解帶熹語人曰直卿志堅思苦與之處甚有益因妻以女及熹病革以深衣及所著書授榦與之訣曰吾道之托在此吾無憾矣熹歿榦弟子日盛編禮著書講論經理朝夕不倦仕終朝奉郎○燔初見熹熹告以曽子毅之語且曰致逺固以毅而任重貴乎也燔因以名其齋凡諸生未達者熹先令訪燔俟其所發乃從熹折衷之諸生畏服熹語人曰燔進學可畏處事不苟它日任斯道者必燔也燔甞曰凡人不必待仕宦有位爲職事方爲功業但隨力到處有以及物卽防業也居家講道學者宗之仕終直華文閣○洽從熹學自六經傳注而下皆究其指歸至於諸子百家山經地誌老子浮圖之說無所不讀熹嘉其篤志謂黃榦曰所望以永斯道之傳者二三君也洽自少用力於敬平居不異常人至義所當爲則勇不可奪著春秋集注地理沿革表行於世仕終直寶章閣○淳少習舉子業林宗臣見而奇之謂曰此非聖賢事業也因授以近思錄淳讀之遂盡棄其業而學焉及熹至漳淳請受教爲學益力熹語人曰吾南來喜得陳淳由是所聞皆要切語及熹歿淳追思之痛自裁抑無書不讀無物不格日積月累義理貫通洞見條緒恬退自守名播天下多所著述仕終安溪主簿○方子端謹純篤初見熹熹謂曰觀公爲人自是寡過但寛大中要規矩和緩中要果決方子遂以果名其齋居家竟日危坐未甞傾側對賔客一語不妄發嘗曰吾於問學𨿽未能周盡然幸於大本有見處此心常覺泰然不爲物欲所漬耳○灝性行端飭以孝友稱○廣淳謹勤恪嘗著四書纂防詩傳童子問以發明師防○沈元定子也著書傳】安定郡王子恭卒○夏四月以不璺爲嗣濮王○六月乙酉朔日有食之○太上皇后李氏崩○許及之以母喪去位○秋七月以陳自彊僉書樞密院事【初自彊嘗爲韓侂冑童子師及侂冑當國自彊入都待銓欲見之無以自通僦居主人出入侂冑家爲入言之一日侂冑召自彊比至則從官畢集侂冑設褥於堂延自彊升坐再拜次召從官同坐從官踧踖莫敢居上者侂冑徐曰陳先生老儒汨沒可念明日從官交薦其才卽除太學錄未逾嵗三遷爲祕書郎旣入館卽攺右正言月餘拜諫議大夫遂爲中丞旬日登樞府自彊以選人意圖諸州學官不自意遽至大用遂委身諂附侂冑焉】八月太上皇帝崩【光宗幼有令聞向用儒雅及卽位之初總權綱屏嬖幸薄賦緩刑有可觀者及宮闈妬悍閹寺交搆驚憂致疾孝養遂怠孝宗之業衰焉】京鏜卒【鏜初與韓侂冑友善因得大用遂一變素守奉行侂冑風防惟謹時附益以成其姦又薦劉徳秀居言路以排擊善類侂冑之謀多自鏜發之】攢慈懿皇后於臨安府南山之修吉寺○九月婺州處士呂祖泰上書乞斬韓侂冑詔配祖泰於欽州牢城【祖泰夷簡五世孫也性防達尙誼論事無所忌諱時禦史施康年林宷劾周必大首倡僞徒私植黨與帝將降詔貶必大爲少保祖泰聞之而憤乃撃登聞鼓上書論韓侂冑有無君之心請誅之以防禍亂其略曰道學自古所恃以爲國也丞相汝愚今之有大勲勞者也立僞學之禁逐汝愚之黨是將空陛下之國而陛下不知悟耶陳自彊侂冑童稺之師躐致宰輔陛下舊學之臣彭年等今安在耶蘇師旦平江之吏胥周筠韓氏之廝役人人知之今師旦以潛邸隨龍而得節鉞筠以皇后親屬而得大官不知陛下在潛邸時果識師旦乎椒房之親果有筠乎侂冑之徒自尊大而卑陵朝廷一至於此願亟誅侂冑師旦周筠而逐罷自彊之徒故大臣在者獨周必大可用宜以代其任不然事將不測書出中外大駭侂冑怒尋有防呂祖泰挾私上書語言狂妄拘管連州右諫議大夫程松與祖泰狎友懼曰人知我素與逰其謂我與聞乎乃獨奏言祖泰有當誅之罪且其上書必有教之者今縱不殺猶當杖黥竄之逺方殿中侍禦史陳讜亦以爲言乃杖祖泰一百配欽州牢城收管祖泰上書自期必死冀以身悟朝廷了無懼色旣至府尹爲好語誘之曰誰教汝共爲章汝試言之吾且置汝祖泰笑曰公何問之愚也吾固知必死而可受教於人且與人議之乎尹曰汝病風喪心耶祖泰曰以吾勸之若今之附韓氏得美官者乃病風喪心耳】命謝深甫朝獻景靈宮嗣濮王不璺朝饗太廟○冬十月加韓侂冑太傅○十一月以與願爲福州觀察使更名曮○皇后韓氏崩○十二月葬永崇陵○攢恭淑皇后於臨安府之廣教僧寺○加殿前副都指揮使吳曦太尉

【辛酉】嘉泰元年【金泰和元年是嵗西遼亡】春二月貶少傅致仕周必大爲少保【從施康年言也】三月臨安大火【四日乃滅】秋七月何澹罷【時吳曦自以世守西蜀爲國藩屏而身畱行都不得如志乃以賄賂宰輔防求還蜀陳自彊爲之言於韓侂冑侂冑許之曦賂偶不及澹澹持不可侂冑怒曰始以君肯相就黜僞學汲引至此今顧立異遂罷奉祠澹急於榮進阿附侂冑斥逐善類賢士爲空士論罪之】大旱○以陳自彊參知政事張釡僉書樞密院事○以吳曦爲興州都統制兼知興州【曦至興州因譛副都統制王大節罷之由是兵權悉歸於曦異志遂成矣】八月張釡罷○以張巖參知政事程松同知樞密院事【巖附侂冑以嚴道學之禁自小官不四年至政府松諂侂冑尢甚自知錢塘縣不二年爲諫議大夫滿嵗未遷意殊怏怏乃獻一妾於侂冑名之曰松壽侂冑曰柰何與大諫同名松曰欲使疵賤姓名常蒙記憶耳遂同知樞府】柰曼襲西遼滅之【西遼主珠勒呼獵柰曼王庫楚類汗伏兵八千擒之而據其位遂襲遼衣冠尊珠勒呼爲太上皇朝夕問起居珠勒呼尋死遼祀始絕】

【壬戍】二年【金泰和二年】春正月以蘇師旦兼樞密都承防【師旦平江府書佐也韓侂冑爲平江府兵馬鈐轄師旦以筆吏事之侂冑愛其辧慧竄名姓於嘉王邸吏士內遂以潛邸隨龍恩入官云】二月追復趙汝愚資政殿學士【僞學之禍𨿽本於韓侂冑欲去異巳以快所私然實京鏜創謀而何澹劉徳秀胡紘成之及鏜死三人亦罷侂冑厭前事之乖戾欲稍更攺以消中外之議防張孝伯謂侂冑曰不弛黨禁恐後不免報復之禍籍田令陳景思侂冑之姻也亦謂侂冑勿爲巳甚侂冑然之遂復汝愚官而僞黨之禁寖解貶斥者漸還故職矣】禁私史○夏五月甲辰朔日有食之○秋七月以子覿爲安定郡王○八月以袁說友同知樞密院事○作寶謨閣【蔵光宗禦集也】九月太師嗣秀王伯圭卒【伯圭謙謹不以近屬自居每入見帝行家人禮宴私隆洽伯圭執臣禮愈恭】冬十月追復朱熹煥章閣待制○十一月以陳自彊知樞密院事許及之參知政事○十二月立貴妃楊氏爲皇后【後不知何許人或云防稽少以姿容選入宮忘其姓氏帝卽位進封媫妤有防稽楊次山者後自言是其兄因姓楊氏韓後崩後時爲貴妃與曹美人俱有寵中宮未知所屬韓侂冑以後頗渉書史知古今性警敏任權術而曹美人柔順勸帝立曹氏帝不從由是後與侂冑有怨次山自是貴顯矣】加韓侂冑太師【先是監恵民局夏允中上書請依文彥博故事以侂冑平章軍國重事侂冑聞之陽辭乞致仕詔不許而罷允中至是進位太師時侂冑旣弛黨禁因以勢利蠱士大夫之心薛叔似辛棄疾陳謙等皆起廢進用於是名士久斥者往往損晚節以防榮進矣政府樞密臺諫侍從皆出侂冑之門莫不傾心阿附而蘇師旦周筠預聞國政羣小滿朝勢焰燻灼】閏月封福州觀察使曮爲衛國公

【癸亥】三年【金泰和三年】春正月謝深甫罷【深甫力求罷政帝曰卿能爲朕守法度惜名器不可以言去深甫固請乃許之】張巖罷○帝臨太學○以袁說友參知政事傅伯壽僉書樞密院事伯壽辭不拜二月以費士寅僉書樞密院事○夏四月己亥朔日有食之○五月以陳自彊爲右丞相【時韓侂冑専權凡所欲爲宰執惕息不敢爲異自彊至印空名勅札授之惟所欲爲宰執不預知也言路扼塞每月舉論二三常事而已謂之月課或問之則愧謝曰聊以塞責借手耳加以包苴盛行自彊尢貪鄙四方致書餽必題其緘云某物若干並獻凡書題無並字則不開縱子弟親戚闗通貨賄仕進干請必諧價而後予都城嘗火自彊所貯一夕煨燼侂冑首遺之萬緡執政列郡聞之莫不有助不數月得六十萬緡遂倍所失之數甞語人曰自彊惟一死以報師王每稱侂冑爲恩主恩父蘇師旦爲叔堂吏史達祖爲兄侂冑姦宄専國自彊表裏之功爲多】以許及之知樞密院事○秋七月命殿前司造戰艦○八月增置襄陽騎軍○九月袁說友罷○冬十月以費士寅參知政事張孝伯同知樞密院事○金貶奉禦阿嚕岱爲彰徳府判官【金主自卽位卽爲北鄙凖布等部所擾無嵗不興師討伐兵連禍結士卒塗炭府蔵空匱國勢日弱羣盜蜂起賦斂日繁民不堪命懼宋人乘其隙乃命聚糧增戍於東南境上且禁襄陽場宋人聞之乃嚴設守禦韓侂冑遂有北伐之謀市馬厲兵習戰造艦奉禦阿嚕岱使還言於金主以爲師期有日金主以其生事笞五十而貶之】十一月安定郡王子覿卒

【甲子】四年【金泰和四年】春正月浙東安撫使辛棄疾入朝【時有勸韓侂冑立蓋世功名以自固者侂冑然之恢復之議遂起聚財募卒出封椿庫黃金萬兩以待賞功命吳曦練兵西蜀旣而安丰守臣厲仲方言淮北流民咸願歸附而浙東安撫使辛棄疾入見言金國必亂必亡願屬元老大臣預備兵爲倉卒應變之計侂冑大喜鄭挺鄭友龍等又附和其說侂冑用師之意益銳矣】髙麗王晫卒子韺立○二月金命州郡無學者並建置之○三月臨安大火詔百官陳時政闕失○夏四月許及之罷○以張孝伯參知政事錢象祖同知樞密院事○五月追封嶽飛爲鄂王○秋八月張孝伯罷○冬十月以張巖參知政事○十一月以伯栩爲安定郡王○十二月以陳自彊兼國用使費士寅張巖兼同知國用事【韓侂冑議恢復陳自彊請遵孝宗典故剏國用司總覈內外財用掊克民財州郡騷動焉】

【乙丑】開禧元年【金泰和五年】春三月費士寅罷【韓侂冑欲以士寅鎭興元以圖恢復士寅固辭遂罷】師入鞏州【師入鞏州來逺鎭唐州得諜者言宋屯兵鄂嶽將謀北伐金主命樞密院移文於宋依誓約撤新兵毋縱入境】夏四月以錢象祖參知政事劉徳秀僉書樞密院事○以李奕爲鎭江都統皇甫斌爲江陵副都統兼知襄陽府○武學生華嶽上書諫用兵唘釁竄嶽於建寧府【韓侂冑銳意恢復嶽上書諫朝廷未宜用兵恐唘邊釁且乞斬侂冑蘇師旦周筠以謝天下侂冑大怒下嶽大理編管建寧】五月詔以衛國公曮爲皇子進封榮王○金以布薩揆爲宣撫使防兵於河南【金主聞宋將見伐召諸大臣問之皆曰宋敗衂之餘自救不暇恐不敢畔盟完顏匡獨曰彼取先世開寶天禧紀元豈忘中國者哉金主然之乃命平章布薩揆宣撫防兵於汴以備宋】戚拱復漣水縣六月金人復取之○以程松爲四川制置使○秋七月詔韓侂冑平章軍國重事班丞相上三日一朝赴都堂治事【陳自彊援文彥博故事乞令侂冑平章軍國重事侍禦史鄧友龍等繼以爲請詔從之於是三省印並納其第侂冑遂置機速房於私第以圖恢復權勢日盛至假作禦筆升黜將帥事闗機要未嘗奏稟人莫敢言】以蘇師旦爲安逺軍節度使領閤門事【韓侂冑恢復之議皆師旦發之】以韓侂冑兼國用使○八月金罷河南宣撫使司【布薩揆至汴移文責宋敗盟宋三省樞密院答言邊臣生事已行貶黜所置兵亦巳抽去揆信之防宋殿前副都指揮使郭倪濠州守將田俊邁誘虹縣民蘇貴等爲間言於揆曰宋之增戍本虞它盜及聞行臺之建益畏詟不敢去備且兵皆白丁自裹糧糒窮蹙饑疫死者甚眾揆益弛備以其言白於金主時金羣臣皆勸先舉金主曰南北和好四十餘年民不知兵不可及聞揆言遂命罷宣撫司及新置兵】以郭倪爲鎭江都統兼知揚州○九月劉徳秀罷○陳景俊如金【韓侂冑欲審敵虛實故遣景俊往賀正旦】以丘崈爲江淮宣撫使崈辭不拜【韓侂冑聞金命布薩揆宣撫河南乃以崈應之初侂冑以北伐之議示崈崈曰中原淪陷且百年在我固不可一日而忘然兵凶戰危若首倡非常之舉兵交勝負未可知則首事之禍其誰任之必有誇誕貪進之人攘臂僥幸萬一宜亟斥絕不然必誤國矣侂冑不納至是崈手書切諫曰金人未有意敗盟當示大體宜申警軍實使吾常有勝勢若釁自彼作我有詞矣因力辭不拜侂冑不恱】大旱○師襲比陽殺金阿里哈索多○師焚黃澗獲金髙顥○冬十二月金趙之傑來【金使太常卿趙之傑來賀正旦入見韓侂冑以其禮倨請帝還內從之】

【丙寅】二年【金泰和六年夏襄宗安全應天元年防古太祖法天唘運聖武皇帝元年】春正月師入薩滿谷獲金果囉○三月以陳伸爲京湖宣撫使伸遂致仕【伸爲吏部尙書以韓侂冑當國恆不樂欲去及北伐之議起上書切諫侂冑故首以藩閫命伸遂致仕】以程松爲四川宣撫使吳曦爲副使【韓侂冑期以四月分道進兵故有是命曦由是得總兵馬財賦之政松將東軍三萬駐興元曦將西軍六萬駐河池松至益昌欲以執政禮見曦責其庭參曦聞之及境而還松用東西軍一千八百自衛曦抽摘以去松殊不悟其變】陳景俊還自金【景俊還金主諭之曰大定初世宗許宋世爲侄國朕遵守至今豈意爾國屢犯我邊以此遣大臣宣撫河南及得爾國公移朕卽罷司而爾國侵擾益甚羣臣以渝盟爲言朕惟和好嵗久委曲涵容恐侄宋皇帝或未詳知卿歸國當具言之景俊還以告陳自彊自彊戒勿言由是用兵益決】金更定比保法【以五家爲鄰五鄰爲保以相檢察城郭則置坊正村社則置里正以按比戶口催督賦稅勸課農桑又設主首以佐里正】錢象祖罷【韓侂冑銳意用兵象祖執不可遂以懷姦避事奪二官信州居住】夏四月以薛叔似爲湖北京西宣撫使鄧友龍爲兩淮宣撫使郭倪兼山東京東路招撫使趙淳兼京西北路招撫使皇甫斌兼副使吳曦兼陜西河東路招撫使○下納粟補官之令○遣衛卒戍淮東○追貶秦檜贈諡【論檜主和誤國之罪奪王爵降封衛國公攺諡繆厲】復泗州及新息襃信潁上虹縣○金命其平章政事布薩揆領行省事防兵於汴【以宋渝盟也】吳曦謀反獻階成和鳳四州於金以求封【曦久蓄異謀及得志與其從弟晛及徐景望趙富米修之董鎭共爲反謀陰遣其客姚淮源獻闗外階成和鳳四州於金求封蜀王】五月王大節帥師復蔡州不克而潰○以伐金詔四方及告於天地廟社【韓侂冑請帝降內批云北敵世讎久稽報復爰遵先志決防討除宜頒詔書明示海內翌日乃下北伐之詔略曰天道好還中國有必伸之理人心效順匹夫無不報之仇維玆金國猶托要盟朘生靈之資奉溪壑之欲迹其不恭姑置含忍軍入塞而公肆創殘使來庭而敢爲桀驁洎行李之繼遣復慢詞之見加含垢納污在人情而已極聲罪致討屬有隙之可乘兵出有名師直爲壯言乎逺言乎近孰無忠義之心爲人子爲人臣當念祖宗之憤直學士院李壁之詞也初兵部侍郎葉適輪對嘗言甘弱而幸安者衰攺弱而就彊者興侂冑聞而喜之以爲直學士院欲借其艸詔以動中外而適以疾辭職乃攺命壁越六日以伐金告於天地廟社】金以布薩揆完顏匡爲左右副元帥【金以宋畔盟告於天地廟社以揆匡爲副元帥遣兵分守要害而命彰徳守臣防韓琦墳凡宋宗族所居有司提控之】李爽帥師圍壽州○郭倬李汝翼田俊邁防師圍宿州敗績金人執俊邁○皇甫斌敗績於唐州○秦世輔之師潰於城固縣○詔以太祖十世孫均爲沂靖恵王柄嗣【柄孝宗孫而魏惠憲王愷之子也均之父曰希瞿】六月李爽敗績於壽州○鄧友龍免以丘崈爲兩淮宣撫使【韓侂冑以師出無功免友龍而以崈代之駐揚州崈至鎭部署諸將悉以三衙江上軍分守江淮要害於是王大節郭倬李汝翼皇甫斌李爽等皆坐貶】田琳復壽春府○秋七月蘇師旦有罪韶州安置【韓侂冑聞師屢敗始覺爲蘇師旦所誤一夕招李壁飲酒酣語及師旦始謀事壁微摘其過以覘之因極言師旦怙勢招權使眀公負謗非竄謫此人不足以謝天下侂冑然之翌日罷師旦官籍其家旬日除名韶州安置】以張巖知樞密院事李壁參知政事○夏李安全廢其主純佑而自立【安全崇宗孫越王仁友子也純佑未防死】戚春敗績於邳州○九月金富察貞取和尙原○冬十月金人分道來侵赫舎哩執中圍楚州【布薩揆分兵爲九道南下揆以兵三萬出潁壽完顏匡以兵二萬五千出唐鄧赫捨哩子仁以兵三萬出渦口赫捨哩執中以兵二萬出淸河口完顏充以兵一萬出陳倉富察貞以兵一萬出成紀完顏綱以兵一萬出臨潭舒穆嚕仲溫以兵五千出鹽川完顏鱗以兵五千出來逺丙子執中自淸河口渡淮遂圍楚州朝廷始懼】十一月詔郭杲帥師次於眞州以援兩淮○以丘崈僉書樞密院事督視江淮軍馬【金人攻淮南日急或勸崈棄廬和州爲守江計崈曰棄淮則與敵共長江之險吾當與淮南俱存亡乃益增兵防守】金完顏匡入光化棗陽襄陽軍隨州○金布薩揆渡淮入安丰軍遂圍和州【揆引兵至淮遣人密測淮水惟入疊灘可渉卽遣鄂屯驤揚兵下蔡聲言欲渡宋將何汝勵姚公佐以爲誠然悉眾屯花靨以備之揆乃遣賽不等潛師渡八疊駐於南岸揆麾大軍直壓宋陣宋師不虞其至遂皆潰走自相蹂踐死者不可勝計揆遂奪潁口下安丰軍及霍丘縣進圍和州屯於瓦梁河以控眞揚諸州之衝乃整軍列騎張旗幟於沿江上下於是江表大震】以陳謙爲湖北京西宣撫副使○金赫捨哩子仁入滁州○金完顏匡圍徳安府○金富察貞入西和州十二月入成州○金赫舎哩子仁入眞州【州之士民大潰知鎭江府宇文紹節亟具舟濟逃者大有所全自是淮西縣鎭皆沒於金】吳曦焚河池退保靑野原【曦旣遣姚淮源如金因持重按兵河池韓侂冑日夜望其進兵使者相繼曦恐謀泄乃遣兵攻秦隴與金人力戰以堅侂冑之心金人許封之約以若按兵閉境不爲異同使其師東下無西顧之憂則全蜀之地卿所素有當加封冊一依康王故事更能順流東下助爲犄角則旄麾所指盡以相付因命完顏綱經略之綱進兵水洛訪得曦族人吳端署爲水洛城巡檢使遣之報曦曦得報意動以程松在興元未敢發詐稱杖殺端而陰遣使送欵於綱及富察貞破和尙原湫池堡西和州曦將王喜等方力戰曦忽傳令退保黒谷軍遂潰貞入成州曦因焚河池退壁靑野原金人無復顧慮關陜大震轉運判官陳咸言曦反程松不之信也】金赫舎哩子仁侵六合郭倪遣師救之戰於胥浦橋敗績倪棄揚州走○金完顏充入大散關吳曦還興州【時興州都統制毋思以重兵守闗吳曦聞金兵至因撤驀闗之戍金人由版閘谷繞出關後思孤軍不能支關遂陷】丘崈遣使如金師議和金布薩揆從之遂還師下蔡和州圍解【揆欲與宋通和罷兵購得韓琦五世孫元靖遣之渡淮丘崈獲之詰所以來之故元靖言兩國交兵北朝皆謂韓太師意今相州宗族墳墓皆不可保故來依太師耳崈使畢其說始露講解之意崈密使人獲送北歸俾扣其實旣而元靖回得金行省幅紙崈以聞於朝韓侂冑方以師出屢敗悔其前謀輸家財二十萬以助軍而諭崈募人持書幣赴敵營議和崈乃遣劉祐持書於揆願講好息兵揆曰稱臣割地獻首禍之臣乃可崈以上聞帝諭崈使歸罪邊將崈乃復遣王文采往言用兵乃蘇師旦鄧友龍皇甫斌等所爲非朝廷意今三人皆已貶黜揆曰侂冑若無意用兵師旦等豈敢専擅文采還崈復遣文采及林拱宋顯相繼以往因許還其準北流移人及今年嵗幣揆始許之崈聞於朝朝廷乃以報書令陳壁往焉壁至揆遂自和州還師次於下蔡於是金人在淮南者皆去惟畱一軍守濠州】金立吳曦爲蜀國王【大散闗旣破曦乃退壁興州之置口完顏綱遣張仔防曦於置口曦且言願附金之情仔請曦告身爲報曦盡出以付仔仍獻階州遂自置口還興州綱乃以金主命遣假太倉使馬良顯持詔書金印立曦爲蜀國王曦密受之翌日召幙屬諭意言東南失守車駕幸四明今宜從權濟事王翼楊騤之抗言曰如此則相公忠孝八十年門戶一朝掃地盡矣曦曰吾意巳決卽遣郭澄奉表獻蜀地圖及吳氏譜牒於金】薛叔似陳謙免以吳獵爲湖北京西路宣撫使知江陵府【叔似素以功業自期及臨事絕無可稱屬郡多陷故坐免】程松自興元逃歸【金烏雅綽哈攻鳯州松求援於吳曦曦始言當發三千騎往松信不疑及曦受金詔宣言金使者欲得階成和鳯四州以和馳書諷松使去松尙未悟其變會報金兵至民大奔松亟趣米倉山而遁自閬州順流至重慶猶遺書乞贐禮於曦稱爲蜀王曦遣使以匣封致餽松望見匣疑爲劍也大恐卽急走使者追與之乃金寶也松受而兼程出峽西向掩淚曰吾今始獲保頭顱矣】○古太祖皇帝卽位於鄂諾河【初天后阿倫果斡寡居屢有光明照其腹一乳三子長曰布古哈塔吉次曰博克多薩勒濟固季曰勃端察爾其後子孫蕃衍不相統攝各自爲部曰哈塔錦曰沙卜珠曰奇雅喇又謂之紮拉氏居於烏桓之北與輝和爾柰曼九姓回鶻故城和林接壤世奉貢於遼金而總於逹旦烈祖諱伊蘇克依勃端察爾之九世孫也攻塔塔爾部獲其部長特穆津還次於特哩衮盤陀山而生子烈祖因以特穆津名之是爲太祖皇帝烈祖卒太祖皇帝年防其部眾多歸於族人泰楚特部泰楚特合七部人凡三萬攻之太祖皇帝與其母諤楞太后率部人爲十三翼大戰於都爾本兆蘇之野泰楚特等敗去太祖皇帝因得少安時泰楚特部地廣民眾而無紀律其下謀曰特穆津衣人以己衣乘人以己馬眞吾主也因悉歸太祖皇帝泰楚特部遂微旣而太祖皇帝爲塔爾巴哈臺所執其部人蘇勒庫實勒們釋太祖皇帝且命子齊拉衮委質焉未幾塔塔爾部叛金太祖皇帝自鄂諾河帥眾會金師同滅之以功授太祖皇帝爲綽克圖嚕猶中國之招討使也太祖皇帝以克埒柰曼二部彊盛事之甚謹柰曼反侵掠之太祖皇帝求援於伊爾濟部伊爾濟殺其使太祖皇帝怒與戰於圖滿盤陀山伊爾濟大敗太祖皇帝還居於塔哩珠之野諸部爲克埒所敗者多歸焉已而克埒王汗暴戮其族王汗之弟額爾克哈喇不能堪叛歸柰曼部共立伊納克齊爲汗以兵敗王汗盡取其眾王汗出走太祖皇帝以其與烈祖有好自吉魯爾河迎之會於圖喇河結爲父子因攻黙爾奇斯溫都爾二部掠其貲財以給王汗王汗部眾亦稍有歸者太祖皇帝遂與共攻柰曼部博囉汗戰於赫辰巴納盡取其眾王汗漸彊因害太祖皇帝之得人欲圖太祖皇帝太祖皇帝辭去次於薩裏川而王汗移居於圖喇河王汗之子伊勒哈等率眾至爲柰曼部所掠王汗復遣人告太祖皇帝攻柰曼以報之太祖皇帝卽遣博爾濟博爾歡穆呼哩齊拉衮四人將兵赴之遂盡奪其所掠歸於王汗太祖皇帝復與母弟楚齊格爾攻柰曼大敗其眾而還柰曼部因是衰弱太祖皇帝乃會王汗於薩裏川布朗吉爾崖復率眾攻泰楚特部大戰於鄂諾河泰楚特部長杭呼敗走於是鴻吉哩等五部會盟將攻太祖皇帝及王汗太祖皇帝迎戰於保喇川大敗之而王汗之弟紮實甘布等怨王汗殘忍逃降柰曼王汗以眾居於哈巴爾哈雅山太祖皇帝居於察察爾山塔塔爾部與鴻吉哩等七部亦怨楚齊格爾侵掠會於犍河共立紮木哈克部長爲楚勒汗將攻太祖皇帝太祖皇帝率眾與諸部戰於哈里雅爾臺和囉噶之野敗之楚勒汗遁去鴻吉哩部遂降於太祖皇帝自王汗爲下所逐太祖皇帝奉之五年而益勤金泰和二年秋柰曼博囉汗率六部之眾攻太祖皇帝及王汗太祖皇帝與戰於滿�之野防大雪柰曼軍潰而去冬太祖皇帝居於阿卜薩奇爾臺實喇山王汗居於必裏克沙陀中太祖皇帝求婚於王汗王汗不許由是太祖皇帝疏之楚勒汗聞之往說王汗之子伊勒哈言太祖皇帝將行不利於王汗伊勒哈信之遂以兵焚太祖皇帝牧地泰和三年王汗與伊勒哈謀遣使詐以定婚召太祖皇帝太祖皇帝以爲誠然而往王汗之牧馬人奇徹勒與弟巴圖知其謀以告太祖皇帝太祖皇帝乃止而帥眾與王汗戰於哈喇沁之野王汗屢敗矢中伊勒哈之頰乃斂兵大祖皇帝次於阿爾古訥有騎四千六百因循喀爾喀河而進至董阿澤遣阿里哈致言於王汗曰昔汝珠爾汗謂汝奪其兄呼爾察和斯必璢汗之位而肆殺戮於昆弟故逼汝於哈拉衮之隘汝窮迫無計以百騎來依我先人我先人偕汝以雪恥備歷險阻以破其國珠爾汗僅以身免走死河西我先人盡以其土地人民歸汝結爲諳達故我事汝如父嗣爾汝有窮厄我盡心以救卹使汝得至於今我何負於汝而欲加害於我哉王汗大慚欲止伊勒哈不肯曰彼能勝我聴取我國若我勝彼當亦取其國耳因進兵太祖皇帝與穆呼哩博爾濟博爾歡齊拉衮飲水於班珠爾河誓必報其讐遂大會屬部於鄂諾河源而進撃王汗於寮察爾溫都山大敗之王汗與伊勒哈以數騎逸至納沁烏蘇河柰曼部人執王汗殺之伊勒哈奔西夏亦爲人所殺克埒遂亡太祖皇帝以奇徹勒巴圖有功命爲千戶賜號達爾罕因大獵於特黙格川宣布號令而還柰曼迪延汗遣伊克鼐爾告於洪果部長阿嚕哈斯曰近聞東方有稱王者日月在天了然可知世豈有二主哉君能益吾右翼奪其矢乎阿嚕哈斯遣人以其言告於太祖皇帝具以所部附之泰和四年春太祖皇帝大防屬部於特黙格川謀攻柰曼以呼必哩哲伯二人爲前鋒與柰曼迪延汗黙爾奇斯部長托克托克埒部長阿林臺實衛喇特部長呼圖克伯奇並紮木哈克都爾本塔塔爾哈塔錦薩勒珠特部戰於阿勒臺迪延汗敗死諸部悉潰太祖皇帝益以盛彊泰和五年遂攻西夏破拉伊哩寨及羅索城大掠而還至是大防諸部長於鄂諾河之源建九遊白旗遂自號爲靑吉斯汗先是金主遣衛王允濟往靖州受太祖皇帝之貢允濟奇太祖皇帝狀貌歸言於金主請以事除之金主不許太祖皇帝聞而憾之】蒙古滅柰曼執博囉汗以歸

【丁夘】三年【金泰和七年太祖皇帝二年】春正月丘崈罷詔張巖督視江淮軍馬【金布薩揆退師朝廷遂不復慮崈上防乞遺書金帥以成前議且言金人旣指韓侂冑爲元謀若遺書宜蹔免繋銜侂冑大怒罷崈奉祠】以陳自彊兼樞密使○吳曦反稱蜀王於興州【曦卽治所爲行宮攺元置百官僣用乘輿服飾遣董鎭至成都治宮殿欲徙居之議行削髮左袵之令奉表稱謝於金分其所統兵十萬爲統帥遣祿祁等戍萬州泛舟下嘉陵江聲言約金人夾攻襄陽下黃榜於成都潼川利州防州四路以興州爲興徳府召隨軍轉運使安丙爲丞相長史權行都省事丙度不得脫徒死無益乃陽與而陰圖之曦又召權大安軍楊震仲震仲不屈飲藥而死其他名士如陳咸自髠其髮史次秦自瞽其目者甚眾】金布薩揆有疾命左丞相完顏宗浩兼都元帥行省事於汴以代之○二月以楊輔爲四川制置使吳曦以輔知遂寧府輔遂棄成都如遂寧【知成都府楊輔嘗言吳曦必反及程松逃歸朝廷乃密詔授輔制置使許以便宜從事詔至人皆勸以倡義輔自以不習兵事且內郡無兵可用於是遷延不發曦乃移輔知遂寧府輔遂以印授通判韓植而去】以知建康府葉適爲江淮制置使【適上言三國孫氏嘗以江北守江自南唐以來始失之乞兼節制江北諸州詔從之時羽檄旁午而適治事如平時軍湏皆從官給民以不擾其防守皆盡其法度焉】金平章政事布薩揆卒於下蔡【揆爲政多惠人樂爲用號名將相】四川轉運安丙誅吳曦傳首臨安【監四川總領所興州合江倉楊巨源謀討曦乃陰與曦將張林朱邦寧及忠義士朱福等深相結眉州人程夢知之以告四川宣撫使司隨軍轉運安丙丙時稱疾未視事乃屬夢錫以書致巨源且召之巨源至丙號哭曰目前兵將我所知不能奮起必得豪傑乃滅此賊巨源曰非先生不足以主此事非巨源不足以了此事防興州中軍正將李好義亦結軍士李貴進士楊君玉李坤辰李彪等數十人謀誅曦好義曰此事誓死報國救四蜀生靈但曦死後若無威望者鎭撫恐一變未息一變復生欲奉安丙主事使坤辰來邀巨源與防巨源往與約還報丙丙大喜始出視事君玉與白子申共艸密詔略曰惟干戈省厥躬旣昧聖賢之戒𨿽犬馬識其主爾乃甘仇敵之臣邦有常刑罪在不赦二月乙亥未旦好義帥其徒七十四人入僞宮時僞宮門洞開好義大呼而入曰奉朝廷密詔於楊輔以安長史爲宣撫令我誅反賊敢抗者夷其族曦衛兵千餘聞有詔皆棄梃而走巨源持詔乘馬自稱奉使入內戶曦唘戶欲逸李貴卽前執之刃中曦頰曦反撲貴僕於地好義急呼王換斧其腰曦始縱貴貴遂斫其首馳告丙宣詔軍民拜舞聲動天地持曦首撫定城中市不易肆盡收曦黨殺之眾推丙權四川宣撫使巨源權參贊軍事丙陳曦所以反及矯制平賊便宜賞防狀上防自劾待罪函曦首級及違制法物與曦所受金人詔印送朝廷曦僣立凡四十一日金遣術虎髙琪奉冊於曦未至曦已誅矣先是韓侂冑聞曦反大懼與曦書云聞不一深以爲疑或以權宜割地姑爲保全蜀之計此亦棑難解紛之舉萬一虛傳果或有之更望深慮若恩自上出增光前烈豈不美歟蓋將許其王封也且召知鎭江府宇文紹節問計紹節云安丙非附賊者必能討逆侂冑乃密以帛書諭丙云若能殺曦當不次推賞書皆未達而誅曦露布已聞朝廷大喜曦首至臨安獻於廟社梟之市三日詔誅曦妻子家屬徙嶺南奪曦父挺官爵遷曦祖璘子孫出蜀存其廟祀焉】方信孺如金師【韓侂冑募可以報使於金帥府者近臣以蕭山縣丞方信孺薦遂以信孺爲奉使金國通謝國信所參議官侂冑召至都堂命以使事信孺曰開釁自我金人設問首謀當何詞以答之侂冑矍然信孺遂持張巖書以行】三月安丙使劉昌國復階州李好義復西和州張林李簡復成州張翼復鳳州孫忠銳復大散關【楊巨源李好義謂安丙曰曦死敵破膽矣闗外四州爲蜀要害盍乘勢復取之不然必爲後患好義又曰西和乃腹心之地西和下則三州可不戰而復願得馬步千人死士二百賫十日糧可濟丙從之於是好義進兵次於獨頭嶺會忠義及民兵夾撃金人死者蔽路七日至西和人人樂死前無畱敵金將完顏欽遁去好義整眾而入軍民歡呼迎拜好義籍府庫以歸於官欲乘勝徑取秦隴宣撫司不許士气皆沮已而成階鳳州大散闗皆復】以楊輔爲四川宣撫使知成都府安丙爲副使知沔州許奕爲四川宣諭使【吳曦旣誅安丙趣楊輔還成都沔州卽興州以吳曦反故更名】治程松棄蜀罪澧州安置○金以完顏匡爲左副元帥○夏四月以陳侗爲湖北京西宣撫使知江陵府【侗伸弟也有吏材所至以恵政聞】金以赫舎哩子仁爲右副元帥○召楊輔還以吳獵爲四川制置使○以錢象祖參知政事○金人復入大散關○太皇太后謝氏崩○五月李好義襲秦州圍皂角堡金珠格髙琪來戰好義敗績【好義還爲吳曦將王喜所毒而卒】六月林拱辰如金【通謝也】安丙殺宣撫司參議官楊巨源【初吳曦誅奬諭詔至興州巨源謂人曰詔命一字不及巨源疑有以蔽其功者俄報王喜授節度使而巨源與通判心益不平乃愬功於朝或謂安丙曰巨源謀亂丙令喜鞫其黨皆抵罪時巨源方與金人戰於鳳州之長橋而敗丙密使興元都統制彭輅收巨源械送閬州獄至大安龍尾灘丙使將校樊世顯殺之忠義士聞者莫不扼腕流涕】大旱蝗【蝗飛蔽天食浙西豆粟皆盡】秋七月以不儔爲嗣濮王○九月金左丞相兼都元帥完顏宗浩卒於汴○貶國信所參謀官方信孺於臨江軍【信孺至濠州赫捨哩子仁要以五事曰稱臣割地還俘獲罪首謀增嵗幣止信孺獄中露刃環守之絕其薪水信孺曰反俘歸幣可也送首謀自古無之稱藩割地則非臣子所敢言子仁怒曰若不望生還耶信孺曰吾將命出國門時已置生死度外矣子仁遣之至汴見完顏宗浩出就傳舎宗浩使將命者來堅持五說信孺辯對不少屈宗浩授以報書曰和與戰俟再至決之信孺還詔侍從兩省臺諫官議所以復命眾議還俘獲罪首謀增嵗幣五萬朝廷從之復遣信孺往信孺至汴宗浩猶執初議信孺曰五事已從其三而猶不我聽不過再交兵耳宗浩見其忠乃曰割地之議姑寢但稱藩不從當以叔爲伯嵗幣外別犒師可也信孺固執不許宗浩乃密爲定約遣信孺還信孺至臨安朝廷以林拱辰爲通謝使與信孺持國書誓艸及許通謝百萬緡信孺至汴宗浩變前說怒信孺不曲折建白遽以誓書來有誅戮禁錮之語信孺不爲動將命者曰此事非犒軍可了別出事目以示之信孺曰嵗幣不可再增故代以通謝錢今得此求彼吾有隕首而已防興州遣師復大散闗宗浩益疑之乃遣信孺還復書於張巖曰若能稱臣卽以江淮之間取中爲界欲世爲子國卽盡割大江爲界且斬元謀姦臣函首以獻及添嵗幣五萬兩疋犒軍銀一千萬兩方可議和好信孺還致其書韓侂冑問之信孺言敵所欲者五事一割兩淮二增嵗幣三索歸正人四犒軍銀五不敢言侂冑固問之信孺徐曰欲得太師頭耳侂冑大怒奪信孺三官臨江軍居住信孺三使金師以口舌折彊敵敵人計屈情見𨿽未卽和然已有成說及貶人皆惜之】葬成肅皇后○以趙淳爲江淮制置使張巖免【韓侂冑以和議未成欲復出師乃以淳鎭江淮而免張巖巖開督府凡九月費耗縣官錢三百七十萬緡而無成防】王柟如金師【持書赴完顏匡師所在柟倫之孫也】蒙古取夏斡羅垓城○冬十一月史彌逺殺韓侂冑於玉津園詔暴侂冑罪惡於中外【自兵興以來蜀口漢淮之民死於兵戈者不可勝計公私之力大屈而侂冑以金人欲罪首謀乃復銳意出師中外憂懼然皆畏侂冑莫敢言者禮部侍郎兼資善堂翊善史彌逺入對因力陳危迫之勢請誅侂冑以安邦皇后楊氏素怨侂冑因使皇子榮王曮具防言侂冑再唘兵端將不利於社稷帝不答後從旁力贊之帝猶未許後恐事泄諸命其兄楊次山擇羣臣可任者與共圖之帝始允可次山遂語彌逺彌逺得密防以錢象祖嘗諌用兵見忤侂冑乃先白象祖象祖許之象祖以告李壁彌逺自懷中出禦筆批云韓侂冑久任國柄輕唘兵端使南北生靈枉罹凶害可罷平章軍國事陳自彊阿附充位可罷右丞相日下出國門象植欲奏審壁謂事畱恐泄乃巳彌逺令主管殿前司公事夏震以兵三百防防翌日侂冑入朝至太廟前夏震呵止於途從者皆散震以兵擁侂冑至玉津園側殛殺之復命於彌逺及象祖二人乃入宮以誅侂冑事上聞帝未之信三日猶以爲未死後審其果然遂下詔暴侂冑罪惡於中外蓋其謀始於彌逺而成於皇后及楊次山帝初無意也論功進彌逺爲禮部尙書加震福州觀察使侂冑専政十四年宰執侍從臺諫藩閫皆其門廡之人天子孤立於上威行宮省權震宇內嘗鑿山爲沼下瞰太廟出入宮闈無有度限顏棫艸制以爲得聖之淸易祓撰答詔以元聖褒之四方投獻者謂伊霍亙奭不足以擬其勲余嚞請加九錫趙師乞置平原郡王府官屬侂冑當之不辭其嬖妾張譚王陳皆封郡國夫人號四夫人每內宴則與妃嬪雜坐恃勢驕倨掖庭皆畏之及籍其家多乘輿服禦之飾其僭紊極矣】陳自彊有罪免【韓侂冑旣死錢象祖探懷中堂帖授自彊曰有防丞相罷政自彊卽上馬顧曰望大參保全明日奪其三官永州居住】遣使誅蘇師旦於韶州○治韓侂冑黨與安置鄧友龍等於嶺南貶李壁張巖許及之葉適薛叔似等官秩有差【鄧友龍循州郭倪梅州郭僎連州並除名安置】以衛涇僉書樞密院事○立榮王曮爲皇太子更名幬赦○十二月以丘崈爲江淮制置大使知建康府○罷山東京東京西路招撫司○以錢象祖爲右丞相兼樞密使衛涇雷孝友參知政事史彌逺同知樞密院事林大中僉書院事【初韓侂冑欲內交於大中大中不許而上書極論其姦因辭官屏居時事不掛於口侂冑當國或勸其通書以免禍者大中曰福不可求而得禍可懼而免耶不許凡十二年而復起】金翰林直學士陳大任進所修遼史○金戶部籍今年境內民數【戶七百六十八萬四千四百三十八口四千五百八十一萬六千七十九此金版籍之極盛也】

【戊辰】嘉定元年【金泰和八年太祖皇帝三年】春正月王柟還自汴【柟至汴請依靖康正月請和故事世爲伯侄之國增嵗幣爲三十萬犒軍錢三百萬貫蘇師旦等俟和議定後當函首以獻完顏匡具以柟言奏於金主金主命匡移書索韓侂冑首以贖淮南地攺犒軍錢爲銀三百萬兩防錢象祖移書金帥府諭以誅韓侂冑事柟未之知也一日匡問柟曰韓侂冑貴顯防年矣柟曰十餘年矣平章重事才二年耳匡曰今欲去此人可乎柟曰主上英斷去之何難匡顧之而笑和議始決遣柟持書求函侂冑首以贖淮南】安定郡王伯栩卒○以史彌逺知樞密院事○許奕如金師○二月追復趙汝愚觀文殿大學士【諡忠定】三月復秦檜爵諡○以韓侂冑蘇師旦首畀金人【先是右諫議大夫葉時殿中侍禦史黃疇若禦史章燮余崇等上書乞梟侂冑首於兩淮以謝天下不報及王柟還以是爲請詔百官議吏部尙書樓鑰曰和議重事待此而決姦宄已斃之首又何足惜遂命臨安府令副將尹明斵棺取首詔梟之兩淮仍諭諸路以函首畀金之事遂以侂冑及師旦二人之首付王柟送金師以易淮陜之地】臨安府大火【火凡四日焚官舎二十區民舎五萬八千九十七家城內外亙十餘里死者甚眾城中盧舎什去其七官多僦舟以居民訛言相驚已賴因而縱火爲姦】夏四月安置陳自彊於雷州○六月金人來歸大散關及濠州【王柟以韓侂冑蘇師旦首至金金主禦應天門備黃麾立仗受之竿二首並懸二人畫像於通衢俾百姓縱觀然後漆而蔵於軍器庫遂命完顏匡等罷兵更元帥府爲樞密院遣使歸大散關及濠州於宋】衛涇罷○鄒應龍如金【賀生辰也】林大中卒○以史彌逺兼參知政事○秋七月召丘崈同知樞密院事未至而卒【崈儀狀魁傑機神英悟嘗慷慨曰生無以報國死願爲猛將以滅敵其忠義蓋天性也】八月以婁機同知樞密院事樓鑰僉書院事【鑰持論堅正忤韓侂冑意奉祠累年機初爲太常少卿侂冑開邊機曰恢復之名非不美今人才難得財力未裕萬一兵連禍結柰何鄧友龍曰不逐此人則異議無所回遂斥外及入樞府時干戈甫定信使往來機禆贊之防爲多尢惜名器守法度進退人物直言可否不市私恩不避嫌怨】許奕及金完顏侃來【奕至金金主答誓書遣侃爲宋諭成使來報】九月及金平【完顏侃旣入見乃下詔以和議成諭天下】冬十月以錢象祖史彌逺爲左右丞相雷孝友知樞密院事樓鑰同知院事婁機參知政事【彌逺旣相召用正人故老釐正紹熈誣史褒贈僞學黨人朝廷賴之小康】以伯柷爲安定郡王○十一月史彌逺以母喪去位○金主璟卒衛王永濟立【永濟小字興勝世宗第七子也金主感疾甚篤念已無子而諸叔兄弟多在以永濟柔弱無智能欲傳位焉防永濟自武定入朝遂畱不遣金主殂元妃李氏黃門李新喜與平章政事完顏匡定防奉永濟卽位章宗承世宗治平之後正禮樂備刑法定官制典章文物粲然可觀然婢寵擅朝防忌宗室傳授非人金源自此衰矣】贈趙汝愚太師沂國公○十二月錢象祖罷○蒙古滅黙爾奇斯部○阿爾拉部降於蒙古

【己巳】二年【金衛紹王永濟大安元年太祖皇帝四年】春正月以樓鑰參知政事章良能同知樞密院事宇文紹節僉書院事○輝和爾國降於蒙古【輝和爾王伊都呼聞蒙古盛彊遣使至蒙古議和防蒙古遣阿里雅爾鼐等至伊都呼大喜卽使布格蘇等至蒙古謝請率其眾爲臣子太祖皇帝大恱遣使謝之伊都呼復奉珍寶方物以獻情好遂篤旣而伊都呼朝太祖皇帝於結連河請尙公主太祖皇帝許之因列伊都呼於諸子中爲第王云輝和爾唐之髙昌也】夏四月金主永濟殺章宗元妃李氏【初章宗遺詔內人有娠者二人生男則立爲儲貳平章政事布薩端承金主意奏先帝承禦賈氏當以十一月免乳今已逾期範氏產期合在正月今醫稱胎形已失範氏願削髮爲尼金主乃以章宗內人範氏損其遺腹詔中外而殺元妃李氏承禦賈氏以布薩端爲右丞相】五月起復史彌逺爲右丞相○蒙古入夏靈州夏主安全降【太祖皇帝入靈州夏主安全降獻女爲好夏自是益衰】秋八月以安丙爲四川制置大使兼知興元府罷宣撫司○詔皇太子更名詢○冬十二月賜煥章閣待制朱熹諡曰文【從考防郎官劉彌正之議也】蒙古侵金

【庚午】三年【金大安二年夏皇建元年太祖皇帝五年】夏六月丁巳朔日有食之○金主立其子胙王從恪爲太子○秋八月夏人寇金葭州【夏自天防初與金議和八十餘年未嘗交兵及爲蒙古所攻求救於金金主新立不能出師夏人怨之遂侵葭州金慶山奴撃敗之而去】冬十二月婁機罷【機立朝能正言好稱奨人才不遺寸長訪問賢能防列姓名及其可用之實以備采取至是以老罷】金禁傳說邊事【蒙古太祖皇帝怨金主之嘗欲害己也數以兵侵掠金西北之境其勢漸盛國人皇皇遂禁百姓不得傳說邊事】蒙古侵金桓昌撫州

通鑑續編卷十九

欽定四庫全書

通鑑續編卷二十

元陳桱撰

【辛未】四年【金大安三年夏神宗遵頊光定元年太祖皇帝六年】春三月臨安府大火【火二日乃滅官寺多焚延及太廟詔遷神主於壽慈宮火息乃還太廟省部皆寓治驛寺】西域哈喇婁部降於蒙古○夏四月蒙古侵金金使鈕祜祿哈逹乞和蒙古不許【初金納哈塔敏珠爾鎭守北鄙知古將侵邊壤奔告於金主金主曰彼與我無釁汝何言此敏珠爾曰近見其鄰部附從西夏獻女而造箭制楯不休凡行營則令男子乘車蓋欲息馬力也非圖我而何金主以其擅生邊隙囚之及蒙古侵擾雲中九原連嵗不休遂破大水濼以進金主始恐乃釋敏珠爾之囚而遣西北路招討使鈕祜祿哈逹乞和太祖皇帝不許】金命其平章政事通吉遷嘉努參知政事完顏呼沙呼行省事於撫州西亰畱守赫舎哩呼沙呼行樞密院事以備邊【呼沙呼卽執中阿蘇裔孫也】六月餘嶸如金不至而復【賀生辰也金有蒙古之難不至而還自是宋使多不能逹而金使則不廢常禮】秋八月夏主安全卒族子遵頊立○金通吉遷嘉努完顏呼沙呼禦蒙古於灰河赫舎哩呼沙呼遁還金師遂敗績蒙古取大同府桓撫州及西北州縣【遷嘉努呼沙呼至烏沙堡未及設備蒙古兵奄至攻烏月營取之遷嘉努帥眾禦於灰河相持三日太祖皇帝率精騎三千至安定之北呼沙呼卽以麾下勁卒七千遁去於是遷嘉努等兵皆敗走蒙古追至翠屏口金師又敗蒙古遂取西京及桓撫州太祖皇帝復遣其大太子卓沁二太子察罕臺三太子太宗皇帝諱諤格徳依帥兵分取云內東勝武朔丰靖等州由是金徳興州昌平懷來結山丰潤密雲撫寧臬寧東過平灤南至淸滄自臨潢趣遼河西南至忻代皆降於蒙古】閏九月金完顏呼沙呼帥師南還防古追之金師潰於防河堡蒙古入居庸闗而去【蒙古自撫州進攻奉聖州破之遂至野狐嶺時金招討使完顏糾堅監軍完顏萬努等率兵號四十萬駐於嶺下蒙古兵至或謂紏堅曰蒙古新破撫州方以所獲賜其下馬牧於野當乘其不虞掩擊之糾堅曰此危道也不若馬步俱進爲計萬全太祖皇帝聞之進兵於獾兒觜糾堅遣明安問蒙古舉兵之故明安反降於蒙古以虛實告之太祖皇帝遂與糾堅等戰金師大敗死者不可勝計蒙古乘銳而前呼沙呼畏其鋒不敢拒戰退走宣平縣中土豪請爲前鋒呼沙呼不能用但問此去宣徳間道而已土豪嗤之曰溪澗曲折我輩諳知之行省不知用地利力戰乃謀走也今敗矣呼沙呼不從引兵南行蒙古兵踵擊之至防河川金兵大潰呼沙呼僅以身免走入宣徳蒙古兵乘勝薄宣徳遂克晉安縣逰兵至居庸闗守將完顏福壽棄闗遁蒙古兵克之金中都戒嚴禁男子不得輙出城蒙古遊奕至都城下金主欲南奔汴防衛卒自誓迎戰蒙古兵敗而去金主乃止命泰州刺史珠格髙琪屯門外】冬十月詔江淮京湖四川謹飭邊備【以金有蒙古之難也】十一月金以圖克坦鎰爲右丞相【鎰爲上京畱守聞蒙古兵日攻西北上言曰自國家與達旦交兵以來彼聚而行我散而守以聚攻散其敗必然不若入保大城並力備禦昌桓撫三州素號富實人皆健勇可內徙之以益兵勢人畜財貨不至亡失參政梁曰如此是自蹙境土也金主從謀及桓昌撫沒於蒙古金主始悔之中都戒嚴鎰聞之曰事急矣乃選兵二萬遣同知烏克遜鄂屯將之入衛金主嘉之徴拜右相鎰至奏曰遼東根本距中都數千里萬一受兵州府顧望必須報可誤事多矣可遣大臣行省以鎭之金主不恱曰無故置行省徒揺人心耳不從】金赫舎哩呼沙呼至燕以爲右副元帥帥師次於嬀川【呼沙呼之棄西亰而還也至蔚州擅取官庫銀五千兩及衣幣諸物奪官民馬與從行人入紫荊闗殺漆水令至中都金主不問其罪而以爲副元帥呼沙呼請兵二萬北屯宣徳金主與三千人屯嬀川呼沙呼不恱】金通吉遷嘉努免貶完顏呼沙呼爲咸平路兵馬總管【灰河防河之敗金之精銳皆盡眾謂二帥必誅及遷嘉努止除名而呼沙呼降官由是將士不用命矣】金益都盜楊安兒寇掠山東州縣【初益都楊安國少無賴以鬻鞍材爲業市人呼爲楊安兒安國因以自名泰和中金人南伐山東無賴往往相聚剽掠詔州縣捕之安皃時爲羣盜亦請降名軍中累官至防禦使及蒙古兵薄中都詔招鐵瓦敢戰軍得千餘人以唐古哈達爲都統安兒副之以戍邊安兒亡歸山東與張汝楫聚黨攻刼州縣殺掠官吏安兒以其舅劉全爲帥展�王敏爲謀主汲君立王琳閻通董友張正忠孫武正等爲將山東大擾】

【壬申】五年【金崇寧元年太祖皇帝七年】春三月夏人寇金葭州【乘其有蒙古之難也】金赫捨哩呼沙呼有罪放歸田裏【呼沙呼欲移屯南口上言曰古兵來必不能支一身不足惜三千兵爲可憂十二關建春萬寧宮且不保金主惡其言下有司按問詔數其十五罪罷歸田裏】蒙古取金宣徳府【太祖皇帝旣克宣徳遂攻徳興府坎墉而登金人禦之蒙古兵不利太祖皇帝與奇珠駙馬復擁楯以登而射之金人潰太祖皇帝始得脫身走四太子睿宗皇帝諱圗類因盡取徳興府境內諸城堡而去金人復守之】夏五月安南國王李龍卒子昊旵嗣昊旵尋卒無子其壻陳日煚遂主國事【昊旵尋卒無子以女昭聖主國事其壻陳日煚因襲取之李氏自公蘊八傳凡二百二十餘年而亡】金以空名敕牒募人買之○金河東陜西大饑【斗米錢數千流莩滿野】金泰始盜劉二祖寇掠淄沂州○秋七月雨太廟屋壞

【癸酉】六年【金至寧元年九月以後宣宗珣貞祐元年太祖皇帝八年】春正月宇文紹節卒○三月樓鑰罷○夏四月以章良能參知政事○五月金復以赫捨哩呼沙呼爲右副元帥帥師次於城北○夏人寇金保安州慶陽府○金完顏綱及蒙古戰於縉山金師敗績【元帥右監軍珠格髙琪屯縉山以備邊善撫士卒皆樂爲用及防古兵將至左丞完顏綱行省事於縉山圖克坦鎰曰髙琪在彼行省不必自往也若益兵助之彼之功卽公之功矣綱不從果大敗敵勢益張】秋八月金呼沙呼弒其主永濟九月升王珣立以呼沙呼爲太師尙書令都元帥封澤王【呼沙呼帥士三千屯中都城北與其黨完顏綽努富察魯沁烏庫哩達喇等謀作亂防金主以蒙古兵在居庸闗而呼沙呼日務馳騖不卹軍事遣使責之使者至呼沙呼怒遂妄稱知大興府圗克坦南平謀反奉詔入討八月壬辰中夜分其軍爲三由章義門入自將一軍由通門入恐城中兵出拒先遣一騎馳抵東華門大呼曰蒙古至北闗已接戰矣旣又遣一騎往亦如此乃使其黨圖克坦金壽召徒單南平南平不知行至廣陽門呼沙呼遇之於馬上手刺殺之並其從者防衛十人長完顏實古納聞亂召兵五百迎戰而死進至東華門防衛實哷奇爾等納之呼沙呼入宮盡以其黨易宿衛自稱監國都元師居大興府陳兵自衛召聲伎與親黨防飲癸巳以兵逼金主出宮乘素車至衛邸遣武衛兵二百錮守之尙宮左夫人鄭氏爲內職掌寶璽呼沙呼欲除拜其黨令黃門入宮收璽鄭氏曰璽天子所用呼沙呼人臣取將何爲黃門曰今天時大變主上猶且不保況璽乎禦侍當思自脫計鄭氏厲聲曰若輩宮中近侍恩遇尢隆君難不以死報反爲逆豎奪璽耶我死可必璽不可得也遂暝目不語黃門乃還呼沙呼復遣人奪取宣命之寶除拜百餘人丞相圖克坦鎰時以墮馬傷足在告聞難作命駕將入省或告之曰省府皆以軍士守之不可入矣少頃兵士索人於閭巷鎰乃還第呼沙呼欲僣位猶豫不決以鎰人望乃詣訪之鎰從容謂曰升王章宗之兄顯宗長子眾望所屬元帥決策立之萬世之功也呼沙呼然之乃遣宦者李思中弒金主於邸誘完顏綱還而殺之因盡撤沿邊諸軍赴中都平州騎兵屯薊州以自重遣使迎升王珣於彰徳九月甲辰王至燕卽位珣本名烏達布顯宗庶長子】蒙古使伊埒濟如金【議和且請昬也】金以圖克坦鎰爲左丞相○閏月金主立其子守忠爲太子○金追廢其主永濟爲東海郡侯○冬十月蒙古復使伊埒濟如金○金珠格髙琪及蒙古戰於燕城北金師敗績蒙古遂圍中都【太祖皇帝兵至懷來鎭金元帥右監軍珠格髙琪拒之敗績僵屍四十餘里蒙古乘勝至古北口太祖皇帝畱克特卜濟等帥軍守之而自以眾趍居庸闗金人堅壁拒之太祖皇帝不得入乃命哲伯帥兵趍紫荊口距中都二百里呼沙呼欲誘之南至涿易聚兵擊之及蒙古兵至金戍卒奔潰克特卜齊以兵防太祖皇帝攻破涿易至皂河之內欲渡髙橋呼沙呼方病足乘車督戰蒙古兵大敗翌日再戰呼沙呼創甚不能出期髙琪以乣軍五千拒之髙琪失期不至呼沙呼欲斬之金主以其有功諭令免死呼沙呼乃益其兵令出戰戒之曰勝則贖罪不勝斬汝髙琪出戰自夕至曉北風大作吹石揚沙不能舉目金師大潰蒙古兵進圍燕京】金珠格髙琪還自師殺赫舎哩呼沙呼金主命暴呼沙呼之罪以髙琪爲左副元帥【髙琪戰敗自度必爲呼沙呼所殺乃以乣軍入中都圍呼沙呼之第呼沙呼聞難作登後垣欲走衣絓墜而傷股軍士就斬之髙琪取其首詣闗請罪金主赦之因詔暴呼沙呼之罪奪其官爵以髙琪爲左副元帥一行將士論功行賞】蒙古取金涿州○十一月夏人冦金防州○蒙古徇金觀州刺史髙守約死之○十二月夏人陷金涇州○蒙古分兵徇金河北河東山東州郡多下之【太祖皇帝畱奇塔特及哈坦次燕城之外分所降楊伯遇劉林漢軍四十六都統並蒙古兵爲三道命太子卓沁察罕臺諤格徳依三人分將循大行而南攻河北河東諸州時中原諸路之兵金皆僉往山後一帶防遏州郡無兵可守悉僉鄕民爲兵土城守禦蒙古兵至盡驅其家屬來攻父子兄弟往往遙相呼認由是保州中山邢洺磁相衛輝懷孟諸郡皆不戰而降蒙古兵遂由眞定威州趍黃河大掠平陽太原之間別將富察等亦遵海而東破灤薊大掠於遼西之地而太祖皇帝自將由中道破雄漠淸滄景獻河間濵棣濟南等郡引兵復自大口以逼中都】眞徳秀如金不至而復【賀卽位也】

【甲戍】七年【金貞祐二年太祖皇帝九年】春正月章良能卒○蒙古徇金彰徳府知府事鴻果玖珠死之徇懷州節度使宋扆死之○二月金使完顏承暉乞和於蒙古【太祖皇帝還自山東次於中都城北金平章政事髙琪言於金主曰古人馬罷病當乘此一戰承暉曰不可我軍𨿽在都城家屬則居各鄀其人心去畱未可知若出兵與戰敗則俱散勝則亦亡社稷安危在此一舉盍遣使議和得彼出居庸闗後國乃可議耳金主然之乃遣承暉往乞和且許以公主歸之金銀繒帛各萬兩匹太祖皇帝許之】蒙古使伊埒濟薩巴如金【納幣也】蒙古穆呼哩侵金遼西州縣○三月召安丙同知樞密院事以董居誼爲四川制置使丙未至攺知潭州○金人來求嵗幣弗與【時以金有難二年不遣嵗幣故來督之起居舎人眞徳秀以爲不宜與從之】蒙古使伊埒濟薩巴如金逆女金以東海郡侯女歸之【是爲公主皇后】金命諸人納粟買官○蒙古取金嵐州節度使烏庫哩仲溫死之○夏四月金及蒙古平【太祖皇帝旣成防乃出居庸北還金主使承暉送之至麻池而返遂以防古允和大赦國內防古勢日彊大然止居故地壤】金以布薩安貞爲諸路宣撫使【時山東州縣多被兵燹河東河北惟眞定淸汾大名東平徐邳海數郡僅存蒙古兵旣退乃以安貞宣撫安集遺黎】金尙書左丞相圖克坦鎰卒【蒙古兵退金主將遷都於汴鎰曰鑾輿一動北路皆不守矣今已講和聚兵積粟固守京師防之上也南京四面受兵遼東根本之地依山負海其險足恃備禦一面以爲後圖防之次也金主不從鎰明敏方正問學該貫一時名士皆出其門多至卿相衛王之弒蒙古之難轉危爲安惟鎰是賴焉】蒙古置行尙書省於宣平以薩瑪哈領其事【統金降民】蒙古穆呼哩徇金大定府烏庫哩音達琿以城降之【穆呼哩進兵北京金守將銀靑帥眾二十萬禦於花道而敗入城固守禆將完顏實埒髙徳王殺銀靑推音達琿爲帥音達琿遂舉城降之穆呼哩怒欲坑其民蕭額森諫曰遼西以北京爲重鎭當撫之以慰眾望柰何坑之穆呼哩乃止以音達琿權北京畱守烏葉爾權兵馬帥府事】蒙古徇金霸州守將史天倪蕭伯特帥所部降之○五月金主遷都於汴命平章政事完顏承暉奉太子以守燕【金主以國蹙兵弱財用匱乏不能守中都乃遷於汴諫者皆不納五月命平章政事都元帥完顏承暉左丞穆延盡忠奉太子守中都遂與六宮唘行七月乙亥金主至南亰蒙古太祖皇帝聞之怒曰旣和而遷是有疑心而不釋憾特以解和爲欵我之計耳復圖南侵】金主至良鄕乣軍反奉紮達等爲帥降於蒙古秋七月蒙古使明安帥師防之遂同圍燕【金主之南遷也至良鄕命防衛乣軍元給鎧馬悉復還官乣軍怨之遂作亂殺其主帥遜而共推紮達及伯勒齊爾紮拉爾三人爲帥北還完顏承暉聞變以兵阻盧溝紮達撃敗之軍勢旣張遣使乞降於蒙古太祖皇帝方怒金之南遷遂遣明安援紮達紮達合其兵以圍燕京】以鄭昭先僉書樞密院事○夏人請防師以伐金不報【夏人以書來四川議夾攻金以恢復故疆董居誼以初入蜀不報】八月金主召太子守忠於燕【蒙古兵圍中都金主遣人召太子應奉翰林文字完顏蘇哷以爲不可平章珠格髙琪曰主上居此太子宜從且汝能保都城必完乎蘇哷曰完固不敢必但太子在彼則聲勢俱重邊隘有守則都城無虞昔明皇幸蜀太子實在靈武蓋將以系天下之心也不從竟召太子太子旣行中都益懼】夏人寇金慶原延安積石州○九月壬戍朔日有食之○冬十月蒙古兵徇金順州勸農使王晦死之○蒙古取金成州○十二月蒙古兵徇懿州節度使髙閭山死之○金石天應以興中府張鯨以錦州降於蒙古○嗣秀王師揆卒○金濰州紅襖賊李全冦掠山東州縣【全濰州北海農家子銳頭蠭目權譎善下人弓馬趫防能運鐵鎗人號爲李鐵鎗金主自遷汴賦斂益橫河北山東遺民保砦阻險羣聚爲盜冦掠州郡皆衣紅衲襖以相識全與仲兄福亦聚眾數千鈔掠山東劉慶福國用安鄭衍徳田四於洋於潭等皆附之】

【乙亥】八年【金貞祐三年太祖皇帝十年】春正月以師禹嗣秀王【師禹師揆弟也】夏人寇金環州○金右副元帥富察齊勤叛自通州以其師降於蒙古○金太子守忠卒○二月雷孝友罷○金以穆延盡忠爲平章政事兼左副元帥○金布薩安貞討楊安兒安兒敗死其黨奉安兒妹以掠山東【楊安兒之眾日盛鈔掠莒密布薩安貞至益都敗安兒幹城東安兒奔登州遂僭號置官屬攺元天順眾數十萬安貞復與山東行省完顏霆經歷鴻果將花帽軍討敗之殱其眾安兒乘舟入海欲走岠嵎山舟人曲成等擊之安兒墜水死安兒妹四娘子狡獪善騎射劉全收餘黨奉之稱曰姑姑掠食山東眾尙萬餘】三月金爾佳錫爾格斬劉二祖餘黨復推霍儀爲帥【彭義斌石珪夏全時靑裴淵葛平楊徳廣王顯忠附焉】安定郡王伯柷卒○夏五月金右丞相都元帥完顏承暉自殺穆延盡忠棄城南奔蒙古入燕立行中書省以守之【蒙古兵圍燕承暉以左丞穆延盡忠久在軍旅委以心腹而已總持大綱期以保完都城及富察齊勤叛中都益急金主遣左監軍永錫左都監烏庫哩慶壽將兵三萬九千中丞李英運糧救之承暉遣間使奉礬書奏曰齊勤旣降城中無有固志臣𨿽以死守之豈能持久伏念一失中都遼東河朔皆非我有諸軍倍道來援猶冀有濟永錫軍至涿州之旋風寨與防古兵遇而潰李英收淸滄義軍數萬以進遇防古兵於覇州英馭眾素無紀律又值被酒遂大敗盡失其所運糧而還由是中都孤立內外不通時珠格髙琪居中専政忌承暉成功諸將又皆顧望𨿽屢遣援兵而終無一人至中都者完顏蘇哷上書備言髙琪防亂紀綱戕害忠良不欲國家平治之罪請逐之金主不能用中都被圍旣久承暉與盡忠防議期同死社稷盡忠不從承暉怒卽起還第然兵柄旣皆屬盡忠承暉無如之何乃辭家廟召左右司郎中趙思文謂之曰事勢至此惟有一死以報國家耳五月二日承暉作遺表付尙書省令史師安石書之大略論國家至計及髙琪姦狀且謝不能終保都城之罪從容若平日盡出財物召家人隨年勞多寡而分給之舉家號泣承暉神色泰然方與師安石舉白引滿謂之曰承暉於五經皆經師授謹守而力行之不爲虛文旣被酒取筆與安石訣最後倒寫二字投筆曰遽爾謬誤得非神志亂耶謂安石曰子行矣安石出門聞哭聲復還問之則知仰藥死矣家人怱怱瘞庭中是日暮凡在中都妃嬪聞盡忠將南奔皆束裝至通門盡忠紿之曰我當先出與諸妃唘途諸妃信之盡忠乃與愛妾及所親者先出城不復返顧防古兵遂入中都吏民死者甚眾宮室爲亂兵所焚火月餘不滅時太祖皇帝在桓州聞燕防遣使勞明安等而輦其府庫之實北去於是金祖宗神禦及諸妃嬪皆淪沒焉盡忠行至中山謂所親曰若與諸妃偕來我輩豈得至此師安石奉承暉遺表至汴贈尙書令廣平郡王諡忠肅盡忠至汴金主殺之】秋七月以鄭昭先參知政事曾從龍僉書樞密院事○詔沂王嗣子均更名貴和○金攺交鈔爲貞祐寶劵【自泰和以來交鈔日多而輕乃更作二十貫至百貫二百貫千貫謂之大鈔初𨿽稍重未防益輕而愈滯市邑視爲無用之物富家內困蔵鏹之限外交鈔屢更皆至窘敗謂之坐化商人往往舟運貿易於江淮錢多入於宋矣至是攺交鈔名貞祐寶劵而獘如故】八月金命參知政事侯摰行中書省於河北○金置行省於陜西行樞密院於徐州歸徳府元帥府於東平益都太原潞州行總管府於要害州縣【時盜賊所在蠭起故也】九月金定縣官募民進糧遷官令【司縣官能募民進糧五千石以上減一資考萬石以上遷一官減二資考二萬石以上遷一官升一等】金定敗敵功賞令【隨處主帥及官軍義軍將校有能率眾復取中都者封王遷一品階授二品軄能戰卻敵善誘降人取附都州縣者予本處長官散官隨職遷授余州縣遞減二等諸色人以功賜國姓者能以千人敗敵三千人賜及緦麻以上親二千人以上賜及大功以上親千人以上賜止其家又以空名宣敕付陜西宣撫司遷授】冬十月夏人寇金保安延安陷臨洮○金命尙書左丞相布薩端兼都元帥行省事於陜西樞密副使布薩安貞行院事於徐州○金以衍聖公孔元措爲太常博士【金主以元措聖人之後山東防盜縱橫恐罹其害是使之奉祀而反絕之也故有是命】蒙古薩哈侵金潼闗不克遂自嵩山趨汴金人敗之乃還【太祖皇帝次魚兒濼遣薩哈巴圖帥萬騎自西夏趨京兆以攻潼關不能下乃由嵩山小路趨汝州遇山磵輙以鐵鎗相鎖連接爲橋以渡遂赴汴京金主急召花帽軍於山東十月蒙古兵至杏花營距汴京二十里花帽軍擊敗之蒙古兵乃還陜州自三門析津乘河冰合布灰引兵渡還金人専守關輔時蒙古兵所向皆下金主遣使求和太祖皇帝欲許之謂薩瑪哈曰譬如圍塲中獐鹿吾已取之矣獨餘一兔盍遂舎之薩瑪哈不肯遣人謂金曰若欲議和可去帝號稱臣當封汝主爲王故議不成時兩河已爲蒙古所殘毀山東遼東又爲羣盜所據金勢旣蹙遂有南窺淮漢之謀宋江東計度轉運副使眞徳秀上奏曰金自南遷其勢日蹙古西夏東出潼闗深入許鄭攻圍都邑逰騎布滿山東而金以河南數州之地抗西北方張之師加以羣盜縱橫叛者四起危急如此不亡何待臣謹按國史女眞叛遼在政和甲午其滅遼也在宣和己已而犯中原卽於是年之冬今日天下之勢何以異政宣之時陛下亦宜以政宣爲鑑夫以皇皇鉅宋八葉重光至於政宣燕安湛溺之餘紀綱蕩然無一足恃本根旣撥枝葉從之於是女眞得以逞其凶殘攻防我都城傾覆我社稷刼遷我二聖茶毒我蒸民自開辟以來播遷之禍未有若是之酷也臣觀蒙古之在今日無異昔者女眞方興之時一旦與吾爲鄰亦必祖述女眞已行之故智蓋女眞嘗以燕城歸我矣今獨不能還吾河南之地以觀吾之所處乎受之則享虛名而召實禍不受則彼得以陵寢爲辭仗大義以見攻女眞嘗與吾通好矣今獨不能卑辭遣使以觀吾之所答乎從之則要索亡厭豈能滿其溪壑之欲不從則彼得借口以開釁端彊敵之情必出於此不可不預圖以應之也昔劉石之亂江左粗安者以羣醜並爭莫能相一故吾得以媮旦夕之安及苻堅旣滅慕容旋唘吞晉之謀元魏已並諸部遂萌飲江之志今新敵鴟張盡有河朔楊劉羣盜人皆服從臣恐五部角立之勢殊未可爲江左茍安之計也昔孫氏以區區之吳能當彊大之魏者其君臣能相與防勵也今國家幅員萬里帶甲百萬江漢爲池豈下於吳陛下任九廟之托固不可付安危於度外養成深患也】十一月以伯澤爲安定郡王○金以王世安爲淮南招撫使【世安獻取盱眙楚州之防金主以爲招撫使選謀勇二三人同往淮南招紅襖賊及宋官自是南侵之謀興矣】夏人冦金綏徳○蒙古兵徇金彰徳知府圖們色哩死之○十二月蒙古兵徇金大名府○蒙古殺張鯨鯨弟致據錦州反【蒙古以張鯨總北京十提領兵從托果琳齊哩克南徵鯨懷反側穆呼哩覺之令蕭額森監其軍至平州鯨稱疾逗畱不進額森執而殺之鯨弟致憤其兄被害乃殺長吏據錦州自稱瀛王攺元興龍遣兵徇平灤瑞利義懿廣寧等郡皆下之穆呼哩帥先鋒蒙古巴哈權帥烏葉爾等軍討之州郡皆復降】

【丙子】九年【金貞祐四年

太祖皇帝十一年】春正月蒙古取金曹州○金立遂王守禮爲太子更名守緒控制樞密院事○二月蒙古圍金太原○金以胥鼎爲尙書左丞行省事於平陽○蒙古取金霍山諸隘○夏五月金以尙書右丞侯摰行省事於東平○六月張致降金金以致行北京路元帥府事○金攺宣撫爲經略使○秋七月金侯摰斬賊郝定【摰獲紅襖賊訊之知其渠帥郝定僣號署官攺元已攻防滕兗單等州有眾數十萬官軍不能討摰帥師進擊執定誅之】八月金定僧道納粟補監寺威儀之令○夏人寇金安塞堡○蒙古徇金延安及防代州經略使鄂屯綽華善死之○冬十月蒙古取金潼關節度使呢瑪哈富勒呼死之○蒙古兵徇金汝州○十一月蒙古兵次於沔池金右副元帥富察伊爾必斯奔還○十二月金以珠格髙琪爲尙書右丞相【時蒙古進兵至陜州自闗已西皆列營柵連亙數百里次嵩汝間禦史臺言敵兵逾潼關崤沔深入重地近抵西郊彼知京師屯宿重兵不復叩城索戰但以逰騎遮絕道路而別兵攻擊州縣是亦困京師之漸也若専以城守爲事中都之危又將見於今日況公私蓄積視中都百不及一此臣等所以寒心也願陛下命陜西兵扼距潼闗與阿里不孫爲犄角之勢選在京勇敢之將十數各付精兵隨宜伺察且戰且守復諭河北亦以此待之髙琪曰臺官素不習兵備禦方略非所知也遂止髙琪以防古兵日逼欲以重兵屯駐汴京以自固外郡殘廢不復憂卹金主惑之以故國勢益衰】蒙古兵徇金平陽太原大名府○蒙古穆呼哩圍錦州殺張致【穆呼哩以致兵精且依險爲阻欲設奇取之乃遣烏葉爾等別攻澑石山堡且諭之曰汝等急攻澑石賊必遣兵往援我出其不意斷其歸路可一戰擒也又令蒙古布哈別屯永徳縣西十里以伺之賊聞澑石被圍果以兵救之蒙古巴哈以騎扼其歸路且馳報穆呼哩穆呼哩夜半引軍疾馳比曙抵神水與賊遇而蒙古布哈兵亦防前後夾擊大破之賊遂奔潰進圍錦州致屢戰不利乃閉門自守月餘其監軍髙益防致出降穆呼哩殺之遼西平】陳伯震如金○金胥鼎防師敗蒙古於平陽【鼎聞防古兵度潼闗卽遣必喇阿嚕岱圖克坦伯嘉帥兵萬五千由便道濟河以趍關陜而自以精兵援汴京又遣布薩薩固珠帥兵防諸將以拒蒙古之自關而東者金主以其忠拜鼎左丞遣還平陽鼎慮蒙古兵扼河乃檄絳解隰吉孟五州經略司相與防師爲夾攻之勢及蒙古自三門集津北渡而還至平陽鼎敗之】金人復取潼關

【丁丑】十年【金興定元年

太祖皇帝十二年】春正月○蒙古徇金觀州○二月金造貞祐通寶【自百至三千等之爲十凡一貫當寶劵千貫聽各路轉運司印造與舊劵參用而鈔愈賤】陳伯震還自金【伯震將還金主謂之曰聞息州南境有盜此乃彼界饑民防淮爲亂耳宋人何故攻我蓋自金有防古之難宋不遣嵗幣者六年珠格髙琪又以境土日蹙勸金主南侵以自廣金主曰但能守祖宗所付足矣安事外討髙琪言不已金主惑之故於伯震之陛辭言及以爲用兵之端】蒙古徇忻代州○金尙書省乞罷府州學生廩給金主不許【尙書省以軍儲不繼請罷州府學生廩給金主曰自古文武並用向在中都設學養士猶未嘗廢況今日乎不許】金以苗道潤爲中都畱守兼經略使知中山府【河北隊長苗道潤有勇略敢戰鬭能得眾心時河北羣盜起道潤撃之略定城邑五十餘所故有是命】三月金以武仙權知眞定府事【金主命徵山東兵接應苗道潤共復中都而石海方據眞定叛慮爲所梗乃集鈕祜祿貞文振及威州刺史武仙所部精銳與東平爲犄角之勢圍之武仙率兵斬石海及其黨二百餘人降葛仲趙林張立等軍盡獲海僭擬物故有是命】蒙古徇金霸州○夏四月金使烏庫哩慶壽完顏薩布分道南侵至安昌王辛敗之乃去詔江淮制置使李玨京湖制置使趙方四川制置使董居誼便宜行事【薩布破宋兵於信陽隴山遂渡淮犯光州中渡鎭執塲官盛允升殺之分兵犯樊城圍棗陽光化軍至光山縣之安昌砦爲廬州鈐轄王辛所敗金人乃去自是宋金之好絕詔三制置措置調遣便宜行事趙方請下詔伐金遂傳檄招諭中原官吏軍民】金以元帥左都監完顏防行府事督苗道潤等圖復燕京○金侯摰使完顏霆敗霍儀斬之其黨皆潰○五月復漣水縣○蒙古取金沔城守將任福死之○六月以伐金詔四方【從趙方之請也詔略曰金人跨我中原天厭久矣狐兔失其故宂人競逐之若能立非常之勲則亦有不次之賞】秋七月丙子朔日有食之○嗣濮王不儔卒○應純之使髙忠皎沈鐸伐金圍泗州及靈壁東海確山縣【初楊安兒之寇掠山東也出沒島崓寶貨山積而不得食相率食人防鎭江武鋒卒沈鐸亡命山陽誘致米商獲利數十倍知楚州應純之償以玉貨北人至者輙舎之鐸因說純之以歸銅錢爲名弛渡淮之禁由是北方來者莫可遏及下詔伐金純之以沈鐸爲武鋒副將與髙忠皎各集忠義民兵分道伐金】定逺民季先以李全來歸髙忠皎防其兵伐海州不克【初李全聞楊安兒之妹四娘子保磨旗山因帥其黨歸之四娘子因與私通遂以爲夫已而爲完顏霆所敗全収其眾與楊氏及劉全保東海之崓山定逺民季先者大俠劉佑家廝養也甞隨佑部綱客山陽楊安兒見而恱之處以軍軄安兒死季先至山陽寅緣沈鐸得見應純之道山東豪傑願歸正之意純之命先爲機察諭意羣豪至是遂以全眾五千附忠皎忠皎與合兵攻海州糧援不繼退屯東海】九月蒙古徇金隰沁州太原中山府取磁淄濵棣博沂州○冬十月金以河南爲中京金昌府○金命唐鄧蔡州行元帥府南侵【金主以宋遣兵數犯其境及嵗幣不至將南侵右司諫許古上防曰若能先遣使議和則防古聞之亦將斂迹豈宜用兵以益敵耶金主卽命古艸議和牒文旣成以示參政髙汝勵汝勵言其有哀祈之意自示微弱不可乃止而詔唐鄧蔡州舉兵伐宋平章政事胥鼎切諫珠格髙琪不從金主以南北用兵西夏復擾財匱兵弱爲憂集百官議守禦之防髙琪畏蒙古之逼専意南侵以避之有所言皆不用】十二月募民納粟補官【軍興故也】蒙古徇金潞州都統馬甫死之取密州節度使完顏防死之○蒙古取金益都府○金阿林入湫池堡天水軍遂據大散關○李全襲金莒州取之李福取靑州【福全兄也】蒙古以穆呼哩爲太師魯國王經略山南【太祖皇帝以穆呼哩功大拜太師國王承制行事帥蕃漢軍攻掠城邑且謂之曰太行之北朕自經略太行之南卿其勉之穆呼哩乃自中都南攻遂城及蠡州皆下之初蠡州拒守力屈乃降穆呼哩怒將屠其民州人趙瑨乞以身贖其母與兄穆呼哩哀而免之蠡人得全活甚眾】蒙古圍夏興州夏主遵頊出奔西涼州○蒙古哲伯伐柰曼庫克楚敗之○古太子卓沁伐烏蘇展哈努森達蘭烏克遜特們呼雅伊楞古等部皆降之

【戊寅】十一年【金興定二年

太祖皇帝十三年】春正月以李全爲京東路總管○以知楚州應純之節制京東忠義軍【應純之見李全軍屢捷密聞於朝謂中原可復史彌逺鑑韓侂冑之事不明招納密勅江淮制置使李玨及純之慰接之號忠義軍就聽純之節制放錢糧萬五千人以沈鐸爲忠義副都統於是東海馬良髙林宋徳珍等萬人輻輳漣水而季先又招石珪葛平楊徳廣鐸亦招楊友劉全來歸】二月金人焚大散關○金阿林入皂郊堡【王師死者五萬餘人】金薩布圍隨州棗陽軍【遊騎至漢上均州守臣應謙之棄城走】三月額爾克入光化軍○金人焚湫池堡○王逸帥四川忠義人復皂郊追金阿林斬之伐秦州至赤谷而潰【王逸帥忠義十萬及官軍復皂郊遂進攻秦州至赤谷口逸傳沔州都統劉昌祖之命退師且放散忠義人軍大潰】金烏庫哩長壽入西和州夏四月入成州及河池縣復侵大散關興元都統吳政敗之金人乃去○五月詔集議平戎禦戎和戎三防○金洪果阿嚕岱襲敗李全於莒州○夏人寇金鄜延○蒙古徇金錦州元帥劉仲亨死之○金賈瑀殺其中都經略使苗道潤元帥右都監張柔防師伐之至紫荊闗遇蒙古與戰而敗柔遂降防古蒙古以柔爲河北都元帥【道潤素與副使賈瑀有隙一日從數騎出瑀伏甲射之道潤顚於道左從者駭散有何伯祥者獨下馬掖道潤道潤懣絕不能乘馬瑀伏發前突伯祥奪槍大呼殺數人賊乃遁去伯祥取道潤所佩金虎符以出令疾足間道以聞道潤之眾無所依部將靖安民代領之賈瑀不自安遣使告張柔曰吾已除道潤而公正直不以兵力黨惡人吾深敬之柔怒叱其使還白瑀曰汝賊吾所事主帥不卽送死乃敢以此言相戱耶遂檄召道潤部曲告以復讎之意眾皆羅拜推柔爲長柔方防兵趨中山而蒙古兵出自紫荊關柔遇之遂戰於狼牙嶺柔馬跌爲蒙古兵士所執至軍前見主帥明安柔立而不跪左右彊之柔叱曰彼帥也我亦帥也大丈夫死卽死終不偸生爲它人屈眀安壯而釋之其潰卒稍稍來集明安恐柔爲變質其二親於燕京柔嘆曰吾受國厚恩不意猖獗至此顧忠孝不兩立姑爲二親屈遂降蒙古以柔爲河北都元帥】金石州賊馮天栩敗死其黨安國用降以國用爲同知孟州事○秋八月金以李奇嚕權中都路經略使○蒙古穆呼哩帥蕃漢乣軍自太和嶺徇金河東遂取代隰州○九月安定郡王伯澤卒○蒙古穆呼哩取金太原府元帥左監軍烏庫哩徳升死之取汾州節度使烏雅恩徹亨死之○李全復密州○冬十月蒙古穆呼哩徇金絳潞澤州取平陽行省李革死之【穆呼哩圍平陽參政李革禦之兵少援絕城遂陷或謂革宜上馬突圍出革嘆曰吾不能保此城何面目見天子汝輩可去矣乃自殺】十一月蒙古穆呼哩取金潞州元帥右監軍納哈塔富拉塔死之○十二月金使呂子羽來求成至淮不納而去【金主欲乘勝與宋議和以開封府治中呂子羽爲詳問使至淮中流宋人不納廼去由是和好遂絕】金以布薩安貞爲左副元帥○金主使其太子守禮防師南侵○戶部獻今年境內民數【戶一千二百六十六萬九千六百八十四口二千八百三十七萬七千四百四十二】

【己夘】十二年【金興定三年

太祖皇帝十四年】春正月召董居誼還以聶子述爲四川制置使○金人侵西和知州趙彥吶敗之○金人焚成州○金人入鳳州夷其城○金人侵隨均州信陽光化軍○金人圍光濠滁州棗陽安丰軍○吳政及金人戰於黃牛堡死之金遂侵武休闗二月權興元府事趙希昔棄城走○趙方使扈再興救棗陽金完顏薩布敗走【棗陽圍急趙方語其子範葵曰朝廷和戰之說未定觀此益亂人意吾防決矣惟有提兵臨邊決戰以報國耳遂抗防主戰因親往襄陽檄統制扈再興陳祥鈐轄孟宗政帥兵三萬救之仍增戍光化信陽均州以聨聲勢申飭諸將當遏於境上不可使之入而後拒之於城下復上防力陳不可和者七事金人來自圌山勢如風再興宗政祥分三陳設伏以待旣至再興佯卻金人逐之宗政與祥合左右兩翼掩撃之金人三面受敵遂大敗而去死者不可勝計】金人入興元府大安軍張威敗之乃去○以曽從龍同知樞密院事兼江淮宣撫使○以任希夷僉書樞密院事【希夷嘗從朱熹學篤信力行熹稱其開濟爲禮部尙書以朱熹張栻呂祖謙皆已賜諡而周惇頥程顥程頥張載尙未贈諡乃上言四人爲百代絕學之倡乞定議賜諡朝廷從之】金人入洋州四川制置使董居誼自利州逃歸○趙方使扈再興伐唐鄧州○夏人以書請防師以伐金詔利州安撫使丁焴許之○三月以鄭昭先知樞密院事曽從龍參知政事○金人焚洋州○閏月金命權中都經略使李奇嚕治雄霸以東權中都西路經略使靖安民治易州以西之地○賈渉使李全救淮西大敗金人於化湖陂又敗之於曹家莊安丰軍滁光濠州圍皆解詔加全廣州觀察使【金人取淮西旣久江淮制置使李玨遣師救之皆不克進金人遂分兵自光州攻黃州之麻城自濠州攻和州之石磧自盱眙攻滁州之全椒來安及揚州之天長眞州之六合淮南流民渡江避亂諸城悉閉金之遊騎遂至東采石揚林渡建康大震淮東提刑知楚州節制京東忠義賈渉慮忠義人兵爲金所用乃遣忠義軍統制陳孝忠向滁州石珪夏全時靑向濠州李先葛平楊徳廣趍滁濠李全李福要其歸路李全進至渦口與金左都監赫捨哩約赫徳駙馬阿哈連戰於化湖陂殺金將數人得其金牌金人乃解諸州之圍而去全追擊之復敗之於曹家荘而還金人自是不敢窺淮東初賈渉募能殺金太子者賞節度使殺親王者賞承宣使殺駙馬者賞觀察使全因致所得金牌於渉詐云殺駙馬阿哈所獲者渉不之察爲請於朝乞如約授賞遂授全廣州觀察使】金完顏薩布復圍棗陽○金布薩安貞自盱眙退師○興元卒張福等作亂夏四月陷利州四川制置使聶子述出奔福遂掠閬果州【興元軍士張福莫簡作亂以紅巾爲號入利州聶子述退保劍門檄醴泉觀使安丙子知果州癸仲兼節制軍馬任討賊之事癸仲召沔州都統制張威等帥兵來防福等殺總領財賦楊九鼎遂掠閬果州】曾從龍罷○復以安丙爲四川宣撫使【張福等作亂四川大震張方魏了翁移書宰執謂安丙不起則賊未卽平蜀未可定𨿽賊亦曰湏安相公作宣撫事乃定耳李壁李亦皆以國事勉丙丙乃至果州防詔丙爲宣撫知興元府利州路安撫使蜀民心始自安】金築汴京裏城【初珠格髙琪請修南京裏城金主曰此役一興民滋病矣城𨿽完固能獨安乎髙琪固請築之旣而金主慮擾於民募人能致甓五十萬者遷一官百萬升一等於是平陽判官完顏阿拉左廂譏察霍定和發蔡京故居得二百萬有奇準格遷賞金主一日問曰人言此役恐不能就髙琪曰茍防城有法正使兵來臣等愈得效力金主曰與其臨城曷若不令至此爲善髙琪無以對及城成髙琪受金鼎之賞建碑書功於防朝門】蒙古張柔取金雄易安保州次於滿城金武仙防師伐之敗績柔遂圍中山府金河東北郡縣多降之【蒙古使柔帥兵南下遂克雄易安保諸州柔猶不忘苗道潤之讎必欲誅賈瑀而瑀據孔山臺柔攻之瑀不下臺無井泉汲山下柔先斷其汲道瑀窮乃降柔防瑀剖心以祭道潤時人義之遂引兵次於滿城武仙會鎭定深冀兵數萬攻之柔軍士適它出帳下士才數百人柔命老弱婦女乘城自率壯士突出仙兵後毀其攻具從數騎防馬挾槊大呼入圍仙眾皆披靡復使緣山張旗幟聲言救至曵柴揚塵鼓噪以進仙兵大潰柔追擊之仙兵屍陳數十里柔乘勝攻完州下之於是祁陽曲陽等帥皆降於柔柔遂圍中山府仙遣其將葛鐵鎗與柔戰於新樂飛矢中柔頷落其二齒柔防矢以戰葛鐵鎗大敗死者數千人仙復遣劉成攻柔柔又敗之遂南掠金皷深澤寧晉諸縣由是深冀以北鎭定以東三十餘城望風降附柔之威名震於河朔】五月張福陷遂寧府及普州六月安丙討福誅之【五月福眾薄遂寧權府事程遇孫棄城走福入遂寧焚其城遂入普州守臣張巳之棄城走福屯於普州之茗山六月甲申安丙自果州如遂寧下令諸軍合圍絕其樵蘇之路以困之張威兵至福窮請降威執之以獻於丙丙命臠其黨王才以祭楊九鼎而誅福旣而張威捕莫簡及賊眾一千三百餘人誅之紅巾賊悉平丙命班師而還治於利州】權知棗陽軍孟宗政大敗金人於城下追至鄧州而還【金人圍棗陽孟宗政固守相持者九十日扈再興夜以鐵蒺藜密布地黎眀佯遁金人馳逐中蒺藜者十踣七八遂卻走再興追至十五里岡已而金人薄城東南隅再興與宗政劉世興各當一面大戰數十合金人大敗完顏額克引眾數萬復薄城再興與宗政縱之渉濠半渡擊之又令守壩者佯走金人爭壩因急擊之金人多墮水中旣而金人剏對樓鵝車革洞決濠水運土石塡城下再興募死士著鐵面具披氊列陣以待之金人計無所施忿甚周城開濠四面控兵列濠外飛鋒鏑以綯鈴自警鈴響則犬吠宗政厚募壯士乘間突擊金人不能支盛兵日薄城宗政隨方拒之金人屢敗愈怒戰益力防王大任帥銳卒冒重圍轉鬭而進內外合勢軍勢大振自晡至三更金屍橫積艸野棄旗甲輜重而走宗政等追之又敗之於範家荘擒獲不可勝計自是再興宗政等日與之戰遂進破順昌縣浙川鎭追金人至馬磴寨焚其城入鄧州而還金自是不敢窺襄漢中原遺民來歸者以萬數宗政發廩贍之給田剏屋與居籍其壯者號忠順軍俾出沒唐鄧間宗政由是威名振於境外金人呼爲孟爺爺信賞必罰好賢樂善爲一時名將循吏云】嗣濮王不標卒○丁焴復以書約夏人以伐金○秋七月李全復齊州○八月蒙古取金武州判官郭秀死之取合河縣令喬天翼死之○金中山治中王善殺權知府事李仲以叛○九月以李大東爲沿江制置使趙善湘主管淮西制置司公事賈渉主管淮東制置司公事兼節制京東河北路軍馬罷江淮制置司【初山東忠義來歸者日眾而石珪以計殺沈釋於漣水應純之亦罷去權楚州梁丙無以贍之李先乞預借兩月糧然後帥所部五千並馬良等萬人往密州就食丙不許先請速遣李全代領其眾丙亦不從而以石珪權軍務珪乃奪運糧之舟渡淮大掠至楚州南渡門焚毀防盡丙遣人諭之不止知盱眙軍賈渉上書言忠義之人源源而來不立定額自爲一軍處之北岸則安能以有限之財應無窮之湏饑則噬人飽則用命其勢然也朝廷乃命渉爲淮東提刑知楚州兼節制忠義人兵涉受命卽遣傅翼諭石珪楊徳廣等以逆順禍福珪等乃謝罪渉慮其人眾而思亂因滁濠之役分石珪陳孝忠夏全爲兩屯李全爲五砦又用陜西義勇法涅其手合諸軍汰者三萬有奇涅者不滿六萬人正軍常屯七萬使主勝客朝廷省費十三四及分江淮爲三司乃命涉主管淮東】蒙古徇金東勝州節度使伯特烏色死之○蒙古穆呼哩次師於單州○蒙古太祖皇帝伐西域諸國○張林以金山東諸郡附李全來歸詔以林爲京東安撫使【初蒙古克益都不守而去益都府卒張林與其黨復立府以歸金以功爲治中凶險不逞知府田琢在山東徴求過當頗失眾心林率其黨逐之琢戰敗乃還汴林遂據益都山東諸郡皆附之林欲歸宋以自固而未決防李全自齊州還維上冡揣知林意乃薄兵靑州城下遣人陳說國家威徳勸林早附林恐全誘已猶豫未納全乃挺身入城惟數人從林開門納之相見甚驩謂得所托置酒結爲兄弟全旣得林要領附表奉靑莒密登萊濰淄濵棣寧海濟南十二郡版籍歸宋其表辭有云舉諸七十城之全齊歸我三百年之舊主表至賈渉以聞詔授林武翼大夫京東安撫使兼京東總管賈渉因傳檄中原以地來歸及反戈自效者朝廷裂地封爵無所吝仍厲諸將圖未下州郡】冬十二月四川宣撫司復洮州○詔諸將議伐金及招諭中原豪傑○趙方使扈再興許國孟宗政分道帥師伐金【趙方以金人屢敗必將同時並攻當先發以制之乃遣再興等帥師六萬分道而進國宗政東趨唐州再興西趨鄧州戒之曰毋深入毋攻城第潰其保甲燬其城砦空其貲糧而已】李全襲泗州不克而還【全以大雪淮冰合請於賈涉曰每恨泗州阻水今如平地矣請取東西城以自效渉許之全以長槍三千人從夜半渡淮潛向泗之東城將踏濠冰傅城下掩金人不備俄城上荻炬數百齊舉遙謂全曰賊李三汝欲偸城耶天黒故以火燭之全知有備乃引兵還】金尙書右丞相珠格髙琪有罪伏誅【髙琪自執政専固權寵擅作威福惡儒喜吏務行苛察與平章政事髙汝礪相倡和髙琪主機務汝礪掌利權附己者用不附者斥凡言事忤意及負材力或與已頡頏者對金主陽稱其材使幹當於河北陰置之死地又以己爲相不得兼樞密元帥以攬兵柄乃與汝礪力勸金主南伐置河北於意外凡精兵皆集河南茍且嵗月不肯輙出一卒以應方面之急至是使奴薩布殺其妻因歸罪於薩布而殺之以滅口事覺金主久知其姦遂因其事下髙琪於獄殺之初金主將遷汴欲置乣軍於平州髙琪難之及發中都金主戒博多厚撫乣軍而博多輙殺數人且勸金主取其元給器用故有紮達之難而中都以亡故金主嘗嘆曰壞天下者髙琪博多二人也】蒙古伐髙麗髙麗王暾降之【蒙古兵襲叛人於契丹徑髙麗之境髙麗人洪大宣降之且爲鄕導共攻其國國王暾降自是交通使命往來不絕】

【庚辰】十三年【金興定四年

太祖皇帝十五年】春正月扈再興圍鄧州金人救之乃還○孟宗政敗金人於湖陽獲趙興兒○許國伐唐州不克而還○以不淩爲嗣濮王○夏人復以書來議伐金○金以武仙遙領中都畱守○三月金以髙汝礪爲尙書右丞相平章政事胥鼎致仕○金紅襖賊於忙兒襲海州據之○夏四月賈渉招諭豪傑於山東兩河○蒙古徇金孟州○金封王福伊喇眾嘉努武仙張甫靖安民郭文振胡天作完顏開燕寧九人爲郡公並兼宣撫使分河北山東地以之【初太原爲蒙古所有河北州縣不能自立金主詔百官議所以爲長久之利者翰林承旨圖克坦鎬等十六人謂制兵有三曰戰和守今欲戰則兵力不足欲和則彼不肯惟有守耳河朔州郡旣殘毀不可一槪守之宜取願就遷徙者屯於河南陜西不願者許自推其長保聚險阻宣徽使伊喇光祖等三人謂度太原之勢𨿽蹔失之頃亦可復當募土人威望服眾者假以方面重權能克復一道卽以本道總管授之能捍州郡卽以長佐授之必能各保一方使百姓復業宰臣欲置公府金主意未決中丞完顏伯嘉曰宋人以虛名致李全遂有山東實茍能統眾守土𨿽三公亦何惜焉金主曰它日事定公府無乃多乎伯嘉曰若事定以三公就節鎭何不可之有金主從之乃封滄州經略使王福爲滄海公以淸觀滄州鹽山無棣樂陵東光寧津吳橋將陵阜城蓨縣之河間招撫使伊喇眾嘉努爲河間公以獻蠡安深州河間肅寧安平武彊饒陽六家荘郎山寨之眞定經略使武仙爲恆山公眞定有沃冀威鎭寧平定州抱犢寨欒城南宮縣之中都東路經略使張甫爲髙陽公以雄覇莫州髙陽信安文安大城保定靜海寶坻武淸安次縣之中都西路經略使靖安民爲易水公以涿易安肅保州君氏川季鹿三保河北江礬山寨靑白口朝天寨水谷懽谷東安寨之遼州從宜行元帥府事郭文振爲晉陽公以河北東路皆之平陽招撫使胡天作爲平陽公以平陽晉安府隰吉州之昭義節度使完顏開爲上黨公以澤潞沁州之山東安撫副使燕寧爲東莒公以益都府路皆之九公皆兼宣撫使階銀靑榮祿大夫賜號宣力忠臣總帥本路兵馬署置官吏徵斂賦稅賞罰號令得以便宜行之除已畫定所管州縣外如能收復鄰近州縣者亦聽管屬同時九府財富兵彊惟武仙耳】五月蒙古徇金隩州兗州泰定軍節度使烏延威赫死之○六月賈渉誘漣水軍忠義副都統季先殺之其下奉石珪爲帥以拒命【李全自化湖陂之捷有輕宋諸將之心以季先威望出已上陰結賈渉所任吏莫凱使譖先欲反渉信之乃以計命先赴樞密院議事於道殺之而遣統制陳選總先眾於漣水先部曲裴淵宋徳珍孫武正王義深張山張友六人拒選不納而潛迎石珪於盱眙奉爲統帥珪道楚城渉不之覺遂入漣水選還渉恥之謀分珪軍爲六請於朝出六修武京東路忠義鈴轄誥命及印授淵等以分統先眾淵等陽從命而實不奉渉教令渉恐甚詔以珪爲漣水忠義軍統轄珪不受而叛】蒙古楊在取金大名府開州及東眀長垣縣○蒙古穆呼哩取金嵐絳州遂侵河中府不克○秋七月金使烏庫哩仲端如蒙古求成○八月金嚴實據靑崖崓以魏博恩徳懷衛開相等郡來歸李全遂防張林襲東平敗績乃還【金長淸縣令嚴實爲主將所疑以兵圍之實挈老幼壁於靑崖崓依益都張林以避之防宋使趙拱以朝命諭京東過靑崖實因求內附拱與定約奉實欵至楚州賈渉以聞實亦分兵四出所至州縣皆下於是太行之東皆受實節制實乃舉九郡歸宋賈渉因再遣拱往諭配以兵二千李全亦請往渉不能止乃帥楚州及盱眙忠義萬人以行拱說全曰將軍提兵渡河不用而歸非示武也今乘勢取東平可乎全乃合張林軍得數萬襲東平之城南金行省蒙古綱帥師固守全以三千人被金銀甲赤幟繞壕躍馬索戰不得乃與林夾汶水而砦詰旦金監軍王庭玉以騎兵三百奄至全欣然上馬帥帳前所有騎赴之殺數人奪其馬逐北抵山谷遇金龍虎上將軍斡布哈貫銀甲揮長槊盛兵以出旁有繡旗女將馳突全防不免防諸將赴救防全以出乃退保長淸精銳喪失大半以鎭江軍五百懷憤使拱先將之以歸而自以餘眾由滄州假鹽利以慰贍之未防復還楚州】張林侵金滄州王福以城降○皇太子詢卒【諡曰景獻】安丙使王仕信帥師防夏人以伐金【丙遺夏人書定議同舉約以夏兵野戰宋師攻城遂命利州統制王仕信帥師赴熈秦鳳翔委丁焴節制次於鞏州以俟夏人夾攻且傳檄招諭陜西五路官吏軍民】復海州以徐晞稷知州事○夏人陷金防州○金遣使如夏行成○蒙古穆呼哩次師滿城金恆山公武仙以眞定降之穆呼哩以史天倪權知河北西路兵馬事武仙副之【穆呼哩至滿城使蒙古布哈將輕騎三千出倒馬關適武仙遣葛鐵槍攻臺州蒙古布哈與之遇葛鐵槍戰敗武仙度力不能支遂舉城降史天倪說穆呼哩曰今中原已粗定而大兵所過猶縱抄掠非王者弔民伐罪之意也且王爲天下除暴豈可效他軍所爲乎穆呼哩善之卽下命禁剽掠遣所俘老幼軍中肅然州郡聞之鹹爭降附】九月夏人圍金鞏州王仕信帥師防之不克遂還【九月夏遣其樞密使寧子寧率眾二十萬圍鞏州且來促兵王仕信帥師發宕昌四川宣撫司統制質俊李寔帥師發下城安丙命諸將分道進兵沔州都統張威出天水利州都統程信出長道興元都統陳立出大散關田冒出子午谷金州都統陳昱出上津己亥張威下令所部諸將毋得擅進兵於是諸將遲疑不進辛丑質俊等克來逺鎭敗金人於定邊城王仕信克鹽川鎭乙巳程信王仕信引兵防夏人於鞏州城下丁未攻城不克壬子程信與夏人復攻城不克信引兵趨秦州丙辰夏人自安逺砦退師十月丁巳朔程信邀夏人共攻秦州夏人不從遂自伏羗城引兵還諸將皆罷兵程信以宣撫司命斬王仕信於西和州】夏人陷金定西西寧州○蒙古使達呼如金○冬十月金封紅襖賊帥時靑爲滕陽公【靑與叔父全俱爲紅襖賊及楊安兒劉二祖敗靑承赦命降軍中爲濟州義軍萬戶李全降宋靑心羨之亦帥眾叛金而南宋處之山有眾數萬至是金元帥赫捨哩烏雅特遣人招全及靑全不從而靑以書乞假邳州以屯老幼當襲取盱眙盡定淮南以贖罪金主乃加靑銀靑榮祿大夫封滕陽公本處兵馬總領元帥兼宣撫使而未授以邳】十一月蒙古穆呼哩入金濟南府嚴實以彰徳大名府磁洺恩博滑濬州降之穆呼哩以實權濟南等路都總管【穆呼哩旣戢士卒州郡恱附遂以輕騎入濟南嚴實上謁於軍門挈所部三府六州戶三十萬以降穆呼哩承制以實爲金紫光祿大夫權濟南等路都總管實將李信以靑崖附於宋實母妻兄皆死焉實攻信復取靑崖崓】蒙古穆呼哩圍金東平府【金兵二十萬聚於黃龍岡聞穆呼哩在濟南眾未大集遣步卒二萬襲之穆呼哩迎戰金兵敗穆呼哩遂薄黃龍岡金兵盛列於城北穆呼哩麾蒙古漢軍下馬短兵接金兵又大敗溺死於河者以萬數穆呼哩遂防黃龍岡進取楚丘由單州趨東平圍之】蒙古太祖皇帝克鄂托羅爾城【太祖皇帝入西域避暑於頁實勒提斯河至秋進兵所過城皆下至鄂托羅爾城畱二太子三太子圍之而自與四太子別攻城十一月城降】蒙古耶律楚材進庚午元歷【楚材遼東丹王烏雲八世孫而金尙書右丞履之子也貞祐三年爲中都行省員外郎中都防遂降於蒙古太祖皇帝有一天下之志嘗訪遼宗室召楚材謂之曰遼金世讎吾爲汝報之矣楚材對曰臣祖父以來嘗北面事之旣爲臣子豈敢復懷二心讎君父耶太祖皇帝重其言命處左古以備訪問楚材通術數之學尢邃於太時從太祖皇帝徵西域次於塔什幹城楚材以金大明歷不應制庚午元歷上之太祖皇帝以楚材明天文之占屢有問莫不奇中故每徵伐必令楚材預卜吉凶太祖皇帝亦燒羊脾骨以符之然後行】十二月石珪以其眾叛降於蒙古賈渉命李全並將漣水忠義軍蒙古以珪爲元帥【石珪以入漣水非賈渉本意心懷不安而李全復請討珪於渉渉遂以全所統眾列於楚州之南渡門而移淮陰戰艦於淮岸以示珪有備因命一將招珪軍來者增錢糧不至者罷支給眾心遂散珪伎窮乃殺裴淵而挾孫武正宋徳珍降於蒙古穆呼哩以珪爲元帥珪卽石畫虎也珪旣去漣水之眾未有所屬李全求並將之凡萬一千人而月給萬五千人之請渉畏全不敢覈實全益得志】蒙古穆呼哩以嚴實權山東西路行省索囉呼圖克帥師次於東平【金兵固守東平不下穆呼哩謂嚴實曰我料東平糧盡必棄城去若然汝卽入城綏輯安慰之勿苦郡縣以敗大事也乃畱索囉呼圖克以蒙古兵屯守東平以實權行省謂千戶薩裏臺曰東平破可命嚴實石珪分城內南北以守之遂北還】金易水公靖安民爲其下所殺○金復故主東海郡侯永濟爲衛王【諡曰紹仍加開府儀同三司】得恭膺天命寶【鎭江副都統翟朝宗得於金師也】

【辛巳】十四年【金興定五年

太祖皇帝十六年】春正月李全襲金泗州入其西城二月金赫捨哩約赫徳來救全敗乃還○金防師於蔡州以南侵布薩安貞遂圍光州詔淮東京湖諸路禦之三月金人入黃蘄州而去扈再興敗之於天長鎭夏四月李全大敗之於淮上○金東莒公燕寧及蒙古戰寧敗死○五月甲申朔日有食之○蒙古取金東平府命嚴實石珪分治之【東平被圍旣久援者不至糧道復絕其民東徙行省蒙古綱監軍王庭玉守將和立綱不能守率眾南趨邳州蒙古索囉呼圖克邀擊斬首七千級嚴實遂入城建行省於府第薩裏臺以穆呼哩命中分其城以嚴實撫安東平以北恩博等州石畫虎移治曹州】六月詔立沂王嗣子貴和爲皇子更名竑封祁國公【帝以國本未立命選太祖後十五嵗以上者教育宮中如髙宗擇普安王故事於是立貴和爲皇子】以太祖十世孫與莒爲秉義郎【與莒燕懿王徳昭之後而希瓐之子也家於紹興山陰縣母全氏初慶元人余天錫爲史彌逺府童子師性謹願絕不預外事彌逺器重之彌逺在相位久以帝未有儲嗣而沂靖恵王近屬亦未有後欲借沂王置後爲名陰擇宗室中可立者以備皇子之選防天錫告還鄕秋試彌逺密語之曰今沂王無後宗子賢厚者幸具以來天錫渡浙與越僧同舟抵越西門防天大僧言門左有全保長者可避雨天錫過之保長知其爲丞相館客具雞黍甚肅湏防有二子侍立天錫異而問之保長曰此吾外孫趙與莒與芮也日者嘗言二兒後當極貴天錫因憶彌逺言且念其行又相當及還臨安以告彌逺彌逺命召二子來保長大喜鬻田治衣冠心以爲沂邸後可冀也集婣黨送之且詫其遇及見彌逺善相大奇之恐事泄不便遽使復歸保長大慙其里人亦竊笑之逾年彌逺忽謂天錫曰二子可復來乎天錫召之保長辭謝不遣彌逺乃使天錫密諭保長曰二子長者最貴宜還撫於其父家遂載以至臨安天錫母朱爲沐浴教字禮度益閒習及貴和立爲皇子乃補與莒秉義郎年十七矣與莒凝重寡言潔修好學每朝參待漏他人或笑語與莒獨儼然出入殿庭矩度有常見者斂容彌逺益異之】秋七月以賈渉爲淮東制置使○八月任希夷罷以宣繒同知樞密院事兪應符僉書院事○京湖制置大使趙方卒【方病革曰未死一日當立一日紀綱及卒人皆思之方少從張栻學初知靑陽縣告其守史彌逺曰催科不擾是催科中撫字刑罰無差是刑罰中教化人以爲名言守襄漢十年以戰爲守合官民兵爲一體通制總司爲一家許國以忠應變如神隠然有尊爼折衝之風故金人擾邊淮蜀大困而京西一境獨全能用名人如陳昉遊九功輩皆防爲大吏扈再興孟宗政皆自土豪推誠擢任致其死力卒爲良將故能藩屏一方使朝廷無北顧之憂諸子範葵最顯】以與莒爲右監門衛大將軍賜名貴誠○加貴誠果州練使○蒙古太祖皇帝圍西域塔裏哈寨【太祖皇帝住夏於西域蘇勒坦汗所避暑之地至秋分遣大太子二太子三太子率右軍攻玉隴哈什城四太子攻伊拉衮綽和爾瑪勒齊裏克瑪勒齊阿喇斯等城而自將兵逾鐵門闗以攻特爾黙及巴喇勒哈城皆克之遂圍塔裏哈寨】九月立貴誠爲沂靖恵王柄後○冬十月復滄州○復以齊州爲濟南府兗州爲襲慶府○夏人復以書乞防師伐金○金太醫侯濟張子英除名【侯濟張子英治金主孫疾用藥暝孫不能任遂死有司論二人當誅金主曰濟等所犯誠宜死然以朕孫故而殺人所不忍也杖七十除名】蒙古穆呼哩伐夏夏人以師防之遂取金葭州徇綏徳州十一月圍延安府【八月穆呼哩至天徳監國公主遣其臣習裏古思勞之且享將士穆呼哩遂由東勝州渉河引兵而西夏主聞之懼遣塔海監府等宴穆呼哩於河南獻奉甚厚且遣塔海甘布將兵五萬屬焉十月穆呼哩引兵東行自雲中歷太和寨以入葭州命石天應權行臺以守葭而自將大兵攻綏徳破馬蹄克戎兩寨夏主遣迷防帥眾防之述防問穆呼哩相見之儀穆呼哩曰汝主見我主卽其禮也迷防曰未受主命不敢卽拜因引眾去十一月穆呼哩進攻延安迷防始贄馬而拜金元帥哈逹與納哈塔敏珠爾禦之哈達以兵三萬陳於城東蒙古將防古布哈先以騎士三千趣之約半夜伏發穆呼哩乃令軍士銜枚潛進伏於城東兩谷間明日蒙古布哈望見金兵佯棄旗鼓走金兵追之穆呼哩出伏乘其後皷鼙震天金兵大亂穆呼哩追殺七千餘人哈達走入延安城堅壁不出穆呼哩以城池堅深猝不可防乃畱軍圍之而自將兵南攻洛川鄜州】夏人冦金定西積石州○師焚潁州○蒙古入金潼關○四川宣撫使安丙卒詔知成都府崔與之爲四川制置使盡防蜀軍【丙在四川以攻爲守威功甚著朝廷賴之及卒詔與之盡防四蜀之師與之開誠布公拊循將士人人恱服軍政復立】張林以京東叛降於蒙古蒙古以林爲山東東路都元帥李福自膠西逃歸【李全旣並將漣水忠義益驕悍輕宋及遊金山作佛事以薦國殤知鎭江府喬行簡方舟逆全大合樂以享之全歸語其徒曰江南佳麗無比湏與若等一到始造舭舟謀爭舟楫之利焉膠西當登寧海之衝百貨幅輳全使其兄福守之爲窟宅計時互市始通北人尢重南貨價增十倍全誘商人至山陽以舟浮其貨而中分之自淮轉海達於膠西福又具車輦之而稅其半然後聽往諸郡貿易車夫皆督辦於張林林不能堪林財計仰六鹽塲福恃弟有恩於林欲分其半林許福恣取鹽而不分塲福怒曰若背恩耶待與都統提兵取君頭爾林懼其黨李馬兒說林歸蒙古林遂以京東諸郡請降於蒙古穆呼哩以林爲山東東路益都府滄景濵棣等州行都元帥府事福狼狽走還楚州林猶遺賈渉書言非已叛實由李福也】十二月鄭昭先罷○閏月茍夢玉如蒙古【通好也】金更作興定寶泉【每一貫當通寶四百貫】蒙古侵鄜州節度使完顏祿錦鈕祜祿資祿都監赫捨哩鶴壽富察羅索死之○蒙古穆呼哩取金坊州遂徇隰吉州○蒙古使昻哈濟蘇來○蒙古蘇布特敗欽察部於玉峪

【壬午】十五年【金元光元年

太祖皇帝十七年】春正月庚戍朔受恭膺天命之寶於大慶殿大赦○二月李全復泗州○金完顏額爾克時全南侵至固始而去夏五月次於淮師襲敗之金人誅時全【金主以宋絕嵗幣國用以困乃命元帥左監軍額爾克行元帥府事節制三路軍馬同僉樞密院事時全副之以伐宋由頴壽進渡淮敗宋師於髙塘市攻固始縣破廬州將焦思忠兵旣而獲生口言時全之侄時靑受宋詔與金兵相拒全匿其事五月額爾克引眾還距淮二十里諸軍將渡全矯稱密詔諸軍且畱收淮南麥遂下令人獲三石以給軍眾惑之額克及諸將佐勸止之全不從畱三日額爾克謂全曰今淮水淺狹可以速濟若值暴漲宋乘其後將不得完歸矣全力拒之是夕大雨明日淮水暴漲乃爲橋渡軍宋師襲之金兵大敗橋壞全以輕舟先濟士卒皆覆沒金之兵財由是大竭金主詔數全罪而誅之】進封皇子祁國公竑爲濟國公以沂王嗣子貴誠爲邵州防禦使【竑好鼓琴史彌逺買美人善鼓琴者納諸竑而厚撫其家使瞷竑動息美人知書慧黠竑嬖之時楊皇后専國政彌逺用事久宰執侍從臺諫藩閫皆所引薦莫敢誰何權勢薫灼竑心不能平嘗書楊后及彌逺之事於幾上曰彌逺當決配八千里又嘗指宮壁輿地圖瓊厓曰吾他日得志置史彌逺於此又嘗呼彌逺爲新恩以他日非新州則恩州也彌逺聞之大懼思以處竑而竑不知眞徳秀時兼宮教諫竑曰皇子若能孝於慈母而敬大臣則天命歸之矣否則深可慮也竑不聽徳秀因力請外而去一日彌逺爲其父浩飯僧淨慈寺與國子學錄鄭淸之登慧日閣屏人語曰皇子不堪負荷聞後沂邸者甚賢今欲擇講官君其善訓導之事成彌逺之坐卽君坐也然言出於彌逺之口入於君之耳若一語泄者吾與君皆族矣淸之曰不敢乃以淸之兼魏恵憲王府大小學教授淸之日教貴誠爲文又購髙宗禦書俾習之淸之上謁彌逺卽以貴誠詩文翰墨示之譽之不容口彌逺嘗問淸之曰吾聞皇侄之賢已熟大要竟如何淸之曰其人之賢更防不能數然一言以斷之曰不凡彌逺頷之再三奉之之意益決乃日媒糵竑之失言於帝覬帝廢竑而立貴誠而帝不悟其意】蒙古穆呼哩以田雄權元帥府事及哈昭帥師戍於隰吉翼等州○知濟南府種贇伐靑州張林敗走李全入城據之○六月兪應符卒○蒙古太祖皇帝克塔裏哈寨遂屠宻拉城大掠實都而還○蒙古穆呼哩取金牛心寨知吉州楊貞死之【時金於牛心寨僑治吉州事穆呼哩自隰州攻之知州楊貞令妻孥先墜崖已從之皆死穆呼哩入寨畱兵守之而去且使蒙古布哈引逰騎出秦隴以爲聲援及視山川夷險彊弱】秋七月蒙古穆呼哩徇金靑龍堡平陽公胡天作降之穆呼哩遂趨關中使蒙古布哈守京兆以備潼關按察爾次於晉安冀州之境○九月彭義斌帥師復京東州縣嚴實將晁海以靑崖降○以宣繒參知政事程卓同知樞密院事薛極僉書院事○冬十月蒙古穆呼哩取金河中府以石天應權河東南北路陜右關西行臺【穆呼哩渡河所過州縣皆下遂取蒲州召石天應謂之曰河中爲河東要郡我欲選一首領而不可得君才略絕眾幸爲鎭之乃以天應權行臺平陽太原吉隰等處帥府皆受節度】金王庭玉復曹州殺蒙古石珪○十一月蒙古穆呼哩徇金同州節度使李復亨完顏額爾克死之○蒙古穆呼哩徇金鳳翔府○赦京東河北路【以其新復故也】十二月以李全爲保寧軍節度使京東河北鎭撫節制司副使【初李全每立戰功史彌逺輙欲加以官賈渉以爲不可及加節鉞渉嘆曰朝廷但知官爵可以得其心寧知驕則將至於不可勸耶】蒙古太祖皇帝滅回回國其王走死【太祖皇帝徵回回國其王委國而去太祖皇帝命蘇布特逐之及於輝裏河敗之回回王夜遁蘇布特將萬騎由不罕川追襲回回王逃匿海嶼蘇布特分兵守其要害回回王進退失據不旬日而庾死太祖皇帝遂進次於印度國鐵門關侍衛見一獸鹿形馬尾緑色而獨角能爲人言謂之曰汝軍宜早回太祖皇帝怪之以問耶律楚材楚材對曰此獸名角端日行一萬八千里解四夷語是惡殺之象今大軍徵西已四年蓋上天惡殺遣之以告陛下願承天心宥此數國人命實陛下無疆之福太祖皇帝卽日班師】

【癸未】十六年【金元光二年夏獻宗徳旺幹定元年太祖皇帝十八午】春正月金侯小叔復河中府殺石天應蒙古穆呼哩復取之【穆呼哩攻鳳翔晝夜苦戰四十餘日不下將由河中北還金元帥右都監侯小叔襲河中破之殺石天應焚浮橋而退穆呼哩復取河中以天應子鄂克代領其眾以守城而造浮橋引師駐終南爲屯田住夏之計初金主命元帥都監阿嚕岱守河中阿嚕岱恇怯不能軍竭民膏血爲浚築之計及絳州破阿嚕岱益懼馳奏河中孤城不可守有防親視果不可守則棄之無至資敵阿魯岱遂棄河中燒民居官舎一二日而盡尋有言河中重鎭國家基本所在設爲敵人所據則大河之險我不得専恃矣金主命有司復修葺之終不能成故隨守隨防】二月嗣秀王師禹卒○三月蒙古太師魯國王穆呼哩卒於解州【穆呼哩自河中帥師還行至解州聞喜縣疾篤謂弟岱遜曰我爲國家助成大業干戈垂四十年無復遺恨所恨者汴京未下耳汝等勉之言及而卒年五十四穆呼哩雄勇善謀與博爾濟博爾歡齊拉衮俱以忠勇事太祖皇帝太祖皇帝號爲都爾本庫魯克猶中國言四傑也太祖皇帝軍嘗失利防天大雪失牙帳所在臥艸澤中穆呼哩與博爾濟張氊蔽之自暮達曉竟不移足博爾濟從太祖皇帝徵伐立功甚多每警夜則太祖皇帝安枕極見親遇位終右萬戶贈太師廣平王博爾歡從太祖皇帝身更百戰竟死於陳位終第一千戶奇拉衮防業與三人者等然中原之功穆呼哩爲第一四人之子孫皆領宿衛號四集賽出官則爲輔相焉】夏五月蒙古初置達嚕噶齊監治郡縣【太祖皇帝循實黙裏河而上命三太子循河而下至薩木丹城降之遂畱住夏於帕爾滿川分兵攻諸部落之近者悉下之至扣肯寨與諸將防以西域漸定置達嚕噶齊於各城監治之振旅東還所過皆附】茍夢玉還自鐵門關○金作元光重寶元光珍貨【珍貨以綾印制與銀鈔並用】六月程卓卒○淮東制置使賈渉卒以丘壽邁攝制置司公事【涉以李全驕暴難制力求還朝在道卒初渉欲制忠義兵乃以翟朝宗統鎭江副司八千人屯楚州城中又分帳前忠義萬人命趙邦友髙友統五千屯城西王暉於潭統五千屯淮陰李全輕鎭江兵而忌帳前忠義乃數稱髙友等之勇遇出軍必請以自隨渉不許全每宴麾下必並召渉帳前將校於是帳前感之亦願全然未能合也及渉卒丘壽邁攝帥事全上言曰忠義烏合尺籍鹵莽莫若別置新籍一納諸朝一申制閫一以自畱庶防過有攷請給無獘壽邁從之全乃合帳前忠義與已軍盡籍之而並統其軍壽邁不悟】秋七月夏人冦金積石州○八月金納哈塔璢格殺行省防古綱據邳州以叛李全帥師防之不克進乃還靑州【邳州從宜經略使納哈塔璢格殺行省防古綱據州反與李二措致書海州言欲附宋李全麾下周岊得之以報全全喜遣王喜兒以兵二千應接而已繼之李二措納喜兒而囚之全欲攻邳四面阻水二措積勁弩備之全不得進合兵索戰而敗欲還楚州防濵棣有亂乃引兵趣靑州金行院總帥雅烏特討畱格殺之復其城】九月庚子朔日有食之○冬十二月嗣濮王不淩卒○以許國爲淮東安撫制置副使兼知楚州【初淮西都統許國奉祠家居欲傾賈涉而代之因數言李全必反涉卒防召國入對國卽上疏極言全姦謀益深反狀已著非有豪傑不能消弭遂易國文階以爲淮東制置命下聞者莫不驚愕淮東參幕徐晞稷雅意開閫及聞國用乃注釋國防以寄李全於靑州全大不樂】金主珣卒太子守緒立【金主疾革時已暮夜近臣皆出惟前朝資明夫人鄭氏以年老侍側金主知其可托謂之曰速召太子主後事言絕而殂夫人祕之是夕后妃問安寢閤龐貴妃陰狡機慧常以其子英王守純年長不得立懷怨鄭氏恐其爲變卽紿之曰上方更衣后妃可少休他室伺其入遽鑰之急召大臣傳遺詔立皇太子守緒始唘戶出后妃發防太子方入宮英王已先至太子知之分遣樞密院官及東宮親衛軍官伊喇莽阿集軍三萬餘於東華門街部署旣定命防衛四人監守純於近侍局然後卽位於柩前宣宗在位孜孜以繼述世宗爲志勤政憂民形於顏色然而境土日蹙盜賊羣起者良以性本猜忌崇信暬禦奨用吏胥苛刻成風舉措失常任相非人臨事寡斷南開宋釁西唘夏侮捐棄中原招來多敵其淪胥以亡宜哉】蒙古伐夏夏主遵頊傳國於其子徳旺自號上皇○蒙古蘇布特滅欽察烏魯斯薩裏等部大掠西蕃邊部而還

【甲申】十七年【金哀宗守緒正大元年太祖皇帝十九年】春三月召崔與之爲禮部尙書以鄭捐之爲四川制置使與之辭不拜【與之治蜀將士輯睦府藏充實至是以疾歸廣州蜀人肖其像而祠焉】金尙書右丞相髙汝礪卒【汝礪循黙固位金主立諫官乞黜之金主曰汝礪先帝所立以爲相者又可黜耶又有男子服衰麻望承天門且笑且哭有司詰之則曰吾笑笑將相無人吾哭哭金國將亡羣臣請殺之金主曰近詔艸澤直言今𨿽譏訕不可殺也惟以君門非笑哭之所杖而遣之】金以張行信爲尙書左丞【行信初爲參政惡髙琪之専每裁抑之髙琪忌而出之至是復召用】金使李唐英來輸平【金主遣尙書令史李唐英至滁州通好旣而復遣樞密判官伊喇莽阿率兵至光州榜諭宋界軍民更不南伐】秋七月以師嵒嗣秀王○八月帝有疾史彌逺矯詔立沂王嗣子貴誠爲皇子更名昀閏月帝崩於福寧殿昀卽位尊皇后曰皇太后垂簾同聽政封皇子濟國公竑爲濟陽郡王出判寧國府【八月丙戍帝不豫史彌逺遣鄭淸之往沂王府告貴誠以將立之意貴誠黙不應淸之曰丞相以淸之從遊之久故使布腹心足下不答以一語則淸之將何以復命於丞相貴誠始拱手徐言曰紹興老母在淸之以告彌逺益相與嘆其不凡壬辰帝疾篤彌逺稱詔以貴誠爲皇子攺賜名昀授武泰軍節度使封成國公閏月丁酉帝崩彌逺遣皇后兄子谷石以廢立事白後後不可曰皇子竑先帝所立豈敢擅變谷等一夜七往返後終不許谷等乃拜泣曰內外軍民皆已歸心茍不立之禍變必生則楊氏無噍類矣後黙然良久曰其人安在彌逺卽於禁中遣快行宣昀令之曰今所宣是沂靖恵王府皇子非萬嵗巷皇子茍誤則汝曹皆處斬皇子竑時聞帝崩跂足以需宣召久而不至乃屬目墻壁間見快行過其府而不入疑焉已而擁一人徑過天暝不知爲誰甚惑之昀入宮見後後拊其背曰汝今爲吾子矣彌逺引昀至柩前舉哀畢然後召竑竑聞命卽赴至則每過宮門禁衛拒其從者彌逺亦引竑至柩前舉哀畢引出帷殿帥夏震守之遂召百官立班聽遺制則引竑就舊班竑愕然曰今日之事我豈當仍在此班震紿之曰未宣制已前當在此宣制後乃卽位耳竑以爲然已而遙見殿上燭影中已有人在禦座則昀已卽位矣宣制畢閤門宣贊呼百官拜舞賀新皇帝卽位竑不肯拜夏震捽其首下拜遂稱遺詔以竑爲開府儀同三司進封濟陽郡王判寧國府尊楊皇后曰皇太后垂簾同聽政詔遵孝宗故事宮中自服三年喪寧宗恭儉守文初年以舊學輔道之功召用宿儒引防善類其政可觀中更韓侂冑內蓄羣姦指正爲僞外挑彊鄰流毒淮甸函首求成國體虧矣及史彌逺擅權於外楊后竊政於內帝拱黙不能自彊惜哉】封兄濟陽郡王竑爲濟王出居湖州○九月召傅伯成爲顯謨閣學士楊簡爲寶謨閣直學士柴中行爲右文殿修撰並奉朝請伯成簡辭不至【帝旣立史彌逺欲收眾望勸帝褒表老儒於是帝謂宰輔曰傅伯成楊簡皆先朝耆舊朕所簡記可召赴行在故有是命簡辭不至簡嘗師陸九淵篤學力行其爲政設施皆可爲後世法人敬慕之】以禮部侍郎程珌吏部侍郎朱著戶部侍郎陳徳剛中書舎人眞徳秀並兼侍讀工部侍郎葛洪起居郎喬行簡宗政少卿陳貴誼軍器監王塈並兼侍講【初徳秀爲起居舎人兼宮講言事不避權貴且捲捲於復讎時史彌逺方以爵祿縻天下士徳秀慨然謂劉爚曰吾徒湏急引去使廟堂知世亦有不肯爲從官之人遂力請外至是自知潭州召還入對勸帝容受直言召用賢臣固結人心爲本帝開納之徳剛伸子也】以眞徳秀爲禮部侍郎兼直學士院魏了翁爲起居郎【開禧初了翁以武學博士召試學士院對防諫開邊事禦史徐枏劾了翁狂妄了翁遂以親老出知嘉定府及韓侂冑敗史彌逺用事收召諸賢了翁預焉力辭不至築室白鶴山下以所聞於輔廣李燔者開門授徒士爭負笈從之由是蜀人盡知禮義之學及爲潼川轉運判官上防乞與周惇頥張載程顥程頥錫爵定諡示學者趣向與任希夷合朝廷從之至是以起居舎人進攺起居郎】追封宗室希瓐爲榮王妻全氏爲國夫人以其子與芮襲封奉祀【帝之本生父母也】冬十月嗣秀王師嵒卒○夏及金平始用敵國禮【夏與金通好不交兵者八十年至貞祐初以小故生釁搆難十年一勝一負遂至精鋭俱盡兩國皆獘至是夏遣其吏部尙書李仲諤修好於金稱弟而不臣各用本國年號金主許之遂以夏國修好詔中外而遣禮部尙書鄂屯良弼報之】十一月以葛洪同僉書樞密院事

通鑑續編卷二十﹤史部﹐編年類﹐通鑑續編﹥

欽定四庫全書

通鑑續編卷二十一

元陳桱撰

【乙酉】理宗皇帝寶慶元年【金正大二年

太祖皇帝二十年】春正月詔舉賢良之士○湖州潘壬起兵立濟王竑爲皇帝竑討壬平之【湖州人潘壬與其從兄甫弟丙以史彌逺廢立心不平之乃聚眾陰遣人至淮東通意於李全謀挾濟王渡江而立之全欲坐致成敗陽與之期日遣兵應接而實無意也壬等信之遂部分其眾以待及期全兵不至壬等懼事泄乃以其黨雜販鹽盜千餘人結東如全軍狀揚言自山東來夜入州城求濟王王聞變匿水竇中壬尋得之擁至州治以黃袍加王身王號泣不從壬等彊之王不得已乃與約曰汝能勿傷太后官家乎眾許諾遂發軍資庫金帛防子犒軍知州謝周卿率官屬入賀壬等僞爲李全牓揭於門數史彌逺廢立之罪且云今領精兵二十萬水陸並進人皆聳動比眀視之則皆太湖漁人及巡尉兵卒耳王知事不成乃遣王元春告於朝而帥州兵討壬壬變姓名走楚州甫丙皆死元春至行在史彌逺懼甚急召殿司將彭任帥師赴之至則事平矣壬至楚將渡淮而北爲小校眀亮所獲送臨安斬之】史彌逺殺濟王竑於湖州詔追貶爲巴陵郡公【彌逺忌竑謀殺之乃詐言竑有疾令客秦天錫召醫如湖州視之天錫至諭防逼竑縊於州治以疾薨聞於朝贈少師保靜鎭潼軍節度使給事中盛章權直舎人院王塈繳還詔命從之起居郎魏了翁金部貟外郎洪咨防相繼言竑之寃及禮部侍郎直學士院眞徳秀入對因曰陛下初膺大寶不幸處人倫之變有所未盡流聞四方所損非淺霅川之變非濟邸本志前有避匿之迹後聞捕討之謀情狀本末灼然可考願詔有司討論雍熈追封秦邸舎罪防孤故事斟酌行之𨿽濟王未有子息興滅繼絕在陛下耳帝曰朝廷待濟王可謂至矣徳秀對曰陛下友愛之心可謂無所不至但謂此事處置盡善臣未敢仰承聖訓觀舜所以處象則陛下不及舜眀甚大抵人主當以二帝三王爲師秦漢以下人君舉動不皆合理難以爲法帝曰亦是一時倉卒徳秀曰此已往之咎願陛下益進徳修學以掩前失帝曰善】蒙古武仙殺史天倪天倪弟天澤伐仙仙走西山天澤復入眞定【武仙聞宋彭義斌復取山東州縣乃叛蒙古殺都元帥史天倪天倪弟天澤時防母歸燕府僚王守道追天澤於道告以天倪被殺之故且曰變起倉卒部曲散在近郊若能返斾當不招自至天澤曰不共國之讎死亦當往況不死耶遂傾貲裝易鏜仗南還行次滿城得士馬甚眾遣監軍李伯祐言狀於燕京行省乞兵進討行省卽命天澤嗣兄河北西路都元帥遣笑乃反率銳卒三千援之合勢進攻盧奴虜仙驍將葛鐵鎗乘勝至中山略無極防趙州進駐野頭仙懼奔西山之抱犢砦天澤遂復入眞定府】二月賜鄂王嶽飛諡忠穆○以師彌嗣秀王○李全作亂焚楚州淮東制置副使許國走死以徐晞稷爲制置副使以撫之【許國至鎭李全妻楊氏郊迓國辭不見楊氏慙而歸國旣視事痛抑北軍有與南軍競者無曲直偏坐之犒賞十損八九全自靑州致書於國國誇於眾曰全仰我養育我略示威卽奔走不暇矣李全故畱靑州國不能致乃數厚餽之欲以邀全還會劉慶福亦使人覘國意向國左右知之語覘者曰制置無害汝等意慶福以報全全集將校曰我不參制閫則曲在我今不計生死必往遂還楚州上謁賔佐戒全曰節使當庭參制使必免禮全從之及全庭趨國端坐納全拜不爲止全退怒曰庭參亦常禮全歸本朝拜人多矣但恨汝非文臣本與我等汝向以淮西都統謁賈制帥亦免汝拜汝有何勲業一旦位我上便不相假借耶全赤心報朝廷不反也國繼設盛會宴全遺勞加厚全終不樂國之客章夢先主幕議劉慶福謁之夢先以其客將令隔幕貌喏慶福亦怒旣而全欲往靑州恐國苛畱自計曰彼所爭者拜耳拜而得志吾何愛焉更折節爲禮因會集間出札白事國見其細故判從之全卽席再拜謝自是動息必請得請必拜國大喜語家人曰吾折伏此子矣全往靑州會國集兩淮馬步軍十三萬大閱楚城之外欲以挫北軍之心全妻楊氏及軍校畱屯所者懼其謀已因內自爲備會全自靑州遣劉慶福還楚爲亂適有潘壬之事及壬敗全黨益不安或教楊氏畜一男子指謂人曰此宗室也且語僚佐曰防令汝爲朝士潛約盱眙四軍爲應與之共反盱眙四將不從於是慶福謀終輟止欲快意於國矣訐議官茍夢玉知之以告國國曰但使反反卽殺我我豈文儒不知兵者耶夢玉懼禍及已求檄往盱眙復告慶福曰制使欲圖汝兩爲自結之計二月乙夘國晨起視事忽露刃充庭客駭走國厲聲曰不得無禮矢已及顙流血蔽面而走亂兵悉害其家大縱火焚官寺兩司積蓄盡爲賊有親兵數十人翼國登城樓縋城走伏道堂中宿馬賊擁通判姚翀入城犒兩軍使歸營是日慶福首殺章夢先以報其辱丙辰國縊於途事聞史彌逺懼激它變欲事涵忍以徐晞稷嘗倅楚守海得全歡心乃授晞稷制使令屈意撫全全聞國死自靑州還楚佯責慶福不能彈壓致忠義之哄斬數人上表待罪朝廷不問知揚州趙範得制置使印於潰卒中以授晞稷晞稷至楚全及門下馬拜庭下晞稷降等止之賊眾乃恱晞稷至以恩府稱全恩堂稱楊氏而手足倒置矣】三月葬永茂陵○夏四月皇太后以多病免聼政○五月以不熄嗣濮王○李全襲彭義斌於恩州義斌敗之【許國旣死李全使人報彭義斌於山東曰許國謀反已伏誅矣爾軍可聴我節制義斌大罵曰逆賊背國厚恩擅殺制使我必報此讎乃斬全使賫牒南向告天誓眾見者憤激五月全自靑州攻東平不克乃攻恩州義斌出兵與戰全敗走獲其馬二千劉慶福聞全敗引兵往救又爲義斌所敗全退保山崓抽山陽忠義以北全妻楊氏及劉全皆欲親赴難會全遣人求徐晞稷書與義斌連和乃止義斌以書遺沿江制置使趙善湘曰不誅逆全恢復不成但能遣兵扼淮進據漣海以蹙之斷其南路此賊必擒賊平之後收復一京三府然後義斌戰河北盱眙諸將襄陽騎士戰河南神州可復也盱眙四總管亦各遣使致書乞助討賊知揚州趙範亦以爲言史彌逺令諭範無出位専兵各享安靖之福範復以書力論之彌逺不聴】六月加史彌逺太師封魏國公彌逺辭太師許之○秋七月彭義斌伐眞定嚴實以蒙古師來戰義斌死之實復盡取京東州縣【義斌旣克山東復納李全降兵兵勢甚張遂圍東平嚴實遣人求援於防古孛裏海孛裏海兵未至而城中食且盡實乃與義斌連和義斌亦欲借實以取河朔而後圖之遂以兄禮事實時實麾下兵尙數千義斌不之奪而畱實靑崖之家屬不遣七月義斌攻眞定道西山與孛裏海等軍相望義斌分實以帳下兵陽助而陰伺之實知勢已迫卽連趣孛裏海軍而與之合遂及義斌戰於內黃之五馬山義斌兵潰史天澤以銳卒略其後遂擒義斌義斌不屈而死於是京東州縣復爲實有】罷工部尙書陳徳剛金部貟外郎洪咨防【論濟王之寃忤史彌逺也】竄大理評事胡夢昱於象州【夢昱上書言濟王不當廢引晉太子申生漢戾太子及秦王廷美之事爲證言甚切直史彌逺諷禦史李知孝劾之除名羈管而卒】贈張九成太師崇國公【帝以前禮部侍郎張九成正色立朝有中興明道之功也九成研思學多所訓觧然早與學佛者逰故議論多偏】以程頥四世孫源爲籍田令○以梁成大爲監察禦史【時論濟王事者眾史彌逺患之成大以知縣秩滿待選臨安諂事彌逺家幹者萬昕昕一日言眞徳秀當逐成大曰某若入臺必能辦此事昕爲達其語遂擢禦史成大因與莫澤李知孝共爲彌逺鷹犬凡忤彌逺意者三人必相繼擊之由是名人賢士排斥殆盡人目爲三凶】罷禮部侍郎直學士院眞徳秀【徳秀屢進讜言帝皆虛心開納史彌逺益嚴憚之於是莫澤等劾徳秀所言濟王贈典爲舛論綱常簡節上語遂罷】冬十月金完顏王嘉努有罪金主命論如律【王嘉努金內族也殺鮮於主簿權貴多救之者金主曰英王朕兄也敢妄撻一人乎朕爲人主敢以無罪害一人乎國家裒弱之際生靈有防何而族子恃勢殺一主簿吾民無主矣其如法誅之】防古太祖皇帝伐夏取肅甘州西涼府十一月取靈州進次於鹽州川【以其不入質子而遣兵助西域也】以薛極參知政事葛洪僉書樞宻院事○以李知孝爲右正言【知孝附史彌逺而忌眞徳秀魏了翁之鯁直乃上疏曰士大夫汲汲好名正救之力少而附和沽激之意多扶持史意微而詆訾扇搖之意勝旣慮君上之或不能用又恐朝廷之或不能容姑爲激怒之辭退俟斥逐之命始則慨慷而激烈終則懇切而求去將以樹奇節而立令名此則臣之所未曉也蓋以陰詆徳秀了翁也逾月復言近年以來諸老凋零殆盡後學晚出不見前輩不聞義理不講綱常識見卑陋議論偏詖更倡疊和蠱惑人心此風披扇爲害實深乞下臣章風厲內外各務靖共以杜禍萌遂進拜右正言】貶權工部侍郎魏了翁於靖州罷提舉玉隆萬壽宮眞徳秀祠祿【起居郎魏了翁知不爲史彌逺所容以疾求去彌逺猶畏公議外示優禮攺權工部侍郎了翁力請外乃出知常徳府越二日諌議大夫朱端常劾了翁欺世盜名朋邪謗國徳秀奏札詆誣詔了翁落職奪三秩靖州居住徳秀落煥章閣待制罷祠李知孝上書乞追削流竄徳秀以正典刑梁成大亦奏了翁已従追竄人猶以爲罪大罰防徳秀狂僭悖謬不減了翁相羊家食宜削秩貶竄一等施行彌逺勸帝下其章帝曰仲尼不爲已甚遂止鐫兩秩罷祠成大貽書所親曰眞徳秀乃眞小人魏了翁乃僞君子此舉大快公論識者笑之了翁至靖湖湘江浙之士不逺千里負書從學乃著九經要義百卷訂定精宻先儒所未有也徳秀旣歸浦城修讀書記語門人曰此人君爲治之門如有用我者執此而往可也】蒙古圖類取金彰徳○蒙古使濟古爾往髙麗未至盜殺之【自是髙麗與古不通】武仙復入眞定古史天澤奔槁城【彭義斌旣敗仙勢益蹙已而潛納諜者匿眞定之大歷寺夜斬關爲內應仙復入城天澤出奔槁城】

【丙戌】二年【金正大三年○夏主睍元年○太祖皇帝二十有一年】春正月贈全州教授陸九齡舒州通判沈煥官諡【九齡撫州金溪人父賀以學行爲里人所宗九齡幼穎悟端重稍長補郡學弟子貟時秦檜當國程氏學廢九齡獨尊其說吏部貟外郎許忻退居臨川與九齡語大恱之盡告以當代文獻自是九齡益大肆力於學繙閱百家晝夜不倦悉通陰陽星歷五行卜筮之說性周謹不肯茍簡渉獵舉進士調興國教授未上會湖南茶冦剽廬陵人心震懾或請九齡主義社以備冦門人多不恱九齡曰文事武備一也古者有徵討公卿卽爲將帥比閭之長則伍兩之卒也士而恥此則豪俠武斷者専之矣遂領其事調度有法郡縣倚以爲重暇則與鄕之子弟習射曰是固男子之事也及至興國不以職閒自佚益嚴規矩肅衣冠如臨大眾勸綏引翼士類興起攺全州教授未上得疾與客對語猶以天下學校人材爲念整襟正臥而卒九齡之家累世義居一人最長者爲家長一家之事聴命焉嵗選子弟分任家事凡田疇租稅出內庖防賔客之事各有主者闔門百口男女各供其職閨門之內肅若朝廷而忠敬樂易鄕人化之皆遜弟焉與弟九淵爲師友和而不同學者號爲二陸有來問學者九齡従容啟告人人自得或未可與語則不發嘗曰人之惑有難以口舌爭者言之激適固其意少需未必不自悟也張栻嘗與書講學期以任道之重呂祖謙甞稱之曰所志者大所據者實有肯綮之阻𨿽積九仭之功不敢遂有豪釐之偏𨿽立萬夫之表不敢安公聴並觀卻立四顧弗造於至平至粹之地弗措也至是贈朝奉郎直祕閣謚文逹○煥慶元定海人從學於九齡乾道中爲太學錄以所躬行者淑諸人早暮延見學者孜孜誨誘同僚忌其立異或勸其姑營職道未可行也煥曰道與職有二乎適私試發防引孟子立乎人之本朝而道不行恥也言路以爲訕已請黜之遂爲髙郵軍教授後終於舒州通判煥閒居𨿽病猶不廢書卷每以善類凋防爲憂周必大嘗曰某立朝時不能推揚賢善予愧叔晦益者三友叔晦不子愧也煥人品髙明不茍自恕晝觀諸妻子夜卜諸夢寐兩者無愧始可以言學至是贈直華文閣諡端憲煥友奉化舒璘刻苦磨厲攺過遷善從張栻陸九齡逰及聞朱熹呂祖謙講學於婺徒步往謁之以書告其家曰敝牀疏席總是佳趣櫛風沐雨反爲美境樂於教人嘗曰師道尊嚴璘不如叔晦若啟迪後進則璘不敢多讓仕終宜州通判卒至是特諡文靖】錄張九成呂祖謙張栻陸九淵子孫授官有差【九淵生而穎異年三四嵗問其父賀曰天地何所窮際父笑而不答遂深思至忘寢食及總角舉止異常兒見者敬之嘗謂人曰伊川之言奚爲與孔孟之言不類近見其間多有不是處他日讀書至四方上下曰宇往古來今曰宙忽大省悟曰宇宙內事乃已分內事已分內事乃宇宙內事也又曰東海有聖人出焉此心同也此理同也至西南北海有聖人出此心此理亦莫不然千百世之上至千百世之下有聖人出此心此理亦無不同也及登進士第至臨安士爭從之逰言論感激聞而興起者甚眾教人不用學規有小過言中其情或至流汗有懷於中而不能自曉者九淵爲之條析其故悉如其心亦有相去千里聞其大槪而得其爲人嘗曰念慮之不正者頃刻而知之卽可以正念慮之正者頃刻而失之卽爲不正有可以形迹觀者有不可以形迹觀者必以形迹觀人則不足以知人必以形迹繩人則不足以救之後以將作監丞奉祠還鄕學者輻輳每開講席戶外屨滿耆舊扶杖觀聴學者稱爲象山先生嘗謂學者曰汝耳自聰目自眀事父自能孝事兄自能弟本無欠闕不必它求在乎自立而已又曰此道與溺於利欲之人言猶易與溺於意見之人言卻難或勸其著書九淵曰六經注我我注六經又曰學茍知道六經皆我注腳及知荊門軍政行令修民俗爲變一日謂家人曰吾將死矣乃沐浴更衣端坐而逝諡曰文安初九淵與朱熹會於鵞湖論辧所學多不合及熹守南康九淵訪之熹與至白鹿洞九淵爲講君子小人諭義利一章聽者至有泣下者熹以爲切中學者隠微深痼之病至於無極而太極之辧則貽書往來論辧不置焉其次兄曰九韶學問淵粹隠居山中畫之所行夜必書之人稱爲梭山先生九淵之門人其最著者曰袁燮楊簡舒璘沈煥燮慶元鄞人端粹専靜慨然以名節自許嘗爲國子祭酒延見諸生必迪以反躬切己忠信篤實是爲道本聞者竦然有得每言人心與天地一本精思以得之兢業以守之則與天地相似學者稱爲潔齋先生燮子甫少服父訓謂學者曰吾觀艸木之發生聽禽鳥之和鳴與我心契其樂無涯仕終吏部尙書卒】蒙古史天澤以槁城董俊之師入眞定武仙走西山【槁城守將董俊以全軍授天澤天澤乃與薩納臺擊仙敗之仙走西山薩納臺怒眞定民反覆驅萬人將斬之以示威天澤曰是皆吾民我力不能及一旦委去不幸爲賊脇制今殺之何罪乃全釋之】三月古圍李全於靑州【全北剽山東南仰宋糧且挾宋以疑古古攻之全大小百戰終不利嬰城自守蒙古築長圍夜布狗砦全糧援路絕與兄福謀福曰二人俱死無益也汝身系南北輕重我當死守孤城汝間道南歸提兵赴援可尋生路全曰數十萬勍敵未易支也全朝出則城夕陷不如兄歸於是全畱靑福還楚】夏六月以孔子後萬春襲封衍聖公○秋七月夏國主徳旺以憂卒弟子南平王睍立【蒙古太祖入夏城邑多降徳旺憂悸而卒國人立睍】八月追降巴陵郡公竑爲縣公【從李知孝之請也】衛涇卒○金以楊云翼爲益政殿說書【云翼天性雅重博學能文明於政事直言敢諫與翰林學士趙秉文同爲時所重】以劉琸爲淮東制置副使兼知楚州【朝廷聞李全爲蒙古所圍稍欲圖之以琸代徐晞稷而命彭代琸知盱眙】冬十月作寶章閣【蔵寧宗禦制也】攺湖州爲安吉州【以濟王也】十一月盱眙忠義夏全作亂逐制置副使劉琸帥眾降金【琸在楚州心知不能制馭盱眙四總管惟以鎭江兵三萬自隨又素與時靑有怨不召之夏全請從琸素畏其狡亦不許彭自以資望淺而琸止夏全不召以爲欲遺患盱眙且曰琸猶憚夏全我何能用乃激夏全曰楚城賊黨不滿三千健將又在山東何不立功以取富貴夏全欣然帥兵徑入楚城時靑亦自淮陰入屯城內琸且駭且恐勢不容卻復就二人謀焉時傳李全已死李福欲分兵赴靑州琸令夏全盛陳兵楚城李全之黨震恐李全妻楊氏使人行成於夏全曰將軍非山東歸附耶狐死悲李氏滅夏氏寧獨存願熟計之夏全以爲然旣而楊氏盛飾出迎夏全與按行營壘曰人傳三哥死吾一婦人安能自立便當事太尉爲夫子女玉帛干戈倉廩皆太尉有望願領此誠無多言也夏全心動乃置酒歡甚飲酣就寢如歸轉仇爲好反與李福謀逐劉琸遂圍楚州治焚官民舎殺守蔵吏取貨物時琸精兵尙萬人窘東不能發一令太息而已夜半琸縋城僅以身免鎭江軍與賊戰死者大半將校多死器甲錢粟悉爲賊有琸步至揚州借兵自衛夏全旣逐琸暮歸李全營楊氏拒之全恐楊氏圖已因大掠趨盱眙欲爲亂盱眙將張範成進閉城門夏全不得入狼狽降金朝廷聞之大恐】古太祖皇帝取夏中興府○古取金濮州東平府

【丁亥】三年【金正大四年○是嵗夏亡○太祖皇帝二十有二年】春正月以姚翀爲淮東制置副使兼知楚州【朝廷以姚翀嘗與李全交驩故命之翀朝辭帝謂曰南北皆吾赤子何分彼此卿其爲朕撫定之翀至楚城東艤舟以治事間入城見李全妻楊氏用徐晞稷故事而禮過之楊氏許翀入城翀乃入寄治僧寺中奉楊氏甚謹】贈朱熹太師信國公【詔曰朕觀朱熹集注大學論語孟子中庸發揮聖賢蘊奧有補治道朕勵治講學緬懷典刑可特贈熹太師追封信國公逾月熹子工部侍郎在入對言人主學問之要帝曰先卿中庸序言之甚詳朕讀之不釋手恨不與之同時也】三月蒙古取金徳順府節度使完顏愛新死之○夏五月李全以靑州降於蒙古蒙古以全爲山東行省【全被圍一年食牛馬及人且盡將自食其軍全欲降懼眾異議乃焚香南向再拜欲自而使其黨鄭衍徳田四救己曰譬如爲衣有身愁無袖耶今北歸未必非福全乃降之】蒙古取金臨洮府總管圖們呼圖克們死之○古使唐慶如金○六月戊申朔日有食之○楚州忠義李福作亂逐制置副使姚翀詔卽以忠義統制楊紹云兼淮東制置副使攺楚州爲淮安軍【劉慶福在山陽自知已爲厲階懷不自安欲圖李福以贖罪於朝福知之亦謀殺慶福於是二人互相猜忌不復相見一日福僞稱病不出旬餘慶福以爲誠然往候之及福寢所遙見福寢臥不解衣心疑之不得已至牀下見牀頭有鞘刀慶福口問疾而手按鞘懼福先發福亦疑慶福就以刀見害乃躍起防刀傷慶福慶福走左右殺之福以慶福首納於姚翀翀大喜幕客杜耒曰慶福首禍一世姦雄今頭落措大手耶時楚州自夏全之亂儲積無餘綱運不續賊黨借借謂皆由福所致福畏眾口數見翀促之翀謝以朝廷撥降未下福曰朝廷若不養忠義則不必建閫開幕今建閫如故獨不支忠義錢糧是欲立制閫以困忠義也六月福乘眾怒與李全妻楊氏謀召翀飲翀至而楊氏不出就坐賔客左右散去福以翀命召諸幕客以楊氏命召翀二妻諸幕客知有變不得已而往杜耒至八字橋福兵腰斬之福兵欲害翀鄭衍徳救之得免去須縋城西夜走歸眀州死朝廷以淮亂相仍遣帥必斃莫肯往來始欲輕淮而重江楚州不復建閫就以其帥楊紹云兼制置攺楚州爲淮安軍命通判張國眀權守視之若羈縻州然賊徒塞南門開北門支邑民田皆以少價抑買之自收粟以贍眾朝廷不問】金以完顏哈周爲議和使如蒙古○蒙古太祖皇帝滅夏以夏主睍歸【太祖皇帝盡克夏城邑其民穿鑿土石以避鋒鏑免者百無一二白骨蔽野閏五月太祖皇帝避暑於六盤山夏主睍力屈出降太祖皇帝執之以歸時諸將爭掠子女財幣耶律楚材獨取書數部大黃兩駝而已旣而軍士病疫惟得大黃可愈楚材用之所活萬人拓防自宕項入居銀夏兄弟子孫相襲至繼遷立國元昊始大乃北渡河城興州而居之盡有夏綏銀宥靈鹽武威張掖酒泉燉煌等郡之地南界橫山東距西河廣袤萬里乃分境內爲三十二州河南之州九曰靈洪宥銀夏石鹽南威會河西之州九曰興定懷永涼甘肅沙熈秦河外州四曰西寧樂廓積石其地饒五穀尢宜稻麥土堅腴水淸洌風气廣莫民俗彊梗故能立國久長視宋遼金立國之彊弱爲向背焉】秋七月古自鳳翔侵京兆○張林等誅李福於楚州【李全之黨以贍軍錢糧不繼屢有怨言全將國安用閻通嘆曰我曹米外日受銅錢二百楚州物賤可以樂全而劉慶福爲不善怨仇相尋使我曹無所衣食時張林邢徳亦在楚自謂嘗受宋恩中遭間貳今歸於此豈可不與朝廷立事王義深嘗爲全所辱且謂我本賈帥帳前士與彭義斌舉義不成而歸五人相與謀曰朝廷不降錢糧爲有反者未除耳乃共議殺李福及全妻楊氏以獻遂師眾趨楊氏家李福走出邢徳手刄之相屠者數百人郭統制殺全次子通及全妾劉氏妄稱楊氏函其首並福首獻於楊紹云紹云馳送臨安傾朝皆喜乃檄知盱眙彭及總管張恵範成進時靑並兵往楚州使便宜盡戮其餘黨輕儇不爲四總管所服得檄不敢自決力讓張範成進二人卽提兵入楚州與張林等五人歡宴議分北兵爲五使五人分掌之每軍毋過千人分屯四門及城凡在靑州者老幼並絕糧給出淮陰戰艦陳淮岸以斷全歸路請制府及朝廷處之朝議以時靑望重檄靑區畫靑恐禍及密遣人報全於靑州遷延不決恵成進乃歸盱眙紹云赴樞密院稟議事竟無成】八月盱眙忠義張等執知軍事彭以城降金金使完顏額爾克戍之【張恵範成進以朝檄専委時靑而不及已旣歸盱眙乃設燕以邀彭乘其醉縛之渡淮以盱眙降於金金人俾恵専制河南以拒古而使總帥完顏額爾克戍之】蒙古以李全爲山東淮南行省全自靑州復入淮安殺張林【全得時靑報慟哭力請於蒙古以求南還蒙古不許全因斷一指以示之誓還南必叛蒙古乃授全山東淮南行省得専制山東嵗獻金幣全遂與蒙古張宣差及通事數人還楚州服蒙古衣冠文移紀甲子而無年號楊紹云聞其至遂畱揚州不還王義深奔金國安用殺張林邢徳以自贖全殺郭統制及時靑而並其眾朝廷置不問】李全敗金完顏額爾克於山○冬十月以宜州觀察使貴謙爲沂靖恵王柄後○金封李全爲淮南王不受○十二月防古入關外諸隘四川制置使鄭損棄沔州逃歸蒙古遂入三關【古入京兆關中大震復以兵破關外諸隘至武階鄭損棄沔州而遁於是三關不守時金人盡棄河北山東關陜惟並力守河南保潼關自洛陽三門析津東至邳州之源雀鎭東西二千餘里立四行省帥精兵二十萬以守禦之議者乞命謹邊備以防南侵帝命樞臣采其計】古太祖皇帝崩於六盤四太子監國【太祖皇帝崩年六十六凡六子大太子曰卓沁性卞急而善戰早薨二太子諱察罕臺性愼密爲眾所畏三太子諱諤格徳依是爲太宗皇帝四太子諱圖類是爲睿宗皇帝其庶子曰烏拉齊一日科爾戩】古張柔自滿城徙治保州【柔以滿城蹙隘不能容眾乃移鎭保州保當南北之衝亂後荒空者十餘年柔剗荊榛立市井通商販招流亡不數年官府第捨煥然一新乃大興學校招徠儒士保井泉素咸鹵不可飲食柔引雞距一畆二泉鑿城門而入疏爲長河以流穢濁樓櫓相望陂池暎帶若圖畫然遂爲燕南一大都會後升爲順天府復攺保定路】古史天澤襲武仙於西山仙敗走汲縣【天澤在眞定繕城壁修武備爲不可犯之計嵗荒食艱捐甘攻苦與眾共之招流散拊瘡痍披荊棘掇瓦礫官府民聚以次完治以髙公抱犢諸砦武仙之巢穴不可以不攻乃帥兵破之仙走入汲縣天澤復取相衞蟻尖砦】古入西和知州陳寅死之【古兵薄西和時城兵寡弱援者不至知州陳寅竭智固守力不能支遂陷寅謂妻杜氏令避兵鋒杜氏厲聲曰安有生同君祿死不共王事者卽飲藥自殺寅亦伏劍而死子姓賔客同死者二十八人】

【戊子】紹定元年【金正大五年】春正月以桂如淵爲四川制置使翟朝宗知揚州權淮東制置司事○金使完顏莽伊蘇如古弔防○三月古入金大昌原完顏陳華善大敗之【蒙古兵入大昌原金平章政事完顏哈逹以忠孝軍提控完顏陳華善爲前鋒陳華善擐甲上馬以四百騎大敗蒙古八千之眾士气皆倍蓋自有古之難二十年間始有此防由是陳華善之名震國中】夏六月壬寅朔日有食之○秋八月李全如靑州古嚴實敗之全復還楚州○冬十二月以薛極知樞密院事袁韶同知院事鄭淸之僉書院事葛洪參知政事○金以完顏納新爲蒙古國信使○蒙古伐西域

【己丑】二年【金正大六年

蒙古太宗皇帝元年】春二月金以丞相完顏薩布行尙書省事於關中○三月金以完顏陳華善爲穆琨【忠孝軍皆回紇柰曼羌渾及中原被俘避罪來歸者騺狠難制惟陳華善禦之有方坐作進退皆中程式所過州縣秋毫無犯居街曲間不聞喧雜每戰則先登陷陣疾若風雨諸軍倚以爲重】秋八月蒙古太宗皇帝卽位於奎騰阿喇勒之地【耶律楚材以太祖遺詔請立三太子乃召諸王畢會擇以八月二十四日卽位時四太子監國諸王意猶豫未決二十二日楚材言於監國曰此社稷之大計若不早定恐生他變監國與諸王奉三太子卽位是爲太宗皇帝時庶事艸創禮儀簡率楚材始定冊立儀禮俾皇族諸王尊長皆就班列以拜尊長之有拜禮自此始諸國之來朝者多以冒禁當誅楚材言於帝曰陛下新卽位願無污白道子帝従之蓋國俗尙白以白爲吉故也又中原新定未有號令長吏皆得自専生殺少有忤意者刀鋸隨之至有全家被禍者楚材以爲言詔禁絕之奎騰阿喇勒在和琳東】冬十月蒙古圍慶陽十二月金伊喇布哈救之○蒙古始定算賦【中原以戶西域以丁蒙古以牛馬羊】蒙古以史天澤劉哈瑪爾蕭紮拉爲萬戶分守中原【太宗皇帝欲選三大帥分統漢地兵一日會朝親以杖麾三人居右以爲萬戶其居左者悉爲千戶於是眞定河間大名東平濟南五路皆於史天澤】

【庚寅】三年【金正大七年太宗皇帝二年】春正月金伊喇布哈及蒙古呼圖嚕呼戰於大原敗之慶陽圍解○二月以趙範知鎭江府趙葵知滁州並節制本州軍馬【範葵皆方之子】蒙古立十路課稅所【初太祖皇帝徵西域倉庫無斗粟尺帛之儲於是羣臣咸言𨿽得漢人亦無所用不若盡殺之使艸木暢茂以爲牧地耶律楚材曰夫以天下之廣四海之富何求而不得但不爲耳何名無用哉因奏地稅商稅酒醋鹽鐵山澤之利周嵗可得銀五十萬兩絹八萬匹粟四十萬石太祖皇帝曰誠如卿言則國用有餘矣卿試爲之至是楚材奏立十路課稅所設使副二員皆以儒者爲之燕京路陳時可宣徳路劉中皆在選中楚材因間進說周孔之教且謂天下𨿽得之馬上不可以馬上治太宗皇帝深然之由是文臣漸進用矣楚材又奏諸路州縣長吏専理民事萬戶府専總軍政課稅使所専掌錢谷各不相統攝著爲令權貴不得志燕京路長官舒穆嚕軒達布激怒皇叔鄂齊爾使奏楚材専用南朝舊人恐有異志不宜重用因誣搆百端必欲寘楚材於死地事連諸大臣鎭海鈕祜錄重山懼讓楚材曰何爲彊更張必有今日事楚材曰立朝廷以來每事皆我自爲諸公何預焉若果獲罪我自當之太宗皇帝察鄂齊爾之誣逐其使者已而軒達布爲人所訴帝命楚材鞫治楚材奏曰軒達布倨傲無禮狎近羣小易以招謗今方有事南方他日治之未爲晚也遂止】夏五月以李全爲彰化保康軍節度使京東鎭撫使全不受乃罷知揚州翟朝宗【全自還楚卽厚募人爲兵不限南北宋軍多亡應之天長民保聚爲十六砦比嵗失業官賑不繼壯者亦皆就募射陽湖浮居者數萬家家有兵仗侵掠難制其豪周安民谷汝礪王十五長之亦蠭結水砦以觀成敗全知東南利舟楫謀習水戰米商至悉並舟糴之畱其柂工以一教十又遣人泛江湖市桐油黏筏厚募南匠大治舭船自淮口及海相望時時試舟於射陽湖及海洋復以糧少爲辭遣海舟自蘓州洋入平江嘉興告糴實欲習海道以覘臨安然以山東理未定而嵗貢於蒙古者不可缺故外恭順於宋以就錢糧因以貿易貨物以輸蒙古宋亦以全往來山東得以少寛北顧之憂遣饟不絕全因縦逰說於朝復請建閫山陽又遣使如金約以盱眙與之以連好二月遣軍士穆椿入臨安皇城縱火焚禦前軍器庫欲以銷宋兵備於是先朝兵甲盡防全欲先據揚州以渡江分兵徇通泰以趨海其下曰通泰鹽場在焉莫若先取爲家計且使朝廷失鹽利全欲朝廷不爲備且使𨿽反而不敢遽絕其給乃挾古李宣差宋宣差以恫疑虛喝而蒙古實未嘗資全兵其李宣差則靑州賣藥人也旣而復遣張國眀至臨安稟議全以金寶資其行賔従所過揚言李宣差英略絕倫騎射五百步朝廷莫若裂地王之與增錢糧使當邊境徧餽要津求主其說國眀且以百口保全不叛朝廷𨿽知其姦而欲涵容以茍安故不之詰及全糴麥舟過鹽城知揚州翟朝宗嗾尉兵奪之全怒以捕盜爲名水陸數萬徑鹽城戍將陳益樓彊知縣陳遇皆遁全入城據之朝宗倉皇遣幹官王節懇全退師全不許畱鄭祥董友守鹽城而自提兵還楚州以狀白於朝曰遣兵捕盜過鹽城縣令自棄城遁去慮軍民驚擾未免入城安眾朝廷乃授全節鉞令釋兵命制置司幹辦官耶律均往諭之全曰朝廷待我如小兒啼則與果不受制命朝廷遂罷朝宗命通判趙璥夫攝州事趙範趙葵深以全必反爲慮累疏力言之史彌逺不納】秋八月蒙古史天澤襲武仙於汲仙敗走○金伊喇布哈敗蒙古齊拉衮於潞州○冬十月以趙善湘爲江淮制置使知建康府趙範知揚州【李全造舟益急至發冡取黏板煉鐵錢爲釘熬囚脂以油列炬繼晷招沿海亡命爲水手又紿趙璥夫以蒙古爲辭邀增五千人錢糧求誓書鐵劵朝廷猶遣饟不絕全得米卽自轉輸淮海入鹽城以贍其眾他軍士見者曰朝廷惟恐賊不飽我曹何力殺賊射陽湖人至有養北賊戕淮民之語聞者太息全又遣人以金牌誘脇周安民等造浮橋於諭口以便鹽城往來時丞相史彌逺多在告執政又不以爲意獨鄭淸之深憂之力勸帝討全帝乃以趙善湘制置江淮趙範知揚州便宜從事以圖之然猶有內圖進討外用調停之說惟趙範趙葵兄弟力請進兵討之】蒙古太宗皇帝次於陜西【初蒙古小使翁鄂羅至陜西議和金行省伊喇布哈赫捨哩約赫徳等懼其泄事機畱之不遣及布哈旣解慶陽之圍志意驕滿乃遣翁鄂羅還謂之曰我已凖備軍馬能戰則來語甚不遜翁鄂羅見太宗皇帝於應州白之帝大怒卽與太弟睿宗皇宗親帥大眾入陜西翺翔京兆同華之間破南山砦柵六十餘所遂趨鳳翔】金以平章政事完顏哈逹參知政事伊喇布哈行省事於閺鄕以備潼關○以袁韶爲浙西制置使○十二月李全反冦揚州趙範趙葵會師敗之【十二月壬子李全突至揚州灣頭揚州副都統丁滕拒之全乃攻城南門趙璥夫得史彌逺書許增萬五千名糧勸全歸楚卽遣劉易就全壘示之全笑曰丞相勸我歸丁都統與我戰非相紿耶擲書不受璥夫恐亟發牌印迓趙範於鎭江全引兵攻泰州知州宋濟迎降之全入坐郡治盡收其子女貨幣將趨揚聞趙範已入揚城乃鞭鄭衍徳曰我計先取揚州渡江爾曺勸我先取通泰今二趙已入揚州矣江其可渡耶莫敢對旣而曰今惟有徑揚州耳甲子全分兵守泰而悉眾攻揚州至灣頭立砦據運河之衝使胡義將先鋒駐平山堂以伺三城機便趙範入城約葵自滁來會葵卽帥雄滕寧淮武定彊勇四軍步騎萬四千赴揚丁夘全攻東門葵親戰全將張友呼城門請葵出葵出與全隔濠立馬相勞苦左右欲射全葵止之問全來何爲全曰朝廷動見猜疑今復絕我糧饟我非背叛索錢糧耳葵曰朝廷資汝錢糧寵汝官職蓋不貲矣待汝以忠臣孝子而乃反戈攻陷城邑朝廷安得不絕汝錢糧汝云非叛欺人乎欺天乎切責之全無以對彎弓抽矢向葵而去自是屢戰全兵多敗全每云我不要淮上州縣度江浮海徑至蘓杭孰能當我然志吞揚州三城而兵不得傅城下宗雄武獻防曰城中素無薪且儲蓄爲總領所支借殆盡若築長圍三城自困乙亥全悉眾及驅鄕農凡數十萬列砦圍三城制司總所糧援俱絕趙範趙葵命三城諸門各出兵刼砦舉火爲期夜半縱兵衝擊殲賊甚眾自是全一意長圍以持久困官軍不復薄城戊寅全張蓋奏樂於平山堂布置築圍範令諸門以輕兵牽制親帥將士出堡砦西攻之全分兵諸門鏖戰自辰至未殺傷相當庚辰範出師大戰獲全糧數十艘甲申葵復戰敗之】以鄭淸之參知政事喬行簡同僉書樞密院事○詔右丞相史彌逺十日一赴都堂治事【彌逺以疾久在告至是稍愈詔曰彌逺敷奏精敏气體向安朕未欲勞以朝謁可十日一赴都堂治事以便之】立貴妃謝氏爲皇后【後天臺人丞相深甫之孫也生而黧黒翳一目父渠伯早世產業破壊後親汲飪帝卽位議擇中宮楊太后以深甫有援己功命選謝氏女謝氏獨後在室兄弟欲納之諸父櫸伯不可曰卽奉詔納女當厚奉資裝異時不過一老宮婢事奚益會元夕縣有鵲來巢燈山眾以爲后妃之祥櫸伯不能止乃共送後就道後旋病疹良已膚蛻瑩白如玉醫又藥去目翳遂與賈涉女同入宮賈女有殊色帝欲立之太后曰謝女端重有福左右亦相竊語曰不立眞皇后乃立假皇后耶帝不能奪賈妃専寵後宮後處之裕如不以介懷太后益賢之帝禮遇日加矣】

【辛夘】四年【金正大八年太宗皇帝三年】春正月戊子朔帝行慶壽禮於慈眀殿大赦【太后壽七十五也】趙範趙葵大敗李全於揚州城下全走死新塘【辛夘李全浚圍城塹範葵遣諸將出揚州東門掩擊全走土城官軍躡之蹂溺甚眾乙未諸將分門出擊全戰少卻範陳於西門賊閉壘不出葵曰賊俟我收兵而出耳乃伏騎破垣間收步卒誘之賊兵數千果趨濠側李虎力戰城上矢石雨注賊退有頃賊別隊自東北馳至範葵揮步騎夾浮橋弔橋並出爲三疊陣以待之自己至未與賊大戰別遣虎等以馬步五百出賊背而葵帥輕兵橫衝之三道夾擊賊敗走始全反謀已成然多顧忌且懼其黨不順而邊陲喜事者欲挾全爲重遂替成之以爲跋扈激作愈甚則朝廷愈畏而錢糧愈增又有以身任調停之責者故全決計反及趙善湘趙範趙葵用事聲罪致討全資糧遂絕攻城不得欲戰不利全始大悔忽忽不樂令左右抱其臂曰是我手否人皆怪之朢夕城中放燈張樂姑示整暇全聞之亦往海陵載妓女張燈平山堂矯情自肆李宋二宣差語全曰相公服飾器用多南方物乃心終在南耳全遂取宋誥勅朝服南向歷敍平生梗槪再拜褫服焚之嘆曰張國眀誤我淚下如淚就坐彊飲而寵範葵夜議詰朝所向葵曰東向利不如出東門範曰西出嘗不利賊必見易因以所易而圖之必勝不如出堡塞西門壬寅全置酒髙會於平山堂有堡塞候卒識全槍雙拂爲號以告範範喜謂葵曰此賊勇而輕若果出必成擒矣乃悉精銳數千而西取官軍素爲賊所易者張其旗幟以易之全望見喜謂二宣差曰看我掃南軍官軍見賊突鬭而前亦不知其爲全也範麾兵並進葵親戰諸軍爭奮賊始疑非前曰軍欲走入土城李虎軍已塞其甕門全窘従數十騎北走葵率諸將以制勇軍寧淮軍蹙之全趨新塘新塘自決水後淖深數尺會久晴浮戰塵如燥壤全騎過之皆陷淖中不能自防制勇軍追及奮長槍三十餘亂刺之全呼曰無殺我我乃頭目羣卒碎其屍而分其鞍馬器甲並殺三十餘人皆其將校也全死餘黨欲潰國用安不從議推一人爲首莫肯相下欲還淮安奉全妻楊氏範葵追擊大破之乃散去範還揚州葵使人瘞新塘骸骨得左掌無一指蓋全支解也】古圍金鳳翔府【蒙古圍鳳翔金行省哈逹布哈逗𨖻不進金主遣樞密判官白華往諭之哈逹布哈言北兵勢盛不可輕進白華還金主復遣諭以鳳翔圍久恐守者不能支可領軍出關略與渭北軍交手計北軍聞之必當奔赴少紓鳳翔之急哈逹布哈乃始出關行至華陰界與渭北軍交戰比晚收軍入關不復顧鳳翔矣】二月以孟珙爲京西路分棗陽軍駐札【初珙父宗政知棗陽招唐鄧蔡州壯士二萬人號忠順軍命江海統之眾不服制置司以珙代海珙分其軍爲三眾乃帖然珙又剏平堰於棗陽自城至軍西十八里由八壘河漸水側水跨九阜建通天槽八十有三文漑田十萬頃立十荘三轄使軍民分屯邊儲丰牣珙又命忠順軍家自畜馬官給芻粟馬益蕃息】夏四月以喬行簡僉書樞宻院事○加趙善湘江淮制置大使趙範淮東安撫副使趙葵淮東提防刑獄【賞誅李全之功也善湘季子汝楳史彌逺婿也奏請無阻而善湘以範葵進取有方慰藉甚至故能成功】金完顏陳華善敗蒙古蘇布特於倒回谷○蒙古取金鳳翔完顏哈逹伊喇布哈遷京兆民於河南使完顏慶善努戌之○五月趙範討李全餘黨於淮安大敗之全妻楊妙眞奔金淮安平【趙範趙葵復帥騎步十萬攻鹽城屢敗賊眾遂薄淮安城殺賊萬計焚二千餘家城中哭聲振天五月淮安五城俱破斬首數千燒砦柵萬餘家淮北賊歸赴援舟帥又勦擊焚其水柵夷五城賊始懼王旻趙必勝全子才等移砦西門與賊大戰又破之全妻楊氏謂鄭衍徳等曰二十年棃花槍天下無敵手今事勢已去撐拄不行汝等未降者以我在故爾殺我而降汝必不忍若不圖我人誰納降今我欲歸老漣水汝等宜告朝廷本欲圖我來降爲我所覺已驅之過淮矣以此請降可乎眾曰諾翌日楊氏遂絕淮而去其黨卽遣馮垍等納欵軍門趙範許之淮安遂平楊氏歸山東又數年而病死】金使完顏哈達伊喇布哈戌滶河口八里荘民叛逐守將而納之金以八里荘爲鎭淮府○蒙古太宗皇帝使太弟侵金陜西綽布幹來假道淮東以趨河南【初金降人李昌國言於蒙古曰金遷汴將二十年其所恃以安者潼關黃河耳若出寶雞以侵漢中不一月可逹唐鄧大事集矣太弟睿宗皇帝然之五月太宗皇帝避暑於九十九泉諸王咸會太弟以昌國之言白於帝帝乃大防諸將期以明年正月合南北軍以攻汴遣太弟先出師趨寶雞綽布幹如宋乞假淮東以趨河南且請以兵會之】秋七月葛洪罷○沔州統制張宣誘殺蒙古行人綽布幹於靑野原【蒙古太弟聞綽布幹死曰宋自食言背盟棄好今日之事曲直有歸矣】八月蒙古太弟入武休及興元府遂侵仙人關【太弟分騎兵三萬入大散關攻破鳳州徑趨華陽屠洋州攻武休開生山截焦崖出武休東南遂圍興元軍民散走死於沙窩者數十萬分軍而西西軍由別路入沔州取大安軍路開魚鼈山撤屋爲筏渡嘉陵江入關堡並江趨葭萌略地至西水縣破城寨百四十而還東軍屯於興元洋州之間以趨饒風關】蒙古以耶律楚材爲中書令【太宗皇帝至雲中諸路所貢課額銀幣及倉廩物斛文簿具陳於前悉符楚材元奏之數帝笑曰卿不離朕左右何使錢幣流入如此不審南國復有比者否楚材對曰賢於臣者甚多以臣不材故畱於燕帝卽日授以中書省印俾領其事事無巨細一以委之凡有奏稟先白中書楚材請令土居防古回回河西及山後河南民一體應輸賦役從之】九月太廟火【丙戌夜臨安火延及太廟三省六部禦史臺祕書省玉牒所惟丞相史彌逺府獨存蓋殿帥馮榯率衛卒力救之也帝素服減膳徹樂宰執降官封一等太常少卿度正國史院編修官李心傳上防言宗廟之制未合於古玆緣災異宜舉行之詔兩省侍従臺諌集議之遂求直言籍田令徐淸叟上防乞爲濟王置後以和異气帝不省】蒙古太宗皇帝侵金河中府完顏慶善努棄京兆而還○冬十月蒙古破蜀口諸郡四州制置使桂如淵逃歸○以李爲四川制置使知成都府趙彥吶爲副使知興元府【初彥吶治西和五年甚得軍民之心安丙待之甚厚崔興之以彥吶大言無實必誤國事不可付以邊閫朝廷不從】金右丞相完顏薩布致仕【薩布謂都事商衡曰古來宰相必用文人以其知爲相之道薩布何所知便居此位吾恐他日史官書之某時以某爲相而國亡遂上章致仕】蒙古薩裏臺伐髙麗【以其殺濟古爾也】十一月蒙古太弟入饒風關十二月金完顏哈逹伊喇布哈帥師出屯順陽【太弟攻饒風關守將遁蒙古兵入之由金州而東將趨汴京金主召宰執臺諌入議曰事已至此柰何皆曰北軍冒萬里之險歷二年之久方入武休其勞苦已極爲吾計者以兵屯睢鄭昌武歸徳及京畿諸縣以大將守洛陽潼關懷孟等處嚴兵備之京師積糧數百萬斛令河南州郡堅壁淸野其不能入城者聚保山砦彼深入之師欲攻不能欲戰不得師老食盡不擊自歸矣金主太息曰南渡二十年所在之民破田宅鬻妻子以養軍士今軍士無慮二十餘萬敵至不能迎戰徒以自保京城𨿽存何以爲國天下其謂我何朕思之孰矣存亡有天命惟不負吾民可也乃詔諸將屯襄鄧十二月哈逹布哈帥諸軍入鄧州楊沃衍陳和尙武仙兵皆會遂出屯順陽】金完顏哈逹使劉天山至襄陽乞師及粟制置使陳晐不許天山乃還○古太宗皇帝取金河中府【太宗皇帝圍河中急金守將僉樞艸火額爾克元帥板子額爾克懼軍力不足截故城之半以守帝築松樓髙二百尺下瞰城中土山地穴百道並進晝夜力戰樓櫓俱盡白戰又半月力竭城陷艸火額爾克猶親戰數十合始被擒就死板子額爾克以敗卒三千奪船走閿鄕金主怒其不能死節杖殺之兩額爾克皆內族一人每得賊好以艸火燒之一人嘗誤呼宮中牙牌爲板子故時人因以別之】蒙古太弟渡漢分師趨金汴京完顏哈逹伊喇布哈帥師還鄧州蒙古追之獲其輜重【河南聞蒙古入饒風關大恐皆入保城壁險阻以避之旣而民復還鄕社蒙古兵突至人無所逃多被俘獲戊辰蒙古兵渡漢江行省哈逹布哈召諸將議由光化截江與戰及放之渡而後戰孰是張諳逹穆爾曰截江便縦之渡則我腹空虛必爲所潰布哈曰使彼在沙磧且當往求況自來乎遂次於順陽丙子蒙古兵畢渡哈逹布哈始進至禹山分據地勢刋步卒於山前騎士於山後蒙古兵觀之竟不前陣散如雁翅轉山麓出金騎兵之後分三隊而來哈逹曰今日之勢未可戰也俄而蒙古騎兵突前金兵不得不戰短兵接三交手蒙古兵少卻其在西者望布哈親軍環繞甲騎後而突之金富察鼎珠力戰始退哈逹曰彼眾號三萬而輜重居其一今相持二三日彼不得食若乘其卻而擁之必勝矣布哈曰江路已絕黃河不冰彼入重地將安歸乎何以速爲遂不逐明日蒙古兵忽不見哈逹布哈意其南渡而去己夘邏騎還始知在光化對岸棗林中畫作食夜不下馬望林中往來不五六十步而四日不聞音響庚辰哈達布哈議入鄧州就糧辰巳間到林後蒙古忽至哈達布哈迎戰交綏之際蒙古以百騎邀兩行省輜重盡獲而去金兵防不成列逮夜二鼓哈逹布哈乃入鄧州城懼軍士迷路鳴鐘招之樊澤屯城西髙英屯城東哈逹布哈其敗以大捷聞百官表賀諸相置酒省中左丞李蹊且喜且泣曰非今日之捷生靈之禍可勝言哉蓋以爲實然也】新作太廟

【壬辰】五年【金開興元年四月天興元年太宗皇帝四年】春正月以史嵩之爲京湖安撫制置使知襄陽府○蒙古太宗皇帝自河淸白坡渡河遂次於鄭州使蘇布特圍金汴京【金主聞蒙古兵趨汴召羣臣議尙書令史楊居仁請乘其逺至擊之平章巴薩不從而遣莽伊蘇等部民丁萬人開短堤決河水以自固京城命爾佳薩哈將步騎三萬巡河渡起近京諸色軍家屬五十萬口入京城戊子太宗皇帝用西夏人卹可計自河中由河淸縣白坡渡河遣人馳報太弟以師來會爾佳薩哈行至封丘而還蒙古兵奄至莽伊蘇等皆死丁壯得免者三百人而已甲午太宗皇帝入鄭州次於海灘寺遣蘇布特攻汴城金主召羣臣議所守朝臣有言珠格髙琪所築裏城決不可守外城決不可棄若蒙古兵得外城則糧盡援絕走一人不出裏城或不測可用於是決計守外城命修樓櫓器具時京城諸軍不滿四萬而城周百二十里人守一乳口尙不能徧故議遷避之民充軍又召在京軍官於上淸宮平日防城得功者截長補短假借而用得百餘人又集京東西沿河舊屯兩都尉及衛州義軍凡四萬並丁壯二萬分置四面每面選千名飛虎軍以専救應然亦不能軍矣金主命翰林學士趙秉文爲赦文攺元布宣悔悟哀痛之意指事陳義辭情俱盡聞者莫不感勵洛陽人至於慟哭】金完顏哈逹伊喇布哈帥師自鄧州還及蒙古太弟戰於三峯金師大潰布哈棄師而逃哈逹走入鈞州蒙古獲之皆死忠孝軍總領完顏陳華善死之【蒙古兵自禹山之戰散漫而北所過州縣無不降破遂自唐州以趨汴京金二衍省自鄧州赴援步騎十五萬防古以騎三千尾之哈逹等謀曰敵兵止三千而我不戰是弱也乃伏騎五千於鄧州道蒙古兵前後被擁遂南避金師至鈞州沙河蒙古兵不戰而退金師方盤營蒙古兵復來襲金師不得休息食飲且行且戰至黃楡店望鈞州二十五里雨雪不能進忽一近侍入軍中傳防云兩省軍悉赴京師哈達等遂發古兵自北渡者畢集前後以大樹塞道金將楊沃衍奪路得之陳華善擁蒙古山上之師蒙古少卻金師遂進次於三峯山金將張諳達穆爾立山工望蒙古兵二三十萬陣於三峯之東厚二十餘里二將謀曰此地不戰欲何爲耶乃率萬騎乘上而下以擁蒙古之師蒙古師卻須臾白霧蔽空人不相覩又雪田泥淖深沒人脛軍士被甲冑僵立雪中槍槊結凍如椽軍士有不食至三日者蒙古軍與河北軍合四面圍之熾薪燔肉更疊休息乘金困憊乃開鈞州路縱之走而以生軍夾擊之金師遂潰聲如崩山忽天气開霽日色皎然金師無一人逃者武仙率三十騎入竹林中遂走密縣楊沃衍樊澤張步持大槍奮戰而死哈逹知大事已去欲下馬戰而布哈已失所在哈逹乃與陳華善等以數百騎走入鈞州太宗皇帝在鄭州聞太弟與金相持遣扣肯巴哈齊拉衮等赴之至則金師已潰於是乃合攻鈞州塹其城外哈逹欲走門不得出匿窟室中城破蒙古兵發而殺之陳華善趨避隱處殺掠稍定乃出自言曰我金國大將欲見白事蒙古兵士以數騎夾之詣太弟帳前問其姓名曰我忠孝軍總領陳華善也大昌原衛州倒回谷之勝皆我也我死亂軍中人將謂我負國家今日明白死天下必有知我者蒙古兵欲其降斫足脛折之劃口吻至耳噀血而呼至死不屈蒙古將有義之者以馬湩酹而祝曰好男子他日再生當令我得之布哈走蒙古兵追躡擒之械至官山太弟召見欲降之往復譬諭萬端終不從惟曰我金國大臣惟當金國境內死耳遂殺之哈逹布哈旣敗金之健將銳卒俱盡不復可爲矣蒙古因揚言曰汝家所恃惟黃河與哈逹耳今哈逹爲我殺黃河爲我有不降何待】金許州軍校殺節度使爾佳實倫以城降於蒙古○二月金閺鄕行省圖克坦烏登潼關總帥納哈塔和碩秦藍總帥完顏重喜棄潼關帥師東還至鐵嶺蒙古追及皆殺之金師大潰【初金聞蒙古入饒風乃遣烏登關陜總帥圖克坦伯奇備潼關便宜行事伯奇馳入陜榜縣鎭遷入大城糧斛輜重聚之陜州近山者入山寨避兵會阿里哈傳防召烏登帥兵援汴烏登遂與和碩重喜等率軍十一萬騎五千盡撤秦藍諸關之備從虢入陜同華閺鄕一帶軍糧數十萬斛備關船二百餘艘皆順流東下俄聞蒙古兵近糧皆不及載船悉空下復盡起州民運靈寶硤石倉粟防蒙古遊騎至殺掠不可勝計金守將李平以潼闗降於蒙古蒙古兵遂長驅至陜烏登發閺鄕軍士各以老幼自隨由西南徑入大山冰雪中部將多叛去蒙古聞之自盧氏以數百騎追及之山路積雪畫日凍釋泥淖及脛隨軍婦女棄擲老幼哀號盈路行至鐵嶺欲戰而饑憊於是重喜先降蒙古斬之於馬前金兵遂大潰烏登和碩從數十騎走山谷間追騎擒之皆被殺】帝謁太廟【初成也】蒙古取金睢州遂圍歸徳府不克【蒙古圍歸徳金行省特嘉紐勒歡命經歷冀禹錫守禦禹錫竭其材智故得不陷】金復以完顏薩布爲左丞相【蒙古攻汴日急財匱援絕金主大懼平章政事博索以爲勢必講和和議定則首相當往爲質乃力請金主起復薩布爲相且括汴京民軍二十萬分諸帥】三月蒙古圍金洛陽中京畱守完顏薩哈連赴水死警巡使彊伸代守蒙古師退【蒙古立炮攻洛洛城中惟三峯潰卒三四千及忠孝軍百餘守禦而已畱守薩哈連疽發於背不能軍三月丙戍夜城東北角破薩哈連投壕水死已而蒙古兵退元帥任守貞復立府事旣而守貞援汴河南人推彊伸爲府僉事領所有軍二千五百人傷殘老弱者半之甫三日蒙古兵圍其三面伸括衣帛爲幟立之城上率士卒赤身而戰以戰士數百往來救應大呼以憨子軍爲號其聲勢與萬眾無異兵器已盡以錢爲鏃得蒙古兵一箭截而爲四以筒鞭發之又創遏炮用不過數人能發大石於百步外所撃無不中伸奔走四應所至必防蒙古益兵力攻凡三月餘不能防乃退】蒙古太宗皇帝及太弟自鄭州北還次於官山命蘇布特總師經略中原○金命尙書左丞李蹊奉曹王額爾克爲質於蒙古以請平夏四月蒙古蘇布特退師河洛金大赦攺元【蒙古太宗皇帝之將北還避暑也遣使自鄭州至汴諭金主降使者至立出國書以授譯史譯史以授宰相宰相跪進金主起立受之以付有司其書索翰林學士趙秉文衍聖公孔元措等二十七家及歸順人家屬伊喇布哈妻子並繡女鷹人等金主乃封荊王守純埒克以爲王命李蹊送之於蒙古爲質以請平諌議大夫費摩阿古岱太府監國世榮爲講和使未行蘇布特聞之曰我受命攻城不知其他也三月癸卯蒙古立攻具沿濠列木柵以薪艸塡壕頃刻平十餘步平章博索以議和之故不敢與戰但於城上坐視而已城中喧閧金主聞之從六七騎出端門至舟橋時新雨淖車駕忽出都人驚愕失措但跪於道傍亦有望而拜者金主自麾之曰勿拜恐泥污汝衣倉皇中市肆米豆狼籍於地上勅衛士令各歸其家老防遮擁至有誤觸金主衣者少頃宰相從官皆至進笠不受曰軍中暴露我何用此爲所過慰勞軍士皆踴躍稱萬嵗臣等戰死無所恨至有感泣者西南軍士五六十輩進曰北兵芻土塡壕功已過半平章傳令勿放一鏃恐壊和事豈有此計耶金主曰朕以生靈之故稱臣進奉無不順從止有一子養未成長今往作質子矣汝等略忍待曹王出逹旦不退汝等死戰未晚復有拜泣者曰事急矣聖主毋望和事乃傳旨城上放箭西水門千戶劉壽控金主馬言曰聖主無信賊臣賊臣盡北兵退矣衛士欲撃之金主止之曰醉矣勿問是日曹王行蒙古兵並力進攻甲辰金主復出撫東門將士太學生楊奐等前白事金主問何所欲言曰臣等皆太學生今執炮夫之役恐非國家百年以來待士之意金主勅記姓名卽免其役過南薫門值被創者金主親爲傅藥手酌巵酒以賜且出內府金帛以待有功者是日蒙古兵驅漢俘及婦女老幼負薪艸塡壕塹城上箭鏃四下如頃刻壕平龍徳宮造炮石取宋艮嶽太湖靈壁假山爲之小大各有斤重其圎如燈毬之狀有不如度者杖其工人蒙古兵用炮則不然破大磑或碌碡爲二三皆用之攢竹炮有至十三稍者余炮稱是每城一角置炮百餘枚更疊上下畫夜不息不數日石防與裏城平而城上樓櫓皆故宮及芳華玉溪所拆大木爲之合抱之木隨撃而碎以馬糞麥稭布其上网索旃褥固防之其懸風板之外皆以牛皮爲障遂謂不可近蒙古兵以火炮撃之隨卽延爇不可撲救父老所傳周世宗築京城取虎牢土爲之堅宻如鐵受炮所撃惟凹而已蒙古兵壕外築城圍百五十里城有乳口樓櫓壕深丈許闊亦如之約三四十步置一鋪鋪置百許人守之初博索命築門外短墻委曲陿隘容三二人得過以防蒙古兵奪門及被攻諸將請乘夜斫營軍乃不能猝出比出已爲蒙古所覺後又募死士千人穴城由壕徑渡燒其炮坐城上懸紅紙燈爲應約燈起渡壕又爲蒙古所覺又放紙鳶置文書其上至蒙古營則斷之以誘俘者識者謂宰相欲以紙鳶紙燈退敵難矣特有火炮名震天雷用鐵罐盛藥以火防之炮起火發其聲如雷聞百里外所爇圍半畝已上火防著鐵甲皆透蒙古又爲牛皮洞直至城下掘城爲龕間可容人則城上不可柰何矣人有獻防者以鐵繩懸震天雷順城而下至掘處火發人與牛皮皆碎迸無迹又有飛火槍注藥以火發之輒前燒十餘步人亦不敢近蒙古惟畏此物蒙古攻城十六晝夜內外死者以百萬計於是金主母明皇后陵被髮蘇布特知不可取乃爲好語曰兩國已講和更相攻耶金人因就應之四月丁巳金主遣戶部侍郎楊居仁出宜秋門以酒炙犒蒙古兵且以金帛珎異賂之蘇布特乃許退師散屯河洛之間參政持嘉哈沙以已守城有功欲率百官入賀參政內族色埒曰城下之盟春秋以爲恥況以罷攻爲可賀耶哈沙怒曰社稷不亡帝後免難汝等不以爲喜耶乃命趙秉文爲表秉文曰春秋新宮災三日哭今園陵如此酌之以禮當慰不當賀事乃已甲子金主禦端門肆赦攺元天興詔內外官民能完復州郡者功賞有差出金帛酒炙犒飫軍士減禦膳罷冗貟放宮女上書不得稱聖攺聖防爲制防釋衛紹王族禁錮丁夘汴京解嚴步兵始出封丘門外采蔬薪己巳建威都尉完顏鳥楞同蒙古使者摩多入汴金主見之於隆徳殿甲戌金主禦承天門大享將士聞有聲屈者金主乃還宮】金命平章政事完顏博索致仕【博索恇怯無能性復貪鄙軍士怨憤其不敢戰博索不自安謂尙書令史元好問曰我妨賢路久矣得退爲幸爲我撰乞致仕表頃之金主已遣使持詔至其第令致仕軍士猶欲殺之博索懼一夕數遷金主以親軍二百陰爲之衛軍士無以泄其憤遂相率毀其別墅而後已】五月金汴京大疫【疫凡五十日諸門出柩凡九十餘萬貧不能者不在是數尋以疫後園戶僧道醫師粥棺者擅厚利命有司倍徵之以助國用】六月金徐州軍亂蒙古山東行省國安用入據之【李全之敗也國安用從全妻楊妙眞走山東遂降於蒙古蒙古以爲都元帥行省山東防徐州埽兵總領王祐張興都統封仙等夜燒艸場作亂逐行省圖克坦益都安用率兵入徐執祐等斬之以封仙爲元帥主徐州事】金李蹊還自蒙古○秋七月以陳貴誼同僉書樞密院事○金飛虎卒申福等殺蒙古行人唐慶等三十餘人於館金主不問【和議遂絕】蒙古國安用降金金封爲兗王行京東尙書省事賜姓名完顏安用【安用旣得徐州金宿州東面總帥劉安國邳州杜政皆以州歸之用安遂據三州蒙古帥富珠哩聞之怒曰此三州我當攻取安用何人輒受其降遣將張進率兵入徐欲圖安用奪其州安用懼乃與徐州總帥王徳全刼殺張進及海州元帥田福等數百人與楊妙眞絕乃還邳州防山東諸州及徐邳宿三州主帥刑白馬結盟誓歸金朝旣盟諸將皆散去安用無所歸遂同王徳全劉安國因宿州從宜眾僧努自通於金眾僧努以聞未報而安用率兵萬人攻海州未至眾稍散去安用自知失計於是復金衣冠楊妙眞怒安用叛已又懼爲所圖乃悉屠安用家屬走還靑州安用遂選兵分將期必得楊妙眞金主遣近侍直長因世英等持手詔至邳封拜安用且以空頭河朔山東赦文使得便宜從事使者至安用猶豫未決遣迎使者監於州廨問所以來使者對以封建事安用意頗順王徳全杜政輩欲殺使者眀日安用出見使者跪揖如等夷坐定語世英曰子向隨逹旦兵攻汴嘗於開陽門下與侯摯議內外夾撃此時逹旦病死者眾十七頭項皆在京城若從吾言出軍中興久矣朝廷無一人敢決者今日悔將何及言竟而起因使人取金所賜物徧觀之喜見顏色乃設宴拜授如儀令主事常謹隨世英奉表入謝金主復遣世英賜以鐵劵一虎符六龍文衣一玉魚帶一弓矢二封贈其父母妻誥命及郡王宣世襲千戶宣大信牌玉鶻帶各十聴同盟可賜者賜之世英過徐王徳全劉安國說之曰朝廷恩命豈宜出自安用郡王宣吾二人最得當者乞就畱之世英乃畱郡王宣世襲千戶宣玉帶各二於徐而去】金鄧州行省完顏色埒恆山公武仙鞏昌總帥完顏呼沙哷防師自汝州救汴金主命樞密使持嘉哈沙帥師應之次於中牟八月色埒等遇防古於京水遂潰哈沙棄師走還○髙麗盡殺蒙古所署逹嚕噶齊帥眾入於海島蒙古薩裏臺伐之卒於師○金括粟民間【金主以和議旣絕懼兵再至乃復僉民兵爲守禦備遂括汴京粟及籍圖克坦烏登完顏重喜納哈塔和碩三家貲產以完顏珠顆張俊民伊喇克忠等主之置局以推舉爲名珠赫諭民曰汝等當從實推唱果如一旦糧盡令汝妻子作軍食復能吝否旣而罷括粟復以進奉取之且賣官及令民買進士第又召民賣放下年軍需錢及上戶田租已而前禦史大夫內族哈周復覬進用建言京城括粟尙可得百萬石金主乃命哈周爲參知政事與左丞李蹊復括之合周先令各家自實壯者存石有三斗幼者半之仍書其數門首敢有匿者以升斗論罪京城三十六坊各選深刻者主之完顏玖珠尢酷暴有寡婦二口實豆六斗內有蓬子約三升玖珠笑曰吾得之矣執寡婦以令眾婦泣愬曰妾夫死於兵姑老不能爲養故雜蓬粃以自食耳非敢以爲軍儲也且三升六斗之餘也玖珠不聴竟死杖下聞者股栗盡棄其餘於糞混中或白於李蹊蹊顰蹙曰白之參政哈周曰人云花又不損蜜又得成余謂花不損何由成蜜且京城危急今欲存社稷耶存百姓耶眾莫敢言所括不能三萬斛而滿城蕭然死者相枕貧富束手待斃而已遂至人相食金主聞之命出太倉米作粥以食餓者翰林直學士錫黙愛實難曰與其食之寜如勿奪爲奉禦巴努所告金主怒送愛實有司賴近侍李大節救免】冬十月金納哈敏珠爾以盱眙來歸詔攺爲招信軍○蒙古皇太弟薨於師【睿宗皇帝娶伊奇哩王汗之弟阿法布女曰繅勒噶塔納生六子長諱孟克是爲憲宗皇帝次曰錫裏庫三曰呼爾都圖四曰諱呼必賚是爲世祖皇帝五曰實埒六曰額哷布格】金以汪世顯爲鞏昌便宜總帥【初世顯以戰功爲徵行從宜分治陜西西路時調度窘迫世顯發家貲率豪右助邊鄰郡效之軍饟遂足金主以鞏昌衝要之地以呼沙呼爲總帥世顯同知府事二人盡忠固守出保石門以抗蒙古及呼沙呼勤王東下而潰金主以世顯代之世顯勵志自奮糧械精贍】十一月金完顏安用襲王徳全於徐州不克【安用欲圖山東累徵兵於徐宿王徳全劉安國不應安用怒防金主以宻詔徴兵東方安用因聲言入援駐師徐州城下以招徳全徳全不出殺封仙而遣杜政出城防劉安國與宿帥眾僧努引兵入援至臨渙用安遣人殺安國因攻徐州三月不能下退歸漣水以軍食不給乞糧於宋宋陽許之用安卽攺從宋衣冠而陰通於金資糧乏卒多亡】金河解元帥趙偉襲殺陜州行省阿布哈努色爾以城降於蒙古○十二月壽明仁福慈睿皇太后楊氏崩【外朝以日易月宮中行三年防】蒙古使王檝來京湖議同伐金詔史嵩之遣使許之【蒙古再遣使來議夾攻京湖制置使史嵩之以聞朝臣皆以爲可遂復讎之舉獨趙範不喜曰宣和海上之盟厥初甚堅迄以取禍不可不鑑帝不從命嵩之報使許之嵩之乃遣鄒伸之報謝復書略曰本朝與貴國素無讎隙寜宗遣使臣茍夢玉通和自後山東爲李全所據河南又被殘金所隔貴國今上順天心下順人心遣王宣撫來通好不勝願幸謹遣伸之報謝且議夾攻汴京蒙古許俟成功以河南地歸宋】金主棄汴如河北次於黃陵岡蒙古蘇布特復圍汴【汴京糧盡援絕勢益危急召諸臣入議或言歸徳四面皆水可以自保者或言宜沿西山入鄧者或言設欲入鄧蒙古蘇布特今在汝州不如陳蔡路轉往鄧下金主未決遣近侍卽右司郎中巴哈家問之華言歸徳城𨿽堅久而食盡坐以待斃決不可往欲往鄧下旣汝州有蘇布特斷不可往以今日事勢計之當直赴汝州與之一決有楚則無漢有漢則無楚汝州戰不如半途戰半途戰不如出城戰蓋我軍食力猶在也若出京益逺軍食益減馬食野艸事益難矣若我軍便得戰存亡決此一舉外則可以激三軍之气內則可以慰都人之心或止爲避遷之計人心顧戀家業未必毅然從行可詳審之金主不從而集軍士於大慶殿諭以京城食盡今擬親出諸將佐合辭奏曰聖主不可親出止可命將三軍欣然願爲國家效死金主欲以富察官努爲馬軍帥髙顯爲步軍帥劉益副之三人者欲奉命參政內族額爾克曰汝輩把鋤不知髙下國家大事敢易承耶眾黙然惟官努曰若將相可了何至使我輩事亦中止遂以右丞相薩布平章博索右副元帥額爾克左丞李蹊元帥左監丞圖克坦伯奇等帥諸軍扈從參政納新樞副兼知開封薩尼雅布裏城四面都總領珠赫外城東面元帥博斯呼南面元帥珠嘉約爾珠西面元帥崔立北面元帥富珠哩瑪嚕等畱守丁亥金主禦端門發府庫及兩府器皿宮人衣物賜將士民間閧傳車駕往歸徳軍士家屬畱汴京目今食盡坐視城中俱餓死矣縱能至歸徳軍馬所費支吾復得防許日金主使薩布宣言曰前日巡狩之議爲巴哈攺今往汝州索戰矣庚子金主發汴京與太后皇后妃主別大慟而出辛丑金主出城父老百官奉辭於開陽門詔諭畱守兵士曰社稷宗廟在此汝等壯士也毋以不預進發之數便謂無功若保守無虞將來功賞豈在戰士下聞者皆灑泣是日鞏昌元帥呼沙呼援兵至言於金主曰京西三百里之間無井竈不可往不如幸秦鞏金主遂決意東行乙巳次黃陵岡博索撃蒙古降其兩寨得河朔降將金主赦之授以印符羣臣因請以河朔諸將前導鼓行入開州取大名東平豪傑當有響應者破竹之勢成矣溫都察遜曰太后中宮皆在南京北行萬一不如意聖主孤身欲何所爲若往歸徳更五六月不能還京不如先取衛州還京爲便博索曰聖體不便鞍馬且不可令蒙古兵知帝所在今可駐歸徳臣等率降將往東平俟諸軍到可一鼓而下因而經略河朔且空河南之軍官努曰衛州有糧可也博索曰京師且不能守就得衛州欲何爲耶金主惑之遂一意向河朔蒙古蘇布特聞金主棄汴復進圍之】以黃伯固爲四川制置使

【癸巳】六年【金天興二年太宗皇帝五年】春正月金主濟河次於蒲城使完顏博索伐衛州還及蒙古戰於白公廟金師敗績金主走歸徳府諸軍大潰博索伏誅【金主遣使徴糧於歸徳總帥特嘉紐勒歡送糧千五百石正月丙午朔糧至蒲城東二十里六軍給糧盡因畱船二百張布爲幄卽日金主乘以濟河防大風後軍不克濟蒙古回古乃追撃於南岸金元帥賀徳希力戰而死金兵溺者近千人金主次於北岸望之震懼遂次於漚麻岡遣平章博索帥師攻衛州至城下以禦旗招之城中不應蒙古聞之自河南渡博索遂退師蒙古史天澤以騎兵踵其後丁巳戰於白公廟金師敗績博索棄軍東遁元帥劉益上黨公張開皆爲民家所殺戊午金主進次蒲城東三十里魏樓村猶欲俟蒙古兵至決戰少頃博索至倉皇言於金主曰今軍已潰北兵近在隄外請聖主幸歸徳己未夜金主遂與副元帥喀齊喀等六七人登舟潛渡河走歸徳侍衛皆不知巡警如故翌日諸軍聞金主棄師遂大潰辛酉金主入歸徳遣奉禦珠嘉達實布往汴京奉迎太后及后妃諸軍怨憤金主乃暴博索罪殺之初瀕河居民聞金主北渡築垣塞戶潛伏洞穴及見富察官努一軍號令嚴肅撫勞周悉所過無絲毫之犯老幼婦女坦然相視無復畏避所在父老僧道獻食牛酒犒軍者相繼金主親爲拊慰人人感泣及博索往衛州縦軍四掠哭聲滿野所過丘墟一飯之費至數十金公私皇皇民始思畔故衛城堅守而蒙古之追無來援者以至於敗】金汴京西面元帥崔立作亂殺其參知政事完顏納新及知開封府完顏薩尼雅布以衛紹王子從恪爲梁王監國而幽之立自爲都元帥鄭王以城降於蒙古【初汴人以金主親出師日聴捷報及聞軍敗民始大懼時蘇布特攻城日急內外不通米升至銀二兩殍死相望搢紳士女多行乞於市至有自食妻子者諸皮器物皆煮充饑貴家第宅市樓肆館皆撤以爨及金主遣珠嘉逹實布至汴奉迎兩宮人情益不安西面元帥崔立性淫姣因民之恟恟遂謀作亂以汴京降而完顏納新完顏薩尼雅布不知也正月丁卯左司都事元好問謂薩尼雅布曰自車駕出京今二十日許又遣使迎兩宮民間洶洶皆謂國家欲棄京城相公何以處之薩尼雅布曰吾二人惟有一死爾好問曰死不難誠能安社稷救生靈死可也如其不然徒欲以一身飽五十紅衲軍亦謂之死耶薩尼雅布不答好問又曰聞民間欲立二王監國以全兩宮皇族柰何薩尼雅布曰我知之矣卽命召京城官民聚於省中諭以事勢危急當如之何有父老七人陳詞云云納新拱立無語薩尼雅布反覆申諭繼以涕泣時兩宮已出至陳畱見城外二三處火起疑有兵復馳還汴京戊辰崔立防劍指納新及薩尼雅布曰京城危困已極二公欲如何處之二相曰汝輩有事當好議之何遽如是崔立麾其黨先殺薩尼雅布次殺納新及左司郎中納哈塔徳輝等十餘人卽諭百姓曰吾爲二相閉門無謀今殺之爲汝一城生靈請命眾皆稱快崔立遂勒兵入宮集百官議所立崔立曰衛紹王太子承恪其妹公主在北兵中可立之乃遣其黨韓鐸以太后命往召承恪承恪至以太后誥命爲梁王監國百官拜舞崔立自爲太師軍馬都元帥尙書令鄭王弟倚爲平章政事侃爲殿前都防檢其黨皆拜官元好問亦爲左右司貟外郎遂送欵詣蘇布特軍癸酉蘇布特至靑城崔立服禦衣儀衛往見之蘇布特喜飲之酒崔立以父事之還城悉燒樓櫓蘇布特益喜始信其實降也崔立托以軍前索隨駕官吏家屬軍民子女聚之省中親閱之日亂數人猶以爲不足乃禁民間嫁娶有以一女之故致數人死者未防遷梁王及宗族近屬於宮中以腹心守之限其出入以荊王府爲己私第取內府珎玩充實之羣小附和請建功徳碑翟奕以尙書省命翰林直學士王若虛爲文君虛私謂元好問曰今召我作碑不従則死作之則名節埽地不若死之爲愈然我姑以理諭之乃謂奕曰丞相功徳碑當指何事爲言奕日丞相以京城降活生靈百萬非功徳乎若虛曰學士代王言功徳碑謂之代王言可乎且丞相旣以城降則朝官皆出其門自古豈有門下人爲主帥頌功徳而可取信於後世者乎奕𨿽殘慮聞之不能對而去事遂得已】蒙古托卜臺圍金亳州○三月金富察官努作亂殺左丞李蹊參政持嘉紐勒歡金主以官努權參知政事【金主在歸徳隨駕親軍及河北潰軍漸集紐勒歡懼不能給白於金主乞遣出城及就糧於徐陳宿三州金主不得已従之止畱元帥富察官努忠孝馬軍四百五十人馬用軍七百人於城中諸軍旣出城金主召官努謂曰紐勒歡盡散衛兵卿當小心官努以馬用本歸徳小校一旦防起心常輕之又以金主時獨召用計事而不及已因謀圖用時蒙古托卞臺圍亳州且日遣兵薄歸徳民心搖搖官努請北渡河再圖恢復紐勒歡沮之官努不恱乃私與國用安謀邀金主幸海州金主不従官努積忿異志益定李蹊以聞金主深憂之乃諭馬軍總領赫捨哩阿里哈內族錫馨陰察其動靜阿里哈反以金主意告官努金主復懼官努馬用相圖因以爲亂命宰執置酒和解之馬用卽撤備官努乘其隙率眾攻用殺之遂以卒五十人守行宮刼朝官聚於都水瑪哈雅納宅以兵監之驅紐勒歡至其家悉出所有金貝然後殺之乃遣都尉馬實被甲持刃刼直長把納申於金主前金主擲所握劍於地謂實曰爲我言於元帥我左右止有此人且畱侍我實乃退官奴因大殺朝官李蹊已下凡三百人軍士死者三千人薄暮官努提兵入見言紐勒歡等反臣殺之矣金主乃暴紐勒歡罪而賞官努】夏四月恭聖仁烈皇后○金崔立執其梁王從恪荊王守純及后妃族戚歸之於蒙古蘇布特殺從恪守純等以後妃北還【二月乙酉崔立以天子衮冕後服進於蘇布特又括在城金銀搜索薫灌訊掠慘酷貴族富人不堪其毒竊相語曰攻城之後七八日之中諸門出葬者凡百餘萬人恨不早預於其數而值此也崔立時與其妻入宮兩宮賜之不可滕計立因諷太后作書陳天時人事遣金主乳母入歸徳招降四月癸巳立遂以太后王氏皇后圖克坦氏荊王梁王及諸妃嬪凡車三十七兩宗室男女五百餘人衍聖公孔元措名儒梁陟及三教醫流工匠繡女赴靑城甲午蘇布特殺二王及族屬而送后妃等於和林在道艱楚萬狀尢甚於宋徽欽之時馬蘇布特入汴城崔立在城外兵先入其家取婢妾寶玉以出立歸大慟而已初蒙古之制凡攻城不降矢石一發則屠之汴京旣陷蘇布特遣使言於太宗皇帝曰此城相抗日久士卒多傷請屠其城耶律楚材聞之馳見帝曰將士暴露數十年所爭者土地人民耳得地無民將焉用之帝未許楚材又曰凡弓矢甲仗金玉等匠及官民富貴之家皆聚此城殺之則一無所得是徒勞也帝始許之乃詔除完顏氏一族外餘皆原免時避兵在汴者尙百四十萬戶皆得保全遂爲定制】孟珙敗金武仙於順陽仙走馬蹬山伊喇瑗以鄧州降【金唐鄧行省恆山公武仙次於順陽與唐州守將武天錫鄧州守將伊喇瑗相掎角謀迎金主入蜀遂犯光化其鋒甚銳珙逼天錫壘一鼔防之眾皆潰去壯士張子良斬天錫首以獻俘將士四百餘人又敗金人於呂堰俘獲不可勝計遂攻順陽武仙敗走馬蹬山縣令李英以城降移刺瑗孤立而懼遣使請降珙納之爲易衣冠以賔禮見於是降者相繼珙言於制置史嵩之曰歸附之人宜因其鄕土而使之耕因其人民而立之長少長籍爲軍俾自耕自守才能者分以土地任以職事使各招其徒以殺其勢嵩之從其請】五月金富察官努襲敗蒙古托卜臺於王家寺亳州圍解【初衛州白公廟之潰官奴母爲蒙古所獲金主命官努因其母以計請和官努乃宻與托卜臺言欲刼金主以降托卜臺信之還官努之母而定和議官努乃日往來講議或乘舟中流防飲金主又宻令官努以金銀牌與來使而拘之遂定斫營之防五月五日祭天軍中陰備火槍戰具官努率忠孝軍四百五十人自南門登舟由東而北夜殺守隄邏卒徑至王家寺托卜臺之營金主禦北門系舟待之慮不勝則走徐州四更接戰忠孝軍卻而復進官努以小船分軍五七十出柵外腹背攻之持火槍突入蒙古軍中托卜臺不能支遂大潰溺死三千五百人官努盡焚其柵而還遂眞拜左副元帥參知政事命恩楚總軍以守亳州】金官努幽其主於照碧堂六月官努伏誅【官努旣敗托卜臺勢益暴橫居金主於照碧堂終日獨處禁近無一人敢奏對者金主惟日悲泣語近侍云自古無不亡之國不死之君但恨我不知人爲此奴所囚耳於是內侍局令宋珪奉禦鈕祜祿恩楚烏克遜愛實等宻謀討官努且聞蔡州城堅池深兵眾糧廣咸勸幸之以救饑窘防蔡息陳潁等州便宜總帥烏庫哩鎬運米四百斛至歸徳且請臨幸金主意遂決及官努自亳州還金主諭以幸蔡官努知蔡備禦不及歸徳及聞金主言甚憤力陳不可至於扼腕頓足意趣叵測因出號於眾曰敢言南遷者斬眾以官努爲無君諷金主早爲計金主遂與宋珪等謀己卯召宰相議事而令完出伏於照碧堂門間官努進見金主呼參政官努旣應完出従後刺其肋金主亦防劍斫之官努中創投城下以走恩楚愛實追殺之忠孝軍聞變皆擐甲恩楚請金主親撫慰之於是金主禦雙門赦忠孝軍以安反側遂詔鎬以兵來迎幸】蒙古取金洛陽中京畱守彊伸死之【初參政內族色埒自南山領軍民十餘萬入洛行省事三月金主使內侍授畱守彊伸便宜従事伸建一堂於洛川驛東名曰報恩刻詔文於石願以死自效已而蒙古自汴驅色埒之子於金昌府東門下誘色埒降色埒命左右射之及聞崔立之變病不能語而死總帥烏淩阿呼圖克代行省事伸行總帥府事月餘糧盡軍民稍散蒙古兵復至陣於洛南伸陳於水北蒙古韓元帥匹馬立水濵招降伸躍而射之韓奔還陣率步卒數百奪橋伸旗手一卒獨出拒之殺數人伸卽手解都統銀牌與之佩士卒气復振初城外四隅至五門內外皆有屏謂之迷魂墻蒙古以五百騎迫之伸率卒二百鼓噪而出蒙古退走六月呼圖克以蒙古兵彊卽以輕騎挈妻子出奔蔡州於是鷹揚都尉獻西門以降伸知城不能守率死士數十突東門出轉戰至偃師力盡就載以一馬擁迫而行伸宛轉不肯進彊掖之將見蒙古帥塔齊爾及中原七里河伸語不遜兵卒相謂曰此人乖角如此若見元帥其能降乎不若殺之因好語誘之曰汝能北面一屈膝當貸汝命伸不従左右持使北面伸抝頸南向遂殺之】金主如蔡州【金主畱元帥王壁守歸徳遂如蔡州時久朝士扈從者徒行泥水中掇靑棗爲糧足脛盡腫明日至亳州金主黃衣皂笠金免鶻帶以靑黃旗二導前黃繖攤後從者二三百人馬五十匹而已行次城中父老拜伏道左金主遣近侍諭以國家涵養汝輩百有餘年今朕無徳令汝塗炭朕亦無足言者汝輩無忘祖宗之徳可也皆呼萬嵗泣下畱一日進次亳南六十里避雨雙溝寺中蒿艾滿目無一人迹金主太息曰生靈盡矣爲之一慟及入蔡州蔡之父老千人羅拜於道見金主儀衛蕭條莫不感泣金主亦歔欷遂以完顏呼沙呼爲尙書右丞總領省院事烏庫哩鎬爲禦史大夫總帥如故張天綱權參知政事富珠哩小羅索簽樞密院事呼沙呼有文武材忠亮誠愼事無巨細率親爲之選士括馬繕治甲兵未嘗一日忘奉金主幸秦鞏之志近侍久困睢陽幸卽汝陽之安皆娶室營業不願遷徙日夕爲金主言西幸不便金主信之呼沙呼惟深居燕坐瞑目太息而已時蒙古兵去蔡差逺由是商販頗集金主安之命選室女備後宮及修見山亭爲遊息之所呼沙呼切諌乃止呼沙呼定進馬遷賞格得馬千餘疋又遣使分詣諸道選兵詣蔡得精銳萬餘軍威稍振扈從諸人茍一時之安遂以蔡爲可守矣忠孝軍提控李仲徳率十餘人乘馬入省大呼以月糧不優防於罵詈忽斜虎仲徳堂下杖之六十金主諭呼沙呼曰此軍得力方欲倚用卿何不容忍責罸乃爾呼沙呼對曰時方多故錄功隠過自陛下之徳至於將帥之職則不然小犯則決大犯則誅彊兵悍卒不可使一日不在紀律蓋小人之情縦則驕驕則難制睢陽之禍豈獨官努之罪亦有司縦之太過耳今欲易前轍不宜愛克厥威賞必由中罸則臣任其責軍士聞之自是無復敢犯法者是時從官近侍率皆窮乏悉取給於烏庫哩鎬鎬不能人滿其欲日夕交潛於金主至以尙食闕供爲言金主怒遂疏鎬鎬以被譖憂憤成疾多不視事】秋七月孟珙大敗金武仙於馬蹬山降其眾而還【武仙愛將劉儀詣珙降珙問仙虛實儀言仙所據九砦其大砦石穴山以馬蹬沙岵山三砦蔽其前三砦不破石穴未可圖也若破離金砦則岵山沙孤立矣珙乃遣兵攻離金掩殺防盡是夕復令壯士王子山砦斬金將首而出遂圍馬蹬殺戮山積還至沙西與金人遇大捷板橋石穴皆降丁順復破黙裏砦於是仙之九砦六日而破其七劉儀又請選婦人三百僞逃歸懷招安牓以往珙料仙勢窮蹙必上岵山絕項窺伺乃令樊文彬詰旦奪岵山駐軍其下前當設伏后遮歸路已而仙眾果登岵山及半文彬麾旗伏兵四起仙眾失措枕籍崖谷山爲之赭殺其將烏遜實勒擒七百三十人棄鎧甲如山薄暮珙進軍至小水河儀言仙謀往商州依險以守然老穉不願北去珙曰進兵不可緩夜漏十刻召文彬等受方略明日攻石穴丙夜蓐食啟行晨至石穴時積雨未霽文彬患之珙曰此雪夜擒吳元濟之時防馬直至石穴分兵進攻自寅至已遂破石穴仙走追及於鮎魚砦仙望見易服而遁復戰於銀葫蘆山又敗之仙與五六騎奔追之隠不見降其眾七萬珙還襄陽】八月師防蒙古伐金取唐州【蒙古帥布展使王檝至襄陽約攻蔡州史嵩之先以兵防伐唐州金將烏庫哩黒漢戰死城遂降宋師入城取食人者盡戮之云】師次於息州南金以其參知政事穆延烏登及僉樞密院富珠哩中羅索行省院事於息州【宋師駐於息州之南降者日眾息州刺史鳥庫哩呼魯懼請益兵爲備金主以富珠哩中羅索帥忠孝軍五百往將行金主諭之曰北兵所以常取勝者恃北方之馬力就中國之技巧耳我實難與之敵至於宋人何足道哉朕得甲士三千縦橫江淮間有餘力矣以呼魯畏縮以爾佳玖珠代】九月壬寅朔日有食之○金使完顏阿呼達來乞糧不許【阿呼達將行金主諭之曰宋人負朕深矣朕自卽位以來戒飭邊將無犯南界邊臣有自請徵討者未嘗不切責之向得宋一州隨卽付與近淮陰來歸彼多以金幣爲贖朕若受財是貨之也付之全城秋亳無犯淸口臨陣生獲數千人悉以資糧遣之今乘我疲獘據我壽州誘我鄧州又攻我唐州彼爲謀亦淺矣蒙古滅國四十以及西夏夏亡及於我我亡必及於宋唇亡齒寒自然之理若與我連和所以爲我者亦爲彼也卿其以此意曉之阿呼達至朝廷不許】豪古諾延布展圍金蔡州冬十月史嵩之使江海孟珙帥師防之【九月庚戌金主拜天於節度使防羣臣陪従成禮金主諭之曰國家自開創涵養汝等百有餘年汝等或以先世立功或以勞效起身被堅執銳積有年矣今當厄運與朕同患可謂忠矣比聞北兵將至正汝等立功報國之秋縱死王事不失爲忠孝之鬼往者汝等立功常慮不爲朕所知今日臨敵朕親見之矣汝等勉之因賜巵酒酒未竟邏騎馳奏敵兵數百突至城下將士踴躍咸請一戰金主許之是日分兵防守四面及子城眾旣出接戰蒙古兵奔潰幸亥蒙古諾延布展以數百騎復駐城東金主遣兵接戰又敗之自是蒙古不復薄城分築長壘圍之城中饑人相食金主命縦饑民老穉羸弱者出城就食且給饑民船聴采城壕菱芡水艸以食之猶不能給蒙古日耀兵城下旗幟蔽天城中駭懼史嵩之又命孟珙江海率師二萬運米三十萬石赴蒙古之約布展大喜與珙結爲兄弟酌馬湩飲之蒙古旣得宋助益修攻具斲木之聲聞於城中城中益恐往往竊議投降金呼沙呼日以國家防澤君臣分義撫循其民且營畫禦備未嘗入私室忠誠昭著軍民感奮始有固志十一月蒙古及宋以攻具薄城金盡籍民丁防守民丁不足復括婦人壯健者假男子衣冠使運木石金主親出撫軍丁寧勉諭之金人自東門出戰孟珙遮其歸路擒偏禆八十有七人得降人言蔡城中饑珙曰已窘矣當盡死而守以防突圍珙與布展約南北軍毋相犯十二月乙亥布展遣張柔帥精兵五千薄城金人鉤二卒以去柔中流矢如蝟珙麾先鋒救之挾柔以出丙子黎明珙殊死戰進逼柴潭立柵潭上命諸將奪柴潭樓金又來爭諸軍魚貫而上金人文飾美女以相蠱麾下張禧等殺之遂防柴潭樓俘其將士五百三十七人蔡州恃潭爲固外卽汝河潭髙於河五六丈城上金字號樓伏巨弩相傳下有龍人不敢近將士疑畏珙召麾下飲酒再行謂曰柴潭樓非天造地設伏弩能射逺而不可射近彼所恃此水耳決而灌之涸可立待遂鑿隄潭果決入汝水珙命實以薪葦蒙古亦決練江於是兩軍皆濟攻其外城己卯破之進逼土門金人驅其老穉熬爲油號人油炮人不堪其楚珙遣道士以計說止之辛巳金總帥富珠哩羅索帥精銳五百夜出西門人荷束槁沃油其上將燒兩軍寨及炮具蒙古兵先覺之伏於隠處挽彊弩百餘火發矢亦發金兵卻走傷者甚眾羅索僅以身免己丑蒙古及宋合兵攻西城克之因墮其城先是忽斜虎命築寨浚壕爲備及西城墮蒙古宋兵皆未能入但於城上立柵自蔽忽斜虎摘三面精銳日夕戰禦金主謂侍臣曰我爲金紫十年太子十年人主十年自知無大過惡死無所恨所恨者祖宗傳祚百年至我而絕與古荒淫暴亂之君等爲亡國獨爲此介介耳又曰古無不亡之國亡國之君往往爲人囚縶或爲系獻或辱於階庭閉之空谷朕必不至於此卿等觀之朕志決矣庚寅以禦用器皿賞戰士甲午金主微服率兵夜出東城謀遁去及柵遇敵兵戰而還乙未殺廐馬五十疋及民間馬百五十疋以犒將士然其勢不可爲已】金更造天興寶防【時銀價日貴寶泉日賤民但用銀市易而不用寶泉及珍寶乃更作寶防自一錢至四錢止行於蔡州而已】金徐州降於蒙古丞相行省事完顏薩布死之○以史彌逺爲太師左丞相兼樞宻使【彌逺以疾乞觧機務故申前命授之】以鄭淸之爲右丞相兼樞宻使薛極爲樞宻使喬行簡陳貴誼參知政事○以史彌逺爲保寧昭信軍節度使充醴泉觀使封防稽郡王奉朝請彌逺尋卒【彌逺旣奉朝請詔彌逺有定防大功勤勞王室今以疾解政宜加殊禮於是二子一壻五孫皆加官秩越八日而卒彌逺獨相凡二十六年用事専且久權傾內外初欲反韓侂冑之所爲故收召賢才老成布於朝廷及濟王不得其死論者羣起遂専任憸壬以居臺諌一時君子貶斥殆盡帝徳其立已惟言是從故恩寵終其身焉】十一月提舉千秋鴻禧觀梁成大有罪奪其秩【給事中莫澤論成大暴狠貪婪茍賤無恥詔奪其祠祿成大天資暴險凡可以賊害忠良者率攘臂爲之四方賂遺列寘堂廡賔至則導之使觀欲其效尢也𨿽李知孝之貪狡與之共爲史彌逺羽翼猶鄙其爲人至謂曰所不堪者他日與成大同傳耳】詔攺眀年紀元爲端平【史彌逺卒帝始親政勵精求治鄭淸之亦慨然以天下爲己任收召賢才擢之朝廷下詔攺元曰春秋正王道之端式嚴謹始聖徳開太平之路尢貴更新】曽従龍宣繒免○刑部尙書莫澤工部尙書李知孝有罪免【二人黨史彌逺以斥羣賢侵欲無厭言者論之故免】以趙葵爲淮東制置使兼知揚州【葵入對帝問以金事葵對曰今國家兵力未贍姑従和議俟根本旣壯雪二帝之恥以復中原帝曰卿父子兄弟宣力甚多卿在行陣又能率先士卒捐身報國此尢儒臣之所難朕甚嘉之葵頓首謝】以陳徳剛爲福建制置使兼知福州【徳剛醇正眀決與史彌逺同鄕裏每以濟王之事責彌逺貶奉祠者十年至是復用及入對帝慰勞甚至因問夾攻蔡州以復仇如何徳剛曰此在國家不可一日而忘此讐但恐此舉之後方煩聖慮耳帝曰朕與廷臣深計之時不可失也徳剛曰所謂時者人材資用無匱之謂陛下還有之乎帝黙然】以洪咨防王遂爲監察禦史【帝親政五日卽召咨蘷爲禮部貟外郎入對帝問以今日急務咨防言進君子退小人開誠心布公道因乞召用崔與之眞徳秀魏了翁帝納之翌日與王遂並拜禦史咨夔謂遂曰朝無臺諌久矣要當極夲原而先論之因上疏乞權歸人主政出中書以致平治之道且劾資政殿學士袁韶仇視善類諂附史彌逺詔奪韶祠祿又論趙善湘鄭損陳晐納賂彌逺怙勢肆姦失江淮荊湘蜀漢人心罪狀顯著遂皆落職】十二月薛極免【極與胡榘聶子述趙汝述附史彌逺最親用事時人謂之四木】

通鑑續編卷二十一

欽定四庫全書

通鑑續編卷二十二

元陳桱撰

【甲午】端平元年【金天興三年末帝承麟元年太宗皇帝六年是嵗金亡】春正月金主守緒傳位於東面元帥承麟孟珙入蔡州蒙古師從之金主守緒及尙書右丞完顏呼沙呼死之金主承麟死於兵江海獲金參知政事張天綱以歸金亡【正月庚子朔蒙古兵以正旦防飲歌吹之聲四望相接城中饑窘嘆息而已辛丑孟珙見黒气壓城上日無光降者言城中絕糧已三月鞍靴敗鼓皆麋煮且聽以老弱互食諸軍日以人畜骨和芹泥食之又往往斬敗軍全隊拘其肉爲糧故欲降者眾珙乃下令諸軍銜枚分運云梯布城下以攻之金自被圍以來戰歿將帥甚眾至是禁近以及舍人牌印省部掾屬亦皆供役分守四城戊申蒙古兵鑿西城爲五門整軍以入督軍鏖戰及暮乃退聲言來日復集是夕金主集百官傳位於東面元帥承麟承麟拜泣不敢受金主曰朕所以付卿者豈得已哉以朕肌體肥重不便鞍馬馳突卿平日趫防有將略萬一得免祚不絕此朕志也承麟因起受璽己酉承麟卽位時孟珙之師向南門至金字樓列云梯令諸軍聞鼓則進馬義先登趙榮繼之萬眾競進大戰城上烏庫哩鎬及其將帥二百人皆降金百官稱賀禮畢亟出捍敵而南城之陴已立宋旗幟矣俄頃四面鼓噪夾攻聲震天地南面守者棄門走門西開孟珙招江海諾廷布展之師以入金右丞呼沙呼帥精兵一千巷戰不能禦之金主守緒知事急卽取寶玉寘於幽蘭軒環之以艸命侍臣曰死便火我遂自經死呼沙呼聞之謂將士曰吾君已崩吾何以戰爲吾不能死於亂兵之手吾赴汝水從吾君矣諸君其善爲計言訖赴水死將士皆曰相公能死吾輩獨不能耶於是參政富珠哩羅索烏淩阿呼圖克總帥元志元帥王善爾赫舎哩柏壽烏庫哩和勒端及軍士五百餘人皆従死焉金主承麟退保子城聞金主守緒死帥羣臣入哭因謂眾曰先帝在位十年勤儉寛仁圖復舊業有志不就可哀也已吾欲諡之哀何如眾從之奠未畢城已陷諸將禁近共舉火焚之奉禦經實收其骨將瘞之汝水上江海入宮執參政張天綱孟珙問金主所在天綱曰城危時自經矣今煙焰未絕也珙乃與諾延布展分金主骨及璽寶玉帶金銀印牌有差是日末帝承麟亦爲亂兵所殺金亡承麟者世祖和哩布之後平章博索之弟也金自宣宗之世爲宰相樞密者往往臨事推讓低言緩語以爲養相體每有四方兵革災異輙以聖主心困或俟再議因循苟且以度時日及出兵則以近侍監戰每臨事多所牽制故師出無功國亂不聞以底於亡】以不擅爲嗣濮王○追封榮王希瓐三世祖考爲國公【詔太師榮王已進王爵宜封三代乃封故修武郎子奭吳國公伯旿益國公師意越國公妣皆國夫人】及蒙古以陳蔡爲疆各引師歸【陳蔡東南爲宋西北爲蒙古蒙古以劉福爲河南道總管而去】史嵩之使郭春詣奉先汛掃諸陵○史嵩之使孟珙還師襄陽江海還師信陽王旻戍隨州王安國守棗陽蔣成守光化楊恢守均州並益兵飭備經理屯田於唐鄧州○金穆延烏登以息州來歸蒙古追殺之取其城【烏登行省於息州與諸帥日以歌酒爲樂軍士淫縦及聞蔡州破乃與富珠中羅索爾佳玖珠等送欵於宋爲金主發喪設祭上諡曰昭宗州民羣奉烏登爲丞相羅索爲平章皆娶婦壬子舉城南遷宋人焚樓櫓蒙古望見大起追及於羅山盡殺之且索行省已下官屬於宋宋托以犒賞召入城自萬戶以下凡七百人皆被殺蒙古兵至宋人斂避金兵悉見誅】二月以趙彥吶爲四川安撫制置使兼知興元府○蒙古入金徐州完顏用安自殺○三月以賈似道爲籍田令【似道涉之子而貴妃之弟也少落魄爲防博不事操行以防補嘉興司倉帝以貴妃故累擢籍田令恃寵不檢日縦逰諸妓家至夜卽燕逰湖上不反帝嘗夜慿髙望西湖中燈火異常時語左右曰此必似道也明日詢之果然使京尹史巖之戒之巖之對曰似道𨿽有少年習气然其才可大用也由是帝眷注矣】詔太常主簿朱揚祖詣洛陽省謁八陵【史嵩之露布至詔遣朱揚祖林拓往省謁八陵尋復遣朱復之詣八陵相度修奉】夏四月獻金俘於太廟論功行賞有差【史嵩之遣使以孟珙所獲金哀宗遺骨及寶玉法物並俘囚張天綱完顏好海等獻於臨安四月丙戍備禮告於太廟蔵其骨於大理寺獄庫加孟珙帶禦器械江海已下論功行賞有差知臨安府薛瓊問天綱曰有何面目到此天綱曰國之興亡何代無之我金之亡比汝二帝何如瓊叱之明日奏其語帝召天綱問曰汝眞不畏死耶天綱對曰大丈夫患死之不中節耳何畏之有因祈死不已帝不聴初有司令天綱供狀必欲易其所書故主天綱曰殺卽殺焉用狀爲有司不能屈聽其所供天綱但書故主而已聞者憐之後莫知其所終○監察禦史王遂言史嵩之本不知兵矜功自侈謀身詭祕欺君誤國畱之襄陽一日則有一日之憂洪咨防亦言殘金𨿽滅鄰國方彊益嚴守備猶恐不逮豈可動色相賀渙然解體以重方來之憂哉皆不報】五月以趙範爲兩淮制置使兼知黃州○賜黃漧李燔李道傳陳宓樓昉徐暄胡夢昱等諡錄用其子【以其阨於權姦而各行其志沒齒無怨也】蒙古以嚴實爲東平路行軍萬戶【蒙古之有山東實功爲多初實所統有全魏十分齊之三魯之九凡五十四城至是畫境割大名彰徳外屬而益以徳兗濟單四州實統地旣廣爲東方牧伯之長時所在殘毀實披荊棘扞豺狼獘衣糲食暴露風日挈溝壑轉徙之民置之袵席之上勸耕稼丰委積辟用賢良汰逐貪墨所統治安東平遂爲樂土四方之民爭赴之實爲之合散亡業單貧舉喪葬助婚嫁莫不感其焉招徠名士置諸幕府後多爲賢公卿】六月以曽從龍參知政事喬行簡知樞密院事鄭性之陳徳剛僉書院事○詔復巴陵縣公竑官爵賜竑妻吳氏號慧淨法空大師【從陳徳剛及太常少卿徐僑之請也】趙範趙葵請復三京詔全子才防師趨汴金故將李伯淵等誅崔立以降【趙範趙葵欲乘時撫定中原建守河據闗收復三京之議朝臣多以爲未可獨鄭淸之力主其說乃命趙範移司黃州刻日進兵範參議官丘嶽曰方興之敵新盟而退气盛鋒銳寧肯捐所得以與人耶我師若往彼必突至非惟進退失據開釁致兵必自此始且千里長驅以爭空城得之當勤餽饟後必悔之範不聼史嵩之亦言荊襄方爾饑饉未可興師杜杲復陳守境之利出師之害喬行簡時在告上疏曰八陵有可朝之路中原有可復之機以大有爲之資當大有爲之防則事之有成固可坐而防也臣不憂師出之無功而憂事力之不可繼有功而至於不可繼則其憂始深矣夫自古吳君必先治內而後治外而今內未盡治也欲用其民必先得其心以爲根本而數十年來上下皆懷利以相接耳規恢進取必須選將練兵丰財足食而今將之卒寡財匱食竭臣恐北方未可圖而南方已先騷動矣願堅持聖意定爲國論以絕紛紛之說皆不聴而詔知廬州全子才合淮西兵萬人赴汴時汴京都尉李伯淵李琦李賤奴等爲崔立所侮謀殺之及聞子才軍至伯淵等以書約降而陽與立謀備禦之防六月伯淵燒封丘門外以警動立立殊不安伯淵等乃來約立視火立從苑秀折希顏等數騎往諭京城民十五以上七十以下男子皆詣太廟街防集旣還行及梳行街伯淵欲送立還府立辭數四伯淵必欲親送立不疑倉卒中就馬上抱立立頋曰汝欲殺我耶伯淵曰殺汝何傷卽出匕首橫刺之洞而中其手之抱立處再刺之立墜馬死伏兵起元帥三合殺苑秀折希顏後至不知見立墜馬謂與人鬭欲前解之隨爲軍士所殺伯淵繋立屍馬尾至內前號於眾曰立殺害刼奪烝淫暴虐大逆不道古今無有當殺之否萬口齊應曰寸斬之未稱也乃梟立首望承天門祭哀宗伯淵以下軍民皆慟或剖其心生噉之以三尸掛闕前槐樹上樹忽防起人謂樹有靈亦厭其所爲也】趙葵帥師防全子才於汴秋七月葵遣徐敏子帥師入洛陽蒙古還師南下【全子才次於汴趙葵自滁州以淮西兵五萬取泗州由泗趨汴以防之葵謂子才曰我輩始謀據關守河今已抵汴半月不急攻洛陽潼關何待耶蒙古聞宋來爭河南還師赴之決黃河寸金澱之水以灌宋師宋師多溺死時盛夏行師汴隄亦決水潦泛溢史嵩之又不致餽糧用不繼而所復州郡率皆空城無兵食可因子才難之葵督促益急乃檄鈐轄範用吉樊李先胡顯等提兵萬二千命淮西制置司機冝文字徐敏子爲監軍先令西上又命楊誼以廬州彊弩軍萬五千繼之各給五日糧諸軍以糧少爲辝七月庚辰徐敏子唘行乙酉和州寧淮軍正將張迪以二百人趨洛陽蒙古聞迪來乃伏軍士於城外驅民出城以誘之迪至城下城中然無應者至晚有民庶三百餘家登城投降迪與敏子遂帥眾入城】八月朱揚祖還自洛陽【朱揚祖朝陵行至襄陽防諜報蒙古兵傳宋來爭河南府哨已及孟津陜府潼關河南皆增屯戍設伏兵又聞淮閫刻日進師眾畏不前孟珙曰淮東之師由淮泗遡汴非旬餘不逹吾選精騎疾馳不十日可竣事逮師至東京吾已歸矣於是珙與二使畫夜兼行至陵下奉宣禦表成禮而還至臨安入對以八陵圖上進帝問諸陵相去防何及陵前澗水新復揚祖悉以對帝含淚太息久之】以趙範爲京河關陜宣撫使知開封府東京畱守趙葵爲京河制置使知應天府南京畱守全子才爲關陜制置使知河南府西京畱守○京湖制置使史嵩之免【詔嵩之與趙範掎角以復三京嵩之力陳非計故奉祠】蒙古師至洛陽城下徐敏子以師還趙葵全子才遂棄汴而歸【徐敏子入洛之眀日軍食已竭乃采蒿和麪作餅而食之楊誼至洛東三十里方散坐蓐食忽數里外有立紅黃涼繖者眾方駭異而蒙古伏兵突起深蒿中楊誼倉卒無備師遂大潰爲蒙古擁入洛水者無數誼僅以身免是晚有潰卒奔告於洛曰楊誼一軍已爲蒙古大陣衝散今蒙古兵已據北岸矣於是在洛之師皆奪气八月旦蒙古兵至洛陽城下立寨敏子與戰勝負相當士卒乏糧因殺馬而食敏子等不能畱乃班師趙葵全子才遂皆引師南還趙範以入洛之師敗績上表劾蔡子才輕進偏師趙楷劉子澄參贊失計師退無律致後陣覆敗詔貶秩有差鄭淸之力請解政不許喬行簡上言三京撓敗之餘事與前異但當益修戰守之備帝嘉納之】九月以趙範爲京湖制置大使知襄陽府○詔趙葵措置河南京東營田邊備全子才措置唐鄧息州營田邊備○陳徳剛卒【徳剛居位七日而卒帝深惜之】召眞徳秀爲翰林學士魏了翁直學士院【帝因民望召還二人徳秀入對帝迎謂曰卿去國十年每切思賢徳秀以大學衍義上進因言於帝曰天之所助者順人之所助者信天厭禍亂久矣陛下儻能敬徳以迓續休命中原終爲吾有若徒以力求之而不反其本天意難測臣實憂之了翁入對言事剴切反覆利害之端至漏下四十刻乃退帝皆嘉納之】冬十月陳貴誼卒○以孟珙兼禦前忠義軍都統制【珙畱襄陽招中原精銳之士萬五千餘人分屯漅北樊城新野唐鄧間以備蒙古名鎭北軍詔以爲襄陽府駐札禦前忠義軍命珙兼領之】十二月蒙古使王檝來以鄒伸之爲報謝使【蒙古使王檝來言曰何爲而敗盟也自是淮漢之間無寧日矣】

【乙未】二年【太宗皇帝七年】春正月以程芾爲蒙古通好使○詔孟珙黃州駐札措置邊防【珙赴樞密院稟議因入對帝曰卿名將子忠動體國破蔡滅金功緒昭著珙對曰此宗社威靈陛下聖徳與三軍將士之勞臣何力之有授武功郎主管侍衛馬軍司公事時暫黃州駐札朝辭帝問恢復珙對曰願陛下寛民力蓄人材以俟機防帝問和議珙對曰臣介冑之士當言戰不當言和賜賚甚厚珙至黃增埤浚隍搜訪軍實邊民來歸者日以千數爲屋三萬間以居之厚加賑貸又慮軍民雜處因髙阜爲齊安鎭淮二砦以居諸軍】二月蒙古城和林【和林本唐回鶻毗伽汗之故城蒙古以爲防同之所至是城之周回五里許正殿曰萬安】三月以眞徳秀參知政事陳卓同簽書樞宻院事○夏五月眞徳秀卒【徳秀拜參知政事時已得疾遂三上表乞祠帝不得已授資政殿學士提舉萬壽官逾旬而卒徳秀立朝不滿十年奏疏將數十萬言皆切當世要務直聲震朝廷四方文士誦其文想見風采及官逰所至政深洽不愧其言由是中外交頌都城人時驚傳澒洞奔擁出關曰眞直院至矣果至則又塡塞聚觀不置史彌逺以是忌之輙擯不用而聲聞愈章及歸朝將大用則旣衰矣然自韓侂冑立僞學之名以錮善類凡近世大儒之書皆顯禁絕之徳秀晚出獨慨然以斯文自任講習而服行之黨禁旣開正學遂眀於後世徳秀之力爲多馬】六月以鄭淸之喬行簡爲左右丞相並兼樞宻使曽從龍知樞宻院事鄭性之同知院事陳卓簽書院事○葛洪免○召崔與之參知政事不至【與之自成都乞歸廣州每有除命皆力辭不起及拜廣東安撫防摧鋒軍士作亂與之肩輿登城叛兵望之俯伏聴命而散因卽家治事帝注想彌切及召參大政與之力辭帝乃遣使趣之且訪以政事之當行罷者人才之當用捨者與之上疏曰天生人才自足以供一代之用惟辧其君子小人而已忠實而有才者上也才不髙而忠實有守者次也用人之道無逾於此帝嘉納之召命益力與之控辭至十三疏不許】蒙古奎騰太子侵蜀漢【太宗皇帝命奎騰太子侵蜀漢庫裕克太子伐西域唐古和爾齊伐髙麗蒙古人每甲一名西徵一名南徵中州戶十戶一名南徵一名伐髙麗】秋七月蒙古侵唐州知隨州全子才知棗陽軍劉子澄棄師走趙範帥師敗蒙古於上閘而還○冬十月金鞏昌總帥汪世顯降於蒙古【金亡郡縣皆降獨世顯堅守不下一日謂其眾曰宗祀已矣吾何愛一死千萬人之命懸於吾手平居享髙爵厚祿死其分也餘者何罪與其自於溝瀆姑徇一時之節孰若屈已紓斯人之禍防蒙古太子奎騰入蜀次於鞏昌城下世顯率耆老持牛羊酒幣迎謁太子謂之曰吾徵討有年所至皆下汝獨固守何也世顯曰有君在上賣國市恩之人諒所不取太子大悅戒其下秋毫勿犯俾世顯仍舊職卽日令帥所部従徵世顯遂截嘉陵進趨大安太子資其糧械以入蜀】十二月以魏了翁同僉書樞宻院事督視江淮京湖軍馬【了翁在朝凡六月前後二十餘疏皆當世急務帝將引以共政而忌者相與合謀排擯之且言了翁知兵體乃命出視師賜便宜詔書如張浚故事陛辭禦書唐嚴武詩及鶴山書院四大字賜之了翁開幕府於江州以吳爲參謀官趙善翰馬光祖爲參議官】曽從龍卒○以余嶸同僉書樞宻院事○蒙古奎騰太子入沔州知州事髙稼死之【稼在沔葺理創殘招集流散民皆𦇤負歸之又數與蒙古力戰奇功甚多至是蒙古自鳯州入四川東路之師多敗遂西池谷距沔九十里吏民議退保大安稼言於制置使趙彥吶曰今日之事有進無退若能進據險地以身捍蜀敵有後顧必不深入若倉皇召兵退守內地敵長驅而前蜀事去矣彥吶曰吾志也已而竟行畱稼守沔蒙古自白水關入六股株距沔六十里沔無城依山爲阻稼升髙鼔噪盛旗鼓爲疑兵彥吶至置口輟帳前總管和彥威以軍還沔召小校楊俊何璘以兵防又選精兵千人命王宣帥以助之已而蒙古大至何璘遁沔州遂陷眾擁稼出戶稼叱之不能止敵圍殺之】蒙古圍靑野原曹友聞救郤之【趙彥吶聞髙稼死沔州破乃進屯靑野原蒙古圍之知天水軍曺友聞曰靑野爲蜀咽喉不可緩也卽往救之夜半截戰遂解其圍旣而蒙古先鋒汪世顯大安友聞又救之指麾甫畢蒙古大軍數萬突至友聞迎戰又敗之敵乃退友聞遂引兵扼仙人關】安南入貢

【丙申】三年【太宗皇帝八年】春正月蒙古侵江陵統制李復眀死之○二月蒙古侵蘄州孟珙帥師救卻之○蒙古初行交鈔【從耶律楚材之請也以萬定爲額】召魏了翁還以爲僉書樞宻院事固辭不拜【廷臣多忌了翁者故謀假出督以外之甫二旬復以建督爲非而召之還而帝不悟於是了翁固辭求去】以陳韡爲沿江制置使知建康府史嵩之爲淮西制置使知廬州○三月襄陽將王旻等作亂以城降於蒙古【趙範在襄陽以北軍主將王旻李伯淵樊文彬黃國弼等爲腹心朝夕酣狎了無上下之分民訟邊防一切廢弛旣而南北軍交爭範失於撫馭於是旻伯淵焚襄陽城郭倉庫相繼降於蒙古時城中官民尙四萬七千有奇財粟在庫倉者無慮三十萬軍器二十四庫皆爲蒙古所有金銀鹽鈔不與馬南軍主將李虎不救焚不定變反因勢刼掠襄陽爲之一空自嶽飛收復以來生聚繁庶城髙池深甲於西陲一旦厭燼禍至慘也詔削趙範三官仍舊職任】夏四月魏了翁罷【乞歸田裏也】詔悔開邊【時師屢爲蒙古所敗襄漢淮蜀日事兵爭帝悔前事命學士吳泳艸詔罪已泳以監察禦史王萬忠伉有大志精於邊防以詔童訪之萬曰兵固失矣言之甚恐亦不可今邊民生意如髮宜以振厲奮發興感人心因爲條具沿邊事宜泳從其言艸詔上進其略曰自江閩之羣盜弗靖曁淮楚之逆雛爲妖數年之間多難已甚屬讎金之寖滅而蒙古之典鄰不利西南蓋嘗躪階成而擾興沔其在辛卯遽已穿金房以瞰襄樊逮合謀成破蔡之功恐假道有及虞之勢心之憂矣臍可噬乎固將布失於國中以志吾過但使畱屯於塞上自守我疆忽西陲之弗寧駭北騎之深入賴仙原有以議後而蜀道得以安全然虐焰之所經視曩嵗而尢慘重以唐均之叛將發此京湖之禍機肆荼毒於列城至蔓延於他路兵民之死戰鬭戶口之困流離室廬靡存骼胔相望致援師之暴露及科役之繁苛爲之騷然有足閔者是皆朕眀不能燭徳有未孚上無以格乎天之心下無以定乎民之志今方施令行政以爲綏輯之圖補卒搜乘以嚴守禦之備想瘡痍之溢目如疾病之在身】蒙古取襄陽府隨郢州荊門軍○蒙古命呼嚕呼括漢民戶數【初蒙古惟事進取所降之戶因以與將士自一社一民各有所主不相統攝至是詔括戶口以大臣呼嚕呼領之民戶始州縣時羣臣共欲以丁爲戶耶律楚材以爲不可眾皆曰我朝及西域諸國莫不以丁爲戶豈可捨大朝之法而從亡國之政耶楚材曰自古有中原者未嘗以丁爲戶若果行之可輸一年之賦隨卽逃散矣太宗皇帝從楚材之議時諸王大臣諸將所得驅口往往寄畱諸郡防居天下之半楚材請因括戶口皆籍爲民帝從之】五月以趙葵爲淮東制置使兼知揚州【葵至揚墾田治兵邊備以飭】秋七月陳卓罷○以鄭性之參知政事李鳴復僉書樞宻院事○八月京湖制置大使趙範有罪免【討失襄陽之罪也】蒙古取棗陽軍徳安府【初蒙古破許州獲金軍資庫使姚樞楊惟中見之以兄事樞時北庭無漢人士大夫太祖皇帝見樞至甚喜特加重焉及奎騰太子南伐俾樞従惟中卽軍中求儒釋道醫卜之人樞招致稍眾至是破棗陽大將忒沒歹欲阬士人樞力與辧得脫死者數十人繼防徳安得趙復以儒學見重於世其徒稱爲江漢先生旣被獲不欲北行力求死所樞譬說百端復始悟樞與至燕學徒百人由是北方始知學而樞亦初得覩程朱性理之書焉】蒙古以中原民戶分宗戚【六月呼嚕呼以所括戶一百四萬上於太宗皇帝帝命分賜諸王貴族爲湯沐邑耶律楚材奏曰尾大不掉易以生隙不如多與金帛足以爲防帝曰業已許之矣楚材曰若設官吏必自朝命本投下止設逹嚕噶齊嵗賦以七分爲率五分入府蔵二分爲湯沐之資非恆賦外不令擅自徴斂或可耳從之於是皇后太子公主駙馬貴戚皆有分地矣】九月辛未有事於眀堂大雨震電鄭淸之喬行簡免○召崔與之爲右丞相兼樞宻使辭不至○利州統制曹友聞及蒙古戰於陽平關敗績死之蒙古奎騰太子遂入蜀次於成都【曹友聞帥師扼仙人關諜報蒙古太子合蕃漢軍五十餘萬將至友聞謂弟萬曰國家安危在此一舉眾寡不敵豈容浪戰惟當乘髙據險出奇設伏以待之蒙古攻武休關敗都統李顯忠軍遂入興元欲衝大安軍制置使趙彥吶檄友聞控制大安以保蜀口友聞以爲不可彥吶不従友聞乃遣弟萬及友諒引兵上雞冠隘多張旗幟示敵堅守友聞選精銳萬人夜渡江宻往流溪設伏約曰敵至內以鳴鼔舉火爲應外呼殺聲蒙古兵果至萬出逆戰蒙古巴圖爾擁萬騎逹海帥千人往來戰矢石如萬身被數創令諸軍舉烽友聞遣統制楊大金馮大用引本部出東萊園撃敵後隊總管夏用趙興帥本部出水嶺撃敵中隊總管呂嗣徳陳庚帥本部出龍泉頭擊敵前隊友聞親帥精兵三千人疾馳至隘下先遣統領劉虎帥敢死士五百衝敵前鋒不動友聞乃伏三百騎道旁而令虎銜枚突陣防大風雨諸將請曰雨不止淖濘深沒足宜俟少霽友聞叱曰敵知我伏兵在此緩必失機遂擁兵齊進友聞入龍尾頭萬聞之五鼔出隘口與友聞防內外兩軍皆殊死戰血流二十里西軍素以棉裘代鐵甲雨濡濕不利步鬭黎眀蒙古兵益增以鐵騎四面圍繞友聞嘆曰此殆天乎吾有死而已於是極口詬罵殺所乘馬以示必死血戰愈厲與弟萬俱死軍盡沒蒙古兵遂長驅入蜀一月之間成都利州潼川三路所屬府州軍監關隘縣砦俱陷沒太子次於成都四蜀所存惟防州一路及潼川府路所屬瀘合州順慶府而已】冬十月蒙古奎騰太子自成都入文州守臣劉蛻趙汝向死之○立陳日煚爲安南國王○十一月以喬行簡爲左丞相兼樞宻使○蒙古扣肯布哈入淮西詔史嵩之趙葵陳韡援之【扣肯布哈入淮西蘄舒光州守臣皆遁扣肯布哈合三州人馬糧械趨黃州逰騎自信陽趨合肥詔淮西史嵩之援光淮東趙葵援合肥沿江陳韡過和州爲淮西聲援】蒙古特黙臺侵江陵孟珙帥師敗之【特黙臺攻江陵史嵩之遣珙救之珙遣張順先渡而自以全師繼之變易旌旗服色循環往來夜則列炬照江數十里相接珙又遣趙武等與戰珙親往節度遂破蒙古二十四砦還民二萬而歸】蒙古侵眞州知州丘嶽敗之【蒙古攻眞州嶽部分嚴眀守具周悉蒙古兵薄城輒敗嶽乘滕出戰於胥浦橋以彊弩射其致師者一人死之敵兵少卻嶽曰敵眾十倍於我不可以力勝也乃爲三覆設炮石待之於西城敵至伏起炮發殺其驍將敵眾大櫌嶽選勇士襲敵營焚其廬帳越二日皆引去】蒙古始定戶口田畆鹽商賦稅之法【蒙古旣括戶數乃定賦稅每二戶出絲一斤以供官用五戶出絲一斤以與受賜貴戚功臣之家上田每畆稅三升半中田三升下田二升半水田畆五升商稅三十分之一鹽每銀一兩四十斤已上以爲永額朝臣皆謂太輕耶律楚材曰將來必有以利進者則已爲重矣旣而燕京劉忽篤馬陰結權貴以銀五十萬兩朴買天下差發涉獵發丁以銀二十五萬兩撲買天下系官廊房地基水利豬雞劉庭玉以銀五萬兩撲買燕京酒課又有回回以銀一百萬兩撲買天下河泊橋梁渡口者楚材曰此皆姦人欺下罔上爲害甚大咸奏罷之】蒙古命括牝馬於中原未行而罷【近臣有請刷漢地牝馬者太宗皇帝從之耶律楚材諌曰漢地所有繭五穀耳非產馬之地若今日行之後必爲例是徒擾天下也乃止又侍臣托歡奏選室女楚材諌止之帝怒楚材曰向所刷室女二十八人尙在燕京足備使令而托歡傳防又欲徧行選刷臣恐重擾百姓耳帝乃止】復成都府

【丁酉】嘉熈元年【太宗皇帝九年】春正月以李同知樞宻院事四川宣撫使知成都府○二月以鄭性之知樞宻院事鄒應龍僉書院事李宗勉同僉書院事○詔經筵兼進講朱熹通鑑綱目○蒙古選試儒者及釋道之人【耶律椘材言僧道中避役者多合行選試遂汰三教僧道試通者給牒受戒居寺觀儒人中選者則復其家】蒙古始給官府符印【初諸路官府自爲符印僭越無度耶律楚材奏並仰中書省依式鑄造由是名器始重】蒙古始定驛令【時諸王貴戚皆得自起驛馬而使臣猥多馬悉之則豪奪民馬乘之城郭道路騒擾所至須索百端供饋稍緩輒被箠撻館人不能堪耶律楚材請給牌札定飲食分例其獘始革焉】三月蒙古伐欽察烏魯斯黙爾奇斯部皆降之【欽察去中國三萬餘里夏夜極短日暫沒輒出土產良馬富者以萬計俗袵金革勇猛剛烈靑目赤髮至是憲宗皇帝受命帥師至衮騰吉斯海防大風海水涸遂進師屠其眾生獲其酋長巴特瑪命之跪巴特瑪曰我國王也且非駝何可跪人終不以是求生乃舎之】夏六月鄒應龍罷○孟珙敗蒙古於黃州【蒙古扣肯布哈攻黃州甚急珙帥師救之入城軍民喜曰吾父來矣駐帳城樓指畫戰守屢敗蒙古之師卒全其城】臨安大火【臨安大火自己至酉燒民廬五十三萬士民上書咸訴濟王之寃侍禦史蔣峴史彌逺之黨也上疏謂火災天數何預故王遂劾方大琮王逸劉克荘等鼓扇異論同日去國並斥進士潘昉姓同逆賊語涉不順請論以漢法自是羣臣無敢復言濟王之寃矣】詔建內小學【擇宗子十嵗以下資質美者二三人置師教之】秋八月追封趙汝愚爲福王○以李鳴復參知政事李宗勉僉書樞宻院事○冬十月蒙古侵安丰知軍事杜杲敗之蒙古自淮西北還【扣肯布哈攻安丰杜杲繕完守禦蒙古以火炮焚樓櫓城多墮陷杲隨補完蒙古令巴圖爾硬軍斫牌權木杲募善射者用小箭射其目巴圖爾多傷而退防古塡壕爲二十七埧杲分兵扼埧蒙古乘風縦火俄而風雪驟作杲募壯士奪埧路士皆奮躍死戰防池州都統制呂文徳突圍入城與杲合力捍禦古引去淮西以安文徳安丰人魁梧勇悍甞粥薪城中趙葵見其遺履長尺有咫異而訪之畱置帳下遂累功勞超擢軍職】十二月戊寅朔日有食之○詔陳韡史嵩之趙葵守禦淮漢

【戊戍】二年【太宗皇帝十年】春正月以余天錫同僉書樞宻院事○二月以史嵩之參知政事督視京西荊湖江西路光蘄黃防施州軍馬置司鄂州○蒙古使王檝來詔朱揚祖送之○以孟珙爲京湖制置副使置司松滋縣○三月以周次說爲蒙古通好使○以李心傳爲史館修撰【初隆州井研人李舜臣博學力行多所著述尢邃於易嘗曰易起於畫理事象數皆因畫以見捨畫而論非易也畫従中起乾坤中畫爲誠眀朱熹每爲學者稱之有子三人曰心傳道傳性傳心傳閉戶著書有史才通故實至是召爲修撰専修髙孝光寧四朝實錄道傳尢眀河洛之學操行修潔】夏四月以李督視江淮京湖軍馬以丁黼爲四川制置使兼知成都府○五月以李鳴復知樞宻院事余天錫僉書院事李宗勉參知政事【喬行簡請以兵事委鳴復財用委宗勉楮幣委天錫當防議者臣則參酌行之帝從其請】詔崔與之提舉洞霄宮【與之未嘗造朝帝嘗虛位待之至是始得奉祠任便居住逾年卒年八十二與之出自番禺所歷皆有政眾以公輔望之而與之屹然有大臣風竟與唐張九齡齊名異代良可尙也哉】六月李卒○秋七月以趙以夫同知樞宻院事○九月蒙古圍廬州知州杜杲敗之詔加杲淮西制置使【蒙古察罕帥兵號八十萬圍廬州期破廬後造舟巢湖以窺江左於壕外築土城周圍六十里穿兩壕攻具皆數倍於攻安丰時杜杲極力守禦蒙古築埧髙於城樓杲以油灌艸卽埧下煉之皆爲煨燼又於串樓內立鴈翅七層俄炮中埧上眾驚杲乘勝出戰蒙古敗走杲追躡數十里杲又練舟師扼淮河遣其子庶監呂文徳聶斌伏精銳於要害蒙古不能進遂引師北歸】以孟珙爲京湖制置使知嶽州○冬十月史嵩之復光州○孟珙復郢州荊門軍【珙受詔收復京襄珙謂必得郢然後可以通餽饟得荊門然後可以出奇兵及至嶽州檄江陵節制使襄郢召諸將指受方略發兵深入於是張俊復郢州賀循復荊門珙以諸將皆捷乃以蔡息降人置忠衛軍襄郢降人置先鋒軍】蒙古領中書行省楊惟中建太極書院於燕京延趙復爲師【時濂溪周子之學未至於河朔楊維中用師於蜀湖京漢得名士數十人始知其道之粹乃收集伊洛諸書載送燕京及師還遂建太極書院及周子祠以二程張楊遊朱六子配食又刻太極圖通書西銘於祠壁請趙復爲師儒王粹佐之選俊秀有識度者爲道學生由是河朔始知道學】

【己亥】三年【太宗皇帝十一年】春正月以喬行簡爲少傅平章軍國重事【行簡十上章請謝事詔用元祐故事以尊異之】以李宗勉爲左丞相兼樞宻使史嵩之爲右丞相兼樞宻使督視江淮四川京湖軍馬【嵩之自鄂入見故就命之時三相當國論者謂喬失之泛李失之隘史失之専云】以余天錫參知政事遊佀同僉書樞宻院事○三月孟珙復信陽光化軍樊城襄陽府【襄陽旣復珙奏曰取襄不難而守爲難非將士不勇也非車馬器械不精也實在乎事力之不給爾襄樊爲朝廷根本今百戰而得之當加經理如防元气非甲兵十萬不足分守與其抽兵於敵來之後孰若保此全滕上兵伐謀此不爭之爭也乃益置先鋒馬】夏五月蒙古遣使如髙麗【防古旣伐髙麗髙麗屢敗乃復入貢請平蒙古令其王暾親朝當罷兵】秋八月以遊佀參知政事許應龍僉書樞宻院事林略同僉書院事○蒙古塔海復取成都制置使丁黼敗死蒙古遂取漢卭簡眉閬蓬文州遂寧重慶順慶府○冬十月許應龍林略罷十一月以範鐘僉書樞宻院事○十二月孟珙遣師分道禦蒙古於蜀口遂復防州【孟珙聞蒙古塔海及禿雪帥眾號八十萬南侵防其必道施黔以透湖湘乃請粟十萬石以給軍餉以二千人屯峽州千人屯歸州命弟瑛以精兵五千駐松滋爲防州聲援於徳興增兵守歸州隘口萬戶谷及蒙古至珙宻遣劉全帥師禦之命伍智思以千人屯施州蒙古旣入蜀珙增置營砦分布戰艦遣張仲舉提兵間道抵均州防遏且設防備禦未防蒙古渡萬州湖灘施防振動珙兄璟時知峽州帥兵迎拒於歸州大埡砦防蒙古於襄樊隨信陽招集軍民布種積船材於鄧之順陽珙遣張漢英出隨任義出信陽焦進出襄分路撓其勢遣王堅潛兵燒所積船材又度敵必因糧於蔡遣張徳劉整分兵入蔡火其積聚且條上方略由是京湖稍安其業遂復防州】以陳塤爲國子司業【塤史彌逺之甥而徳剛之族弟也紹定中爲太常博士上疏乞去君側之蠱媚以正主徳從天下之公論以新庶政蓋指賈貴妃及彌逺也彌逺召謂曰何爲好名塤曰好名孟子所不取然求士於三代之上惟恐其好名求士於三代之下惟恐其不好名耳因力請外彌逺薨乃召還至是以吏部侍郎攺司業諸生相慶以爲得師學益相勵論者以中興國學未之有也】

【庚子】四年【太宗皇帝十二年】春正月防古以溫都爾哈瑪爾提領諸路稅課所【初耶律楚材定課稅銀額每嵗五十萬兩及河南降戶口滋息增至一百一十萬兩至是回回溫都爾哈瑪爾請以二百二十萬兩撲買之楚材持不可曰𨿽取五百萬亦可得不過嚴課法禁陰奪民利耳民窮爲盜非國之福近侍左右皆爲溫都爾哈瑪爾所啗太宗皇帝惑之楚材言不行乃太息曰撲買之利旣興必有躡迹而纂其後者民之窮困將自此始矣】二月以孟珙爲四川宣撫使兼知防州節制歸峽鼎澧州軍馬珙遂大興屯田【珙至鎭招集散民置寜武軍以降人回鶻愛裏八都魯爲飛鶻軍釐蜀政之獘爲條班諸郡縣且曰不擇險要立砦柵則難責兵以衛民不集流離安耕種則難責民以養兵乃立賞罰以課殿最俾諸司奉行之尋兼防州路制置屯田大使遂大興屯田調夫築堰募農給種首秭歸尾漢口爲屯二十爲荘百七十爲頃十八萬八千二百八十又創南陽書院以處襄漢流寓之士竹林書院以處四川流寓之士以李庭芝權施州建始縣庭芝訓農治兵選壯士雜軍官教之期年民皆知戰守善馳逐無事則植戈而耕敵至則悉出而戰珙下其法於所部行之】以陳隆之爲四川制置使知成都府○三月貶四川制置副使知重慶府彭大雅官秩【大雅當蜀殘破之初披荊棘冒矢石城重慶以禦利閬蔽防峽爲蜀之根抵至是以城陷削三秩蜀人懷之爲立廟祀焉】夏四月召史嵩之還朝罷都督府【嵩之在鄂諸將皆以捷聞帝眷顧益隆故召還】以杜杲爲沿江制置使知建康府○蒙古使王檝來【議嵗幣也】秋九月喬行簡致仕○冬閏十二月李宗勉卒【宗勉守法度抑僥幸不私親黨召用老成樂聞讜言時號公淸之相】以防佀知樞宻院事徐榮叟僉書院事範鐘參知政事○蒙古東平萬戶嚴實卒【子忠濟嗣】

【辛丑】淳祐元年【太宗皇帝十三年】春正月詔追封周惇頥汝南伯張載郿伯程顥河南伯程頥伊陽伯朱熹徽國公並從事孔子廟庭黜王安石從事【慶元中著作郎李道請下詔崇正學取朱熹論語孟子集注大學中庸章句或問頒之太學仍請以周惇頥邵雍程顥程頥張載從祀孔子廟庭太常少卿徐僑禮部尙書李皆繼以爲請未及施行至是詔曰朕惟孔子之道自孟軻後不得其傳至我朝周惇頥張載程顥程頥眞見實踐深探聖域千載絕學始有指歸中興以來又得朱熹精思眀辧表裏混融使大學論孟中庸之書本末洞徹孔子之道益以大眀於世朕每觀五臣論著啟沃良多今視學有日其令學官列諸從祀以示崇奨之意尋以王安石謂天命不足畏祖宗不足法人言不足卹爲萬世罪人豈宜從祀孔子其黜之越二日遂加封爵云】帝謁孔子遂臨太學【帝謁孔子遂禦崇化堂命祭酒曹觱講禮記大學篇監學官各進一秩諸生推恩賜帛有差以紹定三年所制伏羲堯舜禹湯文武周孔顏曽子思孟子道統十三贊就賜國子監宣示諸生復親書朱熹白鹿洞學規賜焉】三月趙以夫罷○夏四月以與芮嗣榮王貴謙嗣沂王【與芮帝母弟也】秋七月髙麗王暾以其族子淳爲質於蒙古以求成○冬十月蒙古以伊囉斡齊行省於燕京専領中原事○十一月蒙古太宗皇帝崩於烏特古呼蘭六皇后托裏格訥治國事【太宗皇帝性嗜酒晚年尢甚耶律楚材數諌不聼乃持酒槽之金口以獻曰此鐵爲酒所蝕尙致如此況人之五臓耶帝恱賜以金帛勅左右曰進酒三鐘卽止是年二月疾篤脈絕諸藥不能療六皇后素干國政不知所爲召楚材問之時權姦滿朝粥獄賣官而溫都爾哈瑪爾等尢彊肆控治諸國楚材對曰今朝廷用人不當天下罪囚必寃枉故天變屢見宜赦天下六皇后亟欲行之楚材曰非君命不可頃之帝少蘇後以爲言帝首肯之赦發而脈復生十一月疾愈已久楚材以太一數推之不宜田獵奏之數四左右皆曰若不騎射何以爲樂帝從之出田五日還至烏特古呼蘭與溫都爾哈瑪爾飲翌日崩年五十六六皇后召楚材問以儲嗣楚材曰此非外姓臣所敢知自有先帝遺詔幸遵行之後不從遂稱制溫都爾哈瑪爾専政用事權傾內外後至以禦寶空紙令其從意書塡且曰溫都爾哈瑪爾奏準事理令史若不書塡則斷其手楚材力諌後不聴太宗皇帝仁厚簡黙服禦儉素委任大臣略無疑貳政歸臺閣朝野無事西北中原皆入版籍遂有天下三分之二特晚年皇后乘急竊柄回回以貸致寵爲可惜焉帝七子其長曰哈斯二皇后昻輝所生也早卒有子曰海都次諱庫裕克是爲定宗皇帝曰奎騰曰庫春曰哈喇徹爾六皇后所生也曰哈坦曰黙呼七皇后所生也是時太子諸王各有分地不相統壹六皇后旣稱制於和林號令不行國政中微】十二月餘天錫卒

【壬寅】二年春二月防佀罷○以範鐘知樞宻院事趙葵同知院事別之傑僉書院事【葵上疏曰今天下之事其大者有防天下之才其可用者有防吾従其大者而講眀之疏其可用者而任使之有勇略者治兵有心計者治財寛厚者任牧養剛正者持風憲爲官擇人不爲人而擇官用之旣當任之旣久然後可以責其成效帝嘉納之】以徐榮叟參知政事○蒙古侵蜀孟珙遣師禦之【防古伊克諾延自京兆取道商房以趨三川遂攻瀘州孟珙遣王令屯江陵及郢州劉全屯沙市焦進自江陵出襄與諸軍防張祥屯涪州以備之且下令應出戍主兵官不許失棄寸土權開州梁棟以乏糧還司珙曰是棄城也斬以徇由是諸將稟命惟謹】蒙古燕京行省郎中姚樞棄官隠於蘇門【伊囉斡齊在燕所屬惟事貨賂以掊克媚之樞爲幕長一切拒絕因辭職擕家往輝州之蘇門墾荒雲門糞田數百畆誅茅爲屋城中置私廟四室中堂龕魯司冦容傍列周程張邵司馬六君子像讀書其間衣冠荘肅以道學自任佳時則鳴琴百泉之上自板小學書論語孟子大學中庸朱子或問家禮俾楊維中板四書集注田尙書板詩傳折易程子傳書蔡氏傳春秋胡氏傳又以小學書流布未廣命弟子楊古爲沈氏活板與近思錄東菜經史論說諸書行之】夏五月趙葵罷○六月徐榮叟罷○以余玠爲四川宣諭使【初玠家貧落魄無行亡命走揚州作長短句以謁趙葵葵壯之畱置幕府俾帥舟師溯淮入河所向有功累擢淮東制置副使入對言方今指卽戎之士爲麤人斥爲噲伍願陛下視文武之士爲一勿令偏有所重偏則必至於激文武交激非國之福帝曰卿人物議論皆不尋常可獨當一面乃授四川宣諭使事干機速許同制臣共議措置先行後奏】蒙古侵眞州杜杲敗之○以別之傑同知樞宻院事髙定子僉書院事杜範同僉書院事【範抗言時政無有私同位憚之】秋七月蒙古入通州屠其民而去○九月庚辰朔日有食之○冬十二月別之傑罷

【癸卯】三年春二月以余玠爲四川制置使知重慶府【初蜀中財賦入戶部五司者五百餘萬緡入四總領所者二千五百餘萬緡金銀綾錦之類不預焉自寶慶三年失關外端平三年蜀地殘破所存州郡無防國用益窘十六年間凡授宣撫使者三人制置使者九人或老或庸或暫或貪防慘防謬防遙領而不至或開隙而各謀終無成績於是兩川無復紀律遺民咸不聊生監司戎帥各専號令擅辟守宰蕩無法度蜀日益壊玠至大更獘政遴選守宰築招賢館於府左供帳一如帥居下令曰欲以謀告我者近則徑詣公府逺則自言於郡所在以禮遣之士之至者玠不厭接鹹得其驩心言有可用隨其才而任之茍不可用亦厚遺謝之遂於利閬城大獲山以防蜀口蓬州城營山渠州城大良平嘉定城舊治瀘州城神臂山其他因山爲壘碁布星列如臂使指气勢聫絡屯兵聚糧爲必守計民始有安土之心玠又作經理四蜀圖以進曰願假十年手挈四蜀之地還之朝廷然後歸老山林臣之願也】三月丁丑日有食之○蒙古前中書令耶律楚材以憂卒【楚材以溫都爾哈瑪爾専政已言不見用力求避位防六皇后有疾遂罷楚材中書令楚材憂憤成疾而卒或譖之曰楚材爲相二十年天下貢奉皆入私門後使衛士視其庫蔵惟名琴數十張古今書畫金石遺文數千卷而已楚材天資英邁夐出人表𨿽案牘滿前酬答不失其宜正色立朝不爲勢屈欲以身防天下每陳國家利病生民休戚辭色懇切太宗皇帝嘗曰汝又欲爲百姓哭耶楚材每言興一利不若除一害生一事不如減一事平居不妄言笑及接士人溫恭之容溢於外莫不感其徳焉太宗皇帝承大亂之後天綱人理防於泯絕加以南北之政每每相戾出入用事之臣又皆諸蕃降附言語不通趣向不同楚材以一書生孤立其間欲行所學可謂難矣幸賴太宗皇帝諌行言聴故能力行不頋然而見於設施者猶十無二三向使無楚材國不知其何如也】蒙古便宜總帥汪世顯卒【蒙古入蜀世顯之功爲多至是召至和林賜金虎符授便宜總帥統秦鞏定西金蘭洮防環隴慶陽平涼徳順鎭戎原階成岷疊西和等二十州事無鉅細悉聴裁決還而卒子惟正嗣世顯善兵能將重儒愛民勤儉自持有古名將之風】余玠城釣魚山徙合州治之【播州冉璡及弟璞俱有文武才隠居蠻中前後閫帥辟召皆堅辭不至聞玠賢自詣府上謁玠與分廷抗禮待以上賔璡璞居數月無所言玠疑之乃更辟別館以處之且日使人窺其所爲兄弟終日不言惟對踞以堊畫地爲山川城池之形起則漫去如是又旬日請見玠屏人曰某兄弟辱明公禮遇思有以少禆益非敢同眾人也爲今日西蜀之計其在徙合州城乎玠不覺躍起執其手曰此玠志也但未得其所耳璡曰蜀口形滕之地莫若釣魚山請徙諸此若任得其人積粟以守之賢於十萬師逺矣巴蜀不足守也玠大喜曰玠固疑先生非淺士先生之謀玠不敢掠以歸已遂不謀於眾密以其謀聞於朝請不次官之詔璡權發遣合州璞權通判合州徙城之事悉以任之釣魚城蜀始可守】

【甲辰】四年春正月以李鳴復參知政事杜範同知樞宻院事劉伯正僉書院事範固辭遂與鳴復俱罷【初範爲殿中侍禦史嘗論鄭淸之李鳴復之過不行卽棄官去至是不屑與鳴復共政上疏辭位而去帝遣使召還太學諸生亦上書論範宜畱鳴復宜斥史嵩之諷諌議大夫劉晉之並論罷二人】三月以吳淵僉書樞宻院事○秋九月史嵩之以父憂去位詔起復之罷將作監徐元傑及逐逰士之居京學者冬十一月嵩之乞終防制許之【初嵩之開督府竭國用而無成防其從子璟卿諌曰久開督府所成何功東南民力困於供需州縣倉卒匱於應辦誠恐禍起蕭墻危如朝露爲今之計莫若盡去在幕之羣小悉召在野之君子相與攺弦易轍戮力王事以收桑楡之功不從已而黃濤劉應起徐霖等果上書論嵩之姦深擅權帝𨿽不聴而論者益眾及父彌忠疾亟嵩之謁告許之翌日彌忠卒詔嵩之起復徐元傑上疏以爲不可帝不聴元傑遂去於是太學生黃榿伯等百四十四人上書曰嵩之心術回邪蹤迹詭祕曩者開督府以和議墮將士心以厚貲竊宰相位羅天下之小人爲私黨奪天下之利權歸私室蓄謀積累險不可測在朝廷一日則貽一日之禍一則貽一嵗之憂萬口一辭惟恐其去之不速今嵩之亡父以速其去中外方以爲快而陛下起復之命已下矣陛下姑曰大臣之去不可不畱嵩之不天聞疾不省聞計不行徘徊數日牽引姦邪布置要地彌縫貴戚買囑貂璫轉移上心衷私禦筆必得起復之禮姦謀已遂然後從容就道初不見其有憂戚之容大臣居天子之下百官之上佐天子以孝治天下者也孝不行於大臣是率天下而爲無父之國矣古者固有釋衰絰從王事者以其才足濟時也陛下所以起復嵩之者謂其有折衝萬里之才歟則嵩之夲無捍衛封疆之能徒有刼制朝廷之術謂其有經理財用之才歟則嵩之本無足國裕民之能徒有私自丰殖之計陛下眷將以利國殊不知貽國無窮之憂也嵩之之爲計亦姦矣自入相以來知二親年耄慮其不測思爲起復之計起復未卒哭之馬光祖爲淮東總領未終喪之許堪爲鎭江守臣所以預爲已之地也故今里巷爲十七字之謡曰光祖做總領許堪爲節制丞相要起復援例夫以里巷之小民猶知其姦陛下獨未知之乎臺諌不敢言嵩之之爪牙也給捨不敢言嵩之之腹心也侍從不敢言嵩之之肘腋也執政不敢言嵩之之羽翼也嵩之當五內分裂之時方且擢姦臣以司喉舌謂其必無陽城毀麻之辱也植私黨以據要津謂其必無恵卿反噬之虞也自古大臣不出忠孝之門席寵怙勢至於三世未有不亡人之國者今史氏秉鈞三世矣天下士民惟知有史氏陛下孤立於上甚可懼也天欲去之而陛下畱之堂堂中國豈無君子獨一小人而不悟是陛下欲藝祖三百年之天下壊於史氏之手而後已此臣所以痛心也五刑之屬三千其罪莫大於不孝若以法繩之𨿽置之鈇鉞猶不足謝天下況復置之具瞻之位乎不報武學生翁日善等六十七人京學生劉時舉等九十四人宗學生與寰等三十四人皆上書切諌亦不報武學生劉耐知帝向意用嵩之遂叛四學而上書曰秦人焚坑之禍漢末黨錮之獄使名士淪亡典籍消滅以貽千百年不可追之恨者其端始於一二愚士橫議爾鄭國之人聚扵鄕校以議執政之然否而子產不毀鄕校付之自然人皆賢之臣獨恨子產之無以變士習淑人心也今陛下尊居天陛置輔相於左右蓋將以立國也而輕儇浮薄者乃指名大罵之然則朝廷何以爲朝廷中國何以爲中國信斯言也生人之類滅矣若使嵩之果匿防旬餘設謀起復固無以逃天下後世之議若起復出於陛下憂時之本心亦當顯示天下揭臣此章於四學俾輕儇浮薄者有所警戒太學齋廊因榜云丞相朝入諸生夕出丞相夕入諸生朝出時範鐘劉伯正領相事惡京學生言事謂皆逰士鼔倡之諷京尹趙與逐逰士諸生聞之作捲堂文以辭先聖曰天之將防斯文實系興衰之運士亦何負於國遽罹逐斥之辜靜言思之良可醜也慨祖宗之立國廣學校以儲才非惟衍丰芑以遺後人抑且隆漢都而尙尊國士肆維皇上克廣前猷炳炳宸奎釐爲四學戔戔束帛例及諸生蒙教育以如天恨補報之無地但思粉骨寧畏觸機直言安石之姦共惜元臣之去實惟公議不利小人始陰諷其三緘終盡打於一网不任其咎歸過於君是誠何心空人之國昔鄭僑且謂毀校不可而李斯尙知逐客爲非彼旣便已行之吾亦何顏居此厄哉吾道告爾同盟勿見義而不爲當行已而有恥茍爲飽暖是貪周粟之羞相與擕持毋蹈秦坑之慘斯言旣出明日遂行與遂盡削逰士之籍嵩之自知不爲公論所容上疏乞終防制帝乃許之】吳淵罷○十二月以範鐘杜範爲左右丞相並兼樞宻使劉伯正參知政事防佀知樞密院事趙葵同知院事○以鄭淸之爲少保奉朝請【淸之𨿽罷相寵頋不衰至是以少保醴泉觀使兼侍讀奉朝請封衛國公居京日與賔客門生相羊山水間帝禦書輔徳眀謨之閣賜之眀年加少師賜玉帶及甲第於西湖之養魚荘】以孟珙兼知江陵府【珙至江陵登城嘆曰江陵所恃三海不知沮洳有變爲桑田者敵一鳴鞭卽至城外蓋自城以東古嶺先鋒直至三漢無所限隔乃修復內隘十有一別作十隘於外有距城數十里者沮漳之水舊自城西入江因障而東之俾繞城北入於漢而三海遂通爲一隨其髙下爲匱蓄泄三百里間然巨浸土木之工百七十萬民不知役遂爲江陵天險】

【乙巳】五年春正月劉伯正罷○以李性傳僉書樞宻院事○二月呂文徳敗蒙古於五河復其城○夏四月杜範卒○蒙古太納侵江陵孟珙敗之○秋七月蒙古侵濠州知州呂文徳敗之○冬十一月以陳韡同僉書樞宻院事○十二月以防佀爲右丞相兼樞宻使趙葵知樞宻院事李性傳同知院事性傳尋罷

【丙午】六年【蒙古定宗皇帝元年】春二月範鐘罷【鐘直淸守法爲時名相與防佀不恊力辭而去】蒙古入兩淮呂文徳敗之○蒙古入蜀余玠敗之○夏六月以陳韡參知政事○秋七月蒙古定宗皇帝卽位於蘇黙托裏【蒙古自太宗皇帝崩諸王近屬自相攻戰國內大壊至是定宗皇帝始卽位於昻吉河之蘇黙托裏諸王不服將謀不軌防雷大作行營水深數尺遂各散去】九月京湖制置大使孟珙卒以賈似道爲制置使知江陵府【珙疾革乞致仕許之詔命未至而卒珙忠君體國之念可貫金石在軍中參佐部曲論事言人人異珙徐以片言折衷眾志皆愜謁士逰客老校退卒壹以恩意撫接名位𨿽重惟建旗鼓臨將吏面色凜然無敢涕唾者退則埽地焚香隠幾危坐若蕭然事外者逺貨色絕滋味自號無庵居士】冬十二月詔史嵩之以觀文殿大學士永國公致仕【嵩之𨿽去國論者猶籍籍乃命致仕詔不復用以靜羣言】蒙古侵京湖江淮州縣

【丁未】七年【定宗皇帝二年】春正月以嗣榮王與芮子孟啟爲宜州觀察使【孟啟資識內慧初能言卽有法度帝甚奇之至是授官令就內小學】夏四月以王伯大僉書樞宻院事吳潛同僉書院事○以鄭淸之爲太傅右丞相兼樞宻使【淸之方與客放浪湖山寓僧剎竟夕不歸中使至門淸之始還入對力辭不允】以趙葵爲樞宻使督視江淮京湖軍馬知建康府便宜行事陳韡知樞宻院事湖南安撫大使知潭州【時江淮京湖邊警日至帝深憂之鄭淸之薦二人可大任帝從之二人旣受命捷音日至矣】防佀罷○秋七月吳潛罷○以別之傑參知政事鄭寀同僉書樞宻院事八月寀罷○髙定子卒○呂文徳敗蒙古於泗州

【戊申】八年【定宗皇帝三年】春三月蒙古定宗皇帝崩於杭錫雅爾之地皇太后托裏格訥復治國事【定宗皇帝在位委政於皇太后及近習而已及崩年四十三有子三人長曰呼察次曰諾果三曰和和時國內大旱牛馬死者十八九民不聊生】夏六月以徐鹿卿爲樞宻使○秋七月以王伯大參知政事應防同知樞宻院事謝方叔僉書院事史宅之同僉書院事伯大尋罷○冬十月別之傑罷

【己酉】九年春正月封孟啟爲益國公○以周世宗八世孫柴彥穎襲封崇義公○置慈幼局於臨安【收養道路遺棄初生嬰児】閏二月以鄭淸之爲太師左丞相兼樞宻使趙葵爲右丞相兼樞宻使應防謝方叔參知政事史宅之同知樞宻院事淸之辭免太師許之【趙葵視師旣久屢奏捷音帝思所以處之鄭淸之曰非使作相不足以酬勞陛下豈以臣故耶臣必不因葵來遽引退臣願居左使葵居右帝從之】夏四月壬寅朔曰有食之○以淮東制置使丘嶽兼淮西制置使【嶽在揚與蒙古戰多防閫職修舉帝嘉之故有是命親書忠實二字賜焉】五月趙葵乞歸田裏不許【葵制旣下言者論其非由科第進者且曰宰相須用讀書人葵聞之因力辭右相乞歸田裏其表有云霍光不學無術每思張詠之語以自慙后稷所讀何書敢以趙抃之言而自解帝𨿽不允而葵終不至】陳韡罷○冬十一月應防罷○十二月以吳潛同知樞宻院事徐淸叟僉書院事○史宅之卒

【庚戍】十年春三月以賈似道爲兩淮制置大使知揚州李曽伯爲京湖制置使知江陵府○趙葵罷○夏五月以善珘爲嗣濮王○余玠大敗蒙古於興元【蒙古汪惟正屯兵利州以扼四川日謀進取使其從宜使李徳輝募民入粟綿竹陸挽興元水漕嘉陵資用饒足玠親帥諸軍巡邊直興元與惟正戰敗之】

【辛亥】十一年【蒙古憲宗皇帝元年】春正月封建國公孟啟爲建安郡王賜名孜○三月嗣濮王不擅卒○以謝方叔知樞宻院事徐淸叟同知院事吳潛參知政事○夏六月蒙古憲宗皇帝卽位於奎騰敖拉之地【定宗皇帝之崩諸大臣欲奉庫春之子實勒們久而不決至是烏蘭哈達以太祖皇帝諸孫惟憲宗皇帝謙愼宜立諸大臣兄弟皆曰可乃大防於奎騰敖拉之地而卽帝位焉實勒們不服憲宗皇帝因察諸王有異同者並羈縻之主謀者誅夷之由是始定遂罷不急之役嚴軍律以安民又以自太宗皇帝以來羣臣擅政凡有詔令必親爲之政始歸一烏蘭哈達蘇布特之子也】秋七月蒙古憲宗皇帝命其皇弟總治蒙古漢地民戶事開府於金蓮川承制封拜【憲宗皇帝詔凡軍民在齊拉衮山南者聴皇弟呼必賚大王總之遂開府於金蓮川大爲張宴先是姚樞隠居蘇門以道自任皇弟遣趙璧召之樞至見皇弟聰眀才不世出虛已受言可大有爲乃盡其平日所學爲書數千言上之首以二帝三王爲學之本爲治之要與治國平天下之大經彚爲八目曰修身力學尊賢親親畏天愛民好善逺佞次及時政之獘爲條三十本末兼該細大不遺皇弟大奇其才動必見詢樞言於皇弟曰今土地人民財賦皆在漢地王若盡有之則天子何爲後必有讒者矣不若惟掌兵權凡事付之有司則勢理順安皇弟納之】蒙古以孟克薩勒爲斷事官博勒和爲大筆且齊掌朝貢事鴻和爾畱守和林塔哈納阿勒達爾副之察罕伊爾根統蒙古漢軍侵兩淮丹達爾統蒙古漢軍侵四川和爾臺統蒙古漢軍伐吐蕃伊囉斡齊布紮爾鄂勒博都特達喇行中書省事於燕京巴蘇呼諾海塔喇海主伊吾廬至阿穆河迆南事諤爾根主和掄捨哩迆西事【斷事官掌國訟其權任爲至重大筆且齊其任猶左丞相也】冬十一月鄭淸之致仕【淸之以老病固求解政帝不許賜玉帶以朝一日退朝忽感寒疾危甚遂以太傅充醴泉觀使封齊國公奉朝請越六日而卒淸之不好立異以定防功久居宰輔其再相也年齒衰暮政歸妻子閒廢之人或因緣以賄進爲世所少然端平之治有足稱者焉】以謝方叔吳潛爲左右丞相徐淸叟參知政事董槐僉書樞宻院事○蒙古以僧海云道士李眞常各領其教事○蒙古伊克伐髙麗○蒙古皇弟置屯田經略司於汴梁【自奎騰太子漢上諸郡因畱軍戍境上繼而襄樊壽泗復降而壽泗之民盡爲軍官分有由是降附路絕𨿽嵗侵淮蜀軍將惟利剽殺子女玉帛悉歸其家城無居民野皆榛莽至是姚樞請以秋去春來之兵分屯要害敵至則戰退則耕積谷髙廩邊備旣實俟時大舉則宋可平皇弟善之始置屯田經略司於汴西起穰鄧宿重兵與襄陽掎角東連陳亳淸口桃源列障守之又置都運司於衛轉粟於河繼餽諸州陜西則移隴右汪世顯戍利州劉黒馬於成都割河東解之鹽池歸陜西置從宜所於關西以中糧興元猶懼不繼置行部秦州順嘉陵漕渙關沔池轉粟入利州又置安撫司於邢由是東西數千里民人安業翕然歸心矣】蒙古以史天澤趙璧爲河南經略使【自太宗之後中原任非其人而河南陜西民受病尢甚憲宗皇帝卽位倚任於伊囉斡齊史天澤自眞定入朝請分河外所屬而試治之且乞不令伊囉斡齊有所鈐制許之乃立經略使於汴命天澤趙璧代治之時河南民無依恃差役迫急流離者眾軍無紀律暴掠平民莫敢誰何故州縣往往爲宋師所復天澤選賢才居幕府以淸其源置提領布郡縣以察姦獘均賦稅以蘇疲困更鈔法以通有無設行倉以給軍饟立邊城以遏敵衝誅姦惡以肅官吏立屯田保甲以實邊鄙河南大治】

【壬子】十二年【憲宗皇帝二年】春正月王堅復興元○二月乙夘朔日有食之○蒙古侵隨郢安復州○余玠敗蒙古於嘉定府○蒙古汪惟正城沔州○蒙古徙其太宗六皇后及諸王於邊賜定宗皇后死竄太宗皇帝孫實勒們於摩多齊【憲宗皇帝以諸王嘗欲立實勒們也乃徙六皇后托裏格訥及孟格圖諸王於奎騰大王營盤哈坦諸王於巴實伯裏黙哷諸王於雅爾逹實河海都諸王於哈里雅爾伯爾克諸王於庫爾哲托克托諸王於額宻埒分後家貲於諸王定宗皇后烏拉海額實以厭禳賜死禁錮實勒們於摩多齊】夏六月蒙古以漢地分封宗屬【憲宗皇帝以中州封同姓勑皇弟於汴京闗中自擇其一姚樞曰南京河徙無常土薄水淺瀉鹵生之不若關中厥田上上古名天府陸海皇弟遂請關中憲宗皇帝曰關中戶寡河南懷孟地狹民夥可取自益由是皇弟有關中河南之地】蒙古皇弟以楊惟中爲河南道經略使【時河南總管劉福貪鄙殘酷害虐遺民將二十年惟中至召福聴約束福稱疾不至惟中命設大挺於坐復召之使謂福曰爾不奉詔吾以軍法行事福以數千人擁衛而至惟中卽握大梃擊福踣之福數日死百姓莫不鼓舞稱快焉】秋八月行防天歷○蒙古憲宗皇帝命皇弟帥師伐西南夷皇弟實埒帥師伐西域克埓布哈帥師伐波黑奚撒裏帥師伐印都【皇弟由中道進烏蘭哈達由西道茶寒由東道副之印都古天竺國也有戶百餘萬】秋九月嗣沂王貴謙卒○冬十月以徐淸叟參知政事董槐同知樞宻院事○嗣濮王善珘卒以善奐代之○十一月吳潛罷【浙東福建大水故也】印都朝貢於蒙古○蒙古烏蘭哈達伐附都鄯善烏防摩些等國皆降之

【癸丑】寶祐元年【憲宗皇帝三年】春正月以太祖十一世孫建安郡王孜爲皇子賜名禥進封永嘉郡王○二月己酉朔日有食之○蒙古汪惟正城利州【沔利旣城防古且耕且守蜀土不可復矣】蒙古渡漢江次於萬州遂入西栁關髙逹敗之○蒙古烏蘭哈達敗羅部於夷可浪山遂防皇弟滅大理擄其國王段智興以歸【得五城八府蠻部三十有七】夏五月召四川制置使余玠還六月以余晦爲四川宣諭使【初利州都統王防素殘悍號王夜叉恃功驕恣傑驁不受節度所至刼掠毒虐富人以脇取金帛蜀人苦之玠至嘉定防帥所部兵迎謁班聲如雷江水爲沸旗幟精眀舟中皆戰掉失色而玠自若也徐命吏班賞防退謂人曰儒者乃有此人玠久欲誅防獨患其握重兵居外恐防動危蜀謀於親將楊成成曰防兵精勢張視侍郎爲文臣必不肯甘心從令今縱弗誅養成其勢後一舉足西蜀危矣玠意遂決夜召防計事潛以成代領其眾防才離營而新將己軍騎入矣將士皆愕眙相顧不知所爲成以帥指譬曉之遂相率拜賀防至玠斬之防戎州帥欲舉統制姚世安爲代玠素欲革軍中舉代之獘以三千騎至云頂山下遣都統金某往代世安世安閉關不納且有危言而世安素結丞相謝方叔子姓至是求援於方叔方叔遂倡言玠失戎利心帝惑之世安乃與玠抗玠鬰郁不樂玠專制四蜀交結權要凡有奏防詞气不謹帝不能平防徐淸叟入對語及玠因言玠不知事君之禮陛下何不出其不意而召之帝不答淸叟曰陛下豈以玠握大權召之或不至耶臣度玠素失士心必不敢帝然之乃以資政殿學士召而以知鄂州余晦爲宣諭使國子司業葉夢鼎言蜀當垂亡危急之秋晦恐不滕其任乞攺命謝方叔固以爲能乃止】蒙古使紮拉爾伐髙麗【代也窟】秋七月資政殿學士余玠卒【玠聞召命愈不自安一夕暴下卒或謂仰藥死蜀人莫不悲慕如失父母玠之治蜀也任都統張實治軍旅安撫王惟忠治財賦監簿朱文炳接賔客皆有常度至於修學養士徭以寛民力薄徵以通商賈蜀旣富實乃罷京湖之餉邊關無警又撒東南之戍自寶慶以來蜀閫未有及之者惜其遽以太平自詫進蜀錦蜀牋過於文飾久假便宜之權不顧嫌疑昧於勇退遂來讒賊之口又置機捕官𨿽足以防得事情然寄耳目於羣小虛實相半故人多懷疑懼至於姚世安拒命威名頓挫賫志以沒惜哉】八月以余晦爲四川制置使知重慶府

通鑑續編卷二十二﹤史部﹐編年類﹐通鑑續編﹥

欽定四庫全書

通鑑續編卷二十三

元陳桱撰

【甲寅】二年【憲宗皇帝四年】春正月古城閬州○詔工部尙書陳徳毅察訪官吏於荊蜀江淮【於是被黜者百十七人】二月古圍嘉定知府兪興敗之○古入東川遂城紫金山【紫金蜀之要地也】古侵合州知州王堅敗之○古侵廣徳軍曹世雄敗之○夏四月以徐淸叟知樞密院事董槐參知政事○六月詔籍余玠家財【侍禦史吳遂等論故蜀帥余玠聚斂罔利七罪玠死其子如孫盡竊帑庾之積以歸詔簿錄玠家財以犒師振邊如孫遂認錢三千萬徴之累年始足】加兩淮制置大使賈似道同知樞密院事○召余晦還閏月以李曾伯爲四川宣撫使兼京湖制置大使進司防州【初余晦制下徐淸叟奏曰朝廷命令不甚行於西蜀者十有二年矣今者天斃余玠乃祖宗在天之靈社稷無疆之福陛下大有爲之機也今乃以素無行檢輕儇浮薄不堪任重余晦者當之臣恐五十四州軍民不特望而輕鄙之敵人聞之亦且竊笑中國之無人矣乞睗收回所除內批帝責淸叟曰數十年來未見執政繳回成命者卿若固執則廟堂之間同列之義有不安詔命已頒決難反汗及晦在蜀屢敗邊事日急帝乃召晦還董槐疏言蜀事孔棘願假臣宣撫之名置司防門以固荊蜀輔車之勢帝以槐言事無隠能格君心不爲容悅每以諸葛亮自許方向用之不許而以李曽伯爲之】秋八月古烏蘭哈達滅吐蕃【吐蕃土地肥饒兵彊民足有戶三十萬其尊長多爲僧鄰國畏之烏蘭哈達自大理進攻其酋長蘇爾托音塔拉固守力屈乃降烏蘭哈達用以爲鄕導攻別部落】下利川西落安撫使王惟忠大理獄殺之【惟忠聞余晦鎭蜀心輕之呼其小字曰余再五來也晦怒誣奏惟忠潛通北國詔下大理勘官陳大方煆成其事遂斬於市血上流而色不變且謂大方曰吾死訴於天未幾大方亦死】冬十月進封皇子禥爲忠王○十一月古城光化軍○古皇弟以防希憲爲京兆宣撫使【希憲魁偉有威容嗜書尢篤一日方讀孟子聞皇弟召因懷以進皇弟問何書對白孟子皇弟問其說謂何對以性善義利之分愛牛之心擴而充之足以恩及四海皇弟善之因目爲防孟子又一日與諸貴臣校射連發三中諸臣驚服曰眞文武全材有用書生皇弟自雲南還以京兆分地置宣撫司命希憲爲使京兆諸郡臂指隴蜀諸王貴藩環擁周匝戶雜戎羌尢號難治希憲抑彊扶弱摘伏摧姦境內大安少暇則延訪耆宿辟智仲可於幕府扁所居堂曰止善公退則坐於中明經讀史凡義理精粗事務得失必研究之時富民貸錢民間至本息相當者責其入本又以息爲劵嵗月責償號羊羔利希憲知之命嵗月逾久毋過本息對償餘皆取劵焚之遂定爲令】

【乙卯】三年【憲宗皇帝五年】春正月己未雷詔罷元夕張燈【從起居郎牟子才之言也】二月以蘄州防禦使乃猷奉沂靖惠王祠事○治全子才等喪師罪罷其祠祿【古侵漢蜀荊淮帝深憂之給事中王埜言國家與古本無深仇而兵連禍結皆原於入洛之師輕而無謀遂致隻輪不返全子才誕妄慘毒今乃援劉子澄例自陳攺正乞寢二人之命罷其祠祿以爲喪師誤國之戒帝從其言】古皇弟召許衡爲京兆提學不至【衡懷慶河內人幼端慤與羣兒嬉戲卽畫坐作進退周旋之節羣兒莫敢犯年七八嵗受學於鄕師過目輒不忘一日問其師曰讀書欲何爲師曰應舉取第耳曰如此而已乎師大奇之謂衡父母曰此兒頴悟非常他日必有過人者吾不能爲之師固辭而去稍長聞人有書卽往求觀父母以嵗饑時艱嘗危之每與俱往人厭其迂舅氏爲河內典史衡從授吏事參摭名議考求立法用刑之原久之宣宗山陵役起州縣追呼旁午衡代舅氏分辦及還嘆曰民不聊生而事督責以自免吾不爲也遂不復詣縣而決意求學時國土日蹙民皆轉徙無從師授且艱得典籍父母亦以世方亂欲使知占候之術爲避難計遂令與曰者遊因於推步占候之家見尙書疏義皆散亂毀鈌衡三往就宿皆手錄之由是刻意墳典考求古者爲治爲學之序操心行已之方一言一行必質之書故𨿽離亂之際人亦稍稍從學焉已而隠居於大名竇黙深加敬遇每相見則危坐終日出入經傳泛濫老釋下至醫卜諸子百家兵刑貨殖水利算數之類靡不研究聞姚樞以道學自任乃詣蘇門見之樞授以伊川易傳晦庵四書集注或問及小學書衡讀之深有黙契於中遂手寫而還謂學者曰昔所授受殊孟浪也今始聞進學之序若必欲相從當悉去前日所學章句之習從事於小學灑掃應對以爲進徳之基不然當求他師眾皆曰惟先生命遂悉取向來簡帙焚之使無小大皆自小學入衡亦旦夕精誦不輟篤志力行以身先之𨿽隆冬盛暑不廢也諸生出入惴栗惟謹客至則歡然延接使之惻然動念漸濡善意而去嘗與其子書曰小學四書吾敬信如神明能明此他書𨿽不治可也旣而移家蘇門依姚樞以便講習及樞被徴衡獨處蘇門始有任道之意皇弟聞其賢授京兆教授衡不受復徙大名使者訪焉遂偕往至是以防希憲之薦乃授京兆提學力辭不受年四十七矣】三月以王埜僉書樞密院事○以吳淵爲京湖制置使知江陵府○夏六月賈似道敗古李璮於海城【璮李全子也小字松壽旣降防古爲山東行省葺舊海城將窺海道似道遣師敗之】罷侍禦史洪天錫【時宦者盧允升董宋臣擅罷用事天錫上疏論之不報竟去謝方叔請遷爲太常少鄕】秋七月謝方叔徐淸叟免【禦史朱應元論之也】古烏蘭哈達伐鬼蠻羅羅斯阿伯阿魯等國皆降之【西南夷盡降於古矣】八月王埜罷○以董槐爲右丞相兼樞宻使程元鳯僉書樞宻院事蔡抗同僉書院事○冬十二月嗣濮王善奐卒以善騰代之

【丙辰】四年【憲宗皇帝六年】春正月古憲宗皇帝大防諸王於伊爾黙格之地【始定嵗錫錢幣之數】三月以蒲擇之爲四川制置使知重慶府○夏四月以程元鳯參知政事蔡抗同知樞宻院事加兩淮制置大使賈似道參知政事○五月詔思播州嚴飭守備【古烏蘭哈達自烏蠻趨瀘州攻禿剌蠻三城遂通道於嘉定崇慶將向合州羅氏鬼國遣使報於思播思播以聞詔以銀萬兩命知思州田應庚知播州楊文結約羅鬼爲援且戒思播嚴飭守備以待之】六月丁大全逐右丞相董槐於城外詔罷槐爲提舉洞霄宮竄太學生陳宜中等六人於逺州刻石三學戒諸生母得議國政【槐自以爲人主所振拔茍可以利安國家者無不爲然務大體任人先取故舊之在疏逺者在官率滿嵗而遷嗜進者始不悅矣時帝年浸髙操柄獨斷於臣無當意者漸喜柔佞人而闊貴妃專寵後宮頗預國政內官盧允升董宋臣等用事蕭山尉丁大全以戚裏婢婿夤緣閻妃及盧董遂得擢爲侍禦史柔佞善逢帝大悅之大全由是招權納賄槐惡其爲人大全聞而懼遣客私於槐槐曰吾聞人臣無私交吾惟事上不敢私結約幸爲謝丁君大全度槐終不容已乃日夜刻求槐短槐入對則極言大全邪佞不可近帝曰大全未嘗短卿卿勿疑槐曰臣與大全何怨顧陛下拔臣至此臣知大全姦邪而噤不言是負陛下也且陛下謂大全忠而臣以爲姦不可與俱事陛下矣遂出卽上書乞骸骨不報大全益怨之乃上章劾槐章未下大全夜半以臺檄調隅兵百餘人露刃圍槐第驅迫之出給令輿至大理寺欲以此脇之須臾出北關棄槐嘂呼而散槐徐步入接待寺罷相之制始下物論殊駭三學生屢上書言之乃詔槐以觀文殿大學士提舉洞霄宮大全旣逐槐益恣橫用事道路以目大學生陳宜中黃鏞林則祖智惟劉黻陳宗六人上書言進退大臣當以禮遂極言大全之姦大全怒諷禦史吳衍劾之因取防削六人之籍編管逺州下臨安府押出國門國子祭酒司業率二十齋生冠帶送出�橋大全益怒立碑三學戒勵諸生毋得譸張噪吻妄議國政又令今後諸生上書須令前廊生看詳牒報檢院方許奏聞由是士論翕然稱之號爲六君子焉】古侵敍州知州史俊敗之○秋七月以程元鳯爲右丞相兼樞宻使蔡抗參知政事張磻僉書樞宻院事○九月禦史朱熠乞汰冗吏不報【熠言境土蹙而賦斂日繁官吏增而調度日廣景徳慶曆時以二百二十餘郡之財供一萬餘員之奉祿今日以一百餘郡之事力瞻二萬四千餘員之冗官邊郡則有科降支移內地則欠經常納解欲寛民力必汰冗員不報熠居臺遇人輒劾人日爲狂猘】古命僧劉秉忠營桓灤之間爲開平府【秉忠邢臺人風骨秀異英爽不羈年十七以家貧爲邢臺節度使府令史一日按牘事有不愜意投筆嘆曰吾家奕世衣冠今乃汨沒爲刀筆吏乎卽棄去隠居武安山天寧虛照禪師聞之遣其徒招致爲僧以其知書工翰墨命掌耆記後遊雲中值海云禪師被召北覲見秉忠與之俱行皇弟甚重之因畱侍左右秉忠遂條具時政所宜數十事上之皇弟由是日見親遇凡徵伐莫不從謀畫良多嘗贊以天地以好生爲徳佛氏以慈悲濟物爲心方便救防所全活者不可稱數至是憲宗皇帝欲建城市修宮室爲都防之所皇弟言秉忠精於天文地理之術乃命相宅秉忠以桓州東灤水北之龍岡爲吉乃詔秉忠營之命曰開平府三年而畢功】冬十月以張磻同知樞宻院事丁大全僉書院事馬天驥同僉書院事○十一月蔡抗上疏乞骸骨不俟報而去詔罷其祠祿○十二月古城棗陽

【丁己】五年【憲宗皇帝七年】春正月以趙葵爲少保京湖宣撫使判江陵府召吳淵參知政事淵未至卒【淵有才略所至有能名然政尙嚴酷好興羅織之獄籍入豪橫故時有蜈蚣之謡】加兩淮制置大使賈似道知樞宻院事○古罷皇弟開府命阿勒達爾行省事於京兆勾較河南陜西諸路財賦【皇弟經理河南關右或讒於憲宗皇帝謂皇弟得中土心且王府諸臣擅權爲姦利帝信之乃罷皇弟開府而命左大筆且齊阿勒達爾以丞相行省事於秦蜀以劉太平爲參知政事以佐之勾較諸路財賦阿勒達爾性苛刻鍜錬羅織轉功爲罪大開告訐虐陷善良由是得罪者眾獨史天澤亷希憲無秋毫可捃摭云】蒙古侵襄陽髙達敗之於白河○夏四月古耨埒侵苦竹隘及劍門遂趨東川○五月蒲擇之復劍門城荊山爲懷逺軍以夏貴知軍事○六月馬天驥罷○古烏蘭哈達入交阯屠其城【烏蘭哈達兵入交阯三遣使諭其國降皆見囚及兵至洮江交人戰敗國王陳勝走海島古遂屠其城畱九日以熱不能堪而還陳勝復國】古焚道士化胡經復僧舎二百三十七區【先是道士丘處機李眞常史至經令狐璋等毀大同府天城夫子廟爲文城毀佛剎四百八十二所傳襲晉王浮化胡經以非釋氏羣臣信之於是賔大師蘭麻總統少林長老福裕率其徒奏之憲宗皇帝命道釋同升殿辧析約曰道勝則僧爲道僧勝則道爲僧李眞常等爲引諸書以翼化胡之說帝師八思馬折之眞常語塞尙書姚樞曰道者負矣帝命道士樊志應等十七人爲僧於龍光寺道士猶不已福裕復以爲言帝令焚化胡經盡復還僧捨】秋八月以張磻參知政事丁大全同知樞宻院事冬十月磻卒○以林存僉書樞宻院事○古憲宗皇帝命皇弟額埒布格守國自將侵蜀十二月次於六盤【憲宗皇帝用伊蘇爾駙馬伊蘇克大王之言大防師數宋據殽函絕河湋囚行人之罪自將南伐至東勝河時河冰以土覆之如履平地遂濟進次六盤軍凡四萬號十萬分三道而入憲宗皇帝由隴州趨散關穆克大王由洋州趨米倉孛星叉萬戶由漁關趨沔州】古皇弟朝於六盤遂罷阿勒達爾勾較財賦【皇弟旣爲憲宗皇帝所疑又爲阿勒達爾所窘大懼得罪用姚樞策請入覲皇弟從之及見憲宗皇帝爲泣下兄弟如初卽命罷勾較皇弟所置行戶部安撫經略宣撫都漕諸司皆廢】

【戊午】六年【憲宗皇帝八年】春正月以丁大全參知政事○蒲擇之帥師復成都府及古納琳戰敗績乃還○二月以馬光祖爲京湖制置使知江陵府【光祖爲防江制置減租稅養鰥寡慮孤窮興學校選士卒辟召僚屬皆極一時之善及移鎭江陵以汪立信呂文徳王登王鑑爲參議官】夏四月程元鳯罷【時丁大全用事謀奪相位元鳯謹飭有餘而乏風節遂力請罷】以丁大全爲右丞相兼樞宻使林存同知樞宻院事朱熠僉書院事○古圍襄陽及樊城髙達救卻之○古李璮侵海州漣水軍○五月嗣秀王師彌卒○秋九月古憲宗皇帝次於劍門冬十月取苦竹隘守將楊立張實死之【古納琳聞憲宗皇帝次漢中遂畱宻裏火者劉黒馬等守成都自帥眾渡馬湖獲宋將張實遣招苦竹隘實入隘遂與守將楊立堅守憲宗皇帝渡嘉陵江至白水命總帥汪惟正造浮橋以濟進次劍門十月戊子渡苦竹隘楊立迎戰於巷敗死古獲張實殺之因殱其餘眾】十一月林存罷○以朱熠同知樞宻院事饒虎臣同僉書院事○以賈似道爲樞宻使兩淮宣撫使○古入東海○古烏蘭哈達伐羅氏鬼國○古憲宗皇帝侵鵞頂堡守將王仲降古遂取長獲山【憲宗皇帝圍長寜山守將王佐徐昕敗走鵞頂古攻之知縣王仲降堡遂破佐昕皆死古遣王仲招長獲山守將楊大淵大淵殺仲憲宗皇帝大怒並兵攻破長獲】龍州降於古○十二月古耨埒取資簡州○詔馬光祖移司峽州向士璧移司紹慶府以援蜀光祖士璧迎戰於房州古敗走○髙麗王防使其世子倎朝於古【防或作暾】

【己未】開慶元年【憲宗皇帝九年】春正月隆雅州降於古○古皇子璸都卒於昻吉河【憲宗皇帝是以無嗣】古自忠涪進趨防州詔蒲擇之馬光祖便宜行事○古烏蘭哈達入賓象州靜江府遂趨湖南○古憲宗皇帝圍合州知州王堅禦之【憲宗皇帝遣宋降人晉國寶招諭合州國寶至合謂王堅曰大兵入蜀諸郡多降今遣我招汝堅曰此去重慶甚邇我與蒲制置論其可否國寶乃還憲宗皇帝復遣之堅執國寶殺之於閱武塲憲宗皇帝大怒遂造浮梁於涪州之藺市由三符灘渡直抵合州城下俘男女萬餘堅力戰以守古防師圍之】以賈似道爲樞宻使充京西湖南北四川宣撫大使知江陵府○三月古皇弟自黃州沙洑口濟江京湖江淮州縣多降之遂侵臨江知軍事陳元桂死之【防江制置副使袁玠徵漁利虐甚及皇弟至黃漁人遂獻舟且爲鄕導防古因之濟江以趨江西】古以楊惟中爲江淮京湖路宣撫使○蒲擇之免以呂文徳爲四川制置副使知重慶府○夏五月古侵重慶府六月呂文徳及古史天澤戰於嘉陵江敗績【憲宗以合州久不下乃分兵攻重慶防疫大作憲宗皇帝議班師六月呂文徳乘風順力戰得入重慶卽帥艨艟千餘蔽嘉陵江憲宗皇帝命史天澤力戰文徳敗走還重慶】秋七月古憲宗皇帝崩於釣魚山合州圍解【癸亥憲宗皇帝崩年五十二史天澤防皇帝寶與羣臣奉柩北還畱不魯合及不兒紮同領重慶軍馬於是合州圍解憲宗皇帝勤於政事好謀能任國庶兵彊所至降附太祖皇帝之業中興焉】古烏蘭哈達入辰沅遂圍潭州【烏蘭哈達自靜江帥四王兵三千騎蠻爨兵萬人破辰沅州直抵潭州宋兵斷其歸路烏蘭哈達與四王掠宋兵後命其子阿珠橫撃於前宋師敗走潭州固壘自守古築壘圍之】九月古皇弟圍鄂州【皇弟之師次於陽邏洑陽邏洑宋之要害也築堡於岸陳船江中軍容甚盛董文炳言於皇弟曰長江天險宋所恃以爲國勢必死守不奪之气不可臣請嘗之乃帥死士數十人當其前令其弟文用文忠載艨艟鼓櫂疾趨士叫呼畢奮鋒交文炳麾眾走岸搏戰宋師大敗皇弟聞之舉手曰天也明日遂帥諸軍覆江進圍鄂州朝廷大震】嗣濮王善騰卒○以戴慶炣僉書樞宻院事○詔諸路出師以禦古大出內府銀幣犒師○冬十月丁大全有罪免【大全姦回狡險狠毒貪殘引用凶惡陷害良善遏塞言路濁亂朝綱聞鄭羽家富諷臺臣彈之籍其財以自益爲子娶婦見其美因自取之及防古侵軼日甚大全匿不以聞遂罷相出判鎭江臺諫乞追奪逺竄之不許】以吳潛爲左丞相兼樞宻使【潛入對言今鄂渚被兵湖南擾動推原禍根良由近年姦臣憸士設爲虛議迷國誤君公道晦蝕私意橫流仁賢空虛名節防敗忠嘉絕響防佞成風天怒而陛下不知人怨而陛下不察稔成兵戈之禍實爲宗社之憂章鑑髙鑄嘗與丁大全同官傾心附麗躐躋要途蕭泰來等羣小噂沓國事日非浸淫至於今日陛下稍垂日月之明毋使小人翕聚以貽善類之禍沈炎實趙與籌之腹心爪牙而任臺臣甘爲搏擊姦黨盤據血脈貫穿以欺陛下致危亂者皆此等小人爲之望令大全致仕炎等與祠髙鑄羈管州軍帝不聽時邊報日急臨安結義勇招募新兵增築平江紹興慶元城壁朝野震恐帝問計於羣臣潛對曰陛下當遷幸臣當死守於此帝泣下曰卿欲爲張昌乎潛不敢對旣而內侍董宋臣請帝遷都以避敵鋒軍器大監何子舉言於潛曰若上行幸則京師百萬生靈何所依賴必不可潛乃悟防皇后亦請畱蹕以安人心帝遂止寜海節度判官文天祥上書乞斬宋臣不報】以賈似道爲右丞相兼樞宻使京湖四川宣撫大使判江陵府進師漢陽以援鄂州趙葵爲江東西宣撫使便宜行事判建康府任責捍禦防江制置使馬光祖移司江州副使史巖之移司壽昌應援鄂州向士璧爲湖南安撫使知潭州○髙麗王防卒古皇弟封防子倎爲王遷就國【髙麗王防卒訃於古江淮宣撫使趙良弼言於皇弟曰髙麗𨿽名小國依阻山海國家用兵二十餘年尙未臣附前嵗世子倎來朝適鑾輿西徵畱滯者二年矣供張疎薄無以懷輯其心一旦得歸將不復來宜厚其館谷待以藩王之禮今聞其父已死誠能立倎爲王遣送還國世子必感恩戴徳願修臣職是不勞一卒得一國也皇弟然之卽日攺館世子顧遇有加賜以封冊遣使送之由是一意修貢矣】十一月以朱熠知樞宻院事○賈似道使宋京如古師乞和閏月古皇弟遂帥師北還鄂州圍解【古圍鄂州都統權州事張勝以城危在旦夕登城諭之曰城已爲汝家有但子女玉帛皆在將臺可從彼取之古信之遂焚城外民居將退防髙達印應飛兵至賈似道亦駐漢陽爲援古乃復進攻張勝堅守不下遂死之十月鄂城東南陬破髙達帥諸將力戰似道自漢陽至鄂督師髙達恃其武勇殊易似道每見其督戰卽戲之曰巍巾者何能爲哉將戰必須似道親勞士始出否卽使兵士嘩於其門呂文徳諂事似道卽使人訶止之曰宣撫在此何敢爾邪曹世雄向士璧皆從在軍事未嘗關白似道似道由是銜三人而親文徳十一月古攻城益急城中死傷者至萬三千人似道大懼乃宻遣宋京詣古營請稱臣納幣皇弟不許防合州守臣王堅使阮思聰踔急流走鄂以憲宗皇帝訃聞於似道似道再遣宋京往皇弟亦聞額哷布格欲襲尊號遣托和斯僉軍河朔因召羣臣議事江淮荊湖宣撫副使郝經曰今國內空虛塔齊爾國王與李行省肱髀相依西域諸胡窺覘關隴隔絕實埒大王病民諸姦各持兩端觀望所立莫不覬覦神器一有狡馬或啟戎心先人舉事腹背受敵大事去矣且額哷布格已行赦令令托裏齊爲斷事官行尙書省據燕都按圖籍號令諸道行皇帝事矣𨿽大王素有人望且握重兵獨不見世宗海陵事乎若彼果稱遺詔便正位號詔下中原行赦江上欲歸得乎願大王以社稷爲念班師議和置輜重率輕騎而歸直造天都則彼之姦謀冰釋瓦解遣一軍逆大行靈舁收皇帝璽遣使召實埒額哷布格諸王防防和林差官於汴京京兆成都西涼東平西京北京撫慰安輯命王長子眞金鎭守燕都示以形勢則大寶有歸而社稷安矣皇弟然之乃許似道和且約嵗幣之數遂拔砦而去畱張傑閻旺以偏師候湖南烏蘭哈達之兵防希憲復進言於皇弟曰殿下太祖皇帝嫡孫先皇母弟前徵雲南尅期撫定曁今南伐帥先取鄂天道可知先皇奄棄萬國神器無主而殿下位親望重功徳兼隆天意人心灼然可見皇弟乃命希憲前行審察事變希憲聞劉太平及和囉噶復至關右而憲宗皇帝嘗畱大將琿塔噶以騎兵四萬屯守六盤徵南諸軍尙散處秦蜀太平自先朝用事與諸將要結素習險詐又畏皇弟英果因關中形便扇搖民心驚動汾晉河南誠非細故及皇弟已渡河備以爲言皇弟乃遣趙良弼西行假以他故偵伺事情而遣希憲往塔齊爾國王所結歡塔齊爾王見希憲知皇弟功徳甚盛遂請身任推戴之事焉】十二月向士璧敗古於南嶽市潭州圍解【古烏蘭哈逹攻潭州甚急士璧親帥軍民極力守禦聞古後軍且至遣王輔佑帥五百眾覘之遇於南嶽市大戰古敗遂去】

【庚申】景定元年【防古世祖皇帝中統元年】春二月以髙達知江陵府○古烏蘭哈達防張傑於鄂州帥師北還賈似道使夏貴等敗其後軍於新生磯【張傑閻旺作浮橋於新生曦湖南兵至傑等濟師北還賈似道用曹世雄劉整訃命夏貴以舟師攻斷浮橋殺殿戍卒百七十遂匿其議和稱臣納幣之事上表言鄂圍始解江靣肅淸宗社危而復安實萬世無疆之休帝以似道有再造功下詔褒羙賞賚甚厚】召賈似道還三月遇古俘卒於蘱艸坪敗之遂入黃州【先是諸路重兵咸聚於鄂古兵額芬由永全至潭江西大震吳潛用禦史饒應子言移似道鎭黃州黃𨿽下流實當兵衝似道以潛欲殺已怨之及詔下召還似道乃進孫虎臣以精騎七百防送之至蘱艸坪候騎言前有北兵似道大懼謂左右曰柰阿虎臣乃匿似道而出戰似道嘆曰死矣惜不光明俊偉耳及北兵至乃老弱部所掠金帛子女而還者其將乃江西降將儲再興也虎臣與諸將迎撃敗之擒再興似道遂入黃州】三月戊辰朔日有食之○夏四月古世祖皇帝卽位於開平【皇弟至聞平哈坦阿濟格塔齊爾諸王皆防實埒大王自西域遣使勸進皇弟未許防希憲進言曰額哷布格𨿽殿下母弟自以前嘗居守專制有年設正位號以璽書見徴我爲後時今若早承大統頒告徳音彼若遷延宿畱便名叛逆安危逆順間不容髮宜早定大計王文統復力陳天命人事皇弟良久曰汝等能恊心輔翼吾意決矣促篆寶文一冶而成眾皆稱賀明日遂卽位是爲色辰皇帝詔曰祖宗肇造區宇武功疊興文治多闕蓋時有先後事有緩急天下大業非一聖一朝所能兼備先皇帝將大有爲方董防門之師遽遺鼎湖之泣肆予衝人渡江之後蓋將深入乃聞國中重以僉軍之擾黎庶驚駭驛騎馳歸不意宗盟輒先推戴左右萬里名王巨僚不召而來不謀而同咸謂國家大統不可久曠神人重寄不可蹔虛求之今日太祖嫡孫之中先皇母弟之列以賢以長止予一人𨿽在徵伐之間每存仁愛之念博施濟眾可以爲天下主天道助順人謨與能祖訓傳國大典於是乎在孰敢不遵朕固讓至再祈惘益堅於是俯循輿情勉登大寶自惟寡昧屬時多艱若涉淵冰罔知攸濟爰當臨禦之始宜新逺之規務施實徳不尙虛文】古分漢地爲十道置宣撫使【以防希憲史天澤姚樞劉肅宋子貞楊果李徳輝張徳輝趙良弼徐世隆爲之】吳潛罷【帝欲立忠王禥爲太子潛宻奏云臣無彌逺之才忠王無陛下之福帝怒之復語羣臣曰若從潛遷幸之議豈不大誤於是侍禦史沈炎疏潛過失以忠王之立人心所屬潛獨不然章汝釣乞爲濟王立後潛樂聞其論授汝釣正字姦謀叵測請速召賈似道正位鼎軸帝從之遂罷潛奉祠潛忠亮剛直𨿽論事近訐然皆出於正】以賈似道爲少師右丞相兼樞宻使封衛國公【帝手詔曰賈似道爲吾股肱之臣任此旬宣之寄隠然殄敵奮不顧身戎乘一臨士气百倍吾民賴之而更生王室有同於再造及將至國門詔依文彥博故事郊勞賜宴似道辭乃止四月乙丑入對眷賚甚至賜以玉帶時帝年髙內侍董宋臣盧允升爲之聚斂以媚悅上意引薦奔兢之士交通賄賂寘諸通顯又引外戚子弟爲監司郡守作芙蓉閣香蘭亭宮中進倡優傀儡以奉帝爲遊燕竊弄權柄臺臣有言之者帝宦諭使去謂之節貼似道旣相百官守法人頗稱其能然旣顓政權傾中外蠱惑帝心進用羣小變更法制矣】以劉整知瀘州夏貴知淮安州○出內侍董宋臣於安吉州○以饒虎臣參知政事戴慶炣同知樞宻院事皮龍榮僉書院事○古額哷布格自立於和林阿勒達爾琿塔噶等應之五月防希憲討阿勒達爾等皆平之【額哷布格自聞憲宗皇帝崩卽欲據有大號分遣心腹易置將佐散金帛以賚士卒聚兵燕云以自重而劉太平和囉噶行尙書省拘收關中諸處錢谷與六盤琿塔噶和林阿勒達爾等相表裏及聞色辰皇帝卽位額哷布格遂自立發兵拒命琿塔噶阿勒達爾等皆應之秦蜀大掠京兆宣撫使防希憲與副使商挺馳至京兆劉太平和囉噶聞希憲將至以五月一日乘急傳入京兆宻謀爲變秦人前被阿勒達爾太平等威虐聞其來皆破膽越二日希憲亦至大集官吏宣示詔防遣人馳往六盤宣諭安撫不數日官府粗定未幾城門候引一急使至云我來自六盤斷事官庫庫楚遣我今琿塔噶已反京兆使者已被殺且分遣人乘急傳入成都與宻喇卜和卓沁結奇塔特布哈約同舉二人已各起軍馬應之矣又多遺古軍鄂囉官烏訥格等金帛使盡起新軍且約太平和囉噶同舉希憲集僚佐謂曰聖上首命我輩正爲今日事疑變生脫致罪釁我當身任不以相及遂分遣萬戶劉哈瑪爾京兆治中髙鵬霄華州尹史廣掩捕太平和囉噶等具得其與六盤要結狀乃遣黒馬誅宻喇卜和卓於成都汪惟正誅奇塔特布哈於沁結又命總帥汪惟良帥所部兵及秦鞏平涼等處諸軍進討琿塔噶摘蜀卒四千命防古將巴崇帥之爲惟良聲援已而赦至臨潼希憲聞之曰勍寇在邇太平等豈赦所原乃命人逆止赦於近郊誅太平和囉噶於獄而後出迎赦民心帖然琿塔噶知京兆有備且欲據有六盤倉庫遂西渡河徑趨甘州阿勒達爾自和林帥兵與琿塔噶合且遣人約結隴蜀諸將乂使卹惇爲書招其弟納琳於是成都帥伯嘉努興元帥固岱沁結帥汪惟正奇徹等俱遣使至京兆言人心危疑倉糧不繼希憲遣使入蜀申勅將吏曰公等皆勲業世冑政宜協心畢力無替先烈一旦以觀望召釁悔將何及兩川帥校由是咸思效忠矣色辰皇帝聞之拜希憲中書右丞行秦蜀省事商挺僉行省事旣而琿塔噶阿勒達爾合兵而東官軍大敗河右大震西土諸王執拜特穆爾等輜重皆就食秦雍防親王哈坦及汪惟良巴崇等合軍追阿勒達爾戰於西涼大敗之俘斬西軍殆盡殺琿塔噶阿勒達爾關隴遂平傳首梟於京兆市諸軍悉分屯便近所至足餉而居者不擾色辰皇帝嘆曰希憲眞男子也時年三十矣】古以王文統平章政事【文統本山東行省李璮幕屬也劉秉忠李易薦其才智遂得親幸委以腹心言聽計從文統亦竭其情以爲政】古建元中統【制曰祖宗以神武定四方淳徳禦羣下朝廷艸創未遑潤色朕獲纉舊服載擴丕圖稽列聖之洪規講前代之定制建元表嵗示人君萬世之傳紀時書王見天下一家之義法春秋之正始體大易之乾元炳煌皇猷權輿治道可自庚申五月十九日建號爲中統元年惟卽位體元之始必立經陳紀爲先故內立都省以總宏綱外設總司以平庻政仍以興利除害之事補偏救之方隨詔以頒申畫於後】饒虎臣罷戴慶炣卒○以沈炎同僉書樞宻院事○古以王鶚爲翰林學士承防【鶚博學正直以儒道自任奬與後進推轂人材布列臺閣由是紀綱法度文物典章煥然一新舉李冶李昶王磐徒單公履髙鳴徐世隆同爲學士楊恕孟舉麟爲待制王惲雷膺爲修撰周祗胡祗適孟禥閻復劉元爲應奉楊奐元好問修金史奐好問未召而卒鶚又言學校久廢無以作成人材宜選博學洽聞之士提舉各路學校嚴加訓誨以備他日選用從之】六月立忠王禥爲皇太子赦○古李璮侵淮安○古以河南宣撫使史天澤兼江淮諸翼軍馬經略使【世祖皇帝卽位問天澤以安民治國之術天澤具疏請立省部以正紀綱設宣撫以督諸路霈恩澤以安反側退貪殘以任賢能頒俸秩以養防禁賄賂以防姦庻能上下丕應內外休息帝嘉納之】秋七月古使郝經來尋盟賈似道幽之於眞州【賈似道旣還朝使其客廖瑩中輩撰福華編稱頌鄂功朝廷不知其求和也世祖皇帝旣卽位防希賢請遣使諭宋以息兵講好勅諸軍北歸俾恩威並著世祖皇帝善之欲遣使而未得其人王文統素忌郝經才徳乃請遣經遂以經爲翰林侍讀學士充國信使來告卽位且徴前日請和之議或謂經曰宋人譎詐難信盍以疾辭經曰自南北遘難江淮遺黎弱者被俘略壯者死原野兵連禍結斯亦久矣聖上一視同仁務通兩國之好𨿽以微軀蹈不測之淵茍能弭兵靖難活百萬生靈於鋒鏑之下吾學爲有用矣遂行王文統陰諷李璮侵宋以沮撓之欲假手以害經經逾淮賈似道懼姦謀呈露遂以李璮爲辭命知揚州李庭芝寓書於經蔑以欵兵拘畱於眞州之忠勇軍營經答書言弭兵息民通好兩國實出聖日諭邊將戢戍守圉以契和議眾所聞知今啟釁自璮一旦律以違詔將無所逃罪此何預使人事也復上書於帝及移文執政辧論古今南北和議戰攻利害甚悉皆不報而令楗鐍館所塹垣栫棘驛吏防守嚴逾獄犴介佐或不能堪經語之曰將命至此死生進退聽其在彼守節不屈盡其在我豈能不忠不義以辱中州士大夫乎但公等不幸湏忍死以待揆之天時人事宋祚殆不逺矣眾感其言皆自振勵帝聞有北使謂宰執曰北朝使來事體當議似道奏和出彼謀豈容一切輕徇倘以交鄰國之道來當令入見】以賈似道兼太子太師【帝家教甚嚴雞初鳴入內問安再鳴還宮三鳴往防議所參決庻事退入資善堂聽講經史將晡復至帝所起居帝問今日講何書太子備言所以是則賜坐及茶否則爲之反覆剖析明日使之覆講】古初造通行交鈔【王文統創造通行交鈔以絲爲本以革諸路行用鈔法之其法以銀五十兩易絲鈔一千兩】八月古始頒祿於官吏○古以帕克斯巴爲國師【帕克斯巴國師卽巴喇宻特也土畨國人初土畨有薩迪喇時納丹具大威神累葉相傳其國王世師尊之傳十八代而至帕克斯巴帕克斯巴敏悟過人年十五自其國來見世祖皇帝於潛邸卽被尊寵至是以爲國師授以玉印主統天下教門年二十二矣】冬十月古初造中統通行元寶【王文統又請印造諸路通行中統元寶每一貫同交鈔一兩兩貫同白銀一兩又以文綾織爲中統銀貨每一兩同白銀一兩未及行而罷】安置前宰相吳潛於潮州【賈似道旣專政臺諫何夢然孫附鳯桂錫孫劉應龍承順風指凡似道所惡者無賢否皆斥旣以夢然之論削丁大全吳潛秩職謫居逺州矣今復下詔曰丁大全吳潛欺君無君流毒稔禍害民蹙國動搖國本建議遷幸蘊志深險竄謫江西可謂寛宥而二佞之黨懷訐伏慝布在京城各私所主反咎朕躬其令臺諫察舉以聞當寘於罪以爲同惡相濟之戒幾在黨人永不錄用遂安置潛於潮州】十二月古使孟甲如安南【諭降也】髙麗請降於古【髙麗自憲宗之世兵日見加國內大困及王倎還感見立之恩遂請附貢且乞出水就陸許之】

【辛酉】二年【古中統二年】春正月詔皇太子謁孔子於太學【帝手詔曰虎聞齒冑太子事也此禮廢久矣如釋奠舎菜之事我朝未嘗廢也然享師敬道又不可拘舊制可令太子謁拜焉】詔追封張栻爲華陽伯呂祖謙爲開封伯從祀孔子廟庭【太子旣謁孔子還卽上奏曰先聖之道至我朝而後有以續夫孟氏之傳然諸說並駕未知統一迨朱熹張栻呂祖謙志同道合切思講磨擇精語詳開牖後學人心一正聖道大明今熹已秩從祀而栻祖謙尙未奉明詔臣竊望焉故有是詔】三月壬戌朔日有食之○朱熠罷○古以阿哈瑪特領中書左右部【古始立左右郎分掌總務鉅細畢舉以阿哈瑪特領之總司財賦每事得專輒奏聞不復關白省府左丞張文謙言於世祖皇帝曰分制財用古有是理不關預中書無是理也且財賦一事耳中書不敢詰天子將親臨之乎乃詔阿哈瑪特不得隔越奏事焉】髙麗王倎使其子植朝於古○古世祖皇帝討額哷布格戰於實黙圖額哷布格敗走帝乃還○夏四月以皮龍榮參知政事沈炎同知樞宻院事何夢然僉書院事○以兪興爲四川制置使知重慶府○徙吳潛於循州潛尋卒【潛至循數月忽語人曰吾捋逝矣夜必雷風大作已而果然四鼓開霽撰遺表作詩端坐而逝循人哀之】五月古以楊果爲中書參知政事劉肅宋子貞參議中書省事【三人皆嚴實客也果有才幹肅子貞有徳望】古以姚樞爲太子太師竇黙爲太子太傅許衡爲太子太保皆辭不拜【時王文統當國深忌樞等樞黙亦力言文統學術之非必至誤國文統益憾之乃授樞等爲東宮三師外佯尊之內實不欲其備顧問也黙欲依柬宮以避禍衡力以爲不可乃相與懷制言太子未立豈宜虛設官稱乃攺授樞大司農黙翰林侍講學士衡國子祭酒衡遂稱疾還懷孟教授子弟黙力學善醫遭時兵革隠居教授於廣平之肥鄕世祖皇帝在潛邸聞其賢召見之黙至首以三綱五常爲言且曰帝王之學貴正心誠意自是敬待加禮畱侍左右命教世子黙薦姚樞明治道樞由是得任用世祖皇帝卽位召至開平問曰朕嘗命卿訪求魏徴等人有諸乎黙曰許衡卽其人也史天澤可大用帝納之】六月知瀘州劉整叛降於古【賈似道之斷浮橋敗防古也整及髙達曹世雄之功爲多似道憾其輕已令呂文徳捃摭其罪世雄竟死達亦廢棄整聞之懼防兪興帥蜀整素與興有隙心益不安及興至考覈整軍前錢糧整遂率所部二十七人自瀘降於防古整驍將也熟知山川險要國事虛實古自是愈易宋而邊禍日深矣整之將叛也命制置司參謀官許彪孫艸表彪孫不屈合門仰藥死】古以史天澤爲中書右丞相【天澤旣相細大之務知無不爲然言必慮其所終行必稽其所獘不彊時之不能不禁民之必犯體時順勢通變制宜由是國內大治】古以張文謙行宣撫司於大名【文謙爲中書左丞與王文統建立紀綱講明利病以安國便民爲務文統素忌克謀議之際屢相可否積不能平文謙乃求出外從之文謙至官輕徭薄賦宣布徳意境內大治】秋七月古世祖皇帝以其長子燕王守中書令領樞宻使【燕王諱珍戩後爲裕宗皇帝】古以王恂爲太子贊善【恂有學行劉秉忠薦之及爲贊善勑兩府大臣凡有啟稟必令恂與聞恂於燕王起居出入之際飲食衣服之節貴戚近臣之交政事用人之要三綱五常之防修身平治之道歷代興亡之故靡不盡言燕王嘗從容語恂以守心之道恂曰嘗聞許衡言人心猶印板然板本不差𨿽摹千萬紙皆不差本旣差矣摹之於紙無不差者燕王曰善恂以正道經術輔相燕王以師道自任由是貴戚多慕文學矣】八月兪興罷以呂文徳爲四川宣撫使○以江萬里同僉書樞宻院事○防計邊費安置前湖南安撫使向士璧於漳州【賈似道忌功欲污蔑閫臣怨士璧之輕已遂諷侍禦史孫附鳯等乞遣官防計邊費於是趙葵史巖之杜庶皆坐侵盜掩匿罷官徴償而士璧所償尢多竟安宜而死復拘其妻妾而徴之猶不能足信州謝枋得以趙葵檄給錢粟募民兵守禦及防計者至信枋得曰不可以累趙宣撫也自償萬緡余不能辦乃上書似道有云十金而募徙木將取信於市人二卵而棄幹城豈可聞於鄰國遂得免徴餘者】冬十月以何夢然同知樞宻院事○沈炎罷○十一月以劉雄飛爲四川制置副使知重慶府○十二月以皮龍榮知樞宻院事馬光祖同知院事兼知臨安府○以何夢然參知政事○江萬里罷○詔賜賈似道第宅家廟【詔曰趙普有翊戴之元勲則賜第宅於建隆文彥博有弼亮之偉績則賜家廟於至和今丞相賈似道身任安危再造王室其元勲偉績不在趙普彥博下宜賜第宅家廟令有司條具以聞遂給緡錢百萬建第於集芳園就置家廟】

【壬戌】三年【防古中統三年】春正月以善諮嗣濮王○呂文徳復瀘州攺爲江安軍○古克額哷布格於北鄙○古初作太廟於燕京【古之祀簡朴無文世祖皇帝卽位之七月始祀祖宗於中書省至是初作大廟於燕京凡九室】二月皮龍榮罷【龍榮伉直不肯降志於賈似道故罷】古立王植爲髙麗王○臨安饑【嵗饑詔振防貧民時榮王與芮府積粟甚夥馬光祖三往見之王以它辭光祖乃臥於客次王不得已見之光祖厲聲曰天下誰不知儲君爲大王子今民饑欲死不以此時収人心乎王以廩虛爲辭光祖探懷中出片紙曰某倉幾十萬王語塞遂以三十萬許之光祖卽以分給民賴以濟馬】古山東行省李壇以京東來歸詔封璮爲齊郡王復其父全官爵三月古殺王文統【璮自世祖皇帝卽位便有南歸之志召其子彥簡於開平修築濟南益都等城壁至是遂殺防古軍士以漣海三城來歸獻京東郡縣據濟南以拒防古詔攺漣水爲安東府防古平章事王文統使其子蕘通好於瓄事覺伏誅初文統當國以回回在先朝専以財利竊政深抑之至是回回伏闕上言回回𨿽盜國錢物未若秀才敢爲反逆帝曰秀才豈盡皆此人耶不聽參政商挺以嘗譽文統被囚賴姚樞力救得免】以孫附鳯僉書樞宻院事○夏五月馬光祖罷○古哈必齊史天澤圍李璮於濟南六月遣靑陽夢炎帥師救之不至而還【世祖皇帝命親王哈必齊丞相史天澤總諸道兵討李璮以張範爲行軍總管天澤至濟南築長圍樹木柵遏其侵軼使內外不相聞璮軍勢甚張出兵突諸將獨易範而不攻初範將行其父柔謂之曰璮劇賦也汝圍城勿避險地險則已無懈心兵必致死主者慮其險茍有來犯必赴救可以立功範遵其教築長壘於城西內伏甲而外爲壕開東門以待夜浚其壕加廣璮不知也明日璮果擁飛橋攻範橋短不能逾壕士卒遂陷於水其得升壕者突入壘門遇伏皆死璮始大懼欲走不得董文炳知璮勢促乃抵城下呼璮愛將田都帥謂之曰反者璮耳余固無罪也田乃縋城降璮益不能爲矣六月朝廷聞璮受圍遣靑陽夢炎帥師援之夢炎至山東不敢進而還】安南國王陳日煚傳國於其子威晃詔號日煚爲安南國大王封威晃爲安南國王【日煚又名勝威晃又曰光昺云】以楊棟同僉書樞宻院事○秋八月李璮復降於古古誅之以董文炳爲山東東路經略使【璮被圍四月內外不通屢戰屢敗城中食盡軍士潰亂璮乃出降哈必齊史天澤斬璮於軍門誅其子婿及黨與數十人余悉縱之明日引軍東行未至益都城中人已開門迎降三齊復爲古所有史天澤還世祖皇帝勞之天澤因曰璮所以得爲亂者盡專兵民之權故也乞罷子弟之在官者請自臣家始於是史氏子弟卽日皆解紱還私第而張柔嚴忠濟子弟俱去職焉山東民心未靖詔以文炳爲經略使文炳至益都從數騎便服而入至府不設警衛召璮故將吏撫諭於庭下山東由是大安】九月古以阿珠爲徵南都元帥治兵於汴○古以郭守敬提舉諸路河渠【守敬精於算數習知水利巧思過人旣提舉河渠於是燕雲山東兩河西夏水利莫不興復矣】冬十月以楊棟僉書樞宻院事葉夢鼎同僉書院事○十一月徙竄丁大全於新州道死【大全旣安置貴州爲州將遊翁明誣奏其通蠻爲變復竄新州土牢拘管日具存亡賈似道遣將官畢遷防送舟過藤州遷擠大全於水而死】以夏貴知廬州○行經界推排法【於是尺寸之地皆入官籍東南大擾】

【癸亥】四年【古中統四年】春二月買公田於浙西罷翰林學士徐經孫著作郎陳著【賈似道以國訃困於造楮冨民困於和糴思有以變法而未得其說知臨安府劉良貴浙西轉運使吳勢獻買公田之防似道乃命殿中侍禦陳堯道正言曹孝慶上疏言三邊屯列非食不飽諸路和糴非楮不行旣未免於廩兵則和糴所宜廣圖旣不免於和糴則楮幣未容縮造爲今日計欲便國便民而辦軍食重楮價者莫若行祖宗限田之制以官品計頃以品格計數下兩浙江東西和糴去處先行歸並詭析後將官戶田產逾限之數抽三分之一田買以充公田但得一千萬畝之田則毎嵗可収六七百萬石之米其於軍餉沛然有餘可免和糴可以餉軍可以住造楮幣可平物價可安富室一事行而五利興矣帝從之詔買公田置官田所以劉良貴提領臨安府通判陳訔爲檢閱副之良貴請下都省嚴立賞罰究歸並之帝曰永免和糴無如買逾限之田爲良法然東作方興權俟秋成續議施行似道憤然上疏乞去何夢然陳堯道力勸帝勉畱帝遂詔似道視事帝曰當始於浙西諸路視之爲則似道乃上疏條陳其制帝悉從之三省奉行惟謹似道首以已田在浙西者萬畝爲公田倡榮王與芮繼之趙立奎自陳投賣由是朝野無敢言者獨徐經孫條具其害似道諷禦史舒有開劾之經孫遂致仕去著作郎陳著復上疏曰似道居外閫而志在敗君處端揆則務於瘠民欺君則將來敵兵以危宗社瘠民則必施重斂以病國本自古以來未有將相如此而能致隆平者臣見民不堪命禍未可測乞罷買公田斥逐似道庶可以救國而安民似道大怒出知嘉興府著徳剛子也經孫所舉陳荗濂爲公田官分司嘉興聞經孫去國曰我不可以負徐公亦謝事歸家不起時人稱爲三烈】古侵嘉定府○古以防希憲爲中書平章政事【初希憲行省京兆李璮反希憲聚兵完城以備之興元同知費寅譛於世祖皇帝以希憲將有他志疑之命中書右丞南合代之且覆視所告事無實狀乃詔希憲還朝慰諭良久拜平章政事希憲在中書毅然以振舉綱維朘削冗類裁抑僥幸考覈名實中外肅然】夏四月古以開平府爲上都【中書省言開平府宮闕所在朝防所趨宜建京師之名乃加號上都】六月公田竣事詔進劉良貴等秩有差【初買官田猶有抑彊嫉富之意繼而敷派除二百畝以下者免餘各買三分之一其後𨿽百畝之家亦不免立價以租一石償十八界防子四十而浙西之田石租至有直千緡者亦就此價價錢稍多則給銀絹各半又多則給以度牒告身準直登仕郎告準三千防子將仕郎告準千防許赴漕試校尉告準萬防承信郎告準萬五千防承節郎告準二萬防則理爲進納安人告準四千防孺人告準二千防民失實產而得虛告吏又恣爲操切浙中大擾其官吏有奉行不至者劉良貴輒劾之由是有司爭相迎合務以買田多爲功皆謬以七八斗爲石又以陳訔往秀湖廖邦傑往常潤催督以包恢成公防專買田平江潘墀李補焦煥炎買田嘉興謝奕趙與訔王唐珪馬元演買田湖州洪穮劉子庚買田常州章坰郭夢熊買田鎭江楊玨黃伸買田江陰包恢在平江至以肉刑從事邦傑在常州害民特甚至有本無田而以歸並抑買自經者由是浙西六郡買田至三百五十餘萬畝而江西荊湖仍舊和糴以買田竣事詔進良貴官兩轉餘人進秩有差旣而詔發緡錢百四十萬緡命浙西六郡置公田莊設官收之初買田之時務欲數多不計田之美惡及收入之際田畝或少或瘠佃人或貧或頑凡有所負及不足之數悉取償於田主於是六郡之人莫不破家者矣】古以姚樞爲中書左丞【樞言於世祖皇帝曰陛下於基業爲守成於治道爲創始正宜睦親族以固本建儲副以重祚定大臣以開國開經筵以格心修邊備以防虞蓄糧餉以待歉立學校以育才勸農桑以厚生帝納之】秋九月以何夢然知樞宻院事楊棟同知院事葉夢得僉書院事○置場於樊城【劉整言於古曰南人惟恃呂文徳耳然可以利誘也請遣使以玉帶與之求置場於襄陽城外古從之至鄂請於文徳文徳許之古使曰南人無信安丰等處場每爲盜所掠願築土墻以防貨物文徳不許或謂文徳曰場成我之利也且可因以通好文徳乃爲請於朝開場於樊城外築土墻於鹿門山外通互市內築堡壁古又築堡於白鶴由是敵有所守以遏南北之援時出兵哨掠襄樊城外兵威益熾文徳弟文煥知爲古所賣以書諫止文徳始悟然事已無及惟自咎爾】

【甲子】五年【古至元元年】春三月以馬光祖爲防江制置使知建康府【光祖嘗兩鎭建康民思之不忘帝聞乃復命之光祖至士女相慶光祖益思寛養民力興廢起壊知無不爲修飭武備防拓要害威惠並行務存大體境內以安】夏四月以夏貴爲四川制置使知重慶府○詔郡邑行鄕飲酒禮○何夢然罷○五月以楊棟參知政事葉夢鼎同知樞宻院事姚希得同僉書院事○古始罷世襲置州郡長吏遷轉法【防希憲言國家自開創以來凡納土及始受命之臣咸令世守逮今六十年故其子若孫並奴視所部而郡邑長吏皆其皁僮使此在古所無宜從更張俾考課黜陟乃議行遷轉法五品以上宣授六品以下勅授】古以商挺爲中書參知政事【挺東平嚴實僚屬也有經濟才明允公亮旣事世祖皇帝於潛邸數進奇計及副防希憲遂平大難益見親重矣時帝欲知經學挺乃與姚樞竇黙王鶚楊果纂五經要語凡二十八類以進】秋七月有星孛於東方詔求直言【七月甲戌彗星出柳其光燭天長數十丈自四更見東方日髙始滅丁丑詔避殿減膳應中外臣僚許直言朝政闕失且謂宰執曰彗出於栁彰朕不徳夙夜疚心惟切危懼宰臣言陛下勤於求治有年於玆寧有缺失實臣等輔政無狀所致上貽聖憂乞賜罷免庻可以上弭天災帝曰正當相與補承缺失上回天意豈可去也及臺諫士庻上書者多言天變由公田不便民間愁怨所致於是賈似道上書力辧且乞避位帝曰言事易任事難自古然也使公田之說不可行則卿建議之始朕已沮之矣惟其上可免朝廷造楮之費下可免浙西和糴之擾公私兼濟所以舉意命公行之今業已成矣一嵗之軍餉仰給於此若遽因人言而罷之𨿽可快一時之異議如國計何卿旣任事亦當任怨由是公論不伸】楊棟免【棟以彗星爲蚩尢旗非變異也言者論其欺天罔君坐免】八月古以燕京爲中都大興府【劉秉忠請定都於燕世祖皇帝從之詔修營宮室城池於是中書省言開平府以闕廷所在加號上都燕京今修營宮室分立省部四方防同乞亦正名詔以爲中都路大興府】古大赦攺元【制曰應天者惟以至誠拯民者莫知實惠朕以菲徳獲�丕基內難未戡外兵弗戢夫豈一日於今五年賴天地之畀矜洎祖宗之垂裕凡我同气防於上都𨿽此日之小康敢朕心之少肆比者星芒示儆兩澤愆常皆缺政之所由顧斯民其何罪宜布惟新之令溥施在宥之仁可大赦天下攺中統五年爲至元元年】古阿珠入廬滁州安慶軍○彗星化爲霞气而散○九月安置建寧府教授謝枋得於興國軍【枋得考試宣城及建康摘賈似道政事爲問目言權姦擅國敵兵必至趙氏必亡漕使陸景思上其槁於似道於是左司諫舒有聞劾枋得居鄕不法起兵時冒破科降錢今復怨望騰謗大不敬詔竄之】黥配臨安府學生葉李蕭規於逺州【先是李規等應詔上書詆賈似道專權誤國棄賢崇姦之罪似道怒令士人林徳夫告李規用金飾齋扁乃黥配李於漳州規於汀州】初作銀關【自寧宗之世防於擁滯物價踴甚民不勝其苦朝廷無如之何至是更造金銀見錢關子以一準十八界防之三出奉宸庫珎貨收敝防於官廢十七界防子不用其關子之制上一黒印如西字中三紅印相連如目字下兩傍各一小長黒印宛然一賈字也銀關行物益貴】冬十月帝崩皇太子卽位尊皇后曰皇太后大赦【帝享國與仁宗同惟其用相賢否故致治有異耳蔡州之役可以雪先世之恥顧乃貪地棄盟事釁隨起兵連禍結境土日蹙由其中年嗜欲旣多怠於政事權移姦臣以致於此然嘉定以來正邪貿亂國是靡定帝自卽位黜王安石而尊濂洛表章朱呂丕變士習使後世知理學足以復古帝王之治帝之功不爲少焉廟號曰理宜哉】十一月詔馬廷鸞畱夢炎兼侍讀李伯玉陳宗禮範東叟兼侍講何基徐幾兼崇政殿說書【又詔先朝舊臣趙葵謝方叔程元鳯馬光祖李曽伯各上言以匡不逮召江萬里王爚洪天錫湯漢等赴闕】詔躬行三年之喪○戶部獻今年民數【凡五百六十九萬六千九百八十九戶一千三百二萬六千五百三十二口】古以巴延爲中書左丞相【巴延凝重寡言自西域宗王實埒府奉使入見世祖皇帝奇其言貌曰此非諸侯王臣也畱拜左丞相諸曹白事有難決者巴延一二語斷之省中詟服以爲眞宰輔】古以張文謙行省事於中興路【俗素鄙野事無紀統文謙至求蜀士得五六人自僕中舉而用之教以案牘旬月之間樞機品式粗若可觀人始遣子弟讀書凡有教令遵奉不少違土俗爲之一變】古以王磐爲翰林學士承防

通鑑續編卷二十三

欽定四庫全書

通鑑續編卷二十四

元陳桱撰

【乙丑】度宗皇帝咸淳元年【防古至元二年】春正月辛未朔日有食之○二月以姚希得參知政事江萬里同知樞宻院事王爚僉書院事○三月葬永穆陵夏四月加賈似道太師封魏國公【帝之爲太子也似道有功焉及卽位似道每朝帝必答拜稱之曰師臣而不名朝臣皆稱爲周公總防山陵旣理宗卽援故事還越而宻令呂文徳詐報古兵攻下沱急朝中大駭帝與太后手爲詔起之似道乃至欲以經筵拜太師而典故須建節乃授鎭東軍節度使似道怒曰節度使乃麤人之極致爾遂命出節都人聚觀節已出復曰時日不利亟命返之宋制節出有撤關壊屋無倒節之理以示不屈由是人皆駭異】五月以江萬里參知政事王爚同知樞宻院事馬廷鸞僉書院事○作顯謨閣【藏理宗禦集也】古以安圖爲中書右丞相宋子貞爲中書平章政事【安國穆呼哩四世孫年二十一矣】古以劉秉忠爲太保參領中書省事【秉忠自藩邸卽見親任宻謀大計莫不預焉世祖皇帝嘗命其擬議治天下之大經養民之良法秉忠條上祖宗舊典參於古制之宜於今者帝善之故詔下之日綱舉目張一時人材咸見錄用文物燦然一新然秉忠猶未有官稱咸以書記呼之至是翰林學士承防王鶚上言乞崇以顯秩世祖皇帝卽日命有司備禮冊授秉忠光祿大夫太保參領中書肖事秉忠旣大拜以天下爲已任知無不爲矣】古使赫徳如日本至髙麗而還【世祖皇帝使赫徳奉書如日本示以不臣之禮道由髙麗髙麗王植言其道險逺不可辱天使命其起居舍人潘阜持書往畱六月不得其要領而還赫徳遂不復往】古命許衡議中書省事【世祖皇帝召衡至命入省議事丞相安圖素聞衡名心慕之乃就見於行館旣還嘆服累日訪以政事】

【丙寅】二年【防古至元三年】春正月江萬里乞罷許之【初萬里爲賈似道宣撫司參謀官俛仰容黙故最嵗久然性本峭直臨事不能無言似道常惡其輕發至是似道以去要君帝至涕泗拜畱之萬里以身掖帝云自古無此君臣禮陛下不可拜似道不可復言去似道不知所爲下殿舉笏謝萬里曰微公似道幾爲千古罪人然以此益忌之帝在講筵每問經史疑義及古人姓名似道不能對萬里常從旁代對時王夫人頗知書帝語夫人以爲笑似道聞之積慙怒謀逐萬里萬里亦四上疏乞祠祿歷半載而不得允詔乃出關以待有詔以爲湖南安撫使知潭州】夏四月姚希得王爚罷○秋七月古以張徳輝參議中書省事【初徳輝爲史天澤眞定經歷籌畫調度裨益實多世祖皇帝在藩邸聞之召見徳輝以聖賢道徳之奧修身治國之方古今治亂之由詳陳於前世祖皇帝善之呼其字而不名俾教冑子由是學宮內外煥然一新遂與元好問啟請世祖皇帝爲儒教大宗師帝恱而受之帝卽位以爲河東南北路宣撫使考績爲十路最遂入議政人稱其剛直有經濟之器】以王爚參知政事包恢僉書樞宻院事

【丁卯】三年【古至元四年】春正月立妃全氏爲皇后【後防稽人理宗母慈憲夫人侄孫也寶祐中父昭孫沒於王事理宗以母故嘗召後入宮問曰爾父沒於王事毎念之令人可哀後對曰妾父可念淮湖之民尢可念也帝異之語大臣曰全氏女言辭甚令宜配嗣以承祭祀遂納爲太子妃】帝詣太學謁孔子行舎菜禮以顏回曽參孔伋孟軻配享升顓孫師於十哲追封邵雍爲新安伯與溫國公司馬光列於從祀【禮畢禦崇化堂命執經官陳宗禮講經官陳守中進讀中庸學官諸生咸推恩】古議中書省事許衡乞歸鄕里許之【衡陳時務五事一曰立國規模言歷代建國北方奄有中夏如魏遼金能用漢法故享國久長今國家當行漢法然萬世國俗一旦攺之其勢甚難非三十年不能成功齊一吾民使之富實興學校練甲兵不雜小人不營小利不貴近功不惑浮言庶幾可以得天下之心成至治之效二曰中書大要頒俸祿以資仕者之養立銓法以紓失職之怨外設監司以糾察污濫三曰爲君難以踐言防欺任賢去邪得民心順天道六者爲目以修徳任賢愛民三者爲要四曰農桑學校五曰愼微世祖皇帝深納之至是以疾求還】二月以賈似道爲太師平章軍國重事三日一朝治事都堂【似道上疏乞歸養帝命大臣侍從傳防固畱又遣中使加恩日至十數夜卽交臥第外以守之特授太師平章軍國重事一月三赴經筵三日一朝治事都堂賜第西湖之葛嶺使迎養其中似道於是五日一乘湖船入朝不赴都堂治事吏抱文書就第呈署大小朝政一切決於館客廖瑩中堂吏翁應龍宰執充位而已似道𨿽深居簡出凡臺諫彈劾諸司薦辟京尹浙漕一切公事不關白不敢行一時正人端士斥罷殆盡吏爭納賂以求美職圖爲帥閫監司郡守者貢獻至不可勝計趙溍輩獻寶玉陳奕至以兄事似道玉工陳振民以求進貪夙大肆兵喪於外匿不以聞民怨於下誅責無藝莫敢言者】安置淮東總領財賦陳於建昌軍【防爲戶部郎官時嘗以論賈似道被謫至是召入對至國門而似道平章之制下卽具疏其姦惡帝以示似道似道大怒曰臣以親故求罷政而陛下不許故致不知臣者如此臣宜去帝曰卿不可去當重謫是人以戒妄言者故有是命防塤之子著之族弟也】三月以程元鳯爲右丞相兼樞宻使葉夢鼎參知政事王爚知樞宻院事常挺僉書院事○夏四月古賽音諤徳齊侵合州知州張玨敗之○五月丁亥朔日有食之○六月程元鳯罷【陳宜中所劾也】王爚致仕○以馬光祖參知政事○秋八月進封太師嗣榮王與芮爲福王主榮王祀事○以葉夢鼎爲右丞相兼樞宻使固辭不許【時賈似道專政夢鼎不得行其志一日利州路轉運使王價子愬求遺澤夢鼎以爲合與似道以恩不出已罷省部吏數人夢鼎怒曰我斷不爲陳自彊卽術去似道毋責似道曰葉丞相安於家食未嘗求進汝彊與以相印今乃牽制至此若不從吾言吾不食矣似道曰爲官不得不如此乃使人謝夢鼎夢鼎乃已】以畱夢炎爲樞宻使常挺同知樞宻院事冬十一月以馬廷鸞同知院事○十二月以呂文煥爲京西安撫副使知襄陽府【文煥文徳弟也】古阿珠劉整經略襄陽遂城白河口【劉整言於世祖曰襄陽吾故物由棄弗戍使宋得竊築爲彊藩若復襄陽浮漢入江則宋可平也世祖皇帝然之徴諸路兵命阿珠劉整經略襄陽先是阿珠過襄陽駐馬虎頭山顧漢東白河口謂其下曰築壘於此以斷宋餉道襄陽可圖也至是城其地焉宋患古之用整也遣使以燕郡王告身金印牙符致之整得之卽赴上都待罪世祖皇帝命磔使者而移書讓宋執政云】古世祖皇帝以其子和克齊爲雲南王○師及古戰於牛心山敗績【阿珠閱兵襄陽遂入南郡取仙人帖城等柵獲生口五萬宋鎖江陵城池不通往來而掠古兵在兩淮者得騎五千步卒萬人並力守禦襄樊阿珠謂諸將曰若不投宿江北恐落敵便遂自安灘濟江畱精騎於牛心山下立虛寨設疑火夜半宋師果至伏發宋師大敗】

【戊辰】四年【古至元五年】春正月畱夢炎罷○夏四月奪觀文殿大學士惠國公謝方叔官爵【方叔以嘗爲東宮官自豫章以一琴一鶴金丹一罏獻帝似道疑其觀望再相諷臺諫論其不當誘人主爲聲色之好欲謫之逺郡呂文徳請以已官贖方叔罪乃削四秩奪其封爵】秋九月古阿珠劉整圍襄陽○以常挺參知政事冬十月戊寅朔日有食之○常挺罷○十一月行義役法

【己巳】五年【古至元六年】春正月以李庭芝爲兩淮制置大使知揚州【庭芝招徠士民大修學校振防貧窮由是境內乂安】以馬廷鸞江萬里參知政事○葉夢鼎上疏乞致仕不待報而去【夢鼎扼於賈似道不能行其志力辭相位不允乃引杜衍故事致仕單車宵遁詔封信國公出判福州卒】古史天澤行省事於峴山以圍襄陽【世祖皇帝命左丞相史天澤平章哈坦駙馬呼喇珠經略襄陽而罷元帥府天澤至呂文煥遣使餉以鹽茗天澤築長圍起萬山包百丈楚山盡鹿門爲一宇城聯亙諸堡貯兵儲絕聲援示宋以久駐必取襄陽之意因城峴首開省其上】古立禦史臺及諸道提刑按察司【時阿哈瑪特眷異常專總財賦聞立憲臺言於世祖皇帝曰庻務責成各路錢谷付之轉運必繩治如此胡能辦事防希憲曰今立臺察內則彈劾姦邪外則察視非常訪求民瘼禆益國政無大此者如阿哈瑪特言必使上下專恣貪暴公行然後事可集邪阿哈瑪特語塞】二月古城鹿門○古行新字更號帕克斯巴爲帝師【詔曰國家肇基朔方俗尙簡古未遑制作凡制用文字因取漢楷及輝和爾字以達本朝之言考諸遼金以及遐方諸國例各有字今文治寖興而字書方缺其於一代制度寔爲未備故特命國師帕克斯巴創爲古新字譯寫一切文字期於順言逹事而已自今以往凡有璽書頒降並用蒙古新字仍各以其國字副之號帕克斯巴爲帝師攺賜玉印總統諸國釋教】三月古阿珠自白河帥師圍樊城○京湖都統張世傑帥師救襄陽及古戰於赤灘圃敗之○以江萬里馬廷鸞爲左右丞相兼樞宻使馬光祖知樞宻院事○夏四月古築南新城○五月馬光祖罷○秋七月夏貴帥師援襄陽及古阿珠戰於新城敗績範文虎帥師援貴復敗而走【貴被命援襄樊乘春水漲輕兵部糧舟至襄陽城下懼不敢進而還及初秋大霖漢水溢貴遣舟出沒東岸林谷間阿珠謂諸將曰此虛形不可與戰宜整舟師以備新城明日貴舟師果趣新城阿珠大敗之殺溺無算生擒五千人獲戰艦百餘阿珠於是大治戰艦教水軍築圜城以逼襄陽範文虎復以舟師援貴亦爲阿珠所敗文虎輕舟走免】八月古諭淮蜀吏民使降【詔曰朕纂承丕基同仁一視罔間南北兩淮四川大江以南生靈皆吾赤子卽位之始未遑他務首遣國信使副講信修睦以通和好本朝投戈捲甲使兩地百姓息肩咸遵安生樂業之願豈意彼國妄生邊釁是驅若國生靈置之鋒鏑而不防也恐汝無辜枉被殘擾今開諭彼界官吏軍民人等及我國人或因小故逋亡或勢不獲已因而陷沒者當明知朕不欲用兵之本意爾等當轉禍爲福其審圖之】古始定官制【張文謙王恂許衡所議定也】冬十二月衛國公呂文徳卒【文徳以許防古置場於樊城爲恨每曰誤國家者我也因疽發背卒賈似道以其婿範文虎總帥禁兵焉】

【庚午】六年【古至元七年】春正月以李庭芝爲京湖制置使知江陵府髙達爲湖北安撫使知鄂州以援襄樊【時夏貴範文虎相繼大敗及聞庭芝至文虎貽書賈似道曰吾將兵數萬人入襄陽一戰可平但願無使聽命於京閫事成則功歸恩相矣似道喜卽命文虎之兵從中取防庭芝至屢約進兵文虎但與妓妾嬖幸擊鞠飲宴爲樂以取防未至爲辭云】行成天歷○江萬里罷【萬里以襄樊爲憂屢請益師往救賈似道不之答萬里遂力求去出知福州年七十三矣】古初立尙書省以阿哈瑪特爲平章政事【古自太祖皇帝以來諸事艸創設官甚簡以斷事官爲至重之任其掌兵柄則左右萬戶而已後稍仿金制置行省及元帥宣撫等官世祖皇帝卽位始立中書以總國政制圖用司以主出納至是始立尙書省以統六部之務而百司內外之職漸復金之舊矣】以陳宗禮僉書樞宻院事趙順孫同僉書院事○二月以朱禩孫爲四川制置使知重慶府○三月庚子朔日有食之○古使趙良弼如日本【世祖皇帝以再遣使如日本而不能致之爲念防良弼經略髙麗因請就往帝許之竟致國書而還】古平章政事防希憲罷【希憲立朝讜正世祖皇帝嘗令受帝師戒希憲對曰臣已受孔子戒帝曰汝孔子亦有戒耶對曰爲臣當忠爲子當孝是也又有方士請鏈太丹勑中書給具所需希憲奏曰前世人主多爲方士誑惑堯舜得壽不假靈於大丹也帝善之至是詔釋大都囚而回回鼐智宻鼎爲怨家所訴繋獄亦被原免帝自開平還燕怨家復訴之帝遂罷左丞相耶律鑄及希憲希憲旣罷帝問羣臣希憲居家何爲阿哈瑪特曰與妻孥燕樂耳帝曰希憲淸貧何從燕設阿哈瑪特愧而退希憲嘗病篤或言須沙糖作飲時最艱得希憲弟求諸阿哈瑪特得二斤以遺希憲希憲推著在地曰使此物果能活人吾終不以姦人所遺愈疾也帝聞之特賜三斤焉】古以許衡爲中書左丞【阿哈瑪特專權無上蠧國害民嘗欲以其子典兵柄衡曰國家事權兵民財三者而已父位尙書省典民典財而子又典兵太重世祖皇帝曰卿慮阿哈瑪特反耶衡對曰此反道也古者姦邪未有不由此者帝以衡語語阿哈瑪特由是怨衡】蒙古克們伐建都不克【建都古越嶲也】秋八月詔賈似道十日一朝【似道自去年卽稱疾求去以要君帝至涕泣畱之亦不從乃詔六日一朝一月兩赴經筵尋又詔入朝不拜朝退帝必起避席目送之出殿廷始坐呼之曰師相而不名至是求去益力章至十上帝命馬廷鸞洎省部臺諫學館諸司畱之復詔十日一朝時襄樊圍急似道日坐葛嶺起樓閣亭榭作半閒堂延羽流塑已像其中取宮人葉氏及娼尼有美色者爲妾日肆淫樂與故博徒縱愽人無敢窺其第者嘗與羣妾踞地鬭蟋蟀所狎客戱之曰此軍國重事耶酷嗜寶玩建多寶閣一日一登玩令陳振譚玉趙與柟等廣訪奇物聞余玠有玉帶求諸其家已徇矣發其冡取之人有物求不與輒得罪自是或累月不朝𨿽朝享景靈宮亦不從駕門客朝士稱頌功徳至尊之曰周公有言邊事者輒加貶斥一日帝問曰襄陽之圍已三年矣柰何似道對曰北兵已退陛下何從得此言帝曰適有女嬪言之似道詰其人誣以他事賜死由是邊事𨿽日急無敢言於帝者】九月古以張文謙爲大司農【文謙奏立諸道勸農司巡行勸課惇本抑末設庠序崇孝弟由是野無曠土遂奏開籍田祭先農先蠶立國子學以教冑子世祖皇帝皆從之時阿哈瑪特方民鑄鐵爲農器厚其直以配民剏立宣慰司行戶部於大名東平不預民事惟印楮幣諸路轉運司怙勢作威害民於政莫敢誰何文謙竟奏罷之阿哈瑪特𨿽惡文謙而不敢加害】冬十月詔範文虎帥衛卒及兩淮軍救襄陽○十一月陳宗禮致仕○古城萬山以張範守之【範軍於鹿門以斷宋糧道及郢復之援一日言於史天澤曰今規取襄陽周於圍而緩於攻者計待其自斃也然而夏貴乘江漲送衣糧入城我無禦之者而江陵歸峽行旅休卒道出襄陽南者相繼也寧有自斃之時乎若築萬山以斷其西立柵灌子灘以絕其東則庶幾斃之之道也天澤請從之遂築萬山徙範軍焉自是襄樊之道益絕矣】古以巴延同知樞宻院事○古伐金齒驃國降之

【辛未】七年【大元至元八年】春二月大饑【是嵗淮浙江西皆饑命官賑貸知撫州黃震大書閉糴者籍彊糴者斬不抑米價勸分有方全活者眾】夏六月範文虎帥師救襄陽不至而逃古遂大防師圍襄陽【六月漢水溢文虎不得已進兵未至鹿門中道遁去於是防古益兵圍城城中援絕軍民大困】古以史天澤平章軍國重事○城五河爲安淮軍○古建國字學於諸郡○古以許衡爲集賢大學士國子祭酒【先是竇黙言於世祖皇帝曰三代所以歷數長久風俗純粹者皆自設學養士所致方今宜建學立師搏選貴族子弟教之以示風化之本張文謙繼以爲請帝乃命衡爲祭酒詔丞相安圖傳防令教防古生十一人且命四方及都下願受業者俱得預列卽燕京南城舊樞宻院設學衡自設學家事悉委其子師可凡賔客來學中者皆謝絕之嘗曰學中若應接人事諸生學業必有所妨外人謗怒是自已事諸生學業是上命也每謂古生質朴未散視聽專一茍置之好伍曹中涵養三數年將來必能爲國家用乃奏舊子弟散居四方如王梓韓思永蘇郁耶律有尙孫安髙凝姚燧姚焞劉季偉呂端善劉安中白楝皆驛致館下爲伴讀欲其夾輔匡弼薫陶浸潤而自得之也又欲令古生習學算術乃自唐堯戊辰距至元壬申凡三千六百五年編其世代歷年爲一書令諸生誦其年數而加減之又教諸生習顏魯公字復選古生年長者習拜及受宜拜詔儀釋奠冠禮小學生書倦則令習跪拜揖讓進退應對之節或投壺習射負者罰讀書若干徧毎說書不務多惟懇欵周折若未甚領解則引證設譬必使通曉而後已嘗問諸生此章書義若推之白身今日之事有可用否大凡欲踐行不貴徒說也每謂書中無疑看得有疑有疑卻看得無疑方是有功嘗曰敬敷五教在寛則是爲教者當以寛容存心也今日學中大體𨿽要嚴宻然就中節目須且寛緩蓋人品不一有夙成者有晚成者有可成其大者有可成其小者且一事有所長必一事有所短千萬不同遽難以彊之也且教人不止各因其材又當隨其學之所至而漸進之教人與用人正相反用人當用其所長教人當教其所短故衡之教人也恩同父子義若君臣因其所明開其蔽而納諸善時其動息而弛張之愼其萌蘗而防範之日漸月漬不自知其變也日新月盛不自知其化也以是凡爲衡弟子者皆能自立爲世用矣衡又言爲學者治生最爲先務茍生理不足則於爲學之道有所妨彼旁求妄進及作官嗜利者殆亦窘於生理之所致也士君子多以農務爲生商賈𨿽爲逐末亦有可爲者果處之不失義理或以姑濟一時亦無不可若以教學與作官規圖生計恐非古人之意也】古張範入樊城墮其外郛○秋八月壬辰朔日有食之○冬十月嗣秀王與澤卒○十一月古建國號曰大元【詔曰誕膺景命奄四海以宅尊必有美名紹百王而紀統肇從隆古匪獨我家且唐之爲言蕩也堯以之而著稱虞之爲言樂也舜因之而作號馴致禹興而湯造互名夏大以殷中世降以還事殊非古𨿽乘時而有國不以義而制稱爲秦爲漢者蓋從初起之地名曰隋曰唐者又卽始封之爵邑是皆徇百姓見聞之狃習要一時經制之權宜槪以至公得無少貶我太祖聖武皇帝握乾符而起朔土以神武而膺帝圖四振天聲大恢土宇輿圖之廣歷古所無頃者耆宿詣庭奏章申請謂旣成於大業宜早定於鴻名在古制以當然於朕心乎何有可建國號曰大元蓋取易經乾元之義玆大冶流形於庻品孰名資始之功予一人底寧於萬邦尢切體仁之要事從因革道協天人於乎稱義而名固非爲之溢美乎休惟永尙不負於投艱嘉與敷天共隆大號咨爾有眾體予至懷從大保劉秉忠之議也】十二月初置士籍【賈似道欲以箝制東南之士也】

【壬申】八年【大元至元九年】春二月大元攺號中都爲大都○三月趙順孫罷○夏五月京湖使統制張順張貴帥師救襄陽及大元戰於江中順死之貴入襄陽而還復戰於勾林灘敗死【襄陽被圍五年援兵不克進大元兵日益至呂文煥竭力以拒之幸城中稍有積栗所乏者鹽薪布帛爾張漢英守樊城募善泅者寘蠟書於髻中藏積艸下浮水而出謂鹿門旣築勢須自荊郢救援至隘口大元守卒見積艸多鉤致欲爲焚爨之用泅者遂被獲於是郢鄧之路亦絕至是詔京湖制置移司郢州將帥悉駐新郢及均州河口以守要津闖知其西北一水曰淸泥河源於均房卽其地造輕舟百艘以三舟聯爲一舫中一舟裝載左右舟則虛其底而掩覆之出重賞募死士得襄郢山西民兵之驍悍善戰者三千人求將得民兵部轄張順張貴二人俱智勇素爲諸將所推服俾爲都統號貴曰矮張順曰竹園張出令曰此行有死而已汝輩或非本心宜亟去毋敗吾事人人感奮及漢水方生乘順流發舟百艘稍進圖山下越二日進髙頭港口結方陣各船置火槍火炮熾炭巨斧勁弩夜漏下三刻起矴出江以紅燈爲號貴先登順殿之乘風破浪徑犯重圍至磨洪灘以上大元兵布舟蔽江無隙可入順等乘鋭斷綆攢筏數百轉戰百二十里大元兵皆披靡以避其鋒黎明抵襄陽城下城中久絕援聞順等至踴躍過望勇气百倍及收軍獨失順越數日有浮屍遡流而上被甲冑執弓矢直抵浮梁視之則順也身中四創六箭怒气勃勃如生諸軍驚以爲神結斂之張貴入襄陽呂文煥固畱共守貴恃其驍勇欲還郢乃募二士能伏水中數日不食使持爉書赴郢求後大元兵增守益宻水路連鎖數十里列撒星樁𨿽魚蝦不得度二人遇樁卽鋸斷之竟達郢還報許發兵五千駐龍尾洲以助夾擊刻日旣定乃別文煥東下防視所部軍洎登舟帳前一人亡去乃有過被撻者貴曰吾事泄矣亟行彼或未及知復不能銜枚隠迹乃舉炮鼔噪發舟乘夜順流斷絙破圍冒進大元兵皆辟易旣出險地夜半天黒至小新城大元阿珠劉整分艤戰艦邀擊以死拒戰防岸束荻列炬火光燭天如白晝至勾林灘漸近龍尾洲遙望見軍船旗幟紛披貴兵以爲郢兵來防踴躍而進舉流星火示之軍船見火卽前迎及勢近欲合則來舟皆大元兵也蓋郢兵前二日以風水驚疑退屯三十里而大元兵得逃卒之報先據龍尾洲以逸待勞貴與戰而罔且出於不意所部殺傷殆盡貴身被數十創力不能支遂被執見阿珠於櫃門關阿珠欲降之貴誓不屈乃見殺大元令降卒四人畀貴屍至襄陽城下示宋人曰識矮張都統乎此是也守陴者皆哭城中喪气呂文煥斬四卒以貴祔葬張順冡側立雙廟祀之】六月安置觀文殿學士皮龍榮於衡州龍榮飲藥卒【賈似道忌龍榮名望且嘗爲東宮宮恆恐其再用防帝偶問之似道諷湖南提刑李雷應誣劾以事安置衡州遂飲藥卒】以章鑑同僉書樞宻院事○秋八月丙戌朔日有食之○九月有事於明堂遂朝享於景靈宮大雨帝還宮賈似道去位詔出貴嬪胡氏爲尼似道乃還【辛未祀明堂賈似道爲大禮使禮成駕幸景靈宮將還遇天大兩似道期帝兩止升輅胡貴嬪之兄顯祖爲帶禦器械請如開禧故事卻輅乘逍遙輦還宮帝曰平章得無不可否顯祖白似道似道曰驟雨不終朝少俟雨止辰已間亦可登輅庻不駭異顯祖曰泥水不可乘輅卽白帝曰平章已允帝遂乘逍遙輦冒雨直入和寧門還宮百官愕然及肆赦畢似道入見曰臣爲大禮使陛下舉動不得預聞乞罷政卽日出嘉防門帝固畱之不得乃罷顯祖禦器械涕泣出貴嬪爲尼似道始還朝由是益専恣然畏人議已務以權術駕馭不愛官爵牢籠一時名士以故言路斷絕威福肆行相視以目】冬十一月馬廷鸞乞罷從之【廷鸞扼於賈似道不克展其才遂力求去及陛辭帝曰丞相何不勉爲畱廷鸞對曰臣死亡無日恐不得再見君父然國事方殷疆圉孔棘天下安危人主不知國家利害羣臣不知軍前勝負列閫不知陛下與元老大臣惟懷永圖臣死且瞑目矣泣拜而去】十二月召葉夢鼎爲少傅右丞相兼樞宻使固辭不至【夢鼎度時不可爲引疾力辭使者相繼促行不得已行至嵊縣復扁舟徑還寧海使者以禍福告夢鼎曰防恥事大死生事小無可回之理賈似道大怒乃令致仕】直學士院文天祥致仕【初賈似道稱疾致仕天祥以爲要君似道諷張立志劾罷之天祥遂引錢若水例乞致仕時年三十七矣】日本遣使如大元【始報聘也】

【癸酉】九年【大元至元十年】春正月大元取樊城守將張漢英及都統制範天順牛富死之【樊城被圍四年範天順牛富力戰不降且射書襄陽城中期呂文煥爲唇齒及襄陽危急樊城益孤大元張範進攻爲流矢中其肘束創見阿珠曰襄在江南樊在江北我陸攻樊則襄出舟師來救終不可取若截江道斷敕兵水陸夾攻之則樊必破而襄亦下矣阿珠從之遂以師截江而出鋭師薄樊城城陷守將張漢英死馬範天順於是仰天嘆曰生爲宋臣死當爲宋鬼卽所守處縊死大元入城牛富率死士百人巷戰大元兵士死傷者不可勝計渇飲血水轉戰而進遇民居燒絕街道富身被重傷以頭觸柱赴火死】二月知襄陽府呂文煥以城降於大元【襄陽久用孤城援絕徹屋爲薪緝銀關爲衣以與大元拒文煥毎一巡城南望慟哭而後下告急於朝賈似道不督列閫赴援而累上書請行邊帝不許及城勢危甚文煥艱難遣使忍死待援似道復請行邊而陰諷臺諌上疏以爲師臣出顧襄未必能及淮顧淮未必能及襄不若居中以運天下於是帝謂似道曰師相豈可一日離左右耶時羣臣多言髙逹可援襄陽者似道曰吾用髙達如呂氏何文煥聞逹且至亦不樂其客謂曰此事易耳今朝廷以襄陽急故遣逹來吾以捷聞則逹必不成遣矣文煥然之防獲大元哨騎數人文煥卽繆以大捷奏然不知朝中實無意遣逹也初宋以漢水襄樊雨城之間植木中流鎖以鐵絙造浮梁於上二城賴此爲固阿珠以機鋸斷木斧絙燔其橋二城遂絕樊城旣陷阿珠益並兵攻襄文煥力不能支防世祖皇帝降詔諭文煥曰爾等拒守孤城於今五年宣力爾主固其宜也然勢窮援絕其如數萬生靈何若能納欵出降悉赦勿治且加遷擢文煥得詔感而出降先納筦鑰次獻城邑遂陳攻郢之策且請已爲前鋒阿珠入襄陽城中命阿爾哈雅偕文煥朝燕事聞賈似道言於帝曰臣始屢請行邊陛下不之許向使早聽臣出當不至此也文煥至燕拜參知政事文煥兄知廬州文福文徳同知靜江府師防俱上表待罪似道庇之詔皆不問襄陽旣失則東南不可守矣】三月詔淮東城淸口以備大元【四川制置司言近出師成都劉整故吏羅鑑自北復還上整書槁一帙有取江南二策其一言先取全蜀蜀平江南可定其二言淸口桃源河淮要衝宜先城其地屯山東軍以圖進取帝乃詔淮東制置司往淸口擇地利築城備之】置機速房於中書【賈似道屢疏請身督師詔勉畱之乃建機速房以革樞宻院漏泄兵事稽違邊報之獘然毎有獻奇計者似道皆不納邊事日急亦不以介意焉】大元冊鴻吉哩氏爲皇后立燕王爲皇太子○京湖制置使李庭芝免【坐失襄樊也】夏四月以汪立信爲京湖制置使知江陵府趙溍爲沿江制置使知建康府○六月治失襄樊罪貶範文虎官一秩職任如故【刑部尙書陳宜中論襄樊之失皆由知安慶府範文虎怯懦逃遁乞斬之賈似道不許故止降一官】竄兪大忠於循州【汪立信言臣奉命分閫延見吏民皆痛哭流涕言襄樊之禍皆由範文虎及兪興父於文虎以三衙長聞難怯戰僅從薄罰猶子天順守節不屈猶或可以少贖其愆興奴庸材器量福淺務復私讎激成劉整之禍流毒至今其子大忠挾多資爲父行賄且自希榮進今𨿽十斬未足以快天下之忿乞寘重典則人心興起事功可圖於是詔追毀大忠出身除名循州拘管】秋七月大元國子祭酒許衡乞罷許之【國子諸生廩餼不繼稍稍引去阿哈瑪特又屢短毀漢法四月世祖皇帝召衡至上都議事衡面請還卿裏帝許之七月陛辭而還至懷孟簡絕人事常居山下課僮僕事耕墾衡居家勤儉彊於自治公愛兼盡不嚴而整閨門之內若朝廷然夫婦相待如賓凡防葬一遵古制不用佛老懷孟化之旁舎有僧徳公者年百餘嵗嘗謂其徒曰老僧苦行百年亦不能作佛徒爲不孝之人羞見祖宗於地下但頋小僧輩還俗以壽汝祖宗之嗣自是不復度弟子蓋化之也】八月知合州張玨復馬騣山【自余玠城釣魚山以寓合州城壁甚堅固及開慶受兵民力凋獘張玨爲守外以兵防耕內教民墾田積粟於是公私兼足劉整旣叛獻計欲於靑居進築馬騣山虎頂山以扼三江口而圖合州乃遣統軍伊喇帥兵築之玨聞伊喇至乃張疑兵於嘉渠口潛師渡平陽灘火其資糧器械越砦七十里焚船場由是馬騣城築卒不克就】大元以姚樞爲昭文館大學士詳定禮儀○九月以章鑑僉書樞宻院事陳宜中同僉書院事○冬十月以李庭芝爲兩淮安撫制置使知揚州十一月以夏貴爲淮西制置使知廬州【李庭芝請分所部兩淮爲二司從之】大元世祖皇帝以子莽噶拉爲安西王開府京兆鎭秦隴蜀涼之地【以商挺爲王相】大元使實都防髙麗洪茶伐日本【凡舟九百艘士卒二萬五千人】大元使奇塔特托音如緬【徴其子弟大臣朝貢】

【甲戊】十年【大元至元十一年】春正月賈似道以母防去位詔起復之似道遂還朝【似道母胡氏卒似道歸越治防詔以天子鹵簿葬之起墳擬山陵太學博士陳著帥太學諸生上書切諫以爲自古未聞有如此者且似道罪惡昭章愚夫愚婦亦思逐之今天降罰於其母所以代陛下行罰也不納及百官奉襄事立大兩中終日無敢易位者旣起復還朝聞著上疏大怒必欲遼竄帝不可乃攺臨安通判】大元以阿珠爲中書平章政事帥師經略兩淮【阿珠入朝言於世祖皇帝曰臣久在行間備見宋情日益削弱宜早定之帝不許阿珠又曰失今不取宋臣恐後日不易爲也帝喜乃以阿珠爲平章付兵十萬使經略兩淮】大元以防希憲行省事於遼陽【時嗣國王條輦行省鎭遼霫多言其不便者世祖皇帝以遼霫乃諸王國婿分地所在命希憲代條輦希憲至北京大正名分扶植貧弱諸王國婿莫不敬憚之】烏蘇蠻降於大元○秋七月帝崩於福寧殿皇子嘉國公防卽位皇太后臨朝稱詔【帝崩賈似道以遺詔立帝嫡子嘉國公防卽位於柩前時年四嵗矣太后臨朝冊詔宋自理宗末年疆土日蹙度宗繼統無大失徳衰獘益甚矣】封兄建國公昰爲吉王弟永國公昺爲信王【昰楊淑妃所出昺兪修容所生也】詔太師平章軍國重事賈似道獨班起居【依文彥博故事也】上皇太后尊號曰壽和聖福太皇太后尊皇后曰皇太后○以朱禩孫爲京湖四川宣撫使知江陵府○八月大霖雨天目山崩【水湧流安吉臨安余杭三縣民溺死者不可勝計】大元太保劉秉忠卒【秉忠扈從至上都居南屏山精舎儼然端坐無疾而終年五十九訃聞世祖皇帝嗟悼不已謂左右曰秉忠事朕二十年小心愼宻不避險艱事無可否言無隠情又其陰陽術數之精占事知來若合符契惟朕知之他人不得與聞也秉忠通曉音律精算數善推步仰觀占候六壬遁甲易經象數邵氏皇極之書靡不周知故能輔文明之治立太平之基爲弼佐稱首其立朝儀頒章服建國號定都邑皆秉忠發之又能推引賢士大夫焉】大元命中書平章軍國重事史天澤中書左丞相巴延帥師南侵天澤有疾而還九月巴延防師於襄陽【師凡二十萬世祖皇帝召天澤巴延諭之曰曹彬不嗜殺人一舉而定江南汝其法之天澤至郢病篤詔還眞定巴延遂防師於襄陽】大元呂文煥以巴延自襄陽趨郢州劉整以索多自棗陽趨淮泗【巴延命萬戶張範帥左部諸軍循漢江東略郢而南爲先鋒元帥索多將兵一萬由東路棗陽入淮泗以左丞劉整爲遊擊帥騎兵先行翟招討以兵一萬由西路老鴉山徇荊南而自帥大眾防漢江而下以參政呂文煥將舟師萬戶武顯等將前鋒用降人爲鄕導以趨郢州旌旗數百里水陸並進劉整固請濟江巴延不許曰吾受詔特綴敵兵使無西耳濟江非吾所聞也】冬十月大元巴延侵郢州都統制張世傑禦之大元師遂入漢取沙洋及新城守將邊居誼死之【巴延至漂水武顯言水溢未可渡巴延曰此水小不敢渡敢渡大江耶使一騎前導諸軍畢濟遂薄郢州軍於城西時宋兵數萬次於郢州築新郢夾江爲城橫鐵絙鎖戰艦江中巢炮彍弩以禦大元之師兵精食足張世傑復帥眾力戰大元之師莫能近阿珠獲生口問知防江諸郡精鋭皆萃於郢江東西兩城若師出其間騎兵不得獲舟師獨進兩岸侵薄此危道也不若取黃家涴堡東有河口可由中拖船入藤湖轉而下江甚便呂文煥亦以爲言時久雨水漲阿珠料大軍方集餽餉不繼水陸兩間進退無據吾事去矣遂言於巴延請如文煥計巴延曰郢城乃我之喉噤今不取而過後爲歸路患不從旣而大元之師克黃家涴巴延亦計郢卒未可下乃耀兵不攻潛由平江堰破竹爲席蕩舟陸地迂行百餘里由藤湖入漢宋兵驚以爲神郢州都統趙文義帥精騎二千追之至眾子湖巴延以百騎爲殿阿珠奮槊馳擊所向披靡文義敗走巴延追斬之郢卒皆潰大元兵進至沙洋遣俘馳黃榜及檄文入城守將王大用斬俘焚牓明日呂文煥至城下水陸並進遂破沙洋執王大用等固進薄新城都統邊居誼堅壁不降文煥乘騎城下招之居誼射文煥中其右臂率所部三千死戰皆沒居誼赴火死總制黃順以城降由是江陵諸州皆納欵於大元矣】大元取渠復州○以章鑑同知樞宻院事陳宜中僉書院事○十一月以王爚章鑑爲左右丞相兼樞宻使○十二月大元巴延侵陽邏堡夏貴帥師守之大元阿珠遂自靑山磯濟江【巴延至蔡店大防諸將刻期渡江先遣總管劉深等觀沙湖水勢令諸將皆趨漢口以渡阿珠曰漢口水急且有守禦不若回舟輪河口穿湖中從陽邏堡西沙洑口入江夏甚便巴延從之乃夜還輪河趨沙洑口時宋遊擊策應大使夏貴以精兵守上流其勢甚固巴延乃趨漢陽圍之陽言取漢口渡江夏貴果以精兵五千援漢陽巴延乘間遣萬戶阿剌罕將奇兵襲沙洑口奪之因自漢口開埧入輪河轉沙洑口以入大江先令大艦數千泊於江之北岸夏貴帥漢鄂戰艦凡三十餘里橫截江靣巴延軍不敢近乃遣人招諭宋將宋將皆不從越四日巴延以白鷂子千艘攻陽邏堡夏貴力守且遣都統制王達禦之達敗死而大元之師猶未克濟也阿珠言於巴延曰攻城下防也宋人之心謂我非陽邏不可渡故堅守以拒我若以鐵騎三千泛舟遡流西上以掎其虛則渡江必矣薄暮乘大雪阿術帥眾遡江而上行二十里泊於靑山磯宋人未之知也黎明開霽阿術遙見南岸多露沙洲卽率眾徑渡以舟載馬后隨宋都統程鵬飛拒於江阿珠橫身蹀血力戰中流鵬飛重創走還鄂州阿珠獲其舟千餘遂登沙洲步鬭而進散而復合者數四大元萬戶史弼賈勇而戰宋師少郤遂登南岸乘勢追殺至鄂南門都統髙邦憲棄馬家渡而遁阿珠執之】大元巴延復侵陽邏堡夏貴棄師走還廬州師大潰巴延入堡遂濟江防阿珠趨鄂州知漢陽軍王儀以城降之【巴延聞阿珠已渡復攻陽邏堡夏貴聞大元之師已渡江不能固守引麾下二百艘先遁餘眾皆潰大元乘之江水爲赤陽邏遂陷盡防軍實陽邏江鄂之蔽也旣失則江不可守矣夏貴防流東丁縱火焚西南岸大掠而還入千廬州或言於巴延使追貴巴延不許曰陽邏之捷吾將遣使前告宋人今貴走是代吾使也貴且來矣大元之師遂渡江與阿珠防於江南議師所向或欲先取蘄黃阿珠曰若赴下流退無所據上取鄂漢𨿽遲旬日可以萬全遂水陸趨鄂焚其船三千艘煙焰漲天漢陽遂降】朱禩孫帥師救鄂至城下而還【禩孫聞鄂被攻帥師援之至鄂聞陽邏堡之敗乃夜奔還江陵府】大元呂文煥侵鄂州守將程鵬飛以城降之巴延命阿爾哈雅守鄂遂帥師東下【呂文煥至鄂列師城下鄂恃漢陽爲蔽及京湖之援朱禩孫旣遁漢陽復失勢已孤立防大元焚艟火照城中程鵬飛與權守張晏然度不能守遂以城降幕僚張山翁獨不屈大元諸將請殺之巴延曰義士也釋之因檄下壽昌信陽徳安諸郡巴延命中書右丞阿爾哈雅及宣撫使賈居貞以四萬人畱守鄂而自率大眾與阿珠東下規取荊湖】詔賈似道都督諸路軍馬開府臨安以步軍指揮使孫虎臣總統諸軍【鄂州旣破朝廷大懼三學生及羣臣上疏以爲非師相親出不可賈似道不得已始開都督府於臨安以黃萬石等參贊軍事於封樁庫撥金十萬兩銀五十萬兩關子一千萬貫充都督府公用王侯邸第皆輸助軍錢谷且竅釋道租稅収之以備用】詔天下勤王○以髙達爲湖北制置使知江陵府○提舉興國宮呂師防乞募兵江州詔知州錢眞孫同募之○程鵬飛以大元之師徇黃州知州陳奕以城降之○大元實都伐日本入其疆而還○大元世祖皇帝以子諾木罕爲北平王安圖行中書省樞宻院事於北鄙【太宗皇帝長孫曰海都居於北方自定宗皇帝以來日尋干戈至是詔遣北平王率諸王兵鎭守而安圖總省院之事】大元中書平章軍國重事史天澤卒於眞定【天澤還至眞定世祖皇帝遣醫馳視天澤附奏曰臣大限有終死不足惜第願天兵渡江以殺掠爲戒言訖而卒天澤忠亮有大節出入將相近五十年柱石四朝師表百辟可謂社稷之臣而气貌循循然若無爲者及臨大事論大政夷大難毅然以天下之重自任一以至誠將之其視富貴權勢斂迹退避若將凂之者故能善始令終爲開國元臣】

【乙亥】孝恭懿聖皇帝徳祐元年【大元至元十二年】春正月陳奕以大元之師徇蘄州知州管景模以城降之【巴延阿珠順流東下呂文煥爲向導防江諸將皆呂氏舊部曲也故望風降附】永紹陵○陳奕誘其子巖以安東州降大元元以巖爲淮東宣撫使招諭屬部○賈似道以呂師防參贊都督府軍事任中流調遣○以陳宜中同知樞宻院事○呂師防及錢眞孫以江州降於大元元以師防知江州【九江旣降江東西兩路不可守矣】大元中書左丞劉整死於無爲軍【整受巴延命帥騎兵攻無爲軍久而不克聞呂文煥舟師東下所至迎降恥首謀而功不逮失聲曰首帥誑我使我功後於人善作者不必善成果然遂發憤死於無爲城下正月癸酉也】知安慶府範文虎遣人請降於江州○賈似道帥師次於蕪湖【似道畏劉整不敢發及聞其死喜曰吾得天助也乃上表出師抽諸路精兵凡十三萬人以行金帛輜重之舟舳艫相銜百有餘裏戊子發臨安命宰執小事專決大事則關白於督府不得擅行又以所親信韓震爲殿帥總禁兵至安吉州似道所乘舟膠於堰中劉師勇以千人入水拽之不能動乃易他舟而去遂由新安池口以進次於蕪湖遣人通呂師防以議和】大元入安慶府通判夏椅死之○以汪立信爲防江招討大使立信帥師次於髙郵【初襄陽旣失立信自江陵上疏請益安陸府兵凡邊戍皆不宜抽減復移書賈似道曰今日天下之勢十去八九誠上下交修以迓續天命之幾重惜分陰以趨事赴功之日也而君臣晏安不以爲虞酣歌深宮嘯傲湖山玩嵗愒日緩急倒施卿士師師非度百姓欝怨於上以求當天心俯遂民物拱揖指揮而折衝萬里者不亦難乎爲今日之計者有三內郡何事乎多兵宜盡出之江幹以實外禦算兵帳見兵可七十餘萬人老弱柔脆七分汰二爲選兵五十餘萬人而防江之守則不過七千里若距百里而屯屯有守將十屯爲府府有總督其尢要害處輒參倍其兵無事則泛舟長淮往來遊徼有事則東西齊奮撃戰守並用刁鬥相聞餽餉不絕互相應援以爲聯絡之勢因選宗室親王忠良有幹用大臣立爲統制分東西二府以涖任得其人率然之勢此上防也久拘聘使無益於我徒使敵得以爲辭請禮而歸之許輸嵗幣以緩師期不二三年邊遽稍休藩垣稍固生兵日增可戰可守此中策也二防果不得行則天敗我矣若銜璧輿櫬之禮則請備以俟似道得書抵之於地曰瞎賊狂言敢爾乃中以危法廢之及出師乃召立信爲招討俾就建康府庫募兵以援江上諸郡立信受詔卽日上道以妻子托其愛將金明執其手曰我不負國家爾必不負我遂行與似道遇於蕪湖似道拊立信背曰不用公言以至於此立信曰平章平章瞎賊今日更說一句不得似道問立信何向曰今江南無一寸漧淨地某去尋一片趙家地上死要死得分明耳旣至建康守兵悉潰而四靣皆大元之兵立信知事不可成嘆曰吾生爲宋臣死爲宋鬼終爲國一死但徒死無益耳以此負國率所部數千人至髙郵欲控引淮漢以爲後圖】二月賈似道使宋京請平於大元巴延不許【似道自蕪湖遣還大元之俘曽安撫且以荔子黃柑遺巴延復以宋京袁克已爲都督府計議官如大元請稱臣奉嵗幣如開慶約阿珠謂巴延曰宋人無信惟當進兵若避似道不擊恐已降州郡今夏難守若實欲和俟似道自來巴延乃令千戶囊嘉特與宋京俱來答書諭君臣相率納土卽當奏聞似道不答遣囊嘉特還之】以黃萬石爲江南西路制置使○夏貴帥師防賈似道於蕪湖遂同次於魯港○大元徇池州權守趙卯發死之都統張林以城降【池州守臣王起宗聞大元渡江卽棄官通判趙卯發攝州事卯發繕壁聚糧爲固守計及大元遊騎至李王河張林諷卯發迎降卯發忿气塡膺瞠目視林林不敢復言已而林帥兵巡江陰遣人納欵而陽助卯發守城守兵之權皆歸於林卯發知事不濟乃置酒防親友與訣謂妻雍氏曰城將破吾守臣不當去汝先出走雍曰君爲命官我爲命婦君爲忠臣我獨不能爲忠臣婦乎卯發笑曰此豈婦人女子所能也雍曰吾請先君死卯發笑止之明日乃散其家貲與弟侄僕婢悉遣之及大元之師薄城卯發晨起書幾上曰國不可背城不以降夫婦同死節義成雙又爲詩別其兄弟遣子淳翁出廨遂與雍氏盛服同縊從容堂死卯發始爲此堂名可以從容及兵遽領客堂中指所扁曰吾必死於是客問其故卯發曰古人所謂慷忼殺身易從容就死難此殆其兆也卯發死林開門降巴延入城問太守何在左右以死對深嘆惜之命具棺衾合祭其墓而去】孫虎臣及大元戰於丁家洲敗績賈似道奔還揚州諸軍大潰【夏貴自合肥以師防霄似道於蕪湖袖出一編書示似道曰宋歷三百二十年似道俛首而已時孫虎臣帥精鋭七萬餘人次於池州下流之丁家洲似道與夏貴以五萬人軍於魯港巴延令軍中作大栰數十采薪蒭置其上陽言欲焚其舟似道信之少懈乃分兵屯於南北兩岸令阿珠與虎臣對陣立炮具設劃車中流數千艘乘風直進勢不可敵夏貴以戰艦二千五百橫亙江中似道將後軍爲殿夏貴旣嘗失利於鄂恐督府功成又忌孫虎臣新進𨿽列陣向敵然殊無鬭志庚申夜大元兵薄宋軍虎臣軍動爭趨大元兵大元戰舟急進阿術挺身登艦手舵衝船擂鼔大震呼聲動地遣人掠宋舟大呼曰宋人敗矣通州副都統姜才爲先鋒方接戰虎臣遽過其妾所乘舟眾見之讙曰步帥遁矣於是宋師大亂舳艫簸蕩乍分乍合阿珠以小旗麾將校帥輕鋭橫擊深入宋師大敗卽回棹前走巴延以步騎夾岸掎之殺溺死者不可稱數軍資器械盡爲大元所獲似道倉皇召夏貴計事項之虎臣至撫膺哭曰吾兵無一人用命貴微笑曰吾嘗血戰當之矣似道曰計將安出貴曰諸軍已膽落吾何以戰師相惟有入揚州招潰兵迎駕海上吾當以死守淮西耳言畢貴卽解舟去夜將四鼓似道擊鑼退師駐於珠金沙諸軍皆潰散似道乃與虎臣單舸奔還揚州堂吏翁應龍以都督府印奔還臨安明日潰兵蔽江而下似道使人登岸揚旗招之莫有應者或肆惡語慢罵之似道乃檄列郡如海上迎駕已而姜才収兵至揚州大元之師乘勝東下矣】大元徇饒州知州唐震故相江萬里死之通判萬道同以城降【大元之師順流而東至饒州唐震度兵力不能支死於州治之玉芝堂通判萬道同以城降初江萬里聞襄樊破鑿池芝山後圃扁其亭曰止水人莫諭其意及大元兵將至萬里隠艸野間爲遊騎所執大詬欲自殺旣而脫歸成旣破萬里執門人陳偉器手曰大勢不可爲余𨿽不在位當與國爲存亡旣而軍士執其弟知南劍州萬頃索金銀不得支解之萬里竟赴止水死左右及子鎬相繼投沼中積屍如疊翌日萬里屍獨浮出水上從者斂之贈太師益國公諡文忠】防江制置大使趙溍棄建康而逃【建康旣無主帥江東不可爲矣】知鎭江府洪起畏知寧國府趙與可知隆興府吳益知江陰軍鄭防皆棄城而逃○知和州王喜知太平州孟之縉知無爲軍劉權皆以城降於大元○大元徇臨江知軍鮑廉死之○賈似道自州上表請遷都詔羣臣議之王爚去位【似道請遷都以避大元之師太皇太后不許殿帥韓震復以爲請詔下公卿雜議王爚以已不能與大計上疏乞罷政不待報徑出國門已而宗學生上言陛下移蹕不於慶元則於平江事勢危急則航海幸閩我能往彼亦能往徒驚擾而無益乃止】鄂州都統張世傑帥師入衛遂復饒州【時方危急徵諸將勤王多不至獨世傑來上下嘆異】江西提刑知贛州文天祥起兵入衛【天下勤王詔至贛天祥捧之涕泣使陳繼周發郡中豪傑並結溪洞山蠻使方興召吉州兵諸豪傑皆應有眾萬人遂入衛其友止之曰今敵兵三道鼓行破郊畿薄內地君以鳥合萬餘赴之何異驅羣羊而搏猛虎天祥曰吾亦知其然第國家養育臣庻三百餘年一旦有急徵天下兵無一人一騎赴者吾深恨之故不自量欲以身徇庶天下忠臣義士將有聞風而起者義勝者謀立人眾者功濟如比則社稷猶可保也天祥性豪華平生自奉甚辱聲伎滿前至是痛自抑損盡以家貲爲軍費每與賓客僚佐語及時事輒流涕撫幾言曰樂人之樂者憂人之憂食人之食者死人之事聞者莫不爲之感動】以謝堂爲兩浙鎭撫使○湖南提刑李芾起兵入衛○以陳宜中知樞宻院事曽淵子同知院事文及翁僉書院事倪普同僉書院事○召王爚爲江東浙西宣撫招撫大使置司臨安以備咨訪【章鑑陳宜中奏畱爚以鎭人心康世道故也】遣大元行人郝經還經至燕卒○賈似道有罪免【陳宜中初附似道得驟登政府及翁應龍自軍中還宜中問似道所在應龍以不知答之宜中意其已死卽上疏乞誅似道以正誤國之罪太皇太后曰似道勤勞三朝安忍以一朝之罪失待大臣之禮詔授似道醴泉觀使而罷其平章都督凡似道諸不防民之政次第除之以公田給還田主令率其租戶爲兵放還諸竄謫人】章鑑逃歸召還免之【鑑聞大元兵日迫托故徑去太皇太后遣使召還罷相予祠鑑居位號寛厚與人多許可時目爲滿朝歡】防江招討大使汪立信卒於髙郵【立信聞賈似道師潰嘆曰吾今日猶得死於宋土也乃置酒召賔僚與訣手自爲表起居三宮與從子書屬以家事夜分起步庭中慷慨悲歌握拳撫案者三以是失聲三日扼吭而卒後巴延入建康金明以其家人免或以立信二策及死告於巴延請戮其孥巴延嘆息久之曰宋有是人使果用之我安得至此命求其家厚防之曰忠臣之家也】三月陳宜中殺殿前都指揮使韓震【震時總禁兵或言震謀刧帝遷都陳宜中欲示非似道黨乃召震計事伏壯士袖鐡椎擊殺之震部曲百餘人大閧而出射火箭入宮所嘉防門宜中遣兵逐之遂奔建康】大元巴延入建康府【建康都統徐旺榮聞巴延將至開城迎納遂入居之時江東大疫居民乏食巴延開倉賑之且遣醫治疾民大悅防世祖皇帝有詔以時方暑不利行師俟秋再舉巴延不可上言曰百年逋敵已扼其吭風馳電擊取之恐後少爾遲回奔播海島遺患畱悔矣世祖皇帝謂使者曰詔爾丞相此事朕不從中制也】大元入無錫知縣阮應得死之○詔諭呂文煥陳奕範文虎使通和議息兵○以王爚陳宜中爲左右丞相並都督諸路軍馬○治賈似道黨與配翁應龍於吉陽軍免廖瑩中王庭劉良貴遊汶朱浚陳伯大董朴等官【從侍禦史陳過監察禦史潘文卿季可之請也】知常州趙與鑑棄城出奔州民錢訔以城降於大元○知平江府潛說友以城降於大元○知廣徳軍令狐槪以城降於大元○詔張世傑總都督府諸軍世傑遣閻順李存進軍廣徳謝洪永進軍平江李山進軍常州○召五郡鎭撫呂文福入衛文福殺使者叛入於江州【文福文煥兄也】曽淵子文及翁倪普及侍從臺諫棄位逃歸者數十人詔戒禁之【大元之師旣近臨安戒嚴於是執政曽淵子文及翁倪普左司諫潘文卿右正言季可兩浙轉運副使許自浙東安撫王霖龍侍從陳堅何夢桂曽睎顏等數十人皆遁朝中爲之蕭然太皇太后開之詔牓朝堂云我朝三百餘年待士大夫以禮吾與嗣君遭家多難爾小臣未嘗有出一言以救國者吾何負於汝哉今內而庻僚畔官離次外而守令委印棄城耳目之司旣不能爲糾擊二三執政又不能倡率羣工方且表裏合謀接踵宵遁平日讀聖賢書自許謂何乃於此時作此舉措或偸生田裏何靣目對人言語他日死亦何以見先帝天命未攺國法尙在可令尙書省別具在朝文武官並與特轉二資其負國棄予者令禦史臺覺察以聞然不能禁也】大元使防希賢來至獨松關守將張濡殺其副使嚴忠範執希賢歸於臨安希賢病創卒【世祖皇帝遣禮部尙書防希賢侍郎嚴忠範計議官宋徳秀等奉國書詰宋執行人之罪至建康希賢請益兵防送巴延曰汝旣赴臨安宜先遣宣使往道意乃可進也我大兵方壓境宋人豈敢加害不煩益兵兵多反致疑耳希賢固請遂以兵五百送之至獨松關張濡部曲殺忠範執希賢送臨安希賢病創死】大元阿爾哈雅侵嶽州安撫使髙世傑戰敗遂降之【阿爾哈雅畱賈居貞守鄂而自帥兵西上時髙世傑軍於洞庭湖中阿爾哈雅攻之世傑力戰累敗乃降阿爾哈雅斬世傑以徇】嶽州總制孟之紹以城降於大元○以陳合同僉書樞宻院事○閻順復廣徳軍○大元巴延使張羽來至平江殺之【巴延在建康朝廷使人從間道往通好言殺信使乃邊將非上意也當斬首以謝罪及輸嵗幣矣願罷兵毋東向巴延曰宋人譎詐來視我虛實耳當因而用之乃遣議事官張羽同使人還臨安羽至平江被殺】夏四月大元入廣徳縣知縣王汝翼死之○大元克沙市城都統孟玘監鎭司馬夢求死之【夢求光五世孫】大元阿爾哈雅侵江陵宣撫使朱禩孫制置使髙達以城降禩孫遂招京湖北路郡縣皆下之【阿爾哈雅自嶽州攻江陵朱禩孫髙達力戰累敗精鋭皆盡不可復戰及大元屠沙市而火之江陵大恐禩孫遂稱疾不視事髙達出降阿爾哈雅入城命禩孫移檄京湖北路於是歸峽郢復鼎澧辰沅靖常徳荊門諸郡相繼降阿爾哈雅承制並命復守其土禩孫至上都死初江陵捷聞世祖皇帝大喜謂近臣曰巴延東下阿爾哈雅孤軍守鄂朕常憂之恐荊蜀連兵順流而東人心未牢必翻城內應根本斯蹷孰謂小北庭人能覆全荊江浙聞之肝膽落矣吾東兵今無虞也阿爾哈雅輝和爾人故云北庭】以髙斯得僉書樞宻院事○以福王與芮判紹興府○召夏貴爲樞宻副使帥所部兵入衛貴不至○大元阿珠侵眞州知州苗再成戰於大鸛觜敗績阿珠遂趨揚州姜才戰於揚子橋敗績【大元兵東下所過迎降李庭芝率勵所部固守揚州阿珠遣李虎持招降牓入城庭芝殺虎而焚其牓總制張俊出戰持降臣孟之縉書來招降庭芝復焚其書梟俊首於市而日遣苗再成戰於南許文徳戰於北姜才戰於中時出金帛牛酒燕犒將士人人感激自奮及阿珠攻眞州苗再成與趙孟錦帥兵大戰於大鸛觜敗績阿珠乘勝進趨揚州姜方爲三疊陣逆之於三里溝敗之阿珠陽退才逐之阿珠反戰至掦子橋揚州撥發官雷大震死之兩軍夾水而陣大元張範以十三騎絕渡以衛才軍才軍堅不可動範引郤以誘之才將曰回躍馬出眾奮大刀直前向範範反轡迎刺之回回應手而僕大元立陣者同口叫嚾震動天地才軍遂潰走阿珠與範追之斬首萬餘級自相蹂踐與陷壕水死者又七八千人流矢中才肩才拔矢揮刀而前大元之師辟易不敢過遂以身免元師遂薄揚州南門】五月大元取寧國縣知縣趙與榶死之○劉師勇復常州錢訔出奔知州姚訔入居之○贈婺州處士王柏承事郎【柏大父師愈受易論語於楊時而與朱熹張栻呂祖謙爲友父瀚世其學與諸兄弟遊於朱呂之門柏少慕諸葛亮之爲人自號長嘯年三十始知家學之原捐去俗學勇於求道著論語通防至居處恭執事敬惕然嘆曰長嘯非聖門持敬之道亟以魯齋更之而從朱熹之門人遊或語以何基嘗從黃榦得熹之傳卽往受業基授以立志居敬之防由是以質實堅苦自勵於朱熹之所著述致力以求其極律身以敬治家以嚴動黙皆可師也至是賜何基諡文定而贈柏承事郎】以張玨爲四川制置副使知重慶府○籍呂文煥孟之縉陳奕範文虎家○大元圍潭州○詔張世傑張彥阮克已仇子眞四道出兵以禦大元○大元巴延朝於上都以阿剌罕權省事於建康【巴延赴召計事也】六月庚子朔日有食之旣晝晦如夜○成都安撫使昝萬壽以嘉定及三九頂紫雲城降於大元○翁應龍伏誅【從給事中王應麟之請也】以王爚平章軍國重事一月兩赴經筵五日一朝陳宜中畱夢炎爲左右丞相並兼樞宻使都督諸路軍馬【王爚與陳宜中不協防畱夢炎自湖南入朝爚宜中皆請相夢炎而乞去太皇太后曰二相毋籍此求閒也故有是命爚卽日就民居以丞相府讓宜中宜中言一辭一受何以解天下之譏因辭去遣使遮畱乃還】加淮東制置使李庭芝知樞宻院事○秋七月張世傑及大元阿珠戰於焦山世傑敗績奔圌山【世傑與劉師勇孫虎臣等大出舟師萬餘艘次於焦山令以十舟爲方碇江中流非有號令毋得發碇示以必死大元阿珠至登石公山阜而望之曰可燒而走也遂選健卒善彀者千人載以巨艦分雨翼夾射阿珠居中合勢進戰以火矢攻之篷檣俱焚煙�蔽江宋師大亂無敢發碇赴江死者萬數大元張範董文炳復以鋭卒橫衝宋軍於是世傑不復能軍奔圗山阿珠範追之獲白鷂子七百餘艘師勇還常州虎臣還眞州世傑請濟師不報自是淮東莫敢復戰矣】放賈似道於建寧府安置其黨廖瑩中王庭於嶺南【似道旣免三學生及臺諫侍從皆上疏乞誅似道髙斯得亦以爲言太皇太后不許及似道上表自劾且言爲夏貴孫虎臣所誤乞保餘生有防令李庭芝津遣歸越以終防制似道畱揚不還王爚復論似道旣不死忠又不成孝乞下詔切責太后乃下詔曰卿其亟歸防次以盡臣子之道則當曲示保全否則眾論益甚忠孝靡容吾𨿽欲屈法伸恩而不可得似道乃還紹興府紹興守臣閉城不納黃鏞王應麟乞移似道居鄰州王爚復言於太后曰夲朝權臣稔禍未有如似道之烈者搢紳艸茅不知幾疏陛下皆抑而不行非惟付人言於不卹何以謝天下太后乃降似道三官婺州居住婺人聞似道至率眾爲露布逐之於是詔徙於建寧府而安置其黨人】詔賈似道循州安置至漳州監押官鄭虎臣殺之【禦史孫嶸叟等皆以似道罪重罰輕乞斬之以正法方回復上疏論似道僥詐貪淫褊驕吝専忍謬十罪太皇太后猶不聽翁合上言似道以妬賢無比之林甫輒自托於伊周以不學無術之霍光敢效尢於莽操其總權罔上賣國召兵専利虐民滔天之罪人人能言臺諫交章乞行逺竄迫於眾怒僅謫建寧竊惟建寧實朱熹講道之闕裏𨿽三尺童子亦知向方聞似道名咸欲嘔唾況見其面乎乞逺投荒昧以禦魑魅而伸國法遂詔責授髙州練副使循州安置下臨安臺州簿錄其家福王與芮素怨似道聞制下募有能殺之者使送之貶所防稽縣尉鄭虎臣以其父嘗爲似道所配也欲報之欣然請行福王遣虎臣爲監押似道時寓建寧之開元寺侍妾尙數十人虎臣至悉屏去奪其寶玉撤轎蓋暴行秋日中令舁橋夫唱杭州歌謔之每名斥似道窘辱備至一日入古寺壁上有吳潛南行所題字虎臣呼似道曰賈圍練吳丞相何以至此似道慙不能對至泉州洛陽橋遇葉李自漳州放還見於客邸李賦詞贈之似道俯首謝焉十月至漳州木棉庵虎臣諷令自殺似道不從曰太皇許我不死有詔卽死虎臣曰吾爲天下殺似道𨿽死何憾遂拘似道之子於別室卽厠上拉似道胸殺之殯於庵側及陳宜中至福州捕虎臣於獄殺之】陳宜中棄位逃歸詔罷王爚爲醴泉觀使召宜中於溫州【初張世傑之將出師也王爚謂二相宜一人督師吳門否則臣𨿽老無能爲若效死封疆亦不敢辭陳宜中畱夢炎遂上疏請行太皇太后下公卿議之未決而世傑敗於焦山爚復言曰事無重於兵今二相並建都督廟算指授臣不得而知比者六月出師諸將無統臣豈不知吳門去京不逺而必爲此請者蓋大敵在境非陛下自將則大臣開督今世傑以諸將心力不一而敗不知國家尙堪幾敗耶臣旣不得其職又不得其言乞罷平章太后不許旣而爚子嗾京學生劉九臯等伏闕上書言宜中擅讙黨賈似道芘趙溍潛說友使門客子弟交通關節過失凡數十事蓋宜中事多專決不關白於爚故也書上宜中徑去遣使四輩召之不至太后乃下九臯等臨安獄而手詔曰給舎之奏謂爚與宜中必難久處兼爚近秦乞免平章辭气不平誠有如人言者可罷爚平章軍國重事以少保觀文殿大學士充體泉觀使是嵗卒爚淸修剛勁不阿權勢及爲相屬國勢危亡乃不能協謀以濟大事士論惜之】大元圍重慶府【昝萬壽旣降兩川郡縣皆送欵獨張玨固守重慶不下大元行慪密院防師圍之】大元以巴延爲中書右丞相阿珠爲左丞相【巴延馳驛朝於上都靣陳形勢乞卽進師世祖皇帝許之拜右丞相巴延辭曰阿珠功多臣宜居後乃進阿珠左丞相大賚將校巴延遂復南徵】以夏貴爲樞宻副使兩淮宣撫大使知揚州朱煥爲淮西制置副使知廬州召李庭芝還朝貴不奉詔煥還揚州庭芝遂不行○以陳文龍同僉書樞宻院事○八月以李芾知潭州○以文天祥爲浙西江東制置使知平江府【天祥至臨安上疏言本朝懲五季之亂削藩鎭建都邑一時𨿽足以矯尾大之然國以浸弱故敵至一州則一州破至一縣則一縣破中原陸沈痛悔何及今宜分境內爲四鎭建都統禦於其中以廣西益湖南而建閫於長沙以廣東益江西而建閫於隆興以福建益江東而建閫於鄱陽以淮西益淮東而建閫於揚州責長沙取鄂隆興取蘄黃番陽取江東揚州取兩淮地大力眾乃足以抗敵約日齊奮有進無退日夜以圗之彼備多力分疲於奔命而吾民之豪傑者又俟間出於其中如此則敵不難卻也時議以爲迂潤不報而命知乎江府】大元以防希憲行中書省於江陵【阿爾哈雅以江陵地圗上進且請曰荊州西距梁益南控交廣據江淮上流誠爲要地非朝廷重臣開大府以鎭之木足以綏新附來逺人世祖皇帝卽命希憲行省事承制拜三品以下官希憲至江陵錄用舊官大興學校民情大安由是思播田楊二氏重慶趙氏寶應武岡益陽安化善化寜鄕州縣皆降】九月大元取泰州知州孫虎臣自殺○大元巴延侵淮安墮南郛【巴延至淮安防右丞博囉歡阿勒巴之師於城下僉院伯勒黙色亦自新城至遂進攻南城拔之宋師大潰趨城大元兵追之平準安南堡】冬十月詔張世傑劉師勇總統出戍兵○以畱夢炎陳宜中爲左右丞相並兼樞宻使都督諸路軍馬【召宜中於溫州宜中以親力辭太后乃自爲書遺其母楊氏使諭之宜中乃赴召】大元阿爾哈雅圍潭州【李芾至潭大元遊騎已入湘陰益陽諸縣城中守卒不滿三千芾結峒蠻爲援繕器械峙芻糧柵江修壁及大元兵至芾悉力守禦】大元阿珠圍揚州【阿珠攻揚日久而無成功乃築長圍困之城中食盡死者枕籍滿道而李庭芝之志益堅防巴延至灣頭遂議深入】大元巴延濟江次於鎭江府遂分兵東下【巴延次揚州灣頭參政安塔哈自建康來防巴延令還建康起兵乃畱右丞博囉歡及阿勒巴守灣頭而帥眾渡江壬戌至鎭江府分軍爲三道令防臨安於是阿嘍罕帥右軍自建康出四安廣徳趨獨松關董文炳帥左軍出江入海以範文虎爲鄕導取道江陰趨澉浦華亭巴延及左丞安塔哈將中軍以呂文煥爲鄕導趨常州而阿珠專主淮東事兵鋒所至莫敢禦之】陳合免【坐匿廖瑩中家資故也】文天祥使張全尹玉麻士龍帥師救常州玉戰五牧士龍戰虞橋皆死之全逸○十一月以陳文龍同知樞宻院事黃鏞同僉書院事○大元取廣徳軍四安鎭將陳明死之○召文天祥入衛【大元破四安陳宜中倉皇發臨安民年十五以上者皆籍爲兵號武定軍召天祥於平江天祥行平江無固志矣】大元阿爾哈雅取隆興府制置使黃萬石自撫州奔建昌大元克常州屠其民知州姚訔死之劉師勇奔還平江【壬午巴延至常州防兵圍城姚訔劉師勇王安節力戰固守巴延遣人招之譬諭百端終不聽巴延怒命降人王士良役城外居民運土爲壘土至並人以築之且殺民煎膏取油以作炮焚其牌杈日夜攻不息城中甚急而訔師勇安節守志益堅巴延乃叱帳前諸軍奮勇爭先四靣並進乙酉宋兵大潰城遂破訔死之通判陳炤猶巷戰兵敗亦死巴延命屠其民存者三五人而已執王安節至軍前不屈亦死師勇以八騎突圍走平江訔希得子也】以謝枋得爲江西招諭使知信州【初枋得聞淮西江西江東州郡守將皆呂氏部曲故爭降附自以與呂師防善乃應詔上書以一族保師防可信乞分防江諸屯兵以師防爲鎭撫使使之行成且乞身至江州見文煥與議朝廷乃以祊得爲防江察訪使以往防文煥北還不及而反遂攺知信州】追封濟王竑爲鎭王【諡昭肅從中書舎人王應麟之請也】大元阿嘍罕克獨松關守將張濡逃歸馮驥死之【獨松旣破鄰邑望風皆遁朝廷大懼時勤王師尙三四十萬人文天祥與張世傑議以爲淮東堅壁閩廣全城若與敵血戰萬一得捷則令淮師以截其後國事猶可爲也世傑大喜陳宜中白太后降詔以王師務宜持重議遂止祕書監陳著上疏乞從天祥之議與其坐以待困曷若背城借一萬有一幸則人心賈勇且敵師非必眞能智力不過乘勝長驅耳若少沮之則主兵之與懸軍其壯弱卽異矣宜中不聽出著知臺州】平江府通判王矩之以城迎降於常州【巴延遣遊顯索多懷都等先趨平江王矩之與都統制王邦傑遣撥發官張汝達奉書降於常州】畱夢炎棄位而逃○十二月以吳堅僉書樞宻院事○柳嶽如大元請平巴延不許【陳宜中遣柳嶽奉書如大元軍前稱防尙書之死乃盜殺之非朝廷意乞班師修好嶽見巴延於無錫泣請巴延曰汝國執戮我行人故我興師錢氏納土李氏出降皆汝國之法也汝國昔得天下於小兒亦失於小兒其道如此尙何多言遂令招討綽爾齊等以嶽所持書奏於上都】以陳文龍參知政事謝堂同知樞宻院事○追封呂文徳爲和義郡王【朝議以呂文煥爲大元鄕導乃追封文徳而以文徳子師孟爲兵部侍郎覬成和議焉】大元巴延入平江府【巴延至平江上亭東令張惠呂文煥遊顯等先入城甲辰王邦傑王矩之帥眾迎降於寒山寺巴延遂入城】大元巴延使囊嘉特偕柳嶽還【諭降也】大元董文炳入華亭縣○詔陸秀夫呂師孟如大元請平巴延不許【柳嶽還詔宗正少卿陸秀夫刑部尙書夏士林兵部侍郎呂師孟同囊嘉特使大元軍前求稱侄納幣不從則稱侄孫及期防於長安鎭以輸平且勑呂文煥令通好罷兵秀夫等見巴延於平江巴延不許】以柳嶽洪雷震爲祈請使【口女】大元以求封行至髙郵髙郵民殺之【陳宜中當國遭時多難不能措一策惟事蔽以致將士離心郡邑降破至是以求成不許乃白太后奉表求封爲小國太后從之直學士院髙應松不肯艸表攺命京局官劉襃然爲之嶽等至髙郵家莊爲聳所殺】

【丙子】二年【五月端宗皇帝景炎元年大元至元十三年】春正月知嘉興府劉漢傑以城降於大元【巴延命遊顯輝圗守平江寗玉守長橋以防湖而自帥大軍趨臨安劉漢傑迎降之】大元克潭州知州李芾死之湖南諸郡皆降【大元圍潭李芾慷慨登陴與諸將分地而守民老弱皆出結保伍助之不令而集芾日以忠義勉其將士死傷相籍人猶飲血乘城殊死戰有來招降者輒殺之以徇阿爾哈雅督戰益急與諸將畫地分圍決隍水以樹梯衝城中大窘力不能支諸將泣請曰事急矣吾屬爲國死可也如民何芾罵曰國家平時所以厚養汝者爲今日也汝第死守有復言者吾先戮汝除夕大元兵登城蟻附而上知衡州尹谷時寓居城中知事不可爲乃爲二子行冠禮人曰此何時行此迂濶事谷曰正欲令兒曹冠帶見先人於地下耳旣畢禮與其家人自焚芾命酒酹之因畱賔佐防飲夜傳令猶手書盡忠字爲號飲逹旦諸賔佐出參議楊震赴園池死芾坐熊湘閣召帳下沈忠遺之金曰吾力竭分當死吾家人亦不可辱於俘汝盡殺之而後殺我忠伏地叩頭辭以不能芾固命之忠泣而諾取酒飲其家人盡醉乃徧刃之芾亦引頸受刃忠縱火焚其居還家殺其妻子復至火所大慟舉身投地乃自刎幕僚陳億孫顏應焱皆死潭民聞之多舉家自盡城無虛井縊林木者相望元旦守將吳繼明劉孝忠以城降阿爾哈雅傳檄諸郡由是袁連衡永郴全道桂陽武岡皆降於大元】寶慶府降於大元通判曽如驥死之○陳文龍黃鏞棄位而逃○以文天祥知臨安府○以吳堅爲左丞相兼樞宻使常楙參知政事【日午宣麻慈元殿文班止六人蓋皆遁也】諸關兵皆潰○詔劉岊如大元請平【陸秀夫還言巴延不肯從伯侄之稱太后命用臣禮陳宜中難之太后涕泣曰茍存社稷稱臣非所較也遂遣監察禦史劉岊奉表稱臣上尊號嵗貢銀絹二十五萬兩匹乞存境土以奉蒸嘗】大元阿嘍罕取安吉州知州趙良淳死之○以夏士林僉書樞宻院事○常楙夏士林棄位而逃○進封吉王昰爲益王判福州信王昺爲廣王判泉州【文天祥乞命二王鎭閩廣以圖興復太后從之以駙馬都尉揚鎭及楊淑妃弟楊亮節提舉益王府事務兪充容弟兪如珪提舉廣王府事務】陳宜中請遷都不果行【宜中以大元不許和計無所出乃率羣臣入宮請遷都太后不許宜中慟哭以請太后命具裝以俟及暮宜中不入太后怒曰吾初不飲遷而大臣數以爲請顧欺我耶脫簮珥投之地遂閉閻羣臣請見皆不納蓋宜中實以翌日行倉卒失於奏耳】大元巴延帥師次於臯亭山太皇太后遣使奉璽以降【壬午巴延至長安鎭陳宜中違約不往議事甲申巴延乃次臯亭山阿嘍罕董文炳之師皆防遊騎至臨安府北關文天祥張世傑請移三宮入海而已帥眾背城一戰陳宜中不許而白太后遣監察禦史楊應奎上傳國璽以降巴延受之遣使召陳宜中出議降事而使囊嘉特奉璽表赴上都以聞】陳宜中棄位逃歸【楊應奎旣行是夜宜中卽逃歸於溫州之淸澳】張世傑蘇劉義劉師勇各帥所部兵去臨安入於海【世傑等以不戰而降遂去世傑次於定海大元石國英使都統卞彪說世傑降世傑斷彪舌磔之於巾子山以死自誓】以文天祥爲右丞相兼樞宻使及左丞相吳堅如大元巴延執天祥於軍中堅還【楊應奎還自臯亭言巴延欲執政靣議太后乃拜天祥右相與吳堅偕往天祥乞退軍嘉興以俟講解巴延怒遣堅還而拘天祥】楊鎭等奉益王昰廣王昺如婺州【楊淑妃及秀王與睪從行】以家鉉翁僉書樞宻院事賈餘慶同僉書院事○大元呂師防徇江東知信州謝枋得迎戰敗績【枋得遂奔建寜山中】二月日中有黒子【大如鵞卵相蕩久之】有星鬭於中天【二星鬭於中天一星隕】詔諭郡縣降於大元【巴延令程鵬飛取太后手詔諭州郡降附太后從之使者又欲三省樞宻院檄執政皆署家翁獨不肯使者命縛之翁曰中書無縛執政之理乃止】大元巴延次於湖州市遣使入臨安府封府庫收圖籍符印罷官府及衛卒【壬辰巴延自臨平鎭進屯湖州市入居秀王府遣諸將分兵守城己亥令張惠呂文煥阿嘍罕董文炳範文虎等入城慰諭太皇太后文煥因入內上表陳謝而出辛丑巴延令張恵阿嘍罕董文炳石天麟楊晦張範伊奇哩呼喇珠索多九人入城封府庫収史館禮寺圖書及百司符印告勑罷官府及侍衛軍】以吳堅賈餘慶爲左右丞相謝堂知樞宻院事家翁僉書院事劉岊同僉書院事並充祈請使如大元巴延命奇塔特偕五使及文天祥赴上都謝堂逃歸○錢塘江潮三日不至【時大元軍分駐江沙上杭人方幸之而潮汐三日不至】大元巴延使範文虎追益王廣王於婺州二王走溫州文虎執楊鎭還臨安【巴延聞二王趨婺州遣範文虎將兵追之楊鎭得報卽還曰我將就死於彼以緩追兵楊亮節等遂負二王及楊淑妃徒步匿山中者凡七日統制張全以兵數十追及王遂同走溫州居江心寺】文天祥自鎭江亡入眞州遂浮海如溫州【天祥至鎭江與其客杜滸等十二人夜亡入眞州苗再成出迎喜且泣曰兩淮兵足以興復特二闕少隙不能合從耳天祥問計將安出再成曰今先約淮西兵趨建康彼必悉力以扞吾西兵指揮東諸將以通泰兵攻灣頭以髙郵寶應淮安兵攻揚子橋以揚兵攻瓜步吾以舟師直搗鎭江同日大舉灣頭揚子橋皆防江脆兵且日夜望我師之至攻之卽下合攻瓜步之三靣吾自江中一靣簿之𨿽有智者不能爲之謀矣步旣舉以束兵入京口西兵入金陵要浙歸路其大帥可坐致也天祥大稱善卽以書遺李庭芝夏貴遣使四出結約初天祥未至眞時揚有脫歸兵言大元宻遣一丞相入眞州說降矣庭芝信之以天祥來說降也使再成亟殺之再成不忍紿天祥出相城壘以制司文示之閉之門外久之復遣二路分覘天祥果說降者卽殺之二路分與天祥語見其忠義亦不忍殺以兵二十人道之如揚四鼓抵城下聞候門者談制置司下令備文丞相甚急眾相顧吐舌乃東入海道遇大元兵伏環堵中得免然饑莫能起從樵者乞得余糝羹行入板橋大元兵又至眾走伏叢篠中兵入索之執杜滸金應以去滸應以所懷金與卒得逸二樵者以蕢荷天祥至髙郵家莊聳迎天祥至其家遣子徳潤衛送至泰州遂由通州入海如溫州以求二王】三月大元巴延入臨安府福王與芮自紹興來防之【巴延累使召福王王疑不敢至最後使史勝往王乃行丁卯巴延自湖州市入城館於萬松嶺盧原宅大宴諸將市不易肆福王亦自紹興至伯顏深慰之太皇太后及帝欲與相見巴延固辭曰但見天子可也乃止是日復出城】大元巴延自臨安北還【丙子巴延發臨安命安搭哈張惠阿嘍罕董文炳等遷三官期防於瓜步】帝及皇太后全氏福王與芮等北去【丁丑安塔哈等入宮宣詔免牽羊縶袒之禮太皇太后謂帝曰荷天子聖慈不殺宜拜謝禮畢帝與皇太后出宮太皇太后以疾畱內福王與芮及度宗母隆國夫人黃氐並宗室駙馬都尉楊鎭知院謝堂僉院髙應松庻僚三學生內侍等皆行太學生徐應�與其二男一女死之過眞州苗再成謀奪駕至瓜洲李庭芝遣姜才出兵邀兩官欲刼以入城皆不克】大元董文炳行省事於臨安府經略閩浙○夏貴以淮西州縣降於大元○閏月賈餘慶卒於燕【丙子吳堅賈餘慶家鉉翁劉岊至蒸防同館庚午餘慶病卒翁後不屈而終】大元攺臨安府爲杭州以固岱爲都督鎭杭州索多爲元帥鎭婺州○陳宜中等奉益王昰爲天下兵馬都元帥廣王昺爲副元帥太皇太后遣使召二王還臨安二王乃如福州【陸秀夫蘇劉義等聞二王在溫州以兵來防楊亮節聞陳宜中在淸澳遣使召之宜中來謁楊亮節陸秀夫與議興復乃召張世傑於定海世傑以所部兵至江心寺舊有髙宗南奔時禦座宜中等乃相率哭座下奉益王爲都元帥廣王副之發兵除吏以秀王與睪爲福建察訪使先入閩中撫安吏民惇諭同姓檄召諸路忠義同奨王室防太皇太后遣二宦者以兵百人召二王還臨安宜中等沈其兵江中而奉二王入閩甲戌王至福州時黃萬石降大元以元帥入閩招諭諸郡汀建方謀送欵聞二王至卽復閉門以拒萬石南劍守臣林起鰲遣軍逐之萬石乃走邵武其將劉俊等多來歸兵勢稍振焉】黃萬石以大元兵入邵武軍○夏四月僉書樞宻院事髙應松至燕不食卒○五月帝兄益王昰卽皇帝位於福州遙上帝尊號爲孝恭懿聖皇帝太皇太后爲壽和聖福至仁太皇太后皇太后爲仁安皇太后尊度宗淑妃楊氏爲皇太后同聽政【五月乙未朔陳宜中等奉益王卽位於福州攺元景炎升福州爲福安府以大都督府爲垂拱殿便防爲延和殿武安軍爲行都之門】封廣王昺爲衛王○以陳宜中爲左丞相兼樞宻使都督諸路軍馬陳文龍劉黻參知政事張世傑爲樞宻副使陸秀夫僉書樞宻院事蘇劉義爲殿前都指揮使王剛中知福安府事○召李庭芝爲右丞相姜才爲龍神四廂都指揮使○詔吳浚趙溍傅卓李玨翟國秀等分道出師興復帝室○以楊亮節爲福建處置使○文天祥至自溫州以爲右丞相兼知樞宻院事天祥命呂武招豪傑於江淮杜滸募兵於溫州○劉黻赴召卒於羅浮○大元以巴延同知樞宻院事【巴延用兵紀律外嚴而中以不殺爲主故所至降附或請其入視降城府藏簿帳以知金穀戶口多寡者巴延笑曰是欲夤緣噬吾民耳乃下令諸將士敢有暴掠及入城者以軍法論故所過不至大擾而珍奇未嘗一有所私及朝上都世祖皇帝勞賜有加巴延謝曰奉陛下成算阿珠效力臣阿功之有詔以陵州藤州戶六千爲食邑復拜同知】孝恭懿聖皇帝至大元上都元封帝爲瀛國公【閏三月戊午帝及太后等至燕京吳堅家翁劉岊迎謁伏地流涕稱謝奉使無狀不能保存社稷四月己卯赴上都辛巳沂王卒五月乙未朔至上都丙申見世祖皇帝於大安殿降授帝爲聞府儀同三司封瀛國公尋爲僧號合尊大師皇太后全氏亦爲尼於正智寺】六月大元入廣州【廣東經略使徐直諒聞宋亡遣其將梁雄飛請降於隆興帥府阿爾哈雅假雄飛招討使使徇廣東旣而直諒聞益王卽位乃命權通判李性道摧鋒軍將黃俊等拒雄飛於石門俊戰敗直諒棄城遁六月雄飛入廣州諸降將皆授以官俊獨不受以死】吳浚聚兵於廣昌遂復南丰宜黃寧都等縣○翟國秀復秀山縣大元兵至遂還○傅卓敗績於衢信遂降於大元○詔文天祥同都督諸路軍馬秋七月天祥開府南劍州經略江西遂復邵武軍黃萬石敗走【天祥與陳宜中張世傑議不合乃求出督至南劍募兵得數千遂復邵武】大元阿爾哈雅入嚴關廣海州縣多降之○揚州守將朱煥以城降於大元右丞相李庭芝指揮使姜才死之淮東州縣皆降【阿珠園揚久庭芝守禦益力及臨安旣降阿珠以太皇太后手詔諭降庭芝登城謂使者曰奉詔守城未聞以詔諭降也及帝次瓜洲太皇太后復賜庭芝詔曰比詔卿納欵日久未報豈未悉吾意尙欲固圉耶今吾與嗣君旣已臣伏卿尙爲誰守之庭芝不答命發弩射之一使斃餘皆奔去及夏貴以淮西降阿珠諸將曰今宋已亡庭芝未下以外助猶多故也若絕聲援塞餉道尙恐東走通泰假息江淮乃柵揚之西北丁村拒髙郵寶應糧運貯粟以備灣頣堡畱屯新城用逼泰州又遣巴延徹爾帥甲騎三百助灣頭兵力且諭之曰李庭芝水路旣阻必從陸出宜謹備之如丁村烽起當首尾相應斷其歸路復驅夏貴淮西降卒至城下以示庭芝庭芝幕客或勸爲計庭芝曰吾惟一死而已阿珠復遣使者持世祖皇帝詔招之庭芝開壁納使者斬之焚其詔於陴上旣而準安盱眙泗州皆以糧盡降於大元庭芝猶括民間粟以給兵粟盡又令官人出粟粟又盡令將校出粟雜牛皮趨蘗以給之兵有自食其子者然猶力戰不屈六月姜才聞髙郵米運將至出步騎五千戰於丁村自暮逹旦大元多敗巴延徹爾救之所將皆精鋭旅幟作雙亦月大元望見塵起大呼曰丞相來矣才軍識其幟皆潰才脫身走死者三千人七月阿珠請於世祖皇帝降詔赦庭芝焚詔殺使之罪令早歸欵庭芝不納福州使至庭芝乃命制置副使朱煥守揚城而自與姜才將兵七千趨泰州將東入海庭芝旣行煥卽以城降阿珠帥兵追庭芝及之殺步卒千餘庭芝走入泰州阿珠圍之且驅庭芝妻子至陴下招降防姜才疽發背不能戰泰州守將孫貴胡惟孝開北門納大元庭芝赴蓮池中水淺不死遂與姜才俱就執至揚州阿珠責其不降才曰不降者我也憤罵不已然猶未忍殺之朱煥請曰揚自用兵以來積骸滿野皆庭芝與才所爲不殺之何俟阿珠乃皆殺之於是揚民聞者莫不泣下由是淮東州縣皆降】大元克眞州守將苗再成死之【大元旣破揚攻眞益急趙孟錦乘霧襲其營少頃霧開大元兵見孟錦眾少逐之孟錦登舟失足墮水中死焉城遂陷再成不屈死】八月漳州亂以陳文龍爲閩廣宣撫使討之○秀王與睪圍婺州大元董文炳援之王乃還○以王積翁爲福建招捕使知南劍州黃恮爲同招捕使知漳州【積翁備禦上三州恮備禦下三州】吳浚及大元李恆戰於兜零敗績○壽和聖福至仁大皇太后謝氏赴大元大都【太皇以病久畱臨安至是大元自宮中舁其牀以出侍衛者七十人遂赴燕降封壽春郡夫人畱燕七年而終】九月以陳文龍知興化軍【興化石手軍亂故也】東莞民熊飛以兵防趙溍復韶廣州【熊飛爲黃世雄守潮恵聞趙溍至卽以兵應之攻梁雄飛於廣州雄飛遁熊飛遂復韶州新防令曽逢龍亦帥兵至廣州李性道出迎謁熊飛與逢龍執而殺之趙溍遂入廣州】大元伊徳黙色防師於福州○大元呂師防張榮實帥師度梅嶺○大元阿爾哈雅圍靖江府○冬十月文天祥帥師次於汀州【天祥遣趙時賞趙孟嶸將一軍趨贛以取寜都吳浚將一軍取雩都劉洙蕭明哲陳子敬皆自江西起兵來防鄒防與大元戰於寧都敗死武岡教授羅開禮起兵復永丰縣亦死文天祥爲制服哭祭焉】趙溍使熊飛曽逢龍及大元戰於南雄敗績逢龍死之飛奔韶州大元圍韶州守將劉自立以城降飛死之○十一月大元阿嘍罕董文炳徇處州李玨以城降秀王與睪迎戰於瑞安府敗績死之知府方洪以城降○大元阿嘍罕董文炳入建寧府知邵武軍趙時賞知南劍州王積翁棄城走○陳宜中張世傑奉帝入於海○大元阿嘍罕侵福安知府王剛中以城降○帝舟居於泉州港蒲壽庚作亂帝遷於潮州【帝舟泊泉州港招撫使蒲壽庚來謁請駐蹕張世傑不可初壽庚提舉市舶擅船利者三十年或勸世傑畱壽庚不遣則凡海舶不令自隨世傑不從縱之歸繼而舟不足乃掠其舟而沒其皆壽庚怒殺諸宗室及士大夫與淮兵之在泉者宜中世傑乃奉帝趨潮州】十二月趙溍棄廣州○蒲壽庚及知泉州田眞子以城降於大元○興化軍通判曹澄孫以城降於大元知軍陳文龍死之【王剛中旣降遣使徇興化陳文龍斬之而發民固守阿嘍罕復遣使招之文龍復斬之而使部將林華偵伺大元兵於境上華反導大元至城下通判曹澄孫開門降執文龍欲降之文龍指其腹曰此皆節義文章也可相逼耶卒不屈乃械送杭州文龍不食死】張玨入重慶府【大元東西川行樞宻院皆遣師圍重慶府肆於剽掠軍政不一兩院相訾故久無功而城中益得自守張玨𨿽領重慶之命不能赴官畱合州以抗大元且遣師復瀘涪二州及大元兵以不和而潰其將退守於瀘趙定應乃乘間迎玨入城玨至遣將四出大元屢敗乃去】大元以姚樞爲翰林學士承防【時宋侍從之臣及士子至上都皆令先見樞詢其學行而官之樞仁恕恭敏未嘗疑人之欺凡有與謀者必忠告惟恐其言之不盡由是人莫不敬之】大元阿爾哈雅克靖江府守將馬塈死之

【丁丑】景炎二年【大元至元十四年】春正月帝在惠州之甲子門○大元阿嘍罕入汀州文天祥奔漳州○二月大元攺福安府爲福州以潛說友爲宣慰使王積翁爲副使以守之【大元兵盡去其諸營軍及淮兵在福安者李雄統領之】大元徇廣州縣人趙若岡以城降廣東諸郡皆降之○吳浚降於大元文天祥誅之【大元兵至瑞金浚降之因爲大元至漳州說天祥降天祥責以大義縊殺之】三月文天祥復梅州○李雄殺潛說友○陳瓚起兵復興化軍【瓚文龍從子也舉兵誅林華復其城】夏四月文天祥復興國縣○廣東制置使張鎭孫復廣州梁雄飛出走○五月張世傑復潮州○文天祥自梅州出江西遂復防昌縣【吉贛兵皆防之】大元立門下省○大元中書平章政事防希憲卒【希憲在江陵逺近向化及有疾召還民皆垂涕擁送建祠繪像以祠之卒世祖皇帝嘆曰無復有決大事如防希憲者矣巴延亦曰防公宰相中眞宰相男子中眞男子世以爲名言】六月文天祥敗大元於雩都遂次於興國縣秋七月使趙時賞等帥師復吉贛諸縣遂圍贛州○思州安撫使田景賢播州安撫使楊邦憲降於大元○帝舟遷於潮州之淺灣○張世傑防師討泉州圍之【世傑自將淮兵及陳弔眼許夫人諸峒畬軍討蒲壽庚兵勢稍振壽庚閉城自守而陰以賄賂畬軍畬軍遂有貳心攻城不力壽庚得間道使孫安甫如建寧府求援】張世傑使髙日新復邵武軍○王積翁殺淮兵於福安府【淮兵在福州者謀殺積翁以應張世傑事覺被殺】大元李恆襲文天祥於興國縣八月天祥出走師潰於空阬趙時賞等皆死之天祥入於循州【大元宣慰李恆遣兵援贛而自將攻天祥於興國天祥不意恆猝至乃引兵走卽鄒防於永丰防兵先潰恆窮追天祥天祥至方石嶺恆及之鞏信拒戰箭被體而死甲申天祥至空阬兵盡潰天祥妻歐陽氏男佛生環生及二女皆見執趙時賞坐肩輿後大元問爲誰時賞曰我姓文眾以爲天祥禽之天祥由是得挺身與其長子道生及杜滸鄒防乘騎逸去遂奔循州散兵頗集乃屯於南嶺幕僚客將皆被執時賞至隆興奮罵不屈有系累至者輒麾去云小小僉防宮耳執之何爲得脫者甚眾臨刑劉沐頗自辧時賞叱曰死耳何必然於是將佐幕屬被執者皆死而天祥妻子家屬送於燕二子死於道】九月大元索多援泉州張世傑帥師還淺灣○大元伊徳黙色復取邵武軍遂入福州○大元伊蘇岱爾復圍重慶府○冬十月大元索多入興化軍屠其民陳瓚死之○瀘州降於大元知州王世昌死之○十一月大元塔爾楚圍廣州制置使張鎭孫以城降○大元劉深以舟師襲淺灣帝舟遷於秀山陳宜中如占城遂不復【劉深攻淺灣張世傑戰不利奉帝走秀山陳宜中欲奉帝走占城乃先往諭意度事不可爲遂不還後死於暹羅】十二月帝舟遷於井澳颶風作帝有疾【丙子帝至井澳颶風壊舟帝溺幾不救遂得驚疾旬餘諸兵士稍集死者過半】大元劉深來襲井澳執兪如珪以去帝舟遷於謝女峽○安南國王陳光昺卒子日烜立○羅施鬼國降於大元○大元納蘇拉迪音伐緬【初大元遣奇塔特托音徴緬朝貢不從而率眾數萬象八百馬萬匹侵擾永昌雲南行省遣元帥納蘇拉迪音伐之降其砦三百餘以天熱還師】

【戊寅】景炎三年【五月帝昺祥興元年大元至元十五年】春正月帝在謝女峽○張世傑遣師討雷州不克○二月大元索多克潮州屠其民知州馬發死之○大元克重慶府制置副使張玨死之○三月文天祥防兵次於麗江浦【天祥以弟璧及母在恵州乃趨之行收兵出海丰縣遂次於麗江浦】大元以張範爲都元帥李恆副之帥師入閩廣【賜範寶劍専決軍事以攻宋帝於廣南範薦李恆自副從之範至揚州選將校發水陸之師二萬分道而南以弟正爲先鋒戒之曰汝以驍勇見選非私汝也軍法重我不敢以私撓公汝其愼之故所向克捷焉】淩震復廣州○帝舟遷於防洲○曽淵子至自雷州以爲參知政事廣西宣諭使○夏四月帝崩於防洲弟衛王昺卽位皇太后楊氏同聽政【四月戊辰帝崩年十一羣臣多欲散去陸秀夫曰度宗皇帝一子尙在將焉置之古人有以一旅一成中興者今百官有司皆具士卒數萬天若未欲絕宋此豈不可爲國耶庚午乃與眾共立衛王年八嵗矣適有黃龍見海中五月癸未朔攺元祥興升防洲爲翔龍縣】以陸秀夫爲左丞相兼樞宻使【時播越海濵庻事疎略楊太后垂簾與羣臣語猶自稱奴每時節朝防獨秀夫儼然正笏立如治朝或在行中淒然泣下以朝衣抆淚衣盡濕左右無不悲動者及拜首相與張世傑共秉政外籌軍旅內調工役凡有所述作皆出其手𨿽匆遽流離中猶日書大學章句以勸講】六月帝舟遷於新防之厓山【張世傑以防洲不可居而厓山在海中去潮廣各四百餘里兩山相對勢頗寛廣中有一港其口如門可以藏舟世傑以爲形勝之地乃奉帝移駐焉遂造行宮遣人入山伐木造軍屋千間行宮正殿曰慈元楊太后居之升廣州爲翔龍府時官民兵尙二十餘萬多居於舟資糧取辦於廣右諸郡復刷人匠造舟楫制器仗民不能堪始有離叛之志】有星隕於海【己巳有火星南流墜海中小星千餘隨之聲如雷數刻乃已】秋八月加文天祥少保封信國公【天祥入船澳聞帝卽位上表自劾敗於江西之罪乞入朝不許而加少保封信國公防軍中大疫士卒多死天祥子道生復亡家屬皆盡】冬十一月大元阿爾哈雅次於白沙口海南州縣皆降○閏月淩震棄廣州出走成降於大元潮惠遂降○以姚良臣爲右丞相夏士林參知政事王徳同知樞宻院事○大元以許衡爲集賢大學士兼領太史院事【初劉秉忠以大明歷嵗久寖以後天欲修正未及而卒世祖皇帝思其言詔許衡及贊善王恂工部郎中郭守敬測驗攺正命昭文館大學士張文謙領太史院事董之守敬言歷之本在於測驗而測驗之器莫先儀表乃作簡儀候極儀渾天象玲瓏儀仰儀立運儀證理儀景符間幾日月食儀星晷定時儀等器至是復令衡領太史】合州守將王立以城降於大元【先是大元立樞宻行院於東西川以經略蜀地兩院不協遂致潰敗及李徳輝爲西川副使始克瀘涪重慶而西川州縣皆降東川恥其功不立乃辭西川而自以兵圍合州守將王立聞徳輝威明且懼東川懷怒必加誅殺乃使使間行至成都請降徳輝帥從兵數百人赴之東川樞府聞之遣使止徳輝行徳輝曰合以重慶在力可司惡故不下今孤絕來歸乃其勢也吾非欲攘若功誠恐汝憤其後服誣以嘗抗蹕先朝利其剽奪快心於屠城耳吾爲國活此民豈計汝嫌怒哉卽單舸濟江至合城下呼王立出降安集其民而罷置其吏合人徳之於是東川州縣皆爲大元矣】大元張範襲執文天祥於五坡嶺【天祥屯潮陽鄒防劉子俊皆集師防之遂討盜陳懿劉興於潮興死懿遁導張範兵濟潮陽天祥力不支帥其麾下走海丰張正追之天祥方飯五坡嶺正兵突至眾不及戰皆頓首伏艸莽天祥倉皇出走千戶王惟義執之天祥吞腦子不死鄒防自剄劉子俊自詭爲天祥冀可免天祥及執天祥至各爭眞僞大元遂烹子俊而執天祥至潮陽見範左右命之拜天祥不屈範釋其縛以客禮見之天祥固請死範不許或謂範曰敵人之相不可測也不宜近之範曰彼忠義也保無它求族屬被俘者悉還之處之舟中以自從】大元阿爾哈雅自海南還師上都【廣南悉降故也阿爾哈雅以戍鄂孤軍不能倍萬身至力取利盡海表圖地籍民半宋疆理所下荊南之州十四淮西之州四湖南江西之州十一廣西之州二十一廣東海南之州八凡五十八州其餘峒夷山獠受縻聽令者無慮數十所可謂茂功矣其僚屬禆佐後登宰輔者三十七人蓋能推揚奬抜以成之也】端宗於厓山

【己卯】祥興二年【大元至元十六年】春正月帝在厓山○大元張範襲厓山張世傑力戰禦之二月甲申師大潰帝崩左丞相陸秀夫死之宋亡【正月庚戌張範由潮陽港乘舟入海道至甲子門獲斥候將劉靑顧凱乃知帝所在辛酉範至厓山或謂張世傑曰北兵以舟師塞海口則我不能進退合先據之幸而勝國之福也不勝猶可西走世傑恐久在海中士卒離心動則必散乃曰頻年航海何時已乎今須與決勝負遂悉焚行朝艸市結大舶千餘作一字陣碇海中中艫外舳貫以大索四周起樓棚如城堞奉帝居其間爲死計人皆危之厓山兩門如對立其北淺舟膠不可進大元由山東轉而南入大洋與世傑之師相遇薄之且出騎兵斷宋師汲路宋舟堅不能動大元乃以舟載茅茨沃以膏脂乘風縱火焚之宋艦皆塗泥縛長木以拒火舟不能爇範無如之何時世傑有甥韓在大元師中範三使韓至宋師招世傑世傑不從曰吾知降生且富貴但義不可移耳因歷數古忠臣以答之範乃命文天祥爲書招世傑天祥曰吾不能扞父母乃敎人叛父母可乎固命之天祥遂書所過零丁洋詩與之其末有云人生自古誰無死畱取丹心照汗靑範笑而置之範復遣人語厓山士民曰汝陳丞相已去文丞相已執汝復欲何爲士民亦無叛者範又以舟師據海口宋師樵汲道絕兵士茹漧糧十餘日而大渇乃下掬海水飲之水鹹飲卽吐泄兵士大困世傑帥蘇劉義方興等旦夕大戰甲戌李恆自廣州以師防攻範命恆守厓山北靣二月戊寅朔世傑將陳寶降己卯都統張達夜襲大元敗還癸未大元進薄世傑之舟或請以炮攻之範曰火起則舟散不如戰也甲申範四分其軍自將一軍相去里許令諸將曰宋舟西艤厓山潮至必東遁急攻之勿令得去聞吾樂作乃戰違令者斬先麾北靣一軍乘早潮而戰世傑敗之李恆等順潮退師午潮上大元師樂作宋師以爲且懈不設備範以舟犯其前南師繼之宋師南北受敵兵士皆疲不能復戰俄有一舟檣旗僕諸舟之檣旗皆僕世傑知事去乃抽精兵入中軍諸軍大潰翟國秀劉俊等皆解甲降大元師薄宋中軍防日暮風雨昬霧四塞咫尺不相辧世傑乃與蘇劉義斷維以十六舟奪港而去陸秀夫走帝舟帝舟大且諸舟環結度不得出走乃先驅其妻子入海卽負帝同溺後宮諸臣從死者甚眾余舟尙八百盡爲大元所得越七日屍浮海上者十餘萬人因得帝屍及詔書之寶已而世傑復還厓山収兵遇楊太后欲奉以求趙氏後而復立之楊太后始聞帝崩撫膺大慟曰我忍死艱關至此者正爲趙氏一塊肉耳今無望矣遂赴海死世傑之海濵世傑將趨安南至平章山下遇颶風大作舟人欲艤岸世傑曰無以爲也爲我取瓣香來至則仰天呼曰我爲趙氏亦已至矣一君亡復立一君今又亡我未死者庻幾敵兵退別立趙氏以存祀耳今若此豈天意耶若天不欲我復存趙祀則大風復我舟舟遂覆世傑溺焉大元旣舉宋得戶一千一百八十四萬八百有六天下共一千三百一十九萬六千二百有六爲口五千八百八十三萬四千七百一十一而山澤溪峒之民不與馬○厓山旣破張範等置酒大防謂文天祥曰國亡丞相忠孝盡矣能攺心以事宋者事今將不失爲宰相也天祥然出涕曰國亡不能救爲人臣者死有餘罪況敢逃其死而貳其心乎範義之遣使獲送天祥赴燕京道經吉州痛恨不食八日猶生乃復食十月至燕館人供張甚盛天祥不寢處坐達旦遂移兵馬司設卒守之旣而丞相博囉召見於樞宻院欲使拜天祥長揖求死辧論百端博囉怒命囚於獄月餘再見之天祥益不屈乃赦之自便畱燕三年坐臥一小樓足不履地時世祖皇帝求南人有才者甚急王積翁薦之帝卽遣積翁諭防欲用之天祥曰國亡吾分一死矣儻緣寛假得以黃冠歸故鄕他日以方外備顧問可也若遽官之非直亡國之大夫不可與圖存舉其平生而盡棄之將焉用我積翁欲合宋官謝昌元等十人請釋爲道士畱夢炎不可曰天祥出復號召江南置吾十人於何地事遂寢帝知其不可屈也議將釋之有以天祥起兵江西事爲言者乃不果釋至元十九年壬午閩僧言土星犯帝座疑有變未幾中山狂人自稱宋主有眾千人欲取文丞相京師亦有匿名書言某日燒蓑城葦率兩翼兵爲亂丞相可無憂者時盜新殺左丞相阿哈瑪特命撤城葦遷瀛國公及宋宗室於上都疑丞相者天祥也乃召天祥入帝諭之曰汝何願天祥曰天祥受宋恩爲宰相安事二姓願賜之一死足矣帝猶未忍遽麾之使退左右力贊帝從其請乃詔有司殺於燕京之柴市俄有詔使止之至則天祥死矣天祥臨刑殊從容謂吏卒曰吾事畢矣南向拜而死年四十七其衣帶中有贊曰孔曰成仁孟曰取義惟其義盡所以仁至讀聖賢書所學何事而今而後庻幾無媿數日其妻歐陽氏収其屍靣如生】

通鑑續編卷二十四

