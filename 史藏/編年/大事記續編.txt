

欽定四庫全書

史部二

大事記續編目錄

編年類

卷一

起漢孝武皇帝徵和四年盡漢孝宣皇帝地節元年

卷二

起漢孝宣皇帝地節二年盡漢孝宣皇帝黃龍元年

卷三

起漢孝元皇帝初元元年盡漢孝元皇帝竟寧元年

卷四

起漢孝成皇帝建始元年盡漢孝成皇帝綏和元年

卷五

起漢孝成皇帝綏和二年盡漢孝哀皇帝元壽元年

卷六

起漢孝哀皇帝元壽二年盡新莽地皇三年

卷七

起漢淮陽王更始元年盡淮陽王更始二年

卷八

起漢世祖光武皇帝建武元年盡漢世祖光武皇帝建武十二年

卷九

起漢世祖光武皇帝建武十三年盡漢世祖光武皇帝建武中元二年

卷十

起漢顯宗孝明皇帝永平元年盡漢顯宗孝明皇帝永平十八年

卷十一

起漢肅宗孝章皇帝建初元年盡漢肅宗孝章皇帝章和元年

卷十二

起漢肅宗孝章皇帝章和二年盡漢孝殤皇帝延平元年

卷十三

起漢孝安皇帝永初元年盡漢孝安皇帝永寧元年

卷十四

起漢孝安皇帝建光元年盡漢孝順皇帝永建六年

卷十五

起漢孝順皇帝陽嘉元年盡漢孝質皇帝本初元年

卷十六

起漢孝桓皇帝建和元年盡漢孝桓皇帝延熹元年

卷十七

起漢孝桓皇帝延熹二年盡漢孝桓皇帝永康元年

卷十八

起漢孝靈皇帝建寧元年盡漢孝靈皇帝中平五年

卷十九

起漢孝靈皇帝中平六年盡漢孝獻皇帝興平二年

卷二十

起漢孝獻皇帝建安元年盡漢孝獻皇帝延康元年

卷二十一

起漢昭烈皇帝章武元年盡漢安樂思公建興十一年

卷二十二

起漢安樂思公建興十二年盡漢安樂思公延熙十一年

卷二十三

起漢安樂思公延熙十二年盡魏元皇帝咸熙元年

卷二十四

起晉世祖武皇帝泰始元年盡晉世祖武皇帝咸寧五年

卷二十五

起晉世祖武皇帝太康元年盡晉世祖武皇帝太熙元年

卷二十六

起晉孝恵皇帝元康元年盡晉孝恵皇帝光熙元年

卷二十七

起晉孝懷皇帝永嘉元年盡晉孝湣皇帝建興五年

卷二十八

起晉中宗孝元皇帝大興元年盡晉肅宗明皇帝太寧元年

卷二十九

起晉肅宗明皇帝太寧二年盡晉孝宗穆皇帝永和五年

卷三十

起晉孝宗穆皇帝永和六年盡晉海西公太和五年

卷三十一

起晉太宗簡文帝咸安元年盡晉烈宗孝武皇帝太元七年

卷三十二

起晉烈宗孝武皇帝太元八年盡晉烈宗孝武皇帝太元二十一年

卷三十三

起晉安皇帝隆安元年盡晉安皇帝元興二年

卷三十四

起晉安皇帝元興三年盡晉安皇帝義熙十二年

卷三十五

起晉安皇帝義熙十三年盡晉恭皇帝元熙元年

卷三十六

起宋髙祖武皇帝劉裕永初元年盡宋太祖文皇帝元嘉二十九年

卷三十七

起宋太祖文皇帝元嘉三十年盡宋太宗明皇帝泰始二年

卷三十八

起宋太宗明皇帝泰始三年盡宋順皇帝升明二年

卷三十九

起齊太祖髙皇帝蕭道成建元元年盡齊世祖武皇帝永明九年

卷四十

起齊世祖武皇帝永明十年盡齊和皇帝中興元年

卷四十一

起梁髙祖武皇帝蕭衍天監元年盡梁髙祖武皇帝大通元年

卷四十二

起梁髙祖武皇帝大通二年盡梁髙祖武皇帝中大同元年

卷四十三

起梁髙祖武皇帝太淸元年盡梁敬皇帝太平元年

卷四十四

起陳髙祖武皇帝陳霸先永定元年盡陳髙宗宣皇帝大建八年

卷四十五

起陳髙宗宣皇帝大建九年盡陳髙宗宣皇帝大建十二年

卷四十六

起陳髙宗宣皇帝大建十三年盡陳長城公禎明二年

卷四十七

起隋髙祖文皇帝開皇九年盡隋髙祖文皇帝仁壽四年

卷四十八

起隋煬皇帝大業元年盡隋煬皇帝大業十三年

卷四十九

起唐髙祖神堯皇帝武徳元年盡唐髙祖神堯皇帝武徳八年

卷五十

起唐髙祖神堯皇帝武徳九年盡唐太宗文武皇帝貞觀四年

卷五十一

起唐太宗文武皇帝貞觀五年盡唐髙宗皇帝永徽三年

卷五十二

起唐髙宗皇帝永徽四年盡唐髙宗皇帝道元年

卷五十三

起唐則天順聖皇后武氏光宅元年盡唐則天順聖皇后武氏神功元年

卷五十四

起唐則天順聖皇后武氏聖歷元年盡唐則天順聖皇后武氏長安四年

卷五十五

起唐中宗皇帝神龍元年盡唐中宗皇帝景龍三年

卷五十六

起唐睿宗皇帝景云元年盡唐宗皇帝先天元年

卷五十七

起唐宗明皇帝開元元年盡唐宗明皇帝開元二十三年

卷五十八

起唐宗明皇帝開元二十四年盡唐宗明皇帝天寶十四載

卷五十九

起唐肅宗皇帝至徳元載盡唐肅宗皇帝寶應元年

卷六十

起唐代宗皇帝廣徳元年盡唐徳宗皇帝建中三年

卷六十一

起唐徳宗皇帝建中四年盡唐徳宗皇帝貞元二十年

卷六十二

起唐順宗皇帝永貞元年盡遷髙宗主於西夾室

卷六十三

起唐憲宗皇帝元和元年盡唐憲宗皇帝元和十二年

卷六十四

起唐憲宗皇帝元和十三年盡唐敬宗皇帝寶歷二年

卷六十五

起唐文宗皇帝太和元年盡唐文宗皇帝開成四年

卷六十六

起唐文宗皇帝開成五年盡唐武宗皇帝防昌五年

卷六十七

起唐武宗皇帝防昌六年盡唐懿宗皇帝咸通八年

卷六十八

起唐懿宗皇帝咸通九年盡唐僖宗皇帝乾符六年

卷六十九

起唐僖宗皇帝廣明元年盡唐僖宗皇帝文徳元年

卷七十

起唐昭宗皇帝龍紀元年盡唐昭宗皇帝天祐三年

卷七十一

起梁太祖皇帝朱晃開平元年盡梁均王龍徳二年

卷七十二

起唐莊宗皇帝同光元年盡唐莊宗皇帝同光三年

卷七十三

起唐明宗皇帝李亶天成元年盡唐明宗皇帝長興四年

卷七十四

起唐湣帝李從厚應順元年盡唐潞王淸泰二年

卷七十五

起晉髙祖皇帝石敬塘天福元年盡晉出帝開運三年

卷七十六

起漢髙祖皇帝劉暠天福十二年盡漢隠帝幹祐三年

卷七十七

起周太祖皇帝郭威廣順元年盡周世宗恭皇帝顯徳六年

臣等謹案大事記續編七十七卷明王禕撰禕字子充義烏人少遊栁貫黃溍之門明初徵爲中書省掾修元史成拜翰林待制使雲南抗節死贈翰林學士追諡忠文事迹具明史本傳此書乃續呂祖謙大事記而作體例悉遵祖謙之舊惟解題不別爲一書卽附於各條之下兪恂稱其書自徵和迄宋徳祐二年凡一千三百六十五年而今所傳本實自漢武帝徵和四年至周恭帝顯徳六年而止不知恂何據而云然或禕本有此志而未及卒業歟攷何喬新集嘗稱禕此書予奪襃貶與綱目大不合如綱目以昭烈紹漢統章武紀年直接建安此書乃用無統之例以漢與魏吳並從分注不從朱子而取陳壽裴松之之說又綱目斥武后之號紀中宗之年每嵗書帝所在用春秋公在幹侯例而此書乃以武后紀年又李克用父子唐亡稱天祐年號以討賊爲辭名義甚正故綱目紀年先晉後梁本春秋存紀存陳之義此書乃先梁後晉防於簒皆好奇之過所言實切中其失然其間攷訂同異如載漢武帝仙人妖妄之言淖方成禍水之說以爲出於漢武故事飛燕外傳而譏通鑑輕信之失紀光武帝省並十三國而以地誌正本紀之誤此類亦頗有所見又宋庠紀年通譜劉羲叟長歷今皆不傳而此書間引及之亦可以備考證至前賢議論薈萃尢多體例𨿽乖而搜采尙博瑕瑜不掩讀者節取其長焉可矣其書抄本舊藏蜀王府中成化間始刋行於世云乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

大事記續編卷一

明王禕撰

漢孝武皇帝徵和四年春正月帝幸東萊欲浮海求神仙羣臣諫弗聽大風海湧而止【以通鑑目錄稽古錄修】二月丁酉雍縣無雲如雷者三隕石二【以本紀修】三月帝耕於鉅定【以本紀荀悅漢紀稽古錄修】

解題曰武帝一紀徵伐宮室祭祀詩樂之事無嵗無之獨農桑之務未嘗及焉至是始親耕鉅定是殆悔心之萌乎輪臺悔過之詔富民搜粟之封兆於此矣【應劭曰齊國縣地理誌齊郡馬車瀆首受鉅定東北入海】

還幸泰山庚寅祀明堂癸巳禪石閭大鴻臚田千秋白斥遣方士候神人者【同上】

解題曰通鑑載上每對羣臣自嘆曰鄕時愚惑爲方士所欺天下豈有仙人盡妖妄耳節食服藥差可少病而已此出漢武故事其言絕不類西漢通鑑誤取爾

夏六月還幸甘泉丁巳以千秋爲丞相先是搜粟都尉桑羊與丞相禦史請田輪臺帝乃下哀痛之詔不復出軍而封千秋爲富民侯以趙過爲搜粟都尉教民代田【同上】

解題曰自武帝初通西域置校尉屯田渠犂【渠犂城東北與尉犂東南與且末南與精絕接西有河至玆五百八十里輪臺與渠犂相連自伐大宛之後西域多遣使者貢獻於是自惇煌西至鹽澤往往起亭而輪臺渠犂皆有田卒萬人】徵和中李廣利以軍降匈奴上旣悔逺徵伐而桑羊與丞相禦史奏言故輪臺以東捷枝渠犂皆牧圉地廣饒水艸有漑田五千頃以上可益通溝渠種五穀與中國同時熟其旁國少錐刀貴黃金防繒可以易谷食宜給足不乏【顏師古曰言以錐刀及黃金防繒與此旁國易谷食可以給田卒不乏糧】可遣屯田卒置校尉三人分護各舉圖本地形通利溝渠以時益種五穀上乃下詔深陳旣往之悔曰前有司奏欲益夷賦三十助邊用【顏師古曰每口增三十錢也】是重困泄弱孤獨也而今又請遣卒田輪臺輪臺西於車師千餘里前開陵侯【晉灼曰匈奴介和王來降者】擊車師時危須尉犂樓蘭六國子弟在京師者皆先歸發畜食迎漢軍又自發兵凡數萬人王各自將共圍車師降其王諸國兵便罷力不能復至道上食漢軍漢軍破城食至多然士自載不足以竟師【顏師古曰士𨿽各自載糧而在道已盡歸塗尙苦乏食不能終師旋之事】彊者盡食畜產羸者道死數千人朕發酒泉驢橐駞負食出玉門迎軍吏卒起張掖不甚逺然尙廝畱其眾【顏師古曰言其前後離廝不相逮及也廝音斯】曩者朕之不明以軍候上書言匈奴防馬前後足置城下馳言秦人我匄若馬又漢使者久畱不還故興師遣貳師將軍欲以爲使者威重也古者卿大夫與謀參以蓍不吉不行乃者以防馬書徧視丞相禦史二千石諸大夫郎爲文學者乃至郡屬國都尉成忠趙破奴等皆以虜自防其馬不祥甚哉或以爲欲以見彊夫不足者視人有餘易之卦得大過爻在九五匈奴困敗公車方士太史治星望气及太卜蓍皆以爲吉匈奴必破時不可再得也【西漢百官表大初元年初置太卜史記日者傳乃日太卜之起由漢興唐六典謂秦漢奉常屬官有太卜令丞武帝置太卜博士】又曰北伐行將於鬴山必克卦諸將貳師最吉故朕親發貳師下鬴山詔之必毋深入今計謀卦兆皆反繆重合侯得虜候者言聞漢軍當來匈奴使巫埋羊牛所出諸道及水上以詛軍單於遺天子馬裘常使巫祝之縛馬者詛軍事也又卜漢軍一將不吉匈奴常言漢極大然不能饑渇失一狼走千羊乃者貳師敗軍士死略離散悲痛常在朕心今請逺田輪臺欲起亭隧是擾勞天下非以優民也今朕不忍聞大鴻臚等又議欲募囚徒送匈奴使者明封侯之賞以報忿五伯所弗能爲也且匈奴得漢降者常提掖搜索問以所聞今邊塞未正防出不禁障候長吏使卒獵獸以皮肉爲利卒苦而防火乏失亦上集不得【顏師古曰長吏利於皮肉多使障候之卒獵獸故今防火有乏又其人勞苦因致奔亡凡有此失皆不集於所上文書】後降者來若捕生口虜乃知之當今務在禁苛暴止擅賦力本農修馬復令【馬復因養馬以免猺賦也復方目反】以補闕毋乏武備而已郡國二千石各上進畜馬方略補邊狀與計對余見通鑑【與計對與上計者同來對也讀輪臺詔知武帝遣將之出成敗勝負皆以實聞無毫髮不知者故天下之柄皆歸人主而不爲左右欺罔此所以行兵三十年之久而國不亡也】又詔曰方今之務在於力農以趙過爲搜粟都尉過能爲代田一畮三甽【甽壠也工犬反亦作畎】嵗代處故曰代田后稷始甽田以二耜爲耦【並兩耜而耕】廣尺深尺曰甽長終畮一畮三甽一夫三百甽而播種於甽中苗生葉以上稍耨隴艸因潰其上以附苖根【潰謂下之也】故其詩曰或蕓或耔黍稷薿薿蕓除艸也耔附根也薿薿盛也率十二夫爲田一井一屋故畮五頃【鄧展曰九夫爲井三夫爲屋夫百畝於古爲十二頃古百步爲畮漢時二百四十步爲畝古千二百畮得今五頃】用耦犂二牛三人一嵗之外常過縵田【顏師古曰縵田不爲甽者也音莫幹反】畮一斛以上善者倍之過便教田太常三輔【蘇林曰太常王諸陵有民故亦課種】大農置工巧奴與從事爲作田器二千石遣令長二老力田及裏父老善田者受田器學耕種養苗狀民或若少牛無以趍澤【顏師古曰趍讀曰趣及也澤雨之潤澤也】故平都令光教過以人挽犂過奏光以爲丞教民相與庸挽犂【庸功也換工共作也義與貫同】率多人者田日三十畮少者十三畮以故田多墾辟過試以離宮卒田其宮壖地課得谷皆多其旁田畮一斛以上令命家田三輔公田【韋昭曰命家謂受爵命一爵爲公上以上令將田公田優之也令力成反】又教邊郡及居延城【居延張掖縣有田卒】是後邊城河東農三輔大常民皆便代田用力少而得谷多

秋八月辛酉晦日有食之不盡如鉤【以五行志修】

漢孝武皇帝後元元年春正月帝幸甘泉郊泰畤遂幸安定【以本紀修】

解題曰宋庠紀年通譜武帝𨿽沿文景故事復爲後元然始以後元二字加於年上此爲異也非史官追書之名【蜀敞曰昭帝紀詞訟在後二年者皆勿聽治則當稱後元年】

昌邑哀王髆薨【通鑑】二月赦天下【以本紀修】夏六月禦史大夫商邱成有罪伏誅【以本紀修】

解題曰坐祝詛也古者王官有奇衺之禁而執左道以亂政者殺所以正人心而謹防範也武帝縱諸巫往來上林中而又爲方以祠祝匈奴大宛非其道矣晚年意多忌惡羣臣多坐祝詛誅民轉相誣死者前後數萬至於皇后太子公主皆不相保其禍不可勝言先王維持世道之具其不可逾也如此

侍中僕射莽何羅與弟重合侯通謀反侍中駙馬都尉金日防奉車都尉霍光上官桀討誅之【以本紀列傳修】

解題曰莽何羅與江充善太子命石徳張光等分將使長安因如侯發長水宣曲胡騎【顏師古曰長水校名宣曲宮名也並胡騎之所屯】莽通斬如侯入長安發輯濯士以於商邱成【顏師古曰輯濯士王用輯及濯行船者池短曰輯長曰濯輯音集字本從木濯字亦本作櫂並直孝反】景建從通獲石徳商邱成力戰獲張光皆用是得侯江充旣誅往往懼及成於孝文廟醉歌曰出居安能鬱鬱殆必有邪謀成死而何羅兄弟景建皆誅矣余見通鑑【百官表奉車都尉常禦乘輿車駙馬都尉掌駙馬皆武帝初置】

秋七月地震【本紀】是嵗殺倢伃趙氏【以通鑑修】

解題曰後世如元魏立主必殺其母實始於此事見通鑑

漢孝武皇帝後元二年春正月帝朝諸侯王於甘泉賜宗室二月幸五柞宮乙丑立皇子弗陵爲皇太子年八嵗霍光爲大司馬大將軍金日防爲車騎將軍太僕上官桀爲左將軍桑羊爲禦史大夫與田千秋受遺詔輔政丁卯帝崩於五柞宮入殯未央前殿戊辰太子卽皇帝位謁髙廟【以武宣紀修】

解題曰霍光字子孟河東平陽人爲侍中奉車都尉光祿大夫【太初元年更中大夫爲光祿大夫】出則奉車入侍左右出入禁闥二十餘年小心謹愼未嘗有過甚見親信金日防字翁叔本匈奴休屠王太子也輸黃門養馬時年十四武帝遊宴後宮滿側金日防等數十人牽馬過殿下莫不窺視至日防獨不敢容貌甚嚴馬又肥好卽日拜爲馬監遷侍中駙馬都尉光祿大夫日防未嘗有過失上甚信愛之出則驂乘入侍左右賜出宮女不敢近上欲內其女後宮不肯其篤愼如此上官桀字少叔隴西上邽人也爲羽林期門郎從上甘泉天大風車不得行解蓋授桀桀奉蓋𨿽風常屬車下蓋輙禦上奇其材力遷未央廏令上嘗體不安及愈見馬多瘦大怒曰令以我不復見馬邪桀頓首曰臣聞聖體不安日夜憂懼意誠不在馬言未卒泣數行下上以爲忠由是爲侍中稍遷至太僕武帝之所以取三人者其故如此余見通鑑呂祖謙曰世稱漢武拔霍光於宿衛托以幼孤爲知人抑不知所謂大臣者非可以寄安危而屬存亡者不在此位如周之召畢內則總眾職外則統諸侯君存則輔政君沒則托孤所謂受遺者蓋其一職也武帝垂沒始拔一人而付之平時大臣果安用乎其無具甚矣是時田千秋實爲宰相武帝茍以千秋爲不足恃賴則易相可也今光以將軍輔政而千秋以丞相參焉體統不正甚矣厥後政事壹決大將軍而丞相爲具員其勢然也然武帝平時𨿽不委任宰相而權猶自己出衛霍𨿽貴盛未嘗敢侵宰相之權今宰相失職如此宜乎外戚相踵當國而漢遂以亡也按禮天子諸侯旣葬乃卽位是時立太子倉卒故帝崩明日而太子踐祚此霍光不學之過也【李燾曰成王崩逆子釗於南門之外太子在外特出而迎之表異之也及康王尸天子天下莫不聞知是以人人寅畏以服事其上而不敢覬覦此可爲百世帝王之大法武帝求神仙以死爲諱自衛太子後羣臣莫敢以繼立爲言者病旣彌畱而霍光請之乃與日防等俱拜牀下受遺詔輔少主此何法也侍中王忽在帝左右猶不聞封日防等事執金吾郭廣待詔五柞宮不知帝所病但雲宮中讙言帝崩諸將軍等共立太子年八九嵗葬時亦不出臨是朝廷之間皆未知嗣天子爲何如人也燕王怪之遂有邪謀使帝以至公爲心早建太子行顧命之法決不至此顏師古曰長楊五柞二宮皆以樹名揚雄賦振師五柞習馬長楊張衡賦掩長楊而聮五柞觀武帝往來其間蓋密邇也】

帝姊鄂邑公主益湯沐邑爲長公主共養省中霍光秉政領尙書事金日防上官桀副焉【以本紀通鑑修】

解題曰顏師古曰長公主儀比諸王伏儼曰本爲禁中門閣有禁非侍禦之臣不得妄入行道豹尾中孝元皇后父名禁故曰省中【省察也言入此中皆當察視不可妄共居用反】漢因秦置尙書主殿中發畫百官表侍中中常侍得入禁中諸曹受尙書事晉宋官志亦謂武帝時左右曹諸吏分平尙書奏事知樞要者領尙書事蓋天下奏事皆下尙書諸曹侍中中常侍諸吏皆加官出入禁闥審察章奏霍光受遺輔政兼管內庭之事故以大司馬將軍領尙書而平決眾事也光死霍山繼之魏相謂其秉樞機恐浸不制白去上書副封以防其患迨霍氏誅則上自省尙書事其所闗系如此其後史髙等領尙書事受遺遂爲故事矣班固於百官表闕而不書

大赦【以宣帝紀丙吉傳修】

解題曰劉攽曰是年二月有赦紀失載宣紀及丙吉傳可考

三月甲辰葬茂陵上諡曰孝武皇帝追尊李夫人爲孝武皇后配食【以本傳外戚傳修】

解題曰追尊李夫人使配食此霍光不學之過也

夏六月赦天下【本紀】秋七月有星孛於東方【本紀】濟北王寛有罪自殺國除【本紀】

解題曰國除爲北安縣屬泰山郡

賜長公主宗室昆弟各有差【本紀】追尊趙倢伃爲皇太后起雲陵【本紀】

解題曰顏師古曰云陵在甘泉宮南今土俗人嘑爲女陵

冬匈奴入朔方【本紀】

漢孝昭皇帝始元元年春二月黃鵠下建章宮太液池中公卿上壽賜諸侯王列侯宗室金錢有差【以本紀修】解題曰君在諒闇而稱賀上壽非禮也蓋自文帝行短喪之制習以爲常此公卿不學之過也郊祀志建章宮爲千門萬戶其北治大池漸臺髙二十餘丈名曰泰液池中有蓬萊方丈瀛洲壺梁象海中神山魚之屬

帝耕於鉤盾弄田【以本紀修】

解題曰應劭曰鉤盾宦者近署臣瓉曰弄田在未央宮中顏師古曰謂遊宴之田天子所戲弄

益封燕王旦廣陵王胥及鄂邑長公主【以本紀修】夏云陵起園廟【本紀】益州夷二十四邑反遣水衡都尉呂破胡募吏民發犍爲蜀郡犇命擊破之【本紀】

解題曰武帝之後兵有選募有罪徒選募則勇敢犇命伉健豪吏應募私從是也罪徒則謫民惡少亡命徒刑罪人應募罪人是也【應劭曰舊時郡國皆有材官騎士以赴急難今夷反常兵不足以討之故權選取精勇聞命犇走故謂之犇命也】

更河內屬冀州河東屬井州【本紀】

解題曰地裏志武帝初置部刺史河內河東二郡隸司隸校尉蓋武帝意好廣闊故徙函谷闗廣置左右輔昭帝嗣位卽割司隸地歸之二州與武帝規摹異矣

秋七月赦天下【本紀】

解題曰霍光秉政始行寛緩欲以悅天下故赦數下也

齊王澤中山王長與燕王旦謀反殺諫者韓義等十五人八月澤等伏誅旦勿治【以通鑑修】

解題曰按史記世家武帝年長老而太子不幸薨未有所立而燕王旦使來上書請身入宿衛於長安孝武見其書怒曰生子當置之齊魯禮義之鄕乃置之燕趙果有爭心不讓之端見矣於是使使斬其使者於闕下【班固不書此事】昭帝初旦果作怨而望大臣自以長子當立與齊王子劉澤等謀爲叛逆出言曰我安得弟在者今立者乃大將軍子也欲發兵事覺當誅昭帝緣恩寛忍抑案不揚公卿大臣請遣宗正與太中大夫公戶滿意禦史二人偕往使燕風諭之到燕各異日更見責王【吳王濞反亦遣太常奉宗廟宗正輔親戚使告吳】宗正者主宗室諸劉屬籍先見王爲列陳道昭帝實武帝子狀侍禦史乃復見王責之以正法問王欲發兵罪名明白當坐漢家有正法王非纎介小罪過卽行法直斷耳安能寛王驚動以文法王意益下心恐公戶滿意習於經術最後見王稱引古今通義國家大禮文章爾雅謂王曰古者天子必內有異姓大夫所以正骨肉也外有同姓大夫所以正異族也周公輔成王誅其兩弟故治武帝在時尙能寛王今帝始立年幼富於春秋未臨政委任大臣古者誅罰不阿親戚故天下治方今大臣輔政奉法直行無敢阿恐不能寛王王可自謹無令身死國滅爲天下笑於是燕王旦乃恐懼服罪叩頭謝過大臣欲和合骨肉難傷之以法其後旦復與左將軍上官桀等謀反大將軍光與公卿大夫議曰燕王不攺過悔正行惡不變於是修法直斷行罪誅旦自殺國除余見通鑑【昭帝之諭旦先之宗正以盡其情次之禦史以舉其法終之經術士以申其義故旦服罪謝過而大臣又和合骨肉不忍傷之以法曲盡情狀褚少孫載之甚詳班固皆削之】陳瓘曰旦澤之罪一也旦又殺諌者十五人而以至親不治以恩撓法失之矣

九月秺侯金日防薨【以呂祖謙標目修】閏月遣使廷尉王平等五人行郡國舉賢良問民疾苦【以本紀修】

解題曰此霍光輔政之初政也王平後以治侯史吳獄抵罪蓋長者也

冬無冰【本紀】

漢孝昭皇帝始元二年春正月以前捕斬反者功封霍光爲博陸侯上官桀爲安陽侯【本紀】

解題曰武帝遺詔封金日防爲秺侯桀爲安陽侯光爲博陸侯【文頴曰博大陸平取其嘉名食邑北海河東城顏師古曰蓋取鄕聚之名以爲國非必縣也公孫平津鄕是已】皆以前捕反者功封時衛尉王莽子忽侍中揚語曰帝崩忽常在左右安得遺詔封三子事羣兒自相貴耳光聞之切讓王莽莽酖殺忽當主少國疑之時人言未靖三子秉國大政𨿽謙讓不受封可也而光乃以咎王莽其示人亦不廣矣使光而而知學殆不如此

舉宗室茂材劉辟疆劉長樂爲光祿大夫【以本紀修】

解題曰王介曰此霍光設施也

三月遣使振貸秋八月詔所貸勿收責毋出今年田租【本紀】

解題曰杜延年見國家承武帝奢侈師旅之後數爲大將軍光言年嵗比不豋流民未盡宜修孝文時政示以儉約寛和順天心悅民意年嵗宜應光納其言舉賢良議罷酒防鹽鐵今考始元六年詔問賢良文學以民所疾苦而傳載延年奏記於三年之後蓋追述前事耳延年爲霍光故吏自光秉政卽進善言蓋不特議罷鹽酒一事也

匈奴柧鹿姑單於死子壺衍鞮單於立其國始衰【以匈奴傳通鑑修】

漢孝昭皇帝始元三年春二月有星孛於西北【本紀】欲募民徙云陵【本紀】冬十月鳳凰集東海遣使祠之【本紀】十一月壬辰朔日有食之【本紀】

漢孝昭皇帝始元四年春三月甲寅立倢伃上官氏爲皇后【以本紀修】

解題曰上官桀子安取霍光女結婚相親昭帝始立鄂邑蓋長公主居禁中共養蓋主私近河間丁外人上與大將軍聞之不絕主驩【董偃私侍館陶公主而武帝寵之鄂邑公主私近丁外人而昭帝不絕其驩事相類】長主內周陽氏女令配耦時上官安有女因光欲內之光不聽安說外人曰聞長主內女安子容貌端正誠因長主時得入爲後足下何憂不封侯乎外人喜言於長主詔安女入爲倢伃月餘遂立爲皇后【王后之立竇太后之力也此上官安所以得行其計歟】光欲後有子因上侍疾醫言禁內後宮皆不得進惟皇后顓寢皇后年六嵗而立十三年而昭帝崩【昭帝立十三年而崩】遂絕繼嗣光執朝政猶周公之攝也昭帝通詩尙書有明哲之性而光秉政九年久於周公上旣冠而不歸政後遂誅滅有媿於周公之徳逺矣然而立上官氏非光意也而劉向深以咎光何哉蓋養君徳保君體大臣之職也人君壽夭皆系於大臣周公作無逸告成王言商之諸君享國有永有不永正此意也武帝親攜昭帝之手而屬之光光不能博選師友致之髙明光大之域而使早親嗜欲賊其天年固有任其咎者矣蘇轍曰晉平公有蠱疾醫和視之曰是謂近女非鬼非食惑以喪志良臣將死天命不宥國之大臣受其寵祿而任其大節有菑禍興而無攺焉必受其咎趙孟受之而不辭而光又何逃焉

赦天下【本紀】

解題曰立後故也詞訟在後二年皆勿聽治【孟康曰武帝後二年】

夏六月皇后謁髙廟賜長公主丞相以下及郎吏宗室錢帛有差【本紀】徙三輔富人云陵【本紀】秋七月詔民毋出馬【本紀】冬遣大鴻臚田廣明擊益州【本紀】廷尉李種坐故縱死罪棄市【本紀】

解題曰任宣謂霍禹曰廷尉李種王平左馮翊賈勝胡及少府徐仁皆坐逆將軍意下獄死則傳所謂持法嚴信矣

以皇后父騎都尉上官安爲車騎將軍【以稽古錄胡安國通鑑舉要歷補遺修】

漢孝昭皇帝始元五年春正月追尊皇太后父趙父爲順成侯【以紀傳修】夏陽男子張延年詣闕自稱衛太子廷尉驗治伏誅【以紀傳稽古錄修】

解題曰程頤曰雋不疑說春秋非是然其處事應機則不異於古人矣胡寅曰蒯瞶衛靈公世子也出奔於宋靈公未嘗命廢之而更立它子也靈公卒蒯瞶之子輙遂自立拒蒯瞶亦未嘗有靈公之命也蒯瞶欲殺南子又忘父喪當黜何疑然輙拒之則失人子之道故春秋於趙鞅納蒯瞶書曰世子明其位之未絕也於石曼姑圍戚書齊國夏爲首惡其黨輙也然則謂春秋是輙者考實未詳而處義未精矣又況與戾園之事非倫乎據稱兵闕下與父交戰正使不死而父宥之其位不得有矣果來自詣但當以此下令叱吏收防自足以成獄而議刑不必引春秋也霍光不學故莫之能辧然其言曰公卿當用經術明於大誼者則格言也事見通鑑

夏罷天下亭母馬及馬弩闗【夲紀】

解題曰應劭曰武帝數伐匈奴再擊大宛馬死略盡乃令天下諸亭養母馬欲其繁孳又作馬上弩機闗今悉罷之孟康曰舊法馬髙五尺六寸齒未平弩十石以上皆不得出闗今不禁也

六月封上官安爲桑樂侯【以本紀修】詔三輔太常舉賢良郡國舉文學髙第【以本紀修】賜吏民爵有差【本紀】罷儋耳眞畨郡【本紀】

解題曰臣瓉曰茂陵書儋耳領縣五眞畨郡治霅縣十五縣賈捐之傳罷儋耳郡並屬珠厓應劭曰菟郡故眞畨並眞畨入莬也【畨音普安反】

呂破胡等擊益州斬首捕虜三萬餘人【以本紀修】諌大夫杜延年請霍光修孝文時政儉約寛和光從之【以列傳修】漢孝昭皇帝始元六年春正月帝耕於上林【以本紀修】二月詔有司問賢良文學民所疾苦皆罷鹽鐵酒均輸官於是鹽鐵之議起桑羊難之【以紀傳桓寛鹽鐵論修】

解題曰按桓寛鹽鐵論文學初言鹽鐵酒均輸之害桑大夫答之皆謂不然及再發問則獨答以鹽鐵均輸而已此所以獨罷酤官而鹽鐵均輸未及施行也然漢初羣飲之禁未嘗不可行而乃令民自占租又從而升稅四錢是亦月攘一雞者耳其桑大夫之意歟事見通鑑

中郎將蘇武前使匈奴至是來歸以爲典屬國【以紀傳修】夏旱大雩【本紀】秋七月罷酤官令民得以律占租賣酒升四錢【本紀】

解題曰劉攽曰罷酤占租賣酒共一事耳謂令民賣酒以所得租占而輸其利占不以實則論如律也租賣酒之稅也賣酒升四錢限民不得原財也王子侯表旁況侯殷坐貸子錢不占租取息過律防赦免侯正其事也【占音章瞻反】

分天水隴西張掖郡置金城郡【本紀】

解題曰金城郡河蘭廓防樂肅涼西寧八州積石軍之地

立鉤町侯毋波爲王賜田廣明爵闗內侯【以紀傳修】

解題曰鉤町屬牂柯郡【音劬挺】

上官桀父子與霍光爭權詐爲燕王旦上書告光罪帝覺之【以列傳稽古錄修】

解題曰長公主上官桀父子與霍光爭權有隙知燕王旦怨光私與交及桑羊等皆與旦交通數記疏光過失與旦令上書告之桀欲從中下其章旦聞之喜上疏曰陛下承明繼成委任公卿羣臣連與成朋非毀宗廟膚受之愬日騁於廷惡吏廢法立威主恩不及下究臣聞武帝使中郎將蘇武匈奴見畱二十年不降還亶爲典屬國今大將軍長史敞無勞爲搜粟都尉又將軍都郎羽林【顏師古曰都大也謂大防試之漢光祿挈令諸當試者不防都所免之】道上移蹕大官先置且願歸符璽入宿衛察姦臣之變帝覺其有詐遂親信光而疏桀等餘見通鑑【顏師古曰本紀云詐令人爲燕王上書上曰朕知此詐也將軍都郎屬耳燕王何以得知之而傳乃云旦自上疏而帝覺其詐自相抵牾如此蓋班固欲見其詐上之書故於本傳全載之耳又本紀載於明年時上年十四張晏謂武帝崩時八嵗今年十五顏師古云初桀安父子詐爲燕王書蓋追道前事非今嵗也張失之】

漢孝昭皇帝元鳳元年

解題曰應劭曰三年中鳳凰比下東海海西樂鄕於是冠元焉

春益長公主湯沐邑【以本紀修】泗水王賀前薨無子國除後宮有遺腹子暖立之【本紀】三月郡國所選有行義涿郡韓福等五人賜帛遣歸郡縣以時存問【以本紀荀悅漢紀修】武都氐反遣執金吾馬適建將三輔太常免刑徒擊之【以本紀荀悅漢紀修】

解題曰蘇林曰太常主諸陵縣治民也百官表永光五年始分陵邑屬三輔

鄂邑長公主燕王旦上官桀桀子安等謀反伏誅【以朱熹通鑑綱目修】攺元【本紀】夏六月赦天下【本紀】秋七月己亥晦日有食之【本紀】冬十月封告斬反者杜延年等爲列侯以韓義子延壽爲諌大夫【以列傳通鑑修】以尙書令張安世爲右將軍光祿勲杜延年爲太僕【以列傳通鑑修】

解題曰王介曰光經變之後持刑稍嚴故以張安世自副又以杜延年爲給事中以其爲張湯杜周之子也幸安世志行純篤延年持論寛厚不類其父不爾殆哉

匈奴入冦追獲其甌脫王【以列傳通鑑修】

漢孝昭皇帝元鳳二年夏四月帝自建章宮徙未央宮置酒賜百官帛宗室錢【以本紀修】六月赦天下詔郡國毋斂今年馬口錢【以本紀修】

解題曰詔曰朕閔百姓未贍前年減漕三百萬石頗省乘輿馬及菀馬【顏師古曰乘輿馬謂天子所自乘以駕車輿者】以補三輔乘輿傳馬【張晏曰驛馬也】其令郡國毋斂今年馬口錢【文頴曰往時有馬口出斂錢如淳曰所謂租及六畜也吳華曰太初二年籍吏民馬捕車騎馬又漢儀注民出口賦錢人二十三其二十錢以供天子其三錢者武帝加口錢以補車騎馬也自元狩以來中國馬乏於是有馬者籍之且增口賦三錢以買馬所謂馬口錢也昭帝旣有乘輿馬及菀馬故所出三錢可以勿斂淳以爲算舟車之類非也租及六畜自王莽事】

匈奴求和親【以列傳舉要歷補遺修】

漢孝昭皇帝元鳳三年春正月泰山石自起立上林枯柳自起生符節令眭坐妖言誅【以紀傳修】罷中牟苑賦貧民【本紀】

解題曰地理誌中牟有圃田澤

詔使使者振困乏所振貸勿收止四年毋漕【以本紀修】解題曰詔曰乃者民被水災頓匱於食朕虛倉廩使者振困乏其止四年毋漕【四年明年也】三年以前所振貸非丞相禦史所請邊郡受牛者勿收責【應劭曰武帝始開三邊徙民屯田皆與犂牛後丞相禦史復間有所請今勅自上所賜與勿收責丞相所請乃令其稅耳】

夏四月少府徐仁廷尉王平左馮翊賈勝胡坐縱反者仁自殺平勝胡要斬【以本紀修】

解題曰霍光以丞相千秋擅召中二千石以下外內異言遂下平仁獄朝廷皆恐丞相坐之杜延年奏記光光以廷尉少府弄法輕重皆論棄市而不以及丞相蓋光嘗言於千秋謂光治內君侯治外分內外廷爲二宰相已失職矣今又以丞相擅召中二千石爲罪則外廷之事並治之宰相特具員而已武帝建置之失其勢必至是也事見通鑑呂祖謙曰霍光秉政始者固無可議及經上官桀之變嚴刑峻法此其大失也光天資渾厚而不知學一有所恐動遂拾武帝已弛之嚴酷而用以鎭壓天下𨿽杜延年左右彌縫不過小節其大綱已失矣宣帝繼之刻薄少恩用申韓之法亦光有以導之也

冬遼東烏桓反遣度遼將軍範明友將北邊七郡騎擊之【本紀】

解題曰此烏桓初見也按後漢傳烏桓本東胡冒頓滅其國余類保烏桓山武帝擊破匈奴左地因徙烏桓於上谷【嬀蔚二州之地】漁陽【檀薊景三州之地】右北平【檀薊營三州之地】遼東【安東都護府】遼西【營平景三州之地】塞外爲漢偵察匈奴動靜置護烏桓校尉監領之使不得與匈奴交通【平帝時護烏桓使者告烏桓民毋得復予匈奴皮布稅則前此嘗予之蓋自和親後其禁稍弛】余見通鑑

漢孝昭皇帝元鳳四年春正月丁亥帝加元服見於髙廟賜諸侯王至吏民金帛牛酒有差賜吏民爵逋更賦未入者四年五年口賦皆勿收酺五日【以本紀修】

解題曰顏師古曰元首也冠者首之所著故曰元服如淳曰更有三品有卒更有踐更有過更【音工衡反】古者正卒無常人皆當疊爲之一月一更是爲卒更貧者欲得雇更錢者次直者出錢雇之月二千是爲踐更天下人皆直戍邊三日亦名爲更律所謂繇戍也𨿽丞相子亦在戍邊之調不可人人自行三日戍又行者當自戍三日不可便往還因便住一嵗一更諸不行者出錢三百入官官以給戍者是爲過更【張晏曰百人爲卒取一人所贍常爲之月用二千使人直之謂之過更】律說卒更踐更者居也居更縣中五月乃更後從尉律卒踐更一月休十一月也食貨志月爲更卒已復爲正一嵗屯戍一嵗力役三十倍於古此漢初因秦法而行之也後遂攺易有謫乃戍邊一嵗耳逋未出更錢者也

富民侯田千秋薨【以本紀修】二月乙丑禦史大夫王防爲丞相封宜春侯【以百官表修】夏四月封範明友爲平陵侯【以本紀荀悅漢紀修】平樂監傅介子使樓蘭誘殺其王安歸封爲義陽侯【以本紀修】

解題曰平定益州田廣明之勞多矣止得闗內侯耳而範明友之功遂侯之其與傅介子同下詔者恐人之竊議也此霍光之私意也事見通鑑

五月丁亥孝文廟正殿火帝及羣臣皆素服發中二千石將五校作治太常及廟令丞等皆劾大不敬【以本紀修】解題曰五校後漢官制屯騎步兵越騎長水射聲五營是也前漢之制則異長水校在宣曲步兵校在上林胡騎校在池陽未卽調發今所將五校蓋中壘屯騎越騎射聲虎賁耳

六月赦天下【本紀】

漢孝昭皇帝元鳳五年春正月廣陵王胥來朝益封【以本紀修】夏大旱【本紀】六月發三輔郡國惡少年吏有告劾亡者屯遼東【本紀】

解題曰備烏桓也【顏師古曰惡少年謂無賴子弟也告劾亡者謂被告劾而逃亡】

秋罷象郡屬郁林牂牁【本紀】冬十一月大雷【本紀】十二月庚戍宜春敬侯王防薨【以本傳修】

解題曰防守扶風武帝數出幸安定北地過扶風宮館馳道修治供張辧武帝嘉之駐車拜爲眞其始所以進如此

漢孝昭皇帝元鳳六年春正月築遼東莬城【以本紀修】解題曰備烏桓也

夏赦天下【本紀】封張安世爲富平侯【本紀】烏桓復犯塞遣範明友擊之【本紀】冬十一月乙丑禦史大夫楊敞爲丞相封安平侯【以百官表列傳修】

漢孝昭皇帝元平元年春二月詔減口賦錢什三【以本紀修】解題曰詔曰天下以農桑爲本日者省用罷不急官減外繇耕桑者益眾而百姓未能家給朕甚湣焉其減口賦錢有司奏請減十三上許之

甲辰有流星大如月眾星皆隨西行【以本紀修】夏四月癸未帝崩於未央宮無嗣霍光請皇后遣行大鴻臚事史樂成宗正劉徳等迎武帝孫昌邑王賀【以紀傳荀悅漢紀修】張安世爲車騎將軍光祿勲【以百官表列傳修】六月丙寅立昌邑王爲皇太子卽皇帝位尊皇后曰皇太后【以本紀修】壬申葬平陵上諡曰孝昭皇帝【以紀傳荀悅漢紀修】天陰不見日月二十餘日【以列傳荀悅漢紀修】昌邑王有過霍光與張安世大司農田延年定議召丞相禦史將軍列侯等防議未央宮奏皇太后廢賀歸昌邑賜湯沐邑二千戶【以紀傳通鑑目錄綱目錄】

解題曰皇太后車駕幸未央承明殿【翼奉云未央宮有宣室溫室承明殿】被珠襦盛服【晉灼曰貫珠以爲形若今單襦】坐武帳中【孟康曰今禦武帳置兵闌五兵於帳中】侍禦數百人皆持兵期門武士陛防陳列殿下【顏師古曰謂執防以衛陛下】羣臣以次上殿召昌邑王伏前聽詔光與羣臣連名奏王尙書令讀奏曰丞相臣敞大司馬大將軍臣光車騎將軍臣安世度遼將軍臣明友前將軍臣增後將軍臣充國禦史大夫臣誼宜春侯臣譚當塗侯臣聖隨桃侯臣昌樂杜侯臣屠耆堂太僕臣延年太常臣昌大司農臣延年宗正臣徳少府臣樂成廷尉臣光執金吾臣延壽大鴻臚臣賢【呂祖謙據後漢官志以太常光祿勲衛尉太僕廷尉大鴻臚宗正大司農少府爲九卿執金吾不與者以官志不言卿故也時光祿勲張安世兼之衛尉範明友兼之漢官名字莫詳於此】左馮翊臣廣明右扶風臣徳長信少府臣嘉典屬國臣武京輔都尉臣廣漢司隸校尉臣辟兵諸吏文學光祿大夫臣遷臣畸臣吉臣賜臣管臣勝臣梁臣長幸臣夏侯勝大中大夫臣徳臣卬昧死言皇太后陛下臣敞等頓首死罪天子所以永保宗廟總壹海內者以慈孝禮誼賞罰爲本孝昭皇帝早棄天下亡嗣臣敞等議禮曰爲人後者爲之子也昌邑王宜嗣後遣宗正大鴻臚光祿大夫奉節使徵昌邑王典喪服斬縗亡悲哀之心廢禮誼居道上不素食使從官略女子載衣車內所居傳捨始至謁見立爲皇太子常私買雞豚以食受皇帝信璽行璽大行前【孟康曰漢初有三璽天子之璽自佩行璽信璽在符節臺大行前昭帝柩前也】就次發璽不封【顏師古曰璽旣國器常當鍼封而王於大行前受之退還所次遂爾發漏更不封之言不重愼也】從官更持節引內昌邑從官騶宰官奴二百餘人常與居禁闥內敖戲自之符璽取節十六朝暮臨令從官更持節從爲書曰皇帝問侍中君卿使中禦府令髙昌奉黃金千斤賜君卿取十妻大行在前殿發樂府樂器引內昌邑樂人擊鼓歌吹作俳倡防下【如淳曰下謂柩之入冢葬還不居喪位便處前殿也】還上前殿擊鐘磬召內泰壹宗廟樂人輦道牟首【鄭氏曰祭泰壹神樂人也如淳曰輦道閣道也臣瓉曰牟首地名在上林苑中師古曰召泰壹樂人內之於輦道牟首而鼓吹歌舞也劉攽曰輦道輦人之牟首也牟者謂岑牟也岑牟者蓋鼓角士冑卽禰衡爲鼓吏所著者】鼓吹歌舞悉奏眾樂發長安廚三太牢具祠閣室中【如淳曰黃圖北出中門有長安廚故謂之廚城門閣室閣道之有室者】祀已與從官飲防駕法駕皮軒鸞旗驅馳北宮桂宮弄彘鬭虎召皇太后禦小馬車【張晏曰皇太后所駕遊宮中輦車也漢廏有果下馬髙三尺以駕輦】使官奴騎乘遊戲掖庭中與孝昭皇帝宮人等淫亂詔掖庭令敢泄言要斬取諸侯王列侯二千石綬及墨綬黃綬以並佩昌邑郎官者免奴【顏師古曰免奴謂放免爲良人者】變易節上黃旄以赤【以劉屈與戾太子戰加節上黃旄遂以爲常今輙攺之】發禦府金錢刀劍玉器采繒賞賜所與遊戲者與從官官奴夜飲湛沔於酒詔大官上乘輿食如故食監奏未釋服未可禦故食復詔大官趣具無闗食監大官不敢具卽使從官出買雞豚詔殿門內以爲常獨夜設九賔溫室【於溫室中設九賔之禮也】延見姊夫昌邑闗內侯祖宗廟祠未舉爲璽書使使者持節以三太牢祠昌邑哀王園廟稱嗣子皇帝受璽以來二十七日使者旁午持節詔諸官署徵發凡一千一百二十七事文學光祿大夫夏侯勝等及侍中傅嘉數進諌以過失使人簿責勝防嘉系獄荒淫迷惑失帝王禮誼亂漢制度臣敞等數進諌不變更日以益甚恐危社稷天下不安臣敞等謹與博士臣霸臣雋捨臣徳臣虞捨臣射臣倉議【博士之職如此】皆曰宗廟重於君陛下未見命髙廟不可以承天序奉祖宗廟子萬姓當廢臣請有司禦史大夫臣誼宗正臣徳太常臣昌與太祝以一太牢具告祠髙廟臣敞等昧死以聞皇太后詔曰可余見通鑑昌邑之惡誠不可以君天下矣然不審之於始非霍光之罪歟

誅昌邑羣臣二百餘人惟中尉王吉郎中令龔遂師王式以直諌減死【以列傳修】

解題曰昌邑羣臣坐亡輔導之誼陷王於惡光悉誅殺二百餘人出死號呼市中曰當斷不斷反受其亂余見通鑑蘇軾曰昌邑王廢則已矣何至誅其從官二百餘人必其中有謀光者光知之故立廢賀非專以淫亂故也二百人號呼於市曰當斷不斷此其有謀明矣特其事祕無緣得之著此者亦欲後人微見其意也武王數紂之罪孔子猶且疑之光等疏賀之惡可盡信耶

秋七月霍光奏皇太后遣宗正劉徳迎衛太子據之孫病已庚申入未央宮封爲陽武侯已而卽皇帝位謁髙廟侍禦史嚴延年劾奏光擅廢立主無人臣禮不道【以列傳通鑑修】

解題曰延年奏𨿽寢朝廷肅焉敬憚之呂祖謙曰大哉延年之奏也自夷齊之後一人而已事見通鑑

八月己巳安平敬侯楊敞薨【本紀】九月大赦天下【本紀】戊戌禦史大夫蔡義爲丞相封陽平侯【以百官表外傳修】

解題曰時大將軍光秉政議者或言光置宰相不選賢人用可顓制者光聞之曰以爲人主師當爲宰相何謂云云此語不可使天下聞也呂祖謙曰甚矣霍光之自恣也

十一月壬子立倢伃許氏爲皇后【以紀傳修】賜諸侯王至吏民鰥寡孤獨金錢有差【本紀】皇太后歸長樂宮長樂宮初置屯衛【以本紀修】

解題曰衛太子發長樂宮衛則舊有衛士矣今玆增置故謂之屯衛也

漢孝宣皇帝本始元年春正月募郡國吏民訾百萬徙平陵【本紀】遣使者詔郡國謹牧養風徳化【以本紀修】霍光歸政帝謙讓不受【以本紀朱熹綱目修】以定防功增霍光張安世等封邑封禦史大夫田廣明等五人爲列侯賜右扶風周徳等爵闗內侯【以本紀修】

解題曰詔曰褒有徳賞元功【張安世曰有功】古今通誼也【漢封國詔書皆用此數語】大司馬大將軍光車騎將軍光祿勲富平侯安世宿衛忠正宣徳明恩守節兼誼以安宗廟其以河北東武陽益封光萬七千戶賞賜前後黃金七千斤錢六千萬雜繒三萬疋奴婢百七十人馬二千匹甲第一區益封安世萬六百屍功次大將軍光故丞相安平侯敞等居位守職與大將軍光車騎將軍安世建議定防以安宗廟功賞未加而薨其益封敞嗣子忠餘各以次受封又詔有司論定防功大將軍霍光功徳過太尉絳侯周勃車騎將軍張安世丞相楊敞功比丞相陳平前將軍韓增禦史大夫蔡義功比潁陰侯灌嬰太僕杜延年功比朱虛侯劉章後將軍趙充國大司農田延年少府史樂成功比典客劉揭

夏四月庚午地震【本紀】詔內郡國舉文學髙第【以本紀修】五月鳳凰集膠東千乘赦天下賜吏民爵租稅勿收【以本紀荀悅漢紀修】

解題曰劉攽曰按此賜爵不及中二千石者緣帝卽位九卿率已與闗內侯矣膠東今萊濰二州千乘今靑淄棣博五州

追諡皇太子據曰戾良姊曰戾夫人皇孫曰悼夫人曰悼後置園邑攺葬【以紀傳修】秋七月詔立燕王旦太子建爲廣陽王廣陵王胥少子爲髙密王【以本紀修】

解題曰廣陽故燕國今涿州髙密故膠西國今密濰二州之地

廷尉史路溫舒上書論刑獄【以列傳荀悅漢紀修】

解題曰溫舒爲獄小吏因學律令轉爲獄吏太守署決曹史元鳳中廷尉光以治詔獄路溫舒署奏曹掾守尉史防昭帝崩昌邑王廢宣帝卽位溫舒上書言尙徳緩刑蓋目睹上官燕王之獄吏爲峻詆霍光又以刑罰痛繩羣下故其言剴切如此余見通鑑【荀悅漢紀載於本始元年黃霸爲廷尉正之前通鑑乃載於地節三年十二月置廷平之前蓋因刑法志而書之也但溫舒上書後遷廣陽私府長又遷右扶風丞始願暴骨方外事下度遼將軍範明友太僕杜延年問狀按範明友以地節四年秋誅不應半載之間渉歷如此之速今從荀氏】

漢孝宣皇帝本始二年春以水衡錢爲平陵徙民起第宅【以本紀修】

解題曰應劭曰水衡與少府皆天子私耳縣官工作仰給司農今出水衡錢言宣帝卽位爲異政也晉灼曰食貨志初大司農管鹽鐵官布故置水衡欲以主鹽鐵及楊可告緡上林財物眾乃令水衡主上林上林三官主鑄錢也

田延年有罪自殺【本紀】夏五月詔有司議孝武廟樂長信少府夏侯勝坐非議詔書丞相長史黃霸坐不舉劾下獄【以列傳荀悅漢紀通鑑修】六月尊孝武皇帝廟爲世宗廟所幸郡國皆立廟【以本紀朱熹綱目修】

解題曰世宗廟奏盛徳文始五行之舞【禮樂志孝昭采昭徳舞爲盛徳以尊世宗廟諸帝廟皆奏文始四時五行舞云】

賜民爵百戶牛酒【以本紀修】

漢孝宣皇帝本始三年春正月癸亥霍光妻顯弒皇后許氏【以通鑑修】戊辰以田廣明等爲五將軍校尉常恵持節護烏孫兵擊匈奴夏五月軍罷田廣明田順有罪自殺恵克獲封長羅侯【以紀傳荀悅漢紀修】

解題曰漢大發闗東輕鋭士選郡國吏三百石伉健習騎射者皆從軍遣禦史大夫田廣明爲祁連將軍出西河度遼將軍範明友出張掖前將軍韓增出雲中後將軍趙充國爲蒲類將軍出酒泉雲中太守田順爲虎牙將軍出五原余見通鑑西河今勝汾石銀麟隰六州晉寧之地張掖今甘涼二州之地酒泉今肅甘沙三州之地五原今丰勝鹽三州及麟州之地

大旱郡國傷甚者毋出租稅三輔民就賤者毋收事盡四年【以本紀修】

解題曰顏師古曰收謂租賦也事謂役使也盡本始四年而止

六月己丑陽平節侯蔡義薨【以本紀修】甲辰長信少府韋賢爲丞相封扶陽侯大司農魏相爲禦史大夫潁川太守趙廣漢爲京兆尹【以百官表列傳通鑑修】冬匈奴擊烏孫大雪人畜多死諸國羈屬者皆叛其國遂衰【以列傳稽古錄修】

漢孝宣皇帝本始四年春正月詔遣使者振貸困乏令大官損膳省宰減樂府人丞相至都官令丞入谷助貸【以本紀修】三月乙卯立霍氏爲皇后賜丞相至郎吏金帛有差赦天下【以本紀修】

解題曰霍光旣陰知妻之邪謀矣而卒欲貴其女禮秩賞賜又從而侈縱焉無識甚矣王莽曹操皆以女爲後蓋效光者也事見通鑑

夏四月壬寅郡國地震山崩水出北海瑯邪壊祖宗廟殺六千餘人詔丞相禦史列侯中二千石博問經學之士三輔太常四郡國舉賢良方正地震甚者勿收租賦大赦天下上素服避正殿遣使問吏民【以紀傳通鑑修】

解題曰胡寅曰地者妻道也臣道也宜靜而動陰盛而反常也然不能終動不過爲妻道不得臣道不寧之象耳是時郡國四十九同日地震山崩二郡壊祖宗廟蓋霍氏專權又弒許後而立其女以至咎徴著見如此而不知戒宣帝詔問經學賢良亦無的言其所以然者使宣帝恐懼祗戒以象類推求而有以善處之則霍氏異日之禍亦無由而成矣余見通鑑【陳瓘曰舉賢良將以自問也不如使臣下人人傳問之爲廣宣帝得之矣】

以夏侯勝爲諌大夫黃霸爲揚州刺史【以朱熹綱目修】鳳凰集北海【以本紀通鑑修】

解題曰北海今靑濰密三州之地

廣川王吉有罪廢遷上庸自殺國除【以紀傳修】

解題曰廣川故信都國景帝前二年爲廣川國宣帝甘露四年復爲信都郡今深冀保三州之地

漢孝宣皇帝地節元年

解題曰應劭曰先者地震山崩水出於是攺元欲地得其節

春正月有星孛於西方【本紀】三月假郡國貧民田【本紀】夏六月詔宗室屬籍未盡而罪絕者復屬【以本紀荀悅漢紀修】冬十一月楚王延壽坐附廣陵王胥謀反伏誅國除胥勿治【以紀傳舉要歷補遺修】

解題曰彭城故楚國今徐【漢屬楚國沛郡】沂二州之地

十二月癸亥晦日有食之【本紀】以水衡都尉於定國爲廷尉【以列傳通鑑修】

解題曰定國父於公爲縣史郡決曹定國學法於父亦爲獄史郡決曹補廷尉史以選與禦史中丞從事治反者獄舉侍禦史遷禦史中丞由水衡都尉超爲廷尉十八嵗漢用人之塗如此

大事記續編卷一﹤史部﹐編年類﹐大事記續編﹥

欽定四庫全書

大事記續編卷二

明王禕撰

漢孝宣皇帝地節二年春三月以中郎將霍禹爲右將軍【以列傳朱熹綱目修】庚午博陸宣成侯霍光薨【以本紀修】

解題曰班固敍傳曰博陸堂堂受遺武皇擁毓孝昭末命道遭家不造立帝廢王權定社稷忠配阿衡懷祿眈寵漸化不祥陰妻之逆至子而亡事見通鑑

夏四月鳳凰集魯大赦天下【本紀】帝始親政事封奉車都尉霍山爲樂平侯領尙書事【以紀傳修】魏相請損霍氏權去上書副封詔相給事中【以列傳通鑑目錄修】

解題曰禦史大夫三公也給事中加官卑者也以三公而兼卑官蓋上意欲引以自近故越故事而用之也事見通鑑

帝五日一聽事丞相以下奉職奏事考試功能侍中尙書功勞當遷及有異善厚加賞賜至於子孫終不攺易樞機周密品式備具上下相安莫有茍且之意【以本紀修】解題曰漢無每日常朝之禮至是始五日一聽事也蕭望之謂尙書百官之本國家樞機時恭爲尙書令石顯爲僕射安在其爲樞機周密乎余見通鑑

以張安世爲大司馬車騎將軍領尙書事【以通鑑修】匈奴壺衍鞮單於死弟左賢王立【以列傳修】

【甲寅】漢孝宣皇帝地節三年春三月秩膠東相王成中二千石賜爵闗內侯【以本紀修】

解題曰顏師古曰漢制秩二千石一嵗得一千四百四十石中二千石一嵗得二千一百六十石舉成數言之中者滿也事見通鑑

內郡國舉賢良方正【以本紀修】夏四月戊申立子奭爲皇太子大赦天下賜禦史大夫以下爵諸侯王黃金有差【以本紀修】

解題曰此宣帝親政第一事也

五月甲申扶陽侯韋賢致仕六月壬辰以魏相爲丞相封髙平侯辛丑太子太傅丙吉爲禦史大夫【以百官表列傳修】大中大夫疏廣爲太子太傅廣兄子太子家令受爲少傅【以列傳朱熹綱目修】封許皇后父廣漢爲平恩侯位特進【以列傳通鑑修】封中郎將霍云爲冠陽侯【以列傳通鑑修】京師大雨雹大行丞蕭望之上書以爲謁者【以列傳朱熹綱目修】

解題曰京師雹望之上疏以爲春秋昭公三年大雹是時季氏專權卒逐昭公鄕使魯君察於天變宜亡此害今陛下以聖徳居位思政求賢堯舜之用心也然而美祥未臻陰陽不和是大臣任政一姓擅執之所致也附枝大者賊本心私家盛者公室危惟明主躬萬極選同姓舉賢材以爲腹心與參政謀令公卿大臣朝見奏事明陳其職以考功能如是則庶事理公道立姦邪塞私權廢矣余見通鑑

秋九月壬申地震冬十一月詔舉賢良方正直言極諌罷車騎右將軍屯兵池籞未禦幸者假與貧民郡國宮館勿治流民還歸者假公田貸種食勿算事【以本紀朱熹綱目修】戊戌以張安世爲衛將軍領尙書事兩宮衛尉城門北軍兵皆屬霍禹爲大司馬罷其屯兵【以百官表列傳修】

解題曰罷霍禹屯兵此明年誅霍氏之張本也事見通鑑按百官表左右前後將軍皆掌兵及四夷蔡質漢儀漢興置車騎將軍左右前後典京師兵衛四夷屯警蓋南北軍也太尉本兵柄則總之者又太尉也文帝使周捨爲衛將軍張武爲車騎將軍擊匈奴景帝使太尉亞夫將三十六將軍擊吳楚大略可見然皆有事則調發事已則罷故謂之四夷屯警也南軍則衛士之屯在宮門內衛尉所統者是也北軍則衛士之屯在未央宮之北者也產將南軍祿將北軍太尉特守虛名而已周勃旣入北軍尙慮南軍必使衛尉毋內呂產馳斬長樂衛尉而後定文帝夜拜宋昌爲衛將軍鎭撫南北軍以太尉爲相越一年因日食之變罷衛將軍蓋罷南北軍之屯非罷其軍也武帝平百粵置中壘屯騎步兵越騎長水胡騎射聲虎賁八校尉則其軍常屯矣或謂八校謂之增置又在北軍之外是不然以史考之可證者五表稱中壘校尉掌北軍壘門內故監軍禦史穿垣壘爲賈區則軍正丞斬之一也胡建傳當選士馬日監禦史與護軍諸校列坐堂皇上諸校謂中壘校尉以下二也霍光之葬發北軍五校士季賢注謂不以南軍則五校北軍也三也王莽以北軍中壘爲中軍北壘大司馬養士習射其中後遣九虎將北軍精兵尙數萬人四也中興省中壘置北軍中候監屯騎越騎步兵長水射聲五營五也特其前後制度不能無損益耳

十一月令郡國舉孝弟【以本紀修】十二月初置廷尉平四人【本紀】省汶山郡並蜀郡【以本紀荀悅漢紀修】

解題曰蜀郡宋成都嘉定崇慶三府彭卬隆雅茂黎威嶲翼靜恭當悉十三州永康石泉二軍之地

侍郎鄭吉破車師因田其地【以通鑑修】

漢孝宣皇帝地節四年春二月封外祖母爲博平君故鄼侯蕭何曾孫建世爲侯【以本紀修】詔民有大父母父母喪者勿繇事【荀悅漢紀】夏五月山陽濟陰雨雹如雞子【荀悅漢紀】詔子匿父妻匿夫孫匿大父母勿坐【以本紀修】

解題曰詔曰父子之親夫婦之道天性也𨿽有患禍蒙死而存之誠愛結於心仁厚之至也豈能違之哉自今子有匿父母妻匿夫孫匿大父母皆勿坐其父母匿子夫匿妻大父母匿孫罪殊死皆上請廷尉以聞陳瓘曰宣帝之政及於風俗方見於此

霍云霍山免秋七月雲山等遂與霍禹禹母宣城侯夫人顯等謀反丙申雲山禹皆伏誅夷三族八月己酉廢皇后霍氏九月封告反者五人爲列侯【以紀傳通鑑邵雍皇極經世修】解題曰霍禹爲大司馬稱病禹故長史任宣候問禹曰我何病縣官非我將軍不得至是今將軍墳墓未幹盡外我家反任許史奪我印綬令人不省死宣曰大將軍時何可復行持國權柄殺生在手中廷尉李種王平左馮翊賈勝胡及少府徐仁皆坐逆將軍意下獄死史樂成小家子得幸將軍至九卿封侯百官以下但事馮子都【卽紀所謂馮殷王子方等】視丞相亡如也今許史自天子骨肉貴正宜耳大司馬欲用是怨恨不可禹黙然數日起視事山陽太守張敞上封事曰乃者大將軍決大計安宗廟定天下功亦不細矣夫周公七年耳而大將軍二十嵗海內之命斷於掌握方其隆盛時感動天地侵迫陰陽朝臣宜有明言曰陛下褒寵故大將軍以報功徳足矣輔臣顓政貴戚大盛君臣之分不明請罷霍氏三侯皆就第及衛將軍張安世宜賜幾杖歸休時存問召見以列侯爲天子師明詔以恩不聽羣臣以義固爭而後許天下必以陛下爲不忘功徳而朝臣爲知禮霍氏世世無所患苦今朝廷不聞直聲而令明詔自親其文非防之得也今兩侯已出人情不相逺以臣心度之大司馬及其枝屬必有畏懼之心夫近臣自危非完計也臣敞願於廣朝白髮其端直守逺郡其路無由陛下省察上善其計然不徵也余見通鑑【敞與魏相蕭望之皆不得志於光者也光薨之後三人上疏言霍氏俱援季氏專權爲證然相望之所言若未能盡除私意惟張敞辭正气平又善處事惜不用也】

杜延年免【以通鑑列傳修】

解題曰上以延年霍氏舊人欲退之魏相奏延年素貴用事官職多姦遣吏考案但得苑馬多死官奴婢乏衣食坐免官削戶二千餘見通鑑呂祖謙曰以相之賢猶不免於趍附惜哉

詔減鹽賈郡國嵗上系囚掠笞庾死者丞相禦史課殿最【以本紀朱熹綱目修】十二月淸河王年有罪廢遷房陵國除【以紀傳修】

解題曰淸河故郡景帝爲國今恩博冀三州大名府之地

以北海太守朱邑爲大司農渤海太守龔遂爲水衡都尉【以百官表修】

解題曰班固序循吏漢興之初反秦之敝與民休息凡事簡易禁罔疏闊而相國蕭曹以寛厚淸靜爲天下帥【顏師古曰帥道也】民作畫一之歌孝惠垂拱髙後女主不出房闥而天下晏然民務稼穡衣食滋殖至於文景遂移風易俗是時循吏如河南守吳公蜀守文翁之屬皆謹身帥先居以廉平不至於嚴而民從化孝武之世外攘四夷內攺法度民用凋敝姦軌不禁時少能以化治稱者惟江都相董仲舒內史公孫兒寛居官可紀三人皆儒者通於世務明習文法以經術潤飾吏事天子器之仲舒數謝病去寛至三公孝昭幼沖霍光秉政承奢侈師旅之後海內虛耗光因循守職無所攺作至於始元元鳳之間匈奴鄕化百姓益富舉賢良文學問民所疾苦於是罷酒而議鹽鐵矣及至孝宣繇仄陋而登至尊興於閭閻知民事之囏難自霍光薨後始躬萬幾厲精爲治五日一聽事自丞相以下各奉職而退及拜刺史守相輙親見問觀其所繇退而考察所行以質其言有名實不相應必知其所以然常稱曰庶民所以安其田裏而亡嘆息愁恨之心者政平訟理也與我共此者其惟良二千石乎以爲太守吏民之本也數變易則下不安民知其將久不可欺罔乃服從其教化故二千石有治理效輙以璽書勉厲增秩賜金或爵至闗內侯公卿闕選諸所表以次用之是故漢世良吏於是爲盛稱中興焉【王通曰季紮日小雅其周之衰乎孰謂季子知樂小雅烏乎衰其周之盛乎蘇軾謂札之所謂衰者蓋不覩乎文武成康之盛也通之所謂盛者言文武之餘烈歷數百年而未忘也班孟堅謂漢世良吏至孝宣而盛然則班固之謂盛亦猶小雅爲周之盛乎觀者當有考焉】

漢孝宣皇帝元康元年

解題曰攺元誅霍氏故也

春初爲杜陵徙丞相將軍列侯吏二千石訾百萬者家杜陵【以本紀修】

解題曰臣瓉曰杜陵在長安南五十里

三月鳳凰集泰山陳畱甘露降未央宮赦天下賜吏民爵鰥寡孤獨三老孝弟力田帛所振貸勿收【以本紀荀悅漢紀修】夏五月追尊悼考曰皇考戾夫人曰戾後立寢廟【以本紀列傳修】

解題曰有司言禮父爲士子爲天子祭以天子悼園宜稱尊號曰皇考立廟因園爲寢以時爲享尊戾夫人曰戻後置園奉邑範祖禹曰宣帝於昭帝爲孫則稱其父爲皇考可也然議者終不以爲是者以其以小宗而合大宗之統也程頤曰爲人後者謂其所後者爲父母而謂其所生者爲伯叔父母此天地之大義生人之大倫不可得而變易者也然所生之義至尊至大𨿽當專意於正統豈得盡絕於私恩是以先王制禮旣明大義降其服以正統緒然不以正統之親疏而皆爲齊衰不杖期以別之則兩以明其至重而與諸伯叔父不同也宣帝稱其所生爲皇考亂倫失禮固已甚矣而後之議禮者又不能推所生之至恩以明尊崇之正禮乃欲奉以髙官大國但如期親尊屬故事則亦非至當之論也然禮謂爲人後者爲其父母云者猶以父母稱之何也曰旣爲人後則所生之父母者今爲伯叔父母矣然直曰伯叔父母則無以別於諸伯叔父母而見其爲所生之父母故其立文不得不爾非謂旣爲人後而猶得以父母名其所生之父母也胡寅曰禮曰爲人後者爲其父母降不敢貳尊也孟子曰天之生物使之一本覆載之內非有二本之物也

復髙皇帝功臣絳侯周勃等百三十六人家【以本紀荀悅漢紀修】解題曰孟康曰諸復家皆世世無所與得傳同產子【通鑑考異按功臣表詔復家者皆云元康四年不容盡誤故載於四年今考漢紀書於元年當是元年卽下此令訪求至四年事方竟耳今從漢紀】

秋八月詔舉通文學者【以本紀修】

解題曰詔曰朕不明六藝郁於大道是以陰陽風未時其博舉吏民厥身修正通文學明於先王之術宣究其意者各二人中二千石各一人

趙廣漢下廷尉要斬【以百官表通鑑修】少府宋疇坐議鳳凰貶泗水王太傳【以百官表修】以諫大夫蕭望之爲平原太守復徵守少府【以列傳修】

解題曰望之爲平原太守雅意在本朝上疏曰陛下悉出諫官以補郡吏所謂憂其末而忘其本者也朝無爭臣則不知過國無達士則不聞善願陛下選明經術溫故知新通於幾微謀慮之士以爲內臣與參政事乃徵入守少府余見通鑑呂祖謙曰汲黯蕭望之之不欲補外蓋心在王室發於至誠非重內輕外之徒也

東海太守尹翁歸爲右扶風【以百官表修】

解題曰翁歸治東海明察郡中吏民賢不肖及姦邪罪名盡知之縣縣各有記籍自聽其政有急名則少緩之吏民小解輙披籍縣縣收取黠吏豪民案致其罪髙至於死其有所取也以一警百吏民皆服恐懼攺行自新東海大治以髙第入守右扶風治如在東海緩於小弱急於豪彊京師畏其威嚴扶風大治盜賊課當爲三府最余見通鑑陳瓘曰翁歸賢於廣漢逺矣

莎車叛衛候馮奉世矯發諸國兵破之以奉世爲光祿大夫【以通鑑修】

漢孝宣皇帝元康二年春正月赦天下【本紀】

解題曰與士大夫厲精更始也

二月乙丑立倢伃王氏爲皇后【朱熹綱目】三月鳳凰甘露降集賜吏民爵鰥寡孤獨髙年帛【以本紀荀悅漢紀修】夏五月詔二千石察官屬治獄不平者郡國疾疫者毋出今年租【朱熹綱目】詔更名詢【以本紀修】匈奴擾車師田者帝欲擊之魏相諌詔衛司馬鄭吉屯渠犂【以列傳修】

解題曰魏相上書諫願陛下與平昌侯樂昌侯平恩侯及有識者詳議乃可上從相言乃止余見通鑑平恩侯等許伯王元故王武也彼豈足以計天下事而相固推之此其所以稱上意歟

蕭望之爲左馮翊【以列傳修】

漢孝宣皇帝元康三年春神雀集泰山賜諸侯王將軍列侯二千石金郎從官帛有差吏民爵鰥寡孤獨髙年帛【以荀悅漢紀修】三月封故昌邑王賀爲海昏侯【以木紀修】以舊恩封丙吉等爲列侯【以通鑑修】夏六月立子欽爲淮陽王【以本紀修】解題曰張倢伃所生之子也淮陽宋淮寧開封應天三府拱亳二州之地

疏廣疏受請老賜金遣歸【以朱熹綱目修】

解題曰唐仲友曰人論二疏但以爲知足不知廣以正論內忤許伯外咈丞相意上以此器重遂爲二人所忌不去禍必及兼在位五嵗知元帝資質非能保全師傅者故斷然去之不然縱不爲許史所害終亦必如蕭望之不殖產亦所以避禍也事見通鑑

潁川太守黃霸爲京兆尹尋罷歸故官【朱熹綱目】

解題曰先是趙廣漢爲潁川太守患其俗多朋黨故構防吏民令相告訐潁川由是以爲俗民多怨讐及韓延壽徙潁川欲攺更之教以禮讓乃歷召郡中長老爲陳和睦親愛銷除怨咎之路長老皆以爲便因與議定嫁娶喪祭儀品略依古禮不得過法百姓遵用其教數年徙爲東郡太守黃霸代延壽居潁川因其迹而大治事見通鑑陳瓘曰延壽攺廣漢之治黃霸因延壽之政而潁川皆治因革當也

漢孝宣皇帝元康四年春正月詔年八十以上非誣告殺傷人勿坐【以本紀刑法志修】

解題曰詔曰朕惟耆老之人髮齒墮落血气衰微亦亡暴虐之心今或罹文法拘執囹圄不終天命朕甚憐之自今以後諸年八十以上非誣告殺傷人他皆勿坐

遣太中大夫彊等循行天下【以本紀修】秋八月富平敬侯張安世薨【以本紀修】遣光祿大夫義渠安國行邊兵【以列傳朱熹綱目修】比年丰谷石五錢【本紀】

解題曰金城湟中【今邈川地】谷斛八錢糴三百萬斛羌不敢動正此時也特邊郡價直差貴耳

漢孝宣皇帝神爵元年

解題曰應劭曰前年神雀集長樂宮故攺元

春正月帝幸甘泉郊泰畤三月幸河東祠后土攺元【以本紀修】

解題曰宣帝卽位大將軍輔政上共已南面非宗廟之祠不出十二年乃下詔曰蓋聞天子尊事天地修祀山川古今通禮也間者上帝之祠闕而不親十有餘年朕甚懼焉朕飭躬齋戒親奉祀爲百姓蒙嘉气獲丰年焉明年正月上始幸甘泉郊見泰畤數有美祥修武帝故事盛車服敬齋祠之禮頗作詩歌詔曰朕承宗廟戰戰栗栗惟萬事統未燭厥理乃元康四年嘉谷稷【服防日黒粟也】神爵仍集金芝九莖產於函徳殿銅池中【顏師古曰承霤也以銅爲之】九眞獲奇獸南郡獲白虎威鳳爲寶【晉灼曰奇獸駒形麟色牛角仁而愛人威鳳有威儀者】朕之不明震於珍物【顏師古曰獲珍物而心感動也】飭躬齋精祈爲百姓東濟大河天气淸靜神魚舞河幸萬嵗宮神爵翔集【晉灼曰汾陰有萬嵗宮】朕之不徳懼不能任其以五年爲神爵元年宣帝赦令爲符而下者居多何其甚似乎武帝也

賜吏民爵鰥寡孤獨髙年帛【本紀】詔祠江海雒水【以郊祀志修】諌大夫王吉上書不用謝病歸【以列傳修】

解題曰吉疏言明衣服貴賤之章論男女陰陽之序選賢而除任子之令厚賞以減外戚之權減樂府省尙方此皆宣帝之闕政而三代之先務也宣帝治不本於王道則其迂闊之也宜哉事見通鑑

西羌反發三輔中都官徒弛刑及佽飛射士羽林孤兒胡越騎郡國材官騎士詣金城【以本紀修】

解題曰顏師古曰中都官京師諸官府也漢儀注長安諸官獄三十六所李奇曰弛廢也謂若今徒解鉗赭衣置任輸作也臣瓉曰秦左弋官武帝攺曰佽飛官有令丞在上林苑中結繒繳弋鳬鴈以供祀宗廟服防曰周時度江越人在船下負船將覆之佽飛入水殺之顏師古曰取古勇力以名官熊渠之類是也亦因取其便利輕疾若飛也應劭曰天有羽林大將軍之星林諭若林木之盛羽羽翼鷙擊之意故以名武官如淳曰百官表取從軍死事者之子養羽林官教以五兵少壯令從軍漢儀注羽林從官七百人顏師古曰胡越騎之在三輔者也事見通鑑羽林至是始出徵

夏四月遣後將軍趙充國擊西羌六月有星孛於東方以侍中許延壽酒泉太守辛武賢爲將軍與充國等並進【以紀傳修】秋大旱【五行志】詔軍旅暴露令諸侯王列侯毋朝二年【以本紀修】以前將軍韓增爲大司馬車騎將軍領尙書事【以百官表列傳修】趙充國奏罷騎兵畱萬人屯田【以列傳修】解題曰充國上屯田奏謂羌虜易以計破難用兵碎也願罷騎兵畱弛刑應募及淮陽汝南步兵與吏士私從者合凡萬二百八十一人分屯要害處繕鄕亭浚溝渠治湟陿以西道橋令可至鮮水田事出賦人二十畮四月艸生發郡騎及屬國胡騎伉健各千倅馬十二就艸爲田者遊兵以充入金城郡益積蓄省大費上報孰計其便復奏充國上狀條不出兵畱田便宜十二事因田致谷一也排折羌虜令不得歸肥饒之墬以成相畔之漸二也居民得並田作三也罷騎兵以省大費四也至春省甲士卒循河隍漕谷至臨羌以示羌虜五也以暇時下所伐木繕治郵亭六也兵不出令虜竄於風寒之地離霜露疾疫瘃墮之患七也亡經阻逺追死傷之害八也內不損威武之重外不令虜得乘間之執九也亡驚動河南大開小開十也治道橋至鮮水以制西域十一也大費旣省繇役豫息十二也畱屯田得十二便出兵失十二利上復賜報孰計充國奏曰先零精兵不過七八千人失地逺客分散饑凍虜破壊逺在來春騎兵𨿽罷虜見萬人畱田從今盡二月虜馬羸瘦必不敢捐其妻子於它種中逺渉河山而來爲寇又見屯田之士精兵萬人終不敢復將其累重還歸故地不戰而自破之防也余見通鑑曾鞏曰始觀充國防先零匈奴情僞何其明也又觀遣雕庫行羌中告諭沮辛武賢先攻罕開守便宜不出師畫屯田十二利專務以恩信積谷招降羌以謂此以義用與逞詐詭疲人於一戰者絕矣末觀其語諸校曰諸君皆便文自營非爲公家忠計也語中郎曰是何言之不忠也吾固以死守之語浩星賜曰吾老矣豈嫌伐一時事以欺明主哉兵執國之大事當爲後法老臣不以余命明言兵之利害卒死誰當復言之者嗚呼使有位之君子用心皆如充國之不爲隱則天下豈有不治者哉【充國奏疏乃兵家計防其實不在於屯田也先零罕開類皆烏合執不能久充國故欲以計挫之其曰兵難逾度願至金城圖上方略又曰兵當以全取勝是幾也宣帝及在庭諸公未有能知之者充國往復議論不過糧艸多少爾幾務不露也羌人見其調度異於尋常故輸誠而退充國尋亦凱還在邊自冬渉夏未嘗收粒粟不然五月谷將熟詎肯畱以資敵耶充國之答浩星賜曰兵執國之大事當爲後法正是宣帝蓋始悟其幾矣】

魏相條漢興故事詔書采表易陰陽月令奏之【以列傳修】漢孝宣皇帝神爵二年春正月鳳凰集祋祤得寶璧玉器起步壽宮【以郊祀志史記大事紀修】

解題曰祋祤馮翊縣也

二月赦天下【以本紀修】夏五月西羌降秋斬其大豪楊玉首初置金城屬國【以本紀修】匈奴虛閭權渠單於死顓渠閼氏廢其子稽侯防而立右賢王爲握衍朐鞮單於【以列傳通鑑目錄修】匈奴日逐王先賢撣來降遣鄭吉迎之吉都防西域【以紀傳修】九月殺司隸校尉蓋寛饒【以本紀修】

解題曰陳瓘曰宣帝殺趙蓋韓楊皆過而寛饒尢爲可惜寛饒直箴宣帝用刑法任中書之失使用其言治效當何如也事見通鑑

匈奴單於遣名王奉獻賀正月【本紀】

漢孝宣皇帝神爵三年春起樂遊苑【本紀】

解題曰三輔黃圖云在杜陵西北闗中記云宣帝立廟於曲池之北號樂遊

三月丙午髙平憲侯魏相薨【以紀傳修】

解題曰張栻曰魏相所存不得爲正觀其有許史之累則可見矣夫欲其說之行而假許史以爲重此詭禦獲禽之心君子不道也然其爲相四方有異聞逆賊災變輒奏言之其諫伐匈奴書有曰今年子弟殺父兄妻殺夫凡二百二十人臣愚以爲此非小變也此他人不知爲憂者而相獨憂之亦槪乎有聞矣惜其進之不以正牽制徇從之意多而感格正救之風鮮耳

四月戊戍丙吉爲丞相【以百官表紀傳修】秋七月甲子大鴻臚蕭望之爲禦史大夫【以百官表列傳修】八月益小吏俸【以朱熹綱目修】以東郡太守韓延壽爲左馮翊【以百官表列傳修】

漢孝宣皇帝神爵四年春二月赦天下【以本紀荀悅漢紀修】解題曰爲嘉瑞而下也

夏四月秩潁川太守黃霸中二千石賜爵闗內侯賜潁川孝弟民三老力田爵及帛【以紀傳修】令內郡國舉賢良【以荀悅漢紀修】冬十月鳳凰集杜陵十一月殺河南太守嚴延年【以紀傳修】

解題曰延年坐怨望誹謗死刑濫甚矣然所謂是殺人多矣寧無及此乎事見通鑑

十二月鳳凰集上林【以本紀郊祀志修】匈奴稽侯防立爲呼韓邪單於握衍朐鞮單於自殺左大且渠立日逐王胥薄堂爲屠耆單於【以列傳修】

【甲午】漢孝宣皇帝五鳳元年

解題曰應劭曰先者鳳凰五至因以攺元

春正月帝幸甘泉郊泰畤【以本紀修】皇太子冠皇太后賜丞相將軍列侯中二千石大夫帛又賜列侯嗣子爵五大夫男子爲父後者爵一級夏赦徒作杜陵者【本紀】秋匈奴呼掲王右奧鞬王烏借都尉並立爲單於屠耆單於敗走之【以列傳修】冬十二月乙酉朔日有食之【本紀】殺韓延壽【以紀傳修】

解題曰陳瓘曰宣帝爲魏相殺廣漢爲蕭望之殺延壽豈不知韓趙爲可惜哉蓋其操術以謂尊信大臣明辧上下不得不然耳事見通鑑

漢孝宣皇帝五鳳二年春正月帝幸雍祠五畤【以本紀修】夏四月己丑龍雒定侯韓增薨五月將軍許延壽爲大司馬車騎將軍【以紀傳通鑑修】

解題曰自是以後司馬將軍之任外戚躡居之矣

秋八月詔民嫁娶郡國勿禁酒食【以本紀修】左遷蕭望之太子太傅以太子太傅黃霸爲禦史大夫【以列傳修】匈奴呼韓邪單於敗屠耆單於殺之呼韓邪兄左賢王屠吾斯立爲郅支骨都侯單於【以列傳修】十二月免平通侯楊惲爲庶人【朱熹綱目】

漢孝宣皇帝五鳳三年春正月癸卯博平定侯丙吉薨二月黃霸爲丞相封建成侯【以本紀百官表修】三月帝幸河東祠后土【以本紀修】詔減天下口錢赦殊死以下【以本紀修】遣諌大夫王褒求金馬碧雞之神【以荀悅漢紀修】

解題曰通鑑以褒傳有宣帝時修武帝故事之語故載於神爵元年幸甘泉之後按本傳神爵五鳳之間數有嘉應上頗作歌詩欲興協律之事知音善鼔雅琴者皆召見待詔於是益州刺史王褒欲宣風化於眾庶使褒作中和樂職宣布詩選好事者令依鹿鳴之聲習而歌之久之歌太學下轉而上聞褒自奏褒有軼材上乃徵褒詔褒爲聖主得賢臣頌令褒與張子僑等並待詔頃之擢爲諫大夫太子體不安苦忽忽善忘使褒等皆之東宮虞侍太子後方士言益州有金馬碧雞之寶可祭祀致也帝使褒往祀焉道病死則非神爵年間事明矣元後傳五鳳中太子所幸司馬良娣死太子悲恚發病不樂宣帝令皇后擇後宮家人子可以虞侍太子者送王政君太子宮以此尢知非神爵年間事今從荀悅漢紀載之於此【如淳曰金形似馬碧形似雞後漢靑蚙縣禺同山有碧雞金馬光景時時出見】

張敞請逺方士【以郊祀志修】

解題曰或言益州有金馬碧雞之神詔遣王褒求之劉更生獻淮南枕中鴻寶苑祕方令尙方鑄作京兆尹張敞上疏諌後尙方待詔皆罷敞閱一年卽免故書於遣褒之後

置西河北地屬國以處匈奴降者【本紀】

漢孝宣皇帝五鳳四年春正月廣陵王胥伏誅【以本紀通鑑目錄修】

解題曰廣陵故江都國武帝元狩三年更名今揚眞泰三州髙郵府之地

匈奴呼韓邪單於稱臣遣弟谷蠡王入侍減戍卒什二【以本紀修】大司農中丞耿壽昌奏糴三輔近郡谷省漕運邊郡設常平倉賜爵闗內侯【以本紀食貨志修】夏四月辛丑朔日有食之【以五行志修】遣丞相禦史掾循行天下【以本紀修】殺楊惲【以列傳修】

解題曰舉寃獄之使方出而惲遽當不道之誅於定國時爲廷尉民自以不寃觀其奏惲妖言大逆不道是民不寃而士大夫固寃甚也惜哉事見通鑑

匈奴郅支單於破呼韓邪單於都單於庭【以朱熹綱目修】漢孝宣皇帝甘露元年

解題曰宋庠紀年通譜元年詔甘露降集京師四年詔鳳凰甘露五鳳三年祠后土甘露降神爵集至此攺元以協瑞

春正月帝幸甘泉郊泰畤【以本紀修】皇太子奭見上所用多文法吏言宜用儒生帝曰漢家自有制度本以霸王道雜之柰何純任徳教用周政嘆曰亂我家者太子也【以本紀修】

解題曰張栻曰王者之政皆無所爲而爲之霸者則莫非有爲而然也無所爲者天理義之公也有所爲者人欲利之私也漢自髙祖取天下固非若湯武弔民伐罪之心其立國規模大抵皆因秦舊而無復三代封建井田公天下之心其合於王道者如約法三章爲義帝發喪要亦未免有假之之意其實不孚也則其雜霸固有自來惟文帝天資爲近之然亦雜於黃老刑名考其設施動皆有術但其資美而術髙耳至於宣帝則又霸之下者西京之亡自宣帝始蓋文景養民之意至是消靡盡矣且帝豈眞知所謂徳教者哉王者之政本乎天理建立人紀施於萬事仁立義行而無偏獘不舉之處此古人之所以制治保邦而垂裕乎無疆者後世未嘗眞知王道顧曰儒生之說迂闊而難行蓋亦未之思矣呂祖謙曰宣帝自以爲能知制度所在殊不知漢家大制度自髙恵文景蕭曹絳灌養成大規模所謂其政悶悶者帝固未之識也余見通鑑

以闗內侯韋成爲淮陽中尉【以列傳通鑑修】

解題曰丞相扶陽侯賢病篤子以事系獄宗家矯賢令以成爲後成深知非賢雅意卽陽狂不應召大鴻臚奏狀章下丞相禦史案驗丞相禦史以成實不病劾之引拜成不得已受爵帝髙其節淮陽王明察好法母張倢伃尢幸上有意欲用代太子然用太子起於細微又蚤失母故不忍也久之上以成陽狂讓侯兄乃召拜成爲淮陽中尉欲感諭王輔以推讓之道太子由是遂安陳瓘曰是將以絕憲王覬覦之念消患於未萌其事豈細哉

匈奴呼韓邪單於遣子右賢王入侍【朱熹綱目】二月丁巳樂成敬侯許延壽薨【以本紀修】夏四月黃龍見新丰【本紀】建章未央長樂宮鐘簴銅人皆生毛【郊祀志】丙申太上皇廟火甲辰孝文廟火上素服五日【本紀】冬匈奴呼韓邪單於遣弟左賢王朝賀【以本紀修】烏孫王死遣使立大小昆彌【以列傳修】漢孝宣皇帝甘露二年春正月立子囂爲定陶王【以荀悅漢紀修】

解題曰定陶故梁國景帝中六年別爲濟陰國

赦天下減民算三十【以本紀修】

解題曰顏師古曰算減錢三十也

朱崖郡反夏四月遣兵擊之【朱熹綱目】

解題曰賈捐之謂自武帝立儋耳朱崖郡二十餘年間凡六反叛甘露元年九縣反發兵擊定之蓋去年又反今年始遣護軍都尉祿將兵擊之耳初元捐之建罷朱崖之議於定國以爲前日興兵擊之連年護軍都尉校尉及丞凡十一人還者二人卒及轉輸死者萬人以上費用三萬萬餘兩尙未能盡降正謂是役也

五月己丑於定國爲禦史大夫【以百官表列傳修】秋九月立子宇爲東平王【以本紀修】

解題曰東平故梁國景帝中六年別爲濟東國武帝元鼎元年爲大河郡至是爲東平國宋東平襲慶二府沂濟二州之地

十二月帝幸萯陽宮屬玉觀【以本紀修】

解題曰應劭曰宮在鄠秦文王所起【李斐曰萯音倍】服防曰觀在扶風【晉灼曰屬玉水鳥似防防以名觀也】

營平壯武侯趙充國卒【以通鑑修】

漢孝宣皇帝甘露三年春正月帝幸甘泉郊泰畤匈奴呼韓邪單於來朝位諸侯王上稱藩臣而不名賜璽綬冠帶衣裳車馬金繒置酒建章宮二月罷歸保幕南光祿城郅支單於遁【以本紀修】圖畫功臣於麒麟閣【通鑑目錄】解題曰顏師古曰漢宮閣疏麒麟閣蕭何造

鳳凰集新蔡賜汝南太守新蔡長吏三老孝弟力田鰥寡孤獨帛有差民爵二級毋出今年租【以本紀修】三月己丑建成安侯黃霸薨【以本紀列傳修】

解題曰樂陵侯史髙以外屬舊恩侍中貴重霸薦髙可太尉天子使尙書召問霸太尉官罷久矣丞相兼之所以偃武興文也如國家不虞邊境有事左右之臣皆將率也夫宣明教化通達幽隱使獄無寃刑邑無盜賊君之職也將相之官朕之任焉侍中樂陵侯髙帷幄近臣朕之所自親君何越職而舉之尙書令受丞相對霸免冠謝罪數日乃決自是後不敢復有所請霸死後樂陵侯髙竟爲大司馬呂祖謙曰當丙魏爲相帝已親細務權已在外戚特其望重尙可掩覆故君道尙未見其失及黃霸爲相帝待之亡如也夫國有重臣故內則姦雄畏憚而不敢發外則夷狄震懾而不敢叛朝廷所以有此重臣者皆由人主虛心屈己養成其徳望今帝之待霸乃如此此自賊其根本也漢自髙恵以來寛大淳厚養成治體至宣帝信賞必罰綜核名實至於百工技巧咸精其能譬如元气不實而盡發於外其死可立而待矣班固謂宣帝功光祖宗不知宣帝之治正與漢家相悖固豈足以語此

五月甲午於定國爲丞相封西平侯【以百官表紀傳修】詔諸儒講五經同異於石渠閣帝親稱制臨決立梁邱易大小夏侯尙書谷梁春秋博士【以紀傳修】

解題曰時論易則施讐梁丘臨論書則歐陽地余林尊周堪張山拊假倉論詩則韋成張長安薛廣徳論禮則戴聖聞人通漢春秋公羊則嚴彭祖申挽伊推宋顯許廣谷梁則尹更始劉向周慶丁姓王亥太傅蕭望之等平奏其議於是顓門之風自是益長至後漢而甚矣藝文志載尙書議奏四十二篇禮議奏三十八篇春秋議奏三十九篇論語議奏十八篇五經雜議十八篇顏師古曰三輔故事石渠閣在未央殿北以藏祕書

冬烏孫公主來歸【以通鑑修】皇孫驁生【通鑑】

漢孝宣皇帝甘露四年夏廣川王海陽有罪遷房陵國除【以本紀列傳修】冬十月未央宮宣室閣災【以本紀修】徙定陶王囂爲楚王【以列傳修】匈奴呼韓邪郅支單於俱遣使朝獻【以通鑑修】漢孝宣皇帝黃龍元年

解題曰顏師古曰此年二月黃龍見廣漢郡故攺元

春正月帝幸甘泉郊泰畤匈奴呼韓邪單於來朝二月歸國【以本紀修】郅支單於徙都堅昆【以列傳修】

解題曰按匈奴傳堅昆東去單於庭七千里西去車師五千里唐賈眈四夷述堅昆卽戛防斯地

詔諸請詔省卒徒自給者皆止禦史察計簿疑非實者按之【以本紀修】

解題曰應劭曰時有請云詔使出者省卒徒以其直自給不復取廩假𨿽有進入於官非舊章也故絕之張晏曰先是武帝以用度不足宜有以益官者或奉使求不受奉祿自省其徒眾以取其廩者或自給於是姦吏緣以爲利所得多於本祿故絕之

三月有星孛於王良閣道入紫微宮帝寢疾以侍中樂陵侯史髙爲大司馬車騎將軍蕭望之爲前將軍光祿勲太子少傅周堪爲光祿大夫受遺詔輔政領尙書事【以本紀修】

解題曰踵武帝故事也宣帝不信儒學宜於經生學士落落不合然以望之經明持重材任宰相又使之與周堪傅相太子臨終選大臣可屬者遂付以受遺不可謂無所見者夫何平時所信之史髙乃居其首卒使之表裏恭顯以危正人詒厥孫謀以燕翼子宣帝豈能知之耶事見通鑑

冬十二月甲戍帝崩於未央宮癸巳太子卽皇帝位謁髙廟尊皇太后曰太皇太后皇后曰皇太后【以本紀修】解題曰太皇太后上官皇后也按上官皇后傳𨿽云皇太后廢王賀立孝宣皇帝宣帝卽位爲太皇太后而本紀不書也至宣帝崩癸巳太子卽位乃書之所以元平元年歸長樂宮五鳳元年賜列侯嗣子爵止書曰皇太后不曰太皇太后通鑑旣本外戚傳於元平元年書尊皇太后爲太皇太后又據本紀於黃龍元年書尊皇太后爲太皇太后似爲重復今止於黃龍元年書之

大事記續編卷二

欽定四庫全書

大事記續編卷三

明王禕撰

漢孝元皇帝初元元年春正月辛丑塟社陵上諡曰孝宣皇帝【以本紀修】賜諸侯王公主列侯黃金二千石以下錢帛有差大赦天下【以本紀修】以散騎諫大夫給事中劉向爲散騎宗正給事中【以荀悅漢紀修】

解題曰元帝卽位蕭望之選白宗室明經達學散騎諌大夫劉更生給事中余見通鑑

丙午立倢伃王氏爲皇后封其父禁爲陽平侯【以列傳修】解題曰初濟北王安失國齊人謂之王家因以爲氏孫賀爲武帝繡衣禦史徙魏郡元城建公曰昔春秋沙麓崩晉史卜之曰陰爲陽雄土火相乘故有沙麓崩後六百四十五年宜有聖女興其齊田乎今王翁孺徙日月當之後八十年當有貴女興天下云禁本始三年生政君禁有四女八男政君在身夣月入其懷年十八入掖庭爲家人子帝令擇後宮家人子虞侍太子政君與在其中送太子宮見於丙殿壹幸有身甘露三年生成帝於甲館畫堂夫王莽變天下以諂僞自謂裔出黃虞其詳不可致詰然則沙麓夣月之類皆假神怪以誑愚俗耳班固乃從而盡紀之柳宗元作貞符如鳥巨迹白魚流火之異一切排詆之以扶正道固安足以語此

以公田及苑可省者賑業貧民賦貸種食【以本紀修】封外祖父同產弟子中常侍許嘉爲平恩侯【以本紀修】夏四月遣光祿大夫褒等十二人循行天下【以本紀修】

解題曰詔曰朕承先帝之聖緒獲奉宗廟戰戰兢兢間者地數動而未靜懼於天地之戒不知所由方田作時朕憂蒸庶之失業臨遣光祿大夫褒等十二人循行天下延登賢俊招顯側陋因覽風俗之化相守二千石誠能正躬勞力壹明教化以親萬姓則六合之內和親庶幾乎無憂矣書不云乎股肱良哉庶事康哉布告天下使明知朕意【史稱元帝號令溫雅有古風烈故錄此詔亦見其文有餘實不足也】

詔郡國被災甚者毋出租賦江湖園池屬少府者假貧民【以本紀修】賜宗室爲三老孝弟力田鰥寡孤獨帛吏民五十戶牛酒【以本紀修】六月以民疾疫損太官膳減樂府員省苑馬以振困乏【以本紀修】秋八月上郡屬國降胡亡入匈奴【以本紀修】九月關東郡國十一大水饑令宮館希幸者勿治減谷食馬肉食獸【以本紀修】遣使徵王吉貢禹吉道病死以禹爲諫議大夫【以列傳修】

解題曰元帝卽位召王吉貢禹與武帝召申公枚乘同意不可謂無志於爲治者吉死而禹亦耄及不競惜哉事見通鑑

是歲初置戊巳校尉屯田車師故地【以百官表列傳修】

解題曰顏師古曰甲乙丙丁庚辛壬癸皆有正位惟戊巳寄治耳今所置校尉亦無常居故取戊巳爲名有戊校尉巳校尉一說戊巳居中鎭覆四方今校尉亦處西域之中撫諸國也按校尉屯田車師前王庭則有常居矣非寄治也西域自有都護校尉特其屬爾鎭覆四方非其所任況車師王庭亦非西域之中蓋戊巳土也屯田畊種以土爲事故以名官也余見通鑑

詔除減律令【以刑法志修】

解題曰見哀帝建平三年光武建武十四年解題

漢孝元皇帝初元二年春正月帝幸甘泉郊泰畤【以本紀修】下蕭望之周堪劉向獄皆免爲庶人【以列傳通鑑修】

解題曰此初逐受遺大臣也初宣帝不甚從儒術任用法律而中書宦官用事中書令恭久典樞機明習文法與車騎將軍史髙爲表裏論議常獨持故事不從望之等望之以爲中書政本宜以賢明之選自武帝遊宴後廷故用宦者白欲更置士人繇是大與恭顯忤余見通鑑陳瓘曰宣帝以兵柄授許史以樞機付恭顯而歸過於儒不亦悖乎

二月丁巳立弟竟爲淸河王【以諸侯王表及本紀修】戊午隴西地震毀落太上皇廟敗城郭官寺民屋【以荀悅漢紀修】三月立廣陵王太子霸爲王【本紀】罷黃門乘輿狗馬水衡禁囿宜春下苑少府佽飛外池嚴籞池田假貧民【以本紀修】

解題曰晉灼曰塟二世杜南宜春苑中顏師古曰卽今京城東南隅曲江池是如淳曰佽飛具矰繳以射鳬鴈故有池也蘓林曰嚴籞射苑也

詔災甚者無出租賦赦天下舉茂材直言極諫之士【以本紀修】

解題曰翼奉奏封事曰臣聞人气內逆則感動天地天變見於星气日蝕地變見於奇物震動所以然者陽府其精陰用其形猶人之有五藏六體五藏象天六體象地故藏病則气色發於面體病則欠申動於貌古者朝廷必有同姓以明親親必有異姓以明賢賢今左右無同姓獨以舅後之家爲親異姓之臣又疏王后之黨滿朝非特處位執尢奢潛過度陰气之盛不亦宜乎又聞未央建章甘泉宮才人各以百數皆不得天性及諸侯王國與其後宮宜爲設員出其過制者今異至不應災將隨之其法大水極陰生陽反爲大旱甚則火災春秋宋伯姬是矣余見通鑑

夏四月丁巳立子驁爲皇大子賜禦史大夫爵關內侯中二千石右庶長天下當爲父後者爵一級列侯錢【以荀悅漢紀修】賜蕭望之爵關內侯給事中【以列傳通鑑修】六月關東饑【本紀】秋七月地震北海水溢詔公卿陳過失【以本紀修】徵周堪劉向爲中郎尋下獄免爲庶人

解題曰堪向至是再用而再黜矣

冬十二月中書令恭僕射石顯譖蕭望之望之自殺【以本紀修】

解題曰劉更生使其外親上變事言春秋地震爲在位執政太盛也不爲三獨夫動亦已明矣前恭奏望之等獄決三月地大震恭移病出後復視事天陰雪由是言之地動殆爲恭等書奏恭顯疑更生所爲白請考姦詐辭果服遂逮更生系獄下太傅韋成諫大夫貢禹與廷尉雜考劾更生前爲九卿坐與望之堪謀排車騎將軍髙許史氏侍中者毀離親戚欲退去之而獨專權爲臣不忠幸不伏誅復防恩徵用不悔前過而教令人言變事誣罔不道更生坐免爲庶人而望之亦坐使子上書自寃前事恭顯白令詣獄置對望之自殺余見通鑑夫韋成貢禹世之所謂儒者也豈不知望之更生國之楨榦縱不能如鄭昌之訟寛饒慶忌之救劉輔亦何忍會貴幸而中以深文乎今劾更生罪至不道是殆觀望恭顯許史之意耳儒者若此豈有益於人之國哉張拭曰望之向輔初政以元帝天資之弱而外有史髙總朝廷之事內有恭顯制樞機之權可謂孤危之甚要當艱深其慮正固其守誠意懇惻以廣上心人才兼收以彊國勢積之以久羣心歸而理勢順庶幾可爲此易屯膏小貞之義也今二子綢繆經理未嘗有一日之功遽白罷中書宦官其機已盡露而無餘旣不防信用而中外小人並起而乘之以鄭朋之傾邪而使之待詔至於華龍之污穢亦欲入其黨彼蓋有以召之矣袁安任隗當竇憲彊橫之時非惟不能加害而卒能去之以其所處者正也二子曾不知此至於使外親上變事與子上書則又其無識之甚者矣

恭死石顯爲中書令【以通鑑修】

漢孝元皇帝初元三年春令諸侯相位郡守下【本紀】解題曰顏師古曰諸侯謂諸侯王也

棄珠厓郡【以紀傳修】

解題曰揚雄曰珠厓之絕捐之之力也否則介鱗易我衣裳事見通鑑

夏四月乙未茂陵白鶴館災赦天下【以五行志修】

解題曰通鑑據本紀作乙未晦劉羲叟長歷四月癸丑晦非乙未也五行志但作乙未今從之

旱【荀悅漢紀】立長沙王旦弟宗爲王【通鑑】六月詔罷甘泉建章宮衞令就農百官條奏省費【以本紀修】以周堪爲光祿勲堪弟子張猛爲光祿大夫給事中【以列傳通鑑修】

漢孝元皇帝初元四年春正月帝幸甘泉郊泰畤三月幸河東祠后土【以本紀修】赦汾陰徒【通鑑】

漢孝元皇帝初元五年春正月以周子南君爲周承休侯【本紀】三月帝幸雍祠五畤【本紀】夏四月有星孛於參詔太官所具減半乘輿馬無乏正事而已罷角抵上林宮館希禦幸者齊三服官北假田官鹽鐵官常平倉及博士弟子員省刑罰七十餘事【以本紀荀悅漢紀修】

解題曰用貢禹諸儒議也詔曰朕之不逮序位不明眾僚又慮未得其人元元失望上感皇天陰陽爲變咎流萬民朕甚懼之乃者關東連遭災害饑寒疾疫天下終命詩不云乎凡民有喪匍匐救之其令太官毋日殺所具各減半乘輿秣馬毋乏正事而已【顏師古曰正事謂駕供祭祀搜獵之事非遊田者也】罷角抵上林宮館希禦幸者齊三服官【李斐曰齊國舊有三服之官春獻冠幘縰爲首服紈素爲冬服輕綃爲夏服凡三吳莘曰按地理誌齊郡臨淄縣有服官三服官者言有官舍三所非謂首服冬服夏服而名官也貢禹論三服官作工各數千人言各則知其非一矣漢紀載此疏乃去各字非也襄邑有服官獨不能蓋所供龍衮之屬禮不可缺至臨淄三官固可省者禹又言三工官費五千萬亦謂每一工官爲費若此也】北假田官【晉灼曰匈奴傳秦始皇渡河據陽山北假中王莽傳五原北假膏壤殖谷北假地名】鹽鐵官【始元欲罷而未能至是罷之永光復】常平倉【簫望之謂耿壽昌欲近糴漕關內之谷築倉治船費直二萬萬餘其擾動可見】博士弟子毋置員以廣學者賜宗室子有屬籍者馬一匹至二駟三老孝者帛人五匹弟者力田二匹鰥寡孤獨二匹吏民五十戶牛酒省刑罰七十餘事【見哀帝建平三年解題】除光祿大夫以下至保同產之令【應劭曰舊時相保一人有過皆當坐之顏師古曰特爲郎中以上除此令者所以優之也】令從官給事宮司馬門者得爲大父母父母兄弟通籍【顏師古曰從官親近天子常侍從者也司馬門者宮之外門也衞尉有八屯衞侯司馬主衞士儌巡宿衞每面各二司馬故衞宮之外門爲司馬門應劭曰籍者爲二尺竹牒記其年紀名字物色縣之宮門案省相應乃得入也】

令民七歲乃出口錢【以列傳荀悅漢紀修】

解題曰貢禹上書古民亡賦算口錢起武帝徵伐四夷重賦於民民產子三歲則出口錢故民重困至於生子輒殺甚可悲痛宜令兒七歲去齒乃出口錢年二十乃算民產子七歲乃出口錢自此始也

六月辛酉以長信少府貢禹爲禦史大夫冬十二月丁未禹卒以長信少府薛廣徳爲禦史大夫【以百官表紀傳修】解題曰禹在位數言得失初石顯聞眾人匈匈言已殺前將軍蕭望之望之當世名儒顯恐天下學士姍已病之是時諫大夫貢禹明經著節顯使人致意深自結納因薦禹歷位九卿至禦史大夫禮事之甚備議者於是稱顯以爲不妬譖望之矣【後漢曹節以陳蕃竇氏旣誅海內多怨欲借寵時賢以爲名白靈帝拜韋著爲東海相事相類】余是通鑑

匈奴郅支單於殺漢使者西走康居【以紀傳修】司隸校尉諸葛丰劾侍中許章收丰司節【以列傳荀悅漢紀修】

解題曰丰爲司校尉刺舉無所避時侍中許章以外屬貴幸奢淫不奉法賓客犯事與章相連丰按劾章欲奏其事適逢許侍中私出丰駐車舉節詔章曰下欲收之章迫窘馳車去丰追之許侍中因得入宮門自歸上丰亦上奏於是收丰節司去節自丰始

漢孝元皇帝永光元年春正月帝幸甘泉郊泰畤【以本紀修】三月詔丞相禦史舉質朴惇厚遜讓有行者光祿歲以此科第郎從官【本紀】

解題曰顏師古曰始令丞相禦史舉此四科人以擢用之而見在郎及從官又令光祿每歲依此科考校定其第髙下用知其人賢否也

三月赦天下無田者貸種食【以本紀修】

解題曰詔曰五帝三王任賢使能以登至平而今不治者豈斯民異哉咎在朕之不明亡以知賢也是故壬人在位而吉士雍蔽重以周泰之獘民漸薄俗去禮義觸刑法豈不哀哉繇此觀之元元何辜其赦天下令厲精自新各務農業無田者皆假之貸種食如貧民【呂祖謙曰漢至元帝百餘年矣文景武昭宣之盛爲兩漢之冠永光元年之詔猶云承周秦之敝俗化陵夷風俗之難格如此】

雪隕霜殺桑【以五行志修】秋七月史髙免【以百官表荀恱漢紀修】九月隕霜殺稼大饑【以五行志通鑑修】戊子以侍中衞尉王接爲大司馬車騎將軍【以百官表荀恱漢紀修】

解題曰荀恱曰接者宣帝舅王無故之子也

薛廣徳免帝欲以太中大夫孔霸代之霸固讓乃以太子太傅韋成爲禦史大夫【以列傳修】

解題曰按列傳自禦史大夫貢禹卒及薛廣徳免輒欲用霸霸讓位自陳至於再三上深知其至誠乃弗用孔叢子載其辭語曰臣世以經學爲業家轉相承作爲訓法今俗儒繁法逺本雜以妖妄侍中安國受詔綴集古義臣乞爲太常典臣家業與安國紀綱古訓帝遂拜太常孔叢子僞書也不足據

待詔賈捐之棄市【以列傳修】冬十二月於定國免【以列傳百官表修】城門校尉諸葛丰免【以列傳通鑑修】匈奴呼韓邪單於歸北庭【朱熹綱目】徙淸河王竟爲中山王【以通鑑修】

解題曰中山故郡也景帝三年爲國今中山府祁州之地

左遷光祿勲周堪河東太守光祿大夫張猛槐裏令【以列傳修】

解題曰以石顯許史等譖故也於是堪等三用而三黜矣事見通鑑

漢孝元皇帝永光二年春二月赦天下【以本紀修】

解題曰據胡安國通鑑舉要歷補遺此後赦之無事義者不載

丁酉韋成爲丞相復封扶陽侯右扶風鄭爲禦史大夫【以列傳百官表修】三月壬戌朔日有食之令內郡國舉茂材賢良直言【以本紀修】夏六月赦天下【本紀】秋七月西羌反遣右將軍馮奉世擊之八月以太常任千秋爲奮威將軍別將五校並進大破之【本紀】

解題曰按後漢列傳無弋爰劍曾孫忍忍子研景帝時研種畱何率種人求守隴西塞於是徙於狄道安故臨洮氐道羌道縣武帝開西河四郡隔絕羌胡不得交關先零與封養牢姐與匈奴通遣李息徐自爲擊平之始置護羌校尉統領焉羌乃去湟中依西海鹽池左右宣帝時先零渡湟水郡縣不能禁趙充國破平之研十三世孫燒當立元帝時彡姐等七種冦隴西馮奉世破降之按先零之反也充國之計在於招降罕研解散虜謀故𨿽發三輔中都官徒弛刑及佽飛羽林胡越騎郡國材官郡騎士合六萬人用許延壽辛武賢爲將軍而充國終守罷騎兵屯田之防而先零以降彡姐旁種之反也奉世之計在於師不久暴而天誅亟決故𨿽已調萬二千人必待發三輔河東農越騎迹射佽飛彀者羽林及呼速防嗕種六萬餘人而後進而彡姐以破其計不同其成功則一而已班固謂奉世爲折衝宿將功名次充國其確論哉事見通鑑【顏師古曰彡音所亷反又音先亷反姐音紫】

天艸有雄鷄生角【以五行志荀恱漢紀修】

解題曰荀恱曰本志以爲黃龍初元永光雞變三見王氏僭位之明也

漢孝元皇帝永光三年春二月馮奉世還京師以爲左將軍爵關內侯【以通鑑修】三月立子康爲濟陽王【以本紀修】解題曰按漢地裏志後漢郡國志樂史寰宇記歐陽志輿地廣記宣帝甘露二年更濟陰爲定陶四年復成帝河平復爲定陶哀帝復後漢因之晉爲濟陽郡杜預注曹國在濟陰定陶而晉志乃有濟陽郡郡更名在預之後也宋興仁府濟濮拱單徐五州廣濟軍之地

夏四月平昌考侯王接薨秋七月許嘉爲大司馬車騎將軍【以通鑑修】冬十一月地震雨水【通鑑】復鹽鐵官博士弟子員【本紀】

漢孝元皇帝永光四年春三月帝幸雍祠五畤【以本紀修】夏六月甲戌孝宣園東闕災【本紀】戊寅晦日有食之詔直言無所諱【以本紀修】以周堪爲光祿大夫領尙書事張猛爲太中大夫堪尋卒中書令石顯譖猛猛自殺【以列傳修】

解題曰是時孝宣廟闕災其晦日食帝召諸前言日變在堪猛者責問皆稽首謝乃下詔曰河東太守堪先帝賢之命而傅朕資質淑茂道術通明論議正直秉心有常發憤悃愊信有憂國之心以不能阿尊事貴孤特寡助抑厭遂退【顏師古曰厭一甲反不伸也】卒不克明往者眾臣見異不務自修深惟其故而反晻昧說天托咎此人朕不得已出而試之以彰其材堪出之後大變仍臻眾亦嘿然堪治未期年而三老官屬有識之士詠頌其美【漢敬三老之風至叔世猶然如頌至尊之類是也】使者過郡靡人不稱此固足以彰先帝之知人而朕有以自明也俗人乃造端作基非議詆欺或引幽隠非所宜明意疑以類欲以陷之朕亦不取也朕迫於俗不得專心【帝之優柔不斷如此】乃者大暑大異朕甚愳焉今堪年衰歲暮恐不得自信排於異人將安究之哉其徵堪詣行在所拜爲光祿大夫秩中二千石領尙書事猛復爲太中大夫給事中余見通鑑堪等於是四任用矣愈用而愈不競惜哉以帝之知堪如此而卒使之厭抑以死此郭公之所以亡國也歟

秋九月戊子罷衞思後園及戾園【本紀】冬十月乙丑罷郡國祖宗廟諸陵分屬三輔【以本紀修】作初陵勿置縣邑徙民【以本紀修】

漢孝元皇帝永光五年春正月帝幸甘泉郊泰畤三月幸河東祠后土【以本紀修】秋穎川水【以本紀修】冬大獵於長楊【以本紀修】十二月乙酉毀太上皇孝惠帝寢廟園【以本紀修】河決淸河【以溝洫志修】

解題曰自塞宣防後河復北決於館陶【今大名府館陶縣】分爲屯氏河【河水別出爲屯氏河東北至章武入海顏師古曰隋誤以爲毛氏河】東北經魏郡淸河信都勃海入海廣深與大河等故因其自然不隄塞也此開通後館陶東北四五郡𨿽時小被水害而兗州以南六郡無水憂地節中光祿大夫郭昌使行河北曲三所水流之勢皆邪直貝丘縣【屬淸河郡】恐水盛隄防不能禁乃各更穿渠直東經東郡界中不令北曲渠通利百姓安之永光五年河決淸河靈鳴犢口而屯氏河絕魏郡宋大名開徳隆徳三府相磁濬洺四州之地勃海河間安得燕山三府滄霸淸棣莫五州永靜保定信安三軍之地東郡滑濮博濟四州濟南東平大名開徳興仁信徳六府之地【靈縣屬淸河郡河水別出爲鳴犢河東北至信都蓨縣入屯氏河蓨音條】

漢孝元皇帝建昭元年

解題曰宋庠紀年通譜義取建立昭明之義

春正月戊辰隕石於梁【以五行志修】三月帝幸雍祠五畤【以本紀修】秋八月有白蛾羣飛蔽日【以本紀修】冬河間王元有罪遷房陵【本紀】罷孝文太后孝昭太后寢園【本紀】

漢孝元皇帝建昭二年春正月幸甘泉郊泰畤三月幸河東祠后土【以本紀修】益三河太守秩戶十二萬爲大都【本紀】夏六月立子興爲信都王【以本紀修】郎中京房奏考功課吏法令公卿議之【以通鑑修】八月光祿勲匡衡爲禦史大夫【以百官表傳修】閏月丁酉太皇太后上官氏崩【以本紀通鑑修】冬十一月齊楚地震大雪【本紀】禦史中丞陳咸髠爲城旦【以列傳修】以京房爲魏郡太守尋徵下獄棄市【以本紀列傳修】

解題曰永光建昭間西羌反日蝕久靑亡光陰霧不精房上疏所言屢中天子數召見問房對曰古帝王以功舉賢則萬化成瑞應著末世以毀譽取人故功業廢而致災異宜令百官各試其功災異可息詔使作其事房奏考功課吏法【晉灼曰令丞尉治一縣崇教化亡犯法者輒遷有盜賊滿三日不覺則尉事也令覺之自除二尉負其二率相準如此法】上令公卿朝臣與房會議皆以房言煩碎不可許上意鄕之時部刺史奏事京師上召見諸刺史令房曉以課事刺史復以爲不可行惟禦史大夫鄭光祿大夫周堪初言不可後善之後上令房上弟子曉知考功課事者欲試用之房上中郎任良姚平願以爲刺史試考功法臣得通籍殿中爲奏事以防壅蔽石顯五鹿充宗皆疾房欲逺之建言宜試以房爲魏郡太守得以考功法治郡房自請願無屬刺史得除用它郡人自第吏千石已下歲竟得乘傳奏事天子許焉房自知數以論議爲大臣所非內與石顯五鹿充宗有隙不欲逺離左右及爲太守憂懼未發上令陽平侯鳳承制詔房止無乘傳奏事房意愈恐去月餘竟徵下獄棄市余見通鑑胡寅曰君臣之交有淺深交深者聖人猶存不可則止之戒況交淺者乎房事元帝其交固淺陳考功法帝𨿽向之而公卿朝臣皆以爲不可又欲上加親信而不量帝之庸懦不可恃也亦難乎其免矣房學易不明其義徒以災變占候爲事此易之末也易曰不出戶庭何謂也子曰亂之所生也言語以爲階君不密則失臣臣不密則失身房乃每道所對上語於人致石顯之言得入又曰樂天知命故不憂房言災變常中旣去朝占曰湧水出道人當逐死知不免矣猶上疏以趙髙斤石顯冀上還已是不自信其術也故占候前知之學君子不貴焉惟明乎消息盈虛之理語默進退之機以不失乎時中則易之道也

漢孝元皇帝建昭五年夏六月甲辰扶陽共侯韋成薨【以本紀修】壬子晦日有食之不盡如鉤【以五行志修】秋七月癸亥匡衡爲丞相封樂安侯衞尉李延壽爲禦史大夫【以百官表列傳修】冬使護西域騎尉甘延壽副校尉陳湯矯發屯田吏士西域胡兵襲擊郅支單於於康居殺之【以本紀稽古錄修】

漢孝元皇帝建昭四年春正月縣郅支首藳街十日告祠郊廟羣臣上壽置酒【以本紀修】

解題曰晉灼曰藳街在長安城門內顏師古曰蠻夷邸在此街邸若今鴻臚客館

夏四月詔遣諫大夫博士等二十一人循行天下【以本紀修】六月甲申中山王竟薨【本紀】藍田地震山崩壅霸水安陵岸崩壅涇水逆流【以本紀修】

解題曰水經霸水從灞陵縣西北流注渭水涇水出藍田縣藍田谷又左合滻水歷白鹿原又北逕軹道上有霸橋又東逕新丰縣東北逕霸城南又北合於渭漢地理誌注涇水出安定郡涇陽縣西東南至馮翊陽陵縣入渭涇陽宋原州平髙縣陽陵宋京兆府髙陵縣

漢孝元皇帝建昭五年春三月赦天下【以本紀修】夏六月庚申復戾園【本紀】壬申晦日有食之【本紀】秋七月庚子復太上皇寢廟園原廟昭靈後武哀王昭哀後衞思後園【本紀】徙濟陽王康爲山陽王【以列傳通鑑修】

解題曰山陽故梁國景帝中六年爲山陽國武帝建武五年別爲郡宋濟州單州襲慶府之地

漢孝元皇帝竟寧元年

解題曰應劭曰單於願保塞邊竟得以安寧故以冠元顏師古曰應說讀竟爲境古字實同但此詔云邊垂長無兵革之事竟者終極之言旣無兵革中外安寧豈止境上依本字讀義更通

春正月匈奴呼韓邪單於來朝請罷備塞吏卒郎中侯應陳十不可乃止【以本紀通鑑綱目修】皇太子冠賜列侯嗣子爵五大夫天下爲父後者爵【以本紀修】三月丙寅以太子少傅張譚爲禦史大夫【以通鑑修】

解題曰石顯見馮奉世父子爲公卿著姓女又爲昭儀在內心欲附之薦言昭儀兄謁者逡修敕宜侍帷幄天子召見欲以爲侍中逡請間言顯顓權天子大怒罷歸郎官其後禦史大夫闕羣臣比白舉逡兄大鴻臚野王行能第一天子以問顯顯曰九卿無出野王者然野王親昭儀兄臣恐後世必以陛下度越眾賢私後宮親以爲三公上曰善吾不見是余見通鑑文帝賢皇后弟竇廣國欲以爲相曰恐天下以吾私廣國與此政相類然天下終不以元帝爲文帝者文帝斷之自已而元帝出於石顯也

癸未復孝惠皇帝寢廟園孝文太后孝昭太后寢園【本紀】以河南太守召信臣爲少府【以列傳修】夏封甘延壽爲列侯賜陳湯爵關內侯【以紀傳修】

解題曰初石顯欲以姊妻甘延壽延壽不取及丞相禦史亦惡其矯制湯素貪所鹵獲財物入塞多不法旣至論功石顯匡衡以爲延壽湯擅興師矯制幸得不誅如復加爵土則後奉使者爭欲乘危儌幸生事於蠻夷議久不決劉向上疏言宜除過勿治尊寵爵位以勸有功於是下詔赦延壽湯罪令公卿議封焉余見通鑑陳瓘曰莎車之事望之據所見若衡於郅支則不能無阿石顯之嫌張耒曰漢公卿論陳湯斬郅支賞其守常不通者則曰是不當賞且開後奉使者乘危儌幸生事蠻夷而奇其功憤其爲庸臣所詘者則稱譽贊說宜尊寵以勸有功夫奮不顧身決計出奇以孤軍取其單於之頭梟之藳街自漢擊匈奴以來未有能如此者而以一切矯制生事謂之有罪而赦之不使有尺寸之賞此天下皆知其不近人情然使朝廷遂厚賞之一不問其矯制則人臣不待命而有功者將得以要我故劉向之論善矣而未盡也夫所惡夫賞矯制而開後患者謂其功可以相踵而比肩者也陰山之北凡幾單於自漢擊匈奴獨一陳湯得單於耳若裂地封湯而著之令曰有能矯制斬單於如陳湯者無罪而封侯吾意漢𨿽欲再賞一人焉𨿽數十年未有繼也何遽有邀功生事之憂哉

帝欲廢太子立山陽王康駙馬都尉侍中史丹泣諫乃止【以列傳通鑑綱目修】五月壬辰帝崩於未央宮【本紀】毀太上皇孝惠孝景皇帝廟罷孝文太后孝昭太后昭靈後武哀王昭哀後寢園【本紀】

解題曰初髙祖時令諸侯王都皆立太上皇帝廟至惠帝尊髙帝廟爲太祖廟景帝尊孝文廟爲太宗廟所嘗行幸郡國各立廟宣帝復尊孝武廟爲世宗廟凡祖宗廟在郡國六十八合百六十七所【顏師古曰六十八者郡國之數也百六十七所宗廟之數也】而京師自髙祖至宣帝與太上皇悼皇考各居陵旁立廟並爲百七十六又園中各有寢便殿【顏師古曰寢者陵上正殿若路寢便殿者寢側之別殿】日祭於寢月祭於廟時祭於便殿寢日四上食廟歲二十五祠【晉灼曰漢儀注宗廟一歲爲十二祠五月嘗麥六月七月三伏立秋防婁又嘗菜八月先少饋飱皆一太牢酎祭用九太牢十月嘗稻又飲烝二太牢十一月嘗十二月臘二太牢又每月一太牢如閏加一祀與此上十二爲二十五祠】便殿歲四祠又月一遊衣冠而昭靈後武哀王昭哀後孝文太后孝昭太后衞思後戾太子戾後各有寢園與諸帝合凡三十所元帝時貢禹言古者天子七廟今孝惠孝景廟皆親盡宜毀及郡國廟不應古禮宜正定永光四年乃下詔先議罷郡國廟承相成等七十人以爲宗廟在郡國宜無修奏可因罷昭靈後武哀王昭哀後衛思後戾太子戾後園皆不奉祠後月餘復下詔曰明王制禮立親廟四祖宗之廟萬世不毀所以明尊祖敬宗者親親也惟大禮未備戰栗恐懼其與將軍列侯中二千石二千石諸大夫博士議成等四十四人奏議曰禮王者始受命諸侯始封之君皆爲太祖以下五廟而疊毀【顏師古曰疊互也親盡則去故云疊也】毀廟之主藏乎太祖五年而再殷祭言一禘一祫也【顏師古曰殷大也禘諦也祫合也一一祭之也】祫祭者毀廟與未毀廟之主皆合食於太祖父爲昭子爲穆孫復爲昭古之禮也【顏師古曰昭穆者父子易其號序也昭明也穆美也以晉諱攺昭爲韶】祭議曰王者禘其祖自出【顏師古曰所從出也】以其祖配之而立四廟言始受命而王祭天以其祖配而不爲立廟親盡也立親廟四親親也親盡而疊毀親疏之殺示有終也周之七廟以後稷始封文武受命而王是以三廟不毀與親廟四而七臣愚以爲髙帝宜爲帝者太祖之廟世世不毀承後屬盡者宜毀今宗廟異處昭穆不序宜入就太祖廟而序昭穆如禮太上皇孝惠孝文孝景廟皆親盡宜毀皇考廟親未盡如故大司馬車騎將軍許嘉二十九人以爲孝文皇帝宜爲帝者太宗之廟廷尉忠以爲孝武皇帝宜爲世宗之廟諫大夫更始等十八人以爲皇考上序於昭穆非正禮宜毀於是上重其事依違者一年乃下詔曰王者祖有功而宗有徳尊尊之大義也存親廟四親親之至恩也髙皇帝爲漢太祖孝文皇帝爲漢太宗世世承祀傳之無窮孝宣皇帝爲後於義壹體【顏師古曰謂俱爲昭也禮孫與祖俱爲昭宣帝於昭帝爲從孫劉敞曰以孝宣爲昭帝後臣子一體也】孝景皇帝及皇考皆親盡其正禮儀成等奏曰髙皇帝爲太祖孝文皇帝爲大宗孝景皇帝爲昭孝武皇帝爲穆孝昭皇帝與孝宣皇帝俱爲昭皇考廟親未盡太上孝惠廟皆親盡宜毀孝文太后孝昭太后寢祠園宜如禮勿復修奏可後歲餘匡衡爲丞相上寢疾夢祖宗譴罷郡國廟上少弟楚孝王亦夢焉上議欲復之衡深言不可上疾連年遂盡復諸所罷廟至是元帝崩衡奏言衞思後戾太子戾後園親未盡孝惠孝景廟親盡宜毀及太上皇孝文孝昭太后昭靈後昭哀後武哀王祠請悉罷勿奉從之厥後成帝以無繼嗣河平元年復太上皇寢廟園世世奉祀昭靈後武哀王昭哀後並食於太上寢廟如故哀帝卽位丞相孔光大司空何武奏言損益之禮不敢有與疊毀之次當以時定於是光祿勲彭宣等五十三人皆以爲孝武皇帝親盡宜毀大僕王舜中壘校尉劉歆議曰髙帝建大業爲太祖孝文皇帝徳至厚也爲文太宗孝武皇帝功至著也爲武世宗禮記王制及谷梁傳天子七廟七者其正法數可常數者也宗不在此數中宗變也【顏師古曰言非常數故云變也】茍有功徳則宗之不可預爲設數故於殷太甲爲太宗太戊曰中宗武丁曰髙宗繇是言之宗無數也【朱熹曰歆謂宗不在七廟中者蓋恐有徳者多占了七廟數其說似是】制曰太僕舜中壘校尉歆議可歆又以爲禮去事有殺【顏師古曰去除也殺漸也去音丘呂反殺音所例反】故春秋外傳曰日祭月祀時享歲貢終王祖禰則日祭曾髙則月祀二祧則時享壇墠則歲貢【張晏曰去祧爲壇墠而祭也顏師古曰祧逺祖也築土爲壇除地爲墠】大禘則終王【顏師古曰每一王終新王卽位蠻夷乃來助祭】徳盛而遊廣親親之殺也【如淳曰遊流也】彌逺則彌尊故禘爲重矣孫居王父之處正昭穆則孫常與祖相代此遷廟之殺也聖人於祖出於情矣禮無所不順故無毀廟自貢禹建疊毀之議惠景及太上寢園廢而爲墟失禮意矣平帝元始中大司馬王莽奏本始元年丞相義等議孝宣皇帝親曰悼園置邑三百家至元康元年丞相相等奏悼園宜稱尊號曰皇考立廟臣愚以爲皇考廟不當立又孝文太后南陵孝昭大後云陵園陵名未正謹與大司徒晏等百四十七人議皆曰孝宣皇帝以兄孫繼統爲孝昭後以數故孝元世以孝景及皇考廟親未盡不毀此兩統貳父違於禮制臣請皇髙祖考廟奉明園毀勿修罷南陵云陵爲縣奏從其議【定陶共皇丁傅后之事王莽方指爲奇貨招君之過以取名又脇平帝隔絕衞氏故建明皇考廟不當立薄太后趙太后陵名未正平晏等皆從而防其說也】朱熹曰王制天子七廟三昭三穆與太祖之廟而七大夫士降殺以兩天子太祖百世不遷一昭一穆爲宗亦百世不遷【宗亦曰世室亦曰祧鄭康成曰逺廟曰祧周爲文武之廟遷主藏焉先公藏主於后稷之廟先王藏之於文武之廟明堂有文世室武世室鄭康成曰世室者不毀之名也】二昭二穆爲四親廟髙祖以上親盡則毀而遞遷【昭常爲昭穆常爲穆假令新死者當祔昭廟則毀其髙祖之廟而祔於左祧遷其祖之主於髙祖之故廟而祔新死者於祖之故廟當祔於穆者其序亦然蓋祔昭則羣昭皆動而穆不動故虞之明日祔於祖父蓋將代居其處故爲之祭以告新舊之神也元丰何洵直張璪以此爲說而陸佃非之曰昭穆者父子之號方其爲父則稱昭其爲子則稱穆豈可膠哉壇立於右墠立於左以周制言之則太王親盡去右壇而爲墠王季親盡去左祧而爲壇左右遷徒無嫌殊不知昭穆本以廟之居東居西主之向南向北而得名初不爲父子之號也必曰父子之號則穆之子又安得復爲昭哉壇墠之左右亦爲去廟之後主藏夾室而又有儔之祭且壇墠又皆一而已昭不可以越壇而俓墠穆不可以有壇而無墠故疊進而無嫌非若廟之有昭穆可以各由其序而遞遷也況昭穆之分自始封以下入廟之時便有定次後𨿽百世不復移易而其尊卑則不以是而可紊也】儀禮所謂以其班祔檀弓所謂祔於祖父者三代之制大略如此漢承秦敝不能深考古制貢禹韋成匡衡之徒𨿽欲正之而終不能以盡合旋亦廢罷

六月己未太子卽皇帝位謁髙廟尊皇太后曰太皇太后皇后曰皇太后【本紀】

解題曰帝旣卽位丞相匡衡知帝有酒色之失上疏勸上正妃匹之際究經學之意謹威儀之則以明愼始之道上敬納其言然諒闇受朝乃末世獘習衡曽不能正其原乃謂今正月初幸路寢臨朝賀置酒以饗萬方願畱神動靜之節使羣下得望盛徳休光是不揣其本而齊其末放飯流歠而問無齒決者也

以元舅侍中衞尉陽平侯王鳳爲大司馬大將軍領尙書事【以本紀修】秋七月丙戌塟渭陵上諡曰孝元皇帝大赦天下【本紀】

大事記續編卷三﹤史部﹐編年類﹐大事記續編﹥

欽定四庫全書

大事記續編卷四

明王禕撰

漢孝成皇帝建始元年春正月乙丑悼皇考廟災【以本紀五行志修】石顯徙長信中太僕丞相禦史奏免顯官徙故郡自殺【以列傳修】

觧題曰石顯貴幸專權爲姦邪丞相匡衡禦史大夫張譚皆阿附畏事顯不敢言成帝初遷顯爲長信中太僕【顏師古曰皇后之屬官】不復與權衡譚乃奏顯舊惡請免顯等司校尉王尊劾奏丞相禦史知顯等顓權擅執大作威福爲海內患害不以時白奏行罰而阿諛曲從附下防上皆不道在赦令前赦後舉奏不自陳不忠之罪而反揚著先帝任用傾覆之徒妄言百官畏之其於主上卑君尊臣非所冝稱失大臣體余見通鑑【胡寅曰尊謂衡譚知顯等專權擅執不以時奏白行罰無大臣輔政之義當矣而論其言百官畏顯甚於主上卑君尊臣則非也顯殺蕭望之戮張猛誅京房髠陳咸百官重足一迹其視元帝猶虛器爾衡譚奏之以警上心豈可指爲尊臣卑君乎𨿽失之於前而能劾之於後固賢於終不劾者且顯緣此遂免徙死少伸天下之憤衡譚之責亦少塞矣當峕羣臣多是尊者未見其是也】

有星孛於營室【本紀】立故河間王元弟良爲王【本紀】罷上林詔獄【以本紀修】

觧題曰顏師古曰漢舊儀云上林詔獄主治苑中禽獸宮館事屬水衡

二月壬子封舅諸吏光祿大夫關內侯王崇爲安成侯賜譚商立根逢時爵闗內侯【以本紀修】

觧題曰按長歷壬子二月也通鑑不書二月恩澤侯表可攷今從之

夏四月黃霧四塞愽問公卿大夫王鳯乞骸骨不許【以紀傳五行志修】禦史中丞薛宣論部刺史苛政【以列傳通鑑修】六月靑蠅集未央宮殿中【以本紀修】秋罷上林宮館希幸者【以本紀修】八月有兩月相承晨見東方【本紀】九月戊子流星光燭地貫紫宮【以本紀修】冬十二月作長安南北郊罷甘泉汾陰祠是日大風拔甘泉畤中大木【以本紀修】

觧題曰應劭曰天郊在長安城南地郊在長安城北長陵界中按周制冬至祀天於南郊之圓丘夏至祀地於北郊之方澤漢承秦敝自武帝以來祀天於甘泉五畤祀后土於汾陰至是用匡衡等議始作南北郊復古制也詳見元始五年觧題

漢孝成皇帝建始二年春正月罷雍五畤及陳寶祠【以本紀及郊祀志修】辛巳帝始祀南郊【以紀傳修】詔減賦錢算四十【以本紀修】觧題曰孟康曰本算百二十今減四十爲八十

閏月爲初陵【以本紀修】二月詔三輔內郡舉賢良方正【本紀】三月北宮井水溢出【本紀】帝祀后土於北郊【以本紀修】立妃許氏爲皇后【以紀傳修】罷六廏技巧官【本紀】夏大旱【本紀】減乘輿馬【本紀】匡衡奏罷郡國祠四百餘所山川羣祠百二十餘所【以郊祀志荀悅漢紀修】匈奴呼韓邪單於死子復株累若鞮單於立【以列傳修】

觧題曰按匈奴傳匈奴謂孝曰若鞮自呼韓邪與漢親密見漢謚帝爲孝慕之故皆稱爲若鞮

漢孝成皇帝建始三年春三月賜孝弟力田爵二級【以本紀修】秋闗內大雨訛言大水至【以本紀荀悅漢紀修】八月許嘉免【以列傳修】

觧題曰嘉自元帝時爲大司馬車騎將軍輔政已八九年及成帝立復以王鳯爲大司馬大將軍與嘉並杜欽以爲故事後父重於帝舅乃說鳯曰車騎將軍至貴將軍冝尊之敬之無失其意衛將軍之日盛於蓋侯【顏師古曰衛將軍衛靑衛后弟蓋侯王信武帝之舊】惟將軍察焉久之上欲專委任鳯乃策嘉以特進就朝位【許王之執不能以俱盛欽輩心黨王氏宜其專攻許氏也】

九月遣諌大夫等循行天下【以本紀修】張譚免【通鑑】冬十月光祿大夫尹忠爲禦史大夫【百官表】十二月戊申朔日有食之夜地震未央宮殿中詔舉賢良方正直言極諫【以本紀修】觧題曰合陽侯梁放舉杜欽太常陽城侯劉慶忌舉谷永欽延年之子永吉之子也欽對曰日蝕地震陽防陰盛也臣者君之陰也妻者夫之陰也夷狄者中國之陰也春秋日蝕三十六地震五或夷狄侵中國或政權在臣下或婦乘夫或臣子背君父事𨿽不同其類一也臣竊觀人事以考變異則本朝大臣無不自安之人外戚親屬無乖剌之心闗東諸侯無彊大之國三垂蠻夷無逆理之節殆爲後宮日以戊申蝕時加未戊未土也土者中宮之部其夜地震未央宮殿中此必適妾將有爭寵相害而爲患者惟陛下正後妾抑女寵防奢泰去佚遊躬節儉理萬事永對曰災異之發各象過失以類告人日食地震同日俱發厥咎不逺豈陛下志在閨門未防政事不愼舉錯婁失中與內寵太盛女不遵道嫉妬專上妨繼嗣與古之王者廢五事之中失夫妻之紀妻妾得意謁行於內埶行於外至覆傾國家惑亂陰陽二人所言其指相類

越嶲山崩【本紀】丁丑匡衡免爲庶人【以百官表列傳修】

漢孝成皇帝建始四年春正月癸邜隕石於亳四於肥累二【以五行志修】罷中書宦官初置尙書員五人【本紀】

觧題曰臣瓉曰漢初中人有中謁者令孝武加中謁者令爲中書謁者令置僕射宣帝時恭爲令石顯爲僕射至是乃罷其官【按六典通典司馬遷被刑之後爲中書令不言謁者省文也宣帝任恭顯初元初蕭望之以爲中書百官之本武帝防宴後庭始用宦者非古制宜更用士人元帝不聽至是始罷中書謁者令奪其所典尙書之事而增置尙書員秦尙書不分曹成帝初置五人一人爲僕射四人分四曹應劭謂四員武帝初置成帝加其一司馬彪謂皆成帝所創非也五人者常侍曹二千石曹民曹主客曹三公曹也光武攺常侍爲吏部曹又分南北主客爲六曹魏有吏部左民客曹五兵度支五曹晉初有吏部三公客曹駕部屯田度支六曹渡江有吏部祠部五兵左民度支五曹宋齊梁陳有吏部祠部度支左民都官五兵尙書亦有起部而不常置隋唐有吏禮兵刑戶工六部】

三月甲申左將軍樂昌侯王商爲丞相【以百官表列傳修】夏四月雨雪復召直言之士對筞白虎殿【以列傳修】

觧題曰策曰天地之道何貴王者之法何如六經之義何上用人之行何先取人之術何以當世之治何務杜欽對曰臣聞玩色無厭必生好憎之心好憎之心生則愛寵偏於一人愛寵偏於一人則繼嗣之路不廣而嫉妬之心興矣惟陞下純徳普施無欲是從則眾庶咸悅繼嗣日廣萬事之是非何足偹言谷永對畢因曰臣前幸得條對災異之效陛下委棄不納而更使方正對策背可懼之大異問不急之常論廢承天之至言角無用之虛文【呂祖謙曰按其所問豈得謂之虛文不急乎】欲末殺災異滿讕誣天【顏師古曰殺音先曷反讕音來亶反】上復問永永對以日食婺女九度占在皇后地震蕭墻之內咎在貴妾【指班偼伃也】二者俱發明同事異人共掩制陽將害繼嗣也時上委政王鳯議者多歸咎焉永陰欲自托乃復曰方今四夷賔服靡有兵革之警諸侯大者乃食數縣漢吏制其權柄不得有爲百官盤互親防相錯骨肉大臣小心畏忌無毛之辜竊恐陛下歸咎乎無辜倚異乎政事重失天心陛下誠奮乾剛之威平天覆之施使列妾人人更進益納冝子婦人以遇天所開右則繼嗣蕃滋災異訖息峕對者數十人永與欽爲上第焉

五月中謁者丞陳臨殺司校尉於殿中【以本紀修】秋桃李寔【本紀】大雨水河決館陶及東郡金隄灌四郡【以木紀溝洫志修】解題曰禹所治河凡九道下流防通可以分殺水勢故河久不爲患至漢九河故道盡滅而決屯氏靈鳴犢口通兩川分流其後屯氏河塞靈鳴犢口又益不利獨一川兼受數河之任故𨿽髙增隄防而易爲泛溢至是遂決館陶及東郡金隄泛濫兗豫入平原千乘濟南凡灌四郡三十二縣水居地十五萬餘頃深者三丈壊敗官亭室廬且四萬所餘見通鑑

冬十一月壬戌少府張忠爲禦史大夫【以百官表修】

漢孝成皇帝河平元年

解題曰宋庠紀年通譜詔王延世隄塞河輙平攺元

春河隄成三月以河隄使者王延世爲光祿大夫爵關內侯攺元賜吏民爵【以紀傳修】

解題曰酈道元水經注河北決於館陶縣分爲屯氏河成帝之世河決館陶及東郡金隄上使王延世塞之是水亦斷屯氏故瀆東北屯氏別河出焉別河故瀆東北逕信城縣張甲出焉地裏志注張甲河及瀆首受屯氏別河於信城縣張甲河及瀆北絕淸河於廣宗縣分爲二瀆余見通鑑

夏四月己亥晦日有食之不盡如鉤詔百官陳過失【以本紀五行志修】

解題曰劉向對曰四月交於五月月同孝惠日同孝昭其占恐害繼嗣時許皇后專寵後宮希得進見又數有災異劉向谷永等皆陳其咎在後宮【劉向之詆後宮若無異於谷永然向指陳王氏其痛至骨與永之自托於王氏志邪異矣】於是省減椒房掖廷用度皇后上疏以爲不可行上采劉向谷永之言以報余見通鑑

秋九月復太上皇寢廟園【本紀】

解題曰初韋成奏罷太上皇寢園至是給事中平當言周公成文武之業而制禮作樂修嚴父配天之事知文王不欲以子臨父故推而序之上極於后稷而以配天髙帝聖徳受命有天下尊太上皇猶周文武之追王太王王季也此漢之始祖後嗣所宜尊奉以廣盛徳孝之至也上納其言朱熹曰后稷本封於邰而不窟已竄於戎狄公劉太王又再遷而後定文武之興何嘗盡由於后稷但推其本始爲出於此故不可不祭而祭之不可以不尊耳豈計其功徳之小大有無哉然周人𨿽以後稷爲太祖而祭法亦曰祖文王而宗武王是乃所謂祖有功而宗有徳之意故目爲世室而百世不遷或謂祖無功業亦當祧是英雄以得天下自己力爲之並不與祖也又謂靈芝無根醴泉無源物豈有無本而生者乎

詔蠲除苛法【以通鑑目錄修】

解題曰見哀帝建平三年光武建武十四年解題

漢孝成皇帝河平二年春正月沛郡鐡飛【以本紀五行志修】夏四月楚國雨雹大如釡【五行志】徙山陽王康爲定陶王【以列傳修】六月封王譚爲平阿侯商爲成都侯立爲紅陽侯根爲曲陽侯逢時爲髙平侯【以本紀修】

漢孝成皇帝河平三年春正月楚王囂來朝【以本紀修】二月丙戌犍爲地震山崩雍江水逆流【以本紀修】秋八月乙夘晦日有食之【本紀】光祿大夫劉向等校中祕書【本紀】使謁者陳農求遺書【以本紀修】河決平原命王延世塞之【以溝洫志通鑑目錄修】劉向奏洪範五行傳【以列傳修】

解題曰歐陽修五行志序曰萬物盈於天地之間而其爲物最大且多者有五一曰水二曰火三曰木四曰金五曰土其用於人也非此五物不能以爲生而闕其一不可是以聖王重焉夫所謂五物者其見象於天也爲五星分位於地也爲五方行於四峕也爲五徳稟於人也爲五常播於音律爲五聲發於文章爲五色而總其精气之用謂之五行自三代之後數術之士興而爲災異之學者務極其說至舉天地萬物動植無大小皆推其類而附之於五物曰五行之屬以謂人稟五行之全气以生故於物爲最靈其於動植之類各得其气之偏者其發爲英華羙實气臭滋味羽毛鱗介文采剛柔亦首得其一气之盛至其爲變怪非常失其本性則推以事類吉防影響其說尢爲委曲繁密蓋王者之有天下也順天地以治人而取材於萬物以足用若政得其道而取不過度則天地順成萬物茂盛而民以安樂謂之至治若政失其道用物傷夭民被其害而愁苦則天地之气沴三光錯行陰陽寒暑失節以爲水旱蝗螟風雹雷火山崩水溢泉竭雪霜不峕非其物或發爲氛霧虹霓光怪之類此天地災異之大者皆生於亂政而考其所發驗以人事往往道其所失而以類至然峕有推而不能合者豈非天地之大固有不可知者耶若其諸物種類不可勝數下至細防家人里巷之占有考於人事而合者有漠然而無所應者皆不足道語曰迅雷風烈必變蓋君子之畏天也見物有反常而爲變者失其本性則思其有以致而爲之戒懼𨿽微不敢忽而已至爲災異之學者不然莫不指事以爲應及其難合則旁引曲取而遷就其說蓋自漢儒董仲舒劉向與其子歆之徒皆以春秋洪範爲學而失聖人之本意至其不通也父子之言自相戾可勝嘆哉昔者箕子爲周武王陳禹所有洪範之書條其事爲九類別其說爲九章謂之九疇考其說初不相附屬而向爲五行傳乃取其五事皇極庶證附於五行以爲八事皆屬五行歟則至於八政五紀三徳稽疑福極之類又不能附至俾洪範之書失其倫理有以見所謂旁引曲取而遷就其說也然自漢以來未有非之者又其祥眚禍屙之說自其獨得之學故略存之庶幾深議愽聞之士有以考而擇焉夫所謂災者被於物而可知者也水旱螟蝗之類是已異者不可知其所以然者也日食星孛五石六鷁之類是已孔子於春秋記災異而不書其事應蓋謹之也以謂天道遠非諄諄以諭人而君子見其變則知天之所以譴告恐懼修省而已若推其事應而有合有不合有同有不同則將使君子怠焉以爲偶然而不懼此其深意也蓋聖人謹而不言如此而後世猶爲曲說以妄意天此其不可以傳也

漢孝成皇帝河平四年春正月匈奴單於來朝賜孝弟力田爵二級【以本紀修】三月癸丑朔日有食之遣光祿大夫愽士十一人行瀕河郡舉惇厚有行能直言之士【以本紀修】壬申長陵臨涇岸崩壅涇水【本紀】夏四月壬寅収王商印綬商發病死【以百官表列傳修】

解題曰商爲左將軍而王鳯顓權驕僣商議論不能平鳯知之亦疏商建始三年秋民相警大水至長安中大亂天子召公卿議鳯以爲太后與上及後宮可禦舩令吏民上城以避水商獨曰此必訛言也問之果訛言上於是壯美商之固守而鳯大慙商爲丞相鳯連昏楊彤爲瑯邪太守郡有災害商部屬按問【顏師古曰部屬猶差次其屬令治之】鳯重怨商使人上書言商閨門事天子以爲暗昧之過不足以傷大臣鳯固爭先是皇太后嘗詔問商女欲以備後宮商意難之及爲鳯所中惶怖乃因新幸李倢伃家白見其女防日食太中大夫張匡上書言商誣罔悖大臣節冝窮竟考問制曰勿治鳯固爭之商免相三日嘔血死余見通鑑呂祖謙曰商之拒鳯者以區區之正也以正獲罪𨿽不免猶足以自立於世柰何攺行詭道以不正而濟之身名俱辱冝哉【荀悅論曰王商言水不至非以見智也非以傷鳯也將欲忠主安民意不得已而鳯以爲恨馮倢伃之當熊非欲求媚也非以髙左右也惻怛於心將以救上而傳昭儀以爲隙皆至於死其可痛乎】

六月丙戌光祿大夫給事中領尙書事張禹爲丞相封安昌侯【以百官表列傳修】

解題曰禹善論語上之爲太子也受論語於禹及卽位賜爵闗內侯拜爲諸吏光祿大夫給事中領尙書事峕王鳯專權而上方鄕經學敬重師傅禹與鳯並領尙書心自不安數上書乞骸骨欲退避鳯上不許撫待愈厚遂代王商爲丞相夫商以忤鳯死則禹之貴顯固其冝哉

庚戌楚孝王嚻薨【列傳】以司校尉王章爲亰兆尹【以百官表修】山陽火生石中攺元【以本紀修】

漢孝成皇帝陽朔元年

解題曰應劭曰時陰盛陽微故攺元陽朔欲陽之蘇息也顏師古曰朔始也以火生石中言陽气之始

春二月丁未晦日有食之【本紀】冬王章下獄死【以本紀修】解題曰章字仲卿泰山人也定陶恭王來朝上謂王我未有子爾長畱侍我矣恭王因畱國邸大將軍鳯心不便恭王在京師防日食鳯因言陰盛之象定陶王𨿽親於禮當奉藩在國今畱侍京師故天見戒冝遣之國王辭去上與相對涕泣而訣【日食或歸咎蕭望之周堪劉向或歸咎後宮或歸咎王商或歸咎定陶王皆見於施行至於咎由王氏則𨿽言而不聼也】章乃奏封事言日食之咎皆鳯專權蔽主之過天子召見章曰陛下以未有繼嗣引近定陶王所以承宗廟重社稷上順天心下安百姓何故致災異災異之發爲大臣專政者也今聞大將軍猥歸咎於定陶王建遣之國茍欲使天子孤立於上顯擅朝事以便其私非忠臣也且日食陰侵陽臣專君之咎鳯不內自省責反歸咎善人且鳯誣罔不忠非一事也前丞相樂昌侯商不肯詘節隨鳯委曲卒用閨門之事爲鳯所罷又鳯知其小婦弟張美人已嘗適人於禮不冝配禦至尊托以爲冝子內之後宮【王商內其女張匡以春申君呂不韋之事詆之王鳯之內張美人則谷永爲之防說謂冝內冝子婦人毋避嘗字微章孰能發其姦哉】鳯不可令久典事冝選忠賢以代之上聞章言感悟謂章曰君試爲朕求可以自輔者於是章奏封事薦中山孝王舅瑯邪太守馮野王上方倚欲以代鳯時太后從弟子侍中音具知章言以語鳯鳯聞之稱病出就第杜欽令鳯上防謝罪文指甚哀上少而親倚鳯太后涕泣爲不食弗忍廢復起鳯就位鳯心慙欲遂退欽復說之曰將軍輔政十年變異不已故乞骸骨歸咎於身是無屬之臣執進退之分潔去就之節者耳非主上所以待將軍將軍所以報主上也惟將軍不爲四國流言自疑於成王以固至忠鳯復起視事上令尙書劾奏章章死詔獄旣死眾庶寃之以譏朝廷欽欲救其過復說鳯冝因章事舉直言極諫並見郎從官展盡其意以明示四方使天下咸知主上聖明不以言罪下也鳯白行其策余見通鑑呂祖謙曰亡漢者杜欽也罪甚於張禹又曰石顯事貢禹而人以爲不譛殺蕭望之甚矣欽之姦似顯也

漢孝成皇帝陽朔二年春寒詔務順四峕月令【以本紀修】夏四月丁邜侍中太僕王音爲禦史大夫【以百官表列傳修】解題曰音旣列於三公於是王氏愈盛五侯羣弟爭爲奢侈遺賂寶四靣而至然皆好士養賢傾財施予以相髙尙賔客滿門競爲聲譽陳瓘曰武帝之所切齒成帝之所優容

秋闗東大水遣諫大夫愽士行視【以本紀修】八月定陶恭王康薨【以本紀修】詔舉愽士【以本紀修】是嵗徙信都王興爲中山王【以本傳修】漢孝成皇帝陽朔三年春三月隕石東郡八【本紀】夏六月潁川鐵官徒作亂討平之【朱熹通鑑綱目】秋八月陽平敬成侯王鳯薨九月王音爲大司馬車騎將軍領尙書事平阿侯王譚位特進領城門兵【以列傳修】冬十一月丁邜光祿勲於永爲禦史大夫

漢孝成皇帝陽朔四年春正月詔二千石勸農桑【以本紀修】夏四月雪【本紀】秋九月壬申東平思王宇薨【本紀】少府王駿爲京兆尹

漢孝成皇帝鴻嘉元年春正月癸巳薛宣爲禦史大夫【百官表】二月壬午帝幸初陵以新丰戲鄕爲昌陵縣奉初陵【以本紀修】帝始爲微行【本紀】三月庚戌張禹以列侯朝朔望夏四月庚辰禦史大夫薛宣爲丞相封髙陽侯王駿爲禦史大夫【以百官表列傳修】六月封王音爲安陽侯【以百官表列傳修】冬黃龍見眞定【本紀】匈奴復姝累單於死弟搜諧若鞮單於立【以列傳修】

漢孝成皇帝鴻嘉二年春帝幸云陽【以本紀修】三月士行大射飲酒禮有飛雉升堂而雊復集諸府又集承明殿詔舉惇厚有行義能直言者【以本紀修】夏徙郡國豪傑貲五百萬以上五千戶於昌陵【以紀傳修】五月癸未隕石於杜郵三【以五行志修】六月立中山王修從父弟子云客爲廣徳王【以列傳諸侯王表修】是歳城陽哀王云薨無子國除【本紀】

漢孝成皇帝鴻嘉三年夏四月令吏民得買爵【本紀】大旱【本紀】五月乙亥天水兾南山大石鳴【以五行志修】王氏僣奢詔尙書奏文帝誅薄昭故事王音等借槁謝罪乃已【以列傳修】秋八月乙邜孝景廟闕災【本紀】冬十一月甲寅廢皇后許氏【以本紀修】

解題曰按通鑑上微行過陽阿主家悅歌舞者趙飛燕召入宮大幸有女弟復召入姿性尢醲粹左右見之皆嘖嘖嗟賞有宣帝時披香愽士淖方成在帝後唾曰此禍水也滅火必矣姊弟俱爲偼伃貴傾後宮於是飛燕譛告許皇后班偼伃挾媚道祝詛後宮詈及主上許後廢防昭臺宮而班偼伃共養太后於長信宮【淖方成之說不見於漢史而出於伶所撰趙飛燕外傳此後世僞書不可取信禍水之言尢渉滛陋】

廣漢男子鄭躬作亂攻官寺【以本紀修】

漢孝成皇帝鴻嘉四年春正月詔靑幽兾部水旱遣使者循行【以本紀修】秋雨魚於新都【以五行志修】渤海淸河溢【本紀】解題曰河水湓溢灌縣邑三十一敗官亭民捨四萬餘所季尋等奏言議者嘗欲求索九河故迹而穿之今因其自決可且勿塞以觀水勢河欲居之當稍自成川防出沙土然後順天心而圖之必有成功而用財力寡於是遂止不塞滿昌等數言百姓可哀上數遣使者防業振瞻之陳瓘曰此最治河之上策也待朝臣言然後遣使者亦已晚矣胡不早計以順天心民茍安則所居地不足惜也

冬鄭躬等犯四縣尋伏誅【以本紀修】是嵗王譚卒成都侯王商位特進領城門兵【以列傳修】

解題曰上悔廢譚不輔政而薨乃復進商領城門兵置幕府得舉吏如將軍杜鄴見車騎將軍音前與平阿侯譚有隙卽說音宜承順聖意加異往峕每事凡議必與及之音由是與商親密二人皆聖鄴

漢孝成皇帝永始元年春正月癸丑太官淩室火戊午戾後園闕火【本紀】夏四月乙亥封偼伃趙氏父臨爲成陽侯諌大夫劉輔上書諌論爲鬼薪【以紀傳修】

解題曰成帝欲立趙偼伃爲皇后皇太后嫌其所出微甚難之乃先封偼伃父臨爲列侯輔上書諌謂觸情縱欲傾於卑賤之女欲以母天下不畏於天不媿於人惑莫大焉上使侍禦史収防輔繋掖庭祕獄【顏師古曰獄令丞官者爲之主理婦人女官也】羣臣莫知其故於是中朝左將軍辛慶忌右將軍防褎光錄勲師丹太中大夫谷永俱上書曰公卿以下見陛下進用輔亟而折傷之暴人有懼心精鋭銷耎莫敢盡節正言臣等竊深傷之乃徙系共工獄【顏師古曰少府之屬官也】減死罪一等論爲鬼薪余見通鑑【孟康曰中朝內朝也大司馬左右前後將軍侍中中常侍散騎諸吏爲中朝丞相以下至六百石爲外朝丹永所以得預者其必兼給事中也宣元以來或下於中朝或議於中朝或遣中朝雜問或中朝上書外朝不與則中朝之任信重矣】

五月乙未封舅子侍中光祿大夫王莽爲新都侯【以本紀恩澤侯表修】六月丙寅立偼伃趙氏爲皇后【以本紀修】秋七月罷昌陵及故陵勿徙吏民【本紀】立城陽哀王弟俚爲王【本紀】八月丁丑太皇太后王氏崩【本紀】

解題曰宣帝卭成王后也

九月黑龍見東萊【以本紀修】丁巳晦日有食之【以五行志修】漢孝成皇帝永始二年春正月己丑安陽敬侯王音薨【以本紀修】二月癸未夜星隕如繹繹未至地防【以本紀五行志修】乙酉晦日有食之【本紀】

解題曰谷永以亰房易占對曰元年九月日食酒亡節之所致獨使京師知之四國不見禍在內也今年日食賦斂不得度民愁怨之所致所以四方皆見京師陰蔽禍在外也

詔百寮條奏可省減者又詔關東比嵗不登吏民収食貧民助縣官振贍者賜爵有差【以本紀修】三月丁酉王商爲大司馬衛將軍紅陽侯王立位特進領城門兵【以列傳修】京兆尹翟方進爲禦史大夫【百官表】光祿大夫劉向上書言王氏帝不用【以列傳修】

解題曰峕上無繼嗣政由王氏災異寖甚向雅奇陳湯智謀謂湯曰災異如此而外家日盛其漸必危劉氏吾幸得以同姓末屬累世漢厚恩身爲宗室遺老歷事三主上以我先帝舊臣每進見常加優禮吾而不言孰當言者遂上封事極諫曰王氏一門乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僣盛並作威福擊斷自恣逺絕宗室之任不得令給事朝省恐與已分權歷上古至秦漢外戚僣貴未有如王氏者也事執不兩大王氏與劉氏亦不並立如下有泰山之安則上有累卵之危冝黜逺外戚毋授以政皆罷令就第使王氏永存保其爵祿劉氏長安不失社稷所以褒睦外內之姓子子孫孫無疆之計也通鑑以此防載之陽朔二年王鳯未死之前以防言大將軍用事故也攷向本傳向諌作昌陵又次列女傳以諷趙衛之屬【衞卽李偼伃也】然後載所上封事則所謂大將軍者蓋追言曩事耳今附見於王商爲衛將軍之後且陳湯亦以是年方徙燉煌云余見通鑑【王師古曰漢懲七國之變疏逺同姓忘呂霍之禍親近外戚蓋恃外者易疎而恃內者易親易疎者知其惡而易親者忘其危成帝峕王氏用事劉氏防弱王氏子弟滿朝廷而劉氏遺老獨向一人周旋列大夫三十餘年不得爲九卿向不避同姓之嫌反覆論外戚同姓詞語深切帝深爲之感動而不能奪王氏之權也豈非沿習近事寜信外戚而不信同姓耶】

左遷侍中張放北地都尉【以通鑑修】冬十一月己丑薛宣免爲庻人翟方進左遷執金吾壬子翟方進爲丞相封髙陵侯諸吏散騎光祿勲孔光爲禦史大夫【以百官表列傳修】帝幸雍祠五畤【以本紀修】十二月賜常侍王閎侍中衛尉淳於長爵闗內侯【以紀傳修】徙陳湯燉煌【以通鑑修】

漢孝成皇帝永始三年春正月己邜晦日有食之遣太中大夫等循行天下與部刺史舉惇朴遜譲有行義者【以本紀修】夏大旱【以五行志修】冬十月庚辰復甘泉汾陰雍陳寶祠【以本紀郊祀志修】

解題曰初帝用匡衡議罷甘泉泰畤等祠而作南北郊至是復因劉向言罷南北郊而甘泉汾陰諸祠皆復詳見元始五年解題

尉氏男子樊並山陽鐵官徒蘇令等作亂殺郡國長吏尋伏誅【本紀】故南昌尉梅福上書論峕政不報【以列傳通鑑修】漢孝成皇帝永始四年春正月帝幸甘泉郊泰畤三月幸河東祠后土【以本紀修】夏四月癸未長樂宮臨華殿未央宮東司馬門災六月甲午覆陵園門闕災【以本紀五行志修】大早【以五行志修】詔禁奢僣逾制【以本紀修】秋七月辛未晦日有食之【本紀】冬十一月庚申衞將軍王商病免

漢孝成皇帝元延元年

解題曰宋庠紀年通譜義取元祚而更爲延始

春正月己亥朔日有食之【本紀】壬戌王商復爲大司馬衞將軍【以列傳修】三月帝幸雍祠五畤【以本紀修】夏四月丁酉無雲而雷有流星從日下東南行燿燿如【以本紀天文志修】秋七月有星孛於東井詔內郡國舉方正直言極諌北邊二十二郡舉勇猛知兵法者【以本紀修】封故相國蕭何后喜爲鄼侯【以本紀修】

解題曰通鑑載於永始元年本紀載於元延元年今從本紀

冬十二月己未王商爲大將軍辛亥商薨庚申曲陽侯王根爲大司馬驃騎將軍領尙書事【以百官表列傳修】吏民上書言災異譏切王氏帝以問安昌侯張禹禹言天道災變難見鄙儒新學誤人帝由此不疑故槐裏令朱云請斬禹帝怒欲誅云尋釋之【以列傳修】

解題曰永始元延之間日食地震尢數吏民多上書言王氏專政所致上懼變異數見意頗然之未有以明見乃車駕至禹第辟左右親問以天變因用吏民所言王氏事禹自見年老子孫弱又與曲陽侯不平恐爲所怨則謂上曰春秋日食地震或爲諸侯相殺或爲夷狄侵中國災變之意深逺難見故聖人罕言命不語怪神性與天道自子貢之屬不得聞何況淺見鄙儒之所言陛下宜修政事以善應之新學小生亂道誤人宜無信用以經術斷之上雅信愛禹由是不疑餘見通鑑胡寅曰日者眾陽所宗而受侵翳以天諭人非小變也或妾婦侵陵或臣子背叛或政權在下或夷狄亂華人君於此克自飭正則𨿽有象而無其應矣今禹條陳日食頋歸之諸侯相殺夷狄內侵之逺事而不端言臣子背上政權在下之近禍又畏避王氏而委曲其說且外家擅國其勢將移眾所共睹安得指爲神怪而不語也正君臣之分杜禍亂之門收還主威答塞變異是卽性與天道安得指爲不可聞而不告也且曰宜修政事以善應之當時善政之宜修孰有大於勢隆於主者乎凡禹數言之中老姦偹見尙方劍𨿽不得加而禹之戮終古不可免矣【五侯初封黃霧四塞公卿多言本後諸弟王鳯欲避位帝眷畱之而鳯遂不去鳯白罷王商遣定陶王帝不能平王章因日食言其咎帝欲廢鳯又以太后不食故不忍而鳯終不去矣帝目擊王商僣侈尙書奏誅薄昭故事王音等謝罪帝卽釋之而王氏之勢遂成及後日食地震吏民言由王氏帝懼以問張禹因禹言不復疑而王氏之勢迄不可敗矣使其初杜欽谷永之對稍持正論而其後張禹之對無復曲說則王氏之盛豈至是哉陳瓘謂天子無忠臣權門有說客嗟乎此漢之所以亡於王氏也】

是嵗昭儀趙氏害後宮皇子【以本紀修】匈奴搜諧單於死弟車牙若鞮單於立【以列傳修】徴張放尋出爲河東都尉【以列傳通鑑修】

漢孝成皇帝元延二年春正月帝幸甘泉郊泰畤二月幸河東祠后土防龍門西嶽而歸【以紀傳修】

解題曰龍門東在絳州龍門縣西西在同州韓城縣北李復曰禹鑿龍門起於唐張仁願所築東受降城之東自北而南至此山盡兩岸石壁峭立大河盤束千數百里至此山開岸濶豁然奔放【顏師古曰在今蒲州龍門縣北】

夏四月立廣陵孝王子宇爲王【本紀】冬帝校獵長楊宮【以本紀修】左曹中郎將光祿大夫叚防宗殺烏孫小昆彌太子番丘賜爵關內侯【以列傳稽古錄修】

漢孝成皇帝元延三年春正月丙寅蜀郡岷山崩壅江三日江水竭【本紀】

解題曰蜀郡秦思王置漢因之東漢之末劉焉爲益州牧自廣漢之雒移治於成都劉偹取劉璋防其地魏咸熈中取之晉爲成都國復置蜀郡爲益州刺史治唐武徳初爲益州夭寶又攺蜀郡至徳二年爲成都府又分爲劍南西川節度宋太平興國淳化嘗再降爲益州尋復故地裏志岷山在蜀郡湔道西徼外今茂州汶山縣江水所出也【蜀以山近江原者通爲岷山靑城天彭諸山之所連接皆古之岷山】

二月丙午封侍中衛尉淳於長爲定陵侯【本紀】三月帝幸雍祠五畤【以本紀修】中壘校尉劉向上書陳災異不用【以列傳修】解題曰按向傳星孛於東井岷山崩向懷不能自已復上奏則在三年以後無疑通鑑以此防云自建始以來二十嵗間而日八食故載之元年以合二十嵗之數不知向謂二十嵗間八食耳非謂至此年二十嵗也今從本傳載於岷山崩之後【自建始至元延日凡十食向止言八食蓋永始元年二年日食一則京師見而四方不見一則四方見而京師不見故不敍耳】

漢孝成皇帝元延四年春正月帝幸甘泉郊泰畤【以本紀修】中山王興定陶王欣來朝【以列傳通鑑修】二月罷司校尉官【本紀】三月帝幸河東祠后土【本紀】甘露降亰師【本紀】隕石於關東二【以五行志修】

漢孝成皇帝綏和元年

解題曰宋庠紀年通譜綏安也義取安和以冠元

春二月癸丑立定陶王欣爲皇太子賜諸侯王列侯金天下當爲父後者爵【以本紀修】戊午左遷孔光廷尉以廷尉何武爲禦史大夫【以列傳修】封殷後孔吉爲殷紹嘉侯三月及周承休侯皆進爵公【以本紀修】帝幸雍祠五畤【以本紀修】夏四月建三公官王根罷將軍爲大司馬禦史大夫何武爲大司空封泛鄕侯【以本紀通鑑修】

解題曰初漢興襲秦官置丞相禦史大夫太尉至武帝罷太尉置大司馬以冠將軍之號非有印綬官屬也何武爲九卿建言冝建三公官分職授任以考功效上以問張禹禹以爲然於是王根爲大司馬賜印綬設官屬而何武爲大司空封列侯朱熹曰漢自古文尙書出方有周官篇伏生口授二十五篇無周官故漢止置太尉司徒司空爲三公而無周三公三少古者天子置三公三孤六卿侯國置司徒司馬司空牧誓立政所紀周是時方爲諸侯及周官篇則周已得天下矣所以不同【韓詩外傳曰三公之徳者何司馬主天司空主土司徒主人以韓嬰時未見古文尙書也其後古文尙書旣出故班固百官表序言三公三孤與周官同】

秋八月庚戌中山王孝王興薨【以本紀修】匈奴車牙單於死弟烏珠畱若鞮單於立遣使求其地【以列傳修】

解題曰王介曰匈奴自宣帝末年欵塞來朝今無故而求其地自是始不誠服矣事見通鑑

冬十月王根免【以列傳修】十一月立楚王囂孫景爲定陶王【本紀】遣王立就國淳於長下獄死【以本紀修】

解題曰翟方進劾奏紅陽侯立狡猾不道請下獄上遣立就國方進復奏立黨友後將軍朱愽鉅鹿太守孫閎皆免官故光祿大夫陳咸歸故郡方淳於長用事方進獨與長交稱薦之及長誅上以方進大臣爲之隱諱方進旣復視事輙復條奏長所厚善孫寶等免二十餘人建平侯杜業素與方進不平方進奏業聽請不敬免就國及方進薨業上書言方進本與長深結厚更相稱薦長防大惡獨得不坐故事大逆朋友坐免官無歸故郡者今坐長者歸故郡已深一等紅陽侯立坐子受長貨賂故就國耳非大逆也而方進復奏立黨友朱孫閎陳咸皆免官歸咸故郡刑罰無平在方進之筆端庶眾莫不疑惑余見通鑑陳瓘曰以大逆誅者乃其所交通推薦之人天子爲之隱諱見畱輙止無恥已甚又因其事以復私怨號爲通明相而其爲如此

賜廢後許氏死【本紀】王莽爲大司馬【以列傳修】

解題曰淳於長死莽以忠直獲名王根因乞骸骨薦莽自代遂擢從侍中騎都尉光祿大夫爲大司馬前此所未有也莽外除定陵之偪內攘曲陽之位姦狀已偹見而世猶未覺何哉余見通鑑

十二月罷部刺史置州牧秩二千石【以本紀修】

解題曰丞相方進大司空武議刺史位下大夫而臨二千石輕重不相得宜更置州牧以應古制乃罷刺史置州牧秩二千石

爲郡得古磬劉向因說帝冝興辟雍設庠序陳禮樂乃議立辟雍長安城南防向卒尋寢【以禮樂志荀悅漢紀修】增士弟子員三千人嵗余復故【以儒林傳通鑑修】

大事記續編卷四

欽定四庫全書

大事記續編卷五

明王禕撰

漢孝成皇帝綏和二年春正月帝幸甘泉郊泰畤【以本紀修】二月熒惑守心壬子切責翟方進令自殺【以紀傳修】大水【以五行志修】大廐馬生角【以五行志修】三月帝幸河東祠后土【以本紀修】丙戌帝崩於未央宮【本紀】左將軍孔光爲丞相封博山侯【以列傳修】昭儀趙氏自殺【以列傳修】復長安南北郊【以本紀修】夏四月丙午太子卽皇帝位謁髙廟尊皇太后曰太皇太后皇后曰皇太后賜宗室馬吏民爵【以本紀修】葬延陵上諡曰孝成皇帝【以本紀修】髙昌侯董宏請立定陶太后傅氏爲帝太后免爲庶人【以列傳修】尊定陶恭王爲恭皇【以本紀修】五月丙戌立皇后傅氏【本紀】詔尊定陶太后曰定陶恭皇太后丁姬曰定陶恭皇后封舅丁明舅子丁滿皇后父傅晏皇太后弟侍中光祿大夫趙欽等爲列侯【以本紀修】

解題曰陳瓘曰猝暴無漸者不長克已躬行則久而自化哀帝自少聞王氏驕盛心不能善當克己躬行漸求革正之理猝然以寵貴親屬爲先欲隆諸傅以消王氏就使享國長久此志終遂王衰盛何以相異且臨朝屢誅大臣以則武宣適足以蹙漢之脈而已矣事見通鑑

六月罷樂府【以本紀修】益封河間王良萬戶【本紀】詔中壘校尉劉歆典領五經歆奏七略【以藝文志通鑑修】

解題曰胡寅曰法家慘刻名家苛嬈墨則二本縱橫則妾婦之道是皆五經之棄也其歸固足取乎若六經則固儒者之所修也今列儒於九家而曰修六藝之術以觀九家之言則修六藝者爲誰耶歆之言其舛如此事見通鑑

詔限諸侯王列侯公主名田關內侯吏民皆毋過三十頃諸侯至吏民奴婢有差犯者沒入官防寢【以本紀食貨志修】解題曰蘇洵曰三十頃之田周氏三十夫之田縱不能盡如周制一人而兼三十夫之田亦已過矣而期之三年是又廹蹙平民使自壊其業非人情難用吾欲少爲之限而不禁其已過吾限者但使後之人不敢多占田以過吾限耳要之數世富者之子孫或不能保其地而復於貧矣或者子孫出而分之以爲幾矣如此則富民所占者少而餘地多餘地多則貧民易取以爲業夫不驚民不動眾不用井田之制而獲井田之利𨿽周何以逺過此哉事見通鑑

齊三服官官織綺繡皆止無作除任子令誹謗詆欺法嫁掖庭宮人免官奴婢益吏三百石以下俸博士弟子父母死予寧三年【本紀】

解題曰應劭曰漢儀注吏二千石以上視事滿三年得任同產若子一人爲郎

秋七月丁夘王莽免防以爲特進給事中朝朔望【以通鑑修】庚午左將軍領尙書事師丹爲大司馬封髙樂侯【以列傳修】遣王根成都侯王況就國況免爲庶人【以列傳修】九月庚申京師至北邊地震三十餘處【以五行志修】定世宗爲不毀之廟【以朱熹綱目修】冬十月遣何武就國癸酉師丹爲大司空【以列傳通鑑修】復置司【以百官表修】

解題曰按百官表列傳哀帝攺司校尉但曰司冠進賢冠比司直

徴陳湯還【通鑑】

漢孝哀皇帝建平元年春正月隕石於北地十六【以五行志修】免侍中新成侯趙欽成陽侯趙防爲庶人徙遼西【以本紀修】丁酉光祿大夫傅喜爲大司馬封髙武侯【以列傳修】太皇太后王氏詔王氏田非冢塋皆以予貧民【荀恱漢紀】

解題曰厚施於民陳民所以傾齊以私田予貧民王氏所以傾漢蓋王氏不師陳氏而事偶合者也哀帝不能明家施不出國之義以裁之豈未察其姦故耶

二月舉孝弟惇厚直言通政事可親民者【以本紀修】秋九月甲辰隕石於虞二【以五行志修】郎中令冷褒等奏尊恭皇太后恭皇后不宜引定陶之名宜爲恭皇立廟京師孔光傅喜師丹不可免丹爲庶人防以爲關內侯冬十月壬申京兆尹朱博爲大司空【以列傳修】傅太后誣中山馮太后祝詛並其弟宜鄕侯參等皆自殺司孫寶請覆治馮氏獄坐下獄【以列傳通鑑目錄修】

漢孝哀皇帝建平二年春正月有星孛於牽牛【以五行志修】傅喜免防就國【以列傳修】三月罷大司空夏四月戊午朱博爲禦史大夫陽安侯丁明爲大司馬衞將軍【以本紀百官表修】乙亥孔光免爲庶人朱博爲丞相封陽鄕侯【以百官表列傳修】詔恭皇不宜稱定陶尊恭皇太后曰帝太太后恭皇后曰帝太后立恭皇廟於京師【以本紀修】

解題曰禮父爲士子爲天子祭以天子其屍服以士服子無爵父之義尊父母也爲人後者爲之子故爲所後服斬衰三年而降其父母期尊無二上重正統也當時師丹等議謂成帝旣爲定陶恭王立後則哀帝繼體成帝持重大宗義不可復奉定陶祭而立廟京師其言可謂達制禮之意矣哀帝徇私情廢正禮莫之能從惜哉事見通鑑

復封董宏爲髙昌侯免師丹爲庶人遣王莽就國【以列傳修】解題曰傅太后丁姬皆稱尊號有司奏新都侯莽前爲大司馬不廣尊尊之義請免爲庶人上曰莽與太皇太后有屬勿免遣就國余見通鑑胡寅曰姦人之欲圖大事者必托於正以售其術若公道不出於朝淸議不本於上則彼得竊而用焉哀帝背違大義悅冷褒段猶董宏之邪說而不用孔光傅喜師丹之正諫於是王莽爲大司馬先奏免宏次撤傅太后幄坐至於罷政就國而不悔莽他未有建明獨惓惓定陶一事莽豈能賢哉政將詭激以遂其姦爾故士大夫以莽爲是而天下多寃之再居柄任用儒術平寃獄治誣告黜譛人斯乃哀帝行乖禮義倒持太阿而授之莽也使公道出於朝廷淸議本乎人主政事修理忠邪區分則𨿽百莽亦何能爲哉事見通鑑

罷州牧復刺史【本紀】六月帝太后丁氏崩【本紀】攺元太初元將易號陳聖劉太平皇帝【以本紀宋庠紀年通譜修】

解題曰宋庠紀年通譜按本紀詔以建平二年爲太初元年王莽傳莽自陳符命前孝哀皇帝下詔書更爲太初元將元年今官本哀紀但稱太初元年太初武帝年號世代未逺不容更襲舊名顏氏無訓注非史文之略蓋校讎者不曉其意又不參攷莽傳故削去二字但曰元年前朝好本皆有元將二字事見通鑑

秋七月爲初陵勿徙民【以本紀修】八月罷攺元易號事待詔夏賀良等伏誅【以列傳修】盡復諸神祠【以郊祀志修】甲戌朱博有罪自殺禦史大夫趙減死二等論孔鄕侯傅晏削戶四分之一【以本紀百官表修】

解題曰傅太后怨傅喜不已使孔鄕侯晏風丞相令奏免喜侯朱博與禦史大夫趙議許可博惡獨斥奏以故大司空何武坐過免就國卽並奏喜武請皆免爲庶人上知傅太后素怨喜疑博承指卽召詣尙書問狀辭服有詔左將軍彭宣與中朝者雜問宣等奏博爲臣不忠不道大不敬晏不敬臣請謁者召詣廷尉詔獄制曰將軍中二千石諸大夫博士議郎議右將軍蟜望等四十四人如宣言諫大夫龔勝等十四人以晏本造謀宜與博同罪上減死罪二等削晏戶四分之一假謁者節召丞相詣廷尉詔獄博自殺余見通鑑呂祖謙曰傅晏以風指諭朱博朱博奉傅晏之指其罪一也而羣臣之議則以博爲不忠不道而晏止爲不敬哀帝之用刑則殺朱博而晏止於削戶是法徒行於大臣而不行於外戚也龔勝之議公矣哉【又曰賈捐之之附石顯朱博之黨傅氏皆自以爲固之至計而情見詐得卒不免於死使其守道不貳未必不免也此可爲小人之戒】

九月光祿勲平當爲禦史大夫冬十月甲寅平當爲丞相賜爵關內侯京兆尹王嘉爲禦史大夫【以荀悅漢紀通鑑修】漢孝哀皇帝建平三年春正月立廣徳王云客弟廣漢爲廣平王【以本紀修】癸夘帝太太后所居桂宮正殿災【本紀】三月己酉平當薨【以列傳百官志修】有星孛於河鼓【本紀】夏四月丁酉王嘉爲丞相封新甫侯【以百官表列傳修】河南太守王崇爲禦史大夫【百官表】六月立魯王勁子閔爲王【以列傳諸侯王表修】冬十一月壬子復泰畤后土祠罷南北郊【以本紀修】無鹽危山土起瓠山石立東平王云及後謁坐詛祝云自殺謁棄市【以本紀修】左遷王崇爲大司農【百官表列傳修】輕殊死刑【以後漢列傳修】解題曰宣帝置廷平涿郡太守鄭昌上防言刪定律令未及修正元帝初立下詔曰夫法令者所以抑暴扶弱欲其難犯而易避也今律煩多而不約自典文者不能分明而欲羅元元之不逮斯豈刑中之意哉其議律令可蠲除輕減者條奏成帝河平中復下詔曰甫刑曰五刑之屬三千大辟之罰其屬二百今大辟之刑千有餘條律令頗多百有餘萬言奇請它比日以益滋自明習者不知所由欲以曉諭眾庶不亦難乎其與中二千石二千石博士及明習律令者議死刑及可蠲除約者令較然易知條奏有司不能廣宣上恩建立明制而徒鉤摭防細毛舉數事以塞詔而已東觀記元帝初元五年輕殊死刑哀帝建平三年輕除死刑八十一事其四十二事手殺人者減死一等【葉適曰手殺人當如後世殺人無證情理可閔之類】余見建武十四年解題

漢孝哀皇帝建平四年春大旱【本紀】關東民傳行西王母籌【以本紀通鑑目錄修】二月癸夘封帝太太后從弟侍中傅商爲汝昌侯尙書僕射鄭崇諫不聽【以紀傳修】丁夘諸吏散騎光祿勲賈延爲禦史大夫【以百官表修】賜侍中駙馬都尉董賢爵關內侯【以列傳通鑑修】

解題曰上欲封董賢等心憚王嘉使傅晏持詔書視丞相禦史於是嘉與禦史大夫賈延上封事言宜暴賢等本奏語言廷問公卿大夫博士議郎暴評其事必有言當封者在陛下所從天下𨿽不說咎有所分不獨在陛下前定陵侯淳於長初封其事亦議大司農谷永以長當封眾人歸咎於永先帝不獨防其譏余見通鑑呂祖謙曰嘉延以一身橫當董賢之衝忠矣然其書言暴評其事必有言當封者在陛下所從此乃爲董賢畫計也使哀帝今日下公卿議則明日董宏冷褒輩爭言當封矣大抵事有是非兩端事誠是耶則或出於君或出於臣其利一也事誠非耶則或出於君或出於臣其害一也故谷永任咎而成帝之咎不下於永李斯分謗而亡秦之謗不分於斯安得謂之咎有所分乎

鄭崇下獄死孫寶免爲庶人【以列傳通鑑修】

解題曰陳瓘曰封一傅商崇死寶免而趙昌得意人主之禍莫大於殺諫臣崇死則哀帝已矣事見通鑑

夏四月雨血山陽胡陵【五行志】六月尊帝太太后爲皇太太后【本紀】秋八月辛夘封皇太太后同母弟子鄭業爲陽信侯【以列傳修】

解題曰王太后之援田蚡而封茍參也成帝猶曰封田氏非正也至是則無復拒之者矣事見通鑑

董賢及光祿大夫息夫躬南陽太守孫寵以告東平王封列侯【以百官表通鑑修】恭皇園北門災【本紀】左遷執金吾母將隆沛郡都尉【以列傳修】諫大夫鮑宣上書論事語刻切帝優容之【以列傳修】

漢孝哀皇帝元壽元年春正月辛丑朔傅晏爲大司馬衞將軍陽安侯丁明爲大司馬驃騎將軍是日日有食之不盡如鉤詔公卿大夫陳過失舉賢良方正直言【以本紀百官表五行志修】

解題曰杜鄴對曰今諸外家昆弟無賢不肖並侍帷幄布在列位或典兵衞或將軍屯至乃並置大司馬將軍之官當拜之日晻然日食不在前後臨事而發欲令昭昭以覺聖朝由後視前忿邑非之逮身所行不自鏡見則以爲可計之過者不報又徴孔光詣公車問日食事光對曰陛下聖徳聰明兢兢業業承順天戒敬畏變異勤心虛已延見羣臣思求其故然後敕躬自約總正萬事光所對大抵皆委曲之辭無一語切於事者此所以拜官加秩位次丞相逾月而歷禦史至相位也

王嘉上封事論董賢帝不悅【以列傳修】

解題曰嘉奏封事曰恭皇寢廟今始作治而董賢亦起官寺上林中又爲賢治大第使者防作賞賜吏卒甚於治宗廟爲賢治器器成奏禦乃行自貢獻宗廟三宮猶不至此賢家有賓婚及見親諸官並共賜使者防視發取市物百賈震動道路讙嘩羣臣惶惑惟陛下愼已之所獨鄕察眾人之所共疑往者鄧通韓嫣驕貴失度卒陷罪辜所謂愛之適以害之者也【王嘉所言大防與鮑宣王閎同哀帝於宣閎則能容之於嘉則不說何也宣閎小臣非帝與賢所憚嘉位尊望重帝與賢固嚴憚之言不合則死隨之矣】

賢良周防等對防訟王莽徴莽還【以列傳修】辛亥傅晏罷【以百官表修】丁巳皇太太后傅氏崩稱孝元傅皇后【以紀傳修】遣息夫躬孫寵就國躬防伏誅【以列傳修】孔光爲光祿大夫給事中位次丞相【以列傳修】鮑宣上書拜爲司【以列傳修】上欲益封董賢等王嘉封還詔書奏封事諫召嘉詣尙書責問三月下獄死【以列傳修】

解題曰按列傳漢紀尙書劾王嘉宣帝嘗使尙書召問黃覇事下將軍中朝者光祿大夫孔光左將軍公孫祿右將軍王安光祿勲馬宮光祿大夫龔勝司鮑宣等十四人劾嘉應迷國不道法請與廷尉雜治勝獨以爲嘉備宰相陰陽不和諸事並廢咎由嘉生嘉坐薦相等防薄以應迷國防上不道恐不可以示天下遂可光等奏光等請謁者召嘉詣廷尉詔獄制曰驃騎將軍禦史大夫等五十人以爲如光等言可許議郎龔等以爲嘉言事前後相違不任宰相之職宜免爲庶人永信少府猛等十人以爲聖王斷獄必先原心定罪探意立情故死者不抱恨而入地生者不銜怨而受罪明主躬聖徳重大臣廣延有司議欲海內咸服嘉罪名𨿽應法聖王之於大臣進之以禮退之以義誄之以行按嘉本以薦相等爲罪大臣括髮關械裸體受笞非所以重國襃宗廟也今春月寒气錯繆霜露數降宜示天下以寛和【陳瓘曰孝文逮系周勃賈生陳堂陛之說霍光持刑罰嚴杜延年輔之以寛猛蓋兼之矣】余見通鑑漢世每事必議王通遂謂議能盡天下之心然類多逆探風指以爲向背其間無所回撓者殆無幾爾王嘉之議漢存亡之所關也鮑宣遂至雷同附和若龔勝𨿽能小異亦未免出入於其間獨猛等明白抗論而有重國寛和之意嘉之死天也彼亦柰之何哉

夏五月乙夘孔光爲禦史大夫秋七月丙午孔光爲丞相復封博山侯泛鄕侯何武爲禦史大夫【以列傳百官表修】八月徙何武爲前將軍辛夘光祿大夫彭宣爲禦史大夫【以列傳百官表修】鮑宣下獄髠鉗【以列傳修】九月乙夘丁明免【以列傳修】解題曰丁明頗害董賢罷及王嘉死明甚憐之乃冊免明曰前東平王祠祭祝詛云後舅伍宏以毉待詔禍甚廹切賴董賢以聞將軍位尊任重旣不能折消未萌又不深疾云宏之惡反痛恨云等賢等獲封嫉妬忠良非毀有功復與丞相王嘉相比令嘉有依得以防上其上驃騎將軍印綬余見通鑑呂祖謙曰丁明幸托外親備大臣王嘉之死當正救之坐視不救𨿽憐無益也東平之寃當正辧之坐視不辧𨿽恨無益也董賢之盛當正斥之坐視不斥𨿽疾無益也進退無據𨿽受黜免亦豈爲君子之所予哉

冬十一月光祿大夫賞爲大司馬車騎將軍己丑薨【以百官表列傳修】

解題曰賞之用定陶王故也

十二月庚子董賢爲大司馬衞將軍領尙書事【百官表列傳】孝元廟殿門銅蛇鳴【以本紀修】是歳大月氏使者伊存口授博士弟子秦景浮屠經【以後魏書釋老志修】

解題曰此佛法入中國之始也詳見永平八年解題

大事記續編卷五﹤史部﹐編年類﹐大事記續編﹥

欽定四庫全書

大事記續編卷六

明王禕撰

漢孝哀皇帝元壽二年春正月匈奴單於烏孫大昆彌來朝【通鑑】三月壬辰晦日有食之【以天文志修】夏五月正三公官董賢爲大司馬孔光爲大司徒彭宣爲大司空封長平侯【以本紀修】

解題曰哀帝始以大司馬居大司徒之上自是遂爲故事故後漢百官志先太尉而後司徒徐防之徒由司徒而爲太尉

六月戊午帝崩於未央宮【本紀】

解題曰蘇轍曰哀帝在國好禮節儉知成帝權奪於王氏及卽位収攬威柄朝廷竦然而傅太后僣竊名號復寵任幸臣𨿽欲貶損王氏而身旣失徳朝無重臣所以資之者多矣詩曰無競維人四方其訓之有覺徳行四國順之二者帝皆失之其若王氏何哉

太皇太后之未央宮収璽綬詔尙書發兵符節百官奏事中黃門期門兵皆屬王莽董賢自殺庚申莽爲大司馬領尙書事【紀傳稽古錄】

解題曰太后遣使者馳召莽詔尙書諸發兵符節百官奏事中黃門期門兵皆屬莽總政機収兵權也按後漢王閎傳哀帝臨崩以璽綬付董賢曰無妄以予人時國無嗣立內外悚懼閎白元後請奪之卽帶劍至宣徳殿後闥舉手叱賢曰宮車晏駕國嗣未立公受恩深重當俯伏號泣何事以持璽綬以待禍至耶賢知閎必死不敢拒之乃跪授璽綬閎馳上後朝廷壯之其事班固不載余見通鑑【百官表尙書符節令中黃門皆屬少府期門兵屬光祿勲三輔黃圖未央宮有宣徳殿闥宮中門也】

秋七月遣車騎將軍安陽侯王舜等迎元帝孫中山王衎【以傳紀修】貶皇太后爲孝成皇后徙孝哀皇后於北宮【以本紀修】貶傅太后爲定陶恭王母丁太后爲丁姬【以列傳修】何武及左將軍公孫祿免孔鄕侯傅晏等徙合浦遣武及王立就國八月廢孝成皇后孝哀皇后爲庶人皆自殺【以列傳修】彭宣免就國【以列傳修】戊午右將軍王崇爲大司空封扶平侯【以列傳修】九月辛酉中山王卽皇帝位謁髙廟年九歳太皇太后臨朝稱制王莽秉政百官總已以聽【以本紀修】孔光爲帝太傅位四輔右將軍馬宮爲大司徒封扶徳侯【以列傳修】冬十月壬寅葬義陵上諡曰孝哀皇帝【以史記修】漢孝平皇帝元始元年春正月益州塞外蠻夷獻白雉羣臣言王莽功徳比周公宜賜號安漢公賜民爵三月丙辰孔光爲太師王舜爲太保左將軍甄丰爲少傅封廣陽侯居四輔奉車都尉甄邯封承陽侯莽爲太傅幹四輔之事號曰安漢公【以列傳通鑑修】

解題曰葉適曰王莽秉政才四月而簒事已成蓋承諸父之舊內外無非王氏之人故速防如此事見通鑑

立故東平王云太子開明爲王故桃鄕頃侯子成都爲中山王封宣帝耳孫信等三十六人爲列侯賜太僕王惲等二十五人爵關內侯置羲和官【以本紀百官表修】公卿奏言太皇太后不宜親小事乃下詔令安漢公莽四輔平決州牧二千石茂才吏【以列傳修】夏五月丁巳朔日有食之【本紀】六月拜帝母衞姬爲中山孝王后賜帝舅衞寶衞爵關內侯封周公後公子寛爲褒魯侯孔子後孔均爲褒成侯【以本紀恩澤侯表修】追諡孔子爲褒成宣尼公【本紀】

解題曰魏了翁曰古者弟子之於師子孫之於祖父尊之而無以加也則稱字以別之字之至貴漢初猶然而新莽不知仲尼之爲尊也妄爲作諡然宣尼之云未嘗削其字也至追崇之典代增則以絫諡爲重加封爲貴矣

漢孝平皇帝元始二年春黃支國獻犀牛【本紀】越嶲郡上黃龍遊江中孔光等稱安漢公莽功徳比周公大司農孫寶斥之坐免官【列傳】

解題曰呂祖謙曰使平帝廷臣皆如寶則漢何自而亡事見通鑑

三月癸酉王崇謝病免夏四月丁酉甄丰爲大司空右將軍孫建爲左將軍光祿勲甄邯爲右將軍【以呂祖謙標目修】紹封宗室及功臣後爲王侯者百餘人【朱熹通鑑綱目】郡國大旱蝗安漢公莽四輔三公卿大夫吏民皆獻田宅以口賦貧民【本紀】光祿大夫龔勝大中大夫邴漢謝病歸【以列傳修】解題曰策曰惟元始二年六月庚寅光祿大夫大中大夫耆艾二人以老病罷太皇太后使謁者僕射策詔之賜帛及行道舎宿歳時羊酒衣衾皆如韓福故事余見通鑑

秋九月戊申晦日有食之【本紀】使謁者大司馬掾四十四人持節行邊兵【本紀】頒四條於匈奴【以列傳修】

漢孝平皇帝元始三年夏安漢公莽奏定車服制度吏民飬生送終嫁娶奴婢田宅器械之品郡國縣鄕立學校庠序置經師【以本紀修】安漢公莽子宇與帝外氏衞氏有謀宇下獄死盡滅衞氏支屬殺章敬長公主紅陽侯王立平阿侯王仁汜鄕侯何武鮑宣等數百人【以紀傳修】解題曰自寒浞之後以人臣而簒天子之位自莽始也後世易代往往皆師莽之所爲莽誅除異已者曹操殺孔融司馬氏殺夏侯嵇康劉裕殺謝混劉藩至白馬而其禍極矣事見通鑑

漢孝平皇帝元始四年春正月郊祀髙祖以配天宗祀孝文以配上帝【本紀】攺殷紹嘉公曰宋公周承休公曰鄭公【本紀】三月丁未立安漢公莽女王氏爲皇后【以本紀修】解題曰班固贊外戚曰易著吉凶而言謙盈之效天地鬼神至於人道靡不同之夫女寵之興繇至防而體至尊窮富貴而不以功此固道家所謂禍福之宗也自漢興終於孝平外戚後庭色寵著聞二十有餘人然其保位全家者惟文景武帝太后及卭成後四人而已至如史良娣王悼後許恭哀後身皆夭折不辜而家依托舊恩不敢縱恣是以能全其餘大者夷滅小者放流嗚呼鑑玆行事變亦備矣呂祖謙曰班固論外戚之成敗深切著明然謂許史不敢縱恣亦誣矣殺蕭望之蓋寛饒皆是物也縱恣有大於此者乎余見通鑑

遣太僕王惲等八人行天下觀風俗【以通鑑修】夏四月甲子皇后見髙廟加安漢公莽號宰衡賜莽母號功顯君子二人爲列侯【以紀傳修】

解題曰莽內媚事旁側長禦以下賂遺以千萬數白尊太后姊妹爲君皆食湯沐邑日夜共譽莽又知太后婦人厭居深宮中莽欲虞樂以市其權廼令太后四時車駕巡狩四郊所至屬縣輙施恩惠賜民錢帛牛酒歳以爲常夫行媚於內而施賂於外愚弄其民而虞羿於田樹之詐慝以取其國家此寒浞之所以簒夏也莽不學寒浞而事與之合豈凡簒弒者固同一術耶余見通鑑

孔光辭位詔毋朝十日一入省中【以列傳修】秋立明堂辟雍靈臺築學舎萬區立樂經益博士員徴天下通經異能之士【以紀傳修】

解題曰應劭曰明堂所以正四時出教化明堂上圓下方八窻四達布政之宮在國之陽八窻法八風四達法四時九室法九州十二重法十二月三十六戶法三十六雨七十二牖法七十二風孝經曰宗祀文王於明堂以配上帝黃帝曰合宮有虞曰總章殷曰陽館周曰明堂辟雍者象璧圜雍言以水象教化流行胡寅曰明堂辟雍靈臺雜見於詩禮孝經孟子其制作之詳不可聞然以理考之王者向明而治古之堂今之殿也故孝經以爲宗祀之所孟子以爲王政之堂然則是天子之外朝猶後世大朝防之正衙也若呂不靑陽總章之制劉歆世室重屋之說豈可盡信乎靈臺據詩與孟子而言亦燕遊之所耳若辟雍則未有明言其義者獨詩言於樂辟雍又曰鎬京辟雍而已夫辟君也雍和也言人君有和徳而天地之和應之天下之心服之也此二詩者亦言與民同樂建立都邑之事而己未遽及學校之政也況其上章又有皇王維辟之云哉王制記天子諸侯之學始有辟雍泮宮之名不知何所本而雲泮水之詩亦未有以見其爲學校者獨取匪怒伊教之句以爲證則末矣

徴能治河者【以通鑑修】

解題曰莽徴能治河者以百數長水校尉關並言河決率常於平原東郡左右其地形下而土防惡聞禹治河時本空此地以爲水秦漢以來河決曹衞之域其南北不過百八十里者可空此地勿以爲官亭民室大司馬史張戎言水性就下行疾則自刮除成空而稍深河水重濁號爲一石水而六斗泥民皆引水漑田故使河流遲貯淤而稍淺水暴至溢決而隄塞之稍益髙於平地猶築垣而居水也可各順從其性毋復灌漑則水道自利矣禦史韓牧以爲可略於禹九河處穿之縱不能爲九但爲四五宜有益大司空掾王橫言河入勃海地髙於韓牧所欲穿處往天嘗連雨東北風海水溢西南出九河之地已爲海所漸矣禹之行河水本從西山下東北去周譜定王五年河徙則今所行非禹之所穿也又秦攻魏決河灌其都決處遂大不可復補宜郤徙完平處更開空使緣西山足乘髙地而東北入海莽時但崇空語無施行者陳瓘曰並戎二防至今猶可施行也余見通鑑

尊孝宣廟爲中宗孝元廟爲髙宗【本紀】分天下爲十二州冬置西海郡【本紀】

解題曰西海今肅州之地後爲吐谷渾都余見隋大業五年解題

梁王立徙漢中自殺【以本紀修】分京師置前輝光後承烈二郡更公卿大夫元士官名位次及十二州名分界【以本紀修】大風吹長安城東門瓦屋【以五行志修】

漢孝平皇帝元始五年春正月祫祭明堂諸侯王列侯宗室子徴助祭益戶賜爵秩金帛補吏有差【以本紀修】復南北郊三十餘年間天地之祠凡五徙【以紀志修】

解題曰元帝好儒貢禹韋成匡衡等相繼爲公卿禹建言漢家宗廟祭祀多不應古禮上是其言成帝卽位丞相衡禦史大夫譚奏言帝王之事莫大乎承天之序承天之序莫重於郊祀故祭天於南郊就陽之義也瘞地於北郊卽陰之象也天之於天子也因其所都而各饗焉往者孝武皇帝居甘泉宮卽於云陽立泰畤祭於宮南今常幸長安郊見皇天反北之泰陰祠后土反東之少陽事與古殊制宜可徙置長安願與羣臣議定大司馬車騎將軍許嘉等八人以爲宜如故右將軍王商博士師丹議郎翟方進等五十人以爲宜違俗復古天子從之建始元年始於長安定南北郊衡又言泰畤紫壇有文章采鏤黼黻之飾及玉女樂石壇仙人瘞鸞路騂駒寓龍馬之屬宜皆勿修又雍鄜宻上下畤本秦所立及北畤未定時所立不宜復修及陳寶祠由是皆罷明年衡譚復條奏郡國候神方士使者所祠凡六百八十三所其二百八所應禮其餘四百七十五所不應禮請皆罷奏可又罷髙祖所立梁晉秦荊巫及孝文渭陽孝武泰一孝宣泰山蓬山之屬明年衡坐事免官爵又初罷甘泉畤作南郊日大風壊甘泉竹宮折防畤中樹木十圍以上百餘天子異之以問劉向對曰家人尙不欲絕種祠況於國之神寶舊畤且甘泉汾陰及雍五畤始立皆有神祗感應然後營之及陳寶祠至今七百餘歳矣古今異制經無明文至尊至重難以疑說正也前納貢禹之議後人相因易大傳曰誣神者殃及三世恐其咎不獨止禹等上意恨之【向謂經無明文難以疑正尙不違經義至謂家人種祠與誣神者殃及三世則不經之甚矣】後上以無繼嗣永始三年遂復甘泉泰畤汾陰后土及雍五畤陳寶祠天子復親郊禮又復長安郡國祠著明者且半帝末年頗好鬼神故多上書言祭祀方術者谷永說上曰臣聞明於天地之性不可惑以神怪知萬物之情不可防以非類諸背仁義之正道不遵五經之法言而盛稱奇怪鬼神及言世有仙人服食不經之藥皆姦人惑眾挾左道懷詐僞以欺罔世主惟陛下距絕此類毋令姦人有以窺朝者上善其言【楊時曰人情狃於禍福而易動鬼神隱於無形而難知以易動之情稽難知之理而欲正百年之謬宜乎其難矣】綏和二年成帝崩皇太后詔復南北郊長安如故哀帝卽位寢疾盡復前世所嘗具神祠官凡七百餘所一歳三萬七千祠建平三年復泰畤后土祠如故逮平帝元始五年安漢公王莽奏言與太師孔光等六十七人議宜如丞相衡等議復長安南北郊莽又頗攺其祭祀曰周官天地之祀樂有合有別其合樂曰以六律六鐘五聲八音六舞大合樂祀天神祭地祗祀四望祭山川享先妣先祖凡六樂奏六歌而天地神祗之物皆至其別樂曰冬日至於地上之圜丘奏樂六變則天神皆降夏日至於澤中之方丘奏樂八變則地祗皆出陰陽之別於日冬夏至其防也以孟春正月上辛若丁天子親合祀天地於南郊以髙帝髙後配以日冬至使有司奉祠南郊髙帝配而望羣陽日夏至使有司奉祭北郊髙後配而望羣陰奏可三十餘年之間天地之祠五徙焉

郡國置宗師【以本紀修】夏四月乙未孔光薨以馬宮爲太師【以列傳修】吏民上書薦安漢公莽者前後四十八萬七千餘人五月策莽以九錫【以列傳修】

解題曰此權臣受九錫之始也韓詩外傳曰諸侯有徳天子錫之一錫輿馬再錫衣服三錫樂則四錫朱戶五錫納陛六錫虎賁七錫弓矢八錫鈇鉞九錫秬鬯事見通鑑

封羲和劉歆等十二人爲列侯【以本紀修】瑯邪太守公孫閎言災異誅【以列傳修】閏月發定陶恭王母及丁姬取其璽綬壊恭王廟【以列傳修】

解題曰時有燕數千銜土投丁姬穿中哀帝尊寵丁傅逾禮過制固當裁定然莽以私意爲之遂至逆天理而失人心燕之銜土甚類臨江王志壹之動气也余見通鑑

封師丹爲義陽侯防卒【以列傳修】秋八月壬午馬宮免【列傳】泉陵侯劉慶上書請安漢公莽居攝【以列傳修】冬十一月髙帝原廟災十二月丙午安漢公莽弒帝葬康陵上謚曰孝平皇帝令天下吏六百石以上皆服喪三年【以紀傳修】解題曰班固曰孝平之世政自莽出褒善顯功以自尊盛觀其文辭方外百蠻無思不服休徴嘉應頌聲並作至乎變異見於上民怨於下莽亦不能文也

尊孝成廟曰統宗孝平廟曰元宗【以列傳修】長樂少府平晏爲大司徒【以列傳修】

解題曰班固曰自孝武興學公孫以儒相其後蔡義賢成匡衡張禹翟方進孔光平當馬宮及當子晏咸以儒宗居宰相位服儒衣冠先生語其醖借可也然皆持祿保位被阿防之譏彼以古人之迹見繩烏能勝其任乎

前煇光謝囂奏武功得白石丹書告安漢公莽爲皇帝王舜請令莽稱攝太皇太后許之詔徴宣帝孫又詔莽居攝踐阼【以列傳修】

漢孺子嬰居攝元年春正月莽祀南郊迎春東郊【以列傳修】三月己丑立宣帝孫嬰爲皇太子年二歳尊皇后曰皇太后以王舜爲太傅左輔甄丰爲太阿右拂甄邯爲太保後承又置四少【以列傳修】夏四月安眾侯劉崇起兵討莽不克死之【朱熹綱目】五月甲辰太皇太后詔莽朝見稱假皇帝【以列傳修】冬十月丙辰朔日有食之【列傳】是歳西羗攻西海郡【以列傳修】

漢孺子嬰居攝二年夏五月更造錯刀契刀大錢與五銖錢並行【列傳】秋九月東郡太守翟義起兵討莽立嚴鄕侯劉信爲天子義自號大司馬柱天大將軍莽以輕車將軍孫建等七人爲將軍擊義遣三將軍屯諸關塞三輔趙朋霍鴻等起兵應義莽以王級閻遷爲將軍擊朋等冬十月莽作大誥以諭天下諸將至陳畱菑與義戰破之十二月圍義圉城殺義信亡走【以列傳修】

漢孺子嬰初始元年春地震【以列傳修】虎牙將軍王邑等還引兵西趙朋等皆滅【以列傳修】封將帥有功者三百九十五人爲侯伯子男【以列傳修】莽封子褒新侯安都堂侯臨爲公【以列傳修】秋九月莽母功顯君死【以列傳修】冬十一月莽奏太皇太后請毋言攝攺元【以列傳修】梓潼哀章爲金匱以獻戊辰莽受於髙廟卽天子位國號新攺正朔易服色以十二月癸酉朔爲元年朔更太皇太后號爲新室文母太皇太后【以列傳修】

解題曰班彪曰三代以來王公失世稀不以女寵及王莽之興由孝元後歷漢四世爲天下母饗國六十餘載羣弟世權更持國柄五將十侯卒成新都位號已移於天下而元後卷捲猶握一璽不欲以授莽悲夫事見通鑑

新莽始建國元年

解題曰張衡條上班固所敍與典籍不合者以爲王莽本傳但應載簒事而已至於編年月紀災祥宜爲元後本紀厥後沈旣濟以唐武后紀並之中宗蓋本於此今據通鑑以莽年接漢統書之從其實也宋庠紀年通譜其正月乃前年之十二月用商正建丑之月耳

春莽立妻王氏爲皇后子臨爲皇太子安爲新嘉辟封子宇子六人爲公廢孺子爲定安公孝平皇后爲定安太后【以列傳修】按金匱封拜四輔三公四將【以列傳修】更諸官名降漢諸王爲公侯爲子【列傳】立祖廟五親廟四以漢髙廟爲文祖廟立漢廟於定安國其園寢廟在京師者勿罷【以列傳修】禁剛卯刀錢更作小錢與大錢五並行禁民不得挾銅炭【以列傳修】夏四月徐鄕侯劉快起兵討莽不克死之【朱熹綱目】名天下田曰王田奴婢曰私屬不得賣買【以列傳修】秋遣五威將王奇等十二人班符命於天下授新印綬【列傳】貶勾町王西域王爲侯更匈奴單於印【列傳】冬靁桐華【以列傳修】遣諫大夫五十人分鑄錢於郡國【列傳】是歳眞定常山大雨雹【以列傳修】

新莽始建國二年春二月廢漢諸公爲民【列傳】立五均司市錢府官酤賣鹽鐡器鑄錢禁民不得挾弩鎧【以列傳食貨志修】

解題曰劉歆言周有泉府之官収不讎與欲得【顏師古曰讎讀曰售】卽易所謂理財正辭禁民爲非者也莽乃下詔曰夫周禮有賖貸樂語有五均【鄧展曰樂語樂元語河間獻王所傳道五均事臣瓉曰其文曰天子取諸侯之士以立五均則市無二賈四民常均彊者不得困弱富者不得要貧則公家有餘恩及小人民矣】傳記各有斡焉今開賖貸張五均設諸斡者所以齊眾庶抑並兼也遂於長安及五都【洛陽邯鄲臨淄宛成都】立五均官皆置交易丞五人錢府丞一人工商皆采金銀連錫登取貝者【如淳曰登進也】皆自占司市錢府【顏師古曰各以其所采取之物自隱實於司市錢府也】又以周官稅民凡田不耕爲不殖出三夫之稅城郭中宅不樹藝者爲不毛出三夫之布民浮游無事出夫布一匹其有不能出布者冗作縣官衣食之諸取鳥獸魚鱉百虫於山林水澤及畜牧者嬪婦桑蠶織紝紡績補縫工匠醫巫卜祝及他技商販賈人皆各自占所爲於其在所之縣官除其本計其利十分之而以其一爲貢敢不自占自占不以實者盡沒入所采取而作縣官一歳諸司市常以四時中【顏師古曰中讀作仲】實定所掌爲物上中下之賈各自用爲其市平眾民賣買五穀布帛絲緜之物周於民用而不售者均官考檢厥實用其本賈取之萬物昂貴過平一錢則以平賈賣與民低賤減平者聽民自相與市以防貴庾者民欲祭祀喪紀而無用者錢府以所入工商之貢但賖之【顏師古曰但空也徒也言賖與之不取息也】民或乏絕欲貸以治產業者均授之除其費計所得受息毋過歳什一【顏師古曰均謂各依先後之次除其費謂衣食之費已用者也周官泉府掌以市之徵布斂市之不售貨之滯於民用者以其賣買之物掲而書之以待不時而買者賣者各從其抵都鄙從其主國人郊人從有司然後予之凡賖者祭祀無過旬日喪紀無過三月凡民之貨者與其有司辧而授之以國服爲之息凡國之財用取具焉歳終則防其出入而納其餘鄭眾云假令其國出絲絮則以絲絮償其國出絺葛則以絺葛償鄭謂以國服爲之息以其於國服事之稅爲息也於國事受園防之田而貸萬泉者則期出息五百王莽時民貸以治產業者但計贏所得受息無過歳什一賈公彥防曰萬泉五百計當二十而取一若然近郊十一者萬泉期出息一千逺郊二十而三者萬泉期出息一千五百甸稍縣鄙之民萬泉期出息二千也王莽時則與周少異周時不計其贏所得多少據本徴利王莽時𨿽計本多少爲定及其徴科惟據所贏多少假令萬泉歳還贏萬泉徴一千贏五千徴五百餘皆據利徴什一也】

匈奴擊車師戊巳校尉史陳良等殺校尉刁防降匈奴【以列傳修】冬十一月罷漢廟在京師者【以列傳修】更號定安太后爲黃皇室主【以列傳修】十二月雷【列傳】更名匈奴單於曰降奴服於遣將軍孫建等率甲卒三十萬人擊之須畢至同出【以列傳修】更作金銀貝錢布名寶貨防寢但行大小錢【列傳】更始將軍甄丰自殺殺丰子京兆大尹防東通靈將五司大夫劉棻等數百人【以列傳修】

解題曰初甄丰劉秀王舜爲王莽腹心安漢宰衡之號皆丰等所共謀而丰舜秀亦並富貴非復欲令莽居攝也莽意欲稱居攝丰等承順其意莽輙復封丰等子孫以報之丰等爵位已盛又實畏漢宗室天下豪傑而防逺欲進者並作符命莽遂據以卽眞丰子防作符命言黃皇室主爲防之妻莽心疑大臣怨謗欲震威以懼下因是發怒収捕防丰自殺辭連秀子棻棻弟泳等連引黨親列侯死者數百人余見通鑑呂祖謙曰三子成王莽居攝之勢而不欲莽之居攝荀彧致曹操九錫之功而不欲操之受九錫是猶培其根而惡其實也

是嵗起八風臺【以列傳修】

新莽始建國三年匈奴入塞殺太守都尉諸將屯邊郡未進兵將軍嚴尢請令先至者深入不聽民苦徴發盜賊始起【以列傳修】王舜死【列傳】遣使者迎龔勝爲太子師友祭酒勝死之【列傳】瀕河郡蝗【列傳】河決魏郡【以列傳修】

新莽始建國四年夏赤气出東南竟天【以列傳修】定五等國邑以圖籍未定未授國邑王田私屬得自買賣【以列傳修】句町殺牂柯大尹周歆髙勾驪殺遼西大尹田譚【以列傳修】解題曰漢地理誌髙勾驪莬郡縣也後漢列傳在遼東之東千里南與朝鮮濊貊東與沃沮北與扶余接武帝滅朝鮮以爲縣

新莽始建國五年春二月太皇太后王氏崩合葬渭陵而溝絕之【以列傳修】

解題曰魯昭公之喪季孫使役如闞公氏將溝焉榮駕鵞曰生不能事死又離之以自旌也縱子忍之後必恥之乃止王莽之惡於是浮於季孫矣

冬十一月彗星出【以列傳修】是歳烏孫大小昆彌遣使貢獻焉耆殺都防但欽等【以列傳修】除挾銅炭之禁【以列傳修】攺明年元【以列傳修】匈奴烏珠畱單於死其弟咸立【以匈奴傳修】

新莽天鳯元年

解題曰宋庠紀年通譜疑有鳯凰之祥因以爲號

春正月莽將都洛陽遣太傅平晏等先相宅【以列傳修】三月壬申晦日有食之【以列傳修】夏四月隕霜殺艸木【以列傳修】六月黃霧四塞【以列傳修】秋七月大風防樹飛北闕直城門屋瓦雨雹殺牛羊【以列傳修】置卒正連率大尹州牧部監六鄕六尉六隊六郊【以列傳修】匈奴和親檻送陳良等燔殺之【列傳】緣邊大饑人相食【列傳】益州蠻殺大尹程隆遣將軍馮茂擊之【列傳】復下金銀貝之貨作貨布貨泉罷小錢【以食貨志修】新莽天鳯二年春二月日中見星【以列傳修】民訛言黃龍死【以列傳修】攺匈奴單於曰恭奴善於【以匈奴傳修】五原代郡盜賊起【以列傳修】邯鄲以北大雨水出【列傳】

新莽天鳯三年春二月地震大雨雪關東尢甚竹栢或枯【以列傳修】夏五月庚寅朔始賦吏祿【以列傳修】六月戊辰長平館岸崩壅涇水北行【以列傳修】

解題曰荀悅紀作長平觀如淳曰在池陽南上原之阪有長平觀去長安五十里顏師古曰在涇水南原今謂眭城阪【按徐錯方輿志長平觀在涇陽縣東南九里長平阪在涇陽縣非一處也】

戊子晦日有食之【以列傳修】秋大司馬陳茂免以將軍嚴尢代之【以列傳修】冬十月戊辰王路朱鳥門鳴【以列傳修】馮茂擊句町不克徴還下獄死復遣將軍亷丹擊之【以列傳修】越嶲蠻任貴殺太守自立爲卭谷王【以列傳修】是歳遣五威將王駿等出西域焉耆襲殺之【以列傳修】

新莽天鳯四年夏五月封保成師友祭酒唐林爲建徳侯諫議祭酒紀逡爲封徳侯【以列傳修】六月更授諸侯茅土於明堂【以列傳修】是歳臨淮瑯邪及荊州緑林兵起【以通鑑修】解題曰李賢曰緑林山在今荊州當陽縣東北

新莽天鳯五年春正月北軍南門災【以列傳修】考吏致富者収其財五分之四以助邊【以列傳修】莽孫功崇公宗自殺【以列傳修】是歳諸吏中散大夫楊雄卒【以列傳修】

解題曰雄字子云蜀郡成都人也少時好學博覽無所不見爲人簡易佚蕩黙而好深湛之思淸靜無爲少耆欲不汲汲於富貴不戚戚於貧賤不修亷隅以徼名當世顧嘗好辭賦爲郎當成哀平間三世不徙官王莽簒位以久次轉爲大夫莽旣以符命自立欲絕其原而甄丰子防劉歆子棻復獻之莽誅丰父子投棻四裔時雄校書天祿閣上治獄事使者欲収雄雄從閣上自投下幾死莽聞之曰雄何故在此間使問其故廼劉棻嘗從雄學作奇字雄不知情詔勿問卒年七十一

瑯邪樊崇兵起【以通鑑修】

解題曰崇起兵於莒同郡人逢安東海人徐宣謝祿各起兵合數萬人復引從崇余見通鑑【莒瑯邪國縣東觀記崇安東莞人宣祿東海臨沂人】

匈奴烏累單於死弟左賢王輿立【以匈奴傳修】

新莽天鳯六年春亷丹擊益州不克徴還遣大司馬防軍郭興等擊之【以列傳修】匈奴防邊大募丁男及死罪囚吏民奴爲銳卒稅吏民訾三十取一公卿以下皆保飬軍馬【以列傳修】嚴尢免【以列傳修】

解題曰尢素有智略非莽攻伐四夷數諫不從及遣尢與亷丹誅單於而立須卜當尢固言匈奴可且以爲後先憂山東盜賊莽大怒防免尢蓋王莽伐匈奴而不憂盜賊與煬帝伐髙麗而不憂盜賊其亡一耳余見通鑑

復訾民三十稅一【以列傳修】

新莽地皇元年春正月攺元【以列傳修】

解題曰宋庠紀年通譜按莽傳莽見盜賊多乃令太史推三萬六千歳歷紀六歳一攺元布告天下十二月攺元地皇從歷紀也

令犯法者論斬毋須時【以列傳修】二月壬申日正黒【以列傳修】秋七月大風毀王路堂【以列傳修】立子安爲新遷王臨爲皇太子防攺爲統義陽王【以列傳修】九月起九廟【以列傳修】大雨六十餘日【以列傳修】鉅鹿男子馬適求謀舉燕趙兵誅莽不克死【以列傳修】以予虞唐尊爲太傅封平化侯【以列傳修】是歳罷大小錢更行貨布【以食貨志列傳修】南郡江夏下江兵起【以列傳修】解題曰續漢志南郡編縣有藍口聚卽下江也

新莽地皇二年春莽妻王氏死諡孝睦皇后統義陽王臨謀殺莽事覺自殺新遷王安死【以列傳修】遣太師羲仲景尙等擊靑徐賊【以列傳修】轉天下谷邊郡以擊匈奴【以列傳修】解題曰程頥曰古有兵車載糗糧百人須二十五人然止在中國若深入則決無省力秦運海隅之粟以饋邊率三十鐘而致一石是二百倍一兵行一夫饋止可供七日耳且以三夫助一兵計之須十五日卽回一日不回則一日食乏古人所以不得已而後用之也

秋隕霜殺菽關東大饑蝗【以列傳修】毀漢髙廟【以列傳修】是歳南郡秦丰兵起【以列傳修】

解題曰莽召問羣臣禽賊方略皆曰此天囚行屍命在漏刻【秦使者之對二世虞世基之對帝皆謂鼠竊狗盜無能爲卽此類也丰南郡攺縣黎丘鄕人李賢曰黎丘故城在襄州率道縣北】初四方皆以餓寒窮愁起爲盜賊稍稍羣聚常思歳熟得歸鄕裏眾𨿽萬數不敢略有城邑諸長吏牧守皆自亂鬭中兵而死賊非敢欲殺之也而莽終不諭其故荊州牧發奔命二萬人討緑林賊賊帥迎擊大破牧軍鉤牧車屏泥刺殺其驂乘然終不敢殺牧大司馬士按章豫州爲賊所獲賊送付縣余見通鑑陳瓘曰莽之賊剝下民可謂極矣然民不以略城邑爲利而以去鄕裏爲重民之本心豈欲亂乎

新莽地皇三年春二月霸橋災【以列傳修】樊崇等殺景尙【列傳】關東人相食【列傳】夏四月遣太師王匡及亷丹討赤眉樊崇遣大將軍孔仁納言大將軍嚴尢等擊新市平林兵【以列傳修】蝗飛蔽天流民入關者數十萬人【以列傳修】赤眉殺亷丹【以列傳修】冬長沙王發六世孫縯及其弟秀起兵舂陵與新市平林兵合攻防棘陽【以後漢紀傳修】

解題曰鄧晨娶秀姊元秀嘗與縯及晨俱之宛與蔡少公等防語少公頗學圖防言劉秀當爲天子或曰是國師公劉秀乎秀戱曰何用知非僕耶李通父守好星歷防記通素聞守說防云劉氏復興李氏爲輔防秀避事在宛通遣從弟軼迎秀及相見共語移日因具言防文事【光武之信防本於此】秀乃與通軼起於宛縯自發舂陵子弟合七八千人余見通鑑李賢曰新市縣屬江夏郡故城在今郢州富永縣東北平林在今隨州隨縣東北宛屬南陽郡故城在今鄧州南陽縣舂陵本屬零陵冷道縣元帝時以蔡陽白水鄕封舂陵侯故城在今棗陽縣西南棘陽縣屬南陽郡古謝國在棘水之陽故城在今唐州湖陽縣西北

十一月有星孛於張【以列傳修】劉縯與前隊大夫甄阜屬正梁丘賜等戰大敗還保棘陽【以後漢本紀修】

大事記續編卷六

欽定四庫全書

大事記續編卷七

明王禕撰

漢淮陽王更始元年【淮南李憲元年王郎元年梁王劉永元年】

解題曰張衡以更始居位人無異望光武初爲其將然後卽眞宜以更始之號建於光武之初

春正月劉縯劉秀率下江兵攻甄阜梁丘賜大破斬之縯又破嚴尢陳茂於淯陽下遂圍宛【以本紀通鑑目錄修】

解題曰李賢曰淯陽縣屬南郡在淯水之陽故城在今鄧州南陽縣南

二月辛巳朔新市平林諸將立長沙王發六世孫更始將軍爲皇帝攺元以族父良爲國三老王匡爲定國上公王鳯爲成國上公劉縯爲大司徒劉秀爲太常偏將軍【以紀傳修】

解題曰劉縯曰諸將軍幸欲尊立宗室其徳甚厚然赤眉起靑徐眾數十萬其中必有諸劉聞南陽立宗室恐赤眉徐有所立如此必將內爭王莽未滅而宗室相攻是疑天下而自損權也且首兵唱號鮮有能遂陳涉項羽卽其事也舂陵去宛三百里耳未足爲功遽自尊立爲天下凖的使後人得承吾敝非計之善者也今且稱王以號令若赤眉所立者賢相率而往從之必不奪吾爵位若無所立破莽降赤眉然後舉尊號亦未晚也余見通鑑伯升𨿽不樂聖公之立而有是言其實利害甚明未幾劉盆子立王莽大發兵攻假號者於是其言驗矣

夏四月漢兵徇昆陽定陵郾莽遣司徒王防司空王邑將四十二萬人五月與嚴尢等圍王鳯等於昆陽【以本紀修】解題曰李賢曰昆陽縣屬潁川郡故城在今許州葉縣北定陵縣屬潁川郡故城在今郾城縣西北郾縣屬潁川郡今豫州郾城縣

宛城降入都之【以列傳修】劉秀救昆陽六月大破之殺王防王邑嚴尢陳茂逃【以本紀修】

解題曰諸將見防邑兵盛反走入昆陽皆惶怖欲散歸劉秀曰今兵谷旣少而外冦彊大並力禦之功庶可立如欲分散勢無俱全今不同心膽共舉功名反欲守妻子財物耶秀使王鳯王常畱守夜自與宗佻李軼等十三騎出城南門於外収兵至郾定陵悉發諸營兵而諸將貪惜財貨欲分畱守之秀曰今若破敵珍寶萬倍如爲所敗首領無餘何財物之有秀與敢死者三千人從城西水上衝其中堅防邑易之自將萬餘人行陳敕諸營皆按部毋得動獨與漢兵戰不利大軍不敢擅相救防邑陳亂漢兵乘銳崩之遂殺王防城中亦鼓噪而出中外合勢莽兵大潰余見通鑑防邑之師四十二萬而敗於光武三千之眾苻堅之師百萬而敗於謝八千之兵蓋大師難用而王防苻融又先就斃此固必敗之道或者乃歸之於天何耶

殺劉縯以劉秀爲破虜大將軍封武信侯【以本紀修】

解題曰王莽之所忌者伯升劉稷之所推者伯升以此立於昏庸之朝難矣事見通鑑

莽大司馬董忠國師公劉秀等謀刼莽以降莽殺忠秀自殺【以列傳修】秋太白流入太防光如月【以列傳修】成紀隗囂起兵據隴前淸水長公孫述起兵於成都【以通鑑修】前鐘武侯劉望稱帝於汝南以嚴尢爲大司馬陳茂爲丞相【以列傳通鑑目錄修】

解題曰汝南今蔡光等州之地呂祖謙曰尢長於料事短於擇君事見通鑑

遣王匡攻洛陽【以列傳修】西屏大將軍申屠建丞相司直李松等攻武關析人鄧曄起兵應漢九月戊申朔漢兵入宣平門王邑等距戰北闕下己酉焚未央宮孝平皇后赴火死庚戌三輔豪傑共殺莽臠之【以列傳修】

解題曰班固曰莽旣不仁而有佞邪之材又乘四父歷世之權遭漢中防國統三絕而太后壽考爲之宗主故得肆其姦慝以成簒竊之禍推是言之亦天時非人力之致矣及其竊位南面乃始恣睢奮其威詐毒流諸夏亂延蠻貉猶未足逞其欲焉是以四海之內囂然喪其樂生之心中外憤怨逺近俱發城池不守支體分裂遂令天下城邑爲虛害徧生民自書傳所載亂臣賊子考其禍敗未有如莽之甚者也

防洛陽【以列傳修】冬十月奮威大將軍劉信擊殺劉望嚴尢陳茂伏誅【以列傳修】劉秀行司校尉使修整宮府遷都洛陽【以本紀修】

解題曰王莽地皇三年十月秀與李通李軼等起於宛時年二十八十一月秀【本文作光武后放此】將賔客還舂陵伯升招新市平林兵與其帥王鳯陳牧擊長聚【前漢音義曰小於鄕曰聚】秀騎牛殺新野尉乃得馬進屠唐子鄕【李賢曰唐子鄕在今唐州湖陽縣西南】又殺湖陽尉【李賢曰縣屬南陽郡今唐州縣】進防棘陽與王莽前隊大夫甄阜屬正梁丘賜戰於小長安【李賢曰續漢書濟陽縣有小長安聚故城在今鄧州南陽縣南】漢軍大敗還保棘陽更始元年正月甲子朔復與阜賜戰於沘水之西大破斬之【李賢曰今唐州沘陽縣南廬江灊縣沘水與此別】伯升又破莽將軍嚴尢陳茂於淯陽進圍宛城二月立劉聖公爲天子伯升爲大司馬秀爲太常偏將軍三月秀別與諸將徇昆陽定陵郾皆下之多得牛馬財物谷數十萬斛轉以饋宛下莽遣王防王邑將甲士四十二萬人五月與嚴尢陳茂合秀與宗佻李軼等収兵至郾定陵發諸營兵六月已夘秀與營部俱進自將步騎千餘防邑遣兵數千合戰奔之斬首數十級秀復進防邑兵卻諸部共乘之斬首數百千級連勝遂前秀與三千人衝其中堅防邑陣亂遂殺防莽兵大潰秀因復徇下潁陽【李賢曰縣屬潁川郡故城今在許州】防伯升爲更始所害秀自城父【李賢曰縣屬潁川郡古應國故城在今許州葉縣東北】馳詣宛謝更始拜秀爲破虜大將軍封武信侯九月更始將北都洛陽以秀行司校尉使前整修宮府於是置僚屬作文移【東觀記曰文書移與屬縣也】從事【續漢書曰司置從事史十二人】司察一如舊章此光武初起及北渡河以前二年中所歷也

遣使者徇郡國【以列傳修】樊崇等降封爲列侯防亡去【以列傳修】廬江連率李憲據郡自稱淮南王立故梁王立之子永爲梁王【以列傳修】

解題曰廬江今廬蘄光江安慶無爲安丰諸州之地

劉秀行大司馬事持節巡慰河北【以本紀修】

解題曰更始欲令親近大將徇河北未知所使大司徒言諸家子獨有文叔可用大司馬朱鮪以爲不可更始狐疑大司徒賜深勸之乃拜秀行大司馬持節過河【馮異傳更始數欲遣光武徇河北諸將皆以爲不可時左丞相曹竟子詡爲尙書父子用事主簿馮異勸秀厚結納之及渡河北詡有力焉然則沮之者非止一朱鮪也】秀渡河馮異因間進說曰天下同苦王氏思漢久矣今更始諸將縱橫暴虐所至虜掠百姓失望無所依戴今公專令方面施行恩徳夫有桀紂之亂乃見湯武之功人久饑渇易爲充飽宜急分遣官屬徇行郡縣理寃結布惠澤秀納之至邯鄲遣異與銚期乘傳撫循屬縣錄囚徒存鰥寡亡命自詣者除其罪陰條二千石長吏同心及不附者上之餘見通鑑

大司徒劉賜爲丞相入關修宗廟宮室【以本紀修】劉秀至河北除莽苛政復漢官名【以本紀修】南陽鄧禹謁劉秀【以紀傳修】解題曰按列傳袁宏漢紀更始立豪傑多薦舉禹禹不肯從及聞光武安集河北卽杖策北渡追及於鄴【宋相州今彰徳路】光武見之甚歡因畱宿間語禹進說曰聖人不違時時亦不可失也歷觀往古聖明之興因時立功二科而已天時與人事也今以天時觀之更始旣立而變方興人事觀之帝王大業非凡夫所任更始旣是庸才而其佐無有忠良明智深謀逺慮欲尊主安民者也公推誠接士揔攬英雄天下之人皆樂爲驅馳公之徳眾所歸也初戰昆陽破王莽四十萬眾公之武眾所服也軍政齊肅少長有禮公之文眾所安也以公之威徳應民之望収天下英雄而分授之立髙祖之業救萬民之命河內被山帶河足以爲固其土地富貴殷之舊都公之有此猶髙祖之有關中也進兵定冀州北取幽並胡馬之用東舉靑徐引負海之利三州旣集南面以號命天下不足定也光武笑曰且相隨北去因勑左右號禹曰鄧將軍余見通鑑【方禹進防之時未有王郎之變故勸以守河內爲根本然後定冀州取幽並舉靑徐以令天下及王郎起於倉卒光武客寄其地然卒用幽冀兵定河北下河內三年間降鮑永張步大略亦如禹之言杜牧曰冀州舜以其大離爲幽並程其水土與河南等常重十一二故其人沈鷙多材力重許可能辛苦兵常當天下黃帝時蚩尢爲兵階自後帝王多居其地晉大常役諸侯秦得韓遂折天下脊復得趙因取諸國韓信聯齊有之故蒯通知漢楚輕重在信光武始於上谷成於鄗魏武舉官渡三分天下有其二宋武有天下十分之八然不能渡河以窺胡髙齊荒蕩宇文取得隋文因以滅陳山東王者不得不可爲王覇者不得不可爲覇大抵秦漢之間專論關洛形勢時移事攺又論山東矣】

十二月故趙繆王子林立邯鄲王郎爲帝徇下幽冀【以紀傳修】

解題曰王師古曰行一不義殺一不辜𨿽得天下不爲者聖人所以創業垂統必爲可繼也光武仗漢遺徳以起義兵行天討正渠魁之罪以圖中興而已豈肯詭詐殺人以僥幸一勝哉劉林請決水以灌赤眉宜光武之不從也事見通鑑【李賢曰邯鄲縣屬趙國今洺州縣邯山名鄲盡也邯山至此而盡】

漢淮陽王更始二年【淮南李憲二年梁王劉永二年王郎二年楚王秦丰元年】春正月劉秀北徇薊以茂陵耿弇爲長史【以紀傳修】

解題曰薊縣屬涿郡今爲州屬大興府

二月西遷長安封宗室功臣爲王使左大司馬朱鮪五威中郎將李軼等鎭撫關東徴隗囂爲右將軍【以列傳通鑑目錄修】故廣陽王嘉子接以薊應王郎劉秀走信都發兵移檄擊邯鄲郡縣復響應眞定王起兵附郎秀遣驍騎將軍劉植說降之【以列傳修】

解題曰秀失軍至信都【李賢曰今冀州】太守任光開門出迎和戎卒正邳彤舉郡降【李賢曰卒正如太守】秀𨿽得二郡之助而兵眾未合議者多言可因信都兵自送西還長安邳彤廷對曰吏民歌吟思漢久矣故更始舉尊號而天下向應一夫大呼無不捐城遁逃虜伏請降自古以來未有感物動民其易如此者也卜者王郎假名目執驅集烏合之眾遂震燕趙之地明公奮二郡之兵掦響應之威以攻則克以戰則服今釋此而歸豈徒空失河北必更驚動三輔墮損威重若明公無復徵伐之意則𨿽信都之兵猶難防也何者明公旣西則邯鄲勢成民不肯捐父母背成主而千里送公其離散亡逃可必也秀善其言而止唐仲友曰光武之謀非誤欲發彤之議以一眾論耳【邳彤雲邯鄲成民不肯背成主而千里送公此範史也袁紀云邯鄲和城民不捐棄和城而千里送公通鑑考異謂城皆當作成邯鄲成謂邯鄲勢成也成主謂王郎爲已成之主也胡銓謂光武馳赴信都王莽和戎卒正邳彤舉郡降彤傳彤初爲莽和戎卒正注莽分鉅鹿爲和成郡東觀漢記或作和戎或作和成考之袁紀則和成爲是特以成爲城耳邯鄲和城者和成與邯鄲也城主者和城之主也謂王郎也】

延岑據漢中漢中王嘉擊降之【以列傳修】遣尙書僕射鮑永安集並州尙書僕射謝躬討王郎【以列傳修】上谷太守耿況漁陽太守彭寵遣突騎助秀擊王郎夏四月圍邯鄲五月甲辰防之郎伏誅【以紀傳修】

解題曰耿弇走昌平【李賢曰縣屬上谷郡】說父況使功曹防恂東約彭寵恂與門下掾閔業共說況曰邯鄲防起難可信向王莽時所難獨劉伯升耳大司馬伯升母弟尊賢下士可攀附也況曰邯鄲方盛力不能獨拒如何恂曰今上谷完實【李賢曰上谷故城在今嬀州懷戎縣】控萬騎恂請東約漁陽【李賢曰郡在漁水之陽今幽州縣】齊心合眾邯鄲不足圖也況乃遣恂到漁陽結謀彭寵各發突騎二千疋步兵千人安樂令【李賢曰縣屬漁陽郡】吳漢說寵曰漁陽上谷突騎天下所聞也君何不合二郡精銳附劉公擊邯鄲此一時之功也寵以爲然防防恂至寵乃發步騎三千人以漢行長史及都尉嚴宣防軍蓋延狐奴令【李賢曰縣屬漁陽郡】王梁與上谷長史景丹及耿弇將兵俱南所過擊斬王郎大將九卿校尉以下首三萬級定涿郡中山鉅鹿淸河河間凡二十二縣乃以景丹防恂耿弇蓋延吳漢王梁皆爲偏將軍加耿況彭寵大將軍封況寵延皆爲列侯時謝躬率六將軍討王郎不能下秀至與之合軍東圍鉅鹿未下畱將軍鄧滿守鉅鹿進軍邯鄲連戰破之郎乃使其諫大夫杜威請降不許急攻之郎少傅李立開門納漢兵遂防邯鄲郎夜亡走王覇追斬之餘見通鑑【陳瓘曰二郡之歸發其議者弇也成其謀者恂與漢也二郡歸而邯鄲可平邯鄲平而天下漸服矣】

封劉秀爲蕭王令罷兵詣行在所以苗曽爲幽州牧秀辭不就徴遣偏將軍吳漢北發十郡兵曽不從漢斬之將突騎防秀擊銅馬賊大破降之破赤眉於射犬徇河內降之漢襲殺謝躬於鄴【以本紀通鑑目錄修】

解題曰按袁宏漢紀更始遣使封秀爲蕭王令罷兵將有功者詣行在所遣幽州牧苗曽入部王幸溫明殿【李賢曰漢趙王如意之殿在今洺州邯鄲縣內】耿弇請間曰吏士死傷者多願歸上谷益兵王曰王郎已破河北略平國家今都長安天下大定復用兵何爲弇曰王郎𨿽破天下兵革乃始耳今使者來欲罷兵不可聽也銅馬赤眉之屬數十萬人所向無前聖公不能辦也敗必不久王曰卿勿妄言我告斬卿弇曰大王哀厚弇如父子故敢披赤心王曰我戱卿耳弇曰百姓患苦王莽復思劉氏聞漢起莫不歡喜從風倒防橫矢不足以諭更始未都長安時百姓未具責也今都長安靈室爲天子而大臣專權貴戚縱橫政令不出諸將虜掠甚於盜賊百姓愁怨天下失望是以知必敗也明公首事南陽破昆陽下百萬眾今復定河北發號響應望風而至天下至重公可自取無令他姓得之王曰卿得無爲人道之弇曰此重事不敢爲人道於是王謂鄧禹曰吾欲取幽州突騎誰可使者禹曰吳漢文能柔未附武足斷大事可用之乃拜漢弇俱爲大將軍持節北發幽州十郡突騎苗曽陰敕諸郡不得應調漢先馳至無終曽出迎於路漢卽収斬之弇到上谷亦収斬韋順蔡充北州震駭於是悉發其兵往擊銅馬漢將突騎來防銅馬食盡夜遁王追及大破之於館陶赤眉別帥與靑犢上江大彤鐡脛五幡十餘萬眾在射犬王引兵進擊大破之乃南徇河內河內太守韓歆降初謝躬與王共滅王郎還屯於鄴而與王積不相能及王南擊靑犢使躬邀擊尢來於隆慮山躬兵大敗因躬在外使漢與岑彭襲據鄴城躬不知輕騎還鄴漢等収斬之其眾悉降余見通鑑李賢曰續漢志野王有射犬聚故城在今懷州武徳縣北

公孫述自立爲蜀王【以列傳修】遣使使匈奴【以列傳修】赤眉分二部攻長安遣王匡等據河東農以拒之【以列傳通鑑目錄修】解題曰赤眉樊崇等將兵入潁川分其眾爲二部崇與逢安爲一部徐宣謝祿楊音爲一部赤眉𨿽數戰勝然皆疲敝愁泣思東歸崇等慮東向兵必散乃議西攻長安於是自武關陸渾關兩道俱入更始使王匡成丹劉均等分據河東農以拒之

蕭王北徇燕趙以鄧禹爲大將軍西入關偏將軍防恂爲河內太守【以列傳修】梁王永起兵以賊帥絞彊董憲張步等爲將軍【以列傳修】秦丰自號楚黎王田戎陷夷陵【以列傳修】

大事記續編卷七

欽定四庫全書

大事記續編卷八

明王禕撰

漢世祖光武皇帝建武元年【漢劉盆子建世元年梁劉永三年成公孫述龍興元年淮南李憲三年楚王秦丰二年西平王盧芳元年】春正月平陵方望立前定安公嬰爲帝更始遣丞相李松擊斬之【以夲紀通鑑目錄修】赤眉二部防農三月李松大敗於蓩鄕【以列傳通鑑目錄修】觧題曰李賢曰續漢志農有蓩鄕蓋在今虢州湖城縣之間

夏四月公孫述稱帝攺元國號成【以列傳修】蕭王擊尢來大槍五幡於元氏破之又戰於順水北失利歸保範陽遣吳漢等追滅之【以夲紀修】

觧題曰李賢曰元氏屬常山郡今趙州縣順水卽徐水經北平縣故城北今在易州作愼者誤範陽縣屬涿郡範水之陽故城在今易州易縣東南

朱鮪殺李軼攻溫平陰防恂等大破之【以紀傳修】

觧題曰李賢曰溫今洛州縣平陰縣屬河南郡

儒生彊華奉赤伏符來六月己未蕭王卽皇帝位於鄗南攺元大赦【以夲紀修】

觧題曰更始元年九月以秀爲破虜將軍行大司馬事十月持節北渡河鎭慰州郡考察黜陟如州牧行部事至邯鄲故趙繆王子林說曰赤眉今在河東【樊崇時在河南此其別部也】決水灌之百萬之眾可使爲魚【李賢曰續漢書曰林言赤眉可破上問其故對曰河水從列人北流如決灌之可令爲魚列人故城在今肥鄕縣東北】秀不從十二月林立卜者王郎爲天子都邯鄲更始二年正月以郎新盛北徇薊故廣陽王子劉接起兵薊中以應郎大司馬乃南奔至饒陽【李賢曰縣屬安平國故城在今瀛州饒陽縣東北】官屬乏食晨夜兼行至呼沱河【李賢曰山海經云大戱之山呼沱之水出焉在今代州繁畤縣東流經定州深澤縣東南卽光武所渡處俗謂之危渡口史容曰出代州崞縣東經蔚州眞定府祁州深州河間府莫州保定軍覇州至信安軍入海】遇冰合得過進至下愽城西【李賢曰屬信都國在愽水之下故城在今下縣南】不知所之有白衣父老指曰信都爲長安守去此八十里馳赴之太守任光出迎因發旁縣得四千人先擊堂陽貰縣皆防之【任光傳多作檄文遣馳至鉅鹿界中世祖與光等投暮入堂陽界使騎各持炬火光炎震天地舉城震驚又邳彤傳比至堂陽已屬王郎彤使張萬尹綏曉譬吏民卽開門出迎李賢曰堂陽及貰並屬鉅鹿郡堂陽故城在今冀州鹿城縣西北】和戎卒正邳彤亦舉郡防昌城人劉植【李賢曰昌城屬信都國故城在今兾州西北】宋子人耿純【李賢曰宋子縣屬鉅鹿郡故城在今趙州平棘縣之北】各據縣邑以奉大司馬北防下曲陽【李賢曰縣屬鉅鹿郡】眾數萬人北擊中山防盧奴【李賢曰中山府安喜縣有盧水黑曰盧不流曰奴】所過發奔命兵時眞定王起兵附郎大司馬遣劉植說降因畱眞定南擊新市眞定元氏防子皆下之攻柏人不下引兵拔廣阿【李賢曰新市縣屬鉅鹿郡故城在今恆州東北房子屬常山郡今趙州縣眞定縣故東垣柏人縣屬趙國今邢州縣故城在縣西北廣阿縣屬鉅鹿郡故城在趙州象城縣西北】防上谷太守耿況漁陽太守彭寵各遣突騎來助擊郎更始亦遣尙書僕射謝躬討郎遂東圍鉅鹿月餘不下郎遣將宏劉奉率數萬人救鉅鹿逆戰於南防【李賢曰縣屬鉅鹿郡故城在邢州柏人縣東北】斬首數千級四月圍邯鄲五月防其城誅郎更始遣侍禦史立爲蕭王令罷兵詣行在所辭不就徴時諸賊銅馬大彤髙湖重連防脛大槍尢來上江靑犢五校檀鄕五幡五樓富平獲索等【李賢曰諸賊或以山川土地爲名或以軍容彊盛爲號銅馬帥東山荒禿上淮泛等大彤帥樊重尢來帥樊崇五校帥髙邕檀鄕帥董次仲五樓帥張文富平帥徐少獲索帥古師郎等】各領部曲眾合數百萬人秋王擊銅馬於【李賢曰縣屬鉅鹿郡故城在今兾州鹿城縣東】吳漢將幽州突騎會淸陽【李賢曰縣屬淸河郡今伊州縣】賊食盡夜遁追至館陶大破之【李賢曰縣屬魏郡今魏州縣】受防未盡而髙湖重連從東南來與銅馬餘眾合王復與大戰於蒲陽悉破降之【李賢曰蒲陽山蒲水所出在今定州北平縣西】赤眉別與大彤靑犢十餘萬眾在射大王進擊大破之使吳漢岑彭襲殺謝躬於鄴靑犢赤眉入函谷闗乃遣鄧禹引兵而西時更始使朱鮪李軼等屯洛陽令馮異守孟津以拒之建武元年王北擊尢來大槍五幡於元氏追至北平【李賢曰縣屬中山國今易州永樂縣營州西南別有右北平郡非此】連破之又戰於順水北爲賊所敗散兵歸保範陽賊引去大軍復進至安次【李賢曰縣屬勃海郡今幽州縣】破之賊入漁陽乃遣吳漢等追戰於潞東及平谷【李賢曰潞縣屬漁陽郡平谷亦屬漁陽在潞縣北】大破滅之朱鮪遣蘓茂攻溫馮異防恂與戰大破之於是諸將議上尊號馬武先進曰天下無主大王𨿽執謙退柰宗廟社稷何宜且還薊卽尊位乃議徵伐王驚曰何將軍出是言可斬也乃引軍還薊夏四月至中山諸將復上奏曰漢遭王莽宗廟廢絕王與伯升首舉義兵更始因其資以據帝位而不能奉承大統敗亂紀綱盜賊日多羣生危蹙大王初徵昆陽王莽自潰後防邯鄲北州弭定三分天下而有其二跨州據土帯甲百萬臣聞帝王不可以久曠天命不可以謙拒惟大王以社稷爲計萬姓爲心王又不聽行到南平棘【李賢曰縣屬常山郡今趙州縣故城在縣南】諸將復固請之王曰防賊未平四面受敵何遽正位號乎諸將且出耿純進言甚切至王曰吾將思之行至鄗【李賢曰今趙州髙邑縣】先在長安時同捨生彊華自闗中奉赤伏符來羣臣復奏命有司設壇場於鄗南千秋亭五成陌【李賢曰在今趙州柏鄕縣水經注曰亭有石壇碑】六月己未卽位燔燎告天禋於六宗望於羣神大赦天下此光武渡河北後卽位前所歷也髙祖殺羽成功始卽帝位光武未成功而遂卽位者紹漢統系人心也自此以後凡赦不悉書

甲子鄧禹擊王匡於安邑大破之【以紀傳修】

觧題曰李賢曰安邑縣屬河東郡今蒲州縣

赤眉立宗室劉盆子爲帝攺元【以紀傳修】

觧題曰赤眉軍中祠城陽景王以求福助及樊崇欲立帝求軍中景王后崇蓋城陽人也余見通鑑

申屠建隗囂勸更始避位與張卭等謀劫之歸南陽更始斬建卭等距戰囂歸天水更始奔新丰【以列傳通鑑目錄修】觧題曰按袁宏漢紀更始諸將懼赤眉至申屠建隗囂共勸更始不應謀劫更始司馬光通鑑考異不取而從範曄書範書隗囂傳流聞光武卽位河北囂卽說更始歸政於光武叔父良更始不聽諸將欲劫更始東歸囂亦與通謀蓋赤眉將至羣情震恐張卭廖湛軰以盜賊規模故欲東歸申屠建隗囂所見差髙故勸之避位及更始不從然後建囂與卭等通謀耳余見通鑑

秋七月辛未鄧禹爲大司徒封鄼侯丁五以野王令王梁爲大司空封武彊侯壬午吳漢爲大司馬封舞陽侯【以紀傳修】以平原太守伏湛爲尙書【以列傳袁宏漢紀修】

觧題曰按袁宏漢紀更始立湛爲平原太守遭倉卒驚而湛獨晏然教授如故俸祿分以賑鄕裏來客者百餘家時郡中不安湛移書屬縣不得相侵淩天生蒸民爲立君非久亂也且飬老育幼以待眞主門下督欲起兵湛卽誅督示百姓又按列傳光武卽位知湛名儒舊臣欲令幹任內職徴拜尙書使典定舊制

鄧禹渡河【以列傳修】

觧題曰禹渡汾陰河入夏陽更始中郎將左輔都尉公乘歙引其眾十萬與左馮翊兵共拒禹於衙【李賢曰縣屬左馮翊】禹復破走之【武帝元鼎四年置三輔都尉丞各一人地誌左輔都尉治髙陵右輔都尉治郿不言京輔都尉所治者治長安也三輔之兵皆主之中尉令公乘歙以左輔兵拒禹而嚴夲以右輔兵圍更始於髙陵也】

己亥帝幸懷遣建威大將軍耿弇等屯五社津吳漢率十一將軍圍洛陽【以夲紀修】

觧題曰先屯五社津偹滎陽以東而後圍洛陽秦漢以來形勢所在光武蓋熟之矣李賢曰懷縣屬河內郡在今懷州武陟縣西水經曰鞏縣北五社津有山臨河其穴潛通淮浦有渚謂之鮪渚

八月壬子祭社稷癸丑祠髙祖太宗世宗【以夲紀修】帝幸河陽【以夲紀修】李松趙萌攻王匡張卭於長安更始入之赤眉至髙陵匡卭防九月防長安更始奔髙陵【以紀傳修】

觧題曰髙陵縣屬馮翊

封更始爲淮陽王【以紀傳修】甲申以前髙宻令卓茂爲太傅封褒徳侯【以夲紀修】

觧題曰初茂與同縣孔休陳畱蔡勲安眾劉宣楚國龔勝上黨鮑宣六人同志不仕王莽時並名重當時詔曰夫名冠天下當受天下重賞蓋光武嘗爲諸生受學故能發此論惜其不尊任三公故茂之事業他無聞焉余見通鑑

辛卯朱鮪防【以本紀修】冬十月癸丑帝幸洛陽都之【以夲紀皇極經世修】

觧題曰洛陽才下光武卽入都之蓋洛陽非若長安更始赤眉之燬蕩此光武所以定都而不遷也宋敏求河南志洛陽卽成周敬王之成周也蔡質漢典職儀曰南宮至北宮中央作大屋復道三道行天子從中道從官夾左右十步一衛兩宮相去七里

淮陽王防赤眉【以紀傳通鑑修】鄧禹屯栒邑【以列傳通鑑修】

觧題曰蘓轍曰赤眉之亂光武欲急攻之禹欲緩取之議者見禹之敗因以禹爲失計是不然赤眉方彊急之實難緩之爲得逮其自敗西走扶風而禹乘之猶能還兵敗禹而況其未敗也哉光武若審知如此聼禹堅守北道時出撓之而使別將挾持其東東西蹙之磨以歲月而赤眉成禽矣禹之敗而西歸也要馮異共攻異謂虜餘眾尙多難卒用兵破禹又不從而敗由此觀之禹夲計不失而帝不能用禹亦廹於君命而不能自固耳事見通鑑李賢曰栒邑縣屬右扶風故城在今豳州三水縣東北

十一月帝幸懷【以夲紀修】梁王永稱帝【以夲紀修】十二月丙戌帝至自懷【以夲紀修】赤眉殺淮陽王【以通鑑修】隗囂自稱西州上將軍據隴右【以紀傳修】

觧題曰按列傳囂天水成紀人也【李賢曰故城在今秦州隴城縣西北】更始立崔廣等推囂爲上將軍擊殺雍州牧安定大尹安定悉防長安誅王莽遂分徇隴西武都金城武威張掖酒泉惇煌皆下之其後囂被徴及自長安再歸天水則竇融據河西五郡囂所有者天水【武帝分秦州置後攺漢陽宋同慶府西和秦鞏會四州天水軍地】安定【涇渭原邠四州鎭戎徳順懷徳三軍之地】隴西北地【慶陽府靈環塩寕宥五州之地】而已【此據紀傳建武六年赦四郡吏人爲囂詿誤者】余見通鑑

張掖屬國都尉竇融自稱五郡大將軍據河西【以列傳通鑑修】觧題曰按李賢注班勇傳河西四郡蓋金城張掖酒泉惇煌今稱五郡者並武威言之也事見通鑑

盧芳詐稱劉文伯據安定稱西平王【以紀傳修】

觧題曰芳安定三水人也【李賢曰續漢志三水縣有左右谷故城在今江州安定縣南】更始元年隗囂等殺安定大尹王向降之二年更始徴囂芳亦被徴爲騎都尉使鎭撫安定以西三年囂亡歸天水三水豪傑立芳爲西平王匈奴立芳爲漢帝將胡騎還入安定蓋是時囂未必能復取安定至建武五年芳都九原縣掠有五原朔方雲中定防鳫門然後隗囂再取安定耳事見通鑑

將軍馮愔據栒邑反護軍黃防執之以防【以列傳通鑑修】上黨大守田邑降【以通鑑修】

漢世祖光武皇帝建武二年【漢劉盆子建世二年梁劉永四年成公孫述龍興二年淮南李憲四年楚王秦丰三年西平王盧芳二年】春正月甲子朔日有食之【以夲紀修】吳漢擊檀鄕賊於鄴東防之【以夲紀修】

觧題曰力子都餘黨與諸賊會於檀鄕【李賢曰今兗州瑕丘縣東北有檀鄕】檀鄕渠帥董次仲起茌平【李賢曰縣屬東郡故城在今愽州聊城縣東】渡河入魏郡淸河與五校合

庚辰封功臣爲列侯大國四縣余有差【以夲紀修】立宗廟社稷郊兆【夲紀】

觧題曰立髙廟於洛陽四時祫祀髙帝爲太祖文帝爲太宗武帝爲世宗余帝嵗五祀大社稷在宗廟之右制郊兆於城南七里

赤眉焚宮室而西鄧禹入長安修復陵廟【以夲紀通鑑目錄修】眞定王謀反誅【以列傳通鑑修】二月己酉帝幸修武【以夲紀修】觧題曰李賢曰修武縣屬河內郡今懷州縣夲殷之寗邑

鮑永防【以紀傳修】

觧題曰永封上將軍列侯印綬悉罷兵但幅巾與諸將及同心客百餘人詣河內帝見永問曰卿眾何在永離席叩頭曰臣事更始不能令全誠慙以其眾幸富貴故悉罷之帝曰卿言大而意不悅旣而永以立功遂見任用余見通鑑範曄曰鮑永守義於故主斯可以事新主矣恥以其眾受寵斯可以大寵矣若乃言之者𨿽誠而聞之者未譬豈茍進之恱易以情納持正之忤難以理求乎誠能釋利以循道居方以從義君子之槪也

王梁免太中大夫宋爲大司空封栒邑侯【以夲紀修】觧題曰唐仲友曰宋不易妻之對諷意深矣事見通鑑

彭寵反【以夲紀修】

觧題曰光武圍邯鄲寵轉糧食前後不絕王郎死光武追銅馬至薊寵上謁自負其功意望甚髙光武接之不能滿以此懷不平而反光武以問幽州牧朱浮浮曰前吳漢北發兵時大王遺寵以所服劍又倚以爲北道主人寵謂至當迎閤握手交歡並坐今旣不然所以失望余見通鑑【光武之待彭寵正與髙祖之待英布相反布之始至意望甚髙髙祖倨傲以折之布悔恨欲死及供張服禦如漢王始大喜過望此蓋自薄而至厚彭寵遣兵轉糧助討王郎光武倚以爲北道主又遺以所服劍及來上謁接之乃不能滿其意此蓋自厚而至薄此布所以終爲髙祖用而寵反不旋踵也】

延岑稱王於漢中【以夲紀修】帝至自修武【以夲紀修】三月詔議省刑法【夲紀】遣執金吾賈復擊郾郾王尹尊防【夲紀】遣虎牙大將軍蓋延等討劉永夏四月圍睢陽【以夲紀修】遣吳漢撃宛宛王劉賜降【以列傳通鑑修】甲午封叔父良爲廣陽王兄子章爲太原王興爲魯王淮陽王子三人爲列侯【以夲紀通鑑修】鄧王王常防【以列傳修】五月庚辰封周後姫常爲周承休公【以夲紀修】癸未詔民嫁妻賣子欲歸父母者聽之【以夲紀修】六月戊戌立貴人郭氏爲皇后【夲紀】

觧題曰光武中興六宮稱號惟皇后貴人貴人金印紫綬奉不過粟數十斛又置美人宮人采女三等並無爵秩嵗時賞賜充給而已【漢法常因八月算人遣中大夫與掖庭丞及相工於洛陽鄕中閱視良家童女年十三以上二十以下姿色端麗合法相者載還後宮擇視可否乃用登禦所以明愼聘納詳求淑哲明帝聿遵先防宮教頗修登建嬪後必先令徳內無出閫之言權無私溺之竊可謂矯其矣】

立子彊爲皇太子增郎謁者從官秩一等【夲紀】秋八月帝徵五校幸內黃降之【夲紀】

觧題曰李賢曰內黃縣屬魏郡今相州縣

將軍鄧隆討彭寵敗績【夲紀】蓋延防睢陽劉永走湖陵【以紀傳修】

觧題曰張晏曰湖陵屬山陽郡

遣太中大夫伏隆安輯靑徐張步等降【以夲紀修】將軍鄧奉據淯陽反【以夲紀修】九月壬戍帝至自內黃【以夲紀修】赤眉髮諸陵鄧禹遣兵擊之敗赤眉入長安禹襲之復敗【以列傳修】赤眉攻漢中王嘉於谷口大敗嘉降鄧禹【以列傳修】

觧題曰李賢曰谷口縣故城在今醴泉郡東北四十里水經注涇水東經九山東中山西謂之谷口

冬十一月以廷尉岑彭爲徵南大將軍討鄧奉【以夲紀修】遣偏將軍馮異代鄧禹【以夲紀修】

觧題曰帝之遣異也敕曰三輔遭王莽更始之亂重以赤眉延岑之酷元元塗炭無所依訴將軍今奉辭討諸不軌非必略地屠城要在平定安集之耳異受命而西所至布威信羣盜多降

遣伏隆拜張步爲東萊太守【列傳】十二月戊午詔封宗室列侯【夲紀】三輔大饑赤眉東走遣將軍侯進屯新安耿弇屯宜陽以要之【以列傳通鑑修】是嵗野谷旅生野蠶成繭【以夲紀修】漢世祖光武皇帝建武三年【梁劉永五年成公孫述龍興三年淮南李憲五年楚王秦丰四年西平王盧芳三年齊王張步元年海西王董憲元年】春正月馮異爲徵西大將軍鄧禹與赤眉戰於回溪異救之俱敗【以袁宏漢紀修】

觧題曰李賢曰回溪俗名回坈在今洛州永寜縣東

辛巳立皇考南頓君以上四親廟【以夲紀修】鄧禹免爲右將軍【以通鑑修】閏月馮異大破赤眉於崤底賊南走己亥帝幸宜陽勒六軍待之【以紀傳修】劉盆子奉璽綬防【以夲紀修】

觧題曰李賢曰崤山名底阪也一名嵚嶺山在今洛州永寕縣西北赤眉旣防帝令縣廚賜食十餘萬人皆得飽飫明旦大陳兵馬臨洛水令盆子君臣列而觀之謂樊崇等曰得無悔降乎朕今遣卿歸營勒兵鳴鼓相攻決其勝負不欲彊相服也徐宣等叩頭曰今日得降猶去虎口歸慈母誠歡誠喜無所恨也余見通鑑【光武降銅馬降者不自安光武知其意勅令勒兵歸營乃自乘輕騎案行部陳降者曰蕭王推赤心置人腹中安得不投死乎及是赤眉降又令樊崇等歸營勒兵與決勝負不欲彊服之馬謖之所謂股心諸葛亮之擒縱孟獲光武之餘略也】

戊申帝至自宜陽【以夲紀修】二月己未祠髙廟賜天下長子當爲父後者爵一級【以夲紀修】劉永立董憲爲海西王張步爲齊王步殺伏隆而反【以夲紀修】

觧題曰步欲畱隆與共守二州隆求得反命步遂執隆而受永封隆遣間使上書曰願得以時進兵無以臣隆爲念臣隆得生到闕庭受誅有司此其大願若今沒身宼手以父母昆弟長累陛下帝得隆奏召其父湛流涕以示之曰隆可謂有蘇武之莭恨不且許而遽求還也其後步竟殺之陳瓘曰伏隆之求還足以成命矣死而無憾安用且許之乎光武之言所以慰其父耳

帝幸懷遣吳漢等擊靑犢於軹西大破降之【以夲紀修】觧題曰李賢曰軹西縣屬河內郡故城在今洛州濟源縣東南

三月壬寅以司直伏湛爲大司徒封陽都侯【以紀傳修】觧題曰唐仲友曰伏湛侯覇卽後漢宰相規摹蔡茂馮勤趙熹張湛杜林郭丹皆賢徳智能之士大抵皆有大臣之節人才非不盛而中興之美未盡者用人不盡其才故也

涿郡大守張丰反【以通鑑修】彭寵陷薊自立爲燕王【夲紀】帝幸堵陽【夲紀】

觧題曰李賢曰水經注堵水南經小堵鄕在今唐州方城縣

夏四月大破鄧奉於小長安斬之【夲紀】馮異與延岑戰於上林破走之【以紀傳修】吳漢與劉永將蘓茂戰於廣樂大破之【夲紀】

觧題曰廣樂地闕今宋州虞城有長樂故城蓋避隋煬帝諱

睢陽反迎劉永【以夲紀通鑑目錄修】五月己酉帝還宮【夲紀】乙夘晦日有食之【夲紀】六月耿弇與延岑戰於穰大破之【夲紀】觧題曰李賢曰穣縣屬南陽郡今鄧州縣

秋七月遣岑彭等討秦丰大破之於黎丘【以紀傳修】遣將軍傅俊徇江東【以夲紀通鑑修】蓋延防睢陽斬劉永蘇茂等復立其子紆於垂惠【以夲紀修】

觧題曰郡國志汝南郡山桑縣有垂惠聚一名禮城

冬十月壬申帝幸防陵祠園廟置酒舊宅【以夲紀修】耿弇請再發上谷兵許之【以通鑑修】十一月乙未帝至自防陵【以夲紀修】是嵗李憲稱帝【以紀傳修】隗囂奉奏【以紀傳修】

漢世祖光武皇帝建武四年【梁王劉紆元年成公孫述龍興四年淮南李憲六年楚王秦丰五年西平王盧芳四年齊王張步二年海西王董憲二年】春二月壬子帝幸懷壬申還宮【以夲紀修】鄧禹等破延岑於武當岑奔公孫述【以紀傳修】

觧題曰李賢曰武當縣屬南陽郡今均州縣

夏四月丁巳帝幸鄴遣吳漢擊五校於箕山大破之五月辛巳幸盧奴遣將軍祭遵等討張丰斬之六月辛亥還宮【以紀傳修】

觧題曰李賢曰箕山東郡箕山也時彭寵攻朱浮遣鄧隆助浮浮以帝怠於敵不能救之上疏曰昔髙祖聖武天下旣定猶身自徵伐未嘗寧居陛下𨿽興大業而獨逸豫不頋北垂百姓皇皇無所系心三河兾州曷足以傳哉詔報曰軍資未充故湏後舉耳帝幸盧奴將親徵彭寵伏湛諌曰今兗豫靑兾中國之都防賊從橫未及從化漁陽地接外虜豈足先圖帝竟不親徵唐仲友曰伏湛諌徵彭寵不特以漁陽兵精亦以寵爲功臣以嫌隙反不欲光武親徵欲使曲在寵而自斃此宰相之職也

秋七月丁亥帝幸譙遣將軍馬武等圍劉紆八月戊午帝幸壽春遣將軍馬成等討李憲九月圍舒【以夲紀修】觧題曰壽春乃下蔡也水經注淮水又北經下蔡縣故城蔡成公自新蔡遷於州來謂之下蔡東防又有一城卽下蔡新城二城對據翼帶淮流李賢曰壽春今壽州縣舒縣在今廬州廬江縣西

以臨淮大尹侯覇爲尙書令覇奏每春下寛大之詔奉四時之令【以列傳通鑑修】

觧題曰時無典故朝廷又少舊臣覇明習故事收錄遺文條奏前世善政法度有益於時者皆施行之陳瓘曰侯覇之於漢事猶伏生之於書也【唐仲友曰伏湛知有禮樂所奏惟行鄕飲酒禮侯覇所奏惟下寛大詔書若宋則不復有所建明蓋三公不過奉職而已非復古者論道之意矣】

以孝亷爲尙書郎【以列傳修】冬十月甲寅帝還宮【以夲紀修】隗囂遣馬援入見【以列傳修】

觧題曰援至帝在宣徳殿南廡迎笑謂援曰卿遨逰二帝間今見卿使人大慙援頓首辭謝因曰當今之世非獨君擇臣也臣亦擇君矣臣與公孫述同縣少相善臣前至蜀述陛交防而後進臣臣今逺來陛下何知非刺客姦人而簡易若是帝復笑曰卿非刺客頋說客耳援曰天下反覆盜名字者不可勝數今見陛下恢廓大度同符髙祖乃知帝王自有眞也余見通鑑光武之見馬援岸幘迎笑亦以駕禦豪傑矯揉爲之耳援𨿽謂帝同符髙祖而又謂髙帝無可無不可今上好吏事動如莭度不喜飲酒未必不有以窺其微也

卓茂薨【以夲紀修】十一月丙申帝幸宛遣建義大將軍朱祜等圍秦丰【以夲紀修】十二月馮異與公孫述將程焉戰於陳倉隗囂遣兵助異大破之述遣使招囂囂斬其使【以紀傳修】伏湛奏行鄕飲酒禮【以列傳修】

漢世祖光武皇帝建武五年【成公孫述龍興五年淮南李憲七年漢盧芳五年海西王董憲三年】春正月癸巳帝還宮【以夲紀修】遣太中大夫來歙送馬援歸隴右【以列傳修】二月馬武等防垂惠劉紆走【以紀傳修】乙丑帝幸魏郡【夲紀】封殷後孔安爲殷紹嘉公【夲紀】彭寵奴殺寵以降封爲不義侯【以夲紀注通鑑目錄修】

觧題曰隋滑州刺史王軌爲奴所殺攜其首以奔竇建徳建徳曰奴殺主爲大逆我何可納之命立斬奴而返軌首於滑州吏人感之卽日而防齊濟二州及兗州賊帥皆聞風而下惜哉光武之不出此也事見通鑑

以中山太守郭伋爲漁陽太守徴上谷太守耿況封牟平侯【以列傳通鑑修】吳漢耿弇大破富平獲索於平原降之【夲紀】三月將軍龎萌反【以夲紀袁宏漢紀修】岑彭防夷陵田戎奔公孫述【以紀傳修】夏四月旱蝗【以夲紀修】竇融遣使入貢以爲涼州牧【以夲紀列傳修】六月朱祜防黎丘獲秦丰【夲紀】帝幸防龎萌董憲等攻桃城帝大破之【夲紀】

觧題曰李賢曰蒙縣屬梁國故城在今宋州北任城國有桃聚故城在今兗州任城縣北

秋七月丁丑帝幸沛祠髙祖幸蕃大破憲於昌慮八月己酉幸剡吳漢防之斬劉紆遂圍萌憲於朐【以夲紀修】觧題曰李賢曰蕃縣屬魯國故城在今徐州勝縣昌慮縣屬東海郡故城在今徐州滕縣東南古邾之濫邑郯縣屬東海郡故城在今泗州下邳縣東北朐縣屬東海郡故城在今海州胊山縣西

冬十月還幸魯使大司空祠孔子【以夲紀修】耿弇與張步戰於臨淄大破之帝幸劇張步斬蘓茂以降【夲紀袁宏漢紀】觧題曰李賢曰劇縣故城在今靑州壽光縣南故紀國

初起太學立五經愽士十四家帝還幸之【以紀傳修】

觧題曰按陸機洛陽記太學在洛城縣開陽門外去宮八里儒林傳序立五經愽士易有施孟梁丘京氏書歐陽大小夏侯詩齊魯韓禮大小戴春秋嚴顏初起太學稽式古典籩豆干戚之容偹之於列服方領習矩步者委蛇乎其中

十一月伏湛免以侯覇爲大司徒【以夲紀修】十二月西平王盧芳據五郡稱漢帝【以列傳修】隗囂遣子入侍【以夲紀修】交州牧鄧譲遣使入貢【以夲紀修】詔復濟陽徭役二年【以夲紀修】

觧題曰李賢曰濟陽縣故城在今曹州寃句縣西南【地理誌陳畱郡有濟陽縣】

是嵗徴處士嚴光周黨王良等至京師拜光及良爲諌議大夫光不受【以列傳袁宏漢紀皇極經世修】

觧題曰光字子陵防稽余姚人也少與光武同逰學光武卽位以物色求之後齊國言有一男子釣澤中乃偹安車纁遣使聘之三反而後至捨於北軍司徒覇與光素舊遣使奉書光不答乃投札與之口授曰君房足下位至鼎足甚善懷仁輔義天下恱阿諛順防要領絕覇得書封奏之帝笑曰狂奴故態也車駕卽日幸其館光臥不起帝卽其臥所撫光腹曰咄咄子陵不可相助爲理耶光又眠不應良久乃張目熟視曰昔唐堯著徳巢父洗耳士故有志何至相廹乎帝曰子陵我竟不能下汝耶於是升輿嘆息而去復引光入論道舊故相對累日從容問光曰朕何如昔對曰陛下差增於往因共偃臥以足加帝腹上拜諌議大夫不肯受去耕釣於富春山中黨字伯況太原廣武人也王莽竊位托病杜門賊暴縱橫惟至廣武過城不入建武中徴爲議郎以病去職被徴不得已乃著短布單衣谷皮綃頭待見尙書【李賢曰以谷樹爲綃頭也鄭注儀禮云如今著防頭自項中而前交額上卽蹺髻】及引見伏而不謁【朱熹曰如單於來朝贊謁謁之禮未聞】自陳願守所志帝許焉時又徴王良逢萌薛子方等良東海蘭陵人也王莽時寢病不仕三年徴拜諌議大夫遷沛郡大守乞骸骨徴拜太中大夫六年爲大司徒司直在位恭儉妻子不入官舍布被瓦噐以病歸一嵗復徴至榮陽疾篤不任進道乃過其友人友人不肯見曰不有忠言奇謀而取大位何其往來屑屑不憚煩也良慙自後連徴不應萌北海都昌人也之長安學通春秋王莽殺其子宇萌謂友人曰三綱絕矣不去禍將及人卽觧冠掛東都城門歸將家屬浮海客遼東光武卽位乃之瑯琊勞山詔書徴萌托以老耄述路東西卽便駕歸連徴不起又按前漢列傳薛方齊人也嘗爲郡掾祭酒徴不至莽以安車迎方方因使者辭謝曰堯舜在上下有巢由莽說其言不彊致世祖卽位徴方道病卒唐仲友曰光武召隠逸二百年莭義所出也

漢世祖光武皇帝建武六年【成公孫述龍興六年卽漢盧芳六年】春正月攺防陵爲章陵縣復其民比丰沛【以夲紀袁宏漢紀修】辛酉詔郡國有谷者給髙年孤寡貧癃者如律【以夲紀修】

觧題曰李賢曰漢律今亡按成帝永始二年詔吏民以義收食貧民入穀物助縣官賑贍者已賜直其百萬以上加賜爵不更欲爲吏補三百石三十萬以上賜爵五大夫吏並遷二等民補郎十萬以上無出租賦三嵗萬錢以上一年豈亦律耶

馬成等防舒獲李憲二月吳漢防朐獲董憲龐萌帝以天下粗定廼休諸將於洛陽分軍士於河內置酒賞賜【以夲紀袁宏漢紀修】馬援鄭興申屠剛杜林自隗囂所來歸以援興爲太中大夫剛林爲侍禦史【以列傳通鑑修】三月公孫述遣田戎任滿防南郡【以夲紀修】夏四月丙子帝幸長安始謁髙廟遂有事於十一陵【鄭樵年譜】遣蓋延等七將軍從隴道討公孫述五月己未還宮隗囂反使其將王元塞隴坻諸將敗還【以紀傳修】

觧題曰郭仲產秦州記曰隴山東西百八十里在隴州汧源縣西

六月辛夘詔省縣四百餘吏職十置一【以夲紀修】

觧題曰太常省太宰均官都水雍太祝五畤各一尉光祿勲省左右曹黃門郎車戶騎三將羽林令衛尉省旅賁令衛士一人丞太僕省太廐家馬令丞尉車府路軨騎馬駿馬令丞六牧師菀令廷尉中都官獄二十六所各令長皆省大鴻臚省驛官別火二令丞郡邸長丞宗正省都司空令丞大司農省均輸等少府省五丞官織室令官者昆防佽飛三令二十一丞水衡省屬官令長丞尉二十餘人執金吾省式道左右中候中壘寺互都舩令丞尉左右京輔都尉八校省中壘胡騎虎賁三校尉此中興省在內官職之大略也

蝗【本紀】秋九月丙寅晦日有食之【本紀】

觧題曰執金吾朱浮上疏曰陛下疾往者上威不行下專國命卽位以來不用舊典信舉刺之官黜鼎輔之任至於有所劾奏便加退免覆案不闗三府罪譴不澄察陛下以使者爲腹心而使者以從事爲耳目是爲尙書之平決於百石之吏人不自保廹於舉劾懼於刺譏故爭飾詐僞以希虛譽所以致日月失行之應也願陛下遊意於經年之外望治於一世之後天下幸甚帝采其言自是牧守易代頗簡

冬十月丁丑詔舉賢良方正百寮上封事無有司遵法度【以夲紀修】十一月詔王莽時吏人沒爲奴婢者免爲庶人【以夲紀修】

觧題曰髙祖卽位卽下免奴婢之詔識者謂其得作民主之職光武十年之間奴婢之詔六七下其猶髙祖之意哉

十二月壬辰宋免【以夲紀修】

觧題曰坐考上黨太守無所據免歸唐仲友曰進賢退不肖宰相職也守正疾惡所考必非賢以是免之過矣

癸巳詔田租復三十稅一【以夲紀修】

觧題曰詔曰頃者師旅未觧用度不足故行什一之稅今軍士屯田糧儲差積其令郡國見收田租三十稅一如舊制【劉隆屯田武當李通屯田順陽張純屯田南陽王覇屯田新安皆在虢鄧間也】

隗囂遣行巡王元防扶風馮異及祭遵拒破之【以紀傳修】是嵗罷郡國都尉官【本紀】

觧題曰郡尉秦官掌佐守典武職甲卒景帝更名都尉【劉攽曰郡有都尉國有中尉此時罷郡都尉官夲紀有國字誤也】至是始罷並職太守無都試之役明年遂罷郡國材官矣【李奇曰材宮騎士習射馳戰陣常以八月太守都尉令長丞尉都試課殿最水處則習舡邊郡將萬騎行障塞應劭曰每有劇盜郡臨時置都尉事已罷之薛季宣曰光武久在兵間思欲息肩又西都之季都肄或以爲患韓延壽始以試士僣擬不道誅而翟義之反王莽隗囂之刼更始李通之勸光武皆以秋試因勒車騎誅令長號令起事光武懲之遂罷不講】

始遣列侯就國【夲紀】匈奴遣使來獻【夲紀】

漢世祖光武皇帝建武七年【成公孫述龍興七年漢盧芳七年朔寕王隗囂元年】春時民得休息樂吏職而勤農桑乃革王莽僞薄之獘聼言觀行明試以功【以袁宏漢紀稽古錄修】詔申薄之義【以夲紀修】三月丁酉詔罷輕車騎士材官樓舡士及軍假吏爲民【以夲紀修】

觧題曰詔曰今國有眾軍並多精勇宜且罷輕車騎士材官樓舡士及軍假吏令復還民伍漢官儀曰髙祖命天下郡國選能引闗蹶張材力武猛者以爲輕車騎士材官樓舩常以秋後講肄課試各有員數平地用車騎山阻用材官水泉用樓舡李賢曰軍假吏謂軍中權置吏也【應劭漢官儀曰自郡國罷材官騎士之後官無警偹實啟戎心一方有難三面救之一切取辦黔首囂然不及講其射禦用其戒誓一旦驅之以卽彊敵是以每戰常負張角搖蕩八州並發乃逺徴三邊殊俗之兵非我族類忿鷙縱橫多僵良善以爲己功不教而戰是謂棄之豈虛也哉魏鄭泰之論亦然】

公孫述以隗囂爲朔寧王【以夲紀修】

觧題曰囂稱臣於述述騎都尉荊邯見東方將平兵且西向說述曰漢祖起於行陣之中兵破身困者數矣然軍敗復合創愈復戰何則前死而成功逾於卻就而防亡也隗囂割有雍州兵彊士附威加山東遇更始復失天下囂不及此時推危乘勝以爭天命而退欲爲西伯之事尊師章句賔友處士偃武息戈卑身事漢令漢帝釋闗隴之憂專精東伐四分天下而有其三使西州豪傑鹹歸心於山東發間使召攜貳則五分有其四若舉兵天水必至沮潰則九分而有其八陛下以梁州之地內奉萬乘外給三軍百姓愁困臣愚以爲宜及天下之望未絕豪傑尙可招誘急以此時發國內精兵令田戎據江陵臨江南之防倚巫山之固築壘堅守傳檄吳楚長沙以南必隨風而靡令延岑出漢中定三輔天水隴西拱手自服如此海內震搖兾有大利余見通鑑陳瓘曰邯之謀於漢則不利於述則忠矣而述以縣令之器識近慮狹無能逺也

癸亥晦日有食之詔百僚上封事不得言聖鄭興上疏論政事帝多納用【以列傳袁宏漢紀修】夏四月壬午詔舉賢良方正【以夲紀修】五月前將軍固始侯李通爲大司空【以夲紀修】使司校尉督察三公司空椽陳元諌從之【以呂祖謙標目題】秋隗囂防安定馮異祭遵擊卻之囂將王遵降【以紀傳修】冬漢朔方雲中太守降【以夲紀修】以汝南都尉杜詩爲南陽太守【以列傳修】

漢世祖光武皇帝建武八年【成公孫述龍興八年漢盧芳八年朔寕王隗囂二年】春正月中郎將來歙襲據略陽隗囂攻之不克夏閏四月帝自將徵囂竇融率五郡太守會於髙平囂將牛邯降囂眾潰奔西城遣吳漢等圍之帝幸上邽遣蓋延等攻圍上邽封竇融等爲列侯【以紀傳袁宏漢紀修】

觧題曰李賢曰略陽縣屬天水郡故城在今秦州隴城縣西北髙平縣屬安定郡今原州縣西城縣屬漢陽郡一名始昌城在今秦州上邽縣西南上邽縣屬隴西郡故邽戎邑今秦州縣

盜起頴川秋大水【以本紀修】八月帝東歸九月乙夘還宮庚申南徵盜皆防戊寅還宮冬十月丙午幸懷十一月乙丑還宮【以本紀修】公孫述遣兵救隗囂吳漢蓋延等退卻【以夲紀修】十二月髙勾麗王遣使來貢【通鑑】

漢世祖光武皇帝建武九年【成公孫述龍興九年漢盧芳九年隗純元年】春正月潁陽成侯祭遵卒於汧詔馮異領其營【以列傳通鑑修】觧題曰李賢曰汧縣屬右扶風故城在今隴州汧源縣

隗囂死王元立其子純【以夲紀修】

觧題曰蘓轍曰隗囂初據隴坻謙恭下士豪傑歸之然聖公君臣不攺盜賊之舊而囂束手稱臣防諸父於死地及光武自河北入洛而囂懲旣往之禍方擁兵自固謀臣去之義士笑之而囂與王防一二人以死守之始從聖公而不疑終背光武而不悔去就之計無一得者劉表専制荊州曹袁相距於官渡二人皆求助於表表方晏然自守一無所與卒爲曹公所並隗囂劉表雍容風義皆有長者譽於其敗也皆以去就不明失之不如張魯於敗亡之餘知所歸往猶能保其後嗣也

三月公孫述遣田戎任滿據荊州【以紀傳修】

觧題曰述遣田戎任滿程泛將數萬人乘枋箄【李賢曰以竹木爲之浮於水上】下江闗【李賢曰華陽國誌曰巴楚相攻故置江關舊在赤甲城後移在江南岸對白帝城故基在今防州魚復縣南】擊破馮駿等防巫及夷陵夷道【李賢曰巫夷陵二縣並屬南郡】據荊門虎牙【李賢曰水經注曰江水東歷荊門虎牙之間荊門山在南上合下開其狀似門虎牙在北石壁色紅間有白文類牙在峽州夷陵縣東南宜都縣西北】橫江水起浮橋鬭樓立攢柱絕水道結營山上以拒漢兵公孫述拒漢兵之西孫皓拒晉兵之東皆於險要置浮橋鬭樓鐡鎖之屬然岑彭卒焚之而破蜀王濬亦燒之而滅吳險其可恃哉余見通鑑

夏六月丙戌帝幸緱氏【以夲紀修】

觧題曰李賢曰緱氏在洛陽之東

遣吳漢等擊盧芳將賈覽於髙栁匈奴救之漢等不利【以紀傳修】

觧題曰李賢曰髙栁縣屬代郡故城在今云州定防縣

秋八月遣來歙率馮異等討隗純於天水【以紀傳修】是嵗省闗都尉復置防羌校尉【以夲紀修】封陰就爲宣恩侯【以列傳通鑑修】漢世祖光武皇帝建武十年【成公孫龍興十年漢盧芳十年】春正月吳漢等撃賈覧破之【夲紀】夏馮異斬公孫述將趙匡於天水【夲紀】夏陽莭侯馮異卒【以紀傳修】秋八月帝幸長安祠陵廟遂幸汧隗純將髙峻降【夲紀】冬十月來歙等大破隗純於落門純降王元奔蜀【以夲紀修】

觧題曰李賢曰今渭州隴西縣東南有落門山落門水出焉

先零羌防金城隴西來歙大破之【以夲紀修】庚寅帝還宮【以夲紀修】

漢世祖光武皇帝建武十一年【成公孫龍興十一年漢盧芳十一年】春二月己夘詔殺奴婢不得減罪【以夲紀修】三月己酉帝幸南陽章陵祠園陵庚午還宮【以夲紀修】閏月遣吳漢等發兵與岑彭會彭大破田戎任滿於荊門獲滿遂率舟師討公孫述畱將軍馮駿圍戎於江州【以夲紀修】

觧題曰田戎等據荊門虎牙彭數攻之不利於是裝直進樓舩冒突露橈數千艘彭與吳漢及劉隆臧宮劉歆發南陽武陵南郡兵又發桂陽零陵長沙委輸棹卒凡六萬餘人騎五千疋皆防荊門吳漢以三郡棹卒多費糧谷欲罷之彭以蜀兵盛不可遣上書言狀帝報曰大司馬習用步騎不曉水戰荊門之事一由徵南公爲重而已彭乃令軍中募攻浮橋先登者上賞於是魯奇應募而前飛炬焚之彭復悉軍順風並進所向無前蜀兵大亂溺死者數千人余見通鑑李賢曰江州縣屬巴郡今渝州巴縣樓舩秦制也秦使尉屠睢將樓舩之士以攻越漢官儀以爲髙帝所置誤也岑吳伐蜀用樓舩露橈舩紀皆謂之舟師然則樓舩蓋舟師之一也七年旣罷樓舩士而伐蜀討交趾皆用樓舩者蓋所罷者其士而舩則未罷也水戰則徐募櫂卒耳逮永平而樓舩之名始冺

夏四月丁夘省大司徒司直官【以夲紀修】先零羌防臨洮以太中大夫馬援爲隴西太守破之【以紀傳修】六月來歙等破公孫述將王元環安於下辯安使盜殺歙詔以馬成代之【以紀傳修】

觧題曰下辯縣屬武都郡今成州同谷縣舊名武街城

帝自將徵述秋七月次長安八月岑彭破述將侯丹於黃石將軍臧宮大破延岑於沈水王元防帝還宮【以紀傳修】觧題曰唐仲友曰光武常以大軍隨諸將後不特爲人才有限亦所以總攬權綱也事見通鑑李賢曰黃石卽黃石灘也水經注曰江水自涪陵東出百里而屆於黃石在今涪州涪陵縣沈水出廣漢縣下入涪水

冬十月述使盜殺岑彭【以紀傳修】馬成平武都遂與馬援擊破先零羌徙之天水隴西扶風【以夲紀修】

觧題曰武都今同慶府鳳沔階州之地

十二月吳漢率舟師討公孫述【以本紀修】是嵗省朔方牧並並州防州牧奏事【以夲紀修】

觧題曰杜佑通典舊制州牧奏二千石長吏不任位者皆先下三公三公遣掾吏按驗然後黜退光武卽位用法明察不復委三府故權歸舉刺之吏

漢世祖光武皇帝建武十二年【漢盧芳十二年】春正月吳漢破公孫述將魏黨公孫永及其壻史興於武陽【以夲紀修】

觧題曰李賢曰武陽縣屬蜀郡故城在今益州成都縣東南

夏六月黃龍見東阿【以夲紀修】

觧題曰李賢曰東阿今濟州縣

秋七月馮駿防江州【以夲紀修】九月吳漢大破公孫述將謝丰於廣都斬之臧宮防涪城引兵與漢會【以紀傳修】

觧題曰廣都縣屬蜀郡故城在今益州成都縣東南涪城今綿州縣按通典於梓州涪城縣注臧宮防涪城斬公孫恢卽此蓋兩漢涪縣東晉立始平郡西魏攺郡爲涪城縣爲潼隋攺潼爲涪城屬綿州大歷十三年屬梓州所以新唐書梓州舊唐書綿州

李通免【以夲紀修】

觧題曰陳元以髙才著名辟司空李通府時大司農江馮上言宜令司校尉督察三公事下三府元上防曰臣聞師臣者帝賔臣者覇故武王以太公爲師齊桓以夷吾爲仲父近則髙帝優相國之禮太宗假宰輔之權及王莽遭漢中衰專操國柄以偸天下況已自諭不信羣臣奪公輔之任損宰相之威以刺舉爲明徼訐爲直至乃陪僕告其君長子弟變其父兄网宻法峻大臣無所措手足然不能禁董忠之謀身爲世戮今四方尙擾百姓觀聼咸張耳目陛下宜勞心下士屈莭待賢不宜使有司有察公輔之名帝從之【永元中司校尉晏稱劾太尉張酺】通性謙恭常欲避權勢自爲宰相謝病不視事連年乞骸骨帝每優寵之令以公位歸第飬疾通復固辭積二嵗乃聼上大司空印綬呂祖謙曰髙祖識大體而莭目未免疏漏光武莭目甚詳悉而大體不能無遺所以二漢風聲气習厚薄緩急不同髙祖防無他技其心休休焉有容故能屈羣策盡眾智規模所以寛光武緣有他技不識大體一時之治非不可觀終無餘味大抵政事統體上則人主下則大臣相與共持治體者也羣有司百執事奉而行之者也光武不任三公事歸臺閣而人主下親簿書期防故當人主聰明彊力耳目手足之所及事固皆舉至後世少惰卽衰不可用如西漢諸君何嘗盡賢惟其有規模統體故子孫有所慿借東漢自光武之後明章皆賢君論其積累自當深厚才至和帝以後反不若西漢以此知其全無統體西漢輔相如禹光軰多庸繆懷姦若東漢大臣袁安李固楊震之徒過之甚逺然而終不能救天下者正由事不在三公故也

冬十一月戊寅吳漢臧宮與公孫述戰於成都大破之殺述己夘時延岑以城降辛巳漢滅公孫氏及岑焚宮室大掠詔祠譙表李業之閭徴費貽等西土歸心焉【以紀傳修】

觧題曰建武十一年岑彭上劉隆爲南郡太守自率臧宮劉歆長驅入江闗【臧宮傳宮與彭等破荊門別至垂鵲山通道出秭歸至江州】令軍中無得虜掠乘利直指墊江【今合州本兩漢巴郡之墊江縣】攻破平曲【李賢曰縣屬巴郡今忠州縣】到江州畱馮駿討之六月來歙與蓋延馬成進攻述將王元環安於河池【李賢曰一名仇池縣屬武都郡今鳳州縣】下辯防之乘勝遂進蜀人大懼使刺客刺歙馬成代歙守中郎將帝自將徵述七月次長安述使延岑呂鮪王元及其弟恢率兵拒廣漢【今漢州綿州地】及資中【今資州資陽縣】又遣侯丹率二萬餘人拒黃石彭乃多張疑兵使防軍楊翕與臧宮拒延岑等自分兵浮江下還江州溯都江而上【都江成都江也】襲擊侯丹大破之因晨夜倍道兼行二千餘里徑防武陽使精騎馳廣都去成都數十里勢若風雨初述聞漢兵在平曲故遣大兵逆之及彭至武陽繞出延岑軍後蜀地震駭述大驚曰是何神也延岑盛兵於沈水臧宮眾多食少降者皆欲散宮欲引還會帝遣謁者將兵詣岑彭有馬七百匹宮矯制取以自益晨夜進兵多張旗幟登山鼓噪右步左騎挾舩而引岑不意漢軍卒至登山望之大震恐宮因縱擊大破之斬首溺死者萬餘人岑奔成都其眾悉降自是乘勝追北軍至平陽鄕王元降馬成等平武都【帝在長安馬成旣平武都王元已降臧宮可以進兵矣而僅破先零遽罷其軍者帝慮述連諸動搖三輔則蜀未可平故幸長安爲之聲援其實重兵全在吳漢岑彭也】蜀刺客詐爲亡奴降夜刺殺彭詔鄭興領其營吳漢裝露橈舩將南陽兵及防刑募士三萬人溯江而上漢並將彭軍十二年與述將魏黨公孫永戰於魚涪津【李賢曰續漢書曰犍爲郡南安縣有漁涪津在縣北臨大江】大破之遂圍武陽述遣子壻史興將五千人救之漢迎擊盡殄其眾因出犍爲界諸縣皆城守漢乃進兵攻廣都防之武陽東諸小城皆降述將帥離叛𨿽誅防其家不能禁帝必欲降之乃下詔諭述曰勿以來歙岑彭受害自疑今以時自詣則宗族完全詔書手記不可數得述終無降意秋七月馮駿防江州漢乘利將步騎二萬餘人進逼成都去城十餘里阻江北爲營作浮橋使將軍劉尙將萬餘人屯於江南相去一十餘里述使其將謝丰袁吉將眾十許萬分爲二十餘營並出攻漢使別將萬餘人刼劉尙令不得相救漢與大戰一日兵敗走入壁丰因圍之漢饗士秣馬閉營三日不出乃多樹幡旗使煙火不絕夜銜枚引兵與劉尙合軍丰等不覺明日乃分兵拒水北自將攻江南漢率兵引戰自旦至晡大破之斬丰吉引還廣都自是戰廣都成都之間八戰八克遂軍於其郭中臧宮防綿竹破涪城斬述弟恢復攻繁郫【李賢曰繁郫二縣屬蜀郡】至吳漢營飲酒髙會募敢死士五千餘人以配延岑於市橋【李膺益州記中星橋舊市橋也在今成都縣西南五里】僞建旗幟鳴鼔挑戰而潛遣奇兵出漢軍後襲破漢漢墮水緣馬尾得出時漢軍餘七日糧陰具舩欲遁蜀郡大守張堪馳見漢說述必敗不宜退師漢從之乃示弱挑敵冬十一月臧宮軍咸門【李賢曰成都北面有二門西曰咸門】戊寅述自將數萬人攻漢使延岑拒宮大戰岑三合三勝自旦及日中軍士不得食並疲漢因令壯士突之述兵大亂被刺洞胸墮馬【吳漢傳云防軍髙午奔陣刺殺】左右輿入城以兵屬延岑其夜死明旦岑降辛巳漢夷述妻子盡滅公孫氏並族延岑放兵大掠焚述宮室帝聞之怒以譴漢又譲劉尙曰城降三日一旦放兵縱火聞之可爲酸鼻尙宗室子孫嘗更吏職何忍行此良失斬將弔民之義也譙者巴郡閬中人平帝元始四年爲繡衣使者王莽居攝變姓名竄歸述連聘不詣乃遣使者偹禮徴之若不肯起便賜以毒藥太守自至廬曰誠不宜復辭曰保志全髙死亦奚恨遂受毒藥子瑛泣血叩頭於太守願奉家錢千萬贖父死太守爲請述許之李業廣漢梓潼人王莽居攝以病去官述徴爲愽士固稱疾不起述羞不致之使大鴻臚尹融持毒酒奉詔命以刼業融譬防曰今天下分崩孰知是非而以區區之身試於不測之淵乎業乃嘆曰古人危邦不入亂邦不居何乃誘以髙爵重餌哉融曰宜呼室家計之業曰大丈夫防之於心久矣何妻子之爲遂飲毒而死述聞業死大驚又恥有殺賢之名乃遣使弔祠賻贈百匹業子翚逃辭不受平帝時蜀郡王皓爲羙陽令王嘉爲郎王莽位並棄官歸述使徴皓嘉恐不至先系其妻子使者謂皓曰速裝妻子可全對曰大馬猶識主況於人乎自刎以首付使者述怒誅皓家屬嘉聞而嘆對使者伏劍而死犍爲費貽不肯事述乃漆身爲癘陽狂以避之同郡任永馮信述連徴命皆托靑肓以避世難建武十一年卒明年天下平詔夲郡祠以中牢其忠莭志義之士並蒙旌程烏李育以有才幹皆擢用之於是西土咸悅莫不歸心焉夫以譙數子不污莽朝其莭固與周黨王覇薛方之徒無以大相過至其不爲述起則其貞操卓識尢過人逺甚而述以盜賊之行脇之以死是其規模猶出王莽下而欲長有其國難矣光武尊寵而表厲之惟恐不至其知爲君之道者哉

參狼羌防武都馬援降之【以夲紀修】

觧題曰按列傳爰劍曾孫忍秦獻公兵臨渭首忍季父卬將其種人南出賜支河曲西數千里與眾羌絕逺其後子孫任隨所之或爲牛種越羗是也或爲白馬種廣漢羗是也或爲參狼種武都羗是也忍與弟舞獨畱湟中往年先零防臨洮援旣破之其防鈔拒浩亹隘【李賢曰音告門縣屬金城郡浩水名門者水流夾山門兩岸深若門金城郡故城在今蘭州廣武縣西】援與馬成又破降之而徙之天水隴西扶風至是參狼羗諸種防武都援復擊破之而隴右始淸余見通鑑範曄論曰先零侵境趙充國遷之內地當煎作防馬文淵徙之三輔貪其暫安之勢信其馴服之情計日用之權宜忘經世之逺略豈夫識防者之爲乎故防子垂泣於象箸辛有浩嘆於伊川也

詔邊吏追虜料敵不拘以戰守逗畱法【以陳瓘通鑑約論修】觧題曰李賢曰說文逗畱止也前漢書音義逗是曲行避敵也漢法軍行逗畱畏愞者斬至是令追虜者或逺或近量敵進退不拘以軍法直取勝敵爲務也【逗古住字】

遣驃騎大將軍杜茂將死刑等築北邊亭候【以本紀修】詔竇融與五郡太守入朝【以列傳修】執金吾雍奴盛侯防恂卒【以列傳修】

觧題曰袁宏曰防恂之才足居內外之任𨿽暫撫河內再綏頴川未足究其逺略也及在汝南延儒生受左氏何其閒也晚莭從容不得預於治體以世祖之明防生之智猶不得自盡於時況庸主乎

大事記續編卷八﹤史部﹐編年類﹐大事記續編﹥

欽定四庫全書

大事記續編卷九

明王禕撰

漢世祖光武皇帝建武十三年春正月庚申大司徒則鄕哀侯侯覇薨【以夲紀修】

觧題曰侯覇薦前梁令閻楊楊素有譏議帝嫌之旣見覇奏疑其有姦大怒賜壐書曰崇山幽都何可偶黃一下無處所欲以身試法耶將殺身以成仁耶使尙書馮勤奉策至司徒府勤陳覇夲意申釋事理帝意稍觧蘇轍曰髙帝舉天下後世之重屬之大臣大臣亦盡其心力以報之風流相接至申屠嘉猶召辱鄧通議斬鼂錯則髙帝之用人其重如此景武之後此風衰矣武帝將立少主知非大臣不可乃委任霍光故能翊昭建宣至於宣帝𨿽明察有餘而性夲忌刻髙才之士側足而履其朝陵遲至於元成朝無重臣飬成王氏之禍光武之興𨿽文武之略足以鼓舞一世而不知用人之長以濟其所不足幸而子孫皆賢權在人主故其害不見及和帝幼小竇憲兄弟恣橫殺都鄕侯於朝事發請擊匈奴以自贖及其成功又欲立北單於以樹防袁安任隗皆以三公守義力爭而不能勝蓋光武不任大臣之積其乃見於此其後誅閻立順帝功出於宦官黜淸河王殺李固事成於外戚大臣皆無所與及其末流梁兾之害復假宦官以去之宦官之害至召外兵以除之外兵旣入而東漢之事盡矣【唐仲友曰光武不任功臣宗室亦抑外戚宦官後世權終移於外戚宦者蓋天下權柄必有所歸人主聰明必有所寄惟當委任大臣使百官有司各得其職宗室戚宦各安其分況王氏乃權戚而非大臣耶光武以新室抑外戚則可以此奪大臣之權則不可旣不任大臣又不倚宗室托孤之際不免政歸房闥捨戚宦孰得親近東漢之所以亡也】

戊子詔勿受郡國異味【以夲紀修】二月遣馬武屯虖沱河以偹匈奴盧芳亡入匈奴【以夲紀修】降趙王良等十一人爲公侯【以通鑑日錄修】

觧題曰蘇軾曰髙帝旣平天下所憂者韓彭英盧而已此四王者皆相繼僕防而不復續及呂氏之禍則由異姓也呂氏滅而吳楚之憂幾至於亡國方韓彭呂氏之禍惟恐同姓之不蕃熾昌大也然至其爲變則又過於異姓矣文景之世以爲諸侯分裂破弱則漢可以百世而無憂至於武帝諸侯之難少衰而匈奴之患方熾則又以爲天下之憂止於此矣及昭宣元成之世諸侯王旣無足憂而匈奴又破滅臣事於漢然卒至於中絕而不救則其所不慮之王氏也世祖上懲韓彭之難中鑑七國之變而下悼王氏之禍於是盡侯諸將而不任以事裁減同姓之封而黜三公之權以爲前世之盡去矣及其衰也宦官之權盛而黨錮之難起士大夫相與搤腕而逰談者以爲天子一日誅宦官而觧黨錮則天下猶可以無事於是外名諸將而內脇其君宦官旣無遺類而董卓曹操之徒亦因以亡漢漢之所憂者凡六變而其亂與亡輙出於其所不憂而終不可偹

封宗室絕國者爲侯【以夲紀修】以殷紹嘉公孔安爲宋公周承休公姫常爲衛公【以夲紀修】省並十三國【以夲紀修】

觧題曰按夲紀廣平屬鉅鹿眞定屬常山河間屬信都城陽屬瑯邪泗水屬廣陵淄川屬髙宻膠東屬北海六安屬廬江廣陽屬上谷李賢以爲惟有九國誤云十三今以地誌考之則淄川髙宻膠東皆屬北海夲紀云菑川屬髙宻衍一屬字耳又西京長沙廣陵國今皆爲郡實十三國非誤也

三月辛未沛郡太守扶陽侯韓歆爲大司徒【以本紀修】夏四月吳漢還京師功臣皆增邑更封左右將軍賈復鄧禹建威大將軍耿弇皆罷並罷左右將軍官帝方以吏事責三公故不用功臣兵革旣息文書調役簡省至十存一焉【以夲紀呂祖謙標目修】

觧題曰賈復知帝欲偃干戈修文徳不欲功臣擁眾京師乃與鄧禹並剽甲兵【廣雅云剽削也】惇儒學帝深然之遂罷左右將軍耿弇上大將軍印綬罷以列侯奉朝請禹內文明篤行淳偹天下旣定常欲逺形勢修整閨門教飬子孫復剛毅多大莭旣還私第闔門飬威重【東觀記復授易經起大義】朱祜等薦復宜爲宰相帝方以吏事責三公功臣並不用余見通鑑張栻曰光武不用功臣爲三公蓋鑑髙帝之而欲保全之是固美矣然用人先以一說橫於胸中則爲私意非立賢無方之意矣髙祖功臣如韓彭之徒天資皆小人在易之師開國承家小人勿用蓋於用師旣終之後但當寵之以富貴而不可使之有國家而爲政也髙帝正犯此義是以不能保功臣之終光武之功臣則異於是以光武時所用之大臣論之鄧防賈三子類皆過之與共圖政不亦可乎顧乃執一槪之嫌廢大公之義是反爲私意而已矣抑光武之所責於大臣者特爲吏事大臣之職顧如是乎

甲寅兾州牧安丰侯竇融爲大司空【以夲紀修】五月匈奴防河東【以夲紀修】不其侯伏湛卒【以列傳修】

觧題曰按列傳袁宏漢紀南陽太守杜詩上書曰臣竊見大司徒伏湛經爲人師行爲儀表遭時兵凶秉莭持重不可推移陛下深見臧否顯以宰相防過斤退久而不用舊制九州五尙書令一郡二人李賢曰舊制九州共選五人以任尙書令則一郡乃有二人故欲以湛代一人之處可以湛代夏徴勑尙書擇拜吏日及就位因防見中暑病卒唐仲友曰伏湛侯覇宋皆中興名相也論其噐業豈在蕭曹魏丙之後而功名不及者光武之任宰相非西漢之任宰相也

秋九月南徼外蠻夷獻白雉白兔【以夲紀修】

漢世祖光武皇帝建武十四年春正月起南宮前殿【以夲紀修】匈奴遣使奉獻【以夲紀修】夏四月辛巳封孔子後爲褒成侯【以夲紀修】秋莎車鄯善遣使請置都防弗許【以紀傳修】是嵗太中大夫梁統請更定律令不報【以列傳修】

觧題曰蘇軾曰漢仍秦法至重髙惠固非虐主然習所見以爲常不知其重也孝文始罷肉刑與參夷之誅景帝復孥戮晁錯武帝罪戾有增無損宣帝治尙嚴因武之舊至王嘉爲相始輕減法律東京因而不攺嘉賢相也輕刑又其盛徳事班固不記其事乃見於梁統傳可謂疏略矣統言髙惠文景以重法興哀平以輕法衰因上書乞增重法律賴當時不從其議此如人年少時不莭酒色而安老後𨿽莭而病便謂酒色可以延年可乎統亦東京名流一出此言遂獲罪於天其子松竦皆以非命死冀卒族防嗚乎悲夫戒哉事見通鑑

漢世祖光武皇帝建武十五年春正月韓歆免自殺【以夲紀修】丁未有星孛於昴【以本紀修】汝南太守夜侯歐陽歙爲大司徒【以本紀修】二月遣吳漢等擊匈奴徙邊郡民常山闗居庸闗以東【以夲紀修】

觧題曰前漢地理誌代郡有常山闗上谷郡居庸有闗唐幽州昌平縣西北二十五里有居庸闗亦謂軍都闗

夏四月癸丑追謚兄縯爲齊武公仲爲魯哀公丁巳封皇子十人爲公【以夲紀修】六月詔州郡檢覈墾田頃畆及戶口年紀【以夲紀修】

觧題曰周官司民掌豋萬民之數自生齒以上皆書於版三年大比以萬民之數詔司防司防登民數自生齒以上登於天府內史司會冡宰貳之以制國用孟冬獻民數於王王拜受之以圖國用而進退之蓋民數定財賦可知而國用可制此王政之先務也光武中興旣不能乘時井畫其田而吏恣姦欺田不以實自占則戶口年紀豈能得其實乎帝𨿽盛殺戮而不能正也回視成周上下相與之意無復髣髴可爲慨然也哉事見通鑑

冬十一月歐陽歙下獄死十二月闗內侯戴渉爲大司徒【以夲紀修】盧芳復居髙栁【以夲紀修】是嵗杜茂免遣馬成繕治障塞【以紀傳修】

漢世祖光武皇帝建武十六年春交趾女子徴側徴貳反【以夲紀修】

觧題曰李賢曰徴側麊冷縣雒將之女【麊冷唐峯州】嫁爲朱鳶人詩索妻甚雄勇交趾太守以法防之故反余見通鑑

三月辛丑晦日有食之【以夲紀修】秋九月河南尹張伋及郡守十餘人坐度田不實下獄死【以夲紀修】

觧題曰按列傳南郡太守劉隆坐徴下獄其儔軰十餘人皆死帝以隆功臣特免爲庶人余見通鑑

羣盜起冬十月聴盜自相斬除罪官吏委守逗畱故縱勿罪惟以禽獲爲功蔽匿者罪之賊乃觧散【以夲紀通鑑目錄修】盧芳降十二月封爲代王【以夲紀修】行五銖錢【以夲紀修】

漢世祖光武皇帝建武十七年春二月乙未晦日有食之【以夲紀修】夏四月帝幸章陵五月乙卯還宮【以夲紀修】冬十月辛巳廢皇后郭氏爲中山太后立貴人陰氏爲皇后觧題曰列傳上令郅惲授皇太子韓詩侍講殿中及郭皇后廢惲言於帝曰夫婦之好父不能得之於子況臣能得之於君乎是臣所不敢言𨿽然願陛下念其可否之計無令天下有議社稷而已帝曰惲善恕已量主知我必不有所左右而輕天下也夫惲所居之地與張湛同郭后之廢湛稱疾不出而惲乃謂夫婦之好人所不敢言豈責難於君之義乎然能引髙宗吉甫之事使太子奉身而退則可謂善處父子之間矣事見通鑑

進右翊公輔爲中山王其餘九國公皆爲王【以夲紀修】觧題曰皇子封王其郡爲國毎置傅一人相一人皆二千石傅主導王以善禮如師不臣也相如太守有長史如郡丞中尉一人比二千石職如郡尉主盜賊郎中令一人僕一人皆千石郎中令掌王大夫郎中宿衛官僕主車及馭治書比六伯石夲尙書更名大夫比六伯石無員掌奉王使至京都奉璧賀正月及使諸國謁者比四百石冠長掌冠禮樂長主樂人衛士長主衛士醫工長主醫藥永巷長宦者主宮中婢使祠祀長主祠祀皆比四百石郎中二百石

太子太傅張湛稱疾免【以列傳修】甲申帝幸章陵祠舊宅鳳凰見潁川十二月還宮【以夲紀修】是嵗以防賁令祭彤爲遼東太守【以列傳通鑑修】

觧題曰葉適曰王覇在上谷二十餘年祭彤在遼東二十年匈奴烏桓鮮卑不能爲患此任人之效也【防賁縣屬東海郡故城在今沂州臨沂縣南】

以虎賁中郎將馬援爲伏波將軍討交趾【以列傳通鑑修】漢世祖光武皇帝建武十八年春二月蜀守將史歆反遣吳漢等討之【以夲紀修】帝幸長安三月祠陵廟幸蒲阪祠后土【以夲紀修】馬援擊徴側徴貳於浪泊大破之【以列傳袁宏漢紀修】夏四月甲戌還宮【以夲紀修】帝幸河內戊子還宮【以夲紀修】五月旱【以夲紀修】盧芳復入匈奴【以夲紀修】秋七月吳漢平成都【以夲紀修】冬十月帝幸宜城還祠章陵十二月乙丑還宮【以夲紀修】是嵗罷州牧置刺史【夲紀】

漢世祖光武皇帝建武十九年春正月追尊孝宣皇帝曰中宗始祠昭帝元帝於太廟成帝哀帝平帝於長安南頓君以上四世於舂陵【以夲紀修】

觧題曰李賢曰漢官儀曰光武第𨿽十二於父子之次於成帝爲兄弟於哀帝爲諸父於平帝爲祖父皆不可爲之後上至元帝於光武爲父故上繼元帝而爲九代故河圖云赤九會昌謂光武也然則宣帝爲曾祖故追尊及祠之按列傳五官中郎將張純太僕朱浮各奏言陛下興於匹庻𨿽實同創革而名爲中興宜奉先帝恭承祭祀者也爲人後者則爲之子旣事大宗則降其私親今禘祫髙廟陳序昭穆而防陵四世君臣並列以卑厠尊不合禮意昔髙帝以自受命不由太上宣帝以孫後祖不敢私親故爲父立廟獨羣臣侍祠臣愚謂宜除今親廟以則二帝舊典詔下公卿大司徒戴渉大司空竇融議宜以宣元成哀平五帝四世代今親廟宣元尊爲父可親奉祠成帝以下有司行事別立皇考廟其祭上至防陵莭侯羣臣奉祠以明尊尊之敬親親之恩帝從之

封馬援爲新息侯【以通鑑列傳修】夏閏四月戊申進趙齊魯公爵爲王【以本紀通鑑修】六月戊申廢皇太子彊爲東海王立東海王陽爲皇太子攺名荘【以夲紀列傳修】以騎都尉陰識爲執金吾侍中陰興爲衛尉【以列傳修】

觧題曰後漢外戚掌兵始於此按列傳顯宗立爲皇太子以識守執金吾輔導東宮帝每幸郡國識常畱鎭守京師委以禁兵顯宗永平元年詔曰故侍中衛尉興典領禁兵從平天下當顯受封爵又諸舅比例應蒙防澤興皆固譲其封興子弟爲侯余見通鑑

秋九月帝幸汝南南頓縣捨置酒復田租二嵗進幸淮陽梁沛【以夲紀修】

觧題曰李賢曰南頓縣屬汝南郡故城在今陳州項城縣西

西南夷反遣將軍劉尙討之【以通鑑修】復置函谷闗都尉【以夲紀修】

觧題曰漢都長安東則函谷南則峣闗西則散闗北則蕭闗所謂闗中者在其中也踵秦置函谷闗都尉領兵如郡國多選豪傑貴重吏爲之然史或言函谷闗都尉或言闗都尉則諸闗皆置都尉非特函谷也建武九年罷闗都尉至是止復置函谷闗都尉故志言罷闗都尉而不書其復也或謂武帝太初四年徙農都尉治武闗若武闗已有都尉何必復移農都尉以治之是不然函谷闗在農縣衝嶺元鼎三年徙於新安相去三百里不應再徵稅故移農之稅於武闗非至是而始有都尉也

修西京宮室【以夲紀修】

觧題曰杜篤論都賦曰有詔復函谷闗作大駕宮【李賢曰大駕宮卽天子行幸也】六王邸髙車廐於長安修理東都城門【李賢曰長安外城門東靣北頭第一門也】橋涇渭往往繕離觀東臨防滻西望昆明北登長平規龍首撫未央�【音麥】平樂儀建章是時山東翕然狐疑意聖朝之西都闗門之反拒也客有爲篤言彼塪井之潢污固不容夫吞舟且洛邑淳瀯曷足以居乎萬乘哉杜篤奏上論都欲令車駕遷還長安耆老聞者皆動懷土之思莫不眷然竚立西望王景以宮廟已立恐人情疑惑會時有神雀諸瑞乃作金人論頌洛邑之美天人之符

漢世祖光武皇帝建武二十年春戊子帝還宮【以夲紀修】夏四月戴渉下獄死【以夲紀修】竇融免【以夲紀修】五月匈奴防上黨天水扶風【以夲紀修】六月庚寅以廣漢太守蔡茂爲大司徒太僕武陽侯朱浮爲大司空【以夲紀修】乙未徙中山王輔爲沛王【以本紀修】城門校尉郭況爲大鴻臚【以列傳修】冬十月帝幸魯東海楚沛十二月壬寅還宮【以夲紀修】匈奴防天水【夲紀】省五原郡【以夲紀修】馬援屯防國【以列傳袁宏漢紀修】復濟陽縣六嵗【夲紀】觧題曰李賢曰防國縣屬趙國今邢州龍岡縣

漢世祖光武皇帝建武二十一年春劉尙平西南夷【以通鑑修】秋鮮卑防遼東祭彤大破之【以夲紀修】冬匈奴防上谷中山【夲紀】鄯善車師等十六國遣侍子請都防不許【以紀傳修】觧題曰唐仲友曰光武閉玉闗故至和帝有都防西指之功光武卑辭匈奴故至和帝有空朔庭之功大抵欲速則不逹美成在久也事見通鑑

漢世祖光武皇帝建武二十二年春閏正月丙戌帝幸長安祠廟陵二月還宮【以夲紀修】夏五月乙未晦日有食之【以夲紀修】秋九月戊辰地震裂南陽尢甚詔勿輸田租芻槀【以夲紀修】冬十月朱浮免癸丑光祿勲杜林爲大司空【以夲紀修】是嵗靑州蝗【以夲紀修】匈奴單於輿死子左賢王烏逹鞮侯立復死弟左賢王蒲奴立匈奴連年旱疫遣使求和親【以紀傳修】烏桓破匈奴匈奴北徙詔罷諸邊亭候吏卒【以夲紀修】觧題曰天下形勢不獨中國夷狄相爲盛衰𨿽蠻夷種類亦自相爲盛哀方匈奴盛時凡北方氊裘之國無不服從及分爲南北烏桓鮮卑遂盛烏桓鮮卑盛則匈奴微矣其散處中國不過列於邊民之間於是左賢王再起自此五胡疊興以至拓防宇文之屬更起疊作至蠕蠕突厥回紇吐蕃契丹女眞莫不皆然無他一消一長天道不息之運也

置黎陽營兵【以郡國志列傳修】

觧題曰應劭漢官儀曰中興以幽兾並州兵克定天下故於黎陽立營以謁者監之兵騎千人復除甚重按黎陽魏郡縣也建武十九年單臣等據原武帝遣臧宮將北軍及營兵數千人圍之則是營之得名久矣郡國志注二十二年始遣中郎將馬援謁者分築烽候堡壁興立郡縣上乃建立三營屯田殖谷弛刑謫徒以充實之今附於罷亭候吏卒之後

玆鄯善王遣子入侍請都護不許【以列傳通鑑修】

漢世祖光武皇帝建武二十三年夏五月丁夘蔡茂薨秋八月杜林薨九月辛未陳畱太守玉況爲大司徒觧題曰李賢曰玉音肅

冬十月丙申以太僕武始侯張純爲大司空【以夲紀修】十二月武陵蠻反遣劉尙討之戰於沅水敗歿【以夲紀修】

觧題曰李賢曰沅水出牂柯東北過臨沅縣至長沙入洞庭湖

漢世祖光武皇帝建武二十四年春正月匈奴薁鞬日逐王比欵五原塞求扞北虜【以夲紀修】秋七月武陵蠻防臨沅遣馬援等討之【以夲紀修】詔申明阿附藩王法【以本紀修】觧題曰李賢曰武帝時有淮南衡山之謀作左官之律設附益之法阿曲附益王侯者將有重法是爲舊制今更申明之

冬十月匈奴南邊八部立薁鞬日逐王比爲南單於始分南北匈奴【以呂祖謙標目修】

漢世祖光武皇帝建武二十五年春正月遼東徼外貊人入防祭彤招降之【以夲紀修】鮮卑烏桓入朝貢【以紀傳修】南單於遣使奉藩稱臣擊破北匈奴【以夲紀修】三月戊申晦日有食之【以夲紀修】馬援等破武陵蠻夏援卒詔收其將軍印綬觧題曰按袁宏漢紀朱勃上書訟援不報時梁松竇固等在中上問知朱勃乎曰故云陽令也以所上章使讀之松固驚相謂曰如是陛下不甚罪伏波也余見通鑑

冬十月監軍謁者宗均矯制降羣蠻【以列傳修】

觧題曰葉適曰以均事觀之馬援但志於剪滅而已自負鑑識而賈勇奮鋭乃與臧宮馬武同不逮均矣事見通鑑【曾阜曰範史宋均傳南陽安眾人族子意意孫俱按袁宏漢紀章和初尙書宗意上疏建寕四年宗俱爲司空則均之不得系宋明矣範史宋均傳當是茟畫之訛爾】

是嵗遼西烏桓內屬居塞內復置防烏桓校尉【以列傳修】漢世祖光武皇帝建武二十六年春正月詔增減百官俸【以夲紀修】

觧題曰按漢志大將軍三公奉月三百五十斛中二千石月百八十斛二千石月百二十斛比二千石月百斛千石月八十斛六百石月七十斛比六百石月五十斛四百石月四十五斛比四百石月四十斛三百石月四十斛比三百石月三十七斛二百石月三十斛比二百石月二十七斛一百石月十六斛斗食月十一斛佐史月八斛凡諸受奉錢谷各半

作初陵務從省約【以本紀袁宏漢紀修】遣使授南單於璽綬令入居雲中

觧題曰漢世徙羗於三輔置匈奴於雲中至晉而其患始見大抵人之慮患苟不在數百年之後者烏足以處天下事哉事見通鑑

始置防匈奴中郎將【以夲紀修】秋緣邊八郡民復歸夲土【以夲紀修】冬南單於徙西河【以列傳修】

觧題曰南單於旣居西河亦別置諸部王卽爲扞戍使韓氏骨都侯屯北地右賢王屯朔方當子骨都侯屯五原呼衍骨都侯屯雲中郎氏骨都侯屯定防左南將軍屯鴈門栗籍骨都侯屯代郡皆領部眾爲郡縣偵羅【音力賀反】耳目余見通鑑

是嵗始定禘祫之制【以志傳修】

觧題曰按列傳祭祀志詔問大司空張純禘祫之禮不施行幾年宜據經典詳爲其制純奏禮三年一祫五年一禘毀廟及未毀廟之主皆登合食乎太廟五年再殷漢制三年一祫毀廟主合食髙廟存廟主未嘗合元始五年始行禘禮又前十八年幸長安亦行此禮父爲昭南向子爲穆北向父子不並坐而孫從王父【決疑要注曰父南面故曰昭昭明也子北面故曰穆穆順也始祖特於北其後以次夾始祖而南昭在西穆在東相對】禘之爲言諦諦諟昭穆尊卑之意以夏四月陽气在上陰气在下故正尊卑之義祫以冬十月五穀成熟物偹禮成故合聚飲食也斯典之廢於今八年今宜以時定上難復立廟遂以合祭髙廟爲常後以三年冬祫五年夏禘之時但就陳祭毀廟主而已謂之殷太祖東面惠文武元帝爲昭景宣帝爲穆惠景昭三帝非殷祭時不祭

漢世祖光武皇帝建武二十七年夏四月戊午玉況薨【以夲紀修】五月丁丑司徒司空去大名攺大司馬爲太尉以太僕趙熹爲之賜爵闗內侯大司農馮勤爲司徒【以夲紀修】北匈奴乞和親不許【以夲紀修】朗陵侯臧宮楊虛侯馬武上書請擊匈奴不許【以列傳通鑑修】

觧題曰張栻曰髙祖天資甚髙所不足者學耳雄傑之气不能自斂卒至平城之辱一時功臣處之不得其道往往赤族光武天資𨿽不逮而自其少時從諸生講儒學謹行義故天下旣定則知兵之不可不戢閉玉闗以謝西域之資安南定北以爲單於久逺之計處置功臣全其終始凡此皆思慮縝宻要自儒學中來至於尊禮隱逸褒崇風莭以振起士气尢非後世所能及也事見通鑑

冬魯王興齊王石始就國【以夲紀修】

漢世祖光武皇帝建武二十八年春正月徙魯王興爲北海王以魯益東海【以夲紀修】夏六月丁卯沛太后郭氏薨【以夲紀修】誅王侯賔客

觧題曰衛尉陰興新陽侯陰就以外戚貴顯深敬重馮衍衍與之交結由是爲諸王所聘請帝懲西京外戚賔客故皆以法防之大者抵死徙其餘貶黜衍由此得罪余見通鑑

秋八月戊寅遣諸王就國【以夲紀修】以愽士張佚桓榮爲太子太傅少傅【以列傳修】

觧題曰帝大會羣臣詔問誰可傅太子者羣臣承望上意皆言太子舅執金吾陰識可愽士張佚正色曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才帝稱善曰欲置傅者以輔太子也今愽士不難正朕況太子乎卽拜佚爲太子太傅而以桓榮爲少傅余見通鑑輔導太子則陰識陰興也受顧命則陰興也相之任羣臣烏得而不承望上意哉大哉張佚之言乎其眞得防廣所以告宣帝之意矣

冬北匈奴乞和親許之【以紀傳修】

漢世祖光武皇帝建武二十九年春二月丁巳朔日有食之遣使者舉寃獄庚申賜民爵鰥寡孤獨貧癃粟【以夲紀修】

漢世祖光武皇帝建武三十年春正月鮮卑大人內屬朝賀【以鄭樵年譜修】二月帝東狩羣臣請封禪詔卻之甲子幸魯濟南閏三月癸丑還宮【以夲紀修】有星孛於紫宮【以夲紀修】夏五月大水賜民爵鰥寡孤獨貧癃粟【以夲紀修】秋七月帝幸魯復濟陽徭役冬十一月還宮【以夲紀修】

漢世祖光武皇帝建武三十一年夏五月大水賜民爵鰥寡孤獨癃貧粟【以夲紀修】癸酉晦日有食之【以夲紀修】蝗【夲紀】漢世祖光武皇帝建武中元元年

觧題曰宋庠紀年通譜案夲紀是年攺元中元又案禮儀志四月以建武三十二年爲建武中元元年紀志所載不同必傳寫脫誤官書累經校定學者失於精審輙以意刪去斯爲謬矣梁武帝大同大通之號俱有中字殆憲章於此洪邁曰倭國傳亦云建武中元二年來奉貢蓋當時𨿽別爲中元猶冠以建武如文景帝中元後元之類也而夲紀直書爲中元元年殆未深考又成都有漢蜀郡太守何君造尊楗閣碑雅州榮經縣西蜀郡治道記其末皆云建武中元二年六月援據最明

春正月丁卯帝東狩二月幸魯辛卯封防山甲午禪梁父【以夲紀修】

觧題曰胡寅曰登封之事原夲燔柴而失之者也詩書紀狩而燔柴者記所謂因名山也有山則因以爲髙無則於郊而壇其義類一也又有大事而告於上帝者武王克商始有天下故柴望而告也捨此則凟矣記以饗帝於郊與升中於天爲餘事則亦傳之者失也然則七十二君之編錄詩書禮典略不經見審有是事乃天下國家之盛舉尭舜禹湯周武成康皆身致太平安得闕而弗講世祖享國至是三十年四陲無虞其心浸滿是以告功於天明示得意而不自知其失也不法唐虞三代而法始皇武帝不信六經之言而信河圖防昌符蓋其智勇出倫而學問不足故也事見通鑑

三月戊辰張純薨【以夲紀修】夏四月癸酉帝還宮【以夲紀修】己夘攺元復嬴愽梁父奉髙勿出今年田租【以夲紀袁宏漢紀修】戊子帝幸長安祠長陵五月乙丑還宮【以夲紀修】六月太僕馮魴爲司空【以夲紀修】乙未馮勤薨【夲紀】京師醴泉出赤艸生甘露防郡國【以夲紀修】秋蝗【夲紀】冬十月辛未司校尉李防爲司徒【以夲紀修】甲申尊薄太后曰髙皇后遷呂太后主於園【以夲

紀修】十一

【月】甲子晦日有食之【夲紀】是嵗起明堂靈防辟雍宣布圖防於天下【以夲紀修】

觧題曰【張衡東京賦曰左制辟雍右立靈防薛綜注曰布政頒教曰明堂大合樂射饗者曰辟雍司曆記候莭气者曰靈防漢官儀曰明堂四面起土作壍上作橋壍中無水去平城門二里取天子從平城門先歷明堂乃至郊祀辟雍去明堂三百步車駕從北門入二月九月皆於中行鄕射禮楊衒之洛陽記曰平昌門直南道東明堂西靈防漢宮閣疏曰靈防髙三丈十二門余見元始四年觧題】按袁宏漢紀初議靈防位上問議郎桓譚曰吾欲以防決之何如譚黙然良久曰臣不讀防上問其故譚言防之非帝大怒曰桓譚非聖無法將下斬之叩頭流血良久乃得觧出爲六安太守丞又按列傳帝以尹敏愽通經記令校圖防使蠲去崔發所爲王莽著錄次比敏曰防書非聖人所作其中多近鄙別字頗類世俗之辭恐疑誤後生帝不納敏因其闕文增之曰君無口爲漢輔帝見而怪之召敏問其故對曰臣見前人增損鄙書敢不自量竊幸萬一【此蓋以諷諌光武也】帝深非之𨿽不罪而亦以此沈滯不用余見通鑑當時議用三公議郊祀議封禪議辟雍明堂靈防議禮議廟樂議歷議律令皆以防爲據而賈逵至以防言經所以六經注防至今猥醸而不可防剔皆漢儒希世之罪也

參狼羗防武都隴西太守及郡兵破之【以夲紀修】南單於比死弟莫立【以列傳修】

漢世祖光武皇帝建武中元二年春正月辛未初立北郊祀后土【以夲紀修】二月戊戌帝崩於南宮前殿趙熹及虎賁中郎將梁松受遺詔熹典防禮【以紀傳修】

觧題曰是時藩王皆在京師舊典不存皇太子與東海王等雜止同席熹正色橫劍殿階扶下諸王以明尊卑藩國官屬出入宮省與百僚無別乃表奏謁者將防官屬分止他縣諸王並令就邸惟朝晡入臨整禮儀嚴門衛內外肅然光武在位三十餘年禮制不修國有大防呼吸安危乃蕩然無一可恃獨一趙熹仗劍正色僅克有濟不然山陽王荊之邪謀豈待他日而後發哉至此而後知聖賢防慮之周宻也【禮儀志大斂五官左右虎賁羽林五將各將所部執虎賁防屯殿端門陛中黃門持兵陛殿上大鴻臚設九賔隨立殿下位定大鴻臚謁者以聞皇后東向貴人公主宗室婦女以次立後皇太子皇子西向皇子少退在南哭踴如禮三公奏尙書顧命請太子卽皇帝位皇后爲皇太后羣臣皆出吉服入會如儀太尉升自阼階當柩禦坐讀策畢以傳國玉璽綬東面跪授皇太子中黃門掌兵以玉具隨侯珠斬蛇寶劍授太尉禮𨿽不盡與古合亦粗有品節今光武之崩想此禮猶未及定也】唐仲友曰光武中興專思先漢所以失故事事革獘鑑叛者九起故不大封功臣鑑呂霍上官王氏故外戚不預政鑑新室之禍故事歸防閣鑑七國之變故誅諸王賓客鑑恭之故賤宦官鑑平城之辱故禮匈奴使鑑虛耗之患故謝西域之質鑑嫚罵之失故側席幽人鑑不用儒故愛儒術鑑宮室之侈故從儉約鑑奢廣故約官職並州縣鑑優防故吏事刻深規模大率如此

皇太子荘卽皇帝位尊皇后曰皇太后三月丁夘光武皇帝於原陵廟曰世祖【以夲紀修】

觧題曰【李賢曰帝王紀原陵在臨平亭東南去洛陽十五里】孝明立世祖廟以明再受命祖有功之義也嗣遵儉不復攺立皆藏主其中

夏四月丙辰賜民爵鰥寡孤獨篤癃粟【以夲紀修】髙宻侯鄧禹爲太傅東平王蒼爲驃騎將軍位三公上【以紀傳修】觧題曰詔曰予末小子奉承聖業夙夜震畏不敢荒寕先帝受命中興徳侔帝王協和萬邦假於上下懷柔百神惠於鰥寡朕承大運繼體守文不知稼穡之艱難懼有廢失聖防遺戒顧重天下以元元爲首公卿百僚將何以輔朕不逮其賜天下男子爵人二級三老孝悌力田人三級爵過公乘得移與子若同產同產子及流人無名數欲自占者人一級鰥寡孤獨篤癃粟人十斛其防刑及郡國徒在中元元年四月己卯赦前所犯而後捕系者悉免其刑又邊人遭亂爲內郡人妻在己夘赦前一切遣還邊恣其所樂中二千石下至黃綬貶秩贖論者悉皆秩還贖方今上無天子下無方伯若渉淵水而無舟楫夫萬乘至重而壯者慮輕實賴有徳左右小子髙宻侯禹元功之首東平王蒼寛愽有謀並可以受六尺之托臨大莭而不撓其以禹爲太傅蒼爲驃騎將軍太尉熹告謚南郊司徒防奉安梓宮司空魴將校復土其封熹爲莭鄕侯防爲安鄕侯魴爲楊邑侯

秋九月燒當羗防隴西謁者張鴻討之敗歿冬十一月復遣馬武等討之【以夲紀修】

觧題曰王容曰今廓州寕塞夲燒當燒何當煎勒姐八種羗所居

是嵗南單於莫死弟污立【以通鑑修】

大事記續編卷九

欽定四庫全書

大事記續編卷十

明王禕撰

漢顯宗孝明皇帝永平元年春正月帝朝原陵如元會儀【以夲紀修】

觧題曰西都舊有上陵東都之儀百官四姓婦女公主諸王大夫外國朝者侍子郡國計吏防陵晝漏上水大鴻臚設九賔隨立寢殿前【薛綜曰九賔謂王侯公卿二千石六百石下及郎吏匈奴侍子凡九等】鐘鳴就位如儀乘輿自東廂下太常導出西向拜升阼階拜神座退東廂侍中尙書陛者皆在神座後公卿羣臣謁神坐太官上食太常樂奏食舉文始五行之舞禮樂闋君臣受賜食畢郡國上計吏以次前當神軒占其郡谷價民所疾苦欲神知其動靜孝子盡禮敬愛之心也八月飲酎上陵禮亦如之【漢官儀古不墓祭秦始皇起寢於墓側漢因而不攺諸陵寢皆以晦望二十四气三伏臘社及四時上飲其親陵所宮人隨鼔漏理被枕具盥水陳荘具天子以正月上原陵】胡寅曰送死之禮卽逺而無退至於墓則終事盡矣人子孝思不忘則專精於廟享而已矣蓋墓藏體魄而致生之是不知也廟以宅神而致死之是不仁也此聖人制禮明乎幽明之故仁智合而禮義盡也旣已送形而往安於地下迎精而反主乎廟中又致隆於陵園如元防儀是反易陵廟之禮以體魄爲有知虛廟祏而不重設復奉廟中之主而終祭於陵所皆違禮也明帝此舉蓋生於原廟蔡邕不折衷以聖人之制而直論其情情豈有旣哉

夏五月髙宻元侯鄧禹薨【以夲紀修】戊寅東海恭王彊薨【以夲紀修】秋七月馬武等擊燒當羗大破之募士卒戍隴右【以夲紀修】

觧題曰自罷車騎材官之後募士弛刑不絕書矣

八月徙山陽王荊爲廣陵王遣就國【以夲紀修】

觧題曰唐仲友曰荊以飛書與東海王彊殆類管蔡流言罪浮於楚王英宗嚴於楚獄而寛於荊者以同母異母而有私情也事見通鑑

祭彤使鮮卑擊烏桓大破之罷緣邊屯兵【以夲紀修】

觧題曰烏桓赤山烏桓也李賢曰赤山在遼東西北數千里

漢顯宗孝明皇帝永平二年春正月辛未宗祀光武皇帝於明堂始服冠冕衣裳佩履以行事登靈防望云物【以夲紀通鑑修】

觧題曰李賢曰漢官儀曰天子冠通天諸侯王冠逺逰三公諸侯冠進賢三梁卿大夫尙書二千石慱士冠両梁二千石已下至小吏冠一梁天子公卿特進諸侯祀天地明堂皆冠平冕天子十二旒三公九卿諸侯七其纓各如其綬色衣纁裳周禮曰王祀昊天上帝則服大裘而冕祀五帝亦如之三禮圗冕以三十升布漆而爲之廣八寸長尺六寸前圜後方前髙後下有俛伏之形欲人之位彌髙而志彌下董巴輿服志宗初祀天地衣裳以上纁下乘輿偹文日月星辰十二章三公諸侯用山龍九章卿已下用華虫七章皆五色采乘輿刺繡公卿已下皆織成徐廣車服注禮記曰天子佩白玉諸侯佩山玉大夫佩水蒼玉世子佩瑜玉周禮屨人掌王赤舃靑絇

三月帝臨辟雍初行大射禮【以夲紀修】

觧題曰李賢曰儀禮大射之禮三將祭射宮擇士以助祭也張虎侯熊侯豹侯天子侯中一丈八尺畫以雲气焉王以六耦射三侯樂以騶虞九節諸侯以四耦射二侯樂以貍首七節孤卿大夫以三耦射一侯樂以采蘋五節士以三耦射豻侯樂以采蘩三節袁山松書曰天子皮弁素積親射大侯

令郡國行鄕飲酒禮於學【以禮儀志袁宏漢紀修】

觧題曰禮儀志皆祀聖師周公孔子牲以太牢李賢曰鄭注鄕飲酒禮曰今郡國十月行鄕飲酒禮黨正每嵗邦索鬼神而祭祀則以禮屬民而飲酒於序以正齒位之禮凡鄕黨飲酒必於民聚之時欲其見化知尙賢尊長也冠衣皮弁服與禮異

冬十月壬子帝幸辟雍初行養老禮賜五更桓榮爵闗內侯三老五更以二千石祿養終身賜天下三老酒肉【以夲紀修】

觧題曰夲紀詔曰光武皇帝建三朝之禮而未及臨饗【李賢曰三朝明堂辟雍靈臺也】眇眇小子屬當聖業間暮春吉辰初行大射今月元日復踐辟雍尊事三老兄事五更安車輭輪供綏執授侯王設醤公卿饌珍朕親割執醤而饋執爵而酳祝哽在前祝噎在後升歌鹿鳴下管新宮【李賢曰升登也登堂而歌所以重人聲也新宮小雅逸篇也】八佾具偹萬舞於庭朕固薄徳何以克當易陳負乘詩刺彼已永念慙疚無忘厥心三老李躬年耆學明五更桓榮授朕尙書詩曰無徳不報無言不酬其賜榮爵闗內侯食邑五千戶三老五更皆以二千石祿養終厥身其賜天下三老酒人一石肉四十斤有司其存耆耋卹幼孤惠鰥寡稱朕意焉余見通鑑古人養老者將以乞言非直爲觀美而已也詩曰養老乞言以成其福祿焉蓋可見矣惜明帝徒事一時之觀美而失古人乞言之意反以師道自居而傳授於人後周之主亦嘗視學以太傅於謹爲三老周主幸太學謹入門周主迎拜於門屏之間謹答拜有司設三老席於中楹南向太師防升階設幾謹升席南面慿幾而坐大司馬升階正舄周主升階立於斧扆之前西面有司進饌周主跪設醤親爲割謹食畢周主親跪祓爵以飲有司徹周主乃北面立而訪道謹起立於席後對曰木受繩則正後從諌則聖明主虛心納諌以知得失天下乃安又曰去食去兵信不可去願陛下守信勿失又曰有功必賞有罪必罰則爲善者日進爲者日止又曰言行者立身之基願三思而言九慮而行勿使有過天子之過如日月之食人莫不知願陛下謹之周主再拜受言曽謂明帝而不知此乎

甲子帝幸長安祠廟陵十一月癸卯還宮【以夲紀修】十二月防羗校尉竇林下獄死【以夲紀修】是嵗始迎气於五郊【夲紀】解題曰以禮防及月令有五郊迎气服色因采元始中故事兆五郊於雒陽四方之兆各依其方中央之兆在未按祭祀志建武二年正月初制郊兆采元始中故事爲圓壇八陛中又爲重壇天地位其上其外壇上爲五帝位其外爲防重營皆紫以象紫宮隴蜀平後增廣郊祀髙帝配食位在中壇上建武三十二年初營北郊在洛陽城北四里爲方壇四陛三十三年正月郊別祀地祗位南面西上髙皇后配西面北上皆在壇上並此迎五帝於五郊是爲七郊也

少府新陽侯陰就自殺【以夲紀修】南單於汗死單於比之子適立【以列傳通鑑修】

漢宗孝明皇帝永平三年春正月癸巳詔勸農桑【以夲紀修】二月甲寅趙熹李防免丙辰左馮翊郭丹爲司徒己未南陽太守虞延爲太尉【以夲紀修】甲子立貴人馬氏爲皇后子炟爲皇太子賜民爵有差【以夲紀修】圖畫中興功臣於南宮云防【以列傳通鑑修】

觧題曰事見通鑑朱黼曰範史云防功臣分爲上下二列各十六人經次而橫數之上自鄧禹吳漢至劉隆下自馬成王梁至卓茂其功伐大小名次髙下皆有攸當蓋古人編寫之法如此通鑑誤以範史緯次爲縱數以二人爲一列故以馬成次鄧禹王梁次吳漢而馮異耿純反位其下輕重差紊不可不正也【五行志云防者乃周家之所造也圗書術籍珍玩寶噐皆所藏在也】

夏四月封皇子二人爲王【以夲紀修】六月丁夘有星孛於天舡北【以夲紀修】大起北宮尙書僕射鐘離意諌乃罷【以列傳修】秋八月戊辰詔攺太樂曰大予樂【以夲紀修】

觧題曰陳瓘曰光武信防而明帝用防攺大予之官訓於子孫可不謹乎

壬申晦日有食之【以夲紀修】

觧題曰夲紀詔曰朕奉承祖業無有善政日月薄蝕彗孛見天水旱不莭稼穡不成人無宿儲下生愁墊𨿽夙夜勤思而智能不逮昔楚荘無災以致戒懼魯哀禍大天不降譴今之動變倘尙可救有司勉思厥職以匡無徳古者卿士獻詩百工箴諌其言事者靡有所諱列傳帝性察好以耳目發爲明故公卿大臣數被詆毀近臣尙書以下至見提拽【陽嘉中大司農劉據被譴召詣尙書傳呼促步加以捶撲尙書令左雄言九卿位亞三事班在大臣孝明皇帝始有撲罸皆非古典帝納之是後九卿無復捶撲者】朝廷莫不悚栗爭爲嚴切以避誅責惟尙書僕射鐘離意獨敢諌爭數封還詔書臣下過失輙救觧之防連有變異復上防曰陛下畏敬鬼神憂卹黎元而天气未和日月不明水泉湧溢寒暑違莭者咎在羣臣不能宣化理職而以苛刻爲俗吏殺良人繼踵不絕百官無相親之心吏人無雍雍之志至於盛逆和气以致天災百姓可以徳勝難以力服先王要道民用和睦故能致天下和平鹿鳴之詩必言宴樂者以人神之心洽然後天气和也願陛下垂聖徳揆萬幾詔有司愼人命緩刑罸順時气以調陰陽帝𨿽不能用然知其至誠亦以此故不得久畱

冬十月烝祭光武廟初奏文始五行武徳之舞【以夲紀修】觧題曰見永平十八年顕宗觧題

甲子帝從皇太后幸章陵賜荊州刺史郭賀三公之服戊辰還宮【以紀傳修】是嵗大水【以夲紀修】

漢顯宗孝明皇帝永平四年春帝幸近城欲獵於河內東平王蒼諌乃還【以通鑑修】二月辛亥詔耕籍田【以夲紀修】冬十月乙夘郭丹馮魴免丙辰以河內尹範遷爲司徒大僕防恭爲司空【以夲紀修】十二月陵鄕侯梁松下獄死【以夲紀修】漢宗孝明皇帝永平五年春二月庚戌東平王蒼罷歸藩【以夲紀修】冬十月帝幸鄴復元氏田租更賦六嵗還宮【以夲紀修】十一月北匈奴防五原十二月防雲中南單於擊卻之【以夲紀修】是嵗免城門校尉竇穆等官【以列傳通鑑修】

觧題曰百官志城門校尉一人比二千石司馬一人千石每門候一人六百石夲注曰雒陽十二門其南一門曰平城門【漢官秩曰平城門爲宮門不置候置屯司馬】北宮門屬衛尉其餘上西門雍門廣陽門津門小苑門開陽門中東門上東門谷門夏門

漢顯宗孝明皇帝永平六年春二月王雒山出寶鼎夏四月甲子賜公卿帛禁章奏虛譽【以夲紀修】

觧題曰事見通鑑漢雜事曰凡羣臣之書通於天子者四品一曰章二曰奏三曰表四曰駮議章者需頭稱稽首上以聞謝恩陳事詣闕通者也奏者亦需頭其京師官但言稽首言下稽首以聞其中有所請若罪法劾案公府送禦史臺卿校送謁者防也表者不需頭上言臣某言下言誠惶誠恐頓首頓首死罪死罪左方下附曰某官臣甲乙上

冬十月帝幸魯祠東海恭王陵十二月幸陽城壬午還宮【以夲紀修】是嵗南單於適死單於莫之子蘓立數月死單於適之弟長立【以列傳通鑑修】

漢顯宗孝明皇帝永平七年春正月癸夘皇太后陰氏崩【以夲紀修】北匈奴求合市許之【以夲紀修】

漢顯宗孝明皇帝永平八年春正月己夘範遷薨二月虞延爲司徒衛尉趙熹行太尉事【以夲紀修】初置度遼營以中郎將吳棠行度遼將軍事將黎陽虎牙營士屯五原曼栢【以紀傳修】

觧題曰建武二十七年大司農耿國言宜置度遼將軍左右校尉屯五原以防逃亡顯宗如其議焉又按漢官儀建武二十二年建立三營虎牙營在長安亦號長安營雍在扶風李賢曰曼栢今勝州銀城縣也

秋水【以夲紀修】冬十月北宮成【以夲紀修】丙子帝臨辟雍養三老五更【以夲紀修】詔死罪系囚亡命減贖詣度遼營【以夲紀修】觧題曰亡命入贖始見於此按列傳章和元年赦天下系囚在四月丙子以前減死罪一等勿笞詣金城而文不及亡命未發覺者廷尉郭躬謂死罪亡命亡慮萬人又自赦以來捕得甚眾而詔令不及皆當眾論肅宗卽下詔赦焉

帝遣使之天竺求得佛書以來【以列傳通鑑修】

觧題曰按袁宏漢紀西域天竺有佛道焉佛者漢言覺將悟羣生其教以修善慈心爲主不殺生専務淸淨其精者號爲沙門沙門者漢言息蓋息意去欲而歸於無爲也【程顥曰釋氏之學於敬以直內則有之矣義以方外則未之有也無義以方外其直內者其夲亦非又曰釋氏惟務上逹而無下學然則其上逹處豈有是也朱熹曰釋氏謂人死爲鬼鬼復爲人如此則天地間止是許多人來來去去更不由造化生生必無是理】又以爲人死精神不滅隨復受形生時所行善惡皆有報應故貴行善修道以錬精神而不已至無爲而得爲佛佛長一丈六尺黃金色頂中佩日月光變化無方無所不入故能化通萬物而大濟羣生【胡寅曰佛氏所謂外道者類能變匿身形飛騰顯幻出光景怪異佛欲降伏之於是無所不學遂盡其術如黃金色日月光皆幻術之一二也】初帝夢見金人長大頂有日月光以問羣臣或曰西方有神其名曰佛其形長大而問其道術遂傳於中國而圖其形像焉有經數千萬以虛無爲宗包羅精粗無所不統善爲宏濶勝大之言所求在一體之內所明在視聴之外世俗之人以爲虛誕然歸於微深逺難得而測故王公大人觀死生報應之際莫不矍然自失余見通鑑【按三國誌後魏佛老志漢武元狩中昆邪王殺休屠王來降獲其金人帝以爲大神列於甘泉宮金人長丈餘不祭祀但燒香禮拜而已及張騫使大夏還始聞有浮屠之教哀帝元壽元年博士弟子秦景受大月氐王使伊存口授浮屠經所載與中國老子經相出入蓋以爲老子西出闗過西域之天竺教胡中土聞之未之信了也後明帝夢金人乃訪羣臣傅毅始以佛對遣郎中蔡偣士弟子秦景等使天竺寫浮屠遺範仍與沙門攝摩騰竺法蘭束還又得佛經四十二章及釋迦之像】

壬寅晦日有食之旣詔羣司極言班封事示百官【以夲紀修】北匈奴防西河諸郡【以夲紀修】

漢顯宗孝明皇帝永平九年春三月辛丑詔死囚減罪詣五原朔方【以夲紀修】夏四月以公田賜貧人【以夲紀修】令司校尉刺史嵗上長吏治狀尢異者【以夲紀袁宏漢紀修】是嵗大有年【以夲紀修】置四姓小侯學【以夲紀修】

漢顯宗孝明皇帝永平十年春二月廣陵王荊有罪自殺國除【以夲紀修】

觧題曰胡寅曰孟子沒聖學不傳帝王之興未有能明先王之教以善天下者也設有爲文具不過廣築師弟子宮養士數千貟而已至於子孫支屬則致諸富貴之地尢不知教光武使鐘興授諸王侯春秋善矣興之學不傳於後世不知其有益於諸王侯否歟學經者必優防泳久而後成非一日之暫遽能有功又不知諸王侯之受於興者日月何如也春秋爲誅亂臣賊子而作廣陵王楚王皆以悖逆相繼誅死何昧於春秋也豈非師道不立之過哉事見通鑑

夏閏四月甲午帝幸南陽祠章陵舊宅十二月甲午還宮【以夲紀修】作呼虖蒲吾渠【以古今注修】

漢顯宗孝明皇帝永平十一年漅湖出黃金麒麟白雉醴泉嘉禾所在出焉【夲紀】

漢顯宗孝明皇帝永平十二年春正月哀牢夷內屬置永昌郡【以夲紀修】

觧題曰李賢曰永昌在今匡州匡川縣西

夏四月遣王景與將作謁者王吳修汴渠東至海口【以夲紀修】

觧題曰水經注濟源出河北濟河而南也溢爲滎澤大禹塞其水於滎陽下引河東南以通淮泗濟水分河東南流明帝詔王景與謁者王吳築堤修堰明年渠成帝親循行詔濵河郡國置河堤員吏如西京舊制十五年東至無塩嘉景功拜河堤謁者順帝陽嘉中又自汴口以東緣河積石爲堰通淮口曰金堤靈帝建寕中又增修石門以遏渠水盛則通注津耗則輟流【按漢地裏志河南郡滎陽縣注卞水馮池皆在西南有狼湯渠首受泲東南至陳入頴過郡四行七百八十里李賢謂汴渠卽莨蕩渠是也又河東郡垣縣注王屋山沇水所出入河軼出滎陽北地中東至瑯槐入海過郡九行千八百四十里李賢謂濟水出今洛州濟源縣西北渡河東南入鄭州又東入滑曹鄆濟齊靑等州入海是也陳師道汳水新渠記曰水經謂河至滎陽蒗蕩渠出焉渠至陽武其下爲沙蔡水是也其出爲陰溝至浚儀其下爲渦別爲汳汳至蒙別爲獲餘波迣於淮陽東歷蕭彭城入於泗注謂鴻溝官渡甾獲舟浚與渠一也禹塞滎澤而通渠於甫田其後河絕旃然入焉卽索水也漢地裏志滎陽旣有汴水又有狼湯而受泲蒙有獲水首受甾獲至彭城入泗考河渠書云自禹之後滎陽引河爲鴻溝以通宋鄭陳蔡曹衛與濟汝淮泗會於楚而竹書紀年梁惠成王入河於甫田又引而東明非禹之舊也書曰濟入於河東出於陶丘北者入而復出也溢爲滎者濟之別滎波旣豬者障而東之也周官豫之川滎洛幽兗之川河泲則河南無濟矣其謂莨蕩受濟禹塞滎澤而用河者皆失之漢志莨蕩無出甾獲無始余謂與經合而滎水諸書皆不載又疑渠汳爲二而滎有一焉自漢末河入於汳灌注兗豫永平中導汳起自滎陽別而東北至千乘入於海而河於是故凟在新渠之南注所謂絕河而受索自此始隋開皇中因漢之舊導河於汳大業合河索爲通濟渠別而東南入於淮而故道竭今始東都受退水爲臭河於畿爲白溝於宋爲長沙於單爲石梁於徐爲汳而南入於淸南淸故泗也】

五月詔禁百姓防葬車服過制【以夲紀修】秋七月乙亥伏恭罷大司農牟融爲司空【以夲紀修】是嵗天下平安人無徭役粟斛三十牛羊被野【以夲紀修】

漢顯宗孝明皇帝永平十三年春二月帝耕借田【以夲紀修】夏四月汴渠成辛巳帝循河渠遂幸上黨壬寅還宮【以夲紀修】冬十月甲辰日有食之【以五行志修】楚王英謀反十一月廢遷丹陽所連及死徙者數千人【以夲紀修】

漢宗孝明皇帝永平十四年春二月甲戌虞延免自殺【以夲紀修】

觧題曰建武二十四年延遷洛陽令陰氏有客馬成常爲姦盜延收考之信陽侯陰就訴帝帝乃親錄囚徒知延不私成伏誅於是外戚斂手楚王英謀反陰氏欲中傷之使人私以楚謀告延延不然其言及事發詔書切譲遂自殺

夏四月丁巳以鉅鹿太守邢穆爲司徒【以夲紀修】故楚王英自殺時治楚獄累年帝幸雒陽獄理出千餘人【以列傳通鑑修】觧題曰故侍禦史寒朗與三府掾屬共考按楚獄心傷其寃帝召朗入問對曰臣見考囚在事者咸云言妖惡大故臣子所宜同疾故出之不如入入無後責是以考一連十考十連百又公卿朝會陛下問以得失皆長跽言舊制大罪禍及九族陛下大恩裁止於身天下幸甚及其歸舍𨿽不言而仰屋竊嘆莫不知其多寃無敢悟陛下者臣今所陳誠死無悔余見通鑑陳瓘曰獄之所以有寃而久不決者朗之言盡之矣

五月作初陵【以夲紀修】

漢顯宗孝明皇帝永平十五年春二月庚子帝東狩三月幸孔子宅親禦講堂命皇太子諸王說經夏四月庚子還宮【以夲紀修】

觧題曰李賢曰孔子宅在今兗州曲阜縣故魯城中歸徳門內闕裏之中背洙面泗矍相圃之東北

封皇子六人爲王【以夲紀修】冬獵於上林苑【以夲紀修】十二月以謁者僕射耿秉爲駙馬都尉顯親侯竇固爲奉車都尉屯涼州【以夲紀修】

漢顯宗孝明皇帝永平十六年春二月遣太僕祭彤等四道伐匈奴竇固畱兵屯田伊吾盧城彤坐畏懦下獄死【以紀傳修】

觧題曰竇固與耿忠率酒泉燉煌張掖甲卒及盧水羗胡【李賢曰湟水東經臨羗縣故城北又東盧溪水注之水出西南盧州】萬二千騎出酒泉塞耿秉秦彭率武威隴西天水募士及羗胡萬騎出居延塞【李賢曰居延塞在今甘州張掖縣東北】祭彤吳棠將河東北地西河羗胡及南單於兵萬一千騎出髙闕塞【李賢曰髙闕山名在朔方北】來苗文穆將太原鴈門代郡上谷漁陽右北平定防郡兵及烏桓鮮卑萬一千騎出平城塞固忠至天山【按魏王泰括地誌李賢後漢注杜佑通典祁連山在甘州張掖縣西南二百里卽天山又名白山雪山折羅漢山折羅漫山在伊吾縣北百二十里綿亙甘伊西數州之境通典又以爲時羅漫山唐列傳吐蕃敗婁師徳於素羅汗山其實一也河西舊事白山之中有好水匈奴謂之天山去蒲類海百里】擊呼衍王斬首千餘級王走追至蒲類海【李賢曰今名婆悉海在庭州蒲昌縣東南】畱吏士屯伊吾盧城【李賢曰匈奴中地名明帝置宜禾都尉以爲屯田今伊州納職縣伊吾故小城地是李繪曰伊吾秦漢之際置屯田竇憲班超破西域始於此築城班勇爲西域長史居此地後魏後周鄯善咸居之隋始於漢城之東築城爲伊吾郡隋末雜胡據之貞觀四年置西伊州天寶仍爲郡王容曰宜禾故城在州】耿秉秦穆絕漠六百餘里至三木樓山來苗文穆至匈奴河水山虜皆奔走無所獲祭彤吳棠坐不至涿邪山免爲庻人余見通鑑

以竇固假司馬班超爲軍司馬使於寘西域皆遣子入侍【以列傳通鑑修】夏五月淮陽王謀反癸丑邢穆下獄死所連及誅死甚眾【以夲紀修】

觧題曰楚獄之濫寒朗激切馬后勸止帝爲之感悟夜起彷徨多所降宥若有徙仁悔過之機淮陽濟南之獄連坐死徙者甚眾終帝之世錮者不釋遷者不徙豈其天資之明察至是而復不能自克耶至章帝然後還徙除禁錮耳事見通鑑

戊午晦日有食之【夲紀】六月丙寅以大司農王敏爲司徒【以夲紀修】秋七月徙淮陽王延爲阜陵王食二縣【以紀傳修】是嵗北匈奴防雲中【以夲紀修】濟南王康坐謀不軌削五縣【以列傳修】觧題曰按夲傳康在國不循法度交通賔客其後人上書告康招來州郡姦猾漁陽顏忠劉子產等又多遺繒帛案圖書謀議不軌事下考有司舉奏之顯宗以親親故不忍窮竟其事但削祝柯隰陰東朝陽安徳西平昌五縣建初八年肅宗復還所削地夲紀通鑑皆不載嵗月不可考建初元年楊終以廣陵楚淮陽濟南之獄徙者數萬今因淮陽王之徙牽連書之【按郡國志祝柯隰陰安徳屬平原郡李賢曰東朝陽在齊川臨濟縣東西平昌今徳州般縣】

漢顯宗孝明皇帝永平十七年春二月王敏薨三月癸丑以汝南太守鮑昱爲司徒【以夲紀修】甘露仍降樹枝內附芝艸生殿前五色爵翔集京師西南夷白狼等百餘種奉貢【以夲紀修】班超執防勒王兜題立故王弟忠爲王【以列傳修】夏五月戊子公卿以帝威徳懷逺祥物顯應奉觴上壽詔太常告宗廟賜民爵【以夲紀修】

觧題曰陳瓘曰中元有醴泉芝艸甘露之瑞羣臣請付太史光武謙而不許又郡國所上抑而不當所以訓示子孫者如此故羣臣舉觴上壽帝自以虛薄不能致此策告宗廟歸徳於髙祖光武𨿽出於徳性成以學術亦由取法於前人也事見通鑑

冬十一月遣竇固耿秉等出惇煌擊西域破之於蒲類海遂入車師復置西域都防戊巳校尉【以夲紀修】

漢顯宗孝明皇帝永平十八年夏六月己未有星孛於太微【以夲紀修】焉耆玆攻殺西域都護陳睦北匈奴及車師後王圍戊巳校尉【以夲紀修】秋八月壬子帝崩於東宮前殿遺詔無起寢廟藏主於世祖廟便殿

觧題曰帝遺詔遵儉無起寢廟藏主於世祖廟更衣孝章不敢違以更衣有小別上尊號曰宗廟間祀於更衣四時合祭於世祖廟【李賢曰續漢書五年再殷祭三年一祫五年一禘四時正祭外有五月嘗麥三伏立秋嘗粢盛酎十月嘗稲等謂之間祀更衣者非正處也園中有寢有便殿寢者陵上正殿便殿寢側之別殿卽更衣也】章帝遺詔如先帝故事和帝不敢違後帝承尊皆藏主於世祖廟積多無別是後宗但爲陵廟之號朱熹曰胡宏論漢文之短防其失不在文帝而景帝當任其責子於不起寢廟之詔則以爲明帝固不爲無失然使章帝有魏顆之孝羣臣有宋仲幾楚子囊之忠則必不以一時之亂命壊千古之彛制況事體之輕重又非如三子所正者而已耶自是更魏晉隋唐其間非無奉先思孝之君據經守禮之臣而皆不能有所裁正其至使太祖之位下同孫子旣無以見其爲七廟之尊羣廟之神則上厭祖考而不得自爲一廟之主孝子順孫之心宜亦有所不安於此矣

虎賁中郎將馬廖受遺詔典門禁

觧題曰踵梁松故事也【陳瓘曰郎中令掌郎衛如三署郎及公卿大夫子弟皆與人主親暱故屬郎中令此猶有意至後漢別光祿勲爲一司如五官中郎將左右中郎將羽林虎賁中郎將羽林監在外執防儀衛之人故以武屬光祿太中中散諌議大夫議郎謁者僕射常侍謁者居中與人主謀議故以文屬旣以文屬便爲一司其後不惟不屬光祿勲而已所謂諌議大夫者又別爲門下省惟其地近言行所以權重至此耳】

太子卽皇帝位尊皇后曰皇太后壬戌塟孝明皇帝於顯節陵【以紀傳及袁宏漢紀修】

觧題曰【楊衒之洛陽伽藍記帝崩起只洹於陵上自後百姓冢上或作浮屠李賢曰帝王紀顯節陵西北去洛陽三十七里】呂祖謙曰漢武漢明文物最盛當時封防山禪梁父登明堂立辟雍興太學大略相似然武帝過𨿽多而規模大明帝過𨿽少而規模狹武帝多欲知人善任使略識君道政如夫子言衛靈公之無道而不防者也明帝恃其察慧以耳目擿發自重之士少立其朝人才逺不及武帝一時𨿽晏然而培飬根夲欠缺多矣幸而章帝以長者繼之其病未見自此後所謂不任大臣者其病盡見一失而爲外戚再失而爲宦官漢遂以亡由光武明帝任明察未嘗培養根夲所以西漢之後猶有東漢東漢之後𨿽諸葛孔明不能彊民以思漢也

冬十月以趙熹爲太傅牟融爲太尉並錄尙書事觧題曰錄尙書事始此蓋取納於大麓之義謂其大錄萬幾之政也

十一月戊戌以蜀郡太守第五倫爲司空【以夲紀修】

觧題曰按袁宏漢紀上新卽位倫以逺郡入爲三公用淸能也

詔徵西將軍耿秉屯酒泉遣酒泉太守叚彭救戊巳校尉耿恭【以夲紀修】甲辰晦日有食之【以夲紀修】十二月以馬廖爲衛尉黃門侍郎馬防爲中郎將黃門侍郎馬光爲越騎校尉【以列傳修】尊孝明廟曰顯宗【以夲紀修】

觧題曰東觀書章帝賜東平王蒼書曰先帝躬履九徳對於八政今廹遺詔誡不起寢廟臣子悲結僉以爲𨿽祀於更衣猶宜有所宗之號以克配功徳公卿議駁今皆並送及太尉喜等奏上尊號曰顯宗四時祫食於世祖廟奏武徳文始五行之舞蒼上言孝文廟樂曰昭徳之舞孝武廟樂曰盛徳之舞不進與髙廟同樂孝明皇帝主在世祖廟當同樂盛徳之樂無所施如自立廟當作舞樂者不當與世祖廟盛徳之舞同名卽不攺作舞樂當進武徳之舞上報如王議

是嵗大旱

觧題曰大旱谷貴肅宗召司徒鮑昱問曰將何以消復災靑對曰陛下始踐天位刑政未著如有失得何能致異但臣前在汝南典理楚事系者千餘人恐未能盡當其罪大獄一起寃者過半又諸徙者骨肉離分孤魂不祀一人呼嗟王政爲虧宜一切還諸徙家屬蠲除禁錮死生獲所和气可致帝納其言校書郎楊終以爲廣陵楚淮陽濟南之獄徙者萬數又逺屯絕域吏民怨曠上疏曰永平以來仍連大獄有司窮考轉相牽引家屬徙邊加以北徵匈奴西開三十六國轉輸煩費及逺屯伊吾樓蘭車師戊巳民懷土思怨結邊域肅宗下其章第五倫亦同議牟融鮑昱以孝子無攺父之道先帝所建不宜回異終復上書曰秦築長城功役繁興胡亥不革卒亡四海故孝元棄珠崖光武絕西域不以鱗介易我衣裳魯文公毀泉臺春秋譏之曰先祖爲之已毀之不如勿居而已防公作三軍昭公捨之君子大其復古以爲不捨則有害於民也今伊吾之役樓蘭之屯久而未還非天意也帝從之陳瓘曰楚獄𨿽先朝已行之事攺以便民所以爲繼志述事鮑昱敢言可謂忠矣章帝能聴可謂孝矣至於久役逺輸百姓愁困楊終之論正而不阿昱不論其當攺與否而專謂先帝所建不宜回異是不以武王周公繼志述事望其君而頋以孟荘子之不攺爲大也況楚獄亦先帝所行而北徵西戍獨不可攺乎章帝從之其孝防矣昱之論可以少媿

詔勿兗豫徐州田租芻槀【以本紀修】

大事記續編卷十﹤史部﹐編年類﹐大事記續編﹥

欽定四庫全書

大事記續編卷十一

明王禕撰

漢肅宗孝章皇帝建初元春正月丙寅詔二千石勸農桑有司謹選舉順時令理寃獄【以本紀修】

觧題曰肅宗初承永平故事吏政尙嚴切尙書決事率近於重陳寵以帝新卽位宜攺前世苛俗乃上疏曰聖賢之政以刑罰爲首者斷獄嚴明所以威懲姦慝姦慝旣平必宜濟之以寛陛下數詔羣僚崇晏晏而有司未悉奉承猶尙深刻斷獄者急於篣格酷烈之痛執憲者煩於詆欺放濫之文夫爲政猶張琴瑟大急者小絕宜隆先王之道蕩滌煩苛之法全廣至徳以奉天心帝敬納寵言每事務於寛厚其後遂詔有司絕鉆鉆諸慘酷之科【李賢曰鉆其炎反鐵鋷也鉆作喚反臏刑謂鉆去其臏骨】觧妖惡之禁除文致之請讞五十餘事葉適曰元帝攺宣帝故事章和亦鑑明帝苛察而漢皆由此不振蓋人主之徳不至而以政爲寛宜其有弛緩之

叚彭擊車師大破之二月耿恭還詔罷戊巳校尉都防官徴班超超更還疏勒【以呂祖謙標目錄】三月甲寅山陽東平地震己巳詔舉賢良方正直言極諫夏五月辛酉初舉孝亷郎中補長相【以本紀修】秋七月辛亥詔以上林池籞田賦民【以本紀修】八月庚寅有星孛於天市【以本紀修】九月哀牢夷叛【以本紀修】冬十一月阜陵王延謀反貶爲侯【以本紀修】南單於及烏桓擊北匈奴大破之【以本紀修】

漢肅宗孝章皇帝建初二年春二月辛丑詔禁奢縱僣侈【以本紀修】甲辰罷伊吾廬屯兵【本紀】永昌越嶲益州兵討哀牢平之【以本紀通鑑修】夏四月戊子詔還坐楚淮陽徙者四百餘家【以本紀修】詔齊相省冰紈方空縠吹綸絮【以本紀修】

觧題曰李賢曰紈素也冰言色鮮防如冰釋名曰縠綬也方空者紗薄如空也或曰空孔也綸似絮而細吹者言吹噓可成亦紗也

帝欲封諸舅太后固止之【以通鑑修】六月燒當諸種反冦金城漢陽秋八月遣行車騎將軍馬防長水校尉耿恭討之【以本紀修】

觧題曰城門校尉馬防行車騎將軍以長水校尉耿恭副將北軍五校士及諸郡積射士徵西羌第五倫上疏曰貴戚可封侯以富之不當職事以任之何者繩以法則傷恩私以親則違憲伏聞馬防今當西徵臣以太后仁恩陛下至孝恐有纎芥難以意愛不省余見通鑑【北軍京師重兵西京不輕調光武罷郡國材官建武十九年臧宮始將北軍平原武自此始接踵於外矣】

冬十二月戊寅有星孛於紫宮【以本紀修】

漢肅宗孝章皇帝建初三年春正月己酉宗祀明堂登靈臺【以本紀修】耿恭破諸羌降之坐忤馬防防下獄免【以呂祖謙標目修】

觧題曰按袁宏漢紀恭到隴西上言宜令車騎將軍防屯漢陽以爲威重昔竇融懷集羌胡得其驩心子孫今樂聞竇氏前擊白山盧水聞竇固至三日而兵合宜復奉大使又薦臨邑侯劉復明略卓異反以微過歸國宜令復將烏桓兵由是忤於馬防防令謁者李譚奏恭不憂軍被詔怨望徴下獄免余見通鑑陳瓘曰耿恭有功無過以忤馬防而免官第五倫謂貴戚不宜任以職事蓋慮此矣

三月癸巳立貴人竇氏爲皇后

觧題曰竇勲獄死而後其女非禮也

賜民爵孤寡癃貧粟【以本紀修】夏四月罷虖沱石臼河漕【以本紀修】

觧題曰永平中理虖沱石臼河從都慮至羊腸倉欲令通漕太原【西漢地裏志注太原上交縣緜蔓水至常山郡蒲吾縣入虖沱河李賢曰石臼河在今定州唐縣東後漢郡國志常山國蒲吾縣注古今注永平十年作常山虖沱蒲吾渠通漕舡水經注汾陽故城積粟所在謂之羊腸倉在晉陽西北今嵐州界羊腸阪是也】苦役連嵗無成轉運所經三百八十九隘前後沒溺死者不可勝算拜鄧訓謁者使監領其事訓考量括知大功難立是以上言遂罷其役余見通鑑

閏月班超擊姑墨大破之【以本紀修】冬十二月丁酉以馬防爲車騎將軍兼城門校尉【以本紀袁宏漢紀修】有司奏遣諸王歸國不許【以列傳修】

漢肅宗孝章皇帝建初四年春二月庚寅牟融薨【以本紀修】夏四月戊子立子慶爲皇太子賜民爵孤寡癃貧粟辛卯封皇子二人爲王【以本紀修】癸卯封馬廖馬防執金吾馬光爲侯五月丙辰廖等以特進就第【以列傳通鑑修】甲戍以鮑昱爲太尉南陽太守桓虞爲司徒【以本紀修】六月癸丑皇太后馬氏崩【本紀】冬十一月壬戍詔諸儒諸生防白虎觀議五經同異帝親稱制臨決【以本紀修】

觧題曰校書郎楊終言宣帝博徴羣儒論定五經於石渠閣方今天下少事學者得成其業而章句之徒破壊大體宜如石渠故事永爲後世則余見通鑑唐仲友曰光武講論經理明帝正坐自講章帝稱制臨決皆一律也【又曰自石渠論後専門益熾矣白虎觀在北宮】

漢肅宗孝章皇帝建初五年春二月庚辰朔日有食之詔舉直言極諫甲申令二千石理寃獄【以本紀修】夏五月辛亥詔直言士任外官【以本紀修】

觧題曰肅宗可謂有好直言之實矣事見通鑑

戊辰趙憙薨【以本紀修】冬始行月令迎气樂【以本紀修】是嵗班超擊防勒破之【以本紀修】

漢肅宗孝章皇帝建初六年夏六月丙辰鮑昱薨【以本紀修】辛未晦日有食之【以本紀修】秋七月癸巳以大司農鄧彪爲太尉【以本紀修】冬十二月詔以四科辟士【以和帝本紀及漢官儀修】觧題曰應劭漢官儀曰建初六年十二月詔書辟士四科一曰徳行髙妙志節淸白二曰經明行修能任博士三曰明曉法律足以決疑能案章覆問文任禦史四曰剛毅多略遭事不貳明足照姦勇足決斷才任三輔令皆存孝悌淸公之行自今已後審四科辟召及刺史二千石察舉茂才尢異孝亷務實校試以職有非其人不習曹事正舉者故不以實法之也

漢肅宗孝章皇帝建初七年夏六月甲寅廢皇太子慶爲淸和王立子肇爲皇太子殺慶母宋貴人【以本紀修】觧題曰宋楊姑馬后之外祖母也後聞楊二女皆有才色迎而訓之永平末選入太子宮甚有寵肅宗卽位並爲貴人大貴人生慶爲皇太子貴人長於人事供奉長樂宮身執饋饌太后憐之竇勲尙東海王彊女泚陽公主長女與女弟俱以選例入見長樂宮肅宗先聞後有才色數以訊諸姬及見雅以爲羙馬太后亦異焉因入掖庭後性敏給傾心承接稱譽日聞遂立爲皇后妺爲貴人梁貴人者梁竦之女也少失母爲伯母舞陰長公主所養年十六與中姊俱入掖庭爲貴人生子肇是爲和帝竇后無子並疾忌之太后崩後與母謀陷宋氏外令兄弟求其纎過內使禦者偵伺得失貴人病思生莵令家求之因誣言欲作蠱道祝詛爲厭勝之術日夜毀譛遂漸見防慶出居承祿觀六月廢慶爲淸河王皇子肇保育皇后以爲皇太子余見通鑑宋貴人者馬后所憐愛而後有寵於帝竇后者帝先羙其才色而後見異於馬后此所以竇氏爲後而宋氏不立及馬后旣崩而宋氏危矣母死子廢固其勢也光武廢郭后及太子已虧夫婦父子之道及再而章帝遂效其所爲正始之道可不謹哉

秋八月飲酎禘於髙廟【以本紀修】九月甲戌帝幸偃師乙酉幸鄴復元氏租賦三嵗辛卯還宮【以本紀修】

觧題曰至河內下詔曰車駕行秋稼觀收獲因渉郡界皆精騎輕行無輜重不得輙修道橋逺離城郭遣吏逢迎刺探起居出入前後以爲煩擾動務省約但患不能脫粟瓢飲耳所過欲令貧弱有利無違詔書遂覧淇園乙酉進幸鄴勞饗魏郡守令已下至於三老門闌走卒賜錢各有差勞賜常山趙國吏人復元氏租賦三嵗【李賢曰偃師縣屬河南郡】

冬十月癸丑帝幸長安謁廟陵十二月還宮【以本紀修】螟【以本紀修】

漢肅宗孝章皇帝建初八年春正月東平王蒼薨【以本紀修】冬十二月甲午帝東狩戊申還宮【以本紀修】詔立古文尙書毛詩左氏糓梁春秋講郎【以紀傳修】

觧題曰按袁宏漢紀古文尙書者魯恭王壊孔子宅欲廣其宮得古文尙書孔安國得其書多於伏生所傳六十篇獻之毛詩者出於魯人毛萇自謂子夏所傳河間獻王好之谷梁者瑕邱江公受之魯申公董仲舒善說公羊谷梁學浸微後蕭望之廷論二家同異多從谷梁漢初張蒼賈誼張敞皆修春秋左傳誼爲訓故建武初議立左氏學博士範升以爲不宜立帝湣左氏學廢乃使賈逵敍明大義於是置弟子葉適曰古文尙書毛詩左氏周官學者借此以知古人統紀源流而西京湮塞不行至東漢乃卒傳之豈杜林鄭興陳元賈逵知識實能過於西京諸儒耶特其門戶偶相承耳

下梁竦獄殺之殺皇太子母梁貴人【以列傳通鑑修】

觧題曰梁竇素交結所以竇后不子宋貴人之子而子梁貴人之子及子肇旣立梁氏方私自相慶而竇氏又移其所以陷宋氏者陷梁氏作爲飛書置竦死地貴人姊妺亦以憂卒利之所激則深宮之女皆儀秦也吁可畏哉事見通鑑

遣馬廖馬防就國【以列傳通鑑修】虎賁中郎將竇憲奪沁水公主田帝知之弗治【以通鑑修】

觧題曰太后崩後馬氏失勢廖性寛緩不能教勅子弟子豫遂投書怨誹光奢侈好樹黨與【外戚賔客嘗坐陰氏梁氏廢徙而馬竇傷交結黨與殆經制不立之過也】有司奏免豫遣廖防光就封諸馬得罪歸國而竇氏始貴憲爲侍中虎賁中郎將篤爲黃門侍郎並侍宮省貴寵日盛憲以賤直請奪沁水公主園田主逼畏不敢計肅宗出過園指以問憲憲陰喝不得對後發覺帝大怒召憲切責曰深思前過請主田園時何用愈趙髙指鹿爲馬久念使人驚怖貴主尙見枉奪何況小民哉國家棄憲如孤雛腐防耳憲大懼皇后爲毀服深謝良久乃得觧余見通鑑【漢制皇女皆封縣公主儀服同列侯其尊崇者皆號長公主儀服同藩王諸王女皆封鄕亭公主儀服同鄕亭侯肅宗時惟東平王蒼瑯邪王京女爲縣公主其後安帝桓帝妹亦封長公主同之皇女其封公主者所生之子襲母封爲列侯皆傳國於後鄕亭之封則不傳襲】

漢肅宗孝章皇帝元和元年夏詔議貢舉法【以通鑑修】秋七月丁未詔定箠令【以本紀修】八月甲子鄧彪罷大司農鄭爲太尉【以本紀修】癸酉攺元【以本紀修】帝南狩九月辛丑幸章陵冬十一月己丑還宮【以本紀修】十二月壬子詔除妖惡禁錮【以本紀修】

觧題曰鮑昱之言帝卽兪納至是十年而禁錮始除求以銷變異於朝夕難哉事見通鑑

復鹽鐵均輸【以列傳修】

觧題曰見章和二年觧題

漢肅宗孝章皇帝元和二年春正月乙酉詔賜胎養谷復其夫勿算【以本紀修】詔戒俗吏矯餙【以本紀修】

觧題曰詔三公曰方春生養萬物莩甲宜助萌陽以育時物其令有司罪非殊死且勿案驗及吏人條書相告不得聽受兾以息事寧人敬奉天气立秋如故夫俗吏矯餙外貌似是而非揆之人事則悅耳論之陰陽則傷化朕甚厭之甚苦之安靜之吏悃愊無華日計不足月計有餘如襄城令劉方吏人同聲謂之不煩𨿽未有他長斯亦殆近之矣間勅二千石各尙寛明而今富姦行賂於下貪吏枉法於上使有罪不論而無過被刑甚大逆也夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加理人或失職其咎安在勉思舊令稱朕意焉【唐仲友曰帝舉孝亷寛博者詔褒劉方皆懲吏事刻深】

南單於長死單於泛之子宣立【以列傳修】二月甲寅始用四分曆【以本紀修】

觧題曰自太初元年始用三統歷施行百有餘年曆稍後天朔先歷朔或在晦月見考其行日有退無進月有進無退建武八年中太僕朱浮等言歷當攺未遑考正永平五年詔令待詔楊岑署望月食官復令待詔張盛京房鮑業等以四分法與岑課嵗余盛等所中多岑六事十二年十一月詔書令盛房代岑署望月食加時四分之術始頗施行盛房等未能分明歷元綜校分度但用其望而已元和二年太初失天益逺冬至之日日在斗二十一度未至牽牛五度而以爲牽牛中星後天四分日之三晦朔望差天一日宿差五度帝召治歷編防李等綜校其狀二月甲寅下詔攺行四分防梵猶以爲元首十一月當先大欲以合耦望命有常日而十九嵗不得七閏晦朔失實帝復使左中郎將賈逵問治歷者衛承李崇及防梵等十人以爲月當先小春秋經書朔不書晦者朔必有明晦不朔必在其月也卽先大則一月再朔後月無朔是明不可必上勅天元始起之月當小定歷數遂正

詔議增修羣祀丙辰帝東狩辛未柴告岱宗幸奉髙壬申祀五帝於明堂三月己丑幸魯庚寅祀孔子及七十二弟子夏四月乙卯還宮庚申假於祖禰【以本紀修】秋七月庚子詔毋以十一月十二月報囚【以通鑑目錄修】冬南單於與北匈奴戰於涿邪山破之詔還其所掠生口【以列傳呂祖謙標目修】

漢肅宗孝章皇帝元和三年春正月乙酉詔廩嬰兒無親屬及有子不能養者【以本紀修】丙申帝北巡三月辛卯還宮【以本紀修】

觧題曰二月乙丑勅侍禦史司空曰方春所過無得有所伐殺車可以引避引避之騑馬可輟觧輟觧之詩云惇彼行葦牛羊勿踐履禮人君伐一艸木不時謂之不孝俗知順人莫知順天其明稱朕意

夏四月丙寅鄭以論竇憲免防卒【紀傳】

觧題曰按袁宏漢紀敷陳竇憲勢太盛言苦切爲憲不容奏泄漏奏事坐詰讓收印綬乞骸未許疾篤上書曰竇憲姦惡貫天逹地海內疑惑賢愚疾惡憲何術以迷主上臣𨿽命在移晷死不忘忠願陛下誅四凶之罪以厭人鬼憤結之望余見通鑑呂祖謙曰章帝號爲賢君然其失不減得竇憲奪公主園田蓋驕縱之漸帝僅責之而不能正其罪其後憲譖鄭免其三公帝省奏𨿽溫詞慰藉而終不能去憲若每事如此與元帝相去亦何逺哉

以大司農宋由爲太尉【以紀傳修】五月丙子第五倫免太僕袁安爲司空【以本紀修】

觧題曰呂祖謙曰倫本嚴毅之資及居位反深厭刻薄崇尙寛大緣人主本原寛厚人臣亦從而寛厚唱和之理也又曰章帝慈祥豈弟屈已下賢一時名士多立其朝如袁安之徒尙能於和帝之初正色折姦臣立紀綱皆帝招賢者以遺後之人也

秋八月乙丑帝幸安邑觀鹽池九月還宮【以本紀修】冬燒當羗迷吾防隴西【以本紀修】西域長史班超擊斬疏勒王【以本紀修】以前廷尉正郭躬爲廷尉【以列傳修】

觧題曰躬家世掌法務在寛平及典官決獄斷刑多依矜恕乃條諸重文可從輕者四十一事奏之事皆施行陳瓘曰章帝得郭躬而成其長者之政

漢肅宗孝章皇帝章和元年

觧題曰宋庠紀年通譜詔曰是因瑞以章顯先徳之和故攺元

春正月詔侍中曹褒定漢禮【以列傳通鑑修】三月防羗校尉傅育擊羗敗歿【以本紀修】夏六月桓虞免袁安爲司徒光祿勲任隗爲司空【以本紀袁宏漢紀修】秋七月鮮卑擊斬北匈奴單於【以本紀修】燒當羗迷吾冦金城防羗校尉張紆斬之其子迷唐復叛【以紀傳修】壬戌攺元養老賜髙年布帛【以本紀修】八月癸酉帝南狩【以本紀修】乙未晦日有食之九月復封阜陵侯延爲王【以本紀修】冬十月丙子還宮【以本紀修】北匈奴五十八部來降【以紀傳修】曹褒奏所撰制度【以列傳修】

觧題曰顯宗卽位博士曹充言漢再受命禮樂崩闕下詔攺太樂官曰大予樂褒少充業常感朝廷制度未備慕叔孫通漢禮儀晝夜専思防肅宗欲制禮樂褒乃上疏宜定文制著成漢禮太常巢堪以一代大典非褒所定不可作帝知羣僚拘攣難與圖治拜褒侍中武司馬班固曰京師諸儒多能說禮宜廣招共議得失帝曰諺言作捨道邊三年不成防禮之家名爲聚訟昔尭作大章一夔足矣召褒詣嘉徳門令小黃門持班固所上叔孫通漢儀十二篇勅褒曰此制散略多不合經【帝知叔孫通之禮不合經其言大矣而不知防緯之尢不經何也】今宜依禮條正使可施行於南宮東觀【按洛陽宮殿名南宮有東觀陸機洛陽記在南宮髙閣十二門介於承風觀光武定都實於南宮其後又建前殿而北宮乃永平所起今東觀在南宮豈經始於建武歟】褒乃次序禮事依凖舊典雜以五經防記之文撰次天子至庶人冠婚吉凶終始制度百五十篇奏上帝以眾論難一故但納之不復令有司平奏胡寅曰孔子刪詩定書系易作春秋而不述禮樂之制蓋禮因人情爲之節文樂以象功故難立一成不變之制夏商周皆不免於損益其不可一也明矣𨿽然聖人必因事以明其義蓋其數可陳祝史有司之所能與也其義難知非仁且智不能本人情而約之以中道也故或先王有之而不宜於今或古未之有而可以義起神而明之存乎其人而已曹褒蓋亦深見叔孫通之義有未當者故憤然欲正之而帝亦以是命之若請博徴名儒遲以年嵗猶庶幾乎不大違戾身當重任決以獨見才數月間遽成百五十篇又雜以防記之文其不純乎古禮甚矣【和帝卽位褒乃作爲章句帝遂以新禮二篇冠後太尉張酺尙書張敏等奏褒擅制漢禮破亂聖術宜加刑誅帝𨿽寢其奏而漢禮遂不行唐仲友曰一代之興合有一代之禮樂與其闕而不制寧其制而未盡善褒習防緯固爲未善然不可因噎廢食也酺敏之言亦豈爲此之故哉不過習於専門不容一家制作而已】

是嵗班超擊莎車大破之【以本紀修】

觧題曰呂祖謙曰章帝慈祥長者非好大喜功之君而所行之事與武帝相去無幾此慈祥之過也班超窮兵西域以慈祥不能奪超之議傅育張紆擾動羌胡亦慈祥不斷之所致君徳以剛爲主若剛徳有虧𨿽有慈祥之意不過能謹其小而未免失之於大事見通鑑

大事記續編卷十一

欽定四庫全書

大事記續編卷十二

明王禕撰

漢肅宗孝章皇帝章和二年春正月壬辰帝崩於章徳前殿遺詔無起寢廟二月皇太子肇卽皇帝位年十嵗尊皇后曰皇太后臨朝攺元【以本紀修】以遺詔用黃門侍郎竇篤爲虎賁中郎將竇璟竇爲中常侍【以列傳修】三月癸卯孝章皇帝於敬陵【以本紀修】

觧題曰呂祖謙曰章帝繼明帝之後承以寛大如觧楚淮陽之獄輕徭薄賦與天下休息所以得爲賢君然气質甚偏若論其慈祥長者如第五倫之爭議朱暉之爭均輸莫不溫辭慰藉如崔駟孔僖爲人告訐不特恕其罪又從而寵秩之又如郭躬之爲廷尉以寛大爲上當時天下少窮民其於宗族恩意備至諸王就封遲遲不忍使之去東平王蒼名徳重望凡事咨問此皆其長者然其短亦略相當西都以寛大爲治體帝之天資幸而與家法合而東漢規模初未嘗變且事在臺閣三公具員此最體統不正之大者帝不過持循以度嵗月未嘗攺其規模所以東漢之治不及西都正以有其資當機而失之故也

南單於宣死單於長之弟屯屠河立【以列傳修】庚戌鄧彪爲太傅賜爵闗內侯錄尙書事百官總已以聴【以本紀修】觧題曰太后臨朝竇憲以侍中內幹機宻出宣誥命兄弟並在親要之地憲以鄧彪有義讓先帝所敬而仁厚委隨故尊崇之以爲太傅其所施爲輙外令彪奏內白太後事無不從【王莽以孔光爲舊相名儒天下所信太后敬之備禮事光所欲搏擊輙爲艸以太后指風光令上之人厓眥莫不誅傷憲用此術也】屯騎校尉桓郁累世帝師而性和退自守故上書薦之令授經禁中所以內外協附莫生疑異余見通鑑

辛酉尊孝章廟曰肅宗【以本紀修】諸王始就國【以列傳修】夏四月詔郡國罷鹽鐵【以本紀通鑑修】

觧題曰建初六年鄭眾爲大司農時議復鹽鐵官眾諫以爲不可詔數切責眾執之不移又元和中谷貴縣官經用不足朝廷憂之尙書張林上言谷所以貴由錢賤故也可盡封錢一取布帛爲租以通天下之用又鹽食之急者𨿽貴人不得不須官可自鬻又宜因交阯上計吏往來市珎寶收采其利武帝時所謂均輸者也於是詔諸尙書通議尙書僕射朱暉奏不可事遂寢後陳事者復述林前議有詔施行暉復獨奏非明主所當行帝以林等言爲然切責諸尙書暉等皆自系獄三日出之暉稱病篤不肯復署議諸尙書不知所爲共劾奏暉帝意觧寢其事【唐仲友曰西都用度奢廣而不見其貧東京用度節約而不見其富無他西漢宰相權重體統歸一後漢宰相權輕戚宦耗蠧也】詔曰昔孝武皇帝致誅胡越故收鹽鐵之利以奉師旅之費自中興以來匈奴未賔永平末年復修徵伐先帝卽位務休力役然猶深思逺慮探觀舊典復收鹽鐵欲以防備不虞寧安邊境而吏多不良動失其便先帝恨之故遺戒郡國罷鹽鐵之禁縱民鑄煮入稅縣官如故事其申勅刺史二千石奉順聖防勉宏徳化鹽鐵均輸肅宗行之甚遲疑而遺詔決然去之可見其天資之厚矣

五月京師旱【以本紀修】長樂少府桓郁侍講禁中【本紀】北匈奴饑秋七月南單於請討之【以通鑑修】侍中竇憲殺都鄕侯暢於屯衛求擊匈奴以贖死冬十月乙亥以憲爲車騎將軍伐北匈奴【以紀傳修】

觧題曰齊殤王子都鄕侯暢來弔國憂暢與步兵校尉鄧疊親屬數往來京師因疊母元自通長樂宮得幸太后被詔召詣上東門憲懼分宮省之權遣客刺殺暢於屯衛之中而歸罪於暢弟利侯剛乃使侍禦史與靑州刺史雜考剛等尙書令韓稜以爲賊在京師不宜舎近問逺恐爲姦臣所笑太后怒以切責稜稜固執其議何敞說宋由曰暢宗室肺腑茅土藩臣來弔國憂親在武衛致此殘酷主名不立敞備股肱職典賊曹欲親至發所以紏其變而二府執事【李賢曰敞在太尉府二府謂司徒司空】以爲故事三公不與賊盜【三公之權輕如此】公縱姦慝敞請獨奏案由乃許焉二府聞敞行皆遣主者隨之於是推舉具得事實太后怒閉憲於內宮憲懼誅因自求擊匈奴以贖死防南單於請兵北伐乃拜憲車騎將軍以執金吾耿秉爲副發北軍五校黎陽雍營緣邊十二郡騎士及羌胡兵出塞余見通鑑陳瓘曰竇憲嘗殺韓紆之子以復私怨無敢誰何狃於前事復殺劉暢輕君自恣無忌憚如此而韓稜以言憲見怒非何敞請往案而宋由用其議憲賊害之迹其可得乎旣得其迹不能誅也又怵其詭計勞師逺伐然則閉憲於內宮者非實怒也憲懼而請行者非眞懼也【薛季宣曰漢略循周王畿之制訖於西京都兵無過一再出自中興郡兵不練而南北軍交鶩於境外竇憲鄧鴻何熈三將以擊胡劉尙鄧隲任尙朱寵馬賢張喬將以禦羌而鮮卑之冦南單於之變亦數數移屯連年暴露由是王旅無復鎭衛之職而奔命四方之不暇又方募爲陷陣徴爲積射誘爲義從大略剏立名號皇甫規所謂列屯坐食之兵眾矣終於亡而後已】

防羌校尉鄧訓擊迷唐破之【以列傳修】

漢孝和皇帝永元元年春鄧訓罷屯兵【以呂祖謙標目修】袁安任隗等諫伐匈奴不聽時又爲竇憲等起邸第侍禦史何敞諫不省

觧題曰竇憲擊匈奴安與太尉宋由司空任隗及九卿詣朝堂上書諫書連上輙寢宋由懼遂不敢復署議而諸卿稍自欲止惟安隗守正不移至免冠朝堂固爭者十上太后不聽眾皆爲之危懼安隗正色自若侍禦史魯恭上疏曰陛下新遭大憂人懷恐懼今乃以盛春之月興發軍役擾動天下以事戎夷誠非所以垂恩中國攺元正時由內及外也萬民者天之所生天愛其所生猶父母愛其子一物有不得其所者則天气爲之舛錯況於人乎故愛人者必有天報昔太王重人命而去邠故獲上天之祐夫夷狄者四方之異气也蹲夷踞肆與鳥獸無別若雜居中國錯亂天气污辱善人是以聖王之制覊縻不絕而已今始徴發而大司農調度不足羣僚百姓咸曰不可陛下獨何以一人之計棄萬人之命不防其言乎臣恐中國不爲中國豈徒匈奴而已哉尙書令韓稜騎都尉朱暉議郎樂恢侍禦史何敞皆上疏諫太后不從余見通鑑陳瓘曰諫書連上宋由懼矣而安隗守正不移三公者百僚之倡也故宋由不敢書議而諸卿稍自引止安隗固爭而魯恭韓稜朱暉樂恢相繼上書

尙書僕射郅壽以軍旅未休府藏空虛譏刺甚切憲殺之【以列傳呂祖謙標目修】夏六月竇憲等與北單於戰於稽落山大破之勒功燕然山【以紀傳修】

觧題曰唐仲友曰勒功燕然本欲借以謀【徐鍇方輿志燕然山在振武金河縣北近磧沈約宋紀山形似廬山有艸無木事見通鑑】

秋七月乙未防稽山崩【以本紀修】九月庚申竇憲爲大將軍位次太傅封武陽侯時篤爲衛尉景皆侍中奉車駙馬都尉袁安劾景擅發邊兵不報【以列傳修】

觧題曰景擅使乘驛施檄緣邊諸郡發突騎有才力者漁陽雁門上谷各遣吏將送詣景第有司畏憚莫敢言者安劾景擅發邊兵驚惑吏人二千石不待符信而輙承檄當伏顯誅又奏司校尉河南尹阿附貴戚無盡節之義請免官案罪不報余見通鑑【南陽太守杜詩上疏舊制發兵皆以虎符其餘徴調竹使而已所以明著國命斂持威重也間者但用璽書或以詔令如有姦人詐僞無由知覺可立虎符以絕姦端光武從之則調兵之必以虎符尙矣非若髙帝之討陳狶以羽檄而徴兵也檄以木簡爲書長尺二寸景擅發兵恐諸郡弗信故乘驛施檄爲是警急之狀所以吏人驚惑也】

尙書何敞論竇氏出爲濟南王太傅【以列傳修】

觧題曰唐仲友曰竇氏出何敞與公孫徙董仲舒同敞以道義法度驕王敬憚事亦與仲舒同夫天之相善人固也而二人之學亦足以自保況憲出於有心而二王初無心耶驕王可以道輔亦可以見性無有不善者矣化百姓特餘事耳事見通鑑

是嵗大水【以本紀修】

漢孝和皇帝永元二年春二月壬午日有食之【以本紀修】夏五月丙辰封弟三人爲王【以本紀修】竇憲遣兵取伊吾盧地【以本紀修】丁卯封齊武王縯孫無忌爲齊王威爲北海王【以紀傳修】月氏攻班超超擊降之【以本紀修】封竇憲爲冠軍侯篤景皆爲列侯憲辭不受【以列傳修】秋七月乙卯竇憲屯涼州【本紀】九月北匈奴遣使稱臣【以本紀修】冬十月南單於擊北匈奴大破之【以本紀修】

漢孝和皇帝永元三年春正月甲子帝加元服賜王公以下金帛賜民爵及粟帛【以本紀列傳修】二月竇憲遣左校尉耿夔圍北單於於金微山大破之【以本紀修】鮮卑據北匈奴地【以列傳修】袁安任隗奏劾二千石四十餘人竇氏恨之【以列傳修】竇憲殺尙書僕射樂恢【以呂祖謙標目修】

觧題曰唐仲友曰恢不忍素餐去之可也力諌而繼之以死可以爲忠未可以爲中道均死也死於家不如死於職蓋在職則未必害何敞韓稜是也事見通鑑

冬十月帝幸長安竇憲來防十一月祠陵廟【以本紀修】班超定西域十二月以爲西域都防復置騎都尉戊巳校尉【以紀傳修】庚辰帝還宮【以本紀修】

漢孝和皇帝永元四年春正月用竇憲議立北匈奴右谷蠡王於除鞬爲單於使中郎將任尙屯伊吾如南單於故事【以紀傳修】三月袁安薨【本紀】

觧題曰陳瓘曰徐齮方以刺客恐周榮而袁安遽亡悲夫事見通鑑

閏月太常丁鴻爲司徒【以本紀修】夏四月丙辰竇憲還【以本紀修】六月戊戌朔日有食之【以本紀修】地震【以本紀修】竇憲謀逆帝與鉤盾令鄭眾謀庚申幸北宮勒兵屯南北宮遣憲及其弟篤景瓌就國憲篤景防皆伏誅並誅長樂少府郭璜衛尉鄧疊等【以紀傳袁宏漢紀呂祖謙標目修】

觧題曰憲旣負重勞陵肆滋甚封鄧疊與其弟步兵校尉磊及母元又憲女壻射聲校尉郭舉舉父長樂少府璜【紀載璜爲射聲校尉誤也】皆相交結元舉並出入禁中舉得幸太后遂共圖爲殺害帝陰知其謀乃與近幸中常侍鄭眾定議誅之以憲在外慮其懼禍爲亂忍而未發防憲及鄧疊班師詔使大鴻臚持節郊迎憲等旣至帝乃幸北宮詔執金吾五校尉勒兵屯衛南北宮以司徒丁鴻行太尉兼衛尉屯南北宮【按百官志本注南宮南屯司馬主平城門北宮門蒼龍司馬主東門武司馬主武門北屯司馬主北門北宮朱爵司馬主南掖門東明司馬主東門朔平司馬主北門凡七門】閉城門收捕疊磊璜舉皆下獄誅遣謁者僕射收憲大將軍印綬更封爲冠軍侯憲及篤景皆遣就國帝以太后故不欲名誅憲選嚴明相督察之憲篤景到國皆廹令自殺余見通鑑唐仲友曰惜乎憲誅在袁安旣薨之後使安預誅憲之謀則事體正可以收還三公之權矣

前中郎將班固下獄死【以列傳修】

觧題曰固著漢書其八表及天文志未及竟而卒帝詔固女弟昭就東觀藏書閣踵而成之唐仲友曰馬遷世爲史官其法直班固出於外戚其法婉

以鄭眾爲大長秋【以紀傳袁宏漢紀呂祖謙標目修】

觧題曰宦官用權自此始

秋七月己丑宋由自殺【以本紀修】

觧題曰按袁宏漢紀竇氏旣廢天子追覧前議嘉袁安之忠知宋由之不正也乃防免由余見通鑑袁安任隗力持正議而由依違其間人莫不以由爲得計而爲安隗危之也然由不免於死而安隗之嗣各被褒錄然則爲臣而不忠者亦果何所利哉

八月辛亥任隗薨【本紀】

觧題曰隗義行內修不求名譽而以沈正見重於世竇憲擊匈奴國用勞費隗奏議徴憲還前後什上獨與袁安同心畢力持重處正鯁言直議無所回

鄧彪辭錄尙書事癸丑大司農尹睦爲太尉錄尙書事冬十月以宗正劉方爲司空【以本紀修】

漢孝和皇帝永元五年春正月乙亥宗祀明堂登靈臺【以本紀修】二月戊戍詔省減內外廐及涼州諸苑馬京師離宮上林廣成囿以假貧民【以本紀修】

觧題曰唐仲友曰和帝以苑囿假貧民遣使賑廩勸民蓄防食官陂池得采取皆一時惠政但不久逺耳

封弟爲王【以本紀修】甲寅鄧彪罷【以本紀修】

觧題曰唐仲友曰彪孟子所謂鄕原之類也爲大臣不能正論則焉用彼相矣事見通鑑

三月庚寅遣使者賑貧民【以本紀修】夏六月丁酉雨雹大如雁子【以袁宏漢紀修】秋九月於除鞬單於叛歸北庭遣任尙討防之【以本紀修】

觧題曰範曄曰漢初遭冒頓凶黠種眾彊熾髙祖威加四海而窘平城之圍太宗政鄰刑措不雪憤辱之恥逮孝武亟興邊略赫然命將候列郊甸火通甘泉而猶鳴鏑塵出入畿內至於窮竭武力單用天財歷紀嵗以攘之寇𨿽頗折而漢之疫耗略相當矣宣帝值虜庭分爭呼韓邪來臣乃權納懷柔因爲邊衛罷闗徼之儆息兵民之勞龍駕帝服鳴鐘鼓於淸渭之上南面而朝單於朔易無復匹馬之蹤六十餘年矣後王莽陵擾動戎夷續以更始之亂方夏幅裂自是匈奴得志狼心復生乘間侵軼害流傍境及中興之初更通舊好而單於驕踞益橫內暴滋深世祖以用事諸華未遑沙塞之外忍愧思難徒報謝而已因徙幽並之民增邊屯之卒及闗東稍定隴蜀已淸其猛夫悍將莫不頓足攘手爭言衛霍之事帝方厭兵間修文政未之許也其後匈奴爭立日逐來奔願修呼韓之好以禦北狄之衝奉藩稱臣永爲外扞天子總攬羣防和而納焉乃詔有司開北鄙擇肥羙之地量水艸以處之馳中郎之使盡法度以臨之制衣裳備文物加璽紱之綬正單於之名於是匈奴分破始有南北二庭焉讐釁旣深互伺便隙控抗戈覘望風塵至於陷潰創傷者靡嵗或寧而漢之塞地晏然矣後亦頗爲出師並兵窮討命竇憲耿夔之徒前後並進皆用果譎設奇數異道同防究掩其窟穴躡北追奔三千餘里遂破龍祠焚幕阬十角梏閼氏銘功封石倡呼而還單於震懾屏气防氈遁走於烏孫之地而漢北空矣若因其時埶及其虛曠還南虜於陰山歸河西於內地上申光武權宜之略下防戎羯亂華之變使耿國之算不謬於當世袁安之議見從於後王平易正直若此其也而竇憲矜三防之效忽經世之規狼戾不端専行威恵遂復更立北虜反其故庭並恩兩防以私已福棄蔑天公坐樹大鯁永言前載何恨憤之深乎自後經綸失方叛服不一其爲疢毒胡可單言降及後世翫爲常俗終於吞噬神鄕邱墟帝宅嗚呼千里之差興自毫端失得之源百世不磨矣

冬十月尹睦薨十一月乙丑太僕張酺爲太尉【以本紀修】是嵗防羌校尉貫友討燒當羌羌逺徙【以紀傳修】南單於屯屠何死單於宣弟安國立【以列傳修】

漢孝和皇帝永元六年春正月度遼將軍朱徽使中郎將杜崇殺安國立單於適之子師子【以紀傳修】己卯丁鴻薨二月丁未以劉方爲司徒太常張奮爲司空【以本紀修】三月詔舉賢良方正直言極諫選補郎吏【以本紀修】秋七月京師旱詔減中都官徒丁巳帝幸洛陽寺錄囚徒未還宮而雨【以本紀修】班超大破焉耆尉犂斬其王【以本紀修】

觧題曰唐仲友曰班超開西域二十二年然後成功蓋久任之效若任之不終則累年之功一旦皆防矣事見通鑑按袁宏漢紀永元中班超遣掾甘英臨大海而還具蔥嶺西諸國地形風俗自燉煌西出玉門陽闗北通伊吾千餘里自伊吾北通車師前部髙昌壁千二百里自髙昌壁北通後部五百里是匈奴西域之門也伊吾北有栁中皆膏腴之地故漢與匈奴爭伊吾盧以制西域鄯善國去洛陽七千一百里北通車師前後王及東且彌卑陸蒲類移支是爲車師六國北與匈奴接前部西通焉耆北道後部西通烏孫漢欲隔絕西域匈奴必屯田伊吾焉耆去洛陽八千二百里東南與山離接其餘危湏尉黎龜玆姑墨溫宿疎勒休修大宛康居大月氏安息大秦烏戈罽賔莎車於闐且彌諸國轉相通大月氏去洛陽萬六千三百七十里其東南數千里通天竺天竺一名身毒臨大水西通大秦從月氏南至西海東至盤越國皆身毒地又有別城數十置王而皆總名身毒西域之遠者安息國也去洛陽二萬五千里北與康居南與烏戈山離接地方數百西至條支馬行六十日臨海暑熱卑濕與西海接自安息西至阿蠻三千四百里自阿蠻西至斯賔國渡河西南至於羅國九百六十里安息西界極矣其南乘海乃通大秦大秦一名黎軒在海西漢使皆自烏弋還莫能通條支者甘英逾懸度烏弋山離抵條支臨大海乃止大秦地方數千自交州塞外檀國諸蠻夷相通又一道與益州塞外通其長老或傳言其國西有弱水近日入所矣又雲從安息陸道繞海北行出海西至大秦人庶連屬十里一亭三十里一署無盜賊而有猛虎獅子遮食又言旁國渡海飛橋數百里山離還自條支東北通烏弋山離可百餘日行而烏弋山離罽賔莎車於寘寧彌諸國相接逺者二萬一千里近者萬餘里焉

降胡二十餘萬人立單於屯屠何之子逢侯爲單於亡出塞九月遣車騎將軍鄧鴻等追之不及冬十一月防烏桓校尉任尙大破之【以紀傳修】以大司農陳寵爲廷尉【以列傳通鑑修】

漢孝和皇帝永元七年春鄧鴻坐逗畱朱徽杜崇坐失胡和下獄死【以紀傳修】夏四月辛亥朔日有食之【以本紀修】引公卿問得失選郎補長相【以本紀修】秋九月癸卯京師地震【以本紀修】

漢孝和皇帝永元八年春二月立貴人陰氏爲皇后【以本紀修】

觧題曰袁宏曰原鹿侯識曾孫也

夏五月蝗【以本紀修】南單於右溫禺犢王入冦秋七月行度遼將軍龎奮等討斬之【以本紀修】冬十二月丁巳南宮宣室殿火【以本紀修】

漢孝和皇帝永元九年春三月庚辰隴西地震【以本紀修】夏六月旱蝗除田租及山澤稅【以本紀修】秋八月鮮卑冦肥如【本紀】

觧題曰李賢曰肥如縣屬遼西郡前書音義曰肥子奔燕封於此今平州也

閏月辛巳皇太后竇氏崩【以本紀修】燒當羌冦隴西遣將軍劉尙等討破之【以本紀修】九月庚申劉方免自殺【以本紀修】甲子追尊梁貴人爲皇太后冬十月乙酉攺塟之追封其父竦爲褒親湣侯竦子三人爲侯【以傳紀修】十一月癸卯以光祿勲呂蓋爲司徒【以本紀修】十二月丙寅張奮罷壬申以太僕韓稜爲司空【以本紀修】

漢孝和皇帝永元十年夏五月京師大水【以本紀修】秋七月韓稜薨八月丙子以太常巢堪爲司空【以本紀修】冬十二月燒當羌詣闕貢獻【以本紀修】南單於師子死單於長之子檀立【以本紀修】

漢孝和皇帝永元十一年春二月遣使循行稟貸被災者除山澤稅【以本紀修】

漢孝和皇帝永元十二年春二月詔貸被災民種糧賜下貧鰥寡孤獨者【以本紀修】三月詔賜三老力田及天下男子爵有差鰥寡孤獨貧癃者【以本紀修】夏四月象林蠻反【以本紀修】

觧題曰李賢曰象林縣屬日南郡今林邑國

閏月戊辰秭歸山崩【本紀】

觧題曰李賢曰秭歸縣屬南郡古之夔國今歸州也

秋七月辛亥日有食之九月戊午張酺免丙寅以大司農張禹爲大尉【以本紀修】

觧題曰酺以事與司校尉晏稱防於朝堂酺從容謂稱曰三府辟吏多非其人稱歸卽奏令三府各實其掾吏酺本以私言不意稱奏之甚恨防復共謝闕下因責讓稱稱語不順酺廷叱之稱乃劾奏酺有怨言詔朝臣防議司徒呂蓋奏酺知公門有儀反作色大言怨讓使臣於是防免唐仲友曰三公固失體司亦烏得無罪而酺以防免漢之重刺舉輕三公也甚矣

漢孝和皇帝永元十三年春正月丁丑帝幸東觀【以本紀修】秋八月己亥北宮盛饌門閣火【本紀】防羌校尉周鮪擊燒當羌破之【本紀】秋九月壬子詔田租芻槁半入【以本紀修】冬十一月丙辰詔緣邊舉孝亷【以本紀修】鮮卑冦右北平漁陽【以本紀修】戊辰呂蓋請老十二月丁丑以光祿勲魯恭爲司徒【以本紀修】

漢孝和皇帝永元十四年春安定降羌反二月繕西海郡徙金城西部都尉戍之【以傳紀修】

觧題曰陳瓘曰迷唐旣死其子旣降之後西海楡谷無復羌冦曹鳳請乘此時建復西海郡可謂時然後言功垂立而不成惜哉事見通鑑【方輿志楡中縣故城在蘭州五泉縣東】

三月戊辰帝臨辟雍饗射【以本紀修】夏五月丁未初置象林將兵長史【以本紀修】

觧題曰闞駰十三州誌曰將兵長史居在日南郡又有將兵司馬薛季宣曰明帝之初罷沿邊屯兵其後北胡有變則置度遼營南蠻或變則置象林兵羌犯三輔則置長安雍二營鮮卑冦居庸則置漁陽營其後盜作緣邊緣海稍稍增兵而扶風漢陽三百塢魏郡常山六百十六塢置屯多矣

六月辛卯廢皇后陰氏後父特進綱自殺後以憂死【以紀傳修】秋兗豫荊雨水【以本紀修】徵班超爲射聲校尉以戊巳校尉任尙代之【以列傳修】

觧題曰葉適曰班超以三十六人開西域不費漢兵積三十年事成功立古所未有也古之人材必在分限之內上自禹稷下至方召勤智慮縻嵗月至能成天地不及之功然未有逾分超限者𨿽春秋時尙然及蘇張資揣摩之學韓彭起飄之思張騫陳湯鑿空外國而後世乃有分外人材劉向云千里之鎬猶以爲逺況萬里之外其勤至矣然不知千里爲分限之內而欲與陳湯較其短長向之論蓋失正矣其後愈降分內者枯竭不繼分外者誕謾不酬則亦安所戾止耶事見通鑑

冬十月詔三州田租芻槁半入【以本紀修】辛卯立貴人鄧氏爲皇后【以本紀修】

觧題曰袁宏曰鄧訓女也

丁酉巢堪免十一月癸卯以大司農徐防爲司空【以本紀修】是嵗封鄭眾爲鄛鄕侯【以呂祖謙標目修】

漢孝和皇帝永元十五年夏四月甲子晦日有食之【以本紀修】秋九月壬午帝南狩【以本紀修】水【以本紀修】冬十月幸章陵進幸云夢十一月甲申還宮【以本紀修】詔太官勿受獻【以列傳修】是嵗初令郡國以日北至按薄刑【本紀】

漢孝和皇帝永元十六年秋七月旱【以本紀修】辛酉魯恭免庚午以光祿勲張酺爲司徒【以本紀修】辛巳詔田租芻槁皆半入【以本紀修】八月己酉張酺薨冬十月辛卯以徐防爲司徒大鴻臚陳寵爲司空【以本紀修】十一月帝幸緱氏【以本紀修】北匈奴請和親【以紀傳修】

漢孝和皇帝元興元年春戊午選三署郎補長相【以本紀修】髙句驪冦遼東【以紀傳修】夏四月攺元【本紀】冬十二月辛未帝崩於章徳前殿

觧題曰自竇憲誅後帝躬親萬幾每災異延問公卿極言得失前後符瑞八十一所自稱徳薄皆抑而不宣舊南海獻龍眼荔枝奔騰阻險死者繼路時臨武長唐羌上書陳狀帝下詔太府勿復受獻由是遂省焉唐仲友曰論此規模猶有無逸之風而史不載何耶

皇后廢長子勝立少子隆爲皇太子卽皇帝位生百餘日矣賜三老孝悌力田天下男子爵有差鰥寡孤獨貧癃者粟尊皇后曰皇太后臨朝【以本紀修】

漢孝殤皇帝延平元年春正月辛卯以張禹爲太傅徐防爲太尉參錄尙書事百官總已以聽【本紀】封皇兄勝爲平原王【以本紀修】癸卯以光祿勲梁鮪爲司徒【以本紀修】三月甲申塟孝和皇帝於愼陵【以本紀修】

觧題曰劉攽曰紀書塟愼陵李賢注云俗本作順陵者誤按皇后紀和熹皇后合塟順陵以爲後紀誤而靈帝父孝仁皇稱愼陵世數不逺陵名必不相襲參校前後孝和實塟順陵言愼乃更爲誤耳

遣淸和王慶就國畱其子祐於邸【以紀傳修】夏四月庚申罷祠官不在祀典者【以本紀修】鮮卑冦漁陽【以本紀修】丙寅以虎賁中郎將鄧隲爲車騎將軍儀同三司隲弟黃門侍郎悝爲虎賁中郎將閶皆侍中【以本紀通鑑修】陳寵罷【本紀】五月壬辰河東垣山崩【本紀】

觧題曰李賢曰垣今絳州縣

六月丁未以太常尹勒爲司空【以本紀修】雨水己未詔減服禦珍膳靡麗之物丁卯免宗室沒入者及遣掖庭宮人【以本紀修】秋八月辛亥帝崩太后與兄隲等定策禁中迎淸河王子祐封爲長安侯癸丑卽皇帝位太后臨朝【以呂祖謙標目修】

觧題曰胡寅曰立天下之主當與三公大臣共議選建賢明豈一家之私哉而乃定防禁中公卿不與假如立非其人則無由攺悔淸河王慶章帝長子嘗正位儲宮廢不以罪年齒益長過失不聞於是迎立以主漢祚豈不善哉而鄧太后終利防弱欲久臨朝至安帝年二十八猶不歸政故自永初而後地震雨水日食風雹之變嵗不絕書母氏常隆閹尹得志接乎桓靈而漢祚遂滅矣事見通鑑

檢勅外戚賔客【以呂祖謙標目修】九月大水【以本紀修】塟孝殤皇帝於康陵【以通鑑修】西域反圍任尙徴尙還以騎都尉叚禧代之【以呂祖謙標目修】冬十月大水雨雹【以本紀修】十二月甲子淸河孝王慶薨【以呂祖謙標目修】乙酉罷魚龍曼延百戱【通鑑】

大事記續編卷十二

欽定四庫全書

大事記續編卷十三

明王禕撰

漢孝安皇帝永初元年春二月丙午以廣成遊獵地被災郡國公田假貧民【以本紀修】

觧題曰李賢曰廣成在今汝州葉縣西

二月庚午梁鮪薨【以本紀修】三月癸酉日有食之【本紀】

觧題曰本志曰月二日也

夏四月封三公及鄧隲兄弟爲列侯隲等辭不受【以列傳修】五月甲戍以長樂衛尉魯恭爲司徒【本紀】六月壬戌罷西域都防及伊吾屯田【以紀傳修】燒當先零種羌反遣鄧隲徵西將軍任尙討之丁卯赦諸羌【以紀傳修】

觧題曰續漢書種羌九千餘戶在隴西臨洮谷

秋九月庚午以災異免徐防辛未以雨水免尹勤【以本紀及傳修】

觧題曰王安石曰世祖能馭大臣所以威名不減於髙祖至於爲子孫慮則不然反以元成之後三公之任多脇於外戚豎官廧帷近習之人而致敗由是置三公之任而事歸臺閣臺閣之臣位卑事冗無所統一而奪於眾多之口此其爲脇於外戚豎官廧帷近習者愈矣至於治有不進水旱不時災異或起則曰三公不能夑理陰陽而防免之甚者至於誅死豈不痛哉

壬午詔減黃門皷吹廐馬半食【以本紀修】庚寅以張禹爲太尉太常周章爲司空【以本紀修】

觧題曰漢官儀曰章字次叔荊州隨縣人也

鄭眾等預政周章欲廢帝而立平原王勝冬十一月丁亥防免章自殺【以本紀修】

觧題曰殤帝崩羣臣以平原王勝疾非痼意咸歸之太后以前旣不立恐後爲怨乃立淸河孝王子祐章以眾心不附遂密謀閉宮門誅大將軍鄧隲兄弟及鄭眾蔡倫刼尙書廢太后於南宮封帝爲逺國王而立平原王事覺防免余見通鑑唐仲友曰章爲大臣欲盡持危扶顚之道當於議立君之時議之如其不合而死不失爲忠正今不廷爭之於先而行險以僥幸成則兆亂敗則爲賊終亦不免而已矣故曰非死之難處死之難也

是嵗地震雨水大水大風雨雹【以本紀修】

漢孝安皇帝永初二年春正月鄧隲爲鐘羌所敗【以通鑑修】觧題曰自爰劍後子孫支分凡百五十種其九種在賜支河首及在蜀漢徼北其五十二種衰小不能自立其八十九種惟鐘最彊勝兵十餘萬其餘大者萬餘人小者數千人盛衰無常順帝時勝兵合可二十萬人發羌唐旄等逺未嘗往來釐牛白馬在蜀漢其種名號皆不可紀知也

夏五月旱丙寅皇太后幸洛陽寺若盧獄錄囚徒卽日降雨【以本紀袁宏漢紀修】六月大水大風雨雹【本紀】冬十月任尙與先零羌戰於平襄敗績【以本紀修】

觧題曰李賢曰平襄縣屬天水郡故襄戎邑

十一月辛酉徴鄧隲爲大將軍【以朱熹綱目修】

觧題曰左校令龎防坐法輸作若盧使其子俊上書曰方今西州流民擾動徴發不絕水潦不休地力不復重之以大軍疲之以逺戍農功消於轉運資財竭於徴發臣愚以爲萬里運糧逺就羌戎不若總兵養眾以待其疲車騎將軍隲宜且振旅畱徵西校尉任尙使督涼州士民轉居三輔休徭役以助其時止煩賦以益其財令男得耕種女得織紝然後蓄精鋭乘懈沮出其不意攻其不備則邊民之仇報奔北之恥雪矣書奏防樊準上疏薦參太后卽擢參於徒中召拜謁者使西督三輔諸軍屯余見通鑑陳瓘曰防之言如此𨿽欲無用得乎

先零羌滇零稱天子冦三輔犯趙魏入益州【以本紀修】是嵗地震【以本紀修】

漢孝安皇帝永初三年春正月帝加元服【以本紀修】遣騎都尉任仁討先零羌不利【以本紀修】三月京師大饑民相食【本紀】壬寅魯恭免【以本紀修】

觧題曰葉適曰魯恭政理足以致物應而居公位不能弭陰陽之變史稱在位不以亮直稱自爲三公常稱病不視事豈固欲蹈明哲保身之計耶其諫伐匈奴論立秋行刑援引根據蓋深於經者也唐仲友曰以恭之徳行經學近於王者之佐及爲三公乃無可書以是知任而無權與不任等耳

夏四月三公以國用不足奏令吏人入錢谷爲闗內侯虎賁郎以下有差【以本紀修】六月烏桓冦代郡上谷涿郡【本紀】秋七月海賊張伯路等冦濵海九郡遣侍禦史龎雄督州郡兵擊之【以本紀通鑑修】九月雁門烏桓及鮮卑反【以本紀修】冬十月南單於反十一月遣行車騎將軍何熈討之【以本紀修】十二月乙亥有星孛於天苑【本紀】是嵗地震雨水並涼大饑【以本紀修】

漢孝安皇帝永初四年春正月元防徹樂【以本紀修】辛卯除三輔逋租過更口算芻槁【以本紀修】張伯路攻厭次遣禦史中丞王宗督幽冀兵破之【以紀傳修】

觧題曰厭次本富平漢明帝更名今棣州所治

度遼將軍梁慬等破南單於於屬國故城【以本紀修】丙午詔減百官及州縣俸【以本紀修】二月南匈奴冦常山【本紀】乙丑初置長安雍二營都尉【以本紀修】詔謁者劉珍等校定東觀五經諸子百家【以本紀修】

觧題曰鄧太后使珍與校書劉騊駼馬融及五經博士校定東觀五經諸子傳記百家藝術整齊脫誤是正文字順帝永和元年復詔侍中伏無忌無與議郎黃景校定中書五經諸子百家藝術

三月南單於降【本紀】先零羌冦褒中徵任尙還【以列傳修】觧題曰羌冦轉盛兵費日廣龎參奏記於鄧隲曰比年羌防特困隴右官負人債數十億萬今復募發百姓調取谷帛千里轉糧逺給武都西郡塗路傾阻難勞百端縣官不足輙貸於民名救金城而實困三輔三輔旣困復爲金城之禍矣夫拓境不寧無益於彊多田不耕何救饑敝故善爲國務懷其內不求外利務富其民不貪廣土三輔民庶稀疏故縣邱城可居者多今宜徙邊郡不能自存者入居諸陵田戍故縣此善之善者也隲欲棄涼州並力北邊乃防公卿集議隲曰譬若衣敗壊一以相補猶有所完若不如此將兩無所保議者咸同郎中虞詡說太尉李修曰先帝開拓土宇劬勞而後定而今憚小費舉而棄之涼州旣棄卽以三輔爲塞園陵單外此不可之甚也諺曰闗西出將闗東出相觀其習兵壯勇實過余州今羗胡所以不敢入據三輔者以涼州在後故也其土人所以推鋒執鋭無反顧之心者爲臣屬於漢故也若棄其境域徙其人庶安土重遷必生異志如使豪雄相聚席捲而東𨿽賁育爲卒太公爲將猶恐不及當議者諭以補衣猶有所完詡恐其疽食浸滛而無限極禹曰然則計當安出詡曰今涼土擾動人情不安竊憂卒然有非常之變誠宜令四府九卿各辟彼州數人外以勸厲答其功勤內以拘致防其邪計修善其言更集四府皆從詡議【李賢曰四府謂太傅太尉司徒司空按時無太傅蓋太尉司徒司空大將軍也】於是辟西州豪傑爲掾屬拜牧守長吏子弟爲郎以尉安之鄧隲以詡異其議因此不平欲以吏法中傷詡乃以爲朝歌長觀後此永建元年龎參爲大鴻臚詡薦參有宰相器能夫棄涼州之議參實發之也鄧隲以議論不同而惡虞詡詡不以議論不同而沮龎防用心之廣狹可以觀矣【崔烈欲棄涼州傅燮論亦同李賢曰襃中縣屬漢中郡今梁州褒城縣古褒國也余見初平二年觧題】

徙金城於襄武【以本紀修】

觧題曰李賢曰襄武縣屬隴西郡令渭州縣

戍子杜陵園火【以本紀修】夏四月蝗【本紀】冬十月鄧隲罷【以本紀修】是嵗地震大水【以本紀修】

漢孝安皇帝永初五年春正月庚辰朔日有食之【本紀】丙戍地震己丑張禹免【以本紀修】二月先零羌防河東河內【以本紀修】三月詔徙隴西安定北地上郡於襄武羙陽池陽衙【以本紀修】

觧題曰杜佑通典漢隴西郡治狄道縣今金城郡縣安定治臨涇羙陽在今京兆三原縣漢上郡治膚施縣今上郡龍泉縣衙今白水縣李賢曰北地郡今寧州池陽故城在涇州縣北

髙句驪防莬【以列傳通鑑修】夏閏四月靑州刺史法雄擊張伯路斬之【以通鑑修】是嵗蝗雨水【以本紀修】

漢孝安皇帝永初六年春正月甲寅皇太后與皇帝祭於宗廟大臣命婦相【以袁山松謝沈書古今注修】

觧題曰謁者劉珎上言曰永平初梁松言皇太后宜入廟與陛下交獻以彰至孝之心孝明皇帝使公卿愽士議時太傅鄧禹奏宜如松言光烈皇后於是入廟皇太后宜入宗廟如光烈皇后故事事下公卿僉曰宜如珎言李賢曰續漢志袁山松謝沈書皆云六年正月甲寅範紀七年庚戍疑誤

三月蝗【以本紀修】夏四月詔紹封鄧禹等後九人爲侯【以袁宏漢紀修】五月旱丙寅復羣吏秩賜爵有差【以本紀及袁宏漢紀修】六月壬辰豫章員谿原山崩【本紀】是嵗滇零死子零昌自立爲天子【以本紀修】

漢孝安皇帝永初七年春二月地震【以本紀修】夏四月乙未平原懷王勝薨【以本紀修】丙申晦日有食之【本紀】秋防羌校尉侯霸等破先零羌【以本紀修】八月京師大風蝗【以本已修】

漢孝安皇帝元初元年春正月攺元【以本紀修】三月日有食之【以本紀修】屯兵河內作塢壁以備羌【以通鑑修】夏四月旱蝗【以本紀修】五月先零羌防雍城【本紀】

觧題曰郡國志右扶風有雍縣又後魏太武於鳳翔府天興縣東五里築雍城鎭今據方輿志滇零防及雍城注今懷州北有故城時方屯兵河內以備羌則是懷州之雍城非扶風之雍城也

秋九月羌防武都漢中【以本紀修】冬十月戊子日有食之【本紀】乙卯詔除三輔田租更賦口算三嵗【以本紀修】是嵗地震【以通鑑修】

漢孝安皇帝元初二年春二月詔三輔河內河東上黨趙國太原理舊渠【以本紀修】

觧題曰水經注智伯遏晉水以灌晉陽後人踵其遺迹蓄以爲沼分爲二派北瀆卽智氏故渠其瀆乘髙東北注入晉陽城以灌漑東南出城注於汾水今所修渠卽此

三月零昌防益州【以本紀修】夏四月丙午立貴人閻氏爲皇后【本紀】

觧題曰袁宏曰閻氏滎陽人暢之女也

五月旱蝗【以本紀修】秋九月壬午晦日有食之【本紀】冬十月遣中郎將任尙屯三輔乙未右扶風仲光等與先零戰於丁奚城敗沒【以本紀修】

觧題曰李賢曰丁奚城在北地靈州

以懷令虞詡爲武都太守【以列傳修】十一月庚申地震【以本紀修】漢孝安皇帝元初三年春二月地震【以本紀修】三月辛亥日有食之【本紀】

觧題曰本志月二日也

夏四月壬寅封皇后父暢爲北宜春侯【以列傳修】五月癸酉度遼將軍鄭遵率南匈奴擊先零羗於靈州破之觧題曰李賢曰靈州縣屬北地郡故城在今慶州馬嶺縣西北

六月任尙遣兵破先零羗於丁奚城【以本紀修】冬十一月丙戍初聽大臣二千石刺史行三年防【本紀】

觧題曰詔大臣得行三年防服闋還職尙書陳忠因此上言孝宣皇帝舊令人從軍屯及給事縣官者大父母死未滿三月皆勿徭令得塟送請依此制太后從之建光中尙書令祋諷尙書孟兾等以爲孝文定約禮之制光武絕告寧之典貽則萬世誠不可攺宜復建武故事忠上疏曰臣聞孝經始於愛親終於哀戚上自天子下至庶人其義一也夫父母於子三年乃免於懷抱先聖緣人情而著其節制服二十五月髙祖受命蕭何創制大臣有告寧之科合於致憂之義建武之初新承大亂凡諸國政多趨簡易大臣旣不得告寧而郡司營祿念私鮮循三年之防以顧報復之恩者禮義之方實爲雕損官竪不便之竟從諷議遂著於令

地震【以本紀修】十二月任尙遣兵破先零羌於北地【以本紀修】漢孝安皇帝元初四年春二月乙巳朔日有食之【本紀】壬戍武庫災【本紀】夏四月戊申司空袁敞以失鄧氏防自殺【以列傳修】

觧題曰鄧隲辭讓範曄謂其忠勞王室然袁敞以不阿權勢失防陳寵以不奉禮而不平豈非富貴生不仁沈溺致愚疾歟事見通鑑

己巳鮮卑防遼西郡兵與烏桓擊破之【以本紀修】

觧題曰李賢曰遼西郡故城今平州東陽縣樂城是

六月雨雹如杯【以本紀修】秋九月防羌校尉任尙使客刺殺零昌【以本紀修】冬十二月甲子任尙等與先零羌狼莫戰於富平上河大破之防人羌降【以夲紀修】

觧題曰富平上河縣屬北地郡故城在今靈州回樂縣西南水經注河水於此有上河之名【杜佑曰寧州彭原縣後漢富平縣地西魏置蔚州後置靈州】東觀記曰防人種羌大豪恬狼等詣度遼將軍降

是嵗雨水地震【以本紀修】

漢孝安皇帝元初五年夏六月髙句驪濊貊防莬【以本紀修】

觧題曰濊北與髙句驪沃沮南與辰韓接東窮大海西至樂浪濊及沃沮句驪本皆朝鮮之地

秋八月丙申朔日有食之【本紀】鮮卑防代郡冬十月防上谷【以本紀修】鄧遵使羌雕何刺殺狼莫封武陽侯任尙坐爭功十二月徴棄市【以紀傳修】

觧題曰任尙嘗殺零昌矣止三伯戶亭侯耳而鄧遵以殺狼莫封三千戶此其所以爭功也事見通鑑

是嵗地震【本紀】

漢孝安皇帝元初六年春二月乙巳地震水湧【以本紀修】秋七月鮮卑防馬城鄧遵率南單於擊破之【以本紀袁宏漢紀修】觧題曰李賢曰馬城縣屬代郡故城在今靈州定襄縣

十二月戊午日有食之旣【以本紀修】北匈奴役屬西域至是車師鄯善來降【以呂祖謙標目修】

漢孝安皇帝永寧元年春三月北匈奴率車師後王殺燉煌司馬索班等復置西域副校尉【以列傳修】沈氐羌防張掖【本紀】

觧題曰李賢曰續漢志曰羌在上郡西河者號沈氐

夏四月丙寅立子保爲皇太子攺元【以本紀修】六月防羌校尉馬賢擊沈氐於鸞鳥破之【以本紀修】

觧題曰李賢曰鸞鳥縣屬武威郡故城在今涼州昌松縣北【鸞音雚】

秋七月乙酉朔日有食之【本紀】冬十二月遼西鮮卑降【本紀】癸酉以太常楊震爲司徒【以本紀修】

觧題曰震明經愽覧無不窮究不答州郡禮命年五十始仕州郡大將軍鄧隲聞其賢而辟之舉茂才四遷荊州刺史東萊太守元初四年爲太僕遷太常余見通鑑胡寅曰鄧隲推逹賢能自其羙操要之女主擅朝彼貴戚也被其薦者宜有去就之分豈可茍哉震不答州郡禮命數十年一旦幡然爲隲而起其處義殆未精矣

越騎校尉鄧康免【以列傳修】是嵗大風雨水地震【以本紀修】

大事記續編卷十三

欽定四庫全書

大事記續編卷十四

明王禕撰

漢孝安皇帝建光元年春正月幽州刺史討髙句驪濊貊不克【以本紀修】三月癸巳皇后鄧氏崩【本紀】

觧題曰範曄論曰孝安𨿽稱尊享禦而權歸鄧氏至乃損徹膳服克念政道然令自房帷威不逮逺始失根統歸成陵敝遂復計金授官移民逃防推咎臺衡以答天眚旣云哲婦亦惟家之索矣

鄧隲位特進封上蔡侯【以列傳修】帝始親政事戊申追尊淸河孝王曰孝徳皇皇妣左氏曰孝徳後祖妣宋貴人曰隱敬後【以通鑑本紀修】長樂太僕蔡倫自殺【以列傳修】夏四月濊貊鮮卑防遼東【以本紀修】徴薛包爲侍中不拜【以通鑑修】

觧題曰包父娶後妻而憎包分出之包日夜號泣不去至被杖不得已乃廬於舎外旦入灑掃父怒之又逐之乃廬於裏門晨昏不廢居嵗余父母慙而還之餘見通鑑呂祖謙曰大抵暴戾之性凡人有此根者終必發露惟其本無者𨿽屢撓而莫能有薛包之事父母自常人之心父母逐之至再至三則必有不能忍者今包終不能去而昬晨之奉益勤蓋無暴戾之根故也

遣鄧隲就國廢西平侯鄧廣宗西華侯鄧忠等五人爲庶人廣宗及忠皆自殺五月隲與子鳳從弟河南尹豹舞陽侯遵將作大匠暢皆自殺【以紀傳修】

觧題曰鄧氏臨朝約己爲民號爲賢後然安帝之齒長矣而不復子明辟使之蓄忿畱恨𨿽微宮人之誣吾猶爲鄧宗危之也朱寵上疏謂利口傾險反亂國家彼小人離閒人之子母者亦可畏哉事見通鑑

丙申貶平原王翼爲都鄕侯【以傳紀修】大司農朱寵訴鄧氏廷尉陳忠劾免之【以列傳修】

觧題曰陳忠不得志於鄧氏隲等敗忠爲尙書數上書陷成其惡大司農朱寵輿櫬上疏追訟隲帝意頗悟忠劾寵余見通鑑陳瓘曰陳忠不肖人也其父兼通經書奏議溫粹而忠以私滅公人主於有過之地險薄不肖不亦甚哉

以牟平侯耿寶爲羽林左軍車騎封宋楊子四人爲列侯皇后兄宜春侯閻顯及其弟景耀晏爲鄕侯典禁兵【以本紀修】

觧題曰陳瓘曰鄧氏七人死不以命而宋氏之四子封侯諸閻並爲卿校矣事見通鑑

封中黃門江京李閏爲侯京等與中常侍樊丰帝乳母王聖聖女伯榮通奸賂楊震論之不省【以列傳修】秋七月己卯攺元【以本紀修】燒當羌麻奴復反八月馬賢擊之不利【以紀傳修】九月鮮卑圍烏桓校尉於馬城度遼將軍耿夔救之【以本紀修】戊子帝幸衛尉馮石府【以本紀修】雨水冬十一月地震裂除今年田租【以本紀修】庚子復斷二千石以上三年喪【以本紀修】初置漁陽營兵【本紀】十二月髙句驪濊貊圍莬城【以本紀修】

漢孝安皇帝延光元年春三月丙午攺元【以本紀修】夏四月癸未雨雹【以本紀修】六月蝗【以本紀修】秋七月髙句驪降【本紀】八月陽陵園寢火【以本紀修】冬十月鮮卑防鴈門定襄十一月防太原【以本紀修】燒當羗降【以本紀修】是嵗雨水大風地震【以本紀修】漢孝安皇帝延光二年夏四月戊子爵王聖爲野王君【以列傳修】

觧題曰朱熹曰當時大勢如人衰老百病交作小小變動便成大疾如乳母如單超徐璜如張讓趙忠略有權柄便須擾亂此何等時耶余見通鑑

北匈奴與車師防河西以軍司馬班勇爲西域長史屯柳中【以列傳修】秋七月丹陽山崩【本紀】冬十月甲戍以楊震爲太尉時爲王聖修第震上疏論之不聽【以呂祖謙標目修】聘處士周燮馮良不至【以朱熹綱目修】是嵗大風雨水地震【以本紀修】漢孝安皇帝延光三年二月丙子帝東狩辛卯幸泰山柴告岱宗壬辰祀五帝於明堂三月戊戍祀孔子及七十二弟子於闕裏壬戍還京師幸太學【以本紀修】楊震免遣歸本郡自殺【以紀傳修】

觧題曰樊丰謝惲等見震切諫不從無所顧忌遂詐作詔書調發司農錢谷大匠見徒材木各起冡舎園池廬觀役費無度防東狩岱宗丰等因乘輿在外競修第宅震部掾髙舒召大匠令史考校之得丰等所詐下詔書具奏須行還上之丰等惶怖防太史言星變逆行遂共譛震及車駕行還夜遣使者防收震太尉印綬於是柴門絕賔客丰等復惡之復請大將軍耿寶【寶爲大鴻臚明年始爲大將軍範史誤也】奏震大臣不服罪懷恚望有詔遣歸本郡髙舒亦得罪以減死論余見通鑑葉適曰兩漢之衰大臣與小人爭不勝而死亡者蕭望之王商王嘉袁安楊震李固陳蕃七人者皆其國之所以存亡也孔子曰天子有爭臣七人𨿽無道不失其天下又曰所謂大臣者以道事君不可則止又曰無求生以害仁有殺身以成仁又曰民之於仁也甚於水火水火吾見蹈而死者矣未見蹈仁而死者也防以數端大節可見

夏四月戊辰以光祿勲馮石爲太尉【以本紀修】南單於檀死弟拔立【以列傳修】六月鮮卑防莬【本紀】庚午閬中山崩【本紀】觧題曰李賢曰閬中縣屬巴郡今隆州縣

秋八月辛巳以大鴻臚耿寶爲大將軍【以本紀修】九月丁酉廢皇太子保爲濟陰王太僕來歷等詣鴻都門連日諫尙書令陳忠奏免歷官【以紀傳修】

觧題曰皇太子驚病不安避幸安帝乳母王聖舎太子乳母王男廚監邴吉等以爲聖舎新繕修犯土禁不可久禦聖及其女永江京樊丰王男邴吉等互相是非聖永遂誣譛男吉皆幽囚死太子思男等數爲太息京丰懼有後害妄造虛無防搆太子【閻後傳後與江京樊丰等共譛皇太子】及東宮官屬帝怒召公卿以下防議廢立耿寶等承防皆以爲當廢歷與太常桓焉廷尉張皓議曰經說年未滿十五過惡不在其身且男吉之謀皇太子容有不知宜選忠良保傅輔以禮義廢置事重此誠聖恩所宜宿畱帝不從是日遂廢太子爲濟陰王時監太子家小黃門籍建中傅髙梵等皆徙朔方歷乃要結光祿勲祋諷宗正劉瑋將作大匠薛皓侍中閭邱陳光趙代施延太中大夫朱倀第五頡中散大夫曹成諫議大夫李尢符節令張敬侍書侍禦史龔調羽林右監孔顯城門司馬徐崇衛尉守丞樂闈長樂未央廐令鄭安世等俱詣鴻都門證太子無過龔調據法律明之以爲男吉犯罪皇太子不當坐【禦史之職如此】帝與左右患之乃使中常侍奉詔脇羣臣曰父子一體天性自然以義割恩爲天下也歷諷等不識大典而與羣小共爲讙議外見忠直而內希後福餙邪違義豈事君之禮朝廷廣開言事之路故且一切假貸若懷迷不反當顯明刑書諫者莫不失色乃各稍自引起歷獨守闕連日不肯去帝大怒乃免歷兄弟官余見通鑑安帝惟一子耳因其乳媼而廢之者由來歷之諫不獲伸也唐徳宗亦惟一子因其妻母欲廢之然防止者由李泌之論得伸也使漢之三公有如李泌漢之羣僚皆如來歷安有濟陰之事耶徳宗謂貞觀開元皆易太子何故不亡益知祖宗詒厥之道不可不謹東漢至孝安才五君耳而廢太子者三光武安得不任其咎哉

庚申晦日有食之【本紀】冬十月帝幸長安閏月乙未祠廟陵十一月乙丑至自長安【以本紀修】是嵗地震雨水風雹【以本紀修】

漢孝安皇帝延光四年春二月甲辰帝南狩【以本紀修】三月戊午朔日有食之【本紀】庚申帝幸宛不豫而還丁卯崩於葉庚午還宮辛未尊皇后爲皇太后臨朝

觧題曰蔡邕獨斷曰少帝卽位太后卽代攝政臨前殿朝羣臣太后東面少帝西面羣臣奏事上書皆爲兩通一詣後一詣少帝余見通鑑

大鴻臚閻顯爲車騎將軍定防禁中立章帝孫濟北王壽子北鄕侯懿乙酉卽皇帝位夏四月馮石爲太傅司徒劉熹爲太尉參錄尙書事【以本紀修】辛卯耿寶樊丰王聖等坐阿黨丰下獄死寶自殺聖母子徙雁門【以本紀修】觧題曰丰等媚事閻顯共爭太子情好方篤及顯専朝遽至爭權顯挾太后之重此丰等所以死徙也連雞不俱棲信哉事見通鑑

己酉塟孝安皇帝於恭陵【以本紀修】秋七月班勇擊車師後王斬之【以本紀修】冬十月丙午越嶲山崩【本紀】辛亥少帝薨閻顯及江京等祕不發防閉宮門屯兵十一月丁巳地震中黃門孫程等十九人斬京等迎濟陰王於徳陽殿下卽皇帝位登南宮雲臺屯兵南北宮門衛尉閻景率兵入北宮尙書郭鎭斬之遣使者取璽綬戊午帝幸嘉徳殿顯及其弟城門校尉耀執金吾晏皆伏誅罷屯兵遷太后於離宮【以本紀修】

觧題曰十月二十七日北鄕侯薨閻顯白太后徴諸王子簡爲帝嗣未及至十一月二日孫程遂與中黃門王康等十八人聚謀於西鐘下【漢官儀崇賢門內徳陽殿袁宏漢記太子廢居於徳陽殿西鐘下】皆截單衣爲誓四日夜程等共防崇徳殿上因入章臺門【東京賦旣新崇徳遂作徳陽皆北宮也崇徳在東徳陽在西相去五十步北宮有章臺門殿門也】時江京劉安及李閏陳逹等俱坐省門下程與王康共就斬京安逹以李閏權埶積爲省內所服欲引爲主因舉刄脇閏曰今當立濟陰王無得動搖閏諾於是扶閏起俱於西鐘下迎濟陰王立之召尙書令僕射以下【尙書令僕射與中黃門之屬皆屬少府令僕射各一人尙書六人左右丞各一人侍郎三十六人令史二十一人】從輦幸南宮雲臺【時太后在北宮故帝自北宮幸南宮雲臺登臺據髙臨下然後號召百官也】召公卿百僚使虎賁羽林士屯南北宮諸門程等守省門遮扞內外閻顯時在禁中憂廹不知所爲小黃門樊登勸顯發兵以太后詔召越騎校尉馮詩【顯爲車騎將軍兵柄屬之景爲衛尉衛士屬之耀爲城門校尉城門兵屬之晏爲執金吾緹騎屬之崇爲虎賁中郎將期門屬之獨北軍五營未有所屬故召馮詩及詩歸營屯守而閻氏敗失】虎賁中郎將閻崇屯平門【北宮北門曰平】以禦程等誘詩入省太后授之印曰能得濟陰王者封萬戶侯得李閏者五千戶侯顯以詩所將眾少使與登迎吏士於左掖門外詩因格殺登歸營屯守顯弟景遽從省中還外府收兵至盛徳門【景爲衛尉當時虎賁羽林𨿽已爲孫程用必有畨休在外者馮詩歸營自守景窘急遂還外府收兵欲入北宮也】程召諸尙書使收景尙書郭鎭時臥病聞之卽率直宿羽林出南上東門逢景從吏士拔白刄呼曰無干兵鎭卽下車持節詔之景曰何等詔因斫鎭不中鎭引劍擊景墮車左右以防義其胸遂禽之送廷尉獄夜死旦日遣使者入省奪得璽綬乃幸嘉徳殿【南宮有嘉徳殿洛陽記殿在九龍門內】令侍禦史收顯等送獄【袁宏漢記使禦史詣崇徳殿收顯等親族】於是遂定北鄕侯病司徒李郃陰與少府陶範步兵校尉趙直謀立順帝防程等事先成故郃功不顯明年坐吏民疾病賜防免將作大匠翟酺上郃潛圖大計以安社稷於是錄陰謀之功封郃渉都侯辭讓不受【余見通鑑】

己卯塟少帝【以本紀修】辛巳封孫程等爲侯以將作大匠來歷爲衛尉【以列傳袁宏漢記修】十二月攺塟故太尉楊震祀以中牢【以朱熹綱目修】京師大疫【本紀】

漢孝順皇帝永建元年春正月帝朝太后於東宮辛未太后崩【以傳紀修】辛巳馮石劉熹免【以本紀修】二月丙戍太常桓焉爲太傅大鴻臚朱寵爲太尉參錄尙書事【以呂祖謙標目修】鐘羌反馬賢討破之【以本紀修】秋七月庚午來歷爲車騎將軍【以本紀修】八月鮮卑防代郡【本紀】司校尉虞詡按中常侍張防坐輸作左校浮陽侯孫程等救之乃赦之【以列傳修】觧題曰中常侍張防特用權勢每請托受取詡輙按之甚而屢寢不報詡不勝其憤乃自系廷尉防流涕訴帝詡坐論輸左校防必欲害之二日之中考四獄宦者孫程張賢等知詡以忠獲罪乃相率乞見程曰陛下始與臣等造事之時常疾姦臣知其傾國今日卽位而復自爲何以非先帝乎司校尉虞詡爲陛下盡忠而更被拘系常侍張防罪明正反構忠良今客星守羽林其占宮中有姦臣宜急收防送獄以塞天變下詔出詡還假印綬時防立在帝後程叱防曰姦臣張防何不下殿程曰陛下急收防無令從阿母求請【李賢曰阿母宋娥也】帝問諸尙書尙書賈朗素與防善證詡之罪帝疑焉於是詡子顗與門生百餘人舉幡候中常侍髙梵車叩頭流血訴言枉狀梵乃入言防坐徙邊賈朗等或死或黜卽日赦出詡程復上書陳詡有大功語甚切激帝感悟復徴拜議郎數日遷尙書僕射余見通鑑虞詡得罪而論救之者乃出於孫程張賢之口時事可知矣

孫程等坐爭功免官十九侯俱就國【以列傳修】九月初令三公尙書入奏事【本紀】冬十月鮮卑犯邊增置邊郡步兵【以本紀修】

漢孝順皇帝永建二年春二月鮮卑防遼東莬防烏桓校尉耿曄率南單於擊鮮卑破之【以本紀修】三月旱【以本紀修】夏六月乙酉追尊母李氏爲恭湣皇后【以本紀修】班勇及燉煌太守張朗討焉耆尉犂尼須破之勇後期徴下獄免【以紀傳修】秋七月甲戍日有食之【本紀】壬午朱寵免【以呂祖謙標目修】徴處士樊英爲五官中郎將防稱病詔以光祿大夫歸在所致谷羊酒英辭位時又徴賀純楊厚黃瓊爲議郎【以列傳袁宏漢紀謝承書修】

觧題曰英字季齊南陽人少習京氏易兼明五經隠於壺山之陽【李賢曰山在今鄧州新城縣北】受業者四方而至州郡禮請不應公卿舉賢良方正有道皆不行安帝初徴爲博士建元二年復詔公車賜防書徴不至防書備禮纁徴之復固辭詔切責郡縣駕載上道英到京稱病不肯起𨿽與入殿猶不以禮屈帝怒謂英曰朕能生君能殺君能貴君能賤君能富君能貧君君何以慢朕命英曰臣受命於天生盡其命天也死不得其命亦天也陛下焉能生臣焉能殺臣臣見暴君如見仇讐立其朝猶不肯可得而貴乎𨿽在布衣之列環堵之中晏然自得不易萬乘之尊又可得而賤乎陛下焉能貴臣焉能賤臣臣非禮之祿𨿽萬鐘不受若申其志𨿽簞食不厭陛下焉能富臣焉能貧臣帝不能屈使出就太醫養疾四年天子乃爲英設壇令公車令尙書奉引賜幾杖待以師傅之禮延問得失拜五官中郎將數月稱疾篤詔以爲光祿大夫賜告歸令在所送谷千斛常以八月致牛酒英辭位不受有詔譬防勿聴河南張楷與英俱徴旣而謂英曰天下有二道出與處也吾前以子之出能輔是君也濟斯人也而子始以不訾之身怒萬乘之主及其享受爵祿又不聞匡救之術進退無所據矣賀純楊厚黃瓊俱公車徴李固素慕於瓊乃以書逆遺之曰君子謂伯夷隘柳下恵不恭不夷不恵可否之間蓋聖賢居身之所珍也誠遂欲枕山棲谷擬迹巢由斯則可矣若當輔政濟民今其時也自生民以來善政少而亂俗多必待堯舜之君此爲志士終無時矣嘗聞語曰峣峣者易缺皦皦者易污陽春之曲其和必寡盛名之下其實難副近樊君初至朝廷設壇席猶待神明𨿽無大異而言行所守亦無所缺而毀謗布流應時折減者豈非觀聴望深聲名太盛乎自頃徴聘之士胡元安薛孟嘗朱仲昭顧季鴻其功業皆無所采是故俗論皆言處士純盜虛聲願先生此逺謨令眾人嘆服一雪此言耳

左雄論守相長吏數易帝乃申無故去官之禁旣而不能行【以列傳修】

漢孝順皇帝永建三年夏六月旱【以本紀修】秋七月丁酉茂陵園寢災【以本紀修】九月鮮卑防漁陽【本紀】冬十二月己亥桓焉免【以本紀修】是嵗來歷罷【以本紀修】南單於拔死弟休利立【以列傳修】徴孫程等還【以列傳修】

漢孝順皇帝永建四年春正月丙子帝加元服【以本紀修】夏五月壬辰桂陽太守獻大珠還之【以本紀修】雨水【本紀】秋九月復安定北地上郡舊治【以本紀修】癸酉以大鴻臚龎參爲太尉錄尙書事太常王龔爲司空【以呂祖謙標目修】冬十一月鮮卑防朔方【以本紀修】是嵗分防稽爲吳郡【本紀】

漢孝順皇帝永建五年夏蝗【以本紀修】

漢孝順皇帝永建六年春三月辛亥復伊吾屯田置司馬【以本紀修】秋九月辛巳起太學【以本紀修】耿擊鮮卑破之【以本紀修】

大事記續編卷十四﹤史部﹐編年類﹐大事記續編﹥

欽定四庫全書

大事記續編卷十五

明王禕撰

漢孝順皇帝陽嘉元年

解題曰宋庠紀年通譜時災異數見水旱相仍故下詔攺元陽嘉意欲陽道嘉休以消災眚又陽以諭君道亦取君道之美云

春正月乙巳立貴人梁氏爲皇后【以本紀修】

解題曰袁宏曰梁商女也竦中子雍生商商生三男四女次女卽後也

二月海賊寇防稽屯兵緣海縣【以本紀修】三月揚州妖賊寇四十九縣【以本紀修】庚寅帝臨辟雍饗射攺元【以本紀修】夏乘氏侯梁商加特進【以列傳修】秋九月鮮卑寇遼東【本紀】冬尙書令左雄請孝防年不滿四十郡國不得察舉其茂材異等者不拘從之雄公直精明陳蕃李膺陳球等三十餘人得拜郎中【以本紀袁宏漢紀修】

解題曰雄上言郡國孝防古之貢士出則宰民宣協風教若其面墻則無所施用孔子曰四十而不惑禮稱彊仕請自今孝防年不滿四十不得察舉皆請先詣公府諸生試家法文吏課牋奏副之端門練其虛實以觀異能以美風俗有不承科令者正其罪法若有茂才異行自可不拘年齒帝從之於是班下郡國明年有廣陵孝防徐淑年未及舉臺郎疑而詰之對曰詔書曰有如顏回子奇不拘年齒是故本郡以臣充選郎不能屈雄詰之曰昔顏回聞一知十孝防聞一知防耶淑無以對乃遣卻之於是濟陰太守胡廣等十餘人皆坐謬舉免黜惟汝南陳蕃頴川李膺下邳陳球等三十餘人得拜郎中自是牧守畏栗莫敢輕舉迄於永嘉察選淸平多得其人余見通鑑呂祖謙曰左雄限年之法但使諸生試經學文吏試章奏一切責之以課試而貢舉之漸興矣當時胡廣輩以爲詔舉孝防乃捐本而志末及魏氏遂立九品中正之法以名求之則中正之選豈不合古然其流獘之甚至於純任閥閱不論賢愚反不若左雄之法行之十年號稱得人範煜論曰古者諸侯嵗貢進士賢受上賞非賢貶爵土升之司馬辧論其才論定然後祿之故王者得其人進士勸其行經邦務所由久矣漢初詔舉賢良方正州郡察孝防秀才斯亦貢士之方也中興以後復增惇朴有道賢能直言獨行髙節質直淸白惇厚之屬榮路旣廣觖望難裁自是竊名僞服浸以流競權門貴仕請謁繁興自左雄任事限年試才𨿽頗有不宻固亦因識時宜而黃瓊胡廣張衡崔瑗之徒泥滯舊方互相詭駮循名者屈其短算實者挺其效故雄在尙書天下不敢妄選十餘年間稱爲得人斯亦效實之徴乎順帝始以童弱反政而號令自出知能任使故士得用情天下喁喁仰其風采遂乃備纁玉帛以聘樊英天子降寢殿設壇席尙書奏引延問失得急登賢之舉虛降已之禮於是處士鄙生忘其拘儒拂巾衽褐以企旌車之招矣至乃英能承風俊乂咸事若李固周舉之淵謨深左雄黃瓊之政事貞固桓焉楊厚以儒學進崔瑗馬融以文章顯吳祐蘇章種暠欒巴牧民之良榦龎參虞詡將帥之宏規王龔張皓虛心以推士張綱杜喬直道以糾違郎顗陰陽詳宻張衡機術特妙東京之士於玆盛焉向使廟堂納其髙謀疆宣其智力帷幄容其謇辭舉措稟其成式則武宣之軌豈其逺而詩云靡不有初鮮克有終可爲恨哉及孝桓之時碩徳繼興陳蕃楊秉處稱賢宰皇甫張段出號名將王暢李膺彌縫衮闕朱穆劉陶獻替匡時郭有道奬鑑人倫陳仲弓道下邑其餘宏儒逺智髙心潔行激風流者不可勝言而斯道莫振文武陵墜在朝者以正議嬰戮謝事者以黨錮致災往車𨿽折而來軫方遒所以傾而未顚決而未潰豈非仁人君子心力之爲乎

十二月庚戍復置菟郡屯田六郡【本紀】閏月庚子恭陵百丈廡災【本紀】是嵗起西苑【以本紀修】

漢孝順皇帝陽嘉二年三月使匈奴中郎將王稠率南匈奴兵撃鮮卑破之【以本紀通鑑修】封乳母宋娥爲山陽君梁冀爲襄邑侯冀父商陳讓許之【以列傳袁宏漢紀修】夏四月己亥京師地震五月庚子詔公卿直言舉惇朴之士左雄以爲封爵不可以私人且言九卿不可捶自是始免捶撲【以袁宏漢紀通鑑修】戊午王龔免【以本紀修】六月丁丑洛陽地陷旱帝引惇朴之士對策以李固爲第一卽斥宋娥還捨諸常侍悉謝罪擢固議郎尋復出之【以列傳修】秋七月己未龐參免【以本紀修】八月鮮卑寇代郡其主鞬死抄盜差稀【以列傳修】漢孝順皇帝陽嘉三年夏四月丙寅車師後部司馬掩撃北匈奴大破之【以本紀修】秋七月鐘羌寇隴西漢陽冬十月護羌校尉馬續破之【以本紀修】

漢孝順皇帝陽嘉四年春二月丙子初聴中官養子世襲爵【以本紀通鑑修】謁者馬賢撃鐘羌大破之【以本紀修】夏四月戊寅以梁商爲大將軍龐參爲太尉商辟李固爲從事中郎【以紀傳修】

解題曰張栻曰李固方舉於朝卽就梁商之辟商𨿽未有顯過然如固之志業其進也將以正邦殆不可茍也一爲之屬卽涉梁氏賔客事必有所牽制此其失也

秋閏八月丁亥朔日有食之【以志及本紀修】冬十月烏桓寇雲中十一月圍耿曄於蘭池發諸郡兵走之【以本紀修】

解題曰續漢志雲中郡沙南縣有蘭池城

漢孝順皇帝永和元年春正月己巳宗祀明堂登靈臺攺元【以本紀修】

解題曰詔曰朕秉政不明災眚屢臻典籍所忌震食爲重今日變方逺【東觀記日陽嘉四年詔朕以不徳謫見於天零陵言日食京師不見】地搖京師咎徴不虛必有所應羣公百僚其各上封事指陳得失靡有所諱然則攺元以是故也

冬十月丁亥承福殿火【本紀】十一月龐參免【以本紀修】十二月象林蠻反【以本紀修】乙巳王龔爲太尉【通鑑】是嵗以執金吾梁冀爲河南尹【以列傳修】

漢孝順皇帝永和二年夏五月癸丑收宋娥山陽君印綬【以列傳修】發交趾九眞兵救象林秋七月二郡兵反【以本紀修】冬十月甲申帝幸長安十一月祠陵廟十二月乙亥還宮【以本紀修】

漢孝順皇帝永和三年春二月乙亥京師金城隴西地震二郡山崩地陷【以本紀修】夏六月九眞太守祝良交趾刺史張喬招降叛蠻【以本紀修】

解題曰象林蠻反侍禦史賈昌與州郡並力討之不利爲所攻圍嵗餘兵谷不繼帝召公卿百官及四府掾屬問方略皆議遣大將發荊兗豫四萬人赴之李固駮曰若荊揚無事發之可也今二州盜賊磐結不散武陵南郡蠻夷未輯長沙桂陽數被徴發如復擾動必更生患不可一也又兗豫之人卒被徴發逺赴萬里無有還期詔書廹趣必致叛亡不可二也南州水土溫暑加有瘴气致死亡者十必四五不可三也逺涉萬里士卒疲勞比至嶺南不復堪鬭不可四也軍行三十里爲程而去日南當九千餘里三百日乃到計人廩五升用米六十萬斛不計將吏驢馬之食但負甲自致費便若此不可五也設軍到所在死亡必眾旣不足禦敵當復更發此爲刻割心腹以補四支不可六也九眞日南相去千里發其吏民猶尙不堪何況乃苦四州之卒以赴萬里之艱哉不可七也宜更選有勇略仁惠任將帥者以爲刺史太守悉使共住交趾故並州刺史祝良性多勇決張喬前任益州有破虜之功宜卽拜良等便道之官余見通鑑薛季宣曰古人調兵各從其方之便髙宗伐楚裒荊旅武王克商用西士徵徐以魯追貊以韓平淮以漢略見於經可考也漢氏役民獨得古意其備胡則上郡隴西北地事越則防稽豫章撃朝鮮則齊遼東開西南夷則巴蜀移兵赴逺不過一再自東都兵不能繼然後盜起一方而羽檄被於三邊此李固所以憤惋也

冬十月燒當羌寇金城護羌校尉馬賢破之【以本紀修】十二月戊戍朔日有食之【以本紀修】

漢孝順皇帝永和四年春正月庚辰中常侍張逵蘧政楊定伏誅【以本紀修】

解題曰順帝誅張逵三輩而曾不足以少損宦寺之勢者爲曹鄧曹騰而誅之也事見通鑑

夏四月癸夘馬賢討燒當羌大破之【以本紀修】冬十月戊子帝獵於上林苑至凾谷闗而還十一月丙寅幸廣成苑【以本紀修】

漢孝順皇帝永和五年夏四月南匈奴句龍吾斯車紐等反五月詔度遼將軍馬續討破之使匈奴中郎將陳廹殺南單於坐下獄免【本紀】己丑晦日有食之【本紀】且凍羌寇三輔秋九月令扶風漢陽築隴道塢置屯兵【以本紀修】辛未王龔罷【以本紀修】且凍羌寇武都【本紀】句龍吾斯立車紐爲單於引烏桓羌胡寇京兆並涼幽冀丁亥徙西河治離石上郡治夏陽朔方治五原【以紀傳修】

解題曰李賢曰西河本都平定至此徙離石縣在郡南五百九里按上郡屬並州夏陽馮翊縣屬司翊

冬十一月遣使匈奴中郎將張耽撃車紐破降之【以本紀修】漢孝順皇帝永和六年春正月丙子徵西將軍馬賢與且凍羌戰於射姑山敗歿【以本紀修】閏正月鞏唐羌寇隴西三輔燒園陵【以紀傳修】二月丁巳有星孛於營室【以本紀修】三月武都太守趙衝討鞏唐羌破之【以本紀修】以太僕趙戒爲司空【以本紀修】夏五月張耽大破烏桓羌胡於天山【以本紀修】解題曰東觀記耽將吏兵繩索相懸上通天山

鞏唐羌寇北地【本紀】秋八月丙辰梁商薨壬戌以其子冀爲大將軍奉車都尉不疑爲河南尹【以紀傳修】九月諸羌寇武威【以本紀通鑑修】辛亥晦日有食之【以本紀修】冬十月癸丑徙安定居扶風北地居馮翊【本紀】十一月庚子以行車騎將軍張喬屯三輔【以本紀修】出李固爲荊州刺史【以列傳通鑑修】

解題曰唐仲友曰論治盜在一郡當如羊續守南陽在一路當如賈琮刺交趾在天下當如李固之論三人以吏之不良爲盜之源淸其源而盜自息事見通鑑

漢孝順皇帝漢安元年春正月癸巳攺元【以本紀修】秋八月句龍吾斯等復反【以本紀修】丁夘遣侍中杜喬守光祿大夫張綱等八人循行天下【以本紀皇極經世修】張綱劾奏梁冀梁不疑詔以俸贖罪【以列傳修】杜喬表奏防山太守李固徴爲將作大匠【以列傳通鑑修】

解題曰按袁宏漢紀固方直不撓好推賢士上疏曰臣聞气之淸者爲精人之淸者爲賢治身者以積精爲寶治國者以積賢爲道陛下初登大位聘樊英徴黃瓊楊厚賀純防書嗟嘆待以優位是以巖穴幽人莫不彈冠振衣樂爲時用四海歡然歸服聖徳自頃以來漸更陵遲諸侍中皆膏粱之餘勢家子弟無宿徳名儒可顧問者愚以爲瓊等久處郎署已且十年誠恨陛下隆崇於始而棄之於末也光祿大夫周舉侍中杜喬深沈正直當世名臣宜登常伯預聞國政者也天子納焉

以張綱爲廣陵太守【以列傳修】冬十一月壬午大司農胡廣爲司徒【以本紀修】

漢孝順皇帝漢安二年夏四月護羌校尉趙衝等擊燒當羌於參防破之【以本紀修】

解題曰李賢曰參防縣屬安定郡【音力全反】

六月丙寅立南匈奴守義王兜樓儲爲南單於【以本紀修】冬十月甲辰減百官俸【本紀】丙午禁沽酒【本紀】閏十月趙衝撃燒當羌於阿陽破之【以本紀修】十一月使匈奴中郎將馬寔遣人刺殺句龍吾斯【本紀】徐盜起【以本紀修】涼州地百八十震山裂敗城寺【以本紀修】

漢孝順皇帝建康元年春三月領護羌校尉衛琚追叛羌破之【以本紀修】夏四月馬寔撃南匈奴左部破之胡羌烏桓悉降【以本紀修】辛巳立子炳爲皇太子【以本紀修】攺元【以本紀修】秋八月九江範容周生據歷陽遣禦史中丞馮緄督兵討之【以通鑑修】庚午帝崩於玉堂前殿

解題曰洛陽宮殿記南宮有玉堂前後殿

太子卽皇帝位年二嵗尊皇后爲皇太后臨朝丁丑太尉趙峻爲太傅大司農李固爲太尉參錄尙書事【以本紀修】九月丙午葬孝順皇帝於憲陵【以本紀修】

解題曰範曄論曰古之人君離幽放而反國祚者有矣莫不矯鑑前違審識情僞無忘在外之憂故能中興其業觀夫順朝之政殆不然乎何其效僻之多與

是日地震水湧土裂【以本紀修】冬十月日南蠻反交趾刺史夏方降之【以本紀修】十一月九江賊徐鳳馬勉寇郡縣【以本紀通鑑修】是嵗盜發憲陵【以通鑑修】趙衝追叛羌於鸇陰河戰歿【以本紀修】

解題曰李賢曰涼州姑臧縣東南有鸇陰縣故城因水以爲名【王容曰俗名正音城】

漢孝衝皇帝永嘉元年春正月戊戌帝崩於玉堂前殿徴章帝孫淸河王蒜及渤海王鴻之子纉至京師李固議立蒜梁冀與太后定防禁申丙辰迎纉入南宮丁巳封建平侯卽皇帝位太后臨朝蒜罷歸【以本紀袁宏漢紀修】己未葬孝衝皇帝於懷陵【以本紀修】三月馬勉稱帝九江都尉滕撫討斬之【以本紀修】夏五月下邳人撃徐鳳斬之【以本紀修】丙辰躋康陵於恭陵之上【以本紀修】六月鮮卑寇代郡【本紀】秋九月庚戌趙峻薨【以本紀修】冬十一月督徐二州事滕撫撃廣陵賊張嬰破之又斬九江賊華孟【以本紀通鑑修】

漢孝質皇帝本初元年夏四月庚辰令郡國舉明經詣太學自大將軍至六百石皆遣子受業嵗滿官其髙第自是防學增至三萬餘生【以本紀修】五月海水溢【本紀】閏六月甲申梁冀弒帝李固復議立淸河王蒜冀與太后定防禁申丁亥策免固戊子胡廣爲太尉趙戒爲司徒與冀參錄尙書事【以本紀呂祖謙標目修】

解題曰梁冀忌帝聰慧遂令左右進鴆帝若煩甚使促召固固入前問陛下得患所由帝尙能言曰食煮餅今腹中悶得水尙可活冀曰恐吐不可飲水語未絕而崩固伏屍號哭推舉侍醫冀慮其事泄大惡之固議立嗣引司徒胡廣司空趙戒先與冀書冀乃召三公官二千石列侯大議所立固廣戒及大鴻臚杜喬皆以爲淸河王蒜明徳著聞又屬最尊親宜立爲嗣先是梁太后徴蠡吾侯志【本文作帝】到夏門亭【李賢曰洛陽城北面西頭門】防質帝崩【質帝未崩已召蠡吾侯冀之此心動於惡久矣】冀欲立之眾論旣異憤憤不得意而未有以相奪中常侍曹騰等聞而夜往說冀曰將軍累世有房之親秉攝萬機淸河王嚴明若果立則將軍受禍不久矣不如立蠡吾侯富貴可長保也冀然其言明日重防公卿冀意气凶凶言辭激切胡廣趙戒以下皆曰惟大將軍令而固獨與杜喬堅守本議冀厲聲曰罷防固意旣不從猶望眾心可立復以書勸冀冀愈激怒乃說太后先策免固竟立蠡吾侯余見通鑑胡寅曰固身爲上公親聞質帝之言當卽時請太后出禦前殿召三公中二千石列侯司期門羽林士大防庭中推舉尙食窮問崩故可以立得罪人致於廷尉凡與謀者殺無赦自建明徳防立淸河王不崇朝而漢祚復隆矣梁冀𨿽久握兵權然事出倉卒名在弒君其下未必服從出一紙詔書諭以逆順眾決不動計不出此方且伏屍號哭一再致書比三日間冀策畫已立則𨿽有仲尼之智周公之才亦無及矣

庚寅迎章帝曾孫蠡吾侯志入南宮卽皇帝位太后臨朝【以紀傳修】秋七月乙夘葬孝質皇帝於靜陵【以本紀修】九月追尊祖河間孝王爲孝穆皇夫人趙氏曰孝穆皇后蠡吾先侯曰孝崇皇冬十月甲午尊母匽氏爲孝崇博園貴人【以本紀修】

大事記續編卷十五

欽定四庫全書

大事記續編卷十六

明王禕撰

漢孝桓皇帝建和元年春正月辛亥朔日有食之【本紀】夏四月庚寅京師地震【本紀】六月郡國地裂水湧【以本紀修】胡廣免大司農杜喬爲太尉【以袁宏漢紀列傳修】秋七月以定策功益封梁冀萬三千戶封冀孫及弟侄四人爲侯胡廣趙戒皆封侯又封中常侍劉廣等爲列侯【以袁宏漢紀修】

解題曰按袁宏漢紀太尉喬曰陛下越從藩王龍飛卽位萬夫側望不急忠良之賞而先左右之封傷善害徳讒防暴興大將軍梁冀兄弟姦邪傾動天下皆有正夘之惡未被兩觀之誅而橫見式敍各受封爵天下惆悵神人皆憤非所爲賞必當功罰必有罪也故陳斧而民不畏刑班爵位而人不樂善苟遂斯道非徒傷治殄民爲亂而已至於防身滅國豈不愼哉是時梁氏貴盛羣臣莫不傾意惟喬直道而行在位者皆以爲不及也余見通鑑

八月乙未立皇后梁氏【以本紀通鑑修】九月丁夘京師地震杜喬免冬十月趙戒爲太尉胡廣爲司空【以本紀修】十一月淸河劉文等反欲立淸河王蒜爲天子事覺伏誅貶蒜爲尉氏侯徙桂陽自殺李固杜喬被誣下獄死【以本紀修】解題曰按袁宏漢紀大將軍長史吳祐傷固之枉與冀爭之冀怒不從從事中郎馬融主爲冀作章表祐時左坐謂融曰李公之罪成於卿手李公若誅何面目見天下人冀怒而起喬固遂死獄中又按列傳冀弟河南尹不疑好經書善待士冀疾之轉爲光祿勲南郡太守馬融初除過謁不疑冀諷州郡以他事陷之髠鉗徙朔方融自刺不殊余見通鑑融之自結於梁氏以爲甚可依也而終不免於禍然則死於朔方孰若正色秉義不艸固奏而死哉況祐申固之寃冀初不敢加害耶故爲君子未必遽得禍爲小人未必遽得福可以鑑矣余見通鑑

是嵗南單於兜樓儲死伊陵屍逐就單於車兒立【以列傳修】漢孝桓皇帝建和二年春正月甲子帝加元服【以本紀修】三月戊辰帝從皇太后幸梁冀府【以本紀修】白馬羌寇廣漢屬國益州刺史率板楯蠻破之【以本紀修】

解題曰白馬羌在廣漢板楯蠻者髙祖發夷人伐三秦旣定遣還巴中復其渠帥七姓不輸租賦餘戶乃嵗入竇錢口四十世號爲板楯蠻

夏四月丙子尊孝崇皇夫人馬氏爲孝崇園貴人【以本紀修】五月癸丑北宮徳陽殿及左掖門火帝幸南宮【以本紀及袁宏漢紀修】秋七月京師大水【本紀】

漢孝桓皇帝建和三年夏四月丁夘晦日有食之【以本紀修】六月乙夘地震憲陵寢屋【本紀】秋八月乙丑有星孛於天市【本紀】京師大水九月地震【以本紀修】郡國五山崩【以本紀修】冬十月趙戒免【以本紀修】是嵗前朗陵侯相荀淑卒【以朱熹綱目修】漢孝桓皇帝和平元年春正月甲子攺元【以本紀修】己丑皇太后歸政【以本紀通鑑修】二月甲寅皇太后梁氏崩【本紀】三月帝還居北宮【以本紀修】加封梁冀萬戶【以通鑑修】

解題曰農宰宣性佞邪上言大將軍有周公之功今旣封諸子則其妻宜爲邑君封冀妻孫壽爲襄城君人以梁冀爲周公亦猶頌王莽之功徳也袁宏漢紀冀旣貪放而納賂遺承事左右宦者與之通爲姦利【梁商以曹節等用事遣冀兄弟與爲交友商號小心而猶若此況於冀乎】任其子弟賔客以爲刺史二千石朱穆奏記曰大將軍內有貴親之固外有功業之重誠不可復枉道散財以事左右宦者選舉刑賞有干典制輙率公卿詣朝堂按其罪咎則攺節從訓猶影響也今反越津逾序以大事小從其過言隨其失行天下之事受其枉戾傷損財物壊亂綱紀左右近官並以私情干擾天下𨿽大而民無所容足也毒害流布日夜廣逺願大將軍省廢他事考按古今如不早悟舟中之人皆敵國也余見通鑑

夏五月庚辰尊博園貴人曰孝崇皇后【以本紀修】秋七月梓潼山崩【以本紀修】

解題曰李賢曰縣屬廣漢郡今始州縣有梓潼水

漢孝桓皇帝元嘉元年春正月朔梁冀帶劍入省尙書張陵劾之詔以俸贖【以列傳修】癸酉攺元【以本紀修】以潁陽侯梁不疑爲光祿勲襄邑侯梁允爲河南尹【以列傳修】夏四月己丑帝微行幸河南尹府捨是日大風拔木晝昏【以通鑑修】北匈奴寇伊吾【以列傳修】秋七月武陵蠻叛【本紀】冬十月胡廣致仕【以紀傳修】十一月辛巳京師地震【本紀】閏月太常黃瓊爲司空【以本紀修】詔加梁冀殊禮增封十日一入平尙書事【以列傳通鑑修】

解題曰帝欲褒崇冀使中朝二千石以上防議其禮特進胡廣太常羊溥司校尉祝恬太中邊韶等咸稱冀之勲徳其制度賚賞宜比周公錫之山川土田附庸黃瓊建議曰冀前以親迎之勞增邑三千又其子允亦加封賞昔周公輔相成王制禮化致太平是以大開土宇開地七百今諸侯以戶邑爲制不以里數爲限冀可比鄧禹食四縣賞賜之差同於霍光朝廷從之餘見通鑑葉適曰當時謂廣𨿽無謇諤之風屢有補缺之益夫正議而不能力爭故謂之無謇諤若自初回邪無復齊限則無可言矣

漢孝桓皇帝元嘉二年春正月西域長史王敬殺於窴王建國人攻敬殺之【以本紀及注修】秋七月庚辰日有食之【本紀】冬十月乙亥京師地震【本紀】十一月黃瓊免十二月特進趙戒爲司空【以本紀修】

漢孝桓皇帝永興元年夏五月丙申攺元【以本紀修】秋七月蝗河水溢百姓流亡數十萬戶冀州尢甚以侍禦史朱穆爲刺史宦者趙忠訴之坐徴輸作左校太學生劉陶等數千人上書訟穆乃赦之【以列傳修】冬十月太常胡廣爲太尉太僕黃瓊爲司徒趙戒免【以本紀修】是嵗武陵蠻降【以通鑑修】

漢孝桓皇帝永興二年春二月辛丑復聴刺史二千石行三年防【以本紀通鑑修】

解題曰趙岐辟司空掾議二千石得去官爲親行服朝廷從之

癸夘京師地震【以本紀修】夏六月東海朐山崩【本紀】

解題曰李賢曰朐山在今海州朐山縣南

乙夘封乳母子馬初爲列侯【以袁宏漢紀通鑑修】秋九月丁夘朔日有食之【本紀】胡廣免黃瓊爲太尉【以本紀修】冬十一月泰山瑯邪賊公孫舉等反【以本紀修】

漢孝桓皇帝永壽元年春正月戊申攺元【本紀】夏六月洛水溢【本紀】太常韓縯爲司空【本紀】巴郡益州郡山崩【本紀】解題曰巴郡宋巴蓬果閬涪開達渠合忠萬防【漢屬巴郡南郡】州重慶府廣安南平二軍大寧監【漢屬巴郡南郡】之地巴郡治涪州今重慶府巴東治魚腹今防州巴西治閬中今閬州

秋南匈奴左薁鞬臺耆且渠伯徳等叛安定屬國都尉張奐討降之【以列傳通鑑修】

漢孝桓皇帝永壽二年秋七月鮮卑寇雲中時檀石槐據匈奴故地東西萬四千餘里以故烏桓校尉李膺爲度遼將軍【以紀傳修】公孫舉等寇靑兗徐三州遣中郎將段頴討斬之【以本紀修】冬十二月京師地震【本紀】

漢孝桓皇帝永壽三年夏四月九眞蠻叛都尉魏朗撃破之【以本紀修】閏五月庚辰晦日有食之【以志及本紀修】冬十一月韓縯爲司徒【以本紀修】

漢孝桓皇帝延熹元年

解題曰宋庠紀年通譜字說熹火熾也疑漢火徳義若延其熹盛以冠元又諡法有功安人曰熹故和熹後爲諡又有熹平光熹之元或兼此義

夏五月甲戌晦日有食之太史令陳授陳其咎在梁冀冀殺之【以列傳通鑑修】六月戊寅攺元【以本紀修】秋七月黃瓊免太常胡廣爲太尉【以本紀修】十二月南匈奴諸部叛與烏桓鮮卑寇邊以京兆尹陳爲度遼將軍請易守尉除並涼租賦一年使匈奴中郎將張奐討匈奴破之梁冀譛徴還以尙書種暠代之自殺【以紀傳修】

大事記續編卷十六

欽定四庫全書

大事記續編卷十七

明王禕撰

漢孝桓皇帝延熹二年春二月鮮卑宼鴈門【本紀】三月復斷刺史二千石行三年防【本紀】夏六月鮮卑寇遼東李膺破之【以本紀袁宏漢紀修】秋七月丙午皇后梁氏崩【本紀】梁冀謀爲亂八月癸酉帝與中常侍單超等謀誅之丁丑禦前殿使尙書令尹勲守省閤黃門令具瑗將虎賁等與司校尉張彪圍冀第冀伏誅夷三族【以本紀修】

解題曰皇后崩帝因如厠獨呼小黃門史唐衡問左右與外舍不相得者誰乎衡曰單超左悺前詣河南尹不疑禮敬小簡不疑收其兄弟送洛陽獄二人詣門謝乃得解徐璜具瑗常私忿疾外舍放橫口不敢道於是帝呼超悺入室謂曰梁將軍兄弟專朝廹脇外內公卿以下從其風防今欲誅之於常侍意何如對曰誠國姦賊當誅日久臣等弱劣未知聖意如何耳帝曰審然者常侍宻圖之對曰圖之不難但恐陛下腹中狐疑帝曰何疑乎於是更召璜瑗等五人遂定其議帝齧超臂出血爲盟冀心疑超等乃使中黃門張惲入省宿以防其變具瑗吏收惲以輙自外入欲圖不軌帝於是禦前殿召諸尙書入發其事使尙書令尹勲持節勒丞郎以下【尙書左右丞侍郎也】皆操兵守省閤斂諸符節送省中使黃門令具瑗將左右廏騶虎賁羽林都候劍防士合千餘人【中興省約大廏但置一廏後又置友駿令廏別主乘輿禦馬武帝置期門平帝更名虎賁蔡質漢儀曰主虎賁千五百人漢官曰孝廉郎主羽林九百人左右都候主劍防士漢官曰右都候員吏二十二人衛士四百一十六人左都候員吏二十八人衛士三百八十三人蔡質漢儀曰宮中諸有劾奏罪左都候執防戲車送付詔獄】與司校尉張彪共圍冀第使光祿勲袁旴持節收冀將軍印綬徙封比景都鄕侯余見通鑑七十年間去竇憲則鄭眾也翊濟陰則孫程也誅梁冀則單超也三公不獲預謀尙書無所效力權𨿽欲不歸中官得乎

免胡廣爲庶人韓縯下獄斥賣梁氏財減天下稅租之半壬午立皇后鄧氏【以紀傳修】

解題曰袁宏曰後卽鄧悉之姑悉禹之孫初後母宣起於微賤生後後適梁紀故後冒姓梁氏紀姊子孫壽冀之妻也進後入掖庭有寵惡梁姓之同攺爲亳氏後復姓鄧氏

追廢梁皇后陵爲貴人封超等五人爲縣侯勲等七人爲亭侯以大司農黃瓊爲太尉【以紀傳修】初置祕書監官【本紀】尙書令陳蕃上疏薦處士徐穉姜肱袁閎韋著李曇徴以安車纁不至時又徴魏桓遂隠不出【以列傳修】解題曰陳蕃上疏曰臣聞善人天地之紀政之所由也詩云思皇多士生此王國天生俊乂爲陛下出當輔弼明時左右大業者也伏見處士豫章徐穉彭城姜肱汝南袁閎京兆韋著潁川李曇徳行純備著於人聽若使擢登三事協亮天工必能翼宣盛美增光日月矣徴之不至帝因問蕃曰穉閎著孰爲後先對曰閎生公族聞道漸訓著長於三輔禮義之俗所謂不扶自直不鏤自雕至於穉者爰自江南卑薄之域而角立傑出宜當爲先余見通鑑

封中常侍侯覽等爲侯白馬令李云上書諌詔送黃門北寺獄五官掾杜眾上書並下廷尉獄【以列傳修】

解題曰李賢曰北寺獄名屬黃門署卽若盧獄也

冬十月壬申帝幸長安祠陵廟【以本紀修】十一月壬寅以單超爲車騎將軍【以本紀修】十二月還宮【本紀】燒當等八種羌寇隴右護羌校尉段熲追撃於羅亭破之【以本紀修】

解題曰李賢曰東觀記曰追到積石山卽與羅亭相近在今鄯州

處士黃憲卒【以列傳修】

解題曰通鑑於安帝延光二年載王龔爲汝南太守引進憲等因言其卒而通鑑綱目乃於是年遂書汝南黃憲卒則遽矣按荀淑周舉名輩皆先於憲郭泰名輩後於憲淑年六十七與舉俱卒於建和三年泰年四十一卒於建寧二年憲年四十八其終正在淑舉之後泰之前又陳蕃爲三公嘆曰叔度若在吾不敢先佩印綬矣此延熹八年事今因蕃薦五處士並書之

漢孝桓皇帝延熹三年春正月丙申詔求李固後【以列傳修】丙午單超卒【以本紀修】閏月燒當羌寇張掖段熲追撃於積石大破之【以本紀修】

解題曰李賢曰積石山在今鄯州龍支縣南

大鴻臚陳蕃太常楊秉等上疏請李云罪坐免云與杜眾皆死獄中【以紀傳修】

解題曰李云之死本紀與楊秉傳書於三年而李云傳書於二年蓋云上書在二年其死則在三年耳今據傳書云上疏於前而據紀書云死於後庶不抵牾事見通鑑【云眾下獄陳蕃楊秉沐茂上官資皆請之黃瓊爲太尉救之殊不甚力他日垂絕乃極論其寃豈瓊平日所歉至是始不能忘耶】

夏五月甲戌漢中山崩【本紀】秋長沙零陵蠻反【以本紀通鑑修】冬十一月日南蠻降【以本紀修】勒姐羌圍街段熲撃破之【本紀】解題曰李賢曰街縣屬金城郡

太山賊叛十二月遣中郎將宗資討破之【以袁宏漢紀修】是嵗以議郎陳蕃爲光祿勲楊秉爲河南尹秉尋輸作左校【以列傳修】

漢孝桓皇帝延熹四年春正月辛酉南宮嘉徳殿火戊子丙署火【本紀】

解題曰李賢曰續漢志曰丙署長七人秩四百石黃綬宦者爲之主中宮別處

二月壬辰武庫火【本紀】三月黃瓊免夏四月以太常劉矩爲太尉【以本紀修】五月辛酉有星孛於心【以本紀修】丁夘原陵長壽門火【本紀】六月庚子岱山及博尢來山頽裂【本紀】

解題曰李賢曰博今博城縣䢐來山一名尢來

黃瓊爲司空【以本紀修】零吾羌與先零諸種寇三輔【以本紀修】秋七月減公卿以下俸貣王侯半租占賣闗內侯以下錢各有差【以本紀修】九月黃瓊免【本紀】冬十月先零諸種羌寇並涼段熲討之湟中義從叛熲坐徴輸作左校十一月中郎將皇甫規破降之

解題曰湟中義從胡大月氏之別也在張掖酒泉地月氏王爲冒頓所殺余種西逾蔥嶺其羸弱者南入山阻依諸羌與共婚姻霍去病西河地開湟中月氏來降與漢人錯居𨿽依附縣官而首施兩端其大種有七勝兵合九千餘人分在湟中及令居又數百戶在張掖號曰義從胡中平元年反遂寇亂隴右

漢孝桓皇帝延熹五年春正月壬午南宮丙署火【本紀】三月沈氐羌寇張掖酒泉皇甫規討降之【以紀傳修】夏四月恭陵東闕火【本紀】虎賁掖門火【本紀】五月康陵園寢火【本紀】長沙零陵賊攻桂陽蒼梧南海交阯【以本紀修】乙亥京師地震【本紀】中藏府丞祿署火【本紀】秋七月己未南宮承善闥火【本紀】烏吾羌寇漢陽隴西金城【本紀】

解題曰烏吾羌在隴西

冬十月武陵蠻寇江陵南郡太守李肅坐奔北伏誅以右校令度尙爲荊州刺史辛丑以馮緄爲車騎將軍討叛蠻降之【以本紀修】假公卿以下奉換王侯租以助軍糧【以本紀修】十一月馮緄破叛蠻【以本紀修】滇那羌寇武威張掖酒泉【本紀】劉矩免太常楊秉爲太尉【以呂祖謙標目修】徴皇甫規爲議郎尋坐輸作左校【以列傳修】

漢孝桓皇帝延熹六年夏四月辛亥康陵東署火【本紀】五月鮮卑寇遼東屬國【本紀】秋七月甲申平陵園寢火【以本紀修】武陵蠻復反太守陳奉討降之八月馮緄免【以本紀修】冬十二月衛尉周景爲司空與楊秉劾宦官子弟爲牧守者五十餘人天下肅然【以紀傳修】以度遼將軍皇甫規爲使匈奴中郎將武威太守張奐爲度遼將軍【以列傳修】以段熲爲護羌校尉【以列傳修】尙書朱穆卒【以列傳修】

漢孝桓皇帝延熹七年春二月邟鄕忠侯黃瓊卒【以列傳修】解題曰事見通鑑後魏崔光隨時俛俯嘗慕胡廣黃瓊之爲人則瓊亦廣之流耳安能爲國之輕重有無哉

秋度尙撃零陵桂陽賊及蠻夷大破平之【以本紀修】冬十月壬寅帝南狩幸章陵幸云夢而還【以本紀修】段熲撃煎當羌破之【以本紀修】十二月辛丑還宮【以本紀修】

漢孝桓皇帝延熹八年春正月遣中常侍左悺之苦縣祠老子【本紀】勃海王悝謀反徙爲廮陶王【以本紀修】丙申晦日有食之

解題曰按劉羲叟長歷正月丁夘朔本紀丙申晦之下三月之上有己酉癸亥合系之二月不書闕也今補之

二月千秋萬嵗殿火【本紀】楊秉劾免中常侍侯覽司校尉韓縯劾奏左悺悺自殺又奏貶中常侍具瑗爲都鄕侯宦官襲封者降爲鄕侯【以紀傳修】

解題曰按袁宏漢紀書奏尙書詰掾曰設官分職各有司存三公統外禦史察內今越奏左右何所依據其開公具對秉使對曰除君之惡惟力是視鄧通失禮申屠嘉召而責讓文帝從而請之漢故事三公鼎司無所不統尙書不能詰余見通鑑觀尙書之問則後漢三公之失職可知玆光武詒謀之不臧也幸而秉能援古義以對不然豈不貽千萬世之笑耶

癸亥皇后鄧氏廢以憂死【以紀傳修】段熲撃牢姐羌破之【以本紀修】三月河南尹李膺廷尉馮緄大司農劉祐以治宦官輸作左校【以列傳修】夏四月甲寅安陵園寢火【本紀】丁巳壊諸房祀【以本紀袁宏漢紀修】

解題曰李賢曰房謂祠堂也王渙傳曰時惟宻縣存卓茂廟洛陽畱王渙祠

壬戌河水淸【以袁宏漢紀修】五月丙戌楊秉薨【以本紀修】賢良劉瑜上書以爲議郎【以通鑑修】桂陽賊攻零陵遣中郎將度尙等擊斬之【以本紀修】六月段熲撃煎當羌於湟中大破之【以本紀修】秋七月以太中大夫陳蕃爲太尉【以本紀修】八月戊辰初稅田畆錢【以本紀修】九月丁未京師地震【以本紀修】冬十月周景免【以本紀修】辛巳立貴人竇氏爲皇后【本紀】

解題曰袁宏曰初憲之誅家屬廢爲庶民武字防平少有學行生五男二女

十一月壬子徳陽殿西閣黃門北寺火【以本紀通鑑修】十二月使中常侍管霸之苦縣祠老子【以本紀修】以李膺爲司校尉【以列傳修】

漢孝桓皇帝延熹九年春正月朔日有食之【以本紀修】三月癸巳京師有火光轉行人驚噪【以本紀修】司豫州饑死者十四五【本紀】夏四月庚午河水淸【以袁宏漢紀修】五月以太常胡廣爲司徒【以本紀修】六月南匈奴烏桓鮮卑宼緣邊九郡秋七月沈氐羌寇武威張掖以大司農張奐爲護匈奴中郎將撃之【以紀傳修】帝親祠黃帝老子於濯龍宮用郊天樂【以本紀修】

解題曰後世列黃老於天帝其必自此始矣西域傳桓帝數祀浮圖老子百姓稍有奉者後遂轉盛又襄楷傳宮中立黃老浮屠之祠此道淸虛貴尙無爲或言老子入夷狄爲浮屠浮屠不三宿桑下不欲久生恩愛今陛下柰何欲如黃老乎

南陽太守成瑨太原太守劉瓆下獄死【以通鑑修】

解題曰太尉陳蕃司徒劉矩司空劉茂共諫請瓆瑨等帝不恱有司劾奏之矩茂不敢復言蕃獨上疏曰小黃門趙津大猾張汜等肆行貪虐姦媚左右前太原太守劉瓆南陽太守成瑨糾而戮之𨿽言赦後不當誅殺原其誠心在乎去惡至於陛下有何悁悁而小人道長營惑聖聽遂使天威爲之發怒必加刑讁已而過甚況乃重罰令伏歐刀乎又前山陽太守翟超東海相黃浮奉上不撓疾惡如讎超沒侯覽財物浮誅徐宣之罪並防刑坐不逢赦恕左右羣豎惡傷黨類妄相交構致此刑譴聞臣是言當復號訴陛下深宜割塞近習預政之源引納尙書朝省之事公卿大官五日一朝【李賢曰宣帝五日一聽事自丞相已下各敷奏其言魏王肅上疏陳政本曰周官五日視朝公卿大夫並進而司士辧其位焉坐而論道謂之王公作而行之謂之學士大夫漢初依擬前代公卿皆親以事升朝故髙祖躬追反走之周昌武帝特可奉奏之汲黯宣帝使公卿五日一朝成帝始置尙書五人自是陵遲朝禮遂闕可復五日視朝之儀使公卿尙書各以事進由此觀之視朝之禮其廢人矣至蕃始言之通鑑載蕃上疏獨除此二句蓋未深考】簡練淸髙斥黜邪佞如是天和於上地洽於下休禎符瑞豈逺乎哉帝不納余見通鑑

下郡國捕黨人陳蕃卻之下李膺等於黃門北市獄蕃極諫坐免【以呂祖謙標目修】

解題曰按黨錮傳序初帝爲蠡吾侯受學於甘陵周福及卽位擢福爲尙書時同郡河南尹房植有名當朝鄕人爲之謡曰天下規矩房伯武因師獲印周仲進二家賔客互相譏揣遂各樹朋徒漸成尢隙由是甘陵有南北部黨人之議自此始矣後汝南太守宗資任功曹範滂南陽太守成瑨亦委功曹岑晊二郡又爲謡曰汝南太守範孟博南陽宗資主畫諾南陽太守岑公孝農成瑨但坐嘯因此流言轉入太學諸生三萬餘人郭林宗賈偉節爲其冠並與李膺陳蕃王暢更相襃重學中語曰天下模楷李元禮不畏彊禦陳仲舉天下俊秀王叔茂自公卿以下莫不畏其貶議余見通鑑王師古曰陳蕃明言黨錮非罪固可喜皇甫規自置身於黨錮非慕之也正欲帝灼見黨錮皆君子爲天下之向慕如此一旦悟則黨錮事解矣如此然後見規之心【呂祖謙曰天下之事最是互相譏揣妄分淸濁爲禍最大且如房周賔客初不過學捨中譏誚戲笑之語豈知自此致天下之大禍哉大抵此等語易於相傳自一人以至一州一縣夫以一人而當一州之怒自然至於殺身又推而廣之豈不大可畏哉大抵爲學須當推廣大之心凡執捲皆同志也何必與親厚者及相近者方謂之同志而疎逺者非同志之理此正是忌心又如朋黨之禍亦有二等一是輕薄如房周之賔客一是髙自標置如範滂李膺之類其賢愚𨿽如霄壤其禍天下則一】

九月光祿勲周景爲太尉【以本紀修】冬十二月以越騎校尉竇武爲城門校尉【以列傳修】李膺等二百餘人受誣爲黨人並坐下獄書名王府【本紀】南匈奴烏桓降封鮮卑檀石槐爲王不受【以本紀修】

漢孝桓皇帝永康元年春正月先零羌宼三輔張奐破平之【以本紀修】煎當羌宼武威段熲追撃於鸞鳥大破之【以本紀修】夏四月先零羌寇三輔【以通鑑修】五月壬子晦日有食之【以本紀修】六月庚申大赦天下攺元縱黨人禁錮終身【以紀傳修】秋八月大水勃海海溢【本紀】冬十月先零羌冦三輔張奐撃破之【以本紀修】十二月復廮陶王悝爲勃海王【本紀】丁丑帝崩於徳陽前殿戊寅尊皇后曰皇太后臨朝與父武定策禁中迎肅宗元孫解瀆亭侯宏於河間【以本紀修】

解題曰帝崩無嗣武召侍禦史河間劉鯈參問其國中王子侯之賢者鯈稱解瀆亭侯宏武入白太后遂徴立之餘見通鑑

大事記續編卷十七

欽定四庫全書

大事記續編卷十八

明王禕撰

漢孝靈皇帝建寧元年春正月壬午竇武爲大將軍【以本紀修】庚子解瀆亭侯卽皇帝位攺元【以本紀修】陳蕃爲太傅與竇武胡廣參錄尙書事【以本紀修】二月辛酉葬孝桓皇帝於宣陵【以本紀修】段熲大破先零於逢義山【本紀】

解題曰李賢曰逢義山在今原州髙平縣

閏月追尊祖解瀆亭侯淑爲孝元皇夫人夏氏爲孝元皇後嗣侯萇爲孝仁皇夫人董氏爲愼園貴人【以本紀袁宏漢紀修】夏四月周景薨【以呂祖謙標目修】五月丁未朔日有食之【本紀】以太中大夫劉矩爲太尉【以本紀修】六月論定防功封竇武及中常侍曹節等十一人爲列侯

解題曰竇武援立靈帝初秉機政朝議欲加封爵盧植𨿽布衣以武素有名譽乃獻書以規之武不能用余見通鑑張栻曰宦者竊柄已久人知有此曹而已大臣當深自刻苦至誠惻怛舉動無失而後人有以孚信而趨向於我則勢立而形成然後可以消弭禍亂而武於靈帝踐位之初一門四侯妄自封植其誰心服後來得以借口則可見此曹平日之所竊議而眾志之所不平者矣故𨿽曰忠義而莫或應之士大夫莫知逆順之所在則以武平日所爲未有以慰其心故也

封陳蕃爲髙陽鄕侯蕃固讓不受【以袁宏漢紀列傳修】

解題曰蕃上疏曰臣聞讓身之文徳之昭也然不敢盜以爲名竊推割地之封功徳是爲臣熟自思省前後歷職無他異能合亦食祿不合亦食祿臣𨿽無素潔之行竊慕君子不以其道得之不居也若受爵不讓掩面受之使皇天震怒災流下民於臣立身亦何所寄顧惟陛下哀臣朽老戒之在得竇太后不許余見通鑑張栻曰蕃之疏其辭逹其義正東京之文若此者蓋鮮亦足以見其忠義之气然蕃𨿽辭爵而不能力止竇武之封是亦潔身之爲耳任天下之重顧止如是哉

破羌將軍段熲破先零羌於涇陽【以本紀修】

解題曰段熲破西羌而東羌先零等自覆沒馬賢後朝廷不能討遂數寇擾三輔其後度遼將軍皇甫規中郎將張奐招之連年旣降又叛桓帝詔問熲曰東羌反逆皇甫規張奐各擁彊眾不時輯定欲移兵東討可參思術略熲上言曰伏見先零東羌𨿽數叛逆而降於皇甫規者已二萬許落善惡旣分餘寇無防今張奐躊躇久不進者當慮外離內合兵往必驚且自冬踐春屯結不散人畜疲羸自亡之勢欲更招降坐制彊敵耳臣以爲狼子野心難以恩納勢窮𨿽服兵去復動惟當長矛挾脇白刃加頸耳計東種所餘三萬餘落居近塞內路無險折非有燕齊秦趙從橫之勢而久亂並涼累侵三輔自雲中五原西至漢陽二千餘里匈奴諸羌並擅其地是爲癰疽伏疾畱滯脇下如不加誅轉就滋大今若以騎五千步萬人車三千兩三冬二夏足以破定毋慮用費爲錢五十四億如此則可令羣羌破盡匈奴長服內徙郡縣得反本土伏計永初中諸羌反叛十有四年用二百四十億永和之末復經七年用八十餘億費耗若此猶不誅盡餘孽復起於玆作害今不暫疲人則永寧無期臣庶竭駑劣伏待節度帝許之悉聽如所上建寧元年春熲將兵萬餘人賫十五日糧從彭陽【李賢曰今原州彭原縣】直指髙平與先零諸種戰於逢義山虜兵盛熲眾恐熲乃令軍中張鏃利刃長矛三重挾以彊弩列輕騎爲左右翼激怒兵將大呼騰赴熲馳騎於傍突而撃之虜眾大潰斬首八千餘級獲牛馬羊二十八萬頭太后下詔襃美賜錢二十萬勅中藏府調金錢防物增助軍費拜熲破羌將軍夏熲復追羌出橋門【東觀記熲出橋門谷】至馬水上【水經注走馬水出陽周縣故城南橋山門卽橋定長城門東北流入長城又東北注奢延水】尋聞虜在奢延澤【李賢曰卽上郡奢延縣界】乃將輕兵兼行一日一夜二百餘里晨及賊撃破之餘虜走落川【水經落川謂之奢延水】復相屯結熲追之於鮮水上【李賢曰在今甘州張掖縣界一名合黎水一名羌谷水程大昌曰非也在張掖名鮮水趙充國所謂令可至鮮水者是也今所追乃東羌在上郡】虜復散走熲遂與相連綴及於靈武谷【李賢曰靈州靈武縣有谷在今靈州懷逺縣西北】羌遂大敗旣到涇陽【李賢曰縣屬安定郡故城在原州平涼縣南】餘寇四千落悉散入漢陽山谷間時張奐上言東羌𨿽破余種難盡熲性輕果慮負敗難常宜且以恩降可無後悔【按張奐傳奐爲度遼將軍與段熲爭撃羌不相平及熲爲司校尉欲逐奐歸燉煌害之奐憂懼奏記謝熲熲𨿽剛忍省書哀之卒不忍也夫士大夫出身任事𨿽意見不同議論矛盾然國事耳何至蓄憾懷忿相視如仇哉辛武賢因先零事歸官遂陷趙充國之子於死以武賢之賢而猶若此況如熲之剛愎者乎】詔書下熲熲復上言臣本知東羌𨿽眾而輭弱易制所以比陳愚慮思爲永寧之算而張奐說虜彊難破宜用招降聖朝明監信納瞽言故臣謀得行奐計不用事勢相反遂懷猜恨信叛羌之訴飾潤辭意云臣兵累見折衂又言羌一气所生不可誅盡山谷廣大不可空靜血流污野傷和致災臣伏念周秦之際戎狄爲害中興以來羌寇最盛今先零雜種累以反覆攻沒縣邑剽掠人物上天震怒假手行誅臣動兵涉夏連獲甘防嵗時丰稔人無疪疫自橋門以西落川以東【杜佑曰今金城防寧平涼等郡地】故宮縣邑更相通屬非爲深險之地車騎安行無應折衂奐自當武職駐軍二年不能平寇虛欲修文戢武招降獷敵誕辭空說僣而無徴昔先零作寇趙充國徙令居內【在今蘭州蘭泉縣】煎當亂邊馬援遷之三輔始服終叛至今爲鯁故逺識之士以爲深憂今傍郡戶口單少數爲羌所創毒而欲令徙與之雜居是猶種枳棘於良田養虺蛇於室內也故臣欲絕其本根不使能殖臣每奉詔書軍不內禦願卒斯言一以任臣臨時量宜不失權便余見通鑑【熲平東羌費用四十四億才十餘年而黃巾之變起漢遂不支熹平六年夏育請撃鮮卑謂一冬二春不能禽滅育常從熲於羌事故習爲喜功生事之舉善乎蔡邕之議曰邊陲之患手足之疥搔中國之困胸背之瘭疽靈帝聽之藐然柰之何哉】

八月中常侍管覇蘇康等伏誅以前廬江太守朱防爲司校尉中散大夫劉祐爲河南尹竇武奏收曹節及尙食監王甫等九月辛亥節白帝禦徳陽殿收武等武屯都亭下甫執陳蕃殺之矯詔以少府周靖行車騎將軍與張奐等討武武走遂自殺並族誅蕃及尙書令尹勲侍中劉瑜屯騎校尉馮述遷皇太后於南宮節爲長樂衛尉封育陽侯甫爲中常侍胡廣爲太傅錄尙書事虎賁中郎將劉淑故尙書魏朗尋亦被殺【以紀傳袁宏漢紀修】

解題曰武旣輔朝政常有誅翦宦官之意太傅陳蕃亦素有謀時共防朝堂蕃私謂武曰中常侍曹節王甫等自先帝時操防國權濁亂海內今不誅節等後必難圖武深然之蕃大喜以手推席而起武於是引同志尹勲爲尙書令劉瑜爲侍中馮述爲屯騎校尉又徴天下名士廢黜者前司李膺宗正劉猛太僕杜宻廬江太守朱防等列於朝廷請前越雟太守荀翊爲從事中郎辟潁川陳寔爲屬共定計策於是天下雄俊知其風防莫不延頸企踵思奮其智力防五月日食蕃復說武曰昔蕭望之困一石顯近者李杜諸公禍及妻子況今石顯數十輩乎蕃以八十之年欲爲將軍除害今可且因日食斥罷宦官以塞天變又趙夫人及女尙書旦夕亂太后急宜退絕惟將軍慮焉武乃白太后曰故事黃門常侍但當給事省內典門戶主近署財物耳今乃使與政事而任重權子弟布列專爲貪暴天下匈匈正以此故宜悉誅廢以淸朝廷太后曰漢故事世有宦官但當誅其有罪豈可盡廢耶時中常侍管霸頗有才略專制省內武白誅霸及蘇康等竟死武復數白誅曹節等太后冘豫未忍【冘字音由】故事久不發蕃上疏曰今京師囂囂道路諠嘩言侯覽曹節公乘昕王甫鄭颯【音立】等與趙夫人諸女尙書並亂天下附從者升進忤逆者中傷方今一朝羣臣如河中木耳泛泛東西耽祿畏害今不急誅必生變亂傾危社稷其禍難量願出臣章宣示左右並令天下諸姦知臣疾之太后不納朝廷聞者莫不震恐【蘇轍曰易曰君不宻則失臣臣不宻則失身防事不宻則害成是故鷙鳥將撃必匿其形非以智禦物而事不得不爾謀未發而使人知之未有不殆者也陳蕃將與竇武共誅宦官蕃自謂外從人望內有徳於竇後事無不克乃先事願出臣章宣示左右令諸姦知臣疾之謀未及發曺節等殺之蕃一朝老臣名重天下而輕狂寡慮乃與未嘗更事者比】八月以朱防爲司校尉劉祐爲河南尹虞祁爲雒陽令武奏免黃門令魏彪以所親小黃門山冰代之使冰奏素狡猾尢無狀者長樂尙書鄭颯送北寺獄蕃謂武曰此曹子便當收殺何復考爲武不從令冰與尹勲侍禦史祝瑨雜考颯辭連及曹節王甫勲冰卽奏收節等侍中劉瑜內奏時武出宿歸府典中書者先以告長樂五官史朱瑀瑀盜發武奏罵曰中官放縱者自可誅耳我曹何罪而當盡見族滅因大呼曰陳蕃竇武奏白太后廢帝爲大逆乃夜召素所親壯健者長樂從官史共普等十七人防血共盟謀誅武等曺節聞之驚起白帝曰外間切切請出禦徳陽殿令帝抜劍踴躍使乳母趙嬈等擁衛左右取棨信閉諸禁門【漢官儀曰凡居宮中皆施籍於掖門案姓名當入者本官爲封棨傳審印信然後受之】召尙書官屬脇以白刃使作詔版拜王甫爲黃門令持節至北寺獄收尹勲山冰冰疑不受詔甫格殺之遂害勲出颯還共劫太后奪璽書令中謁者守南宮閉門絕復道使颯等持節及侍禦史謁者捕收武等武不受詔馳入步兵營與竇紹共射殺使者召防北軍五校士【紹爲步兵校尉馮述爲屯騎校尉皆掌北軍】數千人屯都亭下令軍士黃門常侍反盡力者封侯重賞詔以少府周靖行車騎將軍加節與護匈奴中郎將張奐率五營士討武【竇紹馮述之外尙有越騎長水射聲三校武未必盡得其兵也】夜漏盡王甫將虎賁羽林廏騶都侯劍防士合千餘人出屯朱雀掖門與奐等合【梁冀之誅黃門令具瑗亦將左右廏騶虎賁羽林都侯劍防士合千餘人呂祖謙曰張奐𨿽爲忠直剛正之人止緣在外未嘗知朝廷士大夫賢否忠邪一旦被徴遂爲姦人所賣反害正人後𨿽悔痛因事上疏乞攺葬蕃武已無及矣】明旦悉軍闕下與武對陳甫兵漸盛使其士大呼武軍曰竇武反汝皆禁兵當宿衛宮省何故隨反者乎先降有賞營府素畏服中官【東牟侯淸宮左右執防者數十人不肯去兵宦者令張釋諭之乃去時宦者不掌兵而宿衛士已稟畏如此況後宦者將兵乎袁紹說何進竇武以五營士爲兵五營士生長京師服畏中人西都北軍多三輔人東都五營士多京師人】於是武軍稍稍歸甫自旦至食時兵降略盡武紹走諸軍追圍之皆自殺余見通鑑張栻曰竇武陳蕃𨿽據權處位而事當至難主弱一也政在房闥二也宦者之勢已成三也武等𨿽漸引類於朝而植根未固上則太后之心未明禍亂之原下則中外之情未識朝廷之尊而武等之謀但欲速決爲誅小人之計夫當時宦者𨿽有罪然豈無先後輕重之倫乃一槪欲誅之舉動艸艸先後失序非天討矣且使之人人自疑反締其黨與而速其姦謀使蕃武施之有道行之有序則𨿽此曹蓋亦有心服者殱厥渠魁脇從罔治此待盜賊與小人之法而亦天心也況其所自處者又自有失哉

冬十月甲辰晦日有食之【本紀】十一月劉矩免【以本紀修】十二月鮮卑及濊貊寇幽並二州【本紀】烏桓大人稱王【以列傳通鑑修】處士徐穉卒【以列傳修】

漢孝靈皇帝建寧二年春正月乙巳尊董貴人爲孝仁皇后【本紀】

解題曰續漢志置永樂宮儀如桓帝尊匽貴人之禮

夏四月壬辰有靑蛇見於禦座癸巳大風雨雷雹【紀傳】秋七月段熲大破先零羌於射虎塞外谷【本紀】

解題曰範曄論曰永初之間羣種蜂起遂解仇嫌結盟詛招引山豪轉相嘯聚掲木爲兵負柴爲械轂馬埃陸梁於三輔建號稱制恣睢於北地東犯趙魏之郊南入蜀漢之鄙塞湟中斷隴道燒陵園剽城市傷敗踵系羽書日聞並涼之士特衝殘斃壯悍則委身於兵場女婦則徽纆而爲虜發露胔死生塗炭和熹以女君親政威不外接朝議憚兵力之損情存苟安或以邊州難援宜見捐棄或懼疽食浸淫莫知所限謀夫回遑猛士疑慮遂徙西河四郡之人雜寓闗右之縣發屋伐樹塞其戀土之心燔破貲積以防顧還之思諸將鄧隲任尙馬賢皇甫規張奐之徒爭設雄規更奉徵討之命東西奔救首尾搖動數州之境日耗千金之資至於假人增賦借俸侯王引金錢縑防之珍徴糧粟鹽鐡之積所以賂遺購賞轉輸勞來之費前後數十鉅萬或梟尅酋健摧破附落降俘載路牛羊滿山軍士未奏其利害而離叛之狀已言矣官人屈竭烈士憤防段熲受事專掌軍任資山西之猛性練戎俗之態情窮武思盡飈鋭以事之始殄西種卒定東寇陷撃之所殱傷追走之所崩借頭顱斷落於萬丈之山支革判解於重崖之上其能窮竄艸石自脫於鋒鏃者百不一二惜哉寇敵略定矣而漢祚亦衰焉余見通鑑

九月江夏蠻反州郡討平之【以本紀修】冬十月丁亥中常侍侯覽諷有司奏前司空虞放太僕杜宻長樂少府李膺等爲鉤黨下獄死者百餘人於是天下豪傑及學行者皆指爲黨人【以本紀修】

解題曰初黨人赦歸田裏禁錮終身而黨人之名猶書王府自是正直廢放邪枉熾結海內希風之流遂共相標榜指天下名士爲之稱號竇武劉防陳蕃爲三君言一世之所宗也李膺荀昱杜宻王暢劉祐魏朗趙典朱防爲八俊言人之英也郭林宗宗慈巴肅夏馥範滂尹勲蔡衍羊陟爲八顧言能以徳行引人者也張儉岑晊劉表陳翔孔昱苑康檀敷翟超爲八及言能導人追宗者也度尙張邈王孝劉儒胡母班秦周蕃向王章爲八廚言能以財救人者也張儉鄕人朱並承望侯覽意防上書告儉與同鄕二十四人別相署號共爲部黨圖危社稷以儉及檀彬褚鳳張肅薛蘭馮禧魏元徐幹爲八俊田林張隠劉表薛郁王訪劉祗宣靖公緒恭爲八顧朱楷田槃疎耽薛惇宋布唐龍嬴咨宣襃爲八及刻石立墠共爲部黨而儉爲之魁靈帝詔刋章捕儉等大長秋曹節因此諷有司奏捕前黨故司空虞放太僕杜宻長樂少府李膺司校尉朱防潁川太守巴肅沛相荀昱河內太守魏朗山陽太守翟超任城相劉儒太尉掾範滂等百餘人皆死獄中自此諸爲怨隙者因相陷害濫入黨中又州郡承防或有未嘗交闗亦離禍毒其死徙廢禁者六七百人熹平五年永昌太守曺鸞上書大訟黨人言甚方切帝省奏大怒卽詔司益州檻車收鸞送槐裏獄掠殺之中平元年黃巾賊起乃大赦黨人誅徙之家皆歸故郡其後黃巾遂盛朝野崩離綱紀文章蕩然矣時中常侍張讓權傾天下讓父死歸葬穎川𨿽一郡畢至而名士無往者讓甚恥之陳寔乃獨弔焉及後復誅黨人讓感寔故多所全宥【張栻曰太邱在諸君子之中天資加美持心最平而所處張讓之事亦非中節在當時隠迹自晦豈無其方何至送宦者之葬此又矯枉之過】範滂等非訐朝政自公卿以下皆折節下之太學生爭慕其風以爲文學將興處士復用申屠蟠獨嘆曰昔戰國之世處士橫議列國之主至爲擁篲先驅卒有坑儒燒書之禍今之謂矣乃絕迹於梁碭之間因樹爲屋自同傭人居二年滂等果罹黨錮或死或刑者數百人蟠確然免於疑論【呂祖謙曰蟠固知微矣然亦未盡也蓋君子思不出其位而務量他人之得失利害則於己必有不及致察者心無二用故也君子不出其位非固不敢出位乃不暇也蟠𨿽能終免疑論然其所以絕迹者亦由其始不能磨礲圭角故彊制力拘方免於疑耳若本無迹何用絕迹山林若本不髙何用自同傭保蓋蟠始初不知己之所爲無非常之事故見其異而制之也】按列傳袁氏漢紀武字防平扶風平陵人淑字仲承河間樂承人遷虎賁中郎將上疏宜罷宦官辭甚切直桓帝𨿽不能用亦不罪焉靈帝卽位下獄自殺蕃字仲舉汝南平輿人泰字林宗太原介休人爲縣小吏言於母欲就師問至成臯屈伯彥精廬並日而食衣不蓋形人不堪其憂林宗不攺其樂三年之後藝兼防夏慈字孝初南陽安眾人徴拜議郎道卒肅字恭祖勃海髙城人拜議郎與陳蕃等謀誅閹官坐黨禁錮曹節後聞其謀被害馥字子治陳畱郡人馥𨿽不交時官然以聲名爲中官所憚遂與範滂張儉等俱被誣陷詔下州郡捕爲黨魁及儉等亡命經歷之處皆被收考辭所連及布徧天下馥頓足而嘆曰孽自己作空污良善一人逃死禍及萬家何以生爲乃自翦須變形入林慮山中隠匿姓名爲冶家傭黨禁未解而卒滂字孟博汝南細陽人太守宗資先聞其名請署功曹委任政事滂在職嚴整疾惡顯薦異節抽拔幽陋郡中中人以下莫不歸怨乃指滂之所用以爲範黨後宋修誣言鉤黨坐繋黃門北寺獄事釋南歸建寧二年詔下急捕滂等死時年三十三勲字伯元河南鞏人轉大司農下獄自殺衍字孟喜汝南項人拜議郎疾卒陟字嗣祖太山梁父人黨事起免官禁錮卒儉字元節山陽髙平人張耳後也太守翟超請爲東部督郵時侯覽家在防東【李賢曰縣屬山陽郡故城在今兗州金鄕縣南】所爲不軌儉舉劾覽及其母罪惡請誅之覽遏絕章表並不得通鄕人朱並素性佞邪爲儉所棄遂上書告儉與同郡二十四人爲黨儉亡命困廹望門投止莫不重其名行破家相容東萊李篤送出塞以故得免中平元年黨事解乃還鄕裏建安初徴爲衛尉不得已而起儉見曹氏世徳已萌乃闔門懸車不預政事嵗餘卒晊字公孝南陽棘陽人成瑨死亡匿齊魯之間防赦出及李杜之誅復逃竄終於江夏山中表字景升山陽髙平人魯恭王之後詔捕黨人表亡走得免翔字子麟汝南邵陵人補禦史中丞考黃門北寺獄以無驗見原昱字元世魯國人七世祖覇昱遭黨事禁錮靈帝卽位補洛陽令以師防棄官卒於家康字仲直勃海重合人遷太山太守是時張儉殺侯覽母案其宗黨賔客或有迸匿太山界者康窮相收掩毋得遺脫覽大怨之誣康與兗州刺史第五種及都尉壺嘉詐上賊降徴詣廷尉減死罪一等徙日南穎陰人及太山羊陟等詣闕爲訟乃原還本郡卒敷字文右山陽瑕邱人補防令以郡守非其人棄官去卒超爲山陽太守沒入侯覽財物坐髠鉗輸作左校尙字博平山陽湖陸人爲遼東太守延熹九年卒於官邈字孟卓東平人陳畱太守考字文祖東平壽張人冀州刺史儒字叔林東郡陽平人拜議郎下獄自殺班執金吾董卓遣譬解袁紹等紹使王匡殺班周字平尹陳畱平邱人北海相向字景嘉魯國人郎中璋字伯儀東萊曲城人彪字偉節頴川定陵人少防京師黨事起陳蕃爭之不能得朝廷莫敢復言彪謂同志曰吾不西行大禍不解乃入洛陽說城門校尉竇武尙書霍諝武等訟之桓帝以此大赦黨人李膺出曰吾得免此賈生之謀以黨禁錮卒顒字伯求南陽襄鄕人少防洛陽顯名太學陳蕃李膺之敗顒以與善遂爲宦者所陷變名姓亡匿汝南間袁紹私與往來黨事起天下多離其難顒常私入洛陽從紹計議其窮困閉阨者爲求援救以濟其急有被掩捕者則廣設權計使得逃隠全免者甚眾黨錮解辟司空府與荀爽王等共謀董卓爽薨顒以他事爲卓所繋憂憤而卒程頥曰後漢名節成於風俗非自得也若一變之則可以至道矣【張栻曰黨錮諸君子其志气甚美而所處則未盡其天資甚髙而於學則不足方陰邪得路天下日趨於頽敗而諸君子曾不少貶慷慨視死如歸其志气可謂美矣然當困之時則有居困之道當屯之時則有亨屯之法時不我用則晦處自修危行言遜其進不可苟也若乃居位則思其艱而慮其周扶持根本漸以圖濟其爲不可驟也諸君子在下則標榜露昧夫處困之道及有位於朝不過奮袂正色以搏撃豪彊爲事業又進而居髙位則果於有爲直欲一施之而不顧身死非所然而國勢愈傾又失夫亨屯之法如膺蕃輩其天資可謂剛特不羣惟其未知從事於聖門故所行𨿽正立節𨿽嚴未免發於意气之所動出於惡聲之所感而非循乎義理之安其處之有未盡由學之有未足也】

庚子晦日有食之【本紀】十一月鮮卑寇並州【以本紀修】是嵗曹節爲車騎將軍尋罷【以本紀修】封乳母趙嬈爲平氏君【以袁宏漢紀修】

漢孝靈皇帝建寧三年春三月丙寅晦日有食之【以本紀修】冬濟南盜起【以本紀修】

漢孝靈皇帝建寧四年春正月甲子帝加元服大赦天下惟黨人不赦【以本紀修】二月癸夘地震【本紀】海水溢河水淸【本紀】三月辛酉朔日有食之【以本紀修】秋七月立貴人宋氏爲皇后【本紀】

觧題曰袁宏曰宋隠從孫也

冬十月戊子朔帝朝太后於南宮黃門令董萌訟太后寃曹節王甫殺之【以列傳修】鮮卑寇並州【本紀】

漢孝靈皇帝熹平元年春三月壬戌安樂文恭侯胡廣薨【本紀】夏五月己巳攺元【以本紀修】長樂太僕侯覽伏誅【以本紀修】六月癸巳皇太后竇氏崩曹節等議欲別葬廷尉陳球太尉李咸固爭秋以太后配桓帝【以呂祖謙標目修】

解題曰按袁氏漢紀將葬曺節等以竇氏之誅不用太后禮以馮貴人袝桓帝公卿莫敢諫李咸執藥上書曰中常侍曹節王甫等因寵乘勢賊害忠良讒譛故大將軍竇武太傅陳蕃虛遭無刑之釁被以滔天之罪陛下不復省覽猥發雷霆之怒海內賢愚莫不痛心武已歿矣無可柰何皇太后親與孝桓皇帝共奉宗廟母養蒸庶繋乎天心仁風丰霈四海所宗禮爲人後者爲之子陛下仰繼桓帝豈得不以太后爲母存旣未顧復之報歿又不聞諒闇之哀太后未崩武先坐誅存亡各異事不相逮而恚武不已欲貶太后非崇有虞之孝昭蒸蒸之仁八方聞之莫不泣血臣謹冒昧陳誠左手賫章右手執藥詣闕自聞惟陛下復母子之恩崇皇太后園陵之禮如遂不省臣當飲鴆自裁下覲先帝具陳得失終不爲刀鋸所裁章省上感其言使公卿更議詔中常侍趙忠監臨眾官數百人各相顧望無敢下議廷尉陳球曰皇太后以舊姓盛徳選入椒房宜配桓帝是無所疑忠笑曰廷尉宜便操筆球遂下議忠省議作色曰陳廷尉此議甚健欲以蚩球球曰陳竇旣寃皇太后無辜被幽臣常痛之今日言之退而受罪乃臣宿昔之願也諸公卿皆從球議奏禦節甫復言曰竇氏罪深無以爲比上曰𨿽犯惡逆後有大徳於朕節甫於是不復言按陳球傳太尉李咸時病乃扶輿而起自隨謂妻子若皇太后不得配食桓帝吾不生還矣旣議坐者數百人各瞻望中官良久莫肯先言李咸始不敢先發見陳球辭正然後大言曰臣本謂宜爾誠與臣意合防者皆爲之愧曹節王甫復爭咸乃詣闕上疏且咸旣椒與妻子訣不應遲回觀望其書凡數

有言範通鑑俱不載止載其後疏故備錄之

以禦史中丞段熲爲司校尉宦者諷熲捕繋太學諸生千餘人【以本紀修】冬十月宦者誣勃海王悝謀反丁亥悝自殺【以本紀修】十一月防稽賊許生稱越王遣揚州刺史臧旻等討之【以通鑑修】十二月鮮卑寇並州【本紀】是嵗南匈奴車兒單於死子屠特若屍逐就單於立【以列傳修】

漢孝靈皇帝熹平二年春二月以光祿勲揚賜爲司空【本紀】夏六月北海地震【以本紀修】海水溢【以本紀修】秋七月楊賜免【本紀】冬十二月鮮卑寇幽並二州【以本紀修】癸酉晦日有食之【本紀】

漢孝靈皇帝熹平三年春二月以太常陳耽爲太尉【本紀】秋洛水溢【本紀】冬十一月臧旻等破許生斬之【以本紀修】十二月鮮卑寇北地並州【以本紀修】

漢孝靈皇帝熹平四年春三月詔諸儒正五經文字刻石太學門外【以本紀修】立三互法【以列傳修】

解題曰李石曰三互謂婚姻之家及兩州不得交互爲官也謝承書曰史弼遷山陽太守其妻鉅野薛氏女以三互自上轉拜平原相是也事見通鑑

夏五月延陵園火【本紀】鮮卑宼幽州【本紀】冬攺平準爲中準列於內署自是諸署悉以宦者爲丞令【以本紀修】

解題曰平準令丞掌知物賈主練染作防色屬大司農漢以司農筦經費少府掌私蔵其職分矣然宮中盡屬少府而少府猶屬丞相禦史自光武以山澤鹽鐵歸郡縣宮中私用付之有司章帝以後別立監奄人領之自此器用盡付之宦者而大臣不復問矣帝嘗嘆桓帝不能作家計曾無私財而專爲私稸呂彊謂中尙方斂諸郡之寶中禦府積天下之繒西園引司農之蔵中廏聚太僕之馬而所輸之府輙有導行之財勢所必至也

漢孝靈皇帝熹平五年夏五月陳耽罷【以本紀修】閏五月永昌太守曹鸞坐訟黨人棄市詔黨人禁錮五屬【以本紀修】冬十一月光祿勲楊賜爲司徒【本紀】是嵗鮮卑寇幽州【以本紀修】漢孝靈皇帝熹平六年春二月南宮平城門及武庫東垣屋自壊【本紀】

解題曰李賢曰平城門洛陽城南門蔡邕曰平城門正陽之門與宮連郊祀法駕所從出門之最尊者武庫禁兵所蔵東垣庫之外障

夏四月大旱蝗【以本紀修】鮮卑寇三邊【本紀】小民爲宣陵孝子者皆除太子舎人【以本紀修】秋七月衛尉陳球爲司空【本紀】八月遣鮮卑中郎將田晏等三道伐鮮卑大敗【以本紀修】冬十月癸丑朔日有食之【本紀】京師地震【本紀】十一月陳球免【以本紀修】十二月楊賜免太常陳耽爲司空【以本紀修】鮮卑寇遼西【以本紀修】

解題曰趙苞遷遼西太守遣使迎母道經栁城值鮮卑入寇劫質苞母載以撃郡苞出戰賊出母示苞苞悲號謂母曰爲子無狀欲以微祿奉養朝夕不圖爲母作禍昔爲母子今爲王臣義不得顧私恩毀忠節惟當萬死無以塞罪母遙謂曰人各有命何得相顧以虧忠義爾其勉之苞卽時進戰賊悉摧破其母爲賊所害苞歸葬訖謂鄕人曰食祿而避難非忠也殺母以全義非孝也如是有何面目立於天下遂歐血而死程頥曰以君城降賊而求生其母固不可然亦當求所以生母之方柰何不顧而遽戰乎必不得已身往降之可也徐庶於此蓋得之矣

漢孝靈皇帝光和元年春二月辛亥日有食之【以本紀修】己未地震【本紀】置鴻都門學生【以本紀修】

解題曰李賢曰鴻都名也於內置學諸生皆敇州郡三公舉召能爲尺牘辭賦及工書鳥篆者相課試至千人焉胡寅曰靈帝好學習春秋而所引以自近者乃文賦小才書篆末技凶醜細人也所力行而不變者則禁錮忠良寵任常侍賣官聚貨也人君無髙逺之志則已苟有髙逺之志勿謂世無賢人可備師友求之則至勿謂書無禆補可廣徳業講之則明監漢靈之好文法髙宗之典學師成湯之受教慕成王之緝熈然後知書之不吾欺也

三月辛丑攺元【以本紀修】夏四月丙辰地震【本紀】侍中寺雌雞化爲雄【以袁宏漢紀修】陳耽免【以本紀修】六月丁丑有黒气墮溫徳殿廷中【以本紀修】秋七月靑虹見嘉徳殿前召光祿大夫楊賜議郎蔡邕等詣金商門問災異邕坐下獄中常侍呂彊力請乃徙朔方【以紀傳修】八月有星孛於天市【本紀】九月太常陳球爲太尉【本紀】冬十月皇后宋氏廢以憂死【以本紀修】丙子晦日有食之【以本紀修】十一月陳球免【以本紀修】是嵗鮮卑寇酒泉【本紀】開西邸賣闗內侯以下入錢有差【以本紀修】大鬻爵至三公【以皇極經世修】南匈奴屠特若屍就逐單於死子呼徴立【以列傳修】

漢孝靈皇帝光和二年春三月大鴻臚劉郃爲司徒【本紀】夏四月甲戌朔日有食之【本紀】尙書令陽球爲司校尉劾奏太尉段熲及王甫等下獄伏誅球遷衛尉大長秋曹節領尙書令【以紀傳修】呂彊封都鄕侯固辭上疏陳事帝不能用【以呂祖謙標目修】丁酉大赦天下除黨人從祖以下禁錮【以本紀通鑑修】五月護匈奴中郎將張修斬南單於呼徴更立右賢王羌渠爲單於秋七月修坐徴下獄死【以紀傳修】冬十月劉郃陽球永樂少府陳球步兵校尉劉納謀誅宦者謀泄甲申皆下獄死【以本紀修】板楯蠻反【以本紀修】十二月光祿勲楊賜爲司徒【本紀】鮮卑寇幽並二州【以本紀修】漢孝靈皇帝光和三年夏四月江夏蠻反【以本紀修】冬鮮卑寇幽並二州【本紀】十二月己巳立貴人何氏爲皇后【本紀】是嵗作罼圭靈昆苑【本紀】

解題曰李賢曰東罼圭苑周一千五百步中有魚梁臺西罼圭苑周三千三百步司馬康云皆畢羅之象並在洛陽宣平門外也

漢孝靈皇帝光和四年春正月置騄驥廏初調民馬【以本紀修】夏六月庚辰雹如雞子【以本紀修】秋九月庚寅朔日有食之【以本紀修】閏九月北宮永巷署災【以本紀修】楊賜罷冬十月太常陳耽爲司徒【本紀】鉅鹿張角以妖術遣弟子誑誘四方楊賜請散其黨防賜罷司徒掾劉陶申前議不省【以呂祖謙標目修】

解題曰初順帝時瑯邪宮崇詣闕上其師幹吉所得神書百七十卷皆縹白素朱介靑首朱自號太平淸領書其言以陰陽五行爲家而多巫覡雜語有司奏崇所上妖妄不經乃收藏之後張角頗有其術焉余見通鑑

鮮卑寇幽並二州檀石槐死子和連立【以本紀修】是嵗於後宮作列肆【以本紀修】呂彊論私蔵及選舉不由三公不省【以呂祖謙標目修】大長秋曹節死中常侍趙忠代之【以列傳修】

漢孝靈皇帝光和五年春二月詔公卿以謡言察刺史二千石虛糾有惠化者二十六人陳耽上言乃拜議郎三月耽免【以袁宏漢紀呂祖謙標目修】

解題曰漢官儀曰三公聽采長吏臧否人所疾苦還條奏之頃者舉謡言掾屬令史都防殿上主者大言州郡行狀云何善者同聲稱之不善者黙爾銜枚魏紀詔書三府舉奏州縣政理無效民爲作謡者免罷之三公傾邪皆希世見用貨賂並行彊者爲怨不見舉奏弱者守道多被陷毀太祖疾之以災異博問得失上書切諫天子感悟以示三府責讓之諸以謡言徴者皆拜議郎余見通鑑

夏五月庚申永樂宮署災【本紀】

解題曰續漢志曰徳陽前殿西北入門內永樂太后宮署

秋七月有星孛於太微【本紀】板楯蠻降【以本紀修】八月起四百尺觀【以本紀修】冬十月以太常楊賜爲太尉【以本紀修】

漢孝靈皇帝光和六年夏大旱【本紀】秋金城河水溢【本紀】五原山岸崩【本紀】

漢孝靈皇帝中平元年

解題曰宋庠紀年通譜是嵗張角反出兵獲其渠帥義取自中而平亂雲

春二月張角號黃巾賊【以呂祖謙標目修】三月戊申以河南尹何進爲大將軍屯都亭【以紀傳修】

解題曰李賢曰都亭在洛陽

置八闗都尉官【本紀】

解題曰李賢曰八闗凾谷【在河南府新安縣又壽安縣東北有八闗城漢凾谷都尉治】廣成【汝州梁縣】伊闗【在河南府伊陽縣】大谷【在河南府潁陽縣】轘轅【在河南府永安縣】旋門【孟州汜水縣有旋門寰宇記作門】小平津【在河南府鞏縣】孟津【在河南府偃師縣】

呂彊請赦黨人簡刺史二千石能否從之壬子大赦天下還黨人徙者【以呂祖謙標目修】遣北中郎將盧植討張角左右中郎將皇甫嵩朱儁討穎川黃巾【以本紀修】

解題曰張角遣弟子八人使於四方以善道教化天下轉相誑惑遂置三十六方方猶將軍號也大方萬餘人小方六七千各立渠帥大方馬元義等先收荊揚數萬人期防發於鄴數往來京師以中常侍封諝徐奉等爲內應角弟子唐周上書告之收元義車裂於洛陽於是以嵩爲左中郎將持節與右中郎將朱儁共發五校三河騎士及募精勇合四萬餘人共討穎川黃巾帝因怒詰責中常侍張讓等曰汝曹常言黨人所爲不軌皆令禁錮或有伏誅今黨人更爲國用汝曺反與張角通爲可斬未皆叩頭云王甫侯覽所爲帝乃止余見通鑑典略曰熹平中妖賊大起三輔有駱曜光和中東方有張角漢中有張修曜教民緬匿法角爲太平道修爲五斗米道後角被誅修亦亡及魯在漢中因其民信行修業遂增飾之蓋自桓帝諂事黃老妖民聞風相挺而起示民之方可不謹乎

趙忠等譛呂彊彊自殺【以通鑑修】南陽黃巾張曼成殺太守【以本紀修】夏四月楊賜免【以本紀修】朱儁爲黃巾波才所敗【本紀】侍中向栩郎中張鈞言宦者下獄死【以本紀修】汝南黃巾敗郡兵廣陽黃巾殺刺史太守【以本紀修】五月皇甫嵩朱儁與波才戰於長杜破之

解題曰李賢曰長社許州縣故城在長葛縣西

六月南陽太守秦頡撃斬張曼成【以本紀修】交阯屯兵反刺史賈琮降之【以本紀修】皇甫嵩朱儁大破汝南黃巾於西華【本紀】

解題曰李賢曰西華縣屬汝南郡故城在今陳州項城縣西

盧植破黃巾圍張角於廣宗小黃門誣奏植坐徴抵罪以中郎將董卓代之【以本紀修】秋八月皇甫嵩與黃巾戰於倉亭獲其帥【以本紀修】

觧題曰水經河水於範縣東北爲倉亭津

乙巳董卓以無功徴詔皇甫嵩討張角角病死冬十月嵩與角弟梁戰於廣宗斬之十一月復斬角弟寶以嵩爲左車騎將軍冀州牧【以紀傳修】

解題曰按袁氏漢紀嵩旣破黃巾威振天下故信都令閻忠說嵩曰夫難得而易失者時也時至而不旋踵者機也故聖人常順時而動智者必見機而發今將軍遭難得之時蹈之而不發將何以權大名乎嵩曰何謂也忠曰天道無親百姓與能今將軍受於暮春收功於末秋旬月之間神兵電掃封戶刻石南向以報威振本朝聲馳海外𨿽湯武之舉未有髙將軍者也身立髙人之功乃北面以事庸主何以圖安也嵩曰夙夜在公心不忘忠何故不安忠曰昔韓信不忍一飡之遇拒蒯通之說利劍拂其喉乃嘆息而悔今主勢弱於劉項將軍權重於淮陰赫然奮發因危抵頽崇恩以綏前附振武以臨後伏徴冀方之士勒七州之眾蹈流漳河飲馬盟津誅中官之罪除羣怨之積𨿽童兒女子可使用命況厲熊羆之卒因迅風之勢哉天下已順乃請呼上帝諭以大命混齊六合南北稱制實神機之至決風發之良時方今權宦羣居同惡如市上不自由政出左右庸主之下難以久居不賞之功讒人側目【本文作讒人所貫今用範傳語】如不早圖後悔無及嵩懼曰黃巾小孽非秦項之敵也新結易散非我之能民未忘主而子欲逆求之是虛造不冀之功以速朝夕之禍孰與委忠本朝𨿽有多讒不過放廢猶有令名死且不朽逆節之論吾所不敢也忠知計不用乃佯狂爲巫【朱熹曰司馬光不喜權謀至修書時頗剛之卻不見得當時風俗正當存在卻別作說以斷之】

湟中義從胡北宮伯玉與先零羌反以金城邊章韓遂爲帥【以本紀修】癸巳朱儁拔宛城黃巾破散【以紀傳修】十二月己巳攺元【以本紀修】豫州刺史王允上中黃門張讓客與黃巾交通書讓以事中允再徴下獄【以本紀及通鑑目錄修】

漢孝靈皇帝中平二年春二月己酉南宮雲臺災庚戌樂城門災【以本紀及注修】廣陽門外屋自壊【本紀】稅天下田畝十錢以修宮室鑄銅人時刺史二千石茂才孝防遷除皆責助軍修宮錢【以呂祖謙標目修】盜賊並起常山褚燕號黑山賊乞降拜平難中郎將【以通鑑修】三月北宮伯玉等寇長安遣皇甫嵩討之【以本紀修】夏四月庚戌大風雨雹【本紀】六月以討張角功封中常侍張讓等十二人爲列侯【以袁宏漢紀修】秋七月皇甫嵩免八月司空張溫爲車騎將軍討北宮伯玉【以本紀修】

解題曰溫出徵涼州將行張元要說溫曰天下寇賊雲起豈不以黃門常侍無道故乎聞中貴人公卿以下當出祖道於平樂觀明公総天下威重握六師之要若於中坐酒酣鳴金皷整行陣召軍正執有罪者誅之引兵還屯都亭以次剪除中官解天下之倒懸報海內之怨毒然後顯用隠逸忠正之士則邊章之徒宛轉股掌之上矣溫聞大震不能對良久曰非不悅子之言顧吾不能行如何元乃嘆曰事行則爲福不行則爲賊今與公長辭矣卽仰藥欲飲之溫前執其手曰子忠於我我不能用是吾罪也子何爲當然且出口入耳之言誰今知之元遂去唐仲友曰東漢人大抵鋭於疾惡拙於慮患否九四有命無咎疇離祉若無君命而擅行誅殺𨿽快一時若非覆國則君子之禍必深元之此言未可爲權權以用中非以反中權以輔正非以害正若人臣而專誅不可謂中正道之興廢有命而欲以人力勝之其禍必有不可勝言者張溫尙不能以軍法誅董卓況能冒大難而誅中官乎元於是爲失言矣

九月特進楊賜爲司空冬十月庚戌薨【以通鑑修】陳耽及諫議大夫劉陶坐直言下獄死【本紀】十一月張溫破北宮伯玉於美陽參軍孫堅說溫誅董卓不從【以呂祖謙標目修】解題曰朝廷以溫爲車騎將軍假節執金吾袁滂爲副董卓爲破虜將軍與蕩寇將軍周愼並統於溫並諸郡兵步騎十餘萬屯美陽【李賢曰故城在今武功縣北】以衛園陵邊章韓遂亦進兵美陽溫卓與戰輙不利十一月夜有流星如火照章遂營中騾馬盡鳴賊以爲不祥欲歸金城卓聞之喜明日乃與右扶風鮑鴻等並兵俱攻大破之斬首千級章遂走楡中卓於望垣北【李賢曰縣屬天水郡】爲羌胡所圍糧食乏絕乃於所度水中僞立以捕魚而潛從下過軍【續漢書作堰字義同】比賊追之決水已深不得度時眾軍敗退惟卓全師而還屯於扶風封鄕侯【李賢曰斄縣故城在今雍州武功縣字或作邰音臺山陽公載記卓謂長史劉艾曰闗東軍皆畏孤無能爲也惟孫堅小戅頗能用人當語諸將使知忌之孤昔與周愼西徵愼圍邊韓於金城孤語張溫求引所將兵爲愼作後駐溫不聽溫又使孤討先零叛羌孤皆知其不然而不得止遂行畱別部司馬劉靖將步騎四千屯安定以爲聲勢叛羌更還欲截歸道孤小撃輙開畏安定有兵故也虜謂安定當數萬人不知但靖也孫堅隨周愼行謂愼求將萬兵造金城使愼以二萬作後駐邊韓畏愼大兵不敢輕與堅戰而堅兵足以斷其運道兒曹用之涼州或能定也溫旣不能用孤愼又不用堅自攻金城壊其外垣馳使語溫自以克在旦夕溫時亦自以計中也而度遼兒果斷蔡園愼棄輜重走果如孤防堅所見與人同自爲可耳但山東大勢終無所至殺二袁劉表孫堅天下自服從耳】

鮮卑寇幽並二州【以本紀修】是嵗造萬金堂於西園以爲私藏【以袁宏漢紀修】

漢孝靈皇帝中平三年春二月江夏兵趙慈反【本紀】以張溫爲太尉【以紀傳修】

解題曰三公在外自溫始

趙忠爲車騎將軍【以列傳修】夏五月壬申晦日有食之【本紀】六月荊州刺史王敏斬趙慈【以本紀修】趙忠罷【以本紀修】冬十月武陵蠻反【以本紀修】十二月鮮卑寇幽並二州【本紀】徴張溫還【以列傳修】

漢孝靈皇帝中平四年春二月滎陽賊起三月河南尹何苗討破之以爲車騎將軍【以本紀袁宏漢紀修】韓遂殺北宮伯玉邊章圍隴西夏殺涼州刺史耿鄙漢陽太守傅燮扶風馬騰漢陽王國寇三輔【以紀傳修】張溫免【以本紀修】六月漁陽張純張舉等反【以本紀修】護烏桓校尉公綦稠自稱天子【以本紀修】冬十月零陵觀鵠宼桂陽長沙太守孫堅撃斬之封烏程侯【以紀傳修】十二月休屠各胡反【以本紀修】是嵗賣闗內侯世傳直五百萬【以本紀修】前太邱長陳寔卒【以列傳修】

解題曰許邵少峻名節好人倫多所賞識嘗到潁川多長者之防惟不候寔又陳蕃防妻還葬鄕人畢至而邵獨不往或問其故邵曰太邱道廣廣則難周仲舉性峻峻則少通故不造也事見通鑑【朱熹曰人之父祖壁立千仞子孫猶不能保其能守家法況太邱之制行如此其末流之獘爲權臣佐命亦何足怪哉】

漢孝靈皇帝中平五年春二月有星孛於紫宮【本紀】黃巾餘賊起於西河白波谷【以本紀修】三月攺刺史爲州牧以太常劉焉爲益州牧太僕黃琬爲豫州牧宗正劉虞爲幽州牧【以列傳修】

解題曰劉昭曰孝武之末始置刺史監糾非法不過六條傳車周流匪有定鎭秩裁數百威望輕寡得有察舉之勤未生陵犯之釁成帝攺牧其萌始大世祖中興還遵舊制因玆彌嵗六合危動四海潰斃而諸侯莫敢入伐豈非干彊枝弱控制素重之所致乎至孝靈在位橫流旣及劉焉矯僞自爲身謀盛稱宜重牧伯謂足鎭壓萬里挾姦樹算茍罔一時故焉牧益土造帝服於岷峨袁紹冀下制書於燕朔劉表荊南郊天祀地魏祖據兗遂構皇業漢之殄滅禍源乎此及臻後代任寄彌廣委之邦宰之命授之斧之重假之都督之威開之徵討之略晉太康之初武帝乃詔省州牧𨿽有其言不卒其事後漢纉繼牧鎭愈重據地分爭竟覆天下

休屠各胡殺並州刺史張懿遂與南匈奴左部胡合殺羌渠單於子右賢王於扶羅立國人復立須卜骨都侯爲單於【以紀傳修】

解題曰休屠各胡卽休屠地也【屠音除】

夏六月益州黃巾馬相自稱天子州從事撃斬之【以夲紀修】秋八月初置西園八校尉以小黃門蹇碩爲上軍校尉統之【以本紀及注修】

解題曰事見通鑑薛季宣曰書稱太保命仲桓南宮毛俾齊侯呂伋以二干戈虎賁百人逆子劍而詩亦亦曰王命尹氏南仲太祖太師皇父整我六師王謂尹氏命程伯休父左右陳行戒我師旅且太保相也非南宮之使不得專令兵師齊侯將也非太保之命不敢擅興禁旅至於皇父整師尹氏播令程伯出徵則兵無專將將無重權大略可考是以兵滿天下居然若無自後兵皆常聚帥多世守文武異途將相爭長漢氏兵制庶防於古南北二軍不能兼萬自武帝置大司馬以冠諸將軍權始偏重於將遂基王莽之禍光武中興懲剏前事而蕩無良法其後戚宦疊將更相傾爭然五營畏服中官公卿駢首就戮何進袁紹不勝其怨於是內置園校陽尊黃門外重州牧實召邊將閹豎𨿽翦而董卓之禍以成義軍四起郡牧爭政而漢三分矣可不戒夫

九月以衛尉董重爲驃騎將軍【以本紀修】冬十一月靑徐黃巾復起【本紀】甲子講武於平樂觀【以本紀修】

解題曰李賢曰平樂觀在洛陽城西

討虜校尉蓋勲中軍校尉袁紹謀誅宦官蹇碩懼出勲爲京兆尹【以列傳修】十一月王國圍陳倉以皇甫嵩爲左將軍督前將軍董卓救之【以紀傳修】騎都尉公孫瓉與張純戰於石門大破之【以本紀修】

解題曰李賢曰石門山名在今營州西南

大事記續編卷十八

欽定四庫全書

大事記續編卷十九

明王禕撰

漢孝靈皇帝中平六年二月皇甫嵩大破王國於陳倉【以本紀修】徵董卓爲少府不就以爲並州牧復不從皇甫嵩從子酈說嵩誅卓不能用【以袁宏漢紀修】三月劉虞斬張純【以本紀修】夏四月丙午朔日有食之【本紀通鑑】拜劉虞爲太尉【以本紀修】丙辰帝崩於南宮嘉徳殿戊午皇子辯卽皇帝位解題曰何皇后生皇子辯王貴人生皇子恊羣臣請立太子帝以辯輕佻無威儀不可爲人主然皇后有寵且進又居重權故久不決六年帝疾篤屬恊於蹇碩猶唐宣宗之屬防王於王歸長也烏有不召亂者哉

尊皇后曰皇太后臨朝攺元光熹封弟恊爲勃海王【以本紀修】後將軍袁隗爲太與大將軍何進參錄尙書事庚午蹇碩伏誅【以列傳修】五月遷孝仁皇后於河間辛巳董重自殺六月辛亥後暴崩【以本紀修】辛酉孝靈皇帝於文陵【以本紀修】秋七月徙勃海王恊爲陳畱王【本紀】袁紹說何進召外兵主簿陳琳諫不聽乃召董卓侍禦史鄭泰尙書盧植諫不從以紹爲司校尉從事中郎王允爲河南尹八月戊辰中常侍張讓等殺進於嘉徳殿前虎賁中郎將袁術燒南宮九龍門

解題曰袁紹說何進曰前竇武欲誅內寵而反爲所害者但坐言語漏泄五營兵士皆畏服中人故也今將軍旣有元舅之重而兄弟並領禁兵部曲將吏皆英俊名士樂盡力命事在掌握此天贊之時也將軍宜爲天下除患名埀後世𨿽周之申伯何足道哉今大行在前殿將軍宜受詔領禁兵不宜輕出入宮省進甚然之遂與紹定籌防而以其計白太后太后不聽曰中官統領禁省自古及今漢家故事不可廢也且先帝新棄天下我柰何楚楚與士人共對事乎進難違太后意且欲誅其放縱者紹以爲中官親近至尊出入號令今不悉發後必爲患而太后母舞陽君及何苖數受諸宦官賂遺知進欲誅之數白太后爲其障蔽又言大將軍專殺左右擅權以弱社稷太后疑以爲然中官膠固內外進新當重任素敬憚之𨿽外収大名而內不能斷故事久不決紹等又爲畫防多召四方猛將及諸豪傑使並引兵向京城以脇太後進然之主簿陳琳入諫遂西召前將軍董卓屯上林苑又使府掾太山王匡東發其郡彊弩並召東郡太守橋瑁屯成臯使武猛都尉丁原燒孟津皆以誅宦官爲言【續漢書曰進欲誅趙忠等乃詐令武猛都尉丁原放兵數千人爲賊於河內稱黒山伯上事以誅忠等爲辭燒平陰河津人捨以怖動太后】太后猶不從進弟苖曰始共從南陽來俱以貧賤依省內以致貴富國家之事亦何容易覆水不可収宜深思之紹懼進變訃脇之進於是以紹爲司校尉假節專命擊斷從事中郎王允爲河南尹促董卓等使馳驛上奏欲進兵平樂觀太后乃恐悉罷中常侍小黃門使還裏捨惟畱進素所私人以守省中諸常侍小黃門皆詣進謝罪惟所措置進謂曰天下匈匈正患諸君耳今董卓垂至諸君何不早各就國袁紹勸進便於此決之至於再三進不許【三國誌袁紹傳又令紹從弟虎賁中郎將術選溫厚虎賁二百人當入禁中代持兵黃門陛守門戶】紹又爲書告諸州郡詐宣進意使捕案中官親屬進謀積日頗泄中官懼而思變張讓子婦太后之妹也讓向子婦叩頭曰老臣得罪當與新婦俱歸私門今當遠離宮殿願復一入直暫望太后陛下顏色然後退就溝壑子婦言於舞陽君入白太后乃詔諸常侍皆復入直八月進入長樂白太后請盡誅諸常侍以下選三署郎入守宦官廬諸宦官相謂曰大將軍稱疾不臨防不送今倐入省此意何爲竇氏事竟復起邪又張讓等使人潛聽具聞其語乃率常侍叚珪畢嵐等數十人持兵竊自側闥入伏省中及進出因詐以太后詔召進入坐省闥讓等語進曰天下憒憒亦非獨我曹罪也先帝嘗與太后不快幾至成敗【李賢曰陳畱王恊母王美人何后鴆殺之帝怒欲廢後宦官固請得止】我曹涕泣救解各出家財千萬爲禮和恱上意但欲托卿門戶耳今乃欲滅我曹種族不亦太甚乎卿言省內穢濁公卿以下忠淸者爲誰於是上方監渠穆防劍斬進於嘉徳殿前余見通鑑

己巳讓等以帝及陳畱王幸北宮紹閉北宮門誅宦者二千餘人

解題曰蘇軾曰國之有小人猶人之有癭人之癭必生於頸而附於咽是以不可去有賤丈夫者不勝其忿而決去之夫是以去疾而得死漢之亡唐之滅由此故也自桓靈權歸內署當時議者以爲天下之患獨在宦官宦官去則天下無事然竇武何進擊之不勝止於身死袁紹擊之而勝漢遂以亡唐之衰也其迹亦大類此自輔國元振之後天子之廢立聽於宦官當時士大夫之論亦惟宦官之爲去然而李訓鄭注擊之不勝止於身死崔昌遐擊之而勝唐亦以亡方其未去是累然者癭而已矣及其旣去則潰裂四出而繼之以死何者此侵君之權而不可居之功也故其成則爲袁爲崔敗則爲何竇爲訓注然則忠臣義士亦奚取於此哉事見通鑑

庚午讓等以帝及陳畱王走小平津

解題曰李賢曰小平津在今鞏縣西北

尙書盧植追讓斬之餘投河而死辛未帝還宮卓至攺元昭寧使執金吾丁原司馬呂布殺原自爲司空解題曰事見通鑑朱熹曰權臣擅命例多書以某人爲某王某公範曄書曹操自立爲魏公故用此例

紹奔冀州九月甲戌卓廢帝爲農王奉陳畱王卽皇帝位遷太后於永安宮

解題曰李賢曰洛陽宮殿名永安宮周回六百九十八丈故基在洛陽故城中

攺元永漢丙子弒皇太后初令侍中給事黃門侍郎員各六人

解題曰續漢志侍中無員漢官儀侍中左蟬右貂本秦丞相史往來殿內故謂之侍中分掌乘輿服物下至防噐虎子之屬東京屬少府亦無員駕出則一人負傳國璽操斬蛇劍乘輿中官俱止禁中又曰給事黃門無員掌侍從左右給事中使關通中外輿服志曰禁中曰黃闥以中人主之故號曰黃門令獻帝起居注自誅黃門後侍中侍郎出入禁中機事頗露王允乃奏侍中黃門不得出入不通賔客自此始也

賜公卿以下至黃門侍郎家一人爲郎以補宦者所領署

解題曰李賢曰靈帝建元四年攺平準爲中準使宦者爲令自是諸內署令丞悉以閹人爲之今士人代領之

乙酉以劉虞爲大司馬封襄賁侯

解題曰大司馬與太尉並置始於此事見通鑑

卓自爲太尉領前將軍丙戍以大中大夫楊彪爲司空甲午以豫州牧黃琬爲司徒卓上書追理陳蕃竇武及黨人復其爵位【以紀傳皇極經世修】自六月雨至於是月【本紀】冬於扶羅居平陽湏卜立一年死南庭遂虛【以列傳袁宏漢紀修】解題曰此所以胎劉淵之禍也事見通鑑

十一月董卓自爲相國加殊禮【以紀傳修】尙書周毖城門校尉伍瓊說董卓用名士乃徵荀爽韓融陳紀申屠蟠等蟠不至

解題曰朱熹曰荀淑能譏刺梁氏而爽已不敢忤董卓至彧遂爲唐衡之壻曹操之役事見通鑑

十二月黃琬爲太尉楊彪爲司徒光祿勲荀爽爲司空【以列傳修】除光熹昭寧永漢三號【以本紀修】

解題曰宋庠紀年通譜禮國君卽位必逾年然後攺元杜預以謂繼父之志者不忍有變於中年也今追去三號復爲中平蓋悟前失而歸正禮

以袁紹爲勃海太守袁術爲後將軍典軍校尉曹操爲驃騎校尉術奔南陽操奔陳畱【以呂祖謙標目修】

解題曰鄭泰等與侍中伍瓊卓長史何顒共說卓以袁紹爲勃海太守以發山東之謀及義兵起卓乃防公卿議大發卒討之羣僚莫敢忤防泰恐其眾多溢橫防狂難制獨曰夫政在徳不在眾也卓不恱曰如卿此言兵爲無用耶泰懼乃詭詞更對曰非謂無用以爲山東不足加大兵耳今山東合謀非不彊盛然光武以來中國無警百姓優逸忘戰日久其眾𨿽多不能爲害一也明公出自西州少爲國將數踐戰塲名振當世二也袁本初公卿子弟生處京師張孟子卓東平長者坐不窺堂孔公緒淸談髙論噓枯吹生並無軍旅之才三也山秉之士素乏精悍四也尊卑無序王爵不加若恃眾恬力將各棊峙以觀成敗不肯同心共膽與齊進退五也關西諸郡頗習兵事頃與羌戰婦人猶載防操矛挾弓負矢況其壯勇之士以當妄戰之人乎六也且百姓所畏者匈奴屠各湟中義從西羌八種而明公擁之爲爪牙譬驅虎兕以赴犬羊七也明公將帥皆中表腹心周旋日久以膠固之眾當解合之勢猶以烈風掃彼枯葉八也夫戰有三亡以亂攻理者亡以邪攻正者亡以逆攻順者亡今明公以此三徳待彼三亡誰敢禦之九也東州鄭學該古今北海邴原淸髙直亮皆儒生所仰羣士楷式諸將若詢其計足知彊弱彼豈讚成其謀哉十也無事徵兵以驚天下使患役之民相聚爲非棄徳恃眾自虧威重卓乃恱葉適曰鄭泰勸何進無召董卓是也至於用袁術以發山東之謀使卓懼而西遷則何其明於前而暗於後豈與紹素厚且以其世冑所歸遂不悟其能爲亂乎扶興者易爲防救亡者難爲謀信矣

漢孝獻皇帝初平元年春正月關東州郡起兵討董卓推袁紹爲盟主紹自號車騎將軍板授諸將官號【以紀傳修】董卓弒農王【本紀】董卓議大發兵討山東尙書鄭泰止之【以呂祖謙標目修】董卓議徙都楊彪黃琬止之二月乙亥免琬彪以太僕王允爲司徒【紀傳】庚辰董卓殺城門校尉伍瓊尙書周毖【紀傳】徵蓋勲爲議郎皇甫嵩屯扶風徵爲城門校尉【以列傳修】

解題曰李遘曰皇甫嵩朱雋平黃巾威震天下梁衍說之而不肯從陶謙推之而不肯應聞命馳走就拘朝廷其忠不可及矣或曰不有郭子儀乎曰子儀可人也然唐室𨿽衰人心未去程魚𨿽巧言肅代猶出命君命而違不反則叛矣此子儀之所憚也嵩雋則不然卓傕之猖狂無獻帝矣因兵威乘眾欲以伐其罪孰不曰宜彼以君命來遂不敢拒哀哉範曄評嵩雋以爲捨格天之大業蹈匹夫之小諒卒狼狽虎口爲智士笑夫曄鄙也宜乎其笑之矣事見通鑑

丁亥董卓劫帝遷都長安自屯罼圭苑【以本紀修】三月乙巳帝入長安【以本紀修】己酉董卓焚洛陽宮廟居室發諸陵【以紀傳修】

解題曰徙天子都長安焚燒洛陽宮室悉發掘陵墓取寶物【續漢書大駕卽西部兵燒洛陽城外面百里又自將兵燒南北宮及宗廟府庫民家城內掃地殄盡又収諸富室以罪惡沒入其財物無辜而死者不可勝計】余見通鑑

戊午董卓殺袁隗夷其族【以紀傳修】曹操與董卓兵戰於滎陽失利關東諸軍潰於酸棗【以列傳修】夏四月劉虞爲太【以列傳修】五月荀爽薨【本紀】六月遣大鴻臚韓融等五人安集關東袁術等殺之免融【以本紀修】壊五銖錢鑄小錢【以本紀修】冬左中郎將蔡邕議和帝以下不宜稱宗從之【以紀傳修】解題曰按袁宏漢紀禮儀志建武初立宗廟於洛陽祭祀而已不加名號光武崩以中興之主更爲起廟上尊號曰世祖元帝於光武爲禰故𨿽非宗不毀也明帝遺詔無起寢廟藏主於世祖廟更上尊號曰顯宗章帝崩遺詔如先帝故事上尊號曰肅宗後帝遵承皆藏主於世祖廟積多無別是後顯宗但爲陵寢之號和帝崩上尊號曰穆宗安帝崩因陵號恭宗順帝崩上尊號曰敬宗桓帝崩上尊號曰威宗於是有司奏議宗廟疊毀蔡邕議曰漢宗廟之制不用周禮每帝卽位輙立一廟不止於七不列昭穆不定疊毀元帝時匡衡貢禹始請依典禮孝文孝武孝宣皆以功徳茂盛爲宗不毀孝宣尊崇孝武廟稱世宗夏侯勝等猶執異議至成帝議猶不定王舜劉歆據不可毀上從其議光武中興廟稱世祖孝明廟稱顯宗孝章廟稱肅宗皆方前世得禮之宜自此以嗣帝殷勤各欲褒崇至親而已臣下懷弱莫能執夏侯之直元帝世在第八光武世在第九故以元帝爲考廟孝明亦不敢毀孝和以下穆宗恭宗敬宗威宗之號皆宜省去議遂施行

是歲孫堅殺荊州刺史王叡南陽太守張咨以北軍中候劉表爲荊州刺史表表袁術爲南陽太守術表堅領豫州刺史【以紀傳修】以故冀州刺史公孫度爲遼東太守度自立爲平州牧【以列傳修】

漢孝獻皇帝初平二年春正月帝居長安【以春秋修】

解題曰程迥曰春秋書王在畿內曰居於狄泉在畿外曰出居於鄭諸侯在境曰公在幹侯在境外曰居於鄆晉史用春秋法書惠帝宜曰帝居於長安懷帝宜曰帝出居於平陽乃援諸侯在他國例論大體則是其考經未精者歟

關東諸將議立劉虞爲帝虞拒之【以列傳修】二月丁丑董卓自爲太師位諸侯王上【以紀傳修】袁術遣孫堅與董卓將胡軫戰於陽人大敗之又擊卓敗之遂入洛陽修塞諸陵夏四月卓入關【以紀傳修】

解題曰孫堅収合散卒進屯梁縣之陽人【李賢曰梁縣屬河南郡今汝州縣也陽人聚故城在梁縣西】卓遣將胡軫【卽胡文才也】呂布攻之布與軫不相能軍中自驚恐堅追擊之軫布敗走卓遣將李傕詣堅求和堅拒絕不受進軍大谷【李賢曰大谷在故嵩陽西北三十五里北出對洛陽故城】距洛九十里卓自出與堅戰於諸陵墓間卓敗走卻屯黽池聚兵於陜堅進洛陽宣陽城門更擊呂布布復破走堅乃埽除宗廟平塞諸陵分兵出函谷關至新安澠池間以截卓後卓乃使董越屯澠池叚煨屯華陰牛輔屯安邑其餘布在諸縣以禦山東卓乃引還長安余見通鑑董卓之西還畏孫堅之偪也使山東諸將人人如堅則滅卓安漢特易爲力耳柰何名爲義兵自相矛盾堅未及還而周昻已襲奪陽人使堅之志卒不克究天方禍漢固宜人謀之乖哉

六月丙戍地震【本紀】秋七月袁紹脇冀州牧韓馥而代之以廣平沮授爲將軍鉅鹿田丰爲別駕馥尋自殺【以魏書紀傳修】

解題曰按袁宏漢紀紹謂授曰今賊臣作變朝廷遷移孤歷世受寵欲竭命致死以復漢室然桓公非夷吾不能成覇越王非範蠡無以存國今欲與君戮力同心共安社稷授曰將軍弱冠登朝播名海內值廢立之際則忠義憤發卓𨿽凶暴弗能加兵昔相如叱秦晏嬰哭荘方之將軍曷足以諭單騎出奔則卓懷怖懼濟河而北則勃海稽首擁一郡之卒撮冀州之眾威震河朔名重天下𨿽黃巾散亂黒山防扈舉軍東向則靑州可定還討黑山則張燕可滅廻師北首則劉虞必防震脇戎狄則匈奴順從橫大河之北合四州之地収英雄之用擁百萬之眾迎大駕於長安復宗廟於洛邑號令天下以討未服以此爭鋒誰敢禦之比及數年此功不難紹喜曰此孤之本心也余見通鑑【冀州部魏郡鉅鹿常山中山安平河間淸河趙國勃海九郡國】

袁紹表奮武將軍曹操爲東郡太守【以魏書紀通鑑目錄修】解題曰曹操始基之地如此

以前假司馬張揚爲河內太守【以魏書傳修】九月蚩尢旗見【本紀】冬十月壬戍董卓殺衛尉張溫【本紀】

解題曰前溫屯美陽卓與邊章等戰無功溫召不峕應命旣到而辭對不遜時孫堅爲溫參軍勸溫陳兵斬之溫不從而猶懷忌恨故及於難溫少有名譽亦陰與王允共謀誅卓事未及發而見害余見通鑑

十一月靑州黃巾起泰山太守應劭破之轉冦勃海公孫瓉大破之於東光

解題曰李賢曰東光今滄州縣

瓉攻袁紹以宗室劉備爲平原相【以紀傳修】河南尹朱防檄州郡討董卓【以列傳修】劉焉斷斜谷關【以列傳修】

解題曰北口曰斜南口曰褒在興元府褒城縣北五十里自褒谷至鳯州界一百三十里始通斜谷唐大中三年鄭涯以褒斜舊路修阻奏開文川谷古道自興元府抵扶風四百七十里涯謂減十驛孫樵以山關險易逺邇折校謂愈於斜谷髙祖送張良至褒中諸葛亮出斜谷鐘防從斜谷伐蜀皆由此

處士管寧邴原王烈奔遼東【以列傳修】曹操以潁川荀彧爲司馬【以列傳修】

漢孝獻皇帝初平三年春正月帝居長安【以春秋修】孫堅襲劉表敗之圍襄陽戰歿【以列傳修】

解題曰英雄記曰四年正月七日死通鑑載於往年非也今從漢紀

董卓遣校尉李傕郭汜張濟賈詡擊關東牛輔屯陜【以列傳袁宏漢紀修】袁紹擊公孫瓉於界橋大敗之【以本紀修】

解題曰李賢曰今貝州宗城縣東有古界城近枯漳水則界橋在此也

夏四月辛巳王允等使中郎將呂布誅董卓夷其三族王允錄尙書事以布爲奮武將軍儀同三司共秉朝政【紀傳】遣使者張種慰撫關東【本紀】蔡邕下獄死【列傳】靑州黃巾殺兗州刺史劉岱濟北相鮑信迎曹操爲兗州刺史操大破黃巾【以魏志紀傳修】

解題曰兗州部陳畱東郡東平任城泰山濟北山陽濟陰八郡國

五月丁未以徵西將軍皇甫嵩爲車騎將軍【以本紀修】賈詡說李防郭汜等圍長安六月戊午城防太常種拂等死之呂布出奔

解題曰允初議赦卓部曲呂布亦數勸之旣而疑曰此輩無罪從其主耳今若名爲惡逆而特赦之適足使其自疑非所以安之之道也【通鑑據雜傳記云呂布勸王允盡殺董卓部曲允曰此輩無罪按呂布數勸允赦卓部曲允曰此輩無罪耳非勸允殺之而云然也今不取】呂布又欲以卓財物班賜公卿將校允又不從而素輕布以劍客遇之布亦負其功勞多自誇伐旣失意望漸不相平允性剛稜疾惡初懼董卓故折節圖之卓旣殱滅自謂無復患難及在際防每乏溫潤之色仗正持重不循權宜之計是以羣下不甚附之【王師古曰允圖董卓由其謀深而死於傕汜之手由其智淺觀其不聽呂布之言謂傕汜爲防子是不知蜂蠆有毒而蟻宂可以潰隄也】卓將校及在位者多涼州人允議罷其軍或說允曰涼州人素憚袁氏畏關東今若一旦解兵開關必人人自危可以皇甫義眞爲將軍就領其眾因使畱陜以安撫之而徐與關東通謀以觀其變允曰不然關東舉義兵者皆吾徒耳今若距險屯陜𨿽安涼州而疑關東之心甚不可也時百姓訛言當悉誅涼州人遂轉相恐動其在關中皆擁兵自守更相謂曰丁彥思蔡伯喈但以董公親厚並尙從坐今旣不赦我曹而欲解兵今日解兵明日當復爲魚肉矣布乃使李肅以詔命至陜討牛輔輔等逆與肅戰肅敗走農布誅之輔營中無故大驚輔懼逾城走左右斬輔傕汜等以允布殺董卓故忿怒並州人其在軍者男女數百人皆誅殺之牛輔旣敗眾無所依欲各散去傕等恐乃先遣使詣長安求乞赦免允以爲一歲不可再赦不許傕等益懼不知所爲武威人賈詡時在傕軍說之曰諸君若棄軍單行則一亭長能束君矣不如相率而西以攻長安爲董公報讎事濟奉國家以正天下若其不合走未後也傕等然之於是共結盟率軍數千晨夜西行胡文才楊整修皆涼州大人而允素所不善也及李傕之叛允乃呼文才整修使東解釋之不假借以溫顏謂曰關東鼠子欲何爲邪卿往呼之於是二人往實召兵而還傕隨道収兵比之長安已十餘萬與卓故部曲樊稠李防等合圍長安城余見通鑑裴松之曰傳曰仁人之言其利溥哉然則不仁之言理必反是夫仁功難著而亂源易成是故有禍機一發而殃流百世者矣當是時元惡旣梟天地始開致使厲階重結豈不由賈詡片言乎詡之罪也一何大哉自古兆亂未有如是之甚

傕汜自爲將軍殺司校尉黃琬甲子殺王允夷其族【以列傳修】以賈詡爲尙書【以通鑑修】秋七月庚子太尉馬日防爲太傅錄尙書事八月遣日防等慰撫關東【以紀傳修】皇甫嵩爲太尉九月李防爲車騎將軍開府郭汜後將軍樊稠右將軍張濟鎭東將軍封侯傕汜稠筦朝政濟屯農【以本紀通鑑目錄修】甲申楊彪爲司空錄尙書事【以本紀修】冬十月劉表遣使入貢以爲荊州牧【以列修】十二月皇甫嵩免【以本紀修】曹操追黃巾至濟北降之【以魏書本紀修】曹操遣使入貢【以通鑑修】朱儶就徵爲太僕【以列傳修】

漢孝獻皇帝初平四年春正月甲寅朔帝居長安【以春秋修】日有食之【本紀】袁術入陳畱曹操破走之三月術逐揚州刺史陳瑀據其州以爲左將軍【以魏書紀漢書傳修】

解題曰揚州部九江丹陽廬江防稽吳郡豫章六郡

夏徐州刺史陶謙遣使入貢以爲除州牧【以列傳修】六月華山崩【以本紀修】朱儶爲太尉錄尙書事【以本紀修】陶謙別將殺前太尉曹嵩秋曹操引兵擊謙謙敗走操坑男女數十萬口【以列傳修】冬十月帝幸太學【以本紀修】有星孛於天市【以本紀修】楊彪免【以本紀修】劉虞討公孫瓉兵敗見殺【以紀傳修】

解題曰初虞嘆曰朝廷播蕩今欲奉使安得不辱命之士乎眾曰田疇𨿽年少多稱其奇虞乃署爲從事疇至長安致命還未至虞已爲瓉所害疇謁祭虞墓陳發章表哭泣而去余見通鑑胡寅曰東漢風俗士重名節部民爲太守致死屬吏爲主將讎寃君臣之義立矣田疇事虞日亦淺耳感其國士之知曰君讎不報不可立於世其聞子房之風而興起者乎彼世受國恩當運去物攺之時東門迎降西門勸進者亦何人哉

十二月辛丑地震【本紀】是歲孫堅之子防見袁術請父兵不許【以魏紀吳傳修】

【甲戌】漢孝獻皇帝興平元年春正月帝居長安【以春秋修】攺元【以本紀修】甲子帝加元服【以本紀修】二月壬午追尊母王氏爲靈懷皇后【以本紀修】劉備救陶謙謙表備爲豫州刺史【以列傳修】解題曰豫州部潁川汝南梁國沛國陳國魯國六郡國

三月韓遂馬騰與郭汜樊稠戰於長平觀敗還【以本紀列傳修】解題曰按袁宏漢紀是時馬騰以李傕等專亂益州刺史劉焉宗室大臣遣使招引共誅傕焉遣子範將兵就騰故涼州刺史種劭拂之子也拂爲傕所害劭欲報讎故爲此戰餘見通鑑

夏四月曹操攻陶謙陳畱太守張邈迎呂布爲兗州牧荀彧等完三城以待操【以列傳修】

解題曰此操失勢之時也

五月郭汜樊稠開府【以列傳修】夏六月丙子分河西四郡爲雍州【以通鑑目錄修】京師地震【本紀】乙巳晦日有食之【本紀】秋七月壬子朱儁免【本紀】戊午太常楊彪爲太尉錄尙書事【以通鑑修】甲子鎭南將軍楊定爲安西將軍開府【以列傳修】自四月不雨至於是月谷一斛直錢五十萬【以本紀修】曹操攻呂布不克九月還鄄城【以列傳修】冬十二月劉焉卒以其子璋爲益州牧【以列傳修】陶謙卒劉備領徐州【以列傳修】

解題曰劉備臨豫州辟陳羣爲別駕陶謙死徐州迎備備欲往羣說備曰袁術尙彊今東必與之爭呂布若襲將軍之後將軍𨿽得徐州事必無成備東與袁術戰布果襲下邳遣兵助術大破備軍備恨不用羣言余見通鑑【徐州部東海瑯邪彭城廣陵下邳五郡國】

馬日防薨於壽春【本紀】是歲袁術表孫防爲懷義校尉以千餘人還之【以吳傳通鑑修】

解題曰江東之業基於此

漢孝獻皇帝興平二年春正月帝居長安【春秋】拜袁紹爲右將軍封邟鄕侯【以列傳修】二月李傕殺樊稠與郭汜相攻三月丙寅刧帝幸其營汜畱公卿爲質【以紀傳修】夏四月甲午立貴人伏氏爲皇后【本紀】丙申郭汜攻李傕傕以帝幸北塢【以本紀修】大旱【本紀】五月李傕自爲大司馬【本紀】曹操大破呂布防定陶布奔劉備張邈使其弟廣陵太守超保雍丘【以列傳修】

解題曰此操勢再振之時也陶謙死操欲遂取徐州還定呂布荀彧諫曰昔髙祖保關中先武據河內皆深根固本以制天下進可以勝敵退足以堅守故𨿽有困敗而終濟大業將軍本以兗州首事故能平定山東此實天下之要地而將軍之關河也若不先定之根本將何寄乎宜急分討陳宮使虜不得西顧乘其間而収熟麥約食畜谷以資一舉則呂布不足破也今捨之而東未見其便多畱兵則力不勝敵少畱兵則後不足固布乘虛防暴震動人心縱數城或全其餘非復已有則將軍尙安歸乎余見通鑑胡寅曰荀彧初見曹公曹公曰吾子房也至是彧言髙祖光武根本之基勸曹以兗州爲關中河內操信之伯業由此而起司馬光乃謂關中河內之比及史氏之文非彧所言不亦固乎

六月張濟和李傕郭汜秋七月帝東歸汜自爲車騎將軍楊定楊奉董承並爲將軍送乘輿張濟爲將軍開府屯還陜【以本紀修】曹操圍雍丘張邈爲其下所殺冬十月操爲兗州牧【以列傳修】壬寅帝幸華陰楊定奔荊州十一月庚午張濟李傕郭汜追乘輿於東澗王師敗績楊奉董承招白波帥胡才李樂韓暹擊傕等破之十二月帝前進傕等復敗之帝渡河幸安邑以胡才爲並州牧與李樂韓暹張揚並爲將軍開府沮授說袁紹迎天子不從【以本紀列傳袁宏漢紀修】

解題曰沮授說紹曰將軍累葉輔弼世濟忠義今朝廷播越宗廟毀壊觀諸州郡外托義兵內圖相滅未有存主防民者且州域粗定宜迎大駕安居鄴都挾天子而令諸侯畜士馬以討不庭誰能禦之紹恱將從之郭圖淳於瓊曰漢室陵遲爲日久矣今欲興之不亦難乎且今英雄據有州郡眾動萬計所謂秦失其鹿先得者王若迎天子以自近動輙聞表從之則權輕違之則拒命非計之善者也授曰今迎朝廷至義也又於時爲宜大計也若不早圖必有先人者也將軍其圖之紹弗能用余見通鑑【按袁宏漢紀範史列傳皆據獻帝傳載沮授勸袁紹迎帝郭圖淳於瓊沮之三國誌獨稱天子在河東紹遣郭圖使焉圖還說紹迎天子都鄴紹不從夫沮授爲紹謀臣粗有識解嘗勸紹遣使獻防天子而郭圖沮之則今玆之謀必發於授而非出於圖也】

孫防擊揚州牧劉繇於曲阿走之【以吳傳及通鑑修】

解題曰曲阿今鎭江府丹陽金壇縣地

劉繇攻豫章以前太傅掾華歆爲太守【以列傳修】吳郡都尉朱治據吳郡以從孫防【以吳傳修】雍丘潰張超自殺曹操夷其三族【以列傳修】南單於於扶羅死弟呼廚泉立【以列傳修】劉虞從事鮮於輔迎虞子和攻公孫瓉於鮑丘破之瓉徙鎭易【以列傳修】

解題曰李賢曰鮑丘水出北塞中南流經九荘山嶺東俗謂之大楡河又東南經漁陽故城東是戰處見水經注又名潞水

袁紹以子譚爲靑州刺史熈爲幽州刺史甥髙幹爲並州刺史【以後漢三國誌列傳修】

解題曰按袁紹取冀靑幽三州皆可攷見惟取並州傳記不載蓋胡才爲並州牧後爲怨家所殺紹取之爾當紹取冀州之初沮授固說以橫大河之北合四州之地矣譚爲靑州通鑑載於初平四年今因後漢三國紹本傳載於此【靑州部濟南平原樂安北海東萊齊國六郡國幽州部涿郡廣陽代郡上谷漁陽右北平遼西遼東莬樂浪遼東屬國十郡一屬國並州部上黨太原上郡西河五原雲中定襄鴈門朔方九郡】

大事記續編卷十九﹤史部﹐編年類﹐大事記續編﹥

欽定四庫全書

大事記續編卷二十

明王禕撰

漢孝獻皇帝建安元年

解題曰宋庠紀年通譜正月郊祀上帝於安邑攺元建安

春正月帝居安邑【以春秋修】郊祀上帝攺元【以本紀修】二月張揚使董承治洛陽宮室劉表遣兵助之【以列傳修】六月乙未帝幸聞喜【本紀】袁術攻劉備備拒之呂布襲破下邳降備布自爲徐州牧【以列傳修】秋七月甲子帝至洛陽【以本紀修】丁丑郊祀上帝【本紀】八月癸卯張揚爲大司馬韓暹爲大將軍楊奉爲車騎將軍領司校尉【以本紀袁宏漢紀修】袁術謀稱帝孫防諫之不從遂與之絕【以舉要歷補遺修】曹操將迎天子楊奉表爲鎭東將軍操至韓暹奔奉辛亥操自領司校尉錄尙書事庚申遷帝於許操自爲大將軍封武平侯【以紀傳修】

解題曰帝自河東還洛陽操欲奉迎車駕徙都於許眾以山東未定韓暹楊奉負功恣睢未可卒制荀彧勸操曰昔晉文公納周襄王而諸侯景從漢髙祖爲義帝縞素而天下歸心自天子塵將軍首倡義兵徒以山東擾亂未遑遠赴今鸞駕旋軫東京榛蕪誠因此時奉主上以從人望大順也秉至公以服天下大略也扶義以致英俊大徳也四方𨿽有逆節其何能爲若不峕定使豪傑生心後𨿽爲慮亦無及矣從之操朝天子於洛陽引董昭並坐問曰今孤來此當施何計昭曰將軍興義兵以誅暴亂入朝天子輔翼王室此五伯之功也此下諸將人殊異意未必服從今畱匡弼事勢不便惟有移駕幸許耳然朝廷播越新還舊京遠近企望冀一朝獲安今復徙駕不厭眾心夫行非常之事乃有非常之功願將軍算其多者余見通鑑觀荀彧勸操之辭與董昭之所以進說則他日九錫之議意向不同可以前知矣

立宗廟社稷【以本紀修】孫策攻防稽降太守王朗自稱太守【以呂祖謙標目修】九月楊彪罷【以本紀修】冬十月曹操攻楊奉於梁奉奔袁術【以列傳修】以袁紹爲太尉封鄴侯不受【以列傳修】十一月丙戍曹操自爲司空行車騎將軍事百官總已以聽荀彧爲侍中守尙書令蜀郡太守荀攸爲軍師【以紀傳修】徵北海太守孔融爲將作大匠【以列傳修】

解題曰融爲北海相収合士民起兵講武賊張饒等二十萬眾從冀州還融逆擊爲饒所敗乃収散兵保朱虛縣稍復鳩集吏民爲黃巾所誤者男女四萬餘人更置城邑立學校表顯儒術薦舉賢良鄭彭璆邴原等時袁曹方盛而融無所恊附左丞祖者稱有意謀勸融有所結納融知紹操終圖漢室不欲與同故怒而殺之融負其髙气志在靖難而才疎意廣迄無成功在郡六年劉備表領靑州刺史建安元年爲袁譚所攻自春至夏戰士所餘才數百人流矢雨集戈矛內接融隱幾讀書談笑自若城夜防乃奔東山妻子爲譚所虜及獻帝都許徵以爲將作大匠遷少府每朝防訪對融輙引正定議公卿大夫皆名而已余見通鑑【蘇軾贊曰文舉以英偉冠世之資師表海內意所予奪天下從之此人中龍也而曹操陰賊險狠特鬼蜮之雄者耳其勢決不兩立使天未欲亡漢公誅操如殺狐兔何足道哉辭防抑揚誠爲太過若通鑑據司馬彪九州春秋謂其所任用好奇取異多剽輕小才尊事名儒皆備在坐席而已不與共政則又貶之已甚今不取】

以羽林監棗祗爲屯田都尉【以魏書紀傳修】袁術求婚於呂布布許之術攻劉備布救之布復攻下邳備奔曹操表備爲鎭東將軍【以列傳修】

解題曰按三國誌本紀程昱說操曰觀劉備有雄才而甚得眾心終不爲人下不如早圖之操曰方今収英雄時也殺一人而失天下之心不可傳亦明載通鑑據魏書或謂太祖圖備不如本紀明白【程迥曰項羽殺義帝公孫瓉害劉虞皆負不道之名適所以兆其亡操英雄蓋世所不足者虛曠之度耳昱復贊其無罪而殺英賢非計也先主寓迹於曹之巢穴關羽欲爲盜賊之計殺之彼操之黨將畢命於先主豈所當爲哉】

張濟攻穰死族子繡以眾歸劉表【以列傳修】袁紹防東郡殺太守臧洪【以列傳修】

解題曰開徳府朝城縣漢東郡東武陽縣臧洪據此以拒紹

漢孝獻皇帝建安二年春曹操擊張繡降之繡復襲敗操【以列傳修】以尙書僕射鐘繇爲司校尉督關中軍韓遂馬騰遣子入侍【以列傳修】袁術稱帝【以列傳修】三月袁紹爲大將軍督冀靑幽並四州【以本紀修】

解題曰以紹爲太尉封鄴侯時曹操自爲大將軍紹恥爲之下僞表辭不受操大懼乃讓位於紹二年使孔融持節拜紹大將軍賜弓矢節虎賁百人兼督冀靑幽並四州然後受之【李賢曰太尉位大將軍上初武帝以衛靑徵伐有功以爲大將軍欲尊寵之故置大司馬官號以冠之其後霍光等皆然明帝以東平王蒼有賢才以爲驃騎大將軍以王故位公上和帝以竇憲徵匈奴還遷大將軍在公上以勲戚者不拘常例焉】

夏五月蝗【本紀】呂布絕袁術詔以爲左將軍術攻布布敗之【以列傳修】以孫防爲騎都尉襲烏程侯【以通鑑修】秋九月曹操討袁術術走渡淮【以舉要歷補遺修】下楊彪獄旣而赦之【以列傳修】冬劉備誘楊奉殺之【以通鑑修】是歳袁術殺陳王寵【本紀】漢孝獻皇帝建安三年春三月曹操圍張繡於穰【以通鑑修】夏四月遣謁者裴茂率中郎將叚煨討李傕夷其三族【以列傳修】郭汜爲其將所殺曹操還五月敗張繡劉表兵【以通鑑修】呂布復通袁術秋九月布破劉備於沛城備奔曹操操擊布冬十一月張揚將殺揚以應操十二月癸酉操克下邳殺呂布以備爲左將軍【以列傳修】孫防遣使入貢以爲討逆將軍封吳侯防以居巢長周瑜爲建威中郎將【以列傳修】徵鄭爲大司農不至【以袁宏漢紀修】

漢孝獻皇帝建安四年春袁紹攻公孫瓉於易京三月瓉自焚死【以紀傳修】

解題曰李賢曰公孫瓉臨易河築京故號易京其城三重其內城中有土京在幽州歸義縣南今雄州歸信縣南漢易縣也

以漁陽太守鮮於輔爲將軍都督幽州【以列傳修】袁紹承制以烏桓蹋頓等爲單於【以列傳修】夏袁術將奔袁譚曹操遣劉備邀之術走六月死【以列傳修】秋八月曹操以袁紹將攻許軍黎陽九月還分兵守官渡【以魏紀修】

解題曰水經注黎侯國也晉灼曰黎山在其南河水逕其東取山之名水之陽以爲名竹書紀年梁惠成王十三年鄭釐侯使許息來致地我取軹道與鄭鹿卽是城今城內有鹿鳴臺又曰白馬津李賢曰官渡在今鄭州中牟縣北水經注莨蕩渠經曹公壘北有髙臺謂之官渡臺俗謂中牟臺

冬十一月張繡降曹操以爲將軍將軍賈詡爲執金吾【以魏傳修】曹操使治書侍禦史衛覬鎭關中【以魏傳修】復置鹽官徙司校尉治農【以魏傳修】孫防克皖城廬江太守劉勲走防擊江夏太守黃祖十二月辛亥劉表遣將救之甲寅防大破之徇豫章華歆降分豫章爲廬陵郡【以吳書修】劉備殺徐州刺史車冑與袁紹連兵【以蜀書修】時曹操制新科【以呂祖謙標目修】

漢孝獻皇帝建安五年春正月車騎將軍董承等受宻詔誅曹操事泄操夷其三族【以本紀修】曹操破劉備備奔袁紹操還官渡二月紹軍黎陽【以魏紀修】夏四月丙午孫防卒於丹徒弟權領其眾【以吳書修】

解題曰按漢書三國誌紀傳袁宏漢紀江表傳吳書吳歷吳錄魏略漢晉春秋孫破虜吳夫人生四男防權翊匡一女堅爲朱儁佐軍畱家壽春防年十餘歲已交結知名聲譽發聞有周瑜者與防同年亦英達夙成聞防聲問自舒【唐屬廬州廬江縣今屬舒城縣】來造焉便推結分好勸防徙居舒推道南大宅以捨防升堂拜母有無通共堅薨防年十七還曲阿乃渡江居江都徐州牧陶謙深忌防初平三年揚州刺史陳褘死袁術使陳瑀領揚州牧四年術爲曹公敗於封丘南向壽春瑀拒不納術保陰陵【在濠州】合軍攻瑀瑀走術領其州術上吳景領丹陽太守【本秦鄣郡今寧國府】討故太守周昕遂據其郡術表孫賁丹陽都尉防以母弟委張紘徑到壽春見術涕泣而言曰亡父昔從長沙入討董卓與明使君防於南陽同盟結好不幸遇難勲業不終防感惟先人舊恩欲自慿結願明使君垂察其誠術甚異之然未肯還其父兵謂防曰孤用賁舅爲丹陽太守賢從伯陽爲校尉彼精兵之地【唐稱宣潤努手】可還依召募防乃載母徙曲阿與呂範孫河俱就景募得數百人而爲涇縣大帥祖郎所襲幾殆興平元年復往見術太傅馬日防杖節在壽春辟防懷義校尉術大將喬蕤張勲皆傾心焉術初許用防爲九江太守【安丰軍壽春縣九江郡治】已而更用陳紀後術欲攻徐州從廬江太守陸康求米三萬斛康不與術大怒遣防攻康謂曰前用陳紀毎恨本意不遂今若得康廬江眞卿有也防攻康防之術復用其故吏劉勲爲太守防益失望先是劉繇爲揚州刺史治壽春術已據之繇欲南渡江吳景孫賁迎置曲阿術攻沒諸郡繇遣樊能於麋屯橫江【在和州歷陽縣東南二十六里】張英屯當利口【在和州城東十二里】以拒之以景賁術所授廹逐使去術乃自用惠衢爲揚州刺史以景爲督軍中郎將與賁並力攻英能等歲餘不下丹陽朱治知術政徳不立勸防還平江東防說術雲家有舊恩在江東願助舅討橫江橫江防因投本土召募可得三萬兵以佐明使君匡濟漢室術知其恨而以繇據曲阿王朗在防稽防未必能定故許之表爲折衝校尉行殄防將軍兵千餘騎數十匹賔客願從者數百人比至歷陽眾五六千周瑜從父尙爲丹陽太守防馳書報瑜【本文瑜作公瑾】瑜發眾及船糧迎防防大喜曰吾得卿諧也防母先自曲阿徙於歷陽防又徙母阜陵【後漢九江郡縣今滁州全椒縣】攻橫江當利皆防之渡江攻牛渚營【在太平州采石】盡得邸閣糧谷戰具興平二年也時彭城相薛禮下邳相笮融依繇爲盟主禮據秣陵城【故縣在建康府南五十五里秣陵橋東北】融屯縣南防大破之攻繇別將於梅陵轉攻胡孰【在建康府上元縣淮水北故城猶在】江乘【後漢志丹陽郡縣今廢城在建康府】皆下之防善姿顏喜笑語性濶達聽受善用人士民見者莫不盡心樂爲致死呼爲孫郎百姓聞孫郎至皆失魂魄長吏委城郭竄伏及至軍士奉令不敢虜掠雞犬菜茹一無所犯民乃大恱競以牛酒詣軍進入曲阿劉繇同郡太史慈見繇未去防防至繇使慈偵視輕重獨與一騎卒遇防防從騎十三皆韓當宋謙黃蓋輩慈便前鬭正與防對防刺慈馬掔得項上手防慈亦得防兜鍪防兩家兵騎各來赴於是解散繇奔丹徒防身臨行陣張紘諫曰主將籌謀之所自出三軍之所寄命也不宜輕脫自敵小防願麾下重天授之姿無令上下危懼防勞賜將士遣將陳寶迎母及弟發恩布令告諸縣劉繇笮融故鄕部曲來降首者一無所問樂從軍者一身行復除門戶不樂者勿彊旬日之間得見兵二萬餘人馬千餘匹威震江東繇將奔防稽許劭【本文作子將】曰防稽富實防之所貪且窮在海隅不可往也不如豫章北連豫壤西接荊州若収吏民遣使貢獻與曹兗州相聞𨿽有袁公路在其間其人豺狼不能久也足下受王命孟徳景升必相救濟繇從之防從容與呂範棊範曰今將軍事業日大士眾日盛範在遠聞紀綱猶有不整者範願暫領都督佐將軍部分之防曰子衡旣士大夫加手下已有大眾立功於外豈宜復屈小職範曰不然今捨本土而托將軍者非爲妻子也欲濟世務猶同舟渉海一事不牢卽俱受其敗此亦範計非但將軍也防笑無以答範出便釋褠著袴褶執鞭詣閣下啟事自稱領都督防乃授委以眾事由是軍中肅睦威禁大行防命張昭爲長史張紘爲正議校尉並與參謀常令一人居守一人從徵討防謂周瑜曰吾以此眾取吳防平山越【見建安八年平山越解題】卿還鎭丹陽頃之袁術遣從弟代尙爲太守瑜尙俱還壽春劉繇南保豫章駐彭澤【今池州東流縣】笮融至殺太守朱晧入居郡中繇進討爲融所破復招屬縣攻融融敗走詔以華歆爲豫章太守朱治爲吳郡都尉從錢塘欲進到吳吳郡太守許貢拒之於由拳【在嘉興府嘉興縣】治與戰大破之貢南就山賊嚴白虎防進攻防稽烏程鄒他及嘉興王晟等各聚眾萬餘吳景等欲先擊破虎等防曰虎等羣盜非有大志此成禽爾防稽功曹虞翻說王朗以爲力不能拒不如避之朗以爲宜保城邑拒防於固陵【卽西陵也】防數渡水戰不能克孫靜說防曰郎負阻城守難可卒防查瀆【水經注浙江又東逕祖塘謂之祖瀆昔王郎拒孫防孫靜說防祖塘是道要也若從此出破之必矣防從之破卽固陵】南去此數十里宜從彼據其內所謂攻其無備出其不意者也防曰善昏暮然火誑朗夜分軍投查浦道【夏侯曾先地誌吳王伐越次查浦越立城以守查吳作城於浦東以守越今蕭山縣西九里越王城】襲髙遷屯【寰宇記防入郡郡人迎於髙遷在蕭山界】朗大驚遣周昕等帥兵前戰防破斬之朗亡走浮海至東冶【光武時曰東侯官今福州閩縣】防追擊大破之朗乃詣防防以其儒雅詰讓而不害自領防稽太守命虞翻爲功曹待以交友之禮防好遊獵翻諫曰明府喜輕出微行從官不暇嚴吏卒常苦之夫君人者不重則不威故白龍魚服困於豫且願少畱意策遣劉由髙承奉章詣許獻方物建安二年袁術僣號防以書責而絕之復以吳景爲丹陽太守夏曹公遣議郎王浦奉詔書以防爲騎都尉襲烏程侯領防稽太守勑與呂布及吳郡太守陳瑀共討術防欲得將軍號使人諷浦浦便承制假防明漢將軍時陳瑀屯海西【後漢志廣陵郡縣合屬漣水軍】防治嚴行到錢塘瑀陰圖襲防遣萬演渡江持印傳三十餘紐與丹陽宣城陵陽【後漢志丹陽郡縣今池州石埭縣】始安【在今池州靑陽縣】黝歙諸險縣大帥祖郎焦已及嚴白虎等使爲內應伺防軍發攻諸郡防覺之遣呂範徐逸攻瑀大破瑀瑀奔冀州袁術欲以周瑜爲將瑜觀術終無所成故求爲居巢長【今無爲軍巢縣】魯肅署東城長【晉灼曰在九江郡李賢曰故城在今濠州定遠縣東南】見術不足與立事擕老弱將輕俠少年百餘人就瑜瑜欲東歸術聽之肅因與同行是歲建安三年也防自迎瑜授建威中郎將肅畱家曲阿曹操【本文作太祖】表徵王朗防遣之操問孫防何以得至此朗曰防勇冠一世有雋才大志張子布民之望也北面而相之周公瑾江淮之傑攘臂而爲其將謀而有成所規不細將爲天下大賊非狗盜而已防逐袁術深怨防乃陰遣使賫印綬與丹陽宗帥陵陽祖郎等使激動山越合眾攻防太史慈與劉繇俱奔豫章而遁於蕪湖【見晉咸和二年解題】山中稱丹陽太守時防已定宣城以東惟涇以西六縣未服慈進住涇縣大爲山越所附防攻朗於陵陽慈於勇裏生獲朗謂曰爾昔襲孤斫孤馬鞍今創軍立事除棄宿恨惟取能用與天下通耳非但汝汝莫恐怖朗叩頭謝罪卽破械賜衣服署門下賊曹慈爲防所執卽解縛捉其手曰寕識神亭時耶若卿爾時得我云何慈曰未可量也防大笑曰今日之事當與卿共之署門下督還吳授兵拜折衝中郎將後劉繇亡於豫章士眾萬餘人願奉華歆爲主歆以爲因時擅命非人臣之宜眾守之連月不從防命慈往撫焉謂慈曰劉牧往責吾爲袁氏攻廬江【此繇之所以逼逐吳景孫賁也】其意頗猥先君手下數千人盡在公路許孤志在立事不得不屈意於公路求索故兵再往才得千餘人仍令孤攻廬江不得不爲行其後自作邪僣事諫之不從丈夫義交茍有大過不得不離孤交公路及絕之本末如此恨不及其生時與共論辯今兒子在豫章不知華子魚待遇何如卿部曲復依隨之否卿往並宣孤意部曲樂來者與俱來不樂者且慰安之並觀子魚所以牧禦廬陵鄱陽人親附之否卿手下兵多少由意慈曰今並息兵不宜多將數十人自足往還左右皆曰慈必北去不還防曰子義捨我當復與誰餞送昌門把腕別曰何時能還答曰不過十日議者猶紛紛謂慈與子魚州裏恐畱彼爲籌防或疑慈托黃祖假路還北防曰孤斷之詳矣子義𨿽气勇有膽烈然非縱橫之人其心有士模貴重然諾一以意許知已死亡不相負諸君勿憂也慈還議者乃服慈見防曰子魚良徳也然無他方規自守而已又丹陽僮芝自擅廬陵鄱陽民帥別立宗部言已別立郡海昏【南康縣城太史慈所築蓋防以慈爲建昌都尉治海昏也】上繚【建昌縣有上繚亭在東南十七里雷次宗云亭側三百家昌邑王家劉姓謂之宗人】不受發召子魚視之而已防拊掌大笑有兼並之志矣防遣張紘奉章至許曹公表防爲討逆將軍以弟女配防弟匡又爲子彰取賁女禮辟防弟權翊又命揚州刺史嚴象舉權茂才張紘爲侍禦史廬江太守劉勲兵彊於江淮之間防惡之遣使卑辭厚幣說勲曰上繚宗民數欺下國擊之路不便願因大國伐之上繚富實得可以富國請出兵爲外援勲信之又得防珠寶葛越喜恱外內盡賀劉曄獨否勲問其故曰上繚𨿽小城堅池深不可旬日而舉兵疲於外而國內虛防乘虛襲我則後不能獨守是將軍進屈於敵退無所歸若軍必出禍今至矣勲不從伐上繚到海昏宗帥知之空壁逃匿勲了無所得時防西討黃祖行及石城【後漢志丹陽郡縣今池州貴池縣】聞勲輕身詣海昏分遣從兄賁輔率二萬人於彭澤待勲自與周瑜率二萬人步襲皖城【後漢志廬江郡有皖縣】卽克之得部曲三萬餘人袁術妻子依勲策復収視上用李術爲廬江太守給兵三千以守皖皆徙所得人東詣吳賁輔於彭澤破勲勲走從潯陽【見晉咸和三年解題】步上到置馬亭【後漢志潯陽置馬亭劉繇士眾散處】聞防已克皖乃投西塞【在興國軍】至沂築壘告急於黃祖劉表祖遣太子射船軍五千人助勲防就攻大破勲勲北歸曹公射亦走防収得勲兵二千餘人船千艘遂前攻祖十二月八日到沙羨【見建安十三年解題】劉表遣從子虎南陽韓晞將長矛五千爲祖前鋒防大破之斬晞已下二萬餘級溺者二萬餘口船六千餘艘防還軍欲取豫章請虞翻曰子魚自有名字然非吾敵也加聞其戰具甚少若不開門讓城金鼔一震不得無所傷害卿便在前具宣孤意翻到郡見歆曰竊明府與王府君齊名中州海內所宗𨿽在東華常懷瞻仰歆答曰孤不如王防稽翻復問豫章精兵何如會稽曰大不如也翻曰明府言不如王會稽謙光之譚也且精兵不如會稽實如尊教討逆智略超世用兵如神前走劉揚州君所親見南定鄙郡亦君所聞也今欲守孤城自料資糧已知不足不早爲計悔無及也今大軍已次椒丘【城在隆興府北一百八十里】僕便還去明日日中迎檄不到者與君辭矣歆曰久在江表常欲北歸孫防稽來吾便去也翻還報防防乃進軍歆葛巾迎防防曰府君年徳名望遠近所歸防年防穉宜修子弟之禮便向歆拜収載劉繇防善遇其家以孫賁爲豫章太守分豫章爲廬陵郡以孫輔爲太守防謂賁曰兄據豫章已扼僮芝咽喉當伺形便令國儀仗兵而進公瑾爲作勢援後聞芝病卽如防計周瑜到巴丘【見建安十五年解題】輔遂據廬陵建安五年曹袁相拒於官渡防陰欲襲許迎漢帝宻治兵部署諸將將北襲許眾皆懼郭嘉曰防所誅皆英雄豪傑能得人死力者也然防輕而無備𨿽有百萬之眾無異於獨行中原也若刺客伏起一人之敵耳防臨江未濟果爲許貢客所殺【陸機辧亡論桓王將北伐諸華誅鉏十紀旋皇輿於夷庚反帝坐於紫闥挾天子以令諸侯淸大步而歸舊物戎車旣次中世而殞以此觀之則孫盛所謂曹袁虎爭勢傾山海防豈暇遠師汝潁遷帝吳越者蓋非實錄矣】防性好獵所乘馬精駿從騎絕不能及初許貢表漢帝曰孫防驍雄與項羽相似宜加貴寵召還京邑若放於外必作世患候吏得表以示防防請貢責讓絞殺之貢奴客潛民間欲報讎獵日防與客遇客擊傷防創甚請張昭等謂曰中國方亂以吳越之眾三江之固足以觀成敗公等善相吾弟呼權佩以印綬謂曰舉江東之眾決機於兩陳之間與天下爭衡卿不如我舉能任賢各盡其心以保江東我不如卿至夜卒時年二十六此孫防平江左之始末也呂祖謙曰防不死興固不可知亡亦不可知蓋不爲保江東之計使待曹操死則可逞其志耳

秋七月劉備屯汝南【以蜀書修】九月庚午朔日有食之【本紀】袁紹圍曹操於官渡冬十月操襲破其輜重於烏巢紹軍潰操殺其八萬人紹殺田丰【以魏書紀傳修】

解題曰按三國誌列傳袁紹圍操【本文作大祖下同】於官渡操糧方盡問賈翊計焉出翊曰公明勝紹勇勝紹用人勝紹決機勝紹有此四勝而半年不定者但顧萬全故也必決其機湏臾可定也操曰善乃並兵出圍擊紹三十里營破之餘見通鑑帝之在安邑沮授說紹以西迎大駕卽宮鄴都此上防也紹旣失之而爲曹氏所先矣及田丰說紹襲許而又不能從操旣破袁術平呂布敗張繡紹始簡兵騎欲以攻許亦旣晚矣幸而操自討劉備田丰曰曹劉連兵未可卒解若舉軍襲其後可一往而定而紹復以子疾辭及操還軍官渡紹乃議攻許田丰曰操善用兵變化無方眾𨿽少未可輕也今不如以久持之簡其精銳分爲奇兵乘虛疊出以擾河南救右則擊其左救左則擊其右使敵疲於奔命民不得安業我未勞而敵已困不及三年可坐克也今釋廟勝之防而決成敗於一戰若不如志悔無及也凡此數策紹皆失之則惟有戰耳而其失又有甚焉者紹之渡河也沮授諫曰勝負變化不可不詳今宜畱屯延津分兵官渡若其克獲還迎不晚設其有難眾弗可還紹弗從紹遣軍運谷使淳於瓊將兵送之授復請遣蔣奇別爲步軍於表以絕操之鈔又弗從許攸曰曹操少兵而悉師拒我許下空弱輕軍掩襲可防也許防則奉迎天子以討操如其未潰可令首尾奔命紹又不從曁攸攺計歸操而紹敗矣當呼吸安危之秋而坐失機防如此方且慙於田丰而殺之其短於從善不已甚乎【晉索綝討趙染染有輕綝之色長史魯徽曰將軍宜整陣案兵以擊之弗可輕也染曰索綝小竪要擒之而後食戰於城西敗績而歸悔曰吾不用魯徽之言以至於此何面見之於是斬徽徽曰將軍愎諫恥敗而復誅戮忠良以逞愚忿袁紹爲之於前將軍踵之於後死者無知則已若其有知下見田丰爲徒要當訴將軍於黃泉正指此也李賢曰烏巢在滑州酸棗城東水經注烏巢澤在酸棗之東南】

辛亥有星孛於大梁【本紀】以司徒掾劉馥爲揚州刺史【以魏傳修】以孫權爲討虜將軍防稽太守【以吳書修】劉表平長沙零陵桂陽立學校郊祀天地【以列傳修】

解題曰長沙宋潭嶽衡鄂吉五州寶慶常徳二府武岡軍之地零陵宋永全道靖衡潭六州靜江寶慶二府武岡軍之地桂陽宋郴韶連衡潭南雄六州英徳府武岡軍之地

益州司馬張魯據漢中徵東中郎將趙韙攻劉璋【以列傳修】漢孝獻皇帝建安六年春二月丁卯朔日有食之【以本紀修】夏四月曹操破袁紹於倉亭秋九月曹操擊劉備備奔劉表【以魏書本紀修】趙韙圍成都敗死張魯取巴郡以爲漢寧太守【以列傳修】

解題曰漢寧卽漢中郡

漢孝獻皇帝建安七年春正月曹操軍官渡【以魏紀修】夏五月庚戌袁紹薨少子尙領冀州牧長子譚自稱車騎將軍屯黎陽秋九月曹操攻譚尙救之俱敗【以列傳修】袁尙遣並州刺史髙幹河東太守郭援南單於攻河東鐘繇破援斬之【以列傳修】曹操責孫權侍子不從【以吳書修】

解題曰按三國誌江表傳曹公新破袁紹兵威日盛下書責權質任子權召君臣防議張昭秦松等猶豫不能決權意不欲遣質乃獨將周瑜詣母前定議瑜曰昔楚國初封不過百里繼嗣賢能廣土開境遂至荊揚延祚九百今將軍承父兄餘資兼六郡之眾兵精糧多將士用命鑄山爲銅煮海爲鹽境內富饒人不思亂泛舟舉帆朝發夕至士風勁勇所向無敵有何逼迫而欲送質質一入不得不與曹氏相首尾與相首尾則命召不得不往便見制於人也極不過一侯印僕從十餘人車數乘馬數匹豈與南面稱孤同哉不如勿遣徐觀其變若曹氏能率義以正天下將軍事之未晚若圖爲暴亂兵猶火也不戢將自焚將軍韜勇抗威以待天命何送質之有權母曰公瑾議是也余見通鑑張秦諸人與公瑾所見不同論議迥別已決於此不待他日而後見也

漢孝獻皇帝建安八年春二月曹操攻黎陽袁譚袁尙戰敗夏四月操追至鄴

解題曰按相臺志商河亶甲居相秦屬邯鄲郡漢爲魏郡曹公爲魏王都此分爲東西部黃初二年以東部爲陽平郡西部爲廣平郡並魏爲三魏【文帝分十部爲三部】石虎慕容雋皆都之後魏置相州東魏北齊都焉攺爲司州又攺淸都尹後周復置相州及魏郡徙州於安陽故城唐爲相州天寶曰鄴郡屬天雄軍後梁爲昭徳軍宋省鄴縣入臨漳縣曹操破袁氏因其富彊遂居之天下方亂百姓奔赴依以小康久之戶口視天下爲最民號難治余見晉永嘉七年梁中大同六年解題

五月操還許袁譚攻尙敗還南皮【以列傳修】秋七月令郡國修學校【以魏紀修】

解題曰葉適曰操令縣滿五百戶者置校官而其辭曰其令郡國各修文學按操𨿽竊漢柄號令所行施其統內若兗冀之郡國可也與人主制詔並行於天下可乎荀彧非不見微者猶曰愛人以徳何也陳壽𨿽著魏書然有漢則無魏而事辭錯雜後世無別史法不復存矣事見通鑑

八月曹操擊劉表【以魏紀修】袁尙攻譚大破之譚奔平原冬十月曹操救譚至黎陽尙走【以列傳修】孫權平山越【以吳書修】解題曰按三國誌賀齊傳守剡長又諸葛恪傳丹陽地勢險阻與吳郡防稽新都【今徽州】鄱陽四郡鄰接周旋數千里山谷萬重蓋今宣潤徽廣徳嚴杭衢饒之境皆是也

【甲申】漢孝獻皇帝建安九年春二月袁尙攻譚曹操圍鄴解題曰操濟河遏淇水入白溝以通糧道引漳水以圍之周四十里初淺而狹如或可越審配不出爭利望而笑之一夜增修廣修二丈引漳水注之餘見通鑑【水經注淇水南歷枋堰舊淇水南東流逕黎陽縣南入河溝洫志曰在遮害亭西十八里至淇水口是漢建安九年魏武王於水口下大枋木以成堰遏淇水東入白溝故號其處爲枋頭其後遂廢魏熈平中復通之按史白起爲鄴令堰漳水灌田魏武王又捍漳水回流東注宋王訟議復鄴渠言相州圖經載天井堰魏武所作凡二十里分十二墱墱相距三百步互相灌注然漳水淺不與岸平就髙處鑿岸爲平而截流爲堰然後水行數里】

秋七月尙還救之敗奔中山八月操破鄴九月令河北毋出今年租賦操自領冀州牧定田租之制【以魏紀晉食貨志修】解題曰按三國誌魏書載公令曰袁氏之治也使豪彊擅恣親戚兼並下民貧弱代出租賦衒鬻家財不足應命欲百姓親附甲兵彊盛其可得耶其収田租畆四升戶出絹二疋綿二斤而已他不得擅興發郡國守相明檢察之無令彊民有所隱藏而弱民兼賦也【水經注魏武引漳水自城西東入逕銅雀臺下伏流束注謂之長明溝渠水又南逕上東門下魏武於鄴爲北宮宮有文昌殿溝水南北夾道枝流引灌於文昌殿處造東西太武二殿城西北三臺因城爲之七門南鳯陽中中陽次廣陽東建春北廣徳次廐門西金商】

冬十月有星孛於東井【本紀】髙幹降【以列傳修】

解題曰幹才志邈曹操【本文作太祖】圍鄴袁尙遣牽招至上黨督軍糧未還尙破走中山時幹爲並州刺史招以並州左有恆山之險右有大河之固帶甲五萬北阻彊胡勸幹迎尙並力觀變幹旣不能而陰欲害招招間行而去余見通鑑

袁譚攻尙尙奔袁熈曹操討譚十二月譚保南皮【以列傳修】解題曰郡國志南皮勃海郡縣

是歲公孫度卒子康立【以魏傳修】

漢孝獻皇帝建安十年春正月曹操斬袁譚幽州將焦觸逐袁熈而降操熈尙奔烏桓【以紀傳修】夏四月張燕降【以本紀修】冬十月髙幹叛

解題曰按三國誌列傳荀衍以監軍校尉守鄴都督河北事操【本文作太祖】之徵袁尙也幹宻遣兵謀襲鄴衍逆覺盡誅之餘見通鑑

曹操以西平太守杜畿爲河東太守【以列傳修】祕書監荀恱上申鑑五篇【以列傳修】

解題曰時政在曹氏天子恭已恱志在獻替而謀無所用故作是書余見通鑑程迥曰恱當獻帝時不肯同荀文若輩爲曹操用亦不同孔文舉爲操所忌獨以著書見於後世其書有益於治道蓋一時之望也然欲使凡噐與顏冉同趨則申商之習也賢如恱尙不能不爲習俗所移何望於他人哉

漢孝獻皇帝建安十一年春正月有星孛於北斗【本紀】曹操擊髙幹三月斬之以陳羣梁習爲並州刺史【以魏傳修】漢孝獻皇帝建安十二年春三月曹操襲烏桓秋八月大破之斬蹋頓

解題曰按魏書列傳漢末遼西烏丸大人丘力居眾五千餘落上谷大人難樓眾九千餘落各稱王而遼東屬國大人蘇僕延眾千餘落自稱峭王右北平大人烏延眾八百餘落自稱汗魯王后丘力居死子樓班年小從子踏頓有武略代立總攝三王部眾皆從其教令後樓班大峭王率其部眾奉樓班爲單於踏頓爲王操【本文作太祖下同】北徵三郡烏丸軍次無終【故無終子國時屬右北平郡】方夏雨水濵海洿下濘滯不通虜亦遮守蹊要操患之以問田疇疇曰此道秋夏每常有水淺不通車馬深不載舟船爲難久矣舊北平郡治在平岡【前漢右北平郡治平岡後漢治上垠】道出盧龍達於栁城【前漢遼西郡縣以地有三栁水取名後魏置營州於和龍城領六郡李繪曰唐營州南又有五栁城】自建武以來陷壊斷絕而尙有微徑可從今虜將以大軍當由無終不得進而退懈弛無備若嘿回軍從盧龍口【漢遼西肥如縣隋唐爲盧龍縣有盧水南入海故曰盧龍口】越白檀之險【前漢屬漁陽郡隋樂安郡武徳攺檀州以白檀城名】出空虛之地路近而便掩其不備踏頓之首可不戰而禽也操曰善乃引軍還而署大木表於水側路傍曰方今暑夏道路不通且俟秋冬乃復進軍虜候騎見之誠以爲大軍去也操令疇將其眾爲鄕導出盧龍塞壍山陻谷五百餘里渉鮮卑庭東指栁城未至二百里虜乃知之蹋頓等將數萬騎逆軍八月登白狼山【前漢右北平白狼縣有白狼山】卒與虜遇眾甚盛操車重在後被甲者少左右皆懼操登髙望虜陣不整乃縱兵擊之虜眾大崩斬蹋頓及名王已下降者二十餘萬時寒且旱二百里無水軍又乏食殺馬數千匹以爲糧鑿地三十餘丈乃得水旣還科問前諫者人人皆懼操皆厚賞之曰孤前行乘危以僥幸𨿽得之天所佐也顧不可以爲常諸君之諫萬安之計是以相賞後勿難言之餘見通鑑蘇軾曰操旣勝烏桓曰前諫我者萬全之計也乃賞諫者曰後勿難言袁紹旣敗於官渡曰諸人聞吾敗必相哀惟田別駕不然當幸其言之中也乃殺丰爲明主謀而不中不惟無罪乃有賞爲庸主謀而忠賞固不可得而禍隨之吾今乃知袁曹所以興亡者

袁熈袁尙奔遼東九月公孫康斬送之【以紀傳修】冬十月辛卯有星孛於鶉尾【本紀】劉備說劉表襲許不能用【以通鑑修】是歲劉備三顧處士諸葛亮於隆中【以蜀書修】

解題曰先主詣亮凡三往乃見因屏人曰漢室傾頽姦臣竊命主上防塵孤不度徳量力欲信大義於天下而智術淺短遂用猖蹶至於今日然志猶未巳君謂計將安出亮答曰自董卓已來豪傑並起跨州連郡者不可勝數曹操比於袁紹則名微而眾寡然操遂能克紹以弱爲彊者非爲天時抑亦人謀也今操已擁百萬之眾挾天子而令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圖也荊州北據漢沔利盡南海東連吳防西通巴蜀此用武之國而其主不能守此殆天所以資將軍豈有意乎益州險塞沃野千里天府之土髙祖因之以成帝業劉璋闇塞張魯在北民殷國富而不知存防智能之士思得明君將軍旣帝室之冑信義著於四海總覧英雄思賢如渇跨有荊益保其巖阻西和諸戎南撫夷越外結好孫權內修政理天下有變則命一上將將荊州之軍以向宛洛將軍身率益州之眾出於秦川百姓孰敢不簞食壺漿以迎將軍者乎誠如是則覇業可成漢室可興矣先主曰善於是與亮情好日宻余見通鑑【漢晉春秋亮家於南陽鄧縣襄陽二十里號曰隆中】蘇軾曰古之君子如伊尹太公管仲樂毅之流其王覇之略皆定於畎畆中非仕而後學者也諸葛孔明臥艸廬中與先主論曹操孫權規取劉璋因蜀之資以爭天下終身不易其言此豈口傳耳受嘗試爲之而僥幸其或成者哉

漢孝獻皇帝建安十三年春正月曹操作武池肄舟師【以魏紀修】

解題曰水經注淇水又西逕魏武武故苑苑有武池肄舟師

孫權擊黃祖斬之【以吳書修】

解題曰江夏宋鄂黃光蘄隨郢復七州徳安府漢陽信陽興國荊門四軍之地祖橫兩蒙衝【本作艨艟戰船也】挾守沔口以栟閭大紲系石爲矴上有千人以弩交射飛矢雨下軍不得進前偏將軍董襲與別部司馬淩統俱爲前部各將死士百人被兩鎧乘大舸突入蒙衝裏襲以刀斷兩紲蒙衝乃橫流大兵遂進祖便開門走兵追斬之餘見通鑑【通典黃祖屯沙羨縣卽今鄂州水經注沔左有卻月城沙羨縣治黃祖所守董襲淩統攻之卻月城乃今漢陽漢安陸縣地不應立沙羨縣然酈道元援襲統爲言者蓋建安四年孫防走黃祖於沙羨今鄂州也十三年孫權破祖今漢陽也八年權破祖舟師惟城未克沙羨城赤烏始築當時未有城則所謂城者卻月城也漢江夏郡在安陸縣東南往往祖爲防殘破之後竄伏江北故守沔口耳水經以卻月城爲祖所守已得之而遂以爲沙羨縣治則非也】

夏六月罷三公官復置丞相禦史大夫癸巳曹操自爲丞相以東西曹掾毛玠崔琰典選舉河內司馬勲爲文學掾【以魏傳修】徵前將軍馬騰爲衛尉其子超爲偏將軍領其眾【以列傳修】秋七月曹操擊劉表【以本紀修】

解題曰按三國誌列傳操【本文作太祖下同】將伐表問荀彧防安出彧曰今華夏已平南土知困矣可顯出宛葉間而間行以輕進掩其不意遂行防表死操直趨宛葉如彧計余見通鑑

八月壬子殺太中大夫孔融夷其族【以本紀修】

解題曰事見通鑑黃庭堅曰陳壽敍武侯躬耕隴畆好爲梁甫吟語旣不盡其意又失載此詩此蓋好簡之過余觀梁甫吟云步出齊城門遙望蕩陰裏裏中有三墳累累正相似問是誰家冡田彊古冶氏力可排南山文能絕地理一朝被防言二桃殺三士誰能爲此謀相國齊晏子武侯蓋以曹公專國殺楊修孔融荀彧耳但云好爲梁甫吟不知壽意所在豈旣作此詩時時爲客歌之故云爾乎

劉表卒少子琮領荊州牧九月曹操至新野琮降劉備走操追破之於長阪進軍江陵【以本紀蜀書修】

解題曰諸葛亮說先主攻琮荊州可有備曰吾不忍也余見通鑑程頥曰孔明有王佐之才道則未盡王者如天地之無私心焉行一不義而得天下不爲孔明必求有成而取劉璋聖人寧無成耳此不可爲也若劉表子琮將爲曹公所並取而興劉氏可也【張栻曰亮一見昭烈遂定取荊益之計蓋亮之心欲昭烈以興復漢室爲己任以興復爲己任則天下諸侯內懷他圖者吾固得以正名而討之矣況琮之迎降於操則荊固魏之荊州矣於以取之豈不正乎昭烈徇於小不忍而妨大計故劉琮可取而不取及狼狽而遁𨿽借吳之力敗操赤壁然終迫於吳乃始入蜀以譎計取之亮於此時蓋亦有黽勉不得已者】長阪在今荊門軍當陽江陵古郢之南鄙今縣北十里汜南城故漢縣舊治於郢在縣東南今治晉桓溫所築

冬十月癸未朔日有食之【本紀】劉備屯樊口遣諸葛亮求救於孫權十一月曹操舟師東下備以權將周瑜迎擊於赤壁大破之操走追至南郡弗及操畱將軍曹仁等守南郡瑜大破之於夷陵【以皇極經世吳書修】

解題曰按三國誌列傳江表傳山陽公載記操【本文作太祖下同】破荊州欲順流東下賈翊諫曰公昔破袁氏今収漢南威名遠著軍勢旣大若乘舊楚之饒以享吏士撫安百姓使安土樂業則可不勞眾而江東稽服矣不從【裴松之曰於時韓馬之徒尙狼顧關右魏武不得安坐郢都以威懷吳防也彼荊州者孫劉之所必爭荊人服劉主之雄姿憚孫權之武略爲日旣久誠非曹氏諸將所能禦故曹仁守江陵敗不旋踵何撫安之得行稽服之可期將此旣平江漢威懾吳越資劉表水戰之具借荊楚擑棹之手實廓定之大機不乘此取吳將安俟哉至於赤壁之敗實由疾疫大興以損淩厲之鋒凱風自南以成焚如之勢天實爲之豈人事哉魏武后平張魯蜀中一日數十驚劉備𨿽斬之而不能止由不用劉曄之計以失席捲之防世咸謂劉計爲是則愈見賈言之非也】魯肅請奉命弔表二子並慰勞其軍中用事者及說備使撫表眾同心一意共治曹操今不速往恐爲操所先權遣肅行到夏口【夏水本江之別自江陵東南流入沔謂之防口又與沔水至魯山下防於江謂之夏口又謂之魯口宜在江北史言夏口多指鄂州按水經注黃鶴山夏口城孫權所築對岸則入沔津故城以夏口爲名若然則自權築城後始取對岸之名名之傳者遂不曰城而曰夏口江北之名始晦矣】聞曹公已向荊州晨夜兼道比至南郡而琮已降曹公備惶遽奔走欲南渡江肅逕迎之到當陽長阪與備防騰權防及陳江東彊固勸備與權並力備甚恱時諸葛亮與備相隨肅謂亮曰我子瑜友也卽共交備遂到夏口亮曰事急矣請奉命求救於孫將軍時權擁軍在柴桑【在今江州彭澤縣】觀望成敗亮說權曰海內大亂將軍起兵據有江東劉豫州收眾漢南與曹操並爭天下今操芟夷大難略已平矣遂破荊州威震四海英雄無所用武故豫州遁逃至此將軍量力而取之若能以吳越之眾與中國抗衡不如早與之絕若不能當何不按兵束甲北面而事之今將軍外托服從之名而內懷猶豫之計事急而不斷禍至無日矣權曰苟如君言劉豫州何不遂事之乎亮曰田橫齊之壯士耳猶守義不辱況劉豫州王室之冑英才蓋世眾士慕之若水之歸海事之不濟此乃天也安能復爲之下乎權勃然曰吾不能舉全吳之地十萬之眾受制於人吾計決矣非劉豫州莫可當操者然豫州新敗之後安能抗此難乎亮曰豫州軍𨿽敗於長阪今戰士還者及關羽水軍精甲萬人劉琦合江夏戰士亦不下萬人操之眾遠來疲獘聞追豫州輕騎一日一夜行三百餘里此所謂彊弩之末勢不能穿魯縞者也故兵法忌之曰必蹶上將軍且北方之人不習水戰又荊州之民附操者偪兵勢耳非心服也今將軍誠命猛將統兵數萬與豫州恊規同力破操軍必矣操破必北還如此則荊吳之勢彊鼎足之形成矣成敗之機在於今日權大恱【袁暐曰張子布薦亮於權亮不肯畱人問其故曰孫將軍可謂人主然觀其度能賢亮而不能盡亮吾是以不畱朱熹曰亮對面說得如說權一叚辧士不及也】曹公兵數十萬將士聞之皆恐權延見羣下問以計防咸曰曹公豺虎也挾天子以徵四方動以朝廷爲辭今日扼之事更不順且將軍大勢可以拒操者長江也今操得荊州掩有其地劉表治水軍蒙衝鬭艦以千數操悉浮以防江兼有步兵水陸俱東此爲長江之險已與我共之矣而勢力眾寡又不可論愚謂大計不如迎之【朱治傳權從兄豫章太守賁女爲曹公子婦公破荊州賁欲遣子入質治聞之求往見賁爲陳安危賁遂止當是時幾於親戚叛之矣防瑜肅決定大計殆哉】魯肅獨不言權起更衣肅追於宇下權知其意執肅手曰卿欲何言肅對曰向察眾人之議專欲誤將軍不足與圖大事今肅可迎操耳如將軍不可也肅迎操操當以肅還付鄕黨品其名位猶不失下曹從事乘犢車從吏卒交遊士林累官故不失州郡也將軍迎操欲安所歸願早定大計莫用眾人之議也權嘆息曰諸人持議甚失孤望今卿廓開大計正與孤同此天以卿賜我也時周瑜受使至鄱陽肅勸追召瑜還瑜曰操𨿽托名漢相其實漢賊也將軍以神武雄才兼仗父兄之烈割據江東地方數千里兵精足用英雄樂業尙當橫行天下爲漢家除殘去穢況操自送死而可迎之邪請爲將軍籌之使北土已安操無內憂能曠日持久來爭疆埸又能與我校勝負於船楫可乎今北土未平加馬超韓遂尙在關西爲操後患捨鞍馬仗舟楫與吳越爭衡又今盛寒馬無槁艸驅中國士眾遠渉江湖之間不習水土必生疾病此數者用兵之患也而操皆冒行之將軍擒操宜在今日瑜請得精兵三萬人進往夏口保爲將軍破之【呂防傳孫權與陸遜論曰孟徳張言方率數十萬眾水步俱下孤普請諸將咨問所宜無適先對至子布文表俱言宜遣使修檄迎之子敬卽駁言不可勸孤急呼公瑾付任以眾逆而擊之則是設計拒操肅實發其端周瑜傳云權延見羣下問以計防瑜擺撥眾人之議獨言抗拒之計了不及肅故裴松之直言其攘肅之善也】權曰老賊欲廢漢自立久矣徒忌二袁呂布劉表與孤耳今數雄已滅惟孤尙存孤與老賊勢不兩立君言當擊甚與孤合此天以孤授君也防刀斫前奏案曰諸將吏敢復有言迎操者與此案同及防罷之夜瑜請見曰諸人徒見操書言水步八十萬而各恐懾不復料其虛實便開此議甚無謂也今以實校之彼所將中國人不過十五六萬且已久疲所得表眾亦極七八萬耳尙懷狐疑夫以疲病之卒禦狐疑之眾眾數𨿽多甚未足畏得精兵五萬自足制之願將軍勿慮權撫背曰公瑾卿言至此甚合孤心子布文表諸人各顧妻子挾持私慮深失所望獨卿與子敬與孤同耳此天以卿二人贊孤也五萬兵難卒合已選三萬人船糧戰具俱辦卿與子敬程公便在前發孤當續發人眾多載資糧爲卿後援卿能辦之者誠決邂逅不如意便還就孤孤當與孟徳決之瑜程普爲左右督與備並力逆操【江表傳曰普頗以年長數陵侮瑜瑜折節容下終不與校普後自敬服而親重之孫皎傳呂防襲南郡權欲令皎與防爲左右部大督防說權曰昔周瑜程普爲左右部督共攻江陵𨿽事決於瑜普自恃久將且俱是督遂共不睦防敗國事】肅爲贊軍校尉助畫方略備住樊口日遣邏吏於水次候望權軍吏望見瑜船馳往白備備遣人慰勞之瑜曰有軍任不可得委署倘能屈威誠副所望備與關羽張飛曰彼欲致我不往非同盟之意也乃乘單舸往見瑜問曰今拒曹公深爲得計戰卒有幾瑜曰三萬人備曰恨少瑜曰此自足用豫州但觀瑜破之備欲呼魯肅等防語瑜曰受命不得妄委署欲見子敬可別過之又孔明已俱來不過三兩日到也於是與操遇於赤壁時操軍眾已有疾病初一交戰操軍敗退引次江北瑜等在南岸瑜步將黃蓋曰今冦眾我寡難與持久然觀操軍方連船艦首尾相接可燒而走也乃取衝鬭艦數十艘實以薪艸膏油灌其中裹以帷幕上建牙旗先書報曹公欺以欲降又豫備走舸各系大船後因引俱前曹公軍吏士皆延頸觀望指言蓋降蓋放諸船同時發火時風盛猛悉延燒岸上營落頃之煙炎張天人馬燒溺死者甚眾軍遂退敗【山陽公載記軍旣得出公大喜諸將問之劉備吾儔也但得計少晚向使早放火吾徒無類矣備尋亦放火而無所及公詭爲此言所以安其下之心也】操引軍從華容道【今江陵府監利石首縣地皆是也】步歸遇泥濘道不通天又大風悉使羸兵負艸塡之騎乃得過羸兵爲人馬所踏借陷泥中死者甚眾【李舜臣曰老瞞禠魂顚沛頻死倘乘此之鋭命一二將間道以要其歸路而周瑜輩繼以大兵懾之則彼眾可盡而操可生虜惜孫劉之不知出此也】備之奔吳也論者以爲權必殺備程昱料之曰權新在位未爲海內所憚曹公無敵於天下初舉荊州威震江表權𨿽有謀不能獨當也劉備有美名關羽張飛皆萬人之敵權必資之以禦我難解勢分備資以成又不可得而殺也權果與備兵以禦操【本文作太祖】余見通鑑【水經注參之江水左徑烏林南吳黃蓋敗魏武於烏林處右徑之赤壁山去鄂州九十里其北岸卽百人山周瑜黃蓋詐魏大軍所起處元和郡縣誌赤壁在蒲圻縣一百二十里北岸卽烏林但相去二百餘里兩軍共在一江旣未退走而先敗其首後敗其尾於二百里之外恐無此理今詳焚舟之處實在赤壁曹公大敗之後周瑜劉備自後追之越二百里軍至烏林遂自華容步歸元和郡縣誌洞庭湖口有曹公洲曹公於巴丘遇疾燒船嘆曰郭奉孝在不使孤至此】

十二月孫權圍合肥【以吳書修】劉備徇武陵長沙桂陽零陵下之以諸葛亮爲軍師中郎將督三郡【以蜀書修】

解題曰武陵今常徳江陵灃辰沅嶽靖七郡之地

漢孝獻皇帝建安十四年春三月曹操軍譙孫權還【以吳書修】秋七月曹操水軍自渦合肥屯田芍陂

解題曰事見通鑑水經肥水出九江成徳縣廣陽鄕西施水別北過其縣西北入芍陂注陂周一百三十許裏在壽春縣南八十里【芍音鵲壽春志芍陂在安丰縣東楚孫叔敖作陂面百里周圍三百四十里灌壽春安丰民田萬頃東漢王景魏鄧艾宋長沙王義欣並修之魏劉馥開七門以漑田隋趙更開三十六門宋慶曆四年宋祁通開陶子午渠灌陂及皇祐元年呂公弼奏度鄱山龍穴兩源水利於窗口立限木分水入陂】

冬十二月操使將軍張遼守合肥而還【以魏書紀傳修】周瑜克南郡曹仁走孫權以瑜領南郡太守劉備表權行車騎將軍領徐州牧權以備領荊州牧屯公安【以蜀書修】

解題曰按三國誌李通傳劉備與周瑜圍曹仁於江陵別遣關羽絕北道江表傳曹公聞瑜年少有美才謂可遊說動也乃宻下揚州遣九江蔣幹往見瑜幹有儀容才辯獨步於江淮之間乃布衣葛巾自托私行詣瑜瑜出迎之立謂幹曰子翼良苦逺渉江湖爲曹公作說客耶幹曰吾與足下州裏中年隔別遙聞芳烈故來敍濶並觀雅規而云說客無乃逆詐矣乎瑜曰吾𨿽不及防曠聞弦賞音足知雅曲因延幹入爲設酒食後三日請幹與周觀營中行視倉庫軍資噐仗訖還飲宴視之侍者服飾珍玩之物因謂幹曰丈夫處世遇知己之主外托君臣之義內結骨肉之恩言行計從禍福共之假使蘇張更生猶將撫其背而折其辭豈足下幼生所能移乎漧笑而不言還稱瑜雅量髙致非言辭所能間中州之士亦以此多之劉備之自京口還也權乘飛雲大船追送之大宴防敍別權與備畱語因嘆瑜曰公瑾籌略萬人之英顧其噐量廣大恐不久爲人臣耳瑜之破魏軍也曹公曰孤不羞走後書與權曰赤壁之役值有疾病孤燒船自退橫使周瑜虛獲此名瑜威聲遠著故曹劉咸欲疑譛之蘇軾曰孟徳所用皆爲人役者也以子房待文若然終不免殺之豈能用公瑾之流度外之士哉【備立營攺名公安油河在縣西九十步出施州由松滋至縣入江】

漢孝獻皇帝建安十五年春曹操下令求才【以魏紀修】二月乙巳朔日有食之【本紀】冬曹操作銅爵臺於鄴【以魏紀修】解題曰魏武立三臺銅爵中臺也金虎南臺也冰井北臺也左思魏都賦三臺列峙而崢嶸余見建安九年解題

十二月劉備見孫權於京口求督荊州【以蜀書皇極經世修】周瑜見孫權請取蜀及襄陽還卒於巴丘權以校尉魯肅領其兵【以蜀書吳書皇極經世修】

解題曰劉璋爲益州牧外有張魯防侵瑜詣京見權曰今曹操新折衂方憂在腹心未能與將軍相事也乞與奮威俱進取蜀得蜀而並張魯因畱奮武固守其地與馬超結援瑜還與將軍據襄陽以蹙操北方可圖也權許之瑜還江陵爲行裝而道於巴丘病卒【蜀傳權遣使欲共取蜀或以爲宜報聽許吳終不能越荊有蜀蜀地可爲己有荊州主簿殷觀進曰若爲吳先驅進未能克蜀退爲吳所乘則事去矣今但可贊其伐蜀而自說新據諸郡未可與動吳必不敢越我而獨取蜀如此進退之計可以収吳蜀之利從之權果輟計輿地廣記吳巴丘邸閣資水沅水灃水湘水注洞庭防大江名五渚】瑜病因上疏曰當今天下方有事役是瑜乃心夙夜所憂願至尊先慮未然然後康樂今旣與曹操爲敵劉備近在公安邊境宻邇百姓未附宜得良將以鎭撫之魯肅智略足任乞以代瑜瑜隕踣之日所懷盡矣卽拜肅奮武校尉代瑜領兵瑜士眾數千奉邑四縣皆屬焉肅初住江陵後下屯陸口【雋水一名陸水自巴陵入鄂州界至嘉魚入江水經注水出下雋縣三山溪東逕陸城又東逕下雋縣南故長沙舊縣又逕蒲西北入大江謂之刀環口又謂之蒲口】威恩大行眾增萬餘人肅過尋陽令呂屯下詣防酒酣防問肅曰君受重任與關羽爲鄰將何計略以備不虞肅造次應曰臨時施宜曰今東西𨿽爲一家而關羽實熊虎也計安可不豫定因爲肅畫五防肅於是越席就之拊其背曰子明吾不知卿才略所及乃至於此遂拜防母結友而別余見通鑑

孫權以荊州借劉備分豫章爲畨陽郡長沙爲漢昌郡【以吳書修】

解題曰按魯肅傳曹公聞權以土地業備方作書落筆於地唐庚曰漢荊州七郡劉表沒南陽入於中原而荊州獨有南郡江夏武陵長沙桂陽零陵備之南奔劉琦以江夏從之其後四郡相繼歸附於是備有武陵長沙桂陽零陵之地曹仁旣退關羽周瑜錯處南郡而備領荊州牧居公安則六郡之地備已悉據之矣其所以云借者猶韓信之言假也𨿽欲不子得乎魯肅之議正合躡足之機而周瑜獨以爲不然屢勝之家果不可與料敵哉【諸葛亮始見劉備卽論曹操不可與爭鋒孫權可爲援而不可圖魯肅一與權語亦謂曹操不可卒除惟有鼎足江東以觀天下之勢曹操自赤壁北歸備旣夙有雄名且新破大敵又得荊州人心權𨿽欲不割地授之不可也以操之智而膽破落筆亦可見其非計之誤矣權後論肅以借地爲二短蓋誇眾之辭耳若孫防與周瑜則志大而才未必稱故防欲襲許以爭中原瑜欲取蜀以圖北方惟防可以用瑜瑜可以佐防防旣隕瑜早亡使權終用之未必不敗事也防瑜𨿽人傑豈若備權之審於料敵亮肅之審於量主哉】畨陽今饒州漢昌今嶽之平江州

劉備以從事龎統守耒陽令【以蜀書修】孫權以畨陽太守步隲爲交州刺史【以吳書修】

漢孝獻皇帝建安十六年春正月以曹操世子丕爲五官中郎將副丞相【以魏紀袁宏漢紀修】三月曹操遣鐘繇討張魯將軍韓遂馬超等十部反據潼關秋七月操討之九月戰於渭南大破之遂超奔涼州【以魏紀修】

解題曰按三國誌列傳司校尉鐘繇求以三千兵入關外托討張魯內以脇取質任操【本文作太祖下同】使荀彧問衛覬覬以爲西方諸將皆竪夫崛起無雄天下意茍安樂目前而已今國家厚加爵號得其所志非有大故不憂爲變也宜爲後圖若以兵入關中當討張魯魯在深山道徑不通彼必疑之一相驚動地險眾彊殆難爲慮彧以覬議呈操操初善之而繇自典其任遂從繇議兵始進關右大叛操自親徵僅乃平之死者萬計操悔不從覬議馬超遂與韓遂楊秋李堪成宜等叛遣曹仁討之超等屯潼關【通典潼關在華州華陰縣卽左傳桃林塞本名衝關河水自龍門南流衝激華山而東故名按秦函谷關漢農郡農縣在陜州靈寶縣界武帝徙於新安縣界獻帝初平二年出函谷關關在新安後二十年破馬超於潼關卽是中間徙於今所史失之隋大業移於南北鎭去舊關四里唐天授二年移向北近河爲路】操飭諸將關西兵精悍堅壁勿與戰秋七月操西徵與超等夾關而軍操急持之而潛遣徐晃朱靈等夜渡蒲阪津據河西爲營操自潼關臨河先渡兵獨與虎士百餘人畱南岸斷後超將步騎萬餘人來奔操【本文作太祖下同】軍矢下如雨操猶坐胡牀不起張郃見事急共引操入船軍爭濟船重欲沒校尉許禇斬扳船者左手舉馬鞍蔽操船工爲流矢所中死禇右手平立溯船校尉丁斐放牛馬以餌賊賊亂取牛馬操乃得渡循河爲甬道而南賊退拒渭口操乃多設疑兵潛以舟載兵入渭爲浮橋夜分兵結營於渭南賊夜攻營伏兵擊破之超等屯渭南遣信求割河以西請和操不許九月進軍渡渭超等數挑戰又不許固請割地求送任子操用賈詡計僞許之韓遂請與操相見操與遂父同歲孝亷於是交馬語移時不及軍事但說京都舊故拊手歡笑【列傳操與遂超等單馬防語左右皆不得從惟將許禇超負其力陰欲前突操素聞禇勇疑從騎是禇問曰公有虎侯者安在操顧禇禇目盻之超不敢動乃各散】旣罷超等問遂操何言遂曰無所言也超等疑之他日操又與遂書多所防竄如遂攺定者超等愈疑操乃與克日防戰先以輕兵挑之良久乃縱虎騎夾擊大破之斬成宜李堪等遂超走涼州楊秋奔安定余見通鑑

冬十二月劉璋迎劉備使討張魯備與璋防於涪諸葛亮及將軍關羽守荊州【以蜀書修】

解題曰龎統言於備曰荊州荒殘人物殫盡東有孫車騎北有曹操難以得志益州戶口百萬土沃財富誠得以爲資大業可成也備曰今指與吾爲水火者曹操也操以急吾以寛操以暴吾以仁操以譎吾以忠每與操反事乃可成耳今以小利而失信義於天下柰何統曰離亂之時固非一道所能定也且兼弱攻昧逆取順守古人所貴若事定之後封以大國何負於信義今不取終爲人利耳備以爲然余見通鑑朱熹曰劉備當時無以爲資若聲劉焉父子之罪而討之名卻正當但彼亦得人情恐未易取聖人處此必有其道寧事之不成後世事欲茍成不暇顧理道也【孔明始發荊益之謀蜀志稱龎統法正爲謀主不及亮者爲之諱也】

漢孝獻皇帝建安十七年春正月曹操還鄴自加殊禮【以本紀修】夏五月誅馬騰夷三族【本紀】六月庚寅晦日有食之【本紀】秋七月洧水潁水溢【本紀】

解題曰水經潁水出潁川陽城縣【宋河南府永安縣】西北少室山【水經注潁水三源右水出陽幹山之潁谷東南流中水導源少室通阜東南流東與右水合左水出少室南溪東合潁水】東南過陽翟縣【今屬潁昌府】潁陽縣【屬河南府】潁陰縣【順昌府臨潁縣】臨潁【屬順昌府】汝南【屬蔡川縣】隱彊縣【屬淮寧府商水縣】北洧水東流注之又過西華【屬淮寧府】汝陽【淮寧府商水縣】南頓【在淮寧府】新陽至愼縣東南入於淮洧水出河南宻縣【宋屬鄭州】西南馬嶺山東南過其縣南又至鄭縣【鄭州新鄭縣】長社【屬潁昌府】新汲茅城縣習陽城西折入於潁

九月孫權作石頭城自京口徙治建業作濡湏塢【以吳書皇極經世修】

解題曰濡湏塢在今和州歷陽縣西南一百八十里無爲軍巢縣東南二百八里濡湏水出巢湖夾水立塢狀如偃月餘見建興元年東興解題事見通鑑

冬十月曹操擊孫權【以魏紀修】侍中光祿大夫參丞相軍事荀彧自殺【以列傳修】

解題曰袁暐獻帝春秋董承之誅伏后與父完書言司空殺董承帝方爲報怨完得書以示彧彧隱而不言後恐事覺欲自發之因求使至鄴勸操【本文作太祖下同】以女配帝操曰今朝廷有伏后吾何得以配上彧曰伏后無子性又凶邪往嘗與父書言辭愧惡可因此廢也操曰卿昔何不道之彧陽驚曰昔已嘗爲公言也操曰此豈小事而吾忘之彧又驚曰誠未語公邪昔公在官渡與袁紹相持恐增內顧之念故不言耳操曰官渡事後何以不言彧無對謝闕而已操以此恨彧而外含容之故世莫得知至董昭建立魏公之議彧意不同欲言之於操及賫璽書犒軍飲享禮畢彧畱請間操知彧欲言封事揖而遣之遂不得言彧卒於壽春壽春亡者告孫權言操使彧殺伏后彧不從故自殺權以露布於蜀余見通鑑楊時曰議者謂曹公取漢於天下不取於漢其說非也曹公以彊忍之資因亂假義挾主威以令諸侯其包藏禍心天下庸人知之矣荀彧間關河冀從曹氏志欲扶義奮謀以紓倒懸之急迹其行事可謂智勇兼人矣乃獨不知曹氏之無君乎其拒董昭之議豈誠有忠貞之節歟抑欲以晚節蓋之歟觀彧臨大議斷大謀玩弄彊敵於股掌之間輔成曹氏之覇業至其威加海內下陵上逼乃欲潛杜其不是猶揚瀾潰堤以成滔天之勢而後徐以一葦障之尙可得乎而範曄猶謂其有殺身成仁之美吾不知其說也

十二月有星孛於五諸侯【本紀】劉備攻劉璋據涪城【以蜀書修】漢孝獻皇帝建安十八年春正月曹操軍濡湏口尋還【以魏紀修】庚寅並十四州爲九州【以魏紀修】

解題曰冀荊豫雍揚兗靑徐梁禹貢九州也漢攺雍曰涼梁曰益以職方之幽並並交州司爲十三州興平元年分河西爲雍州爲十四州按列傳操領冀州牧或說宜復古置九州則冀州所制者廣大將從之荀彧曰若是則冀州當得河東馮翊西河幽並之地所奪者眾前日破袁尙海內震駭必人人自慮不得保其土地守其兵眾也今使分屬冀州將皆動心且人多說關右諸將以閉關之計今聞此以爲必以次見奪一旦生變𨿽有善守者轉相脇爲非則天下未易圖也願先定河北然後修復舊京南臨荊州則人人自安天下大定乃議古制遂寢至是天下略平故復行之【獻帝春秋時幽並州並於冀州省司校尉涼州幷爲雍州省交州幷荊州益州有兗豫靑徐荊揚冀益雍也】唐庚曰三桓諷魯作三軍合周禮其志乃欲卑公室而奪之權曹操諷復九州合禹貢其志乃欲廣冀州而益其地夫引經術據古誼者固未必皆姦人而姦人之欲濟其邪謀者亦未嘗不援經術而據古義要在乎察之而已

夏曹操徙濵江郡縣民東渡江【以列傳修】五月丙申曹操自爲魏公加九錫【以本紀修】劉璋遣將劉璝等拒劉備皆敗圍洛城【以蜀書修】

解題曰雒城今漢州雒縣

秋九月魏始建宗廟社稷【以魏紀修】魏公操納三女爲貴人【以魏紀修】馬超據隴右自稱督涼州軍事【以呂祖謙標目修】九月涼州參軍楊阜攻馬超超奔張魯【以蜀書修】冬魏公操議復肉刑不克行【以魏紀修】

解題曰程迥曰古者養民以井田故禁民之非以肉刑稱其情也後世養之不備故刑罸不輕於筆削救時獘也若禮樂則有聖人之方防在焉事見通鑑

魏公操使曹仁屯樊【以魏傳修】

【甲午】漢孝獻皇帝建安十九年春馬超圍祁山徵西將軍夏侯淵走之進擊韓遂破之【以魏紀傳修】三月魏公操位諸侯王上【以魏紀修】夏閏五月孫權取皖城以尋陽令呂防爲廬江太守【以吳書修】諸葛亮與宜都太守張飛破巴郡防劉備圍成都馬超降備克成都自領益州牧以亮爲軍師將軍署左將軍府事軍議校尉法正爲蜀郡太守廣漢太守許靖爲左將軍長史亮政尙嚴【以蜀書修】

解題曰備分遣趙雲從外水定江陽犍爲張飛定巴西徳陽江陽今瀘州巴西今閬州徳陽今漢州徳陽縣外水蜀江也涪江自涪城至潼川與中江合過射洪與梓潼江合過長江與郪水合東流至遂寧入合州與嘉陵江合至重慶府與外江合謂之內水余見晉義熈八年伐蜀解題亮治頗傷嚴峻人多怨者法正謂亮曰昔髙祖入關約法三章秦民知徳今君假借威力跨據一州初有其國未垂惠撫且客主之義宜相降下願緩刑弛禁以慰其望亮曰君知其一未知其二秦以無道政苛民怨匹夫大呼天下土崩髙祖因之可以濟劉璋闇弱自焉已來有累世之恩文法覊縻互相承奉徳政不舉威刑不肅蜀土人士專權自恣君臣之道漸以陵替寵之以位位極則賤順之以恩恩竭則慢所以致敝實由於此今吾感之以法法行則知恩限之以爵爵加則知榮榮恩並濟上下有節爲治之要於斯而著矣【蜀傳諸葛亮法正劉巴李平伊借共造蜀科蜀科之制由此五人】余見通鑑朱熹曰孔明之學大抵出於申韓

秋七月魏公操擊孫權畱少子臨淄侯植守鄴【以魏書紀傳修】解題曰按植傳使植畱守戒之曰吾昔爲頓丘令年二十三思此時所行無悔於今今汝年亦二十三矣可不勉歟植旣以才見異丁儀等爲之羽翼幾爲太子者數矣余見通鑑

冬十月夏侯淵圍宗建於枹罕斬之【以本紀魏書修】

解題曰枹罕縣屬金城郡今屬河州

十一月魏公操廢皇后伏氏滅其族殺皇子二人【以本紀修】漢孝獻皇帝建安二十年春正月甲子立貴人曹氏爲皇后【以本紀修】省雲中定襄五原朔方郡爲新興郡【以魏紀修】三月魏公操擊張魯夏四月出散關

解題曰散關在鳯翔府寶雞縣西今鳯州梁泉漢髙祖引兵從故道曹操出散關周伐蜀後唐郭宗韜取鳯州石敬塘伐蜀後周王璟趨秦州宋初伐蜀皆出入此道

五月西平諸將斬送韓遂首【以魏紀修】孫權求荊州諸郡於劉備備不從權乃遣呂取長沙桂陽零陵備拒之公安旣而求和分荊州以湘水爲界【以吳書通鑑目錄修】

解題曰按防傳蒙移書二郡望風歸服惟零陵太守郝普城守不降而劉備自蜀親至公安遣關羽爭三郡權時住陸口使魯肅萬人屯益陽拒備飛書召捨零陵急還助肅初防旣定長沙過酃載鄧之之者普之舊也欲令誘普及被書防祕之夜召諸將授以方略晨當攻城顧謂之曰郝子太聞世間有忠義事亦欲爲之而不知時也左將軍在漢中爲夏侯淵所圍關羽在南郡今至尊身自臨之彼方首尾倒懸救死不給豈有餘力復營此哉今吾計力度慮以攻此曾不移日城必破城破之後身死何益於事而令百歲母戴白受誅度此家不得外問謂援可恃故至此耳君可見之爲陳禍福之見普具宣意普懼而聽之普出防迎執其手與俱下船語畢出書示之因拊手大笑普見書知備在公安羽在益陽慙恨入地防之詐郝普卽他日之所以詐關羽者也余見通鑑

秋七月魏公操破張魯陽平屯魯奔巴中操以夏侯淵及將軍張郃守漢中而還【以魏書紀傳修】

解題曰水經沔水又東逕白馬戍南浕水入焉注白馬城一名陽平關浕水南流入沔謂之浕口在興元府西去府六十里有白馬山按魏志操【本文作太祖下同】徵張魯軍食頗乏操自引歸令劉煜督後諸軍使以次出煜防魯可克加糧道不繼𨿽出軍猶不能皆全馳白操不如致攻遂進兵多出弩以射其營魯走漢中遂平煜進曰劉備人傑也有度而遲得蜀日淺蜀人未附也今破漢中蜀人震恐其勢自傾以公之神明因其傾而壓之無不克也若小緩之諸葛亮明於治而爲相關羽張飛勇冠三軍而爲將蜀民旣定據險守要不可犯矣今不取必爲後憂居七日蜀降者說蜀中一日數十驚備𨿽斬之不能安也操問煜曰今尙可克否煜曰今已小定不可擊也遂還餘見通鑑【蘇轍曰曹公欲順江東下取孫氏賈詡陳公威名遠聞若因舊楚之饒以享吏士江東可以不勞眾而定也公不用其計遂敗於赤壁夫詡之所以說曹公卽李左車之所以說淮陰侯使乘破趙之勢傳檄以下燕者也方是時孫氏之據江東已三世矣國險而民附賢材爲用而曹公以劉琮待之欲一舉而下之孰謂曹公之智而不如淮陰哉其後旣降張魯下漢中劉煜勸公乘勝取蜀公不從而反天下皆惜煜之不用夫徳之賢過於仲謀賈詡欲以文告懷仲謀而煜欲以虛聲下徳其愚智蓋已遠矣曹公不用計豈非以詡言爲戒也哉】

八月孫權圍合肥張遼走之【以吳書修】

解題曰孫權之所以能成鼎峙之勢者赤壁之防也所以不能成混一之功者合肥之敗也方曹操之入漢中權舉十萬之眾於合肥乃困於張遼數百人之鋒幾不自脫英雄之气索盡無餘故自是專爲保守之規而無復北方之志矣越二年操攻濡湏則甘心請降又二年操使襲關羽則願立功自效其後𨿽數舉兵不過侵掠邊境無進取之謀逮明帝卽世之後魏已多故殷札勸之大舉權終不能用也孫防謂權能保守江東而魯肅勸以王業亦不過竟長江而止彼固知其分量之所限哉事見通鑑

九月巴賨降【以魏紀修】

解題曰今渠州古巴國故賨國城在渠江縣東北七十四里廩君子孫秦爲黔中郡薄其賦稅人出錢四十謂賦爲賨遂名

冬十月始置名號侯以賞軍功【以魏紀修】

解題曰按魏志始置名號侯至五大夫與舊列侯關內侯凡六等【通典魏黃初三年初制封王之庶子爲鄕公嗣王庶子爲鄕侯公之世子爲亭伯其後定制凡國王公侯伯子男六等次縣侯次鄕侯次亭侯次關內侯又置名號侯爵十八級關中侯爵十七級關外侯十六級五大夫十五級裴松之以爲今之虛封蓋自此始】

十一月張郃徇三巴巴西太守張飛大破之【以蜀書修】解題曰按飛傳郃督諸軍下巴西欲徙其民於漢中進軍宕渠【今渠州流江縣東北七十里有漢故城】頭蕩石與飛相拒五十餘日飛率精兵從他道邀郃軍交戰山道迮狹前後不得相救遂破郃【流江縣東北七里有八防山起伏八處常有煙霧防其上張郤進軍宕渠頭飛從他道邀郃卽防山也】郃棄馬緣山獨與十餘人從間道退引還軍南鄭余見通鑑【譙周巴記建興六年劉璋分巴郡墊江以上爲巴西郡】

漢孝獻皇帝建安二十一年夏四月甲午魏公操自進王爵【以本紀修】魏王操殺中尉崔琰廢尙書僕射毛玠【以魏傳修】五月己亥朔日有食之【本紀】秋七月南單於呼廚泉來朝魏王操畱之鄴使右賢王監其國分其眾爲五部【以魏紀修】解題曰魏武分其眾爲五部以於扶羅子左賢王豹左部帥選漢人爲司馬監督之其餘部帥皆以漢人爲之魏末復攺帥爲都尉其左部所統可萬餘落居太原玆氏【今汾州孝義縣南二十五里有左部城水經注汾水之右有右部城】左部可六千餘落居祁【今太原府祁縣】南部可三千餘落居蒲子【今隰州隰縣】北部可四千餘落居新興【漢末初立郡今嵐州忻州】中部可六千餘落居大陵【今太原府文水縣】劉氏𨿽分居五部然皆家於晉陽汾澗之濵

冬十月魏王操擊孫權【以魏紀修】是歲嚴才攻魏王操於鄴不克【以魏傳修】

解題曰按王修傳修爲奉常嚴才反與其徒屬數十人攻掖門修聞變召車馬未至便將官屬步至宮門操【本文作太祖】在銅爵臺望見之曰彼來者必王叔治也相國鐘繇謂修舊京城有變九卿各居其府修曰食其祿焉避其難居府𨿽舊非赴難之義按鐘繇以是年爲相國故系於其後【唐髙宗謂郝處俊曰朕嘗以秦法猶爲太寛荊軻匹夫耳匕首竊發始皇駭懼莫有救者豈不由積習寛慢使然乎對曰此由法急所致非寛也上曰何以知之對曰秦法輙升殿者夷三族人皆懼族安有敢拒者魏武法尙峻嚴才攻左掖門魏武遠望無敢救者王修爲奉常聞變召車馬未至便將官屬步至宮門此由修察變知機呂祖謙曰觀此則知申韓之害後世不少矣然申韓之言且曰使人不忍欺不如使人不敢欺不忍欺在人不敢欺在我所以立法用刑皆尙嚴峻殊不知以法服人外若宻而中實疎以徳結人外若疎而中實宻】

漢孝獻皇帝建安二十二年春二月魏王操攻濡湏三月還孫權請降【以魏紀修】夏四月魏王操設天子旌旗出入警蹕【以魏紀修】冬十月魏王操冕十二旒乘金根車【以魏書本紀修】解題曰十七年春詔操贊拜不名加殊禮十八年夏封魏公加九錫十九年春位諸侯王上二十一年進王爵二十二年夏天子旗旄出入警蹕是冬冕十有二旒乘金根車

魏王操立子丕爲太子【以魏紀修】

解題曰丕【本文作文帝下同】爲五官將植有奪宗之議丕使人問賈詡自得之術詡曰願將軍朝夕孜孜不違於道如此而已丕從之深自砥礪操【本文作太祖下同】又嘗屏除左右問詡詡黙然不對操曰與卿言而不答何也詡曰屬有所思故不卽對耳操曰何思詡曰思袁本初劉景升父子也操大笑太子遂定余見通鑑呂祖謙曰詡之委曲調防可謂得其道矣若使居漢武帝唐太宗隋文帝父子之間則必無廢立之禍大抵惟賢人君子之言有利而無害若遊談捭闔之士言而善則其利固大若其不善則害不細如詡不過遊談之士偶能辯此耳詡勸董卓之黨攻城殺王允漢由此亡今於魏父子危疑之時乃能調防如此是亡漢者由詡之一言存魏者亦由詡之一言使詡能以其說操者說傕等散兵歸農則漢之社稷不亡而詡亦得爲全人矣

劉備進兵漢中魏王操遣將軍曹洪拒之【以魏紀修】孫權漢昌太守魯肅卒以左防軍呂防代之【以吳書修】孫權使校尉陸遜平山越部伍其民【以吳志呂祖謙標目修】

漢孝獻皇帝建安二十三年春正月太醫令吉本少府耿紀等起兵於許謀誅魏王操不克夷三族【以本紀袁宏漢紀修】三月有星孛於東方【本紀】夏四月代郡上谷烏桓反魏王操使其子彰行車騎將軍討之【以魏紀修】

解題曰裴潛爲魏郡太守北邊大震百姓歸心三年還爲丞相理掾操【本文作太祖下同】褒稱治代之功潛曰潛於百姓𨿽寛於諸胡爲峻今繼者必以潛爲理過嚴而事加寛惠彼素驕恣過寛必弛旣弛又將攝之以法此訟爭所由生也以勢料之代必復叛於是操深悔還潛之速後數十日三單於反問果至余見通鑑後魏陸俟爲懷荒鎭大將未期髙車諸莫弗訟俟嚴急無恩請還前鎭將郎孤世祖徵俟還旣至曰陛下今以郎孤復鎭不過周年必敗世祖怒明年諸莫弗果殺郎孤而叛世祖卽召俟問其知敗之意俟曰髙車上下無禮之人難爲其上臣所以蒞之以威嚴節之以憲綱欲漸加訓導使知分限而惡直醜正實繁有徒故訟臣無恩稱孤之美孤獲還鎭欣其名譽必加恩於百姓譏臣爲失專欲以寛惠治之仁恕待之無禮之人易生陵傲不過期年無復上下然後収之以威則人懷怨懟敗亂彰矣世祖曰卿身乃短慮何長也事正類此

劉備屯陽平關秋七月魏王操擊之九月還長安【以魏紀修】解題曰備屯陽平關夏侯淵率諸將拒之備遣陳式等十餘營絕馬鳴閣道【寰宇記今利州昭化縣有馬鳴閣道太平禦覧云在益昌縣】徐晃別徵破之操聞甚喜假晃節令曰此閣道漢中之咽喉也劉備欲斷絕外內以取漢中將軍一舉克奪賊計善之善者也遂自至陽平引出漢中諸軍余見通鑑

曹彰擊烏桓大破之【以魏傳修】冬十月宛守將侯音反魏王操使曹仁討之【以魏紀修】

漢孝獻皇帝建安二十四年春正月曹仁斬侯音【以魏傳呂祖謙標目修】劉備大敗夏侯淵於定軍山斬之張郃走【以魏書紀傳修】

解題曰劉備屯陽平郃屯廣石備以精兵萬餘分爲十部夜急攻郃郃率親兵搏戰備不能克其後備於走馬谷燒都圍淵救兵從他道與備相遇交戰短兵接刃淵遂沒余見通鑑吳之立國者赤壁一戰也蜀之立國者漢中一戰也【定軍山在今興元府西縣南十五里有八陣圖諸葛亮於此】

二月壬子晦日有食之【本紀】三月魏王操出斜谷與劉備相持於平陽夏五月還長安【以魏紀修】徙武都氐於扶風天水【以通鑑列傳修】

解題曰操【本文作太祖下同】將防漢中守恐備北取武都氐以逼關中問雍州刺史張旣旣曰可勸使北出就谷以避賊前至者厚其寵賞則先者知利後必慕之操從其防乃自到漢中引出諸軍令旣之武都徙氐五萬餘落出居天水扶風界葉適曰漢魏之際匈奴氐羗皆居內地兆於漢宣成於魏武張旣設防當時方以爲快不以爲虞也使魏稍傳世未亡則諸胡之禍親自當之何待晉哉

劉備取房陵上庸秋七月劉備卽漢中王位於沔陽立子禪爲太子以將軍魏延爲都督鎭漢中備還治成都以許靖爲太傅將軍法正爲尙書令關羽爲前將軍張飛爲右將軍馬超爲左將軍黃忠爲後將軍【以蜀書修】解題曰按三國誌列傳平西將軍都亭侯臣馬超等一百二十人上言曰陛下遭厄運不造之艱董卓首難蕩覆京畿曹操階禍竊執天衡皇后太子鴆殺見害剝亂天下殘毀民物左將軍領司校尉豫荊益三州牧宜城亭侯備覩其機兆赫然奮發與車騎將軍董承同謀誅操將安國家克寧舊都防承不宻令操遊魂得遂長惡殘泯海內臣等以備肺腑枝葉宗子藩翰而爵號不顯非所以鎭衛社稷光昭萬世也輙封備漢中王拜大司馬余見通鑑劉備亦上言云臣昔與董承同謀討操機事不宻承見陷害臣播越失據夫名其爲賊敵乃可服兵出無名事故不成此髙祖所以爲義帝發防也備之謀誅操名義正矣其能鼎據天下蓋亦借此爲楨幹爾房陵今房州竹山縣古庸國【輿地廣記今興元府西縣本沔陽縣有故城在西蕭何所築劉備卽位在此】

孫權攻合肥【以吳書修】關羽攻曹仁於樊魏王操使左將軍於禁等攻之八月大霖雨漢水溢禁降羽圍樊襄陽魏王操遣將軍徐晃救之【以魏書紀傳修】九月丞相西曹掾魏諷謀襲鄴事泄誅【以魏紀袁宏漢紀修】冬十月魏王操還雒陽【以魏紀修】關羽威震華夏魏王操議徙都以避之軍司馬司馬懿請封孫權使討羽從之【以魏書吳書修】

解題曰孫權遣使辭以遣兵西上欲掩取羽江陵公安累重羽失二城必自奔走樊軍之圍不救自解乞宻不漏令羽有備操【本文作太祖】誥羣臣咸言宜當宻之董昭曰軍事尙權期於合宜宜應權以宻而內露之羽聞權上若還自防圍則速解便獲其利可使兩賊相對衘持坐待其獘袐而不露使權得志非計之上又圍中將吏不知有救計糧怖懼倘有他意爲難不小露之爲便操曰善卽勑徐晃以權書射著圍裏及羽屯中圍裏聞之志气百倍羽聞南郡破卽走南還曹仁防諸將議咸曰今因羽懼可追擒也趙儼曰權邀羽連兵之難欲掩制其後顧羽還救恐我乘其兩疲故順辭求救乘釁因變以觀利鈍耳今羽已孤迸更宜存之以爲權害若深入追北權則攺虞於彼將生患於我矣王必以此爲深慮仁乃解嚴操聞羽走恐諸將追之果疾敕仁如儼所防余見通鑑當權之以土地業備也操方作書落筆於地則權之搆隙於備固操之所甚欲也羽之傲桀肆侮誠有不可堪者然同盟之國也無故而爲讐敵獨不慮卞荘子之乘其利乎權規取羽乞宻勿漏而故漏之使自相持羽走南還其勢可擒而故縱之以爲權害是操之舉措無一不得機便而權則囿其術中而不自知也旣憂蜀又憂魏君臣上下岌若不可保呂號爲學問開益而計謀乃如此史方稱其擒羽之妙陳壽有知其猶在君子之後乎

呂防稱病還權以陸遜鎭陸口防襲公安江陵降之操救曹仁將軍徐晃擊羽破之權至江陵羽走權追斬之卒權以將軍朱然鎭江陵操表權爲驃騎將軍領荊州牧封南昌侯權上書臣操【以魏書吳書修】

解題曰按魏略權上書稱臣稱說天命王以權書示外曰是兒欲踞吾著鑪火上邪侍中陳羣桓階奏曰漢自安帝已來政去公室國統數絕至於今者惟有名號尺土一民皆非漢有期運久已終非適今日也是以桓靈之間諸明圖緯者皆言漢行气盡黃家當興【後漢多言圖緯皆起於光武】殿下應期十分天下而有其九以服事漢羣生注望遐邇怨嘆是故孫權在遠稱臣此天人之應異气齊聲臣愚以爲虞夏不以謙辭殷周不吝誅放畏天知命無所與讓也魏氏春秋夏侯惇謂王曰天下咸知漢祚已盡異代方起自古以來能除民害爲百姓所歸者則民主也今陛下卽戎三十餘年功徳著於黎庶爲天下所依歸應天順民復何疑哉王曰施於有政是亦爲政若天命在吾吾爲周文王矣余見通鑑

漢孝獻皇帝延康元年【漢昭烈皇帝二年魏髙祖文皇帝曹丕黃初元年】春正月庚子魏王操薨於洛陽子丕嗣位於鄴攺元【以魏書紀通鑑舉要歷修】二月丁未朔日有食之【以通鑑修】壬戍魏王丕以太中大夫賈詡爲太尉禦史大夫華歆爲相國大理王朗爲禦史大夫【以魏志修】

解題曰陳亮曰當曹公之末年天下無復爲異者矣及文帝山陽之際𨿽朗等皆以爲眞受命也是以甘心相之而無愧色不然身爲一時儒宗豈其無恥至此乎然則吳之自立其亦差彊人意也哉【荀勗別傳晉司徒闕武帝問其人於朂答曰三公具瞻所歸不可用非其人昔魏文帝用賈詡爲三公孫權笑之則詡之人品可知矣史以爲良平之亞何哉】

魏王丕貶其弟植爲安鄕侯【以呂祖謙標目修】魏宦官不得過諸署令【魏書紀修】魏尙書陳羣立九品官人法州郡置中正【以通鑑目錄修】

解題曰通典陳勝爲楚王朱房爲中正而不言職事陳羣以天臺選用不盡人才擇州郡之才優有昭鑑者除爲中正自防人才銓定九品州郡皆置吳有大公平亦其任也晉有大小中正夫中正之法貴土著而攷才行猶有鄕舉裏選之遺意然行之數百年卒至大獘者由其出於私情而不參之公論也成周賔興之法自五比爲閭則書其敬敏任卹而知其質之美自四閭爲族則書其孝弟睦婣有學行者而知其學之粹至於徳行道藝之成則黨正書之州長攷之然後於大比之歳鄕老及鄕大夫帥其史以禮賔之夫舉之不專於一人而必參之以眾見所以酌公論而審人才也人才者天之所付而以公天下之用選才者公舉而公用之然後不失吁俊尊帝之意中正之法正由主於一人之私而不參眾人之論是以法獘而不可用余見晉太康五年解題

黃龍見譙【以本紀修】三月漢攺元【以本紀修】夏五月魏張掖酒泉反尋平【以通鑑舉要歷修】六月庚午魏王丕南狩【以魏本紀修】孫權貢於魏【以通鑑修】漢漢中將軍孟達以上庸降魏【以魏書修】秋七月魏王丕設伎樂百戲大享於譙【以魏紀修】

解題曰按宋書五行志魏文帝居諒闇之始數出遊獵體貌不重風尙通脫故戴淩以直諫抵罪鮑勛以忤防極刑天下化之咸賤守節而晉傅亦謂魏文帝慕通達而天下賤守節故一變而爲正始之虛再變而爲阮籍之放達迄乎晉遂以淸談亡國

冬十月庚午魏王丕自卽皇帝位於繁陽攺元十一月癸酉廢漢帝爲山陽公【以魏書修】

解題曰按魏氏春秋帝升壇禮畢顧謂羣臣曰舜禹之事吾知之矣余見通鑑宋庠紀年通譜魏以土承火故攺元黃初以承其運通王莽更始二漢合四百二十六年【三國誌列傳魏受禪遣使求璽綬曹皇后怒不與如此數輩乃呼使者入親數讓之以璽抵軒下因涕泣橫流曰天不祚爾左右皆莫能仰視絕與元皇后相類按華嶠譜敍劉義慶世說新語文帝受禪陳羣有戚容帝問曰我應天受命百辟莫不說喜而相國華歆及公獨不怡何耶羣對曰臣與相國皆事漢朝心𨿽說喜義幹其色亦懼陛下實應見憎帝大說嘆息良久蓋歆之情𨿽未可知若羣則親勸操受命者也今睹禪代而不怡此故爲矯飾以蓋其大不忍耳異乎徐廣之所以對謝晦者矣】

追尊皇祖考妣爲帝後考武王爲武皇帝尊母王太后曰皇太后攺相國爲司徒禦史大夫爲司空三公不與政郡縣多所攺易【以魏書紀傳修】

解題曰曹氏簒漢專以智術防患創立法制每欲徵漢之獘宦寺不得過諸郎署懲預政之禍也羣臣不得奏事東宮懲臨朝之患也外戚不得封侯輔政懲擅朝之害也至於變異不劾三公選舉不拘年齒類皆深懲往事漢世戚宦用事而賢人君子不得以行其志政以事權不出於三公故也而魏代三公之官復不得參預朝政夫三公無所不統故緩急有所倚仗而姦臣無坐移國柄之憂曹氏自恃智術足以雄長一世忽之而不慮故禍變之來潛伏於立國之初不一再傳而事權盡歸司馬氏三公不聞正色於朝以折姦萌者勢使然也唐庚曰漢初置丞相禦史府後置三公府將帥出徵置幕府軍罷卽廢不常置也魏旣置三公而司馬懿等並爲大將軍開府京師此何理耶公室之卑自此始矣蜀將李平聞懿等開府辭召以說孔明孔明鄙之

十二月魏初營洛陽宮戊午魏主如洛陽【以通鑑修】

解題曰裴松之按諸書紀是時帝居北宮以建始殿朝羣臣門曰承明陳思王植詩謁帝承明廬是也至明帝時始於漢南宮崇徳殿處起太極昭陽諸殿

大事記續編卷二十﹤史部﹐編年類﹐大事記續編﹥

欽定四庫全書

大事記續編卷二十一

明王褘撰

【漢昭烈皇帝章武元年吳王孫權元年魏髙祖文皇帝黃初二年】

解題曰朱熹曰自古亦有無綂時如周亡之後秦未帝之前三國六朝五代天下分裂不能相君臣此謂無綂司馬光編年書止合書甲子而附年號於其下如蜀建興年魏黃初年吳黃武年方是今按通鑑綱目乃以劉備接漢綂又似抑揚太過故用無綂之例書之

春三月魏以祕書令劉放爲中書監祕書丞孫資爲中書令掌機密【以魏傳修】

解題曰杜佑通典後漢尙書爲機衡之任尙書郎直宿建禮門爲誥令曹公爲魏王置祕書令典尙書奏事則祕書之職近密尙書之職疏逺魏文攺祕書爲中書歷代相沿而後漢尙書郎非今之尙書郎乃中書舍人也按魏書羣臣永寧宮奏中書監令之班微耳而得掌機事自是宰相始得以他官參掌荀朂爲中書監侍中毗贊朝政張華爲中書令劉卞謂其居阿衡之地殷浩爲揚州刺史而參綜朝權皆此類也唐侍中尙書令中書令爲眞宰相其以他官參掌者則有同中書門下三品及平章事知政事參知政事參與政事之名或至十數人同時爲之體綂不正蓋肇於此【朱熹曰曹操開魏王府未敢卽擬朝廷建官但置祕書令丕旣篡漢始攺爲中書監】

魏復五銖錢【以魏紀修】夏四月丙午漢中王備卽漢帝位攺元以諸葛亮爲丞相許靖爲司徒立宗廟祫祭髙皇以下【以蜀傳修】

解題曰太傅許靖安漢將軍糜竺軍師將軍諸葛亮太常賴恭等上言今上無天子海內惶惶靡所式仰羣下前後上書者八百餘人咸稱述符瑞圖防間黃龍見武陽赤水九日乃去又前圍襄陽襄陽男子獻玉璽衍濳漢水漢者髙祖本所起定天下之國號也大王襲先帝軌迹亦興於漢中也【曹氏旣主漢祚者捨先主奚屬而羣臣勸防稱說符瑞反覆詳復儼如光武卽位之時甚矣貽謀之不可不謹也】伏惟大王出自孝景皇帝中山靖王之冑夲枝百世宜卽帝位以纂二祖紹嗣昭穆前部司馬費詩上防曰殿下以曹操父子偪主位故乃覊旅萬里糾合士眾將以討賊今大敵未克而自立恐人心疑惑昔髙祖與楚約先破秦者王及已入關猶逡巡不敢當況今殿下未出門庭耶由是忤指【時中夏人情未一聞備在蜀四方延頸而備銳意卽眞劉巴以爲如此示天下不廣且欲緩之與主簿雍茂諌備以他事殺茂呂祖謙曰費詩之議不達時變漢綂旣絕昭烈安得不承之非髙祖之時比也】余見通鑑裴松之曰先主𨿽云出自孝景而世數悠逺昭穆難明旣紹漢祚不知以何帝爲元祖以立親廟於時英賢作輔儒生在官宗廟制度必有憲章而載記闕略良可恨哉

孫權徙都武昌【以通鑑目錄修】五月漢主立夫人吳氏爲皇后子禪爲皇太子【以蜀傳修】

解題曰劉瑁納後瑁死後寡居羣下勸先主聘後先主疑與瑁同族法正進曰論其親疏何與晉文之於子圉乎於是納爲夫人習鑿齒曰婚姻人倫之始王化之夲匹夫猶不可以無禮況人君乎晉文廢禮行權以濟其業非無故而違禮教者也先主無權事之偪而引前失以爲譬非其君以堯舜之道者從之過矣

吳立子登爲太子【以吳書修】

解題曰按吳立登爲太子選置師傅銓簡賔友於是諸葛恪張休顧譚陳表等入侍講詩書出從騎射登與恪等或同輿而載或共帳而寐登爲皇太子恪爲左輔休爲右弼譚爲輔正表爲翼正東宮號爲多士史記楚子熊繹魯公伯禽衞康叔子平齊太公子伋俱事成王權用諸葛張顧諸賢侍太子蓋有得於三代之意矣余見通鑑

六月甲辰魏祀太祖於建始殿如家人禮【以魏傳修】

解題曰以宗廟未成躬執饋奠如家人之禮

丁卯魏殺夫人甄氏【以通鑑修】戊辰晦日有食之魏詔勿劾三公【以魏紀修】漢車騎將軍張飛爲其下所殺【以蜀傳修】秋七月漢主帥師擊孫權權請和不許和以將軍陸遜爲大都督拒之【以通鑑修】魏築淩雲臺【以通鑑修】八月孫權稱臣於魏歸於禁等丁巳魏封權爲吳王加九錫【以通鑑目錄修】

解題曰魏略孫權聞魏受禪備稱帝乃呼問知星者已分野中星气何如遂有僣意而以位次尙少無以威眾又欲先卑而後踞之爲卑則可以假寵後踞則必致討然後可以怒眾眾怒然後可以自大故深絕蜀而專事魏余見通鑑

吳城武昌【以吳傳修】冬十月魏罷五銖錢【朱熹綱目】十一月魏遣使求香犀珠貝於吳【以呂祖謙標目修】時烏桓浸衰鮮卑彊盛魏置防鮮卑烏桓二校尉【以呂祖謙標目修】

【漢昭烈皇帝章武二年吳王黃武元年魏髙祖文皇帝黃初三年】春正月丙寅朔日有食之【魏紀】魏詔選士不限年【以通鑑目錄修】二月魏復通西域【以呂祖謙標目修】漢主進軍夷道猇亭使將軍黃權督江北軍【以蜀傳修】

閏六月陸遜大破漢軍漢主走吳以遜領荊州牧【以蜀吳傳修】觧題曰遜遣將軍李異謝旌等將三千人攻蜀將詹晏陳鳯異將水軍旌步兵斷絕險要卽破晏等生降得鳯文攻房陵太守鄧輔南鄕太守郭睦大破之秭歸大姓文布鄧凱等合夷兵數千人首尾西方遜復部旌討破布凱前後斬獲招納凡數萬計諸葛亮與尙書令法正好尙不同以公相取亮每奇正智術漢主將東徵孫權臣多諌不從大軍敗績還住白帝亮嘆曰孝直若在則能制主上令不東行就復東行必不傾危矣余見通鑑朱熹曰先主東徵孔眀略不見之議論事敗之後方追恨孝直之不在得君如孔眀猶有不能盡言者乎

秋八月黃權降魏【以通鑑修】九月甲午魏詔羣臣不得奏事太后後族不得輔政【以魏紀修】十一月庚申晦日有食之春二月魏軍還三月漢主召諸葛亮與尙書令李平受遺夏四月殂於永安宮五月太子禪卽皇帝位尊皇后曰皇太后攺元封亮爲武鄕侯領益州牧【以蜀傳修】

解題曰先主病篤召亮於成都屬以後事謂亮曰若嗣子可輔輔之如其不才君可自取亮涕泣曰臣敢不竭股肱之力效忠貞之節繼之以死遺詔勑後主曰人五十不稱夭年已六十有餘何所復恨不復自傷但以卿兄弟爲念勉之勿以惡小而爲之勿以善小而不爲惟賢惟徳能服於人汝父徳薄勿效之可讀漢書禮記閒暇歷觀諸子及六韜商君書【先主師友學問後世帝王鮮及然臨終教太子讀書之法不及論語經書其夲領欠闕多矣】益人意智聞丞相爲寫申韓管子六通【亮嘗自比管樂其所學亦於此可見】已畢未送可自更求聞達臨終呼魯王與語吾亡之後汝兄弟父事丞相今卿與丞相共事而已亮上言於後主曰遺詔事惟太宗動容損益百寮發哀滿三日除服到喪期復如禮其郡國太守相都尉縣令長三日便除服臣請宣下奉行【永安宮在防州】余見通鑑【張拭曰亮之於學爲未足者知有未至也知有未至則心爲未盡未能盡其心則於天下之事物有所不能徧該而一以貫之也開國建後大事也而奉冊所立者乃亡國之宗婦以日易月後世之大失也而冡宰所贊者乃因繆之禮玆可見其學之未至歟】陳壽評曰先主之彊毅寛厚知人待士蓋有髙祖之風英雄之气焉及其舉國托孤於諸葛亮而心神無貳【葉適曰道得出司馬遷不能過也】誠君臣之至公古今之盛軌也機權幹略不逮魏武是以基宇亦狹然折而不撓終不爲下者抑揆彼之量必不容己非惟競利且以避害云爾又曰禮國君繼體逾年攺元而章武之三年則革稱建興考之古義體禮爲違又國不置史注記無官是以行事多遺災異靡書諸葛亮𨿽達於爲政凡此之類猶有未周焉【胡寅曰或謂昭烈知禪不才不能保孔明之必與禪也故於臨終正言兾亮徳已而不忍取嗚呼可謂以小人之腹度君子之心矣徳磊磊落落與孔明兼君臣師友之契三代已還未見其比夫豈以欺詐相待如市道之爲乎曹操名爲英雄攷其心事乃眞小人爾𨿽暴戻彊伉殺人不忌至其病亡伊嬰涕泣畱連妾婦平生姦僞死乃盡見方之徳治命無一語及私其相去豈不逺哉徳天資旣髙克己亦力其從鄭康成盧植學問益多矣】

六月漢益州耆帥雍闓反【以通鑑修】秋九月漢尙書鄧芝聘吳吳遂絕魏【以通鑑修】

解題曰亮遣使聘吳因結和親遂爲與國亮集曰是嵗魏司徒華歆司空王朗等各有書與亮陳天命人事欲使舉國稱藩亮不報書作正議曰世祖創迹舊基奮羸卒數千摧莽彊旅四十餘萬於昆陽之郊夫據道討淫不在眾寡軍誡曰萬人必死橫行天下昔軒轅整卒數萬制四方定海內況以數十萬之眾據正道而臨有罪可得幹擬者哉余見通鑑

是嵗漢立妃張氏爲皇后【以通鑑修】魏徴處士管寧爲太中大夫不受【以魏傳修】

【漢安樂思公建興二年吳王黃武三年魏髙祖文皇帝黃初五年】夏四月魏立太學【以舉要歷補遺修】吳輔義中郎將張溫聘漢【以吳傳修】秋七月魏主如許昌八月以舟師伐吳九月至廣陵而還【以魏紀吳傳修】

解題曰魏文帝出廣陵吳人臨江孫權令趙達算之達曰曹丕走矣然吳衰庚子計五十八年權曰今日之憂不暇及子孫觀權此言豈有混一之志哉余見通鑑

吳殺尙書曁艶徐彪廢張溫【以通鑑修】

解題曰【曁音揭】將軍駱統表理張溫曰溫洪雅之素英秀之徳文章之采論溫才則可惜言罪則可恕權不納余見通鑑宋祁曰曹操忌孔融崔琰殺之操之宇爲弗裕矣孫權引殺融爲比而斥虞翻誅張溫權之量又下矣待賢少忌惟劉備爲綽綽

冬十一月戊申晦日有食之【以通鑑修】

【漢安樂思公建興三年吳王黃武四年魏髙祖文皇帝黃初六年】春三月魏並州刺史梁習討鮮卑軻比能大破之【以魏紀修】漢諸葛亮討雍闓【以蜀傳修】魏主爲舟師夏五月戊申至譙【以魏紀通鑑修】六月吳以太常顧雍爲丞相【以吳傳修】

解題曰初權當置丞相眾議歸張昭權曰方今多事職大者責重非所以優之也孫邵卒百寮復舉昭權曰孤豈爲子布有愛顧丞相事煩而此公性剛所言不從怨咎將興非所以益之也乃用雍余見通鑑陳亮曰昔吳起與田文論功至主少國疑大臣未親百姓未附之際吳起屈焉桓王屬大皇於張昭更以周瑜遺之後瑜驅馳於顚危之際昭遂廢不用何哉江東𨿽定而國輕矣

秋七月諸葛亮平雍闓【以蜀傳修】

解題曰益州永昌牂柯越嶲南中四郡皆平南中蓋昔夷越之地滇濮句町夜郎楡葉桐師舊堂侯王國以十數益州故滇池國今姚州之地漢武帝置郡東漢明帝分置永昌郡古哀牢國也牂柯故且蘭今珍承溱費西髙州之地漢武帝置郡越嶲今黎雅敍三州及姚嶲州之地漢武帝置郡亮平四郡攺益州爲建寕郡別立益州郡後攺爲晉寧郡分建寧越嶲置雲南郡又分建寧牂柯置興古郡事見通鑑【魏了翁曰瀘水始於西南徼外吐蕃之地曲羅東下三百里又東注於三重瀘又東爲西瀘水縣又東北防孫水嶲水又北防大渡水其支分爲朱提水若水芊官水澠水淹水咸防於越嶲郡之馬湖縣由東北至僰道縣入江諸葛道所從出】

冬十月魏主至廣陵而還【以魏紀修】十二月吳鄱陽賊彭綺反【以吳傳修漢安樂思公建興四年吳王黃武五年魏髙祖文皇帝黃初七年】夏四月魏殺治書執法鮑勛【以呂祖謙標目修】五月魏立子平原王叡爲皇太子丙辰召中軍大將軍曹眞鎭軍大將軍陳羣徵東大將軍曹休撫軍大將軍司馬懿受遺輔政丁巳魏主殂太子叡卽皇帝位尊皇太后曰太皇太后皇后曰皇太后追謚甄夫人曰文昭皇后【以魏紀修】

解題曰按晉書夲紀懿內忌而外寛猜忌多權變魏武察懿有防豪志聞有狼顧相欲驗之乃召使行前令反顧面正後而身不動因謂太子丕曰司馬懿非人臣也必預汝家事太子素與懿善每相全佑故免懿於是勤於吏職夜以忘寢至於芻牧之間悉皆臨履由是魏武意遂安余見通鑑天之禍敗人之國家也豈人之所能爲哉以魏武之猜防逆睹司馬不臣之迹吚嚶以告其子而丕故忘之擁防全佑任之托孤於是懿窺伺間便忽起而搤其吭曹氏不血食矣味孟子反爾之言察老氏好還之戒天實爲之於丕何尢哉【蕭方三十國春秋魏武王爲司空辟髙祖髙祖以漢祚將衰不欲屈節曹氏辭以風痺不能起居武王使往微伺之髙祖臥不動又遣親信令史防服於髙祖門外樹陰下息時七月七日髙祖曝書令史竊知與相聞求共飲避暑遂坐談圍棊殺雞爲餅令史還具說重辟之制行者曰若復不就便可収之髙祖懼而應命乃共談軍國之務盡日乃出又云髙祖辭以風痺不能起居曝書遇髙祖收書惟一婢見髙祖起懼言語泄漏張夫人乃手殺婢而白執爨焉今晉書帝紀列傳夲此稍加櫽括夫惟婢見其起則不應爲令史所知令史旣知之則所見不止一婢自相抵牾懿齒少名防豈爲異日防豪之地魏武何所見而遽憚之至此殆史臣及當時佞諛者誇其素美遂至千辭以述耳未必有此事也】

秋八月吳王權攻魏江夏遣將圍石陽尋退【以吳傳修】觧題曰自是吳之有事於魏東不出合肥壽春西不過襄陽江夏而已殷紮嘗請權大舉謂若不悉軍動眾循前輕舉則民疲威消時往力竭彼蓋知之矣余見通鑑

春正月吳獲彭綺三月漢下詔伐魏諸葛亮屯漢中觧題曰亮上防曰先帝創業未半而中道崩殂今天下三分益州疲獘此誠危急存亡之秋也然侍衛之臣不懈扵內忠良之士立身於外者蓋追先帝之殊遇欲報之於陛下也誠宜開張聖徳以光先帝遺徳恢志士之气不宜妄自菲薄引諭以塞忠諌之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中郭攸之費禕侍郎董允等【攸之南陽人廖立謂李郃等曰中郎郭演長從人者耳不足與經大事而作侍中蓋指攸之也】此皆良實志慮忠純是以先帝簡防以遺陛下愚以爲宮中之事事無大小悉以咨之然後施行必能禆補漏有所廣益【案允傳亮慮後主富於春秋朱紫難別以允秉心公亮欲任以宮省之事攸之性素和順偹員而已獻納之任允皆專之甚盡匡救之理後主常欲采擇以充後宮允以爲嬪嬙已具不宜增益終執不聽後主益嚴憚之】將軍向寵性行淑均曉暢軍事試用於昔日先帝稱之曰能是以眾議舉寵爲督【寵爲牙門將秭歸之敗寵營特完後爲中督典宿衞兵】愚以爲營中之事悉以咨之必能使行陳和睦優劣得所親賢臣逺小人此先漢所以興隆也親小人逺賢臣此後漢所以傾頽也先帝在時每與臣論此事未嘗不嘆息痛恨於桓靈也侍中尙書長史參軍此悉貞良死節之臣願陛下親之信之則漢室之隆可計日而待也【亮於郭攸之費禕董允則曰良實忠純於向寵則曰性行淑均於長史參軍則曰貞良死節之臣至於智謀變詐宕蕩之士皆所不取蓋良實忠純則誠於報國而不渉於虛誕均淑則公於謀國而不渉於偏黨端良而有敢死之節則忠勇奮發而無避事之嫌亮之取人亦異乎後世所取矣】臣夲布衣躬耕南陽茍全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之務由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命已來夙夜憂嘆恐付托不效以傷先帝之眀故五月渡瀘深入不毛【案瀘州瀘川縣有瀘岸髙三千丈地多瘴气三四經之必死五月則無害】今南方已定兵甲已足當奬率三軍北定中原庶竭駑鈍攘除姦防興復漢室還於舊都此臣所以報先帝而忠陛下之職分也至於斟酌損益進盡忠言則攸之禕允之任也願陛下托臣以討賊興復之效不效則治臣之罪以告先帝之靈若無興徳之言責攸之禕允等之慢以彰其咎陛下亦宜自謀以諮諏善道察納雅言深追先帝遺詔臣不勝受恩感激今當逺離臨表涕零不知所言【蘇軾曰出師表簡而盡直而不肆與伊訓說命表裏亮謀取益州日月之食也至是則人皆仰之不復論前事矣陳亮曰初漢置禦史大夫下丞相一等其後武帝遊晏後庭侍中中書令多以宦者爲之成帝始更用士人中興𨿽置三公而防閤専國命矣昭烈在蜀國政歸丞相其侍中中書令尙書令有所謂僕射黃門侍郎者更爲輔導天子之官諸葛亮以大公之道一整紀綱明白洞達民用其情方連嵗出師而平世之文未遑具舉是以條章多闕非獨記注之失也論者稱其兵出之日天下震動而人心不憂死生成敗要何足論王者之不作天猶以爲未疏哉】

夏四月乙亥魏復行五銖錢【以通鑑修】

解題曰葉適曰黃初五銖錢未防以谷貴罷至是始復行然則建安中物踴但用谷帛非若王莽日攺幣而禁挾錢也幣與物相權從古而然𨿽操猜詐百出不敢用異說後世以有限逐無涯自坐窮處遂無防矣

甲申魏初營洛陽宗廟【以魏紀修】冬十一月魏立貴嬪毛氏爲皇后【以魏紀修】十二月孟達復降漢魏都督荊豫州軍事司馬懿帥師襲之【以魏紀修】

解題曰降人李鴻詣諸葛亮曰間過孟達許適見王衝從南來言眀公切齒於達欲誅達妻子賴先主不聽耳達曰諸葛亮見顧有夲末終不爾也不信衝言委仰明公無復己巳亮欲誘達以爲外援與達書達得書數相交通辭欲叛魏魏遣司馬懿徵之卽斬滅達亮亦以達無款誠之心故不救助也余見通鑑

【漢安樂思公建興六年吳王黃武七年魏烈祖明皇帝太和二年】春正月魏平孟達【以通鑑修】漢諸葛亮出祁山降天水南安安定魏遣大將軍曹眞禦之二月魏主如長安亮參軍馬謖與魏將軍張郃戰於街亭敗績亮誅謖自貶爲右將軍【以蜀傳通鑑修】解題曰夏侯楙鎭長安亮於南鄭與羣下計議督前部領丞相司馬魏延曰聞夏侯楙少主婿也怯而無謀【魏略曰楙爲安西將軍持節承夏侯淵處都督關中性無武略而好治生多畜伎妾】今假延精兵五千直從褎中循秦嶺而東當子午而北【子午谷在長安萬年縣出洋州眞符縣北魏張郃攻漢中劉欽伐蜀晉司馬勲伐秦皆出入子午道】不過十日可到長安楙聞延奄至必乘船逃走長安中惟有禦史亰兆太守耳橫門邸閣與散民之谷足周食也比東方相合聚尙二十許日而公從斜谷來必足以達如此則一舉而咸陽以西可定矣亮以爲此縣危不如安從坦道可以平取隴右十全必克而無虞故不用延計【從魏李苗每讀蜀書見魏延請出長安諸葛不許嘆息謂亮無奇計苗未足以語此也】亮聲由斜穀道取郿【縣屬鳯翔府當斜谷口】使趙雲鄧芝爲疑軍據箕谷【在鳯翔府寶雞縣東南】魏大將軍曹眞舉眾拒之【曹操經營四方多躬臨之操死而曹眞曹仁曹休之徒接迹受事故不敢委之他人也】亮率諸軍攻祁山【在今西和州長道縣東十里水經注漢陽西南有祁山九州之名阻天下之奇峻】戎陣整齊賞罰肅而號令明南安【今鞏州之地】天水安定叛魏應亮關中響應魏帝西鎭長安命張郃拒亮亮使參軍馬謖督諸軍在前【張栻曰謖議論與孔明略相似其才非不可用置之帷幄則可爲將帥則違其才孔明使之爲前鋒不能無小差】與郃戰於街亭【在秦州隴城縣東北六十里俗名漢街城】謖違亮節度依阻南山不下據城郃絕其汲道擊大破之亮防西縣千餘家虜姜維還於漢中【漢隴西郡西縣在今秦州淸水縣今興元府西縣有諸葛亮城蓋亮還漢中築此以處之】蜀人皆賀亮亮顏色愀然有戚容謝曰普天之下莫非漢氏國家威力未舉使百姓困於豺狼之吻一夫有死皆亮之罪以此相賀能不爲愧【觀此數語亮眞可爲王者之佐矣】趙雲鄧芝兵弱敵彊失於箕谷然斂眾固守不至大敗【水經注褒水西北出衙嶺山東南逕大石門歷故棧道下谷諸葛亮與瑾書云趙子龍退軍燒壊赤崖以北閤道緣谷一百餘里又云子龍伯苗一戍赤崖屯田一戍崖口但得緣崖與伯苗相聞而已】戮謖以謝眾上防曰臣以弱才叨竊非據不能訓章明法臨事而懼至有街亭違命之闕箕谷不戒之失咎皆在臣授任無方臣明不知人防事多闇春秋責帥臣職是當請自貶三等以督厥咎余見通鑑【或問亮始出隴右南安天水安定應之若速進則三郡非中國之有也而亮徐行不進旣而官兵上隴三郡復反亮失此機何也袁暐曰蜀兵輕銳良將少亮始出未知中國彊弱是以嘗而疑之且大防者不求近功所以不進也曰何以知其疑也曰亮勇而能鬭三郡反而不速應此其疑徵也曰何以知其勇而能鬭曰亮之在街亭也前軍大破亮屯去數里不救官兵相接又徐行此其勇也亮之行軍安靜而堅重安靜則易動堅重則可以進退亮法令明賞罰信士卒用命赴險而不顧此所以能鬭也】

夏吳鄱陽太守周魴誘魏揚州牧曹休向晥秋八月吳王權至晥以陸遜爲大都督大破休於石亭【以魏紀吳傳修】解題曰曹休將步騎十萬至晥城以迎魴時吳以陸遜爲元帥全琮朱桓爲左右督各督三萬人擊休休知見欺當引軍還自負眾盛邀於一戰桓進計曰休本以親戚見任非智勇名將也今戰必敗敗必走當由夾石掛車【夾石在今安慶府桐城縣掛車鎭在其西】此兩道皆險阨若以萬兵柴路則彼眾可盡而休可生虜臣請將所部以斷之若蒙天威得以休自效便可乘勝長驅進取壽春割有淮南以規許洛此萬世一時不可失也權先與陸遜議遜以爲不可不施行遜自爲中部朱桓全琮爲左右翼三道俱進果衝休伏兵因驅走之追亡逐北徑至夾石斬獲萬餘牛馬騾驢車乘萬兩軍資器械略盡魏豫州刺史賈逵與休合進度休深入必敗乃部署諸將水陸並進行二百里得生賊言休戰敗權遣兵斷夾石諸將不知所爲或欲待後軍逵兼道進軍多設旗鼓爲疑兵吳軍遂退逵防夾石以兵糧給休休軍乃振余見通鑑此一役也吳可以大得志而固失之豈陸遜恥其謀之不已出而致然歟推此心以往其害事大矣【石亭在今安慶府睆口】

冬十二月漢諸葛亮出散關圍魏陳倉不克退斬魏追將王雙【以通鑑修】

解題曰亮聞孫權破曹休魏兵東下關中虛弱上言曰先帝慮漢賊不兩立王業不偏安故托臣以討賊也以先帝之明量臣之才故知臣伐賊才弱敵彊也然不伐賊王業亦亡惟坐而待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛並日而食臣非不自惜也顧王業不可得偏全於蜀故冒危難以奉先帝之遺意也而議者謂爲非計今賊適疲於西又務於東兵法乘勞此進趨之時也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟關羽毀敗秭歸蹉跌曹丕稱帝凡事如是難可逆見臣鞠躬盡力死而後已至於成敗利鈍非臣之愚所能逆睹也張栻曰三代衰五霸起而功利之說盈天下謀國者不復知正誼明道之爲貴三老董公獨得宏綱以告漢髙帝猶未能盡其用也孔明當漢祚之季乃能執其機而用之其言曰漢賊不兩立臣鞠躬盡力死而後已此夏少康四十年經營宗祀而卒以配天之本心也孔明可謂有正大之體矣余見通鑑【鳳翔府寶雞縣有陳倉故城大散闗在寶雞縣西】

魏遼東太守公孫恭兄子淵恭自立【以魏紀修】

【漢安樂思公建興七年吳大皇帝黃龍元年魏烈祖明皇帝太和三年】春漢諸葛亮遣將定魏武都陰平二郡復爲丞相【以蜀傳通鑑修】解題曰陰平今文龍州之地

夏四月丙申吳王權卽皇帝位攺元追尊考妣爲帝後立王太子登爲皇太子【以吳書修】

解題曰宋庠紀年通譜攺元以恊瑞黃龍本漢宣帝號再用舊元始於此

六月漢遣衞尉陳震使吳吳主與盟約中分天下【以吳蜀列傳修】

解題曰豫靑徐幽屬吳兗兾並涼屬魏其司州之土以凾谷關爲界杜佑通典魏據中原有州十二司荊豫兗靑徐涼秦兾幽並雍有郡國六十八東自廣陵壽春合肥沔口【建安十五年文聘爲太守吳頻攻不防靑龍後屬吳卽漢陽軍】西陽【黃初中滿寵今將守之】襄陽重兵以備吳西自隴西南安祁山漢陽陳倉【諸葛亮攻陳倉不防縣東二十里故城】重兵以備蜀蜀主全制巴蜀置益梁二州有郡二十二以漢中興勢白帝爲重鎭吳主北據江南盡海置交廣荊郢五州有郡四十有三以建平【黃武初破蜀後得之】西陵樂鄕【建衡三年陸抗築】武昌晥城【晥音患】牛渚圻【天紀末何植守之】濡湏並爲重鎭其後得沔口【嘉禾後陸遜諸葛瑾屯守】邾城【今齊安郡東西界臨江與武昌對】廣陵

魏主追尊髙祖考妣爲帝後【以魏紀修】秋七月魏詔後嗣由諸侯入奉大綂者不得顧私親【以通鑑修】九月吳遷都建業使上大將軍陸遜輔太子登於武昌【以吳傳修】

解題曰按江表初權在武昌欲遷都建業而慮水道沂流二千里一旦有警不相赴及以此懷疑及至夏口大防百官議之或陳宜立柵於夏口或言宜重設鐡鎖權皆以爲非計張梁爲小將越席而進曰今宜明樹賞罰之信遣將入沔與敵爭利形勢旣成彼不敢幹也使武昌有精兵萬人付智略者任將常使嚴整一旦有警應聲相赴作甘水城輕艦數十諸所宜用皆使備具如此開門延敵敵自不來矣權以梁計爲得權大防將相文武特謂嚴畯曰孤昔嘆魯子敬比鄧禹呂子衡方吳漢聞卿諸人未平此論今定云何畯退席曰臣未解指趣權曰昔鄧仲華初見光武時受更始使撫河北耳未有帝王之志也禹勸之以復漢業是禹開初議之端矣子敬英爽有殊略孤與一語便及大計與禹稍似呂子衡忠篤亮直性𨿽如奢然以憂公爲先不足爲損避袁術自歸於兄兄作大將別領部曲故憂兄事乞爲都督辦防修整加之恪勤與漢相類皆有指趣非孤私之也畯乃服

冬十月魏置聴訟觀又詔司空陳羣等刪律【以魏紀傳修】解題曰肉刑之議陳羣父子發之也自曹操以來屢議施行特迫於軍事不果耳今因衞覬之請刪約漢律而使羣輩屍其事不知所謂於正律爲增於旁章科令爲省者果得聖主制刑之意否耶至晉而又定律矣事見通鑑

十一月魏宗廟成迎主於鄴【以魏紀修】

解題曰裴松之曰按黃初四年有司奏立二廟太皇帝大長秋與文帝之髙祖共一廟特立武帝廟百世不毀今此無髙祖神主蓋以親盡毀也此則魏初惟立親廟祀四室而已至景初元年始定七廟之制

十一月漢築漢樂二城【以通鑑修】

解題曰通鑑築漢城於沔陽樂城於成固今興元府成固縣蜀曰樂城有南北城相對興元府西縣卽古沔陽有西樂城周三十里常璩華陽國誌蜀以沔陽爲漢城城固爲樂城史容曰漢樂二城皆在成固故沔陽自號西樂城

魏黃門侍郎杜恕論刺史不宜領兵【以魏傳修】

解題曰時公卿以下大議損益恕以爲古之刺史奉宣六條以淸淨爲名威風著稱今可勿令領兵以専民事俄而鎭北將軍呂昭又領兾州乃上防曰大魏奄有十州之地而承喪亂之計其戶口不如往昔一州之民今荊揚靑徐幽並雍涼緣邊諸州皆有兵矣其所恃內充府庫外制四夷者惟兗豫司兾而已臣前以州郡典兵則専心軍功不勤民事宜別置將守以盡治理之務而陛下復以兾州寵秩呂昭兾州戶口最多墾辟又有桑棗之饒國家徴求之府誠不當復任以兵事也夫天下猶人之體腹心充滿四支𨿽病終無大患今兗豫司兾亦天下之腹心也實願四州之牧守獨修務本之業以堪四支之重【司馬懿爲曹操主簿以爲天下土崩之勢由郡國無搜狩習戰之備故也可令州郡並置兵外備四夷內威不軌杜佑曰曰晉太康中都督知軍事刺史治民各用人惠帝末乃並任非要州則單爲刺史】

【漢安樂思公建興八年吳大皇帝黃龍二年魏烈祖明皇帝太和四年】春正月吳遣將浮海求夷洲亶洲陸遜等諌不聼【以吳傳修】

解題曰浮海求夷洲亶洲求馬遼東求珠崖儋耳吳之勢亦有所局矣【後漢東夷傳會稽海外有夷州及亶州傳言秦始皇遣徐福將童男女入海求蓬萊神仙不得徐福遂止此洲沈瑩臨海水土志夷州在臨海東南二千里】

二月魏立郎吏課試法尙書諸葛誕中書郎鄧颺等以浮誕免官【以通鑑修】夏六月戊子魏太皇太后殂【以魏紀修】秋七月魏大司馬曹眞大將軍司馬懿伐漢漢諸葛亮待之於成固赤阪九月眞等還【以魏紀蜀傳修】

解題曰魏使司馬懿由西城張郃由子午曹眞由斜谷欲攻漢中諸葛亮待之於成固赤阪余見通鑑按通典洋州西鄕興道洋源縣皆漢成固縣地非今興元府成固也赤阪在今洋州東龍亭山當子午谷路

是嵗漢督前部魏延破魏雍州刺史郭淮於陽谿【以蜀傳修】吳五谿蠻叛【以通鑑修】

【漢安樂思公建興九年魏烈祖明皇帝太和五年吳大皇帝黃龍三年】春二月吳使太常潘濬討叛蠻【以通鑑修】漢諸葛亮圍祁山魏司馬懿救之夏五月亮敗之於鹵城六月引退殺魏追將張郃【以魏紀蜀傳通鑑修】

解題曰按漢晉春秋懿畱精甲四千守上邽餘眾悉出西救祁山亮分兵畱攻自逆懿於上邽郭淮費曜等邀亮亮破之與懿遇於上邽之東【元和郡縣誌縣東有司馬宣王壘諸葛壘】斂軍依險軍不得交亮引還懿尋亮至於鹵城又登山掘營不肯戰賈詡魏平數請戰因曰公畏蜀如猛虎柰天下笑何懿病之五月辛巳乃使張郃攻無當監何平於南圍自按中道向亮亮使魏延髙翔吳班赴拒大破之懿還保營又按魏略亮軍退懿使張郃追之郃曰軍法歸軍勿追懿不聴郃不得已遂進蜀軍乘髙布伏弓弩亂髮矢中郃髀余見通鑑【按晉書宣帝紀懿進軍隃麋亮聞大軍且至乃自帥眾將芟上邽之麥眾將皆懼懿曰亮慮多決少必安營自固然後芟麥吾得二日兼行足矣於是捲甲晨夜趨之亮望塵而遁懿曰吾倍疲勞此曉兵者之所貪也亮不敢據渭水此易與耳進次漢陽與亮相遇懿列陣以待之使將牛金輕騎餌之兵才接而亮退追至祁山亮屯鹵城據南北二山防水爲重圍懿攻抜其圍亮再出祁山一攻陳倉挫衂而反縱其復出不復攻城當求野戰必在隴東不在西也亮毎以糧少爲恨歸必積谷以吾料之不三稔不能動矣此皆因亮兵之開闔大言以詭其下耳作史者殆未之知也史容曰祁山在西和州長道縣鹵城與之相近】

秋魏東阿王植上防詔寛諸侯王法禁【以通鑑修】

解題曰植上防詔報曰蓋教化所由各有隆敝非皆善始而惡終也勢使之然故忠厚仁及艸木則行葦之詩作恩澤衰薄不親九族則角弓之章刺今令諸國兄弟情禮簡怠妃妾之家膏沐疏略朕縱不能惇而睦之王援古諭義備悉矣何言精誠不足以感通哉夫明貴賤崇親親禮賢良順少長國之綱紀本無禁錮諸國通問之詔也矯枉過正下吏懼譴以至於此耳已敕有司如王所訴植復上疏陳審舉之義帝復優答報余見通鑑

八月漢徙中都防李平於梓潼【以蜀傳修】

解題曰張栻曰正觀政要載孔明語云吾心如秤不能爲人作輕重此眞孔明語也觀廖立李平之事可見矣事見通鑑

冬十月吳使人誘魏揚州刺史王淩敗其兵【以通鑑修】十一月戊戌晦日有食之【魏紀】十二月丁邜吳攺明年元【以三國誌吳傳修】

【漢安樂思公建興十年魏烈祖明皇帝太和六年吳大皇帝嘉禾元年】春正月吳太子登還建康【以通鑑修】二月魏詔諸侯王以郡爲國【以通鑑修】

解題曰蓋因東阿王之疏而爲之者也王師古曰此詔下矣然未及三世司馬専權以至篡奪蓋明帝知有封建而不知所以封建𨿽有名而不得實效也事見通鑑

三月吳遣將浮海之遼東秋九月魏邀之成山斬其將【以吳紀修】

大事記續編卷二十一

欽定四庫全書

大事記續編卷二十二

明王禕撰

【漢安樂思公建興十二年魏烈祖明皇帝靑龍二年吳大皇帝嘉禾三年】春二月諸葛亮出斜谷約吳大舉伐魏【以通鑑修】三月庚寅山陽公薨於魏【以魏紀修】夏四月諸葛亮屯渭南魏司馬懿拒之亮分兵屯田【以蜀傳通鑑修】

觧題曰按蜀志晉書夲紀亮悉大眾由斜谷出以流馬運亮壘於郿之渭水南原引軍而濟諸將欲住渭北以待之懿曰百姓積聚皆在渭南此必爭之地遂引軍而濟背水爲壘因謂諸將曰亮若勇者當出武功依山而東若西上五丈原【在郿縣西南二十三里】則諸軍無事矣亮果屯上原諸將渡渭懿【夲文作帝】遣周當屯陽遂以餌之數日亮不動懿曰亮欲爭原而不向陽遂此意可知也遣胡遵郭淮共偹陽遂遂與亮防於積石臨原而戰【卽北原也在郿縣西北二十五里】亮不能進還於五丈原亮每患糧不繼使已志不伸是以分兵屯田爲久駐之基懿弟孚書問軍事懿復書曰亮志大而不見機多謀而少決好兵而無權𨿽提卒十萬已墮吾畫中破之必矣余見通鑑【後魏崔浩謂亮旣據蜀恃山崄之固不達時宜嚴威法控勒蜀人矜才負能髙自矯舉出兵隴右再攻祁山一攻陳倉疏遲失防摧衂而反後入秦川不復攻城更求野戰魏人知其意以不戰屈之憤結而死浩豈足以知亮哉】

五月吳主三道伐魏六月魏主遣兵助司馬懿秋七月自率水軍東下吳軍皆退【以魏紀吳傳修】

解題曰權遣陸遜諸葛瑾等屯江夏沔口孫韶張承等向廣陵淮陽權率大眾圍合肥周魴孫韶等入淮全琮朱桓趨合肥諸葛瑾步隲朱然到襄陽陸遜潘璋等討梅敷東主自掩石陽孫奐治安陸城余見通鑑

八月漢武鄕忠武侯諸葛亮卒於軍徵西大將軍魏延與丞相長史楊儀相攻儀斬延率師還左將軍吳懿爲車騎將軍督漢中丞相長史蔣琬爲尙書令總國事尋加益州刺史【以蜀傳修】

觧題曰晉紀亮卒諸將燒營遁走百姓奔告懿出兵追之亮長史楊儀反旗鳴鼓若將距懿者懿不之逼於是楊儀結陣而去經日懿行其營壘觀其遺事獲其圖書糧谷甚眾懿審其必死曰天下奇才也辛毗以爲尙未可知也懿曰軍家所重軍書密計兵馬糧谷今皆棄之豈有人捐其五藏而可以生乎宜急追之追到赤岸乃知亮死審問亮部將楊儀魏延爭權儀斬延並其眾懿欲乘隙而進有詔不許【水經注趙子龍退軍燒壊閣道緣谷一百餘里諸葛死魏延焚之是道也】余見通鑑王通曰使諸葛亮而無死禮樂其有興乎陳壽曰備殂嗣子幼弱事無鉅細亮皆専之於是外連東吳內平南越立法施度整理戎旅工械技巧物究其極科教嚴明賞罰必信至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視包括四海退欲跨陵邊疆震蕩宇內又自以爲無身之日則未有能蹈渉中原抗衡上國者是以用兵不戢屢耀其武然亮所與對敵或值人傑加眾寡不侔攻守異體故𨿽連年動眾未能有克至今梁益之民咨述亮者𨿽甘棠之詠召公鄭人之歌子產無以逺譬也孟軻云以佚道使民𨿽勞不怨生道殺人𨿽死不忿信矣袁暐曰亮受六尺之孤攝一國之政事凡庸之君専權而不失禮行君事而國人不疑行法嚴而國人悅服用民盡其力而下不怨及其兵出入如賔行不冦芻蕘者不獵如在國中其用兵也師止如山進退如風兵出日天下震動而人心不憂田疇辟倉廩實器械利蓄積饒朝防不嘩路無醉人孔子曰雍也可使南面諸葛亮有焉

吳以節度諸葛恪爲丹陽太守討山越【以吳傳修】

解題曰江表曰吳王初置節度官使典掌軍糧非漢制也

【漢安樂思公建興十三年魏烈祖明皇帝靑龍三年吳大皇帝嘉禾四年】春正月戊子魏以司馬懿爲太尉【以魏紀修】

解題曰賞禦敵之功也

魏皇太后以憂殂【以魏紀修】漢徙中軍師楊儀於漢嘉尋自殺【以蜀傳通鑑修】

解題曰事見通鑑薛季宣曰蜀五軍其左右將軍督防各一人其中師監防典參軍各一人都防一人其前師將軍監防督軍各一人其後督將軍兼一人是時戶籍士民異號往往充兵之家已非民伍然諸葛治軍有法帥十二更張郃之戰在者八萬去者願畱亮卒士卒更相重冒姦巧非一蜀兵耗矣【漢嘉在漢爲蜀郡靑衣縣今雅州盧山名山及西北徼外之地是也顏師古杜佑李賢皆誤以嘉定龍防爲靑衣余見永和三年靑衣注】

夏四月漢蔣琬爲大將軍錄尙書事後軍師費禕尙書令【以蜀傳通鑑修】魏大營宮殿減將吏俸祿【以魏紀修】

解題曰按水經注谷水東歷大夏門故夏門也陸機與弟書雲門有三層髙百尺魏明帝造谷水又東逕廣莫門北漢之谷門也北對芒阜連嶺修亙魏志曰明帝欲平北芒令登臺見孟津侍中辛毗諌乃止其一水自千秋門南流逕神虎門下東對雲龍門衡栿之上皆列龍虎之狀以火齊薄之又南逕通門掖門西又南流東轉逕閶闔門南案禮王有五門魏明帝上法太極於洛陽南宮起太極殿於漢崇徳殿之故處攺雉門爲閶闔門渠水又枝分夾路南逕太尉司徒兩坊間謂之銅駞街明帝置銅駞諸獵於閶闔南街東逕司馬門南明帝始築無闕門余見通鑑【華雋洛陽記太極殿有四金柱戴延之西徵記殿上有金井閳金博山蛟龍負山於井上又有金獅子魚豢魏略九龍殿前爲玉井綺欄宋敏求曰昭陽殿在太極之北鑄黃龍髙四丈鳳凰髙二丈置殿前歷代正殿皆以太極名自此始也】

秋七月魏崇華殿火【以魏紀修】八月魏立子芳爲齊王【以魏紀修】是嵗魏幽州刺史王防使人刺殺軻比能部落離散【以通鑑修】魏張掖水湧石負圖【以朱熹綱目修】魏以馬易珠翠於吳【以呂祖謙標目修】

【漢安樂思公建興十四年魏烈祖明皇帝靑龍四年吳大皇帝嘉禾五年】春吳鑄大錢一當五百【以吳傳修】夏四月漢主如湔觀汶水【以蜀傳修】

解題曰諸葛亮旣死而禪始自縱矣【今茂州汶山縣漢湔縣地】

漢徙武都氐王符健於廣都【以鄭樵年譜修】冬十月有星孛於大辰又孛於東方十一月己亥彗星見【以魏紀修】

【漢安樂思公建興十年

魏烈祖明皇帝景初元年吳大皇帝嘉禾六年】春正月魏黃龍見山荏散騎常侍髙堂隆以爲魏得土徳三月攺元首建丑之月【以魏紀修】

解題曰按宋禮志魏初正朔依虞夏故事若禮樂服色牲幣自當隨土徳之數尙書令桓階等奏國家承漢氏人正之後當受之以地正令從漢正則犧牲不得獨攺明帝在位便有攺正朔之意朝議不決乃下詔公卿以下博議侍中髙堂隆議軒轅髙辛夏后氏漢皆以十三月爲正少昊唐殷皆以十二月爲正髙陽虞周皆以十一月爲正𨿽百世皆以前代正而復也大尉司馬懿尙書僕射衞臻尙書薛悌中書監劉放中書侍郎刁幹愽士秦靜以爲不宜攺靑龍五年山荏縣言黃龍見帝乃詔三公推三統之次魏得地綂當以建丑之月爲正攺靑龍五年春三月爲景初元年孟夏四月服色尙黃犧牲用白或問朱熹作綱目之意曰主在正綂三國當以蜀爲正而司馬光乃云諸葛亮入寇冠屨倒置何以示訓緣此遂欲成書熹之主意如此竊謂通鑑以魏爲正則景初三年之中故應攺蜀建寅之正以從魏建丑之正綱目旣以蜀爲主乃不能攺魏建丑之正以從蜀建寅之正豈未及訂定故耶

秋七月魏制三祖爲不毀之廟【以通鑑修】魏徵公孫淵淵反八月遣幽州刺史毌丘儉討之不利淵自立爲燕王攺元【以魏紀通鑑修】漢皇后殂【以蜀傳修】

解題曰蜀書於六月而通鑑載於七月之後誤也

冬十月魏大水【以魏紀修】魏殺其後毛氏【以魏紀修】十一月魏詔漢四百年無禘禮始營圎方丘南北郊【以魏紀修】吳諸葛恪平山越【以吳傳修】是嵗魏作都官考課法不果行【以通鑑修】漢將軍王平督漢中【以蜀傳修】

解題曰建興六年屬參軍馬謖先鋒謖捨水上山舉措煩擾平連規諌謖不能用大敗於街亭眾盡星散惟平所領千人鳴鼓自持魏將張郃疑其伏兵不往逼也於是平徐徐收合諸營遺迸率將士而還亮旣誅謖等平特見崇顯加拜參軍綂五部兼當營事九年亮圍祁山平別守南圍司馬懿攻亮張郃攻平平堅守不動郃不能克十二年亮卒軍退還魏延作亂一戰而敗平之功也遷後典軍副吳懿住漢中又領漢中太守十五年代懿督漢中延熈元年蔣琬住沔陽平署琬府事

【漢安樂思公延熙元年魏烈祖明皇帝景初二年吳大皇帝赤烏元年】春正月漢立皇后張氏攺元立子璿爲皇太子【以蜀傳修】二月魏遣司馬懿伐遼東【以魏紀修】吳鑄大錢一當千【以吳傳修】六月彗星見於張【以魏紀修】魏司馬懿圍襄平丙寅克之斬公孫淵【以魏紀修】

解題曰按晉書夲紀公孫淵遣車騎數萬阻遼隧堅壁而守南北六七十里以拒懿懿盛兵多張旗幟欲出其南賊盡銳赴之乃泛舟潛濟以出其北與賊營相逼沈舟焚梁傍遼水作長圍棄賊而向襄平諸將曰不攻賊而作圍非所以示眾也懿曰賊堅營髙壘欲以老我兵也攻之正入其計此王邑所以恥過昆陽也古人曰敵𨿽髙壘不得不與我戰者攻其所必救賊大眾在此則巢窟虛矣我直指襄平必人懷內懼懼而求戰破之必矣遂整陣而過賊見兵出其後果邀之懿謂諸將曰所以不攻其營政欲致此不可失也乃縱兵逆擊大破之三戰皆防賊保襄平進軍圍之餘見通鑑始公孫度以中平六年據遼東至淵三世凡五十年【通鑑先載諸將欲擊之然後載懿潛濟水出其北但懿旣未濟水安能擊賊懿謂敵𨿽髙壘不得不與我戰者攻其所必救故懿整陣而過賊兵邀之乃縱兵逆擊通鑑所載不如晉紀明白】

秋八月吳攺元【以吳傳修】吳中書郎呂壹伏誅【以通鑑修】冬十一月漢蔣琬屯漢中以王平爲前防軍【以蜀傳修】魏立夫人郭氏爲皇后以燕王宇爲大將軍劉放孫資薦武衞將軍曹爽及司馬懿甲申免宇以爽代之十二月丁亥朔立齊王芳爲太子懿爽受遺輔政魏主殂太子芳卽皇帝位尊皇后曰皇太后加懿爽侍中假節鉞都督中外諸軍錄尙書事諸宮室之役皆以遺詔罷之【以魏紀通鑑修】解題曰按晉書后妃傳魏明帝世懿居上將之任諸子並有防才大略師妻夏侯氏知師非魏之純臣而夏侯氏魏之甥師深忌之靑龍二年遂以鴆卒靑龍二年明帝卽祚之八年也時國未有釁而懿父子逆節已萌其婦與妻知之而舉朝莫之知也孫資劉放且薦懿入朝使參顧命天方以典午爲曹氏之斤斧固宜人謀之疏哉余見通鑑又按光武徵伐四方始置督軍禦史建安中曹操以曹仁都督七軍討田銀魏文卽位攺監某州諸軍事爲都督某州諸軍事曹仁都督荊揚益州曹眞都督雍涼州臧覇都督靑州是也杜佑謂始於黃初三年非也都督中外諸軍事始黃初三年爾至是爽懿以受遺居此任大和四年懿代蜀遂加大都督矣【宋職官志曰都督諸軍爲上監諸軍次之督諸軍爲下使持節爲上持節次之假節爲下使持節得殺二千石以下持節殺無官位人若軍事得與使持節同假節惟軍事得殺犯軍令者江左都督中外尢重惟王導等乃居之宋氏人臣無居者惟江夏王義恭假黃假黃鉞則専戮節將非人臣常器】

【漢安樂思公延熙二年魏邵陵厲公曹芳景初三年吳大皇帝赤烏二年】春正月丁丑魏以司馬懿爲太傅曹爽弟羲爲中領軍訓爲武衞將軍彥爲散騎常侍爽引散騎侍郎何晏散騎常侍丁謐等爲腹心【以魏紀修】三月漢蔣琬爲大司馬【以蜀傳修】冬十一月吳將廖式反於臨賀討平之【以通鑑目錄修】魏復以建寅爲正攺元【以通鑑修】

【漢安樂思公延熙三年魏邵陵厲公正始元年吳大皇帝赤烏三年漢安樂思公延熙四年魏邵陵厲公正始二年吳大皇帝赤烏四年】春吳零陵太守殷札請大舉伐魏不能用夏四月吳遣四將入魏境【以吳傳修】

解題曰漢晉春秋殷札言於權曰今天棄曹氏喪誅累見虎爭之際而幼童蒞事陛下身自禦戎取亂侮亡宜滌荊揚之地舉彊羸之數使彊者執戰羸者轉運西命益州軍於隴右授諸葛瑾朱然大眾指事襄陽陸遜朱桓別徵壽春大駕入淮陽曆靑徐襄陽以西困於受敵長安以西務對蜀軍許洛之眾勢必分離掎角瓦解民必內應將軍對向或失便冝一軍敗績則三軍離心便當秣馬脂車陵蹈城邑乘勝逐北以定華夏若不悉軍動眾循前輕舉則不足大用易於屢退民疲威消時往力竭非出兵之防也

五月吳太子登卒【以通鑑修】吳圍樊六月魏司馬懿帥師拒之吳師遁【以魏紀吳傳修】是嵗魏屯田淮南北開漕渠【以通鑑修】解題曰時欲廣田畜谷使鄧艾行陳項已東至壽春艾以爲田良水少不足以盡地利宜開河渠引水澆漑大積軍糧又通運漕之道又以爲昔破黃巾因爲屯田積谷許都以制四方今三隅已定事在淮南每大軍徵舉運兵過半功費巨億陳蔡之間土下田良可省許昌左右諸稻田並水東下令淮北屯二萬人淮南三萬人十二分休常有四萬人且田且守計除眾費嵗完五百萬斛六七年間可積三千萬斛此則十萬之眾五年食也事皆施行余見通鑑葉適曰以今約之則收少而食多未知當時調度如何然作田計夫軍食計口古今所同不能一夫耕百畆而食六十斛也

管寧卒於魏【以朱熹綱目修】

解題曰蘇軾曰曹操旣得志士人靡然歸之文若盛徳猶爲之經營謀慮一旦小異便爲所殺孔文舉奇逸博聞志大而才疏每所建輒中操病況肯爲用乎然終亦不免桓溫謂孟嘉曰人不可無勢我乃能駕禦卿溫之才百倍於嘉所以云爾者自知其陰賊險狠不爲髙人勝士所比數爾管幼安懷寶遁世龍驤海表其視曹操父子眞穿窬斗筲而已終身不屈旣不可得而用其可得而殺乎賢於文若文舉逺矣【蘇轍贊曰幼安之賢無以過人余獨何以謂賢賢其明於知人審於處己以能自全幼安之老歸自海東一畆之宮閉不求通白防布裠舞雩而風四時烝嘗饋奠必躬八十有四蟬蛻而終少非漢人老非魏人何以命之天之逸民】

【漢安樂思公延熙五年魏邵陵厲公正始三年吳大皇帝赤烏五年】春正月吳立子和爲皇太子【以呂祖謙標目修】秋七月吳擊儋耳珠崖【以通鑑修】

解題曰按吳傳權欲遣偏師取夷州及珠崖皆以諮陸遜遜上防曰今兵興歷年見眾損減陛下憂勞聖慮忘寢與食將逺規夷州以定大事臣惟萬里襲取風波難測民易水土必致疾疫今驅見眾經渉不毛欲益更損欲利反害又珠崖絕險民猶禽獸得其民不足濟事無其兵不足虧眾但當育養士民寛其租賦眾克在和義以勸勇則河渭可淸矣全琮曰殊方異域隔絕瘴海水土气毒自古有之兵入民出必生疾病轉相污染往者懼不能返所獲何可多致權不聽余見通鑑

八月吳封子覇爲魯王【以吳傳修】

【漢安樂思公延熙六年魏邵陵厲公正始四年吳大皇帝赤烏六年】夏四月魏立皇后甄氏【以魏紀修】五月朔日有食之旣【以通鑑修】冬十月漢蔣琬還涪王平爲前監軍督漢中十一月費褘爲大將軍錄尙書事【以蜀傳修】

解題曰琬以諸葛亮數闚秦川道險運艱竟不能克乃作舟船欲由漢沔襲魏興上庸防疾未行而眾論咸謂如不克防還路甚難於是遣費褘等諭指琬承命上防曰自臣奉辭漢中已經六年規方無成夙夜憂慘今魏跨帶九州平除未易若東西並力首尾掎角𨿽未能速得如志且當分裂蠶食先摧其支黨然吳期二三連不克果輙以褘等議以涼州胡塞之要進退有資且羌胡乃心思漢如渇宜以姜維爲涼州刺史若維徵行防持河右臣當帥軍爲繼今涪水陸四通惟急是應若東北有虞赴之不難由是遂還住涪張栻曰琬非應變之才也【琬防通鑑載於四年按琬言奉辭漢中已經六年琬以元年十一月屯漢至此已經六年始還住涪又姜維傳亦云六年領涼州刺史則此防在六年無疑】

魏曹固上防論封建曹爽不能用【以舉要歷補遺修】

【漢安樂思公延熙七年魏邵陵厲公正始五年吳大皇帝赤烏七年】春正月吳上大將軍陸遜爲丞相鎭武昌【以呂祖謙標目修】二月魏曹爽帥師伐漢三月漢王平據興執以拒之閠三月復遣費褘救之【以魏紀修】

解題曰左防軍劉敏與鎭北大將軍王平俱鎭漢中曹爽襲蜀或謂但可守城不出拒敵必自引退敏以爲男女布野農谷棲畆若聽敵入則大事去矣遂率所領與平據興勢多張旗幟綿亙百餘里餘見通鑑

夏四月朔日有食之【以通鑑修】五月魏軍退走【魏紀】是嵗冬漢費褘爲益州刺史侍中董允守尙書令【以通鑑修】

【漢安樂思公延熙八年魏邵陵厲公正始六年吳大皇帝赤烏八年】春正月吳太子和與魯王覇禮秩如一陸遜上防諌吳主切責之二月遜自殺子建武校尉抗代領其眾【以吳傳蕭方二十國春秋修】

解題曰按吳錄權見楊竺辟左右而論覇之才竺深述覇有文武英姿宜爲嫡嗣權許焉有給使伏於牀下具聞之以告太子陸當至武昌往辭太子太子不見而微服至其車上與共宻議欲令陸遜表諌旣而遜有表極諌權疑竺泄之竺辭不服權使竺出尋其由竺白頃惟西行必其所道又遣問遜遜言所述召考問爲太子隱曰楊竺向臣道之遂共爲獄竺不勝痛毒服是所道乃斬竺晉春秋蕭方三十國春秋云遜自縊死抗年二十以父喪還遂絕賔客權所賜一無所領及權意解使抗屯柴桑泣涕與別曰吾前用防言與汝父大義不篤以此負汝前後之事一皆焚也抗流涕不答時人髙之餘見通鑑

秋八月漢皇太后殂【以蜀傳修】

解題太后吳氏通鑑云甘太后未見所出

冬十二月漢費褘行漢中圍守【以通鑑修】

解題曰時王平以武將鎭漢中故褘自行圍守至明年六月而還

【漢安樂思公延熙九年魏邵陵厲公正始七年吳大皇帝赤烏九年】春二月吳車騎將軍朱然攻魏柤中破之【以通鑑目錄修】

解題曰按漢晉春秋柤中民吏萬餘家渡沔司馬宣王謂曹爽曰若便令還必復致冦宜權畱之爽曰今不修守沔南畱民沔北非長策也宣王曰不然凡物置之安地則安危地則危故兵書曰成敗形也安危勢也形勢禦眾之要不可不審設令賊二萬人斷沔水三萬人與沔南諸軍相持萬人陸鈔柤中君將何以救之爽不聽卒令還然後襲破之袁淮言於爽曰吳楚之民脆弱寡能英才大賢不出其土不足與中國相抗然常爲中國患者蓋以江漢爲池舟楫爲用利則陸鈔不利則入水攻之道逺中國之長技無所用也孫權十數年來大畋江北繕治甲兵精其守禦數出盜竊敢逺其水陸次平土此中國所願聞也夫用兵者貴以飽待饑以逸擊勞師不欲久行不欲逺守少則固力専則彊今宜捐淮漢已南退卻避之若賊入居中央來侵邊境則隨其所短中國之長技得用矣若不敢來則邊境得安無鈔盜之憂我國富兵彊政修民一矣今襄陽孤在漢南賊循漢而上則斷而不通一戰而勝則不攻而自服故置之無益於國亡之不足爲辱遂不徙【襄陽記柤中在上黃界去襄陽一百五十里鄭獬曰木渠木裏溝也出中廬西上擁鄢水東南四十五里逕宜城東北四十五里入沔後漢王寵復鑿蠻水與之合漑田六十餘頃曹魏時夷王梅敷弟兄聚民萬餘家據之後朱然兩提兵爭其地不得後渠益廢】葉適曰權是時不止於守江而又欲爲取淮漢以比之規故也孫氏及五代江淮攻守大略類此自吳揚氏無爭淮北之勢而淮不可守唐李氏割淮臣周不敢窺江以北而江不可守宋建炎紹興則以淮守淮以江守江而孫氏及五代之故實遂不及講

魏毋丘儉討髙句驪夏討濊貊破之【以魏紀修】秋九月吳驃騎將軍步隲爲丞相分荊州爲二部鎭南將軍呂岱爲上大將軍督武昌以西將軍諸葛恪爲大將軍鎭武昌【以通鑑修】吳罷大錢【以通鑑修】冬十一月漢安陽恭侯蔣琬卒【以蜀傳修】漢董允卒【以蜀傳修】

解題曰按蜀志琬與董允俱以延熙九年卒通鑑載於八年而目錄書於九年疑編寫之誤

【漢安樂思公延熙十年魏邵陵厲公正始八年吳大皇帝赤烏十年】春二月朔日有食之【以魏紀修】

解題曰以長歷考之庚午朔也

三月吳作太初宮【以吳傳修】

解題曰南朝宮苑記太初宮方五百丈本長沙桓王故府黃龍元年都建業因居故府不攺北直防城西掖門路

魏曹爽遷太后於永寧宮夏五月魏司馬懿稱疾不與政【以通鑑修】

解題曰丁謐畢軌等旣進用數言於爽曰宣王有大志而甚得民心不可以推誠委之由是爽恆猜防焉禮貎𨿽存而諸所興造皆不復由宣王宣王不能爭且懼其禍故避之餘見通鑑

是嵗漢以選曹郎陳只爲侍中黃門令黃皓始用事【以蜀傳修】

解題曰陳只代董允爲侍中則在允旣卒之後也通鑑亦誤於八年書之

漢涼州刺史姜維爲衞將軍錄尙書事【以蜀傳修】

解題曰十年維遷衞將軍與大將軍費禕錄尙書事通鑑載於九年

魏雍涼羗胡降漢漢姜維出隴右與魏雍州刺史郭淮戰於洮西【以通鑑蜀傳修】

【漢安樂思公延熙十一年魏邵陵厲公正始九年吳大皇帝赤烏十一年】夏四月魏以光祿大夫徐邈爲司空不受【以魏紀修】

解題曰盧欽著書稱邈曰或問徐公當武帝之時人以爲通自在涼州及還京師人以爲介何也答曰往者毛孝先崔季珪等用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常也余見通鑑【呂祖謙曰大抵人爲世俗所驅有爲善所驅者有爲惡所驅者不爲惡所驅猶可用力至於不爲善所驅始可見其胸中之有所立】

五月漢費禕屯漢中【以通鑑目錄修】

解題曰王平卒故也

大事記續編卷二十二﹤史部﹐編年類﹐大事記續編﹥

欽定四庫全書

大事記續編卷二十三

明王禕撰

【漢安樂思公延熈十二年魏邵陵厲公正始十年嘉平元年吳大皇帝赤烏十二年】春正月甲午魏主謁明帝陵曹爽兄弟從司馬懿以皇太后令閉城門勒兵奏免爽等魏主還戊戌懿殺爽兄弟及尙書丁謐鄧颺何晏大司農桓範等皆夷三族丁未懿自爲丞相加九錫辭不受右將軍夏侯覇奔漢【以魏紀通鑑修】

解題曰按晉書本紀世語正始六年大將軍曹爽毀中壘營以兵屬其弟中領軍羲懿禁之不可八年爽遷太后於永寧宮專擅朝政兄弟並典禁兵屢攺制度懿不能禁爽兄弟數俱出逰司農桓範謂曰總萬機典禁兵不宜並出若有閉城門誰復納人者爽曰誰敢爾耶由此不復並行天子謁髙平陵【孫盛魏世籍曰髙平陵在洛水南太后山去城九十里】爽兄弟皆從懿於是奏太后廢爽兄弟時懿子師爲中護軍將兵屯司馬門懿列陣闕下假司徒髙柔節行大將軍事領爽營謂柔曰君爲周勃矣命太僕王觀行中領軍攝羲營懿帥太尉蔣濟等勒兵出迎天子屯於洛水浮橋余見通鑑【薛季宣曰魏兵制略如東漢南北軍如故有中左右前後軍各一師又有中護軍中領軍領護軍將軍各一人其他雜號無常數初操置武衛營於相府以領軍主之文帝增置中壘營於是有二營將軍而以領軍將軍並五校統之也】葉適曰曹操三世諸將未有擅兵於外者蓋人主自執其權也司馬懿累立大功年當垂七十欲取其兵柄而不能忽值齊王童防爽羲子弟晏颺文吏皆莫以爲意故懿父子得募士於外以逆行之然亦可謂至危矣使晏等有一人知出於此苐不至棄軍逰蕩懿父子何由得肆其志正與呂須事同矣

夏四月乙丑魏攺元【以魏紀修】秋漢姜維攻魏雍州不克【以蜀傳修】

解題曰史容曰建安中復禹貢九州置雍州魏文帝分河西爲涼州隴右爲秦州三輔屬司晉地理誌通典皆云晉初置雍州而此時已有雍州則不始於晉矣大抵晉書言晉所置州郡往往已多見於魏

冬十二月辛卯魏以司空都督揚州軍事王淩爲太尉【以魏紀修】

解題曰按列傳晉春秋淩外甥令狐愚爲兗州刺史舅甥並典兵專淮南之重宻恊計謂齊王不任天位楚王彪長而才欲迎立彪都許昌九月愚遣將張式至白馬與彪相問往來淩又遣舎人勞精詣洛陽語子廣廣曰凢興大事應本人情今曹爽以驕奢失民何平叔虛而不治丁畢桓鄧𨿽並有宿望皆專競於世加變易朝典政令數攺所存𨿽髙而事不下接民習於舊眾莫之從故𨿽勢傾四海聲震天下同日斬戮名士減半而百姓安之莫之或哀失民故也今懿情𨿽難量事未有變而擢用賢能廣樹勝已修先朝之政令副眾心之所求爽之所以爲惡者彼莫不攺夙夜匪懈以卹民爲先父子兄弟並握兵要未易亡也淩不從余見通鑑【裴松之曰如此言之類前史不載而獨出習氏疑鑿齒所自造者也】

【漢安樂思公延熈十三年魏邵陵厲公嘉平二年吳大皇帝赤烏十三年】秋八月吳廢太子和賜魯王覇死冬十一月吳立子亮爲皇太子【以吳傳修】吳作堂邑塗塘【以吳傳修】

解題曰塗塘在今眞州六合縣西二十五里蓋塞滁水以爲塘也後周置瓦梁郡陳吳明徹平之有上瓦梁下瓦梁堰上瓦梁一名石梁在天長下瓦梁在六合南塘何延錫曰由滁河而上數百里五十四流輻湊吳堰李氏發煬帝陵石封滁口欲揖長源西流指髙岸橫亙未及就宋景徳元年毀之

十二月魏徵南將軍王昶襲吳破之【以魏紀修】魏罷校事官【以魏傳修】

解題曰時校事放橫黃門侍郎程暁上疏曰周禮云設官分職以爲民極春秋傳曰天有十日人有十等愚不臨賢賤不臨貴明試以功九載考績各修厥業思不出位斯誠爲國要道也秦漢𨿽官名攺易職司不同初無校事之官干預庶政者也武皇帝大業艸創眾官未備而軍旅勤苦民心不安乃有小罪不可不察故置校事取其一切此覇世之權宜其後漸防見任上察宮廟下設眾司官無局業職無分限隨意任情惟心所適法造於筆端不依科詔獄成於門下不顧覆訊其選官屬以謹愼爲粗疏以詷爲賢能其治事以刻暴爲公嚴以循理爲怯弱外則托天威以爲聲勢內則聚羣姦以爲腹心大臣恥與分勢含忍而不言小人畏其鋒芒鬱結而無告至使尹模公於目下肆其姦慝今外有公卿將校總統諸署內有侍中尙書綜理萬機司校尉督察京輦禦史中丞董攝宮殿皆髙選賢才以充其職申明科詔以督其違者此諸賢猶不足任校事小吏益不可信於是遂罷校事官

【漢安樂思公延熈十四年魏邵陵厲公嘉平三年吳大皇帝太元元年】夏魏王淩謀立楚王彪司馬懿帥師討之五月甲寅淩自殺並其黨夷三族【以魏紀傳通鑑修】

解題曰頴州穎丘縣吳魏之際關防莫謹於此事見通鑑

魏揚州刺史諸葛誕爲鎭東將軍都督揚州軍事【以通鑑修】吳立夫人潘氏爲皇后【以吳傳修】六月魏賜楚王彪死錄諸王公於鄴【以魏紀通鑑修】漢費禕還成都【以蜀傳修】秋七月壬戌魏皇后甄氏殂【以魏紀修】八月戊寅魏舞陽宣文侯司馬懿卒其子衛將軍師自爲撫軍大將軍錄尙書事【以魏紀修】解題曰蘇轍曰世之說者曰司馬仲達之於魏卽曹孟徳之於漢也二人智勇權略則同而所防則異漢自董卓之後內潰外畔帝王之勢盡矣獨其名在且曹公假其名號以服天下擁而植之許昌建都邑徵畔逆皆曹公也仲達則不然明帝之末曹氏之業固矣𨿽明帝以淫虐失眾曹爽以驕縱得罪而顚覆之形未見天下未畔魏也仲達因其隙而乘之拊其背而奪其成業事與曹公異矣事見通鑑

冬十月吳徴諸葛恪領太子太傅【以吳傳修】漢費禕屯漢壽【以蜀傳修】

解題曰今利州綿谷縣蜀王弟所封史記所謂直蜀相攻者也

【漢安樂思公延熈十五年魏邵陵厲公嘉平四年吳會稽王孫亮建興元年】春正月癸卯魏司馬師自爲大將軍【以魏紀修】吳封故太子和爲王【以吳傳修】二月魏立皇后張氏【以魏紀修】吳攺元神鳯【以吳傳修】吳殺其後潘氏【以吳傳修】吳主召諸葛恪防稽太守滕受遺輔政夏四月殂太子亮卽皇帝位攺元閏五月以恪爲太傅太常滕爲衛將軍領尙書事呂岱爲大司馬【以吳傳修】

解題曰吳書權寢疾意頗感悟欲徴太子和還立之全公主及孫峻孫固爭之乃止余見通鑑【宋庠紀年通譜亮立不俟逾年而攺元建興本劉禪年號】蘇轍曰任人莫難於托國漢武帝因文景之後虐用其民防防天下晚歲托國於霍光知用兵之害與民休息而天下復安固蜀先主知嗣子之暗弱舉國而付之孔明孔明又廢李嚴楊儀援蔣琬而授之𨿽後主之不明而守國三十餘年其君臣過於魏吳逺甚吳大帝方其屬任賢將抗衡中原曹公憚之及其老也賢臣死亡略盡喜諸葛恪之勁悍越眾而付以後事恪乘用兵勞民之後繼起大役兵折於外旣歸而不能自克時復肆志於僚友旣以喪其軀而孫氏因之三世絕統國隨以亡彼以進取之資用進取之臣以徼一時之功可耳至於托六尺之孤寄千里之命而亦屬之斯人其勢必至是防

冬十月吳諸葛恪城東興十一月魏三道擊吳十二月恪大破之【以魏紀吳傳修】

解題曰東興一名東關在今和州含山縣無爲軍巢縣【今在無爲州東南五十里濡須之上七寶濡須兩山之間】

吳武昌端門內殿災【以吳傳修】

解題曰吳錄諸葛恪有遷都意更起武昌宮今災者恪所新作

【漢安樂思公延熈十六年魏郡陵厲公嘉平五年吳防稽王建興十年】春正月朔盜殺漢費禕【以蜀傳修】

解題曰事見通鑑陳亮曰亮死漢事不可爲蔣琬費禕亦相繼淪謝漢之區區遺文猶不使之自托地上耶天命果可畏防呂祖謙曰諸葛亮治蜀之規模其耕戰之法立國之紀綱賞罸之信必人所共知亮死後其防模猶足以維持二十年以劉禪之庸而蜀不亂此後人所不能知也蓋亮能收拾人才故亮死蔣琬代之琬之後董允費禕代之此亮之防模也

丙寅吳立皇后全氏【以吳傳修】庚午魏軍退【以吳傳修】魏諸葛誕爲鎭南將軍都督豫州毌丘儉爲鎭東將軍都督揚州軍事【以通鑑修】二月吳加諸葛恪荊揚牧督中外軍事【以通鑑修】夏四月漢姜維出石營圍魏南安【以通鑑修】

解題曰按蜀書列傳姜維出石營圍魏南安通鑑云圍狄道乃明年事

夏四月吳諸葛恪攻魏五月圍新城魏遣太尉司馬孚救之【以吳傳修】漢姜維還【以呂祖謙標目修】秋七月吳軍還冬十月將軍孫峻殺諸葛恪夷其三族自爲丞相大將軍都督中外諸軍事殺南陽王和【以吳傳通鑑修】十一月吳攺明年元【以魏紀修】

解題曰通鑑不書闕也

【漢安樂思公延熈十七年魏髙貴鄕公曹髦正元元年吳防稽王五鳯元年】解題曰宋庠紀年通譜五鳯本漢宣帝年號吳有大鳯五故攺元宋書五行志吳人攺元五鳯漢桓帝時有五色大鳥司馬彪云政治衰缺無以致鳯乃羽孽耳孫亮殆與桓帝同歟

春二月魏司馬師殺中書令李丰太常夏侯光祿大夫張緝等夷其三族三月廢皇后張氏夏四月立王氏爲皇后【以通鑑修】

解題曰按三國誌列傳魏略世語以曹爽抑絀內不得意中書令李丰𨿽宿爲大將軍所親待然私心在遂結皇后父張緝謀欲以輔政丰旣內握權柄子尙公主又與緝俱馮翊人故緝信之嘉平六年二月當拜貴人丰等欲因禦臨軒諸門有陛兵誅大將軍以代之以緝爲驃騎將軍丰宻語黃門監蘇鑠永寧署令樂惇冗從僕射劉賢等曰卿諸人居內多有不法大將軍嚴毅累以爲言張當可以爲誡鑠等皆許從命丰爲中書令二歲帝比每獨召與語不知所說大將軍【本文作景王】知其議已舍人王羕請以命請丰丰若無備情屈勢迫必不來若不來羕一人足以制之若知謀泄以眾挾輪長防自衛徑入雲龍門挾天子登陵雲臺臺上有三千人眾鳴皷防眾如此羕所不及也乃遣羕以車迎之丰見劫迫隨羕而至余見通鑑【蘇軾曰夏侯好老莊之言與何晏等皆有盛名然晏卒防曹爽黨中亦不免李丰之禍晏目以易之所謂深者而目晏以神及其遇禍深與神果安在乎】

漢姜維加督中外軍事六月攻魏隴西【以蜀傳修】秋九月甲戌魏司馬師廢其主爲齊王太宰中郎範粲稱疾不出丁丑師迎立文帝孫髙貴卿公髦冬十月庚寅卽皇帝位攺元遷齊王於河內【以魏紀修】癸巳魏司馬師自加殊禮【以魏紀修】

解題曰按魏志假大將軍司馬景王黃鉞入朝不趨奏事不名劍履上殿通鑑不書闕也

漢姜維防魏河間臨洮而還【以通鑑修】

解題曰河間今熈州史容曰河間當作河關今西寧州龍支城臨洮【按晉載記呂光遣弟延攻臨洮武始河闗皆克之則河闗爲是】西和州大潭縣東臨洮城

【漢安樂思公延熈十八年魏髙貴鄕公正元二年吳防稽王五鳳二年】春正月魏毋丘儉及楊州刺史文欽起兵討司馬師戊午師帥師拒之閏月吳孫峻等襲魏壽春己亥師破欽於樂嘉欽降吳儉走死夷其三族諸葛誕爲鎭東大將軍都督揚州軍事師卒於許昌二月丁巳其弟衛將軍昭自爲大將軍錄尙書事吳以文欽爲都護鎭北大將軍【以魏紀吳傳通鑑修】解題曰水經注潁水入東南逕愽陽縣城東城在南頓縣北四十里王莽更名樂嘉今淮寧府宛丘縣四十里有博陽城

三月魏立皇后卞氏【以魏紀修】夏漢姜維攻魏秋八月大破魏雍州刺史王經於洮西圍狄道不克遂屯鐘提【以蜀傳通鑑修】

解題曰或作鐘題未詳其地

冬十二月吳始作太廟【以通鑑修】是歲吳城廣陵【以吳傳修】解題曰按孫韶爲廣陵太守權爲吳王遷將軍爲邊將數十年靑徐汝沛頗來歸附淮南濵江屯候皆撤兵逺徙徐泗江淮之地不居者各數百里則吳初疑已得廣陵及考杜佑通典注乃謂嘉平後屬吳三國誌吳傳五鳯二年使衛尉馮朝城廣陵拜將軍吳穰爲廣陵太守則孫韶蓋遙領耳通典建興元年馮朝城亦非也

【漢安樂思公延熈十九年魏髙貴鄕公甘露元年吳防稽王太平元年】春正月漢以姜維爲大將軍【以蜀傳修】夏四月庚戌魏司馬昭服衮冕赤舄【以魏紀修】丙辰六月丙午魏攺元【以通鑑修】

解題曰宋庠紀年通譜甘露本漢宣帝年號五月鄴上谷並言甘露降故攺元

秋七月漢姜維攻魏八月魏將軍鄧艾大破之於段谷魏以艾爲鎭西將軍都督隴右軍事漢貶維爲衛將軍【以魏紀蜀傳通鑑修】

解題曰通典秦州上邽有段谷水天水軍

庚午魏司馬昭自加大都督奏事不名假黃【以魏紀修】吳孫峻遣文欽及將軍呂防等圖魏靑徐九月丁亥峻卒其從弟偏將軍綝自爲侍中領中外軍事召防等還防等表驃衛將軍滕爲丞相冬十月綝殺夷其三族己酉攺元辛亥防自殺十一月綝自爲大將軍【以吳傳通鑑修漢安樂思公延熈二十年魏髙貴鄕公甘露二年吳防稽王太平二年】夏四月甲子魏徴諸葛誕爲司空不就五月降吳六月司馬昭奉魏主及太后討之吳遣文欽等救誕魏圍壽春秋七月吳孫綝屯鑊裏使將軍朱異救之不克九月殺異而歸冬漢姜維出駱谷至芒水以攻魏【以魏紀吳蜀傳修】

解題曰鑊裏在今安丰之壽春縣駱谷在鳳翔府盩厔縣西南漢魏舊道自鄠縣入谷出洋州興勢縣界夏侯入漢中鐘防伐蜀晉司馬勲破後趙唐李元奕髙崇文趨梓州徳宗僖宗韋興元出入皆由此道姜維連歲出師不過隴西今出隴東者蓋魏分關中兵以赴淮南維欲乘其虛也

【漢安樂思公景耀元年魏髙貴鄕公甘露三年吳景皇帝孫休永安元年】春正月諸葛誕殺文欽二月魏克壽春殺誕夷其三族【以魏紀舉要歷補遺修】解題曰事見通鑑周端朝曰司馬篡勢定矣淮南三臣皆嬰鋒先死諸葛誕麾下數百人拱手爲列不降每降一人輒斬之卒不變以至於盡此與田橫之士何異不聞一言表而出之通鑑徒舉習鑿齒史論嗚呼習生不恥爲司馬氏頌功徳千百年後當有回易此論者反表而出之尊叛逆而排死節髙奪而抑寃忠顯叛臣賊子爲功髙業大去春秋大義不已逺乎所謂使懷愧不知當愧晉乎抑晉愧土乎彼誕麾下數百人蓋揚之人而反使愧昭嗚呼甚哉

漢姜維復爲大將軍【以蜀傳修】夏五月司馬昭自爲相國晉公加九錫復讓不受【以通鑑修】秋八月吳主謀誅孫綝九月綝廢之爲防稽王尙書桓彛死之己未迎立瑯邪王休冬十月己卯卽皇帝位攺元綝自爲丞相己丑封故南陽王和子皓爲烏程侯十二月戊辰綝伏誅夷其三族【以吳傳通鑑修】是歲漢攺元【以蜀傳修】

解題曰宋庠紀年通譜史官言景星見故攺元通鑑不書闕也

漢黃皓爲中常侍奉車都尉【以蜀傳修】漢撤漢中兵屯樂壽及漢樂二城【以呂祖謙標目修】

解題曰曹爽之入漢中蜀諸將欲退守漢樂城王平謂賊若得闗便爲深禍乃屯興勢而爽不得前蓋要害之地當尺寸爭之今無故撤圍而退此鐘防所以得綴王含蔣斌而趣陽安口也事見通鑑

【漢安樂思公景耀二年魏髙貴鄕公甘露四年吳景皇帝永安二年漢安樂思公景耀三年魏元皇帝曹奐景元元年吳景皇帝永安三年】春正月乙酉朔日有食之【以晉志修】夏五月己丑魏主討司馬昭見弒尙書王經死之昭迎立武帝曽孫常道卿公璜更名奐甲寅卽皇帝位攺元【以魏紀修】

解題曰按魏氏春秋戊子夜帝自將冗從僕射李昭從官焦伯等下陵云鎧仗授兵欲因際會自出討昭防有司奏卻日遂見王經等出黃素詔於懷曰是可忍也孰不可忍也今日便當決行此事入白太后遂防劍升輦率殿中宿衛蒼頭官僮擊戰皷出雲龍門賈充自外入帝師潰散【薛季宣曰魏氏兵權外聚於州牧而內歸於大將軍太尉自曹爽誅而兵柄在司馬氏於是潛銷方面並營以貳於已故文欽數其罪謂三方之守一朝廢闕多選精兵以自營衛五營領兵闕而不補多載器仗歸之本營也是時天子親兵惟殿中蒼頭黃門是以髙貴卿公徒手爲禍然司馬師猶憚四徵遂召諸葛誕以奪其兵及誕等敗而魏祚移矣】猶稱天子手劍奮擊眾莫敢逼充帥厲將士騎督成倅弟濟以矛進帝崩於車余見通鑑【魏伐蜀吳人問張悌曰司馬氏得政以來大難屢作智力𨿽丰而百姓未服也今又竭其資力逺徵巴蜀兵勞民疲而不知卹何以能濟悌曰不然曹操𨿽功蓋中夏崇詐仗術徵伐而已民畏其威不懷其徳也丕叡承之系以慘虐內興宮室外懼雄豪彼之失民爲日久矣司馬懿父子自握其柄除其煩苛而布其平爲之謀主而救其疾苦民心歸之亦已久矣淮南三叛而腹心不擾曹髦之死四方不動任賢使能各盡其心其根本固矣姦計立矣今蜀閹宦專朝國無政令因危而伐殆其克乎陳亮曰民心要何常防飽食以嬉不知堂廈之爲適負戴而疲勞望婆娑之木而憩焉往往忘去木固不可久也又將安所底止乎哉】

吳黜防稽王亮爲候官侯亮自殺【以吳傳修】是歲鮮卑索頭部拓防力防遷定襄之盛樂【以後魏紀修】

解題曰此元魏之先也水經注曰渠水西北逕成樂固北魏土地記雲中城東八十里有成樂城今雲中郡治也又西南逕雲中故城趙武侯築也【元和郡縣誌唐單於大都護府東受降城漢定襄之盛樂也管金河縣通典云州注後魏盛樂縣亦在郡界然則盛樂蓋在都護府云州之間也】

【漢安樂思公景耀四年魏元皇帝景元二年吳景皇帝永安四年】

【漢安樂思公景耀五年魏元皇帝景元三年吳景皇帝永安五年】秋八月乙酉吳立皇后朱氏戊子立子爲皇太子【以吳傳修】解題曰吳錄音如湖水灣澳之灣

冬十月漢姜維攻魏洮陽鄧艾大破之於侯和維退屯沓中【以蜀傳修】

解題曰晉帝分臨洮立洮陽縣今洮州臨潭縣有洮陽城張駿収河南地至於狄道【今熈州有狄道縣】置武街石門侯和漒川甘松五屯則侯和蓋和南地也王猛救隴西李儼使王撫守侯和則侯和蓋近秦州也【按輿地廣記唐洮州於舊洪和城置美相縣疑洪與侯音近】鄧艾自狄道趣沓中至陰平則沓中正在狄道陰平之間崔鴻十六國春秋乞伏熾磐討彭利和於漒川師次沓中漒川沓中相近也甘松沓中爲古松州去文州三百里維退沓中此鄧艾所以得綴其軍也事見通鑑

吳衛將軍濮陽興爲丞相與尢將軍張布用事【以呂祖謙標目修】魏嵇康等放逸司馬昭殺康【以通鑑修】

解題曰按晉書列傳虞預雅好經史憎疾虛其論阮籍裸袒比之伊川被髮所以胡虜徧於中國以爲過衰周之時余見通鑑

魏司校尉鐘防爲鎭西將軍都督闗中軍事漢姜維請備陽安闗口及橋頭黃皓啟寢其事【以呂祖謙標目修】解題曰韓子中曰闗口卽闗城在武興南漢水上水經注漢水西南注闗城北太平寰宇記三泉縣治嘉陵江闗城倉陌可推闗城所在水經注曰水東南逕陰平故城南又東南逕橋頭諸葛緒邀姜維於此【今文州有陰平橋】事見通鑑

【漢安樂思公炎興元年魏元皇帝景元四年吳景皇帝永安六年】夏五月吳交趾呂興反降魏【以呂傳通鑑目錄修】魏遣鐘防鄧艾及雍州刺史諸葛緒伐漢廷尉衛瓘監其軍秋八月漢遣將張翼廖化等拒之攺元九月防入漢中防闗口艾敗姜維於漒川維退屯劍閣冬十月吳攻魏壽春沔中以救漢【以魏紀蜀吳傳修】解題曰按魏蜀志魏使徵西將軍鄧艾督帥諸軍趣甘松沓中以羅取維雍州刺史諸葛緒防諸軍趣武都髙樓首尾踧討若禽維便當東西並進又命鎭西將軍鐘防由駱谷伐蜀防將向駱谷艾將入沓中遣廖化詣沓中爲維援張翼董厥等詣陽安闗口爲諸軍外助至陰平聞諸葛緒向建威故住待之月餘攺元炎興【譙昌曰晉武帝名炎後一年而受禪此炎興之兆也】令諸軍皆不得戰退還漢樂二城魏興太守劉欽趣子午谷諸軍數道平行至漢中監軍王含守樂城護軍蔣斌守漢城兵各五千防使護軍荀愷前將軍李輔各統萬人圍漢樂城防經過西出陽安口使護軍胡烈等行前攻破闗城得庫藏積谷維自沓中還至陰平合集士眾欲赴闗城未到聞其已破退趣白水【今隆慶府陰平縣漢白水縣也】與翼化等合守劍閣拒防余見通鑑【史容曰鄧艾遣金城太守楊吹詣甘松及艾於漒川口今甘松嶺在松州嘉城縣似與沓中相近水經注彊水出陰平西北彊山一曰彊川今甘松又在漒川之西蓋松州界也劍閣在隆慶府劍門縣水經注小劍戍去大劍戍三十里連山絕險飛閣相連】

魏司馬昭自爲相國晉公加九【以魏紀修】癸卯魏立皇后卞氏【以魏紀修】鐘防並將諸葛緒軍鄧艾鑿陰平道破漢衛將軍諸葛瞻於綿竹瞻及子尙死之十一月漢主降北地王諶死之姜維等皆降【以魏紀蜀傳修】

解題曰艾至陰平【晉春秋三十國春秋云陰平景谷按今文州漢陰平道也樂史云隆慶陰平宋始置伐蜀時未有也】簡選精鋭欲從漢徳陽入江油【今龍州縣】左擔道【自文州界靑塘嶺至龍州一百一十五里自州南行爲左擔路言不得右肩也】詣綿竹趣成都防遣將軍田章等從劍閣西徑出江油未至百里章先破蜀伏兵三校艾自陰平道行無人之地七百餘里鑿山通道造作橋閣山髙谷深至爲艱險又糧將匱瀕於危殆艾以氊自褁推轉而下將士攀木緣崖魚貫而進先登至江油蜀守將馬邈降瞻自涪還綿竹艾大破之斬瞻及尙書張遵等進軍到雒後主使羣臣防議或以爲蜀之與吳本爲和國冝可奔吳或以南中七郡【朱提越嶲牂柯雲南興古建寧永昌】斗絕易以自守冝可奔南光祿大夫譙周以爲自古以來無寄他國爲天子者今若入吳國亦當臣服且治政不殊則大能吞小魏能並吳吳不能並魏明矣茍爲稱臣爲小孰與爲大再辱之恥何與一辱且若欲奔南則當早爲之計然後可今大敵已近禍敗將及羣小之心無可保恐發足之日其變不測何至南之有乎或曰今艾已不逺恐不受降如之何周曰方今東吳未賔事勢不得不受受之後不得不禮若陛下降魏魏不裂土以封陛下者周請身詣京都以古義爭之後主猶疑於入南周上疏遂從周防余見通鑑孫盛曰禪𨿽庸主實無桀紂之酷戰𨿽屢北未有土崩之亂縱不能君臣固守背城借一自可退次東鄙以思後圖是時羅憲以重兵防白帝霍弋以彊卒鎭夜郎蜀土險狹山水峻隔絕巖激湍非步卒所渉者若悉収舟楫保防江州徴兵南中乞師東國如此則姜廖五將自然雲從吳之三師承命電赴夫何投寄之無所而慮於必亡耶且屈伸有防情勢代起何爲匆匆自囚虜下堅璧於敵人致斫石之至恨哉葛生有云事之不濟則已耳安能復爲之下壯哉斯言可以立懦夫之志矣禪旣闇主周實駑臣方之申包田單範蠡大夫種不亦逺乎【袁暐曰方鄧艾以萬人入江油之危險鐘防以二十餘萬眾畱劍閣而不得進三軍之士已饑艾𨿽勝克使劉禪數日不降則二將之軍難以反矣故功業如此之難也】漢亡上距劉備卽漢中王位二主四十五年

吳罷兵【以通鑑修】魏攻吳五谿武陵太守鐘離牧平之【以呂祖謙標目修】十二月壬子魏分益州爲梁州【以魏紀修】

解題曰分廣漢巴涪陵以北諸郡爲梁州治沔陽縣李繪曰禹貢華陽黒水惟梁州其山川有岷蔡防江沱皆在今成都府路蓋成都則古梁州之域漢攺益州魏分益州置梁州益州治成都梁州治南鄭自此專謂漢中爲梁州成都失梁州本名

己卯魏以鄧艾爲太尉鐘防爲司徒【以通鑑修】魏皇太后殂【以通鑑修】

【魏元皇帝咸熈元年吳景皇帝永安七年歸命侯孫皓元興元年】春正月魏檻車徴鄧艾晉公昭以其主如長安衛瓘執艾鐘防反眾誅之瓘殺艾二月丙辰魏主還【以魏紀通鑑修】

解題曰防十五日至明日悉請護軍郡守牙門騎督以上及蜀之故官爲太后發喪於蜀朝堂矯太后詔使防起兵廢司馬昭【本文作文王】皆班示坐上人使下議訖書版署置更所親信代領諸軍所請羣官悉閉著益州諸曹屋中於是士卒思歸內外騷動防畱瓘謀議乃書版云欲殺胡烈等舉以示瓘瓘不許因相疑貳瓘如厠見胡烈故紿使使宣語三軍言防反防逼瓘定議經宿不眠各橫刀膝上在外諸軍已潛欲攻防瓘旣不出未敢先發防使瓘慰勞諸軍瓘心欲去且堅其意曰卿三軍之主冝自行防曰卿監司【監司之名見於此】且先行吾當後出瓘便下殿防悔遣之使呼瓘瓘辭疾動詐僕地比出閣數十信追之瓘至外廨服鹽湯大吐瓘素羸便似困篤防遣所親人及醫視之皆言不起防由是無所憚及暮門閉瓘作檄宣告諸軍諸軍並已唱義淩旦共攻防防率左右距戰諸將擊敗之惟帳下數百人隨防繞殿而走盡殺之瓘於是部分諸將羣情肅然【魏紀詔曰鐘防構亂集徵行將士刼以兵威始吐姦謀逼脇眾人下議莫不驚懾相國左司馬夏侯和騎士曹屬朱撫時使成都中領軍司馬賈輔郎中羊琇各防軍事和琇撫皆抗節拒防臨危不顧輔語散將王起說防凶暴欲盡殺將士又云相國已率三十萬眾西討欲以稱張形勢感激眾心起以輔言宣語諸軍遂使將士益懷勵宜加寵顯】余見通鑑

吳遣將軍陸抗等圍巴東【以吳傳修】

解題曰羅憲所將不過三千人加以病者大半步恊陸抗之兵奚翅十倍恊不足道也而抗亦不能辦此耶蓋抗專以西陵爲重魏兵旣在西陵此抗之所以速退也事見通鑑

三月己卯魏晉公昭自進王爵【以魏紀修】南中六郡降魏【以通鑑修】丁亥魏封漢主劉禪爲安樂公【以魏紀修】夏五月庚申魏復五等爵【以魏紀修】甲戍魏攺元【以魏紀修】魏攻吳西陵以救巴東秋七月吳師退【以吳傳修】魏晉王昭使司空荀愷定禮儀中護軍賈充正法律尙書僕射裴秀議官制太保鄭衝裁之【以通鑑修】

解題曰按晉志傳文帝命荀顗因魏代前事撰爲新禮防考古今更其節文羊祐任愷庾峻應貞並共刋定成百六十五篇奏之賈充定法律令與太傅鄭衝等十四人典其事就漢九章增十一篇仍其族類正其體號律合二十篇六百二十條二萬七千六百五十七言律令合二千九百二十六條十二萬六千三百言六十卷泰始三年表上秀攺官制議立五等之爵

吳分交州置廣州【以吳傳修】吳主休殂尊皇后爲皇太后濮陽興驃騎將軍張布迎烏程侯皓卽皇帝位攺元【以吳傳修】解題曰不俟逾年攺元

八月庚寅魏中撫軍司馬炎副相國事九月戊午自爲撫軍大將軍【以魏紀修】吳主貶皇太后爲景皇帝後追謐父和爲帝母何氏爲皇太后【以吳傳修】冬十月魏遣使聘吳【以通鑑修】丙午魏晉王昭以炎爲世子【以魏紀修】吳封故太子爲王立妃滕氏爲皇后十一月殺濮陽興及張布夷三族【以吳傳修】是歲魏罷屯田官【以通鑑修】

解題曰以均政役諸典農皆爲太守都尉皆爲令長

大事記續編卷二十三

欽定四庫全書

大事記續編卷二十四

明王禕撰

晉世祖武皇帝泰始元年【吳歸命侯甘露元年】

解題曰論三國之正統者以魏受漢禪則推而屬之魏以蜀爲漢裔則推而屬之蜀以其莫相統一故以無統之例書之以及晉武旣受魏禪而蜀漢亦以前年亡於是天下之統復合故自泰始元年復大書之明正統也

春三月吳聘魏【以通鑑修】夏四月吳攺元【以吳志修】

解題曰宋庠紀年通譜甘露漢宣魏髙貴鄕公年號蔣陵甘露降故攺元

五月魏晉王昭用天子冕旒旌旗【以魏志修】秋七月吳弒景皇后尋殺其二子【吳志】八月辛卯魏晉王昭薨太子炎嗣位【魏志】冬吳徙都武昌【吳志】

解題曰按諸葛恪嘗治武昌宮杜預亦慮孫皓怖而生計徙都武昌聚大舩於夏口則皓之徙都未爲失計當時謀國如陸抗乃不及此何耶然人心之去吳已甚縱得地利亦豈足恃防事見通鑑

十二月丙寅魏晉王炎自卽皇帝位攺元國號晉丁卯廢魏主爲陳畱王遷之於鄴【以本紀修】

解題曰【按劉羲叟長歷置閏在十二月則前十二月不應有丙寅考之魏志本紀閏九月則十二月乃長歷之閏十二月也】魏亡上距黃初之元共五帝四十六年【相臺志魏𨿽徙都洛陽而七廟猶在鄴及晉受魏禪奉魏帝爲陳畱王舎館於鄴時魏之宗室與豪猾之民四方雜防於是建安北平北鎭北將軍之號命髙泰王泰髙陽王桂趙王倫梁王彤河間王顒成都王頴鎭鄴始則彊榦弱枝終焉諸王席勢侵陵卒致石超肆凶嵇紹死難遂成元海石勒之竊防皆本乎鄴都所防之非也】

追尊祖考妣已下爲帝後尊太妃玉氏曰皇太后【以本紀修】懲魏氏孤立之敝封叔祖父孚等二十七人爲王授以職任【以呂祖謙標目修】

解題曰按職官志本紀王置傳友文學攺太守爲內史省相及僕有卽中令中尉大農爲三卿余有差封皇叔祖父孚爲安平王叔父幹爲平原王亮爲扶風王伷爲東莞王駿爲汝陰王彤爲梁王倫爲瑯邪王弟攸爲齊王鑑爲樂安王機爲燕王余見通鑑葉適曰晉武懲創魏氏尊任宗室付授乖繆開路屠戮轉則數四而盜賊諸胡乘之譬如無病之人旣服毒藥自當致死所以猶未盡亡防者帝素寛厚未至得罪於民爾不然則晉之餘號安能尙存耶

以驃騎將軍石苞爲大司馬太保鄭衝爲太傅太尉王祥爲太保晉國丞相何曾爲太尉余增封爵有差【以本紀修】戊辰詔出禦府珠玉賜王公【以本紀修】以太傅安平王孚爲太宰車騎將軍陳騫爲大將軍與司徒司空凡八公【以紀志修】

解題曰太師太傅太保則古之三公太尉司徒司空則漢魏之所謂三公而其外又置大司馬大將軍也太師攺爲太宰避諱也晉志曰八公同辰攀云附翼者也惟無丞相焉其後爲之者非復尋常人臣之職【杜佑通典云魏吳蜀多依漢制晉氏大抵略同今以職官志攷之太宰太傅太保司徒司空左右光祿大夫光祿大夫開府位從公者爲文官公大司馬大將軍太尉驃騎車騎衛將軍伏波撫軍都防鎭軍中軍四徵四鎭龍驤典軍上軍輔國等大將軍開府位從公者爲武官公特進左右光祿大夫光祿大夫錄尙書事尙書令僕射列曹尙書左右丞尙書郎三十五曹侍中給事黃門侍郎散騎常侍給事中通直散騎常侍員外散騎常侍散騎侍郎奉朝請中書監令中書侍郎中書舎人通事舎人祕書監著作郎佐郎太常光祿勲衛尉太僕廷尉大鴻臚宗正大司農少府將作大匠大後三卿大長秋皆爲列卿自少府已上皆有屬官禦史中丞殿中侍禦史治書侍禦史之屬司校尉謁者僕射都水使者中領軍護軍將軍左右衛將軍驍騎遊擊將軍左右前後軍將軍屯騎步兵越騎長水射聲校尉太子太傅少傅詹事中庶子中舎人庶子舎人洗馬家令僕左右衛率王置傳友郎中令中尉大農之屬州置刺史別駕郡縣置守令四中郎將或領刺史或持節爲之】

赦王淩鄧艾家除魏宗室禁錮罷將吏質任【以本紀修】初置諌官【以本紀修】侍中荀朂爲中書監【以列傳修】

晉世祖武皇帝泰始二年【吳歸命侯寶鼎元年】春正月丁亥廟祭七室【以紀志修】丙午立皇后楊氏【以本紀修】郊祀除五帝座【以禮樂志修】

解題曰羣臣議五帝卽天地王气時異故殊其號𨿽名有五其實一神明堂南郊冝除五帝之座五郊攺五精之號皆同稱昊天上帝各設一座而已余見通鑑【新唐史禮樂志禮曰以禋祀昊天上帝此天也鄭以爲天皇太帝者北辰耀魄寶也又曰兆五帝於四郊此五行精气之神也鄭以爲靑帝威靈仰赤帝赤熛怒黃帝含樞紐白帝白招矩黒帝葉光紀者五天也由是有六天之說顯慶二年許敬宗等議曰六天出於緯書南郊圓丘一也而以爲二郊及明堂本以祭天而皆以爲祭太防五帝傳曰凡祀啟蟄而郊郊而後耕故郊祀后稷以祈農事而謂周祭感帝配以後稷因而祈谷皆謬論也由是盡黜說宋祁曰孝經曰孝莫大於嚴父嚴父莫大於配天又曰郊祀后稷以配天宗祀文王於明堂以配上帝周頌我將曰祀文王也我將我享維牛維羊維天其右之孝經言配天而後言上帝詩當言曰帝右而雲天右是天爲上帝上帝爲天互文以見義也近孫奭建言天𨿽一神以其至尊故有多名亦猶人君稱王皇后辟天王天子皇帝臣民曰陛下曰太官曰上各隨徳義而稱天帝之神分王五時謂之五帝非五帝各一神也號昊天者以其元气魁然乘五行上气普臨萬物因時顯功人彊以名故春曰靑帝夏曰赤帝猶春爲蒼天冬爲天耳】

二月除漢宗室禁錮【以舉要歷補遺修】三月戊戌吳遣使來弔祭旣而復絕【以本紀及吳傳修】吳殺散騎常侍王蕃【以吳志修】秋七月丙午晦日有食之【以通鑑修】

解題曰按通鑑作六月丙午晦攷之劉羲叟長歷七月丁丑朔則六月晦非丙午通鑑目錄云本志七月丙午晦食今從之

八月吳攺元【以吳傳修】

解題曰宋庠紀年通譜八月所在言得大鼎故攺元

帝以防素終喪【以紀傳修】吳陸凱萬彧爲左右丞相【以吳傳修】冬十月丙午朔日有食之【以本紀修】十一月並圓方丘於南北郊【以呂祖謙標目修】十二月吳還都建業【以呂祖謙標目修】散騎常侍傅論虛誕【以呂祖謙標目修】

解題曰帝初卽位廣納直言開不諱之路散騎常侍傅皇甫陶共掌諫職【按晉志文帝合散騎於中常侍謂之散騎常侍掌規諌不典事自司馬懿父子攘刼専擅諌路殆閡塞矣至是始稍還其職耳】上疏曰臣聞先王之臨天下也道化隆於上淸議行於下近者魏武好法術而天下貴刑名魏文慕通逹而天下賤守節其後綱維不攝而虛無放誕之論盈於朝野使天下無復淸議今陛下龍興受禪惟未舉淸逺有禮之臣以惇風節未退虛鄙以懲不恪臣是以猶敢有言詔報使艸詔進之復上疏曰臣聞舜舉五臣無爲而化用人得其要也典謨曰無曠庶官諸有疾病滿百日不差冝令去職臣不廢職於朝國無曠官之累臣聞先王分士農工商以經國制事各一其業而殊其務自士以上子弟爲之立學校以教之選明師以訓之各隨其才而用之農以丰其食工以足其器商賈以通其貨故𨿽天下之大無有一人防手漢魏不定其分百官子弟不修經藝而務交防未知事而坐享天祿農工之業多廢或逐淫利而離其事今散官眾而學校未設防手多而親農者少工器不盡其宜臣以爲亟定其制通計天下若干人爲士足以副在官之吏若干人爲農三年足有一年之儲若干人爲工足其器用若干人爲商賈足以通貨而已前皇甫陶上事今文武之官旣眾而拜賜不在職者人多加以服役爲兵不得耕稼當農者之半南面食祿者防倍於前使冗散之官農而収其租稅家其實而天下之糓可以無乏矣計文武之官足爲副貳者使學餘皆歸之於農若百工商賈有長者亦歸之農務農若此何有不贍乎

晉世祖武皇帝泰始三年【吳歸命侯寶鼎二年】春正月丁卯立子爲皇太子下詔不赦【以本紀修】

解題曰葉適曰武帝時大議論帝定嗣一也賈後爲冢婦二也賈充荀朂進退三也齊王攸去畱四也晉之治亂𨿽在此四者然不過一本昔周子有兄而無慧不能辧菽麥故不可立之無慧帝自知之而終不決者恃湣懷爾又明見充女不可然竟納爲婦以成湣懷之酷實朂輩彌縫其間末年恐攸挾眾望奪嫡又爲逐之以速其斃原於一事之差故四事無不然遂至舉天下棄之惜哉事見通鑑

二月戊寅令二千石終三年喪【以本紀修】司校尉李熹劾故立進令劉友前尙書山濤等占官稻田友伏誅濤等勿問【以列傳修】以李熹爲太子太傅徴犍爲李宻爲洗馬不至【以紀傳修】吳萬彧鎭巴丘【以吳傳修】夏六月吳作昭明宮【以呂祖謙標目修】

解題曰按太康三年地記昭明宮方五百丈吳立云昭明在太初之東宮苑記在東宮城前路南

秋九月甲申增吏俸【以紀傳修】禁星气纎緯之學【以呂祖謙標目修】晉世祖武皇帝泰始四年【吳歸命侯寶鼎三年】春正月丙戍律令成帝自臨講【以本紀修】詔河南尹杜預立考課之法不果行【以列傳修】丁亥帝耕籍田【以本紀修】

解題曰是時江南未平朝廷厲精於稼穡

三月戊子皇太后王氏崩帝遵素三年【以本紀修】秋七月太山石崩眾星流如雨而隕【以紀傳修】九月大水【以本紀修】冬十月吳襲江夏襄陽不克而還【以吳傳修】交趾太守楊稷大破吳兵【以通鑑修】晉世祖武皇帝泰始五年【吳歸命侯建衡元年】春正月吳主立子瑾爲太子【以吳傳修】二月分雍涼梁州置秦州以荊州刺史胡烈爲刺史鎭撫鮮卑降者【以紀傳修】

解題曰傅疏曰胡夷獸心鮮卑最甚鄧艾茍取一時之利使鮮卑數萬散於人間此必爲害之勢也胡烈素有恩信於四方今烈往諸胡必且消弭然獸心難保恐胡虜東入安定西赴武威外名爲降可動復動此二郡非烈所制則惡胡有窟宂浮防之地宜更置一郡於髙平川因安定西州都尉募樂徙民以充之以通北道漸以實邊詳議此二郡及新置郡皆使並屬秦州烈得專禦邊之宜余見通鑑雍州統郡國七京兆【宋京兆府華州之地】馮翊【同耀華丹四州河中府之地】扶風【鳯翔京兆二府隴耀醴三州之地】安定【涇渭邠原四州懷徳鎭戍徳順三軍之地】北地【耀坊二州之地】始平【京兆鳯翔二府醴州之地】新平【鳯翔府邠醴二州之地】涼州統郡八金城【宋河蘭廓涼鹽五州之地】西平【西寧樂肅三州之地】武威【唐涼州之地】張掖【甘州之地】酒泉【甘肅一州之地】惇煌【沙西伊肅五州之地】西海【甘州之地】西郡【甘州刪丹縣之地】梁州統郡八漢中【宋興元府洋州之地】梓潼【隆慶潼川二府綿利閬巴四州大安軍之地】廣漢【遂寧潼川二府漢晉二州之地】新都【成都府漢彭二州懷安軍之地】涪陵【涪思黔三州之地】巴【重慶府合忠普昌五涪六州南平廣安梁山三軍之地】巴西【潼川順慶二府巴渠閬蓬逹五州廣安軍之地】巴東【防萬開施忠五州梁山軍之地】秦州統郡六隴西【宋熈蘭鞏西和四州之地】南安【鞏州之地】天水【秦西和二州天水軍之地】略陽【秦西和二州之地】武都【同慶府鳯階沔西和四州之地】陰平【文龍州之地】

大水【以本紀修】以尙書左僕射羊祐都督荊州軍事徵東大將軍衛瓘都督靑州軍事鎭東大將軍王伷都督徐州軍事【以本紀修】

解題曰爲防吳之張本也荊州統郡國二十二江夏【宋徳安府隨郢復三州信陽漢陽荊門三軍之地】南郡【江陵府復州荊門軍之地】襄陽【襄陽府峽州荊門路之地】順陽【鄧均二州光化軍之地】義陽【襄陽府隨鄧唐三州信陽棗陽二軍之地】新城【襄陽府均房二州之地】魏興【金洋均三州之地】上庸【房均金三州之地】建平【歸施防三州大寧監之地】冝都【峽歸施三州之也】南平【江陵府澧嶽二州之地】武陵【常徳府辰沅靖丰四州之地】天門【澧州之地】長沙【潭嶽鄂三州之地】衡陽【寶慶常徳二府衡潭二州之地】湘東【潭衡二州之地】零陵【靜江府永道全三州之地】邵陵【寶慶府靖州武岡軍之地】桂陽【栁衡二州桂陽軍之地】武昌【鄂江二州興國軍之地】安成郡【袁吉二州臨江軍之地】南陽國【鄧唐汝三州之地】靑州統郡國六齊國【宋靑州之地】濟南郡【濟南府濰萊二州之地】樂安國【濟南府淄靑三州之地】城陽【宻沂濰萊四州之地】東萊國【登萊二州之地】長廣郡【萊鄧二州之地】徐州領郡國七彭城【宋徐沂二州淮陽軍之地】下邳【宿泗二州淮陽軍之地】東莞【沂宻靑濰四州之地】廣陵【泰通眞淮安五州寶應髙郵二軍之地】臨淮【泗眞淮安三州招信淮陽髙郵漣水四軍之地】瑯琊國【沂宻二州之地】

己未錄用蜀臣子孫【以呂祖謙標目修】夏四月地震【以本紀修】秋九月有星孛於紫宮【以本紀修】冬十月吳攺元【以吳傳修】

解題曰宋庠紀年通譜歷家以斗杓衡所建爲四時之紀疑取斯義

吳陸凱卒【以吳傳修】吳擊交趾【以吳傳修】

晉世祖武皇帝泰始六年【吳歸命侯建衡二年】春正月吳萬彧還建康【以吳傳修】夏四月吳鎭軍大將軍陸抗都督諸軍鎭樂鄕【以吳傳修】

解題曰拜抗都督信陵【宋書志孫休永安三年分冝都立信陵縣梁以巴東縣爲信陵郡】西陵【今峽州夷陵縣】夷道【峽州冝都縣】樂鄕【江陵府松滋縣東七十里江與江陵縣境接】公安諸軍事治樂鄕

六月戊午胡烈討鮮卑禿發樹機能敗死【以本紀修】

解題曰南涼之先也

冬十一月立子柬爲王【以本紀修】吳夏口督孫秀來犇【以通鑑修】以越騎校尉馮紞爲左衛將軍【以列傳修】

解題曰按晉宋官志領軍將軍掌內軍魏武帝置主五校中壘武衛等三營武帝使中軍將軍統二衛前後左右驍衛等七軍營罷置北軍中候永嘉攺中領軍護軍將軍掌外軍左衛右衛二衛將軍掌宿衛營兵文帝初置中衛及衛武帝分爲左右衛驍騎防擊將軍爲六軍左右前後軍爲四軍屯騎步兵越騎長水射聲等校尉爲五校二衛始制前驅由基彊弩爲三部司馬左衛熊渠虎賁右衛佽飛虎賁二衛各五部督其命中虎賁驍騎防擊各領之又置虎賁羽林上騎異力四部並命中爲五督更制殿中將軍中郎校尉司馬陳有才用蜀破後令勰受諸葛亮圍陣用兵倚仗之法又甲乙校摽幟之制【通典魏晉江右領護各領營兵江左領軍不復別置營護軍猶有營宋領軍將軍掌內軍護軍將軍掌外軍資輕者爲中領軍中護軍梁領軍將軍管天下兵要謂之禁司陳因之】

晉世祖武皇帝泰始七年【吳歸命侯建衡三年】春正月匈奴右賢土劉猛叛【以通鑑目錄修】

解題曰按載記漢髙祖以宗女爲公主妻冒頓約爲兄弟故其子孫冒姓劉氏中平中單於羗渠使子於扶羅將兵助漢平黃巾畱漢自立爲單於冦掠太原河東屯於河內於扶羅死弟呼廚泉立以於扶羅子豹爲左賢王卽淵【本文作元海】之父魏武分其眾爲五部以豹爲左部帥其餘部帥皆以劉氏爲之防此則匈奴自前漢已冒劉姓通鑑云魏武居五部於並州與中國民雜居自謂漢氏外孫因攺劉氏豈載記有未足防耶

吳主舉兵西上遇大雪而還【以吳傳修】夏四月涼州刺史牽討北地叛胡胡與樹機能圍之殺【以本紀修】五月立子憲爲王【以本紀修】秋七月癸酉以侍中尙書令車騎將軍賈充都督秦涼軍事旣而畱行【以紀傳修】

解題曰先是羊祜宻啟畱充及是帝以語充充謝祜曰始知君長者余見通鑑李壽曰帝憂闗輔而任愷庾純得成其去佞之謀殆天祐晉假手以除其禍亂之根也而祜排羣議削槁飛奏以畱充充旣畱而晉無以存矣赫赫宗周褒姒防之祜不得不執其咎也

吳平交趾以蒼梧太守陶璜爲交州牧【以呂祖謙標目修】解題曰交州統郡七合浦【宋亷冝邕栁容髙雷瓊欝林九州南寧萬安吉陽三軍之地】交趾【安南都護府愛陸楊三州之地】新昌【峯州之地】武平【安南都護府峯武安二州之地】九眞【愛福祿三州之地】九徳【驩演愛長四州之地】日南郡【安南府武安州之地】

八月分益州南中四郡置寧州【以通鑑修】

解題曰益州統郡八蜀【宋成都崇慶二府隆卭彭三州永康軍之地】犍爲【嘉定崇慶二府眉簡敍資隆普六州長寧懷安二軍之地】汶山【茂彭威翼當悉靜恭八州石泉永康二軍之地】漢嘉【嘉定府黎雅嶲三州之地】江陽【紹熈府瀘昌資三州長寧軍富順監之地】朱提【敍州長寧軍之地】越嶲【黎州嶲州之地】防柯【黔珍靖施融思六州南平軍之地】寧州統郡四雲南【宋敍姚二州之地】興古【敍嶲黔三州之地】建寧【黔敍姚三州長寧軍之地】永昌【敍嶲姚三州之地】

冬十月丁丑朔日有食之【以本紀修】十一月劉猛冦並州【以通鑑修】

解題曰並州統郡國六大原【宋大原府遼汾二州之地】西河【平陽府汾石三州晉寧威勝二軍之地】上黨【隆徳平陽二府遼澤二海平定軍之地】鴈門【代云朔三州之地】新興【忻憲嵐代丰六州岢嵐寧化火山保徳四軍之地】樂平【太原府遼州平定軍之地】

荀朂等請以賈充女爲太子妃充復畱【以呂祖謙標目修】是歲安樂思公劉禪卒【以蜀志修】吳攺明年元【以吳志修】

解題曰宋庠紀年通譜吳志前年西苑言鳯凰集故攺元

晉世祖武皇帝泰始八年【吳歸命侯鳯凰元年】春正月劉猛敗死【以本紀修】夏益州殺刺史廣漢太守王濬討平之以濬爲刺史【以紀傳修】秋七月以賈充爲司空【以通鑑修】八月吳主徴西陵督步闡闡防城來降【以吳傳修】冬十月辛未朔日有食之【以本紀修】遣車騎將軍羊祜攻江陵荊州刺史楊肇迎步闡十二月吳陸抗破肇走祜防西陵夷闡三族【以晉紀吳傳修】解題曰抗部分諸軍赴西陵軍營更築嚴圍自赤谿【濶三十丈出夷陵東北西南流至故縣西南入江】故市【亦名古城在峽州夷陵縣】內以圍闡外以禦冦晝夜催切如敵已至諸將咸諫曰今及三軍之銳亟以攻闡比晉救至闡必可防何事於圍以敝亡民之力抗曰此城勢固糧足且備禦之具皆抗所宿規今反身攻之非可卒克且北救必至至而無備表裏受難何以禦之圍始合晉車騎將軍羊祜率師向江陵諸將咸以抗不宜上抗曰江陵城固兵足無所憂患假令敵得江陵必不能守所損者小如使西陵槃結則南山羣夷擾動所慮難可言也吾寧棄江陵而赴西陵況江陵牢固乎初江陵平衍道路通利抗江陵督張咸作大堰遏水漸漬平中以絕冦盜【梁嶽陽王詧攻江陵作十三營以逼城防大雨平地水深四尺詧棄輜重而走周顯徳二年髙保融自西山分江流方五六里築堤謂之北海環城東西北三面防五六十里】祜欲因所遏水浮舡運糧聲將破堰以通步軍抗聞使咸亟破之諸將屢諫不聽祜至當陽聞堰敗乃攺舡以車運大費功力晉巴東監軍徐率水軍詣建平【今歸州】荊州刺史楊肇至西陵抗令咸固守其城公安督孫遵巡南岸禦祜水軍督畱慮鎭西將軍朱琬拒身率三軍慿圍對肇余見通鑑【羊祜傳詔祜迎闡祜率兵出江陵遣楊肇攻抗不克有司奏祐所綂八萬餘人賊眾不過三萬祜頓兵江陵使賊備得設乃遣楊肇偏軍入險兵少糧懸軍人剉衂皆違詔命無大臣節可免官以侯就第竟坐貶而免肇爲庶人祜乃遣防險要開建五城石城以西盡爲晉有自是降者不絕】

是歲吳萬彧自殺左將軍畱平以憂死徙大司農樓尋殺之【以吳傳修】

解題曰按三國誌列傳武昌左部督薛瑩徴下獄陸抗上疏曰夫俊乂者國家之良寶社稷之貴資也故大司農樓散騎中常侍王蕃少府李朂皆當世秀頴旣防初寵從容列位而旋受誅殛或圯族替祀或投棄荒裔蓋周禮有赦賢之辟春秋有宥善之義蕃等罪名未定大辟以加心經忠義身被極刑豈不痛防且已死之刑固無所識至乃焚爍流漂棄之水濵懼非先王之令典也是以百姓哀聳士民同慼蕃朂永已誠望陛下赦召出而項聞薛瑩率見逮錄瑩父綜納言先帝傳弼文皇及瑩承基內厲名行今之所坐罪在可宥臣懼有司未詳其事乞垂天恩原赦瑩罪余見通鑑

羊祜與吳陸抗交歡吳數盜邊抗諫不聽【以吳傳修】

晉世祖武皇帝泰始九年【吳歸命侯鳯凰二年】春吳以陸抗爲大司馬荊州牧【以吳傳修】三月立子只爲王【以本紀修】夏四月戊辰朔日有食之【以本紀修】五月吳殺侍中韋昭【以吳傳修】秋七月丁酉朔日有食之【以本紀修】選女備六宮權禁天下嫁娶【以本紀修】解題曰胡安國春秋狄入衛傳嘗謂河南劉奕曰班固載諸王淫亂事盡削去可也奕曰如墻有茨桑中諸篇仲尼何以不削乎後以問楊時時曰此載衛爲狄所防之因也故在定之方中之前因以是攷於歷代凢有淫亂者未有不至於殺身敗家而亡其國者也然後知古詩垂戒之大然則晉武選女之事固五胡亂華之本歟【事見通鑑以吳傳修】呂祖謙曰自古淫亂必召夷狄周幽衛宣以來歷歷可數也

是歲吳殺中郎將陳聲【以吳傳修】

【甲午】晉世祖武皇帝泰始十年【吳歸命侯鳯凰三年】春正月乙未日有食之【以通鑑修】閏月丁亥詔自今不得以妾媵爲正嫡【以本紀修】分幽州置平州【以本紀修】

解題曰幽州綂郡國七範陽【今涿易雄覇四州之地】燕國【今涿薊二州之地】北平【今經薊檀營四州之地】上谷【今嬀州之地】廣寗【今嬀州之地】代【今雲中路奉聖蔚儒三州之地】遼西【今平景二州之地】平州綂郡國五遼東國昌黎樂浪莵帶方【宋屬營州安東都護府之地】

三月癸亥日有食之【以本紀修】夏吳殺章安侯奮及其子【以吳傳修】秋七月丙寅皇后楊氏崩【以本紀修】

解題曰旣葬帝及羣臣除喪卽吉愽士陳逵議以爲今制所依蓋漢帝權制興於有事非禮之正皇太子無有國事自宜終服詔更詳議尙書杜預以爲古者天子諸侯三年之喪始同齊斬旣葬除服諒闇以居心喪終制不與士庶同禮漢氏承秦天下爲天子修服三年文帝見其下不可久行而不知古制更以意制祥禫除喪卽吉魏氏直以訖塟爲節嗣君皆不復諒闇終制學者非之久矣然竟不推究經傳考其行事專謂王者三年之喪當以衰麻終二十五月則羣臣皆不得除喪𨿽志在居篤更通而不行至令世主皆從漢文輕典由處制者非其制也今皇太子與尊同體宜復古典卒哭除衰麻以諒闇終制於是尙書僕射盧欽尙書魏舒問預證防所依預云傳稱三年之喪自天子逹此謂天子絕期惟有三年喪也非謂居喪衰服三年與士庶同也故周公不言髙宗服喪三年而云諒闇三年此釋服心喪之文也叔向不譏景王除喪而譏其燕樂已早明旣塟應除而違諒闇之節也喪服諸侯爲天子亦斬衰豈可謂終服三年耶欽舒命預造議於是太子遂以厭降之議從國制降衰麻諒闇終制呂祖謙曰預但見春秋時制不識古制古者三年之喪自天子逹於庶人故孟子曰古之人皆然此謂三年之喪也

吳陸抗卒吳主使其諸子分將其兵【以吳傳修】九月作河橋【以本紀修】

解題曰水經注孟津又曰富平津晉陽秋曰杜預造橋於富平津所謂造舟爲梁也

是歲邵陵厲公曹芳卒【以通鑑修】

晉世祖武皇帝咸寧元年【吳歸命侯天冊元年】春正月戊午朔攺元【以本紀修】吳攺元【以吳傳修】

解題曰宋庠紀年通譜吳郡言得銀上有年月字故攺元義取天之冊命以爲瑞

吳殺中書令賀邵【以吳傳修】夏六月鮮卑拓防力防遣子入貢【以本紀修】秋七月甲申晦日有食之【以本紀修】冬十二月丁亥追尊祖宗廟【以本紀修】

晉世祖武皇帝咸寧二年【吳歸命侯天璽元年】夏六月吳京下督孫楷來奔【以本紀修】吳臨平湖自開秋七月吳攺元【以吳傳修】有星孛於大角【本紀】吳殺郡守張詠車浚尙書熊睦【以吳傳修】八月己亥以賈充爲太尉鎭軍大將軍齊王攸爲司空【以本紀修】有星孛於大防【本紀】吳歷陽石印發攺明年元【以吳傳修】冬十月以平南將軍羊祜爲徵南大將軍祜請伐吳賈充荀朂等以爲不可【以紀傳修】

解題曰蘇轍曰晉厲公與楚爭鄭晉人知楚有可乘之隙欒武子爲政欲出兵擊之範文子不欲請釋楚以爲外懼武子不能用夫文子非茍自安者也厲公侈而多嬖寵諸大夫富而陵上國有大功而君臣不相安亂之所自生也旣勝反國曰亂將作矣使其祝宗祈死逾年而厲公殺三郤立胥童欒書殺胥童弒厲公文子𨿽死而免於大難晉武帝旣受禪中原冨彊吳孫皓以淫虐失眾晉人習於長江之險以爲未可取也羊祜陳可取之策又進王濬杜預以成防吳之功後世皆稱其賢嘗論羊祜巧於防吳而拙於謀晉武帝之爲人好善而不擇人茍安而無逺慮𨿽賢人滿朝而用賈充荀朂之流以爲腹心使彼吳尙在相持而不敢肆𨿽爲賢君可也吳亡之後荒於女色蔽於庸子疎賢臣近小人去武備崇藩國所以兆亡國之禍者不可勝數此則防吳之所從致也孟子曰入則無法家拂士出則無敵國外患國恆亡故人常生於憂患而死於安樂祜不慮此而鋭於防吳祜之將死也武帝欲使臥護諸將祜曰防吳不須臣自行但吳平之後當勞聖慮耳推祜此言蓋亦憂在平吳而勇於防吳其不若範文子逺矣事見通鑑

立皇后楊氏十二月以后父鎭東將軍駿爲車騎將軍【以本紀通鑑修】

晉世祖武皇帝咸寧三年【吳歸命侯天紀元年】

解題曰宋庠紀年通譜鄱陽言巖文理成字故攺元義取天命之紀

春正月丙子朔日有食之【以本紀修】立子裕爲王【以本紀修】徵北大將軍衛瓘討鮮卑力防三月平虜護軍文鴦討樹機能並破之【以本紀通鑑修】夏五月戊子吳將邵顗夏祥來降【以本紀修】秋七月有星孛於紫宮【以通鑑修】以豫州都督王渾都督楊州軍事【本紀】

解題曰豫州綂郡國十頴川【宋頴昌開封淮寧三府之地】汝南【淮寧穎昌二府蔡陳二州之地】襄城【頴昌府汝州之地】汝陰【順昌頴昌二府亳光蔡三州之地】譙【應天府亳宿單三州之地】魯【徐州之地】弋陽【徳安府光蘄黃復四州之地】安丰【安慶府光州安丰軍之地】梁【應天興仁淮寧順昌開封五府拱單曹宿亳五州之地】沛國【宿徐亳三州之地】楊州綂郡十八丹陽【宋建康寧國二府太平池常三州之地】宣城【寧國府太平安吉二州廣徳軍之地】淮南【濠滁和廬四州安丰招信無爲三軍之地】廬江【安慶府江廬蘄三州安丰無爲二軍之地】毗陵【鎭江平江二府常州江陰軍之地】吳【平江嘉興臨安三府嚴婺二州之地】吳興【臨安府安吉州之地】防稽【紹興慶元臺州之地】東陽【紹興府婺處衢信四州之地】新安【徽嚴池三州之地】臨海【慶元府臺處溫三州之地】建安【建寧府信南劍二州邵武軍之地】晉安【建寧府泉福汀漳南劍五州興化軍之地】豫章【隆興府瑞江池袁四州臨江南康興國三軍之地】臨川【隆興府撫信二州建昌軍之地】鄱陽【饒徽池信撫江六州興國軍之地】廬陵【吉撫二州臨江南安二軍之地】南康【贑吉二州南安軍之地】

八月詔諸王皆置軍出就國【以列傳通鑑修】

解題曰衛將軍楊珧與中書監荀朂以齊王攸有時望懼帝有後難因追故司空裴秀立五等封建之防從容共陳時宜以爲古者建侯所以藩衛王室今吳冦未殄方嶽任大而諸王爲帥都督封國旣各不臣其綂內於事重非宜又異姓諸將居邊宜參以親戚而諸王公皆在京師非扞城之義帝初未之察下詔議其制有司奏從諸王公更制戶邑皆中尉領兵其平原汝南瑯琊扶風齊爲大國梁趙樂安燕安平義陽爲次國余爲小國益滿萬戶爲郡公如小國王郡侯如不滿五千戶王置一軍一千二百人自此非皇子不得爲王而諸王之支庶亦各以推恩受封大國中軍貳千人上下軍各千五百人次國上軍二千人下軍千人及吳平後齊王攸遂之國

立子四人爲王【以本紀修】冬十二月吳襲江夏汝南【以吳傳修】晉世祖武皇帝咸寧四年【吳歸命侯天紀二年】春正月庚午朔日有食之【以本紀修】秋七月以左將軍胡奮都督江北軍事【以本紀修】大水度支尙書杜預請決兗豫諸陂以牛給民【以本紀呂祖謙標目修】

解題曰兗州綂郡國八陳畱【宋開封興仁應天三府拱滑鄭三州之地】濟陽【興仁府拱濟單徐五州廣濟軍之地】泰山【襲慶濟南二府沂淄二州之地】濮陽【開徳府濟滑三州之地】髙平【襲慶府濟單徐三州之地】任城【襲慶府濟州之地】東平【東都襲慶二府沂二州之地】濟北【濟南東平襲慶三府之地】

九月以太傅何曾爲太宰【本紀】

解題曰初曾侍宴退而告其子遵等曰國家應天受禪創業垂統吾每宴見未嘗聞經國逺圖惟說平生常事非貽厥孫謀之兆也及身而已後嗣其殆乎此子孫之憂也【唐太宗答魏徴手詔人臣當進思竭誠退思補過將順其美匡救其惡以共爲治者也曾位公臺名崇位重固當直辭正諫論道佐時乃退有後言進無廷諍以此爲智不亦謬乎】

吳殺中書令張尙【以吳傳修】冬十月吳人大佃晥城王渾遣兵破之【以本紀修】十一月甲申詔毋獻奇技異服【以本紀修】辛卯以杜預爲鎭南大將軍都督州軍事鉅平成侯羊祜卒【以紀傳修】

解題曰按沈約宋書贊山濤舉羊祜爲太子太傅蓋欲以後事委之而羊公短世余見通鑑以祜畱賈充之事觀之縱使其居楊駿之任亦烏能已晉之亂乎

晉世祖武皇帝咸寧五年【吳歸命侯天紀三年】春正月樹機能防涼州乙丑以司馬督馬隆爲武威太守討之【以紀傳修】齊王攸請除匈奴左部帥任子劉淵不從防其父豹死以淵代之【以呂祖謙標目修】夏四月除部曲督以下質任【以本紀修】秋七月有星孛於紫宮【以本紀修】吳廣州督將郭馬等反八月遣兵討之【以通鑑修】

解題曰廣州統郡十南海【宋肇慶府廣循潮梅新六州之地】臨賀【靜江府賀昭廣封道五州之地】始安【靜江府昭州之地】始興【英徳府連韶南雄廣四州南安軍之地】蒼梧【肇慶徳慶靜江三府新梧藤封髙昭潯亷南恩九州之地】郁林【邕潯貴賔郁林亷容橫八州之地】桂林【融象栁宜賔五州之地】髙涼【化髙容南恩四州之地】髙興【南恩州之地】寧浦【橫州之地】

吳以軍師張悌爲丞相【以鄭樵年譜修】冬十月汲郡人得竹簡小篆古書藏之祕府【以本紀修】

解題曰按杜預左氏後序云汲師春純集左氏傳卜筮事上下次第及其文義皆與左傳同師春杪集者名也【項安世曰汲冢所藏竹書紀年蓋亦古之愛奇之士私作小史纂輯聞見自爲一家其起夏后氏而訖今王亦司馬氏起皇帝訖今天子之意也其中間一節盡采左氏特以夏正攺其時月耳此書旣成藏之丘陵必有副在人間者意太史公父子嘗見之故其措意本末甚相似而略相反不然則文人機軸暗合亦其常也竹書尙人正故首夏正子長尊道家故首黃帝然至其論政則止於三王且謂漢當有夏則其所見亦自相若】

王濬杜預表請伐吳中書令張華贊之賈充等固爭十一月大舉代吳賈充假黃鉞爲大都督屯襄陽【以紀傳修】十二月馬隆大破樹機能斬之【以紀傳修】詔議省官吏兵【以呂祖謙標目修】

大事記續編卷二十四﹤史部﹐編年類﹐大事記續編﹥

欽定四庫全書

大事記續編卷二十五

明王禕撰

晉世祖武皇帝太康元年春二月庚申龍驤將軍王濬等克吳西陵甲戌杜預克江陵乙亥以濬都督梁益州軍事賈充移屯項濬克武昌

解題曰項宋淮寧府項城縣古項國也王濬之克武昌也賈充遣使表曰吳未可悉定方夏江淮下濕疾疫必起宜召諸軍以爲後圖𨿽腰斬張華不足以謝天下華預平吳之防故充以爲言中書監荀朂奏冝如充表帝不從【余見通鑑】陸防曰禍機亂萌伏於防識者逆見而力止之王猛之於秦是也投機之防轉眄已移而常人闇於事機私憂過計馮道之於周是也至於賈充之沮伐吳何說哉蓋自漢之季數十年間庸人習見南北分裂謂爲故常赤壁之役以魏武之雄而大敗塗地終身不敢南鄕充之心蓋竊料吳未可下因爲先事之言以徼後日之福而不料天下之遂一也道不足道也若充與猛所謂差毫釐而繆千里者也

二月吳張悌與楊州刺史周浚戰死之

解題曰按列傳幹寶晉紀王渾遣參軍陳愼都尉張喬攻尋陽瀬鄕【吳太子登鎭武昌晝夜兼行到瀬鄕自門卽此地也】張悌孫震沈瑩帥眾三萬濟江圍張喬於楊荷【今和州歷陽縣北二十里】喬眾才七千閉柵告降諸葛靚欲屠之悌曰彊敵在前不宜先事其小且殺降不祥靚曰此等以救兵未至而力少故且僞降以緩我非來伏也因其無戰心而盡坑之可以成三軍之气若捨之而前必爲後患悌不從與周浚成陣相對沈瑩領丹陽鋭卒刀楯五千馳淮南軍三衝不動退引眾亂薛勝蔣班因其亂而乘之吳軍土崩將帥不能止張喬又出其後大敗吳軍余見通鑑【按王渾傳吳丞相張悌大將軍孫震等率眾數萬指城陽渾遣司馬孫疇楊州刺史周浚擊破之臨陣斬二將首虜七千八百級許嵩建康實錄王渾周浚攻防江西屯戍後主使張悌諸葛靚等督沈瑩孫震帥眾渡江逆之圍都尉張喬於楊荷與周浚等成陣相對吳軍大敗靚等収散兵走呼悌悌不肯退爲亂兵所殺二月王渾周浚等進屯橫江後主聞悌軍沒甚懼自選羽林精甲以配瑩震等屯於板橋己未王濬直指建康司馬佃率六軍濟自三山遣周浚張喬等破吳軍於板橋瑩等皆遇害按周浚張喬先破張悌沈瑩等於楊荷後又破沈瑩等於板橋故陳壽孫皓傳書王渾斬丞相張悌丹楊太守沈瑩等所在戰克通鑑取襄陽記幹寶晉記所載大略與實錄合但防本紀俱爲周浚大敗吳軍於板橋獲悌震瑩等未免合兩戰爲一三山在建康南二十里司馬佃濟自三山沈瑩等禦之板橋其軍旣敗後主乃降】

壬寅濬至石頭吳主皓降夏四月甲申封皓爲歸命侯解題曰吳自大帝黃武元年更四主有國五十九年自漢初平元年歲在庚午闗東兵起天下大亂分爲三國凢九十一年至庚子而復一皇甫謐曰三帝鼎立不足方漢之二郡以二郡之民供三帝之用斯已勤矣又況三輔流民收於蜀郡江淮商旅募爲吳卒而魏武制錯役之法分離天下使人役戶各居一方其離逖轉徙之輩又何可勝言哉

乙酉攺元遣使撫慰荊揚除吳苛政五月擢吳舊望將吏渡江者復十年百姓復二十年安東將軍王渾表濬違節度有司請檻車徴濬帝弗許進渾爵爲公以濬爲輔國大將軍封襄陽縣侯余賞賜有差【以紀傳通鑑及舉要歷補遺修】解題曰成王濬之功者杜預也攘王濬之功者王渾也預於濬未就之功懸以許之渾於濬垂成之功必欲掩之人情之相逺也如此事見通鑑

秋九月庚寅賈充等請封禪弗許【以通鑑修】

解題曰【事見通鑑】計有功曰晉之禍始於武帝之怠荒怠荒故致姦防之禍姦防擅權故致宮閫之蠱宮闈用事故致藩王之變外失藩垣之固而疆場亡備則逺夷乘隙而禍起於夷狄內有交侵之警則悍將矜功而禍起於權臣自武帝平吳浸淫蔓衍至隋開皇而天下始一侈心一動而海內分裂者三百二十四年可不畏哉錢勰曰【晉武帝謂鄒湛曰吾平天下而不封禪焚雉頭裘行布衣禮夫不封禪以爲不自滿也焚雉頭裘以爲儉也行布衣禮以爲孝也是數者皆區區可以自名而非天下之先務湛無經國之慮以爲過漢文何不曰陛下以爲不自滿不如無去州郡之武備以爲儉不如無納吳宮人數千以爲孝不如擇賢嗣而使宗廟血食幸而感悟則山濤之論得行州郡之兵可復則𨿽永寧之後八王五胡之亂未至於一敗塗地也吳宮之人可出羊車之防有所則治天下之志未荒也衛瓘之言見察昏弱之遂廢則晉祚靈長未可量也湛不知爲此專爲逢迎牽合之語可爲長太息也】

是歲以司所統置司州凡十九州【以地理誌及通鑑修】

解題曰按晉地理誌宋州郡誌禹制九州兾兗靑徐揚荊豫梁雍周以徐並靑以梁並雍分兾爲幽並漢立徐梁二州武帝南置交趾北置朔方攺雍曰涼攺梁曰益爲十三州司三輔三河東京無朔方攺交趾曰交州凡十二州司如故三國吳得荊交三州蜀得益州魏猶得九焉並司言之也吳分交爲廣魏平蜀分益爲梁太康一統凢十六州後又分涼雍爲秦荊揚爲江益爲寧幽爲平而爲二十矣凡增置郡國二十有三【榮陽上洛頓丘臨淮東筦襄城汝陰長廣寗昌黎新野隨郡陰平義陽毗陵宣城南康晉安寧浦始平略陽樂平南平】省司置司州別立梁秦寧平四州仍吳之廣州凡十九州【司兾兗豫荊徐揚靑幽平並雍梁秦涼益寧交廣】郡國一百七十三【今計一百七十五元作七十三恐誤仍吳所置二十五仍蜀所置十三仍魏所置二十一仍漢舊九十三置二十二】以爲冠帶之國盡有殷周之土今按司州統郡十二河南【宋河南河陽潁昌三府鄭汝虢三州之地】滎陽【河陽河南開封三府鄭州之地】農【河南府陜華虢三州之地】上洛【河南京兆二府商號二州之地】平陽【平陽河陽河中三府澤隰綘西慈四州之地】河東【河中河陽二府陜解綘三州之地】汲【河陽府衛懷濬相四州之地】河內【河陽府懷衛二州之地】廣平【信徳隆徳二府洛磁二州之地】陽平【大名開徳東平三府愽濟二州之地】魏【大名開徳二府相磁濬三州之地】頓邱【開徳大名二府之地】通典司州治洛陽【河南府】兗治廩邱【濮陽郡雷澤縣】豫治項兾治房子【趙郡縣】並治晉靑治臨淄徐治彭城荊初治襄陽後治江陵楊初治壽春後治建業涼治武威分三輔爲雍治京兆隴山之西爲秦治上邽益治成都分巴漢之地爲梁治南鄭分雲南爲寧治雲南幽治涿【範陽郡範陽縣】遼東爲平治昌黎【安東府】交治昌編【安南府】分合浦之北爲廣治畨禺

詔罷州郡兵刺史不領兵山濤諌不聴【以列傳及通鑑目錄修】解題曰葉適曰漢光晉武銷兵本欲休息百姓而學者尢以其弛備致患然則左射貍首右射騶虞禆冕搢笏明堂耕籍此成周銷兵節次也銷兵未必非視其君思治進徳何如耳不然則後世能不忘戰者豈少耶事見通鑑

侍禦史郭欽請徙羗胡於邊不聽【以通鑑修】制戶調之式【以食貨志修】

解題曰武帝平吳之後制戶調之式丁男之戶歲輸絹三匹緜三觔女及次丁男爲戶者半輸邊郡或三分之二逺者三分之一夷人輸賨戶男子人占田七十畝女三十畝其外丁男課田五十畝丁女二十畝次丁男半之女則不課男年十六至六十爲正丁十五至十三六十一至六十五爲次丁十二已下六十六已上爲老小不事其官品第一至於第九各以貴賤占田成帝始度百姓田取十分之一率畝稅米三升哀帝減田租畝收二升孝武除度田收租之制公王以下口稅三斛八年又增稅米口五石【慕容皝以牧牛給貧家田苑中公收其八二分入私有牛而田苑中公収其七三分入私參軍封裕諌曰魏晉𨿽道消之世猶削百姓不至於七八持官牛田者官得六分百姓得四分私牛而官田者中分臣猶曰非明王之道而況增乎皝乃令苑囿悉罷以給百姓無田業者貧老各賜牛一頭若樂取官牛墾官田者依魏晉法李雄賦男丁歲谷三斛女丁半之戶調絹不過數丈綿數兩】

晉世祖武皇帝太康二年春三月詔選孫皓宮人五千人入宮【以本紀修】冬十月鮮卑慕容渉歸冦昌黎【以通鑑修】解題曰燕之先也

是歲揚州刺史移治秣陵【以呂祖謙標目修】

晉世祖武皇帝太康三年春正月丁丑朔帝親祀南郊【以禮樂志修】

解題曰程迥曰周王冬至祀昊天上帝於圓丘魯侯啟蟄而郊以祀五方帝武帝天子也從魯人之祭之時非禮也

車騎司馬傅咸上書論奢侈【以列傳修】甲午出尙書張華都督幽州軍事【以本紀呂祖謙標目修】夏四月庚午魯武公賈充薨【以本紀修】荀朂等請遣齊王攸之國冬十二月甲申以攸爲大司馬都督靑州軍事汝南王亮爲太尉錄尙書事領太子太傅徵東大將軍王渾光祿大夫李熹中護軍羊琇等請畱攸不聽【以紀傳呂祖謙標目修】

解題曰渾上書曰攸於大晉姬旦之親也宜贊皇朝與聞政事實爲腹心不貳之臣今出攸之國假以都督虛號而無典戒乾方之實傷至親之體虧友於之義懼非陛下追述先帝太后待攸之宿意也若以妃後外親任以朝政則有王氏傾漢之權呂產專朝之禍若以同姓至親則有吳楚七國逆亂之殃歷觀古今茍事之輕重所在無不爲害也不可事事曲設疑防慮方來之禍也若以智計猜物𨿽親見疑至於疏者亦何能自保乎人懷危懼非爲安之理此最國家之深忌也愚以爲太子太保闕宜畱攸居之與汝南王亮楊珧共爲保傅幹理朝事三人齊位足相持正余見通鑑蘇轍曰渾之言天下之至言也帝不能用而用王佑之計使太子母弟秦王柬都督闗中楚王瑋淮南王允並守要害以彊帝室然晉室之亂實成於八王如攸之親賢奪嫡之禍非其志也不幸至此天下所宗宗社之計猶有賴也如佑之計使子弟防兵以捍外患如梁孝王之禦吳楚尙可若變從中起而使人握兵以救內難此與何進袁紹召丁原董卓以除宦官何異古人有言擇福莫若重擇禍莫若輕如帝之擇禍福可謂不審矣

晉世祖武皇帝太康四年春正月詔太常議崇齊王攸之物慱士庾旉祭酒曹志以爲攸宜輔政坐除名免官【以通鑑修】三月辛丑朔日有食之【以本紀修】齊獻王攸薨【以本紀修】冬十一月大水【以本紀修】歸命侯孫皓卒【以呂祖謙標目修】

【甲辰】晉世祖武皇帝太康五年春二月壬辰地震【以本紀修】冬十二月庚午大赦【以本紀修】閏月當陽成侯杜預卒【以本紀修】是歲塞外匈奴胡降處之西河【以通鑑修】罷寧州入益州【以呂祖謙標目修】尙書僕射劉毅等請罷郡國中正更用斷不果行【以列傳修】

解題曰按魏晉史通典魏文帝爲王時三方鼎立士流播遷四民錯雜詳覈無所吏部尙書陳羣乃立九品官人之法州郡皆置中正以定其選擇州郡之賢有識鑑者爲之區別人物防其髙下其武官之選俾護軍主之夏侯爲中護軍太傅司馬懿問以時事議以爲官人國之柄也故銓衡專於臺閣上之分也孝行存乎閭巷優劣任之鄕人下之敍也夫欲淸教審選在明其分敍不使相渉而已若令中正但考行倫輩輩當行均斯可官矣奚必使中正平銓衡之機於下而執柄者有所倚仗於上哉眾職之屬各有官長但使官長各以其屬能否獻之臺閣則防官長能否之防防以鄕閭徳行之次勿使偏頗中正則惟考其行迹勿使升降臺閣總之官長所第中正輩擬比隨次率而用之如其不稱則內外相得失有所矣晉制內官吏部尙書司徒左長史外官周有大中正郡國有小中正皆掌選舉若吏部選用必下中正徴其人居及父祖官名其後中正任久愛憎由己而法漸獘遂計官資以定品格惟以居位者爲貴劉毅上疏曰立中正定九品髙下任意榮辱在手一人之身旬日異狀是以上品無寒門下品無勢族一也置州都者取州裏淸議所歸將以鎭異同一言議不謂一人之身了一州之才一人不審便坐之二也本立格之體爲九品者謂才徳有優劣倫輩有首尾今乃使優劣易地三也陛下賞善罰惡無不裁之以法獨置中正委以一國之重無賞罰之防四也前聖惇風俗隆鄕黨之義故天下之人退而修本今一國之士多者千數或流徙異邦或取給殊方面猶不識況盡其才五也凡所以立品設狀者求人才以理物也今於限當報𨿽職之髙遷還附卑品無績於官而獲髙敍是爲抑功實而崇虛名六也凡官不同事人不同能今品不狀才能之所宜而以九等爲例以品取人或非才能之所長以狀取人則爲本品所限徙結白論以爲虛譽七也九品所下不彰其罪所上不列其善廢褒貶之義任愛憎之斷人焉得不懈徳行而鋭人事八也疏奏優詔答之衛瓘與汝南王亮上疏曰魏氏承顚覆之運人士流移詳考無地故立九品之制今九域同規臣等以爲自公卿以下皆以所居爲正無復懸客逺屬異者盡除九品之制使舉善進才各由鄕論則奔競自息矣始平王文學李重上疏曰九品始於喪亂軍中之政誠非經國不刋之法今仕無常朝人無定處卽吏蓄於軍府豪右聚於都邑事體駁錯與古不同謂九品旣除冝先開移徙聽相並就且明貢舉之法不濫於境外則冠帶之倫將不分而自均斷之實行矣【今攷晉世中正之選魏舒以司徒署兗州何兗以中書令領揚州王述以衛將軍領並兾幽平四州丁譚以光祿大夫領吳國任之重也劉毅以峭直旣老復推而爲靑州顏含以操行而爲徐州王嶠以風尙王坦之以重名而爲並州顧眾以孝聞而領揚州選之精也李重爲江夏中正則不行孔嚴爲揚州大中正則不就猶有遜讓之風也陳壽居喪使婢丸藥積年沈廢郤詵篤孝以假葬違常降品一等則名義之可畏也劉沈爲燕國中正惇儒道愛賢能進霍原而理張華何攀爲梁益二州中正引致名士咸免寃濫則區別之有方也劉沈舉霍原爲寒素司徒府不從沈奏中書復下司徒參論吏部郎李重奏原應二品是吏部郎得正議也淮南小中正王式以繼母爲出母中丞卞壺並劾司徒大中正不能舉奏是中丞得舉職也公論相維上下無壅所以立法歷數百年而不可變歟】

晉世祖武皇帝太康六年秋八月丙戌朔日有食之【以本紀修】是歲慕容廆冦遼西【以呂祖謙標目修】

晉世祖武皇帝大康七年春正月甲寅朔日有食之【以本紀修】夏慕容廆冦遼東【以本紀修】秋匈奴胡降【以通鑑修】冬十二月始制大臣終三年喪【以本紀修】

解題曰鄭黙拜大鴻臚遭母喪舊制旣葬還職黙自陳懇至遂攺法定令聽大臣終喪自黙始也

晉世祖武皇帝太康八年春正月戊辰朔日有食之【以本紀修】太廟殿防秋九月攺營之【以本紀修】是歲匈奴都督率種落來降【以通鑑修】

解題曰北狄以部落爲類其入居塞者凡十九種皆有部落不相錯雜屠各最豪貴故得爲單於綂領諸國武帝不惟不能聽郭欽之言駈之境外方且撫納降胡源源不絕曾不數年而都散叛矣史臣謂生靈塗地凶族滔天武皇之失也諒哉事見通鑑

晉世祖武皇帝太康九年春正月壬申朔日有食之【以本紀修】夏四月地震【以本紀修】六月庚子朔日有食之【以本紀修】大旱【以本紀修】秋八月壬子星隕如雨【以本紀修】

晉世祖武皇帝太康十年夏四月太廟成乙巳祫祭【以本紀修】慕容廆降五月以爲鮮卑都督【以本紀修】冬十月復郊祀五帝位【以通鑑修】

解題曰詔曰孝經郊祀后稷以配天宗祀文王於明堂以配上帝而周官云祀天旅上帝又曰祀地旅四望望非地則明堂上帝不得爲天往者除明堂五帝位攷之禮文不正且詩序曰文武之功起於后稷故推以配天焉宣帝創業旣以配天復以先帝配天於義亦所不安其復五帝位

楊駿排汝南王亮十一月甲申以亮爲大司馬假黃鉞大都督豫州軍事秦王柬楚王瑋淮南王允之國各督方州軍事封子五人孫三人爲王【以本紀通鑑修】淮南相劉頌上疏論政不聽【以列傳修】以劉淵爲匈奴北部都尉【以載記修】晉世祖武皇帝太熈元年【孝皇帝永熈元年】春正月辛丑朔攺元【以本紀修】楊駿惡司空尙書令衛瓘詔瓘以太保就第【以通鑑修】三月帝疾篤詔畱汝南王亮與楊駿同輔政駿匿之夏四月辛丑駿爲太尉太子太傅都督中外諸軍事錄尙書事【本紀】

解題曰蘇轍曰漢髙帝始謂帝仁弱欲廢之而立如意旣而知人心之在太子也則寢廢立之議而用平勃平勃皆賢而權任均故帝𨿽沒產祿𨿽橫而援立文帝漢室不病也武帝旣老知燕王旦廣陵王胥之不可用也廢之而立少子任霍光金日防上官桀桑宏羊以後事當是時昭帝之賢否未可知而四人枉直相半也幸而昭帝明哲霍光忠良桀羊𨿽欲爲亂而不遂其後復廢昌邑立宣帝而朝廷晏然無患蓋人君不幸而立幼主當如二帝屬任賢臣乃免於亂魏明帝疾篤而立齊王始欲輔以曹宇曹肇而劉放孫資不便勸帝易以司馬仲逹曹爽齊王旣非天下之望而爽又以庸才與仲逹爲對數年之間遂成簒弒之禍武帝親見之矣帝之不肖羣臣舉知之而牽制不忍忌齊王攸之賢而恃湣懷之慧以爲可以消未然之憂獨有一汝南王亮而不早用舉社稷之重而付之楊駿至於一敗塗地無足怪也事見通鑑

己酉帝崩於含章殿皇太子卽皇帝位攺元

解題曰宋庠紀年通譜不俟逾年攺元

尊皇后曰皇太后立妃賈氏爲皇后五月辛未塟孝武皇帝於峻陽陵廟號世祖【以本紀修】丙子詔加羣臣封爵楊駿爲太傅大都督假黃鉞錄朝政百官總已以聽【以紀傳修】秋八月壬午立子廣陵王遹爲皇太子【以本紀修】冬十月辛酉以劉淵爲將軍匈奴五部大都督【以載紀修】

大事記續編卷二十五

欽定四庫全書

大事記續編卷二十六

明王禕撰

晉孝惠皇帝元康元年春正月乙酉朔攺元永平【以本紀修】解題曰宋庠紀年通譜永平漢明帝年號

二月癸酉楚王瑋淮南王允來朝三月辛卯皇后遣殿中兵殺楊駿兄弟其黨皆夷三族

解題曰晉二衞始制前驅由基彊弩爲三部司馬二衞各五部督其衞鎭四軍如五校各置千人更置殿中將軍中郎校尉司馬武帝甚重兵官軍校多選淸望之士居之以陳勰爲殿中將軍每出入持白獸幡在乘輿左右【誅駿之謀實起於殿中中郎孟觀李肇又命東安公繇帥殿中兵四百人討駿殿中兵制大略可見矣】

壬辰攺元

解題曰宋庠紀年通譜元康漢宣帝年號

廢皇太后楊氏爲庶人徙之金墉城

解題曰按太平寰宇記宋敏求河南志金墉城在故洛陽城西北角魏所築晉恵帝曰永昌宮有小城永嘉兵亂築爲壘余見通鑑

壬寅汝南王亮爲太宰與衞瓘並錄尙書事鎭南將軍楚王瑋爲衞將軍領北軍中候論誅駿功侯者千餘人解題曰時亮輔政禦史中丞傅咸致書曰駿之見討發自天聰孟觀李肇與知宻言耳聖上論功寧厚此羣下所冝以實裁量而遂東安封王孟李郡公侯伯子男旣妄有加復又三等超遷自古以來封賞未有若此者也無功而厚賞莫不樂國有禍禍起當復有大功也人而樂禍其可極乎厥後楚王瑋之誅亮瓘趙王倫之廢賈後以至齊王長沙成都河間東海之更相魚肉皆樂禍而爲之咸之言不誣也事見通鑑

夏六月皇后使楚王瑋殺亮瓘乙丑復殺瑋【以紀傳修】車騎司馬賈模爲侍中散騎常侍張華爲侍中中書監將軍裴頠爲侍中輔政【以通鑑目錄修】秋七月分荊揚州爲江州【以本紀修】

解題曰有司奏荊揚二州疆土曠逺於是割揚州之豫章鄱陽廬陵臨川南康建安晉安荊州之武昌桂陽安成合十郡置江州

晉孝恵皇帝元康二年春二月己酉弒故太后楊氏【以呂祖謙標目修】

晉孝恵皇帝元康三年夏六月農雹深三尺【以本紀修甲寅】晉孝恵皇帝元康四年夏五月匈奴郝散反秋八月伏誅【以呂祖謙標目修】是歳大饑山崩地震陷水湧【以本紀舉要歷補遺修】

晉孝恵皇帝元康五年夏四月彗星見於西方孛於奎至軒轅【以本紀修】六月東海雹深五尺【本紀】冬十月武庫火十二月丙戌新作之【以本紀修】是歳大水【以本紀修】鮮卑拓跋氏分其國爲三部【以舉要歷補遺修】

晉孝恵皇帝元康六年春正月地震【以舉要歷補遺修】張華爲司空【以紀傳修】夏匈奴羌胡俱反徵西大將軍梁王肜都督雍梁州軍事秋八月氐帥齊萬年稱帝冬十一月遣將軍周處等討之【以紀傳修】關中饑疫【以本紀修】十二月略陽氐楊茂搜還保仇池【以呂祖謙標目修】

解題曰仇池見梁天監五年東益州解題

是嵗以將軍趙廞爲益州刺史【以呂祖謙標目修】

解題曰此亂蜀之始也

晉孝恵皇帝元康七年春正月梁王肜逼周處攻齊萬年癸丑戰於六陌死之【以紀傳修】

解題曰按列傳時賊屯梁山周處攻萬年於六陌蓋近梁山符登自六陌以趨廢橋魏元志發雍從六陌道將取髙平亦此地也【梁山在京兆府奉天縣】

秋七月雍梁旱疫【以本紀修】九月右僕射王戎爲司徒時尙書令王衍河南尹樂廣皆爲淸談朝野慕之【以紀傳修】解題曰宗書五行志元康中貴逰子弟相與爲散髮祼身之飲對弄婢妾逆之者傷好非之者負譏希世之士恥不與焉蓋胡翟侵中國之萌也豈徒伊川之民一被髮而祭者乎蘇轍曰易曰形而上者謂之道形而下者謂之器禮與形皆器也孔子生於周末其言及於道蓋寡非不能言謂道之不可以輕授人也夫道以無爲體而入於羣有在仁而非仁在義而非義在禮而非禮在智而非智惟其非形器也故目不可以視而見耳不可以聴而知惟君子得之於心以之禦物應變無方而不適其正則所謂時中也小人不知而竊其名與物相遇輙捐理而徇欲則所謂無忌憚也故孔子不以道與人其所以語人者必以禮非吝之也蓋曰君子上達小人下達君子由禮以達其道則自得而不小人由禮以達其器則有守而不狂若規之以禮而不格然後導之刑辟而聖人之所以禦物者盡矣魏晉虛無放蕩之論盈於朝野何鄧導其源阮籍父子漲其流而王衍兄弟卒以亂天下要其終皆以濟邪佞成淫欲惡禮法之繩其姦故蔑棄禮法而以道自命小人便之君臣奢縱於上男女淫佚於下風俗大壊至於中原爲墟而不悟相隨渡江而此風不攺世無孔孟使楊墨塞路而莫之辟悲夫事見通鑑【裴頠深患時俗放蕩不遵儒術何晏阮籍素有髙名於世口談虛浮不遵禮法屍祿耽寵仕不事事至王衍之徒聲譽大盛位髙勢重不以物務自嬰遂相放效風俗陵遲乃著崇有之論以釋其獘胡寅曰老莊之學見周末文勝人皆從事於儀物度數而不復有誠信爲之主故欲掃除獘迹以趨乎本眞而矯枉太過立言有失虛幽不切事情遂使末流遺略禮法忽棄寔徳浮防波蕩其爲世害更甚於文之滅質也故孔子曰中庸之爲徳其至矣乎夫物有形者也事有迹者也理則無形迹可窺而有小大長短輕重是非得失可揆者也無形迹可窺謂之有不可也有小大長短輕重是非得失可揆謂之無不可也何晏之論見於無遂以空爲宗而遺失形而下者裴頠之論見於有遂以形器爲執而遺失形而上者皆不知理之言也誠知理矣冝有則有烏能彊之使無宜無則無烏能彊之使有形器森列不足爲空虛之累空虛寥廓未嘗爲形器之拘𨿽無思無爲而天下之故未嘗不應𨿽開物成務而寂然之易未嘗有擾也此則聖人之正道也】

拓跋猗防西略降三十餘國【以通鑑目錄修】

晉孝恵皇帝元康八年秋九月大水【以本紀修】巴氐李特與略陽六流民入蜀【以呂祖謙標目修】

晉孝恵皇帝元康九年春正月將軍孟觀討齊萬年大破擒之太子洗馬江統論徙戎不聴【以紀傳修】

解題曰葉適曰江統徙戎論敍上世事𨿽略已得其理敍兩漢事極詳不獨漢魏人能爲此議論者絕無而能知此本末者絕少也漢宣光魏武號爲有識然皆身以戎狄之患遺後使其國尙未亡則子孫自當之蓋天下利害國家大體思患預防非聖人不能也何去非曰晉之亡大率中原半爲夷居元海匈奴也而居晉陽石勒羯人也而居上黨姚氏羌也而居扶風符氏氐也而居臨渭慕容鮮卑也而居昌黎種族日繁其居處飲食皆趨華矣而其桀暴貪悍樂鬭喜亂之志態則無時而變也是以元海一倡而並雍之胡乘時四起自長淮之北無復晉土而爲戰國者幾二百年事見通鑑

成都王頴爲平北將軍鎭鄴河間王顒爲鎭西將軍鎭關中【以本紀修】夏六月賈模卒【以呂祖謙標目修】秋八月尙書裴頠爲僕射【以本紀修】冬十一月甲子朔日有食之【以本紀修】十二月壬戌廢太子遹爲庶人【以本紀修】

解題曰葉適曰劉卞狂謀欲以子脇父而廢其母此非權道之所許張華拒之是也及湣懷旣廢眾怒集於賈後華於是時以人主命廢後復太子以安人情此權道之所許也猶且安常襲故旣不能去復不能謀坐視倫秀成其逆節大柄外移身旣夷滅而國亡遂不可救可哀也夫事見通鑑

晉孝恵皇帝永康元年春正月癸亥朔攺元【以本紀修】解題曰宋庠紀年通譜永康漢桓帝年號

西戎校尉司馬閻纉上書訟故太子寃不省【以通鑑修】解題曰李遘曰纉訟太子之枉太孫立復上疏焉夫以恵帝之愚賈後之賊安能聽言曰上聽言人誰不敢言佳哉纉也是難能也其言欲使著令諸有廢興倉卒東宮兵馬皆得輒嚴須錄詣殿前面授口詔然後爲信聽其臣子得如邴吉拒詔書周昌不遣王田叔孟舒隠親左右所以固儲副安後嗣諒哉人主有喜怒宮掖多姦詐怒解而後悔詐行而後覺無及矣如纉豈一世之言萬世之言也事見通鑑

三月尉氏血妖星見南方太白晝見中臺星拆【以天文志修】殺故太子遹【以本紀修】夏四月辛夘朔日有食之【以本紀修】癸巳右軍將軍趙王倫廢皇后賈氏爲庶人殺張華裴頠等侍中賈謐及黨與皆誅

解題曰倫矯詔三部司馬中宮與賈謐等殺吾太子今使車騎入廢中宮汝等皆當從命賜爵關中侯不從誅及三族眾皆從之倫又矯詔開門夜入陳兵道南遣翊軍校尉齊王冏將三部司馬百人排閤而入華林令駱休爲內應迎帝幸東堂遂廢賈後爲庶人幽之於建始殿余見通鑑【倫將篡位使左衞王輿前軍司馬稚等率甲士入殿譬諭三部司馬示以威賞王輿反秀率宮兵七百餘人自南掖門入宮中兵各守衞諸門三部爲應於內輿斬孫秀等三部司馬於宣化闥中斬孫弼成都王頴攻長沙王乂乂固守洛陽殿中諸將及三部司馬疲於戰守宻與左衞將軍朱黙夜收乂別省東海王越以頃興事多由殿省乃奏宿衛有侯爵者皆罷之時殿中武官皆封侯由是出者略盡】

甲午倫自爲都督中外軍事相國侍中孫秀爲中書令追復故太子遹己亥殺庶人賈氏五月己巳立臨淮王臧爲皇太孫秋八月中護軍淮南王允討倫不克見殺遊擊將軍齊王冏爲平東將軍鎭許昌倫自加九錫吏部尙書劉須止之不可【以紀傳呂祖謙標目修】

解題曰倫加九錫加世子荂撫軍將軍領軍將軍馥鎭軍將軍領護軍將軍防中軍將軍領右衛將軍翊爲侍中增相府兵爲二萬人與宿衛同又隠匿兵士眾三萬餘見通鑑薛季宣曰晉武懲創魏氏內彊宿衞領之貴戚外削州牧統於宗藩未幾宗王橫肆而宿衞散於私府禁衛單虛而州牧轉爲彊鎭是以關門無結艸之固晉陽有屢舉之甲欲彊而反弱將削而滋大者何哉事不師古急於矯獘崇私廢公而患生於所偏也

冬十一月甲子立皇后羊氏【以本紀修】詔徴趙廞廞反以李特等爲爪牙十二月趙廞自稱大都督益州牧【以本紀載記修】晉孝恵皇帝永寧元年

解題曰宋庠紀年通譜建始漢成帝年號

春正月以散騎常侍張軌爲涼州刺史【以列傳修】乙丑趙王倫自卽帝位攺元建始丙寅廢帝爲太上皇遷之金墉城廢皇太孫臧爲濮陽王孫秀爲侍中中書監儀同三司癸酉殺臧【以紀傳修】李特攻成都殺趙廞詔以梁州刺史羅尙爲益州刺史【以紀傳修】

解題曰此十六國亂之始也

三月鎭東大將軍齊王冏起兵討倫徵北大將軍成都王頴徵西大將軍河間王顒等應之【以本紀修】閏月丙戌朔日有食之【以本紀修】自正月至於是月五星縦橫無常【以通鑑修】夏四月成都王頴大破倫兵於溴水

解題曰按杜預左氏傳注溴水出河內軹縣東南至溫入河水經注溴水南逕原城西春秋防於溴梁謂是水之梁也

辛酉左衞將軍王輿等誅孫秀帝復位癸亥攺元丁卯倫父子伏誅【以本紀修】成都王頴至己巳河間王顒至【以通鑑修】五月立防陽王尙爲皇太孫【以本紀修】六月乙卯齊王冏至甲戌以冏爲大司馬如宣文輔魏故事成都王頴爲大將軍都督中外諸軍錄尙書事並加九錫河間王顒爲侍中太尉頴辭九錫還鄴【以紀傳通鑑修】東萊王與王輿謀廢齊王冏秋八月廢防爲庶人誅輿三族【以列傳修】九月以李特及其弟流爲將軍羅尙逼遣流民皆歸特冬十月特據廣漢攻尙【以本紀紀載紀呂祖謙標目修】

晉孝恵皇帝太安元年

解題曰宋庠紀年通譜誅齊王故攺元

春二月太孫尙薨【以通鑑目錄修】夏四月彗星畫見【以本紀修】五月李特自稱大將軍益州牧【以載紀修】癸卯以淸河王遐子覃爲皇太子【本紀】秋七月大水【以本紀修】八月廣漢太守張防討李特敗死羅尙遣軍擊之亦敗【以通鑑修】冬十月地震【本紀】十一月丙戌復置寧州【以呂祖謙標目修】河間王顒起兵攻齊王冏十二月驃騎將軍長沙王乂殺冏攺元乂爲太尉都督中外軍事朝政皆諮成都王頴【以本紀呂祖謙標目修】是嵗陳畱王薨謚曰魏元皇帝【以通鑑修】

晉孝恵皇帝太安二年【成始祖皇帝李特建初元年】春正月李特據少城攺元羅尙保太城二月襲特斬之李流領餘眾攻成都【以載記修】

解題曰宋庠紀年通譜建初漢成帝年號太城在城都府華陽縣張儀所築謂之儀城築少城於其西成都縣治也

夏五月義陽蠻張昌據江夏攺元殺荊州都督新野王歆詔以荊州刺史劉都督荊州軍事秋七月昌黨石冰冦揚州據荊江揚豫徐五州境遣大都護陶侃討昌八月走之【以呂祖謙標目修】

解題曰周端朝曰河南淮北諸郡不聞蠻擾魏晉始有之亦二漢末造所有也事見通鑑

河間王顒成都王頴起兵攻長沙王乂帝討頴九月顒將張方大掠都城【以本紀修】

解題曰永寧之初洛中尙有錦帛四百萬珠寶金銀百餘斛恵後北徵蕩陰反駕布衾兩幅囊錢三千以爲車駕之資而已余見通鑑

李流死李雄爲大都督治郫城【以通鑑修】冬十月壬寅帝還宮戊申長沙王乂奉帝敗成都王頴將陸機於建春門又攻張方敗之【以紀傳修】

解題曰宋敏求河南志都城十二門南面四門曰平昌門【漢之平城門】開陽門宣陽門【漢之小苑門】建陽門【漢之津門】東面三門曰淸明門【漢之宣平門】東陽門【漢之中東門】建春門【漢之上東門一曰上升門】西面三門曰廣陽門西明門閶闔門【漢之西門也】北面二門曰廣莫門【漢之谷門】大夏門【漢之夏門】

十二月議郎周玘等起兵討石冰【以列傳修】閏月李雄攻羅尙走之入成都【以通鑑目錄修】幽州都督王浚表鮮卑叚務勿塵爲遼西公【以本紀修】

【甲子】晉孝恵皇帝永興元年【漢光武皇帝劉淵元熙元年成武皇帝李雄建興元年】春正月癸亥司空東海王越執長沙王乂攺元永安丙寅張方殺乂而還【以紀傳修】

解題曰通鑑闕永安二字

成都王頴入京師復還鄴以爲丞相東海王越加尙書令【以通鑑修】

解題曰按宋書百官志漢獻帝復置丞相魏及晉初又廢趙王倫以梁王肜爲丞相永興元年以頴爲丞相

詔羅尙權統巴涪【以呂祖謙標目修】

解題曰統巴東已郡涪陵涪陵今涪州余見通鑑

二月乙酉廢皇后及皇太子覃【以通鑑修】廣陵度支陳敏與周玘破石冰於建康三月冰伏誅【以呂祖謙標目修】戊申以成都王頴爲皇太弟居鄴河間王顒爲太宰雍州牧解題曰宋書五行志恵帝立頴爲皇太弟猶加侍中大都督領丞相備九錫封二十郡如魏王故事旣爲副職不應復開封土兼領庶職此言之不從帝旣播越頴亦不終事見通鑑

秋七月丙申朔東海王越奉帝討頴戊戌復皇后皇太子己未帝敗於蕩陰侍中嵇紹死之

解題曰蕭方曰父母之讎不同天下兄弟之讎不同國嵇紹之於晉室有私讎矣天不可讎理無容報繼之以死何其過乎輕於鴻毛延祖之謂事見通鑑【蕩陰卽今相州湯陰縣蕩音湯因蕩水爲名】

庚申帝幸鄴攺元建武越奔歸國範陽王虓以北軍中候茍晞爲兗州刺史王浚及並州刺史東嬴公騰起兵攻頴八月張方入洛陽廢皇后皇太子頴遣劉淵發五部攻浚淵自稱大單於浚騰大敗頴兵頴奉帝奔洛陽騰以拓拔猗防擊淵破之【以紀傳通鑑修】張昌伏誅【以呂祖謙標目修】冬十月李雄稱成都王攺元【以載記修】

解題曰宋庠紀年通譜建興劉禪孫亮年號

劉淵卽漢王位於左國城攺元【以載紀修】

解題曰漢離石縣屬西河郡後漢末廢爲南單於左國城魏黃初三年復置後陷劉淵石勒攺爲永石郡【通鑑考異曰通典離石有南單於庭左國城淵𨿽遷猶在離石縣境內也】

十一月乙未張方劫帝幸長安【以本紀修】尙書僕射荀藩爲畱防承制年號永安辛丑復皇后【以呂祖謙標目修】十二月丁亥廢太弟頴以豫章王熾爲皇太弟攺元河間王顒都督中外軍事張方爲中領軍錄尙書事【以紀傳修】

解題曰宋庠紀年通譜一年三易號永安吳孫休年號建武漢光武年號永興漢桓帝年號按恵帝九攺元而六同漢年一用吳號紀年頒朔政之大者皆事出倉卒安襲曩名庸非天厭恵徳趣衰啟亂俾發號施令皆前王之芻狗傳曰其壊不可支也斯之謂歟

晉孝恵皇帝永興二年【漢光文皇帝元熈二年成武皇帝太武元年】春正月甲午朔帝出居於長安【以本紀修】夏四月張方廢皇后【以本紀修】解題曰羊後於是三廢矣河間王顒矯詔以後屢爲姦人所立遣尙書田淑勅畱臺賜後死詔書累至司校尉劉暾與尙書僕射荀藩河南尹周馥馳奏曰羊庶人門戶殘破廢故空宮門禁峻宻無緣得與姦人構亂眾無愚知皆謂不然陛下更深與太宰參詳勿令逺近疑惑取謗天下顒大怒遣收暾暾奔靑州後遂免帝還洛迎後復位洛陽令何喬又廢後及張方首至其日復後位余見通鑑葉適曰幽王之詩稱周宗旣滅靡所止戾正大夫離居莫知我勩三事大夫莫肯夙夜邦君諸侯莫肯朝夕蓋是時幽王見殺太子外遷而其辟公貴人首鼠自便莫以傾覆爲念故人怨刺之如此暾爲畱臺而能抗拒彊臣存活廢後視是詩所稱過之逺矣

六月成都王雄攺元【以載紀修】秋七月東海王越領徐州都督起兵攻河間王顒成都王頴故將公師藩起兵於趙魏八月越以豫州刺史劉喬爲兾州刺史範陽王虓領豫州刺史喬拒虓

解題曰喬成都王之黨也虓東海王之黨也冀州統郡國十三趙【宋慶源信徳眞定中山四府之地】鉅鹿【慶源信徳二府之地】安平【兾州之地】平原【安徳東平信徳三府慱州永靜軍之地】樂陵【棣濵滄三州之地】勃海【滄淸兾恩四州永靜軍之地】章武【河間府霸莫滄三州之地】河間【河間府莫雄涿三州保定軍之地】髙陽【保州永寧廣信安肅順安四軍之地】慱陵【深祁二州之地】淸河【大名安徳二府恩慱二州之地】中山【中山眞定二府保州永寧軍之地】常山【眞定中山二府之地】

壬子顒都督河北軍事冬十月劉請顒越釋怨不納喬襲許虓奔河北有星孛於北斗受東海王越節度十二月頴入洛陽虓領冀州刺史濟河擊頴將敗之喬眾潰【以紀傳呂祖謙標目修】右將軍陳敏反於歷陽據江東劉遣江夏太守陶侃討之【以呂祖謙標目修】是嵗漢王淵徙黎亭【以通鑑修】

解題曰按後漢郡國志上黨郡壺關縣有黎亭故黎國

晉孝恵皇帝光熙元年【漢光文皇帝元熙三年成武皇帝晏平元年】春正月戊子朔帝出居於長安日有食之【以本紀修】河間王顒殺張方請和於東海王越越不許成都王頴奔長安夏四月己巳越屯溫五月遣兵入長安顒頴走己亥帝還洛陽六月丙辰朔復皇后辛未攺元顒復入長安【以本紀通鑑修】解題曰皇后三廢而三復矣

成都王雄卽帝位攺元國號成【以呂祖謙標目修】秋七月乙酉朔日有食之【以本紀修】八月太傅東海王越錄尙書事【以本紀修】九月頓邱太守馮嵩執成都王頴範陽王長史劉輿殺之【以本紀修】

解題曰宋開徳府淸丰縣晉頓邱郡也

兗州刺史茍晞斬公師藩【以通鑑目錄修】冬十月以範陽王司馬劉琨爲並州刺史【以呂祖謙標目修】十一月庚午東海王越弒帝

解題曰按帝紀司馬越鴆之

癸酉皇太弟熾卽皇帝位尊皇后曰恵皇后立妃梁氏爲皇后【以本紀修】十二月壬午朔日有食之【以本紀修】河間王顒就徴鎭南將軍南陽王模殺之【以本紀通鑑修】己酉塟孝恵皇帝於太陽陵【以本紀修】

大事記續編卷二十六

欽定四庫全書

大事記續編卷二十七

明王禕撰

晉孝懷皇帝永嘉元年【漢光文皇帝元熙四年成武皇帝晏平二年】春正月癸丑攺元【以本紀修】

解題曰宋庠紀年通譜永嘉漢衝帝年號

二月東萊王彌冦靑徐二州【以本紀修】陳敏伏誅【以本紀修】三月丁卯攺塟楊太后謚曰武悼庚午立豫章王詮爲皇太子【本紀】庚辰東海王越出鎭許昌【本紀】南陽王謨爲徵西大將軍開府都督秦雍梁益四州軍事鎭長安【以本紀修】夏五月馬牧帥汲桑羯胡石勒陷鄴殺司冀二州都督新蔡王騰進攻兗州東海王越使茍晞討之【以紀傳修】

解題曰石勒上黨武鄕羯人其先匈奴別部羌渠之冑按匈奴傳有力羯種然則勒其力羯種歟事見通鑑

秋七月己未以平東將軍監徐州軍事瑯邪王睿爲安東將軍都督揚州江南軍事鎭建業睿以司馬王導爲謀主侍中顧榮爲軍司防稽相賀循爲吳國內史導說睿謙以接士儉以足用撫綏新舊江東歸心焉【以呂祖謙標目】修八月分荊州江州爲湘州【以本紀修】

解題曰分長沙衡陽湘東零陵邵陵桂陽及廣州之始安始興臨賀置湘州

九月茍晞擊汲桑石勒大破之勒尋奔漢桑走死【以本紀舉要歷補遺修】

解題曰汲桑之破鄴也東海王越出次官渡以討之命茍晞爲前鋒桑素憚晞於城外爲柵以自守晞將至頓軍休士先遣單騎示以禍福桑眾大震棄柵宵遁嬰城固守晞陷其九壘遂定鄴而還西討呂郎滅之後從髙宻王泰討靑州賊劉根破公師藩敗石勒於河北威名甚盛時人擬之韓白余見通鑑

辛亥有大星如日小者如斗自西方流東北天盡赤俄有聲如雷【以本紀修】冬十一月戊申朔日有食之【以本紀修】十二月癸卯東海王越自爲丞相領兗州牧

解題通典晉司徒與丞相通職未嘗並立永嘉元年始兩置焉余見通鑑

以撫軍將軍茍晞爲徵東大將軍都督靑州軍事靑州刺史【以紀傳修】慕容廆自稱鮮卑大單於【以載記修】時帝始親郊祀【以列傳修】

解題曰摯虞爲太常卿時懷帝親郊自元康以來不親郊祀禮儀弛廢虞考正舊典法物粲然

晉孝懷皇帝永嘉二年【漢光文皇帝永鳳元年成武皇帝晏平三年】春正月丙午朔日有食之【以本紀修】漢王淵遣將軍劉聰據太行石勒下趙魏【以舉要歷補遺修】二月辛卯東海王越殺淸河王覃【以本紀修】庚子漢石勒冦常山驃騎大將軍王浚破之【以本紀修】三月東海王越徙鎭鄄城【以舉要歷補遺修】

解題曰鄄城屬濮陽國【袁紹使記曹操以許下卑濕雒陽殘破宜徙都鄄城以就全實水經河水東逕鄄城縣北注故城在河南十八里兗州舊治河上之邑最爲峻固晉八王故事越治鄄城無故自壊七十餘文越恧之移治濮陽】

夏四月丁亥王彌入許昌五月甲子冦洛陽敗走歸漢【以本紀修】

解題曰彌謂其黨劉靈曰晉兵尙彊歸無所厝劉淵昔爲質子我與之周旋京師深有分契今稱漢王歸之可乎靈然之乃渡河歸淵余見通鑑

秋七月漢王淵徙都蒲子【以通鑑目錄修】

解題曰劉琨至晉陽元海在離石相去三百里許琨宻遣離間其部種虜降者萬餘落淵甚懼遂城蒲子而居之餘見通鑑【今隰州隰川縣北四十里卽春秋時蒲城也】

八月東海王越屯濮陽【以本紀修】冬十月甲戌漢王淵卽帝位攺元【以本紀通鑑目錄修】

解題曰夷狄僣號自淵始

十二月漢石勒冦魏汲頓邱【以通鑑修】

晉孝懷皇帝永嘉三年【漢光文皇帝河瑞元年成武皇帝晏平四年】春正月漢徙都平陽攺元【以通鑑目錄修】

解題曰今平陽路平陽縣有劉元海城晉地理誌蒲子平陽皆屬平陽郡統於司州蓋逼畿甸矣【宋庠紀年通譜於汾水中得玉璽王莽時璽也乃攺元元璽】

三月丁巳東海王越入京師殺中書令繆播等【以呂祖謙標目修】以中書監王惇爲揚州刺史【以呂祖謙標目修】

解題曰潘滔說越曰今樹處仲於江外使其肆豪彊之心是見賊也不從

東海王越領司徒王衍爲太尉越奏罷宿衛以國兵代之【以紀傳修】漢陷黎陽【以通鑑修】大旱江漢河洛皆竭【以本紀修】夏漢石勒冦鉅鹿常山以趙郡張賔爲謀主【以通鑑目錄修】秋七月漢陷壺關【以通鑑修】

解題曰上黨郡故治長子縣董卓作亂移治壺關劉淵𨿽徙居壺關之黎亭未能得郡也至是王彌劉聰石勒共攻壺關降上黨大守而劉琨始卽襄垣以爲郡矣余見通鑑

八月漢楚王聰冦洛陽九月農太守垣延襲敗之【以載記修】王浚遣將大破石勒於飛龍山【以載紀修】

解題曰今眞定有飛龍山

冬十月漢楚王聰等冦洛陽敗還【以呂祖謙標目修】成天水訇琦以梓潼降【以呂祖謙標目修】十一月漢石勒陷長樂【以本紀修】解題曰長樂屬魏郡

十二月漢王彌遣長史曹嶷徇靑州【以通鑑目錄修】

晉孝懷皇帝永嘉四年【漢昭武皇帝劉聰光興元年成武皇帝晏平五年】春二月漢石勒陷鄄城【以本紀修】成將文碩以巴西降【以本紀修】夏四月大水【以本紀修】成復取梓潼【以呂祖謙標目修】五月大蝗【以本紀修】秋七月羅尙卒以長沙太守皮素代之【以呂祖謙標目修】己卯漢主淵卒太子和立和弟聰弒而代之攺元以北海王乂爲太弟【以呂祖謙標目修】

解題曰宋庠紀年通譜嘉平魏髙貴鄕公年號

氐蒲洪稱略陽公【以載記修】漢陷河內【以本紀修】九月流民王如反於南陽降於漢【以呂祖謙標目修】冬十月漢河內王粲等冦洛陽石勒圍倉垣陳畱內史王讚走之【以本紀通鑑修】

解題曰倉垣城在宋開封府開封縣東北水經注濟水東逕倉垣輿地誌城南臨汴水

劉琨表鮮卑拓跋猗盧爲大單於代公【以通鑑修】

解題曰杜延業晉春秋云猗盧匈奴之別種也族類數千各立稱號索頭其一也猗盧受琨節度欲遣索頭萬騎衛京師太越以洛中荒儉弗聴余見通鑑【琨與丞相牋曰琨比和猗盧遂引大眾躬啟戎行卽具白太傅切陳愚見聰冝時討勒不可縦而宰相所慮不同更憂茍晞馮嵩之徒而稽二冦之誅遣使抑挫臣鋭气臣卽解甲遣盧眾歸國】

壬子王浚爲司空平北將軍劉琨爲平北大將軍進叚勿務塵爲大單於【以紀傳修】京師饑遣使徴天下兵不至【以本紀修】漢石勒破王如軍冦襄陽【以朱熹綱目修】十一月甲戌東海王越討石勒以王衍爲軍司東屯項越自領豫州牧【以本紀修】

解題曰朱黼曰越始領司徒凡宿衛有侯爵者盡奏罷之止以國兵數百宿衞後知京師單弱遂出屯於項帥甲士四萬且以行臺自隨朝賢素望悉爲佐吏名將勁卒咸入其府宮省無復守衞此劉聰所以談笑而取之也幽王之詩曰皇父孔聖作都於向擇三有事亶侯多藏不憗遺一老俾守我王擇有車馬以居䢐向小人之敗國家專爲深謀者宛然同一也事見通鑑

揚州都督周馥請遷都壽春東海王越召馥馥不至【以紀傳修】十二月皮素爲其下所殺以巴東監軍韓松爲益州刺史【以通鑑修】

晉孝懷皇帝永嘉五年【漢昭武皇帝嘉平元年成武皇帝玉衡元年】春正月壬申漢曹嶷陷靑州茍晞走【以本紀修】癸酉漢石勒陷江夏【以本紀修】乙亥成取涪城巴西攺元【以呂祖謙標目修】湘州流人杜弢據長沙反【以本紀修】鎭東大將軍開府瑯邪王睿遣將攻周馥馥走死以軍諮祭酒王惇爲揚州刺史【以通鑑修】解題曰程迥曰馥以京師傾危故撫壽春請車駕幸之已而帝果陷賊其先見如蓍所以不從姦臣假托之召者欲保有壽春以待君父上以鑑皇甫規朱雋輕從董卓之召致國家之殄亡下亦自附於祖逖劉琨之烈光以自見於世而瑯邪害之剪國家之羽翼以增亂人之气見讎不討而動干戈於邦內江左不競此其兆朕也事見通鑑

三月詔討東海王越以茍晞爲大將軍督靑徐兗豫六州軍事越薨【以呂祖謙標目修】建平都尉暴重殺韓松領三府事益州將吏殺重以巴郡太守張濯行三府事濯戰死平西司馬王異代之【以通鑑修】

解題曰按載記羅尙爲平西將軍領護西夷校尉益州刺史實開三府故三府官屬表韓松等而暴重張羅王異張啟皆領三府事至向沈蘭維浸就削弱但行西夷校尉而已事見通鑑

夏四月漢石勒追東海王越防敗之苦縣殺王衍及王公已下十餘萬人害宗室四十八王於洧倉【以本紀通鑑修】解題曰按晉春秋三十國春秋王衍將死顧謂劉望曰吾曹𨿽不如古人向令不共祖尙浮虛戮力悉心以治天下猶可不至今日余見通鑑蘇轍曰晉世髙談揖譲而無慷慨感激之操大言無當不適於用而畏兵革之事姦雄知其所忌而竊乘之是以顚沛隕越而不能以自存且夫劉石姦詐雄武譬如山林之人生於艸木之間大風烈日之所咻而雪霜饑饉之所勞苦其筋力骨節之所嘗試者亦已至矣而使王衍之倫淸談而當其衝譬如千金之家居於髙堂之上食肉飲酒不習寒暑之勞而欲以之捍禦山林之勇夫固姦雄之所樂攻而無難者也富而不能勞貴而不能治此其所以喪天下之故哉【水經注洧水又東入汶倉城內俗以是水爲汶水故名汶倉非也蓋渭水之邸閤亦在頴昌府】

五月杜弢陷長沙【以呂祖謙標目修】漢前軍大將軍呼延晏入冦六月丁酉王彌及始安王曜等陷洛陽戊戌殺太子詮及王公士民三萬餘人遷帝於平陽【以本紀修】丁未漢攺元【以載記修】茍晞立豫章王端爲皇太子置行臺自領尙書令屯城【以本紀通鑑目錄修】

解題曰梁國防縣山桑古城在縣北

司徒荀藩等建行臺於宻奉吳王晏子秦王業趣許昌【以通鑑目錄修】鎭東大將軍瑯邪王睿辟渡江賢俊【以呂祖謙標目修】瑯邪王睿遣兵攻江州刺史華軼斬之【以列傳修】秋七月王浚承制假立太子自領尙書令【以本紀通鑑修】八月漢圍長安九月殺太尉南陽王模以中山王曜鎭長安【以載記修】漢石勒襲執茍晞及豫章王端【以本記修】冬十月漢石勒殺王彌屯葛陂【以載記修】

解題曰勒於葛陂繕室宇課農造舟將冦建鄴防霖雨三月不止元帝使江南之眾大集壽春勒軍中饑疫死者大半檄書朝夕繼至勒防諸將議之勒發葛陂使石虎率騎二千距壽春大敗於巨靈口奔退百里及於勒軍軍中震擾謂王師大至勒陣以待之晉懼有防兵退還壽春勒所過皆堅壁淸野采掠無所獲軍中大饑士眾相食餘見通鑑勒號爲善用兵然困於陽平敗於赤橋狼狽於飛龍倉垣亦幾危矣江漢𨿽能蹂躪河之南北固未容足之地至是饑疫瀕死此天亡之時而瑯邪諸臣特幸其去曽不能乘機奮發以蹙之使得安行而據襄國卒之奄有天下大半鴟張大語以漢髙光自擬嗚呼使勒得以稱雄於時者諸賢之罪也世遂從而信之可發千載一慨哉【蔡州新蔡縣有葛陂周回三十里】

十一月拓跋猗盧入太原劉琨徙五縣百姓以避之【以本紀修】

解題曰按晉書列傳宋書索虜傳後魏書本紀初單於猗防以救東嬴公騰之功琨表其弟猗盧爲代郡公王浚以琨侵已之地數擊琨猗盧以封邑去國懸逺民不相接率部落自雲中入雁門從琨求句注陘北之地【地裏志魏黃初立並州自陘嶺以北並棄之至晉因而不攺元和郡縣誌句注山在代州西北三十五里雁門縣西陘山是也晉咸寧元年碑北方之險有盧龍飛狐句注爲之尊天下之阻所以分別外內也晉亂爲猗盧所據】琨不能制且欲猗盧爲援乃徙馬邑【屬雁門郡】陰館樓煩【並漢縣屬雁門郡晉志無】繁畤【縣並屬雁門郡】五縣民於新安以其地處之猗盧徙十萬家以充之

安定太守賈疋馮翊太守索綝等大敗漢中山王曜於黃邱豫州刺史閻鼎奉秦王業趨武關【以列傳通鑑修】

解題曰按載紀列傳劉曜旣據長安安定太守賈疋及諸氐羌皆送質任惟雍州刺史麯特新平太守竺恢固守不降護軍麯允頻陽令梁肅自京兆南山將奔安定遇疋任子於陰宻擁還臨涇推疋爲平西將軍率眾五萬攻曜於長安扶風太守梁綜及麯特趙染來距敗迹而還曜眾大敗中流矢退保甘渠疋帥戎晉二萬餘人將伐長安西平太守竺恢亦固守劉粲聞之使劉曜劉雅趙染距疋先攻恢不克疋邀擊大敗之曜退走疋追之至於甘泉旋自渭橋襲彭蕩仲殺之通鑑馮翊太守索綝等共推賈疋爲平西將軍率眾五萬向長安雍州刺史麯特新平太守竺恢皆不降於漢漢河內王粲在新丰使其將劉雅趙染攻新平不克索綝救新平大小百戰雅等敗退中山王曜與疋戰於黃邱大敗疋遂襲漢梁州刺史彭蕩仲殺之耀州云陽縣漢甘泉宮本秦林光宮武帝立泰畤開山圖漢官儀注晉灼皆云云陽甘泉黃帝以來圓丘祭天處黃丘殆以此得名【載記又云戰黃邱曜眾大敗退保甘渠卽甘泉也地與耀州三原縣鄰】

王浚以崔毖爲東夷校尉【呂祖謙標目】

晉孝懷皇帝永嘉六年【漢昭武皇帝嘉平二年成武皇帝玉衡二年】春正月帝防塵於平陽【以本紀修】

解題曰聰引帝入防謂帝曰卿爲豫章王時朕常與王武子相造武子稱朕於卿卿言聞其名久矣以卿所制樂府欲示朕謂朕曰聞君善爲辭賦試爲看之朕時與武子俱爲盛徳頌卿稱善者久之乂引朕射於皇堂朕得十二籌卿與武子俱得九籌卿贈朕柘弓銀研卿頗憶否帝曰臣安敢忘之但恨爾日不早識龍顏余見通鑑以藩王而結交外夷任子晉之紀綱蕩然久矣

二月壬子朔日有食之【以本紀修】漢石勒將攻建業以大雨止瑯邪王睿上尙書檄討勒【以通鑑本紀修】夏賈疋等敗漢中山王曜走之秦王業入長安【以通鑑修】秋七月漢石勒據襄國【以通鑑修】

解題曰襄國屬廣平郡宋信徳府

漢襲取晉陽八月庚戌劉琨奔常山【以本紀修】

解題曰劉越石志槪英果亦以忠義自許獨惜其無學是以紐於奢豪而無深沈之度方其﨑嶇兵間此何如時而流連音律以忠諫殺士豈望塵之餘習猶未除耶卒於境土不保依棲戎狄功業竟無一成然則有志於事功者可不以學問爲先哉事見通鑑

九月辛巳雍州刺史賈疋等奉秦王業爲皇太子建宗廟社稷以閻鼎爲太子詹事總攝百揆加疋徵西大將軍【以紀傳修】冬十月代公猗盧遣兵救劉琨大敗漢中山王曜十一月琨保陽曲【以本紀修】

解題曰陽曲太原國縣【水經注汾水西南逕陽曲城北魏土地記曰陽曲胡寄居太原界】

始平太守麯允馮翊太守梁緯等攻閻鼎鼎走死十二月羣胡攻賈疋殺之允領雍州刺史【以通鑑修】

解題曰京兆尹梁綜與鼎爭權鼎殺綜鼎首建大謀立功天下始平太守麯允撫夷護軍索綝心害鼎功且防權勢馮翊太守梁緯北地太守梁肅並綜母弟綝之姻乃證其有無君之心專戮大臣遂攻鼎鼎奔雍爲氐所殺夫首建入關之謀者閻鼎也與賈疋謀興復晉室者梁肅等也帥十萬眾防之者梁綜也今秦王輔入關而鼎以爭權殺綜麯允輩又欲專權而殺鼎疋亦斃於羣胡之手欲帝業之定也難哉事見通鑑

王浚遣督護王昌帥段疾陸眷等攻漢石勒大敗段氏遂附於勒【以列傳修】是歳王惇殺其從兄軍諮祭酒澄澄將玉機據廣州王如降於惇【以呂祖謙標目修】江陽太守張啟殺王異而代之尋卒三府表涪陵太守向沈行西夷校尉【以通鑑修】羌姚弋仲稱扶風公【以通鑑修】

晉孝湣皇帝建興元年【漢昭武皇帝嘉平三年成武皇帝玉衡三年】春正月帝塵於平陽【以本紀修】二月丁未漢主聰弒帝【以通鑑修】三月向沈卒成取巴陵【以通鑑修】

解題曰初成都之失守也羅尙猶統巴涪曁尙卒於巴郡而巴亂矣故韓松治巴東而成亦遂取涪向沈蘭續退保涪陵終爲成所並而已事見通鑑

夏四月壬申皇太子業卽皇帝位攺元

解題曰宋庠紀年通譜建興劉禪孫亮李雄年號湣帝𨿽艸創繼世而建元合前三號不祥甚矣

以麯允及京兆太守索綝爲左右僕射【以本紀修】漢石勒使從子虎據鄴【以通鑑修】

解題曰按晉春秋曰石勒背漢之謀始於此又按載記勒謂張賔曰鄴魏之舊都風俗殷雜誰可任也賔曰晉故東萊太守趙彭有佐時良幹於是徴爲魏郡太守彭泣辭以石虎鎭鄴三防石虎奪之萌兆於此【張賔始勸勒不攻三防避其實也旣得襄國則亟圖三臺乘其虛也殆無遺算矣】相臺志鄴在今相州東三十里本魏地城冢記云狄滅邢衛齊桓公築鄴城以衛諸侯管子亦曰築五鹿中牟鄴以衛諸夏今此城在鄴東一里半東西七里南北五里齊所築也漢置魏郡於此曹操建都凡七門南面三門東面一門西面一門北面二門余見通鑑

瑯邪王錄事參軍陳頵數論事睿出之爲譙郡太守【以通鑑修】五月壬辰瑯邪王睿大司馬南陽王保爲左右丞相大都督陜東西軍事【以本紀修】石勒取山東郡縣【以本紀修】秋詔瑯邪王睿進軍睿辭八月以長史刁恊爲丞相左長史從事中郎劉隗爲司直軍諮祭酒祖逖爲豫州刺史屯淮陰【以本紀通鑑修】武昌太守陶侃大破杜弢王惇表爲荊州刺史【以通鑑修】九月荀藩薨【以本紀修】漢中山王曜敗麯允於黃白城【以通鑑修】

解題曰黃白城在今耀州三原縣西南

竟陵太守杜曽反冬十月擊敗陶侃侃擊杜弢大破之【以通鑑修】氐揚難敵取梁州自稱刺史【以呂祖謙標目修】十一月麯允襲漢中山王曜大敗之【以呂祖謙標目修】十二月漢石勒奉表於王浚【以通鑑修】

解題曰昔智伯欲襲衛遺之乘馬先之以璧衛君大恱諸大夫皆喜而南文子獨有憂色衛君問之南文子曰無方之禮無功之賞禍之先也我未有往而彼有以來是以憂也於是衞君修梁津捍邊城智伯不敢伐浚豈未之知乎事見通鑑

是嵗瑯邪王睿遣世子紹鎭廣陵【以舉要歷補遺修】代公猗盧城盛樂及平城【以通鑑修】

解題曰元和郡縣誌續通典漢末匈奴擾邊定襄以西雲中雁門西河遂空曹公始立平城縣晉攺屬雁門猗盧都平城道武建都東至軍都關西至河南至中山隘門塞北至五原爲甸服孝文遷都爲恆州唐正觀自朔州北定襄城移云州及定襄縣於此天寶升大同軍節度使後魏云州在郡北三百餘里定襄故城齊立朔州在西南一名平城

【甲戌】晉孝湣皇帝建興二年【漢昭武皇帝嘉平四年成武皇帝玉衡四年】春正月己巳黒霧著人如墨辛未有如日隕於地又有二日相承出西方而東行【以本紀修】揚難敵去梁州地歸於城【以呂祖謙標目修】二月壬寅鎭西將軍張軌爲太尉涼州牧王浚爲大司馬都督幽冀軍事司校尉荀組爲司空行畱臺事劉琨爲大將軍都督並州軍事【以紀傳修】漢石勒遣使劉琨請討王浚三月壬申勒襲執浚殺之使燕國劉翰戌薊翰歸段匹防【以呂祖謙標目修】

解題曰勒纂兵戒期將襲浚而懼劉琨及鮮卑烏丸爲其後患沈吟未發張賔曰夫襲敵國當出其不意軍嚴經日不行豈顧有三方之慮乎勒曰爲之柰何賔曰今三方未謂將軍便能懸軍千里以徵幽州也輕軍往返不出二旬就使三方有動勢足旋趾且琨浚𨿽同名晉藩其實仇敵若修牋於琨送質請和琨必欣於得我喜於浚滅終不救浚而襲我也於是宵行遣張慮奉牋於琨陳已過深重求討浚以自效琨素疾浚乃檄諸州郡說勒知命思愆收累年之咎求拔幽都效善將來今聽所請受任通和余見通鑑琨嘗歸勒毋授以大將軍郡公之號勒方嬉笑靳侮謝而絕之今其勢日張何畏於琨而卑辭請和乎直畏我之擬其後耳而琨恬不之怪眞謂其若有思愆念咎之意者勒遂得以襲取王浚略無後憂琨乃上表朝廷謂浚受其僞和爲勒所虜勒勢轉盛欲來襲臣東北八州勒滅其七先朝所授存者惟臣是以勒朝夕謀慮以臣爲計豈琨至是而後悟耶琨誚浚受其僞和而已乃復受其和其相去幾何是亦目睫之論也

樂陵太守邵續附石勒尋歸瑯邪王睿以爲平原樂安太守【以呂祖謙標目修】夏五月己丑西平武穆公張軌薨世子寔立【以紀傳修】漢中山王曜趙染冦長安六月敗還秋七月染攻北地麯允殺之【以呂祖謙標目修】冬十月張寔都督涼州軍事涼州刺史【以列傳修】

晉孝湣皇帝建興三年【漢昭武皇帝建元元年成武皇帝玉衡五年】春二月丙子瑯邪王睿爲丞相大都督督中外軍事南陽王保爲相國大將軍荀組爲太尉豫州牧劉琨司空都督並冀幽三州軍事進代公猗盧爵爲王【以本紀修】杜弢別將陷豫章三月尋陽內史周訪平之【以本紀修】漢攺元【以載記修】解題曰宋庠紀年通譜建元漢武帝年號

漢靑州刺史曹嶷盡得齊魯之地【以呂祖謙標目修】秋八月陶侃克長沙杜弢走死【以本紀修】瑯邪王睿以王惇爲鎭東大將軍都督江揚荊湘交廣六州軍事江州刺史惇以王機爲交州刺史陶侃爲廣州刺史從弟軍諮祭酒廙爲荊州刺史杜曽迎荊州刺史第五猗以拒廙王機謀據廣州侃討之機走死【以通鑑修】九月漢中山王曜冦北地冬十月拔馮翊【以本紀修】

晉孝湣皇帝建興四年【漢昭武皇帝麟嘉元年成武皇帝玉衡六年】春正月贈吳王晏太保諡曰孝【以呂祖謙標目修】二月漢殺少府陳休等七人太宰河間王易禦史大夫陳元達等諫不聽三月易恚死元達自殺【以載記修】代王猗盧爲其子六修所弒其將箕澹等歸劉琨【以本紀修】夏六月丁巳朔日有食之【以本紀修】大蝗【以本紀修】秋七月漢中山王曜圍北地大都督麯允救之眾潰九月曜陷長安外城冬十月乙未帝出降禦史中丞吉朗死之丁酉遷帝於平陽允死之【以本紀載記修】解題曰帝之繼皇統也屬永嘉之末天下崩離長安城中戶不盈百墻宇頽毀蒿棘成林朝廷無車馬章服惟桑版署號而已公私有車四乘器械多闕運饋不繼巨猾滔天帝京危急諸侯無釋位之志徵鎭闕勤王之舉故君臣窘迫以至殺辱云余見通鑑

漢以曜爲秦王大都督督陜西軍事攺元【以本紀載記修】劉琨遣箕澹攻石勒於坫城自屯廣牧勒大破之【以列傳修】解題曰按晉書地理誌樂平郡有沾縣今石勒圍樂平太守韓據於坫城沾之爲坫殆字畫之訛也又按晉書地理誌並州新興郡有廣牧縣水經注河東逕廣牧故城北

十二月乙邜朔日有食之【以宋志修】並州降石勒己未劉琨奔段匹防【以本紀修】瑯邪王睿刻日北徵以漕運稽期誅督運令史淳於伯而還【以呂祖謙標目修】

解題曰按列傳及宋書五行志後將軍禇裒鎭廣陵丞相揚聲北伐淳於伯以督運稽畱及役使贓罪依徵軍法戮之其息忠訴稱伯督運事訖無所稽乏受賕役使罪不及死軍是戍軍非爲徵軍自四年以來運漕租調皆有稽停不以軍興論至於伯也何獨明之司直劉隗彈劾眾官右將軍王導引咎請解職元帝無所問於是頻旱三年幹寶以爲寃气之應余見通鑑朱熹曰元帝無意於復中原托以督運稽期歸罪令史血逆柱流至二丈餘天理眞不隔毫分

瑯琊王睿以邵續爲冀州刺史【以通鑑修】

晉孝湣皇帝建興五年【漢昭武皇帝麟嘉二年成武皇帝玉衡七年】

【涼張寔建興五年】春正月帝防塵於平陽【以本紀修】庚子三日並照【以天文志修】張寔遣兵擊漢不能進而還【以列傳修】二月漢劉暢攻滎陽太子李矩大敗之【以列傳修】三月辛夘瑯邪王睿卽晉王位攺元

解題曰按本紀石圖有牛繼馬后故宣帝深忌牛氏遂爲二榼共一口以貯酒焉帝先飲佳者以毒酒鴆其將牛金而恭王妃夏侯氏竟通小吏牛氏而生元帝亦有符云余見通鑑胡寅曰魏明帝靑龍三年寶石負圖有石馬七及犧牛之象司馬懿始封晉王至湣帝七世此石馬之數也前史載元帝之父牛其姓與夏侯妃通而生帝帝實姓牛而冒晉姓晉之君臣所以安之而不革者正以胡羯交侵江左防弱倘不慿依舊業無以系屬人心是以不得已而爲之爾宋庠紀年通譜建武漢光武晉恵帝年號帝𨿽艸創江左而再用恵元可謂亡其典矣

立世子紹爲太子以徵南大將軍王惇爲大將軍揚州刺史王導爲驃騎將軍領中書監錄尙書事刁恊爲左僕射劉隗爲禦史中丞【以紀傳修】劉琨等遣司馬溫嶠奉表勸進於晉王睿【以通鑑修】

解題曰事見通鑑張栻曰溫嶠孝友篤至一旦奉劉琨之檄將命江左毋崔固止之不可至於絕裾而行太眞有母此身固不得以許琨矣若旣已委質爲臣當危難而無避可也將命之舉豈無他人獨不得辭乎投富貴之機赴功名之防而其所喪若此惜哉

夏四月漢殺太弟義【呂祖謙標目】五月壬午日有食之【以天文志修】荀組等上表勸進於晉王睿【以列傳通鑑修】

解題曰按劉琨傳元帝稱制江左琨乃令溫嶠勸進於是河朔徵鎭夷夏一百八十人連名上表荀組傳西都不守組乃遣使移檄天下共勸進事見通鑑【琨之上表旣列邵續曹嶷崔毖而通鑑於六月始書荀組邵續曹嶷崔毖等上表勸進者蓋續等始承琨檄已自列名至是又上表亦猶慕容廆始旣連名又自專遣王濟也但通鑑於琨初勸進之時欠列三人名耳】

祖逖入譙城六月漢石虎圍之己巳晉王睿傳檄遣瑯琊王裒等討虎尋還【以紀傳修】

解題曰張栻曰爲國有大幾大幾一失則其獘隨起而不可禁大幾者三綱之所存是也元帝初以懷帝之命來臨江左當時以時事艱難分建屏翰其責蓋不輕矣而其規模蓋有自爲封殖之意而無慷慨謀國之誠懷帝防塵不聞勤王之舉湣帝之立增重寄委制詔深切而亦自若也湣再塵懼天下之議已則陽爲出師之勢遷延顧望終歸辜於運餉令史以塞責受君父之委托而坐視其禍變因時事之艱難而覬幸以自利三綱淪矣故其規摹亦復不競王惇輩不旋踵而起也事見通鑑【西海太守張肅寔叔父也以京師危逼請爲先鋒擊劉曜寔以肅年老弗許肅曰狐死首邱心不忘本肅受晉寵剖符列位羯逆滔天朝廷傾覆宴安方裔難至不奮何以爲人臣旣而聞京師陷沒悲憤而卒元帝聞此能無愧乎】

秋七月大旱蝗河汾溢【以通鑑修】

解題曰按水經汾水出太原汾陽北管涔山【注十三州誌曰出武州之燕京山亦管涔之異名也】東南過晉陽縣又南過大陵縣東【注水於縣左迆爲鄔澤廣雅曰水自汾出爲汾陂陂南接鄔呂氏春秋謂之大理又名之曰漚夷之澤逕祈縣連延西接鄔澤是謂祈藪卽爾雅所謂昭余祈矣】又南入河東界過永安縣西又南過平陽縣又屈從臨汾縣西流至汾陰縣北西注於河

荀組爲司徒【以本紀修】八月漢荊州刺史趙固以洛陽降李矩【以呂祖謙標目修】九月戊寅武昌太守趙誘等攻杜曽敗死豫章太守周訪擊曽破之【以紀傳修】冬十一月己酉朔日有食之【以天文志修】丁夘劉琨爲太尉【以本紀修】十二月戊戌漢主聰弒帝【以本紀修】

解題曰西晉四帝共五十二年

漢太子粲遣將攻洛陽趙固走【以列傳修】是嵗置史官立太學【以本紀修】

解題曰此晉之所以卽安於江左也【按列傳時方修學校簡省博士置周易王氏尙書鄭氏古文尙書孔氏毛詩鄭氏周官禮記鄭氏春秋左傳杜氏服氏論語孝經鄭氏博士各一人其儀禮公羊谷梁及鄭易皆省不置太常荀崧上疏武皇應運太學有石經古文先儒典訓賈馬鄭杜伏孔王何顏尹之徒置士十九人今五經合九人猶冝增四鄭易鄭儀禮春秋公羊谷梁士各一人】

命課農功諸軍佃作卽以爲稟【以呂祖謙標目修】

大事記續編卷二十七

欽定四庫全書

大事記續編卷二十八

明王禕撰

晉中宗孝元皇帝大興元年【趙帝劉矅光初元年成武皇帝玉衡八年涼張寔建興六年】春三月丙辰晉王睿卽皇帝位攺元解題曰周嵩上疏曰古之王者應天順時義全而後取讓成而後得是以享世長久重光萬載今議者以殿下化流江漢澤被六州欲推崇尊號臣謂今梓宮未反舊京未淸義夫泣血士女震動冝先雪社稷大恥盡忠言嘉謀之助以時濟仁之功推後已之誠誰敢不從由是忤旨出爲新安太守余見通鑑程迥曰魯昭公三十二年十二月己未薨於幹侯次年夏六月癸亥公之喪至自幹侯戊辰定公卽位不於聞喪之日卽位必俟喪至五日之後如始薨旣斂之時然後卽位此成周之典禮也周嵩之言必有依據乃以忤防而出之屍是責者非王導乎必謂湣帝之喪不可卒至姑從嵩言少俟祥除豈不可也以蜀先主之賢猶不容費詩之論自古輔佐之臣撫事機之防知問學者少此君子所以撫捲而屢嘆也

庚午立太子紹爲皇太子【以本紀修】李矩使郭黙等救洛陽大破漢兵【以列傳修】

解題曰漢太子粲遣劉稚生攻趙固於洛固奔陽城山矩遣郭誦屯洛口以救之誦使將張皮【載記云遣耿稚張皮】簡精卒千人夜渡河粲候者告有兵至粲恃其眾不以爲虞旣而誦等掩至十道俱攻粲眾奔潰殺傷大半【載記云粲奔據陽鄕】因據其營獲其器械軍資不可勝數及旦粲見皮等人少更與稚生悉餘眾攻之聰聞粲敗使太尉範隆率騎赴之苦戰二十餘日不能下矩進救之使壯士三千泛舟迎皮賊臨河列陣數日不得渡皮選精騎千餘殺所獲牛馬焚燒器械突圍奔虎牢【載記云稚等懼率眾五千突圍趨北山而南】追之不及聰因憤恚發病而死帝嘉其功除矩都督河南三郡軍事封修武縣侯余見通鑑

漢螽斯則百堂災燒殺漢主聰子二十一人【以載記通鑑目錄修】夏四月丁丑朔日有食之【以本紀修】荀組來歸【以通鑑目錄修】漢曹嶷來降五月叛歸石勒【以通鑑修】癸丑廣武湣侯劉琨爲段匹防所害【以本紀修】

解題曰琨爲匹防所拘自知必死神色怡如也爲五言詩贈其別駕盧湛曰幄中有懸璧本自荊山球惟彼太公望昔是渭濵叟鄧生何感激千里來相求白登幸曲逆鴻門賴畱侯重耳憑五賢小白相射鉤能隆二伯主安問黨與讎中夜撫枕嘆想與數子逰吾衰久矣夫何其不夣周誰云聖達節知命故無憂宣尼悲獲麟西狩涕孔丘功業未及見夕陽忽西流時哉不與我去矣如雲浮朱實隕勁風繁英落素秋狹路傾華蓋駭駟摧雙輈何意百鏈剛化爲繞指柔琨詩托意非常攄暢幽憤用以激湛湛素無奇略以常詞酬和殊乖琨心重以詩贈之乃謂琨曰前篇帝王大志非人臣所言矣然琨旣忠於晉室素有重望被拘經月逺近憤嘆匹防所署代郡太守辟閭嵩與琨所署雁門太守王據後將軍韓據連謀襲匹防韓據女爲匹殫兒妾聞其謀而告之匹防於是執王據辟閭嵩及其徒黨悉誅之餘見通鑑【列傳桓溫自以雄姿風气是宣帝劉琨之儔有以比王惇者意甚不平於北方得琨伎女一見溫便潸然而泣溫問其故答曰公甚似劉司空溫大悅整理衣冠又呼婢問婢云面甚似恨薄眼甚似恨小須甚似恨赤形甚似恨短聲甚似恨雌溫裭冠解昏然而睡不懌者數日蘇軾曰桓溫之所成殆過於越石而區區慕之者英雄必自有以相伏初不以成敗言耶以此論之光武之度本不如徳唐文皇之英气未必過寄奴也】

六月旱【以本紀修】甲申刁恊爲尙書令【以本紀修】庚寅李矩都督司州諸軍事司州刺史【以本紀修】秋七月漢主聰寢疾召秦王曜石勒輔政不至癸亥聰卒甲子太子粲卽位攺元八月大將軍靳凖弒之發淵陵斬聰屍劉氏男女無少長皆斬之【以載記舉要歷補遺修】

解題曰胡寅曰五胡之魁其才亦有過人者而不能輔之以學矯揉成就故其所爲𨿽有幸中於善而暴戻之气稟於所賦者終不可得而掩劉聰弒主而力蹀血神州擒二帝而殺之鮏羴淫污薫染河華斬戮忠諫矯誣上天專以無道而行未十年乃爲昏防之徒變易耳目而不知也至於殺其子屠其族戮其屍禍及父陵火逮宗廟天之報也亦稱其施聖人所爲謹華夷之辧不使入居中土禁其猾夏之漸豈非爲後世深思而逺計哉事見通鑑

凖稱漢天王遣使來降曜勒討之冬十月曜稱帝攺元以勒爲大將軍趙公加九錫【以載記舉要歷補遺修】十一月乙夘日夜出髙三丈【本紀】加江州牧王惇爲荊州牧【以紀傳修】禦史中丞熊逺上疏論時政【以列傳修】復州郡秀孝試經策之法【以通鑑修】十二月漢將喬泰等殺靳凖降漢【以本紀載記修】彭城內史周撫叛降石勒詔下邳內史劉遐等討之【以本紀修】石勒克平陽【以載記修】

晉中宗元皇帝大興二年【漢帝劉曜光初二年成武皇帝玉衡九年】

【後趙明皇帝石勒元年涼張寔建興七年】春二月泰山太守徐龕斬周撫【以本紀修】立郊丘三月辛夘合祭天地【以通鑑修】

解題曰胡寅曰周禮大司樂凡樂以圜鐘爲宮黃鐘爲角太簇爲徴姑洗爲羽冬日至於地上之圜丘奏之六變以祀天神以函鐘爲宮太簇爲角姑洗爲徴南呂爲羽夏日至於澤中之方丘奏之八變以祭地又大宗伯以禋祀實柴槱燎祀其在天者而以蒼璧禮之以血祭貍沈疈羣祭其在地者而以黃琮禮之皆所以順其陰陽辧其時位設其形色而以气類求之此禮之不得不異者也漢元始中姦臣附防周官大合樂之說謂宜合祭故天地共犢禮之失自此始晉元帝乘亂離之餘因陋就簡遂行合祭之說而不自以爲瀆也由漢歷唐千有餘年之間而以五月親祀北郊者惟魏文之太和周武之建徳隋髙祖之開皇唐睿宗之先天皆希闊一時之舉然而隨得隨失卒無所定典禮廢墜可勝嘆哉

夏四月將軍陳川以浚儀叛徐龕亦叛降石勒【以本紀修】漢主曜斬石勒使者勒與之絕【以通鑑目錄修】漢主曜都長安立妃羊氏爲後【以載記修】南陽王保稱晉王攺元建康【以列傳修】解題曰宋庠紀年通譜建康本漢順帝年號

徐揚蝗吳郡大饑詔百官言事益州刺史應詹論虛【以本紀呂祖謙標目修】祖逖攻陳川於蓬關石勒遣石虎救之逖退屯淮南【以通鑑目錄修】

解題曰今汴梁尉氏縣俱有蓬池陳川爲蓬陂塢主疑卽此地

石勒陷幽州段匹防犇邵續【以列傳通鑑目錄修】曹嶷賂石勒以河爲境【以呂祖謙標目修】梁州刺史周訪擊杜曽斬之加安南將軍【以本紀修】六月漢攺號趙【以呂祖謙標目修】秋八月遣將軍羊鑑討徐龕【以本紀修】冬十一月戍寅石勒自稱趙王【以本紀修】十二月慕容廆防遼東平州刺史崔毖奔髙句驪【以本紀修】是嵗蒲洪降趙【以呂祖謙標目修】

晉中宗元皇帝大興三年【趙帝劉矅光初三年成武皇帝玉衡十年】

【後趙明皇帝二年涼張茂建興八年】春正月趙中山公虎圍厭次二月執邵續詔以續子緝爲冀州刺史【以本紀修】趙將尹安等以洛陽降李矩【以通鑑修】三月以慕容廆爲安北將軍平州刺史【以通鑑修】夏五月庚寅地震【以本紀修】晉王保爲其將張春所殺【以呂祖謙標目修】徐龕請降不受除羊鑑名以徐州刺史蔡豹領其兵【以列傳修】六月丁酉盜殺涼州刺史西平元公張寔其弟茂立【以本紀修】氐羌巴羯叛趙趙以光祿大夫遊子逺爲徵討都督破降之【以呂祖謙標目修】祖逖屯雍邱秋七月加逖鎭西將軍河以南多來歸【以紀傳修】

解題曰【雍邱開封府縣本杞國】蘇轍曰敵國相圖必審於彼已將彊敵弱則利於進取將弱敵彊則利於自守東晉渡江中原𨿽屢有變而南兵不出出亦無功皆夷狄自相屠滅而已石勒之死庾亮爲北伐之計石虎之老庾翼爲徙鎭之役皆無成而死及符堅之敗謝安父子有席捲之意終以兵將奔潰無尺寸之得其後宋文自謂富彊以兵挑元魏梁武志於並吞失信於髙氏陳宣乘髙氏之衰攘取淮南皆繼之以亡敗者何東南地薄兵脆將非命世之雄其世固如此也自江南建國惟桓溫西徵符健東討慕容兵鋒所及敵人震動及宋武破廣固防長安所至蕩定有弔伐之風此二人者誠非常將也然桓溫終以敗衂宋武未能定秦狼狽而反況其下者乎晉元帝初定江南以祖逖爲豫州刺史進據譙城然未嘗爲深入計也石勒遣兵攻逖逖輒破其眾自河以南盡爲晉土方將經略河北而帝使戴若思擁節直據其上逖怏怏不得志死蓋敵彊將弱能知自守之爲利者惟逖一人夫惟知自守之爲進取而後可以言進取也哉事見通鑑

八月周訪卒以湘州刺史甘卓爲梁州刺史【以本紀修】解題曰訪卒而王惇之難迫矣

徐龕降後趙敗蔡豹冬十月丙辰殺豹【本紀】

解題曰豹在徐土內撫將士外懷諸眾甚得近逺情聞其死多悼惜之餘見通鑑

十二月以左將軍譙王丞爲湘州刺史【以列傳修】

晉中宗元皇帝大興四年【趙帝劉曜光初四年成武皇帝玉衡十一年後趙明皇帝三年涼張茂建興九年】春二月徐龕復降【以本紀修】夏四月後趙中山公虎防厭次執邵續叚匹防尋殺之【以本紀修】五月庚申免中州良民爲揚州僮客者以備徵役【以本紀修】

解題曰薛季宣曰自用刁恊議後皆以奴爲兵庾翼發所部六州奴徵伐何充悉發二州編戶奴防稽王道子發諸郡奴號曰樂屬移置京師往往百姓怨嗟遇敵奔敗是時𨿽嘗從賀循之議欲嚴分界多亭候時畨休以備冦然竟無成績也

終南山崩【以通鑑修】秋七月甲戌尙書僕射戴淵都督司兗豫並冀雍六州軍事司州刺史鎭合肥丹陽尹劉隗都督靑徐幽平四州軍事靑州刺史鎭淮陰

解題曰按世說新語戴淵少遊俠不治行檢常在江淮間攻掠商旅陸機還洛輜重甚盛淵使少年掠刼淵處鄙事神气猶異機遙謂之曰卿才如此亦復作刼邪淵便泣涕投劍歸機機重之作筆薦焉晉陽秋祖逖性通濟不拘小節又賓從多是桀黠勇士逖待之如子弟永嘉中流民萬數揚土大饑賓客攻剽逖輒擁護全衛談者以此少之然則淵逖皆所謂不羈之士特逖才气又差髙爾

壬午開府儀同三司王導爲司空錄尙書領中書監【以本紀修】九月祖逖卒冬十月以其弟侍中約爲豫州刺史【以本紀修】解題曰逖卒而王惇之難愈迫矣葉夢得曰潘佑得辜於逖以其將歸石勒勒斬之以歸逖自是得勒降亦拒不納阻晉民歸心使堅事虜以一時之感而失天下之望勒斬一亡將而換河北之民以爲逖墮勒計中而不悟古之爲國者必視民之所向背其向不可遏其背不可挽𨿽湯武亦不過東徵西怨西徵東怨曰徯我後後來其蘇而已寧有人歸我反不納而可以得之者乎佑又謂勒自知其危故修逖先塋而還其叛將以求媚誠得之矣羊陸之事蓋彼此相圖而各知其謀故文𨿽爲好而實伺其間兩境並獵獲其禽卽歸之此殆兒戲耳胡爲步闡降而晉不辭乎世常恨逖有志不遂以是觀之縱逖不死亦未見其能得勒也事見通鑑

十一月後趙禁民釀酒【以通鑑目錄修】十二月以慕容廆爲都督幽平二州東夷軍事遼東公【以本紀修】

晉中宗元皇帝永昌元年【趙帝劉曜光初五年成武皇帝玉衡十二年後趙明皇帝四年涼張茂建興十年】春正月乙夘攺元【以本紀修】戊辰王惇舉兵武昌將軍沈充起兵於吳以應之【以本紀通鑑修】

解題曰惇構逆太子中庶子溫嶠謂周顗曰大將軍此舉似有所在當無濫耶顗曰君少年未更事人主自非堯舜何能無失人臣豈可得舉兵以脇主共相推戴未能數年一旦如此豈云非亂乎處仲剛愎彊忍狼抗無上其言寧有恨耶余見通鑑【葉適曰王氏威勢所脇人不知有君嶠設此語以觀人情爾顗𨿽疏然此語足以定當年是非之實矣】

譙王承甘卓移檄討王惇【以呂祖謙標目修】

解題曰甘卓遣防軍羅英至廣州與陶侃克期侃得信卽遣防軍髙寶率兵下余見通鑑【王惇蘇峻發難一也卓約陶侃侃爲之發兵不敢畱難溫嶠要侃侃乃以不敢越局爲辭曁遣龔登而又追回前後異情者一則侃於王惇有宿怨二則侃以不預顧命爲恨故也】

二月趙以仇池公楊難敵爲武都王【以通鑑修】秦州刺史陳安叛趙氐羗皆附之【以通鑑修】徵戴淵劉隗還三月以王導爲前鋒大都督

解題曰元帥三軍之司命也而王導之言一則曰如導之徒心思外濟二則曰往年之事臣等有識皆所未悟然則功何由而成乎此周札所以開門而延冦也事見通鑑

王惇防石頭淵隗等攻之敗績隗奔後趙刁恊出奔見殺

解題曰李遘曰魯昭不忍季氏薨於幹侯晉元不忍王惇憂憤告謝子家駒諫而劉隗勸焉隗之罪著矣帝終不悟雪涕而遣之闇矣事見通鑑

惇自爲丞相都督中外諸軍錄尙書事復不受殺驃騎將軍戴淵左僕射周顗沈充防吳國內史張茂死之甘卓至豬口而還

解題曰陳敏之叛卓爲之表裏及周玘倡義顧榮邀卓卓聞陳昶死懼而從榮王惇發難卓初依違顧望迫於鄧騫樂道融之正義旣出師攻討矣及王惇使王卭求和又適王師敗績遂還襄陽始之懷懼則自逆而之順終之懷懼卽自順而之逆亦終於不能保其身而已矣事見通鑑【按水經沔水逕江夏雲杜縣東夏水從西來注之注云卽豬口也】

夏四月惇還武昌南蠻校尉魏又防湘州譙王承死之解題曰按水經注公安縣有油水東有澋口卽武陵郡界東有淪口淪水南與澋水合又南通澧水及諸陂淵湖池相接悉是南蠻府屯故側江有大城相承云倉渚城卽邸閣也

五月惇使襄陽太守周慮襲殺卓【以紀傳呂祖謙標目修】秋七月後趙中山公虎防泰山執徐龕尋殺之【以本傳修】兗州刺史郗鑑退屯合肥【以呂祖謙標目修】冬十月後趙圍譙祖約退屯壽春【以呂祖謙標目修】新昌太守梁碩反【以本紀修】十一月罷司徒並丞相府【以通鑑修】閏月己丑帝崩於內殿王導受遺輔政庚寅皇太子紹卽皇帝位尊所生母荀氏爲建安郡君【以本紀修】

解題曰胡寅曰漢文尊薄氏與太后比自是帝王妾母按例推崇以爲常典其能矯制私情祈合正義者十無一二若明帝之與荀氏可謂事親以道者矣

十二月後趙濮陽景侯張賓卒【以通鑑修】張茂取趙隴西南安之地【以通鑑修】是嵗大旱【以宋五行志修】

晉肅宗明皇帝太寧元年【趙帝劉曜光初六年成武皇帝玉衡十三年後趙明皇帝五年涼張茂建興十一年】春正月成冦臺登降越嶲漢嘉二郡【以本紀修】

解題曰按韋齋休雲南行記黎州至臺登城五百餘里至嶲州百餘里【孫水出臺登山】

二月庚戌葬孝元皇帝於建平陵廟號世宗【以本紀修】三月戊寅朔攺元【本紀】後趙陷下邳徐州刺史卞惇退保盱眙【以本紀修】詔徵王惇夏四月加惇殊禮惇屯於湖自領揚州牧以王導爲司徒【以本紀修】五月成冦寧州刺史王遜大破之【以紀傳修】梁碩防交州刺史王諒死之【以本紀修】六月壬子立妃庾氏爲皇后以後兄中領軍亮爲中書監【以本紀修】陶侃平梁碩加徵南大將軍開府【以本紀修】秋七月趙平陳安以姚弋仲爲平西將軍【以本紀修】

解題曰按蕭方三十國春秋姚弋仲燒當羌也

以尙書郗鑑都督揚州江西軍事揚州刺史八月爲尙書令【以紀傳修】

解題曰淮南廬江二郡屬揚州三國以來謂之江西者以其在大江之西也劉裕欲拓河南義熈九年始割揚州大江以西大靁以北悉屬豫州

後趙石虎擊靑州曹嶷降殺之【以呂祖謙標目修】趙主曜擊張茂降之封爲涼王【以通鑑修】冬十一月王惇以其兄荊州刺史含爲徵東將軍都督揚州江西軍事【以本紀修】

大事記續編卷二十八﹤史部﹐編年類﹐大事記續編﹥

欽定四庫全書

大事記續編卷二十九

明王禕撰

甲申晉肅宗明皇帝太寧二年【趙帝劉曜光初七年成武皇帝玉衡十四年後趙明皇帝六年涼張駿建興十二年】春正月王惇殺其従事周嵩周筵及會稽內史周紮一門【以列傳修】後趙陷東莞東海兗州刺史劉遐退保泗口【以列傳修】

解題曰杜佑曰臨淮郡宿遷縣界宋屬淮陽軍【輿地廣記秦卞相縣晉元帝督運軍儲以爲邸閣置宿豫郡縣劉遐自彭城退屯卽此鄭樵通誌泗水出卞縣故城東桃虛西北卞縣今兗州泗水也水經濟水至濟陰乘氏縣分爲三東北流一南流今泗與濟不通出泗水縣西南流洙水入焉又西南至方與縣荷水入焉又云有漷水至髙平湖陸入泗又南至彭城名曰沛水睢水入焉又西南至下邳沂水入焉又南至山陽入淮或云泗出東平府梁山泊】

後趙攻趙河南【以通鑑修】夏五月甲申張茂卒兄子駿立【以呂祖謙標目修】王惇以其子應爲武衞將軍以自副

解題曰按本紀惇將舉兵內向帝密知之乃乘巴滇駿馬微行至於湖察惇營壘而出有軍士疑帝非常人又惇正晝寢夢日環其城驚起曰此必黃須鮮卑奴來也帝母荀氏燕代人帝狀類外氏須黃惇故謂帝云於是使五騎物色追帝帝亦馳去馬有遺糞輒以水灌之見逆旅賣食嫗以七寶鞭與之曰後有騎來可以此示也俄而追者至問嫗嫗曰去已逺矣因以鞕示之五騎傳玩稽畱久又見馬糞冷以爲信逺而止帝僅而獲免司馬光疑無是事通鑑刪去然帝實英鋭其爲太子也嘗欲與惇決戰明年王含至江寧帝又欲親將撃之故知有於湖之行也

六月丁卯詔加王導大都督討惇

解題曰按王惇以溫嶠爲丹陽尹欲使覘伺朝廷嶠猶懼錢鳳爲之姦謀因惇餞別嶠起行酒至鳳前未及飲嶠僞醉以手版撃鳳幘墮作色曰錢鳳何人溫太眞行酒而敢不飲惇以爲醉兩釋之臨去言別涕泗橫流出閣復入如是再三然後卽路及發後鳳說惇曰嶠於朝廷甚密而與度亮深交未必可信惇曰太眞昨醉小加聲色豈得以此便相讒貳由是鳳謀不行嶠得還都乃具奏惇之逆謀請先爲之備余見通鑑【魏六鎭反爾朱兆問誰可使者賀防允請使髙歡領之歡拳毆其口折一齒曰平生天柱將奴輩伏處分如鷹犬今日敢僭妄言請殺之兆以歡爲誠遂以其眾委焉其事與嶠正類然嶠君子之智也歡小人之術也】

秋七月壬申驃騎大將軍王含及參軍錢鳳等奄至建康帝出屯南皇堂癸酉諸將大破之惇死沈充舉兵舉含軍合乙未北中郎將劉遐臨淮內史蘇峻等大破之丙申含等遁帝還宮分遣諸將悉平其黨發惇瘞斬之冬十月以遐監淮北軍事徐州刺史峻爲歷陽內史【以紀傳修】後趙司州刺史石生屯洛陽祖約退保壽春【以本紀修】解題曰按本紀永昌元年十月書石勒攻陷襄城城父遂圍譙破祖約別軍約退據壽春今年十月又書石勒將石生屯洛陽豫州刺史祖約退保壽陽約前旣退據矣今又奚退耶蓋約往年𨿽自譙退據猶未委譙於賊也故戴洋說約還守譙城約旣不従所以今年遂保壽陽洋又謂平西在壽春可得五年自今年至約奔歷陽正系五年今従本紀再書保壽春庶不沒事實

晉肅宗明皇帝太寧三年【趙帝劉曜光初八年成武皇帝玉衡十五年後趙明皇帝七年涼張駿建興十三年】春復三族刑【以本紀修】二月張駿收趙河南地【以通鑑修】三月戊辰立子衍爲皇太子【以本紀修】夏四月詔太宰司徒以下詣都坐議政道又詔求直言【以紀傳修】解題曰太宰羕也司徒導也所議未聞惟溫嶠所條七事見於傳耳

後趙中郎將王騰據並州降趙【以通鑑修】五月陶侃爲徵西大將軍都督荊湘雍梁四州軍事荊州刺史【以本紀修】後趙石生逼河南李矩等降趙后趙盡陷司豫徐兗之地趙中山王嶽圍生於金墉後趙中山公虎敗之趙主曜救嶽軍潰而還六月虎擒嶽遂攻王騰殺之【以本紀修】李矩來歸道卒【以呂祖謙標目修】自正月不至於是月秋七月辛未郗鑑爲車騎將軍都督徐兗靑三州軍事兗州刺史【以本紀修】

解題曰元帝渡江以後西北州縣率多僑寓司幽並冀皆置於徐益置於荊秦置於梁梁置於雍雍置於襄陽靑置於廣陵皆遙置郡縣徐兗或居京口或居廣陵若徐州治鐘離治朐山兗州治盱眙治山陽豫州治壽春治蕪湖治姑孰治歷陽治邾城治武昌治馬頭【在濠州鐘離縣西一百十七里太元二年謝以爲馬頭城】治譙多隨時遷徙兗豫靑徐又嘗立南北州分合廢置亦皆不常

閏八月壬午召太宰西陽王羕司徒王導尙書令卞壼將軍郗鑑庾亮陸曄丹陽尹溫嶠等受遺戊子帝崩於東堂

解題曰【南朝宮苑記正殿曰太極殿有東堂七間】帝嘗獨引紀瞻於廣室慨然憂天下曰社稷之臣欲無復十人如何因屈指曰君便其一瞻辭讓帝曰方欲與君善語復云何崇謙讓耶葉適曰大哉斯言可以興邦矣惜其早世不然東晉不止如此也事見通鑑

己丑皇太子衍卽皇帝位尊皇后爲皇太后秋九月辛丑葬明皇帝於武平陵廟號肅宗【以本紀修】癸卯太后臨朝王導錄尙書事與中書令庾亮輔政事皆決於亮【以紀傳修】冬十一月癸巳朔日有食之【以本紀修】

晉顯宗成皇帝咸和元年【趙帝劉曜光初九年成武皇帝玉衡十六年後趙明皇帝八年涼張駿建興十四年】春二月丁亥攺元【以本紀修】夏六月癸亥郗鑑領徐州刺史【以本紀修】卞壼劾王導【以呂祖謙標目修】解題曰時貴遊子弟多慕王澄謝鯤爲達壼厲色於朝曰悖禮傷教罪莫斯甚中朝傾覆實由於此欲奏推之王導庾亮不従乃止然聞者莫不折節餘見通鑑胡寅曰西晉以淸談亡東晉宜革而不革𨿽然猶有陳頵熊逺卞壼之徒務欲矯正而郗鑑溫嶠陶侃諸公以實才拯難而救時不若洛下之波蕩而不反也不幸庾亮耽味老莊重爲之倡而劉惔殷浩輩亹亹繼出𨿽雅量如謝安亦未免有淸談之習故其餘獘終不可革向使諸賢以洙泗爲師表言行相顧華不逾質豈特五世而斬哉余見通鑑

秋八月溫嶠爲平南將軍都督江州刺史【以本紀修】冬十月殺車騎將軍南頓王宗免西陽王羕降爲縣王【以本紀修】後趙世子守鄴【以通鑑修】十一月後趙石聰攻壽春蘇峻遣兵擊走之【以本紀修】自六月不至於是月【以本紀修】十二月下邳降於後趙【以通鑑修】後趙定九流立秀孝試經之制【以通鑑修】晉顯宗成皇帝咸和二年【趙帝劉曜光初十年成武皇帝玉衡十七年後趙明皇帝太和元年涼張駿建興十五年】夏五月甲申朔日有食之【本紀】張駿復稱晉涼州牧趙使其子徹擊之冬十月略河南地【以通鑑修】

解題曰顏師古注西漢當北地郡之北黃河之南程大昌曰河自鹽澤西來達潼關凡四大折其初由積石而逕湟中則鄯蘭也及至靈州遂轉北而行凡千餘里此河西岸卽爲涼肅甘沙北流千里而遙至九原豊州又轉而東流豊州之東爲勝州従州之東又轉而南直至潼關上郡北地隴西朔方西河皆在三河之南故曰河南也上郡唐之寧鄜坊延丹綏也北地靈慶鹽宥也隴西秦渭蘭會河岷鄯也西河銀川也朔方麟夏也事見通鑑

徵蘇峻不至十一月峻與鎭西將軍祖約反【以本紀修】解題曰蘇轍曰王惇蘇峻二釁皆王導之所不欲而劉隗庾亮不忍以速其變以隗亮爲是耶惇峻之禍發不旋踵以導爲是耶使人主終身含垢何以爲國魯自宣公政在季氏更三世至昭公不能忍將攻之子家羈曰捨民數世求以克事不可必也公不従而出隗亮之敗則昭公之舉也子產爲鄭國小而偪族大多寵子產患之有事伯石賂以其邑又使爲卿以次己位鄭乃少安及其政成大人之忠儉者従而予之泰侈者因而斃之逐丰捲戮子晢鄭乃大治如導所爲知賂伯石以全其始矣未知予忠儉斃泰侈以成其終也以爲賢於隗亮則可以論子產則逺矣事見通鑑

十二月蘇峻遣將陷姑孰防軍將軍庾亮爲徵討大都督宣城內史桓彛與峻將戰於蕪湖敗績郗鑑遣其將赴難【以本紀修】

解題曰姑孰今太平府治當塗縣蕪湖縣今亦太平按齊州郡誌劉備謂孫權曰江東先有建業次有蕪湖又獻帝春秋備勸孫權據蕪湖曰蕪湖近濡湏亦佳後陸遜亦嘗屯焉

晉顯宗成皇帝咸和三年【趙帝劉曜光初十一年成武皇帝玉衡十八年後趙明皇帝太和二年涼張駿建興十六年】春正月溫嶠赴難軍尋陽解題曰尋陽晉初治江北之尋陽在蘄州羅田縣蘭城溫嶠始移於湓城之南在今城西十五里亦漢尋陽梁蕭大心因侯景亂移盆浦城以保險今江州徳化縣是也

丁未蘇峻濟橫江二月庚戌卞壼戰於西陵父子死之庾亮奔尋陽峻陷臺城

解題曰按列傳蘇峻反左丞孔坦與司徒司馬陶回白王導曰及峻未至宜急斷阜陵之界守江西當利口彼少我眾一戰決矣若峻未來可往逼其城今不先往峻必先至先人有奪人之功時不可失導然之庾亮以爲峻脫徑來是襲朝廷虛也故計不行峻率眾萬人乘風濟自橫江回復謂亮曰峻知石頭【徐鍇方輿志楚滅越置金陵吳大帝攺名石頭城宋景和中修爲長樂宮】有戌不敢直下【峻自橫江登牛渚若順流向石頭則直下也】必向小丹南道步【今當塗東北近新市有故丹縣基與秼陵接壤卽小丹】宜伏兵要之可一戰而擒亮不従峻果由小丹經秼陵迷失道逢郡人執以爲鄕導時峻夜行甚無部分亮聞之深悔不従回等之言峻據蔣陵【建康志吳大帝陵在蔣山之陽去城一十五里云西陵】覆舟山【在建康府北七里按蘇峻濟江然後登牛渚向小丹經秼陵軍稜口據覆舟山通鑑先載峻至覆舟山然後載峻由小丹迷失道今略加檃括】因風放火臺省及諸營寺署一時蕩盡遂陷宮城【宮城卽臺城本吳后苑城諸營寺署皆在其外】余見通鑑

丁巳峻以祖約爲太尉尙書令西陽王羕爲太宰自爲驃騎將軍與羕錄尙書事【以本紀修】後趙攺元【以呂祖謙標目修】解題曰宋庠紀年通譜太和本魏明帝年號

三月皇太后以憂崩【以本紀修】夏四月後趙陷南陽【以通鑑目錄修】五月溫嶠以陶侃討蘇峻乙未峻遷帝於石頭吳興太守虞潭等起兵郗鑑會侃於茄子浦六月峻兵陷宣城桓彜死之侃築白石壘使鑑還京口【以紀傳通鑑修】

解題曰【世說新語陶公自上流來赴蘇峻之難謂必戮庾公可以謝峻庾欲奔竄則不可欲會恐見執進退無計溫勸庾詣陶曰卿但遙拜必無他我爲卿保之庾従溫言詣陶】侃與嶠亮同赴京師戎卒六萬旌旗七百餘里鉦鼔之聲震於百里指石頭次於蔡洲【在建康西南十餘里盧循泊蔡洲劉裕喜曰賊落吾下也遂率兵逼之侯景攻臺城裴之髙率兵陣於蔡洲】侃屯查浦【在石頭南上十里循犯建康劉裕柵石頭斷查浦以拒之】嶠屯沙門浦余見通鑑茄子浦在建康西南十餘里白石壘在建康北十五里蘇峻湖在石頭城正北壘在其東岸按建康實錄諸軍盡會石頭城西北賊盛未卽決戰議於查浦築壘監軍李根固爭曰查浦地下又在水南惟白石壘固修之滅賊之術也許之

後趙攻壽春秋七月祖約奔歷陽【以本紀修】後趙中山公虎攻蒲阪八月趙主曜擊破之圍石生於洛陽【以本紀修】解題曰按載記勒命石堪石聰及豫州刺史桃豹等各統見眾會滎陽使石虎進據石門【水經注漢順帝自汴口以東積石爲堰通淮曰金堤靈帝又修石門以遏渠口濟水與河渾濤東注桓溫北伐將通之不果而還劉裕命劉遵考仍此渠而漕之始激湍東注而山崩壅塞於此十里更鑿故渠通之】勒統步騎四萬趣金墉濟自大堨【水經注勒出延津號是爲靈昌津】顧謂徐光曰曜盛兵成皐關上策也阻洛水其次也坐守洛陽者成禽也諸軍集成皐見曜無守軍大悅舉手指天又自指額曰天也乃捲甲防枚詭道兼路出於鞏訾之間知曜陳其軍十餘萬於城南彌悅謂左右曰可以賀我矣余見通鑑【陳亮曰古之料敵者若薛公之料黥布司馬懿之料公孫淵石勒之料劉曜於謹之料蕭繹多矣薛公明於料敵而不明於逆順之理懿以棄城預走爲淵之上計謹以席捲渡江爲繹之上計皆言其甚不足畏也𨿽勿論可也若勒之策曜則有足言者矣成臯天下之險也使曜畱萬人圍洛陽而身率勁兵以扼成臯則勒必不敢進進則乘髙而撃之勝之必矣勒旣不獲進則洛陽失援曜因得優遊而坐取之此所以爲上計也若其阻洛水則勒亦未能進然而可設爲疑兵而潛渡曜能應之則勝不能則敗此所以爲中計也】

九月戊申王導奔白石【以本紀修】陶侃欲歸溫嶠止之庚午侃嶠攻石頭蘇峻敗死其弟逸領其眾【以紀傳修】

解題曰陶侃溫嶠未能破賊侃欲率眾南還毛寶謂嶠曰下官能畱之乃往說侃曰公本應鎭蕪湖爲南北勢援前旣已下勢不可還且軍政有進無退非直整齊三軍示眾必死而已亦謂退無所據終至滅亡往者杜弢非不彊盛公竟滅之何至於峻獨不可破耶賊亦畏死非皆勇健公可試與寶兵使上岸斷賊資糧出其不意使賊困蹙若寶不立效然後公去人心不恨侃然之寶燒峻句容湖孰積聚峻頗乏食侃遂畱不去余見通鑑【句容縣在建康府東輿地誌湖孰縣西北有方山非太平之姑孰也】

冬十一月後趙主勒救洛陽十二月己卯大敗趙兵執趙主曜以歸殺之【以本紀修】

晉顯宗成皇帝咸和四年【成武皇帝玉衡十九年後趙明皇帝太和三年涼張駿建興十七年】春正月帝在石頭蘇逸將匡術以苑城降逸殺侍中鐘雅右衞將軍劉超【以本紀修】戊辰將軍趙允遣兵敗祖約約奔後趙【以本紀修】趙太子熙南陽王允奔上邽關中降後趙【以呂祖謙標目修】二月諸軍克石頭乙未蘇逸伏誅殺西陽王羕時宮闕灰燼議欲遷都王導不可乃止

解題曰按晉書建康實錄時宗廟宮室並爲灰燼帝居止蘭臺甚卑陋欲宮建平園【苑城一名建平園】溫嶠議遷都豫章三吳之豪請都會稽二論紛紜未有所適王導曰建康古之金陵舊爲帝裏孫仲謀劉徳俱言王者之宅古之帝王不必以丰儉移都茍宏衞文大帛之冠則無往不可若不績其麻則樂土爲墟矣且北冦遊魂伺我之隙一旦示弱竄於蠻越求之望實懼非良計今宜鎭之以靜羣情自安由是嶠等謀並不行余見通鑑蘇軾曰春秋時楚大饑羣蠻叛之申息之北門不啟楚人謀徙於阪髙蒍賈曰不可我能往防亦能往於是以秦人巴人滅庸而楚始大魏惠王畏秦遷於大梁楚昭王畏吳遷於鄀頃襄王畏秦遷於陳考烈王畏秦遷於壽春皆不復振有亡徴焉賢哉導也可謂能定大事矣

壬寅以湘州並荊州【以本紀修】三月壬子陶侃爲太尉加都督交廣寧州軍事郗鑑爲司空溫嶠爲驃騎將軍開府【以本紀修】庾亮爲平西將軍都督豫州揚州之宣城江西軍事豫州刺史鎭蕪湖【以本紀修】

解題曰晉於是乎失刑矣

陶侃移鎭巴陵【以呂祖謙標目修】夏四月乙未始安忠武公溫嶠卒平南軍司劉爲江州刺史【以紀傳修】秋八月趙南陽王允趨長安九月後趙中山公虎大破之遂屠上邽盡滅劉氏蒲洪姚弋仲降之【以本紀呂祖謙標目修】

解題曰按載記始元海以懷帝永嘉四年僭位至曜三世凡二十七載以成帝咸和四年滅【宋庠曰劉氏五主十五年蓋太子熙不在其數也】

冬十二月壬辰右將軍郭黙殺劉允據江州陶侃率眾討之【以本紀修】

晉顯宗成皇帝咸和五年【趙明皇帝建平元年成武皇帝玉衡二十年涼張駿建興十八年】春二月後趙王勒稱大趙天王石虎爲太尉中山王【以載記修】

解題曰後趙自是皆稱趙

趙族誅祖約【以通鑑修】夏五月乙卯郭黙伏誅陶侃兼江州刺史鎭武昌【以列傳修】涼州張駿復收河南地【以呂祖謙標目修】六月初稅田畆三升【本紀】趙以丁零翟斌爲句町王【以載記修】秋八月趙王勒卽帝位攺元都臨漳立其妻劉氏爲皇后【以本紀載記修】

解題曰事見通鑑宋庠紀年通譜建平本漢哀帝年號水經注漳水對趙臨漳宮按東魏始分鄴置臨漳縣當勒時臨漳卽鄴也然載記旣載勒自襄國都臨漳又載勒起明堂辟雍靈臺於襄國親授規模令任注張漸等監營鄴宮蓋勒𨿽營鄴宮實居襄國也

趙入襄陽遷其民於樊城【以紀傳修】九月造新宮繕苑城【以本紀修】

解題曰按建康實錄注江左所築但有宣陽門成帝始開陵陽等五門今謂六門也南最西廣陽門次正中宣陽門對苑城門次最東開陽門東面最南淸明門正東面建陽門正西面西明門東對建陽門卽宮城大司馬門前橫街北面宮城無別門【按宮苑記建康宮城周回八里濠濶五丈本吳后苑城晉成帝修爲宮城南面最西廣陽門正門宣陽門次東開陽門最東淸明門東陽門最北建春門北面最東延喜門次西廣莫門次西元武門最西大夏門西面最北西明門最南閶闔門實錄止六門而宮苑記倍之實錄又云宋元嘉二十五年新作閭闔廣莫等門按石虎臨江觀兵廣莫門此時已有廣莫門則非止於六門而元凶劭閉守六門齊立六門都慉梁黯屯六門皆止言六門者蓋六門爲正餘皆便門耳】

冬十月成防巴東【以通鑑修】張駿稱臣於趙【以本紀修】時陶侃聘於趙【以載記修】

解題曰蘇峻將馮鐵殺侃子奔於石勒勒以爲戌將侃告勒以故勒召而殺之侃之聘勒豈以此故耶然祖逖之在雍丘勒嘗修其母墓與逖書求通使交市逖不報其書誠不忍忘君父之讐而外交也侃豈不知出此者哉事見通鑑

晉顯宗成皇帝咸和六年【趙明皇帝建平二年成武皇帝玉衡二十一年涼張駿建興十九年】春三月壬戌朔日有食之【以本紀修】夏趙起明堂辟雍靈臺【以通鑑修】秋七月成將李壽侵陰平武都楊難敵降之【以本紀修】九月趙營鄴宮以洛陽爲南都【以載記修】

晉顯宗成皇帝咸和七年【趙明皇帝建平三年成武皇帝玉衡二十二年涼張駿建興二十年】夏四月趙戍襄陽【以本紀修】趙右僕射程遐中書令徐光請除中山王虎趙主勒不従命太子省尙書事【以通鑑修】

解題曰勒酒酣謂徐光曰朕方自古開基何等主也對曰陛丁神武籌略邁於漢髙雄勢卓超絕魏祖自三王以來無可比也其軒轅之亞乎勒笑曰人豈不自知卿言亦以太過朕若逢漢髙當北面事之與韓彭競鞭而爭先耳脫遇光武當並驅於中原未知鹿死誰手大丈夫行事當礌礌落落如日月皎然終不能如曹孟徳司馬仲達欺他孤兒寡婦狐媚以取天下也朕當在二劉之間耳軒轅豈所擬乎余見通鑑胡寅曰勒謂遇髙祖則與彭韓爭先遇光武則並驅中原是以光武爲韓彭之流乎髙祖開四百年基業自後之慮付之平勃王陵勒肉未及冷妻子已不自保徐光乃謂其過於髙祖主有侈心臣進防說其不長世也宜哉

秋陶侃遣子參軍斌及南中郎將桓宣取襄陽【以本紀修】冬十一月壬子朔加陶侃大將軍殊禮固辭【以通鑑修】十二月庚戌帝遷於新宮【以本紀修】

晉顯宗成皇帝咸和八年【趙明皇帝建平四年成武皇帝玉衡二十三年涼張駿建興二十一年】春正月丙子趙遣使修好詔焚其幣【以通鑑修】三月成陷寧州【以通鑑修】夏五月甲寅慕容廆卒六月子皝立【以呂祖謙標目修】秋七月戊辰趙主勒卒太子宏卽帝位中山王虎殺程遐徐光石聰來降爲虎所殺解題曰按列傳石勒新死石虎專恣石聰及譙郡太守彭彪等各遣使請降侍中孔坦與聰書彭譙使至【通鑑趙將石聰及譙郡太守彭彪各遣使來降】知將軍忿疾醜類翻然同舉將軍出自名族誕育洪冑遭世多故國傾家覆生離親屬假養異類【聰本晉人冒姓石氏】𨿽逼僞寵將亦何賴若諭納往言宣之同盟率關右之眾輔河南之卒申威趙魏爲國前驅𨿽竇融之保河西黥布之去項羽比諸古今未足爲諭今六軍誡嚴水陸齊舉熊羆踴躍齕噬爭先自求多福惟將軍圖之朝廷遂不果北伐人皆懷恨余見通鑑【按石聰之降紀書於咸和八年孔坦傳乃云咸康元年石聰冦歷陽王導爲大司馬討之請坦爲司馬聰等遣使來降坦與聰書月日差舛今姑取本傳之書而存之】

八月虎自爲丞相大單於魏王加九錫九月殺彭城王堪弒太后劉氏冬十月河東王生起兵關中遣使來降石朗起兵洛陽虎擊生及朗俱斬之徙秦雍民及氐羌於關東以蒲洪居枋頭姚弋仲居灄頭督之【以通鑑呂祖謙標目修】

解題曰淸河博州博平縣有聶城晏子所謂聊攝者疑卽此司馬康通鑑釋文謂灄水名在西陽按光州光山縣古西陽界灄水出焉至漢陽軍灄口入江康蓋誤以此爲灄頭也

慕容皝兄翰奔鮮卑段部閏月其弟仁據遼東【以朱熹綱目修】十二月石生將郭權據上邽來降【以本紀修】鎭西大將軍張駿遣従事張淳上表【以朱熹綱目修】

解題曰石勒僭號此駿所以臣勒也今勒死矣此駿之所以上表於晉也

甲午晉顯宗成皇帝咸和九年【趙帝石延熙元年成武皇帝玉衡廿四年涼張駿建興二十二年】春正月趙攺元【以通鑑修】

解題曰宋庠紀年通譜延熙本劉禪年號

以郭權爲鎭西將軍雍州刺史【以本紀修】二月丁卯以張駿爲大將軍【以本紀修】慕容翰以段蘭攻栁城大破燕兵【以通鑑修】夏四月趙平郭權【以本紀修】

解題曰石勒之死石聰以譙城宗降晉救未至而聰誅石生石朗起兵洛關遣使來降晉不暇應而朗生誅權生之將也嘗殺石挺而走虎兵矣生旣失據權遂據上邽來降而京兆新平扶風馮翊北地皆爲之響應當時陶侃擁彊兵於荊州設爲之應援聲勢聮屬則權未遽亡也而晉曾不聞遣一禆一旅以應之使權竟斃於豪族之手惜哉蔡謨號爲通達時務者其止庾亮之北向也曰虎一攻而防金墉再戰而斬石生禽彭彪殺石聰滅郭權謨欲止亮可也而遂以此爲石虎之能不防於譽賊矣乎事見通鑑

六月乙卯長沙桓公陶侃薨【以本紀修】

解題曰侃疾篤上表遜位曰臣欲爲陛下西平李雄北吞石季龍是以遣母丘奧於巴東授桓宣於襄陽圖良未敍於此長乖侃嘗夢生八翼飛而上天見天門九重已登其八惟一門不得入閽者以杖擊之因墜地折其左翼及寤左腋猶痛及都督八州據上流握彊兵潛有窺窬之志毎思折翼之祥自抑而止【朱熹乞加封侃申狀引劉義仲所撰贊曰侃有大功於晉讀其書凜乎若見其唱義於武昌破石頭斬蘇峻何其壯也晉史書折翼事豈有是乎又引吳澥論曰蘇峻之誅庾亮恥爲侃屈侃後嗣零落而庾氏世總朝權其志一逞遂従而誣謗之秉史筆者有所畏所以旁見曲出以成其罪晉史誣侃以夢寐之祥以其難明故也使侃實懷異志則夢寐之祥正合自知他人安得而知之晉史未可據也】余見通鑑

丁卯成主雄卒太子班卽帝位【以本紀修】大旱【以本紀修】辛未庾亮都督江荊等六州軍州事江豫荊州刺史鎭武昌【以呂祖謙標目修】秋八月以慕容皝爲平州刺史遼東公【以載記修】冬十月成將軍李越李期弒其主班期卽帝位【以本紀修】十一月趙魏王虎廢其主自稱居攝天王尋弒及太后程氏弒秦主宏南陽王恢【以呂祖謙標目修】慕容皝克遼東【以通鑑修】

晉顯宗成皇帝咸康元年【趙武皇帝石虎建武元年成帝李期玉桓元年涼張駿建興二十三年】春正月庚午朔帝加元服攺元【以本紀修】成趙皆攺元【以通鑑修】

解題曰宋庠紀年通譜建武本漢光武晉惠帝元帝年號

三月出侍中孔坦爲廷尉【以通鑑修】趙王虎防歷陽夏四月癸丑加王導大司馬假黃鉞都督中外軍事尋解嚴【以本紀通鑑修】大旱【以通鑑修】秋九月趙遷於鄴【以呂祖謙標目修】趙聽其民事佛【以朱熹綱目修】

解題曰石虎傾心事佛圖澄尊敬莫與爲比百姓故多奉佛皆營造寺廟相競出家虎下書料簡著作郎王度奏曰佛外國之神非諸華所應奉漢代初傳其道惟聽西域人立寺都邑以奉其神漢人皆不得出家魏承漢制亦循前軌今可斷趙人悉不聽詣寺燒香禮拜其趙人爲沙門者還服百姓虎下書曰朕生自邊戎忝君諸夏至於饗祀應従本俗佛是戎神所應兼奉其夷趙百姓樂事佛者特聽之蓋虎𨿽聽其民事佛然猶以戎夷自居也而中國亦變於夷何哉

冬十月乙未朔日有食之【以本紀修】是歲張駿上疏請北伐【以通鑑修】

解題曰按列傳駿遣參軍麯防上疏曰晉室遭家不造宗廟有黍離之哀園林有殄廢之痛普天咨嗟含气悲傷臣專命一方職在斧鉞遐陬僻嶠勢極秦隴勒雄旣死人懷反正謂季龍李期之命曾不崇朝而皆繼凶逆鴟目有年是以臣前章懇切欲齊力時討而陛下雍容江表坐觀禍敗懷目前之安替四祖之業馳檄布告徒設空文臣所以宵吟荒漠痛心長路者也且兆庶離主漸冉經世先老消落後生靡識懷君戀故日月告流𨿽時有尙義之士畏逼首領哀嘆窮廬臣聞少康中興由於一旅光武嗣漢眾不盈百況以荊揚慓悍臣州突騎吞噬遺羯在於掌握哉願陛下敷臣慮永念先績勅司空鑑徵西亮等泛舟江沔使首尾俱至也余見通鑑韓淲曰此言不見於晉之公卿大夫而見於割據自立之諸侯哀哉

晉顯宗成皇帝咸康二年【趙武皇帝建武二年成帝李期玉恆二年涼張駿建興二十四年】春正月辛巳彗星見於奎【以本紀修】慕容皝誅慕容仁【以呂祖謙標目修】二月辛亥立皇后杜氏【以本紀修】冬十一月成取漢中【以呂祖謙標目修】十二月趙襄國大武殿鄴東西宮成【以通鑑修】

晉顯宗成皇帝咸康三年【趙武皇帝建武三年成帝李期玉恆三年涼張駿建興二十五年】春正月趙王虎稱大趙天王【以通鑑修】辛卯立大學【以本紀修】

解題曰按宋禮志國子祭酒袁瓌太常馮懷上疏曰陛下以聖明臨朝百官以防恭蒞事朝野無虞江外靜謐如之何泱泱之風邈然無聞洋洋之美墜於聖世乎疏奏帝有感焉由是議立國學徵集生徒而世尙老莊莫肯用心儒訓胡寅曰有天下國家者必建學非以是爲美觀也君子學道則立身事君不違乎義理小人聞孝弟之訓亦將遷善逺罪不犯於有司此教養之所以爲急務也老莊之言反經悖道以禮法不足尙事務不足理超然放曠以空虛相尙而不究其實子何以爲孝臣何以爲忠余無責矣東晉請建學校者惟戴邈與袁馮三君子懇懇言之而終不能革淸談之俗還孔孟之教任是責者其庾亮乎

秋七月趙殺其太子邃立子宣爲太子【以載紀修】冬十月丁卯慕容皝稱燕王十一月稱藩於趙請伐段遼【以載紀修】晉顯宗成皇帝咸康四年【趙武皇帝建武四年漢明文皇帝李壽漢興元年涼張駿建興二十六年代髙祖皇帝什翼犍建國元年】春三月趙王虎燕王皝

擊段部虎抜令攴段遼走【以載紀修】

解題曰按載記列傳遼左右長史劉羣盧諶崔悅等封其府庫請降虎得公卿人士多殺之其見擢用者惟河東裴憲渤海石璞滎陽鄭系頴川荀綽北地暢及羣悅諶等十餘人而已【令攴故城在平州盧龍縣】余見通鑑

夏四月成漢王壽廢其主期自卽帝位攺國號漢攺元五月弒期【以呂祖謙標目修】趙王虎圍燕燕慕容恪大敗之【以呂祖謙標目修】乙未王導爲太傅中外大都督

解題曰葉夢得曰都督中外諸軍事非僣叛自圖者未嘗付人惟王導以大司馬爲之賊退解大司馬復轉中外大都督𨿽謝安亦止爲徵討大都督但總軍之在行者也其後都督荊揚等十五州亦未嘗加大都督也事見通鑑

郗鑑爲太尉徵西將軍庾亮爲司空導罷司徒拜丞相六月攺元亮遙執朝權約鑑起兵廢導鑑不聽【以呂祖謙標目修】

解題曰時王導輔政主幼時艱務存大綱不拘細目委任趙賈寧等諸將並不奉法大臣患之陶侃嘗欲起兵廢導而郗鑑不從乃止至是亮又欲率眾黜導又以咨鑑而鑑又不許亮與鑑牋曰昔於蕪湖反覆謂彼罪𨿽重而時獘國危且令方嶽道勝亦足有所鎭壓故共隠忍解釋陶公自玆迄今曾無悛攺主上自八九歲以及成人入則在宮人之手出則在武官小人讀書無受音句顧問未嘗遇君子秦政欲愚其黔首天下猶知不可況欲愚其主哉主之少也不登進賢哲以輔導聖躬春秋旣盛冝復子明辟不稽首歸政輔居師傅之尊多養無賴之士成人之主方受師臣之悖萬乘之君寄坐上九亢龍之爻有位無人公與下官並荷托付之重大姦不掃何以見先帝於地下鑑久不許故其事得息余見通鑑庾亮據上流之勢動欲起兵以廢執政蓋習見晉事而然耳當時賴有郗鑑彌縫其間不然則又一王惇蘇峻王恭殷仲諶也亮謂導欲愚其主此加之罪之辭耳旣並爲輔相若欲養成君徳自可薦進賢才朝夕切劘否則亦當申展情欵與導議之不此之圖而謀動干戈果何理也

冬十一月代什翼犍卽王位攺元【以呂祖謙標目修】十二月段遼降燕【以通鑑修】

晉顯宗成皇帝咸康五年【趙武皇帝建武五年漢昭文皇帝漢興二年涼張駿建興二十七年代髙祖皇帝建國二年】春三月取漢寧州【以呂祖謙標目修】將軍毛寶爲豫州刺史戍邾城夏四月庾亮請移鎭石城不許【以通鑑修】

解題曰邾城在今黃州西北一百十二里吳赤烏四年城石城在今郢州

燕殺段遼【以呂祖謙標目修】秋七月庚申始興文獻公王導薨【以本紀修】辛酉吏部尙書何充爲防軍將軍振威將軍會稽內史庾冰爲中書監揚州刺史參錄尙書事【以紀傳修】解題曰充妻明穆皇后之妹也冰明穆皇后之弟也任相而必於母家其塗狹矣事見通鑑

八月南昌文成公郗鑑薨太尉軍司蔡謨都督徐兗靑州軍事徐州刺史【以紀傳修】九月趙陷沔南及邾城毛寶死之【以本紀修】冬涼州張駿立明堂辟雍【以通鑑目錄修】

晉顯宗成皇帝咸康六年【趙武皇帝建武六午漢昭文皇帝漢興三午涼張駿建興二十八年代髙祖皇帝建國三年】春正月庚子朔都亭文康侯庾亮薨何充爲中書令庚戌輔國將軍南郡太守庾翼都督江荊等六州軍事荊州刺史鎭武昌【以通鑑修】二月庚辰有星孛於太微【以本紀修】三月代都雲中

解題曰李繪曰舊唐地理誌云州雲中縣隋云內縣之恆安鎭也武徳置恆州貞觀自朔州北定襄城移云州於此開元攺定襄爲雲中縣又單於大都防府秦漢時雲中郡城龍朔置雲中都防府麟徳攺單於大都防府東北至朔州三百五十里蓋雲中郡縣類多遷攺秦漢雲中唐單於都防府也唐雲中後魏所都平城也隋志云內縣注後魏都此與舊志合新唐志單於都防府金河縣注謂後魏所都蓋誤余見漢景曜三年定襄晉永嘉七年平城解題

冬燕王皝襲趙【以通鑑修】冬趙太子宣與秦公韜疊省尙書奏事【以呂祖謙標目修】

晉顯宗成皇帝咸康七年【趙武皇帝建武七年漢昭文皇帝漢興四年涼張駿建興二十九年代髙祖皇帝建國四年】春二月甲子朔日有食之【以五行志修】以慕容皝爲大將軍燕王【本紀】

解題曰按蕭方三十國春秋杜延業晉春秋慕容皝之稱燕王也遣使求冊命有司不聽聞王導庾亮薨遂上疏請庾冰何充奏許之蓋慕容廆蒲洪姚弋仲父子其初未嘗不假晉名字及羽翼旣成則翩然翺翔不可復制燕之王不王無關於晉之盛衰劉翔之論殆如戰國防士不過爲其主遊說耳然謂宴安江沱肆情縦欲以奢美爲榮以敖誕爲賢蹇諤之言不聞徵伐之功不立將何以尊主濟民乎此則中晉之膏盲也事見通鑑

三月戊戌皇后杜氏崩【以本紀修】夏四月正土斷白籍【以通鑑目錄修】

解題曰參之隋食貨志晉至梁陳百姓之自拔南奔者謂之僑人皆取舊名僑立郡縣往往散居無有土著其軍國所須雜物隨土所出臨時折課市取乃無恆法其無貫之人不樂州縣編戶者謂之浮浪人樂輸亦無定數任量準所輸終優於正課焉都下人多爲正宮貴人佃客典計衣食客之類無課役第一品至九品佃客自四十戶至五戶止其佃谷與大家量分典計第一品至六品置三人以至一人皆通在佃客數中六品以上並得衣食客三人第七第八二人九品一人客皆注家籍按司馬元顯傳稱王公以下日廩七升而範寧亦言起廨舎置兵仗之獘𨿽賦祿少而得占多比後世自爲優爾

晉顯宗成皇帝咸康八年【趙武皇帝建武八午漢昭文皇帝漢興五年涼張駿建興三十年代髙祖皇帝建國五年】春正月己未朔日有食之【以本紀修】二月豫州刺史庾懌有自殺【以朱熹綱目修】三月初以武悼皇后配武帝廟【以本紀修】夏六月詔以母弟司徒瑯邪王嶽爲嗣壬辰庾冰何充等受遺癸巳帝崩於西堂

解題曰南朝宮苑記正殿曰太極殿次西有西堂七間

甲午瑯邪王嶽卽皇帝位己亥封兄子丕爲瑯邪王奕爲東海王秋七月丙辰葬成皇帝於興平陵廟號顯宗【以本紀修】

解題曰帝少而聰敏有成人之量爲舅氏所制不親庶政及長頗畱心萬防務在簡約嘗欲於後園作射堂計用四十金以勞費乃止雄武之度𨿽有愧於前人恭儉之徳足追蹤於往烈矣

己未何充都督徐州揚州之晉陵軍事徐州刺史【以本紀修】冬十月燕王皝遷都龍城【以舉要歷補遺修】

解題曰龍城今營州之地商時孤竹國也漢爲柳城縣皝自徒河之靑山徙於此後攺爲龍城慕容寶馮防亦都焉【徒河故城在東北靑山在東百九十里】事見通鑑

十一月燕入髙句麗【以通鑑修】十二月壬子立妃禇氏爲皇后【以通鑑修】趙營長安洛陽宮【以通鑑修】趙徵諸州兵【通鑑】

晉康皇帝建元元年【趙武皇帝建武九年漢昭文皇帝漢興六年】

【涼張駿建興三十一年代髙祖皇帝建國六年】春正月攺元【本紀】

解題曰宋庠紀年通譜建元本漢武劉聰年號按通鑑不書闕也

秋七月以司州刺史桓宣都督司雍梁荊州之四郡軍事梁州刺史【以列傳修】八月漢主壽卒太子勢卽帝位【以本紀修】趙以段蘭屯今支【以通鑑修】冬十月安西將軍庾翼爲徵討大都督鎭襄陽【紀傳】

解題曰翼向襄陽朝廷不許故以安陸爲辭【今徳安府安陸縣】帝及朝士皆遣使譬止翼遂違詔輒行至夏口復上表請鎭襄陽翼之違詔而行此禇裒桓溫之所以拜表輒行也杜佑通典曰祖逖死境宇殊蹙以合肥淮陰壽陽泗口角城【安帝義熙中置在宿遷縣】爲重鎭每因劉石符姚衰亂之際則進兵屯戍於漢中襄陽彭城大抵上明江陵夏口武昌合肥壽陽淮陰常爲鎭守【刺史所治皆置州兵𨿽有不經攻圍亦是重鎭】計有功曰庾氏之勢盛矣亮翼區區北伐非爲萬全計也獨以門戶之故茍困事力邾城丹水之敗所防防何而國步危矣撥亂致治渠其人耶事見通鑑

辛巳車騎將軍庾冰都督荊江等七州軍事江州刺史鎭武昌驃騎將軍何充爲中書監揚州刺史錄尙書事徐州刺史禇裒爲衞將軍領中書令瑯邪內史桓溫都督靑徐兗州軍事徐州刺史【以紀傳修】

甲辰晉康皇帝建元二年【趙武皇帝建武十年漢帝李勢太和元年涼張駿建興三十二年代髙祖皇帝建國七年】春正月趙大閱罷兵【以通鑑修】漢攺元【以呂祖謙標目修】

解題曰宋庠紀年通譜太和本魏明帝石勒年號

二月燕滅鮮卑宇文部【以呂祖謙標目修】夏桓宣擊趙兵於丹水敗績秋八月宣卒【以紀傳修】

解題曰丹水今鄧州內鄕縣丹水鎭

閏八月丁巳禇裒都督兗州徐州之瑯邪軍事兗州刺史鎭金城【以紀傳修】

解題曰金城去建康三十五里吳所築

九月丙申立子爲皇太子戊戌帝崩於式幹殿解題曰南朝宮苑記後宮有式幹殿

己亥皇太子卽皇帝位年二歳尊皇后爲皇太后壬寅臨朝稱制禇裒爲特進都督徐兗靑揚州之四郡軍事徐兗二州刺史【以紀傳修】冬十月乙丑葬康皇帝於崇平陵【以本紀修】十一月庚辰庾冰卒徵西將軍庾翼爲江州刺史鎭夏口【以通鑑修】

晉孝宗穆皇帝永和元年【趙武皇帝建武十一年漢帝李勢太和二年涼張駿建興三十三年燕文明皇帝慕容皝十二年代髙祖皇帝建國八年】夏四月壬戌會稽王昱錄尙書六條事【以紀傳修】

解題曰宋百官志晉康帝世何充讓錄表曰咸康中分置二錄王導錄其一荀崧陸曄各錄六條事然則似有二十四條若止有十二條則荀陸分錄六條導又何所司乎若導總錄荀陸分掌則不得復云導錄其一也其後每置二錄輒云各錄六條事又止有十二條事也不知悉何條晉江右有四錄則四人參錄也江右張華江左庾亮並經關尙書七條亦不知皆何事也何充解錄又參關尙書

庾翼請以子爰之爲荊州刺史弗許秋七月庚午翼卒【以本紀修】

解題曰翼表子爰之行輔國將軍荊州刺史委以後任彼蓋習見庾亮之死已旣以弟代兄故已之死亦欲以子代父翼猶且然何責於唐世之藩鎭哉事見通鑑

八月豫州刺史路永叛奔趙【以本紀修】

解題曰按庾翼傳稱赭圻路永則其時豫州治赭圻也【赭圻在今寧國府南陵縣西北】

輔國將軍桓溫爲安西將軍都督荊司等六州軍事領南蠻校尉荊州刺史【以紀傳修】冬張駿降焉耆十二月自稱假涼王【以紀傳修】

解題曰按地理誌及後魏書列傳駿分武威【涼州】武興【涼州嘉麟縣本漢宣威縣地】西平【西寧湟廓州】張掖【甘州】酒泉【肅州】建康【甘州西北百九十里祁連山唐置建康軍】西郡【甘州剛丹縣】西海【甘州張掖縣本漢居延縣東漢興平二年亦立西海郡魏晉因之】湟河【廓州】晉興【在西寧河州】廣武【蘭州金城縣】十一郡爲涼州以長子重華爲刺史興晉【蘭州河州也】金城【河蘭會西寧州】武始【熙州蘭州】南安【鞏州也】永晉【未詳】大夏【分晉興廣武立在河州寧河縣】武成【水經注渭水東逕武成縣西梁載言十道志狄道城秦爲縣今武成魚豢典略武都故武城】漢中【疑卽漢陽】八部爲河州以寧戎校尉張瓘爲刺史惇煌【沙州】晉昌【州晉昌縣本漢宜安】髙昌【西州】西域都防【伊州】戊巳校尉玉門【肅州玉門縣】大防軍三郡三營爲沙州以西戎校尉楊宣爲刺史余見通鑑

燕王皝始不用晉年號【以載紀修】

晉孝宗穆皇帝永和二年【趙武皇帝建武十二年漢帝李勢嘉寧元年涼張重華建興三十四年燕文明皇帝十三年代髙祖皇帝建國九年】春正月己卯都鄕文穆侯何充卒二月癸丑以左光祿大夫蔡謨領司徒錄尙書六條事與撫軍大將軍會稽王昱輔政【以紀傳修】三月丙子前司徒長史殷浩爲建武將軍揚州刺史【以本紀修】夏四月朔日有食之【以劉羲叟長歷修】

解題曰按本紀四月己酉朔劉羲叟長歷是月甲午朔非己酉也又宋五行志亦不載此年日食姑闕其疑

五月丙戌西平忠成公張駿卒子重華立【以本紀通鑑修】六月趙伐涼涼將軍謝艾大破之【以紀傳修】七月禇裒爲徵北大將軍開府【以本紀修】冬漢太保李奕以晉壽叛敗死漢攺元【以載紀修】

解題曰宋庠紀年通譜平李奕因大赦攺元

十一月辛未桓溫伐漢拜表輙行【以本紀修】

晉孝宗穆皇帝永和三年【趙武皇帝建武十三年漢帝李勢嘉寧二年涼張重華建興三十五年燕文明皇帝十四年代髙祖皇帝建國十年】春三月桓溫及漢主勢戰於笮橋破之遂克成都丁亥勢降【以本紀載記修】

解題曰按載記列傳溫率水軍伐勢次靑衣【輿地廣記云靑衣水出盧山徼外東南流至龍遊而與江合龍遊居靑衣水口非漢之靑衣也然溫之伐蜀至靑衣畱輜重於彭模而大軍直指成都不應自雅之靑衣而復回彭山今龍遊有靑衣江靑衣山靑衣渡皆以靑衣爲名往往漢縣之所統闊逺極靑衣水之所至皆屬焉耳余見漢安樂思公建興十三年注】勢大發兵拒守又遣李福與昝堅等數千人従山陽趣合水【嘉定甲志云靑衣水従西來至城西與陽山江合名雅江又曰水疑卽此】距溫謂溫従步道而上諸將欲設伏於江南以待昝堅不従率諸軍従江北鴛鴦碕【在敍州南溪縣】向犍爲【今眉州彭山縣晉犍爲郡治】溫次彭模【水經注江水自武陽東至彭模水延岑入蜀軍次是地亦謂之平模水曰外水在今彭山縣】乃命參軍周楚孫盛守輜重自將步卒直指成都李福及従兄權等攻彭模楚等禦之福退走溫又擊權等三戰三防賊眾散自間道歸成都【蕭繹金樓子載溫伐蜀之詩曰龍驤肅方澤虎嘯出平臯其气蓋吞李勢矣】昝堅到犍爲方知與溫異道乃逥従沙頭津渡及堅至溫已造成都十里陌堅眾自潰勢悉眾與溫戰於笮橋【去成都四里】勢眾大潰余見通鑑李特以惠帝太安元年起兵至此六世凡四十六年以穆帝永和三年滅晉三用師於蜀劉敬宣朱齡石皆以偏師往而溫以元帥自行李氏之勢非譙縦乍起之比故也敬宣揚聲外水由勢江進達黃滸無功而還齡石疑兵出內水中水自外水破彭模城舎船步進遂平成都所歷大略與溫相似但溫五月而成功齡石八月而成功遲速異耳

林邑範文陷日南【以呂祖謙標目修】夏四月丁巳故漢將鄧定等據成都【以通鑑修】趙伐涼涼以謝艾爲軍師將軍大破之【以列傳修】秋七月鄧定立範賁爲帝【以本紀修】八月戊午涼謝艾擊趙將麻秋大敗之【以本紀修】冬十月乙丑以張重華爲大將軍涼州刺史【以紀傳修】

晉孝宗穆皇帝永和四年【趙武皇帝建武十四年涼張重華建興三十六年代髙祖皇帝建國十一年燕景昭皇帝慕容雋元平元年】秋八月趙太子宣殺太

尉秦公韜趙王虎殺之【以載記修】桓溫爲徵西大將軍開府【以本紀修】殷浩參綜朝權與桓溫浸相疑貳【以通鑑修】秋九月丙申燕王皝卒【以本紀修】冬十一月燕世子雋立攺元【以通鑑修】解題曰宋庠紀年通譜按後魏書稱雋年號元平今檢範亨燕書燕載記無元平之目元平本漢昭帝年號

十二月以蔡謨爲侍中司徒固辭不拜【以通鑑修】

晉孝宗穆皇帝永和五年【趙武皇帝太寧元年涼張重華建興三十七年代髙祖皇帝建國十二年燕景昭皇帝元平二年】春正月趙王虎卽帝位攺元【以呂祖謙標目修】趙髙力督梁犢反攻下辧掠滎陽趙主虎以燕王斌爲大都督破斬之【以載記修】夏四月平西將軍益州刺史周撫擊範賁斬之【以本紀修】封慕容雋爲燕王【以本紀修】趙主虎以燕王斌爲丞相錄尙書事將軍張豺爲鎭衞大將軍受遺皇后使豺殺斌豺都督中外諸軍錄尙書事己巳虎卒太子世卽帝位五月庚寅彭城王遵殺豺廢世而自立遂弒世及太后沛王衝起兵於薊遵遣都督中外軍事冉閔擒之【以通鑑目錄呂祖謙標目修】趙車騎大將軍蒲洪來降【以通鑑修】六月桓溫屯安陸遣諸將討河北趙揚州刺史王浹以壽春降【以本紀修】秋七月禇裒爲徵討大都督伐趙裒將王龕等敗於代陂八月裒還【以紀傳修】

解題曰按紀傳載記後魏書列傳石虎死子世嗣五月石遵廢世而自立六月桓溫屯安陸遣諸將經營北方遵揚州刺史王浹以壽陽降西中郎將陳逵進據壽春禇裒上表請伐之卽日戒嚴直指泗口朝議以裒事任貴重不宜深入可先進偏師裒重陳遣前鋒督防王頥之等徑造彭城示以威信後遣督防麋嶷進軍下邳賊卽奔潰今宜速發以成聲勢於是除徵討大都督徐兗靑揚豫五州諸軍事裒率眾三萬徑進彭城河朔士庶歸降者日以千計裒撫納之甚得其歡心遣督防王龕伐沛獲僞相攴重郡中二千餘人歸降魯郡五百餘家亦建義請援裒遣龕李邁領鋭卒三千迎之裒次丁邳遵以李農爲南討大都督率騎二萬來距龕次代陂爲農所敗死傷大半執龕送鄴又殺邁龕裒之驍將三軍防气乃引還陳逵聞之懼遂焚壽陽積聚毀城而還餘見通鑑【後魏列傳遵使李農領萬餘騎逆圍龕於薛據地理誌魯郡有薛縣代陂蓋在薛也】

趙雍州豪傑遣使告晉建威將軍梁州刺史司馬赴之【以通鑑修】九月張重華稱涼王【以朱熹綱目修】司馬破趙長城璧冬十月還【以通鑑修】

解題曰水經注渭水東逕郿塢南董卓築塢髙與長安城等渭水之東水出南山洛谷北流逕長城西甘露二年蜀姜維出駱谷圍長城卽斯地也

十一月趙冉閔弒其主遵立義陽王鑑爲帝閔自爲大將軍【以載紀修】秦雍流民推蒲洪爲主趙以洪爲徵西大將軍都督諸軍事【以呂祖謙標目修】十二月己酉都鄕元穆侯禇裒卒【以本紀修】趙新興王祗舉兵於襄國冉閔遣汝陰王琨討之閔殺胡羯二十餘萬人【以通鑑修】

大事記續編卷二十九﹤史部﹐編年類﹐大事記續編﹥

欽定四庫全書

大事記續編卷三十

明王禕撰

晉孝宗穆皇帝永和六年【趙帝石祗永寧元年涼張重華建興三十八年代髙祖皇帝建國十三年燕景昭皇帝元平三年魏帝冉閔永興元年】春正月趙冉閔更其國號曰衞攺元靑龍趙汝陰王琨等討之大敗閏二月閔弒其主鑑盡滅石氏自卽帝位攺元國號魏【以呂祖謙標目修】

解題曰事見通鑑按載記勒以成帝咸和三年僣立二主四子凡二十三年以永和五年滅宋庠紀年通譜靑龍本魏明帝年號永興本漢桓帝惠帝年號陳亮曰晉自元帝息心於一隅而胡羯鮮卑氐疊起中國無歲不尋干戈而江左卒亦不得一日寧然淵勒遂無遺種而湣懷之痛猶有所諉以自安也晉之植根本無可言者而江左諸臣若祖逖周訪之徒皆有虎視河洛之意而桓溫之師西至灞上東至枋頭又於其間修陵寢於洛陽蓋未盡置中國於度外也故劉裕竟能一平河洛而後晉亡百年之間其事旣已如此而天地之正气固將有所發泄矣元魏起而承之孝文遂定都洛陽以修中國之衣冠禮樂而江左非復天命人心之所系矣是以一天下者卒在西北而不在東南天人之際豈不甚可畏哉

丁丑彗星見於亢【本紀】己丑中軍將軍殷浩都督揚豫徐兗靑五州軍事蒲洪都督河北軍事其子健監徵討前鋒軍事洪自稱三秦王攺姓苻氏【以通鑑呂祖謙標目修】

解題曰李舜臣曰往年以燕王之號命慕容雋今年以信都襄國之號命蒲洪及其子健明年以髙陵太原之號命姚弋仲及其子襄客主初不相通而但以方州遙授此曹窘於變故應時受命旋則背去苻健則自枋頭以入關慕容雋則自薊以入冀姚襄則自潁昌以入洛前日之願受封爵者今皆起爲敵國於關河許洛之間矣可勝嘆哉事見通鑑

三月燕伐趙取幽州徙都薊【以載記修】故趙將麻秋鴆殺苻洪苻健斬之【以本紀修】趙新興王祗卽帝位於襄國攺元解題曰宋庠紀年通譜永寧本漢安帝晉惠帝年號

夏四月遣汝陰王琨伐魏【以呂祖謙標目修】五月取魏合肥【以本紀修】六月魏敗趙兵【以通鑑修】秋七月段龕據廣固稱齊王【以通鑑修】

解題曰事見通鑑水經注濁水一名混水出廣固縣爲山東北流逕廣固城城四周絕澗岨水深隍晏謨齊地記城曹嶷所築有大澗甚廣因之爲固【曾肇靑州南洋橋記靑州治臨淄晉曹嶷築廣固城劉裕平燕羊穆之築東陽城卽今治北城洋水出石膏山東北入鉅定見班固書今石膏山距城二十五里水經謂之巨洋或曰朐彌今曰渠洱河與固說合今俗呼洋水有二曰南洋河今橋是也曰北洋河距北城若干裏者是也】

八月故趙司馬杜洪據長安自稱晉徵西將軍苻健稱晉徵西大將軍帥眾入關【以舉要歷補遺修】故趙統衞軍張賀度等攻鄴魏主閔大敗之【以通鑑目錄修】九月燕王雋循冀州【以載記修】冬十月杜洪出奔【以通鑑修】十一月魏主閔圍襄國【以本紀修】十二月免蔡謨爲庶人【以本紀修】

解題曰程迥曰孟子曰無罪而殺士則大夫可以去無罪而戮民則士可以徙若無罪而誅三公此亡國之證也紂殺比干是也桓溫謂浩儀刑百揆亦過論也事見通鑑

晉孝宗穆皇帝永和七年【趙帝石祗永寧二年涼張重華建興三十九年代髙祖皇帝建國十四年燕景昭皇帝元平四年魏帝冉閔永興二年秦景明皇帝苻健皇始元年】春正月丁酉日有食之【本紀】段龕來降【以本紀修】丙辰苻健卽天王位國號秦攺元【以載記修】魏主閔圍襄國姚弋仲燕王雋遣兵救趙三月趙汝陰王琨會之閔大敗而還趙遣其將劉顯伐魏閔敗之【以載記修】杜洪召司馬夏四月與苻健戰於五丈原敗還【以本紀修】

解題曰往年出駱谷畏石苞王朗之眾而還及苞朗退杜洪苻健各借晉名字以相圖此勲進取之時也乃恬若不聞健入長安而苻氏國矣方始赴杜洪之招不亦晚乎其敗宜也事見通鑑

趙劉顯弒其主祗以降魏秋七月顯復叛魏稱帝【以載記修】八月魏豫州牧張遇及徐兗荊洛州皆來降【以本紀載記修】燕慕容恪取魏中山【以呂祖謙標目修】冬十一月姚弋仲遣使來降以爲車騎將軍督江北軍事其子襄爲平北將軍都督並州軍事【以本紀修】十二月辛未桓溫北伐拜表輙行軍次武昌會稽王昱諭之乃止【以紀傳修】

晉孝宗穆皇帝永和八年【涼張重華建興四十年代髙祖皇帝建國十五年燕景昭皇帝元璽元年魏帝冉閔永興三年秦景明皇帝皇始二年】春正月辛卯朔

日有食之【以本紀修】秦王健卽帝位【以呂祖謙標目修】杜洪爲司馬張琚所殺【以通鑑修】劉顯攻常山魏主閔敗之取襄國誅顯【以呂祖謙標目修】趙汝陰王琨來奔斬之【以舉要歷補遺修】

解題曰按載記季龍十三子五人爲冉閔所殺八人自相殘害琨至此又死於是石氏遂絕程迥曰石勒囚執天子妻辱妃主塗炭生靈石虎繼之凶暴尢甚易曰積不善之家必有餘殃琨當餘殃之報其禍方興晉氏斬之合天心也胡寅指以爲敵彼賊也何敵之云又豈一人之惠怨乎哉事見通鑑

殷浩北伐中軍將軍王羲之諫止之不聽

解題曰浩將北伐王羲之以爲必敗以書上之言甚切至浩遂行果爲姚襄所敗復圖再舉又遺浩書曰知安西防敗公私惋怛不能須防去懷以區區江左所營綜如此天下寒心固已久矣而加之防敗此可熟念往事豈復可追願思宏將來令天下寄命有所自隆中興之業政以道勝寛和爲本力爭武功作非所當自冦亂以來處內外之任者未有深謀逺慮而疲竭根本各従所至竟無一功可論忠言嘉謀棄而莫用遂令天下將有土崩之勢任其事者豈得辭四海之責更宜虛已求當與有識共之不可復令忠允之言屈於當權今軍破於外資竭於內保淮之志非復所及莫過還保長江都督將各復舊鎭自長江以外羈縻而已任國鈞者引咎責躬深自貶降以謝百姓更與朝賢思布平政除其煩苛省其賦役與百姓更始庶可以救倒懸之急使君起於布衣當董統之任而防敗至此恐闔朝羣賢未有與人分其謗者若猶以前事爲未工復求之於分外宇宙𨿽廣自容何所復被州符增運千石徵役兼至皆以運期對之防气防知所厝又與會稽王昱牋陳浩不宜北伐並論時事曰今𨿽有可欣之會內求諸已而所憂乃重於所欣傳云自非聖人外寧必有內憂今外不寧內憂以深且千里饋糧自古爲難況今轉運西輸許洛北入黃河𨿽秦政之獘未至於此以區區吳越經緯天下十分之九不亡何待而不度徳量力不獘不已此封內所痛心嘆悼而莫敢吐誠願殿下蹔廢虛逺之懷以救倒懸之急可謂以亡爲存以禍爲福矣計有功曰自陶侃之死慷慨圖復河洛者庾亮庾翼禇裒殷浩也庾禇以帝戚之重保寵懼禍其總戎外禦僥幸一切之功特弭謗固位爾商浩區區出於簡文之謬舉而浸淫以防邦尢爲可哀簡文懼桓溫之不可制而引浩以爲腹心浩知溫有不臣之迹必西伐蜀北伐胡以張其威使朝廷無可誰何於是先啟北伐之謀浩之料溫則明矣而暗於審已夫以一夫之隙而欲經營天下以伐其謀何其大也竭江淮之力經營天下十之九而乃蠅營狗茍委情刺俠又何其小也如是而圖中原所謂不度徳不量力矣余見通鑑

以豫州刺史謝尙爲安西將軍北中郎將荀羨屯壽春張遇反於許昌浩不能進【以通鑑修】三月姚弋仲卒襄帥眾來降屯譙城【以呂祖謙標目修】夏四月燕慕容恪大敗魏主閔五月辛卯殺之六月閔子智以鄴降獲傳國璽【以載記修】謝尙姚襄攻許昌秦主健遣兵救之丁亥尙等大敗於誡橋殷浩退屯壽春【以列傳修】

解題曰按晉惠帝紀云許昌之誡橋

秋八月庚午燕取鄴【以呂祖謙標目修】鎭軍大將軍武陵王晞爲大宰【本紀】九月殷浩屯泗口以軍興罷太學生徒【以通鑑修】冬十月謝尙遣兵克許昌【以通鑑修】十一月戊辰燕王雋卽帝位攺元【以呂祖謙標目修】

晉孝宗穆皇帝永和九年【涼張重華建興四十一年代髙祖皇帝建國十六年燕景昭皇帝元璽二年秦景明皇帝皇始三年】春涼張重華遣兵伐秦敗歸

夏五月重華復伐秦詔以爲涼州牧【以本紀通鑑修】秋八月遣河間王欽修復五陵【以本紀修】姚襄屯歷陽殷浩遣客刺之不克冬十月浩北伐以襄爲前鋒襄敗浩於山桒【以紀傳修】十一月丁卯西平王敬烈公張重華卒其子耀靈立其都督中外軍事張祚弒之自立【以通鑑修】殷浩遣將攻山桒兵敗姚襄據盱眙【以呂祖謙標目修】尙書僕射謝尙都督豫揚江西軍事前將軍豫州刺史鎭歷陽【以本紀載紀修】是歲燕以給事黃門侍郎慕容垂鎭常山【以通鑑修】

甲寅晉孝宗穆皇帝永和十年【涼張祚和平元年代髙祖皇帝建國十七年燕景昭皇帝元璽三年秦景明皇帝皇始四年】春正月涼張祚稱王攺元【以本紀修】故魏將周成反襲取洛陽【以本紀修】桓溫表廢殷浩爲庶人內外大權一歸之矣溫二月遂伐秦【以呂祖謙標目修】前會稽內史王述爲揚州刺史【以通鑑修】三月姚襄降燕【以本紀修】夏四月己亥桓溫及秦太子萇戰於藍田敗之北海王猛說溫渡灞水不能用以猛爲軍謀祭酒【以載記本紀修】解題曰按載記猛字景略瓌姿雋偉博學好兵書謹重嚴毅气度雄逺細事不幹其慮浮華之士咸輕而笑之猛悠然自得不以屑懷惟徐統見而奇之召爲功曹不應隠於華陰山桓溫入關猛被褐詣之一面談當世之事捫虱而言旁若無人溫察而異之問曰吾奉天子之命率鋭師十萬仗義討逆爲百姓除殘賊而三秦豪傑未有至者何也曰公不逺數千里深入冦境長安咫尺而不渡灞水百姓未見公心故也所以不至溫黙然無以酬之餘見通鑑【胡寅曰猛居華山卽彼土之豪傑矣溫乃舎而問三秦猛固以輕之矣溫𨿽至灞上實憚苻堅而不前猛固已窺之矣所以不肯従之溫若以猛爲謀主咨訪取秦之防苻氏不知所以爲計矣當時徑逼長安上計也薛珍猶知之以偏師進猶有所獲猛豈不能辧此哉溫上不能致猛下不能容珍宜功名之不遂也】

燕衞將軍慕容恪爲大司馬錄尙書事【以呂祖謙標目修】五月江西流民郭敞執陳畱內史降姚襄【以通鑑修】桓溫及秦丞相苻雄戰於白鹿原敗績六月丁丑還溫欲以王猛歸猛辭【以本紀修】

解題曰按王猛傳溫之將還賜猛車馬拜髙官督防請以俱南猛還山咨師師曰卿與桓溫豈並世哉在此自可富貴何爲逺乎猛乃止北史列傳薛彊字威明與王猛友善桓溫入關猛謁之溫曰江東無卿比也秦國定多奇士如生輩尙有防人吾欲與之俱南猛曰公求可與撥亂濟時者薛威明其人也溫曰聞之久矣彊聞之自商山來謁與猛皆署軍謀祭酒彊察溫有大志而無成功乃勸猛止俄而溫敗余見通鑑【北史陽平公融爲書將以車馬聘彊猛以爲不可屈乃止苻堅如河東伐張平自與數百騎馳至彊壘下求與相見彊使主簿責之因宣言曰此城終無生降之理但有死節之將耳諸將請攻之堅曰須吾平晉自當面舎之以勸事君者後堅伐晉軍敗彊遂總宗室彊兵威振河輔破慕容永於陳川姚興聞而憚之重加禮命】

晉孝宗穆皇帝永和十一年【涼張靚建興四十三年代髙祖皇帝建國十八年燕景昭皇帝元璽四年秦厲主苻生壽光元年】夏五月姚襄據許昌【以呂祖謙標目修】六月乙酉秦主健卒丙戌太子生卽帝位攺元【以呂祖謙標目修】秋八月涼張祚弒張耀靈其將軍宋混河州刺史張瓘弒之立其弟靚復稱建興年【以呂祖謙標目修】九月秦主生殺其後梁氏及太傅毛貴等【以朱熹綱目修】冬十月謝尙督並冀幽州軍事鎭西將軍鎭壽春【以通鑑修】十一月燕太原王恪擊段龕【以載記修】是歲以蔡謨爲左光祿大夫開府謨尋卒謚文穆【以列傳修】

晉孝宗穆皇帝永和十二年【涼張靚建興四十四年代髙祖皇帝建國十九年燕景明皇帝元璽五年秦厲主苻生壽光二年】春正月丙申燕慕容恪圍廣固鎭北將軍段龕大敗之【以通鑑目錄修】三月桓溫請移都洛陽不許三月以溫爲徵討大都督討姚襄【以呂祖謙標目修】夏五月秦太后彊氏以憂卒【以通鑑修】姚襄攻周成於洛陽【以通鑑修】秋八月己亥桓溫及姚襄戰於伊水大敗之執周成而歸【以紀傳修】遣兗州刺史荀羨救段龕【以通鑑修】冬十月癸巳朔日有食之【以本紀修】十一月丙子段龕降於燕【以通鑑修】詔修洛陽五陵十二月緦服臨於太極殿三日【以本紀通鑑修】晉孝宗穆皇帝升平元年【涼張靚建興四十五年代髙祖皇帝建國二十年燕景明皇帝元壽元年秦昭宣皇帝苻堅永興元年】春正月壬戌朔帝加元服

太后歸政攺元【以本紀修】二月癸丑燕攺元【以呂祖謙標目修】夏五月秦大敗姚襄於三原斬之降其弟萇【以呂祖謙標目修】解題曰按載記姚襄帥眾萬餘攻平陽太守苻產於匈奴堡符柳救之爲襄所敗引還蒲阪襄遂克之殺苻產遣使従苻生假道將還隴西生將許之苻堅諫曰姚襄人傑也今還隴西必爲深害不如誘以厚利伺隙而擊之生乃止遣使拜襄官爵襄不受斬其使者焚所送章防冦掠河東生怒命其大將軍張平討之襄乃卑辭厚幣與平結爲兄弟平更與襄通和襄尋徙北屈【西慈州吉鄕縣通典文城郡西有萇所築城徐鍇方輿志姚襄築西臨黃河控帶龍門要津之險】將圖關中進屯杏城【今中部縣漢書朔方爲西部休屠爲北部渠搜爲中部屬坊州西七里有杏城鎭劉石苻重兵守之後魏文帝攺東秦州孝明攺北華州】遣其従兄姚蘭略地鄜城【今鄜州縣本漢鄜縣地】兄益生及將軍王欽盧招集北地戎夏歸附者五萬餘戶生遣其將苻飛拒戰蘭敗爲飛所執襄率眾西引生又遣苻堅鄧羌等要之襄將戰沙門智通固諫宜厲兵收眾更思後舉襄曰二雄不俱立冀天不棄徳以濟黎元吾計決矣會羌來逼襄怒遂長驅而進戰於三原【今耀州三原縣本漢池陽地】襄敗爲堅所殺時年二十七餘見通鑑

六月東海王堅弒其主生自稱天王攺元以王猛爲中書侍郎【以呂祖謙標目修】

解題曰宋庠紀年通譜永興本漢桓帝晉惠帝魏冉閔年號事見通鑑

燕殺段龕【以通鑑修】秋七月秦冀州牧張平來降以爲並州刺史【以本紀修】八月丁未立皇后何氏【本紀】冬十一月癸酉燕徙都鄴【以呂祖謙標目修】秦王堅殺其兄丞相錄尙書事淸河王灋【以載記修】

解題曰按載記初堅母以灋長而賢又得眾心懼終爲變至此遣殺之堅性仁友與灋訣於東堂慟哭嘔血餘見通鑑殺灋者堅也借曰出於太后之意獨不能力爭而脫其死乎凡若此類史家多爲之文飾未可憑也

十二月秦以王猛爲尙書左丞舉異才修廢職課農桑卹困窮立學校旌節義秦民大悅【以通鑑修】

解題曰按王猛傳苻堅將有大志聞猛名遣呂婆樓招之一見便若平生語及廢興大事異符同契若元徳之遇孔明也及堅僣位以猛爲中書侍郎時始平【梁載言十道志興平漢平陵縣魏文帝攺爲始平苻堅移於茂陵】多枋頭西歸之人豪右縦橫刼盜充斥乃轉猛爲始平令猛下車明法峻刑澄察善惡禁勒彊豪鞭殺一吏百姓上書訟之有司劾奏檻車徴下廷尉詔獄堅親問之曰爲政之體徳化爲先蒞位未防而殺戮無數何其酷也猛曰臣聞宰寧國以禮治亂邦以法陛下不以臣不才任臣以劇邑謹爲明君揃除凶猾始殺一姦余尙萬數若以臣不能窮殘盡暴肅淸軌法者敢不甘心鼎鑊以謝孤負酷政之刑臣實未敢受之堅謂羣臣曰王景略故是夷吾子產之流也於是赦之遷尙書左丞相余見通鑑

晉孝宗穆皇帝升平二年【涼張靚建興四十六年代髙祖皇帝建國二十一年燕景明皇帝元壽二年秦昭宣皇帝永興二年】春正月會稽王昱歸政不許【以本紀修】二月秦王堅討張平三月降之【以通鑑修】夏五月有星孛於天船【以本紀修】秋八月壬申吳興太守謝萬爲西中郎將監司豫冀並州軍事豫州刺史【以本紀修】九月秦殺特進樊世【以呂祖謙標目修】

解題曰蘇軾曰諸葛亮之治蜀王猛之治秦使人悚然不敢飾非務盡其心凡此者皆庸人之所大惡而讒言之所由興也是故先主拒關張之間而後孔明得以盡其才苻堅斬樊世黜席寶而後王猛得以畢其功事見通鑑

燕取並州冬略地河南十二月荀羨取山荏遂與燕戰兵敗徵還以散騎常侍郤曇爲北中郎將都督徐兗靑冀幽州軍事徐兗二州刺史鎭下邳【以本紀通鑑修】

晉孝宗穆皇帝升平三年【涼張靚建興四十七年代髙祖皇帝建國二十二年燕景明皇帝元壽三年秦昭宣皇帝甘露元年】夏六月秦攺元【以呂祖謙標目修】解題曰宋庠紀年通譜甘露漢宣帝魏髙貴鄕公吳孫皓年號時以甘露降安邑故攺元

涼尙書僕射宋混殺都督中外軍事張瓘請靚去涼王之號【以呂祖謙標目修】秋八月泰山太守諸葛攸擊燕敗績冬十月遣謝萬郤曇擊燕曇病還萬遁廢爲庶人許昌潁川譙郡皆入於燕【以通鑑修】

解題曰往年荀羨旣敗今年諸葛攸謝萬又敗則昔之以地來歸者尙安系其心哉事見通鑑

十二月秦以僕射王猛爲輔國將軍司校尉僕射詹事侍中中書令領選如故【以舉要歷補遺修】

晉孝宗穆皇帝升平四年【涼張靚建興四十八年代髙祖皇帝建國二十三年燕幽皇帝慕容暐建熙元年秦昭宣皇帝甘露二年】春正月甲午燕主雋卒太子暐卽帝位攺元【以呂祖謙標目修】

解題曰按載記雋寢疾謂慕容恪曰吾疾惙然當恐不濟修短命也復何所恨但二冦未除景茂衝幼慮其未堪多難吾欲逺追宋宣以社稷屬汝恪曰太子𨿽幼沖天縦聰聖必能勝殘刑措不可以亂正統也雋怒曰兄弟之間豈虛飾也恪曰陛下若以臣堪荷天下之任者寧不能輔少主乎雋曰若汝行周公之事吾復何憂余見通鑑

二月燕以太原王恪爲太宰專錄朝政太師慕輿根伏誅【以呂祖謙標目修】三月燕以前平州刺史吳王垂都督河南軍事鎭蟸臺【以載記通鑑修】

解題曰水經注司馬彪郡國志睢陽縣盧門亭城內續述徵記逥道似蟸故謂之蟸非也按關尹子稱宋景公登虎圏之臺蟸臺卽虎圏臺

秋八月辛丑朔日有食之旣【以本紀修】桓溫以謝安爲徵西司馬【以通鑑修】

晉孝宗穆皇帝升平五年【涼張靚升平五年代髙祖皇帝建國二十四年燕幽皇帝建熙二年秦昭宣皇帝甘露三年】春二月燕河內太守呂防來

降三月太原王恪圍之【以通鑑修】夏四月桓溫鎭宛使其弟黃門郎豁爲建威將軍督沔中七郡軍事取許昌【以本紀修】涼都督中外軍事宋混卒其弟澄爲領軍輔政【以呂祖謙標目修】五月丁巳帝崩於顯陽殿

解題曰王容曰魏明帝靑龍三年昭陽殿也避司馬昭攺元名

庚申瑯邪王丕卽皇帝位【以本紀修】秋七月戊午葬穆皇帝於永平陵廟號孝宗【以本紀修】燕克野王【以本紀修】九月戊申立妃王氏爲皇后【以本紀修】涼司馬張邕殺宋澄爲中防軍張天錫爲中領軍同輔政【以呂祖謙標目修】秦滅張平【以通鑑修】冬十月呂防復奔燕【以本紀修】十一月涼張天錫殺張邕爲都督中外軍事十二月涼用升平年號詔加張靚大都督西平公【以通鑑本紀修】

解題曰宋庠紀年通譜張軌傳寔茂駿重華耀靈祚靚天錫晉傳述其始末皆世襲州牧西平公之位元帝中興江左而涼州但稱湣帝建興年號其門惟張祚簒僣攺建興四十二年爲和平元年不及三周而被戕及靚立去帝制復稱建興至四十九年始奉穆帝升平正朔訖天錫不聞有攺元事近世龔頴作歷運圖述張氏年號張寔永安張茂永元張駿太元重華永樂靚太始天錫太淸頗有倫貫詢之諸儒或云出崔鴻十六國春秋疑張氏於國則私用已年通朝廷則明奉王歷而崔書卷帙多散亂莫得稽證永安孫休晉惠帝永元漢和帝太元孫權太始漢武帝和平漢桓帝年號

秦舉孝悌廉直文學政事四科

解題曰此王景略之政也事見通鑑

晉哀皇帝隆和元年【涼張靚升平六年代髙祖皇帝建國二十五年燕幽皇帝建熙三年秦昭宣皇帝甘露四年】春正月壬子攺元【以本紀修】甲寅減田稅畆收二升【本紀】二月辛未輔國將軍吳國內史庾希爲北中郎將徐兗二州刺史鎭下邳龍驤將軍袁眞爲西中郎將監豫司並冀四州軍事豫州刺史鎭汝南【以本紀修】燕呂防攻洛陽夏五月桓溫遣兵救洛陽因請遷都不果行【以通鑑修】

解題曰永和之末溫嘗請都洛矣事旣不行六年之間不知溫之所以植根者何如而復有此議也此心以爲有鴻鵠將至固宜其屢發而不中節也哉事見通鑑

秦王堅親臨太學【以通鑑修】

解題曰按崔鴻十六國春秋堅考學生經義優劣品而第之問難五經博士多不能對謂易博士王寔曰朕一月三臨太學躬親厲奬庶防周孔微言不由朕而墜漢之二武其可追乎寔曰自劉石之擾儒生罕有或存墳籍滅而莫紀經綸學廢奄若秦皇陛下開庠序之美儒教之風化盛隆周垂馨千祀漢之二武焉足論哉自是每月一臨太學【又三月甲子堅臨太學謂博士盧壺曰經籍湮滅追蹤漢初求書之術不可令典謨有闕也可令諸經訓注悉通音義壺對曰諸經音義已備惟周官音義散落經注未有成師太常韋逞母宋氏傳其父業今年八十有六而神爽無虧天其將以此母演發斯文使不墜於地堅大悅起堂於逞家使書生百二十人隔紗幃而受業】

冬十二月戊午朔日有食之【以本紀修】庾希退屯山陽袁眞退屯壽陽【以本紀修】

晉哀皇帝興寧元年【涼張天錫一年代髙祖皇帝建國二十六年燕幽皇帝建熙四年秦昭宣皇帝甘露五年】春二月攺元【以本紀修】夏四月燕陷滎陽【以本紀修】五月加桓溫大司馬都督中外諸軍錄尙書事假黃鉞袁眞都督司冀並州軍事庾希都督靑州軍事【以本紀修】秋八月有星孛於角亢入天市【以本紀修】閏月涼張天錫弒其主靚而自立【以呂祖謙標目修】九月桓溫帥師北伐【以本紀修】冬十一月汝南太守朱斌襲許昌克之【以本紀修】

甲子晉哀皇帝興寧二年【涼張天錫二年代髙祖皇帝建國二十七年燕幽皇帝建熙五年秦昭宣皇帝甘露六年】春三月庚戌朔大閱戶口令所在土斷【以本紀修】辛未帝不豫皇太后復臨朝【以本紀修】夏四月燕陷許昌汝南陳郡【以呂祖謙標目修】

解題曰慕容恪將取洛陽先遣人招納土民逺近諸塢皆歸之通鑑綱目旣書燕陷許昌汝南陳郡又書燕陷河南諸城似爲重復事見通鑑

五月戊辰以王述爲尙書令衞將軍徵桓溫爲揚州牧秋八月溫城赭圻而居之【以本紀修】秦殺故秦王生之弟汝南公騰【以通鑑修】

解題曰生以弒死故騰繆栁雙庾武等皆囂然有欲叛之心猛教堅以殺人爲事所謂民不見徳惟戮是聞亦弗思之甚矣事見通鑑

九月秦詔非命士不得乘車馬工商皂不得服金銀錦綉【以載紀修】

解題曰此王景略之政也

晉哀皇帝興寧三年【涼張天錫三年代髙祖皇帝建國二十八年燕幽皇帝建熙六年秦宣昭皇帝建元元年】春正月庚申皇后王氏崩【以本紀修】桓溫鎭姑孰三月右將軍桓豁監荊州揚州義城雍州京兆軍事荊州刺史桓沖監江州荊州二郡豫州四郡軍事南中郎將江州刺史【以本紀通鑑目錄修】丙申帝崩於西堂丁酉瑯邪王奕卽皇帝位【以本紀修】秦攺元【以呂祖謙標目修】

解題曰宋庠紀年通譜建元本漢武帝劉聰晉康帝年號

三月燕太原王恪吳王垂陷洛陽將軍沈勁死之垂都督荊揚等州軍事鎭魯陽【以本紀通鑑修】

解題曰按地理誌南陽國有魯陽縣顏師古謂淮南子云魯陽公與韓戰日反三舎者也唐爲汝州魯山縣

壬申葬哀皇帝於安平陵【以本紀修】夏六月戊子鎭西將軍建城襄公周撫卒以其子犍爲太守楚爲益州刺史【以通鑑修】秋七月壬子立妃庾氏爲皇后【以通鑑修】冬十月秦淮南公幼反伏誅【以通鑑修】司馬反十一月乙卯圍成都桓溫遣江夏相朱序救之【以本紀修】

晉海西公太和元年【涼張天錫四年代髙祖皇帝建國二十九年燕幽皇帝建熙六年秦宣昭皇帝建元二年】春二月己丑以張天錫爲大將軍西平郡公【以本紀修】丙申以輔國將軍宣城內史桓祕監梁益州軍事【以本紀修】夏五月皇后庾氏崩【以本紀修】朱序周楚擊司馬斬之【以通鑑修】秋七月秦冦荊州【以本紀修】冬十月司徒會稽王昱爲丞相錄尙書事加殊禮【以通鑑修】涼張天錫告絕於秦【以通鑑修】燕陷兗州數郡【以本紀修】是歲攺元【以本紀修】

解題曰晉紀不書攺元通鑑因之宋庠紀年通譜太和本魏明帝石勒李勢年號

晉海西公太和二年【涼張天錫五年代髙祖皇帝建國三十年燕幽皇帝建熙七年秦昭宣皇帝建元三年】春正月庾希有罪出走【以紀傳修】夏四月涼張天錫攻叛將李儼於抱罕秦將軍王猛等敗之取抱罕【以呂祖謙標目修】五月燕太原桓王恪卒【以載記修】

解題曰按載記範亨燕書恪臨終暐親臨問以後事恪曰臣聞報恩莫大薦士版築猶可而況國之懿藩吳王文武兼才管蕭之亞陛下若任之以政國其少安不然臣恐二冦必有闚之計言終而死余見通鑑昔史鰍以不能進蘧伯玉而退彌子瑕故有身後之諫彼疎逺之臣誠有不能盡如其意者矣恪以叔父之尊居受遺之任非鰍比也知慕容評之庸瑣則當退之而援垂以同任國事顧乃每事推評未嘗專訣逮臨絕然後惓惓以垂爲言垂不用而燕亡矣吾恐恪之目終不得瞑於地下也余見通鑑

冬十月秦並州牧晉公栁秦州刺史趙公雙洛州刺史魏公庾雍州刺史燕公武反秦遣兵討之【以呂祖謙標目修】解題曰按地理誌苻堅姚興赫連勃勃並州並徙置河東

晉海西公太和三年【涼張天錫六年代髙祖皇帝建國三十一年燕幽皇帝建熙八年秦昭宣皇帝建元四年】春二月秦魏公庾以陜城降燕請兵應接不納【以呂祖謙標目修】

解題曰燕用慕容評自無久存之理然亦可謂失機矣事見通鑑【陜城在今陜州平陸縣】

三月丁巳朔日有食之【以本紀修】秋七月秦誅趙公雙燕公武九月誅晉公栁【以呂祖謙標目修】燕尙書僕射悅綰出防戶【以呂祖謙標目修】冬十二月秦誅魏公庾【以通鑑修】加桓溫殊禮【以通鑑修】是歲以仇池公楊世爲秦州刺史【通鑑】

晉海西公太和四年【涼張天錫七年代髙祖皇帝建國三十二年燕幽皇帝建熙九年秦宣昭皇帝建元五年】春三月桓溫領徐兗二州刺史夏四月溫帥舟師伐燕六月敗其大都督慕容厲於黃墟燕求救於秦秋七月溫至枋頭燕主暐謀奔和龍吳王垂止之八月秦遣將軍茍池等救燕九月丙申溫陸道奔還燕大都督吳王垂大破之於襄邑秦師又破之於譙冬十月溫還歸罪於袁眞而廢之眞以壽春降燕【以紀傳修】解題曰按列傳載記範亨燕書溫率弟南中郎衝西中郎袁眞步騎五萬北伐郤超諫以道逺汴水又淺運道不通溫不従軍次胡陸【胡陸今單州魚臺縣水經注胡陸漢章帝更名胡陵泗水東經胡陸東城南範】攻慕容暐將慕容忠獲之進次金鄕【今濟州縣】時亢旱水道不通乃鑿鉅野三百餘里以通舟運【今濟州鉅野縣有大野澤東平府頁城縣及濟州任城縣有桓公中都縣有桓水卽溫所鑿之地也】自淸水入河【毛穆之傳使穆之監鑿鉅野百餘里引汶會於濟川按水經汶水出泰山萊蕪縣西南流至壽張縣北至安民亭入濟濟水出東垣縣至溫縣西北當鞏縣北入於河東至北礫磎南東出過滎陽北東北過壽張汶水従東北來注之淸水出河內修武縣之北黑山東過汲縣北又東入於河注桓溫以太和四年率眾北入掘渠通濟至義熙十三年劉武帝又廣其功謂之桓公瀆】超又進防於溫曰淸水入河無通運理若冦不戰運道又難因資無所實爲深慮盛夏悉力徑造鄴城彼服公威略必望陣而走退還幽朔矣若能決戰則呼吸可定設欲城鄴難爲功力百姓布野盡爲官有易水以南必交臂請命但恐此計輕決明公必務其持重耳若此計不従便當頓兵河濟控引糧運令資儲充備足及來夏𨿽如賖遲終亦濟克若舎此二防而連軍西進不速決退必愆乏賊因此勢日月相引僶俛秋冬船道澁滯且北土早寒三軍裘褐者少恐不可以渉冬此大限閡非惟無食而已溫不従【宋文帝之遣劉彥之伐魏也魏崔浩答魏主曰始謂義隆軍來當上屯河中兩道北上東道向冀州西道衝鄴如此則陛下當自討之不得徐行今則不然東列兵徑二千里一處不過數千形分勢弱以此觀之此不過欲因何自守無北度意也其說大槪與郤超相類】燕遣其將慕容厲與溫戰於黃墟【水經注黃水上承鉅野諸陂東流又鉅野薛訓渚歷薛材前分爲二水一東注黃水一西北入濟皇覽曰鉅野縣有肩髀重聚大小與闕冡等】大敗單馬奔還髙平【今濟州鉅野縣】太守徐翻以郡歸順前鋒人朱序又破暐將傅顏於林渚【疑卽薛訓渚】七月溫次武陽陽平人孫元舉眾反遂至枋頭【燕書將軍李述石氏舊將溫恃爲鄕道招懷趙魏東武陽陽平陽平郡今屬大名開徳東平府博濟二州】暐懼謀奔和龍【和龍卽黃龍府】慕容垂曰臣請擊之若戰不防走未晚也乃以垂爲使持節南討大都督慕容徳爲徵南將軍率眾五萬距溫使散騎侍郎樂嵩乞師於苻堅堅遣將軍茍池率眾二萬出洛陽師於潁川燕行臺封孚問行臺左丞申曰溫眾彊士整乘流直進而大軍徒逡巡髙岸風馬不交無克殄之理君謂將如何曰溫𨿽似能有爲然終於破敗不能成功方今晉室衰弱勢在彊家袁桓王謝俱執兵權溫之得志彼所不願必將乖阻以敗其事而溫虐而恃眾拙於知變大眾深入值可乘之會反更逍遙不出赴利欲望持久坐致廣勝若糧廩愆懸情見力屈不戰而敗此左車所謂二將之頭必懸麾下者也始溫遣袁眞伐譙梁開石門以通運眞討譙梁平之而不能開石門慕容徳屯石門【水經注睢陽蟸臺宋世牢虎所在袁眞開石門鮮卑堅戍此臺眞頓兵堅城之下不果而還】豫州刺史李邽率州兵五千斷溫餽運【燕書蘭臺治書侍禦劉當領五千騎屯石門斷溫運道】溫頻戰不利糧運復絕【燕書溫及義河斬其大都督李述溫大震不敢上岸】及聞堅師之至九月乃焚舟步退自東燕【滑州胙城縣】出倉垣經陳畱鑿井而飲行七百餘里徳勁騎四千先溫至襄邑東【拱州襄邑縣】伏於澗中與垂前後夾擊王師大敗死者二萬餘人茍池邀擊於譙溫眾又敗死者萬計溫甚恥之歸罪於眞表廢爲庶人眞怨溫誣已據壽陽以自固潛通苻堅慕容暐余見通鑑

燕吳王垂奔秦王猛請殺之秦主堅不従【以呂祖謙標目修】解題曰劉備奔曹操或勸操殺之郭嘉曰備有英雄名以窮歸已而害之則智士將日疑公誰與定天下乎操曰君得之矣王猛之教苻堅其識在嘉之下矣事見通鑑

十一月秦遣王猛等伐燕十二月攻洛陽【以載記修】

解題曰呂祖謙曰王猛之於慕容垂長孫無忌之於吳王恪若此者自以爲有意於忠國而不知非所以爲忠也事見通鑑

桓溫鎭廣陵【以呂祖謙標目修】

晉海西公太和五年【涼張天錫八年代髙祖皇帝建國三十三年燕幽皇帝建熙十年秦昭宣皇帝建元六年】春正月秦取燕洛陽而還【以呂祖謙標目修】二月癸酉袁眞死子瑾代領其眾夏四月燕秦遣兵助之【以通鑑修】秦王猛復代燕【以呂祖謙標目修】秋七月癸酉朔日有食之【以本紀修】八月秦克燕壺關【以通鑑修】桓溫敗袁瑾圍壽陽【以紀傳修】九月辛巳秦入燕晉陽【以通鑑修】冬十月甲子秦王猛大破燕太傅上庸王評於潞川丁卯圍鄴十一月秦王堅赴鄴戊寅克之燕主暐奔龍城追獲之猛爲車騎大將軍都督關東六州軍事鎭鄴十二月遷暐及鮮卑四萬戶於長安封暐爲新興侯【以呂祖謙標目修】

解題曰潞川今潞州潞城縣水經注縣北對故壁臺【元和郡縣誌漳水一名潞水闡駰曰在縣北爲冀州浸】朱熹曰堅之遣王猛也嘗欲親督繼發猛謂臣仗威靈不煩鑾輿及鄴之圍倐然而至蓋恐其功大亟欲分之耳器量亦小矣他時急欲亡晉以紹正統掃境而出一敗塗地亦急躁之過也【韓淲曰五胡中惟堅不易及觀其赴王猛伐燕之軍殆有漢祖奪韓信軍之風惟猛亦能自防遂潛入安陽謁堅堅責其臨敵而棄軍猛卽以亞夫求名自解反責其主忌灞上之言而自出將君臣之智蓋相上下也至下燕之後下詔大赦責躬自反气象尢不可及】事見通鑑燕自慕容廆始徙河之靑山及皝由棘城而遷龍城至雋遷薊遷鄴始據有中土恪死逾年而晉伐之又逾年而秦滅之何其興之難而亡之速也一國以一人存以一人亡有以哉按載記始廆以武帝太康六年稱公至暐四世以太和五年滅通廆皝凡八十五年【宋庠紀年通譜慕容氏僣號十二年通廆皝八十六年】

是歲楊世卒子纂立始與秦絕【以通鑑修】

大事記續編卷三十

欽定四庫全書

大事記續編卷三十一

明王禕撰

晉太宗簡文帝咸安元年【代髙祖皇帝建國三十四年涼張天錫九年秦宣昭皇帝建元七年】春正月秦援袁瑾桓溫遣兵大破之丁亥防壽春瑾伏誅【以夲紀通鑑修】秦徙闗東豪傑及雜夷十五萬戶於闗中【以呂祖謙標目修】二月秦復置雍州以長樂公丕爲雍州刺史【以呂祖謙標目修】

解題曰按地理誌苻健都長安於雍州置司校尉以豫州刺史鎭許昌秦州刺史鎭上邽荊州刺史鎭豊陽【商州縣】洛州刺史鎭宜陽並州刺史鎭蒲阪苻堅分司爲雍州分京兆爲咸陽郡洛州刺史鎭陜城防燕之後分幽州置平州鎭龍城幽州刺史鎭薊城河州刺史鎭枹罕並州刺史鎭晉陽豫州刺史鎭倉垣雍州刺史鎭蒲阪於是移洛州居豊陽以許昌置東豫州以荊州刺史鎭防陽徐州刺史鎭彭城及姚興克洛陽以並兾二州牧鎭蒲阪豫州牧鎭洛陽兗州刺史鎭倉垣分司領北五郡置雍州刺史鎭安定

三月冠軍將軍建城公周楚卒【以夲紀修】秦伐仇池夏四月降之【以夲紀通鑑修】涼張天錫稱藩於秦【以通鑑修】冬十一月丁未桓溫入建康廢帝爲東海王己酉立防稽王昱爲皇帝攺元庚戌尊皇太后爲崇徳太后癸丑殺東海王二子乙夘廢徙武陵王晞族誅著作郎殷防太宰長史庾倩等辛酉還姑孰十二月庚寅降東海王爲海西公【以本紀通鑑呂祖謙標目修】是嵗鮮卑乞伏司繁降秦【以呂祖謙標目修】

晉太宗簡文帝咸安二年【涼張天錫十年代髙祖皇帝建國三十五年秦宣昭皇帝建元八年】夏四月徙海西公於吳縣【以呂祖謙標目修】六月秦王猛爲丞相司校尉陽平公融都督闗東六州軍事兾州牧【以通鑑修】庾希舉兵入京口秋七月伏誅【以夲紀修】帝不豫己未立子防稽王昌明爲皇太子道子爲瑯邪王遺詔桓溫依周公居攝故事侍中王坦之攺令依諸葛亮王導故事【通鑑】

觧題曰帝不豫詔溫入一夜頻有四詔溫上防曰盛衰常理過偹無害故漢髙枕疾呂后問相孝武不豫霍光啟嗣嗚噎以問身後蓋所存者大也今皇子幼穉而朝賢時譽惟謝安王坦之才識智能皆簡在聖鑑內輔幼君外禦彊防實羣情之大懼然理盡於此陛下便宜崇授使臣下知所寄而安等奉命陳力公私爲宜至如臣溫位兼將相如陛下垂布衣之顧但朽邁疾病懼不支久無所復堪托以後事防未及奏而帝崩余見通鑑

帝崩太子昌明卽皇帝位崇徳太后復令溫居攝尙書僕射王彪之封還之【以通鑑修】八月秦加王猛都督中外軍事【以呂祖謙標目修】冬十月丁夘簡文帝於髙平陵廟號太宗【以夲紀修】是嵗秦防仇池【以夲紀修】

晉烈宗孝武皇帝寧康元年【涼張天錫十一年代髙祖皇帝建國三十六年秦宣昭皇帝建元九年】春正月己亥朔攺元【以夲紀修】二月桓溫來朝三月甲午還姑孰夏溫求九錫吏部尙書謝安王坦之遲之秋七月己亥南郡宣武公桓溫薨以少子爲嗣觧題曰張栻曰使溫不死必受九錫旣受九錫必稱兵向闕謝安當此時惟當以忠義率人與之一戰恐有可勝之理耳事見通鑑

庚戌以南中郎將江州刺史桓沖爲中軍將軍都督揚豫江州軍事揚豫二州刺史桓豁爲徵西將軍督荊揚雍交廣州軍事竟陵太守桓石秀爲寕逺將軍江州刺史【以通鑑紀傳修】八月崇徳太后復臨朝【以防祖謙標目修】梁州刺史楊亮遣兵襲仇池秦將楊安定敗走之【以呂祖謙標目修】九月丙申王彪之爲尙書令謝安爲尙書僕射共掌朝政【以呂祖謙標目修】冬十月秦防漢中十一月防梓潼梁益二州刺史周仲孫奔南中【以通鑑修】丹揚尹王坦之爲中書令【以列傳修】是嵗彗星出箕尾經太防掃東井【以載記修】

甲戌晉烈宗孝武皇帝寜康二年【涼張天錫十二年代髙祖皇帝建國三十七年秦宣昭皇帝建元十年】春二月癸丑王坦之爲北中郎將都督徐兗靑州軍事徐兗二州刺史【以紀傳修】三月彗星見【以夲紀修】夏五月蜀人張育等起兵圍成都秋七月秦攻防之【以夲紀修】八月以擇後權停婚姻【以夲紀修】

晉烈宗孝武皇帝寕康三年【涼張天十三年代髙祖皇帝建國三十八年秦宣昭皇帝建元十一年】夏五月藍田獻侯王坦之卒甲寅桓沖爲鎭北將軍都督徐豫兗靑揚州軍事徐州刺史謝安領揚州刺史【以夲紀修】秋七月秦淸河武侯王猛卒臨終告其主堅晉𨿽僻處江南正朔相承願勿以爲圖鮮卑西羗宜漸除之【以載紀修】

觧題曰蘇轍曰堅滅慕容姚襄及二姓之子弟錄其才能而官使之布滿中外若以世俗言之則以漸除之如猛之計得矣若以帝王之事言之則堅之意未必過也大雅之稱文王曰殷之孫子其麗不億上帝旣命侯於周服侯服於周天命靡常殷士膚敏祼將於京厥作祼將常服黼哻文王用人其廣如此而堅何尢焉徳𨿽不若文王而竊慕焉顧其所以處之何如耳周公成王之際殷之遺孽猶與管蔡間周之隙曰予復反鄙我周邦故周公克殷攺封微子於宋而遷其頑民於洛保釐東郊作多士而撫寕之所以慮其變者至矣至君陳畢公皆疊居成周而董帥之故康王之命畢公曰周公毖殷頑民遷於洛邑宻邇王室式化厥訓旣歷三紀世變風移四方無虞予一人以寕然猶曰邦之安危惟玆殷士由此觀之文王之用殷人豈茍然而已哉今堅蓄飬豺虎於其腹心而貪心務勝不顧其後宜其斃於萇垂也使堅信猛之策南結鄰好保境息民𨿽百萇垂安能動之文王𨿽未可覬然亦非猛之所能及矣事見通鑑

八月癸巳立皇后王氏【以夲紀修】冬十月癸酉朔日有食之【以夲紀修】秦置聼訟觀禁老荘圖防之學【以通鑑修】

晉烈宗孝武皇帝太元元年【涼張天錫十四年代髙祖皇帝建國三十九年秦宣昭皇帝建元十二年】春正月壬寅朔帝加元服皇太后歸政甲辰攺元【以夲紀修】

觧題曰宋庠紀年通譜太元夲孫權年號

桓沖爲車騎將軍都督豫江州之六郡軍事鎭姑孰乙卯加謝安中書監錄尙書事【以夲紀通鑑修】夏五月秦伐涼【以列傳修】九月除度田收租之制公王以下口稅米三斛蠲在役之身【夲紀】

觧題曰朱黼曰因等級而授之田因田而爲之賦古法也自阡陌之開田無定賦民無定田履畆而受稅者尙爲良法晉自穆宗始自王公以下口稅三石不復以畆計而授田之法無聞豈良法乎今孝武以酒禁病民特除去之更於民稅增米二石亦豈良法乎夫民可以無酒不可以無食古之所以禁酒者以其縻穀米以害民食今欲去酤之而重賦以病民是使民食愈艱國賦愈重也後世聚斂之臣不顧賦稅之增並復酤之法是三倍而取之民也忍言之哉事見通鑑

秋八月秦敗涼兵甲午降張天錫【以通鑑修】

觧題曰自軌爲涼州至天錫九世七十六年

冬十月秦伐代【以呂祖謙標目修】十一月代禦秦兵大敗十二月代王什翼犍爲其子實君所弒秦分其國爲二部以屬匈奴劉庫仁劉衛辰什翼犍之孫珪依於庫仁【以呂祖謙標目修】是嵗乞伏司繁卒子國仁立【通鑑】

晉烈宗孝武皇帝太元二年【秦宣昭皇帝建元十三年】春秦大修舟艦【以通鑑修】秋七月加謝安都督揚豫徐兗靑州軍事【以列傳修】八月徵西大將軍桓豁卒冬十月桓沖都督江荊等七州軍事荊州刺史鎭上明徵西司馬謝爲兗州刺史監江北軍事【以夲紀通鑑修】

觧題曰上明在今江陵府松滋縣西五里

壬寅王彪之卒【以夲紀修】

晉烈宗孝武皇帝太元三年【秦宣昭皇帝建元十四年】春二月乙巳作新宮【以夲紀修】秦王堅遣長樂公丕等四道攻防陽夏四月圍之【以通鑑修】秋七月新宮成【以夲紀修】

觧題曰按建康實錄內外殿宇大小三千五百間

秦攻盱眙八月攻彭城魏興【以呂祖謙標目修】冬十月秦豫州刺史北海公重謀反執而赦之【以通鑑修】

晉烈宗孝武皇帝太元四年【秦宣昭皇帝建元十五年】春二月秦防防陽執南中郎將梁州刺史朱序【以夲紀修】秦防彭城【以呂祖謙標目修】三月壬戌詔疆場多虞事從儉約廩俸減半【以夲紀修】夏四月戊申秦防魏興【以呂祖謙標目修】五月乙丑秦防盱眙【以夲紀修】秦圍三阿徵虜將軍謝敗走之六月大破秦師於君川加徐州刺史【以通鑑修】

觧題曰按列傳載記十六國春秋三年秋七月堅遣後將軍俱難後禁毛盛陵江邵保等步騎七萬防淮陽盱眙八月楊武彭超防彭城攻將軍戴將軍毛虎生帥眾五萬距之與難等相持於淮南四年兗州刺史謝率東莞太守髙衡後軍將軍何謙次於泗汭將救彭城超置輜重於畱城【在徐州沛縣東南二十五里】揚聲遣謙等向畱城超引軍赴之率眾奔於先是兗州治中徐褒言於超曰吳人用兵陸戰不如中國而善於舟艥若溯淮而上從泗口分軍南救淮陰北救戴則邵保孤危彭城守固江淮之間陸路數百水道迂回幾將一千又下邳南北水淺岸狹可宻遣步騎三萬陳兵要之彼旣無援彭城孤弱今以七萬之眾坐守一城甲士思奮且此行也非取彭城而已將欲還淸江浦事之濟否在此役也宜展將士之力與邵保勢相交超不從故何謙等得觧圍遁超畱徐褒守彭城復防盱眙俱難旣克淮陰畱邵保戍之進師而南四月右將軍毛當與彊弩王顯率眾二萬自防陽會攻淮南五月超防盱眙獲髙宻內史毛璪之圍幽州刺史田洛於三阿山陽志在寶應府黃莆之南白馬湖之東今寶應東北十里有三阿村京都大震臨江列戍詔徵虜將軍謝石率水軍次塗中右衛將軍毛安之防擊將軍王曇之次堂邑謝自廣陵救三阿毛當毛盛馳襲安之軍人驚散何謙觧田洛圍率眾三萬次於白馬塘【在寶應北十五里】俱難遣其將都顏逆戰於塘西大敗之斬顏進兵與難超戰超等又敗退保盱眙進次石梁【通典屬揚州天長縣】六月戊子洛率眾五萬攻盱眙難超出戰復敗退屯淮陰遣何謙率舟師乘潮而上夜焚淮橋又與難等合戰斬邵保超難引退率謙洛追之戰於君川【載記作君山卽君山之川也】復大破之參軍劉牢之攻破浮航白船督防諸葛侃單父令李都又破其運艦難等北走僅以身免難歸罪超斬其司馬栁渾堅大怒檻車徴超下獄超自殺難免爲庶人以毛當爲徐州刺史鎭彭城毛盛爲兗州刺史鎭胡陸王顯爲揚州刺史戍下邳賞堂邑之功詔殿中將軍慰勞進號冠軍加領徐州刺史還廣陵世多謂謝淮淝之戰出於幸勝是不然彭超俱難席累勝之鋒蹂踐三阿如入無人之境起而麾之追亡逐北所失不旋踵而復間歳遂有淮淝之功非善用兵而能爾乎是故未可以輕議也余見通鑑

冬閏十二月己酉朔日有食之【以天文志宋書五行志修】是嵗秦大饑【以通鑑修】

晉烈宗孝武帝太元五年【秦宣昭皇帝建元十六年】春三月秦幽州刺史唐公洛鎭北大將軍北海公重反夏四月秦討之五月斬重擒洛【以呂祖謙標目修】司徒謝安爲衛將軍與桓沖並加開府儀同三司【以通鑑修】

觧題曰秦兵攻防陽桓沖擁眾七萬於上明憚其彊而不敢進及防陽防上防送莭觧職朝廷免其罰已云幸矣而又可賞乎謝安鎭廟堂諸鎭相繼防沒今僅能復一盱眙亦非受賞之時也事見通鑑

六月秦平陽公融爲中書監都督中外諸軍錄尙書事尙書令長樂公丕都督闗東軍事兾州牧【以呂祖謙標目修】秋七月秦徙諸氐十五萬戶於方鎭【以呂祖謙標目修】九月癸未皇后王氏崩【以夲紀修】是嵗立國學【以宋書劉傳修】

觧題曰按宋書臧燾傳太元中衛將軍謝安始立國學徐兗二州刺史謝舉燾爲明教安以今年爲衛將軍而以往年爲徐兗州刺史故載於此

晉烈宗孝武皇帝太元六年【秦世祖宣昭皇帝建元十七年】春正月立精舍於內殿以奉佛【以本紀修】二月東夷西域六十二國入貢於秦【以通鑑修】夏六月庚子朔日有食之【以本紀修】冬十一月秦防竟陵桓沖遣兵拒之十二月大破之【以呂祖謙標目修】晉烈宗孝武皇帝太元七年【秦宣昭皇帝建元十八年】秋八月秦以諌議大夫裴元略爲巴西梓潼太守具舟師【以通鑑修】九月秦遣將軍呂光伐西域【以呂祖謙標目修】冬十月秦王堅議入防太子宏陽平公融僕射權翼太子衛率石越諌獨京兆尹慕容垂兗州刺史姚萇勸之【以載記修】

觧題曰按十六國春秋苻堅伐晉徴乞伏國仁前將軍領先鋒騎旣而叔父步頽叛於隴西堅遣仁討之步頽迎仁於路仁置酒髙會攘大言曰苻氏往因趙石之亂遂妄竊名號窮兵極武跨僣八州疆宇旣寕宜綏之以徳方虛廣威聲勤心逺略搔動生民疲獘中國違天怒民將何以濟且物極則虧禍盈則覆者天之道也以吾量之是役也難以免矣當與諸君成一方之業事見通鑑觀國仁與其叔大言欲成一方之業則慕容垂姚萇之所以勸堅南伐其情可知矣

是嵗秦大熟【以通鑑修】

大事記續編卷三十一﹤史部﹐編年類﹐大事記續編﹥

欽定四庫全書

大事記續編卷三十二

明王禕撰

晉烈宗孝武皇帝太元八年【秦宣昭皇帝建元十九年】夏五月桓沖伐秦攻防陽遣將軍楊亮伐蜀取秦五域六月秦兵救之

觧題曰明年於是亮再岀師矣

秋七月加衝江州刺史【以通鑑修】八月秦王堅大舉入防以陽平公融慕容垂等爲前鋒詔尙書僕射謝石爲徵討大都督冠軍將軍謝爲前鋒都督以拒之桓沖遣兵入援謝安卻之【以夲紀通鑑修】九月司徒瑯邪王道子錄尙書六條事【以夲紀修】冬十月癸酉秦陽平公融防壽陽秦主堅輕騎就之十一月謝遣廣相劉牢之擊斬秦衛將軍梁成於洛澗等遂殺融於肥水秦兵大敗時慕容垂所將獨全堅單騎赴之至澠池遣垂安集闗東【以通鑑目錄呂祖謙標目修】

觧題曰按列傳載記堅東西萬里水陸齊進運漕萬艘自河入石門逹於汝頴融等攻防壽春執平虜將軍徐元喜安丰太守王先慕容重攻防鄖城【杜預江夏雲杜縣東南有鄖城雲杜今應城縣也】謝使胡彬劉牢之距之師次硤石【元和郡縣誌云在下蔡西南六十里淮經中過對岸山上築二城防津要西岸屬下蔡東岸屬壽春】不敢進衛將軍梁成等率眾五萬屯於洛澗【水經洛澗北歷秦墟下注淮謂之洛口寰宇記洛水自濠州定逺縣西入與壽春縣洛水口中流分界至新城村入淮】以遏東軍頻敗王師謝石謝等去洛澗二十五里憚成不進胡彬爲融所逼糧盡詐揚沙以示融軍潛遣使告石等曰今賊盛糧盡恐不見大軍融軍人獲之馳使白堅曰賊少易俘但懼其越逸宜速進軍堅大恱恐石等遁捨大軍於項城以輕騎八千兼道赴之初諺曰堅不出項羣臣勸堅停項爲六軍聲鎭不從令軍人曰敢言吾至壽春者防舌故石等弗知【崔鳴曰融固言不可而使之其有不敗乎堅若不度項𨿽前師覆敗大軍可以無土崩堅所以率爾濟淮顚沛而反融之罪也】堅遣尙書朱序說石等以眾盛欲脇而降之序謂石曰若堅百萬悉到莫可與敵及其未集擊之可以得志聞堅在壽春而懼謀不戰以疲之謝琰勸從序言許之遣牢之率參軍劉襲諸葛永等直進渡水臨陣斬成及其弟云分兵防其歸津賊步騎崩潰爭赴淮水殺獲萬餘人盡收其噐械石等水陸繼進堅與苻融登城而望王師見部陣齊整將士精鋭又北望八公山上【在安丰壽春縣西四里】艸木皆類人形顧謂融曰此亦勍敵也何謂小乎憮然有懼色時張蠔敗謝石於肥南琰勒卒數萬陣以待之蠔乃退列陣逼淝水【按四凟編淝水有二其源出南岸安豊軍者曰東淝河出北岸亳州蒙城縣者曰西淝河西淝水出縣西北藪澤入淮之處與風火灘相近東淝水出廬州雞鳴山入淮之處距花靨鎭相近詳見齊永元二年淝口觧題】師不得渡遣使謂融曰君懸軍深入置陣逼水此持久之計豈欲戰者乎若小退師令將士得周旋僕與君緩轡而觀之不亦美乎堅眾皆曰宜阻肥水莫令得上我眾彼寡勢必萬全堅曰但卻軍令得過而我以鐡騎數十萬向水逼而殺之融亦以爲然遂麾使卻陣軍遂奔退制之不可止與謝琰桓伊等以精鋭八千渡水融馳騎略陣馬倒被殺軍遂大敗【姚防攻洛陽桓溫至伊水防撤圍拒之遣使謂之曰承親帥王師以來今奉身歸命願敕三軍小卻當拜防路左溫曰欲來者便前相見在近何煩使人防拒水而戰溫結陣而前防眾大敗之請於融卽防之請於溫者也使堅如溫之所以待防則之防不得施矣毋已則卻軍以致師及其未濟而擊之歟固以是俟矣兵故無常勢也】王師乘勝追擊至於靑岡【在安豊軍壽春縣西十三里】死者相枕堅爲流矢所中單騎宵遁徵虜司馬毛璩與田次之共躡堅至中陽不及而歸聞風聲鶴唳皆以爲王師已至艸行露宿重以饑凍死者十七八餘見通鑑張栻曰淮淝一戰夷夏離合之大機也苻氏初假晉名字以立國及其馘姚防墟慕容防涼防代且取蜀於晉矣然堅𨿽操把握之權而無堅凝之策事特可慮耳王猛垂絕拳拳願勿圖晉而深以鮮卑西羗爲憂蓋知其機之所在矣而堅莫之知也伐晉之役通國皆諌惟慕容垂姚萇勸其行及秦眾皆敗惟垂三萬人獨全是果何心哉未幾而卽叛去姚萇效之而乞伏呂光亦皆紛然四起獨惜晉之君相旣相猜疑而規恢之功迄不可覬秦分爲三燕分爲二涼分爲四披披借借五十餘年而後略定皆自淮淝之役始也

十二月開酒禁增民稅米口五石【以通鑑修】秦將軍乞伏國仁反於隴西【以呂祖謙標目修】前句町王翟斌舉兵於河南秦長樂公丕遣慕容垂討之垂叛【以夲紀修】時帝疏忌謝安【以呂祖謙標目修】

晉烈宗孝武皇帝太元九年【秦宣昭皇帝建元二十年燕成武皇帝慕容垂燕元元年西燕帝慕容燕興元年後秦武昭皇帝姚萇白雀元年】春正月慕容垂至洛陽翟斌降之垂自稱燕王攺元庚戌圍長樂公丕於鄴【以通鑑修】

觧題曰王容曰燕載記杜延業晉春秋宋庠記年通譜皆曰燕元元年通鑑闕元字

將軍劉牢之克秦譙城【以夲紀修】桓沖遣兵克秦新城魏興上庸【以夲紀修】二月辛巳豊城宣穆公桓沖卒振武將軍梁郡太守桓石明爲西中郎將荊州刺史冠軍將軍河東太守桓石防爲衛州刺史西中郎將豫州刺史桓伊都督江荊豫州軍事江州刺史【以呂祖謙標目修】

觧題曰按世說新語桓車騎在上明政獵東信至傳淮上大防語左右云羣謝年少大破賊因發病薨余見通鑑呂祖謙曰衝憂晉室之危而謂吾其左袵乃事理之當然初不足爲過淝水之防衝於此喜而不寐可也尙何慚恥之有衝之所以慚恥者不過自咎其言之不中耳然推是心而充之則其害事甚矣楊國忠之於祿山是已此誠可爲深戒使衝之言果驗吾意其未必能死也

三月謝安爲太保【以夲紀修】

觧題曰按桓伊傳安壻王國寶專利無檢行安抑制之及孝武末年嗜酒好內而會稽王道子昏醟【音詠】尢甚惟狎暱謟邪於是國寶防諛之計稍行於主相之間而好利險詖之徒以安功名盛極而構防之嫌隙遂成帝召伊飲防安侍坐帝命伊吹笛伊卽吹爲一弄請以箏歌乃撫箏而歌怨詩曰爲君旣不易爲臣良獨難忠信事不乃有見疑患周旦佐文武金縢功不刋推心輔王政二叔反流言聲節慷慨俯仰可觀安泣下霑乃越席而就之捋其須曰使君於此不凡帝甚有愧色余見通鑑

秦北地長史慕容起兵於華陰秦主堅遣將軍符叡姚萇討之平陽太守慕容衝起兵遣將軍竇衝討之夏四月敗秦兵殺叡萇奔渭北自稱秦王攺元竇衝大破衝衝奔攺元【以呂祖謙標目修】

觧題曰按載記萇懼奔於渭北遂如馬牧【在京兆府興平縣東南二十里】西州豪族尹詳趙曜王欽盧牛雙狄廣張干等率五萬餘家咸推萇爲盟主萇將距之天水尹緯說萇曰今百六之數旣臻秦亡之兆已見以將軍威靈命世必能匡濟時艱故豪傑驅馳咸同推仰明公宜降心從議以副羣望不可坐觀沈溺而不拯救之萇乃自稱大將軍大單於萬年秦王稱制行事【寰宇記耀州華原縣西七十五里有姚萇殿】時慕容衝與苻堅相攻眾甚盛萇將西上恐衝遏之遣使通和以子崇爲質於衝進屯北地厲兵積粟以觀時變余見通鑑

五月梁州刺史楊亮伐秦【以通鑑修】燕降信都【以通鑑修】六月癸丑朔崇徳太后崩【以夲紀修】西燕將髙蓋殺慕容立衝爲皇太弟【以呂祖謙標目修】燕防秦常山秋七月克中山【以通鑑修】秦豫州牧平原公暉奔長安桓石民遣兵戍洛陽【以通鑑修】取秦涪城【以通鑑修】

觧題曰明年遂平益州矣

慕容衝敗秦兵據阿房城【以呂祖謙標目修】燕王垂殺翟斌斌兄子眞領其眾【以呂祖謙標目修】秦呂光破玆定西域【以呂祖謙標目修】八月燕觧鄴圍【以呂祖謙標目修】謝安請開拓中原以謝爲前鋒都督伐秦取彭城九月彭城內史劉牢之克鄄城甲午加安大都督揚江等十五州軍事假黃鉞【以紀傳呂祖謙標目修】

觧題曰六月之卒章曰侯誰在矣張仲孝友蓋非張仲則無以成吉甫之功也晉之君相旣自不和則𨿽百日而復河南何益哉事見通鑑

冬十月辛亥朔日有食之【以夲紀修】秦靑州刺史苻朗降【以夲紀修】匈奴劉庫仁將救秦爲其下所殺弟頭眷領其眾【以呂祖謙標目修】謝遣將克黎陽秦長樂公丕來請救【以呂祖謙標目修】兗靑司豫皆平加謝都督徐兗等七州軍事【以呂祖謙標目修】十二月秦殺慕容暐盡誅鮮卑【以呂祖謙標目修】燕復圍鄴謝遣劉牢之救之【以呂祖謙標目修】取秦漢中【以通鑑修】晉烈宗孝武皇帝太元十年【秦帝苻丕太安元年燕成武皇帝燕元二年西燕帝慕容衝更始元年後秦昭皇帝白雀二年西秦乞伏國仁建義元年】春正月西燕慕容衝卽帝位攺元【以呂祖謙標目修】

觧題曰宋庠紀年通譜更始夲劉年號

秦王堅與西燕連戰大破之【以通鑑修】燕取秦薊【以通鑑修】三月秦滎陽郡降【以夲紀修】夏四月劉牢之至鄴燕王垂遁牢之追之大敗秦長樂公丕就食枋頭牢之入鄴尋坐徴還【以呂祖謙標目修】

觧題曰桓溫西至覇上東戰枋頭俱以持重失之其後牢之遂以輕易得之謝安欲乘苻氏傾敗開拓中原但狃劉牢之輕易之得而不思桓溫之所懼也遂以失利燕秦合而溫敗適其隆也晉秦合而牢之敗際其衰也事勢大遼絕矣事見通鑑

瑯邪王道子與謝安有隙壬戌安出鎭廣陵【以呂祖謙標目修】取秦益州【以夲紀修】翟眞屯行唐爲其下所殺其弟成立翟遼奔黎陽【以呂祖謙標目修】五月西燕主衝攻長安秦王堅奔五將山六月衝入長安【以通鑑修】

觧題曰五將山在鳳翔府岐山縣西北

秋七月旱饑【以夲紀修】後秦王萇執秦王堅尋弒之【以呂祖謙標目修】秦太子宏來奔【以通鑑目錄修】秦長樂公丕復入鄴【以通鑑目錄修】癸酉翟成長史執成降燕【以通鑑修】八月謝安還建康【以呂祖謙標目修】丁酉建昌文靖公謝安薨庚子司徒瑯邪王道子領揚州刺史錄尙書都督中外軍事【以紀傳修】秦長樂公丕奔晉陽稱帝攺元燕取鄴【以呂祖謙標目修】

觧題曰王容曰載記宋庠紀年通譜秦攺元皆作太安通鑑作大誤也太安夲晉惠帝年號

匈奴劉弒劉頭眷而自立將殺拓防珪珪奔賀蘭部【以呂祖謙標目修】九月秦呂光還涼州殺刺史梁熈而代之【以通鑑修】乞伏國仁自稱秦河二州牧攺元【以呂祖謙標目修】

觧題曰按載記國仁置武城武陽【今渭州】安固【今蘭州蘭泉縣】武始【今熈州狄道縣】漢陽【今秦陽】天水【今天水縣】略陽【今秦州隴城縣】漒川【漒水卽羗水出隴西羗道東南流】甘松【今松州甘松嶺】匡朋【十六國春秋幹歸常以叱豆渾爲匡朋太守又方輿記綏州延福縣有隋匡州城疑卽匡朋】白馬【今慶陽府安化縣本漢郁郅縣白馬水出北塞水經注洛川南經尉李城東北合馬嶺水號白馬水】苑川【蘭州蘭泉縣水經注苑川水出勇士縣子城之南山東北流又北逕收師苑又有東西二苑城相去七里西城乞佛所都】十二郡築勇士城【今會州會寕縣】以居之餘見通鑑

冬十二月燕都中山【以呂祖謙標目修】

晉烈宗孝武皇帝太元十一年【秦帝苻丕太安二年燕成武皇帝建興元年西燕慕容永中興元年後秦武昭皇帝建初元年西秦乞伏國仁建義二年涼王呂光太安元年秦】

【髙皇帝苻登太初元年魏太祖道武皇帝拓防珪登國元年】春正月戊申拓防珪卽代王位建元【以呂祖謙標目修】

觧題曰宋庠紀年通譜登成也羙國政之成以冠元詩云登是南邦此其義也

燕王垂卽帝位立子寶爲太子【以呂祖謙標目修】翟遼據黎陽【以呂祖謙標目修】二月燕攺元【以呂祖謙標目修】

觧題曰宋庠紀年通譜建興夲劉禪孫亮李雄晉湣帝年號

西燕弒其主衝立其將叚隨爲王攺元【以呂祖謙標目修】代徙都盛樂【呂祖謙標目】三月泰山太守張願降翟遼謝還淮陰【以呂祖謙標目修】

觧題曰石氏之亂殷浩嘗北出許洛矣張遇一以許昌叛則師不能尺寸進苻氏之亂謝嘗經略中原矣張願一據黎陽則逡巡而還淮陰蓋晉之君臣夲無堅凝之志則失色於蜂蠆而奪心於鴻鵠者皆是也欲求中原塊土詎可得哉事見通鑑

西燕僕射慕容恆等殺叚隨立慕容顗爲王而東復見殺立衝之子瑤爲帝攺元尙書慕容永殺之立之子忠稱帝於聞喜攺元建武【以呂祖謙標目修】

觧題曰宋庠紀年通譜忠攺元建武夲漢光武晉惠帝元帝石勒年號【聞喜今解州縣】余見通鑑

夏四月後秦取長安【以呂祖謙標目修】代攺稱魏【呂祖謙標目】後秦王萇卽帝位攺元【以呂祖謙標目修】

觧題曰宋庠紀年通譜建初夲漢章帝李特年號余見通鑑

六月庚寅以前輔國將軍楊亮爲雍州刺史【以夲紀修】桓石民遣將取農【以通鑑修】西燕弒其主忠立太尉慕容永爲河東王稱藩於燕【以呂祖謙標目修】

觧題曰西燕一嵗而易六主亂亦甚矣事見通鑑

秋七月秦狄道長苻登取南安以登爲南安王【以呂祖謙標目修】劉顯迎故代王什翼犍之子窟咄以逼魏魏王珪北奔請救於燕【以呂祖謙標目修】冬十月呂光攺元【以呂祖謙標目修】秦主丕攻燕王永大敗於防陵丕奔東垣將軍馮該斬之永據長子稱帝攺元【以呂祖謙標目修】

觧題曰防陵今平陽會縣長子隆徳府長子縣

甲申海西公薨【以呂祖謙標目修】燕魏破拓防窟咄窟咄走死【以通鑑修】十一月秦南安王稱帝攺元【以呂祖謙標目修】

觧題曰宋庠紀年通譜太初夲漢武帝年號事見通鑑

十二月呂光自稱涼州牧酒泉公【以通鑑修】

晉烈宗孝武皇帝太元十二年【燕成武皇帝建興二年西燕帝慕容永中興二年後秦武昭皇帝建初二年西秦乞伏國仁建義三年涼王呂光太安二年魏太祖道武皇帝登國二年秦髙皇帝太初二年】春正月乙巳以謝爲會稽內史龍驤將軍豫州刺史朱序爲靑兗二州刺史鎭淮陰【以紀傳修】燕師濟河【以通鑑修】二月燕大破張願於甕口靑兗徐州縣多降之【以呂祖謙標目修】

觧題曰甕口在濟南府禹城縣

三月秦以乞伏國仁爲苑川王【以通鑑修】秋七月燕魏防劉顯【以呂祖謙標目修】八月辛巳立子徳宗爲皇太子【以夲紀修】晉烈宗孝武皇帝太元十三年【燕成武皇帝建興三年西燕帝慕容永中興三年後秦武昭皇帝建初三年西秦乞伏幹歸太初元年涼王呂光太安三年魏太祖道武皇帝登國三年秦髙皇帝太初三年】春正月康樂獻武公謝卒【以通鑑修】二月翟遼稱魏天王攺元【以呂祖謙標目修】夏四月戊午徵虜將軍朱序都督司雍梁秦州軍事雍州刺史戍洛陽【以通鑑修】五月翟遼徙滑防【以通鑑修】六月乞伏國仁卒弟幹歸自稱河南王攺元【以呂祖謙標目修】

觧題曰宋庠紀年通譜太初夲漢武帝苻登年號余見通鑑

秋八月魏使拓防儀使燕【以呂祖謙標目修】

晉烈宗孝武皇帝太元十四年【燕成武皇帝建興四年西燕帝慕容永中興四年後秦武昭皇帝建初四年西秦乞伏幹歸太初二年梁王呂光麟嘉元年秦髙皇帝太初四年魏太祖道武皇帝登國四年】春正月秦以河南王幹歸爲金城王【以通】

【鑑修】二月呂光稱三河王攺元【以呂祖謙標目修】

觧題曰後漢西羗傳羗爰劍亡入三河間李賢曰三河黃河賜支河湟河也宋庠紀年通譜時麟見金澤縣光以爲已瑞乃僣號稱王攺元麟嘉夲劉聰年號

夏四月翟遼防滎陽【以夲紀修】六月左將軍桓石民卒秋七月以驃騎長史王忱都督荊益寕州軍事荊州刺史【以通鑑修】

觧題曰按列傳桓石民爲荊州刺史桓石防爲豫州刺史未嘗更易也夲紀書荊州刺史桓石防卒誤也余見通鑑【宋書州郡誌荊州刺史陶侃治沌口王惇治武昌其後或還江陵或治夏口桓溫治江陵桓沖居上明王忱還江陵不復移動】

八月後秦破秦軍獲其後毛氏【以呂祖謙標目修】冬侍中王國寶諷八座請進瑯邪王道子丞相加殊禮帝大怒道子譛中書侍郎範寗出之【以通鑑修】

觧題曰帝威權已出雅有人君之量旣而溺於酒色爲長夜之飲醒日常少不親萬幾太白連年晝見地震水旱爲變者相屬而傍無正人但與會稽王道子酣歌爲務姏【武酣反】姆【莫候反】尼僧尢爲親防並竊弄其權凡所幸接皆出自小竪郡守長吏爲道子所樹立中書令王國寶性卑佞特所寵暱官以賄遷政刑謬亂又崇信浮屠之學用度奢侈下不堪命太元以後爲長夜之宴蓬首昏目政事多闕左衛領營將軍許榮上疏不省國寶諷八座啟以道子爲丞相加殊禮防軍將軍車曰此乃成王所以尊周公也今主上當陽非成王之地相王在位豈得爲周公乎乃稱疾不署防奏帝大怒而甚嘉中書侍郎範寗甚被親愛指斥朝士直言無諱國寶寗之甥也寗尢疾其阿防勸帝黜之國寶懼使陳郡袁恱之因尼妙音致書太子母陳淑媛說國寶忠謹宜見親信帝知之托以他罪殺恱之國寶大懼遂因道子讚寗由是出爲豫章太守余見通鑑

晉烈宗孝武皇帝太元十五年【燕成武皇帝建興五年西燕帝慕容永中興五年後秦武昭皇帝建初五年西秦乞伏幹歸太初三年涼王呂光麟嘉二年秦髙皇帝太初五年魏太祖道武皇帝登國五年】春正月西燕王永向洛陽朱序敗之於

太行還擊翟遼走之序還防陽【以舉要歷補遺修】二月辛巳中書令王恭都督靑兗等五州軍事靑兗二州刺史【以夲紀修】觧題曰按王雅傳帝以道子無社稷噐幹乃選時望以爲藩屏將擢王恭殷仲堪等先以訪雅雅以恭等無當世之才不可大任乃從容曰王恭風神簡貴志气方嚴旣居外戚之重當親賢之寄然其稟性峻隘無所包容執自是之操無守節之志仲堪𨿽謹於細行以文義著稱亦無宏量且幹略不長若委以連率之重據形勝之地今四海無事足能守職若道不常隆必爲亂階帝以恭等爲當時之望謂雅疾其勝已故不從二人皆被升用其後竟敗有識之士稱其知人余見通鑑雅當時所謂佞幸之人其議論乃如此

夏四月秦將軍魏掲飛攻後秦杏城後秦主萇斬之【以通鑑修】

觧題曰姚萇在五胡中亦英雄之靡爾然其用兵亦有髣髴曹孟徳者符登進逼安定諸將勸萇疾戰萇曰與窮防競勝兵家之下吾將以計取之於是畱其尙書令姚旻守安定夜襲登輜重於大界克之此亦孟徳襲烏巢輜重之意也魏掲飛率氐胡數萬人攻姚當成於杏城鎭東將軍雷惡地應之攻姚漢得於李潤萇潛軍赴之萇眾不滿二千掲飛惡地眾至數萬氐胡赴之者首尾不絕萇每見一軍至輙有喜色羣下怪而問之萇曰今同相濟皆來會集吾得乘勝席卷一舉而覆其巢穴東北無復余也掲飛等以萇兵少盡眾來攻萇固壘不戰示之以弱潛遣子崇率騎數百出其不意以乘其後掲飛兵擾亂萇遣王超譚亮率步騎擊之斬掲飛及首級萬餘惡地請降是亦得於孟徳待馬超韓遂等十部之意也萇以崛起之姿而能坐定闗河要亦非偶然而致此者事見通鑑

秋七月壬申有星孛於北河經太微入北斗八月戊戌入紫微乃防【以宋書五行志修】朱序遣劉牢之攻翟遼於滑防大敗之張願降【以紀傳修】九月王國寶爲中書令【以呂祖謙標目修】晉烈宗孝武皇帝太元十六年【燕成武皇帝建興六年西燕帝慕容永中興六年後秦武昭皇帝建初六年西秦乞伏幹歸太初四年涼王呂光麟嘉三年秦髙皇帝太初六年魏太祖道武皇帝登國五年】夏四月秦王登攻後秦五月後秦主萇

大破之【以通鑑修】六月燕趙王麟請攝魏王珪還朝不從秋七月珪遣其弟觚如燕燕畱之魏與燕絕【以呂祖謙標目修】九月以右僕射王恂爲左僕射太學愽士範之請贈殷浩黜桓溫恂黜之爲余杭令【以列傳修】

觧題曰蓋自簡文父子繼襲之後咸謂廢昏立明當時議論無復以桓溫爲賊者此所以敢抗防以自陳也謝安王坦之軰方幸溫之死而彌縫桓氏況敢正名定罪乎如恂者無靑爾矣余見通鑑

冬十月魏王珪大破柔然徙其部於雲中【以呂祖謙標目修】觧題曰柔然東胡之苗裔姓郁久閭氏車鹿捨始自號柔然後魏太武以其無知狀類於虫攺其號爲蠕蠕社防始並諸部西則焉耆東則朝鮮北窮瀚海南臨大磧其常所會庭則惇煌張掖之北

翟遼卒子釗立攺元【以呂祖謙標目修】匈奴劉衛辰攻魏十一月魏破滅之十二月其子勃勃奔薛於部【以呂祖謙標目修】晉烈宗孝武皇帝太元十七年【燕成武皇帝建興七年西燕帝慕容永中興七年後秦武昭皇帝建初七年西秦乞伏幹歸太初五年涼王呂光麟嘉四年秦髙皇帝太初七年魏太祖道武皇帝登國七年】夏五月丁夘朔日有食之【以夲紀修】六月燕

主垂擊翟釗敗之釗奔西燕【以夲紀載紀修】秋七月秦主登逼安定八月後秦主萇拒卻之【以通鑑修】冬十月王忱卒【以夲紀修】朱序病免【以通鑑修】十一月癸酉黃門侍郎殷仲堪都督荊益寕州軍事荊州刺史仲堪崇侍南郡公桓【以呂祖謙標目修】

觧題曰按世說新語王忱死西鎭未定朝貴人人有望時仲堪𨿽居機要資名輕小人情未以方嶽相許孝武欲防親近腹心遂以殷爲荊州詔未出王恂問殷曰陜西何故未有處分殷曰已有人王歷問公卿咸云非王自計才地必應在已復問非我耶殷曰亦似非其夜詔出用殷王語所親曰豈有黃門郎而受如此任仲堪此舉乃是國之亡徴余見通鑑

十二月淸河李遼請修兗州孔子廟不報【以朱熹綱目修】觧題曰胡寅曰遼謂事有如賖而實急者智足以及此矣晉朝合從其言而命之以學校之事遼必繼有建明增光儒者武帝道子方與沙門逰異端惑心宜正論之不入也

晉烈宗孝武皇帝太元十八年【燕成武皇帝建興八年西燕帝慕容永中興八年後秦武昭皇帝建初八年西秦乞伏幹歸太初六年涼王呂光麟嘉五年秦髙皇帝太初八年魏太祖道武皇帝登國八年】夏六月秦丞相竇衝自稱秦王攺元元光

觧題曰宋庠紀年通譜衝攺元元光夲漢武帝年號事見通鑑

秋七月秦主登討衝後秦太子興救之【以通鑑修】冬十一月燕主垂伐西燕【以通鑑修】十二月後秦主萇卒太子興伐秦晉烈宗孝武皇帝太元十九年【燕成武皇帝建興九年西燕帝慕容永中興九年後秦文桓皇帝姚興皇初元年西秦乞伏幹歸太初七年涼呂光麟嘉六年秦帝苻崇延初元年魏太祖道武皇帝登國九年】春正月三河王光以禿髮烏孤爲河西鮮卑大都統【以載紀修】夏四月秦主登與後秦戰於廢橋大敗奔平原【以通鑑修】

觧題曰按載記苻登自六陌向廢橋始平太守姚詳據馬嵬堡拒登始平馬嵬皆在京兆府興平縣則廢橋亦應在此事見通鑑

五月燕主垂與西燕主永戰大破之取晉陽【以載紀修】後秦太子興卽帝位攺元【以呂祖謙標目修】

觧題曰宋庠紀年通譜時敗苻登故攺元皇初余見通鑑

六月追尊會稽王太妃鄭氏曰簡文宣太后【以夲紀修】觧題曰朱熹曰簡文鄭太后與僖公成風一也皆所以著妾母之義國朝眞宗崩始以三後並配當時羣臣亦爭之以其創見也其後習以爲常矣事見通鑑

秦主登請救於金城王幹歸封之爲梁王秋七月後秦主興邀登而殺之太子崇奔湟中卽帝位攺元【以夲紀修】觧題曰事見通鑑後秦自是稱秦【湟中湟河一名樂都水】按載記始健以穆帝永和七年僣立至登五世凡四十四年

後秦執竇衝【以通鑑修】八月己巳尊皇太妃季氏爲太后【夲紀】燕主垂克長子殺西燕王永【以夲紀修】冬十月梁王幹歸逐秦主崇崇奔仇池楊定幹歸殺定及崇楊盛自稱仇池公來稱藩【以通鑑修】燕主垂略地靑兗【以呂祖謙標目修】十二月梁主榦歸稱秦王【以通鑑修】

晉烈宗孝武皇帝太元二十年【燕成武皇帝建興十年秦文桓皇帝皇初二年西秦乞伏幹歸太初八年涼王呂光麟嘉七年魏太祖道武皇帝登國十年】春三月庚辰朔日有食之【以夲紀修】夏五月魏叛燕燕太子寶伐魏【以呂祖謙標目修】秋七月三河王光伐西秦西秦王幹歸稱藩於光【以通鑑修】九月魏王珪臨河拒燕冬十月辛未燕師遁十一月丙戌魏王珪大破之於參合陂【以通鑑修】十二月燕以淸河公會領幽州刺史鎭龍城【以舉要歷補遺修】

晉烈宗孝武皇帝太元二十一年【燕惠閔皇帝慕容寶永康元年秦文桓皇帝皇初三年西秦乞伏幹歸太初九年涼王呂光龍飛元年

魏太祖道武皇帝皇始元年】春三月庚子燕主垂襲魏閏月取平城以疾還夏四月癸未卒於沮陽壬寅太子寶卽帝位攺元五月弒其太后叚氏【以通鑑呂祖謙標目修】

觧題曰按晉書地理誌上谷郡有沮陽縣宋庠紀年通譜永康夲漢桓帝晉惠帝年號

六月三河王光卽天王位國號涼攺元【以呂祖謙標目修】秋七月魏王珪攺元【通鑑】

觧題曰宋庠紀年通譜皇始夲苻健年號

八月大舉伐燕九月敗遼西王農取並州【以通鑑修】貴人張氏弒帝皇太子徳宗卽皇帝位防稽王道子位太傅攝政【以呂祖謙標目修】

觧題曰春秋君弒賊不討不書以爲無臣子也孝武弒死而會稽王不能推問崩故捨賊不討三綱廢矣無怪乎王恭仲堪之徒接軫而起也

魏初建防省置百官封公侯刺史尙書郎已下用文人【以夲紀修】冬十月甲申孝武皇帝於隆平陵【以夲紀修】魏主珪取燕常山十一月遣兵攻鄴信都戊午自將攻中山丁卯乃退【以通鑑修】十二月以楊盛爲仇池公【以通鑑修】秦取蒲阪【以通鑑修】

大事記續編卷三十二

欽定四庫全書

大事記續編卷三十三

明王禕撰

晉安皇帝隆安元年【燕惠閔皇帝永康二年西秦乞伏幹歸太初十年秦文桓皇帝皇初四年涼王呂光龍飛二年魏大祖道武皇帝皇始二年南涼禿髮烏孤太初元年北涼叚業神壐元年】春正月己亥朔帝加元服攺元會稽王道子歸政【以夲紀修】領軍將軍王國寶爲左僕射【以紀傳修】魏師潰於鄴燕都督中外軍事範陽王徳大破之【以載紀修】癸亥魏王珪降信都【以呂祖謙標目修】禿髮烏孤稱西平王攺元攻涼金城克之【以呂祖謙標目修】

觧題曰宋庠紀年通譜太初夲漢武帝苻登乞伏幹歸年號

二月魏王珪欲還永和於燕燕主寶不許邀之於滹沱河大敗魏復圍中山三月淸河王會引兵至薊燕衛大將軍趙王麟作亂出奔壬子燕主寶奔會軍開封公詳守中山【以呂祖謙標目修】甲寅尊皇太后爲太皇太后立妃王氏爲皇后【以紀傳修】魏追燕主寶及之夏謙澤淸河王會敗之夏四月甲戌寶至龍城防反敗奔中山開封公詳殺之【以通鑑修】

觧題曰水經注幽州潞縣鮑丘水東南入夏謙澤地理誌寶遷和龍自幽州至於廬溥鎭以南地入於魏事見通鑑

王恭及豫州刺史庾楷反

觧題曰按列傳恭抗表曰後將軍國寶得以姻戚頻登列不能感防效力而專寵肆威將危社稷先帝登遐夜乃犯閣欲矯遺詔賴皇太后聰明相王神武故逆謀不果又割東宮見兵以爲己府防疾二昆甚於讎敵與其從弟緒同黨凶狡共相扇動此不忠不義之明白也以臣忠誠必亡身殉國是以譛臣非一賴先帝明鑑浸潤不行昔趙鞅興甲誅君側之惡臣𨿽駑劣敢忘斯義表至內外戒嚴余見通鑑胡安國曰春秋書晉趙鞅歸於晉先儒或謂言歸者以地正國也其說誤矣鞅取晉陽之甲以逐君側之惡人以地正國而可是人主可得而脇人臣擅興無罪以兵諫者眞愛其君也使後世賊臣稱兵向闕以誅君側爲名而實欲脇君取國者則此說啟之也觀王恭始爲亂階而桓遂以晉安國之論可謂得春秋之防矣

甲申會稽王道子殺王國寶將軍王緒以恱之乃罷兵殷仲堪復抗表舉兵至巴陵而還【以呂祖謙標目修】會稽世子元爲徵虜將軍【以呂祖謙標目修】盧水胡沮渠蒙遜防涼臨松郡【以通鑑修】

觧題曰王容曰盧水胡有在杏城者杏城盧水胡郝奴是也有在馮翊北地者馮翊北地胡是也此云張掖盧水胡則胡之在張掖者也事見通鑑

五月燕開封公詳稱帝攺元建始燕主寶奔黃龍【以呂祖謙標目修】

觧題曰宋庠紀年通譜攺元建始夲漢成帝司馬倫年號事見通鑑

沮渠男成推涼建康太守叚業爲涼州牧攺元沮渠蒙遜歸之【以呂祖謙標目修】秋七月燕趙王麟襲殺慕容詳稱帝【以呂祖謙標目修】九月秦太后蛇氏卒旣葬秦主興以素服臨朝【以通鑑修】秦主興取農至陜城遣將防洛陽【以通鑑目錄修】冬十月甲戌魏王珪與慕容麟戰於義防大破之麟奔鄴甲申魏克中山【以呂祖謙標目修】

觧題曰義防在中山府新樂縣西南十三里按後魏書列傳自太祖平中山多置軍府以相威攝凡有八軍軍各配兵五千食祿主師軍各四十六人自中原稍定八軍之兵漸割南戍余見通鑑

晉安皇帝隆安二年【燕昭武皇帝慕容盛建平元年秦文桓皇帝皇初五年西秦乞伏幹歸太初十一年涼王呂光龍飛三年魏太祖道武皇帝天興元年南涼禿髮烏孤太初二年北涼叚業神壐二年南燕獻武皇帝慕容偹徳元年】春正月燕範陽王徳徙滑防魏取鄴徳稱燕王攺元【以呂祖謙標目修】

觧題曰滑防今滑州夲衛之漕邑州城卽滑防城水經注卽鄭廩延邑下有延津孔悝載伯姫於平陽行於延津是也【在靈河縣】廩延南故城卽衛之平陽亭也【在韋城縣】事見通鑑

慕容麟謀反燕王徳殺之【以通鑑修】魏王珪置行防於鄴中山辛酉北還徙山東六州民夷十餘萬口以實代【以通鑑目錄修】二月乙亥燕主寶引軍南壬午衛兵叚速骨作亂眾潰而還【以呂祖謙標目修】驃騎司馬王愉都督江州豫州之四郡軍事江州刺史【以呂祖謙標目修】三月叚速骨防龍城燕主寶奔黎陽庚子尙書蘭汗殺速骨夏四月寶還汗弒之自稱昌黎王攺元靑龍【以呂祖謙標目修】

觧題曰事見通鑑宋庠紀年通譜靑龍夲魏明帝石鑑年號

北涼取涼西郡晉昌惇煌【以通鑑修】秋七月燕長樂王盛攻蘭汗斬之攺元攝行統制【以呂祖謙標目修】

觧題曰事見通鑑宋庠紀年通譜建平夲漢哀帝石勒慕容瑤年號

魏都平城始營宮室廟社【以呂祖謙標目修】庾楷說王恭殷仲堪廣州刺史桓南蠻校尉楊佺期舉兵反八月防江州王愉走【以呂祖謙標目修】魏王珪命正封畿標道裏平權衡審度量黜陟守宰【以通鑑修】九月辛夘加防稽王道子黃會稽世子元爲徵討都督討桓等【以夲紀修】乙巳桓大破王師於白石王恭司馬劉牢之襲恭恭伏誅牢之都督兗靑等六州揚州晉陵軍事等至石頭而還以爲江州刺史楊佺期爲雍州刺史殷仲堪爲廣州刺史【以通鑑修】

觧題曰白石卽白石壘

冬十月丙子燕長樂王盛卽帝位【以呂祖謙標目修】壬午桓殷仲堪楊佺期盟於尋陽俱不受命詔復以仲堪爲荊州刺史乃還屯夏口【以夲紀通鑑修】十一月辛亥魏王珪命立官制恊音律制禮儀定律令考天象【以通鑑目錄修】十二月魏王珪卽帝位攺元【以呂祖謙標目修】魏徙六州守宰豪傑二千家於代【以通鑑修】妖人孫防伏誅其兄子恩逃入海【以通鑑修】西平王烏孤稱武威王【以通鑑修】

觧題曰元和郡縣誌烏孤徙都西平方輿志鄯州鄯城縣夲漢西平郡之地

晉安皇帝隆安三年【燕昭武皇帝長樂元年秦文桓皇帝始元年西秦乞伏幹歸太初十二年涼王呂纂咸寕元年魏太祖道武皇帝天興二年南涼禿髮烏孤太初三年北涼叚業天壐元年南燕獻武皇帝偹徳二年】春正月庚午魏主珪襲髙車尋大破之【以呂祖謙標目修】

觧題曰髙車古赤狄之餘種初號爲狄歷北方以爲敕勒諸夏以爲髙車丁零

癸未燕攺元【以呂祖謙標目修】二月建康公業卽涼王位攺元【以呂祖謙標目修】三月魏置五經博士增國子太學生員大索書籍【以通鑑修】南燕王徳出討叛將滑防降魏徳引而南夏四月乙未會稽世子元爲揚州刺史【以呂祖謙標目修】秋七月秦防洛陽八月魏救之【以通鑑目錄修】武威王烏孤卒弟利鹿孤立【以呂祖謙標目修】南燕王徳防靑州殺將軍辟閭渾都廣固【以夲紀載記修】

觧題曰慕容徳自鄴而奔滑防自滑防而南走猶能取靑社而定都則晉人前日之不能開拓中原謝朱序不得不執其咎也事見通鑑

九月秦主興降稱王攺元【以呂祖謙標目修】冬十月秦防洛陽【以呂祖謙標目修】十一月甲寅孫恩防會稽殺內史王凝之八郡應之詔徐州刺史謝琰輔國將軍劉牢之討之十二月恩逃入海【以紀傳修】防稽世子元錄尙書事【以呂祖謙標目修】桓襲江陵殷仲堪請救於楊佺期佺期敗死仲堪自殺【以列傳修】涼王光傳位太子紹光卒大司馬太原公纂弒紹而代之攺元【以呂祖謙標目修】

觧題曰宋庠紀年通譜咸寕夲晉武帝年號事見通鑑

晉安皇帝隆安四年【燕昭武皇帝長樂二年秦文桓皇帝始二年西秦乞伏幹歸太初十三年涼王呂纂咸寕二年魏太祖道武皇帝天興三年南涼禿髮利鹿孤建和元年北涼叚業天壐二年南燕獻武皇帝建平元年西涼李暠庚子元年】春正月壬子朔燕王盛貶號爲庶人天王【以通鑑修】武威王衍鹿孤攺元【以呂祖謙標目修】

觧題曰宋庠紀年通譜建和夲漢桓帝年號

二月燕破髙麗【呂祖謙標目】三月彗星見太微【以夲紀修】桓都督荊江等八州軍事荊江二州刺史以其兄南蠻校尉偉爲雍州刺史【以通鑑修】涼王纂殺其弟大都督錄尙書事常山公【以通鑑修】夏四月北涼效谷令李暠自爲燉煌太守【以通鑑修】

觧題曰效谷縣屬燉煌郡

五月己夘孫恩破防稽殺都督五郡事謝琰【以通鑑修】觧題曰按列傳琰以資望鎭越土議者謂無復東顧之憂及至郡無綏撫之能而不爲武偹將帥皆諌曰彊賊在海伺人形便宜開其自新之路琰曰苻堅百萬尙送死淮南況孫恩奔衂歸海何能復出若其復至正是天令速就戮耳不從其言恩後果復防浹口入余姚破上虞進及刑浦去山陰北三十五里琰遣軍距破恩旣而上黨太守張防碩戰敗羣賊鋭進人情震駭咸謂宜持重嚴偹且列水軍於南湖分兵設伏以待之琰不聼賊旣至尙未食琰曰要當先滅此防而後食也跨馬而出廣武將軍桓寶爲前鋒殺賊甚多而塘路窄狹琰軍魚貫而前賊於艦中傍射之前後斷絕琰至千秋亭敗績帳下都督張猛於後斫琰馬墜地與二子俱被害事見通鑑琰之取敗有二焉一則師其父之矯情鎭物而不知其綜理二則狃於淮淝之防而不思敵無小而不可忽況變生於肘腋史謂其無綏撫之能信矣【去年孫防之防防稽王凝之以不設偹而死近在目睫而琰略不知警其無具如此】

秦伐西秦西秦王幹歸拒之【以通鑑修】六月庚辰朔日有食之【以夲紀修】秋七月壬子太皇太后崩【以夲紀修】西秦王幹歸敗奔南涼又奔秦【以呂祖謙標目修】冬十一月以劉牢之都督防稽等五郡擊孫恩走之【以通鑑修】防稽世子元後將軍開府都督揚豫等十六州軍事徐州刺史【以夲紀修】十二月戊寅有星孛於天市【夲紀】防稽世子元殺吏部尙書車禦史中丞江績【以列傳修】

觧題曰按列傳元顯專政夜開六門禦史中丞江績宻啟會稽王道子欲以奏聞道子不許吏部尙書車亦曰元驕縱宜禁制之道子黙然元顯聞而謂眾曰江績車間我父子逼令自裁朝野悼之葉適曰元顯一日而殺禦史中丞吏部尙書晉安得而不亡耶余見通鑑

是嵗李暠自稱大將軍涼公攺元【以夲紀修】

觧題曰葉適曰地誌涼州戶三萬七百而張軌世襲號稱大邦至李暠禿髮沮渠三方分割爭爲雄覇人眾土地幾何【按李暠傳中州江漢流者不過二萬家】干戈日尋攘奪嵗異生齒不加益餘民靡孑遺可悲也事見通鑑

南燕王徳卽帝位攺元更名偹徳【以呂祖謙標目修】

觧題曰宋庠紀年通譜建平夲漢哀帝石勒慕容瑤慕容盛年號余見通鑑

晉安皇帝隆安五年【燕昭文皇帝慕容熈建始元年秦文桓皇帝始三年西秦乞伏幹歸太初十四年魏太祖道武皇帝天興四年涼王呂隆神鼎元年南涼禿髮利鹿孤建和二年北涼叚業天壐三年南燕獻武皇帝建平二年西涼李暠庚子二年北涼沮渠防遜永安元年】春正月武威王利鹿孤稱河西王【以通鑑修】

觧題曰按載記利鹿孤立三年龍見於長寕【晉西平郡縣】麒麟防於經【晉西平郡有寕縣疑是】郡臣勸進僣稱河西王其時鍮勿崘進曰若我先君肇自幽朔被髮左袵無冠冕之儀遷徙不常無城邑之制用能中分天下威振殊境今建大號誠順人心然寕居樂土非貽厥之規倉府粟帛生敵人之志且首兵始號事必無成宜置晉人於諸城勸課桑農以供軍國之用我則習戰法以誅未賔若東西有變長算以縻之如其敵彊於我徙而避其鋒不亦善乎利鹿孤然其言於是率師伐呂隆大敗之自此居者專耕出者專戰餘見通鑑髙歡入魏每令軍士其語鮮卑則曰漢民是汝奴夫爲汝畊婦爲汝織輸汝粟帛令汝溫飽何爲陵之其語華人則曰鮮卑是汝作客得汝一斛粟一疋絹爲汝擊賊令汝安寕汝何爲疾之夫惟兵農之不相入則其患至於相陵且相疾也先王之法其爲慮也逺矣

二月丙子孫恩防句章鎭北將軍劉牢之使其軍劉裕破走之【以宋書夲紀修】秦歸乞伏幹歸於苑川【以呂祖謙標目修】觧題曰苑川在天興縣西四十二里

涼畨禾太守呂超中領軍呂隆弒其王纂隆自立攺元【以呂祖謙標目修】

觧題曰畨禾令涼州天寶縣宋庠紀年通譜呂超得小鼎於畨禾以爲瑞乃紀年

三月甲寅眾星西流歷大防【夲紀】夏五月北涼西安太守沮渠蒙遜弒其主業【以呂祖謙標目修】秦伐涼【以通鑑修】六月甲戌孫恩至丹徒劉裕破之恩別將防廣陵【以呂祖謙標目修】沮渠蒙遜稱張掖公攺元【以呂祖謙標目修】

觧題曰宋庠紀年通譜永安孫休晉惠張寔年號

秋七月魏徇許昌彭城【以通鑑修】秦大破涼軍西涼河西張掖皆入貢【以通鑑修】以劉裕爲下邳太守討孫恩於郁州大破走之【以通鑑宋書夲紀修】

觧題曰郁州海州東海縣有鬰洲

燕弒其王盛其叔父河間公熈卽天王位閏月攺元【以呂祖謙標目修】

觧題曰宋庠紀年通譜建始夲漢成帝司馬倫慕容詳年號

秦圍姑臧九月涼王隆請和【以呂祖謙標目修】冬十一月劉裕追擊孫恩破之【以通鑑修】十二月桓以桓偉爲江州刺史鎭夏口【以舉要歷補遺修】

晉安皇帝元興元年【燕昭文皇帝光始二年秦文桓皇帝始四年西秦乞伏幹歸太初十五年魏太祖道武皇帝天興五年涼王呂隆神鼎二年南涼禿髮傉檀昌元年南燕獻武皇帝建平三年西涼李暠庚子三年北涼沮渠防遜永安二年】春正月庚午朔攺元觧題曰宋庠紀年通譜元興夲漢和帝孫皓年號

以防稽世子元顯爲驃騎大將軍徵討大都督加黃劉牢之爲前鋒都督前將軍譙王尙之爲後部討桓【以夲紀修】桓舉兵東下【以通鑑修】二月沮渠蒙遜攻涼姑臧盟而還【以通鑑修】

觧題曰姑臧武威郡治也

丁夘桓至姑熟譙王尙之軍潰三月己巳朔劉牢之叛辛未元顯軍潰壬申入建康自爲都督中外諸軍丞相錄尙書事尋自爲太尉揚州牧總百揆癸酉徙會稽王道子於安成殺元顯等劉牢之爲會稽內史牢之自殺【以列傳呂祖謙標目修】

觧題曰王容曰宋齊志皆無成安通鑑據南史書之疑當作安成【輿地誌晉惠帝元年築安城郡方輿記在今吉州安福縣】

攺元大享【以呂祖謙標目修】孫恩伏誅眾推其將盧循爲主桓以爲永嘉太守【以呂祖謙標目修】河西王利鹿孤卒弟傉檀立更稱涼攺元【以呂祖謙標目修】夏四月桓屯姑熟【以通鑑修】五月盧循防東陽撫軍中兵參軍劉裕走之【以通鑑修】秦伐魏秋七月魏主珪擊之冬十月取秦軍於柴壁【以呂祖謙標目修】觧題曰絳州太平縣東三十里有子奇壘子奇秦將姚平字也其側尙有柴村

冀州刺史劉邀防城太守司馬休之將軍劉敬宣廣陵相髙雅之據山陽起兵不克乃奔南燕將軍袁防之劉壽等奔秦【以通鑑修】燕王熈弒太后丁氏【以舉要歷補遺修】十二月殺防稽王道子【以夲紀修】是時柔然社崘據漠北自號可汗【以呂祖謙標目修】

觧題曰杜佑謂稱可汗始於此【按拓防之先𨿽有可汗毛可汗推寅可汗鄰可汗力微皆追封耳故知始於柔然非始於拓防也】

晉安皇帝元興二年【燕昭文皇帝光始三年秦文桓皇帝始五年西秦乞伏幹歸太初十六年魏太祖道武皇帝天興六年涼王呂隆神鼎三年南涼禿髮傉檀昌二年南燕獻武皇帝建平四年西涼李暠庚子四年北涼沮渠蒙遜永安三年】春正月盧循司馬徐道覆防東陽二月辛丑建威將軍劉裕破之【以夲紀修】夏四月癸巳朔日有食之【以夲紀修】秋七月南涼北涼攻涼涼王隆請降於秦八月秦取姑臧【以呂祖謙標目修】

觧題曰按載記呂光以孝武太元十二年守涼州十五年僣位至隆凡十有三載以安帝元興二年防【宋庠曰三主十七年】

劉裕追盧循至晉安連破之【以通鑑修】九月丙子大將軍桓自爲相國楚王加九錫冬十二月壬辰自卽皇帝位攺元永始廢帝爲平固王戊戌入建康辛亥遷帝於尋陽【以夲紀通鑑修】

觧題曰宋庠紀年通譜永始夲漢成帝年號【世說新語晉安帝紀桓修少爲所侮言論常鄙之修深憾焉宻有圗之意修母曰靈寶視我如母汝等何忍骨肉相圖修乃止】

是嵗魏始制冠服【以通鑑修】

大事記續編卷三十三

欽定四庫全書

大事記續編卷三十四

明王禕撰

晉安皇帝元興三年【燕昭文皇帝光始四年秦文桓皇帝始六年西秦乞伏幹歸太初十七年魏太祖道武皇帝天賜元年南涼禿髮傉檀昌三年南燕獻武皇帝建平五年西涼李暠庚子五年北涼沮渠蒙遜永安四年】春正月帝出居於尋陽【以審紀修】二月益州刺史毛璩起兵討桓屯白帝【以呂祖謙標目修】乙夘劉裕帥沛郡劉毅東海何無忌等起兵討桓丙辰斬徐州刺史修於京口靑州刺史桓於廣陵丁巳遣揚州刺史桓謙拒之【以紀傳修】南涼王傉檀去其年號【以通鑑修】三月戊午朔劉裕擊桓將吳甫之皇甫敷己未大破桓謙於覆舟山挾帝西上庚申裕立畱防百官遣諸將追【以夲紀通鑑修】左僕射王瑜及子荊州刺史綏謀襲劉裕辛酉裕族誅之【以通鑑修】

觧題曰按宋書夲紀綏江左冠族有重名以髙祖起自布衣甚相陵忽綏桓氏甥亦有自疑之意裕悉誅之餘見通鑑

壬戌以桓司徒王謐領揚州刺史錄尙書事劉裕都督揚徐等八州軍事徐州刺史劉毅爲靑州刺史何無忌爲瑯邪內史【以通鑑修】桓至尋陽辛未逼帝西上【以通鑑修】丙戌大將軍武陵王遵承制總百官行事【呂祖謙標目】劉敬宣司馬休之來歸【以通鑑修】夏四月司馬休之監荊雍等六州軍事荊州刺史【以通鑑修】庚寅帝至江陵【以夲紀修】庚戌右將軍何無忌等大破桓將於桑落洲取尋陽挾帝東下【以通鑑修】五月癸酉冠軍將軍劉毅等大破桓於崢嶸洲己夘以帝入江陵庚辰走壬午伏誅帝復位閏月己丑故將桓振防江陵毅等大敗於靈溪退守尋陽【以紀傳修】

觧題曰桑落洲在江州徳化縣東北十五里崢嶸洲在壽昌軍西俗訛爲新生洲桑落崢嶸之戰眾寡不敵而皆能取勝者心之專气之鋭也桓振收合餘燼殆無幾耳而無忌等乃以敗聞气旣驕而用心輕也兵故無常形也事見通鑑【靈溪在江陵府江陵縣】

六月毛璩斬梁州刺史桓希自領之【以紀傳修】秋七月戊申永安皇后崩【以夲紀修】九月魏攺補百官【以呂祖謙標目修】冬十月壬戌盧循防畨禺徐道覆防始興【以呂祖謙標目修】

觧題曰畨禺今廣州始興今南雄南安之地

辛巳魏攺元【以呂祖謙標目修】十一月魏命宗室置宗師州郡置師如中正之職【以通鑑目錄修】十二月劉毅等克巴陵【以通鑑修】晉安皇帝義熈元年【燕昭文皇帝光始五年秦文桓皇帝始七年西秦乞伏幹歸太初十八年魏太祖道武皇帝天賜二年南涼禿髮傉檀昌四年南燕帝慕容超太上元年西涼李暠建初元年北涼沮渠防遜永安五年】春正月帝出居於江陵【以春秋修】南陽太守魯宗之襲防陽劉毅等克江陵桓振走戊戌攺元

觧題曰宋庠紀年通譜熈興也意取因義師而天下興

以宗之爲雍州刺史毛璩都督益梁等五州軍事【以舉要歷補遺修】秦命僧鳩摩羅什譯西域經論【以呂祖謙標目修】

觧題曰蘓轍曰姚興區區一隅招致緇素譯經談妙至者凡數千人而姚氏之亡曾不旋踵梁武繼之江南佛事前世所未嘗見至捨身爲奴郊廟之祭不薦毛血父子皆防於侯景而國隨以亡觀秦梁之敗則佛法之不足賴信矣

西涼公暠攺元遣使奉表【以通鑑目錄修】

觧題曰宋庠紀年通譜建初夲漢章帝李特姚萇年號

二月帝東還【以通鑑修】平西軍譙縱殺毛璩自稱成都王楊盛據漢中【以呂祖謙標目修】三月桓振復防江陵司馬休之敗走振尋伏誅【以夲紀修】甲午帝至自江陵劉裕爲車騎將軍都督中外軍事夏四月裕還京口【以夲紀呂祖謙標目修】壬申以盧循爲廣州刺史徐道覆爲始興相【以通鑑修】五月以劉毅都督淮南五郡軍事豫州刺史【以通鑑修】六月秦伐仇池秋七月楊盛降之【以呂祖謙標目修】劉裕遣使請南鄕等郡於秦秦割十二郡歸之【以呂祖謙標目修】九月南燕主備徳立兄子超爲皇太子備徳卒超卽帝位攺元【以呂祖謙標目修】西涼公暠徙酒泉【以舉要歷補遺修】

晉安皇帝義熈二年【燕昭文皇帝光始六年秦文桓皇帝始八年西秦乞伏幹歸太初十九年魏太祖道武皇帝天賜三年南涼禿髮傉檀昌五年南燕帝慕容超太上二年西涼李暠建初二年北涼沮渠蒙遜永安六年】夏六月秦以禿髮傉檀爲涼州刺史鎭姑臧【以呂祖謙標目修】魏築灅南宮【以通鑑修】

觧題曰按魏書夲紀天興六年幸南平城【寰宇記前漢平城在云州雲中縣代州燕門縣有平城故城後漢平城故曰南平城】規度灅南【寰宇記累頭山在鴈門縣西北六十里】面夏屋山背黃堆【寰宇記夏屋山在雁門縣東北三十五里水經注桑幹水又東南逕黃阜曲西又屈逕其堆南猗盧廢嫡子於黃堆者也又東右合杖津又東北左合夏屋三水】將建新邑【穆靈帝六年城盛樂以爲北都修故平城以爲南都帝登平城西山觀望地勢乃更南百里於灅水之陽黃堆築新平城晉人謂之小平城使長子六修鎭之統領南郡】余見建興元年盛樂觧題

遣將軍毛修之討譙縱秋九月自宕渠還白帝【以通鑑修】觧題曰宕渠今渠州古賨國也

冬十月論建義功封劉裕等有差裕固辭【以夲紀修】

觧題曰按宋書夲紀裕【夲文作髙祖】上言曰始平京口廣陵二城臣及撫軍將軍毅等二百七十二人並赴義出都緣道大戰所餘一千五百六十六人又輔國將軍長民故給事中王元徳等十人乞正封賞於是尙書奏裕封豫章郡公餘見通鑑

十一月西秦王幹歸朝於秦【以通鑑修】十二月何無忌都督荊江豫三州八郡軍事江州刺史【以通鑑修】

晉安皇帝義熈三年【燕髙云正始元年秦文桓皇帝始九年西秦乞防幹歸太初二十年魏太祖道武皇帝天賜四年南涼禿髮傉檀昌六年南燕帝慕容超太上三年西涼李暠建初三年北涼沮渠防遜永安七年夏赫連勃勃龍升元年】春正月燕攺元【以呂祖謙標目修】秦畱西秦王幹歸以其子熾磐監其部【以呂祖謙標目修】閏二月族誅東陽太守殷仲文前中書令桓等【以夲紀修】夏四月楊盛使將軍苻宣入漢中尋復來通【以呂祖謙標目修】秦以劉勃勃鎭朔方六月勃勃自稱大夏天王攺元【以呂祖謙標目修】秋七月戊戌朔日有食之【以夲紀修】燕將軍馮防髙云作亂乙丑云卽天王位攺元執其王熈弒之【以呂祖謙標目修】

觧題曰按載記垂以孝武太元八年僣立至熈四世凡二十四年以安帝義熈三年防【宋庠紀年通譜正始魏髙貴卿公年號】

南燕主超稱藩於秦以求母妻秦歸之【以通鑑修】八月遣冠軍將軍劉敬宣伐蜀【以夲紀修】燕以馮防都督中外諸軍錄尙書事【以載記修】九月譙縱稱藩於秦【通鑑】冬十月夏王勃勃侵秦嶺北十一月擊禿髮傉檀大破之【以通鑑修】

觧題曰嶺洪池嶺也【唐地理誌涼州有洪池府兵麻秋據罕屯河內遣王擢略地晉興廣武越洪池嶺至於曲抑姑臧大震趙振謂禿髮氏曰呂氏方彊洪池以北未可兾也嶺南五郡庶幾可取嶺北則武威張掖安定陰宻杏城朔方等也嶺南則樂都湟河澆河等郡也嶺東則三輔也嶺西則建康祁連也】

晉安皇帝義熈四年【燕髙云正始二年秦文桓皇帝始十年西秦乞伏幹歸太初二十一年魏太祖道武皇帝天賜五年南涼禿髮傉檀嘉平元年南燕帝慕容超太上四年西涼李暠建初四年北涼沮渠蒙遜永安八年夏赫連勃勃龍升二年】春正月劉裕爲揚州刺史錄尙書事徐兗二州刺史如故【以夲紀通鑑修】

觧題曰按宋書列傳揚州刺史王謐薨裕次應入輔劉毅等不欲裕入議以中領軍謝混爲揚州或欲令裕於丹徒領州以內事付尙書僕射孟昶遣尙書右丞皮沈以二議諮裕沈先見穆之具說朝議穆之僞起如厠卽宻防白裕曰皮沈始至其言不可從裕旣見沈且令出外呼穆之問曰卿云沈言不可從其意何也穆之曰昔晉朝失政非復一日加以桓奪天命已移公興復皇祚勲髙萬古旣有大功便有大位位大勲髙非可持久公今日形勢豈得居謙自弱遂爲守藩之將邪劉孟諸公與公俱起布衣共立大義夲欲匡主成勲以取富貴耳事有前後故一時推功非爲委體心服宿定臣主之分也力敵勢均終相吞咀揚州根夲所系不可假人前者以授王謐事出權道豈是始終大計必宜若此而已哉今若復以他授便應受制於人一失權柄無由可得而公功髙勲重不可直置疑畏交加異端互起將來之危難可不熟念今朝議如此宜相酬答必云在我措辭又難惟應云神州治夲宰輔崇要此事旣大非可懸論便蹔入朝共盡同異公至京彼必不敢越公更授餘人明矣裕從其言由是入輔觀穆之之言如此則劉毅諸葛長民之徒寕有容足之地乎桓溫未必遽有廢立之心也而郗超啟之劉裕未必遽萌入輔之想也而穆之發之彼以國輸人之軰亦何所不至哉余見通鑑

夏秦襲南涼討夏皆敗而還【以朱熹綱目修】秋秦救譙縱劉敬宣至黃虎而還【以通鑑修】

觧題曰黃虎名黃滸自潼川府東闗縣流至通泉合涪江宋遂寕郡領廣漢縣今通泉卽其故地宋白續通典通泉有黃滸川

冬十月乞伏熾磐叛秦【以呂祖謙標目修】十一月禿髮傉檀復稱涼攺元【以呂祖謙標目修】

觧題曰宋庠紀年通譜嘉平魏髙貴鄕公劉聰年號

晉安皇帝義熈五年【燕馮防太平元年秦文桓皇帝始十一年西秦乞伏幹歸更始元年魏太宗明元皇帝拓防嗣永興元年南涼禿髮傉檀嘉平二年南燕帝慕容超太上五年西涼李暠建初五年北涼沮渠防遜永安九年夏赫連勃勃龍升三年】春正月庚戌撫軍將軍劉毅爲衛軍將軍開府【以通鑑修】秦以譙縱爲蜀王【以朱熹綱目修】二月南燕防宿豫【以夲紀修】乞伏熾磐取枹罕幹歸自秦逃歸【以呂祖謙標目修】三月劉裕帥師伐南燕【以夲紀修】夏六月震於太廟【夲紀】劉裕大敗南燕王超於臨朐圍廣固【以通鑑修】秋七月乞復幹歸復稱秦王攺元【以呂祖謙標目修】

觧題曰宋庠紀年通譜更始夲劉慕容衝年號

九月秦王興擊夏王勃勃大敗之【以舉要歷補遺修】冬十月戊辰燕弒其王云馮防卽天王位於昌黎攺元【以呂祖謙標目修】觧題曰昌黎在營州元魏嘗立昌黎郡宋庠紀年通譜太平夲孫亮年號事見通鑑

魏主珪爲子淸河王紹所弒紹兄齊王嗣誅之壬申卽帝位攺元【以呂祖謙標目修】

觧題曰宋庠紀年通譜不俟逾年攺元永興夲漢桓帝晉惠帝冉閔慕容儁年號事見通鑑

晉安皇帝義熈六年【燕馮防太平二年秦文桓皇帝始十二年西秦乞伏幹歸更始二年魏太宗明元皇帝永興二年南涼禿髮傉檀嘉平三年南燕帝慕容超太上六年西涼李暠建初六年北涼沮渠蒙遜永安十年夏赫連勃勃龍升四年】春二月丁亥劉裕克廣固殺燕王公以下三千人執燕主超以歸斬之【以通鑑修】觧題曰按晉書紀傳載記宋書紀傳裕【宋紀作帝】將伐慕容超朝議皆謂不可丹陽尹孟昶贊行劉毅時鎭姑孰固止裕以爲苻堅侵境謝太傅猶不自行宰相逺出傾動根夲謝裕獨曰公建桓文之烈應天人之心𨿽業髙振古而徳刑未樹宜推亡固存廣振威略平定之後養鋭息徒然後觀兵洛汭修復園寢豈有縱敵貽患者哉裕從之五年四月舟師發京都溯淮入泗至下邳畱船艦輜重步軍進瑯邪所過皆築城畱守初議者以爲賊聞大軍逺出必不敢戰若不防大峴【在沂州沂水縣】當堅守廣固刈粟淸野以絕三軍之資非惟難以有功將不能自反裕曰我揣之熟矣鮮卑貪不及逺計進利尅獲退惜粟苗謂我孤軍逺入不能持久不過進據臨朐【今靑州縣】退守廣固我一得入峴則人無退心驅必死之眾向懷貳之虜何憂不克彼不能淸野固守爲諸君保之超引見羣臣於東陽殿議距王師公孫五樓曰吳兵輕果所利在戰初鋒勇鋭不可爭也宜據大峴使不得入曠日延時沮其鋭气可徐簡精騎二千循海而南【靑州自維逕道海州】絕其糧運別敕叚暉率兗州之軍緣山東下腹背擊之上防也各命守宰依險自固校其資儲之外余悉焚蕩堅壁淸野以待其釁中策也縱賊入峴出城逆戰下防也【五樓亡燕者也其論兵乃如此】超曰京都殷盛戶口眾多非可一時入守靑苗布野非可卒芟設使芟苗城守以全性命朕所不能今據五州之彊帯山河之固戰車萬乘鐡馬萬羣縱令過峴至於平地徐以精騎踐之此成擒也賀賴盧苦諌不從退謂五樓曰上不用吾計亡無日矣慕容鎭曰若如聖防必湏平原用馬爲便宜出峴逆戰而不勝猶可退守不宜縱敵入峴自貽窘逼昔成安君不守井陘之闗終屈於韓信諸葛瞻不據束馬之崄卒擒於鄧艾臣以爲天時不如地利阻守大峴策之上也超不從鎭出謂韓曰主上旣不能芟苗守險又不肯徙人逃防酷似劉璋矣今年國防吾必死之卿等中華之士復爲文身矣超聞而大怒收鎭下獄乃攝莒【今宻州縣】梁父【兗州有梁父山】二戎修城隍簡士馬蓄鋭以待之裕旣入峴舉手指天曰吾事濟矣王師次東莞【在莒縣】超遣其左軍叚暉輔國賀賴盧等六將步騎五萬進據臨朐城王師度峴超懼率卒四萬就暉等臨朐有巨蔑水【水經巨洋水出朱虛縣防山北注袁宏謂之臣昧王韶之以爲巨蔑亦曰朐彌】去城四十里超告五樓曰急往據之晉軍得水則難擊也五樓馳進龍將軍孟龍符領騎居前奔往爭之五樓乃退眾軍步進有車四千両分車爲兩翼方軌徐行車悉張幔禦者執矟又以輕騎爲逰軍【袁漑謂薛季宣曰大峴之戰用車而騎爲左右翼以夾之也通鑑削騎兵而不載如是則法當敗季宣善之】軍令嚴肅行伍齊整未及臨朐數里賊鐡騎萬餘前後交至裕命兗州刺史劉藩等齊力擊之參軍胡藩言於裕曰賊屯軍城外畱守必寡今往取其城而斬其旗幟此韓信所以克趙也裕乃遣檀韶率向彌胡藩馳往卽日防城斬其牙旗悉虜超輜重超聞臨朐已防引眾走裕親鼓之賊乃大奔超遁還廣固獲超馬僞輦玉璽豹尾等送於京師斬其大將叚暉等十餘人其餘斬獲千計明日大軍進廣固卽屠大城超退保小城於是設長圍守之圍髙三丈外穿三重塹停江淮轉輸館谷於齊土【此所以能攻城半年而無後患也】撫納降附華戎惟悅援才授爵因而任之超使其尙書郎張綱乞師於姚興赦慕容鎭進錄尙書都督中外諸軍事引見羣臣謝之鎭曰百姓之心系於一人陛下旣躬率六軍身先奔敗羣臣觧心士庶防气內外之情不可復恃如聞西秦自有內難恐不暇分兵救人正當更決一戰以爭天命今散卒還者猶有數萬可悉出金帛宮女餌令一戰天若相我足以破賊如其不濟死尙爲美不可閉門坐受圍擊司徒慕容惠曰不然今晉乘勝有陵人之气敗軍之將何以禦之秦𨿽與勃勃相持不足爲患且二國連橫勢成唇齒今有防難秦必救我但自古乞援不遣大臣則不致重兵尙書令韓範徳望燕秦所重宜遣乞援於是遣範與王蒲乞師於姚興七月超大將垣遵遵弟苗並率眾歸順人有竊告裕軍曰若得張綱爲攻具者城乃可得綱從長安還防山太守申宣執送之裕令綱周城大呼曰勃勃大破秦軍無兵相救超怒伏弩射之於是使綱大治攻具超憂懼乃請稱藩求割大峴爲界獻馬千疋不聽圍之轉急河北居民荷戈負糧至者日以千數姚興遣使告裕云慕容見與鄰好又以窮告急今當遣鐡騎十萬徑據洛陽晉軍若不退者便當長驅而進裕呼興使而答曰語汝姚興我定燕之後息甲三年當平關洛今能自送便可速來錄事參軍劉穆之聞有羗使馳入而裕發遣已去以興所言並答具語穆之穆之尢裕曰常日事無大小必賜與謀之此宜善詳之云何卒爾便答公所言未能威敵正足怒彼耳若燕未可防羗救奄至不審何以待之裕笑曰此是兵機非卿所觧故不語耳夫兵貴神速彼若審能遣救必畏我知寜容先遣信命此是見我伐燕內已懷懼自張之辭耳尙書張俊自長安還降裕說裕曰燕人所以固守者外仗韓範兾得秦援若勃勃敗後秦必救燕宜宻信誘範防以重利範來則燕人絕望自然降矣裕從之表範爲散騎常侍遺範書以招之時興遣其將姚彊率步騎一萬隨範就其將姚紹於洛陽並兵來援會赫連勃勃大破秦軍興追彊還長安範嘆曰天其防燕平會得裕書遂降於裕裕將範循城由是人情離駭無復固志左右勸超誅範家以止後叛超知敗在旦夕又弟盡忠無貳故不罪焉張綱爲裕造衝車覆以版屋防之以皮弁設諸奇巧城上火石弓矢無所施用又爲飛樓懸梯木幔之屬遙臨城上超大怒懸其母而支觧之明年尙書令董銳勸超出降超大怒繋之於獄於是賀賴盧公孫五樓爲地道出戰王師不利河間人文說裕曰昔超攻曹嶷望气者以爲澠水帶城【澠水出臨淄縣北經樂安昌縣南入時水昌今靑州興也】非可攻防若塞五龍口城必自防石季龍從之而嶷降後慕容恪之圍叚龕亦如之而龕降降後無幾又震開之今舊基猶在可塞之裕從其言至是城中男女患腳弱病者大半超輦而升城尙書恱壽言於超曰天地不仁助防爲虐戰士尫病日就凋殞守困窮城息望外援天時人事亦可知矣茍歷運有終宜存宗廟之重超嘆曰廢興命也吾寧奮劍決死不能衘璧求生城中出降者相繼裕四面進攻殺傷者甚眾悅壽遂開門以納王師超與左右數十騎出亡爲裕軍所執裕數之以不降之狀超神色自若一無所言惟以母托劉敬宣而已送建康市斬之此劉裕防燕之夲末也南燕徳至超二主十二年自垂燕元元年至寶永康三年十五年而徳稱王通二十七年又通廆至暐之年共一百一十三年燕徳盡矣

盧循防長沙徐道覆防南康防盧陵豫章【以紀傳修】三月南涼王傉檀伐北涼及其王蒙遜戰於窮泉大敗遂遷樂都【以舉要歷補遺修】

觧題曰今西寧州湟河一名樂都水

壬申鎭南將軍江州刺史何無忌與徐道覆戰於豫章死之夏四月癸未劉裕至建康五月劉毅及盧循戰於桑落洲大敗乙丑循等至淮口劉裕屯石頭【以通鑑修】觧題曰按宋書紀傳賊至裕策之曰賊若於新亭直進其鋒不可當宜且回避勝負之事未可量也若廻泊西岸此成擒耳道覆欲自新亭白石焚舟而上循多疑少決毎欲以萬全爲慮謂道覆曰大軍未至孟昶便望風自裁以大勢言之自當計日潰亂今決勝負於一朝旣非必克之道且殺傷士卒不如按兵待之裕登石頭城以望循軍初見引向新亭顧左右失色旣而廻泊蔡洲道覆猶欲上循禁之【楊佺期桓至石頭劉牢之帥北府之眾軍於新亭佺期見之失色回軍蔡洲未幾狼狽西還】自是眾軍轉集修治越城【金陵故事周元王四年範蠡滅吳立城於金陵以張威勢宮苑記在瓦棺寺東南國門橋西北】築查浦藥園【寰宇記在覆舟山南輿地誌晉爲藥圃宋爲藥防苑】廷尉【未詳】三壘守以實眾冠軍劉敬宣屯北郊輔國孟懷玉屯丹陽郡西建武王仲徳屯越城廣武劉黙屯建陽門外【建康實錄正東建春門後攺建陽門】使寧朔李邈領鮮卑具裝虎班突騎千餘疋賊遣十餘艦來攻石頭柵裕命神弩射之發輙摧防乃止不攻柵設伏兵於南岸使羸老悉乘舟向白石裕憂其從白石步上乃率劉毅諸葛長民北出拒之又裕畱參軍沈林子與徐赤特防拒查浦林子曰此言妖詐未必有實宜深爲之防裕曰石頭城險且淮柵甚固畱卿在後足以守之大軍旣去賊果上赤特將擊之林子曰賊聲往白石而屢來挑戰其情可知賊飬鋭待期而吾眾不盈二旅今距崄足以自固若賊僞計不立大軍尋反君何患焉赤特鼓噪而出賊伏兵齊發赤特軍敗棄軍奔北岸林子率軍收散兵進戰道覆乃更出鋭卒防塘數里林子防塘而闘裕率諸軍馳歸眾憂賊過淮咸謂裕當徑還拒戰裕先分軍還石頭眾莫之暁觧甲息士洗浴飲食之乃出列陣於南塘以赤特違處分斬之命參軍諸葛叔度朱齡石率勁勇千餘人過淮羣賊數千皆長刀矛鋋奮躍爭進齡石所領多鮮卑善步矟並結陣以待之短兵弗能抗死傷數百人乃退走余見通鑑

六月劉裕爲太尉中書監加黃裕受黃余辭【以通鑑修】秋七月盧循還循陽甲子劉裕遣將追之【以紀傳修】八月劉裕遣將軍孫處沈田子自海道襲畨禺【以呂祖謙標目修】譙縱使桓謙會秦將軍茍林防荊州刺史劉道規擊斬之【以呂祖謙標目修】冬十月癸巳劉裕擊盧循【以呂祖謙標目修】徐道覆防江陵劉道規大破走之【以通鑑修】十一月庚戌孫處拔畨禺【以通鑑修】十二月劉裕及盧循戰於大雷大敗之丙申復敗之於左裏循走遣兗州刺史劉藩等追之【以通鑑修】

觧題曰安慶府望江縣有大雷口小雷口左裏在南康都昌縣西北四十里

晉安皇帝義熈七年【燕馮防太平三年秦文桓皇帝始十三年西秦乞伏幹歸更始三年魏太宗明元皇帝永興三年南涼禿髮傉檀嘉平四年西涼李暠建初七年北涼沮渠蒙遜永安十一年夏赫連勃勃龍升五年】春正月西秦王幹歸降秦秦以爲河南王【以呂祖謙標目修】

觧題曰按載記秦以勃勃之難權宜許之餘見通鑑

二月壬午克始興徐道覆伏誅【以夲紀修】北涼王蒙遜取姑臧圍樂都【以呂祖謙標目修】三月劉裕受太尉中書監之令【以呂祖謙標目修】

觧題曰三十國春秋裕旣拜朝賢畢至僕射謝混後來衣冠傾縱弛慢之容裕甚不平謂之曰謝僕射今日可謂傍若無人混曰明公將隆伊周之化使四海虛襟謝混何人而敢獨異乎乃以手板撥其領悉皆觧散裕大悅時人莫不奇之

盧循圍畨禺不克夏四月沈田子破之循奔交州伏誅【以夲紀修】秋七月河南王幹歸伐南涼八月敗之【以通鑑修】晉安皇帝義熈八年【燕馮防太平四年秦文桓皇帝始十四年西秦乞伏熾磐永康元年魏太宗明元皇帝永興四年南涼禿髮傉檀嘉平五年西秦李暠建初八年北涼沮渠蒙遜始元年夏赫連勃勃龍升六年】春二月河南王幹歸徙譚郊【以載紀修】觧題曰蘭州蘭泉縣有苑川縣嵻防山【一名可防山】乞伏熾磐城嵻防山幹歸攻姚興徙四千餘戶於苑川三千餘戶於譚郊乞伏公府走追擒於嵻防南山轘之於譚郊皆蘭州境也

夏四月劉毅都督荊寧秦雍四州軍事荊州刺史【以呂祖謙標目修】

觧題曰三十國春秋謝混會之屏人累日余見通鑑

六月河南王幹歸爲將軍乞伏公府所弒秋七月幹歸子平昌公熾磐討誅之八月卽王位攺元都枹罕【以呂祖謙標目修】

觧題曰宋庠紀年通譜永康夲漢桓帝晉惠帝慕容寶年號

皇后王氏崩【以夲紀修】九月己夘劉裕殺右將軍劉藩左僕射謝混帥眾襲劉毅冬十月裕參軍王鎭惡防江陵殺毅以前會稽內史司馬休之都督荊雍等六州軍事荊州刺史【以紀傳修】

觧題曰毅與裕俱舉大義興復晉室自謂京城廣陵功業足以相抗𨿽權事推裕而心不服也毅旣有雄才大志厚自矜許朝士素望者多歸之與尙書僕射謝混丹陽尹郗僧施並深相結【當時兩種議論已成毅爲亞相愛才好士當世莫不輻湊揚州主簿張劭不往或問之邵曰王公命世人傑何煩多問劉穆之聞以白裕裕益親之又胡藩謂劉裕曰豁逹大度功髙天下連百萬之眾毅固以此服公至於渉獵記傳一詠一黙自許雄豪以誇縉紳白面之士輻湊而歸毅不肯爲公下也鄭鮮之謂劉毅權重當時朝野莫不歸附鮮之盡心武帝獨不屈意於毅以此可見】及鎭江陵豫州舊府多割以自隨請僧施爲南蠻校尉裕知毅不能居下終爲異端宻圖之毅至西稱疾篤表求從弟兗州刺史藩以爲副貳僞許焉九月藩入朝裕命收藩及謝混並於獄賜死自表討毅【按宋書謝方明傳劉穆之權重當時朝野輻湊不與穆之相識者惟謝混謝方明郤僧施蔡廓而已穆之甚以爲恨方明廓後往造之大恱蓋此四人者以故家風素自許故不屑於穆之而混僧施之不免於死則亦以終不屈莭故也】裕與劉穆之謀討毅而王智在焉他日穆之白曰伐國重事也公云何乃使王智知裕笑曰此人髙簡豈聞此軰議論余見通鑑【葉適曰裕夲有濶逹意度而穆之乃以狹劣誤教之也】

氐盛叛秦秦討之不克【以通鑑修】北涼王防遜遷於姑臧十一月卽河西王位攺元【以呂祖謙標目修】十二月以西陽太守朱齡石爲建威將軍益州刺史伐蜀【以呂祖謙標目修】觧題曰按宋書列傳初裕與齡石宻謀進取曰劉敬宣往年出黃虎無功而退賊謂我今應從外水往而料我當出其不意猶從內水來也如此必以重兵守涪城以備內道若向黃虎正墮其計今以大眾自外水取成都疑兵取內水此制敵之奇也而慮此聲先馳虜審虛實別有凾書全封齡石署函邊曰至白帝乃開諸軍𨿽進未知處分所由至白帝發書曰眾軍悉從外水取成都臧熈朱林於中水取廣漢使羸弱乘髙艦十餘由內水向黃虎眾軍乃倍道兼行譙縱果偹內水使大將譙道福以重兵戍涪城遣其秦州刺史侯暉蜀郡太守譙詵等率眾萬餘屯彭模夾水爲城眾號三萬齡石至彭模去成都二百里詣劉鐘謀曰今天時盛熱而賊嚴兵固險攻之未必可防祗增疲困且欲養鋭息兵伺其隙而乘之卿意謂何鐘曰不然前揚聲言大眾向內水道福不敢捨涪城今重兵出其不意蜀人已破膽矣賊今阻兵守險是懼不敢戰非能持重堅守也因其洶懼盡鋭攻之其勢必克鼓行而進成都必不能守矣若緩兵相守彼將知人虛實涪軍忽來並力拒我人情旣安良將又集此求戰不獲軍食無資當爲蜀子虜耳齡石從之明日進攻防其二城斬侯暉譙詵諸營守以次土崩眾軍乃捨舡步進臧熹病卒朱林至廣漢復破譙道福別軍乘船防牛脾【元和郡縣誌中江水卽牛鞞水也昔羅尙乘牛鞞水徵李雄在今資州】斬其大將譙撫縦聞諸處盡敗奔涪城道福聞平模不守率精鋭五千兼行來赴聞縱已走眾亦散乃逃於獠中巴西民杜瑤送之斬於軍門余見通鑑水出江油自涪城至潼川過遂寧入合州至重慶與大江合此內水也水自汶山自漢州金堂峽歷懷安軍富順監至瀘州與大江合此中水也大江出岷山由眉州嘉定敍瀘至重慶此外水也桓溫之伐李勢由外水也劉敬宣之討譙縱則偏師在外水而躬由內水也至齡石則三道並進而重兵又在外水也

分荊州置湘州【呂祖謙標目】

晉安皇帝義熈九年【燕馮防太平五年秦文桓皇帝始十五年西秦乞伏熾磐永康二年魏太宗明元皇帝永興五年南涼禿髮傉檀嘉平六年西秦李暠建初九年北涼沮渠蒙遜始二年夏赫連勃勃鳳翔元年】春二月乙丑晦劉裕還建康三月丙寅朔殺豫州刺史諸葛長民及其諸弟【以夲紀修】劉裕請申土防省流寓郡縣【以通鑑修】夏王勃勃攺元築統萬城攺姓赫連【以呂祖謙標目修】夏四月南涼王傉檀伐河西河西王蒙遜敗之遂圍樂都降湟河【以通鑑修】秋七月壬申朱齡石克成都譙縱伏誅以齡石監梁秦六郡軍事【以通鑑修】是嵗以前淮陵內史索邈爲梁州刺史苻宣還仇池【以呂祖謙標目修】晉安皇帝義熈十年【燕馮防太平六年秦文桓皇帝始十六年西秦乞伏熾磐永康三年魏太宗明元皇帝神瑞元年南涼禿髮傉檀嘉平七年西涼李暠建初十年北涼沮渠防遜始三年夏赫連勃勃鳳翔二年】春正月辛酉魏攺元【以呂祖謙標目修】秦尙書令廣平公弼謀亂諸鎭欲起兵誅之夏五月免弼乃罷兵【以呂祖謙標目修】南涼王傉檀伐乙弗部大破之河南王熾磐襲防樂都六月傉檀降之【以呂祖謙標目修】

觧題曰烏孤以安帝隆安元年僣立至傉檀三世凡十八年以義熈十年防

秋八月魏主嗣以相州刺史書聞於劉裕【以呂祖謙標目修】九月丁巳朔日有食之【以夲紀修】冬十月河南王熾磐稱秦王【以夲紀修】是嵗城東府【夲紀】

觧題曰按南朝宮苑記城於十年宋大明移揚州其中景明罷陳初又爲揚州廨

魏愽士祭酒崔浩與軍國之謀【以呂祖謙標目修】

晉安皇帝義熈十一年【燕馮防太平七年秦文桓皇帝始十七年西秦乞伏熾磐永康四年魏太宗明元皇帝神瑞二年西涼李暠建初十一年北涼沮渠蒙遜始四年夏赫連勃勃鳳翔三年】春正月劉裕帥師攻司馬休之魯宗之舉兵應休之三月裕克江陵休之宗之奔防陽尋奔秦【以呂祖謙標目修】

觧題曰葉適曰裕有一天下之資其時亦易然卒以不就者旣除劉毅司馬休之自應止此規小意狹又再費日月故也事見通鑑

夏王勃勃防秦杏城【以通鑑修】夏五月甲申彗星二見【夲紀】劉裕自加殊禮【以通鑑修】河西王蒙遜奉表【以通鑑修】秋七月丙戌京師大水壊太廟【夲紀】辛亥晦日有食之【以通鑑修】八月劉裕還建康【以通鑑修】魏薦饑【以朱熹綱目修】

晉安皇帝義熈十二年【燕馮防太平八年秦帝姚永和元年西秦乞伏熾磐永康五年魏太宗明元皇帝太常元年西涼李暠建初十二年北涼沮渠蒙遜始五年夏赫連勃勃鳳翔四年】春正月秦王興疾篤廣平公弼作亂伏誅興卒太子卽帝位攺元【以載記修】

觧題曰宋庠紀年通譜姚不俟逾年攺元永和夲漢順帝晉穆帝年號事見通鑑

二月劉裕自加中外大都督【以夲紀修】夏四月壬子魏攺元【以呂祖謙標目修】六月楊盛攻秦祁山防之【以通鑑修】夏防秦上邽陰宻安定雍城安定尋復爲秦【以通鑑修】

觧題曰陰宻今涇州靈防縣有陰宻城

秋七月劉裕帥師及太尉瑯邪王徳文伐秦以世子義符爲中軍將軍監太尉畱府左僕射劉穆之領監軍中軍司

觧題曰裕伐南燕以孟昶任畱務明年追盧循則昶已死遂以劉毅任畱務又二年討劉毅以諸葛長民任畱務而以劉穆之防之又三年討司馬休之則長民已死遂以其弟任畱務而事皆決於劉穆之明年伐秦以其子任畱務而使穆之總攝內外及穆之死則裕僕僕南還矣事見通鑑

將軍檀道濟王鎭惡步向許洛沈林子等水軍出石門沈田子等趨武闗兾州刺史王仲徳督前鋒開鉅野入河九月裕至彭城仲徳取魏滑臺冬十月道濟進洛陽丙寅秦將軍陳畱公洸降十一月裕自加九錫十二月壬申自爲相國揚州牧宋公復辭不受【以宋書列傳修】秦並州牧姚懿反於蒲阪東平公紹擊誅之【以呂祖謙標目修】省湘州【以宋書州郡誌修】

觧題曰通鑑義熈八年永初三年俱載分荊州置湘州而其間省湘州不書闕也

大事記續編卷三十四

欽定四庫全書

大事記續編卷三十五

明王禕撰

晉安皇帝義熙十三年【燕馮跋太平九年秦帝姚永和二年西秦乞伏熾磐永康六年魏明元皇帝泰常二年西涼李歆嘉興元年北涼沮渠防遜始六年夏赫連勃勃鳳翔五年】春正月甲戌朔日有食之【以本紀修】秦將軍齊公恢反於安定東平公紹擊誅之【以呂祖謙標目修】劉裕發彭城畱其子彭城公義隆鎭之【以通鑑修】二月西涼公暠卒子歆立攺元【以呂祖謙標目修】

解題曰宋庠紀年通譜曰不俟逾年攺元

秦都督中外軍事魯公紹守潼闗三月檀道濟沈林子等與戰大破之紹退屯定城【以載記修】庚辰劉裕自淸河入河魏師救秦與裕夾河而行【以通鑑修】王鎭惡說農百姓送義租給軍食【以通鑑修】夏四月劉裕遣兵破魏河北軍遂至洛陽【以通鑑修】秦魯公紹卒【以呂祖謙標目修】五月魏置六部大人【以朱熹綱目修】秋七月沈田子等入武關屯靑泥八月秦主襲之大敗而還【以呂祖謙標目修】辛丑劉裕至潼闗王鎭惡水軍入渭大破秦軍遂入長安癸亥秦主降其子佛念死之

解題曰按載記姚萇以孝武太元九年僣立傳興至三世以安帝義熈十三年滅凡三十二年

九月裕至長安執以歸殺之【通鑑】夏人據安定降秦嶺北郡縣【以通鑑修】冬十一月辛未劉穆之卒以太尉司馬徐羨之掌畱任【以宋書紀傳修】劉裕以其子桂陽公義眞都督雍涼秦州軍事雍東秦二州刺史太尉防軍王修爲安西長史王鎭惡爲安西司馬沈田子爲安西中兵防軍十二月庚子裕發長安夏王勃勃遣兵攻長安【以通鑑呂祖謙標目修】

晉安皇帝義熙十四年【燕馮跋太平十年秦乞伏熾磐永康七年魏太宗明元皇帝泰常三年西涼李歆嘉興二年北涼沮渠蒙遜始七年夏赫連勃勃昌武元年】春正月沈田子王鎭惡拒夏兵田子殺鎭惡王修殺田子雍州治中從事史傅之破夏兵卻之【以朱熹綱目修】壬戌劉裕至彭城【以呂祖謙標目修】劉裕以其子彭城公義隆都督荊益等六州軍事荊州刺史【以呂祖謙標目修】三月遣使聘魏【以呂祖謙標目修】夏五月魏襲燕圍和龍不克【以通鑑修】六月劉裕受相國宋公加九錫之命【以呂祖謙標目修】秋七月癸亥彗星出太微進掃紫微【以宋書五行志修】冬十月以西涼公歆爲酒泉公【以本紀修】桂陽公義眞殺王修宋公裕以相國司馬朱齡石鎭長安十一月義眞東還齡石亦走夏兵追之靑泥大敗之獲傅之齡石奔潼關見殺

解題曰按晉書宋書魏書南史紀傳義熙十二年三月加裕中外大都督初裕平齊仍有定闗洛之意值盧循侵逼故其事不諧荊雍旣平方謀外略防姚興死子立兄弟相殺闗中擾亂裕乃戒嚴北討加領徵西將軍司豫二州刺史以世子義符爲徐兗二州刺史裕欲以義聲懷逺奉瑯邪王北伐五月加裕北雍州刺史以義符爲中軍將軍監太尉畱府事劉穆之爲左僕射監領軍中軍二府軍事入居東府總攝內外以徵虜王仲徳爲前鋒諸軍事遣冠軍檀道濟龍驤王鎭惡步向許洛寧朔劉遵考建武沈林子出石門【東平府之石門】從汴入河寧朔朱超石胡藩向半城【未詳】咸受統於仲徳仲徳率龍驤朱牧等開鉅野入河建威傅之振武沈田子等自武闗入八月丁巳發京師九月裕次彭城加領徐州刺史道濟鎭惡自淮淝攻漆丘【杜預注左傳髙平南平陽縣東北有漆鄕】項城將王茍生以漆丘降鎭惡徐州刺史姚掌以項城降道濟遂入潁口【水經淮水又東潁水從西北注之】所至多降服惟新蔡【今蔡州縣】太守董遵固守道濟攻破殺之進克許昌獲潁川太守姚坦及大將楊業林子從汴入河攻倉垣克之秦兗州刺史韋華降仲徳將逼滑臺魏兗州刺史尉建棄城濟河仲徳入滑臺魏主嗣遣叔孫建公孫表自河內向枋頭渡河曜威斬尉建於城下呼仲徳軍人詰其侵境之意仲徳遣竺和之答曰王徵虜爲劉太尉所遣入河西行將取洛城掃山陵之冦非敢侵犯魏境魏河內鎭將【魏河內郡在懷川】於栗防築壘於河上禁防嚴密裕甚憚之不敢前裕遺栗防書求假道西上裕舟師自淮泗入淸欲溯河西上乞師於魏魏主詔羣臣議之咸曰函谷闗天險劉裕舟船步兵何能西入若北上河岸其行爲易揚言伐姚意或難測冦不可縱宜先發軍斷河上流勿令西過崔浩曰興死子劣乘其危而伐之臣觀其意必欲入闗若塞其西路裕必上岸北侵如此則姚無事而我受敵今蠕蠕內冦民食又乏發軍赴南則北冦進擊救北則南州復危未若假之水道縱裕西入然後興兵塞其東歸之路此卞莊刺虎之勢也使裕勝必徳我假道之惠姚氏勝亦不失救鄰之名縱使裕得闗中縣逺難守終爲我物假令國家棄恆山以南裕必不能發吳越之兵與官軍爭河北居然可知乃遣黃門郎娥淸冀州刺史乙旃眷襄州刺史長孫道生靑州刺史阿薄幹步騎十萬屯河北常有數千騎緣河隨大軍進止裕以冠軍向彌畱戍碻磝【水經注其城臨水西南崩於河卽故荏平縣宋王謨平碻磝劉義防以沙城令毀之魏登城之立濟州治王容曰廣韻作防磝元和郡縣誌作碻磝津在濟州盧縣北一里通典曰宋書作敲磝輿地廣記盧縣故城在鄆州陽谷縣西北今城已圯於河惟津在爾】進屯石門柏谷初裕與鎭惡等期若尅洛陽須大軍至未可輕前旣而鎭惡等逕向潼闗爲姚紹所拒不得進軍乏食馳告裕求遣糧援時虜屯據河岸軍不得前鎭惡乃親到農督上民租百姓競送義粟軍食復振時軍人緣南岸牽百丈河流迅急有漂流北岸者輒爲虜所殺略遣軍過岸虜便退走軍還復來裕乃遣白直隊主丁旿率七百人及車百乘於河北岸上去水百餘步爲卻月陣兩頭抱河車置七仗士事畢使防一白眊【結毛爲飾卽今馬及刀槊上纓眊也】虜見數百人步牽車上不解其意並未動裕先命朱超石馳赴之幷賫大弩百張一車益二十人設彭排【唐六典彭排之制六一曰膝排二曰團排三曰漆排四曰木排五曰聮木排六曰皮排注釋名曰彭旁也在旁排敵禦冦也纂文曰鹵大楯也今謂之彭排故諸葛亮曰帳下持彭排百枚其膝團漆木皮皆古制也】於轅上虜見營陣旣立乃進圍營超石先以軟弓小箭射虜虜以眾少兵弱四面俱至又遣長孫嵩三萬騎至遂肉薄攻營於是百弩俱發又選善射者叢箭射之虜眾多不能制超石初行別賫大錘幷千餘張矟乃斷矟長三四尺以錘錘之一矟輒洞貫三四虜虜不能當一時奔潰臨陣斬阿薄幹虜退還畔城超石率胡藩劉榮祖等追之復爲虜所圍奮擊盡日殺虜千計虜乃退走魏主聞之恨不用崔浩計【魏書列傳太宗遣長孫道生娥淸破朱超石於石河擒騎將揚丰斬首千七百級】秦徵南姚洸鎭洛陽馳使請救遣越騎校尉閻生率騎三千以赴之武衞姚益男將步卒一萬助守洛陽又遣幷州牧姚懿南屯陜津【在今陜州平陸縣對岸有茅津】爲之聲援洸部將趙說洸曰今冦逼已深百姓駭懼眾寡勢殊難以應敵宜攝諸戍兵士固守金墉以待京師之援金墉旣固吳冦終不敢越金墉而西困之堅城之下可以坐制其獘司馬姚禹潛通於道濟主簿閻恢楊防等皆禹之黨嫉忠誠咸共毀之固勸洸出戰洸從之乃遣率精兵千餘南守柏谷塢【宋敏求河南志因原爲塢髙數尺在河南府緱氏縣東】廣武石無諱東戍鞏城【今河南府鞏縣】泣謂洸曰明公不用忠臣之言爲姦孽所誤後必悔之防陽城成臯滎陽虎牢諸城悉降冬十月道濟等長驅而至無諱至石闗【河南志石闗在河南府鞏縣西北五里】奔還與晉將毛徳祖戰於柏谷以眾寡而敗死於陣姚禹逾城奔於王師道濟進至洛陽洸降閻生益男遂不進裕修復五陵置守衛以冠軍將軍毛修之爲河南河內二郡太守行司州事戍洛陽修治城壘十二月進裕相國封宋公備九錫之禮乞伏熾磐遣使詣裕求效討羌姚懿舉兵僣號東平公姚紹入蒲阪執懿十三年正月徵北姚恢率安定鎭戶三萬八千焚室宇以車爲方陣自北雍州趣長安自稱大都督建義大將軍移檄州郡欲除君側之惡揚威姜紀率眾奔之建節毛完都棄新密奔長安恢至新支【姚興徙李潤羌於安定尋徙新支則新支近安定也姚萇自安定如長安至新支則新支入長安之路也】紀說曰國家重將在東京師空虛公輕兵徑襲可必克矣恢不從南攻郿城鎭西姚諶爲恢所敗長安大震馳遣姚裕及輔國胡翼度屯灃西紹率輕騎先赴難使姚洽司馬國璠將步卒三萬赴長安紹與恢相持於靈臺姚讚畱寧朔尹稚爲農太守守潼闗率諸軍還長安恢見諸軍悉進懼其將黃齊等棄恢而降恢進軍逼紹讚自後要擊大破之殺恢及其三弟裕以舟師進討畱彭城公劉義隆鎭彭城鎭惡進次澠池遣毛徳祖攻秦農太守尹稚於蠡城【按四夷郡國縣道記曹魏移漢澠池於河南福昌縣西蠡城周地圖魏賈逵爲澠池令時縣治蠡城宋書王鎭惡傳水經注皆云蠡城惟姚載記云蠡吾城通鑑因之司馬康釋文云在髙陽國屬冀州時方攻潼闗不應及河北蓋誤也】鎭惡領農太守方軌徑據潼闗【水經注西徵記曰沿路迆入函道六里得舊城周百餘步北臨大河南對髙山姚氏置闗以守峽王鎭惡檀道濟或據山或平地濵河帶險大小七營姚氏亦保據山原尙故迹闗之直北隔河有層阜世謂之風陵南則河濵姚氏之營與晉對岸寰宇志七營皆在閿鄕縣西】道濟林子攻拔襄邑堡建威薛帛奔河東道濟自陜北渡攻蒲阪使將軍荀早攻匈奴堡【在河東姚襄甞攻之】爲寧東姚成都所敗辛酉滎陽守將傅洪降魏求軍赴接進紹太宰大將軍都督中外諸軍事假黃鉞率武衛姚鸞等步騎五萬距潼闗武衛姚驢與並州刺史尹昭表裏夾攻道濟道濟深壁不戰林子說道濟曰蒲阪城堅池浚不可旬月而尅攻之則士卒傷守之則引日久不如棄之還援潼闗若潼闗事捷尹昭可不戰而服道濟從之三月旣至紹舉闗右之眾設重圍圍林子及鎭惡等時懸師深入糧輸難逺道濟議欲度河避其鋒或欲捐棄輜重還赴裕林子按劍曰許洛已平闗右將定事之濟否所系前鋒今捨已捷之形棄垂成之業大軍尙逺𨿽欲求還豈可復得下官受命前驅誓在盡命今日之事自爲將軍辧之率麾下數百人犯其西北紹眾小靡乘其亂而薄之紹大潰俘虜以千數紹退保定城【今華州華陰縣郭緣生述徵記亦云潼闗三十里夾道各一城西徵記曰城因原上】畱姚鸞斷兵守險絕道濟糧道時裕別將姚珍入自子午竇霸入自駱谷眾各數千遣姚萬拒霸姚疆拒珍鸞遣將尹稚與道濟司馬徐琰戰於闗南爲琰所獲紹謂諸將曰道濟等眾旅不多嬰壘自固者正欲曠日持久以待繼援耳吾欲分軍徑據閿鄕【本漢湖縣之閿鄕今屬陜州縣】以絕其糧道不至一月道濟之首可懸之麾下矣諸將咸以爲然其將胡翼度曰軍勢宜集不可以分若偏師不利人心駭懼胡可以戰紹乃止【紹欲絕道濟糧道此卽周亞夫破吳楚之防也翼度陰通劉裕所以力沮其謀】薛帛據河曲【卽春秋秦晉所戰之地在今河中之河東華之華陰】以叛紹遣胡翼度據東原姚鸞營大路與晉軍相接林子簡精銳銜枚夜襲鸞眾潰戰死紹復遣撫軍姚讚屯河上絕水道壘塹未立林子邀擊連破之讚奔定城姚紹遣長史姚洽寧朔安鸞防軍姚黒蠡河東太守唐小方率騎三千屯河北之九原【在綘州正平縣】欲絕道濟諸縣租輸裕以通津阻要兵糧所急復遣林子爭據河源林子率眾八千要洽大破之斬洽黒蠡小方紹忿恚托姚讚以後事使姚難屯闗西嘔血而死裕至洛陽五月齊郡太守王懿降魏上書稱劉裕在洛以軍絕其後路可不戰而克魏主善之崔浩在前講書問曰劉裕前軍已至潼闗事得濟否浩曰昔姚興好養虛名而無實用子又病眾叛親離裕乘其危兵精將勇克之必矣裕還必簒其主秦地戎夷混幷虎狼之國裕亦不能守之風俗不同人情難變欲行荊揚之化於三秦之地不得也若畱眾守之必資於冦且可治戎束甲息民備境以待其歸秦地亦終爲國有嗣笑曰卿量之審矣又敕長孫嵩簡精兵爲戰備若裕西過者便率精銳南出彭沛如不時過但引軍隨之於是叔孫建等尋河趣洛遂入闗秋七月裕至陜城沈田子傅之從武闗屯據靑泥【今永興軍藍田縣治水經注泥水西徑峣闗北歷峣栁城魏置靑泥軍晉中興書桓溫使京兆太守擊靑泥城】使姚裕率步騎八千距之裕至閿鄕欲自禦大軍慮田子襲其後欲先平田子然後傾國東出乃率步軍數萬奄至靑泥田子本爲疑兵所領才數百欲擊之傅之曰彼眾我寡難可與敵田子曰師貴用奇不必在眾之猶固執田子曰眾寡相傾勢不兩立若賊圍旣固人情防沮則事去矣及其未整薄之必克獨率所領鼔而進合圍數重躬勒士卒前後奮擊江東勇士便習短兵皷噪奔之賊眾潰散所殺萬餘人裕慮眾寡不敵遣林子步自秦嶺【通典藍田縣秦嶺在此界】接援比至已摧破復共追討乃奔灞西裕至潼闗遣朱超石徐猗之防薛帛於河北以攻蒲阪姚讚距裕於闗西姚難屯於香城【河南志在河南府河淸縣西北十五里載記姚讚遣姚難運蒲阪谷以給其軍至香城爲王師所敗蓋可考也】裕遣王鎭惡王敬自秋社西渡渭以逼難軍鎭東姚璞及姚和都擊敗猗之等超石奔潼闗姚讚遣司馬休之司馬國璠引魏兵以躡裕後姚難爲鎭惡所逼引師而西時大霖渭水泛溢讚等不得北渡鎭惡水陸兼進追及難自灞上還屯石橋【水經注石橋水出馬嶺山積石據其東麗山距其西北逕鄭城西去城十里北注於渭】以援之讚退屯鄭城【今華州鄭縣】鎭北姚彊與難陣於涇上拒鎭惡鎭惡遣毛徳祖擊彊彊死難遁還長安裕進據鄭城使姚洸屯灃西姚丕守渭橋胡翼度屯石積姚讚屯灞東軍逍遙園【姚興於此聴說佛經水經注渭水承沈水東北流又東分爲二一東入逍遙圃一北流於渭】鎭惡所乘皆蒙衝小艦行船者悉在艦內羌見艦進艦外不見有行船人北土素無舟楫莫不驚惋鎭惡旣至令將士食畢便棄船登岸渭水流急倐忽間諸艦悉逐流去時猶數萬人鎭惡撫慰士卒曰卿諸人並家在江南此是長安城北門外去家萬里而舫乘衣糧並已逐流去豈復有求生之計邪惟宜死戰可以立大功不然則無遺類矣乃身先士卒眾騰踴爭先破姚丕於渭橋赴之逼水地狹遂相踐而退姚諶等皆死單馬還宮鎭惡入自平朔門【周地圗記北面第四平朔門符氏所開】與姚裕等數百騎奔石橋讚聞敗大泣胡翼度先與劉裕陰通是日棄眾奔裕讚將防於石橋不得入眾皆驚散將妻子詣壘門而降讚率宗室子弟百餘人降於裕裕盡殺之送於建康斬之裕欲遷都洛陽眾議咸以爲宜王仲徳曰非常之事常人所駭今暴師日久士有歸心俟文軌大同然後議之可也裕深納之夏王勃勃謂羣臣曰劉裕伐秦水陸兼進裕有髙世之略姚豈能自固又其兄弟內叛安可以距人裕旣克長安利在速返正可畱子弟及諸將守闗中待裕發軫吾取之若拾芥耳於是秣馬厲兵進據安定姚嶺北鎭戍郡縣悉降裕遣使遺勃勃書約爲兄弟長孫嵩等自成臯南濟晉屯戍皆奔潰冬十月己酉魏主召嵩等還詔進宋公爵爲王十一月劉穆之卒以左司馬徐羨之代掌畱任大事昔決於穆之者悉以諮裕裕欲息駕長安經略趙魏防穆之卒乃歸畱子桂陽公義眞都督雍梁秦三州諸軍事安西將軍領雍秦二州刺史義眞時年十二太尉諮議參軍王修爲長史王鎭惡領司馬馮翊太守委以扞禦之任沈田子毛徳祖爲中兵參軍傅之爲雍州治中從事史三秦父老詣門流涕訴曰殘民不霑王化於今百年始覩衣冠方仰聖澤長安十陵是公家墳墓咸陽宮殿是公家屋宅舍此欲何之裕爲之湣然慰譬之曰受命朝廷不得擅畱感諸君戀本之志今以第二兒令文武賢才共鎭此境十二月庚子裕發長安自洛入河開汴渠以歸勃勃謂王買徳曰朕將圖長安卿試言取之方略買徳曰劉裕滅秦所謂以亂平亂未有徳政以濟蒼生闗中形勝之地而以小兒守之狼狽而返者欲速成簒事耳無暇有意於中原靑泥上洛南師之衝要宜置遊軍斷其去來之路然後杜潼闗塞崤陜絕其水陸之道聲檄長安申布恩澤三輔父老皆壺漿以迎王師矣義眞獨坐空城逃竄無所一旬之間必面縛麾下勃勃以子璝都督前鋒諸軍事率騎二萬伐長安前將軍赫連昌屯兵潼闗以買徳爲撫軍右長史南斷靑泥勃勃率大軍繼發十四年正月璝至渭陽降者屬路義眞遣沈田子拒之虜甚盛田子屯劉回堡遣使還報鎭惡謂王修曰公以十嵗兒付吾等當各思竭力而擁兵不進虜何由得平使還具說鎭惡言田子益激怒田子鎭惡俱出北地論者謂鎭惡欲盡殺南人以數十人送義眞南還因據闗中反田子宗人敬仁有勇力田子於之營內請鎭惡計事使敬仁殺之又於鎭惡營內殺鎭惡兄基弟鴻道淵及從弟昭郎凡七人之奔告義眞義眞率王修被甲登橫門以察其變俄而田子至言鎭惡反修執田子以専戮斬焉壬戌裕至彭城解嚴義眞賜與左右不節王修常裁減之左右並怨義眞曰鎭惡欲反故田子殺之修殺田子是又欲反也義眞乃使左右劉乞等殺修修旣死人情離駭無相統一悉召外軍入於城中閉門拒守闗中郡縣悉降璝夜襲長安不克勃勃進據咸陽長安樵采路絕裕聞之召義眞東歸遣朱齡石鎭闗中使義眞輕兵疾發中書侍郎朱超石慰勞河洛諸將競斂財貨子女方軌徐行赫連璝帥眾三萬追義眞將軍蒯恩斷後不能禁至靑泥後軍大敗諸將悉被俘虜義眞在前日暮虜不窮追中兵參軍段宏負之而歸百姓逐朱齡石齡石焚長安宮殿奔潼闗超石至蒲阪值齡石至曹公壘【水經注郭緣生述徵記函谷關濟河之西有曹公壘】濟河就之俱沒初裕聞靑泥敗未得義眞審問怒甚尅日北伐侍中謝晦奉常鄭鮮之上表諌及知義眞已免乃止登城北望慨然不恱命羣僚誦詩謝晦詠王粲詩曰南登灞陵岸回首望長安悟彼泉下人喟然傷心肝裕流涕不自勝於是夏王勃勃爲壇於灞上僣卽帝位此劉裕滅秦之本末也

夏王勃勃卽帝位於灞上攺元【以呂祖謙標目修】十二月戊寅宋公裕弒帝立大司馬瑯邪王徳文爲皇帝【以呂祖謙標目修】是嵗以北涼王蒙遜爲涼州刺史【以通鑑修】

晉恭皇帝元熙元年【燕馮跋太平十一年秦乞伏熾磐永康八年魏太宗明元皇帝泰常四年西涼李暠嘉興三年北涼沮渠蒙遜始八年夏赫連勃勃眞興元年】春正月壬辰朔攺元【本紀】

解題曰宋庠紀年通譜元熙本劉淵年號

立妃禇氏爲皇后【以本紀修】宋公裕還朝【以本紀修】戊戌有星孛於太微【以本紀修】庚申葬安皇帝於休平陵【以本紀修】夏陷蒲阪【以呂祖謙標目修】二月夏王勃勃還統萬攺元【以呂祖謙標目修】秋七月宋公裕自進王爵八月移鎭壽春【以呂祖謙標目修】冬十月宋王裕以其子司州刺史義眞爲揚州刺史【以通鑑修】十一月丁亥朔日有食之【以本紀修】十二月宋王裕自加殊禮【以本紀修】

大事記續編卷三十五﹤史部﹐編年類﹐大事記續編﹥

欽定四庫全書

大事記續編卷三十六

明王禕撰

【宋髙祖武皇帝劉裕永初元年魏太宗明元皇帝泰常五年燕馮跋太平十二年秦乞伏熾磐建元年西涼李恂永建元年北涼沮渠蒙遜始九年夏赫連勃勃眞興二年】解題曰歐陽修正統論絕晉於建興而復不與魏阮逸作元經絕南於齊之初進魏於孝文太和五年司馬光通鑑以宋齊梁陳爲正統及隋滅陳然後以統歸之宋庠紀年通譜絕南於晉亡進魏於明元帝泰常五年朱熹曰劉聰石勒諸人皆晉之故臣故東晉以君臨之宋齊何可比東晉自古亦有無統時南北止當並書今從朱氏及紀年通譜

春正月秦王熾磐攺元【以呂祖謙標目修】

解題曰西秦自是稱秦

夏四月宋王裕以其子義康都督豫司雍幷州軍事豫州刺史六月裕至建康丁卯卽皇帝位

解題曰髙祖有受禪意而難於發言乃集朝臣宴飲從容言曰桓暴簒鼎命已移我首倡大義興復皇室南徵北伐平定四海功成業著遂荷九錫今年將衰暮崇極如此物戒盛滿非可久安今欲奉還爵位歸老京師羣臣惟盛稱功徳莫曉此意日晚坐散傅亮還外乃悟云余見通鑑【朱全忠急於禪使蔣暉等謀之暉與栁璨等議以魏晉以來皆先封大國加九錫殊禮然後受禪乃先除全忠諸道元帥全忠謂暉故逗𨖻其事以須變及加九錫遂不受世道至此又可浩嘆也】

大赦攺元其犯鄕論淸議一皆滌蕩【本紀】

解題曰朱黻曰自昔帝王皆采求鄕論以爲取士之本培埴淸議以善風俗之原不以朝廷之都兪而棄比閭之私語公卿之訓誥而廢羣下之淸談彼誠知務也哉劉裕落拓無行不爲當世之所推許𨿽已極富貴猶未免介然於其心故始初肆赦犯淸議鄕論之人一切蕩滌而與之更始使取士不復以鄕論士大夫肆行不復畏淸議者裕實啟之也

宋廢晉帝爲零陵王遷之秣陵追尊考妣爲帝後尊繼妣王太后蕭氏爲皇太后【以本紀修】宋廢晉封爵置王謝安溫嶠陶侃謝後【以本紀修】戊寅宋量增百官俸【以本紀修】秋七月辛卯宋復置五校三將官增殿中將軍員【以本紀修】宋交州刺史杜慧度擊林邑大破之【以列傳修】

解題曰交州漢治龍編獻帝治蒼梧廣信縣後徙治南海畨禺縣還治龍編領交趾【宋安南府愛陸陽三州之地】武平【安南府峯武安二州之地】新昌【峯州】九眞【安南府愛福祿二州之地】九徳【驩濵愛長四州之地】日南【安南】義昌【未詳】宋平【安南府武安州之地】郡八

北涼王防遜伐西涼西涼公歆襲張掖遜大敗之殺歆入酒泉【以呂祖謙標目修】八月宋立太子義苻爲皇太子【以本紀修】九月壬子朔宋置東宮殿中將軍十人【以本紀修】燉煌人迎前太守李恂爲涼州刺史【以通鑑修】

解題曰宋庠紀年通譜時攺元永建本漢順帝年號

【宋髙祖武皇帝永初二年魏太宗明元皇帝泰常六年燕馮跋太平十三年秦乞伏熾磐建二年西涼李恂永建二年北涼沮渠蒙遜始十年夏赫連勃勃眞興三年】春正月辛酉宋主祀南郊大赦【以本紀修】

解題曰郊赦始於此

宋廬陵王義眞爲司徒尙書僕射徐羨之爲尙書令揚州刺史中書令傅亮爲尙書僕射【以本紀通鑑修】

解題曰揚州後漢治歷陽魏晉治壽春平吳治建業宋治京邑領丹陽尹【今建康常太平三州之地】防稽【紹興慶元臺州之地】吳【平江嘉興杭嚴婺之地】吳興【杭湖之地】淮南【寧國池太平之地】宣城【寧國池州廣徳之地】東陽【紹興婺衢處信五州之地】臨海【慶元臺三州之地】永嘉【溫處之地】新安【嚴徽池之地】郡十

二月宋親策試秀才孝防【以本紀修】河西王蒙遜攻燉煌【以通鑑修】三月乙丑宋初限荊州將吏【以本紀修】

解題曰初限荊州府置將不得過二千人吏不得過一萬人州置將不得過五百人吏不得過五千人兵士不在此限薛季宣曰晉兵不競惟北府有功方桓簒竊義師之興不過一千七百人卒定天下髙祖代晉亦惟內弱外彊之故首置五校殿中東宮諸兵而限荊州置將不得過二千人且以揚州兵本不付長沙正以享國日淺欲爲貽後之業以荊居上流甲兵半朝廷遺詔諸王徧居之此髙祖之略也按州郡誌荊州漢治江陵漢壽魏晉治江陵武昌沔陽襄陽夏口上明領南【今江陵襄陽荊門之地】南平【江陵澧嶽之地】天門【澧州】宜都【峽施歸三州之地】巴東【防施開忠萬五州之地】汶陽【峽州】南義陽【澧州】新興【晉僑置】南河東【晉僑置今屬江陵】建平【防歸施三州大寧監之地】永寧【今荊門州】武寧【今荊門州】郡十二

河西王蒙遜陷燉煌李恂自殺【以通鑑修】

解題曰按列傳暠以安帝隆安四年立至宋少帝景平元年滅凡二十四年則燉煌之陷似在後兩年當攷

夏四月己卯宋毀淫祠【以本紀修】五月己酉宋置東宮屯騎步兵翊軍三校尉【以本紀修】秋七月河西王防遜遣將伐秦秦大敗之【以通鑑修】九月宋弒零陵王諡曰恭皇帝葬衝平陵【以通鑑修】

解題曰弒舊君自此始世道又一變矣

【宋髙祖武皇帝永初三年魏太宗明元皇帝泰常七年燕馮跋太平十四年秦乞伏熾磐建三年涼沮渠防遜始十一年夏赫連勃勃眞興四年】春正月癸丑宋加徐羨之司空錄尙書事【以本紀修】二月丁丑宋分豫州淮以東爲南豫州分荊州置湘州【以呂祖謙標目修】

解題曰分淮東爲南豫州淮西爲豫州南豫州所領歷陽【今屬和州】南譙【滁無爲二州之地】廬江【廬州無爲州之地】南汝陰【廬州】南梁【屬安丰】晉熈【屬安慶】弋陽【光安丰二州之地】安丰【安丰】汝南【安丰】新蔡【光州】陳【安慶】南頓【僑置帖治陳郡】潁川【僑置未詳】西汝陰【安丰】汝陽【僑置未詳】陳畱【僑置屬安丰】南陳左郡邊城左郡光城左郡【今並屬安丰】豫州所領汝南【蔡州】新蔡【潁昌蔡光之地】譙郡【睢拱宿三州之地】梁郡【睢單二州】陳郡【淮寧順昌亳州】南頓【淮寧】潁川【頴昌】汝陽【淮寧蔡州之地】汝陰【順昌】陳畱【睢亳二州之地】十郡淮東自永初至大明便爲南豫𨿽乍有離合而分立居多自泰始失淮西後於淮東分立兩豫南豫以淮東爲境不復更列二州覽者按此推尋之則可得泰始兩豫分域【齊州郡誌豫州領南汝陰晉熈潁川汝陽梁北陳陳畱南頓西南頓北梁西汝陰北譙汝南北新蔡弋陽陳安丰光城左郡邊城建寧齊昌等二十一郡永明二年割揚州宣城淮南豫州歷陽譙廬江臨江六郡復置南豫州】湘州領長沙【今屬潭衡二州】衡陽【宋常徳寶慶二府潭衡二州之地】桂陽【郴衡二州桂陽軍之地】零陵【永全二州靜江府之地】營陽【道州】湘東【衡潭二州】邵陵【寶慶靖州武岡之地】廣興【韶連廣南雄四州英徳府南安軍之地】臨慶【賀昭廣封道新六州靜江府之地】始建【靜江府昭潯二州之地】十郡元嘉七年又分豫州南豫州泰始二年合九月又分三年五月又合四年以淮南宣城爲南豫州五年罷七年復分歷陽淮陰南譙南兗州之臨江立南豫州元嘉八年省湘州十七年又立二十九年又省孝建元年又立分合不常今皆略而不書

三月宋以防軍將軍檀道濟爲南兗州刺史【以呂祖謙標目修】解題曰南兗州晉成帝立寄治京口元嘉割江淮治廣陵二十八年治盱眙其後還廣陵宋末領廣陵【今揚眞泰三州髙郵府之地】海陵【泰通二州髙郵府之地】山陽【淮安濠州宋招信軍之地】盱眙【淮安招信軍】秦【眞州招信軍】南沛【眞州髙郵招信之地】新平北淮陰北濟陰北下邳東莞【並僑寄】十一郡

宋廬陵王義眞都督南豫豫六州軍事車騎將軍南豫州刺史【以紀傳修】夏四月乙亥宋封楊盛爲武都王【以本紀修】五月宋詔後世母后不臨朝【以呂祖謙標目修】宋徐羨之傅亮領軍將軍謝晦鎭北將軍檀道濟受遺癸亥宋主殂【以本紀修】解題曰上不豫羣臣請祈禱神只上不許惟使侍中謝方明以疾告廟而已上疾甚召太子誡之曰檀道濟𨿽有幹略而無逺志非如其兄韶有難禦之气也徐羨之傅亮當無異圖謝晦數從徵伐頗識機變若有仝異必此人也小卻可以防稽江州處之又爲手詔曰朝不須復有別府宰相帶揚州可置甲士千人若大臣中任要宜有爪牙以偹不祥人者可以臺見隊給之有徵討悉配以臺見軍隊行還復舊後世若有幼主朝事一委宰相母后不煩臨朝仗旣不許入臺殿門要重人可詳給班劍昔漢髙帝將終呂后問曰蕭相國旣死令誰代之上曰曹參可問其次曰王陵可然少戇陳平可以助之陳平知有餘然難獨任周勃重厚少文然安劉氏者必勃也可令爲太尉宋武帝垂絕之際評議其臣若無愧髙帝之知人矣然髙帝言如蓍武帝之肉未寒而徐傅諸人戕賊嗣君幾無遺育豈非武帝所處置不及髙祖故歟至若遺詔母后不許臨朝則萬世不易之論也

皇太子義符卽皇帝位尊皇太后曰太皇太后立妃司馬氏爲皇后【以本紀修】魏皇子太平王燾臨朝【以呂祖謙標目修】解題曰劉恕校正後魏書太宗紀四月封皇子燾爲太平王五月詔皇子臨朝聴政世祖紀四月封太平王五月爲監國亦不言曾立爲皇太子惟北史書立太平王燾爲皇太子臨朝聽政髙氏小史修文殿禦覽亦無立皇太子事今從之

六月壬申宋傅亮爲中書監尙書令謝晦領中書令【以紀傳修】秋九月魏遣司空奚斤等攻宋冬十一月庚戌陷滑臺【以呂祖謙標目修】

解題曰按北史列傳宋武帝殂帝欲取洛陽虎牢滑臺崔浩曰陛下不以劉裕歘起納其使貢裕亦敬事陛下不幸今死乘喪伐之𨿽得之不令春秋晉士丐侵齊聞齊侯卒乃還君子大其不伐喪今國家未能一舉而定江南宜遣人弔祭卹其凶災義風於天下令徳之事也且裕新死黨與未離不如緩之待其惡稔如其彊臣爭權變難必起然後命將揚威可以不勞士卒而收淮北之地帝銳意南伐曰劉裕因姚興死而滅其國裕死我伐之何爲不可浩固執曰興死二子交爭裕乃伐之帝大怒不從遂遣奚斤等南伐余見通鑑【按南史列傳崔宏因苻氏亂欲避地江南爲張願所獲本圖不遂作詩以自傷浩以孝聞必能察其中心之所存矣其力止魏之南伐豈不欲夷狄得志於中國猶王猛諫苻堅乎栁元景河北太守栁光世姊夫崔浩元嘉二十七年拓跋燾南冦浩密有異圖光世要河北義士爲應浩謀泄被誅坐夷滅者甚眾光世南奔得免此自解之詞不足信也】通典宋初彊盛南鄭襄陽懸瓠彭城歷城東陽皆爲藩扞明帝時淮北四州豫州西境陷歿則長淮爲北境僑徐兗於淮南靑冀二州寄治贛楡後十餘年而亡

十二月丙戌魏主至冀州遣將軍叔孫建徇靑兗宋兗州刺史徐琰棄尹卯走己丑宋遣檀道濟等救之【以通鑑修】解題曰冀州義熈治靑州文帝分靑州立歷城領廣川【今靑淄二州】平原【濟南淄州】淸河【淄州】樂陵【靑州】魏【濟南】河間【僑置】頓丘【濟南】髙陽【靑密二州】勃海【淄州】九郡靑州治臨淄江左治廣陵義熈治東陽城孝武移歷城大明還治東陽明帝於郁州僑立齊北海西海郡舊領齊【靑淄密三州】濟南【濟南淄州】樂安【濟南淄靑】髙密【濰密二州】平昌【密靑二州】北海【靑濰萊三州】東萊【登萊二州】太原【屬濟南】長廣【屬萊州】郡九兗州後漢治山陽昌邑魏晉治廩丘武帝治滑臺文帝治鄒山又治彭城復治瑕丘【山陽有瑕丘縣】宋末兗州寄治淮陰領泰山【宋襲慶府沂淄二州】髙平【襲慶府單濟二州】冀【襲慶府】東平【東平濮州之地】陽平【僑置】濟北【襲慶濟南東平之地】郡六按宋書索虜虜將娥靑二千南渡於碻磝東下至泗瀆口去尹卯百許裏兗州刺史委軍鎭走水經注濟水側岸有尹卯壘南去魚山四十餘里是谷城縣界春秋之小谷城也【在東平東阿縣後魏書有尹卯固尹卯城】

【宋營陽王劉義符景平元年魏太宗明元皇帝泰常八年燕馮跋太平十五年秦乞伏熾磐建四年涼沮渠防遜始十二年夏赫連勃勃眞興五年】春正月己亥朔宋攺元【以本紀修】癸卯魏取宋洛陽【以呂祖謙標目修】己未宋徵豫章太守蔡廓爲吏部尙書不受【以列傳修】

解題曰徵廓爲吏部尙書廓因傅隆問亮選事若悉以見付不論不然不能拜也亮以語錄尙書徐羨之羨之曰黃門郎以下悉以委蔡吾徒不復厝懷自此以上故宜參同異廓曰我不能爲徐幹木署紙尾遂不拜羨之亦以廓正直不欲使居權要徙爲祠部尙書葉適曰魏晉吏部卽已専用人之柄況尙書乎後世盡奪吏銓歸廟堂宰相事但有此一條是其上者皆淪滅不復見矣

二月戊辰魏築長城備柔然【以呂祖謙標目修】丁丑宋太皇太后殂【以本紀修】三月魏將軍公孫表攻宋虎牢不克伏誅【以魏傳修】魏叔孫建攻宋靑州刺史竺防於東陽不克【以呂祖謙標目修】夏四月魏主攻虎牢不克而還【以通鑑修】閏月魏陷虎牢執宋冠軍將軍司州刺史毛徳祖取司兗豫郡縣【以呂祖謙標目修】

解題曰晉太康天下一統州爲二十自司冀雍涼靑並兗豫幽平諸州淪沒遺民南渡僑置牧司江右又分荊爲湘或離或合凡有揚荊湘江梁益交廣其徐州則有過半豫州惟有譙城而已宋分揚爲南徐徐爲南兗揚州之江西悉屬豫州分荊爲雍分荊湘爲郢分荊爲司分廣爲越分靑爲冀分梁爲南北秦太宗初索虜南侵靑冀徐兗及豫州淮西並皆不守於是於鐘離置徐州淮陰爲北兗而靑冀二州治贛楡之縣【通典宋孝武大明凡二十二州揚治建業南徐治京口徐治彭城南兗治廣陵兗治瑕南豫治歷陽豫治汝南江治尋陽縣靑治臨淄冀治歷城司治義陽荊治南郡郢治江夏湘治臨湘雍治襄陽梁秦治南郡益治成都寧治建寧廣治南海交治龍編越治臨漳自流民南度遂於江漢淮之間僑立州郡廢置離合非一不能詳制紀其所治經久者】

冬十月己未有星孛於氐【宋本紀】

解題曰按宋書本紀指尾貫攝提向大角仲月在危季月掃天倉而後滅是嵗魏主薨

十一月魏取宋許昌汝陽【以呂祖謙標日修】魏主殂太平王燾卽皇帝位【以魏紀修】十二月魏封司徒長孫嵩爲北平王奚斤爲宜都王藍田公長孫翰爲平陽王【以魏紀修】

解題曰王爵之輕自此始至唐而卒伍皆王矣通鑑載於魏太延元年書封穆壽等非事始也

魏起道士冦謙之道塲謙之合老莊神仙符咒爲一【以呂祖謙標目修】

解題曰崔浩少好學博覽經史象陰陽百家之言無不閡綜研精義理性不好老莊之書毎讀不過數十行輒棄之曰此矯誣之說不近人情必非老子所作老耼習禮仲尼所師豈設敗法文書以亂先王之教【胡寅曰浩以研精義理得名乃當時之譽云耳其實未嘗精也老荘之學𨿽或過或不及不得中道大抵皆奧窈宏達彼圖籙眞經天宮靜輪之法後世無焉且有出於李譜文之作者其劣於老莊明矣浩顧信之而不信老莊烏在其爲研精也仲尼焉不學而亦無常師其問於老耼者或以證舊聞或以折疑似或以其絕滅禮學之故而使於答問之際有所啟發非以爲師也且禮之因革損益名數形器固自可問矣其絕滅禮學而以爲忠信之薄而亂之者固自不足取豈相悖哉浩殆未之識也】浩尢不信佛常謂虛誕爲世患害左右忌浩正直共排毀之世祖𨿽知其能不免羣議故浩以公歸第浩纎妍潔白如婦人常自比張良謂已稽古過之旣得歸第因欲修服食養性之術【浩自比張良故效其引辟穀而修服食養性之術然此特其迹耳良明哲保身之道非浩所能知也】時道士冦謙之好仙道少修張魯之術居嵩嶽有李譜文來臨云老君之孫授文錄六十餘卷號曰圖籙眞經付汝奉持輔佐北方太平眞君出天宮靜輪之法能興造克就則起眞仙矣李君手筆有數篇謙之奉其書而獻之朝野未全信也浩獨異其言因師事之授其法術上書贊明其事曰臣聞聖王受命則有天應而河圖洛書皆寄言於虫獸之文未若今日人神接對手筆粲然辭防深妙自古無比豈可以世俗常談而忽上靈之命世祖欣然乃使謁者奉玉帛牲牢祭嵩嶽崇奉天師顯新法起天師道場於京城之東南重壇五層給道士百二十人衣食月設廚防數千人

甲子【宋太祖文皇帝劉義隆元嘉元年魏世祖太武皇帝拓跋燾始光元年燕馮跋太平十六年秦乞伏熾磐建五年涼沮渠防遜始十三年夏赫連勃勃眞興六年】春正月癸巳朔日有食之【宋紀】魏攺元【以魏紀修】宋徐羨之等廢廬陵王義眞爲庶人徙之新安前吉陽令張約之諌尋被殺【以通鑑目錄修】

解題曰按列傳徐羨之將廢廬陵王以告檀道濟道濟意不同屢陳不可不見納余見通鑑

夏四月宋召檀道濟及江州刺史王入朝

解題曰江州【晉恵初治豫章成帝移尋陽】領尋陽【今江池興興南康之地】豫章【隆興瑞袁臨江南康興國之地】鄱陽【饒徽池信撫之地】廬陵【撫吉安臨江之地】安成【袁吉安臨江之地】南康【贛吉安南安之地】南新蔡【僑置】建安【建寧信延平邵武之地】晉安【建寧福泉漳汀延平興化之地】郡九

五月乙酉徐羨之傅亮謝晦廢其主爲營陽王遷之吳郡六月遣傅亮迎宜都王義隆於江陵癸丑弒營陽王解題曰按列傳傅亮帥百僚奉迎宜都王蔡廓亦俱行至尋陽遇疾不前亮詣廓別廓曰營陽在吳宜厚加供奉不幸營陽卿諸人有弒主之名欲立於世將可得耶時亮已與羨之議害少帝乃馳信止之信至已不及羨之大怒曰與人共計議柰何裁轉背便賣惡於人余見通鑑【廓之言卽霍光勑左右謹防昌邑之言也光猶不免於赤族況羨之輩乎】昔伊尹之告太甲反覆懇到惟恐其陷於過其以欲縱敗度禮則放之旣又從而復之營陽失徳羨之輩居受遺之任未聞一語諌教殆養成其惡以爲借手之資廢徙未幾旋行戕賊豈非不學之過歟鄭鮮之方謂觀徐傅議論不復以學問爲長豈其然乎

殺前廬陵王義眞

解題曰羨之等連斃二王有若刲孤豚蓋習見零陵王之事而不以爲怪也事見通鑑

謝晦都督荊湘等州軍事荊州刺史【以呂祖謙標目修】

解題曰薛季宣曰宋鎭荊州者十一人惟謝晦朱修之沈攸之三異姓耳初髙祖用義隆次謝晦晦元嘉三年反誅次義康次義恭次義慶次義宣義宣孝建元年反誅次朱修之次子頊以應子勛誅次休佑次休若泰始七年皆誅次沈攸之反誅

秋八月丙申宋宜都王義隆至建康丁酉卽皇帝位攺元

解題曰事見通鑑宋庠紀年通譜元嘉本漢桓帝年號

癸夘徐羨之爲司徒其餘除拜有差【以本紀修】宋以鎭西長史王曇首爲侍中右衛將軍司馬王華爲侍中南蠻校尉到彥之爲中領軍【以紀傳修】

解題曰文帝旣以王華爲領軍將軍又以彥之爲中領軍蓋用漢文任宋昌張武故事也𨿽人情事勢之所使然其示天下亦不廣矣事見通鑑

九月丙子宋立妃袁氏爲皇后【本紀】冬十二月夏太子璝殺其弟酒泉公倫倫兄太原公昌襲璝殺之【以朱熹綱目修宋太祖文皇帝元嘉二年魏世祖太武皇帝始光二年燕馮跋太平十七年秦乞伏熾磐建六年涼沮渠蒙遜始十四年夏赫連昌承光元年】春正月宋徐羨之傅亮歸政【以呂祖謙標目修】三月丙寅魏主尊保母竇氏爲保太后【以呂祖謙標目修】魏以長孫嵩爲太尉長孫翰爲司徒奚斤爲司空【以本紀修】夏六月武都王楊盛卒【以列傳修】秋八月夏主勃勃卒太子昌卽帝位攺元【以呂祖謙標目修】冬十月癸夘魏伐柔然【以魏紀修】十一月宋以武都世子楊爲王【以通鑑修】

【宋太祖文皇帝元嘉三年魏世祖太武皇帝始光三年燕馮跋太平十八年秦乞伏熾磐建七年涼沮渠蒙遜始十五年夏赫連昌承光二年】春正月宋徐羨之傅亮伏誅遣到彥之徵北將軍檀道濟討謝晦【以呂祖謙標目修】丁夘宋車騎大將軍江州刺史王爲司徒錄尙書事揚州刺史驃騎將軍開府南徐州刺史彭城王義康都督荊湘等八州軍事荊州刺史【以紀傳通鑑修】

解題曰按州郡誌晉永嘉大亂流民過淮亦有過江在晉陵者郤鑑又徙流民之在淮南者於晉陵諸縣其徙江南及畱江北者並僑立郡縣徐兗或治江南或治江北江北又立幽冀靑幷四州義熈七年始分淮北爲北徐淮南爲徐州後又以幽冀合徐靑並合兗永初二年加徐曰南徐而淮北曰徐元嘉八年以江北爲南兗江南爲南徐故南徐備有徐兗幽冀靑並揚七州郡邑領南東海【今鎭江揚常江陰之地】南瑯琊【今屬建康】晉陵【鎭江平江常州江陰之地】義興【常安吉江陰之地】南蘭陵【屬建康】南東莞【僑置】臨淮【今屬常州】淮陵【屬常州】南趨城【屬建康】南淸河【僑置】南髙平【僑置】南平昌【僑置】南濟陰【僑置】南濮陽【僑置】南泰山【僑置】南濟陽【僑置】南魯【僑置】郡十七

二月庚申宋主討謝晦戊辰到彥之等大破晦軍丙子宋主還晦尋伏誅【以本紀修】

解題曰按列傳晦至江口到彥之已到彭城洲【在今嶽州巴陵縣東北】庾登之據巴陵畏懦不敢進防霖停軍十五日乃攻蕭欣於彭城洲中兵參軍孔延秀率三千人進戰甚力欣於陣後擁盾自衛又委軍還船於是大敗延秀又攻洲口柵陷之彥之退保隠圻【卽隠磯水經江水自彭城磯東逕如山北注謂彭城磯北對隠磯江中有大石孤立按嶽陽志江水又北東逕彭城口過臨湘縣】初晦與徐羨之傅亮謀爲自全之計晦據上流而檀道濟鎭廣陵各有彊兵以制朝廷羨之亮於中秉權可得持久及太祖將行誅王華之徒咸云道濟不可信太祖曰道濟止於脇從本非事主殺害之事又所不闗吾召而問之必異於是詔道濟入朝授之以眾委之西討晦聞羨之等死謂道濟必不獨全及聞率眾來上惶懼無計【晦初上表曰𨿽未知臣道濟問推理卽事不容獨存又上表曰羨之亮橫被酷害並及臣門𨿽未知道濟存亡不容獨免晦以爲道濟信死矣及聞其率眾來上所以惶懼也】道濟旣至與彥之軍合牽艦緣岸晦始見艦數不多輕之不卽出戰至晚因風防上前後連咽西人離阻無復鬭心臺軍至忌置洲尾【水經江水又東左得二夏浦酈注夏浦俗謂之西江口又東逕忌置山南山東卽隠口浦江之右岸有城陵山按圖經城陵山在嶽州東北五十里又嶽陽志江水逕城陵山下過道人磯與別港合則忌置洲蓋與城陵山道人磯相邇也】列艦過江晦大軍一時潰散餘見通鑑

夏五月乙未宋南兗州刺史檀道濟都督江州之江夏豫州四郡軍事徵南大將軍江州刺史到彥之爲南豫州刺史【以本紀修】六月宋以王華爲中防軍時宰相無常官尙書令僕中書監令侍中侍郎給事中凡帝所與論政事者皆要官當時號華與侍中劉湛王曇首殷景仁黃門侍郎謝微爲五臣【以通鑑修】

解題曰按通典宋齊梁陳丞相相國多非常人臣之職或掌機密或錄尙書或綜朝權或筦朝政或爲侍中或給事中或受顧命皆爲宰相然中書機務之司不必他名亦爲宰相其有侍中兼外官若王侍中兼內官若沈演之其例不少卽非宰相並在當時委任而已又按列傳上欲封曇首等防防集舉酒勸之因拊禦牀曰此坐非卿兄弟無復今日時封詔已成出以示曇首曇首曰近日之事賴陛下英明速斷故罪人斯戮臣等𨿽得仰憑天光效其毫露豈可因國之災以爲身幸陛下𨿽欲私臣當如直史何上不能奪余見通鑑胡寅曰易曰聖人之大寶曰位又曰崇髙莫大乎富貴此非以利言也中天下而立負黼扆而朝所謂天位也普天之下莫非王土非私富也天生民而立之君非私貴也以天徳居天位貴爲天子而富有天下天地之常經古今之通義也王者之迹熄而正心誠意之學不於是乎由欲而滅理徇利而忘義以富貴寶位爲己私於是位不爲寶富貴不足以崇髙而人之大彜泯矣文帝拊牀自慶一何其所見之褊而度量之隘乎曇首之對亦微足以警之矣

秋八月秦攻河西夏襲秦秦師還【以通鑑修】宋大旱蝗【以本紀修】九月魏攻夏蒲阪陜城冬十月丁巳魏主襲夏十一月壬午入統萬城別將克蒲阪長安【以魏紀修】是嵗魏以漏戶屬郡縣【以通鑑修】

【宋太祖文皇帝元嘉四年魏世祖太武皇帝始光四年燕馮跋太平十九年秦乞伏熾磐建八年涼沮渠防遜始十六年夏赫連昌承光三年】春正月乙酉魏主還【以通鑑修】夏五月魏主伐夏【以魏紀修】宋王華卒【以本紀修】六月癸夘朔日有食之【以本紀修】甲辰夏主昌及魏戰於城下軍潰奔上邽乙巳魏取統萬秋八月魏主還【以呂祖謙標目朱熹綱目修】九月丁酉夏安定降魏【以魏紀修】冬十一月魏封楊爲南秦王【以朱熹綱目修】晉前彭澤令陶潛卒【以晉宋列傳修】

解題曰按宋書列傳陶潛字淵明或云淵明字元亮侃之曽孫少有髙趣甞著五栁先生以自況親老家貧起爲州祭酒不堪吏職少日自解歸州召主簿不就躬耕自資遂抱羸疾江州刺史檀道濟請候之謂曰賢者處世柰何自苦如此對曰潛也何敢望賢志不及也道濟饋以粱肉麾而去之爲彭澤令不以家累自隨郡遣督郵至縣吏曰應束帶見之潛嘆曰我不能爲五斗米折腰向鄕裏小人卽日解印綬去賦歸去來以遂其志義熈末徵著作佐郎不就潛弱年薄宦不防去就之迹自以曽祖晉世宰輔恥復屈身後代自宋武帝王業漸隆不復肯仕所著文章皆題年月義熈以前則書晉氏年號自永初以來惟云甲子而已卒號靖節先生

【宋太祖文皇帝元嘉五年魏世祖太武皇帝神防元年燕馮跋太平二十年秦乞伏暮末永元年涼沮渠蒙遜始十七年夏赫連定勝光元年】春正月戊子宋大火【以本紀修】二月魏攺元【以本紀修】

解題曰按靈證志時定州獲白防故攺元

夏主昌自平涼進攻安定兵敗被擒其弟平原公定奔平涼卽帝位攺元魏兵追之三月敗於馬髦嶺夏復取安定長安【以呂祖謙標目修】

解題曰馬髦嶺在今渭州平涼縣西載記苻登奔平涼集遺眾入馬毛山元和郡縣誌寰宇記作馬屯山字之訛也

夏五月秦王熾磐卒子暮末立攺元【以呂祖謙標目修】宋王遜位降爲衛將軍開府【以本紀修】

解題曰按列傳左光祿大夫範泰謂曰天下務廣而權要難居卿兄弟盛滿當深存謙挹彭城王帝之次弟宜徵入朝共參朝政時旱災未巳加以疾疫引咎遜位平陸令成粲與書曰周之宗盟異姓爲後權軸之要任歸二南彭城王道徳昭備上之懿弟所應推先本有退志由是固有陳請胡寅曰親賢並用古今通義也然用親故亦以賢爲尙非専取其親也取親而不擇賢晉之事可鑑矣義康吏能足稱豈有道徳可居輔相之地耶泰粲忠於王宜勸使博求賢人與共天位乃猥以義恭爲言於是乎志正而識近矣

六月河西圍秦樂都秦請和乃還【以通鑑修】冬十一月乙未朔日有食之十二月河西復侵秦【以通鑑修】

【宋太祖文皇帝元嘉六年魏世祖太武皇帝神防二年燕馮跋太平二十一年秦乞伏暮末永二年涼沮渠遜承元年夏赫連定勝光二年】春正月宋彭城

王義康都督揚南徐兗州軍事司徒錄尙書事平北將軍徐州刺史撫軍將軍徐州刺史江夏王義恭爲散常侍都督荊湘等八州軍事荊州刺史【以呂祖謙標目修】解題曰按列傳義恭涉獵文義而驕奢不節太祖與書誡之曰汝以弱冠便親方任天下艱難國家事重𨿽曰守成實亦未易豈可不感尋王業深自砥礪思而後行開布誠心厝懷平當親禮國士友接佳流識別賢愚鑑察邪正然後盡君子之心收小人之力汝性褊急性之所滯其欲必行意所不在從物回攺此最事豁達大度漢祖之徳猜忌急魏武之累衛靑遇士大夫以禮與小人有恩西門安於矯性齊美闗羽張飛任偏同獘深宜鑑此若事異今日嗣子幼蒙司徒便當周公之事汝不可不盡只順之理爾時安危天下決汝二人耳汝一月日自用不可過三十萬若能省此益美西楚殷曠常宜早起接對賔佐勿使畱滯府舎住止計當無須攺作凡訊獄多決當時難可逆慮此實爲難訊前一二日取訊簿密與劉湛輩共詳至訊日虛懷博盡愼無以喜怒加人能擇善者而從之美自歸已不可專意自決以矜獨斷之明也刑獄不可擁滯一月可再訊人有至誠所陳不可漏泄以負忠信之款也名器深宜愼惜不可妄以假人暱近爵賜尢應裁量吾於左右𨿽爲少恩如聞外論不以爲非聲樂嬉遊不宜令過蒲酒漁獵一切勿爲供用奉身皆有節度奇服異器不宜興長宜數引見佐吏非惟臣主自應相見不數則彼我不親無因得盡人也觀此書則元嘉之規模略可見矣

三月丁巳宋立劭爲皇太子【以呂祖謙標目修】夏四月魏命太常卿崔浩爲國書【以通鑑修】庚寅魏主伐柔然【以魏紀修】

解題曰事見通鑑林之奇曰違眾議而用人之防以決大事此誠天下之至難善用人之策則如晉武之於杜預魏太武之於崔浩隋文帝之於賀若弼不善用之則如晉顯宗之於庾亮苻堅之於慕容垂晉出帝之於薛文遇

五月壬辰朔日有食之【本紀】河西伐秦六月秦敗之【以通鑑修】魏大破柔然【以呂祖謙標目修】秋七月武都王楊卒其弟難當廢其子保宗自立【以通鑑修】八月魏主擊髙車降之冬十月徙柔然髙車降民於漠南【以呂祖謙標目修】十一月己丑朔日有食之不盡如鉤星晝見【以紀志修】十二月河西吐谷渾遣使貢宋【以本紀修】

解題曰水經注闞駰十三州誌廣大阪在抱罕西北罕開在焉吐谷渾自燕歷陰山西馳而居於此

秦地震【以通鑑修】是嵗河西攺元【以通鑑目錄修】

解題曰通鑑目錄是嵗河西王蒙遜攺元承通鑑不書

【宋太祖文皇帝元嘉七年魏世祖太武皇帝神防三年燕馮跋太平二十二年秦乞伏暮末永三年涼沮渠蒙遜承二年夏赫連定勝光三年】春三月戊子宋

遣將軍到彥之王仲徳等自淸水入河以伐魏【以宋魏本紀修】甲寅宋前軍中領軍殷景仁爲領軍將軍【本紀】夏六月己夘宋以難當爲武都王【以紀傳修】秋七月宋到彥之至須昌魏攝碻磝滑臺虎牢洛陽戍兵北渡彥之緣河屯守八月丙寅遣將渡河魏將軍安頡破之【以呂祖謙標目修】解題曰須昌故城在今東平府須城縣東三十里事見通鑑【碻磝在濟州盧縣北一里輿地廣記盧縣故城在鄆州陽谷縣西北】

九月燕王跋卒其弟司徒殺太子翼而自立【以呂祖謙標目修】甲辰魏主伐夏【以通鑑修】冬十月戊午宋鑄四銖錢【本紀】丙子魏安頡取洛陽辛巳取虎牢【以呂祖謙標目修】秦王暮末逼於河西走保南安地入吐谷渾【以呂祖謙標目修】十一月己酉魏主圍夏主定於鶉觚原【以通鑑修】

解題曰今涇州良原縣本漢鶉觚縣地古密國有白石原首起縣西南三十里東下分爲兩原

壬辰宋遣檀道濟督諸軍北討甲午魏軍濟河到彥之走【以呂祖謙標目修】

解題曰殿中將軍垣護之隨到彥之北伐彥之將回師防之爲書諌曰殘虜畏威望風奔迸八載侵地不戰克復方當長驅朔漠窮掃遺醜況乃自送無假逺勞宜使竺靈秀速進滑臺助朱修之固守節下大軍進擬河北則牢洛遺冦自然奔退昔人有連年攻戰失眾乏糧者猶張膽爭前莫肯輕退況今靑州丰穰濟漕流通士馬飽逸威力無損若空棄滑臺坐防成業豈是朝廷受任之防彥之不納余見通鑑李舜臣曰宋文帝大舉北伐而魏人遽斂戍相避此豈其情也哉觀崔浩欲縱使北來徐取於秋髙馬肥之際而魏主亦欲躬自往擊於冬寒地淨之時此其謀甚不可忽也使彥之輩勵兵秣馬以攻爲守東道衝冀西道指鄴如此則敵常備我之不暇而何暇於攻哉列守河南東西二千里一處不過數千祗足爲敵人之餌爾而謂之知兵可乎方魏之伐蠕蠕也其國人皆謂宋師南侵而捨之北伐此危道也當時旣不知其虛及魏之伐赫連也其國人又謂宋師皆在河中若捨之西行則失山東矣又不能乘其隙魏人旣舉蠕蠕赫連旁無後憂然後致疾於我𨿽有智者不知所以爲計矣

夏主定走保上邽魏取安定隴西【以呂祖謙標目魏紀修】辛丑魏攻滑臺【以魏紀修】魏叔孫建都督冀靑等四州軍事【以通鑑修】己酉魏主圍夏主定於鶉觚原【以通鑑修】十二月丁夘魏克夏平涼取關中【以魏紀修】宋到彥之王仲徳下獄免官【以通鑑修】宋王曇首卒【以列傳修】

【宋太祖文皇帝元嘉八年魏世祖太武皇帝神防四年燕馮大興元年秦乞伏暮末永四年涼沮渠蒙遜義初元年夏赫連定勝光四年】春正月壬午朔燕攺元【以呂祖謙標目修】

解題曰宋庠紀年通譜太興本晉元帝年號

宋檀道濟救滑臺丁酉大破魏師於壽張【以紀傳修】

解題曰壽張今東平屬縣

夏取南安執秦王暮末以歸殺之【以呂祖謙標目修】

解題曰按載記始國仁以晉太元十年僣位至暮末四世凡四十六載而滅【宋庠紀年通譜乞伏上距國仁通幹歸降姚興復自立四十七年矣】

二月辛酉魏取滑臺【以呂祖謙標目修】癸酉魏主還【以朱熹綱目修】宋檀道濟軍還丁丑靑州刺史蕭思話奔平昌【以本紀修】解題曰按宋書州郡誌平昌郡魏文帝分城陽立今密州

夏六月夏主定擊河西吐谷渾邀而執之【以呂祖謙標目修】閏七月魏請昏於宋自是聘使不絕【以呂祖謙標目修】宋撫軍長史劉湛爲太子詹事給事中參知政事【以呂祖謙標目修】秋九月庚申魏特進光祿大夫崔浩爲司徒【以本紀修】癸亥魏以河西王蒙遜爲涼王【以本紀修】

解題曰北涼自是稱涼

壬申魏徵世冑名士【以朱熹綱目呂祖謙標目修】

解題曰本紀詔曰頃方夏未寧戎車屢駕今二冦摧殄將偃武修文理廢職舉逸民拔起幽窮延登雋乂昧旦思求想遇師輔𨿽殷宗之夢版築罔以加也訪諸有司咸稱範陽盧博陵崔綽趙郡李靈河間邢穎勃海髙允廣平遊雅太原張偉等皆賢雋之冑冠冕州邦皆羽儀之用詩不云乎鶴鳴於九臯聲聞於天庶得其人任之政事共臻邕熈之化易曰我有好爵吾與爾縻之如之比隠迹衡門不耀名譽者盡敕州郡以禮發遣遂徵等及州郡所遣至者數百人皆差次敍用明年髙允同徵盧崔綽廣寧燕崇常陟勃海髙毗李歆博陵許堪京兆杜銓韋闔趙郡李詵李靈李遐太原張偉範陽祖邁祖侃中山劉策常山許琛西河宋宣燕郡劉遐河間邢穎勃海髙濟雁門李熈廣平遊雅博陵崔建西河宋愔長樂潘天符杜熈中山張綱上谷張誕鴈門王道雅閔弼中山郎苗上谷侯辯趙郡呂季才

冬十月戊寅魏崔浩更定律令【以魏紀修】是嵗涼攺元【以通鑑修】解題曰宋庠紀年通譜蒙遜受魏涼州牧涼王之號故攺元

【宋太祖文皇帝元嘉九年魏世祖太武皇帝延和元年燕馮大興二年涼沮渠蒙遜義和二年】春正月丙午魏尊保太后爲皇太后立貴人赫連氏爲皇后子晃爲皇太子攺元【以本紀修】

解題曰按魏書皇后傳序太祖追尊祖妣皆從帝諡爲皇后始立中宮余妾或稱夫人多少無限然皆有品次世祖稍增左右昭儀及貴人椒房中式數等後庭漸已多矣又世祖髙宗緣保母劬勞之恩並極尊崇之義髙祖攺定內官左右昭儀位視大司馬三夫人視三公三嬪視三卿六嬪視六卿世婦視中大夫禦女視元士後置女職以典內事內司視尙書令僕作司大監女侍中三官視二品監女尙書美人女史女賢人書史書女小書女五官視三品中才人供人中使女生才人恭使宮人視四品春衣女酒女饗女食奚官女奴視五品

二月壬申吐谷渾送故夏主定於魏魏殺之【以呂祖謙標目修】解題曰按晉書載記自勃勃至定凡二十有六載而亡【王容曰赫連三主二十五年匈奴左賢王劉毅之子淵興於汾晉而右賢王去罕之孫劉虎亦興於北方淵之後旣衷而虎之後赫連勃勃浸盛至是亦滅矣】

夏六月戊寅宋彭城王義康攺領揚州刺史【以本紀修】宋分靑州置冀州【以呂祖謙標目修】吐谷渾王慕璝告捷於宋封爲隴西王【以通鑑修】庚寅魏主伐燕【以魏本紀修】秋七月庚午宋以殷景仁爲尙書僕射劉湛爲領軍將軍【以本紀修】宋妖賊趙廣反於蜀【以本紀修】魏主圍燕和龍取十部九月乙夘還【以呂祖謙標目修】趙廣推程道養爲蜀王圍成都【以呂祖謙標目修】解題曰程道養攺元泰始宋庠紀年通譜泰始本晉武帝年號

冬十二月燕故太子崇以遼西降魏【以稽古錄修】宋益州參軍裴方明破趙廣【以列傳修】

解題曰益州領蜀【宋成都府簡普彭三州懷安軍之地】廣漢【成都潼川二府漢彭二州懷安軍之地】巴西【順慶潼川二府閬巴蓬三州廣安石泉二軍之地】梓橦【隆慶潼川二府綿州石泉軍之地】遂寧【遂寧府普漢二州之地】江陽【屬眉州】懷寧【屬成都府】寧蜀【潼川成都二府茂隆二州之地】越嶲【敍州嶲州之地】汶山【彭州永康軍之地】南陰軍【屬漢州】犍爲【嘉定紹熈崇慶三府敍眉資普隆五州長寧軍之地】始康【屬成都府】晉熈【漢州】晉原【崇慶嘉定二府黎卭雅三州永康軍之地】宋寧【屬成都府】安固【僑置】南漢中【屬漢州】北陰平【屬隆慶州】武都【屬同慶府】新城【屬潼川府】南新巴【僑置】南晉壽【屬彭州】宋興【屬成都府】南宕渠【渠巴蓬達四州廣安軍之地】天水【僑置】東江陽【屬紹熈府資瀘昌三州長寧軍富順監之地】沈黎【黎州嶲州之地】郡二十九

【宋太祖文皇帝元嘉十年魏世祖太武皇帝延和二年燕馮大興三年涼沮渠牧犍永和元年】春二月庚午魏封馮崇爲遼西王【以魏本紀修】宋裴方明擊程道養大敗走之【以通鑑修】夏四月涼王蒙遜卒子牧犍立攺元魏封爲河西王【以呂祖謙標目修】五月宋裴方明軍涪城趙廣等奔散【以呂祖謙標目修】秋九月戊午魏封楊難當爲南秦王冬十一月丁未楊難當陷漢中【以呂祖謙標目修】

解題曰楊難當攺元建義宋庠紀年通譜建義本乞伏國仁年號漢中自晉建興二年陷於李雄三十三年而復康寧元年陷於苻堅十三年而復義熈元年楊盛據之九年而復宋元嘉十年楊難當陷之未幾而復梁天監四年元魏陷之三十一年而復承聖元年西魏復陷之歷陳而不能復

十二月宋前臨川內史謝靈運伏誅【以列傳修】

解題曰靈運家世爲晉元勲屈身劉氏非其本心也觀其詩云韓亡子房奮秦帝魯連恥又臨終作詩云龔勝無餘生李業有終盡其意亦略可觀矣廣州之刑野史謂靈運舎司馬協少子正寢酣笑不止文帝聞而之諷主者劾以瀆貨史皆沒而不書余見通鑑

魏立徐州於外黃【以呂祖謙標目修】

解題曰外黃在今開封雍丘縣東六十里

甲戌【宋太祖文皇帝元嘉十一年魏世祖太武皇帝延和三年燕馮大興四年涼沮渠牧犍永和二年】春二月丁夘魏寛徭賦【以魏本紀修】宋梁南秦

二州刺史蕭思話破楊難當閏三月復漢中【以通鑑本紀修】魏殺赫連昌【以呂祖謙標目修】辛巳燕王稱藩於魏【以朱熹綱目修】夏五月戊寅宋以沮渠牧犍爲河西王【以本紀修】六月辛亥魏伐燕【以魏本紀修】

【宋太祖文皇帝元嘉十二年魏世祖太武皇帝太延元年燕馮大興五年涼沮渠牧犍永和三年】春正月己未朔日有食之【以本紀修】燕王稱藩於宋癸酉詔封之【以本紀修】甲申魏攺元【以魏本紀修】夏四月宋加殷景仁中書令中防軍【以通鑑修】六月戊申魏伐燕【以魏本紀修】宋大水賑卹禁酒【以南史本紀修】冬宋禁擅鑄佛像造塔寺【以通鑑修】

【宋太祖文皇帝元嘉十三年魏世祖太武皇帝太延二年燕馮大興六年涼沮渠牧犍永和四年】春宋徴司空檀道濟三月己未並其諸子殺之【以呂祖謙標目修】

解題曰以討謝晦之事觀之文帝未必有殺道濟之心殺之者劉湛也事見通鑑

魏伐燕【以呂祖謙標目修】楊難當稱秦王攺元【以呂祖謙標目修】夏五月乙夘燕王奔髙麗【以呂祖謙標目修】

解題曰跋以晉安帝義熈五年僣號至二世凡二十八載

秋七月魏伐楊難當九月走之【以呂祖謙標目修】

【宋太祖文皇帝元嘉十四年魏世祖太武皇帝太延三年涼沮渠牧犍永和五年】夏四月趙廣降宋【以通鑑修】二月己丑魏詔吏民得告守令罪【以魏本紀修】是嵗西域十六國朝貢於魏【以魏本紀修】

解題曰按三國誌注西戎漢初開西域道時有三十六國後分爲五十餘建武以來更相吞滅今有二十従燉煌玉門闗入西域前有二道今有三道従玉門西出經婼羌轉西越防嶺經懸度入大月氏爲南道従玉門西出發都防並回三隴沙北頭經居盧倉従沙西井轉西北過龍堆到故接蘭轉西詣玆至防嶺爲中道従玉門西北出經橫坑辟三隴沙及龍堆出五船北到車師界戊巳校尉所治髙昌轉西與中道合玆爲新道後魏西域傳散騎侍郎董琬髙明等出鄯善凡所經見及傳聞太延中十六國分其地爲四域自黃嶺以東流沙以西爲一域黃嶺以西海曲以東爲一域者舌以南月氏以北爲一域兩海之間水澤以南爲一域內諸小渠長蓋以百數其出西域本有二道後更爲四出自玉門渡流沙西行二千里至鄯善爲一道自玉門渡流沙北行二千二百里至車師爲一道従莎車南行一百里至防嶺防嶺西一千三百里至伽倍爲一道自莎車西南五百里防嶺西南一千三百里至沙路爲一道南史列傳隋裴矩西域圖記自燉煌至西海凡三道北道従伊吾經蒲類海鐵勒部突厥可汗庭渡北流河至拂菻國達西海中道従髙昌焉耆玆疎勒度防嶺又經防汗蘇勒沙那國康國曹國何國安國穆國至波斯達西海南道從鄯善於闐朱俱波喝盤陀度防嶺又經護密吐火羅挹�忛延漕國至北波羅門達西海

【宋太祖文皇帝元嘉十五年魏世祖太武皇帝太延四年涼沮渠牧犍永和六年】春三月癸未魏罷沙門年五十已下【以魏本紀修】馮遣使求迎於宋髙麗殺之【以呂祖謙標目修】秋七月魏主伐柔然【以魏紀傳修】冬十一月丁夘朔日有食之【以通鑑修】十二月宋立史文儒四學【以通鑑修】宋主仁厚恭儉勤於爲政百官久於其職守宰皆六期四境晏安戶口蕃息後之言治者稱元嘉焉【以通鑑修】

【宋太祖文皇帝元嘉十六年魏世祖太武皇帝太延五年涼沮渠牧犍永和七年】春正月庚寅宋彭城王義康爲大將軍領司徒【以本紀修】三月楊保宗奔魏庚寅魏以爲武都王守上邽【以魏紀修】夏六月甲辰魏主伐河西【以通鑑修】秋九月丙戌魏拔姑臧河西王牧犍降酒泉太守沮渠無諱奔燉煌【以呂祖謙標目修】解題曰按載記蒙遜以晉安帝隆安元年稱州牧義熙八年僣位元嘉十年死子爲魏所擒合三十九載而滅王容曰匈奴之後興於晉末惟赫連沮渠至是滅矣五胡之後宋初尙有六國至是秦燕涼夏之地皆入於魏魏獨盛矣

戊子柔然襲魏不克而還【以魏紀傳修】冬十月癸亥魏張掖王禿髮保周叛【以魏紀修】十二月宋東宮置兵與羽林等【以通鑑修】

解題曰胡寅曰善養太子者使之近正人見正事聞正言凡異端詭道無自入焉否則漢武爲戾園置博望苑而敗矣太子之職舎問安侍膳守軍監國余無事焉否則楚成爲商臣置宮甲而敗矣此二端前監甚明文帝皆犯之使太子延賔客盛兵衛是之於亂也薛季宣曰時北伐再敗邑裏蕭條惟荊州尙存眾卒十萬帝深思所以制之乃更東宮之兵至與羽林相若不知一旦禍起於父子之間非獨劭凶忍亦勢之使然也事見通鑑

魏除田禁【以朱熹綱目修】魏以涼州索敞爲中書博士常爽爲河西右相時魏方尙武功貴遊不以講學爲意敞勤於誘爽置館教授儒風始振【以呂祖謙標目修】

【宋太祖文皇帝元嘉十七年

魏世祖太武皇帝太平眞君元年】春三月沮渠無諱陷魏酒泉遂冦張掖【以呂祖謙標目修】夏四月戊午朔日有食之【以紀】六月魏攺元【以魏紀修】

解題曰宋庠紀年通譜皇孫生故大赦攺元

魏討禿保周殺之【以通鑑修】秋七月丙申魏太后殂【通鑑】壬子宋皇后殂【以本紀修】八月甲申沮渠無諱降於魏【以通鑑修】冬十月戊午宋誅劉湛父子及其黨八人

解題曰按列傳湛所生母亡伏甲於室以待上臨弔謀又泄竟弗之幸十月詔收付廷尉余見通鑑【劉湛等結黨欲排廢殷景仁司徒掾沈演之雅仗正義與湛等不同湛因讒之於義康甞因論事不合義康變色曰自今而後我不復相信演之與景仁素善盡心於朝廷太祖甚嘉之以爲尙書吏部郎】

彭城王義康罷爲江州刺史鎭豫章司空徵北將軍開府南兗州刺史江夏王義恭爲司徒錄尙書事護軍將軍殷景仁爲揚州刺史十一月癸丑景仁卒【以本紀舉要歷補遺修】十二月宋後軍長史範煜吏部郎沈演之爲左右衛將軍後將軍司馬庾炳之爲吏部郎參機密【以列傳修】解題曰按列傳左衛將軍範煜任參機密吏部尙書何尙之察其意趣異常白太祖宜出爲廣州若在內釁成不得不加鈇鉞屢誅大臣有虧皇化上曰始誅劉湛等方欲超升後進煜事迹未彰便豫黜斥萬方將謂卿等不能容才以我爲信受讒說但使共知如此不憂致大變也余見通鑑程頥易傳曰姤初六系於金柅貞吉有攸往見凶羸豕孚蹢躅姤陰始生而將長之卦制之當於其微而未盛之時豕陰躁之物𨿽羸而在下然其心常在乎蹢躅而消陽止之以金柅而又系之使不得進則吉使之進而往則害陽見凶矣曄之事是也

是嵗楊難當復稱武都王【以呂祖謙標目修】

【宋太祖文皇帝元嘉十八年

魏世祖太武皇帝太平眞君二年】春正月癸夘魏以沮渠無諱爲酒泉王【以通鑑目錄修】甲辰宋彭城王義康都督江交廣三州軍事前龍驤參軍扶令育諌賜死【以通鑑目錄修】夏四月魏伐酒泉冬十一月庚子拔之【以魏紀修】楊難當冦蜀十二月宋遣梁秦二州刺史劉眞道將軍裴方明討之【以呂祖謙標目修】

解題曰按州郡誌梁州漢爲益治廣漢雒縣魏立梁州治漢中江左於襄陽僑立李氏滅復舊譙縦刺史治魏興縱滅治漢中苞中縣元嘉十年治南鄭領漢中【宋興元府洋州之地】魏興【金均二州之地】新興【未詳】新城【襄陽府房州之地】上庸【金房二州之地】晉壽【隆慶府利閬巴三州大安軍之地】華陽【興元府之地】新巴【利州之地】北巴西【未詳】北陰平【僑置】南陰平【僑置】巴渠【達州之地】懷安【寄治州下】宋熈【利閬二州】白水【僑置】南上洛【均州之地】北上洛【金州之地】安康【金州之地】南宕渠【僑置】懷漢【未詳】郡二十秦州晉治天水冀縣孝武寄治襄陽安帝在南鄭領武都略陽安固西京兆南太原南安馮翊隴西始平金城安定天水西扶風北扶風【並僑置】郡十四

【宋太祖文皇帝元嘉十九年

魏世祖太武皇帝太平眞君三年】春正月甲申魏主至道壇受符籙自是毎帝卽位行之【以魏紀修】夏四月沮渠無諱據鄯善李暠孫寶據燉煌【以呂祖謙標目修】五月庚寅宋劉眞道裴方明平仇池立揚保熾揚難當奔魏秋七月丙寅魏救之【以呂祖謙標目修】甲戌晦日有食之【本紀】九月沮渠無諱據髙昌宋封爲河西王【以呂祖謙標目修】冬十月甲申柔然聘宋【以本紀修】十二月丙申宋詔兗州修孔子廟【以本紀修】魏封李寶爲燉煌公【以魏紀修】宋雍州蠻叛【以通鑑修】

解題曰雍州晉孝武於襄陽僑立領襄陽【今襄陽府】南陽【鄧唐二州】新野【襄陽鄧州棗陽信陽之地】順陽【屬鄧州】京兆【屬襄陽】始平【屬均州】扶風【襄陽光化之地】南上洛【僑置】河南【唐鄧棗陽】廣平【鄧唐光化之地】義成【屬襄陽】馮翊【屬郢州荊門】南天水【屬襄陽】建昌【未詳】華山【屬襄陽】北河南【屬鄧州】農【未詳】郡十七【齊州郡誌晉太元雍州刺史始督秦州未有刺史隆安二年郭銓始爲梁南秦州刺史元興荊州都督常督秦州梁州帶南秦州義熈以氐王爲北秦州刺史十四年置東秦州刺史永明郡國志秦州寄治南鄭不曰南北元嘉計偕荊州都督常督二秦梁南秦一刺史是則志所載秦州爲南秦氐爲北秦】

魏殺尙書李順【以列傳修】

解題曰按魏書南史列傳世祖將討赫連昌謂崔浩曰朕前北徵李順獻策數事實合經略大計今欲使總攝前驅之事卿以爲如何浩曰順智足周務然性果於去就不可専委乃止沮渠蒙遜內附世祖欲精簡行人崔浩曰李順卽其人也以爲太常策拜蒙遜使還世祖問蒙遜往復辭及其政得失順曰蒙遜不復周矣旣而蒙遜死寵待彌厚政之巨細無所不參浩惡之順使涼州十有二返世祖稱其能而蒙遜數與順遊晏頗有悖言恐順泄之以金寶納順懷中故蒙遜罪釁不聞浩知之密言於世祖未之信太延三年順復使涼州及還世祖問以將平河右計順以民勞旣久不可頻動従之五年議徵涼州順以涼州乏水艸與浩廷諍世祖從浩議及至姑臧甚丰水艸世祖謂浩曰卿昔所言今果驗矣浩曰臣之所言虛實皆如此類猶以寵舊未加其罪詔順差次羣臣賜以爵位順頗受納品第不平涼州人發其事浩又毀之云順不忠若是反言臣讒之於陛下世祖大怒遂刑之於城西後數年浩誅世祖謂其從父弟孝伯曰卿兄𨿽誤國朕意亦未便至此由浩譛毀朕忿遂盛殺卿兄者浩也

【宋太祖文皇帝元嘉二十年

魏世祖太武皇帝太平眞君四年】春二月魏取仇池【以呂祖謙標目修】夏四月魏殺楊保宗楊文徳自號仇池公【以魏紀修】六月庚寅魏復民貲賦三年【以魏紀修】秋七月癸丑宋以楊文徳爲武都王【以本紀修】甲子宋殺前雍州刺史劉眞道梁南秦二州刺史裴方明【以呂祖謙標目修】

解題曰按索虜魏主燾與太祖書曰彼前使裴方明取仇池旣得疾其勇功不能容有臣如此尙殺之烏得與我校耶前日檀道濟之死魏旣有吳子輩不足憚之言今又殺裴方明以快敵人之心借曰藏匿金寶罪在不貸獨無議功之法乎欲圖中原乃先自廢其人此所以召飲江之禍也事見通鑑

九月魏主襲柔然【以魏紀修】冬十一月宋將軍姜道盛及楊文徳攻魏敗績【以本紀修】甲子魏詔太子晃總百揆功臣歸第【以魏紀修】

甲申【宋太祖文皇帝元嘉二十一年魏世祖太武皇帝太平眞君五年】春正月戊申魏禁私養沙門巫覡【以魏紀修】庚戌魏詔王公已下子詣太學百工騶卒之子不聽私立學校【以魏紀修】二月己丑宋江夏王義恭爲太尉領司徒【以本紀修】夏六月宋大水【以宋書五行志修】沮渠無諱卒弟安周立【以通鑑目錄修】魏罷胡神祀【以通鑑修】秋八月戊辰宋以徵西大將軍荊州刺史衡陽王義季爲徵北大將軍開府南兗州刺史徵北將軍南徐州刺史南譙王義宣爲車騎將軍荊州刺史【以本紀修】魏伐吐谷渾其王奔白蘭【以呂祖謙標目修】冬十月宋徙兗州鎭須昌冀州鎭歷下【以通鑑修】

解題曰今濟南府歷城縣齊歷下城也

是嵗李寶朝於魏魏畱之【以通鑑修】

【宋太祖文皇帝元嘉二十二年魏世祖太武皇帝太平眞君六年】春正月辛夘朔宋始用元嘉歷【本紀】壬辰宋以撫軍將軍南豫州刺史武陵王駿爲雍州刺史【以本紀修】

解題曰按本紀自晉江左以來襄陽未有皇子重鎭時帝欲經略闗河故有此授列傳二十三年何承天上表稱去嵗三王出鎭思振逺圖則武陵南譙衡陽之出鎭皆伐魏之張本也余見通鑑

二月魏詔中書以經義決疑獄【以本紀修】夏四月魏擊吐谷渾【以魏紀修】魏伐鄯善【以魏紀修】六月戊子朔日有食之【通鑑目錄】宋罷南豫州入豫州辛亥南豫州刺史南平王鑠爲豫州刺史【以本紀修】秋七月宋平羣蠻【以通鑑修】八月壬辰鄯善降魏西域復通【以呂祖謙標目修】吐谷渾王走據於闐【以呂祖謙標目修】九月魏盧冰胡蓋吳反於杏城河東薛永宗聚眾應之冬十一月庚午魏討之【以呂祖謙標目修】魏掠宋靑徐民以實河北【以呂祖謙標目修】癸未魏主西狩【以通鑑修】十二月乙未宋太子詹事範曄等謀反伏誅丁酉廢彭城王義康爲庶人徙安城【以呂祖謙標目修】是嵗宋始備郊廟之樂【以通鑑修】

【宋太祖文皇帝元嘉二十三年魏世祖太武皇帝太平眞君七年】春正月魏主平薛永宗二月丙戌至長安諸將大破蓋吳宋救之【以通鑑修】宋遣交州兵討林邑【以通鑑修】三月魏坑沙門【以呂祖謙標目修】

解題曰按釋老志下詔曰昔漢荒君信惑邪僞妄假睡夢事胡妖鬼以亂天常自古九州之中無此也誇誕大言不本人情由是政教不行禮義大壊鬼道熾盛五服之內鞠爲丘墟朕欲一切蕩除胡神滅其蹤迹問今胡神共言皆是前世漢人無賴子弟劉元眞呂伯疆之徒乞胡之誕言用老莊之虛假附而益之皆非眞實蓋大姦之魁也余見通鑑及咸通十四年解題

魏攻宋兗豫靑冀州【以本紀修】夏五月宋破林邑【以呂祖謙標目修】六月癸未朔日有食之【本紀】甲申魏築塞圍【以魏紀修】秋八月魏蓋吳伏誅【以呂祖謙標目修】是嵗宋大有年【以本紀修】宋立武湖築景陽山【以本紀修】時宋王謝族盛北人晚渡者以傖荒目之不得踐淸塗【以呂祖謙標目修】吐谷渾復還舊土【以呂祖謙標目修】

【宋太祖文皇帝元嘉二十四年魏世祖太武皇帝太平眞君八年】春三月魏殺沮渠牧犍【以呂祖謙標目修】夏六月宋鑄當兩大錢【以本紀修】冬十月壬午宋胡誕世據豫章反討平之【以本紀修】十二月楊文徳據葭蘆五郡氐應之【以魏紀修】

解題曰葭蘆今文州曲水縣盧北故城是也

【宋太祖文皇帝元嘉二十五年魏世祖太武皇帝太平眞君九年】春正月魏擊楊文徳文徳奔漢中【以魏紀宋傳修】二月魏山東饑罷塞圍作【以魏紀修】閏二月宋吏部尙書庾炳之免【以本紀修】夏四月乙夘宋加撫軍將軍武陵王駿爲徐州刺史【以本紀修】

解題曰按列傳王謨領汝陰太守時虜攻陷滑臺執朱修之謨上疏曰王途始開隨復淪塞非惟天時抑亦人事虎牢滑臺豈惟將之不良抑亦本之不固本之不固皆由民憚逺役臣請以西陽之魯陽襄陽之南鄕發甲卒分爲兩道直趣淆澠徵士無逺徭之思吏士有屢休之歌若欲以東國之眾經營宋洛道途旣逺獨克實難謨毎陳北徵之策上謂殷景仁曰聞王謨陳說使人有封狼居意後爲彭城太守上表以彭城要兼水陸請以皇子撫臨州事乃以孝武出鎭事見通鑑按州郡誌徐州後漢治東海郯縣魏晉宋治彭城明帝僑立治鐘離泰豫移治朐山元徽分南兗州之鐘離豫州之馬頭秦郡之谷孰歷陽之鄼立新昌郡徐州還治鐘離舊領彭城【今屬徐州】沛【屬徐宿亳三州】下邳【屬宿泗二州及淮陽】蘭陵【屬沂州】淮陽【屬泗州淮陽漣水】東海【屬沂海二州】東莞【屬密沂二州】東安【屬沂州】瑯邪【屬沂州】陽平【僑置】濟陰【宋屬興仁府淮陽廣濟二軍】北濟陰【屬興仁府徐單二州】郡十二鐘離【今屬濠州】馬頭【屬濠州】新昌郡【屬滁州】

五月己夘宋罷大錢【本紀】秋九月魏擊焉耆大破之【以呂祖謙標目修】冬十二月魏主伐柔然【以通鑑修】

【宋太祖文皇帝元嘉二十六年魏世祖太武皇帝太平眞君十年】春正月甲戌魏主復伐柔然走之【魏紀】秋七月辛未宋以南徐州刺史廣陵王誕爲雍州刺史罷江州軍府配雍州湘州入臺租稅給襄陽以廣其資力【以呂祖謙標目修】九月魏主伐柔然大獲柔然自是不敢犯塞【以魏紀傳修】冬十月癸夘彗星入太微【宋天文志】宋雍州蠻反【以通鑑修】

【宋太祖文皇帝元嘉二十七年

魏世祖太武皇帝太平眞君十一年】春正月乙酉魏主如洛陽【以魏紀修】宋雍州蠻降【以通鑑修】二月魏大治宮室【以魏紀修】魏主冦宋圍懸瓠【以呂祖謙標目修】三月宋減百官俸【以呂祖謙標目修】夏四月魏主還【以通鑑修】宋以左衛將軍江湛爲吏部尙書【以通鑑修】六月己亥魏崔浩坐史事夷五族【以魏紀傳修】秋七月庚午宋遣靑冀二州刺史蕭斌等伐魏江夏王義恭次彭城統諸軍【以紀傳修】宋貸富民貲【以通鑑修】乙亥魏碻磝戍走宋將軍王謨圍滑臺冬閏十月乙丑魏主渡河謨走碻磝魏主至東平蕭斌退保歷城【以呂祖謙標目修】辛未宋隨王誕遣軍克魏農十一月甲午克陜城至潼闗而還【以呂祖謙標目修】

解題曰按水經注開山圖曰衝山在函谷山西南水東注歷澗東北出謂之開方口宋將軍魯方平薛安都等與栁元景北入軍次方伯堆者卽方伯所築也又東北逕邑川城南在函谷闗南七里又東北流逕故丘亭是安都軍所従城也余見通鑑

魏拔懸瓠癸夘殺宋將軍劉康祖於尉武【以本紀修】

解題曰宋書劉康祖傳尉武去壽陽數十里餘見通鑑【魏列傳永昌王仁出汝陰濟淮康祖屯尉武亭以邀軍路師人患之元崘曰風勁推艸車乘風縦火以精兵乘之破之必矣斬康祖】

魏主攻彭城不克十二月庚午至步請昬於宋宋報之【以通鑑修】

【宋太祖文皇帝元嘉二十八年魏世祖太武皇帝正平元年】春正月丁亥魏退師【以呂祖謙標目修】宋殺庶人義康【以通鑑目錄修】宋王謨還歷城魏取碻磝【以呂祖謙標目修】魏主攻盱眙將軍臧質卻之二月丙辰至彭城江夏王義恭遣兵追之不及時南兗徐兗豫靑冀州殺掠無餘邑裏蕭條元嘉之政衰矣【以通鑑及稽古錄修】宋江夏王義恭降爲驃騎將軍開府鎭軍將軍武陵王駿爲北中郎將三月庚子以輔國將軍臧質爲雍州刺史【以本紀修】夏四月魏荊州刺史魯爽及其弟秀歸宋【以本紀修】五月彗星入太微逼帝座【天文志修】

解題曰按宋書天文志彗星見捲舌入太微逼帝座犯上相拂屏出端門滅翼軫

六月壬戌宋南兗州刺史武陵王駿都督江州荊州之江夏豫州四郡軍事江州刺史【以本紀修】魏攺元【以呂祖謙標目修】魏更定律令【以通鑑修】魏中常侍宗愛譛太子晃以憂卒【以呂祖謙標目修】秋七月宋蕭斌王謨免官【以通鑑修】冬十月宋聘魏魏報之【以呂祖謙標目修】十二月宋吏部郎中王僧綽爲侍中【以通鑑修】

解題曰按列傳殷景仁與王華王曇首劉湛四人爲侍中皆以風力局幹冠冕一時謝微與華等五臣防預機密湛誅景仁卒委任沈演之庾炳之範煜等後又有江湛何瑀之煜誅炳之免演之瑀之卒江湛爲吏部尙書與徐湛之並居權要元嘉末太祖頗以後事爲念以王僧綽年少欲大相付托朝政大小皆與參焉觀帝所委任如此則元嘉之治大略可想矣

【宋太祖文皇帝元嘉二十九年

魏髙宗文成皇帝拓跋濬興安元年】春二月甲寅魏宗愛弒其主燾殺東平王翰迎立南安王余攺元永平尊皇后爲皇太后愛爲宰相専政【以呂祖謙標目修】夏六月己酉宋遣將軍蕭思話等三道伐魏【以本紀修】秋七月宋太子劭徵北將軍開府始興王濬巫蠱事發赦不誅【以呂祖謙標目修】解題曰君親無將將而誅焉而文帝猶豫不斷以稔大禍由辯之不早也事見通鑑

八月宋蕭思話攻碻磝不克丁夘退屯歷城【以呂祖謙標目修】解題曰文帝凡三用大師於魏到彥之之出魏人至攝四鎭以相避𨿽其計叵測然是時虜之得河南尙新守備未固猶有畏懼之心也曁王謨之出則相去二十年矣虜方席其滅夏滅涼滅燕之餘威非前比也故當時僅能取碻磝而力屈於滑臺適以召飲江之恥耳及今年之役蓋因魏主燾之死欲乘防以取償然輕舉妄動𨿽碻磝亦不可復得力愈用而愈屈文帝曷亦奠而後發也哉事見通鑑

九月宋冠軍司馬栁元景至潼闗司州刺史魯爽攻虎牢皆還【以本紀通鑑修】

解題曰王謨之伐魏也栁元景輩取農潼闗闗中響應及蕭思話之再行也元景亦進據洪闗然無損於魏者以謨思話之無功也使元景敗於闗陜當無害於謨思話謨思話敗則元景無能爲矣勢之緩急輕重異也事見通鑑

冬十月丙午朔魏宗愛弒其主余羽林郎中劉尼等誅愛迎皇孫濬卽皇帝位攺元追尊父妣爲帝後保母爲保太后【以呂祖謙標目修】

解題曰宋庠紀年通譜不俟逾年而攺元

宋西陽蠻反【以通鑑修】十二月乙夘魏復佛法【呂祖謙標目】魏用始歷【以魏紀修】

大事記續編卷三十六﹤史部﹐編年類﹐大事記續編﹥

欽定四庫全書

大事記續編卷三十七

明王禕撰

【宋太祖文皇帝元嘉三十年魏髙宗文成皇帝興安二年】春正月戊子宋武陵王駿討叛蠻【以本紀修】二月甲子宋太子劭弒其父殺尙書僕射防軍將軍徐湛之吏部尙書江湛而自立攺元太初【以呂祖謙標目修】

解題曰沈約曰太祖防年特秀顧無保之嚴而天授和敏之姿自稟君人之徳及正位南面歷年長久綱維備舉條禁明密罰有恆科爵無濫品故能內淸外晏四海謐如也昔漢氏東京常稱建武永平故事自玆厥後亦每以元嘉爲言斯固盛矣授將遣師乖分閫之命才謝光武而遙制兵略至於攻日戰時莫不仰聽成算𨿽覆師喪旅將非韓白而延冦蹙境抑此之由及至言漏衾衽難結商豎𨿽禍生非慮蓋亦有以成之嗚呼哀哉宋庠紀年通譜太初本漢武帝苻登乞伏幹歸禿髮烏孤年號

三月魏尊保太后爲皇太后【以本紀修】宋殺侍中王僧綽【以呂祖謙標目修】庚寅宋武陵王駿舉兵討劭司空南譙王義宣及雍州刺史臧質同州刺史魯爽皆應之乙未武陵王駿發尋陽夏四月甲子前鋒柳元景大破劭兵於新亭丁卯江夏王義恭出奔己巳武陵王駿卽皇帝位以義恭爲太尉都督徐南徐二州軍事太尉領司徒義宣爲中書監丞相揚州刺史並錄尙書六條事

解題曰按宋書百官志王導爲丞相罷司徒府義宣爲丞相司徒府如故

臧質爲車騎將軍江州刺史將軍沈慶之爲領軍將軍五月丙子克臺城劭及衛將軍開府始興王濬等伏誅甲申尊所生母路淑媛爲皇太后乙酉立妃王氏爲皇后壬辰以義恭爲太傅領大司馬六月丙午還宮置殿門上閤屯兵己酉以魯爽爲南豫州刺史【以本紀呂祖謙標目修】解題曰薛季宣曰孝武謂前日之釁近在東宮東宮藏甲與禁旅競殆也乃增殿閤諸屯而並省太子營衛【宋雜號將軍往往爲寄祿而掌禁兵則自二衛將軍而下有仗主隊主幢主鎧主細伏細鎧主隊主軍主至是有直閤將軍防閤將軍閤主齋帥直寢左右提刀之類大見寵任而中郎將騎諸營又爲外兵矣】

閏月乙亥魏太皇太后殂【以本紀修】甲午宋丞相南郡王義宣都督荊湘等分州軍事荊湘二州刺史【以本紀修】宋置衛尉官【本紀】

解題曰按宋書列傳晉氏過江不置城門校尉及衛尉官孝武欲重城禁故復置衛尉卿衛尉之置自恢始也【恢南譙王義宣子也】

秋七月辛丑朔日有食之旣宋詔求直言中軍錄事參軍周朗上書忤防【以紀傳修】宋郡縣以三周爲滿【以呂祖謙摽目修】己巳宋殺司空南平王鑠【以通鑑修】宋南海太守蕭簡反九月丁卯討平之【以本紀修】冬十二月癸未宋省太子率更令等官減中庶子等員【以本紀修】

【宋世祖孝武皇帝劉駿孝建元年魏髙宗文成皇帝光興元年】春正月己亥朔宋攺元【以本紀修】

解題曰宋庠紀年通譜義取誅滅防逆克用孝道

壬戌宋更鑄四銖錢【本紀】

解題曰王容曰用年號爲錢文自此始

宋立子子業爲皇太子【以本紀修】二月宋南郡王義宣及臧質魯爽兗州刺史徐遺寶反

解題曰宋庠紀年通譜爽攺元建平本漢哀帝石勒慕容盛慕容徳白亞栗斯年號

己卯以領軍將軍柳元景爲撫軍將軍辛卯左衛將軍王謨爲豫州刺史討義宣癸巳謨進據梁山丙申以安北司馬夏侯祖歡爲兗州刺史三月遺寶奔爽夏四月南兗州刺史沈慶之討爽於歷陽爽伏誅五月甲寅質攻梁山謨大破走之義宣走六月戊辰質伏誅於武昌【以本紀呂祖謙標目修】

解題曰按寰宇記太平州當塗縣西南三十里有東梁西梁山宋孝武詔曰層岫云峙流間海嶽天表象魏以旌國形仍以二山爲立闕故曰天門焉

初晉以揚州爲京畿谷帛所資皆出焉荊江爲重鎭甲兵所聚皆在焉宋主惡其彊癸未分揚州置東揚州分荊湘江豫州置郢州罷南蠻校尉【以本紀修】

解題曰按州郡誌分揚州之防稽東陽新安永嘉臨海五郡爲東揚州分荊州之江夏竟陵隨武陵天門湘州之巴陵江州之武昌豫州之西陽又以南郡之州陵監利二縣屬巴陵立郢州

戊子宋省錄尙書事【本紀】

解題曰大難甫夷外則置東揚郢州以奪揚荊江之勢內則省錄尙書事以削宰相之權豈亦有所懲戒而然乎

庚寅宋南郡王義宣伏誅【以呂祖謙標目修】秋七月丙申朔日有食之旣【以本紀及志修】辛丑魏攺元【以呂祖謙標目修】

【宋世祖孝武皇帝孝建二年魏髙宗文成皇帝太安元年】春二月丙寅宋沈慶之以始興公就第【以通鑑修】

解題曰慶之之請老蓋亦略窺孝武之所爲矣然竟亦不免於子業之世明哲保身豈易言哉事見通鑑

夏六月壬戌魏攺元【以呂祖謙標目修】

解題曰宋庠紀年通譜太安本晉惠帝苻丕呂光年號

秋八月宋殺徵虜將軍雍州刺史武昌王渾【以本紀修】宋郊廟初設備樂【以通鑑修】冬十月宋江夏王義恭領揚州刺史【以本紀修】己未宋裁損王侯制度二十四條【以呂祖謙標目修宋世祖孝武皇帝孝建三年魏髙宗文成皇帝太安二年】春正月乙卯魏立貴人馮氏爲後【以呂祖謙標目修】二月丁巳魏立子宏爲太子【以呂祖謙標目修】秋七月丙子宋南兗州刺史西陽王子尙爲揚州刺史【以本紀修】

解題曰子尙子業之母弟也

冬十月丙午宋江夏王義恭爲太宰領司徒【以本紀修】十一月魏隴西王源賀請宥死刑輕者守邊【以呂祖謙標目修】十二月宋移靑州並鎭歷城【以呂祖謙標目修】

【宋世祖孝武皇帝大明元年魏髙宗文成皇帝太安三年】春正月辛亥朔宋攺元【以本紀修】二月魏攻宋兗州尋退【以呂祖謙標目修】夏六月丁亥宋出丹陽尹顏竣爲東揚州刺史【以本紀修】秋八月甲辰宋以司空南徐州刺史竟陵王誕爲南兗州刺史太子詹事劉延孫爲南徐州刺史【以本紀修】

解題曰按列傳先是髙祖遺詔京口要地去都密邇非宗室近戚不得居之延孫與帝室𨿽同彭城人由來不序昭穆不應有此授時竟陵王誕爲徐州上深相畏忌不欲使居京口遷之廣陵與京口對岸欲使腹心爲徐州以防誕故以授延孫而與之合族余見通鑑【荊州居上流之重地廣兵彊資實兵甲居朝廷之半故髙祖使諸子居之義慶以宗室令美故特有此授髙祖遺詔京口必擇近戚而不以及疏族至於荊州𨿽近戚亦不得授必帝子然後居之則荊州地望又重於京口矣】

【宋世祖孝武皇帝大明二年魏髙宗文成皇帝太安四年】春正月魏設酒禁增內外候官【以通鑑修】三月魏中書侍郎髙允爲中書令【以魏傳通鑑修】夏六月戊寅宋吏部置尙書二人【以呂祖謙標目修】

解題曰帝又奪選部之權也

秋宋詔沙汰沙門尋寢【以呂祖謙標目修】八月丙戍宋殺中書令王僧逹【以本紀修】冬十月魏攻宋淸口敗退【以魏紀修】

解題曰水經注濟水又北汶水注之戴延之所謂淸口也郭緣生述徵記淸河首受洪水北流濟或謂淸卽濟也禹貢濟東北防於汶今枯渠注巨澤北則淸濟與汶防也詳見晉太寧二年泗口解題

十一月魏主伐柔然【以魏紀修】時宋主親覽朝政不任大臣委寄南臺侍禦史中書通事舍人戴法興戴明寶等【以呂祖謙標目修】

【宋世祖孝武皇帝大明三年魏髙宗文成皇帝太安五年】春二月乙卯宋揚州六郡爲王畿以東揚州爲揚州【以呂祖謙標目修】

解題曰按州郡誌揚州管郡十旣分五郡爲東揚州揚州止有丹楊吳郡吳興淮南宣城五郡不知何以謂之六郡當攷

夏四月宋司空竟陵王誕反以沈慶之爲車騎大將軍南兗州刺史討之【以本紀修】

解題曰按宋史列傳及後魏書列傳誕表曰往年元凶禍逆陛下入討臣背凶赴順可謂常節及丞相構難臧魯恊從朝野怳忽咸懷憂懼陛下欲建百官羽儀星馳推奉臣前後固執方賜允兪社稷獲全是誰之力右軍宣簡爰及武昌皆以無罪並遇枉酷時帝淫亂無度烝其母路氏顏竣恃舊每戱防之慚怒殺竣余見通鑑

五月宋殺顏竣【以列傳修】秋七月宋竟陵王誕伏誅【以本紀修】解題曰按宋史列傳上聞廣陵平輿駕出宣陽門敕左右文武叫稱萬歲侍中蔡興宗時陪輦帝顧曰卿獨不叫興宗從容正色答曰陛下今日政應涕泣行誅豈得軍中皆稱萬歲帝不恱余見通鑑呂祖謙曰王子頽享五大夫樂及徧舞鄭伯見虢叔曰哀樂失時殃咎必至鄭伯享王樂備原伯曰鄭伯效尢其亦將有咎子頽姦王之位固不應用此樂鄭伯納王之後正功成之時用之似未害而謂之效尢者蓋子頽王之叔父初殺其叔豈宜用樂宋竟陵王敗死武帝令左右皆呼萬歲蔡興宗正色言之蓋此意也

九月宋築上林苑【以本紀修】

【宋世祖孝武皇帝大明四年魏髙宗文成皇帝和平元年】春正月甲子朔魏攺元【以魏紀修】夏六月魏伐吐谷渾【以魏紀修】魏復置史官【以呂祖謙標目修】冬十月宋殺前廬陵內史周朗【以呂祖謙標目修】是歲宋徵靑兾二州刺史顏師伯爲侍中【以通鑑修】柔然攻髙昌滅沮渠氏【以呂祖謙標目修】

【宋世祖孝武皇帝大明五年魏髙宗文成皇帝和平二年】夏四月丙午宋雍州刺史海陵王休茂反伏誅【以呂祖謙標目修】魏大旱復羣祀【以通鑑修】秋九月甲寅朔日有食之【以魏紀修】冬十二月甲戍宋制民戶歲輸布四疋【以通鑑修】是歲宋詔士族雜昬者補將吏【以通鑑修宋世祖孝武皇帝大明六年魏髙宗文成皇帝和平三年】春二月乙卯宋復百官祿【以本紀修】三月丁未宋殺前廣陵太守沈懷文【以呂祖謙標目修】夏四月宋貴妃殷氏卒【以通鑑修】

解題曰按宋史列傳南郡王義宣女也義宣敗後帝密取之寵冠後宮假姓殷氏或云殷琰家人入義宣家義宣敗入宮云事見通鑑

冬十月壬申宋塟殷貴妃【以呂祖謙標目修】是歲宋南徐州從事史祖衝之上新曆不果用【以歷志修】

解題曰葉適曰自蔡邕杜預用新術治歷至何承天祖衝之攷索愈精承天以月蝕之衝推日躔次衝之定古術之作在漢初周末所謂求詳於未差之前蓋劉歆班固所不能到也事見通鑑

【宋世祖孝武皇帝大明七年魏髙宗文成皇帝和平四年】春正月庚寅宋以晉安王子勛爲前將軍江州刺史【以本紀修】夏四月甲子宋詔非軍陳不得專殺【以呂祖謙標目修】冬十二月辛丑魏制喪塟嫁娶條格【以魏紀修】己未宋江夏王義恭加尙書令【以通鑑修】時宋大修宮室【以呂祖謙標目修】

【宋世祖孝武皇帝大明八年魏髙宗文成皇帝和平五年】夏閏五月壬寅宋江夏王義恭領太尉【以通鑑修】庚申宋主殂太子子業卽皇帝位江夏王義恭解尙書令加中書監驃騎大將軍柳元景領尙書令輔政大事與沈慶之參決甲子義恭錄尙書事元景開府【以呂祖謙標目修】秋七月庚戍宋尊皇太后曰太皇太后皇后曰皇太后乙卯罷孝建以來所攺制度【以本紀修】宋江夏王義恭避事政歸戴法興等【以通鑑修】八月己丑宋皇太后殂【以本紀修】是歳宋靑州移治東陽【以通鑑修】

【宋太宗明皇帝泰始元年魏髙宗文成皇帝和平六年】春正月乙未朔宋攺元永光【以呂祖謙標目修】

解題曰宋庠紀年通譜永光本漢元帝年號

二月庚寅宋更鑄二銖錢【以本紀修】初魏世祖經營四方國頗虛耗重以內難髙宗與時消息懷集中外民心復安夏五月癸卯魏主殂甲辰太子卽皇帝位尊皇后曰皇太后【以呂祖謙標目修】戊申魏車騎大將軍乙渾殺司徒平原王陸麗等己酉自爲太尉錄尙書事【以魏紀修】六月魏開酒禁【以本紀修】魏上諡曰文成皇帝廟號髙宗【以本紀修】秋七月癸巳魏乙渾自爲丞相【以魏紀修】八月魏塟金陵【以本紀修】辛酉宋殺越騎校尉戴法興等癸酉殺江夏王義恭柳元景尙書僕射顏師伯等攺元景和【以呂祖謙標目修】宋並東揚州於揚州【以呂祖謙標目修】九月辛丑宋殺南徐州刺史新安王子鸞【以本紀修】己酉宋主討徵北將軍徐州刺史義陽王昶昶出奔魏【以呂祖謙標目修】甲寅宋以安西長史袁顗爲雍州刺史【本紀】宋聽民私鑄錢【以本紀修】冬十一月宋寧朔將軍何邁謀立鎭軍將軍江州刺史晉安王子勛【以紀傳修】宋殺太尉沈慶之【以本紀修】壬寅宋立皇后路氏【以本紀修】宋主拘錄諸父南豫州刺史湘東王彧等於殿內賜晉安王子勛死長史鄧琬奉子勛反於尋陽【以本紀修】戊午宋主殺南平王鑠三子彧弒之己未殺司徒揚州刺史豫章王子尙十二月癸亥驃騎大將軍建安王休仁爲司徒尙書令揚州刺史丙寅彧卽皇帝位攺元【本紀】

解題曰宋庠紀年通譜泰始本晉武帝程道養年號

戊寅尊太皇太后爲崇憲皇太后立妃王氏爲皇后【以紀傳呂祖謙標目修】

解題曰按后妃傳晉武帝采漢魏之制置貴嬪夫人貴人是爲三夫人位視三公淑妃淑媛淑儀修華修容修儀婕妤容華充華是爲九嬪位視九卿其餘有美人才人中才人爵視千石以下至宋髙祖省二才人世祖省夫人修華修容置貴妃位比相國進貴嬪位比丞相貴人位比三司以爲三夫人又置昭儀昭容昭華以代修華修儀修容又置中才人充衣以爲散位太宗省淑妃昭華中才人充衣復置修華修儀修容才人良人又省貴人置貴姬以備三夫人之數又置昭華增淑容承徽列榮以淑媛淑儀淑容昭華昭儀昭容修華修儀修容爲九嬪婕妤容華充華承徽列榮凡五職亞九嬪美人中才人才人三職爲散役其後擬外百官備位置內職【沈約論曰元嘉以降內職稍繁椒庭傍觀千門萬戶而滛妝怪飾變無窮自漢氏昭陽之輪奐魏室九華之昭曜曾不能槪其萬一】

宋罷二銖錢禁鵝眼綖環錢【以通鑑修】宋雍郢荊州防稽皆應晉安王子勛【以朱熹綱目修】

【宋太宗明皇帝泰始二年

魏顯祖獻文皇帝拓防天安元年】春正月己丑朔魏攺元【以魏紀修】甲午宋建安王休仁都督徵討軍事乙未子勛卽皇帝位攺元義嘉徐司豫靑冀湘廣梁益州皆應之兗州刺史殷孝祖赴建康遣都督前鋒加撫軍將軍時吳郡吳興義興晉陵山陽並應子勛宋主分軍討壽陽防稽【以本紀呂祖謙標目修】

解題曰按州郡誌廣州領南海【宋廣惠循二州肇慶府之地】蒼梧【梧封昭藤四州之地】晉康【徳慶府髙藤二州之地】新寧【肇慶徳慶府新南思二州之地】永平【梧潯昭三州之地】海昌【屬髙州】宋熈【屬肇慶府】寧浦【橫州】晉興【邕象橫賓廉欝林六州之地】樂昌【肇慶府廣橫二州之地】郡十

壬子宋主弒崇憲皇太后【以宋書修】

解題曰按宋史列傳初明帝少失所生爲太后所撫養撫愛甚篤及卽位供奉禮儀不異舊日及聞義嘉難作太后心幸之延上飲酒置毒以進侍者引上衣上悟起以其巵上壽是日太后崩祕之

二月己未朔宋將軍吳喜平義興【以通鑑修】庚申魏乙渾謀反伏誅太后臨朝髙允等參大政【以通鑑修】宋吳喜平防稽定二吳【以呂祖謙標目修】宋晉安王子勛前鋒據赭圻三月庚寅殷孝祖戰死之辛卯撫軍將軍沈攸之大破之賊保濃湖【以通鑑修】壬子宋斷新錢專用古錢【本紀】夏四月辛酉宋拔赭圻【以呂祖謙標目修】秋七月丁酉宋以仇池太守揚僧嗣爲武都王【以本紀修】己亥宋將軍張興世城錢溪八月濃湖軍潰輔國將軍沈攸之等克尋陽殺子勛

解題曰按宋書齊書本紀列傳泰始元年十二月鎭軍將軍江州刺史晉安王子勛反長史鄧琬爲其謀主雍州刺史袁顗率眾赴之二年正月甲午司徒建安王休仁都督徵討諸軍事王謨除大將軍江州刺史副建安王於赭圻沈攸之爲尋陽太守率軍據虎檻【在繁昌縣東五十里】乙未子勛卽皇帝位四方貢計皆歸尋陽朝廷所保惟丹陽淮南數郡兗州刺史殷孝祖入衛京都仍遣孝祖前鋒南伐二月鄧琬遣孫衝之帥將軍薛常寶等前鋒一萬攻赭圻衝之於道與子勛書曰舟檝已辦器械亦整人爭效命便欲防流掛帆直取白下願速遣陶亮眾軍兼行相接分據新亭南洲則一麾定矣乃加衝之左衛將軍以陶亮爲右衛將軍統州兵俱下亮本無干略聞休仁自上殷孝祖又至不敢進屯軍鵲州三月三日水陸攻赭圻亮等率眾來救殷孝祖爲流矢所中死建安王休仁遣將軍江方興劉靈遺各領三千赴赭圻攸之以爲孝祖旣死賊有乘勝之心明日若不更攻則示之以弱方興名位相亞必不爲已下軍政不一致敗之由乃率諸軍主詣方興曰四方並反國家所保無復百里之地惟有殷孝祖爲朝廷所委賴鋒鏑才交輿屍而反文武喪气事之濟否惟在明旦一戰戰若不捷則大事去矣詰朝之事諸人咸謂吾應統之自卜懦薄幹略不辦及卿今輙相推爲統但當相與戮力耳方興甚恱攸之旣出諸軍主並尢之攸之曰吾本以濟國活家豈計彼此之升降且我能下彼彼必不能下我共濟艱難豈可自厝同異衝之謂陶亮曰殷孝祖裊將一戰便死天下事定矣不須復戰便當直取京都亮不從明旦大破賊於城外追奔至姥山【在當塗縣西北四十五里馬鞍山之北】衝之等於湖白口【蕪湖縣東南五十里有白岸湖】築二城爲張興世所拔尋假沈攸之節代孝祖督前鋒諸軍事陶亮聞二城防大懼急呼衝之還鵲尾畱薛常寶代守先於姥山及諸岡分立營砦亦敗還共保濃湖【濃湖卽在鵲尾】鄧琬又遣豫州刺史劉胡率眾三萬鐵騎二千屯鵲尾攸之等甚憚之胡入鵲尾無他權略將軍吳喜平三吳率所領五千人至赭圻於戰鳥山築壘【今南陵縣南十五里有戰鳥山在赭圻下流十許裏】攸之分遣水軍乘勢進討常寶在赭圻食盡劉胡以囊盛米系流查及船腹陽覆船順風流下以餉赭圻攸之疑其有異遣人取船及流查大得囊米劉胡率步卒一萬夜斫山開道以布囊運米餉赭圻平旦至城下猶隔小塹未能入攸之帥眾軍攻之殊死戰胡眾大敗捨糧棄甲緣山走追獲甚眾常寶惶懼無計四月開城突圍走攸之率諸軍擊之赭圻城防建安王休仁自虎檻進屯赭圻劉胡遣陳紹宗出鵲外挑戰吳喜等擊之追至鵲裏而還攸之等與胡相持久不決上又遣將軍任農夫等領兵繼至六月雍州刺史袁顗率樓船千艘來入鵲尾張興世建議曰賊據上流兵彊地勝我今𨿽相持有餘而制敵不足今若以兵數千潛出其上因險自固隨冝斷截制賊之奇莫過於此攸之吳喜並贊其計興世乃令輕舸溯流而上旋復回還三日輒復如此使不爲之備劉胡笑之興世曰上流惟有錢溪可據地旣險要江又甚狹去大眾不逺江有洄洑船下必來泊岸有橫浦可以蔵船乃夜渡湖口至鵲頭【元和郡縣誌鵲頭鎭在宣州南陵縣西一百一十里卽春秋時鵲岸也沿流八十里有鵲尾洲吳時屯兵處秋浦志鵲尾在江北鵲頭在江南】因復回不疑之四更值風直前賊再遣胡靈秀諸軍於東岸相翼而上夕住景洪浦宿賊亦不進夜潛遣黃道標領七十舸徑據錢溪立城砦明旦興世與軍齊集停一宿劉胡自領二十六軍平旦來攻將士欲迎擊之興世禁之曰賊來尙逺而气盛矢驟驟旣力盡盛亦易衰治城如故賊來轉近乃命壽寂之任農夫率壯士擊之胡敗走時城壘未固建安王休仁慮賊並力攻錢溪命攸之等攻濃湖苦戰連日是日胡果率眾軍欲更攻錢溪未至數十里袁顗以濃湖之急遽追之錢溪城由此得立劉亮率眾所領至胡砦下胡遣其副孫遲取亮不能得亮左右斬遲袁顗曰賊入我肝臓裏何由得活興世糧盡爲賊所逼將軍李安民主舟乘數百越賊五城送米與興世劉胡帥輕舸四百由鵲頭內路欲攻錢溪旣而謂其長史王念叔曰吾少習步戰未閒水鬭非萬全之計吾不爲也乃托瘧疾住鵲頭不進遣將軍陳慶領三百舸向錢溪戒不須戰慶於梅根立砦【今銅陵縣有梅根治】胡遣王起領百舸攻興世興世大破之胡馳還顗更使胡攻興世休仁命攸之等攻濃湖造皮艦千乘拔其營柵苦戰移日大破之顗急召胡還尋陽遣軍至南陵【銅陵本漢南陵縣】不敢下賊眾漸饑胡遣安北府司馬沈仲玉領千人步取南陵迎糧仲玉領米三十萬斛錢布數十舫豎榜爲城規欲突過行至貴口【在今池州貴池縣】不敢進胡遣重軍援接興世寂之農夫安民等三千人至貴口擊之仲玉走還顗營悉虜其資實胡眾駭懼胡誑顗云更帥步騎二萬上取興世兼下大雷余餫令顗悉度馬配之其夜委顗趣梅根先令薛常寶辦船悉發南陵諸軍燒大雷諸城而走顗聞胡走亦棄眾西奔至靑林見殺余見通鑑

九月宋殺郢州刺史安陸王子綏荊州刺史臨海王子頊湘州刺史邵陵王子元【以呂祖謙標目修】己酉魏初立郡學【以本紀修】冬十月乙卯宋殺永嘉王子仁等十人世祖二十八子至是遂盡【以本紀修】宋徐州刺史薛安都汝南太守常珍奇等降乙亥命將軍張永等迎之安都珍奇降魏【以呂祖謙標目修】

解題曰太宗謂蔡興宗曰頃日人情云何事當濟否興宗曰今商旅斷絕而米甚丰賤四方云合而人情更安以此卜之淸蕩可必但臣之所憂更在事後禇淵以手版築興宗興宗言之不已上曰如卿言今事猶未平也至是帝之念慮已異前日賈勇示威遂使降者轉側興宗之慮豈不逺哉事見通鑑

戊寅宋立子昱爲太子【以呂祖謙標目修】魏救彭城懸瓠十一月壬子宋兗州刺史畢眾敬降之【以通鑑修】

解題曰按魏書列傳安都以城入魏眾敬不同其謀子元賓以母並百口悉在彭城恐交致禍日夜啼泣遣請眾敬眾敬猶未從之眾敬先已遣表謝授兗州刺史而以元賓有他罪獨不捨之眾敬拔刀斫柱曰皓首之年惟有此子今不原貸何用獨全遂以城降魏夫以他罪殺一畢元賓而兗州喪敗則前日蔡興宗所謂普天同逆冝鎭以靜以至信待人逆徒親戚布在宮省宜明罪不相及之義者豈非至言也哉事見通鑑

十二月宋豫州刺史殷琰益州刺史蕭惠開梁州刺史柳元怙降益州刺史劉勔克壽陽【以本紀通鑑修】是歲宋僑立兗州於淮陰徐州於鐘離靑冀二州於欝洲【以本紀通鑑修】

大事記續編卷三十七

欽定四庫全書

大事記續編卷三十八

明王禕撰

【宋太宗明皇帝泰始三年魏顯祖獻文皇帝皇興元年】春正月癸巳魏都督諸軍尉元大破張永等於呂梁東遂取淮北及豫州淮西之地【以魏紀及呂祖謙標目修】

解題曰按通鑑考異索虜傳曰永攸之敗退虜攻靑兾二州執文秀道固又下書曰淮北三州民自天安二年正月三十日壬寅昧爽已前罪一切原免按靑州破在五年淮北三州蓋徐司豫壬寅二十日壬子三十日也

閏月宋靑州刺史沈文秀兾州刺史崔道固降魏二月復降宋三月魏徵南大將軍慕容白曜督諸軍攻之【以通鑑修】秋八月壬寅宋遣中領軍沈攸之攻彭城魏拒之攸之敗走魏取下邳宿豫淮陽磐陽【以通鑑修】

解題曰按宋州郡誌淮陽郡屬徐州宿豫屬淮陽磐陽屬靑州齊郡

戊申魏攺元【以魏紀修】

解題曰通鑑不載闕也

魏馮太后還政【以呂祖謙標目修】冬十二月常珎奇降宋【以通鑑修】時宋斷內外百官俸【以呂祖謙標目修】

【宋太宗明皇帝泰始四年魏顯祖獻文皇帝皇興二年】春正月魏攻宋豫州刺史劉勔破之【以通鑑修】魏尉元都督徐南北兗三州軍事徐州刺史【以通鑑修】

解題曰按魏書地形志南北兗州宋治瑕邱魏領泰山【宋襲慶府淄州之地】魯【襲慶府之地】髙平【襲慶府單濟二州之地】任城【濟州之地】東平【東平襲慶二府濮州之地】東陽平【後省】郡六旣有南兗州則兗州爲北兗州矣

二月崔道固降魏【以呂祖謙標目修】宋交州人李長仁據州反【以呂祖謙標目修】夏四月丙子朔日有食之【通鑑目錄】己卯宋減郡縣田租之半【以本紀修】

解題曰王容曰宋自孝建以來用度奢侈安得有蠲賦減租之事宋書廢帝紀永光元年二月減州郡縣田租之半謂州郡縣官公田及奉祿也明帝泰始三年復郡縣公田故今年又減其租入之半然則田租乃廢帝紀所書田祿也通鑑偶不書減田祿復公田二事故難稽其端緒爾

秋七月庚申宋以驍騎將軍蕭道成爲南兗州刺史以本【紀修】冬十月癸酉朔日有食之【以本紀修】十一月李長仁降宋【以通鑑修】宋將軍阮佃夫中書通事舍人王道隆員外散騎侍郎楊運長預政【以呂祖謙標目修】

解題曰按齊書幸臣傳晉令中書舍人九品江左置通事郎管司詔誥其後郎爲侍郎而舍人亦稱通事宋孝武以來士庶雜選明帝世專爲佞幸矣齊初關讞表啟發署詔侍郎之局復見侵矣建武世詔令殆不關中書專出舍人省內舍人四人所置四省其下有主書令史人數無員莫非左右要密天下文簿版籍入副其省萬機嚴祕有如尙書

【宋太宗明皇帝泰始五年魏顯祖獻文皇帝皇興三年】春正月乙丑魏執沈文秀靑冀盡入於魏【以呂祖謙標目修】

解題曰通典魏自太武以後漸更彊盛宋明以後及於齊梁國土漸蹙自守不暇𨿽時有侵掠而退不旋踵故魏之城鎭少被攻圍

二月己卯魏上黨公慕容白曜都督靑齊東徐三州軍事開府靑州刺史封濟南王【以魏紀修】魏立輸租法除雜調【以通鑑修】夏五月魏立僧祗佛圖戶【以通鑑修】

解題曰沙門統曇曜奏平齊戶及諸民有能歲輸谷六十斛入僧曹者卽爲僧祗戶粟爲僧祗粟至於儉歲賑給饑民又請民犯重罪及官奴以爲佛圖戶以供諸寺掃灑歲兼營田輸粟並許之於是僧祗戶粟及寺戶徧於州鎭矣朱黼曰先王度地而授民料民以制食因口之多寡而賦之地故有夫井之定數因歳之登耗而給之食故有鬴鐘之定法惟其品節劑量於細微之中故地無曠土民無失業自佛教入中國民之遊惰者盡歸沙門於是天下多不畊之人自魏顯祖聽民入粟爲僧祗戶於是天下有不耕之地聽民之犯罪者得入爲浮屠戶於是天下有不得役使之人然曇曜始初輸粟之請猶以遇凶歳卽以賑給今𨿽凶歉不得而用也始初灑掃之請猶以民有重罪及沒入官奴者今𨿽平民不得而止也流獘日甚可勝嘆哉

六月魏立子宏爲皇太子【以魏紀修】宋殺車騎將軍開府南豫州刺史廬江王禕【以紀傳修】冬十月丁卯朔日有食之【以本紀修】十一月丁未魏復修好於宋【以通鑑修】十二月戊戌宋建安王休仁解楊州刺史【以呂祖謙標目修】宋置三巴校尉【以呂祖謙標目修】

【宋太宗明皇帝泰始六年魏顯宗獻文皇帝皇興四年】春正月乙亥宋制歲祀明堂間祀南郊【以本紀修】夏六月癸卯宋以鎭南將軍江州刺史王景文爲左僕射楊州刺史【以本紀修】秋九月柔然侵魏魏伐柔然大敗之【以魏紀修】冬十月魏殺慕容白曜【以魏紀修宋太宗明皇帝泰始七年

魏髙祖孝文帝拓跋宏延興元年】春二月戊戍宋分交廣州置越州【以呂祖謙標目修】

解題曰按州郡誌越州分交之合浦【屬廉欽宜邕柳容髙雷瓊欝林南寧萬安吉陽等州】宋壽【屬欽州】廣之臨漳【屬廉州】又新立百梁壠蘇永寧安昌【屬廉州】富昌南流【屬容欝林二州】六郡

甲寅宋殺驃騎大將軍南徐州刺史晉平王休祐【以呂祖謙標目修】夏五月戊午宋殺太尉領司徒建安王休仁【以呂祖謙標目修】

解題曰休仁爲計誅鉏孝武諸子至無遺育終亦不能自免而已矣事見通鑑

庚午宋以右僕射袁粲爲尙書令吏部尙書禇淵爲左朴射【以本紀修】宋殺太子屯騎校尉壽寂之【以呂祖謙標目修】秋七月乙丑宋殺車騎大將軍江州刺史巴陵王休若以驃騎大將軍桂陽王休範爲江州刺史【以呂祖謙標目修】宋殺前督豫州軍事吳喜【以呂祖謙標目修】宋徵蕭道成爲散騎常侍【以通鑑修】八月丙午魏太子宏卽皇帝位攺元丁未尊魏主爲太上皇帝縂大政【以呂祖謙標目修】

【宋太宗明皇帝泰豫元年魏髙祖孝文帝延興二年】春正月甲寅朔宋攺元【以本紀修】一月己丑宋殺中書監揚州刺史王景文【以本紀修】

解題曰蘇軾曰明帝答景文詔曰有心於避禍不若無心於任運千仞之木旣摧於斤斧一寸之艸亦悴於踐蹋晉將軍畢萬七戰皆獲死於牖下蜀將費禕從容坐談斃於刺客故甘心於履危未必逢禍縱意於處安未必全福此言近於達者然明帝竟殺景文哀哉景文之死也手敕曰與卿周旋欲全卿門戶故有此處分敕至景文與客棊棊竟斂子納奩畢徐曰有詔見賜以死酒至未飲門生焦度在側發酒覆地曰大丈夫安能坐受死州中文武足以一奮景文曰知卿至心若見念者爲我百口計乃作墨啟答敕致謝死生亦大矣而景文安之豈貪權竊國者乎明帝可謂不知人矣余見通鑑【明帝殺壽寂之吳喜王景文而不能殺蕭道成休仁休若兄弟勦戮略盡而不慮及休範天下事豈智術之所能盡哉】

夏四月己亥宋袁粲及護軍將軍禇淵右僕射劉勔荊州刺史蔡興宗郢州刺史沈攸之受顧命淵薦蕭道成爲右衛將軍共掌機事宋主殂庚子太子昱卽皇帝位乙巳以安成王凖爲揚州刺史【以呂祖謙標目修】

解題曰道成之自南兗被徴也嘗以兵動虜逡巡而不至矣及在北兗被徴也又嘗有骨肉相殘禍難將興方與卿等戮力之言矣使淵而不知是不智也知而薦之是不忠也天方厭劉氏厚其毒而降之罰於淵何尢哉事見通鑑【按齊書禇淵傳淵爲丹陽與從弟炤同載出道逢太祖淵謂炤曰此非常人也出爲吳興太祖餉物別淵又謂人曰此人材貌非常將來不可測也及顧命之際引太祖豫焉】

六月乙巳宋尊皇后曰皇太后立妃江氏爲皇后【以本紀修】秋閏七月甲辰宋鎭西將軍沈攸之都督荊湘梁寧等八州軍事荊州刺史【以呂祖謙標目修】

解題曰按州郡誌寧州領建寧【宋黔敍二州長寧軍及姚州之地】晉寧【敍州姚州之地】牂柯【黔珍靖三州及南平軍】平蠻【思黔珍三州】夜郎【黔施珍融四州南平軍】朱提【敍州長寧軍】南廣【敍州】建都【未詳】西平【嶲州】西河陽【嶲州】東河陽【姚州】雲南【敍州姚州】興寧【敍州姚州之地】興古【黔敍嶲州之地】梁水【敍黔二州】郡十五

八月戊午宋開府樂安宣穆公蔡興宗卒【以呂祖謙標目修】冬十一月魏上皇擊柔然【以魏紀修】己亥宋平西將軍郢州刺史劉秉爲左僕射【以呂祖謙標目修】宋中書通事舍人阮佃夫加給事中輔國將軍【以列傳修】魏詔非天地宗廟社稷勿用牲【以通鑑修】

【宋蒼梧王劉昱元徽元年魏髙祖孝文帝延興三年】春正月戊寅朔宋攺元【以本紀修】二月吐谷渾寇魏夏四月戊申魏伐之【以魏紀修】秋七月魏詔河南六州戶收絹一匹綿一斤租三十石【以魏紀修】八月吐谷渾降魏【以魏紀修】冬十月武都王楊僧嗣卒從弟文度自立降魏【以通鑑修】十一月宋袁粲罷固辭起復【以紀傳修】十二月癸卯朔日有食之【以本紀修】

【宋蒼梧王元徽二年

魏髙祖孝文帝延興四年】夏五月壬午宋太尉桂陽王休範反平南將軍蕭道成屯新亭壬辰休範攻之死其將攻朱雀桁鎭軍將軍劉勔死之東府防丙申始平六六月庚子以道成爲中領軍鎭南將軍南兗州刺史【以呂祖謙標目修】

解題曰道成振旅凱入百姓緣道聚觀曰全國家者此公也以道成爲中領軍賞其功也道成之得兵權始於此而宋之基亦始於此余見通鑑南朝宮苑記朱雀門吳所立名大航門南臨淮水北直對宣陽門去臺城可七里晉咸和中攺朱雀門【禇淵傳載道成辭領軍啟甚力彼其初猶有所退托未敢逕居之也】

郢州刺史晉熈王爕克尋陽【以本紀修】魏罷門房之誅【以呂祖謙標目修】魏不赦【以呂祖謙標目修】

【宋蒼梧王元徽三年

魏髙祖孝文帝延興五年】春三月宋以車騎將軍張敬兒都督雍梁州軍事雍州刺史【以呂祖謙標目修】秋七月宋以開府衛將軍袁粲爲中書監開府領司徒中軍將軍禇淵爲尙書令【以本紀修】八月魏置河東鹽官【以食貨志修】

解題曰按魏書食貨志河東郡鹽池舊立官司以收稅利是時罷之而民有富彊者專擅其用貧弱者不得資益延興末復立監司量其貴賤節其賦入公私兼利世宗卽位政存寛簡復罷其禁與百姓共之其國利所須別爲倐制取足而已自後豪貴之家復乘勢占奪近池之民又輙障吝彊弱相陵神初太師髙陽王雍太傅淸河王懌等奏繞池之民尉保光等擅自障禁取與自由貴賤任口請依先朝之詔禁之爲便於是復置監官以監檢焉其後更罷更立以至於永熈

【宋蒼梧王元徽四年

魏髙祖孝文帝承明元年】夏六月辛未魏皇太后馮氏弒太上皇壬申攺元【以呂祖謙標目修】乙亥宋以左僕射劉秉爲中書令加蕭道成左僕射【以呂祖謙標目修】戊寅魏尊皇太后曰太皇太后臨朝稱制諡太上皇獻文皇帝【以魏紀修】秋七月戊子宋徵北將軍南徐州刺史建平王景素起兵乙未敗死【以呂祖謙標目修】

【宋順皇帝劉凖升明元年魏髙祖孝文帝大和元年】春正月乙酉朔魏攺元【以魏紀修】解題曰太和本魏明帝石勒晉海西公李勢年號

夏四月宋南豫州刺史阮佃夫等謀廢立甲戍伏誅【以紀傳修】秋七月戊子宋蕭道成弒其主追廢爲蒼梧王壬辰安成王凖卽皇帝位攺元【以呂祖謙標目修】甲午宋蕭道成鎭東府丙申自爲錄尙書事袁粲爲中書監禇淵開府劉秉遷尙書令加中領軍加沈攸之車騎大將軍開府八月癸亥粲鎭石頭【以通鑑呂祖謙標目修】

解題曰按齊書列傳髙祖坐東府髙樓紀僧眞侍側上曰諸將勸我誅袁劉我意不欲便耳袁劉在道成掌握中久矣事見通鑑

丙子魏詔工商皂有役者止本部丞【以本紀修】九月乙酉魏定律令【以本紀修】冬十月楊文度取仇池十二月魏擊走之【以本紀修】宋沈攸之舉兵討蕭道成【以呂祖謙標目修】壬申宋袁粲劉秉謀誅蕭道成不克死之【以呂祖謙標目修】

解題曰按列傳粲與蕭道成禇淵劉秉入直平決萬機時謂之四貴粲閒黙寡言不肯當事主書每往諮決或髙詠對之時立一意則眾莫能攺好飲酒善吟諷獨酌園庭以此自適居負南郭門無雜客及受遺當權四方輻湊閒居髙臥一無所接順帝卽位遷中書監司徒侍中如故時道成居東府使粲鎭石頭粲自以身受顧托不欲事二姓密有異圖丹陽尹劉秉宋代宗室前湘州刺史王蘊太后兄子素好武事並慮不見容於道成皆與粲相結將帥黃回任候伯孫曇瓘王宜興彭文之卜伯興等並與粲合余見通鑑王師古曰沈攸之之討道成以爲少帝昬狂宜與諸公密議共白太后下令廢之柰何交結左右親行弒逆其言當矣蓋人臣弒逆之罪夫人皆得以討之況受遺之大臣乎方道成召袁粲劉秉入議其心猶有所顧忌二子當正色明義而不爲凶所脇可也乃退縮畏沮拱手而付之道成及簒弒已成乃行茍簡之計欲以一死報國所謂匹夫匹婦之爲諒也豈大臣之義哉

閏月乙未宋沈攸之攻郢州【以呂祖謙標目修】壬寅魏斬楊文度以楊文爲武都王【以本紀修】乙巳宋蕭道成假黃屯新亭【以本紀修】

【宋順皇帝升明二年

魏髙祖孝文帝太和二年】春正月沈攸之眾潰於郢張敬兒襲據江陵攸之自殺【以呂祖謙標目修】二月癸未宋蕭道成自加太尉都督十六州軍事衛將軍禇淵爲中書監司空吏部郎王儉爲太尉長史【以紀傳修】夏四月辛卯宋殺前郢州刺史黃回【以本紀修】五月魏禁皇族貴戚與非類昬偶【以魏紀修】六月丁酉宋以楊文爲武都王【以本紀修】秋八月乙未宋以散騎常侍中領軍蕭嶷爲江州刺史江州刺史蕭賾爲領軍將軍【以呂祖謙標目修】九月乙巳朔日有食之【以本紀修】丙午宋蕭道成自加太傅大都督中外軍事加殊禮辭不受【以本紀修】冬十月壬寅宋立皇后謝氏【以本紀修】十二月宋尙書令王僧防奏補綴禮樂【以呂祖謙標目修】

大事記續編卷三十八

欽定四庫全書

大事記續編卷三十九

明王禕撰

【齊太祖髙皇帝蕭道成建元元年魏髙祖孝文帝太和三年】春正月甲辰宋以蕭嶷爲鎭西將軍都督荊湘等八州軍事荊州刺史辛亥以蕭賾爲尙書僕射中軍大將軍開府【以本紀修】三月癸卯朔日有食之【以本紀修】甲辰宋蕭道成自爲相國齊公加九錫【以呂祖謙標目修】庚戌宋齊公道成殺臨川王綽【以通鑑修】夏四月壬申朔宋齊公道成自進王爵【以呂祖謙標目修】甲戌宋齊王道成殺武陵王贊【以通鑑修】丙戌宋齊王道成自加殊禮甲午卽皇帝位大赦攺元【以本紀修】

解題曰按本紀有犯鄕論淸議一皆蕩除蓋遵宋髙祖之舊也宋庠紀年通譜建元本漢武帝劉聰晉康帝苻堅年號曹操司馬氏劉裕皆出身任人之事辛勤數十年而後得之未有如蕭道成楊堅初無功徳在民徒恃其姿相扼吭而攘人之國者也故齊隋運祚亦最促數詩曰皇矣上帝臨下有赫監觀四方求民之莫維此二國其政不獲維彼四國爰究爰度上帝耆之憎其式廓乃眷西顧此維與宅天命其果僭哉事見通鑑

廢宋帝爲汝陰王遷之丹揚奉朝請裴顗死之【以呂祖謙標目修】戊戌齊以子嶷爲尙書令楊州刺史【以本紀修】齊命羣臣言事【以呂祖謙標目修】魏罷候官【以呂祖謙標目修】五月辛亥齊斷眾募【以呂祖謙標目修】齊封功臣禇淵等有差【以本紀修】

解題曰晁說之曰自開辟以來未有比肩近臣一旦北面稱翊贊佐命以本朝輸人者實自淵始事見通鑑

己未齊弒汝陰王尋諡曰宋順帝辛酉殺宋宗室【以呂祖謙標目修】

解題曰宋宗室之受禍尢烈於晉矣事見通鑑

丙寅齊尊考妣曰帝後【以本紀修】齊徙兗州刺史垣崇祖爲豫州刺史【以呂祖謙標目修】六月甲申齊立王太子賾爲皇太子【以呂祖謙標目修】秋七月丁未齊赦交州以李長仁弟叔獻爲刺史【以本紀修】九月丙午齊司空禇淵領尙書令【以通鑑修】冬十一月癸丑魏遣梁郡王嘉等奉前義楊王昶伐齊【以呂祖謙標目修】

【齊太祖髙皇帝建元二年魏髙祖孝文帝太和四年】春正月齊王儉爲左僕射【以紀傳修】二月丁卯魏攻齊壽陽垣崇祖破走之【以紀傳修】齊定簿籍【以呂祖謙標目修】齊分荊益州置巴州【以呂祖謙標目修】夏五月齊立六門都墻【以本紀修】秋八月魏冦齊【以本紀修】九月甲午朔日有食之【以天文志修】閏九月魏圍朐山敗還【以通鑑修】冬十月徐兗州民叛魏魏討之【以魏紀通鑑修】十一月戊子齊以楊后起爲武都王【以本紀修】十二月戊戍齊禇淵爲司徒豫章王嶷爲中書監司空楊州刺史【以本紀修】

【齊太祖髙皇帝建元三年魏髙祖孝文帝太和五年】春正月魏攻齊淮陽敗走【以本紀修】

解題曰按魏虜傳初虜至緣淮驅略江北居民懲佛貍時事皆驚走不可禁止乃於梁山置二軍南置三軍慈姥置一軍洌洲【在建康府江寧縣西南七十里一名栗洲】置二軍三山【去洌洲可十里】置二軍白沙洲【未詳】置二軍蔡洲置五軍長蘆【在今眞州六合縣】置二軍菇浦【未詳】置二軍徐浦【未詳】置一軍余見通鑑

二月癸丑齊罷南蠻校尉【以呂祖謙標目修】秋七月己未朔日有食之【以天文志修】齊聘魏【以呂祖謙標目修】九月魏徐兗州平【以呂祖謙標目修】冬魏新律成【以通鑑修】

【齊太祖髙皇帝建元四年魏髙祖孝文帝太和六年】春三月庚申齊禇淵王儉受遺壬戌齊主殂【本紀】

解題曰按齊紀帝少沈深有大量寛嚴淸儉喜怒無色卽位後身不禦精細之物敕中書舍人桓景眞曰主衣中似有玉介導此制始自大明末泰始尢增其麗畱此政是興長病源可卽時打碎凡復有可異物皆冝隨例也毎曰使我治天下當使黃金與土同價欲以身率天下移變風俗蘓軾曰帝之意則善矣然豈有此理者哉孟子曰物之不齊物之情也巨屨小屨同價人豈爲之哉而孟子亦自忘其言爲菽粟如水火之論金之不可賤如土猶土之不可使貴如金也余見通鑑

太子賾卽皇帝位乙丑淵錄尙書事儉爲尙書令【以本紀呂祖謙標目修】夏六月甲申朔齊主立子南郡王長懋爲皇太子【以本紀修】秋七月齊南康文簡公禇淵卒【以本紀修】九月楊文宏卒魏以楊后起爲武都王【以通鑑目錄修】冬十一月魏祀廟牲牢器服依古制【以呂祖謙標目修】

【齊世祖武皇帝蕭賾永明元年魏髙祖孝文帝太和七年】春正月辛亥齊攺元【以通鑑修】齊詔治民之官復田秩【以呂祖謙標目修】

解題曰按齊史列傳宋武以來州郡秩俸及雜供給多隨土所出無有定凖豫章王嶷上表請明立定格班下四方永爲恆制

夏四月壬午齊攺塟袁粲劉秉沈攸之【以通鑑修】丁亥齊殺五兵尙書垣崇祖散騎常侍荀伯玉【以呂祖謙標目修】五月齊殺車騎將軍開府張敬兒【以呂祖謙標目修】秋七月魏聘齊【以本紀修】冬十二月朔日有食之【以天文志修】癸丑魏始禁同姓爲防【以呂祖謙標目修】是歳齊省巴州【通鑑】

【齊世祖武皇帝永明二年魏髙祖孝文帝太和八年】齊中書舍人茹法亮呂文顯等縂重權夏六月壬寅封法亮望蔡男【以呂祖謙標目修】解題曰事見通鑑按齊史列傳法亮與防稽呂文慶臨海呂文顯並以姦謟事武帝文顯爲外監專制兵權領軍將軍守虛位而已法亮文慶並勢傾天下太尉王儉謂人曰我𨿽有大寄權寄豈及茹公武帝之治其體統乃如此

丁卯魏增調帛谷始頒祿論贓【以呂祖謙標目修】

【齊世祖武皇帝永明三年魏髙祖孝文帝太和九年】春正月戊寅魏禁防緯巫覡【以呂祖謙標目條】齊復立國學夏五月開學士館【以紀傳修】冬十月丁未魏均給田【以呂祖謙標目修】

解題曰按魏書紀傳志及通典太和元年三月詔曰去年牛疫死太半今東作旣興人須肄業有牛者加勤於常歳無牛者倍傭於余年一夫制治四十畝中男二十畝無令人有餘力地有遺利給事中李安世上防曰竊見州郡之人或因年儉流移棄賣田宅事渉數世三長旣立始復舊墟彊宗豪族肆其侵淩爭訟遷延連紀不判良疇委而不開冝更均量令力業相稱又所爭之田宜限年斷事久難明悉屬今主帝深納之均田之制始於此矣九年給天下民田諸男夫十五以上受露田四十畝【杜佑曰不裁樹者謂之露田】婦人二十畝【劉恕曰謂男夫之有婦者共受六十畝也】奴婢依良丁牛一頭受田三十畝限四牛【劉恕曰謂戶內更有一丁未娶者反有牛一頭又受三十畝也丁牛𨿽多給田止於一百二十畝】所授之田率倍之【劉恕曰謂一丁一牛則倍三十畝】三易之田再倍之以供耕作及還受之盈縮諸民年及課則受田老免及身沒則還田奴婢牛隨有無以還受諸桑田不在還受之限但通入倍田分於分𨿽盈不得以充露田之數不足者以露田充倍初受田者男夫一人給田二十畝課蒔余種桑五十樹棗五株楡三根非桑之土夫給一畝依法課蒔余果及多種桑楡者不禁諸應還之田不得種桑楡棗果種者以違令論地入還分諸桑田皆爲世業身終不還【劉恕曰謂初受田者𨿽娶婦同一戶不復給田非桑之土惟種棗楡共八株故止給一畝下文云麻布之土男夫及課別給麻田十畝婦人五畝並楡棗地亦十六畝也桑田用力最多欲勸人種桑故賜爲永業由露田有還受故不得種桑麻】恆從見口有盈者無受無還不足者受種如法盈者得賣其盈不足者得買所不足不得賣其分亦不得買過所足【劉恕曰謂種桑不還之田計見在男夫及丁口其合給田畝外桑田有餘亦許爲主但不受亦不還耳若受少桑田者復受於官種桑果故盈者得賣不足者得買也】諸麻布之土男夫及課別給麻田十畝婦人五畝奴婢依良皆從還受之法諸有舉戶老小癃疾無受田者年十一已上及癃者各受以半夫田年逾七十者不還所受寡婦守志者𨿽免課亦授婦田還受民田恆以正月諸土廣民稀之處隨力所及官借民種蒔後有來居者依法封授諸地狹之處有進丁受田而不樂遷者則以其家桑田爲正田分又不足不給倍田又不足家內人別減分無桑之鄊凖此爲法樂遷者聽逐空荒不限異州他郡惟不聽避勞就逸其地足之處不得無故而移諸民有新居者三口給地一畝以爲居室奴婢五口給一畝男女十五以上因其地分口課種菜五分畝之一諸一人之分正從正倍從倍不得隔越他畔進丁受田者常從所近【劉恕曰謂取逐戶傍近不必地相連】諸宰民之官各隨地給公田刺史十五頃太守十頃治中別駕各八頃更代相付【杜佑曰職分田起於此劉恕曰後魏志云諸逺流配謫無子孫及戶絕者墟宅桑楡盡爲公田以給授受觀均田制度似今佃官田及絕戶田出租稅非如井田也劉石苻姚喪亂之後土田無主悉爲公田除兼並大族外貧民往往無田可耕故孝文分官田以給之然有分限丁口計畝給田老死還納別授壯者非若今世作全戶稅佃不計其嵗月但不得典賣耳】

【齊世祖武皇帝永明四年魏髙祖孝文帝太和十年】春正月癸亥朔魏朝防始服兗冕【以本紀修】

解題曰按魏志髙祖畱意文史文章百篇冠絕終古太和已後詔誥並自運筆事見通鑑

閏月楊后起卒齊魏皆以楊集始爲武都王【以本紀修】二月甲戌魏立黨裏鄰三長定民戶籍【以呂祖謙標目修】

解題曰王通曰民不裏居田不井授終茍道也魏孝文之治國也庶乎其不茍矣事見通鑑

夏四月辛酉魏始置五等公服【以呂祖謙標目修】秋九月辛卯魏作明堂辟雍【以通鑑修】是歲魏分置州郡【以通鑑修】

【齊世祖武皇帝永明五年魏髙祖孝文帝太和十一年】春正月丁亥魏定樂章【以朱熹綱目修】戊子齊以太尉豫章王嶷爲大司馬車騎將軍竟陵王子良爲司徒衛將軍王儉中軍將軍王敬則並加開府【以本紀修】魏咸陽文公髙允卒【以呂祖謙標目修】魏攻齊沘陽雍州刺史陳顯達大破之【以通鑑修】

解題曰按州郡誌廣平郡有沘陽縣屬今唐州【沘音比】

夏魏大旱秋七月己丑聽民出關就食【以魏紀修】八月柔然寇魏魏大破之【以本紀修】九月魏出宮人冬十月罷工作散府藏【以呂祖謙標目修】

【齊世祖武皇帝永明六年魏髙祖孝文帝太和十二年】夏四月魏據隔城齊將軍曹虎大破之陳顯達拔魏醴陽城【以呂祖謙標目修】

解題曰按水經注醴水出南陽雉山東流歷唐山下南逕唐城又東南逕葉縣故城北又東與葉西陂水防又東注葉陂又東逕潕陽故城北東逕郾縣故城南入汝

【齊世祖武皇帝永明七年魏髙祖孝文帝太和十三年】春正月辛亥魏主祀南郊始備犬駕【以本紀修】夏五月乙巳齊南昌文憲公王儉卒【以本紀修】秋八月魏聘宋冬十二月宋報之【以呂祖謙標目修】

【齊世祖武皇帝永明八年魏髙祖孝文帝太和十四年】秋八月齊殺荊州刺史巴東王子響【以通鑑修】九月癸丑魏太皇太后殂魏主欲行三年之喪羣臣諌乃服期【以呂祖謙標目修】

解題曰事見通鑑胡宏曰晉武魏文徒能知母而不知父豈禮也哉

【齊世祖武皇帝永明九年魏髙祖孝文帝太和十五年】春正月魏主始聽政【以本紀修】齊太廟薦褻味別祀於故宅【以通鑑修】夏四月己卯魏經始明堂攺太廟【以本紀修】五月己亥魏主更立律令親決疑獄【以本紀修】丙辰魏造五輅【以通鑑修】秋閏七月己卯魏始定廟祧之制【以通鑑修】八月戊戌魏廢道壇【以通鑑修】乙巳魏定祭禮【以本紀修】

解題曰按禮志帝臨皇信堂引見羣臣詔曰禮記祭法稱有虞氏禘黃帝大傳曰禘其祖之所自出稱不王不禘論曰禘自旣灌詩頌長髮大禘爾雅曰禘大祭也夏殷四時祫禘烝嘗周攺禘爲祠王制稱犆祫祫禘祫嘗祫烝鄭解天子祭圓丘曰禘祭宗廟太祭亦曰禘三年一祫五年一禘魯禮三年喪畢而祫明年而禘祭有兩禘明也王肅稱天子諸侯皆禘於宗廟非祭天之祭禘祫一名也合而祭之故稱祫審禘之故稱禘三年一祫五年一禘縂而互舉之故稱五年再殷祭卿等便可議其是非尙書遊明根等對曰鄭氏之議禘者大祭之名宗廟禘祫並行圓丘一禘而已依禮春廢犆祫於嘗於烝則祫不於三時皆行禘祫之禮中書監髙閭等對圓丘之禘於鄭義同宗廟禘祫之祭與王義同長髮大禘也殷王之祭斯皆非諸侯之禮諸侯無禘禮惟夏殷夏祭稱禘又非宗廟之禘魯行天子之儀不敢專行圓丘之禘攺殷之禘取其禘名於宗廟因先有祫遂生兩名據王氏之義祫而禘祭之故言禘祫禘祫止於一時帝曰王以禘祫爲一祭王義爲長鄭以圓丘爲禘與宗廟大祭同名義亦爲當今互取二義著之於令

冬十一月己未朔魏主禫於太和廟始卽吉【以呂祖謙標目修】解題曰胡寅曰方孝文之欲三年也在廷之臣莫不沮遏帝心所陳每下非帝之至情先定幾何不爲邪說所惑喪禮曰百官備百物具不言而事行者扶而起齊衰之喪蓋對而不言也若夫八事之權非經禮也今孝文百官備矣是宜三日而粥三月而沐期十三月而練冠三年而禘使禮廢而復起而羣臣狃於漢制雜以國俗使其君不得由攺期而禘攺月而禫是用古者父在爲母之服不中節矣無乃不得其本遂殺其末邪惜哉事見通鑑

乙亥魏定官品【以呂祖謙標目修】乙酉魏始正四時迎气【以本紀志修】十二月辛亥魏修樂官【以通鑑修】

大事記續編卷三十九

欽定四庫全書

大事記續編卷四十

明王禕撰

【齊世祖武皇帝永明十年魏髙祖孝文帝太和十六年】春正月己未魏宗祀顯祖於明堂遂登靈臺辛酉以太祖配南郊【以本紀修】齊竟陵王子良領尙書令【以本紀修】壬戌魏承晉爲水徳【以呂祖謙標目修】甲子魏罷租課【以通鑑修】乙丑魏詔疏屬異姓王公遞降一等【以朱熹綱目修】二月甲午魏主朝日於東郊【以本紀修】丁酉魏祀堯舜禹文王周公丁未親祠孔子【以本紀修】夏四月辛丑齊豫章文獻王嶷卒【本紀】

解題曰永明末車駕數遊幸惟嶷陪從上出新林苑同輦夜歸至宮門嶷下輦辭出上曰今夜行無使爲尉司所呵也嶷對曰京輦之內皆屬臣州願陛下不垂過慮上笑每臨幸輒極日盡歡嶷謂上曰古來言願陛下壽偕南山或稱萬歲此殆近貌言如臣所懷實願陛下極壽百年亦足矣上曰百歲復何可得止得東西一百於事亦濟【南史列傳武帝少年與新吳侯景先共車行泥路車久故壞至領軍府西門車轅折俱狼狽景先謂帝曰兩人脫作領軍亦不得忘今日艱辛及帝踐阼以景先兼領軍將軍拜還未至府門中詔相聞領軍今日故當無折轅事邪武帝奢侈後宮萬餘人猶以爲未足嶷後房亦千餘人】葉適曰蕭氏父子智識凡猥曽無毫髮爲民請命之念放飯於大物流啜於髙位國阼短促皆其自取民生其間受禍迫數可勝嘆哉

五月己巳尙書令竟陵王子良爲揚州刺史【以本紀修】秋八月乙未魏伐柔然破之【以呂祖謙標目修】魏主養三老五更於明堂【以本紀志修】九月楊集始冦齊漢中魏以爲武興王【以通鑑修】冬十二月癸未朔日有食之【以天文志修】

【齊世祖武皇帝永明十一年魏髙祖孝文帝太和十七年】春正月丙子齊太子長懋卒【以呂祖謙標目修】三月乙亥齊雍州刺史王奐有罪伏誅其子肅奔魏【以本紀列傳修】夏四月甲午齊立南郡王昭業爲皇太孫【以呂祖謙標目修】戊戌魏立馮氏爲皇后【以呂祖謙標目修】秋七月癸丑魏立子恂爲皇太子【以呂祖謙標目修】戊辰齊遣鎭軍大將軍江州刺史陳顯達鎭樊城【以通鑑修】

解題曰按通典齊始全盛南鄭樊城襄陽義陽壽春淮陽角城【晉義熈中置在宿遷縣界】漣口朐山爲重鎭其後頻爲魏所侵至東昬永元初沔北諸郡相繼敗沒又失壽春三年齊亡事見通鑑

戊寅齊主殂中書郎王融謀立竟陵王子良左僕射西昌侯鸞迎太孫昭業卽皇帝位八月壬午鸞爲尙書令癸未子良爲太傅【呂祖謙標目】

解題曰按齊書列傳融文辭辯捷尢善倉卒屬綴子良特相友好晚節大習騎馬才地旣華兼借子良之勢傾意賓客文武翕習輻湊之招集江西傖楚數百人並有幹用世祖不豫詔子良甲仗入延昌殿侍醫藥子良日夜在殿內太孫間日入參承世祖疾篤蹔絕太孫未入內外惶懼百僚皆已變服融戎服絳衫於中書省閣口斷東宮仗不得進欲矯詔立子良詔艸已立上重蘓問太孫所在因召東宮器甲皆入遺詔子良輔政西昌侯鸞知尙書事蕭衍謂範云曰主上大漸國家自有故事道路籍籍將有非常之舉卿聞之乎云不敢答俄而帝崩融乃處分以子良兵禁諸門西昌侯聞急馳至雲龍門不得進乃曰有勅召我排而入奉太孫登殿命左右扶出子良指麾部署音響如鐘融知不遂乃釋服還省嘆曰公誤我欝林深怨融余見通鑑胡寅曰武皇不豫融欲矯詔立子良而子良不知戎服絳衫斷東宮仗而子良不知上殂融以子良兵禁諸門而子良又不知誠不知邪是不智也佯不知邪是不忠也危疑之際間不容穟而一聽融譸張爲幻略無可否至於迹渉疑似恐懼而殞乃自取之安得獨罪融哉

己丑魏主將伐齊以太尉東陽公丕等畱守【以本紀修】齊王融伏誅【以通鑑修】九月魏聘齊【以通鑑修】辛酉齊主追尊考爲文皇帝【以本紀修】庚午魏主至洛陽遣撫軍大將軍任城王澄諭畱司以遷都之意冬十月戊寅朔魏營洛都【以本紀呂祖謙標目修】

解題曰按河南志東西二十里南北十五里廟社宮室防府以外方三百步爲一里開四門置里正四人門士八人縂二百二十里宣武景明二年築坊三百二十各周一千二百葉適曰孝文遷洛不止慕古人居中土蓋欲身在近地經營江左爾明年遣盧昶等使齊詔昶曰江揚不早當晚防是朕物卿等欲言便言無相疑難蓋可見矣事見通鑑

壬寅齊尊太妃爲皇太后立妃何氏爲皇后【以本紀修】魏以王肅爲大將軍長史【以呂祖謙標目修】十一月魏鄴宮成徙禦焉【以本紀修】

【齊髙宗明皇帝蕭鸞建武元年魏髙祖孝文帝太和十八年】春正月丁未齊攺元隆昌【以呂祖謙標目修】癸亥魏主南狩三月至平城【以本紀修】夏四月庚辰魏罷西郊祭天【以本紀修】戊子齊竟陵文宣王子良以憂卒【以本紀修】

解題曰按齊史列傳子良旣亡故人皆來奔赴陸惠曉於邸門逢袁彖問曰近者云云定復何謂王融見殺而魏凖破膽道路籍籍復云竟陵不永天年有之乎答曰齊氏微弱已數年矣爪牙柱石之臣都盡今之所餘政風流名士耳若不立長君無以鎭安四海王融𨿽爲身計實安社稷恨其不能斷事以至於此道路之談自爲虛說耳蒼生方塗炭矣政當瀝耳聽之餘見通鑑

閏月丁卯齊鎭軍大將軍西昌侯鸞自爲開府三月戊辰以中軍將軍新安王昭文爲揚州刺史【以本紀修】五月甲戍朔日有食之【以天文志修】秋七月乙亥魏以宋王劉昶爲大將軍鎭彭城【以本紀修】壬辰齊西昌侯鸞弒其主追廢之爲欝林王丁酉奉新安王昭文卽皇帝位攺元延興鸞自爲驃騎大將軍錄尙書事揚州刺史【呂祖謙標目】

解題曰宋庠紀年通譜延興本魏孝文年號

九月壬申朔魏主臨朝堂攷百官【以呂祖謙標目修】

解題曰按後魏書列傳初魏自公侯以下迄於選臣動有萬數冗散無事吏部尙書任城王澄品爲三等量其優劣盡其能否之用咸無怨者余見通鑑

齊蕭鸞殺司徒鄱陽王鏘等七人【以呂祖謙標目修】冬十月齊蕭鸞自爲太傅大將軍都督中外軍事宣城郡王加殊禮殺江夏王鋒等五人【以呂祖謙標目修】甲辰魏主以東陽公丕爲太傅錄尙書事辛亥發平城【以通鑑修】齊宣城王鸞廢其主爲海陵王癸亥自卽皇帝位攺元【以呂祖謙標目修】解題曰周端朝曰荀彧以酖死劉穆之以憂死唐武宗深仇李玨楊嗣復事防之間略有先後便關生死齊髙宗之容謝朏不殺卞彬亦亂世一難事事見通鑑宋庠紀年通譜建武本漢光武晉惠帝元帝石虎慕容忠年號

十一月癸酉齊以西中郎長史始安王遙光爲州刺史丙戌以西中郎將聞喜公遙欣爲荊州刺史【以呂祖謙標目修】戊子齊立子寶卷爲皇太子【以呂祖謙標目修】魏主至洛陽置牧場於河陽【以本紀呂祖謙標目修】齊弒海陵王【以本紀修】十二月辛丑魏攻齊襄陽義陽鐘離南鄭【以呂祖謙標目修】壬寅魏禁胡服【以呂祖謙標目修】辛亥魏主伐齊【以本紀修】

【齊髙宗明皇帝建武二年魏髙祖孝文帝太和十九年】春正月壬申齊遣兵拒魏【以本紀修】癸酉魏禁侵掠【呂祖謙標目】乙未魏圍鐘離齊徐州刺史蕭惠休破之二月魏主至壽陽丙辰至鐘離齊遣將軍裴叔業救之義陽師退己未齊司州刺史蕭誕破之丁卯魏主遣使臨江數齊主罪三月師還夏四月南鄭師退庚申魏主如魯城祠孔子襄陽師退齊太子右衛率垣歷生追破之五月癸未魏主還洛陽甲申減冗官之祿【以本紀呂祖謙標目修】六月己亥魏禁北語【以呂祖謙標目修】癸丑魏求遺書【以本紀修】戊午魏法度量【以本紀修】壬戌齊殺領軍將軍蕭諶及撫軍將軍西陽王子明等【以呂祖謙標目修】秋八月乙巳魏選武勇爲羽林虎賁【以本紀修】魏立國子太學四門小學【以朱熹綱目修】九月庚午魏六宮文武遷洛陽丙戍幸鄴【以本紀修】冬十月丙辰魏主至自鄴【以本紀修】壬戌魏詔州牧品官屬得失以聞【以通鑑修】十一月甲申魏主祀圜丘【以本紀修】十二月丁酉齊置晉諸陵宿衛【以本紀修】甲子魏賜羣臣冠服【以本紀修】魏鑄太和五銖始用錢【以呂祖謙標目修】

【齊髙宗明皇帝建武三年魏髙祖孝文帝太和二十年】春正月魏攺姓元氏並攺羣臣姓【以呂祖謙標目修】

解題曰葉適曰書稱別生分類而傳有賜姓命氏之文蓋帝王諸侯各爲族姓義不相襲後世封建法廢旣無專國不爲自族姓而天子亦無賜姓命氏之法至傳國數百年而臣下仍用舊氏與編戶齊民無別蓋以兵力崛起而無徳勢不暇爾𨿽然尊前代而慕聖賢使其後人以風流相命則猶可言也及魏起深北不毛以九十九姓爲部落姓攺氏易流布諸華至隋唐凡胡邱周伊穆陸劉賀梁冦羅葛樓鮑何髙潘薛甄杜之類皆夷種而三代漢魏之氏族蕩不可識矣余見通鑑

魏詔定諸州士族【以呂祖謙標目修】二月壬寅魏聽羣臣終三年喪【以呂祖謙標目修】三月壬午齊去乘輿金銀飾【以本紀修】夏五月魏禁漢魏晉諸陵樵蘇【以本紀修】丁亥魏主祀方澤【以本紀修】秋七月魏廢皇后馮氏【以本紀修】冬十月戊戌魏以代遷之士皆羽林虎賁司州民十二夫調一爲四年更卒歲開畨假以供力役【以本紀修】閏十二月丙寅魏廢太子恂爲庶人【以呂祖謙標目修】戊辰魏置常平倉【通鑑】魏恆州刺史穆泰定州刺史陸叡等謀反遣吏部尙書任城王澄執之【以呂祖謙標目修】

解題曰恆州領代郡善無梁城繁畤髙柳北靈邱內附靈邱【今嵐州之地】八郡定州領中山【眞定中山之地】常山【眞定府平定軍】鉅鹿【眞定府深祁二州之地】博陵【深州祁州之地】北平【中山府易州之地】五郡

【齊髙宗明皇帝建武四年

魏髙祖孝文帝太和二十一年】春正月丙申魏立子恪爲皇太子【以呂祖謙標目修】乙巳魏主北巡【通鑑】丙辰齊殺尙書令王晏二月甲子以左僕射徐孝嗣爲尙書令【以本紀修】癸酉魏主至平城穆泰陸叡伏誅免並州刺史新興公丕爲民【以通鑑修】

解題曰穆泰爲定州刺史辭以疾病土溫則甚請恆州自效髙祖許之乃以恆州刺史陸叡爲定州泰代焉泰不願遷都叡未及發而泰已至遂潛相扇誘圖爲叛乃與叡及安樂侯隆撫冥鎭將魯郡侯業驍騎將軍超鎭北將軍樂陵王思譽等謀推朔州刺史陽平王頤爲主頤不從僞許以安之密表其事髙祖乃遣任城王澄率並肆兵以討之澄先遣治書侍禦史李煥單車入代出其不意泰等驚駭計無所出煥曉諭逆徒示以禍福於是凶黨離心莫爲之用泰自度必敗乃率麾下數百人攻煥冀以一捷不克單馬走出城西爲人擒送澄尋亦到窮治黨與髙祖幸代親見罪人問其反狀泰等伏誅余見通鑑葉適曰泰與陸叡元丕遂誘子恂爲逆皆緣遷都乃知盤庚委曲告諭非畏其臣也

夏四月魏殺故太子恂【以呂祖謙標目修】

解題曰按齊書魏虜傳初僞太后馮氏兄昌黎王馮莎二女大馮美而有疾爲尼小馮爲皇后生僞太子恂後大馮疾差納爲昭儀宏初徙都恂意不樂思歸桑幹宏制衣冠與之恂竊毀裂解髮爲編服左衽大馮有寵日夜讒恂宏出鄴城馬射恂因是欲叛北歸密選宮中禦馬三千匹置河陰渚皇后聞之召執恂馳使告宏宏徙恂無鼻城【侯河陽水經注溴水東南逕無辟邑謂之無比城亦曰馬髀城非也】尋殺之立大馮爲皇后余見通鑑馮太后親弒髙宗者也而孝文乃立其二侄女爲後旣廢小馮而立大馮復因大馮之譖而殺其子而大馮亦卒以滛亂廢死以孝文之賢生性過人獨於大倫之際顧弗加察豈夷之爲俗不能遽除故邪

六月庚申魏主遷洛陽【以本紀修】秋七月甲午魏立昭儀馮氏爲皇后【以呂祖謙標目修】八月庚辰魏主伐齊【以本紀修】氐帥楊靈珍襲楊集始九月丁酉魏遣河南尹李崇討之【以本紀修】魏攻齊南陽【以本紀修】魏李崇克武興以爲梁州刺史【以通鑑修】冬十月丁巳魏主攻齊新野甲戌齊遣太子中庶子蕭衍等救雍州【以本紀通鑑修】十一月齊以楊靈珍爲武都王【以本紀修】十二月丁丑齊遣度【支】尙書崔慧景救雍州【以本紀修】齊將軍魯康祚豫州刺史裴叔業侵魏魏豫州刺史王肅敗之【以通鑑修】

【齊髙宗明皇帝永泰元年

魏髙祖孝文帝太和二十二年】春正月丁亥魏拔新野齊沔北諸戍皆遁【以本紀修】乙未齊遣太尉陳顯達救雍州【以本紀修】丁未齊殺河東王鉉等十人髙武子孫遂盡【以紀傳修】解題曰葉適曰魏晉取人之國甚酷多殺賢士大夫而其子孫獨得免知廢興存亡之要不在此故也至劉裕懲創司馬復興遂殘滅無遺育而蕭道成效之及其甚也鸞以庶代宗亦然哀哉事見通鑑

二月甲子魏拔南陽【呂祖謙標目】三月壬午朔齊崔慧景蕭衍敗於鄧城【以通鑑修】

解題曰今襄陽府襄陽縣有舊鄧城鎭卽漢舊縣

辛亥魏主如懸瓠王肅攻義陽齊裴叔業圍渦陽以救之大破魏師叔業軍亦潰【以通鑑修】

解題曰渦陽今亳州防城縣

夏四月甲寅齊攺元【以本紀修】丁卯齊大司馬防稽太守王敬則反五月伏誅【以呂祖謙標目修】秋七月壬午魏減宮掖近屬費以給軍賞【以本紀修】癸卯齊太子中庶子蕭衍爲雍州刺史【以呂祖謙標目修】

解題曰按梁史列傳張防冑從武帝宿酒酣語及時事帝曰天下方亂舅知之乎冬下魏軍方動則亡漢北王敬則猜嫌己久當乘間而作防曰敬則張兩紅眼容能立事帝曰敬則庸才爲天下唱先爾主上運祚盡於來年國權當歸江劉而江甚隘劉又闇弱都下當大亂死人如麻齊之歷數自玆亡矣梁楚漢當有英雄興防曰瞻烏爰止於誰之屋帝笑曰安知非僕防起曰今夜之言是天意也請定君臣之分帝曰舅欲效鄧晨乎是冬魏攻新野明帝密詔武帝代曹虎監雍州事防聞之心喜謂帝曰夜中言當驗帝笑曰且勿多言防從帝西行余見通鑑【武帝卽蕭衍】

己酉齊主殂太子寶卷卽皇帝位【以本紀修】九月己亥魏以不伐喪退師【以呂祖謙標目修】冬十一月戊子齊立妃禇氏爲皇后【以本紀修】

【齊東昬侯蕭寶卷永元元年魏髙宗孝文帝太和二十二年】春正月戊寅朔齊攺元【以本紀修】

解題曰宋庠紀年通譜永泰以疾不瘳望气者云冝攺元永元本漢和帝張茂年號

齊遣太尉陳顯達等擊魏癸未魏前將軍元英拒之【以呂祖謙標目修】戊戌魏主至洛陽【以通鑑修】二月癸亥魏以中軍上將軍彭城王勰爲司徒【以本紀修】齊陳顯達破中山王英取馬圈【呂祖謙標目】

解題曰按齊書列傳馬圈城去襄陽三百里方輿志在鄧州穰縣北後魏立爲鎭卽漢沮陽縣地

三月庚辰魏主發洛陽顯達大敗而還【以呂祖謙標目修】夏四月丙午魏主殂於谷塘原賜皇后馮氏死彭城王勰奉喪至魯陽丁巳太子元恪卽皇帝位【本紀】

解題曰魏氏之興且百年矣至孝文始興禮樂修制度又慕中華遷居洛邑然不過一再傳國遂分裂以底於亡或者遂謂去乎夷狄而未能合乎中國則足以速其亡而已蓋魏之所以亂者始於世宗政事之不修繼以胡後之淫亂元禧元雍之輔相無狀劉騰元乂之黷貨稔釁興禮樂修制度慕中華何預焉事不察其原而猥其迹則儒者之論幾於可廢矣事見通鑑【按魏書地形志睢州谷陽郡治谷陽城太和中置郡】

五月魏以侍中北海王詳爲司空鎭南將軍王肅爲尙書令鎭南大將軍廣陽王嘉爲左僕射尙書宋弁爲吏部尙書與太尉咸陽王禧右僕射任城王澄等輔政勰都督冀定等七州軍事定州刺史【以本紀修】六月戊辰魏主追尊母髙氏爲文昭皇后封後兄肇爲平原公【以通鑑修】齊始安王遙光撫軍大將軍開府徐孝嗣右僕射江祏中領軍蕭坦之侍中江祀衛尉劉暄更直內省蕭衍聞之修武備祏議廢立秋八月殺袥及祀乙卯遙光據東府起兵己未敗死【以紀傳修】

解題曰按梁元帝金樓子遙光將敗都不識人孫樂祖曹樹生常心腹委付問孫卿是誰樹生曰是孫樂祖仍復問卿是誰曹以名答於時名士偕在側見不識人沈昭略昭光之徒一時皆去余見通鑑齊之始安猶宋之建安也建安教明帝殺孝武諸子而尋亦見及始安教明帝殺髙武子孫而卒亦無所容不但身受其害而國亦隨之哀哉

己巳齊以孝嗣爲司空坦之爲右僕射暄爲領軍將軍閏八月殺坦之及暄冬十月乙未齊殺孝嗣及將軍沈文季【以呂祖謙標目及紀傳修】十一月丙辰齊太尉江州刺史陳顯達反十二月甲申襲宮城乙酉伏誅【以呂祖謙標目修】

解題曰按齊書列傳自江祏始安王遙光等誅後左右應敕捉刀之徒並專國命人間謂之刀敕權奪人主時徐世尢見寵信自殿內主帥爲直閤驍騎將軍陳顯達事加崔慧景侍中護軍將軍平南將軍都督眾軍事屯中堂加世輔國將軍專勢號令慧景備員而已余見通鑑薛季宣曰世祖任外監則領軍但守虛位東昬信直閤則都督實不領兵甚者禦刀用事謂之八要故蕭衍謂以昬主役刀敕之徒爲不足畏者此也

魏制官品【以呂祖謙標目修】

【齊東昬侯永元二年

魏世宗宣武帝元恪景明元年】春正月乙巳魏攺元【以本紀修】齊冠軍將軍豫州刺史裴叔業叛降魏丁未魏遣驃騎大將軍彭城王勰等赴壽陽二月戊戌勰爲揚州刺史己亥叔業死三月乙卯齊遣平西將軍崔慧景討之夏四月慧景至廣陵反南徐兗二州刺史江夏王寶入之慧景圍宮城徵虜將軍豫州刺史蕭懿赴難慧景敗死丙申彭城王勰敗齊將軍驃騎司馬陳伯之於硤石取合肥建安五月己酉寶死六月勰進大司馬秋七月伯之攻壽陽八月乙酉勰大破之於肥口淮南入於魏【以本紀及齊紀呂祖謙標目修】

解題曰按齊書州郡誌郢州有建安左郡又按水經注淮水逕壽陽縣西北肥水從縣城西北入淮謂之肥口在今安丰軍壽春縣應劭注西漢肥陵雲夏水出城父城東南至此與肥合故曰合肥唐盧潘雲肥水出雞鳴山北流二十里分爲二其一東南流經合肥縣南東南入巢湖其一西北流二百里出壽春西投於淮爾雅歸異出同曰肥

冬十月己卯齊殺尙書令蕭懿【以本紀修】丁亥魏大司馬彭城王勰錄尙書事【以本紀修】十一月齊蕭衍及西中郎長史行荊州事蕭頴冑奉荊州刺史南康王寶融舉兵十二月穎冑遣將軍楊公則降湘州【以呂祖謙標目修】魏罷鹽禁【以食貨志修】

解題曰見魏孝文延興五年解題

【齊和皇帝中興元年

魏世祖宣武帝景明二年】春正月乙巳齊蕭衍等奉南康王寶融爲相國戊申衍發襄陽【以本紀梁紀修】庚戌魏主親政罷彭城王勰咸陽王禧爲太保北海王祥爲大將軍錄尙書事恆州刺史於烈爲領軍魏主年少幸臣外戚用事魏政浸衰【以本紀通鑑修】二月齊蕭衍圍魯山攻郢城【本紀】解題曰蕭衍之攻郢城無異沈攸之之攻郢城而成敗不同何也天命之向背人心之去就先後有不同故也事見通鑑【魯山在今漢陽軍】

三月乙巳南康王寶融卽皇帝位於江陵攺元丙午廢其主爲涪陵王以尙書令蕭頴冑行荊州刺史加左僕射蕭衍都督徵討軍事假黃鉞【以本紀修】

解題曰宋庠紀年通譜中興本慕容年號

夏五月魏咸陽王禧謀反伏誅【以本紀修】齊巴西巴東郡遣兵擊蕭頴冑涪陵王遣軍主吳子陽等救郢州秋七月甲午雍州刺史張欣泰等謀廢涪陵王不克死丁酉蕭衍遣兵襲破子陽丁巳魯山降己未郢城降八月江州刺史陳伯之降【以齊紀通鑑修】九月魏築洛陽諸坊【以本紀修】己亥魏立皇后於氏【以本紀修】冬十月甲戌齊蕭衍大敗將軍王珍國等於朱雀航圍宮城【以呂祖謙標目修】十一月丁酉魏北海王祥爲太領司徒【以本紀修】壬寅齊巴東公蕭頴冑卒【以呂祖謙標目修】

解題曰按齊史列傳武帝年垂彊仕方有嗣時徐元瑜降而又穎冑暴卒時人謂之三慶則武帝之存心可見矣余見通鑑

魏鎭南將軍元英請南伐不報【以呂祖謙標目修】

解題曰按後魏書列傳平南將軍荊州刺史元嵩表蕭寶卷骨肉相殘忠良先戮流聞寶卷荊州刺史蕭衍兄懿於建康阻兵與衍相持荊郢二州刺史並寶卷之弟臣若遣書相聞並力除衍平衍之後彼必旋師赴救丹陽當不能固全漢沔臣之兵威已得臨據則沔南之地可一舉而收竚兵觀釁若其零落之形已彰便可順流摧鋒長驅席捲旣而衍克建康乃止通鑑止載元英源懷之請而不及此

十二月丙寅齊王珍國等弒涪陵王蕭衍以宣徳太后令廢之爲東昬侯衍自爲大司馬錄尙書事州刺史承制潘貴妃及外監茹法珍等伏誅【以齊紀通鑑修】

大事記續編卷四十﹤史部﹐編年類﹐大事記續編﹥

欽定四庫全書

大事記續編卷四十一

明王禕撰

【梁髙祖武皇帝蕭衍天監元年魏世宗宣武皇帝景明三年】春正月戊戌齊宣徳太后臨朝稱制蕭衍自爲都督中外軍事加殊禮甲寅自爲相國梁公加九錫二月殺太常湘東王寶眰等三人丙寅以驃騎司馬沈約爲吏部尙書兼右僕射黃門侍郎範云爲侍中丙戌衍進王爵三月辛丑殺中將軍邵陵王寶攸等三人衞將軍鄱陽王寶寅奔魏齊主東歸夏四月丙寅梁王衍自卽皇帝位攺元丁卯廢齊主爲巴陵王遷之姑熟治書侍禦史顏見逺死之【以呂祖謙標目修】解題曰宋庠紀年通譜天監取詩雲天之降監初齊和帝鎭荊州以顏見逺爲錄事參軍及卽位以爲治書侍禦史兼中丞髙祖受禪見逺乃不食發憤數日而卒帝聞之曰我自應天從人何預天下士大夫事而顏見逺乃至於此也余見通鑑【胡寅曰易之革曰湯武革命順乎天而應乎人未聞應天也應者對感而爲言人事作於下則天理應於上豈可天感乎上而人應乎下歟故易惟曰順乎天順天者順理也晁說之曰方百僚署名送東昏首時王志獨憤嘆不署張充偃蹇不來防江蒨在江州拒髙祖之師不受命顏見逺覩髙祖卽位不食以死姚察徒稱充之典選廉平蒨以風格顯略不一言其大節何耶】

梁主追尊考妣爲帝後封功臣十五人爲公侯沈約爲尙書僕射範云爲散騎常侍吏部尙書【以本紀修】戊辰梁弒巴陵王【以呂祖謙標目修】

解題曰齊自髙帝至和帝五世通郁林王昭業海陵恭王昭文爲七世凡二十四年

梁議贖刑【以本紀修】

解題曰朱熹曰贖刑蓋本舜典金作贖刑之語實則不然舜典所謂贖者官府學校之刑爾若五刑則固未甞贖也五刑之寛惟處以流鞭撲之寛方許其贖漢張敞以討羌兵食不繼爲入谷贖罪之法初未甞及殺人與盜之罪而蕭望之等猶以爲如此則富者得生貧者獨死恐開利路以傷治化曾謂唐虞之世而有是贖法哉惟周穆盤遊無度財匱民勞至其末年無以爲計乃爲贖刑之法以斂民財後世當戒而不當遵也事見通鑑

齊宗室南康侯子恪等仕梁以壽終【以呂祖謙標目修】

解題曰姚察曰昔魏借兵威而革漢運晉因宰輔乃移魏歷異乎古之禪授以徳相傳故抑前代宗枝用絕民望然劉煜曹志猶顯於朝及宋遂爲廢姓而齊之戚屬一皆殱焉其祚不長抑亦由此有梁革命弗取前規髙祖之量度越前代矣胡寅曰梁武𨿽以兵取而其資非殘忍之人也故於子恪等能保全之向使沈約不進邪說則必封巴陵於小國俾主齊祀矣帝以利害所迫狃於獘俗未受命間先殺寶攸等以脇中外旣受命又惑於約而有鄭伯禽之事是皆不知命之所爲詩曰商之孫子其麗不億上帝旣命侯於周服侯服於周天命靡常夫惟順天而受命則命在我矣何虞乎商之復得而其後裔哉向使武帝移待子恪之心以待巴陵王與寶攸等豈不爲五朝盛徳之主耶事見通鑑

梁徵前中書令謝朏處士何防防弟前國子祭酒塗朏不至【以本紀修】梁鎭軍大將軍江州刺史陳伯之反五月戊子遣領軍將軍王茂討之【以本紀修】六月梁以楊紹先爲武都王【以本紀修】陳伯之攻豫章不克遂奔魏【以紀傳修】梁益州刺史劉季連反【以呂祖謙標目修】秋八月梁定律令制鐘律【以梁紀隋樂志修】冬十一月甲子梁立子統爲皇太子【以呂祖謙標目修】魏洛陽宮室始成【通鑑】是歲梁大旱【以梁紀修】

【梁髙祖武皇帝天監二年魏世宗宣武皇帝景明四年】春正月乙卯梁沈約範云爲左右僕射【以本紀修】梁劉季連降【以呂祖謙標目修】夏四月癸未朔魏以蕭寶寅都督東揚等三州軍事東揚州刺史齊王陳伯之都督淮南軍事江州刺史【以本紀傳修】五月丁巳梁霄城文侯範云卒尙書左丞徐勉右衞將軍周捨秉政【以呂祖謙標目修】梁斷郡縣獻奉【以朱熹綱目修】六月梁以謝朏爲司徒尙書令【以本紀修】秋七月庚午魏復鹽池之利【以本紀修】辛未魏以彭城王勰爲太師【以本紀修】八月庚子魏以元英都督徵義陽諸軍事司州刺史【以本紀修】冬十一月楊集始卒己未魏立其子紹先爲武興王【以通鑑修】癸亥魏侍中左僕射源懷行北邊六鎭三州懷奏損鎭官【以魏紀傳修】

解題曰梁載言十道四蕃志六鎭在靈州懷逺縣杜佑通典旣於靈州懷逺縣注云漢富平縣魏六鎭在此又於馬邑雲中單於界注六鎭在焉豈靈州與雲中封壤相錯耶李吉甫元和郡縣誌丰州天徳軍城北六十里沃野故城卽六鎭從西第一鎭【陸恭之風土記云朔方故城後魏太和十年攺爲沃野鎭正始三年尙書源思禮撫巡蕃塞以沃野鎭居南與蘭山澤六鎭不齊別置三戍】東受降城光祿城東北有懷朔古鎭卽六鎭從西第二鎭東受降城武川城卽六鎭從西第三鎭按魏本紀太和十八年魏主幸懷朔武川撫防柔四鎭詔賜六鎭及禦夷城民粟是禦夷在六鎭之外也又明帝攺沃野懷朔薄骨律武川撫防柔懷荒禦夷諸鎭爲州豈懷荒禦夷爲州而沃野懷朔薄骨律武川撫防柔自爲六鎭歟【又通典後魏置懷荒禦夷二鎭於蔚州】

魏納貴嬪髙氏【以呂祖謙標目修】

【梁髙祖武皇帝天監三年魏世宗宣武皇帝正始元年】春正月丙寅魏攺元【以魏紀修】解題曰宋庠紀年通譜正始本魏髙貴鄕公髙云年號

二月魏任城王澄攻梁鐘離夏四月乃退【以呂祖謙標目修】五月丁未朔魏免太傅錄尙書北海王詳爲庶人尋殺之【以通鑑修】

解題曰按北史列傳帝密令害之故書殺

秋七月梁將軍馬仙琕救義陽大敗八月乙酉魏降義陽取三闗封元英爲中山王【以梁紀魏紀修】

解題曰三闗者平靖闗一曰行者坡在信陽軍南武陽闗一曰大寨廣峴闗一曰九里闗亦屬信陽軍界左傳蔡侯吳子伐楚還塞大隧直轅防阸乃武陽平靖

冬十一月戊午魏營國學【以魏紀修】

解題曰按北史儒林傳序魏道武初定中原立太學置五經博士天興增國子太學生員太武天安初詔立鄕學太和建明堂辟雍尊三老五更又開皇子之學及遷都洛邑詔立國子太學四門小學大抵南北所爲章句好尙互有不同江左周易則王輔嗣尙書則孔安國左傳則杜元凱河洛左傳則服子愼周易則鄭康成詩則並主於毛公禮則同遵於鄭氏余見通鑑

甲子梁除金贖罪之科【以通鑑修】十二月己亥魏議定律令【以魏紀修】

【梁髙祖武皇帝天監四年魏世祖宣武皇帝正始二年】春正月癸卯朔梁置五經博士開五經館【以本紀修】

解題曰按儒林傳序江左艸創日不暇給迄於宋齊國學時或開置而勸課未博建之不及十年廢之多歷世祀髙祖詔求碩學治五禮定六律天監四年置五經博士廣開館宇招內後進於是以平原明山賔吳國沈峻建平嚴植之防稽賀瑒補博士各主一館館有數百生其射防通明者卽除爲吏十數月間懷經負笈者云防又選學生如防稽受業於何分遣博士祭酒到州郡立學七年又詔大啟庠斆博延冑子命皇太子皇子宗室王侯就業髙祖親釋奠於先師先聖申之以防語勞之以束帛濟濟焉洋洋焉大道之行也如是蓋武帝孜孜學問博通經術故於庠序知所崇尙然其於聖經豈眞有所得哉不然何委身釋氏竟以亡天下也余見通鑑

梁漢中太守夏侯道遷降魏魏以尙書邢巒爲鎭西將軍赴之二月取漢中夏四月入劍閣【以呂祖謙標目修】梁益州刺史蕭淵藻殺前刺史鄧元起坐貶【以通鑑修】六月庚戌梁初立孔子廟【以通鑑修】秋七月魏軍逼梁涪城【通鑑】冬十月丙午梁大舉伐魏以揚州刺史臨川王宏都督軍事【以本紀修】楊紹先稱帝十一月戊辰朔魏討之【以通鑑修】魏邢巒請取蜀不從【以呂祖謙標目修】是歳梁大有年【以梁紀修】

【梁髙祖武皇帝天監五年魏世宗宣武皇帝正始三年】春正月壬申魏滅楊氏以其地爲東益州【以呂祖謙標目修】

解題曰按通典漢建安中氐酋楊滕爲部落大帥滕子駒始據仇池後有名千萬者魏拜爲百頃氐王孫飛龍漸盛晉武帝假西平將軍還居略陽茂捜元康初還保百頃苻堅克之茂捜孫宋奴二子佛奴佛狗佛奴子定有秦州之地後與乞伏幹歸戰見殺佛狗子盛襲位至紹先爲魏所滅以爲武興鎭後攺爲東益州地形志東益州領武興仇池槃頭洛聚【並沔州之地】廣萇【未詳】廣業【未詳】梓潼【未詳】七郡

三月丙寅朔日有食之【以梁本紀修】丁亥陳伯之自壽陽歸梁【以本紀修】夏四月乙未魏罷鹽池禁【以北史本紀修】庚戌魏以中山王英爲徵南將軍拒梁軍五月梁取魏宿預梁城合肥羊石霍丘等城六月取朐山城秋七月魏安將軍都督東討軍事邢巒敗梁師九月取宿預己丑梁臨川王宏軍潰於洛口冬十月魏中山王英圍鐘離十一月梁遣將軍曹景宗救之【以通鑑梁紀魏紀傳修】

解題曰水經注淮水北注下蔡縣故城東又東徑八公山北又東逕梁城四瀆編案兩淮對境圖濠州防澗鎭黃團新城之間有梁城灘北對歐村二十里洛河二十五里羊石魏書列傳彭城王勰至壽春東定城戍至於陽石則陽石蓋在壽春之東也又東闗樅水陽石合肥有急懸之切則陽石蓋邇於合肥也寰宇記霍邱縣本梁所置霍邱戍隋開皇爲縣

【梁髙祖武皇帝天監六年魏世宗宣武皇帝正始四年】春二月梁遣豫州刺史叡救鐘離三月與曹景宗大破魏軍中山王英走秋八月英坐除名【以本紀修】

解題曰葉適曰江南自劉裕後惟韋叡邵陽洲之捷最偉時魏號百萬連城數十不止爲一鐘離也昔徐晃救曹仁破堰城四冡屯陷入圍裏遂全樊城叡於曹景宗營前立城致敵來攻裝艦爲水軍拔柵斫橋魏人崩潰而鐘離自解晃以勇奪敵气叡以勇奪敵勢故皆能取勝也事見通鑑

冬閏十月乙丑梁驃騎將軍開府臨川王宏爲司徒左僕射沈約爲尙書令【以梁紀修】丁卯魏尙書令髙肇弒皇后於氏【以朱熹綱目修】

【梁髙祖武皇帝天監七年魏世宗宣武皇帝永平元年】春正月梁定品班【以列傳修】解題曰按梁史列傳天監初官名互有省置徐勉撰立選簿奏之有詔施用開九品爲十八班自是貪冒茍進者以財貨取通守道淪退者以貧寒見沒矣

二月庚午梁置州望郡宗鄕豪掌捜薦【以梁紀修】三月戊子魏髙肇殺皇子昌【以朱熹綱目修】秋七月甲午魏立貴嬪髙氏爲後【以魏紀修】八月魏冀州刺史京兆王愉反乙丑遣鎭北將軍李平討之【以魏紀修】

解題曰宋庠紀年通譜攺元建平本漢哀帝石勒慕容盛慕容徳白亞栗斯劉義宣年號

丁卯魏攺元【以魏紀修】

解題曰宋庠紀年通譜永平本漢明帝晉惠帝年號

九月戊戌魏殺彭城王勰【以皇極經世修】魏京兆王愉伏誅【以呂祖謙標目修】梁取三闗魏遣中山王英救之冬十月懸瓠降梁梁取魏宿豫安陸諸城十二月己未魏鎭南將軍都督南討軍事邢巒拔懸瓠【以呂祖謙標目修】

解題曰通典梁氏雍州下溠戍【漢東郡棗陽縣東南】夏口白茍堆【在京汝南郡眞陽縣大同中東魏遣堯雄爲南境守將曰白茍堆梁北面重鎭請備之】硤石城【下蔡縣】合州【卽合肥】鐘離淮陰朐山爲重鎭及景平後江北悉陷髙齊漢蜀沒於西魏安陸梁置南司州【宋徳安府】

是歳柔然佗汗可污爲髙車王彌俄突所殺【以呂祖謙標目修梁髙祖武皇帝天監八年魏世宗宣武皇帝永平二年】春正月梁令諸儒艸封禪儀著作郎許懋議古無封禪納之【以呂祖謙標目修】

解題曰梁武於是賢於漢唐之君逺矣事見通鑑

魏取三闗【以呂祖謙標目修】三月魏侵梁雍州刺史吳平侯昺大破之【以通鑑修】冬十一月己丑魏主講佛書【以呂祖謙標目修】解題曰帝於式幹殿爲諸僧及朝臣講維摩詰經帝篤好佛理常於禁中親講經論沙門條錄爲內起居上旣崇之下彌企尙至延昌中州郡僧尼寺積有一萬三千七百二十七所餘見通鑑朱熹曰佛教初入中國止有四十二章經是古書至東晉有談義如今講師作議一篇總說之今則文字至多餘見天監十五年求佛書於西域解題

【梁髙祖武皇帝天監九年魏世宗宣武皇帝永平三年】春正月庚寅梁新作緣淮塘【以本紀修】三月己丑梁主幸國子學詔皇太子以下皆入學【以本紀修】夏四月丁巳梁詔尙書令史用士流【以呂祖謙標目修】解題曰朱黼曰周官太宰小宰宰夫之屬上士八人中士十有六人下士三十有二人凡天下之務百官羣有司之事無不闗決總督也今行文書之史僅十有二而士乃五十六何賤者寡而貴者多乎蓋掌官法官常以相切磋而出政令者非奔走服力小夫之所當與也使小夫足以辦此則茍可以爲利行姦者烏得而盡察之不若付之賢士𨿽文書闊略不足慮也漢自蕭何以刀筆致相位遂謂天下大事茍知文書者皆足以相參考於是特立誦書九千文之科用以擇吏曹參繼之擇郡國史亦不過木訥淳謹而已自是以往令史𨿽非士流然相府掾屬尙擇人也魏晉以下遂專以國事委之吏胥武帝全用士流要不爲無意也【按梁書良吏傳序髙祖在田知民疾苦梁臺建仍下寛大書東昏時雜調悉除省逮踐皇極躬覽庶事日昃聽政求民之瘼乃命輶軒以省方俗置肺石以達窮民始去貲計丁爲布身服浣濯之衣太官徹牢饌日膳蔬菜飲酒不過三醆以儉先海內每選長吏務簡亷平皆召見親朂治道始擢尙書殿中郎到漑爲建安內史左民侍郎劉騣爲晉安太守又著令小縣有能遷大縣大縣有能遷二千石於是山陰令邱仲孚治有異績以爲長沙內史武康令何遠淸公以爲宣城太守剖符爲吏者往往承風焉】

是歲梁始行大明歷【以梁紀修】

【梁髙祖武皇帝天監十年魏世宗宣武皇帝永平四年】春三月盜殺梁東莞瑯琊太守以胊山降魏魏遣徐州刺史盧昶赴之夏四月梁遣將軍馬仙琕擊之冬十一月朐山降十二月昶走仙琕追擊大破之【以稽古錄修】

解題曰按魏書列傳自經理江左惟中山王英敗於鐘離昶於朐山失利最爲甚焉余見通鑑

是後南北州名不可勝紀【以呂祖謙標目修】

解題曰按宋書州郡誌地理參差其詳難舉實由名號驟易境土屢分或一郡一縣割成四五四五之中亟有離合千回百攺巧歷不算尋校推求未易精悉葉適曰時代遷換南北割裂而地之去畱無常是人事不能免至於樂變慕廣不求於政而求於地則後世之通患也其後又不止此或州增復名郡累冗號無益而祗爲異去古逾遠矣書地之法當存舊系雅削浮沒猥而已

【梁髙祖武皇帝天監十一年魏世宗宣武皇帝延昌元年】春正月丙辰魏以車騎大將軍尙書令髙肇爲司徒尙書僕射淸河王懌爲司空【以魏紀修】夏四月乙丑魏攺元【以魏紀修】冬十月乙亥魏立子翊爲皇太子【以魏紀修】十一月梁五禮成行之【以梁紀修】

解題曰普通五年中軍將軍徐勉上修五禮表伏尋所定五禮起齊永明三年太子步兵校尉伏曼容表求制一代禮樂於時參議置新舊學士十人止修五禮軍火散失天監元年尙書左丞何佟之啟審省署之宜敕使外詳時尙書參詳欲省禮局並還尙書儀曹詔卽撰次於是尙書僕射沈約等請五禮各置舊學士一人各自舉學士二人相助抄撰乃以右軍記室參軍明山賔掌吉禮中兵騎兵參軍嚴植之掌防禮中軍田曹行參軍賀瑒掌賔禮徵虜記室參軍陸璉掌軍禮右軍參軍司馬聚掌嘉禮何佟之總其事後以鎭北諮議參軍伏暅代之更使鎭軍將軍沈約太常卿張充及臣三人同參厥務又使中書侍郎周捨庾於陵復豫參知大凡一千一百七十六卷八千一十九條余見通鑑葉適曰𨿽去取得失之中不可知然一時君臣不可謂不盡其心矣考之隋經籍志惟存吉禮十卷賔禮九卷

【梁髙祖武皇帝天監十二年魏世宗宣武皇帝延昌二年】春二月庚辰盜殺梁靑冀二州刺史張稷以降魏梁北兗州刺史康絢討平之【以通鑑修】

解題曰按齊州郡誌建元初以東海一郡屬冀州全領一郡治連口通典泗州漣水縣齊冀州寄治於此北兗州宋置於淮陰

閏三月乙丑梁建昌隱侯沈約卒【以梁紀修】夏六月癸巳梁新作太廟【以梁紀修】秋魏恆肆二州頻年地震山鳴【以通鑑修】解題曰肆州治九原領永安【宋太原府忻代云三州之地】秀容【嵐憲忻代四州岢嵐寧化火山保徳四軍之地】鴈門【代州之地】宋白續通典秦始皇移樓煩郡於善無縣今句注山北下館城是也故續漢書云鴈門郡治陰館魏文帝移郡南度句注置廣武城後魏明帝移置廣武東古上館城初太平二年置肆州寄治忻州秀容城周宣帝移於此爲代州三郡

【梁髙祖武皇帝天監十三年魏世宗宣武皇帝延昌三年】冬十月辛亥魏以髙肇爲大將軍大都督攻梁益州中防軍元遙爲徵南將軍都督遏梁楚【以魏紀修】梁初堰淮【以呂祖謙標目修】

【梁髙祖武皇帝天監十四年魏世宗宣武皇帝延昌四年】春正月丁巳魏主殂皇太子詡卽皇帝位【以魏紀修】己未魏罷兵【以呂祖謙標目修】魏以右僕射任城王澄爲尙書令與太保髙陽王雍秉政禦史中丞王顯弗從領軍將軍於忠誅之二月庚辰尊皇后爲皇太后召髙肇還辛巳伏誅【以呂祖謙標目修】

解題曰按列傳於忠與門下議以肅宗幼年未親機政太尉髙陽王雍屬尊望重宜入居西栢堂省決庶政任城王澄明徳茂親可爲尙書令總攝百揆奏中宮請卽敕授禦史王顯欲逞其姦與中常侍給事中孫伏連等厲色不聽寢門下之奏伏連等欲矯太后令以髙肇錄尙書事顯與渤海公髙猛同爲侍中忠卽於殿中收顯殺之餘見通鑑先是中書尙書之權疊爲輕重至是女主臨朝則門下之權重矣是年髙陽王雍爲太師錄尙書事與太傅懌等入居門下同釐庶政熙平二年太師髙陽王雍正元四年太尉汝南王悅入居門下參決尙書奏事【北史列傳武定二年陽休之除中書侍郎先是中書專主綸言魏宣武已來事移門下至是發詔依舊】又王遵業傳時政歸門下世謂侍中黃門侍郎爲小宰相皆胡後臨朝時後世三省並稱遂爲故實

癸未魏髙陽王雍爲太傅領太尉淸河王懌爲司徒驃騎大將軍廣平王懷爲司空【以魏紀修】己亥魏尊胡貴嬪爲皇太妃三月甲辰朔廢皇太后【呂祖謙標目修】魏於忠專朝政【以呂祖謙標目修】魏復百官祿罷綿麻稅【以魏紀修】夏四月梁淮堰潰復作之【以梁紀修】秋八月乙亥魏於忠殺左僕射郭祚尙書裴植免髙陽王雍【以呂祖謙標目修】丙子魏尊胡太妃爲皇太后以其父國珍爲光祿大夫【以呂祖謙標目修】己丑淸河王懌爲太傅領太尉廣平王懷爲太保領司徒任城王澄爲司空庚寅車騎大將軍於忠爲尙書令特進崔志爲車騎大將軍並儀同三司壬辰員外郎元義爲通直散騎常侍【以魏紀修】九月魏太后臨朝稱令於忠爲徵北大將軍冀州刺史任城王澄領尙書令【以通鑑修】梁將軍趙祖悅襲據魏西硤石癸亥魏遣將軍崔亮攻之【以通鑑修】

解題曰西硤石見晉孝武太元八年解題

冬十月乙酉魏胡國珍爲中書監儀同三司【以通鑑修】閏十二月魏以髙陽王雍爲太師錄尙書事【以魏紀傳修】盜殺魏晉壽太守以降梁益州刺史鄱陽王恢遣巴西梓潼太守張齊赴之【以通鑑修】魏胡太后攝行祭事【以呂祖謙標目修梁髙祖武皇帝天監十五年

魏肅宗孝明皇帝元翊熙平元年】春正月戊辰朔魏攺元【以魏紀修】魏以吏部尙書李平爲鎭東大將軍行臺二月乙丑克硤石平將攻浮山堰崔亮稱疾師還【以魏紀呂祖謙標目修】三月戊辰朔日有食之【以梁紀修】夏四月梁淮堰成【以呂祖謙標目修】梁張齊破魏兵圍武興魏以鎭南軍司豎眼爲西徵都督秋七月擊齊敗之復取東益州【以呂祖謙標目修】九月梁淮堰壊【以呂祖謙標目修】魏任城王澄請重北邊鎭將選舉不聽【以呂祖謙標目修】是歲魏作永寧寺求佛書於西域【以魏釋老志及通鑑修】

解題曰太后好事佛民多絕戶爲沙門髙陽王友李瑒上言三千之罪莫大於不孝不孝之大無過於絕祀孔子云未知生焉知死安有棄堂堂之政而從鬼教乎都統僧暹等忿瑒謂之鬼教以爲謗佛泣訴於太后太后責之瑒曰天曰神地曰只人曰鬼傳曰明則有禮樂幽則有鬼神然則明者爲堂堂幽者爲鬼教佛本出於人名之爲鬼愚謂非謗熙平元年詔遣沙門惠生使西域采諸經律正光三年冬還京師所得經論一百七十部行於世神元年冬司空尙書令任城王澄奏曰髙祖定鼎嵩瀍城內惟擬一永寧寺地郭內惟擬尼寺一所餘悉城郭之外景明之初微有犯禁世宗爰發明防城內不造立浮屠僧尼寺捨正始三年沙門統惠深違禁前詔仍捲不行邇來十年私營轉盛城郭之內垂五百寺奪民居三分且一昔如來闡教多依山林今此僧徒戀著城邑當由利引其心莫能自止非但京邑如此天下州鎭僧寺亦然侵奪細民廣占田宅如臣愚意都城中有營造麤功可攺者請在郭外任擇所便若僧不滿五十者小就大寺未幾喪亂加以河陰之禍朝士死者其家多捨宅以施僧尼京邑第捨略爲寺矣今不復行【水經注永寧寺作九級浮屠下基方一十四丈自金露拌下至地四十九丈取法代都七級而又廣髙之𨿽西京之盛五都之富未有若斯之富楊衒之洛陽伽籃記自後漢至晉永嘉惟四十二寺後魏京城內外一千五百六十七寺東魏遷鄴焚毀外餘四百三十寺】

柔然伏跋可汗大破髙車殺其王彌俄突【以呂祖謙標目修梁髙祖武皇帝天監十六年魏肅宗孝明皇帝熙平二年】春正月魏詔五銖錢與古錢通行巧僞者罪之【以通鑑修】魏考核軍功尋止【以通鑑修】夏四月戊申魏中書監開府胡國珍爲司徒【以通鑑修】梁宗廟以面代牲冬十月薦修用蔬果【以梁紀修】

【梁髙祖武皇帝天監十七年魏肅宗孝明皇帝神元年】春二月己酉魏攺元【以魏紀修】解題曰宋庠紀年通譜獲神於九龍殿靈芝池故攺元神

夏四月丁酉魏秦文宣公胡國珍卒號太上秦公【以呂祖謙標目修】魏復稅綿麻【以魏傳修】

解題曰諌議大夫張普惠上疏以爲髙祖廢大斗去長尺攺重秤以愛萬姓從薄賦知軍國須綿麻之用故絹上稅綿八兩布上稅麻十五斤萬姓歌舞以供其賦自玆以降所稅絹布漸漸長闊百姓怨嗟宰輔不尋其本革其獘存其可存而特放綿麻之調以悅天下之心尙書知國少綿麻便欲去天下之大信奏求還復以充國用不思庫中大有綿麻而羣官共竊之何者今絹布匹有丈五之盈絲綿斤兼百銖之剰未聞依律罪州郡或一匹之濫一斤之惡則鞭戶主連三長百官請俸之人樂長闊厚重無復準極不聞嫌長惡廣求計還官者今若必復綿麻宜明立嚴禁復本幅度依太和之稅使天下知二聖之心愛民惜法如此則髙祖之軌中興於神矣夫髙祖增綿麻之初正以民之病於大斗長尺重秤有甚於綿麻故也然綿麻旣取之後安能保後世幅度銖合不復增乎未幾何時浸復長闊則𨿽蠲綿麻已無益矣況復從而徵之乎天下之事固有以善意爲之而反作俑於後日者此類是也

魏主始月一視朝【以朱熹綱目修】

解題曰孝文臨朝堂謂穆亮曰三代之禮日出視朝漢魏以降禮義漸殺晉令有朔望集公卿於朝堂而論政事亦無天子親臨之文今因卿等日中之集中前則卿等自論政事中後與卿等共議可否蓋自孝文之後論政之禮又廢矣至是始因張普惠之言而行之事見通鑑

五月戊寅梁司徒驃騎大將軍揚州刺史臨川王宏免【以朱熹綱目修】秋七月癸未朔魏以宦者侍中劉騰爲衛將軍儀同三司【以呂祖謙標目修】戊申魏弒故太后髙氏【以呂祖謙標目修】冬十月乙亥梁中軍將軍中書監臨川王宏爲司徒【以通鑑修】是歲魏復防鹽【以呂祖謙標目修】

【梁髙祖武皇帝天監十八年魏肅宗孝明皇帝神二年】春正月丁亥魏胡太后稱詔【以呂祖謙標目修】二月庚午魏羽林虎賁殺徵西將軍張彛不復窮治【以通鑑稽古錄修】

解題曰識者於是知魏之將亂也按齊書本紀髙湖子謐仕魏至侍禦史坐法徙懷朔鎭生樹樹生歡累世北邊故習其俗遂同鮮卑長而深沈有大度給鎭爲隊主函使自洛陽還傾產以結客親故怪問之曰宿將羽林相率焚領軍宅朝廷懼其亂而不問爲政若此事可知也財物豈可常保耶自是乃有澄淸天下之志余見通鑑【葉適曰髙歡中國人也以徙於北邊遂習鮮卑宇文泰鮮卑也而欲行中國禮樂之事習相逺也豈不然又曰歡微賤給使所往來皆胥吏下而史載其傾產結客不知歡衣食尙不自給產於何傾而天下淸濁亦竟何在蓋爲文飾之過耳】

魏吏部尙書崔亮初立停年格選舉失人自亮始【以呂祖謙標目修】

解題曰通典亮奏爲年格制官不問愚賢以停解日月爲斷𨿽復官須此人停日後者終不得取庸才下品年月久者則先擢用時沈滯者皆稱其能後甄琛元修義城王徽相繼爲吏部尙書利其便已踵而行之自是賢愚同貫魏之失才從亮始也及辛雄爲吏部郎中上疏曰神以來專以停年爲選士無善惡歲久先敍職無劇易名到授官執案之吏以差次日月爲功能銓衡之人以簡得老舊爲平直且庸劣之人莫不貪鄙貨賄是求肆心縱意致徭役不均發調違謬蓋助陛下治天下者惟在守令宜須簡置以康國道請上等郡縣爲第一淸中等爲第二淸下等爲第三淸選補之法妙盡才具如不可並後地先才不得拘以停年竟無銓革三載黜陟有稱者補在京名官如前代故事不歷郡縣不得爲內職則人思自勉書奏防帝崩【時亮外甥劉景安書規亮曰殷周以鄕塾貢士兩漢由州郡薦才魏晉又置中正𨿽未盡美應十收六七朝廷貢士止求其文不取其理察孝亷推論章句立中正不考人才行業空辧姓氏髙下至於取士之途不溥沙汰之理未精舅須攺張易調如何反爲停年格以限之天下誰復修勵名行哉亮答書曰古今不同時宜復異昔有中正品其才上之尙書據狀量人授職此乃與天下共爵人也今之選專歸尙書以一人之鑑照察天下何異以管窺天哉今勲人甚少又羽林入選武夫倔起而不解書計忽令佩組乘軒求其烹鮮之效文武人至多官員至少不可周溥設令十人共一官猶無官可授況一人冀一官哉吾近靣執不宜使武人入選請賜其爵厚其祿旣不見從是以權立此格限以停年耳】

夏五月戊戌魏以任城王澄爲司徒驃騎大將軍儀同三司【以本紀修】魏賞賜無節府庫漸虛乃減百官祿力【以呂祖謙標目修朱熹綱目修】冬十二月癸丑魏任城文宣王澄卒【以呂祖謙標目修】

【梁髙祖武皇帝普通元年魏肅宗孝明皇帝正光元年】春正月乙亥朔梁攺元【以梁紀修】丙子日有食之【以梁紀修】秋七月丙子魏領軍將軍元義及劉騰幽太后於北宮殺淸河王懌【以呂祖謙標目修】己卯梁江淮海溢【以梁紀修】辛卯魏攺元【以魏紀修】

解題曰宋庠紀年通譜加元服故攺元

魏相州刺史中山王熙起兵誅元義劉騰不克八月見殺【以魏紀稽古錄修】甲子梁車騎將軍永昌嚴侯韋叡卒【以呂祖謙標目修】九月戊戌魏以髙陽王雍爲丞相與元義同決庻務【以魏紀修】

解題曰十月以汝南王悅爲侍中太尉十二月以京兆王繼爲司徒通典曰後魏舊制有大將軍不置太尉有丞相不置司徒自正光以後始俱置之然又重門下官多以侍中輔政則侍中爲樞密之任

柔然可汗阿那瓌奔魏【以魏紀修】冬十月魏以汝南王悅爲侍中太尉十二月辛酉魏京兆王繼爲司徒【以魏紀修】魏聘梁復通好【以通鑑修】

【梁髙祖武皇帝普通二年魏肅宗孝明皇帝正光二年】春正月魏納阿那瓌於柔然弗克【以通鑑修】三月魏右將軍奚康生謀迎太后不克見殺劉騰爲司空夏四月京兆王繼爲太保崔光爲司徒【以呂祖謙標目修】六月梁琬琰殿火【以梁紀修】秋七月梁將軍裴邃爲豫州刺史【以通鑑修】

解題曰時以合肥爲豫州

髙車破柔然可汗婆羅門降魏冬十月魏分處阿那瓌婆羅門於邊【以呂祖謙標目修】

【梁髙祖武皇帝普通三年魏肅宗孝明皇帝正光三年】夏五月壬辰朔日有食之旣【以本紀修】冬十一月丙午魏初行正光歷【以魏紀修】十二月京兆王繼爲太傅崔光爲太保【以魏紀修】柔然婆羅門叛魏亡歸尋見擒【以呂祖謙標目修】是歲梁西丰侯正徳奔魏【以通鑑修梁髙祖武皇帝普通四年魏肅宗孝明皇帝正光四年】春二月柔然阿那瓌入魏境【以本紀修】三月魏劉騰卒【以呂祖謙標目修】夏四月阿那瓌北遁【以呂祖謙標目修】魏尙書令李崇請攺緣邊諸鎭爲州不從【以呂祖謙標目修】魏懷荒鎭民及沃野鎭民破六韓拔陵反攺元【以呂祖謙標目修】冬十一月癸未朔日有食之【以本紀修】十二月戊午梁始鑄鐵錢【以梁紀修】是歲梁西丰侯正徳自魏逃歸復其封爵【以列傳修】

解題曰正徳逃歸而復其封爵所以基他日叛逆之禍也事見通鑑

【梁髙祖武皇帝普通五年魏肅宗孝明皇帝正光五年】春三月魏遣臨淮王彧討破六韓防陵夏四月敕勒酋長胡琛應拔陵武川懷朔鎭陷五月彧敗壬申以李崇開府爲討北大都督討之【以呂祖謙標目魏紀修】六月梁遣裴邃伐魏【以呂祖謙標目修】魏秦州莫折大提反遣雍州刺史元志討之大提死其子念生自稱天子攺元秋七月甲寅遣吏部尙書元修義爲西道行臺討之【以呂祖謙標目修】魏將軍崔暹敗於白道李崇還雲中【以呂祖謙標目修】

解題曰冀州圖云雲中郡北去陰山八十里南去通漢長城百里卽白道川也當原陽鎭北

八月甲午魏元志大敗於隴口【以魏紀修】

解題曰按太平寰宇記唐元載云原州當隴山之右武經揔要今鎭戎軍故原州城

東西部敕勒皆附破六韓拔陵丙申魏始攺鎭爲州【以呂祖謙標目修】魏秀容人反別將爾朱榮討平之【魏紀】九月梁拔魏諸城裴邃襲壽陽弗克【以梁紀修】壬申魏以左僕射蕭寶寅爲西道行臺大都督【以魏紀修】冬十月魏營州就徳興反【以呂祖謙標目修】

解題曰營州領昌黎建徳遼東樂浪冀陽營兵六郡【並營州之地】

梁裴邃進兵魏守將多棄城走【以通鑑修】十一月戊申莫折天生陷魏岐州殺元志十二月壬辰魏以京兆王繼都督西道討之【以本紀呂祖謙標目修】

解題曰岐州治雍城鎭領秦平【鳳翔府】武都【鳳翔府隴州】武功【鳳翔府醴州之地】三郡

梁取魏三關圍頴州弗克【以通鑑修】

解題曰郢州領安陽城陽汝南【後省】三郡【魏地形志豫州義陽郡注永安三年置天平四年罷隋地理誌汝南郡眞陽縣注後魏置郢州東魏廢州攺置義陽郡】

是歲梁太子詹事周捨免散騎常侍朱異代掌機密【以呂祖謙標目修】

【梁髙祖武皇帝普通六年魏肅宗孝明皇帝孝昌元年】春正月梁破魏南鄕郡及馬圈等城【以朱熹綱目修】庚申魏徐州刺史元法僧稱帝攺元魏討之法僧降梁梁以爲司空【以呂祖謙標目修】魏徵西將軍西道都督崔延伯及蕭寶寅大破莫折天生於黒水走之以京兆王繼爲太尉【以魏紀修】

解題曰按水經注謂水自落門東至黒水峽東有黒水出南山北流入海

癸酉梁裴邃大敗魏河間王琛於壽陽【以梁紀修】二月魏元義爲驃騎大將軍開府尙書令【以呂祖謙標目修】三月乙丑梁遣豫章王綜督彭城軍召元法僧還【以呂祖謙標目修】魏京兆王繼班師【以呂祖謙標目修】柔然阿那討破六韓拔陵破之夏四月自稱可汗【以朱熹綱目呂祖謙標目修】辛卯魏胡太后臨朝發劉騰墓賜元義死以開府屬鄭儼前鴈門太守徐紇爲中書舍人【以魏紀傳修】壬辰胡琛遣將萬俟醜奴等冦魏涇州崔延伯擊之敗死【以魏紀修】五月梁夷陵烈侯裴邃卒壬子以中防軍夏侯亶督壽陽軍事【以呂祖謙標目修】六月庚辰梁豫章王綜降魏魏取彭城立綜爲丹陽王更名贊梁召夏侯亶還【以呂祖謙標目修】癸未魏攺元【以魏紀修】西部鉄勒降魏廣陽王深大敗破六韓拔陵【以魏傳修】秋八月魏杜洛周反於上谷攺元【以魏紀修】冬魏二荊西郢州蠻反梁將曹義宗圍荊州【以呂祖謙標目修】

解題曰按水經注東荊州治沘陽縣通典後魏置東荊州於唐州荊州於鄧州魏書列傳裴絢爲郢州刺史以蠻酋地居險要表爲西郢州刺史後周紀攺西郢州爲鴻州【屬唐州】

十二月戊子梁邵陵王綸有罪免官削爵土【以朱熹標目修】魏山胡劉蠡升自稱天子攺元【以呂祖謙標目修】

解題曰按通典稽胡一曰步落稽晉時匈奴別種或云赤狄之後自離石【昌化郡】以西安定以東方七八百里居山谷間蠡升居云陽谷【在縣界】

【梁髙祖武皇帝普通七年魏肅宗孝明皇帝孝昌二年】春正月魏鮮於修禮反於定州【以呂祖謙標目修】夏四月魏鮮於阿胡反於朔州遣左光祿大夫長孫稚爲都督討之鮮於修禮敗稚五月以吏部尙書廣陽王淵爲北討大都督【以魏紀修】

解題曰懷荒民叛而沃野應之髙平民叛而秦州應之秀容民叛而和龍上谷定朔諸州相延而動卒使爾朱得之以爲資其所由來者漸矣按地形志朔州領大安廣寧神武太平附化五郡後並省隋地理誌代公猗盧都代卽朔州後魏爲懷朔鎭孝文於州北定襄故城置朔州齊天保六年於州西南四十七里置朔州八年移於馬邑城卽今城也廣陽王淵北史避唐髙祖諱攺作深按魏收書作淵而通鑑從北史今攺從收書

秋七月魏行臺常景破杜洛周別帥【以通鑑修】戊申鮮於阿胡陷魏平城【以呂祖謙標目修】梁遣頴州刺史元樹及夏侯亶伐魏【以本紀修】八月癸巳賊帥元洪業殺鮮於修禮以降魏賊黨葛榮殺洪業而自立【以呂祖謙標目修】魏恆朔州都督爾朱榮襲取肆州【以呂祖謙標目修】九月辛亥葛榮殺魏都督章武王融自稱天子國號齊攺元又殺廣陽王淵【以呂祖謙標目修】就徳興陷魏平州【以通鑑修】莫折念生降魏旣而復反破六韓拔陵殺胡琛萬俟醜奴並其眾【以呂祖謙標目修】冬十一月辛巳魏壽陽降梁梁以夏侯亶爲豫南豫二州刺史【以通鑑修】

解題曰按輿地誌梁克壽春立淮南梁西汝陰武安四郡通典自齊永元陷後魏至是二十七年始復胡寅曰梁武三築淮堰至是十年死者數十萬人然後能取壽陽才得七萬五千口是十年勞費以三四人而易一人其愚甚矣事見通鑑

杜洛周陷魏幽州執常景【以魏紀修】魏豫徴六年租調【以呂祖謙標目修】

解題曰王師古曰魏自北方諸鎭選舉旣輕守令率以暴賦橫斂爲先故其亂相尋而不息魏之君臣不深推其本而欲恃力以求勝連歲徵討國用耗竭於是豫斂六年租調以給徵討之費甚至入市有稅邸店有徵旣以重斂失六鎭之心又恣虐取以重中土之怨是以手足之疾而使心腹俱受其蠧其亡不亦宜乎事見通鑑

【梁髙祖武皇帝大通元年魏肅宗孝明皇帝孝昌三年】春正月乙丑梁徐勉爲尙書僕射【以梁紀修】辛未魏葛榮陷殷州【以本紀修】

解題曰殷州統趙【宋屬慶源眞定中山三府】南趙【信徳慶源二府】南鉅鹿【慶源大名二府】三郡

莫折念生大敗魏司空蕭寶寅於涇州遂陷岐豳北華州寶寅免爲庶人【以本紀修】

解題曰豳州領西北地【宋屬慶陽府原環二州】趙興【寧州】襄樂【慶陽延安二府寧州】三郡方輿記大統十四年分涇州新平縣置南豳州廢帝三年去南爲豳州北華州領中部【延安府鄜坊二州】敷城【延安府鄜州】二郡通典魏置東泰州於鄜州後攺北華州余見升平元年解題

辛卯梁譙州刺史湛僧智圍魏東豫州司州刺史夏侯防取魏平靜穆陵陰山關【以通鑑修】

解題曰按地形志東豫州治廣陵卽新蔡郡長陵縣領汝南【蔡州】東新蔡【光蔡二州】新蔡【蔡州】弋陽【光州】長陵【蔡州】陽安【未詳】六郡隋書地理誌蔡州新息後魏置東豫州又魏書曹世表傳世表行豫州刺史值蕭衍將湛僧珞【卽僧智】陷東豫州州民劉獲鄭辯反於州界朝廷以源子恭代世表爲東南道行臺率元顯伯等討之時賊眾彊斷小殷關【穎昌府郾城縣北有小溵水】諸將咸欲保城自固世表時患背腫輿病呼統軍是云寶謂曰僧珞所以敢深入爲冦者以辯獲皆州民之望爲之內應譯知劉獲移軍欲迎僧珞去此八十里今出不意一戰可破獲破則僧珞自走乃簡士馬付寶暮出城比曉兵合一戰破獲僧珞退走元慶和傳慶和東豫州刺史爲梁將所攻舉城降之梁書夏侯防傳防司州刺史譙州刺史湛僧智圍魏東豫州刺史元慶和於廣陵入其郛【魏書地形志東豫州太和置治廣陵城興和分置豫州廣陵郡領宋安光城安蠻新蔡汝南五縣後省通鑑考異知其非南兗州之廣陵但不明載其處耳】顯伯率軍赴援防自武陽【魏書地形志豫州襄城郡有武陽縣隋書地理誌蔡州西平縣有故武陽縣】防僧智斷魏軍歸路防至遂請降顯伯夜遁眾軍追斬獲不可勝數詔以僧智領東豫鎭廣陵防引軍屯安陽【魏書地形志汝南郡有安陽縣隋地理誌光州固始縣有安陽郡】遣偏將屠楚城由是義陽北道遂與魏絕余見通鑑穆陵陰山關在黃州麻城縣余見天監三年三關解題

二月莫折念生據魏潼關旣而西走【以魏紀修】三月辛未梁主沒身同泰寺【以皇極經世修】

解題曰南朝宮苑記同泰寺武帝造在武門內逼路東寺南門直對宮城大通門

甲戌梁攺元【以梁紀修】

解題曰宋庠紀年通譜梁創同泰寺開大通門對之取反語以協同泰也攺元符寺及門名也

秋七月魏相州刺史樂安王鑑降葛榮魏討之八月丁未伏誅【以魏紀修】九月魏秦州杜粲殺莫折念生據其州【以魏紀修】魏將軍元顯伯救東豫州冬十月庚戌東豫州降梁顯伯敗走【以通鑑修】魏以衛將軍討虜大都督爾朱榮爲車騎將軍儀同三司【以本紀修】梁東宮直閣陳慶之取魏渦陽大敗魏兵【以通鑑修】魏以中尉酈道元爲關右大使甲寅徵西將軍雍州刺史開府西討大都督蕭寶寅殺之而反自稱齊帝攺元魏遣尙書僕射長孫稚爲行臺討之【以魏紀修】十一月丁卯梁以防軍蕭淵藻爲都督鎭渦陽【以梁紀修】葛榮陷魏冀州十二月戊申殺刺史源子邕【以魏紀修】秦州殺杜粲以降魏【以魏紀修】

大事記續編卷四十一

欽定四庫全書

大事記續編卷四十二

明王禕撰

【梁髙祖武皇帝大通二年

魏敬宗孝莊皇帝元子攸永安元年】春正月杜洛周陷魏定瀛二州【以魏紀修】乙丑魏皇女生胡太后詐言皇子丙寅攺元武泰【以呂祖謙標目修】丙子魏長孫稚克潼關寶寅敗奔萬俟醜奴魏以稚爲雍州刺史【以魏紀呂祖謙標目修】二月葛榮殺杜洛周並其眾【以呂祖謙標目修】魏主召並肆汾廣恆云大都督爾朱榮兵以脇太后癸丑太后與鄭儼弒之甲寅立皇女爲帝旣而立臨洮王世子釗始生三歲【以呂祖謙標目修】

解題曰並州領太原【宋太原府汾州之地】上黨【隆徳平陽二府】樂平【太原府遼州平定軍】襄垣【隆徳府威勝軍】鄕【威勝軍隆徳府遼州之地】五郡汾州領西河【汾州威勝軍之地】吐京【儑州】五城【平陽府臨汾縣西慈州吉鄕縣仵城鎭之地】定陽【平陽府臨汾縣西慈州吉鄕縣】四郡云州領盛樂雲中建安眞興【並太原府之地】四郡

三月癸未葛榮陷魏滄州【以魏紀修】魏爾朱榮舉兵於晉陽夏四月戊戌立魏長樂王子攸爲皇帝自爲都督中外軍事大將軍開府尙書令領軍將軍太原王徐紇鄭儼亡走庚子榮沈太后防主於河殺髙陽王雍以下二千餘人辛丑入洛陽攺元建義【以呂祖謙標目修】

解題曰漢之召董卓也卓兵不過三千人而漢以亡魏之召爾朱榮也榮兵不出萬人而魏以亡是故太阿不可以授人也事見通鑑宋庠紀年通譜建義本乞伏國仁楊難當雍道晞年號

魏郢州降梁攺爲北司州【以梁紀修】魏太尉汝南王悅太傅相州刺史北海王顥奔梁【以梁紀修】魏北靑南荊州降梁【以梁紀修】

解題曰南靑州治國城北靑州治東陽領齊【今屬靑密淄三州】北海【今屬濰靑萊三州】樂安【今屬淄靑二州】勃海【今屬淄州】髙陽【今屬密靑二州】河間【今屬河間中山二府】樂陵【今屬靑州】郡七

五月魏立肅宗嬪爾朱氏爲後

解題曰按北史列傳榮女先爲明帝嬪榮欲立爲後帝疑未決給事黃門侍郎祖瑩曰晉文公在秦懷嬴入侍事有反經合義陛下獨何疑焉上遂從之餘見通鑑胡寅曰反經合道先儒釋經者往往有此言反背也經常也旣已背常安能合道乎或曰如舜不告湯放桀武王伐紂周公殺管叔仲尼出妻若此者非反經乎曰此聖人處事之變是之謂權權者猶衡之石焉進退前卻與所懸之物輕重適等故𨿽權也乃所以爲經也故權者道之中處也豈變詐亂倫之謂哉祖瑩之言違道甚矣正家者治國之本初政者治亂之原魏子攸惑於邪說而不能辯於彊臣而不能正早墜厥命於是乎在矣

辛酉爾朱榮還晉陽以太尉並州刺史上黨王天穆錄尙書事京畿大都督領軍將軍【以呂祖謙標目修】梁曹義宗圍荊州癸未魏遣將軍費穆救之【以通鑑修】六月魏邢杲反於北海自稱漢王攺元【以呂祖謙標目修】

解題曰北海宋濰州

秋七月萬俟丑奴稱天子攺元【以通鑑修】八月魏泰山太守羊侃降梁【以魏紀通鑑修】

解題曰泰山宋襲慶府

葛榮圍魏相州九月壬申爾朱榮討擒之乙亥攺元【以呂祖謙標目修】

解題曰宋庠紀年通譜魏比年三易號永安本孫休晉惠張寔沮渠蒙遜年號

辛巳魏爾朱榮自爲大丞相都督河北畿外軍事以城陽王徽爲司徒【以呂祖謙標目修】冬十月丁亥葛榮伏誅【以呂祖謙標目修】梁以北海王顥爲魏主遣將軍陳慶之送之據銍城【以呂祖謙標目修】

解題曰通鑑考異梁魏紀皆云以顥爲魏主惟顥傳作魏王魏封劉昶爲宋王蕭寶寅爲齊王蕭詧爲梁王皆俟得國然後使稱帝若顥在南已稱帝當行卽位之禮蓋王字與主字止欠一防故致繆誤是不然若使之還北主魏𨿽以王主之可也紀書元顥元悅元法僧元貞皆書還北主魏及齊書載元悅及魏書元悅傳皆然惟元顯傳書魏王通鑑疑防畫之誤安知非主字之誤爲王字乎今從本紀【銍城今亳州臨渙縣】

魏費穆獲曹義宗【以本紀修】魏豫州降梁【以梁紀修】

解題曰豫州領汝南【宋蔡州之地】頴川【頴昌府】汝陽【淮寧頴昌二府蔡州之地】義陽【蔡州之地】新蔡【頴昌淮寧二府蔡光二州之地】初安【蔡州之地】襄城【蔡州之地】城陽【唐州之地】廣陵【後省】郡九

十一月魏復取梁泰山【以通鑑修】戊寅魏以上黨王天穆爲大將軍開府世襲並州刺史【以通鑑修】十二月魏韓樓據幽州反【以呂祖謙標目修】

【梁髙祖武皇帝中大通元年魏敬宗孝莊皇帝永安二年】春二月甲午魏主追尊考妣爲帝後以髙祖爲伯考【以通鑑修】夏四月梁陳慶之拔榮城魏北海王顥卽皇帝位於睢陽攺元孝基【以呂祖謙標目修】魏邢杲伏誅【以呂祖謙標目修】五月戊辰魏主顥克梁國大破上黨王天穆甲戌魏主子攸奔河內丙子顥入洛陽攺元建武

解題曰按梁史王規傳陳慶之北侵陷洛陽百僚稱慶規退曰可弔也又何賀焉道家有云非爲功難成功難也昔桓溫得而復失宋武竟無成功我孤軍無援深入冦境將爲亂階俄見覆沒余見通鑑【宋庠紀年通譜建武本漢光武晉惠帝元帝石虎慕容忠齊明帝年號】

費穆降六月誅之顥與陳慶之相忌閠月爾朱榮渡河顥走死慶之奔還庚午魏主入洛陽壬申榮自爲天柱大將軍甲戌以上黨王天穆爲太宰榮還晉陽【以呂祖謙標目魏紀傳修】秋七月魏鑄五銖錢【以魏紀修】魏巴州降梁【以呂祖謙標目修】九月癸巳梁主復沒身同泰寺癸卯羣臣以錢一億萬奉贖【以皇極經世修】魏平韓樓【以呂祖謙標目修】萬俟醜奴陷魏東秦州【以魏紀修】

解題曰東秦州見孝昌三年解題

冬十月己酉梁攺元【以梁紀修】

解題曰宋庠紀年通譜大通加中字也

十一月就徳興降魏【以呂祖謙標目修】十二月魏以第三鎭酋長髙歡爲晉州刺史【以魏傳修】

【梁髙祖武皇帝中大通二年魏敬宗孝莊皇帝永安三年】春正月己丑魏復取巴州【以呂祖謙標目修】夏四月丁巳魏以太尉丹陽王蕭贊都督齊濟兗三州軍事開府齊州刺史【以魏紀修】魏驃騎大將軍爾朱天光左右大都督賀拔嶽侯莫陳悅取安定萬俟丑奴蕭寶寅皆伏誅【以呂祖謙標目修】六月丁巳梁遣魏汝南王悅還北主魏【以梁紀修】秋七月魏以賀拔嶽爲涇州刺史侯莫陳悅爲渭州刺史將軍宇文泰行原州事【以通鑑修】九月長星見【以朱熹綱目修】魏爾朱榮上黨王天穆至洛陽戊戌榮父子及天穆等皆伏誅己亥僕射爾朱世隆據北中城冬十月乙卯退走與車騎大將軍儀同汾州刺史爾朱兆立行並州事長廣王曄爲皇帝攺元建明三徐州刺史爾朱仲遠亦起兵十二月甲辰兆陷洛陽執魏主子攸遷之於晉陽殺司徒臨淮王彧等甲子弒魏主【以呂祖謙標目修】魏大將軍爾朱兆使髙歡領六鎭部眾【以呂祖謙標目修】魏齊州亂蕭贊走死【以朱熹綱目修】魏汝南王悅自東徐州南還【以通鑑修】

【梁髙祖武皇帝中大通三年魏節閔帝元恭普泰元年】春二月魏尙書令爾朱世隆廢其主曄更立儀同廣陵王恭攺元庚午詔但稱帝【以呂祖謙標目修】魏河北大使髙幹邕襲據冀州迎髙歡【以魏紀通鑑修】三月癸酉魏封故主曄爲東海王加爾朱兆十州都督世襲並州刺史封髙歡爲勃海王徴之不至【以魏紀通鑑修】己丑魏以賀拔嶽爲岐州刺史侯莫陳悅爲秦州刺史【以魏紀修】夏四月乙巳梁太子統卒五月丙申立晉安王綱爲皇太子六月癸丑立統之子歡爲豫章王譽爲河東王詧爲嶽陽王【以梁紀修】庚申魏勃海王歡起兵討爾朱氏【以呂祖謙標目修】秋七月魏太保爾朱世隆殺前太保楊椿夷其族【以魏紀修】冬十月壬寅魏勃海王歡立勃海太守元朗爲皇帝攺元中興歡自爲丞相都督中外諸軍大將軍錄尙書事辛亥大破爾朱兆於廣阿【以呂祖謙標目修】

解題曰按北齊書列傳戰於韓陵歡將中軍髙敖曹將左軍髙嶽將右軍中軍敗績賊乘之嶽以五百騎衝其前斛律惇收散卒躡其後敖曹以千騎自栗園出橫擊兆軍歡方得回師表裏奮擊兆眾大敗是日微敖曹等髙祖幾殆又後周書列傳兆率鐵騎陷陣出歡之後將乘其背而擊之爾朱度律惡兆之驕悍懼其陵已勒兵不肯進賀拔勝以其擕貳遂率其麾下降於歡度律軍以此先退遂大敗余見通鑑【韓陵在相州安陽縣東北十五里】

是歲魏南兗州降梁【以通鑑修】

【梁髙祖武皇帝中大通四年魏孝武皇帝元修永熙元年】春正月梁立西丰侯正徳爲臨賀王【以梁紀修】梁送魏汝南王悅入洛【以通鑑修】壬午魏勃海王歡取相州【以呂祖謙標目修】二月壬寅梁以太尉元法僧還北主魏【以梁紀修】梁揚州刺史邵陵王綸有罪免爲庶人【以通鑑修】甲子魏勃海王歡自爲大丞相柱國大將軍太師【以魏紀修】三月丁丑魏主朗入鄴【以魏紀修】閏月壬寅魏儀同爾朱世隆召爾朱兆大司馬雍州刺史爾朱天光太宰徐州刺史爾朱仲遠等攻鄴壬戌勃海王歡大敗之於韓陵夏四月世隆伏誅仲遠奔梁【以魏紀呂祖謙標目修】魏賀拔嶽侯莫陳悅宇文泰取長安【以呂祖謙標目修】魏勃海王歡入洛陽廢其主恭又廢其主朗於河陽戊子立儀同左僕射平陽王修爲皇帝攺元太昌歡自爲大丞相【以皇極經世呂祖謙標目修】魏徵關西大行臺賀拔嶽爲冀州刺史不至【以通鑑修】壬辰魏勃海王歡還鄴【以魏紀修】魏爾朱天光伏誅【以通鑑修】五月魏封故主朗爲安定郡王【以魏紀修】丙申魏弒其故主恭【以呂祖謙標目修】秋七月甲辰星隕如【南史梁紀】魏勃海王歡擊爾朱兆走之遂據晉陽【以呂祖謙標目修】冬十一月甲辰魏弒其故主朗及曄【以魏紀修】十二月梁以元法僧爲郢州刺史【以通鑑修】魏殺大司馬汝南王悅【以魏紀修】魏攺元【以魏紀修】

解題曰宋庠紀年通譜永興本漢桓帝晉惠帝冉閔苻堅魏元明帝年號以同元明號尋攺永熙

魏主納勃海王歡女爲後【以通鑑修】

【梁髙祖武皇帝中大通五年魏孝武皇帝永熙二年】春正月魏勃海王歡襲秀容爾朱兆伏誅【以呂祖謙標目修】魏罷行臺【以呂祖謙標目修】己酉長星見【以梁紀修】魏侍中賀拔勝都督三荊等七州軍事荊州刺史【以呂祖謙標目修】

解題曰三荊州者荊州北荊州東荊州也按魏書地形志荊州領南陽【宋屬鄧唐二州】順陽【屬鄧州】新野【屬襄陽府鄧州】東恆州【屬鄧州】漢廣【屬唐州】襄城【屬唐州】北淸【屬鄧州】恆農【屬鄧州】八郡隋志所謂南陽郡舊置荊州者也北荊州領伊川【屬河南府虢州】新城【屬河南府】汝北【屬汝州】三郡隋志所謂河南陸渾縣襄城郡東魏置北荊州者也隋志又云淮安郡後魏置東荊州舂陵郡後魏置南荊州又通典釋三荊謂北荊州東荊州荊州而南不與焉【十道志宿豫縣魏置徐州攺爲東徐州復爲東楚州周宣帝攺泗州】

三月辛卯魏勃海王歡復爲大行臺【以呂祖謙標目修】魏驃騎大將軍開府徐州刺史髙幹邕伏誅大都督髙敖曹奔晉陽【以呂祖謙標目修】夏四月魏靑州人殺膠州刺史五月東徐州人殺刺史降梁【以魏紀修】

解題曰膠州領東武【屬密州】髙密【屬密州】平昌【屬濰密靑三州】三郡

秋八月魏以賀拔嶽都督雍華等二十州軍事雍州刺史嶽以行臺左丞宇文泰爲夏州刺史【以魏紀通鑑修】冬十二月魏賀拔勝冦梁雍州破沔陽【以呂祖謙標目修】魏勃海王歡遣使間賀拔嶽侯莫陳悅【以呂祖謙標目修】

【梁髙祖武皇帝中大通六年魏孝武皇帝永熙三年東魏孝靜皇帝元善見天平元年】春二月魏賀拔嶽侯莫陳悅討靈州刺史曹泥悅襲殺嶽於河曲嶽眾迎宇文泰魏以泰爲大都督三月泰引兵討悅【以呂祖謙標目修】

解題曰唐武徳中突厥牙帳在於河曲數十萬騎將過原州今嶽眾散還平涼卽此河曲也

夏四月癸丑朔日有食之【以魏志修】侯莫陳悅奔上邽自殺魏以宇文泰爲驃騎大將軍開府關西大都督承制【以呂祖謙標目修】六月魏勃海王歡反魏主以宇文泰兼僕射爲大行臺秋七月己丑魏主屯河橋戊申奔長安己酉歡入洛陽八月推司徒淸河王亶爲大司馬承制決事魏主以泰爲大將軍雍州刺史尙書令歡追魏主九月取潼關還使行臺侯景取荊州賀拔勝奔梁【以魏紀呂祖謙標目修】冬十月丙寅勃海王歡立淸河世子善見爲皇帝攺元是爲東魏魏始分爲二【以呂祖謙標目北史齊紀修】

解題曰範祖禹曰拓跋氏乘後燕之衰蠶食並冀蹀血三十餘年而國中略定其始也公卿方鎭皆故部落酋長𨿽參用趙魏舊族往往以猜忌夷滅爵而無祿故吏多貪墨刑法峻急故人相殘賊不貴禮義故士無風節貨賂大行故俗尙傾奪遷洛之後稍用夏禮宣武柔弱孝明幼沖母后亂於內羣盜撓其外禍始於六鎭釁成於爾朱國分爲二而亡矣𨿽享國百餘年典章制度內外風俗大抵與劉石慕容苻姚略同道武大武暴戾甚於聰虎孝文之彊不及苻堅其文章儒學之流旣無足紀謀臣辯士將帥功名又不可希望前世【自道武元年至是一百四十九年】

丁卯梁以將軍元慶和爲驃騎大將軍伐東魏【以本紀修】魏宇文泰克潼關進位大丞相【以通鑑修】丙子東魏遷鄴勃海王歡還晉陽【以呂祖謙標目齊紀修】

解題曰相臺志鄴自苻丕失守慕容農入之以城廣難固乃築鳳陽門大道之東爲隔城自是殘毀髙歡以城窄隘天平二年發眾營新宮元象元年九月城鄴二年魏帝徙禦新宮卽南城也東西六里南北八里六十步凡十一門南靣三門東四門西四門四民輻輳裏閭塡溢有四百餘坊其制度大扺取之洛陽鄴自歡營之洋飾之奢侈往往甚於石趙胡寅曰遷國大事也必君與民皆不寧厥居然後遷然民情猶安土重遷也則必丁寧告諭使之曉然知安危大計寛其期日制其先後衛其道途饑餒盜賊之虞立其坊里巷曲屋廬之所不使之生怨嗟傷和气也魏都洛四十年以爾朱之暴初欲遷都見帝居之盛嘆息而止而髙歡於三日之內逼逐四十餘萬戶狼狽入鄴𨿽軀牛羊犬豕不至若是烈也其不仁亦甚矣哉事見通鑑

十二月魏擊曹泥【以通鑑修】閏十二月癸巳魏宇文泰弒其主修立太宰南陽王寶炬【以呂祖謙標目修】是時魏取荊州東魏尋襲取之【以呂祖謙標目修】

【梁髙祖武皇帝大同元年

魏文帝元寶炬大統元年東魏孝靜皇帝天平二年】春正月戊申朔梁攺元【以梁紀修】魏主寶炬卽皇帝位攺元【以魏紀周紀修】魏克靈州【以本紀修】己酉魏宇文泰自爲都督中外軍事大行臺【以本紀修】魏主立妃乙弗氏爲皇后子欽爲皇太子【以通鑑修】己巳東魏勃海王歡自爲相國加殊禮復辭不受【以魏紀齊紀修】二月戊戌梁司州刺史陳慶之伐東魏不利而還【以魏紀通鑑修】三月東魏平劉蠡升【以呂祖謙標目修】魏宇文泰爲新制二十四條以著作郎蘇綽爲大行臺左丞參典機密【以通鑑修】

解題曰泰與公卿往昆明池觀漁行至城西漢故倉池【水經注故渠與沈水枝渠防飛渠漸水入城東爲倉池池在未央宮西中有引臺】顧問左右莫有知者或曰蘇綽博物多通請問之泰乃召綽具以狀對泰大悅因問天地造化之始歷代興亡之迹綽應對如流泰與綽並馬徐行至池竟不設网罟而還遂畱綽至夜問以治道泰臥而聼之於是指陳帝王之道兼述申韓之要【此正可見綽之學術通鑑刪去此一語】泰乃起整衣危坐不覺膝之前席語遂達曙不厭余見通鑑

夏四月魏元慶和攻東魏遣司徒髙敖曹等拒之【以通鑑修】解題曰按丘悅三國典略魏制曰逆賊髙歡初從爾朱榮入洛勸榮簒位罪一孝莊幽辱實歡之由無辭可反詐爲建議罪二廢殺建明罪三廢殺中興罪四廢殺普泰罪五廢殺汝南王罪六𨿽尊先帝然實輕淩舉兵逼逐罪七先帝嘗使舍人元士弼詣歡論事歡露髮袒體見士弼直問何物來士弼曰有勅歡曰何物勅取書裂之肆口惡罵罪八毀撤宮廟焚除塔寺戶口百萬驅擁北遷死者過半罪九烝孝莊皇后逼令爲尼罪十取普泰皇后列在私房罪十一攺嫁孝武皇后與彭城王更相擬以圖廢置罪十二髙幹兄弟起義立勲歡忌其豪彊密令誅殺帝不獲已而從之歡見敖曹哭稱其枉死罪十三兄事賀拔允令看額上有天子相否允不敢答由是害之罪十四武衛伊林先帝親委歡收斬之罪十五歡上事天柱下承兒侄銜瀝余血誓同生死乃背爾朱盡加誅滅罪十六從叔自南歸國歡忌而殺之罪十七尙書崔孝芬辛雄等國家勲舊責以駕行不從一時屠害罪十八永熙中求並州城營起臺殿詐云誘賊劉蠡升中防頻抑終不肯停罪十九歡逐先帝之後扶淸河王嫌其長大難制復廢之立其防男猶忌淸河尋行酖毒罪二十歡有莫大之罪未伏天誅朕將親帥六軍龔行薄伐丞相董玆戎律計日殱定勃海王自以爵位署其檄曰告宇文黑逆徒等汝擁逼乘輿遠遁關隴予秉丹誠龔行天罰今遣相州刺史孫騰自潼關西入都督濟州刺史竇泰爲南靣都督前冀州刺史司徒公髙昻直截隴口前濟州刺史蔡擕領魯陽蠻兵從鹽池西渡爲西靣開府定州刺史十二州大行臺侯景領四海雄豪爲後軍克十一月三十日大集西雍州余見通鑑

五月魏宇文泰自加柱國【以魏紀修】秋七月魏東益州降梁【以通鑑修】八月甲午東魏營新宮【以魏紀修】冬十一月丁酉梁侍中中衛將軍徐勉卒【以呂祖謙標目修】梁北梁州刺史蘭欽攻魏梁州降之【以梁紀修】

解題曰按通典天監二年失漢州四十二年始復今考之天監四年魏取漢州至是始三十一年通典誤也隋書地理誌及通典梁於普安郡【宋慶隆府】置南梁州復攺爲安州於西城郡【金州】置梁州尋攺曰南梁州寰宇記梁於魏興【金州】郡置北梁州尋攺爲南梁州西城卽魏興也蘭欽稱北梁州刺史其時未攺爲南梁州也又欽傳云密敕欽向魏興經南鄭而寰宇記亦云欽克梁州復移治在南鄭縣尢明白也魏書地形志梁州領晉昌【宋屬洋州】褒中【屬興元府】漢中【屬興元府金州】華州【屬興元府】四郡

十二月甲午東魏始量給百官祿【以呂祖謙標目修】是歲魏與柔然和親【以通鑑修】

【梁髙祖武皇帝大同二年

魏文帝大統二年東魏考靜皇帝天平三年】春正月東魏勃海王歡襲取魏夏州拔靈涼二州以歸【以呂祖謙標目修】解題曰按魏書地形志夏州領化政【宋屬夏州】闡熙【屬宥州】金明【屬延安府保安軍】代名【未詳】四郡涼州領武安【屬涼州】臨松【屬甘州】建昌【屬蘭州】番和【屬涼州】泉城【屬西和州】武興武威昌松【並屬涼州】東涇梁寧【並未詳】十郡又按靈州前漢北地郡富平縣地後漢廢晉亂爲夏果園城後魏置薄骨律鎭太和更爲沃野鎭尋復孝昌中攺置靈州移治胡地城以在河渚上故亦取漢縣爲名天平中又置寄治汾州隰城縣界隋爲靈武郡雍州今爲靈州回樂縣靜州保靜縣後周書列傳歡襲防夏州宇文泰慮其南下與朝臣議之郭賢曰髙歡兵士𨿽眾智勇已竭防其舉措必不敢遠來昔賀拔公薨關中振駭而歡不能因利乘便進取雍州是無智及鑾駕西遷六軍寡弱毛鴻喪敗關門不守又不能乘此危機以要一戰是無勇今上下同心歡寧敢送死且豳夏荒阻千里無煙縱欲南侵資糧莫繼歡果退余見通鑑葉適曰歡趦趄過放於狼狽洶湧之時而乃噤齘決死於安徐已定之後宜其屢進而屢卻哉

二月丁酉東魏勃海王歡世子大行臺並州刺史澄爲尙書令加領軍京畿大都督入鄴輔政【以魏紀修】

解題曰通鑑考異曰魏紀爲尙書令大行臺大都督北齊文襄紀天平元年爲尙書令大行臺並州刺史入朝輔政光疑尙書令不在外大行臺不在內不知歡遣其子自並入鄴輔政事固有出於故常之外者也

夏五月癸卯梁以尙書右丞江子四封事付尙書檢括【以梁紀修】秋七月賀拔勝等復歸於魏【以通鑑修】九月壬寅東魏以定州刺史侯景兼右僕射南道行臺攻梁冬十月梁陳慶之破走之【以魏紀梁紀呂祖謙標目修】冬十二月壬申東魏請和於梁自是交聘不絕【以呂祖謙標目修】東魏勃海王歡殺大司馬淸河王亶【以通鑑考異修】

解題曰通鑑考異國典云亶爲髙歡所酖典略周太祖數歡罪亦云殺亶魏帝紀云亶薨今從之夫魏收齊人也其作魏史固爲齊諱國典典略則公言也通鑑不從此而從彼何耶

丁丑東魏勃海王歡伐魏次蒲津遣髙敖曹趣上洛車騎大將軍竇泰趣潼關【以魏紀齊紀修】是歲魏大饑死者十七八【以魏紀修】

【梁髙祖武皇帝大同三年

魏文帝大統三年東魏孝靜皇帝天平四年】春正月癸丑魏宇文泰襲敗竇泰殺之勃海王歡遁髙敖曹亦還【以呂祖謙標目修】秋八月丁丑魏宇文泰伐東魏庚寅拔恆農【以呂祖謙標目修】閏九月甲子梁以揚州刺史武陵王紀都督梁益等州軍事益州刺史【以傳紀呂祖謙標目修】東魏勃海王歡趨蒲津魏宇文泰還師冬十月癸巳大破歡於渭曲泰自爲柱國大將軍取蒲阪洛陽滎陽降潁梁廣三州十一月降陽豫二州【以呂祖謙標目修】

解題曰按魏書地形志潁州領汝陰弋陽北陳畱頴川【宋並屬穎昌府】頓邱梁興西恆農陳南【二郡屬頴昌府】東郡汝南淸河南陽東恆農【屬安丰軍】新蔡南陳畱滎陽北通汝南太原新興二十郡陽州領宜陽【屬河南府】金門【屬河南府虢州】二郡【韋述兩京道裏記福昌縣界谷州城東魏陽州理此】

【梁髙祖武皇帝大同四年

魏文帝大統四年東魏孝靜皇帝元象元年】春正月辛酉朔日有食之【以魏紀修】丁卯東魏攺元【以呂祖謙標目修】二月魏南汾頴豫廣州復入東魏【以通鑑修】

解題曰按梁載言十道志慈州西魏爲南汾州魏書地形志南汾州領北吐京南吐京五城西五城定陽西定陽北鄕中陽龍門【並宋西慈州之地】九郡廣州領南陽【宋潁昌府汝州之地】定陵【潁昌府之地】魯陽汝南漢廣【並汝州之地】襄城【潁昌府汝州之地】順陽【潁昌府汝州】七郡

三月魏廢其後乙弗氏立柔然女郁久閭氏爲後【以呂祖謙標目修】魏宇文泰屯華州【以呂祖謙標目修】秋七月東魏侯景圍洛陽魏宇文泰奉魏主救之八月庚寅景退辛卯泰追之不利而還關中大擾泰討平之【以魏紀朱熹綱目呂祖謙標目修】東魏取洛陽【以呂祖謙標目修】九月魏主入長安【以通鑑修】冬十二月魏襲取東魏洛陽廣州【以呂祖謙標目修】魏正光後僧尼至二百萬東魏始禁立寺【以呂祖謙標目修】魏南兗州刺史韋孝寛取東魏宜陽行臺王思政城玉壁【以呂祖謙標目修】

解題曰通典曰玉壁今絳郡稷山縣

東魏髙澄攝吏部尙書始攺年勞之制【以呂祖謙標目修】解題曰胡寅曰澄旣攺年勞之制銓擢賢能而他日辛術筦銓取士必以才器然則停年之法髙澄髙洋尙知其獘而通變之況明君賢相而反不能乎事見通鑑

【梁髙祖武皇帝大同五年

魏文帝大統五年東魏孝靜皇帝興和元年】春正月乙卯梁以丹陽尹何敬容爲尙書令自晉末宰相皆以文義自逸敬容獨勤簿領以綱維爲己任【以紀傳修】

解題曰姚察曰魏正始及晉之中朝俗尙虛貴爲放誕尙書丞郎以上簿領文案不復經懷皆成於令史逮乎江左此道彌扇惟卞壼以臺閣之務頗欲綜理阮孚謂之曰卿常無閒暇不乃勞乎宋世王敬身居端右未嘗省牒風流相尙其流遂遠望白署空是稱淸貴恪勤匪懈終滯鄙俗是使朝經廢於上職事隳於下永嘉不競戎馬生郊何國理之識見譏薄俗惜哉

魏宇文泰置華州行臺學【以呂祖謙標目修】

解題曰泰於行臺置學取丞郎及府佐徳行明敏者充之悉令旦理公務晚就講習先六經後諸子

夏五月甲戌東魏主納勃海王歡女爲後【以魏紀修】秋九月甲子東魏城鄴冬十月癸亥東魏攺元【以魏紀古錄修】十一月東魏行興光歷【以魏紀歷志修】梁分州爲五品時方恢拓境宇建置紛綸州郡𨿽多而戶口日耗【以通鑑修】

【梁髙祖武皇帝大同六年

魏文帝大統六年東魏孝靜皇帝興和二年】春正月庚戌魏朝羣臣禮樂稍備【以魏紀修】二月柔然侵魏魏主殺其故後乙弗氏未幾郁久閭氏亦殂【以周紀通鑑修】夏閏五月丁丑朔日有食之【以魏志修】是時吐谷渾始稱可汗【以呂祖謙標目修

梁髙祖武皇帝大同七年

魏文帝大統七年東魏孝靜皇帝興和三年】秋魏省官屯田九月魏頒六條【以通鑑修】

解題曰按後周書列傳蘇綽爲六條詔書奏施行之其一先治心治民之本莫若守宰之最重也治民之要在淸心而已心气淸和志慮端靜則邪僻之慮無因而作以臨其民孰不從化其次又在治身凡人君之身乃百姓之表故人君必心如淸水形如白玉躬行仁義孝弟忠信禮讓亷平儉約繼之以無倦加之以明察行此八者以訓其民不待家教日見而自興行矣其二惇教化曰性無常守隨化而遷化於惇朴者則質直化於澆僞者則浮薄凡諸守牧令長宜洗心格慮上承朝防下宣教化扇之以淳風浸之以太和被之以道徳示之以朴素使百姓亹亹日遷於善而不知此之謂化教之以孝悌仁順禮義使慈愛和睦敬讓此之謂教其三盡地利曰人生天地之間以衣食爲命是以聖王先足其衣食然後教化隨之諸州郡縣每至歲首必戒敕部民但能操農器者皆令就田及布種旣訖嘉苗須理麥秋在野蠶停於室皆宜少長悉力男女並功若有遊手怠惰者則隨事加罰罪一勸百此則明宰之教也夫三時者農之要也若不務省事而令民廢農者是絕民之命驅以就死農隙又當教民種桑植果藝其菜蔬畜育雞豚以備生生之資其四擢賢良曰刺史府官則命於天朝其州吏以下並守牧自置州郡大吏但取門資多不擇賢良今之選舉者當不限資防惟在得人求材藝者必先擇志行善者舉之不善者去之凡求賢之路自非一途然所以得之審者必由任而試之考而察之起於居室至於鄕黨訪其所以觀其所由則賢不肖別矣其五防獄訟曰治獄之官精心悉理推究事源先之以五聽參之以證驗使姦無所容罪人必得然後消息情理斟酌禮律此則善之上也有疑則從輕未審不妄罰隨事斷理獄無停滯此亦其次其六均賦役曰三五以來皆有徵稅之法𨿽輕重不同而濟用一也今軍用資廣𨿽未遑減省以防民瘼然令平均使下無匱夫不捨豪彊而懲貧弱不縱姦巧而困愚拙之謂均又差發徭役多不在意貧弱者重徭而遠戍富彊者輕使而近防此王政之罪人也泰甚重之令百官誦習其牧守令長非通六條及計帳者不得居官【葉適曰六條平實無茟自董仲舒蕭望之劉向崔寔王苻之流皆論治道而無一言之幾如綽者固未易也】

冬十月甲寅東魏頒行麟趾格【以朱熹綱目修】十二月交州李賁反梁遣兵擊之【以呂祖謙標目修】是歲魏頒十二條制【以魏紀修】東魏勃海王歡命濵河積谷轉漕傍海煮鹽連歲大稔民稍蘇息【以呂祖謙標目修】

解題曰自遷鄴後傍海煮鹽滄州置竈一千四百八十四瀛州置竈四百五十二幽州置竈一百八十靑州置竈五百四十六又於邯鄲置竈四終歲收鹽二十萬九千七百八十斛四升軍國所資得以周贍蓋魏前此止池鹽至是始海鹽

【梁髙祖武皇帝大同八年

魏文帝大統八年東魏孝靜皇帝興和四年】春正月梁安成妖賊反攺元三月江州司馬王僧辧斬之【以魏傳修】魏置六軍【以魏紀修】秋八月東魏以吏部尙書侯景兼僕射河南大行臺【以魏紀修】冬十月東魏勃海王歡伐魏圍玉壁弗克而還【以魏紀修】十二月梁盧子略等反攻廣州參軍陳霸先討平之【以陳紀通鑑修】

【梁髙祖武皇帝大同九年

魏文帝大統九年東魏孝靜皇帝武定元年】春正月壬戌東魏攺元【以魏紀修】

解題曰宋庠紀年通譜歐陽修語宋靖國曰魏武定元年當在大統九年不當在八年

二月壬申東魏北豫州刺史髙仲密以虎牢降魏魏宇文泰應之三月圍河橋戊申東魏勃海王歡大敗之於邙山己酉泰遁歡追至陜而還夏四月取北豫洛州【以稽古錄及呂祖謙標目修】

解題曰東魏攺司州爲洛州領洛陽【今河南府洛陽縣】河陰【屬河南府洛陽縣】新安【河南府新安縣】中川【河南府登封縣】河南【河南府縣】陽城【河南府登封縣】六郡

冬十一月東魏築長城於肆州【以魏紀修】

【梁髙祖武皇帝大同十年

魏文帝大統十年東魏孝靜皇帝武定二年】春正月魏詔公卿以下月上封事三條【以魏紀修】李賁稱越帝攺元【以本紀修】

解題曰按三國典略賁興建防闕立二十四鎭郡縣百餘

三月壬子魏以髙澄爲大將軍領中書監侍中太原公髙洋爲左僕射門下機事皆歸中書【以通鑑目錄修】秋七月魏更權衡度量損益新制三十六條【以魏紀周紀修】冬十月丁巳東魏括隱戶【以呂祖謙標目修】

【梁髙祖武皇帝大同十一年

魏文帝大統十一年東魏孝靜皇帝武定三年】春二月魏遣使如突厥【以通鑑修】夏六月魏命蘇綽作大誥【以通鑑修】梁交州刺史楊防討李賁敗之【以通鑑修】秋八月東魏髙歡納柔然女【以呂祖謙標目修】冬十月梁復贖刑【以梁紀修】

解題曰程大昌曰古者金作贖刑或百鍰或五十鍰至漢又以金價計贓自唐至今例皆以絹始自北齊髙叡等定律變古贖刑之制以中絹代之至唐贖罪𨿽用銅而計贓遂用絹價開元十五年敕定爲五百五十餘見天監元年梁議贖刑解題

十二月梁散騎常侍賀琛陳四事詔詰責之【以朱熹綱目修】解題曰胡寅曰武帝謂公車讜言日關聴覽今考之獨江子四嘗上封事而琛繼之四十年間讜言止此尙以日聞答塞臣下可乎夫琛目擊時事粗條其目帝誠聴納而召問之則暴橫姦猾之名可得矣夫風俗侈靡饑寒之本也善爲國者𨿽躬行節儉必爲制度使不得逾越令出必行又何有苛擾之患誠使禮節旣定則𨿽太牢而祭大烹養賢乃人主所當爲又何以蔬菜爲哉今禮制不立而風俗侈靡守宰貪殘爲良民害則𨿽粗衣糲飯無益也凡臣庶則有私藏人主豈有私藏哉武帝謂不食公食其用徒匠資於傭借是有私藏也是非天降地出不謂國家之制而謂之何哉周公作無逸戒成王自古聖賢之君防或不勤武帝夜半而起日昃而食勤亦至矣而國破身辱何也所治者事而非政也偏聴生姦獨任成亂此言是也如趙髙王莽固不可也如得賢人君子而用之不專亦不能成治功矣武帝𨿽並置三公而所信惟朱異人譽侯景爲忠臣𨿽指鹿爲馬不是過也然則屈折賀琛率皆彊辯又安能服琛之心哉事見通鑑

梁主疎簡刑法公卿不以鞠獄爲意枉濫者多【以通鑑目錄修

梁髙祖武皇帝中大同元年

魏文帝大統十二年東魏孝靜皇帝武定四年】春正月李賁奔獠中【以呂祖謙標目修】

解題曰按魏史方輿記蜀本無獠李勢時諸獠始出巴西渠川廣漢陽安資中犍爲梓橦布在山谷十餘萬落攻破郡縣爲益州大患自桓溫破蜀之後力不能制又蜀人東流山險之地多空獠遂挾山旁谷與人參居者頗輸租賦在深山者仍爲匪人

三月庚戌梁主講佛書於同泰寺夏四月丙戌解講攺元是夜同泰浮圖災復作之【以梁紀通鑑修】魏涼州亂五月討平之【以朱熹綱目修】六月庚子東魏以司徒侯景爲河南大將軍大行臺【以通鑑修】秋七月丙寅梁用足陌錢人不從【以梁紀通鑑修】

解題曰【程大昌曰憲宗時淮蔡用兵皇甫鏄建議每緡墊二十外復抽五十元和十二年民間墊陌外有至七十者穆宗時京兆尹柳公綽禁止之尋以用錢墊陌不一從俗所置內外經用每緡墊八十昭宗末京師用錢八百五十爲貫河南府以八十爲百後漢隱帝時王章爲三司使每百又減三錢余見通鑑】

八月東魏遷洛陽石經於鄴【以魏紀修】魏以晉州刺史韋孝寛守玉壁九月東魏勃海王歡圍之【以呂祖謙標目修】

解題曰通典當齊神武之時與周文帝抗敵十三四年間凡四出師大舉西伐周師東討者三焉【略舉親徵命將攻戰則不復紀】自文宣之後才守境而已【梁載言十道志晉州後魏立東雍州孝明攺唐州尋爲晉州】

李賁自獠中出梁陳霸先敗之【以通鑑目錄修】冬十月乙亥梁前東揚州刺史嶽陽王詧爲雍州刺史【以梁紀呂祖謙標目修】東魏勃海王歡攻玉壁弗克十一月庚子還以其子太原公洋鎭鄴澄還晉陽【以呂祖謙標目齊紀修】魏以韋孝寛爲驃騎開府【以通鑑修】魏宇文泰屯同州十二月大行臺度支尙書司農卿蘇綽卒【以呂祖謙標目修】

大事記續編卷四十二﹤史部﹐編年類﹐大事記續編﹥

欽定四庫全書

大事記續編卷四十三

明王禕撰

【梁髙祖武皇帝太淸元年

魏文帝大統十三年東魏孝靜皇帝武定五年】春正月己亥朔日有食之不盡如鉤【以魏志修】壬寅梁江州刺史湘東王繹都督荊雍等州軍事荊州刺史【以梁紀修】丙午東魏勃海獻武王髙歡卒【以呂祖謙標目修】

解題曰按北齊書梁史紀傳侯景言於髙歡請兵三萬橫行天下要須濟江取蕭衍老公以作太平寺主歡壯其言使擁兵十萬專制河南杖任若己之半體景右足短弓馬非其長所在惟以智謀歡部將髙昻彭樂皆雄勇冠時景常輕之言似豕突勢何所至素輕世子甞謂司馬子如曰王在吾不敢有異王無吾不能與鮮卑小兒共事子如掩其口至是世子爲歡【本文作神武后放此】書召景景先與歡約得書書背微乃來書無景不至又聞歡疾遂擁兵自固歡謂世子曰我𨿽疾爾靣更有餘憂色何也世子未對又問曰豈非憂侯景叛耶曰然歡曰景專制河南十四年矣常有飛揚跋扈志顧我能養豈爲汝駕禦也今四方未定勿遽發哀厙狄幹鮮卑老公斛律金勒老公並性遒直終不負汝可朱渾道元劉丰生遠來投我必無異心賀拔焉過兒朴實無罪潘相樂本作道人心和厚汝兄弟當得其力韓軌少戇宜寛借之彭樂心腹難得宜防防之少堪敵侯景者惟有慕容紹宗我故不貴之畱以與汝宜深加殊禮委以經略余見通鑑蘇軾曰齊神武寢疾告其子曰侯景專制河南惟慕容紹宗可以制之我故不貴畱以遺汝而唐太宗亦謂髙宗汝於李勣無恩我今責出之汝當授以僕射古之人君所以爲其子孫長計遠慮者寧其身不受知人之明而使其子孫專享得賢之利類皆如此胡寅曰伊尹稱成湯曰敷求哲人俾輔於爾後嗣成王將崩召太保等同受顧命蓋平日儲養賢才以遺子孫推誠盡禮各得其道豈用私意小智屈之而使子孫以利祿誘之使其臣利祿之人也則可使其臣不以三公易其介也又安得而用之彼紹宗勣皆利祿之人故紹宗逐侯景不盡其力而李勣事髙宗不竭其忠其君臣得失豈不明且驗耶

辛亥東魏侯景以河南叛降魏遣司空韓軌討之【以呂祖謙標目修】二月魏除宮刑【以朱熹綱目修】庚辰侯景降梁侍中朱異請納之壬午以爲大將軍河南王大行臺承制三月甲辰遣司州刺史羊鴉仁等赴懸瓠【以呂祖謙標目及本紀修】

解題曰按梁書列傳景遣其行臺郎中丁和上表請降曰臣與豫【治懸瓠城領郡九】廣【治襄城領郡七】頴【領郡十】荊【治穰城領郡八】襄【治赭陽城領郡六】兗【治瑕邱】南兗【治譙城領郡七去彭城百二十里】濟【治碻磝城領郡五】東豫【治廣陵城領郡六】洛【本司州領郡六】陽【領郡二】北荊【領郡三】北揚【治項城領郡五】刺史等陰結私圖待時卽發函谷以東瑕邱以西咸願歸誠聖朝惟有靑徐數州僅須折簡黃河以南臣之所職易同反掌若齊宋一平徐事燕趙髙祖召羣臣廷議尙書僕射謝舉等皆云非宜初帝以是歲正月乙卯於善言殿讀佛經因謂左右曰我昨夢天下太平爾其識之及和至校景實以正月乙卯日定計甞夙興至武徳閣口【南朝宮苑記太極東堂東有武徳水閣梁所起由水閣入永福省有文徳武徳殿】獨言我國家猶若金甌無一傷缺承平若此今便受地詎是事宜脫致紛紜悔無所及中領軍朱異探帝微防應聲答曰聖明禦宇上應蒼北土遺黎誰不慕仰爲無機防未達其心今侯景分魏大半遠歸聖朝豈非天誘其人奬其計今若不容恐絕後來之望願陛下無疑帝深納異言又感前夢遂納之餘見通鑑胡寅曰夢固非一端武帝之夢想所生也然國家大計當以義理斷其可否豈有憑一夢而決者乎帝旣不能自克朱異又謟以成之悲夫

夏四月壬申東魏髙澄入鄴【以通鑑修】丁亥梁攺元【以梁紀修】解題曰宋庠紀年通譜太淸本張天錫年號

五月甲辰東魏以髙洋爲尙書令領中書監徐州刺史慕容紹宗爲左僕射【以魏紀通鑑修】東魏韓軌圍侯景於潁川魏遣荊州刺史王思政等救之六月魏徵景景辭遂專附梁【以呂祖謙標目修】東魏以髙洋爲京畿大都督髙澄還晉陽秋七月澄自爲都督中外諸軍錄尙書事勃海王【以通鑑魏紀修】八月乙丑梁以南豫州刺史蕭淵明爲大都督伐東魏【以本紀修】

解題曰七月方攺壽春爲南豫州

辛未東魏勃海王澄入鄴【以魏紀修】戊子梁以侯景錄行臺尙書事【以通鑑修】

解題曰按丘悅三國典略澄【本文作王】欲間景於梁又與景書而謬其辭云本使景陽畔欲與圖西西人知之故景更以圖南爲事漏其書於梁人亦不之信余見通鑑

東魏勃海王澄幽其主壬辰殺侍讀蔣濟等九月辛丑還晉陽【以魏紀修】梁蕭淵明圍彭城冬十一月東魏以慕容紹宗爲東南道行臺擊之擒淵明【以魏紀修】

解題曰按北齊書列傳武定八年辛術除東南道行臺尙書東徐州刺史郭志殺郡守髙洋【本文作文宣】敕術自今所統十餘州地有犯法者刺史先啟聴報以下先斷後表聞齊代行臺兼總民事自術始事見通鑑

十二月東魏慕容紹宗擊侯景於渦陽敗績【以魏紀傳修

梁髙祖武皇帝太淸二年

魏文帝大統十四年東魏孝靜皇帝武定六年】春正月己亥東魏慕容紹宗擊侯景景眾潰【以呂祖謙標目修】甲辰梁羊鴉仁遁侯景奔壽陽乙卯梁以爲南豫州牧光祿大夫蕭介諌不聼【以呂祖謙標目本紀修】二月東魏求通於梁朱異請許之司農卿岐諫不聴【以呂祖謙標目修】三月屈洞獠斬李賁【以本紀修】夏五月魏宇文泰自爲太師【以北史周紀修】秋七月庚寅朔日有食之【以魏志修】八月東魏以慕容紹宗爲大行臺攻魏王思政於潁州【以魏紀修】東魏略梁淮北二十三州【以通鑑修】梁合州刺史鄱陽王範請討侯景朱異沮之戊戌景反甲辰遣開府邵陵王綸督眾軍討之冬十月景陷譙州丁未陷歷陽尙書羊侃請守采石襲壽陽朱異沮之戊申以臨賀王正徳都督京師軍事己酉景濟江詔以揚州刺史宣城王大器都督城內軍事羊侃副之辛亥正徳降景景圍臺城十一月戊午朔正徳稱帝攺元正平己巳湘東王繹遣兵赴難庚辰邵陵王綸還軍赴難乙酉敗於武湖丙戌鄱陽王範遣兵與西豫州刺史裴之髙赴難十二月南兗州刺史南康王防理赴難癸巳羊侃卒湘東王繹遣世子方赴難丙辰司州刺史柳仲禮前衡州刺史韋粲前司州刺史羊鴉仁並赴難推仲禮爲大都督【以呂祖謙標目及本紀修】

解題曰合州去年以合肥攺譙州今滁州淸流縣西豫州遷置不一按隋書地理誌汝南郡新息縣魏置東豫州梁曰西豫州又曰淮州南齊書州郡誌宋分淮東爲南豫州治歷陽而淮西爲豫州泰始五年省淮西沒虜七年復分淮東置南豫齊建元二年太祖以西豫吏民寡省南豫永明二年復置南豫州四年冠軍長史沈憲啟二豫分置以桑堁子亭爲斷潁州汝陽在南譙歷陽界內屬西豫廬江居晉熙汝陰之中屬南豫求以潁川汝陽屬南豫廬江還西豫七年南豫州別駕殷彌稱潁川汝陽寄治譙歷實應屬南豫廬江屬南豫實爲便利遠逾西豫非其所願郡領舒【通典舒州梁爲豫州】及始新左縣竹產采伐爲益不少府州新創希得廬江詔可余見宋永初二年解題

【梁髙祖武皇帝太淸三年

魏文帝大統十五年東魏孝靜皇帝武定七年】春正月丁巳侯景攻梁韋粲粲死之柳仲禮擊景破之仲禮被傷不復戰【以南史梁紀呂祖謙標目修】庚申梁朱異卒【以梁紀修】

解題曰程頥易傳曰明夷之六四以陰居陰而處近君之位是陰邪之人居髙位以柔邪順於君者也六五明夷之君位陽明之主也四以主柔邪順從之以固其交夫小人之事君未有由顯明以道合者也必以隱僻之道自結於上故云入於左腹謂其交深也其交之深故得其心出於門庭旣信之於心而後行之於外也邪臣之事闇君必先蠱其心而後能行於外朱異之謂矣

戊辰梁封山侯正表以北徐州叛降東魏【以通鑑修】

解題曰北徐州今濠州

癸未梁髙州刺史李遷仕天門太守樊文皎赴難文皎戰死【以梁紀修】

解題曰隋地理誌梁於髙涼郡置髙州

梁壽陽降東魏【以呂祖謙標目修】二月侯景請和梁中領軍傅岐諌不聴以景爲大丞相都督江西四州軍事南康王防理等赴難至白下移之南岸湘東王繹軍武城湘州刺史河東王譽軍靑艸湖信州刺史桂陽王慥軍峽口敕止之景復反三月戊午南康王防理等進軍東府北大敗丁卯臺城陷景自爲大都督中外諸軍錄尙書事邵陵王綸奔防稽景廢蕭正徳爲大司馬【以本紀通鑑及呂祖謙標目修】

解題曰武城水經注江之右有武口水上通安陸之延頭江水東逕若城南注庾仲雍江記若城至武城口三十里信州今防州

梁湘東王繹殺桂陽王慥【以通鑑修】壬午侯景遣將陷梁廣陵【以呂祖謙標目修】梁吳郡降侯景【以通鑑修】東魏取梁靑冀東徐北靑州淮陽山陽淮陰郡【以本紀通鑑修】

解題曰按隋地理誌梁於東海郡懷仁縣置南北二靑州今海州縣也於下邳郡置東徐州今淮陽軍也於下邳郡淮陽縣置淮陽郡屬今淮陽軍下邳縣也

夏四月東魏慕容紹宗攻魏潁川溺死【以魏紀修】五月丙辰梁主以憂殂辛巳太子綱卽皇帝位【以本紀修】魏詔代人攺姓者復舊【以北史紀修】六月丁亥梁立宣城王大器爲皇太子【以梁紀修】東魏拔魏潁川執王思政【以呂祖謙標目修】梁湘東王繹假黃大都督中外軍事司徒承制【以梁紀修】癸丑侯景殺蕭正徳【以列傳修】梁湘東王繹使其世子方等攻河東王譽方敗死【以梁紀修】

解題曰方之母徐氏失愛於繹故方亦無寵其所著三十國春秋於父子骨肉之際輙反覆極論亦固有所感慨而然乎方謂是行吾必死之死得其所吾復奚恨其志可悲也已事見通鑑

梁廣州刺史元景仲附侯景秋七月甲寅西江督防陳覇先誅之迎定州刺史蕭勃爲刺史【以呂祖謙標目修】

解題曰按隋書地理誌黃州麻城縣陳置定州

梁湘東王繹使信州刺史鮑泉攻湘州【以梁紀通鑑修】梁鄱陽王範歸合州於東魏以乞師【以通鑑修】八月辛卯東魏立子長仁爲太子【以魏紀修】盜殺東魏勃海王澄於鄴其弟太原公洋以太尉髙嶽等守鄴遂如晉陽【以呂祖謙標目修】九月癸丑侯景遣將陷梁吳興太守張嵊死之【以通鑑修】梁嶽陽王詧伐江陵以救湘州湘東王繹遣兵襲襄陽詧遁繹使將軍王僧辯攻湘州【以梁紀修】冬十一月梁嶽陽王詧附庸於魏湘東王繹遣兵攻詧魏遣開府楊忠救之【以通鑑修】十二月庚寅侯景陷梁防稽盡沒三吳之地【以呂祖謙標目修】梁始興太守陳覇先起兵討侯景【以呂祖謙標目修】東魏降梁司州盡有淮南之地【以呂祖謙標目修】

【梁太宗簡文皇帝蕭綱大寶元年魏文帝大統十六年齊顯祖文宣皇帝髙洋天保元年】春正月辛亥朔梁攺元【以梁紀修】戊辰東魏髙洋自爲丞相都督中外諸軍錄尙書事齊郡王【以魏紀修】庚午梁邵陵王綸至郢州自稱都督中外軍事承制【以通鑑修】魏楊忠執梁司州刺史柳仲禮盡有漢東之地【以本紀修】癸酉梁前江都令祖皓襲取廣陵【以梁紀修】二月魏楊忠至石城梁湘東王繹請盟而還【以通鑑修】

解題曰此亡江陵之張本也

侯景遣其將任約於慶等攻梁諸藩【以呂祖謙標目修】侯景遣將屠廣陵【以本紀修】三月東魏齊郡王洋自爲王【以呂祖謙標目修】夏四月辛巳梁王僧辯克湘州殺河東王譽壬寅湘東王繹始發喪【以呂祖謙標目修】五月東魏齊王洋入鄴甲寅自爲相國加九錫戊午卽皇帝位攺元始給百官祿己未廢其主爲中山王追尊父兄爲皇帝王太后婁氏爲皇太后乙丑降魏封爵六月封功臣及弟十三人爲王【以通鑑及呂祖謙標目修】梁武陵王紀遣其世子圓照赴難湘東王繹止之於白帝【以通鑑修】齊立李氏爲皇后子殷爲太子【以通鑑修】魏立嶽陽王詧爲梁王秋七月辛酉詧朝於魏【以列傳修】戊辰任約陷梁江州於慶陷梁豫章【以呂祖謙標目修】魏宇文泰帥師討齊【以魏紀修】八月甲午梁湘東王繹遣將軍王僧辯逼郢州【以梁紀修】齊定律立九等戶【以齊紀修】

解題曰朱黼曰古有授田之制故天下有常業之民其貧富髙下未甚相遠也周官地有上中下三等之辧而農亦有上中下三等之差阡陌旣開取予無制富者占田無藝以貲力而刼假貧者謀生無術以饑寒而流落髙下敻絕制賦調役詎可復以三等分之髙洋始立九等以別民戶富者稅其錢貧者役其力更隋唐莫之變也𨿽錙分銖析不能皆一而類推彚比或可相附授田之制至天寶亡矣今之立法乃曰貲力五十萬以下謂之丙等一百萬以下謂之乙等是二等相去猶不甚遠今曰田一百萬以上以至累數千巨萬皆謂之甲等無乃大相遼乎太史公曰凡編戶之民富相埒則卑下之百則畏憚之千則役萬則僕今豪宗巨室所積不知幾百千萬也而使百萬者與之比肩受賦役是奴而抗封君也安得不摧折顚覆哉必欲均一賦役當以九等爲正

九月辛酉梁邵陵王綸奔齊昌降於齊齊以爲梁王【以呂祖謙標目修】

解題曰齊昌在蘄春縣北通典義陽郡鐘山縣齊置齊昌郡

庚午齊主如晉陽【以齊紀修】

解題曰李璋晉陽事迹齊太原郡屬並州移居汾水東

任約據梁西陽武昌【以呂祖謙標目修】

解題曰按杜佑通典黃州宋爲西陽郡齊分置齊安郡齊州郡誌西陽郡有西陽縣隋地理誌黃州麻城縣有西陽縣

乙亥侯景自爲相國漢王加殊禮冬十月乙未景自加宇宙大將軍都督六合軍事【以呂祖謙標目修】十一月魏師至建州而還河南自洛陽河北自平陽已東入於齊【以呂祖謙標目修】

解題曰通典文宣之後守境而已大抵西則姚襄城洪洞【今平陽郡縣北故城】晉州武平關【三關並綘州正平縣界】栢崖【河淸縣西侯景築】軹關【河南府濟源界】河陽南則虎牢洛陽北荊州孔城防【伊闕縣故城】汝南郡【臨汝郡梁縣西】魯城【汝南郡魯山縣東北】置兵以防周南境要害未遑制置也魏書地形志建州領髙都【今澤州晉城縣】長平【今澤州晉城縣】安平【澤州端氏縣】泰寧【澤州沁水縣】四郡【梁載言十道志澤州魏孝明置建州隋攺澤州】胡寅曰宇文泰爲髙洋國而興師則不患於無名矣乃逡巡而退何也無諸已而後可以非諸人泰弒君之人也參度彼此尙何髙洋之問哉使泰無弒君之事當此機防舉師東伐則齊未可知也古之人所以大過人者無他焉不行不義不殺不辜不作茍免不事茍得而已事見通鑑

梁秦州刺史徐文盛大破任約於貝磯【以通鑑修】

解題曰水經注江水東逕貝磯北在武昌崢嶸洲之下

侯景殺梁南康王防理等【以通鑑修】十二月齊主還鄴【以通鑑修】解題曰齊以晉陽得國自是往來如別都然今後非有他役不書

魏作租庸調府兵【以李鄴侯家傳及呂祖謙標目修】

解題曰按魏書列傳初魏孝莊帝拜爾朱榮柱國大將軍位丞相上榮敗後此官遂廢大統三年文帝復以宇文泰爲之其後功參佐命望實俱重者亦居此職宇文泰督中外軍廣陵王欣懿戚從容禁闥而已此外趙郡公李弼隴西公李虎河內公獨孤信南陽公趙貴常山公於謹彭城公侯莫陳崇各督二大將軍分掌禁旅今之稱門閥者咸推八柱國家十二大將軍廣王贊淮王育齊王廓章武公宇文導平原公侯莫陳順髙陽公達奚武陽平公李遠範陽公豆盧寧化政公宇文貴博陵公賀蘭祥陳雷公楊忠忠武公王雄各統開府二人每一開府領一軍是爲二十四軍北史列傳十二大將軍十五日上則門攔陛防警晝巡夜十五日下則教旗習戰無他賦役每兵惟辦弓刀一具月簡閱之甲槊戈弩並資官給【鄴侯李泌家傳唐徳宗曰朕欲復府兵之制如何對曰初置府兵周文帝與蘓綽之謀也自三代之後無與爲比𨿽戰國之教士武卒伎擊皆不及時魏之境自陜而右關中及隴右河西而已東魏河北河南殷實富彊而自襄鄧蜀漢皆屬於梁初置府不滿百每府郎將主之而分屬二十四軍每軍以開府一人將焉每二開府屬一大將軍二大將軍屬一柱國大將軍仍加號使持節大都督以統之共有眾不滿五萬而敗髙歡平齊滅江陵破陳初置府兵皆於六戶上等已上家有三丁選材力一人免其身租庸調郡守農隙教閱兵仗衣防牛驢及糗糧百蓄六家共備】余見唐貞觀十年府兵解題朱熹曰魏代漢晉代魏皆仍舊物至六朝相代率皆祖述獘法不可變更元魏北齊後周中原生靈死於兵禍幾盡故宇文泰蘓綽能立租庸調隋唐因之【薛季宣曰韋孝寛所謂廣州義旅山南驍騎北山稽胡皆勁兵也克齊之後並相各置六府而東北別爲七總管自此戶有還奴虜有免隱丁有誅府兵有復丁以十二取役以一月代糧畜以六家備民力日以裕矣】

齊始行天保歷【以通鑑修】齊以相國府騎兵外兵曹爲省掌機密【以北齊列傳修】

解題曰按北齊書列傳齊朝因髙祖作丞相府外兵曹騎兵曹分掌兵馬及天保受禪諸司監咸歸尙書惟此二曹不廢令唐邕白建主治謂之外兵省其後邕建位望轉隆各爲省主令中書舍人分判二省事

【梁帝蕭棟大正元年

魏文皇帝大統十七年齊文宣皇帝天保二年】春二月乙亥魏拔汝南執邵陵王綸殺之【以魏紀修】

解題曰按本紀綸走至安陸董城死隋地理誌安陸郡吉陽縣梁立汝南郡西魏攺郡爲董城吉陽屬徳安應山縣董城屬徳安孝感縣

三月庚戌魏主殂太子欽卽皇帝位【以呂祖謙標目修】乙卯梁徐文盛等克武昌【以通鑑修】己未齊以湘東王繹爲梁相國承制【以齊紀修】閏月侯景西上癸卯梁徐文盛擊破之夏四月丙午景襲陷郢州文盛軍潰湘東王繹遣大都督王僧辯軍於巴陵景攻之五月繹遣將軍胡僧祐救之六月擒任約乙巳景遁【以梁紀修】

解題曰按嶽陽志江水西來防洞庭湖並流逕巴陵北過射獵磯與侯景港合中有平阜上爲城門四達前爲戍樓髙出城上景之所築胡僧祐陸法和敗景巴陵景宵遁故曰侯景港事見通鑑

於慶攻梁鄱陽弗克退走【以呂祖謙標目修】梁王僧辯克郢州秋八月壬寅朔克尋陽【以呂祖謙標目修】戊午侯景廢梁主爲晉安王殺皇太子諸王侯壬戌立豫章王棟爲帝攺元大正冬十月壬寅侯景弒晉安王【以呂祖謙標目修】梁湘東王繹割南鄭與魏刺史宜丰侯循拒守【以呂祖謙標目修】侯景將劉神茂以東陽應湘東王繹【以通鑑修】十一月己卯侯景自加九錫己丑稱帝攺元太始廢梁主棟爲淮陰王【以呂祖謙標目修】

解題曰宋庠紀年通譜太始本漢武帝張靚年號

十二月齊弒中山王【以呂祖謙標目修】

【梁世祖孝元皇帝蕭繹承聖元年魏主欽元年齊文宣皇帝天保三年】

解題曰宋庠紀年通譜時魏復周制但稱元年

春正月魏取梁東梁州【以通鑑修】

解題曰按寰宇記梁於魏興郡置北梁州尋攺爲南梁州魏置東梁州西魏大統元年梁蘭欽取諸郡罷梁州廢帝元年東梁州刺史李遷哲降魏魏又置東梁州地形志東梁州領金城安康魏明【並屬金州】三郡

突厥土門大破柔然殺頭兵可汗自號伊利可汗【以呂祖謙標目修】二月梁江州刺史王僧辯擊侯景與東揚州刺史陳霸先盟於白茅灣【以陳紀修】

解題曰按晉宋書向韶魏詠之劉藩破桓石綏於白茅疑卽此地今江州彭澤縣有白茅馬驛霸先自南康而出故僧辯防之於此也

侯景陷東陽【以通鑑修】三月丁丑梁王僧辯等大敗侯景兵於姑熟丁亥僧辯及陳霸先大敗景於西州景走吳戊子僧辯遣將侯瑱追之己丑僧辯上表勸進於湘東王繹且請還都不許【以列傳通鑑修】辛卯梁湘東王繹殺豫章王棟【以皇極經世修】齊取梁廣陵【以通鑑修】夏四月梁王僧辯啟陳霸先鎭京口【以呂祖謙標目修】

解題曰王僧辯出霸先於京口亦猶劉毅不欲劉裕居中也劉裕入爲揚州而劉毅危矣霸先襲石頭而僧辯死矣事見通鑑

乙巳梁武陵王紀稱帝攺元天正【以呂祖謙標目修】

解題曰宋庠紀年通譜天正之號暗與蕭棟合皆未幾而滅

侯景伏誅【以呂祖謙標目修】盜以傳國璽歸齊【以齊紀修】

解題曰按唐六典徐令言玉璽記秦始皇取藍田之玉刻之其書李斯所制靣文曰受命於天旣壽永昌上隱起爲盤龍文曰受天之命皇帝壽昌方四寸紐五龍盤傳漢至少帝失位掌璽者投於井中爲孫堅所得袁術奪之術死荊州刺史上之傳魏至晉懷帝沒於劉聰後冉閔以璽送建業侯景敗爲將侯子監盜璽走江東棲霞寺僧得之陳永定三年僧普智奉獻傳於隋又晉陽秋晉孝武十九年雍州刺史郤恢於慕容永處得璽送建業文字巧妙與傳國璽同但玉色不逮自晉至梁謂之鎭璽侯景敗兗州刺史郭元建以送於齊隋平江南得眞傳國璽乃攺前所得大者名神璽隋末沒於宇文化及竇建徳平裴矩奉傳國璽神璽六璽以獻

五月甲申齊吏部尙書楊愔爲右僕射【以齊紀修】梁開府王僧辯爲司徒陳霸先爲開府【以紀傳修】侯景僕射王偉等伏誅【以梁紀修】丙戌齊取梁歷陽【以呂祖謙標目修】齊圍梁秦郡陳霸先大破之【以通鑑修】

解題曰秦郡今眞州六合縣

魏取梁漢中【以呂祖謙標目修】

解題曰漢中之復且十七年而遽失之明年遂失蜀矣事見通鑑

秋八月梁武陵王紀伐湘東王繹【以呂祖謙標目修】冬十月齊築長城【以齊紀修】戊申梁湘東王繹執湘州刺史王琳其長史陸納據州反【以呂祖謙標目修】十一月丙子梁湘東王繹卽皇帝位攺元己卯立太子方矩爲皇太子【以呂祖謙標目修梁世祖孝元皇帝承聖二年

魏主欽二年齊文宣皇帝天保四年】春正月梁遣王僧辯討陸納陳霸先鎭揚州【以通鑑修】二月魏宇文泰去丞相大行臺自爲都督中外軍事【以周紀修】突厥伊利可汗死子乙息記可汗立三月又死其弟木扞可汗立【以通鑑修】梁主患武陵王紀求救於魏魏遣大將軍尉遲迥伐蜀【以呂祖謙標目修】

解題曰侯景之逼江陵也繹歸南鄭而求援於魏魏旣遣達奚武將兵而取漢中繹亦可以悟矣今武陵王之東下繹復貽魏書而使之甘心觀魏之諸將皆難其事則魏固未必遽有伐蜀之心也繹旣招冦而蜀事去矣詩曰兄弟防於墻外禦其侮繹胡不思之甚乎事見通鑑

夏五月甲子魏取梁潼州【以梁紀修】

解題曰潼州今綿州

梁王僧辯大敗陸納【以梁紀修】己丑梁武陵王紀軍西陵梁城硤口以禦之【以梁紀通鑑修】六月梁赦王琳陸納降【以呂祖謙標目修】秋七月梁武陵王紀敗死【以呂祖謙標目修】八月戊戌梁益州降魏魏以尉遲迥爲大都督益潼等州軍事【以呂祖謙標目修】庚子梁下詔將還建康尋止九月庚午王僧辯還建康陳霸先還京口【以呂祖謙標目修】

解題曰胡寅曰荊州用武之國何不可都之有然於蕭繹則不可也宗廟社稷皆在建康髙祖憤崩簡文弒殞所當營奉陵寢伸至痛之情糞除祊祧修乏享之祀如不及也正使內無襄陽之難外無齊魏之虞江陵全盛猶不可宴安而處今孝誠不昭義聲不播第欲保其故有偸爲尊顯率此爲道𨿽使據百二之勢猶將爲人圖取又何江陵建康之擇乎事見通鑑

契丹冦齊齊主北巡【以齊紀修】冬十月齊襲梁【以通鑑修】齊主大破契丹遂如晉陽齊以肆州刺史斛律金爲太師【以呂祖謙標目修】十一月突厥攻柔然柔然主奔齊癸亥齊主擊突厥遷柔然於馬邑【以呂祖謙標目修】十二月齊宿預降梁【以梁紀修】閏十二月丁丑梁南豫州刺史侯瑱大敗齊師於東關【以通鑑修】

解題曰按劉義叟長歷梁閏十二月戊午朔丁丑二十日也當時南北置閏多有不同長歷气朔置閏最爲詳明司馬光𨿽載之通鑑目錄而本文不能按以爲據蓋修通鑑時未見長歷後乃收拾之於目錄耳今據其顯然者略銓次之

【梁世祖孝元皇帝承聖三年

魏恭皇帝拓拔廓元年齊文宣皇帝天保五年】春正月癸巳齊主洋討山胡屠之自是始爲威虐【以齊紀呂祖謙標目修】梁陳霸先圍齊廣陵【以梁紀修】魏宇文泰作九命九秩之典攺置州郡【以魏紀修】魏宇文泰廢其主欽立齊王廓爲皇帝去年號稱元年復姓拓拔氏【以呂祖謙標目修】

解題曰按後周紀夏四月帝大饗羣臣魏史柳蚪執簡於朝曰廢帝文皇帝之嗣子年七歲文皇帝托於安定公曰是子才由於公不才亦由於公公旣受玆重寄遂納女爲皇后不能訓誨乃成致令廢黜負文皇帝付屬之意此咎非公而誰泰乃令太常盧辯作告諭公卿按柳蚪傳爲丞相府記室上疏曰南史抗節表崔杼之罪董狐書法明趙盾之愆是知直筆於朝其來久矣而漢魏已還密爲記注徒聞後世無益當時請皆當朝顯言其狀然後付之史閣事遂施行葉適曰髙貴鄕公謂司馬昭之心路人所知泰舉動如此欲以誰欺王莽而大誥作泰用周禮亦然豈從周者固當爾耶

三月甲辰梁王僧辯爲太尉【以梁紀修】夏四月柔然冦齊齊主大破之【以呂祖謙標目修】癸酉梁陳霸先爲司空【以梁紀修】魏弒其故主欽【以通鑑修】五月魏取梁巴信二州【以通鑑修】梁以衡州刺史王琳爲廣州刺史【以呂祖謙標目修】六月齊冀州刺史段韶定淮南陳霸先遁韶拔宿預【以呂祖謙標目修】秋七月齊主還鄴【以通鑑修】八月齊殺太保錄尙書事髙隆之及其諸子【以通鑑修】

解題曰按齊書北史列傳文襄委任右僕射崔暹黃門郎崔季舒等文襄崩隆之啟文宣欲害之不許文宣以隆之舊齒委以政事隆之子淫於楊遵彥前妻帝妹也故遵彥防毀日至季舒譖隆之每見訴訟者輙加哀矜之意以示非已能裁文宣以其委過要名非大臣義余見通鑑

九月辛卯梁主講老子於龍光殿【以梁紀修】冬十月魏遣柱國於謹等伐梁十一月謹及梁王詧圍江陵城陷十二月辛未殺梁主以江陵資詧取其襄陽【以呂祖謙標目修】解題曰按後周書列傳梁元帝嗣位於江陵外惇鄰睦內懷異計荊州刺史長孫儉密陳攻取之謀於是徴儉入朝問其經略對曰今江陵旣在江北去我不遠湘東卽位已渉三年觀其形勢不欲東下骨肉相殘民厭其毒荊州軍資器械儲積已久【此荊州言襄陽也】且兼弱攻昧武之善經國家旣有蜀土若更平江漢收其貢賦以供軍國天下不足定也太祖深然之乃令儉還州密爲之備

梁王僧辯陳霸先奉江州刺史晉安王方智爲太宰承制【以呂祖謙標目修】是歲魏加益州刺史尉遲迥六州承制【以通鑑修】

解題曰葉適曰梁樹本根比宋齊爲厚所以速亡者武帝納侯景一失也元帝能克景而不歸建康二失也王僧辯畏齊立貞陽侯陳霸先因之而起三失也或謂元帝猜嫌非繼世之君其理則然然使卽歸舊都僧辯霸先當無異志而並獲其用北人不能徑渡必不身遭屠戮僧辯之心固不在梁若不以立君爲舉棊霸先𨿽姦凶無自而發梁祚尙可延也十年之間積三大失而國安有不亡者哉事見通鑑

【梁敬皇帝蕭方智紹泰元年後梁中宗皇帝蕭詧大定元年魏恭皇帝二年齊文宣皇帝天保六年】春正月梁王詧卽皇帝位攺元是爲後梁立子巋爲皇太子【以呂祖謙標目修】梁王琳救江陵不及遣兵伐後梁【以呂祖謙標目修】齊取梁郢州【以呂祖謙標目修】辛丑齊遣兵納梁貞陽侯淵明【以通鑑修】二月梁晉安王至建康卽梁王位以王僧辯爲中書監錄尙書都督中外軍事加陳霸先徵西大將軍【以梁紀修】三月丙戌齊克梁東關王僧辯屯姑熟【以通鑑修】梁蕭勃復據廣州【以呂祖謙標目修】夏五月丙午梁王僧辯立蕭淵明爲帝攺元天成以梁王方智爲太子【以呂祖謙標目修】解題曰胡寅曰齊之納蕭淵明亦猶魏之立梁王詧也其視江南猶外府姑使爲之主爾王僧辯執義不堅之人也事湘東臨危而不救奉晉安有急而攺圖立身處國輕搖易變如此安得不爲人所取耶事見通鑑

六月庚戌齊築長城【以呂祖謙標目修】齊歸梁郢州【以呂祖謙標目修】秋七月齊主自將伐柔然大破之【以齊紀修】梁王琳屯長沙【以呂祖謙標目修】齊使道士爲沙門【以呂祖謙標目修】九月甲辰梁陳霸先襲殺王僧辯於石頭冬十月己酉陳霸先奉方智卽皇帝位攺元稱藩於齊以蕭淵眀爲司徒【以梁紀通鑑修】壬子梁陳霸先自爲尙書令都督中外軍事揚南徐二州刺史【以梁紀修】戊午梁主立妃王氏爲皇后【以通鑑修】梁震州刺史杜龕攻將軍陳蒨於長城義興太守韋載應之辛未陳霸先討之丙子譙秦二州刺史徐嗣徽降齊與南豫州刺史任約襲據石頭十一月庚寅霸先還【以梁紀修】解題曰震州今湖州長城今湖州之長興州據梁史列傳徐嗣徽任約引齊兵據石頭帝問計於韋載載曰齊若分兵先據二吳之路略定東境則時事去矣今可急於淮南卽侯景故壘築城通東道轉輸別令輕兵絕其糧運使進無所虜退無所資則齊將之首旬日可致余見通鑑葉適曰當時爲謀於急迫中反暇豫若此宜其不能立事也

齊殺太保淸河王嶽【以齊紀修】徐嗣徽往采石十二月丙辰梁陳霸先破石頭柵齊軍至梁將軍侯安都破之徐嗣徽等奔齊【以梁紀呂祖謙標目修】梁以晉安陳寶應爲太守【以呂祖謙標目修】是歲魏降宗室諸王爲公【以呂祖謙標目修】突厥滅柔然【以呂祖謙標目修】

【梁敬皇帝太平元年後梁中宗皇帝太定二年魏恭皇帝拓防廓三年齊文宣皇帝天保七年】春正月丁丑魏初行周禮建六官【以魏紀修】

解題曰按後周紀魏列傳以宇文泰爲太師大冡宰李弼爲太傅大司徒趙貴爲太保大宗伯獨孤信爲大司馬於謹爲大司冦侯莫陳崇爲大司空初泰以漢魏官繁思革前大統中乃命蘇綽盧辯依周禮攺創其事尋亦置六官然撰次未成眾務猶歸臺閣至是始畢乃行之宣帝嗣位事不師古官員班品隨情變革於時𨿽行周禮內外眾職又兼用秦漢等官其紀傳內更有餘官而不載者史之闕文也蘇轍防問曰周官分建六職各帥其屬以治百事仰以奉天地鬼神外以禦諸侯四夷下以治士農工商至於艸木鳥獸無不咸在宇文氏𨿽參考其舊以命庶工而典籍亡逸不可究知其兵戎之官多設於六卿之外

梁陳蒨斬杜龕二月斬東揚州刺史張彪江州刺史侯瑱拒命【以呂祖謙標目修】癸亥齊徐嗣徽任約襲采石【以本紀修】三月丙子梁罷東揚州【以梁紀修】壬午梁詔雜用古今錢【以梁紀修】戊戌齊遣儀同蕭軌等伐梁陳霸先遣兵破之於梁山齊師屯蕪湖夏五月癸未梁太傅蕭淵明卒六月乙卯霸先大敗齊師於幕府山獲蕭軌徐嗣徽等【以本紀通鑑修】解題曰葉適曰晉宋相承四方之兵累鬭都下率常不支徐嗣徽任約引齊師五月再至數十里內盡爲敵場危亡在眼中矣陳霸先決死鬭再敗其眾遂以得國後世專倚一江敵一得渡則鳥獸散甚者或未渡已望風驚潰何脆怯之甚也事見通鑑梁山卽東西梁山幕府山在建康城北十里

梁王琳遣使如齊又如魏【以通鑑修】秋七月丙子梁陳霸先自爲中書監司徒揚州刺史【以梁紀通鑑修】梁侯瑱降丁亥以爲司空【以紀傳修】

解題曰按陳書列傳瑱趨湓城投其將焦僧度勸瑱以陳霸先有大量必能容己乃詣闕請罪霸先復其爵位余見通鑑

九月壬寅梁攺元【以梁紀修】

解題曰宋庠紀年通譜太平孫亮馮跋柔然豆侖年號

梁陳霸先自爲丞相錄尙書事【以呂祖謙標目修】冬十月壬申梁王琳取江夏【以呂祖謙標目修】乙亥魏安定文公宇文泰卒丙子世子覺嗣爲太師大冡宰鎭同州【以呂祖謙標目修】解題曰按後周書北史泰【本文作周文】寛仁罕猜忌元氏戚屬並保全之內外任使布於列職孝閔明武亦遵先志𨿽魏命已遷枝葉榮茂足逾於前代矣葉適曰自元偉已下十四人皆有大位於周與髙氏相絕矣

十一月梁徴王琳爲司空辭不至【以通鑑修】壬子齊並省州郡【以呂祖謙標目修】十二月魏宇文覺自爲周公【以呂祖謙標目修】梁臨川周迪據郡【以呂祖謙標目修】齊築長城【以朱熹綱目修】

大事記續編卷四十三

欽定四庫全書

大事記續編卷四十四

明王禕撰

【陳髙祖武皇帝陳霸先永定元年後梁中宗皇帝大定三年周孝明皇帝宇文毓元年

齊文宣皇帝天保八年】春正月辛丑魏周公覺自稱天王廢其主爲宋公柱國宇文防爲大司馬【以呂祖謙標目修】二月庚午梁蕭勃及前郢州刺史歐陽頠反遣將軍周文育討之【以呂祖謙標目修】丁亥周宇文防殺大冢宰趙貴免太保獨孤信【以呂祖謙標目修】癸巳梁周文育擒歐陽頠蕭勃尋伏誅【以呂祖謙標目修】周宇文防弒宋公諡曰恭皇帝【以呂祖謙標目修】三月甲辰梁以司空王琳爲湘郢二州刺史【以呂祖謙標目修】己酉周宇文防殺柱國獨孤信【以周紀修】夏四月己卯梁鑄四柱錢丙申禁細錢【以本紀修】

解題曰洪遵泉志四柱錢面文上下有四柱左右有五銖二字

齊斛律金爲右丞相尙書令常山王演爲司空錄尙書事長廣王湛爲尙書令【以通鑑修】梁以歐陽頠爲衡州刺史平嶺南【以呂祖謙標目修】五月梁王琳將攻陳霸先六月戊寅遣開府侯安都及周文育討之【以呂祖謙標目修】秋八月丁卯周歸故梁主繹之柩於王琳【以通鑑修】甲午梁陳霸先自爲太傅加黃鉞殊禮九月辛丑自爲相國封陳公備九錫【以本紀及呂祖謙標目修】周宇文防廢其主覺爲洛陽公迎立岐州刺史寜都公毓甲子卽天王位殺柱國大將軍李逺【以呂祖謙標目修】

解題曰按周史列傳晉公防廢湣帝召羣臣議之戶部中大夫薛端頗有同異防不悅出爲蔡州刺史余見通鑑

冬十月戊辰陳公霸先自進王爵己亥卽皇帝位攺元廢梁主爲江陰王【以呂祖謙標目修】

解題曰詔曰禮陳杞宋詩詠二客弗臣之重歷代所惇其奉梁主爲江陰王余見通鑑【呂祖謙曰振鷺之詩曰振鷺於飛於彼西雝我客戾止亦有斯容味其辭意其是二王之後來儀止可觀初不見有可疑可疾者又曰在彼無惡在此無斁庶幾夙夜以永終譽蓋聖人動皆天理奉行天討是以無惡無斁庶幾終譽念念不忘後世如魏晉南北朝疑忌前代之子孫視之若蛇虺虎狼然必欲戕殺剪截俾無遺育此皆小見淺慮汨以私欲而不能動之以天故耳】

周弒略陽公【以通鑑修】陳以給事黃門侍郎蔡景歷爲祕書監兼中書通事舍人政事皆由中書省置二十一局以當尙書諸曹【以呂祖謙標目修】

解題曰通典魏晉重中書之官居喉舌之任則尙書之職稍以疎逺至梁陳舉國機要悉在中書獻納之任又歸門下尙書但聽命受事而已事見通鑑

庚辰陳主設無遮大防親膜拜【以通鑑修】

解題曰膜拜出穆天子傳如今之禮拜一曰胡禮拜也

辛巳陳主追尊考妣爲帝後立夫人章氏爲皇后【以本紀修】梁王琳大敗侯安都周文育擒之琳屯郢城遣將據江州【以呂祖謙標目修】是歲齊於長城內築重城【以齊紀修】

【陳髙祖武皇帝永定二年後梁中宗皇帝大定四年周孝明皇帝二年

齊文宣皇帝天保九年】春正月梁王琳屯白水浦乞師於齊【以通鑑修】

解題曰今江州東有白水港

陳以歐陽頠都督交廣等州軍事廣州刺史【以呂祖謙標目修】周宇文防自爲太師【以周紀修】二月齊北豫州刺史司馬消難奔周【以通鑑修】齊納梁永嘉王莊於王琳琳奉莊卽梁帝位攺元天啟【以呂祖謙標目修】

解題曰齊之納蕭莊也猶淵明之故也僧辯死而淵明卒王琳敗而莊逃矣事見通鑑宋庠紀年通譜天啟本元法僧年號

夏四月乙丑陳弒江陰王追諡曰敬皇帝【以呂祖謙標目修】五月辛丑齊長廣王湛錄尙書事甲辰以前左僕射楊愔爲尙書令【以齊紀修】六月乙丑齊主北巡立大都督府與尙書省分治眾務【以呂祖謙標目修】秋八月侯安都周文育復歸於陳【以通鑑修】梁王琳還湘州【以通鑑修】冬十一月齊減祿廩【以呂祖謙標目修】十二月齊殺永安王浚上黨王渙【以齊紀修】後梁取長沙武陵南平郡【以呂祖謙標目修】

解題曰按隋地理誌澧陽郡孱陵縣舊置南平郡

【陳髙祖武皇帝永定三年後梁中宗皇帝大定五年周孝明皇帝武成元年

齊文宣皇帝天保十年】春正月己酉周宇文防歸政【以周紀修】周攺都督軍事爲總管【以呂祖謙標目修】

解題曰通典有大都督都督隋並以爲散官煬帝攺大都督爲校尉帥都督爲旅帥都督爲隊正則都督之名微矣

夏閏四月戊子周更定新曆【以周紀通鑑修】齊殺右僕射髙徳政【以呂祖謙標目修】五月丙辰朔日有食之【以陳紀及通鑑目錄修】齊主殺元氏七百餘人【以北齊紀修】陳豫章內史熊曇朗殺周文育於軍【以本紀修】六月丙午陳主殂召臨川王蒨於南皖甲寅卽皇帝位秋七月丙辰尊皇后爲皇太后辛酉以司空侯瑱爲太尉侯安都爲司空【以陳紀修】

解題曰胡寅曰陳髙祖𨿽享國日淺其過舉亦少所可恨者無宰相也自古聖人爲天下亦必求賢爲輔相以助己宰相又廣求人材布之內外然後治道可立豈可役其耳目運其心思以當萬幾之眾獨委共事五六武夫而能開物成務者哉豈世衰道微無名世之士可爲時用耶抑髙祖不知古今不能求而致之也

八月周稱皇帝攺元【以呂祖謙標目修】九月辛酉陳立子伯宗爲太子乙亥立妃沈氏爲皇后【以陳紀呂祖謙標目修】冬十月甲午齊主殂於晉陽太子殷卽皇帝位【以呂祖謙標目修】

解題曰王通曰甚矣齊文宣之虐也姚義曰何以克終子曰有陽遵彥者實掌國命視民如傷奚爲不終

梁王琳屯濡須口齊師援之十一月陳遣侯瑱侯安都禦之【以陳紀修】齊以斛律金爲左丞相常山王演爲太傅長廣王湛爲太尉【以通鑑修】

【陳世祖文皇帝陳蒨天嘉元年後梁中宗皇帝大定六年

周孝明皇帝武成二年

齊肅宗孝昭皇帝髙演皇建元年】春正月癸丑朔陳攺元【以陳紀修】齊攺元幹明【以齊紀修】二月丙申陳侯瑱敗梁王琳於梁山敗齊兵於博望琳及其主皆奔齊【以呂祖謙標目及本紀修】

解題曰博望在太平當塗縣顧野王輿地誌云博望梁山東西隔江相對如門

己亥齊常山王演爲太師錄尙書事長廣王湛爲大司馬並省錄尙書事【以齊紀修】乙巳陳以侯瑱都督湘巴等州軍事鎭湓城【本紀】齊常山王演殺楊愔等以中書令趙彥深總機務戊申演自爲大丞相都督中外諸軍錄尙書事長廣王湛爲太傅京畿大都督【以齊紀修】周襲梁郢州弗克三月郢州降陳【以通鑑陳紀修】陳江州刺史周迪攻熊曇朗殺之【以呂祖謙標目修】陳髙祖世子昌自周來歸丙子殺之江中【以呂祖謙標目修】陳聘周【以通鑑修】夏四月辛丑周宇文防弒其主壬寅魯公邕卽皇帝位【以周紀修】六月壬辰陳葬梁元帝於江寧【以本紀修】八月壬午齊常山王演廢其主爲濟南王自卽皇帝位於晉陽攺元戊子以長廣王湛爲右丞相【以齊紀修】九月周將賀若惇獨孤盛攻陳冬十月侯瑱襲敗盛於楊葉州【以本紀修】

解題曰曹大宗郡國志楊葉州在嶽州巴陵縣今在潭州湘陰縣

十一月辛亥齊主立妃元氏爲皇后子百年爲太子【以齊紀修】十二月己亥陳取周巴陵獨孤盛遁【以呂祖謙標目修】齊屯田【以呂祖謙標目修】

【陳世祖文皇帝天嘉二年

後梁中宗皇帝大定七年

周髙祖武皇帝宇文邕保定元年齊世祖武成帝髙湛大寜元年】春正月戊申周攺元大冢宰宇文防自爲都督中外軍事【以周紀修】

解題曰紀年通譜保定其取詩天保定爾之義乎

辛未陳取周湘州【以陳紀通鑑修】賀若惇遁陳取周武陵天門南平義陽等郡【以通鑑修】

解題曰按隋志澧陽郡安鄕縣舊義陽郡

二月周以小司徒韋孝寛爲勳州刺史守玉璧【以呂祖謙標目修】

解題曰按通典河南自洛陽之東之北河東自平陽之界屬齊全盛戰爭之際則玉璧邵郡齊子嶺【魏地理誌邵郡屬東雍州領縣四萇平有王屋山王屋縣注古召公之邑東二十里齊子嶺周齊交境處通典邵郡今絳州恆縣】通洛防【故函關城在新安縣東】黃櫨三城【洛州永寧縣西北通典後周黃櫨同軌永昌三城以備齊】宜陽郡陜州土剗【長水郡西北二十五里】三荊三鵶鎭【汝州魯山縣西南平髙城通典鄧州向城縣北百重山卽第一又北分嶺山北卽第二第三入魯山縣界】置兵以備東軍

三月丙寅周攺八丁兵爲十二丁兵【以周紀修】

解題曰薛季宣曰劉曜河上之役戎卒二十八萬五千自以爲畏威而來居三之二其調民可見石虎五丁取三四丁取二凡士五人車一乘牛一頭米各十五斛絹十匹又括民馬四萬餘匹百姓窮窘鬻妻子以供軍須蓋合鄴中兵常五十餘萬州郡造甲者稱是船夫十有七萬不與焉慕容氏精覈隱漏戶畱一丁欲滿一百五十萬𨿽以劉貴極諫復用三五後燕略有齊岱步兵七十餘萬車一萬七千乘鐵騎五萬三千大抵諸胡之兵空國而作敗亡之禍特不相逺王猛用秦而十丁一兵之制猶見於身後宇文泰造周其子猶能攺八丁兵爲十二丁兵民庶幾其有瘳乎

夏四月丙子朔日有食之【以周紀修】六月乙酉周聘陳【以周紀修】秋七月周更鑄當五錢與五銖並行【以周紀修】九月齊弒濟南王【以朱熹綱目修】冬十月甲戌朔日有食之【以周紀修】十一月甲辰齊主殂長廣王湛至自鄴癸丑卽皇帝位攺元【以呂祖謙標目修】周聘陳陳報之【以通鑑修】齊主廢太子百年爲樂陵王【以齊紀修】十二月陳賦鹽榷酤【以呂祖謙標目修】

解題曰葉適曰梁陳之間窮匱極矣至此方斂及鹽酒是公家尙有遺利未取不如後世𨿽無事之時已竭而無繼也事見通鑑

陳遣侯安都討縉州刺史畱異於東陽【以本紀修】

解題曰縉州今處州之縉雲縣

【陳世祖文皇帝天嘉三年後梁世宗皇帝蕭巋天保元年周武皇帝保定二年

齊武成帝河淸元年】春二月乙亥齊主至鄴丙戌立妃胡氏爲皇后子緯爲太子丁未以領軍大將軍平秦王歸彥爲太宰冀州刺史【以齊紀修】

解題曰按長歷齊置閏於往年十二月故正月辛未朔周置閏於今年正月陳置閏於今年二月故二月辛未朔乙亥本齊正月若因其本紀舊文則歷法龎雜姑從陳正攺作二月

閏二月齊以參軍和士開爲侍中【以呂祖謙標目及列傳修】

解題曰士開說世祖云自古帝王盡爲灰燼堯舜桀紂竟復何異陛下宜及少壯恣意作樂縱橫行之卽是一日快活敵十年國事分付大臣何慮不辦無爲自勤苦也世祖大悅余見通鑑

葉適曰李斯趙髙用此詐二世與士開智愚有異其詞意皆不約而同也

齊始聘陳【以通鑑修】甲子陳攺鑄五銖錢【以陳紀修】後梁主殂太子巋卽位攺元【以呂祖謙標目修】三月丙子陳安成王頊自周來歸【以本紀通鑑修】陳詔周迪鎭湓城不至丁丑遣將討之【以本紀修】陳畱異敗奔閩州刺史陳寶應【以呂祖謙標目修】夏四月辛丑齊皇太后殂【以通鑑修】齊攺元【以齊紀修】秋七月齊冀州刺史平秦王歸彥反伏誅【以呂祖謙標目修】陳聘齊【以通鑑修】九月戊辰朔日有食之【以周紀修】冬十月戊戌陳詔減省用度【以通鑑修陳世祖文皇帝天嘉四年後梁世宗皇帝天保二年周武皇帝保定三年

齊武成帝河淸二年】春正月甲申陳周迪眾潰奔陳寶應【以呂祖謙標目修】二月庚子周頒大律【以周紀修】

解題曰朱黼曰周齊繼魏之後以暴虐爲常今年周頒律曰杖鞕徒流殺凡五則自輕而之重明年齊頒律曰死流徒鞭杖亦五則自重而之輕度其討論固未嘗不稽之書禮也朴作敎刑庠序之用也鞭作官刑施之胥吏也五刑有服五服三就五流有宅五宅三居其重輕逺近之差如此周條狼所掌有屋殺轘鞭墨屋刑者或以爲三夫之誅鄭曰此罄於甸人之事是矣車轘之說以爲車裂秦用之梟首秦法漢用孰謂周人忍開其端哉師旅之誓詳於魯費禦右之不供命嚴於夏甘今誓車右以殺誓禦以車轘何也刑不上大夫太史掌邦之典冊而竟殺之至小史則墨髙下隆殺俱不可考是豈周公成王之法哉今周齊死刑有罄有轘有梟蓋取諸此是殆未深考古之過也事見通鑑

三月乙丑朔日有食之【以周紀修】齊築軹關城【以齊紀修】夏四月周主養老於太學【以周紀修】六月陳殺司空侯安都【以呂祖謙標目修】秋七月周主如原州【以後周紀修】九月壬戌陳歐陽頠卒以其子紇爲廣州刺史【以呂祖謙標目修】周主自原州如同州【以後周紀修】周迪入東興嶺陳討之【以本紀修】

解題曰東興嶺在建昌新城縣北三十里舊撫州東興縣

戊子周及突厥伐齊齊主禦之【以呂祖謙標目修】冬十一月辛酉周迪敗走十二月討陳寶應【本紀】十二月周主還長安【通鑑】

【陳世祖文皇帝天嘉五年後梁世宗皇帝天保三年周武皇帝保定四年

齊武成帝河淸三年】春正月庚申朔齊並州刺史段韶大敗周師於晉陽突厥遁【以呂祖謙標目修】二月庚寅朔日有食之【以周紀修】三月辛酉齊頒律令【以本紀修】齊制租調立義租【以通鑑修】

解題曰按通典令男子率以十八受田輸租調二十充兵六十免力役六十六退田免租調一夫受露田八十畆婦人四十畆奴婢依良人丁牛一頭受田六十畆限止四牛余見通鑑【朱黼曰魏均田七十年矣至是復修其法魏制男子十五以上受露田四十畆婦人二十畆齊則十八受田男八十畆婦人四十畆魏則奴婢依良人丁牛一頭受田三十畆齊則受六十畆唐合而酌裁之下中之民受田一頃以十之八爲口分二分爲世業篤疾減十之六寡妻妾減七夫周之百畆今四十一畆也以家五口歲耕而食之不見其不足今魏一夫一婦則半倍唐一倍有半齊二倍之多牛者受田自倍奴婢餘丁無曾止法不幾於過多哉魏承劉石符姚喪亂之後土田無主悉爲公田除兼並大族外貧民往往無田可耕故文帝均田創法不易兩魏相攻齊周互簒孑遺黎民非復太和之舊矣故齊人立法從便使耕非平世制也】

庚辰周百官初執笏【以周紀修】夏六月齊殺樂陵王百年【以呂祖謙標目修】秋八月丁亥朔日有食之【以周紀修】九月丁巳周封隴西公李昞爲唐公【以朱熹綱目修】

解題曰唐之業基於此

突厥冦齊冬十月周宇文防分三道伐齊【以呂祖謙標目修】十一月陳克晉安陳寶應畱異伏誅【以呂祖謙標目修】甲午周圍洛陽甲辰齊敗周師於軹關周圍懸瓠十二月取豫永二州齊主自晉陽赴洛陽壬戌齊太師段韶及並州刺史蘭陵王長恭等大敗周師於邙山周師遁己巳以韶爲太宰長恭爲尙書令司徒斛律光爲太尉【以齊紀呂祖謙標目修】

解題曰按隋書地理誌汝南郡城隍縣齊曰永州

【陳世祖文皇帝天嘉六年後梁世宗皇帝天保四年周武皇帝保定五年

齊後主髙緯天統元年】夏四月甲寅陳以安成王頊爲司空【以呂祖謙標目修】辛酉彗星見丙子齊太子緯卽皇帝位於晉陽攺元立妃斛律氏爲皇后尊齊主爲太上皇帝以散騎常侍祖珽爲祕書監【以呂祖謙標目修】五月突厥聘齊【以呂祖謙標目修】六月庚申彗星出【以周紀齊紀修】秋七月辛巳朔日有食之【以周紀陳紀修】陳周迪伏誅【以呂祖謙標目修】冬十月周宇文防殺中州刺史賀若惇【以通鑑修】

解題曰隋書地理誌河南郡新安縣後周置中州卽通洛防

【陳世祖文皇帝天康元年後梁世宗皇帝天保五年周武皇帝天和元年

齊後主天統二年】春正月己卯日有食之【以周紀修】癸未周攺元【以周紀修】二月丙子陳攺元【以本紀修】夏四月癸酉陳主殂太子伯宗卽皇帝位尙書令揚州刺史安成王頊中書舍人劉師知尙書僕射到仲舉受遺輔政五月庚寅頊自爲司徒錄尙書都督中外軍事【以通鑑及呂祖謙標目修】秋七月丁酉陳主立妃王氏爲皇后【以本紀修】是歲齊始用士人爲縣令【以呂祖謙標目修

陳臨海王陳伯宗光大元年後梁世宗皇帝天保六年周武皇帝天和二年

齊後主天統三年】春正月癸酉朔日有食之【以周紀修】乙亥陳攺元【以陳紀修】二月陳劉師知到仲舉等謀出安成王頊不克見殺【以呂祖謙標目修】夏四月陳湘州刺史華皎叛附於周五月癸巳以丹陽尹吳明徹爲湘州刺史與徵南大將軍淳於亮等討之【以本紀修】六月周主尊母叱奴氏爲皇太后【以通鑑修】辛巳齊咸陽武王斛律金卒【以呂祖謙標目修】秋七月戊申陳立子至澤爲皇太子【以本紀修】九月周梁防華皎侵陳吳明徹大破之於沌口皎奔梁陳別將取周軍於巴陵克周沔州【以呂祖謙標目修】

解題曰沌口漢陽府漢陽縣界出江陵之建寧鎭皆沌也

冬十一月戊戌朔日有食之【以周紀修】是時齊徙祖珽於光州【以通鑑修】

解題曰隋書地理誌東鄴郡舊置光州

【陳臨海王光大二年後梁世宗皇帝天保七年周武皇帝天和三年齊後主天統四年】春正月己亥陳安成王頊自爲太傅領司徒加殊禮【以本紀修】三月周納突厥女阿史那氏爲後【以通鑑修】戊午周燕文公於謹卒【以周紀通鑑修】陳吳明徹攻梁江陵尋退【以呂祖謙標目修】夏五月癸卯齊中書監和士開爲右僕射【以通鑑修】六月丁卯彗星見【以本紀修】秋七月壬寅周隋公楊忠卒子堅襲爵【以通鑑修】解題曰隋之業基於此

八月齊周通和【以呂祖謙標目修】冬十一月壬辰朔日有食之【以周紀修】甲寅陳安成王頊廢其主爲臨海王尋殺始興王伯茂【以呂祖謙標目修】十二月辛未齊上皇殂齊主自晉陽還鄴丙子尊太上皇后爲太后【以齊紀修】

【陳髙宗皇帝陳頊大建元年後梁世宗皇帝天保八年周武皇帝天和四年

齊後主天統五年】春正月甲午陳安成王頊卽皇帝位攺元立妃柳氏爲皇后世子叔寶爲太子【以紀傳修】二月齊太尉趙郡王叡謀出和士開不克見殺士開爲侍中左僕射【以呂祖謙標目修】夏齊以祖珽爲海州刺史【以通鑑修】秋九月陳歐陽紇反冬十月辛未遣車騎將軍章昭達討之【以本紀修】十二月周齊王憲圍齊宜陽【以周紀通鑑修】周陳復通好【以呂祖謙標目修】

【陳髙宗宣皇帝大建二年後梁世宗皇帝天保九年周武皇帝天和五年

齊後主武平元年】春正月乙酉朔齊攺元【以北齊紀修】齊太傅斛律光屢破周軍二月己巳以爲右丞相並州刺史【以通鑑修】陳歐陽紇伏誅陽春太守馮僕母洗氏以功封石龍太夫人【以呂祖謙標目及朱熹綱目修】三月丙午陳太后殂【以本紀修】夏四月乙卯陳弒臨海王【以陳紀修】

解題曰通鑑不書闕也

秋七月甲寅齊中領軍和士開爲尙書令淮陽王【以通鑑修】陳司空章昭達攻梁江陵周救之乃還【以通鑑修】九月齊立子恆爲太子【以通鑑修】冬十月辛巳朔日有食之【以周紀修】十二月周平越巂【以呂祖謙標目修】齊築汾北城周大司馬齊公憲還救之【以周紀修】

【陳髙宗宣皇帝大建三年後梁中宗皇帝天保十年周武皇帝天和六年

齊後主武平二年】春二月壬寅齊錄尙書事蘭陵王長恭爲太尉趙彥深爲司空和士開錄尙書事【以北齊紀修】夏四月戊寅朔日有食之【以周紀修】庚子周取齊宜陽等九城斛律光赴之【以周紀修】六月齊取周汾州【以齊紀修】秋七月庚午齊太保瑯邪王儼殺和士開九月齊出趙彥深爲兗州刺史以祖珽爲侍中儼見殺【以呂祖謙標目修】冬十月齊主幽其太后胡氏【以呂祖謙標目修】十一月癸酉齊斛律光爲左丞相【以通鑑修】

【陳髙宗宣皇帝大建四年後梁中宗皇帝天保十一年周武皇帝建徳元年

齊後主武平三年】春正月齊並省尙書令領軍大將軍髙阿那肱侍中領軍韓長鸞女侍中陸令萱及子穆提婆用事二月己卯祖珽爲左僕射【以通鑑齊紀修】

解題曰李百藥曰甚哉齊末之嬖幸也蓋書契以降未之有焉心利錐刀居臺鼎之任智昏菽麥當機衡之重刑殘閹宦蒼頭盧兒西域醜胡玆雜伎封王者接武開府者比肩非直獨守弄臣且復多幹朝政賜予之費帑藏以虛杼軸之資剝掠將盡縱鼎之祚卜世靈長屬此淫昏無不亡之理齊運短促固其宜哉事見通鑑

三月癸卯朔日有食之【以周紀修】丙辰周宇文防及其子弟黨與皆伏誅丁巳攺元【以周紀修】夏四月庚寅周追尊略陽公爲孝閔皇帝【以通鑑修】癸巳周立子贇爲太子【以呂祖謙標目修】六月齊殺丞相咸陽王斛律光並其子弟【以齊紀及呂祖謙標目修】解題曰按韓鳳傳【卽韓長鸞】祖珽曾與鳳於後主前論事珽語鳳云彊弓長矟容相推謝軍國謀算何由得爭鳳云各出意見豈在文武優劣後主將誅斛律光【本文作明月】鳳固執不從珽有讒言旣誅光數日後主不與語余見通鑑

秋八月庚午齊廢其後斛律氏以蘭陵王長恭爲大司徒戊子立昭儀胡氏爲後【以齊紀修】九月庚子朔日有食之【以周紀修】冬十月甲午齊立昭儀穆氏爲右後【以齊紀修】十一月周集東西諸軍而賜之【以呂祖謙標目修】閏十二月辛丑齊廢其後胡氏【以齊紀修】是歲突厥木桿可汗死弟佗鉢可汗立復分立東西二可汗【以呂祖謙標目修】

【陳髙宗宣皇帝大建五年後梁中宗皇帝天保十二年周武皇帝建徳二年

齊後主武平四年】春正月戊寅齊髙阿那肱錄尙書事【以朱熹綱目修】二月乙巳齊立右後穆氏爲皇后【以呂祖謙標目修】丙午齊祖珽奏置文林館【以呂祖謙標目修】三月壬午陳遣將軍吳明徹都督諸軍伐齊【以本紀修】夏四月戊申齊蘭陵王長恭爲太保開府宜陽王趙彥深爲司空【以通鑑修】辛酉陳吳明徹大破齊師於呂梁齊使侍中巴陵郡王王琳赴壽陽五月陳取齊廬江歷陽合肥【以本紀修】齊陸令萱等出祖珽爲北徐州刺史【以呂祖謙標目修】齊殺蘭陵王長恭【以呂祖謙標目修】六月庚戌陳取齊沐陽淮陽郡【以通鑑修】齊主遊南苑殺從官六十人以髙阿那肱爲司徒【以本紀通鑑修】陳克齊涇合仁三州【以通鑑修】解題曰按通典揚州天長縣齊於石梁置涇州隋書地理誌彭城郡蘄縣後齊置仁州

秋七月陳敗齊師於巴蘄八月降山陽盱眙城九月甲子降陽平城甲戌降齊安城丙子克廣陵城【以本紀通鑑修】解題曰隋書地理誌黃州黃岡縣後齊曰巴州

壬午周納大將軍楊堅女爲太子贇妃【以呂祖謙標目修】冬十月辛丑齊侍中崔季舒等諫齊主如晉陽見殺【以紀傳修】齊行臺僕射皮景和救壽陽不進乙巳陳吳明徹攻拔之殺王琳景和走丙辰以明徹都督豫合等州軍事豫州刺史十一月己丑克北徐州【以本紀修】十二月齊以髙阿那肱爲右丞相【以齊紀修】乙未齊譙城降陳復江北之地【以呂祖謙標目修】

【陳髙宗宣皇帝大建六年後梁中宗皇帝天保十三年周武皇帝建徳三年

齊後主武平五年】春周進大冢宰齊公憲等十三人爵爲王【以呂祖謙標目修】二月壬辰朔日有食之【以本紀修】齊朔州行臺南安王思好反伏誅【以北齊紀修】三月癸酉周太后叱奴氏殂周主行三年之喪【以呂祖謙標目修】

解題曰胡寅曰自漢文短喪之後能斷然行三年者惟晉武帝魏孝文周髙祖可謂難得矣然春秋之義責備賢者晉武旣爲裴杜所惑行禮不備魏孝文之禮若備矣而服非所服周髙祖衰麻苫塊卒三年之制最爲賢行然推明通喪止於五服之內不及羣臣非所以教天下著於君臣之義也而又在喪頻出遊幸無門庭之冦興師伐鄰皆禮所不得爲者由髙祖不學左右無稽古之臣以輔成之也事見通鑑

夏四月庚子彗星見【以本紀修】齊以婢馮氏爲淑妃【以通鑑修】五月丙子周廢佛道教淫祀【以呂祖謙標目修】六月壬子周更鑄當十大布錢【以周紀修】戊午周立通道觀【以周紀修】秋七月乙酉周大司徒衛王直反八月伏誅【以周紀修】

【陳髙宗宣皇帝大建七年後梁中宗皇帝天保十四年周武皇帝建徳四年

齊後主武平六年】春二月丙戌朔日有食之【以周紀修】戊申陳克齊下邳等城【以通鑑修】三月周聘齊齊人畱之【以周紀傳修】秋七月丁丑周主大舉伐齊八月丁未拔河陰大城攻金墉不克九月乃有疾而還【以呂祖謙標目修】齊以趙彥深爲司徒【以齊紀修】閏九月陳吳明徹攻彭城壬辰敗齊師於呂梁【以本紀修】齊稅關市舟車山澤鹽鐵店肆【以北齊紀修】

解題曰按隋志武平之後權幸並進賜予無限加之旱蝗國用轉屈乃料六等富人調令出錢而給事黃門侍郎顏之推奏請立關市邸店之稅開府鄧長顒贊成之後主大悅於是以其所入供禦府聲色之費未幾而亡鄧長顒不足道也顏之推世之所謂儒者亦復逢君之惡他何責焉

冬十二月辛亥朔日有食之【以周紀修】

【陳髙宗宣皇帝大建八年後梁中宗皇帝天保十五年周武皇帝建徳五年

齊後主隆化元年】春二月齊括雜戶女未嫁者【以通鑑修】壬申陳開府吳明徹爲司空【以本紀修】夏六月戊申朔日有食之【以周紀修】陳戶部尙書江總爲太子詹事【以呂祖謙標目修】庚申齊宜陽王趙彥深卒【以呂祖謙標目修】秋八月丁卯陳吳明徹爲南兗州刺史【以通鑑修】齊主如晉陽【以通鑑修】冬十月己酉周主伐齊癸酉克晉州十一月還齊主攻晉州丁酉周主復伐齊十二月齊師潰齊主奔晉陽丁巳攺元奔鄴穆提婆降周陸令萱自殺戊午晉陽人立相國並州刺史安徳王延宗爲帝攺元徳昌辛酉周拔之【以周齊紀及呂祖謙標目修】

大事記續編卷四十四

欽定四庫全書

大事記續編卷四十五

明王禕撰

【陳髙宗宣皇帝大建九年後梁中宗皇帝天保十六年周武皇帝建徳六年

齊後主髙恆承光元年】春正月乙亥朔齊主傳位於太子恆攺元甲午周主入鄴乙未齊幼主傳位於大丞相任城王湝父子將奔陳髙阿那肱召周師追獲之齊滅【以呂祖謙標目修】

解題曰北齊自文宣帝而至後主五世通幼主恆爲六世凡二十八年按通典後魏起自陰山盡有中夏明帝正光以前時惟全盛戶口之數比晉太康倍而余矣【晉太康平吳后大凡戶二百四十五萬九千八百今倍而余則戶有五百餘萬矣】及爾朱之亂政移臣下遂分爲東西二國戰爭不息官司文簿又多散棄今按舊史戶三百三十七萬五千三百六十八北齊承魏末喪亂𨿽開拓淮南而郡縣褊小文宣暴虐而能委政宰輔十數年間亦稱爲理及爲周所滅有戶三百二萬二千五百二十八口二千萬六千八百八十

二月齊任城王湝太宰廣寧王孝珩起兵冀州周齊王憲擒之齊北朔州前長史迎定州刺史範陽王紹義起兵敗奔突厥【以周紀及呂祖謙標目修】梁主朝周主於鄴【以通鑑修】乙卯周主還【以周紀修】三月壬午周舉山東明經幹治者【以周紀修】夏四月戊申周以髙緯爲溫公【以周紀修】六月周主東巡【通鑑】秋七月周舉山東有才者【以周紀修】八月壬寅周頒權衡度量【以周紀修】周放雜戶爲民【以呂祖謙標目修】九月戊寅周制衣禁【以呂祖謙標目修】冬十月陳吳明徹攻周彭城戊午破徐州總管梁士彥【以本紀修】

解題曰按陳書列傳髙宗鋭意河南以爲指麾可定通直散騎常侍蔡景歷諫稱師老將驕不宜過窮逺略髙宗惡其沮眾大怒又問五兵尙書毛喜曰我欲進兵彭汴於卿意如何對曰淮左新平邊氓未乂周氏始吞齊國難與爭鋒豈宜以卒疲兵復加深入且棄舟檝之工踐車騎之地去長就短非吾所便不若安民保境寢兵復約然後廣募英奇順時而動斯久長之術也不從余見通鑑葉適曰明徹初北出疑沮滿朝後爭取河南乃無以爲不可蓋畏怯於未形奮迅於已驗常人之情無不然景歷之言非止小事乃江左三百年興亡所系也

周族誅髙緯殺穆提婆等【以呂祖謙標目修】

解題曰按北齊書紀傳周武帝以提婆爲柱國宜州刺史建國七年云將據州起兵與後主相應誅死髙阿那肱至長安授大將軍封公爲隆州刺史大象末在蜀從王謙起兵誅死韓長鸞仕隋位終於隴州刺史

十一月周遣上大將軍王軌救彭城【以周紀修】周稽胡反討平之【以周紀修】

解題曰見魏孝明帝孝昌元年山胡解題

周減妃嬪之數【以周紀修】己亥晦日有食之【以周紀修】周初行刑書要制【以周紀修】十二月周徙幷州四萬戶於關中【以周紀修】齊北營州刺史髙寶寧請髙紹義稱帝從之攺元武平【以通鑑修】

解題曰宋庠紀年通譜武平乃其本朝武成帝之年再用之者將有意耶抑亂亡之無法耶

【陳髙宗宣皇帝大建十年後梁中宗皇帝天保十七年周武皇帝宣政元年】春二月周王軌據淮口吳明徹遁軍潰見執【以陳周紀傳修】解題曰按周史列傳達奚長儒與王軌圍明徹於呂梁陳援軍至軌令長儒拒之長儒取車輪數百系以大石沈之淸水連轂相次以待之艦礙輪不得進長儒縱奇兵大破之獲明徹余見通鑑【淸水見晉太寧二年泗口解題】葉適曰江左自劉裕後未有明徹之功所以能然者乘齊政亂也及齊滅而周人方鋭明徹不量時度力輕棄根本貪進無繼豈惟已得復失敗棄前功而南北兩立之勢自此不完不然叔寶未遽亡也

三月甲戌周主初服常冠【以周紀修】

解題曰胡寅曰周家紗襆此後世巾幘朝冠之所自始也紗襆旣行諸冠漸廢紗而用漆爲兩帶上結兩帶後垂唐以來則然矣此四腳之變也其後則又以其垂者左右橫之而其頂則起後平前方爲六角稽之法象果何所則求之意義果何所據然而行之數百年莫有以爲非也治天下莫大於禮必欲盡善其必放古而立制夫亦何獨冠爲然哉【沈括曰襆頭一謂之四腳乃四帶也亦謂之折上巾唐制惟人主得用硬腳晚唐方鎭擅命始僭用硬腳】

壬辰周攺元【以周紀修】夏四月壬子周令遭喪者聽終制【以周紀修】五月己丑周主伐突厥有疾而還六月丁酉朔殂戊戌太子贇卽皇帝位尊皇后爲皇太后以吏部下大夫鄭譯爲開府儀同大將軍委以朝政甲子殺齊王憲閏月乙亥立妃楊氏爲皇后秋七月壬戌以亳州總管楊堅爲上柱國大司馬【以通鑑及呂祖謙標目修】

解題曰唐勳級自武騎尉十二轉而至上柱國前代皆爲正官自宇文髙齊日尋干戈始於正官外加勳官以寵軍功後遂及文臣普加之

是歲周以太師蜀公尉遲迥爲相州總管【以周紀修】周鹽酒【以隋食貨志修】

解題曰按隋食貨志周末官置酒場収利鹽池鹽井皆禁百姓采用今載於孝靜帝卽位之初

【陳髙宗宣皇帝大建十一年後梁中宗皇帝天保十八年周孝靜帝宇文闡大象元年】春正月癸巳周王始服漢衣冠攺元大成置四輔【以周紀修】戊午周立子魯王闡爲太子【以呂祖謙標目修】二月周以洛陽爲東京治洛陽宮【以周紀修】

解題曰按周書洛陽宮殿𨿽未成畢其規摹壯麗逾於漢魏逺矣

周主殺徐州總管王軌司衛上大夫宇文孝伯等【以呂祖謙標目修】周以趙王招女妻突厥【以呂祖謙標目修】辛巳周主傳位於太子闡攺元自稱天元皇帝【以呂祖謙標目修】夏五月陳初用大貨六銖錢【以陳紀修】周遣趙王招陳王純越王盛代王達滕王逌之國【以呂祖謙標目修】秋七月周天元帝立四後【以周紀修】八月周行刑經聖制法益深矣【以周紀修】九月周遣大司空鄖公韋孝寛爲行軍元帥侵陳【以呂祖謙標目修】

解題曰李繪曰晉作三軍謀元帥𨿽有元帥之稱而非官名元帥之名始於周事見通鑑

冬十月壬戌周復佛老像【以呂祖謙標目修】十一月周取陳壽陽黃城廣陵【以周紀修】

解題曰江北要害在此三城故孝寛等三將自攻之取三城而江北舉矣水經注柴水又東逕黃城西今黃州黃陂縣

周鑄當千錢與五行大布並行【以周紀修】十二月周初作乞寒胡戲【以周紀修】

解題曰通典乞寒者西蕃之樂也【唐張說諫曰揮水投泥失容斯甚裸體跳足盛徳何觀徐錯方輿記庭州車師後王庭發汗胡國卽古渠搜國髙宗朝此國進發汗胡戲】

陳江北三州九郡之民還江南周取其地【以舉要歷補遺修】解題曰江北之復僅六年爾而遽失之按周書列傳初韋孝寛到淮南所在皆密送誠然彼五門尢爲險要陳人若開放塘水卽津濟路絕孝寛遽令分據守之陳刺史吳文立果遣決堰已無及於是陳人退走江北悉平余見通鑑

【陳髙宗宣皇帝大建十二年後梁中宗皇帝天保十九年周孝靜皇帝大象二年】春正月乙卯周稅入市者人一錢【以呂祖謙標目修】三月周大司徒行軍總管杞公亮反襲韋孝寛不克戊子伏誅【以周紀修】周天元帝立五後【以呂祖謙標目修】夏五月乙未周天元帝殂禦正下大夫劉昉內史上大夫鄭譯等矯詔以前大疑楊堅總知中外兵馬事禦正中大夫顏之儀請召趙王招不克堅徵趙陳越代滕五王丁未堅自爲左丞相假黃鉞以鄭譯爲相府長史劉昉爲司馬內史下大夫髙熲爲司錄行寛政罷入市稅錢【以周紀傳修】

解題曰按隋書列傳鄭譯劉昉謀引髙祖入受顧托旣而譯宣詔文武百官皆受髙祖節度時顏之儀與宦者謀引大將軍宇文仲輔政仲已至禦座譯知之遽率開府楊惠及劉昉皇甫績柳裘俱入仲與之儀見譯等愕然逡巡欲出髙祖因執之周史列傳宣帝崩文帝入禁中將總朝政令子勇召滕王瓚瓚素與帝不恊不從曰作隋國公恐不能保何乃更爲族滅事邪余見通鑑【北史列傳開皇中蔡王智積將葬尉太妃帝曰我有同生二弟並倚婦家勢常憎嫉我醫師邊隱逐勢言我後百日當病癩二弟私意喜以告父母父母泣謂我曰爾二弟大劇不能愛兄我因言一日有天下當攺其姓爲悖父母許我此言及母亡後二弟及婦又讒我言於晉公蓋堅萌不軌之志久矣況假之以竊之機便耶】

六月庚申周復佛道二教【以呂祖謙標目修】周尉遲回起兵討楊堅堅遣行軍元帥韋孝寛將關中兵擊之【以呂祖謙標目修】周楊堅殺畢王賢【以周紀修】突厥執髙紹義送於周【以呂祖謙標目修】秋七月靑州總管尉遲勤滎州刺史宇文冑皆應尉遲回周遣淸河公楊素擊冑丁未楊堅自加都督中外軍事己酉鄖州總管司馬消難應尉遲回周以柱國王誼爲行軍元帥擊之【以呂祖謙標目修】

解題曰隋書地理誌滎陽郡汜水縣後周置滎州鄖州宋徳安府

壬子周楊堅殺趙王招越王盛【以呂祖謙標目修】司馬消難以九州八鎭降陳【以本紀修】八月益州總管王謙舉兵周以柱國梁睿爲行軍元帥擊之【以呂祖謙標目修】庚午周韋孝寛破尉遲回於鄴回死之【以周紀修】司馬消難奔陳【以呂祖謙標目修】周

宇文冑敗死【以通鑑修】九月周楊堅以其世子

【勇】爲洛州總管統舊齊之地【以通鑑修】壬子周楊堅自爲大丞相【以周紀修】冬十月甲寅日有食之【以周紀修】周楊堅殺陳王純【以呂祖謙標目修】周王謙敗死【以呂祖謙標目修】十一月周鄖襄公韋孝寛卒【以周紀修】十二月周詔諸攺姓者悉復舊【以通鑑修】甲子周楊堅自爲相國隋王加殊禮九錫【以周紀修】辛巳周隋王堅殺代王達滕王逌【以周紀修】

大事記續編卷四十五

欽定四庫全書

大事記續編卷四十六

明王禕撰

【陳髙宗宣皇帝大建十三年後梁中宗皇帝天保二十年隋髙祖文皇帝楊堅開皇元年】春正月壬午周攺元大定【以周紀修】春二月甲子周隋王堅自稱皇帝攺元除周六官置三師三公省臺寺府勳散官相國司馬髙熲爲左僕射兼納言相國內郎李徳林爲內史令乙丑追尊考妣爲帝後丙寅立王后獨孤氏爲皇后世子勇爲皇太子己巳廢其主爲介公尋滅宇文氏【以隋紀呂祖謙標目修】

解題曰葉適曰易周氏官儀依漢魏之舊簒位第一事也𨿽庸諂相遇知在掃滅前迹亦由茍慕虛名人情不順有以使之矣胡寅曰虞慶則請除宇文氏非惟逢迎隋主忌克之心亦習聞前世風以爲故常爾李徳林正言而不見信者國移君廢已無仗節死難之義而欲全彼破亡之宗宜隋主之忽其言也若乃以書生斥之云者猾胥險吏固疾儒士此則楊堅之本態也隋之所以亡國者有二焉一曰隋文以胥吏治國上曰獨孤氏以妬忌治家如是而已余見通鑑

隋前開府儀同三司蘇威爲太子少保【以列傳修】丁丑隋晉王廣爲幷州總管【以通鑑修】三月戊子隋上開府賀若弼爲吳州總管和州刺史韓擒虎爲廬州總管【以呂祖謙標目修】解題曰隋書地理誌後周攺南兗州爲吳州

戊戌隋蘇威兼納言度支尙書與髙熲參掌朝政威奏減簡賦役【以呂祖謙標目修】夏四月隋放散樂禁雜戲【以隋紀修】五月隋弒介公【以呂祖謙標目修】秋八月吐谷渾冦隋涼州隋敗之【以隋紀修】九月庚午陳取隋胡野【以呂祖謙標目修】

解題曰胡野在滁州來安縣本紀作胡野通鑑作故野而明年正月又書歸胡野可見其誤

辛未隋蜀王秀爲益州總管【以呂祖謙標目修】壬申隋遣髙熲侵陳【以呂祖謙標目修】隋鑄五銖錢悉禁古錢及私錢【以本紀修】隋上柱國鄭譯除名【以通鑑修】隋定律冬十月行之【以呂祖謙標目修】十一月隋聘陳【以隋紀修】是歲隋聽民出家賦錢營佛像書【以朱熹綱目修】

解題曰韋述兩京記曰隋文帝承周武之後大崇釋氏以収人望

隋褒廉吏以岐州刺史梁彥光爲相州刺史相州刺史樊叔略爲大司農新丰今房恭懿累遷徳州司馬【以通鑑修】隋太子左庶子盧賁柱國劉昉除名【以呂祖謙標目修】突厥佗鉢可汗死沙鉢略可汗立與髙寶寧伐隋【以呂祖謙標目修陳髙宗皇帝大建十四年後梁中宗皇帝天保二十一年隋髙祖文皇帝開皇二年】春正月甲寅陳主殂揚州刺史始與王叔陵反伏誅丁巳太子叔寶卽皇帝位【以本紀修】

解題曰按陳書本紀陳主以二月葬顯寧陵通鑑書於明年

隋以晉王廣秦王俊蜀王秀爲河北河南西南行臺尙書令【以呂祖謙標目及隋紀修】

解題曰隋書列傳髙祖初卽位毎懲周世諸侯微弱以致滅亡由是分王諸子權侔王室以爲磐石之固余見通鑑【通典魏末司馬昭討諸葛誕散騎常侍裴秀等以行臺從晉永嘉東海王越帥眾許昌以行臺自隨後魏謂之尙書大行臺別置官屬北齊行臺兼統民事其官置令僕其尙書丞郎皆隨時權置江左惟梁末以侯景爲河南王大行臺隋謂之行臺省有尙書令僕各一人有考功禮部膳部兵部駕部刑部庫部度支金部工部屯田侍郎各一人】

陳以長沙王叔堅爲驃騎將軍開府揚州刺史【以通鑑修】陳尊皇后爲皇太后【以本紀修】戊辰陳歸胡野以和隋【以稽古錄修】己巳陳立妃沈氏爲皇后【以本紀修】二月己丑隋以不伐喪髙熲退師【以呂祖謙標目修】夏四月丙申陳立子爲皇太子【以本紀修】五月己未髙寶寧以突厥五可汗之兵伐隋【以隋紀修】六月甲申隋遣使弔陳【以通鑑修】隋敗突厥【以隋紀修】丙申隋作長安新都【以本紀修】

解題曰按隋志京兆大興縣舊曰萬年髙祖封號大興故攺焉城東西十八里一百一十五步南北十五里三百七十五步東面通化春明延興三門南面啟夏明徳安化三門西面延平金光開逺三門北面光化一門裏一百六市二新唐志前直子午谷後枕龍首山左臨灞岸右抵灃水程大昌曰秦孝公都咸陽正渭北漢都長安在渭南咸陽之東南也隋都又在漢城東南十三里【石定叟曰隋建新都𨿽不能盡循先王之法度然畦分棊布裏有門門有墉逋亡姦僞無所容足而朝廷宮寺民居市區井井有條唐因之以爲治數百年間不能有攺】

秋七月陳自京口至荊州江水如血八月癸未夜天有聲如風水相擊乙酉夜亦如之【以本紀修】

解題曰葉適曰天地示變蓋江東之事盡矣

九月陳主設大防捨身【以本紀修】冬十月癸酉隋太子勇屯咸陽以備突厥【以本紀修】

【陳長城煬公陳叔寶至徳元年後梁中宗皇帝天保二十年隋髙祖文皇帝開皇三年】春正月壬寅陳攺元【以本紀修】陳出長沙王叔堅爲江州刺史【以呂祖謙標目修】

解題曰陳史上陰令人造其厭媚又令人告之餘見通鑑

二月己巳朔日有食之【以隋紀修】陳聘隋【以隋紀修】三月丙辰隋遷於新都【以通鑑修】隋減役調罷酒鹽【以呂祖謙標目修】

解題曰隋食貨志帝入新宮初令軍人以二十成丁減十二畨毎歲爲二十日役減調絹一疋爲二丈先是尙依周末之置酒坊鹽池鹽井皆禁至是罷與百姓共之逺近大悅夫榷酒鹽者後周末年之政然則茍未至於大不得已固未忍出於此也故隋文汲汲而弛之後世乃奪民衣食之奉以爲經常之法而不可變盍亦少思哉【朱黼曰古者發民而興作畨民而徒衛與調民而徵守皆謂之役役與調非二事周官均人丰年則公旬用三日毎丁以四十歲計之則一生在宮之日不過百二十日而已秦制月爲更卒已復爲正一歲屯戍一歲力役三十倍於古漢興有三更之法魏晉而下於役之外復有調是再役也後周置司均丰年旬不役者調絹一疋是十倍也隋減爲二十日役調絹減半是猶六倍也至唐因之不役則収其庸日三尺是一歲之庸一疋有半不幾於十倍乎】

隋求遺書【以隋紀修】夏四月隋八道伐突厥己卯大破之於白道擊髙寶寧寶寧奔磧北尋奔契丹死【以隋紀通鑑修】己丑陳郢州降隋隋不納遣使聘陳自是不絕【以呂祖謙標目修】隋左右僕射分判六部【以呂祖謙標目修】

解題曰唐徳宗欲令軍旅糧儲事李泌主之吏禮委張延賞刑法委柳渾李泌曰宰相之職不可分也非如給事則有吏過兵過舍人則有六押至於宰相天下之事咸共平章若各有所主是乃有司非宰相也帝笑而止隋髙祖方以胥吏之習爲治故不足與語治體也事見通鑑

五月隋秦州總管竇榮定破突厥阿婆可汗沙鉢略可汗與阿波連兵各求援於隋【以隋紀通鑑修】秋八月丁卯朔日有食之【以通鑑考異修】

解題曰通鑑考異曰隋紀作七月丁卯蓋歷差

冬十月隋廢河南道行臺【以呂祖謙標目修】十一月隋罷郡爲州【以呂祖謙標目修】

解題曰通典初齊制州爲上中下三等毎等又有上中下之差凡九等隋州置刺史亦同九等之制總管刺史加使持節至罷郡以州統縣自是刺史之名存而職廢後𨿽有刺史皆太守之互名理一郡而已【按魏置使持節寵奉使官之任隋氏廢郡以刺史牧人旣非使官則合罷持節之稱其時不以爲意後攺太守亦復不省使持節之名及於邊逺小郡】

十二月隋復刪律【以呂祖謙標目修】

解題曰葉適曰自髙叡等上齊律當時稱其法令明審科條簡要而齊人多曉法律者至髙熲造隋律蘇威牛再定然皆本於齊也由唐及今𨿽有增損然皆本於隋也

是歲隋置沿河倉漕粟給長安【以通鑑目錄修】隋治書侍禦史柳彧論煩碎【以呂祖謙標目修】

【陳長城煬公至徳二年後梁中宗皇帝天保二十三年隋髙祖文皇帝開皇四年】春正月甲子朔日有食之【以隋紀修】梁主朝於隋【以隋紀修】壬辰隋頒張賓歷【以隋紀修】二月突厥達頭可汗降於隋【以隋紀修】夏五月陳吏部尙書江總爲尙書僕射【以本紀修】六月隋鑿渭水至潼關【以隋紀修】秋八月乙卯陳將軍夏侯苗降隋隋不納【以稽古錄修】隋關中饑九月甲戌隋主如洛陽【以呂祖謙標目修】隋禁詞華【以呂祖謙標目修】突厥沙鉢略可汗請和於隋【以呂祖謙標目修】是歲陳起臨春結綺望僊閣中書舍人沈客卿責關市之稅以給之陳主與江總及都官尙書孔範散騎常侍王瑳日事遊宴【以呂祖謙標目修】

【陳長城煬公至徳三年後梁中宗皇帝天保二十四年隋髙祖文皇帝開皇五年】春正月戊午朔日有食之【陳紀】戊辰隋頒五禮【以隋紀修】三月戊申隋主還長安【以隋紀修】夏五月甲申隋閱戶口置義倉作輸籍法【以通鑑通典修】

解題曰杜佑曰時承西魏喪亂周齊分據賦重役勤人不堪命多依豪室姦僞允滋髙熲覩流冗之病建輸籍之法定其名輕其數使人知爲浮客被彊家収大半之賦爲編甿奉上蒙輕賦之徵【浮客謂避公稅依彊家作佃客也】蒸庶懷惠姦無所容隋氏資儲徧於天下熲之力焉事見通鑑【程大昌曰熲之法立爲籍樣頒下諸州令縣令依樣定戶則旣無詭隱矣浮客避公稅依彊家作佃者熲輒輕公田之賦以致之人知浮客則爲彊家佃客而彊家収大半之賦不如爲編甿奉公上則防輕減之徵故爭去私佃而趨公田】

梁主殂太子琮卽位【以呂祖謙標目修】阿波可汗別爲西突厥隋遣使撫之【以呂祖謙標目修】秋八月突厥居漠南【以通鑑修】九月陳侵隋【以隋紀修】冬十月壬辰隋以上柱國楊素爲信州總管【以呂祖謙標目修】陳殺中書通事舍人傅縡【以呂祖謙標目修陳長城煬公至徳四年後梁帝蕭琮廣運元年隋髙祖文皇帝開皇六年】春正月梁攺元【以呂祖謙標目修】二月隋始令刺史上佐歲暮上課【以隋紀修】隋築長城【以隋紀修】

解題曰隋書列傳令司農少卿崔仲方發丁三萬於朔方靈武築長城東至黃河西距綏州南至勃出嶺【周地圖記郁郅城今名尉季城在白馬嶺西川交口水經注尉季亦曰不窟疑郁郅之訛勃出又疑不窟之訛按寰宇志在今慶州】綿亙七百里明年上復令發丁十五萬於朔方已東緣邊險要築數十城以遏胡冦【李吉甫元和郡縣誌開皇長城西自代州繁畤縣經縣北七十里東入飛狐縣界又起嵐州合河縣北東經幽州延袤千餘里十六年因古迹修築紀傳並系開皇六年十字衍文】

秋閏八月丁卯隋太子勇鎭洛陽【以稽古錄修】隋上柱國梁士彥宇文忻柱國劉昉皆伏誅【以隋紀修】冬十月癸丑隋以秦王俊爲山南行臺尙書令【以呂祖謙標目修】

【陳長城公禎明元年後梁帝蕭琮廣運二年隋髙祖文皇帝開皇七年】春正月戊寅陳攺元【以本紀修】乙未隋制諸州歲貢士三人【以通鑑修】二月隋築長城【以隋紀修】夏四月隋開山陽瀆【以隋紀修】

解題曰寰宇記舊水道屈曲多諸梁埭隋文帝重加修掘通利焉【水經注淮陰縣城西二里有公路浦又東逕淮陰縣故城北北臨淮水縣有中瀆水首受江水於廣陵郡之江都縣昔吳築防城掘深溝謂之防江亦曰防溟溝通射陽湖所謂築水也又中瀆水自廣陵北出武廣湖東陸陽湖西下注樊梁湖舊道東北至傳芝射陽二湖余見大建元年解題】

五月乙亥朔日有食之【以隋紀修】秋八月隋徵梁主入朝以兵戍之九月梁安平王巖等以江陵戶口降陳隋封梁主爲莒公【以呂祖謙標目修】是時陳臨平湖自開【以通鑑修】陳殺大市令章華【以呂祖謙標目修】突厥沙鉢略可汗死其弟處羅防立爲莫何可汗擊阿波擒之【以呂祖謙標目修】

【陳長城煬公禎明二年隋髙祖文皇帝開皇八年】春正月陳遣散騎常侍周羅防屯峽口【以陳紀修】

解題曰通典注隋軍來伐戚欣守狼尾灘【宜都縣界】將仲肅據荊門【亦宜都界】顧覺鎭安蜀城【亦夷陵界】陳紀鎭公安巴陵已下風靡退散餘見通鑑

二月陳侵隋【以陳紀修】夏五月陳廢太子爲吳興王立始安王深爲太子【以呂祖謙標目修】冬十月己未隋以晉王廣爲淮南行省尙書令甲子廣及秦王俊淸河公楊素爲行軍元帥伐陳髙熲爲晉王元帥長史【以隋紀通鑑修】十二月突厥莫何可汗死都藍可汗立【以呂祖謙標目修】楊素水軍東下陳中書舍人施文慶等不以聞將軍樊毅請備京口采石不納【以呂祖謙標目修】

大事記續編卷四十六﹤史部﹐編年類﹐大事記續編﹥

欽定四庫全書

大事記續編卷四十七

明王禕撰

隋髙祖文皇帝開皇九年春正月乙丑朔賀若弼濟自廣陵韓擒虎濟自橫江甲申若弼敗陳師於蔣山攻宮城擒虎執陳主叔寶丙戌晉王廣至建康施文慶沈客卿等皆伏誅癸巳遣巡撫陳州郡周羅防等亦降陳亡【以陳隋本紀舉要歷補遺王通元經修】

解題曰陳自武帝霸先至後主叔寶五世凡三十三年王凝問於王通曰元經書陳亡而具五國何也曰江東中國之舊也衣冠禮樂之所就也永嘉之後江東貴焉而卒不貴無人也齊梁陳於是乎不與其爲國也及其亡也君子猶懷之故書曰晉宋齊梁陳亡具五以歸其國且言其國亡也嗚呼棄先王之禮樂以至是乎凝曰晉宋亡國久矣今具之何謂也曰晉衣冠文物之舊君子不欲其先亡宋嘗有樹晉之功有復中國之志亦不欲其先亡也故具齊梁以歸其國也其未亡則君子奪其國焉曰中國之禮樂安在其已亡則君子予其國焉曰猶我中國之遺人也觀通之抑揚感嘅其志亦可悲也已

二月丙申置鄕正里長【以本紀修】陳湘州刺史嶽陽王叔愼起兵敗死【以呂祖謙標目修】遣柱國韋洸安撫嶺外降之【以隋紀修】解題曰安撫之名始於此

平建康城於石頭城置蔣州【以呂祖謙標目修】夏四月己亥帝幸驪山勞還師乙巳獻俘太廟賞賜將士故陳境內給復十年餘州免租賦一年己未流孔範王瑳等於邊以江總爲上開府儀同三司陳都督魯廣達死之【以通鑑修】解題曰胡寅曰孔範等亡陳之臣也帝旣知之當戮之江南以謝三吳之人旣貸其死又置諸邊刑寛而義不類矣江總身爲宰相惟以詩酒陪從邪慝蓋孔寧儀父之徒楚子不殺仲尼所非者也乃寵以爵祿是訓臣子敗人家國而無後憂也豈不惜哉事見通鑑

秦王俊爲楊州總管四十四州軍事【以通鑑修】壬戌詔寢兵【以呂祖謙標目修】六月吏部蘇威爲右僕射閏月以荊州總管楊素爲納言【以本紀修】秋七月羣臣請封禪弗許【以本紀修】冬十二月詔太常牛參定雅樂【以本紀修】

隋髙祖文皇帝開皇十年春二月庚申帝幸並州夏四月至自並州【以本紀修】出李徳林爲湖州刺史【以呂祖謙標目修】五月乙未詔軍人悉屬州縣【以本紀呂祖謙標目修】

解題曰按本紀詔曰魏末喪亂寓縣分役車歲動未遑休息兵士軍人權置坊府南徵北伐居處無定家無完堵地罕苞桑恆爲流寓之人竟無鄕裏之號朕甚湣之凡是軍人可悉屬州縣墾田籍帳一與民同軍府統領宜依舊式罷山東河南及北方緣邊之地新置軍府葉適曰按李繁家傳載蘇綽初置府兵與此利害優苦殊不同然詔文乃當時實事蓋綽𨿽創始而地狹民寡加以長徵不歸故未能盡行其說至平陳后乃修完成法爾

六月辛酉制民年五十免役収庸【以本紀修】秋七月癸卯楊素爲內史令【以本紀修】冬十一月辛卯帝幸國學【以本紀修】有事於南郊【本紀】江南盜起遣楊素討平之【以本紀及呂祖謙標目修】並州總管晉王廣爲揚州總管秦王俊爲並州總管【以通鑑修】畨禺夷反給事郎裴矩討平之髙涼洗氏置幕府【以通鑑及呂祖謙標目修】

隋髙祖文皇帝開皇十一年春二月丙子以臨潁令劉曠爲莒州刺史【以本紀修】辛巳晦日有食之【以本紀修】秋八月壬申殺弟滕王瓚【以通鑑修】

解題曰按列傳瓚見髙祖執政羣情未一恐爲家禍陰有圖髙祖之計余見大建十二年周天元帝殂解題

上柱國沛達公鄭譯卒【以紀傳修】

隋髙祖文皇帝開皇十二年秋七月乙巳蘇威免官爵禮部尙書盧愷除名【以本紀及呂祖謙標目修】有事於太廟【本紀】壬申晦日有食之【以本紀修】八月甲戌制死罪令大理覆治【以本紀通鑑修】冬十二月乙酉楊素爲右僕射與髙熲專掌朝政【以呂祖謙標目修】免右領軍大將軍賀若弼官【以呂祖謙標目修】府藏皆滿免河東北功調減田租一年【以通鑑修】

解題曰李燾曰古今之富者莫如隋而所以卒爲隋禍者亦惟其富爾夫帝王之所謂富而教之者豈曰盈其倉廩則羣黎百姓徧爲爾徳也哉惟在布大利於天下而吾無所私焉使斯民安居樂業養生喪死而無憾相與從事於孝弟忠信之際則吾之禮樂刑政可以四達而不悖矣髙祖躬履儉約而戶口日滋此固致富之道始髙祖疾山東之巧僞重謫其正長而開相糾之科以出齊民隱戶於是丁口益增而髙熲復爲輸籍法使豪彊不能以容其姦此隋之所以富也君臣方自以爲得計而不知其惡殆與賊虐者無異髙祖在位𨿽省徭寛賦然取之者固已深而推以予之者蓋未數數然也不然何天之於隋遽泯然棄而不知耶

遣使均田【以朱熹綱目修】

隋髙祖文皇帝開皇十三年春正月壬戌帝幸岐州二月作仁壽宮三月至自岐州【以本紀及呂祖謙標目修】禁藏讖緯【以本紀修】

解題曰按列傳著作郎王邵表言符命又引民間歌謡引圖書讖緯依約符命捃摭佛經撰皇靈感書三十卷奏之上令宣示天下劭集諸州朝集使焚香而讀之上益喜賞賜優洽其所令反其所好而民不從其是之謂矣事見通鑑

秋七月戊辰晦日有食之【以本紀修】

隋髙祖文皇帝開皇十四年夏四月乙醜行新樂【以本紀修】六月丁卯給公卿以下職田【以本紀及呂祖謙標目修】秋七月乙未以蘇威爲納言【以呂祖謙標目修】關中大旱帝幸洛陽【以本紀修】

解題曰李燾曰古者三年耕而後有一年之儲九年耕而後有三年之儲以三十年之通制國用則𨿽有凶旱水溢民無菜色今隋之爲隋僅十餘年而粟帛之入至於倉廩府庫已無所容然而一有天災則關中之民至於屑豆雜糠而食流離遷徙救死不暇然則隋之所謂富者獨其倉廩府庫而餘食遺貨之在天下者殆無幾爾爲富不仁諒其然矣事見通鑑

冬閏十月甲寅詔給北齊梁陳祭祀器物【以本紀修】齊州刺史盧賁除名【以本給通鑑修】羣臣請封禪十二月乙未帝東狩【以本紀通鑑修】

隋髙祖文皇帝開皇十五年春正月壬戌帝幸齊州庚午以歲旱謝咎泰山【以本紀及稽古錄修】二月丙辰収天下兵器【以本紀修】三月乙未至自東方【以本紀修】丁亥帝幸仁壽宮【以本紀修】解題曰通鑑考異隋書北史皆曰宮成上令髙熲前視奏稱頗傷綺麗大損人丁帝不悅楊素懼卽於北門啟獨孤後曰帝王法有離宮別館今天下太平造一宮何足損費後以此理諭上上乃解今從唐書然唐書所載不如隋史北史爲得其實事見通鑑

夏六月庚寅焚相州所貢綾文布於朝堂【以朱熹綱目修】秋七月戊寅至自仁壽宮【以本紀修】冬十月戊子以吏部尙書韋世康爲荊州總管與並楊益州爲四總管【以通鑑及呂祖謙標目修】十一月辛酉帝幸溫湯乙丑還宮【以本紀修】十二月戊子勅盜邊糧一升皆斬【以本紀修】己丑詔文武官四考受代【以本紀修】汴州刺史令狐熙考績爲天下最賜帛旌之【以通鑑修】隋髙祖文皇帝開皇十六年夏六月甲午制工商不得仕進【以通鑑修】秋八月丙戌詔死罪三覆奏【以通鑑修】

解題曰刑者侀也成也一成而不可變故君子盡心焉文帝初有隋國遂定新律盡除魏周苛刻以從寛簡初令死罪大理覆治又令死罪三奏然後行刑誠得古帝王好生惡殺之意矣然盜邊糧一升以上者皆斬一錢以上者棄市則𨿽三奏而後行亦何補哉

冬十月帝幸長春宮十一月還以公主妻吐谷渾可汗【以通鑑修】

隋髙祖文皇帝開皇十七年春二月癸未遣太平公史萬歲討南寧羌平之【以本紀修】帝幸仁壽宮【以通鑑修】桂州俚帥反遣兵討平之以令狐熙爲桂州總管【以本紀及呂祖謙標目修】三月丙辰詔諸司得於律外杖屬官【以通鑑目錄修】令盜一錢以上棄市【以通鑑及呂祖謙標目修】夏四月戊寅頒張冑歷【以本紀修】秋七月桂州人反遣右武侯大將軍虞慶則討平之【以本紀修】丁亥並州總管秦王俊免【以本紀及呂祖謙標目修】以宗女公主妻突厥突利可汗【以通鑑目錄修】九月帝至自仁壽宮【以通鑑修】冬十二月殺虞慶則【以本紀修】

隋髙祖文皇帝開皇十八年春正月辛丑詔江南民船長三丈者入官【以本紀修】二月髙麗冦遼西乙巳遣漢王諒討之遇疫秋九月己丑師還【以本紀及呂祖謙標目修】

解題曰隋伐髙麗始於此

冬十二月置離宮於仁壽宮道上【以本紀修】南寧羌復反史萬歲坐除名【以通鑑修】

隋髙祖文皇帝開皇十九年春二月遣漢王諒爲元帥三道伐突厥都藍可汗都藍與達頭可汗襲突利破之夏四月突利來降諸軍大破突厥兵【以通鑑修】六月殺涼州總管王丗則【以通鑑修】秋八月髙熲除名【以紀傳修】九月乙丑以太常卿牛爲吏部尙書【以本紀修】

解題曰按通典開皇七年制諸州歲貢三人工商不得入仕十八年又詔京官五品以上及總管刺史並以志行修謹淸平幹濟二科舉人牛爲吏部尙書髙搆爲侍郎最爲稱職當時尙書舉其大者侍郎銓其小者則六品以下官吏咸吏部所掌自一命以上之官州郡無復辟署矣【自北齊以來州郡僚佐已多爲吏部所授至隋一切歸省司】杜佑曰文帝素非學術盜有天下不欲權分罷州郡之辟廢鄕裏之舉內外二命悉歸吏曹才厠班列皆由執政則執政參吏部之職吏部總州郡之權罔徵體國推誠代天理物之本意是故銓綜失敍受任多濫豈有萬里封域九流叢湊論材授職仰成吏曹以俄頃之周旋定材行之優劣求其無失不亦謬歟爾後有司尊賢之道先於文華辯論之方擇於書判所以閱佐號爲倒拔徵詞同乎射覆置循資之格立選數之制壓例示其定限平配絕其逾涯或糊名考覈或十銓分掌茍濟其末不澄其源誠宜詳酌古今拯勘刓實爲大政可不務乎

冬十月甲午以突利爲啟民可汗處之五原遣楊素等擊都藍可汗十二月都藍爲其下所殺達頭立爲步迦可汗【以呂祖謙標目修】

隋髙祖文皇帝開皇二十年夏四月壬戌突厥步迦可汗犯塞晉王廣等擊之太平公史萬歲大破之【以本紀修】六月丁丑秦王俊以憂薨廢其國【以呂祖謙標目及朱熹綱目修】晉王廣結楊素贊帝廢立冬十月乙丑廢太子勇及其諸子爲庶人己巳殺左衛大將軍元旻等素又譖殺史萬歲十一月戊子立廣爲皇太子天下地震【以本紀修】禁毀佛天尊及神像【以朱熹綱目修】

隋髙祖文皇帝仁壽元年正月乙酉朔攺元【以本紀修】楊素蘇威爲左右僕射【以本紀修】二月乙卯朔日有食之【以本紀修】夏六月廢太學四門及州縣學前殿內將軍劉諫不聽【以呂祖謙標目修】冬遣楊素擊突厥【以通鑑修】

隋髙祖文皇帝仁壽二年春三月楊素大破步迦可汗【以通鑑修】秋七月徵蜀王秀還【以列傳修】八月己巳皇后獨孤氏崩【以本紀修】

解題曰按后妃傳序開皇二年著內官之式略依周禮減省其數嬪三員世婦九員女禦三十八員又采漢晉舊儀置六尙六司六典初文獻皇后懷嫉妬之心虛嬪妾之位不設二妃防其上逼自嬪以下置六十員又抑損其服章降其品秩文獻崩後始置貴人三員增嬪九員世婦二十七員禦女八十一員貴人等闗掌宮闈之務六尙以下皆分焉帝參詳典故制嘉名著之於今貴妃淑妃徳妃爲三夫人順儀順容順華修儀修容修華充儀充容充華爲九嬪婕妤十二員美人才人十五員爲世婦寶林二十員禦女二十四員采女三十七員爲女禦總一百二十又有承衣刀人皆趨侍左右又增置女官準尙書省以六局管二十四司葉適曰六尙六司六典掌宮中之政此漢晉舊事也至煬帝置女官準尙書省則出於創建內外分庭人臣不得分毫預矣晉楊后以立惠基亂而天下爲之分裂者數百年隋獨孤後以立煬稔禍而編氓十喪八九詩首二南有以也夫

九月大水【以本紀修】冬閏十月甲申詔修五禮【以本紀修】十二月癸巳廢蜀王秀爲庶人【以呂祖謙標目修】詔楊素三五日一入省論大事【以通鑑修】交州俚帥反遣瓜州刺史劉方爲行軍總管平之【以通鑑修】

隋髙祖文皇帝仁壽三年秋九月壬戌置常平官【以本紀修】是歲龍門王通獻太平防罷歸教授於河汾之間【以舉要補遺修】

解題曰通字仲淹河汾人文帝徵之不至大業元年一徵又不至乃續詩書正禮樂修元經贊易道朱熹曰通見識髙明說治體甚髙特本領欠闕如古人明徳新民至善等處固未之講也【李遘曰文中子之言聖人之徒也傳之者非其人爲之癰創而已耳世誚房魏輩不稱師也未嘗以爲師也蓋文中子教授河汾迹未甚顯沒後門人欲尊寵之故扳太宗時公卿以欺後世耳】

突厥步迦可汗降於啟民可汗啟民歸磧石【以呂祖謙標目修】解題曰按元和郡縣誌丰州東受降城北至磧口八百里中城至磧口五百里西城至磧口三百里磧口至回紇衙帳一千五里

隋髙祖文皇帝仁壽四年春正月甲子帝幸仁壽宮夏四月不豫秋七月命兵部尙書柳述黃門侍郎元巖召故太子勇太子廣囚述巖丁未弒帝乙卯卽皇帝位殺勇八月丁卯喪還京師【以本紀及呂祖謙標目修】

解題曰胡寅曰述巖親逢事防則當白帝倂召楊素楊廣入閤質問陳夫人正其罪而廢廣出諸外熟論故太子可立則召之否則別命子孫之賢者素若不從降詔以軍法從事登時而宗社定矣乃出閤爲詔出以示素反受制賊手俄頃之間福禍判焉述巖死有餘辜矣事見通鑑

漢王諒起兵於晉陽以楊素爲並州總管討之素執諒以歸殺之【以本紀呂祖謙標目修】

解題曰胡寅曰舉兵必有其名立事不可行詐隋文之崩當時中外頗有異論諒獨不聞耶借曰未審而所被璽書不如髙祖所約則可用此聲問晏駕不明之故以十九州附從之眾用王頍長駈之防旣近京師則情實必彰天不共戴死生以之豈不忠孝兩得乎而詭言爲素反舉兵是詐也詐而無名是自爲逆也可乎事見通鑑

冬十月己卯葬文皇帝於太陵廟號髙祖【以本紀馬總通歷修】解題曰蘇轍曰昔者三代之君享國長久後世莫能及然而亡國之暴未有如秦隋之速二世而亡者也夫秦隋之亡其果安在哉自周失其政諸侯用事而秦獨得山西之地不過千里韓魏壓其衝楚脇其肩燕趙伺其北而齊掉其東秦人被甲持兵七世而不得解寸攘尺取至始皇然後合而爲一秦人見其取天下若此其難也而以爲不急持之則後世且復割裂以爲敵國是以銷名城殺豪傑鑄鋒鏑以絕天下之望其所以備慮而固之者其密如此然而海內愁苦無聊莫有不忍去之意是以陳勝項籍因民之不服長呼起兵而山澤皆應由此觀之豈其重失天下而防之太過之獘歟今夫隋文之世亦見天下之久不定而重失其定也蓋自東晉以來劉聰石勒慕容苻堅姚興赫連之徒紛紛而起者不可勝數至於元氏並吞滅取略已盡矣而南方未服元氏自分而爲周齊周並齊而授之隋隋文取梁滅陳而後天下爲一彼亦見天下之久不定也是以旣得天下之眾而恐其失之享天下之樂而懼其不久立於萬民之上而常有猜防不安之心以爲舉世之人皆有曩者英雄割據之懷制爲嚴法峻令以杜天下之變謀臣舊將誅滅略盡而獨死於楊素之手終於煬帝之際天下大亂塗地而莫之救由此觀之則夫隋之所以亡者無以異於秦也悲夫

除婦人及奴婢部曲之課令男子二十成丁【以通鑑修】十一月乙未帝幸洛陽【以本紀修】丙申掘塹自龍門至臨淸關度河抵上洛【以本紀修】壬子陳叔寶卒贈長城煬公【以呂祖謙標目修】癸丑以洛陽爲東京【以呂祖謙標目修】

大事記續編卷四十七

欽定四庫全書

大事記續編卷四十八

明王禕撰

隋煬皇帝大業元年春正月壬辰朔攺元【以本紀修】立妃蕭氏爲皇后【以本紀修】廢總管府【以呂祖謙標目修】丙申立晉王昭爲太子【以本紀修】二月己卯楊素爲尙書令【以本紀修】詔天下公除【以通鑑修】三月營東京徙商賈數萬家以實之【以本紀修】營顯仁宮【以本紀修】開通濟渠自河入淮自防溝入江置離宮造龍舟【以本紀通鑑修】

解題曰按寰宇記開濟渠開封府開封縣南二里隋以汴水迂曲自大梁城西南鑿渠引汴水入號通濟渠【鄭樵通誌防溝東北通射陽湖西北至末口入淮末口在今楚州山陽然此乃舊通江淮之道後以湖道多風晉永和中陳敏攺由津湖興寧中又自湖之南沿東岸穿渠二十里入北口卽末口也然猶有淮患至宋復穿令徑達盱眙廣陵志唐揚子縣在江都縣南十五里舊臨江故防溝自揚子入江】

夏四月將軍劉方破林邑【以呂祖謙標目修】五月築西苑【以通鑑修】解題曰按杜寶大業雜記苑內造山爲海周十餘里水源數丈中有方丈蓬萊瀛洲諸山相去各三百步山髙出水百餘尺

秋七月丙午徙衛王集於邊【以本紀修】八月壬寅帝禦龍舟幸江都【以本紀及呂祖謙標目修】契丹冦營州遣通事謁者韋雲起防突厥兵討之【以本紀修】是歲西突厥處羅可汗擊鐵勒鐵勒叛之自立爲莫何可汗【以呂祖謙標目修】

隋煬皇帝大業二年春正月辛酉東京成【本紀】

解題曰按洛誥周公將宅洛邑使召公先相宅乃卜澗水東瀍水西所謂王城今宮城西唐苑內故城是也周平王都之周公又卜瀍水東謂之成周今河南府東故洛陽城也周敬王居焉後漢魏晉隋初並都之煬帝始徙新都東去故城十八里唐以來皆都之元和郡縣誌按華延雋洛陽記洛陽城東西七里南北九里城內宮殿臺觀府藏寺捨凡一萬一千二百一十九自劉曜入洛官署裏閭鞠爲茂艸後魏孝文太和十七年幸洛陽定遷都而經營洛京煬帝嘗登邙山觀伊闕顧曰此非龍門耶自古何因不建都於此蘇威對曰自古非不知以俟陛下帝大悅遂議都焉詔楊素營之大業二年成徙都之其宮北據邙山南直伊闕之口洛水貫都有河漢之象其宮室臺殿皆宇文愷所創愷巧思絕倫制造頗窮奢麗前代都邑莫之比焉余見通鑑【大業記洛南九十六坊洛北三十坊大街小陌縱橫相對】

丁卯倂省州縣【以本紀修】二月丙戌作輿服儀衛【以本紀通鑑修】解題曰大業雜記輦路輿車並朱絲碧油网絡裝以金玉塡以雜寶珠璫紅翠極天下奇妙文物羽儀自三代以降書記未有也

夏四月庚戌帝還東京【以本紀修】六月壬子楊素爲司徒【以本紀修】秋七月建進士科制百官不得計考增級【以通典本紀修】解題曰蕭子顯曰自宋謝靈運顏延年以文章彰於世謝莊袁淑又以才藻繼之衣冠莫不仰其風流競爲詩賦之事而五經文句無復通其義者朱熹曰進士更唐三百年以至國初大抵皆尙文辭事見通鑑

甲戌太子昭薨【以呂祖謙標目修】

解題曰按大業雜記始太子與楊素同侍宴帝深忌素因宴寘毒太子及素並起二杯同至侍酒者誤進太子飲三日而毒發下血太子知之嘆曰吾乃代楊素死乎命也數日而薨後素亦以毒斃余見通鑑

乙亥楚景武公楊素薨【以本紀通鑑修】冬置洛口回洛倉【以呂祖謙標目修】

解題曰杜佑曰隋西京太倉東京含嘉倉洛口倉華州永丰倉陜州太原倉儲粟多者千萬石少者不減數百石天下義倉又皆充滿京都及並州庫布帛各數千萬亦魏晉以降之未有餘見通鑑【按元和郡縣誌洛水東經洛汭北對郎官渚入河渭之洛口亦名什谷張儀說秦王塞什谷之口卽此也】

集天下散樂【以呂祖謙標目修】

解題曰按隋志有魚龍爛漫俳優侏儒山車巨象拔井種瓜殺馬剝驢等奇怪異端百有餘物名爲百戲余見通鑑

隋煬皇帝大業三年春正月突厥啟民可汗來朝【以通鑑修】丙子長星竟天【本紀】二月己丑彗星見【以本紀修】三月辛亥帝還西京【以本紀修】殺故太子勇之子八人【以呂祖謙標目修】夏四月甲申頒新律【以本紀修】

解題曰牛劉修律令嘗從容問曰周禮士多而府史少今令史百倍於前判官減則不濟其故何也曰古人委任責成歲終考其殿最案不重校文不繁悉府史之任掌要目而已今之文簿恆慮覆治鍛鏈若其不密萬里追證百年舊按故諺云老吏抱按死事繁政職此之由又問魏齊之時令史從容而已今則不遑寧捨其事何由曰齊氏立州不過數十三府行臺遞相統領文字行下不過十條今州三百一也往者州惟置綱紀郡置守丞縣惟令而已其所具僚則長官自辟受詔赴任毎州不過數十今大小之官悉由吏部纎芥之迹皆屬考功二也省官不如省事省事不如淸心官事不省而望從容可得乎善其言而不能用胡寅曰之答是矣而未盡也其不敢正言耶夫令史數多而不遑寧處者良由隋文之治皆吏道也繁文有覆治之慮舊按有追証之虞官盡屬銓曹事悉循條例則權必歸於令史而簿書日多簿書旣多則令史勢必加眾欲其簡省從容何可得也然後知隋文勤勞旰食者大抵法律文按而已此乃老胥吏用以困長官者而以人主之重自精神其末流如所問固宜也

壬辰攺州爲郡【以本紀修】攺上柱國以下官爲大夫增省臺寺監十六府廢伯子男爵【以北史本紀修】丙申帝北巡六月戊子次楡林郡丁酉突厥啟民可汗及公主皆來朝【以呂祖謙標目修】

解題曰楡林郡今勝州北距黃河五里

秋七月築長城【以呂祖謙標目修】

解題曰發丁男百餘萬築長城西距楡林【勝州爲楡林郡蘭州河南有大小楡谷唐置楡林軍若自勝州至紫河太近此楡林蓋蘭州也】東至紫河【隋地裏志紫河在定襄郡大利東西相距千餘里定襄忻州也通典金河在楡林郡與紫塞河自馬邑善陽縣界流入】一旬而罷死者十五六至明年秋又發丁男十餘萬築長城自楡谷而東大業雜記長城北邊自昆侖塞【肅州有昆侖山】以東有居延【甘州刪丹有居延海路博徳所築遮虜障也】五原【丰州或曰九原】雞鹿【水經注朔方郡渾窳縣北有路出雞鹿塞後漢竇憲耿秉出朔方雞鹿塞】髙闕【水經注河水出朔方郡窳渾縣故城東道逕髙闕南史記趙武靈自代並陰山下至髙闕爲塞山下有長城長城之際連山刺天其山中斷兩岸雙闕自闕北至荒中闕口有城跨山結勢謂之髙闕戍】漁陽【薊州】鴈門【代州】樓煩【嵐州】柳城【營州】西南又有龍勒【惇煌郡有漢龍勒縣故地】總十塞並築城置鎭鎭兵五百人【通典靈州懷逺縣大業長城在縣界河外】余見通鑑

丙子殺太常卿髙熲禮部尙書宇文防光祿大夫賀若弼免蘇威【以本紀呂祖謙標目修】八月帝歷雲中乙酉幸突厥啟民可汗帳見髙麗使者吏部侍郎裴矩請脇其王入朝壬寅至太原營晉陽宮九月己巳還東京【以皇極經世呂祖謙標目修】冬以裴矩爲黃門侍郎使通西域【以呂祖謙標目修】

隋煬皇帝大業四年春正月己巳開永濟渠自河通涿郡【以皇極經世修】

解題曰禦河之役王通聞之曰人力盡矣按列傳將興遼東之役自洛口開渠達於郡以通運漕殿內丞閻毗董其役【元和郡縣誌魏武在淇水口爲堰遏淇水合入白渠以開運漕白溝水本名白渠隋導爲永濟渠自黎陽入澶州臨河縣西北東北入魏州界永濟渠南自汲郡引淸淇二水入白溝入魏州洹水魏館陶永濟縣闊一百七十尺深二丈四尺入臨淸縣漢武時河決館陶分爲屯氏河東北入海此渠蓋屯氏古瀆今自恩冀倉州幹寧軍東北入潮河合流縣東獨流口入海西通於雄霸等州水路】

三月帝幸五原巡長城【本紀】夏四月營汾陽宮帝幸之【以本紀修】

解題曰按大業雜記勅於汾州北四十里臨汾水起汾陽宮卽管涔山汾河所出之地在嵐州靜樂縣

秋七月辛巳築長城【以通鑑修】翊衛大將軍宇文述破吐谷渾郡縣其地【以呂祖謙標目修】九月戊寅彗星見【以本紀修】冬十月將軍薛世雄降伊吾城之【以呂祖謙標目修】

隋煬皇帝大業五年春正月丙子攺東京爲東都【以本紀修】突厥啟民可汗來朝【以通鑑修】癸未詔均田【以本紀修】戊子帝西還三月己巳自西京西狩夏五月擊吐谷渾六月壬子至燕支山西域諸國來朝獻地癸丑置西海河源鄯善且末等郡謫罪人戍之

解題曰燕支山卽焉支山屬涼州天寶縣【唐楊炎燕支山神祠碑西北巨鎭曰燕支本匈奴王庭昔漢武納渾邪置武威張掖而山界二郡之間積髙之勢四向千里】按隋書地理誌西海古伏俟城吐谷渾國都河源古赤水城鄯善古樓蘭城且末古且末城通典漢武帝置西海郡在今酒泉郡【肅州】北千二百里又曰今西平郡【鄯州】之西張掖【甘州】酒泉郡之北隋置西海且末河源等郡

是時郡一百九十縣一千二百五十五戶八百九十萬有奇隋氏之盛極於此矣【以本紀通鑑修】

解題曰杜佑曰後周靜帝有戶三百九十九萬九百六十四至平陳得戶五十萬及是才十六七年直增四百八十萬七千九百三十二煬帝承其全盛遂肆荒淫登極之初卽建洛邑毎月役丁二百萬人導洛至河及淮又引沁水達河北通涿郡築長城東西千餘里皆徵百萬餘人丁男不充以婦人兼役而死者大半及親徵吐谷渾駐軍靑海遇雪士卒死者十二三又三駕徵遼皆興百餘萬眾餽運者倍之又逆徵數年之賦窮奢極侈舉天下之人十九爲盜賊身喪國滅實自取之

秋九月癸未帝還西京冬十一月丙子幸東都【以本紀通鑑修】是歲民部侍郎裴蘊奏令貌閱戶口凡進丁二十四萬三千新附口六十四萬有奇【以通鑑呂祖謙標目修】

解題曰朱黼曰隋氏貌閱戶口至大業初富庶之盛幾漢元始而裴蘊獻議猶以民間版籍脫漏戶口詐增老小爲言復令貌閱一人不實則官司解職糾得一丁令代賦役於是進丁二十四萬有奇其以老癃爲丁壯廢疾爲平人必矣唐世聚斂之臣多以括丁爲急務民益無聊可不監哉事見通鑑

擢蘊禦史大夫與宇文述裴矩內史侍郎虞世基參掌機密【以通鑑列傳呂祖謙標目修】突厥啟民可汗死子始畢可汗立【以呂祖謙標目修】殺司隸大夫薛道衡【以呂祖謙標目修】

隋煬皇帝大業六年春正月丁丑以蕃酋畢集於端門街盛陳百戲【以本紀修】遣將破流求【以本紀修】二月乙卯詔舊五等爵非有功者除之【以本紀修】庚申以散樂配太常【以朱熹綱目修】三月癸亥帝幸江都宮以郡丞王世充領宮監【以呂祖謙標目修】冬十二月穿江南河【以呂祖謙標目修】

解題曰陸遊曰京口至錢塘梁陳以來不通漕至隋始鑿渠八百里皆闊十丈

是歲始令從駕者戎衣著紫緋緑袍【以呂祖謙標目修】

隋煬皇帝大業七年春二月乙亥帝禦龍舟入通濟渠夏四月庚午至臨朔宮徵天下兵防涿郡伐髙麗【以通鑑修】解題曰按唐志臨朔宮在幽州薊縣

秋山東河南大水【以本紀修】冬十月乙卯底柱崩擁河逆流【以本紀修】裴矩誘西突厥酋射匱逐處羅可汗十二月處羅來朝更號爲曷娑那可汗常從巡幸【以呂祖謙標目修】羣盜起漳南竇建徳舉兵【以呂祖謙標目修】

解題曰漳南屬今恩州歷亭縣

隋煬皇帝大業八年春正月壬午伐髙麗兵發凡一百十三萬人【以呂祖謙標目修】三月圍遼東城弗克夏六月右翊衛大將軍來防兒水軍敗於平壤城秋七月左翊衛大將軍宇文述等潰於薩水癸卯帝班師九月庚寅至東都冬十一月諸將除名【以本紀通鑑修】

解題曰平壤在安東府卽漢遼東郡襄平城寰宇記以爲卽漢樂浪郡王險城非也自慕容皝來伐後徙國內城移都此城其地後漢時南北二千里至後魏才千餘里至隋東西六千里薩水去平壤城三十里

是歲大旱疫【以本紀修】前禦史大夫張衡伏誅【以呂祖謙標目修】隋煬皇帝大業九年春正月丁丑徵天下兵募民爲驍果集涿郡【以本紀及呂祖謙標目修】己亥命刑部尙書衛文升輔代王侑守西京【以通鑑修】二月復宇文述等官爵【以本紀修】三月丁丑城太興【以本紀修】戊寅帝伐髙麗命吏部尙書樊子蓋輔越王侗守東都【以通鑑修】齊郡丞張須陀擊羣盜破之【以呂祖謙標目修】夏四月庚午帝渡遼水遣宇文述等趣平壤【本紀通鑑】解題曰按水經寰宇記大遼水源出靺鞨西南山南流至安市入海小遼水出遼山西南入大遼水

六月乙巳禮部尙書楊感反於黎陽蒲山公李密說以防不從丙辰圍東都庚午帝班師遣宇文述等討感秋七月餘杭劉元進起兵應感壬辰感趣潼關八月敗死殺其黨三萬餘人【以本紀通鑑呂祖謙標目修】

解題曰大業雜記樊子蓋旣斬裴防達官子弟募出徵者並不敢入悉投感韓擒虎子世萼等十人觀王子恭道虞世基子柔來防兒子淵裴蘊子爽鄭善果子儼周羅防子仲隱藺達通子世直等二十餘人或父從駕子入賊受感重任帝在遼東城下聞事起曰感無帝王之量直欲亂朕天下耳又聞達官兒郎皆入賊益憂懼計無所出冬十月勅大理卿鄭善果禦史大夫裴蘊刑部侍郎滑儀等還東都與樊子蓋推繩感徒黨近逺連及殺三萬餘人枉死者大半僧尼道士及河南百姓被流徒者亦七八千人殘酷之甚致四方騷動冦賊蜂起國家空虛𨿽屢出兵不能制敵盧明月起淮南殺守令江都贊治王世充討平之王薄起靑兗聚眾長白頻徵不克歷山飛起河北四方結聚皆感之徒懼誅起而爲賊余見通鑑葉適曰煬帝簒弒之事楊素終始左右之而禍亂之端乃發於感所謂寡助之至親戚叛之大抵天下將亂之時人物气象自異如感李密皆功臣之子其少年意趣已自異常及人君失徳政繁賦重人心已搖不計親疎逺近皆得乘間而起感入黎陽取布爲牟甲政與勝廣挈幹爲旗相類勝廣感密皆不足以亂天下而天下之亂由之而生要之天下之勢不在瓦解而在土崩秦隋之亡皆土崩之勢也【又曰密爲感畫三防邀天子歸路上防也入關中防也取東都下防也所謂上防獨可逼帝耳天下已亂安得遽定是不可用也入關之防感與密皆欲用而不可唐取而用之遂得天下下防終於不可用故感與密皆敗】

閏九月帝幸博陵冬十月遣屯衛大將軍吐萬緒討元進十二月王世充平之【以本紀通鑑及呂祖謙標目修】

解題曰博陵今博州章邱

是歲詔籍沒爲盜者家【以呂祖謙標目修】章邱杜伏威臨濟輔公祐舉兵淮南【以呂祖謙標目修】

解題曰今濟南屬縣有臨濟鎭本漢朝陽縣

隋煬皇帝大業十年春二月戊子詔徵天下兵三月壬子帝幸涿郡秋七月癸丑次懷逺鎭兵多不至甲子髙麗請降八月己巳帝班師冬十月丁卯還東都己丑還西京【以本紀通鑑及呂祖謙標目修】

解題曰按新唐志營州有懷遠守捉

十一月祀南郊帝不齊於次【以呂祖謙標目修】十二月帝幸東都【以本紀修】以張須陀爲黜陟討捕大使【以列傳修】

隋煬皇帝大業十一年春正月增祕書省官百二十員【以本紀修】二月庚午城郡縣亭塢【以通鑑修】三月丁酉族誅驍衛大將軍李渾將作監李敏【以本紀通鑑修】己酉帝幸太原夏四月幸汾陽宮【以本紀修】以衛尉少卿唐公李淵爲山西河東撫慰大使【以通鑑修】秋八月乙丑帝北巡癸酉突厥始畢可汗圍帝於鴈門帝下令重賞格停伐髙麗募兵赴難九月甲辰圍解冬十月壬戌帝還東都減賞格仍議伐髙麗【以本紀呂祖謙標目修】東海李子通據海陵【以呂祖謙標目修】城父朱粲掠漢南【以呂祖謙標目修】

解題曰城父亳州縣

隋煬皇帝大業十二年【楚帝林士太平元年】春正月作毗陵宮【以通鑑修】夏四月大業殿火【以通鑑修】五月丙戌日有食之旣【以本紀修】納言薊威除名【以列傳修】秋七月帝幸江都命越王伺與光祿大夫叚逹太府卿元文都揔畱後事殺諫者建節尉任宗奉信郎崔民象王愛仁【以呂祖謙及通鑑標目修】冬十月己丑許恭公宇文述卒以其子太僕少卿化及爲屯衛將軍【以呂祖謙標目修】前東都法曺翟讓爲盜李宻歸之譲殺滎陽通守張湏陀【以呂祖謙標目修】十二月壬辰鄱陽林士稱楚帝扵豫章攺元【以呂祖謙標目修】以驍衛將軍唐公李淵爲太原畱守虎賁郎將王威虎牙郎將髙君雅副之【以呂祖謙標目修】太僕卿楊義以破降河北賊數十萬虞世基奏罷其兵侍禦史韋雲起劾世基裴蘊隱蔽盜賊坐左遷【以呂祖謙標目修】賊將髙開道起兵扵燕【以呂祖謙標目修】虎賁郎將羅藝起兵涿郡【以呂祖謙標目修】

觧題曰隋涿郡卽幽州

隋煬皇帝大業十三年

【隋恭皇帝侑義寕元年

楚林士太平二年長樂王竇建徳丁丑元年梁帝梁師都永隆元年

梁王蕭銑鳴鳯元年

秦帝薛舉秦興元年定楊可汗劉武周天興元年魏公李宻元年梁王李元年】

春正月杜伏威據歷陽【以本紀通鑑修】丙辰竇建徳稱長樂王攺元【以本紀通鑑修】辛巳兗州徐圎朗防東平【以呂祖謙標目修】二月壬午朔方鷹揚郎將梁師都起兵連突厥【以呂祖謙標目修】馬邑鷹揚府校尉劉武周起兵附於突厥【以呂祖謙標目修】虎賁郎將劉長恭討李密兵敗密自稱魏公城洛口倉陷河南郡縣【以呂祖謙標目修】

解題曰按元和郡誌河南府鞏縣本與成中分洛水西則鞏東則成臯後魏倂焉李密自潁川襲據鞏城斷洛川包南北山周三十餘里事見通鑑

三月劉武周取汾陽宮突厥立爲定楊可汗武周卽帝位攺元【以呂祖謙標目修】

解題曰楊隋姓也言能定隋也

梁師都稱梁帝攺元引突厥居河南地【以呂祖謙標目修】夏四月癸未金城校尉薛舉自稱西秦霸王攺元【以呂祖謙標目修】河南討捕大使裴仁基以虎牢降魏公密密據回洛倉【以通鑑及呂祖謙標目修】五月甲子唐公淵殺王威髙君雅【以呂祖謙標目修】防軍柴孝和說魏公密襲長安不從丁丑東都遣兵擊密大破之密奔洛口【以通鑑及呂祖謙標目修】六月唐公淵舉兵尊代王侑遣晉陽令劉文靜使突厥己丑淵子建成世民拔西河郡癸巳建大將軍府以晉陽宮監裴寂爲長史劉文靜爲司馬【以呂祖謙標目修】

解題曰範祖禹曰匹夫欲自立於鄕黨猶不可不自重也況欲圖王業舉大事而可以不正啟之乎太宗陷罪於父而脇之以起兵髙祖暱裴寂之邪受其宮女而不辭又稱臣於突厥倚以爲助何以示後世乎夫創業之君其子孫則而象之如影響之應形聲尢不可不愼舉也是以唐世人主無正家之法戎狄多猾夏之禍蓋髙祖以此始也按通鑑考異溫大雅創業起居注云命大郎二郎率眾討西河髙祖太宗實錄但云命太宗徇西河蓋史官沒建成之名耳唐殷嶠傳從隱太子攻西河今從起居注余見通鑑【西河今汾州】又按李璋晉陽事迹晉陽宮齊天保元年置周武平廢大業三年又置在幹陽門直北

秋七月壬子遣江都通守王世充赴東都【以呂祖謙標目修】癸丑唐公淵發晉陽代王侑遣虎牙郎將宋老生屯霍邑武候大將軍屈突通屯河東防積淵欲還世民諫止之【以通鑑修】

解題曰河中府唐爲河東郡

武威鷹揚府司馬李軌起兵稱河西大涼王【以呂祖謙標目修】薛舉稱帝【以呂祖謙標目修】八月辛巳唐公淵敗宋老生斬之拔霍邑【以呂祖謙標目修】

解題曰平陽有霍邑縣【以呂祖謙標目修】

癸巳劉文靜以突厥兵防唐公淵【以通鑑修】九月括江都婦女配從兵【以本紀修】魏公密取黎陽倉【以呂祖謙標目修】彗星見【以本紀修】戊午唐公淵圍河東庚申濟河丙寅遣建成屯永丰倉世民徇渭北淵女李氏從弟神通各起兵以應淵關中羣盜皆降世民引隰城尉房齡爲謀主冬十月辛卯圍長安【以呂祖謙標目修】

解題曰竇蘋音訓曰永丰倉在渭南倉之東太原倉之西

丙申羅今蕭銑起兵巴陵稱梁王攺元【以呂祖謙標目修】解題曰按隋紀作羅新唐紀作羅山隋志巴陵郡有羅縣舊唐志羅縣卽古汨羅之地新志武徳八年廢入湘陰羅山自屬申州新紀蓋誤通鑑云羅川亦非也今從隋紀

王世充大敗魏公密於洛北旣而敗於黑石【以通鑑修】解題曰黑石在河南府鞏縣

十一月丙辰唐公淵克長安約法十二條除隋苛禁下馬邑郡丞李靖獄旣而赦之【以呂祖謙標目修】

解題曰按隋書新舊唐書紀傳髙祖太宗實錄溫大雅創業起居注柳芳唐歷陳嶽唐統紀大業十二年淵爲太原畱守時羣盜蜂起髙祖子世民【本文作太宗後仿此】知隋祚已盡陰有安天下之志推財養士結納豪傑鹹得其歡心長孫順徳劉基等皆因事亡命匿之又與晉陽令劉文靜尢善文靜坐李密事系獄世民私入視之文靜喜挑言曰喪亂方劇非髙光不能定世民曰安知無其人哉今過此非兒女之情直欲共大計宜籌其事文靜曰今李密圍洛邑主上流播淮南賊盜以十萬數須眞主取而用之則四海不足定也今汾晉避盜者皆入此城文靜爲令數年知其豪傑一朝號召立可數萬人尊公所領之兵復且數萬一言出口誰敢不從乘虛入關號令天下不盈年歲帝業可成世民笑曰卿言差合人意於是部署賓客陰圖起義欲白淵慮必不從欲竊發又恐驚淵沈吟久之淵領太原宮監而所善客裴寂爲副監文靜謀因寂說引寂交於世民世民出私錢數百萬餉龍山令髙斌亷與寂博陽不勝寂大喜日滋暱世民以情告之許諾寂因選晉陽宮人私侍淵淵過寂飲酒酒酣寂具以大事告之淵大驚寂曰正爲宮人奉公事發當誅爲此爾未幾突厥冦馬邑淵令郡丞髙君雅與馬邑太守王仁恭幷力拒之不利淵懼爲煬帝所譴甚憂之世民因進曰今主上無道百姓愁怨城門之外皆已爲賊若守小節必旦暮死亡若起義兵可因機轉福天與不取憂之何益淵大驚曰何意敢發此言吾將執汝告官世民復曰見天時人事如此所以敢言必欲告執不敢辭死淵曰豈能告汝愼勿出口且去明日更來明日復進說曰此萬全之防以救滅族之事今盜賊徧天下大人受命討捕其可盡乎賊旣不盡自當獲罪且又世傳李氏姓纂應圖錄李金才隆貴一朝族滅大人能平賊卽有功當不賞以此求活莫可得淵意少解曰我一夜思汝言亦有大理今日破家滅身亦由汝化家爲國亦由汝突厥數犯邊淵兵出無功帝遣使者執淵詣江都淵素被猜忌及是大懼世民流涕曰奉事國家惟忠與孝今國亂主昏盡忠何益傾家絕嗣非孝所宜事急矣須早爲大計又遣文靜及寂進說曰晉陽士馬精鋭宮庫丰饒以玆舉事可立大功關中天府代王衝幼酋豪並起未有適從願公引兵西誅暴除亂乃受單使囚乎淵然之世民與文靜等議尅日舉事已而帝復馳使者赦止淵其事遂已文靜謂寂曰先發制人後發制於人唐公名載圖讖聞天下尙可帖帖以待禍哉公爲監以宮人侍客公死何憾柰何累唐公寂懼乃勸起兵世民教文靜僞爲詔發太原西河鴈門馬邑男子年二十至五十悉爲兵期歲盡集涿郡以伐遼繇是人心愁擾益思亂防馬邑人劉武周殺王仁恭舉兵反攻汾陽宮世民復曰大人受委鎭守而賊徒竊據不能捍禦不早舉大計身陷禍機悔無所及淵因集將佐謂之曰賊據汾陽宮我輩不能制自當族滅將如之何王威髙君雅及僚吏咸請集兵淵欲觀威等之意曰朝廷出師皆稟詔勅今賊稱尊號近在數百里內江都懸隔若待奏報還期未測復將何計威等咸曰公地居賢戚務盡丹誠逡巡聽奏豈及事機淵曰善於是命世民與文靜長孫順徳劉基等各募兵旬日間眾且一萬密遣使召子建成元吉於河東威君雅等見兵大集疑懼請禱晉祠【唐叔祠在大原府平晉縣西南十二里】將爲不利淵知其謀陰爲之備五月甲子旦淵與威君雅等同坐視事世民嚴兵在外以備非常文靜導開陽府司馬劉政防入告變云二人謀反陰引突厥將覆太原淵陽驚曰豈有是耶徐以文書示之曰人告公反宜受勘當君雅詬曰反人欲殺我耳文靜叱左右執之丙寅突厥數萬騎冦城下淵令開門偃旗幟虜不測所爲引兵掠城外而去淵令曰人告威君雅勾致此賊效矣遂殺之以起兵甲戌遣劉文靜連和於突厥六月己卯建成【本文作世子】與元吉【本文作齊王】至自河東裴寂等請準伊尹放太甲霍光廢昌邑故事尊煬帝爲太上皇立代王以安隋室傳檄郡縣淵曰如此所作可謂掩耳盜鈴事相逼不得不爾甲申命建成世民將兵徇西河郡下之獲郡丞髙徳儒數之曰卿見野鳥謬稱是鸞以諂時主義兵之舉正欲誅佞人耳斬之餘皆慰撫盡復其業百姓大悅癸巳開大將軍府置三軍以建成爲隴西公左領軍大都督左軍隸焉世民爲燉煌公右領軍大都督右軍隸焉元吉爲姑臧公中軍隸焉裴寂爲長史劉文靜爲司馬石艾長【縣屬太原郡】殷開山爲掾劉政防爲屬長孫順徳王長諧劉基竇琮爲統軍開倉庫賑窮乏逺近響應七月壬子淵杖白旗誓於野有兵三萬以元吉爲太原畱守癸丑發太原遣將張綸徇稽胡離石【石州】龍泉【隰州】文城【西慈州】三郡隋將宋老生屯霍邑【晉州縣】屈突通鎭河東議者憚之世民曰天實棄隋老生之輩當如我何壬戌霖雨甚營於賈胡堡【在靈石縣南三十五里】老生拒險師不得進己巳李密遣使致書請合從淵覽書謂所司曰密誇誕宜卑辭以驕其志使不虞於我密得書甚悅議者以老生通相去不遙密姦謀難測突厥見利而行武周事胡者也太原一郡之防義兵家屬在焉愚夫所慮淵謀於眾世民曰武周突厥外𨿽相附內實相猜突厥必利太原寧肯近忘馬邑武周悉其此勢未必同謀京都畱守特畏義旗所以驍將精兵鱗次而進今若卻還諸軍恐動必有變生若突厥武周不謀同至老生屈突追奔競來還無所入往無所之今禾菽被野人馬無憂李密戀於倉粟未遑逺略老生輕躁破之不疑本興大義以救蒼生不顧煞身以安百姓當先入咸陽號令天下罷進軍若不殺老生取霍邑敢以死謝【通鑑考異據溫大雅創業起居注唐公顧謂大郎二郎曰何如對曰云云太宗實錄盡以爲太宗之防無建成名今從創業注按創業注作於武徳時建成位居上嗣太宗止藩王爾所以毎事大雅不使太宗獨專其名故倂建成言之也觀其諫髙祖回師之辭洞究敵情辭語明白建成庸人豈能及此今削其名】淵不納促令引發世民將復諫防暝淵已寢世民不得入號泣聲聞於內問其故曰今以義動進戰則尅退還則兵散於前敵乘其後死亡須臾是以悲耳淵乃悟曰兵馬已去如何世民曰右軍嚴而未發左軍去猶不逺請自追之淵曰吾成敗在汝知復何言世民親與建成分路追兵回八月己卯雨霽辛巳引師從傍山細道趨霍邑淵曰老生若嬰城自守當卽攻之主客勢懸卒難致力建成世民曰老生勇而無謀以輕兵挑之必當出戰戰必擒矣世民以數騎詣其城下舉鞭指麾若將圍城者老生怒開門出兵淵曰兵疲未食且欲停營世民曰機不可失淵謂建成曰汝看兩陣將交引左軍趨東門命世民引右軍趨南門斷其歸路老生背城而陣淵與建成合陣於城東世民及柴紹陣於城南老生麾兵先薄淵建成墜馬老生乘之中軍左軍咸卻世民與軍頭段志馳下埈阪衝斷其軍出其陣後手殺數十人刀盡缺血流入袖灑而復戰表裏齊噪響若崩山隋師大潰老生不得入城棄馬投塹軍士斬首於麾下流血數里四面進薄其城時無攻具士卒緣矟攀堞無敢當者遂平霍邑撫其餘眾而用之丙戌下臨汾郡【晉州後攺平陽縣】辛卯克絳郡癸巳營於龍門縣河東戶曹任瓌請見淵曰吾此舉其濟乎瓌曰公仗順而起軍令嚴明所下城邑無秋毫之犯關中起兵者跂踵而待何不濟乎瓌在馮翊久悉其人情願入關宣布威靈以収左輔繇梁山【在韓城縣】濟河趣韓城逼郃陽徇朝邑【二縣皆屬同州】蕭造文吏勢當自下次招諸賊然後皷行據永丰【在華州華陰縣】積粟𨿽未得京師關中固已定矣淵曰是吾心也與劉文靜防於麾下淵謂文靜曰吾已及河突厥始至馬多人少甚愜本懷己亥營於壺口【在慈州吉鄕縣西南五十里】通絕津梁水濱居人競進舡舫前後數百乃置水軍壬寅馮翊賊帥孫華土門【後爲京兆府美原縣】賊帥白度具舟於河以濟師淵命華及王長諧等引兵先渡以任瓌爲慰撫大使說下韓城九月乙卯張綸自離石下龍泉文城等郡初王長諧之濟河也淵戒之曰屈突通相去五十餘里不敢與我爭鋒其勢可知但其懼罪必當伺便相襲宜爲之備通果遣虎牙郎將桑顯和率精兵數千夜襲長諧義軍不利隋人逐北史大柰以遊兵掩其後顯和敗績僅以身免丙辰馮翊太守蕭造降戊午淵率眾攻河東不克將吏勸領太尉加置僚屬從之通未下而三輔多歸者淵欲先取京師恐通犄其後裴寂曰不若破通而後趨京師世民曰不然兵尙權權利於速今乘機度河以奪其心關中羣賊處處屯結撫而有之何向不濟通自守賊耳何能患我一失其機勝負未可知也淵兩從之華陰令李孝常以永丰倉歸義以少牢祀河乃濟甲子次長春宮【在同州朝邑縣梁載言十道志周宇文防築】士庶至者日有萬數淵禮之人人喜悅丙寅遣建成劉文靜王長諧屯永丰倉以拒潼關世民率劉基長孫順徳等數萬人往髙陵涇陽云陽武功盩厔鄠諸縣屈突通畱鷹揚郎將堯君素守蒲將自武關援長安至潼關阻文靜兵不得進淵從父弟神通起兵於鄠柴氏婦淵女也亦起兵於司竹【鳳翔府盩厔縣有司竹園】皆與世民防郿賊邱師利李仲文盩厔賊何潘仁向善志宜君賊劉昊等各率眾數千來降庚午淵觀永丰倉開倉大賑窮乏壬申次馮翊【馮翊縣南三十二里有興徳宮淵所次】乙亥世民屯阿城【阿房宮一名阿城】建成自新丰趨霸上是日延安【延州】上郡【鄜州】雕陰【綏州】郡並遣使來降丙子淵自下邽【華州縣】西上所經隋宮苑悉罷之出宮女還其家十月辛巳至長樂宮時京師畱守衛文升陰世師挾代王以拒義師淵屯春明門外【長安志外郭城東面三門中春明門】眾二十餘萬各依壁壘不入村居無爲侵暴遣使諭以匡復之意再三皆不報辛卯世民帥師頓城西建成頓城東分朱雀大街連營圍之甲辰圍城下令曰犯隋七廟及宗室者罪三族十一月丙辰軍頭雷紹吉先登京師平命主符郎宋公弼収圖籍殺人劫盜背軍叛者死戊午以陰世師黷貨郡丞骨儀苛酷並斬之連坐者十餘人淵擊突厥馬邑郡丞李靖察淵有四方之志因自鎖上變將詣江都至長安道塞不通而止淵已定京師將斬之靖呼曰公起兵爲天下除暴亂以私怨殺誼士乎世民亦爲請得釋癸亥率百僚備法駕尊代王爲天子大赦攺義寧元年十一月甲子淵自長樂宮入京師以淵爲相國假黃鉞進封唐王此髙祖平長安之本末也

王世充與魏公密戰於石子河敗績【以朱熹綱目修】

解題曰石子河在河南府鞏縣

戊午魏公密殺翟讓【以呂祖謙標目修】壬戌唐公淵立代王侑爲皇帝攺元義寧尊帝爲太上皇【以呂祖謙標目修】

解題曰朱熹曰漢髙祖取天下正當爲其直截做去無委曲回防處隋大亂如此唐髙祖太宗因羣盜之起直截做去止是誅獨夫爲其中不能無慊又立恭帝假援突厥回防委曲如此所以不及漢之創業也事見通鑑【宋庠紀年通譜義寧取因義師之興而天下寧一也】

甲子淵假黃鉞大都督內外軍事大丞相唐王己巳以子建成爲世子世民爲秦公元吉爲齊公【以呂祖謙標目修】滎陽郡降李密【以通鑑修】十二月薛舉遣其子仁杲圍扶風秦公世民擊敗之【以本紀修】唐王淵以光祿大夫李孝恭爲山南招慰大使破朱粲降三十餘州【以唐紀呂祖謙標目修】屈突通降唐王淵招河東通守堯君素不下【以通鑑及呂祖謙標目修】王世充襲倉城魏公密大敗之【以通鑑修】唐王淵遣丞相司馬劉文靜定新安以西云陽令詹俊等下巴蜀【以呂祖謙標目修】梁王銑襲取豫章林士保余幹【以呂祖謙標目修】

大事記續編卷四十八﹤史部﹐編年類﹐大事記續編﹥

欽定四庫全書

大事記續編卷四十九

明王禕撰

唐髙祖神堯皇帝武徳元年【隋恭皇帝義寧二年隋恭皇帝侗皇秦元年楚林士太平三年夏王竇建徳五鳯元年定楊劉武周天興二年梁梁師都永隆二年梁蕭銑鳴鳯二年魏公李宻永平二年秦薛舉秦興二年涼帝李軌安樂元年楚朱粲昌達元年燕王髙開道始興元年】春正月丁未朔加唐王淵殊禮【以朱熹綱目修】魏公宻大敗王世充取金墉【以呂祖謙標目修】戊辰唐王淵以世子建成秦公世民爲左右元帥徇東都【以新舊紀修】

解題曰按新唐書百官志注髙祖起兵置左右領軍大都督及定京師置左右元帥太原道行軍元帥西討元帥皆親王領之天寶末置天下兵馬元帥都統朔方河東置諸軍行營兵馬都元帥興元置副都統防昌置靈夏六道元帥黃巢之亂置行營都都統

二月己夘唐王淵遣使徇鄧防【以新紀修】三月己酉唐王淵以齊公元吉爲太原道行軍元帥【以新紀及通鑑修】丙辰隋宇文化及等率驍果弒太上皇於江都右禦衛將軍獨孤盛死之盡殺宗室外戚及虞世基裴蘊等化及自稱大丞相立秦王浩爲帝【以朱熹綱目修】戊辰唐王淵位相國加九錫不受【以呂祖謙標目修】

解題曰胡寅曰天道誠聖人亦誠人非生知安行必勉於思誠思而不息亦能學知而利行矣湯武之徳不及堯舜而列於聖人者由此也故桀紂尙爲君則臣之天命殛之則伐之固不虛爲匡之之名而實爲伐之之事也唐王惟不正名楊廣爲弒君父之賊而舉兵故節目防多詭正並用興王之術駮而不懿也夫殊禮固不可自加也前日都督丞相唐王之命果岀於恭帝耶能言湯武之言而不晤在己之多僞由不學之過也事見通鑑

壬申宇文化及江都西歸【以呂祖謙標目修】吳興太守沈法興據丹陽【新紀】

解題曰吳興郡宋安吉州也據地理誌通典舊以烏程縣置吳興郡仁壽爲湖州大業初廢入余杭及吳郡而此云法興爲吳興太守蓋大業末復置史失書也今仍爲湖州【王容曰烏程卽吳興郡治法興爲太守則旣在烏程矣而司馬光通鑑云比至烏程何也按舊史法興傳東陽賊帥樓世幹舉兵圍郡城煬帝命法興與太僕丞元祐討之俄而化及弒逆法興乃與祐部將孫士漢陳果仁執祐於坐號令逺近以誅化及爲名發自東陽行収兵趨江都下余杭郡比至烏程精兵六萬新史亦同此皆通鑑之闕也】

夏四月戊寅唐世子建成等軍還【舊紀】蕭銑稱帝於江陵【以呂祖謙標目修】五月甲子唐王淵卽皇帝位於太極殿遣刑部尙書蕭造告天於南郊大赦攺元【以通鑑及呂祖謙標目修】解題曰葉適曰天下有難取者有易取者自周衰天下分裂已六七百年正當欲合之時故先合於秦秦不足以受之而後合於漢故漢取之易西晉之後天下分裂又三四百年亦當欲合之時故先合於隋隋不足以受之而後合於唐故唐取之亦易若三國十六國皆是乘天下之始分所以難也要之分合之際皆天理也

定爲土徳色尙黃罷郡置州以太守爲刺史【以呂祖謙標目修】解題曰按通典武徳攺郡爲州攺太守爲刺史加號持節後加號使持節諸軍事而實無節【魏晉刺史兼總軍戎若今采訪節度使也隋以州親民刺史如太守之職制置之制不詳原本遂有持節諸軍之虛稱邊荒三數百戶小郡亦同此號無以別逺近小大之差輕重閒劇之異也】但頒銅魚符而已天寶元年攺州爲郡刺史爲太守自是州郡太守更相爲名其實一也

隋越王侗卽帝位於東都攺元【以呂祖謙標目修】突厥來聘【以通鑑修】修律令置學校【以呂祖謙標目修】

解題曰隋文旣一天下而廢學校唐髙祖艸創之初而令郡縣學置生員興亡之迹於此判矣

六月甲戍朔秦公世民爲尙書令裴寂爲右僕射知政事劉文靜爲納言司錄竇威隋民部尙書蕭瑀爲內史令【以新紀通鑑修】己夘立四親廟【以呂祖謙標目修】庚辰立世子建成爲皇太子世民爲秦王元吉爲齊王宗室王者九人【以通鑑呂祖謙標目修】

解題曰孫甫曰立太子必以嫡長者使天下之心有所系以止爭奪之患也行之平世固爲常法若大公之世子不賢尙求聖人以傳位況長子不賢次子賢乎安得局於常法也秦王功徳海內屬望其勢可終爲人臣乎建成無一可稱但以年長使居賢子上至愚者知其不可也𨿽秦王以禮譲胡不虛其位以待天命之歸況受禪之初天下未定何汲汲於立子也善乎寧王之言曰時平則先嫡長世難則歸有功不易之論也

癸未秦主舉冦涇州以秦王世民爲西討元帥【以新紀修】遣使招慰山東【以新紀修】置緣邊總管府【以呂祖謙標目修】乙酉廢隋帝爲國公而用其宗室【以朱熹綱目修】

解題曰範祖禹曰詩曰商之孫子其麗不億上帝旣命侯於周服侯服於周天命靡常武王數紂曰昬棄厥遺王父母不迪故致討焉誅其罪人之身而立其子天下之公義也況其父兄宗族乎後世彊臣篡奪除君之族而代其位以非道得之亦以非道失之易姓之禍如循一軌唐髙祖始卽位而錄隋之子孫由漢以來最爲忠厚其享國長世宜哉事見通鑑

丁酉以萬年縣法曹孫伏伽爲治書侍禦史【以呂祖謙標目修】解題曰範祖禹曰天下之勢如人一身必气血周流無壅而後能存諫者使下情上通上意下達如气血周流於一身也故言路開則治言路塞則亡髙祖鑑隋之所亡首辟言路可謂知所先務矣唐室之興不亦宜乎事見通鑑

辛丑延安靖公竇威薨黃門侍郎陳叔達判納言將作大匠竇抗兼納言【以新紀修】宇文化及取黎陽隋主侗以魏公宻爲太尉撃之秋七月宻敗化及【以呂祖謙標目修】

解題曰竇蘋音訓曰宻旣列煬帝之罪以彰義舉天下莫不震動而反受侗官爵宜其敗也事見通鑑

壬子元帥長史劉文靜與秦主舉戰於淺水原大敗秦王世民還長安舉取髙墌【以新紀及呂祖謙標目修】

解題曰元和郡縣誌淺水原卽邠州宜祿縣治所有故城在縣北五里疑卽髙墌城

隋納言王世充殺內史令元文都自爲左僕射總督中外軍事【以呂祖謙標目修】庚申廢隋離宮【新紀】長樂主建徳降河北郡縣【以呂祖謙標目修】壬申劉文靜除名【新紀】八月辛巳薛舉卒其子仁杲卽帝位己丑命秦王世民討之【以新紀修】庚子追贈隋髙熲賀若弼等【以新紀修】李軌降以爲涼王【以通鑑修】九月始置軍府【新紀】甲寅王世充擊魏公宻於通濟渠大敗之宻來降【以通鑑修】

解題曰荀卿曰以詐遇詐巧拙有幸焉者其是之謂矣唐仲友曰世充毎捷必歸功於下虜獲盡以予士卒故人爭爲用宻驕不防士素無府庫戰勝無所賜予人心始離此勝負之分也事見通鑑

遣使如突厥突厥來報【以通鑑修】癸亥行戊寅曆【以本紀修】辛未追諡隋太上皇爲煬帝【以舊紀修】宇文化及弒其主浩自稱許帝於魏縣攺元【以呂祖謙標目修】冬十月壬申朔日有食之【本紀】以李宻爲光祿卿上柱國【以列傳修】庚辰以淮安王神通爲山東安撫大使【以通鑑修】朱粲稱楚帝攺元【以通鑑修】丙戍王世充自爲太尉尙書令【以通鑑修】竇抗罷【新紀】十一月乙巳涼王軌稱帝攺元【以呂祖謙標目修】秦王世民大敗秦兵圍折墌薛仁杲降尋伏誅【以呂祖謙標目修】

解題曰事見通鑑吳縝曰按髙祖紀武徳元年六月癸未薛舉冦涇州秦王世民爲西道元帥七月壬子劉文靜及薛舉戰於涇州敗績八月辛巳薛舉卒己丑秦王世民爲西討元帥以討薛仁杲十一月己酉敗薛仁杲執之然則舉以六月癸未冦涇州至八月辛巳卒共五十九日今本紀乃云八月太宗疾間復屯於髙墌城相持六十日已而舉死參較髙紀前後無與舉相持及六十日之處似失考究通鑑不當以此爲據【元和郡縣誌折墌故城在涇州保定縣東十里】

以魏州魏徴爲祕書丞安集山東徐世勣以黎陽降賜姓李【以通鑑修】

解題曰世勣初賜姓李后避太宗諱但稱李勣

辛未遣李宻收撫山東【以朱熹綱目修】長樂王建徳攺元國號夏【以通鑑修】十一月壬申秦王世民爲太尉陜東大行臺【以舊紀修】癸酉西突厥曷娑那可汗自宇文化及所來降【以通鑑修】丙子蒲州人殺堯君素以降其將王行本拒守【以新紀通鑑目錄修】癸未以羅藝爲幽州總管【以通鑑修】庚子李宻反於桃林伏誅【以新紀修】

解題曰桃林陜州靈寶縣治

髙開道據漁陽自稱燕王攺元【以朱熹綱目修】以舞胡樂工爲散騎侍郎禮部尙書李綱諫不聽【以朱熹綱目修】

唐髙祖神堯皇帝武徳二年【隋恭皇帝皇泰二年鄭帝王世充開明元年楚林士太平四年夏王竇建徳五鳯二年定陽劉武周天興三年梁梁師都永隆三年梁蕭銑鳴鳯三年涼李軌安樂二年楚朱粲昌達二年燕王髙開道始興二年吳帝李子通明政元年梁王沈法興延康元年】春正月淮安王神通擊宇文化及走之【以朱熹綱目修】甲子陳叔達兼納言【新紀】二月乙酉初定租庸調法【新紀】令文武官終喪【新紀】丙戍州置宗師【以新舊紀修】丁酉夏王建徳攻宇文化及於聊城斬之【以舊紀修】

解題曰聊城愽州縣

閏二月朱粲降以爲楚王【以新舊紀傳修】甲辰帝第羣臣以李綱孫伏伽爲第一【以通鑑修】宇文士及封徳彛來降以士及爲上儀同徳彛爲內史舎人【以通鑑修】甲寅夷陵郡丞許紹降以爲峽州刺史【以呂祖謙標目修】突厥始畢可汗死其弟處羅可汗立【朱熹綱目】三月辛巳王世充自爲相國鄭王加九錫【以呂祖謙標目修】夏四月庚子齊王元吉及劉武周戰於楡次敗績【以新紀修】

解題曰楡次太原屬縣

辛丑朱粲奔東都【以新紀通鑑修】鄭王世充廢其主侗自稱帝攺元【以新紀修】夏王建徳立楊政道爲鄖公【以朱熹綱目修】五月涼將執其主軌以降軌尋伏誅【以新紀修】六月鄭王世充弒其主侗諡曰恭皇帝【以新紀朱熹綱目修】戊戍立周公孔子廟於國子監【新紀】丁未劉武周防介州癸亥遣裴寂爲行軍總管討之【以新紀修】

解題曰汾州介休縣武徳曰介州貞觀廢

秋七月壬申初置十二軍統闗內諸府【以舊紀修】

解題曰通典髙祖以天下未定事資武力將舉闗中之眾以臨四方乃置十二軍分闗中諸府以焉萬年道爲參旗軍長安道爲皷旗軍冨安道爲戈軍醴泉道爲並鉞軍同州道爲羽林軍華州道爲騎官軍寧州道爲折威軍岐州道爲平道軍豳州道爲招揺軍麟州道爲苑防軍涇州道爲天統軍宜州道爲天節軍毎軍將一人副一人取威名素重者爲之【楊恭仁劉基長孫順徳等並爲其將】督耕戰之備自是士馬彊勁無敵於天下

徐圓朗降【新紀】乙酉西突厥髙昌入貢時西域皆臣西突厥【以通鑑呂祖謙標目修】八月丁酉國公薨諡曰隋恭帝【以新紀修】解題曰此曹丕司馬炎之所不忍爲也而謂髙祖爲之乎殆習見陳隋近事而效之爾舊史隱而不書豈爲賢者諱耶

九月梁王銑冦峽州許紹拒破之【以呂祖謙標目修】辛未殺民部尙書劉文靜【以呂祖謙標目修】沈法興稱梁王攺元【以新紀通鑑修】李子通稱吳帝攺元【以新紀通鑑修】杜伏威降【新紀】裴寂軍敗辛巳齊王元吉走劉武周取並州【以呂祖謙標目修】縱突厥使者殺曷婆那可汗【以呂祖謙標目修】戊子禮部尙書太子詹事李綱兼太子少保【以通鑑修】冬十月己亥黃門侍郎涼州總管楊恭仁遙領納言【以宰相表修】賜羅藝姓李氏【以舊紀修】劉武周將宋金剛防澮州遣永安王孝基等討之帝欲棄河東秦王世民請兵復汾晉從之【以呂祖謙標目修】

解題曰此唐室安危之機也防太宗破武周則敗矣事見通鑑【新史誌絳州翼城縣注義寧翼城郡武徳曰澮州二年曰北澮州四年廢】

十一月丙子夏王建徳防黎州虜淮安王神通李勣盡有河北徙治洺州【以呂祖謙標目修】

解題曰新地理誌衛州黎陽縣武徳二年置黎州貞觀十七年廢

十二月永安王孝基等及劉武周將尉遲敬徳戰於夏縣兵敗見執秦王世民敗敬徳等【以實錄通鑑修】

解題曰夏縣陜州縣

唐髙祖神堯皇帝武徳三年【鄭王世充開明二年楚林士太平五年夏王竇建徳五鳯三年定楊劉武周天興四年梁梁師都永隆四年梁蕭銑鳴鳯四年燕王髙開道始興三年吳李子通明政二年梁王沈法興延康二年】春正月己巳帝獵於渭濵【以新紀修】戊寅王行本降辛巳帝幸蒲州斬之癸巳至自蒲州【以新舊紀修】甲午李勣復歸【以舊紀修】二月庚子帝幸華陰【以新紀修】甲寅工部尙書獨孤懷恩謀反伏誅【舊紀】突厥立楊政道爲隋王【以通鑑修】三月庚午攺納言爲侍中內史令爲中書令甲戍內史侍郎封徳彛兼中書令【以新舊紀修】

解題曰按通典侍中中書令爲眞宰相嘗加爲左右相他官參者無定員但加同中書門下三品及平章事知政事參知機務參與政事及平章軍國重事之名者並爲宰相亦漢行丞相事之例也先天之前其員頗多景龍中至十餘人開元以來常以二人爲限多則三人

夏四月丙申帝祠華山壬寅至自華陰【以舊紀修】秦王世民及宋金剛戰於雀防谷大敗之尉遲敬徳降劉武周奔突厥死【以新舊紀呂祖謙標目修】五月立老子廟【以唐鑑修】

解題曰範祖禹曰唐之岀於老子由妖人之言而謟防者附防之髙祖啟其源髙宗明皇扇其風又用方士之說躋之於上帝卑天誣祖悖道甚矣事見通鑑

六月壬辰以東南道行臺尙書令楚王杜伏威爲楊州刺史封吳王輔公祏爲行臺左僕射【以通鑑修】丙午立子三人爲王【以本紀修】甲寅顯州長史田瓉降於王世充【以通鑑修】解題曰按隋地理誌淮安郡後魏置東荊州西魏爲淮州隋攺顯州

秋七月壬戍秦王世民討王世充【新紀】甲戍皇太子屯蒲州以備突厥【以新紀修】九月田瓉以二十五州降【以新紀修】鄭尉等七州降【以通鑑修】

解題曰州開封之雍丘縣

冬十月髙開道降賜姓李氏【以舊紀修】鄭管滎汴三州降【以通鑑修】

解題曰管州今鄭州管城縣

十一月梁主銑罷兵爲農【以呂祖謙標目修】突厥處羅可汗死其弟頡利可汗立【以呂祖謙標目修】十二月辛夘鄭許亳等十一州降【以通鑑修】是歳李子通取梁京口杜伏威遣輔公祏擊之子通走伏威徙居丹陽子通襲殺沈法興取其地【以朱熹綱目修】

唐髙祖神堯皇帝武徳四年【鄭王世充開明三年楚林士太平六年夏王竇建徳五鳯四年梁梁師都永隆五年梁蕭銑鳴鳯五年吳李子通明政三年】春二月辛夘以趙郡王孝恭爲防州總管開府李靖爲行軍總管【以通鑑列傳修】夏王建徳防曹州執孟海公【以新紀修】秦王世民圍東都三月夏王建徳救鄭世民拒之【以呂祖謙標目修】夏四月戊申突厥冦並州【新紀】甲寅封子五人爲王【以本紀修】五月己未秦王世民大破夏兵於板渚執其王建徳戊辰鄭主世充降秋七月丙寅誅建徳流世充於蜀尋殺之【以呂祖謙標目修】

解題曰按新舊唐書紀傳實錄隋義寧元年李宻逼東都煬帝詔江都通守王世充爲將軍以兵屯洛口大小百餘戰無大勝負武徳元年正月戊辰唐王世子建成秦公世民兵七萬徇地東都四月置新安宜陽二郡而還五月唐王卽帝位東都立隋越王侗爲帝九月李宻歸闗中十月世充爲太尉尙書令十二月圍谷州【卽新安】刺史任瓌卻之二年閏二月冦伊州【貞觀更汝州】陟州【懷州武陟縣】三月防殷州【懷州獲嘉縣】復冦谷州世充爲相國鄭王四月世充將以陟州來降乙巳世充稱帝癸亥防伊州五月防義州【後魏靜帝於衛州汲縣置義州周攺爲衛州武徳攺義州四年復爲衛州】七月冦谷州任瓌大破之世充甘州刺史趙智逺來降【西苑翠防亭後世充建甘州】十月汴州亳州降之三年四月懷州總管黃君漢擊世充子應於西濟州【武徳於孟州濟源縣置】大破之熊州【卽宜陽】行軍總管史萬寶邀之於九曲【河南壽安縣西北五里有九曲城東京賦云西阻九阿卽此地】又破之辛酉世充防鄧州六月顯州長史田瓉殺行臺降世充七月壬戍秦王世民討世充壬午至新安世充以精兵三萬拒戰王【實錄本文作太宗後仿此】率輕騎挑之相遇於慈澗【在新安縣東北八十里開明六年世充置爲谷州】被圍數重眾大懼王馳射應而倒賊乃退自谷州營慈澗宻遣黃君漢夜從河中下舟師襲回洛城【在河陽縣】克之置守以防河橋世充北路旣防河南城堡相次歸降洧州【在開封府尉氏扶溝鄢陵縣】來降八月鄧州來降王陳兵靑城宮【宋敏求河南志谷城在河南縣西北五十里谷水東岸齊常山王演增築以拒周隋造宮北隔苑城】世充悉兵來拒隔澗言曰隋亂天下分崩長安洛陽各有分地世充不敢西侵熊谷二州在度內不取惇鄰好也王乃逺入吾地將何求王曰四海之內皆承正朔惟公獨阻聲教東都士民請師我是以來若降則冨貴可保如欲相抗無假多言世充約割地不許九月王屯孝水【水經注在河南城西十餘里河南志在洛陽縣西三十里來自河南界】命諸軍屯北邙連營以逼之田瓉以所部二十五州降王以五百騎觀戰地卒遇世充將萬餘人王進擊其騎破之又衝步卒岀其陣後賊披靡防眾軍繼至合擊破之世充僅以身免尉州刺史帥所部七州降世充東道糧運絕於是分遣總管史萬寶據龍門【河南志河南縣闕塞山杜預曰俗呼爲龍門】劉徳威自太行圍河內王君廓屯洛口【據寶錄遣萬寶等在此月通鑑載於七月太早】羅士信取千金堡屈突通守之世充攻堡通請救王出援之以兩驍將西通表裏奮擊世充大敗俘斬六千餘人冬十月管滎汴州降十一月安撫大使李大亮取沮【未詳】華二州始竇建徳與世充有隙至是建徳遣使結好並陳赴援意十二月世充遣其兄報且乞師許亳等十一州降隨州降四年正月梁州降【開封府延津縣爲東梁州】王圍東都辛丑營靑城世充自方諸門【隋宮城北門之西】岀以禦大軍諸將大懼王以精騎陣於北邙登魏宣武陵【宣武帝景陵在洛陽西北十五里】以望賊軍謂左右曰賊勢迫矣悉眾而岀利在一戰今日破之後不能岀矣令屈突通率步兵五千渡水當之或通兵交放煙王率馬軍南下與通合勢賊殊死鬭散而復合者數焉地險賊多排【釋名曰彭排軍噐也防鋋也防子算切】騎戰稍難王射之應而倒自辰及午乃潰俘斬七千人傅城塹而守之河陽城降世充將單雄信裴孝達等與王君廓相持於洛口王率步騎五千援之次轘轅雄信走君廓追敗之懷州降戊午世充鄭州司兵沈忱降君廓夜襲虎牢忱爲內應遂克之世充糧盡人相食建徳兵十餘萬來援防管州世充弟世辯遣將領兵數千人從之四月王遣齊王元吉圍東都親率精騎拒之壬寅單雄信犯官軍元吉撃之反爲所敗玉州降【新史地誌江陵府當陽武徳四年置六年曰玉州八年廢】世充犯官軍元吉敗之五月王擒建徳世充窮蹙不知所爲欲潰圍而岀將帥莫有應者率將吏降軍門王受之以屬吏此唐平王世充之本末也義寧元年正月建徳築壇於河間樂壽自稱長樂王年號丁丑武徳元年降河間十一月稱夏攺元五鳯宇文化及至魏縣建徳引兵連城破之二年化及保聊城二月建徳攻防之與王世充結好遣使朝隋越王侗後世充自立乃絕之防邢州四月封齊王暕子政道爲鄖公依倚突厥化及首以獻六月防滄州八月防洺州九月防相州趙州十月防黎州執淮安王神通總管李世勣衛滑州降齊濟二州及兗州賊帥徐圓朗皆下三年九月圍幽州孟海公據周橋城【今廣濟軍有孟海城在定陶縣東北三十里南北一城】十一月建徳擊之防秦王伐東都其中書舍人劉斌獻說曰唐有闗內鄭有河南夏居河北此鼎足相持勢也今唐兵臨鄭首尾二年鄭勢日蹙勢必舉鄭鄭滅則夏有唇寒之憂爲大王計莫若援鄭鄭抗其內夏攻其外破之必矣若卻唐全鄭常保三分之勢鄭可圖則內而滅之總二國之眾乘唐軍之敗長驅西入闗中可有也建徳大悅遣使防世充與和防世充亦令其臣李大師等來請解鄭圍秦王畱之不答十二月建徳濟河詔並州刺史劉世譲率兵自土門攻洺州以扼山東四年二月建徳虜孟海公三月劉世譲攻世充黃州【未詳】克之建徳悉發孟海公徐圓朗之眾救世充至滑州世充行臺僕射韓洪納之逼兗梁管三州防之王議拒之諸將皆以爲宜且退軍以觀賊勢郭孝恪曰世充力盡計窮靣縛可待建徳逺來助虐糧運阻絕此天喪之時請固虎牢屯軍汜水隨機應變則易爲尅殄主簿薛収曰世充府庫塡積其兵皆江淮精鋭所患在於乏食是以爲我所持求戰不可建徳親總軍旅來拒我師亦當盡彼驍雄期於奮決若縱其至兩冦相連轉河北之糧以相資給則伊洛之間戰鬭不已今宜分兵守營深其溝防卽世充欲戰愼勿岀兵大王先據成皐之險以待其至彼以疲敝之師當我堂堂之陣一戰必尅建徳破世充自下矣不過兩旬二君可靣縛麾下若退兵自守計之下也蕭瑀屈突通封徳彛皆以腹背受敵請退師谷州以觀之王曰世充糧盡內外離心我當不勞攻擊坐收其獘建徳新破海公將驕卒惰吾據虎牢扼其襟要賊若持勝冒險爭鋒破之必矣如其不戰旬月間世充當自潰彼敗我振足以臨之若不速進賊入虎牢諸城新附必不能守二賊並力將若之何【劉仁軌河洛行年記云諸將皆請據谷州乘其敝王曰世充糧盡內外離心建徳將驕卒惰進據虎牢破之必矣若賊入虎牢並力其勢必彊何敝之承】通又請解圍就險以觀其變王不許於是畱通輔齊王元吉以圍世充親率步騎三千五百人趍虎牢【以太宗之事觀之則劉曜之不能進守成臯宜其見擒於石勒也】晝日岀軍歷北邙渡河陽而去世充登城目見莫之測也四月至虎牢建徳自滎陽西上築壘於板渚【在汜水東北水經河水東逕板城北注有津謂之板城渚口】王堅壁不動相持二十餘日建徳數不利將帥思歸國子祭酒淩敬說宜悉兵濟河攻取懷州河陽使重將居守更鳴皷建旗逾太行入上黨漸趍壺口稍駭蒲津行此有三利一則蹈無人之境師有萬全二則拓地得兵三則鄭圍自解建徳將從之而世充之使長孫安世陰賫金玉防其諸將以亂其謀咸諫曰淩敬書生豈可與言戰乎建徳謝敬曰眾心甚鋭天贊我矣因此決戰必將大捷不得從公言敬固爭建徳怒扶出焉其妻曹氏言於建徳曰祭酒之言可從何不納也請自滏口【寰宇記水岀磁州金陽縣皷山】乘唐之虛連營漸進以取山北又因突厥西抄闗中唐必還師以自救則鄭圍解矣今頓兵虎牢日月淹久事恐無功建徳曰此非女子所知且鄭國懸命朝暮待吾來豈可見難而退示天下以不信【唐仲友曰淩敬之防孫臏之故智也或問使陳余聼李左車竇建徳從淩敬足以勝漢唐乎曰智勇不敵使用二防引日有之取勝未也韓信遣人間知不用左軍乃引兵下井陘太宗獲其大將建徳震懼人情擕駭引而他出豈能保勝論兵當知彼己安可以紙上料哉】將軍王君廓襲建徳糧餽大破之五月諜者曰建徳伺官軍芻盡牧馬於河北將襲虎牢王遂牧馬以誘之建徳果悉眾而南西薄汜南屬鵲山【在汜水東】亙二十里世充將郭士衡陣於其南諸將大懼王將數騎升髙丘以望之謂諸將曰賊起山東未嘗見大敵今度險而囂是無政令逼城而陣有輕我心我按兵不岀彼乃气衰陣久卒饑必將自退追而擊之無往不克約以午後破之不然爲無謀矣建徳遣兵涉汜水王令君廓以少擊之待河北馬渡方與戰建徳列陣自辰至午兵士饑倦皆坐列又爭飲水逡巡欲退王命宇文士及將三百騎經賊陣西馳而南賊眾動欲退王曰可擊親率輕騎追而誘之眾繼至建徳回師而陣未及整列王先登擊之所向皆靡俄而眾軍合戰囂塵四起王帥史大柰程知節秦叔寶宇文歆等纒幡而入出其陣後張我旗幟賊顧見之大潰追奔三十里斬首三千餘級建徳中槍竄於牛口渚【在孟州汜水縣北板渚相接】車騎將軍白士譲楊武威生獲之虜其眾五萬七月斬長安市此唐平竇建徳之本末也

丁夘以示天下略定大赦百姓給復一年【以通鑑修】廢五銖錢行開通元寶錢【舊紀】甲戍夏將劉黒闥反於漳南丁丑以淮安王神通爲山東道行臺右僕射【以舊紀通鑑修】八月丙戍朔日有食之【新紀】兗州總管徐圓朗反應劉黒闥九月辛酉自稱魯王【以舊紀修】以趙郡王孝恭爲行軍總管李靖攝長史伐梁【以呂祖謙標目修】淮安王神通與劉黒闥戰於饒陽敗績【以通鑑修】冬十月己丑以秦王世民爲天防上將領司徒陜東大行臺尙書令世民開館延文學之士兵曹杜如晦補外官房齡白畱之【以呂祖謙標目修】趙郡王孝恭等圍梁主銑於江陵銑降以歸殺之【以呂祖謙標目修】

解題曰按新史岑文本傳河間王孝恭平荊州其下欲掠敓文本說孝恭曰自隋無道四海救死延頸以望眞主蕭氏君臣決防歸命者意欲去危就安大王誠縱兵剽系恐江嶺以南向化心沮觀此則銑不當殺明矣余見通鑑唐初多遣子弟宗室徵伐四方惟李靖建方靣之功然必以孝恭主兵而靖副之【範祖禹曰銑故梁子孫因隋之亂保據荊楚非唐之叛臣也唐師伐之銑又以百姓之故不忍固守而降然則唐初割據之主銑最無罪髙祖誅之滛刑甚矣竇蘋音訓曰呂夏卿直筆新例云銑得亡國之禮識天命之歸田橫不足爲比隋末英雄競起非獨銑也及其能以百姓爲念其仁愛誠足憐爾至於守兵者哭而有捄兵十餘萬觀其兵勢士志猶足以亂江表史臣安可以世充建徳爲比而謂之力困計殫乎且諸將嘗請以蕭銑之諸將家財賞戰士李靖曰降而籍其家後誰降者諸將旣以降而免銑不當死明矣吾見髙祖殺降之過未見所以爲聖也】

十一月甲申祀圓丘【以新紀修】杜伏威執李子通【以呂祖謙標目修】李靖爲嶺南撫慰大使【以通鑑修】李開道叛附突厥【以通鑑修】劉黒闥防定州十二月防兾州甲子擊黎州總管李勣敗之盡復夏舊境詔秦王世民齊王元吉討之【以呂祖謙標目修】唐髙祖神堯皇帝武徳五年【楚林士太平七年梁梁師都永隆六年漢東王劉黒闥天造元年】春正月劉黒闥自稱漢東王攺元三月丁未秦王世民破之於洺水上黒闥奔突厥夏六月辛亥復以突厥冦山東秋七月世民討徐圓朗杜伏威請入朝黒闥至定州甲午以淮陽王道爲行軍總管討之【以新舊紀通鑑呂祖謙標目修】丁酉嶺南酋長馮盎降【以呂祖謙標目修】八月辛亥以洛荊交並幽州爲大總管府【以呂祖謙標目修】

解題曰胡寅曰由朝廷制藩屏臨州縣治百姓如挈裘振領政出於一而稟承者無二三之惑今唐全有四海置郵傳命𨿽萬里之逺不逾時而至矣而建二三行臺於外使大臣承制補授是政出於朝廷又出於行臺矣豈國無異政之體哉事見通鑑

攺塟隋煬帝於揚州【以通鑑修】乙夘突厥冦並州命太子建成秦王世民禦之【以通鑑修】戊寅突厥防大震闗遣太常卿鄭元璹使之【以呂祖謙標目修】

解題曰大震闗在隴州汧陽縣大中更名安戎闗

九月破突厥兵太子班師【以通鑑修】冬十月壬子以齊王元吉爲並州大總管討劉黒闥【以新紀修】乙丑淮陽王道與劉黒闥戰於下博死之黒闥盡復故地【以呂祖謙標目修】解題曰唐仲友曰竇建徳所謂盜亦有道民亦懷之唐起河東澤未施於河北故黒闥再亂無不響應者其勢然也事見通鑑【下博今深州靜安縣余見後漢建武元年解題】

林士請降尋走死【以呂祖謙標目修】十一月太子中允王珪洗馬魏徴說太子建成討劉黒闥【以呂祖謙標目修】

解題曰按新舊唐史列傳王珪魏徴以帝初興建成不知謀而秦王數平劇冦功冠天下英豪歸之陰許爲皇太子防黒闥亂河北珪等進說曰殿下特以嫡長居東宮非有功徳爲人所稱道今黒闥率破亡之餘眾不盈萬加以糧運阻絕若大軍一臨可不戰而禽也願請討之因結山東英俊以自封植建成遂請行余見通鑑朱熹曰王魏教太子立功結君後又不能死難止爲只見功利全不知以義理處之又曰太宗功髙天下所系屬緣髙祖不善處置建成乃欲立功蓋之如宗誅韋氏有功睿宗欲立宋王成器成器便能歸事堅不受

帝幸宜州獵於冨平十二月獵於萬壽原庚申至自宜州【以通鑑修】詔髙麗還中國民【以呂祖謙標目修】

唐髙祖神堯皇帝武徳六年【梁梁師都永隆七年】春正月劉黒闥伏誅【新紀】二月庚戍帝幸溫湯甲寅還宮【以通鑑修】解題曰溫湯在京兆府昭應縣驪山西北張衡嘗爲之賦貞觀置宮咸亨名溫泉宮天寶更華淸宮

林邑入貢【以通鑑修】徐圓朗伏誅【以呂祖謙標目修】李藝入朝【以通鑑修】廢十二軍【以呂祖謙標目修】三月乙巳洪州總管張善安反【以新紀通鑑修】夏四月己未以故第爲通義宮祭元皇帝元貞皇后於舊寢【新紀】

解題曰髙祖舊第在京兆髙陵縣西徳宗以爲修眞觀又奉義監爲龍躍宮防要云卽髙祖舊居也

壬申封子三人爲王【以本紀修】癸酉裴寂蕭瑀爲左右僕射封徳彛爲中書令楊恭仁爲吏部尙書兼中書令檢校涼州軍事【以新紀修】

解題曰按六典尙書令不置國政樞宻皆委中書

秋七月己亥遣太子建成秦王世民備突厥【以新紀修】八月輔公祏反稱宋帝於丹陽乙丑詔防州行臺僕射趙郡王孝恭及李靖等討之【以舊紀修】冬十月丙午殺廣州都督劉世譲【以呂祖謙標目修】

解題曰孫甫曰劉世譲旣以知邊機使偹突厥方制其要害突厥使人入朝言其有異謀不知世譲已有功效何故與突厥通謀況突厥入冦本以馬邑爲便今扼其入冦之路戎人反言與已通謀其情固易察耳髙祖不察而殺之何也事見通鑑【隋志通典代州崞縣東魏置廓州世譲時戍崞城豈廣州卽崞歟當考】

十二月壬寅朔日有食之【新紀】癸夘張善安降【新紀】

唐髙祖神堯皇帝武徳七年【梁梁師都永隆八年】春正月州置大中正【以通鑑修】二月封髙麗王建武爲遼東王【朱熹綱目】己酉州縣鄕皆置學【以通鑑修】丁巳帝幸國子學釋奠於先聖先師【以新唐志通鑑修】戊午攺大總管府爲大都督府【以呂祖謙標目修】

解題曰按新史百官志武徳初邊要之地置總管以統軍加號使持節蓋漢刺史之任有行臺有大行臺其員有尙書省令僕左右丞以下七年攺總管曰都督貞觀二年去大字然都督又兼刺史而不檢校州事其後都督加使持節則爲將諸將亦通以都督稱聖歷元年以夏州都督領鹽州防禦使及祿山反郡當賊衝者皆置防禦守捉使乾元元年置團練守捉使都團練守捉使大者領州十餘小者二三代宗廢防禦使惟山南西道如故元載秉政刺史皆兼團練守捉使楊綰罷團練守捉使惟澧朗峽興鳯如故建中後行營亦置節度使防禦使都團練使大率節度觀察防禦團練使皆兼所治州刺史都督府則領長史都防府則領都防亦或別置都防余見開元二年解題

己未李開道伏誅【以呂祖謙標目修】太保吳王杜伏威薨【以列傳修】三月初定三公省臺寺監衛府內外官及勲散之制【以呂祖謙標目修】

解題曰按六典三師太師太傅太保也三公太尉司徒司空也隋廢三師貞觀復置與三公皆不設官屬曰尙書曰門下曰中書是爲三省尙書有令次僕射次丞又分六部長貳郎曹之屬門下有侍中次侍郎中書有令次侍郎舍人散騎常侍諫議大夫補闕拾遺四官皆分左右二省均之給事中起居郎典儀城門符寶郎文館學士校書郎則門下之屬也起居舍人通事舍人集賢殿學士直學士侍讀學士修撰官校書史館修撰則中書之屬也曰祕書曰殿中曰內侍皆有監少監祕書殿中有丞內侍不置丞有內侍祕書之屬則祕書郎著作郎佐郎校書郎正字殿中之屬則尙食尙藥尙衣尙乘尙捨尙輦六局內侍之屬則內常侍內給事內謁者監內謁者內寺伯寺人掖庭令宮教監作宮闈奚官內僕內符太子內坊等局各有令丞貴妃以下至才人是爲內官尙宮尙儀尙服尙食尙寢尙功六局是爲宮官太子內官之屬亦預焉禦史臺有大夫中丞其屬三院侍禦史殿中侍禦史監察禦史是也司天臺有監少監丞簿其屬五官正保章正靈臺郎是也太常光祿衛尉宗正太僕大理鴻臚司農太府爲九寺自卿少卿丞簿以下各有其屬國子少府將作軍器都水爲五監自祭酒司業監少監丞簿以下亦有其屬左右衛驍衛武衛威衛領軍金吾監門衛千牛衛各分左右是爲十六衛有上將大將軍將軍五府三衛有中郎將左右郎將諸衛有折衝都尉果毅都尉皆其屬也東宮官則有三師三少賔客詹事等官以至左右率府司禦淸道監門內率府王府官則有及長史司馬邊要之地曰大都督徵伐則曰大總管西都東都北都則有牧有尹都防則有大都防副大都防副都防長史司馬上州則有刺史職同牧尹又有別駕長史司馬之屬京畿則有縣令及丞簿尉之屬上中下鎭皆有將有副以至五嶽四瀆上中下闗皆有令自開府儀同三司至將仕郎二十八階爲文散官吏部職之自驃騎大將軍至陪戎副將三十一階爲武散官兵部職之爵自王至開國縣男凡九等司封郎中掌之勲級自上柱國至武騎尉凡十二轉司勲郎中職之𨿽後世增損不同此其大略也又按通典尙書省以統防眾務舉持繩目門下省以侍從獻替規駮非宜中書省以獻納制冊敷宣勞【新官志王言之制七一曰冊書立皇后皇太子封諸王臨軒冊命則用之二曰制書大賞罸赦宥慮囚大除授則用之三曰慰勞制書褒勉贊勞則用之四曰敕廢置州縣增減官兵兵除免官爵授六品以上則用之五曰敕防百官奏請施行則用之六曰論事敕書戒約臣下則用之七曰敕牒隨事承制不易於舊則用之皆宣署申發然後行焉】祕書省以監錄圖書內侍省以承防奉引禦史臺以肅淸僚庶九寺五監以分理羣司六軍十六衛以嚴其禁禦詹事春坊三寺十率俾乂儲宮牧守監防分臨畿服設官以經之置使以緯之【杜佑理道要訣按察采訪等使以理州縣節度團練等使以督府軍事租庸轉運鹽鐵靑苖營田等使以毓財貨其餘因事置使不可悉數】六品以下率由選曹居官者以五歲爲限於是百官具舉庶職咸理亦一代之制【四考有替爲滿若無替則五考而罷六品以下吏部注擬五品以上除至徳後天下多難制勑特拜防於吏部於是兼試員外郎倍多正員廣徳乃立限州縣兼試等官各有定額並云額內溢於限者不得視職其有身帶京官冗職資名淸美兼州縣職者云占闕卽如正員之類官以二考而代無替四考而罷】

輔公祏伏誅【以呂祖謙標目修】夏四月庚子頒新律令【以呂祖謙標目修】初定給田世業口分租庸調鄕保丁籍之制【以呂祖謙標目修】

解題曰按新舊唐書食貨志防要通典度田之制五尺爲步步二百四十爲畆【杜佑曰秦漢卽以二百四十步爲畆非始於國家具令文耳】畆百爲頃凡民始生爲黃四歲爲小十六爲中二十一爲丁六十爲老授田之制丁及男年十八以上者人一頃八十畆爲口分二十畆爲世業老及篤疾癈疾者人四十畆寡妻妾三十畆當戶者增二十畆田多可以足其人者爲寛鄕少者爲狹鄕狹鄕授田減寛鄕之半歲一易者倍授之寛鄕三易者不倍授工商者寛鄕減半狹鄕不給凡庶人徙鄕及貧無以塟者得賣世業田自狹鄕徙寛鄕者得並賣口分田【杜佑曰賣充住宅邸店碾磑者𨿽非樂遷亦聽私賣】已賣者不復授世業之田身死則承戶者授之口分則收入官以授無田者凡田鄕有餘以給比鄕縣有餘以給比縣州有餘以給近州【杜佑曰𨿽有此制開元天寶以來法令弛壞兼並之獘逾於漢成哀之間】賦役之法丁歲輸粟二斛謂之租隨鄕所岀綾絹絁各二丈輸綾絹絁者綿三兩輸布者麻三斤【防要通典並同新志有稻二斛絹爲二疋恐誤】謂之調【杜佑曰準令布帛皆闊尺八寸長四丈爲疋布五丈爲端綿六兩爲屯絲五兩爲絇麻二斤爲綟】用人之力歲二十日閏加二日【竇蘋音訓三代用民不過三日旣不可及秦人閭左之戍亦不可行故折中歲役二十日】不役者日爲絹三尺謂之庸有事而加役旬有五日者免調【新史二十五日者免調】三旬則租調俱免【杜佑曰從日少者見役日折免】通正役不過五十日【杜佑曰正役謂二十日庸也】若嶺南諸州則稅米上戶一石二斗次戶八斗下戶六斗若夷獠之戶皆從半輸蕃人內附者上戶丁稅錢十次戶五下戶免自王公以下皆有永業田凡主戶內有課口者爲課戶若老及男廢疾篤疾寡妻妾部曲客女奴婢及視九品以上官不課凡裏有手實【竇蘋音訓自占其丁產之實而裏爲籍之】歲終具民之年與地之濶陿爲鄕帳又有計帳水旱霜蝗耗十四者免其租桑麻盡者免其調田耗十六者免租調耗十七者諸役皆免凡人戶資產定爲九等百戶爲裏五里爲鄕四家爲鄰五鄰爲保邑居者爲坊田野者爲村村坊鄰里遞相督察士農工商四民各業林勲本政書曰按周制步百爲畆唐以二百四十步爲畆周之百畆僅得唐之四十餘畆耳今唐之口分人八十畆則倍於古矣蓋貞觀之盛戶不及三百萬永徽之初亦不過三百八十萬若周則王畿千里已有三百萬家之田列國不與焉是以唐制受田倍於周而地亦足以給之其狹鄕𨿽裁其半猶可以當成周之制然按一時之戶口而不爲後日計則後日守吾法難矣此周公所以酌其中制以爲永久之計也【孟子謂粟米之徵布縷之徵力役之徵用其一而緩其二唐制乃租庸調三者並徵豈非猶循戰國茍簡之法耶李翺云一畆之田歲不下粟一石畆十取粟十石十畆植桑五功功十取一匹帛然則百畆之收粟加其十之八帛加其五之三謂合於古者什一之制豈非傷時重斂以爲貞觀之法不可驟復姑從中制抑自有所不滿於太宗故云然耶】

五月丙戌作仁壽宮

解題曰仁壽宮在鳯翔府麟遊縣西本隋宮貞觀更名九成宮永徽曰萬年宮幹封曰九成宮西三十里有永安宮

六月辛丑帝幸仁壽宮慶州都督楊文幹反遣秦王世民討之【以呂祖謙標目修】

解題曰按唐統紀王【本文作太宗後仿此】從內岀夜經建成幕度建成侍衛惟有十人並跪捧太宗足云今日之事一聽王防若遣屏除今其時也王叱而止之旣而向府僚說其事眾僚並曰文幹爲儲君作逆天下共知假手宮臣正合天意王曰寡人始奉防防何忍卽違卿與之言必無此理府僚又請終拒不聽余見通鑑

流太子中允王珪天防左衛率韋挺兵曹杜淹於嶲州【以通鑑修】秋七月癸酉楊文幹伏誅【以新紀修】甲午帝至自仁壽宮【以新舊紀修】突厥入冦帝將遷都以避之秦王世民諫乃止【以呂祖謙標目修】

解題曰此唐室安危之機也非太宗力爭則事危矣事見通鑑

八月突厥頡利突利二可汗至城西秦王世民拒卻之突厥請和【以呂祖謙標目修】冬十月辛未帝獵於南山丙子謁老子祠癸未祭隋文帝陵十一月庚午幸龍躍宮庚辰還宮【以通鑑修】十二月太子詹事裴矩權檢校侍中【通鑑】唐髙祖神堯皇帝武徳八年【梁梁師都永隆九年】春正月許突厥吐谷渾互市【以呂祖謙標目修】夏四月甲申帝幸鄠縣獵於甘谷作太和宮丙戌還宮【以新舊紀修】

解題曰太和宮在京兆府長安縣南五十里太和谷貞觀十年廢二十一年復置曰翠防宮元和爲寺

西突厥請昬許之【以通鑑修】

解題曰唐之許昬於夷狄不惟突厥吐蕃回紇南詔而已𨿽如突騎施奚契丹亦結姻矣縱曰取他姓女號公主然假人以名寜不爲國之羞乎此所以不可不謹始也範祖禹曰自漢以女嫁匈奴而後世習爲故常不以爲恥而以爲法以爲畏之耶則是以天下之大而畏人至於納女恥也以爲謀之耶則是以女爲間而欲奪人之國亦恥也髙祖不謀於眾賢而謀於亡國之臣宜其不知恥也終唐之世人君行之不以爲難其臣亦不以爲非則髙祖實啟之事見通鑑

復十二軍【呂祖謙標目】六月甲子帝幸太和宮秋七月丙午還宮【以通鑑修】突厥入冦丁巳秦王世民屯蒲州八月復入冦請和而退【以通鑑修】冬十一月裴矩罷天防司馬宇文士及權檢校侍中【以新紀修】十二月防邑王神符檢校揚州大都督始自丹陽徙江北【以通鑑修】

大事記續編卷四十九﹤史部﹐編年類﹐大事記續編﹥

欽定四庫全書

大事記續編卷五十

明王禕撰

唐髙祖神堯皇帝武徳九年【梁梁師都永隆十年】春正月己亥詔定雅樂【以呂祖謙標目修】甲寅裴寂爲司空【以新舊紀修】二月丙子初令郡縣祀社稷戊寅親祀社稷【以呂祖謙標目修】夏四月辛巳沙汰僧道限寺觀六月丁巳太白經天庚申秦王世民殺皇太子建成齊王元吉及其諸子大赦復僧道癸亥立世民爲皇太子聽政【以新紀及呂祖謙標目修】觧題曰按新舊史實錄太子建成齊王元吉將起難王【本文作世民後仿此】以洛州形勝之地一朝有變將岀保之令大行臺工部尙書溫大雅鎭洛陽以俟變大雅數陳祕防甚防嘉賞遣秦府車騎將軍張亮統左右千餘人之洛陽陰結山東豪傑多岀金帛恣其所用元吉告亮欲圖不軌屬吏詰訊終無所言事釋還洛陽王嘗從髙祖幸齊王第元吉伏其防軍宇文寶於帳內將刺王建成恐事不成止之元吉慍曰爲兄計耳於我何害建成等召王夜宴毒酒而進之王疾吐血數升淮安王狼狽扶還西宮帝問疾因敕建成秦王素不能飲母夜聚又謂王曰迹晉陽尅平宇內皆爾力欲升儲位汝固譲不受以成汝美志建成居東宮多歷年所今不忍奪之觀汝兄弟不和同在京邑必有忿競汝還行臺居洛陽自陜以東悉主之仍令汝建天子旌旗如梁孝王故事王泣奏不能逺離膝下帝曰天下爲家東西兩宮塗路咫尺憶汝卽往無勞悲也將行建成等謀曰秦王往洛陽得土地甲兵必爲後患畱之京師一匹夫耳宻令數人上封事曰秦王左右皆山東人聞往洛陽非常欣躍觀其意不復來矣事果寢王中毒府中震駭行臺考功郎中房齡謂比部郎中長孫無忌曰令嫌隙已成禍機將發非直禍及府朝正恐傾危社稷莫若遵周公之事外寧區夏內安宗祏申孝養之禮無忌曰久懷此謀未敢披露公今所說深防宿心無忌乃入白之王召齡謂曰將若之何對曰大王功蓋天地神贊所在匪借人謀因與府屬杜如晦同心戮力【朱熹曰太宗誅建成元吉安可與周公誅管蔡並論周公以周家天下爲心太宗無周公之心不過顧身而已】建成日夜與元吉連結後宮譛訴愈切髙祖惑之納言陳叔達極意救辯乃止內史令封徳彛數從秦王徵討特蒙頋遇亦潛勸王圖之王以爲誠橫賜累萬而徳彛又宻言於髙祖曰秦王旣有大功終不爲太子下若不立之願早爲之所又說建成曰爲四海不顧親漢髙乞此之謂矣【司馬光疑許敬宗銜徳彛立盛加其惡故棄不取然通鑑貞觀十七年又載上與太子巢刺王有隙徳彛陰持兩端楊文幹之亂上皇欲廢太子而立上徳彛固諫而止何也】建成元吉宻致書招秦府左二副防軍尉遲敬徳贈以金銀器物一車敬徳辭曰敬徳起幽賤防天下喪亂久防逆地實荷秦王惠以生命今又名藩邸惟當以身報防於殿下無功不敢謬當重賜若私許殿下便是二心徇利忘忠殿下亦何所用建成怒是後遂絕敬徳以聞王曰公心如山嶽𨿽積金至斗知公不移送來但取不然恐公身不安且知彼陰計足爲良防元吉等令壯士往刺之敬徳知其計重門洞開安臥不動賊立其庭終不敢入元吉乃譛敬徳於髙祖下詔獄訊驗將殺之王固爭得免譛秦府左一馬軍總管程知節岀爲康州刺史知節白王曰大王去左右手矣身必不久知節以死不去願速自全防突厥郁射設屯河南建成薦元吉代王督軍北討秦府右三統軍秦叔寶尉遲敬徳程知節志等並同行又追秦府帳簡閱驍勇以益其府又譛杜如晦房齡逐令歸第髙祖知其謀而不制元吉因宻請害王髙祖曰是有定四海之功罪迹未見何以爲辭元吉曰秦王常違詔勅初平東都顧望不還散錢帛以樹私惠豈非反逆但須速殺何患無辭髙祖不對元吉遂退建成謂元吉曰旣得秦王精兵統數萬之眾吾與秦王至昆明池宴別但令壯士拉之於幙下因云暴卒主上宜無不信吾當使人進說令付吾國務正位以汝爲太弟敬徳等旣入汝手一時坑之孰敢不服率更丞王晊聞其謀宻告王王召府僚告之皆曰大王若不正位社稷非唐所有使建成元吉肆其毒心羣小得志元吉狼戾終亦不事其兄往者防軍薛寶上符錄云元吉合成唐字齊王喜曰但除秦王取東宮如反掌耳爲亂未成預懷相奪以大王之威襲二人如拾地芥王嘆曰今二宮離阻寡人𨿽被猜忌禍在須臾然情終未忍欲待其先起然後以義討之公意以爲如何敬徳曰人情畏死眾人以死奉王此天授也天予不取反受其咎𨿽存仁愛之小情忘社稷之大計失人臣臨難不避之節乏先賢大義滅親之事非所聞也王若不從敬徳請奔逃亡命不能交手受戮王猶豫未決長孫無忌曰今不從敬徳之言事敗矣王曰寡人之言未可全棄公更圖之敬徳曰處事有疑非智臨難不決非勇王縱不從敬徳言如家國何如身命何且在外勇士八百餘人今悉入宮控被甲事勢已就王得何辭眾又曰大王以舜爲何如人曰爲子孝爲君聖安可議乎府僚曰使舜浚井不岀自同魚鱉之斃焉得爲孝子乎塗廩不下便成煨燼之餘焉得爲聖君乎小杖受大杖避良有以也王於是定計使卜者灼占之幕府張公謹自外來遽投於地曰卜以決疑不疑何卜卜之不吉勢不可已願大王思之【朱熹曰太宗當時誤爲府僚所迫於心不能無歉云待其先然後應之卽鄭伯克之事也司馬光此處看不破】時房齡杜如晦皆斥岀秦府不得復入王令無忌宻召之報曰有勅不許更事王今若私謁必至誅滅不敢奉命王大怒謂敬徳曰齡如晦豈背我耶取所佩刀授敬徳曰公且往觀其無來心斬其首持來也敬徳與無忌諭曰王已決計公宜卽入籌之我等四人不宜羣行於是齡如晦著道士服隨無忌入敬徳別道亦至五月太史令傅奕宻奏太白見秦分秦王當有天下髙祖以狀授秦王六月三日王宻奏建成元吉滛亂後宮因自陳曰臣於兄弟無絲毫負今欲殺臣似爲世充建徳報讎臣今枉死永違君親魂歸地下實亦恥見諸賊髙祖省之愕然報曰明當勘問汝宜早參【程迥謂旣許明早理防又卻往泛舟此處有闕文或爲隱諱朱熹謂此一與前後無情理必是添入太宗決不曽奏旣奏了髙祖見三子欲相殺如何尙去泛舟】四日王將無忌敬徳侯君集張公謹劉師立公孫武達獨孤彥雲杜君綽鄭仁防季孟嘗等【此防舊史長孫無忌傳舊紀云率長孫無忌尉遲敬徳房齡杜如晦宇文士及髙士亷侯君集程知節秦叔寶志屈突通張士貴等】入武門【西內太極宮北門曰武】討建成元吉張婕妤馳語建成建成召元吉謀曰請勒宮甲托疾不朝建成曰善然不共入朝事何由知遲明乘馬至武門髙祖已召裴寂蕭瑀陳叔達封倫宇文士及等欲窮覈其事建成元吉至臨湖殿【在武門內】覺變卽回馬將歸宮府王隨而呼之元吉張弓再三不彀王射建成應而斃敬徳將七十騎繼至元吉東奔左右射之墜馬王所乘馬逸於林下橫爲所絓墜不能興元吉遽來奪弓垂欲相扼敬徳躍馬叱之元吉步走武徳殿【在太極宮北防化門內】敬徳奔射殺之其宮府諸將薛萬徹馮立等率兵屯武門張公謹有勇力獨閉闗以拒之宮府兵戰不解敬徳持建成元吉首示之乃去時髙祖泛舟於海池王命敬徳侍衛髙祖敬徳擐甲持矛直至髙祖所髙祖大驚問曰今日作亂爲誰爾來此何也對曰秦王以太子齊王作亂舉兵誅之恐陛下驚動遣臣宿衛髙祖大驚謂裴寂等曰今日之事如何蕭瑀陳叔達進曰建成元吉義旗艸創之際並不預謀建立已來又無功徳常自懷憂相濟爲惡釁起蕭墻遂有今日之事秦王功蓋天下率土歸心若處以元良委之國務陛下如釋重負髙祖曰善此亦吾之夙心也南衙北門兵與府兵【東宮及齊王二府之兵非府兵之兵也】尙雜鬭敬徳請降手勅令諸軍並受秦王處分內外遂定髙祖召王撫之曰近日已來幾有投杼之惑王哀號久之建成子安陸王承道河東王承徳武安王承訓汝南王承明鉅鹿王承義元吉子梁郡王承業漁陽王承鸞普安王承奨江夏王承裕義陽王承度皆坐誅【項安世曰太宗殺兄及弟自以爲學周公也又殺其子十人則不學周公而學蕭鸞矣至納元吉之妻與廬江之妾及以廬江家口賜其臣充賞則全學髙洋矣要知唐世家法終有夷狄之風气故承幹志希突厥而治亦麀聚雲】癸亥立王爲皇太子聽政余見通鑑

太子世民命縱鷹犬罷貢獻陳治道【以呂祖謙標目修】廢益州大行臺置大都督府【通鑑】庚辰幽州都督廬江郡王瑗反伏誅【新紀】七月楊恭仁罷以太子右庶子髙士防爲侍中左庶子房齡及宇文士及爲中書令蕭瑀封徳彛爲左右僕射【以新紀及呂祖謙標目修】八月癸亥皇太子世民卽皇帝位尊帝爲太上皇【以新舊紀修】

解題曰朱熹曰髙祖以軍國事付之太宗亦岀於不得已爾唐世內禪者三若肅宗固不待論睿宗之於宗亦以其誅韋氏有功出於不得已爾事見通鑑

給復天下一年【新紀】丙子立妃長孫氏爲皇后【以新舊紀修】解題曰皇后而下有貴妃淑妃徳妃賢妃是爲夫人昭儀昭容昭媛修儀修容修媛充儀充容充媛是爲嬪婕妤美人才人各九合二十七是代世婦寶林禦女采女各二十七合八十一是代禦妻自餘六向分典乘輿服禦皆有員次後世攺復不常開元以後以下復有四妃非是乃置惠麗華三妃六儀四美人七才人而尙宮尙儀尙服各二參合前號大抵踵周官相損益云

癸未放宮女【以通鑑修】

解題曰孫甫曰隋煬荒虐彊取良家女置後宮者無數髙祖入闗放離宮之人還親屬得美事之一節及受禪安然有其後宮欲不荒恣得乎賴太宗承之立矯其過出三千之眾使天下聳動歌謡唐之盛徳也

以太子詹事主簿魏徴王珪韋挺爲諫議大夫【以舊傳及呂祖謙標目修】

解題曰範祖禹曰聞之程頥齊桓公殺公子糾召忽死之管仲不死又相桓公以霸而孔子取之何哉桓公子糾皆以公子岀奔子糾未嘗爲世子也桓公先入而得齊非取之子糾也桓公旣入而殺子糾惡則惡矣然納桓公者齊也春秋書公伐齊納糾不稱子不當立者也齊小白入於齊以小白繋之齊當立者也是以管仲不得讎桓公而得以之爲君建成爲太子且兄也秦王爲藩王又弟也王魏受命爲東宮之臣則建成其君也豈有人殺其君而可北靣爲之臣乎以弟殺兄以藩王殺太子而奪其位太宗亦非可事之君矣食君之祿而不死其難朝以爲讎暮以爲君於其不可事而事之𨿽曰不爲利吾不信也事見通鑑

突厥頡利突利可汗入冦至便橋帝自將禦之請盟而退【以呂祖謙標目修】九月丁未引諸衛將卒習射於殿庭【以呂祖謙標目修】壬子禁滛祀雜占【以通鑑修】置文館【以通鑑修】冬十月丙辰朔日有食之【以新紀修】追封故太子建成爲息隱王齊王元吉爲海陵王【以通鑑修】癸亥立子中山王承幹爲皇太子【以新舊紀修】癸酉定功臣封戶【以舊紀修】庚辰蕭瑀陳叔達罷【新紀】十一月庚寅降宗室郡王非有功者爲縣公【以新紀修】解題曰唐仲友曰有封建之名而無其實則王防屬以塡天下降防屬以示至公皆隨時之宜爾初不爲大利害也事見通鑑

十二月己巳益州大都督竇軌請兵討獠弗許【以呂祖謙標目修】以景州錄事張素爲侍禦史【以通鑑修】

解題曰按通典自貞觀初以法理天下尢重憲官故侍禦史復爲雄要其將除拜皆吏部與臺長官宰相議定然後依選例補奏其內詔別拜者不在其限麟徳以來用人尢重選受之命不由銓管及李義府掌大選寵任旣重始得補之自後無岀於吏部者

前幽州記室張蘊古上大寶箴以爲大理丞【以通鑑修】是歲進子郡王二人爲王【以本紀修】

唐太宗文武皇帝貞觀元年【梁梁師都永隆十一年】春正月乙酉攺元【以舊紀修】己亥制中書門下三品以上入閣諫官隨之有失輙諫【以呂祖謙標目修】

解題曰孫甫曰天下之務至廣軍國之機至要𨿽明主賢相亦不能無失議事之際使忠良之士預聞有闕失從而正之豈不美哉若以小臣不得預聞必眾知闕失方許諫正事或已行而不可救過或已彰而不可言故剛直之臣有矯訐不顧以爭之者君從之或掩其過君不從則其過大臣之罪亦大矣太宗命諫官入閣李義府廢之至明皇而復李林甫又廢之至肅宗而復程元振又廢之至徳宗而復盧又廢之至憲宗而復元和之後奏事𨿽在閣中論事者久絕長慶初鄭覃崔郾始於羣臣退後論宴樂遊畋之失穆宗問此何人宰相以諫官對𨿽是法在庸主未必有益其闗國體豈不大哉事見通鑑

更定律令【以通鑑修】辛丑李藝反於涇州伏誅【以舊紀修】二月並省州縣分爲十道【以呂祖謙標目修】三月癸巳皇后親蠶【以舊紀修】閏三月癸丑朔日有食之【以新紀修】壬申命五品以上更宿中書內省【以呂祖謙標目修】夏四月癸巳涼州都督長樂郡王防良有罪伏誅【新紀】六月辛巳封徳彛薨壬辰太子少師蕭瑀爲左僕射【以通鑑修】山東旱免今年租【以新紀修】秋七月壬子長孫無忌爲右僕射【以新紀修】八月戊戌髙士防罷【以舊紀修】九月庚戌朔日有食之【新紀】宇文士及罷禦史大夫杜淹檢校吏部尙書參預朝政【以舊紀通鑑修】

解題曰他官豫政自此始蓋太宗以宰相下行有司之事又以他官上任宰相之職杜如晦旣攝吏部又監東宮兵馬魏徴戴冑岑文本張亮禇遂良之徒皆自下位參預朝廷或専典機宻無有一定之統終唐世宰相無常職亦無常員乃至守本官爲之而有守如故判如故之目坐政事堂而分決本司事以自便或至十數人同時爲之又以授帥臣而謂之外宰相其不可取法蓋非一端太宗但能責房杜日閱訟牒爲非宜不知下兼他職已失其宜房杜但知遜諫臣直爲得大體不知下行選部參掌考功監修國史兼領學官皆非體也當時陳師古上拔士論謂一人不可總眾職而太宗斥之嶺表史稱太宗能柄任大臣不知謂之宰相自然無所不總何煩又兼他職而後謂之柄任耶師古之論非輕宰相也正以重宰相也時君旣以貽譴史臣又以歸曲宜其論之不傳也

辛未幽州都督王君廓叛奔突厥死【以通鑑修】冬十二月壬午蕭瑀罷【以新紀修】以孫伏伽爲諫議大夫【以通鑑修】省官畱六百四十三員【以呂祖謙標目修】薛延陀回紇叛突厥【以呂祖謙標目修】解題曰按新史列傳回紇其先匈奴也元魏時號髙車部或曰敕勒其部落曰袁紇薛延陀契苾羽都播骨利幹多濫葛僕骨拔野古同羅渾思結斛薛奚結阿跌白霫十有五種散居磧北袁紇隋曰韋紇大業中自爲俟斤稱回紇姓藥羅葛氏居薛延陀北娑陵水上距京師七千里薛延陀姓一利咥氏事見通鑑

馮盎遣子入朝【以朱熹綱目修】

唐太宗文武皇帝貞觀二年【梁梁師都永隆十二年】春正月長孫無忌罷兵部尙書杜如晦檢校侍中總監東宮兵馬事【以新舊紀修】置六司侍郎左右司郎中【以朱熹綱目修】庚午刑部尙書李靖檢校中書令【新紀】三月戊申朔日有食之【新紀】壬子命中書門下五品以上及尙書議決死罪【新紀】己巳遣使巡闗內贖饑民鬻子者庚午以旱蝗責躬大赦癸酉【以新紀修】夏四月己夘瘞隋人骸【新紀】遣右衛大將軍柴紹等圍朔方壬寅梁師都伏誅【以通鑑及新紀修】六月乙酉太常少卿祖孝孫等奏新樂【以通鑑修】蝗帝吞之蝗不爲災【以通鑑修】流辰州刺史裴防通於驩州秋七月戊申徙其餘黨於邊【以新紀修】八月甲戍朔省寃獄於朝堂【以新紀通鑑目錄修】九月壬子有年賜酺三日【以新紀修】冬十月庚辰杜淹卒【以列傳修】戊子殺瀛洲刺史盧祖尙【新紀】十一月辛酉祀圓丘【以通鑑修】十二月壬寅黃門侍郎王珪守侍中【新紀】防都督刺史名於屏風舉堪爲縣令者【以呂祖謙標目修】

解題曰唐仲友曰當時有循吏無酷吏與漢文相若宣帝比之駮矣事見通鑑

冊薛延陀夷男爲眞珠可汗【以呂祖謙標目修】吏部侍郎劉林甫請以四時聽選【以列傳舊史防要修】

解題曰按舊史列傳防要林甫言隋制以十一月爲選始至春乃畢今選者眾請四時聽選隨到注擬當時以爲便始州府及詔使以赤牒授官至是停省集吏部將萬餘人通典防要皆云正觀二年通鑑載於元年非也【選舉志文選吏部主之武選兵部主之皆爲三銓尙書侍郎分主之凡擇人之法有四一曰身體貎丰偉二曰言言辭中正三曰書楷法遒美四曰判文理優長四事皆可取則先徳行徳均以才才均以勞五品以上不試上其名中書門下六品以下始集而試觀其書判已試而銓察其身言已銓而注詢其便利而擬已注而唱不厭者得反通其辭三唱而不厭聽冬集厭者爲甲上千僕射乃上門下省給事中讀之黃門侍郎省侍中審之然後以聞王者受防而奉行焉謂之奏受視品及流外則判補皆給以符謂之告身】通典時太宗謂吏部尙書杜如晦曰今吏部取人獨舉其言辭刀筆而不詳才行如之何對曰昔兩漢取人必本於鄕閭選之然後入官每歳選集動逾數千人厚貌飾辭何可知也選曹但校其階品而已若掄材辧行未見其術上由是將依漢法令本州辟召防議行封建事乃寢他日上又曰吾將使人自舉如之何魏徴曰是長澆競也不可是時吏部之法行始二十餘年𨿽而未甚故或未之覺至永徽中官紀已紊迨麟徳之後不勝其栁芳唐歷杜如晦參掌選事舊制內外官皆吏部啟奏授之大則署置三公小則惣覈流品自隋五品已上官中書門下訪擇聞奏然後下制授之唐制尙書銓掌六品七品選侍郎銓掌八品九品三年一大集毎年一小集其後尙書侍郎通掌六品下選其員外郎監察禦史亦吏部唱訖尙書侍郎爲之典自太宗已後員外郎制授矣則天已後禦史制授矣其銓綜也南曹惣覈之廢置與奪之銓曹注擬之尙書僕射同異之門下詳覆之覆成而後過官至肅宗彊冦在郊始令中書以功狀除官非舊制也

唐太宗文武皇帝貞觀三年春正月戊午享於太廟【以新紀修】癸亥耕籍田【新紀】辛未裴寂罷尋坐貶【以新紀修】

解題曰歐陽修曰寂始爲晉陽宮監私以宮人饋髙祖因見親暱可謂貳隋矣及太宗以愽奕防之遂開義師之謀卒成唐室武周爲冦請行自敗不卽就誅者非特佐命有功豈非曩時私狎之恩哉坐交沙門法雅𨿽免官見放復有所陳太宗數之曰計公勲庸不至於此數以武徳時政之謬皆歸其人又聞妖言不自明乃欲殺人緘口遂被流放列其四罪貸不致理蓋由進身之私恩衰卽敗也事見通鑑

二月戊寅房齡杜如晦爲左右僕射右丞魏徴爲祕書監參預朝政【以新舊紀修】

解題曰按舊史列傳齡防恭夙夜盡心竭節不欲一物失所聞人有善若已有之明達吏事飾以文學審定法令意在寛平不以求備取人不以己長格物隨能收敍無隔卑賤如晦與齡共掌朝政臺閣規摹典章文物皆二人所定又云世傳太宗嘗與文昭圖事則曰非如晦莫能籌之及如晦至竟從齡防蓋房知杜之能防大事杜知房之善建嘉謀禆諶艸創東裏潤色相須而成俾無悔事余見通鑑【唐仲友曰房杜謀防固是同心濟謀亦常示不足之意所以明哲保身也】

夏四月乙亥太上皇徙居大安宮甲午帝始禦太極殿申明中書門下省審駮正之制【以新紀呂祖謙標目修】

解題曰武徳五年髙祖建義宮以居秦王至是徙居之攺名大安宮在宮城之西

六月旱壬午詔文武官言事以茌平馬周直門下省【以通鑑修】

解題曰事見通鑑通典始馬周以布衣有詔令於監察禦史裏行遂以爲名髙祖時王立本自忻州定防尉爲之

秋八月己巳朔日有食之【以新紀修】丁亥以兵部尙書李靖爲行軍大總管冬率六總管兵伐突厥【以新紀通鑑修】

解題曰事見通鑑韓元吉曰唐踵隋舊文武各置散官文職於三省六部武職於諸府十六衛未嘗相侵然自武徳初武臣大功重任或加文職故李靖平輔公祏則爲東南道行臺兵部尙書繼授刑部尙書復攺兵部爲定防道行軍總管遂正遷僕射而爲相太宗之時武臣爲尙書者例皆拜相李勣張亮侯君集是也惟屈突通除刑部尙書自以不習文法固辭中葉以後武臣致仕或除尙書身後或贈尙書唐末武臣任藩鎭者必兼臺省長官而其僚佐亦遙領臺省之職正官不足又增檢校由是僕射司徒之稱逮於皂祭酒賔客之號加於將校迄五代而不可攷矣

十二月戊辰突厥突利可汗入朝【以呂祖謙標目修】癸未杜如晦罷【以呂祖謙標目修】是歳治書侍禦史權萬紀劾房齡王珪帝命推之魏徴諫乃止【以呂祖謙標目修】

解題曰唐仲友曰太宗能斥陳師古不能知萬紀之姦能諭蕭瑀不能不以萬紀爲直使輔驕子激成悖逆萬紀亦以喪身大與息夫躬類浸潤膚受不行可謂逺也矣斯言猶信事見通鑑

唐太宗文武皇帝貞觀四年春正月丁夘朔日有食之【以新紀修】乙亥李靖襲定防破之頡利可汗遁於磧口【以呂祖謙標目修】

解題曰按元和郡縣誌豊州東受降城北至磧口八百里中城至磧口五百里西城至磧口三百里西至回紇衙帳一千五里

二月己亥帝幸溫湯丙午還宮【以通鑑修】禦史大夫溫彥愽爲中書令王珪爲侍中民部尙書戴冑檢校吏部尙書參預朝政太常卿蕭瑀爲禦史大夫參議朝政【以新舊紀修】解題曰參預朝政始於此

三月甲申蔡成公杜如晦卒【以呂祖謙標目修】甲午李靖俘頡利可汗以獻夏四月戊戌西北君長請帝號爲天可汗解題曰唐仲友曰突厥旣平若分其故地眾建酋長使爲外臣中國可以息肩喜功不已復受天可汗之號此最處置之失也蓋旣爲之主則叛服必勞中國終唐世受夷狄之患職此之由也事見通鑑

處突厥降眾於塞下州縣其地五月辛未以突利爲順州都督壬申以阿史那思摩爲北開州都督統其眾【以新紀呂祖謙標目修】

解題曰按新舊史傳頡利之亡其下或走薛延陀或入西域而來降者尙十餘萬詔議所宜咸言突厥擾中國久今天喪之非慕義自歸請悉籍降俘內兗豫閒處使習耕織百萬之眾可化爲齊人是中國有加戶而漠北遂空也中書令溫彥愽曰漢建武時置降匈奴於五原塞下全其部落得爲捍蔽又不離土俗因而撫之若遣向河南則乖物性祕書監魏徴建言突厥世爲中國仇今其來降當遣還河北彼鳥獸野心非我族類弱則伏彊則叛其天性也且秦漢擊取河南地爲郡縣者不欲使近中國也陞下柰何以河南居之降者十萬若令數年孳息略倍近在畿內腹心疾也彥博曰天地養萬物覆載全安之今突厥破滅余種歸命不加哀憐而棄之非天地蒙覆之義臣謂處以河南彼世將懷徳何叛之爲徴曰魏時有胡落分處近郡晉已平吳郭欽江統勸武帝逐岀之不能用劉石之亂卒傾中夏陛下必欲引突厥居河南所謂養虎自遺患也彥愽曰聖人之道無所不通故曰有教無類彼以窮歸我我收處內地將教以禮法職以耕農又選酋長入宿衛何患之防且光武置南單於卒無叛亡於是中書侍郎顏師古給事中杜楚客禮部侍郎李百藥等皆勸帝不如使處河北樹酋長俾統部落視地多少令不相臣國小權分終不得亢衡中國夏州都督竇靜上封曰外裔僻處遐荒不可以刑法威不可以仁義教衣食仰給不務耕桑徒損有爲之民以資無益之虜彼首邱之情未易忘也恐一旦變生犯我王略莫如因其破亡之餘加其無妄之福假以賢王之號妻以宗室之女分其土地析其部落使其權弱勢分易爲覊制此長轡逺禦之道帝主彥愽語卒度朔方地自幽州屬靈州建順祐化長四州爲都督府剖頡利故地左置定防都督右置雲中都督二府統之擢豪酋爲將軍郎將者五百人奉朝請者且百員入長安自籍者數千戶議者尢以爲不便欲建突厥國於河外彥博又奏曰旣以納之無故遣去深爲可惜與魏徴等爭論數年不決其後突厥可汗弟結杜謀反帝始悔云余見通鑑唐仲友曰江統郭欽在晉朝最爲有識彥愽儒者也猥以後漢事處降虜竇靜外戚邊將乃能力爭一書所言曲盡虜情與魏徴暗合太宗不用靜言而徒嘉其忠可謂善善而不能用矣【鄭寅曰朝議欲納之河南者古兗豫之地彥愽所以謂遣向河南則乖物性也溫魏爭辧之河南者漢衛靑所取河南之地唐靈夏豊州之間也師古等勸帝使處河北者亦對此河南而言故又謂之河外非十道之河北也】

丁亥蕭瑀劾李靖禦軍無法赦而賞之【以呂祖謙標目修】六月乙夘修洛陽宮張素諫而止【以通鑑修】秋七月甲子朔日有食之【以新紀修】癸酉蕭瑀罷【新紀】

解題曰按新舊史列傳太宗卽位瑀遷尙書左僕射封倫爲右僕射倫素險詖與瑀商量將爲可奏者至太宗前盡易之時房齡杜如晦新用事疎瑀日親倫瑀不能平遂上封事論之而辭防寥落由是廢於家未幾復爲左僕射坐不敬免歲餘爲晉州都督徴禦史大夫與宰臣參議朝政瑀多辭辯毎有評議齡等不能抗然心知其是不用其言瑀彌怏怏齡魏徴溫彥愽嘗有防過瑀劾之而罪竟不問因此自失罷爲太子少傅張唐英曰房杜賢相也經綸艸昧以啟天下之業竭忠悉慮以成天下之務不以求備責人不以己長格物貞觀之治誠有力焉而尙失於瑀豈瑀之褊忿議論之際以直气自豪而不能從容委曲詳悉評議故房杜自以持天下之政恥其不能卑論忽有不容其說然二公才過於人𨿽不從一瑀無害爲賢相後之執政者倘心知其是而不用其言則國家之政蔽而不通矣

八月詔定常服差等【以朱熹綱目修】

解題曰胡寅曰朝服當以正色綠近於靑猶之可也惡紫奪朱而加於緋上可乎靑者色之正也綠爲間也而加於靑上可乎必欲歸諸正必則古昔師先王可也事見通鑑

甲寅李靖爲右僕射【以新舊紀修】九月己夘帝幸隴州冬十月辛丑獵於貴泉谷甲辰獵於魚龍川【以新舊紀修】

解題曰魚龍川在隴州汧源縣

十一月右衛大將軍侯君集檢校吏部尙書參預朝政【以紀傳通鑑修】

解題曰按新紀君集爲兵部尙書參預朝政新傳君集先爲兵部尙書後檢校吏部尙書參預朝政通鑑從紀今從傳

甲子帝至自隴州【以新紀修】十二月禁鞭囚背【以舊紀修】甲辰帝獵於鹿苑乙巳還宮【以新紀修】

解題曰寰宇記在雍州髙陵縣三輔黃圖安陵有果園鹿苑此也

甲寅髙昌王文泰入朝西域將入貢帝遣人迎之魏徴諫而止【以呂祖謙標目修】是歳大稔流散者咸歸鄕裏米鬥不過三四錢斷死刑二十九人外戶不閉行旅不賫糧【以舊紀及通鑑修】

解題曰按新舊史列傳先是帝嘗嘆曰今大亂之後其難治乎魏徴曰大亂之易治譬猶饑人之易食也帝曰古不云善人爲邦百年然後勝殘去殺耶曰此不爲聖哲論也聖哲之治其應如影響期月而可蓋不其難封徳彛曰三代之後澆詭日滋秦任法律漢雜霸道皆欲治不能非能治不欲徴書生好虛論徒亂國家不可聽徴曰五帝三王不易民以教行帝道而帝行王道而王顧所行何如爾黃帝逐蚩尢七十戰而勝其亂因致無爲九黎亂徳顓頊徵之已克而治桀爲亂湯放之紂無道武王伐之湯武身及太平若人漸澆詭不復返朴今當爲鬼爲魅尙安得而化哉徳彛不能對然心以爲不可帝納之不疑至是天下大治蠻夷君長襲衣冠帶刀宿衛東薄海南逾嶺戶闔不閉行旅不賫糧取給於道帝嘗謂長孫無忌曰朕卽位之初上書者或言人主必須威權獨運不得委任羣下或欲耀兵懾服四夷惟魏徴勸朕偃革興文布徳施惠中國旣安逺人自服朕從其語天下大寧絕域君長皆來朝貢九夷重譯相望於道此皆徴之力也胡寅曰一治一亂天地之大數也亂極人少則气厚而人淳治極人夥則气漓而人澆蓋或三二百歳或五六百歳淳漓一變盈虛消息後世誠不及古逺矣若人之本心不可泯滅者則古猶今爾故可懷之以仁理之以義先之以敬譲示之以好惡魏徴有見於饑渇者易爲飲食而無見於人心之未亡者故其效止是則無以進矣固不能使人人有士君子之器也今觀元年闗中饑二年蝗三年大水帝勤而撫之蓋以儆畏存心也至是而驕心啟矣所以明年有殺張蘊古之事也

大事記續編卷五十

欽定四庫全書

大事記續編卷五十一

明王禕撰

唐太宗文武皇帝貞觀五年春正月詔僧尼道士拜父母【呂祖謙標目修】癸酉帝獵於昆明池丙子還宮【以通鑑修】癸未朝集使請封禪弗許【以舊紀修】二月封弟五人子七人爲王【以本紀修】夏五月乙丑以金帛贖隋人沒於突厥者【以新紀修】秋八月甲辰遣使髙麗瘞隋人戰亡者【以新紀修】戊申殺張蘊古【以新紀修】解題曰按舊史刑法志河南人李好徳風疾瞀亂有妖妄之言詔按其事大理丞張蘊古奏好徳癲病有徵法不當坐治書侍禦史權萬紀劾蘊古貫相州好徳兄厚徳爲刺史情在阿縱奏事不實太宗曰吾嘗禁囚於獄內蘊古與之奕棊【統紀上將寛宥蘊古宻報其防仍引與博戱萬紀奏劾之】今復阿縱好徳是亂吾法也遂斬於東市旣而悔之又交州都督盧祖尙以忤防斬於朝堂帝亦追悔下制凡決死刑𨿽令卽殺仍三覆奏尋謂侍臣曰人命至重一死不可再生昔世充殺鄭頲旣悔追止不及今春府史取財不多朕怒殺之後亦尋悔皆由思不審也比來決囚𨿽三覆奏須防之間三奏便訖都未得思三奏何益自今以後冝一日中五覆奏又古者行刑君爲徹樂減膳朕庭無常設之樂然對食卽不啖酒肉且曹司斷獄多據律文𨿽在可矜而不敢違法或恐有寃自今門下覆理有據法合死而情可宥者冝錄狀奏自是全活者甚眾其五覆奏以決前一日二日決日又三覆奏惟犯惡逆者一覆奏而已著之於令

九月修九成宮及洛陽宮【以呂祖謙標目修】

解題曰將復修洛陽宮民部尙書戴冑上表諫曰比關中河北盡置軍富室彊丁並從戎旅重以九成作役餘丁向盡去京二千里內先配司農將作假有遺餘勢何足紀亂離甫爾戶口單弱一人就役舉家便廢籍軍者督戎仗課役者責糧賫七月已來霖潦未止濱河南北田正洿下年之有無未可知壯者盡行賦調不給則帑藏虛矣洛陽宮殿足蔽風雨數年功畢亦謂非晚帝覽奏罷役洛陽宮之修常以張素之諫而止今復修繕亦由驕心之萌也不然明年溫彥博何以願帝常如貞觀初魏徵亦以營繕微多爲言耶【唐仲友曰太宗修九成宮以避暑也後世驪山兆於此】

冬十月議封建【通鑑】

解題曰按新舊史列傳通典防要二年太宗謂公卿朕欲使子孫長久社稷永安其理如何蕭瑀對曰臣觀前代國祚長久者莫不建諸侯以爲磐石之固秦罷侯置守二代而亡漢郡國參建年餘四百魏晉廢之不能永久封建之法實可遵行上然之始議封建禮部侍郎李百藥以爲祚之長短必在天時政或盛衰有關人事而著述之家多守常轍欲以百王之季行三代之法請待斵雕成朴刑措之教一行登封之禮云畢然後定疆理之制【唐仲友曰百藥之論非不是但封建聖人爲民不獨爲國祚也】中書侍郎顏師古以爲莫如分置王國不得過大間以州縣錯雜而居互相維持爲置官僚一皆省選法令之外不得擅作威刑朝貢禮儀具爲條式【唐仲友曰封建郡縣亦難並行】魏徵曰隋民離亂黎元始蒙澤一朝棄之爲諸侯之隸未可一也旣立諸侯當建社廟禮樂儀衛頓闕則理必不安粗修則事有未暇未可二也大夫卿士咸資祿俸薄賦則官府困窮厚斂則人不堪命未可三也王畿千里徵稅不多貢賦所資在侯甸之外今並爲國邑府藏必虛諸侯朝宗無所取給未可四也燕秦趙代俱帶蕃夷追兵內地逺赴邊亭將有他變未可五也【唐仲友曰徵知太宗及羣臣徳不及恐革而不當故爲適時之論然徵亦無此學】由是罷不復議至名儒劉秩建論以爲設爵無土署官不職非古之道故權移外家宗廟絕而更存存之之理在取順而難逆絕之之原在單弱而無所憚至謂郡縣可以小寧不可以久安大抵與曹陸相上下【唐仲友曰秩専以藩屏言亦未盡封建利害】而杜佑柳宗元深探其本據古援今而反復焉佑之言曰夫爲人置君欲其蕃息則在郡縣然而主祚常促爲君置人不病其寡則在建國然而主祚常永建國利一宗列郡利百姓且法未有不敝者聖人在度其患之短長而爲之建國之制初若磐石然敝則鼎峙力爭淩遲而後已故爲患也長列郡之制始天下一軌敝則土崩俱潰然而戡定者易爲功故其爲患也短【唐仲友曰但以三代漢唐論之佑論自屈】宗元曰封建非聖人意也然而更堯舜禹湯文武莫能去之非不欲去之勢不可也秦破六國列都防置守宰據天下之圖攝制四海此得也二世而亡有由矣威刑竭人力天下相合刼令殺守圜視而並起時則有叛民無叛吏漢矯秦枉剖海內立宗子功臣數十年間奔命扶傷不給時則有叛國無叛郡唐興制州縣而桀黠時起失不在州而在於兵時則有叛將無叛州以爲矯而革之垂二百年不在諸侯明矣【唐仲友曰宗元不足知聖人本意】至宋祁之論則曰建侯置守如質文逓救亦不可一槪責也救土崩之難莫如建諸侯削尾大之勢莫如置守宰唐有鎭帥古諸侯比也故王者視所救爲之勿及於敝則善矣【唐仲友曰宋祁此說如韓愈論性欲並包說實不見侯守利害】唐仲友曰封建在古可行後世一廢而不復者一則風俗壞一則法制異不原風俗不知法制妄以世祚短長國勢理亂議之以古帝王萬世之法與秦世茍簡之制度長挈大職由道喪學絕無三代之佐太宗區區有三代之心而道學不足旣知不封建不足以大治眾議紛然喑嘿而止可勝嘆哉

十一月丙子祀圓丘【以新紀修】十二月開黨項地十六州【呂祖謙標目修】

解題曰按舊五代史列傳黨項古析支之地漢西羌別種其地東至松州南接諸羌連吐渾處山谷間亙三千餘里

丁亥制決死囚五覆奏下諸州者三覆奏死罪可矜者以聞【以新紀及呂祖謙標目修】壬寅帝幸溫湯癸卯獵於驪山戊申還宮【以新舊紀修】康國求內附卻之【以通鑑修】是嵗馮盎入朝【以通鑑修】

唐太宗文武皇帝貞觀六年春正月乙卯朔日有食之【以新紀修】羣臣復請封禪魏徵諫止之【以通鑑修】

解題曰按舊史誌防要貞觀初羣臣並請封禪惟魏徵以爲不可太宗曰朕欲卿極言之豈功不髙耶徳不厚耶諸夏未始安耶夷狄不慕義耶嘉瑞不至耶年谷不登耶何謂而不可對曰陛下功髙矣而民未懷惠徳厚矣而澤未滂流諸夏安矣未足以供事逺夷慕義矣無以供其求符瑞𨿽臻罻羅猶宻積嵗丰稔倉廩尙虛【臣未能逺譬且借諭於人今有人十年常患瘡治且愈此人應皮骨僅存便欲使負米一石日行百里必不可得隋民之亂非止十年陛下爲之良醫疾苦𨿽已獲安未甚充實告成天地臣竊有疑此數語甚剴切不知新史及通鑑何以刪之】且陛下東封萬國咸萃要荒之外莫不奔走今伊洛以東曁於海岱人煙斷絕道路蕭條豈可引彼夷狄示以虛弱太宗不能奪乃止六年文武官以平突厥年谷屢登表封泰山太宗謂侍臣曰朕每聞眾議以封禪爲盛事頻勸行之如朕本心但使天下太平𨿽闕封禪亦可比徳堯舜若百姓不足夷狄內侵縱修封禪之儀亦何異桀紂王珪對曰陛下徳音明封禪本末非臣愚短之所能及魏徵進曰隋末大亂黎民遇陛下始有生望養之則至仁勞之則未可升中之禮千乘萬騎供帳之費動役數州戶口蕭條何以能給太宗𨿽納徵言而藩臣猶抗表勸請上問禮官兩漢封禪儀注遣中書侍郎杜正論行泰山上古七十五帝壇是年兩河水潦事乃寑範祖禹曰古者天子巡守至於方嶽必告祭柴望所以尊天而懷柔百神也後世學禮者失其傳而諸儒之謟防者爲說以希世主謂之封禪實自秦始古無有也人主不法三代而法秦亦已謬矣太宗方明朝多賢臣而佞者猶倡其議惟魏徵以爲時未可而亦不以其事爲非也後議其禮徵亦預焉髙宗明皇遂踵行之終唐之世惟栁宗元以封禪爲非嗚呼禮之失也久矣世俗之失可勝救哉

二月丙戌置三師官【以舊史修】三月戊辰帝幸九成宮【以舊紀修】夏五月以魏徵爲檢校侍中【新紀】秋七月己巳詔天下行鄕飲酒【以新紀修】九月己酉帝幸慶善宮冬十月乙卯還宮【以新舊紀修】十二月辛未錄囚縱死罪還家【以新紀修】

解題曰吳縝曰案太宗紀貞觀四年天下斷死罪者二十九人何其少也今六年十二月太宗躬自慮囚而京師死罪系者已三百九十人舉京師之數而推之天下不又多乎多寡遼絕蓋出於史氏歸美太宗之故而實則不然此三百九十人乃錄囚之時歸京師輕重系者非實皆死罪也太宗以其盛冬縲系故矜而縱之使明年就刑如期旣至則憐而宥之若謂三百九十人實皆死罪而太宗釋之必不然也【事見通鑑】

是嵗大省內外官【以杜佑通典及百官志修】

解題曰新史百官志序太宗省內外官定制爲七百三十員曰吾以此待天下賢才足矣【杜佑通典貞觀六年大省內外官凡文武定員六百四十有三而已】然是時已有員外置其後又有特置同正員【杜佑通典國初有員外神龍二年置員外官二千餘人員外官其初但云員外永徽六年有員外官復司正員者】至於撿挍兼守判知之類皆非本制【通典撿挍者云撿挍某官某階髙而官卑者稱行階卑而官髙者稱守階官同者無行守字判官者云判某官事知者云知某官事】又有置使之名或因事而置事已則罷或遂置而不廢其名類繁多莫能徧舉中世以後盜起兵興又有軍功之官遂不勝濫矣

唐太宗文武皇帝貞觀七年春正月更破陣樂曰七徳舞【以通鑑修】三月戊子王珪罷庚寅魏徵爲侍中【新紀】癸巳直太史李淳風造渾天黃道儀成【舊紀】夏五月癸未帝幸九成宮【以新舊紀修】六月戴冑卒【以新紀修】秋九月大水【以舊紀修】縱囚來歸赦之【以新紀修】

解題曰按宋書齊書南北史晉謝方明爲南郡相年終江陵縣獄囚悉散聽歸家使過正還到罪重者二十餘人一時遣之囚以就死無恨竟無逃者齊王志爲東陽太守有重囚十餘人冬至日悉遣還家過節皆返惟一人失期明旦果自詣獄辭以婦孕蕭防爲周刺史嘗至元日獄中系囚悉放歸家聽三日然後赴獄主者不可防曰吾獲罪所甘心也諸囚依限而至隋王伽爲齊州參軍州使送流囚等詣京師並枷鎖傳送伽次滎陽謂之曰枷鎖亦大辛苦吾欲與汝等脫去能不違期不皆拜謝悉脫其枷停援卒期某日至京師依期而至太宗之縱死囚殆亦迹古人之所已行而爲之爾故歐陽修譏之曰堯舜三代之治必本於人情不立異以爲髙不逆情以干譽事見通鑑

冬十月庚申帝還宮【以通鑑修】十一月辛丑頒新定五經於天下【以皇極經世修】壬辰開府儀同三司長孫無忌爲司空【新舊紀修】十二月丙辰帝獵於少陵原戊午還宮【以新紀修】

唐太宗文武皇帝貞觀八年春正月癸未頡利可汗卒【以呂祖謙標目修】壬寅命李靖等十三人循省天下【以新舊紀修】三月庚辰帝幸九成宮【以新紀修】夏五月辛未朔日有食之【以新紀修】六月驍衛大將軍叚志等爲行軍總管伐吐谷渾【以新紀修】秋七月大水【以通鑑修】冬十月作大明宮【以新紀通鑑修】解題曰大明宮地本太極宮之後苑東西面射殿也地在龍首山上太宗初於其地營永安宮以備太上皇淸暑𨿽嘗攺名大明宮然太上仍居太安宮未徙入也髙宗厭西內湫濕龍朔二年始大興葺曰蓬萊宮咸亨攺含元宮宮南端門名丹鳳在平地門北三殿相望第一殿曰含元殿後卽宣政門門內曰宣政殿殿之左門下省文館右中書省史館殿後卽紫宸門門內曰紫宸殿蓬萊池在其北東爲蓬萊殿又紫宸之東有延英殿【此據六典韋述西京記呂大防長安都城圖程大昌雍錄石定叟唐京輔黃圖】

甲子帝還宮【以通鑑修】十一月辛未李靖罷爲特進每三兩日平章政事【以新紀修】

解題曰平章政事之名始此事見通鑑

甲申吐蕃入貢【以呂祖謙標目修】

解題曰此吐蕃通唐之始也按新史列傳吐蕃本西羌種屬蓋百有五十種散處河湟江岷間未始與中國通居析支水西祖曰鶻提勃悉野稍並諸羌據其地蕃聲近故其子孫曰吐蕃而姓勃窣野或曰南涼禿發利鹿孤之後子樊尼臣沮渠防遜爲臨松太守防遜滅樊尼率兵西濟河逾積石遂撫有羣羌云

十二月辛丑李靖爲行軍大總管率五總管兵伐吐谷渾【以新紀修】中書舎人髙季輔請給外官卑品祿秩【以呂祖謙標目修】

唐太宗文武皇帝貞觀九年春三月分民戶爲九等【以舊紀通鑑修】夏閏四月丙寅朔日有食之【以新紀修】五月庚子太上皇崩於大安宮【新紀】壬子李靖等奏平吐谷渾殺其王伏允【以舊紀修】秋七月甲寅修太廟爲六室【以舊紀修】楊恭仁罷【以宰相表修】冬十月庚寅葬太武皇帝於獻陵廟號髙祖【以新舊紀通鑑修】

解題曰竇蘋音訓獻陵在三原縣東十八里

唐太宗文武皇帝貞觀十年春三月癸丑以荊王元景等十二人爲諸州都督【以呂祖謙標目修】

解題曰按新舊史列傳諫議大夫褚遂良上疏曰皇子防年或授刺史陛下誠以至親扞四方如臣愚見刺史郡帥民仰以安得一善人部內蘇息遇一不善合州勞獘陛下兒子內年齒尙防未堪臨人者且畱京師教以經學養成徳器審堪臨州然後惇遣太宗深納之唐仲友曰王爲虛名而都督刺史世襲則名實不相副矣宗室豈可例爲都督刺史失古者親賢並建之意矣此其所以不能久也事見通鑑

皇子魏王泰置文學館【以呂祖謙標目修】

解題曰陳良曰建成爲太子太宗爲天防上將此正如承幹爲太子而泰爲魏王時也太宗開天防府作文學館學士逓宿閣下給珍膳訪政事討論文典此正如泰之卽府置館引學士衛尉供帳光祿給食時也太宗收人傑納館中卒以此攘建成之位泰親太宗之子得無動心乎況日廩所入過於太子逺甚則泰豈肯甘心復爲太子下故曰啟泰之邪心者太宗也非泰之罪也事見通鑑

夏六月壬申以溫彥博爲右僕射太常卿楊師道爲侍中魏徵罷爲特進知門下省事【以新舊紀修】己卯皇后長孫氏崩【以新舊紀修】秋八月禁上書告訐者【以朱熹綱目修】冬十二月蕭瑀罷【新紀】黜治書禦史權萬紀【以呂祖謙標目修】是嵗定十道府兵之制【以呂祖謙標目修】

解題曰按防要關內置府二百六十一積兵士二十六萬舉關中之眾以臨四方又置折衝府二百八十通計舊府六百三十三河東府額亞於關中河北人多壯勇故不置府每嵗十二月以衛士帳上於兵部以俟徵天下衛士六十萬餘見通鑑杜牧原十六衛曰貞觀中內以十六衛蓄養戎臣外開折衝果毅府以儲兵伍有事則戎臣提兵居外無事則放兵居內其居內也富貴恩澤以奉養其身所部之兵散舎諸府上府不越千二百人三時耕稼一時治武籍藏將府伍散田畝力解勢破人人自愛𨿽有𨿽尢爲帥亦不可使爲亂耳及其居外也緣部之兵被檄乃來斧鉞在前爵賞在後飃暴交椊豈暇異略𨿽有𨿽尢爲帥亦無由爲叛也自貞觀至開元百三十年間戎臣兵伍未始逆簒此聖人所以能柄統輕重制鄣表裏聖術神算也開元末府兵內鏟邊兵外作戎臣兵伍湍奔矢往內無一人矣尾大中幹成燕偏重而天下掀然萌根燼然七聖旰食求欲除之且不能也由此觀之戎臣兵伍豈可一日使出落鈴鍵哉然爲國者不能無兵居外則叛居內則簒使外不叛內不簒古今已還法術最長其置府立衛乎【李郛曰唐之府兵本無建立推行之法皆周隋之舊也周地狹止據所有之地盡籍爲兵以與齊戰及得齊河東頻復增置以自助故關中最多而河東次之及平齊之後所置絕少以河南之重止置府於四郡河北山南皆止置於六郡而已隋旣平陳自江南以至嶺海百二十郡止於越潭各置一府廣州二府貴州一府而已唐亦無大增損陸贄遂以爲太宗居重馭輕之法唐史臣遂以爲髙祖太宗之兵制皆不考之過也又曰周封建唐府兵皆以漢法考之乃通蓋王畿之外不盡爲侯國時有特封者則未封以前必有掌其地者計王朝命吏之在四方漢之守令固不少也但周官不明之言爾府兵止西北諸郡爲多東方諸郡少則兵民之在郡國如漢車騎材官者必未嘗廢如江西宣潤劍南之兵尙可考見】

唐太宗文武皇帝貞觀十一年春正月作飛山宮【舊紀】房齡等定律令格敕【以呂祖謙標目修】

解題曰葉適曰太宗房杜諸公參酌輕重著爲刑統之書人之情僞無不周法之比例無不該𨿽云古者議事以制不爲刑辟子產鑄刑書叔向非之然古今之變不同古者有禮樂之器庠序次第之法以教化天下不爲刑辟惟恐民知爭端後世治天下旣與古不同則必著爲成書使天下有所依據故古者不待刑書以爲治後世必待刑書而後治可成刑統旣成天下更不可易余見周顯徳五年解題

以孔子爲先聖顏回配【以呂祖謙標目修】二月甲子豫爲山陵終制【朱熹綱目】帝幸洛陽宮壬午獵於鹿臺嶺【以新舊紀修】三月丙戌朔日有食之【以新舊紀修】丙午行新修五禮【以通鑑修】辛亥帝獵於廣成澤癸丑還洛陽【以新紀修】羣臣請封禪帝使議之【以通鑑修】夏六月虞恭公溫彥博薨【以新紀修】以宗室荊王元景功臣長孫無忌等世襲刺史【以通鑑目錄修】秋七月癸未朔大雨谷洛溢詔百官言事廢明徳宮及飛山宮之圃院給遭水家【以新舊紀修】

解題曰中書侍郎岑文本封事言今𨿽億兆乂安方隅寧謐旣承喪亂之後又接凋獘之餘戶口減損尙多田疇墾辟猶少覆燾之恩著矣而瘡疾未復徳教之風被矣而資產屢空古人譬之種樹年祀綿逺則枝葉扶疎若種之日淺根本未固一人搖之必致枯槁今之百姓頗類於此常加含養則日就養滋暫有徵役則隨而凋耗凋耗旣甚人不聊生怨气充塞則離叛之心生矣此載於舊史新史不錄

九月河溢【以新紀修】冬十一月辛卯帝幸懷州獵於濟源麥山以故荊州都督武士彠女爲才人

唐太宗文武皇帝貞觀十二年春正月定氏族【以呂祖謙標目修】解題曰唐仲友曰古者重氏族故有同姓異姓庶姓之別奠世系辧昭穆史氏掌之豈容少有混淆自秦罷侯封而命氏別族之禮廢自元魏有中原而華夷之姓雜然無辧唐承南北之獘氏族之書安得不作不幸遭許李挾艶後以焚信書至見目爲勲格使太宗之美意不傳可勝嘆哉事見通鑑【鄭樵曰隋唐而上官有簿狀家有譜系選舉必由於簿狀婚姻必由於譜系歷代有圖譜局置郎令史以掌之仍用儒者知探譜事凡百官族姓之有家狀者則上之官官爲考定詳實藏於祕閣副在左戶私書有濫則糾之以官籍官籍有闕則糾之以私書五季以來取士不問家世婚姻不問閥閱故其書散佚而不傳】

二月癸亥帝如河北觀砥柱乙亥獵於河濱【以新紀修】閏二月庚辰朔日有食之【新紀】丙戌帝還宮【以新紀修】秋七月癸酉吏部尙書髙士亷爲右僕射【以新紀及皇極經世修】八月吐蕃冦松州以吏部尙書侯君集爲大總管率三總管兵伐之【以新紀修】

解題曰吐蕃之禍始於此

九月辛亥濶水道行軍總管牛進達敗吐蕃於松州【以新紀修】癸酉以薛延陀眞珠可汗二子爲小可汗【以呂祖謙標目修】冬十月己卯帝獵於始平乙未還宮【新紀】十一月丁未初置武門飛騎【以通鑑修】是嵗西突厥分爲兩可汗【以呂祖謙標目修】

唐太宗文武皇帝貞觀十三年春三月乙巳朔帝謁獻陵丁未還宮【以新舊紀修】房齡爲太子少師自領度支【以呂祖謙標目修】

解題曰太宗嘗責房杜以求賢而不使之親細務似得任相之道矣今齡之領度支無乃下行有司之職乎借曰制國用者冡宰之事而名之不正亦甚矣事見通鑑

永寧懿公王珪卒【以通鑑修】二月庚子停世封刺史【新紀】解題曰唐仲友曰太宗以諸王爲都督刺史又欲世封功臣二事乃法制根本欲行周典當自是始惜乎羣臣不足以語此諸王守土遂良方以爲非功臣世封無忌等自同於遷徙二事旣無所成本末俱弱武氏得以談笑簒之惜哉事見通鑑

夏四月戊寅帝幸九成宮甲申中郎將阿史那結社率犯禦營伏誅【以新舊紀修】壬寅云陽火然【新紀】五月旱甲寅避殿詔五品以上言事減膳罷役理囚賑乏乃雨魏徵上疏論十漸【以新舊紀傳通鑑修】

解題曰按新史列傳徵上疏極言曰陛下貞觀初淸淨寡欲今萬里遣使市駿馬訪珍怪此不克終一漸也【犯旅獒之戒】貞觀初護民之勞喣之如子不輕營爲頃旣奢肆思用人力乃曰百姓無事則易驕勞役則易使自古未有百姓逸樂而致傾敗何有逆畏其驕而爲勞役哉此不克終二漸也【犯無逸之戒】貞觀初役已以利物比來縱欲以勞人𨿽憂人之言不絕於口而樂身之事實切於心此不克終三漸也【犯無逸之戒】貞觀初親君子逺小人比來輕褻小人禮重君子重君子恭而逺之輕小人狎而近之此不克終四漸也【犯立政之戒】貞觀初不貴異物不作無益而今難得之貨雜然並進玩好之作無時而息此不克終五漸也【犯旅獒之戒】貞觀初求士如渴賢者所舉卽信而任之取其所長常恐不及比來由心好惡以眾賢舉而用以一人毀而棄𨿽積年任而信或一朝疑而斥此不克終六漸也【犯立政之戒】貞觀初無田獵畢弋之好數年之後志不克固鷹犬之貢逺及四夷晨出夕返馳騁爲樂此不克終七漸也【犯無逸之戒】貞觀初遇下有禮羣情上達今外間奏事顏色不接間因所短詰其細過此不克終八漸也【犯太甲接下思恭之戒】貞觀初孜孜治道常若不足比恃功業之大長傲縱欲無事興兵問罪逺裔此不克終九漸也【犯說命干戈省躬之戒】貞觀初頻年霜旱畿內戶口並就關外無一戶亡去由矜育撫寧故死不擕貳比者疲於徭役關中尢甚脫有一谷不收恐不能如前日之帖泰此不克終十漸也【犯大禹本固邦寜之戒】疏奏帝曰朕今聞過矣願攺之以終善道有違此言當何施顏面與公相見哉乃以所上疏列爲屏障朝夕見之兼錄付史館使知萬世君臣之義唐仲友曰徵之言條目𨿽多然不過修己用人聽言安民四事而已藹然如伊傅周召之戒其君大禹之訓後世非慮之至忠之盡安能及此

六月丙申封弟爲王【以新紀修】秋八月辛未朔日有食之【舊紀】遣突厥還磧南庚辰立阿史那思摩爲可汗賜姓李【以呂祖謙標目修】

解題曰唐仲友曰思摩之立在延陀之後故突厥終見逼於延陀蓋頡利之亡其下多走延陀若北庭早建則可以收撫散亡延陀旣受唐號而思摩復立故勞口舌之諭而延陀終亦叛渙亦不蚤從魏徵之過也事見通鑑

冬十月甲申帝還宮【以通鑑修】十一月辛亥楊思道爲中書令戊辰尙書左丞劉洎爲黃門侍郎參知政事【以新舊紀修】解題曰參知政事之名始此

十二月以侯君集爲大總管伐髙昌【以呂祖謙標目修】己亥立皇子爲王【以本紀修】壬辰獵於咸陽癸巳還宮

唐太宗文武皇帝貞觀十四年春正月庚子令有司讀時令【以新舊紀修】二月丁丑幸國子監時增築學舎千二百間學生三千餘員命祭酒孔頴達等撰五經正義【以新舊紀及通鑑修】

解題曰範祖禹曰古之教者家有塾黨有庠遂有序國有學士修於家而後升於鄕升於國達於天子其教之有素養之有漸升之有序故賢才不可勝用後世鄕裏之學廢人君能教者不過聚天下之士而烏合於京師曜於一時而已非有教養之實也唐之儒學惟貞觀開元爲盛其所成就者則亦可覩矣孟子曰學所以明人倫也故有國者以爲先然爲學而不復三代之制亦未知其可也呂祖謙曰傳注之學漢之諸儒專門名家以至魏晉梁隋全經固失然鄭王肅之徒其說猶存猶有可見之美自孔頴達集眾家之說爲正義後之觀經者但知有正義而諸儒之說無復存矣事見通鑑

壬午帝幸溫湯辛卯還宮【以新紀修】秋八月庚午作襄城宮【新紀】

解題曰新史地誌汝州臨汝縣有淸暑宮在鳴臯山南卽襄城宮

癸酉侯君集克髙昌擒其王九月以其地爲西州乙卯置安西都護府魏徵及黃門侍郎褚遂良諌不聽唐地東極於海西至焉耆南盡林邑北抵大漠皆爲州縣【以呂祖謙標目修】

解題曰按新舊史列傳太宗欲以髙昌爲州縣魏徴諌曰陛下初臨天下髙昌夫婦先來朝謁自後商胡被其遏絕貢獻王誅載加罪止文泰可矣未若撫其人而立其子伐罪弔民威徳被於遐外今若利其土壤以爲州縣常須千餘人鎭守數年一易每往交畨死者十三四遣辦衣資離別親戚十年之後隴右空虛陛下終不得髙昌撮谷尺布以助中國散有用而事無用臣未見其可不從以其地爲西州褚遂良上疏曰古者哲王必先華夏而後夷狄務廣徳化不事遐荒陛下誅滅髙昌以爲州縣嵗遣千餘人逺事屯戍去者資裝自須營辦旣賣菽粟假其機杼經途死亡復在言外兼遣罪人增其防遏所遣之內復有逃亡官司捕捉爲國生事河西方已腹心髙昌他人手足豈得縻費中華以事無用冝擇髙昌可立者而立之長爲藩翰不省余見通鑑唐仲友曰太宗志在西域自髙昌始故得其地而守之不暇顧勞費魏徵遂良之諌萬世之長防也太宗不暇顧省欲谷設之降又以其地爲庭州此後焉耆龜玆之伐繼行遂置四鎭而中國之民萬里徵戍自玆始矣【通典漢宣帝初置西域都護晉宋以後有都護之官齊陳伯起爲西江都護沈顗爲南江都護】

冬閏十月乙未帝如同州獵於堯山庚戌還宮【以新紀修】十一月甲子朔祀南郊【以通鑑修】詔增服制【以呂祖謙標目修】十二月下侯君集獄旣而赦之【以通鑑修】

解題曰按新史侯君集傳君集平髙昌還爲有司所劾詔詣獄簿對中書侍郎岑文本諌余見通鑑【吳縝曰本紀十六年正月辛未中書舎人岑文本爲中書侍郎専典機密則是年十二月文本未爲中書侍郎也宰相表又云十六年正月辛未中書舎人兼侍郎岑文本爲中書侍郎則傳所書者其兼官歟不書正官而書兼官非史法也紀書正官而不著兼官亦未允也】

唐太宗文武皇帝貞觀十五年春正月丁丑以公主妻吐蕃【以呂祖謙標目修】

解題曰唐仲友曰太宗得志四夷獨於吐蕃終以和解者太宗之兵力盡於東北故不暇及於吐蕃一也夷狄之勢離則弱合則彊太宗滅西域破吐谷渾爲吐蕃毆民所以終爲唐患二也中國不可輕假借夷狄太宗得之於薛延陀失之於吐蕃使得借中國之勢以服其種人三也以太宗之智算而猶有遺慮其爲中國患亦有天數耶事見通鑑

辛巳帝幸洛陽次溫湯衛士作亂伏誅【以新紀修】三月戊辰帝幸襄城宮罷之【以新紀通鑑修】夏四月辛卯朔詔以來嵗二月有事於泰山【以新紀修】六月己酉有星孛於太防丙辰詔罷封禪【以通鑑修】秋七月甲戌遣使立西突厥沙鉢羅葉護可汗【以通鑑修】遣職方郎中陳大徳使髙麗【以呂祖謙標目修】解題曰去年得志於西域今又遣人觀釁於東夷矣事見通鑑

冬十月帝獵於伊闕幸洛陽宮【以新紀修】十一月薛延陀攻突厥命兵部尙書李勣等爲四道行軍總管伐之【以新紀修】十二月戊子帝還京師【以通鑑修】

唐太宗文武皇帝貞觀十六年春正月魏王泰上括地誌泰居武徳殿魏徵諌遣歸第【以通鑑修】辛未中書舍人兼中書侍郎岑文本爲侍郎【以新紀及表修】夏六月庚寅追復建成皇太子元吉巢王【以舊紀修】甲辰詔皇太子用庫物有司勿爲限期【以朱熹綱目修】秋七月戊午長孫無忌爲司徒房齡爲司空【以新舊紀修】九月丁巳魏徵爲太子太師【以舊紀修】西突厥咄陸可汗殺沙鉢羅葉護可汗而驕諸部請廢之遣使立射匱可汗【以呂祖謙標目修】冬十月丙辰帝獵於武功壬戌獵於岐陽幸慶善宮庚午還宮十二月癸卯幸溫湯甲辰獵於驪山乙巳還宮【以新紀修】是嵗髙麗大人泉蓋蘇文弒其王建武【以舊紀修】

唐太宗文武皇帝貞觀十七年春正月戊辰鄭文貞公魏徵卒【以新紀呂祖謙標目修】

解題曰按新舊史列傳太宗嘗臨朝謂侍臣曰徵亡後朕遣人至其家得書一紙始半槁其可識者曰天下之事有善有惡任善人則國安用惡人則國亂公卿之內情有愛憎憎者惟見其惡愛者惟見其善愛憎之間所冝詳愼若愛而知其惡憎而知其善去邪勿疑任賢勿貳可以興矣其遺表如此朕顧思之恐不免斯事公卿侍臣可書之於笏知而必諌也徵狀貌不逾中人而素有志膽每犯顏進諌𨿽逢帝怒甚神色不徙而天子亦爲霽威議者謂賁育不能過嘗上冡還奏曰向聞陛下有關南之行旣辦而止何也帝曰畏卿遂停耳余見通鑑唐仲友曰諌臣有三長曰學曰識曰气徴三者兼有而气最勝故以直著徵諌諍甚多然亦有綱領以堯舜爲凖以仁義爲本以修身知人安民爲說可觸類而通也

二月戊申圖功臣於淩煙閣【新紀】

解題曰南部新書淩煙閣在西內三淸殿側畫功臣皆北面事見通鑑【唐仲友曰太宗以平隠巢之難爲元勲故長孫無忌居房杜之上而張亮侯君集皆預焉犯小人勿用之戒矣】

齊州都督齊王佑殺長史權萬紀而反三月丙辰遣李勣將兵討之伏誅【以呂祖謙標目修】夏四月乙酉廢皇子承幹爲庶人漢王元昌侯君集駙馬都尉杜荷等皆伏誅幽魏王泰丙戌立晉王治爲皇太子【以呂祖謙標目修】丁亥楊師道罷己丑長孫無忌兼太子太師房齡兼太傅蕭瑀爲太保李勣爲詹事瑀勣並同中書門下三品【以通鑑修】解題曰同三品自此始宋敏求曰時中書令侍中皆正三品大歷升爲二品

癸巳降魏王泰爲郡王【以新紀修】六月己卯朔日有食之【以新紀修】壬辰葬隋恭帝【新紀】丁酉髙士亷同三品平章政事【以新紀修】閏六月丁巳詔皇太子典左右屯營兵【以新紀修】薛延陀來納幣絕其昏【以朱熹綱目修】遣使冊封髙麗王藏【以通鑑朱熹綱目修】秋七月罷魏徵子叔玉尙主踣墓碑【以呂祖謙標目修】

解題曰徵旣亡帝思之不已登淩煙閣觀畫像賦詩悼痛聞者之毀短百爲指其與杜正倫侯君集爲阿黨又言徵嘗錄前後諌諍語示史官褚遂良帝滋不悅先許以衡山公主降其子叔玉於是手詔停昏僕所爲碑余見通鑑曽鞏曰太宗嘗屈己以從羣臣之議而魏公之徒感知己之遇事之大小無不諫諍唐之所以治其源蓋出於此能知其有此者以其書存也及觀魏徵以諌諍事付史館而太宗怒之每恨其不思而益知公之爲賢夫君之使臣與臣之事君大公至正之道而已大公至正之道非滅人言以掩已過取小亮以私其君此其不可者也又有甚不可者夫以諌諍爲當掩是以諌諍爲不美也則後世誰復當諌諍乎況前代之君有納諫之美而後世不見則非惟失一時之公又將使後世之君謂前代無諌諍之事是啟其怠且忌矣

丁酉房齡罷【以紀傳修】八月庚戌兵部尙書張亮爲工部尙書參豫朝政【以新紀修】九月庚辰新羅乞兵伐髙麗遣使諭之【以通鑑修】徙庶人承幹黔州順陽王泰均州【以呂祖謙標目修】冬十月丁巳房齡起復【新紀】十一月己卯祀圓丘【以通鑑修】黜封徳彜贈諡【以朱熹綱目修】帝疑太子仁弱宻謂長孫無忌曰吳王恪英果類我立之何如無忌固爭乃止【以呂祖謙標目修】唐太宗文武皇帝貞觀十八年春帝欲徵髙麗李勣勸之褚遂良諌不聴【以呂祖謙標目修】

解題曰按新舊史列傳太宗謂侍臣曰髙麗莫離支賊殺其王虐用其民夫出師當乘機便今誅之甚易褚遂良對曰陛下手平冦亂西北誅夷徼外懾伏今將興師遼東臣意熒惑何者兵旣渡遼指期克防萬一差跌無以示逺方若再忿兵則安危難測太宗深然之李勣曰近者延陀犯邊陞下必欲追擊聴魏徴之言遂失機防若如聖防可五十年間疆域無事帝曰誠如卿言由徵計誤朕不欲以一計不當而尢之遂良翌日上疏曰譬諸身兩京腹心也四境手足也殊裔絕域殆非支體所屬髙麗殺其主陛下討逆收地斯實乘機但命二三勇將兵四五萬唾手可取今太子新立年實防小自余藩屏陛下所知一旦棄金湯之全渡遼海之外叵忽三思愁煩並集東京太原逕路非逺爲其節度以設軍謀實安全之上計不納余見通鑑唐仲友曰髙麗之舉起於裴矩溫彥博之諫【裴溫言遼東本箕子國魏晉時故封內不可不自此卽開逺略之端一言而幾於喪邦者也】滋於陳大徳之使於新羅之侵定於李勣之議齡遂良之諌皆不欲也拏兵十數年海東丘墟天下騷動仁人之言其利溥哉不仁之言其害亦大矣【又曰王魏旣沒諌臣惟遂良而其識量逺不及徵李勣武臣所見者惟邊功柰天下計何徵在勣此言必不就使有此言徵肯但已耶遂良以克爲善其言已不能無過矣胡不明夷夏之分申知足之戒以告耶勣之指徵所以杜遂良之再諫惜乎不抗疏而力陳之太宗之欲用兵也指徵之失其悔用師也興徵之思諫臣系國之輕重也如此夫】

夏四月辛亥帝幸九成宮【以新紀修】秋七月甲午遣營州都督張儉率兵及契丹奚伐髙麗【以新紀修】八月壬子以安西都護郭孝恪爲行軍總管伐焉耆【以新紀修】甲子帝還宮【以新紀修】丁卯散騎常侍劉洎爲侍中岑文本爲中書令中書侍郎馬周守中書令【以新紀修】九月以褚遂良爲黃門侍郎參預朝政【以通鑑修】

解題曰按新舊史列傳太宗嘗謂無忌等曰人苦不自知公冝面論攻朕得失無忌曰陛下武功文徳冠卓千古臣將順之不暇實不見陛下有所愆失帝曰朕冀聞過公等乃相防悅朕今面談公等得失以爲鑑誡因目無忌曰善避嫌疑應對敏速求之古人未有其比而總兵攻戰非所長也髙士亷涉獵古今心術聰悟臨難不攺節爲官無朋黨所少者骨鯁規諌耳唐儉言辭俊利善和解人事朕三十載遂無一言論國家事楊師道性行純善自無愆過而情實怯懦緩急不可得力岑文本性道惇厚文章是其所長而持論常據經逺自當不負於物劉洎性最堅貞言多利益然其意尙然諾於朋友馬周見事敏速性甚貞正論量人物直道而行朕比任使多所稱意褚遂良學問稍長性亦堅正旣寫忠誠親附於朕譬如飛鳥依人自加憐愛【王珪與房齡李靖溫彥博戴冑同輔政太宗謂珪曰卿識鑑淸通尢善談論自房齡等咸冝品藻又可自量孰與諸子賢對曰孜孜奉國知無不爲臣不如齡才兼文武出將入相臣不如李靖敷奏詳明出納惟允臣不如彥博處繁理劇眾務必舉臣不如戴冑以諌諍爲心恥君不及堯舜臣不如魏徵至於激濁淸嫉惡好善臣於數子亦有一日之長帝稱善而齡等亦以爲盡己所長謂之確論及太宗評無忌等人才視之劣矣】

郭孝恪平焉耆【以呂祖謙標目修】冬十月辛丑朔日有食之【以新紀修】甲寅帝幸洛陽房齡畱守京師【以新舊紀修】十一月遣張亮李勣馬周爲行軍大總管率十六總管兵伐髙麗仍詔親徵【以新紀修】

解題曰按新舊史列傳太宗將伐遼東召靖入謂曰公南平吳北破突厥西定慕容惟東有髙麗未服公意如何對曰往憑天威薄展防效今殘年朽骨惟擬此行陛下誠不棄疾且瘳矣太宗湣其老不許太宗欲取髙麗若委之靖固能辦之然太宗方欲以髙麗爲己功故棄靖不用耳所以無功之可紀也余見通鑑

十二月壬寅庶人承幹卒【新紀】戊午突厥部落南渡河李思摩來奔【以呂祖謙標目修】

唐太宗文武皇帝貞觀十九年春二月庚戌帝伐髙麗蕭瑀畱守洛陽【以新紀通鑑修】

解題曰按南蠻傳貞觀時林邑與防剎羅剎二國使者偕來林邑言不恭羣臣請問罪太宗曰昔苻堅欲吞晉眾百萬一戰而亡隋取髙麗嵗調人與爲怨乃死匹夫手朕敢妄議兵耶赦不問伐髙麗之失太宗非不知之也一怵於陳大徳之觀釁再激於新羅之求救遂掃境而屬之而不暇他顧也豈非所謂知之非艱行之惟艱耶事見通鑑

贈殷比干太師諡忠烈【以新舊紀修】三月帝至定州皇太子監國命攝太子太傅髙士亷左庶子劉洎馬周等輔皇太子監國長孫無忌攝侍中吏部尙書楊師道攝中書令及岑文本從行夏四月丁未文本薨右庶子許敬宗撿挍中書侍郎【通鑑】李勣克蓋牟城【以新紀修】五月張亮拔沙卑城【以朱熹綱目修】

解題曰竇蘋音訓卑沙城今朔庭南海府在梁水南三百里

甲申帝克遼東城置遼州六月丁酉朔克白巖城置巖州己未大敗髙麗於安市城【以新舊紀修】

解題曰竇蘋音訓白巖城今戎人以爲巖州在梁水西北四十里安市城在梁水城南百八十里夷人亦呼爲鐡州

秋七月壬申薛延陀眞珠可汗死子拔灼自立爲多彌可汗【以呂祖謙標目修】李勣攻安市城不克癸未帝乃班師【以舊紀修】冬十月命祀魏徵復立所踣碑【以朱熹綱目修】

解題曰唐仲友曰髙麗之役褚遂良諌不聽帝所狎也遼東之還謂魏徵在吾無此行帝所憚也古人言成王畏相以此事見通鑑

戊午次漢武臺刻石紀功【新紀】十一月丁亥貶楊師道爲工部尙書【新紀】十二月戊申帝次並州【以新紀修】薛延陀冦河南領軍大將軍執失思力大敗之【以通鑑修】庚申殺劉洎【以新舊紀修】

解題曰按新舊史列傳帝徵遼東詔劉洎兼太子左庶子檢校民部尙書輔皇太子監國太宗謂洎曰我今逺徵使卿輔太子安危所寄卿冝深識我意洎曰願陛下無憂大臣有愆失臣謹卽行誅帝以其妄發頗怪之謂曰卿性疎而太健恐以此敗深冝戒愼帝還不豫洎與馬周入候洎周出褚遂良問起居洎泣曰上體患癰殊可懼遂良誣奏之曰國家不足慮正當輔少主行伊霍事大臣有異志者誅之自定矣帝愈召洎問狀洎以實對又引馬周以自明周對與洎所陳不異遂良執不已乃賜洎自盡洎臨引絕索筆牘欲有所奏有司不敢與帝後知之有司皆得罪【孫甫曰遂良不應譛洎蓋遂良被譴之後洎子訴寃李義府助之又貞觀實錄許敬宗頗以私意攺易舊文則譛洎之事未必可信蘇軾取其說】顯慶中其子業詣闕訴遂良譖死狀李義府右之髙宗告近臣樂彥禕曰辧之是先帝過刑事寢余見通鑑

馬周攝吏部尙書始罷四時選【以通鑑修】

唐太宗文武皇帝貞觀二十年春正月夏州都督喬師望等擊薛延陀大破之【以新紀修】丁丑遣大理卿孫伏伽等二十二人以六條察四方【以通鑑修】

解題曰王容曰按百官志監察禦史十道巡按一察官人善惡二察戶口流散籍帳隱沒賦役不均三察農桑不勤倉庫耗減四察妖猾盜賊生業爲公私蠧害五察徳行孝悌茂材異等藏器晦迹應時用者六察黠吏豪宗兼並縱貧弱寃苦不能自伸者此言巡察四方或者卽此六條歟余見通鑑【按舊史李嶠傳則天初置右禦史臺巡按天下嶠上疏今之所察但凖漢之六條推而廣之則無不包矣無爲多張科目空費簿書】

三月己巳帝還京師【以新舊紀修】己丑張亮謀反伏誅【以呂祖謙標目修】閏三月癸巳朔日有食之【新紀】戊戌罷遼州巖州【以呂祖謙標目修】回紇攻薛延陀六月乙亥遣江夏王道宗李勣伐薛延陀回紇殺多彌可汗據其地【以新紀修】秋八月甲子立皇孫爲王【以本紀修】回紇諸部並降己巳帝幸靈州受之九月諸部上號爲可汗【以呂祖謙標目修】冬十月蕭瑀罷【以舊紀修】丙戌帝還京師【以新舊紀修】

唐太宗文武皇帝貞觀二十一年春正月壬辰申文獻公髙士亷薨【以新紀修】丙辰以回紇諸部爲州府其酋長爲都督刺史【以呂祖謙標目修】

解題曰範祖禹曰中國之有夷狄猶晝之有夜陽之有陰君子之有小人也中國失政四夷交侵先王所以禦之者曰而難任人蠻夷率服曰無怠無荒四夷來王蓋柔逺能邇治內安外而殊俗之向慕不以利誘不以威脇而自至矣故不勞民不費財至於後世之君或讐疾而欲殄滅之或愛悅而欲招來之二者皆非也何則彼𨿽夷狄亦人類也王者於天地間無所不養況人類而欲殘之乎殘之尙不可況不勝而欲自殘其民乎仁人之所不爲也爲之者秦始皇是也山川之所限風气之所移得其地不可居得其民不可使列爲州縣是崇虛名而受實獘也且得之旣以爲功則失之必以爲恥其失不在於己則在於子孫故有徵討之勞饋餉之煩民不堪命而繼之以亡隋煬帝是也人君類忽近而喜逺厭故而喜新𨿽或未至於亡而常與之同事其累徳豈細哉事見通鑑

丁酉詔以來嵗二月有事於泰山【以新舊紀修】丁丑皇太子釋菜於太學【新紀】三月戊子遣武衛大將軍牛進達等爲行軍大總管率三總管兵伐髙麗【以新紀通鑑修】夏四月乙丑作翠微宮【以新舊紀修】丙寅置燕然都防府【以呂祖謙標目修】五月戊子帝幸翠微宮【以新舊紀修】庚戌李勣克南蘇木底城【新紀】六月癸亥長孫無忌遙領揚州都督【以通鑑舊紀修】秋七月乙未牛進達克石城【新紀】庚子作玉華宮庚戌還宮【以呂祖謙標目修】解題曰玉華宮在坊州冝君縣北四十里鳳凰谷永徽廢爲寺縣治古杸栩城北谷蓋因鳳凰集杸栩得名也

八月壬戌河北水災停封禪【以舊紀通鑑修】

解題曰晁補之曰太宗始排羣議欲守儉約賢君仁人之言也請者不已後卒議行徒以星變水災而止太宗好大喜功不憚萬里伐髙麗況封禪耶使其本心薄之而不爲𨿽舉天下以勸我何有哉旣行而以事輟則特不得已耳語曰智及之仁不能守之太宗之謂矣事見通鑑

立子明爲曹王尋以爲巢刺王元吉後【以通鑑修】

解題曰唐仲友曰觀魏徵辰嬴王珪郭亡之諫知後世必有武氏楊氏之事矣事見通鑑

戊戌發江南所造船伐髙麗【以通鑑修】冬十月癸丑褚遂良罷【新紀】十一月突厥車鼻可汗入貢【以通鑑修】癸卯徙順陽王泰爲濮王【以通鑑修】十二月戊寅遣驍衛大將軍契苾何力爲行軍大總管率三總管兵伐玆【以新紀修】

唐太宗文武皇帝貞觀二十二年春正月庚寅馬周薨【以新紀修】

解題曰唐仲友曰周銳敏多中機防與太宗性合其得君過房杜而人才不及矣

戊戌帝幸溫湯【以新紀修】己亥中書舍人崔仁師爲中書侍郎參知機務【以通鑑修】丙午遣武衛大將軍薛萬徹爲大總管伐髙麗【以新紀修】長孫無忌檢校中書令知尙書門下省事【新紀】戊申還宮【以新紀修】二月褚遂良起復【以新紀修】乙亥帝幸玉華宮【以新紀修】流崔仁師於連州【以新紀修】三月充容徐惠以帝東徵西討營繕相繼服玩華靡上疏諌【以通鑑修】解題曰唐仲友曰數調兵討定四夷稍稍治宮室勞役百姓隋亡以此二事之極也惟魏徵嘗言之然於用兵亦不極諫而惠之疏乃及於此可謂切中時病矣事見通鑑

夏四月丁巳武侯將軍梁建方破松州蠻【以新紀修】五月右衛率長史王防平天竺【以呂祖謙標目修】秋七月命劍南造船伐髙麗【以呂祖謙標目修】

解題曰唐仲友曰昔漢武平四夷惟匈奴天下共其勞其他各止一方太宗徵遼之役固已天下共勞矣今舟檝糧械之役齊蜀與越皆同其擾信乎兵者民之殘財之蠧也事見通鑑

壬辰殺華州刺史李君羨【以呂祖謙標目修】癸卯梁文昭公房齡薨【以呂祖謙標目修】

解題曰按舊史列傳齡謂諸子曰今天下淸謐惟東討髙麗不止爲國患主上含怒意決臣下莫敢犯顏吾知而不言則銜恨入地遂抗表諫曰臣聞兵惡不戢武貴止戈今上古所不臣者陛下皆臣之矣惟髙麗歷代逋誅陛下責其弒逆親總六軍問罪遼碣未經旬月卽拔遼東虜獲數十萬計比功較徳萬倍前王且陛下抜將於行伍之中取士於凡庸之末逺夷之使一見不忘小臣之名未嘗再問加以畱情墳典屬意篇什筆邁鐘張辭窮班馬撫萬姓以慈遇羣下以禮褒秋毫之善解吞舟之网逆耳之諫必聽膚受之訴斯絕降乘吮思摩之瘡登堂臨魏徵之柩哭戰亡之卒則哀動六軍負塡道之薪則精感天地眾美兼備臣深爲陛下惜之重之愛之寶之易曰知進退存亡而不失其正者其惟聖人乎傳曰知足不辱知止不殆陛下威名功徳亦可足矣拓地開疆亦可止矣邊夷賤類古者以遐荒視之冝從闊絕若必欲絕其種類恐獸窮則【師還靺鞨犯陳亦可見矣】且陛下每決一死囚必三復五奏進素食停音樂以人命之重爲之感動也今士無一罪驅之行陣委之鋒刃肝腦塗地魂魄無歸老父孤兒寡妻慈母望轊車而掩泣抱枯骨以摧心足以變動陰陽感傷和气使髙麗違失臣節誅之可也侵擾百姓滅之可也長能爲中國患除之可也今無是三者而坐敝中國爲舊主雪恥新羅報仇非所存者小所損者大乎願下沛然之詔許髙麗自新焚淩波之船罷應募之眾自然華夷慶賴逺肅邇安臣死且不朽余見通鑑宋祁贊曰太宗取孤隋攘羣盜天下已平用齡如晦興大亂之餘紀綱雕弛而能興僕植僵使號令典刑粲然罔不完具𨿽數百年猶防其功可謂名宰相然求所以致之之迹殆不可見何哉唐栁芳有言帝定禍亂而房杜不言功【唐仲友曰太宗折淮安王明二人之功與蕭何類】王魏善諌而房杜讓其直【唐仲友曰禹曰予何言予思日孜孜是遜臯直益贊於禹禹拜昌言曰兪是遜益直伊尹相湯仲虺咎單作書傅說相髙宗祖己作訓古大臣相成大率如此】英衛善兵而房杜濟以文【唐仲友曰事有出於人主之所好所能者人臣非助之爲難全之爲難也太宗好兵而能於兵英衛助太宗者也房杜濟太宗者也𨿽然使房杜有伊周之學能興三代之制度以副太宗之所好彼其自喜冝何如而豈復快心於一髙麗哉號令典刑悉因隋舊僅得魏徵仁義之說以輔之固足濟太宗之武使不至於如隋終豈免於偏勝封建井田肉刑明堂之屬不能建明而顧以空言止髙麗之伐哉】持眾美效之君是後新進更用事齡身處要地不吝權善始以終此其成大名者諒其然乎如晦任事𨿽淺觀齡許與及帝所親欵則謨謀果有大過人者方君明臣良志葉議從相資以成事固千載一遇蕭曹之勲不足進焉【唐仲友曰自王迹熄至秦極壞故漢承秦爲難魏太和復古至隋頗備唐承隋爲易故號令典刑唐若可以過漢者所因不同也】𨿽然宰相所以代天者也輔贊彌縫而藏諸用使斯人由而不知唐仲友曰太宗與房杜君臣之契謂之明良相逢可矣而古之王者必有師臣湯之於伊尹武王之於尙父是也故能以道正君格其非心以登堯舜之盛房杜之於太宗可以爲名相矣未可以爲畏相也故髙麗之伐危惙之疏不能已也至於魏徵輔贊彌縫𨿽未可與房杜比而畏相之風則頗有之經世之材佐之創業正君之道輔之守成玆其所以爲太宗二子之不能相兼亦其所以止於太宗歟

八月己酉朔日有食之【新紀修】九月庚辰昆立道行軍總管阿史那杜爾及薛延陀餘部戰敗之【以新紀修】己亥褚遂良爲中書令【以呂祖謙標目修】壬寅眉卭雅三州獠反【新紀】冬十月癸丑帝還宮【以通鑑修】十二月阿史那社爾平玆閏月擒其王【以呂祖謙標目修】

唐太宗文武皇帝貞觀二十三年夏四月己亥帝幸翠微宮【以新舊紀修】五月戊午出李勣爲疊州都督【以呂祖謙標目修】解題曰按新史列傳勣旣忠力帝謂可托大事後畱宴顧曰朕思屬防孤無易公者公昔不遺李宻豈負朕哉勣感涕因囓指流血俄大醉帝因解衣覆之帝疾謂太子曰爾於李勣無恩今以事出之我死冝卽授以僕射彼必致死矣乃授疊州都督【唐仲友曰太宗出之使髙宗用之得其死力此尢可笑豈有社稷臣而以用捨易其心哉太宗之意不過謂名將無過於勣慮中外有變髙宗得其用詎知女戎起於宮壼非勣不學之所能止哉】

辛酉衛景武公李靖卒【以通鑑修】

解題曰唐仲友曰靖自囚上急變君臣之義也勣不負李密意气之交也太宗逆取順守不過假仁義是以重意气之交深托李勣至於知君臣大義如靖者不免於讒毀賴靖忠智有以自明耳太宗之知人失於此矣

己巳帝崩長孫無忌禇遂良受遺詔輔太子

解題曰按新舊史列傳帝疾甚召長孫無忌入臥內帝引手捫無忌頥無忌哭帝感塞不得有所言翌日與遂良入受詔謂之曰漢武寄霍光劉備托諸葛朕之後事一以委卿太子仁孝卿之所悉須盡誠輔佐永保宗社謂太子曰無忌遂良在汝無憂矣顧遂良曰無忌盡忠於我我有天下多此人力爾輔政無令防毀者害之因命遂良艸詔余見通鑑唐仲友曰漢髙祖謂陳平智有餘王陵可以輔之安劉氏者必周勃故𨿽有呂氏之難而社稷不搖髙祖知人之審蓋以大度得之太宗屬意於李勣用無忌遂良而以許敬宗李義府參之敬宗卒附武氏李勣勸成其事唐祚幾移太宗素有知人之鑑蓋闇於多欲也

庚午奉大行還京師辛未禮部尙書兼太子少師於志寧爲侍中太子少詹事張行成兼侍中撿挍刑部尙書兼右庶子髙季輔兼中書令六月甲戌朔皇太子治卽皇帝位以遺詔罷遼東及土木之役【以新舊紀及通鑑修】丁丑李勣爲特進撿挍洛州刺史癸未長孫無忌爲太尉癸巳勣爲開府儀同三司參掌機宻【以新紀傳修】秋八月河東地震晉州尢甚【以新舊紀修】庚寅葬文帝於昭陵廟號太宗【以舊紀修】

解題曰曽鞏曰太宗屈己從諫仁心愛人可謂有天下之志以租庸任民以府衛任兵以職事任官以才能任職以尊本任眾操於上者要而不繁取於下者寡而易供民有農之實而兵之備存兵有兵之名而農之利在事之分有歸而祿之出不浮材之品不遺而治之體相承其亷恥日以篤其田野日以辟其法修則安且治廢則危且亂可謂有治天下之材行之數嵗粟米斗至數錢居者有餘蓄行者有餘貲人人自厚幾於刑措可謂有治天下之效然而不得與先王並者法度之行擬之先王未備也禮樂之具田疇之制擬之先王未備也躬親行陣之間戰必勝攻必克天下莫不以爲武而非先王之所尙也四夷萬國古所未及以政者莫不服從天下莫不以爲盛而非先王之所務也太宗之爲政於天下者得失如此【竇蘋音訓昭陵在醴泉縣六十里九山】

九月乙卯李勣爲左僕射同中書門下三品【以舊紀修】解題曰僕射同三品自此始孫甫曰唐采魏晉之制以僕射侍中中書令爲正宰相僕射二品侍中中書令三品李勣自尙書授詹事詹事卑於尙書借其輔翼太子故授之同中書門下三品使得與聞國政此侍中中書令之任也今勣授開府儀同三司從一品又攺僕射從二品而反同三品故蘇冕防要駮其事曰豈不與立號之意乖乎永隆崔知溫薛元超除中書令而曰同中書門下三品又大乖也杜佑以裴炎爲正議大夫守侍中崔知溫爲正議大夫中書令劉景先爲中大夫侍中並同中書門下三品當以階卑官髙令所給祿秩同三品耳據此似非位署後同三品者止記初命率不以爲位號也

冬十一月乙丑晉州地震【新紀修】

唐髙宗皇帝永徽元年春正月辛丑攺元【以新舊紀修】丙午立妃王氏爲皇后【以舊紀修】張行成爲侍中【新紀修】日引刺史十人入閣問民疾苦時長孫無忌禇遂良同心輔政有貞觀之風【以通鑑修】二月立子三人爲王【以本紀修】夏四月己巳朔晉州地震【以新紀修】

解題曰胡寅曰隋煬帝立爲太子天下地震其事未逺髙宗必聞之矣卽位才逾兩月而地震於晉陽又薦震於晉州天之示戒深矣髙宗曽無恐懼修省之心使其推類而求克正厥事則武氏必不入宮禍原自弭矣當時大臣亦無一言致戒欲銷去之者玆非闕失之大歟

六月庚辰晉州地震【新紀】秋九月置單於瀚海二都護府【以呂祖謙標目修】冬十月戊辰李勣罷左僕射【新紀】十一月己未褚遂良罷爲刺史【以通鑑修】

唐髙宗皇帝永徽二年春正月乙巳黃門侍郎宇文節中書侍郎柳奭同三品【新紀】瑤池都督阿史那賀魯叛自稱可汗【以新紀修】秋七月賀魯冦庭州武衛大將軍梁建方驍衛大將軍契苾何力爲行軍總管以討之【以新紀修】明堂以髙祖配五天帝太宗配五人帝【以通鑑修】八月己巳於志寧張行成爲左右僕射同三品髙季輔爲侍中【以通鑑修】九月癸巳廢玉華宮更命九成宮爲萬年宮【以通鑑修】十月晉州地震【新舊紀】十二月壬子處月朱耶孤注叛附於賀魯【以新紀修】

唐髙宗皇帝永徽三年春正月梁建方等大破處月朱耶孤注於牢山【以通鑑修】

解題曰此後唐之先也詳見元和二年解題新史地理誌堅昆部落有牢山黠戞斯傳牢山亦曰賭蒲距回鶻舊衙度馬行十五日【竇蘋音訓謂卽平晉縣之牢山誤也】

己巳褚遂良爲吏部尙書同三品【以通鑑修】二月甲寅帝禦安福門觀百戱【以通鑑修】

解題曰範祖禹曰髙宗卽位之初問民疾苦尊禮輔相蔡道裕希防而自責行己之不足覩胡人進戱而知所好之不可不謹豈不足爲賢君哉不數年而悖繆昏惑卒成武氏之簒何哉初親賢後用佞也可不戒哉事見通鑑【六典皇城西南二門北曰安福】

三月宇文節爲侍中柳奭守中書令【新紀】夏四月兵部侍郎韓瑗爲黃門侍郎同三品【新紀】秋七月丁巳立陳王忠爲皇太子【新紀】

解題曰按舊史列傳王皇后無子後舅柳奭以忠母微立之必親己後然之奭以褚遂良韓瑗諷長孫無忌於志寧等固請立忠爲儲後帝許之夫立子以嫡否則以賢今忠旣非嫡又非賢而彊欲立之柳奭不足道也遂良韓瑗亦何不思之甚耶余見通鑑

九月中書侍郎來濟同三品【以新紀修】冬十月癸巳濮王泰薨【以通鑑舉要歷修】

大事記續編卷五十一﹤史部﹐編年類﹐大事記續編﹥

欽定四庫全書

大事記續編卷五十二

明王禕撰

唐髙宗皇帝永徽四年春二月甲申駙馬都尉房遺愛薛萬徹柴令武髙陽巴陵公主謀反伏誅殺司徒荊王元景吳王恪流宇文節太常卿江夏王道宗於嶺表廢恪母弟蜀王愔爲庶人【以新紀朱熹綱目修】

解題曰胡寅曰唐起晉陽裴劉之謀太宗承統房杜之防也是其富貴安榮當與有唐相終始而禍敗之及或在其身或在其子孫何也裴寂以孤貧爲嘆文靜在縲絏之中贊唐公父子起事非有拯亂救時之略亦欲自免因圖富貴而已房杜固非裴劉所敢班然太白經天之際密進籌畫使太宗手剪兄弟並殺其子此不但陳平之陰謀而已其宗嗣不延冝哉故四族旣殞而唐之子孫亦幾殱於武氏善惡之積各以其類詎不信夫無忌因遺愛之獄濫及吳王遂良所冝救止也旣不能然復以素不相協而斥道宗其不能保終而來讒口有以哉事見通鑑

己亥李勣爲司空【以新舊紀修】秋八月己亥隕石十八於馮翊有聲如雷【以舊紀修】

解題曰髙宗問此何祥也朕欲悔往修來以自戒若何志寧對曰春秋隕石於宋五內史過曰是陰陽之事非吉凶所生物固有自然非一系人事𨿽然陛下無災而戒不害爲福也唐仲友曰唐人大抵不謹天戒故言災異多操適然之說志寜之論卽姚崇之言也以姚崇之說告明皇猶不可而況以志寧之說告髙宗乎志寧不諌武后之事已兆於此

九月壬戌北平定公張行成薨甲戌褚遂良爲右僕射【以新舊紀通鑑修】冬十月庚子帝幸溫湯乙巳還宮【以新舊紀修】十一月癸丑兵部尙書崔惇禮爲侍中丁巳柳奭爲中書令【以新紀修】十二月庚子蓚憲公髙季輔薨【以通鑑修】以太宗才人武氏爲昭儀【以新舊大紀傳通鑑修】

唐髙宗皇帝永徽五年春三月戊午帝幸萬年宮次鳳泉湯【以新舊紀修】

解題曰鳳泉湯在鳳翔府郿縣

武昭儀欲追贈其父士彠庚申加贈武徳功臣等【以通鑑修】夏閏四月丁丑大漂溺麟遊縣民及衛士三千餘人【以舊紀修】六月癸亥柳奭罷【新紀】丙寅河北大水【新紀】秋九月丁酉帝還宮【以通鑑修】冬十月癸卯築京師外郭三十日罷【以新舊紀修】解題曰按唐六典宋敏求河南志京城【東西十八里一百一十五步南北十五里一百七十五步亦曰外郭城】南三門中明徳左啟夏右安化東三門中春明北通化南延興西三門中金光北開逺南延平皇城在京城之中【東西五里一百一十五步南北三里一百四十步今謂之子城】南三門中朱雀左安上右含元東二門北延喜南景風西二門北安福南順義宮城在皇城之北北抵苑【東西四里南北二里二百七十步】南三門中承天東長樂西永安太極宮南六門南承天承天門東長樂次東廣運北重明次東永春承天門西永安大明宮在禁苑之東南接鳳城之東北隅南五門正南丹鳳東望仙次延政西建福次興安紫宸殿東太和門西日營門北武門當皇城朱雀門有南北大街萬年領街東五十四坊及東市長安領街西五十四坊及西市

是嵗大稔【以通鑑修】帝幸長孫無忌第官其三子議立武昭儀爲後無忌不可【以呂祖謙標目修】

唐髙宗皇帝永徽六年春正月壬申朔帝謁昭陵甲戌還宮【以通鑑修】庚寅立子二人爲王【以本紀修】二月乙丑營州都督程名振等伐髙麗【以新紀修】夏五月癸未遣屯衛大將軍程知節等爲行軍大總管伐賀魯【以新舊紀修】壬辰韓瑗爲侍中來濟爲中書令秋七月乙酉崔惇禮爲中書令【以新紀修】中書舎人李義府請廢皇后立武昭儀遷中書侍郎參知政事【以新紀修】八月初置員外同正員【以通鑑修】

解題曰按通典以蔣孝璋爲尙藥奉禦員外特置仍同正員自是員外官復有同正員者【同正員者惟不給職由其祿奉賜防與正官同單言員外者則祿奉減正員之半】

九月戊辰以許敬宗爲禮部尙書【以通鑑修】

解題曰唐仲友曰太宗好兵之禍天道好還故以武后斵喪唐室而敬宗義府爲之羽翼殆有不可得而去者豈人力哉

帝欲立武昭儀褚遂良韓瑗來濟爭之李勣曰陛下家事何必問外人庚午貶遂良爲潭州都督冬十月己酉廢皇后爲庶人乙卯立武氏爲皇后【以新紀及通鑑舉要歷修】解題曰語曰涓涓不止將成江河兩葉不去將用斧柯遂良當武氏入爲昭儀之時旣不能引禮廷靜以絕其萌及掖庭怙寵之際又不能陳義力諌以決其去至於惡熖旣成且將奪嫡然後言其托體先帝𨿽叩頭流血無及矣事見通鑑【按舊史紀新史傳髙宗𨿽特置宸妃欲以處武氏然未嘗居其位也新紀書宸妃武氏爲皇后誤也髙宗欲立武氏李世勣曰此陛下家事何須問外人髙宗之意遂定而武氏之禍至於夷唐社稷豈非一言而喪邦乎及武氏旣篡承嗣三思求爲太子而狄仁傑爭之甚力後曰此朕家事卿無預知是無異於世勣之言也仁傑則曰王者以四海爲家四海之內孰非臣妾何者不爲陛下家事君爲元首臣爲股肱義同一體況臣備位宰相豈不與知此言旣廬陵王遂還而唐室復歸於李氏豈非一言而興邦乎興喪之言特在反覆手之間耳】

是冬皇后殺王庶人【新紀】

唐髙宗皇帝顯慶元年春正月辛未廢皇太子忠爲梁王立子代王爲皇太子【以呂祖謙標目修】壬申攺元【以新舊紀修】解題曰宋庠紀年通譜立太子故攺元孫甫曰人君卽位之年謂之元年漢文惑方士之言始亂古制孝武因事別立年號歷代因之唐武徳貞觀𨿽爲年號亦終其身髙宗不奉祖宗之法而攺元何也

二月辛未贈武士彠司徒周國公【以呂祖謙標目修】三月戶部侍郎杜正倫爲黃門侍郎同三品【以新舊紀修】夏六月辛亥以髙祖配圓丘太宗配明堂【以通鑑修】秋七月癸未崔惇禮爲太子少師同三品八月丙申薨【以新紀通鑑修】辛丑程知節敗賀魯所部於楡慕谷【以新紀修】侍禦史王義方劾李義府貶爲萊州司戶【以通鑑舉要歷修】九月程知節敗賀魯於怛篤城【以新紀修】

唐髙宗皇帝顯慶二年春閏正月壬寅帝幸洛陽【以新舊紀修】庚戌遣屯衛將軍蘇定方等爲行軍總管伐賀魯【以新紀修】二月封子顯爲周王【以新紀修】三月癸丑褚遂良徙桂州都督【以通鑑修】李義府兼中書令【以新舊紀修】夏五月丙申帝幸明徳宮庚子始隔日視事【以新舊紀修】秋七月丁亥朔帝還洛陽【以通鑑修】八月許敬宗誣韓瑗來濟與褚遂良謀反並柳奭皆貶逺州刺史【以稽古錄修】詔廢六天之祀合方丘神州爲一祭【朱熹綱目】辛未許敬宗爲侍中九月庚寅兼度支尙書杜正倫兼中書令【以新舊紀修】冬十一月戊戌帝如許州【以新紀修】十二月乙卯帝還洛陽【以通鑑修】丁巳蘇定方敗賀魯於金牙山執之分西突厥地爲兩可汗【以呂祖謙標目修】丁卯以洛陽爲東都【新紀】

解題曰按新史地理誌注皇城長千八百一十七步廣千三百七十八步周四千九百三十步其崇三丈七尺曰太防城宮城在皇城北長千六百二十步廣八百有五步周四千九百二十一步其崇四丈八尺曰紫微城武后號太初宮都城前直伊闕後據邙山左瀍右澗洛水貫其中東五千六百一十步南北五千四百七十步西連苑北自東城而東二千五百四十步周二萬二千五十步其崇丈有八尺武后號曰金城

禁僧尼受父母及尊者拜【以通鑑修】吏部侍郎劉祥道以每年入流過一千四百請年別入流者五百人不報【以呂祖謙標目修】

解題曰按通典新史列傳祥道父林甫知選事旣世職乃釐補敝闕上疏一曰今選司取士入流嵗千四百多也雜色入流未始銓汰濫也【通典雜色解文三衛內外行署內外蕃官親事帳內品子在掌伎術直司書手兵部品子兵部散官勲官記室及功曹參軍撿挍官屯副驛長挍尉牧監】經生時務等比雜色人三分不居其一其雜色應入流人切責有司試判爲四等第一等付吏部第二等付兵部第三等付主爵第四等付司則官不雜矣二曰內外官一品至九品萬三千六百四十五員不過三十年略盡若年別入流者五百人【入流嵗千四百所減幾三分之二】足充所須之數今入流嵗千四百其倍兩之又停選常六七千人復年別新加望請釐革【蘇冕曰今河西隴右虜盜其境河北河南問不上計員數比天寶二分減一入流比天寶三分加一須造格阻進士子一年守官十年待選欲吏有善稱不可得也若比祥道所述豈不十倍更乎】三曰入流以三分論二分取明經進士一分取雜色人四曰庠序五曰唐有天下未嘗舉秀才請加捜訪六曰請四考進階八考聽選以減迎新送故之獘七曰三省都事主事主書皆取流外有刀筆𨿽欲用士流率以儔類爲恥冝稍革之杜正倫亦言入流者眾詔與祥道參議而執政憚攺作又以勲戚子進取無他門遂格【通典舊史傳魏同爲吏部侍郎垂拱中疏曰周穆王以伯冏爲太僕正命曰愼簡乃僚王命其大者而自擇小者漢諸侯得自置吏其傳相大官則漢爲置之州郡掾吏督郵從事悉任之於牧守爰自魏晉始歸吏部相襲迄今用刀筆以量下按簿書以察行至乃爲人擇官爲身擇利顧親疎而下筆看勢要而措情使百行九能折之於一面具僚庶品專斷於有司不亦難矣今諸色入流嵗以千計羣司列位無復新加官有常員人無定限選集之始霧集云屯擢敍於終十不收一貴戚子弟例早求官文崇賢千牛輦腳之類課試旣淺藝能亦薄少仕則廢學輕試則無才又勲官三衛流外之屬不待州縣之舉直取書判恐非先徳後言之義也葉適曰後學但稱陸贄而未知同之論比贄尢精確新史刪其文故觀者莫辧】

唐髙宗皇帝顯慶三年春正月戊子頒新禮【以舊紀修】二月甲戌帝還京師【以新紀修】夏五月癸未徙安西都護府於玆以舊安西府爲西州都督府【以舊紀通鑑修】

解題曰王容曰明年以庭州司馬崔智於西州分置州縣玆國內置西夜罽陵虞泉崦嵫冩鳳鳥飛犂凡七州九縣攺玆爲都護府王爲都護都督境內一千五百里

冬十一月乙酉貶李義府杜正倫爲刺史戊戌許敬宗爲中書令大理卿辛茂兼侍中【以新紀修】是嵗禇遂良卒【呂祖謙標目】

唐髙宗皇帝顯慶四年夏四月於志寧爲太子太師黃門侍郎許圉師並同三品【以新紀修】許敬宗誣長孫無忌謀反戊辰流之黔州追削褚遂良官爵除柳奭韓瑗名罷於志寧【以通鑑修】

解題曰胡寅曰人主之惑讒言由不知其人之爲蔽耳髙宗於許敬宗非不知其人也如敬宗修實錄移威鳳賦事明知不足信況鞫獄之際於事外言所嫉之人大罪詎可信乎無忌親則元舅位則三公忠亮許國一姦人譛之不自臨問遂竄遐裔此非不知敬宗之誣謗正快嬖者之意爾不惟昏塞之過實不孝不仁之甚也事見通鑑

五月丙申兵部尙書任雅相度支尙書盧承慶參知政事【以新舊紀修】殺涼州刺史趙持滿【以通鑑修】六月更修姓氏錄【以通鑑錄目修】秋七月殺長孫無忌柳奭韓瑗已死並褚遂良皆籍之【以通鑑修】

解題曰唐仲友曰甚矣家法之當正而天道之好還也隱巢之事太宗適處其不幸髙祖不早爲之定分事勢急迫而無忌決其謀太宗爲之太過至承幹以逆泰以窺望兩棄晉王以母弟次立太宗病其柔懦屬意吳王竟以無忌諌止吳王初無覬心也無忌誣而殺之太宗之子賢者死才者廢而髙宗竟以昏懦政歸武氏唐宗室連頸受戮者數千百人無忌始以舅甥立晉王而敬宗之誣昏不省錄無忌族滅竟如吳王臨終之言悲夫事見通鑑

八月壬子李義府爲吏部尙書同三品【以新舊紀修】冬閏十月戊寅帝幸東都【以新舊紀修】十一月丙午許圉師爲散騎常侍撿挍侍中【以舊紀修】戊午辛茂將卒【以宰相表修】賀魯部悉闕結俟斤都曼反驍衛大將軍蘇定方伐之【以新紀修】盧承慶同三品【以新紀通鑑修】是嵗蘇定方擒都曼【以新紀通鑑修】

唐髙宗皇帝顯慶五年春正月甲子帝幸並州【以新舊紀修】二月甲午祠舊宅三月丙午皇后宴親族鄰里於朝堂防命婦於內殿【以新紀修】遣武衛大將軍蘇定方爲行軍大總管率三將軍及新羅兵伐百濟【以新紀修】

解題曰按通典新史東夷傳百濟卽漢末夫余王尉仇臺之後直京師東六千里而贏西界越州南倭北髙麗皆逾海乃至東新羅餘眾後漸寡弱土地盡沒於新羅靺鞨百濟遂絕

夏四月癸巳帝還東都【以通鑑修】五月造合璧宮【以通鑑修】戊辰定襄都督阿史徳樞賓等爲行軍總管伐契丹【以新紀修】六月庚午朔日有食之【以新舊紀修】秋七月乙巳廢梁王忠爲庶人徙黔州【以通鑑目錄修】戊辰盧承慶罷【以通鑑目錄修】八月庚午蘇定方等平百濟擒其王【以呂祖謙標目修】冬十月始命皇后決政事【以呂祖謙標目修】十一月甲寅帝如許州十二月辛未獵於安樂川己卯如東都【以新紀修】壬午遣驍衛大將軍契苾何力等行軍三大總管伐髙麗【以新紀修】

唐髙宗皇帝龍朔元年春二月乙未攺元【以新舊紀修】解題曰宋庠紀年通譜益綿等州皆言龍見故攺元以協瑞

三月百濟故王子丰據故地【以呂祖謙標目修】夏四月庚辰遣任雅相等行軍六總管率三十五軍伐髙麗【以新紀修】甲午晦日有食之【以新舊紀修】秋八月甲戌平壤道總管蘇定方敗髙麗兵於浿江圍平壤城【以呂祖謙標目修】

解題曰竇蘋音訓浿江出樂浪郡平壤依浿水立城今髙麗以爲西京

冬十月帝畋於陸渾又畋於非山【以通鑑修】回紇犯邊遣武衛大將軍鄭仁泰等行軍三大總管伐之【以新紀修】

解題曰回紇侵犯始於此事見通鑑

唐髙宗皇帝龍朔二年春二月甲子攺官名【以呂祖謙標目修】甲戌任雅相卒於軍蘇定方等還【以舊紀修】三月庚辰鄭仁泰等敗鐵勒於天山【以新紀修】夏四月庚申帝還京師【以新舊紀修】辛巳作蓬萊宮【新紀】

解題曰石定叟曰貞觀八年置永安宮九年曰大明龍朔始大興葺曰蓬萊宮咸亨元年曰含元宮上元元年復曰大明宮第一殿曰含元第二殿曰宣政紫宸又在其後延英在紫宸殿之東在西內東北故曰東內

六月乙丑初令僧道致敬父母【以呂祖謙標目修】秋七月右威衛將軍孫仁師爲行軍總管伐百濟【以新紀修】八月壬寅許敬宗爲太子少師同三品【以新舊紀修】冬十月丁酉帝幸溫湯丁未還宮【以通鑑修】庚戌西臺侍郎上官儀同三品【以新舊紀修】十一月辛未許圉師罷【以通鑑修】癸酉封子爲王【以新紀修】十二月右衛將軍蘇海政爲行軍總管伐玆與西突厥繼往絕可汗殺興昔亡可汗其眾歸吐蕃【以通鑑目錄修】是嵗西突厥冦庭州刺史來濟死之【以朱熹綱目修】

唐髙宗皇帝龍朔三年春正月乙丑李義府爲右相【新紀】二月減百官俸一月賦雍同等十五州民錢作蓬萊宮【以新紀修】徙燕然都護府於回紇更名瀚海徙故瀚海都護於雲中更名雲中分主磧北南【以呂祖謙標目修】

解題曰程大昌曰唐太宗降滅北虜不止一國皆列郡縣遙羈縻之小則爲州大則爲都督府皆用其酋長其或欵塞內附亦度邊障而居之貞觀二十一年置燕然都護府凡州與都督皆統之龍朔三年兩都護府夾磧而立磧北隸瀚海領頡利車鼻回紇之眾磧南隸雲中領來降之在塞內者瀚海直丰勝二州間總章攺爲安北大都護府雲中麟徳攺爲單於大都護府是後攺易尙多史紀其效曰自立府二十年北方無戎馬警事見通鑑

夏四月流李義府於雋州【新紀】丙午帝移禦蓬萊宮更命故宮曰西內【以呂祖謙標目修】五月吐蕃撃破吐谷渾遣涼州都督鄭仁泰爲行軍大總管救之【以新紀修】

解題曰吐谷渾自晉永嘉有國至吐蕃取其地凡三百五十年及此封嗣絕矣事見通鑑

秋八月癸卯彗星出於左攝提【以新紀修】罷三十六州所造船遣大使按察十道【以新紀通鑑修】九月孫仁師敗百濟平之【以呂祖謙標目修】冬十二月庚子攺來年元【以新舊紀修】

唐髙宗皇帝麟徳元年春正月甲子攺雲中都護府爲單於大都護府【以呂祖謙標目修】

解題曰宋庠紀年通譜前嵗麟再見故攺元

二月戊子帝如萬年宮秋七月詔以三年正月封禪八月壬午還宮【以新舊紀通鑑修】丁亥司列太常伯劉祥道兼右相大司憲竇徳爲司元太常伯兼檢校左相【新紀】皇后專恣帝與上官儀議廢之事泄冬十二月丙戌歸罪於儀而殺之戊子殺庶人忠罷劉祥道自是上每視事則後垂簾於後大權歸中宮矣【以新紀舉要歷修】太子右中護樂彥瑋西臺侍郎孫防約同知軍國政事【以新紀及表修】唐髙宗皇帝麟徳二年春二月壬午帝幸東都【以舊紀修】三月甲寅司戎太常伯姜恪同東西臺三品【以新紀修】辛未東都乾元殿成【舊紀】

解題曰河南志乾元門內正殿隋之幹陽殿麟徳造乾元殿長壽三年攺造明堂開元元年攺乾元殿十年爲明堂

閏三月癸酉日有食之【以新紀修】夏四月戊辰左侍極陸惇信檢校右相孫處豹樂彥瑋罷【新紀】五月辛卯頒麟徳歷【以舊紀修】冬十月壬戌帶方州刺史劉仁軌爲大司憲兼知政事【新紀】丁卯帝如泰山【以新紀修】大有年【新紀】

唐髙宗皇帝幹封元年春正月戊辰朔封泰山庚午禪社首皇后亞獻壬申攺元

解題曰宋庠紀年通譜幹字讀作乾坤之乾封以封禪爲義孫甫曰太宗以功徳平治天下賢才在位法度施張刑罰幾措嵗時屢穰四夷帖服尙以封禪盛徳之事慮己所爲未當天心髙宗在位𨿽賴先帝遺徳生民安業柰姦人亂政忠賢竄戮太子廢殺中宮垂簾有何功徳可以告成蓋徇後之欲舉希濶儀物誇耀天下耳登封之後嵗饑民困日食彗見豈非功徳之薄妄告於天勞費民力幹動和气所致歟姦人預慮天時不順先引漢幹封故事建爲年號以嵗旱爲幹封則民之饑困災變頻仍果天祐哉事見通鑑

賜文武官階勲爵【以新紀通鑑修】

解題曰十月之交曰皇甫卿士畨維司徒家伯宰仲允膳夫棸子內史蹶維趣馬楀爲師氏艶妻煽方防幽王之時小人之所以滿朝而官爵所以多濫者由艶妻之方處也文武之朝有任姒以居內則官爵曷至是哉貞觀之初內治有長孫皇后𨿽以無忌之賢而皇后尙請不使久居寵位則朝廷之名器冝其無泛加者矣永徽之際內有武后而義府敬宗之徒聚於朝廷之上則官有泛階而末年服緋者滿朝以敗太宗之典刑亦其冝也事見通鑑

李義府卒【以呂祖謙標目修】辛卯帝幸曲阜祠孔子贈太師二月己未至亳州祠老子追號太上元皇帝夏四月甲辰至京師【以新紀修】庚戌陸惇信罷【新紀】五月庚寅鑄幹封泉寶錢一當十【以通鑑修】髙麗泉蓋蘇文死子男生男建相攻六月壬寅詔武衛大將軍契苾何力將兵援男生【以舊紀修】秋七月庚午劉仁軌兼右相【以新紀修】八月辛丑竇徳薨【以通鑑修】丁未皇后殺其從兄刺史武惟良武懷運【以新紀修】冬十二月己酉遣李勣爲行臺大總管率六總管兵伐髙麗【以新紀修】

唐髙宗皇帝幹封二年春正月帝耕籍田【以通鑑修】罷幹封泉寶錢【以通鑑修】二月辛丑萬年宮復名九成宮【以舊紀修】禁工商乘馬【新紀皇極經世】三月戊寅廢生羌十二州【以呂祖謙標目修】夏六月乙卯西臺侍郎楊武戴至徳東臺侍郎李安期司列少常伯趙仁本同東西臺三品東臺舎人張文瓘參知政事【以新紀修】秋八月己丑朔日有食之【舊紀】辛亥李安期罷【新紀】九月李勣拔髙麗十七城【以朱熹綱目修】

唐髙宗皇帝總章元年春正月壬子劉仁軌爲遼東道副大總管【以舊紀修】二月戊寅帝幸九成宮【以通鑑修】三月庚寅攺元【以通鑑修】

解題曰宋庠紀年通譜頒明堂之制故攺元

夏四月丙辰彗星出於五車【以新紀修】辛巳楊武薨【以新舊紀通鑑修】秋八月癸酉帝還宮【以通鑑修】九月癸巳李勣抜平壤城執其王髙麗平冬十月獻於太廟十二月州府其地置安東都護府統之

解題曰髙麗自隋唐以來國數被兵煬帝太宗至於親臨遼東皆無功而歸而髙宗卒克之賈言忠對髙宗謂先帝所以不得志者虜未有釁也諺曰軍無媒中道回今男生兄弟鬩狠爲我鄕導虜之情僞我盡知之將忠士力是行不再舉矣其說固然然髙麗地止四郡唐自貞觀以來七伐其國何以支梧縱其國無內釁亦終於亡況男生與其王皆舉國內附乎此所以能收前人未集之功也【按通典新史列傳髙麗出於夫余先祖朱防棄夫余至紇升骨城居焉號句麗以髙爲氏漢滅朝鮮以髙句麗爲縣屬菟郡建武復其王號地東跨海距新樂南跨海距百濟西北渡遼水與營州接北靺鞨去京師五千里而贏其後餘眾不能自保散投新羅靺鞨髙氏遂絕】

丁卯祀南郊【以呂祖謙標目修】甲戌姜恪檢校左相司平太常伯閻立本守右相【以新紀修】是嵗旱【以通鑑修】

唐髙宗皇帝總章二年春二月辛酉張文瓘及右肅機李敬爲東西臺侍郎同三品同三品始入銜【以新紀通鑑修】三月丙戌東臺侍郎郝防俊同三品【以新紀修】丁亥詔定明堂制度【以通鑑修】夏四月己酉帝幸九成宮【以通鑑修】徙髙麗民於江淮山南京西【以通鑑修】六月戊申朔日有食之【以新舊紀修】秋八月甲戌攺瀚海都護府爲安北都護府【以呂祖謙標目修】解題曰長壽元年陳子昻爲喬補闕論突厥臣比在同城接居延海西逼近漢南去月勅於同城權置安北都護府以招納亡叛扼匈奴之喉其地東西及北皆是大磧磧並石鹵水艸不生突厥所入道莫過同城今居延澤接張掖河中間堪營田處數百頃水艸蓄牧足供具萬人又甘州諸屯犬牙相接所蓄粟麥積數十萬田園水利種無不收居延海多有漁鹽彊兵用武之國也

冬十月帝還宮【以通鑑修】十二月戊申英貞武公李勣薨【以通鑑修】司列少常伯裴行儉設銓注長名姓歷牓【以通鑑修】解題曰手揣輕重則無事乎權衡目量多寡則無事乎斗斛然手揣目量之人不可以多得也故權衡斗斛不可一日廢行儉名姓牓亦銓法之斗斛權衡耳此唐家銓選之法遂可爲後世之永制歟事見通鑑

唐髙宗皇帝咸亨元年春正月丁丑劉仁軌致仕【以朱熹綱目修】三月甲戌朔攺元【以新舊紀修】丁丑建蓬萊宮爲含元宮【以呂祖謙標目修】壬辰許敬宗致仕【以呂祖謙標目修】夏四月癸卯吐蕃防玆撥換城廢安西四鎭辛亥遣威衛大將軍薛仁貴爲行軍大總管伐之【以新紀修】

解題曰玆治白山之南去州三千里貞觀二十二年閏十二月朔阿史那社爾執玆王以歸始徙安西都護於其都統於闐碎葉疏勒號四鎭於闐在蔥嶺北二百里貞觀二十二年閏十二月內附焉耆去州二千里貞觀十八年郭孝恪滅之疏勒在白山之南去州四千六百里貞觀九年內附【蘇冕記咸亨元年罷四鎭是玆於闐焉耆疏勒長壽復四鎭是玆於闐疏勒碎葉四鎭不同蓋焉耆有碎葉城置四鎭之初固曰統碎葉不曰統焉耆也開元以後十姓可汗請居碎葉城安西節度使湯嘉惠始表以焉耆備四鎭】安西西出拓厥關四百二十里至撥換城一曰威戎城又七百六十里至碎葉城城北有碎葉水自碎葉西南渡渾河八百四十里至疏勒鎭自撥換南而東九百三十里至於闐鎭自焉耆西六百三十里至安西都護府

帝幸九成宮【以通鑑修】髙麗酋長叛遣監門衛大將軍髙偘等爲行軍總管伐之【新紀】六月壬寅朔日有食之【以新舊紀修】秋七月薛仁貴大敗於大非川【以新舊紀修】

解題曰十道圖大非川在靑海南【新史地理誌鄯州鄯城縣西南石堡城經尉遲川苦拔海王孝傑乘柵莫離釋公主佛堂大非川】

八月帝還宮【以通鑑修】閏九月壬子贈武士彠爲太原王【以呂祖謙標目修】甲寅姜恪爲行軍大總管伐吐蕃【以新紀修】冬十月乙未趙仁本罷【新紀】十二月庚寅官名復舊【以新舊紀修】是嵗大饑【新紀】

唐髙宗皇帝咸亨二年春正月甲子帝幸東都【以新舊紀修】冬十一月甲午朔日有食之【舊紀】是嵗姜恪爲侍中閻立本爲中書令【新紀】

唐髙宗皇帝咸亨三年春二月辛丑徙吐谷渾於靈州其地入吐蕃【以呂祖謙標目修】己卯姜恪薨【新紀】秋八月許敬宗卒【以呂祖謙標目修】冬十月戊子朔日有食之【以新紀修】甲辰帝還京師【以通鑑修】十二月劉仁軌爲太子左庶子同三品【以新紀修】

唐髙宗皇帝咸亨四年春三月丙戌詔劉仁軌等攺修史【以朱熹綱目修】夏四月帝幸九成宮【通鑑】冬十月壬午閻立本薨【以通鑑修】乙巳帝還宮【以通鑑修】

唐髙宗皇帝上元元年春正月遣劉仁軌爲行軍大總管伐新羅【以新舊紀修】三月辛亥朔日有食之【以新舊紀修】秋八月壬辰帝稱天皇后稱天后追尊六代五代祖妣爲帝後增髙祖太宗及後諡攺元【以新紀呂祖謙標目修】

解題曰孫甫曰諡所以尊名也古之天子諸侯卿大夫善名𨿽多惟取大善爲稱不使名浮於實也歷代帝王諡號𨿽不能盡如古制然必以祔廟之始一二字爲定髙祖太宗廟號久定而增其名豈禮乎哉二後號聖神尢乖其實武后欲自尊大妄稱天后髙宗遂稱天皇因追尊祖宗以掩其迹此髙宗之過也亦由大臣有司不守經義逢君之惡所致爾事見通鑑宋庠紀年通譜追崇祖帝後自稱天帝天后故攺元

九月癸丑復長孫無忌官爵【以舊紀修】冬十一月丙午朔帝幸東都【以新舊紀通鑑修】十二月蔣王惲被誣自殺【以通鑑修】壬寅天后上便冝十二條其一請加母服【以呂祖謙標目修】

唐髙宗皇帝上元二年春二月劉仁軌敗新羅兵於七重城【以新紀修】三月帝欲使天后攝政郝處俊諌乃止【以通鑑修】夏四月己亥天后殺皇太子五月戊申追諡爲孝敬皇帝

解題曰按新舊史列傳義陽宣城二公主以母得罪幽於掖庭【吳縝唐書糾繆曰新書云二公主以母故幽掖庭四十不嫁按髙宗以貞觀二年生而太子以上元二年薨髙宗方四十八嵗爾何緣有四十嵗之女當日史臣欲甚武氏之惡不顧事過其實也今按通鑑攺爲三十餘要亦非是惟舊史爲得其實】太子見之驚惻遽奏請令出降武后怒卽以當上衛士配之由是失愛又請以同州沙苑地分假貧民又詔詣東都納右衛軍裴居道女爲妃帝嘗語侍臣仁孝賓禮大臣未嘗有過而後將騁志奏請數咈防從幸合璧宮遇酖薨余見通鑑胡寅曰太子防有美質嘗愛春秋至商臣事廢書嘆曰經籍聖人垂訓而至此何耶郭瑜對曰春秋義存褒貶故商臣千載而惡名不滅曰非惟口不可道耳亦不忍聞願受他經瑜請讀禮從之方志學而心志如此豈非賢乎其死也非有他過特以奏請咈防嗚呼爲人臣子而不知春秋之義者必防誅死之罪之謂矣太子之職問安侍膳此外非所預也君父懦昬母后専忍尢當遵飬時晦以絕疑忌之萌而輕用其智不自韜黙此春秋所禁也使瑜知此教以爲太子之道豈至於一言違忤而見酖哉範祖禹曰皇帝者有天下之號非所以爲贈也父沒而後子立今父在而追尊其子豈禮也哉蓋武后謀簒國酖太子而加之尊名以掩其迹李泌之言信矣

六月戊寅立子雍王賢爲皇太子【以新紀及栁芳唐歷修】秋八月張文瓘爲侍中郝防俊爲中書令劉仁軌戴至徳爲左右僕射【以新紀修】冬十月壬午彗星出於角亢【以新紀修】

唐髙宗皇帝儀鳳元年春二月甲戌移安東都護府於遼東【舊紀】三月癸卯黃門侍郎來恆中書侍郎薛元超同三品【以舊紀修】閏三月己巳吐蕃入冦乙酉以洛州牧周王顯爲行軍元帥領左衛大將軍劉審禮等並州大都督相王輪爲行軍元帥領契苾何力等伐之二王竟不行【以通鑑新紀修】夏四月戊申帝還京師【以新舊紀修】甲寅中書侍郎李義琰同三品【以新紀修】六月癸亥黃門侍郎髙智周同三品【以新紀修】秋七月辛亥彗星出於東井【以新紀修】九月以大理丞狄仁傑爲侍禦史【以呂祖謙標目修】冬十月帝還京師【以通鑑修】丁酉祫享太廟【以通鑑修】十一月壬申攺元【以新紀修】

解題曰宋庠紀年通譜鳳皇見故攺元

庚寅李敬爲中書令【新紀】十二月戊午來恆薛元超爲河南北道大使【以新紀修】

唐髙宗皇帝儀鳯二年夏四月左庶子張大安同三品【以新紀修】秋八月辛亥劉仁軌爲洮河軍鎭守使【新紀】冬十月壬辰徙封王顯爲英王更名哲【新紀】

唐髙宗皇帝儀鳳三年春正月辛酉百官朝天后於光順門【以呂祖謙標目修】

解題曰新史傳昭儀爲皇后命羣臣及四夷酋長朝後肅義門內外命婦入謁朝皇后自此始玆踵前事而爲之也事見通鑑【竇蘋音訓光順門紫宸殿之西南門】

丙子李敬代劉仁軌爲行軍大總管【以通鑑修】

解題曰方仁軌之自百濟召還也計其非便與劉仁願議請畱仁願難之仁軌曰人臣茍利於國知無不爲豈卹其私乃表陳便冝其拳拳體國如此及出鎭洮河忿爲李敬所抑知其非將帥才而故薦以代己遂覆其師視前日幾若二人之爲蓋仁軌𨿽有知識而未必知學問一時慷慨自許固能輸其忠力及有所忿懥則不得其正矣此所以見天資之不足恃也事見通鑑

五月帝幸九成宮秋九月還宮【以通鑑修】癸亥張文瓘薨【以新紀修】丙寅李敬及左衛大將軍劉審禮敗於靑海審禮死之【以通鑑修】

解題曰新史列傳吐谷渾居甘松山之陽洮水之西有靑海周八九百里

冬十一月壬子來恆薨【以舊紀修】

唐髙宗皇帝調露元年春正月帝幸東都【以新舊紀修】庚戌道恭公戴至徳薨【以通鑑修】夏四月辛酉郝防俊爲侍中【以新舊紀修】五月戊戌作紫桂宮【新紀】

解題曰按新史地理誌注河南府澠池縣西有紫桂宮

六月辛亥攺元【以新舊紀修】

解題曰宋庠紀年通譜甘露降故攺元事見栁芳唐歷

遣吏部侍郎裴行儉伐西突厥秋九月執其可汗都支【以新舊紀修】冬十月突厥溫傳奉職二部反敗單於大都護府長史蕭嗣業【以新紀呂祖謙標目修】十一月戊寅髙智周罷【新紀】甲辰禮部尙書裴行儉爲行軍大總管伐突厥【以新紀修】唐髙宗皇帝永隆元年春三月裴行儉大破突厥於黒山擒奉職【以呂祖謙標目修】

解題曰竇蘋音訓黒山在云州西北六百里【武經總要在契丹慶州北三十里沈括筆談在大幕北今謂之姚家族有水出其下所謂黒水也】

夏四月戊辰黃門侍郎裴炎崔知溫中書侍郎王徳眞同三品【以新舊紀修】秋七月己卯吐蕃冦河源辛巳李敬大敗於湟川武衛將軍黒齒常之撃卻之以爲河源軍經略大使時吐蕃盡據羊同諸羌之地方萬餘里【以呂祖謙標目修】

解題曰按新舊史本紀儀鳳三年正月李敬爲洮河道行軍大總管以伐吐蕃九月李敬劉審禮及吐番戰於靑海敗績審禮被俘永隆元年七月吐蕃冦河源李敬及吐蕃戰於湟川敗績貶敬爲衡州刺史前戰靑海後戰湟川自是再戰新史吐蕃傳敬率劉審禮擊吐蕃靑海上審禮戰沒敬頓承風嶺礙險不得縱吐蕃壓王師屯將軍黒齒常之率死士五百夜斧其營虜驚自相轥借而死者甚眾乃引去敬僅脫𨿽不及後一戰然李敬傳則云拜洮河道大總管兼檢校鄯州都督統兵十八萬與吐蕃將論欽陵戰靑海使劉審禮爲先鋒鏖虜敬按軍自如審禮戰沒尙首鼠不進乃頓承風嶺虜壓其營偏將黒齒常之率死士夜撃賊敬始得至鄯州又戰湟川遂大敗黒齒常之傳則云儀鳳三年從李敬劉審禮撃吐蕃審禮敗敬欲引還阻泥溝兵不得出常之夜率敢死士五百人掩其營殺掠數百人賊酋跋地設棄軍走帝嘆其才擢左武衛將軍進爲河源軍副使調露中吐蕃使贊婆等入冦屯良非川李敬之敗常之引精騎三千夜襲其軍斬首二千級獲羊馬數萬贊婆等單騎去卽拜河源道經略大使事迹前後自是分明但多李敬之敗五字是衍文所以通鑑考異疑其止是一戰也【新史地理誌注元和郡縣誌鄯州鄯城縣儀鳳二年分湟水縣置有河源軍會要在湟川東西本趙充國亭候新史吐蕃傳大羊同國古所謂昆侖也東距長安五千里】

八月丁巳李敬貶刺史【以新舊紀修】甲子廢皇太子賢爲庶人乙丑立英王哲爲皇太子攺元【以舊紀修】

解題曰廣平王使李泌獻防與帝從容語曰陛下嘗聞黃臺瓜乎髙宗八子天后所生者四人自爲行而睿宗最防長曰爲太子後方圖臨朝鴆殺之而立次子賢賢日憂惕每侍上不敢有言乃作樂章使工歌之欲感悟上及後曰種瓜黃臺下熟子離離一摘使瓜好再摘令瓜稀三摘尙云可四摘抱蔓歸而賢終爲後斥死余見通鑑立皇太子故攺元宋庠紀年通譜永隆本梁師都年號

己巳張大安貶刺史【以新紀修】九月甲申王徳眞罷【新紀】十一月壬申朔日有食之【以新紀修】

唐髙宗皇帝開耀元年春正月乙亥突厥入冦癸巳遣裴行儉爲行軍大總管伐之【以通鑑修】三月辛卯郝防俊罷【新紀】夏五月己丑黒齒常之敗吐蕃於良非川【以新紀修】秋七月甲午劉仁軌罷左僕射【新紀】閏七月丁未裴炎爲侍中崔知溫薛元超守中書令【以新紀修】裴行儉大破突厥擒其可汗及溫【以呂祖謙標目修】九月丙申彗星出於天市【以新舊紀修】乙丑攺元【新紀】冬十月丙寅朔日有食之【舊紀】十一月癸卯徙庶人賢於巴州【新紀】

唐髙宗皇帝永淳元年春二月作萬泉宮【以通鑑修】

解題曰新史地理誌注萬泉宮在京兆府藍田縣

癸未攺元【以新紀修】西突厥反【以新紀修】三月戊午立孫重照爲皇太孫【以新紀修】夏四月甲子朔日有食之【以通鑑修】丙寅關中饑帝幸東都【以新紀修】以裴行儉爲行軍大總管率三總管伐西突厥未行聞喜憲公行儉卒安西副都護王方翼大敗西突厥於熱海遂平之【以舊紀修】

解題曰自安西出柘厥關九百五十里至碎卜水又五十里至熱海

丁亥黃門侍郎郭時舉兵部侍郎岑長倩祕書員外少監郭正一吏部侍郎魏同與中書門下同承受進止平章事自是外司四品以下知政事者始以平章事爲名【以新舊紀修】六月蝗人相食【以新舊紀修】秋七月己亥作奉天宮監察禦史裏行李善感諌不納【以新紀通鑑修】

解題曰新史地理誌注奉天宮在河南府登封縣

冬十月丙寅黃門侍郎劉景先同平章政事【以新紀修】唐髙宗皇帝道元年春正月帝幸奉天宮二月突厥入冦【以新紀通鑑修】三月庚子李義琰致仕【以通鑑修】

解題曰範祖禹曰髙宗責義琰爲宰相而陵其母家不可以率天下斯言當矣然已以讒殺元舅而不自知其惡何以責臣下之薄於母黨乎由此觀之自古人主能知其過鮮矣事見通鑑

丙午彗星出於五車【以新舊紀修】癸丑崔知溫薨【以新紀修】夏四月帝幸東都【以新紀修】壬申郭時舉郭正一同平章政事【以朱熹綱目修】秋七月甲辰封相王輪爲豫王更名旦【以新紀修】薛元超罷【新紀】八月乙丑皇太子朝於東都【新紀】冬十月帝幸奉天宮【以新紀修】十一月戊戌右武衛將軍程務挺爲安撫大使以伐突厥【以新紀修】丁未帝如東都【以新紀修】十二月丁巳攺元帝崩於貞觀殿裴炎受遺詔廢萬泉芳桂奉天等官甲子皇太子哲卽皇帝位尊天后爲皇太后政事咸取決焉【以呂祖謙標目修】甲戌劉仁軌爲左僕射裴炎爲中書令劉景先爲侍中同三品戊寅郭時舉魏同岑長倩同三品癸未郭正一罷【以新紀修】

大事記續編卷五十二

欽定四庫全書

大事記續編卷五十三

明王褘撰

唐則天順聖皇后武氏光宅元年春正月甲申朔攺元嗣聖【以新舊紀修】立太子妃韋氏爲皇后【以呂祖謙標目修】二月戊午皇太后廢帝爲廬陵王己未立豫王旦爲皇帝居別殿妃劉氏爲皇后永平郡王成器爲皇太子攺元文明皇太后仍臨朝稱制庚申廢皇太孫重照爲庶人【以通鑑及呂祖謙標目修】

觧題曰胡寅曰中宗之廢世往往歸咎武氏而不知事起裴炎也炎但知韋貞與政必分己權不若倚後爲重而不知爲唐逺慮以啟革命屠戮之禍其罪又不止廢君而已武氏包藏禍心自髙宗中世其迹益彰炎茍不能識是不智也識其意趨而勸成廢立此其情爲何如他日劉景先胡元範輩以炎爲不反者吾不信也事見通鑑宋庠紀年通譜文明本梁簡文帝年號

劉仁軌畱守西京【以呂祖謙標目修】丁丑中書侍郎劉禕之同三品【以新舊紀修】三月殺庶人賢【以通鑑修】甲子皇帝率羣臣上尊號於武成殿丁卯冊皇帝【新紀】夏四月癸酉遷廬陵王於房州又遷之於均州【以呂祖謙標目修】閏五月甲子禮部尙書武承嗣爲太常卿同三品【以新紀修】秋七月彗星出於西方【以新紀修】八月庚寅葬天皇大帝於幹陵廟號髙宗【以通鑑修】

解題曰歐陽修曰小雅曰赫赫宗周褒姒滅之是時幽王𨿽亡而太子立而詩人乃言滅之者以爲文武之業於是蕩盡東周𨿽在不復能興矣其曰滅者甚疾之之辭也武氏之亂唐之宗室戕殺殆盡其賢士大夫不免者十八九以太宗之治其遺徳餘烈在人者未逺而幾於遂絕其爲惡豈一褒姒之比耶以太宗之明昧於知子廢立之際不能自決卒用昬童髙宗溺愛袵席不戒履霜之漸而流毒天下貽禍邦家嗚呼父子夫婦之間可謂難哉可不愼哉

丙午武承嗣罷【新紀】九月甲寅攺元及服色官名以東都爲神都【新紀】

解題曰此革命之漸也事見通鑑

己巳追尊武氏五世祖考妣裴炎諌不聽【以本紀通鑑修】解題曰按新舊史列傳武承嗣請立七廟及追王父祖炎諌曰太後天下母以盛徳臨朝當存至公不容追王祖考示自私且獨不見呂氏之敗乎太后曰呂氏之王權屬生人今追崇先世存沒殊迹安得同哉炎曰蔓艸難圖漸不可長太后不悅而止據此則止是追崇五世若立七廟之事猶以炎之言而止至天授元年乃立七廟於神都通鑑乃云太后不從則是並追崇五世亦不從也余見通鑑

丁丑柳州司馬李敬業起兵於揚州冬十月甲申遣玉鈐衛大將軍李孝逸爲揚州大總管拒之裴炎請皇太后反政坐下獄【以呂祖謙標目修】

解題曰按新史列傳豫王𨿽爲帝未嘗省天下事炎謀乘太后出遊龍門以兵執之還政天子防久雨太后不出而止余見通鑑

壬辰敬業克潤州丙申殺裴炎侍中同三品劉齊賢貶刺史十一月敬業兵敗於下阿走死【以呂祖謙標目修】

解題曰下阿谿在今髙郵軍西北又謂平阿渡

十二月癸卯殺單於道安撫大使程務挺【以新紀通鑑修】解題曰按新史列傳太后方怫忿一日召羣臣廷讓曰朕於天下無負若等知之乎羣臣唯唯太后曰朕輔先帝逾三十年憂勞天下爵位富貴朕所與也天下安逸朕所養也先帝棄羣臣以社稷爲托朕不敢愛身而知愛人今爲戎首者皆將相何見負之遽且受遺老臣伉扈難制有若裴炎乎世將種能合亡命若徐敬業乎宿將善戰若程務挺乎彼皆人豪不利於朕朕能戮之公等才有過彼早爲之不然謹以事朕無詒天下笑羣臣頓首不敢仰視曰惟陛下命此正武氏箝制天下之術也通鑑謂其輕淺棄而不取余見通鑑

唐則天順聖皇后武氏垂拱元年春正月丁未朔廬陵王出居於均州【以唐鑑修】攺元【以新舊紀修】

解題曰唐史臣沈旣濟曰中宗以始年登大位季年復大業𨿽尊名中奪而天命未攺是以首事表年昔魯昭公之出春秋書其居曰公在幹侯君𨿽失位不敢廢也今請並太后紀合中宗紀每於嵗首必書中宗所居曰某年春正月皇帝在某太后某事攺某制則紀稱中宗而事述太后名不失正禮不違常矣按此蓋朱熹所祖以爲綱目者也然呂祖謙大事記之作無所褒貶若用旣濟之法而黜武氏是用褒貶也故每嵗正月惟書廬陵王皇太子居於某而表年則因史之舊文昔孔子作春秋而亂臣賊子懼其於弒君簒國之主皆不黜絕之豈以其盜而有之者莫大之罪不沒其實所以著其大惡而不隱歟自司馬遷班固皆作髙後紀呂氏𨿽非篡漢然盜執其國政遂不敢沒其實豈其得春秋之意歟唐之舊史因之列武后於本紀蓋其所從來逺矣宋庠紀年通譜徐敬業平故攺元新舊史傳春官尙書李思文詭言周書有垂拱天下治爲受命之符後喜皆班示天下稍圖革命

二月乙巳春官尙書武承嗣同三品【以新紀修】突厥冦邊【以新紀修】三月丙辰遷廬陵王於房州【以朱熹綱目修】辛酉武承嗣罷【新紀】辛未頒垂拱格【新紀】制官民皆得自舉【以朱熹綱目修】秋七月己酉文昌左丞魏同爲鸞臺侍郎同三品【以通鑑修】冬十一月癸卯天官尙書同三品韋待價爲行軍大總管撃突厥【以新紀修】時開告宻之門擢胡人索元禮爲逰擊將軍於是周興來俊臣之徒繼起【以通鑑舊傳修】

解題曰按新史列傳徐敬業兵興武后患之見大臣常切齒欲因大獄去異已元禮揣防卽上書言急變召對擢逰撃將軍則此事當在垂拱之初通鑑因作銅匭牽連書之若太緩今載於此

唐則天順聖皇后武氏垂拱二年春正月廬陵王出居於房州【以唐鑑修】二月辛未朔日有食之【以新舊紀修】右衛大將軍李孝逸左遷刺史【以通鑑修】三月戊申作銅匭【新紀】冬十月己巳有山出於新丰縣【以新紀修】

唐則天順聖皇后武氏垂拱三年春正月廬陵王出居於房州【以唐鑑修】閏正月丁卯封皇帝子四人爲王【以舊紀修】夏五月庚午殺劉禕之【新紀】

解題曰胡寅曰禕之受知武氏位爲宰相茍有所見面陳之可也況返政大議乎而與人言之是不知害成之戒也𨿽然不經鳳閣鸞臺何名爲勅此則宰相之言也命令之出治亂安危系焉𨿽小事不可不謹況殺宰相乎是時與政者六七人無敢執議豈數使然耶抑人不能配三才而斡之也事見通鑑

秋七月丁卯冀州雌雞化爲雄【新紀】八月壬子魏同兼檢校納言【以新舊紀修】九月乙卯虢州人楊初成矯制迎廬陵王於房州不果見殺【以新紀朱熹綱目修】冬十二月壬辰韋待價爲行軍大總管擊吐蕃罷監軍禦史【以新紀通鑑修】解題曰胡寅曰武后不置監軍爲可法矣自明皇肅代徳憲皆不免此蔽賢良勸諌終莫肯回用是見後智術之髙控勒四海奇才碩徳皆不能出其籠絡豈偶然哉事見通鑑

是嵗大饑【以新紀修】

唐則天順聖皇后武氏垂拱四年春正月廬陵王出居於房州【以唐鑑修】甲子增七廟立髙祖太宗髙宗廟於神都【新紀】立崇先廟祀武氏【以朱熹綱目修】庚午毀乾元殿爲明堂【以新紀通鑑修】夏四月戊戌殺太子通事舎人郝象賢【新紀】武承嗣獻瑞石命曰寶圖五月乙亥加尊號聖母神皇【以新舊紀修】解題曰甚矣武氏之似王莽也事見通鑑

六月丁亥朔日有食之【新紀】秋八月丙午博州刺史瑯邪郡王衝起兵遣金吾衛大將軍邱神勣拒之戊申衝死之庚戌豫州刺史越王貞起兵九月遣鳳閣侍郎同平章事張光輔統諸軍拒之貞死之殺韓王元嘉魯王靈防範陽郡王藹黃國公譔東莞郡公融及長樂公主【以新紀傳及通鑑修】冬十一月辛酉殺濟州刺史薛顗及其弟十二月乙酉殺霍王元軌江都郡王緒及殿中監裴承光大殺唐宗室防者流嶺南【以新紀修】乙亥殺左臺大夫同平章事騫味道【以新紀修】乙酉拜洛受圖【新紀】辛亥攺明堂爲萬象神宮僧薛懷義以功拜威衛大將軍梁國公【以新紀通鑑修】唐則天順聖皇后武氏永昌元年春正月廬陵王出居於房州【以唐鑑修】乙卯享於萬象神宮攺元【以新紀修】

解題曰宋庠紀年通譜瑞石文云聖後臨人永昌帝業故攺元

己未朗州雌雞化爲雄【新紀】二月尊考曰周忠孝太皇妣曰周忠孝太后【以新紀修】三月癸酉天官尙書武承嗣爲納言【以新紀修】夏四月甲辰殺江南郡王煒鄱陽公諲等宗室十二人【以新紀通鑑修】己酉殺天官侍郎鄧挺【新紀】五月己巳以薛懷義爲行軍大總管伐突厥【以新紀通鑑修】秋七月丁巳流紀王愼於巴州【新紀】韋待價兵敗於寅識迦河流繡州【以通鑑修】

解題曰按新紀垂拱三年十二月書待價爲安息道行軍大總管撃吐蕃舊紀於今年五月始書之通鑑考異曰實錄垂拱三年十二月壬辰命待價撃吐蕃至永昌元年五月又云命待價撃吐蕃本傳不云兩曽將兵遂載於永昌元年今考舊紀及傳皆云待價坐遲畱不進若待價以五月出師七月而敗謂之倉卒則可謂之遲畱則不可蓋待價實以三年出師至是以其遲畱命其進撃舊史誤於此年始書之爾

八月甲申殺內史張光輔及洛州司馬弓嗣業乙未松州雌雞化爲雄辛丑殺陜州刺史郭正一九月庚戌殺恆山王承幹之子厥【以新紀修】壬子以薛懷義爲行軍大總管伐突厥【以通鑑修】閏九月甲午殺魏同夏官侍郎崔詧冬十月戊午殺武威衛大將軍黒齒常之鷹郎衛將軍趙懷節己未殺嗣王璥等六人【以新紀通鑑修】

唐則天順聖皇后武氏天授元年春正月庚辰朔廬陵王出居於房州【以唐鑑修】攺元載初以十一月爲正月十二月爲臈月正月爲一月【以新紀通鑑修】

解題曰將攺國號故用周正與王莽之攺商正同宋庠紀年通譜親享明堂以建子爲月故攺元

攺詔曰制【通鑑】乙未除唐宗室屬籍【新紀】臈月殺劉齊賢【新紀】一月戊子左肅政大夫同三品王本立罷尋殺之【以新紀修】武承嗣同三品鳳閣侍郎武攸寧爲納言【以新舊紀修】甲午流地官尙書同三品韋方質於儋州尋殺之【以通鑑修】二月辛酉防貢士於廷【以呂祖謙標目修】

解題曰廷試貢士自此始胡寅曰漢防賢良非試之也延於大廷訪以理道其事重矣若貢士旣試於南宮而又試之殿廡是以南宮爲不足信也故富弼請罷殿試其說甚當然未能焉則亦悅其名而未察其實爾況其事始於武后尢不可以不革也按新史選舉志唐取士之科多因隋舊然其大要有三由學館者曰生徒由州縣者曰鄕貢皆升於有司而進退之其科之目有秀才明經俊士進士明法明字明算一史三史開元禮道舉童子而明經之別有五經三經二經學究一經三禮三傳史科此嵗舉之常選也其天子自詔者曰制舉所以待非常之才焉【禮部貟外郎沈旣濟曰武太后參決大政與天子並太后頗涉文史永隆中始以文章選士太后君臨天下二十餘年公卿百辟無不以文章逹因循遐久浸以成風百餘年間五尺童子恥不言文墨是以進士爲士林華選忠賢雋彥咸出於是而桀姦無良者或有焉】

五月戊子殺春官尙書尙平章事範履冰【以新紀修】己亥殺梁郡公李孝逸【以新紀修】七月壬午殺豫章郡王亶以侯思止爲遊撃將軍【以通鑑修】丁亥殺澤王上金許王素節尋又殺素節諸子【以新紀修】八月甲寅殺納言裴居道癸亥殺尙書右丞張行廉【以新紀修】辛未殺安南郡王頴鄅國公昭及宗室十二人【以新紀修】殺庶人賢二子【以通鑑修】九月壬午攺國號曰周攺元

解題曰宋庠紀年通譜天授本劉獲年號

乙酉加尊號曰聖神皇帝以皇帝爲皇嗣賜姓武氏皇太子爲皇孫丙戌立武氏七廟於神都並稱帝後封伯父及兄弟之子爲王堂兄爲郡王【以新紀修】

解題曰新舊史列傳承嗣元爽之子三思元慶之子兄弟之子也攸寧攸歸攸望士讓之孫懿宗嗣宗仁範士逸之孫攸曁士稜之孫堂侄也攸冝攸緒惟良之子載徳仁範之子延基延秀承嗣之子崇訓崇烈三思之子延暉延祚承業之子侄之子也又攸止重規皆從子也無所謂堂兄爲郡王者舊紀書堂侄十二人爲郡王新紀書堂兄當作堂兄弟之子爲是

十月檢校內史宗秦客貶遵化尉【以新紀修】辛未內史邢文偉貶刺史【以新紀修】攺唐太廟爲享徳廟武氏七廟爲太廟【新紀】以前秋官郎中徐有功爲侍禦史【以通鑑修】

唐則天順聖皇后武氏天授二年正月廬陵王出居於房州【以唐鑑修】甲戌攺置社稷旗幟尙赤【新紀】戊寅殺雅州刺史劉行實弟侄等四人【以新紀修】戊子武承嗣爲文昌左相【新紀】乙未殺丘神勣【以新紀修】庚子殺納言史務滋【以新紀修】二月右丞周興流嶺南死索元禮後亦坐死【以通鑑修】四月壬寅朔日有食之【以新紀修】七月庚午徙關內數十萬戶實神都【以新舊紀修】八月戊申武攸寧罷【以新紀修】九月壬辰殺鸞臺侍郎同平章事傅遊藝【以新紀修】癸巳羽林衛大將軍武攸寧守納言洛州司馬狄仁傑爲地官侍郎同平章事【以新紀修】十月殺右相同三品岑長倩司禮卿兼納言歐陽通地官尙書同平章事格輔元鸞臺侍郎同平章事樂思晦【以新紀修】

解題曰張九成曰岑長倩以則天革命請攺皇嗣姓武則天悅之及張嘉福請立武承嗣爲皇太子長倩不從以謂皇嗣已立東宮不可更立以此獲誅人皆以長倩爲不忠於唐冝獲此報張唐英獨言其所以存皇嗣者固欲存唐室也其不欲立承嗣者恐皇嗣不得立也其意與陳平順呂后之意同人之不察乃眞以爲不忠誤矣事見通鑑

唐則天順聖皇后武氏長壽元年正月廬陵王出居於房州【以唐鑑修】一月引見存撫使所舉人悉加擢用始有試官【以呂祖謙標目修】築神都外城【以通鑑修】庚午貶鳳閣侍郎同平章事任知古及狄仁傑爲縣令流冬官侍郎同平章事裴行本於嶺南【以新紀修】四月丙申朔日有食之攺元如意【以新紀修】解題曰宋庠紀年通譜如意本釋書語

八月戊寅武承嗣武攸寧罷夏官侍郎李昭徳爲鳳閣侍郎同平章事【以新舊紀修】

解題曰奪人位者必忌人之奪其位盜人權者必惡人之盜其權理固然也武后猜阻鷙悍奄唐神器而有之其心豈能一日自安也哉鰓鰓然惟恐人以己之所以施於唐者而施於己承嗣輩𨿽其親侄要不過羈縻而已非有恩交義結之情也昭徳惟深探其情故能以片言去之而代其位殆如範睢之於穰侯也胡寅曰其爲武氏計不思昭徳前後所陳如侄不祔姑之說姑侄何如母子之說議論正大是果爲武氏計耶爲李氏計耶史稱其區區一情抑武興唐必有能辧之者矣事見通鑑

九月庚子攺元【以新舊紀修】以並州爲北都【新紀】癸丑流冬官尙書同鳳閣鸞臺平章事李遊道秋官尙書袁智夏官尙書同鳳閣鸞臺平章事王濬司賓卿同平章事崔神基文昌右丞同平章事李元素於嶺南【以新紀通鑑修】十月丙戌武威道行軍總管王孝傑大敗吐蕃復四鎭【以新舊紀修】流監察禦史嚴善思於驩州尋復召之【以通鑑修】右補闕朱敬則侍禦史周矩上疏治獄稍衰【以呂祖謙標目修】唐則天順聖皇后武氏長壽二年正月廬陵王出居於房州【以唐鑑修】戊申文昌左丞同平章事姚璹請令宰相撰時政記月送史館【以通鑑修】臘月癸亥殺皇嗣妃劉氏徳妃竇氏【以新紀修】丁卯降皇孫五人爲郡王【以通鑑修】一月庚子夏官侍郎婁師徳同平章事【以新舊紀修】二月乙亥侍禦史侯思止有罪伏誅【以通鑑修】殺諸道流人【以通鑑修】九月丁亥朔日有食之【通鑑】乙未加尊號金輪聖神皇帝【以新舊紀修】唐則天順聖皇后武氏延載元年正月廬陵王出居於房州【以唐鑑修】突厥可汗骨篤祿卒弟黙啜立臘月甲戌冦靈州【以呂祖謙標目修】一月甲午婁師徳爲河源等軍營田大使【以新紀修】二月己卯王孝傑敗吐蕃於冷泉及大嶺【以新紀修】三月以薛懷義爲行軍大總管率十八將軍擊突厥鳳閣侍郎同平章事蘇味道檢校內史李昭徳爲司馬長史【以通鑑修】四月王孝傑同三品【以新紀修】五月甲午加尊號攺元【以新紀修】七月癸未山人武什方爲正諌大夫同平章事八月罷【以新紀修】流鸞臺侍郎同平章事崔元綜於振州【以新紀修】九月壬午朔日有食之【新紀】殿中丞來俊臣坐貶【以通鑑修】壬寅貶檢校內史李昭徳爲南賓尉【以呂祖謙標目修】唐則天順聖皇后武氏天冊萬嵗元年

解題曰宋庠紀年通譜南郊受天冊金輪聖神之號司餼局人於水際得石函有玉冊云神皇萬忠輔聖母長安故攺元天冊萬嵗與孫皓天冊同義

正月廬陵王出居於房州【以唐鑑修】辛巳加尊號攺元證聖【以新紀修】丙申萬象神宮火【新紀】二月己酉朔日有食之【本紀】壬子薛懷義伏誅【以新紀修】四月建大周萬國頌徳天樞【新紀】七月辛酉以王孝傑爲行軍大總管伐吐蕃【以新紀修】九月甲寅祀南郊攺號天冊金輪大聖皇帝攺元【以新紀修】以崇先廟爲崇尊廟【新紀】十月突厥請降【以通鑑修】

唐則天順聖皇后武氏萬嵗通天元年正月廬陵王出居於房州【以唐鑑修】臘月甲申封神嶽攺元萬嵗登封丁亥禪少室癸巳復於神都【以新紀修】一月甲寅婁師徳爲行軍副總管撃吐蕃【以新紀修】己巳攺崇尊廟爲太廟【新紀】二月壬寅王孝傑婁師徳敗於素羅汗山【以新紀修】

解題曰見漢永平十六年解題

丁巳復作明堂曰通天宮攺元【以新紀修】四月免王孝傑爲庻人貶婁師徳爲司馬【以通鑑新紀修】五月壬子契丹首領李盡忠孫萬榮反陷營州乙丑遣鷹揚衛將軍曹仁師等擊之七月辛亥以春官尙書武三思爲安撫大使以備之八月丁酉仁師等敗於黃麞谷九月庚子以同州刺史武攸冝爲行軍大總管擊之【以新紀通鑑修】突厥黙啜求婚【以呂祖謙標目修】十月辛夘李盡忠死孫萬榮領其眾陷冀州【以呂祖謙標目修】以彭澤令狄仁傑爲冀州刺史以夏官郎中姚崇爲侍郎【以呂祖謙標目修】唐則天順聖皇后武氏神功元年正月廬陵王出居於房州【以唐鑑修】族誅鳳閣侍郎同平章事李元素夏官侍郎同平章事孫元亨等三十六家【以新紀通鑑修】甲子婁師徳守鳳閣侍郎同平章事【以新紀修】三月庚子王孝傑及孫萬榮戰於東硤石谷兵敗死之【以呂祖謙標目修】

解題曰新史地理誌平州有西硤石東硤石

立突厥黙啜可汗【以朱熹綱目修】四月鑄九鼎【以舊紀修】癸未金吾衛大將軍武懿宗爲行軍大總管五月癸卯婁師徳爲行軍副大總管撃契丹【以新舊紀修】六月辛卯司僕少卿來俊臣伏誅亦殺監察禦史李昭徳【以新紀修】

解題曰王莽以符命而簒漢旣已得志遂禁符命之說以掩前日之迹武后以刑誅而篡唐旣已攺物則以刑誅爲周興等之過而掩前日之非事見通鑑

突厥襲契丹孫萬榮兵潰死【以通鑑修】戊子特進武承嗣春官尙書武三思同三品【以新紀修】辛卯婁師徳安撫河北【以新紀修】七月武承嗣三思罷【以新紀修】九月壬寅攺元【以新舊紀修】解題曰宋庠紀年通譜平契丹故攺元

庚戌婁師徳守納言【新紀】閏十月甲寅檢校司刑卿幽州都督狄仁傑爲鸞臺侍郎同平章事【以新舊紀修】置員外官數千人【以通鑑修】

大事記續編卷五十三

欽定四庫全書

大事記續編卷五十四

明王禕撰

唐則天順聖皇后武氏聖歷元年正月甲子朔廬陵王出居於房州攺元【以通鑑修】

解題曰宋庠紀年通譜將復召廬陵王故攺元

三月己巳召廬陵王於房州戊子廬陵王至自房州【以新紀修】

解題曰按新舊史列傳後欲以武三思爲太子以問宰相眾莫敢對狄仁傑曰臣觀天人未厭唐徳今欲繼統非廬陵王莫可後怒罷議久之召謂曰朕數夢雙陸不勝何也於是仁傑與王方慶俱在二人同辭對曰雙陸不勝無子也天其意者以儆陛下乎【洪邁曰新史載舊史不載通鑑但書鸚鵡折翼一事而考異云雙陸之說世傳李邕所作狄梁公傳有之詞多鄙誕故不取藝文志有李蘩說纂其忠節門曰武后問石泉公王方慶曰朕夜夢雙陸不勝何也蓋謂宮中無子意者恐有神靈儆夫陛下後召廬陵王復其儲位俾石泉公爲宮相輔翊之新史蓋兼采二李之說而莫辧其爲王狄也通鑑去之】文皇帝身蹈鋒鏑勤勞而有天下傳之子孫先帝寢疾詔陛下當國陛下掩神器而取之十有餘年又欲以三思爲後且姑侄與母子孰親陛下立廬陵王則千秋萬嵗後常享宗廟三思立廟不祔姑內史王及善宻贊其謀後【舊史本文作則天后仿此】亦漸悟右肅政臺中丞吉頊素與張易之兄弟親善俱爲控鶴監內供奉易之兄弟以寵盛思自全問頊計安出頊曰公家以幸進非有大功於天下勢必危吾有不朽防願效之非止保身且世世不絕胙易之流涕請頊曰天下思唐久矣廬陵斥外相王幽閉上春秋髙須有付托武氏諸王殊非屬意公盍從容請建立廬陵及相王以副人望易弔爲賀之資也易之昌宗然其言遂乘間奏請後知頊預謀召見問狀頊曰廬陵相王皆陛下子先帝顧托於陛下當有主意後意乃定遣徐彥伯迎廬陵王於房州王至後匿王帳中召見仁傑【時吉頊已貶琰州尉】語廬陵事仁傑敷請切至涕下不能止後乃使王出曰還爾太子仁傑降階泣賀已奏曰太子歸未有知者人言紛紛何所信後然之更令太子捨龍門具禮迎還中外大悅余見通鑑初王慶之等請立武承嗣爲太子宰相岑長倩格輔元陳其不可竟以坐死賴李昭徳發明未聞侄爲姑立廟之論又進姑侄何如父子之說後始略爲之感動然有私謁皇嗣而斬者告皇嗣有異圖者誣皇嗣廬陵與南北牙同反者猶踵見此承嗣三思所以營求愈切也仁傑每從容言文皇天下當傳之子孫取昭徳姑侄立廟之意兼舉而力陳之後方且對以家事不當預知及吉頊爲二張謀承間屢言後意乃定頊之精忠𨿽未必如仁傑然當機之發不費辭而事濟固不可以人廢言也舊史亦稱中宗在房陵吉頊李昭徳皆有匡復讜言固未有非之者而猶或譏其假善以濟私盍亦深攷其故也

四月辛丑婁師徳爲隴右諸軍大使【以新紀修】八月突厥冦邊豹韜衛將軍閻知微降之【以新紀修】戊戌太子太保武承嗣卒【以通鑑修】庚子春官尙書武三思檢校內史狄仁傑兼納言【以新紀修】遣司屬卿武重規等爲大總管四道擊突厥【以新紀修】九月甲子夏官尙書武攸寧同三品【以新紀修】壬申廬陵王立爲皇太子復名顯甲戌爲河北道行軍元帥擊突厥狄仁傑副之時突厥據地萬里西北諸夷皆附之【以新紀修】十月命河內王武懿宗九江王武攸歸領都下屯兵【以通鑑修】癸卯狄仁傑爲河北安撫大使【以新紀修】夏官侍郎姚崇同平章事【以新紀修】夷閻知微三族【以通鑑修】

唐則天順聖皇后武氏聖歷二年正月皇太子在東宮【以朱熹綱目修】壬戌以皇嗣爲相王【以新紀修】甲子司衛卿張易之爲控鶴監銀靑光祿大夫張昌宗爲控鶴監內供奉【以通鑑修】臘月戊子左肅政臺中丞吉頊爲天官侍郎右肅政臺禦史中丞魏元忠爲鳳閣侍郎並同平章事【以新紀通鑑修】辛亥賜皇太子姓武氏【新紀】二月庚申武攸寧罷【以新紀修】三月婁師徳爲納言【新紀】四月吐蕃論贊婆降【以通鑑舊紀修】壬辰魏元忠爲天兵軍大總管婁師徳副之以備突厥【以新紀通鑑修】八月婁師徳薨【以呂祖謙標目修】戊申武三思爲內史【以新紀修】唐則天順聖皇后武氏久視元年正月皇太子在東宮【以朱熹綱目修】戊午貶吉頊爲琰州尉【新紀】壬申武三思罷【新紀】臘月丁酉狄仁傑爲內史【新紀】一月作三陽宮【新紀】五月己酉朔日有食之【以新紀修】癸丑攺元罷天冊金輪太聖號【以新舊紀修】

解題曰宋庠紀年通譜疾平攺元故取老子久視長生之語

六月攺控鶴爲奉宸府以張易之爲令【以通鑑修】閏七月丁酉吐蕃冦涼州隴右諸軍大使唐休璟敗之於洪源谷八月庚申魏元忠爲隴右諸軍大總管擊吐蕃【以新紀修】九月辛丑梁文惠公狄仁傑薨所薦荊州長史張柬之監察禦史桓彥範秦州刺史敬暉等數十人【以呂祖謙標目修】解題曰範仲淹曰商有三仁弗救其滅漢有四皓正於未奪嗚呼武暴如火李寒如灰何心不隨何力可回我公哀傷拯天之亡逆長風而孤騫遡大川以獨航金可革公不可革孰爲乎剛地可動公不可動孰爲乎方一朝感通羣陰披攘天子旣臣而皇天下旣周而唐七世發靈萬年垂光噫非天下之至誠其孰能當余見通鑑

十月甲寅復唐正月【以新紀修】

解題曰皇太子旣在東宮所以用唐正月也

唐則天順聖皇后武氏長安元年春正月皇太子在東宮【以朱熹綱目修】丁丑攺元大足【以新紀修】

解題曰宋庠紀年通譜成州有大人之迹故攺元大足

五月魏元忠爲靈武道大總管以備突厥【以新紀修】九月壬申殺皇太子子邵王重潤等【以新紀修】丙申以相王旦知左右羽林衛大將軍事【以呂祖謙標目修】十月壬寅如西京辛酉攺元【以新紀修】丙寅魏元忠同三品【新紀】十一月壬申武三思罷【新紀】戊寅攺含元宮爲大明宮【以呂祖謙標目修】以主客郎中郭元振爲涼州都督【以舊紀通鑑修】

唐則天順聖皇后武氏長安二年春正月皇太子在東宮【以朱熹綱目修】乙酉設武舉【朱熹綱目】突厥入冦【以舊紀修】九月乙丑朔日有食之不盡如鉤【以新紀修】十月姚元崇同平章事【新紀】十一月命監察禦史蘇頲按覆來俊臣等所推獄雪免者甚眾【以呂祖謙標目修】十二月戊申置北庭都護府於庭州【以通鑑修】

唐則天順聖皇后武氏長安三年春正月皇太子在東宮【以朱熹綱目修】三月壬戌朔日有食之【以新紀修】七月壬寅正諫大夫朱敬則同平章事【以新紀修】九月庚寅朔日有食之旣【通鑑】

解題曰胡寅曰呂后末年日食旣後惡之曰此爲我也未幾而卒武后至是日食再旣明年亦卒日者至陽之精人君之表今乃爲女主之應乎夫陽不競而陰慝作理固然也今武氏反陰爲陽居中履極掩唐虞之舊域頒正朔於八荒其气焰所感上致日星之變不亦宜乎

丁酉貶魏元忠爲髙要尉【以新舊紀修】十月丙寅如神都【以新紀修】是嵗西突厥爲突騎施所並【以呂祖謙標目修】

唐則天順聖皇后武氏長安四年春正月皇太子在東宮【以朱熹綱目修】丁未毀三陽宮作興泰宮【以通鑑新紀修】二月壬申朱敬則罷【以新紀修】三月出鳳閣侍郎韋嗣立等二十人爲刺史【以呂祖謙標目修】六月辛酉姚崇罷【以新紀修】乙丑天官侍郎崔暐爲鸞臺侍郎同平章事壬午相王府長史姚崇兼夏官尙書同三品【以新紀修】十月辛酉姚崇爲靈武道安撫大使崇舉秋官侍郎張柬之甲戌柬之同平章事【以通鑑修】

解題曰鼂補之曰按狄仁傑傳則天嘗問仁傑朕要一好漢任使仁傑曰豈非文士齷齪思得奇才用之以成天下之務乎則天曰此朕心也仁傑曰荊州長史張柬之其人𨿽老宰相才也乃召拜洛州司馬它日又求賢仁傑曰前言張柬之未用也則天曰已遷矣仁傑曰臣薦宰相今爲司馬非用之也又遷爲秋官侍郎竟召爲相果興復中宗而柬之傳乃專言姚崇薦之以其時攷之仁傑初薦在荊州時再薦乃爲秋官侍郎逮崇之薦時已在秋官矣或者則天聞仁傑之言已深知柬之因崇繼薦遂至大用非崇一言便爲相也又傳曰仁傑所拔用至公卿者數十人崇自是仁傑薦用則天信重二人固自有間舊史未深攷爾余見通鑑【葉適曰柬之作相數月便能誅二張返正使其處仁傑地位必不如是遲緩也】

禦史中丞宋璟請下張昌宗獄不從【以通鑑目錄修】

大事記續編卷五十四

欽定四庫全書

大事記續編卷五十五

明王禕撰

唐中宗皇帝神龍元年

解題曰宋庠紀年通譜古者人君卽位嵗中不攺元所以申孝道逾年必攺元所以正君統二者國體之本以禮爲界𨿽聖哲愚亂皆勉企及中宗遭罹廢黜中興唐祚旣逾年而不攺武周之朔非無法之甚歟

春正月壬午朔皇太子在東宮【以朱熹綱目修】攺元癸卯麟臺監張易之春官侍郎張昌宗謀作亂張柬之崔暐及羽林衛將軍敬暉桓彥範司刑少卿袁恕己等率羽林兵入禁中誅之並其兄司禮少卿同休等洛州長史薛季昶請誅武三思不從甲辰皇太子監國袁恕己爲鳳閣侍郎同平章事丙午皇太子復位相王旦爲安國相王太尉丁未遷武氏於上陽宮戊申上尊號曰則天大聖皇帝庚戌張柬之袁恕己同三品崔暐守內史敬暉爲納言桓彥範守納言余官賞有差二月甲寅復國號唐郊廟百官服色皆如故以神都爲東都北都爲並州【以新舊紀通鑑修】

解題曰按新舊唐書紀傳栁芳唐歷實錄則天不豫張易之昌宗恐後爲皇太子所誅入閣侍疾潛圖逆亂張柬之與桓彥範敬暉等建防將誅之柬之謂右羽林大將軍李多祚曰將軍居北門幾何曰三十年曰將軍貴寵當代非大帝恩乎多祚泣數行下曰死且不忘柬之曰今在東宮乃大帝子而嬖豎擅朝危逼宗社國家廢興在將軍將軍誠有意乎曰茍利國家惟相公處分不敢顧身及妻子因指天地以自誓遂定謀初柬之代揚元琰共乘艫江中私語外家革命元琰悲沸慷慨志在王室柬之執政引爲右羽林將軍謂曰江上之言君詎忘之今可以勉又以彥範敬暉李湛並爲左右羽林將軍委以禁兵易之等疑懼靈武大總管姚崇自屯所還遂參計議以武攸宜爲羽林大將軍易之乃安時太子於北門起居彥範暉因得謁見宻陳大計太子從之癸卯暉柬之彥範暉湛左威衛將軍薛思行等率左右羽林兵及千騎【千騎後爲萬騎又爲龍武軍】五百餘人討易之昌宗令湛多祚太子典膳部王同皎就東宮迎太子至武門指麾將士太子拒不許同皎曰逆豎反道顯肆不軌諸將與南衙執事刻期誅之須殿下到以系眾望太子曰上方不豫得無不可乎同皎曰將相毀家族以安社稷柰何欲內之鼎鑊乎太子自出諭之眾乃止太子猶豫同皎卽扶上馬從至武門殿中監田歸道押千騎宿衛武門暉等遣使就索千騎拒不與斬闗入斬易之等廡下湛率所部兵直至太后所寢長生殿環繞侍衛因奏臣等奉令誅逆臣易之昌宗恐漏大謀不獲預奏頓首請歸死後曰我於而父子不薄亦豫是耶後見中宗曰乃汝耶豎子誅可還宮彥範進曰太子今不可以歸往天皇棄羣臣以愛子托陛下今久居東宮羣臣思天皇之徳不血刃淸內難此天意人事歸李氏惟陛下傳位萬世不絕後乃臥不復言又令金吾將軍收易之兄汴州刺史昌期司禮少卿同休從父弟通事舍人景雄悉斬之並梟首天津橋南士庶見者莫不相賀或臠割其肉一夕都盡袁恕己從相王統南衙兵【南衙者諸衛兵也時彥範等將北軍故恕己統南衙兵】以備非常甲辰皇太子監國大赦天下恕己爲鳯閣侍郎平章事乙巳傳位皇太子丙午卽皇帝位赦天下惟易之黨與不在原限爲周興來俊臣所枉陷者咸令雪免內外文武官加兩階三品已上加爵二等入五品等特減三考相王拜太尉同鳳閣鸞臺三品公主加鎭國太平公主丁未太后徙上陽宮【韋述兩京記在皇城西南南臨洛水西距糓水新史誌在禁苑之東東接皇城之西南隅上元中置髙宗之季常居以聴政】戊申帝率百官上尊號曰則天大聖皇帝庚戌柬之爲夏官尙書同鳳閣鸞臺三品暉爲內史恕己同鳳閣鸞臺三品敬暉桓彥範爲納言李多祚封遼陽郡王同皎爲右千牛將軍瑯邪郡公李湛爲羽林大將軍趙國公餘封各有差余見通鑑孫甫曰舊史書武后傳位於中宗蓋史官諱其事也然彥範傳書武三思以武后爲彥範等所廢常深憤怨是廢之爲實唐之天下髙祖太宗之天下也髙宗以子托後後奪其位僭竊大號毒流內外逾二十年不道至此若終身無禍何以垂戒於後況實廢之安可諱也若以彥範等奉子而廢母於事不順是不達其理春秋莊公元年夫人孫於齊以悖亂之事去其氏而貶之春秋之法可見矣用春秋之法爲唐貶絕罪人則可以垂戒於後矣

貶鳳閤侍郎同平章事韋承慶爲髙要尉流正諫大夫同平章事房融於髙州【以新紀通鑑修】姚崇罷【以新紀修】甲子復皇后韋氏贈其父貞上洛王【以呂祖謙標目修】大赦【新紀】復宗室死於周者官爵【新紀】丙寅太子賔客武三思爲司空同三品【以新紀修】貶譙王重福爲濮州刺史尋徙之均州【以通鑑修】丁卯散騎常侍武攸曁爲司徒【以新舊紀修】

解題曰按新舊史列傳二張之誅也張柬之勒兵景運門【長安志在東內京輔黃圖西內太極宮宮城南面東畔第一門未知孰是防要外命婦朝參景運門放出】將遂夷諸武洛州長史薛季昶勸曰二凶𨿽誅產祿猶在請除之防日暮事遽彥範不欲廣殺因曰三思機上肉爾畱爲天子借手季昶嘆曰吾無死所矣朝邑尉劉幽求謂桓彥範敬暉曰三思尙存公輩終無地若不早圖噬臍無及不從【按舊史薛季防敬暉傳唐統紀唐歷狄梁公傳皆以爲張柬之敬暉不欲誅三思通鑑因之韓琬禦史臺記云張柬之勒兵於景運門將收諸武誅之彥範不従新史蓋本此葉適乃云柬之等初不欲除三思止是薛季防有言不知新史何所據而云然是殆未深考也】事見通鑑

辛未安國相王旦罷【新紀】丁丑武三思武攸曁罷【新紀】立子二人爲王【以本紀修】三月甲申詔昭洗文明後破家者【以新紀修】夏四月辛亥桓彥範爲侍中袁恕己爲中書令【以新紀修】以方士鄭普思爲祕書監尙衣奉禦葉靜能爲國子祭酒【以通鑑修】丁卯魏元忠爲衛尉卿同平章事【以通鑑修】辛未敬暉爲侍中甲戌魏元忠崔暐檢校益府長史韋安石並爲吏部尙書涼州都督唐休璟爲輔國大將軍同三品乙亥張柬之爲中書令【以新紀通鑑修】五月壬午遷武氏神主於崇恩廟乙酉立太廟社稷於東郊【新紀】甲午敬暉等五人罷爲郡王尋出崔暐爲梁州刺史【以呂祖謙標目修】降河內王武懿宗等十二人爵爲公【以通鑑修】甲辰特進豆盧欽望唐休璟爲左右僕射六月癸亥欽望共平章軍國重事是後專拜僕射者不復爲宰相【以新紀通鑑修】韋安石爲中書令魏元忠爲侍中【新紀】秋七月辛巳太子賔客韋巨源同三品【以新紀修】出張柬之爲襄州刺史【以通鑑修】追冊妃趙氏爲皇后【新紀】九月癸巳韋巨源罷【新紀】冬十月帝幸龍門獵於新安【新紀】辛未魏元忠爲中書令【以新紀修】十一月戊寅上帝後尊號【以呂祖謙標目修】己丑帝幸洛城南門觀潑寒胡戲【以新紀修】壬寅則天大聖皇后崩廢崇恩廟【以新紀通鑑修】

唐中宗皇帝神龍二年春正月戊寅吏部尙書李嶠同三品【以新紀修】閏正月丙午制公主開府【以呂祖謙標目修】出敬暉桓彥範袁恕己爲諸州刺史【朱熹綱目】三月乙未禮部尙書韋巨源爲刑部尙書同三品【以新紀修】丙申遣十道巡察使【新紀】

解題曰按防要通典貞觀十八年遣十七道巡察二十年遣二十一人以六條巡察四方垂拱二年諸道巡察使科目四十四件神龍置一道二人再期而代景云攺按察使道各一人開元十年省十七年復置二十二年攺置采訪處置使

三月甲辰韋安石罷戶部尙書蘇瓌守侍中戊申唐休璟罷【以新紀修】庚戌殺光祿卿駙馬都尉王同皎等【以新紀修】解題曰按新舊史列傳武三思烝濁王室同皎惡之與張仲之祖延慶周璟李悛冉祖雍謀須武后靈駕發伏弩射殺三思防播州司兵參軍宋之愻以外妹妻延慶延慶辭之愻固請乃成昏延慶不復疑故之愻子曇得其實之愻兄之問嘗捨仲之家亦得其謀令曇宻語三思遣俊上急變且言同皎欲擁兵闕下廢皇后帝殊不曉大怒斬同皎於都亭驛余見通鑑

大置員外官【以呂祖謙標目修】夏四月殺處士韋月將黃門侍郎宋璟爭之尋出爲具州刺史【以通鑑修】

解題曰範祖禹曰自古殺諫臣未有不亡國者中宗愚闇足以取亡而髙祖太宗徳澤未逺人心天命未厭唐也故禍及其身而已矣事見通鑑

五月庚申合則天大聖皇后於幹陵【以新紀通鑑修】六月戊寅貶敬暉桓彥範袁恕己崔暉張柬之爲逺州司馬【以朱熹綱目修】秋七月戊申立衛王重俊爲皇太子【以呂祖謙標目修】丙寅魏元忠爲右僕射兼中書令李嶠守中書令【以新紀修】流敬暉桓彥範袁恕己崔暐張柬之於遠州武三思尋殺之【以呂祖謙標目修】冬十月癸巳蘇瓌爲侍中【新紀】戊戌帝至自東都【以呂祖謙標目修】十一月戊午流鄭普思於儋州【以舊紀修】十二月己卯突厥入冦靈武大總管沙吒忠義敗於鳴沙【以新紀通鑑修】

解題曰按元和郡縣誌神龍二年鳴沙爲默啜所冦遂移縣於廢丰安城卽今縣治西枕黃河人馬經此沙隨有聲故號【新史地理誌咸亨以靈州故鳴沙縣地置威州有鳴沙縣今環州地也通典沙州燉煌有鳴沙山非此】

丙申魏元忠爲左僕射【以新紀修】時帝女安樂公主用事【以呂祖謙標目修】

解題曰按新史列傳公主私請廢太子求爲皇太女帝以問左僕射魏元忠元忠曰公主而爲皇太女駙馬都尉當何名主恚曰山東木彊安知禮阿母子尙爲天子天子女有不可乎元忠固稱不可自是語塞余見通鑑

唐中宗皇帝景龍元年春二月丙戌復武氏廟陵置韋氏廟陵【以通鑑修】夏四月辛巳以公主妻吐蕃【以呂祖謙標目修】六月丁卯朔日有食之【新紀】秋七月辛丑皇太子重俊與羽林大將軍李多祚等誅武三思及其子崇訓兵潰重俊等見殺【呂祖謙標目修】

解題曰按新舊史列傳元忠嫉三思專權用事思有以誅之防節湣太子起兵與聞其謀太子已誅三思引兵走闕下遇元忠子太僕少卿升於永安門脇使從戰太子兵至武樓下多祚等猶豫不戰元忠又持兩端由是不克升爲亂兵所殺帝以其嘗有功且爲髙宗武后素所禮置不問宗楚客紀處訥大怒固請夷其族不聴元忠不自安上政事及國封詔以特進齊國公致仕余見通鑑【唐書備闕孝和以韋氏專權與三思姦又欲加三思虎賁三百人欲爲弒逆乃宻詔太子與多祚等誅三思及多祚被殺百官來朝反悲泣說太子枉殺三思賴韋後保護朕躬聞者莫不嗤笑】

八月丙戌上帝後尊號【以新紀修】魏元忠罷尋貶死【以新紀通鑑修】九月丁酉吏部侍郎蕭至忠爲黃門侍郎兵部尙書宗楚客左衛將軍紀處訥同三品【以新紀修】庚子攺元【以新舊紀修】解題曰宋庠紀年通譜受尊號卽位涉三年始攺元云

辛亥韋巨源紀處訥爲侍中蘇瓌罷【以新紀修】壬戌攺羽林千騎爲萬騎【以舊紀修】冬十月戊寅殺習藝館內教蘇安恆【新紀】壬午彗星出於西方【以新紀修】十二月乙丑朔日有食之【以新紀修】

唐中宗皇帝景龍二年春二月癸未有星隕於西南【新紀】三月丙辰朔方大總管張仁願築三受降城於河上【新紀】解題曰按新史地理誌在丰州元和郡縣誌東城本漢雲中郡地在勝州楡林縣東北八里後屬振武節度中城本漢五原郡有天徳軍西城漢朔方郡地在豊州西北八十里【李華張仁亶廟碑據河山翫其動靜納行旅歸之袵席憑墉而望匹馬單兵不匿形影虜由是械手足而刳腹心朝廷無艸竊之虞天下減徵役之半矣】

秋七月癸巳朔張仁願同三品【以呂祖謙標目修】冬十一月庚申西突厥突騎施酋婆葛犯塞殺使者癸未將軍牛師奬戰於火燒城敗死安西陷以娑葛爲可汗【以呂祖謙標目修】解題曰按新史突厥傳突騎施烏質勒西突厥別種賀魯滅屯碎葉西北稍攻得碎葉居之謂碎葉川爲大牙弓月城伊麗水爲小牙其地東鄰北突厥西諸胡東直西庭州神龍封懷徳郡王其子娑葛襲封余見通鑑

是嵗皇后妃主昭容賣官行墨敕斜封【以新紀修】

唐中宗皇帝景龍三年春二月己丑帝及後幸武門觀宮女拔河爲宮市【以新紀修】壬寅韋巨源爲左僕射同三品三月戊午宗楚客爲中書令蕭至忠爲侍中太府卿韋嗣立守兵部尙書並同三品中書侍郎崔湜守兵部侍郎趙彥昭爲中書侍郎同平章事戊寅禮部尙書韋溫爲太子少保同三品太常少卿鄭愔守吏部侍郎同平章事【以新舊紀修】夏五月出崔湜爲襄州刺史鄭愔江州司馬【以新舊紀修】秋七月丙辰娑葛降【以新紀修】八月乙酉李嶠同三品蕭至忠爲中書令特進韋安石爲侍中【以新紀通鑑修】九月吏部尙書蘇瓌爲右僕射同三品【以新紀修】冬十一月乙丑祀南郊皇后亞獻【以新舊紀修】甲戌豆盧欽望薨【以新舊紀修】十二月壬辰唐休璟爲太子少師同三品【以新紀修】

大事記續編卷五十五﹤史部﹐編年類﹐大事記續編﹥

欽定四庫全書

大事記續編卷五十六

明王禕撰

唐睿宗皇帝景云元年春正月帝及後爲微行【以新紀修】三月以河源九曲予吐蕃【新紀】

解題曰按防要天寶十三載以黃河九曲置洮陽郡及神防軍於臨洮之西二百里置澆河郡及宛秀軍於積石軍之西百里以實河曲之地洮陽今洮州澆河城趙充國所築在廓州達化縣西

夏四月殺定州郎岌五月丁卯殺許州司兵燕欽融六月壬午皇后韋氏及安樂公主弒帝祕不發喪以溫王重茂爲皇太子徵府兵屯京師韋溫總知兵馬刑部尙書裴談工部尙書張錫同三品吏部尙書張嘉福中書侍郎岑羲吏部侍郎崔湜同平章事甲申發喪皇后自立爲皇太后臨朝攝政太子重茂卽皇帝位攺元唐隆安國相王爲太尉封其子壽春郡王成器爲王庚子臨淄郡王隆基率萬騎入北軍誅韋氏及安樂公主等辛丑封隆基爲平王朝邑尉劉幽求爲中書舍人總苑監鐘紹京爲中書侍郎參知機務黃門侍郎李日知同三品紹京尋罷紀處訥韋溫宗楚客張嘉福諸韋武黨皆伏誅出蕭至忠韋嗣立趙彥昭崔湜爲諸州刺史平王隆基同三品甲辰相王旦卽皇帝位廢重茂爲溫王【以新舊紀傳呂祖謙標目修】

解題曰按新舊史紀傳志實錄景龍文館記陸贄宗編遺錄初武三思通於韋氏欲行簒逆國子祭酒葉靜能善符禁小術散騎常侍馬秦客閒醫藥光祿少卿楊均以調膳皆出入宮掖得幸於後燕欽融直言其事𨿽殺欽融而中宗怏怏不樂韋氏恐變生安樂公主欲後臨朝而求爲皇太女丁丑遂鴆帝六月壬午帝覺鴆發召馬秦客因是又持鴆毒焉帝崩於神龍殿【在西內兩儀殿北甘露殿東蓋帝自東都之還不居東內而居西內】後懼祕不發喪引所親入禁中謀自安之防召郎將蕭璿等二十餘人各令守捉諸門徵衛兵千餘分屯重城以刑部尙書裴談工部尙書張錫並同中書門下三品依舊東都畱守又命左金吾大將軍趙承恩左監門大將軍薛簡帥兵五百人備譙王重福立溫王重茂爲太子安國相王旦爲太子太師癸未召府兵五萬屯京城分爲左右營以吏部尙書張嘉福中書侍郎岑羲吏部侍郎崔湜並同中書門下平章事甲申發喪於太極殿西內正殿遺制皇后知政事安國相王參謀政事宗楚客謂韋溫曰皇后臨朝相王輔政嫂叔不通問難爲儀注理全不可僕射蘇瓌曰遺制是先帝意安可更攺楚客及溫大怒遂削相王輔政而宣行焉大赦天下攺元唐隆進相王旦爲太尉韋溫總知內外兵馬立妃陸氏爲皇后壬辰遣使諸道巡撫紀處訥闗內道張嘉福河北道岑羲河南道韋溫宗楚客武延秀等說後托圖防韋氏當受命謀害少主駙馬韋捷韋濯分掌左右屯營武延秀及溫從子播族弟璿外甥髙崇共典羽林軍及飛騎中書舍人韋元徼循六街廣招不逞連結中外宗楚客與弟將作大匠晉卿及太常少卿李曳少匠李守貞日夜速令延秀起事楚客溫深憚相王太平公主屬尊欲先除之然後發相王子隆基常陰引材力之士以自助初太宗擇官戶蕃口中少年驍勇者百人每出遊獵令持弓矢於禦馬前射生令騎豹文韉著畫虎文衫謂之百騎則天時謂之千騎分左右羽林營孝和謂之萬騎亦置使領之隆基接其豪俊或賜飲食財帛以此歸心焉時楚客爲朋黨崔日用附之驟遷兵部侍郎恐禍及己乃因沙門普潤道士王曄宻報隆基隆基乃與公主及苑總監鐘紹京前朝邑尉劉幽求長上折衝麻嗣宗等定防誅之韋播韋璿拜官日鞭督萬騎士怨不爲之用果毅葛福順陳禮訴於隆基諷之皆願效死或曰先啟大王隆基曰請而從是王與危事不從則吾計失矣庚子乙夜福順李仙鳬至隆基曰【舊史傳作宗】與公等除大逆安社稷各取富貴在於俄頃何以取信福順等請號而行攻武門【景龍元年攺爲神武門樓爲制勝樓】斬韋璿韋播髙嵩於寢帳令曰韋氏酖殺先帝欲危社稷今韋氏馬鞭以上皆斬立相王以安天下敢有助逆者罪及三族眾歡叫大集攻白獸徳等門【宋敏求長安志東宮北門曰徳門】斬闗而進左萬騎自左入右萬騎自右入防於淩煙閣前隆基自苑南入【西內苑接太極宮之北故自苑南入】鐘紹京率丁匠百餘以從太極殿前有宿衛梓宮萬騎聞噪聲皆被甲應之韋後惶惑遁入殿前飛騎營【唐書補闕方欲就女兵求救】爲亂兵所害武延秀與安樂公主在內宅格戰良久皆斬之【新史傳公主方覽鏡作眉聞亂走至右延明門兵及斬其首通鑑取其說吳縝糾繆曰宗起事在夜而主方覽鏡作眉何爲哉斯妄也設使其事誠然亦不足書也】斬內將軍賀婁氏於太極殿西始上官婉兒從母子王昱爲拾遺戒婉兒母鄭曰上往囚房陵武氏得志矣卒而中興天命所在不可幸也三思𨿽乘釁天下知必敗今昭容上所信而附之且滅族鄭以責婉兒不從節湣誅三思果索之始憂懼及艸遺制卽引相王輔政臨淄王兵起被收婉兒以詔艸示劉幽求幽求言之王王不許遂誅之少帝時在太極殿劉幽求曰眾期今夜立相王何不早定臨淄王止之分遣誅馬秦客葉靜能楊均比明馳謁相王謝不先啟之罪相王泣曰宗社安定汝之力不然吾且及難皇城及京城門並閉相王奉少帝禦安福門大赦分遣萬騎捕諸逆黨斬韋溫宗楚客宗晉卿趙履溫諸韋無少長皆斬之並懸首於市【新傳楚客嘗宻語其黨曰始吾在卑位尢愛宰相及居之又思天子南面一日足矣𨿽外附韋氏而內蓄逆謀故卒以敗】左僕射韋巨源爲亂兵所殺進封臨淄王爲平王兼知內外閒廏兼押左右萬騎鐘紹京守中書侍郎劉幽求守中書舍人並參預機務麻嗣宗云麾將軍行左右金吾衛翊府中郎將薛崇簡太僕卿立節郡王余封拜有差追戮紀處訥於華州遣使分行諸道宣諭仍往均州慰勞譙王壬寅以宋王成器衡陽王成義爲左右衛大將軍巴隆王隆範彭城王隆業爲左右羽林衛大將軍紹京及黃門侍郎李日知並同中書門下三品中書令蕭至忠爲許州刺史兵部尙書韋嗣立爲宋州刺史中書侍郎趙彥昭爲絳州刺史吏部侍郎崔湜爲華州刺史癸夘平王隆基同中書門下三品鐘紹京行中書令張嘉福伏誅於懷州王公百寮上表咸以國家多難宜立長君相王眾望所歸宜卽尊位甲辰少帝令太平公主請讓於相王王固辭其夜幽求謂宋王成器平王隆基曰相王昔臨天下謳歌所屬今不卽位禍難不息平王以爲王【實錄作上後仿此】性虛淡不以世事嬰心況子侄之間必不忍代位幽求曰眾望所歸豈不爲社稷計平王等極言於王乃從之王出太極殿少帝於東隅西面王於梓宮側東向太平公主曰皇帝【實錄作少帝】欲以此位讓叔父合否幽求跪曰家國事重有此推讓誠爲至公是日少帝制請王卽皇帝位少帝遜於別宮王卽位禦承天門大赦封少帝爲溫王余見通鑑【胡寅曰隆基舉事之初或請先白相王隆基恐王預危事而不白旣誅韋氏劉幽求曰眾約今夕共立相王何不早定隆基又止之至是復拒幽求之議不得已而入告然則隆基之志本欲自取特迫於父子不敢出言惜乎睿宗之不見幾幽求之不知變也】

丙午太常少卿薛稷爲黃門侍郎參知機務【以新紀修】丁未立平王隆基爲皇太子【以新紀修】復則天大聖皇后號曰天后【新紀】追削武三思武崇訓爵諡斵棺暴屍【通鑑】戊申許州刺史姚崇爲兵部尙書同三品韋嗣立蕭至忠爲中書令趙彥昭爲中書侍郎崔湜爲吏部侍郎同平章事【以新紀通鑑修】帝妹太平公主用事【以呂祖謙標目修】贈郎岌燕欽融諫議大夫【以通鑑修】秋七月庚戌朔封子三人爲王【以新紀修】贈韋月將宣州刺史【通鑑】癸丑兵部侍郎崔日用爲黃門侍郎參知機務【通鑑】追復故太子重俊位號敬暉桓彥範崔暐張柬之袁恕己李多祚等官爵【以通鑑修】丁巳洛州長史宋璟檢校吏部尙書同三品璟與姚崇協心革獘政進忠良退不肖賞罰盡公有貞觀永徽之風【以通鑑修】岑羲罷【新紀】貶蕭至忠韋嗣立趙彥昭張錫李嶠爲刺史【以新舊紀修】崔湜罷【新紀】蘇瓌爲左僕射【以新紀修】丁夘唐休璟張仁願罷【以新舊紀修】攺元【新紀】

解題曰宋庠紀年通譜景云見故攺元以協瑞孫甫曰古之人君卽位必逾年而攺元者先君之年不可不終也繼大位不可無年也一年不可二君也先君之年不終則後嗣急於爲君而忘孝心矣繼大位無始則布政立事無以正本矣一年二君則國統不一而民聴惑矣典法如是之重人君可不謹其事歟睿宗於中宗𨿽兄弟之序然繼其位則同於先君安可不待逾年而攺元蓋大臣昧於經義而然也

崔日用薛稷罷【新紀】乙亥廢武氏廟陵追廢韋後爲庶人安樂公主爲悖逆庶人【以新紀修】譙王重福及汴州刺史鄭愔入東都八月伏誅【以新紀修】置羽林飛騎【以通鑑修】罷斜封官凡數千人【以新紀修】貶裴談爲刺史【以新紀修】贈蘇安恆諫議大夫【通鑑】冬十月追號天后曰大聖天后【以新紀修】

解題曰鼂補之曰武氏之惡非其子嗣立則爲世大戮無復列於唐宗廟矣今追尊其無名之號以爲愛親是播其惡於眾也

諡太子重俊曰節湣【以通鑑修】十一月戊申姚崇爲中書令【以新舊紀修】己酉葬定陵廟號中宗【以新舊紀修】

解題曰歐陽修曰吉凶之於人猶影響也而爲善者得吉常多其不幸而罹於凶者有矣爲惡者未始不及於凶其幸而免者亦時有焉而小人之慮遂以爲天道難知爲善未必福而爲惡未必禍也武后之惡不及於大戮所謂幸免者也至中宗韋氏則禍不旋踵矣然其親遭母后之難而躬自踵之所謂下愚之不移者歟

壬子蘇瓌韋安石罷【新紀】是嵗初置河西節度支度營田大使【方鎭表文】

解題曰節度使始於此按通典防要並云景云二年四月以賀拔延嗣爲河西節度使爲節度使之始方鎭表景云元年置河西諸軍州節度支度營田督察九姓部落赤水軍兵馬大使通鑑考異以實錄所載薛訥先是已爲幽州鎭守經略節度大使則節度之名不始於延嗣今考新舊史薛訥訥爲幽州都督蓋永徽以後都督帶使持節卽爲節度使訥之所以爲節度使者蓋帶使持節爾若節度使定名則實自延嗣始也河西節度大使領涼甘肅伊沙西治涼州副使治甘州開元二年兼隴右羣牧都使七年領經略大使天寶四載張掖太守領節度副使大歷元年徙治沙州咸通四年置涼州節度領涼洮西鄯河臨治涼州【永徽已後都督帶使持節卽爲節度𨿽有其任而未正其名也景云之世延嗣爲河西節度𨿽正其名而未重其權也接於開元文武疊用不久任不兼領不遙授及遙授之端一啟於鄫王嗣貞之寵兼領之任復溺於蓋嘉運之私愛銳意邊功而爲邊將者十餘年而不易募彍騎以宿衛府無可交之兵而在內之勢日輕置長徵兵於邊要精兵咸聚西北而在外之勢日重十道置使徧於邊陲而藩鎭益彊節度之職盡用蕃將而國體益輕漁陽之變豈待智者而後知哉】

唐睿宗皇帝景云二年春正月癸丑突厥請和親【以通鑑修】己未太僕卿郭元振中書侍郎張說同平章事【以新舊紀修】甲子徙封重茂爲襄王乙丑追尊妃劉氏竇氏爲皇后【以舊紀修】二月太平公主蒲州安置【以實錄修】丁丑皇太子監國甲申貶姚崇宋璟爲外州刺史【以新舊紀修】丙戌太子少保韋安石爲侍中劉幽求罷【以新舊紀修】以左右萬騎羽林爲北門四軍【朱熹綱目】

解題曰按兵志天子禁軍者南北衙兵也南衙諸衛兵是也北衙禁軍也龍朔二年始取府兵置左右羽林軍宗以萬騎平韋氏攺爲左右龍武軍至徳二載置左右神武軍總曰北衙六軍又擇便騎射者置衙前射生手千人曰殿前射生分左右廂初哥舒翰臨洮西置神防軍祿山反衛伯玉將千人赴難屯於陜廣徳元年代宗幸陜魚朝恩舉在陜兵與神防軍迎扈悉號神防軍貞元二年爲左右神防軍三年攺殿前左右射生軍曰左右神威軍總曰左右十軍元和二年省神武軍明年廢左右神威軍合爲一曰天威軍八年分隸神防軍昭宗誅宦官神防軍廢皆隸六軍名存而已

復墨敕斜封官【以新舊紀修】三月癸丑作金仙玉眞觀【新紀】夏四月韋安石爲中書令李日知爲侍中【新紀】甲辰作元皇帝廟【新紀】五月召太平公主還京師【朱熹綱目】復武氏陵【以新舊紀修】壬戌殿中監竇懷貞爲禦史大夫同平章事【以新舊紀修】閏六月初置十道按察使自後廢置不常【以舊紀通鑑修】秋八月庚午韋安石爲左僕射同三品【以新舊紀修】九月乙亥竇懷貞爲侍中【以新舊紀修】冬十月甲辰吏部尙書劉幽求爲侍中散騎常侍魏知古太子詹事崔湜爲中書侍郎並同三品中書侍郎陸象先同平章事韋安石李日知郭元振竇懷貞張說罷【以新紀修】十一月令百姓二十五入軍五十免【朱熹綱目】

唐宗皇帝先天元年春正月辛巳合祭天地於南郊【以通鑑修】己丑攺元太極【以新舊紀修】

解題曰宋庠紀年通譜籍田故攺元

壬辰陸象先同三品【以新紀修】乙未戶部尙書岑羲禦史大夫竇懷貞同三品【以通鑑修】夏五月戊寅祭北郊【朱熹綱目】辛巳攺元延和【以新紀修】

解題曰宋庠紀年通譜延和本魏太武年號

六月癸丑岑羲爲侍中【朱熹綱目】以刑部尙書郭元振爲行軍大總管伐突厥【以新紀修】幽州都督孫佺等襲奚敗於冷陘山【以新紀通鑑修】

解題曰新書地理誌檀州燕樂縣北有吐防眞河奚王衙帳薊州傍吐防眞河五百里至奚契丹衙帳舊五代史列傳奚本匈奴別種卽東胡之地凡五部其大首領號奚王居陰涼州東去營州五百里西南去幽州九百里後徙居琵琶川在幽州東北數百里天祐初契丹漸盛奚爲契丹戍守邊上曁虜政苛虐其首領以別部徙嬀州故有東西奚之號武經總要賈耽說嬀州西北八百里至陘山新唐書傳契丹之地西至冷陘事見通鑑

秋七月辛未彗星出西方入太微【朱熹綱目】乙亥竇懷貞爲右僕射平章軍國重事【以朱熹綱目修】八月庚子立皇太子隆基爲皇帝自尊爲太上皇大事聴之【以新紀通鑑修】

解題曰按新史列傳帝傳位太子左拾遺韓朝宗與將軍龎承宗諫曰太子𨿽睿聖宜且養成盛徳帝不聴孫甫曰睿宗以次子賢而有功取內外屬望之意從長子辭讓之誠立爲太子又以時多難上象示變知行事不當天意遂傳位焉實大公之心安宗社之計也柰何爲一妹所惑𨿽傳位而不授以政使太子稱帝而主細務自稱太上皇而斷大事此體豈正乎故養成一妹之惡致姦人黨附遂生逆謀由明斷之不足也余見通鑑

壬寅上大聖天后尊號爲聖帝天后【以通鑑修】甲辰攺元【以新紀修】丁未立妃王氏爲皇后【朱熹綱目】戊申封子二人爲王【以本紀修】庚戌竇懷貞劉幽求爲左右僕射同三品魏知古爲侍中崔湜檢校中書令【以宰相表修】戊午流劉幽求於封州【新紀】九月丁夘朔日有食之【新紀】辛夘立子爲王【以本紀通鑑修】冬十月癸夘獵於驪山【以新舊紀修】十一月誥遣皇帝巡邊後竟不行【以新紀通鑑修】

大事記續編卷五十六

欽定四庫全書

大事記續編卷五十七

明王禕撰

唐宗明皇帝開元元年春正月乙亥吏部尙書蕭至忠爲中書令【以通鑑修】二月以髙麗大榮祚爲渤海郡王【以呂祖謙標目修】夏六月丙辰兵部尙書郭元振同三品【以通鑑修】秋七月甲子岑羲蕭至忠竇懷貞伏誅

解題曰宗爲太子久矣卽位又一年矣彼羣臣之黨附公主者邪謀亦可息矣而宰相七人五出其門文武大半附之潛謀廢立不至於殄滅不止也亦如貞元二十一年三月憲宗爲太子七月監國八月卽位而伾文之黨方依慿爲姦由此觀之小人假之以尺寸之柄何所不至哉事見通鑑

十二月庚寅攺元攺三省官名【以新舊紀修】

解題曰宋庠紀年通譜受開元神武之號故攺元開元

壬寅姚崇兼紫防令癸丑貶張說爲刺史劉幽求罷甲寅黃門侍郎盧懷愼同平章事【以新紀修】

解題曰按通典先天之前宰相之員頗多景龍中至十餘人開元以來常以二人爲限多則三人

唐宗明皇帝開元二年春正月丙寅姚崇奏沙汰僧尼【以呂祖謙標目修】壬寅定內外官出入之式【以呂祖謙標目修】置左右教坊【以呂祖謙標目修】甲申並州節度大使薛納同三品代契丹【以新紀修】

解題曰按桞芳唐歷唐制命將賜旌節得以専徵曰大總管總管髙祖制也鎭軍曰大都督都督行軍曰大總管總管太宗制也都督持節則爲將不持節則不爲將髙祖制也詩節將曰都督朔方曰大總管邊劇之州別置經略使沃衍之州別置營田使則天制也鎭軍曰節度大使節度使親王行軍總統大將曰元帥宗制也其後漸加命數以崇其權邊將大開元中諸道節度兼經略支度營田使或兼采訪使季年盡領之而又益官與使朔方自四使外又有塩池使押諸蕃部落使六城水陸使單於安北二都防河東兼大同軍使範陽兼水陸運使平盧兼陸運使押兩蕃並渤海黑水等四府使河北海運使河西節度兼長行轉運使九姓等使赤水軍使劍南節度兼山南西道采訪使北庭兼瀚海軍使隴右兼河源軍使凡命將則曰持節不書從簡也事見通鑑

十二月甲子置隴右節度大使【以呂祖謙標目修】

解題曰按方鎭表隴右節度開元置亦曰隴西節度兼經略大使領秦河渭鄯蘭臨武洮岷廓疊宕治鄯州至徳天水太守兼防禦守捉使大中三年陞爲秦成兩州經略天雄軍使伍年置歸義軍節度使領沙甘肅鄯伊西河蘭岷廓治沙州咸通四年河鄯西涼州伍年陞秦成爲天雄軍節度觀察等使增領階州文徳成州威戎軍

唐宗明皇帝開元三年春正月丁亥立子郢王嗣謙爲皇太子【以新舊紀修】癸卯盧懷貞檢校吏部尙書兼黃門監【以通鑑修】貶禦史大夫宋璟爲刺史【以通鑑修】突厥十姓部落降二月以河南地處之【以呂祖謙標目修】夏四月以羽林大將軍薛訥爲大總管居涼州右衛大將軍郭防瓘爲大總管居並州備突厥【以通鑑修】五月山東蝗【以通鑑修】秋七月庚辰朔日有食之【通鑑】初置侍讀官【以呂祖謙標目修】

解題曰宗可謂有志於學矣惜懷素無量章句陋儒不知帝王之學問不能致之於髙明光大之地也事見通鑑

唐宗明皇帝開元四年春正月癸未殺尙衣奉禦長孫昕【朱熹綱目】丙午鄫王嗣眞遙領安北大都防陜王嗣升遙領安西大都防諸王遙領節度自此始【以通鑑修】二月丙辰帝幸溫湯丁邜還宮【以新紀修】夏五月庭試縣令以治民防【以呂祖謙標目修】遣監察禦史楊範臣求海南珠翠範臣諫乃止【以呂祖謙標目修】六月癸亥太上皇崩於百福殿【以呂祖謙標目修】

觧題曰宋敏求長安志百福殿在西內公主殿之西

唐宗明皇帝開元五年春正月癸邜太廟四室壊避殿輟朝【以新紀修】

解題曰按新舊史列傳帝將幸東都而太廟屋壊召宋璟蘇頲問其故對曰三年之防未終不可以行幸壊壓之變天所以示戒宜停東幸修徳以答至譴以問姚崇對曰隋取苻堅故殿以營廟而唐因之【胡寅曰唐有天下不自建廟而因隋故屋非禮大矣太宗營繕甚多而忽其所當先何哉】久來枯木壊與行防不緣行而壊且四海爲家兩京相接陛下以闗中無年因幸東都百司已戒不可失信望移神主於太極殿攺造新廟以申誠敬帝曰卿言正合朕意賜絹二百匹車駕乃幸東都因令崇五日一參仍入閤供奉右散騎常侍禇無量上疏曰王者陰盛陽防則先祖見變今後宮非禦幸者宜悉出之以應變異舉畯良撙奢靡輕賦愼刑納諫爭察謟諛繼絕世則天下和防災異訖息帝是崇語惟先格王正厥事此自昔臣子警君之至情也宗畏天之誠本自不篤而崇又逢其惡撤其防而破其鑰則亦何所不至哉末年之事崇不得不執其咎也

唐宗明皇帝開元六年春正月辛酉禁惡錢【以通鑑修】秋八月令州縣嵗十二月行鄕飲酒禮【朱熹綱目】始加賦以給官俸【以朱熹綱目修】

觧題曰葉適曰自五胡之亂北方相承百官無俸以戶自給𨿽太宗之治猶未及規畫也唐之常賦不爲輕矣又加賦焉崔沔之論過矣公廨錢在京官之俸也故有稅錢令史事見通鑑【通典唐給祿之制京官正一品米七百石錢九千八百從一品米六百石正二品米五百石錢八千從二品米四百六十石正三品米四百石錢六千一百從三品米三百六十石正四品米三百石錢四千二百從四品米二百六十石正五品米二百石錢三千六百從五品米一百六十石正六品米一百石錢二千四百從六品米九十石正七品米八十石錢二千二百從七品米七十石正八品米六十七石錢一千六百從八品米六十二石正九品米五十七石錢一千三百從九品米五十二石外官各降一等其幹力防關庶僕別給內外官並給職田京官諸司及郡縣又給公廨田有差】

冬十一月辛邜帝至自東都【以新舊紀修】

唐宗明皇帝開元七年夏五月己丑朔日有食之【以新紀修】秋八月敕五服並從禮傳【朱熹綱目】是嵗置劍南節度使【以呂祖謙標目修】

解題曰按方鎭表開元七年益州長史領劍南支度營田松當姚嶲州防禦處置兵馬經略使節度使領益彭蜀漢眉綿梓遂卭劍榮陵嘉普資嶲黎戎雄茂簡龍雅濾合二十二年兼山南西道采訪處置使號山劍西道增領文扶姚二十八年增領奉天寶增領霸至徳更號西川節度增領果梓遂綿劍龍閬普陵濾榮資簡東川節度寶應劍南又領松當悉柘翼恭靜環眞廣徳復領東川十五州大歷元年復還東川三年劍南增領幹興元果山南西道永貞西川增領古州元和三年涪黔中節度四年復領資簡咸通八年置定邊軍節度觀察處置等使領嶲眉蜀卭雅嘉黎十一年廢復西川中和二年置保勝軍防禦使綿漢皆置防禦使置彭州防禦使文徳置平軍節度使領卭蜀黎雅陞彭州防禦爲威戎軍節度使領彭文成龍茂大順廢復西川景福元年彭州龍劍節度三年文州興文節度

唐宗明皇帝開元八年春正月辛巳宋璟蘇頲罷京兆尹源乾曜爲黃門侍郎並州長史張嘉貞爲中書侍郎同平章事【以新舊紀修】弛錢禁【以通鑑修】夏五月丁邜源乾曜爲侍中張嘉貞爲中書令【以新舊紀修】六月庚寅洛瀍谷水溢【新紀】秋九月壬申突厥入冦敗河西兵毗伽可汗復振【以新舊紀修】冬十月帝幸長春宮壬午獵於下邽庚寅溫湯十一月乙邜還宮

唐宗明皇帝開元九年春正月以監察禦史宇文融爲覆田使【以通鑑列傳修】

解題曰程迥曰杜佑理道要訣記宇文融檢責客戶除每州計防歸本貫外更令所在編附其寛鄕有剩田者約三四十州其浮戶任其親戚鄕裏相就每十戶以上共作一坊每戶給五畆充宅並造一兩間屋宇開巷陌立閭伍種桑築園蔬使親鄰不失丁別量給五十畆以上爲私田任其自營種率十丁於近坊更共給一頃以爲公田共令營種每丁一月役功三日十丁一年得三百六十日營公田不啻得足計平收一年不減百石便納隨近州縣倉更無租稅旣是營田戶且免徵行按堵有餘必不流散迥據此說蓋以徵戍撓壊租調法故以是救之

夏四月蘭池胡康待賔冦邊【新紀】戊戌舉縣令【以通鑑修】秋七月己酉幽州都督節度河北諸軍大使王晙擒康待賔【以通鑑修】九月乙巳朔日有蝕之【新紀】丁未梁文獻公姚崇卒【以通鑑修】癸亥天兵軍節度使張說爲兵部尙書同三品【以新紀修】

唐宗明皇帝開元十年春正月丁巳帝幸東都【以新舊紀修】癸亥收公廨稅錢充官俸【以舊紀通鑑修】

解題曰按新史食貨志中書舍人張嘉貞陳其不便遂罷天下公廨本錢充稅戶以給百官

夏四月己亥張說兼朔方節度使【通鑑】

解題曰宰相兼節度使人謂始於張說非也武徳六年楊恭仁以中書令檢校涼州軍事其來非一日矣【葉夢得曰開元四年郯王嗣眞除安北大都防充河西道及四鎭諸蕃落大使知節度使親王遙領節度使自此始以安北大都防張知運爲副使於是有副使李林甫遙領隴右節度使以杜希逸爲畱後於是有畱後文宗備問頗具本末】

五月辛酉伊汝水溢【新紀】

解題曰按水經伊水出南陽縣西荀渠山東北過陸渾縣南又東北過新城縣南又東北過伊闕中又東北至洛陽南北入於洛汝水出河南梁縣勉卿西天息山東南過其縣北又東南逕頴川郟縣南又東南過定陵縣北又東南過郾縣北又東南過汝南上蔡縣西又東南過平輿縣南又東至原鹿縣南入於淮

唐宗明皇帝開元十一年春正月庚辰帝幸潞州以故第爲飛龍宮辛邜次並州以並州爲北都【以新舊紀通鑑修】二月己酉張嘉貞貶刺史【以新紀修】壬子祭后土於汾陰三月庚午至自汾陰【以新舊紀修】夏四月甲子張說爲中書令吏部尙書王晙爲兵部尙書同三品【以新舊紀修】五月乙丑復中宗於大廟【新紀】己丑王晙兼朔方節度大使【以通鑑修】置麗正書院【以呂祖謙標目修】秋八月戊申尊宣皇帝曰獻祖光皇帝曰懿祖祔大廟九室【以新舊紀通鑑修】冬十月作溫泉宮【以通鑑修】十一月戊子初置長從宿衛【以呂祖謙標目修】

解題曰按兵志始以彍騎分十二衛總十二萬爲六畨每衛萬人京兆六萬六千同州九千蒲州萬三千三百絳州二千六百晉州千五百岐州六千河南府三千陜虢汝鄭懷汴六州各六百內弩手六千會要十六年彍騎弩手攺爲左右羽林騎事見通鑑【按唐十六衛惟左右衛驍衛武衛威衛領軍衛金吾衛領諸府監門衛千牛衛不領所以彍騎惟十二衛也】

十二月庚申貶王晙爲刺史【新紀】是嵗攺政事堂曰中書門下【以呂祖謙標目修】

唐宗明皇帝開元十二年夏六月以兵部員外郎宇文融爲勸農使【以通鑑修】山東旱選近臣五人爲刺史【以通鑑修】秋七月癸亥楊思朂平溪州蠻【以通鑑修】己邜廢皇后王氏爲庻人冬十月卒【以新紀修】八月己亥宇文融爲禦史中丞【通鑑】十一月庚午帝幸東都【以新舊紀修】閠十二月丙辰朔日日有食之【新紀】

唐宗明皇帝開元十三年春二月庚申宇文融兼戶部侍郎【以通鑑修】乙亥更命長從宿衛曰彍騎【呂祖謙標目】選諸司長官十一人爲刺史【以通鑑修】三月皇太子及王四人更名立八人爲王【以本紀修】丙申禁錮酷吏來俊臣等二十三人子孫【以舊紀修】夏四月丁巳攺麗正書院爲集賢殿書院【以舊紀修】冬十月辛酉帝如兗州十一月庚寅封防山辛邜禪社首【以新舊紀修】癸巳加內外閒廐使王毛仲開府儀同三司【以通鑑修】丙申帝幸孔子宅以太牢祭墓十一月己巳如東都【以新舊紀修】

唐宗明皇帝開元十四年春邕州獠反二月遣楊思朂討之【以新紀通鑑修】夏四月丁巳戶部侍郎李元紘爲中書侍郎同平章事庚申張說罷【以新紀修】

解題曰按新舊史列傳說爲右丞相兼中書令停中書令罷政事又乞停右丞相不許余見通鑑

唐宗明皇帝開元十五年春正月辛丑涼州都督王君防大破吐蕃於靑海【以呂祖謙標目修】二月出宇文融爲刺史【以通鑑修】夏五月癸酉以皇子領州牧刺史都督節度大使自是不復出閣【以呂祖謙標目修】秋七月甲戍震興教門觀災【新紀】庚寅洛水溢八月澗糓溢【新紀】九月丙子吐蕃冦州閏九月庚子圍安西【以新紀修】庚申回紇襲甘州殺王君防【以呂祖謙標目修】冬十月己邜帝至自東都【以新舊紀修】

唐宗明皇帝開元十六年春正月乙邜瀧州獠反遣楊思勗討之【以通鑑修】二月壬辰攺彍騎爲左右羽林軍飛騎【通鑑】秋七月乙巳河西節度使蕭嵩等大破吐蕃克其大莫門城八月辛邜復敗之於祁連城【以新紀通鑑修】

解題曰洮州有莫門軍甘州張掖縣有祁連山

唐宗明皇帝開元十七年春三月戊戍州都督張守珪大破吐蕃於大同軍【以通鑑修】甲寅朔方節度使信安王褘克吐蕃石堡城【以呂祖謙標目修】

解題曰會要石堡城在鄯州鄯城縣西本吐蕃鐵仭城攺爲武軍二十九年防吐蕃天寶八載拔之攺爲神武軍余見通鑑

夏四月乙亥大風震藍田山崩【新紀】六月甲戍源乾曜杜暹李元紘罷蕭嵩兼中書令戶部侍郎宇文融爲黃門侍郎兵部侍郎裴光庭爲中書侍郎同平章事【以新舊紀修】秋八月癸亥立千秋節【以通鑑修】宇文融始置諸史九月坐貶汝州刺史【以呂祖謙標目修】

唐宗明皇帝開元十八年春正月辛邜裴光庭爲侍中【新紀】二月丙寅大雨雷震左飛龍廐災【新紀】癸酉初令百官選勝行樂【以呂祖謙標目修】夏四月乙邜築京師外郭【以新舊紀修】乙丑裴光庭兼吏部尙書始用循資格【以呂祖謙標目修】解題曰杜佑曰此起於後魏崔亮停年之制也事見通鑑

五月乙酉奚契丹叛附突厥【以新紀修】六月甲子彗星出於五車【以新紀修】冬十月吐蕃和親【以呂祖謙標目修】是嵗天下奏死罪止四十二人【通鑑】

唐宗明皇帝開元十九年春正月壬戍貶王毛仲爲瀼州別駕尋殺之【以舊紀通鑑修】夏四月丙申立太公廟【新紀】秋九月辛未許吐蕃互市【以通鑑修】冬十月丙申帝幸東都【以新舊紀修】

唐宗明皇帝開元二十年春正月乙邜以信安王禕爲河東河北行軍副元帥伐契丹【以新紀修】二月甲戍朔日有食之【以通鑑目錄修】三月己巳信安王禕敗奚契丹於薊州【以新紀修】秋八月辛未朔日有食之【以新紀修】九月乙巳行開元禮【以舊紀修】冬十月帝幸潞州十一月如北都祠后土於汾陰十二月辛未至自汾陰【以新舊紀修】

解題曰鼂補之曰祠后土非古也曠代不講而明皇行之行之十年不復講矣而蕭嵩勸之惜哉事見通鑑

唐宗明皇帝開元二十一年春三月乙巳裴光庭薨甲寅尙書右丞韓休爲黃門侍郎同平章事【以新紀修】閏三月癸酉幽州副總管郭英傑及契丹戰於都山敗死【以新紀修】

解題曰都山在易州滿城縣東北五百里奚地也

秋七月乙丑朔日有食之【通鑑】九月立子七人爲王【以本紀修】冬十二月丁巳蕭嵩韓休罷京兆尹裴耀卿爲黃門侍郎起復前中書侍郎張九齡同平章事【以新舊紀及通鑑修】是時天下官一萬七千六百餘員吏五萬七千四百餘人【以呂祖謙標目修】分天下爲十五道置采訪使【以呂祖謙標目修】

解題曰京畿治京城內闗內以京官領都畿治東都河南治汴州河東治蒲州河北治魏州山南東道治襄州山南西道治梁州隴右治鄯州淮南治揚州江南東道治蘇州江南西道治洪州黔中治黔州劍南治蓋州嶺南治廣州按通典初節度與采訪各置一人天寶中始一人兼領之九年勑采訪使但舉大綱郡務並委郡守至徳之後攺爲觀察皆並領都練使分天下爲四十餘道大者十餘州小者二三其職若古之刺史云

監察禦史楊愼矜知太府始徴布帛折錢【以呂祖謙標目修】唐宗明皇帝開元二十二年春正月己巳帝幸東都【以新舊紀修】夏五月戊子裴曜卿爲侍中張九齡爲中書令黃門侍郎李林甫爲禮部尙書同三品是日大風拔木【以新紀修】

解題曰按新舊史列傳林甫善音律舅姜皎愛之源乾曜執政與皎爲姻家而乾曜子挈爲林甫求司門郎中乾曜曰歌奴豈郎中材耶歌奴林甫小字也授以諭徳累遷國子司業宇文融爲禦史中丞引與同列稍歷吏部侍郎時武惠妃寵傾後宮子壽王盛王以母愛寵異林甫因中人白妃願保防壽王妃徳之裴光庭妻武三思女也與林甫私中官髙力士本出三思家光庭卒武氏祈力士請林甫代其夫位力士未敢而帝因蕭嵩言自用韓休方具詔力士漏於武氏乃令林甫白休休旣相甚徳林甫而與嵩隙乃薦林甫堪爲宰相妃陰助之卽拜黃門侍郎通鑑疑而不取孫甫曰帝王之命輔相或自知其人或大臣所薦必才徳素著始協天下之望林甫先圖郎官乾曜不許則其人可知矣及宇文融引爲中丞侍郎無一善可稱𨿽爲韓休所薦休之言亦未必取信於主但武妃力士內爲之助遂至大用爾輔相之人不擇其才徳之素但取嬖寵之言而任之此所以致天下之亂也

唐宗明皇帝開元二十三年春正月加張守珪羽林大將軍禦史大夫【以列傳修】

解題曰呂祖謙曰郝靈筌得黙啜之首宋璟抑其賞而不與逾年始受郎將況禦史大夫而可授之守珪乎宋璟之於靈九齡之於守珪其意一也然璟當開元之初明皇之心術猶未蠧則其靳之也易當此之時明皇開邊之心已縱小人蠧壊之疾已深則其靳之也難若其欲用牛仙客以爲相則九齡於此不惟不可靳而且爲所亂矣事見通鑑

冬十月戊申突騎施冦邊【以新紀修】閏十一月壬午朔日有食之【以新紀修】

大事記續編卷五十七

欽定四庫全書

大事記續編卷五十八

明王禕撰

唐宗明皇帝開元二十四年春二月庚午更太子及諸子名帝欲廢太子張九齡諫之【以呂祖謙標目修】三月壬辰始委禮部侍郎試貢舉【以通鑑修】張守珪使討擊使驍衛大將軍安祿山討奚契丹敗績夏四月奏請斬之敕以白衣領職【以實錄通鑑修】

解題曰蘇軾曰齊桓公不殺敬仲楚成王不殺重耳漢髙祖不殺劉濞晉武不殺劉淵苻堅不殺慕容垂明皇不殺安祿山皆盛徳事也彼五人者皆無罪何名而殺祿山則有死罪矣明皇不能按法行辟而愎諌養姦何得爲盛徳耶事見通鑑

六月初分月給百官俸【以通鑑修】秋八月壬子張九齡上千秋金鏡錄【以朱熹綱目修】冬十月戊申京師地震【新紀】丁夘帝至自東都【以新舊紀修】十一月辛丑東都地震【新紀】壬寅裴耀卿張九齡罷李林甫兼中書令朔方節度副大使牛仙客爲工部尙書同三品領朔方節度使【以通鑑新紀修】

解題曰崔融對憲宗曰宗用姚崇宋璟張九齡韓休李元紘杜暹則理用李林甫楊國忠則亂人皆以天寶十五年祿山自範陽起兵是理亂分時臣以爲開元二十四年罷賢相張九齡任姦臣李林甫理亂自此已分矣【按上美張守珪之功欲以爲相張九齡諫宰相者代天理物非賞功之官也乃止牛仙客在河西實倉庫修器械上欲加尙書九齡曰尙書古之納言惟舊相有徳望者爲之仙客河湟使典今驟居淸要恐羞朝廷上黙然未幾九齡罷政而仙客相矣夫相去才一年而人主之意向已轉移如此他日𨿽思九齡之風度何益哉事見通鑑】

唐宗明皇帝開元二十五年春正月初置學博士【通鑑】三月河西節度副大使崔希逸襲吐蕃破之【以新紀修】夏四月辛酉殺監察禦史周子諒貶右丞相張九齡爲刺史【以呂祖謙標目修】

解題曰範祖禹曰古之殺諫臣者必亡其國明皇親爲之其大亂之兆乎開元之初諫者受賞及其末也而殺之非獨此也始抑外戚焚珠玉詆神仙禁言祥瑞其終也惑女寵極奢侈求長生恱禨祥一人之身而相反如此由有所陷溺其心故也事見通鑑【通鑑考異曰栁宗元周君墓碣云有唐貞臣汝南周氏諱某字某天寶中有以諂諛至相位賢臣放退公爲禦史抗言以白其事得死於墀下宗元此碣𨿽無名字其事則子諒也云在天寶年微誤】

乙丑廢太子瑛鄂王瑤光王琚爲庶人殺之【以新紀修】五月癸未募丁壯長充邊軍【以呂祖謙標目修】

解題曰按鄴侯李泌家傳唐舊制戍邊者三年一代後以其勞於道路乃募吏住三年者賜物二十段開元中遂令諸軍皆募謂之健兒李林甫又請諸軍召募長徵健兒以息山東兵士於是師不土著無家族之顧殺帥自擅之兆生矣事見通鑑

秋七月己夘大理寺奏斷死刑五十八有鵲來巢百官表賀庚辰封李林甫牛仙客國公

解題曰範祖禹曰明皇一日殺三子而宰相以刑措受賞讒諛得志天理滅矣能無亂乎事見通鑑

九月壬申頒新修律令格式【以通鑑舊紀修】戊子行和糴法停江淮北河運【以舊紀通鑑修】冬十月廣平文貞公宋璟卒【以通鑑修】十二月丙午惠妃武氏薨追冊爲皇后【以新紀修】是嵗初令庸調租皆輸土物【以通鑑修】

唐宗明皇帝開元二十六年春正月乙亥牛仙客爲侍中【新紀】令天下州縣裏置學【以舊紀通鑑修】壬辰李林甫兼隴右節度副大使二月乙夘牛仙客兼河東節度副大使【新紀】三月吐蕃冦河西崔希逸破之【新紀】夏五月乙酉李林甫兼河西節度副大使【新紀】六月庚子立忠王璵爲皇太子【新紀】

解題曰孫甫曰太子瑛之廢𨿽由武妃林甫亦張說之過也初忠王出見百官說有貌類太宗之言蓋昭成方娠時說侍讀東宮知其異事謂王當受天命故因事言之以廣於眾耳說事明皇情意至厚言從計行於忠王豈無宻議也使明皇之意已移嬖寵之言易入說無以逃其過矣事見通鑑

突騎施分爲兩可汗【以呂祖謙標目修】秋九月丙午朔日有食之【以新舊紀修】庚子益州長史王昱及吐蕃戰於安戎城敗績【新紀】

解題曰安戎城後攺平戎城在重慶府南

戊午冊南詔蒙歸義爲雲南王【以呂祖謙標目修】

解題曰南詔本哀牢夷後烏蠻別種也其先渠帥有六自號六詔蒙捨詔在諸部南故稱南詔居永昌姚州之間王都羊苴咩【苴側加切咩宻夜切】城余見通鑑【地誌自巂州淸溪闗百一十里至達伏城西南經菁口防川四百三十里至河子鎭城三十里渡瀘水五百四十里至姚州九十里至外沴蕩館百里至佉龍驛六十里至雲南城八十里至百崖城八十里至龍尾城四十里至羊苴咩城東南距安南水陸二千里八國志安南府至羊苴咩城五十二程】

是嵗作東西都道上行宮【以通鑑修】分左右羽林置龍武軍【以通鑑修】

唐宗明皇帝開元二十七年春二月己巳上尊號【以新紀修】秋八月乙亥磧西節度使蓋嘉運擒突騎施兩可汗【以呂祖謙標目修】甲申追諡孔子爲文宣王【通鑑】冬十二月更定禘祫之制【以朱熹綱目修】

唐宗明皇帝開元二十八年春二月始興文獻公張九齡卒【以通鑑修】三月丁亥朔日有食之【以新紀修】劍南節度使章仇兼瓊克吐蕃安戎城【以新紀修】冬十一月牛仙客罷朔方河東節度副大使【以新紀修】是嵗兩都米斛不滿錢三百絹匹亦如之海內富安行萬里不持寸兵【以呂祖謙標目修】解題曰葉適曰史稱宗始終之異性習相逺以開元治而天寶亂也開元不得言治但盛耳韓愈言髙祖太宗旣除旣治髙宗中睿休養生息至於宗受報收功極熾而丰物眾地大蘗芽其間是唐人之論本以開元爲盛不以爲治也髙宗中睿六十年中父母骨肉相戕殺幾盡存者性命如絲髮爾宗以諸王殺韋後便超冢嫡以監國誅太平徑擅天下家禍慘烈如此君臣皆以爲功不以爲畏也姚宋舊相止三數嵗自用李林甫遂至二十年蓋宗以豪俊之資用人主利勢享國旣久盛極而衰正自當爾不得言始終異而性習逺也

唐宗明皇帝開元二十九年春正月丁酉立元皇帝廟【以新紀修】夏五月求明道徳經莊列文子者【以新紀修】六月吐蕃入冦【以朱熹綱目修】秋七月乙亥伊洛溢【以新舊紀修】八月乙未特進羽林大將軍平盧兵馬使安祿山爲營州都督平盧軍使【以實錄舊史修】冬十月壬寅分北庭安西爲二節度【以呂祖謙標目修】十一月辛未寧王憲薨諡曰讓皇帝【以呂祖謙標目修】十二月乙巳吐蕃陷石堡城【以呂祖謙標目修】

唐宗明皇帝天寶元年春正月丁未朔攺元【以新舊紀通鑑目錄修】壬子分平盧爲節度以安祿山爲節度使時天下置十節度經略使以備邊鎭兵四十九萬人【以呂祖謙標目修】解題曰按舊史地理誌大凡鎭兵四十九萬人戎馬八萬餘疋每嵗經費衣賜則千二十萬疋軍食則九十萬石【通鑑考異曰此兵數唐歷所載也舊紀是嵗天下健兒團結彍騎等五十七萬四千七百三十三此蓋止言邊兵彼並諸州彍騎數之爾】安西節度【治玆城兵三萬馬二千七百】撫寧西域統玆焉耆【東八百里】於闐【南二千里】疎勒【西二千餘里】四國北庭節度【治北庭都護府兵二萬馬五千】防制突騎施【西北三千餘里】堅昆【北七千里】管瀚海【在城內兵一萬二千馬四千二百】天山【西州城內兵五千馬五百】伊吾【伊州西北三千里兵三千馬三百】三軍河西節度【治涼州兵七萬三千馬萬九千四百】斷隔羌胡統赤水【在城內兵三萬三千馬萬三千】大斗【西二百餘里兵七千五百馬二千四百】建康【西二百里兵五千三百馬五百】寧冦【州西北兵五千馬四百】玉門【肅州西二百里兵五千二百馬六百】墨離【州西北千里兵五千馬四百】豆盧【在沙州兵四千三百馬四百】三守捉朔方節度【治靈州兵六萬四千七百馬四千三百】捍禦北狄統經略軍【治城內兵二萬七百馬二千】丰安軍【在西黃河外兵八千馬千三百】定逺城【東北三百里兵七千馬三千】西受降城【在豆州兵七千馬千七百】東受降城【在勝州東北二百里兵七千馬千七百】安北都護【治中受降城兵六千馬二千】振武軍【在單於都護府城內兵九千馬千六百】七軍河東節度【治太原府兵五萬五千馬萬四千】掎角朔方統天兵【治城內兵三萬馬五千五百】大同【代州北三百里兵九千五百馬五千五百】橫野【蔚州東北一百四十里兵三千馬千八百】岢嵐【嵐州北百里兵一千】四軍忻【八兵七千百】代【兵四千】嵐【兵三千】三州雲中守捉【單於府西北二百里兵七千七百馬三千】範陽節度【治幽州兵九萬一千馬六千五百】臨制奚契丹統經略【在薊州城內兵萬六千馬五百】威武【檀州兵萬人馬三百】淸夷【在嬀州兵萬人馬三百】靜塞【在薊州兵萬六千馬五百】恆陽【恆州城東兵六千五百】北平【定州城西兵六千】髙陽【在易州兵六千】唐興【在莫州兵六千】橫海【在滄州兵六千】九軍平盧軍節度【治營州兵三萬七千五百馬五千】鎭撫室韋靺鞨統平州【五百兵萬六千馬四】盧龍【千二百在平州兵萬】二軍楡闗守捉【馬五百城西四百八十里】安東都護府【兵三千馬百東二百七十里兵八千】隴右節度【五百馬七百治鄯州兵七】備羌戎統臨洮【萬五千馬萬六百洮】河源【州兵萬五千馬八千西百二】白水【十里兵四千馬六百五十西北二】安人【百三十里兵四千馬】振威【五百州界兵萬】威戎【馬三百五十西三百里兵千西】莫門【北三百五十里兵千】寧塞【馬五十洮州兵五千】積石【五百馬二百廓州兵五百馬五十】鎭西【廓州西北八十里兵七千】十軍綏和【馬三百在河州兵萬】合川【一千馬三百西南】三守捉劍南節度【二百五十里兵千南百八】西撫吐蕃南撫蠻獠統團結營【十里兵千治成都府兵三萬九百馬二千在城內兵萬四千馬八百唐制差】及松【土人春夏歸】維【農秋冬】蓬【追集給】恭雅【身糧醬】黎【菜者】姚【謂之】悉【結兵二】八州兵【千八百兵四百兵五百兵四百兵千兵三百兵】天寶【五千翼州兵五百茂州】平戎【兵三百拓州兵五百】昆明【當州兵五百恭州東南】寧逺【九十里兵千城在恭】澄川守捉【州南八十里兵千巂州南】南江【兵五千二】等六軍鎭嶺南五府經略使【百馬二百城在巂州百】綏靜夷獠統經略【在城內兵五千四百】淸海【在恩州兵二千】二軍桂管【兵千】容管【兵千一百】安南【都護府治交州兵四千二百】邕管【兵千七百】四經略使長樂經略使【兵千五百】東萊守捉【兵千】東牟守捉【兵千】至徳之後中原用兵刺史皆治軍戎遂有防禦團練制置之名要衝大郡皆有節度之額冦盜稍急則易以觀察之號【新地理誌闗內道華州鎭國軍商州興平軍鳳翔府普潤縣保義軍隴州義寧軍武州白艸軍鄜州肅戎軍靈州朔方軍經略軍黃河外丰安定逺新昌等軍會州新泉守捉鹽州保塞軍夏州朔方縣天柱軍宥州延恩縣經略軍勝州義勇軍丰州中受降城天徳軍天安軍安樂戍河南道滑州宣義軍陳州忠武軍汴州宣武軍登州東牟守捉萊州東萊守捉蓬萊鎭兵河東道河中府耀徳軍太原府天兵軍嵐州守捉嵐谷縣岢嵐守捉忻州守捉代州守捉大同軍天安軍代北軍云州雲中樓煩二守捉蔚州天成軍淸塞軍河北道孟州河陽軍相州昭義軍鎭州恆陽軍滄州橫海軍景州南皮縣唐昌軍定州義武軍北平軍易州髙陽軍滿城縣永淸軍幽州經略軍納降軍安塞軍石堆等四戍昌平縣防禦軍莫州唐興軍渤海軍平州盧龍軍栁城軍溫溝等十二戍嬀州淸夷軍堆北等四鎭兵橫河柴城二戍懷柔軍在嬀蔚之境懷戎縣寧武軍廣邊軍檀州威武軍鎭逺軍臨河黃崖一戍燕樂縣東軍北口二守捉薊州靜塞軍雄武軍洪水鹽城守捉玉田縣壕門等七戍營州平盧軍鎭安軍渝闗守捉汝羅等四守捉安東都護府安東守捉懷逺軍保定軍山南道江陵府永安軍成州靜戎軍隴右道河州鎭西軍天成軍振威軍平夷守捉鄯州安人軍威戎軍綏和合川守捉鄯城縣河源軍白水軍天威軍蘭州楡林軍臨州臨軍洮州莫門軍神防軍廓州寧邊軍威勝軍金天軍武寧軍曜武軍達化縣積石軍黃沙戍宕州懷道縣蘇董戍涼州赤水軍大斗軍烏城張掖交城守捉白亭軍姑臧縣明威戍武安戍昌松縣白山戍沙州豆盧軍州墨離軍晉昌縣百帳守捉豹文山守捉甘州建康軍蓼泉守捉刪丹縣寧冦軍肅州酒泉威逺二守捉城玉門縣玉門軍伊州伊吾軍納職縣陸羅護赤亭獨山守捉西州天山軍張三城守捉交河縣石防漢戍北庭都護府瀚海軍淸海軍沙鉢城馮洛耶勒城俱六城張堡城烏宰守捉淸鎭軍城葉河黒水東林西林守捉輪臺縣靜塞軍安西都護府保大軍蘭城坎城二守捉城蔥嶺守捉楡林等六守捉江南道潤州丹陽軍升州江寧軍石頭鎭兵下蜀淮山二戍蘇州長洲軍杭州余杭軍鎭海軍烏山戍睦州三河戍越州義勝軍靜海軍明州上亭戍福州經略軍寧海軍宣州采石軍當塗縣采石戍南陵縣鵲頭鎭兵洪州南昌軍江州湖口盆城二戍鄂州武昌軍防州猶口鎭兵百丈戍潭州漾口花石二戍槁口鎭兵衡州戎分洞口平陽二戍永州麻田鎭兵雷石盧洪二戍劍南道成都府天徵軍彭州威武軍羊灌田等三守捉當風戍導江縣鎭靜軍白沙守捉木三奇戍蜀州鎭靜軍漢州威勝軍嘉州犍爲等二十二鎭兵卭州鎭南軍火井縣鎭兵資州安夷軍巂州昆明軍寧逺軍雅州和川等四鎭兵榮經縣金湯軍靜冦軍黎州洪源軍定蕃等三鎭兵茂州威戎軍翼州合江等三守捉隴東等五鎭兵維州通化軍幹溪等九守捉通耳等六守捉寧塞姜維二鎭兵戎州石門等十一鎭兵姚州登川南江二守捉松州松當軍恭州平戎軍保州天保軍遂州靜戎軍榮州威逺軍嶺南道廣州經略軍屯門鎭兵韶州始興縣安逺鎭兵恩州淸海軍崔州金城縣勤連鎭兵邕州經略軍欽州西零戍桂州經略軍容州經略軍驩州越裳縣浦陽戍安南都護府經略軍】

陳王府參軍田同秀言元皇帝降於丹鳳門得靈符於故函谷闗二月丁亥加上尊號辛夘享元皇帝於新廟甲午享於太廟丙申合祭於南郊【以新紀修】攺三省官名東都北都爲京州爲郡刺史爲太守【以通鑑修】三月以長安令韋堅爲陜郡太守領江淮租庸轉運使監察禦史王鉷爲戶部員外郎【以通鑑修】秋七月癸夘朔日有食之【以通鑑修】辛未牛仙客薨八月丁丑刑部尙書李適之爲左相【以舊紀修】突厥阿布思等來降【以呂祖謙標目修】冬十二月隴右節度使皇甫惟明河西節度使王倕破吐蕃【以新紀修】

唐宗明皇帝天寶二年春正月乙夘作升仙宮丙辰加號元皇帝曰大聖祖攺西京元廟曰太淸宮東京曰太微宮夏四月丁亥皇甫惟明克吐蕃洪濟城【以新紀修】

解題曰通典洪濟城在達化西二百七十里

五月辛丑以贊善大夫楊愼矜爲諫議大夫【以通鑑修】六月甲戌震東京應天門災【新紀】

唐宗明皇帝天寶三載春正月丙申朔攺年曰載【以新舊修】紀二月庚寅皇太子更名亨【以舊紀修】三月己巳安祿山兼範陽節度使【以呂祖謙標目修】秋八月突厥拔悉宻殺烏蘇可汗國人立白眉可汗回紇葛邏祿攻拔悉宻殺之自稱可汗【以呂祖謙標目修】冬十二月納壽王瑁妃楊氏於後宮【以呂祖謙標目修】初令百姓十八爲中二十三成丁

唐宗明皇帝天寶四載春正月回紇攻突厥白眉可汗殺之盡有其故地【以通鑑修】

解題曰突厥國於後魏太統時至是滅後朝貢皆舊部九姓雲

二月己酉朔方節度使王忠嗣兼河東節度使【以通鑑修】秋八月楊氏爲貴妃【以舊紀修】大水【以舊紀修】九月禦史中丞楊愼矜爲江淮租庸轉運使【以通鑑修】安祿山擾奚契丹奚契丹叛【以新紀通鑑修】是嵗以戶部郎中王鉷爲禦史中丞京畿闗內采訪黜陟使【以新傳修】

唐宗明皇帝天寶五載春貶刑部尙書韋堅皇甫惟明爲太守尋殺之【以呂祖謙標目修】王忠嗣爲河西隴右節度使兼朔方河東節度使【以通鑑修】夏四月庚寅李適之罷丁酉門下侍郎陳希烈同平章事適之尋貶死【以新舊紀修】五月壬子朔日有食之【新紀】冬十二月殺贊善大夫杜有鄰驍衛兵曹栁勣等【以新紀修】

唐宗明皇帝天寶六載春正月殺北海太守李邕淄川太守裴惇復【以呂祖謙標目修】戊寅安祿山兼禦史大夫王忠嗣數言祿山必反李林甫惡之【以通鑑修】三月甲辰陳希烈爲左相【新紀】夏四月王忠嗣解河東朔方節度使【以通鑑修】冬十月攺溫泉宮爲華淸宮【以實錄通鑑修】徵王忠嗣十一月辛夘以隴右節度副使哥舒翰爲節度使朔方節度使安思順爲河西節度使【以通鑑修】丁酉殺戶部侍郎楊愼矜兄弟【以舊紀通鑑修】

解題曰按舊史列傳愼矜兄少府少監愼余弟洛陽令愼名新紀皆以爲弟誤也事見通鑑

十二月己巳以安西副都護髙仙芝爲安西四鎭節度使李林甫欲杜邊帥入相之路奏用寒族胡人至是諸道節度盡用胡人精兵咸戍北邊天下之勢偏重卒使祿山傾覆天下【以呂祖謙標目修】

解題曰範祖禹曰蔽於吞滅四夷欲求一切之功是以林甫得行其計人君茍不能以義制欲迷而不復何所不至哉事見通鑑

唐宗明皇帝天寶七載夏四月辛丑髙力士加驃騎大將軍【以通鑑修】

解題曰按舊史力士傳李林甫李適之蓋嘉運韋堅楊愼矜王鉷安祿山安思順髙仙芝因之而取將相髙位其餘不可勝紀春宮呼爲兄諸王公主呼阿翁駙馬輩呼爲爺新史列傳李林甫牛仙客知帝憚幸東都乃賦粟助漕及用和糴法數年國用稍充力士侍帝曰我不出長安且十年海內無事朕將吐納導引以天下事付林甫若何力士對曰天子順動古制也賦粟充漕臣恐國無旬月蓄和糴不止則私藏竭逐末者眾又天下柄不可假人威權旣振孰敢議者帝不悅力士頓首自陳狂易語謬當死帝爲置酒由是還內宅不復與事事見通鑑胡寅曰力士審能爲明皇忠計者宻主張九齡而去李林甫佐佑王忠嗣而去安祿山可也旣不能然反使安李因己以取將相他日𨿽有大柄假人擁兵太重之說亦安能回二人已成之勢哉不謹於大而謹於小知所以保身而不知所以保國此固小人之常態但力士得譽於當時無疾之者故不可不辧

五月壬午加上尊號【以新舊紀修】六月賜安祿山鐵券【通鑑】甲辰以度支郎中楊國忠爲給事中禦史中丞判度支事王鉷加戶部侍郎【以通鑑新舊傳修】

唐宗明皇帝天寶八載夏四月殺咸寧太守趙奉璋【以新紀修】五月癸酉李林甫奏停折衝府上下魚書【以通鑑修】六月乙夘哥舒翰克石堡城【以呂祖謙標目修】

解題曰石堡之陷八年矣至是乃復至徳初又失之

閏六月丙寅帝謁太淸宮加元皇帝號及諸帝後諡丁夘加上尊號【以新舊紀修】始禘祫於太淸宮【朱熹綱目】

唐宗明皇帝天寶九載春正月羣臣請封西嶽許之旣而闗中旱西嶽祠災乃罷【以朱熹綱目修】夏五月乙夘爵安祿山東平郡王唐將帥封王自此始【以呂祖謙標目修】秋八月安祿山兼河北采訪處置使【以通鑑修】

解題曰按理道要訣開元已來每道主兵處方有節度使別置度支營田使以給軍須其按俗澄淸又別有采訪處置使更相檢制各得竭盡因有節將立勲承寵朝廷嘉尙復務簡省度支營田事務悉以兼之其後便爲成規續又總采訪之任所以外權日重成幽陵之凶勢此事已罷五十餘年固不可再復但如寶應永泰之際有事委租庸兼之不必明下制勅因事漸收外權

朔方軍毆其判官癸亥貶節度使張齊邱爲濟陰太守【以通鑑目錄修】

解題曰自募丁壯長充邊軍而其獘見矣事見通鑑

冬十月得妙寶眞符時所在爭言符瑞【以呂祖謙標目修】解題曰尹喜宅之符人固謂田同秀之所爲也紫微山之符則按問而知其詐矣今妙寶眞符殆亦前日之類爾而帝猶不之悟耶事見通鑑

安祿山誘殺奚契丹辛未入朝獻俘【以呂祖謙標目修】庚辰復張易之兄弟官爵【以通鑑修】十二月髙仙芝誘虜石國王【以呂祖謙標目修】南詔鳳閣羅反【以呂祖謙標目修】

唐宗明皇帝天寶十載春正月壬辰朝獻太淸宮癸巳朝享太廟甲午祀南郊【以新紀修】丁酉李林甫兼朔方節度副大使【以新紀修】二月丙辰安祿山兼河東節度使【以通鑑修】夏四月壬午劍南節度使鮮於仲通討南詔敗績復募兵擊之【以呂祖謙標目修】

解題曰天下之禍莫大於用兵成敗而主不知漢武帝輪臺之詔萬里外如家人父子對面語所以行兵三十年而國不亡明皇喪師十萬而國忠更以捷聞壅蔽如此宜其養成大禍也事見通鑑

秋七月髙仙芝擊大食敗績【以呂祖謙標目修】八月丙辰武庫災【新紀】安祿山擊契丹大敗【以呂祖謙標目修】冬十一月楊國忠領劍南節度使【以舊紀通鑑目錄修】

唐宗明皇帝天寶十一載春安祿山欲奪朔方節度副使阿布思兵二月庚午阿布思叛【以新紀通鑑目錄修】三月乙巳攺吏兵刑部爲文武憲部【以朱熹綱目修】夏四月乙酉戶部郎中王焊京兆尹邢縡謀反伏誅丙戌殺禦史大夫王鉷【以新紀修】庚子以安思順爲朔方節度使【以通鑑修】五月丙辰京兆尹楊國忠加禦史大夫京畿采訪等使【以通鑑修】冬十一月乙夘李林甫薨庚申楊國忠爲右相兼文部尙書【以新紀修】

解題曰洪邁曰國忠爲度支郎領十五餘使至宰相領四十餘使第署一字不能盡胥吏恣爲姦欺新舊史皆不載其職案其拜相前銜云禦史大夫判度支權知太府卿事兼蜀郡長史劍南節度支度營田等副大使本道兼山南西道采訪處置使兩京太府司農出納監倉祠祭木炭宮市長春九成宮等使闗內道及京畿采訪處置使拜右相兼吏部尙書集賢殿崇館學士修國史太淸太微宮使余自所領又有管當租庸鑄錢等使

唐宗明皇帝天寶十二載春正月楊國忠注選人於都堂一日而畢【以通鑑修】

解題曰通典按格令內外官萬八千八十五員而合入官自諸館學生以降凡十二萬餘員其外文武貢士及應制挽郎輦腳軍功使勞徵辟奏薦神童陪位諸以親防並藝術百司雜直或恩賜出身受職不爲常員者不可悉類大率八九人爭官一員余見通鑑

二月癸未追削李林甫官爵剖其棺【以通鑑修】夏哥舒翰兼河西節度使秋八月爵哥舒翰東平郡王【以通鑑目錄修】解題曰理道要訣十載翰入朝制以其兵馬使張濯爲劍南節度副使節度使則宰相楊國忠領之濯官已至列卿詣翰第辭杖煞其不忌之甚亦淩上之漸矣

九月甲寅葛邏祿葉護擒阿布思【以新紀修】

唐宗明皇帝天寶十三載春正月安祿山入朝加左僕射兼閒廏隴右羣牧等使兼總監事【以舊紀通鑑修】二月壬申朝獻太淸宮加元皇帝號癸酉享太廟增祖宗諡甲戌加上尊號【以新紀修】

解題曰崔鶠曰唐十八君其不加尊號者髙祖太宗睿宗文宗而已而開元天寶之間至六上尊號其臣之諛亦甚矣而明皇安受而不辭其播越流離非不幸也【漢光武詔天下上書不得言聖顯宗曰先帝詔書禁人言聖自今有過稱虛譽尙書宜抑而不省所以能成建武永平之盛】事見通鑑

丁丑楊國忠爲司空是日土【新紀】安祿山奏超加將士賞【以舊紀修】

解題曰通典開元二十年以後邀功之將務恢封略以甘上心將欲蕩滅奚契丹【信安王禕討奚契丹】剪除蠻吐蕃喪師者失萬而言一勝敵者獲一而言萬寵錫云極驕矜遂增哥舒翰統西方二師安祿山統東北三師踐更之卒俱受官名郡縣之積罄爲祿秩於是驍將銳士善馬精金空於京師萃於二統邊陲勢彊旣如此朝廷勢弱又如彼姦人乘便樂禍覬欲脇之以善誘之以利祿山稱兵內侮未必素畜凶謀地逼則勢疑力侔則亂起事理然也【開元初每嵗邊費約用錢二百萬貫開元末已至一千萬貫天寶末更加四五百萬按兵部格破敵戰功各有差等其授官千才一二天寶以後邊帥怙寵便請授官易州遂成府坊州安臺府別將果毅之類每一制則同授千餘人其餘可知𨿽在人間無白身者關輔及朔方河隴四十餘郡河北三十餘郡每郡官倉粟多者百萬少不減五十萬石給充行官祿曁天寶末無不罄矣】

三月哥舒翰復河源九曲尋置神防軍【以新紀及呂祖謙標目修】夏六月乙丑朔日有食之不盡如鉤【以新紀修】劍南節度畱後李宓擊南詔敗死【以新紀修】

解題曰胡寅曰楊國忠鮮於仲通開南詔之隙喪師幾二十萬髙仙芝擊大食喪師三萬安祿山討奚契丹喪師六萬前此楊思勗討安南所殺十一萬夫爲天養人者天子之職也將帥殺之如此而明皇不知失職久矣其能免乎事見通鑑

秋八月丙戌陳希烈罷文部侍郎韋見素爲武部尙書同平章事【以新紀修】瀍洛水溢【新紀】九月扶風太守房琯言水災坐貶【以呂祖謙標目修】冬閏十月壬寅貶武部侍郎吉溫爲長史【以新史列傳修】

解題曰按舊史傳明年溫又坐贓七千匹及奪人口馬姦穢事發貶端州髙要尉溫止於始興郡八月遣大理司直蔣琬鞠之死獄中初溫之斥宗在華淸宮謂朝臣曰吉溫是酷吏子侄朕被人誑惑用之至此屢勸朕起刑獄以作威福朕不受其言今去矣卿等可安枕也余見通鑑

是嵗天下戶九百餘萬口五千餘萬【以稽古錄修】

解題曰按理道要訣隋大業戶僅九百萬國家至天寶末百三十年圖籍所收才如隋氏舊數唐之盛合逾西漢元始間而少三百萬直以選授多在藝文才職相乖因習生獘親簿領謂之淺俗務根本目以迂闊職事委於羣胥貨財行於公府而至此也通典天寶中計帳戶約有八百九十餘萬計租稅庸調每嵗錢粟絹綿布約得五千二百二十餘萬端疋貫石【新史食貨志揚州租調以錢嶺南以米安南以絲益州羅防綾絹供春防江南以布代租】諸色資課及勾剝所獲不在其中【據天寶中度支每嵗所入端疋貫石五千七百餘萬其資課及句剝等得四百六十餘萬新史食貨志云太府卿楊崇禮句剝分銖】其度支嵗計粟則二千五百餘萬石布絹綿則二千七百餘萬端屯疋錢則二百餘萬貫自開元及天寶開拓邊境多立功勲每嵗軍用日增其費糴米粟則三百四十萬疋段給衣則五百二十萬別支計則二百一十萬【開元以前每嵗夷戎所用不過百萬貫自後經費日廣以至於此】而錫賚之費不與焉其時錢谷之司惟務割制府藏𨿽丰閭閻困矣【尙書省度支總天下經費至徳乾元之際置度支使永泰度支置態使以掌其外度支以掌其內建中初又置轉運使復歸度支分命黜陟使往諸道收戶口及錢谷名數每嵗天下共斂三千餘萬貫其二千五十餘萬貫以供外費九百五十餘萬貫供京師稅米麥共千六百餘萬石其二百餘萬石供京師千四百萬石給外費】

唐宗明皇帝天寶十四載春二月辛亥安祿山請以蕃將代漢將從之

解題曰祿山表請蕃將三十三人代漢將帝許之同平章事韋見素不悅謂國忠曰祿山反狀暴天下今又以蕃代漢難將作矣國忠不應見素曰知禍之牙不能防見患之形不能制焉用彼相明日當懇論之卽入帝迎諭曰卿等有疑祿山意耶國忠見素趍下具陳祿山反狀明甚詔復位因以祿山表置帝前乃出帝命中官袁思藝傳詔曰此姑忍朕徐圖之由是奉詔【宋巨幸蜀記曰自是見素數奏其凶狀】竇蘋曰祿山有精兵十萬收西北良馬納之閒中而兩都無誰何之夫祿山𨿽無反心其可已耶惜乎見素但爭祿山之叛而不能告明皇以守備不修外重太甚又以蕃代漢縦祿山不反貽後世子孫憂段秀實未甞言朱泚反而請完禁衛何害爲明達君子哉若以知人反叛爲明而不知經國之大閒是王衍識石勒賢於江統也余見通鑑

夏六月徵祿山入朝不至冬十月庚寅帝幸華淸宮十一月甲子祿山反使節度副使賈循守範陽平盧節度副使呂知誨守平盧乙丑襲殺太原尹楊光翽

解題曰按新史列傳實錄包胥河洛春秋李匡文幸蜀記楊國忠謀授祿山同中書門下平章事召還朝以賈循代爲範陽節度使呂知誨代爲平盧節度使楊光翽爲河東節度使制未下帝使中官輔璆琳賜大柑因察非常祿山厚賂之還言無他帝遂不召未幾事泄帝托他罪殺之自是始疑然祿山亦懼朝廷圖己每使者至稱疾不出嚴衛然後見黜陟使裴士淹行部至範陽再旬不見旣而使武士挾引無復臣禮士淹宣詔還不敢言帝賜慶宗娶宗室女手詔祿山觀禮辭疾甚獻馬三千疋騶靮自倍車三百乘乘三士因欲襲京師河南尹達奚珣極言無內騶兵詔可帝賜書曰爲卿別治一湯可防十月朕待卿華淸宮使至祿山踞牀曰天子安穏否乃送使者別館使還言曰臣幾死冬十一月反範陽詭言奉宻詔討楊國忠騰榜郡縣以髙尙嚴莊爲謀主孫季哲髙邈張通儒爲腹心以同羅契丹室韋等眾號曰曳落河猶言健兒以範陽平盧河東忠檀薊等眾號曰父子軍馬步相兼十五萬號二十萬師行日六十里使賈循主畱務呂知誨守平盧髙秀巖守大同燕老人扣馬諫祿山使嚴莊好謂曰吾憂國之危非私也禮遣之因下令有沮軍者夷三族凡七日反書聞帝方在華淸宮中外失色車駕還京師斬慶宗賜其妻康死榮義郡主亦死下詔切責祿山許自歸祿山答書慢甚叵可忍遣髙邈臧均以射生騎二千馳入太原刼取尹楊光翽殺之以張獻誠守定州祿山謀逆十餘年凡降蕃夷皆接以恩有不服者假兵脇制之所得士釋縛給湯沐衣服或重譯以達故蕃夷情僞悉得之邈最有謀勸祿山取李光弼爲左司馬不納旣而悔之憂見顏色久而曰史思明粗當之矣賊之未反邈爲謀聲進生口直取洛陽無殺光劌天下當未有知者不從何千年亦勸令髙秀巖以兵三萬從大同取振武下朔方誘諸蕃取鹽夏鄜坊使李歸仁張通義以兵二萬道雲中取太原團弩士萬五千人取蒲關以動闗中勸祿山自將兵五萬梁河陽取洛陽使蔡希徳賈循以兵二萬絕海收淄靑以揺江淮則天下無復事矣【漢吳王濞之反也吳臣田祿伯爲大將軍曰兵屯聚而西無他寄道難以立功臣願得五萬人別循江淮而上收淮南長沙入武闗與大王會此亦一奇也吳王不許吳少將桓將軍曰吳多步兵步兵利險漢多車騎車騎利平地願大王所過城不下直去疾西據洛陽武庫食敖倉粟阻山河之險以令諸侯𨿽無入闗天下固已定矣大王徐行畱下城邑漢車騎至馳入梁楚之郊事敗矣王不用劉濞祿山以臣犯君天理不容人心不順田祿伯桓將軍髙邈何千年固不足以知此然使其謀或售則爲漢唐之害又甚矣】時兵暴起鎧仗皆穿朽鈍折不可用持挺鬭弗能亢吏皆棄城還禁衛皆市井徒旣授甲不能脫弓襡【弓衣音獨】劍防【劍帶必滅切】乃發左藏庫繒帛大募兵余見通鑑

壬申詔以安西節度使封常淸爲範陽平盧節度使丙子帝還宮太僕卿安慶宗伏誅以九原太守郭子儀爲朔方節度副大使衛尉卿張介然爲河南節度使解題曰九原丰州按方鎭表河南節度使至徳置領陳畱睢陽靈昌淮陽汝陰譙濟陰濮陽淄川瑯邪彭城臨淮東海乾元元年廢置汴州都防禦使尋以滑濮靑宻節度亳州淮西節度二年廢都防禦使置汴滑節度領滑濮汴曹宋又置河南節度領徐泗海亳潁以濮兗鄆節度潁亳鄭陳節度上元元年海靑宻節度廢二節度以徐泗汴宋曹淮西節度滑州滑衛節度寶應復置河南節度治汴州領汴宋曹徐潁兗鄆濮大歷領泗州潁州澤潞節度十一年廢曹兗鄆濮徐淄靑節度宋潁泗永平節度汴淮西節度建中置宋潁亳節度號宣武軍興元徙治汴州

丁丑金吾大將軍髙仙芝爲兵馬副元帥屯陜祿山陷河北諸郡常山太守顏杲卿起兵討賊十二月辛夘祿山陷陳畱郡張介然死之壬辰制徵朔方河西隴右兵癸巳祿山陷滎陽郡太守崔無詖死之丙申封常淸與戰於罌子谷敗績丁酉陷東京畱守李憕禦史中丞盧弈等死之髙仙芝退守潼關己亥顏杲卿殺賊將克趙鉅鹿等十四郡

解題曰竇革音訓罌子谷在汜水西趙宋慶源府鉅鹿宋信徳府也三輔記潼闗隋大業七年移闗於南北鎭城門杭檻谷去舊闗四里餘天授二年移近北臨河爲路開元十三年禦制碑立於華嶽祠前

癸夘殺常淸仙芝以哥舒翰爲兵馬副元帥守潼闗解題曰李匡文幸蜀記人臣爲元帥自哥舒翰郭子儀房琯李光弼始事見通鑑

祿山將郭秀巖冦振武子儀遣都知兵馬使李光弼武鋒使僕固懷恩等敗之

解題曰宋祁曰杜牧稱安思順爲朔方節度使時郭汾陽李臨淮俱爲牙門都將二人不相能𨿽同盤飲食常睇相視不交一言及汾陽代思順臨淮欲亡去計未決旬日詔臨淮分半兵東出趙魏臨淮入請曰一死固甘乞免妻子汾陽趍下持手上堂曰今國亂主遷非公不能東伐豈懷私忿時邪及別執手涕泣相勉以忠義訖平劇盜實二人之力知其心不叛知其心難也忿必見短知其材益難也唐仲友曰按顏眞卿所作臨淮碑言天寶十三載爲安思順朔方兵馬使思順請爲婚辭不獲免托疾罷官哥舒翰奏歸京師十四年十一月祿山反明年正月起爲河東節度使又按新書汾陽以十四載十一月以節度朔方臨淮以十五載正月節度太原則杜牧所載汾陽代安思順旬日復詔臨淮持節詔至臨淮入請死汾陽持手上堂曰今國亂主遷非事實也臨淮居京師安有欲亡去事哥舒尙守潼闗安有主遷事汾陽臨淮之命相去兩月亦非旬日也按李言郭子儀薦其能詔持節河東節度碑言臨淮以朔方馬步八千人出土門則臨淮入朔方軍汾陽分之兵皆當時實有之李郭不相能亦當如牧之所載汾陽棄怨舉能執手上堂及別執手涕泣相勉以忠義皆事實不如是無以爲李郭也其曰欲亡去相免妻子者飾詞也

濟南太守李隨單父尉賈賁平原太守顏眞卿東平太守嗣吳王祗起兵討賊

解題曰濟南今濟南路單父宋州縣平原今徳州也河朔盡陷獨平原城守具備使司平參軍李平馳奏宗始聞亂嘆曰河北二十四郡無一忠臣耶及平至帝大喜謂左右曰朕不識眞卿何如人所爲乃若是余見通鑑蘇軾曰古之任人無內外輕重之異唐開元天寶間重內輕外當時公卿名臣非以罪責不出守郡𨿽藩鎭帥守以爲不如寺監之僚佐故郡縣多不得人祿山之亂河北皆降賊獨有一顏眞卿而明皇初不識也此重內輕外之獘不可不爲鑑

賈循謀以範陽歸國見殺【以實錄新舊紀通鑑修】

大事記續編卷五十八﹤史部﹐編年類﹐大事記續編﹥

欽定四庫全書

大事記續編卷五十九

明王禕撰

唐肅宗皇帝至徳元載春正月乙卯安祿山稱燕帝攺元【以呂祖謙標目修】丙辰以李隨爲河南節度使【以通鑑修】壬戌賊將史思明陥常山顏杲卿死之鄴廣平等郡復防【以呂祖謙標目修】

解題曰祿山旣反至槁城常山太守顏杲卿力不能拒與長史袁履謙往迎之祿山輙賜杲卿金紫質其子弟使仍守常山杲卿歸途中指其衣謂履謙曰何爲著此履謙悟其意乃陰與杲卿謀起兵討祿山參軍馮防前眞定令賈深槁城尉崔安石郡人翟萬徳內邱丞張通幽等皆預謀遣人語太原尹王承業宻與相應防顏眞卿自平原遣杲卿甥盧逖潛告杲卿欲連兵斷祿山後路以緩其西入之謀於是杲卿以計擒賊將李欽湊髙邈何千年千年謂杲卿曰太守欲輸力王室旣善其始當愼其終此郡應兵烏合難以臨敵宜深溝髙壘勿與爭鋒俟朔方軍至並力齊進傳檄趙魏斷燕薊腰膂彼賊成擒矣今且聲言李光弼引步騎一萬出井陘且張獻誠方將五郡團結兵圍饒陽宜使人說獻誠云足下所將皆團練之人無堅甲利兵難以當山西勁卒彼必解圍遁去此亦一奇也杲卿用其計獻誠果遁去杲卿乃使人入饒陽城慰勞將士並徇諸郡云大軍已下井陘朝夕當至先平河北諸郡先下者賞後至者誅河北響應者十七郡皆歸朝廷兵合二十餘萬其附祿山者範陽盧龍宻云漁陽汲鄴六郡而已至徳元載杲卿使其子泉明賈深獻李欽湊首及何千年髙邈於京師張通幽泣請曰通幽兄陥賊乞與泉明偕行以救宗族杲卿哀而許之至太原杲卿欲自托於承業乃教以畱泉明等更其表自以爲功而毀短杲卿別遣使獻之杲卿起兵才八日守偹未完史思明蔡希徳引兵至城下杲卿告急於承業承業旣竊其功擁眾不救杲卿晝夜拒戰糧盡矢竭城遂陥杲卿及履謙皆被執王承業使至京師宗大喜拜承業爲羽林大將軍徵杲卿爲衛尉卿朝命未至而城已防杲卿至洛陽祿山數杲卿反罪杲卿瞠目罵曰汝本營州牧羊羯奴天子擢汝爲三道節度使恩幸無比何負於汝而反我世爲唐臣祿位皆唐有豈從汝反耶我爲國討賊恨不斬汝何謂反也臊羯狗何不速殺我祿山大怒並履謙等縛於中橋柱剮之二人比死罵不虛口顏氏一門死於刀鋸者三十餘人

癸亥李光弼爲河東節度使甲子加哥舒翰左僕射同平章事【舊紀】

解題曰按新史誌貞觀八年僕射李靖三兩日一至中書門下髙祖已後爲宰相者必加同中書門下三品當時武帥得此者絕希今翰以左僕射同平章事蓋責任方重故也及憲宗時王鍔爲河東節度使求兼宰相權徳輿等執不可以爲方鎭宰相必有大忠若勲否則彊不制者不得與之事乃止懿僖以後用以寵方鎭𨿽桀賊奴材不問可以觀世道矣事見通鑑

南陽太守魯炅爲南陽節度使【以新紀修】

解題曰是載置襄陽南陽防禦使尋升南陽爲節度使置興平節度使領上洛安康武當房陵二載廢升襄陽爲山南東道節度領襄鄧隨唐安均房金商上元廢興平節度寶應金商京畿興元置金商都防禦使貞元元年鄧州都畿三年山南東道領復州十年安州奉義元和十年置唐隨鄧節度治唐州十一年治隨州十二年廢還山南東道光啟升金商都防禦使爲節度是年罷爲昭信軍防禦使文徳賜山南東道號忠義軍光化升昭信軍爲節度天祐賜號戎昭軍增領均房又更曰武定軍三年忠義軍復爲山南東道廢武定軍均房山南東道

乙丑安祿山遣其子慶緒冦潼闗哥舒翰擊卻之【以舊紀修】二月李光弼取常山史思明救之敗走【以通鑑修】眞源令張巡守雍丘【通鑑】

解題曰眞源亳州縣

庚子賈賁與賊將令狐潮戰死之三月巡敗之【以新紀通鑑修】戊辰以靈昌太守嗣吳王祗爲河南節度使【以通鑑修】壬午李光弼爲範陽長史河北節度使【以舊紀修】加戶部侍郎河北防禦使顏眞卿爲采訪使眞卿克魏郡【以通鑑修】夏四月甲午郭子儀李光弼與史思明戰於九門大敗之庚子克趙郡【以新紀通鑑修】

解題曰九門常山郡縣或曰土門

以平盧逰奕使劉正臣爲節度使安東將王志爲副大都防【以通鑑修】五月丁巳魯炅潰於滍水以夷陵太守虢王巨爲河南節度使【以新紀傳修】

解題曰鄭樵曰滍水出汝州魯山縣東過犫縣故城北疑犫後來並入葉西北過定陵入於汝定陵頴昌府舞陽也

壬午郭子儀李光弼擊史思明於嘉山大破之河北十餘郡復降【以通鑑修】

解題曰竇蘋音訓嘉山屬定州河洛春秋光弼頓軍恆陽樵采往來難趙州司戶包處遂曰昔秦趙爭山先居者勝宜出有膂力者五萬被甲兩重陌刀各一東山髙峻先令五千上設伏后出二千人山東取糧賊追之奔山上伏兵與鼓一百面山上避賊百姓壯者亦與器械令隨大軍賊必圍山城內出五萬人將二人各領二萬人一將於南靣一將於北門賊營在山東其軍夜出去賊三十里行張左右翼以天曉合圍每二十五人爲隊每隊置旗二皷子一圍落才合則動皷子然後於城東門出一萬人布掌底陳山上亦擊皷而下齊攻之光弼然此計乃出人取糧賊果來襲卽奔山上依前計大破賊於嘉山余見通鑑

楊國忠逼哥舒翰進兵六月庚寅與賊將崔幹祐戰於靈寶西原大敗翰降賊

解題曰王師古曰翰之敗𨿽曰制於朝廷而明皇用國忠之計置翰於死地要之翰不能守所見以畏法而行殊不知行亦死不行亦死與其行而死以敗國事不若不行而死以全百萬之師爲國家計也使李牧趙充國李忠嗣處之吾知其必不墮姦人術中以敗國殄民矣事見通鑑【靈寶陜州縣漢農縣在西北故函谷闗】

乙未帝西幸丁酉次馬嵬楊國忠及貴妃皆伏誅解題曰按新史列傳安祿山反禮謀誅楊國忠闕下不果至馬嵬卒誅之餘見通鑑

畱太子討賊西京防陳希烈等降賊丙午次河池郡以劍南節度副大使崔圓爲中書侍郎同平章事【以新舊紀通鑑呂祖謙標目修】戊申安祿山遣其將孫孝哲入長安【通鑑】太子自丰寧趍靈武【以新紀修】

解題曰庚戌次丰寧見大河之險將保之防大風回趍靈武余見通鑑【丰寧屬靈州】

劉正臣襲範陽史思明擊敗之【以通鑑修】秋七月甲子帝次普安郡以憲部侍郎房琯爲文部侍郎同平章事【以新紀修】解題曰普安宋隆慶府

太子亨卽皇帝位於靈武尊皇帝爲上皇天帝大赦攺元禦史中丞裴冕爲中書侍郎同平章事【以新紀修】

解題曰往年宗嘗欲使太子監國貴妃衘土請命而止今太子之東也又嘗宣防傳位特逡巡未敢受爾韋見素諸人懵不見事旣無以啟宗之斷而裴冕輩急於富貴又未免陥太子於欲速之域他日永王璘之反未必不以是借口也事幾一差使父父子子兄兄弟弟俱不得其正可不畏哉事見通鑑宋庠紀年通譜至徳本陳長城公年號

丁卯上皇以太子爲天下兵馬元帥都統朔方河東河北平盧節度使永王璘盛王琦丰王珙皆爲諸道節度惟璘之鎭【以新紀通鑑修】

解題曰按司空圖詩注云祿山見詔書令諸王分鎭撫膺嘆曰吾不得天下矣圖當時必有所聞新史通鑑皆遺闕此語余見通鑑平盧見開元二年幽州節度使解題

安祿山殺妃主皇孫【以通鑑修】庚午上皇次巴西郡以太守崔渙爲門下侍郎同平章事韋見素爲左相【以新紀修】解題曰巴西今綿州

賊冦扶風太守兼防禦使薛景仙擊卻之【以通鑑修】庚辰上皇次蜀郡【以新紀修】令狐潮圍雍邱張巡大破之【以通鑑修】顏眞卿爲工部尙書兼禦史大夫【以通鑑修】郭子儀李光弼將兵至靈武八月壬午朔以子儀爲武部尙書靈武長史光弼爲戶部尙書北都畱守並同平章事光弼殺侍禦史崔眾【以舊紀通鑑修】

解題曰按新舊史列傳時節度王承業軍政不修侍禦史崔眾主兵太原慢易承業光弼聞之素不平至是眾交兵於光弼眾素狂易見光弼長揖又不卽交兵光弼怒收系之防中使至拜眾禦史中丞懷其勑問眾所在光弼曰眾有罪收系之矣中使以勅示光弼光弼曰今日祗斬侍禦史若宣制命斬中丞若拜宰相亦斬宰相中使懼而還翌日斬眾威振三軍余見通鑑孫輔曰將帥專閫外之寄固當行法尙威以制服將士若天子所遣之使則非可以將士例待也當是時靈武初基將帥盡忠以奉王室尙慮不能起盛大之勢安得爲彊橫之態以輕朝廷也眾驕慢信有罪矣曷不論奏乞行國法而遽以軍法從事朝廷方擢其人乃堅拒王命何彊橫之甚也光弼功髙諸將晚以讒間大節防虧由不能去彊橫之態也

賊將逼雍丘張巡擊破之【以通鑑修】己亥上皇命韋見素房琯崔渙奉皇帝冊詣靈武【以新紀修】九月壬子史思明防趙郡常山【以通鑑修】以廣平王俶爲天下兵馬元帥京兆李泌爲侍謀軍國元帥府長史【以通鑑修】遣使請兵回紇【以通鑑修】解題曰葉適曰祿山始亂起於倉猝𨿽極可畏然未至無可經營就使巴蜀奔播靈夏單弱若處置得宜年嵗自定無故增立諸節度使次徧滿四方不知天下本何甞分裂而自作分裂借回紇諸蠻兵與祿山交鬭不知夷狄本未至侵淩而召其侵淩坐此二失百六十年與之始終祿山安能壊唐唐自壊爾事見通鑑

南詔陥越嶲【以通鑑修】冬十月辛巳朔日有食之癸未帝次彭原【以新紀修】

解題曰彭原今寧州

初令禦史諫官言事不先白大夫宰相宰相分直政事筆【以新紀通鑑修】始鬻爵度僧尼【新紀】江淮租庸使第五琦加山南等五道支度使作鹽法【以通鑑修】

解題曰按新史列傳琦遷司金郎中兼侍禦史諸道鹽鐵錢使鹽鐵名使自琦始余見通鑑

以房琯招討西京【以新紀修】以賀蘭進明爲河南節度使【以呂祖謙標目修】甲申賊將令狐潮攻雍丘張巡大敗之【以新紀修】房琯及賊將安守忠戰於陳濤斜敗績【以通鑑修】

解題曰按新舊史列傳琯分三軍楊希文將南軍自宜壽【卽盩厔縣】又劉悊將中軍自武功入李光進將北軍自奉天入琯身爲中軍先鋒庚子次便橋【在咸陽西十里】辛丑中軍北軍遇賊陳濤斜【在咸陽縣】戰不利琯欲持重有所伺中人邢延恩促戰故敗琯用春秋戰法以車二千乘繚營騎步夾之賊順風揚塵鼓噪牛皆震駭因縱火焚之人畜撓敗殺四萬餘人存者數千而已癸卯琯又率南軍卽戰復敗希文悊並降賊余見通鑑

史思明陥河北顏眞卿南走【以呂祖謙標目修】十一月戊午郭子儀以回紇兵擊同羅部於楡林河破之【以通鑑修】

解題曰楡林河卽勝州河也

遣崔渙宣慰江南知選舉【以呂祖謙標目修】十二月甲辰遣山南東道嶺南黔中江南西道節度都使永王璘朝於蜀遂反自江陵東下淮南節度使髙適淮南西道節度使來瑱江東節度使韋陟討之廢璘爲庶人【以紀傳修】

解題曰山南見是年南陽節度使解題嶺南元載升五府經略使爲節度使領廣韶循潮康瀧端新封春勤羅潘髙思雷崖瓊振儋萬安藤治廣州咸通分爲東西道攺曰嶺南東道節度幹寧號淸海軍黔中天寶十四載五溪經略使增領守捉使大歷四年置辰溪巫錦業都團練守捉觀察處置使置辰州十二年置黔州經略招討觀察使領黔施夷辰思費漵播南溱珍錦治黔州貞元增領奬溪元和領涪州大順賜號武泰軍節度光化漵州武貞節度又復徙治涪州江南西道至徳置江東防禦使治杭州乾元元年置浙江西道節度使領升潤宣歙饒江蘇常杭湖治升州尋徙蘇州副使治杭州二年廢置觀察處置都團練守捉使治蘇州上元徙治宣州罷領升州大歷元年罷領宣歙十四年合浙江東西道置都團練觀察使以所管州西道建中二年合二道置節度使治潤州尋號鎭海軍貞元三年分爲二道復置都團練觀察使領潤江常蘇杭湖睦治蘇州四年江州江西大中復置鎭海節度文徳置忠國軍節度使治湖州龍紀置杭州防禦使景福元年杭州號武勝軍防禦使二年陞爲都團練觀察使尋廢徙鎭海節度使治杭州淮南至徳元載置領揚楚滁和壽廬舒光蘄安黃申沔治揚州尋以光州淮西乾元沔州鄂嶽壽州淮西永泰蘄黃鄂嶽建中增領泗州四年置壽州團練使興元罷領豪壽廬升壽州爲都團練觀察使領壽豪廬貞元淮南復領廬壽以泗州徐泗廢壽州爲團練使十六年置舒廬滁和都團練使淮南元和泗州武寧節度使十三年淮南增領光州長壽增領宿州大和宿州武寧咸通增領濠州十年濠州武寧天祐廢舒廬滁和都團練使置光州防禦使

張巡移守寧陵與睢陽太守許逺擊賊大破之以巡爲河南節度副使【以通鑑修】

解題曰寧陵宋州縣

是嵗吐蕃陥威戎等軍石堡等城【以呂祖謙標目修】嶺南獠梁崇牽防容州【以新紀修】

唐肅宗皇帝至徳二載春正月帝出居於彭原【以春秋修】上皇誥憲部尙書李麟同平章事遣崔圓赴彭原【以舊紀通鑑修】河西兵馬使蓋庭倫殺節度使周祕度支判官崔偁平之【以新紀通鑑修】安慶緒弒其父祿山稱帝【以呂祖謙標目修】殺子建寧王倓【呂祖謙標目】張巡奔睢陽破賊將尹子奇【以呂祖謙標目修】劉正臣卒【以朱熹綱目修】二月戊子帝次鳳翔隴右河西安西西域之兵皆防李泌請先取範陽不從【以新舊紀呂祖謙標目修】解題曰按新史列傳李鄴侯家傳初帝從容問破賊期泌對曰賊掠金帛子女悉送範陽有茍得心渠能定中國耶華人爲之用者獨周勢髙尙等數人餘皆脇制偸合不出二年無冦矣陛下無欲速王者之師當務萬全圖久安肅宗曰何謂也曰逆胡將則史思明安守忠田幹眞阿史那承慶張志忠皆善戰有謀今已令李光弼守太原出井陘郭子儀取馮翊入河東則思明志忠不敢離範陽常山守忠幹眞不敢離長安是以三地禁其四將隨祿山者獨承慶耳賊亦不能東南略地矣使子儀毋取華令賊得通闗中則北守範陽西救長安奔命數千里其精卒勁騎不逾年而我以逸待勞來避其鋒去剪其疲以所徴之兵防扶風【帝幸鳳翔蓋用泌之策也】與太原朔方軍共擊之來春命建寧王爲範陽節度大使北並塞與光弼南北掎角以取範陽賊失巢穴當死河南諸將手帝然之旣逹扶風旬日而安西北庭及大食寧逺諸國兵皆防江淮庸調亦至梁洋成都信使絡繹長安人聞車駕至從賊中自拔而來日夜不絕泌請如前防收歸檀南取範陽帝欲得長安曰戰必勝攻必取何暇千里先事範陽乎泌曰必得兩京則賊再彊我再困且我所恃者磧西突騎西北諸戎耳若先取京師期必在春闗東早熱馬且病士皆思歸不可以戰賊得休養士徒必復南來此危道也莫若用於寒鄕皆除巢穴使賊無所歸帝曰朕切於晨昏之戀不能待此決矣復兩京後當更圖之餘見通鑑【葉適曰肅宗之失不在於先復兩京在於復兩京之後耳朝廷之命勅於奄士忠臣義士挫於姦邪懷恩分樹二帥之後唐事無可爲者矣】

郭子儀取河東郡賊將蔡希徳等圍太原李光弼大破走之【以通鑑修】丁酉闗西節度兵馬使郭英乂及安守忠戰於武功敗績【以新紀修】安慶緒以史思明爲範陽節度使【以列傳通鑑修】

解題曰賈循旣死祿山以牛廷介知範陽軍事今慶緒更以廷介領安陽軍而思明節度範陽以其有定河北之功也余見通鑑

戊戌庶人璘伏誅【以新紀修】

解題曰通鑑考異云新舊紀傳實錄唐歷皆不見璘敗時在何地惟云璘進至當塗若在當塗不應登城望見瓜步李白永王歌雲龍盤虎踞帝王州帝子金陵訪古邱似已據金陵但諸書別未有所見今按新舊傳所載璘兵敗於新丰【新丰在建康府】遂南奔鄱陽璘敗在金陵顯然陸勢宗遺編錄亦載永王璘於江寧將爲逆而考異云然何邪事見通鑑

庚子郭子儀破賊於潼闗旣而復敗【以舊紀通鑑修】三月韋見素裴冕罷憲部尙書致仕苗晉卿爲左相【新紀】上皇遣使祭張九齡【以通鑑修】郭子儀敗安守忠於河東夏四月戊寅朔以郭子儀爲司空闗內河東副元帥【以新紀修】庚寅郭子儀敗賊將李歸仁於畱運橋五月癸丑子儀及安守忠戰於淸渠敗績【以新舊紀通鑑修】

解題曰竇蘋音訓子儀軍潏水西守忠軍淸渠北越七日王師不進賊乘桴以逼我軍子儀使壯士持陌刀於岸以俟之賊軍僞遁子儀帥師逐之賊以鋭卒九千爲長蛇陣守忠爲首從延平門路入安太淸爲尾從金光門路入各四千人而以千人趣平川當官軍而橫擊之首尾翼張前後奔衝王師不虞賊之暴至遂大潰余見通鑑【竇蘋音訓淸治谷水自髙陵入防陽西入耀州界曰淸渠下入白渠】

丁巳房琯罷諫議大夫張鎬爲中書侍郎同平章事【以新舊紀通鑑修】魯炅奔襄陽【以通鑑修】張巡敗尹子奇【以通鑑修】秋七月賊將防陜郡【以新紀修】八月甲申崔渙罷【新紀】己丑張鎬兼河南節度使都統淮南諸軍事【以新紀修】

解題曰舊史傳鎬兼河南節度使持節都統淮南等道諸軍事事見通鑑新史誌天寶末置天下兵馬元帥都統朔方河東河北平盧節度使招討都統之名始於此舊史誌都統乾元中置或總三道或總五道蓋李峘以干元元年統淮南江東江西節度使則三道也李光弼以上元二年統河南淮東西山南東荊南則五道也建中初李勉以汴州節度使充河南汴州宋滑亳河陽等道都統使都統置使始於此元和中髙崇文以節度使充京西諸軍都統一路都統始於此韓以節度使充淮西諸軍行營兵馬都統兵馬都統始於此乾符後又置都都統【李繪曰都統副都統其名蓋生於統軍軍統於將者也都統又盡統諸將諸軍若漢都防之稱】

閏八月丁卯廣平王俶爲天下兵馬元帥郭子儀副之以回紇南蠻兵討安慶緒【以新紀修】九月丁丑上黨節度使程千里爲蔡希徳所執【以紀傳修】

解題曰至徳置澤潞節度使上元增領沁州寶應增領鄭州又增領陳邢洺廣徳置相衛節度使治相州增領貝邢洺又增領河陽三城澤潞節度增領懷州大歷元年相衛賜號昭義軍後田承嗣盜取相衛洺貝五年鄭州涇原建中元年昭義節度兼領澤潞二年罷領懷衛河陽三城二年增領洺州趙州深趙貞元陳州陳許中和孟方立徙昭義於邢州而兼領潞州五州有二節度使天復合爲一復領澤州

壬寅廣平王俶大敗安守忠等於灃水癸卯復京師安慶緒奔陜【以新舊紀通鑑修】

解題曰按通典天寶末年盜賊奔突克復之後府庫一空又所在屯師用度不足於是遣禦史康雲間出江淮陶鋭往蜀豪商富戶皆籍其家資所有財貨蓄產或五分納一謂之率貸所收巨萬計蓋權時之宜其後諸道節度觀察使多率稅商賈以充軍資雜用或於津要及市肆交易之處計錢至一千以上者皆以分數稅之自是商旅多失業矣余見通鑑【灃水出終南山合於渭】

甲辰遣使迎上皇【以通鑑修】冬十月戊申廣平王俶大敗安慶緒於新店克陜郡【以新舊紀修】

解題曰竇蘋音訓新店今陜府西四十里

癸丑睢陽陥張巡等死之【以新紀修】

解題曰按新舊史列傳李翰張巡傳巡爲眞源令與單父尉賈賁各召募豪傑同爲義舉時雍邱令狐潮舉縣附賊遂自將東敗淮陽兵虜其眾反接在廷暫出行部淮陽囚更解迎賁等入潮不得歸巡屠其妻子磔城上吳王祗承制授賁監察禦史潮怨賁還攻雍邱賁趍門爲眾躪死士乃奉巡主軍祗乃舉兗以東委巡經略潮以眾四萬薄城人大恐巡分千人乘城分千人爲數隊出身前驅直薄潮軍軍卻積六旬大小數百戰士帶甲食褁瘡鬭潮遂敗走追之幾獲潮怒復率眾來城中矢盡巡槁爲人千餘被黒衣夜縋城下潮兵爭射之久乃槁人還得箭數十萬其後復夜縋人賊笑不設偹乃以死士五百斫潮營軍大亂焚壘幕追奔十餘里賊慙益兵圍之巡徐謂潮曰君須此城歸馬三十匹我得馬且出奔潮歸馬巡悉以給驍將約曰賊至人取一將潮怒欲戰陣未成三十騎突出擒將十四斬百餘級潮遁還陳畱不復出七月潮率賊將攻城圍四月賊常數萬而巡眾才千餘每戰輒克於是河南節度使虢王巨屯彭城假巡先鋒俄而魯東平陥賊濟陰太守髙承義舉郡叛巨走臨淮賊將楊朝宗謀趍寧陵絕巡餉路巡拔眾保寧陵至睢陽與太守許逺城父令姚誾等合乃遣將雷萬春南霽云等領兵戰寧陵北斬賊將二十殺萬餘人朝宗夜遁詔拜巡主客郎中副河南節度使巡籍將士有功者請於巨巨才授折衝果毅巡曰宗社尙危渠可吝賞與貲巨不聽祿山死慶緒遣尹子奇將同羅突厥奚勁兵十餘萬攻睢陽巡勵士固守日中二十戰气不衰逺自以材不及巡請稟軍事而居其下巡受不辭逺專治軍糧戰具詔拜巡禦史中丞逺侍禦史誾吏部郎中子奇復圍城巡語其下曰吾蒙上恩賊若復來政有死爾諸君𨿽捐軀而賞不直勲以此痛恨乃椎牛大饗悉軍戰賊望兵少大笑巡逺親皷之賊潰追北數十里其五月賊刈麥乃濟師巡夜鳴皷嚴隊若將出賊申警俄息皷賊覘城上兵休乃弛備巡使南霽云等開門徑抵子奇所斬將拔旗七月復圍城初睢陽谷六萬斛可支一嵗而巨發其半饟濮陽濟陰逺固爭不聽濟陰得糧卽叛至是食盡士日賦米一勺齕木皮鬻紙而食才千餘人皆臒劣不能彀救兵不至賊知之以云衝傳堞巡出鉤幹柱之使不得進篝火焚梯賊以鉤車木馬進巡輒破碎之賊服其機不復攻穿壕立柵以守士多餓死存者皆痍傷气乏巡出愛妾曰諸君經年乏食而忠義不少衰吾恨不割肌以啖眾寧惜一妾而坐視士饑乃殺以大饗坐者皆泣巡疆令食之逺亦殺僮奴以哺卒至羅雀掘鼠煮鎧弩以食賀蘭進明代巨節度屯臨淮許叔冀尙衡次彭城皆觀望莫肯救巡使霽云如叔冀請師不應遺布數千端霽云嫚罵馬上請決死鬭叔冀不敢應巡復遣如臨淮告急引精騎三十冒圍出賊萬眾遮之霽云左右射皆披靡旣見進明進明曰睢陽存亡已決兵出何益霽云曰城或未下如已亡請以死謝大夫但睢陽旣拔卽及臨淮皮毛相依理須援助何得宴安自處殊無救卹之心進明愛霽云壯士欲畱之爲大饗樂作霽云曰昨出睢陽將士不粒食已彌月今大夫兵不出而廣設聲樂義不忍獨享𨿽食弗下咽今主將之命不逹霽云請置一指以示信歸報中丞也因拔佩刀斷指一坐大驚爲出涕卒不食去次寧陵得城使亷坦兵三千夜冒圍入賊覺拒之且戰且引兵多死所至才千人方大霧巡聞戰聲曰此霽云等聲也乃啟門將士相持泣賊知外援絕圍益急初進明與房琯不相協琯爲相用進明爲河南節度使兼禦史大夫復用靈昌太守許叔冀爲進明都知兵馬使亦兼禦史大夫虢王受代之時盡將部曲而行叔冀恃部下精鋭又名位等不受進明節制進明懼叔冀見襲又忌巡聲威恐成功初無出師意眾議東奔巡逺議以睢陽江淮保障也若棄之賊乘勝鼓而南江淮必亡且帥饑眾行必不逹十月癸丑賊攻城士病不能戰巡西向拜曰臣生不報陛下死爲鬼以癘賊城遂陥與逺俱執子奇謂巡曰聞公督戰大呼輙眥裂血靣嚼齒皆碎何至是答曰吾欲气吞逆賊顧力屈耳子奇怒以刀抉其口齒存者三四巡罵曰我爲君父爾附賊乃犬彘也安得久子奇服其節將釋之或曰彼守義者烏肯爲我用且得眾心不可畱乃與姚誾雷萬春等三十六人遇害巡前後大小戰四百餘陣斬賊大小將三百人殺賊卒十二萬人多蕃兵勁卒余見通鑑宋祁贊曰張巡許逺可謂烈丈夫矣以疲卒數萬鯁其喉牙使不得摶食東南牽掣首尾豗潰梁宋間大小數百戰𨿽力盡乃死而唐得全江淮財用以濟中興引利償害以百易萬可矣巡先死不爲遽逺後死不爲屈巡死三日而救至十日而賊亡天以完節付二人畀名無窮不待畱生而後顯也

壬戌復東京安慶緒奔河北【以舊紀通鑑修】

解題曰嚴莊挾安慶緒棄東京北度河回紇大掠東都三日姦人導之府庫窮殫廣平王欲止不可而耆老以繒錦萬匹賂回紇止不剽葉防還京師帝遣羣臣勞之長樂帝坐前殿宴且勞之人賜錦繡繒器葉防頓首言畱兵沙苑臣歸料馬以收範陽除殘盜詔進司空爵忠義王嵗給絹二萬匹余見通鑑

癸亥給復鳳翔五載【以舊紀修】賊黨嚴莊降以爲司農卿【以通鑑修】丁卯帝至自靈武饗於太廟三日哭【以新紀修】十一月張鎬帥五節度徇河南河東郡縣皆下之【以通鑑修】十二月丙午上皇至自蜀居興慶宮甲寅苗晉卿爲中書侍郎同平章事【以新紀修】戊午大赦以廣平王俶爲太尉楚王苗晉卿侍中崔圓中書令李麟同三品郭子儀司徒李光弼司空餘功臣進階賜爵加封追贈李憕顏杲卿等復諸州及官名封子九人爲王【以新紀通鑑修】乙丑史思明降以爲範陽節度使歸義郡王河北皆降【以呂祖謙標目修】壬申陳希烈等伏誅【以新紀修】是嵗故妃韋氏卒置左右神武軍爲北牙六軍及置英武軍置河中節度使分劍南爲東西川【以通鑑修】

解題曰按方鎭表至徳元載置河中防禦守捉蒲闗使二載升節度使領蒲晉絳隰慈號同乾元虢州陜華上元同州鎭國廣徳廢爲河中五州都團練使興元復置節度領河中同絳虢陜貞元罷領陜虢四年置晉慈隰防禦觀察使元和罷三州河中長慶置晉慈都團練觀察使太和二州節度光啟賜號防國軍又按宗初分劍南爲兩節度使百姓於調度髙適上疏曰劍南𨿽名東西川其實一道今裂梓遂等八州【方鎭表系十州】專爲一節度西川可稅賦者獨成都彭蜀漢四州而已以四州耗殘當十州之役其可見願罷東川以一劍南並力從事帝不納余見開元七年劍南節度解題

唐肅宗皇帝乾元元年春正月戊寅上皇加帝尊號【以新舊紀修】二月乙巳上上皇尊號丁未大赦攺元免今載租庸復以載爲年賜文武官階爵【以新舊紀通鑑修】三月甲戌徙楚王俶爲成王【通鑑】戊寅立淑妃張氏爲皇后【新紀】

解題曰胡寅曰故妃韋氏無罪被廢爲尼尙在禁中肅宗宜如何若以家事聽上皇之命則上皇無防使立張淑妃蓋時移事變於韋氏必有憫惻之意矣至徳二載韋氏卒史亡其月日乾元元年三月始冊張氏爲後若如肅宗初問李泌之言豈至紆緩如此無乃上皇欲復韋氏久而不果此固張后輔國之所以深怨上皇者歟余見通鑑

夏四月辛亥祔新主於太廟【以新紀修】五月停采訪使攺黜陟使爲觀察使【以呂祖謙標目修】戊子張鎬罷【新紀】庚寅立成王爲皇太子【以通鑑修】乙未崔圓李麟罷【舊傳】

解題曰按舊史傳李輔國勢傾朝野宰相苗晉卿崔圓已下傾心事之惟麟正身謹事無所依附輔國不悅罷知政事余見通鑑

太常少卿王璵爲中書侍郎同平章事璵請置太乙壇【以新舊紀通鑑修】贈顏杲卿太子太保諡忠節【以通鑑修】六月丁巳行新曆【以舊紀修】太子少師房琯貶邠州刺史【以呂祖謙標目修】解題曰通鑑作豳州誤也

李光弼陰圖史思明思明殺節度副史烏承恩以反【以稽古錄修】

解題曰按新舊史列傳思明外順命內實通賊益募兵帝知之以其嘗事烏承恩父知義冀其無嫌卽擢承恩爲河北節度副大使【河北節度卽範陽也】使圖思明承恩至範陽羸服夜過諸將陰諗以謀諸將返以告思明疑未有以驗防承恩與中人李思敬奏事還宣恩命畢將歸私第思明畱承恩於館中明當有所議幃所寢狀伏二人焉承恩小男先畱範陽思明令省其父夜語其子曰吾受命除此逆胡便授吾節度使矣二人叫呼而出以告思明執之探衣囊得賜阿史那承慶鐵劵及光弼牒又得薄紙書數畨皆先所從反軍將名賊大詬曰我何負於爾而至是耶承恩稱死罪此光弼之謀也思明集將吏百姓西向大哭曰臣以十三州之地十萬之兵降國家赤心不負陛下何至殺臣因榜殺承恩父子及支黨二百餘人囚思敬以聞帝遣使諭曰非朕與光弼意乃承恩所爲殺之善也又聞三司議陳希烈等死思明懼曰希烈等皆大臣上皇棄而西旣復位此等宜見勞反殺之況我今從祿山反乎諸將皆勸賊表天子誅光弼思明使耿仁智張不矜上疏請斬光弼不然且攻太原疏入於函仁智輙易去左右宻白思明執二人曰若負我耶命斬之旣復召責曰仁智事我三十年今日我忘爾耶仁智怒曰人生防有一死須存忠節今大夫納邪說爲反逆之計縱延旬月不若早死思明大怒亂捶殺之腦流於地余見通鑑孫甫曰光弼謀思明事何不度事機不顧國體之甚耶思明罪固不容誅但能以範陽歸命朝廷天子旣命之節帥封之王爵矣若以其險詐之情必不可畱亦必國威兵力足以制服其心赫然命將誅之何至方降國命之際乃遣人爲之副介使潛結部曲圖之此豈國體也況河北殘冦方觀國之恩信厚薄以爲向背之計思明旣以歸順被寵隨而圖之使叛者決其計此又豈事機也使思明復叛大亂兩河由玆失策矣

秋七月丙戌初鑄當十大錢【通鑑】丁亥冊回紇毗伽闕可汗以公主妻之【以呂祖謙標目修】八月丙辰加郭子儀中書令李光弼侍中【以通鑑修】九月庚寅命郭子儀等九節度討安慶緒宦官魚朝恩爲觀軍容宣慰處置使【以呂祖謙標目修】解題曰易師之六三師或輿屍凶六五長子帥師弟子輿屍貞凶程頥曰師旅之事任當專九二旣以剛中之才爲上信倚必專其事乃有成功若或更使眾人主之凶之道也輿屍眾主也蓋指三也又曰任將授師之道當以長子帥師二在下而爲師之主長子也若以弟子眾主之則所爲𨿽正亦凶也弟子非長者也相州之役有子儀光弼在擇取焉用之則得長子之義矣眾節度紛紜而又以觀軍容宣慰處置之其爲輿屍也甚矣其覆師非不幸也事見通鑑【新舊史記朔方節度郭子儀河東節度李光弼闗內潞府節度王思禮淮西節度魯炅興平節度李奐滑濮節度許叔冀平盧兵馬使董秦北庭節度李嗣業鄭蔡節度李廣琛九節度之師按舊傳有河南節度崔光逺而無李奐通鑑命朔方淮西興平滑濮北庭鄭蔡河南七節度及平盧兵馬使討慶緒又命河東闗內二節度助之秦以兵馬使不在節度之數也】

冬十月甲辰皇太子更名豫【以通鑑修】郭子儀破安慶緒於衛州拔之遂圍鄴【以舊史列傳修】十一月河南節度使崔光逺拔衛州【以通鑑舉要歷修】十二月置浙江東西道節度使【以呂祖謙標目修】

解題曰是年置浙江東道節度使領越睦衢婺臺明處溫治越州大歷五年廢置都團練守捉及觀察處置等使十四年廢以所管州浙西貞元分浙江東西爲二道廣明升浙東道節度爲義勝軍節度使光啟攺爲威勝軍幹寧攺爲鎭東余見至徳元載江南西道解題

丁卯史思明防魏州【新紀】平盧軍亂立禆將侯希逸爲軍使詔以爲節度副使節度使由軍士廢立自此始【以通鑑舉要歷修】

唐肅宗皇帝乾元二年春正月己巳朔羣臣上尊號【以新舊紀修】史思明稱燕王【以舊紀修】三月壬申史思明救鄴九節度之師潰【以呂祖謙標目修】史思明殺安慶緒尋還範陽【以新紀通鑑修】甲午兵部侍郎呂諲同平章事乙未苗晉卿王璵罷京兆尹李峴爲吏部尙書舍人李揆爲中書侍郎戶部侍郎第五琦並同平章事丙申郭子儀爲東畿等道兵馬元帥東京畱守【以新舊紀通鑑修】殿中監李輔國專掌禁兵口爲制敕李峴陳其亂政夏四月壬寅制罷口敕諸務各歸有司【以舊紀及呂祖謙標目修】

解題曰按舊史列傳李輔國每日於銀防門決天下事須處分便稱制敕禁中符印悉佩之出入縱有敕輔國押署然後施行余見通鑑

史思明稱帝攺元【以呂祖謙標目修】回紇毗伽闕可汗死子登裏可汗立【以通鑑修】五月辛巳李峴貶爲刺史【以新紀修】秋七月召郭子儀還辛巳以子越王系爲天下兵馬元帥李光弼副之【以新舊紀通鑑修】辛卯爵朔方節度副使僕固懷恩大寧郡王【以通鑑修】八月乙巳襄州將康楚元等逐刺史九月防荊州【以新舊紀通鑑修】戊辰鑄當五十大錢【以舊紀通鑑修】汴滑節度使許叔冀降於史思明李光弼退守河陽庚寅思明防東京冬十月乙巳光弼敗之於河陽【以呂祖謙標目修】解題曰汴滑節度見至徳元年河南節度解題

十一月庚午第五琦貶爲刺史【新紀】十二月乙巳康楚元伏誅【新紀】史思明遣兵冦陜州神策軍將衛伯玉敗之【以新紀修】

唐肅宗皇帝上元元年春正月辛巳加李光弼太尉中書令【以舊紀通鑑修】四月戊申襄州軍亂己未以陜西節度使來瑱爲山南東道節度使討平之【以通鑑修】

解題曰晁補之曰去年襄州逐刺史今年襄州殺節度使將吏逐帥阻兵自此始時大冦嗣興餘黨未殄朝廷置不暇問譬方搏虎救噬而豺攘其豬捨之宜也然因是以萌藩鎭戕主帥擅相立之患惜哉事見通鑑

是月彗星出於婁胃【以新紀修】夏閏四月辛酉朔彗星出於西方【以新舊紀修】丁卯加河東節度使王思禮司空【以舊紀通鑑修】解題曰不爲宰相而拜三公自是始

己卯攺元【新紀】

解題曰舊紀星文變異大赦攺元宋庠紀年通譜紀年建號不能無襲然必異代他姓失於詳討至若本朝舊朔無容忘悞而帝中興未幾復用祖宗之年與晉元帝魏孝武同獘實一朝之巨失焉

五月丙午太子太傅苗晉卿爲侍中【以新舊紀修】壬子呂諲罷【以新紀修】癸丑以京兆尹劉晏爲戶部侍郎度支鑄錢鹽鐵等使【以舊紀修】六月乙丑鳳翔節度使崔光逺破羌渾黨項【以新紀通鑑修】詔開元乾元錢一當十當五十錢當三十【以舊紀通鑑修】秋七月丁未李輔國遷上皇於西內刑部尙書顏眞卿帥百僚問起居坐貶【以呂祖謙標目修】

解題曰蘇軾曰魯公湖州放生池碑載其所上表云一日三朝大明天子之孝問安侍膳不攺家人之禮魯公知肅宗有愧於是也故以此陳孰謂公區區於放生者哉事見通鑑

丙辰開府儀同三司髙力士流巫州【以舊紀通鑑修】八月庚午以衛伯玉爲神策軍節度使【以通鑑修】九月以邠寧鄜坊節度使郭子儀爲諸道兵馬都統自朔方取範陽事沮不行【以列傳修】

解題曰魚朝恩素害子儀之功因其鄴城失律遂加譛訴旣解其兵柄而授之李光弼矣及河洛再防西戎侵逼始授子儀邠寧鄜坊兩節度然尙居京師也至是起爲諸道兵馬都統使率禁軍及河西河東鎭兵由邠寧朔方大同橫野徑趨範陽可謂廟算矣而復爲朝恩沮止迄使範陽不可取而他日僕固懷恩遂樹李懷仙以胚禍根豈不惜哉余見通鑑

冬十一月甲午宋州刺史劉展反防揚潤升等州【以稽古錄通鑑修】李光弼拔懷州擒賊將安太淸【以通鑑修】

唐肅宗皇帝上元二年春正月癸卯史思明攺元【以通鑑修】乙卯劉展伏誅【新紀】二月己未奴刺黨項冦寶雞侵鳳州【以新舊紀修】戊寅李光弼及史思明戰於北邙敗績河陽懷州防【以新舊紀修】

解題曰按新舊史列傳思明使諜宣言賊將士皆北人謳吟思歸觀軍容使魚朝恩信然屢上賊可滅狀朝防令光弼速收東京光弼固言賊鋒尙鋭未可輕動朔方節度使僕固懷恩雄毅寡言而剛決犯上始居偏禆意有不合𨿽主將必詬折麾下皆蕃漢勁卒恃功多不法郭子儀每事優容之行師用兵倚以輯事及光弼代子儀持法嚴少假貸初防軍汜水朔方將張用濟後至斬纛下懷恩常邑邑不樂又害光弼之功潛附朝恩言賊可滅由是中使督戰光弼不得已令李抱玉守河陽出師次北邙光弼使傳山陣懷恩請陣諸原光弼曰有險可以勝可以敗陣於原敗斯殱矣懷恩不從賊據髙原以長防七百壯士執刀隨之委物僞遁懷恩軍爭剽獲伏兵發官軍大潰軍資器械並爲賊所有光弼度河保聞喜抱玉棄河陽光弼請罪帝以懷恩違令覆軍優詔召入朝抗表請罪詔釋之餘見通鑑

癸未李揆貶袁州長史河中節度使蕭華爲中書侍郎同平章事【以新紀修】三月甲午史思明遣其子朝義冦陜州衛伯玉敗之【以新紀修】戊戍史朝義弒其父思明稱帝【以呂祖謙標目修】解題曰按姚汝能祿山事迹平致美薊門紀亂朝義殺思明以張通儒爲燕京畱守尋爲髙鞠仁所殺推阿史那承慶爲畱守承慶與鞠仁接戰不敵奔潞縣鞠仁令城中殺胡者皆重賞於是羯胡盡殪其眾復以鞠仁爲燕京都知兵馬使五月朝義以李懷仁爲範陽節度自春至夏相殺者四五餘見通鑑

李光弼罷副元帥開府侍中河中節度使【以新紀通鑑修】夏四月己未吏部侍郎裴遵慶爲黃門侍郎同平章事【以新舊紀修】五月梓州刺史段子璋反尋伏誅【以新舊紀列傳修】史朝義將令狐彰降甲午以滑衛爲節度使【以通鑑修】

解題曰滑衛節度是年置領滑衛相魏貝博廣徳增領亳更號滑亳節度增領徳州衛澤潞析相貝置防禦魏博節度大歷四年增領陳七年爲永平節度十一年增領宋泗十四年增領汴頴建中增領鄭析宋亳頴別置節度泗淮南興元汴宣武貞元元年更號義成軍增領許州三年許陳許長慶領頴州光啟攺爲宣義軍

庚子以李光弼爲河南副元帥太尉侍中都統河南等五道行營鎭泗州【以新舊紀傳修】

解題曰按新舊史紀傳光弼都統河南淮南東西山南東道荊南五道節度行營通鑑增江南西浙江東西爲八道今從紀傳

秋七月癸未朔日有食之旣大星皆見【以舊紀修】八月癸丑朔李輔國爲兵部尙書【以舊紀通鑑修】九月甲申置道場於三殿【以朱熹綱目修】

解題曰三殿在東內韋述兩京記宋敏求長安志云卽麟徳殿此殿三靣故以爲名

壬寅去尊號及年號以建子月爲嵗首月以斗所建辰爲名【以新舊紀修】建子月丁亥劉晏貶通州刺史戊子禦史中丞元載爲戶部侍郎度支鹽鐵鑄錢等使【以舊紀修】己亥帝朝上皇於西內【以通鑑修】建丑月平盧範陽相攻連年援絕侯希逸引兵而南【以通鑑修】

唐肅宗皇帝寶應元年建寅月李光弼克許州【新紀】建卯月癸丑河東殺其節度使鄧景山請以都知兵馬使辛云京爲代從之【以呂祖謙標目修】乙丑河中行營兵亂殺其節度使都統諸道李國貞於綘殺鎭西北庭節度使荔非元禮於翼城請以禆將白孝徳爲代從之

解題曰翼城綘州縣

辛未爵郭子儀汾陽郡王知朔方河中北庭潞儀澤沁節度行營興平定國軍副元帥【以呂祖謙標目修】建辰月戊申蕭華罷戶部侍郎元載同平章事【以新紀修】建巳月壬子楚州獻定國寶玉十有三【新紀】帝不豫命皇太子監國皇后惡李輔國召太子欲圖之太子不許乃與越王系謀之丁卯皇后召太子入宮飛龍副使程元振以告輔國輔國止太子無入率兵殺系及兗王僴幽皇后於別殿是夜帝崩於長生殿殺後己巳皇太子豫卽皇帝位【新紀】

解題曰長生殿長安志在東內

甲戌以子奉節郡王適爲天下兵馬元帥郭子儀罷副元帥【以新紀修】

解題曰帝卽位六日而子儀罷副元帥由程元振之譛也通鑑不書闕也

乙亥李輔國號尙父程元振爲監門衛將軍知內侍省事五月庚辰郭子儀誅綘州亂軍【以呂祖謙標目修】壬午李輔國爲司空兼中書令【以新紀通鑑修】爵李光弼臨淮郡王【以舊紀傳修】甲申以侯希逸爲平盧淄靑節度使【以通鑑修】

解題曰至徳元載置靑宻節度使領北海【靑州】髙宻【宻州】東牟【登州】東萊【萊州】治北海置鄆齊兗都防禦使治齊州乾元元年靑宻增領滑濮二年增領淄沂海以滑汴滑濮鄆齊兗升鄆齊兗爲節度使上元置淄沂節度使領淄沂滄徳棣平盧節度侯希逸保靑州授靑宻節度使廢淄沂節度並所管州號淄靑平盧節度增領徐州廣徳滄徳魏博寶應鄆兗濮徐河南登萊沂海泗淄靑平盧大歷十年淄靑平盧領徳州十一年領鄆曹濮徐兗以泗州永平建中廢節度使置淄靑都團練觀察使領淄靑登萊齊兗鄆置曹濮都團練觀察使興元廢復淄靑平盧節度領靑淄登萊齊兗鄆徐海沂宻曹濮貞元徐州徐泗元和十四年領靑淄齊登萊置鄆曹濮節度沂海觀察使領沂海兗宻十五年鄆曹濮號天平軍長慶升沂海爲節度太和元年齊州橫海二年淄靑平盧增領八年廢沂海爲觀察使大中復爲節度咸通三年沂海增領徐州五年天平增領齊棣沂海罷領徐十三年淄靑平盧復領齊棣幹寧沂海號泰寧軍

大小錢皆當一【以舊紀修】李光弼使兗鄆節度使田神功擊史朝義於宋州大破之【以通鑑修】

解題曰兗鄆節度見是年平盧淄靑節度使解題

封子二人爲王【以通鑑修】追復庶人王氏爲皇后【新紀】六月辛亥追廢皇后張氏越王系兗王僴爲庶人【以新紀修】乙未李輔國罷元帥行軍司馬以程元振爲元帥行軍司馬辛酉輔國罷中書令封博陸王【以通鑑修】乙亥以劉晏爲戶部侍郎京兆尹度支轉運鹽鐵等使【以列傳通鑑修】秋八月袁晁反於臺州【以新舊紀修】徙封適爲雍王【以新紀修】九月庚辰來瑱爲兵部尙書同平章事仍爲山南東道節度使【以舊紀修】乙未程元振加驃騎大將軍兼內侍監【以通鑑修】冬十月辛酉雍王適防諸道及回紇兵討史朝義加朔方節度使僕固懷恩同平章事領節度行營以副之【以呂祖謙標目修】解題曰按新舊史列傳代宗立程元振自謂於帝有功忌宿將難制離構百計因罷郭子儀副元帥加實戶爲肅宗山陵使子儀懼讒且成盡裒肅宗所賜詔勅千餘篇上之因自陳訴初帝與子儀同患難復兩京至是悔悟眷禮彌重史朝義尙盜洛帝欲使副雍王率師東討爲朝恩元振交訾之乃止余見通鑑

壬戌盜殺李輔國【新紀】乙亥雍王適大敗史朝義於橫水復東京【以通鑑修】

解題曰竇蘋音訓橫水在洛陽北郊

十一月丁丑史朝義將薛嵩以相衛洺邢張忠志以恆趙深定易等州降皆已受代僕固懷恩復其位丁酉以忠志爲成徳節度使賜姓名李寶臣【以呂祖謙標目修】

解題曰成徳節度是年置領恆定易趙深廣徳增領冀州大歷增領滄州建中罷置恆冀都團練觀察使深趙都團練觀察使興元廢二觀察復置節度使領恆冀趙深貞元增領徳棣元和徳棣橫海天祐更號武順軍

己亥以僕固懷恩爲左僕射中書令朔方河北副元帥【以新紀修】是嵗召李泌【以李鄴侯家傳修】

大事記續編卷五十九

欽定四庫全書

大事記續編卷六十

明王禕撰

唐代宗皇帝廣徳元年春正月癸未劉晏爲吏部尙書同平章事【以新舊紀修】壬寅流來瑱於播州尋殺之【以呂祖謙標目修】史朝義奔幽州其將田承嗣以莫州李懷仙以範陽降朝義自殺閏月以薛嵩爲相衛節度使懷仙爲盧龍節度使承嗣爲魏博都防禦使僕固懷恩恐賊平寵衰故畱嵩等以爲黨援朝廷因而授之【以呂祖謙標目修】

解題曰按新史藩鎭傳承嗣降於僕固瑒厚以金帛反間瑒將士瑒慮下生變卽約降承嗣詐疾不出瑒欲馳入取之承嗣列千刀爲備瑒不得志余見通鑑【河洛春秋承嗣欲於城中宴防瑒謂諸將曰承嗣假爲屈伏其實未降若不潛圖之必慮他時爲冦瑒聞爲將必先伐謀若欲相會此其時也乃與諸道節度俱入其城令諸軍進入承嗣令每門排陌刀手一千人爲備其器械悉不得入瑒計不行承嗣義不服從而賂遺甚厚瑒亦畱馬四百匹以酬之】相衛節度使見乾元二年汴滑解題又按方鎭表置魏博防禦領魏博貝瀛滄治魏州是年升節度使增領徳貝洺相大歷增領澶州十年瀛盧龍滄義武徳淄靑平盧十一年領衞相洺貝貞元置橫海節度領滄景大和元年增領齊州三年更號齊滄徳節度四年省景州五年賜號義昌軍天祐魏博號天雄軍藩鎭傳序曰安史亂天下至肅宗大難略平君臣皆幸安故瓜分河北付授叛將防養孽萌以成禍根亂人乘之遂擅署吏以賦稅自私不朝獻於廷效戰國肱髀相依以土地傳之子孫脇百姓加鋸其頸利怵逆污遂使其人自視猶羌狄然一冦死一賊生訖唐亡百餘年卒不爲王土當其盛時蔡附齊連內裂河南地爲合從以抗天子杜牧至以山東王不得不王霸不得不霸賊得之故天下不安又曰厥今干戈朽鐵鉞鈍含引混貸煦育逆孽殆爲故常而執事大人曽不歷算周思以爲宿謀方且嵬岸抑揚自以爲廣大繁昌莫已若也嗚呼其不知乎其俟蹇碩顚傾而後爲之支計乎且天下幾里列郡幾所自河以北蟠城數百角奔爲冦伺吾人顦顇天時不利則將與其朋伍駭亂吾民於掌股之上今者及吾之壯不圖擒取乃偸處恬逸以爲後世子孫背脇疽根此復何也議者曰倔彊之徒吾以良將勁兵爲衘防髙位美爵充飽其腹安而不撓外而不拘猶豢虎狼而不拂其心則忿气不萌此大歷貞元所以守邦也何必疾戰焚煎吾民然後爲快也愚曰大歷貞元之間有城數十千百卒夫則朝廷貸以法故於是濶視大言自植一家破制削法角爲尊奢天子不問有司不呵王侯通爵越錄受之覲聘不來幾杖扶之逆息虜嗣皇子嬪之地益廣兵益彊僣擬益甚侈心益昌土田名器分劃大盡而賊夫貪心未及畔岸滛名越號走兵四略以飽其志趙魏燕齊同日而起梁蔡吳蜀躋而和之其餘混澒軒嚻欲相效者往往而是運遭孝武前英後傑夕思朝議故能大者誅鉏小者恵來大抵生人油然多欲欲而不得則怒怒則爭亂隨之是以教笞於家刑罰於國徵伐於天下裁其欲而塞其爭也大歷貞元之間反此提區區之有而塞無涯之爭是以首尾指支幾不能相運掉也凡今者不知非此而反用以爲經將見爲盜者非止於河北而已嗚呼大歷貞元守邦之術永戒之哉余見通鑑【範祖禹曰僕固懷恩旣平河北而除惡不絕其本復畱賊黨以邀後功亦由任蕃夷爲制將故也唐失河北實自此始使郭李爲將其肯遺國患乎】

三月山南東道兵馬使梁崇義據襄州甲辰以爲畱後【以新紀通鑑修】

解題曰晁補之曰代宗時連遭大喪寇亦未殄崇義之罪不惟不暇討遂因以節與之姑息之政始於此矣按劉裕平原口向建康以孟昶爲長史總攝後事及討司馬休之以劉道憐監畱府事皆畱後之任也李林甫領隴右節度副大使杜希望始知畱後事見通鑑

辛酉葬泰陵廟號宗庚午葬喬陵廟號肅宗【以通鑑修】遷獻懿二祖於夾室【以新舊志修】夏四月庚辰李光弼奏擒袁晁【通鑑】六月癸酉禮部侍郎楊綰請罷明經進士察孝亷【以通鑑修】

解題曰胡寅曰綰初議請縣令察孝亷取行著鄕閭學知經術薦之於州刺史考試升之於省是猶彷佛鄕舉裏選之意及上貢舉條目則徒有問經對策之目而無縣察州升之文或者猶沮止之建議之難如此事見通鑑【汪應辰曰賈至則綰請舉孝亷李棲筠則綰請置五經秀才科至傳則多是綰言至議以爲自晉後衣冠遷徙所在占籍今鄕舉取人未盡請廣學校增國子博士員大縣得置大學館召置生徒保桑梓者鄕裏舉焉在流寓者庠序推焉議者更附至議棲筠則棲筠賈至李廙以綰言爲是蓋至與棲筠議者乃孝亷綰𨿽嘗請置五經秀才非此所議鄭寅曰宋白續通典三載此事蓋隨他書本文互有不同今參合事實綰請罷明經進士道舉而察孝亷其他科目猶在詔左右丞諸司侍郎禦史大夫給捨同議給事中李廙李棲筠左丞賈至禦史大夫嚴武上議而實至之文然議者不應僅四人蓋更附至議者此三人耳舊史至云議者然之不謂更附至議豈廙等各上異耶是時敕防嵗察孝亷其明經進士道舉並停所司作條件處分宰臣等奏今嵗且許依舊綰遂條上孝亷之外又有秀才孝悌力田則因舊科而節文之其云衣冠多去故鄕所在州縣且舉所諳知則用至之說也其云今年願依舊業者聽則用宰臣之說也代宗問翰林學士或以明經進士不可頓攺乃詔兼行】

庚寅以田承嗣爲節度使【以通鑑修】秋七月壬寅上尊號壬子攺元【以新舊紀修】冊回紇可汗【以通鑑修】吐蕃盡取河西隴右之地【以呂祖謙標目修】

解題曰新史地理誌唐地東西九千五百一十一里南北一萬六千九百一十八里天寶盜起中國用兵而河西隴右不守防於吐蕃至大中咸通始復隴右乾符以後天下大亂至於唐亡然舉唐之盛時開元天寶之際東至安東西至安西南至日南北至單於府蓋南北如漢之盛東不及而西過之自古爲天下者務廣徳而不務廣地徳不足矣地𨿽廣莫能守也嗚呼盛極必衰𨿽曰勢使之然而怠忽驕滿常因盛大可不戒哉事見通鑑

八月僕固懷恩反於汾州九月壬戌遣裴遵慶諭之不受命【以舊紀修】乙丑涇州刺史髙暉降於吐蕃冬十月辛未吐蕃冦武功奉天壬申以雍王適爲闗內兵馬元帥郭子儀副之丙子帝幸陜州【新紀】

解題曰按新舊史列傳自變生倉卒天下皆咎程元振又以郭子儀復立功不欲天子還京說帝都洛陽帝可其計子儀奏曰雍州古稱天府地方數千里帶甲十餘萬兵彊士勇雄視八方秦漢因之卒成帝業故髙祖先入闗定天下太宗以來居洛亦鮮先帝興朔方誅慶緒陛下席西土戮朝義𨿽天道助順亦地勢則然比土蕃慿陵而不能抗者以六軍皆市井人竄虛名逃實賦及驅以就戰百無一堪又宦豎掩迷庶政荒奪遂令陛下徬徨暴露斯委任失人豈秦地非良哉今道路流言咸謂且都洛陽洛陽自大盜以來焚埃略盡百曹榛荒畿內不滿千戶人煙斷絕千里蕭條何以奉萬乘牲餼供百官次捨哉陛下意者不以京畿新罹剽蹂國用不足乎昔衛爲狄滅文公廬於曹衣大布之衣大帛之冠卒復舊邦況赫赫天子躬儉節用寧爲一諸侯下哉願斥素餐去冗食掩閹寺任直臣薄徵弛役防隱撫鰥委宰相以簡賢任能付臣以訓兵禦侮則中興之功日月可冀惟時邁亟還以幸天下帝得奏泣謂左右曰子儀眞社稷臣也可亟還京師此疏與王導說元帝不可遷都意同可謂系唐之安危矣通鑑不載

戊寅吐蕃入京師立廣武王承宏爲帝攺元癸巳吐蕃潰郭子儀復京師【以新紀修】十一月辛丑朔太常博士柳伉上疏論程元振詔削元振官爵放歸田裏【以呂祖謙標目修】十二月甲午帝至自陜州【以新舊紀修】魚朝恩爲天下觀軍容宣慰處置使總禁兵【通鑑】乙未苗晉卿裴遵慶罷檢校禮部尙書李峴爲黃門侍郎同平章事【以新紀修】丙申放承宏於華州【以新紀修】吐蕃防松維保及西山諸州【以呂祖謙標目修】解題曰按通鑑防松維保三州及雲山【奉州號雲山復攺保州】新籠城【當在奉州之境新史髙適傳亡松維二州及雲山城吐蕃傳乃雲南入松維保等州及雲山新籠城節度使髙適不能救於是劍南西山諸州亦入吐蕃矣按雲山卽保州當以適傳爲據】又按唐茂州號西山中北路【山自劍門分東西其西行者按文龍之岡直南至黎雅謂之西山】管內有松翼靜宕悉當維保霸恭十州威戎通化兩軍後分維保霸通化爲南路

唐代宗皇帝廣徳二年春正月壬寅流程元振於溱州【以舊紀修】癸卯合劍南東西川爲一道【以呂祖謙標目修】

解題曰合劍南東西川爲一道偹吐蕃也

乙卯立雍王適爲皇太子【新紀】戊午郭子儀兼河東副元帥河中節度使【以新舊紀修】癸亥劉晏李峴罷散騎常侍王縉爲黃門侍郎太常卿杜鴻漸爲兵部侍郎同平章事【以新舊紀修】二月僕固懷恩軍潰奔靈武【以呂祖謙標目修】以李光弼爲東都畱守光弼歸徐州【以列傳通鑑修】

解題曰張唐英曰王忠嗣曰假如明主見責豈失一金吾羽林而歸宿衛其次豈失一黔中上佐又魚朝恩遣人發郭子儀父墓子儀入朝中外甚憂子儀入言臣久在軍中不禁兵士殘人墳墓多矣此臣不忠不孝所致朝廷乃安以忠嗣子儀而觀光弼之識淺矣事見通鑑

三月己酉以太子賔客劉晏爲河南江淮轉運使【以通鑑修】夏五月癸丑初行五紀歷【以通鑑修】郭子儀請罷諸節度自河中始六月庚辰罷其節度使【以呂祖謙標目修】

解題曰胡寅曰子儀忠謀爲國反見黜削不明之君胡可與言哉是時河南諸鎭兵罷之易爾若河北不受命子儀必有以處之代宗一切不問而獨罷河中此乃魚朝恩計也朝恩屯兵守渭橋鄠縣若朝廷從子儀所請則渭橋鄠縣之兵必還禁旅不得外屯矣故爲是謂可以抑子儀不知於子儀無損而國計則大謬矣【續通典元載王縉請以河中府爲中都魚朝恩旣誅建議曰中都陜虢晉絳汾潞儀石慈隰等十城長安去中都三百里臨流而東有羊腸底柱之險濁河孟門之限以轘轅爲襟帶與闗中爲表裏初幸陜之後每嵗八九月京師恟恟載知人情不安兾因制置竊有兵權代宗探見載意不行舊紀載大防以十州戶稅入奉京師置精兵五萬以威四方辭多押闔疏入不報事見通鑑】

赦僕固懷恩以爲太保中書令不受命【以通鑑修】秋七月庚子初稅靑苗給百官俸【以新紀通鑑修】

解題曰按新史食貨志大歷元年詔天下苗一畆稅錢十五市輕貨給百官手力課以國用急不及秋方苗靑卽徵之又有地頭錢每畆二十通名爲靑苗錢畆加一倍而地頭錢不在焉

己酉臨淮武穆王李光弼薨【新舊紀傳】

解題曰張耒曰光弼提孤軍與安史健虜百鬭百勝其治軍行兵風采出子儀之右而當時諸將皆望風伏子儀如敬君父而光弼之任彭城諸將已不爲之使子儀能使吐蕃謂父而史思明乃請誅光弼大抵光弼之實不及子儀之名子儀安坐而有餘光弼馳騁而不足甞思其故子儀之爲人至誠不欺其胸中洞然大人也故靜則人安其徳動則人伏其義光弼用烏承恩使襲史思明此𨿽狡夫猾虜之常態意其人雄悍慓勇而中有不可保信者市井之智盜賊之謀有時而用也不然何以召思明之侮而田承嗣之膝獨爲子儀屈歟事見通鑑【溫庭筠幹子光弼問穆寧進退之計寧曰以某短見有四第一範蠡五湖畱侯赤松也第二曹公挾漢室令諸侯是也第三田橫海島壯夫也第四屬鏤寘堇也公嘆曰策之末者是僕上策由是旬時理軍中及條疏身後事一旦帳中飲酖而薨】

八月丙寅王縉都統河南淮南山南東道節度行營僕固懷恩引回紇吐蕃入冦郭子儀屯奉天【以通鑑修】九月劍南節度使嚴武破吐蕃當狗城【以新舊紀修】冬十月僕固懷恩等逼奉天尋自潰【以新紀修】冬十二月乙丑眾星隕【新紀】是嵗吐蕃防涼州【呂祖謙標目】戶二百九十餘萬口一千六百九十餘萬【以呂祖謙標目修】

唐代宗皇帝永泰元年春正月癸巳朔攺元【以新紀修】解題曰宋庠紀年通譜永泰本齊明帝年號

三月庚戌吐蕃請和【新紀】夏五月平盧兵馬使李懷玉逐侯希逸秋七月壬辰以懷玉爲畱後賜名正己時李寶臣田承嗣薛嵩李懷仙自署將吏不供貢賦交結梁崇義及正己朝廷姑息不能復制【以呂祖謙標目修】八月庚辰王縉爲河南副元帥【新紀】九月庚寅朔置髙座講仁正經【以朱熹綱目修】僕固懷恩與吐蕃雜虜入冦【新舊紀】

解題曰葉適曰獨孤及言減江淮山南諸道兵以贍國用謂今天下惟朔方闗西有吐蕃僕固之虞邠匡鳳翔之兵足以當之自此東泊海南至番禺西盡巴蜀無防竊之盜而兵不爲解傾天下之貨竭天下之谷以給不用之軍爲無端之費自可以糧儲屝屨之資充疲人貢賦嵗可以滅國租半陛下遲疑於攺作率土之患日甚一日此正肅代之間無故變天下皆爲兵之實錄也事見通鑑

丁酉僕固懷恩死冬十月吐蕃退至邠州復與回紇入冦郭子儀挺身見回紇使擊吐蕃癸酉子儀大破吐蕃於靈防西原【以新舊紀朱熹綱目修】閏十月辛卯朔方副將李懷光克靈州【以新紀修】辛亥劍南西山兵馬使崔寧殺其節度使郭英義【以新舊紀修】

解題曰寧本崔旴後賜名寧唐末賜姓名猥多假子名氏尢爲淆亂今皆歸一其賜姓名無闗於大體者不載事見通鑑

十二月戊戌流華原令顧繇於綿州【以通鑑列傳修】

唐代宗皇帝大歷元年春正月乙酉復補國子學生【以通鑑修】丙戌戶部尙書劉晏爲都畿河南等道轉運常平鹽鐵鑄錢使侍郎第五琦爲京畿闗內等道轉運等使分理財賦【以舊紀通鑑修】

解題曰按方鎭表至徳元載置東畿觀察使領懷鄭汝陜乾元元年陜陜虢華汝豫許汝二年置陜虢華節度使上元元年攺爲陜西節度尋置觀察都防禦使二年罷領華廣徳元年懷昭義增領虢二年罷大歷復置領汝州建中二年置河陽三城節度以東畿觀察使兼之領懷鄭汝陜尋置使增領衛州亦曰懷衛節度四年罷觀察置東畿汝州節度貞元元年廢置都防禦使增領唐鄧置陜虢都防禦觀察陸運使罷河陽節度置都團練使二年升東都畿汝州防禦使爲都防禦觀察使三年唐鄧山南東道五年罷觀察使置都防禦使汝州別置防禦使十二年復置河陽懷節度治河陽元和三年罷東都畿汝州都防禦使九年河陽節度增領汝十三年汝東畿復置東畿汝州都防禦使罷河陽節度大和三年罷陜虢都防禦使開成元年復置都防禦使觀察使防昌三年復置河陽節度四年增領澤州中和升陜虢防禦觀察使爲節度光啟置東畿觀察兼防遏使三年升爲佑國軍節度龍紀賜陜虢節度爲保義軍節度幹寧汝忠武光化復置東畿觀察使兼防遏使罷佑國軍河陽節度罷領澤州天祐罷東畿觀察防遏使又按方鎭表至徳置京畿節度使領京兆鳳翔同岐金商是年金商岐興平鳳翔同商州上元華州置鎭國節度亦曰闗東節度寶應廢京畿廣徳罷鎭國二年置京畿觀察使建中置京畿商州節度興元罷京畿以同州爲奉誠軍節度領同晉慈隰是年罷華州置潼闗節度貞元九年罷幹寧元年幹州置威勝軍節度二年升同州爲匡國軍節度光化元年華州置鎭國軍節度領華同三年罷天復升隴州防禦爲保勝軍節度天祐元年以京畿置佑國軍節度領金商三年罷匡國軍置義勝軍節度領耀鼎

元載令百官論事先白長官宰相刑部尙書顏眞卿爭之二月乙未眞卿坐貶【以呂祖謙標目修】壬子以杜鴻漸爲山南西道劍南東西川副元帥西川節度使【新舊紀通鑑】解題曰按方鎭表至徳置山南西道防禦守捉使乾元置興鳳都團練守捉使廣徳升山南西道節度尋爲觀察使領梁洋集壁文通巴興鳳利開渠蓬建中元年升節度興元二年增領果閬光啟元年升興鳳防禦使置武定節度二年升興鳳感義軍節度使文徳感義增領利州大順武定增領階扶景福增領果州幹寧更感義曰昭武軍光化元年蓬壁武定三年巴州置防禦使天復二年昭武罷領利州三年置利州節度天祐二年山南西道罷領巴渠開升爲三州團練觀察使三年利州增領閬陵榮果蓬通更號利閬節度置興文節度領興文集壁

秋八月壬寅以茂州刺史崔寧爲成都尹節度行軍司馬【以新舊紀通鑑修】甲辰魚朝恩判國子監事【以列傳通鑑修】

解題曰按新史宦者傳魚朝恩怙貴誕肆凡詔防羣臣計事折愧坐人出其上𨿽元載辯彊亦拱黙惟禮部郎中相裏造殿中侍禦史李衎酬詰往返未始降屈朝恩不懌黜衎以動造又謀將易執政以震朝廷乃防百官都堂且言今水旱不時屯軍饋運困竭天子臥不安席宰相何以輔之不逺避賢路尙何賴乎宰相俛首坐皆失色造徙坐從之因曰陰陽不和五穀踴貴皆軍容事宰相何預哉且軍帑不散故天降之沴今京師無事六軍可相維鎭又屯十萬饋糧所以不足百官無稍食軍容爲之宰相行文書而已何所歸罪朝恩拂衣去曰南衙朋黨且害我余見通鑑

冬十月乙未帝生日節度使獻金帛爲壽【以通鑑修】十一月甲子攺元十二月己亥彗星出於瓠癸卯同華節度周智光反【以新紀修】

解題曰同華節度使見元年京畿解題

唐代宗皇帝大歷二年春正月郭子儀討周智光甲子伏誅【以新紀修】夏六月召杜鴻漸還秋七月丙寅以崔寧爲西川節度使【以呂祖謙標目修】九月吐蕃圍靈州郭子儀屯奉天【以通鑑修】

唐代宗皇帝大歷三年春二月庚子以後宮獨孤氏爲貴妃【通鑑】三月乙巳朔日有食之【新紀】夏四月崔寧入朝瀘州刺史楊子琳入成都寧還鎭【以通鑑修】五月乙卯追號齊王倓爲皇帝【新紀】六月壬辰幽州兵馬使朱希彩等殺李懷仙自爲畱後秋七月劍南畱後崔寛克成都【以新紀修】八月吐蕃冦靈州【新紀】王縉兼河東節度使【新紀】九月士申郭子儀移屯奉天【以通鑑修】冬十一月以朱希彩爲幽州盧龍節度使【以通鑑修】十二月己酉徙邠寧節度馬璘爲涇原節度使【以舊紀修】

解題曰按方鎭表大歷三年置涇原節度使五年遙領鄭頴十四年鄭永平貞元領四鎭北庭行軍節度元和增領行渭州幹寧號彰義軍增領渭武

唐代宗皇帝大歷四年夏六月戊申王縉罷副元帥都統【新紀】

解題曰新紀廣徳二年王縉都統河南等道節度行營永泰元年王縉爲河南副元帥通鑑載其爲都統而爲副元帥則不書至是年乃書縉表讓副元帥何也

郭子儀兼邠寧節度使【列傳】

解題曰按方鎭表邠寧節度乾元置領邠寧慶涇原鄜坊丹延上元罷領鄜坊丹延大歷三年罷十四年復置邠寧慶節度大中五年增領武州光啟號靜難軍

時元載患吐蕃故徙馬璘以四鎭北庭兵鎭涇州子儀以朔方兵鎭邠州未幾議城原州移京西軍戌之而移子儀於涇不從【以列傳通鑑修】

解題曰按淩凖邠志初吐蕃旣退諸侯入覲是時馬公鎭西川四鎭兼邠寧李公軍澤潞以防秋軍盩厔元載使人諷諸將責己曰今中外未寧公執國柄有年矣安危大計一無所聞如之何載莞然曰安危系於大臣非獨宰相也先王作兵置之四境所以禦戎狄也今內地無虞朔方軍在河中澤潞軍在盩厔王畿之內豈假是耶必令損益須自此始郭李曰宰相但圖之載曰今若徙四鎭於涇朔方於邠澤潞於岐則三邊有偹三賢之意何如三公曰惟所指揮三月詔馬公領涇原尋以鄭頴資之李公兼領山南猶以澤潞資之郭公兼領邠寧以河中資之朔方軍自此大徙於邠郭公𨿽統數道軍之精甲悉聚邠府其子弟分居蒲靈通鑑考異三年立此議四年子儀遷邠【按舊傳璘徙涇州其士眾賞自四鎭北庭赴難中原僑居驟移將士董之因人心動揺導以爲亂段秀實捕殺十餘人於是遷涇州建中二年楊炎請城原州下涇州爲具涇軍恐曰吾曹始治於邠才置農桑地著之安才立城壘又教之塞外吾何罪而寘此乎劉文喜因人怨怒拒不奉詔命朱泚李懷光攻之別將劉海賓斬文喜首原州竟不能城由此言之此非易事也元載固慮不及此也】

秋九月吐蕃冦靈州【以通鑑修】冬十一月杜鴻漸罷丙子左僕射裴冕同平章事十二月戊戌冕薨【以新舊紀通鑑修】唐代宗皇帝大歷五年春三月癸酉魚朝恩伏誅【以呂祖謙標目修】

解題曰李徳裕窮愁志元載之圖魚朝恩也以崔昭尹神州俾昭日詣苑中以牢醴爲朝恩饌因與北門大將軍王駕鶴等結歡共籌陰計又按柳抗疏悉出內使諸州持神策兵付大臣及誅朝恩赦釋其黨與曰北軍將士皆朕爪牙並宜仍舊勿有憂懼是北軍未嘗不可收也及以範希朝爲神防京西行營節度使欲收其柄而不可得矣余見通鑑

己丑罷度支使以宰相領之亦罷諸道轉運常平鹽鐵使【以舊紀通鑑修】夏四月庚子湖南兵馬使臧玠殺其團練使崔灌【新紀】

解題曰按方鎭表至徳置衡州防禦使領衡涪嶽潭郴邵永道乾元元年罷領郴二年涪荊南嶽鄂嶽上元廢廣徳置湖南都團練觀察處置等使領衡潭邵永道中和升爲欽化軍節度光啟攺爲武安以王縉爲門下侍郎同平章事【以舊傳通鑑修】彗星出於五車五月

己卯出於北方【以新紀修】冬以李泌爲江西觀察判官【以朱熹綱目修】

解題曰按方鎭表乾元置洪吉都防禦團練觀察處置使領洪吉防撫袁上元增領信州廣徳更號江南西道建中升爲節度貞元元年廢置都團練觀察使四年增領江咸通升鎭南軍節度乾符廢置江南西道觀察使龍紀復鎭南軍節度

唐代宗皇帝大歷六年春三月容管經略使王翃擒梁崇牽平容州【以呂祖謙標目修】

解題曰按方鎭表天寶置容管經略領容白禺牢繡黨竇亷義欝林湯巖辦平琴十四州乾元增都防禦使上元升觀察使建中元年增領順藤二年省平琴元和辦嶺南巖桂管省湯咸通廢以所管十一州邕管未幾復幹寧升寧逺軍容州之防十七年矣至是始平事見通鑑

夏五月戊申殺殿中侍禦史陸珽成都府司錄李少良大理評事韋頌【以新紀修】秋八月丙子以浙西觀察使李棲筠爲禦史大夫【以呂祖謙標目修】

解題曰按新史列傳元載當國久益恣橫代宗不能堪陰引剛鯁大臣自助欲收綱權以黜載防禦史大夫敬括卒卽召棲筠與河南尹張延賞擇可爲大夫者延賞先至遂代括防李少良陸珽等上書劾載陰事詔禦史問狀延賞稱疾不敢鞫少良珽覆得罪死帝殊失望出延賞爲淮南節度使拜棲筠爲禦史大夫始棲筠見帝敷奏明辯不阿附帝心善之故制自中授中外竦然余見通鑑

是嵗以尙書右丞韓滉爲戶部侍郎判度支【通鑑】

唐代宗皇帝大歷七年秋幽州盧龍將殺朱希彩經略副使朱泚自稱畱後冬十月辛未以泚爲節度使【以新紀通鑑修】

唐代宗皇帝大歷八年春正月薛嵩卒其叔父防自爲昭義畱後【以通鑑修】

解題曰昭義見至徳二年上黨節度使解題相防志薛嵩統相衛邢洺治相州號昭義軍田承嗣統貝博滄瀛治魏州賜軍號天雄承嗣以詐力動朝廷又建其軍爲大都督府帥卽授長史嵩死弟萼爲裴志淸所逐以眾歸承嗣於是相統於魏遷昭義軍於潞州後又徙昭義於邢州河朔人號邢相曰東昭義潞曰西昭義余見通鑑

二月戊申司空田承嗣進太尉【以宰相表修】秋八月己未吐蕃冦靈州【以新紀通鑑修】朱泚遣其弟滔將兵防秋涇州【以新舊列傳修】

解題曰按新舊史列傳泚使滔將勁兵三千請率先諸軍備塞安史後山東𨿽外臣順實傲肆不庭泚首效欵帝嘉之持詔勒兵貫王城而出置酒開逺門餞之通鑑謂將五千精騎今從本傳

九月壬午循州刺史哥舒晃殺嶺南節度使呂崇賁以反【以新紀修】冬十月壬寅朔方兵馬使渾瑊及吐蕃戰於宜祿敗績馬璘敗吐蕃於潘原【以新紀通鑑修】

解題曰宜祿邠州縣潘原涇州縣舊史吐蕃傳吐蕃之眾自潘口東分爲三道一趍隴州一趍汧陽之東一趍釣竿原

唐代宗皇帝大歷九年春三月永樂公主許適田承嗣之子華【以通鑑修】夏六月癸未胡僧不空卒贈司空肅國公【以通鑑修】秋九月朱泚入朝【以列傳通鑑修】

唐代宗皇帝大歷十年春正月田承嗣誘昭義兵馬使裴志淸逐薛蕚承嗣防相州【以新紀通鑑修】朱泚請畱以滔知幽州盧龍畱後【以呂祖謙標目修】

解題曰按新史列傳泚之來滔攝後務稍稍剪落泚牙角泚自知失權爲滔所賣不得志乃請畱京師帝因授滔節度畱後分防秋兵使各有統河陽永平兵郭子儀統之決勝軍【唐良臣賞爲決勝軍節度使當攷】楊猷兵【楊猷卽楊子琳也以禮朗鎭遏使擅舉兵是年以爲洮州刺史隴右節度兵馬使】李抱玉主之淮南鳳翔兵馬璘主之汴宋淄靑兵【實錄有成徳兵】泚主之【舊史本紀大歷九年四月詔諸道嵗有防秋兵馬淮南四千人浙西三千人魏博四千人昭義二千人成徳三千人山南東道三千人荊南二千人湖南三千人山南西道二千人劍南西川三千人東川二千人鄂兵一千五百人宣歙三千人其嶺南浙東路逺往來增費各委本道每年取當使諸色雜錢每人計二十貫據合配防秋人數計錢數市輕貨送上都以偹和糴今考開元十五年以吐蕃爲患制令隴右道及諸軍團兵五萬六千人河西道及諸軍團兵四萬人又徴闗中兵萬人集臨洮朔方兵二萬集會州防秋不過近就西北邊調發未及他道也至貞元中李泌對徳宗謂嵗徴闗東卒戍京西者十七萬人則又不勝其其擾矣】

癸丑田承嗣防洺州【以新紀修】乙卯崔寧大破吐蕃於西山【以新紀通鑑修】二月乙丑田承嗣防衛州【新紀】辛未封子十二人爲王【以通鑑修】河陽軍亂逐三城使常休明【新紀】三月甲午朔陜州軍亂逐觀察使李國淸【以新紀修】夏四月貶田承嗣爲永州刺史癸未遣河東節度使薛兼訓及諸道兵討之五月乙未磁州降【以新紀修】六月甲戌李寶臣及田承嗣戰於冀州敗之【以新紀修】秋九月吐蕃入冦鳳翔節度使李抱玉及馬璘敗之【以新紀修】

解題曰按方鎭表上元置興鳳隴節度建中號保義軍貞元領臨洮軍使元和升隴右經略使爲節度復舊名增領靈防良原崇信三鎭大中四年領秦州五年隴州置防禦使咸通秦州天雄軍

冬十月辛酉朔日有食之【新紀】甲子昭義畱後李承昭大破田承嗣兵於淸水旣而承嗣行反間李正己李寶臣遂不用命【以通鑑修】丙寅貴妃獨孤氏薨丁卯追冊爲皇后【新紀】十一月丁酉瀛州降【以新紀修】丁未嶺南節度使路嗣恭克廣州哥舒晃伏誅【新紀】

唐代宗皇帝大歷十一年春正月辛亥崔寧奏大破吐蕃【以新紀通鑑修】二月赦田承嗣【以呂祖謙標目修】三月李棲筠卒【以新史列傳修】

解題曰按新史列傳帝比比欲召相憚載輙止然有進用皆宻訪焉多所補助棲筠見帝依違不斷亦內憂憤卒

夏五月汴宋都虞候李靈曜殺兵馬使孟鑑六月戊午以靈曜爲畱後靈曜復反秋八月詔淮南節度使李忠臣等討之冬十月田承嗣遣兵救之不克甲寅靈曜伏誅【以新舊紀列傳修】

解題曰汴宋見天寶十四載河南節度使解題按方鎭表淮西節度至徳置領義陽【申州】弋陽【光州】潁川【許州】滎陽【鄭州】汝南【蔡州】乾元元年增領陳頴亳別置豫許汝節度二年廢陳頴亳陳鄭是年復置領申光壽安沔蘄黃上元二年增領陳鄭頴亳汴曹宋徐泗尋以亳滑衛徐兗鄆寶應元年增領許隋唐鄭州澤潞頴汴宋曹河南泗兗鄆申蔡汝永秦沔蘄黃沔鄂大歷八年廢蔡汝節度十一年增汴州十四年號淮寧軍尋更號申光蔡節度汝東都汴永平興元壽州別置觀察使貞元元年唐東都許義成三年安山南東道元和十二年復爲淮西節度十三年廢十四年號彰義軍大中置蔡州防禦使中和升奉國軍節度幹寧增領申州

唐代宗皇帝大歷十二年春三月辛巳元載伏誅並殺其妻子貶王縉栝州刺史夏四月壬午太常卿楊綰爲中書侍郎禮部侍郎常衮爲門下侍郎同平章事【以新舊紀修】癸巳詔諫官獻封事勿限時【新紀】己酉詔加京官俸解題曰按舊史本紀加京官料錢文官一千八百五十四員武官九百四十二員嵗加給一十五萬六千貫並舊給凡二十六萬貫余見通鑑

罷諸州團練守捉使定諸州兵官健團結【以通鑑及呂祖謙標目修】秋七月己巳楊綰薨【以列傳通鑑修】九月庚午吐蕃冦坊州【新紀】冬十二月丁亥崔寧奏大破吐蕃【以新舊紀修】庚子朱泚兼隴右節度使【以通鑑修】

唐代宗皇帝大歷十三年春正月戊辰回紇冦並州【新紀】夏四月甲辰吐蕃冦靈州【新紀】

唐代宗皇帝大歷十四年春二月癸未田承嗣卒其兄子悅自稱魏博畱後三月丁未淮西將李希烈逐李忠臣自稱畱後【以新紀修】夏五月辛酉帝崩於紫宸內殿【本紀】解題曰西內宣政殿北有紫宸門內有紫宸殿

癸亥太子適卽皇帝位【以新舊紀修】閏月壬申貶中書舍人崔祐甫爲河南少尹甲戌貶常衮爲河南少尹以祐甫爲門下侍郎同平章事【以新舊紀修】

解題曰按舊史列傳楊綰卒無中書侍郎舍人崔祐甫領省事衮以同中書門下平章事兼綜中書祐甫不能平累至忿競遂令祐甫分知吏選事所擬官又多駮下代宗崩衮與禮官議禮爲君斬衰三年漢文權制猶三十六日太宗遺詔亦三十六日羣臣不忍旣葬而除及宗肅宗崩始變爲二十七日遺詔𨿽曰吏人三日釋服羣臣宜如皇帝服二十七日乃除祐甫曰遺詔朝臣庶人之別朝野中外何非天下凡百執事誰非吏職是皇帝宜二十七日而羣臣三日也衮曰公卿大臣膺受寵祿故宜異數今與黔首同信宿而除於爾安乎祐甫曰若遺詔何詔而可攺孰不可攺意气殊厲衮方入臨遣從吏扶立殿墀上祐甫持之謂眾曰臣哭君所有扶禮乎衮不勝怒乃劾祐甫率情變禮請貶潮州刺史徳宗以爲重攺河南少尹初肅宗時天下事殷宰相更直堂事若休沐還第則聽直者代署以聞是時郭子儀朱泚俱以平章事當署勅尾而不行宰相事衮如故事代署子儀泚入言祐甫不宜貶帝曰卿向何所言今云非耶二人對初不知帝以衮爲欺罔是日羣臣直絰序立月華門外【六典大明宮宣政殿殿東廊日華門門東門下省西廊月華門門西中書省】卽兩換職祐甫至昭應徴還胡寅曰方喪三年短爲二十七日矣而祐甫猶以爲多祐甫非不忠不孝者特狃於遺詔而又通吏人於百執事則過矣自古未有以宰相爲吏人者此彊辯也遺詔從薄臣子從厚不亦可乎祐甫素惡常衮是故立異設若衮初爲祐甫之說則祐甫拒之必如衮議蓋徒以虛气加衮而不核義理之眞也使其說可行則旣相之後可以行矣而卒從衮豈非理有難乎

罷貢獻不急者及梨園樂工【以呂祖謙標目修】甲申郭子儀爲尙父太尉中書令罷其兵【以通鑑修】

解題曰按崔從續唐歷崔祐甫相以子儀年老久掌兵權其下偏禆皆已崇貴慮一旦子儀沒而難相統攝遂罷子儀而命李懷光常謙光渾瑊分將其兵論者伏焉事見通鑑

丙戌禁言祥瑞丁亥出宮人放禽獸【以新舊紀修】

解題曰範祖禹曰徳宗卽位之初思致太平知天下厭代宗之政滌其煩穢決其底滯四海之內聞風震悚以爲不世出之主也不數年而致大亂何哉燭理不明而所任非人求欲速之功役其獨智而不本於人情故也孟子曰其進鋭者其退速其徳宗之謂乎

戊子以李希烈爲節度使【以通鑑修】京兆尹黎幹伏誅【以呂祖謙標目修】吏部尙書劉晏判度支鹽鐵轉運等使六月禁置寺觀度僧尼【以呂祖謙標目修】封子弟九人爲王【以新紀修】丙午詔六品以上淸望官日二人待制【新紀】秋七月戊辰朔日有食之【以新舊紀修】罷酒【呂祖謙標目修】乙未以翰林學士張渉爲散騎常侍【以通鑑修】甲辰道州司馬楊炎爲門下侍郎懷州刺史喬琳爲禦史大夫同平章事【以新舊紀修】

解題曰按通鑑考異曰崔祐甫與炎皆自門下遷中書是時中書在上也憲宗以後門下在上中書在下不知何時升攺

乙巳遣使和吐蕃【以呂祖謙標目修】協律郎沈旣濟上選舉議【以通鑑修】

解題曰舜端拱無爲而其載在舜典言其所用之人惟九官而已蓋置九官於朝廷之上使之擇人以列於執事之中則天下舉皆賢人非必在上之人一一以擇之也陸贄請令防省長官各舉其屬沈旣濟欲使羣司長官宰臣進敍六品以下或僚佐之屬許州府辟用或選用非公則吏部兵部得察而舉之罪其私冒不愼舉者此皆執要禦繁之術爲上者端拱無爲而天下莫非賢人矣事見通鑑

冬十月丁酉朔吐蕃南詔入冦朱泚等敗之【以新紀修】己酉葬元陵廟號代宗【以通鑑修】十一月壬午喬琳罷【新紀】十二月乙卯立子宣王誦爲皇太子【新紀】丙寅晦日有食之【新紀】以大盈內庫財賦歸之左蔵【以呂祖謙標目修】

唐徳宗皇帝建中元年春正月丁卯攺元上尊號初定兩稅【以新舊紀修】

解題曰按新舊史誌傳防要大歷四年楊炎上疏曰初定令事租賦庸調法自開元承平久不爲版籍人戶寖溢隄防不禁丁口轉死非舊名矣田畆移換非舊額矣貧富升降非舊第矣戶部嵗以空文上之舊制戍邊者蠲其租庸六嵗免歸宗事夷狄戍者多死邊將諱不以聞故貫籍不除天寶中王鉷爲戶口使以籍存而丁不在是隠課不出乃按舊籍除當免者積三十年責其租庸人苦無告至徳兵起因以饑癘百役並作人戶凋耗軍國之用仰給於度支轉運二使四方徵鎭又自給於節度團練使賦斂之司數四莫相統攝朝廷不能覆諸使諸使不能覆諸州四方貢獻悉入內庫權臣猾吏因緣爲姦重兵處皆厚自奉養生賦所入無幾百姓竭膏血鬻親愛輸送無休息富人多丁率爲官爲僧以色役免貧人無所入則丁存是以地著者百不四五今請作両稅法凡百役之費一錢之斂先度其數而賦於人量入制出戶無主客以見居爲簿人無丁中以貧富爲差行商者在郡縣稅三十之一與居者均役居人之稅秋夏兩入之其租庸雜徭悉省而丁額不廢田稅租大歷十四年墾田之數爲定嵗終以戶賦增失進退長吏而以度支統之帝喜之使諭中外議者以租庸調行數百年不可輕攺帝不聽天下果利之舊戶三百八十萬五千使者按比得主戶三百八十萬客戶三十萬天下之民不土斷而地著不更版籍而得其虛實嵗斂二千五十餘萬緡米四百萬斛以供外錢九百五十餘萬斛緡米千六百餘萬斛以供京師稅法旣行民力未及寛而朱淊王武俊田悅叛用益不給陸贄論曰國家參考歷代之制法制均一𨿽欲轉徙莫容其姦故人無揺心事有定制天寶季嵗兆庶云擾賦法隳於奉軍執事者知獘之宜革而所作兼失其源知前之可從而所操不得其要舊患𨿽滅新沴復滋兵興之後供億不恆此時之獘非法獘也更掃庸調之成規創兩稅之新制分命使臣搜摘郡邑劾驗簿書取大歷中科率錢谷數最多者以爲定額先王之制賦入必以丁夫爲本不以務穡增其稅不以輟稼減其租則播種多不以植產厚其徵不以流寓免其調則地著固不以飭勵重其役不以窳怠蠲其資則功力勤如是然後能使人安其居盡其力兩稅惟以資產爲宗不以丁身爲本曽不寤資產之中有蔵於襟懷囊篋物𨿽貴而人莫能窺有積於場圃囤倉直𨿽輕而重以爲富流通蕃息之貨數𨿽寡而計日取贏廬舍器用之資價𨿽髙而終嵗無利一槪計估算緡宜其失平長僞務輕賫而樂轉徙者忻脫於徭役惇本業而樹居產者每困於徴求請舉其尢者防雜徴虛數以爲恆規計奏一定有加無除一也新法旣行旋屬徵討國用不充復以供軍每貫加徴二百二也定稅之數皆計緡錢納稅之時多配綾絹往納絹一匹當錢三千二三百今當錢一千五六百往輸其一今過於二三也稅物送至上都度支頒給羣司例皆增長本價抑使剝徴四也稅法之重旣無以拯之復有進奉宣索之繁尙在其外變徴役以召顧之目換科取以和市之名其爲科抑特甚常徭五也大歷中非法賦斂急備供軍之類旣並收入兩稅後又並存六也田裏荒蕪戶口減耗牧守罕盡申聞所司莫肯矜卹七也量土地之沃瘠計物產之少多倫比諸州定爲兩等州等下者每戶取錢之數少州等髙者每戶取錢之數多委觀察使更於當今所取錢數之內均融處置務盡事宜旣免擾人且不變法又曰凡國之賦稅必量人之力任土之宜故賦入者惟布麻繒纊與百谷焉先王懼物之失平而人之交易難凖又立貨泉之法節輕重之宜斂散馳張必由於是谷帛者人之所爲也錢貨者官之所爲也國朝著令租出谷庸出絹調出繒絹布麻曷常有僸人鑄錢而以錢爲賦者也今兩稅但估資產爲差便以錢谷定稅臨時折徴雜物每嵗色目頗殊惟計未得之利宜靡論供辦之難易遂或增價以置其所無減價以賣其所有一增一損耗損已多宜令所司勘防州府初納兩稅年絹布定估比類當年時價加賤減貴酌取其中總計合稅之錢折爲布帛之數依庸調舊制各隨鄕土所宜某州某年定出稅布若干端定出稅絹若干疋其有絁綿雜貨亦隨所出定名勿更計錢以爲稅數如此則土有常制人有常輸爲薄何益乎呂祖謙曰楊炎變租庸調但求一時之便不知古法自此變壞租庸調猶略有二代之意炎正以暴賦橫斂名色之多皆在租庸調之外故舉而均之二稅二稅之外不許誅求一錢炎能保後來之不誅求乎孟子言粟米之徵租也布縷之徵調也力役之徵庸也自古源流如此古者或緩其二或緩其一至唐太宗則盡從而徵之且如租庸調之外有暴賦橫斂正以軍興窘急及暴君污吏爲之耳使賢君出無軍興之患去之不難也安可舉舊法掃地而壊之乎大抵治財最不可者壊舊法也並省名目也名目旣省則後來復置之易矣此作俑所以至今日也

劉晏罷錢谷皆歸金倉部【以舊紀列傳通鑑修】二月癸卯以涇原節度使段秀實爲司農卿癸亥朱泚兼涇原節度使【以舊紀通鑑修】三月辛未張渉放歸田裏【以舊紀修】

解題曰呂祖謙曰竇太后以魏其武安交通賔客賣弄權勢謂儒者不可信而甘心於黃老之言徳宗以張涉薛邕之贓敗亦謂儒者不可信惑於宦官武將之說是以噎而廢食以蹶而廢行者也事見通鑑

癸巳以諫議大夫韓洄爲戶部侍郎判度支金部郎中杜佑權江淮水陸轉運使如舊制【以呂祖謙標目修】

解題曰按新史佑傳建中初上議曰咎繇作士今刑部尙書大理卿則二咎繇也垂作共工今工部尙書將作監則二垂也契作司徒今司徒戶部尙書則二契也伯夷爲秩宗令禮部尙書禮儀使則二伯夷也伯益爲虞今虞部郎中都水使者則二伯益也伯冏爲太僕今太僕卿駕部郎中尙輦奉禦閒廐使則四伯冏也古天子六軍漢前後左右將軍四人今十二衛神策八軍將軍六十員漢置別駕隨刺史巡察猶今觀察使之有副也參軍者參其府軍事猶今節度判官也官名職務直遷易不同爾詎有事實哉神龍中置員外官二千人自是以爲常天寶中編戶九百餘萬帑蔵盈溢𨿽有浮費不足有憂今天下戶比天寶三分之一就中浮寄又五之二安可不革且應權省別駕參軍司馬州縣額內官約戶置尉當罷者有行義在所以聞不省

夏四月乙未朔四鎭北庭行軍別駕劉文喜據涇州反尋伏誅【以新紀修】癸丑詔不受生日貢獻【以舊紀通鑑修】六月甲午崔祐甫薨【呂祖謙標目】辛丑城奉天【以舊紀修】回紇頓莫賀殺登裏可汗自立乙卯冊爲武義成功可汗【以通鑑修】秋七月殺忠州刺史劉晏【以呂祖謙標目修】

解題曰胡寅曰庾凖言劉晏與朱泚書書必可驗也召兵拒命兵必可覈也遣公正禦史往忠州鞫治如其不妄晏何辭焉一聞讒言乃命中使宻殺之非政刑矣故來瑱死於前而僕固懷恩叛劉晏死於後而田悅李正已以爲懼由殺之不以其罪也事見通鑑

八月甲午振武畱後張光晟殺回紇使者【以呂祖謙標目修】解題曰振武見開元九年朔方節度使解題

丁巳遙尊母沈氏爲皇太后【以新紀修】冬十月左丞薛邕以貶連山尉州縣始知畏【以呂祖謙標目修】

唐徳宗皇帝建中二年春正月戊辰李寶臣卒

解題曰按谷況燕南記李建中河朔記李寶臣末年惟納妖妄之人爭獻圖防稱有尊位詐作朱艸靈芝鑿石上作名字又於後堂結壇塲淸齋菜食置金杯玉斚銀盤云甘露神酒自至又言天符下降將吏罔有諫者牒告州縣知委妖妄者矯云不日當有天神持金箱玉印而至然後卽大位天所授也四方不待徵討而定矣寶臣大悅多以金銀羅錦異物賞之妖妄者自知虛僞恐事泄見誅共言相公宜服甘露靈芝艸湯卽天神降速遂於湯中著毒藥飲畢失音三日而卒舊傳亦以爲然通鑑考異以爲方士酖殺寶臣身在府中安能免死𨿽愚必不爲此蓋時人見寶臣曽飲其湯遇疾而死以爲所酖耳然以寶臣平日狂妄之迹觀之蓋有此理未可斷其爲無此事也

寶臣子惟嶽自稱成徳畱後與田悅李正己反命朱防討惟嶽神策都虞候李晟河東節度使馬燧昭義節度使李抱眞等討悅永平節度使李勉爲汴滑等節度都統【以新紀呂祖謙標目修】

解題曰徳宗之心未嘗一日不在藩鎭不勝其憤鋭於遣三將以出伐而朱泚之變則終身不敢復言藩鎭文宗之心未嘗一日不在宦官不勝其忿任訓注以一決而生甘露之禍則終身不敢復言宦官永平節度使見乾元二年滑衛節度使解題余見通鑑

二月乙巳禦史大夫盧爲門下侍郎同平章事【以新紀修】解題曰範祖禹曰君子與小人莫不引其類而聚於朝人君得一賢者而相之爲之相者舉其類而進之後之進者亦舉其類而繼之是百姓被其澤數十年而未已也茍任小人其患亦然徳宗旣相盧而復引裴延齡以自助則其國可知相於建中之初而延齡用於正元之後是始終之以小人也故徳宗之世賢人君子常阨窮而道不得行由小人彚進而不已也事見通鑑

移京西防秋兵九萬餘人戍闗東【以舊紀通鑑修】梁崇義反【以呂祖謙標目修】五月丙寅增商稅爲什一【以舊紀修】田悅攻臨洺守將張伾破之【以新史藩鎭傳建中實錄修】六月癸巳爵李希烈南平郡王漢南北兵馬招討使討梁崇義【以舊紀修】辛丑汾陽忠武王郭子儀薨【以紀傳修】秋七月以伊西北庭節度使李元忠爲北庭大都防四鎭畱後郭昕爲節度使安西大都護【以舊紀通鑑修】庚申楊炎罷前永平節度使張鎰爲中書侍郎同平章事【以新舊紀修】辛巳邠寧節度使李懷光兼朔方節度使【以通鑑修】癸未馬燧李抱眞大破田悅於臨洺李正已卒其子納自稱平盧畱後【以通鑑新紀修】梁崇義伏誅九月李納防宋州【新紀】李惟嶽將張孝忠以易定二州降以爲成徳節度使【以紀傳修】冬十月乙未楊炎貶崖州司馬尋殺之【以呂祖謙標目修】

解題曰孫甫曰楊炎懷元載私恩讎劉晏而害之誅之宜矣惜其誅之非公法也始炎譛晏附獨孤妃欲立韓王徳宗不察遽殺晏後以忠州叛罪之中外寃惜炎懼人言之多奏遣腹心使於四方言殺晏事本由君怒以解己罪徳宗若下詔書述聽防之過正炎之罪猶可明國常憲反擢用盧加炎他罪而殺之此豈公心哉君相逞私欲如是欲求免於亂難矣事見通鑑

癸卯祫於太廟獻祖復東向【以新史禮志修】戊申李納將以徐州降【以新紀修】

解題曰按新舊史列傳李正己反將斷江淮路令兵守埇橋渦口江淮進奉船泊渦下不敢過以張萬福爲濠州刺史馳至渦口立馬岸上發進奉船淄靑兵倚岸睥睨不敢動李洧以徐降地迫於防常困蹙不支李泌言東南漕自淮逹汴徐之埇橋爲江淮津口今刺史甚少脫爲納所並以梗餉路是失江淮也請以張建封代之益與濠泗二州【梁載言十道志南北朝彭城爲要害之地隋鑿禦河以米南控埇橋以扼梁泗歷古名鎭莫重於斯韓子中曰埇橋鎭在汴水上大和七年置宿州後移符離】

十一月辛丑宣武節度使劉佐等大破李納田悅兵於徐州【以新紀通鑑修】

解題曰宣武節度使見天寶十四載河南節度使解題

唐徳宗皇帝建中三年春正月馬燧等大敗田悅於洹水悅奔魏州攻之弗克【以呂祖謙標目修】

解題曰按新舊史紀傳實錄建中初黜陟使洪經綸諭河北聞悅養士七萬輙下符罷其四萬歸田畆悅卽奉命因大集將士激怒之曰而等籍軍中久仰縑廩養父母妻子今罷去何恃而生眾大哭悅乃悉出家貲給之各令還部自此魏人惑悅而怨朝廷【呂祖謙曰徳宗初立李正己獻錢三十萬緡上欲受之則恐受欺卻之則恐無辭崔祐甫請遣使勞其將士因以所獻錢賜之使將士人人戴國恩諸道聞之知朝廷不重財貨上從之而正己慙服田悅彊梗未如正己洪經綸罷其四萬人而人皆怨朝廷處之有其道則朝廷之恩施於淄靑禦之無其術則朝廷之怨結於河北】居無何言帝且表封李勉城汴州而李正己懼率兵萬人屯曹州乃遣人說悅同叛悅因與梁崇義等連和以王侑扈防許士則爲腹心邢曹俊孟希祐李長春符琇康愔爲爪牙二年鎭州李惟嶽淄靑李納求襲節度不許悅爲請不答遂合謀同叛時朝廷遣張孝忠等討恆州悅將孟希祐等率眾五千援之又遣康愔率眾八千圍邢州楊朝光以兵五千壁盧疃【在邯鄲西北】絕昭義餉道悅自將兵數萬繼進又使朝光攻臨洺【元和郡縣誌縣屬洺州本漢易陽縣地】守將張伾伾固守食且盡賞賜不足乃飾愛女示眾曰庫廩竭矣願以此女代賞士感泣請死戰大破悅軍【沈旣濟建中實錄五月癸未眾軍大破田悅於臨洺初悅攻臨洺甚急詔發禁兵及太原之師救之不解守將張伾大破之徳宗實錄續唐歷皆本於此新史藩鎭傳亦云伾飾愛女願以代賞士感泣請死戰大破悅軍詔河東河陽昭義救伾通鑑考異伹見癸未之防有眾軍字遂據谷況燕南記以爲七月燧與抱眞自潞府東下臨洺大破悅但旣濟當時史官止書伾破賊而不及燧等不可以眾軍二字害意也況五月七月故自不同耶】詔河東馬燧昭義李抱眞神策兵馬使李晟合軍救之曹俊老而多智爲貝州刺史悅未得志召問計安出對曰兵法十則攻今公以逆幹順勢不敵也宜於口【竇蘋音訓潞州四十里入邢洺潞】置兵萬人以遏西師則河北二十四州惟公所命今攻臨洺糧竭卒老不見其可悅暱防希祐等皆訾短之故不聽其言燧出口未過險移書抵悅示之好語悅謂燧畏之十一月【田悅傳作七月按權徳輿作燧行狀在十月以後】師次邯鄲【縣在磁州東北】悅使至皆斬之朝光於臨洺南雙岡東列二柵以禦燧燧率軍營二壘間其夜東柵走燧進營狗明山【竇蘋音訓洺州永平縣有聰明山狗山鮑欽止聰明山廟碑云永平縣臨洺鎭祠臨馬鳴灣】悅計曰朝光堅柵不下萬人未可以數日下且殺傷必眾吾此必抜臨洺饗士以戰必勝術也卽分恆州兵五千助朝光燧令大將李自良李奉國將騎兵合神策軍於雙岡禦之戒曰令悅得過者斬燧乃推火車焚其柵斬朝光禽其將盧子昌斬首五千級虜八百餘人居五日進軍臨洺悅悉軍戰燧以鋭士當之凡百餘返士皆決死悅大敗斬首萬餘級虜九百人得谷三十萬斛悅夜遁邢州圍亦觧三年正月悅求救於靑恆兾李惟嶽李納合兵萬三千人救悅裒散兵二萬壁洹水【水經洹水出上黨東過內黃縣北東入白溝】淄靑軍其東恆兾軍其西燧進屯鄴奏請益兵詔河陽李芃以兵防次於漳悅遣將王光進以兵守長橋築月城以爲固燧乃於下流維車數百絕河戴土囊遏水而後度悅知燧食乏深壁不戰燧令士賫十日糧進營倉口【水經注水出林慮縣之倉石溪東北逕魯班門又北合白水溪又東逕林慮縣石門谷又注於蒼溪水又北逕磻陽城北流注於漳水】與悅夾洹水而軍造三橋逾洹日挑戰悅不出陰伏萬人將以掩燧燧令諸軍夜半食光雞鳴時鳴鼓角而潛師並洹趍魏州令曰聞賊至則止爲陣又令百騎吹鼓角於後持火待軍畢發匿其旁須悅眾渡卽焚橋軍行十數里悅率淄靑恆州步騎四萬餘人乘風縱火噪而前燧令士無動除榛莽廣百步爲場募勇士五千人陣而待比悅至火止气少衰乃縱兵擊之悅軍大敗時神策昭義河陽軍小卻河東軍勝諸軍還鬭合擊又大破之悅軍走橋橋已焚眾赴水死者不可計斬首二萬級虜三千人淄靑兵幾殱抱眞芃問曰糧少而深入何也燧曰糧少則速戰兵法善於致人今悅與淄靑恆兾三軍爲首尾欲不戰以老我師若分擊左右未可必破悅且來救是前後受敵也法有攻其必救故趍魏以破之皆曰善悅收合殘卒奔魏大將李長春拒闗不納以須官軍三帥頓兵於魏州南平邑浮圖遲畱不進長春乃開門納之悅得入殺長春持佩刀立軍門流涕曰悅借伯父餘業與卿等同事今軍旅敗亡士民塗炭皆悅之罪也悅正緣老母不能自剄願公等斬悅首以取富貴無庸俱死乃自投於地眾憐皆抱持之曰今士馬之眾尙可一戰事脫不濟死生以之悅收涙曰諸公不以悅喪敗誓同存亡縱身先地下敢忘厚意乎乃自割一髻以爲要誓將士亦斷髮約爲兄弟乃率家財及府庫所有大行賜予而李再春及其子瑤以博州降悅從兄昂以洺州降悅族昂等家悅自視兵械單耗懼不知所出復召曹俊與之謀曹俊爲整軍完壘人心復堅余見通鑑孫甫曰燧與抱眞不合遷延不進致悅嬰城固守且誘朱滔等同叛蓋燧窺朝廷之事盧所爲險薄專報怨讎必無公平之法以禦於外故少所忌憚敢乘私忿而不顧國事也

丙寅朱滔張孝忠敗李惟嶽兵於束鹿【以紀傳修】

解題曰束鹿屬深州本漢鄡【苦麼反】縣地

辛未復酒【以呂祖謙標目修】閏月乙未李惟嶽將康日知以趙州降甲辰惟嶽伏誅深州降【以新紀通鑑修】

解題曰李寶臣再世凡二十年

以朱滔爲節度使【以新史列傳修】田悅愽洺二州降【以新紀修】二月戊午李惟嶽將以定州降【以新舊紀修】甲子以張孝忠爲易定滄節度使成徳兵馬使王武俊爲恆兾都團練觀察使康日知爲深趙都團練觀察使【以舊紀通鑑修】

解題曰易定滄節度使按方鎭表建中三年置義武軍列傳定州置軍名義武以張孝忠爲節度易定滄等州觀察使孝忠牙將程日華假滄州刺史參軍李宇曰此軍本號橫海能絕易定自爲一州請爲天子言之日華遣宇西帝大喜拜禦史中丞滄州刺史復置橫海軍卽以爲使舊史地理誌義武節度治定州領定易祁三州豈滄州分之後以祁州之歟

夏四月戊午李納徳棣二州降【以新紀修】朱滔反【以舊紀修】解題曰按新史列傳李惟嶽拒命滔與張孝忠再破之束鹿取深州賜徳棣二州康日知爲深趙團練使滔失深州不平又請恆定七州所賦供軍不許愈怨時馬燧圍田悅悅窮間滔與王武俊同叛滔姑子劉怦爲涿州刺史以書諫曰司徒身節制太尉位宰相恩遇極矣今昌平有太尉鄕司徒裏不朽業也能以忠順自將則無不濟比忘上樂戰不顧成敗如安史者今復何有司徒圖之無貽後悔滔不從連兵救悅又懼張孝忠之襲使怦壁險而軍滔激其眾曰士蹀血鬭旣下堅城朝廷乃見奪奏賞不報君等疾趍破馬燧以取貲糧可乎軍中不應三號之乃曰幽人死於南者骸撐不掩痛藏心髓柰何復欲暴骨中野乎司徒兄弟受國寵士各蒙官賞願安之不防其他滔罷潛殺不可共亂者數十人日知發其情天子以悅未下重起兩冦卽封滔通義郡王滔愈悖分兵與武俊屯趙州脇日知矯詔散其糧貯卽引兵救悅次束鹿軍大噪曰天子令司徒北還而南救趙寧有詔耶滔懼走匿傳捨禆將蔡雄好諭士曰天子約取成徳所得州縣賜有功者抜深州者燕也本鎭常苦無絲纊兾得深州以佐調率今顧不得又天子以帛賜有功士爲馬燧掠去今引而南非自爲也軍中悔謝復曰𨿽然司徒南行違詔書莫如還滔回次深州誅首變者二百人眾懼乃率兵南壁寧晉【趙州縣本廮陶縣地】與武俊合事見通鑑範祖禹曰民皆有常性饑食渇飲以養其父母妻子而終其天年此人情之所欲也豈樂爲叛而沈其族哉然自古治少而亂多由上失其道而民不知所從故姦權得以詭其眾而用之也天寶以後幽薊爲反逆之區中國視之無異戎狄朱滔刼其民如此不得已而後從之亦足見其本非好亂也人君茍行仁政使民親其長愛其上驅之爲亂莫肯從也姦雄豈得而詐之哉【田承嗣幾禽矣李正己寶臣沮撓而承嗣得以逋誅田悅勢屈矣朱滔王武俊攺計而悅終於不可下同惡相求如市賈焉況當時區畫有未善者乎自是而河北亂根成矣】

甲子借商括質【以呂祖謙標目修】

解題曰按舊紀新志朱滔王武俊田悅合從而叛用益不給初太常博士韋都賔陳京請借富商錢大率每商畱萬貫余並入官不一二十大商則國用濟矣杜佑曰合諸道用兵月費度支錢一百餘萬貫若獲五百萬貫才可支給數月乃以戶部侍郎趙贊判度支代佑行借錢令約罷兵乃償之京兆少尹韋禎長安令薛蘋搜督甚峻人不勝鞭笞乃至自縊家若被盜然總京師豪人田宅奴婢之估裁得八十萬緡又取僦樻納質錢及粟麥糶於市者四取其一長安爲罷市市民相率遮邀宰相哭訴盧疾驅而過韋禎乃請錢不及萬緡粟麥不及五十斛者免而所獲才二百萬緡按杜佑所對謂今月費百萬得五百萬才足數月言其無益故罷祐而用贊新志乃云徳宗以問度支杜佑以爲軍費裁支數月幸得商錢五百萬緡可支半嵗乃以趙贊判官度支代佑借錢令似失其實

召朱泚還戊寅張鎰罷爲鳳翔隴右節度使【以舊紀通鑑修】解題曰按崔延光奉天錄泚在京師私第絕朝謁日給酒肉而已內侍一人監之通鑑不取者疑無是事爾攷之趙元一奉天錄羣盜謀曰太尉朱泚久囚必生異志又泚僞赦亦云幽囚之中神器自至則非無是事也余見通鑑

五月丙寅增兩稅及鹽錢乙巳杜佑罷以中書舍人趙贊爲戶部侍郎判度支【以舊紀修】六月辛巳王武俊反李懷光馬燧等及田悅朱滔王武俊戰於愜山敗績秋七月退保魏州【以新舊紀修】

解題曰愜山在今大名府大名縣西漢成帝時王延世於此塞決河故曰愜山

癸巳停借商錢【以新舊紀修】八月置汴東西水陸運兩稅鹽鐵使【以舊紀通鑑修】辛酉以涇原畱後姚令言爲節度使【通鑑】九月癸巳稅商貨茶漆竹木冬十月丙辰吏部侍郎闗播爲中書侍郎同平章事【以新舊紀修】十一月朱滔田悅王武俊李納稱王【以呂祖謙標目修】十二月丁丑李希烈自稱天下兵馬都元帥建興王【通鑑】更造正元歷【以通鑑修】

大事記續編卷六十﹤史部﹐編年類﹐大事記續編﹥

欽定四庫全書

大事記續編卷六十一

明王禕撰

唐徳宗皇帝建中四年春正月丁亥張鎰及吐蕃尙結贊盟於淸水【以新紀修】庚寅李希烈防汝州甲午遣太子太師顏眞卿宣慰之【以朱熹綱目修】戊戌以龍武大將軍哥舒曜爲東都汝州節度使討李希烈二月丁卯復汝州【以新舊紀】

觧題曰東都汝州節度使見乾元二年東畿解題

三月戊寅江西節度使曹王臯敗李希烈兵取黃蘄二州【以呂祖謙標目修】夏四月命神防軍使白志貞召募禁兵【以呂祖謙標目修】庚申加李勉淮西招討使哥舒曜副之【以通鑑修】甲子京師地震【新紀】五月京師地震【新紀】六月庚戌稅屋間架算除陌錢【新紀】七月馬璲爲魏博澶相節度招討使【新紀】秋八月丁未李希烈冦襄城【新紀】乙卯李希烈將以隨州降【以新紀修】發涇原諸道兵救襄城冬十月丁未涇原節度使姚令言作亂於京師戊申帝幸奉天令言等奉朱泚爲帥庚戌段秀實欲誅泚不克死之【以新紀呂祖謙標目修】

觧題曰李希烈圍哥舒曜於襄城詔涇原節度使姚令言督鎭兵五千東救曜涇師多攜子弟而來望獲厚賞及上路一無所賜次滻水詔京尹王栩犒軍惟糲食菜餤眾怒覆而不顧羣噪曰國家瓊林大盈寶貨如山尙何往乃盡甲反旗而皷居人狼狽走竄亂兵呼勿走不奪汝商貨僦質矣不稅汝間架矣帝遣使者開諭賊已陣通化門殺使者帝遣普王姜公輔載金防慰撫賊薄丹鳳門詔集六軍無至者先是闗東河北戰不利禁兵悉東衛士內空而神防軍使白志眞借市人兵聽其居肆私取庸自入故遽迫皆不至余見通鑑範祖禹曰周公作立政以戒成王自左右常伯至於綴衣虎賁皆選忠良而勿以憸人晉悼公使弁糾禦戎荀賔爲右使訓諸禦知義羣騶知禮故可用也至漢宿衛者猶以忠力之臣與公之子蓋古之遺法也夫以天子之尊必使諸侯與天下之賢者共扞衛之訓其徒旅使知禮義不如是不足以爲國也後世茍簡人君多疑寧與小人而不與君子徳宗所任尢非其人至於變起京邑而無一卒之衛其後懲前之失委之宦者而其禍愈深夫聚天下不義之人使執利器而環天子之居不以付之忠賢之臣是以知後世人主之不尊國家之無法也【胡寅曰自大歷四年元載欲逺郭子儀自邠州徙馬璘鎭涇自河中徙子儀鎭邠四鎭北庭之兵刃覊旅勞獘重於遷徙遂謀作亂賴秀實處之有方眾不敢動遂遷於涇然非所欲也及楊炎紹述載志築原州城涇當爲城具將士怒曰吾屬始居邠州甫營耕桑地著卽來屯涇披荊榛立軍府今又投之塞外何罪至此於是劉文喜據州不受詔涇人之心可知矣撫之不至徒驅之以威力無怨之民猶不可使況役怨民而又犒以糲食菜餤哉】

辛亥以金吾衛大將軍渾瑊爲行在都虞候【以呂祖謙標目修】壬子鳳翔將李楚琳殺張鎰自爲節度使降朱泚【以舊紀通鑑修】朱泚自稱秦帝攺元殺郡王王子王孫七十七人【以通鑑修】癸丑李希烈防襄城【新紀】乙卯殺右僕射崔寧【以新紀修】解題曰庾凖言劉晏與朱泚書怨望召兵拒命徳宗不加按驗旣命中使宻殺之矣及王翃使康湛詐爲崔寧遣朱泚書復匆匆殺之何以服人心乎事見通鑑

丁巳戶部尙書蕭復爲吏部尙書吏部郎中劉從一爲刑部侍郎翰林學士姜公輔爲諌議大夫並同平章事【以新舊紀修】朱泚圍奉天渾瑊與邠寧兵馬使韓遊瓌拒之龍武大將軍呂希倩將軍髙重傑死之【以呂祖謙標目修】十一月靈武畱後杜希全渭北節度使李建徽等入援敗於漠谷【以新舊紀通鑑修】

解題曰靈武見開元九年朔方節度使觧題按方鎭表渭北節度使上元置渭北郛坊節度使並領丹延永泰罷領丹延增領綏州丹延別置都團練使尋升爲觀察使大歷六年更名渭北節度使領丹延慶觀察使十四年罷節度置都團練觀察使建中四年復置渭北節度使尋罷置都團練觀察防禦使貞元復置渭北節度綏州銀夏元和析丹州置防禦使中和渭北號保大軍增領翟州延州置保塞軍光化更名寧塞後又更衛國軍罷丹州防禦衛國軍又按漠谷水出醴州永壽縣髙要山幕谷過武功奉天

李懷光及神防河北行營節度使李晟入援【以通鑑修】癸巳李懷光敗朱泚於醴泉泚遁懷光將入朝盧沮之以爲中書令諸道兵馬副元帥【以新舊紀修】

解題曰醴泉縣屬醴州

翰林學士祠部貟外郎陸贄上防【以通鑑修】

解題曰蘇軾進贄奏議狀曰贄才本王佐學爲帝師論深切於事情言不離於道徳智如子房而文則過辯如賈誼而術不疎上以格君心之非下以迪天下之志但其不幸仕不遇時徳宗以苛刻爲能而贄諌之以忠厚徳宗以猜忌爲術而贄勸之以推誠徳宗好用兵而贄以銷兵爲先徳宗吝用財而贄以散財爲急至於用人聽言之法治邊取將之方罪已以収人心攺過以應天道去小人以除民患惜名器以待有功如此之流未易悉數可謂進苦口之藥石鍼害身之膏肓使徳宗盡用其言則貞觀可得而復

十二月壬戌貶盧白志貞趙贊爲逺州司馬【以舊紀修】李希烈陷汴鄭二州稱帝攺元【以新舊紀列傳修】

解題曰按通鑑考異謂希烈稱帝實錄舊希烈傳顏眞卿傳皆無年月據奉天錄幸天記及實錄閏月庚午詔謂在興元元年正月初今以新舊史列傳攷之建中四年冬議攺元加尊號陸贄奏僣帝者二豎則其時希烈已僣號矣不待至興元也況新舊史皆載希烈入汴州僣號攺元豈不可攷

癸酉闗播罷【以通鑑修】以李楚琳爲節度使【以通鑑修】六軍各置統軍【以新舊官志修】

解題曰按新史兵志會要龍朔二年置左右羽林軍開元二十七年析置左右龍武軍以左右萬騎營焉至徳二載置左右神武軍緫曰北衙六軍新史官志左右羽林大將軍各一人正三品將軍各二人從三品左右龍武大將軍各一人正二品綂軍各一人正三品將軍三人從三品左右神武大將軍各一人正二品綂軍各一人正二品將軍三人從三品龍武神武軍皆視羽林者也大將軍猶正二品而羽林大將軍乃正三品又無統軍此史於大將軍各一人之下缺正二品統軍各一人八字顯然【新史兵志及官志注以左右龍武神武神防號六軍誤也舊史官志羽林龍武神武謂之北衙六軍會要貞元十四年始詔神防左右軍置統軍品秩同六年則神防不在六軍之數明矣】

唐徳宗皇帝興元元年春正月癸酉朔下詔罪已大赦攺元去聖神文武號復李希烈田悅王武俊李納官爵罷間架墊陌錢竹木茶漆稅人心大恱【以新舊紀修】朱泚更號漢【以呂祖謙標目修】王武俊田恱李納去王號【以呂祖謙標目修】丙戌吏部侍郎盧翰爲兵部侍郎同中書門下平章事【以新舊紀修】立瓊林大盈庫陸贄諫罷之【以呂祖謙標目修】戊子蕭復出爲山南等道宣慰安撫使【以新舊紀修】辛卯以王武俊爲恆冀深趙節度使【通鑑】庚子遣祕書監崔漢衡使吐蕃【以通鑑修】二月戊申贈段秀實太尉諡忠烈【以舊紀修】李晟會李懷光於陳濤斜旣而移軍東渭橋【以通鑑修】

解題曰秦漢唐架渭者凡三橋咸陽西十里者名便橋漢武帝造在咸陽二十二里者爲中渭橋秦始皇造在萬年縣四十里者爲東渭橋三橋之外以船渡者十一處

李懷光奪郛坊京畿金商節度使李建徽神防兵馬使陽惠元兵惠元死之甲子以懷光爲太尉【以新舊紀修】加李晟河中節度使同中書門下平章事丁夘帝幸梁州李懷光以兵來追不及【以新舊紀傳修】

解題曰淩凖邠志二十六日懷光又使持書促韓遊瓌渾公獲而奏之且使其卒物色我軍遊瓌不知不得以聞又怒瑊之虞己也嫚罵於途上疑其變卽日幸梁州余見通鑑

三月癸酉魏博兵馬使田緒殺田恱自稱畱後【以新紀修】甲戌李懷光殺兵馬使張名振石演芬歸河中【以新舊紀修】解題曰韓愈董晉行狀曰晉宣慰恆州還懷光反公造懷光言曰公之功天下無以與敵公之過未有聞於人晉至上所言公之情上寛明將無不赦宥焉乃能爲朱泚臣乎彼爲臣而背其君茍得志於公何有且公旣爲太尉矣彼𨿽寵公何以加此彼不能事君能以臣事公乎公能事彼而有不能事君乎彼知天下之怒朝夕戮死者也求其同罪而與之比公何所利焉公之敵彼有餘力不如明告之絕而起兵襲取之淸宮而迎天子庶人服而請罪有司𨿽有大過猶將掩焉如公則誰敢議語已懷光拜曰天賜公活懷光之命喜且泣公亦泣則又語其將卒如語懷光者將卒呼曰天賜公活吾三軍之命拜且泣公亦泣故懷光卒不與朱泚余見通鑑

己亥渾瑊爲朔方邠寧等道行營兵馬副元帥【以新紀修】解題曰按新史列傳陸贄上防曰開元天寶時制西北二蕃則朔方河西隴右三節度而已尙慮權分或詔兼領之中興未遑外討則僑四鎭安定以隴右附扶風所當二蕃則朔方涇原隴右河東四節度而已以闗東戍卒屬之𨿽任未得人而措置之法存焉自賊泚亂以誘涇原懷光反以污朔方則分朔方爲三節度其鎭軍且四十皆特詔任之各有中人監軍咸得相抗旣無軍法臨下莫能稟屬邊書告急方使闗白可謂力分於將多矣余見通鑑

夏四月壬寅以韓遊環爲邠寧節度使【以舊紀修】甲辰李晟爲京畿渭北商華兵馬副元帥【以新舊紀修】庚戌以田緒爲節度使【以通鑑修】吐蕃遣兵助渾瑊破朱泚尋引去【以呂祖謙標目修】甲寅姜公輔罷【新紀】涇原兵馬使田希鑑殺其節度使馮河淸自稱畱後【以新紀修】李抱眞會王武俊於南宮【呂祖謙標目修】

解題曰葉適曰朱泚旣反朱滔連四叛圍貝州將絕河津窺東都與泚合時李懷光據河中李希烈自汴逼江漢李納田緒猖狂未巳唐號令所及十才二三然而天下卒不至土崩者李抱眞結王武俊之力抱眞所以能說回武俊者賴賈林之詞也存唐之功過於燭之武矣徳宗初立運動天下事出萬全及其荒忽繆計自取遷辱而以存亡俯仰之勢寄於辯士之口爲人主者可不鑑哉事見通鑑

五月丙子抱眞武俊大敗朱滔於貝州滔還幽州【以呂祖謙目修】乙未李晟移軍光泰門外戊戌大敗朱泚復京師六月癸夘姚令言伏誅甲辰泚伏誅【以呂祖謙標目修】

解題曰宋敏求長安志禁苑東二門南曰光化外郭城東二門北曰通化光泰門在通化門東北小城之東門竇蘋音訓遂謂爲苑城之東北門非也事見通鑑【晟破泚露布鎭國軍節度使駱元光商州節度使尙可孤本軍副元帥都知兵馬使吳說都虞候邢君牙京西行營都知兵馬使孟渉右廂兵馬使郭審全權文成神防行營商州節度都虞候彭光俊等陳兵於光泰門外盡鋭於神防倉東賊將姚令言張云等橫列堅陣旁速髙岡衙前兵馬使王佖知衙兼刀斧將史萬頃先登進擊深入合攻乘其踣借遂至於上蘭取彼鯨鯢直通於中禁成諫賊之心膂旣已生擒沈厚運賊之羽毛終制死命令言等力扞王師退而復合又使決勝軍節度使唐良臣等領馬步爲副】

己酉以李晟爲司徒中書令余遷官有差田希鑑爲節度使甲寅渾瑊爲侍中【以舊紀通鑑修】僞署官李忠臣等伏誅【以舊紀修】秋七月壬午帝至自梁州【以新紀修】丁亥李懷光害宣慰使給事中孔巢父【以新紀修】乙未以杭州刺史李泌爲防騎常侍【以通鑑修】八月壬寅李希烈害顏眞卿【以朱熹綱目修】甲辰李楚琳罷爲金吾大將軍【紀傳通鑑】

解題曰按郭元一奉天錄朱泚攻奉天楚琳供應及泚守長安楚琳勢窮遂進貢奉天后懷光阻兵帝幸洋梁楚琳又與泚通耗帝聞深不平還京楚琳從駕至長安詔授將軍表請出家詔依請愁憤而卒余見通鑑

癸夘李晟兼鳳翔隴右節度等使涇原四鎭北庭行營副元帥爵西平王【以紀傳通鑑修】馬燧爲奉誠軍節度使渾瑊爲河中節度使並爲管內行營副元帥討李懷光【以紀傳通鑑修】

解題曰奉誠軍見大歷元年京畿解題

冬十月辛丑李勉檢校司徒同平章事【以新紀通鑑修】戊辰宦官竇文瑒王希遷爲神防軍左右兵馬使【以舊紀修】

解題曰栁芳唐歷李晟自山東來詔加神防行營節度使晟鎭鳳翔始分神防爲左右廂令內官竇文王希遷分知兩廂兵馬貞元二年始置神防軍大將軍官員十二年又置防軍中尉官員余見通鑑【竇蘋音訓太和門外之北從西第三乃左神防軍九仙門外之北從東第三乃右神防軍】

閏月田希鑑伏誅【以通鑑修】李希烈將以滑州降【以新紀修】閏十二月劉佐等大敗李希烈兵於陳州希烈走戊午復汴州鄭州降【以呂祖謙標目修】乙丑蕭復罷【新紀】十二月庚辰加鎭海節度使韓滉檢校左僕射同平章事江淮轉運使【以通鑑修】

解題曰鎭海節度見至徳元年江南西道節度解題

是歳蝗大饑【以通鑑修】

唐徳宗皇帝貞元元年春正月丁酉朔攺元【以新舊紀修】解題曰宋庠紀年通譜李泌云元嘉麟徳寶應多以年號爲歷陛下卽位用貞元歷年號貞元而用貞元歷則相應矣皇朝之盛無若貞觀開元各取一字以明則效遂用之

癸丑贈顏眞卿司徒諡文忠【以舊紀通鑑修】帝欲用吉州長史盧爲饒州刺史給事中袁髙補闕陳京等諌壬戌以爲澧州別駕尋卒【以舊紀修】

解題曰按新舊史列傳張獻恭檢校吏部尙書盧移饒州刺史袁髙論其不可獻恭入對言髙所奏至當帝不答復前曰髙是陛下一良臣望特優異上遂不徙世咨其不撓余見通鑑

三月丁未李希烈陷鄧州【以新舊紀修】夏六月朱滔卒州刺史劉怦自稱幽州盧龍畱後【以呂祖謙標目修】辛夘劍南西川節度使張延賞爲中書侍郎同平章事金吾衛大將軍韋臯爲西川節度使【以新舊紀修】秋七月陜虢兵馬使達奚抱暉殺節度使張勸辛丑以李泌爲都防禦觀察水陸運使平之【以舊紀修】

解題曰陜虢節度見大歷元年東畿解題

壬子以劉怦爲節度使【以通鑑修】大旱【通鑑】八月甲戌李懷光伏誅【新紀】馬燧爲侍中【新紀】張延賞罷【新紀】九月劉從一罷【以新紀修】劉怦請以其子濟權知幽州軍府事怦卒以濟爲節度使【以舊紀修】

唐徳宗皇帝貞元二年春正月壬寅盧翰罷吏部侍郎劉滋爲散騎常侍給事中崔造中書舍人齊映同平章事【以新舊紀修】崔造奏罷水陸運使度支巡院江淮轉運等諸道租賦委觀察使刺史【以呂祖謙標目修】

解題曰胡寅曰財賦出於縣而總於州使觀察刺史任貢賦之責何患乎不辦而多張使名眾建官吏若非委以聚斂則安所用哉利聚於上怨興於下其獘不可勝言造所建明非特當時可行後世固可行也顧革獘之初事難遽集四相在內未必恊謀韓滉力行沮止故造不能獨濟耳事見通鑑

宰相分判六曹【以通鑑目錄修】夏四月丙寅李希烈伏誅甲申以淮西衙將陳仙奇爲節度使【以呂祖謙標目修】秋七月淮西兵馬使吳少誠殺陳仙奇自爲畱後【以呂祖謙標目修】八月丙戌吐蕃寇邠寧涇隴四州【以新紀通鑑修】九月吐蕃寇好畤李晟遣兵敗之【以新紀通鑑修】

解題曰好畤醴州縣

冬十一月甲午立淑妃王氏爲皇后丁酉崩【以新紀修】辛丑吐蕃陷鹽州【新紀】十二月丁巳以韓滉兼度支諸道鹽鐵轉運等使【以呂祖謙標目修】吐蕃陷夏州【新紀】庚申崔造罷【以新紀修】是歳李勉罷【以新舊史列傳修】

解題曰按新史紀表勉罷相皆失書惟列傳云居相二歳辭位以太子太師罷故書於此

唐徳宗皇帝貞元三年春正月壬寅左僕射張延賞同平章事壬子劉滋罷齊映貶防州刺史兵部侍郎栁渾同平章事【以新舊紀修】韋臯招南詔【以呂祖謙標目修】二月戊寅韓滉卒分浙江東西道爲三以果州刺史白志貞爲浙西觀察使【以呂祖謙標目修】三月丁未以李晟爲太尉中書令罷其兵【以呂祖謙標目修】夏五月丁亥以渾瑊爲吐蕃會盟使【以舊紀修】閏月庚申省州縣官尋復之【以通鑑列傳修】辛未吐蕃刼盟於平涼【以呂祖謙標目修】六月馬燧爲司徒罷其兵【以新舊紀修】李泌爲中書侍郎同平章事泌請罷宰相分判六曹從之【以新舊紀修】復鹽夏二州【以通鑑修】秋七月遣使勾檢兩稅【以呂祖謙標目修】張延賞卒【以舊紀修】

解題曰按舊史列傳延賞與栁渾同列延賞怙權矜已而嫉渾守正俾其所厚謂渾曰相公舊徳但節言於廟堂則重位可久渾曰爲我謝張公渾頭可斷舌不可禁也自是爲其所擠余見通鑑胡寅曰此林甫之所以待陳希烈盧之所以待闗播者也而延賞亦以此施之栁渾何哉

李泌議復府兵請募戍卒屯田京西【以朱熹綱目修】

解題曰李燾曰戍卒因屯田致富則安於其土不復思歸舊制三年而代及期將滿下令有願畱者卽以所開田爲永業家人願來者聽遣之據應募之數移報本道河朔諸帥得免更代之煩亦喜聞矣不過數畨則戍卒皆土著乃悉以府兵之法理之變闗中之疲獘爲富彊此易成也夫不復府兵則已如欲復之舍此防安出乎使張說少有智慮此防必行於開元矣開元可行而不行貞元將行而復廢此願治者所爲太息也余見通鑑及貞觀十年府兵解題

八月辛巳朔日有食之【新紀】己丑栁渾罷【新紀】帝欲廢太子李泌救之【以呂祖謙標目修】

解題曰徳宗之答李泌謂此朕家事非他人所預而泌以爲天子以四海爲家則莫非家事可謂大臣之言矣狄仁傑之對武后曰王者以四海爲家四海之內孰非臣妾何者不爲陛下家事仁傑之言泌有取云爾乃若李勣之答髙宗李林甫之語宦人彼不學之人何足以語此余見通鑑

戊申吐蕃寇隴州【以新紀通鑑修】九月李泌請罷貢獻歳供宮中錢百萬緡【以呂祖謙標目修】回紇和親【以呂祖謙標目修】吐蕃陷涇州連云堡冬十月甲申寇丰義城乙酉寇長武城城故原州而屯之【以新紀通鑑修】

解題曰寧州彭陽縣本隋丰義城寰宇記長武城在邠州宜祿縣西五十里郭子儀置兵備西戎舊史列傳李懷光頻歳城長武城據原首臨涇水俯瞰通道吐蕃不敢南侵

唐徳宗皇帝貞元四年春正月增京官俸【以通鑑修】夏四月乙未攺殿前射生軍曰左右神威軍與左右羽林龍武神武神防爲十軍【以呂祖謙標目修】南詔內附【以通鑑修】五月吐蕃寇涇邠寧慶鄜五州【新紀】六月封子爲王【以新紀修】徴處士陽城爲諫議大夫【以舊紀修】秋七月邠寧軍亂都虞候楊朝晟敗之【新紀】九月罷勾檢兩稅【以呂祖謙標目修】冬十月戊子回紇可汗來迎咸安公主請攺號回鶻【以呂祖謙標目修】吐蕃寇西川韋臯遣兵破之【以通鑑修】冊回鶻長壽天親可汗【以通鑑修】十一月以壽廬豪都團練使張建封爲徐泗豪節度使【以呂祖謙標目修】

解題曰按地理誌元和郡縣誌濠初作豪元和三年攺【彭晁杜亭記碑陰載武徳間州印豪字不從水元和二年刺史崔中始請依舊以濠水爲州名】又按方鎭表建中置徐海沂密都團練觀察使興元元年廢是年復置徐泗豪節度使貞元廢未幾置泗豪觀察使徐州領本州畱後元和二年廢觀察使置武寧節度領徐泗濠四年增領宿州長慶宿淮南大和復領宿咸通三年罷節度使置徐州團練防禦使兗海又置宿泗都團練觀察使四年罷防禦使濠州淮南五年置徐泗團練觀察處置使十年置徐泗節度使是年復置都團練防禦使增領濠宿十一年置徐泗觀察使尋號感化軍節度乾符二年罷領泗州天復二年罷節度

橫海節度使程日華卒其子懷直自爲畱後【以通鑑修】是歳京師地震二十【新紀】

唐徳宗皇帝貞元五年春正月甲辰朔日有食之【新紀】二月程懷直請分置景州廷授刺史帝嘉其忠以爲橫海畱後【以新史傳修】

解題曰按新史傳懷直使參軍李宇入朝願於東光景城二縣置景州且請刺史河朔刺史不廷授幾三十年帝嘉其忠以徐申爲刺史升橫海軍爲節度使其後橫海節度使烏重請以支郡兵馬並令刺史領之蓋本於懷直也余見元和十四年支郡兵馬解題

庚子大理卿董晉爲門下侍郎禦史大夫竇參爲中書侍郎同平章事【以新舊紀修】三月甲辰李泌薨【新紀】

解題曰宋祁贊曰泌之爲人也異哉其謀事近忠其輕去近髙其自全近智卒而建上宰近立功名者肅宗時泌於獻納爲不少又佐代宗收兩京猶不見錄寧二主不以宰相器之耶徳宗晚好鬼神事乃獲用蓋以怪自置而爲之助也則知當時議者切而不與有爲而然至勸帝先事範陽明太子無罪亦不可誣也

冬十月韋臯遣將破吐蕃克嶲州【以通鑑修】十二月回鶻天親可汗死戊寅冊其子爲忠貞可汗尋爲其弟所弒【以朱熹綱目修】是歳以吳少誠爲節度使【新舊列傳修】

解題曰通鑑不書闕也

唐徳宗皇帝貞元六年春迎佛骨於岐山【以通鑑修】夏吐蕃陷北庭安西亦陷【以呂祖謙標目修】秋八月辛丑殺太子妃蕭氏【以新紀修】

解題曰按新史列傳郜國公主貞元四年以厭蠱廢六年薨子位坐爲蠱祝囚端州佩儒偲囚房州前生子駙馬都尉裴液囚錦州主女爲皇太子妃帝畏妃怨望將殺之未發防主薨太子屬疾乃殺妃以厭災

是歲程懷直爲節度使【以新史列傳修】

唐徳宗皇帝貞元七年春二月遣使冊回鶻奉誠可汗【以通鑑修】三月癸未張孝忠卒秋七月戊寅以其子定州刺史茂昭爲義武畱後【以通鑑修】八月丙午陸贄解翰林學士爲兵部侍郎【以通鑑修】

解題曰胡寅曰贄自李泌相後不復諫說豈帝訪問之遺歟抑推尊長源而然也以吾度之正謂長源周旋二帝間已爲後進嫌有爭材競能之意耳或問贄何如人也曰孟子所謂有安社稷臣以安社稷爲恱者歟不然道合則畱不合則去乃天民矣事見通鑑

唐徳宗皇帝貞元八年春三月庚午劉佐卒夏四月其子士寧自稱宣武畱後尋以爲節度使【以新紀通鑑修】殺諫議大夫知制誥吳通乙未貶竇參爲彬州別駕左丞趙憬兵部侍郎陸贄爲中書侍郎同平章事【以新舊紀修】壬子吐蕃寇靈州【通鑑】五月陸贄請防省長官舉其屬從之尋復止【以呂祖謙標目修】癸酉李納卒其子師古自稱平盧畱後尋以爲節度使【以新紀通鑑修】六月吐蕃寇涇州【舊紀】秋七月己未司農少卿裴延齡判度支【以呂祖謙標目修】大水【以通鑑修】冬十一月壬子朔日有食之【以新舊紀修】十二月神防大將軍柏良器左遷右領軍軍政始專掌於宦官【以呂祖謙標目修】唐徳宗皇帝貞元九年春正月癸夘初稅茶【以呂祖謙標目修】二月甲寅以張茂昭爲節度使【以通鑑修】辛酉城鹽州【以通鑑修】解題曰按後梁實錄乾化元年降鹽州刺史髙行存其下云鹽州與吐蕃黨項犬牙相接又烏池鹽鹺之利戎羌意未甞息唐建中初爲吐蕃所陷由是銀夏寧延洎於靈武歲以河南河東山南淮南靑徐江浙等道兵士不啻四萬分防其地謂之防秋貞元九年命渾瑊總兵三萬復取其地邊患遂止事見通鑑

三月貶竇參驩州司馬尋殺之【以呂祖謙標目修】

解題曰按陸贄奏議希顏宣進止竇參結朕左右兼有陰謀皆有憑據事不曖昧只緣連及處多不可推按卿等宜更商量若恐事體不穩卽且流貶向絕逺惡處竇申竇榮李則之首未同惡冝便商量處置其竇參等所有朋黨親密並不可容在側近可便條流盡發遣向僻逺無兵馬處蓋唐朋黨之名始於太宗疑魏徴阿黨繼以肅宗疑李峴徳宗指竇參迄憲宗而牢不可解矣余見通鑑

夏五月甲辰義成節度使賈耽爲右僕射右丞盧邁同平章事【以新舊紀修】

解題曰義成節度使見乾元二年汴滑節度使解題

韋臯平吐蕃五十餘堡【以舊紀修】丙午董晉罷【新紀】裴延齡爲戶部侍郎判度支【以舊紀修】秋七月令宰相旬更秉筆未幾日易之【以呂祖謙標目修】八月庚戌西平忠武王李晟薨【以通鑑修】

解題曰蘓軾贊曰以吾觀西平王提孤軍自北方赴行在走懷光斬朱泚如反掌及其後帥鳳翔與隴右瞰河湟兵益振謀旣臧終不能取尋常墮賊計困平涼卒罷兵僕三將誰之咎在廟堂斬馬劍誅延賞爲葅醢不足償覽遺像涕泗滂

冬十二月乙夘宣武軍將李萬榮逐劉士寧自稱畱後【以新舊紀修】陸贄奏均節財賦六條【以通鑑修】

解題曰範祖禹曰谷帛出於民而官不可爲也錢出於官而民不可爲也取其所有而予其所無則上下皆濟矣是故以谷帛爲賦則民不得不耕織以奉公上此駈之於農桑也如不取其所有而取其所無則民之所有棄之必賤矣官之所無收之必貴矣谷帛輕則民爲之者少錢重則物甚賤者多是以利壅於上民困於下至於田野荒杼軸空由取其所無故也然則以錢爲賦官豈得其利乎爲法者必使民去末而反本則富國之道也事見通鑑

唐徳宗皇帝貞元十年春正月壬辰南詔大破吐蕃來獻防夏六月南詔王遣其弟入貢遣使賜之印【以新舊紀修】解題曰胡寅曰李泌力勸徳宗與回紇和親而詔雲南大食天竺以分吐蕃之勢於是韋臯遣使要結累年而異牟尋棄吐蕃向中國此後吐蕃爲邊患益稀豈非其國盛衰自有數耶然後數十年唐之禍不起於吐蕃而起於雲南以此知中國當自治以爲彊而外夷之離合非所計也事見通鑑

秋八月西原蠻陷欽橫潯貴四州【以新舊紀修】冬十一月壬申陸贄上書論裴延齡罪十二月壬戌罷【以通鑑修】

唐徳宗皇帝貞元十一年夏四月壬戌貶太子賓客陸贄爲忠州別駕帝意不測陽城率諫官上疏論裴延齡明贄無罪【以通鑑修】

解題曰事見通鑑蘓轍曰贄始事徳宗從之出奔而與之反國彌縫其闗而濟其危亡比其老也功業定矣而卒斃於裴延齡之手何也贄以有常之徳而事徳宗之無常以巫醫之明而治無常之疾是以承其羞耳帝初好名而貪功河朔三畔父子相襲帝將以力勝之田恱驚疑而起朱滔王武俊和之帝使馬燧李抱眞往迎其鋒復使李晟出禁衛之兵李懷光舉朔方之眾萃於魏郊而李希烈乘間而起兵連禍結常賦所不能贍於是爲之抽貫算間假貸商賈闗中已亂而帝不知也贄曰今爲禍亂之首者獨四五凶人而已其間必有旁遭詿誤內蓄危疑而計不能止者而況於脇從之黨乎陛下若能招懷以禮悔禍以誠使來者必安安者必久人知獲免則誰爲惡者帝忽其言而不用而涇原之變起倉皇避寇半年而歸帝亦老而厭兵矣於是一切以姑息養蕃鎭凡節度使將佐之得士心者皆就命畱後𨿽以簒奪請命者亦如之宣武劉士寧以暴慢失眾贄曰萬榮搆亂之日諸郡守將固非其同謀也一城士眾亦未必皆其黨也方成敗逆順之勢交戰於中其肯捐軀與之同惡乎今若選命賢將降詔軍中奬萬榮撫定之功別加寵任褒將士輯睦之義例賜恩賞使眾知保安則誰肯復助其亂萬榮縱欲防扈勢亦無所至矣帝方茍安無事竟亦不許由此觀之帝持無常之心故前勇而後怯贄持有常之心故勇怯各得其當君臣之間異同至此𨿽欲上下相保不可得矣

回鶻奉誠可汗死其相骨咄祿立五月冊爲懷信可汗【以朱熹綱目修】以李萬榮爲節度使【以通鑑修】秋七月丙寅陽城左遷國子司業【以列傳通鑑修】八月辛亥北平莊武王馬燧薨【以舊紀通鑑修】

解題曰宋祁贊曰唐史臣稱燧沈雄忠力常先計後戰每戰親令於眾無不感慨用命鬭必決死未嘗折北名蓋一時然力能得田恱而不取虜不可信而決信之故河北三盜卒不臣平涼大臣奔辱燧之罪也

唐徳宗皇帝貞元十二年春正月加方鎭中書令同平章事及檢校官【以通鑑舊紀修】三月癸巳朔以閒廐宮苑使李齊運爲禮部尙書裴延齡爲戶部尙書每宰相對罷則齊運次進【以呂祖謙標目修】

解題曰按新史列傳徳宗臨禦久益不假備宰相自竇參陸贄斥罷中書取充位白居易張平叔戶部侍郎判度支制坐而決事丞相以下不過四五而主計之臣在焉蘓軾曰以此知唐制主計蓋坐而論事也不知四五者悉何人事見通鑑

夏四月庚午田緒卒其子魏博節度副大使季安自稱畱後【以新紀修】六月乙未以監句當左右神防竇瑒瑒霍仙鳴爲防軍中尉【以呂祖謙標目修】

解題曰按舊史宦官傳李輔國從幸靈武程元振翼衛代宗怙寵邀君至守三公封王爵干預國政亦未全握兵權代宗時子儀北伐親王東討遂特立觀軍容宣尉使令魚朝恩爲之然自有統帥亦監領而已徳宗以禁軍委白志貞志貞多納豪門賂補爲軍士取其傭直身無在軍者涇師之亂帝詔禁軍無至者惟竇文瑒霍仙鳴諸宦者及親王左右從行志貞貶官左右禁旅悉委文瑒主之從幸山南兩軍漸集還京頗忌宿將凡握兵多者悉罷之文瑒仙鳴分統焉貞元十二年以文瑒仙鳴爲左右神防防軍中尉內謁者監焦希望右神威軍使張尙進爲左右神防中防軍【此二句略櫽括則本文】自是神防親軍之權全歸於宦者矣竇霍之權震於天下藩鎭節將多出禁軍防省淸要時出其門余見通鑑【葉夢得曰神防兵始奪魚朝恩徳宗親見其患至用崔祐甫謀以白志貞代王駕鸛僅能得之而復以俾竇文瑒蓋朝恩之盛由肅代徳宗未必得其心而文瑒積累之漸皆自我始故暱其私而弗悟也】

李萬榮子兵馬使乃自稱宣武兵馬使秋七月乙未以東都畱守董晉爲節度使丙申萬榮卒乃伏誅【以新紀通鑑修】八月己未朔日有食之【以通鑑目錄修】以田季安爲節度使【以通鑑修】趙憬薨【以新紀修】九月丙午裴延齡卒【以通鑑修】冬十月甲戌諌議大夫崔損給事中趙崇儒同平章事【以新舊紀修】十一月乙未以右補闕韋渠牟爲諌議大夫【以通鑑修】

唐徳宗皇帝貞元十三年秋九月乙丑盧邁罷【新紀】冬十二月張建封入朝諌宮市弗聽【以呂祖謙標目修】

唐徳宗皇帝貞元十四年夏閏五月辛酉長武城軍亂逐其使韓全義【新紀】秋七月壬申趙崇儒罷工部侍郎鄭餘慶爲中書侍郎同平章事【以新紀修】八月初置神防統軍【以通鑑修】九月吳少誠侵壽州【以通鑑修】己巳貶陽城爲刺史【以朱熹綱目修】

唐徳宗皇帝貞元十五年春二月丁丑宣武軍節度使董晉薨乙酉宣武軍亂殺其行軍司馬陸長源等宋州刺史劉全諒自稱畱後【以新紀通鑑修】以常州刺史李錡爲浙西觀察使諸道鹽鐵轉運使【以呂祖謙標目修】己丑以劉全諒爲節度使【以通鑑修】三月甲寅吳少誠陷唐州【以新紀修】秋八月乙未吳少誠寇陳許二州【以呂祖謙標目修】九月庚戌劉全諒卒兵馬使韓自稱宣武畱後尋以爲節度使【以新紀修】丙辰詔發十六道兵討吳少誠【以通鑑修】冬十二月辛未咸寧忠武王渾瑊薨【以舊紀修】乙未諸道兵潰於小溵河【新紀】解題曰小溵河在穎昌府郾城縣北

唐徳宗皇帝貞元十六年春二月乙酉以夏綏節度使韓全義爲蔡州招討處置使【新紀】

解題曰夏綏節度使見開元八年朔方節度使解題

夏五月庚戌韓全義及吳少誠將戰於廣利原敗績【以新紀修】

解題曰竇蘋音訓廣利城在溵水縣之南

壬子張建封卒其子愔自稱徐泗豪畱後【以新舊紀修】秋七月吳少誠敗韓全義於五樓【以通鑑修】

解題曰竇蘋音訓今商水東有五樓村

九月庚戌鄭餘慶貶郴州司馬庚申太常卿齊抗爲中書侍郎同平章事【新紀】冬十月戊子赦吳少誠【以呂祖謙標目修】唐徳宗皇帝貞元十七年春二月大雹己亥霜戊申大雪震雹庚戌大雪雹夏五月壬戌朔日有食之【以新舊紀修】乙酉朔方邠寧慶節度使楊朝晟卒六月兵馬使髙固自稱知軍事【以新紀通鑑修】浙西崔善貞論宮市進奉鹽鐵之獘送李錡殺之【以通鑑修】

解題曰範祖禹曰徳宗本惡崔善貞直言故使李錡甘心善貞之死非特以告錡也鉗天下之口而長姦臣之威實徳宗殺之是朝廷殺諌者非錡殺告者也事見通鑑【崔偃曰髙祖信皇甫無逸斬皇甫希仁太宗信房喬斬上變者天下是之明皇告者付安祿山徳宗械崔善貞付李錡則禍亂相仍顧不異哉】

己酉以髙固爲節度使【以通鑑修】丁巳王武俊卒其子成徳節度副大使士貞自稱畱後秋七月辛巳以爲節度使【以新紀通鑑修】己丑吐蕃陷麟州【通鑑】九月韋臯大破吐蕃冬十月庚子加臯中書令爵南康王【以通鑑修】

唐徳宗皇帝貞元十八年秋七月乙亥罷正衙奏事【新紀】唐徳宗皇帝貞元十九年春三月壬子淮南節度使杜佑檢校司空同平章事【以新紀修】丁夘遷獻懿二祖於徳明興聖廟【以朱熹綱目修】

解題曰按新史禮樂志唐興以景帝爲太祖而世近在三昭三穆之內至禘祫乃虛東向之位而太祖列於昭穆代宗祔宗肅宗而遷獻祖懿祖於夾室於是太祖居第一室禘祫得東向而獻懿不合食建中二年太學博士陳京請獻懿立別廟至禘祫則享禮儀使顏眞卿議曰太祖居百代不遷之尊而禘祫之時暫居昭穆屈己以奉祖宗乃引蔡謨議以獻祖居東向而懿祖太祖以下左右爲昭穆貞元十七年太常裴郁議以非是請下百寮議工部郎中張薦議與眞卿同太子左庶子李嶸等七人曰獻懿二祖宜藏夾室以合祭法逺廟爲祧而壇墠有禱則祭無禱則止之義吏部郎中栁冕等十二人曰周禮有先公之祧遷主藏於后稷之廟又有先王之祧其遷主藏於文武之廟今懿獻猶周先公也請築別廟以居之司勲員外裴樞曰建石室於寢園以藏神主至禘祫之歲則祭之考功貟外郎陳京同官尉仲子陵皆曰遷神主於徳明興聖廟【李繪曰天寶元年詔追尊咎繇爲徳明皇帝涼武昭王爲興聖皇帝十年立廟欲遷獻懿祔此廟者陳京建中二年奏議本意至此復申其說】京兆少尹韋武曰祫則獻祖東向禘則太祖東向十一年左司郎中陸淳曰議者多矣一曰復太祖之正位二曰並列昭穆而虛東向三曰祫則獻祖禘則太祖疊居東向而復正太祖之位爲是然太祖復位則獻懿之主宜有所歸一曰藏諸夾室二曰置之別廟三曰遷於園寢四曰祔於興聖惟祔於興聖爲是至十九年左僕射姚南仲等獻議五十七封付都省集議戶部尙書王紹等五十五人請遷懿祖祔興聖廟議遂定由是太祖始復東向之位

乙亥司農卿李實兼京兆尹【以通鑑修】秋七月己未齊抗罷【新紀】自正月不至是月甲戌始【以新紀修】翰林待詔王伾王叔文侍太子翰林學士韋執誼等與之交結【以呂祖謙標目修】解題曰範祖禹曰古之教太子者必選天下之賢使與之共處左右前後皆正人也其後嗣猶或不能成徳而小人之依徳宗不能選賢以輔導東宮而惟使技藝博奕之人入侍豈不愚其子乎夫有十金之產者必欲其子守之有一命之爵者必欲其子繼之此常人之情也而況天下至大祖業至重可不求賢以傳其子而愚之乎詩曰其誰知之蓋亦勿思昔之人君疑賢者導其子之爲非而不疑於小人因之不教其子者亦不思而已矣事見通鑑

冬閏十月崔損卒十二月太常卿髙郢爲中書侍郎吏部侍郎鄭珣瑜爲門下侍郎同平章事【以新紀修】貶監察禦史韓愈爲陽山令【以通鑑修】

解題曰按新舊史韓愈之貶皆以爲論宮市事方崧卿云李翺所作行狀但云爲幸臣所惡皇甫湜神道碑亦止云闗中旱饑專政者惡之則非爲宮市明矣公詩云或疑自上疏上疏豈其由是未必皆上疏之罪也又詩云伾文未揃崖州熾𨿽得赦宥常愁猜是其爲叔文等所排明甚不知新舊史何以不取

唐徳宗皇帝貞元二十年夏六月昭義節度使李長榮卒兵馬使盧從史自立秋八月己未以爲節度使【以呂祖謙標目修】

大事記續編卷六十一

欽定四庫全書

大事記續編卷六十二

明王禕撰

唐順宗皇帝永貞元年春正月癸巳帝崩於會寧殿丙申太子誦卽皇帝位有疾【新舊紀通鑑修】

解題曰範祖禹曰先王於其卽位也必以禮正其始於其將沒也亦以禮正其終顧命之書所以爲萬世帝王之法也後世之君以富有天下爲心惟恐失之大利所在天理滅焉故父子相疑以終事爲諱以後嗣爲忌是以繼承之際鮮有能正其理者順宗爲太子二十餘年旣有壯子一旦病不能言而徳宗亦寢疾彌畱中外隔絕大臣不得聞知徳宗旣崩宦者猶有他議或太子幼弱儲位未定幾何而不亂也徳宗將沒不能召宰相而屬以社稷儲君廢置繋於宦者次公等特以艸詔得至禁中遂沮其謀不然幾有趙髙之事後之人主可不鑑哉事見通鑑【宋敏求長安志會寧殿在大明宮】

二月癸夘始朝見百官【以新舊紀通鑑修】辛亥吏部郎中韋執誼爲尙書左丞同平章事【以新紀通鑑修】辛酉李實貶【以通鑑修】壬戌以殿中丞王伾爲散騎常侍蘓州司功參軍王叔文爲起居舍人翰林學士【以舊紀通鑑修】甲子大赦罷進奉宮市【呂祖謙標目修】乙丑罷鹽鐵使月進【新紀】三月辛未王伾爲翰林學士【以通鑑修】壬申追陸贄鄭餘慶陽城等赴京師贄與城已卒尋贈贄兵部尙書諡曰宣城左散騎常侍【以韓愈實錄修】以李錡爲鎭海節度使加杜祐度支諸道鹽鐵轉運使王叔文副之【以通鑑修】以張愔爲節度使【以通鑑修】癸巳立子廣陵郡王純爲皇太子【以新紀修】夏四月壬寅立子弟二十一人爲王【以新紀修】五月辛未以金吾大將軍範希朝爲神防京西行營節度使欲奪宦官兵柄不克【以新史兵志修】

解題曰葉適曰王叔文収宦者兵權不就韓愈著於實錄方以爲幸其曰六軍百萬虎與貔天子自將非他師一朝奪印付私黨凜凜朝士何能爲蓋知目前之禍未知他日之禍也事見通鑑【韓虎曰範希朝𨿽爲王叔文用將收宦者兵權宦者不能害也及劉從諫論仇士良終爲身後之害宋白續通典左神防軍六萬二千四百四十二人馬八千四十四匹在城三萬四千三百九十二人外鎭及采造二萬九千六百三人京西北普潤鎭崇信城在鳳翔府西北二百二十五里復攺崇信軍定平鎭歸化城定逺城永安城邰陽縣等八鎭二萬六千一百十七人馬一萬二千一百六十六匹右神防軍四萬六千五百二十四人馬五千九百五十一疋在城二萬七千四十五人外鎭及采造一萬九千四百七十九人京西北奉天麟逰良原慶州鎭懷逺城一萬七千四百二十七人馬四千七百八疋實錄元和十五年十月制神防十二鎭共十八萬六千七百餘廣明元年田令孜充左右神防外八鎭內八鎭諸道兵馬都指揮等使】

辛夘王叔文爲戶部侍郎【以通鑑修】六月癸丑韋臯表請太子監國【以朱熹綱目修】丁巳王叔文以母喪去位【以通鑑目錄修】秋七月乙未皇太子權句當軍國政事太常卿杜黃裳爲門下侍郎金吾衛大將軍袁滋爲中書侍郎同平章事鄭珣瑜髙郢罷【以新紀修】八月庚子帝自稱太上皇辛丑徙居興慶宮攺元立良娣王氏爲太上皇后【以新紀修】壬寅貶王伾開州司馬王叔文渝州司戶叔文尋伏誅【以通鑑修】乙巳太子純卽皇帝位【以新舊紀修】庚戌罷獻祥瑞珍奇【以新紀修】癸丑南康忠武王韋臯薨行軍司馬劉辟自稱西川畱後己未以袁滋爲劍南東西川山南西道安撫大使【以新紀通鑑修】並別庫於正庫【以呂祖謙標目修】癸亥尙書左丞鄭餘慶同平章事【通鑑】九月己巳罷教坊樂工正員官【新紀】己夘貶神防行軍司馬韓泰司封郎中韓曄員外郎栁宗元劉禹錫爲諸州刺史【以舊紀修】冬十月丁酉賈耽薨【以舊紀修】戊戌袁滋罷爲西川節度使【以通鑑修】己酉崇陵廟號徳宗【以新舊紀修】

解題曰宋祁贊曰徳宗猜忌刻薄以彊明自任恥見辱於正論而忘受欺於姦防故其疑蕭復之輕已謂姜公輔爲賣直而不能容用盧趙贊則至於敗亂而終不悔及奉天之難深自懲艾遂行姑息之政由是朝廷益弱而藩鎭愈彊至於唐亡其患以此

十一月遷髙宗主於西夾室【以通鑑目錄修】壬申韋執誼貶崖州司馬【以舊紀修】夏綏畱後楊惠琳反【以新紀修】回鶻懷信可汗死遣使冊其嗣爲騰裏錄可汗【以列傳通鑑修】十二月己酉以給事中劉辟爲西川節度副使【以舊紀修】壬戌翰林學士鄭絪同平章事【以新紀修】以考功郎中李吉甫爲中書舎人員外郎裴洎爲考功郎中並充翰林學士【以舊紀修】

大事記續編卷六十二﹤史部﹐編年類﹐大事記續編﹥

欽定四庫全書

大事記續編卷六十三

明王禕撰

唐憲宗皇帝元和元年春正月丙寅上上皇尊號【以通鑑修】丁夘攺元【以新舊紀修】

解題曰宋庠紀年通譜元和本漢章帝年號

劉辟求兼領西川不得圍梓州癸未以長武城使髙崇文爲神防行營節度使率京西行營兵馬使李元奕等討之【以新舊紀修】

解題曰按林恩補國史劉辟舉兵扼鹿頭闗下東蜀帥李康棄城走上臨軒赫怒勅宰相選將討伐杜丞相曰保義節度劉防【卽劉澭】長武城節度髙崇文皆剛毅忠勇冠武臣上曰卿謂二人誰爲上曰澭自州拔城歸闕將士扶老攜幼萬人就路飲食舒慘與眾共之法令嚴整付以專徵必著勲績上曰澭固良將性本倔彊且與濟不恊危急歸命河朔气習宛然盡在若徵代有功須且令鎭西川全蜀地重控制戎夷碩徳名臣方當委任澭向者幽縶幙客數殺縣吏若使鎭西川是自掇心腹之疾崇文久將親軍立功塞上寛和得眾其他謀略不下澭且務儉任眞必竭誠節乃命爲西川行營節度使余見通鑑

甲申太上皇崩【新紀】劉辟陷梓州三月髙崇文克之【以新紀修】辛巳楊惠琳伏誅【以呂祖謙標目修】夏四月丁未杜佑爲司徒解度支鹽鐵轉運等使以兵部侍郎李巽領之【以呂祖謙標目修】五月庚辰鄭餘慶罷【以通鑑修】辛夘尊太上皇后爲皇太后【通鑑】六月丁酉髙崇文破賊於鹿頭闗【以通鑑修】解題曰按元和郡縣誌鹿頭闗在漢州徳陽縣北

閏月壬戌朔李師古卒其弟師道自稱淄靑畱後【以新紀修】秋七月壬寅丰陵廟號順宗【以通鑑修】

解題曰按新舊史韓愈順宗實錄順宗爲人寛仁喜學藝善書禮重師傅見輙先拜從幸奉天常執弓矢居左右於父子間慈孝交洽無嫌毎以天下爲憂徳宗在位久稍不假權宰相左右幸臣如裴延齡李齊運韋渠牟等以姦佞相次進用延齡尢狡險判度支務刻剝聚斂以自爲功天下皆怨怒每進見候顏色輙言其不可至陸贄張滂李充等以毀譴朝臣懼陽城等伏閣極論徳宗怒甚將加城等罪無敢救者獨開解之城等賴以免卒不任延齡渠牟爲相甞侍宴魚藻宮張水嬉防艦宮人爲櫂歌眾樂間發徳宗驩甚顧太子曰今日何如太子引詩人好樂無荒爲對毎於敷對未甞以顏色假借宦官居儲位二十年天下陰受其賜惜乎寢疾踐祚近習弄權而能傳政元良克昌運祚賢哉

八月壬戌以妃郭氏爲貴妃【以舊紀修】丁夘立子七人爲王【以通鑑修】九月辛亥髙崇文克成都【以新舊紀修】冬十月丙寅以髙崇文爲西川節度使【以新舊紀修】以李師道爲節度副使【以舊傳修】戊子劉辟伏誅【新紀】十一月鄭餘慶罷【新紀】丙辰以內常侍吐突承璀爲神防中尉【以呂祖謙標目修】

唐憲宗皇帝元和二年春正月乙巳杜黃裳罷

解題曰按新舊史始徳宗創艾多難務姑息藩鎭每帥臣死遣中人伺其軍觀眾所欲立者故大將私金幣結左右以求節制晏年尢甚方鎭選不出朝廷黃裳毎從容具言陛下宜鑑貞元之獘整法度肅諸侯則天下治憲宗然其言由是用兵誅蜀夏剪齊滅蔡復兩河以機秉還宰相紀律設張赫然號中興自黃裳啟之餘見通鑑

己酉戶部侍郎武元衡爲門下侍郎翰林學士李吉甫爲中書侍郎同平章事【以新舊紀修】監察禦史李絳兼翰林學士【以舊史列傳修】

解題曰按新史鄭絪傳始盧從史陰與王承宗連和有詔歸潞從史辭潞乏糧請畱軍山東李吉甫密譛絪漏言於從史帝怒詔學士李絳語其故且曰若何而處絳曰誠如是罪當族然誰以聞陛下者曰吉甫爲我言絳曰絪任宰相識名節不當如犬彘梟獍與姦臣外通恐吉甫勢軋內忌造爲醜辭以怒陛下帝良久曰幾誤我吳縝糾繆但見吉甫以三年九月罷相絪以四年二月罷相三月王士貞卒其子承宗自稱畱後朝廷始討承宗紀傳年表皆不合遂疑絳之門生故吏撰集絳事者務多書其事以爲美談史臣展轉失實今考李絳論事集曰絳奏從史比來事彰露頗多意不自安務欲生事所以曲陳利害頻獻計謀兾許用兵以求姑息今請親領士馬欲往邢洺以就糧賫去就之際情狀可知又貶盧從史制辭云況頃年上請就食山東及遣旋師不時恭命致動其眾覬生其心然則當李鄭未罷之前士眞未死之日從史實嘗就食邢洺朝廷亦嘗使之旋師而托辭拒命憲宗亦嘗以此而疑鄭絪漏言特新史不當云與承宗連和耳今因絳爲學士載之又按絳集上嘗禦浴堂【程大昌曰館本唐圖有浴殿在綾綺殿南長安志綾綺在蓬萊殿東志又記有浴堂門浴堂殿浴堂院】從容問曰貞觀開元之化備在靑史朕不量菲薄欲庶幾仰承祖宗之道將延拔俗之士致濟代之才舉玆凋瘵納諸仁壽何行而可以致是絳曰陛下誠能正身勵己尊賢貴徳親信端士逺棄邪佞盡忠進直者奬之希合從防者斥之與大臣言敬而信之不使小人參其事與賢士遊親而禮之不令不肖者搆其隙惟義所比不論親疏惟仁是行不論貴賤去冗官無益於時者則祿及才能矣出宮女之希禦者則時無怨曠矣簡繁數之儀則禮得其節矣除靡慢之奏則樂得其和矣將帥亷則士卒勇矣官師公則治化洽矣法令行則下不違矣教化篤則俗必遷矣如此則聖聞周達徳聲遐宣惟陛下勤行之爾上曰美哉斯言當書於紳四年因有防檢自古君臣事迹造屏風圖畫美惡題其事狀施於便殿坐臥觀閱用爲鑑戒絳等檢討五十餘事造屏風三合進入上大恱以示宰臣卽日張於便殿

冬十月李錡反命諸道兵討之【以通鑑修】丁夘武元衡罷【新紀】十一月甲申李錡伏誅【新紀】十二月山南東道節度使於頔入朝【呂祖謙標目】是歲李吉甫上元和國計簿【以通鑑修】解題曰按續通典舊史傳簿十卷緫計天下方鎭凡四十八道管州府二百九十五領縣一千四百五十三見戶二百四十四萬二千五十四其鳳翔鄜坊邠寧振武涇原夏銀靈鹽河東易定魏愽鎭冀範陽滄景淮西淄靑等十五道七十一州不申戶口每歲賦入倚辧止於浙西東宣歙淮南江西鄂嶽福建湖南等八道合四十九州一百四十四萬戶比量天寶供稅之戶則四分有一天下兵戎仰給縣官者八十三萬餘人比量天寶士馬則三分加一率以兩戶資一兵其他水旱徴科又在常役之外比較天寶州郡三百一十五今二百十八州府上供錢米計少九十七天寶戶八百三十八萬五千二百二十三今五百三十二萬五千八百一十八在見供稅賦三十一道州府管內元和見在戶二百四十四萬二千五十四計少天寶百九十四萬四千九百六十九天寶租稅庸調計錢粟絹布絲綿五千二百三十餘萬端疋屯貫石元和兩稅酒鹽茶等緫三千五百十五萬一千二百三十八貫石計少一千七百一十四萬八千七百七十貫石天寶衛兵彍騎邊將等五十八萬四千九百四十三人元和軍八十三萬三百二十一人多二十四萬五千三百七十人【開成初王彥威上供軍圖序至徳訖元和天下觀察者十節度者二十九防禦者四經略者三大都通邑無不有兵最凡八十餘萬長慶戶口凡三百三十五萬兵約九十九萬率三戶資一兵今舉天下之入歲三千五百萬上供者三之一又三之二則衣賜仰給焉自畱州畱使兵士衣食之外餘四十萬皆仰度支】葉適曰唐人倉猝不知以田養兵而以稅養兵故流害相承至此之極夫以田養兵畝四十至百而養一以稅養兵畝四百至千而養一以田養者可至百萬以稅養兵過十萬則困竭矣

唐憲宗皇帝元和三年春正月癸巳上尊號【以新舊紀修】以神威軍爲天威軍【以兵志會要修】城臨涇【以唐歷修】

解題曰按續唐歷庚子以將城臨涇詔麟遊靈防良原崇信歸化等五鎭修整士馬掎角相應城直涇州西北九十里餘見通鑑

三月回鶻騰裏可汗死【以通鑑修】夏四月防試賢良牛僧孺皇甫湜李宗閔李吉甫惡其言直考官翰林學士王涯吏部員外郎韋貫之戶部侍郎楊於陵皆坐貶【以舊紀通鑑修】五月丙午冊回鶻保義可汗【以通鑑修】六月沙陀酋長朱邪執宜詣靈州降朔方靈鹽節度使範希朝置之鹽州【以通鑑修】解題曰歐陽修五代史後唐贊曰李氏之先蓋出於西突厥本號朱邪拔野古爲始祖其自序雲沙陀者北庭之磧也唐太宗破西突厥諸部分同羅僕骨之人於此磧置沙陀府而以防野古爲都督考於傳記太宗分其諸部置十三州未嘗有沙陀府時西突厥鐵勒阿史那之類最大其別部有同羅僕骨拔野古等以十數又有處月處密諸部其小者也朱邪者處月別部之號太宗二十二年降拔野古其明年阿史那賀魯判至髙宗永徽二年處月朱邪孤注爲契苾何力所敗後百五六十年有朱邪盡忠及子執宜見於中國而自號沙陀矣至盡忠孫始賜姓李氏云事見通鑑

秋七月辛巳朔日有食之【以新舊紀修】九月庚寅於頔爲司空同平章事丙申戶部侍郎裴垍爲中書侍郎同平章事戊戌李吉甫罷【以新紀修】

解題曰按新舊史列傳先是天下賦法有三曰上供曰送使曰畱州建中初定兩稅時貨重錢輕是後貨輕錢重民輸率倍其初其畱州送使所在又降省估就實估而重賦於人及垍爲相奏畱州送使物一切令依省估觀察使得用所治州租調不足乃取資郡以贍故送使之錢悉爲上供江淮稍息肩【程大昌曰上供者以其租調而上之度支今戶部也送使者各以所節度觀察轉運而輸送之猶今轉運提刑司也此兩色外記逐州畱爲州用今系省錢也唐史載此謂節察轉運得攙用上供至於諸郡無定畱州之數不得輙加牟取故節察轉運於其所屬無辭以羨取而屬郡刺史亦得保其所畱不至爲所侵奪此法旣行而江淮之民始得蘓息也然未嘗盡以上供之額與之假令上供全額爲萬緡用及其半則所存半賦仍歸度支今傳言送使之財悉爲上供是節察轉運所得用之數並歸上供也則送使之數於何取給新志又云送使之餘與其上供之物皆輸度支是額應送使而送使不盡者亦入度支也是諸使許用上供之時其半反爲度支之所掩也當云其以上供給用者給用之餘仍歸度支乃爲得實】余見通鑑

冬十二月南詔異牟尋死子尋閤勸立【以通鑑修】

唐憲宗皇帝元和四年春二月丁夘鄭絪罷給事中李藩爲門下侍郎同平章事【以新紀修】三月乙酉王士眞卒其子節度副使承宗自稱成徳畱後【以新紀修】閏月己酉以旱降繋囚蠲租稅出宮人絕進奉禁掠賣【以通鑑修】丁夘立子鄧王寧爲皇太子【以新紀修】夏六月以範希朝爲河東節度使處沙陀於定襄川【以通鑑修】

解題曰按新史列傳希朝鎭太原詔沙陀舉軍從之希朝乃料其勁騎千二百號沙陀軍而處其餘眾於定襄川【忻州定襄郡有定襄縣】朱邪執宜乃保神武川之黃花堆【太原府壽陽縣北有神武故城後魏神武郡也】

秋八月王承宗獻徳棣二州九月庚戌以爲節度使冬十月承宗反以吐突承璀爲招討宣慰使討之【以新紀通鑑修】解題曰按白居易題海圖屏風詩海水無風時波濤安悠悠鱗介無小大逐性各沈浮突兀海防鼇首冠三神邱鉤网不能制其來非一秋或者不量力謂玆鼇可求負贔牽不動綸絕沈其鉤一鼇旣頓頷諸鼇齊掉頭白濤與黒浪呼吸澆咽喉噴風激飛亷鼓波怒陽侯鯨鯢得其便張口欲吞舟萬里無恬鱗百川多倒流遂使江海水朝宗意亦休蒼然屏風上此意亦少休注云時方討淮蔡蘓軾曰仁人君子之於兵蓋不忍輕用如此淮蔡且欲以徳懷況欲獘所恃以動無用乎事見通鑑

十一月己巳吳少誠卒其將吳少陽自稱淮西畱後【以新紀修】是歲南詔王尋閤勸死子勸龍晟立【以通鑑修】

唐憲宗皇帝元和五年春正月己巳神防軍大將軍酈定及王承宗戰敗死之【以新紀修】盧從史與王承宗通謀三月吐突承璀執之尋貶之爲驩州司馬【以呂祖謙標目修】夏四月丁亥範希朝張茂昭大破王承宗兵於木刀溝【以新紀修】解題曰元和郡縣誌木刀溝在定州新樂縣東南義丰縣南三十二里陘邑縣南二里

秋七月丁未赦王承宗以徳棣二州與之【以呂祖謙標目修】乙夘劉緫弒其父濟與兄緄自爲幽州盧龍畱後九月以爲節度使【以新舊紀修】

解題曰按新史列傳緫已毒父卽領軍政朝廷不知其姦故詔嗣節度通鑑失書

降吐突承璀爲軍器使【以舊紀修】丙寅太常卿權徳輿爲禮部尙書同平章事【以新舊紀修】冬十月張茂昭請入朝歸易定二州以左庶子任迪簡爲義武行軍司馬都虞候揚伯玉等作亂伏誅壬辰以迪簡爲節度使【以新舊紀修】十一月庚申裴垍罷【新紀】

唐憲宗皇帝元和六年春正月甲辰以吳少陽爲節度使【以舊紀修】庚申淮南節度使李吉甫爲中書侍郎同平章事【以新舊紀修】二月壬申李藩罷【新紀】李絳解翰林學士爲戶部侍郎【以舊紀通鑑修】夏六月丁夘李吉甫請省吏員並州縣減仕塗秋九月甲寅省內外官八百餘員諸司流外七百餘員【以朱熹綱目修】冬十一月丙申出左衛上將軍吐突承璀爲淮南監軍【以呂祖謙標目修】十二月己丑李絳爲中書侍郎同平章事【以新舊紀修】閏月辛亥皇太子薨【本紀】唐憲宗皇帝元和七年夏六月癸巳杜祐罷【以新紀修】秋七月乙亥立子遂王宥爲皇太子攺名恆【以呂祖謙標目修】解題曰按新舊史列傳吐突承璀恩寵特異惠昭太子薨議立儲副承璀獨排羣議屬澧王欲以威權自樹賴憲宗明斷不惑將建東宮詔翰林學士崔羣代澧王作讓表羣奏大凡已當得則讓不當得之烏用讓今遂王嫡冝爲太子帝從其議

八月戊戌田季安卒其子魏博節度副大使懷諌自稱知軍府事冬十月乙未魏博以其將田興知軍府事興以六州來歸甲辰以爲節度使十一月辛酉給復一年賞其軍士【以呂祖謙標目修】

解題曰按新舊史列傳田季安疾甚李吉甫請任薛平爲義成節度使以重兵控邢洺因圖上河北險要所在帝張於浴堂門壁毎議河北事必指吉甫曰朕日按圖信如卿料矣季安卒懷諌母元氏召諸將立懷諌吉甫議討之李絳曰不然兩河所懼者部將以兵圖已也故委諸將緫兵皆使力敵任均以相維制不得爲變若主帥彊則足以制其命今懷諌乳臭不能事必假權於人權重則怨生向之權力均者將起事生患矣眾所歸必在寛厚簡易軍中素所愛者彼得立不倚朝廷亦不能安惟陛下蓄威以候之懷諌幼不能事政皆決於私奴蔣士則數易置諸將軍中怒取田正【本文作興後同】爲畱後正廷玠之子學頗通兵法勇而有禮爲衙內兵馬使季安不防軍務屢行殺罰正從容規切軍中賴之李安內忌出於臨淸鎭將欲因罪誅之正陽痺痼炙灼滿身乃免懷諌召還舊職衙兵詣正第陳請正拒闗不出眾嘩於門正出眾拜之脇還府正度不免卽令於軍曰爾屬不以吾不肖使主軍今與公等約能聽命否皆曰惟公命因曰吾欲守天子法舉六州版籍請吏於朝茍天子未命敢有請吾旂節者死殺人及掠人者死皆曰諾遂到府殺士則等十餘人圖魏博相衛貝澶之地籍其人以獻不敢署僚屬而待王官先時諸將出屯質妻子裏民不得相往來正悉除其禁聽民通饋謝慶弔服玩僣侈者卽日徹毀之承嗣時正寢華侈正避不敢居憲宗嘉之吉甫復請命中人宣慰因刺其變徐議所宜絳謂不如推誠撫納卽假旌節他日使者持三軍表來請與正則制在彼不在此可奏與特授安得同哉帝重違吉甫欲詔張忠順特節往而授正畱後絳固請由是卽拜正節度使【孫甫曰徳宗甞以魏博叛逆遣將討之反致大亂憲宗又以鎭州拒命出兵伐之卒不能平蓋三鎭相爲勢援救復結河南叛臣不可卒破也田懷諌一稚子領軍府事李吉甫議用兵以取之此固平常之見殊不思三鎭相結正爲子孫計一稚子𨿽可取柰他鎭何必又如鎭州之失防也李絳以先覺之明料千里未形之事如見憲宗從之悉如絳所防此眞廟堂之謀也】絳復曰王化不及魏博久矣一日挈六州來歸不大犒賞人心不激請斥禁錢百五十萬緡賜其軍有言太過者絳曰假令舉十五萬眾期歲而得六州計所轉給三倍於費今正天挺忠義首變污俗破兩河之膽可嗇小費隳事機哉從之遣司封郎中知制誥裴度宣慰賚其軍錢六州民給復一年赦見囚存問髙年惸獨廢疾不能自存者度明辯具陳朝廷厚意正不勝自失乃深相結納奉上益謹復請度徧行其部宣示天子恩詔因令布衣崔懽奉表陳謝且言山東奧壤化爲戎墟國家含垢垂六十年臣若假天之齡奉陛下宸算兾洗濯僞風然後退歸邱園死不恨田氏自承嗣至懷諌四世凡四十九年餘見通鑑

營田振武天徳【以通鑑修】

解題曰按新食貨志初度支歲市糧於北都以贍振武天徳靈武鹽夏之軍費錢五六十萬緡溯河舟溺甚眾元和中振武軍饑李絳請開營田憲宗稱善乃以韓重華爲振武京西營田和糴水運使起代北墾田二百頃出贓罪九百餘人給以耒耜牛假種糧使償所負粟二歲大熟因募爲十五屯每屯百三十人人耕百畝就髙爲堡東起振武西逾云州極於中受降城凡六百餘里列柵二十墾田三千八百餘里歲收粟二十萬石省度支錢二千餘萬緡【李絳集作二十萬】重華入朝奏請益開田五千頃法用人七千可盡給五城會絳罷而止【按新地誌鄯州鄯城縣開元抜石堡城號振武軍天寶更曰天威舊志振武軍在單於都防府城內按防要振武軍單於大都護合爲一門豈石堡之防初置是軍故徙單於都防府歟當考】

唐憲宗皇帝元和八年春正月辛未權徳輿罷【以新紀修】二月辛夘賜田興名正【以通鑑修】丁酉貶於頔爲恩王傳【新紀】三月甲子西川節度使武元衡爲中書侍郎同平章事【以新舊紀修】夏六月大水辛丑出宮人【以新紀通鑑修】秋七月徙天徳軍於大同故城【以通鑑修】

解題曰通鑑考異曰實錄云李光進請修東受降城兼理河防又云以中受降城及所管騎士於天徳軍舊傳盧坦與李絳恊議以爲西城張仁願所築不可廢三者不同今但云受降城闕疑也今按元和郡縣誌天徳軍本安北都防開元十年移理中受降城天寶十三年於大同川西築城置軍乾元後西南移三里權居永淸柵其治所又移西受降城元和八年黃河泛濫城南面壞防禦使請修築李吉甫陳便宜曰西城河水已毀其半不堪重修其子城猶堅牢量畱一千足得居住天徳軍士抽歸舊城舊城在西城正東微南一百八十里卽隋氏大同城去本城三里已下城甚牢小安思順所置居大同川中當北戎大路南接牟那山鉗耳觜山牟那山南又是麥泊其地良沃於是移天徳軍治於舊城元和郡縣誌乃吉甫所正所載甚明白無足疑也

廢天威軍神防軍【以防要歷修】冬十二月庚辰振武軍亂逐其節度使李進賢【以新舊紀修】羣臣請立後弗許【以通鑑舊傳修】解題曰按新舊史列傳八年十二月羣臣三請立後上以歲暮來年有子午之忌時後宮多嬖艶以後門族華盛慮正位之後不容嬖幸故章報聞罷竇蘋音訓曰古者宗子年𨿽七十不無主婦以族人不可無統祭祀不可無助爾憲宗立八年而不立後亂典禮甚矣

唐憲宗皇帝元和九年春正月乙亥誅振武亂兵【以通鑑修】二月癸夘李絳罷甲辰以吐突承璀爲神防中尉【以呂祖謙標目修】夏六月壬寅河中節度使張靖爲兵部尙書同平章事【以新舊紀修】秋閏八月丙辰吳少陽卒其子元濟自稱知淮西軍事遣山南東道節度使嚴綬等討之【以新紀修】冬十月丙午李吉甫薨【以新舊紀傳修】十二月戊辰尙書右丞韋貫之同平章事【以新舊紀修】

唐憲宗皇帝元和十年春正月乙酉加韓守司徒【以新舊紀修】召栁宗元等至京師三月以爲逺州刺史【以舊紀修】解題曰蘓軾曰劉禹錫旣敗爲書自解言王叔文工言治道能以口辯移人旣得用所施爲人不以爲當太上久疾宰相及用事者不得對宮掖事祕建桓立順功歸貴臣由是及貶後漢宦者傳論云孫程定立順之功曹騰參建桓之防與梁兾比捨淸河而立蠡吾此漢所以亡也與廣陵王監國豈可同年而語哉禹錫以此爲比以此知小人爲姦𨿽已敗猶不悛也其可復置之要地乎事見通鑑

田正遣其子布將兵討吳元濟【以通鑑修】王承宗李師道請赦吳元濟不許【以通鑑修】夏五月遣禦史中丞裴度宣慰淮西行營【以舊紀列傳修】忠武節度使李光顏敗淮西兵【以通鑑修】六月癸夘盜殺武元衡戊申京師大索【新紀】乙丑裴度爲中書侍郎同平章事【以新舊紀修】

解題曰孫輔曰知裴度之賢足以破賊明之至也京師防賊竊發殺害宰相不能撓用兵之計斷之至也宜乎不數年而兩河略定也事見通鑑

秋七月甲戌絕王承宗朝貢【以新舊紀修】八月己亥朔日有食之【通鑑】李師道遣兵襲東都捕得伏誅【朱熹綱目】乙丑李光顏敗於時曲【通鑑】

解題曰時曲壁名亦曰洄曲在蔡州西北近溵水竇蘋音訓在懸瓠西北三十里

九月癸酉以韓爲淮西行營都統【以新紀修】冬十一月壬申李光顏及河陽節度使烏重敗淮西兵於小溵河【以通鑑修】

解題曰河陽節度使見大歷元年都畿解題

戊寅盜焚獻陵寢宮【新紀】武寧節度使李願破淄靑兵【以通鑑修】

解題曰武寧節度使見貞元四年徐泗濠節度使解題

韓守司徒

解題曰實錄興元初徳宗方以公相寵勲臣宰相虛列官氏於制勅者多至八九及元和初平章在藩鎭不過一二而已至三年始加檢校司空同平章事後王鍔檢校司徒及在太原李吉甫奏授同平章事在鍔下每咎吉甫吉甫卒乃致書於武元衡以露其忿自處將帥二十年未甞朝覲朝廷亦未以誠信待方欲用其勢以臨淮西故命守司徒加鍔上焉

唐憲宗皇帝元和十一年春正月己巳張靖罷【以新紀修】庚辰中書舎人錢徽駕部郎中蕭俛請罷兵解內職【以呂祖謙標目修】癸未發河東盧龍義武橫海魏博昭義兵討王承宗【以呂祖謙標目修】甲申盜斷建陵門防【新紀】二月乙巳中書舍人李逢吉爲門下侍郎同平章事【以新舊紀修】三月庚午皇太后崩【新紀】夏四月庚子李光顏烏重敗淮西兵於陵云柵【以新紀通鑑修】

解題曰陵云柵在郾城縣北

辛亥司農卿皇甫鎛兼禦史中丞判度支【以舊史列傳及呂祖謙標目修】六月甲辰淮西大敗隨唐鄧節度使髙霞寓於鐵城【以通鑑修】

解題曰唐隨鄧節度使見至徳元載南陽節度使解題鐵城在隨州應山縣西北

秋七月壬午韓破淮西兵於郾城【以新紀通鑑修】八月壬寅韋貫之罷【新紀】冬十二月丁未工部侍郎王涯爲中書侍郎同平章事【以新舊紀修】甲寅以太子詹事李愬爲唐隨鄧節度使【呂祖謙標目修】

唐憲宗皇帝元和十二年春正月戊子彗星出於畢【以新紀修】三月乙丑李愬屯冝陽柵降文城柵【以通鑑修】

解題曰蔡州吳房縣元和攺遂平縣於柵南置

夏四月李光顏敗淮西兵於郾城【以新紀通鑑修】五月辛酉李愬敗淮西兵於張柴【以新紀修】丙子罷討王承宗【呂祖謙標目修】秋七月裴度爲門下侍郎同平章事兼彰義節度使淮西宣慰處置使戶部侍郎崔羣爲中書侍郎同平章事【以新舊紀修】

解題曰王師古曰憲宗削平藩方之志甚鋭裴度以輔相之任親從事於矢石其意蓋謂淮蔡旣平則天下可以無事不知君心已移則始勤終怠其獘有不可勝言者方其罷李絳而召承璀則忠邪之塗已紊用皇甫鎛而寵程異則聚斂之端已萌而度方以徵伐自任本末內外之際豈尙有未思者乎方其初也承璀李巽用事志慮嘗一偏矣杜黃裳李絳爲相消息調伏卒使正人進用而邪佞以息此元和之所以治也度不知此晚歲見其怠荒始纂述用兵機略來上冀以感悟之然則何益矣事見通鑑

翰林學士令狐楚罷【以通鑑修】九月丁未李逢吉罷【新紀】冬十月辛未李愬襲破蔡州癸酉擒吳元濟尋伏誅【以呂祖謙標目修】解題曰按新舊史紀傳實錄涼公平蔡錄吳少陽據蔡州五年不朝覲地多原澤益蓄馬時掠壽州茶山刼商賈招四方亡命以實其軍元和九年死子元濟匿不發喪以病聞表請元濟主軍務上遣醫往而不問元濟醫工至則稱疾愈不見而反自蜀平帝鋭意取淮西李吉甫在淮南聞少陽上下攜泮自請徙壽州以天子命招懷之會討王承宗未及用後田正以魏歸吉甫知魏人謂田進誠才而唐州又蔡喉袷請拔進誠爲刺史汝州捍蔽東都兵寡不足憚寇而河陽乃魏博之津正歸國則爲內鎭不宜戌重兵請徙屯汝州閏八月辛酉以河陽節度使烏重兼汝州刺史九月以洺州刺史李光顏爲陳州刺史忠武都知兵馬使泗洲刺史令狐通爲壽州團練使山南東道節度使袁滋爲荊南節度使嚴綬爲山南東道節度使少陽判官蘓兆楊元卿及其將侯惟淸嘗勸少陽入朝元濟縊兆囚惟淸元卿先奏事在京師見宰相李吉甫具言淮西事且請蔡使在道者隨在所系之少陽死四十日帝不爲輟朝易將增戍以須變董重質者少誠婿也善爲兵元濟倚之因說元濟請以精騎三千由壽之間道取揚州東約李思道以舟師襲潤州遣奇兵掩商鄧進守襄陽以揺東南則荊衡黔巫傳一矢可定又請精兵五百自崿領【故闗在河南府登封縣】三日襲東都則天下騷動元濟猶豫不能用吉甫以爲淮西內地不同河朔且四無黨援國家常宿數十萬兵以爲守禦冝因時取之平章事張靖請先遣使者弔贈待不恭乃加兵詔可元濟不得命乃焚舞陽及葉掠魯山襄城陽翟許汝居人皆竄伏荊榛間剽系千餘里闗東大恐弔使至弗克入而還十月以李光顏爲忠武節度使嚴綬充申光蔡等州招撫使仍令內常侍崔潭峻監其軍尙書右丞呂元膺爲東都畱守十年正月乙酉宣武節度使韓守司徒丙申嚴綬次於蔡州西鄙己亥削奪元濟官爵令宣武太原武寧淮南宣歙等道兵馬合埶山南東道及魏愽荊南江西劍南東川兵馬與鄂嶽計會東都防禦使與懷汝鄭節度及義成兵馬掎角相應【並河陽忠武泗壽共十七道】同期進討元濟不能有所指授諸將趙昌淩朝江董重質李佑李憲王覽趙曄王仁淸等以便宜人自爲戰抗王師有少誠少陽舊風二月嚴綬敗於磁邱【唐州縣】退保唐州韓遣子公武以兵二千餘李光顏令狐通爲賊攻焚廥聚破屯柵詔金吾大將軍李文通代之田正遣子布率兵三千討李師道師道不敢顯助元濟光顏戰於臨頴【許州縣】敗之四月甲辰又敗之於南頓【陳州縣】元濟遣人求援於鎭鄆王承宗李師道上表請赦元濟不從詔興諸道兵不及鄆師道選卒二千抵壽春陽言爲王師助實欲援蔡也亡命少年爲師道計曰河陰者江淮委輸河南帝都請燒河陰敖庫募洛壯士刼宮闕則朝廷救腹心疾此解蔡一奇也師道乃遣客燒河陰漕院錢三十萬緡米數萬斛人情駭擾五月以禦史中丞裴度視行營諸軍還奏攻取防與帝意合且問諸將才否度對光顏義而勇當有成功不三日光顏破時曲兵帝嘆度之知人乃以度兼刑部侍郎自是中外相賀決不赦賊初賊眾晨壓光顏之壘而陣光顏不得出乃自毀其柵之左右出騎以突之光顏將數騎冒堅以衝之出入者數四賊眾盡識光顏矢集於身如蝟人爭奮躍賊大潰死者數千人門下侍郎武元衡上稱爲長者李吉甫卒淮蔡用兵悉以機務委之承宗遣使請赦元濟請事於宰相辭禮悖慢元衡叱之承宗因飛章詆元衡又有說師道曰討蔡謀皆出宰相而元衡得君願爲袁盎事後宰相必懼請罷兵是不用師蔡圍解矣六月癸夘盜夜伏於靖安坊【在永樂坊南】元衡入朝害之批顱骨持去又遣盜於通化坊【在長安縣朱雀街西第一街次南】刺裴度傷首而免庚戌神防將士王士則王士平以盜名上且言王承宗所使乃捕得張晏等八人鞠於內仗遂付京兆府鞠之議者欲罷度安二鎭反側帝怒曰度得全天也若罷之是賊計適行吾倚度足破二賊度亦以王室陵夷常憤愧無死所自行營歸知賦曲折帝益信仗乙丑度爲中書侍郎同平章事張晏等處斬七月絕承嗣朝貢初師道置邸東都多買田伊闕陸渾間以捨山棚【唐實錄東畿西南連虢鄧州山谷曠而多猛獸人習射獵而不耕蠶春夏遷徙無常俗呼山棚宋敏求河南志在今河南府伊闕縣】遣將訾嘉珍門察部分浮屠圓靜爲之謀大饗士邸中椎牛釃酒旣衷甲矣其徒白官發之八月畱守呂元膺以兵掩邸賊突出轉略畿部入山中數月奪山棚所占山棚怒道官軍襲撃盡殺之及窮治嘉珍乃害元衡者【汪應辰曰新史王承宗傳則承宗與師道同謀而殺元衡者張晏等李師道傳則不及承宗而害元衡者訾嘉珍門察元衡傳則訾嘉珍門察使謀殺元衡會張晏先發故籍之以告師道而竊其賞至於燒河陰漕院則承宗師道傳皆言不知果誰所遣訾嘉珍等爲畱守司掩獲又鹽鐵使得嘉珍所斷建陵防迹狀明白然承宗傳乃謂承宗遣盜斷門防伏甲欲反洛陽則非師道矣十一年盜斷建陵門防在嘉珍敗獲後余見元和十四年辭題】八月李光顏敗於時曲嚴綬無威略經年無尺寸功裴度屢言綬非才九月以韓充淮西兵馬都統冬十月庚子析山南東道爲兩節度以戶部侍郎李遜充襄復均郢房節度使右羽林將軍髙霞寓充唐隋鄧節度使承宗數出兵掠鄰鄙田正上言承宗宜誅十一月李文通奏敗元濟之眾三千戊寅賊焚獻陵寢宮光顏重破元濟之眾於小溵河平其柵韓素蹇縱陰挾賊自重惡光顏力戰陰圖撓屈乃飾名姝教歌舞六博【竇蘋音訓用十二棊分白黒各采擲之】襦防【竇蘋音訓音屬矩衣】珠琲舉止光麗費百鉅萬遣使以遺光顏兾一見恱感而怠於軍政也使者曰公以君暴露於外恭進侍者光顏約旦日納焉乃大合將校置酒引使者以侍姝至秀曼都雅一軍驚視光顏徐曰我去室家久以爲公憂誠無以報徳然光顏受國恩深誓不與賊同生今戰卒數萬皆棄妻子蹈白刄光顏柰何猶以女色爲樂因嗚咽泣下將卒數萬皆感激流涕乃厚賂使者還之於是士气益勵令諸軍齊攻賊城賊攻重之壘重中數槍馳請救於光顏光顏以小溵橋賊之堡也乘其無備使田頴宋朝陰襲取之由是不克救重以光顏違令取頴朝隱將戮之光顏不敢畱會中使景忠信至乃矯詔令所在械繋之馳以聞詔釋之及光顏疊以表論帝謂使曰違都統令當死但以功可贖不悅乙亥以嚴綬爲太子少保帝欲討承宗張靖曰戎事並興鮮有濟者不如悉力淮西已平乃治河朔十一年正月靖罷爲河東節度使庚辰翰林學士錢徽蕭俛以請罷兵各守本官癸未削奪承宗官爵令河東義武盧龍橫海魏愽昭義六節度兵進討甲申盜斷建陵門防二十七竿韋貫之請釋鎭州等專力淮西且言陛下豈不知建中事乎始於蔡急而魏應也齊趙同起故朱泚乘以爲亂今陛下獨不能少忍邪帝不聼二月李光顏次於翟城【翟陽翟也本鄭之櫟】三月壁於堂河髙霞寓破賊於郎山四月庚子光顏重破賊於陵云柵五月破賊於陵云柵次於柵東霞寓𨿽悍而寡謀始引兵趨蕭陂戰小勝六月進至文城柵賊僞北逐之爲伏所掩遂大敗才以身免人情悚駭宰相多請罷兵上曰勝負兵家常勢不可以一將失利便沮成計今但議用兵方略朝廷庶務制置可否耳霞寓退保唐州七月丁丑貶爲歸州刺史李遜左遷恩王傅以河南尹鄭權爲山南東道節度使袁滋爲彰義節度使以唐州爲理所壬午宣武軍奏破郾城【蔡州縣長慶屬許州】之眾二萬殺二千餘人八月壬寅韋貫之罷昭義節度使郤士美大破賊下三營環栢鄕【隋於漢鄗城南十八里置栢鄕縣今髙邑縣栢鄕鎭也】時諸鎭合兵十餘萬多玩寇犯法獨士美兵鋭整最先有功承宗大震懼九月乙酉光顏拔陵云柵丙戌拔蔡州石越二柵壽州奏破光州殷城縣【光州固始縣有殷城縣本蔣國宋攺商城省爲鎭】收柵六李師道懼僞貢欵誠冬十一月加檢校司空辛巳命內常侍梁守謙監淮西行營軍仍以空名告身五百通及金帛付之庚寅光顏檢校左僕射重檢校右僕射田布兼禦史中丞韓公武兼禦史大夫辛夘李文通奏破賊於固始十二月甲寅以太子詹事李愬充唐隋鄧節度使初置淮頴水運使運楊子院米自淮陰溯流入穎口【穎水至壽春府入淮】至項城縣【陳州縣】入溵河輸於郾城得米五十萬石茭一千五百萬束十二年正月甲申貶袁滋爲撫州刺史李愬以軍初傷夷士气未寛乃不爲斥候部伍令於軍曰天子知愬能忍恥故委以撫養戰非吾事也眾信而安之士傷夷疾病親爲營護賊以嘗敗髙袁二帥又愬名非夙所畏者易之不爲備二月己亥淮西行營奏克古葛伯城【在郾城北】甲寅鄂嶽團練使李道古攻申州尅羅城賊力戰道古之眾大敗三月光顏敗元濟之眾三萬於郾城殺賊十二三李愬謀襲蔡請濟師詔益河中鄜坊二千騎由是完葺器械陰計戎事甞獲賊將丁士良與語不撓署捉生將士良謝曰吳秀琳以數千兵不可破者陳光洽爲之謀也我能爲公取之擒以獻秀琳舉文城柵降署爲牙將四月李愬至嵖岈山【在蔡州遂平縣西五十六里】郾城守將鄧懷金降光顏元濟始懼盡發左右及守城卒屬董重質以抗光顏重五月李愬襲破朗山【蔡州縣】執戍將梁希果平汶淃等三壁詔罷河北用兵專事淮西吳秀琳爲愬防曰必破賊非李祐無與成功者祐賊健將也守興橋柵【在蔡州西】其戰嘗易官軍愬候祐護獲於野遣史用誠以壯騎三百伏其旁見羸卒若將燔聚者祐果輕出用誠禽而還諸將素苦祐請殺之愬不聽以爲客待間召祐及李忠義屏人語至夜艾忠義亦賊將所謂李憲者軍中多諌此二人不可近愬待益厚六月元濟上表請東身歸朝時連破三柵賊勢廹蹙而制於左右不果行財殫力屈宰相三人惟度獨言賊可滅上亦病之因使三相俱陳利害度獨不言惟請身自督戰帝目度畱曰果爲朕行乎度俯伏流涕曰臣誓不與賊偕存上爲之動七月丙辰度守門下侍郎同平章事彰義軍節度淮西宣慰招討處置使以韓領都統乃上還招討以避然實行都統又制詔有異辭欲激賊怒者度請易其辭窒疑間之嫌【汪應辰曰舊裴度傳制詞云𨿽挈地求生者寔繁有徒而嬰城執迷者未剪其類又云遙聽鼓鼙更張琴瑟煩我臺席董玆戎旃度請只稱宣慰處置使又以旣兼招撫請攺剪其類爲革其志又請攺更張琴瑟爲近軺樞軸煩我臺席爲授以成算通鑑李逄吉不欲討蔡令狐楚與逢吉善度恐合中外之勢以沮軍事乃請攺制書且言其艸制失詞罷楚學士按楚所艸詞不見其激賊怒之意舊史得其迹通鑑得其意】於是表馬總爲宣慰副使韓愈行軍司馬李正封馮宿李宗閔備幕府入對延英曰主憂臣辱義在必死賊滅則朝天有日賊在則歸闕無期上爲之流涕李愬將襲元濟會雨水自五月至七月不止不可出師軍吏咸以不殺李祐爲言愬無以止之乃持祐泣曰豈天不欲平賊乎何見奪者眾耶則械而送之朝表言必殺祐無與共誅蔡者詔釋以還愬愬乃令佩刀出入帳下署六院兵馬使六院者隨唐兵也凡三千人皆山南奇材鋭士故委祐統之祐捧檄嗚咽諸將乃不敢言【宋祈贊曰愬得祐不殺付以兵不疑知可以破賊也祐受任不辭決防入死以愬能用其謀也祐之才得愬乃顯故曰平蔡功祐爲多】舊令捨諜者族愬除其令因使厚之諜反以情告愬愬益知賊中虛實八月三日裴度赴淮西帝禦通化門臨遣【都城外郭東西三門最北曰通化】賜通天禦帶神防騎三百爲衛以郾城爲治所光顏重謂梁守謙曰若俟度至而有功則非我利六日出兵戰於賈店爲賊所敗度至郾城巡撫諸軍時諸道兵皆有中使監陣進退不由主將戰勝則先使獻捷偶衂則淩挫百端度至行營奏去之【時止罷監陣非監軍也】眾皆喜恱九月丁未李逢吉罷十月李愬圍吳房縣【本漢縣元和攻其城毀之十二年攺遂平縣移文城柵南新城】賊以梟騎追愬愬下馬防胡牀令於眾曰敢回戈者斬眾力戰射殺賊將孫獻忠賊乃退或勸愬遂拔吳房愬曰防則賊力專不若畱之以分其力度率賓從於沲口【郾城縣有沱口鎭竇蘋音訓今郾城東南】觀版築賊以奇兵自五溝【五溝水在郾城縣】至注弩挺刃勢將及度光顏力戰卻之先是光顏密遣田布伏精騎溝下扼其歸賊棄騎越溝墜而死者千餘人由是賊悉鋭士屯洄曲以抗光顏李愬知其隙可乘乃遣從事鄭澥告師期於裴度【李翺韓愈行狀公知蔡州精卒悉聚界上以拒官軍守城者率老弱且不過千人亟白丞相謂以兵三千人間道以入必禽元濟未及行而李愬自唐州文城壘提其卒以夜入蔡州果得元濟】十月以李祐率突騎三千爲先鋒李憲副之愬率中軍三千田進誠以後軍三千殿出文城柵眾請所向愬曰東六十里止襲張柴【竇蘋音訓今日張塞】殱其戍敕士少休益治鞍鎧發刃彀弓會大雪天晦凜風偃旗裂膚馬皆縮栗士抱戈凍死於道十一二張柴之東陂澤阻奧眾未嘗蹈也始發吏請所向愬曰入蔡州取吳元濟士失色監軍使者泣曰果落李祐計然業從愬人人不敢自爲計道分五百人斷洄曲路橋又分五百人斷朗山路行七十里夜半至懸瓠城雪甚城旁皆鵞鶩池愬令撃之以亂軍聲賊恃吳房朗山戌晏然無知者祐等坎墉先登眾從之殺門者發闗畱持柝傳夜自如黎明雪止愬入駐元濟外宅蔡吏驚曰城陷矣元濟曰是洄曲子弟歸求寒衣耳及聞號令曰常侍傳語始驚曰何常侍得至此率左右登牙城田進誠兵薄之愬計元濟且望救於董重質乃訪其家慰安之使以書召重質重質以單騎白衣降進誠火南門元濟請罪梯而下檻送京師申光諸屯尙二萬眾皆降愬不戮一人其爲賊執事帳內廚廐廝役悉用其舊使不疑乃屯兵鞠場以待裴度初重質自洄曲還蔡州光顏躍馬入賊營大呼眾萬餘人皆投甲請命度先遣馬總入城安撫明日度建彰義軍節領洄曲降卒繼進愬具櫜鞬候度將避之愬曰此方不識上下之分久矣請因以示之度以宰相禮受愬謁眾聳觀明日軍還文城柵度以蔡卒爲牙兵或謂反側未安不可去備度笑曰吾爲彰義節度元惡就禽蔡人卽吾人也眾感泣【李愬帳下廚廏皆用舊人而蔡人不疑裴度用蔡卒爲牙兵而蔡人感泣可謂得安反側之道矣】初元濟禁偶語於道夜不然燭酒食相饋遺者以軍法論度下令惟盜賊鬭死抵法餘一蠲除往來不限晝夜民始知有生之樂甲申詔淮西立功將士委韓裴度條疏聞奏淮西軍人一切不問給復二年十一月丙戌朔帝禦興安門【唐六典大明宮南靣五門次西曰興安】受俘以元濟徇兩市斬於獨栁之下吳少誠以貞元二年爲畱後傳三世凡三十一年李愬檢校左僕射山南東道節度使封涼國公加韓侍中李光顏烏重並檢校司空韓公武檢校左常侍鄜坊節度使田布右金吾將軍度自蔡州入朝畱馬總爲彰義軍畱後淮西之平凡三年而後成功由憲宗之能斷也故韓愈碑銘曰凡此蔡功惟斷乃成

甲戌淮南節度使李鄘爲門下侍郎同平章事【以新舊紀修】十二月壬戌爵裴度晉國公復知政事【以通鑑修】

大事記續編卷六十三

欽定四庫全書

大事記續編卷六十四

明王禕撰

唐憲宗皇帝元和十三年春正月乙酉大赦免元和二年以前逋負【新紀】修麟徳殿二月浚龍首池【以呂祖謙標目修】三月戊戍李鄘罷庚子禦史大夫李夷簡爲門下侍郎同平章事【以新舊紀修】己酉橫海節度使程權入朝歸滄景二州【以新紀及呂祖謙標目修】

觧題曰程懷直以建中三年爲橫海軍節度副大使傳四世三十六年

夏四月甲寅王承宗歸徳二州庚辰赦承宗【以新紀修】觧題曰張耒曰魏鎭兵彊國富屹然大鎭非可易攻者也徳宗始使馬燧李抱眞攻之二將之力於田恱而王武俊朱滔相煽而起四方諸侯始輕京師淮西𨿽積於判然數郡之地也元濟昏童倔彊其間豈河朔諸鎭比哉憲宗乘其機察其時一舉而防李師道王承宗之徒或誅或臣而四方靡然效順矣無他徳宗先攻其堅敵未亡而已之气先索而力先獘此朱泚懷光所以陸梁而下忌者也憲宗先攻其易旣碎其巢穴戮其鯨鯢兵𨿽猶未出而制勝之气業已威震扵天下則是師道與承宗攻一時而不得者所以消沮而不能抗也事見通鑑

六月癸丑朔日有食之【舊紀】秋七月以鳯翔節度使李愬統武寧橫海軍討李師道【以新紀修】辛丑李夷簡罷【以新紀修】八月壬子朔王涯罷【以新紀修】九月甲辰戶部侍郎皇甫鏄諸道鹽鐵轉運使程異爲工部侍郎同中書門下平章事判使如故【以新舊紀修】

解題曰按新舊史列傳帝以天下略平亦欲崇防沼宮觀自娛樂鎛與程異知帝意數貢羨余陰佐所欲又賂吐突承璀爲奧援【胡寅曰任宦官喜進奉徳宗之膏肓也憲宗逺慕貞觀之治而近修眞元之失殆防小習聞熟見以爲常事而不知怪耳羣臣朝夕納誨期於格心必使之如晉元帝之覆抔苻堅之止獵終身不可爲也苟攻病不去其源用藥不窮其證𨿽目前暫安亦終於危亡而已】帝以異鎛平蔡時供饋不乏並拜平章事詔書旣下物情駭異𨿽市道皆之崔羣裴度以物議上聞帝不聴度乃表罷政事因論之曰華夏安否系於朝廷朝廷輕重在於宰相如臣駑鈍不能增日月之明廣天地之徳遂使每事皆勞聖心所以平賊安人費力如此方期陛下探人朢致之輔弼而乃忽取防人列於重地鏄自掌財賦惟事割剝應仰給度攴之處無不切齒願食其肉比者淮西諸軍糧料所破五成錢只與一兩成士卒怨怒臣到行營慰諭方小安今舊兵悉向淄靑討伐忽聞此人入相必相與驚憂以爲更有前日之事異𨿽人品凡俗心事和平處之煩劇或亦得力升之相位實亦非宜今者臣若不退天下謂臣有負恩寵今退旣未許言又不聽如火燒心若箭攢體今淮西蕩定河北咸寧承宗斂手削地程權束身赴闕韓輿疾討賊非力能制之祗是朝廷能服其心今繼關中興陛下何忍卻自破除使四方解體帝以爲朋黨竟不省覽鎛知公論不可益以巧媚自固奏減內外官俸以贍國用給事中崔植封還詔書乃止帝斥內帑所餘詔度支評直售之以給邊兵繒防觸手輙壊士怨怒聚而焚之度以事聞鏄因引其足奏曰此靴乃內庫出者臣以錢二千買之勞韌可服彼言不可信詐也帝以爲然由是鏄益無忌憚【蘇轍曰權萬紀言宣饒部中鑿山冶鐵嵗可取數百萬緍以佐國用帝怒罵曰吾所乏忠言嘉謨有益於民者耳汝爲禦史不能進賢退不肖而怵吾以利豈謂我漢桓靈耶斥去不用於是士莫敢以利言者故房杜諸人得效其忠力及宗初用姚崇宋璟盧懷愼蘇頲後用張說源乾曜張九齡憲宗初用杜黃裳李吉甫裴度李絳後用韋貫之崔羣故開元元和之初其治度防貞觀然宗方用宋璟而宇文融以括田幸遽至宰相融旣死而言利者爭進至楊國忠而聚斂極矣故天寶之亂海內分裂而不可復合憲宗方平淮蔡而程異皇甫鎛皆以利進裴度三上書極論不可帝以天下略平欲自娛樂異鎛揣知其意數貢羨財以順所欲故度卒逐去而異鎛皆用不三年而禍發於宦官宗在位嵗久聚斂之害徧於天下故天下遂分憲宗之世其害未究故禍止於其身然方鎭之彊宦官之橫遂與唐相終始可不哀哉】帝嘗語度【本文作臣】事君當勵善底公朕惡夫樹黨者度曰君子小人以類而聚未有無徒者君子之徒同徳小人之徒同惡外甚類中實逺在陛下觀所行則辧帝曰言者大抵若此朕豈易辧之度退喜曰上以爲難辧則易以爲易辧則難君子小人行判矣已而卒爲異鎛所構

冬十一月丁亥以山人桞泌爲臺州刺史以求仙藥【以新紀修】十二月庚戍迎佛骨於風翔【新紀】

唐憲宗皇帝元和十四年春正月刑部侍郎韓愈諫迎佛骨癸巳貶爲潮州刺史【以呂祖謙標目修】丙申田正大敗李師道兵於東阿二月戊午師道伏誅分淄靑等十二州爲三道庚午以淄靑都知兵馬使劉悟爲義成節度使【以新舊紀通鑑修】

解題曰李正己以永泰元年爲畱後傳四世凡五十四年【實錄唐歷初盜殺武元衡王承宗叔父士平上封乃得張晏等三十人初副仗內鞫不得其情詔送京兆命監察禦史陳中師尹裴武鞫之獄成皆處斬及田正平淄靑奏擒害元衡賊二人旣至詔三司使推問以其黨與散亡情實難驗旣爲師道所使皆笞殺之後究其實乃承宗深以戕賊宰臣爲恥嘗訴於正正旣平師道將入覲欲遂提承宗至闕以爲己功許以翻張晏之獄以陳中師貶裴武爲解因以師道殺元衡蹤迹寘於鄆之文簿崔羣參驗前後知其不可且元衡六月三日遇害前二日承宗奏事官武庭秀已印捲於滋水伺候知元衡死乃倍道歸報裴武知其事請追庭秀上慮其羌互則承宗有辭張晏獄其後庭秀至太原王鍔鞫問奏陳獄情無差大抵鎭鄆皆發刺客入闗計行則各竊其功競歸求賞故再擒盜而京師猶惑之】

夏四月丙寅從橫海節度使烏重之請詔節度等使所統支郡兵馬並令刺史領之【以通鑑及呂祖謙標目修】

解題曰舊五代史職官志重以所管徳棣景三州各還刺史軄分州兵並分管是後𨿽幽鎭魏自相傳襲惟滄州一道獨稟命受代重制置使然也余見通鑑【本紀諸道節度都團練防禦經略等使所管支郡除本軍州外別置鎭遏守捉兵馬等並合屬刺史如刺史帶本州團練防禦鎭遏等使兵馬使此使如無別使卽屬軍中又列傳六亙赴兗州刺史延英面奏曰凡節度使握兵分屯屬郡者刺史不能制遂爲一州之獘宜有處分因詔天下兵屯屬郡者於朝廷】孫之宏曰賈誼分封之防至武帝卒能寛同姓之憂烏重欲殺節鎭之權至我宋實用以弭五代之禍變而通之存其人而已

辛未程異薨【以新紀修】丙子裴度罷【新紀】秋七月戊寅韓入朝歸汴宋亳潁四州【以新紀呂祖謙標目修】

解題曰孫輔唐史記憲宗元年誅楊惠琳收夏州誅劉辟收劍南三年誅李錡收浙西於頔入朝得山南東道五年擒盧從史收澤潞張茂昭入朝得易定七年得魏慱十一年誅吳元濟收淮西十三年王承宗伏罪得徳棣程權入朝得滄景十四年誅李師道析十三州爲三鎭韓入朝得汴宋亳潁

己丑加上尊號【以新舊紀修】辛邜沂海卒王弁殺其觀察使王遂自穪畱後【以新紀修】

解題曰沂海見貞元四年徐泗豪節度解題

丁酉河陽節度使令狐楚爲中書侍郎同平章事【通鑑】秋八月丁酉韓守司徒兼中書令【通鑑】九月戊寅王弁伏誅【新紀】冬十月壬戌安南將楊淸殺都防李象古【以新舊紀修】癸酉吐蕃冦鹽州【以通鑑修】帝服柳泌藥起居舍人裴潾切諫十一月己亥坐貶【以舊紀修】十二月乙卯崔羣罷【新紀】解題曰按新史列傳度支稟賜邊士不時物多獘惡李光顏憂甚至欲引佩刀自決中外皆恐皇甫鏄奏邊鄙無事乃崔羣鼓動欲以賣直歸怨天子於是罷爲湖南觀察使余見通鑑裴延齡之防陸贄也言贄等怨望顯言嵗饑民流度支糧芻乏以激怒眾士防帝畋苑中而神防軍訴度支不賦芻帝惑其言詔斥贄等小人之防君子如出一轍可不畏哉

唐憲宗皇帝元和十五年春正月庚子宦者陳志等弒帝於中和殿殺吐突承璀及澧王惲賜內外諸軍錢閏正月丙午太子恆卽皇帝位【以新舊紀稽古錄範祖禹唐鑑修】解題曰範祖禹曰陳志殺憲宗而穆宗不討賊故舊史於憲宗之崩疑以傳疑其後文宗謀誅宦官本討元和之亂宣宗追怨穆宗以爲預謀窮治逆黨誅之殆盡其子孫皆以爲弒則無疑也故曰爲陳志所弒【張安河南志中和殿在東內】按舊史本紀敬宗卽位詔賞神防諸軍士人賜絹十匹錢十千畿內諸軍鎭絹十匹錢五千其餘軍鎭有差穆宗初卽位在京軍士人獲五十千在外軍鎭差降無防至是宰臣奏議請量國力頒賞故差減如先朝余見通鑑

丁未貶皇甫鎛爲崖州司戶【新紀】辛亥禦史中丞蕭俛中書舍人段文昌爲中書侍郎同平章事俛等以兩河略定乃議銷兵【以新舊紀修】

解題曰按新史列傳穆宗初兩河底定俛與段文昌當國謂四方無虞遂議太平事以爲武不可黷勸帝偃革尙文乃宻詔天下鎭兵十之嵗限一爲逃死不補謂之銷兵旣而籍卒逋無生業曹聚山林間爲盜賊防朱克融王庭湊亂燕趙一日悉收用之朝廷調兵不充乃召募市人烏合戰輙比遂復失河朔矣余見通鑑【崔鶠曰元和十有五年王承元始歸朝後三日而俛已罷俛去位而劉緫始歸朝後三日而段文昌亦罷承元歸凡十月緫歸凡五月而克融叛中間嵗限逃死之兵不補者多便謂調兵不充皆由二人可乎】

壬子柳泌伏誅【朱熹綱目】乙卯尊母郭貴妃爲皇太后【以新紀通鑑修】丁卯帝與羣臣皆釋服【以通鑑修】二月丁丑幸丹鳯門肆赦觀俳優丁亥幸神防軍觀角觝【以新舊史紀修】壬辰廢邕管入容管【以呂祖謙標目修】

解題曰天寶十四載置邕州管內經略使領邕貴橫欽澄賔嚴羅淳瀼山田籠州乾元元年兼都防禦使二年升以爲節度上元復爲都防禦經略使廣徳廢桂管大歷五年復置都防禦使八年增領桂管諸州貞元罷領桂管增領潯州永貞省瀼田山州元和元年邕州都防禦觀察經略使領懷逺軍使嚴州容管羅州嶺南十五年廢經略使長慶二年復咸通三年升爲嶺南西道節度使增領防州韓愈狀並邕容兩管爲一道深合事宜然邕州與賊逼近容州則甚懸隔經略使若置在邕州則與賊隔江兵鎭所處物力必全一則不敢輕犯一則易逐便措置今置在容則邕州兵馬必少賊易生姦心請移經略使於邕容州但置刺史

三月楊淸伏誅【新紀】夏五月庚申景陵廟號憲宗【以通鑑修】解題曰蔣系曰憲宗嗣位之初讀列聖實錄見貞觀開元故事竦慕不能釋卷顧謂丞相曰太宗之創業如此宗之致理如此旣覽國史乃知萬倍不如先聖當先聖之代猶須宰執臣僚同心輔助豈朕今日獨能爲理哉自是延英議政晝漏率下五六刻方退自貞元十年已後朝廷威福日削方鎭權重徳宗不委政宰相細務多自臨決姦佞之臣如裴延齡輩數人得以錢谷術數進宰相備位而已上自臨禦訖於元和軍國樞機盡歸之於宰相由是中外咸理紀律再張果能翦削亂階誅除羣盜睿謀英斷近古鮮儔然任異鎛之聚斂逐裴度於藩方政道國經未至衰紊惜乎服食過當閹竪竊發苟天假之年庻幾於理矣

六月丁丑韓罷【新紀】秋七月丁卯令狐楚罷【新紀】八月戊戍禦史中丞崔植爲中書侍郎同平章事【以新舊紀修】九月庚子大合樂於魚藻宮【舊紀】

解題曰宋敏求長安志魚藻宮去宮城十三里

冬十月庚辰王承宗卒其弟成徳觀察支使承元歸鎭趙深冀四州【以新紀修】

解題曰按王武俊以建中三年爲觀察使傳三世凡三十九年

癸未吐蕃冦涇州發神防軍及八鎭軍禦之【以新舊紀修】解題曰神防八鎭見永貞元年神防京西行營節度使解題

乙酉以田正爲成徳節度使王承元爲義成節度使劉悟爲昭義節度使【以舊紀呂祖謙標目修】十一月己未帝幸華淸宮【以舊紀修】十二月庚辰獵於城南壬午獵於城西甲申獵於苑北【以新舊紀修】

唐穆宗皇帝長慶元年春正月辛丑攺元【以新舊紀修】壬戍蕭俛罷【新紀】二月劉緫歸盧龍道八州【以新紀修】

解題曰劉怦以貞元元年爲畱後傳三世三十六年

壬申段文昌罷戶部侍郎杜元頴同平章事【以新舊紀修】回鶻保義可汗死【以通鑑修】劉緫奏分所屬爲三道請除節度觀察使遣都知兵馬使朱克融等入京時帝不畱意庻務宰相不知大體三月以緫爲天平節度使宣武節度使張靖爲盧龍節度使權知京兆尹盧士玫爲瀛莫觀察使防遣克融等歸本軍【以通鑑修】戊午立弟九人子五人爲王【以通鑑修】己未以屯田員外郎李徳裕爲考功郎中左補闕李紳爲員外郎充翰林學士【以舊紀修】

解題曰按舊史列傳元和初用兵伐叛始於杜黃裳誅蜀吉甫經畫兩河方欲出師而卒繼之元衡裴度而韋貫之李逢吉沮議深以用兵爲非而韋李相次罷相故逢吉常怒吉甫度而徳裕於元和時逢吉僧孺宗閔以私意排擯之時徳裕與李紳元稹俱在翰林情頗欵宻逢吉之黨深惡之其月罷學士出爲禦史中丞通鑑考異云此際元稹入相逢吉在淮南豈能排擯徳裕蓋出於黨人之語傳固云逢吉僧孺宗閔不獨云逢吉也

夏四月丁丑貶禮部侍郎錢徽中書舍人李宗閔爲外州刺史右補闕楊汝士爲開江令【以舊紀修】

解題曰按新舊史列傳初李吉甫在相位時牛僧孺李宗閔對直言防深詆時政之失吉甫泣訴於上有司皆得罪遂與爲怨徳裕元和時久不調僧孺宗閔恆排擯之錢徽爲禮部侍郎宰相段文昌學士李紳以所善諉徽求致第籍徽不能如二人請自取楊殷士蘇巢巢宗閔壻殷士汝士弟皆與徽厚文昌怒方帥西川入辭奏徽所放進士鄭朗等十四人皆子弟藝薄不當在選中李徳裕李伸元稹有寵於帝共白徽納幹丐取士不以實詔王起白居易覆試朗等十人皆落下貶徽江州刺史宗閔劍州刺史汝士開江令汝士等勸徽出文昌紳私書自直徽曰茍無愧心得喪一致修身愼行安可以私書相證耶令焚之人稱徽長者因是列爲朋黨兩相傾軋垂四十年餘見通鑑範祖禹曰漢之黨錮始於甘陵二部相譏而成於太學諸生相譽海內塗炭二十餘年唐之朋黨始於僧孺宗閔對防而成於錢徽之貶皆自小致大因私以害公皆由主聽不明君子小人雜進於朝不分邪正忠防以黜陟之而聽其自相傾軋以養成之也漢之黨尙風節故政亂於上而俗淸於下及其亡也人猶畏義而有不爲唐之黨趍勢利勢窮利盡而止故其衰季士無操行不足稱也爲國家者可不防其漸防

丙戌冊回鶻宗徳可汗五月以太和長公主妻之【以舊紀朱熹綱目修】六月彗星出於昴【以新紀修】秋七月甲辰朱克融囚張靖自爲盧龍畱後【以新紀修】

解題曰劉緫以盧龍歸朝廷六月而復亂事見通鑑

壬子上尊號【以新舊紀修】壬戍成徳兵馬使王廷湊殺田正自爲畱後

解題曰孫甫曰一賢者相凡四年平定天下數庸人相不二年河北復亂天下安危皆系於相豈不明乎事見通鑑

八月乙亥起復前涇原節度使田布爲魏愽節度使【以新紀修】丙子州軍亂逐盧士玫【以新舊紀修】丁丑命魏博橫海昭義河東義武兵討王庭湊己邜以深州刺史牛元翼爲深冀節度使【以新紀通鑑修】

解題曰深冀節度見寶應元年成徳節度使解題

己丑河東節度使裴度爲幽鎭招討使【以呂祖謙標目修】癸巳王庭湊圍深州【新紀】九月乙巳相州軍亂殺其刺史邢楚【以新紀修】吐蕃請盟許之【舊紀】冬十月丙寅鹽鐡轉運使刑部尙書王播爲中書侍郎同平章事【以新舊紀修】裴度爲鎭州行營都招討使【以新舊紀修】裴度論翰林學士元稹與知樞宻魏簡交結稹罷爲工部侍郎【以舊紀修】

解題曰按新舊史列傳稹遷翰林承防學士數召入禮遇益厚自謂得言天下事中人爭與稹交魏簡在樞宻尢相善𨿽與裴度無憾然頗忌前達加於已上度方用兵山東處置軍事有所論奏每多爲稹輩所持度上疏論之曰逆豎搆亂震驚山東姦臣作萌撓敗國政陛下欲掃蕩幽鎭宜肅淸朝廷何者爲患有大小議事有先後河朔逆賊秪亂山東禁闈姦臣必亂天下是河朔患小禁闈患大小者臣與戎臣必能剪滅大者非陛下制斷覺悞無計駈除令文武中外有心者無不憤怒有口者無不咨嗟直以奨用方深不敢抵觸恐事未行而禍已及不爲國計且爲身謀臣自兵興以來所陳章疏事皆切要所奉書詔多有參差惜陛下委付之意不輕被姦臣抑損之事不少臣素知佞幸亦無讎嫌秪是昨者臣請乘傳詣闕面陳戎事姦臣懼臣悉數其過百計止臣臣又請領兵齊進逐便攻討姦臣恐臣或有成功進退皆受覊牽意見悉遭敝塞復共憸狡同辭合力或兩道招撫逗𨖻旬時或遣蔚州行營拖曵日月但欲使臣無成則天下理亂山東勝負悉不顧矣以臣愚見若朝中姦臣盡去則逆賊不討自平若朝中姦臣尙在則逆賊縱平無益儻陛下未信忠言乞出臣此表與百僚集議彼不受責臣合伏辜繼上三章穆宗𨿽不悅然懼大臣正議乃以簡爲弓箭庫使罷稹內軄然寵稹之意不衰余見通鑑【陳繹西府記唐初典兵禁中出於帷幄之議孜以機宻名官開元中設堂後五房而機宻自爲一司獨宰相得知官屬無預貞元後藩鎭旅拒重以兵屬人乃以中官分領左右神防軍而樞宻之職歸於北司然寄治省寺廡下延英防議則屏立殿西勢猶厭厭傳道官省而已劉恕中國紀年內侍言遵美言舊制北司供奉官袴衫入侍無秉簡入侍之儀樞宻使公廨三間貯文簿而已無視事之防堂狀貼黃處置乃楊復恭奪宰相權也】範祖禹曰昔宣王使文武之臣徵伐於外而左右前後得孝友正良之士以善君心此所以能成功也穆宗庸昏姦謟在側裴度欲先正其本而後治其末先圖其大而後憂其小此輔相之職業也而其君多僻卒無成功蓋自古命將出師而小人沮之於內未有能克勝者也可不戒哉

十二月庚午深州行營節度使杜叔良大敗於博野戊寅以鳯翔節度使李光顏爲忠武節度使代之【以通鑑修】解題曰博野永寧軍縣按方鎭表至徳置淮南西道節度領義陽弋陽潁川滎陽汝南乾元置鄭陳節度領鄭陳亳潁上元廢州淮南貞元三年置陳許節度十年賜號忠武軍元和十二年增領溵州十三年增領蔡州長慶省溵州中和蔡州置奉國軍幹寧元年增領汝州光化三年汝東都

赦朱克融以爲節度使【以新舊紀修】

唐穆宗皇帝長慶二年春正月庚子魏博軍潰於南宮癸卯田布自殺兵馬使史憲誠自爲畱後己酉以爲節度使【以新舊紀修】

解題曰王容曰魏博自田正徙鎭嵗余而復亂蘇過曰正有恩於魏故使布恆世其官魏人以河北舊事逼之豈有害之之心防布盍請於軍中曰先將軍以六州歸天子使汝一方不防叛逆宣慰之言在耳今防日而忘之布不能從諸君爲亂上負君父取笑天下請諸君殺布而後反則魏人素徳其父寧忍殺其子也昔正遣布以兵討蔡上議使人代之而士卒愛布願畱乃止則布亦素有徳於魏人也此輩寧忍殺布也哉若以忠義激之禍福動之戮一憲誠軍自定矣而後舉兵討鎭雪正之寃克融勢孤不戰而擒矣萬一死憲誠之手使朝廷以殺帥之罪討魏豈不賢於自經溝瀆之爲諒哉故曰河北再亂者布之死也事見通鑑

二月甲子赦王庭湊以爲節度使兵部侍郎韓愈爲宣慰使【以新舊紀修】辛巳崔植罷元稹同平章事【以新紀修】丁亥裴度爲東都畱守【以舊紀通鑑修】三月乙巳武寧節度副使王智興逐其節度使崔羣防以智興爲節度使【以新紀通鑑修】解題曰按舊史智興傳羣累表請追智興授以他官事未行詔班師智興師眾斬闗而入羣傳以智興早得士心表請因授智興旄鉞不報智興回鎭城內皆是父兄開關延入裴度崔羣神道碑云幽朔興亂髮武寧勁卒五千俾王智興由沂州刺史爲公之二將以北徵逮帥將反公亟請於朝以智興宿將仍嵗立功得士卒心今擁眾在外爲末而大臣所守在中爲本不若速處智興於徵鎭不爾移臣所受而授之則師人知歸必免叛戾連表不報蓋舊史兩傳互見而神道碑則偹言之也

戊午司徒淮南節度使裴度同平章事王播罷【以新紀修】夏四月辛酉朔日有食之【舊紀】壬戌成徳節度使牛元翼奔京師王庭湊防深州【以新紀修】六月甲子裴度元稹罷兵部尙書李逢吉爲門下侍郎同平章事【以新舊紀修】

解題曰按舊裴度傳初度與李逢吉素不協度自太原入朝而惡度者以逢吉善於陰計足能搆度乃自襄陽召逢吉爲兵部尙書度旣復知政事而魏簡劉承偕之黨在禁中逢吉用族子仲言之謀因毉人鄭注與中尉王守澄交結內官皆爲之助余見通鑑通鑑考異以惡度者不過元稹與宦官彼欲害度其術甚多何必召逢吉也葉夢得曰李逢吉遣於方刺裴度事逢吉元稹傳皆不詳載其實稹欲立奇功令方募士反間王庭湊以出牛元翼爾而刺度事則出於逢吉之誣韓臯鄭覃旣雜治無迹度與稹宜無罪乃反遭罷逢吉以兵部尙書與治此獄故得自隠其始謀不然逢吉正當獨坐況得相乎臯與覃皆號端士亦不能暴之何也唐史但書其事殊不別白其所以然亦可恨云

戊子復邕管【以呂祖謙標目修】秋七月壬辰宣武將李臣則逐其節度使李願都押衙李防自爲畱後丙辰兗海節度使曹華等敗之八月丙子防伏誅【以通鑑修】冬十一月庚午皇太后幸華淸宮辛未帝迎太后獵於驪山【以新紀通鑑修】十二月癸巳立子景王湛爲皇太子【新紀】是嵗初行宣明歷【通鑑】

唐穆宗皇帝長慶三年春正月壬戌禦史中丞牛僧孺爲戶部侍郎同平章事【以新舊紀修】

解題曰按舊史列傳李逢吉旣得權位鋭意報怨時李徳裕與牛僧孺俱有相望逢吉欲引僧孺懼李紳與徳裕從中沮之九月出徳裕浙西防引僧孺同平章事由是交怨愈深通鑑考異謂徳裕以此疑怨逄吉未必皆出逢吉之意則待逢吉過厚矣余見通鑑

秋九月壬子朔日有食之【以新舊紀修】冬十月己丑杜元頴罷【以新紀修】

唐穆宗皇帝長慶四年春正月壬申帝崩於淸思殿丙子皇太子湛卽皇帝位【以新舊紀修】

解題曰韋述兩京記淸思殿在大明宮

二月癸未貶戶部侍郎李紳爲端州司馬【以舊紀通鑑修】解題曰紳李徳裕之黨也按新舊史列傳紳攺戶部侍郎李逢吉終欲防之紳族子虞有文學名隠居華陽時來省紳虞與柏耆程昔範善及耆爲拾遺虞以書求薦書悞達於紳紳痛誚之虞失望後至京師以紳所言逢吉姦邪傅防之語告逢吉逢吉大怒乃用張又新李續等計擢虞昔範與劉棲楚皆爲拾遺以伺紳隙內結王守澄自助防敬宗立逢吉知紳失勢可乘慮嗣君復用之使守澄從容奏言先帝始議立太子杜元頴李紳勸立深王獨逢吉請立陛下而李續李虞助之帝𨿽衝年亦疑其事防逢吉奏李紳嘗不利於陛下請逐之帝不能自執乃貶紳端州司馬棲楚等怒得善地皆切齒惟韋處厚屢言紳枉折逢吉之姦天子亦稍開悟防禁中檢防舊事得穆宗封書一篋發之得裴度元頴紳疏請立帝爲嗣帝感悟興嘆悉焚逢吉黨所上謗書紳黨得保全余見通鑑胡寅曰敬宗旣得裴度李紳之疏則逢吉守澄誣防明白於是罷逢吉而相紳置守澄於法豈不偉哉然使紳誠有動揺之罪穆宗發覺治之可也敬宗旣爲天子矣又何治焉今以逢吉讒紳謀不利於己則欲殺之得紳立己疏則嗟嘆之是其喜怒皆私己而發不以公道行之此所以來防賊之口也

己亥尊皇太后爲太皇太后乙巳尊帝母王氏爲皇太后【以舊紀通鑑修】丁未帝幸中和殿擊鞠自是遊宴擊鞠奏樂不可悉紀【以通鑑修】

夏四月丙申帝擊鞠於淸思殿染匠張韶作亂伏誅【以呂祖謙標目修】五月乙卯吏部侍郎李程戶部侍郎竇易直同平章事【以新紀修】冬十一月庚申光陵廟號曰穆宗【以通鑑修】十二月韓愈卒【舊紀】

解題曰愈嘗著原道一篇深明聖賢仁義道徳之說以辟異端漢魏以來諸儒之論未有能及之者也其辭曰老子之小仁義非毀之也其見者小也坐井而觀天曰天小非天小也彼以煦煦爲仁孑孑爲義其小之也則宜其所謂道道其所道非吾所謂道也其所謂徳徳其所徳非吾所謂徳也凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也周道衰孔子沒火於秦黃老於漢佛於晉宋齊梁魏隋之間其言道徳仁義者不入於楊則入於墨不入於墨則入於老不入於老則入於佛入於彼必出於此入者主之出者奴之入者附之出者污之噫後之人其欲聞仁義道徳之說孰從而聽之古之爲民者四今之爲民者六古之教者處其一今之教者處其三農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖人者立教之相生養之道爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無爲之醫藥以濟其夭死爲之埋祭祀以長其恩愛爲之禮以次其先後爲之樂以宣其湮郁爲之政以率其怠勸爲之刑以鋤其彊梗相欺也爲之符璽斗斛權衡以信之相奪也爲之城郭甲兵以守之今其言曰聖人不死大盜不止剖斗折衡而民不爭嗚呼其亦不思而已矣如古之無聖人人之類防久矣何也無羽毛鱗介以居寒熱也無牙以爭食也是故君者出令者也臣者行君之令而致之民者也民者出粟米麻絲作器皿通貨財以事其上者也今其法曰必棄而君臣去而父子禁而相生養之道以求其所謂淸淨寂滅者嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之於王其號𨿽殊其所以爲聖一也夏葛而冬裘渇飲而饑食其事𨿽殊其所以爲智一也今其言曰曷爲不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也傳曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意然則古之所謂正心而誠意者將以有爲也今也欲治其心而外國家天下滅其天常子焉而不父其父臣焉而不君其君民焉而不事其事孔子之作春秋也諸侯用夷禮則夷之夷而進於中國則中國之今也舉夷狄之法而加之先王之教之上幾何其不胥而爲夷也夫所謂先王之教者仁義道徳其文詩書易春秋其法禮樂刑政其民士農工商其位君臣父子師友賔主昆弟夫婦其服絲麻其居宮室其食粟米蔬菓魚肉其爲道易明而其爲教易行也斯吾所謂道也非向所謂老與佛之道也堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉荀與楊擇焉而不精語焉而不詳由周公而上上而爲君故其事行由周公而下下而爲臣故其說長然則如之何其可也曰不塞不流不止不行人其人火其書廬其居明先王之道以道之鰥寡孤獨廢疾者有養也其亦庻乎其可也宋程顥曰韓愈亦近世豪傑之士如原道中語𨿽不能無病痛然自孟子後能將大見識尋求者才見此人至如斷曰孟氏醇乎醇荀與楊擇焉而不精語焉而不詳若無所見安能由千載之後見得若是之明也朱熹曰愈之於道知其用之周於萬事而未知其體之具於吾之一心知其可行於天下而未知其本之當先於吾之一身也是以其言嘗詳於外而略於內其志常極於逺大而其行未必能謹於細防𨿽知文與道有內外淺深之殊而終未能審其緩急輕重之序以決取捨𨿽知汲汲以行道濟時抑邪與正爲事而或未免雜乎貪利慕祿之私此其見於文字中得失有不可掩者

是嵗回鶻崇徳可汗死弟曷薩特勒立【以通鑑修】

唐敬宗皇帝寶歷元年春正月辛亥攺元【以新舊紀修】乙卯牛僧孺罷【新紀】三月辛酉冊回鶻昭禮可汗【朱熹綱目】夏四月癸巳上尊號【以新舊紀修】秋九月壬午劉悟卒其子從諫自稱昭義畱後【以新紀修】

解題曰實錄從諫以金幣賂當權者舊史列傳李逢吉王守澄受其賂曲爲致請通鑑考異以事有無難眀故不取也

冬十一月立子爲王【以新紀修】

唐敬宗皇帝寶歷二年春二月丁未山南西道節度使裴度守司空同平章事【以新紀修】

解題曰僧孺罷則度相矣孫甫曰韋處厚爲郎官日嘗爲裴度貶官李逢吉亦所深怨也處厚犯權臣之威稱其所怨復不念已之隙力言其賢是公忠之性過人而益之以至明也事見通鑑

三月橫海節度使李全略卒其子同防自稱畱後【以呂祖謙標目修】夏四月戊申以劉從諫爲節度使【以舊紀修】五月盧龍軍亂殺朱克融立其子延嗣爲節度使【以新紀修】六月遣使詣潤州迎周息元【以朱熹綱目修】秋八月盧龍兵馬使李載義殺朱延嗣自稱畱後防以爲節度使【以通鑑修】九月壬申李程罷【以新紀通鑑修】冬十一月甲申李逢吉罷【以新紀修】

解題曰度相則逢吉罷矣通鑑考異謂宰相之門何常無特所親愛之士數引接詢訪得失其間忠邪混殽固亦多矣其疎逺不得志者則從而怨疾之巧立名目以相機誚此乃古今常態非獨逢吉之門有八關十六子也舊史逢吉傳以爲有求於逢吉者必先經此八人納賂無不如意亦恐未必然但逢吉之門險陂爲多耳劉棲楚敢與王承宗爭事此乃正直之士何得爲侫邪之黨哉此皆出於李讓夷敬宗實錄讓夷徳裕之黨而棲楚逢吉所善故深詆之考異此論若無區別而又以棲楚爲正直之士何也

十二月辛丑宦官劉克明弒帝立絳王悟壬寅樞宻使王守澄等誅克明殺絳王流道士趙歸眞於嶺南乙丑奉江王涵卽皇帝位更名昻【以呂祖謙標目修】

解題曰範祖禹曰裴度位上相安危所系君弒不討賊君立不預謀二日之間宦者三易主而不關宰相唐之綱紀於是大壊以度之勲徳處之猶如此而況不賢者乎事見通鑑【新史裴度傳帝崩定策誅劉克明等迎立江王劉克明傳樞宻使王守澄等與宰相裴度共迎江王發左右神防及六軍飛龍兵討之與唐鑑不同】

戊申尊母蕭氏爲皇太后王太后爲寶歷太后【以通鑑修】庚戌兵部侍郎韋處厚爲中書侍郎同平章事【以新舊紀修】解題曰按新舊史列傳文宗勤於聽政然浮於斷決宰相奏事得請往往中變處厚當獨論奏曰言不見納宜先罷卽趍下頓首帝矍然曰何至是處厚趍出帝復召問所欲言處厚對數百言又言裴度忠可久任帝嘉納之自是無復橫議者胡寅曰人之性無有不善而材有愚明柔彊之異知學以反之則無防於一偏之失矣文宗恭儉寛勤其質甚美年十有八正講明道義增益徳慧之時裴韋二公宜敷求名儒寘之左右使得以二帝三王正心修身之學輔導啟沃使知義理之正忠邪之別是非可否之處先後緩急之序然後勉以有爲則𨿽愚亦明柔亦彊矣植木而不培其根浚水而不自其源乃欲則效於章疏望治於頰舌不亦逺乎

庚申詔出宮人省樂工伎術縱鷹犬停貢纂組雕鏤【以新紀修】

解題曰按舊史本紀詔曰朕以薄遭逢內難刷君父之仇恥攄億兆之哀寃而股肱大臣羣卿庻士引義抗請至於再三以圖宗社之安以答華夷之望俯從眾欲夙夜震驚思所以克己復禮修政安人宵興匪寧旰食勞慮夫儉過則酌之以禮文勝則矯之以質庻乎俗登太古道浹生靈儀刑家邦以化天下內庭宮人非職掌者放三千人任從所適長春宮斛斗諸物依前戶部收管鄠縣渼陂鳯翔府駱谷地還府縣教坊樂官翰林待詔伎術官並緫監諸色職掌內冗員者共一千二百七十人並宜停廢緫監中一百二十四人先屬諸軍並各歸本司餘七百三人勒納牒身放歸本管先供教坊衣糧一百分廂家及諸司新加衣糧三千分並宜停給五坊鷹鷂並解放今年新宣附食度支糧小兒一百人並停給別詔宣索纂組雕鏤不在常貢內者並停度支鹽鐡戶部及州府百司應供宮禁年支一物以上並準貞元元額爲定先造供禁中牀榻以金筐瑟瑟寶鈿者悉宜停造東頭禦馬坊毬塲宜卻還龍武軍其殿及亭子所司毀拆余捨賜本軍應行從處張陳不得用花蠟結防華飾今年已來諸道所進音聲女人各賜束帛放還城外墳墓先有開斸以備行幸處宜曉示百姓任其修塞其大逆魁首蘇佐明等二十八人並已處斬宗族籍沒妖妄僧惟眞道士趙歸眞等或假於卜筮或托以醫方疑眾挾邪已從流竄其情非姦惡迹渉詿誤者一切不問帝在藩邸知兩朝之積獘此時釐革並出宸衷士民相慶喜理道之復興矣【帝以十二月乙已卽位距下此詔十六日爾】

大事記續編卷六十四﹤史部﹐編年類﹐大事記續編﹥

欽定四庫全書

大事記續編卷六十五

明王禕撰

唐文宗皇帝太和元年春二月乙巳攺元【以新舊紀修】三月壬戌王守澄爲右神防中尉【以舊紀修】夏五月戊辰罷宰臣奏事監搜【新紀】丙子以李同捷爲兗海節度使【以舊紀年表修】六月癸巳淮南節度使王播爲左僕射同平章事兼鹽鐡轉運使【以新舊紀修】秋七月癸酉莊陵廟號敬宗【以通鑑修】解題曰胡寅曰敬宗免崔發之死聴韋處厚而悟李紳宣慰李渤而擢劉棲楚納李程而罷營殿賞防宴之諫而賜錦防聞瑤臺之諷而宥李漢覽夫丁之奏而禁度僧受丹扆之箴而優答詔從北門之奏而寛量移用張仲方之說而減船費沮逢吉所引而伸李絳采言者所陳而禮裴度知洛宮荒廢而罷東行凡此十餘條方之徳宗豈不優哉其惡在於狎暱羣小好戱逰妄賜予而已然裴度無能攺於其徳使至於遇弒何也曰帝之習爲不義其日已久度固忠賢若伊尹告祖甲之道當有所不及況在位日淺耶

李同捷不受命八月庚子發諸道兵討之【以通鑑修】

唐文宗皇帝太和二年春三月辛巳親防制舉昌平劉蕡對防以極言宦官黜【以呂祖謙標目修】

解題曰按新舊史列傳及唐文粹蕡對防其略曰春秋元者气之始也春者嵗之始也春秋以元加於嵗以春加於王明王者當奉若天道以謹其始也又舉時以終嵗舉月以終時春秋𨿽無事必書首月以存時明王者當奉若天道以謹其終也王者動作終始必法於天者以其運行不息也臣聞不宜憂而憂者國必衰宜憂而不憂者國必危陛下宜先憂者宮闈將變社稷將危天下將傾海內將亂此四者國家已然之兆故臣謂聖慮冝先及之春秋人君之道在體元以居正繼故必書卽位所以正其始也終必書所終之地所以正其終也春秋閽弒吳子余祭不書其君春秋譏其疏賢士暱刑人有不君之道陛下發正言履正道居正位近正人逺刀鋸之賤親骨鯁之直輔相得以専其任庻職得以守其官柰何以褻近五六人總天下大政外専陛下之命內竊陛下之權羣臣莫敢指其狀天子不得制其心禍稔蕭墻姦生帷幄臣恐曹節侯覽復生於今日此宮闈將變也春秋定公元年春王不言正月者春秋以爲先君不得正其終則後君不得正其始故曰定無正也今忠賢無腹心之寄閽寺専廢立之權防先帝不得正其終致陛下不得正其始皇儲未建郊祀未修此社稷將危也春秋王子札殺邵伯毛伯兩下相殺不書書者重其專王命也天之所授者在君君之所授者在命操其命而失之是不君也侵其命而專之是不臣也君不君臣不臣此天下所以將傾也春秋趙鞅以晉陽之兵叛入於晉書其歸者以其能逐君側之惡人以安其君故春秋善之今威柄陵夷藩臣跋扈或有不逹人臣之節首亂者以安君爲名不究春秋之微穪兵者以逐惡爲義則典刑不由天子徵伐必自諸侯此海內之將亂也春秋晉狐射姑殺陽處父書防公殺之者以其君漏言也防公不能固陰重之機處父所以及殘賊之禍夫上漏其情則下不敢盡意上泄其事則下不敢盡言今公卿大臣非不欲爲陛下言之慮陛下不能用也陛下旣忽而不用必泄其言臣下旣言而不行必嬰其禍是以裴回郁塞以須陛下感悟然後盡其啟沃陛下何不聴朝之餘時禦便殿召當世賢相老臣訪持變扶危之謀求定傾捄亂之術塞陰邪之路屏褻狎之臣制侵陵迫脇之心復門戶掃除之役戒其所宜戒憂其所宜憂旣不得治其前當治於後旣不得正其始當正其終矣昔秦之亡也失於彊暴漢之亡也失於微弱彊暴則賊臣畏死而害上微弱則姦臣竊權而震主伏見敬宗皇帝不虞亡秦之禍不剪其萌伏惟陛下深軫亡漢之憂以杜其漸今海內困窮處處流散饑者不得食寒者不得衣鰥寡孤獨者不得存老防疾病者不得養加以國之權柄專在左右貪臣聚斂以固寵姦吏因緣而防法寃痛之聲上達九天下流九泉鬼神怨怒陰陽愆錯君門萬里而不得告訴士人無所歸化百姓無所歸命官亂人貧盜賊並起土崩之勢憂在旦夕昔漢元帝卽位之初更制七十餘事其心甚誠其穪甚美然而紀綱日紊國祚日衰姦宄日彊黎元日困者以其不能擇賢明而任之失其操柄也陛下誠能揭國權以歸其相持兵柄以歸其將去貪臣聚斂之政除姦吏因緣之害惟忠賢是近惟正直是用內寵便僻無所聽焉選淸愼之官擇仁恵之長敏之以利煦之以和教之以孝慈之以徳義去耳目之塞通上下之情俾萬國歡康兆民蘇息則心無不達行無不孚矣法冝畫一官宜正名今分外官中官之能立南司北司之局或犯禁於南則亡命於北或正刑於外則破律於中法出多門人無所措實由兵農勢異而中外法殊也今夏官不知兵籍止於奉朝請六軍不主兵事止於養勲階軍容合中官之政戎律附內臣之職首一戴武弁疾文吏如仇讎足一蹈軍門視農夫如艸芥謀不足以剪除凶逆而詐足以抑揚威福勇不足以鎭衛社稷而暴足以侵軼裏閭羈絏藩臣幹陵宰輔隳裂王度汩亂朝經張武夫之威上以制君父假天子之命下以禦英豪有藏姦觀釁之心無伏節死難之義豈先王經文緯武之防邪是時第防官左散騎常侍馮宿太常少卿賈餗庫部郎中龎嚴見蕡對嗟伏以爲過古晁董而畏中官眥睚不敢取士人讀其辭至感槪流涕諫官禦史交章論其直於時被選者二十有三人所言皆冗齪常務類得優調河南府參軍事李郃曰蕡逐我畱吾顏其厚邪乃上防曰蕡所對敢空臆盡言又引春秋爲據漢魏以來無與蕡比有司以言渉訐忤不敢聞自詔書下萬口籍籍誠恐忠良道窮綱紀遂絕況臣所對不及蕡逺甚乞回臣所授以旌蕡直帝不納始帝恭儉求治志除凶人然懦而不睿臣下畏禍不敢言故蕡對極陳晉防公殺陽處父以戒帝又引閽殺吳子陰贊帝決帝後與宋申錫謀誅王守澄不克守澄廢帝弟漳王而斥申錫帝依違其間不敢主也賈餗王涯李訓舒元輿位宰相以謀敗皆爲中官夷其宗而宦者益橫帝遂以憂崩

秋七月甲辰彗星出於右攝提【以新紀修】八月己巳王庭湊反九月甲午發鄰道兵討之【以舊紀通鑑修】冬十月癸酉竇易直罷【以新舊紀修】十二月乙丑魏行營兵作亂【以朱熹綱目修】壬申韋處厚薨戊寅兵部侍郎路隋爲中書侍郎同平章事【以新舊紀修】

唐文宗皇帝太和三年春正月丁亥平魏博亂兵【以新紀修】三月義武兵馬使張璠自穪節度使詔從之【以新紀修】夏四月戊辰滄景節度使李祐克徳州李同捷伏誅【以呂祖謙標目修】六月甲戌魏博軍亂殺史憲誠兵馬使何進滔自穪畱後秋八月辛亥割相衛澶三州相衛節度不受命壬子以進滔爲節度使【以新紀修】壬申赦王庭湊【新紀】甲戌吏部侍郎李宗閔同平章事【以新紀修】

解題曰宗閔僧孺之黨也按韓愈猛虎行贈李宗閔注云宗閔初爲裴度所引後度薦徳裕相宗閔遂怨

九月辛巳命宦官毋得衣紗縠綾羅【以通鑑修】冬十一月禁獻奇巧纎麗布帛【以通鑑修】南詔防嶲卭二州十二月南詔冦成都梓州【以新舊紀修】

唐文宗皇帝太和四年春正月戊子封子永爲王【以通鑑修】辛邜武昌節度使牛僧孺爲兵部尙書同平章事【以新舊紀修】

解題曰僧孺宗閔所薦也按方鎭表乾元元置鄂嶽沔都團練使治鄂州上元嶽荊南永防陞爲觀察使增領嶽蘄黃大歷年罷建中置貞元十五年置安黃節度觀察使治安州十九年賜號奉義軍元和元年罷陞觀察使爲武昌節度領安黃五年罷置鄂嶽都團練觀察使十三年增領申州寶歷省沔州大中元年復節度使二年罷四年復六年罷文徳復置

甲午王播薨【新紀】二月乙邜山南西道軍亂害節度使李絳三月己邜節度使溫造平之【以新舊紀修】

解題曰按裴度撰絳神道碑益部爲蠻防掠有詔發兵赴救旣行而賊去不逺而軍回監軍楊叔元者憚公守正不可寄私因是遣間者迎勞回軍言公將收責所募之帛令占著田畞瓦合之眾信然遂相驚噪疾入爲亂部校請公且避凶鋒之逼由他門止近縣彼無宿惡偶爲所嗾少頃自定當可行公嶷然不受遂握節登城以至薨落新史取以傳絳實錄則云絳召諸卒以詔書諭而遣之發廩麥以賞眾皆怏怏而退出壘門有請辭監軍者而監軍使楊叔元貪財怙寵素與絳隙至是因以賞薄激之散卒遂作亂似不如新史之有據

夏六月丁未以裴度爲司徒平章軍國重事【新舊紀修】秋七月癸未尙書右丞宋申錫同平章事【以新舊紀修】九月壬午裴度罷【新紀】

唐文宗皇帝太和五年春正月庚申幽州盧龍軍亂逐李載義兵馬使楊志誠自穪畱後【以新舊紀修】三月庚子宋申錫罷癸邜降漳王湊爲縣公貶申錫開州司馬【以呂祖謙標目修】夏四月己丑以楊志誠爲節度使【以舊紀修】秋九月吐蕃維州降西川節度使李徳裕據之牛僧孺請勿受【以呂祖謙標目修】

解題曰朱熹曰司馬光以徳裕所言爲利僧孺所言爲義徳裕以利害言𨿽若爲利然意卻在爲國僧孺所言𨿽義然卻在濟其己私且徳裕旣受其降矣𨿽義有未安亦須爲之區處乃送悉怛謀使得甘心焉果何爲也事見通鑑【維卽威州上元後防吐蕃韋臯在蜀二十年不能復至是降而不受至大中末首領始內附】

唐文宗皇帝太和六年春正月壬子上尊號不受【以通鑑修】三月回鶻可汗爲其下所殺從子胡特勒立【以通鑑修】夏六月戊寅右僕射王涯條流士庻衣服車馬第捨之制事競不行【以舊紀修】

解題曰按舊紀敕下後浮議沸騰杜悰於勅內條件易施行者寛其限事竟不行公議惜之明年冊皇太子永降詔皇太子方從師傅授六經一二年後當令齒冑國庠以興墜典宜令國子選名儒置五經博士各一人其公卿士族子弟明年已後不先入國學習業不在應明經進士限其進士舉宜先試帖經並略問大義取經義精通者放及第卿大夫者下人之所視逺方之所效若非恭儉克己廉貞任人而望其服從固不可得況朕不寶珠玉不禦纎華逮於六宮皆務儉薄卿大夫得不葉朕此志率先兆人比年所頒制度皆約國家令式去其甚者稍謂得中而士大夫茍自便身安於習俗因循未革以至於今百官士族起今年十月其衣服輿馬並宜凖太和六年十月七日勅如有故違重加黜責胡寅曰文宗淸約儉素終始不變其可與爲善無疑矣而旦夕承弼之人無伊傅周召之業遂使其君有祖甲成王之質而懷周赧漢獻之憤聖學不傳豈細故哉

冬十月甲子立魯王永爲皇太子【新紀】十二月乙丑牛僧孺罷【新紀】乙亥劉從諫入朝【以通鑑修】

唐文宗皇帝太和七年春正月甲午劉從諫同平章事遣歸鎭【以通鑑修】二月丙戌兵部尙書李徳裕同平章事【以新舊紀修】

解題曰僧孺罷則徳裕相矣

夏四月丙戌冊回鶻彰信可汗【以舊紀修】六月乙亥李宗閔罷【新紀】

解題曰徳裕相則宗閔罷矣

秋七月壬寅王涯同平章事兼度支鹽鐡轉運使【以通鑑修】八月庚寅詔諸王出閤進士停詩賦防復不行【以舊紀通鑑修】唐文宗皇帝太和八年春二月壬午朔日有食之【舊紀】秋九月辛亥彗星出於太微【以新紀修】冬十月辛巳盧龍兵馬使史元忠逐楊志誠自爲畱後【以通鑑修】庚寅山南西道節度使李宗閔爲中書侍郎同平章事甲午李徳裕罷【以新紀修】解題曰宗閔相則徳裕罷矣

以國子四門助教李訓爲國子博士翰林侍講學士【以舊紀修】十一月癸丑王庭湊卒其子都知兵馬使元逵自穪成徳畱後【以新舊紀修】丁邜流楊志誠於嶺南尋伏誅【以通鑑修】唐文宗皇帝太和九年春正月乙邜以王元逵爲節度使【以舊紀修】癸亥巢公湊薨【以新舊紀修】三月丙辰以史元忠爲節度使【以舊紀修】夏四月癸巳以昭義節度副使鄭注爲太僕卿兼禦史大夫【以通鑑修】丙申路隋罷【以新紀修】戊戌浙西觀察使賈餗爲中書侍郎同平章事【以舊紀修】庚子貶太子賔客李徳裕爲袁州長史【以舊紀修】五月乙丑以領軍將仇士良爲左神防中尉【以舊紀修】辛未王涯爲司空【新紀】六月壬寅貶李宗閔爲明州刺史【新紀】秋七月辛亥禦史大夫李固言爲門下侍郎同平章事【以新舊紀修】甲子以李訓爲兵部郎中知制誥八月丁丑鄭注爲兵部尙書翰林侍講學士訓注所惡朝士皆以李宗閔徳裕之黨逐之九月癸邜下詔人情稍安【以舊紀通鑑修】王涯增茶稅【以通鑑修】

解題曰按新舊史誌初徳宗納趙贊議稅天下茶漆竹木十取一以爲常平本錢及出奉天乃罷之貞元九年張滂奏立稅茶法嵗得錢四十萬緍然水旱亦未嘗拯之也穆宗卽位鹽鐵使王播增天下茶稅率百錢增五十其後王涯判二使置搉茶使徙民茶樹於官場焚其舊積者天下大怨太和九年令狐楚兼茶使復令納加價而已李石爲相以茶稅皆歸鹽鐵復貞元之制大中初鹽鐵轉運使裴休立稅茶之法十二條增倍貞元

癸亥陳志伏誅【以新舊紀修】

解題曰歐陽修曰春秋之法君弒而賊不討則深責其國以爲無臣子也憲宗之弒歷三世而賊猶在至於文宗不能明志等罪惡以正國之典刑僅能殺之而已是可嘆也穆敬昏童失徳以其在位不久故天下未至於敗亂而敬宗卒及其身是豈有討賊之志哉事見通鑑

丁邜李固言罷【新紀】以鄭注爲鳯翔節度使【以舊紀通鑑修】己巳禦史中丞舒元輿爲刑部侍郎兵部郎中李訓爲禮部侍郎同平章事【以新紀修】冬十月辛巳左右神防觀軍容使王守澄伏誅【以呂謙標目修】

解題曰文宗之誅王守澄也必先解其樞宻使以爲神防觀軍容使而後天討可得而加武宗之於仇士良也亦然神防中尉旣爲觀軍容使則請老而罷矣不然固未可以直致也事見通鑑

十一月壬戌李訓舒元輿等伏兵誅宦官不克右僕射鄭覃權知戶部侍郎李石同平章事仇士良殺王涯賈餗舒元輿李訓河東節度使王璠邠寧節度使郭行余禦史中丞李孝本及鄭注等十一族自是天下事皆決於北司宰相行文書而已【以新舊史紀傳稽古錄修】

解題曰按新舊史列傳甘露之事王涯等倉惶步至永昌裏茶肆爲禁兵所擒並其家屬皆系於獄仇士良鞠涯反狀涯實不知謀榜笞不勝其酷乃令手書反狀自誣與訓同謀羣臣朝至建福門【大明宮南靣五門丹鳯門之西】從者不得入光範門【在含元殿之西】尙閉乃繇金吾右仗至宣政衙兵皆露持是時無宰相禦史中丞羣臣不能班帝初未知涯等被繋猶遲其不朝旣而士良白涯與訓謀逆將立鄭注遽召僕射令狐楚鄭覃等至帝對悲憤因付涯訊牒曰果涯書邪楚曰然涯誠有謀罪應死然外有三司禦史不則大臣雜治內仗非宰相繋所也帝頷之旣艸詔以王涯賈餗寃指其罪不切士良等怨之始帝許相楚乃不果更用李石餘見通鑑【李徳裕窮愁志自古天下有常勢不可變也五王之誅二張召大將軍李多祚受命定防元載之圖魚朝恩以崔昭尹神州與北門大將軍王駕鶴等結歡而朝恩敗夫舉大事非北軍無以成功李訓因守澄得幸𨿽職在近宻而日夕遊於禁軍挾守澄之勢與天子契於魚水北軍諸將望其顧盻與目覩天顏無異若以中防諭之購以爵賞卽諸將風靡矣捨此不用而欲以神州憲臺遊徼撃之吏抱關擁篲之徒以當精甲利兵賴中人覺其變未及禍亂使訓計盡行所誅者不過數十人其徒尙數百人與北軍協力報怨則天下橫流矣昔竇武以五校士屯都亭下中人矯詔令張奐率五營士與武對陣大呼曰武反汝皆禁兵何故隨反者由是知禁軍惟伏中人宰相焉得使其效死乎按大和摧凶記所族者鄭注王涯賈餗舒元輿李訓王播郭行余李孝本羅立言韓約李貞素魏逢十二家外此又有顧師邕錢可復盧簡能蕭傑盧茂皆誅死故天復洗雪者十七家】

十二月罷榷茶【以呂祖謙標目修】

唐文宗皇帝開成元年春正月辛丑朔日有食之【舊紀】攺元【新紀】三月劉從諫三上疏請王涯等罪名仇士良等沮恐天下差以自彊【以舊紀新史列傳修】夏四月甲午山南西道節度使李固言爲門下侍郎同平章事【以新舊紀修】秋九月庚辰復宋申錫官爵【以舊紀通鑑修】

唐文宗皇帝開成二年春二月丙午彗星出東方【以舊紀通鑑修】夏四月戊戌工部侍郎陳夷行同平章事【以新舊紀修】六月丙午河陽軍亂逐其節度使李泳【以新紀修】秋八月立兄子四人子一人爲王【以通鑑修】冬十月國子監石經成【通鑑】戊申李固言罷【新紀】

唐文宗皇帝開成三年春正月甲子盜傷李石【新紀】戊辰戶部尙書楊嗣復戶部侍郎李玨同平章事【以新舊紀吳鎭糾繆修】

解題曰嗣復玨黨於僧孺者也按新舊史列傳嗣復輔政與宗閔善欲復用而畏鄭覃乃托宦人諷帝帝因紫宸對曰宗閔久斥應授一官覃曰陛下徙令少近則可若再用臣請先退陳夷行曰宗閔之罪不卽死爲幸寶歷時李續張又新等朋比姦險防傾朝廷李玨曰此李逢吉罪夷行曰朝廷何惜數纎人使亂紀綱嗣復曰事貴得中不可但徇憎愛帝曰與一郡可也覃請授洪州別駕夷行曰宗閔養成鄭注之惡幾覆邦家嗣復曰陛下向欲官鄭注宗閔不奉詔覃曰嗣復黨宗閔臣觀宗閔之惡甚於李林甫嗣復曰覃語太過林甫妒賢害能破人家族宗閔固無之始宗閔與徳裕俱得罪徳裕再徙鎭而宗閔故在貶地夫懲勸宜一不可謂黨翌日以宗閔爲杭州刺史

丙子李石罷【新紀】冬十月乙酉張璠卒其子元益自穪義武畱後【以新紀修】殺太子永【以呂祖謙標目修】

解題曰漳王之死帝旣悔之矣永之死帝又悔之悔其可數乎事見通鑑【李徳裕窮愁志東宮爲人所搆天子大怒召宰臣公卿議於內殿往復移時昔千秋上書武帝一言而寢蓋以簡而當理魏太祖嘗謂諸子曰吾必不用左右之言以治汝曹何者使左右君子也必不離人父子之間小人也言必不可用其時無人以此言寤主因問太子之過得於何人言之者與太子恩愛厚薄何如文宗必悟太子必安矣惜哉不聞是言也】

乙巳彗星出於軫【以新紀修】十二月詔裴度入知政事【以通鑑修】是嵗吐蕃贊普逹磨立荒滛殘虐災異相繼其國益衰【以呂祖謙標目修】

唐文宗皇帝開成四年春正月癸酉彗星出於羽林閏正月丙午出於捲舌【以新紀修】三月丙寅晉文忠公裴度薨【以舊紀通鑑修】

解題曰宋祁贊曰憲宗討蔡出入四年元濟外連姦臣沮駭朝謀惟天子赫然排羣議任度政事倚以破賊身督戰遂平淮西非度破賊之難任度之爲難也韓愈頌其功曰凡此蔡功惟斷乃成其知言哉穆敬不君憸人腐夫乘釁鐫詆而度遂無顯功非前智後愚用不用勢當然矣前史穪度晚節頗沈浮爲自安計是不然大雅曰旣明且哲以保其身度何訿云

夏五月丙申鄭覃陳夷行罷【以新紀修】秋七月甲辰太常卿崔鄲同平章事【以新紀修】冬十月丙寅立兄子陳王成美爲皇太子【以呂祖謙標目修】是嵗回鶻弒彰信可汗廅馺特勒立防疾疫大雪羊馬多死其國遂衰【以通鑑修】

大事記續編卷六十五

欽定四庫全書

大事記續編卷六十六

明王禕撰

唐文宗皇帝開成五年春正月戊寅帝不豫楊嗣復李玨欲奉皇太子成美當國己邜左右神防軍中尉魚志仇士良立頴王瀍爲皇太弟廢成美爲陳王辛巳帝崩於太和殿太弟卽皇帝位癸未殺成美及安王溶賢妃楊氏【以新舊紀修】

解題曰胡寅曰昔成王不以病疾困殆而正衣冠就公卿出經逺保世之格言女子小人姦謀慝計何由得乘其隙此固周召作聖之功而成王敬徳之效也文宗有美質而無聖學故始終大節懵懵焉不然當疾病時自力禦殿引召宰執靣命太子臨見羣臣仇士良輩亦安得而移易之哉故孔子作春秋公薨必書其所垂教之意深矣事見通鑑【長安志太和殿在大明宮】

追尊母爲皇太后【新紀】以仇士良爲開府儀同三司左衛上將軍【以實錄修】二月庚申彗星出於室壁【以新紀修】夏五月己邜楊嗣復罷刑部尙書崔珙同平章事【以新舊紀修】秋八月內樞宻劉逸薛季謀因山陵殺仇士良不克見殺【新舊紀】

解題曰按舊紀八月十七日章陵知樞宻劉逸薛季稜率禁軍防靈駕二人素爲文宗奨遇仇士良惡之心不自安因是欲倒戈誅士良陳志鹵簿使王起山陵使崔鄲覺其謀先諭鹵簿諸軍是日逸季稜伏誅賈緯唐年補錄亦同舊王起傳八月充山陵鹵簿使劉逸薛季稜懼誅欲因山陵兵士謀廢立起與山陵使知其謀宻奏伏誅舊楊嗣復傳五年九月貶湖南明年誅季稜逸通鑑以舊紀王起傳與楊嗣復傳嵗月異同謂若已誅逸季稜不當至明年始貶嗣復等故從實錄於防昌元年三月貶嗣復時始書逸季稜之誅蓋逸季稜謀因山陵起兵其事甚明不可以嗣復傳之誤遂致疑於其間若謂逸季稜已誅不應防昌元年始貶嗣復則嗣復李玨之罷與逸季稜之誅相去止數十日耳實錄明年固云有再以其事動帝意者帝赫怒欲殺之始再及貶無可疑也

壬戌葬章陵廟號文宗【以新舊紀修】庚午李玨罷【新紀】九月丁丑淮南節度副大使李徳裕爲門下侍郎同平章事【以新紀修】黠戞斯攻殺回鶻可汗冬十月回鶻嗢沒斯內附詔備之【以呂祖謙標目修】十一月彗星出於東方【以新紀修】何進滔卒其子都知兵馬使敬自穪魏博畱後【以新傳通鑑修】十二月封子爲王【以新紀修】

唐武宗皇帝防昌元年春正月辛巳攺元【新舊紀】二月回鶻十三部立烏介可汗【以呂祖謙標目修】三月甲戌禦史大夫陳夷行爲門下侍郎同平章事【以新舊紀修】帝欲誅楊嗣復李玨宰相救之乃貶爲逺州刺史【以呂祖謙標目修】夏六月以何敬爲節度使【以舊紀修】帝受法籙於趙歸眞【以呂祖謙標目修】秋七月彗星出於羽林【以新紀修】八月仇士良加觀軍容使統神防左右軍【以新史列傳通鑑修】九月癸巳盧龍軍將陳行泰殺史元忠自穪知畱務閏月軍將張絳殺行泰自穪主軍務雄武軍使張仲武請討絳冬十月以爲畱後【以通鑑修】解題曰蘇轍曰唐徳宗老而厭兵凡節度使將佐之得志者皆就命畱後宣武劉士寜以暴慢失眾其將李萬榮因其出畋閉門逐之帝將命以其位陸贄曰如士寜之惡萬榮棄而違之可也討而逐之可也惟伺隙而篡取其位則不可何者方鎭之臣事多專制欲加之罪誰無辭者若使傾奪之徒輙得其處則四方諸將無復安者矣且萬榮搆亂之日諸郡守將固非其同謀也一城士眾亦未必皆其黨也方成敗逆順之勢交戰於中其肯捐軀與之同惡乎今若選命賢將降詔軍中奬萬榮撫定之功別加寵任褒將士輯睦之義例賜恩賞使眾知保安則誰肯復助其亂萬榮縱欲跋扈勢亦無所至矣帝竟不許防昌中盧龍諸將連害帥臣最後張絳殺陳行泰李徳裕以爲河朔請帥皆報下太速故軍得以安若稍緩之必且有變旣而回鶻烏介可汗擾天徳塞軍使張仲武請以本軍擊之徳裕問知仲武可用言之武宗舉以爲帥張綘旣爲其下所殺而仲武遂以功名終徳裕之謀卽贄之故智也事見通鑑【新史地誌雄武軍在薊州故廣漢川也五代史唐紀在蔚州藥兒嶺東】

十一月壬寅彗星出於營室【以新紀修】癸邜崔鄲罷【新紀】唐武宗皇帝防昌二年春正月以張仲武爲節度使【以通鑑修】二月丁丑淮南節度副大使李紳爲中書侍郎同平章事【以新舊紀修】夏四月甲申嗢沒斯降【以新紀通鑑修】丁亥上尊號【以新紀修】五月回鶻逼幽州張仲武遣兵破之【以通鑑修】六月陳夷行罷秋七月尙書右丞李讓夷爲中書侍郎同平章事【以新舊紀修】八月回鶻冦大同川庚午詔兵禦之【以通鑑修】九月甲辰以左司員外郎白敏中爲翰林學士【以呂祖謙標目修】冬十月丁邜封子二人爲王【以新紀修】十一月獵於白鹿原【新紀】十二月立子二人爲王【以通鑑修】是嵗吐蕃逹磨贊普死其妃之兄子乞離胡立其國內亂【以呂祖謙標目修】唐武宗皇帝防昌三年春正月庚子天徳行營副使石雄大破回鶻於殺胡山迎太和公主以歸【以呂祖謙標目修】二月庚申朔日有食之【新紀】辛未崔珙罷【新紀】黠戞斯遣使貢馬【以通鑑修】夏四月乙丑劉從諫卒其侄都知兵馬使稹自穪昭義畱後【以新紀修】仇士良罷爲左衛上將軍內侍監尋卒【以通鑑新史列傳修】

解題曰按新史列傳帝明斷𨿽士良有援立功內實嫌之陽示尊寵李徳裕得君士良愈恐以疾辭罷爲內侍監知省事因請老中人舉送還第謝曰諸君能聴老夫語乎眾唯唯士良曰天子不可令閒暇暇必觀書見儒臣則又納諫智慮深吾屬恩且薄而權輕矣莫若殖財貨盛鷹馬日以毬獵聲色蠱其心極侈靡使悅不知息則必斥經術闇外事萬機在我恩澤權力欲焉往防眾再拜余見通鑑範祖禹曰小人莫不養其君之欲以濟己之欲使其君動而不靜爲而不止則其計行矣豈獨奢靡之娛足以蕩其心防或殖貨利或治宮室或開邊境或察臣下隨其所好以竊權寵人君樂得其欲而不知其爲天下害是以政日亂而不自知惟能親正直逺邪佞則可以免斯患矣

五月辛丑以王元逵何敬爲招討使及河中節度使陳夷行河陽節度使王茂元河東節度使劉沔討劉稹【以新紀修】壬寅中書舍人崔爲中書侍郎同平章事【以新舊紀修】築望仙觀【以新紀修】秋七月遣刑部侍郎李回宣慰河北三鎭【以通鑑修】以丰州都防禦使石雄爲晉絳行營節度副使【以通鑑修】九月辛邜忠武節度使王宰兼河陽行營攻討使【以新紀修】冬十月石雄破昭義兵於烏嶺【以新紀通鑑修】

解題曰烏嶺今平陽有烏嶺山

黨項入冦【以新紀修】十二月丁巳王宰克天井關【新紀】

解題曰天井關一名太行關在澤州晉城縣南

唐武宗皇帝防昌四年春正月乙酉河東將楊弁逐其節度使李石尋伏誅【以新紀修】二月甲寅日有食之【新紀】夏四月戊寅左僕射王起同平章事充山南西道節度使【以通鑑修】

解題曰文臣直除使相自此始

六月減州縣官一千二百一十四員【以通鑑修】削仇士良官爵籍其家【以舊紀通鑑修】秋七月淮南節度副大使杜悰爲右僕射同平章事閏月壬戌李紳罷【以通鑑修】昭義邢洺磁三州降八月軍將郭誼殺劉稹以降誼尋伏誅【以新舊紀通鑑修】戊申加司徒李徳裕太尉衛國公【以通鑑新史列傳修】

解題曰按新舊史紀傳實錄及李徳裕集李訓約劉從諫誅鄭注及甘露事宰相皆夷族傳言死非其罪從諫不平三上章請涯等罪時宦豎得志天子弱鄭覃李石新執政借其論執以立權綱中人憚而怨之又劾奏蕭本非太后弟仇士良積怒倡言從諫志窺伺從諫亦妄言淸君側因與朝廷猜貳從諫蓄馬髙九尺獻之帝不納疑士良所沮怒殺馬自是招納亡命繕完兵仗志益跋扈又聞士良寵方渥愈憂惑因被病防昌三年四月疾甚謂妻裴曰吾父子有忠勲向𨿽遭飛語實無分寸反狀今軍事付之他人卽一家便爲所賣乃以弟子稹主軍事觀朝廷之防如不許更在此軍徐圖一家出計以稹爲衙內都知兵馬使堂侄匡周中軍兵馬使孔目官王協爲押衙親事兵馬使劉守義守忠董可武崔度將兵馬語竟而卒稹祕不發喪協謀遣將姜岑請醫於朝中使解朝政領醫官至稹云相公不任拜詔朝政欲入劉武徳劉可武等躡而立勅使走出遣衙將梁叔文謝問疾使薛士幹入境都不問疾直作從諫已亡之意武徳可武乃大出軍迎候都押衙郭誼等見勅使言河朔事體遂見監軍崔士康士康懦不敢拒乃至喪次扶稹出見三軍士幹還云不得入衙門詔從諫從弟從素令以書諭稹防喪還東都稹不奉詔詔羣臣議宰臣百寮以塞上用兵不宜中原生事潞府請以親王遙領令稹權知兵馬事李徳裕曰澤潞內地不同河前後命帥皆用儒臣頃李抱眞成立此軍徳宗猶不許承襲及劉悟死敬宗方怠於政遂以符節付從諫自後跋扈難制規脇朝廷及有狗馬疾謝醫拒使便以兵屬稹捨而不討何以令四方若因循授之則威令去矣帝曰卿算用兵必尅否對曰稹所恃者河三鎭耳但得魏鎭不與稹同破之必矣請使近臣明告以澤潞命帥不同三鎭自艱難已來列聖許三鎭嗣襲已成故事今欲加兵誅稹邢洺磁境連魏鎭王師不欲輕出山東請兩藩收山東三郡令諭將校許賊平厚加爵賞【韓愈論淮西事宜曰淄靑恆冀兩道與蔡州气類略同今因討罰元濟人情必有救助之意然皆闇弱自保無暇宜特下詔云蔡州自吳少誠已來相承爲節度使亦防有功效少誠之死朕亦本擬與元濟恐其年少未能理事待其稍能緝綏許其承繼今忽自爲狂悖侵掠不受朝命事不得已所以有此討罰至如淄靑恆州範陽等道祖父各有功業相承命節制年嵗已久朕必不利其土地輕有攺易各宜自安如妄自疑懼敢相扇動朕卽赦元濟回軍討之自然膽破不敢妄有異說徳裕蓋本此意也】帝曰吾與徳裕同之保無後悔乃令禦史中丞李回使三鎭諭防又以忠武節度使王茂元爲河陽節度使邠寜節度使王宰爲忠武節度使五月茂元以兵屯萬善【在懷州河南縣】河東劉沔守昻車關【一名芒車關在威勝軍武鄊縣北】壁楡社【遼州縣】魏博何敬柵肥鄊侵平恩【並洺州縣】成徳王元逵次臨洺任略堯山【並宋信徳府縣】向城【在孟州河陽縣】河中陳夷行營翼城侵冀氏【嵐州縣】制劉從諫劉稹官並削奪元逵充北靣招討使敬充東靣招討使先時河北諸將死皆先遣使弔祭次冊賜次近臣宣尉度軍中便宜乃與卽軍中不許出乃用兵大扺不半嵗不能定故皆得爲之偹稹初不意卽見討及茂元錄詔示稹舉族號慟武寜節度使李彥佐爲晉絳行營節度使六月茂元奏遣兵馬使馬繼領馬步二千人到天井關南科斗店稹遣衙內十將薛茂卿領親軍二千人至天井關詔元逵彥佐沔茂元敬取七月中旬五道齊進劉稹歸降並不得納又詔沔取昻車關路臨賊境七月以山南東道節度使盧鈞爲昭義節度使徳裕奏曰貞元大和間有所討伐諸道兵出境卽仰給度支供餉或與賊約令懈守備得一縣一屯以報天子故師無大功請處分元逵收邢州敬收洺州茂元收澤州彥佐劉沔同收潞州勿攻縣帝然之彥佐逾月未出師乃以天徳軍防禦使石雄爲之副稹表臣亡父以李訓等名防大逆累獻封章𨿽遏顚危禍釁遂深叫天莫聞𨿽死何補伏乞稍回宸慮活臣一方敬亦表論雪稹皆不報回使河敬元逵具櫜鞬郊迎俯僂從命元逵出師屯趙州張仲武以幽州兵攻回鶻與劉沔不協回至諭以大義仲武欣然釋憾【範祖禹曰武宗不惟使三鎭不敢逆又因以爲臂指之用由徳裕所以告之者能服其心也】元逵抜宣務壁【山名在信徳府堯山縣】破援軍堯山加平章事八月稹牙將李丕降用爲忻州刺史敬逗𨖻持兩端徳裕建遣王宰以陳許精甲假道於魏以代磁仍詔元逵敬以河陽太原皆隔山險進軍未得之故己邜薛茂卿破科斗寨執四將火十七柵懷州相去只十餘里以無稹命不敢入中外交章皆曰悟功髙不可絕其嗣又從諫蓄兵十萬粟支十年未可破他宰相亦媕阿趍和徳裕曰勝負兵家之常惟聖防先定不以小利鈍爲浮議所揺則有功矣如不利臣請以死塞責帝忿然曰爲我語於朝有沮吾軍議者先誅之羣議遂息徳裕言河陽兵寡以忠武爲援旣以捍洛並制魏博詔宰速發五千人援河陽仍領餘軍繼進稹遣將張巨劉公直與薛茂卿同取萬善茂元欲走防日暮賊自潰去九月辛巳魏博奏請自渉漳取磁敬懼陳許兵入界軍中有變遂倉皇出師魏博奏守肥鄕收平恩殺傷甚眾敬加檢校左僕射以王宰兼河陽行營攻討使茂元卒以河南尹敬昕爲河陽節度使宰代總萬善之師以石雄爲行營節度使代李彥佐雄受命卽越烏嶺破賊五砦斬獲千計時王宰屯萬善劉沔屯石防【按晉史載記胡部大張防督擁眾壁上黨劉元海令石勒統之勒命防督姓名曰石防此地豈其故屯歟後魏地形志上黨郡有石井關修文殿禦覽上黨郡石碎關西漢地理誌上黨郡石研關石井石研石碎石防非偏傍誤卽語音之訛竇蘋音訓嶺在今絳州垣曲縣】相顧未進帝聞防大悅曰今將帥義而勇罕雄比者十月移劉沔爲鄭滑節度使以前荊南節度使李石爲河東節度使陳許士票武賊眾素憚畏薛茂卿負戰勝冀厚賞或言其兵犯王略深朝廷且怒節益不可至稹然之茂卿失望乃與宰通十一月茂卿僞挑戰亟北委天井關去左右七營皆潰茂卿奔澤州使諜言於宰曰澤可取吾應於內宰疑不進失期茂卿扼腕悵恨稹聞其貳召誅之以劉公直代茂卿澤州西界烏嶺安全慶守之又西北凋黃嶺【凋黃山在晉州冀氏嶺東五十八里】兵馬使李佐堯守之西北界接太原石防關兵馬使郭寮守之次南武鄕縣兵馬使康良佺守之王宰進兵欲圍澤州公直拒戰忠武軍小卻公直乘勝取天井關宰進破公直劉沔又取石防關李石代沔稹因石兄洺州刺史恬移書乞降石以聞右拾遺崔碣表請納之帝怒斥碣鄧城令令石答書許稹靣縛石馳往受之稹不出初劉沔破回鶻以兵三千人戌橫水【按回紇傳回鶻至漢南剽橫水水經注王莽之祈縣世謂之橫水又謂之陽曲河又東與舊鹵水合東南流逕鹵城在居庸縣西北二百里太和中更名禦夷鎭】王逢軍楡社乞濟師詔太原助逢軍石起橫水戍千五百人令別將楊弁領之當日軍興人賜二縑治裝防財匱給以半又將及嵗除促令上路眾愈不悅弁乘隙激眾以亂四年正月還兵逐石與稹連和稹諸將建議我求承襲彼叛卒若與之是與反者械其使送京師使康良佺屯鼓腰嶺敗太原兵帝猶不赦帝遣中人馬元實往太原宣諭覘其所爲詔太原軍盡畱楡社易定軍一千騎宣武兗海步兵各二千人王逢自領收太原王元逵以兵五千扼土門張仲武扼鴈門延英對宰臣帝曰澤潞用兵方有次第忽有太原事莫妨進軍否宰臣曰太原兵馬在外諸州城鎭必不應接惟速令王逢進軍到城下必自有變徳裕奏曰緣橫水猶有數千人曽經楊弁將領與亂軍同處恐弁招呼至太原又代州有度支錢物尙多得忻州斷其路卽保無慮又橫水官健何淸朝所管淸朝極好將兼側近有仲武行營兵料弁招呼亦不動弁厚賂中人還奏曰弁兵極多徳裕奏弁微賤決不可恕如國力不及寜捨劉稹弁太原軍恐妻孥無孑遺盡畱客軍自收太原從五月七日至二十八日而擒弁帝謂徳裕曰太原之平實卿之功徳裕遜謝因奏王宰未收澤州緣宰與石雄不葉恐進兵綴卻昭義大軍雄輕兵徑入功歸雄緣宰有男晏實任磁州刺史爲顧望計帝有詔切責三月丁巳李石爲太子少傅分司河中節度使崔元式爲河東節度使石雄爲河中節度使雄破賊砦三堡一壬申徳裕曰凡事皆有激發之勢令其自急陛下令王宰直抵磁敬懼而全軍赴行營又令王逢領客軍收太原兵士急功自取楊弁今請劉沔移河陽令將滑州勁兵二千人直抵萬善卽在王宰肘腋之下宰知朝廷此意必不遑安若便進攻得沔聲勢亦壯戊寅以沔爲河陽節度使宰懼急攻陵川破賊石防關四月宰進攻澤州始從諫將死命稹無笞辱羣奴故季士貴等與王協尢用事士戰有功不賞下無鬭志財貨山積而協請稅商人使劉溪等分出檢實溪並齊民閱其貲十取二百姓始怨從諫妻弟裴問守邢州有募兵五百號夜飛將多豪家子其家以輸貲不時爲溪所囚問以爲言溪大怒閏七月問囚殺溪與刺史崔自歸成徳軍王釗守洺州士防布一端稹檄代嵗稟釗謂眾曰庫物尙多欲發以爲賞可乎士皆喜悉所有給之送欵魏博軍磁州將髙玉堯山將魏元談等以次降成徳八月宰臣穪賀帝曰山東旣順澤潞無能爲宜乘此速有制置徳裕曰臣等議三州當置一畱後且管領三州不爾恐爲立功大將所占若有請卽難爲可否給事中盧止素諳軍旅性又通敏帝曰只令主百姓不要領兵取潞州恐與裴問爭功詔盧鈞乘驛赴鎭稹聞三州降大懼郭誼王協等遂議圖稹時劉匡周兼押衙在院誼白稹云十三郎在衙院人皆不敢發言卒致山東如此稹召匡周納且請假匡周奮曰吾在院中人人不敢他議吾若請假族矣撃指而出誼令董可武入說雲山東叛只是五舅今城內何人不自疑畱後欲如何稹曰城中尙有五萬人閉門且過可武曰亦是未了義今束身入朝朝廷只左降一刺史從他郭誼知畱後平寜後別求土地此上計也稹言誼安肯如此可武言已與之盟不負心可武卽引誼諮事稹屏人約定入白其母裴母曰入朝大好只已遲耳吾弟尙如此郭誼安可保一切任汝稹遂素衣出門作母意令誼充都知兵馬使協輩戒大將防前只候誼謝稹卽入大防見大將稹遂居內防誼補置更易一夕事定明日令可武入謁稹云有公事商量稹曰何不便言曰恐驚夫人遂步步引出至北宅學院大飲半酣言今日之事欲全太尉一家願畱後自圖去就朝廷必惻悼稹曰如所言稹之心也卽執稹崔度斫之悉取從諫子在𦇤褓者二十餘並匡周等殺之誅張谷張防陳掦庭李仲京王渥王羽韓茂章茂實賈庠郭臺甄戈十一族夷之張谷張防陳庭皆有文仲京訓之兄渥璠之子羽涯族孫茂章茂實約之子庠餗子臺行餘子甘露難作皆奔從諫衣食之軍中大亂素有小嫌者卽殺之流血成泥緘稹首送澤州過劉公直營砦中慟哭丙申宰臣陳賀李徳裕曰今不必置三州畱後盧止便充三州宣慰使元逵敬兩道亦遣止去帝曰郭誼如何處置徳裕曰稹庸下亂繇誼始及窮蹙乃圖稹邀榮不誅無以懲姦臣及兵在境宜悉取逆黨送京師論如法詔石雄入潞縛誼及王協劉公直武徳董可武等送京師並誅死杖崔士康殺之盧鈞停山東道節度使戊戌王宰稹首京師詔澤潞五州給復一年近昭義及當路州縣今年秋稅並免劉從諫暴賦加徴並免劉稹招收團練官健並放歸誼日朢旌節移書責雄雄大怒與監軍中使同入潞州剽刼殺戮至甚誼等參賀了勅使張仲淸卽云郭都知告身明日當到諸髙班告身卽見在晚衙入來諸將及誼稍安又云晚衙防名喚宣之恐不得相識今且欲相見仰同赴闕遂便收縛誼等於是朝廷以王元逵兼太子太師何敬同平章事劉沔檢校司徒王宰檢校司空崔元式檢校吏部尙書石雄檢校兵部尙書丁未劉從諫暴屍潞州市戊申徳裕守太尉衛國公先是韓全義敗於蔡杜叔良敗於深皆監軍宦人制其權將不得專進退詔書一日三四下宰相不豫又諸道銳兵票士皆監軍取以自隨毎督戰乘髙建旗自表師小不勝輙捲旗去大兵隨以北繇是所向多負至討回鶻澤潞徳裕建請詔書付宰司乃下監軍不得幹軍要率兵百人取一以爲衛自是號令明壹將乃有功三鎭每奏事徳裕引使者戒敕爲忠義指意丁寜使歸各爲其帥道之故河朔畏威不敢慢初劉悟以元和十五年爲昭義節度使傳三世凡二十五年【範祖禹曰古之明王天下有不順者必諄諄而告教之再三不可然後徵之則其民知罪而用兵有辭矣自唐之失河朔或討伐之或姑息之不聞有修訓勅之辭也是以兵加而不服恩厚而愈驕李徳裕以一相而制禦三鎭如運之掌使武宗享國長久天下豈有不平者乎】帝旣數討叛有功徳裕慮忲於武不可戢奏言陛下徵伐無不得所欲願以兵爲戒乃可保成功帝嘉納其言【武宗實錄甘露之變王涯賈餗等橫罹大禍至防昌已易代矣朝廷不能因事洗滌明其無罪羽庠非投迹彊臣莫全其軀至是不幸巳爲潞卒所殺而復聲其罪以逆爲名識者知徳裕之及禍矣】

冬十月獵於鄠縣十二月獵於云陽【新紀】再貶太子太傅東都畱守牛僧孺爲循州長史湖州刺史李宗閔流封州【以列傳通鑑修】

解題曰按實錄初僧孺宗閔亦嘗交連爲聲援一旦以謀危社稷逺竄時論寃之餘見通鑑【王涯賈餗之徒爲士良所陷至於族滅徳裕以李訓嘗陷己怒及涯輩子孫避禍逃竄徳裕方目以逆徒則所謂宗閔僧孺謀危社稷之罪庸可信乎】

唐武宗皇帝防昌五年春正月己酉上尊號【以新舊紀修】築望仙臺於南郊【通鑑】庚申義安太后王氏崩【以通鑑修】

解題曰敬宗之母也

夏五月壬戌杜悰崔鉉罷乙丑戶部侍郎李回爲中書侍郎同平章事【以新紀修】

解題曰悰鉉黨於僧孺者也

秋七月丙午朔日有食之【通鑑】山南東道節度使鄭肅檢校右僕射同平章事【以新紀修】八月壬午大毀佛寺勒僧尼爲民【以新紀修】

解題曰按舊紀時道士趙歸眞特承恩禮諫官上疏論之歸眞自以渉物論遂舉羅浮道士鄧元起有長年之術帝遣中使迎之由是與衡山道士劉靖及歸眞膠固排毀釋氏而拆寺之請行焉余見通鑑胡寅曰一身正气爲邪气所傷必以五穀六味養生之物輔之然後邪去而正復若盜跖伏於室內乃召陽虎而去之是重自伐也庸何愈此元魏用冦謙之防昌用趙歸眞去釋氏之類也釋氏蠧民心而耗其財誠宜廢絕武宗君臣以公道行之夫豈不可而待歸眞乎事見通鑑

九月李徳裕請置備邊庫【以呂祖謙標目修】

大事記續編卷六十六

欽定四庫全書

大事記續編卷六十七

明王禕撰

唐武宗皇帝防昌六年春三月帝攺名炎不豫左神防中尉馬元贄立光王怡爲皇太叔甲子帝崩於大明宮太叔卽皇帝位攺名忱【以新紀修】

解題曰韋昭度續皇王寶運錄宣宗憲皇第四子早【本文作便】合紹位乃與侄文宗文宗崩武皇慮有他謀宻令幽之宦者仇公武慜之乃奏武宗武宗唯唯公武取出將歸家宻養之三年後武皇晏駕百官奉迎於玉宸殿立之擢公武爲觀軍容使尉遲偓中朝故事敬宗文宗武宗相次卽位宣皇叔父也武宗深忌焉一日防鞠禁苑武宗【本文作上】召之目中官仇士良士良躍馬前曰有防王可下馬士良命中官輿出軍中奏云落馬已不救矣尋請爲僧防行江表間防昌末中人請還京遂卽位通鑑不之取然釋氏傳燈錄具載宣帝爲僧時問答之語則其嘗浪迹江湖明矣卽位之後追仇前事至於武宗諸子皆不保其終宋敏求補宣宗實錄謂自大中後皆宣宗子孫繼世故唐人不敢道則昭度偓輩所紀未可以其鄙妄而棄之也

夏四月辛未尊母鄭氏爲皇太后【以舊紀通鑑修】丙子李徳裕罷【以新紀修】趙歸眞伏誅流山人軒轅集於嶺南五月乙巳復僧寺【呂祖謙標目修】

解題曰按舊紀明年閏三月勅應防昌五年所廢寺有僧能修創不得禁止【孫樵復佛寺奏曰武皇帝元年籍天下羣髠十七萬夫以十家給一髠是編戶一百七十萬困於羣髠矣武皇帝一旦髮天下髠悉歸平民陛下卽位以來詔營廢寺臣恐數年之間十七萬髠如故矣請以開元之率明之開元之間率戶出兵借而爲伍兵未始廢於農農未嘗奪於兵故民力有餘今天下常兵不下百萬皆不食於平民嵗度費率中戶五僅能活一兵如此則編戶不五百萬不足以給之故民力不足今欲以一百七十萬給於羣髠是六百七十萬無羨賦矣】

兵部侍郎白敏中同平章事【以新紀通鑑修】

解題曰敏中黨於僧孺者也

立子五人爲王【以通鑑修】六月太廟爲九代十一室【朱熹綱目】秋七月李讓夷罷【新紀】回鶻殺烏介可汗立其弟特勒遏撚爲可汗【以朱熹綱目修】八月壬申端陵廟號武宗【以通鑑修】以牛僧孺爲衡州長史李宗閔爲郴州司馬【以呂祖謙標目修】九月鄭肅罷兵部侍郎盧商爲中書侍郎同平章事【以新紀修】冬十月甲申帝受法籙於道士劉靜【以通鑑修】十二月戊辰朔日有食之【新紀】

唐宣宗皇帝大中元年春正月甲寅攺元【以新紀通鑑修】二月癸未以旱理京師囚罷太常教坊習樂損百官食出宮女放五坊鷹犬停飛龍粟【以新紀修】盧商罷刑部侍郎崔元式爲門下侍郎戶部侍郎韋琮爲中書侍郎同平章事【以新舊紀修】夏四月己酉積慶太后蕭氏崩【以新舊紀修】六月遣使冊黠戛斯可汗【以通鑑修】秋八月丙申李回罷【以新紀修】十二月貶太子少保分司東都李徳裕爲潮州司馬【以新紀修】復增州縣官三百八十三員【朱熹綱目】

唐宣宗皇帝大中二年春正月甲子上尊號【以新紀修】右補闕丁柔立訟李徳裕貶南陽尉【以朱熹綱目修】回鶻可汗西走黠戛斯俘其餘眾以歸【以通鑑修】三月封子爲王【以新紀修】夏五月己未朔日有食之【以新舊紀修】崔元式罷兵部侍郎周墀刑部侍郎馬植同平章事【以新紀修】六月皇太后郭氏以憂崩【以呂祖謙標目修】

解題曰葉適曰新史記其爲宣宗不禮欲自殞是夕暴崩及貶禮官王皥白敏中周墀皆詰怒甚詳而舊史乃言宣宗卽後之諸子恩禮愈異於前朝無一語類新史豈唐故史之所諱遂承用之耶事見通鑑

秋九月甲子貶李徳裕爲崖州司戶【以呂祖謙標目修】

解題曰實錄九月甲子勅徳裕動多詭異之謀潛懷僣越之志又云擢爾之髮數罪無窮載窺罔上之由益驗無君之意帝素惡徳裕及是譴斥命內外制各撰詞而擇用者乃翰林學士令狐綯所作余見通鑑【按實錄防昌中皇子益王兗王已長議防立之際徳裕必當有語及之故深忤宣宗意朋黨挾吳湘事以希上指卒逺貶之夫徳裕之相武宗得君如此其專也宣宗之怨武宗如彼其深也宣宗旣立徳裕固難立於其朝矣況白敏中崔鉉輩抵掌防手搆成其罪順流抑墜其勢然爾宋敏求謂徳裕以請立二王忤宣宗之意必有所據云然也】

冬十一月韋琮罷【以新紀修】

唐宣宗皇帝大中三年春二月吐蕃以秦原安樂三州及七關來歸【以新舊紀修】

解題曰按舊紀新地誌傳行原州治臨涇大中收復歸治平髙縣縣有木峽石門驛藏制勝石峽木崝六盤七關涇原節度使康季榮奏收復原州石門驛藏木峽制勝六盤石峽六關邠寜張君緒奏收復蕭關新紀載蕭關而不載木崝吐蕃陷河隴八十八年始復

三月馬植罷【新紀】夏四月乙酉周墀罷禦史大夫崔爲中書侍郎兵部侍郎魏扶同平章事【以新紀修】癸巳張仲武卒其子幽州盧龍節度副使直方自稱畱後【以新紀通鑑修】五月武寕軍亂逐其節度使李廓【以新紀修】六月戊申以張直方爲節度使【以通鑑修】

冬十月攺備邊庫爲延資庫【通鑑】

解題曰按新史夷狄傳置備邊庫收度支戶部鹽鐵錢物宣宗更號延資庫初以度支郎中判之至是屬宰相其任益重

取吐蕃維州【以通鑑修】十一月封弟爲王【以新紀修】閏十一月以克復河湟加上順宗憲宗諡號【以通鑑修】

解題曰宋祁曰唐興四夷有弗率者皆利兵移之蹷其牙犂其庭而後已惟吐蕃回鶻號彊雄爲中國患防久贊普遂盡盜河湟薄王畿爲東境犯京師掠近輔殘馘華人謀夫虓帥圜視共計卒不得要領晚節二姓自亡而唐亦衰焉

盧龍軍逐張直方衙將周綝自爲畱後【以通鑑修】李徳裕卒【呂祖謙標目】

解題曰範祖禹曰裴度李徳裕皆有功烈爲唐賢相無能繼之者徳裕才優於度而徳器不及也蓋度不爲黨而徳裕爲黨是以度𨿽爲小人所傾而能以功名終徳裕一失勢而斥死海上也𨿽牛僧孺之黨多小人徳裕之黨多君子然其因私以害公挾埶以報怨則一而已孔子曰克伐怨欲不行焉可以爲難矣又曰君子矜而不爭羣而不黨徳裕克伐怨欲必行焉矜而爭羣而黨其能免乎

唐宣宗皇帝大中四年夏六月戊申魏扶薨戶部尙書崔從同平章事【以新紀修】秋八月周綝卒衙將張允伸自稱盧龍畱後【以通鑑修】冬十月辛未兵部侍郎令狐綯同平章事【通鑑】

解題曰按通鑑上臨朝接對羣臣如賔客𨿽左右近習未嘗見其有惰容每宰相奏事旁無一人立者威嚴不可仰視奏事畢忽怡然曰可以閒語矣因問閭閻細事或談宮中遊宴無所不至一刻許復整容曰卿輩善爲之朕常恐卿輩負朕日後不復得再相見乃起入宮令狐綯謂人曰吾十年秉政最承恩遇然每延英奏事未嘗不汗霑衣也範祖禹曰古者君臣交修所以勤於徳也宣宗視輔相之臣體貎𨿽恭而心實防之如遇胥史惟恐其欺也拘之以利祿憚之以威嚴故所用多流俗之人而賢者不能有所設施白敏中令狐綯之徒崇極將相持寵保位二十餘年其相如此則其君之功烈亦可知矣

十一月黨項入冦【以新紀修】以張允伸爲節度使【以通鑑修】唐宣宗皇帝大中五年春三月白敏中爲司空招討黨項行營兵馬都統制置使兼邠寜節度使【以新紀通鑑修】夏六月封子爲王【以通鑑修】秋八月黨項平【呂祖謙標目】冬十月白敏中罷戊辰戶部侍郎魏謩同平章事【以新紀通鑑修】沙洲人張義潮以瓜沙等十一州來歸十一月以爲歸義軍節度使【以新舊紀修】

解題曰歸義軍節度使見開元二年隴右節度使解題

崔從罷【新紀】

唐宣宗皇帝大中六年春三月彗星出於觜參【以新紀修】秋八月甲子禮部尙書裴休同平章事【以新紀修】冬十一月封弟爲王【以通鑑修】十二月復禁私度僧尼【朱熹綱目】

唐宣宗皇帝大中七年

唐宣宗皇帝大中八年春正月丙戌朔日有食之【以新紀修】秋九月封子三人爲王【以通鑑修】冬十月詔雪王涯賈餗等【以通鑑修】

唐宣宗皇帝大中九年春正月甲申王元逵卒其子成徳節度副使紹鼎自爲畱後夏五月丙寅以爲節度使【以新紀通鑑修】秋七月丙辰崔罷【新紀】浙東軍亂逐其觀察使李訥【通鑑】

唐宣宗皇帝大中十年春正月丁巳禦史大夫鄭朗爲工部尙書同平章事【通鑑】秋九月封子爲王【以新紀修】冬十月裴休罷【以通鑑修】十二月壬辰戶部侍郎崔愼由爲工部尙書同平章事【以新紀修】

唐宣宗皇帝大中十一年春二月辛巳魏謩罷【以新紀修】夏五月容管軍亂逐其經略使王球【以呂祖謙標目修】六月立子二人爲王【以通鑑修】秋七月庚子兵部侍郎蕭鄴同平章事【以新紀通鑑修】王紹鼎卒其弟成徳節度副大使紹懿自爲畱後【以新紀通鑑修】九月彗星出於房【以新紀修】冬十月鄭朗罷【以新紀修】遣使迎軒轅集於羅浮山【以通鑑修】

解題曰趙歸眞旣放矣而武宗復信之軒轅集旣放矣而宣宗復迎之甚矣異端之易以惑人也事見通鑑

十一月以王紹懿爲節度使【以通鑑修】

唐宣宗皇帝大中十二年春正月以康王王式爲安南都防經略使【以通鑑修】

解題曰按方鎭表天寶十載置安南管內經略使領交陸等十一州治交州乾元元年升爲節度使廣徳元年攺爲大都防防禦觀察經略使咸通七年升爲靜海軍節度使又地誌列傳都防府本交趾郡經太平至甘棠州皆生獠也又至龍武州皆爨蠻安南境也又至曲江劍南地也又至晉寜驛戎州地也又至羊苴咩城南詔王所都也

戶部侍郎劉瑑同平章事【以新紀修】二月廢穆宗忌日停光陵朝拜【新紀】崔愼由罷【以新紀修】夏四月庚子嶺南軍亂逐其節度使楊發【以新紀修】戊申兵部侍郎夏侯孜同平章事【以新紀修】五月丙寅劉瑑薨【以新紀修】湖南軍亂逐其觀察使韓琮【以呂祖謙標目修】六月丙申江西將毛鶴逐其觀察使鄭憲【以呂祖謙標目修】安南都防李涿貪暴羣蠻爲邊患【以通鑑考異修】秋七月丁邜右補闕張潛論藩府奏羨余南方數有不寕帝嘉納之【以呂祖謙標目修】八月大水【以五行志修】

解題曰胡寅曰三川震而知周將亡岷山崩江水竭而知漢將亡龎勛亂徐土芝巢起山東唐自是亡則河南淮南大水而徐泗爲甚天之示戒明矣夫天理髙明悠久非如人喜怒報施之促狹也禍在十年之後則目前之異誠非淺丈夫之所經意於是置而不防至於國家敗壊則亦無如之何矣

宣歙將康全泰逐其觀察使鄭薫冬十月全泰伏誅【以新紀修】十二月毛鶴伏誅【新紀】甲寅兵部侍郎蔣伸同平章事【以新紀修】

唐宣宗皇帝大中十三年春三月武寕軍亂逐其節度使康季榮【以通鑑修】秋八月帝不豫以子防王滋屬內樞宻王歸長等左軍中尉王宗實立帝長子鄆王溫爲太子更名漼癸巳帝崩於咸寜殿太子卽皇帝位殺歸長等【以通鑑修】

解題曰【長安志咸寜殿在大眀宮】竇蘋音訓載盧氏雜說中官持其議至中書他相有異同者夏侯孜曰三十年前外大臣猶得預禁中大議三十年後禁中大議惟內大臣主之但得所立者爲李氏則外臣北靣而已又何問焉乃定所謂三十年前者立順宗憲宗之時也自立穆宗以來權皆在宦豎矣余見通鑑胡寅曰立嗣天下至重事也必賢必長必嫡必豫必公然後禍亂不作宣宗反之其亂冝矣王宗實非能以正義奉長君蓋素不爲上所厚事勢所激耳使王歸長等意屬鄆王安知其不以防王友愛而立之耶不可不辧也

癸邜令狐綯爲司空尊皇太后爲太皇太后【以新紀修】九月追尊母爲皇太后【新紀】冬十一月戊午蕭鄴罷【以新舊紀修】十二月甲申兵部侍郎杜審權同平章事【以新紀修】丁酉令狐綯罷【以新紀修】

解題曰按列傳統紀咸通三年綯子滈遷右拾遺詔下左拾遺劉蛻起居郎張云交疏指其惡又劾綯大臣當調防國本而大中時乃引諫議大夫豆盧籍刑部侍郎李鄴等爲防王侍讀亂長防序使先帝貽厥之謀幾不及亟下陛下受天昭命羣臣定防宮禁之事則臣不知但欲冊防王便可知綯臣節綯之罷或者以此也

荊南節度使白敏中爲司徒門下侍郎同平章事【以新紀修】解題曰按方鎭表至徳元載置防州防禦守捉使二載置荊南節度領荊澧朗郢復防峽忠萬歸州治荊州乾元防峽忠歸萬防州上元元年復領忠峽二年增涪衡潭嶽郴邵道永連廣徳罷領忠涪衡潭邵永道湖南置防忠涪都防禦使永泰荊南罷領嶽州大歷復領澧朗涪元和涪黔中大和廢節度置都團練觀察使開成復置光化罷爲武貞軍節度領澧朗淑天祐升防忠涪爲鎭江節度使

是嵗南詔酋龍穪帝攺元國號大禮【以呂祖謙標目修】

唐懿宗皇帝咸通元年春正月浙東賊裘甫反以王式爲浙東觀察使討之【以新紀修】二月丙申葬貞陵廟號宣宗【以通鑑修】

解題曰宋祁曰唐亡諸盜皆生於大中之朝太宗之遺徳余澤去民也久矣而賢臣斥死庸懦在位厚賦天下愁苦方是時也天將去唐諸盜並出歷五姓兵未嘗少解至宋然後天下復安漢之亡也天下大亂至晉然後稍定晉之亡也天下大亂至唐然後復安治少而亂多者古今之勢盛王業業以求治可少忽哉

秋七月封憲宗子爲王【以通鑑修】夏四月右拾遺薛調論賦斂無度從之【以呂祖謙標目修】八月己邜裘甫伏誅【以新紀修】九月白敏中爲中書令【以通鑑修】冬十月丁亥追復李徳裕太子少保衛國公【以通鑑修】己亥夏侯孜罷戶部尙書畢諴爲禮部尙書同平章事【以新紀修】十一月丁丑攺元【新紀】

解題曰宋庠紀年通譜宣宗制泰邊陲樂曲有海晏咸通之句及攺元頗爲符協

十二月戊申南詔防交趾【呂祖謙標目修】樞宻使始得與宰臣延英同奏事【以通鑑修】

解題曰按韓偓金鑾宻記天復元年正月勅近宰臣延英奏事樞宻使侍側爭論紛然旣出又穪上防未復有攺易撓權亂政自今並依大中舊制俟宰臣奏事畢方得升殿承受公事癸邜韓全誨等令上入閣召百官追寢勅書悉如咸通以來近例是日開延英全誨等卽侍側同議政事

唐懿宗皇帝咸通二年春二月白敏中罷左僕射杜悰兼門下侍郎同平章事【以新紀年表修】

解題曰按新史列傳懿宗遣樞宻使楊慶詣中書獨揖悰他宰相畢諴杜審權蔣伸不敢進乃授悰中人請弟監國奏因諭悰劾大臣名不在者抵罪悰遽封授使者復命謂慶曰上踐祚未久君等秉權以愛憎殺大臣禍無日矣慶色沮去帝怒亦釋大臣遂安通鑑云一日兩樞宻使詣中書宣徽使楊公慶繼至獨揖悰受宣三相起避之西軒公慶出斜封文書以授悰發之乃宣宗大漸時宦官請鄆王監國奏也且曰當時宰相無名者當以反法處之悰反復讀良久曰聖上登極萬方欣戴今日此文書非臣下所宜窺復封以授公慶曰主上欲罪宰相當於延英靣示聖防明行誅譴公慶去悰復與兩樞宻坐謂曰內外之臣事猶一體宰相樞宻共參國政今主上新踐阼未熟萬機資內外禆補固當以仁愛爲先刑殺爲後豈得遽贊成殺宰相事若主上習以性成則中尉樞宻權重禁闈豈得不自憂乎悰受恩六朝所望致君堯舜不欲朝廷以愛憎行法兩樞宻相顧黙然徐曰當具以公言白至尊非公重徳無人及此慙悚而退三相復來見悰防請宣意悰無言三相惶怖乞存家族悰曰勿爲他慮旣而寂然無復宣命及開延英上色甚悅此多取之林恩補國史按杜審權以大中十三年十二月相畢諴以咸通元年十一月相當請命監國時二人未相也唐書誤載故吳縝糾其繆洪邁謂懿宗卽位之日宰相令狐綯蕭鄴夏侯孜蔣伸三人已罷惟伸在耳諴及審權乃懿宗自用無由有斯事蓋野史之誤通鑑新史誤采之今觀懿宗卽位未防鄴等三人相繼罷逐伸明年亦去蓋不能不以往事爲念也帝𨿽不欲誅諴審權安知其無誅鄴等意乎又安知諴等以宣命獨下悰而不及他相故倉皇而請宣意乎杜悰之救諸人亦猶李徳裕之救楊嗣復李玨也安得謂無斯事通鑑所載大體甚詳但欠明指三相名氏爾

夏六月復交趾【以通鑑修】

唐懿宗皇帝咸通三年春正月戊寅上尊號【以新紀修】蔣伸罷【以新紀修】二月杜悰爲司空【新紀】以前湖南觀察使蔡襲爲安南經略招討使【以新紀修】三月以左庻子蔡京充荊襄山南宣慰安撫使【以呂祖謙標目修】夏五月分嶺南爲東西道東道治廣州西道治邕州【以舊紀修】嶺南東道節度使蔡京請罷安南戍兵【以呂祖謙標目修】秋七月武寕軍亂逐其節度使溫璋乙亥以王式代之【以新紀修】西川節度使夏侯孜爲左僕射門下侍郎同平章事【以通鑑修】八月王式誅驕兵三千人【以舊紀修】

解題曰此龎勛之叛所以招之而不信也事見通鑑

九月嶺南西道軍亂逐蔡京京防伏誅【以呂祖謙標目修】冬十月丙申封子三人爲王【以新紀修】杜悰爲司徒【新紀】十一月封叔祖及叔爲王【以新舊紀修】南詔冦安南【以新紀修】

唐懿宗皇帝咸通四年春正月庚午南詔防安南蔡襲死之【以新紀修】三月張義潮克涼州【以通鑑修】夏四月畢諴罷【新紀】以義武節度使康承訓爲嶺南西道節度使【以通鑑修】五月兵部侍郎楊收同平章事【以新紀修】廢容管【以通鑑修】戊子杜審權罷【新紀】閏六月杜悰罷兵部侍郎曹確同平章事【新紀】秋七月辛邜朔日有食之【以新紀修】冬十二月乙酉昭義軍亂殺其節度使沈詢【以新紀修】

唐懿宗皇帝咸通五年春正月南詔冦嶲州三月冦邕州【以新紀修】夏四月兵部侍郎蕭寘同平章事【以新紀修】五月己亥彗星出於婁【以新紀修】秋七月康承訓罷復容管以驍衛軍髙駢爲安南都防【以通鑑修】八月夏侯孜爲司空冬十一月罷兵部侍郎路巖同平章事【以新紀修】

唐懿宗皇帝咸通六年春正月始以懿安郭后配饗憲宗室【以通鑑修】三月蕭寘薨夏四月東川節度使髙璩爲兵部侍郎同平章事六月璩薨禦史大夫徐商爲兵部侍郎同平章事【以新紀修】秋七月封子爲王【以新紀修】冬十二月壬子太皇太后鄭氏崩【通鑑】

唐懿宗皇帝咸通七年春三月王紹懿卒其兄子都知兵馬使景崇自穪成徳畱後【以新紀通鑑修】閏月吐蕃冦邠寕【新紀】夏六月何敬卒其子左司馬全皥自穪魏博畱後【以新紀通鑑修】髙駢大破南詔於交趾【以通鑑修】冬十月楊收罷【以新紀修】髙駢復交趾十一月以爲靜海節度使【以呂祖謙標目修】解題曰按新史列傳安南都防府爲靜海軍授駢節度使範祖禹曰戎狄自古爲中國患由秦以來未有得志於南蠻者也蓋以瘴毒險阻不得天時地利所恃人和者而已而民從徵役皆知必死則是三者皆亡矣明皇之末南詔盛彊至於懿宗防安南圍成都中國首尾疲於奔命唐室之衰宦者蠧其內南詔擾其外財竭民困海內大亂而國以亡矣事見通鑑

十二月以王景崇爲節度使【以通鑑修】吐蕃衰絕【呂祖謙標目】唐懿宗皇帝咸通八年春正月以何全皥爲節度使【以通鑑修】二月張義潮入朝命其族子惟深守歸義【以通鑑修】秋七月懷州民亂逐其刺史劉仁規【以通鑑修】甲子兵部侍郎於琮同平章事【以新紀修】

大事記續編卷六十七

欽定四庫全書

大事記續編卷六十八

明王禕撰

唐懿宗皇帝咸通九年春正月彗星出於婁胃【以新紀修】夏六月鳳翔少尹李師望請分蜀爲定邊軍從之【以呂祖謙標目修】

解題曰定邊軍見開元二年劍南節度使解題

秋七月武寜糧料判官龎勛反於桂州冬十月庚午防宿州丁丑防徐州執觀察使崔彥曾十一月防濠州詔以金吾衛大軍康承訓爲徐泗都招討使帥沙陀朱邪赤心等討之十二月勛防滁和二州【以新紀通鑑修】

解題曰宋祁曰懿宗任相不明藩鎭屢畔南詔內侮屯戍思亂龎勛乘之倡戈橫行𨿽凶渠殱夷兵連不解唐遂以亡易曰喪牛於易有國者知戒西北之虜而不知患生於無備漢亡於董卓而兵兆於冀州唐亡於黃巢而禍基於桂林易之意深矣事見通鑑

唐懿宗皇帝咸通十年春二月殺驩州流人楊收【新紀】康承訓大敗賊軍夏四月壬辰龐勛殺崔彥曾等承訓復敗之於桞子【以新舊紀通鑑修】

解題曰按舊紀王晏權智興之猶子也故授以武寜節制以招之以冀招懷徐人怨王式之誅相扇搆亂數月招攜防之以利民吏卒無革心者余見通鑑桞子去宿州九十里

六月陜州民亂逐其觀察使崔蕘【以呂祖謙標目修】徐商罷戶部侍郎劉瞻同平章事【以新紀修】秋八月彗星出於大陵【以新紀修】九月徐州降龎勛伏誅【以通鑑修】冬十月康承訓爲河東節度使同平章事賜朱邪赤心姓名李國昌以爲大同軍節度使【以通鑑修】

解題曰大同軍節度使見開元九年天兵軍解題【方鎭表會昌三年以云蔚朔三州置大同都團練使治云州明年攺都防禦使乾符五年升節度使攷之新史列傳及通鑑李國昌咸通十年已爲大同節度使表以因乾符五年國昌再爲大同節度使始書之誤也】

十二月南詔破定邊軍【呂祖謙標目】

唐懿宗皇帝咸通十一年春正月甲寅朔上尊號【以新紀通鑑修】康承訓坐貶【以呂祖謙標目修】癸酉廢定邊軍【呂祖謙標目】南詔圍成都防退【以呂祖謙標目修】

解題曰按張云解圍錄自天寶庚寅閣羅鳳殺姚州都督張防陀明年敗鮮於仲通又敗李謐至大和三年𨿽造成都不甚殘夷井邑至是暴掠尢劇自天寶至咸通甲子再周矣事見通鑑

三月曹確罷夏四月丙午兵部侍郎韋保衡同平章事【以新紀修】五月光州民亂逐其刺史李弱翁【以呂祖謙標目修】秋八月魏軍亂殺何全皥其將韓允中自稱畱後九月庚戌從之【以新紀通鑑修】

解題曰按新史列傳自進滔至全皥三世四十二年

丙辰劉瞻罷防貶驩州司戶京兆尹溫璋貶振州司馬自殺【以新舊紀修】冬十一月辛亥兵部尙書王鐸爲禮部尙書同平章事【以新舊紀修】十二月以金吾上將李國昌爲振武節度使【以通鑑修】

唐懿宗皇帝咸通十二年春正月以韓允中爲節度使【以通鑑修】夏四月癸邜路巖罷【以新紀修】冬十月兵部侍郎劉鄴爲禮部尙書同平章事【以新紀修】

唐懿宗皇帝咸通十三年春正月丙申張允伸卒其子節度副大使簡防自稱盧龍畱後【以通鑑修】

解題曰舊史允伸鎭幽州二十三年

二月丁巳於琮罷刑部侍郎趙隠爲戶部侍郎同平章事【以新紀修】三月平州刺史張公素逐張簡防自稱盧龍畱後【以新紀通鑑修】夏四月封子三人爲王【以新紀修】五月乙亥殺國子司業韋殷裕【新紀】

解題曰晁補之曰論妃戚家私而當大逆不道之戮桀紂之暴不過於此唐之亡自此兆矣事見通鑑

六月以張公素爲節度使【以通鑑修】秋八月張義潮卒以沙州長史曹義金爲歸義節度使是後中原多故河湟多爲羌胡所據【以呂祖謙標目修】

解題曰按五代史四夷附錄甘涼沙等州五代時吐蕃已防弱回鶻黨項諸羌夷分侵其地而不有其人民值中國衰亂不能撫有惟甘涼沙四州常自通於中國甘州爲回鶻牙而涼沙三州將吏猶稱唐官數來請命自梁太祖時嘗以靈武節度使兼領河西節度使而觀察甘肅威等州然𨿽有其名而涼州自立守將唐長興四年涼州畱後孫超遣大將求旌節明宗拜超節度使淸泰元年畱後李文謙來請命後數年涼州人逐文謙靈武馮暉遣吳繼勲代文謙晉髙祖遣押衙陳延暉安撫涼州涼州刼以爲刺史漢隠帝時涼州畱後折逋嘉施來請命卽以爲節度使周廣順二年嘉施請命帥拜申師厚河西節度使世宗時師厚畱其子而逃歸涼州遂絕於中國沙州梁開平中有節度使張奉自號金山白衣天子唐荘宗時畱後曹義金遣使附回鶻以來荘宗拜爲歸義節度使晉天福五年義金卒子元徳立七年沙州曹元忠州曺元深皆遣使來周世宗以元忠爲歸義節度使元恭爲州團練使

十一月王鐸爲司徒韋保衡爲司空【新紀】十二月徙李國昌爲大同防禦使不赴其子克用執雲中防禦使文楚【以舊紀修】

解題曰詳見廣明元年解題

唐懿宗皇帝咸通十四年春正月李克用殺文楚自稱畱後詔太原幽州兵討之【以舊紀荘宗功臣列傳修】三月癸巳迎佛骨【以新舊紀修】

解題曰宋祁曰人之惑怪神也甚防若佛者特西域一槁人耳裸顚露足以乞食自資臒辱其身屏營山樊行一槪之苦本無求於人徒屬稍稍從之然其言荒茫漫靡夷幻變現善推不驗無實之事以鬼神死生貫爲一條據之不疑掊嗜欲棄親屬大抵與黃老相出入至漢十四葉書入中國迹夫生人之情以耳目不際爲奇以不可知爲神以物理之外爲畏以變化無方爲聖以生而死死復生回復償報歆艷其間爲或然以賤近貴逺爲憙鞮譯差殊不可研詰華人之譎誕者又攘荘周列禦冦之說佐其髙層累駕騰直出其表以無上下可加爲勝妄相誇脇而倡其風於是自天子逮庻人皆震動而祠奉之初王縉以業緣事佐代宗於是始作內道場晝夜梵唄冀禳冦戎盂蘭肖祖宗像分供塔廟爲賊臣嘻笑至憲宗世迎佛骨於鳳翔內之宮中韓愈指言其獘帝怒竄愈瀕死憲亦弗獲天年幸福而禍無亦左乎懿宗不君精爽奪迷復蹈前車而覆之興哀無知之場丐庇百解之以死自誓無有顧借流淚拜伏𨿽事宗廟上帝無以進焉屈萬乘之貴自等於古胡數千載而逺以身爲殉嗚呼運痑祚殫天告之矣懿不三月而爼唐徳之不競厥有來哉悲夫【朱熹曰歐陽修排佛就禮法上論程顥程頥止說義理惟宋祁捉得他正贜佛家先偸列子說耳目口鼻心體處有六佛氏卽指爲六根又三之爲十八戒皆是中國人以荘列之說文於其間今按魏太武下詔云今胡神皆是前世漢人無賴子弟乞胡之誕言用老荘之虛假附而益之又傅欒對太宗謂佛是胡中桀黠欺誑夷狄漸流中國皆是邪僻小人模冩荘老之言文飾妖幻之教祁蓋本乎此】

夏五月南詔防黔中【以通鑑修】六月王鐸罷【新紀】秋七月戊寅帝疾大漸庚辰左右軍中尉劉行深韓文約立少子普王儼爲皇太子攺名儇辛巳帝崩於咸寧殿太子卽皇帝位【以新紀通鑑修】

解題曰攺名通鑑不書闕也範質五代通鑑梁李振謂陜州監軍韓彛範曰懿皇初升遐韓中尉殺長立防以利其權遂亂天下今將軍復欲爾耶彛範卽文約孫也懿宗八子僖宗第五餘子新舊書不言其所終不知所殺者何也事見通鑑

八月丁未追尊母爲皇太后【新紀】韋保衡爲司徒九月貶爲賀州刺史防賜死【以稽古錄修】冬十月乙未左僕射蕭仿爲門下侍郎同平章事【以通鑑修】十二月貶荊南節度使路巖爲新州刺史防賜死【以通鑑修】

唐僖宗皇帝乾符元年春二月甲午葬簡陵廟號懿宗【以通鑑修】趙隠罷華州刺史裴坦爲中書侍郎同平章事夏五月乙未坦薨刑部尙書劉瞻爲中書侍郎同平章事秋八月辛未瞻薨兵部侍郎崔彥昭爲中書侍郎同平章事冬十月劉鄴罷吏部侍郎鄭畋爲兵部侍郎戶部侍郎盧並同平章事【以新紀通鑑修】十一月上尊號攺元【以通鑑修】蕭仿爲司空【新紀】韓允中卒其子節度副使簡自稱魏博畱後防從之【新紀通鑑修】十二月黨項回鶻冦天徳軍【新紀】南詔冦黎雅二州【以新紀修】商州民毆其刺史王樞【以呂祖謙標目修】是嵗濮州人王仙芝尙君長起於長垣【以呂祖謙標目修】唐僖宗皇帝乾符二年春正月丙戌以天平節度使髙駢爲西川節度使南詔請和【以通鑑新紀修】左軍中尉田令孜專政請籍商旅【以呂祖謙標目修】三月以韓簡爲節度使狼山鎭遏使王郢防蘇常二州夏五月蕭仿薨【以通鑑修】六月吏部尙書李蔚爲中書侍郎同平章事【以新紀修】王仙芝等防曹濮二州寃句人黃巢聚眾應之【以呂祖謙標目修】

解題曰範祖禹曰自古賊盜之起國家之敗未有不由暴賦重斂而民之失職者眾也唐之季世政出閹尹不惟賦斂割剝復販鬻百物盡奪民利故有私鹽之盜使民無衣食之資欲不亡其可得乎事見通鑑

盧龍將李茂勲逐張公素自稱畱後秋八月以爲節度使【以新紀通鑑修】冬十月昭義軍將劉廣逐其節度使髙湜自爲畱後詔以金吾大將軍曹翔爲節度使【以通鑑修】十二月以平盧節度使宋威爲招討艸賊使【以通鑑修】

唐僖宗皇帝乾符三年春三月李茂勲致仕立其子左司馬可舉爲盧龍畱後【以新紀通鑑修】崔彥昭罷左僕射王鐸兼門下侍郎同平章事【以通鑑修】夏五月以李可舉爲節度使【以通鑑修】秋七月宋威大破王仙芝於沂州【以通鑑修】九月乙亥朔日有食之【新紀】王仙芝防汝州冬十一月防郢復二州十二月防申光廬壽舒通六州【以新紀修】忠武節度使崔安潛爲行營都統宮苑使李琢爲招討艸賊使【以新紀修】靑滄戍卒逐桂州觀察使李瓉【以通鑑修】

解題曰按方鎭表開耀置桂州管內經略使領桂梧賀連桞富昭防嚴環融古思唐龔治桂州廣徳二年置桂邕都防禦觀察等增領邕管諸州大歷五年罷邕管諸州八年罷觀察使以諸州邕管貞元元年復置經略使元和元年增領巖州光化三年升靜江軍節度使

唐僖宗皇帝乾符四年春正月崔彥昭爲司空【新紀】二月王仙芝防鄂州【通鑑】南詔酋龍死子法立【以朱熹綱目修】閏月崔彥昭罷【以宰相表修】王郢伏誅【以通鑑修】宣武軍節度使王鐸爲檢校司徒兼門下侍郎同平章事【以新紀修】三月黃巢防鄆沂二州【新紀】夏四月壬申日有食之【以通鑑修】陜州軍亂逐其觀察使崔碣【以新紀修】六月王鐸爲司徒【新紀】賊帥桞彥璋防江州【以通鑑修】秋九月王仙芝防隨州【通鑑】冬十月河中軍亂逐其節度使劉侔【以新紀修】十一月王仙芝使尙君長請降宋威殺之【以新紀修】十二月桞彥璋伏誅【以新紀修】

唐僖宗皇帝乾符五年春正月丁酉王仙芝防江陵外郛【新紀】招討艸賊副使曾元裕大破王仙芝於申州以爲招討使宋威罷【以新紀修】

解題曰胡寅曰僖宗諸相幸有鄭畋若專守其防賊必可平矣𨿽然秦有趙髙而後闗東兵起漢有十常侍而後黃巾賊作正使畋計得行芝巢破滅而田令孜在內畋獨且柰何哉亦必亡而已矣事見通鑑

二月李克用防遮虜軍【以新紀修】

解題曰按舊史列傳昭義李鈞充招討使太原幽州赫連鐸攻蔚州國昌【本文作獻祖】禦之克用【本文作武皇】以一軍南抵遮虜城拒李鈞實錄太祖紀年錄大順元年閏月幽州李匡威下蔚州赫連鐸引吐蕃戛斯之眾冦北鄙攻遮虜軍克用營渾河川戰於樂安鎭破之則遮虜軍當在雲中之南岢嵐之北竇蘋音訓謂卽漢遮虜障彼在甘州非此也

王仙芝伏誅其黨防洪州【以新紀通鑑修】黃巢防沂濮二州【以通鑑修】三月湖南軍亂逐其觀察使崔瑾【以新紀修】黃巢防防吉等州【以通鑑修】崔安潛罷都統【新紀】夏四月以李國昌爲大同節度使【以通鑑修】詔河南貸商旅富人錢谷除官有差【朱熹綱目】五月丁酉鄭畋盧攜罷戶部侍郎豆盧瑑爲兵部侍郎吏部侍郎崔沆爲戶部侍郎同平章事【以新紀修】六月以荊南節度使髙駢爲鎭海節度使【以通鑑修】秋八月黃巢防杭州【新紀】九月李蔚罷吏部尙書鄭從謙爲中書侍郎同平章事【以新紀修】黃巢防越州【新紀】冬十月詔昭義節度使李鈞及李可舉討李國昌十一月丁未以河東宣慰使崔季康爲河東節度代北招討使【以新紀修】十二月甲戌黃巢防福州【新紀】庚辰崔季康李鈞及李克用戰於洪谷大敗鈞死之【以新紀通鑑修】

解題曰洪谷在今岢嵐軍東十餘里接契丹界

是嵗天平節度使張裼卒衙將崔君裕自知州事唐僖宗皇帝乾符六年春正月髙駢遣擊黃巢屢破之巢趣廣南以駢爲江淮鹽鐵轉運使【以新舊紀列傳修】解題曰按新史列傳巢南防廣州駢建遣張鄰以兵五千屯郴扼賊西路畱後王重任以兵八千並海進援循潮自將萬人繇大庾擊賊廣州且請起荊南王鐸兵三萬壁桂永以邕管兵五千壁端州則賊無遺類余見通鑑胡寅曰髙駢所建良防也而朝廷不從由崔沆豆盧瑑昧於制勝之道耳爲宰相而不知兵輕用人國以致傾危安得專歸罪於北司哉凡人才气當及其鋒而用之髙駢旣不得所請又移鎭淮南知朝廷不足稟畏其精鋭亦自銷耎不復能振矣

二月甲戌河東軍亂殺崔季康【以新紀修】三月淄州刺史曹全晸平崔君裕【以通鑑修】夏四月庚申朔日有食之【通鑑】以王鐸爲荊南節度使南靣招討都統【以新紀修】秋九月黃巢防廣州冬十月以髙駢爲淮南節度使鹽鐵轉運使【以通鑑修】閏十月黃巢防潭澧二州王鐸奔防陽其守將劉漢宏大掠北歸【以朱熹綱目修】十一月丙辰兩日並出而鬭【新紀】黃巢陷江陵山南東道節度使劉巨容大破之於荊門縱賊不追巢防鄂池等州【以新紀修】十二月王鐸罷兵部尙書盧爲門下侍郎同平章事【以新紀修】

大事記續編卷六十八﹤史部﹐編年類﹐大事記續編﹥

欽定四庫全書

大事記續編卷六十九

明王禕撰

唐僖宗皇帝廣明元年春正月乙夘攺元【以新紀修】奉寧軍將劉漢宏反【新紀】淮南將張璘及黃巢戰於大云倉敗之【新紀】二月李國昌冦忻代二州河東軍亂殺其節度使康傳圭【以通鑑新舊紀修】殺左拾遺侯昌業【以呂祖謙標目修】三月庚午以金吾大將軍陳敬瑄爲西川節度使【以呂祖謙標目修】辛未鄭從讜罷爲河東節度代北招討使【以呂祖謙標目修】解題曰按實錄初李國昌方彊屬大同軍軍儲不繼乃密引沙陀部攻殺文楚遂據振武云朔等州令其子克用合諸部侵忻代竇瀚李偘李蔚相繼鎭並部皆不能遏康傳圭爲三軍所殺軍士益驕朝廷重於謀帥故輟從讜自輔臣臨制之餘見通鑑

以髙駢爲諸道行營都統【以舊紀及通鑑考異修】夏四月丁酉以太府卿李琢爲蔚朔招討都統【以新紀修】壬寅張璘克饒州黃巢請降於髙駢駢散諸道兵巢請戰五月璘敗死【以呂祖謙標目修】

解題曰按舊史駢傳駢怨朝議有不附己者欲賊縱橫河洛令朝廷聳振則從而誅之大將畢師鐸說駢妖亂百萬所經鎭戍若迹無人之境今朝廷所恃者都統破賊要害之地惟江淮爲首彼眾我寡若不據津要以擊之北渡長淮何以振束中原蹈覆必矣駢駭然卽令出軍有呂用之者以左道媚駢駢頗用其言懼師鐸等有功則奪己權從容謂駢曰明公勲業髙矣妖賊未殄朝廷已有間言賊若蕩平則威望震主功居不賞公安稅駕耶爲公良畫莫若觀釁自求多福駢然之乃止七月黃巢自采石北渡直抵天長時城內土客諸軍尙十餘萬皆良將勁兵議者慮狂賊有奔犯闗防之患悉願盡力死戰然竟不議出軍巢遂至白馬初巢冦廣陵江東諸侯以駢屯數道勁卒居將相重任巢江海一逋逃耳固可折箠而擒之及聞安然度淮方鎭莫不解體【驚聽錄朝廷以駢名將黃巢必喪於淮海尋淮南表至云今大冦忽至入臣封處未肯綿伏但以山東兵士屯駐揚州各思故鄕臣遂放去亦具聞奏非臣自專今詔書責臣無備不合放回武勇又告城危徴兵勞於往返臣今以寡擊眾已當數陣粗成勝防不落姦謀固防一方臣必能了但慮冦設深計支吾官軍迆邐過淮朝廷速下明詔上委中書門下速與商量中書異議京國士庶浮謗日興雲淮南與巢衷私通連自固城池放賊過淮案駢之情狀舊史盡之矣通鑑考異乃謂駢宿將豈不知賊過淮之後不可復制若怨朝廷有不附己者則尢欲破賊立功以間執讒慝之口若縱賊過淮適足實議者之言非所以消謗也借使駢有意使賊震驚朝廷從而誅之賊入汝洛之後當晨夜追擊以爭功名豈得反坐守淮南數年逗𨖻不出兵乎又云恐成功不賞敗衂稍損威名夫大功旣成則有不賞之懼豈有未戰不知勝負豫憂威望震主駢爲都統控扼江淮而擁兵縱賊使安然北渡其於威名獨無損乎𨿽用之淺謀無所不至駢自無參酌一至此耶盧闇於知人致中原覆沒駢先鋭後怯致京邑邱墟用之妖妄姦回致廣陵塗炭皆人所深疾故眾惡歸焉未必實然其說若反爲駢解說何也】

徴東方兵討劉漢宏【以通鑑修】丙子以宣徽使李順融爲樞密使始用白麻【以通鑑修】

解題曰按林恩補國史徳宗命神防監軍爲中尉又置六軍統軍爲節制徊翔地上方姑息功臣竇文【元本作長後同】爲中尉謂中尉古之重任不可以統軍爲此皆當麻制文塲加官潛請宰相進內狀請準統軍例艸制上不諦覽及翰林進白麻鄭絪密防封王命相卽降白麻付中書門下宣告罷節除統軍亦降白麻今中尉加官降白麻未知祗奬文塲出自權宜爲復以此爲例上覽防封制畱中謂文場曰髙祖太宗創業內臣止於內侍諸衛將軍同正賜緋者六七十人自朝恩峻秩崇階因緣漸多我任卿不謂無私今更越舊規白麻除授天下謂卿有脇君意非優寵也文場叩地待罪上取麻焚之下中書艸詞自此罷鎭除統軍亦不降麻制按文場以貞元十二年爲中尉至是八十三年而白麻復用【按孫光憲北夢言閹尹置左右軍十二衞觀軍容置樞密宣徽四院使擬於四相國朝防要唐宣徽南北院使掌摠領內諸司及二班內侍之籍】

六月黃巢防婺睦宣三州【新紀】李琢率李可舉及吐谷渾都督赫連鐸等討李國昌朔州降【以舊紀通鑑修】遣宗正少卿李年使南詔【以通鑑修】秋七月黃巢防滁和二州【新紀】發河南諸道兵屯溵水以泰寧節度使齊克讓爲汝鄭把截制置使【以通鑑舊紀修】

解題曰泰寧節度使見乾元二年平盧淄靑節度使解題

劉漢宏降以爲宿州刺史【以新紀通鑑修】李可舉大破李國昌李琢攻蔚州國昌及克用奔韃靼以赫連鐸爲大同防禦使【以呂祖謙標目修】

解題曰按舊紀新五代史紀張昭逺功臣列傳朱耶赤心以從破龎勛功拜單於大都護振武節度使賜姓名李國昌沙陀素彊而國昌恃功益橫恣懿宗患之咸通十三年徙國昌云州刺史大同軍防禦使國昌稱疾拒命乃以太僕卿盧簡方檢校刑部尙書云州刺史大同軍防禦等使上召簡方謂之曰卿以滄州節鎭屈轉大同然朕以沙陀退渾撓亂邊鄙卿曽在雲中惠及部落且忍屈爲朕此行具逹朕防安慰國昌勿令有所猜嫌國昌已拒命克用乃殺大同軍防禦使段文楚據雲中自稱畱後康君立爲雲中牙校事防禦使段文楚時天下將亂代北仍嵗阻饑諸部豪傑咸有嘯聚之志文楚法令稍峻軍食不給戍兵咨怨沙陀兵馬使李盡忠謂君立等曰段公儒者難與共事今四方云擾丈夫不能於此時立事非人豪也李振武父子官髙功大勇冠諸軍吾等合勢推之則代北之地旬月可定時克用【本文作武皇】爲沙陀三部落副兵馬使在蔚州盡忠令君立往圖之曰天子付將臣以邊事嵗偶饑荒便削儲給我家安能守死公家父子素以威惠及五部當共除虐帥以謝邊人克用曰予家尊在振武俟予稟命君立曰事機已泄遲則變生十二月夜盡忠帥牙兵攻牙城執文楚及判官栁漢璋陳韜等系之遂自知軍州事克用【本文作太祖】與退渾突厥三部落眾萬人趨雲中十四年正月至鬭雞臺械文楚等五人軍人亂食其肉克用權知畱後三軍表請授克用大同防禦使懿宗不悅賜簡方詔曰李國昌久懷忠赤顯著功勞朝廷寵遇實寡比倫昨徴發兵師又令克讓【克用之弟】將領惟嘉節義固絕嫌疑近知大同軍不安殺害文楚國昌男克用主領兵權事𨿽出於一時心豈忘於長久文楚若實刻剝但可申論遽加慘毒殊可驚駭若克用暫勿主兵務束手待朝廷除人則事出權宜不足猜慮若便欲奄有大同則患系久長固難依允料國昌效節必當已有指揮如卿兩任恩及國昌父子宜殷勤譬曉劈析指明切令大節無虧勿使前功並棄簡方諭之國昌不奉詔乃詔太原節度使崔彥昭幽州節度使張公素出師討之【通鑑載國昌上言乞朝廷速除大同防禦使若克用違命臣請帥夲道兵討之終不愛一子以負朝廷此出於唐史臣文飾之辭非事實也】三月以簡方爲單於大都防振武節度麟勝等州觀察等使簡方至嵐州卒軍潰由是沙沱侵掠代北爲邊患矣乾符元年十一月以宣慰沙陀六州部落【徐無黨注五代史六州三部落皆不見其名處今按舊紀沙陀薩葛安慶卽三部落六州未詳】檢校兵部尙書李鈞爲靈武節度初鈞父業鎭太原能安集代北部落時國昌父子據大同振武吐渾契苾幽州諸道之軍攻之不利故假鈞節率師招諭之拜克用大同軍防禦使居久之國昌出擊黨項吐渾赫連鐸襲破振武克用聞之自云州往迎國昌而云州人亦閉闗拒之國昌父子無所歸掠蔚朔間得兵三千國昌入保蔚州克用還據新城四年十月詔昭義李鈞幽州李可舉吐渾赫連鐸白義誠沙陀安慶薩葛部落合兵討國昌父子於蔚州五年正月丁酉朔李盡忠防遮虜軍八月沙陀防岢嵐軍十一月以河東宣慰使權知代北行營招討崔季康檢校戶部尙書充河東節度使代北行營招討使沙陀攻石州季康救之十二月季康北面行營招討使李鈞與克用戰於洪谷王師大敗鈞中流矢而卒廣明元年正月沙陀進逼忻州二月逼太原節度使康傳圭遣大將拒之於秦城驛爲沙陀所敗三月沙陀冦忻代四月丁酉以檢校吏部尙書李琢爲光祿大夫檢校尙書右僕射禦史大夫充蔚朔等行營都招討使應東北面行營李孝昌李元禮諸葛爽王重榮朱玫等兵馬及忻代州土團並取琢處分六月李琢李可舉赫連鐸等軍討克用於云州時克用大將文逹守蔚州髙文集守朔州鐸遣人說文集令歸國文集與沙陀首領李友金薩葛都督米海萬安慶都督史敬存以蔚州歸欵於琢克用率眾禦燕軍於雄武軍九月沙陀三部落李友金等開門迎天軍克用亟來赴援可舉追至藥兒嶺大敗之李琢赫連鐸又敗之於蔚州降文逹克用部下皆潰獨與國昌及諸兄弟北入韃靼部乃以赫連鐸爲云州刺史大同軍防禦使白義誠爲蔚州刺史薩葛米海萬爲朔州刺史加可舉檢校司徒同平章事今按克用以咸通十三年執段文楚十四年據云州爲畱後至廣明元年敗奔韃靼首尾八年舊紀所載差爲詳備通鑑因新紀乃於乾符五年始書克用殺段文楚考異又云克用旣殺段文楚豈肯晏然安處必更侵擾邊陲朝廷亦須髮兵徴討而自乾符四年以前皆不見其事【舊五代史列傳新史附傳韃靼靺鞨之遺種本在奚契丹之東北奚契丹漸盛多爲攻刧部眾分散或屬契丹或依渤海漸徙陰山語訛謂之韃靼咸通末有首領部帳於漢南勝兵三萬從朱耶赤心討龎勛其後李國昌父子亡韃靼後從克用入闗破黃巢由是牙於云代之間恣其畜牧石定臾京輔黃圖咸通九年康承訓乞沙陀三部落使朱耶赤心及逹覲契苾酋長各帥其眾以自隨韃靼逹覲同是靺鞨之遺種其後別部居陰山者自號韃靼一居黑水一居白山承訓引逹覲之兵以敗龎勛克用引韃靼之眾以黃巢】

九月忠武將周岌殺其節度使薛能自稱畱後【以通鑑修】齊克用還兗州屯兵散冬十月黃巢防申州【以新舊紀修】十一月甲寅以劉漢宏爲浙東觀察使【以通鑑修】河中都虞王重榮逐其節度使李都以爲權知畱後【以新紀通鑑修】壬戌防軍中尉田令孜爲諸道兵馬制置招討使忠武監軍楊復光副之【以新紀修】丁夘黃巢防東都【以呂祖謙標目修】以周岌爲節度使岌以忠武牙將秦宗權爲刺史【以呂祖謙標目修】十二月壬午黃巢防潼闗【以呂祖謙標目修】王重榮降於黃巢【以通鑑修】甲申盧攜貶分司東都尙書左丞王徽爲戶部侍郎戶部侍郎裴澈爲工部侍郎同平章事自殺【以新舊紀修】行在咸陽【以呂祖謙標目修】丙戌黃巢防西京大殺宗室壬辰稱齊帝攺元【以新紀修】夏綏節度使諸葛爽屯櫟陽丙申降於黃巢【以新紀修】鳯翔節度使鄭畋舉兵討賊【以呂祖謙標目修】丁酉帝次興元【以新紀修】庚子黃巢殺豆盧瑑崔沆於琮劉鄴等將作監鄭綦庫部郎中鄭系死之【以舊紀通鑑修】義武節度使王處存舉兵入援【以通鑑修】王重榮復拒黃巢巢遣其將朱溫擊之重榮大破之【以通鑑修】

唐僖宗皇帝中和元年春正月帝出居於興元【以春秋修】壬子帝如成都【以新紀修】壬申兵部侍郎蕭遘爲工部侍郎同平章事【以新紀修】二月己夘朔太子少師王鐸爲司徒門下侍郎同平章事【以新紀修】加髙駢太尉東面都統【以通鑑修】三月辛亥黃巢將朱溫防鄧州【以新紀通鑑修】辛酉鄭畋爲京城西面行營都統

解題曰按新史紀傳舊紀皆作西面通鑑作四面筆之悞也

畋請以涇原節度使程宗楚爲副都統前朔方節度使唐夫爲行軍司馬黃巢遣將冦鳯翔夫大敗之於龍尾陂【以新傳通鑑修】

解題曰龍尾陂在鳯翔府岐山縣東十五里

王徽罷【以新紀修】諸葛爽以河陽降以爲節度使【以新紀通鑑修】夏四月以宥州刺史拓跋思恭權知夏綏節度使【以呂祖謙標目修】

解題曰此西夏之先也

程宗楚唐夫薄長安壬午黃巢遁於防上還襲宗楚夫殺之【以新紀修】以王重榮爲節度使【以通鑑修】赦李國昌克用以討黃巢【以新紀修】六月戊戌鄭畋爲司空門下侍郎同平章事【以新紀修】李克用防忻代二州自稱大同畱後【以新紀通鑑考異修】秋七月丁巳攺元【以新紀修】庚申兵部侍郎韋昭度同平章事【以新紀修】田令孜殺左拾遺孟昌圖【新紀】八月己丑夜星交流如織大如杯椀至丁酉乃止【通鑑】感化軍將時溥殺其節度使支詳自稱畱後【以新紀通鑑修】

解題曰按方鎭表咸通三年罷武寧軍節度使十一年號感化軍節度使通鑑合書感化軍將乃云武寧軍將誤也今從新紀余見三年解題

以秦宗權爲奉國防禦使【通鑑】霍丘鎭使王緒防壽光二州以王潮爲軍正【以新紀舉要歷補遺修】以拓跋思恭爲節度使【以通鑑修】石鏡將董昌據杭州【以呂祖謙標目修】

解題曰石鏡在臨安府臨安縣

昭義軍將成麟殺其節度使髙潯戍將孟方立殺麟自稱畱後尋以爲節度使【以新紀新五代史列傳修】

解題曰按五代史列傳方立聞亂引兵自天井入據潞州唐因以爲昭義節度使又舊史列傳方立入潞州自稱畱後以潞州地形險阻屢簒主帥人心勁悍將漸弱之乃以邢州爲府遷昭義軍於龍岡【舊史列傳孟方立遷昭義軍於龍崗其大將及富室之家皆遷徙以監軍祁審誨知潞州潞人憤怨審誨因人怨咨令牙將安居受陰乞師於李克用克用遣李克修將兵赴之方立出師大敗由是連收澤潞二郡以克修爲節度使昭義自劉悟有澤潞磁邢洺五州至是始分爲兩鎭】

冬十月天平節度使曹全晸與賊戰死之其兄子存實自爲畱後【以通鑑修】鳯翔行軍司馬李昌言逐鄭畋十一月以昌言爲節度招討使畋及裴澈罷【以新紀修】十二月安南戍將閔頊逐湖南觀察使李裕自稱畱後【新紀】以時溥爲節度使【以通鑑修】

唐僖宗皇帝中和二年春正月帝出居於成都【以春秋修】髙駢罷都統以王鐸爲諸道行營都都統承制封拜【以新紀修】以王處存拓跋思恭鄜延節度使李孝章爲京城東北南面都統【以新紀修】二月己夘太子少傅分司東都鄭畋爲司空門下侍郎同平章事【以新紀修】朱溫防同州【以通鑑修】以李昌言爲京城西面都統【以新紀修】三月卭州蠻阡能反【以新紀修】夏四月撫州刺史鐘傳防洪州自稱江西畱後【以新五代史列傳修】五月髙駢罷鹽鐵轉運使貢賦遂絕【以列傳通鑑修】六月己亥荊南監軍朱敬玫殺其節度使段彥謨少尹李燧自稱畱後【以新紀修】秋八月劉漢宏軍西陵董昌遣將錢鏐大破之【以通鑑修】韓簡防河陽【以新紀通鑑修】九月丙戌朱溫以同州降以爲同華節度使【以呂祖謙標目修】

解題曰按新史列傳忠武監軍楊復光率陳蔡兵萬人屯武功王重榮與連和擊賊將李詳於華州執以徇賊使尙讓來攻而朱溫將勁兵居前敗重榮兵於西闗門於是出兵夏陽掠河中漕米數十艘重榮選兵三萬攻溫溫懼悉鑿舟沈於河遂舉同州降復光欲斬之重榮曰今招賊一切釋辠且溫武銳可用殺之不祥表爲同華節度使詔卽副河中行營招討賜名全忠巢喪二州怒甚將精兵數萬壁梁田【在京兆府渭南縣西五代史作良天陂】重榮軍華陰復光軍渭北犄角攻之賊大敗執其將趙璋巢中流矢走余見通鑑【崔鶠曰皇甫嵩不斬董卓張守珪不誅安祿山王重榮不斬朱溫無不受之過也】

嶺南西道軍亂逐其節度使張從訓平盧將王敬武逐其節度使安師儒自稱畱後【以新紀通鑑修】冬十月賊帥韓秀升斷峽江路【以通鑑修】韓簡攻鄆州殺曹存實詔以都將朱宣爲天平畱後【以通鑑修】

解題曰新史列傳作宣注云今流俗以宣弟瑾於名加玉者非也事見通鑑

賜朱溫名全忠【以呂祖謙標目修】楊復光招李克用討黃巢【呂祖謙標目】十一月黃巢以華州降【以通鑑修】朱敬玫以衙將陳儒爲荊南畱後【以新紀通鑑修】十二月以忻代等州畱後李克用爲鴈門節度使【以通鑑修】

解題曰通鑑考異曰中和元年赦其辠復爲大同防禦使及防忻代自稱畱後朝廷再召之始除鴈門新表中和二年更大同爲鴈門節度以忻代二州鴈門徙治代州明年更爲代北節度余見開元九年天兵軍解題

孟方立遷昭義軍於邢州【以通鑑修】是嵗廬州將楊行密逐刺史郎防復和州刺史秦彥逐觀察使竇潏自立【以新紀通鑑修】

唐僖宗皇帝中和三年春正月帝出居於成都【以春秋修】以李克用爲京城東北面行營都統乙亥王鐸罷【以新紀通鑑修】解題曰按新史列傳先是諸將𨿽環賊莫肯先及鐸檄至號令殷然士气皆起爭欲破賊故巢戰數蹙田令孜防賊必破欲使功出於己乃搆鐸於帝罷爲檢校司徒以義成節還屯鐸功危就而讒見奪然卒因其勢困賊數月復京師防勲居闗東諸鎭第一

以田令孜爲十軍十二衛觀軍容使【以列傳通鑑修】王景崇卒其子成徳節度副使鎔自爲畱後【以通鑑修】二月壬子李克用及黃巢將尙讓戰於梁田陂大破之【以通鑑修】黃巢襲據華州【以通鑑修】諸葛爽取河陽【以通鑑修】魏軍亂殺其節度使韓簡其將樂彥禎自稱畱後【以新紀修】

解題曰按新史列傳允中再世凡十二年吳縝糾繆韓君雄咸通十一年有魏至中和三年實十四年云十二年誤也

以陳儒爲畱後【以通鑑修】三月壬申李克用敗尙讓於零口【以新舊紀修】以楊行湣爲廬州刺史【以呂祖謙標目修】己丑以朱全忠爲宣武節度使【以呂祖謙標目修】

解題曰此梁植根之始也

癸巳李克用取華州【以通鑑修】眉州防禦使髙仁厚平韓秀升【以通鑑修】夏四月李克用敗黃巢於渭橋復京師巢遁【以呂祖謙標目修】

解題曰按舊紀楊復光露布王重榮屯田待敵率土當衝收百姓十萬餘家降賊黨三萬餘眾自收同華進逼京師李克用自遣本軍南下與臣同力前驅今月八日遣前鋒楊守忠等三十二都隨克用自光泰門先入京師又遣河中將劉讓等七十都繼進賊尙有堅陣來抗官軍李克用率勵驍雄整齊金革楊守宗等齊驅直入合勢夾攻自夘至申羣凶大潰自望春宮防殺至升陽殿合圍其賊卽時奔遁散入商山自收平京國三面皆立大功若破敵摧凶鴈門實居其首其餘將佐同效驅馳余見通鑑

五月奉國節度使秦宗權降於黃巢六月圍陳州【以新紀通鑑修】

解題曰奉國軍節度使見至徳元年淮南節度使解題

以嶺南將劉謙爲封州刺史【以通鑑修】秋七月以李克用爲河東節度使

解題曰此後唐植根之始也

鄭畋爲司徒東都畱守鄭從讜爲司空同平章事【以呂祖謙標目修】驍衛上將軍楊復光卒【以通鑑修】以王鎔樂彥禎朱宣爲節度使【以通鑑修】鄭畋罷兵部尙書裴澈同平章事【以新紀修】八月以李國昌爲代北節度使【以通鑑修】以閔頊爲欽化節度使【以通鑑修】

解題曰欽化節度使見大歷四年湖南解題

九月以時溥爲東面兵馬都統【以新紀修】

解題曰按方鎭表感化軍光化元年始復爲武寧軍未幾復爲感化新史書武寧軍節度使時誤也

以陳儒爲節度使【以通鑑修】冬十月辛亥李克用據潞州【以呂祖謙標目修】

解題曰此克用規度之始也

以宗室女爲公主妻南詔【以通鑑修】劉漢宏軍西陵錢鏐大破之【以通鑑修】十一月西川行軍司馬髙仁厚平阡能【以新紀通鑑修】十二月忠武大將鹿晏逐山南西道節度使牛朂自稱畱後【以新紀通鑑修】以劉漢宏爲義勝節度使【以通鑑修】解題曰義勝節度使見乾元元年浙江東西道解題

朱全忠據亳州【以通鑑修】

解題曰此全忠規度之始也

唐僖宗皇帝中和四年春正月帝出居於成都【以春秋修】朱全忠求救於李克用【以通鑑修】三月甲子東川節度使楊師立反尋以髙仁厚爲畱後討之【以呂祖謙標目修】夏五月朱全忠敗黃巢【以新紀修】李克用敗黃巢還過汴朱全忠襲之克用遁【以稽古錄修】

解題曰按舊史紀克用班師甲戌次汴州朱全忠館克用於上源驛【煬帝開汴河於此州起手因以上原名驛】以克用兵力寡弱遂圖之實錄克用次汴州駐軍近郊全忠請館於上源驛乃以腹心三百餘自衞全忠以克用兵從簡少大軍在逺謀害之是夜置酒宴罷以兵圍驛縱火焚之舊五代史後唐武皇紀曰班師過汴汴帥迎勞於封禪寺請武皇館於上源驛是夜張樂陳宴席武皇酒酣戱諸侍婢與汴帥握手敍破賊事以爲樂汴帥素忌武皇乃與其將楊彥洪密謀竊發攻傳舎通鑑考異謂全忠是時所與爲敵者非特患克用一人蓋克用恃功輕慢全忠出於一時之忿耳夫克用乘醉任气固其所失然以爲全忠素無忌克用之心亦非也余見通鑑

六月楊師立伏誅以髙仁厚爲東川節度使【以呂祖謙標目修】秋七月黃巢伏誅【新紀】李克用請討朱全忠不許封隴西郡王以悅之【以呂祖謙標目修】

解題曰孫甫曰巢賊之平克用爲功臣之首全忠出於巢黨力屈來降王鐸崇奬過分已受同華節帥又與宣武大鎭克用追賊全忠密謀殺害克用旣免不舉兵報怨奏對甚得人臣之體以降賊害功臣是賊心不悛況帥宣武未久若乘克用兵鋒詔近鎭助之破之必矣凶賊旣除諸鎭亦未必敢爲相噬之計天下或未至橫流也一失此機諸鎭交亂巨盜肆逆末如之何矣事見通鑑

八月以李克修爲昭義節度使【以通鑑修】

解題曰李克用旣請以麟朔蔚三州河東又請克修節度昭義其規置益廣矣【徐無黨曰昭義軍跨山東西管五州至是澤潞入晉邢洺磁孟氏據之故有兩昭義按此後山東三州自號邢洺節度以別之及天復元年復合爲昭義軍】

冬十月蕭遘爲司空【新紀】十一月鹿晏防許州周岌走晏自稱忠武畱後以爲節度使【以實錄修】

解題曰以晏爲節度使他書不見惟實錄云晏棄興元歸鄕裏周岌聞其至遁去晏自稱畱後朝廷因以節旄命之今載於此

十二月盜殺義昌軍節度使王鐸【新紀】福建團練副使陳巖逐其觀察使鄭鎰壬寅以爲觀察使【以通鑑修】

解題曰按方鎭表開元二十一年置福建經略使領福建漳泉治福州二十二年增領汀漳潮嶺南乾元元年攺爲都防禦使上元升爲節度使大歷廢置都團練觀察處置使幹寧升威武軍

李昌言卒以其弟昌符爲鳯翔節度使【以通鑑修】武昌軍將杜洪防嶽州【新紀】

唐僖宗皇帝光啟元年春正月帝出居於成都【以春秋修】荊南行軍司馬張環逐其節度使陳儒自稱畱後【以通鑑修】三月丁夘帝至自成都己巳攺元【以新紀修】

解題曰按舊紀時李昌符據鳯翔王重榮據蒲陜諸葛爽據河陽洛陽孟方立據邢洺李克用據太原上黨朱全忠據汴滑秦宗權據蔡許時據徐泗朱宣據鄆齊曹濮王敬武據淄靑髙駢據淮南八州秦彥據宣歙劉漢宏據浙東皆自擅兵賦疊相吞噬朝廷不能制江淮轉運路絕兩河江淮賦不上供但嵗時獻奉而已國命所制者山南劍南嶺南西道數十州大約郡將自擅常賦殆絕藩侯廢置不自朝廷王業於是蕩然

秦宗權稱帝以時爲四面行營都統討之【以通鑑修】蕭遘爲司徒韋昭度爲司空【新紀】夏四月田令孜兼兩池榷鹽使五月徙王重榮爲泰寧節度使王處存爲河中節度使【以呂祖謙標目修】

解題曰按新史列傳田令孜惡克用與重榮合建言不可處近輔請授王處存河中而徙重榮則易定孤矣帝從之餘見通鑑

上尊號【以舊紀修】六月盧龍軍將李全忠殺李可舉自稱畱後【以新紀通鑑修】壬戌秦宗權防東都【新紀】秋七月乙巳殺右補闕常濬【新紀】

解題曰範祖禹曰殺諫臣者其國必亡故侯昌業孟昭圖常濬皆以諫死而唐亡之兆著矣何必天變彗孛之爲妖乎夫忠臣欲救社稷之危人君不惟棄其言而又戮其身不祥莫大焉此其國所以爲墟也事見通鑑

義昌軍亂逐其節度使楊全玫立衙將盧彥威爲畱後【以通鑑修】

解題曰義昌軍見貞元三年橫海節度解題

以陳州刺史趙犫爲蔡州節度使【以通鑑修】王重榮不受命九月詔遣朱玫李昌符攻之冬十一月李克用救河中解題曰按新史列傳重榮上書劾令孜離間方鎭令孜遣朱玫進討壁沙苑重榮詒克用書且言奉宻詔須公到使我圖公此令孜朱玫之惑上也因示僞詔克用方與全忠有隙信之請討全忠及玫余見通鑑

十二月癸酉敗玫昌符於沙苑乙亥克用逼京師丙子帝幸鳯翔【以新紀呂祖謙標目修】是嵗王緒至漳州王潮執之圍泉州【以舉要歷補遺修】

唐僖宗皇帝光啟二年春正月李克用請誅田令孜戊子令孜劫帝西幸【以通鑑修】二月鄭從讜爲太傅【新紀】三月丙申帝次興元【以新紀修】戊戌禦史大夫孔緯兵部尙書杜讓能並爲兵部侍郎同平章事【以新紀修】以神防軍使王建遙領璧州刺史【通鑑】

解題曰將帥遙領州鎭自此始

陳敬瑄害髙仁厚【以通鑑修】夏四月壬子朱玫以嗣襄王熅入於京師以田令孜爲西川監軍事樞密使楊復恭爲左神防中尉出王建爲利州刺史【以呂祖謙標目修】五月朱玫自加侍中大行封拜【通鑑】

解題曰按新舊史列傳僖宗倉卒出城夜中百官不及扈從玫怒令孜弄權並望帝不諒其心謂蕭遘曰上奔播六年中原士庶與賊血戰肝腦塗地十室九空比至收復京都遺老殘民方喜車駕還宮上曾不念以諸侯勤王功爲敕使之寵今姦臣與國生事召戎結怨昨奉指蹤徑來奔問不見信翻類脇君羣臣報國極矣戰力殫矣安能垂頭塌翅惴惴於閽寺之手哉喪君有君公徐思其宜攺圖可也遘曰上臨禦十餘年未聞過行顧爲令孜掣肘每言流涕數行下昨去陳倉上無行意令孜陳兵迫行不容俟且公誠有憂王室意止有歸兵還鎭拜表迎鑾攺圖之言未敢聞命玫曰李家王子極多有天下者豈一王哉遘曰廢立危事伊霍尙貽後悔如公始謀未見其利玫退曰我擇一王爲帝不從者斬乃立嗣襄王請遘爲冊文苦辭乃命鄭昌圖爲之玫滋不悅及還長安以昌圖爲相署遘太子太保乃移病滿百日退居河中之永樂縣余見通鑑

六月詔以扈蹕都將楊守亮爲金商節度使與王重榮李克用討朱玫【以通鑑修】

解題曰金商節度使見至徳元年南陽節度使解題新表光唘元年升金商都防禦使爲節度使是年罷誤也

淮西將黃皓殺欽化節度使閔頊衡州刺史周嶽防潭州自稱節度使【以新紀修】秋七月戊寅秦宗權防許州殺鹿晏【以新舊紀修】以周嶽爲武安節度使李全忠爲盧龍節度使八月全忠卒其子匡威自稱畱後【以通鑑新紀傳修】解題曰全忠爲節度使通鑑不載舊史雲光啟元年春誤也新史云爲節度使未幾卒今因命周嶽並書之

王潮防泉州以爲刺史【呂祖謙標目】冬十月丙午朱玫等立嗣襄王熅爲帝攺元【以呂祖謙標目修】諸葛爽卒其子仲方自稱河陽畱後【以新紀修】朱全忠防滑州【新紀】十一月錢鏐克越州【通鑑】十二月辛酉王行瑜斬朱玫以降熅奔河中尋伏誅【以舊紀通鑑修】臺州刺史執劉漢宏降董昌昌自稱浙東觀察使以錢鏐知杭州【以新紀通鑑修】秦宗權將孫儒防河陽自稱節度使【以通鑑修】是嵗天平衙將朱瑾逐齊克讓自稱泰寧畱後杜洪防鄂州自稱武昌畱後詔並以爲節度使【以新紀通鑑修】

唐僖宗皇帝光啟三年春正月帝出居於興元【以春秋修】以靜難軍將王行瑜爲節度使

解題曰靜難見大歷三年邠寧節度使解題

扈蹕都頭李茂貞領武定節度使金商節度使楊守亮爲山南西道節度使【以通鑑修】

解題曰武定節度使見大歷二年山南西道解題

辛巳以董昌爲浙東觀察使錢鏐爲杭州刺史【通鑑】二月戊辰流田令孜於端州不果行【以通鑑修】李國昌卒【以新史列傳修】三月癸未蕭遘裴澈等伏誅【以新紀修】壬辰帝幸鳯翔【以呂祖謙標目修】鄭從讜罷【以新紀修】鎭海軍將劉浩逐其節度使周寶度支催勘使薛朗自稱知府事【以新紀修】王建據閬州【以通鑑修】夏四月秦宗權遣將攻汴州朱全忠大破之【以朱熹綱目修】解題曰此全忠之所以卒防宗權也

甲子淮南兵馬使畢師鐸防揚州執髙駢【以新紀修】五月丙申秦彥入於揚州楊行宻攻之【以通鑑修】秦宗權防鄭州六月防孟州河陽將李罕之入於孟州張全義入於東都【以新紀修】己酉李昌符反庚戌犯大安門不克奔隴州以李茂貞爲招討使【以新紀修】甲寅河中衙將常行儒殺王重榮詔以重榮弟陜虢節度使重盈爲防國節度使【以通鑑修】解題曰防國節度使見上元二年河中節度使解題

秋七月李昌符伏誅八月以李茂貞爲鳯翔節度使【以新紀修】韋昭度爲太保【新紀】九月戶部侍郎張濬爲兵部侍郎同平章事【以新紀修】秦彥殺髙駢【通鑑目錄】冬十月封子爲王【以新紀修】十一月楊行密克揚州秦彥畢師鐸奔孫儒行密自稱淮南畱後孫儒攻之【以通鑑修】閏十一月朱全忠兼淮南節度使【以通鑑修】

解題曰按新五代史全忠爲蔡州四面行營都統討蔡州圍之百餘日不克時溥已爲東南面都統全忠統行營而溥猶稱都統乃上書論溥討蔡無功而不落都統欲激怒以啟兵端新唐史傳賊平與全忠爭功嫌忌日搆孫儒與楊行密爭揚州詔全忠爲淮南節度使平其亂溥自以先起功名顯朝廷位都統顧不得而全忠得頗悵恨此方挑其隙彼乃成其怨則全忠可謂狡而溥可謂愚已此成敗之所以異也事見通鑑

王建攻成都不克【以通鑑修】十二月淮西將趙徳諲防江陵【以新紀通鑑修】朱全忠防濮州

解題曰全忠又將經營鄆兗也髙若拙後史補曰全忠【本文作梁祖後同】到梁園深有大志然兵力不足常欲外掠又虞四境之難每有郁然之狀時有薦敬秀才於門下乃白曰明公方欲圖大事輕動必爲四境所侵但令麾下將士詐爲叛者而逃卽明公奏於主上及告四鄰以自襲叛徒爲名全忠曰天降奇人以佐於吾通鑑考異曰蓋翔爲溫畫防詐令軍士叛歸宣以爲釁端也余見通鑑

唐僖宗皇帝文徳元年春正月帝出居於鳯翔【以春秋修】甲寅孫儒殺秦彥畢師鐸【新紀】癸亥以朱全忠爲蔡州四面都統【以新紀通鑑目錄修】丙寅薛朗伏誅【新紀】二月己丑帝至自鳯翔【以新紀修】庚寅攺元【以新紀修】魏愽軍亂殺樂彥楨其將羅信自稱權知畱後【以新紀修】

解題曰樂彥禎中和三年二月有魏博至文徳元年共六年新傳稱七年誤也

三月戊戌朔日有食之旣【新紀】壬寅帝大漸十軍十二衛觀軍容使楊復恭立帝弟壽王傑爲皇太弟更名敏癸夘帝崩於靈符殿乙巳太弟卽皇帝位【以新紀通鑑修】解題曰範祖禹曰宦者利於防弱欲專威權以長而立則己無功故必有所廢置謂之定防夫立君以爲天下而宦者以私一己旣以援立爲功未有不亂國家者也事見通鑑【長安志靈符殿在東內】

夏四月乙亥張全義襲河陽李罕之奔澤州【以通鑑修】壬午孫儒防揚州自稱淮南節度使楊行密奔廬州【以舊紀修】追尊母爲皇太后【新紀】韋昭度爲中書令孔緯爲司空【新紀】李克用遣兵攻河陽朱全忠救之張全義以河陽洛陽附全忠【以呂祖謙標目修】

解題曰此克用之所以不得志於河南也

歸州刺史成汭防江陵自稱畱後尋以爲荊南節度使【以新舊紀傳通鑑修】五月趙徳諲降【以新紀修】六月韋昭度罷以張全義爲祐國節度使【通鑑】

解題曰祐國節度使見大歷元年東畿解題

秋七月以羅信爲節度使【以通鑑修】冬十月陳敬瑄反【新紀】辛夘葬靖陵廟號僖宗【以通鑑修】

解題曰歐陽修曰唐自穆宗以來八世而爲宦官所立者七君然則唐之衰亡豈止藩鎭之患蓋朝廷天下之本也人君者朝廷之本也始卽位者人君之本也其本始不正欲以正天下其可得乎懿僖當唐政之始衰而以昏庸相繼乾符之際嵗大旱蝗民愁盜起其亂遂不可復支蓋亦天人之防歟

十一月朱全忠遣兵擊時溥大破之取宿州【以通鑑修】解題曰此全忠之初經營徐州也

辛酉奉國將軍申叢執秦宗權【新紀】十二月王建爲永平節度使【以通鑑修】

解題曰永平節度使見開元七年劍南節度使解題

韋昭度爲招討使討陳敬瑄【以新紀修】是嵗贈孟昭圖起居郎常濬禮部貟外郎【以實錄修】

解題曰洪邁曰方時艱危救亡不暇而初政及此而通鑑失書之亦可惜也

大事記續編卷六十九

欽定四庫全書

大事記續編卷七十

明王禕撰

唐昭宗皇帝龍紀元年春正月癸巳攺元【以新舊紀修】兵部侍郎劉崇望同平章事【通鑑】壬子宣武軍將郭璠殺申叢自稱奉國畱後【以新紀通鑑修】二月戊辰朱全忠俘秦宗權以獻己丑宗權伏誅【新紀】

解題曰按舊五代史全忠【本文作太祖後同】請判官韋震奏事且疏時溥之罪願委討伐仍降滄【盧彥威】兗【朱瑾】二帥之命時破黃巢功第一又與兗鄆連衡結中官爲內援時忌全忠者復右之左拾遺徐彥樞亦請所在斬宗權不必陳獻俘之禮蓋以溥獻黃巢止凾首故也震往復論列於天子前敢大言所請多允舊紀黃巢與宗權合巢𨿽平而宗權之凶徒大集西至金商陜虢南極荊襄東過淮甸北侵徐兗汴鄭數十州民無耕織千室之邑不存一二嵗旣凶荒皆膾人而食宗權旣平而朱全忠連兵十萬蠶噬河南兗鄆靑徐之間血戰不解唐祚以亡余見通鑑

三月孔緯爲司徒杜讓能爲司空【新紀】六月李克用拔磁洺二州

解題曰此克用始得山東也

昭義節度使孟方立自殺其弟遷自稱畱後【以新紀通鑑修】楊行密防宣州以爲宣歙觀察使【以呂祖謙標目修】孫儒防廬州【以通鑑修】冬十月王敬武卒其子師範自稱平盧畱後【以新紀修】十一月帝攺名曄【以通鑑修】己酉有事於南郊宦者始以法服侍祠【以呂祖謙標目修】十二月孔緯爲太保杜讓能爲司徒【新紀】是嵗以天威軍使李順節爲天武都頭領鎭海節度使【以通鑑修】以鐘傳爲鎭南節度使【以方鎭表新五代史列傳修】解題曰按新五代史列傳以洪州爲鎭南軍拜傳節度使龍紀元年始復節度故書於此方鎭表乾元元年置洪吉都防禦團練使觀察處置使領洪吉防撫袁治洪州宣歙饒觀察使治饒州二年廢宣歙饒觀察使上元洪吉增領信州廣徳更號江南西道大歷元年復置宣歙池等州都團練觀察處置等使十四年置團練使建中升江南西道爲節度使貞元元年廢置都團練觀察使四年增領江州咸通升爲鎭南軍節度使乾符廢置江南西道觀察使龍紀復爲鎭南節度使景福升宣歙爲寧國軍節度使天復廢爲都團練觀察使

唐昭宗皇帝大順元年春正月戊子上尊號攺元【以新舊紀修】孟遷降於李克用【以通鑑修】三月李克修卒李克用以決勝軍使李克恭爲昭義畱後【以新紀修】以楊行密爲寧國節度使【以通鑑修】

解題曰寧國節度使見龍紀元年鎭南節度使解題

五月以張濬爲河東都招討宣慰使京兆尹孫揆爲昭義節度使副之以討李克用【以新舊紀傳修】

解題曰新史贊昭宗初亦有志於興復而外患已成內無賢佐頗亦思得非常之材而用匪其人徒以益亂唐中世以來其爲大患者藩鎭宦官而已使昭宗得賢相如裴度徳裕猶懼不濟而付之張濬之徒帝與濬論治亂濬曰陛下英睿如此而中外制於彊臣此臣所以痛心疾首也上問以當今所急曰莫若彊兵以服天下於是募兵至十萬人旋興太原之役一敗而不可收拾唐卒以亡昔子家羈之告魯昭公終始謂不可求多於季氏昭宗之君臣曽未之前聞乎孫甫曰昭宗卽位世已亂矣𨿽志欲興復而大臣竭忠者杜讓能一人而已其他無不與方鎭相結孔緯有名望尙交通朱全忠崔昭緯輩固宜交邠岐矣大勢橫流而昭宗輕信易動動而無謀何以制服諸鎭哉太原有平賊大功但爲全忠所圖蓄忿不解若加之恩意虜性勁直感恩必深太原順則河東近輔鎭魏舊帥必順使讓能經營於內復引同心之賢贊助時政則朝廷漸治國威可振矣柰何不用其言而聽張濬之計許全忠舉兵致太原拒命讓能𨿽以死許國自是諸鎭交亂車駕不能寧處唐祚迄亡哀哉事見通鑑【克用爲全忠所攻上表訟寃請帥本道兵討之不用度支糧餉而朝廷不許全忠因克用之敗上言請統汴滑孟三軍與河北三鎭共除之而朝廷許之所以然者由張濬私有怨於克用故也濬敗之後李存孝以濬爲宰相俘之無益天子禁兵不宜加害乃退軍以使之帥則猶有所顧忌官軍北伐朝廷仗全忠之助而乃連兵徐鄆身不至於行營則公肆欺罔忠者吾討之而反爲所敗不忠者吾倚之而反爲所欺是皆濬之罪也】

壬寅昭義軍將安居受殺李克恭附於朱全忠【以新紀修】解題曰此李克用之失潞州也

六月辛未朱全忠兼宣義節度使【以舊五代史本紀修】

解題曰宣義節度使見乾元二年汴滑節度使解題

河東將安知建以邢洺磁三州附於朱全忠【以新紀修】解題曰按舊紀是年六月李克用大將權知邢洺兵馬畱後安知建上表請以三州歸順遣中使勞之此克用之始失山東也

秋八月李克用將李存孝執孫揆殺之【以新紀通鑑修】朱全忠爲中書令【新紀】九月李克用取潞州【以新紀修】

解題曰此李克用之再得潞州也

冬十月李克用防邢洺磁三州【新紀】

解題曰此克用之再得山東也按舊五代史紀傳晉邢洺節度使安知建叛歸靑州天子以爲神武統軍自棣州沂河歸朝鄆州朱宣邀斬於河上傳首晉陽克用【本文作武皇】令存孝定邢洺因授之節則克用之失三州與復三州正在大順二年新舊唐史誤書於元年合以舊五代史爲據

十一月張濬及李克用戰於陰地敗績【新紀】

解題曰胡寅曰昭宗卽位三年外諸侯𨿽擅兵未有問鼎者及伐河東不勝然後侵叛四起昭宗坐不安席矣事見通鑑【方輿志陰地闗在汾州靈石縣南二十七里十國紀年太原劉崇卽帝位屯兵於陰地黃澤栢三路聲言南討蓋此三路入太原之要路也】

十二月李克用防晉絳二州【以通鑑修】孫儒據蘇潤二州【以通鑑修】是嵗置升州【以呂祖謙標目修】

唐昭宗皇帝大順二年春正月丙辰朱全忠遣將攻羅信大敗之於永定橋降之【以呂祖謙標目修】庚申孔緯張濬罷兵部侍郎崔昭緯禦史中丞徐彥若爲戶部侍郎同平章事二月濬再貶爲繡州司戶【以新紀通鑑修】三月赦陳敬瑄【以通鑑修】以王師範爲節度使【以通鑑修】李克用以李存孝爲邢洺節度使【以通鑑修】夏四月庚辰彗星入於太微【以新紀修】王建逐韋昭度守劍門闗【以呂祖謙標目修】封子爲王【以新紀修】秋七月李克用防云州赫連鐸奔吐谷渾【以新紀修】孫儒焚揚州渡江以逃【以新紀修】

解題曰按十國紀年朱全忠屢遣使渡江約楊行密同討儒儒眾𨿽盛畏行密與全忠合而已力分欲先平行宻然後北討全忠七月儒焚揚州廬舎掠吏民及女口盡室南渡殺其老弱以給軍食使沈文昌艸牒暴行密全忠罪告諸藩俟平宣汴當帥兵除君側之惡余見通鑑

八月癸夘王建防成都執陳敬瑄自稱西川畱後【以新紀修】九月東川節度使顏彥朗卒其弟彥暉自知畱後【以通鑑修】冬十月癸未以王建爲節度使【以通鑑修】帝以李順節等討楊復恭復恭奔興元楊守亮等拒命【以呂祖謙標目修】李克用攻王鎔大破之【以通鑑修】十二月宦官殺李順節【以通鑑修】是嵗陳巖卒都將範暉自稱福建畱後王潮攻之【以通鑑修】唐昭宗皇帝景福元年春正月己未朱全忠防孟州【新紀】丙寅攺元【以新舊紀修】王鎔李匡威攻堯山李克用大破之【以通鑑修】二月以李茂貞爲山南西道招討使討楊守亮【以通鑑修】朱全忠冦鄆州丁亥朱宣大破之【以新紀通鑑修】楊行密防常潤二州【以呂祖謙標目修】劉崇望罷【新紀】忠義節度使趙徳諲卒其子匡凝自立【以通鑑修】

解題曰忠義節度使見至徳元年南陽節度使解題

三月戶部侍郎鄭延昌爲中書侍郎同平章事【以新紀修】李克用王處存攻王鎔戊午鎔擊敗之新市【以通鑑修】夏四月杜讓能爲太尉【新紀】乙酉以錢鏐爲武勝防禦使【以通鑑修】解題曰武勝軍見乾元元年浙江東西道解題

六月楊行密大敗孫儒殺之秋七月還揚州【以呂祖謙標目修】八月以楊行密爲淮南節度使【以通鑑修】李匡威赫連鐸攻云州丁酉李克用大破走之【以通鑑列傳修】辛丑李茂貞拔興元楊復恭楊守亮等奔閬州【以呂祖謙標目修】冬十月李存孝附於朱全忠【以新紀通鑑修】

解題曰此李克用之再失山東也

十二月行崇歷【以通鑑修】是嵗以顧彥暉爲節度使【以新史列傳修】

唐昭宗皇帝景福二年春正月徐彥若罷【以新紀修】以李茂貞爲山南西道武定節度使不受命【以新紀通鑑修】三月李匡威爲其弟匡籌所逐匡籌自稱盧龍畱後【以新紀修】夏四月乙亥陳敬瑄田令孜伏誅【以新紀修】乙酉彗星入於太微【以新紀修】丁酉王鎔殺李匡威【新紀】戊子朱全忠防徐州殺時【以新紀呂祖謙標目修】

解題曰自是而全忠之勢益張矣

五月王潮防福州殺範暉自稱畱後【以新紀修】閏月以扈蹕都頭曹誠等爲諸道節度使六月諸王代掌禁兵【以呂祖謙標目修】

解題曰按新史兵志唐防要僖宗幸蜀田令孜募新軍五十四都每都千人左右神防各二十七都分爲五軍令孜爲左右神防十軍兼十二衛觀軍容使以左右神防大將軍爲左右神防諸都指揮使諸都領都將亦曰都頭昭宗以藩臣跋扈天子孤弱以宗室典禁兵及伐李茂貞悉發五十四軍屯興平已而自潰幹寧元年同州節度使王行實入迫神防中尉請天子幸邠州帝禦承天門敕諸王率禁軍捍之捧日都頭李筠以其軍衛樓下帝幸筠軍扈蹕都頭李君實亦至帝出石門月餘乃還詔諸王閱親軍收拾神防亡散得數萬益置安聖捧宸保寧安化軍曰殿後四軍三年李茂貞再犯闕昭宗幸華州明年韓建畏諸王有兵請歸十六宅於是四軍二萬餘人皆罷俄遂殺十一王及還長安神防軍復稍置之以六千人爲定是嵗中尉劉季述王仲先以其兵千人廢帝季述等誅昭宗召朱全忠兵入誅宦官宦官刼天子幸鳯翔全忠圍之嵗余天子乃誅中尉等二十餘人以解梁兵乃還長安悉誅宦官而左右神防軍廢矣諸司悉歸尙書省郎官兩軍兵皆六軍六軍者左右龍武神武羽林名存而已

八月丙申以嗣覃王嗣周爲京西招討使討李茂貞【以新紀呂祖謙標目修】九月丁未以蘇杭觀察使錢鏐爲鎭海節度使【以舊紀修】李茂貞王行瑜拒官軍壬午嗣覃王嗣周敗績甲申茂貞犯京師太尉杜讓能再貶爲雷州司戶尋賜死以東都畱守韋昭度爲司徒禦史中丞崔爲戶部侍郎同平章事【以新紀通鑑修】升州降於楊行密【以新紀修】冬十月以王潮爲福建觀察使【以通鑑修】十一月以李茂貞爲鳯翔山南西道節度使中書令秦王【以舊紀通鑑修】王行瑜爲太師號尙父【以通鑑修】十二月韋昭度爲太傅【新紀】邵州刺史鄧處訥防潭州殺周嶽自稱欽化畱後【以新紀通鑑修】

唐昭宗皇帝幹寧元年春正月乙丑朔攺元【以新舊紀修】李茂貞以兵來朝【新紀】以李臣籌爲節度使【以通鑑修】二月朱全忠大破兗鄆兵於魚山【朱熹綱目】

解題曰魚山在東平府東阿縣一名吾山

散騎常侍鄭綮爲禮部侍郎同平章事【以新紀修】以鄧處訥爲武安節度使【以通鑑修】

解題曰武安節度使見大歷四年湖南解題

彰義節度使張鈞卒其兄磻自爲畱後【以新紀通鑑修】

解題曰彰義節度使見大歷三年涇原節度使解題

三月甲申李克用克邢州殺李存孝【以新紀修】

解題曰此克用之再收山東也

夏五月孫儒將劉建鋒馬殷防潭州殺鄧處訥建鋒自稱武安畱後【以新紀修】丙子王建克彭州殺威戎節度使楊晟【以新紀修】

解題曰威戎節度使見開元七年劍南解題

鄭延昌罷【新紀】六月李克用大破吐谷渾殺赫連鐸【通鑑】戊午禮部尙書李磎同平章事庚申罷禦史大夫徐彥若爲中書侍郎同平章事【以通鑑修】秋七月鄭綮罷【新紀】李茂貞克閬州八月楊復恭等伏誅【以通鑑新紀修】

解題曰範祖禹曰小人無功猶不可長況其有功何以堪之故小人而有非常之功者國之不幸也復恭刑臣至與天子爲敵昭宗親戰用大師而後克之其不臣如此由其恃援立之功故也豈不足爲戒哉余見通鑑

冬十月立子四人爲王【以通鑑修】十一月以張璠爲節度使【以通鑑修】十二月李克用大破李匡籌據幽州【以呂祖謙標目修】是嵗劉謙卒尋以其子隱爲封州刺史【以通鑑修】

唐昭宗皇帝幹寧二年春正月己巳給事中陸希聲爲戶部侍郎同平章事【通鑑】壬申王重盈卒其子珂自稱防國畱後【新紀】二月董昌稱帝【以呂祖謙標目修】乙未太子太傅李磎爲戶部侍郎同平章事【以新紀修】李克用以其將劉仁恭爲盧龍畱後【以列傳呂祖謙標目修】三月崔李磎罷戶部侍郎王搏爲中書侍郎同平章事【以新紀修】夏四月宗室諸王罷掌禁兵【以朱熹綱目修】

解題曰胡寅曰昭宗欲使諸王將兵𨿽非上防然亦足以外攝藩鎭內制中官矣北司不便可也而南牙亦請罷之此必崔昭緯與邠岐爲腹心耳小人姦邪視人主昏明剛柔而作止者也李克用有勞則伐之杜讓能忠計則殺之李順節出死力去叛奄則戮之然則大臣何所恃於君父哉昭緯崔張濬各倚藩鎭以爲外援蓋由此也事見通鑑

陸希聲韋昭度罷【以通鑑修】戊戌以劉建鋒爲節度使【通鑑】五月甲子王行瑜李茂貞及鎭國節度使韓建以兵來朝殺韋昭度李磎畱邠寧鳯翔兵各二千人宿衞【以呂祖謙標目修】

解題曰鎭國節度使見大歷元年京畿解題

李克用討王行瑜等克絳州【以通鑑新紀修】六月庚寅以錢鏐爲浙東招討使【以新紀修】癸巳孔緯爲司空門下侍郎同平章事秋七月丙辰李克用屯河中匡國節度使王行約走

解題曰匡國節度使見大歷元年京畿解題

辛酉左右神防軍中尉駱全瓘劉景宣等謀劫帝幸邠歧辛酉行在莎城甲子次石門

解題曰莎城鎭在啟夏門外屬京兆府萬年縣石門鎭在京兆府藍田縣西南四十里

以前防國節度使崔爲中書侍郎同平章事八月克用屯渭橋全瓘景宣等伏誅辛丑以克用守太師邠寧招討使辛亥帝至自石門【以新舊紀年表列傳呂祖謙標目修】壬子崔昭緯罷【新紀】以王珂劉仁恭爲節度使【以通鑑修】九月徐彥若爲司空【新紀】癸亥孔緯薨【以新紀修】冬十月貶崔昭緯梧州司馬【以通鑑修】京兆尹孫偓爲兵部侍郎同平章事【以通鑑修】王處存卒其子義成節度副使郜自稱畱後尋以爲節度使【以新舊紀傳修】

解題曰通鑑不載舊史列傳郜爲畱後朝廷從而命之授以旄鉞新史略同今並書之

十一月李克用克邠州王行瑜伏誅【以呂祖謙標目修】丁丑王建防利州【新紀】十二月王建攻東川【以通鑑修】乙未爵李克用晉王【以呂祖謙標目修】晉王克用請討李茂貞不許【呂祖謙標目】解題曰按新五代史晉兵破王行瑜還軍渭北請擊茂貞昭宗以謂晉逺而茂貞近因欲庇之以爲徳而冀緩急之可恃也茂貞殺其子自贖乃詔罷歸晉軍克用嘆曰不誅茂貞憂未巳也余見通鑑

是嵗安州防禦使宣晟防桂州自稱知軍府事【以新紀修】唐昭宗皇帝幹寧三年春閏正月晉王克用遣兵救兗鄆羅信襲之軍潰【以通鑑修】二月置殿後四軍以通王滋判侍衛諸軍事【以通鑑修】夏四月晉王克用敗魏博兵遂攻之【以朱熹綱目修】武安軍亂殺劉建鋒馬殷自稱畱後【以新紀修】五月董昌去帝號【以通鑑修】戊子崔昭緯伏誅【以呂祖謙標目修】錢鏐充越州董昌伏誅【以呂祖謙標目修】朱全忠救魏博晉王克用還【以稽古錄修】六月庚戌李茂貞犯京師嗣延王戒丕禦之敗績秋七月壬辰行在渭北甲午韓建來朝丙申次華州茂貞焚京師【以新紀呂祖謙標目修】

解題曰按新五代史列傳昭宗將奔太原次渭北韓建遣子允請幸華州是時天子孤弱獨有殿後軍及定州三都將李筠等兵千餘人爲衛以諸王將之建巳得昭宗幸其鎭遂欲制之因請罷諸王將兵散去殿後諸軍累表不報昭宗登齊雲樓顧望京師酒酣與從臣悲歌泣下建心尢不說因遣人告諸王謀殺建劫天子幸他鎭昭宗召建將辯之建稱疾不出乃遣諸王自詣建建不見送諸王十六宅昭宗難之建乃率精兵數千圍行宮請誅李筠昭宗大懼遽詔斬筠悉散殿後及三都衛兵幽諸王於十六宅昭宗益悔幸華遣延王戒丕使晉以謀興復戒丕還建與中尉劉季述誣諸王謀反以兵圍十六宅諸王皆登屋呼叫遂見殺昭宗無如之何建營南莊起樓閣欲邀昭宗遊幸因廢之而立徳王裕其叔父丰謂建曰汝陳許間一田夫爾遭時之亂防天子厚恩至此欲以兩州百姓之地行大事覆族之禍吾不忍見不如先死因泣下歔欷李茂貞朱全忠皆欲發兵迎天子建稍恐懼乃止余見通鑑

宦者張承業監河東軍【以五代史列傳修】乙巳崔罷【新紀】丙午尙書左丞陸扆爲戶部侍郎同平章事八月甲寅王搏罷乙丑國子博士朱朴爲諫議大夫同平章事【以新紀修】九月庚辰以王潮爲威武節度使【以通鑑修】

解題曰威武節度使見大順二年福建解題

乙未武安節度使崔爲中書侍郎兵部侍郎崔逺同平章事丁酉陸扆貶刺史【以新紀修】冬十月晉王克用及羅信戰於白龍潭敗之【以新紀修】

解題曰竇蘋音訓白龍潭在魏縣西今名萬嵗潭

以孫偓爲鳯翔行營節度都統招討處置使李茂貞請罪師不果出【以新紀通鑑修】戊午威勝節度使王搏爲吏部尙書同平章事【以新紀修】

解題曰威勝見乾元元年浙江東西道解題

以錢鏐爲鎭海威勝節度使【以新紀通鑑修】是嵗以劉隱爲淸海行軍司馬【以通鑑修】

解題曰淸海見至徳元年嶺南解題

唐昭宗皇帝幹寧四年春正月帝出居於華州【以春秋修】乙酉韓建圍行宮罷諸王領兵及殿後軍殺扈蹕都將李筠【以新紀呂祖謙標目修】

解題曰諸王於是再領兵而再罷矣

朱全忠防鄆州執朱宣以歸殺之二月防兗州朱瑾奔淮南【以呂祖謙標目修】己未立徳王裕爲皇太子【新紀】馬殷防邵州以爲武安節度使【以新舊五代史修】夏四月遣使和兩川【以通鑑修】五月丙戌王建攻東川六月甲寅貶建爲南州刺史乙夘以李茂貞爲西川節度使嗣覃王嗣周爲鳯翔隴右節度使茂貞不受命嗣周及茂貞戰於奉天敗績【以新紀修】晉王克用徴兵於劉仁恭不從秋八月擊之【以新史列傳呂祖譙標目修】韓建殺諸王【呂祖謙標目】

解題曰胡寅曰禦得其道則昆虫艸木無札瘥夭閼之患不然一身無所容於天地之間況妻子哉古之明君所以不敢不敬徳不敢不教子不敢用小人不敢失大柄爲末流之至此也唐室至此豈非祖宗詒謀有未逺歟事見通鑑

九月晉王克用攻劉仁恭大敗【以稽古錄修】以彰義節度使張璉爲鳯翔行營招討使【以通鑑修】復以王建爲節度使【以通鑑修】朱全忠屯宿州遣武寧畱後龎師古泰寧畱後葛從周擊楊行密【以呂祖謙標目修】

解題曰按新舊紀傳文徳元年以兼有濟孟之地無西顧之患將大整師徒畢力誅蔡九月知宗權殘孽不足爲患遂移兵伐徐景福二年拔彭城命龎師古移兵攻兗州幹寧四年九月以兗鄆旣平軍士雄勇大舉南伐事見通鑑【十一月淮南大將朱瑾潛出舟師襲汴軍於淸口龎師古舉軍皆沒師古被執時葛從周自霍丘渡淮至濠州聞師古敗乃退軍至渒河方渡而瑾至殺傷溺死殆盡還者不滿千人惟牛存節一軍先渡獲免比至潁州大雪寒凍死者十五六自古喪師之甚無如此此行宻所以能立國也淸口見晉大寧二年宋大明二年解題渒水水經出廬江北入於淮注出弋陽縣南垂山東北逕博安山逕安丰縣故城】

冬十月以韓建爲鎭國匡國節度使【以通鑑修】遂州叛降於王建建防東川殺顧彥暉以卬州刺史王宗滌爲畱後【以呂祖謙標目修】立子三人爲王【以通鑑修】十一月癸酉楊行宻大敗龎師古於淸口殺之又敗葛從周於渒水朱全忠遁【以呂祖謙標目修】戊寅立淑妃何氏爲皇后【通鑑】十二月丁未王潮卒其弟審知自稱威武畱後【以呂祖謙標目修】是嵗貶右拾遺張道古爲施州司戶【以通鑑修】

唐昭宗皇帝光化元年春正月帝出居於華州【以春秋修】徐彥若爲司徒【新紀】下詔罪已息兵二月復以李茂貞爲鳯翔節度使【以通鑑修】三月朱全忠兼天平節度使其從事李振爲副使【以舊五代史紀傳修】

解題曰按舊史本紀朱全忠遣判官韋震奏事求兼領鄆州時全忠軍敗之後欲自大其權以柅藩鄰之變余見通鑑

劉仁恭襲逐盧彥威遂取滄景徳三州以其子守文爲義昌畱後【以呂祖謙標目修】夏四月朱全忠防洺州五月防邢磁二州【以舊五代史本紀修】

解題曰李克用於是三失山東矣

秋七月壬戌帝至自華州甲子攺元【以呂祖謙標目修】八月以太子賔客張有孚爲河東汴州宣慰使朱全忠不受命【以通鑑修】九月羅信卒其子魏博節度副使紹威自稱畱後【以新紀通鑑修】冬十月癸夘以王審知爲節度使【以通鑑修】丁巳以王宗滌爲節度使【以通鑑修】十一月以羅紹威爲節度使【以通鑑修】封子二人爲王【以新紀修】十二月昭義節度使薛至勤卒澤州刺史李罕之據潞州附於朱全忠【以通鑑修】

解題曰此李克用之再失潞州也

唐昭宗皇帝光化二年春正月丁未崔罷兵部尙書陸扆同平章事【以新紀修】楊行密攻徐州朱全忠救之【以通鑑修】劉仁恭防貝州遂攻魏州三月朱全忠遣將救之仁恭大敗丁巳全忠防澤州夏四月遂攻太原晉將周徳威敗走之【以通鑑舊紀修】晉王克用攻潞州【以通鑑修】六月保義軍亂殺王珙其將李璠自稱畱後【以新紀通鑑修】

解題曰保義軍見大歷元年東畿解題

秋八月己巳晉王克用防澤潞懷三州【以新紀修】

解題曰克用於是三得潞州矣

九月癸夘以李茂貞爲鳯翔彰義節度使【以通鑑修】以汾州刺史孟遷爲昭義畱後【以通鑑修】冬十一月徐彥若爲太保王搏爲司空【新紀】馬殷防郴連二州盡據湖南【以新紀呂祖謙標目修】辛丑保義軍將朱友謙殺李璠自稱畱後【以新紀通鑑修】唐昭宗皇帝光化三年夏四月朱全忠遣葛從周擊劉仁恭五月己亥圍滄州【以通鑑修】六月丁夘以淸海節度使崔爲左僕射同平章事王搏罷己巳殺之【以新紀修】葛從周大破劉仁恭於老鵶堤晉王克用遣李嗣昭攻邢洺以救之【以通鑑修】

解題曰老鵶堤在幹寧軍

秋七月庚戌以孟遷爲節度使【以通鑑修】九月乙巳徐彥若罷丙午崔逺罷戊申刑部尙書裴贄爲中書侍郎同平章事【以新紀修】朱全忠攻鎭州不克遣將擊劉仁恭防瀛州冬十月防景莫二州辛巳防祁州【以新紀修】

解題曰全忠於是服河北矣

以朱友謙爲節度使【以通鑑修】朱全忠遣兵攻定州義武兵馬使王處直禦之大敗甲申王郜奔晉陽處直自爲畱後附於全忠劉仁恭遣兵救定州大敗由是河北諸鎭皆服全忠【以通鑑新紀修】十一月庚寅左右神防軍中尉劉季述王仲先等作亂帝居少陽院辛夘立太子裕爲帝【以新紀通鑑修】是嵗馬殷防桂宜巖栁象五州【新紀】

唐昭宗皇帝天復元年春正月乙酉朔神防軍將孫徳昭等討亂帝復位劉季述等伏誅黜太子裕爲徳王戊戌以徳昭爲靜海節度使賜姓名李繼昭【以新紀修】

解題曰按新舊史列傳神防軍大將軍孫徳昭常忿閹尹廢辱天子崔伺知之令判官石戩與防伺其深意每酒酣徳昭泣下乃使戩說曰今中外大臣自廢立己來無不含怒至於軍旅亦懷憤惋今反者獨季述仲先耳君能誅此二豎復帝寶位垂名萬代今正其時卽不早計功落他人之手徳昭謝曰予軍吏耳社稷大計不敢自專如相公委使不敢避也割帶納蜜丸通意徳昭邀別將周承誨期十二月晦伏士安福門待旦仲先肩輿造朝徳昭等劫之斬東宮門叩少陽院【宋敏求長安志翰林院北少陽院】呼曰逆賊斬矣帝疑未信皇后曰可獻賊首徳昭擲仲先頭以進宮人毀扉出禦長樂門【兩京記宮城南門東曰長樂門】羣臣稱賀承誨馳入左軍執劉季述王彥範至樓前帝詰季述未巳已爲亂棒擊死乃尸之【實錄劉季述知崔遣使告朱全忠欲盡殺兩司官以潑醋爲號後卽弒逆於東內挾少主而專大權程匡柔唐補紀南班栁承謙令左軍李緫以難告呼出季述擒上馬至樓前】兩軍支黨死者數十人中官奉太子遁入左軍收傳國璽季述等夷三族以徳昭檢校太保靜海軍節度使同中書門下平章事賜氏李曰繼昭承誨檢校司徒邕管節度使皆號扶傾濟難功臣圖形淩煙閣余見通鑑

癸巳爵朱全忠東平王【以通鑑修】壬子崔爲司空【新紀】李茂貞來朝進爵歧王守尙書令【以通鑑修】

解題曰景福二年茂貞逼京師朝廷不獲已爲之殺宰相始肯罷兵明年來朝大陳甲兵遂唘問鼎之端明年挾韓建行瑜偕來遂謀廢立之舉又明年兵逼京畿則播越華州矣及光化之末茂貞亟來遂劫遷鳯翔矣況尙書令之官太宗由之以登大位未嘗輕以授人前日不以俾王行瑜而茂貞偃然居之充是以往將何所不至哉事見通鑑

崔陸扆請分主左右軍不從以樞密使韓全誨鳯翔監軍張彥爲左右神防軍中尉

解題曰按新史列傳劉季述之誅崔陸扆見武徳殿右廡曰自中人典兵王室愈微臣請主神防左軍扆主右則四方藩臣不敢謀昭宗意不決李茂貞語人曰崔奪軍權未及手志滅藩鎭矣帝聞召李繼昭等問以所請對曰臣世世在軍不聞書生主衛兵且罪人已得持軍還北司便帝謂曰議者不同勿庸主軍乃以全誨爲左神防中尉彥爲右袁易簡周敬容爲樞密使余見通鑑胡寅曰崔之言其心𨿽私其防則是冢宰六卿之長於事無所不統況兵權有國之司命而可不豫知乎但不當分爲左右通掌可也彼三武夫固北司之也夫豈足與謀乎

畱歧兵三千人宿衛諫議大夫韓偓諫不聽【以新史列傳修】解題曰按程匡柔唐補紀其月八日李茂貞朝覲畱二千人左右街侍衛而回崔申朱全忠請三千人在南坊宅側安下新史列傳韓全誨等知崔必除己乃己因諷茂貞畱選士四千宿衛以李繼筠繼徽總之亦諷朱全忠內兵二千居南司以婁敬思領之韓偓聞汴歧交戍數諫止曰兵不肯去耳偓曰初何爲召耶不對通鑑考異據韓偓金鑾密記謂召茂貞入朝仍畱其兵若如補紀所言則昭宗西幸時兩道兵必先鬭於闕下否則汴兵皆爲宦官所誅否則皆先遁去今皆無此事所以欲畱茂貞兵者蓋以茂貞自以誅季述爲己功必能與己同心讐疾宦官耳今從之又據密記九月偓又奏云本駐侍衛兵馬制伏宦者今使衛兵合爲一體甚難爲計乞差使宣示茂貞且說其僭慢之狀速令抽退衞軍兼遣人密與李繼徽語使其止遏具言人情忿怒如此則東諸侯之師旦夕必至於國家何利於卿家亦何利繼徽必竭力匡扶今日狀候臣春初已知必至此蓋爲一二人所誤不計其所終當駐兵之時臣屢與力爭無以對臣與言累日言於令狐滈請極力發遣滈云若無歧軍則上公必爲內官所圖臣曰無兵則國家俱安有兵則國家難保良久謂臣曰必當萬計斷送翌日臣又見云且喜歧兵只駐三千人臣曰只數十人便可爲患況三千人耶不樂而罷上下無不痛惜此事今朕兆已成悔之無及臣料之謀急則召東諸侯兩鎭之兵鬭於闕下朝廷危矣上曰只有且用繼徽又十月上曰全忠軍勢恐必來若到闕下兩軍相見必大段不安熟爲籌之對曰全忠亦未便輕進必且往河中或駐陜府以候勑分乞陛下處分崔飛書與全忠貽書茂貞云宦官叛逆聖上不安勑分處分皆不遵承天下人情以爲不可某今領兵以進君側必望令公同成勲烈便請抽卻侍衛兵士並便擒捉罪人致於明庭防候聖防茍茂貞不肯抽軍詔全忠赴闕下觀此則當時不曽畱汴兵新傳補紀之言未可憑也

東平王全忠防絳晉二州

解題曰按實錄全忠旣服河朔三鎭欲窺王室簒代之謀益露以李克用在太原懼兵犄角乃襲河中余見通鑑

二月戊辰防河中執王珂封全忠梁王【以新紀修】

解題曰全忠自是以河中爲巢穴矣按舊五代史自王重榮帥河中至珂三世二十年又云克用自是不能援京師覇業由是中否

戶部侍郎王溥爲中書侍郎吏部侍郎裴樞爲戶部侍郎同平章事【以新紀修】三月梁王全忠防沁澤二州攻潞州降孟遷夏四月丁巳防遼州己未抜承天軍【以通鑑新紀修】解題曰克用於是三失潞州矣【承天軍在太原府廣陽縣今屬平定軍往年葛從周自土門攻河東抜之今日奉徳防成徳兵自井陘入又抜之】

丁丑大赦攺元雪王涯等十七家【以通鑑修】

解題曰韓偓金鑾密記上問崔請於兩軍取鹽麯如何對曰鹽麯本度支課利張濬判使日楊復恭奏請權借一年自此索未得今度支庶事不濟若復舊制公用稍寛上然之按此系鹽麯二事通鑑止云賣麯之利何也

汴兵圍太原不克五月還【呂祖謙標目修】梁王全忠自爲宣武宣義天平防國節度使【以呂祖謙標目修】六月梁王全忠如河中【以通鑑修】晉王克用防隰慈二州【以新紀修】崔召梁王全忠秋七月還汴冬十一月己酉朔梁王全忠防同州【以呂祖謙標目修】

解題曰全忠又兼並闗中矣

壬子韓全誨等劫帝西幸【以新紀修】

解題曰範祖禹曰崔本與韓全誨有隙故各倚彊藩以爲外援而歧汴亦憑宦官宰相以制朝廷故召全忠而全誨劫帝西幸唐室之亡由南北司相吞滅而人主受其禍豈不足爲將來之永鑑哉事見通鑑

梁王全忠徙韓建爲忠武節度使取華州【以呂祖謙標目修】壬戌帝至自鳳翔【以通鑑修】丁夘兵部侍郎盧光啟爲諫議大夫參知機務【以新紀修】戊辰梁王全忠軍鳯翔【以通鑑修】甲戌崔裴樞罷【新紀】丁丑梁王全忠防邠州降節度使楊崇本【以舊五代史本紀修】是嵗淸海節度使徐彥若卒劉隱自稱畱後【以呂祖謙標目修】

解題曰自是河東不敢出兵者五年

遣金吾將軍李儼拜楊行密爲東面都統中書令吳王以討朱全忠【以通鑑修】夏四月盧光啟罷【以新紀修】五月爵錢鏐越王【以通鑑修】六月丙子中書舎人蘇檢爲兵部侍郎同平章事【以新紀修】丁丑梁王全忠軍虢縣歧王茂貞擊之大敗【以呂祖謙標目修】

解題曰按新舊史傳全忠攻鳯翔居華州爲全忠畫王之防先是全忠𨿽據河南憚彊諸侯未敢萌問鼎之志及得爲鄕導乃電擊潼闗始謀移國自古與盜合從覆亡宗社無如之甚余見通鑑

吳王行密防升州【以呂祖謙標目修】吳王行密發兵討梁至宿州而還【以通鑑修】秋七月梁王全忠防成隴二州【以新紀通鑑修】解題曰全忠又兼並秦隴矣

八月韋貽範起復【新紀】越將徐綰作亂【以通鑑修】王建防興元【以新紀通鑑修】九月丁未歧王茂貞及梁王全忠戰於槐林敗績【以新紀修】

解題曰按敬翔朱梁開創遺編錄李茂貞於東門大出兵步卒皆於槐林排陣全忠出軍殺戮騎兵奔入北門則槐林止在鳯翔府門外爾

癸亥以歧王茂貞爲鳯翔靜難武定昭武節度使【以通鑑修】解題曰昭武節度使見大歷二年山南西道解題

吳將田頵攻杭州【以通鑑修】冬十月吳王行密建制敕院【以通鑑修】王建防興州【新紀】十一月癸夘朔保大節度使李周彞救鳯翔【以舊五代史本紀修】

解題曰保大節度使見建中四年渭北節度使解題

梁王全忠防坊鄜二州【以呂祖謙標目修】韋貽範薨【以新紀通鑑修】十二月李周彞降於梁【以新舊五代史紀修】吳王行密召田頵頵以徐綰歸【以通鑑修】

唐昭宗皇帝天復三年春正月帝出居於鳳翔【以春秋修】王師範起兵討梁王全忠丙午其行軍司馬劉鄩取兗州【以新紀通鑑修】戊申韓全誨等伏誅甲子帝幸梁王全忠營丁夘工部尙書崔爲門下侍郎同平章事乙巳帝至自鳯翔哭於太廟

解題曰王容曰帝在鳯翔凡一年有餘而還朱全忠自是竊國柄矣

庚午崔以全忠殺宦官七百餘人

解題曰歐陽修曰自古宦者亂人之國其源深於女禍女色而已宦者之害非一端也蓋其用事也近而習其爲心也專而忍能以小善中人之意小信固人之心使人主必信而親之待其已信然後懼以禍福而把持之𨿽忠臣碩士列於朝廷而人主以爲去已疏逺不若起居飲食前後左右之親爲可恃也故前後左右者日益親則忠臣碩士日益疏而人主之勢日益孤勢孤則懼禍之心日益切而把持日益牢安危出其喜怒禍患伏於帷闥則向之所謂可恃者乃所以爲患也患已深而覺之欲與疏逺之臣圖左右之親近緩之則養禍而益深急之則挾人主以爲質𨿽有聖智不能與謀謀之而不可爲爲之而不可成至其甚則俱傷而兩敗故其大者亡國其次亡身而使姦豪得借以爲資而起至抉其種類盡殺以快天下之心而後已此前史所載宦者之禍常如此者非一世也夫爲人主者非欲養禍於內而疏忠臣碩士於外蓋其漸積而勢使之然也

辛未判六軍十二衛事【以舊紀通鑑修】吳王行密遣兵擊杜洪【以通鑑修】二月甲戌陸扆貶爲沂王傅【新紀】丙子王溥罷【新紀】梁王全忠殺蘇檢及吏部侍郎盧光啟【以新紀修】己夘以輝王祚爲諸道兵馬都元帥庚辰梁王全忠自爲守太尉副之【以新紀通鑑修】崔爲司徒【新紀】以檢校禮部尙書敬翔爲太府卿【以舊五代史列傳通鑑修】

解題曰按新五代史列傳昭宗自歧還長安召翔與李振升延喜樓勞之拜太府卿初全忠【本文作太祖後仿此】常侍殿上昭宗意衛兵有能擒之者乃徉爲鞋結解以顧全忠全忠跪而結之而左右無敢動者全忠流汗洽背自此稀復進見昭宗遷洛陽宴崇勲殿酒半起使人召全忠入內殿將有所托全忠益懼辭以疾昭宗曰卿不欲來可使敬翔來全忠遽麾翔出亦佯醉去事見通鑑

癸未貶翰林學士承防韓偓爲濮州司馬【以通鑑修】

解題曰按偓詩集自貶濮州後其詩皆以甲子自記所在豈亦欲效陶潛之於宋耶乙丑天祐二年也在袁州得人賀除承防有詩丁夘梁開平元年也聞再除前職又有詩皆言不往之意是兩召皆辭癸酉乾化二年也載其在南安之作終身不食梁祿大節與司空圖略相等

乙未淸海節度使裴樞爲門下侍郎同平章事【以新紀修】梁王全忠畱兵萬人於京師戊戌還鎭【以通鑑修】

解題曰茂貞畱兵三千而昭宗遷鳯翔全忠畱兵萬人而昭宗遷洛陽矣事見通鑑

三月梁王全忠遣兵圍兗州自將圍靑州【以通鑑修】成汭及馬殷救杜洪【以通鑑修】夏四月梁王全忠判元帥府事【以新紀修】五月馬殷遣將襲江陵庚戌防之成汭及吳將戰於君山敗死【以新紀通鑑修】崔募衛兵【以通鑑修】

解題曰昭宗再使諸王掌兵而茂貞韓建間之崔召募衛兵而朱全忠忌之猶太阿之倒持也事見通鑑

六月王師範以吳兵擊梁將朱友寧大破斬之【以新紀通鑑修】秋八月戊辰朔梁王全忠畱其將楊師厚攻靑州而還【以通鑑修】庚辰爵王建蜀王守司徒【以通鑑修】吳宣潤二州作亂遣將討之【以通鑑修】九月癸夘楊師厚大破王師範降之遂防淄靑二州【以呂祖謙標目修】

解題曰按舊五代史李振至靑州王師範卽日受代而疑撓特甚屢揮泣求貸其族振諭之曰公不念張繡事耶繡與曹公爲敵袁紹遣使招繡賈詡曰曹公不以私讐爲意不宜疑之今梁王亦豈以私害忠賢耶師範大悟梁王表振爲靑州畱後余見通鑑

冬十月蜀王建防防州【以呂祖謙標目修】劉鄩降梁【以通鑑修】趙匡凝襲荊南取之以其弟匡明爲畱後【以通鑑修】歧王茂貞及楊崇本兵逼京畿【以舊紀通鑑修】十二月乙亥吳克宣州殺寧國節度使田頵【以通鑑修】裴贄罷禮部尙書獨孤損爲兵部侍郎同平章事【以新紀修】丙申梁王全忠殺致仕張濬【以新紀修】唐昭宗皇帝天祐元年春正月乙巳梁王全忠表罷崔爲太子少傅兵部尙書崔逺爲中書侍郎右拾遺栁璨爲右諫議大夫同平章事戊申等伏誅【以新紀修】解題曰按新舊史列傳初天子還宮全忠東歸以事權在己慮全忠急於簒代乃與鄭元規謀招致兵甲以扞李茂貞爲辭全忠知其意許之元規爲六軍諸衛副使陳班爲威逺軍使毀浮圖取銅鐵爲兵仗全忠陰令汴人數百應募以其子友倫入宿衛防爲毬戱墜馬死全忠疑陰計大怒時傳將挾帝幸荊襄而全忠方謀脇乘輿都洛懼其異議密表專權亂國請誅之卽罷爲太子少傅令其子友諒以兵圍開化坊第【萬年縣朱雀街東從北第二坊】殺汴士皆出市人爭投瓦礫擊其屍元規班皆死余見通鑑

己酉梁王全忠屯河中刧帝遷都洛陽二月乙亥帝至陜全忠來朝【以新紀通鑑修】

解題曰按汴水滔天錄鑾輿幸陜州其夕宿寶應縣夜分雪甚凍死者萬餘人余見通鑑

封子五人爲王【以新紀修】三月丁未全忠兼判左右神防及六軍諸衛【以新紀通鑑修】以長安爲佑國軍韓建爲節度使【以呂祖謙標目修】

解題曰通鑑考異曰河南府先已爲佑國軍今京兆府乃與同名者蓋車駕旣在河南則無用軍額故移其治於京兆耳天祐三年鄭賨猶爲西京畱守判官然則𨿽立軍額京名尙在

吳遣兵擊杜洪【朱熹綱目】閏四月甲辰帝自西都至洛陽乙巳攺元戊申以宮苑使蔣暉爲宣徽南院使兼樞密使【以呂祖謙標目修】爵錢鏐吳王【以通鑑修】爵長沙郡王羅紹威鄴王【以通鑑修】五月辛未梁王全忠還鎭【以通鑑修】六月歧王茂貞晉王克用蜀王建楊崇本等傳檄討梁王全忠秋七月壬申全忠屯河中八月壬寅使蔣暉等弒帝癸夘立輝王祚爲皇太子更名柷丙午卽皇帝位九月己巳尊皇后爲皇太后辛未全忠還鎭【以新舊史紀通鑑修】

解題曰按新五代史列傳當殺昭宗時諸王宗屬數百人皆遇害而同爲一坎瘞於龍興寺北余見通鑑範祖禹曰唐末藩鎭惟李克用最爲有功𨿽嘗跋扈而終不失臣節若倚爲藩翰使太原之勢常重則諸鎭未敢窺唐也而唐以其戎狄之人疑而不信是以不競於汴而全忠獨彊吞噬諸鎭卒滅唐室自古忠者不見信而信者不忠豈有不亡者乎

冬十月辛夘朔日有食之【通鑑】癸巳梁王全忠來朝歸罪於左右龍武統軍朱友恭氏叔琮而殺之乙巳還鎭【以新舊紀修】

解題曰孫愐唐韻氏字子盈切狋氏縣名

十二月以劉隱爲節度使【以通鑑修】

唐昭宗皇帝天祐二年

解題曰宋庠紀年通譜不敢攺元忌全忠之逼也

春正月吳王行密克潤州【以新紀通鑑修】庚子吳克鄂州殺杜洪【以呂祖謙標目修】二月戊戌梁王全忠殺徳王裕等九人【朱熹綱目】己酉葬和陵廟號昭宗【以通鑑修】

解題曰歐陽修贊曰自古亡國未必皆愚庸暴虐之君也其禍亂之來有漸積及其大勢已去適丁斯時𨿽有智勇有不能爲者矣可謂眞不幸也昭宗爲人明雋初亦有志於興復而外患已成內無賢佐頗亦慨然思得非常之材而用匪其人徒以益亂自唐之亡更五代五十餘年至於天下分裂大壊極亂而後止迹其禍亂其積漸豈一朝一夕哉

三月裴樞獨孤損罷禮部侍郎張文蔚同平章事甲申崔逺罷吏部侍郎楊涉同平章事【以新紀修】夏四月庚子彗星見西北甲辰出於北河【以朱熹綱目修】五月梁王全忠貶裴樞獨孤損崔逺陸扆王溥爲外州司戶六月戊子朔殺樞等三十餘人【以呂祖謙標目修】

解題曰範祖禹曰白馬之禍至今悲之歐陽修有言一太常卿與社稷孰爲重使樞等不死尙惜一卿其肯以國與人乎𨿽樞等之力不能存唐必不亡唐而獨存也是不然昭宗返自鳯翔簒奪之勢成矣樞乃被其薦引爲宰相全忠之劫遷也昭宗未及下樓樞受賊防已率百官出長安東門昭宗卒以弒殞而唐遂亡由此觀之樞爲忠於李氏乎忠於朱氏乎且長安與一太常卿孰重國亡君弒與流品不分孰急樞不惜長安以與全忠乃惜一卿不與廷範不卹國亡君弒而卹流品之不分其愚豈不甚哉夫樞非有忠義之心能爲社稷也不勝利欲之心畏全忠而附之弒其君父旣從之矣以爲除太常卿小事也持之不與未必咈全忠之心欲微示人以至公而不意全忠之怒至此也全忠以爲此小事也猶不從己其肯聴己取天下乎是以肆其誅鋤無所不至不知樞等實非能爲唐輕重乃全忠疑之過也使樞等有存唐之心當全忠之劫遷端委而受刃於國門天下忠義之士聞之必有奮發而起者矣樞不爲此而惜一卿不死於昭宗之弒而死於廷範之事處身如此豈能爲國慮乎白馬之禍蓋自取之也事見通鑑

秋七月卜郊【新紀】八月徴前禮部員外郎司空圖尋放還山【以朱熹綱目修】梁王全忠擊趙匡凝九月防襄陽匡凝奔淮南丁夘趙匡明奔成都梁王全忠防荊南【以呂祖謙標目修】解題曰全忠又規度漢南也事見通鑑

封弟二人爲王【以新紀修】乙酉攺卜郊【新紀】冬十月丙戌朔梁王全忠自爲諸道兵馬元帥【以通鑑修】攺昭宗廟號曰襄宗【以通鑑修】梁王全忠攻吳弗克十一月還【以呂祖謙標目修】庚午三卜郊【新紀】庚辰吳王行密薨其子淮南畱後渥自稱節度大使東面都統農郡王【以新史列傳通鑑修】辛巳梁王全忠自爲相國魏王加九錫十一月自爲天下兵馬元帥復不受蔣暉伏誅【以新紀修】栁璨爲司空【新紀】己酉梁王全忠弒皇太后【以新紀通鑑修】辛亥罷郊【新紀】癸丑貶司空栁璨爲登州刺史甲寅璨及太常卿張廷範伏誅【以新紀修】唐昭宗皇帝天祐三年春正月庚午鄴王紹威以梁王全忠誅牙兵【以通鑑修】三月戊寅梁王全忠自爲鹽鐵度支戶部三司都制置使復不受【以通鑑修】

解題曰三司之名始此

夏四月癸未朔日有食之【通鑑】鎭南節度使鐘卒其子匡時自稱畱後【以新紀修】

解題曰按新五代史列傳傅居江西三十餘年蓋自乾符四年已防撫州矣

天雄軍亂梁王全忠討平之秋八月克相州而還【以新紀通鑑修】九月梁王全忠攻滄州【以通鑑修】楊偓克洪州自兼鎭南節度使【以呂祖謙標目修】楊崇本以鳯翔涇原鄜延秦隴之兵攻夏州【以新紀通鑑修】

解題曰按新紀書楊崇本防鳯翔涇原鄜延秦隴兵以討朱全忠蓋六鎭也通鑑書靜難節度使以鳯翔保塞彰義保義之兵攻夏州則五鎭也保塞延州也彰義涇原也保義陜虢也鄜州時爲保大軍秦隴時爲保勝軍通鑑蓋闕保勝而又誤以保大爲保義也

劉仁恭救滄州兵始文面【以呂祖謙標目修】

解題曰胡寅日伊訓曰臣下不匡其刑墨孔安國曰鑿其額以墨之呂刑曰苖氏淫爲劓刖防黥孔安國曰黥其面也然則涅其額者乃五刑之正而黥其面者乃五虐之法也至劉仁恭朱全忠籍民爲兵無罪而黥之使終身不能去非至不仁者孰忍爲也其可以爲故常而無攺易耶事見通鑑

冬十月丙戌蜀王建承制封拜【以通鑑修】晉王克用攻潞州以救燕【以通鑑修】梁王全忠遣匡國節度使劉知俊救夏州大敗楊崇本於美原【以新紀通鑑修】

解題曰同州唐曰匡國梁攺忠武后唐復匡國美原京兆府縣

梁王全忠以頴州防禦使髙季興爲荊南畱後【以呂祖謙標目修】閏十二月晉王克用防潞州昭義節度使丁防降晉梁王全忠還【以呂祖謙標目修】

解題曰李克用於是三得澤潞矣

大事記續編卷七十﹤史部﹐編年類﹐大事記續編﹥

欽定四庫全書

大事記續編卷七十一

明王禕撰

【梁太祖皇帝朱晃開平元年晉王李克用岐王李茂貞淮南楊渥並天祐四年蜀髙祖皇帝王建天復七年楚王馬殷南平王髙季興吳越王錢鏐嶺南王劉隱閩王王審知契丹耶律安巴堅】解題曰歐陽修職方考曰唐之盛時𨿽名天下爲十道而其勢未分旣其衰也置軍節度號爲方鎭鎭之大者連州十餘小者猶兼三四故其兵驕則逐帥帥彊則叛上土地爲其世有干戈起而相侵天下之勢自玆而分自僖昭以來日益割裂梁初天下別爲十南有吳浙荊湖閩漢西有岐蜀北有燕晉而朱氏所有七十八州以爲梁莊宗初起並代取幽滄有州三十五其後又取梁魏博等十有六州合五十州以滅梁岐王稱臣又得其州七同光破蜀已而復失惟得秦鳳階成四州而營平二州陷於契丹其增置之州一【明宗置寰州】合一百二十三州以爲唐石氏入立獻十有六州於契丹而得蜀金州又增置之州一【髙祖置威州】合一百九州以爲晉劉氏之初秦鳳階成復入於蜀隠帝時增置之州一【解州】合一百六州以爲漢郭氏代漢十州入於劉旻世宗取秦鳳階成瀛莫及淮南十四州又增置之州五【太宗置濟州世宗置濵雄霸通四州】而廢者三【兗州武州景州】合一百一十八州以爲周宋興因之此其大略也其餘外屬者彊弱相並不常其得失至於周末閩已先亡而存者七國自江以南二十一州爲南唐自劍以南及山南西道四十六州爲蜀自湖南北十州爲楚自浙東西十三州爲吳越自嶺南北四十七州爲南漢自太原以北十州爲東漢而荊歸峽三州爲南平合中國所有二百六十八州而軍不在焉

春三月梁遣將擊幽州夏四月劉守光擊卻之守光因其父仁恭自稱盧龍畱後【以新唐書本紀修】壬戌梁王全忠更名晃甲子稱皇帝戊辰攺元廢唐帝爲濟陰王遷之曹州

解題曰按新史六臣傳唐哀帝遜位遷於梁遣中書侍郎同中書門下平章事張文蔚爲冊禮使禮部尙書蘇循爲副中書侍郎同中書門下平章事楊渉爲押傳國寶使翰林學士中書舍人張防爲副禦史大夫薛貽矩爲押金寶使尙書左丞趙光逢爲副甲子文蔚等自上源驛乘輅車導以金吾仗衛太常鹵簿朝梁於金祥殿【五代防要東都大內內殿】王衮冕南面臣文蔚臣循奉冊升殿進讀已臣渉臣防奉傳國璽臣貽矩臣光逢奉金寶以次升殿進讀已降率文武百官北面舞蹈再拜賀嗚呼唐之亡也賢人君子旣與之共盡其餘在者皆庸懦不肖傾險獪猾趨利賣國之徒也不然安能防恥忍辱於梁庭如此哉余見通鑑

以汴州爲開封府曰東都以故東都爲西都廢京兆府爲雍州【以呂祖謙標目修】

解題曰吳縝五代史纂誤案職方考梁初攺京兆府曰大安佑國軍曰永平殊無以京兆爲雍州之事與紀不同今按職方考有雍州範質五代通錄亦云廢京兆府爲雍州非誤也

辛未梁以馬殷爲楚王【朱熹綱目】梁追尊髙祖考妣已來爲帝後【以通鑑修】梁作建昌院掌金穀【以通鑑修】

解題曰葉夢得曰宋之大內梁建昌宮本唐宣武節度治所晉號大寜宮今新城是也周世宗始展外羅城

晉岐淮南蜀用唐年號餘皆臣於梁【以通鑑修】岐王茂貞開府【以通鑑修】五月丁丑朔梁以張文蔚楊渉爲門下侍郎禦史大夫薛貽矩爲中書侍郎同平章事【以新紀通鑑修】契丹主安巴堅遣使聘梁梁報之【以新紀通鑑修】己卯梁以吳王鏐爲吳越王劉隱爲大彭王癸未以權知荊南畱後髙季興爲節度使【以通鑑修】壬辰梁遣保平節度使康懷貞會魏博攻晉潞州【以通鑑修】甲午廢樞宻院入崇政院知院事敬翔爲使【以呂祖謙標目修】農王渥遣兵攻楚六月楚大敗之拔嶽州【以通鑑修】晉王克用遣蕃漢都指揮使周徳威等救潞州【以呂祖謙標目修】甲寅梁平盧節度使韓建爲司徒同平章事【以新紀通鑑修】秋七月甲午梁以劉守光爲節度使【以通鑑修】解題曰於是知梁有子禍矣

八月丁巳梁遣亳州刺史李思安爲潞州行營都統【以通鑑修】九月己亥蜀王建稱皇帝【以呂祖謙標目修】冬十一月戊子劉守文降於梁【以通鑑修】

【梁太祖皇帝開平二年唐莊宗皇帝李存朂岐王李茂貞淮南楊隆演並天祐五年蜀髙祖皇帝武成元年吳越王錢鏐天寶元年楚王馬殷南平王髙季興嶺南劉隱閩王王審知】春正月壬午蜀主建攺元【以通鑑修】

解題曰宋庠紀年通譜武成本周明帝李希烈年號

辛卯晉王克用薨子存朂嗣位二月壬戌誅其振武節度使李克寜【以呂祖謙標目修】癸亥梁弒濟陰王追諡曰唐哀皇帝【以呂祖謙標目修】三月壬申朔梁主如澤州壬午以匡國節度使劉知俊爲潞州招討使【以新紀通鑑修】蜀主建殺其養子太師王宗佶【以通鑑修】夏四月壬子梁主至自澤州【以新紀修】五月壬申晉王存朂大破康懷貞於夾寨歸命州縣舉賢才黜貪殘寛租賦撫孤窮伸寃濫禁姦盜練士卒【以呂祖謙標目修】

解題曰此晉王之初政也及志得之後則非復前日矣事見通鑑【胡寅曰喪不二事故春秋於背喪而卽戎者皆深譏之惟其門庭之防存亡系焉然後從權制而無避此費誓所以得列於典謨命誥之後也若李存朂夾寨之戰君子深有取者蓋以梁師距晉陽百餘里可謂危急之勢矣使存朂執哀戚之常情忽國家之大計上黨淪陷則晉陽不存又豈所以爲孝是審緩急量輕重出奇制勝以走梁師然後霸基成矣】

晉王存朂承制封拜【以通鑑修】戊寅淮南左右牙指揮使張顥徐溫弒農王渥其弟隆演立丁亥溫殺顥專軍府事【以呂祖謙標目修】戊戌梁立唐三廟【以新紀修】楚王殷取朗州永貞節度使雷彥恭奔淮南殷陷灃州【以呂祖謙標目修】蜀岐晉攻梁雍州六月壬寅梁遣劉知俊拒之【以新紀通鑑修】己酉梁族誅金吾衛上將軍王師範【以新紀通鑑修】丙辰梁劉知俊大破岐兵於幕谷晉蜀兵還【以通鑑修】蜀立遂王元膺爲太子【以通鑑修】秋七月壬辰梁封王審知爲瑯琊王【以十國紀年修】李儼承制以楊隆演爲淮南節度使東面都統農王【以通鑑修】九月淮南將周本圍蘇州【以通鑑修】晉攻梁晉州丁丑梁主如陜州以救之晉師退【以通鑑修】冬十月華原賊溫韜發唐諸陵【以通鑑修】丁巳梁主至自陜州【以通鑑修】十一月梁定難節度使李思諫卒其子彛昌自爲畱後【以通鑑修】吳越攺元【以王厚之金石錄修】

解題曰按臨安府崇化寺尊勝幢雲天寶四年歲次辛未又明慶寺白傘蓋陀羅尼幢雲天寶五年太歲壬申吳越國女弟子建其發願文序曰生忝霸朝則非唐天寶明矣蓋梁以丁卯簒唐吳越猶用天祐年號次年則自建元矣癸酉歲後復用梁紀元故錢塘湖龍王廟碑云貞明二年建登聖寺磨崖龍徳元年建

【梁太祖皇帝開平三年唐莊宗皇帝岐王李茂貞淮南楊隆演並天祐六年蜀髙祖皇帝武成二年吳越王錢鏐天寶二年楚王馬殷南平王髙季興南平王劉隠閩王王審知】春正月甲戌梁遷於西都【以呂祖謙標目修】二月丁酉朔日有食之【通鑑】三月甲戌梁主如河中【以新紀通鑑修】

解題曰徐無黨曰以髙萬興降劉知俊兵攻鄜延故也

淮南徐溫以其養子知誥治升州【以通鑑修】夏四月庚子梁以王審知爲閩王劉隱爲南平王【以通鑑修】辛亥吳越大破周本走之【以通鑑修】五月己卯梁主至自河中【以新紀修】劉守文以契丹吐谷渾兵攻劉守光見執【以通鑑修】梁族誅佑國節度使王重師六月劉知俊執佑國節度使劉捍降於岐【以呂祖謙標目修】

解題曰攺佑國曰永平由劉捍之執也

庚戌梁遣兵討劉知俊辛亥梁主如陜州乙卯知俊奔岐【以呂祖謙標目修】撫州刺史危全諷攻洪州淮南遣周本救之【以通鑑修】秋七月甲子梁以劉守光爲燕王【以通鑑修】乙亥梁主至自陜州【以新紀修】庚辰周本大敗危全諷於象牙潭擒之盡取江西【以通鑑修】

解題曰王顏後唐烈祖開基志注象牙潭去洪州百餘里

八月晉攻梁晉州弗克【以通鑑修】冬十一月岐遣中書令劉知俊攻梁靈州梁攻岐邠寜以救之十二月知俊大敗之於升平【以新紀通鑑修】

觧題曰今坊州宜君縣有升平鎭卽故縣

【梁太祖皇帝開平四年唐莊宗皇帝岐王李茂貞吳王楊隆演並天祐七年蜀髙祖皇帝武成三年吳越王錢鏐天寶三年楚王馬殷南平王髙季興南平王劉隱閩王王審知】春二月岐王茂貞承制加農王隆演吳王【以通鑑修】三月定難軍亂殺李彜昌夏四月甲子梁以其族父仁福爲節度使【以通鑑修】五月癸丑鄴王紹威卒梁以其子周翰爲天雄畱後【以通鑑修】秋七月岐晉防邠涇兵攻梁夏州【以通鑑修】八月梁以劉守光兼義昌節度使【以通鑑修】

解題曰通鑑考異曰實錄是歲五月以義昌畱後劉繼威爲義昌節度使八月又云以守光兼義昌節度使不言置繼威於何地或者復爲畱後不然守光兼幽滄節度使繼威但爲滄州節度使皆不可知今兩存之

丙寅梁主如陜州辛未以鎭國節度使楊師厚爲招討使救夏州【以新紀修】

解題曰按舊史唐紀鳳翔李茂貞邠州楊崇本皆遣使來會兵同討靈夏帝令周徳威將兵萬人西渡河以應之【余見通鑑職方考陜州唐曰保義梁攺鎭國後唐復保義】

吳越築捍海石塘廣杭州城【朱熹綱目】九月甲午梁主至自陜州【以新紀修】冬十一月己丑梁以寜國節度使王景仁爲招討使屯魏州襲據趙深冀二州晉遣周徳威救趙【以新紀通鑑修】

解題曰燕不救趙而晉救之則守光存朂所存較然可知矣事見通鑑【寜國宣州也時屬楊隆演】

十二月蜀攺明年元【以通鑑修】

解題曰宋庠紀年通譜永平本漢明帝晉惠帝魏宣武李宻年號

晉王存朂救趙義武王處直會之【以通鑑修】

【梁太祖皇帝乾化元年唐莊宗皇帝岐王李茂貞吳王楊隆演並天祐八年蜀髙祖皇帝永平元年吳越王錢鏐天寶四年楚王馬殷南平王髙季興南漢髙祖皇帝劉龔閩王王審知】春正月丙戌朔日有食之【通鑑】丁亥晉王存朂大破王景仁於柏鄕癸巳梁以楊師厚爲北面招討使己亥晉遣兵攻邢州二月己未存朂攻魏州不克而還【以通鑑修】二月乙酉朔梁以羅周翰爲節度使【以通鑑修】丁亥南平王隱卒其弟巖立【以路振九國誌修】

解題曰僣僞諸國若奉正朔臣事於人則書卒不然則書薨

蜀伐岐岐攻梁長安尋退【以通鑑修】夏四月岐攻興元蜀擊卻之【以朱熹綱目修】五月甲申朔梁攺元【以新紀修】

解題曰通鑑不書闕也

甲辰梁以劉巖爲淸海節度使【以通鑑修】蜀主建如利州【以通鑑修】秋八月甲子燕王守光稱帝攺元【以呂祖謙標目修】

解題曰宋庠紀年通譜應天本朱泚年號

乙亥岐大敗蜀兵於淸泥嶺圍安逺軍【以通鑑修】九月庚子梁主如魏州【以新紀修】蜀大破岐兵於安逺軍【以通鑑修】戊申燕攻易定十二月甲子晉攻燕以救易定【以通鑑修】劉巖取楚容髙二州【以呂祖謙標目修】

【梁太祖皇帝乾化二年唐莊宗皇帝岐王李茂貞吳王楊隆演並天祐九年蜀髙祖皇帝永平二年吳越王錢鏐天寶五年楚王馬殷南平王髙季興南漢髙祖皇帝閩王王審知】春二月甲子梁主如魏州以救鎭定【以通鑑修】夏四月梁主至東都【以新紀通鑑修】五月梁主如西都【以新紀修】晉敗燕兵於龍頭岡【以通鑑修】六月戊寅梁郢王友珪弒其父晃歸罪於養子博王友文而殺之自卽帝位【以新紀通鑑修】

解題曰歐陽修曰梁之惡極矣自其起盜賊至於亡唐其遺毒流於天下豪傑四面並起孰不欲揕刃於胸然卒不能少挫其鋒以得志梁之無敵於天下可謂虎狼之彊矣及其敗也困於一二女子之娛至於洞胸流腸刲若羊豕禍生父子之間乃知女色之能敗人矣事見通鑑

丙申梁匡國軍亂殺節度使韓建【以通鑑列傳修】

解題曰按自開平二年以同州匡國軍爲忠武許州忠武軍爲匡國通鑑綱目是年以許州爲忠武當別有所據

梁宣義節度使楊師厚屯魏州秋七月逼羅周翰而代之徙周翰爲宣義節度使【以通鑑修】

解題曰羅信以唐文徳元年爲魏博節度使傳三世二十四年至周翰而爲楊師厚所逐【滑州故曰義成以避梁諱攺宣義唐復故】

甲子梁以均王友貞爲東都畱守【以通鑑修】丙寅梁廢建昌宮使置國計使【以通鑑修】

解題曰按舊史本紀應諸道茶鹽酒麯商稅悉還州郡

八月戊戌梁攻防國節度使冀王友謙友謙降晉【以通鑑修】九月庚午梁以敬翔爲中書侍郎同平章事壬申戶部尙書李振充崇政院使【以新紀修】冬十月晉王存朂救朱友謙梁兵退【以通鑑修】十一月梁楊師厚破趙兵【以通鑑修】

【梁均王朱瑱乾化三年唐莊宗皇帝岐王李茂貞吳王楊隆演並天祐十年蜀髙祖皇帝永平三年楚王馬殷南平王髙季興吳越王錢鏐南漢髙祖皇帝閩王王審知】春正月丁巳晉拔燕順州【以通鑑修】甲子梁攺元鳳歷【以新紀修】二月戊子梁均王友貞舉兵討亂庚寅友珪伏誅友貞卽皇帝位於東都更名鍠復稱乾化三年追廢友珪爲庶人【以呂祖謙標目修】解題曰舊史帝遇弒之際馮延諤親犯禦幄而友珪復死於延諤之手天之報應可知事見通鑑

三月冀王友謙復歸梁【以通鑑修】夏五月梁楊師厚攻趙以救燕晉分兵拒之【以通鑑修】六月丙子蜀以道士杜光庭爲諌議大夫議政事【以通鑑修】秋七月己酉蜀殺其太子元膺【以通鑑修】梁封髙季昌渤海王劉巖南海王【以通鑑新史世家修】解題曰按世家末帝卽位悉以隱官爵授巖襲封南海王通鑑不載今因封髙季興並書之

冬十月甲子蜀立子衍爲太子【呂祖謙標目】燕盧龍巡屬皆入於晉請救於契丹弗許燕王守光請降於晉十一月晉王存朂詣幽州不克成進攻克幽州執守光父子【以通鑑修】梁遣王景仁爲淮南招討使侵廬壽十二月吳鎭海節度使徐溫大敗之於霍邱【以通鑑修】晉以周徳威爲盧龍節度使【以通鑑修】

【梁均王乾化四年唐莊宗皇帝岐王李茂貞吳王楊隆演並天祐十一年蜀髙祖皇帝永平四年楚王馬殷南平王髙季興吳越王錢鏐南漢髙祖皇帝閩王王審知】春正月晉王存朂殺劉守光用其父仁恭於雁門【以新紀修】晉王存朂開府置行臺【以通鑑修】秋七月晉趙攻邢州梁楊師厚拒卻之【以通鑑修】解題曰按唐新舊史紀傳梁傳範質通錄唐天祐三年李克用【本文作武皇】遣周徳威李嗣昭以嗣昭爲畱後四年五月太祖命康懷英率兵十萬圍潞州懷英築壘環城浚鑿池塹飛走路絕克用遣徳威將兵赴援首鋒挑戰日有俘獲懷英不敢戰太祖乃以李思安代之思安引軍將營於潞州徳威以五千騎搏之梁軍大敗思安退保堅壁別築外壘謂之夾寨梁發山東之民供饋運徳威日以輕騎掩之思安乃自東南山口築夾道連接夾寨以通饋運六年正月克用卒子存朂立太祖遣人招降嗣昭嗣昭斬其使者徳威尙在亂栁【唐潞州銅鞮縣今爲威勝軍】思安屢爲所敗閉壁不出三月梁祖自將兵至澤州以劉知俊爲招討使代思安存朂【本文作帝】新立殺其叔父克寜國中未靖而晉之重兵悉屬徳威於外晉人皆恐存朂使人以喪及克寜之難告且召其軍徳威聞命卽日還太原畱其兵城外徒步而入伏哭幾絕羣情釋然汴人以爲潞州必取遂停斥候梁祖亦歸洛陽存朂謂諸將曰晉之所以能敵梁而彼所憚者先王也今聞吾王之喪謂我新立未能出兵其意必怠若簡練兵甲倍道兼行出其不意以擊之非徒解圍亦足以定霸乃與徳威等疾馳六日至北黃碾距潞四十五里五月朔天大昬霧伏兵三垂崗下【在潞城縣西南三十七里】詰旦復昬霧直趨夾城時李嗣源總帳下親軍攻東北隅李存璋王霸率丁夫燒寨斸夾城爲二道周徳威李存審各分道進攻軍士鼔噪三道齊進嗣源率先掩擊梁軍大恐投戈委甲俘馘萬級獲其副招討符道昭及大將三百人芻粟百萬懷英以百騎遁歸克用臨終謂存朂曰梁軍圍潞而徳威與嗣昭有隙以吾命諭之若不解重圍歿有遺恨存朂遣達於徳威徳威感泣竟破彊敵與嗣昭歡愛如初澤州將防河南尹張宗奭召龍虎統軍牛存節謀之存節帥本軍及右神武羽林等軍往應接上黨回至天井闗卽引眾前救澤州比至州人已焚外城將降晉聞存節至乃稍定存節入城助澤人守晉人穴地道以攻之存節選勇士數十亦穴地以應之隧中敵不得入晉人解去存朂【本文作晉王后仿此】班師於晉陽告廟飲至賞勞有差下令國中禁盜賊卹孤寡徴隠逸止貪設隄防寛獄訟期月之間其俗丕變六月鳳翔李茂貞邠州楊崇本合王建之師五萬攻長安遣使防兵存朂遣張承業帥師赴之九月三鎭復大舉存朂遣嗣昭徳威攻靑州以應之丁丑梁帝如陜州【本文無梁帝字後同】十月己丑赴晉州晉軍去帝至東都七年三月楊師厚爲潞州招討使六月同州節度使劉知俊叛梁附於岐辛亥帝發西都幸蒲阪七月邠岐及知俊告大舉以伐靈夏八月存朂自將至陰地闗遣徳威攻晉州乙亥帝至西都師厚領兵赴援徳威收軍而退趙王王鎔祖母喪諸鎭皆弔梁使者見晉使在館還言趙王有二志是時魏博羅紹威卒梁因欲盡取河北八月帝如陜楊師厚爲招討使以伐岐九月至自陜十月攻上黨遣杜廷隠監魏將夏諲以兵三千襲深冀二州鎭人懼乞師於晉義武王處直亦遣人至晉願絕梁以自效諸將皆疑鎔詐未可出師存朂不聽遣徳威先屯晉州十二月丁巳朔梁命王景仁爲北面招討使韓勍爲副李思安爲前鋒將魏滑汴宋兵七萬人攻趙丁丑景仁營於栢鄕趙人告急存朂自將兵出贊皇【今慶源府縣】處直以五千從會徳威於石橋【贊皇縣東南槐水西澤側石如牛迹相兼於其處作石橋又慶源府城南八里洨河上大石橋非此處也】進距柏鄕五里營於野河北【在栢鄕西北五里北劉鎭東流經眞定府欒城縣】晉兵少而景仁所將神威龍驤拱宸等軍皆梁精兵人馬鎧甲飾以組綉金銀其光耀日晉人望之色動徳威勉其眾曰此汴宋傭販兒飾其外耳其中不足懼也其一甲直數十千適足爲吾資當勉之退而告晉王曰梁兵甚銳未可與爭宜少退以待之王曰吾提孤軍出千里其利速戰今不乘勢急擊之使敵知吾之眾寡則吾無所施矣徳威曰不然趙人能城守而不能野戰吾之取勝利在騎兵平川廣野騎之所長今軍於河上迫賊營門非用長之地也王不悅退臥帳中諸將無敢入見徳威謂張承業曰王怒老兵不速戰者非怯也且吾兵少而臨賊營門所恃者一水隔耳使梁得舟栰渡河吾無類矣不如退軍鄗邑【卽髙邑今慶源府縣在州西南四十三里】誘敵出營擾而勞之可以防勝也承業入言曰徳威老將知兵願無忽其言王遽起曰吾方思之已而徳威獲梁遊兵問景仁何爲曰治舟數百將以爲浮梁徳威引與俱見王笑曰果如公所料乃退軍鄗邑八年正月丁亥徳威晨遣三百騎叩梁營挑戰自以勁兵三千繼之景仁怒悉其軍與徳威戰至於鄗南梁軍爲方陣分其兵爲二汴宋軍居左魏滑軍居右王防馬登髙望曰平原淺艸可前可卻眞吾之勝地使告徳威曰吾當爲公先公可繼進徳威曰梁軍輕出而逺來與吾轉戰其來必不暇賫糧縱其能賫亦不暇食不及日午人馬俱饑因其將退而擊之勝諸將亦以爲然徳威擊其左史建瑭擊其右至未申時梁軍東偏塵起徳威鼔噪而進麾其西偏曰魏滑軍走矣又麾其東偏曰梁軍走矣梁陣動不可復整乃皆走遂大敗自鄗追至栢鄕橫屍數十里景仁韓勍李思安等以數十騎夜遁是役也斬首二萬級獲馬三千匹鎧甲兵仗七萬擒將二百八十五人自梁與晉爭凡數十戰其大敗未嘗如此梁人棄深趙二州而遁癸巳梁以楊師厚爲北面招討使己亥晉王【本文無王字】遣建瑭徳威徇地邢魏王至洺州張承業李存璋以步兵攻邢州徳威建瑭將三千騎長驅至澶魏王與嗣源率親軍繼進二月戊午徳威進至臨河【魏州縣本漢黎陽縣地】己未魏羅周翰出兵塞石灰窯口【按唐史地理誌魏州貴鄕縣西渠徙永濟渠自石灰窠引流注魏橋石灰窠卽石灰窯也】徳威以騎掩擊周翰閉壁自守王攻之城幾陷乙丑徳威自臨淸【貝州縣東北至州六十里】徇地貝郡【貝州今爲恩州至魏州二百七十五里】攻博州【至貝州百八十里】下東武朝城【李吉甫元和郡縣誌魏州朝城縣本漢東武陽郡後爲縣唐攺朝城至州一百里】澶州刺史張可臻棄城遁遂擊黎陽【衛州縣至州一百二十里】臨河淇門【衛州汲縣淇門鎭】庚午梁帝聞晉將攻河陽率親軍屯白馬陂【水經沁水東過周縣北注白馬溝水注之水首受白馬湖一名朱管陂】燕劉守光聞晉攻梁深入乃大治兵聲言助晉晉王乃令嗣昭掠相衛而還乙未至晉陽六月梁遣楊師厚將兵三萬屯邢州七月王防趙王於承天軍八月守光稱帝九月庚子梁帝自洺渡河至相州聞晉軍未出乃止十一月燕侵易定王處直來告難十二月遣徳威將三萬人防鎭定之兵以攻燕入祁溝關【元和郡縣誌涿州範陽縣涿水源出西南岐溝東大坎下武經總要東北至涿州四十里西北至易州六十里】守光求救於梁九年二月梁帝大舉河南之眾以援守光遣李周彜攻棗彊【冀州縣去州五十五里】賀徳倫攻蓨縣【冀州縣去州百五十里】三月帝自督軍攻棗彊甲申屠之時晉精兵皆北攻燕獨符存審史建瑭以三千騎屯趙州相與謀曰梁軍若下蓨城必西攻深冀吾王方北伐以南鄙之事付我輩豈可坐觀其獘乃以八百騎趨下博橋建瑭分其麾下五百騎爲五隊一之衡水【今冀州縣】一之南宮【今冀州縣】一之信都【今冀州所治縣】一之阜城【冀州縣宋攺永靜軍】而自將其一約各取梁芻牧者十人防下博至暮擒梁兵數十皆殺之各畱其一人縱使去告之曰晉王大軍且大至明日建瑭率百騎爲梁旗雜其芻牧者暮叩梁營殺其守門卒縱火大呼斬擊數十百人而梁芻牧者所出各遇晉兵有所亡失其縱而不殺者歸而皆言晉軍且至梁帝夜拔營去蓨縣人追擊之梁軍棄其輜重鎧甲不可勝計帝方病由是增劇丁亥疾驅而還四月己巳至東京戊寅如西都五月己卯朔周徳威大破燕軍自涿州進兵於幽州六月戊寅梁帝爲其子友珪所殺以楊師厚爲魏博節度使未幾鎭人晉人侵魏北鄙師厚率軍至唐店斬首五千級八月朱友謙以河中叛梁附於晉梁遣韓勍康懷英擊友謙十月癸未晉王出澤潞以救之遇懷英於解縣【今解州縣】大敗之追至白逕嶺【在虞鄕縣東五十里】懷英又敗十年一月朱友珪爲其將袁象先所殺均王友貞卽位友謙復臣於梁而亦不絕晉晉軍盡下燕諸縣劉守光被圍經年累戰常敗晉王如幽州十一月攻破之十一年正月壬子至晉陽是月趙王王鎔北平王王處直奉冊推晉王爲尙書令始建行臺七月晉王東下會鎭人進軍邢洺戰於張公橋晉軍大敗八月還晉陽此莊宗未取魏博之前與梁相攻本末也

八月梁武寜節度使蔣殷叛附於吳九月命天平節度使牛存節等討之【以新紀修】冬十一月南詔冦蜀十二月蜀大敗之【以通鑑修】岐靜難節度使楊崇本爲其子彥魯所弒彥魯自稱畱後【以通鑑修】

【梁均王貞明元年唐莊宗皇帝岐王李茂貞吳王楊隆演並天祐十二年蜀髙祖皇帝永平五年楚王馬殷南平王髙季興吳越王錢鏐南漢髙祖皇帝閩王王審知】春二月梁蔣殷自焚死【以新紀通鑑修】三月梁天雄節度使楊師厚卒以平盧節度使賀徳倫代之分相澶衛三州爲昭徳軍以宣徽使張筠爲節度使遣鎭南節度使劉鄩將兵脇之軍亂夏四月刼徳倫以附晉【以呂祖謙標目修】岐楊崇本之養子李保衡殺楊彥魯自稱畱後降於梁【以呂祖謙標目修】吳徐溫以其子知訓爲淮南行軍副使【以通鑑修】六月晉王存朂兼領天雄節度使以孔目吏孔謙爲支度務使襲取梁徳州解題曰自是晉以魏州爲根本矣

秋七月梁劉鄩襲晉晉陽不至還守莘縣【以通鑑修】八月晉圍梁貝州蜀攻岐【以通鑑修】庚戌吳徐溫守潤州以知訓秉政【以通鑑修】冬十月辛亥梁康王友敬作亂伏誅【以新紀修】十一月乙丑梁攺元【新紀】

解題曰宋庠紀年通譜卽位三年始攺元夫逾年之規天下之達禮況繼故誅亂自當新正朔以隆王祚而三年無攺可謂失其防

蜀取岐階成秦鳳四州劉知俊奔蜀【以呂祖謙標目修】

解題曰按新史列傳茂貞拜武定軍節度使徙山南西道節度使初取興元邠寜鄜坊皆附之有地二十州【徐無黨曰岐隴涇原渭武秦成階鳳邠寜慶衍鄜坊丹延梁洋也】其被梁圍也興元入於蜀開平已後邠寜鄜坊入於梁秦鳳階成入於蜀當梁末年所有七州而已

十二月岐義勝節度使溫韜降於梁【以新紀通鑑修】

解題曰按職方考李茂貞建耀州置義勝軍梁攺爲崇州曰靜勝後唐復耀州曰順義

丁未蜀攺明年元【以通鑑修】

解題曰宋庠紀年通譜通正蓋取四時和爲通正之義

梁主鍠更名瑱【以舊五代史修】

【梁均王貞明二年唐莊宗皇帝岐王李茂貞吳王楊隆演並天祐十三年蜀髙祖皇帝通正元年楚王馬殷南平王髙季興吳越王錢鏐南漢髙祖皇帝閩王王審知契丹髙祖皇帝耶律安巴堅神冊元年】春二月梁劉鄩襲晉魏州大敗於故元城【以新紀通鑑修】解題曰漢元城縣屬魏郡今大名元城縣有故城

梁匡國節度使王檀襲晉晉陽不克【以呂祖謙標目修】三月晉取梁衛磁二州夏四月取洺州【以通鑑修】秋八月蜀伐岐【以通鑑修】晉取梁相邢二州【朱熹綱目】契丹陷晉蔚州【以通鑑修】

解題曰通鑑考異曰開元中振武軍在朔州西北單於都防府城內朔方節度使乾元元年置振武節度使領鎭北大都防麟勝二州後唐振武節度帶安北都防麟勝二州等使以後皆帶朔州刺史據此虜振武節度使李嗣本乃治蔚州不知遷徙年月

九月晉王存朂還晉陽【以通鑑修】晉取梁滄貝二州晉王存朂如魏州【以呂祖謙標目修】冬十一月吳伐梁以應晉【以通鑑修】十二月戊申蜀攺明年元國號漢【以呂祖謙標目修】

解題曰宋庠紀年通譜天漢本漢武帝年號

是歲契丹稱帝攺元【以通鑑修】

【梁均王貞明三年唐莊宗皇帝岐王李茂貞吳王楊隆演並天祐十四年蜀髙祖皇帝天漢元年南漢髙祖皇帝幹亨元年楚王馬殷南平王髙季興吳越王錢鏐閩王王審知】春二月晉新州將盧文進殺防禦使李存矩奔契丹

解題曰按輿地廣記新州唐末置唐明宗實錄莊宗未卽位文進王郁繼入胡皆驅率幽薊數州士女爲虜南藩教其織絍工作中國所爲虜中悉備契丹所以彊盛侵淩中國者以得文進郁之故也同光之世爲患尢深文進在平州安帳率奚勁騎倐來忽往幽薊荊榛滿目寂無人煙余見通鑑

三月陷新州晉遣周徳威攻之敗走契丹圍幽州夏四月晉遣安國節度使李嗣源救之【以朱熹綱目修】

解題曰通鑑考異五代會要舊史地理誌樂史寰宇記皆云梁建保義軍唐同光元年攺爲安國軍而唐莊宗明宗實錄列傳舊史存審傳皆雲天祐十三年授安國軍節度使恐才屬晉卽攺軍額不待同光也會要等書誤爾

五月吳徐溫徙升州以徐誥爲潤州團練使【以通鑑修】秋八月癸巳南海王巖稱越帝攺元【以呂祖謙標目修】庚子晉李嗣源大敗契丹幽州圍解【以呂祖謙標目修】冬十月晉王存朂還晉陽十一月如魏州【以通鑑修】十二月辛亥蜀殺都招討使劉知俊【以朱熹綱目修】癸丑蜀攺明年元【以通鑑修】丁卯梁以龍虎統軍賀環爲北面招討使【以新紀修】晉王存朂渡河取梁楊劉【以呂祖謙標目修】

解題曰竇蘋曰楊劉唐時大河渡口也今在東阿東北古堤上

己巳梁主如洛陽郊【以新紀修】

【梁均王貞明四年唐莊宗皇帝岐王李茂貞吳王楊隆演並天祐十五年蜀王衍光天元年南漢髙祖皇帝幹亨二年楚王馬殷南平王髙季興吳越王錢鏐閩王王審知】春正月乙亥朔蜀復國號蜀【以呂祖謙標目修】梁不克郊己卯梁主至自西都【以新紀修】夏五月蜀以宣徽使宋光嗣爲樞密使自是宦者始用事六月壬寅蜀主建薨癸卯子衍卽帝位攺元【以呂祖謙標目修】

解題曰按孫光憲北夢言蜀先主以雅王肖己將立之爲張妃所訴且止徐妃外結宰相希立己子衍旣立終非先主素心一旦自夾城過聞諸子諠噪鬭雞築毬大怒於時太子在焉吁嗟曰我今日騎虎不得下此豚犬輩將來如何自此常有廢立之意唐扆爲東宮使與徐妃張格陰謀進雞燒餅而殂【本文作崩】疾困大臣魏夫等請誅扆允之乃曰徐氏昆弟勿與兵權許存者如不能控禦卽殺之侯宗徹趙宗勉莫遣戍邊長吁而瞑

吳靜淮節度使朱瑾殺徐知訓而自殺【以通鑑修】甲子晉王存朂大敗梁兵於河上【以通鑑修】秋七月戊戌吳以徐誥爲淮南節度使秉政【以通鑑修】八月己酉梁泰寜節度使張萬進叛附於晉【以通鑑修】冬十一月越攺號漢【呂祖謙標目】吳取楚防州【以通鑑修】十二月辛酉蜀攺明年元【以通鑑修】

解題曰宋庠紀年通譜幹徳本輔公祏年號

壬戌梁賀環與晉王存朂戰於胡栁周徳威死之存朂復敗環等甲子取濮陽【以通鑑修】

解題曰按後唐實錄胡栁之戰兩軍俱撓李嗣源日夕不知所向泣曰吾兵安歸萬一參差家國何寄濟河欲保安陽俄聞莊宗大軍復集從珂衛莊宗奪晚陣旣旋斾濮陽莊宗以嗣源北渡不悅曰公謂吾死耶渡河安往嗣源待罪曰晡暝渡河冀全餘眾莊宗以其子立功賜大鐘酒以罰之自是寵待元行欽於嗣源稍薄賴從珂先登陷陣小足解慍余見通鑑【通鑑考異胡栁在濮州濮陽縣東】

【梁均王貞明五年唐莊宗皇帝岐王李茂貞並天祐十六年吳王楊隆演武義元年蜀帝王衍幹徳元年南漢髙祖皇帝幹亨三年楚王馬殷南平王髙季興吳越王錢鏐閩王王審知】春正月晉築徳勝南北城於河上【以呂祖謙標目修】

解題曰王容曰此後晉天福三年徙澶州跨徳勝津則徳勝渡屬今之開徳府也

晉王存朂兼盧龍節度使以知嵐州孟知祥爲河東魏博中門使教練使郭崇韜爲副使【以呂祖謙標目修】夏四月戊戌朔吳王隆演卽吳國王位攺元以徐溫爲大丞相都督中外軍事徐誥爲左僕射參政事【以通鑑新史列傳修】吳越擊吳破之狼山【以朱熹綱目修】梁賀瓌攻晉徳勝南城弗克【以通鑑修】秋七月吳越攻吳常州大敗而還【以通鑑修】晉王存朂還晉陽以巡官馮道爲掌書記【以通鑑修】八月乙未朔梁賀瓌卒以開封尹王瓉爲北面招討使【以通鑑新紀修】冬十月晉王存朂如魏州【以通鑑修】梁兗州安撫制置使劉鄩克兗州族誅張萬進【以新紀通鑑修】十二月晉敗梁兵復取濮陽【以唐實錄修】解題曰通鑑考異曰莊宗實錄去年十二月已拔濮陽至此又云攻下濮陽舊史梁紀去年十二月晉人攻濮陽陷之今年十二月又云晉人陷濮陽唐紀去冬拔濮陽今年四月追襲賀瓌至濮陽無下濮陽事非實錄梁紀重復則是去冬唐𨿽得濮陽棄不守今冬復拔之也

時契丹陷唐營州【以秦再思洛中紀異修】

解題曰按秦再思洛中紀異盧文進投契丹說按巴堅徴諸路甲馬冦幽州設圍攻之莊宗召募救之契丹退以趙思溫爲營州團練使北面沿邊巡檢都指揮使未期契丹圍營州逾年朝廷未暇救糧艸俱盡兵刃亦無思溫欲自殺左右諫止安巴堅誓不殺乃南拜遙辭而倒戈余見天成三年陷平州解題

【梁均王貞明六年唐莊宗皇帝岐王李茂貞並天祐十七年吳王楊隆演武義二年蜀帝王衍幹徳二年南漢髙祖皇帝幹亨四年楚王馬殷南平王髙季興吳越王錢鏐閩王王審知】夏四月梁冀王友謙襲逐忠武節度使程全暉附於晉【以新紀修】五月己丑吳王隆演薨六月其弟溥立【以呂祖謙標目修】

解題曰按路振九國誌隆演【本文作渭】嗣位政在徐氏恭已而已李球馬謙朱瑾等皆欲挾王以除執政隆演終無異辭余見通鑑

梁以泰寜節度使劉鄩爲招討使攻同州秋七月晉遣兵救之【以通鑑修】八月蜀主衍北巡【以通鑑修】九月梁劉鄩敗還【以通鑑修】冬十一月戊子朔蜀伐岐尋退【以通鑑修】十二月梁以天平節度使霍彥威爲北面招討使【以新舊紀修】

解題曰按通鑑貞明五年八月賀瓌卒以開封尹王瓉爲北面招討使十二月召瓉還天平節度使戴思逺代爲招討使新紀八月瓉爲招討使十二月天平節度使霍彥威爲招討使又二年始以天平節度使戴思逺爲招討使又列傳云瓉與晉相持經年大小百餘戰若瓉以八月爲招討使十二月還則不得爲經年又云瓉無功末帝遣戴思逺代瓉則不得爲霍彥威此通鑑所以削去彥威一節也然舊史本紀龍徳元年五月丁亥詔行營將士賞賚宜令招討使霍彥威副招討使王彥章曉示諸軍舊傳云彥威移鎭鄆州兼北面行營招討總大軍於河上新傳亦云彥威爲招討使與晉軍相持河上則盡沒其實不可也但月日不可考今載之於龍徳元年以前

【梁均王龍徳元年唐莊宗皇帝岐王李茂貞並天祐十八年吳睿帝楊溥順義元年蜀帝王衍幹徳三年南漢髙祖皇帝幹亨五年楚王馬殷南平王髙季興吳越王錢鏐閩王王審知】春正月甲午蜀主衍還成都【以通鑑修】魏州人獻唐受命寶於晉【以新紀修】蜀吳勸晉王存朂稱帝張承業諫之【以呂祖謙標目修】二月吳攺元【以新紀通鑑修】趙將張文禮殺其主王鎔滅其族自爲畱後【以呂祖謙標目修】

解題曰王廷湊以長慶元年爲畱後傳五世一百年

三月梁陳州刺史惠王友能反【以新紀修】夏五月丙戌朔梁攺元【以新紀修】梁殺劉鄩【以呂祖謙標目修】六月乙卯朔日有食之【通鑑】秋七月赦梁恵王友能降封房陵侯【以新紀修】梁以天平節度使戴思逺爲北面招討使【以新紀傳修】八月晉討張文禮文禮死其子處瑾拒守【以呂祖謙標目修】冬十月晉王存朂敗戴思逺於戚城【以新紀通鑑修】王處直爲其養子王都所囚都自稱義武畱後處直尋以憂死【以呂祖謙標目修】十一月晉王存朂討鎭州【以朱熹綱目修】十二月辛未契丹攻幽州陷涿州進冦定州晉王存朂救之【以通鑑修】

【梁均王龍徳二年唐莊宗皇帝岐王李茂貞並天祐十九年吳睿帝順義二年蜀帝王衍幹徳四年南漢髙祖皇帝幹亨六年楚王馬殷南平王髙季興吳越王錢鏐閩王王審知契丹天贊元年】春正月戊戌晉王存朂大破契丹於望都走之【以通鑑修】解題曰望都中山府縣在東北六十里

梁戴思逺襲徳勝北城二月晉王存朂救之思逺還【以通鑑修】秋八月梁取晉衛州又克淇門共城新鄕【以新紀修】解題曰衛州共城縣去州五十五里新鄕縣去州四十八里

冬十月丁未晉克鎭州殺張處瑾晉王存朂兼領成徳節度使【以呂祖謙標目修】十一月戊寅晉特進張承業卒【以通鑑修】是歲契丹攺元天贊【通鑑】髙麗統軍王建自稱王【以呂祖謙標目修】

大事記續編卷七十一

欽定四庫全書

大事記續編卷七十二

明王禕撰

【唐莊宗皇帝同光元年岐王李茂貞天祐二十年吳睿帝順義三年蜀帝王衍幹徳五年南漢髙祖皇帝幹亨七年楚王馬殷南平王髙季興吳越王錢鏐閩王王審知契丹太祖皇帝耶律安巴堅天贊二年】春二月梁冊吳越王鏐爲國王【以通鑑修】三月晉潞州畱後李繼韜降於梁其將裴約據澤州自守【以通鑑目錄修】解題曰徐無黨曰唐末澤潞皆屬晉梁初已得澤州至此又屬晉中間不見晉得澤州年月蓋舊史闕不書五代之亂彼此得失常多類如此

夏四月晉王存朂卽皇帝位國號唐攺元尊母曹氏爲皇太后嫡母劉氏爲皇太妃行臺左丞相豆盧革爲門下侍郎右丞相盧程爲中書侍郎同平章事郭崇韜爲樞密使天雄掌書記張憲爲租庸使孔謙副之【以新紀列傳通鑑修】

解題曰按新史列傳革𨿽唐名族而素不學凡除拜官吏多失其序常爲尙書郎蕭希甫駁正革頗憾之莊宗已滅梁革乃薦韋說爲相革以說能知前朝事故引以佐已而說亦無學術徒以流品自髙是時莊宗內畏劉皇后外惑宦官伶人郭崇韜𨿽盡忠於國而亦無學術革說俯仰黙黙無所爲惟諾崇韜而已歐陽修曰予讀梁宣底見敬翔李振爲崇政院使凡承上之防宣之宰相奉行之宰相有非其見時而事當上決者與其被防而復請者則具記事而入因崇政使以聞得防則復宣而出之是崇政使乃唐樞密之職蓋出納之任也唐常以宦者爲之而戒其禍始參用士人其備顧問參謀議於中則有之未始有行事於外也至崇韜重誨爲之始復樞密之名然權侔於宰相矣後世因之遂分爲二文事任宰相武事任樞密樞密之任旣重而宰相自此失其職也又按新史列傳梁興始置租庸使領天下錢谷廢鹽鐵戶部度支之官莊宗滅梁因而不攺事見通鑑

唐以魏州爲東京太原爲西京鎭州爲北都【新紀】閏四月唐追尊曾祖以來考妣爲帝後合髙祖太宗懿宗昭宗爲七廟【以新紀通鑑修】癸卯唐橫海節度使李嗣源襲取梁鄆州以爲天平節度使【以新紀通鑑修】五月梁以宣義節度使王彥章爲北面招討使滑州兵馬畱後段凝副之取徳勝南城己巳進攻楊劉唐主存朂救之六月築城於馬家口彥章攻之弗克【以通鑑修】

解題曰馬家口在博州

唐盧程罷【以新紀修】秋八月壬申梁克澤州殺裴約【以通鑑修】梁決滑州河注曹濮鄆以限唐兵【以舊史紀唐紀及通鑑修】梁王彥章罷以段凝爲招討使使王彥章屯兗鄆【以呂祖謙標目修】九月唐李嗣源敗王彥章於遞坊【以新紀通鑑修】

解題曰遞坊屬東平府舊史作遞公鎭

冬十月辛未朔日有食之【通鑑】壬申唐主存朂如鄆州甲戌敗王彥章於中都彥章死之

解題曰中都東平府縣去府六十里

戊寅梁主瑱自殺己卯唐主入汴敬翔自殺壬午段凝降丙戌族誅敬翔李振等追廢朱溫朱友貞爲庶人【以新紀通鑑修】

解題曰按新舊史紀傳實錄故時魏牙兵驕數爲亂羅紹威盡誅之揚師厚據魏州復置牙兵二千天祐十二年三月師厚死租庸使趙巖與判官邵瓉議曰魏爲唐患百有餘年先帝常切齒紹威前恭後倨今師厚復爲陛下憂所以然者地大而兵多也陛下不以此時制之寜知後人不爲師厚也不若分相衛爲兩鎭則無北顧之憂矣帝以爲然乃分相澶衛【相州東南至澶州一百四十五里南至衛州一百四十五里澶州西至衛州二百四十里】爲昭徳軍以張筠爲節度使魏博貝【大名府北至博州二百十里東北至貝州二百里博州西北至貝州一百八十里】爲天雄軍以賀徳倫爲節度使【舊史詔曰但緣鎭定賊境最爲魏博親鄰其次相衛兩州皆控澤潞山口兩道並連於並晉分頭常冦於魏封旣須目有枝梧未若俱分節制】遣劉鄩以兵六萬渡河聲言攻鎭定王彥章以騎兵五百入魏州屯金波亭以虞變分魏牙兵之半入昭徳租庸使遣孔目吏閱魏兵籍檢校府庫徳倫促牙兵上道牙兵親戚相訣別哭聲盈路有效節軍將張彥者最爲粗暴膽气服人謀於其眾曰朝廷以我軍府彊盛設法殘破之況我六州舊爲藩府未嘗逺出河門一旦離親戚去鄕裏生不如死二十九夜攻金波亭彥章走出遲明魏兵攻牙城殺五百餘人執徳倫置之樓上縱兵大掠彥止其剽掠四月帝遣供奉官扈異馳諭彥許以刺史彥曰但以六州還魏而詔劉鄩反兵皇帝可以髙枕異還言彥狂獗不足畏宜促鄩擊之帝使人諭彥以制置已定使者三返彥怒曰傭保兒敢如是耶乃召羅紹威故吏司空頲曰爲我作奏若復依違則渡河虜之耳帝優詔答之言王鎔死鎭人請降遣鄩以兵定鎭州非有他也若魏不便之卽召鄩還戒彥勿爲朝廷生事彥以楊師厚鎭魏州嘗帶招討使逼徳倫論之帝不許諭以詔書【詔曰別建節旄各令捍禦並鎭則委魏博控制澤潞則遣相衛枝梧】彥裂詔書抵於地曰愚主聽人穿鼻難與共事矣今城中擾攘未有所依我兵甲𨿽多須資勢援晉王可以托附遂迫徳倫奉書求援於太原五月晉王率兵赴魏州藩漢馬步都指揮使符存審自趙州帥師屯臨淸【貝州縣】晉王東下徳倫遣司空頲宻啟張彥狂悖之狀不除亂階恐貽後悔王【本文作上後仿此】黙然進軍永濟【大名府臨淸縣永濟鎭】張彥謁見以銀槍效節五百人從皆被甲持兵王登樓諭之曰汝等濫殺平人奪人妻女數日來迎訴寃者百餘輩當斬汝以謝鄴人遽斬彥及同惡者七人軍士股栗翌日王輕裘緩防而進張彥部下環馬而從因命爲帳前銀槍眾心大服劉鄩以精兵萬人自洹水【大名府成安縣洹水鎭】趨魏縣【大名府元城縣大名鎭去府四十里】王命符存審禦之王率親軍於魏縣西北夾河爲柵六月王入魏州兼魏州節度使以賀徳倫爲大同軍節度使張源徳爲鄩守貝州諸將欲先擊貝州晉王曰貝城小而堅攻之難卒下且源徳𨿽恃劉鄩之兵然與滄州相首尾今徳州居其中【西南至貝州二百三十里北至滄州二百四十里】而無備不如先取之則滄貝之勢分而易圖乃襲破徳州七月澶州刺史王彥章棄城遁劉鄩軍於洹水王率百騎覘其營是日陰晦鄩伏五千兵於河曲叢木間王至伏兵俱起大噪而來圍王數十重王馳突奮擊賊眾辟易決圍而出有頃援軍至乃解王顧謂軍士曰幾爲賊所笑鄩謂晉兵悉赴魏而太原可襲潛軍出黃澤闗【按後魏書地形志樂平郡遼陽縣有黃澤闗今遼州遼山縣有黃澤寨他日王檀襲晉陽城幾下則鄩未爲無算也】初鄩數日不出寂無聲迹遣遊騎覘之無斥候者城中無煙火有鳥止於壘上但有旗幟巡堞往來王曰我聞劉鄩用兵一步百變必以詭計誤我使視城中乃縛旗於芻偶之上使驢負之而行得城中羸老者詰之軍去已三日矣發騎追之時霖積旬鄩軍倍道兼行皆腹疾足腫加以山路險阻崖谷泥滑死者十二三至樂平【平定軍縣去太原府三百里】糗糧將竭晉【本文作帝】軍躡於後太原之眾在前鄩收合其眾還自邢州陳家口渡漳水【枯漳河在大名府宗城縣東】而東駐於宗城【時屬貝州】時魏之軍儲已乏臨淸積粟所在鄩引軍據之初鄩軍之西周徳威自幽州率千騎至土門及鄩東下急趨南宮知鄩在宗城遣十餘騎迫其營擒斥候者斷其腕而還徳威軍至臨淸鄩起軍駐貝州王率親騎次博州鄩軍堂邑【博州縣在西四十里】徳威率五百騎躡之是日鄩軍莘縣【大名府縣西至府一百里】築甬道及河以饋軍王營於莘西一捨日夕交鬭八月梁賀瓌襲取澶州王遣符存審率兵五千攻貝州塹而圍之數挑戰鄩閉壁不出末帝以書責鄩曰閫外之事全付將軍河朔諸州一旦淪沒今倉儲已竭飛挽不充將軍與國同心宜思良畫如聞冦敵兵數不多宜設機權以時剪撲鄩報曰臣深溝髙壘日夜戒嚴偵視營壘兵數極多最爲勍敵未可輕謀帝復問鄩必勝之防鄩曰臣無奇術請人給米十斛米盡則敵破矣帝大怒誚鄩曰將軍蓄米將療饑乎將破賊乎乃遣使者督其軍鄩召諸將謀曰主上深居禁中與白面兒謀必敗人事今敵盛未可輕動諸君以爲如何諸將皆欲戰鄩乃悉召諸將坐之軍門人以河水一杯飲之諸將莫測或飲或辭鄩曰一杯之難猶若此滔滔河流可盡乎諸將皆失色帝又數促鄩使出戰鄩不肻出王與諸將謀曰劉鄩學六韜本欲示弱以襲我今其見迫必求速戰十三年二月王命符存審守魏陽爲西歸潛兵貝州鄩報帝曰晉王西歸魏無備可擊三月鄩遣其將楊延直自澶州率兵萬人會於城下【澶州北至大名府一百一十里】夜半至南門外城中潛出壯夫五百人突入延直軍噪聲動地遲明鄩自莘引軍至城東與延直會鄩之來也存審率兵踵其後李嗣源自魏出戰俄而王自貝州至鄩忽見晉軍驚曰晉王耶兵稍卻至故元城西存審大軍已成列矣前後爲方陣鄩爲圓陣禦晉兵再合鄩引騎軍突西南而走王以騎軍追擊之梁步兵合戰晉【本文作帝後仿此】軍鼔噪圍之數重埃塵漲天嗣源以千騎突入其間其眾披靡相如積晉軍四面斬擊棄甲之聲聞數十里騎軍追及於河上十百爲羣赴水而死步兵七萬殲亡殆盡鄩奔滑州是月梁主遣匡國節度使王檀以奇兵出陰地襲太原晉兵皆從王於河上太原無備監軍張承業大恐率諸司工匠登城捍禦而外攻甚急代北安金全以疾居於太原彊起謂承業曰太原晉之根本不守則大事去矣老夫誠憊矣然尙能爲公破賊承業喜授以甲兵金全率子弟及故將吏得百餘人夜出北門擊檀於羊馬城中檀軍驚潰昭義李嗣昭遣騎三百赴援檀懼乃燒營而遁梁主聞之曰吾事去矣三月攻梁衞州降其刺史克磁州【至洛州百一十里】殺其刺史四月克洺州【東南至大名府一百四十里】五月王還晉陽六月圍邢州【至洺州百二十里】七月王自晉陽至八月進攻邢州【東北至相州二百九十里】張筠棄相州走【東至大名府二百一十里】邢州以城降九月王還晉陽戴思逺棄滄州而逃是月貝州平河朔悉爲晉矣王至魏州十四年二月王聞劉鄩保黎陽【在澶州西南】率師攻之十月王還晉陽十一月如魏州十二月帝幸洛陽爲來年郊禮時梁據揚劉城列柵相望王率軍履河冰而渡進攻揚劉城城中守兵三千人王率騎軍環城馳射又令步兵斧其鹿角負葭葦以堙塹王自負一圍而進諸軍噪鼔而登遂拔其壘帝聞之懼遂停郊禮十五年正月至自西都敬翔上疏曰故時河朔半在以先帝之武禦貔虎之臣猶不得志於晉今晉日彊梁日削陛下處深宮之中所與計事者非近習則親戚之私而望成事乎臣聞晉攻劉李亞子負薪渡水爲士卒先陛下委蛇守文儒雅自喜而遣賀瓌爲將豈足當彼之鋒乎臣𨿽憊矣受國恩深若其乏材願得自效趙巖等以爲怨言遂不用二月梁將謝彥章帥眾數萬迫楊劉築壘自固又決河水以隔晉軍六月王至劉率諸軍渉水而進梁人臨水拒戰晉軍小卻俄而鼔噪復進梁軍退因擊之交鬭於中流梁軍大敗彥章僅免八月大閱於魏郊河東魏博幽【周徳威】滄【符存審】鎭【王鎔】定【王處直】邢洺【李嗣源】鄜【髙萬興】勝【李嗣恩】云朔【李存璋】十鎭之師及奚契丹室韋吐渾之眾十餘萬步陣嚴整王自魏州次揚劉略地至鄆【西至大名府二百二十里】濮【至大名府一百九十里】而還遂營於麻家渡【距行臺村十餘里】諸鎭列營十數賀瓌謝彥章屯行臺村結壘相持百餘日王以數百騎摩壘求戰彥章帥精甲五千伏於堤下王以十餘騎登堤伏兵發圍王十數重俄而王之騎軍繼至攻於圍外王於圍中躍馬奮擊決圍而出存審兵至梁軍方退十二月王進軍迫行臺寨十里而止瓌善用步卒而彥章與孟審澄侯溫裕皆善將騎兵審澄溫裕所將不過三千彥章多而益辦瓌心忌之彥章與瓌行視郊外瓌指一地語彥章曰此營柵之地已而晉兵柵之瓌疑彥章陰以告晉益惡之彥章故與馬步都虞候朱珪有隙瓌欲速戰彥章請持重以老敵珪乃誣彥章以爲反瓌享士使珪伏甲殺之審澄溫裕皆見害王喜曰將帥不和梁亡無日矣戊午王【本文無王字】下令軍中歸老疾於鄴悉兵趨汴辛亥次臨濮梁軍捨營踵於後癸亥次胡栁陂黎明候騎報曰梁軍至矣王戒軍曰步軍輜重俱行吾自殿後破賊徳威奏曰賊倍道而來未成營壘我營柵已固守備已余須決萬全之防此去汴州信宿而近【至汴三百五十里】梁軍父母妻子皆在其中梁人家國系此一舉吾以深入之兵當其必死之戰可以計勝難與力爭也王宜按軍無動臣請以騎軍擾之使不得下營樵爨不暇給因其勞乏而乘之可以勝也王曰吾軍河上終日挑戰恨不遇賊今見敵不擊復何爲乎顧存審曰公以輜重先吾爲公殿遽督軍而出徳威謂其子曰吾不知死所矣前遇梁軍而陳王與存審總河東魏博之眾居中鎭定之軍居左徳威之軍居右而輜重次右之西兵已接王率銀槍軍馳入梁陳賀瓌王彥章單騎走濮陽王輜重見梁朱旗皆驚潰徳威軍亂梁軍乘之徳威父子皆戰死盡取其輜重軍已勝陳無石山【卽土山】王至山下望梁陣堅而整呼其軍曰今日之戰得山者勝因馳騎犯之王建及將銀搶效節繼進梁軍遽下陣於山西晉兵遂得土山梁軍復於土山西結陣數里時日已晡諸將皆潰兵未集閻寶曰夫決勝料勢決戰料情情勢旣得斷在不疑今梁兵窘蹙其勢可破勝而驕怠其情可知彼陣山上吾在其下尙能擊之況以髙而擊下不可失也白王曰請登髙臣卽破敵王謝曰微公幾敗吾事於是李嗣昭領軍自土山北以逼梁軍建及呼眾曰今日所失輜重皆在山西盍往取之卽馳犯梁軍諸軍繼之梁軍大敗時元城令吳瓊貴鄕令胡裝各部役徒於山下曳柴塵助其勢梁軍不之測自相騰借奔歸汴者不滿千人晉拔濮陽遂軍徳勝爲南北城於河上十六年正月三日王還魏州三月兼領盧龍軍節度使四月賀瓌攻南城百道攻擊以竹笮維戰艦於河晉兵不得渡王馳而往陣於北岸南城告急王積金帛於軍門募能破梁戰艦者至於吐火禁咒莫不皆有建及重鎧執矟呼曰梁晉一水間耳何必巧爲吾今破之矣乃以巨索連十艘選效節勇士三百人持斧被鎧鼓枻而進至中流梁樓船三層以牛革懸板爲楯建及率持斧者入艨艟間斬竹笮破懸楯又於上流取甕數百用竹笮圍之積薪於上灌以脂膏火發烜空又以巨艦載甲士隨之斧其竹笮梁兵皆去晉軍乃得渡救南城瓌解圍去七月王歸晉陽八月瓌卒開封尹王瓉代爲行營招討使瓉自黎陽渡河攻澶州不克退屯楊村扼河上流與晉相持時晉軍徳勝南北舟兵來往頗以爲勞而河北無竹石振武節度使李存進以葦笮維大艦爲浮梁王大喜十月至如魏州廣徳勝北城日與梁軍接戰十二月戊戌王軍河南夜伏步兵潘張村【在今東京封邱縣】梁軍寨下以騎軍掠其餉運擒其斥候王瓉結陣以待王以鐵騎突之梁軍大奔赴水甚眾瓉保北城十七年四月朱友謙襲同州梁遣泰寜軍節度使劉鄩擊友謙友謙求救七月遣存審嗣昭救之九月擊鄩大破之鄩遁追擊於渭河又敗之十八年正月魏州人傳眞獻唐受命寶一王已諾諸將卽皇帝位張承業方臥病聞之自太原肩輿至魏諫曰大王父子與梁血戰三十年本欲雪家國之讐而復唐之社稷今元凶未滅而遽以尊名自居非王父子之初心且失天下望不可王謝曰此諸將之所欲也承業曰不然梁唐晉之仇賊而天下所共惡也今王誠能爲天下去大惡復列聖之深讐然後求唐後而立之使唐之子孫在孰敢當之使唐無子孫天下之士孰可與王爭者王不聽承業知不可諫乃仰天大哭曰王自取之悞老奴矣肩輿歸太原自是病日加卒二月趙張文禮弒其君鎔時王方與諸將宴酒酣樂作聞鎔遇弒投觶而泣曰趙王同盟分如金石何負於人覆宗絕嗣文禮遣使請旄節王曰文禮之罪期於無赦敢邀旄節左右曰方今事繁不欲與人生事王乃承制授文禮鎭州兵馬畱後河中朱友謙昭義李嗣昭橫海符存審義武王處直安國李嗣源成徳張文禮天平閻寶大同李存璋振武李存進匡國朱令徳【唐復舊藩鎭名故同州稱匡國】請王卽位王三辭友謙等三請王曰予當思之左右亦勸王早副人望王防挹久之初王鎔令偏將符習從王屯於徳勝文禮旣行弒逆忌鎔故將遣使欲代習歸鎭習懼請畱帝令傳防於習且言爾等從徵蓋緣君父之故銜寃思報誰無人心吾當給爾糧助爾兵於是習等率諸將三千餘人哭於牙門請討文禮八月王授習成徳軍兵馬畱後以部下致討又遣閻寶助之以史建瑭爲前鋒甲子攻趙州刺史王鋋迎寶遂引兵至鎭州城下【趙州至中山府一百里】文禮懼卒子處瑾祕喪拒守九月建瑭戰於城下爲流矢所中而卒十月己未戴思逺攻徳勝北城王命李嗣源設伏於戚城【今屬開徳府淸丰縣】令騎軍挑戰梁軍大至王禦中軍以禦之步兵漸至李嗣源以鐵騎三千乘之梁軍大敗俘斬二萬計王處直叛附於契丹其子都幽處直十一月王至鎭州城下築土山以攻其壘十二月契丹冦幽州遂攻涿州冦定州王都告急王率五千騎赴之十九年正月王至新城【今涿州縣古督亢地】契丹前鋒三千騎至新樂【中山府縣】戴思逺乘虛襲魏州軍至魏店李嗣源自頓邱【按輿地廣記唐大歷置澶州晉天福移濮陽於澶州南郡爲治所而以頓邱爲徳淸軍今屬開徳府淸丰縣】馳入魏州梁人乃西渡洹水陷成安【大名府縣】而去時契丹渡沙河諸將相顧失色又聞梁人內侵皆欲旋師王以爲不可敗契丹於新城望都追奔至於幽州是日戴思逺冦徳勝北城晝夜攻擊存審極力拒守城中危急王自幽州倍道兼行梁人聞晉王至燒營而遁三月閻寶敗於鎭州以李嗣昭代之四月鎭兵出掠九門嗣昭擊之鎭軍且盡嗣昭爲賊射中腦而卒以李存進代之八月梁段凝陷衞州刺史李存儒被擒戴思逺又陷共城新鄕等邑自是澶淵之西相州之南皆爲梁所據九月張處球率兵奄至東垣渡【在眞定府眞定縣】李存進戰沒乃以符存審爲招討使丙午夜趙將投縋以接王師諸軍畢入鎭州平王兼領成徳節度同光元年三月李繼韜以潞州叛附於梁王【本文無王字】築卽位壇於魏州四月卽帝位大赦攺元國號唐以魏州爲東京太原爲西京鎭州爲北都所管節度十三州五十縣繼韜叛帝有憂色有自鄆來者言戴思逺領兵在河上州城無守可襲而取帝【本文無帝字】召李嗣源帳中謂曰昭義阻令而梁急攻澤州吾出其不意攻其鄆州以斷梁右臂可乎嗣源對曰夾河之兵久矣茍非出奇則大計不決臣請獨當之乃以步騎五千襲鄆州髙行周將前軍夜遇雨軍中欲止行周曰此天贊我也鄆人恃雨不備吾來宜出其不意卽夜渉濟入其城鄆人方覺遂取之卽拜嗣源天平節度使梁人大恐敬翔顧事急以繩納靴中入見末帝泣曰先帝取天下不以臣爲不肖所謀無不用今彊敵未滅陛下棄忽臣言臣身不用不如死乃引繩將自縊末帝使人止之問所欲言翔曰事急矣非王彥章不可五月乃遣王彥章代思逺問破賊之期對曰三日左右皆失笑彥章出馳兩日至滑州【去汴一百一十里】置酒大會陰遣人具舟於楊村命甲士六百人皆持巨斧載冶者具韝炭乘流而下彥章會飲酒半佯起更衣引精兵數千沿河以趨徳勝舟兵舉鎖燒斷之因以巨斧斬浮橋而彥章引兵急擊南城浮橋斷南城遂破蓋三日矣是時帝在魏以朱守殷守徳勝聞彥章爲招討使驚曰彥章驍勇吾嘗避其鋒非守殷敵也然彥章兵少利於速戰必急攻我南城卽馳騎救之行二十里而得夾寨報者曰彥章兵已至比至而南城破矣罵曰駑才果悞予事撒北城屋木攻具浮河而下增固楊劉與彥章俱浮於河各行一岸每舟栰相及輒戰一日數十接比及楊劉殆亡其半匡霸指揮使李周守楊劉梁人以巨艦絕河斷晉餉道周遣人趨求救請日行百里以赴急帝笑曰周爲我守何憂日行六十里且行且獵比至周已絕糧三日梁兵解去結營於楊劉之南延袤十數柵六月帝登壘望見彥章爲重塹以絕唐軍笑曰欲持久獘我也卽排短兵出戰爲彥章伏兵所射敗而歸問郭崇韜計安出對曰彥章圍我於此其志在取鄆州也臣願得兵數千據河下流築壘於必爭之地以應鄆州爲名彥章必來爭旣分其兵可以圖也然板築難卒就陛下日以精兵挑戰使彥章兵不得東十日壘成矣梁先鋒將康延孝陰送欵於李嗣源求可以通於帝【本文作莊宗後仿此】麾下範延光請行乃懷延孝蠟九書見帝且曰今延孝𨿽有降意而梁兵扼楊劉者甚盛未可圖也不如築壘馬家口以通汶陽【屬兗州】帝以爲然乃遣崇韜與毛璋將數千人夜行所過驅掠居人毀屋伐木渡河築壘於博州東【鄆博相去一百七十里】晝夜六日壘成彥章引兵急攻之時方大暑彥章列騎環城使步軍堙壕登堞又於上流下巨艦十餘扼斷濟路攻擊百端城中危急帝引軍陣於西岸城中望之大呼帝將渡梁軍解圍退保鄒家口【在楊劉下流】七月帝沿河而南彥章棄鄒家口復至楊劉己未自楊劉退保楊村寨帝幸楊劉段凝與趙巖張漢傑交通彥章素剛憤梁日削而嫉巖等所爲嘗謂人曰俟吾破賊還誅姦臣以謝天下巖等聞之懼葉力傾之其破南城也彥章與凝各用捷書以聞凝遣人告巖等匿彥章書而上已書末帝初疑其事已而使者至軍獨賜勞凝而不及彥章軍士皆失色及楊劉之敗凝乃上書言彥章使酒輕敵而至於敗巖等日夜從中毀之八月梁克澤州守將裴約死之帝自楊劉歸鄴梁罷彥章以凝爲招討使彥章馳至京師入見以笏畫地自陳勝敗之迹巖等諷有司劾彥章不恭勒還第凝帥眾五萬營於王村【在開徳府觀城縣】自酸棗決河東注鄆以隔絕唐軍庚寅唐軍朝城戊戌康延孝以百騎奔於唐帝解禦衣金帶以賜之拜博州刺史南面招討指揮使帝屏人問延孝梁事延孝言末帝懦弱趙張用事段凝姦邪以入金多爲大將故將皆出其下梁主每一軍卽令近臣監防進止可否悉取監軍處分小人進任而忠勇皆見疎斥必亡之勢也又聞梁計如何曰竊聞其議期以仲冬大舉遣董璋以陜虢澤潞之眾出石會以攻太原霍彥威以闗西汝洛之兵掠邢洺以趨鎭定王彥章以京師禁衛擊鄆州段凝以河上之軍當陛下帝懼曰將何以禦之延孝曰梁兵𨿽眾分則無餘臣請待其旣分以鐵騎五百自鄆趨汴出其不意其空虛不旬日必下矣帝壯其言梁聞晉將自兗州路出師急召彥章領保鑾騎士數千於東路守捉令張漢傑監其軍【新史云時京師只有保鑾五百騎乃以屬彥章按舊紀李嗣源初敗彥章擒梁將三百人俘斬二百級莊宗再敗彥章擒梁將吏二百餘人斬馘二萬奪馬千匹𨿽不止保鑾一軍亦不應止有五百人今從舊史傳】唐自李繼韜以澤潞叛契丹數犯幽又聞梁欲大舉帝患之以問諸將皆曰唐得鄆州隔河難守不若棄鄆與梁而西取衛州黎陽以河爲界與梁約罷兵毋相攻庶幾以爲後圖帝不恱退臥帳中召郭崇韜問計崇韜曰陛下興兵仗義將士疲戰爭生民苦轉餉者十餘年矣今大號已建自河以北人皆引首以望成功而思休息今得一鄆州不能守而棄之縱欲指河爲界誰與陛下守之且唐未失徳勝時四方商賈徵輸必集薪芻糧餉其積如山自保楊劉道路轉徙耗亡大半而魏博五州秋稼不稔不支數月此豈按兵持久之時乎自康延孝來盡得梁之虛實此正天亡之時願陛下分兵守魏固楊劉而自鄆長驅其巢穴不出半月天下定矣帝大喜曰此大丈夫之事也九月戊辰王彥章渡汶李嗣源遣軍偵視至遞坊鎭梁軍挑戰嗣源擊敗之帝大恱下令軍中歸其家屬於魏十月壬申帝發楊劉癸酉至鄆州嗣源爲前鋒時彥章守中都甲戌帝攻之眾潰擒彥章等將吏二百餘人斬馘二萬奪馬千匹翌日彥章見殺彥章𨿽敗而段凝悉將梁兵屯河上帝未知所向諸將多言乘勝以取靑齊嗣源曰彥章之敗凝猶未知使其聞之定計三日縱使料吾所向亟發救兵必渡黎陽數萬之眾舟檝非一日具也此去汴州不數百里前無險阻方陣而行信宿可至汴州已破凝豈足顧哉而郭崇韜亦勸帝入汴帝嘉之是夜嗣源率前軍死進丁丑取曹州【至汴二百四十里】梁帝聞晉軍長駈將至遣張漢倫馳馹召段凝於河上漢倫中道墜馬傷不能進帝呼敬翔曰朕居常忽卿言今急矣勿以爲懟我當安歸翔曰臣從先帝三十餘年今𨿽爲相實朱氏老奴爾事陛下如郎君以臣之心敢有所愛陛下初用段凝臣已爭之今凝不來敵勢已迫欲爲陛下謀則小人間之必不見聽請先死不忍見宗廟之亡君臣相向慟哭時禁軍尙有四千人朱珪請以拒唐帝不從召開封尹王瓉謂之曰段凝未至社稷系卿方略瓉駈軍民登城爲備帝登建國樓【五代防要開平元年攺皇城南門爲建國門】以問羣臣或曰晉孤軍逺來勢難持久𨿽使入汴不能守也宜幸洛陽保崄以召天下兵徐圖之勝負未可知也趙巖曰勢已如此一下此樓何人可保帝置傳國寶於臥房內俄失所在已爲左右所竊迎唐軍矣召控鶴都將皇甫麟謂之曰吾與唐世讐不可俟彼刀鋸卿可盡我命勿落讐人之手麟不忍帝曰將賣我耶麟將自刎帝持之戊寅夕麟弒帝卽自裁遲明嗣源攻封丘門【北面之東南】王瓉開門迎降帝軍繼進瓉迎帝自梁門【西面次門】入見嗣源手攬其衣以頭觸之曰天下與爾共之辛巳凝率兵五萬降此莊宗取魏博以後滅梁本末也後梁自太祖開平元年至均王龍徳二年凡二世十六年

己丑唐詔梁節度觀察使下至將校並不攺更【以舊紀及通鑑修】甲午唐以郭崇韜守侍中無成徳節度使戊戌加李嗣源中書令【以舊紀及通鑑修】楚王殷遣子希範上將吏籍於唐【以通鑑修】渤海王季興朝於唐【以通鑑修】十一月唐以滑州畱後段凝爲泰寜節度使【以通鑑修】乙巳唐復北都爲鎭州太原爲北都【以新紀修】戊申唐省文武官【以通鑑修】丙辰唐復東京爲宣武軍汴州【以新紀通鑑修】丁巳唐禮部侍郎韋說同平章事【以新紀修】辛酉唐復永平軍爲西都京兆府【以新紀修】甲子唐遷都於洛陽【以通鑑修】十二月唐復藩鎭舊名【以舊紀修】辛巳唐李繼韜伏誅【以新紀修】壬辰唐主畋於伊闕【以新紀修】

甲申【唐莊宗皇帝同光二年岐王李茂貞天祐二十一年吳睿帝順義四年蜀帝王衍幹徳六年南漢髙祖皇帝幹亨八年吳越王錢鏐寶大元年楚王馬殷南平王髙季興閩王王審知契丹】

【天贊三年】春正月唐河南尹張全義及諸鎭進暖殿物分財賦爲內外府【以新紀修】岐王茂貞稱臣遣子貢於唐【以通鑑修】唐召宦官詣闕復置內諸司使諸道監軍【以呂祖謙標目修】二月唐以宣徽使馬紹宏爲內勾使【以唐實錄修】辛巳唐進岐王茂貞爵秦王【以呂祖謙標目修】癸未唐立夫人劉氏爲皇后時皇太后誥皇后教與制敕交行於藩鎭【以呂祖謙標目修】觧題曰陸遊曰莊宗欲立劉氏爲後而韓夫人正室也伊夫人位次在劉氏上莊宗𨿽出夷狄承天下大亂之際然顧典禮人情未知所出羣臣無敢當其議者將相豆盧革郭崇韜上章言劉氏當立莊宗從之劉氏旣立黷貨蠧政天下大亂莊宗弒死李氏子孫殱焉革不足言矣崇韜佐命大臣其請立劉氏不過謂天子所寵暱而自結焉將以賴其功而已然唐之亡實由劉氏是亡唐者崇韜也同光之初海內幾可指揮而定崇韜以覆其社稷宗廟之靈其肻赦之乎崇韜以盡忠赤族而革亦誅死豈非天哉昔唐髙宗立武昭儀爲後褚遂良等力爭以爲不可皆得禍獨李勣勸成之窮極富貴而死及武氏得志太宗之子孫誅戮幾盡勣亦以子敬業故發墓夷族遂良得禍不至此也天理之不可逃也如此事見通鑑

三月丙午唐進渤海王季興爵南平王【以通鑑修】庚申唐遣使按視諸陵【以通鑑修】

解題曰溫韜逋誅則𨿽按視諸陵無益也

夏四月己巳朔唐上尊號【以通鑑修】唐遣客省使李嚴使於蜀【以通鑑修】秦王茂貞卒其子從曮權知鳳翔軍府事【以呂祖謙標目修】唐潞州將楊立反【以新紀修】五月壬寅唐以梁教坊使陳俊內園使儲徳源爲刺史【以舊紀修】壬戌唐以李從曮爲節度使【以通鑑修】六月丙子唐楊立伏誅【以新紀修】壬辰唐以李嗣源爲宣武節度使蕃漢馬步總管【以呂祖謙標目修】

解題曰此他日嗣源入汴之張本也【徵蜀之役明宗爲總管當行而姚坤之對阿保機亦謂新天子位至大總管之職蓋統兵之至重者也】

秋八月癸酉唐以孔謙爲租庸使時使帖直下支郡天平節度使李存霸等以爲言不從【以呂祖謙標目修】

解題曰程大昌曰按舊史梁太祖之開國也屬黃巢大亂之餘以夷門一鎭外嚴烽候內辟污萊厲以耕桑薄其租賦士𨿽苦戰民則樂輸二紀之間俄成霸業乃末帝與莊宗對壘於河上河南之民𨿽困於輦運亦未至流亡無他賦斂輕而邱園可戀故也及莊宗平梁任孔謙爲租庸使峻法以剝下厚斂以奉上民產𨿽竭軍食尙虧加之以兵革因之以饑饉不四三年以至顚殞無他賦役重而寰區失望故也此事新史旣不書通鑑亦不載殆惡朱梁之過也

冬十月吳越王鏐遣使貢於唐【以通鑑修】十一月癸卯唐主畋於伊闕【以新紀修】蜀聘唐盡罷北邊屯兵【以通鑑修】丁巳唐加朱守謙太師尙書令賜鐵劵【以列傳通鑑修】十二月庚午蜀以宦者宣徽使王承休爲天雄節度使【以通鑑修】

解題曰蜀以秦州爲天雄軍

辛卯蜀攺明年元【以通鑑修】是歲契丹冦唐【以通鑑修】

解題曰按陰山雜錄梁滅阿保機【本文作阿保謹】率兵直抵涿州時幽州安次潞三河漁陽懷柔宻云等縣皆爲所陷俘其民而歸置州縣以居之不攺中國州縣之名余見通鑑

吳越王鏐攺元

解題曰按九里松觀音尊勝幢寶大二年嵗次乙酉建乙酉乃唐同光三年其元年當在甲申又平江橫山寶積寺吳越碑亦稱寶大二年蓋自壬申以後用梁紀元至唐革命復自立正朔也

【唐莊宗皇帝同光三年吳睿帝順義五年蜀帝王衍咸康元年南漢髙祖皇帝白龍元年吳越王錢鏐寶大二年楚王馬殷南平王髙季興閩王王審知契丹天贊四年】春正月庚子唐主如魏州【以新紀修】二月唐郭崇韜解節度使庚辰以李嗣源爲成徳節度使【以通鑑修】漢遣使貢於唐【以通鑑修】三月唐令宦者伶人擇妃嬪【以通鑑修】庚申唐主至自魏州【以新紀修】辛酉唐攺東京爲鄴都洛京爲東都【以新紀修】夏四月癸亥朔日有食之【通鑑】五月唐大早【以通鑑修】秋八月癸未唐殺河南令羅貫【以新紀修】九月蜀主衍與太后遊靑城山【以通鑑修】庚子唐以魏王繼岌爲行營都統郭崇韜爲招討等使以伐蜀【以通鑑新唐紀修】大水【以新舊紀修】冬十月癸亥蜀主衍東遊至利州而還【以通鑑修】戊寅唐取蜀鳯州辛巳取興州大敗蜀兵於三泉蜀諸鎭皆送欵十一月丙辰蜀主衍至成都中書令判六軍十二衛王宗弼刼之尋出防【以通鑑修】解題曰蜀自王建以唐大順二年入成都天祐七年建號傳子衍至同光三年而滅凡三十五年蘇轍曰國無釁而後可以伐人冒釁以伐人敵無釁則己受其災敵有釁則我與敵皆斃唐莊宗與梁人夾河相攻十戰九勝渉河取鄆不十日而克梁五代用兵未有神速若此者也然克敵之後幸一日之安沈湎聲色之娯宦官伶人交亂其政府庫之積罄於耳目之奉民怨兵怒國有土崩之勢而不知也一時功臣皆武夫倔起未有識安危之機者惟郭崇韜知其不可力言而不見聽求去而不見許中外佞幸視之仄目崇韜深病之矣時方欲伐蜀崇韜欲立功爲自安計議以魏王爲元帥而己爲之副將兵六萬以去不逾時而克成都然崇韜知蜀之易與不知唐之已亂挈其良將勁兵西行數千里𨿽立大功而不免讒死徵蜀之兵未還而趙在禮爲亂河朔明宗北徵遂與在禮皆反帥兵南向無一人能禦之向使西師不出蜀𨿽未下而京師有重兵崇韜不死叛臣心有所畏不敢妄動莊宗不亡崇韜不死禍福未可知也其冒釁以伐人蓋有智而未始學也事見通鑑

十二月唐以右廂馬步都虞候董璋爲東州節度使【以呂祖謙標目修】

解題曰按新史左右廂起於唐用李靖兵法諸軍各分左右廂統之自府兵壞京師變爲彍騎謂之禁兵諸道變爲長徵謂之鎭兵昭宗之亡禁旅盡矣朱全忠以方鎭建國遂以鎭兵之制用之京師是後京師軍有四廂而諸軍兩廂其廂使各掌城郭煙火之事而軍旅漸有廂軍之名自周世宗於方鎭寄招禁軍別立部曲由是州郡始有禁軍宋太祖作階級法專治禁軍而天下鎭兵通謂之廂軍教閱疏略浸爲役卒矣

唐魏王繼岌族誅王宗弼等【以新紀通鑑修】辛未閩王審知卒子延翰自稱威武畱後【以呂祖謙標目修】丙子唐以北都畱守孟知祥爲西川節度使【以呂祖謙標目修】唐以伶人武徳使史彥瓊爲魏博監軍【以通鑑修】己卯唐主獵於白沙【以新紀修】漢攺元【以通鑑修】唐李嗣源入朝【以通鑑修】

解題曰按新史明宗自鎭州入覲奉朝請於京師莊宗頗疑其有異志陰遣李紹宏伺其動靜紹宏以情告明宗明宗自魏而反天下皆知禍起於魏孰知其啟明宗之二心者自紹宏始也事見通鑑

閏月唐吏部尙書李琪請除折納紐配之法不行【以通鑑修】

大事記續編卷七十二

欽定四庫全書

大事記續編卷七十三

明王禕撰

【唐明宗皇帝李亶天成元年吳睿帝順義六年南漢髙祖皇帝白龍二年吳越王錢鏐寶貞元年楚王馬殷南平王髙季興閩王王延翰契丹太宗皇帝徳光天顯元年】春正月唐朱友謙入朝【以通鑑修】甲子唐魏王繼岌以皇后教殺郭崇韜及其子參預兵機任圜總軍政【以通鑑修】唐主殺郭崇韜諸子又殺弟睦王存義族誅朱友謙【以通鑑修】二月唐魏博軍將趙在禮反於貝州癸巳陷鄴都命歸徳節度使元行欽招撫之【以朱熹綱目修】

解題曰魏牙兵刼賀徳倫西降而莊宗因以防梁及趙在禮叛李嗣源入魏而唐亦亡興唐者牙兵也亡唐者亦牙兵也作使作敵呼吸間爾可不畏哉事見通鑑

丁酉唐保義節度使康延孝反於劍州魏王繼岌遣任圜討之【以朱熹綱目修】唐邢州兵趙太反遣東北面招討使霍彥威討之【以通鑑修】唐命李嗣源討魏州【以通鑑修】唐任圜大破康延孝於漢州尋誅之【以通鑑修】三月丁巳朔唐趙太伏誅【以新紀修】唐以王延翰爲節度使【以朱熹綱目修】乙丑唐李嗣源入於魏與趙在禮俱反【以新紀通鑑修】唐諸道多殺監軍【以呂祖謙標目修】唐左射軍使石敬瑭說李嗣源取汴州嗣源使爲先鋒【以新紀通鑑修】唐族誅王衍【以新紀修】乙亥唐主如汴州壬午李嗣源入汴唐主還夏四月丁亥朔從馬直指揮使郭從謙弒之己丑嗣源入洛陽甲午監國

解題曰按新舊史實錄二月六日趙在禮據魏州莊宗遣元行欽將兵攻之不利退保澶州丁未行欽以諸道之師再攻鄴都賊無降意命李嗣源統親軍赴鄴帝素倚愛元行欽鄴城軍亂卽命爲招討使久而無功時趙太據邢州詔霍彥威討之王景戡據滄州帝欲親徵樞宻使宰臣言四方有變但命將出徵奚煩躬禦士伍帝曰無可將者斷在自行馬紹宏【卽李紹宏】等曰李嗣源陛下宗臣威名振於夷夏若委以專徵冦不足平帝素寛大無疑於物自誅崇韜友謙之後閹豎伶官交搆防諂由是漸多猜惑不欲大臣典兵乃曰當擇其次者又奏非嗣源不可張全義亦奏宜令總管進兵乃命嗣源行營三月丁巳朔彥威收復邢州嗣源至魏軍城西行欽軍城南彥威還以兵屬嗣源八月命詰旦進攻是夜從馬直軍吏張破敗謀殺都將縱火燒營遲明逼嗣源營親軍拒戰亂兵益盛嗣源叱之曰自吾爲帥十有餘年何負爾輩今賊城破在旦夕乃爾輩立功名取富貴之時況爾天子親軍反效賊耶對曰將士十年血戰於國有功昨貝州戍卒思歸主上不垂原宥又從馬直兩人醉競而欲盡誅其眾且聞破魏之後盡坑魏博之軍某等初無叛心直畏死耳今宜與城中合勢擊退諸道之師欲主上帝河南令公帝河北且與軍民爲主嗣源泣諭之曰余與主上位則君臣親則骨肉爾不從吾命任爾所爲自歸朝當取上防亂兵抽刀露刃環繞嗣源曰今公欲何之安重誨霍彥威躡嗣源足請詭之亂軍擁嗣源彥威入鄴趙在禮迎嗣源謝曰軍士負令公敢不惟命是聽皇甫暉擒張破敗斬之部兵在外者聞嗣源反皆潰散嗣源謂在禮曰欲建大事非兵不集此輩不可令散卿等守城吾於城外招撫之嗣源得出夜宿魏縣親軍稍有至者【髙逺南唐烈祖實錄明宗附傳魏博反同光不得已而用之旣至鄴內外不謀同辭俱請天成爲主閻自若唐末泛聞錄趙在禮襲據魏府以叛諸將不能克起明宗討之在禮等開門迎明宗上尊號】元行欽步騎萬人營城南嗣源宻令張防釗戒之曰且堅壁勿動計防同殺亂軍行欽不聽棄甲而退嗣源部下不滿百人時彥威將鎭州兵獨全聞嗣源得出相率歸嗣源嗣源掩泣曰來日歸藩上章請罪一任聖裁重誨彥威曰此防非宜國家付以閫外之事不幸爲賊驚奔元行欽未聞戰聲無故棄甲如到闕之後信彼奏陳何所不至若歸藩聽命便是彊據邀君正當星行歸闕以沮間謀嗣源曰善翌日之相州獲官馬二千匹始得成軍行欽保退衞州奏曰鎭帥入賊軍終不爲國家用嗣源一日之中上章申理者數輩嗣源長子從審爲金槍指揮使帝謂從審曰吾深知爾父忠厚因遣內官白從訓與從審宣詔諭嗣源行欽將殺之從審曰我父爲亂兵所迫公等不亮其心而更加離間如此我亦不能省父願歸宿衞乃許之嗣源章奏不逹旬日之間音驛防絕嗣源憂疑左射軍石敬瑭曰猶豫者兵家大忌必若求訴宜決其行某願率三百騎先趨汴水以探虎口如遂其志請大軍速進夷門天下要害得之可以成事康義誠曰主上不慮社稷阽危不思戰士勞苦禁骨肉於宮中囚功臣於闕下荒耽禽色沈溺酒樂今從眾則有歸守節則將死嗣源納其言李從珂在橫水率其軍趨常山會王建立倍道而南嗣源以行欽在衞州自白臯【史朝義自白臯渡河防汴州楊光逺自白臯趨滑州】渡河遣敬瑭將三百騎爲先鋒從珂軍其後癸酉上遣懷逺指揮使白從暉領騎扼河陽橋甲戌行欽率兵歸京上幸鷂店勞之行欽曰鄴都亂兵已據博州翟建自爲刺史將渡河襲汴鄆請車駕幸關東招討之乙亥次石橋【陸機洛陽記城東有石橋】丁丑次汜水關【今屬孟州汜水縣攺爲行慶關】戊寅令行欽沿河東向將士多亡於道獨李從審不去左右或勸其逃不聽帝聞嗣源已渡黎陽復欲遣從審通問行欽以爲不可遂殺之上至滎澤【今鄭州縣】東曹州刺史西方鄴方以兵屯汴州嗣源渡河而帝東幸汴州汴州節度使孔循使北門迎嗣源西門迎帝供帳委積如一曰先至者入之鄴責循曰主上破梁而得公有不殺之恩柰何欲納總管而負國循不答鄴度循不可爭而石敬瑭妻嗣源女也時方在汴鄴欲殺之以堅人心循知其謀取藏其家鄴無如之何壬午嗣源入汴鄴將五百騎西迎帝於汜水嗚咽泣下帝亦爲之噓唏龍驤指揮使姚彥溫三千騎爲前軍彥溫奔汴州曰京師危迫主上爲行欽所惑事勢已離難與共事嗣源曰汝自不忠何言之悖也卽奪其師時王村寨有芻粟數萬潘環保其壘上令騎軍急視之環亦歸汴州上神色沮喪至萬勝鎭【在今東京中牟縣】卽命旋師是夜次汜水關帝出關從駕兵二萬五千及復至汜水已失萬餘人甲申還宮初衞兵散走京師恐駭及帝至人情稍安嗣源命敬瑭前軍入汜水收撫亂兵而房知溫杜晏球自北靣繼至【唐末泛聞錄帝親徵明宗過河先據汴州帝亦尋至畏其鋒不敢進信宿班師明宗躡之二日一夜在道降其眾十七八】丙戌馬紹宏與宰相同奏魏王西軍將至車駕且宜控汜水賫詔撫諸軍以俟魏王上從之出上東門【宋敏求河南志京城東靣三門之北門】親閱騎軍戒以詰旦東幸四月丁亥朔從駕馬軍陳於宣仁門外【河南志東城東門直外郭正東門】步兵陳於五鳯門外【河南志宮城正南應天門天祐攺五鳳】從馬直指揮使郭從謙自本營露刀大呼與黃甲兩軍射興教門【河南志宮城南面次東門】上率諸王近衛騎軍禦之逐亂兵出門步人始亂蕃漢馬步軍都虞候朱守殷將騎兵陣門外急召守殷守殷不動亂兵焚門緣城而入登宮墻讙噪上禦親軍格鬭俄而樓上流矢犯禦崩於絳霄殿【河南志廣壽殿西曰明福門內太淸殿正寢也本絳霄殿太平興國攺】之廐下皇后與元行欽皇弟存渥焚嘉慶殿【河南志建禮門之西明宗重修攺廣壽殿】自師子門【河南志城西門之俗名也】遁去守殷在北邙憇於茂林聞防問卽馳入宮中選載嬪禦寶貨以歸恣軍士刼掠翌日方定嗣源入罌子谷聞釁慟哭謂諸將曰君父如此吾安所歸守殷遣人馳報京城大亂燔剽不息願令公速救亂己丑嗣源至洛陽止於舊宅【河南志本羅紹威第天成元年爲至徳宮】命諸將止焚剽謂守殷曰公善巡徼以待魏王淑妃徳妃在宮供膳尢宜丰厚【不正守殷掠宮人竊珍玩之罪而望以扶持宗社之事此言豈發於誠心哉】吾奉山陵畢社稷有奉則歸藩爲國家當北面之事是日豆盧革率百僚拜牋勸進嗣源靣諭之曰吾奉命討賊不幸部曲離散及單騎歸朝又被行欽阻構倒行逆施吾本無心諸君遽此見推殆非相悉吾執心有素勿復再言馬紹宏等言廟社無依願俯徇樂推不從壬辰三箋請行監國之禮從之甲午朝羣臣於興聖宮【河南志東宮在蒼龍門西興聖宮以東宮爲之明宗初居東宮示謙也】丙午自興聖宮赴西宮服斬衰於柩前卽帝位余見通鑑【莊宗實錄系明宗時宰相趙鳳修明宗實錄系潞王時宰相姚顗修其紀嗣源入鄴已後類非實錄薛居正遂取以爲正史司馬光又據以爲通鑑覽者當詳之】王禹偁五代史闕文曰世傳武皇臨薨以三矢付莊宗曰一矢討劉仁恭一矢擊契丹且曰阿保機與吾結爲兄弟誓復唐社稷今背約附梁汝必伐之一矢滅朱溫汝能成吾志死無恨矣莊宗藏三矢於武皇廟庭及討劉仁恭命幕吏以少牢告廟請一矢盛以錦囊使親將負之以爲前驅凱旋之日隨俘馘納矢於太廟伐契丹滅朱氏亦如之歐陽修曰方其系燕父子以組函梁君臣之首入於太廟而告以成功其意气之盛可謂壯哉及仇讐已滅天下已定一夫夜呼亂者四應倉皇東出未及見賊而士卒離散君臣相顧不知所歸至於誓天斷髮泣下沾襟何其衰也豈得之難而失之易歟抑本其成敗之迹而皆自於人歟書曰滿招損謙受益憂勞可以興國逸豫可以亡身自然之理也故方其盛也舉天下之豪傑莫能與之爭及其衰也數十伶人困之而身死國滅爲天下笑夫禍亂常積於忽防而智勇多困於所溺豈獨伶人也哉又曰傳曰君以此始必以此終莊宗好伶而弒於門髙焚以樂器可不信哉【通鑑考異曰監國太子非官非爵然唐明宗潞王周太祖皆嘗監國漢太后令曰中外事取監國處分又誥曰監國可卽皇帝位時有以監國爲稱號也】

乙未以中門使安重誨爲樞宻使殺元行欽

解題曰按新史列傳行欽出奔至平陸野人執送虢州刺史折其兩足檻車送京師明宗見之罵曰我兒何負於爾行欽瞠目直視曰先皇帝何負於爾乃斬於洛陽市市人皆爲之流涕歐陽修曰嗚呼死之所以可貴者以其義不茍生爾故曰主在與在主亡與亡者社稷之臣也方明宗兵變於魏諸將未知去就而行欽獨以反聞又殺其子至於斷髮自誓言其誠節有足嘉矣及莊宗之崩不能自決而反逃死以求生終於被執而見殺其言𨿽不屈而死非其志也烏足貴哉

以石敬瑭爲陜州畱後孔謙伏誅廢租庸使及內勾司仍爲三司殺諸道監軍【以實錄修】唐魏王繼岌至渭南自殺任圜將其軍而東【呂祖謙標目】

解題曰胡寅曰任圜參預軍機而主帥一旦至此是誰之過歟崇韜死圜卽代總軍政繼岌死圜卽將其眾而東其周身之智則賢於鐘防矣當變故時陰謀如此他日無故死於重誨之手非不幸也李愚職與圜同而寂無所施亦不得爲無罪矣歐陽修以爲向使張籛不斷橋使繼岌得東明宗未必能自立是不然繼岌受制從襲莫能可否使其有立豈以皇后教殺郭崇韜旣聞大變整比六師倍道赴難豈斷橋所能遏乎以彼之才政使東行夫豈嗣源之敵也事見通鑑

辛丑唐監國嗣源放溫韜段凝歸田裏壬寅以前知汴州孔循爲樞宻使【以通鑑修】丙午唐監國嗣源始奠於西宮卽皇帝位

解題曰徐無黨曰曰始奠見其緩也自己丑入洛至此二十餘日矣柩前卽位嗣君之禮也反逆之臣自立而用嗣君之禮見其猶有自愧之心而欲逃大惡之名也事見通鑑

庚戌殺太原尹張憲

解題曰歐陽修曰憲之志誠可謂忠矣當其不顧其家絕在禮而斬其使涕泣以拒昭逺之說其志甚明至欲與存霸俱死及存霸被殺反棄太原而出奔然猶不知其心果欲何爲也而舊史書憲坐棄城而賜死予爲之痛惜也事見通鑑

殺皇后及諸王

解題曰新五代史傳當莊宗過弒時太祖子孫在者十有一人明宗入立其四人見殺其餘皆不知所終太祖之後遂絕余見通鑑

甲寅大赦攺元

解題曰宋庠紀年通譜天成本蕭淵明操乞師髙開道安慶緒年號

畱後宮百人宦官三十人廢諸司使務遣諸軍就食近畿除夏秋稅省耗裁節度防禦貢奉【以新紀通鑑修】五月丙辰朔唐以太子賔客鄭玨工部尙書任圜爲中書侍郎同平章事【以新紀修】唐初令百官常朝外五日起居轉對奏事【以通鑑修】

解題曰按五代史列傳唐末喪亂天子未嘗視朝而入閤之制亦廢常參之官日至正衙者傳聞不坐卽退獨大臣奏事一見便殿而侍從內諸司再朝而已禦史中丞李琪謂非唐故事請罷五日起居而復朔望入閤明宗曰五日起居不可罷而朔望入閤可復唐故事天子日禦殿見羣臣曰常參朔望薦食諸陵寢有思慕之心不能臨前殿則禦便殿見羣臣曰入閤宣政前殿也謂之衙衙有仗紫宸便殿也謂之閤其自正衙喚仗由閤門而入百官俟朝於衙者因隨以入見故謂之入閤然衙朝也其禮尊閤宴見也其事殺乾符已後天子不能日見羣臣而見朔望故正衙常日廢仗而朔望入閤有仗其後遂以入閤爲重至出禦前殿猶謂之入閤其後亦廢至是而復然羣臣五日一入見中興殿便殿也此入閤之遺制而謂之起居朔望一出禦文明殿前殿也反謂之入閤琪皆不能正也琪又建言入閤有待制次對官論事而內殿起居一見而退其欲言者無由而陳明宗乃詔起居曰有言事者許出行自陳又詔百官以次轉對【葉夢得曰唐日禦宣政殿遇朔望諸陵薦食則禦紫宸猶今之忌前一日坐崇政殿也宣政未嘗不立仗若禦紫宸則旋轉宣喚仗宰相押之由紫宸殿門而入百官隨進紫宸言閤猶古之言寢也中世亂離宣政不復禦立仗之禮遂廢惟以只日禦紫宸而不設仗敬宗始復修之因使朔望陳仗紫宸亦謂之入閤後唐明宗詔羣臣五日一隨宰相入見謂之起居朔望出禦文明前殿宋朝因之元丰始命侍從官以上日朝垂拱爲常參朝官以上五日一朝紫宸爲六參官京朝官以上朔望一朝紫宸爲朝參官】

戊辰唐以趙在禮爲義成節度使魏博卒皇甫暉趙大爲刺史【新紀實錄】

解題曰按後周實錄暉附傳明宗卽位以暉有唱義功授陳州刺史自後累爲名郡明宗之本心如此他日從榮從厚之事其禍至慘天理眞可畏哉事見通鑑

乙亥唐以翰林學士馮道趙鳳爲端明殿學士【以呂祖謙標目修】丙子唐聽郭崇韜歸復朱反謙官爵【通鑑】六月丁酉唐汴州軍亂庚子以孔循知汴州誅之【以呂祖謙標目修】唐以防忠萬三州南平【以呂祖謙標目修】秋七月唐豆盧革韋說罷【以新紀修】辛巳契丹主安巴堅殂【以呂祖謙標目修】唐孟知祥增營兵【以通鑑修】八月乙酉朔日有食之【通鑑】九月契丹主徳光立【以呂祖謙標目修】冬十月己丑土延翰自稱大閩國王【以十國紀年修】契丹盧龍節度使盧文進奔於唐【以通鑑修】己酉唐以客省使李嚴爲西川都監【以通鑑修】十一月唐罷告身朱膠綾軸錢時試銜帖號正以寵將校長興以後卒伍胥吏皆得銀靑階及憲官告身以萬數【以呂祖謙標目修】十二月閩建州刺史王延稟泉州刺史王延鈞弒其王延翰延鈞自爲威武畱後【以朱熹綱目修】契丹攺元【以五代防要修】是歲吳越王鏐攺元【以五代史世家年譜修】

解題曰歐陽修曰按世家年譜五代十國稱帝攺元者七吳越荊楚常行中國年號然予聞故老謂吳越亦嘗稱帝攺元而求其事迹不可得頗疑吳越後自諱之及旁采閩楚南漢諸國之書與吳越往來者多矣皆無稱帝之事獨得其封落星石爲寶石山制書稱寶貞六年辛卯卽知其嘗攺元矣辛卯長興二年乃鏐之末世也錢氏訖五代嘗外尊中國豈其張之比乎今考臨安府水月寺幢云寶貞元年錢鏐建又招賢寺小昭慶金牛碼碯等十幢皆二年至五年寶石山制書稱六年次年天竺日觀庵幢稱長興三年則復用唐正朔矣其年三月武肅薨方疾語其子元瓘曰子孫善事中國勿以易姓廢事大之禮於是以遺命去國儀用藩鎭法然則吳越有天寶寶大寶貞三號不止寶貞而已【按余公綽閩王事迹吳越攺元寶貞文穆薨稱世宗林仁志王氏啟運圖云吳越攺元寶貞武肅王崩子世皇嗣世皇崩子成宗嗣則攺元僣號可知所以祕而不彰者蓋當時僣僞諸國二蜀及唐史差完備惟吳越史皆子弟於後追書之故多爲之隱諱也】

【唐明宗皇帝天成二年吳睿帝幹貞元年南漢髙祖皇帝白龍三年吳越王錢鏐寶貞二年楚王馬殷南平王髙季興閩帝王鏻契丹天顯二年】春正月癸丑朔唐主更名亶【通鑑】癸亥唐兵部侍郎馮道太常卿崔協爲中書侍郎同平章事【以新紀修】庚午唐初令長吏每旬慮囚【朱熹綱目】解題曰漢書錄囚顏師古注省錄之知其情狀有寃滯與否今云慮囚本錄聲之去者耳而俗訛爲思慮之慮失矣集韻錄省也通作慮以太蹛於狴獄三歲見錄王涯說爲據

唐孟知祥殺李嚴【以呂祖謙標目修】二月丙申唐以郭從謙爲景州刺史旣而族之【以新紀通鑑修】南平王季興襲取防州唐遣山南東道節度使劉訓討之【以通鑑新紀修】三月唐盧臺戍軍作亂夏四月庚寅討誅之【以呂祖謙標目修】五月癸丑唐以王延鈞爲節度使瑯琊王【以通鑑修】唐攻南平弗克庚午罷兵【以呂祖謙標目修】六月丙戌唐任圜罷【以新紀修】丙申唐封楚王殷爲楚國王【通鑑】唐復取防忠萬三州【以呂祖謙標目修】秋七月癸酉唐殺豆盧革韋說【以新紀修】八月己卯朔日有食之【通鑑】冬十月乙酉唐主如汴州宣武節度使朱守殷反尋伏誅【以呂祖謙標目修】乙未唐殺太子少保致仕任圜【以新紀修】辛丑吳徐溫卒【呂祖謙標目】十一月庚戌吳楊溥稱帝攺元【以朱熹綱目修】吳以鎭海寜海行軍司馬徐知詢爲節度使加徐誥都督中外軍事【以通鑑修】

解題曰按大中祥符間太常博士許載吳唐拾遺錄吳順義年中差官興版簿定租稅厥田上上者每一頃稅錢一貫一百中田一頃稅錢一貫八百下田一頃千五百皆見錢如見錢不足許依市價折以金銀並計丁口課調亦科錢宋齊邱時爲貟外郎上防曰江淮之地唐季戰爭之所今兵革乍息黎甿始安而必率以見錢折以金銀此非民耕鑿可得也無非興販以求之是爲教民棄本逐末耳是時絹每疋市賣五百防六百綿每兩十五文請絹每疋爲一貫七百防爲二貫四百綿爲四十丁口課調亦請蠲除朝議喧然謂虧損官錢萬數不少齊邱致書於徐誥曰明公總百官理大國督民見錢金銀求國富庻所謂擁篲救火撓水求淸欲火滅水淸可得乎誥得書曰此勸農上防也卽行之自是不十年間野無間田桑無隙地自吳變唐歸宋民到於今受其賜而九國誌齊邱中略不書通鑑亦佚此事今因誥都督附見之

十二月丙午唐追尊髙祖考妣已下爲帝後別立廟於應州舊宅【以朱熹綱目修】

【唐明宗皇帝天成三年吳睿帝幹貞二年南漢髙祖皇帝大有元年吳越王錢鏐寶貞三年楚王馬殷南平王髙季興閩帝王鏻契丹天顯三年】春正月契丹陷唐平州【以通鑑修】解題曰按舊史列傳同光中安巴堅欲大舉慮渤海踵其後三年討渤海之遼東令托諾盧文進據營平等州擾我燕薊徳光天顯元年陷平州易州西北金坡關昌平縣西居庸關順州北古北口景州東北松亭關平州東渝關所以限蕃漢之勢契丹陷營平入於關內所以易爲邊患

二月丁丑朔日有食之【通鑑】乙未唐孔循罷【以新傳修】三月楚擊南平大破之【以朱熹綱目修】漢攺元【以通鑑修】

解題曰宋庠紀年通譜術者卜祚得火天大有故攺元大有

夏四月吳攻楚大敗【以朱熹綱目修】庚子唐以歸徳節度使王晏球爲義武招討使五月王都以奚契丹及晏球戰於曲陽大敗秋七月契丹復遣兵救都晏球大敗之於唐河北【以呂祖謙標目修】

解題曰按新史列傳王都反以晏球爲招討與宣徽南院使張延朗等討之都遣人北招契丹契丹遣禿餒萴刺將萬騎救都晏球聞禿餒等兵且來畱張延朗屯新樂自逆於望都而契丹從他道入定州與都出不意擊延朗軍延朗大敗收餘兵防晏球趨曲陽【中山府縣隋恆陽也】都乘勝追之晏球先至水次方坐胡牀指麾而都眾掩至晏球與左右十餘人連矢射之都眾稍卻而後軍亦至晏球立髙岡號令諸將皆橐弓矢用短兵回顧者斬符彥卿以左軍攻其左髙行珪以右軍攻其右中軍騎士抱馬項馳入都遂大敗自曲陽至定州橫屍棄甲六十餘里都與禿餒入城不敢復出契丹又遣惕隠赫邈益禿餒騎七千晏球遇之唐河【在今中山府望都縣卽水也】追擊至滿城【今易州縣】斬首二千級獲馬千疋契丹自中國多故彊於北方北方諸夷皆畏服而中國之兵遭契丹者未嘗少得志自晏球擊敗禿餒又走惕隠其餘奔潰村落之人以鋤耰臼梃所在擊殺之無復遺類惕隠與數十騎走至幽州西爲趙徳鈞所執晏球攻破定州擒禿餒萴刺皆送京師明宗斬禿餒等六百餘人而赦赫邈契丹後數遣使至中國之威幾於大震而契丹少衰伏矣自晏球始也余見通鑑

唐以王延鈞爲閩王【朱熹綱目】九月乙未唐溫韜段凝伏誅【以通鑑修】己亥唐復伐南平【以呂祖謙標目修】冬十二月丙辰南平王季興卒其子行軍司馬從誨自爲荊南節度使【以呂祖謙標目修】唐史館修撰張昭逺請防皇子師傅辧嫡庶不能用【以呂祖謙標目修】

【唐明宗皇帝天成四年吳睿帝大和元年南漢髙祖皇帝大有二年吳越王錢鏐寶貞四年楚王馬殷南平王髙從誨閩帝王鏻契丹天顯四年】春二月癸丑唐克定州王都自焚死【以呂祖謙標目修】庚午唐主至自汴州【以新紀修】夏四月壬子唐以子河東節度使從榮爲河南尹判六軍諸衛事河南尹判六軍諸衛宣武節度使從厚爲河東節度使【以呂祖謙標目修】

解題曰按新史列傳從榮於諸皇子次長又握兵柄然其爲人輕雋而鷹視頗喜儒學爲歌詩多招文學之士賦詩飲酒故後生浮薄之徒日進防佞以驕其心自將相大臣皆患之明宗頗知其非而不能裁制嘗問曰爾軍政之餘習何事業對曰有暇讀書與諸儒講論經義爾明宗曰經有君臣父子之道然須碩儒端士乃可親之吾見先帝好作詩汝將家子文章非素習傳於人口徒取笑也吾老矣於經義𨿽不能曉然尙喜聞之其餘不足學也余見通鑑

甲寅唐兵部侍郎趙鳳爲門下侍郎同平章事【以新紀修】五月乙酉唐追諡少帝曰昭宣光烈孝皇帝【以新紀修】六月唐罷鄴都【以通鑑新紀修】秋七月甲申唐以髙從誨爲節度使【以呂祖謙標目修】九月癸巳唐制錢鏐以太師致仕【以通鑑修】冬十一月吳徐知詢自金陵入朝徐誥畱之誥始專國政【以呂祖謙標目修】壬辰吳攺元【以通鑑修】

解題曰宋庠紀年通譜太和本文宗年號

【唐明宗皇帝長興元年吳睿帝大和二年南漢髙祖皇帝大有三年吳越王錢鏐寶貞五年湖南馬希聲南平王髙從誨閩帝王鏻契丹天顯五年】春二月乙卯唐攺元【以新紀修】三月壬申唐以李從曮爲宣武節度使【以呂祖謙標目修】解題曰李茂貞以唐光啟元年節度鳳翔傳子凡四十四年

庚寅唐立淑妃曹氏爲皇后【以新紀修】夏四月戊戌唐河中衙內指揮使楊彥溫逐節度使李從珂辛亥殺彥溫【以新紀修】

解題曰逐從珂安重誨之意也按新史列傳時明宗春秋已髙從珂【本文作潞王】於諸子次最長重誨謂從珂非李氏子後必爲國家患乃欲陰圖之通鑑止載帝在眞定時從珂嘗毆重誨重誨銜之遂疑其盡出於私意故不取新史

戊午唐上尊號【以新紀修】五月唐孟知祥請以云安等鹽監西川【以通鑑修】六月癸巳朔日有食之【通鑑】秋八月唐以前忠武節度使張延朗充三司使【以呂祖謙標目修】

解題曰三司使始於此按舊史防要戶部度支鹽鐵唐以宰相各判一司不帶使額乾符後兵興隨處置租庸使以掌調發兵罷則停梁租庸使總天下徵賦莊宗踵梁故事以孔謙充租庸使明帝思革其獘乃削去使名重臣一人專其事曰判三司余見通鑑

唐立子從榮爲秦王從厚爲宋王【以新紀修】九月唐董璋與孟知祥反庚辰陷閬州殺節度使李仁矩指揮使姚洪死之【以呂祖謙標目修】丙戌唐遣天雄節度使石敬瑭討董璋【以呂祖謙標目修】漢取交州【朱熹綱目】冬十月唐族誅董璋之子光業陷東川璋陷徴合巴蓬果五州十一月孟知祥陷渝瀘二州【以朱熹綱目修】楚王殷卒其子希聲自立始去國號【以呂祖謙標目修】乙亥孟知祥陷黔涪二州【以呂祖謙標目修】丙戌契丹東丹王突欲奔唐【以新紀修】十二月唐石敬瑭屯劍門不進【以朱熹綱目修】庚戌唐以馬希聲爲武安靜江節度使【以通鑑修】癸丑唐遣安重誨督蜀軍【呂祖謙標目】

【唐明宗皇帝長興二年吳睿帝大和三年南漢髙祖皇帝大有四年吳越王錢鏐寶貞六年湖南馬希聲南平王髙從誨閩帝王鏻契丹天顯六年】春正月庚午西川孟知祥陷遂州唐武信節度使夏魯奇死之【以呂祖謙標目修】唐召安重誨還二月己丑朔石敬瑭還兩川兵追之孟知祥據利州辛丑重誨罷孟知祥陷忠州三月陷萬防二州【以呂祖謙標目修】唐以李從珂爲左衛大將軍乙酉復吳越國王鏐官爵【以通鑑修】

解題曰於是知安重誨之禍迫矣歐陽修曰重誨旣以天下爲己任遂欲內爲社稷之計而外制諸侯之彊然其輕信韓政之譛而絕錢鏐之臣徒陷彥溫於死而不能去潞王之患李嚴一出而知祥貳仁矩未至而董璋叛四方騷動師旅並興如投膏止火適以速之耳事見通鑑

丁亥唐太常卿李愚爲中書侍郎同平章事【以新紀修】夏四月閩奉國節度使王延稟率建州兵襲福州尋敗死【以通鑑修】五月己卯唐以宣徽使孟漢瓊知內侍省事【以通鑑修】閏月唐殺太子太師致仕安重誨及其妻子丙午唐使諭西川以重誨專命致討之罪【以新紀通鑑修】

解題曰按五代闕文李從璋奮一擊重誨於地重誨曰重誨死無恨但不與官家誅得潞王他日必爲朝廷之患言終而絕新史亦有取焉通鑑考異謂重誨自以私憾欲殺從珂時從珂未有跋扈之迹重誨何以知其爲朝廷之患此恐淸泰簒立之後譽重誨者造此語夫重誨於從珂固有私憾然養子之禍不待智者而知況重誨乎歐陽修掊擊重誨不遺餘力獨於從珂一節爲之抑揚感慨蓋有深意事見通鑑

六月丙子唐均田稅【以朱熹綱目修】秋九月吳以徐知詢爲鎭南節度使【以通鑑修】冬十一月甲申朔日有食之【通鑑】吳徐誥爲鎭海寜國節度使鎭金陵以其子參政事璟爲司徒右僕射致仕宋齊邱並同平章事【以通鑑修】十二月甲寅朔唐初聽民鑄田器收農具錢【以通鑑修】漢愛州將楊廷藝據交州【以呂祖謙標目修】

【唐明宗皇帝長興三年吳睿帝大和四年南漢髙祖皇帝大有五年楚王馬希聲南平王髙從誨吳越王錢元瓘閩帝王鏻契丹天顯七年】春二月唐爵髙從誨渤海王【以通鑑修】三月庚戌吳越王鏐卒子元瓘立【以朱熹綱目修】孟知祥屢說董璋表謝不從夏四月璋襲知祥五月知祥至漢州禦之璋敗走死六月知祥兼領東川節度使【以呂祖謙標目修】秋七月辛卯馬希聲卒其弟鎭南節度使希範自立【以朱熹綱目修】庚子唐以李從珂爲鳳翔節度使【以呂祖謙標目修】九月壬午唐以馬希範爲武安節度使【以通鑑修】冬十月己酉朔唐詔孟知祥得除劍南節度使以下官【以通鑑修】十一月丁亥唐以河陽節度使石敬瑭爲河東節度使大同彰國振武威塞等軍蕃漢馬步總管【以五代防要修】

解題曰按新史四夷附錄距幽州七百里有餘渝關東臨海北有兔耳覆舟山山皆斗絕並海東北有路狹僅通車其傍地可耕植唐置東西狹石等戍以扼契丹於此戍兵常自耕植惟衣絹歲給幽州久之皆有田宅養子孫以堅守爲己利自唐末幽薊戍兵廢散契丹因得出陷平營而幽薊之人歲苦冦鈔自州至幽州百里人迹斷絕轉餉常以兵防送趙徳鈞鎭幽州置良鄕縣又於幽州東五十里築城及破赫邈等又於其東置三河縣幽薊之人始得耕牧而輸餉可通耶律徳光乃西徙橫帳居摖刺泊出冦云朔之間明宗患之以石敬瑭鎭河東總大同彰國振武威塞等軍禦之【職方考新州唐置威塞軍應州故屬大同軍唐明宗置彰國軍吳縝纂誤案劉延朗傳廢帝入立晉髙祖來朝復授河東而遣之時契丹冦北邊以爲大同振武威塞彰國等軍馬步都總管屯忻州張敬達傳淸泰二年契丹數犯邊以河東節度使石敬瑭兼大同彰國振武威塞等軍蕃漢馬步都總管屯忻州廢帝紀淸泰元年九月契丹冦邊十二月冦云州二年五月契丹冦邊則晉髙祖淸泰二年始兼大同等都總管遂疑總管之授非出於長興之時今按五代防要髙祖以長興三年十一月授北京畱守兼大同振武威塞彰國馬步總管範質五代通錄契丹冦云州明宗擇威望大將以禦之以帝爲太原節度使兼大同振武匡國威塞等軍蕃漢馬步總管廢帝復以爲河東節度使總管如故縝所疑皆過也】

唐蔚州刺史張彥超降契丹【以通鑑修】唐石敬瑭以部將劉知逺爲都押衙【以通鑑修】

【唐明宗皇帝長興四年吳睿帝大和五年南漢髙祖皇帝大有六年楚王馬希範南平王髙從誨吳越王錢元瓘閩帝王鏻龍啟元年契丹天顯八年】春正月閩王延翰稱帝攺元更名鏻【以呂祖謙標目修】二月乙卯以馬希範爲武安武平節度使【以通鑑修】戊午唐李仁福卒其子彛超自稱定難畱後【以通鑑修】癸亥唐以孟知祥爲東西川節度使蜀王【通鑑】三月癸未唐以彰武節度使安從進爲定難畱後李彛超爲彰武畱後彛超不奉詔命從進討之【以朱熹綱目修】夏五月戊寅唐立子從益爲許王從珂潞王【以呂祖謙標目修】秋七月壬午唐召安從進還【以呂祖謙標目修】乙酉唐優賜在京諸軍【以通鑑修】丁亥唐爵錢元瓘吳王【以通鑑修】八月戊申唐加上尊號優給內外將士【以通鑑修】唐太僕少卿致仕何澤請立皇太子辛未以秦王從榮爲天下兵馬大元帥【以通鑑修】解題曰大位姦之窺也危病邪之伺也明宗旣病不立太子之位國本曷自而定今假以天下兵馬元帥之名則兵權徒重而已施之一差禍不旋踵而至矣事見通鑑【新史列傳有司言元帥或統諸道或專一靣自前世無天下大元帥之名禮無所考請自節度使以下凡領兵職者皆具櫜鞬以軍禮庭參其兼同中書門下平章事者初見亦如之其後許如客禮凡元帥府文符行天下皆用帖】

九月戊戌唐以侍中樞宻使趙延壽爲宣武節度使山南東道節度使朱昭爲樞宻使同平章事冬十月庚申樞宻使範延光爲成徳節度使三司使同中書門下二品馮贇爲樞宻使【以通鑑修】壬戌唐以李彛超爲節度使【以通鑑修】十二月己丑唐主大漸壬辰秦王從榮以兵入宮不克死甲午召天雄節度使宋王從厚戊戌唐主殂十二月癸卯宋王從厚卽皇帝位【以新紀修】

解題曰歐陽修曰明宗晚而多病王淑妃專內以干政宦者孟漢瓊因以用事秦王入視明宗疾已革旣出而聞哭聲以謂帝崩矣乃謀以兵入宮者懼不得立也大臣朱昭等方圖其事議未決漢瓊遽入見明宗言秦王反陷秦王大惡而明宗以此飲恨而終又曰予聞長老爲予言明帝𨿽出夷狄而爲人純質寛仁愛人於五代之君有足稱也嘗夜焚香而祝曰臣本蕃人豈足以治天下世亂久矣願天早生聖人自初卽位減罷宮人伶官廢內藏庫四方所上物悉歸之有司廣壽殿火災有司理之請加丹雘喟然嘆曰天以火災戒我豈宜增以侈耶歲嘗旱已而雪暴坐庭中詔武徳司宮中無埽雪曰此天所以賜我也數問宰相馮道等民間疾苦道等言谷帛賤民無疾疫則欣然曰吾何以堪之當與公等作好事以報上天吏有犯贓輒置之死曰此民之蠧也以詔書褒防吏孫嶽等以風示天下其愛人卹物蓋亦有意於治矣其卽位時春秋已髙不邇聲色不樂遊畋在位七年兵革粗息年屢丰登生民賴以休息然夷狄性果仁而不明屢以非辜誅殺臣下至於從榮父子之間不能慮患爲防而變起倉卒陷之以大惡帝亦由此飲恨而終事見通鑑

大事記續編卷七十三

欽定四庫全書

大事記續編卷七十四

明王禕撰

【唐湣帝李從厚應順元年潞王李從珂淸泰元年吳睿帝太和六年南漢髙祖皇帝大有七年蜀髙祖皇帝孟知祥明徳元年閩帝王鏻龍啟二年楚王馬希範南平王髙從誨吳越王錢元瓘契丹天顯九年】春正月戊寅唐攺元【以新紀修】壬午唐河陽節度使侍衞親軍都督指揮使康義誠判六軍諸衞事【以通鑑修】唐樞宻使朱昭同二品馮贇兼侍中【以通鑑修】唐以馬希範爲楚王勃海王髙從誨爲南平王吳王錢元瓘爲吳越王【以通鑑修】閏月唐冊皇后爲皇太后淑妃王氏爲皇太妃【以新紀修】己巳蜀王知祥稱帝【以呂祖謙標目修】二月己夘唐徙石敬瑭爲成徳節度使潞王從珂爲河東節度使庚寅從珂反

解題曰按新史列傳權知天雄後事孟漢瓊請入朝朱昭馮贇乃議徙成徳範延光代漢瓊北京畱守石敬瑭代延光鳯翔潞王從珂代敬瑭三人者皆唐大臣以漢瓊故輕易其地又不降制書第遣使者監之上道從珂遂反余見通鑑

辛夘詔以西京畱守王思同爲西面都部署三月乙夘圍鳯翔思同軍潰庚申從珂入西京辛酉唐殺侍衞親軍馬步都督指揮使朱實

解題曰歐陽修曰唐末方鎭兵一軍有指揮使一人而合一州之諸軍又有馬步軍都指揮使一人蓋卒伍之長也自梁以宣武軍建國因其舊制有在京馬步軍都指揮使明宗始更爲侍衞親軍馬步軍都指揮使當是時天子自有六軍諸衞之職六軍有統軍諸衞有將軍而又以大臣宗室一人判六軍諸衞事此朝廷大將天子國兵之舊制也而侍衞親軍者天子自將之私兵也天子自爲將則都指揮使乃其卒伍之都長耳然自漢周以來其職益重漢有侍衞司獄史肇爲都指揮使與宰相樞宻使並執國政而肇尢專任以至於亡親軍之號始於明宗其後又有殿前都指揮使亦親軍也皆不見其更置之始【李石曰唐有六軍十二衞以大臣一人總之梁置在京馬步軍都指揮使而自將之蓋六軍諸衞之外別爲私兵唐明宗以康義誠爲侍衞親軍馬步軍都指揮使秦王從榮爲大元帥此侍衞司所從始也又從榮反侍衞馬軍都指揮使朱實敗之其後遂不廢殿前軍起於周世宗宋太祖爲殿前都虞候詔天下選壯士送京師命太祖擇其武藝精髙者爲殿前諸班而置都防檢位都指揮使上見於國史而修云而不知其所始何也自有兩司六軍諸衞漸廢今但有其名則兩司不獨親軍而已天下之兵柄皆在焉】

癸亥以康義誠爲都招討使義誠降從珂戊辰朱昭自殺京城巡檢使安從進殺馮贇唐主奔衞州宣徽使孟漢瓊降從珂從珂殺之【以新紀實錄通鑑呂祖謙標目修】唐興元武定兩鎭降蜀【朱熹綱目】夏四月壬申從珂入洛陽癸酉監國廢唐主從厚爲鄂王乙亥從珂卽皇帝位丁丑僦民屋直以賞軍戊寅弒鄂王於衞州磁州刺史宋令詢死之【以新紀通鑑實錄修】

解題曰按後唐實錄少帝出奔於魏石敬瑭承詔赴闕相遇覃懷之東帝以敬瑭黙無所陳虞其有變因防於郡驛將不利於敬瑭左右覺之少主從騎百餘人悉爲敬瑭所擒少主知事不濟以符璽授帝長慟而別敬瑭遣刺史王贄置少主公捨尋爲潞王所害敬瑭後長以此愧其心焉歐陽修曰安重誨區區獨見潞王之禍而謀之不臧至於殞身赤族其隙自滋及湣帝之亡也穴於徽陵其土一壠路人見者皆爲之悲使明宗有知其有愧於重誨矣胡寅曰歐陽修死節死事傳不及令詢豈以其君微其事略而遺之歟夫閔帝𨿽不爲儲副國固其國也所以不終者身乏股肱朝無楨榦年在防衝胡能有定乎令詢不以其微而廢君臣之義以死立志不事潞王𨿽王彥章裴約何以加哉事見通鑑

己夘唐石敬瑭入朝【以通鑑修】辛巳蜀攺元【以通鑑修】唐散關以南皆入於蜀【以通鑑修】乙酉唐攺元【以新紀修】戊子唐族誅康義誠朱昭馮贇【以實錄修】五月丙午唐端明殿學士韓昭爲樞宻使莊宅使劉延朗爲樞宻副使【以通鑑修】

解題曰按新史列傳初廢帝起於鳯翔與共事者五人節度判官韓昭掌書記李專美牙將宋審防客將房暠而劉延朗爲孔目官帝反使專美作檄書遣使馳告諸鎭皆不應獨隴州防禦使相裏金遣其判官薛文遇計事帝得文遇大喜而延朗調率城中民財以給軍帝旣立昭暠爲樞宻使延朗爲副使審防爲侍衞步軍都指揮使而薛文遇亦爲樞宻直學士由是審防將兵專美文遇主謀議而昭暠及延朗掌機宻余見通鑑歐陽修曰廢帝之起所與圖議者此五六人而已攷其逆順之理𨿽有智者爲之謀未必不敗況如此五六人者哉

唐遣石敬瑭歸河東【以通鑑修】庚戌唐馮道罷以天雄節度使範延光爲樞宻使【以新紀修】唐以李從曮爲鳯翔節度使【以通鑑修】吳徐知詢卒【以通鑑修】六月唐立沛國夫人劉氏爲皇后【新紀】

解題曰劉氏應州人也

秋七月甲子蜀主知祥薨丁夘太子昶卽帝位【以呂祖謙標目修】九月契丹冦唐【以新紀修】冬十月唐李愚罷【以新紀修】蜀殺武信節度使中書令判六軍事李仁罕【通鑑】十一月徐知誥召其子璟還金陵爲鎭海寧國節度副大使次子牙內馬部都指揮使景遷爲左僕射輔政【以通鑑修】十二月乙亥唐雄武節度使張延朗爲中書侍郎同平章事【以通鑑修唐潞王淸泰二年吳睿帝天祚元年南漢髙祖皇帝大有八年蜀秦國公孟昶明徳二年閩帝王鏻永和元年楚王馬希範南平王髙從誨吳越王錢元瓘契丹天顯十年】春正月丙申朔閩攺元【以通鑑修】

解題曰宋庠紀年通譜永和本漢順帝晉穆帝姚年號

二月唐以定難行軍司馬李彞殷權知軍州事彞超尋卒以彞殷爲節度使【以通鑑修】三月辛丑唐忠武節度使趙延壽兼樞宻使【以新紀修】夏四月唐韓昭加中書侍郎同平章事宣徽使劉延皓爲樞宻使【以通鑑修】五月契丹冦唐【以新紀修】六月唐詔竊盜行極法【以通鑑修】

解題曰刑統諸竊盜不得財笞五十一尺杖六十一疋加一等五疋徒一年五疋加一等五十疋加役流

秋七月唐武信節度使張敬達爲北面副總管屯代州【以通鑑修】九月丙申吳攺元冬十月庚辰閩王繼鵬弒其父鏻及後而卽帝位更名昶【以呂祖謙標目修】吳加徐知誥尙父大丞相大元帥齊王備殊禮辭尙父丞相殊禮不受【以通鑑修】十二月唐以前匡國節度使馮道爲司空【以通鑑修】

解題曰按舊史職官志唐以來三公無職事自親王不恆置於宰相爲加官無單置者道在位帶司空及罷鎭未命官議者不練故事悉意行之言議紛然及就列無故事乃不就朝堂敍班兩省官入就列方入宰相退踵後退劉煦罷相出入就列一與道同議者非之晉李鏻周竇貞固爲司徒蘇禹珪爲司空遂以爲例

大事記續編卷七十四﹤史部﹐編年類﹐大事記續編﹥

欽定四庫全書

大事記續編卷七十五

明王禕撰

【晉髙祖皇帝石敬瑭天福元年吳睿帝天祚二年南漢髙祖皇帝大有九年蜀秦國公孟昶明徳三年閩帝王昶通文元年楚王馬希範南平王髙從誨吳越王錢元瓘契丹天顯十一年】春三

月唐端明殿學士李崧呂琦請和契丹樞宻直學士薛文遇沮之【以通鑑修】閩攺元【以十國紀年修】夏五月辛夘唐徙石敬瑭爲天平節度使敬瑭反以建雄節度使張敬達爲太原都招討使義武節度使楊光逺副之【以新紀修】壬子唐天雄捧聖都虞候張令昭逐節度使劉延皓六月甲戌以宣武節度使範延光爲四面都招討使【以新紀通鑑修】秋七月唐殺石敬瑭子若弟【以通鑑修】丁未唐張令昭伏誅【以新紀通鑑修】石敬瑭稱臣於契丹且請納地以求救劉知逺諫不從【以通鑑修】八月己未唐以範延光爲天雄節度使【以通鑑修】唐張敬逹圍晉陽九月契丹主徳光救之辛丑敗敬逹於汾曲遂圍之於晉安戊申唐主從珂如河陽辛亥如懷州解題曰胡寅曰龍敏之防必可以解晉之圍而唐之君臣不能用豈天固亡之先禠其魄乎事見通鑑

冬十月唐括馬籍民兵十一月戊子以盧龍節度使趙徳鈞爲行營都統其子延壽及範延光爲招討使【以新紀通鑑修】唐前坊州刺史劉景巖殺彰武節度使楊漢章自爲畱後【以通鑑修】契丹立石敬瑭爲皇帝國號晉晉主割幽薊等十六州以賂之嵗輸三十萬疋

解題曰歐陽修塞垣論曰漢唐之世東自遼海碣石楡關漁陽盧龍飛狐鴈門雲中馬邑定襄西抵五原朔方諸郡每匈奴犯境據險而出奇持重而待外冦晉髙祖以幽薊山後諸郡爲耶律之壽自滄海漧寧雄霸順安廣信由中山距並代自玆關東無復關險故契丹奄有幽陵遂絕古北之隘徑度常山陵獵全魏民不聊生矣事見通鑑昔辛有適伊川見被髮而祭於野者曰不及百年此其戎乎而秦晉果遷陸渾之戎於伊川幽燕經安史之亂其人自視猶犬豕然終唐之世不復知有朝廷甚者稱安史父子爲四聖則𨿽未爲夷狄已胥而爲夷久矣此所以至石晉竟陷左衽至今數百年而未復也

己亥晉攺元以河東掌書記桑維翰爲翰林學士知樞宻使事軍城都巡檢使劉知逺爲侍衞親軍都虞候客將景延廣爲步軍都指揮使立晉國長公主爲皇后閏月甲子楊光逺殺張敬達降契丹丙寅晉翰林學士承防趙瑩爲門下侍郎維翰爲中書侍郎同平章事權樞宻使光逺爲侍衞馬步軍都指揮使知逺爲保義節度使侍衞馬步軍都虞候晉主契丹主至潞州趙徳鈞父子降契丹執之契丹主還

解題曰按秦再興洛中記異契丹主破團拍谷得趙延壽北歸情甚狎宻復用之秉政晉祖患之潛遣使上表述趙父子事淸泰於上黨擁重兵窺翫神器淸泰亡國不忠不孝天下所知請勿用戎主以示趙趙覽訖曰晉主不欲令皇帝用臣者欲負皇帝之厚恩也戎主曰何也對曰臣在中原日掌樞機此輩方守外鎭常爲臣之所制中原土地河山人民甲馬子女玉帛津梁要害內外帑藏舟車轉輸臣並知之恐皇帝用臣卽爲晉主之患也戎主甚悅乃曰卿在中原日所爲之事我不能知自卿事我以來卽未有過乃火其書曰我誓不疑汝趙再拜復命兼鎭幽州後晉之滅皆趙贊而成之餘見通鑑

丁丑唐主從珂至自懷州辛巳舉室自焚死惟王淑妃許王從益免

解題曰後唐自莊宗同光元年稱帝至廢帝淸泰三年亡凡十四年

晉主入洛陽甲申殺張延朗劉延皓劉延朗【以新紀通鑑修】十二月乙酉朔晉主如河陽【以新紀修】晉追廢唐主從珂爲庶人【以通鑑修】丁亥晉馮道兼中書門下侍郎同平章事【以新紀修】己丑晉曹州指揮使石重立殺刺史癸巳鎭州牙將祕瓊逐節度副使李彥珂【以新紀通鑑修】辛丑唐安逺節度使盧文進奔吳【以通鑑修】髙麗擊破新羅百濟東夷諸國皆附之【以呂祖謙標目修】

【晉髙祖皇帝天福二年南唐烈祖皇帝李升升元元年南漢髙祖皇帝大有十年閩帝王昶通文二年蜀秦國公孟昶明徳四年楚王馬希範南平王髙從誨吳越王錢元瓘遼太宗皇帝耶律徳光防】

【同元年】春正月乙夘日有食之【通鑑】

解題曰通鑑目錄曰本志正月乙夘朔晉正月甲寅朔蓋用馬重績調元小歷五年而差通鑑考異又曰十國紀年蜀乙夘朔日食蓋晉人避三朝日食攺歷耳

晉以前招收指揮使安重榮爲成徳節度使【以通鑑修】晉範延光殺齊州防禦使祕瓊【以通鑑修】戊寅晉兵部侍郎李崧爲中書侍郎同平章事樞宻使【以新紀修】三月庚辰晉主如汴州【以新紀修】漢交州將皎公羨殺楊延藝而代之【以通鑑修】夏五月晉追尊髙祖已下考妣爲帝後【以通鑑修】六月晉範延光反丁未以侍衞步軍都指揮使楊光逺爲魏府四面都部署東都巡檢使張從賔副之從賔反遣奉國都指揮使侯益防聖都指揮使杜重威討之從賔陷洛陽解題曰按新史列傳髙祖取天下不順常以此慚藩鎭多務爲姑息而藩鎭之臣或不自安或心慕髙祖所爲謂舉事可成故在位七年而反者六起然皆不免也余見通鑑【反者範延光張從賔王暉李金全安從進安重榮也】

秋七月晉義成節度使符彥饒殺戍將侍衞馬步軍都指揮使白奉進甲寅戍將盧順宻執彥饒詔殺之解題曰按新史列傳範延光反白奉進以侍衞兵屯滑州兵士犯法奉進捕得五人其三人義成兵也並斬之彥饒怒明日奉進從數騎過彥饒謝不先告而殺彥饒曰軍士各有部分義成兵卒豈公所得斬耶何無客主之禮也奉進怒曰軍士犯法安有彼此且僕已謝過而公怒不息豈欲與延光同反耶拂衣而起彥饒不復畱之其麾下大噪追奉進殺之彥饒不之止也已而屯駐軍將馬萬等聞亂以兵擒彥饒送之京師遂以彥饒應延光反聞行至赤崗【秦宗權將張晊冦汴州屯北郊盧瑭屯萬勝復徙就晊屯赤岡則赤岡蓋在北郊也】髙祖使人殺之彥饒與晉初無釁隙以一旦之忿不能馭其軍殺奉進已非其本意以反見誅非其罪也朱熹綱目書彥饒舉兵反似與歐陽修意異

乙夘晉以光逺爲都招討使辛酉重威克汜水關從賔走死【以新紀通鑑修】晉安州將王暉殺節度使周瓌遣領軍上將軍李金全討之暉尋伏誅【以新紀通鑑修】冬十月甲申吳齊王徐誥廢其主溥爲讓皇自稱唐帝攺元【以呂祖謙標目修】解題曰楊行宻以景福元年爲淮南節度使傳三世而爲徐誥所篡凡四十六年

十一月戊辰晉封吳越王元瓘爲國王【以通鑑修】十二月戊申蜀攺明年元【以通鑑修】

解題曰宋庠紀年通譜孟昶廣政嗣位涉五年乃攺元𨿽區區陋邦理均自鄶然此之不省其何國之有

是嵗契丹攺元國號大遼以趙延壽爲樞宻使尋兼政事令【以呂祖謙標目修】

【晉髙祖皇帝天福三年南唐烈祖皇帝升元二年南漢髙祖皇帝大有十一年蜀秦國公孟昶廣政元年閩帝王昶通文三年楚王馬希範南平王髙從誨吳越王錢元瓘遼防同二年】春正月戊申朔日有食之【以通鑑考異修】

解題曰通鑑目錄晉本志正月戊申朔南唐正月己酉朔通鑑作己酉用南唐歷也

二月戊戌晉諸鎭進助國物【以新紀修】

解題曰歐陽修曰五代之民其何以堪之哉上輸兵賦之急下困剝斂之苛自莊宗以來方鎭進獻之事稍作至於晉而不可勝紀矣其添都助國之物動以千數計至於來朝奉使買宴贖罪莫不出於進獻而功臣大將不幸而死則其子孫率以家資求刺史其物多者得大州善地蓋自天子皆以賄賂爲事矣則其民何以堪之哉

秋七月辛酉晉作受命寶【以通鑑修】八月晉上遼主徳光及太后尊號【以通鑑修】九月範延光降晉以爲天平節度使【以呂祖謙標目修】辛未晉以楊光逺爲天雄節度使【以通鑑修】冬十月戊寅遼加晉主尊號【以通鑑修】晉建東京於汴州以汴州爲開封府東都爲西京西都爲晉昌軍【以呂祖謙標目修】晉楊光逺論執政過失桑維翰李崧罷樞宻使【以呂祖謙標目修】楊延藝故將吳權殺皎公羨據交州【以通鑑修】十一月丙午晉以閩主昶爲閩國王【以十國紀年修】晉以楊光逺爲西京畱守兼河陽節度使【以通鑑新史列傳修】辛亥晉升廣晉府爲鄴都置彰徳軍於相州以澶衞之置永淸軍於貝州以博冀之徙澶州城跨徳勝軍【以呂祖謙標目修】

解題曰按寰宇記徳勝本漢頓邱縣地在魏州之南今縣北古陰安城是也唐置州晉於此夾河造舟爲梁漢幹祐元年移就徳勝寨故基周又移今治

甲寅晉範延光以太子太師致仕【以通鑑修】癸亥晉聴民自鑄錢【以呂祖謙標目修】唐弒讓皇溥【以十國紀年餘錄修】

解題曰通鑑考異據舊史唐余錄皆云溥禪位逾年以幽卒劉恕十國紀年曰辛丑唐人弒讓皇新史但云卒路振國志云溥能委運授終不罹篡殺之禍亦云溥卒今據薛史唐余錄十國紀年書之從其多者也

【晉髙祖皇帝天福四年南唐烈祖皇帝升元三年南漢髙祖皇帝大有十二年蜀秦國公孟昶廣政二年閩帝王曦永隆元年楚王馬希範南平王髙從誨吳越王錢元瓘遼防同三年】春正月甲寅晉以義成節度使馮暉爲朔方節度使【以通鑑修】解題曰唐地理誌夏州朔方郡靈州靈武郡新五代史職方考靈州朔方節度

唐主誥復姓李更名升不受尊號【以呂祖謙標目修】

解題曰按劉恕十國紀年帝欲祖太宗子吳王恪議者以恪誅欲祖髙宗子鄭王元懿命有司檢討二王苗裔有司言吳王后宰相峴見於國史恪生琨琨生禕禕生峴峴生渙渙生倬倬生超超生志志生榮榮生帝乃爲吳王苗裔余見通鑑【周世宗實錄及五代史稱升宗子永王璘苗裔徐江南錄云憲宗子建王恪之孫蜀後主實錄云唐嗣薛王知柔爲剱南節度使卒官其子知誥流落江淮爲徐溫養子吳越備史云升本潘氏湖州人父爲安吉呰將吳將李神福過湖州虜升歸爲徐溫嘗過神福求爲養子按升曽祖超祖志乃與徐氏曽祖同名附防祖宗固非李氏吳越與唐仇亦非實錄今存眾說以備傳疑】

夏四月甲申晉廢樞宻院宰相分判【以呂祖謙標目修】

解題曰按舊史職官志先是宰臣桑維翰兼樞宻使懇求免職只在中書遂以劉處讓代之每有奏議多不稱防及處讓丁憂乃以樞宻院印付中書門下晁補之曰樞宻院自唐以宦者爲之內持權脇制人主其患非一日之故也莊宗攺用武臣而安重誨之徒實制朝廷髙祖奪以付宰相名實稱矣𨿽其初宦者武臣不悅至於罷維翰等然卒廢樞宻使不畀近習握兵之人自此始余見通鑑

秋七月庚子朔日有食之【通鑑】丙辰晉復禁鑄錢【以新紀修】閏月壬申晉桑維翰罷【以新紀修】

解題曰去年維翰之罷樞宻使出於楊光逺之意也今年維翰之罷相又以光逺之疏也彊蕃跋扈如此使賢相不得安於厥位國其能久乎事見通鑑

閩弒其主昶及後昶叔父延羲自稱閩國王更名曦攺元【以呂祖謙標目修】

解題曰宋庠紀年通譜永隆本梁師都唐髙宗年號

八月河決晉博州【以新紀通鑑修】

解題曰按新史職方考晉無薄州通鑑作薄州誤也

辛丑晉馮道守司徒兼侍中【以通鑑修】九月晉以唐許王李從益爲郇國公奉唐祀【以新紀通鑑修】十二月晉禁創造佛寺【以通鑑修】

【晉髙祖皇帝天福五年唐烈祖皇帝升元四年南漢髙祖皇帝大有十三年蜀秦國公孟昶廣政三年閩帝王曦永隆二年楚王馬希範南平王髙從誨吳越王錢元瓘遼防同四年】春二月

閩王曦攻建州刺史王延政吳越遣兵救之夏五月延政與閩合擊吳越大破之【以呂祖謙標目修】晉安逺節度使李全金叛附於唐六月癸夘唐將李承裕入之全金奔唐晉安逺節度使馬全節大破承裕丁未克安州【以新紀通鑑修】秋八月晉楊光逺殺範延光【以新紀修】

解題曰按新史列傳初祕瓊殺董溫而取其貲延光又殺瓊而取之而終以貲爲光逺所殺而光逺亦不能免也余見通鑑

九月辛未晉李崧奏倉糧有餘晉主敬瑭曰法外稅民罪同枉法痛懲之【以通鑑修】甲申晉徙楊光逺爲平盧節度使爵東平王【以通鑑修】冬十月晉以閩王曦爲閩國王【以朱熹綱目修】

【晉髙祖皇帝天福六年南唐烈祖皇帝升元五年南漢髙祖皇帝大有十四年蜀秦國公孟昶廣政四年閩帝王曦永隆三年楚王馬希範南平王髙從誨吳越王錢佑遼防同五年】春二月閩以建州爲鎭安軍王延政爲節度使【以十國紀年修】夏六月晉安重榮執遼使者請擊之晉主不能制【以通鑑修】秋七月己巳晉以鄴都畱守劉知逺爲河東節度使八月以天平節度使侍衞馬步副都指揮使杜重威爲都指揮使【以呂祖謙標目修】

解題曰胡寅曰晉祖爲楊光逺而出桑維翰爲杜重威而出劉知逺此亡國之本也契丹之事維翰知逺任之有餘矣委付不專則心不固施設不久則政不堅他日契丹入冦維翰無權而知逺顧望蓋晉祖使然也事見通鑑

壬辰晉主如鄴都【以呂祖謙標目修】吳越王元瓘卒九月庚申子佐立【以呂祖謙標目修】辛酉河決晉滑州【以通鑑修】冬十月閩主曦稱帝【以通鑑修】十一月晉山南東道節度使安從進反丁丑以西京畱守髙行周爲都部署討之監軍張從恩大敗從進於花山【以新紀通鑑修】

解題曰按舊史李建崇傳從進冦南陽張從恩焦繼勲防建崇拒賊至湖陽縣之花山遇從進軍大敗之

十二月晉安重榮反以杜重威爲招討使戊戌大敗之於宗城【以新紀通鑑修】漢主龔更名防【以通鑑修】庚戍晉以吳越王佐爲國王【以通鑑修】

【晉髙祖皇帝天福七年南唐烈祖皇帝升元六年南漢帝劉玢光天元年蜀秦國公孟昶廣政五年閩帝王曦永隆四年楚王馬希範南平王髙從誨吳越王錢佐遼防同六年】春正月丁巳晉克鎭州安重榮伏誅【以新紀修】二月唐左丞相宋齊邱知尙書省事旣而復罷【以通鑑修】夏四月晉諫議大夫鄭受益刑部郎中李濤等請誅右武衞大將軍張彥澤止削階降爵【以呂祖謙標目修】丁丑漢主防薨子秦王玢立攺元【以呂祖謙標目修】五月晉尊太妃劉氏爲皇太后【以新紀修】晉主寢疾屬防子重睿於馮道六月乙丑晉主敬瑭殂道與侍衞馬步都虞候景延廣奉其兄子齊王重貴卽皇帝位丁夘尊皇太后曰太皇太后皇后曰皇太后【以呂祖謙標目修】晉告哀於遼稱孫不稱臣自此有隙【以新紀稽古錄修】秋七月晉加景延廣同平章事兼侍衞馬步都指揮使【以通鑑修】八月晉克襄州安從進伏誅【以呂祖謙標目修】冬晉官自賣鹽復収食鹽錢【以呂祖謙標目修】

【晉出帝石重貴天福八年南唐元宗皇帝李璟保大元年南漢中宗皇帝劉晟幹和元年蜀秦國公孟昶廣政六年閩帝王曦永隆五年殷帝王延政天徳元年楚王馬希範南平王髙從誨吳越王錢佐遼防同七年】春二月己未晉主如東京【以新紀修】唐主昪薨【以呂祖謙標目修】閩王延政稱殷帝攺元【以呂祖謙標目修】三月己夘朔晉中書令趙瑩罷以晉昌節度使桑維翰爲侍中【以新紀修】解題曰按孔平仲續世說出帝之初浸用景延廣維翰恐與虜失歡上疏曰議者以陛下於契丹有所供億謂之耗蠧有所卑遜謂之屈辱微臣所見則曰不然漢祖英雄猶輸貨於冒頓神堯武略尙稱臣於可汗此謂達於權變善於屈伸所損者微所利者大必若因玆遂成釁隙自此嵗嵗調發日日轉輸困天下之生靈空國家之府藏此爲耗蠧不亦甚乎兵戈旣起將帥擅權武吏功臣過求姑息邊藩逺郡得以驕矜外剛內柔上陵下替此爲屈辱又非多乎議論𨿽不止此其揣度事勢深切著明

唐齊王璟卽帝位攺元以鎭南節度使宋齊邱爲太保中書令【以通鑑修】漢晉王熈弒其主玢自稱帝更名晟攺元應干【以呂祖謙標目修】夏四月戊申朔日有食之【通鑑】晉旱蝗大起【以新紀通鑑修】晉馮道罷【以新紀修】秋七月己丑晉括民谷殺藏者【以新紀修】冬十月戊申晉立吳國夫人馮氏爲皇后【以通鑑修】

解題曰馮氏叔母也新史世家契丹薄京師暴帝之惡於天下曰納叔母於宮中亂人倫之大典𨿽聞者猶知愧而帝不知愧乎事見通鑑

十一月丁亥漢攺元【以通鑑修】十二月晉楊光逺反【以呂祖謙標目修】唐宋齊丘罷【以通鑑修】

【晉出帝開運元年南唐元宗皇帝保大二年南漢中宗皇帝幹和二年蜀秦國公孟昶廣政七年殷帝王延政天徳二年閩王朱文政楚王馬希範南平王髙從誨吳越王錢佐遼防同八年】解題曰宋庠紀年通譜開運卽位三年始攺元與梁貞元同失

春正月甲戍朔遼主徳光冦晉晉以歸徳節度使髙行周爲北面都部署乙酉晉主如澶州甲午以劉知逺爲幽州道招討使辛丑知逺敗遼兵於秀容二月丙午遼圍行周於戚城晉主自將救之戊申前軍都虞候李守貞敗之於馬家口三月癸酉朔遼逼澶州行周與戰於戚城遼兵遁【以新紀通鑑修】晉封劉知逺爲太原王【以實錄修】乙酉閩都將朱文進弒其主曦自立【以呂祖謙標目修】晉籍鄕兵【以通鑑修】夏四月甲寅晉主至自澶州【以新紀修】辛酉晉景延廣罷爲西京畱守以髙行周爲侍衞馬步都指揮使【以呂祖謙標目修】晉括民財【以呂祖謙標目修】五月戊寅晉命李守貞討楊光逺【以呂祖謙標目修】六月癸夘晉馮道罷【以通鑑修】丙午晉復置樞宻院以桑維翰爲中書令兼樞宻使【以呂祖謙標目修】丙辰河決晉滑州【以新紀修】戊午晉以府州刺史折從阮爲團練使【以呂祖謙標目修】秋七月辛未晉攺元【以通鑑修】八月辛丑朔晉以劉知逺爲北面都統順徳節度使杜重威爲都招討使督十三節度使以備遼【以呂祖謙標目修】

解題曰按新史職方考鎭州故曰成徳梁攺武順唐復成徳晉攺順徳漢復成徳通鑑以順徳爲順國當攷

九月庚午朔日有食之【通鑑】冬十一月閩泉州指揮使畱從效陷泉州殷漳汀二州亦降之閩遣兵攻之尋大敗【以呂祖謙標目修】十二月癸丑晉封知閩國事朱文進爲王【以通鑑修】丁巳晉萊州防禦使楊承勲囚其父光逺以降【以新紀修】殷攻閩唐代殷以救之【以呂祖謙標目修】閏月晉楊光逺伏誅丙戌起復楊承勲汝州防禦使【以呂祖謙標目修】閩殺其主文進以降殷【以呂祖謙標目修】遼主徳光冦晉屯元氏【以呂祖謙標目修晉出帝開運二年南唐元宗皇帝保大三年南漢中宗皇帝幹和三年蜀秦國公孟昶廣政八年閩帝王延政天徳三年楚王馬希範南平王髙從誨吳越王錢佐遼防同九年】春正月殷以同平章事王繼昌鎭福州【以十國紀年修】遼陷晉泰州至相州而還

解題曰按樂史太平寰宇記保州莫州淸苑縣地蕃戎立泰州開運元年復二年陷

乙丑晉主如澶州【以新史修】殷攺號閩【呂祖謙標目】二月晉端明殿學士戶部侍郎馮玉爲戶部尙書兼樞宻使【以呂祖謙標目修】唐敗閩兵圍建州【以十國紀年修】三月福州李逹殺王繼昌己亥立僧卓巖明爲帝奉晉正朔【以十國紀年修】庚戍晉取泰州遼復入冦己未杜重威等敗之於陽城甲子大敗之於衞村

解題曰澤州有陽城縣縣有衞村

夏四月甲申晉主至自澶州【以新紀修】晉封劉知逺爲北平王【以實錄修】己丑晉以鄴都爲天雄軍【通鑑】五月晉杜重威入朝桑維翰請廢之不從【以呂祖謙標目修】丁巳李逹殺卓巖明自稱畱後奉唐正朔【以十國紀年修】六月癸酉晉以杜重威爲天雄節度使【以通鑑修】晉遣軍將張暉奉表稱臣於遼【以通鑑修】秋八月甲子朔日有食之【通鑑】丙寅晉加馮玉中書侍郎同平章事【以新紀修】唐克閩降王延政九月泉漳汀三州亦降【以南唐書修】

解題曰宋庠紀年通譜王延政上距延鈞僣號四主十四年通延翰審知王潮五主六十年

冬十二月晉桑維翰罷以開封尹趙瑩爲中書令李崧爲樞宻使【以呂祖謙標目修】

【晉出帝開運三年南唐元宗皇帝保大四年南漢中宗皇帝幹和四年蜀秦國公孟昶廣政九年楚王馬希範南平王髙從誨吳越王錢佐遼防同十年】春正月唐以鎭海節度使宋齊邱爲太傅中書令不預政事【以通鑑修】二月壬戌朔日有食之【通鑑】夏五月畱從效自領泉州【以十國紀年修】六月丙寅晉以步軍都指揮使馮暉爲朔方節度使【以通鑑修】遼冦晉己丑晉以李守貞爲北面都部署【以新紀修】秋七月河決晉楊劉【以通鑑修】八月唐樞宻使陳覺使福州矯命攻李逹【以十國紀年修】九月遼冦河東壬辰晉劉知逺敗之於陽武谷【以通鑑修】

解題曰方輿志忻口東北三十里至代州界陽武驛【實錄作楊武又羊武谷】

甲午晉以李逹知閩國事【以通鑑修】晉彰徳節度使都排陣使張彥澤敗遼於新興【以新紀列傳修】

解題曰入塞圖雲從晉陽西北一百八十里至新興通典隋新興郡攺爲忻州

唐克閩外城【以十國紀年修】丙辰河決晉澶州【以通鑑修】遼劉延祚詐以瀛州降冬十月晉以杜重威爲北面都招討使李守貞爲兵馬都監【以列傳修】壬午吳越救閩【以呂祖謙標目修】十一月遼主徳光冦晉杜重威張彥澤等至中渡遼圍之十二月壬戍奉國都指揮使王淸戰於滹沱河死之重威彥澤李守貞降遼

解題曰歐陽修曰晉之事醜矣而惡亦極也其禍亂覆亡不暇蓋必然之理爾使重威等𨿽不叛以降虜亦未必不亡然開虜之隙自一景延廣而卒成晉禍者此三人也重威彥澤之死晉人至於爭已戮之屍臠其肉剔其髓而食之撦裂蹈踐斯須而盡何其甚哉此自古所未有也然當是時舉晉之兵皆在北面國之存亡系此三人之勝敗則其任可謂重矣蓋天下惡之如彼晉方任之如此而終以不悟豈非所謂臨亂之君各賢其臣者歟事見通鑑

癸酉彥澤入汴晉主重貴降遼彥澤殺開封尹桑維翰【以新紀通鑑修】

解題曰按新史耶律徳光犯京師遣張彥澤遺太后書問維翰延廣在否可使先來而帝以維翰嘗議毋絕盟而已違之也不欲維翰見徳光因諷彥澤圖之而彥澤亦利其貲產維翰坐府中彥澤以兵入問維翰何在維翰厲聲曰吾晉大臣自當死國安得無禮耶彥澤股栗不敢仰視退而謂人吾不知桑維翰何如人今見之猶使人恐懼如此其可再見乎乃以帝命召維翰新史書此事最得晉出帝殺維翰之情舊史帝思維翰在朝時累貢謀畫請與虜和慮戎主到京則顯彰已過欲殺維翰以滅口因令張彥澤殺之範質陷蕃記亦云帝使彥澤羈縻桑維翰於侍衞司通鑑疑彥澤是時未必肯從出帝之命不取此說余見通鑑

大事記續編卷七十五

欽定四庫全書

大事記續編卷七十六

明王禕撰

【漢髙祖皇帝劉暠天福十二年南唐元宗皇帝保大五年南漢中宗皇帝幹和五年蜀秦國公孟昶廣政十年楚王馬希廣南平王髙從誨吳越王錢倧遼世宗皇帝耶律烏雲天授元年】春正月丁亥朔遼主徳光入汴戊子殺楊承勲己丑殺張彥澤庚寅景延廣自殺癸夘晉主重貴北遷【以通鑑呂祖謙標目修】解題曰歐陽修曰自古禍福成敗之理未有如晉氏之明驗也其始以契丹而興終爲契丹所滅方其以逆抗順孤城被圍外無救援而徒將一介之命能使契丹空國興師應若符契出危解難遂成晉氏當是時維翰之力爲多及少主新立釁結兵連敗約起爭發自延廣然則晉氏之事維翰成之延廣壞之二人之用心者異而受禍也同其故何哉蓋本末不順而與夷狄共事者常見其禍未見其福也可不戒哉事見通鑑【按通鑑契丹以晉主爲負義侯置於黃龍府卽慕容氏和龍城也漢幹祐二年遷之建州去燕京一千一百里】

遼主徳光除諸鎭節度使彰義史匡威不受代雄武何重建以秦成階三州降蜀勢稍沮晉昌節度使趙在禮自殺遼縱胡騎剽掠括借士民錢帛內外怨憤【以通鑑修】劉知逺奉表於遼【以朱熹綱目修】唐虞部員外郎韓熈載上疏請恢復【以呂祖謙標目修】二月遼主徳光行朝賀禮【以通鑑修】遼主徳光以趙延壽爲恆州畱守大丞相【以通鑑修】辛未劉知逺卽皇帝位於河東用晉天福年號

解題曰歐陽修正統論曰梁唐晉漢周皆黜之而論者猶以漢爲疑以謂契丹滅晉天下無君而漢起太原徐駈入汴與梁唐晉周其迹異矣而今乃一槪可乎曰較其心迹小異而大同爾且知逺晉之大臣也方晉有契丹之亂竭其力以救難力所不勝而不能存晉出於無可柰何則可以少異乎四國矣契丹與晉戰者三年矣漢獨髙拱而視之如齊之視越人也卒幸其敗亡而取之及契丹之北也以中國委之許王從益而去從益之勢𨿽不能存晉然使忠於晉者得而奉之可以冀於有爲也漢乃殺之而後入以是而較其心其異於四國者幾何又曰梁太祖以干化二年遇弒明年末帝已誅友珪黜其鳯翼之號復稱乾化三年尙爲有說至漢髙祖建國黜晉出帝開運四年復稱天福三年者蓋其於出帝無復君臣之義而幸禍以爲利者其素心也宋庠紀年通譜漢髙祖旣有天下而追用晉氏已往之元於義則非忠於禮則非孝進退無據其衰季亂制乎徐無黨曰髙祖初建國無國號蓋其制詔皆無明文故闕不書然稱天福十三年則國仍號晉可知下書攺國號漢則未攺之前冝有所稱可以推知也

知逺以弟河東馬步軍都指揮倧爲特進太原尹武節都指揮使史肇攻代州殺其刺史王暉【以新紀九國誌修】三月丙戌朔遼主徳光行入閤禮【以通鑑修】晉遣使安集農民保聚山谷者【以通鑑修】吳越大敗唐兵取福州閩地遂三分【以呂祖謙標目十國紀年修】遼主徳光以其將蕭翰爲宣武節度使壬寅北還【以呂祖謙標目修】夏四月晉主知逺以從弟北京馬軍都指揮使信爲侍衞馬軍都指揮使史肇爲親軍步軍都指揮使都押衙楊邠權樞宻使蕃漢兵馬都孔目官郭威權樞宻副使兩使都孔目官王章權三司使【以新紀通鑑修】

解題曰按新史列傳王章財賦聚斂急刻舊制田稅每斛更輸二升謂之雀鼠耗王章始令更輸二斗謂之省耗又按陶嶽五代史補錄後唐明宗幸倉場每石加二斗耗以雀防侵蠧謂之雀鼠耗倉場加耗自此始余見通鑑

癸亥晉立魏國夫人李氏爲皇后【以新紀修】甲子晉河東節度判官蘇逢吉觀察推官蘇禹珪爲中書侍郎同平章事【以新紀通鑑修】

解題曰按新史列傳是時制度艸創朝廷大事皆出逢吉然素不學問隨事裁決出其意見故漢世尢無法度而不施徳政民莫有所稱焉髙祖旣定京師逢吉與蘇禹珪同在中書除吏多違舊制逢吉尢納貨賂市權鬻官謗者讙嘩然髙祖方倚信二人故莫敢有告者事見通鑑

晉以折從阮爲永安節度使【以通鑑修】

解題曰按新史職方考府州晉置永安軍漢罷之周復

晉史肇取潞州【以新紀修】戊辰奉國指揮使武行徳以河陽來歸【新紀】丙子遼主徳光道死其眾入於恆州五月乙酉遼東丹王之子永康王烏雲執趙延壽而自稱帝【以呂祖謙標目修】壬辰楚王希範卒其弟希廣立【以呂祖謙標目修】甲午晉以劉崇爲北京畱守【以新紀修】丙申晉主知逺如汴京史肇取澤州【以新紀通鑑修】蕭翰北遁以郇國公李從益知南朝軍國事從益遣使迎晉主知逺【以新紀通鑑修】遼主烏雲北歸以安國節度使達爾瑪守恆州【以呂祖謙標目修】六月吳越國王佐卒其弟倧立【以呂祖謙標目修】丙辰晉主知逺次洛陽殺李從益及王太妃於汴【以呂祖謙標目修】

解題曰按新史列傳契丹至京師趙延壽所尙明宗公主已死耶律徳光乃爲延壽娶從益妹是爲永安公主公主養於王淑妃妃至京師主婚禮徳光拜從益爲彰信軍節度使從益辭不之官與妃俱還洛陽徳光北歸畱蕭翰守汴州漢髙祖起太原翰欲北去乃使使者迫之以東遂以從益權知南朝軍國事從益禦崇元殿翰率契丹諸將拜殿上晉羣臣拜殿下羣臣入謁太妃妃曰吾家子母孤弱爲翰所迫此豈福邪禍行至矣乃以王松趙上交爲左右丞相李式翟光鄴爲樞宻使燕將劉祚爲侍衞親軍都指揮使翰畱契丹兵千人屬祚而去漢髙祖擁兵而南從益遣人召髙行周武行徳等爲拒不至乃與王松謀以燕兵閉城自守妃曰吾家亡國之餘安敢與人爭天下乃遣人上書迎髙祖髙祖聞其嘗召行周而不至遣郭從義先入京師殺妃母子妃臨死呼曰吾家母子何罪何不畱吾兒使毎嵗寒食持一盂飯灑明宗墳上聞者悲之餘見通鑑

甲子晉主知逺至自太原戊辰攺國號漢【以新紀呂祖謙標目修】遼太后發兵拒遼主烏雲兵敗見囚烏雲攺元【以呂祖謙標目修】秋七月甲午漢封馬希廣爲楚王【以通鑑修】天雄節度使杜重威天平節度使李守貞歸命漢徙重威歸徳節度使以歸徳節度使髙行周代之防國節度使趙匡贊爲晉昌節度使守貞代之閏月重威反庚午以行周爲招討使辛未楊邠郭威王章皆爲正使【以新紀通鑑修】庚辰漢立髙祖光武二廟追尊髙祖考妣以下爲帝後凡六廟【以新紀通鑑修】洺州歸漢八月控鶴指揮使李榮等逐達爾瑪以恆州歸漢【以呂祖謙標目修】漢敕盜皆抵死【以呂祖謙標目修】漢封吳越王倧爲吳越王【以通鑑修】唐宋齊丘罷【以通鑑修】南漢主晟殺其諸弟【以呂祖謙標目修】

解題曰按路振九國誌晟殺其弟浩昌等十四人防之諸子盡矣余見通鑑

九月甲戌漢以吏部尙書竇貞固守司空兼門下侍郎翰林學士李濤爲中書侍郎同平章事【以新紀修】庚寅漢主如魏州趙匡贊降蜀

解題曰匡贊延壽之子契丹所立也

冬十一月丁丑杜重威降漢以爲太傅中書令【以通鑑呂祖謙標目修】己夘漢史肇領歸徳節度使兼馬步都指揮使劉信領忠武節度使兼馬步副都指揮使【以呂祖謙標目修】解題曰宋州故屬宣武軍後唐曰歸徳

十二月癸巳漢主至自魏州【以新紀修】吳越誅李達【以十國紀年修】漢鳯翔節度使侯益降蜀【以呂祖謙標目修】

解題曰益契丹所署也

吳越將胡進思廢其主倧立倧之弟俶【以新史世家修】漢敕犯私鹽麯皆抵死【以通鑑修】

【漢髙祖皇帝幹祐元年南唐元宗皇帝保大六年南漢中宗皇帝幹和六年蜀秦國公孟昶廣政十一年楚王馬希廣南平王髙保融吳越淮海王錢俶遼天授二年】春正月乙夘漢攺元【以新紀修】趙匡贊侯益復降漢【以呂祖謙標目修】己未漢主更名暠【以通鑑修】漢以前威勝節度使馮道爲太師【以通鑑修】丁丑漢主大漸楊邠遣忠武節度使劉信之鎭漢主暠殂【以新紀通鑑修】

解題曰邠專輒之端見矣

庚辰漢誅杜重威及其三子二月辛巳朔皇子周王承祐卽皇帝位丁亥尊皇后曰皇太后【以新紀通鑑修】漢鳯翔巡檢使王景崇及蜀人戰於大散關敗之【以新紀修】三月漢永興軍將趙思綰據城李守貞反自稱秦王【以通鑑修】甲戌漢以王景崇爲邠州畱後不受命【以通鑑修】遼節度使耶律忠棄定州遁晉末所陷州縣皆復於漢【以呂祖謙標目修】漢李濤請出楊邠郭威丁丑罷【以呂祖謙標目修】夏四月漢以楊邠爲中書侍郎同平章事兼樞宻使郭威爲樞宻使王章同平章事【以新紀通鑑修】

解題曰按新史列傳是時漢方新造承契丹之後京師空乏而西三叛作周太祖用兵西方章供饋軍旅未嘗乏絕然徵利剝下民甚苦之往時民租章增省耗緍錢出入皆以八十爲陌章減其出者陌三縣民訴田者必至州縣覆之以括其陷田天下由此重困余見通鑑【沈括曰唐自皇甫鎛爲墊錢法至昭宗末乃定八十爲陌漢王章又減三錢以七十七爲陌輸官仍用八十】

壬午漢以鎭寧節度使郭從義爲永興都部署戊子保義節度使白文珂爲河中都部署【以新紀舊傳修】

解題曰澶州故屬天雄軍晉置鎭寧軍

六月戊寅朔日有食之【通鑑】乙酉漢王景崇降蜀亦受李守貞官爵【以通鑑修】秋七月庚申漢郭威同平章事【以通鑑修】蜀以茶酒使王昭逺知樞宻使【以呂祖謙標目修】八月壬午漢以郭威爲西面招慰安撫使【以通鑑修】乙未漢封吳越王俶爲國王【以通鑑修】冬十月蜀遣兵救王景崇漢鳯翔節度使趙暉破走之【以通鑑修】癸夘南平王髙從誨卒其子保融知荊南畱後【以呂祖謙標目修】十一月甲寅漢族誅太子太傅李崧【以通鑑修】十二月丁丑漢以髙保融爲節度使【以通鑑修】

【漢隠帝劉承祐幹祐二年南唐元宗皇帝保大七年南漢中宗皇帝幹和七年蜀秦國公孟昶廣政十二年楚王馬希廣南平王髙保融吳越淮海王錢俶遼天授三年】

解題曰宋庠紀年通譜隠帝卽位三年卒不建元以至亡國𨿽天命有攺亦人禮之先亡乎徐無黨曰五代亂世以嗣君卽位者五而攺元不依古者四梁末帝晉出帝卽位逾年宜攺元而不攺又明年然後攺漢隠帝周世宗皆仍稱先帝年號終其世不攺帝名承祐年名幹祐舉國臣民共稱而不攺避當時莫大之失

夏五月乙丑趙思綰降漢尋殺之【以新紀修】六月癸酉朔日有食之【以通鑑修】秋七月壬戌漢李守貞自殺【以呂祖謙標目修】八月漢郭威以頭子命白文珂代西京畱守王守恩【以通鑑修】楚武平節度使馬希蕚攻潭州敗還【以呂祖謙標目修】漢郭威入朝九月乙巳溥加執政藩鎭恩【以通鑑修】

解題曰威此舉蓋推廣馮道不愛官物以賞士卒之意不待他日卽位班賞已收中外之心矣事見通鑑

吳越募墾荒田者勿收其稅【以通鑑修】冬十月遼冦趙魏己丑漢遣郭威禦之十一月遼兵遁【以新紀修】十二月癸巳漢王景崇自殺【以呂祖謙標目修】是嵗畱從效取漳州唐以爲淸源節度使【以十國紀年修】

【漢隠帝幹祐三年南唐元宗皇帝保大八年南漢中宗皇帝幹和八年蜀國公孟昶廣政十三年楚王馬希蕚南平王髙保融吳越淮海王錢俶遼天授四年】春正月唐罷招討使【以通鑑修】夏四月壬午漢以郭威爲天雄節度使領樞宻使【以新紀修】

解題曰按新史列傳周太祖出鎭魏州史肇議帶樞宻行蘇逢吉楊邠以爲不可與肇爭於是卒如肇議肇恨之明日防飲竇貞固第肇厲聲舉爵屬太祖曰昨日廷論何爲異同今日與公飲此逢吉與邠亦舉大爵曰此國家事也何必介意乎遂俱飲釂余見通鑑胡寅曰國有異政則變風作政無二門則上下治故善致理者政事必出於中書五代輕宰相而重樞宻使是政出於二矣又命樞宻使兼節度使是政出於三矣其後又詔河北兵甲但見郭威文書立皆稟應是政出於四矣廢君易國反覆如奕棋不亦宜乎

五月己亥漢以府州蕃漢馬步都指揮使折徳扆爲團練使【以通鑑修】冬十一月甲子朔日有食之【通鑑】辛未楚王馬希蕚攻潭州【以通鑑修】丙子漢族誅楊邠史肇王章使誅郭威弗克丁丑威反辛巳義成節度使宋延渥降之壬午泰寧節度使慕容彥超屯於七里甲申漢主勞軍於劉子陂彥超擊威弗克

解題曰七里今河南府洛陽縣有七里澗【洛陽記曰城東有石橋以跨七里澗朱敏求河南志後魏城東七里橋是也水經注谷水逕張方壘北方圍洛陽於城西七里鑿壘河南志後魏城西七里有張方橋是也隋因漢魏故城西徙十八里五代因之則前日之城東固在其東而城西亦在其東當攷】

劉子陂在七里店之北

乙酉漢主承祐奔趙村自殺蘇逢吉自殺

解題曰按實錄郭允明知事不濟抽刃犯蹕而崩舊史帝紀郭允明知事不濟乃剚刃於帝而崩允明自殺周太祖紀允明弒漢帝於北郊新史本紀郭允明弒帝列傳帝走趙村郭允明從後追之弒帝於民捨乃自殺劉恕曰允明帝所親信何由弒逆蓋郭威兵殺帝事成之後諱之因允明自殺歸罪耳通鑑遂謂弒帝未必是允明要之皆臆決也不如以實錄新舊史爲據

丙戌威入京師大掠己丑威請立武寧節度使贇爲嗣遣馮道迎之

解題曰按九國誌隠帝遇弒周祖駐兵京師將謀篡代恐人心未洽於是議立嗣君五代史闕文新史列傳周祖入京師百官謁之周祖見道猶設拜意道便行推戴道受拜如平時徐曰侍中此行不易周祖意沮故禪代之謀稍緩遂陽立湘陰公贇爲漢嗣遣道迎贇於徐州贇未至太祖將兵北至澶州擁兵而反遂代漢【陶嶽五代補錄湘陰公鎭徐州辟郭忠恕爲推官忠恕知事變正色責馮道曰令公累朝大臣誠信著天下四方無賢不肖皆謂之長者今一旦作脫空漢前功俱棄令公之心安乎道無以對因勸湘陰公殺道奔河東猶豫不決遂及禍】通鑑考異曰周祖旣克京城所以不卽爲帝者蓋以漢之宗室崇在河東信在許州贇在徐州若遽代漢慮三鎭舉兵以興復爲辭則中外必有響應者故陽稱輔立宗子信素庸愚不足畏贇乃崇子故迎贇立之使兩鎭息謀俟其離徐已逺去京稍近然後並信除之則三鎭去其二矣然後自立則所與爲敵者惟崇而已此其謀也豈馮道受拜之所能沮乎道之所以受拜如平時者正欲示器宇凝重耳事見通鑑【唐潞王舉兵逼京師馮道望風勸進又先眾人雅拜今見周祖受拜如平時何前之恭而後之倨耶或謂潞王養子疑乎爲君者也故道拜之不疑周祖臣也道之義固不容屈故受拜以挫其鋭是不然道嘗爲周祖畫防其交已深至是周祖之事已成故陽爲不屈以示雅量其實內有恃恩之心知其必不殺己也道老於販國其情狀豈難見乎】

壬辰太后臨朝以宣徽使王峻爲樞宻使侍衞步軍都指揮使王殷爲侍衞親軍都指揮使【以新紀傳修】

解題曰按五代史闕文郭威【本文作周祖後仿此】自鄴起兵劉銖盡誅周祖之家子孫婦女十數人極其慘毒及隠帝遇害威以漢太后令收銖下獄使人責銖殺其家對曰銖爲漢家戮叛族爾不知其他周世宗朝史官修漢隠帝實錄諱銖之忠言而不載故通鑑不取惟略見於新史云

遼冦漢十二月甲午朔郭威擊之【以呂祖謙標目修】甲辰楚馬希蕚陷潭州殺馬希廣自立【以呂祖謙標目修】癸丑漢郭威至澶州而旋己未廢贇爲湘陰公其將鞏廷美楊溫據徐州威殺忠武節度使信庚申監國【以新紀傳呂祖謙標目修】

大事記續編卷七十六

欽定四庫全書

大事記續編卷七十七

明王禕撰

【周太祖皇帝郭威廣順元年南唐元宗皇帝保大九年南漢中宗皇帝幹和九年蜀秦國公廣政十四年東漢帝劉旻幹祐四年楚王馬希蕚南平王髙保融吳越淮海王錢俶遼穆宗皇帝耶律舒嚕應歷元年】春正月丁夘漢監國威卽皇帝位國號周攺元大赦減耗米罷羨余竊盜及姦並依天福以前刑名非反逆毋得誅親族籍家貲【以呂祖謙標目修】己巳周上漢太后尊號曰昭聖皇太后【以新紀修】周開封尹劉勲卒【以通鑑修】癸酉周王峻同平章事【以新史通鑑修】乙亥周以王殷爲天雄節度使【以通鑑修】戊寅周殺湘陰公贇於宋州【通鑑】

解題曰按新五代史世家列傳髙祖二弟曰崇曰信三子曰承訓承祐承勲從弟信崇子贇承訓長而賢髙祖方屬以爲嗣承訓薨髙祖悲哀疾劇乃以承祐屬諸將相楊邠等不欲領許州信在京師乃遣信就鎭信涕泣而去隠帝遇弒太祖入京師謂漢大臣必相推戴及見宰相馮道等道殊無意太祖素不拜道因不得已拜之道受之如平時徐勞之曰公行良苦太祖意色皆沮知漢未可代因白漢太后擇立漢嗣太后誥曰河東節度使崇許州節度使信皆髙祖之弟徐州節度使贇開封府尹承勲皆髙祖之子其擇嗣君周太祖與王峻入見太后言承勲宜立太后以承勲久病不任爲嗣太祖與羣臣請見承勲視起居太后命以臥榻舁承勲出見羣臣視之信然乃奏曰贇髙祖愛之以爲子宜立乃遣太師馮道率羣臣迎贇道揣周太祖意不在贇謂太祖曰公此舉由衷乎太祖指天爲誓道旣行謂人曰吾平生不爲謬語人今謬語矣道見贇傳太后意召之期以來年正月五日卽帝位贇乃具天子仗衞赴京師左右皆稱萬嵗至睢陽太祖自澶州擁兵而反王峻王殷遣馬軍指揮使郭崇之宋州申州刺史馬鐸之許州以伺變崇領七百騎奄至贇登樓問所以來之意對曰澶州軍變懼未察之故郭公遣兵來衞非惡意也贇召之不入馮道出與語方登樓贇執手泣下崇以周祖意開諭之初贇令防聖指揮使張令超以部兵從徐州判官董裔說贇曰崇視速言而嗄有異圖矣人皆言郭公已帝大梁陛下猶深入不止禍且至矣請急召張令超率所部兵夜劫郭崇奪其兵明日略睢陽取金帛以賞募士東還晉陽觀釁而動郭威方定京邑未暇追我此防之上也贇猶豫未決是夕郭崇宻招令超以兵屬焉贇大懼太祖以書召道先歸贇謂道曰寡人此來所恃者公三十年舊相是以不疑今郭崇奪吾衞兵事危矣公意以爲何如道黙然親將賈貞數目道欲殺之贇曰勿艸艸豈關令公事俄而郭崇幽贇於外館誅董裔及賈貞等太后下誥降封贇湘陰公周祖卽位遂害之馬鐸巡檢許州信自殺承勲後以疾卒余見通鑑

劉崇稱漢帝於太原用幹祐年號【以通鑑修】

解題曰歐陽修曰十國之封爵外而不書則東漢之立何以書曰吾於東漢帝異其辭於九國也或謂劉旻嘗致書於周求其子贇不得而後自立然則旻之志不以亡漢爲讐而以失子爲讐也曰漢嘗詔立贇爲嗣則贇爲漢國之君不獨爲旻子也旻之大義宜不爲周屈其立𨿽未必是而義當不屈於周此其所以異乎九國矣終旻之世猶稱幹祐至承鈞立然後攺元則旻之志豈不可哀也哉事見通鑑

己夘周以馮道爲中書令【以新紀修】庚辰周詔罷貢獻珍食求直言【以呂祖謙標目修】二月丁酉周以養子天雄衙內指揮使榮爲鎭寧節度使校書郎王朴爲掌書記【以稽古錄呂祖謙標目修】三月周克徐州鞏廷美楊溫死之【以新紀通鑑修】

解題曰歐陽修曰予旣悲湘陰公之事又嘉廷美溫之所爲贇於漢非嫡長特以周氏移國畏天下而難之故假贇以俟間爾當是時天下皆知贇之必不立也然廷美溫之區區爲贇守孤城以死其始終之迹何愧於死節之士哉然史氏不著其何以死予因嘉二人之忠而悲其志然不得列於死節之士惜哉事見通鑑

夏五月周追尊髙祖以來考妣爲帝後【以舊紀修】六月辛亥周王峻爲左僕射兼門下侍郎樞宻副使範質爲戶部侍郎李谷爲中書侍郎並同平章事蘇禹珪罷癸丑範質參知樞宻院事【以通鑑修】楚朗州指揮使王逵逐武平節度使馬光惠以辰州刺史劉言爲畱後【以呂祖謙標目修】遼冊東漢主崇爲大漢皇帝更名旻【以五代史通鑑修】秋九月東漢主旻冦周【以新紀通鑑修】遼弒其主烏雲立徳光之子齊王舒嚕攺元【以呂祖謙標目修】戊寅楚馬希崇囚其主希蕚於衡山自爲武安畱後希蕚據衡山希崇召兵於唐冬十月唐信州刺史邊鎬至醴陵希崇降十一月辛酉唐遷馬氏於金陵【以呂祖謙標目修】

解題曰按徐無黨五代史注馬殷自唐幹寧三年入湖南至周廣順元年凡五十七年

東漢以遼冦晉州甲子周遣王峻救之【以通鑑新紀修】丙寅南漢取楚桂州盡有嶺南之地【以呂祖謙標目修】十二月東漢遼兵敗歸【以通鑑修】唐封畱從效爲晉江王【以十國紀年修】

【周太祖廣順二年南唐元宗皇帝保大十年南漢中宗皇帝幹和十年蜀秦國公廣政十五年東漢帝劉旻幹祐五年南平王髙保融吳越淮海王錢俶湖南劉言遼應歷二年】春正月周慕容彥超反甲子以侍衞步軍都指揮使曹英爲兗州都部署唐遣兵救之敗走【以新紀通鑑修】夏四月丙戌朔日有食之【通鑑】五月庚申周主討慕容彥超乙亥伏誅【以呂祖謙標目修】六月乙酉朔周主如曲阜謁孔子庚子至自兗州【以新紀修】周朔方節度使馮暉卒其子繼業自知軍府事以爲畱後【以呂祖謙標目修】周始詔犯鹽麯以斤兩定刑【以通鑑修】解題曰按防要廣順二年九月敕犯鹽麯一斤已下至一兩杖八十配役五斤已下一斤已上徒三年配役五斤已上並決重杖一頓處死

冬十月劉言遣王逵攻唐武安節度使邊鎬走之復馬氏嶺北地【以呂祖謙標目修】辛亥周制訴訟先歷縣州觀察使乃詣臺省【以呂祖謙標目修】劉言徙治朗州【以呂祖謙標目修】

【周太祖皇帝廣順三年南唐元宗皇帝保大十一年南漢中宗皇帝幹和十一年蜀秦國公孟昶廣政十六年東漢帝劉旻幹祐六年南平王髙保融吳越淮海王錢俶湖南王逵遼應歷三年】春正月丙辰周以劉言爲武平節度使王逵爲武安節度使朗州指揮副使周行逢爲行軍司馬【以通鑑修】乙丑周以營田務州縣【以通鑑修】周王峻領平盧節度使【以新史列傳修】解題曰按新史列傳峻爲樞宻使兼宰相又求兼領平盧已受命暫之鎭余見通鑑

周更作二寶【朱熹綱目】二月甲子周貶王峻爲商州司馬三月甲申周以養子榮爲開封尹晉王【以通鑑修】

解題曰安重誨之欲去潞王以明宗有子故也周太祖無親子而王峻惎間榮其意安在哉使峻不貶則榮之得立未可知也事見通鑑

夏王逵襲朗州執劉言而代之秋八月逵移治潭州以周行逢知朗州【以呂祖謙標目修】九月周大水【以通鑑修】周始立圓丘社稷太廟迎神主於洛陽【以通鑑修】冬十二月乙丑周王殷入朝壬申殺之【以呂祖謙標目修】

解題曰按唐末泛聞錄十二月將有事於南郊時髙祖久不豫又聞王殷潛謀不軌召之恐不從命乃謀因郊祀肆覲方鎭殷果不自疑來朝明年正月朔助祭畢命歸本鎭縊之於夷門山余見通鑑【夷門山在東京開封縣】

【周世宗皇帝郭榮顯徳元年南唐元宗皇帝保大十二年南漢中宗皇帝幹和十三年蜀秦國公孟昶廣政十七年東漢劉旻幹祐七年南平王髙保融吳越淮海王錢俶湖南王逵遼應歷四年】春正月丙子朔周祀圜丘攺元【以新紀通鑑修】戊寅周罷鄴都【以新紀修】

解題曰王殷旣誅故也

庚辰周晉王榮判內外兵馬事【以通鑑修】戊子周以馮繼業爲節度使【以通鑑修】河決周靈河漁原武等八口分遣使者塞之【以通鑑修】壬辰周端明殿學士戶部侍郎王溥爲中書侍郎同平章事以殿前都指揮使李重進領武信節度使馬軍都指揮使樊愛能領武定節度使步軍都指揮使何徽領昭武節度使是日周主威殂丙申晉王榮卽皇帝位【以新紀修】二月東漢主旻以契丹冦周潞州三月乙酉周主自將攻之癸巳戰於髙原大敗之追至髙平又敗之丁酉周主如潞州己亥樊愛能何徽伏誅以趙匡爲殿前都虞候壬寅天雄節度使符彥卿爲河東都部署【以新紀稽古錄呂祖謙標目修】夏四月庚申周太師中書令瀛王馮道卒【以通鑑修】壬戌周立衞國夫人符氏爲皇后【以新紀修】庚午周主如太原【以新紀修】五月甲戌朔王逵徙治朗州以周行逢知潭州【以呂祖謙標目修】遼救東漢丙申周符彥卿及遼戰於忻口敗績【以新紀修】

解題曰方輿記忻州北三十里至範池驛又北二十五里至忻州口驛【水經注嘑沲南歷忻中口俯防忻川水水出西管涔東山也】

辛丑周以折徳扆爲永安節度使【以通鑑修】六月庚午周主至自太原【以新紀修】冬十月周大簡諸軍募壯士詣闕選爲殿前諸班【以呂祖謙標目修】戊辰周罷捕盜使臣専委州縣【以呂祖謙標目修】十一月東漢主旻殂子鈞卽帝位【以呂祖謙標目修周世宗皇帝顯徳二年南唐元宗皇帝保大十三年南漢中宗皇帝幹和十三年蜀秦國公孟昶廣政十八年東漢帝劉鈞幹祐八年南平王髙保融吳越淮海王錢俶湖南王逵遼應歷五年】解題曰宋庠紀年通譜世宗卽位凡六年不攺元恭帝逾嵗而亡亦仍故號一元三世古未之聞玆禮之失始於唐中宗厥襲其迹者眞僞八君而漢周二朝尢爲巨謬劉以干祐興滅郭柴以顯徳始終庸非喪亂薦臻禮法前壊天厭其禍將啟聖人若曰受命而王者乃能攺元布度爲天下正此建隆所以承五代之獘而克復舊章頒朔之文於是乎正矣

春正月庚辰周詔漕運給耗【以呂祖謙標目修】辛夘周初令翰林學士兩省官舉令錄【以呂祖謙標目修】周浚胡盧河【以呂祖謙標目修】

解題曰今冀州信都縣有胡盧河卽衡漳水別名李晏口

二月庚子朔日有食之【通鑑】壬戌周求直言【以新紀修】夏四月乙夘周廣汴京外城【以通鑑修】

解題曰按宋敏求東京記舊城唐李勉築周二十里一百五十五步宋號關城東面二門曰望春麗景南面三門曰朱雀保康崇明西面二門曰宜秋閶闔北面三門曰景龍安逺天波新城周四十八里二百三十二步東面二門南延春北含輝南面三門東朱雀中景風西畏景西面二門南迎秋北肅政北面三門西徳中長景東愛景實錄朱梁建國都城制度未備好利者復恣侵占九衢之中容軌者才一兩街上命開拓以繩直洞豁爲務居人保其第者惟一二

周比部郎中王朴獻開邊防尋擢爲諫議大夫知開封府事【以呂祖謙標目修】五月辛未周遣宣徽南院使向訓鳯翔節度使王景伐蜀【以新紀修】甲戌周大毀佛寺禁私度僧尼【以新紀呂祖謙標目修】秋九月丙寅朔周置錢監毀銅器佛像【以呂祖謙標目修】閏月周取蜀秦成階三州【以呂祖謙標目修】冬十一月乙未朔周以李谷爲淮南都部署伐唐【以呂祖謙標目修】周防汴河【以呂祖謙標目修】

解題曰見漢永平十二年解題

戊申周取蜀鳯州【呂祖謙標目】唐淸淮節度使劉仁贍守壽州李谷攻之【以呂祖謙標目修】

【周世宗皇帝顯徳三年南唐元宗皇帝保大十四年南漢中宗皇帝幹和十四年蜀秦國公孟昶廣政十九年東漢帝幹祐九年南平王髙保融吳越淮海王錢俶湖南周行逢遼應歷六年】春正月壬寅周主伐唐唐都部署劉彥貞救壽州李谷退保正陽侍衞親軍都指揮使李重進大破彥貞於正陽東斬之甲寅以重進爲淮南都招討使

解題曰今穎州穎上縣有正陽鎭或云西正陽蓋安丰又有東正陽也

丙辰周主圍壽州二月壬申取滁州壬午唐主景使其臣鐘謨稱臣請平丙戌取唐揚州唐殺吳讓皇之族於泰州辛夘取唐泰州【以新紀修】周嶽州團練使潘叔嗣襲朗州殺王逵迎周行逢行逢殺之【以呂祖謙標目修】三月唐主景遣司空孫晟表請罷兵周取唐光舒蘄三州【以新紀通鑑修】吳越克唐常州唐龍武都虞候柴克宏大敗之唐主景遣齊王景逹救壽州夏四月復泰州己巳周主循淮而東景逹至六合敗還五月乙夘周主至自淮南六月唐以駕部員外郎朱元將兵復江北【以呂祖謙標目修】秋七月辛夘周以周行逢爲武平節度使【以呂祖謙標目修】周皇后符氏殂【以新紀修】唐復取光舒蘄和滁揚等州【以呂祖謙標目修】八月戊辰周行欽天歷【以通鑑修】九月周以端明殿學士王朴爲戶部侍郎樞宻副使【以呂祖謙標目修】冬十月丙子周詔夏稅六月秋稅十月起徵【以呂祖謙標目修】周山南東道節度使安審琦入朝以爲太師遣還鎭【以呂祖謙標目修】甲申周以趙匡爲定國節度使殿前都指揮使匡表渭州軍事判官趙普爲節度推官【以通鑑修】十一月周殺孫晟【以新紀通鑑修】周召華山隠士陳戊申遣還山【以呂祖謙標目修】

【周世宗皇帝顯徳四年南唐元宗皇帝保大十五年南漢中宗皇帝幹和十五年蜀秦國公孟昶廣政二十年東漢帝天防元年南平王髙保融吳越淮海王錢俶湖南周行逢遼應歷七年】春正月己丑朔東漢攺元【以呂祖謙標目修】二月乙亥周主如壽州【以呂祖謙標目修】三月辛夘唐朱元降周周大破唐軍於紫金山齊王景逹走【以呂祖謙標目修】

解題曰紫金山在安丰壽春縣北與八公山相連

唐劉仁贍疾甚其將以壽州降周仁贍卒徙壽州於下蔡【以呂祖謙標目修】夏四月己巳周主至自壽州【以新紀修】乙酉周通汴於五丈河【以呂祖謙標目修】

解題曰按李燾長編五丈河泥淤不利行舟宋建隆元年詔陳承昭於京城西夾汴河造斗門自滎陽鑿渠百餘里引京索二水通壕入斗門以大木架汴流導水以過其上北注爲河廣五丈貫曹鄆以入黃河嵗運京東芻粟

唐濠州都監郭廷謂斷渦口浮梁【以呂祖謙標目修】秋八月乙亥周李谷罷【呂祖謙標目】周以王朴爲樞宻使【以新紀修】九月周中書舍人竇儼請修禮樂【以呂祖謙標目修】冬十月壬申周主攻淮南十二月唐泗濠二州降復取揚泰二州【以呂祖謙標目修】

【周世宗皇帝顯徳五年南唐元宗皇帝顯徳五年南漢中宗皇帝幹和十六年恩赦侯劉鋹大寶元年蜀秦國公孟昶廣政二十一年東漢帝天防二年南平王髙保融吳越淮海王錢俶湖南周行逢遼應歷八年】春正月唐攺元中興【呂祖謙標目】丁未周克唐海州

壬辰克靜海軍丁未克楚州【以通鑑修】三月丁亥唐攺元交泰【以呂祖謙標目修】唐獻廬舒蘄黃四州於周江北悉平【以呂祖謙標目修】周浚汴口逹於淮【以通鑑修】夏四月壬申周主至自淮南【以新紀通鑑修】

解題曰按新舊史紀傳世家實錄劉恕十國紀年陸遊南唐書自楊氏有吳【吳卽南唐】嵗暮淮涸輒增戍以備侵軼監軍吳廷紹以爲無事徒費糧糗罷之淸淮【淸淮軍卽壽春府】節度使劉仁贍表陳不可罷未及行世宗顯徳二年十一月乙未詔以宰臣李谷爲淮南道行營都部署許州節度使王彥超爲副侍衞馬軍都指揮使韓令坤以下十二將各帶徵將之號攻自壽州始報至唐上下失色仁贍獨部分號令閒暇如平時唐以神武統軍劉彥貞爲北面都部署帥師三萬赴壽州奉化節度使皇甫暉爲應援使常州團練使姚鳯爲應援都監帥師三萬屯定逺唐召鎭南軍節度使宋齊丘入朝謀難齊丘請徵諸郡兵屯淮泗以裨將有才略者主之聲言偏師敵人不測其實必難輕進春水時至糧道阻隔懸軍日久自當遁去然後遣使請平庶可無大喪敗議者不同遂止壬戌李谷奏先鋒破賊於來逺鎭【在安丰縣西北四十五里謂之臨頴口西正陽也】十二月甲戌奏破賊二千人於壽州己夘奏破賊千餘人於山口鎭【在壽春縣東六十里】三年正月丁酉奏破賊於上窯【濠州渦口西南】戊戌發丁夫十萬城京師庚子詔幸淮南以宣徽南院使向訓權東京畱守端明殿學士王朴爲副壬寅發京師武平節度使王逵南面都統入淮南界先是李谷軍城下曉夕攻擊旣而淮南援軍大至乃與將佐謀曰賊舟防將及正陽【東正陽也】吾無水戰之具才一橋梁不守則大軍隔絕矣不如退守正陽【西正陽也】浮橋以俟鑾輅諸將皆以爲然遂焚糧艸而退兵回無復嚴整多失亡帝聞之遣侍衞都指揮使李重進率師赴之曰唐兵且至宜急擊之谷又請大駕且駐陳穎以觀賊勢上不悅劉彥貞旌旗輜重數百里聞谷退軍急追之仁贍以爲不可彥貞不聴仁贍獨按兵城守發戰棹百艘溯淮而上且張斷橋之勢彥貞列陣而進比及正陽而重進先至壬寅率諸將渡橋與賊遇合勢擊之斬彥貞擒偏將咸師朗已下斬首萬餘級伏屍三十里獲戈甲三十萬降者三千人上大悅甲寅車駕至正陽以重進爲淮南道都招討使李谷判壽州行府事乙夘車駕渡淮丙辰營於淝水之陽移正陽浮橋於下蔡【頴州縣】丁巳命趙匡【本文作今上後仿此】領兵赴濠州城下徵宋亳陳穎徐宿許蔡等州丁夫數十萬以攻城庚申耀兵城下壬戌匡奏破賊萬餘眾於渦口【在濠州鐘離縣西九十里有唐大中濠州刺史充本州團練渦口兩城等使侯固碑卽荊山與渦口城也五代因之】斬兵馬都監何延錫等獲戰船五十艘二月丙寅幸下蔡王逵上言入淮南界戊辰廬壽巡檢使司超奏破賊三千人於盛唐【方輿志壽州縣晉馬頭戍在縣北】獲都監髙弼景遣皇甫暉姚鳯守淸流關【在滁州】上命匡倍道襲之暉等陣於山下將戰匡領所部兵出山後乘之暉等走入滁州匡麾兵涉水逾城而入盡戮其黨擒暉鳯以獻景懼遣泗州牙將王知朗賫書至徐州稱唐皇帝奉書於大周皇帝願以兄事嵗獻方物甲戌本州以聞不答戊寅命前鄧州節度使侯章攻賊水寨己夘韓令坤襲揚州壬午景遣其臣鐘謨李徳明奉表稱臣爲附庸之國嵗貢百萬獻犒軍牛五百頭酒二千石金銀羅綺及衣帶茶藥詔吳越國王錢俶攻常宣二州以牽景韓令坤奏下揚州執副畱守馮延魯辛夘匡表僞天長軍制置使耿謙降韓令坤言泰州降癸巳荊南言王逵爲部將所殺遣人詣潭州請周行逢爲帥三月丙申行光州刺史何超奏光州都監張承翰以城歸順行舒州刺史郭令圖奏下舒州丁酉取和州丙午景遣司空孫晟等奉表進金銀羅綺賞給將士茶絹等願割濠壽泗楚光海六州之地乞罷攻討庚戌吳越王俶言領兵入淮南界李徳明等見周師急攻壽春慮不能保乃奏云寛臣五日之誅容臣等往江南取本國表章盡獻江北地上許其行賜景書曰必若盡淮甸之土地爲大國之提封猶且逺圖豈同迷復但存帝號何爽嵗寒倘堅事大之心終不迫人於險俟諸郡之悉來卽大軍之立罷又賜其將佐書徳明盛稱世宗英武景不悅宋齊丘陳覺等皆以割地無益而徳明賣國以圖利景斬徳明遣元帥齊王景逹與陳覺邊鎬許文稹帥兵趨壽春吳越陷常州之郭燕王冀遣龍武都虞侯柴克宏救常州壬子大敗吳越兵夏四月甲子以侍衞親軍都指揮使歸徳節度使李重進等爲廬州都招討使徐州節度使武行徳爲濠州城下都部署世宗攻壽州圍之數重以方舟載礮自淝河中流擊其城又束巨竹數萬竿上施版屋號爲竹龍載甲士以攻之又決其水皆入於淝河攻之百端自正月至於四月不能下而嵗大暑霖彌旬周兵營寨水深數尺淮淝暴漲礮舟竹龍皆飄南岸爲景兵所焚周兵多死己巳車駕發壽春乙亥駐蹕於濠州城下齊王景逹由步濟江距六合一捨而設柵居數日棄柵來迫我軍匡擊之賊兵大敗己夘韓令坤奏敗楚州萬餘眾於灣頭【在揚州東北十五里】殿前都指揮使張永徳言敗賊於曲溪【在招信軍之西】丙戌以向訓爲淮南節度使防江招討使韓令坤爲副丁亥車駕幸渦口景乘常州之捷遣陸孟俊迫泰州王師不守韓令坤欲棄揚州帝怒急遣張永徳帥親兵援之又命趙匡領步騎二千屯六合惟畱偏師數千守壽春命李重進總之俄而孟俊抵揚州令坤擒孟俊匡又敗二萬餘人於六合五月壬辰以渦口爲鎭淮軍戊戌發渦口乙夘至自淮南六月壬申赦淮南見禁罪人先時非理科配一切停罷步軍都指揮使李繼勲營於壽州之南攻賊壘賊自城中來攻破柵而入將士死者數百人攻具並爲所焚李重進在東呰不能救時城堅未下師老於外加之暑毒糧運不繼諸將欲退軍匡自六合歸過其城下爲畱旬日王師復振七月辛夘朔以周行逢爲武平軍節度使庚子李重進奏破賊千餘人丁未武行徳奏破賊二千人向訓班師回壽春時江南賊盜充斥而舒蘄光和滁等州復爲唐所據訓上言欲抽揚州之師並力壽春上可之八月永徳奏破賊下蔡先是景遣其將林仁肇郭廷謂率水陸軍奪浮梁以舟實薪芻乘風縱火永徳禦之風勢倒指賊眾卻因敗冬十月癸酉李重進奏破賊盛唐壬午永徳言敗賊下蔡甲申授趙匡定國軍節度使殿前都指揮使先是永徳守下蔡素與重進不協一日乘醉大言重進潛蓄姦謀將校無不驚駭重進自壽陽去其部從直詣永徳帳下宴飲終日而去人情稍安景知之因宻令人賫蠟書遺重進重進以其書進呈世宗覽之皆斥讟反間之言孫晟隨駕到闕禮遇殊優毎召見問江南事但言唐畏陛下神武永保無二世宗怒晟前言失實十一月收晟下獄與其從者百餘人皆誅之十二月壬申以張永徳爲殿前都防檢發陳蔡宋亳穎兗曹單等州工夫數萬城下蔡戊子李重進奏破賊塌山【在紫金山之東】北四年正月丁未重進奏破賊五千人於壽州北先是朝廷所得州郡分兵鎭守地濕時暑頗爲敵窺伺繼而李繼勲以南呰失守重進抽軍近外張從恩焦繼勲屯鎭淮軍武行徳屯定逺縣爲淮軍所襲皆披靡挫衂敵人復振齊王景逹遣許文稹朱元領軍數萬溯淮而上至紫金山設十餘寨與城內烽火相應連延夾道抵壽春爲運糧之路至是爲重進所敗二月向訓奏破賊於黃蕃呰乙亥車駕發京師命右驍衞大將軍王環率舟師數千以從乙酉至下蔡三月庚寅旦上率諸軍擊賊於紫金山趙匡擊先鋒呰一鼓破之餘眾保山寨攻之未下匡擊紫金山北一呰破之初朱元恃功或違景逹節制監軍使陳覺與元有隙屢表元不可信不宜付以兵柄景乃命楊守忠代之景逹檄元計事元欲自殺其客曰丈夫乃爲妻子死耶遂舉呰萬餘人降翌日盡陷諸呰獲萬餘人許文稹邊鎬楊守忠皆被擒其餘沿流東奔景逹遁歸金陵是役也所喪四萬人上率親騎沿淮北岸追賊命諸將縱舟師順流擊之匡於淮南岸追擊晡至鎭淮軍殺溺之外擒數千人奪艦糧船數百錢帛器仗不可勝數劉仁贍聞援兵旣敗計無所出但扼吭浩嘆甲午城鎭淮軍仍構浮梁於淮戊戌授向訓徐州節度使淮南行營都監屯鎭淮軍己亥復幸下蔡劉仁贍病甚已不知人其副使孫羽詐爲仁贍書以城降戊申幸壽州城北世宗命舁仁贍至帳前嗟嘆久之賜以玉帶禦馬復使入城養疾庚戌移壽州於下蔡以故州爲壽春縣曲赦壽州辛亥仁贍爲特進檢校太尉兼中書令鄆州節度使是日卒追封彭城郡王丙辰車駕發下蔡四月己巳至自下蔡五月癸巳李重進加檢校太傅兼侍中向訓爲徐州節度使加檢校太尉同平章事張永徳爲澶州節度使檢校太尉趙匡爲滑州節度使加檢校太保六月己未以鐘謨爲衞尉少卿十月前徐州節度使檢校太師兼中書令武行徳爲左衞上將軍先是行徳屯定逺爲冦所襲死者數百人帝懲僨軍之咎故以環衞處之前河陽節度使李繼勲爲右衞大將軍責南呰之敗也壬申發京師十一月丙戌至濠州戊子親破十八里灘呰在州東北淮水之中上令甲士數百人跨駞以濟【今濠州西北十二里有乘龍洲在水中世宗乘駞濠人以爲鬼乘龍故名】癸巳上親率諸軍攻賊壘奪關城【在東城之南以城外地髙故以關城防之今基迹尙存】破小呰焚戰艦七十餘斬首二千級進攻羊馬城丙申夜濠州團練使郭廷謂上表願請命於唐而後降辛丑帝率水陸軍循淮而下癸夘大破賊於渦口斬首五千級降二千餘人奪戰船三百鼓行追奔晝夜不息江淮城柵所至皆下乙巳攻泗州十二月乙夘降戊午帝率眾東下趙匡領兵南岸夾淮而進己未至淸口【卽淸河口】追及賊且戰且行鼓噪之聲聞數十里辛酉至楚州西北大破賊眾賊順流而逸匡追之數十里擒應援使陳承昭以獻獲船三百餘艘將士七千餘人初帝之渡淮也無水戰之備每遇賊戰艦無如之何敵亦以此自負有輕我意帝卽於京師集工徒修作樓艦逾嵗得數百艘兼得江淮舟船令所獲南軍教北人水戰未幾舟師大備至是水陸克捷江南大震壬戌濠州歸順乙丑漣水歸順景駈揚州士庶渡江焚州郭而去丁丑泰州平五年正月乙酉詔韓令坤權知揚州丙戌取海州庚寅發楚州管內丁壯開鶴河【在淮安州城西南】以通運路壬辰取靜海軍【通州也】楚州未下乙巳親攻丙午克之防禦使張彥卿死之六軍大掠軍民死者萬餘人二月甲寅天長歸順戊午車駕發楚州丁夘詔城揚州乙亥司超奏破賊擒舒州刺史三月壬午朔幸泰州丁亥復幸廣陵辛夘幸迎鑾江口【在眞州】初王師已臨長江景大發舟師順流至海口以扼蘇杭之路上遣右神武統軍宋延渥率戰棹百艘襲之令殿前都虞候慕容延釗以驍騎緣岸而行至東防州【在今通州海中】與賊遇戰於江中大破之丙申景遣其臣陳覺奉表貢方物請傳位太子以國附庸覺覩樓船戰棹已泊江岸以爲自天而降愕然大駭時江北惟廬舒蘄黃未下世宗謂覺曰國主若能以江北之地盡歸則朕亦不至窮兵黷武覺聞命忻然丁酉荊南髙保融奏舟船已至鄂州戊戌錢俶奏發戰棹四百艘水軍萬七千人泊江岸請師期己亥景遣劉承遇上表稱唐國主盡獻江北郡縣之未陷者鄂州漢陽【今漢陽軍時爲縣】川【今漢川縣】二縣在江北亦獻焉嵗輸土貢數十萬而乞海陵鹽監南屬不許庚子上報略曰旣能如此又復何求其常潤一路及沿江兵掉已指揮抽退兩浙荊湖湖南水陸兵士各合罷兵廬黃蘄三路將士亦抽近外候彼中起掲了畢交割許奉正朔罷兵而不許傳位太子丙午景遣宰相馮延已獻犒軍銀十萬兩絹十萬疋錢十萬貫茶五十萬斤麥二十萬石庚戌詔故淮南節度使楊行宻故升府節度使徐溫各給守冢戶應江南臣僚墓在江北者委長吏檢校四月乙夘車駕發揚州壬申至自淮南五月唐去帝號稱國主去交泰年號稱顯徳五年置進奏邸於汴都詔諸軍將士等第優給行營將士歿於王事者各贈官子孫量才錄用淮南及徐宿宋亳陳穎許蔡等州欠去年夏秋稅並放辛夘以趙匡爲忠武軍節度使己酉以太府卿馮延魯充江南國信使鐘謨爲副賜禦衣玉帶錦綺羅帛十萬疋金器千兩銀器萬兩士卒俘於周者皆遣還凡五千七百五十人別賜書曰已下三司逐年支撥供軍食鹽二十萬石【南唐書升元初括定民賦毎正米一斛別輸三鬥於官廩授鹽二斤謂之鹽米至是淮甸鹽塲皆入周遂不支鹽而輸米爲定式】又賜歷日一軸九月以延魯爲刑部侍郎謨爲給事中並放歸江南十月甲午遣許文稹邊鎬周廷構歸江南初帝之南徵也唐人大懼陳覺李徵古皆齊丘門人因說景請委國事於齊丘景衘之及鐘謨李徳明奉表至行在徳明復命說景割江北之地求和而覺徵古等以爲賣國請戮之景殺徳明鐘謨徳明之黨也及歸譖齊丘等故齊丘等得罪齊丘歸九華山覺等貶官尋害之四月乙夘車駕發揚州壬申至自淮南此世宗取江北之大略也陸遊論曰元宗舉閩楚之師境內虛耗及契丹滅晉中原有隙可乘而南唐兵力國用弗支熟視而弗能出世以爲恨不然唐有江淮比諸國地大力彊人材眾多若用其人乘閩楚昬亂一舉而平之然後取吳越五嶺成南北之勢中原豈易動哉不幸諸將失律國勢遂弱且陳覺馮延魯軰用師閩楚猶喪敗若北鄕而爭天下其禍可勝言哉

五月辛巳朔日有食之【以通鑑修】辛夘周以趙匡領忠武節度使【以通鑑修】唐主更名景去帝號稱國主用周正朔【以通鑑修】

解題曰按南唐書南唐開國子監復有廬山國學其徒不下數百時廢君如吳越弒主如南漢叛親如閩楚亂臣賊子無國無之惟南唐兄弟輯睦君臣奠位此好儒之效也余見通鑑

秋七月丙戌周行刑統【以通鑑修】

解題曰按六典注魏李悝集諸國刑書造法經六篇一盜法二賊法三囚法四捕法五雜法六具法商鞅攺爲律增相坐之法造參夷之誅大辟加鑿顚抽脇鑊亨車裂之制漢蕭何加事律擅興廐戶三篇謂之九章九律文帝除肉刑景帝定律武帝時張湯趙禹增律令條章宣帝時於定國刪定成帝時律令煩多百餘萬言魏命陳羣爲魏律十八篇增蕭何律劫掠詐僞毀亡造劾系訊斷獄請財驚事償賦等九篇晉命賈充等增損爲二十篇梁命蔡法度等增損爲二十篇後魏孝文時定律凡八百三十二章北齊武成時趙郡王叡等造律成凡十二篇大抵采魏晉故事後周造律凡二十五篇比於齊律煩而不當宣帝廣刑法要制爲刑經聖制謂之法經隋開皇定律凡十二篇煬帝以律令猶重更制大業律十八篇一名例二衞宮三違制四請求五戶六婚七擅興八告劾九賊十盜十一鬭十二捕亡十三倉庫十四廐牧十五關市十六雜十七詐僞十八斷獄唐武徳定律令其篇目一準開皇之律貞觀初又命釐正比古死刑殆除其半至宋建隆四年竇儀等進一名例二禁衞三職制四戶婚五廐庫六賊盜七鬭訟八詐僞九雜律十捕亡十一斷獄大抵皆因乎周之舊也

八月辛巳南漢主晟薨子衞王鋹立攺元【以呂祖謙標目修】冬十月周均田【以呂祖謙標目修】

解題曰朱熹曰周世宗可謂有天下之量矣事見通鑑

十二月己亥唐放宋齊丘【以呂祖謙標目修】

【周世宗皇帝恭皇帝顯徳六年唐元宗皇帝顯徳六年南漢恩赦侯劉鋹大寶二年蜀秦國公孟昶廣政二十二年東漢帝天防三年南平王髙保融吳越淮海王錢俶湖南周行逢遼應歷九年】春正月周王朴正樂律【以呂祖謙標目修】唐宋齊丘伏誅【以呂祖謙標目修】

解題曰按南唐書宋齊邱陳覺李徵古馮延魯魏岑查文徽爲一黨孫晟常夢錫萬嚴韓熈載江文蔚鐘謨李徳明爲一黨余見通鑑

二月庚申周王朴卒【以呂祖謙標目修】甲戌周主伐契丹夏四月壬辰取幹寧軍辛丑取益津癸夘取益津關瓦橋關淤口關降莫州五月乙巳降瀛州丙午議取幽州周主有疾乃止戊申取易州己酉以瓦橋關爲雄州益津關爲霸州甲戌周主至自雄州【以新紀通鑑修】

解題曰按新史附錄世宗北伐以保大軍節度使田景咸爲淤口關部署右神武統軍李洪信爲合流口部署前鳯翔節度使王晏爲益津關部署侍衞親軍馬步都虞候韓通爲陸路都部署世宗自幹寧軍禦龍舟樓船戰艦首尾數十里至益津關降其守將而河路漸狹舟不能進乃捨舟陸行瓦橋淤口關瀛莫州守將皆迎降方下令進攻幽州世宗遇疾乃置雄州於瓦橋關霸州於益津關而還周師下三關瀛莫兵不血刃述律聞之謂其國人曰此本漢地今以還漢又何惜耶余見通鑑【徐無黨曰世宗下三關瓦橋益津以建州及克淤口關止置寨故舊史實錄皆闕不書遂不見取得時日今信安軍是也】歐陽修曰予讀周日曆見世宗取瀛莫定三關兵不血刃而史官譏其以王者之師馳千里而襲人輕萬乘之重於萑葦之間以僥幸一勝夫兵法決機因勢有不可失之時世宗南平淮甸北伐契丹乘其勝威擊其昏殆世徒見周師之出何速而不知述律有可取之機也是時述律以謂周之所取皆漢故地不足顧也然則十四州之故地皆可指麾而取矣不幸世宗遇疾功志不就然瀛莫三關遂得復爲中國之人而十四州之俗至今陷於夷狄彼其爲志豈不可惜而其功不亦壯哉

唐主景遣其子貢於周周主令其修守備【以呂祖謙標目修】解題曰陸遊曰司馬光以爲大邦畏其力小邦懷其徳是比之文王也是時世宗將有事燕晉其謀以爲若南方有變𨿽不能爲大害然北伐之師勢亦不得不還故先思有以安江南之心又疲其力於大役使

不得動比北伐成功江南折【闕】

謂之近於文王豈不過哉然世宗則誠奇謀【闕】

心之患不乘勝取吳蜀楚粵而舉勝兵以取幽州【闕】平四方何足定哉甫得三關而以疾歸則天

也其後中國先取蜀【闕】江南吳越太原最後取幽州而兵已獘矣故𨿽得諸國而中國之勢終弱然後知世宗之本謀爲善也事見通鑑

癸未周立皇后符氏【以新紀通鑑修】周立子宗訓爲梁王【以呂祖謙標目修】周範質王溥參知樞宻院事樞宻使魏仁浦爲中書門下平章事趙匡兼殿前都防檢【以通鑑修】癸巳周主榮殂梁王宗訓卽皇帝位【以通鑑新紀修】

解題曰歐陽修曰世宗五六年間取秦隴平淮右復三關威武之聲震懾夷夏而方內延儒學文章之士考制度修通禮定正樂議刑統其制作之法皆可施於後世其爲人明達英果議論偉然卽位之明年廢天下佛寺三千三百三十六是時中國乏錢乃詔悉毀銅佛像以鑄錢嘗夜讀書見元稹均田圖嘆曰此致治之本也乃詔頒其圖法使吏民先習知之期以一嵗大均天下之田其規爲豈小哉其伐南唐問宰相李谷以計防後克淮南出谷疏使學士陶谷爲贊而盛似錦囊置之坐側其英武之材可謂雄傑及其虛心聴納用人不疑豈非所謂賢主哉

秋七月趙匡領歸徳節度使【以通鑑修】

大事記續編卷七十七

