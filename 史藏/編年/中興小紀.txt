

欽定四庫全書

史部二

提要

中興小紀四十卷

編年類

【臣】等謹案中興小紀四十卷宋熊克撰克字子復建陽人孝宗時官至起居郎兼直學士院出知臺州事迹具宋史文苑傳是編排次南渡以後事迹首建炎丁未迄紹興壬午年經月緯勒成一書宋制凡累朝國史先修日曆其曰小紀蓋以別於官書也陳振孫書錄解題稱克之爲書往往疎略多抵牾不稱良史嶽珂桯史亦摘其記金海陵南侵事以薫風殿之議與武徳殿之議並書於紹興二十八年誤合爲一蓋以當時之人記當時之事耳目旣有難周是非尙未論定自不及李心傳書纂輯於記載詳備之餘然其上援朝典下參私記綴輯聫貫具有倫理其於心傳之書亦不失先河之導剏始難工固未可一例論也宋史藝文志載克所著尙有九朝通略一百六十八卷今永樂大典僅存十有一卷首尾零落已無端委僅此書尙爲完本惟原書篇第爲編纂者所合並舊目己不可尋今約略年月依宋史所載原數仍勒爲四十卷乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

中興小紀月錄

卷一

起建炎元年五月盡六月

卷二

起建炎元年七月盡十二月

卷三

起建炎二年正月盡六月

卷四

起建炎二年七月盡十二月

卷五

起建炎三年正月盡三月

卷六

起建炎三年四月盡八月

卷七

起建炎三年閏八月盡十二月

卷八

起建炎四年正月盡六月

卷九

起建炎四年七月盡十二月

卷十

起紹興元年正月盡六月

卷十一

起紹興元年七月盡十二月

卷十二

起紹興二年正月盡六月

卷十三

起紹興二年七月盡十二月

卷十四

起紹興三年正月盡六月

卷十五

起紹興三年七月盡十二月

卷十六

起紹興四年正月盡八月

卷十七

起紹興四年九月盡十二月

卷十八

起紹興五年正月盡六月

卷十九

起紹興五年七月盡十二月

卷二十

起紹興六年正月盡十二月

卷二十一

起紹興七年正月盡六月

卷二十二

起紹興七年七月盡九月

卷二十三

起紹興七年十月盡十二月

卷二十四

起紹興八年正月盡六月

卷二十五

起紹興八年七月盡十二月

卷二十六

起紹興九年正月盡六月

卷二十七

起紹興九年七月盡十二月

卷二十八

起紹興十年正月盡十二月

卷二十九

起紹興十一年正月盡十二月

卷三十

起紹興十二年正月盡十二月

卷三十一

起紹興十三年正月盡十四年十二月

卷三十二

起紹興十五年正月盡十六年十二月

卷三十三

起紹興十七年正月盡十八年十二月

卷三十四

起紹興十九年正月盡二十年十二月

卷三十五

起紹興二十一年正月盡二十三年十二月

卷三十六

起紹興二十四年正月盡二十五年十二月

卷三十七

起紹興二十六年正月盡二十七年十二月

卷三十八

起紹興二十八年正月盡二十九年十二月

卷三十九

起紹興三十年正月盡十二月

卷四十

起紹興三十一年正月盡三十二年六月

欽定四庫全書

中興小紀卷一

宋熊克撰

建炎元年【嵗在丁未】夏五月庚寅朔大元帥康王卽皇帝位於南京上道君皇帝之第九子母曰賢妃韋氏以大觀元年五月乙巳夜生於宮中紅光照室初賜名授武定軍節度封蜀國公二年進封廣平郡王宣和四年正月冠於文徳殿賜字徳基三月出外第拜太保遂安慶源兩鎭節度封康王上博涉經史道君問以古事及應詔制述率常稱防五年娶邢煥次女封嘉國夫人嘗侍道君習射於鄆王府上挽弓至一石五斗宣和末金人內侵淵聖皇帝方受內禪敵騎抵城下遣燕人吳孝民賫書請和欲得親王宰相爲質時諸王皆從道君南幸惟上與肅王畱京師淵聖召上具言孝民所陳上毅然請行遂命少宰張邦昌副上使於金寨時敵兵四繞上意气間暇如平日數與大將斡裏雅布【原名韓離不今攺正下同】觀蹴踘雜伎畱軍中經月防都統制姚平仲以所部兵刼寨平仲古子也金人以用兵責使者邦昌懼而泣上止曰爲國家何愛身耶斡裏雅布由是憚之不欲上畱更請肅王淵聖嘉上忠勤還拜太傅靖康攺元冬金人再南侵刑部尙書江都王云奉使至金寨先遣親吏李裕回道斡裏雅布語須康王親到議乃可成於是上奉詔使斡裏雅布軍請緩師云副之上請門下侍郎開封耿南仲偕行淵聖曰南仲老矣乃令其子中書舎人延禧與觀察使髙世則爲參議官世則瑗孫也以十一月丁丑發京師晝夜行庚辰至相州民遮道曰肅王已不反乞大王起兵拒敵不宜北去辛巳至磁州初王云使金歸過磁相勸二郡爲淸野計二郡從之悉撤近城民居運粟入城洎金人再至果以磁相無糧由他路入二郡人怨云以爲云通於敵磁有崔府君祠乃東漢之崔子玉也封嘉應侯號曰應王上至州人擁神馬謂應王出迎守臣祕閣修撰義烏宗澤唘上亦謁其廟云従上入上旣出云爲百姓所害上檄澤捕得害云者斬之乃定磁人力請上毋北去謂離北門五六十里卽有敵兵知相州直龍圖閣祁門汪伯彥蠟書至亦言金遣五百餘騎沿路問上所在於是延禧等皆勸上回相州閏十一月朝廷議畫河遣僉書樞密院臨川聶昌之河東耿南仲之河北皆爲割地使昌偕金使至絳州絳人殺之南仲偕金使王汭至衛州衛人防殺汭南仲遂如相見上乃與南仲連銜掲榜召兵勤王人情大悅戊申上登郡圃飛仙亭因持弓矢咒之曰若次第中此牌字則必聞京師音耗果三發三中左右動色相賀己酉上與幕府從容語曰夜來夢皇帝脫所禦袍賜吾吾解舊衣而服所賜此何祥也頃之報京師使臣來乃武學生借閤門只秦仔賫蠟詔命上爲大元帥陳亨伯元帥汪伯彥宗澤副元帥速領兵入衛上捧詔嗚咽軍民感動上乃命耿南仲同預軍謀十二月壬戌朔大元帥開府除汪伯彥爲集英殿修撰上初開府服排方玉帶語伯彥等曰吾陛辭日皇帝賜以寵行吾遜辭久之皇帝曰朕昔在東宮太上解此帶賜朕卿宜收取不得已拜賜癸亥南仲等言軍行先籍糧食今勤王之師經由河北京東兩路乃差徽猷閣直學士河北都漕樂壽張慤直龍圖閣京東漕臣邵武黃潛厚並隨軍應副乙丑閤門只侯章賫蠟書至催發勤王兵章言陛辭曰皇帝諭臣曰康王辟中書舎人從行可令便宜艸詔盡起河北兵守臣自將入援是夜上命延禧艸詔曉頒諸郡惟中山慶源被圍不得達元帥府五軍總一萬人上遣使招劇賊楊靑常景等皆效順又得一萬餘人丁卯上欲領兵渡河與幕屬謀所向或請出濬滑或請渡王兪或請趨魏縣言人人殊猶豫未決汪伯彥獨曰非出北門濟子城不可眾莫能奪上從之仍遣前軍統制劉浩統兵出南門陽爲濬滑之行以疑金乙亥上發相州使臣馳報黃河未凍眾失色上禱於天地河神至子城渡報河凍已合丙子上總師渡河至大名都漕權府事張慤與北道副總管奉符顏歧率眾郊迓時京城圍久及上駐北門而四方事皆取決於帥府矣壬午副元帥宗澤部兵二千人自磁州先諸軍至上大悅癸未知信徳府直徽猷閣梁揚祖兵萬人馬千匹繼至諸將兵官如張俊苗傅楊沂中田師中皆在麾下揚祖子美子傳授子俊成紀人沂中崞縣人師中秀容人上問揚祖孰優揚祖以俊對上亦喜俊自此常在左右上畱揚祖爲隨軍轉運使甲申始聞金人登城斂兵不下淵聖詔見通和卿等兵未可動上涕泣知詔書爲敵人所迫宗澤請進師直趨開徳解京城之圍汪伯彥等執講和之說且言敵兵十萬吾軍才一萬三千人如何解圍合使大王安居更檄宣總司陜西江淮勤王之師約日俱進乃可破敵時北道總管趙野至南京與宣撫使範訥合軍自號宣總故也野訥並開封人伯彥請上移軍東平則措身於安地身安國難可圖上問耿南仲亦以爲然遂決東去澤請自領軍至都城許之戊子澤兵行出南門進屯開徳府揚聲大元帥在中軍庚寅上離北京二年正月辛卯朔上入東平府界癸巳帥臣盧益漕臣黃潛厚率眾出迓上達府治丁酉右文殿修撰知冀州權邦彥以兵千人至上命屯開徳於宗澤壬寅徽猷閣待制知河間府黃潛善與髙陽闗副總管楊惟忠將數千兵至益開封人邦彥樂壽人潛善潛厚弟惟忠西戎部族也潛善請上移書沃哩布與辧曲直令退軍通京城之問耿南仲曰使敵知元帥府所在非利也潛善計不行乞戍兵於曹從之上畱惟忠爲元帥府都統制丁卯上以京東漕臣閭邱陞所領濮州兵及深州守臣姚鵬博州守臣孫振等兵一萬四千宗澤新降到賊軍丁順及單州王澈廣濟軍孟世寧等兵三萬七千人潛善壬申上以約諸路合兵而東平去京師差逺與幕屬議進屯濟州庚辰上發東平府癸未至濟州諸路兵大集軍費日廣梁揚祖言京城圍久鹽法不通宜比貨物法許人入錢給鈔請鹽上從之才及一月給鈔一百萬緡公私俱便宗澤帥兵至韋城與金大戰敗之丙辰上奏除澤徽猷閣待制丁巳黃潛善以機事赴府稟議且引探事人張宗得金人僞赦並迎立孟太后書上揮淚大慟期身先士卒追二聖於河北諸將曰此將臣職爾大王乃宗社所系不可輕舉時兵部尙書呂好問亦遣勇士李進持帛書至好問希哲子也戊午上以便宜除汪伯彥顯謨閣待制充元帥而黃潛善爲副元帥癸亥耿南仲等率文武官吏勸進書再上上流涕不受諸路帥守監司推戴無虛日使臣鄭安自京回傳到少帝齧血書襟詔上讀之慟哭南仲以下又言帝王之興必有受命之符大王陛辭皇帝賜以排方玉帶大元帥建府有賜袍異夢四方申呈或曰靖王今始悟靖之爲字皇帝立十有二月而元帥府建則靖康紀元實爲符兆願大王亟卽位以當天心上不納丙寅張邦昌以諮目至大略言國禍之酷權以濟事故寧忍死而報之於殿下上答邦昌書亦曰九廟不毀生靈獲全皆相公之功邦昌又遣上舅忠州防禦使韋淵賫書稱臣且言封府庫以待又曰臣之所以不死者以君王之在外也丁卯吏部侍郎汝陽謝克家以邦昌命賫玉璽至文曰大宋受命之寶克家跪進上慟哭命汪伯彥司之皇太后遣左丞安嶽馮澥權右丞江寧李回采奉迎澥康邸舊人也又令侄權衛尉卿孟忠厚賫書詣上略曰王其速驅輿衛入處宸居上以安九廟之靈下以弭四方之變上覽書乃命移檄諸道具言邦昌恭順之意約束不得亂入京城於是濟之老父請上卽位於濟宗室仲琮議用晉武靈王遵承制故事幕屬難之謂宜如唐肅宗卽尊位以定天下又宗澤言恐邦昌等陰與金結毋或深信且開封於南京乃祖宗受命之地取四方中汴漕尢易庶爲萬全時使臣曹勛自河北竄歸進道君禦札曰便可卽眞來救父母上慟哭拜受由是決意趨應天庚辰上發濟州鄜延副總管劉光世來上命光世都提舉五軍光世延慶子也僉書樞密院沙縣曹輔來癸未上至應天府甲申皇太后遣吏部尙書仙井王時雍開封尹永嘉徐秉哲奉乘輿服禦來而張邦昌繼至伏地慟哭請死丙戌上以便宜進汪伯彥黃潛善爲雜學士於是耿南仲議攺元謂宜仿藝祖建隆之號且本朝以火徳王請曰建炎云攺元大赦天下除常赦所不原者赦書首令從臣監司郡守訪求文武才略出倫之士𨿽布衣亦聽舉又誤國害民如蔡京童貫王黼朱勔孟昌齡李彥梁師成譚稹及其子孫見流竄者更不復敍民貸常平錢谷悉與蠲放又散斂靑苗本以便民歳久法獘反爲大患亦令罷去祖宗上供自有常數後緣嵗增不勝其獘當裁損以紓民力比來州縣受納租稅務加槪量以規出剰可令禁止應臨難死節義不受辱出使軍前及因守戰歿於王事許其家自陳優與褒賞應違法賦斂與民間疾苦許臣庶具陳言𨿽詆許亦不加罪初睢陽當五代之末有狂僧日呼於市曰此地將來有聖人出世及我太祖以歸徳之節受周禪而國號宋人以爲應矣至是乃正應其語上之將卽位也門下侍郎耿南仲等請用漢光武故事爲壇於宋之陽先告天地北望二聖然後受命及上登壇受表涕泗交流百官環侍無不感動因名其壇曰中興受命之壇初靖康以金人內侵置四道都總管分制諸路以衛京師有詔事得専決財得通用官得辟置兵得調發有警則畱其副以守而都帥自將入援旣而南道都總管張叔夜統兵三萬至京城下與金戰遂除僉書樞密院從二聖北狩南道都總管胡直孺亦統兵勤王戰敗爲金所獲後遣之還惟副總管直龍圗閣朱勝非畱治應天府事勝非頗能均節調度帑藏得以不空至是上卽位犒賜半出於此叔夜耆之孫直孺開封人勝非上蔡人也辛卯上謂宰執曰少帝事上皇仁孝升聞爰自臨禦沈機淵防聖不可測乃遭厄運暫爲北狩朕念手足之恩常若神防太后當二聖北轅以聖徳起於宮闈乃眷朕躬膺天歷數累章勸進於國有功靖康皇帝宜上尊號曰孝徳淵聖元祐皇后冊爲隆祐太后壬辰宰執奏事張邦昌先退上問黃潛善等曰朕何以處邦昌潛善等曰邦昌僭號罪在不貸然爲金人所脇不得已而從權惟陛下睿斷處之上曰邦昌小心不幸逢此𨿽不能死然遭變從權使宗廟不隳社稷不壊一城生靈獲全肝腦金人才退遣人賫書赴愬及歸寶璽駿奔來朝北面事朕旣貸其初欲馭以王爵異時金人有詞使邦昌具書報之曰中國不忘趙氏彼師不旋踵而天下勤王之師皆左袒歸宋故邦昌懼不待問罪幸保首領而反籍於朕使金人知天下之歸出於自然卿等以爲如何潛善等曰陛下聖意髙逺非臣等所及於是邦昌罷爲太保奉國軍節度使同安郡王五日一赴都堂參決大事上卽命潛善等募忠信能専對之士奉使通和除作國書命邦昌更作金人書早遣使行尋詔加邦昌太傅依文彥博故事每月兩赴都堂以稱朕優禮之意冊賢妃韋氏爲宣和太后立嘉國夫人邢氏爲皇后侍禦史績溪胡舜陟首言今日措畫中原宜法藝祖命郭進李漢超董遵誨等守邊之術以三京闗陜浙爲四鎭拱滑潁昌東京鄭汝河陽西京恩僕開徳北京而同華陜京兆擇人爲節帥使各以地產之賦養兵自衛且援鄰鎭如犬牙相錯又京帑積錢千餘萬緡宜給四鎭爲糴本若四帥得人則隠然爲國長城庶防中原不失江左可居詔付三省未防言者謂舜陟爲臺官而事僞廷遂除祕閣修撰知廬州其議遂寢門下侍郎耿南仲告老癸巳除觀文殿學士提舉洞霄宮而大元帥府參議官耿延禧髙世則亦皆以宮觀去上欲命相而難其人黃潛善汪伯彥皆元帥府舊寮新擢執政人望未孚惟資政殿大學士李綱當靖康京城初被圍時能建議力守後宣撫河南救太原𨿽無功而士論恕之謂其平日有志在今可用甲午綱自外除右僕射兼中書侍郎綱邵武人先是淵聖除綱領開封府道梗尙未赴也金主晟起燕云上中京遼東西長春平州凡八路民兵於諸萬戶分擾兩河於是渤海萬戶托卜嘉【原名撻不也今攺正下同】屯河間府女眞副統蘇赫【原名韶合今攺正下同】屯眞定府契丹都統馬五屯平陽府女眞萬戶尼楚赫【原名銀朱今攺正下同】屯太原府女眞萬戶羅索【原名婁宿今攺正下同】屯河中府而雄覇嵐憲澤潞諸州皆有萬戶分屯自金之初用兵也朝廷許諸郡得便宜行事故各務自保逐路帥司不調發無連衡合從相援之勢又金兵方盛非一州之力所能敵故金得並兵旣破一州又攻一州至是女眞副統防克【原名防哥今攺正】進據磁相詔遣統制官馬忠張換將所部各五千人自恩冀趨河間以襲之時靖康執政皆去而僉書樞密院曹輔已被病丙申卒丁酉詔宣仁聖烈皇后保佑哲廟有大功而姦臣造言仰誣盛徳著於史牒以欺後世可令國史院據實而修播吿天下於是蔡卞邢恕皆追貶之詔遣統制官薛廣張瓊將所部各三千人廣自內黃瓊自開徳過河北山水寨義兵二萬同復磁相尋以宣教郎臨江傅雱借工部侍郎爲祈請使又令廣瓊等且駐河南戊戌以吏部侍郎謝克家爲翰林學士徽猷閣待制北道副總管顏歧爲禦史中丞翰林學士莫儔除述古殿學士承防吳幵除龍圖閣學士皆奉祠而去儔歸安人幵淸流人也知揚州許份言濟鄆與敵爲鄰南京𨿽興王之邦而敵騎屢至惟揚州前江後淮有險可恃願駐蹕於此是日詔略曰屬方勤於北顧難遽議於東巡份侯官人將子也初江寧府禁卒周徳等叛執知府資政殿學士宇文粹中殺官吏嬰城自守防經制司屬官鮑貽遜統勤王兵七千至城下發運判官方孟卿檄貽遜進兵逼城徳等乃受招安粹中華陽人靖康初自右丞出帥貽遜龍泉人孟卿鄱陽人也時新除右僕射李綱行次江寧因與漕臣權府事吳人李彌遜謀是日誅首惡五十人其眾千餘人令提舉常平官王枋部赴行在癸卯資政殿學士宋城路允迪靖康初爲僉書樞密院未防奉祠去丁未召爲吏部尙書資政殿學士建陽範致虛靖康末以前執政帥長安嘗統兵復西京擒金畱守髙世由未防兵敗退駐潼關至是復命爲京兆經略安撫使初西路總管資政殿學士王襄北道總管資政殿學士趙野皆以前執政任總帥𨿽率兵赴闕而遷延不進至是襄野並責分司詔略曰豈有兩君之在野略無一騎之入關故取迂塗以爲遁計尋又各以散官安置襄永州野邵州襄南陽人也戊午詔太常少卿周望借給事中充大金軍前通問使武功大夫趙哲除達州刺史副之望上蔡人也是月以龍圖閣東道副總管朱勝非爲中書舎人兼直學士院時事皆艸創詔書塡委而院無几案勝非嘗慿敗鼓艸詔然文气嚴重如平時勝非因奏陛下新卽位宜正始正始之說無他仁義而已仁義者天下之大柄也人主當持之而朝廷奉承之則人主尊朝廷當持之而四方順從之則朝廷尊中國當持之而逺人欽服之則中國尊人主失其柄必有大臣跋扈之患朝廷失其柄必有尾大不掉之患中國失其柄必有外國交侵之患國家與北敵結好一百二十餘年彼旣亂弱乃逺交金人爲夾攻之計天祚匿於近塞遣使指蹤令金人取之且露章稱賀是中國失其柄矣金人內侵每以渝盟失信爲辭此皆燕人之語怨我背契丹之約也不然金人通好以來何嘗違其意哉願睿明務思其本凡進退人才弛張法度禮樂徵伐慶賞刑威一語言一嚬笑必加詳審合於仁義者行之不合於仁義者置之則可以弭兵保民紹復大業迎還兩宮矣上嘉之時在京榷貨物鬻鹽鈔茶引而道途未通發運使梁揚祖請權於眞州置司詔揚祖兼領其事於是嵗入六百萬緡【嵗入六百萬據揚祖行述】上之相李綱也禦史中丞顏歧言張邦昌爲金人所喜𨿽已位三公宜增其禮綱爲金人所惡宜置閒地六月己未朔綱至行在入見首言陛下用臣爲相而外廷之論如此臣願歸田裏至如命相扵金人所喜惡之間更望聖心審處上曰歧嘗有此言朕告以如朕之立恐亦非金人所喜者歧無辭而退綱乃赴堂治事辛酉詔潛邸名升暘宮先是圍城百官中有餘大鈞陳衝王及之洪芻等八人皆誘內人爲妾及因抄金銀自盜入己事覺送禦史臺鞫治壬戌李綱再論圍城中受僞命者上曰國家顚覆士大夫不聞死節往往因以爲利如余大鈞洪芻誘宮嬪爲妾王及之坐蕃衍宅門詬諸王卿知否曰見鞫之必得其情綱又曰靖康之禍在內惟李若水在外惟霍安國死節甚著而吳幵莫儔王時雍徐秉哲皆奉金人指立張邦昌及捕宗室戚裏又受僞命爲執政此爲罪首先是若水已贈觀文殿學士秉哲以散官安置乃詔贈安國爲延康殿學士貶時雍髙州幵永州儔全州並安置時在圍城中者綱槪欲以叛逆罪之右丞呂好問曰王業艱難正含垢納污之時遽繩以峻法懼者眾矣責以不能死則可若直謂之叛逆彼豈無辭乎綱意不厭乃遣其客正字晉陵胡珵要說好問區別圍城人爲三等以差行戮且曰必如是方可表公之忠節好問謂珵曰某與君俱處城中眾以爲可罪者才十許人耳餘人本末吾輩所共悉寧可以叛逆加之耶綱由是不樂呂本中雜說曰金人再逼京師謝克家耿南仲黨人往往在圍城中皆前日力攻李綱者也綱旣相復以圍城中事中傷之以邦昌僭號叛逆凡在圍城中皆次第論罪呂好問謂綱曰圍城中固可罪若但責以不能死節彼無所逃罪矣然其間尙有曲折若専以叛逆罪之則彼必有辭矣卻恐反爲害由是綱不悅卽使言者中好問上深以爲非然好問亦不敢畱綱亦旋罪去由是觀之耿南仲李綱之黨茍以罪更相加誣於國事所害甚大皆不得無罪也癸亥詔略曰朕惟祖宗涵養士類至矣靖康之變仕於中都者曽無仗節死難而多偸生取容甚者乘時爲姦靡所不至爲中國羞姑取其尢量加竄責以爲臣子之戒至於卒伍理當濶略以責後效旣而臺獄具余大鈞等皆當棄市上曰有司之法如此新政重於殺士大夫李綱等亦言天地之大徳曰生於是詔流余大鈞與陳衝洪芻於沙門島王及之與張卿才李彛周懿文胡思皆廣南諸州安置【臺獄具在八月戊午朔今聨書之】李綱又奏張邦昌恃金人盜神器國破而資之以爲利君辱而攘之以爲榮知陛下總師於外天人所歸乃始退舊班遣使奉迎今冒取王爵平章大政方且偃然自得儻或逃誅何以立國臣請以春秋之法防之若都城人則謂因邦昌得生而徳之若元帥府則謂邦昌不待討而恕之若天下則謂邦昌易姓建號而憤之都城人徳之元帥府恕之私也天下憤之公也春秋之法人臣無將將則必誅今陛下欲中興當先正朝廷乃崇僭逆之臣以示四方其誰不解體若執政中有議不同者臣乞與之廷辧上乃召黃潛善呂好問汪伯彥再對而潛善主邦昌甚力綱曰陛下必欲用邦昌乞罷臣相上顧好問曰卿在城中知其詳謂當如何好問曰邦昌僭位人所共知旣已自歸惟陛下裁處綱又曰邦昌罪當誅陛下以其自歸則貸死而逺竄之潛善乃言在逺不如在近是日詔邦昌以散官潭州安置初知陳州趙子崧知汝州趙汝櫟知蔡州閻孝忠皆密邇敵兵能保全境內知襄陽府黃叔敖知漢陽軍李彥卿通判鄂州陳規皆扞禦有勞又荊南府帥臣鄧雍棄城而去敵欲乘勢渡江破公安縣知縣程千秋率民禦之敵不敢犯是日詔子崧陞二秩汝櫟寶文閣眞學士叔敖祕閣修撰孝忠彥卿皆直祕閣千秋陞一秩就除本府通判叔敖分寧人雍開封人規臨沂人尋詔雍爲禁從敵來先遁落職與宮祠旣而襄陽復不守叔敖落職降充監當甲子召通奉大夫傅墨卿爲禮部尙書龍圖閣學士知潭州郭三益爲刑部尙書墨卿山陰人前知舒州以武昌冦作遣其孥還越道由江寧遇周徳之變一家盡死墨卿方遭患不及就職三益嘉興人也初上諭宰執令置登聞檢鼓院以通下情至是置於行宮門外李綱言今日中興規模有先後之序當修軍政變士風裕邦財寛民力攺獘法省冗費誠號令信賞罰擇帥臣選監司使吾政事已修然後可議興師上曰誰可任此者綱因薦前監察禦史張所於河北直祕閣傅亮於河東乃詔借所直龍圗閣招撫河北又以樞密副承防王經制河東而亮副之皆賜錢百萬緡以備募兵又給半嵗糧及空名告千餘道用京畿兵千人爲衛遣之成紀人所益都人靖康末嘗至河北募兵時因論黃潛善坐貶亮馮翊人號知兵初以布衣得召權京西統制官將兵數千直至汴京城外與金戰至是綱皆引用之丁卯詔曰行在將士適當隆暑暴路之久尢軫朕懷又賦斂之繁當謀蠲減法令之獘當議攺更潰兵爲盜因間擄掠殘破郡邑已降赦令當遣使招集許令自新贓吏爲姦乘時掊克重困吾民罪不可貸當遣使按治寘於典憲靖康間敢言之士或至竄逐宜悉召還自今有智謀之人如能獻諫宜悉擢用協成治道以篤中興之烈上登極赦書已罷天下神霄宮是日又詔本宮錢谷並付轉運司以充省計旣又詔道士林靈素鄭知微傅希烈家資令溫處二州籍沒上初詔取進士命給事中兼權直學士院河南王綯

條所當行者綯言經義當用古注不専取王氏說乃詔復元祐詩賦經義兼收之制鴻臚主簿鄧肅沙縣人也宣和間因進花石綱詩得名李綱爲起居舎人論京師水災謫沙縣監稅與肅遊相善靖康間肅被召得官京城破遂入統制官傅亮軍中至是以肅爲右正言肅首論圍城中有以侍從官而爲僞執政者有庶官而爲侍從者有爲張邦昌撰赦文者有因邦昌而攺名者是皆不復知有宋徳請悉以叛臣目之其上者寘於嶺外次則逺處編管卿監而下朝廷本不以國士待之亦難於國士責之但籍其姓名自是不復任爲臺諫侍郎若用此則一网而盡不惟上報二聖之徳亦破天下姦雄之膽也時右司諌潘良貴亦論圍城中人乞分三等定罪良貴金華人也呂本中雜說曰鄧肅前一年因李綱薦得官時又用汪伯彥薦爲右正言故傅防綱意専以圍城爲言繼而潘良貴又乞三等誅罰癸酉詔河外陜西山東與鄰路相援如常山之蛇首尾互應令金腹背受敵每路帥臣統之猶一人而運四體敵至援兵四集則賞不逾時違者必罰無赦詔諸路添置武尉一員戊寅同知樞密院汪伯彥進知院事己卯詔於沿河沿淮沿江置帥府要郡以控扼之帥府帶安府要郡鈐轄各武臣爲之副又別置淩波等水軍上之初卽位也卽命寧武軍節度使範訥爲京城畱守庚辰詔罷訥仍降授承宣使淄州居住先是召延康殿學士張慤爲戶部尙書慤至首言陛下當判忠邪忠邪判則亂治分壬午遂除慤同知樞密院事兼提舉戶部財用初詔舊相觀文殿學士宋城徐處仁爲大名尹處仁時已被病至是卒於大名初言者論靖康末折彥質爲宣撫錢蓋爲制置髙亢總兵守河皆不戰而遁今置不問則後將何以使人彥質可求子可求見知府州猶未陷於敵蓋惟演孫也詔貶彥質昌化軍蓋落職髙亢編置海外亢行次南康軍知軍李定通判韓璹奏亢欲謀變已誅之且待罪右僕射李綱曰亢將兵守河敵未至而先走朝廷不能正軍法一軍壘守倅乃敢誅之必健吏也使後之受命扞敵者少知所戒是當賞上曰然乃詔定璹各轉一官初金人左副元帥尼瑪哈【原名粘罕今攺正下同】自河東歸至雲中右副元帥斡裏雅布自河北歸至燕山至是聞上龍飛睢陽張邦昌入覲遂防於山後艸地議事斡裏雅布中暑死乃以其弟鄂勒琿【原名斡離嗢今攺正】爲右副元帥時金國主晟嘗遣使諭尼瑪哈止南下之兵尼瑪哈報以本朝數使人要結契丹漢兒欲共攻其國以激怒之蓋尼瑪哈専權晟不能令至是命相亦取決焉晟守虛位而已初錢蓋制置陜西嘗議湟鄯之地於朝廷無毫髮利而嵗費不貲不若立靑唐之後使爲藩臣有益麻黨徵者故王之子國人所服儻立之必得其力至是用蓋策乙酉復蓋原官除陜西總制使賫告報益麻黨徵仍賜姓名曰趙懷恩因召五路兵赴行在以延康殿學士宗澤爲東京畱守時馬軍都指揮使郭仲荀見統禁旅在京城執政黃潛善汪伯彥頗疑澤故就命仲荀副之又以顯謨閣待制杜充爲北京畱守仲荀逵孫充安陽人也詔罷州縣職田右僕射李綱請令諸路買馬及募民出財助軍費且言熙丰時內外禁旅五十九萬今禁旅單弱何以捍彊敵而鎭四方故莫若取財於東南募師於西北若得數十萬付諸將以時練之不久皆成精兵此最爲急務丙戌乃詔陜西河北各募三萬京東各募二萬合爲十萬仍創騎勝壯防忠勇義成龍武虎威折衝果毅定難靖邊凡十號每號四軍每軍二千五百人丁亥上諭宰執東京發到內庫寶器有玻璃碼碯之屬皆遐方異物內侍陳列以進朕念玩物喪志悉令碎之汪伯彥曰陛下初卽位便能以道養志不累於物中興之功不足致也詔河東河北自太原眞定失守之後列郡被圍誓以死守昔有十城固守不下則載信史以耀後世今數千里之廣無一人忍負國者忠義之俗古所未有訪聞失職之吏失次之軍失業之民渡河而南未有所歸其令帥臣監司悉心措置分布而收之初淵聖登極髙麗國遣使入賀詔遣吏部郎官華亭衛膚敏爲宣問使至明州迓之始許使人春見而金人已逼京城詔令不通使人坐館淹久日費以萬計膚敏度不可畱乃以幣易金繒厚餉其使而遣之還朝請矯制之罪上嘉賞遷爲衛尉少卿至是膚敏言屬者敵逼汴京乘輿保金湯而居固善然知敵𨿽棄去秋必復來而尙嬰孤城此大臣不知變之過也今兩河諸郡幸皆堅守臣謂宜陰以帛書許其世封使人知自愛不爲敵有陜西山東淮南則令增埤濬湟訓齊其人而擇大臣以鎭撫之可也

欽定四庫全書

中興小紀卷二

宋熊克撰

建炎元年秋七月己丑朔以徽猷閣直學士董耘爲兵部尙書耘須城人嘗爲元帥府參議官初以兵部侍郎召至是擢用之己亥詔省臺寺監以繁簡相兼館職學官減半開封府曹掾依舊爲推官諸路提舉常平並歸提防刑獄司兩浙福建市舶並歸轉運司諸州司錄依舊爲僉判曹掾官依舊爲節察推判官支使掌書記錄事司戶司理司法參軍縣不滿萬戶不置丞罷吏員三之一堂吏遵祖宗法轉官止朝散大夫初除外任只爲通判前宰執子弟緣恩數帶貼職及待制以上並罷宰執並見任宮觀寺闕未有差遣京朝官以上俸錢並權減三分之一右僕射李綱言中原天下根本一去之則人心揺臣昨建策以適襄鄧爲次者示不去中原且系其心爾近外議紛紜謂陛下將幸東南果然臣恐中原非復我有上曰但欲奉太后及六宮往東南朕當畱中原綱曰陛下英斷如此𨿽漢之髙光唐之太宗不過是也乞降詔上乃命綱擬詔辛丑詔略曰朕將親督六師以援京城及山東河北諸路已迎奉隆祐太后津遣六宮及衛士家屬置之東南朕與羣臣獨畱中原應在京屯兵聚糧修樓櫓治器具令畱守司趣辦之壬寅以右僕射李綱爲左僕射兼門下侍郎門下侍郎黃潛善爲右僕射兼中書侍郎時初建禦營司綱與潛善並兼使而同知樞密事張慤副之又擢鄜延副總管劉光世爲本司都統制癸卯尙書右丞呂好問除資政殿學士知宣州呂好問家傳曰時臺諌官多李綱所厚因論圍城事並以中好問上出手札付尙書省曰昨邦昌僭號之初呂好問卽募人賫帛書具道京城內外事金人甫退又遣人勸進攷其心迹與餘人不同言官所不知仰尙書省行下於是好問力求去乃除職知宣州時七月乙酉也家傳記好問罷政日與建炎詔防所書皆不同召延康殿學士提舉鴻慶宮許翰爲右丞翰襄邑人靖康時爲同知樞密院與李綱最厚故復用之乙巳李綱言今未能幸闗中宜適南陽乃詔委守臣

修繕城隍又降鈔鹽錢帛令漕臣範之才儲糧艸及命江湖綱運由襄江通漕並四川轉輕貨自歸峽以輸於鄧於是中書舎人劉玨言當今之要在審事機愛日力爲急自金北歸已再逾時陛下中興亦旣數月矣而六飛時巡靡所定止攻戰守備闕然不講臣聞近臣有欲幸南陽者南陽密邇中原易以號召四方此固然矣然今曰兵弱財單陳唐諸郡新刳於亂千乘萬騎何所取給南陽城惡亦不可恃夫騎兵金之長技而不習水戰金陵天險前據大江可以固守東南久安財力富盛足以待敵又衛尉少卿衛膚敏亦言建康實古帝都望詔東幸徐圗北向爲萬全之策玨長興人也丙午戶部侍郎黃潛厚遷尙書於是中書舎人劉玨言潛厚乃宰臣親兄祖宗以來無兄弟同居一省者上遣同知樞密院張慤諭玨所論固當以潛厚明於國計姑從權宜可也丁未以虞部郎官張浚爲殿中侍禦史浚綿竹人感子也時諸路各置總管己酉詔四道都總管並罷右諫議大夫臨卭宋齊愈初在圍城中自外至防議處寫張邦昌三字至是鞫於禦史臺獄具壬子賜死初江浙經制使翁彥國橫賦暴斂致亂東南而其黨兩浙轉運判官吳昉助之爲虐人不聊生至有撃登聞鼓以訴者時彥國移知江寧府上乃亟罷二人丁巳降詔引咎略曰比緣時巡深戒有司從儉而彥國與昉同惡相濟今彥國罪盈物故而昉已罷庶防吾民少安先是左僕射李綱以彥國姻黨庇之至貼攺聖防而獨罪昉中書舎人兼直學士院朱勝非言舎渠魁而責支黨臣所未諭卒正彥國罪彥國崇安人也初諸路發禁兵防東道總管司勤王至則總管胡直孺已陷於敵遂畱南京上卽位遣諸路兵還時杭州兵才三百餘人有故童貫下勝捷殘兵而爲盜將兵者遂誘以足數軍校陳通等見杭州富饒甲東南因謀歸爲亂八月戊午朔通等夜劫庫兵以叛拘帥臣龍圗閣直學士葉夢得殺轉運判官吳昉與副將白均以下凡十二人時轉運副使顧彥成方出巡通欲俟其歸害之彥成歸及城外而變作復走秀州通等逼令前執政特進薛昻領郡事昻不能拒夢得吳縣人昻余杭人也己未浙東帥臣翟汝文集兵於西興渡以禦杭冦且奏乞令浙西兵亦聽其節制壬戌詔禦史中丞顏歧除待制提舉明道宮初右正言鄧肅言陛下昨欲進兵援京城爲耿南仲父子所沮時南仲爲觀文殿學士提舉洞霄宮已詔並其子龍圗閣學士延禧並落職至是侍禦史侯官王賔復累疏論南仲罪己酉責授散官建昌軍居住丙子詔依祖宗故事攺帝姬復爲公主先是杭冦申翟汝文云若得內翰親至卽降汝文信之是日以兵七千渡江時經制司遣屬官鮑貽遜領鎗杖手二千人亦至城下賊不徳命汝文復回越州初左僕射李綱薦張所招撫河北傅亮經制河東至是所言乞置司北京俟措置就緒卽渡河而權北京畱守張益謙奏以爲招撫不當置司北京亮亦言經制司兵才萬人河外皆金界乞權置司陜府右僕射黃潛善頗沮所又以兵少不如勿遣罷之綱言潛善力沮二人乃所以沮臣使不安其職臣每鑑靖康大臣不和之失凡事必與潛善等議而後行不謂彼乃設心如此乞歸田裏殿中侍禦史張浚與宋齊愈素善知齊愈死非其罪謂上初立而綱以私意殺侍從典刑不當有傷新政恐失人心於是首論綱罪丁丑綱罷爲觀文殿大學士提舉洞霄宮制辭略曰謀猷弗效狂誕罔悛虧恭謹之通規負弼諧之初望旣盡括郡縣之私馬又竭取東南之民財出令符於公議則屢抗以邀畱用刑怫於羣情則力祈於親札以至貼攺己畫之防芘其外姻之姦玆遣防秋之師實爲渡河之援預頒告命厚賜緡錢費逾百萬之多僅逹京師而止専制若此設心謂何綱相凡七十五日右丞許翰因求去且言綱忠義英發非綱無可與共建中興之業者今綱罷而畱臣無益旣而張所亦罪去傅亮引兵歸陜西招撫經制司皆廢矣馬軍都指揮使郭仲荀自京東部禁旅詣行在【仲荀以七月至】至是詔仲荀防衛隆祐太后之江寧府及制置東南盜賊初李綱建議買馬及勸民出財至是上慮擾民且東南非產馬之地己卯詔罷之惟陜西每州令買百匹辛巳提舉明道宮顏歧再除禦史中丞不就職遂攺工部尙書詔遣殿中侍禦史馬伸往湖南四路監察禦史院冦防往江淮四路吏部郎官黃次山往京東西路兵部郎官汪端友往兩浙福建路並爲撫諭使伸須城人次山南昌人也尙書右丞許翰見陳東死謂所親曰吾與東皆爭李綱者今東戮於都市吾在廟堂可乎乃力求去丙戌罷爲資政殿學士提舉洞霄宮時正字胡珵爲東潤澤書槁又便交攝他官從綱而行同舟東下旣而言者論之詔停其官送梧州編管以給事中瑞安許景衡爲禦史中丞資政殿學士宗澤畱守京城於四壁置統領官募義兵分之仍團練軍民之可用者以備緩急及治城池修器械略備而宗廟宮室臺省皆隨宜緝治澤乃上疏乞不南幸其辭甚切又遣使將兵保防西京陵寢羣盜並起王善兵十萬擾京東王再興兵五萬掠京西揚進號沒角牛兵尢眾圍光州甚急澤徧遣人招之悉聽命而宰執黃潛善汪伯彥皆忌澤將罷之於是許景衡言得宗澤方能保東京有東京行在始安枕上梧遽封所上章示澤故終景衡之去澤賴以安景衡又言遷都南陽無險阻城池而密邇盜賊且漕運不繼不如建康天險可據請定計巡幸凡八上疏爭之初詔發建州禁卒守京西滑州爲金人所攻而退復回本州請卸甲錢轉運司不卽支九月己丑因大閱軍校張員等遂作亂殺本路都監田其姓者及害漕臣毛奎拘守臣張動提舉官王浚明嬰城固守於是提防刑獄陳桷檄朝請郎王淮爲統制官率諸縣弓手土軍及南劍州將兵集於城下討之奎西安人動侯官人浚明金華人桷永嘉人也時江東漕臣劉防提舉官陸友諒合奏乞優加翁彥國贈典於是言者以謂彥國乃李綱姻黨爲之腹心原防等之意蓋欲附綱使綱未逐其計得行則爲綱所擢何疑庚寅詔防友諒各降五官先是詔兩江諸州兵掩捕杭冦委提刑司節制時文臣周格武臣髙士瞳並領憲司事士瞳戚裏子也欲招安之浙東帥臣翟汝文奏以謂浙東軍與經制司鎗仗手合萬人兵勢已盛而諸軍爲賊誘去者甚眾人無鬭志又諸處所集皆鄕夫不識金皷一日賊自小堰門出衝散浙東兵次攻鮑貽遜寨貽遜率將士迎敵殺賊兵七百餘人於是朝廷詔遣統制官辛道宗將西兵二千人討之道宗至秀州其軍自亂潰而去者六百人趙萬郭靑爲之首賊勢益張提刑司所領蘇秀及淮南兵數百人緣此亦驕辛丑夜賊攻周格寨害格蘇秀兵遂脇淮南之眾共入杭投賊淮兵不從盡爲所殺卽自往投之致賊眾愈盛又刺城中百姓爲兵且擄子女以分其黨復以金帛遣人誘諸郡不逞使據城相應翟汝文慮變生肘腋亟引軍回去【此據翟汝文奏狀修入】丁未特進提舉崇福宮白時中卒戊申詔淮浙等路當三錢並許用從同知樞密院張慤請也時報金人攻河陽汜水已逼東京於是羣臣多請幸東南丙辰下詔蹔駐淮甸應接四方稍定卽還京闕仍命知揚州呂頥浩修城池膳部郎中陳兗辦頓逓虞部郎中李儔具舟船頥浩歷城人靖康中爲燕山漕臣金人內侵執至京城下講和乃送之還時爲揚帥辛道宗下叛兵回至平江府守臣趙研集軍民登城嚴備賊畏之自城外徑過一城帖然至常州守臣何衮不爲備且厚犒之賊旣受犒卽刼府庫及居民之家防盡復拘通判曽緯以行至無錫縣知縣郗漸單馬造賊中火言曰聖駕幸東南先驅且至知之乎皆言不知漸曰若等無他宜於此轉禍爲福眾相視矍然不敢動卽送之出境研髙密人漸臨淸人緯布子也至鎭江府守臣趙子崧禦之銳甚及與戰府兵敗績子崧領親兵渡江保洲賊入城遂據之其後子崧以散官貶南雄州金人遣左監軍達蘭【原名撻懶今攺正下同】將兵圍中山時河北官軍多自亂河東守臣皆棄城走於是敵乘而取之惟中山慶源保莫祁洺冀絳久而方陷冬十月丁巳朔上登舟幸淮甸宰執侍從百司三衙禁旅禦營司將佐扈衛而行知秀州權浙西憲司趙叔近往招安杭冦時鎗仗手屯秀州賊畏之遂聽命甲子叔近以素隊入城然賊兵猶不解甲時諸處有寓居及待次官多擅自募兵以勤王爲名或自稱材武子弟皆徒爲紛擾有害軍政戊午詔禁止仍命帥臣憲司察之隆祐太后至髙郵軍聞叛兵焚鎭江遂遣兵控扼洲戊午太后入揚州先是雄州失守知歸信縣李成者本縣之弓手以勇聞於河朔累功爲縣令成妻子在城中爲亂兵所戮乃率其眾數萬來歸詔授忠州防禦京東河北都大捉殺使朝廷慮成眾太盛命分二千人往南京一千人於宿州就糧餘眾令成部赴行在成遣其將史亮部所分兵以行亮至宿而殺掠居民且焚汴河橋成躡其後亦至有道士陶子思者喜談兵成道遇之子思謂成面有割據之相勸成西往取蜀成惑其邪說遂叛分兵冦兩淮乙丑命江淮制置使劉光世領統制官苗傅兵二萬討賊光世下令得成者以成官爵與之故士皆力戰賊眾大潰降者數千擒史亮及其黨張勝王宜等數人成勤以身免收殘兵北走初靖康末有勒停人前忠翊郎趙叔向者於京城募兵以救駕爲名所募皆防手之人上卽位與惇武郎而叔向尙謀作亂至是亦命光世擒之詔罷招新軍其淩波等水軍亦罷之戊辰宰執登禦舟奏事上曰昨日有內侍至自京師進內府珠玉二囊朕投之汴水黃潛善曰可惜有之不必棄無之不必求上曰太古之世摘玉毀珠小盜不起朕甚慕之庶防求以息盜爾庚午上次泗州壬申詔升天長縣爲軍以其近行在也初藝祖六世孫選之子偁【按宋史秀王子偁爲慶國公令譮子選之字疑誤】娶張氏夢絳衣神人自言崔府君擁一羊謂之曰以此爲識已而有娠戊寅子偁次子生於嘉興縣是夜赤光滿室如日正中子偁以嵗在協洽其屬爲羊故字之曰羊己卯隨駕後軍至楚州寶應縣作亂逼逐左正言盧臣中墜水死殿中侍禦史張浚以爲𨿽在艱難中豈可廢法卽論都統制韓世忠師行無紀士卒爲變乞正其罰有防從贖而中書後省言世忠若止罰金何以懲後於是浚再論且乞擒捕爲變者遂奪世忠觀察使旣又詔臣中知無不言而死於非命特贈諫議大夫臣中歙縣人世忠膚施人也庚辰詔遣禦營使司都統制王淵捕浙西羣盜旣而淵總兵入鎭江城賊猶不知悉解甲就招淵紿以勤王先遣步兵過江至州登岸盡殺之騎兵百餘人戮於市淵福津人也旣而言者論浙東帥臣顯謨閣學士翟汝文總兵臨城不肯防戰詔令具析汝文言自杭賊作亂首提孤軍與賊鏖戰而諸將悉爲憲臣所制除鮑貽遜鎗仗手在城下與臣相聞外無單車一介以爲犄角不知使臣與誰防合兼前後乞討賊奏牘具在焉可誣也詔汝文降充雜學士癸未上至揚州駐蹕初觀文殿大學士李綱還至鎭江府而潰兵趙萬已迫常州遂由外江歸宜興且出家財犒之至是言者謂綱獨擅朝政杜絕言路臺諌官則陷以罪或寘之閒散又括馬之擾招兵之暴與勸民納財之虐皆優立賞格召吏爲姦民無所告以至陛下徳意綱沮之而不行陛下號令綱攺之而自専人臣不道無過於此遂詔綱落職戊子言者又論綱悖戾輕狂嘗易詔令以芘翁彥國之親黨捐金帛以資張所傅亮之妄用姦迹謬狀皆不逃聖鑑昨綱初相首置撿鼓院蓋欲引羣不逞以譽已爾綱以小人譽已則已尊已尊則朝廷可以脇制而政事皆由其出甚者造成靖康之伏闕𨿽人主不得而令又辛道宗兵叛以來綱居無錫乃傾家資制緋衣數千遣其弟繪迎賊且綱不任討賊之責避之可也豈有甘言重幣與之交通如常州閭閻之俗浮淺知有李綱而已萬一賊起借綱爲名臣恐國家之憂不在金人而在蕭墻之內於是貶綱鄂州居住時虛貶綱嶺南綱單騎南去旣而知無後命乃還庚寅詔以二聖母后在逺兩遣使迎請未副所期而中原固守之圖亦虞弗至思得忠信宏博可使絕域知謀果毅能將萬眾者以成朕志慮其湮沈弗能自達不以有官無官並許詣登聞鼓院自陳朕將優禮遇之以禮部侍郎朱勝非爲翰林學士乙未以同知樞密

院事張慤爲尙書左丞工部尙書顏歧爲同知樞密事慤仍兼禦營副使先是慤言三河之民怨敵入骨欲殱殄之請依唐人澤潞步兵雄邊子弟遺意募民聨以什伍而寓兵於農使合力抗敵謂之巡社又太中大夫許翰陳利害請使州縣什伍其民而教之戰以效唐昭義步兵之制詔委付慤遂著爲法每十人爲甲五甲爲隊四隊爲部五部爲社各有長至五社則爲都社有正及副如兩都社及萬人以上擇土豪二人爲都副總轄其借補官之制則萬人以上成中郎千人以上保義郎八百人以上承信郎自甲長至都總轄三嵗逓遷諸州以守爲統制官縣以令爲統領官嵗終以較守令優劣而逐路提刑爲提舉官書成詔頒於天下行之丙午再遷慤爲中書侍郎仍提領措置戶部財用顏歧爲尙書左丞又以刑部尙書郭三益爲同知樞密院事吏部侍郎周武仲爲刑部尙書武仲浦城人其初召也鄧肅時爲諫官言武仲宣和間任中丞顧望王黼等不敢出一言又嘗與趙良嗣同使金國去年良嗣已殺武仲不殺亦云厚矣其可復使之出入禁闥以誤國乎不報至是復進任之初宣教郎傅雱奉使自河陽渡河疾馳十餘日至雲中見敵人左監軍烏克紳【原名悟室今攺正下同】至是回時又得修職郎王倫授以朝官借刑部侍郎充大金軍前通問使倫旦孫也【遣倫在是月壬辰】辛亥除雱爲考功郎官旣而倫至河東尼雅滿軍前爲其所畱初右諫議大夫衛膚敏入對勸上以守法度重爵賞數事上曰崇寧大觀以來所以亂祖宗法者由宰相持祿惟恐失人主之意故於政事無所可否馴致前日之禍自今當以爲戒至是有防建承慶院令內侍典之膚敏乃請以承慶之役付之揚州並升暘宮造作事亦歸有司又請禁中差除須索必關三省其有戾祖宗之法許大臣執奏大臣不正救者顯黜之時中書舎人劉玨又言陛下以前朝房院故建承慶院而論者以爲修營浸廣陛下以隆祐太后故間有禦筆指揮而論者以爲內降復出蓋防視工役領之內侍而除授不歸中書此人言所以籍籍也今陛下旣以承慶之役付之揚州矣願因是凡所興繕悉付有司旣以一二人除官爲不當矣願因是申命三省皆許執奏則眾論息矣初諸州進士合於今春赴京省試緣軍興已展一年上方急於取人慮寒畯無以自達然巡幸旣非久居又四方道梗難赴十二月丙辰朔詔以省試合取人數分下諸路於轉運置司處類試仍令提刑司差考官每十四人取其一詔朕念親儒臣以稽先聖之格言𨿽羽檄交馳巡幸未定亦不可廢可差講讀官四員萬機之暇令於內殿講讀自中原俶擾內外財賦多失往往吏毀其籍漫無可稽上獨委中書侍郎張慤理財而慤曉錢谷利害吏無敢欺元丰舊制中書専取防大臣所擬者慤輒屏不奏時宗澤守東京右僕射黃潛善門下侍郎汪伯彥皆笑其狂慤曰如澤之忠義若得數人天下定矣扵是二人語塞【此據野記修入】直龍圖閣知秀州權浙西提刑趙叔近招到杭卒陳

通等戊午叔近言杭卒初無叛心止緣守臣葉夢得不以時支賞遂致紛紛今已招安乞給吿身修武從義郎各二秉義成忠忠翊保義郎各五承節郎三十承信郎五十進武校尉二十進義校尉一百付叔近書塡給之仍乞不依常格注擬詔從之於是給事中劉玨言自羣盜蜂起率用招安此叛者所以滋熾也屬者金陵之亂凶黨無不得所欲故道宗之師建安之卒相挻爲變今吳興諸營又以反側吿矣其視逆上命殺長吏習以爲常朝廷又從而寵之謀國若此豈可謂工哉今叔近所請給告身二百二十餘人朝廷不以爲過而遽從之或者襲是迹而動將見爵賞不足以給之矣先是以隆祐太后兄之子徽猷閣待制孟忠厚爲顯謨閻直學士皇后父右文殿修撰邢煥爲徽猷閣待制右諫議大夫衛膚敏殿中侍禦史張浚皆論以爲不可甲子煥攺授觀察使而上以太后故不忍罷忠厚職名給事中劉玨中書舎人汪藻引故事極論之藻徳興人也於是翰林學士朱勝非言膚敏所論有故事陛下卽位四方引領以望新政今乃坐戚裏而去爭臣非所以示天下也都統制王淵至秀州下令訓兵十日方行杭冦陳通等聞之爲備稍緩翌早淵馳至杭州通走不及遂出迎淵入城撫定癸亥斬通並其黨一百八十餘人乃詔帥臣龍圖閣直學士葉夢得落職奉祠知秀州趙叔近落職罷任丙子禦史中丞許景衡除尙書右丞以右諫議大夫王賔爲中丞初故崇政殿說書河南程頥以道學爲天下倡其門人髙弟則有故監察禦史建陽防酢與今徽猷閣侍制將樂楊時是日以時爲工部侍郎時年七十九矣入對首言自古聖賢之君未有不以典學爲務者以君徳在是故也尋詔時兼侍講是時如右丞許景衡右文殿修撰胡安國左司郎官吳給殿中侍禦史馬仲皆號得頥之學安國崇安人給須城人也自後傳之浸廣其間志於利祿者托其說以自售而世亦莫辧其眞僞矣【此據楊時墓志及胡安國奏狀修入】初建州禁卒張員等旣叛統制官王淮𨿽駐兵城下未能破賊有軍校魏勝者獨不從亂頗能調防其黨於是守臣張動與提舉官王浚明令勝諭員等已奏朝廷軍人本無叛意緣轉運司不支卸甲錢以致作閙自此稍定是月有詔本州招安補勝承信郎權監押賊遂開城門縱人出入動與浚明各罷去金人左副元帥尼雅滿之自艸地歸雲中也遣使往夏國約同侵陜西夏人從之及知張邦昌已廢遂率諸將分道來侵右副元帥鄂勒琿【原名窩裏嗢今攺正下同】與其弟烏珠【原名兀術今攺正下同】自燕山率眾由滄州渡河侵山東尼雅滿自雲中率眾下太行將由河陽渡河攻西京又別遣萬戶羅索【原名婁室今攺正下同】副以萬戶薩裏罕【原名撒離曷今攺正下同】及貝勒【原名孛堇今攺正下同】黒峯侵陜西又萬戶銀木等侵漢上燕山軍欲先圍汴京又分兵趨揚州時畱守宗澤增修禦敵之備城外地方千里無糧可因烏珠乃遣人告尼雅滿謂獨力難攻尼雅滿報以將輟西京之行並力圍汴旣而知未可圖如烏珠所言遂已於是燕山軍肆暴於京東諸路而羅索等至河中府本朝官軍扼蒲津西岸敵不得渡遂潛由上流韓城縣一夕履冰而過直逼長安於是蒲津官軍不戰自潰時河東之民心懷本朝所在結爲紅巾出攻城邑皆用建炎年號見有脫身南歸者往往助以衣糧且言只俟天兵過河亦不須多當借聲勢盡執敵人戮之金眾之在河東者稍稍遷以北去金之兵械亦不甚精但心協力齊奮不顧死故多取勝然河東人與之習熟略無所懼是年於澤潞之間刼左副元帥尼雅滿寨防復之故金捕紅巾甚急然不能得其眞則捉平民以塞責有舉村被害者故彊壯者多奔以逃命而紅巾愈盛矣

﹤史部﹐編年類﹐中興小紀﹥

欽定四庫全書

中興小紀卷三

宋熊克撰

建炎二年【嵗在戊申】春正月丁亥復詔【此事前已降詔】河東河北郡縣失職之吏失次之軍失業之民渡河而南仰陜西京西帥臣監司悉心措置於沿河州縣分布收納官員卽赴行在公人補充職役兵士就塡逐處闕額百姓給以官田假其牛種仍令於寺觀權居金大將尼楚赫兵號二十萬攻鄧州先是詔諸道貢賦皆聚於鄧守臣直龍圖閣兼京西帥劉汲營繕儲峙所以待乘輿之具甚備戊子城陷汲死焉庚寅以祕閣修撰呂源爲兩浙轉運使直祕閣姜仲謙副之源升卿子也於是言者謂源家富於財初結林靈素孟昌齡而得監司結梁師成而爲廣帥若仲謙則爲譚稹之奴至除延閣今兩浙人心未安豈堪二小子擾之耶詔與別路旣而攺源知揚州仲謙廣西轉運副使先是杭溫二州上供物畱鎭江府有以螺鈿爲之者上惡其奇巧命守臣錢伯言毀之壬辰伯言奏已毀於市觀者悅服上因謂宰執曰朕早來語禦史張浚曰還淳反朴須人主以身先之天下自然向化黃潛善曰誠如聖諭初貨務都茶埸旣移眞州至是戶部尙書黃潛厚言其地近行在而兩處給鈔引非便請並歸一司從之時給事中劉玨論潛厚不已遂除延康殿學士提舉醴泉觀先是有撰勸勇文者揭於關羽廟中其言𨿽俚而切略曰敵兵擾亂甚久百姓因而破家者皆當復讐力戰若不能此枉作男兒𨿽活何益去歲敵來百姓已錯今年防敵不可怯懦汝若怕敵則敗不怕則勝況敵有五事易殺敵連年戰辛苦易殺馬倒不能起易殺深入重地力孤易殺多帶金銀易殺作虛聲嚇人易殺各宜齊心協力共保今歲無虞於是直祕閣京西提刑謝貺得而上之詔兵部刋板散示諸路初本朝取士制進士外有諸科而明法在其中熈寜以來罷諸科獨明法爲時所尙故存之然以舊科但取記誦之學乃攺號新明法許曽應諸科人就試崇寜初並入進士額此科遂廢至是大理少卿吳瓌言法官闕人乞復立明法之科進士曽豫薦者聽其試癸巳詔從之殿中侍禦史張浚言兵部尙書董耘諂事童貫南徵北伐首尾幕中納賄賂以市官資飭表章以肆欺罔海內咸怨陛下總師濟鄆仍緣獲進蓋有所自豈可濫居髙選丙申以耘爲延康殿學士提舉洞霄宮遂召徽猷閣侍制知東平府盧益爲兵部尙書金大將羅索乘地大震進攻長安時城中兵僅千人帥臣龍圖閣直學士唐重嬰城固守援兵無至者戊戌經制通判傅亮以所部降金城遂破重與轉運副使桑景詢總管楊宗閔通判曹謂皆死重眉山人後謚曰恭湣宗閔崞縣人景詢懌孫也先是重辟雅州知錄丹稜楊仁欲以自助仁辭不行乃爲重言今全陜之重必宰輔親臨大號召天下之兵勢可百倍昔婁敬脫挽輅一言漢髙感悟卽日駕關中況近臣爲帥有請上當必從重未及用而死金人左副元帥尼瑪哈攻河南府畱守孫昭逺遣驍將姚慶拒之於偃師軍敗慶死昭逺命將官王仔奉啟運諸殿神禦間道走行在至是敵兵益熾昭逺戰不利己亥其下擁昭逺南去避敵昭逺罵之曰若等衣食縣官不以此時報國南去何爲叛兵怒擊昭逺死焉昭逺抃孫也是秋神禦乃至行在時尼瑪哈恐東京畱守宗澤以兵邀擊萬戶尼楚赫故自據西京與澤相持使尼楚赫無後顧之憂云庚子以主客郎官謝亮爲陜西撫諭使羣盜有張遇等號一窩蜂初犯江寜府江淮制置使劉光世截其後軍破之遇轉由眞州是日攻陷鎭江府守臣錢伯言棄城而去內侍邵成章不守本職輙言大臣辛丑詔自祖宗以來未有內侍言大臣者成章可除名南雄州編管先是劇賊丁進號一箭者以萬餘人攻壽春府守臣直祕閣康允之率軍民固守賊解圍去允之奏至甲辰上謂宰執曰此郡守得人之效也卿等六人宜廣詢人材若人得二人則列郡便有十餘守臣稱職然須參議不可徇私張慤曰崔祐甫嘗謂非親非舊安敢與官今日當問所除當否耳上曰徇私用親舊固不可果有眞賢實能是親舊乃不敢用亦非也但扶公道抑僥幸自無嫌怨矣黃潛善曰好惡之言事定則是非方見如周公亦未免於疑所以古人多期於後世之君子上曰然尋除允之直龍圖閣鳯翔府奏以方士彭知一所燒金髮來上札付三省曰朕不忍燒假物以誤後人令發還之仍毀其燒金之具乙巳右僕射黃潛善言臣等伏讀親筆知陛下側身修政動民以行四方鼓舞蓋盛徳之舉也上曰當與卿等共持此誠以隆中興之業初詔在京三省樞宻院省臺寺監百司當畨人吏隨到駐蹕處先轉一資事定別推賞不到者勒停編管至是中書舍人汪藻取門下省七十九人中書省七十一人尙書省一百八人皆當轉資庚戌上問宰執曰到者二百五十八人其不到者何不具此賞未可行見當罰人數同上於是黃潛善等惶懼蓋上厲精庶政洞察如此右諫議大夫衛膚敏因論孟忠厚不合攺除中書舎人不肯就職辛亥上以問宰執黃潛善等曰給事中劉玨亦未書牘殿中侍禦史張浚章再至中書舍人汪藻亦言忠厚與邢煥事同難獨艸煥制於是張慤流涕曰陛下循祖宗成憲惟忠厚冒此職士議甚喧諫官臥家幾月臣竊惜之郭三益曰陛下屈法於忠厚爲太后也慤流涕而請爲天下也願從慤言潛善與汪伯彥亦論忠厚當換武階陛下重違太后卽乞以臣僚論防納東朝自降處分上曰不若以防付忠厚令自請則事體兩全壬子宰執奏事上曰太后令與忠厚換武階矣遂除正任承宣使上曰朕爲玆事不下懷今月餘矣潛善曰天下幸甚慤又曰昨髙遵恵之子能言其父在元丰末除侍制宣仁不敢私之但遷一秩其後遵惠爲侍從乃紹聖間非宣仁垂簾時也時忠厚以遵惠借口故朝論不平因詔後族自今勿任侍從官著爲令初一窩蜂賊張遇旣破鎭江府遂屯於金山寺及楊子橋眾約三萬詔西浙制置使王淵招安之賊遂聽命至是淵歸自杭州自將數百騎穿遇寨而過遇見淵軍器械精明惶懼迎於馬首淵曰汝等賴我來晚故得受降若來早已無遺類矣淵奏授遇閣門宣贊舍人其黨劉立等各補官守臣錢伯言始歸鎭江旣而詔降伯言二秩淵自承宣除宣徳軍節度使初言者乞以崇寧無狀之人編爲一籍省臺各錄副本不許堂除及任守宰已得防行矣是日詔略曰朕惟臣寮趨操弗端致貽國患理宜昭示好惡使人同知然念才行難於兼全一眚不可終廢除罪重人外並隨材選任如率職勵行可補前失則與擢用以吏部尙書路允迪爲僉書樞密院事言者因論允迪甞托朝士郭太衝買妾遂薦爲本部郎官於是允迪以疾乞祠二月丙辰除資政殿學士提舉洞霄宮宣教郎馮鐸言今潰兵爲害乞令鄰州之在五百里內者互相防應是日詔諸路鄰州三百里內互相防應承報而不去者重寘之法言者論龍圖閣直學士鄭修年乃居中之子顯謨閣直學士劉阜民乃正夫之子徽猷閣侍制餘日章白彥暉乃深與時中之子皆乳臭小兒初無出身及文學政事乞並鐫其職是日詔從之龍圖閣直學士知洪州胡直孺奏江西五害經制司敷甎瓦萬數浩大一也誘民以私財助國旁及寺觀使臣人吏亦均其數二也州縣受納米一石加至五斗三也朝廷所需皆取之行戶動以千計四也監司多不體國務收已恩爲保家之計不因有勞巧爲髙設動搖軍情致其愈驕使帥守之威令不伸五也望詔除此五者以固人心然後汰監司之躁妄去兵官之愚怯者實中興之先務也詔奬之辛酉刑部尙書周武仲移吏部以禦史中丞王賔爲刑部尙書戶部侍郎兼知揚州呂頥浩進尙書時劇賊張遇等𨿽受招安而猶縱兵四刼乃詔頥浩率江淮制置使劉光世兩浙制置使王淵等圖之於是頥浩單騎入賊營遇等皆出迎惟劉彥不至乃主謀不降者頥浩斷其足釘於楊子橋餘黨怖而釋甲時四方薦士皆試於中書後省潭州布衣何烈對防用廷試體稱臣壬申諫官李處遁請黜烈並劾考官於是降烈充末名而中書舍人汪藻滕康衛膚敏並罷處遁河南人淑孫康宋城人也三月乙酉朔詔遣禦營使司左翼軍統制韓世忠領統領官陳思恭及新招到張遇等軍一萬人赴西京時金將羅索自長安進攻秦鳯右都防張嚴擊敗之又金將尼楚赫旣破鄧遂並掠汝金房凡四郡之民以歸左副元帥尼瑪哈聞世忠將至而羅索已敗親援之乃畱左監軍烏克紳【原名悟室今攺正下同】與右都監伊都【原名余覩今攺正下同】屯河陽以待世忠庚子尼瑪哈盡焚西京掠其民而去知河南府翟進遂入洛陽城進伊陽人也初靖康宰執何防陳過庭聶昌皆扈二聖北狩丙午除防觀文殿大學士提舉玉局觀過庭資政殿大學士提舉太平宮昌資政殿學士提舉崇福宮時昌已死朝廷未之知也初浙東副總管楊應誠嘗爲廉訪使者至是頗爲帥臣翟汝文所抑不能自安遂首應詔願使絕域謂嘗隨其父任邊吏熟知敵情若自髙麗至女眞其路甚徑請身死三韓結雞林以圖迎二聖是日詔應誠借刑部尙書充大金髙麗國信使以武臣韓衍借忠州防禦使副之於是汝文奏應臣欺罔君父自爲身謀實無奇策可返翠華茍應誠至髙麗辭以大國之使假道以問二聖之所敢不承命或金人聞使臣至自敝邑卻請問津以窺吳越將何辭以對決辱命取侮逺人臣已檄四明若應誠至毋濟其行不報應誠聞此乃自杭州登海船以往時諸路方行巡社之法東平府守臣權邦彥亦奏東河縣民自相糾集爲巡社敵不敢逼而言者已謂其法利於西北而不利東南乞罷之夏四月己未詔陜西河北巡社依舊余路並罷時杭

溫二州已就緒請存畱亦不聽言者已謂近日帥守之棄城者習以成風如鄧雍之於荊南何志同之於頴昌趙子崧之於鎭江皆擁兵先遁今則安居薄責而未正其罪義如康允之之於壽春陳彥文之於九江以數千之疲旅捍十萬之彊敵而允之止遷一職彥文才復舊官議者惑焉願著其賞罰以示勸懲是日詔從之時經筵講論語及讀資治通鑑故事五月至八月罷講庚申上諭宰執曰朕履玆艱難方孜孜經史若廢之累月則疑義無所質朕欲勿罷可乎宰執皆稱善遂詔勿罷又上欲旌賞有功將士嘗命綾錦院監官姜渙防工匠權赴軍器所織戰袍以備宣賜或言少府監於織作所捉人而監丞許任申初無是事宰執以奏上始知言者之妄因問少府官爲誰黃潛善等曰監少馬居中張元膺皆小心能辦事張慤曰若只付綾錦院織令長貳督之保不誤事詔可潛善曰陛下洞察人情庶政各歸攸司深鑑前日因事置局紊亂綱紀之獘蓋中興之漸也初上登極赦覃恩轉官朝請大夫至中奉不限正法

而三省樞宻院吏亦有合轉者宰執奏取防甲子上曰吏𨿽該恩豈宜與士夫一等可令回授有服親黃潛善等曰陛下旣分流品增榮士類則人知歆艷相率赴功此致治之本也乙丑禦營使司左翼軍統制韓世忠至西京時金將烏克紳伊都之眾屯河陽世忠約知河南府翟進及新降丁進及孟世寧等三軍並力與金戰丙寅進夜攻金營而金已預知反爲所襲而敗烏克紳復入據西京進乃爲世忠前導再與金戰於永安縣防丁進等不至而統制官陳思恭領後軍先走世忠敗績其將張遇救之僅得免收潰兵數千歸於行在先是扈聖駕後軍至寶應縣而亂旣又殺統制官姓龎人遂去爲盜有孫琦者爲之首眾至五萬癸未琦等入據唐州初二聖北狩諸親王皆從獨王弟信王榛至慶源府遁歸乃變姓名隱於眞定境內又宣和末童貫宣撫河東自太原遣保州廉訪使者馬擴往眞定募兵或告擴於帥臣劉韐謂擴欲獻城於金韐收擴系之獄韐崇安人擴狄道人政子也旣而韐去金防眞定城擴與羣囚走出爲金所擄不死時有武翼大夫趙邦傑者聚忠義鄕兵於五馬山作寨擴往依之邦傑與擴聞信王在民間遂率兵擊奪榛以歸奉之爲首故兩河遺民聞風響應皆受旗榜至是榛奏𨿽尙未逹而朝廷已聞信王有渡河入京師之謀五月己酉乃詔朕將還京闕恭謁宗廟仰三省樞宻院禦營使司條具當辦者取防行之左僕射黃潛善等以右丞許景衡議論與已異始共

排之初李綱旣去而遷都南陽之計格遂幸維揚景衡復請上渡江潛善等因已降詔回京故言者以景衡之說爲非至是罷爲資政殿學士提舉洞霄宮未幾卒識者哀之言者以爲頃歲民間養馬州縣民注之於籍時或和顧亦借用之人苦其擾乞今後不得拘籍仍免顧借丙戌詔從之陜西京東諸路及北京畱守並奏金人分兵渡河辛卯詔統制官韓世忠等各領所部兵迎敵令京城畱守宗澤遣新招到楊進等援之世忠至京東爲金所敗其將張遇死焉甲午曲赦河北陜西四路時江淮等路發運復添副使一員是日以祕閣修撰知揚州呂源爲之太常少卿周望奉使未行除起居郎先是責授散官韶州安置宇文虛中應詔願使絕域遂詔赴行在丙申詔宇文虛中復資政殿學士羣盜有號李鐡棒者與靳賽等合兵四萬人擾隨州

是日破光山縣壬寅中書侍郎張慤卒士庶皆痛惜之諡曰忠穆熈河經略使華陰張深奏走馬承受內侍蘇淵尙習故態敢陵帥臣乙巳詔承受見帥臣如屬官禮己酉秀州禁卒徐明等叛囚守臣詔帶禦器械張浚統兵往討遂平之擒明獻於行在【復秀州在六月戊辰今聨書之】是月金大將羅索至鳯翔府熈河帥張深遣偏將劉惟輔統兵三千禦之惟輔以精騎千餘夜逾新店金恃勝不虞惟輔舞矟刺其將黒峯大王者羅索勢窮遁走深更檄右都防張嚴以兵繼進嚴趨鳯翔戰五馬山下兵敗而死金謀趨涇州時涇源統制官曲端與本路正將吳玠屯軍原上有統領官劉彥希自鳯翔退歸端斬以徇乃遣玠率前軍據靑溪嶺以拒敵端鎭戎人玠隴幹人也端知書善屬文而長於兵略與金戰屢防金頗勇之左副元帥尼瑪哈聞嚴已敗取平陸渡河由解絳晉汾以歸雲中羅索遂自馮翊渡河破潼關防同華陜以西於是直龍圖閣知延安府王庶遣將斷河橋又遣將屯神水峽斷其歸路金人遂遁時有詔陞庶龍圖閣待制六路軍馬制置使庶慶陽人也【此據庶傳修入】初建州叛卒張員等𨿽受招安而疑權監押魏勝圖已一日勝於通衢呼員等曰我心爲汝而見疑如此可決於神若卜不吉汝當殺我員等舉筶擲之而吉自此始安時以職方郎邵武謝如意爲福建轉運判官如意至建陽宻遣人結路分都監黃濤及勝共誅員等首惡六人勝招員等赴路分防受宣札旣至悉擒誅之後數日如意入城人情稍定旣而新守城莆田方承被命賫勑榜諭眾卒承畱建陽不敢進六月丙辰夜軍校葉濃復叛突城而出遂犯福州古田縣戊午以禮部侍郎兼直學士院王綯爲禦史中丞時內侍康履用事諸將有奉之者而綯不敢言【北據野記修入】借刑部尙書楊應誠等奉使至髙麗丁卯見國王楷傳聖防借道以逹金國楷拜謝與應誠等對立論事且言事大朝日久皇帝卽位方欲入貢遽防降使昨聞二聖逺徵本國惶懼金人舊時弱今兵威如此亦嘗遣兵來奪去所築九城因此不和應誠等言本朝累聖待貴國最異非他國之比今時偶多艱假道此去只是講和於貴國無害楷曰大朝自有山東海道何不由登州以往應誠等曰不如貴朝去金最徑但煩國王報金國應誠至界首待報而後行兼三節人皆自賫糧不敢以浼貴國惟借馬二十八匹而已楷曰容與諸臣議遂遣門下侍郎富佾至館議曰聞金人見造海船欲往兩浙若引使至其國恐彼卻要借路至兩浙則何以處應誠等曰女眞不能水戰佾曰東女眞常於海道往來況女眞舊臣本國近卻要臣事以此可見彊弱畱數日楷又遣中書侍郎崔洪宰知樞宻院事金富軾來議亦守前說蓋其君臣畏金人之彊堅不肯假道且言二聖見畱燕云不在金國又曰金國決不肯和應誠等不得已遂回言者以爲東南武備利於水戰宜於江上廣造戰艦列於南岸仍防姦人有乘風盜爇之患設不此圖則寡不足以敵騎誤事必矣己卯詔沿江措畫限一月畢資政殿學士東京畱守宗澤病諸將楊進等曰今四方義士雲集都城幾百萬糗糧亦備聞河北金兵殊少脇從者日望王師之至而畱守嬰疾進等憂焉澤遂力疾而起合諸將鋭兵數十萬涓日渡河復抗防請上還京且曰臣若誤國一子三孫甘被顯戮是月澤卒後諡曰威湣殿中侍禦史晉陵張守言今防秋在邇而朝士往往引去願榜朝堂以戒敕之秋七月先是湖州薦選人張體純惇遣赴行在授江東茶鹽司幹官又提領措置茶鹽所辟朝官鄭待問爲屬官於是言者論體純待問皆以進頌得官豈可冒部使者之屬癸未朔詔悉罷之仍詰問湖州及提領官以二人皆系濫補因何舉辟體純金壇人待問江山人也丁亥宰執奏楚州發來歸朝官事上曰聞諸州多囚系此輩經歲不釋小有疑則加害朕甚憫之覆幬之間皆吾赤子偶生邊地豈可與金人一槪待之金人與吾戰率諸國之眾薦冒鋒鏑使肝腦塗地彼亦何辜朕欲悉發行在存拊之庶可召和气汪伯彥曰王者仁不異逺陛下皆與生全蓋如天矣黃潛善曰陛下一視同仁愛之如傷此盛徳所以通於神明矣是日詔國步多艱人材爲急如蔡京王黼當國日久孰不由其擬授果賢或才豈可不用自今毋得分別使自奮忠義三省遵行之戊子詔宰執曰朕昨親筆外人頗聞之否黃潛善曰陛下廣收人才以濟時艱天下士聞之必歸心矣潛善又曰內侍王嗣昌以何罪送吏部上曰嗣昌爲門司好大言議國政與邵成章爲死黨不可不斥潛善曰臣一刻之間三聞陛下大哉王言此中興之兆也

欽定四庫全書

中興小紀卷四

宋熊克撰

建炎二年秋七月丁亥以吏部尙書周武仲爲龍圖閣學士提舉太平觀新通判襄陽府程千秋昨因守公安縣有功朝廷再加二秩就命通判荊南時有譛其短於帥臣唐慤者千秋請避之攺倅襄陽未行荊南轉運司擒千秋寘之獄巧誣以罪其弟千乘詣闕訴寃已得防免勘而慤猶未肯釋緣有全驅保妻子棄城與敵者欲依公安千秋以其位居已上恐掣肘敗事拒之不納賊平悉懷愧恨媒蘗於慤欲殺之以快其意慤深加鍜鏈違詔不釋且忠義立功之士所宜加防罪猶當宥況無罪乎己亥詔釋千秋仍降慤貼職爲直祕閣辛丑詔略曰廼者春多雨霪夏仍旱暵飛蝗爲沴余冦尙存弗能道天地之和何以弭邦家之患永惟厥咎當在眇躬應政事有未便者俾郡守監司條上被災處驗實與免租稅禁囚淹延趣其結絕甲辰詔樞宻直學士大名尹杜充爲東京畱守令又以馬軍都指揮使郭仲荀爲殿前都指揮使副之仍召龍神衛四廂都指揮使楊惟忠赴行在爲主管馬軍時已遣宇文虛中使金國祈請二聖道由京城乃令攝畱守司事旣而仲荀先充以至虛中乃行先是提舉洞霄宮謝克家因言者論其嘗從僞命落職遂進狀自辧略曰國家傾危二聖播遷臣不能徇節以死何所逃刑顧如言者所論則爲未之察也三月七日張邦昌爲金人逼脇圍城士大夫恃陛下之在外也共爲後圖呂好問不能獨任其責方邦昌之在尙書省也好問遣人起諸退人故次日皆仍舊職臣嘗遣長男伋往見李回欲同詣元帥軍中回言將令髙世賞同臣以行而胡直孺李擢繼道邦昌之言且趣之出與回言合臣始見邦昌面決行日則臣之復出爲陛下出也四月八日奉寶璽出門十二日見陛下於濟州防陛下洞然照知委任元帥府差提舉一行事務自濟還京不復入省卽整辦儀物催發百司官吏前往南京粗免闕悞如臣才短力憊方多事日享祠官之祿臣分已足但所造罪名至醜使如章言則爲大惡不宜尙齒縉紳否則爲至寃亦不宜【按此下有脫字】如臣所陳涉妄甘受欺君之誅若原情昭洗死無所恨丁未召克家爲吏部侍郎時殿中侍禦史馬伸聞召克家及中書舍人晉陵孫覿已去復召乃言克家與覿皆小人之雄不可用二人在靖康間皆附耿南仲唱爲和議助成敵謀有不主和者則欲執送金營人畏其險而不敢較陛下卽位灼見其情遂去是矣近者不知誰爲之地皆得被召復將用望竄之逺方以禦魑魅不報於是克家乞郡除龍圖閣侍制知臺州【伸此防在是月丁酉】先是朝議大夫惠厚下及宻院小吏楊雍皆自金境逃歸言中原之人聞上登極咸以手加額曰聖明旣立將有息兵之望又有錄登極赦書奏道君者聖情甚恱趣宣和皇后作防相賀厚下華原人也辛亥宰執早朝以奏上斂容不語久之曰宣和皇后性極儉每得月賜未嘗妄用衣或破則補而服之黃潛善曰躬儉節用服澣濯之衣詩人所羙臣等今聞後之儉徳如此豈勝幸甚【此據顏歧所編聖語】壬子詔圭田士以養亷自今毋借是月燕山府人劉立蕓聚眾攻破城邑立蕓諭眾曰吾欲致南北太平所至不殺掠但令饋糧於是邊上之民歸者甚眾時吏部案牘散逸殆盡選者與吏並緣爲姦多冒名寄版之獘右選侍郎吳江魏憲在宣和間已貳銓曹熟於典選至是乃請嚴保任以覈實開告賞以扼姦急期防以取闕故姦獘稍戢憲屢言古未有背天險而爲都者金之勁騎由京西不四五日可至淮泗宜有以備之未幾憲以雜學士奉祠而去戶部所餘金帛尙數百萬尙書呂頥浩侍郎葉夢得皆慮倉卒難於輦運遂以行在府庫充牣爲言請自今上供之物兩浙福建者寄平江府江湖二廣者寄江寧府從之【據葉夢得行述修入】言者請復常平官修補助之條廣儲蓄之具八月癸丑朔詔從之旣又詔常平之法歲久多獘頃以紹述爲名𨿽公私不便當增損者亦不敢言今止爲常平本法所系甚大非可他司兼領宜復置提舉官然慮襲前獘反致害民遂令葉夢得與中書舎人孫覿張澂共討論之澂舒城人也戊午以夢得爲翰林學士覿爲給事中初徽猷閣待制江淮等路發運使梁揚祖兼措置眞州茶鹽至是就緒戊辰進揚祖爲雜學士時諸路類試合格進士並集行在甲戌上禦集英殿防試旣遂賜李易以下四百五十人及第出身易江都人也上曰聞易甚貧寄食於人黃潛善曰易揚州學正郡庠正錄學業必優上又曰禦藥院舊例上十名文卷於禦前定髙下朕謂取士至公考官足信豈以朕一人之見更自陞降潛善等再三稱賀試辭學兼茂科考到朝奉郎袁正功合格正功晉陵人也初信王榛已上奏復遣前保州亷訪使者馬擴詣行在乞師擴至東京見畱守宗澤遂逹行在擴自離五馬山寨麾下五百人至是不滿百人上識榛書迹卽除河外兵馬都元帥制辭略曰覽封章之近奏聞行役之獨畱慨然壯圖副朕本防依就顓於臨制庶盡總於營屯以迎二聖之還以慰兩河之望又以擴爲元帥府都總管俾將兵北討【據張匯所記與馬擴自敍】初道君北狩自燕京遷霫郡一日謂駙馬都尉蔡鞗曰宸極失禦播越至此荷天眷祐建炎中興今艸得一書欲厚遺本路都統求通於左副元帥先是禦史中丞江南秦檜當靖康末不肯推立異姓爲金人驅去亦寓此地道君乃命鞗以書示檜讀之嗚咽不勝謂鞗曰天祐吾宋必將有主聖慮如此定應昭格遂具酒殽延本路都統後聞此書得逹尼瑪哈是月道君徙居韓州先是諸王有得春秋閱之道君曰春秋多弒君父之事爲人臣子豈宜觀哉鞗曰春秋者孔子所以正褒貶故司馬遷曰春秋禮義之大宗也願陛下試取觀之他日道君謂鞗曰比讀春秋始知宣聖之深意恨見此書之晚曾因聖壽節宴道君賦詩以與淵聖乃用親仁善鄰事曰此出春秋也道君毎南望必注目久之曰陵寢在何處泣數行下遇忌辰時輟膳追慕終日𨿽在防塵教子必以義方宗室自孝騫以下九百餘人每相見撫問再三有挾私恨而致爭者必告以身在他鄕幸得相聚毋挾私憤然紹述神宗之志未嘗忘懷適有貨王安石日錄者輟衣而易之先是殿中侍禦史馬伸言陛下龍飛河朔近得黃潛善汪伯彥以爲宰輔任之不疑然其器識非髙如制敵人在今實難不敢望之若中國常事皆可施設豈宜悖謬以敗中興之業也哉且二帝北狩宗社不絕如綫者系陛下一人三鎭未復不當都汴以處危地而前日下還都之詔以謫許景衡其輕詔令如此待闕官俸減三之一又有闕不許差權所以省用而近日廣宮祠之請與復提舉添教授皆與初意相戾其市私恩如此艸茅對防誤不如式考官贖金可也而一日黜三舍人乃取其門人孫覿諸羣小以掌絲綸其黜陟不公如此壽江二州官吏均能守城壽則推賞江則不賞其政令不一如此卲成章緣上言逺竄今日何時以言爲諱其塞言路如此舊制臺官有闕中丞學士各薦而三省不與潛善乃自除李處遁之徒欲爲已助其毀法如此張慤宗澤許景衡才皆可任乃忌而沮之至死使不得展其妨功如此人有問以救危拯溺之事則曰難言其意蓋謂陛下制之或問陳東則曰朝廷初不知蓋謂事在陛下也其歸過於君如此又曰呂源狂橫陛下逐去不數日由郡守而升發運凡陛下所欲用者必去之所欲去者必畱之其彊狠自專如此又禦營使實主兵權而潛善伯彥各別置親兵一千所給優於眾兵此何意哉防奏攺伸爲衛尉少卿九月癸未伸自乞誅責詔伸言事不實送吏部差濮州監酒初上嘗語宰執以廷中從班未富又謂黃潛善曰求賢宰相之職也宜加意詢訪乃詔取舊從臣姓名來上亦有召還復用者上意猶未足黃潛善曰祖宗時多命從官各舉所知三二人以俟選擇上從之乃詔行在從官各舉所知於是列曹尙書呂頥浩盧益王賔翰林學士葉夢得端明殿學士黃潛厚禦史中丞王綯列曹侍郎劉玨張浚康執權給事中黃哲中書舎人黃唐傅張微各奉詔舉二人執權開封人哲華陽人唐傅侯官人也時頥浩舉朝議大夫禇宗諤修職郎李迨益舉朝請郎惠柔民賔舉前知公安縣程千秋夢得舉直龍圖閣知潭州辛炳朝散郎致仕王庭秀潛善舉登州教授鄒潛綯舉通直郎蔡向玨舉崇徳縣令鄧根浚舉校書郎富直柔執權舉前知永州李公彥哲舉杭州教授李誼唐傳舉知興化軍張讀澂舉從政郎周虎臣宗諤髙宻人柔民晉陵人炳侯官人庭秀鄞縣人潛浩弟根邵武人直柔弼孫公彥臨川人誼南昌人讀閩縣人虎臣館城人壬辰宰執進呈上曰所舉人卿等有識者否黃潛善曰臣等未識然皆名士上曰朕得人才又近三十人殊可喜也權管宻州杜彥進瑞芝一本狀辭云艸葉純赤實符建炎羙號形如指掌應股肱宣力之義殆將有熊羆之士蓋彥自謂也時上親冩書之旅獒及易之大有大畜二卦與孟子之言於坐右素屏宣示宰執甲辰黃潛善等謝曰陛下於書取謹徳昭徳之義於易取有賢畜賢之道蓋正心誠意以齊家治國者在徳立政造事以致君澤民者在賢與孟軻之格言皆今日之急務因知心術之妙不以字書爲工也潛善又曰自古千歲乃生聖人後世之君欲法堯舜文武必待偶聖而生則多歷年所願治之志莫就蓋在則人亡則書陛下聽朝之暇擇經史之言冩之於屏所謂日與聖賢對汪伯彥曰陛下冩聖賢垂範之言寘諸左右則非爲翰墨乃進徳修業日躋之盛也上曰如孟子言用賢與殺皆察於國人朕每味斯言欲謹守之潛善曰願陛下允蹈其言則天下幸甚己酉同知樞宻院事郭三益卒初成都路轉運判官安居趙開奏祖宗以三司總諸路轉運使此成憲也熈寧後因事設官而漕司遂至不足今茶買馬乞依嘉祐故事並歸漕司仍減額以蘇茶戶減價以惠茶商則私販衰而盜息是秋擢開主管川陜茶馬事使推行之開乃先更茶法官買官賣茶並罷酌政和都茶場法印給茶引使茶商執引與茶戶交易攺成都茶爲合同場仍置茶市交易者必由市而引與茶必相隨茶戶茶鋪皆籍其名姓使之互察此其大略也冬十月甲寅借刑部尙書楊應誠等奉使髙麗回具奏髙麗君臣見拒之意宰執皆欲罪其負恩上亦怒形於色朱勝非曰彼國爲北金宻邇與中國隔逺近利害甚明自是前此待之太厚安能責報黃潛善曰若以巨舟載精甲數萬徑造其國彼能無懼乎勝非曰越海徵伐燕山之事可戒也上怒稍解後兩月髙麗奉表謝罪執禮甚恭優詔答之【此據朱勝非閒居錄】監察禦史冦防宣諭江淮四路回因奏祖宗朝三京各置畱守司禦史臺毎於月旦率屬拜表如宣詔其餘列郡附遞以進故三京之俗號知禮義今諸州亦望依三京故事月旦拜表庶逺方咸知尊君之義戊午詔從之時四方貢賦不能如期而至行在仰給惟茶鹽鈔法然視商賈去來不可爲凖初宣和因方臘之亂江浙被賊諸州皆蠲其賦而官兵無所給乃詔發運使陳亨伯經制東南亨伯請以七路之財補其乏始設比較酒務量添酒價及商稅額亦增一分並賣契紙與公家出納每緡收二十三文並號經制錢斂之少聚之多而無損於民靖康罷之至是翰林學士葉夢得言設經制之法添酒價增稅額並賣契紙頭子等錢皆求於民之所欲而非彊其所不欲故酒價𨿽髙未有驅之使飲稅額𨿽增未有迫之爲商者其他類此望復行之戶部尙書呂頥浩亦言經制之法始於陳亨伯若循之可以助國而無害於民賢於緩急斂多矣知沛縣李膺又言方今費廣昨經制司所收積微而多儻行之所補不細壬戍乃詔諸路提防刑獄司拘收仍依封樁錢法不可擅用金人右副元帥鄂勒琿以眾渡河收下開徳府遂攻濮州癸亥奏至詔禦營使司統制官張俊左軍統制官韓世忠各帥所部兵俊由京師至開徳世忠由徐州往東平府迎敵又令見屯冀州總管馬擴援之議者謂俊乃中軍統制不可逺去遂以統制官範瓊代俊行初知河南府翟進與金人夾河而戰屢破之至是畱守司遣所招到楊進者來與同捍敵乃擁眾數十萬殘汝洛間翟進諭之不聽癸酉楊進忽遣數百騎絕水犯翟進營翟進已諜知其姦乘半渡縱擊之追北數十里而翟進躍馬墮壕遇害時禦營使司都統王淵頗忌楊進故進懼而復叛知樞宻院事汪伯彥有子曰似與其女之壻梁汝霖者向皆爲金人掠去拘於湯陰縣寨中一年矣至是似汝霖同日南遁至河偶得漁舟以濟都水使者榮薿馳報伯彥十一月壬午伯彥以其事奏且曰二聖在逺陛下無足以解憂者臣於子壻之愛宜在所後已不令入城徑歸鄕矣癸未詔奬伯彥略曰卿仰思二聖之未還不忍一門之私喜初金嘗遣萬騎渡河先攻虢後圍陜知陜州李彥仙極力禦之敵不能破金人至拜於城下而去復攻虢州陷之有內侍髙邈嘗官陜西至是彥仙寓書於邈言其與金戰獲防之狀又言鄜延帥王庶節制六路之後將士用命亦屢勝敵彥仙鞏縣人也己丑上以語宰執且曰朕聞之喜而不寐黃潛善曰邈得彥仙書是何月日上曰朕不欲觀其私書潛善曰前代帝王或復道窺人之私此陛下盛徳事也旣而朝請郎範寅敷自北地歸言每見漢兒說彥仙名乞朝廷究其實而優奬之寅敷致虛子也先是庶用涇原統制官曲端爲都統制庶政嚴多誅將士嘗曰設曲端誤我亦當斬之端聞而恨未有以報時敵驟至延安正軍才二萬庶召諸道兵未集端不出兵爲援庶退屯龍坊敵乘虛陷延安數日端至龍坊以兵衛庶且曰節制何自至此哉節制固知愛身不知爲天子愛城乎庶曰吾數令不從誰其愛身者端怒謀卽軍中誅庶而並其兵因問庶印何在欲奪之防朝廷遣主客郎官謝亮使夏國端夜往見之曰延安五路喉衿今旣已失春秋大夫出疆之義得以專之使者茍一誅敗將南歸而報乃使者展節之時也亮曰奉使有指以人臣而擅誅於外是防扈也公爲則自爲之亮無預也端乃去庶以故忿端欲死之時新知鳯翔府王自陜府將兵三千人之新任亦爲端所襲而敗不能軍遂將其餘眾轉入西蜀初直龍圖閣張所招撫河東有前淸河尉王彥投所

軍中所奇其才不數月擢都統制彥以效用人嶽飛爲軍將彥河內人飛安陽人也久之飛見疑於彥乃去自爲一軍至是飛降於東京畱守杜充又故大將種師道帳下小校桑仲爲潰兵所推亦降於充並用爲統兵官未幾郡盜張用王善等來冦充命飛仲與戰破之李成之敗也獲其黨之家屬詔分養於眞泰楚之三州至是江淮制置使劉光世具上男女六百餘人上謂宰執曰此曹身且不顧豈防其家朕念作亂非其家屬之罪故令分養之黃潛善曰臣聞光世凱旋過楚州降卒見家屬無恙皆感泣仰戴聖恩朱勝非曰郊赦中可載此以見陛下徳意上又曰昨於光世處得李成所用持刀一重七斤成能左右手運兩刀所向無前惜也成惑於陶子思邪說使朕不得用之潛善曰陛下英武大度惜人才如此金人旣陷延安又破緩徳遂逼晉寧軍初守臣徐徽言與府州折可求約出兵夾攻敵眾時可求之子彥文自東京來被執至雲中左副元帥尼瑪哈以利啗之使爲書以招其父於是可求遂降於金可求與徽言親也金挾可求招徽言於城下徽言登陴以大義責之可求曰君與我胡無情徽言曰爾於國家不有情我尙於爾何情卽引弓射之可求走徽言因出兵擊金兵大敗之斬羅索貝勒之子時河東環境爲盜區惟晉寧獨存其地勝號天下險而徽言設械甚備金數負不得志一夕內應者啟扉以納敵徽言率帳下士力戰金兵猥至被執羅索百計誘之不屈遂遇害徽言西安人後諡曰忠壯時奉使宇文虛中甫渡河辛卯夜上夢道君在延福宮亟往拜之壬辰上以語宰執且曰朕何時得見上皇耶黃潛善曰陛下夙夜以二聖爲念孝悌之至無所不通故與上皇神交如平日近聞虛中十月二十六日過河與金人議事自玆二聖歸必有期望陛下少寛聖抱上頷之時吏部尙書呂頥浩戶部尙書葉夢得禦史中丞張澂給事中孫覿共討論常平法謂此法不宜廢如免役坊場亦可行惟靑苗市易當罷上曰靑苗法永勿復行夢得請選實歷州縣通世務者爲提舉官而頤浩又請追還常平糴本皆從之時立法已定未及頒行【此據顏歧所編聖語及朱勝非間居錄修入】先是詔遣常徳軍承宣使孟忠厚從衛隆祐太后往杭州癸巳宰執奏所經州縣日用飲食事上曰太后於此朕𨿽粗畱意亦不以口腹勞人如朕於兩膳物至則食未嘗問也向自相州渡河野中寒甚燒柴溫飯用瓢酌水與汪伯彥於茅舍下同食伯彥曰追念此時與光武滹沱河燎火食麥飯何異皆中興之象也黃潛善曰陛下可謂險阻艱難備嘗之矣願崇儉以濟斯民天下幸甚初太學生建安魏行可應詔願使絕域遂借禮部侍郎充大金軍前通問使仍兼河北京畿撫諭時有金人之舅王防者拘囚在東京行可經由或勸之取防帯行庶可爲恱金之計行可不敢有請徑馳北去戊戌渡河至開徳府右城敵寨是日紅巾四出金人曰旣云奉使乃欲以計襲我耶然紅巾亦不知行可爲奉使及見使旌乃引去【此據行可墓志修入】詔有司築圜壇於南門外初政和所造九寶其八爲金人刼去惟鎭國寶在焉至是上以宣示宰執玉色溫潤眞希世寶也己亥上朝饗太廟辛丑宿齋於行宮壬寅冬至自常朝殿詣壇祀昊天上帝以太祖配大赦天下是日又詔略曰朕適歲當郊大懼菲徳弗獲顧歆乃者先事三日陰翳震於朕心逮祖廟及壇垂象燦炳夜气晏溫迄用成禮顧朕眇昧敢曰馨香上聞實惟祖宗之靈相祐在天亦爾萬方有眾不替忠順協於天心股肱大臣其同寅協恭輔朕不迨耳目之言必忠毋奪於私有官君子惟職是修爪牙之臣咸奮忠力至於怙眾爲暴亦當革心自效朕言不渝爾無怠忽初信王榛遣馬擴請兵於行在而五馬山寨中有亡

歸金者告於見屯眞定女眞萬戶蘇赫蘇赫馳稟東元帥府謂擴將得兵而來於是右元帥鄂勒琿右監軍達蘭報左副元帥尼瑪哈共爲之備尼瑪哈畱左監軍烏克紳守雲中而自率其眾下太行南渡黎陽然尙未至鄂勒琿達蘭先防眾攻破山寨信王不知所在而擴持大軍方次於北京之淸平鄂勒琿達蘭復攻敗之擴下統制官阮師中鞏仲平力戰而死任琳引眾叛去擴總餘兵歸行在尼瑪哈進攻澶濮爲將官姚端夜襲而敗再攻陷之盡屠其城東京畱守杜充慮敵西來決大河阻之敵不能西遂東防鄂勒琿同進兵初遣統制官範瓊將兵拒金瓊至東平府金眾方盛守臣寶文閣直學士權邦彥力不能守棄城而走瓊乃脇邦彥與之南歸濟南府守臣劉豫者阜城人中元符第嘗爲臺官因論禮制局事道君批曰劉豫河北村叟不識禮制遂黜於外至是才復爲郡時金人來攻豫遣其子麟部兵出戰爲金所圍豫檄通判張東援之金人解去尼瑪哈乃遣人啗豫以利豫卽詣敵軍前通欵甲辰金人陷徳州都監趙叔皈死之初杜充尹大名提防刑獄郭永爲充畫數防充不能用永曰人有志而無才好名而遺實以此而當大任難矣充愧謝之充移守東京詔就除漕臣張益謙代充爲尹時北京與東平實相犄角東平已陷大名塊然孤城當敵之衝叛臣劉豫舉濟南之眾引敵騎來攻甚急益謙與轉運判官裴億皆齷齪無能爲或勸益謙委城遁者永曰北門所以遮梁宋敵得志則席捲而南朝廷危矣借力不敵猶當死守徐挫其鋒以待外援因自率兵晝夜乘城且募士賫帛書夜縋城出詣行在告急且請朝廷先爲之備敵俘東平濟南人大呼城下曰二郡已降降者富貴不降無噍類益謙億軰相顧色動永曰今日正吾儕盡節之時及行城撫將士曰王師至矣眾皆感泣甲申城陷益謙億率眾迎降金人曰城破而降何也皆以永不從爲辭金人遣騎召之永正衣冠南面再拜訖易幅巾而入尼瑪哈曰沮降者誰永熟視曰不降者我金人見永狀貌魁傑且夙聞其賢欲以富貴啗之永罵曰無知之徒恨不醢爾以報國何說我降乎時大名人在縶者無不出涕敵並其家害之永元城人後贈資政殿學士諡曰節勇是月有狂人具衣冠執香鑪攜絳囊拜於行宮門外內侍以聞押赴都堂詰之但雲天使我爲官家兒送揚州根治亦無他語𨿽加箠楚終不言其姓名乃釋之中書舍人周望請除鄕兵外民有子弟願習射者聽之仍籍其姓名守令每月一試取藝髙者賞以銀絹而最優者如三路保甲法量與補官十二月己卯詔尙書省立法隆祐太后禦舟以是月至杭州詔鼎州團練使苗傅爲扈從統制官駐軍於奉國寺上初開府時傅爲右軍統制官與楊惟忠比肩如王淵張俊韓世忠皆出其下者先是建州叛卒葉濃等破古田縣徑犯福州入西門刼前太宰余深家金帛且欲縱火本路提刑李芘登城諭之乃去深芘皆閩縣人濃遂犯寧徳縣官軍追擊之不利濃等回破建之政和浦城建陽三縣復歸城下時詔禦營中軍都統制張俊遣兩浙武憲趙哲統兵二千人號萬人討之大軍至賊迎戰連敗東走哲遣人招安庚申濃等遂降後濃至俊軍中復謀爲亂俊擒而誅之己巳以右僕射黃潛善爲左僕射兼門下侍郎知樞宻院事汪伯彥爲右僕射兼中書侍郎汪伯彥時政記云潛善伯彥入謝上曰潛善作左相伯彥作右相朕何患國事不濟更同心以副朕意皆稽首謝伯彥所記其果有之耶若果有之而二臣不能副上所期罪益深矣尙書左丞顏歧爲門下侍郎右丞朱勝非爲中書侍

郎兵部尙書盧益爲僉書樞宻院事中丞張澂言建卒之殘福州一方騷動余深以前宰相與提刑司都吏王宏謀率郡人申朝廷乞畱知州江常蓋常善而易制故爲此姦謀以窺朝廷又杭卒之叛薛昻不緣君命自知杭州又耿南仲趣李綱往救河東以致軍潰蓋不防國事用此報讎又許翰與綱最厚方在樞府則迫種師中急攻太原致其覆師及綱作相引爲執政此四人者豈可置而不問時深爲特進衛國公昻爲金紫光祿大夫皆已致仕南仲見謪散官臨江軍居住翰見任資政殿學士提舉洞霄宮丁丑詔深責臨江軍昻責徽州南仲授別駕依舊臨江軍並居住翰落職未幾南仲卒言者論刑部尙書王賔乃李綱之黨昨爲中丞無一字及綱比盧益爲副樞賔翊日講筵畱身夫侍從選居政府身偶後於他人而躁進如此庚子賔除龍圖閣學士與郡初敵防東平襲慶二府有土人前左司郎官吳給朝奉郎孫億並於䢐徠山建寨保聚兩處軍民及累下山與敵戰至是京東帥臣益都劉洪道聞於朝乙亥詔給爲徽猷閣待制知東平府億爲直龍圖閣知襲慶府戶部尙書葉夢得嘗請上南渡阻江爲險以備不虞

上曰自揚至洲五十里聞警而動未晚夢得曰運河僅通一舟恐非一日可濟也復乞命重臣爲宣總使一居泗上總兩淮及東方之帥以待敵一居金陵總江浙之路以備退保不報上一日召諸軍議事帶禦器械張俊奏敵勢方張宜且南渡俟國勢定圖之復請移左藏庫於鎭江又吏部侍郎劉玨亦言備敵之計兵食爲先今以降人爲見兵以糴本爲見糧二者無不可特維揚城池未修卒有不虞何以待之宰執皆不以爲然初遣統制官範瓊北徵支金帛數萬令其犒師瓊悉以入已且買女色以自奉乃引所部軍由間道自淮西趣江東至是又轉而之江西時金人橫行山東羣盜李成輩因之爲亂金左元帥尼瑪哈將由東平歷徐泗以逼行在左右僕射黃潛善汪伯彥皆無逺略且斥堠不明自京城至泗州道途甚逺其京城斥堠但委之禦史臺南京則委之畱臺泗上則委之郡守未嘗多以金帛專遣人探金之動息成𨿽前爲江淮制置使劉光世所敗而走然成眾未衰也是月淮北屢有警報皆謂成餘黨無足畏者金人覘知朝廷不戒亦僞稱成黨以欵我師云初成之來歸也朝廷旣授以官復多給空頭官誥與之成敗皆爲光世所奪遂以賞所部立功將士凡書塡五十道至是光世申納其餘且言恐軍中有得之者亦效其書塡異時眞僞不辧乞除所申姓名外許人告捕詔從之仍立賞錢三百緡【詔立賞在明年正月二日今聨書之】初夏國因契丹爲金人所敗遂率眾取其天徳八館之地八館者膏腴產稻夏國得之殊喜至是金人怙彊遣使求之謂他日以陜西奉償夏國懼不敢違而中懷怨憤又夏國世爲知府州折氏所困時折可求已降於金故金欲因折氏以並夏境

﹤史部﹐編年類﹐中興小紀﹥

欽定四庫全書

中興小紀卷五

宋熊克撰

建炎三年【嵗在己酉】春正月中丞張澂言邊事未寧請詢於眾爲禦敵之策從之於是吏部尙書呂頥浩奏曰天下多事聖哲馳騖而不足金人已破河北山東與陜西諸郡近復引兵渡河駐於澶濮之境祈請之使𨿽行而未有報韓世忠範瓊統兵比去亦未有戰期致宸慮焦勞下詢羣策今敵騎漸逼京東若民心一揺淮南望風而下則不能枝梧望降哀痛之詔曲赦河北京東兩路蠲其二稅與公私積欠及人戶避敵而南者令州縣優卹又敵長於攻城若難以堅守許官吏與民入山避敵庶免全郡皆爲魚肉凡此皆以收民心也夫敵兵𨿽勇而素無陣法若遇節制之兵一敗必至顚沛但令王師仿古陣法常山蛇勢𨿽茫昧不而陣圖別有可攷願早圖之己丑上諭宰執令擇日進發朱勝非曰須支金帛方能辦私覿物彼方辭所進官職恥於自乞上命依格支仍優加其數且曰國家惜財正所謂積以待用若二聖得歸朕豈吝金帛之數時羣臣準詔論防邊事皆送禦史臺辛丑詔有警見任官輙般家者徒二年因而動揺人情者流二千里故一時間皆未敢動【此據張澂說黃潛善等防修入】戶部尙書葉夢得請以行在所藏金帛五十萬分其半並歸姑蘇金陵二處從之夢得卽具舟楫從大將假二千人津發一日而畢然公私舟交河中跬步不通矣夢得復請以戶部所餘物前期支六軍春衣及官吏俸一月亦從之時禮部尙書王綯以爲金人必侵行在率從官二三人同對便殿上令詣都堂議綯等見黃潛善汪伯彥二人乃曰諸公所言三尺童子皆能及之於是宰執相約曰六宮已先渡江百官家屬亦聽其便惟吾黨骨肉不可動動則軍情不安至是金左副元帥尼瑪哈以輕騎五千自山東徑趍淮甸己酉泗州將官閻瑾失守中夕奏至朝廷震驚二月庚戌朔上卽欲南幸潛善伯彥力止上姑實報渡江未晚上然之少頃又瑾懼而自反敵見瑾已敗謂朝廷無偹遂徑至天長軍時統制官俱重成喜兩軍共萬人望見金先鋒百餘騎卽遁亟遣江淮制置使劉光世領兵拒之行都人謂光世必能禦敵而士無鬭志未至淮亦潰遂遣統制官劉正彥以所部兵從皇子六宮往杭州是晚出門【皇子六宮往杭州據趙鼎扈從錄疑不是今日】壬子得天長報敵已至上乃躬介冑乘馬南巡惟內侍及防聖軍從之者數人而已二相方防食堂中有審其事者猶以前言爲對堂吏呼曰駕行矣於是宰相以戎服從戶部尙書葉夢得隨其後百司諸軍並防駕行上天性仁慈與路人相先後不令訶止時事出倉卒朝廷儀物皆委棄之太常少卿龍泉季陵亟取九廟神主奉之及出門甲騎已塞道路行數里回望揚州城中煙焰燭天臣寮士庶及帑藏所儲爲金人殺掠殆盡給事中黃哲左諫議大夫李處遁太府少卿朱端友皆死揚州守臣黃願遁去時公私所載之物舳艫相銜而潮不應閘膠泥淖中敵悉取之大理卿黃鍔至江口軍人以爲潛善罵之曰誤國誤民皆汝之罪鍔方辧其非是而首已斷矣少卿史徽丞範浩繼至亦死鍔南城人也吏部尙書呂頥浩禮部侍郎張浚聮馬追及上渡楊子江至鎭江府初右諌議大夫建安鄭防累章請移蹕建康宰執沮之至是防扈從上曰不用卿言及此【此據防傳】癸丑命奉國軍節度使劉光世守鎭江府甲寅宰執從臣入對議幸杭州未決呂頥浩葉夢得以首扣地願且畱此爲江北聲援不然敵乘勢渡江愈狼狽矣宰執以爲是上曰如此則須宰執同往江上令江北諸軍結陣防江於是宰執馳詣江幹有統領官安義自江北遣人至言今早敵騎數百來攻已射退矣遂以爲江北統制官收兵以捍州旣而都統制王淵言蹔駐鎭江止捍得一處若敵自通州而渡先據蘇臺將若之何不如錢塘有重江之阻上以語宰執於是黃潛善曰淵言如此臣何敢畱陛下俄有內臣奏城中火起又聞衛士涕泣且借借上驚命中書侍郎朱勝非與管軍左言傳防問所以勝非呼之前使言皆以未見家屬對勝非卽諭之曰已有防分遣舟專渡衛士妻孥矣眾帖然因問駕去畱利害則曰一聽聖防無敢嘩者乃許以俟駐蹕定當錄扈從之勞優加賞給三軍欣諾方指揮之際上於屏後皆聞之勝非復命上曰適已聽得上卽時乘馬南幸自駕起而鎭江城中無賴輩與軍人縱意抄掠民悉奔竄矣乙卯上至常州羣盜丁進等𨿽已受招而縱兵掠民至是欲走山東朱勝非至丹陽都統制王淵遣使臣張靑領五十騎馳防勝非因令靑圖進靑以白勝非勝非曰丁進不除必爲巨盜聞渠有數百人爾五十騎可敵否靑曰不足畏於是以檄誘進至勝非所誅之其眾愓息聽命丙辰上至無錫縣資政殿學士呂頥浩從行遂除僉書樞宻院事仍充江浙制置使詔張邦昌親屬張邦榮張元亨等並令錄用又命朱勝非同禮部侍郎禦營司參贊軍事張浚守平江府節制平江常秀兵馬控扼通泰之衝時潰軍在江北多乘時作過統制官王徳以眾攻和州靳賽以眾攻通州二城垂破於是勝非與浚作蠟書招之徳賽皆聽命訴以無食乃漕米給之劉光世又遺以戰袍器甲於是相繼渡江時徳招張育之兵萬人光世得之其軍復振徳鞏縣人號王夜義者是也頥浩遂以精兵二千回鎭江節制劉光世以下捍洲渡庚申上次秀州壬戍上次崇徳縣初戶部尙書葉夢得以本省所

藏皆棄江北欲亟趨杭州爲偹乃由宜興間道先往壬戍上至夢得迎於臨江上入州治駐蹕詔遣禦營軍中統制張俊往吳江控扼汪伯彥時政記曰時黃潛善等言陛下已畱朱勝非張浚王淵在平江居吳江之北若更差張俊去臣等慮行在只有苗傅一軍不惟緩急有警傅不可倚仗兼恐無以相制可虞非常乞畱俊庶防行在不至誤事葉夢得言臣昨至杭見以轉運司爲升暘宮小人遂以爲復開應奉之端上卽詔罷之夢得見宰執言百官六軍劵歷不存請別給新者又姑蘇金陵兩處所畱上供約可支半嵗欲刷杭州諸司所有借支取兩處物至償之又戶部司農太府及倉庫官吏無一至者願差官攝事皆從之禦史中丞張澂論左右僕射黃潛善汪伯彥輔政無狀有大罪二十致陛下防塵於外天下人切齒唾罵望重賜竄黜己巳罷潛善伯彥並爲觀文殿大學士潛善知平江伯彥知洪州又以戶部尙書葉夢得爲左丞而澂爲右丞言者再論潛善伯彥遂降充觀文殿學士提舉外祠尋皆落職庚午右諫議大夫鄭防言今宜用兩浙人材如晉元

帝渡江擢用吳中之秀庶眾情翕然歸附從之湖州民王永錫獻錢五萬緡執政言版計無闕上曰如此安用卽詔卻之辛未敵退江浙制置呂頥浩帥兵渡江至眞州收貨務錢物初婺州嵗貢羅萬匹崇寧以後希進者增其數至五萬八十匹至是守臣蘇遲乞減其半上問執政祖宗額防何葉夢得曰皇祐編勑一萬匹上嘆曰民將何堪可依皇祐法執政奏今用度與祖宗時不同乃詔減二萬八千著爲定制仍給見緡遲轍子也丙子下詔責躬略曰朕已放宮嬪損服禦黜宰輔召忠良尙慮多方未知朕志自今事有闗於國體益於邊防許士民直言朕采擇行之仍旌以示勸言之或失亦不汝尢初臺諫官馬伸嘗論黃潛善汪伯彥之過而太學生陳東進士歐陽澈於二人秉政日以言被刑上曰以言責人朕甚悔之乃詔以衛尉少卿召伸而東澈並贈京秩上初至杭州霖雨不止至是執政奏事葉夢得曰東南春夏地濕上曰自渡江百官六軍皆失所朕何獨求安今尙寢堂外俟稍定方入正寢執政曰如此人心孰不感動故事惟侍從乃許薦士不及郎官是日詔郎官以上各薦二人仍不俟都堂審察便令登對執政曰陛下搜賢不倦如此天下幸甚二月己卯朔詔金人已退當移駐江寧府經理中原仍命僉書樞宻院呂頥浩兼領府事召中書侍郎朱勝非至行在禮部侍郎張浚獨畱平江節制如故辛巳張浚乞於防江置彊弩營選州禁兵縣弓手爲之言者乞依唐及祖宗舊制應章奏委學士給舎輪日閱於禁中不令內臣傳送只實封往復庶免交結之從之上嘗謂左丞葉夢得曰今日兵食二事最大當擇大臣分掌朕自募十萬人將之須與敵力戰先欲得鐵甲五千卿爲朕辦之葉夢得行述曰時顏岐等見夢得數論事心忌之及上委以鐵甲愈不樂乃紿杭守康允之云上欲除君待制而左丞沮之允之卽與其將曹世英謀爲頃者本州兵變但誅其首餘三千人尙在聞夢得秉政反側不自安皆謀爲亂岐等証之行述莫濟所作是日詔夢得深曉財賦可除資政殿學士提領財賦充巡幸頓遞使乃分任之意也於是同知樞宻院事盧益遷左丞又以向徳軍節度禦營使司都統制王淵爲僉書樞宻院事仍兼都統制舊制僉書必帶檢校官故治平中郭逵以檢校太保爲之至是淵以節度直除非制也命下諸將有不樂者壬午右僕射朱勝非言王淵除命諸將有語臣記武臣作樞有免進呈書押故事今淵又兼都統制於諸將尢有利害臣欲用故事免之仍罷其兼管庶彌眾論上然之勝非又曰葉夢得執政旬日卽罷何也上曰提領財用亦有例勝非曰張防兼此至於自作酒肆人以爲非於是夢得力辭不就職旋亦罷爲資政殿學士提舉崇福宮益行述云時政府欲損禮求於金盧益奏如封冊正朔之文割地稱臣之禮犒軍嵗幣之數建都屯兵之所事大難悉從願據形勝嚴戰守爲自治計庶中興之業日隆而將士之體不解執議不回因責授梅州安置翼日上省察復其官以吏部侍郎孫覿爲戶部尙書時禦營前軍統制官苗傅與副統制劉正彥見王淵擢用且乘有敵難遂圖不軌正彥法子也淵故爲法部曲先是正彥以舊恩從淵求官淵薦於朝以文換武得威州刺史又以所領精兵三千付之正彥因招到賊丁進等久之除團練使正彥意不滿而淵檄取其兵正彥固執不遣以此怨之又傅以淵素出其下尢怏怏不平癸未除奉國軍節度劉光世爲殿前都指揮使百官入聽宣制傳等脇所部兵以叛執淵殺之並殺內侍數十人傅等與中軍統制官吳湛通爲囊槖湛亟閉宮門宰執入奏事朱勝非顏岐張澄路允廸急趨樓上傅正彥與其屬張逵王鈞甫馬柔吉王世修輩列樓下皆被甲露刄以竿梟淵首知杭州康允之扣內東門求見請上禦樓不然無以止變上從之管軍王元大呼曰聖駕來傅等望見黃蓋卽山呼而拜時百官咸在三軍恟恟未定傅乞誅康履上未允軍器監泰寧葉宗諤曰陛下何惜一康履姑以慰三軍上命吳湛執履付傅等卽殺之眾猶未退乃請遣使金人且乞隆祐太后垂簾同聽政上顧羣臣曰今日之事如何有浙西機宜時希孟者輙曰乞問三軍於是通判杭州章誼越班出斥希孟曰問三軍何義若將鼓亂耶誼浦城人也上曰太后意如何勝非曰無此理上乃命顏岐奏請太后不登樓徑往諭諸軍勝非從太后至樓前太后鐫諭久之傅等以垂簾請樓上傳防可之太后乃還傅等不退復請上爲太上皇帝魏國公攝政庶便和議勝非泣曰逆謀一至於此臣位宰臣義當死國乃趨出呼其募屬將佐至前曰請君言二將此事出於忠義爲國耶或更有他圖皆曰忠義爲國勝非曰若果忠義則當上下一心並聽朝廷處分有異志者誅之皆曰諾時兵部侍郎直學士院鉅野李邴亦以逆順之理曉之由是凶焰稍挫旣退勝非奏來日當降赦蓋羣凶殺王淵又刼掠意必望赦然不知逆惡自不赦上可之上曰康履忽諸將有取死之道勝非曰諸將奉履必有所求求而不得則怨矣上曰此事終如何勝非曰臣觀王鈞甫輩乃其腹心適嘗語臣云二將忠有餘而學不足此語可爲後圖之緒上曰來早太后禦殿勝非曰母后稱制須二人同對承平故事於今難用乞許獨對仍自苗傅始與其徒日引一人上殿以弭其疑且乞太后隨宜勉之庶有動心者兩宮以爲然太后語上曰賴相此人若舊相未去事已不可收拾矣時傅等掲榜通衢有天其以予救萬民之語見者憤之甲申上徽號於上曰睿聖仁孝皇帝幸睿聖宮【以杭州顯寧寺爲之】太后臨朝皇子魏國公攝政大赦天下自是日引傅等太后勉之皆有喜色而臣寮獨對論機事賊亦不疑矣朱勝非閒居錄曰元祐末哲宗方擇後京師里巷作打毬戲以一擊入窠者爲勝謂之孟入紹聖間宮掖造禁纈有匠者姓孟獻新樣兩大蝴蝶相對繚以結帶曰孟家蟬民間競服之未防後廢處瑤華道宮議者皆以爲防蟬者禪也出家之兆也靖康初京城失守二聖皇族皆詣金營中議亦取後淵聖意張邦昌必不能久僣欲畱孟後以爲興復基本因遣人入城取物紙尾批廋辭與府尹徐秉哲云趙氏注孟子相度分付防金人以後廢嵗久無預時事不復取至是前防乃驗蓋孟入者兩復入也蟬者禪也兩禦簾惟之應也大統中絕而復續天位暫傾而復正皆後之力可謂異人矣丁亥赦書至江寧府僉書樞宻院事呂頥浩亦走介入杭仍寓書於浚及劉光世共起兵孫覿作李謨墓志曰眀受赦書至建康官吏讀赦皆失色獨頥浩怡然自若謨時爲江東漕白頥浩曰樞省大臣盍詔天下兵以除君側之惡頥浩左右視接以他語謨曰王室在難如救焚之急公不應躊躇在眾人後方議行而張浚檄書至及二叛伏誅頥浩第功進右丞相謨嘆曰羣凶稱亂全軀保妻子之臣握兵坐視相顧不發幸諸將謀復王淵梟首之禍而因人成事者遂至宰相初頥浩與謨同官河北不相悅至是聞其言益怒然當時勤王之舉頥浩實爲之倡今覩所志如是恐未必然姑附見於此朱勝非因王鈞甫來見問之曰君前言二將學不足何也對曰如殺王淵軍中亦有以爲非者曰君必以爲非矣鈞甫唯唯勝非察其意己諭不復言之召張浚爲禮部尙書今以所部兵付淛江提刑趙哲復令禦營前軍統制張俊畱所部兵付統制官俱重仍赴秦鳯縂管新任浚與俊各不奉詔浚召哲及守臣金壇湯東野令各具奏言敵未盡退若浚朝就道則夕敗事浚又慮苗傅等兵上抵平江則失枝梧乃令俊先遣精兵二千扼吳江於是浚上表大略言國家多難正人主馬上圖治之時願請睿聖不憚勤勞親縂要務復與二凶咨目且欲得辯士往說之使無他圖浚與蜀人馮轓有太學之舊時轓在平江浚乃遣之入杭見二凶爲陳逆順上之禦樓也已除苗傅承宣使劉正彥觀察使至是又以其屬王鈞甫爲右文殿修撰張逵馬柔吉王世修並直龍圖閣庚寅再除二凶並爲節度使依前禦營使司都統制黃潛善責衡州汪伯彥責永州並居住時潛善之兄通議大夫潛厚亦責分司南京道州居住提領行在茶防葉份言貨務都茶埸乞就行在一

處置司人吏𨿽分而提轄監官並令通管份劍浦人也時二凶日以殺人爲事且頻入都堂右諌議大夫鄭防嘗面折之壬辰擢防爲禦史中丞防遂遣所親承議郎建安謝向微服至平江見張浚等令嚴偹緩進又作杜鵑詩諭百戶當迎乘輿反正之意防言傅等便宜軍法止可行於所部士卒又都堂國論所出非庶臣得與請頒其章示之傅等𨿽怒然由此少戢僉書樞宻院事呂頥浩自江寧上表請睿聖復辟親總萬機仍幸金陵以圖復舊疆不然恐天下之必亂也壬辰馮轓至行在遂見二凶爲陳成敗甚悉右僕射朱勝非奏授轓朝官除兵部員外郎朱勝非召二凶及其屬與之語知王世修可以利動因勉之立事許以從官於是世修爲之往來傳道時二凶請移蹕建康勝非曰勤王兵在平江君等難與相遇又趣遣使勝非曰未知金將所在宜先遣小使亦宻令畱於勤王所以此必破其謀可無憂也後曰天生相公救此患難旣而小使止平江而新除尙書右丞盧益辭行遂以本職提舉崇福宮二凶之議遂息兩浙轉運副使王琮言本路夏稅及和買絹一百一十七萬餘匹欲令民間每匹折價錢二緡足計三百五萬餘貫以仰助國用從之時兩浙轉運副使劉寧止行部至鎭江府聞難乃越境赴江寧見僉書樞宻院呂頥浩獻以計謀寧止歸安人也兵部侍郎直學士院李邴嘗見管軍王元宻令出禁旅擊賊元怯懦不能從於是朱勝非言浹日以來從官中能助朝廷者惟邴與鄭防如中書舎人林遹刑部侍郎衛膚敏皆杜門不出此何意也乞遷邴防以厲其餘遂以邴爲翰林學士甲午僉書樞密院事呂頥浩自江寧起兵乙未次丹陽

縣殿前都指揮使劉光世由鎭江以兵來防丙申禦營平冦將軍韓世忠以兵由海道至平江見張浚泣曰我便去救官家浚曰投鼠忌器事不可急已遣馮轓甘言誘賊矣初王淵識世忠於微時待之絕等故至是世忠奮發討賊尢力先是二凶與禮部侍郎張浚書言伊周之事非侍郎孰當之朝廷見以右丞相待浚復書曰自古言渉不順謂之指斥乘輿事渉不順謂之震驚宮闕是以見君路馬必加禮至於遜位之說必其子長而賢因托以政使利天下不然謂之廢立若握兵在手責其君以細故而議廢立古豈有是哉上春秋鼎盛一旦遜位似非所宜嗚呼天祐我宋所以保衛聖躬者歷歷可數出質則敵畏之而不畱奉使則民謳歌而有屬天之所興孰能廢之二凶得書與其屬俱至都堂言浚見詆以爲逆賊所不能堪如呂樞宻則曉事朱勝非曰罷張而以兵權付呂無事矣辛丑責浚散官郴州安置中書舍人季陵艸制有輕脫寡謀之語時有小黃門急趨睿聖宮傳太后之命曰張浚不得已貶郴州上方啜不覺覆於手朱勝非閒居錄言平江檄書至二凶怒此時檄書猶未艸蓋因浚答書爾若檄書則呂頥浩自爲盟主賊不應言呂樞宻曉事矣張浚復辟記曰二凶得臣手書立具札子乞誅臣以令天下朱勝非力沮之見其狂悖已甚恐生別變遲之七日始有郴州之命浚自記此事蓋得其實也壬寅頥浩至平江府凡兵三萬人張浚乘小舟迓之於郵中得堂帖乃貶郴州之命浚恐將士觀望卽袖之語書吏云有防趣赴行在令申速發之命是夜共宿城外頥浩呼其屬刪定官李承造艸檄文浚爲潤澤之時韓世忠兵寡頥浩與張浚議分浚兵濟之浚乃以統領官劉寶一軍二千人借世忠二凶矯制召世忠世忠陽爲語以報曰殘兵不多欲部至行在二凶許之時張浚下將安義陰結二凶欲代浚奪其兵斷吳江橋以應賊浚乃遣世忠屯秀以伐其謀世忠至秀稱疾不行而造攻具二凶始駭諸將皆謂賊窮則邀駕泛海浚又遣統制官陳思恭辛道宗治舟師於海道以遮賊南遁於是傳檄內外以世忠爲前軍浚以精兵翼之頥浩浚縂中軍劉光世親以選卒爲防擊而分兵以殿於是知平江府湯東野悉倉儲以餉軍用不乏二凶聞之甚恐馮轓知可動卽白右僕射朱勝非曰張侍郎以國步艱難正當馬上治之主上傳位防子恐有不測之變縱主上固執內禪猶有一說主上受淵聖詔爲兵馬大元帥今日當以淵聖爲主睿聖稱皇太弟依舊大元帥嗣聖易稱皇太侄太母垂簾聽政大元帥治兵徵伐於外此最爲得策勝非令轓與二凶議二凶有許意遂拉同議都堂甲辰轓同二凶及王鈞甫等並引見太后勞問曰卿等皆忠義之臣初張浚誡轓乞以鐵劵賜二凶用釋其疑轓遂奏太后許之議定癸卯詔百官赴睿聖宮奏請人皆歡呼以謂復辟至則宣詔睿聖皇帝稱皇太弟依舊康王天下兵馬大元帥皇帝宜稱太侄於是中丞鄭防極論不可百官退詣睿聖宮上禦殿引見二凶勞問有加詞色粹然二凶以手加額曰聖天子度量如此二凶歸營逆黨張逵曰趙氏安矣苗氏危矣王世修大慍夜入勝非府變其事復欲攺正嗣皇依舊而睿聖之名止稱處分天下兵馬重事勝非不能奪轓力爭勝非曰勿與較其實一也乙巳勤王之師五萬發平江時久陰乍晴識者知必破賊先是二凶懼外師之至檄杭州集保甲選器械扃城門塞河道守臣康允之悉不爲行是日將下詔率百官請上復辟朱勝非召傅等六人至語之令軍中自爲一奏傅無語劉正彥尙以爲疑勝非曰勤王之師未來者使是間自反正爾所以招君等議蓋欲上下和同不然下詔率百官六軍請上還宮君等置身何地正彥退立傅長吁曰獨有死爾勝非以責世修於是世修以言逼傅不能答勝非乃使世修艸奏持歸軍中諸將書名丙午除世修工部侍郎將賜金帯而內帑適無乃用七百緡市於戶部尙書孫覿家以寵之勝非卽召學士李邴直院張守分作百官章三奏三答及太后手詔與赦文皆具詔移蹕江寧府以禮部侍郎禦營使司參贊軍事張浚爲同知樞宻院事浚不受翰林學士李邴禦史中丞鄭防並爲端明殿學士同僉書樞密院事二凶並賜鐵劵丁未文武百官赴睿聖宮迎請復辟是日駕還行宮都人夾道焚香眾情大悅勤王之師次秀州呂頥浩問韓世忠曰賊計有他虞乎對曰彼怗勢憑眾脇取鐵劵自謂不死安有他慮是夜有刺客至張浚帳前浚顧左右已睡問爾何如對曰某初讀書知逆順豈爲賊用況侍郎志節安忍相害但見爲備不嚴恐有後來者浚下執其手問姓名曰言之是邀後利某河北人有母在今徑歸矣浚翌日取郡獄死囚斬以徇曰此刺客也後亦無他是春山東河決嵗復大饑自上渡江之後羣盜紛起閻臯眾二萬據維州張城眾五萬據萊州有葛進者來攻靑州帥臣劉洪道擊走之時尼雅滿自揚州歸東平府遣眾攻靑州洪道棄城而去乃宻約安邱縣巨冦宮儀同復靑州不克又約閻臯並兵刼敵寨復值大雨火滅而止副縂管王渙領將崔邦弼復靑州聞洪道退軍尋亦棄去洪道又同儀臯攻宻州杜彥值敵騎亦來儀臯戰敗於是濰萊宻三州皆降於敵騎儀等野無所掠至以車載漧屍充糧洪道領兵二千赴行在於是諸重鎭相繼爲敵所陷

欽定四庫全書

中興小紀卷六

宋熊克撰

建炎三年夏四月戊申朔上禦朝太后便欲還政上以問朱勝非對曰捲簾當先降詔乃乞太后蹔出仍下詔明日捲簾並復建炎年號勝非又奏二凶未有一處乃並除淮南兩路制置使許以所部兵行仍以其屬張逵爲本路轉運判官二凶請鐵劵乃令有司檢故事如法制焉二凶又言王世修尙可從軍否勝非曰渠爲從官難復預軍謀矣時傅遣其弟翊伏赤心軍於臨平伺擊勤王之師禦營前將軍韓世忠曰乳臭兒敢爾耶是日翊戰敗二凶遣兵救之朝廷諸將皆集皇城門外守臣康允之以爲不可不若遣人諭二凶速引兵去是夕二凶乃開湧金門以出遇大雨倉皇而遁世忠勤王之師至北闗辛亥入城擒工部侍郎王世修及中軍統制官吳湛皆戮之壬子以禮部侍郎禦營使司參贊軍事張浚爲知樞宻院事時中司闕官右僕射兼中書侍郎朱勝非因薦中書舍人張守以爲守預聞反正謀議詔以守爲中丞勝非因力請解政癸丑出爲觀文殿大學士知洪州以資政殿學士同僉書樞宻院事呂頥浩爲右僕射兼中書侍郎一時執政俱罷於是門下侍郎顏岐爲資政殿學士提舉鴻慶宮中書侍郎王孝廸爲端明殿學士提舉崇福宮尙書右丞張澂爲資政殿學士知江州資政殿學士僉書樞宻院事路允廸以本職提舉醴泉觀兼侍讀惟僉書樞宻院事李邴遷尙書左丞同僉書院事鄭防進僉書院事詔管軍王元左言各責散官並浙西機宜時希孟並安置元英州言賀州希孟吉陽軍初議反正樞宻都承防馬擴亦往來其間至是以擴爲觀望停其官責永州居住初倉部郎中張虞卿等一十九人皆乞建藩鎭朱勝非嘗奏其事謂當仿藝祖之初權時制宜以行在爲京師淮北爲鎭淮南爲郡至是勝非去未果行之虞卿建安人也甲寅以奉國軍節度使殿前都指揮使劉光世爲太尉禦營副使【劉光世行述曰時上面授光世僉書樞宻院光世力辭】定國軍承使帶禦器械韓世忠爲武勝軍節度左軍都統制寧武軍承宣使帶禦器械張俊爲鎭西軍節度右軍都統制餘皆進秩一級乙卯大赦天下知樞宻院事張浚薦朝奉大夫趙鼎趙鼎事實曰上初渡江詔郎官以上薦士時都司黃槪以鼎應詔至杭聞復辟始入城而張浚又薦之鼎見浚首曰隆祐復辟其功甚大當檢累朝捲簾故事推恩其家丁巳常徳軍承宣使孟忠厚除寧逺軍節度醴泉觀使遂以鼎爲司勲郎官鼎聞喜人也詔崇寧以來內侍用事自今不得與主兵官交通及干預朝政如違並從軍法初敵攻淮甸發運副使呂源以兵三千自衛而遁爲中丞鄭防所論已詔停其官送卲武軍編管至是軍器監葉宗諤除直龍圖閣與右文殿修撰葉煥並爲發運副使【除葉煥在是月辛酉今聮書之】戊午戶部尙書孫覿除龍圖閣學士知溫州旣而攺知平江府苗傅攻衢州城守臣晉陵胡唐老禦之防大雨賊引兵去時言者引元祐宰臣司馬光並三省狀乞舉行之詔侍從臺諌集議中丞張守以謂光之所奏較然可行若更集眾徒爲紛紛庚申右僕射呂頥浩等乃言欲左右僕射不兼門下中書侍郎並帯平章事舊門下中書侍郎攺爲參知政事其左右丞並罷從之於是左丞李邴攺參知政事詔都停驛同文館並罷都水監仍置使者一員癸亥以給事中周望爲江浙制置使乙丑望言乞降賞以徠賊之降者從之丁卯上發杭州幸江寧府命禦營左軍都統制韓世忠亦爲江浙制置使統一軍追捕苗傅初賜門下詔略曰東朝有垂簾保佑之勞元子有踐祚纂承之托宜上徽稱於長樂正冡嗣於靑宮太后上尊號曰隆祐皇太後嗣君立爲皇太子皆令有司擇日壬申乃克行禮於是禮部尙書王綯除資政殿學士權太子太傅時殿帥劉光世遣其將王徳喬仲福追賊至信州皆令受周望節制初朝廷遣統制官巨師古將兵討山東賊趙不忙至是回信上與徳等遇而韓世忠下禆將陳彥章亦至徳與之同見郡守語不協彥章欲刺徳徳手刄殺之苗傅等聞信城有兵不敢進乃屯於衢信之間且黥居民爲兵其眾方盛時未可擒言者謂王鈞甫馬柔吉初不預謀見將赤心隊爲先鋒以拒王師宜下詔寛二人之罪以誘致其降從之時州縣添差官猥眾如平江府監酒四五員湖州監

稅五六員安吉縣監酒六七員是月詔官冗蠧財理當澄汰除宗室歸朝官外余悉罷之監司屬官亦依此行初勤王所檄至湖州守臣梁端防寄居葉夢得賈安

宅曽懋等謀之眾未及言主管鴻慶宮曽紆曰此逆順甚明出師無可疑者趣端張榜用建炎年號時賊使來取兵器紆又請擊之毋令還旣而端被賞至是中丞張守言紆首明大義詔除顯謨閣而殿中侍禦史楊庭秀亦言杭州通判章誼首叱時希孟使人知逆順詔擢誼爲倉部郎官安宅歸安人懋贛縣人紆南丰人布子也初叛臣劉豫據濟南以降金至是金徙豫知東平府

兼節制河南於是右副元帥鄂勒琿與監軍達蘭分占山東諸郡惟濟單興仁廣濟以水阻尙存焉五月戊寅朔以知樞宻院禦營副使張浚爲川陜宣撫處置使初命浚爲招討使左司郎官權中書舎人江都李正民言川陜吾境難名招討請用唐裴度故事從之仍詔浚便宜黜陟正民未幾除中書舎人時祕書省權罷而日曆之局亦廢正民謂宜置著作一二員選文學之士兼領仍以日曆案門下省亦從之辛巳上次鎭江府諭宰執曰張慤古之遺直陳東誅死可念二人皆郡境已親札令有司致祭可更議賉其家先是右僕射呂頥浩建議幸武昌爲趨陜之計旣又欲徙中原之民於東南禦史中丞張守右諌議大夫滕康皆不可守曰東南今日根本也康語守曰吾曹當以死爭之於是上擢爲翰林學士癸未又以康爲端明殿學士僉書樞宻院事康旣執政再懇言之上悟而止頥浩語康曰公眞執政也孰有受命二日而能決此大計者乎乙酉上至江寧府駐蹕仍攺爲建康府時以保寧寺充行宮時統制官王徳欲與江浙制置使韓世忠戰世忠曰苗劉未平若與之戰乃是更生一敵不如避之丙戍苗傅等冦浦城縣韓世忠將兵夜至縣北十里賊跨溪據險設伏於路世忠使統制官馬彥輔擊賊伏發死之賊乘勝至中軍世忠率親兵力戰傅大敗遂擒劉正彥有舉子程妥者崇安人時擄在傅軍乃爲傅畫防領餘眾由小路入崇安縣境旣又夜棄其軍變姓名作賈人偕妥及其愛將張政西走至斂鋒村爲土豪承節郎詹標所邀苛畱數日妥覺不免宻告標曰此苗傅也標卽報福建提刑林杞遂聞於朝杞永嘉人旣而告者謂政本誘傅出降等惡分其功而殺之故標皆就逮除名連州安置而標死於獄林遺事曰苗傅劉正彥旣敗擁眾南走大將韓世忠尾賊而追之時杞爲閩憲恐賊至得脫預檄諸郡扼其奔衝旣而正彥先爲大軍所擒傅與其徒數人變姓名竄伏人莫能蹤迹杞立重賞捕之俄而募士詹標擒傅與其徒張政以至是時世忠已班師由太末以歸冒暑親部送傅政欲追赴世忠至富沙境上防日暮大雨政乘此謀竄去爲防兵所殺杞獨以傅追及世忠授之世忠得傅喜曰今當還朝首爲公論功杞曰此非某之本心況太尉自浙右提師破賊而追至某借大軍餘威獲之匹夫力爾何功可論初知建州某人者與當軸爲姻恃勢貪婪用官錢至累鉅萬而監司忌於投鼠皆不敢發杞曰吾爲憲官豈可開眼放吏亟以其罪聞某人防於當軸遂以張政爲告苗傅反者宜得重賞而杞殺之遂下杞於獄幾欲寘之死不得已猶削籍連州安置然傅事有本末傅天資狠暗正彥直狂者爾而政實爲之腹心旣敗猶與傅同竄其不告之明矣臺諌知寃相繼論列不數月有防許自便遺事所記小異蓋其辭不無緣飾也甲辰龍圖閣直學士提舉萬壽觀詹義兼權直學士院義縉雲人未幾乞祠詔升徽猷閣學士提舉洞霄宮以示優禮癸巳詔諸路預和買絹綿卽支其直違置之法丁

酉尙書省言欲將江池饒信爲江州路知州帯安撫使建康太平宣徽廣徳爲建康路知州帯安撫制置使庶幾責任稍専從之己亥宰執請依祖宗官制置中書門下檢正官樞宻院檢詳官各二員仍減左右司郎官兩員從之初羣盜薛慶靳賽皆嘯聚淮上慶據髙郵軍眾至數萬知樞宻院事張浚聞其欲歸麾下請自往招撫之才渡江而賽率兵降於浚浚徑至髙郵入慶壘從行者不及百人出黃榜諭之慶感服再拜慶欲求厚賞畱浚三日而外間不知浮言胥動眞州守臣以聞宰執議遽罷浚除資政殿學士奉祠仍遣統制官王提兵往平其事渡江慶先以兵衞浚而出乃召浚赴行在浚辭曰髙郵之行徒恃忠信𨿽不至如所傳聞然身爲大臣輕動損威其罪莫大詔不允辛丑浚還上嘆息卽日趣就職旣又攺髙郵軍爲承州仍命慶守之先是上方擇人使金宰執薦持服人朝散郎鄱陽洪皓乃擢爲徽猷閣待制借禮部尙書奉使大金軍前以眀州觀察使龔璹副之時淮上賊蜂起李成甫就招安詔皓兼淮南京南撫諭使命成以兵防至南京皓至淮南成方引兵與耿堅共圍楚州責守城趙立謂其降敵而城棄因持叛心立彭城人也成以汴泗及虹有紅巾爲辭且言非五千騎不可往軍絕食不克惟命皓知堅可撼遣人說之曰山陽縱有罪當稟命於朝今擅兵攻圍名勤王實作賊爾堅遂彊成斂兵皓卽防言李成以朝廷不防之而稽饋餉有引眾納命建康之語今靳賽據維揚薛慶據髙郵若三叛連衡何以待之此含垢之時宜遣辯士諭意優進其秩畀以京口綱運如晉待王惇可也上遂遣宣贊舍人賀子儀撫諭成給米五萬石而皓轉由滁陽以至太原六月己酉詔初下劉玨忽謁告一日之蔣山明日同舎問獨登山樂乎玨曰非登山也特往拜舒王墓爾誅苗傅劉正彥及張逵等於建康市【按建炎復辟記以是日誅苗傅等而呂頥浩勤王記乃十五日壬戍】三省樞宻院置賞功司自興軍以來立功將士許之持文自陳各以輕重推恩甲寅吏部侍郎劉玨遷尙書時舊相黃潛善汪伯彥袁植皆已逺貶戊辰秀王見上曰昨見罷植之命有曰忠厚之言不聞殺戮之事可戒大哉王言也太祖以來未嘗戮大臣國祚久長過於兩漢者此也未幾潛善卒於貶所是日詔將親閱諸軍庶知諸將能否仍令宰執預觀辛未禦史中丞張守再論呂頥浩難以専任而張浚不宜西去甲戌除守禮部侍郎以中書舎人範宗尹爲中丞時殿中侍禦史王庭秀亦難頥浩除擬不公詔庭秀罷職與郡於是右正言呂祉言今日緣論大臣移一言官明日緣論大臣罷一言官則後日大臣行事有失誰復敢言願陛下以言章示大臣使之自省置身無過之地庶兩全之如或不悛黜之何惜祉建陽人也時以華藏寺爲建康府治而江浙制置使韓世忠權住蔣山詔世忠建康府移保寧宮卽聽居華藏緣保寧有先朝房院尙在守臣顯謨閣直學士安陸連南夫未及遷入而世忠逼其骨肉狼狽出寺於是殿中侍禦史趙鼎言世忠躬率使臣排闥而入逐天子之京尹此而可爲則無不可爲者矣南夫治郡緩不急事願先罷之然後降詔切責世忠仍治其使臣之先入者此爲兩得上深嘉納且曰唐肅宗興靈武諸事艸創得一李勉然後知朝廷尊今朕得卿無愧昔人矣於是諸將帖然畏服亦罷南夫而以兵部侍郎湯東野兼知建康府秋七月祕閣修撰知廬州胡舜陟言金人見侵鑾輿順動使之深入中原往來自如我莫敢抗惟務逃遁何時而已臣願身當江北之地以防行在儻仗天威稍摧敵鋒則生靈休息庶幾有期今淮南羣盜多者數萬少者數千臣欲以本州將兵鄕兵及所降劉文舜之眾共二萬餘人仍更招羣盜須得數萬結之以信輔之以威足以捍敵今日侍從近臣多擇閩浙大郡以往而臣乃欲當江北地非狂則愚第以忠義所激不敢愛生若其養兵之物與夫屯泊訓錬戰陣之方乞容臣赴闕面奏甲申詔舜陟議論慷慨除徽猷閣待制淮西制置使時江浙制置使韓世忠已除兩鎭節度使於是周望自給事中爲兵部尙書立功將佐皆第賞之世忠訟王徳擅殺陳彥章詔鞫於禦史臺殿中侍禦史趙鼎攝徳下獄案成以死刑定斷朝廷以徳有戰功貸其命於是鼎言徳總兵在外而擅殺不顧此風一長其禍有不可勝言者乃編置徳於江州丁亥皇太子旉薨諡曰元懿僉書樞宻院事鄭防卒己丑詔恩數依郭三益上慘然語宰執曰防論事豈易得昨元子薨朕𨿽動懷然聞防亡尢悼之初金人入京東命平冦前將軍範瓊領兵轉入江西至是右正言呂祉論其罪且進取瓊之防乃詔瓊赴行在時瓊駐軍南昌徘徊觀釁詔監察禦史松溪陳戩趣其入覲戩至瓊整兵而後見且剝人以懼之戩諭瓊曰聖上勇智天錫宵旰圖治將軍宜戮力濟難以遺澤於子孫效郭汾陽朝聞命夕引退可也瓊尙未決戩曰將軍不見苗劉之事乎願熟計之瓊翻然北向謝恩遂引兵赴闕旣至未嘗肯釋兵自陳祖宗以來三衙不任河東北及陜西人且乞除殿前司之職又言自鄂嶽以來凡招盜一十九萬上謂宰執曰瓊罪甚大靖康圍城日與金人交通逼宗室出城且爲張邦昌之衛都人恨不食其肉貸而不誅以安反側今復無禮如此且盜𨿽多安有十九萬人瓊言此欲以恐動朝廷爾張浚曰臣自平江勤王凡三遣人致書約令進兵瓊皆不答今呼吸羣凶布在列郡以待竊發若不乘時顯戮他日必有王惇蘇峻之患上深以爲然命浚召瓊赴都堂議事宻謀誅之浚與樞宻院檢詳文字劉子羽選院吏數輩作文字札榜皆備鎖吏於府中子羽崇安人韐子也壬辰遣禦營前將軍張俊以千人渡江若捕他盜者使皆甲而來因召瓊俊及殿前都指揮使劉光世詣都堂計事爲之計食食已相顧未發子羽坐廡下恐瓊覺事變遽取寫勑黃紙趨前舉以麾瓊曰有勑將軍可詣大理置對瓊愕不知所爲遂擁置輿中衛以俊兵送獄仍使光世出撫其眾數瓊罪狀且曰所誅止瓊爾若等固天子自將之兵也眾皆投刅曰諾初河北制置使王彥在太行山聚兵皆刺其面曰誓殺金人不負趙王號八字軍金人頗畏之瓊之往山東也彥與偕行彥以疾畱其州瓊並領其兵而去時浚薦彥爲禦營使司統制遂以瓊眾分神武諸軍而八字兵復幹彥皆頃刻而定瓊至獄猶不伏大理少卿王衣鞫治之瓊稱無罪衣徐以圍城鼓眾不順語折之遽曰瓊死罪衣顧吏曰囚辭伏矣遂賜瓊死衣歷城人也詔朝奉郎監諸司審計院崔縱除右文殿修撰借工部尙書充奉使大金軍前武節郎閣門宣贊舍人郭元明借遙郡刺史副之縱臨川人也初上問大計於張浚浚請身任西事置司秦州乞別委大臣與韓世忠鎭淮東令呂頥浩扈駕來武昌張俊劉光世等從行庶與秦州首尾相應議已定庚子浚發行在王彥統八字軍隨之時浚之屬官馮康國等往別臺諌殿中侍禦史趙鼎謂之曰元樞新立大功出當川陜半天下之責邊事外悉當奏稟蓋大臣在外忌權太重也時金人左副元帥尼瑪哈自東平府歸雲中右副元帥鄂勒琿自濱州歸燕山右監軍烏珠請提兵窺江浙二大將許之仍畱左監軍達喇【原名撻辣今攺正下同】屯濱州以守山東乃遣女眞渤海漢軍諸萬戶並大起燕云河朔民兵付烏珠將之入攻上以金人將入攻方遣兵守淮及控扼江上未有順動之意壬寅下詔奉隆祐皇太后率六宮先往南昌詔略曰朕念邊隅震擾國制搶擾因時變通隨事參酌合三省樞廷之任總百司庶府之繁爰命近臣俾司厥職若徵伐財用賞罰選任等事悉屬其營具闗朕聽其常程有格法事如四方刑獄奏案吏部注受並洪州三省樞宻院遂以參知政事李邴同僉書樞宻院事滕康並爲資政殿學士邴權知三省樞宻院事康權同知扈從以行監察禦史陳戩一員而從官郎吏皆分其半又詔東京畱守杜充已至是日除充同知樞宻院事【陳戩行據趙鼎奏議本用二員而沈與求攺除】金人試舉人於蔚州初太原帥張孝純因城陷降金見尼瑪哈不肯拜敵莫能彊執歸雲中至是以孝純主文柄使孝純能守初志寧死不污於敵後世必以爲忠臣今乃爲敵用是時遼人皆用詞賦兩河人皆用經義而孫九鼎者爲第一忻州人也九鼎政和間遊太學與洪皓同捨陷敵十年始登第皓在北方屢見之八月己酉詔添發運副使從太后往江西以直祕閣劉寧止爲之仍命龍神衛四廂都指揮使楊惟忠領兵萬人以從初有司月供太后錢一千緡後聖性儉約至是斥賣本殿絹二十匹充費上方知尋常用度不足因謂宰執曰朕事太后與所生母同近買得衣絹千匹卽先分獻飲食亦然今往洪州未有回期除禁中自分納外令戶部供錢絹各二萬銀一萬可趣令辦之資政殿學士權知三省樞宻院事李邴與左僕射呂頤浩議不合力丐罷詔以本職提舉洞霄宮壬子更命資政殿學士滕康權知三省樞宻院而擢吏部尙書劉玨爲端明殿學士以貳之賜康等手詔許綴宰執奏事寓治都堂於是頤浩言人謂陛下𨿽下詔固守建康而陰爲避敵之計如曾懋尙疑之況小民乎宜量畱嬪禦掌批奏牘以固人心且免令內臣權管恐其不宻或緣此開端上納之壬戌隆祐太后登舟以行東京副畱守殿帥郭仲荀以敵逼京城軍儲告竭乃領兵赴行在都人從之南來者以萬數遂以京畿轉運使上官悟爲東京畱守悟邵武人均子也詔浙西安撫司移於鎭江府仍攺杭州爲臨安府帶管內安撫使丙寅上聞道君遣二內臣二宮女將與髙麗人使同至壬申謂宰執曰朕聞之一則以喜一則以悲朕別二聖已三年忽得安信豈不喜但道君當承平之久以天下奉一人今彼中凡百麤陋而朕居深宮廣殿極不遑安且朕父母兄弟及妻皆在異域惟一子又薨孑然一身當此艱難所以悲也玉音未已澘然淚下呂頤浩曰願陛下少寛聖抱力恢中興之業周望曰此必金人之意若非彼意數人者𨿽至髙麗髙麗亦不肯令來上曰然甲戌兵部尙書謝克家言今之官冗外方尢甚如添招弓手董以舊尉足矣乃更置新尉又諸州不分大小例置訓練官三員請悉罷之以紓民力又言官軍單寡而郡縣皆有土豪宜令自相推擇有智勇者各守一方又言有闕官處乞許郡守自辟吏銓無礙則付以告身若其徇私則監司禦史得以紏之又言京東西及江淮悉爲榛莽難用常法宜建藩鎭文武並授令便宜從事財賦亦聽自用如捍敵有功則許世襲又言國典不存宜詔諸郡訪求傳錄俟駐蹕旣定悉上送官凡此皆急務也

﹤史部﹐編年類﹐中興小紀﹥

欽定四庫全書

中興小紀卷七

宋熊克撰

建炎三年閏八月丁丑朔詔百官議朕今定居建康不復移蹕與右趨嶽鄂左駐吳越孰安孰危其眀以告朕於是宰執召百官詣都堂應詔條具者二十五封皆以嶽鄂道逺恐饋餉難繼又慮聖駕一動江北羣盜必乘虛以窺吳越則二折非我有矣戊寅上猶未觀呂頥浩等曰祖宗時遇大事亦召公卿集議上曰但恐封事中趣向不一大凡公生眀偏生闇人能至公議論自有見處昔眞宗澶淵之役陳堯叟蜀人則欲幸蜀王欽若南人則欲幸金陵惟冦凖決策親徵人臣若不以家謀専以國計則無不利矣初宰執奏淮西制置使胡舜陟請専治軍旅前迎大敵仰防行在王綯曰舜陟語甚壯似可托以方面上曰言未可信須在行事【宰執奏在六月壬子今聮書之】至是攺舜陟爲沿江制置使知建康府湯東野令隨駕應辦仍先往平江府見知平江府孫覿落職罷以資政殿學士李邴代之乙酉上謂宰執曰士大夫間有言李綱可復用者朕以其人心𨿽忠義但志大才疏用之必至誤國故不復用呂頥浩曰志大才疎誠如聖諭上曰如聽邢倞之計遂結餘堵敵人至今以爲釁端周望曰如宣河東以救太原先於河陽置納級庫敵聞而笑之亦足見其疏也時倞知鼎州未防以倞始禍除名送英州編管【貶倞在九月辛酉今聮書之】丁亥以右僕射呂頥浩爲左僕射同知樞宻院事杜充爲右僕射並同平章事兼禦營使是日上詔諸將張俊韓世忠辛企宗等問以移蹕之地俊企宗勸上徑之潭州世忠後至曰官家已失河北山東若又棄江淮更有何地上乃令內侍官押三人就都堂商議戊子宰執入奏上曰昨世忠欲往吳越吳越則我可以戰俊企宗不敢戰故欲避於湖南朕遂令引去商議朕自聞逺避之說怫郁不平至晚不食朕嘗思金人所恃者騎眾爾浙西水鄕騎𨿽眾不得騁也呂頥浩曰誠如聖訓上曰人心安定吳越可居人心動擾𨿽至川廣恐舟中皆敵國頥浩曰金人之謀以陛下所至爲邊面今當且戰且避但奉陛下於萬全之地臣願畱常潤死守上曰朕左右豈可無宰相周望曰臣觀翟興李彥仙輩以潰卒羣盜猶能與金人對壘堅守陜路臣等爲宰執若不能死守異日何顏見興彥仙輩也上曰張守請畱杜充守建康頥浩曰臣等與韓世忠議亦如此上曰善遂決吳越之行與張浚前所請武昌之議變矣仍令世忠守鎭江劉光世守太平及池州自余諸將分守沿江詔杜充兼江淮宣撫使領行營之眾十餘萬以節制諸將戊子百官迎太廟神主於淸涼寺以行先是右正言呂祉言安逺軍節度副使範致虛才在今日可當一面𨿽有過宜棄瑕用之召至行在己丑賜對而右諫議大夫富直柔力詆致虛不當復用遂除致虛知鼎州祉亦隨罷言職癸巳時江東宣撫使劉光世江浙制置使韓世忠各持重兵畏杜充嚴峻論說紛紛光世見駐軍江州乞不受充節制上怒曰豈容如此跋扈遂詔充除相出自朕意令盡防諸將光世如尙敢違當寘之法光世乃卽時渡江而世忠移屯江陰軍常州境上於是光世奏起流人王徳復爲統制官上自發建康陸行之日皆霽癸卯次鎭江府乃降微雨初陳東以言事被誅至是參知政事王綯言此東之鄕裏上命以金賜東家且官其子綯退語人曰乃知東死非上意也甲辰上次常州乙巳禦營前將軍張俊入見陳所統兵事上曰近來諸將要多兵則朝廷難制惟卿不然自隨朕五年備見赤心亦欲卿知爾叛臣劉豫在東平府遣人說東京畱守上官悟令降於金人悟斬其使豫乃賂悟之左右喬思恭等與之同說悟復斬之時禮寺典籍散佚亡防太常博士張宗元白宰執謂宜遣官往京城訪故府取見存圖書悉輦而來以備掌故此若緩而甚急者宰執不能用宗元方城人也宣撫制置使張浚至襄陽畱防二十日召帥守監司令預儲蓄以待聖駕西幸王之望記西事曰浚之至襄陽也畱防二十日程千秋王擇仁之軍咸在及諸盜之未降者凡數萬人浚謂襄陽乃喉衿之地因薦千秋爲京西制置使假以便宜許之任自屬郡守貳以下皆得誅賞浚方思攬豪傑爲用時新除禦營使司提舉事務曲端前在陜西屢嘗挫敵浚欲仗其威聲乃承制拜爲威武大將軍本司都統制於是有詔賜端略曰卿久提貔貅之師式遏虎狼之眾覽行臺之近奏知分閫之賢勞已建隆名俾防諸將兼制五路折衝二邊庶展盡於猷爲豈復憂於防間學士張守詞也九月丙午諜報金人又陷登州左監軍烏珠將自登入海道以窺江浙而右僕射杜充在建康距錢塘明越道途繚繞慮失事機時江浙制置使韓世忠駐軍江陰是日宰執請以鎭江世忠而常蘇圌山諸處控扼官軍並禦營使司上曰善又請以世忠充兩浙沿江守禦使上曰未可此曹少能深識義理若權勢稍盛將來必與杜充爭衡只令兼圌上足矣辛亥上至平江府時金人已破單州曹州壬子侵南京先是左僕射呂頥浩欲自畱平江府若敵騎侵軼則督諸將力戰乃命僉書樞宻院事周望宣撫江湖駐兵鄂渚以控上流旣而上以頥浩不可離行在攺除望爲兩浙宣撫使提重兵畱於平江又以翰林學士張守爲端明殿學士同僉書樞宻院事戶部侍郎李棁遷尙書棁臨沂人靖康時爲執政至是再見之使往建康督饋餉以贍沿江諸軍髙麗國王楷欲遣使入貢丙辰詔止之略曰比年多故彊敵稱兵如行使之果來恐有司之不戒俟休邊境當問聘期直學士院汪藻詞也金人陷沂州詔新攺官人張邵特轉五官除直龍圖閣借禮部尙書奉使大金軍前武翼郎楊憲借忠州防禦使副之宿泗等州都大捉殺使李成奏所統軍眾天寒無衣今艱難之際府庫不充欲望量賜支絹以激戰士癸亥詔戶部輟二萬匹賜之己巳詔朕累下寛卹之詔而迫於經費未能悉如所懷今聞東南和預買絹其獘尢甚可下江浙減四之一以寛民力仍俵見錢違寘之法壬申夜潭州卒亂於城南殺一兵官守臣向子諲遣人招安畏其黨不能盡誅子諲敏中五世孫也癸酉上謂宰執曰有爲朕言移蹕浙東人情未孚宜降詔具述初非朕意悉出宰執庻防軍民不怨朕旣爲天子當任天下之責舉措未當豈可歸過大臣王綯曰古之賢君不肯移災股肱無以過此初金人旣陷延安府而帥臣郭浩寄治徳順軍浩徳順人也敵遂趨慶州環慶帥王似選勁兵要擊於險敵不能進詔加似徽猷閣直學士至是金將羅索貝勒引眾渡渭河侵永興軍甲戌帥臣郭淡棄城遁去是月以兵部尙書謝克家爲徽猷閣學士知泉州中丞範宗尹一日因奏事言趙鼎由司諌遷殿中非故事上曰朕除言官卽置一簿攷其所言多寡此祖宗舊制外廷未必知也鼎所言四十事已行三十六事卽除鼎侍禦史金人分河間眞定二府爲河北東西兩路平陽太原二府爲河東南北兩路去中山慶源信徳隆徳府號皆復舊州名自餘軍壘亦多攺焉下令禁民漢服及削髮不如式者皆死冬十月戊寅上發平江府山東賊首郭仲威至通州受宣撫使周望招安望以便宜補官令屯平江府戊戌金人攻壽春府官吏以城降壬寅宣撫處置使張浚抵興元於是浚言漢中實形勢之地已理財積谷願陛下於來夏早爲西行前控六路之師後據兩蜀之粟左通荊襄之財右出秦隴之馬天下大勢斯可定矣浚知主管川陜茶馬趙開有心計卽承制以開兼本司隨軍轉運使總領四川財賦開言蜀民已困獨率尙有贏餘而貪猾認爲己私惟不卹怨詈防而行之庶救一時之急浚以爲然開於是大變酒法自成都始先罷公帑賣酒卽舊坊場所置隔槽設官主之麯與釀具官悉就買聽釀戶各以米赴官自釀凡米一石輸錢三千其釀之多寡惟錢是視不限數也旣遂行於四路又依成都府法於秦州置錢引務興州鼓鑄銅錢官賣銀絹聽民以錢引或銅錢買之凡民錢當入官並聽用引折納官支出亦如之民私用引爲市於一千及五百上許從便加臺惟不得擅減錢引法民頗便之十一月乙巳朔金人陷廬州戊申攻和州守臣李儔以城降己酉金人陷無爲軍守臣李知防挈帑藏與民渡江南歸知建康府胡舜陟攺除兩浙宣撫司參謀官以刑部侍郎陳邦光代之時隆祐太后頓洪州而金人已自黃州渡江禦營副使劉光世復還江州亟遣統制官王徳拒之於興國軍徳敗績光世馳輕騎以聞戊午敵騎至洪而太后去已七日守臣王子獻棄城走吉州守臣楊淵亦棄城走敵騎至撫州執守臣王仲山子獻建陽人仲山珪子也於是福建諸州震恐光世退屯南康軍而四廂都指揮使楊惟忠所領衛兵亦潰其將傅選司全皆反爲盜以掠諸州後乃復歸趙鼎扈從錄曰洪州禦史臺申太后移赴防州至吉之太和縣楊惟忠前後軍連兩日作亂內人被害者甚眾方兵亂時太后賢妃用村夫荷轎更無一人扈衛者時金又侵湖南之境帥臣向子諲遣兵禦之不敵金人至潭州城下攻圍八日城破子諲率眾死戰奪門以出駐於湘西金兵縱掠四日而去子諲復入城後以失城罷之庚申眞州守臣向子忞棄城保沙上子忞子諲弟也右僕射杜充在建康防諜言李成師老可擊充遽遣兵而金眾大至與成並力徑趨烏江縣充聞敵至以其軍六萬人列戍江南岸而閉門不出師無統一壬戌敵至馬家渡渡江充急遣都統制陳淬同統制官嶽飛等一十七員領兵二萬與賊死戰時禦前前軍統制王受充節制乃引軍先遁嶽飛等軍旣敗退屯蔣山以俟再戰然皆無鬭志丙寅夜皆引去丁卯充領親兵三千絕江而北時上遣內侍任源至充軍前道梗不達以狀申充充卽附奏以謂初乞禦營諸將聽其節制實無妄自尊大之意但欲人情相諳緩急可使今者劉光世逺在九江不得使韓世忠近在鎭江不能使儻王有心報國當陳淬等接戰之際乘勢向前敵人必敗豈有今日之不忠萬死有餘臣今在儀眞檄召滁泗二州趙立劉立等集兵卻回鎭江以防天室此區區困獸之志也於是敵入建康戶部尙書李棁知建康府陳邦光皆降通叛廬陵楊邦義獨不降見金烏珠詈之曰汝無厭而圖中原天寧久假行誅汝矣尙安能污我遂爲所害葉夢得避暑錄曰兵興以來未見以大節名世者在建康得一人曰通判楊邦義嘗表諸朝爲請諡而立廟又夢得褒忠廟記曰敵入建康李棁與陳邦光不能守棁先降邦光欲棄城去後亦降通判楊邦義力拒不從大書其衣裾曰寧作趙氏鬼不爲他邦臣以授其僕曰持此以見吾志吾卽死矣棁邦光愧謝猶彊擁邦義上馬卽郊次與俱見金四太子命使拜邦義叱曰我不降何拜亟遁歸臥其家敵𨿽暴猶未敢辱邦義也明日遣張太師好說邦義授以舊官邦義以首觸階陛曰我已志死何多誘我爲敵大驚捽止之徐曰公所守固髙柰勢不可何第歸審思之吾眀日復見公邦義退亟移書曰世豈有不畏死而可利動者幸速殺我無久畱我死明日金人燕棁邦光坐堂上樂方作召邦義立庭下邦義瞠視棁邦光叱曰天子以若拒敵不能抗俛首求活犬豕已不若復與共燕樂尙有面目見我乎敵將有起取幅紙書死活二字佯脇邦義曰公無多言卽欲死趣書死字下我乃信邦義視吏有簮筆持文書側立卽躍起奪其筆引手掣紙書字曰死敵相顧色動又使引去明日再以見四太子邦義不勝憤遙望大罵曰若無厭而圖中原邪天寧久假汝行磔汝萬段尙安得污我敵怒使人疾擊之梃交下邦義罵不絕口遂殺之乙丑杭州守臣康允之奏金人數道並入已自采石濟江朝廷以未得杜充周望報眾情大駭集侍從官議時給事中汪藻中書舍人李正民議欲上移蹕平江親督諸將拒敵緩急則登海舟以避之宰臣呂頥浩又同從官對於便坐或謂宜遣兵將或謂宜募敢戰士前去而頥浩請自行議未決是午周望錄到杜充書謂敵騎至和州充親督師詣采石防江朝廷稍安然不知建康已陷矣時又慮敵騎自江黃間南渡或徑趨衢信以逼行在乃命中書檢正官傅崧卿爲浙東防遏使令募土豪集鄕兵以守衢信陸路崧卿山陰人墨卿弟也丙寅諜報金人已渡江從官入對慮敵騎不測馳突請以殿帥郭仲荀輕兵三千從駕至平江倚周望韓世忠兵以爲重且謂仲荀方自杭來其兵之老幼未至易作去計乃令張俊兵以次進發上以俊重兵不可畱遂決議皆行退命直學士院汪藻艸詔朕當移蹕浙西爲迎敵之計己巳上發越州庚午至錢淸鎭得杜充奏大戰江上我師敗績又康允之報敵入臨安府界長驅而來上亟詔回鑾侍從官晚對於河次亭上侍禦史趙鼎以爲眾寡不敵勢難與戰且姑避之左僕射呂頥浩乃請上航海時廷臣所論多不同吏部侍郎禦營參贊軍事鄭望之尢以爲非便惟戶部侍郎葉份中書舍人綦崈禮曰若別有防甚善不然捨海道將安之望之彭城人崇禮北海人也頥浩請令侍從官以下各從便而去上曰士大夫當知義理豈可不扈從於是郎官以下多畱越亦有徑歸者初上之在建康也禦史中丞範宗尹言金人爲國大患戰之不能勝禦之不能卻國已敝矣兩河陷沒陛下駐蹕維揚敵騎遽至僅能匹馬渡江至錢塘未閱月而苗劉之變生於肘腋此皆禍之大者其小者不可悉數大抵所爲皆不成所向皆不利豈徒人謀乖刺實由天意之未回也茍不能隠忍順受以紓目前之急深恐天意不測別致非常之禍此臣之所以日夜寒心也設若慮敵騎深入當以控扼之事責之將相陛下姑引而避之言至於此可謂無防然譬人之大病垂絕投之善藥但得不死則徐議補治陛下誠能側身修行以享天心發政施仁以從民欲選將練卒繕甲儲糧數年之後以弱爲彊孰曰不可則今日之無防乃爲異時之長防也至是以宗尹爲參知政事又以侍禦史趙鼎爲中丞殿前都指揮使郭仲荀爲兩浙宣撫副使與禦營都統領辛企宗並畱越州又以禦營前軍統制張俊爲浙東制置使癸酋上出門時連雨泥淖吏卒暴露命兩浙漕臣莆田陳瑞沿路犒設衛士肉才有六百斤炭倍之而已先是京西制置使程千秋在襄陽而所降桑仲有眾數千屯漢水之北時商賈巨舟無數載四方之貨皆列於南岸以傍府城舟中多至百人少亦數十各有兵械自防緩急亦能並力禦冦千秋一日下令欲盡拘之商賈曰此利吾貨也中夕悉遁去說者謂千秋自徹藩籬已見失防又城中統兵官有李忠及號徐大刀曹火星者三人仲遣人以二馬遺徐曰本欲取襄陽而兄在焉今且去勤王矣徐以良甲二報之千秋怒其與敵通因長至日諸將列賀執而誅之一軍皆憤奔以告仲仲曰我以兄故不入襄陽今千秋乃敢殺吾兄遂回軍攻城千秋遣曹火星出戰又使一將援之曹曰徒撓我軍政不須爾獨與仲戰一晝夜殺傷相當黎眀仲盡驅良人各持竹一竿第見城外靑竹蔽野仲軍繼之曹再戰遂大敗仲入據襄陽千秋遁去仲追之不及王之望記西事曰張浚用程千秋久之又疑其防扈乃以郭永爲檢察軍馬李允文爲京西憲使左右掣其肘二人傾險輕躁欲得其處更謀撓之使不得有所爲旣又奪其便宜諸將以故解體遂至於敗千秋之庸謬固足以敗襄陽然觀浚所以用之政使能者亦未能有功也宣撫處置使張浚至秦州置司節制五路諸帥才數日卽出行闗陜移環慶師王似知成都府而以武臣趙哲代之於是防議軍事劉子羽薦涇原都監吳玠浚與語大悅防爲統制官又以其弟小使臣璘領帳前親兵十二月乙亥朔金人攻臨安府守臣康允之退保赭山錢塘縣令朱蹕白允之自帶本縣及仁和縣弓手土軍於前路欵敵使杭民無逃死計行二十里遇敵騎蹕兩中流矢左右掖至天竺猶能率鄕兵以撃敵後數日遇害蹕安吉人也初鎭江府無守臣獨恃浙西制置使韓世忠之軍以爲固時世忠引兵駐江陰而建康潰卒戚方等迫城以萬計守臣胡唐老度不能支因撫定之無何方欲犯浙西妄言赴行在請唐老部眾以行唐老不從戊寅爲方所害己卯上次眀州召集海舟甚急先自中春遣監察禦史莆田林之平往福建募船千隻至是相繼而至朝廷甚喜參知政事王綯曰豈非天助也上曰亦非偶然辛巳戚方等犯常州守臣周杞守子城以拒賊亟遣統領赤心隊官朝請郎劉晏出戰遂破之時杜充下諸將潰去多行剽掠獨統制官嶽飛屯宜興縣不擾居民晉陵士大夫避難者皆賴飛以全故時譽翕然稱之壬午上將登海舟只帶親兵三千餘人【呂頥浩逢辰記言精兵萬餘人與此不同】隨駕有衛士張寶譚煥等不欲入海謀作亂因宰執入朝百餘輩噪而前呂頥浩怒詰之範宗尹曰此豈可以口舌爭引其裾入殿門門閉眾不得入上遣內侍宣諭眾遂定命中軍都統制辛永宗勒兵捕寶煥輩十七人誅之餘黨分諸軍除衡門外盡廢其直趙鼎事實曰駕之幸四明也敵騎侵迫乃議登舟以一舟處班直六十人人不得過兩口諸班相語曰我有父母有妻子不知兩者如何去畱訴於皇城司內侍陳宥宥不能決令自陳於朝人眾語喧有肆惡言者蓋激於一時非本謀也後數日擒之斬其同謀二十餘人時金人已渡浙江知越州李鄴奏聞甲申宰執早報上於禦袍中出示之乙酉上登舟戊子詔六曹百司官吏從便寓於明越溫臺諸處於是左右禦營使司參議官以次皆畱時畱者有兵火之虞去者有風濤之患皆面無人色【此據趙鼎扈從錄】壬辰宗尹等至眀有昨隨崔縱奉使人盧伸自敵中歸時敵破和州得歸朝官程暉令與伸偕來所攜國書語極不遜旣非専使宗尹遂不見之癸巳上次昌國縣命戶部郎官李承造往臺州刷錢帛杜充所遣屬官直徽猷閣陳起宗至言充敗欲引眾趍行在而路不通是晚呂頥浩折簡與範宗尹言充在儀眞甚的浙東制置使張俊自越州領兵至眀州時已無船可載俊因納隠士劉相如之策遂畱以抗敵丁酉上謂宰執曰昨者朕將禦舟楫令從官聚議都堂鄭望之不肯同眾所論亦未爲通呂頥浩曰望之在假續到不知眾人所對王綯曰崇宣以來大臣専權不容立異比者防議都堂更相詰難臣不意復見此气象皆陛下優容忠讜所致望之自守所見乃朝廷之福也上嘗問望之曰苗劉時卿在甚處對曰臣竄在嶺表得之道途臣以爲陛下甚錯上曰何故曰二凶旣就擒陛下不送天獄卻付韓世忠軍中今日在陛下左右者得以面諂爾上又問卿見洪皓三畨國書否望之曰臣無緣得見上命內侍取示之蓋上以望之累使敵中欲使之料敵情也望之未防奉祠而去戊戌金人攻越州帥臣李鄴以城降敵卽渡其家屬先往錢塘鄴邴兄也旣而邴坐此亦落資政殿學士親事官唐寶袖石撃金將烏珠不克死之金人攻明州張俊下令曰天子且巡海道汝輩宜用命進者重賞不進者不貸癸卯嵗除敵至城下俊令統制官劉寶先與之戰若不勝則以兵橫之旣而寶兵少卻統制官楊沂中田師中統領官趙宻與之戰又不勝寶率兵再進沂中棄舟登岸與師中宻等皆死戰而守臣劉洪道率州兵以射其旁遂大破之殺數千人宻太原人也金人旣破杭州乃遣人檄秀州令降守臣程俱言小邦不敢専遂解櫜入赴平江宣撫司又慮見襲遂率官吏棄城出保華亭縣朝廷遂命俱押米綱赴行在於是同知樞宻院宣撫使周望追俱赴司防爲所斬遂劾之云朝廷私此一人遂失億兆之心士論是之先是奉使洪皓自太原至雲中左副元帥尼瑪哈軍前而奉使王倫亦畱在彼有商人陳忠因倫從者楊永亨見倫宻告兩宮太母起居狀倫遂與浩共以金遺忠令聞於兩宮以爲倫輩皆本朝遣來通問於是兩宮始知建炎中興之實旣而皓爲尼瑪哈送於冷山遂依左監軍烏克紳以居爲之教子

欽定四庫全書

中興小紀卷八

宋熊克撰

建炎四年【嵗在庚戌】春正月甲辰朔上至臺州章安鎭駐蹕兩浙宣撫副使郭仲荀旣不能遏敵又棄越城而遁其兵多散爲盜至是來朝責授散官廣州安置上以敵騎驚擾慮隆祐太后徑入閩廣己酉詔遣使臣賫書至防州尋問艤舟之所詔浙西制置使韓世忠赴行在世忠言見駐華亭江灣願將所部全軍往升潤邀金人歸路盡死一戰丙午詔從之丁未禦史中丞趙鼎諫議大夫富直柔戶部侍郎葉份中書舍人李正民綦崇禮太常少卿陳戩同對於舟中時扈從泛海者宰執外惟此六人而給事中汪藻與其餘皆未至也戶部侍郎李迨自明州來戊申入見言張俊在明爲戰守備城外居民盡爇之其意亦欲赴行在也金烏珠引眾再攻眀州丙辰浙東制置使張俊率兵禦於髙橋一日戰數合慮其益兵復來俊與守臣劉洪道俱避去烏珠遂破明州屠其城時提舉明道宮鄭億年避地山間爲金所得驅以北去億年居中子也敵眾以船趣昌國縣欲追襲禦舟時提領海舟張公裕引大舶撃敗之敵遂退初金萬戶羅索及尼楚赫與吾叛將折可求聨眾十萬圍陜州時闗以東獨陜在焉寧州觀察使李彥仙守禦甚備遇士卒有恩食旣盡煮豆以啖其下而取汁自飲至是金亦無食欲去有人告以急擊可入【按原本作馬系可入今從建炎以來系年要錄攺】金益增兵攻之愈急丁巳城陷彥仙巷戰而死𨿽民之婦女猶升屋以瓦擿賊哭李觀察不輟金人殺其家陜民無噍類金人始敢西而全陜沒矣先是宰執臺諫防食金鼇山寺範宗尹宻語趙鼎曰近日諸將姚端等進見太數所錫極厚國用窘甚見上幸一言也戊午鼎艸奏乃聞上以在四明時衛士紛擾盡廢禁直獨中軍統制卒永宗有兵數千而端卽禦營使呂頥浩親兵之將其眾獨盛所以優遇之也己未夜大雷雨庚申上謂宰執曰昨雷聲頗厲晉志以雷發聲非時爲女主顓權君弱臣彊外國兵不制所致朕與卿等當共修徳以應天地癸亥上曰昨日雷再發聲今日方二月節要亦非時也與晉志所占無異惟發頻者應速爾甲子詔中書舍人李正民往江西問安隆祐太后仍稱撫諭使中丞趙鼎薦京官永嘉吳表臣林季仲補臺官之闕季仲避地未至而表臣先對是日除監察禦史時聞明州失守海道可虞丙寅上移次溫州館頭殿中侍禦史張延壽論權知三省樞宻院滕康及同知劉玨之罪詔罷康玨仍並落資政殿學士遂以新復端眀殿學士盧益權知三省樞宻院而參知政事範宗尹因薦李回時回以散官居吉州召復端明殿學士以爲之貳戊辰中丞趙鼎對因言豫章之擾上曰太后僅以身免乘輿服禦之物悉棄之宮人失一百六十餘人上又曰已黜滕康劉玨用盧益李回替之矣己巳上幸水陸寺侍禦臺省官稍集班列差盛辛未詔侍從官條具金人退與不退如何措置及於何處駐蹕戶部侍郎葉份言淮鹽路梗妨阻客販浙鹽數少積壓客鈔請權以福建鹽通商仍指還買鹽本錢卽本路官搬官賣兩不相妨士申詔從之初政和中遣左司郎官張察至本路參定鹽法嵗以三分爲率二分歸朝廷許商人輸錢於貨務給鈔卽本路受鹽一分歸漕司許自買鹽積於海倉令上四郡及屬縣般賣以辦嵗計時商販官般二法並行靖康俶擾商販殆絕故官悉自鬻至是份請行鈔法而姦民乘之盜販多矣金萬戶羅索與其副薩裏罕及黒峯等攻邠州宣撫處置使張浚遣都統制曲端率兵拒之一日兩戰皆捷至白店原薩裏罕據髙原而陳羅索與黒峯引眾來攻爲端所敗薩裏罕乘髙望之懼而號哭金人因目之爲涕泣郎君旣而敵勢復振端所部統制官張中孚李彥琪連戰不利敵亦引去二月乙亥上至溫州江心寺駐蹕因攺曰龍翔東有小軒遂曰浴日皆宸翰書額賜之詔啟運宮神禦於福州奉安熒惑犯紫微垣侵相位癸未呂頥浩乞解機務不允知溫州盧知原有治績詔除右文殿修撰知原秉子也丙戌知眀州劉洪道奏已復本州詔眀晚移蹕明州金元帥烏珠尙據臨安聞浙西制置使韓世忠自江陰復趨鎭江恐邀其後丁亥烏珠遽引眾殺掠而去縱火城中數日方滅戊子詔萬壽觀防聖宮章武殿神禦於溫州天慶宮奉安時右僕射杜充已降敵而禦營副使劉光世猶奏充敗事未知存亡光世又言金人遣兵由湖州攻兩浙而王所統前軍亦潰韓世忠自浙西上海船而去臣今孤軍駐南康望逺避賊鋒俟春暄破之不難詔光世乘間擊之無失機防及敵退光世遣統制官王徳躡其後擒數百人以歸庚寅上至溫州駐蹕州治先是主管眀道宮薛弼見呂頥浩謂宜遷入城且獻防平其直以鬻官產旣而駕畱一月所費不貲皆取足於鬻產之直弼永嘉人也王引餘軍赴行在自觀察使降爲防禦使先是詔募海船百餘只於福建廣南獨廣東漕臣趙億所發船先諸路而至福建漕臣祖秀實魯詹與權提刑梁澤民共裒一路經費之餘得銀八萬兩上之億安西人撲之孫秀實浦城人詹海鹽人澤民邵武人也初鼎州武陵縣有土豪鐘相者以左道惑眾乃結集爲忠義民兵其徒呼相爲老父士大夫之避地者多依之相所居村有山曰天子岡遂卽其處築壘濬濠以捍賊爲名且承帥檄聚眾閱習武藝時有中州潰兵孔彥舟等擾湖南詐稱鐘相民兵相聞之懼又因其子奪監司之馬於白涉渡是月相等遂作亂逺近響應僭號楚王攺元天載自補官屬尋詔湖南北帥司發兵討之於是鼎之武陵桃源龍陽沅江澧之澧陽安鄕石門慈利荊之松滋公安石首潭之湘陰益陽湘鄕嶽之華容辰之沅陵諸處皆爲盜區矣時太常少卿陳戩扈蹕準詔論時事其略謂兵將用命則寡可以敵眾不用命則多適以致敗今之握兵柄秉旄鉞非闒冗卽跋扈也國之典刑不能加之將將之威令不能施之軍宜申嚴紀律使進退左右惟命之從則敵可破矣先是知眞州向子忞言昨攜本州金帛皆爲韓世忠所奪且言杜充以投降而去麾下兵有走回者癸巳上謂中丞趙鼎曰自聞充之報不食者累日蓋非朝廷美事也乙未溫州奏故右丞許景衡妻胡氏乞給借所僦官屋上顧呂頥浩曰朕卽位以來執政中張慤最直頥浩曰慤未病時嘗語臣云惟一許少伊不轉了少伊景衡字也臣以是知景衡累與慤同宜睿意之不忘也乃詔以官屋賜其家丙申以金退赦諸路烏珠引金眾回至平江府城下同知樞宻院事兩浙宣撫使周望與守臣湯東野力不能拒棄城避之初郡人恃望以爲安敵至欲遁而舟楫皆爲諸軍所奪故不能脫戊戌敵入城縱兵焚掠而去過吳縣宣撫使統制官陳思恭以舟師邀於太湖擊敗之防獲烏珠旣而擢思恭爲禦前後軍統制丁酉中丞趙鼎諫議大夫富直柔同對彈右僕射杜充乞先罷相得其投降的報則別議罪上欲幸平江府三月丙午趙鼎言萬一敵去未逺或作回戈之期何以待之於是行期稍緩左僕射呂頥浩奏戶部侍郎葉份言駕幸浙西須早除發運使臣觀可任漕計極難得人間有之又素行不修上曰有徳者率浮直或不能辦事有才者多是小人如梁揚祖誠無學術使爲發運使則有餘矣大抵小人不可在侍從之列若借其才任之於外亦何不可是月遷份爲尙書宣撫措置使張浚奏大食國進奉珠玉至熈州己酉上謂宰執曰大觀以來川茶不以博馬惟市珠玉故武備不修今若復捐數十萬緡易無用珠玉曷若惜財以養戰士乃詔浚勿受量賜以答其意旣而上曰浚措置陜西極有條理呂頥浩曰陛下𨿽失之杜充復得之張浚上曰浚自薦辛興宗作秦帥比至陜西見孫渥才優卽奏罷興宗而用渥蓋其用心公也【上語在是月辛酉今聮書之】時浚聞金人南下上浮海東徵亟治兵入衛未至襄漢遇徳音知金退乃復還闗陜王之望記西事曰浚歸自秦亭士馬甚盛至房陵畏桑仲而不敢近乃以王以寧爲制置使王擇仁爲節制步騎十萬措置漢上以寧至襄陽乃卑辭假道而去擇仁孤軍不敢進頓於均州後其將王辟叛去後潰而亡於是西師之東下者星散盡矣桑仲知浚畏已而西帥之易與也益亡所憚矣己未上詣天慶觀朝辭九廟宰執百官扈從自渡江至是始有此禮上登舟回鑾以禮部尙書曽懋爲顯謨閣直學士知洪州是月金左監軍逹蘭自維州遣泰伊【原名太一今攺正】貝勒玷【原作孛堇玷今攺正】等提兵南下以援烏珠因圍楚州守臣趙立乘城禦之金進圍揚州朝廷恐守臣張績力不能支計退保鎭江績不肯動金乃至眞州績金壇人也時東京𨿽城守而勢益危金人更遣河北簽軍首領

聶昌領眾來攻畱守上官悟力不能拒城破爲金所害夏四月丙午上至余姚縣海舟大不能進詔易小舟

仍許百官從便先發癸丑上至越州駐蹕州治烏珠回至鎭江而浙西制置使韓世忠已提兵駐楊子江焦山以邀之左僕射呂頥浩請駕幸浙西下詔親徵以爲先聲亟命銳兵防應世忠庻擒烏珠此一奇也參知政事王綯亦請遣兵與世忠夾擊甲申乃下詔親徵中丞趙鼎以爲平江殘破最酷人心不樂是行卽奏曰臣在溫臺屢言當俟浙西寧靜及建康之眾盡渡江然後回蹕今遽有此舉必以韓世忠之報敵騎窮蹙可以剪除爾萬一所報不實及建康之眾未退或回戈衝突何以待之兼饒信魔賊未除王潰軍方熾陛下遽捨而去玆乃社稷存亡至厄之道也時臺諫亦皆言之乃除鼎翰林學士鼎力辭攺吏部尙書亦不受遂復爲中丞時敵眾百萬世忠戰士甫八千烏珠遣使與世忠約日合戰世忠募海船百十艘進泊金山下仍立一旗書姓名於上敵望見大笑曰此吾幾上肉爾世忠預命工鍜鐵相聯爲長綆貫一大鉤徧授諸軍之彊健者平旦敵以千舟噪而前比合戰世忠分海船爲兩道出其背每縋一綆則曵一舟而入敵不得渡復遣使願還所掠及獻馬五千世忠不聽曰只畱下烏珠乃可去時達喇所遣之兵在儀眞江之南北兩岸皆敵眾而世忠據中流與之相持知揚州張績亦命偏師控扼要處與世忠爲援烏珠閉戶不敢出乃卽城之西南隅鑿渠三十里欲潛師渡建康而地勢髙潮不應金之在儀眞者又於城外鑿小渠三十里屬之江以通漕烏珠刑白馬殺婦人自刅其額以祭天幸風濤之息便載以逃世忠諜知之悉師督戰而風弱帆緩我師不利統制官孫世詢嚴永吉死之所掠金人又爲奪去金以輕騎絕江而遁世忠曰窮冦勿追使去先是世忠視鎭江形勢無如龍王廟者敵來必登此望我虛實因遣將蘇徳以二百卒伏廟中又遣二百卒伏江岸遣人於江中望之戒曰聞江中皷聲岸下人先入廟中人又出數日敵至果有五騎至龍王廟廟中之伏聞皷聲而出五騎者振防以馳僅得其二有人紅袍白馬旣墜乃跳馳而脫詰二人者云則烏珠也是舉也俘獲殺傷甚眾金所遺輜重山積又得龍虎大王舟千餘艘龍虎大王者乃金封王爵而監龍虎軍烏珠之壻也自主管川陜茶馬趙開變茶法怨詈四起至是主者以爲合罷若謂軍費所資卽乞札與宣撫使張浚行之詔下其說浚不爲之變也知宣州李光奏鎭江建康金人悉已遁去先是湖北帥司檄本路捉殺官孔彥舟權副總管領兵往鼎州捕鐘相彥舟過澧州而澧州之民有應相者乘而攻之彥舟防甲僅以身免及入鼎慮復有應相者遂屠其城民死十八九餘悉黥爲兵時賊勢甚盛彥舟據城時出兵與戰勝負相當彥舟每得賊黨不殺惟防其指及耳鼻縱之出曰汝爺有神能爲汝續則復來相得之惡其彰已之妄而養之密室自是其黨亦生疑心彥舟乃聚竹爲筏若將去者且爲竹籖題云爺若休時我也休依舊乘舟向東流遇獲相黨則簮其首而遣之相得籖喜謂實將避已彥舟又潛遣人投相謂之入法相素自誇喜人從已亦受之至是相乘筏夜渡而入法之人內應相敗走癸未獲之並其妻子及僞官悉檻送行在詔擢彥舟爲利州觀察使時宣撫處置使亦檄彥舟權湖北副總管辛卯詔淮浙鹽場已復昨行福建鈔法可罷之廣南

監司乞罷催稅戶長依熈丰法村疃三十戶每料輪差甲頭一名壬申詔可仍推行於諸路乙未逺安軍奏近緣禦前後軍統制陳思恭到州兩日間軍士竄者四十七人皆思恭誘去乃詔宰執召思恭赴都堂約束中丞趙鼎等交論左僕射呂頥浩之失乃罷爲鎭南軍節度開府儀同三司太一宮使制曰下吳門之詔則有失於先時請浙右之行則力違於眾論於是參知政事範宗尹攝行相事以浙東制置使張俊爲浙西江東制置使除劉光世韓世忠外張俊節制令同知樞宻院事兩浙宣撫使周望以所領兵付俊是月以戶部侍郎李迨爲江浙諸路發運使湖冦鐘相𨿽已敗而餘黨所在嘯聚如慈利縣之陳寓信松滋縣之李合戎澧陽縣之吳宣各有眾百千其後亦稍稍撲滅惟龍陽之楊華楊廣楊太最爲劇盜太年少楚人謂幼爲麼故曰楊麼時麼之名未著惟稱華廣至是知蔡州直龍圖閣程昌禹被召以蔡兵三千人統制官杜湛統領官卲宏淵以下自隨道鼎澧間撫諭使馮康國以羣盜方盛乃奏乞畱昌禹攝帥事於是權副總管孔彥舟引全軍去昌禹入鼎州自此毎遣杜湛等與賊戰常獲小捷五月癸卯言者謂禦舟經由知明州張汝舟應奉簡儉粗能給足知臺州晁公爲頗務丰華不免擾民乞行賞罰以示好惡參知政事範宗尹曰若黜公爲則溫州盧知原發運使宋輝皆當貶矣上曰只褒汝舟則好惡自眀如公爲輩不必皆黜乃詔汝舟加一官時諸路盜起大者至千萬人朝廷力未能制範宗尹以謂此皆烏合之眾急之則並死力以抗官軍未易禦也莫若析方鎭以處之羣盜有所歸則眾當懷土是不攻而自潰矣乃奏曰昔太祖受禪與趙普合謀收藩鎭之權天下晏然無事一百五十餘年可謂良法比年國難如此四方帥守皆東手環視莫知所出蓋軍力單寡不可以有爲此法之敝也今日救敝之道當稍復藩鎭之制況諸郡爲盜所據者凡十數則藩鎭之勢駸駸已成朝廷𨿽不爲人亦自爲之矣曷若朝廷爲之使恩有所歸也今亦不盡行之天下且裂河南江北數十州爲之少與之地而専付以權擇人久任以屏王室實今日之當務也羣臣多以爲不可宗尹力陳上亦決意行之甲辰知光州吳翊報敵中事宜庚戌上謂宰執曰聞杜充在南京受劉豫節制遣人誘陷東京朕待充自庶官除從官建節遂召同知樞宻未防拜相可謂厚矣何故至是王綯曰陛下去秋若不相充無知之俗至今必以爲恨陛下待之旣盡彼自失節國家何傷焉詔三省樞宻院同班奏事合輪修時政記辛亥上謂宰執曰從班極少卿等常共議務取其實不厭多也脫乘輿服禦悉從簡儉如除一省郎費亦不多茍得人其利溥矣範宗尹曰用人之法須擇可爲執政方除從官可爲從官方除省郎則選精而眞才出矣上曰然上又言神宗選將必詳考然後命之庻必有成因曰祖宗多有所傳家法外人豈得盡知王綯曰如宣帝所謂漢家自有制度是也壬子召知成都府盧法原知泉州謝克家知洪州胡直孺並爲尙書法原吏部克家工部直孺刑部法原不及供職攺知防州秉子也癸丑禦史中丞趙鼎爲端眀殿學士僉書樞宻院事時宰臣未兼樞宻而同知樞宻院周望在平江府故一院之事僉書得以専總前此兵政悉禦營使司事權旣分又再經大變文移紛亂至是鼎始檢故事舉行以正西府之體防知政事王綯累章求退上曰綯醇儒嘗爲朕宮僚事朕始終如一不欲令遽去時朝廷聞登萊多積粟因知海州李彥先遣使至丁巳宰執奏欲就委彥先用海舟轉輸以助軍食上曰登萊道梗今旣未能厚卹乃反責其積粟以輸行在於理未安範宗尹等退曰聖慮髙逺非羣臣所及時占象者言夜有赤气蔽天中又有白气如練貫之殿中侍禦史徳淸沈與求言此天心仁愛陛下出變以示警也且天子所在謂之朝廷今防州一朝廷秦州一朝廷號令之極至爲詔矣願勑張浚等止降指揮勿得爲詔朱勝非閒居錄曰唐制不經鳳閣鸞臺不得謂之勅勅者三省奉行聖防之書也張浚以知樞宻院事爲川陜處置使得防許便宜行事事多出勑勝非在朝廷日見之前云某司次述事因古語云奉勑如何末以使衘押字黃紙大字皆過於勑時席益徐俯大不平之指以爲僣勝非曰川士性誇侈意以札子爲不尊故用便宜作勑初不思奉何勑也聞渠向自建康出國門已行便宜事矣又論相天子之職也願親書所屬意之臣姓名禱於天地占而用之又天子之兵而劉光世則稱曰太尉兵願如龍騎虎騎之類別立軍號使大將自刺之戊午詔三省條上初上在明州諸班直謀亂已誅其爲首者自駕還越上遂廢班直親從別選禦營中軍五百人入直陛嵓然皆烏合之眾至是宰執奏事趙鼎畱身曰陛下初卽位議復祖宗之政至今未行一二而祖宗於兵政最爲畱意熈寧崇寧變亂舊章獨不敢議攺軍政蓋自藝祖踐祚與趙普講眀利害著爲令典萬世守之不可失也昨眀州班直因訴事紛亂非其本謀乃盡廢之是因咽而廢食今諸將各總重兵不三衙則兵政已壊獨衛兵彷佛舊制亦掃蕩不存是祖宗之法廢於陛下之手臣甚惜之仁宗時親事官謀不軌直入禁庭防成大禍旣獲而誅不復窮治未聞盡棄之也上悟仍復舊制宰執擬以朝奉大夫陳桶爲閩憲範宗尹曰桶有文行本擬郎官近除郎多儒生欲兼用才吏以備緩急上曰才吏亦不可無但不可太多如呂頥浩純用掊克之吏也沈與求論同知樞宻院事周望宣撫浙西脫身先遁避敵縱兵大掠致敵破吳門又擁重兵坐視臨安之陷而不赴援甲子以望提舉太平觀與求再論遂責衡州居住範宗尹等聚議欲將京畿東西湖北淮南並分爲鎭以鎭撫使爲名除茶鹽之利國計所系合歸朝廷依舊置提舉官余監司悉罷財賊除納上供外並聽帥臣移用州縣官許辟置內知通奏朝廷審授遇軍興許以便宜從事帥臣不因詔擢更不除代如捍冦立功特許世襲詔從之初擬世襲上曰若便世襲恐太重當俟其保守無虞然後許之乙丑詔以河南孟汝唐四郡授知河南府翟興楚泗漣水三郡授知楚州趙立滁濠二郡授知滁州劉立光黃二郡授知光州吳翊舒蘄二州授知舒州李成海淮陽二郡授知海州李彥先承天長二郡授知承州薛慶和無爲二郡授知和州趙霖並爲鎭撫使旣而成以舒蘄叛徑擾江西江浙制置使張俊薦統制官嶽飛爲通泰鎭撫使時飛獻金人之俘上呼譯問得實者八人付中軍磔之戊辰上謂宰執曰金人頗能言二聖動靜云今在韓

州及皇后宮人皆無恙上感動不懌久之三省言沿江道逺緩急恐失機防鄂嶽𨿽系湖北宜撥屬江南今欲建三安撫大使一置司鄂州則鄂嶽筠袁防吉南安之一置司江州則江洪撫信興國南康臨江建昌之一置司於池州則建康池饒宣徽太平廣徳之建康本帥府緣近鎭江而去江州一千四百里獨池在其間若置帥於此則沿江相去甚均從之朱勝非閒居錄曰時於沿江易置帥藩創安撫大使但約每帥相去七百里不問形勢如池陽僻陋乃置江東大帥事同戲劇爾詔諸路帥臣見帶制置使並罷初金人旣陷山東左監軍達喇居濵濰而叛臣劉豫在東平奉之尢謹達喇嘗有許豫僭立之意豫使子麟用重寶陰賂監軍左右求僭立而僞雲中畱守髙慶裔者尼瑪哈腹心也乃獻議於尼瑪哈曰吾君舉兵止欲取兩河故汴京旣得而復立張邦昌邦昌廢遂再有河南之役自下河南官制不易風俗亦無所更可見吾君意非貪土亦欲循邦昌故事也元帥可首建此議無以恩歸他人尼瑪哈於是遣人馳稟金主晟晟許之尼瑪哈仍命慶裔詢訪河南求賢人建國眾未及對豫鄕人進士張浹首願立豫其議遂決時諸郡迎合敵意亦共推豫慶裔歸尼瑪哈復令慶裔馳問豫可否豫陽辭之且推前知太原府張孝純尼瑪哈曰戴爾者河南百姓推孝純者獨爾一人爾可就位我當遣孝純輔爾於是金主晟遣慶裔同知制詰韓昉以是月立豫於北京冊文略曰今命爾爲帝國號大齊世修子禮永防貢誠付爾封疆並同楚舊攺元曰阜昌豫受冊之初告天祝版誤書年號爲靖康又純用趙野家廟祭器識者知其不久也金乃以孝純爲豫僞相送之歸鄕故奉使宇文虛中贈以詩云閭裏共驚新素髮兒孫將整舊斑衣孝純至汶上而豫已僭立遂相之先是官軍之陷賊在北京者聞豫將至遂閉門殺金人豫至誅其首者數十人由此豫不居北京而復歸東平豫以前宗正丞李孝揚及前通判濟南府張東權左右丞以其弟益爲北京畱守升東平爲東京以東京爲汴京南京爲歸徳府尋又移益守汴京金又以右軍烏珠南侵所降李儔李鄴鄭億年等臣豫豫命儔守襲慶鄴守東平億年爲禮部侍郎豫以生景州守濟南節度東平僭位北京遂起四郡彊壯爲雲從子弟應募者數千人又置三衛官凡翊衛勲衛以有官人或其家世有官者爲之此據劉豫傳及張滙所記滙言九月九日立豫而豫傳乃五月戊申豫傳所記差詳今從之民或醉酒嫚豫云汝何人要作官家又滄州進士邢希載上言乞遣使宻通江南豫皆斬之是月以吏部侍郎綦崇禮兼權直學士院六月壬申上謂宰執曰卿等識萬俟詠者否必是小人昨其親戚奏求遷兩官朕已擲之矣對曰實如聖諭張守因奏詠工小詞嘗爲大晟府撰樂章以得官者也初周望宣撫兩浙請以徽猷閣待制湯東野守平江府及望敗東野自劾而言者亦攻之癸酉詔東野落職依舊知平江言者以本朝分兩府而兵權盡付樞宻比又置禦營使司是政出於三也望罷是司而諸將處以軍職提兵如故甲戌詔禦營使司並歸樞宻院爲機速房仍令宰相兼知樞宻院事大理少卿王衣上殿奏事丙子上謂宰執曰衣似淳朴治獄旣要盡情又不可慘刻以傅致其罪如衣尙須平允範宗尹曰人多稱其長者張守曰衣𨿽法科然議刑頗近厚己卯詔浙西帥臣於鎭江府置司其臨安府罷兼帥職庚辰又詔以徳安復漢陽三郡授知徳安府陳規荊南歸峽荊門公安五郡授知荊南府解潛鼎澧二郡授知鼎州程昌禹金均房三郡授知金州範之才襄陽鄧隨郢四郡授知襄陽府陳求道淮寧頴昌三郡授知淮寧府馮長寧並爲鎭撫使之才雍孫也求道在襄陽旣而有劇盜劉忠號白氊笠者擁眾來犯求道禦之戰敗爲賊所害又長寧在淮寧亦不能守以其地降於劉豫後長寧至豫所勸其行什一稅法僞授戶部侍郎初孔彥舟權湖北總管移檄本路提舉官曾防求鹽以給軍食本司官屬懼請予之以紓禍防拒之不與旣而昌禹復欲得鹽防曰使吾畏死則輸彥舟矣亦不與防懋弟也壬午宰執擬前淮東提舉官潘良貴爲湖南提刑詔可上因曰良貴頃爲諫官與袁植皆勸朕誅殺祖宗以來未嘗戮近臣故好生之徳信於天下若此必失人心趙鼎曰諫諍之職尢不當以此導人主也丙戌以開府儀同三司呂頥浩爲建康府路安撫大使知池州觀文殿學士朱勝非爲江州路安撫大使知江州太尉劉光世爲浙西安撫大使知鎭江府每路置參謀參議官各一員是後諸路皆有之【此據徐度卻掃編】時光世獲到敵俘號簽軍者謂此不宜畱蓋知吾山川險易後日叛去或爲鄕導己丑上謂宰執曰祖宗未嘗好殺彼皆吾民朕不能保之不幸陷金遂爲敵用其本心可憫張守曰若散諸軍豈能遽叛上曰然守曰陛下好生如此天人必助信順實爲中興之基也先是醫官開州團練使王繼先遇登極特許不轉防禦換武功大夫給事中富直柔封還錄黃謂侍醫當還本色官何與武功宜惜名器以勵戰士三省亦奏伎術官法不許換前班上曰朕於言無不從但頃冒海气繼先診視有功彼未嘗請皆朕意爾直柔抗論不撓朕當屈意從之甲午詔寢前命於是範宗尹等退而嘆曰上從善如轉圜中興之業其庶防乎中書門下奏行在仰食者眾廩粟不丰今秋成可期宜及時儲蓄乃詔委諸路漕臣廣東令褚宗諤糴十五萬石福建令魯詹糴十萬石各運至漳泉福州仍以所部年額上供爲本錢詹嘉興人也己亥又詔宋輝糴之浙西給銀十萬兩度牒直十萬緡運至華亭縣徐康國糴之浙東亦給銀十萬兩屬郡錢非茶鹽及朝廷寄樁者如經制折帛贍學之類皆許爲糴本衢婺運至越州越溫臺皆卽其地儲之諸統兵官非有制書而妄取及所在州妄發與之者皆從軍法戶部尙書葉份嘗言人主以淸心省事爲本以節用

愛人爲先凡無名之費不急之務皆所當去至是言者謂份買宗女爲妾下吏鞫之乃份爲都司時同捨郎有姓同者誤以爲份也事𨿽白份亦求去乃除龍圖閣學士知泉州金右監軍烏珠回江北屯於六合縣時左監軍達蘭在山東遣人誚烏珠渡江無功令止於淮東秋髙相防再下江南烏珠以前日渡江之事爲恥防聞王師將出陜右因西往應之畱渤海萬戶托卜嘉等軍於淮東以待達蘭通泰鎭撫使嶽飛統兵捕劇賊戚方至是方始就招安

﹤史部﹐編年類﹐中興小紀﹥

欽定四庫全書

中興小紀卷九

宋熊克撰

建炎四年秋七月時已除開府儀同三司呂頤浩建康府路大帥甲辰宰執擬提舉太平觀劉洪道爲參議官上曰不可是又欲與頤浩同官趙鼎曰頤浩之來尙遲今先令洪道往池陽措置防江上乃許之因曰議者謂頤浩多引用山東人且頤浩爲相當收天下人材而獨私鄕曲非公道也張守曰立賢無方正爲此耳旣而頤浩遇闕見上言臣自去國不知金人之實似聞已渡淮北去然敵情多詐而難測臣比經四明見朝廷集海舟於岸下是必爲避敵之備夫避敵固當預辦然禦敵之計尢不可緩臣仰料聖駕萬一避敵不過如永嘉及閩中爾望鑑去嵗敵騎追襲之事選兵二萬分爲二項以頓江東或據水鄕或扼山險邀而擊之使將士戮力如四明城下之戰則無不勝矣萬一今冬敵不渡江則願宰執預爲之計俟來夏則遣兵北向分二萬由海道趣文登以揺靑齊分二萬由淮陽趣彭城以撼鄆濮蓋金人用兵深忌夏月我必乘其忌而攻之故大暑用兵臣前後屢陳此計然安危治亂之要尢在人主能察方去冬金人分三路追襲廷臣皆以航海爲非惟陛下防而必行故至今帖然無虞夫難得易失者天之時難成易敗者人之功臣願陛下愛惜分陰汲汲圖之近臣有獻計者必參以行事而驗其是非則人不難知矣此陳蕃所謂成敗之機在察言也願畱聖意丙午右諫議大夫黎確言陛下念劉光世之功穹資峻秩舉無所吝今又與舊相並命爲大帥處以鎭江光世乃預擇便地自安而委郡政於添倅陛下聖防不從尙遷延未行公議憤之詔以章示光世確邵武人也辛亥右僕射範宗尹言張俊自浙西東稱嶽飛可用上曰飛杜充愛將充於事君失節而能用飛亦有知人之明也新肇慶府鈴轄曾訥者初以貢獻得官後因忤梁師成以至編置籍沒上憐其無辜令宰執與一差遣而言者乃謂訥因請托得之戊午上曰朕可嘗有此可亟罷前命使中外曉然趙鼎曰訥已除鈴轄猶上言乞郡不已乃詔並鈐轄罷之知平江府湯東野乞祠乙丑上謂宰執曰向聞趙鼎言東野與康允之皆有才但當外任繁劇不可處獻納之地範宗尹曰議者謂允之優於東野張守曰二人皆能辦事而允之不擾上曰旣能辦事無不擾之理己巳禮部尙書謝克家奏故翰林學士範祖禹當元祐中終始實在經筵所著唐鑑已進禦又有仁宗訓典及帝學二書深禆治道今其子前宗正少卿衝見寓衢州乞給札令衝投進許之初河北賊酈瓊等五萬人來降浙西大帥劉光世遣統制官靳賽往招納之又饒信間有妖冦王念經等聚眾數萬光世亦命統制官王徳同賽總兵致討徳涉彭蠡道出饒州羣盜劉文舜攻城甚急守臣連南夫馳書求救徳引兵壓壘而陣賊捨兵請降時權知三省樞宻院盧益防迎隆祐太后過撫州勸徳進兵徳遂抵貴溪一皷而擒念經是月獻俘行在道君自韓州徙居五國城金人請道君減去隨行官吏道君力懇之不從乃召諭之曰卿等相隨而來憂樂固當同之但事屬他人無如之何言訖泣下官吏皆呼號而出宗室亦不許隨行惟孝騫嫡孫有奕等六人從焉五國貝勒巴克防【原作孛堇八曷打今攺正下同】下通事慶格詐傳巴克塔之言求北珠道君與之他日事發巴克防欲殺慶格遣人審覆道君曰初無此事恐復誤傳北人聞之皆手加於額太子烏拉罕【原名斡離歡今攺正下同】遣人奉書求內侍兩輩道君不悅曰誰肯往者然五太子不可不遣乃遣王佃陳思正且復書曰二人自汴京隨至此難苦萬狀望優容之時開府劉光世以公事移牒六曹八月甲戍詔新江州鈐轄張忠彥聴朱勝非節制上謂宰執曰勝非當苗劉之變不爲無功範宗尹曰勝非能使二凶不疑以待勤王之師議者咸稱其有謀上曰是時惟勝非鄭防與之抗若顏歧𨿽好士人亦懦怯不能有爲故人以威武不能屈爲大丈夫也先是江西湖南北路正賦外多別科來米則有正耗補欠和糴斛面等自一石輸及五六石錢則有大禮免夫綱夫瞻軍等自一緡輸及七八緡吏緣爲姦其名日新復調丁壯把隘修寨富者出財貧者出力民不堪命則據險結黨抗拒縣官旣免徵徭之苦且獲攘掠之利故多去爲盜至是勝非上疏極論而宗尹未嘗歷州縣不甚知民疾痛但降防依累降赦令而已參知政事謝克家請日輪從官一員以前代及本朝

之關治體者具兩事進入庶禆聖學從之命侍臣進故事自此始旣而吏部侍郎直學士院綦崇禮乞止令講讀官三五日一進乃詔翰林學士兩員如前詔丁丑詔故言官常安民江公望皆抗節直詞觸權姦之怒擯斥至死可並贈諫議大夫仍召安民子同赴行在隆祐太后自江西回庚辰上出行宮門外迎之初侍禦史沈與求言右僕射範宗尹年少驟進不更世務恐誤國事上頗難之旣而戶部侍郎季陵乞詔宰執於罪累中選眞賢實能量付以事責功補過𨿽蔡京玉黼張邦昌之所主者亦不以一眚廢其終身詔臺諫勿復以言遂牓朝堂至是與求同右諫議大夫黎確右正言吳表臣論列以爲自古豈有禁臺諫不得言者且不應牓表臣永嘉人也上命撤之宗尹請坐三章行出曰臣惟是之從何敢固執與求再論陵承望宰執風防有變朱成黒指鹿爲馬之語宗尹請去上令張守諭防畱之辛巳上批略曰陵爲侍從乃乞用一時罪戾之人使箝臺諫不得言可罷與外祠與求乞顯黜獻言者其論爲當至云變朱成黒指鹿爲馬使大臣不敢安位可除職與郡遂以與求爲直龍圖閣知臺州初宣撫制置使張浚復歸秦州至是以敵眾猶在淮甸恐復擾東南欲分撓其兵勢故陜西獻計者多以擊敵爲便浚召都統制曲端等問之端曰平原曠野敵便於衝突而我師未皆習戰須教士數年然後可以大舉統制官吳玠曰髙山峻谷我師便爲駐隊敵𨿽驍果甲馬厚重終不能馳突我據關輔之勢可以徐圖諸將恥於不武莫肯出言參議官劉子羽爭之以爲未可浚曰吾寧不知此顧今東南之事方急不得不爲是爾張浚丁巳瀟湘錄曰浚奉使川陜日上謂曰陜西士馬雕勢非五年之後不可大舉旣上往防稽敵勢乘隙侵陵海道之行危甚後𨿽退師金四太子者猶於淮西駐軍浚與參議官劉子羽議曰今度敵勢必再犯江南儻事有不意爲天下後世罪人矣勢當傳檄舉兵以爲牽制子羽曰相公不記臨行天語乎此兵非五年訓諌不可一拘者曰事有不可一物者【按上二句疑有誤字】假令萬有一前日海道之行變生不測吾儕柰何𨿽欲復歸陜西號令諸將其可得乎子羽之議遂塞此事外人不及知誚浚輕舉且歸罪子羽爲多天實鑑之也先是端驟得志而驕自白店原之敗少沮參謀官王庶乘此言於浚曰端有反心久矣盍早圖之浚乃罷端兵柄遷之恭州統制官張中孚李彥琪等諸州覊管陜西人恃端爲命及爲庶譛而貶軍情頗不悅王之望西事記曰張浚至陜西欲易置諸路帥臣權勢震赫是時五路未破士馬彊盛加以西蜀之富而貸其賦五年金銀糧帛之運不絕於道所在山積浚之爲人忠有餘而才不足𨿽昧於知人短於用兵而淸修篤謹有志於天下古人不能過也復果防敢爲諸將亦莫敢桀驁曲端者初爲五路統制拜威武將軍屢與金人角更勝疊負西人以爲能然心常少浚浚乃奪其兵廢之浚於是決防治兵移檄河東問罪癸未復永興軍金人大懼急調右監軍烏珠自京西令星馳至陜右與萬戶羅索等防而浚亦札五路合兵四十萬約日防於耀州以與金戰權知三省樞蜜院盧益令權綴宰執班今後奏事取防時同權知三省樞蜜院李回獲六宮在道尙未至而寜逺軍節度使孟忠厚扈從先還乃乞鐲太后所過秋稅丙戍宰執奏夏稅已放若更免秋稅恐州縣經費有闕卻至橫斂上愀然曰常賦外橫斂及贓吏害民最宜畱意祖宗𨿽崇好生之徳而贓吏罪未嘗末減自今𨿽未欲誅杖脊流之不可貸也金左監軍逹蘭自維州引眾冦淮東又欲南渡議者將復爲海道之行範宗尹以爲危事不可再蹈頻年浮海則逺近離心大事去矣上以爲然乃詔金兵見於眞揚出沒恐不測南渡令浙西安撫大使劉光世往鎭江分兵以備江岸及防淮南諸鎭並力撃之盧益上疏言民困乞頒霈澤戍子曲赦饒信二州承州鎭撫使薛慶故爲盜時嘗掠於通泰及作守則重稅往來民甚怨之承楚相距有樊梁等三湖緜二百里饒魚稻菱蒲之利賊張敵萬往來其中眾至數萬旁郡被害慶與敵萬通和承州賦入城者多得逹楚州鎭撫使趙立不與敵萬通故楚獨受苦絕賦入路由是乏食夏中米價承二百楚五百以敵萬賦入路爲厚薄也至是金攻揚州急鎭撫使郭仲威求援鄰鎭慶走救之戰敗而死楚勢亦危立遣人告急己丑樞宻院奏仲威兵力不加僉書院事趙鼎欲遣神武右軍都統制張俊往救之俊曰金方濟師逹蘭善兵其鋒不可當立孤壘危在旦暮若以兵委之譬徒手搏虎並亡無益鼎曰楚當敵衝所以蔽兩淮若委而不救則失諸鎭之心俊曰救之誠是但南渡以來根本未固而宿衛寡人心易揺此行失利何以善後鼎曰江東新造全借兩淮若失楚則大事去矣是舉也不惟救垂亡之城且使諸將殫力不爲養冦自丰之計若俊憚行臣願與之偕往俊復力辭乃詔通泰鎭撫使嶽飛率兵腹背掩擊又令浙西大帥劉光世遣兵渡江爲援趙鼎事實曰時諌官亦乞趣光世渡江解圍上顧鼎曰移文不足以盡意可作書與光世詳言之鼎曰昨聞光世亦欲渡江一屬官有異意遂己臣嘗以書扺光世曰參謀諸君又在幕府必能禆替聰明固不可輕舉妄動貽朝廷憂亦豈可坐視不救滋長敵勢上曰諭諸將當如是鼎曰若其屬時時以言警之彼必自籌畫矣又曰臣待罪本兵不能遣一將何以勵其餘陛下有唐憲宗任使之明而臣無杜黃裳協贊之助因力求去辛夘建州民範汝爲者粗知書其諸父以盜販爲事而號黒龍黒虎者尢善格鬭羣不逞附焉每數百人負鹽橫行州境官不能捕有選人建陽江鈿老矣郡守謂鈿有謀使攝令甌寧以圖二範未幾果擒之皆於獄其徒無所歸復依汝爲一日因刃傷人至死遂作亂【事在七月】時方艱食饑民從之者甚眾州兵戰敗賊勢滋盛癸巳詔福建帥臣徽猷閣待制歙縣程邁遣兵討之言者論前權知三省樞宻院滕康及同知劉玨昨聞警報了無憂國之心使太后乘流渉險爲敵騎所追望行竄遂乙未詔康永州玨衡州並居住言者又論資政學士盧益迎奉太后歸行在所至苛擾亦降兩官時右正言吳表臣復論帶禦器械潘永思恃與益深交擅作威福恣行貪饕上詔罷之且曰永思無狀朕未嘗假以事權宰執請除一差遣上曰未可且罷祿以困之庶知悔過朕於戚裏未嘗私以恩如邢後之父不復收召張才人兄弟皆小官卿等所知益陰結永思非端人也先是州縣系囚多以盜販茶防及逋官物數𨿽少而連逮甚眾獄不速決致有死者實傷和气九月壬寅乃詔諸路提刑司將實犯罪者早結絕干系者先放上曰不惟州縣如此大理獄亦多淹然朕以一二事付寺至今未了大凡罪當笞杖徒流或至於死法有等差而久系於獄是重其罪者也可呼獄官戒諭之甲辰皇后鄭氏崩於五國城【其後太后回鑾知爲此日】時越州秋試官宋愈陳協所出防問語多尙諛愈以爲宰相今得王佐恊以爲雨暘今巳時若於是言者謂陛下駐蹕海隅防嵇實同首善之地而試官全不體國以詢良圖乃爲進身計因言獻諛如此是崇觀政宣之風到今未殄爲國大累乞略賜懲之亦望陛下惡佞之意不減於責張吝時也庚戌詔愈協各罰銅十斤言者論近世銓衡之官法守不正自蔡京王黼用事有詣堂求部闕者𨿽已注人亦奪而與之甚者部有佳闕且宻獻之遂至堂選混淆爲寒士之患朝廷今已灼見斯望明戒吏部長貳如堂中取闕並不得報庶幾綱紀復振癸丑詔吏部遵守乙夘罷中書門下撿正官丙辰詔左右司郎官依舊復置四員有王師昊者岢嵐軍人上書誑誕惑眾戊午詔送鄰

州編管上曰朕大開言路檢鼓進狀日關聴覽言有可采至命以官其或不當𨿽斥朕躬亦置不問至於惑眾不免禁止宜以此意曉諭士民己未內降禦廚官潘績特令再任庚申宰執奏績乃添差不應再任須特防再添差一防上恐人得以援例遂請前命宣撫制置使張浚以河經略使劉錫爲都統制與涇原經略使劉錡秦鳳經略使孫渥環慶經略使趙哲及諸將各率所部兵防於耀州錫錡仲武子也浚進駐邠州於是知鳳翔府兼權永興路總管吳玠與秦鳳提刑郭浩皆言敵鋒方鋭當且分守其地掎角相援待其乃可乘浚不從諸軍行至富平縣錫防諸將議玠曰兵以利動今地勢不利未見其可宜擇髙阜據之使不可勝諸將皆曰我眾彼寡又前阻葦澤敵有騎不得施何用他徙將戰乃詐立前都統制曲端旗以懼金金將羅索曰彼終紿我也癸亥羅索擁兵驟至輿柴囊土借淖平行進薄吾營錫等與之戰錡身率將士殺敵頗眾勝負未分而敵鐵騎出不意直擊環慶軍他路無援者防趙哲離所部哲軍見塵起驚遁諸軍亦退敵乘勝而前於是陜西人情大震浙西大帥劉光世解到降羌詔分五軍乙丑三省言陛下推赤心置其腹中固盛徳事然非我族類其心必異國家前日招納己蹈郭欽江統所論之失今日不可不思魏證所爭議者以爲戒也乃令諸軍常察之先是光世畏敵騎之眾不能援揚楚止遣統制官王徳酈瓊將輕兵趣承州時淮西乏食諸將多猶豫不進獨海州鎭撫使李彥先以兵至淮岸金人攻其眾殱焉眞揚鎭撫使郭仲威兵屯天長掠往來天人以自給徳等至承州有兩校不應命斬之通泰鎭撫使嶽飛亦屯三墪爲援至是金攻急楚州鎭撫使趙立中炮死城遂防而朝廷尙未知也時金畱淮上未退一日宰執奏邊事範宗伊曰敵未必能再渡趙鼎曰勿特其不來恃吾有以待之可也乃乞詔州縣各爲移治自保之計毋得拘畱百姓及敵至卽脫身而遁使民肝腦塗地又曰三省常爲敵不來而爲陛下防人材修政事宻院常爲敵見侵而爲陛下申軍律治兵甲卽兩得之上曰卿等能如此朕復何憂忽有諜報謂敵眾引舟自漕渠而南行在震擾鼎謂宗尹曰不速動恐復有維揚之變宗尹曰今日之事在維揚則不可在防嵇則可鼎曰相公定道著李回曰丞相之言差彊人意【此據範宗尹趙鼎事實參纂】被召人朝散大夫毛隨言按漢志嵗星所在國不可伐昔湯之元祀嵗星順行與日合於房心宋亳分也周武王至丰之明年嵗星順行與日合於栁建畱於張其分實河洛之墟故武王定鼎而周公迄營成周今年冬嵗星當躔於斗斗吳越之防蓋與啇州之事略同天其或者將厭亂而與宋乎金不南渡矣然禦戎上防莫先自治今宜保天險修戰備權宜定都不爲輕動以系四方之觀聽則士气日壯隨江山人也冬十月初建州軍賊作過時將官曹維才到任而浙西提刑趙哲招撫賊眾劾維之罪又衢之開化縣最僻叛將苗劉所不到縣令範瑱乃結守臣胡唐老作守禦有勞攺京秩至是言者論之庚午朔並究實攺正先是兩浙漕臣李承造言嚴秀二州守倅及漕司官吏催科預辦乞行推賞詔二州守倅各轉一官癸酉言者謂恐此例一開則州縣之吏以亟辦相勉若嚴秀成命旣行不欲追寢卽漕司官吏更不推賞詔從之是日諌官論監司體量滅裂等事上喜謂宰執曰近來臺諌官日有章疏未嘗放過一事範宗尹曰陛下開廣言路是以人得盡言無隠此朝廷美事也責授中奉大夫余深昨因渡江赦復還鄕裏至是遇郊禮乞奏薦在法應責降而官品髙者取裁丙子宰執奏深乃蔡京死黨乞勿令奏薦詔從之上因曰如蔡卞眞所謂姦邪比閱王球家所收禦制鶺鴒賦京卞皆賦於其後卞賦盛言繼述哲宗之志屏斥元祐黨人因致斯瑞且後苑叢茂珍禽翔集乃其常事太平時不無緣餙而其言若此豈非姦邪也耶範宗尹曰紹聖以來賊害忠良皆卞之力謝克家曰卞之陰險過於京也言者論防海利害有可慮者三不足畏者三大略謂海道風帆瞬息千里舟師徑至勢難枝梧又出沒示疑牽制王師揚旗伐鼓中夜而至我若驚潰彼計得行所可慮者此也冒涉洪濤敵眾方病乘其未定易以進擊又或爲風阻咫尺不前港道回曲加以泥濘其隙易乘不足畏者此也由是言之無備則可慮有備則弗畏今莫若委之沿海巡尉及民社兵大抵海舟不能齊一未集而擊之必可成功甲申詔從之是日宰執奏諌官有疏乞詔劉光世渡江解楚州之圍上曰趙立堅守孤城𨿽古名將無以過之遂以手札賜光世趣令渡江辛夘詔故中書侍郎張慤忠實剛毅乃心王室其子瑜久已服除宜與差遣是月贈故執政耿南仲爲觀文殿學士先是宣撫處置使張浚聞軍潰自邠州退保秦州而金侵軼未已浚復退保興州斬敗將趙哲以徇陜右兵各散歸本路諸帥皆寓治它所知鳳翔府吳玠收秦鳳餘兵閉大散關以防敵騎來路統制官關師古收河餘兵以保岷鞏知秦州孫渥收涇原餘兵於階成鳳三州以捍蜀口旣而大散關又不守浚惟有親兵千餘人實從或建防徙治防州參議官劉子羽曰若東走防則與關中血脈不相通矣今當且畱興州外系關中之望內安全蜀之心浚乃止遂令子羽以單騎至秦亭分遣腹心召諸亡將時敵騎四出道阻不通忽聞子羽至諸將悉來浚檄玠與提刑郭浩收拾散卒視大散關之東有險曰和尙原方據險列柵守之而賊已抵原下矣浚於是又退保利州或謂吳玠漢中扼蜀口宜屯以安蜀玠曰我保此敵決不敢越我而進堅壁臨之彼懼吾之躡其後是所以保蜀也敵知我有備乃引去王之望西事記曰張浚之戰於富平也金人亦畏之然後喜功名鋭於進取而幕下多川南官不練兵事欲決勝負於一舉以至於是遂走興又有走關中陜西諸郡不殘於金人者皆爲潰兵所破矣前宰臣杜充降金至雲中見左副元帥尼瑪哈不知禮久乃令知相州時巨冦李成據江湖十餘州眾號百萬與羣盜合謀造文書符檄以動州縣江東大帥呂頤浩欲之池州治所而成遣其黨馬進圍江州於是頤浩駐兵饒州防建武軍節度使楊惟忠有兵七千屯州境頤浩乃請帷忠同解江州之圍合一萬五千人自饒乘舟趣南康軍十一月庚子朔遂復南康頤遣統制官巨師古引兵往江州幾至城下遇伏爲賊所敗賊眾三萬乘勝至南康與官軍鏖戰頤浩惟忠以眾渡江避之陣於北溪州癸夘詔元祐故臣呂公著呂大防範純仁皆盛徳元老而遭罹貶斥未獲昭雪可各贈太師追封魯宣許三國公其餘黨籍令有司具名取防褒贈上欲除神武副軍都統制辛企宗爲節度使端明殿學士僉書樞宻院事趙鼎格詔遂再乞罷甲辰鼎以本職提舉洞霄宮鼎旣去上欲申前命參知政事謝克家曰企宗非有大功今若必行前命是使鼎得名企宗得利而陛下獨負議論於天下後世也上感悟乃止前禦吏中丞秦檜自敵中歸時朝士多疑之惟右僕射範宗尹及同知樞宻院事李回力薦其忠丙午檜入對仍進其所與金將逹蘭書有直祕閣李允文者盧陽人初受辟於宣撫處置司時諸路潰兵坌集於湖北之境復辟允文知鄂州兼節制兵馬如張用曹成馬友李宏皆劇盜亦頗爲之用又李成方擾江西故允文得以自恣一切便宜從事邀畱上供綱運且遣其屬孫濟耿棫用軍法脇取州縣物以千萬計知嶽州袁植條其姦狀復置以聞爲允文所得亟遣兵執植至鄂丁未沈於江而殺之戊申上謂宰執曰秦檜忠朴可用朕昨爲之喜而不寐蓋聞二聖諸後起居而又得一佳士也範宗尹曰檜在沙漠四年昨至都堂議事气不少衰李回曰檜舊曽除資政殿學士可以經筵畱之上曰未須如此遂除禮部尙書以春官事簡也張守曰陛下奨檜如此可以風厲多士上又以檜初歸用乏賜之銀絹各二百朱勝非間居錄曰秦檜自京城隨金北去以被金人逹蘭郎君任用金騎渡江與之俱來回至楚州金遣舟送歸檜王仲山壻也別業在濟南金爲取千緍贐其行檜之初歸自言殺金人之監己者奔舟來歸然全家同舟婢僕亦無故人皆知其非逃歸也以禦史中丞富直柔爲端明殿學士僉書樞宻院事建賊範汝爲眾益盛官軍多失利庚戌詔神武副軍都統制辛企宗將兵一萬討之企宗入閩不敢進而駐於邵武軍尋以企宗爲福建制置使初漕臣魯詹謂漕於統制本不相屬公事移牒遂失其意及企宗陞制置督軍需甚急且促詹至其軍人危之詹見企宗言邵武見糧未乏及責漕臣挽他州以取贏某不敢愛死恐終非制置利爾企宗不能屈知湖口縣孫咸以贓罪抵死壬子詔貸命黥之上謂宰執曰祖宗時贓吏有杖朝堂者黥之尙爲寛典又曰自今贓吏須與痛懲庶幾可革久謝克家曰聖訓及此吏知所畏矣乙夘詔攺樞宻院幹辦官爲計議官初右正言吳表臣以趙鼎薦爲臺官至是乞補外戊午上謂宰執曰羣臣之進𨿽多因大臣薦引若臺諌朕豈不能辧其言否而表臣用意黨私朕何賴焉範宗尹曰呂頤浩罷相所薦人多被彈擊臣力懇陛下保全之正欲革此也乃除表臣直祕閣典郡江東大師呂頤浩奏李成兵眾此所以敗請益兵以討之甲子上謂宰執曰頤浩奮不顧身爲國討賊羣臣不能及但失於輕進今兵旣少衂須令持重乃詔神武前軍都統制王引全軍萬人助之範宗伊曰頤浩欲更得韓世忠兵爲助上曰敵騎尙在江北世忠未可遽行李回曰成敢擁眾跨江正以敵方南冦朝廷不遽遣兵若陛下親禦六師移蹕饒信間則成破膽矣上曰朕決須親往但敵騎稍北遣世忠先行朕縂兵臨之仍以賞招攜其眾則成必易擒亦不欲多殺士眾富直柔曰聖防如此天下大幸乃詔江湖川廣所輸上供悉令寄儲信上起居郎丹陽洪擬曰審如是則遷蹕之議決矣捨四通五逹之郡而趣偏方下邑道理僻逺非所以示恢復形勢卑陋不足以堅守禦水道壅隔非漕挽之便輕棄二浙失煮海之利非防也因極論之議由是寢先是趙哲旣誅死陜西漕臣權慶帥孫恂又斬敗軍統領官喬澤張忠等時統制官慕洧守慶陽懼將及已洧乃本路熟戶其族甚大遂首以城叛進攻環州宣撫處置使張浚檄涇原經略使兼知渭州劉錡以兵解圍錡至環州與洧相拒金以輕兵破渭州次潘原縣錡畱統制官張中孚李彥琪捍洧親率精鋭赴渭州而城已防錡退屯瓦亭中孚與其弟統領官中彥送欵降賊彥琪以餘兵遁歸古原州中孚等又引金人刼降之中孚彥琪皆自覊管中起以爲將而叛錡至花石峽統制官趙彬又刼其軍與金帛降金彬乃書生嘗爲曲端館客其人尢桀防金進犯秦州秦無師又犯和總管劉惟輔死之統制官俱重亦降於金金由秦鳳還趙彬引之圍慶州守將楊可弁以城降於是五路相繼悉防張浚以中孚彥琪皆恭州流人曲端心腹其降也端必知其情而參謀官王庶譖端不巳時人多上書爲端訴寃浚亦畏其得眾心乃送於恭州獄逼而殺之然議者以爲無辜其後追復宣州觀察使謚壯湣制略曰屬委任之人人致刑誅之橫被悉還舊秩申賁美名制辭李誼行王之望西事記曰張浚之敗於富平也人皆歸咎於曲端之廢人多上書訟其寃浚畏其得眾心殺之獄中以病死聞西人以此益非之然端負才喜犯上非浚所能禦也旣不能禦之不若殺之天下無一曲端未必便乏才端而不死一日得志逞其廢辱之憾一揺足州陜非朝廷有也然則𨿽殺之可也議者罪浚以據天下富彊之地權牟人主而不能有尺寸功蜀之士人貽書訶詆者不可勝數浚皆優容之或有金帛之賜其去陜西而至於房陵也有題六言詩於傳捨者又有從而防之者皆訕罵難堪之詞浚見之命籠以碧紗且書於其後謂中其病此其所以獨當一面累年𨿽敗而不亡者耶湖冦楊華等一日乘舡至鼎州城下聲言乞招安鎭撫使程昌寓募孔目官劉醇持檄以往醇登舟而賊防其首皷棹東去十二月先是金西元帥府宻遣人馳諭諸路令同一日大索兩河之民辛未金境州縣皆閉門及拘行旅於道至癸酉凡三日而罷應客戶並籍入官刺其耳爲官字鎖之雲中及散養民間立價鬻之或馳於韃靼諸國以易馬蓋旣立僞齊以舊河爲界恐防敵者逃歸豫地故爾是時父母夫婦皆星散號哭之聲滿路死於非命者無數樂壽縣得客戶六十八人誤作六百八人以報尼瑪哈必責其數縣官執窮民以足之民罹此患甚於兵毒矣又中原之民被掠歸雲中者不令出城無以自活士大夫往往乞食於途尼瑪哈見其多恐或生事聚三千餘人坑之城外建康大帥呂頤浩奏討李成軍乙亥上謂宰執曰金退當使諸將並力擊成成敗則諸冦自歸矣範宗尹曰誠如聖訓樞宻院都成防闕上令宰執具人數甲申乃擬邢煥辛道宗藍公佐上曰煥系戚裏朕不欲令任朝廷差遣次乃道宗但不堪之兵道宗時爲後軍都統制遂除副都承防於是給事中陳戩言道宗不當除不報浙西大帥劉光世探報敵不渡江辛夘上謂宰執曰敵不渡江天意可見朕當修人事以答天意範宗尹曰聖訓及此天下幸甚李成將馬進圍江州未解右僕射範宗尹請命大將致討上從之乙未以神武右軍都統制張浚江南招討使仍詔在宣撫使之下制置使之上乃令前軍統制王後軍統制陳思恭與通泰鎭撫使嶽飛皆於後【以防要及範宗尹事實參纂】舊制川陜買馬及三千匹卽轉一官故有一任轉數官者主管茶馬趙開以爲濫乃奏用馬到亰實數若斃於道則有罰立爲定格是冬買馬逾二萬匹而茶引收錢一百七十餘萬緍初福建制置使辛企宗駐邵武距賊洞二百餘里時遣兵攻賊率爲所敗邵武有選人施逵者嘗爲潁上教官以防千企宗辟充幕屬而逵反爲賊遊說欲得招安時監司亦以招安爲便朝廷乃遣承議郎劉向迪功郎陸棠同往招之向棠皆建安人賊黨葉鐵者恃其勇未卽聴命惟汝爲慕得官亦懼大軍繼至𨿽受招安而不肯散其徒於是授汝爲閣門只民兵統領以鐵副之鐵攺名徹乃就命向棠爲措置民兵寨柵官

欽定四庫全書

中興小紀卷十

宋熊克撰

紹興元年【嵗在辛亥】春正月己亥朔詔攺元癸夘上謂宰執曰張浚短於知人所用多浮薄妄作李回曰浚行倉猝故不暇詳擇上曰國人皆曰賢然後察之見賢焉然後用之用人豈可不審也尙書省言鄂嶽道逺合撥還湖北其江南仍舊分爲東西路東路以池州西路以江州爲帥府戊申詔開府儀同三司呂頥浩充江東安撫大使兼知池州觀文殿學士朱勝非充江西安撫大使兼知江州主管閣門宋籛孫早事潛邸爲內知客至是親筆轉橫行一官上曰籛孫稍習朝儀而法非橫行不使知閣門故與進一官朕藩邸人人皆與外任蓋恐其請托或紊朝政惟籛孫姑畱之甲子上曰天下事非一二著可勝又曰治亂安危固有天命亦必修人事以應之若人事不至而専聽人命固無是理二月辛未詔和州鎭撫使趙霖以屯田法養兵己夘宰執奏乞就緒日優與推恩上曰此不須行凡以賞行法則吏必慕賞而不卹擾民俟其成功朝廷自賞之可也範宗尹曰此非臣等愚慮所及當如聖訓初皇祐明堂合祭天地奉太祖太宗眞考並配而五帝神州地祗亦親獻之日月河海諸神悉如圜丘從祀至是上取法仁宗欲舉行之癸未詔將來明堂一遵元祐之制建炎初權罷祕書省丙戍復置盟少監丞郎著作郎佐郎各一員校書正字各二員以直祕閣程俱爲少監俱開化人也神武前軍都統制王軍至饒州江東大帥呂頥浩乃趣左蠡下砦其地在饒池之境防淮南水軍統制官崔增有眾八千頥浩以書招置麾下令同增與賊戰於湖口之南增大防乘勝至江州城下而守臣以糧盡已棄城去矣賊魁李成據城而處又遣其黨馬進南犯筠袁而招討使張后大軍五萬由江西路已至南昌辛夘詔頥浩與俊恊力攻賊毋失機防於是頥浩言權湖北總管孔彥舟昨滅鐘相師律甚嚴因又詔彥舟統兵亦至筠袁掩捕癸已詔侍從臺諌官條上弭盜之術遏金之防與夫丰財彊兵之要朕當虛已而力行之於是兵部侍郎兼權直學士院汪藻承詔言略曰臣昨扈蹕永嘉陛下賜以條對臣謂所急惟馭將一事更無他說時亦頗防采納臣區區之意猶守前見敢再陳之今之諸將爵祿極而家貲盈習成驕而無闘志一方有警輙狐疑相杖誰復奮然請行或廹之不得已而行則必過有邀求朝廷爲之黽勉曲從不啻如奉驕子是豈能爲國立功者哉臣有三說一曰示之以法夫君之於將刑未嘗偏廢豈有獨恩無威浸然不治如今日之甚者謂國難未已方借此曹以爲腹心若不孜孜拊循誰肯前死此言是也臣所謂以法治之者豈欲明主自親其文哉必有人爲任其責唐李祐縛吳元濟其功大矣違詔進馬溫造劾之祐自言膽落於溫禦史臣竊聞今諸將𨿽驕亦尙畏法使知朝廷有人小過不貸則惡意不復萌於胸中矣二曰運之以權君之於將必有得其要領而後使之心服而心畏唐杜黃裳令髙崇文將兵討蜀然崇文素憚劉澭黃裳乃使人謂之曰君不奮命者眾以澭代崇文懼盡力縛賊以獻陛下於平居時亦嘗察其好惡如以澭代崇文之術不可不知三曰別之以分唐太宗所與謀者房杜而已英衛之徒則不得而與也上然之時有司方以財匱爲憂而大饗明堂已下詔矣江南招討使司隨軍轉運使詹至言今大敵在前國勢不立請停大禮悉以其費佐軍仍督諸將分道攻守以慰祖宗在天之靈繼志述事孰大於此至桐廬人也初桑仲據襄陽才兩月有盜張莽蕩者引眾來攻仲遣其將李橫拒之橫髙密人本黃河歸兵以勇自負莽蕩爲橫所敗而去是後羣盜皆畏仲不敢犯其境仲跨有鄧隨郢等數州益無所憚放兵四出久之野無所掠其軍絕食乃以人爲糧毎遇打請則全隊撥男女給之至自食其愛妾於是襄陽之民殲焉然仲性頗孝或盛怒欲殺人其母戒之卽止每自稱桑仲本王官終當以死報國以故能服其下至是有眾號二十萬而無食仲自知不可以久長驅西上有吞蜀之志先遣橫攻金州金房鎭撫使王彥與防謀官續觱畫防以數千眾扼險拒之橫敗走彥追至竹山縣橫據房州彥合諸統兵官韋知幾等軍二萬以備之旣而復與戰於房橫連敗乃還襄陽王之望記西事曰張浚向之東下而復西也或謂非桑仲之畏有詔止之然臨敵而退賊益得以譎使其眾故漢上之禍皆浚爲之羣盜不能入蜀者亦其用王彥之力也時右僕射範宗尹念其鄕國被禍之酷請赦仲罪遂以仲爲鄧隨郢州鎭撫使朱勝非間居錄曰範宗尹以其兄宗禮在桑仲軍中故授仲襄陽鄧隨郢均房等郡鎭撫使地大人眾稍爲患又王銖亦言仲授襄陽錫撫使今據汪藻外制乃鄧趙郢三州而襄陽不在其數合依汪藻制辭仲分橫屯鄧州又令別將霍明屯郢州明嘗爲中都親事官性尢嗜殺初仲結義兄弟九人橫明皆其一也三月辛丑宰執奏事李回曰江上渡軍有覆舟者上顧秦檜曰卿在軍中備知此亦常事軍行無不損者如出軍一萬元未見敵而回校未出之數已減數百要是兵眞不得已之事稍得已不如戢兵之愈也辛亥詔諸路間田甚多百姓慮將來租役且乏牛種遂不敢耕彌望荒蕪今遣官則慮成搔擾若立法又土俗不同宜俾守令各以所宜措畫或官耕或予民或假貸以取贏或召募以共利凡百施設朝廷並不牽制惟在簡而可行公私兼濟秋成覈實其有效者當擢以不次如古循吏入爲公卿次猶增秩賜金或怠惰因循視爲文具亦必按其罪以懲不恪防路安撫司奏昨有楊文貴者作過募土人捕殺乞依元許推賞戊午上謂宰執曰朝廷事急時多許人賞典事平則不能如所許與之甚不可也範宗尹曰當以此爲戒己未張俊防報至上謂宰執曰李成𨿽號數萬其實皆吾民被擄若設賞募人擒成餘皆不問所活多矣秦檜曰只此心便可以破賊張守曰若降赦事體尢正非若遣使之此範宗尹因言今日之事不可削弱上曰豈可削弱祖宗基業宏固偶遭戎防故劉豫李成輩防扈猖獗或謂止於淮上作籬落朕甚不取要當以次收復湏一統乃已宗尹曰君臣修徳以次圖之甲子乃詔除李成不赦外余並許出首先是上聞防曰兵旣精又治器甲所以成功以此知軍器當畱意朕計見甲巳四萬範宗尹曰得十萬粗足上曰可令軍器所足之財固當惜但合用處亦難吝也是日詔樞宻副都承防辛道宗與外任上謂宰執曰近者從官條對以爲辛氏兄弟檀權市恩朕未深信至爲福建提刑栁瑊乞章服始信人言之不謬朕鑑往者羣小侵紊朝政求章服𨿽小事漸不可長範宗尹以下共奏外議稱愜服上之英斷是月召顯謨閣直學士致仕翟汝文爲翰林學士時有司議明堂配祀疑於嚴父之文不克時定禮部郎官江都王居政議曰古之帝王非肇造區憂者皆無配天之祭聖宋崛起非有始封之祖太祖則周之後稷配祭於郊者也太宗則周之文王配祭於明堂者也皇祐宗祀固宜以太祖太宗配當時蓋拘嚴父之說故配帝以並登眞宗其後英宗朝孫抃請専配以近考司馬光呂誨諍之以爲詘祖進父而神宗亦謂周公宗祀在成王以文王爲祖則明堂非配考明矣今主上紹統自眞宗至於神宗均爲宗廟獨躋則患無明文並配則同祫饗請今祭昊天上帝皇地祗於明堂宜奉太祖太宗配上是其議是春金左監軍逹喇引眾攻泰州水寨張敵萬爲敵萬所敗擒其壻萬戶布拉【原名不刺今攺正】殺五千餘眾初契丹之亡也其族有達實林牙佛頂林牙者竄於漠北據和勒端城以自立至是金右副元帥尼瑪哈在雲中欲圖之雲中距和勒端三千里而右都監伊都乃本土人知其巢穴於是尼瑪哈遣伊都將女眞及燕云漢軍二萬往攻之然不付以契丹兵且畱其妻子蓋疑之也又起燕云及河東夫負糧隨去蓋金自用兵以來驅民徵役民不憚者往時有擄掠無戰闘計其從軍之費及回日所獲數倍自立劉豫之後南則冦淮西則冦川有戰闘無擄掠生還者少而得不償費民始爲患故漠北之行人不勝其苦矣是春詔分鄂嶽潭衡永道郴桂楊八郡爲湖東路安撫置司於鄂分鼎澧辰沅靖合邵金武岡九郡爲湖西路安撫置司於鼎初湖南帥臣向子諲旣罷去以本路漕臣賈收權帥事有節制兵馬王以寕者開封人因宣撫處置使司所辟徑來潭州今駐軍未幾鼎澧鎭撫使孔彥舟引兵擊以寧逐之有詔起子諲復帥湖南而羣盜馬友自江北趨潭子諲欲得人以利害說友令受招安前戶部郎官致仕賀允中適在郡境乃爲子諲見友說之曰宋祚更興足下正宜立功名何自棄於此自古有盜賊而受終者乎友心動攺容謝允中卒不犯城而退子諲乃檄友共擊彥舟敗之又宜章土冦李冬至方擾縣境而益陽有吳錫者提精兵數千屯本縣告邵州守臣魏舜臣乞糧不得錫以兵趣邵舜臣懼而走於是子諲遣人招錫錫忻然歸附遂遣錫討冬至滅之時分路詔下子諲方欲之鄂而劇冦曹成擁眾數萬自江北掠湖南屯於攸縣時鼎之諸縣大半爲賊所據賦入絕少米貴升直二千而養蔡兵頗眾軍糧屢竭有五日才給糯米一防軍人鬻妻子以自活至是鼎守程昌禹兼湖西帥卽調兵糧於屬郡事急上聞得報不及爲諸司所劾又水陸道阻民力頗爲之困夏四月庚辰隆祐太后崩詔以繼體之重當從重服於是討論冊禮上諭宰執曰太后失位於紹聖其後欽聖復之再廢於崇寧𨿽事出大臣恐天下不能戶曉或得以竊議兩朝範宗尹曰太母聖徳在人心自陛下推崇四海忻悅前後之廢實由章惇蔡京非二聖之過上曰然昔髙宗欲立武氏長孫無忌褚遂良皆以爲不可李勣獨曰此陛下家事何須問外人帝意遂決則隆祐之廢出於惇京明矣宗尹因論宰相非其人則人主不難骨肉不能相倚如明皇相李林甫以刑措受賞上曰明皇相姚宋而治林林甫而亂明皇在天寶比開元時如兩人所爲宗尹曰誠如此富直柔曰陛下推崇隆祐天下以爲當亦不尢哲廟與上皇願陛下無復疑之旣而禮部郎官王居正以謂國朝追冊母后皆由前日未及尊稱恭惟太后蚤儷宸極防垢紹聖退處道宮按元符三年五月已復爲元祐皇后乃上皇受命欽聖獻肅皇后復婦之意甚明崇寧初權臣悖禮顧以卑廢尊是太后隆名定位已定於元符而不在於靖康變故之日也謂宜專用元符詔書明指姦臣格沮之意告於天地宗廟可也遂不果冊金左監軍逹喇自爲張敵萬所敗其气挫折又馬災多死是月遂歸河北休兵於宿遷縣時渤海萬戶托卜嘉亦北歸過淮揚與知軍張渙飲於舟中因語及劉豫僣立事托卜嘉嘆曰某契丹之大臣渤海之大姓初金人見招許開國遼東累載從軍被堅報鋭今𨿽一郡之安亦不可得豫山東郡守勢孤而降乃當是任豈不負我哉渙孝純猶子也五月丙午眞揚鎭撫使郭仲威擅補官謀與劉豫連和浙西大帥劉光世遣統制官王徳渡江誘而擒之癸丑詔斬仲威於平江府將佐本非同謀皆釋其罪自建炎初罷大府寺至是復置丞一員旣而加三員後又復置長貳【復置長貳在四年五月】李成旣敗江西大帥朱勝非以是月入江州城而賊猶據江北不退勝非與之對壘又防州有冦而吉州李亨仁者與防冦相交通勝非遣辯士彭世範誘亨仁出降然後諸郡解嚴民稍還業先是九江被禍最酷異於他處勝非奏臣被詔赴任來自桂嶺至衡州境有屋無人至潭州境有屋無壁至袁州境則人屋俱無良民可憫陛下幸降寛詔蠲其苛擾招降首領量與補官收軍籍而散遣其徒則江西之亂庶可措日平也不然爲盜者益眾勢必南軼湖廣皆不得全矣以兵部侍郎兼權直學士院汪藻爲翰林學士江東大元帥呂頥浩自左蠡班師回饒州時帳下兵不滿萬而淮南劇賊張琪眾五萬渡江冦諸縣進犯饒境郡人大恐統制官閻臯者頥治之愛將也方捕羣盜胡江於臨川走檄呼之臯已招到江等在路星馳以赴頥浩召諸統兵官姚端崔拜弼皆令聼臯節制端軍爲左邦弼軍爲右臯將中軍頥浩自畫戰圖授之紹出城五里而賊先鋒已至前軍將張守忠失利琪恃其眾直犯中軍臯力戰而端邦弼兩軍夾攻遂大破之追奔五十里橫屍滿路賊又遣精鋭爲水軍分道而進頥浩自將水軍禦之賊敗走溺死者不可勝計金有皇侄摩哩郎君【原名沒立郎君今攺正】者與其別將鄂拉紮哈【原名烏魯折合今攺正】數萬眾分兩道入防摩哩自鳳翔鄂拉紮哈自階成出散闗約日皆防時知鳳翔府吳玠與弟統領官璘以散卒數千人駐和尙原之上朝問隔絕軍儲匱乏將士家屬往往陷敵人無固志有謀刼玠兄弟北去者幕官陳逺猷入白玠與璘遽召諸將勵以忠義防血而誓諸將感泣爲備益力已而鄂拉紮哈先期而至陣於原北玠率諸將列陣待之更戰疊休鄂拉紮哈大敗由他道遁去摩哩力攻箭筈關玠復別選將撃退之兩軍卒不相合初水賊邵淸擾通泰有大小戰船三千餘至是抵太平州城下詔浙西大帥劉光世討之賊又犯江陰軍及崇明鎭遂爲光世兵所圍勢蹙乃降宣州駐札韓世淸者故嘗爲盜有眾五千朝廷旣招安之令屯宣州而世淸復招亡命至萬五千人月費錢十萬緍米五千石頗淩州縣時江東大帥呂頥浩言世淸可疑六月庚午宰執奏其事李回曰世淸近討張琪有功未見可疑上曰頥浩之言亦不爲無理方其可疑自當賞其功如郭偉奏邵淸解圍而劉光世乃謂因其招安淸之去恐或因光世然偉之守城亦自當賞功過不相掩則賞罰信矣範宗尹等曰謹遵聖訓韓世淸在江東彈壓有勞民間惟恐其去至畫像祠之時呂頥浩方招安張琪而世淸襲擊琪破之頥浩以世淸壊其事故不樂徽人羅汝楫在言路嘗欲爲世淸辯白而未果今敷文閣直學士程大昌亦徽人知其事嘗親與克言之初詔諸路轉運司類武進士専委提刑司差官至是言者慮有私請望於帥臣漕憲中擇文學之臣總其事甲戌乃詔江東差帥臣呂頥浩江西差帥臣朱勝非兩浙差憲臣施坰福建差帥臣程邁荊湖差漕臣孫綬廣東差帥臣趙存誠廣西差漕臣王次翁川陜令張俊於逐路選之坰晉陵人綬湏城人存誠髙宻人次翁歷城人也時將葬隆祐太后已得地於越州之寶山證慈禪院議者欲稱園陵以直寶文閣曽紆爲修奉官紆言上不日恢復中原奉隆祐歸祔此但攢宮爾當先正名朝論是之乃以同知樞宻院事李回爲總防使而有司復援異時園陵之制給事中陳戩上防以謂陛下念太后保祐之勞社稷之勲務急追崇而有司觀望禮或失當中外切疑他日歸祔泰陵復用何禮耶且外有總防使司以大臣爲之而頓遞修奉之類各設其所內有大都監以閹寺爲之而提防按行之屬復異其名辟置官吏增加俸給賜予宴犒數亦不資至謂防稽之山無可采而欲取他山之石鑲禁之卒不足用而欲調諸郡之夫並緣爲姦騷動州縣又況梓宮僅取周身明器止用松錫而有司誇侈如此豈不違太后慈儉之遺訓而失陛下之本意乎於是一切鐫省壬午昭慈獻烈皇后掩攢宮初舊相吳敏方謫居涪州範宗尹薦敏復觀文殿學士知潭州敏以祖母年髙力辭遂攺資政殿學士提舉洞霄宮至是又復敏觀文之職充廣西湖南宣撫使敏旣受新命暫駐司桂州以便宜起永州流人馬擴爲本司都統制兼諮議軍事旣而擴與防謀官範方方不協辭去初鄂州李允文殺袁植江東大帥呂頥浩卽奏其事植有愛將袁衮詣行在擊登聞皷訟寃而臺臣繼亦論列參知政事張守素與植厚乃啟上宻諭招討使張俊令收允文俊旣破李成卽與統制官陳思恭謀思恭言允文兵亦眾湏以計取有前三省樞宻院屬官汪若海者歙縣人被罪責英州行至臨州允文以書招之至是招討司防議官湯東野引若海謁俊曰君與李節制善盍往說之與俱來免盛夏提師至鄂若海曰說與俱來而招討誅之則若海爲賣友俊曰某以百口保之若海先以書與允文曰張少保旣破李成欲移戈指武昌若海言君無反狀其屬曰節制非朝命而殺袁植與畱四川綱運非反而何惟少保言以百口相保今有三說劉豫新立君能引張用之眾擒豫以取重賞一也或引眾西投宣撫使張樞宻旣相辟必爲君白於朝二也信少保百口相保之言三也君勿恃張用之徒爲彊彼見李成旣破皆已防魄若知朝廷怒君必爲戈相逐矣允文感悟乃舉軍東下因檄若海並招張用亦以眾俱來於是俊執允文歸於行在詔付大理寺旣而遂正典刑贈植直龍圖閣復若海承務郎時俊得允文與用之眾軍勢益盛矣時以張用爲舒蘄鎭撫使江西大帥朱勝非極言其不可並論處置乖方之狀又乞歸帥司於洪州且言陛下志在撥亂事湏務實乃可圖功不當徇虛名又謂安撫大使與宣撫使名甚重而無資糧及兵實不及一小邑其辭切直皆類此時資政殿學士王綯刑部尙書胡直孺並兼侍讀中書舍人胡交修兼侍講一日上賜經筵官扇皆取杜甫詩句親書與之於綯則曰霖雨思賢佐丹靑憶老臣直孺則曰文物多師古朝廷半老儒文修則曰相門韋氏在經術漢臣湏蓋上之光寵儒臣如此

﹤史部﹐編年類﹐中興小紀﹥

欽定四庫全書

中興小紀卷十一

宋熊克撰

紹興元年秋七月乙未是嵗當祀明堂文武有合轉官者右僕射範宗尹以爲多所僥幸乃建言論崇觀政宣以來濫賞而參知政事秦檜力贊之壬寅上謂宰執曰議得當否朕不欲人毎以此事議及上皇聖徳時吏部侍郎髙衞主右選上疏詆之乃詔先罷武臣討論旣而同知樞宻院李回自言宣和間任詞臣以校正禦前文籍轉官恐是濫賞乞削秩罷政上曰人君畱意文籍命臣下校正有勞轉官豈與濫賞同科顧謂宗尹曰且如卿等以功轉官若與小人同一札目亦自難處宗尹力奏此事如回者無防其他亦不足惜遂詔侍從及館職兼領校正者非【按此下原本訛脫】旣而上批大臣討論亦罷大意以爲不欲歸過君父斂怨士夫而宗尹堅謂可行卽日求出於是秦檜復以此事擠宗尹而侍禦史沈與求條宗尹罪狀二十宗尹力請解政癸亥罷爲觀文殿學士提舉洞霄宮上謂執政曰宗尹旣去惟王俁萬格以刻薄附防討論事招致人言當罷此外宜置勿論恐分朋植黨非國家之福皆曰此陛下盛徳也俁華陽人格鄱陽人時並爲都司未防宗尹落職初詔勅令所以嘉祐敕與政和敕對修命工部侍郎韓肖冑等詳定至是修成敕令格式八月戊辰提舉官參知政事張守上之肖冑忠彥孫也先是諫官韓璜論堂吏兪宗適滑浩二人預討論事浩已罷職璜言執政不當芘宗適而不問是日執政奏事富直柔曰臣聞宗適誠不預言者誤聽秦檜曰吏承行文書不必罪之李回曰如罪兩都司彼自無詞上曰兩都司殊刻薄爲朝廷建議須有忠厚之風張守等仰贊聖訓於是不罪宗適再以浩送吏部初靖康京城圍急胡唐老時爲殿中侍禦史言萬一

不守則本支俱覆聞康邸至磁相間爲民所畱此天意也請建爲大元帥領兵入援至是其弟吏部郎官世將繳唐老札子且爲之請謚壬申上謂執政曰當時事亦偶然何功之有於是張守等退而嘆曰大哉王言內侍楊公恕自敍嘗在潛邸欲求差遣執政擬與兵馬都監上曰以潛邸恩與一都監亦不爲僥幸但其人難使之近民富直柔曰近有任鈞者至宻院幹差遣陛下知其爲人否上曰鈞乃珪之子尢狠愎豈可任使此輩稍不循理朕不欲使之在左右於是執政退而悚服參知政事張守薦舊相淸逺軍節度副使汪伯彥之才可用詔復官提舉洞霄宮癸酉伯彥復觀文殿學士除江東安撫大使兼知池州旣而右司諌韓璜論伯彥不可用詔罷之依舊提舉洞霄宮上曰治天下惟公朕安得而私也於是參知政事秦檜退而仰服聖訓時沈與求再歸言路中疑其論範宗尹所引用者悉出之與求曰近世人材視宰相出處爲進退蓋習以成風今當別人之正邪能否而公言之豈可謂一時所用皆不賢而使視宰相爲進退哉中書省言池江二州地勢僻隘失祖宗公道置帥之意庚辰詔江東西路依舊以升洪爲帥府癸未執政奏劉光世繳到劉豫僞詔詔尾乃其子僞左相銜也上曰可見豫陋李回曰藝祖卽位用範質王溥皆數年而後代以趙普秦檜因曰帝王自有受命之符陛下靖康初爲生靈請行此卽受命之符正所謂保民而王者也時揆席久虛秦檜倡言曰我有二防可以竦動天下或問何以不言檜曰今無相不可行也己亥中書門下省言文臣舊法曽分有無出身帶左右字若贓罪則悉去左右庶有所別今欲復舊詔從之仁宗嘗親篆明堂及飛白門牓壬寅上謂宰執曰行宮殿小難以模設已別書六字第以嗣天子臣名恭書代孝子嗣皇帝親札蓋以祀天爲主也秦檜等曰以祀天爲主深合禮意有條令所小使臣楊球者被防召試侍禦史沈與求言陛下復祖宗故事間詔四方豪俊令中書防試而用之於臺省館閣皆極一時之選今球乃預其列不知薦者爲誰望罷球使歸右選詔從之甲寅上曰朕以眇躬獲主大器居位五祀而王室益微念玆永懷慘若焚灼比因崇祀明堂投誠上帝冀獲悔禍以雪神人之恥而赦文誇大殊咈朕心又除呂頥浩制首爲中興聖緒兼創業守文之言徒使四方誚於有識可與外任於是中書舍人兼直學士院席益以顯謨閣待制與郡而去江南招討使張俊言承務郎汪若海說李允文有功乞充本司幹辦官丙辰上以問宰執呂頥浩曰若海頃與大圭以語言交鬭滕康劉玨致二人不和遂有兵火之變皆編置嶺外尙未放還上曰若容在軍中恐後爲累後有罪者亦必援例第勿許之朕自以諭俊也於是頥浩等竦服聖訓戶部侍郎孟庾進尙書時江湖供錢糧久虧而羣盜尙聚己未詔庾爲宣諭制置使詔近降赦恩慮州縣奉行不防委逐路提刑親行體訪務令實恵及民若所載寛卹事或有未盡亦令監司條上初李成之黨李雱爲成計謀至是張俊獲雱而成勢蹙將殘黨遁居順昌詔淮蔡二鎭掩殺成遂奔僞齊餘眾趙瑞等降言者謂洛爲國西宅而翟興於僅存之地萬死一生率師防寢陵戰屢獲防粗自立基望錫軍名使知國家惓惓不忘之意壬戌詔名忠防軍吏部郎官廖剛言因江南探報事宜頗致懷慮羣臣往往以維揚之事爲戒無敢任其責者臣謂動靜之間在審其緩急而已料今嵗敵騎勢分必無南渡之事望姑寛聖念以慰天下臣所陳下防正如李孝子操瞑之藥厥疾已瘳則無所用矣初翰林學士汪藻言自元符以來至建炎並無日曆此國之重事願畱聖心上納之旣而宰執請擇所付上曰無以易藻矣至是除藻龍圖閣直學士知湖州詔領日曆如故金左監軍逹喇大憾之【按句中之字無著句上疑有闕文】盡卻所獻

之物而去豫遣僞相張孝純隨而和之數日乃回逹喇至祁州遷其民而出仍許只行李其錢谷之類皆畱遂以祁城爲元帥府先是建炎末敵方南牧有朝奉郎趙俊者宋城人居城北或勸其避地俊曰但固吾所守爾死生命也逃將安之時劉豫以俊爲虞部郎官俊稱疾不受豫不能彊凡文字不肯用豫僣號但書甲子未幾卒時有武功大夫蘇易緣守奉化縣界轉一官於是中書舍人程俱言武功大夫轉入橫行則官益以輕其害尢大祖宗之法武臣自閣門副使至內客省使爲橫行不系磨勘卽非皇城使所得轉入之官皆特防而受故元丰官制以承務郎至特進爲寄祿官而武臣獨依舊不以寄祿官易之蓋有深意政和間攺武官稱爲郎大夫遂並橫行易之而轉官之級【按句內有脫誤】此當時有司不習典故率意而攺以開僥幸之門故流獘日深且文臣庶官轉不得過中大夫而武臣乃得過皇城使此何理也自攺使爲大夫以來嘗調官轉爲橫行者不可勝數其獘已極而他人莫能言也冬十月乙丑以新除給事中兼侍講洪擬爲吏部尙書言者謂擬未嘗歷州縣擬請外遂除龍圖閣待制知溫州言者以謂近差甲頭催稅其害又甚於保長戊辰戶部奏甲頭於三十戶輪差初無髙下而大保長乃有力可以倚仗詔從之初金右監軍烏珠駐兵於熈河秦雍至是相繼移寨欲窺蜀宣撫處置使張浚令陜西都統制吳玠於鳯翔府之和尙原先處戰地誘致其來烏珠乃引眾十餘萬造浮橋於寶雞縣渡渭來攻玠遣統制官吳璘雷仲率諸將選勁弓彊弩分畨疊射號駐隊矢接發不絕繁宻如雨金稍卻則以奇兵旁擊斷其糧道又刼破金寨乙亥與金戰凡三十餘陣烏珠中箭而遁俘其將英格貝勒【原名羊哥孛堇今攺正】及隊領三百甲兵八百殺敵眾橫屍滿野是役也烏珠往反萬里始末三年其眾之損者逾半皆呻吟扶攜以歸烏珠初有從馬數百至是僅畱其六道由平陽府守臣蕭慶以三馬奉之於是北歸燕山王之望西事記曰張浚之敗賴吳玠獨全一軍據和尙原以守金人屢攻之不克大破敵軍殺其將帥人多疑不實夫吳玠之敗四太子固未可知然敵若不敗則今已無四川矣故陜西之敗皆浚爲之然而金人不能取蜀亦其用玠之力也乙酉宰執言郭仲荀初除管軍例得閣職上曰祖宗待三衙之厚如此富直柔曰祖宗時三衙用邊功戚裏班行各一人蓋有深意上曰參用戚裏固祖宗法然礙處亦多恐不可用於是宰執退而嘆曰此言可以爲後世法丁亥宰執奏有司勘到僞造吿身事連知閣門事潘永思上曰𨿽戚裏旣有過安可廢法於是令罷閣職就逮秦檜退而嘆聖徳曰卓哉此舉初工部侍郎韓肖冑在都司時嘗言國以兵彊兵以食爲本宜理淮南以修農事則轉輸可省遂命屯田郎官置局建康行屯田之法於兩淮上又親書趙充國傳刻石摹本賜諸將以厲之於是荊南鎭撫使解潛於部內五郡屯田且辟直祕閣宗綱爲措置官而公安知縣孫倚率先辦集詔加兩秩旣而言者復請江之南岸亦興屯田戊子江西大帥李回又言江州赤地千里望依淮浙委監司興營田並從之初知興元府利防路制置使王庶籍興元及諸縣良家子弟號曰義士以縣令爲軍正而武勇知邊事者副之尺籍伍符皆如舊制軍聲甚振至是宣撫司上其狀甲申庶自待制爲徽猷閣直學士呂大麟見聞錄曰王庶立義士其法甚妙紹興初富平大衂之後兵率單寡庶於興元府興洋金蓬聞達諸處令州縣選彊壯每兩丁取一丁三丁取二丁與免屍下物力錢二百千每五十人爲一隊知縣爲軍正尉爲軍副日閱武於縣月閱武於州不半年有兵二十萬每遇州教則厚犒賞之教閱有方可以出戰則令尉便與攺秩今川口義士尙眾皆庶倡之也己丑吏部郎官廖剛言臣前所獻幸閩之說姑備一時之急爾國家艱難極則必反今乃圖新之時故經營建康殆不可緩歳晚固所未暇俟有機防可乘當親擁六師往爲固守之計彼敵𨿽防詎能妄意吾之虛實而輙窺也哉且東南建國無易金陵臣聞劉豫在齊魏間省徭薄賦專務姑息招徠人士誘以僞官安知其不圖吾根本地乎要當出其不意而徙居焉亦先事制人之道也尋除剛起居舍人剛又言伏見陛下詳延儒臣采摭故實爲說以進而遊意翰墨博覧羣書亦可謂好學矣然帝王之學與文士異堯舜禹湯文武仲尼汲汲皇皇是其用心亦必有在矣且援孟子所言天下國家之本在身與大學之治國平天下其端在正心誠意願陛下去末學之無益坐進此道則可以福羣生也初建防範汝爲未平而本路制置使辛企宗握兵玩防一路騷然詔以大理少卿朱宗爲本路漕臣宗仙遊人紱子也宗入對言民困無聊弄兵以延一旦之命陛下第追還制置使以此事付臣可毋戰而平也上詔宗行而企宗方議募兵檄取錢糧數多宗遺書責之曰公擁兵彌年州縣餽餉費百萬而責取未巳民在溝壑矣公爲則自爲之初詔企宗放散汝爲之黨企宗乃奏汝爲乞於福州就糧不遵聖防遂詔企宗措畫而企宗怯懦不能制賊反屯其眾於建之城外上乃擢吏部郎官胡世將爲監察禦史福建撫諭世將旣至言汝爲懷反側猶肆剽掠而招撫官謝向陸棠顧與賊通亟捕向棠與制置使屬官施逵付獄又樞宻院計議官沙縣張致逺請歸鄕因白宰執乞遣重兵討之而知福州程邁亦請攺命將臣又是時曹成馬友有眾數萬轉掠湖南北而山東賊白氊笠劉忠者嘗與烏珠戰頡頑而南自黥其額號花面戰據潭之白綿山號爲最彊左僕射呂頥浩建言先平內冦然後可禦外侮十一月戊戌乃詔參知政事孟庾爲福建江西湖南宣撫使太尉武成感懷軍節度使韓世忠副之發大軍由臺溫路先往福建次赴余路仍罷企宗以其軍韓世忠庾遂辟致逺充隨軍機幕旣而世將奏謝向陸棠及施逵皆械送行在向棠死於路逵得以歸罪二人止從輕典送逺郡覊管中途逸去後攺名宜生竄入僞境詔紹興府運頗艱難以久駐可移蹕臨安府初景靈宮萬壽觀防昌宮章武殿神禦並在溫州甲辰詔差內侍岑峑充迎奉主管官時又迎奉太廟神主亦令內侍省選官主管仍罷提防官鄭士彥別命郎官一員赴溫州充提防官凡有事移牒州縣並申提防官其主管官毋得輙行初萬壽觀有章獻皇后用黃金所鑄眞宗像及後像旣而上曰置金像外方人所側目若不取入是誨爲盜也因愀然謂宰執曰朕播遷至此不能薦享宗廟奉衣冠出遊令祖宗神禦越在海隅念之坐不安席【聖語在明年閏四月今聨書之】先是淮南賊張琪旣爲統制官閻臯等所敗其黨姚興王恱引所部詣統制官巨師古降琪西走追擒之送行在乙巳戮於市初常州守臣周杞坐殘虐敗官是夏大旱上禦邇英閣問所以致旱之由給事中胡交修爲中書舍人對曰此殆杞佚罰遂以祀屬吏至是獄具甲寅上曰當官者小過或有害惟濫刑爲當懲聞杞數濫殺人豈得不治朕日聽斷若任情殺人豈不可耶顧非理爾於是宰執將順聖徳退而記之以埀訓萬世時杞謂交修防己乃上書告其罪詔遣大理寺丞胡防詣常州按驗反復窮究交修無所掛然羣從亦多抵罪防歷城人也初詔左僕射呂頥浩復相而同知樞宻院事富直柔與司諫韓璜及神武中軍統制官辛永宗兄弟見上多言頥浩之短至是侍禦史沈與求言直柔與璜等結爲朋黨丙辰罷直柔爲提舉洞霄宮而璜等亦皆黜去初復江淮等路發運使以寶文閣直學士權邦彥爲之邦彥闇而傲士論不與至是呂頥浩又薦邦彥爲兵部尙書初選人永嘉婁寅亮嘗陳宗社大計深契上意已與攺官至是以爲監察禦史制略曰爾上書論事慮國則深旣遷一官朕意未足中書舍人程俱辭也宣撫使孟庾總大軍道由溫州守臣龍圖閣待制洪擬趨庾赴援庾怒於饋餉外命擬亟犒師犒已卽行擬歸未及州治軍人已塞滿庭下訩訩且不測擬卽借封樁錢用之事已自劾詔書奨其知變加秩一等金人僉軍之法以家業髙下定之者曰家戶軍以人數多寡定之者曰人丁軍謂家戶者不以人數稱人丁者不以家業時雲中有陳氏姑婦持其產簿訴於右副元帥尼瑪哈謂父子俱已陣亡願盡納產乞免充軍左監軍烏克紳怒其沮法贊尼瑪哈誅之於是國人皆怨而尼瑪哈又禁諸路之民不得擅去鄕裏凡出必先告官給畨漢守公據然後可行右監軍逹蘭請於尼瑪哈謂西路之軍有解鹽可贍而東路無之乞割齊境滄州鹽以贍其用蓋達蘭怒劉豫不拜欲奪其利而尼瑪哈方專權芘豫故不之許然逹蘭自此憾豫愈深矣初呂頥浩帥江東置司池州旣召入令知池州劉洪道攝帥事是月以資政殿學士葉夢得爲安撫大使始還帥府於建康時建康荒殘見兵不滿三千人諸將散居他郡夢得至乃奏移宣州駐札韓世淸一軍屯建康追水軍統制官崔增屯采石及統制官巨師古閻臯分守要害而世淸尙未至也於是夢得召集流民稍稍復業商販亦通時羣盜蜂起右文殿修撰胡安國一日謂其門人楊訓者曰昔冦起燕山則關中河北可避及入關河則淮南漢南可避今至湖外惟二廣爾又焉保二廣之無冦也至此可謂窮矣只得存心以聽命訓問曰存心如何安國曰行善而莫爲惡耳十二月丙寅詔依祖宗故事置樞宻都承防一員以兩制爲之建冦範汝爲聞大軍將至亟入據州城監司守宰以下皆遁去賊將葉徹往犯南劍州先是制置司撥統制官任士安一軍駐城西賊至未肯力戰守臣張觷獨率州兵出拒射徹死而退賊觷候官人也觷知士安方懼無功卽函徹首與之州兵皆憤觷曰早晚賊必再至非與大軍合不能破也士安得之大喜遂馳報諸司謂已斬徹未幾徹二子曰文臣武果引眾聲復父讎縞素來攻於是士安與州兵偕戰賊大敗汝爲自此益挫庚午詔略曰聞汝爲嘯聚日久今再遣師剪除其從有能執汝爲請命者當受重賞自余咸赦除之上因諭宰執曰若不許其自新何以示好生之徳秦檜曰天地大徳曰生聖人大寶曰位何以守位曰仁惟仁則能好生而配天地以守其位也旣退呂頥浩請記以爲訓時宣撫司軍已次福州於是孟庾畱福而韓世忠總兵趣建知福州程邁謂世忠曰賊鋭宜少休以俟元夕世忠笑曰吾以元夕凱旋見公矣時賊於正南路植巨木爲鹿角及設陷馬坑以拒王師世忠命諸軍偃旗僕鼓由小路徑至鳯凰山繞出賊背範汝爲震怖以謂從天而下於是列寨以環其城賊夜遣眾刼寨戰敗而走丁丑右司諫方孟卿言比言大兵所過恣爲剽掠有甚於賊願賜丁寧乃詔自今出師毋得秋毫騷擾樞宻院察大將統制統領官以下遞察犯者並行軍法初宣撫處置使張浚移軍閬州令參議軍事劉子羽於關外調防諸軍子羽頗得眾心又總領趙開兼都漕號善理財不加賦於民而軍用足戊子宰執奏浚居閬爲水運以給西軍上曰朕料浚必能立功秦檜言臣初至行朝見論浚者紛紛可駭賴陛下保全使得安迹萬一有功實陛下知人善任使不惑浮言之效也上因論天下事有利必有害但利多害少皆可爲如前年航海一板之外便爲不測使惑於浮言逡巡不決豈不敗事於是宰執退至省未食而浚和尙原捷報已至乃相與嘆仰聖明知人善料敵如此顧恐人臣不才無以稱任使耳旣而浚以功除定國軍節度使職仍舊壬辰兵部尙書胡直儒卒鄧隨郢鎭撫使桑仲𨿽已受朝命而猶恃兵眾再圖取金州是冬復引眾攻房州金均房鎭撫使王彥與戰於靑林間又大敗之建炎初詔西外宗司居髙郵軍南外宗司居鎭江府及渡江以來遷徙不常是年西外宗居福州南外宗居泉州其後兩宗學各置教官如諸州例云時金左監軍逹蘭居祁州而其眾尙畱承楚浙西大帥劉光世守鎭江欲貳之乃以金銀銅爲三色泉其文曰招納信寶獲金人則燕餞而遺之未幾踵至得眾數萬給良馬利器用之如華人因創赤心奇兵兩軍頗得其用初五路旣陷金人悉割以屬僞齊金以陜西重地自右監軍烏珠敗走都統羅索病死而忠防軍翟興屯伊陽山又知鳯翔府吳玠見保和尙原右副元帥尼瑪哈欲固人心遂以女眞萬戶薩裏罕爲經略駐兵鳳翔府以守之

欽定四庫全書

中興小紀卷十二

宋熊克撰

紹興二年【嵗在壬子】春正月甲午復賢良方正直言極諫科待制以下各舉一人但學業優長不拘已仕未仕詔略曰祖宗以來百餘年間嘗以是科獲致豪俊朕方求才以濟艱難之運尙期得人逺追前烈庶無愧於斯焉時劇防曹成擁潭帥向子諲見在道州而荊湖宣撫使吳敏尙未率師度嶺於是右文殿修撰胡安國貽書於敏謂帥臣見執而方伯不能治此方伯之恥不知防將安出願速追前軍進由昭賀以通舂陵北檄韓京自衡移永東檄吳錫嚴兵宜章而親總中軍急度嶺而北下臨淸湘據三湖上流之地然後詰問曹成擅移屯所與執帥臣之罪就檄子諲赴使司軍前議事若其悔罪自新則與之招安不然斷而討之勝負可決若復延久必生內變矧迫東作之期民失耕種不待接刃已躋於溝壑矣未幾成送子諲歸宣撫副使韓世忠圍建城辛丑夜賊稍怠官軍梯而上城遂破殺賊眾一萬餘人賊將葉諒以一軍徑走邵武範汝爲竄入回源洞自縊死世忠遣兵追諒並賊驍將張雄等皆擒戮之初世忠意城中人皆附賊欲盡殺之至福州見觀文殿學士李綱綱因曰建城百姓多無辜世忠受教故民得全活及師還父老送之請爲建生祠世忠曰活爾曹者李相公也壬寅上幸浙西壬子以侍禦史沈與求爲中丞與求以軍儲窘乏首陳屯田利害爲集議二卷上之又以禁衛單寡乃言陛下將圖大舉則先務之急宜莫如兵漢有南北軍唐自府兵彍騎之法壊猶內有禁兵外有鎭兵故無偏重之勢今兵權不在朝廷𨿽有樞宻院及兵房兵部但奉行文書而已願命大臣講求利害使人情不駭而兵政益修以助成中興之業時邵靑李捧單徳忠三盜皆就招已至臨安乙卯上詔宰執往汰其眾萬人中畱鋭卒三千可備出戰者庶國無虛費時三盜有眾二萬三千於是呂頥浩秦檜與大將張俊同閱其間可畱者僅七千一如上所料先是節制兵馬王以寧擅興外境徑造潭州戮命官移守將爲言者所論才降官充監當又利州觀察使孔彥舟累防超除迷不悔罪愈肆猖獗大掠湘中下趨鄂渚乃得舒蘄二州鎭撫而宣撫處置使機宜雱入彥舟軍遂爲之用所至文檄皆以宣司爲名求州縣右文殿修撰胡安國憤之因貽書右僕射秦檜以爲政刑失當莫甚於此宜正國法又言馬友據嶽陽犯長沙買馬招軍大集亡命而鼎帥程昌禹乃與關通公行文牒謂已奏爲湖東總管曹成擁眾西侵而友畏成分有其地遂致書誘令取全道以入廣西成遂南掠今諸冦連衡民不奠居已迫東作之期若更遲之失其農業無食無衣同歸於盜朝廷𨿽除前宰臣吳公敏宣撫三路而廣西兵寡宜就遣大將韓世忠以爲之副早令殱殄羣冦收拾遺民又子諲忠節在今日可以扶持三綱願憐其無救而陷於賊復加任用俾收後效時已召安國爲中書舍人尙未受命也二月甲子詔禦府圖籍經遷徙散亡比聞平江府賀

鑄家見鬻所藏書令守臣悉買之以付祕書省鼎冦楊華自去冬出降而楊廣爲其徒所殺惟楊麼在有眾數千麼與黃誠俱爲賊首又曹成自道州南冦賀州乙丑宰執奏事呂頥浩等因陳天下大勢謂當用二廣財力事荊湖南兩路遂通京西以接陜右此天下左臂而京東諸州爲叛臣所據正如國初河東且畱以蔽敵諸路先定並力圖之似未爲晚秦檜因請自湖外當一面效羊祜鎭襄陽之體上曰卿等當居中運羣材不可授人以柄於是頥浩等奉詔感嘆而退時湖廣三路宣撫使吳敏不能制賊爲言者所論而罷降爲資政殿學士提舉洞霄宮又知道州向子忞亦爲監司劾罷於是新除中書舍人胡安國寓書於左僕射呂頥浩略曰昔韓忠獻公秉政十年勲蓋一時權震天下然議者亦或排之則孫公沔李公參呂公誨王公陶與司馬公光是也眾人常情睚眥必報而忠獻公於是數人皆引用之各盡所長不以爲怨而近世諸人借國福威行其私意取快一時欲救往迷正在今日相公中間均逸亦有異同之論今日公衮言歸進退賢否賞罰功罪固以至公無我爲先報復恩讎爲戒然比於忠獻猶有不足未免天下之疑豈甲兵之問日至廟堂機務叢委偶未察也以貴者言之如舊相吳觀文起帥長沙繼除三路宣撫吳𨿽辭免而軍書羽檄輻湊門巷又以劇盜方集境中恐失事機惶恐拜命鳩兵選將夙夜究心亦未爲失一旦賜罷自觀文降資政自通議降太中傳播諸方駭動勸聽所可疑一也以防者言之向子忞之守道鋤治姦猾𨿽犯眾怨識者是之申乞移按他部不爲過也巨冦侵陵眾寡不敵移守山寨而外臺乘此交劾罷之所可疑二也相公平心爲相施於貴者將存其事體施於防者當海度容之若攺正此二事則不違公議釋疑於天下矣夫宰相時來則爲不可擅爲已有人才亦各自負不可蓋以已長安國見辭新命冀賜片言俾從所欲則受賜大矣丁卯詔選人七階悉分左右字吏部侍郎李光李彌大並遷尙書光吏部彌大戶部彌大吳縣人也庚午詔觀文殿學士李綱爲湖廣宣撫使兼知潭州樞宻院就福建差統制官任士安以兵三千從之時人多賀綱其客有臨川陳衝用者獨不賀或問其故衝用曰丞相在靖康末以天下安危自任人望所歸今𨿽閒居其望猶重若因此成功尙蓋前失萬一又無所成平日之名掃地矣何賀之有初福建等路安撫副使韓世忠統兵自江西入湖南至是曹成已入賀州世忠遣提舉官董旻馳往招之又馬友爲其下所殺眾皆出降惟白氊笠劉忠據潭之白綿山阻湖水以自固世忠曰此宜急擊宣撫使孟庾曰功幸已成而師久勞若趨白綿不防則前功盡廢世忠曰兵家利害非參政所知請期半月當馳防以獻庾不能奪世忠所部與賊對壘按兵不動一夕先遣鋭卒二千衘枚夜進伏白綿山上戒之曰俟賊空壘出戰汝疾馳入奪中軍望樓植麾張蓋旣而世忠引兵進攻賊悉眾拒戰勝負未分而所遣鋭卒已立旗蓋於賊之望樓傳呼如雷賊回顧驚潰忠大敗乘小舟逃去欲投劉豫徒眾斬其首持詣世忠以降時宣州駐札韓世淸怙眾防扈又李成劉忠餘黨尙在淮西丁丑復置中書省門下檢正官一員宣撫處置使張浚奏金人首領有不免者己卯上謂宰執曰此知天意所在朕當加畏以祈天弭禍國庶幾其有瘳乎秦檜曰近陛下屈己從諌中外士民莫不感悅召前尙書郎南昌徐俯爲右諌議大夫於是中書舍人程俱宻奏俯禧之子而黃庭堅之甥𨿽才俊气豪然所歷尙淺今以前任省郎又除諫議自元丰更制以來未之有也考之古今斐然傑出如陽城種放亦未嘗不循資望而進臣願陛下須其至姑以所應得者命之他日置之左右何所不可如元稹在長慶間命知制誥以至翰林眞不紊矣止緣自荊南判司命從中出召爲省郎便知制誥遂喧朝聽時謂荊南監軍崔潭峻引之近傳俯與中官唱和有魚須之句名曰警策恐外人不知陛下所以得俯之由以此爲疑仰累聖徳如臣言可采乞收還前命乙酉上諭宰執曰人主待臣下當以至誠知其不可用不若罷去疑而畱之無益也又曰人主之徳莫大於仁仁之字非堯舜不能於是呂頥浩等嘆聖學髙明以誠仁二者治心修身正家平天下有餘裕矣退而以爲當記先是知明州兵樊進錢五萬緡戊子殿中待禦史開化江躋言朝廷受此無名恐小人觀望效尢殘民以爲己利望斥還之仍加黜罰詔委憲臣勘實如系科民卽仰給還旣又降懋兩官懋乃晉陵人時四明承喋血之餘公私掃地列將陳思恭統步軍二萬張公裕統水軍一萬皆畱戍郡境軍費不貲懋得酤之贏以供稍廩民不知兵朝廷嘗以直祕閣寵之至是貶秩而去尋察其枉除湖北轉運通判左僕射呂頥浩屢請因夏月引兵北向以復中原且謂人事天時今皆可爲何者昨自維揚之變兵械十亡八九未幾敵分三路入攻江浙兵皆散而爲盜自陛下專意軍政揀汰其冗修飾器甲今張浚軍三萬有全裝甲萬副刀槍弓箭皆具韓世忠軍四萬嶽飛軍二萬三千王軍一萬三千𨿽不能如浚之軍亦皆精鋭劉光世軍四萬老小至眾選之亦可得其半又神武中軍揚沂中後軍陳思恭皆不下萬人而禦前忠鋭如崔增姚端張守中等軍亦二萬臣上考太祖之取天下正兵不過十萬況有十六七萬何憚不爲且向者邵靑擾通張琪刼徽饒李成破江筠範汝爲據建劍孔彥舟馬友曹成等爲亂於江湖朝廷枝梧不暇今悉已定又自金之南牧莫敢嬰其鋒者近嵗張浚獲防於四明韓世忠扼於鎭江陳思恭擊於長橋而張榮又大防於淮甸良由金貪殘太甚天意殆將悔禍又金以中原付之劉豫而豫煩碎不知國體三尺童子知其不能立國事固可料觀宇文虛中宻奏𨿽未可盡信然金人連年不至淮甸必有牽制則天意固可見矣今韓世忠已到行在臣願睿斷早定命世忠張浚及臣等共議決防北向令世忠由宿泗劉光世由徐曹以入又於明州畱海船三百隻令範溫閻臯乘四月南風北去徑取登萊此數路皆有糧可因不必調民饋運大兵旣集豫必北走所得諸郡就擇土豪守之金舉兵來爭其地則彼出我入彼入我出擾之數年中原可復況今之戰兵其精鋭者皆中原之人恐久而銷磨異時勢必難舉此可爲深惜者也初北賈有至建康者言中原民苦劉豫虐政皆望王師之至前後所言略同知壽春府陳辧者始貳於豫兼用紹興阜昌年號又知濠州冦宏本羣盜與僞宿州守胡斌通至是建康大帥兼淮西宣撫使葉夢得遣使拊之辧宏皆聽命因與以錦袍銀鎗之屬旣而豫追其將王彥充攻壽春爲辧所敗而宏遂與斌絕夢得乃令二州布本朝徳意務以懷來辧遂復固始縣宏招納吳靑等二千餘人防豫眾復犯二州夢得令統制官王冠等援之豫眾遁去遂復光州三月言者以謂中原未復而米多出二浙今虛存發運一司以催綱爲名歳費十六七萬緡以養無用之官吏彼自知無所職乃請於朝糴米以塞責而已戊戌詔罷之先是江東詔撫副使李光王總兵至宣州言者謂去冬嘗降禦札略曰張浚行軍秋毫無犯頗慰朕懷堯言一布天下孰不傳誦今副光出使江東恐未能仰副徳意望下臣章付光申飭等遵稟聖訓詔札付光旣與光擒世淸誅之仍防其眾部之赴行在左僕射呂頥浩因奏其事上曰去嵗累諭範宗尹此乃腹心之疾而宗尹遲疑未決不知毫芒不除將尋斧柯也時知建康府葉夢得請祠己亥以光爲端明殿學士知建康府兼壽春滁和宣撫使上曰江東一路遂帖然矣癸丑詔諸縣造簿之歳姦贓狼籍民被其害自今產去稅存之戶畫時催割庶民不被橫斂如違官吏並竄海島知通監司不舉者同罪許民越防詔昨誘淮東民佃田免稅二年異時止據當年已種畝數令輸其續懇到田亦據實數添焉庶人戶曉然易以安業如州縣逾數罪以違制諸路省試合格進士並集行在甲寅上禦集英殿防試上曰試舉人以鯁直爲上諛佞者降之冀士知朝廷所向習成風俗崇寧以來宰相惡人敢言士气不作流至今不可不革旣遂賜張九成以下二百五十九人及第其身九成余杭人也上曰凡士人須自初進別其忠佞庶可冀其有立如九成對防上自朕躬下逮百執言之無所廻避擢爲首選其誰曰不然時有犯廟諱者依格降等至犯禦名者上曰朕豈以己名妨人進取耶命本等收之時隴州移治方山原軍儲芻谷多聚其中是月吾叛將張中彥慕侑等引金將來攻城將陷陜西都統制吳玠自和尙原遣同統制官楊政引兵救之圍旣解連戰又防於是宣撫處置使奏擢政知鳯州政臨涇人也夏四月庚午神武前軍都統制王奏起復單知防爲準備使喚言者以謂知防乃省吏單知彰之兄異日有言用知防刺取省中事機者何以自解昔郭子儀在邠州嘗奏除一州縣官不報子儀謂僚佐曰兵興以來方鎭防扈凡百所求朝廷尙委曲從之此無他反疑之也渾碱在蒲所有奏不從亦私喜曰上不疑我今陛下待二三大將豈可不如唐之待子儀與瑊乎乃寢前命左右僕射呂頥浩秦檜同秉國政檜多引傾險浮躁之士列於要塗以爲黨助且謀出頥浩而專朝權乃令其黨建言周宣王內修其政外用其威故能中興今二相宜分任內外之事遂除頥浩都督江淮等路諸軍癸未詔略曰朕登庸二相禮貎惟均凡一時所薦之士隨才任使尙慮浸分朋黨互相傾揺自今或阿附以害吾治令臺諌紏之嚴寘諸法於是頥浩言近聞金同劉豫合兵以窺川陜若於來春舉兵北向必可牽制川陜之西萬一王師逐劉豫則彼必震恐因令韓世忠徑自西京入關北亦一奇也戊子乃詔頥浩總師北向置都督府於鎭江宣撫處置使張浚言已運米五萬石至荊南欲理川口與行在相接是日上謂宰執曰兩日前言者猶請遣人副浚朕謂委之不專難以責成秦檜曰誠如聖訓時中書舍人胡安國上時政論大略謂陛下登極六年謀議紛紜未有一定昨嘗降詔定都建康而六龍暫駐杭越乃以湖北爲分鎭恐非失險守邦之意且朝廷近棄湖北逺畱川陜者謂蜀貨可以富國秦甲可以彊兵也萬一有桀黠得之守峽口之險則蜀貨不得東塞武關之阻則秦甲不得南猶一身束其腰膂而首尾不相衛矣臣謂宜必都建康且不以湖北爲分鎭則全據上流出秦甲下蜀貨而血气周流矣又近者分鎭京畿淮甸多使暴客錯雜居之獨安陸命文臣陳規荊渚命武帥解潛若降指揮以湖北與諸鎭不同宜有更張考二人之績規宜因任潛宜攺移無不可者仍復漕憲二司以理財治盜𨿽襄陽難以分鎭然時方用兵乘便分割亦豈無機防然後上流之勢全矣安國又言今日之勢宜以襄陽湖北嶽陽湖南而鄂渚江西蓋祖宗都汴其勢尙自內而制外今都江左當自南而制北與祖宗時事𨿽殊而意則同此復中原之勢也時朝廷已除主管明道宮呂祉爲湖東提刑呂祉因言荊湖分東西地勢人情皆不便乞依舊爲湖南北從之時軍中所上功狀動以萬計其中亦多冒賞先是詔吳世昌孫舜卿王懷寶田師孟燕垍周濟等轉官有差殿中侍禦史江躋言軍賞濫則無以勸有功比言者嘗謂秦有系名之獘陛下令禦史臺覺察今逺者臣未能悉姑以目前言之如世昌等有轉至五官者皆貪竸無恥而非有勞望行追寢癸丑詔從之時劉豫欲遷居東京而忠防軍翟興屯伊陽山以阻其路豫每遣人往陜西則假道於金由懷衛太行取蒲津濟河以達豫患之嘗遣廸功郎蔣頥持書誘興以王爵興戮頥而焚其書於是豫力請於左副元帥尼雅滿期必破興防興將楊偉降金具陳破興之計乃發女眞萬戶察罕瑪勒【原名茶曷馬今攺正】渡河聲言攻興興盡發兵應之而偉潛引賊兵由間道以襲興營興力戰而死豫遣人至元帥府議遂乘勢以是月遷居東京至之日大風防木都人震恐豫曲赦以安之因與民約曰今後更不肆赦及不用宦官不度僧道文武雜用不限資格且奉其祖父爲帝親從郊社徙弟益爲京兆畱守禮部侍郎鄭億年爲開封尹時僞相張孝純致仕豫更以李鄴範恭爲左右丞相其後上宻詔孝純鄴及李儔令束身來歸當待之如初孝純等不奉詔僞太常博士直史館祝簡獻遷都及國馬賦其吠堯之言略曰蠢爾蠻荊弗賓弗降固將突騎長驅不資一葦之航豈惟觀長淮飲大江而止哉豫批云文賦非治天下者所尙此賦極陳馬之爲用有補馬政與減磨勘以示無言不酬西京奉先營卒賣玉椀疑非民間物鞫之知得於山陵遂以僞臣劉從善爲河南陶沙官求金人所收不盡之物有前尙書郎李亙者幹封人建炎末避地不及遂爲豫用豫使畱守北京旣而亙謀歸本朝豫族誅之閏四月甲午上諭左僕射呂頥浩曰卿耆艾有勞今總督之任方以大事委卿不當復親細務昔諸葛孔明罰二十直以上皆親之司馬宣王以爲必不能久唐太宗諭房杜聞公聽受詞訟日不暇給安能助朕求賢乎卿自今凡事繋大體者裁決其餘細務闊略可也乙未都督呂頥浩辟戶部尙書李彌大祕書少監傅崧卿爲防謀官明州觀察使馬擴爲防議官彌大求對言東晉王導謝安以師傅都督未嘗離朝廷今邊圉幸無他頥浩不宜輕動乘塞視師臣等僚屬當任之且請諸將悉置軍正如漢朝廷故事以察官郎官爲之欲殺其專自都督府始丙申上諭宰執曰朕用頥浩都督諸軍彌大乃云已爲天子從官非頥浩可辟陛下必欲遣臣與崧卿別爲一司專伺頥浩之失宻啟以聞如此語乃間朕君臣憸人也令速與一郡乃以彌大爲顯謨閣直學士知平江府未幾爲言者所論落職奉祠丁酉罷後苑工作惟畱老工數人作弓鎧以爲武備戊戌詔紹興府貨務都茶場移於建康府置局時金人欲入攻辛丑上謂宰執曰金人用兵十八年矣子女玉帛刼擄已盡猶用兵不已必有不戢自焚之禍朕相時待釁可也乙巳宰執擬大理卿章誼知平江府上曰大理人命所繋獄官多慘刻少恩誼儒者賴其奏讞平恕可使民不寃勿令外補都督呂頥浩屢言淮南宣撫使劉光世兵冗不練必敗事欲移其一軍丁未上謂頥浩曰愚聞光世兵糧不足若驟移必潰卿至鎭江先犒設使恩信洽然後科防𨿽光世惟卿所用不必移也參知政事翟汝文退書聖語以爲上對臣下稱愚此盛徳之事不可不書壬子劉光世之父檢校太傅延慶陷敵中後與本朝同陷敵者結約逃歸爲敵所覺遂遇害至是保防卒王進自敵寨徑走還光世始知武死乞解官戊午詔起復初詔神武副軍都統制嶽飛討曹成賊黨至是成眾猶三萬飛追至賀州大破之殺萬餘人乃詔飛乘勝掩捕及錄上有功將士初金薩裏罕與僞齊合兵屯於鳯翔長安以窺蜀久不得志遂欲出奇取之至是無故防營悉去又刷五路軍盡從以行時陜西都統制吳玠以秦鳯經略使戍鳯州之河池縣同都統制王彥以金房鎭撫使戍金州二鎭皆饑而徽猷閣直學士王庶知興元府乃過爲守備閉石門僊人二關塞褒斜路商販不通二鎭病之因有違言是月宣撫處置使張浚自閬州趣興元檄召諸將防議初欲調防庶與彥玠結好玠彥言與庶相遇無善狀浚至益昌庶亦覺有間已乃以素隊百人馳防浚問以進取之防庶曰富平之敗屬耳軍未可用也浚遂徙庶知成都而以便宜命參謀官劉子羽知興元府子羽至卽弛禁通商輸粟以濟二鎭初李光爲吏部侍郎因上疏言前知臨安府孔覿受諸縣獻錢四萬貫及盜取激賞庫金銀並糴官米受百姓財萬計於是以光防作言章行出送大理寺至是獄具用眾證覿坐受錢一千八百貫詔貸死覊管象州旣而覿上書防枉久之得放還兵部尙書權邦彥獻十議以圖中興五月辛酉以爲端明殿學士僉書樞宻院事給事中程瑀言邦彥之謬不聽瑀鄱陽人也上以宗室子偁之子生有聖質【生有聖質據防要】鞠於宮中

賜名【從王從爰】蓋黙契於崔府君之名也丙子劉豫自去冬起登萊宻三州兵與敵眾合犯山東之忠義軍寨失利而去遂廣造戰船以張威又送旗牓僞赦欲間眾心統制官範溫收繋其使至是以聞且乞賜糧船自誘商人販米從之詔以溫爲遙郡團練使壬午詔中原士夫流寓東南往往乏媒寡援可令內外侍從及監司郡守各薦三兩人以備器使初呂頥浩之長天官也嘗請寺監書局以上依舊堂除余悉付吏部然有合堂除及專法奏舉者至是吏部以爲言丁亥責授中奉大夫余深原任觀文殿大學士該赦復原官給事中程瑀言深實蔡京腹心使深官可復則京儻未死官亦可復也夫曠蕩之澤𨿽曲示於寛恩而災眚之赦難例施於巨蠧乃詔寢前命戊子詔太祖嘗令百官轉對自今行在百官日輪一人靣對各宜展盡底蘊以救時朕虛佇而聽將有非常之選時有樞宻院編修官王大智進所造戰車上謂宰執曰車戰可用否古法旣廢不復聞車取勝莫若且令多造彊弩翟汝文曰彊弩可制敵人上曰朕謂不在此制敵在修文徳古人用兵以師直爲壯曲爲老曲直之間遣使往來便可休兵金人豈能以此諭邪上又曰宣和間謀國之誤當時契丹可救不可伐若契丹尙爲鄰豈使金人侵軼中國蓋親仁善鄰國之寶也進士有陳邊事可采及自河北京東遠來者詔樞宻籍之以充效士月給錢十緡米一石六月甲午曹成之眾自賀至郴州湖廣宣撫使李綱遣使臣賫牓諭之成與其徒赴司參於是綱奏成已就招乃詔成自榮州團練陞防禦使僉書樞宻院事權邦彥初知東平府時今舒蘄鎭撫使孔彥舟在其麾下因事叛去至是聞邦彥居本兵之地心不自安又宣州韓世淸比伏誅而福建等路宣撫使韓世忠已破諸盜順流東下疑其圖已遂有異心詢於幕官王玠玠長洲人烈士也正色責之曰總管被命鎭撫二州任優祿厚豈可負朝廷恩自陷不義彥舟不聽玠再見詈之癸卯詔川陜合赴省試人令宣撫司於置司處試仍差職司充監試官川陜類試自此始時四方上奏未決吏緣爲姦參知政事翟汝文語左僕射秦檜宜責都司考其稽違者峻懲之後因對乞治堂吏受賄者檜靣劾汝文擅治吏汝文言臣位執政按吏而宰臣見劾豈可無恥居位卽求去於是諌官方孟卿論汝文與檜不和且不顧大體不循故事批狀直送省部不關其長每宰執聚議則目視云漢未嘗交談豈能共濟今日之事又見防秋近將緣故而去乃詔與郡言者再論遂令致任先是詔知建康府李光修行營以備巡幸乙巳宰執奏裁減事上曰可令只如州治足矣若止一殿之費𨿽用數萬緡亦豈爲過但廓廡又須相稱則土木之侈傷財害民何用不至象箸之漸不可不戒都督呂頥浩奏鎭江一軍月費二十二萬餘貫朝廷給一十一萬二千餘貫猶少一十萬餘貫緣臣在外卽無應副劉光世錢糧案牘可照望差臺省官各一員來此乙夘上謂宰執曰卿近設修政局令百官各條利害甚善所謂修車馬備噐械內修外攘之事宜更講求上又曰金人恃彊拏兵十五年不休自古豈有外國常彊中國嘗弱又劉豫僣立不明逆順秦檜權邦彥曰陛下聖慮周逺其論極至上曰文武始於憂勤終於逸樂檜曰陛下宵旰不忘天下幸甚自五路旣陷馬極難得初議者以謂嶺外於西南夷接境有馬可市而大理特磨諸國所產尢多又工部侍郎韓肖冑亦言戰以騎兵爲勝今川陜馬綱不通而廣右鄰諸蕃可用錦帛向博易宜卽邕州置市馬專責成功乃詔帥臣收市至是安撫司上大觀所定橫山寨買馬格凡八等詔可夫取馬嶺表以資兵用自古未有今乃得之是夏金試舉人於白水泊左副元帥尼瑪哈宻諭試官令勿取中原人金知制誥韓昉燕人也有磁人胡礪者被擄借昉鄕貫應副時止用詞賦不用經義蓋承尼雅滿之意欲中原人例皆黜之而獨礪作燕人遂爲第一或爲賦以譏之有艸地就試南人不預之語金自此失中原之士心矣初起居郎王居正準詔言事於省費尢切其略曰宋興一百七十三年矣自朝廷至四方所行蓋彌文也今天下幅裂陛下所居曰行宮所至曰行在而一二日駐札之間以數路之所出欲盡爲向者一百七十三年之事不忍暫廢臣以爲能奉行祖宗之故事則可非所謂知時變也夫不知隨時以省事而乃欲隨事以省費故今日例有減半之說究其實未始不重費而徒示人以弱如國初嵗舉進士不過數十今至四五百人此其費亦大矣然禦試之日臣備員考官有司給燭半挺曰此省費也嗚呼其亦拙矣他皆類此臣願詔大臣論定若非禦侮備邊與卹民之事一切姑置則費省而國裕矣初右僕射秦檜之參大政也與居正甚善閒而論天下事意鋭甚至是所言皆不酬居正一日言於上曰秦檜嘗語臣中國之人惟當著衣噉飯共圖中興時臣心服其言謂有志於中興者要當如此又自謂使檜爲相數月必有驚動天下今施設乃止於是願陛下以臣所言問檜所行於是檜慙而怒未幾居正以右文殿修撰出知婺州【居正出守在七月】時故崇政殿說書程頥之學盛行胡安國曰伊川之學不絕如綫可謂孤立而以爲盛行何也豈以其說滿門人人傅述耳納口出而以爲盛乎自是服儒冠者多以伊川門人妄自標榜矣

欽定四庫全書

中興小紀卷十三

宋熊克撰

紹興二年秋七月辛酉上諭宰執以福建昨緣盜作遣兵蕩平其被焚刼之家並與免稅秦檜等曰謹奉徳音旣又謀帥時資政殿學士張守以內祠侍讀召而守力辭宰執遂擬除守乃以知福州癸酉上謂宰執曰內諸司可省卽令修政局條上如修內司與牛羊司已見冗費秦檜曰陛下及此盛徳事也大觀政宣間屢裁冗費終不能行今斷自淵衷誰敢不應上曰只要凡事當人心權邦彥曰人心合則天意得萬事無不成矣檜曰聖徳旣著逺人自服陛下近命有司碎銷金屏風逺邇咸知莫不欣載上曰凡事至誠力行善惡人自知不可掩也上又曰儒臣講讀若其說不明則如夢中語耳何以發朕意欲令胡安國兼讀春秋不必作解義朕將諮詢昔英宗時司馬光請乞語問若知則進其說不知則退而討論此於帝學最爲有補於是檜等仰贊聖學之知要焉安國時以給事中兼侍講又給事中侍講廖剛嘗從容奏言凡經筵講罷因畱進對惟許論說治體汲引賢材不得私有所請及排斥人物上深然之時有議廢修政局以揺秦檜而左司郎官平陽林待聘檜客也方兼本局檢討官乃上言聞之蘓軾曰治道之病其始不立則其卒不成惟其不成是以厭之而愈不立今日是也陛下卽位六年更用八相而績用弗著此無他人無常責而各有心則治何以立陛下顧今廷論猶前日爾委極矣宜更張之則樂於循故冗濫極矣當裁抑之則惡於害已臣恐修政之舉廢則亦翫嵗愒日而已臣願陛下奮剛明之斷嚴動揺之意以成復古之勲天下幸甚乙亥上謂宰執曰朕每務至公泛觀萬事如學道之人處之無心秦檜曰公乃王王乃天惟公與天合如文王受命乃在無然畔援無然歆羨誕先登於岸上曰此豈文王無欲所致耶檜曰惟無欲則先登於岸觀世人之擾擾如在水中耳初都督呂頥浩北徵領統制官巨帥古趙延壽崔增等軍行未至丹陽縣後軍叛去淮南宣撫使劉光世遣統制官王徳追至建平縣滅之於是頥浩不能進引疾求罷遂詔頥浩赴闕己卯頥浩入奏都督府事因言常潤蘇秀大稔米價極賤上曰若此何事不成頥浩曰米防二百正如陛下初幸淮南時也上曰太賤亦恐傷農先是創沿海制置使以集英殿修撰仇悆爲之建司於浙西甲申左僕射呂頥浩言近創此司最爲得策然敵舟從海來有二道一自海北岸來至明之定海一自南岸來至秀之海鹽萬一有警逺不能及乞令仇悆專管浙西別命人管浙東從之丙戌以禦史中丞沈與求爲吏部尙書兼權翰林學士戶部侍郎黃叔敖遷尙書自渡江以來玉牒等文散失至是宗正少卿李易乞旋行編次丁亥詔從之監察禦史劉一止嘗言人材進用太遽而仕者或不由銓選朝士入而不出在外𨿽有異能不見召用執親防非軍事至起復爲州縣官皆僥幸之門不塞而至公之路不開爾又請選近臣曉財利者仿唐劉晏法於瀕江置司自辟官吏以制國用鄕村皆置義倉以備水旱及增重監司轉運副使提防刑獄以曾任侍從官爲之是月擢一止爲起居郎一止奏事上曰卿朕親擢也自六察遷二史祖宗朝有幾一止曰臣不知舊典尙記宣和間張澂李稅與臣實同顧臣何以當此八月庚寅上謂宰執曰朕見凡詢眾集議二三其說事愈不決呂頥浩曰誠然魏相言漢家自有制度諸儒皆是古非今如漢三傑唐房杜豈須多耶上曰朕卽位六年備嘗艱險非天相之何由脫艱今盜平谷稔天意可知假如敵或南來避與不避如何頥浩曰若盡遣諸將禦江敵豈便能渡但先定計以待之上曰未聞千里而畏人者頥浩曰聖意如此諸將誰敢不前耶起居舍人鄱陽張燾言自古用師未有不知敵人之情而能勝者願詔大臣諸將厚爵以募可用之人遣往伺敵撫養家屬以系其心資之財本使或爲商賈或爲伎藝以混其迹庻盡死力凡敵人動息皆得知之是日詔諭沿江諸將及都督府壬辰詔參知政事孟庾權同都督江淮荊浙諸軍事時庾同太尉韓世忠討賊湖外就用之也癸巳給事中胡安國言京都圍城中人乞再行遣仍薦李剛可用上問安國所知綱如何曰綱作小官敢言水災上曰綱以此得時望然嘗爲相矣如綱昔擁重兵解太原圍與官屬只在懷州相去千餘里卒無成功綱多掠世譽虛羙以此協比成朋變白爲黒相附者爭稱之朕今畀以方面於綱任亦不輕甲午上以語宰執呂頥浩曰陛下之言誠是靖康伏闕亦綱之黨鼓唱乃至殺近侍莫能止此風不可再也是日詔韓世忠蕩平諸防連奏大防已優加擢其告內外諸軍統制官各務立功報國共濟中興以光史冊時言者以爲今日理財治兵最爲急務如鎭江建康江湖皆大帥總重兵又命宰執都督諸路措置規模亦漸可觀望陛下乘此機防更遣侍從官提振江上與大將周旋於金鼓矢石之間同力捍禦詔侍從官願行者聽於是給事中胡安國言提振者提領振舉之稱必有事權乃可今長江表裏悉命宰臣都督執政權領次則有宣撫劉光世在鎭江韓世忠在建康侍從官往諸軍前若只遵約束卽爲虛行若別授事權又非特命執政專制閫外之意況人主近人入則陪侍出則扈從今逺去觀闕誠非所宜以臣所見其說不可用也先是起居郎胡世將應詔言請以神武武五軍並建都副統制以分其勢益增三衙精卒爲萬乘扈衛以備非常人以爲中於時病己亥左僕射呂頥浩自江上還欲傾右僕射秦檜而未得其方過平江守臣席益知頥浩意謂之曰目爲黨可也然黨魁在鎖闈當先去之頥浩乃引觀文殿學士朱勝非爲助至是以勝非爲同都督江淮荊襄諸軍事胡安國言勝非與黃汪同在政府緘黙附防馴致渡江南渡之初又下詔尊張邦昌結好金人許其子孫皆得錄用淪滅三綱乃至於此及爲相苗劉肆逆不能死之何足倚仗於是勝非乞守越不許上曰勝非作相三日值苗劉之亂當時調防有力朕豈不知言者再論之勝非惶懼復辭防稽遂以勝非爲醴泉觀使兼侍讀日赴都堂議事特命中書舍人檢正黃龜年書行仍趣其來上曰勝非近罷同都督士人多上書論其功惟一二臺諫不與旣而勝非至𨿽在經筵而實預國論位知樞密院之上安國求去頥浩言時方艱難安國欲以防罪而去其自爲謀則善矣百官象之如國計何戊申安國落職提舉仙都觀於是檜三上章乞畱安國不報龜年永福人也大理少卿張宗臣言諸郡戎器朘削殆盡作院旬呈之法僅成虛文漕計方闕不給以料工匠散充他役𨿽有舊管或大兵經塗或帥臣捕盜盡取而去今防秋在邇素手臨敵可乎宜下諸路監司察其滅裂或若帥司及大軍所索先足州司方給其餘庚戌詔從之時南雄州境有賊鄧慶吳忠聚黨千餘州兵不能敵守臣奏江西帥司有統兵官傅樞見駐南安軍𨿽在別路去本州才九十里願得其兵撃賊辛亥詔傅樞總兵累年糜費錢糧未嘗立功仰躬率所部兵捕賊如敢逗𨖻重寘典憲殿中侍禦史黃龜年論右僕射秦檜以爲主和則遂沮止國家恢復逺圗且植黨日眾將專國自恣漸不可長檜卽上章辭位甲寅授觀文殿學士提舉太平觀前一日上召當制學士綦崇禮諭以檜二策仍出其原奏云以河北河東人還金以中原人還劉預如斯而已故崇禮載之制詞略曰自詭得權而舉事當聳動於四方逮玆居位以陳謀首建明於二策罔燭厥理殊乖素期旣而言者論檜不知治體信任非人専務減刻人心大揺且引給事中程瑀等布之要路何俟不譴乃詔落職於是瑀與侍禦史江躋起居舍人張燾相繼罷去丙辰上與宰執言癸丑夜星變昨夕出次東北朕懼欲避正朝又止一已減常膳食素用謹天戒卿等深思政闕益務修舉皆惶懼請罷曰臣等失職致虧於理陛下克自抑畏宜卽消伏然所次分野甚逺上曰今不論所次齊魯燕趙之分天象示譴朕敢不畏天之威耶提舉仙都觀胡安國道過衢州遇教官福淸黃祖舜師承安國者也時秦檜已罷相於是祖舜言檜不曉事安國未以爲然初朝廷所遣通問使自宇文虛中之後率募小臣借官使敵如王倫朱弁魏行可崔縱洪皓張邵輩並爲所畱先是倫在雲中副元帥尼瑪哈嘗遣都提防烏淩阿思謀【原名島淩思謀今攺正下同】卽驛見倫語講和事旣而尼瑪哈亦自到驛至是乃以事授倫歸報而朱弁洪皓皆得以家問附倫而歸倫入見具奏敵中事上優奨之以爲右文殿修撰左僕射呂頥浩謂當遣使以驗敵意九月壬戌乃詔承義郎潘致堯假吏部侍郎爲大金奉表使武經郎髙公繪假忠州刺史副之仍兼軍前通問令倫作書與耶律紹文並附茶藥納兩宮道君金三百兩銀三千兩淵聖金二百兩銀二千兩寜徳宣和二後金各一百兩銀一千兩又以金銀賜宇文虛中及其下以路由東京乃令宰執作書與劉豫而金國相亦以金二百兩銀二千兩與之時道君在五國城其後金人傳達道君見之泣下謂羣臣曰荷天眷命未亡趙氏中興之主出而繼焉今日信至可謂幸防老夫晚年復覩盛際使我得歸一日瞑目足矣羣臣皆賀除藥材畱以備用餘皆賜一行親屬官吏時上已擢宣州觀察使楊沂中爲神武中軍統制而言者多謂增衛兵癸亥上謂宰執曰此論與朕意不同彼但見承平禁衛之盛今亦不少一衛士所給可贍三四兵朕命沂中治神武中軍此皆宿衛兵也卿等可增修器械乃爲先務遂命沂中兼提舉宿衛親兵然不滿三千沂中嘆曰勾陳天仗單弱乃爾於是招丁壯營牧圉未半嵗軍容果張由是上益眷之旣遂攺中軍爲殿前司命沂中主管本司公事初置六部監門一員比寺監丞乙丑以觀文殿學士提舉萬壽觀兼侍讀朱勝非爲右僕射同平章事兼知樞密院時左僕射呂頥浩猶帶都督諸軍事勝非奏此官宜罷執政言方防秋未可勝非又奏孟庾姑從之頥浩所領當罷也時宣撫處置使張浚自興元復回閬州浚奏金人與夏國頗睽夏國屢遣人至吳玠軍中丙寅廣東漕臣汪召嗣奉其父觀文殿學士提舉洞霄宮伯彥之官所辛未執政除請廣帥呂頥浩曰汪伯彥長於治郡上曰伯彥爲郡朕豈不知恐外議以朕藩邸之舊復云未協朱勝非曰漢用蕭曹故人唐用房杜舊僚今使伯彥任方面未爲過舉詔伯彥就知廣州伯彥未拜命盜數萬侵廣東圍城邑郡人相率請伯彥討賊伯彥乃出領帥事旣而賊亦遁去先是醫官樊彥端湯藥有勞禦筆特轉遙郡刺史免執奏言者以爲陛下臨禦以來深戒僥幸之事有不由朝廷者皆許覆奏所以絕羣小之求天下幸甚今奉禦筆臣恐斜封墨敕復自此始願下三省評議乃詔寢前命丙子上謂宰執曰凡禦筆處分𨿽出朕意必經由三省樞密院與以前不同若或未由當許卿等奏稟給捨繳駮朱勝非曰不由鳯閣鸞臺不謂之詔令也初鎭江府有織羅嵗貢禦服花羅數千匹兵興罷貢至是內藏庫舉行守臣胡世將奏民力凋獘無所從出有司劾世將違防府寮皆懼世將曰某以身任諸公無憂戊寅詔罷之上曰軍興匱乏豈可以禦服之物爲先且省七萬緡以助劉光世軍也辛巳上謂宰執曰湖南巨盜旣平殘黨復能作過否呂頥浩曰有未滅者令李綱收之然聞綱縱暴其治潭恐無善狀上曰朕選任賢才惟恐有遺朕蓋嘗任綱不知其有何功可紀若宣和論水災以此得望可也權邦彥曰綱只是掠虛羙頥浩曰綱之爲黨與蔡京一體靖康伏闕薦綱者皆其黨陳公輔張燾余應求程瑀鼓唱爲之至殺內侍幾生大變上曰如伏闕事儻再有當誅之自兵興以來急於除用人材並無降詔之體至是學士綦崇禮言望舉行故事是日詔從之湖廣有統制官張忠彥者駐軍廣州頗擾一路宣撫使李綱召之不來綱察忠彥意樂爲郡檄令權知嶽陽忠彥果至卽械送所司取防誅之乙酉詔諸路帥臣帶宣撫使者並罷於是李綱知潭州止帶湖南安撫使丙戌詔龍圗閣待制知溫州洪擬爲禮部尙書主管川陜馬趙開仿大觀東南北鹽法置合同鹽市驗視稱量封記發放與茶法大抵相類鹽引毎斤納錢二十五土產稅及增添等共約九錢四分鹽所過毎斤納錢七分住賣納錢五分若以錢引折納別輸稱提勘合錢六十自此始推行之金諸將請其主晟如中京以觀遼土及兩河之地是秋左右副元師尼瑪哈鄂勒琿監軍烏克紳都監烏珠【烏珠自秦翔回】皆防於燕山以迓之畱監達喇守祁州都監伊都守雲中伊都久不遷常怏怏有叛意至是約燕京統制浩裏【原名槁裏今攺正】同反蓋統兵之人皆契丹人伊都密諭燕云兩河郡守之契丹漢児令盡誅女眞人天徳知軍僞許之遣妻來告時烏克紳獵於居庸闗見二騎交馳甚遽追獲之於靴中得其反狀烏克紳回燕統軍來謁防而戮之伊都旣覺父子以遊獵爲名遁入夏國不納遂之韃靼先已受烏克紳之命以兵圍之伊都父子皆死烏珠馳至雲中凡預謀者悉誅之並殺尼瑪哈之次室蕭氏烏珠回燕請罪於尼瑪哈曰蕭氏乃天祚元妃與兄實仇然忍死以事兄者蓋將有待今事旣不成他日帷間不測寸刄可以害兄矣某愛兄故擅殺之尼瑪哈泣而謝於是令諸路盡殺契丹其得脫者皆西亡入夏北奔沙漠矣冬十月戊子朔宰執奏言者乞置監牧馬事上曰若復孳生馬監當就水艸地於是三省樞密院條上欲以饒州爲牧地郡守帶提領仍選使臣五員專管其事上曰兵以馬政爲先唐開元間馬多至四十萬匹當時用一縑易一馬亦要得人又如王毛仲陳馬若錦繡其盛如此起居舍人朐山王洋言近百官進對所奉訓誥皆不闗史氏慮嵗久失實請自今有得聖訓事闗休戚弗具報者聽史官論列從之時諸路盜賊稍息左僕射呂頥浩慮守令不防請分禦史循行諸路上乃詔三省選彊明亷謹之人臺察不足則以郎官攝之皆令引對面給親札禦寶歷回日考其殿最以著賞罰乙丑詔遣曾統朱異明橐胡防劉大中薛徽言等分往諸路並以宣諭爲名異桐廬人橐長沙人大中楊子人徽言永嘉人也詔各賜內帑絹二百匹統等辭免上曰朕欲出使無擾不受一切饋遺若不賜予何以養亷聞司馬光曰儻衣食不足安肯爲朝廷而輕去就耶至今人多誦此語時資政殿學士李回以老儒知洪州𨿽仁厚有餘而智略不足故下多縱弛帥司屯兵數萬皆招牧潰賊旣無所憚又軍食不足恣其所爲郡民夜不解衣惟恐生變大中至江西以回爲不職且言其縱子弟預政及多辟親黨攝官凡二十餘事朝廷初疑太多再下大中審實大中言十中之一二耳事有大於此者乃詔落職罷之回歸饒州而卒先是有富順民李勃者因與娼阿王濫詐稱徐王到夔州守臣韓迪申宣撫司遂津送赴行在道由衢州吏白守臣鄞人汪思溫親王至州當避正堂思溫曰卽乘輿至何以待之治供帳如大賔客之儀勃至行在驗得其詐送大理寺根問獄具庚寅詔勃依軍法阿王決杖編管起居舍人王洋乞封錢氏之後甲午上謂宰執曰洋面對舉不急之務可降一官且曰朕虛已求言如盜賊等事可言者非一洋姑應詔防豈朕所以望臣下之意若獻言者有補治道朕當旌賞旣而洋知吉州猶得直徽猷閣而去自罷江淮等路發運使以來頗失上供錢物至是新置江浙荊湖閩廣九路都轉運使丙申以大理卿張濟爲之仍除集英殿修撰置司湖州言者謂今年閠四月壬辰有詔戍兵於本州知通依階級法蓋朝廷灼見官軍在外恣橫之然經由州縣一切不防擅發倉廩豪奪錢谷甚至笞撻官吏肆爲凶暴豈可姑息不問望今後統兵官經由州縣如屯駐法從之己亥上謂宰執曰銓曹若不爲人吏舞文卽無畱滯長貳官肯閱文案自然難欺呂頥浩曰臣昨任吏部尙書頗見其臣以爲四選人吏作過大卽流配次當勒停上曰赴部之官往往以細事難知動涉旬月不可不革也初金人陷南京守臣休寜淩唐佐降之復以爲南京守至是唐佐宻疏劉預虛實遣人持蠟書歸朝爲人所告豫執唐佐還汴都庚子殺之囚其妻田氏於頴昌府其後京西招撫使李橫下頴昌田氏訟其事橫以聞詔贈唐佐徽猷閣待制中書舍人胡松年面對論吳越楚漢皆有謀臣如吳不用申胥楚不用範增則爲越與漢所滅乙巳上以語宰執於是朱勝非曰唐肅宗用李泌以白衣爲謀臣上曰徳宗幸奉天一時謀議盡出學士陸贄故號內相庚戌宰執奏禁私酒事上曰私酤亦害國計呂頥浩曰茶鹽酤令曰仰以飬兵若唐府兵可復無養兵之費則可罷不然捨此何出朱勝非曰酤自漢武時因用兵而有上曰行之千餘年不能攺亦見允利也朱勝非上疏陳經營淮北五事一謂國家屯軍二十萬月費二萬緡儻無變通理必坐困逆豫方行什一法聚以資敵若王師不出豫計得行今當渡江取彼所積以實邊圉淮南旣實民力自寛二謂逆豫招到山寨已二十六項彼得之未必爲用我失之人心必去且謂官軍不敢出逆黨能驟來以江南爲危地北爲樂土若承此時搗其巢穴則淮北振擾而江南自安三謂金使旣行未有要約而豫之惡可以借口況彼姦詐但計彊弱如尙彊和必不集與其並力南向曷若先破豫兵以去其助四謂大軍一出當明諭將帥凡官帑金獘皆以賞軍此藝祖伐蜀惟取土疆之意也五謂渡江之後有助順上豪可率眾者擢爲守將俾自爲備則兵勢益張如此不二三年中原可定上從之右諫議大夫徐俯言大臣不可立威當與諸將論事上謂俯曰昨杜充一向威嚴將帥不敢議事朕詔執政與諸將防食共議卿知未十一月己未宰執進呈俯章呂頥浩曰將相和則國安豈可人情不通上曰天下安注意相天下危注意將然危亦不可偏廢如司馬穰苴文能附眾武能威敵此蓋難事己巳宰執奏新除太尉韓世忠合依兩府恩例上曰朕昨命中使賜世忠帯笏狨座以寵之矣昔周賞晉侯賜之大輅戎輅肜弓盧矢秬鬯今世忠有功宜厚予之吏部尙書兼權翰林學士沈與求除龍圗閣學士知潭州與求乞祠攺以禮部尙書提舉太平觀庚午擬奏有官必有吏然先世之吏正後世之吏邪故有所謂猜禍吏有所謂豪惡吏有所謂輕黠吏有所謂深刻吏尹賞張湯王溫舒之徒猶能制而用之故能勝其任近時吏彊官弱官不足以制吏官有以財用不給而罷者吏未嘗過而問也官有罪吏告之有司治之惟恐後吏有罪官按之則相與疑曰豈寛縱致然耶故任職者皆以不按吏爲得計宜其所在姦吏專權擅勢大作威福臣竊憤之願詔有司立法應官除名者吏勒停官衡替者吏放罷官能自按吏則許免失覺察之坐如此則吏彊官弱之風浸衰矣上謂宰執曰朕思此一事要在官得其人吏不敢舞文爲姦呂頥浩曰緣官不知法故吏得以欺也權邦彥曰昔有三不欺不敢欺在威不能欺在明不忍欺在徳上然之辛未上謂呂頥浩曰朕嘗思創業中興事殊祖宗創業固難中興亦不易中興又顧祖宗已行法度如何壊者欲振墜者欲舉然天不假易朕敢不勉之辛巳上謂宰執曰昨日大理少卿元衮面奏朕戒以

持法明恕如宣和間開封尹盛章王革可謂慘刻呂頥浩曰惟明克允乃用刑所先也時衮奏昨政和新書曽未數嵗而論議紛紛衝攺幾半者皆自縉紳之臆說也願降睿防若於新書有所增損乞更加參訂可否勿使輕紊成憲乃詔今後臣寮所請若祖宗法意並新書有所增損令刑部參酌中省江西宣諭薛徽言奏漢薛宣守左馮翊時頻陽縣當數郡湊且多盜令薛恭所職不辦而粟邑縣小僻在山中民朴易治令尹賞以茂材遷乃奏賞與恭易未防兩縣皆治蓋材有長短邑有劇易望許臣所到州縣視吏無大過止坐才窘而事不辦者聽兩易其任如薛宣故事詔如合移官申省取防初詔知湖州汪藻修元符以來日曆至是藻言東觀凡例臣嘗預聞今本州不經兵火案牘具存且多藏書之家臣於郡政之餘當自元符庚辰至建炎己酉編年類進以備采擇壬午詔從之初婦人阿易詐稱帝姬曾下嫁曹成致宗室趙士倫申荊南鎭撫使解潛送赴行在至是驗知其詐下大理寺獄其十二月丁亥朔詔易杖死士倫等皆編管右諫議大夫徐俯右司諫劉棐言湖南安撫使李綱慢君父輕朝廷及攺制書等罪甲午詔綱提舉崇福宮棐宋城人也宰執奏禦筆批出令舉舊制禁絕民間銷金事上曰昨因閱韓琦家傅論戚裏多用銷金衣服朕聞近來行在銷金頗多若日銷不已可惜廢於無用朕又觀春秋正議謂質則用物貴滛則侈物貴蓋滛侈不可不革先是通州嵗支鹽二十萬袋時淮南宣撫使劉光世下統制官喬仲福置私鹽仿官袋而用舊引貸於池州人不敢問言者以爲今嵗緣此支鹽僅三萬袋實損課額於是尙書省言茶鹽之法朝廷利柄今飬兵大費多仰鹽課若將佐容縱侵紊非獨妨客販卽養兵大費必闕乃詔光世追仲福取問仍誡所部將佐不得販鹽違者重竄髙麗國遣人入貢己巳司封郎官鄭士彥奏國以兵故彊兵以教故精國家承平時禁軍教法甚嚴況今艱難而諸州往往冗占大抵以將迎爲急務以教習爲虛文望詔有司申嚴故事每州選兵官專主嵗終則較其精粗而賞罰之辛亥詔札付諸路帥司左司郎中金壇張綱奏欲今後令州縣月具系囚存亡之數長吏結罪保明申提刑司嵗終較其多少最多則黜責少則褒賞壬子詔從之自中原失守諸重鎭多失惟徳安府獨存鎭撫使陳

規與羣盜屢戰皆勝至是規奏屯田事請以兵爲農因農爲兵其策甚可行諌官乞推賞官吏遂降詔奨規甲寅言者又謂規深得古者寓兵於農之意望頒其法於諸鎭使仿而行之以參知政事權都督江淮荊浙諸軍孟庾爲同都督婺州嵗貢羅建炎中已減定爲三萬匹是嵗計臣格前詔乞復崇寜之舊守臣王居正三上章且遣其屬詣都堂白宰執仍手防五不可以聞乃詔依已減定之數初金人以伊都之叛收平州守郭藥師相州守杜充平陽總管蕭慶皆下元帥府獄旣而悉免之惟雲中副畱守李處能預謀族誅左副元帥尼瑪哈問充爾欲復南歸耶充曰他人敢歸南朝惟充不敢歸也尼瑪哈顧而笑之時金主晟已至中京欲遂之燕云以伊都亂復還本土至是副元帥而下知其主已回亦各歸所部時鼎宼楊麼黃誠聚眾至數萬麼主誅殺誠主謀畫據江湖以爲巢穴其下又有周倫楊欽夏誠劉衝分布逺近共有車船李年紀楊麼本未曰車船者置人於前後踏車進退皆可其名大徳山小徳山望三州及渾江龍之類皆兩重或三重載千餘人又設栢竿其制如大桅長十餘丈上置巨石下作轆轤貫其顚遇官軍船近卽倒栢竿撃碎之渾江龍則爲龍首每水鬭楊麼多自乘此【原闕】及海鰍船多數百隻【海鰍者鰍頭船也】蓋車船如陸戰之陣兵海鰍船如陸戰之輕兵而官軍船不能近每戰輒敗大率倫欽𨿽各有寨而專恃船以爲彊誠衝𨿽各有船而尃恃寨以爲固誠寨南據芷江東北阻湖惟西有陸路又設重城濠及陷馬坑衝寨北據正江東西南皆阻湖誠衝每詫曰地險如此除是飛來是月詔鼎澧鎭撫使程昌禹與荊南鎭撫使解潛分遣兵討之旣而昌禹奏殺賊五千餘人又李龜年記曰昌禹初到鼎州披荊棘立軍寨與賊接戰其禦下甚嚴不用命必誅之故將士戮力又爲鐵牀等刑專以威賊每擒賊黨引其傑黠者問以賊中事辭不服則以此刑治之其徒旁觀惶駭戰慓又陰縱其老弱以歸故賊畏昌禹不敢犯鼎州初諸州鑄錢監惟饒之永平最古蓋自唐乾元初已創本朝於至道中增池之永丰咸平中增江之廣寜而防之鑄錢院大觀末始建兵興以來鼔鑄殊損舊數而官吏猥眾往往虛靡廩給是年始令永丰監卒寓役於饒廣寜監卒寓役於防蓋移少以就多也鄧隨郢鎭撫使桑仲與其下謀再攻金房李橫曰不率三軍入西川卽殺敵以報國勿坐困於此霍明獨不從曰朝廷旣招安我輩無事且已竟無行意仲怒自馳至郢州起軍明謂其黨曰大太尉來定見害明度仲以駿馬日馳三百里髻必觧散預備有力者爲之束髮坐定明卑辭謝曰擇日卽起兵豈敢違大哥令事未須遽莫理髮否仲欣諾有力者旣得髻卽擒而殺之遂以仲再反聞於朝仲之母奔告李橫橫自鄧州率兵爲仲報讎進圉郢城明有口辦登城呼曰仲心難保先殺明次及兄矣何如吾二人分其眾與地請命於朝橫不聽攻之愈急明開門與戰大敗而走旣而自歸行在授洪州兵官橫旣爲仲報讎義聲稍著詔授襄陽等州鎭撫使僞河南尹孟邦雄盜發永安陵河南鎭撫使翟琮憤不能平思出奇以擒之又知虢州董震初嘗從僞至是復歸正乃將所部與琮並力謀取西京琮興子也

欽定四庫全書

中興小紀卷十四

宋熊克撰

紹興三年【嵗在癸丑】春正月丁巳朔翟琮引眾搗孟邦雄營邦雄方醉臥遂將其族以歸甲子詔戶部侍郎姚舜明往建康府總領都督府錢糧仍選官屬充糧科院審計司舜明嵊縣人也初金將薩裏罕等眾十萬自鳯翔長安聲言東去其實由商於出漢陰直趨金商至是入泊陽界斥堠將部龍與敵遇退走金房鎭撫使王彥倉卒召兵使別將將二千人迎敵初亦以小勝旣而金諸軍萃焉二將並沒彥聞敗乙丑退保石泉縣敵遂入金州初令廣西帥臣許中市戰馬皆弱不堪用至是降中兩官壬午詔置買馬司於邕州馬必髙四尺二寸以上每百匹爲一綱先是言者論工部侍郎賈安宅以爲張邦昌之僣立也莫儔以書報安宅安宅欲往從之聞上登極儔旣被罪乃遽請致仕又謂苗劉之變呂頥浩等檄書至湖州守貳及寄居葉夢得欲相率皆行安宅斷然以爲不可於是安宅被防分析旣上委防臣驗其實始知安宅致仕在儔被罪已前亦未嘗沮夢得等勤王之議惟與王黼連親是月安宅以徽猷閣待制奉祠而去言者不已遂降爲集英殿修撰兼吏部尙書席益言魏晉而下甄別人物專在選曹至唐而銓法宻矣然不盡拘以微文激濁揚淸時出度外故杜淹表薦四十餘人後多知名韋思謙坐公事負殿髙季輔遽擢爲監察禦史國初猶存舊制幹徳四年詔曰自今常調集選人吏部南曹取歷任中多課績而無闕失其人材可擢者具名送中書引驗加奨則是尙或任人而不專任法也其後官制釐攺典選者一切不得以意從事振幽防滯無復關焉望稽用幹徳詔書凡常調中材行可取者許長貳具名以聞二月丁亥朔詔從之辛亥詔廣西買馬置提舉官旣又撥本路上供錢七萬緍付之爲本自是嵗得千匹𨿽極費力斃於道者常半然於治軍亦非小補以右諫議大夫徐俯爲翰林學士先是俯爲侍讀進春秋解義桓公四年天王使宰渠伯紏來聘引左氏傳及杜預釋謂伯紏父在而攝父之職出聘列國故名以譏之上曰桓公篡立天王當致討旣四年不問乃使其宰往聘失政刑矣書名貶之也因顧右僕射朱勝非曰卿更爲朕討論而俯亦乞以聖諭編之記注旣而勝非又奉親筆以爲天王之失而孔子名宰所謂指行事示褒貶者於是勝非奏陛下天縱之能日新之學臣曷足以副隆防然嘗陪經幄不敢固辭謹參攷經傳眾說庻幾推廣聖言臣聞刑威者主之大柄分守者臣之大節桓公聽羽父姦謀簒而自立擅易許田貪取郜鼎如是四年天王不問乃使其宰往行聘禮所謂主柄臣節今盡廢矣故經書宰名所以譏周王也望依俯所奏以宸翰付經筵且編之注記永爲大訓癸巳詔從之乙未上覽權邦彥遺表謂宰執曰邦彥盡瘁國事遽爾淪謝深可傷惻卿等可往弔之問其家所須呂頥浩言邦彥歸舉家皆陷今惟一女嫁韓穰乃詔以所得恩數分給其女知興元府劉子羽聞金州失守卽遣統制官田晟率兵守饒風嶺且報陜西都統制吳玠玠驚曰事迫矣當亟邀於險諸將不能辦我當自行遂自河池縣一日夜馳三百里至饒風列營拒之官軍萬七千人益以洋川義士爲三萬玠以黃柑遺金帥薩裏罕得之始知玠東來敵眾仰攻我師連勝薩裏罕怒斬其千戶貝勒數人募死士由饒風之左間道援崖而上丁酉犯祖溪關繞出玠後玠遽還仙人關己亥金人陷興元府壬寅子羽退保三泉縣從兵才三百子羽遺玠書與之訣玠得書泣統制官楊政勸玠往救子羽玠乃引麾下兵由間道趨三泉縣子羽畱數日兵稍集而統制官王俊又以五千人至於是軍聲復振辛丑宰執奏禁中神禦薦饗禮科上曰朕皆自閱有一事可議神禦二十五位各用羊肚一須殺二十五羊恭惟祖宗以仁覆天下豈欲多殺物命謹以別味代之在天之靈亦必歆也呂頥浩等言陛下盡誠以奉先而仁恩及於微物天下幸甚初建康府守臣端明殿學士李光以支軍衣絹不足嘗借用上供絹是月下本府具當職官時光已奉祠去而端明殿學士趙鼎爲守鼎以爲光爲守臣直移文有司取而用之誰復敢議安可並及他官遂止以光聞因奏漕司不時應副且迫於軍衣光不得不爾擇禍莫若輕非其罪也光之罪行及臣矣始朝廷頗怒得鼎奏乃薄光罪時參知政事同都督諸軍孟庾江東宣撫使韓世忠各駐軍於建康軍中多是招安彊冠鼎爲二府素有剛正之風庾世忠皆加禮兩軍亦肅然知懼民旣安堵商賈通行未幾移鼎帥江西劉豫之母僞太后死諡曰慈憲是月塟於東平縣三月戊午宰執奏池州敢勇軍作過上曰此事𨿽由小人喜亂亦守臣馭之失宜呂頥浩曰請先抽作過敢勇且分汰其餘眾乃議守臣之罪上可之丁卯宰執奏揀刺親從親事官上曰凡招軍之費動輒萬緍人但見萬緡爾不知皆生民膏血豈可輕用誠不得已也浙東沿海制置使呂源因賜對輒奏私事爲言者所劾是日詔今後上殿不得輒論私事初襄陽府鎭撫使李橫旣得帥權思立奇功以自固又軍中乏食往往以人爲糧朝廷所給皆州縣虛樁之數橫乃與信陽軍鎭撫使牛臯相約同領兵北去襲頴昌府遇金人戰屢防臯魯山人也金人自入中國少能抗之不意橫等率至悉潰而去遂復潁昌及汝州葉縣等處至是橫等傳檄諸軍將復東京略曰僞齊僣號自速誅夷國運中興王師已進西壓淮泗東過海沂又曰金商之帥出其先荊湖之帥繼其後倘能納欵則悉仍舊貫執迷不悟則後悔難追時橫已除京西招撫使吳玠防劉子羽於三泉子羽以潭毒山形斗防其上寛平有水乃築壁壘凡十六日而成且儲粟守之初諸叛以利訹金謂四川唾手可得金所忌者獨玠故道險從金商不意玠之越境而戰也破金無所得已失望而洋川公私之積皆寘他處至是野無所掠殺馬而食馬且盡遂殺兩河僉軍食之又春厲方作至金牛鎭距我師數十里而退且遣人賫書招子羽及玠子羽斬之而縱其一問孰遣汝來曰國相國相謂劉益也壬午子羽與玠謀遣兵邀於武休關而金棄輜重已去擊其後軍敗之先是宣撫司官屬有勸張浚移治潼川府者軍士聞之皆怒子羽馳書請勿徙浚從其言乃定以太尉江東宣撫使韓世忠爲淮東宣撫使於泗州置司兵部郎官劉景眞論淮南守臣當久任癸未上曰守臣固當久任至於選任則不同股肱近郡止於承流宣化惠養百姓而已淮甸宻邇防敵又須曉軍事知撫兵禦將之宜然後能扞一方不可不擇也夏四月先是河南鎭撫使翟琮擒孟邦雄奏至上大悅超授琮利州觀察使而邦雄之黨梁進者復爲劉豫守襲琮於伊陽琮設伏擊之盡殪京西招撫使李橫以聞丁亥以橫兼商虢鎭撫使詔琮押邦雄赴行在戊子上謂宰執曰沈與求席益前爲吏部長貳甚有能聲今乃不如方員多闕少士大夫失職者眾倘非痛戢姦吏安得注擬無壅可召洪擬等諭之己丑宰執奏刑部郎中韓膺冑請誤入人死罪者乞依祖宗法終身廢之經赦不原上曰此仁宗之事也其仁民詳刑如此上又謂吏部曰亂後文書不存吏緣爲姦長吏尢當痛懲其使差注無滯權尙書洪擬𨿽累歷亦恐失於濡緩席益曰擬甚用心上曰治吏以法使之畏威乃不敢侮文也呂頥浩曰惟上徳以寛服民其次莫如猛也庚寅以浙西大帥劉光世爲江東宣撫使於池州置司時光世與韓世忠更戍世忠已至鎭江而姦細入池州城潛燒倉庫光世擒而鞫之皆云世忠所遣於是世忠與光世交訴於上詔光世移司建康府而世忠又欲以兵襲其後上遣使和解仍書後漢冠恂賈復事戒之登仕郎鄒況上書言其兄浩直諫且乞雪昭慈獻烈皇后之謗辛卯上謂宰執曰此是哲宗朝事言之無傷乎徐俯曰陛下母事昭慈追崇極典天下共知謗已息矣上曰昭慈勲臣之家當時備禮而納正後此本朝盛事俯曰宣仁聖烈太后尢重家法正後生元子繼萬世之統以哲宗少年成之在色不欲以多近嬪嬙小人陰連宮掖因是得行媒孽遂致廢後上曰皆當時大臣不諫之罪也壬辰詔都督府移於建康浙東宣諭朱異薦鎭東軍僉判張九成等五人政績是日詔各轉一官上曰增秩賜金古所以賞守令故郡縣之政克舉呂頥浩曰內姜仲開臣之外親乞勿賞恐外議以臣爲私上曰不可有功必賞乃所以爲公使有罪𨿽卿之親亦不當貸也癸巳上曰鄒況乞雪昭慈之謗今當大祥因此時下詔如況言可也上遂問昭慈得罪泰陵之因俯對以昭懷上僣及左道之誣席益曰此皆章惇蔡卞之罪也遂詔昭慈諡號別加討論甲午上曰鄒浩之弟欲擢之乃令上殿徐俯曰鄒浩亦有子名柄然嘗爲李綱客今當以其父故用之若終嫌其陷於綱黨浩更有次子上曰直臣之子復擢用之爲禦史使言事聳動四方亦足爲國家之光也尙書省言浙中去嵗大稔今韓世忠移軍屯泗上非借民力恐饋餉不集乃命戶部尙書黃叔敖與江浙都轉運使張公濟兩浙轉運副使梁汝嘉以空名告身誘富民糴米五十萬石芻五十萬束乙未叔敖等奏今來博糴與常時不同乞不作納粟仍與免試注官汝嘉麗水人也時鼎防楊麼眾至數萬僣號稱大聖天王旗幟亦書此字且用以紀年乃詔湖南帥臣折彥質令節制潭鄂荊湖諸軍防於鼎州討之於是鼎澧制置使程昌禹先遣統制官杜湛引兵攻賊寨以俟諸軍來防旣而潭州統領官劉深鄂州統制官顏孝恭共二千人荊南將官羅廣三百人並至屯鼎之城外而軍食不繼辛丑鄂潭之兵南還癸卯荊南之兵北還而湛亦歸矣戊申宰執奏戚裏髙士瞳乞落階官及差遣詔除權客省四方館公事仍轉一官上曰士瞳宣仁近親又最長故優異之然不可躐等髙爵厚祿畱待立功將士朕於外戚未嘗假以恩澤今後宮之家官未有過保義郎者呂頥浩曰漢有恩澤侯本朝固無也上曰此曹何厭之有𨿽與之正任承宣使又望節鉞矣己酉上諭宰執曰人材當須長養成就之今每除一監司常患無人向遣五使宣諭意在利民至扵贓吏所當深治然所在多置獄橫及無辜非朕本意此後惟謹擇監司不必遣使遂詔諸緣宣諭所發置獄除正犯人外並放時神武後軍都統制巨師古駐軍揚州淮東宣撫使韓世忠欲令聽其節制師古不伏世忠劾罷之詔主管殿前司郭仲荀兼統神武後軍初詔李橫牛臯等直趨京城或徑往長安與宣撫司夾撃時朝廷方嘉橫勇敢向前而江西帥臣趙鼎獨奏襄陽居江淮上流實川陜襟喉之地以橫鎭撫誠爲得防今聞橫與牛皐共起兵往東京又聞僞齊亦防金人及遣李成領眾西去恐緣此紛擾不定橫烏合之眾將不能禦則決失襄陽江湖震動其害可勝言哉近有來自襄陽臣竊訪之雲橫止緣乏食兼無衣則其出兵固非獲已臣望詔有司時有資給使橫衣糧足則不假他圖然後責其守疆待敵不得因小利出兵則可爲持久之計矣上覧奏頗憂之橫等軍本羣盜𨿽勇而無律見金所遺子女玉帛縱略數日置酒髙防金人聞而易之僞齊將李成與金合眾二萬復來橫等多無甲戰敗而走賊亦不敢深逐也參議官谷城譚世則爲賊所執令其臨江漢招橫橫不答世則遇害頴昌府復陷僞境至是荊南鎭撫使解潛奏橫已回襄陽及金犯鄧州境與本鎭甚近緣四川總領財賦趙開遏糴將士饑餓望下湖南撥兵同保上流仍下川路備糧詔以付宣撫司鼎冦楊麼拒官軍累年賊徒亦多被殺至是以諸處防兵來討人心頗揺乃僞肆赦立鐘相之防子子義爲太子自麼與黃誠以下皆盡臣禮之以固其黨之心初賊有寨僅七十中間爲官軍所破或葺或廢惟夏誠劉衝二寨險不可破上每日朝退卽閱羣臣章疏及四方奏報申時付外乃習射晚則復覧投匭封事日以爲常未嘗少怠五月乙卯朔上因以語宰執且曰每日申時付外章奏至卿等處晷刻皆定可見也河南鎭撫使翟琮奏去朝廷道逺緩急乞宣撫處置使張浚戊午詔從之己未資政殿大學士吳敏卒自渡江以來大宗正權於防廣二州置司至是詔行在建睦親宅辛酉宰執奏當作屋百間上曰此非今所急然事有不得已者故春秋得其時則不書不書者聖人之所許也近時營造之令一下郡邑卽科於民故民輒受若物物和買則民不與知乃令有司條上是年冬始成南班宗室至而居焉初防貨務都茶場槪稱行在至是詔鎭江府吉州置

司者別爲名時禦筆增小官俸下有司條具壬戌上曰小官俸增𨿽變舊法亦所以權一時之宜祖宗成憲固當謹守至扵今昔事有不同則法有所不行亦須變而通之自元丰增選人俸至十千二百當時物價甚賤今飲食衣帛之價比宣和間猶不啻三倍則選人何自給而責以亷節難矣初遣奉使潘致堯髙公繪等往金國軍前通問至是回乙丑以致堯爲刑部郎中公繪爲浙西都監金願再遣重臣以取信丁卯遂以吏部侍郎韓肖冑除端明殿學士同僉書樞宻院事辛未命肖冑爲金國軍前通問使仍擢給事中朐山胡松年爲工部尙書副之肖冑等辭奏曰緣大臣各徇己見致戰和未有定論臣等已行願毋先渝約或半年不復命必別有謀宜速進兵不可因臣等在彼而緩之也癸酉宰執奏稟國書上曰有天下者當持之以謙易曰謙尊而光則知能謙者尊而光矣時有上殿官李長民者正民之弟也戊寅上問宰執曰長民比正民如何呂頥浩對二人皆淹博文辭則長民優上曰陳襄薦司馬光等朕得其藳以示從臣而正民以光等爲皆不合時宜士大夫笑之徐俯曰正民父景淵長者持論平允不以元祐爲非臣嘗戒長民當繼父志上曰顧長民力行如何爾元祐人𨿽賢其子孫亦不必徧用餘人亦不可偏廢惟賢則用之上又問鄒況何如人頥浩等對以浩之弟上曰浩固賢今更當論況之賢否席益曰陛下不以正民之過而廢長民𨿽已知浩之賢又問況之賢否可謂至公矣上曰朕心至公未嘗偏有好惡況用人乎旣而除長民監察禦史常與攺秩湖南宣諭薛徽言薦通判永州劉延年祈陽縣令張登欲就任增一秩己卯上問宰執曰延年何如人呂頥浩等皆曰不識上曰古人求賢如不及然人固未易知聖人猶難之大臣旣不識何由知其賢否乃召延年赴行在登就任增秩上又謂宰執曰監司守令皆有勸農之名未聞勸農之實呂頥浩曰漢力田與孝悌同科以重農事也上曰觀文帝詔足知當時重農事矣席益曰大觀政和間亦嘗舉行勸農事而吏不以實應徒爲文具至有追集農夫拘畱累日以待守令之行阡陌者今當令縣縣行勞來之實上然之初淮東宣撫使韓世忠遣統制官解元杜琳等將兵渡淮北去至是詔世忠金人已約講和所遣兩軍且駐盱眙勿侵齊國之境是月劉豫僞戶部侍郎馮長寜與監察禦史許伯通同修十一稅法與阜昌令格式皆成二法並行文意相妨者從稅法其說以謂宋之稅法爲民大蠧權豪交通州縣而欺愚弱入田宅不承其稅間有陳詞官吏附勢不爲推割產已盡而稅猶在監固拘囚死而後已官攤逃戶之稅使邑裏代輸又方田髙下土色不實朝行寛卹之詔暮下割剝之令故民窮而起爲盜大率皆吠堯之言也資政殿學士許翰自湖北遷居江西六月戊子卒金人之由褒斜谷而去也宣撫處置使司遣軍追擊俘女眞二千口至是張浚奏防時副使王似才至而朝廷未之知也上曰賴敵自退兩蜀無虞左僕射呂頥浩曰臣深以爲憂今彊敵自敗皆陛下聖徳所致所有張浚取防上曰可速其來仍督王似盧法原之任庚寅曲赦川陜令吳玠速上將士功狀旣而法原亦至仍置司扵閬州扵是總領四川財賦趙開白似等求罷且言自攺修茶鹽酒已壊之法嵗有常息起建炎己酉至紹興癸丑共收一千五百餘萬緡兼陜西茶防及陜西造銅錢引紐計川錢又八百三十餘萬緡惟是官吏營私惡其不便於已共興謗讟以爲擾今老矣恐誤國事似等知軍食方急不可以無開乃疏乞因任詔從之自川陜屯兵一嵗之用可計者糧一百六十餘萬石而對糴居其半錢三千餘萬緡而鹽酒稅亦半之此其大略也【此據鄭剛中送人序】上謂宰執曰爲法不可過有輕重然後可以必行朕嘗語徐俯異時宮中有所禁則令之曰必行軍法而犯者不止朕深惟其理但以常法處之後更無犯者乃知先王立法貴在中制所以必可行也鼎防楊麼犯鄂之公安石首兩縣甲午詔天武捧日四廂都指揮使神武前軍都統制王爲荊南潭鼎澧嶽制置使率所部全軍並帯統制官崔增水軍搗其巢穴仍仰淮東宣撫使韓世忠江東宣撫使劉光世各以船五百隻與又詔統制巨師古以兵二十亦隨去並力討之又請金字牌欲招安其眾上曰建炎以來盜踵起而不息者由黃潛善專事招安而無弭盜之術髙官厚祿以待渠魁是賞盜也故不逞之徒胥動爲盜楊麼罪惡貫盈何以招爲仍命將來破賊誅止渠魁貸其脇從許以自新庚子給事中黃唐乞立武選格以科舉人數三分之一待武士中第者注縣尉他日有統兵官闕並先選武士詔兵吏二部條上建炎中國子監並歸禮部丁未始詔駐蹕所在國子監量養士仍置博士然未果行焉初呂頥浩以養兵費廣乃稍更鹽法循法爲序使商賈入納奔湊又經理淮甸以防通泰專鹽利而堂後張純獻計頥浩增定私鹽刑名多配嶺南犯者相屬扵是殿中侍禦史常同言法已極重貧民所負至少而受捕豪家結羣持伏則法不能及宰臣循蔡京之舊亦用張純提領兩務而戶部與胥吏通奸利已有顯狀上諭同曰凡舉事不能有利無害苐當擇利多害少者爲之非卿言朕不知其害至是亟命有司更定其法下純大理寺治罪取兩務復戶部時選部案牘不存吏得爲姦川陜官到部者多以微文沮抑往返輒經嵗扵是考功郎官歷陽魏矼奏請細節不圓者悉先放行人以爲便自後踵行之

﹤史部﹐編年類﹐中興小紀﹥

欽定四庫全書

中興小紀卷十五

宋熊克撰

紹興三年秋七月丙辰左僕射呂頤浩辭提舉國史不允上曰朕觀歷代史後人皆不及前人遷固𨿽下於左氏辭猶奇偉範蔚宗以還不足觀也至唐史尢不及前人逺甚頤浩曰陳壽三國誌亦佳上曰壽頗簡略事實多在注中又諸家互相矛盾席益曰歐陽修五代史乃有褒貶義例過範蔚宗等逺矣工部侍郎歷城李擢奏乞參紹聖大觀法別立博學宏詞一科己未詔從之時行在百官以職之髙卑而差其人數多寡月給雇募之直亦是擢請之也時大旱上曰和買未爲良法今支錢一千州縣吏更不奉行重困吾民可下監司覈實勿爲文具甲子手詔略曰朕於民事未嘗敢緩其和買綢絹錢已虧而多有不支民咨怨而傷和气因以致旱可索逐路未支實數條上言者謂艱難以來中原隔絕祖宗開國功臣子孫凋喪幾盡乞訪其後量才錄用從之樞密院計議官王大智所造戰車不可用壬申詔罷之上曰器械之利古今異宜古所便者未必便於今然古人𨿽用亦或不利如驂絓而止之類蓋車非利器也席益曰古人用車或勝而後人用之必敗蓋古人彼此用車至於彼徒我車已有侵軼之懼而後人每以車敵騎其敗固宜呂頤浩曰房琯失利於陳濤正坐此也甲戌宰執奏置孳生監牧馬呂頤浩因論廣西買馬𨿽置提舉官須令帥司與之直庶無乏事上曰固也然當擇帥若不擇人而每事待朝廷處置則𨿽百執亦不能辦治天下者要在官得人而使之各任其事則天下治矣時置監於饒州以左朝請大夫郗漸爲提舉孳生監牧事然馬性利髙寒鄱陽地卑濕旣而因暑馬死者眾漸坐此罷先是講筵所祗應人經進書推恩內門下後省私名莫允中拔進義副尉左司諫唐輝論以爲不當乞追攺煇吳縣人也已夘宰執進呈上曰此講筵所奉禦寶批也旣有例當行席益曰此事固有前比然副尉而煩諫官論列乞陛下允所奏上頷之徐俯曰旣有例當如何上曰然凡朝廷事旣有例因言者論列而攺則是朝廷所行果非也且此小事非系國體呂頤浩固請從輝之說上可之先是久旱中𨿽得雨微潤而止上極憂勞省躬修政而圗嘉應至於祈禱皆蔬食以致潔誠自此月己巳之後屢雨至是始足庚辰上謂宰執曰日者亢陽朕甚慮之以爲穡事無望矣今霑足如此殆將有秋春秋二百四十年書大有年者一有者再而已矣以此知難得也呂頤浩等退而相謂曰上至誠閔雨如此宜丰年之來格也初劉豫將李成統眾與金合兵二萬攻盧氏縣河南鎭撫使董先率兵五千禦之眾寡不敵遂棄元守州縣將二千餘人退寓襄陽府願聽李橫節制許之金僞兵復侵襄陽橫以食盡不繼遂引其兵棄城而遁金僞兵南至隨郢逺近震恐橫欲奔荊南以俟朝命其屬趙去疾閻大鈞等勸使歸朝待罪橫曰我有烏合之眾所至自謀衣食人皆指爲賊萬一諸部不見納柰何三人曰我亦官軍也何至是旣而鄂帥劉洪道果拒之橫大怒欲殺之皆呼曰江西帥趙樞密可歸也橫猶未決而趙鼎已遣米船至其眾遂安董先與信陽軍鎭撫使牛臯先渡江至洪矣鼎復以銀數千兩犒橫之眾且檄知黃州鮑貽遜迎勞於境橫大喜是月詔橫駐洪州旣而鼎發橫赴闕將佐以下隨之橫至闕爲桑仲訟寃乃追洪州都監霍明送大理鞫之亦竟薄其罪時召徳安鎭撫使陳規至行在規首乞罷鎭撫使又言諸將跋扈請用偏裨以分其勢云詔復沿海制置使乃以殿前都指揮使郭仲荀知明

州兼之仲荀將兵二千之任因陛辭乞解軍職遂加檢校少保仲荀至明正當風汛賊舟南來之時卽遣小舟入海爲斥堠屯兵港口據要防以待之八月己丑宰執奏分屯軍馬逺近輕重呂頤浩曰第恐無糧上曰撫國家給饋餉自古亦須運糧豈有無糧之理伊都初叛遼主亦以防言不給糧之故往附女眞也時言者欲罷都轉運司於是度支郎中侯懋等言自發運司罷後上供錢物頓失遂攺爲都漕蓋緣以辦上供爲事今罷此亦可省吏之費第諸路漕臣又以上供移用他時復置卽非朝廷舉措矧自置司一嵗間已增八十餘萬貫矣第漕臣不得自便故同忌嫉以此見存廢利害甚明庚子詔從之上以雨暘不時又蘇湖地震甲辰詔中外之臣令極言毋隠先是諸州有積年所欠禁軍闕錢已委逐路憲司起發上復恐不便於民遂諭宰執令速蠲放繼又手詔三省樞密院行之大指慮有追呼禁系蓋以不忍人之心行不忍人之政至是上又曰紹興元年以後合摏之數亦未須起欲與諸路招軍令塡足舊數也初河南布衣王忠民隠居不出靖康中因上書被召又嘗以防幹長安帥範致虛致虛喜欲致之不能時諸鎭如翟興董先李彥仙皆禮重之劉豫僣立忠民作九思圗及定亂四象遣人達金寨與故遼之境以斷天下之疑宣撫處置使張浚補以官不受復薦之至是忠民詣行在左僕射呂頤浩僉書樞密院徐俯謂之曰上知君來甚喜旣見上所奏皆畱中授右宣義郎忠民辭不獲命則以告納於牘中藏之七寶山下而去後撰三國和議狀遣使臣嶽知常散於敵中知常越豫境被執忠民於是編置福州未幾得免初同僉書樞密院事韓肖冑工部尙書胡松年使金道經淮甸見田畆多廢骼骴相屬密附奏乞展限起常賦及立賞掩遺骸以廣上恩是月肖冑等至雲中軍前與金議和金頗見信而有悔禍之意給事中黃唐傳言都漕不可罷力營救之於是言者論唐傳附防大臣九月乙卯以唐傳爲徽猷待制提舉太平觀未幾落職丙辰兼詳定一司勅令章誼言比修紹興敕令格式書務速成論靡専決州縣推行已漸見抵牾望詔監司守臣條上新書之闕命官審訂去其訛謬著爲定法從之右僕射朱勝非等奏近泉州水暴隳城郭廬舍已行詰問上曰國朝以來四方水旱無不上聞故修省蠲貸之令隨之近日蘇湖地震泉州大水輒不以聞何也乃詔諸路有水旱監司郡守卽時具奏如敢隠則置之法時天象多變臺諫交章論左僕射呂頤浩之過而殿中侍禦史常同疏其十罪戊午罷頤浩爲鎭南軍節度開府儀同三司提舉洞霄宮制下言者又請鐫去將相崇資於是攺觀文殿大學士宮祠如故諡昭慈獻烈皇后曰昭慈聖獻己未詔略曰昨舉祖宗之制欲杖贓吏於朝堂亦以刑止刑之義復思祖宗時縜直不滿千錢故以一貫三百計匹後因論列遂增至二貫足今絹價不下四五貫豈可尙守舊制毎匹宜更增一貫足今後贓吏犯法夫復何言先是皇后父邢煥卒妻福國夫人熊氏進狀乞賜第及官子弟門客皆逾常制癸亥上令補二子官一子有官者進二秩余悉不行且顧宰執曰祖宗待戚裏皆有常憲朕不敢逾豈以后族故私之邪後復以皇后受冊乞恩上曰朕於外戚不敢有私也況待後家又不敢與宣和皇后家等前此官邢氏中外戚已減於韋氏矣乃詔追贈煥少師嘉國公許造進酒而已甲子起居郎曽統言本朝多以諫臣兼記注且聽直前奏事元丰更制不復並任諫列然有事亦許直前頃者權臣用事言路寖壅居是官者旣無言責率以出位爲嫌甚非祖宗兼聽之意乃詔依元丰舊制丙寅詔江西大帥趙鼎兼制置大使旣又詔江西制置使嶽飛駐軍江州而舒蘄二州亦節制初飛與前帥李回不協至是鼎至誠待之飛亦心服江陰軍進士李翰蘇白違詔不詣檢院乃伏闕上書是日詔押赴本貫上曰所言者皆細務如職宗子之類自可行非有詆訐之語顧不當伏闕爾此風皆李綱輩啟之不可不懲也上謂宰執曰議者多言諸大將不可復益兵此爲不知時宜者如漢髙祖定天下諸將兵至數十萬未嘗以爲疑故能有成功今劉光世韓世忠才各及五萬張浚不滿三萬而議者已患其多非也朱勝非曰漢初諸將最爲用者韓信彭越英布三四人兵最多徐俯曰光武常中分戲下之師以與鄧禹席益曰方用兵之時禦諸將當如髙祖旣定之後待功臣當如光武上然之上自南渡以來每兩月輒一賞衛士勝非及其時則命吏爲文書置袖中俟命而後進久而上覺之問何不早進勝非曰此異恩也當出自陛下若舉之非市恩而何上嘉嘆之殿中侍禦史常同言朝廷設官有當廢而置當存而罷者近諸路屬官浸增舊員而寺監之官不除臣謂當減屬官而復寺監丞一則分掌郎曹之劇務二則養人材以觀其能三則資淺者不至躐遷庚午上謂宰執曰郎官髙遷前此歷寺監丞乃得之渡江以來序進人材則徑至郎官其議復置如同言朱勝非等言今嵗防秋事上曰今有兵僅三十萬當更精擇止得勝兵二十萬器械悉備訓而用之可以復中原威外敵矣豈獨防捍險阻哉大理少卿張杓論淮南帥臣守令當加精擇壬申上曰縣令尢爲近民須一任有舉主及格乃得爲之比來一切之制行或初官便爲令已釐正矣當謹守之昔子皮欲使尹何爲邑子產謂有美錦而使人學制蓋民之師帥非練習政經者不可爲也中書舍人晉陵孫近言艱難以來軍期幾速之事先以白札子行下然後乃經給捨循習寖久凡擬官斷獄之類亦徑下有司今欲由舊制乃詔非機速者仍命給捨書牘祕書省正字晉陵陳祖言乞修建炎以來日曆從之冬十月壬午朔詔昨者遣使出自朕意授以手歷澄淸諸道逮胡蒙等還朝遇緣他事相繼而去皆非有失使指深慮四逺不知其由妄意揣摩將已行之事茍簡滅裂未還二使不無疑慮三省可下諸路所陳利害令監司郡縣遵守舉薦人材取防錄用自南渡以來官無籍吏隨事立文號爲省記出入自如先是言者乞令吏將所省記類而成冊從之遂詔修七司勅令又得廣東轉運司錄到元丰元祐吏部法與七司所省記者參修命禮部尙書兼吏部洪擬總之而兵部侍郎章誼同定擬立朝最久諳練典故定著曲當至是吏部勅令格式書成而擬除徽猷閣直學士奉祠以去癸未右僕射朱勝非上之上謂宰執曰武備在於軍器弓甲尢爲先務今戰士無慮三十萬皆被堅執鋭加以弧矢之利𨿽彊敵無足畏也然造弓必用良工兼須善價今禦前所造弓其直八千可以爲式宜令軍器所及張俊軍中分造庶使盡其藝也戊子以工部侍郎李擢爲禮部尙書尋除徽猷閣直

學士知婺州時荊南制置使王總軍討楊麼至鄂州言湖水彌漫未可進兵壬辰詔俟水落速去擒捕旣又詔西北無歸之人爲賊誘脇者別給旗牓付招收甲午廣西宣諭明槖言大理國欲進奉及賣馬事上諭宰執曰進奉勿許安可利其虛名而勞民乎朱勝非曰異時廣西嘗奏大理入貢言者指以爲妄事可爲鑑上曰彼云進奉實利於賈販但令帥臣償其馬直則馬當繼至可增諸將騎兵不爲無益也戊戌詔略曰朕以眇躬親逢厄運愧無徳化而士大夫趨向多趨附蓋奔競之風不息則朋比之勢漸成若不以時警懼辧其邪正尙且曰內修外攘得不負愧於天下可令臺諫察其微而劾之三省樞密差除常加遴選朕有賴焉淮東宣撫使韓世忠奏見管兵四萬四千餘人乞防去老弱詔世忠軍練已精陜西河北山東兵隨世忠累經出入難以例汰令存卹之初世忠之在建康也以金眾善射常以騎兵取勝世忠乃選少年敢死士爲一軍號曰背嵬如古羽林佽飛之類皆一以當百又自出新意造克敵弓鬥力雄勁每射鐵馬一發應而倒蓋二者皆足以制敵至是愈精矣初福建鹽法以三分爲率二分商販一分官搬比年商販殊少鬻鈔不行邵武軍判官趙不已上言乞並令轉運司搬賣嵗認鈔錢二十萬緡漕司以鈔錢太重請減爲十五萬緡從之時防冦竊發多緣羣入閩廣販鹽以致作亂至是知梅州陳杲乞散賣小鈔謂非特可助國計亦使細民得販則暗消其爲盜之端事下貨務己亥本務言福建二分客鈔已令轉運司嵗輸一十五萬緡而廣東亦系官搬杲所言不惟有侵漕計兼礙成法遂格不行杲建陽人也壬寅以龍圗閣學士曽懋爲禮部尙書旣而殿中侍禦史常同言懋不當除遂寢前命丙午宰執奏廣南捕盜事上曰凡擒盜多緣賊首未殄遽以奏功兵退又復聚眾爲防兼監司州縣不能卹民散而爲盜有盜又不時奏致使滋長可嚴戒之先是手詔吏部注擬姦獘事詔意以爲安得以皇甫鎛之流鈐制姦吏除其獘原上始用鎛事蓋獨取其初能制吏耳鎛後作姦迎合數貢羨余唐史所譏上意深嫉恐臣下不察有疑禦筆攺曰安得如毛玠淸公使天下之士莫不以亷潔自勵丁未上謂宰執曰他時詔未當三省可便奏陳攺定徐俯曰陛下始用鎛事特取其爲郎時事後惡其姦攺以毛玠頒之天下益足以見盛徳矣己酉宰執奏事席益請諸軍所造馬黃努攺令造弓詔從之上曰努但可守戰則須弓朱勝非曰前者李橫牛臯與金人戰旣勝之金益兵來橫等皆無甲是以敗上曰無甲何以禦敵今治兵所先者器甲而弓尢急也徐俯曰臣見張俊云近嵗軍中方知帶甲之利今有甲士十萬則無懼於彊敵上曰俊隨朕久士之帶甲者俊練之也荊南制置使王至嶽州水路下流進兵先遣統制官石世達領二千人至鼎州與程昌禹下統制官杜湛合兵以當上流令世達聽昌禹指縱世達勇而和湛方患兵少遂與協力攻賊至龍陽縣之沆洲奪賊小徳山船一賊連敗庚戌官軍入黃誠寨登僞太子樓獲龍牀龍屏之類是日在下流船小與賊戰不利乃畱水軍統制官崔增吳全於喬口而自持神武前軍由益陽縣路次於下芷江口金左都監烏珠至鳯翔府與萬戶薩裏罕防再謀攻蜀又金眾東冦楚泗時江東宣撫使劉光世駐軍在建康扼馬家渡光世將兵直搗廬壽金人乃引去崔增吳全自喬口進兵攻賊失利二將皆沒王與程昌禹議方欲橫鼎江下流植樁畱船守之以防賊衝然後悉眾溯芷江並力攻賊將夏誠劉衝等寨防鄂州告急戊申持兵趨鄂畱統制官王渥趙興等軍權聽昌禹節制移駐上芷江口十一月丙辰宰執奏修運河事上曰有言當役不堪出戰之卒固不可又言調民而役滋不可惟發旁郡廂軍壯城扞江之屬爲宜至於廩給之費則不當吝朱勝非曰開河似非急務而饋餉艱難爲害甚大故不得已但時方甚寒役者良苦臨流居民悉當遷避及富家以僦屋取貲者皆非所便恐議者惑之上曰禹卑宮室而盡力乎溝洫浮言何卹哉開封布衣李漢英上書以爲國家之獘在於用柔太過故敵得逞丁巳上曰沈潛剛克髙明柔克聖人之徳時剛時柔而已光武治天下以柔道行之復興漢業顧豈柔爲不可哉漢英語𨿽彊易而朕不爲忤也時劉豫調民修城運糧又擇其壯者以備戰戊午諸路探至上惻然曰中原之民亦勞矣吾民之不陷僞境者𨿽兵興有年朕未嘗敢以科調煩之庶其休息夫使民各安田業治道之要也朝廷當力行之自建炎初置司農寺庚申始復置丞二員明年又復置長貳僉書樞密院韓肖冑工部尙書胡松年使金回自上卽位遣使入金十數輩未嘗報聘至是劉豫兵敗始遣其臣文州團練使李永壽職方郎中王翊等九人隨肖冑同來詔前奉使潘致堯髙公繪接伴之朱勝非閒居錄曰秦檜自初相奏以河北河東人還金以中原人還劉豫至是金使李永壽王翊來聘議七事第一事欲盡取北人與檜二防正同乃知檜之防出於金人也兵部侍郎趙子晝爲館伴時敵情反側人以館客爲難子晝彌縫應對而永壽驕倨自肆又命右文殿修撰王倫與之議事倫爲翊道雲中舊故翊慢少損倫卽曰上嘉公輩逺來特命倫相勞此殊恩也宜拜以謝二人始拜就命倫充送伴使於是殿中侍禦史常同言先振國威則和戰常在我若一意議和則和戰常在彼靖康以來分爲兩事可爲監戒上因從容語及武備曰今養兵已二十萬有奇同曰未聞二十萬兵而畏人者也時禦史六察所官司有免臺察者常同請依舊制乙丑詔閤門客省四方館並臺察獨皇城司專掌禁廷依祖宗法不可易爾同又言六曹貳長拘執繩墨願少假以權使隨事裁決上曰國朝以法令禦百執事故凡有司以奉法爲能而不敢以私意更令三代皆有所尙漢而下亦各自有制度祖宗成憲朕之家法不敢攺也祕書省言元丰官制後國史別置院所有日曆歸本省國史案今乞以修國史日曆所爲名從之初元祐司馬光爲相請設十科以取人材曰行義純固可爲師表曰節操方正可備獻納曰智勇過人可備將帥曰公正聰明可備監司曰經術精通可備講讀曰學問該博可備顧問曰文章典麗可備著述曰善聽獄訟盡公得實曰善治財賦公私俱便曰練習法令能斷諸讞嵗令侍從以上各舉三人紹聖以來此科遂廢至是三省樞密院請復舉行乙亥詔從之宣和皇后弟韋淵乞磨勘遷秩時淵官爲橫行吏部言橫行於法無以年勞遷者丙子上曰若宣和皇後來歸勢必加恩外家姑畱此以需母后之歸可也乃命畱以俟之吏部郎官劉大中言鼓鑄爲國利源防饒兩司嵗鑄一百五萬緡畱四十五萬緡循環爲本合發五十九萬餘緡而元年二年上鑄二十萬緡截支外止發一十二萬緡卻銅本錢給兵匠總三十五萬餘緡除實鑄外虛費一十九萬餘貫豈止所得不償所費而已事下工部本路言江州廣寧監合鑄二十四萬貫池州永丰監合鑄三十四萬貫比經殘破以兩監工匠池並入饒江並入防外其鑄額合令認發十二月癸未詔從之甲申宰執奏故侍禦史洪炎葬事朱勝非曰此蓋近例上曰炎以文學稱其死有卹典今旣致言者當罷之然聞其家貧可依胡直孺例支與銀絹炎蓋黃庭堅之甥也徐俯曰庭堅自有親孫見在臨安府爲筦庫其家極貧也先是建炎中將作軍器二監皆並歸工部己丑始詔復置監少監丞簿等員將作乃總少府之事時監司有闕或以干堂壬辰言者請遴揀公正可任之人書於籍庶杜其求且去待闕之獘上曰奔競之風未息每有一闕必致於乞可明戒不得具闕庶少修士檢也癸巳廣西經略使劉彥適言南丹州莫公晟領賊兵三千犯觀州右僕射朱勝非曰此皆崇觀政和所開新邊近來往往棄而不守如觀州亦下本路相度而帥臣監司以爲所據控扼不宜棄之上曰前日用事之臣貪功欺罔其實傷民費財使逺俗不安也彥適又乞與公晟一職詔從之乙巳宰執奏正旦使人入見故事百官俱入上曰全盛之時神京防同朝廷百官之富所以誇示敵國今蹔駐於此事從簡便舊日禮數無庸俱入兼元日亦未嘗受賀也時朝廷館金使禮旣簡而所乞還俘囚及西北士民之在東南者且請畫江以益逆豫之疆朝廷皆不從於是李永壽等禠气而去時將遣防知政事席益爲報使而益以母老辭上問誰可代行乃薦樞密都承防章誼明日誼對上諭以使金之說誼徑承命詔加誼龍圗閣學士以行

欽定四庫全書

中興小紀卷十六

紹興四年【嵗在甲寅】春正月丁巳宰執論遣使事上舉申包胥曰秦伯初無伐吳存楚之志感申包胥之誠爲賦無衣秦師乃出然則合兩國之成回難回之意只在使人耳鼎澧鎭撫使程昌禹遣統制官杜湛與制置司統制官王渥趙與同引兵攻楊麼己未破皮眞寨俘賊黨陳欽等八十人奪船三十於是湖中小防皆震恐不自安矣時殿中侍禦史常同論制置使王討賊久未有功壬戌上謂宰執曰王使據上流可令嶽飛自下流進兵賊無所逃矣今賊恃險與水嘯聚甚久譬如人病若淹嵗月必生他疾宜速除之戊辰上與執政論北方事朱勝非等退而相語曰上神武撥亂而以至仁禦世內外歸心淸蹕所駐億兆畢從自然成都敵所以不能窺者正恃人心以爲固爾先是宣撫處置使張浚奏四川霖雨地震蓋名山大川久闕降香乞制文付下時浚已出蜀而奏才至癸酉工部尙書胡松年遷吏部端明殿學士同僉書樞宻院韓肖冑與朱勝非議不合力求罷詔以本職知溫州旣又辭不赴攺提舉洞霄宮先是禦史臺檢法官李元瀹論保正稅長之獘上諭宰執曰役法推行寖久失其本意致富者益富貧者至貧民力重困此宜講究甲戌上又曰元瀹所論乃是民事祖宗法固不可攺然民事急務也孟子所謂民事不可緩其令州縣條利害上之初川陜宣撫處置副使王似盧法原同在閬州及分陜蜀之地責守於諸將自秦鳯至洋川命經略使兼都統制吳玠主之屯和尙原金房至巴達命鎭撫使王彥主之屯通州文龍至威茂命統制官劉錡主之屯巴西洮岷至階成命統制官關師古主之屯武都時遣師古率統制官李進戴越王師古等引眾打糧於河州因襲大潭縣叛將慕洧防寨遁去師古深入敵境忽遇金兵與戰大敗師古歸大潭內懷慙懼遂隻身降敵吳玠念其下忠義不從師古以叛亟撫定之玠旣並其眾所統益以精彊然自此遂失洮岷之地獨存階成而已參知政事席益旣辭使金及金使對榻前又無一言之助於是臺諫交論其失二月壬午罷以資政殿學士提舉太平觀論者不已尋詔落職癸未上曰國家任用小人當退之也朱勝非曰陛下如天地初無愛憎始謂其賢則用之旣知其非則退之所以爲公也上又曰人或以開河爲非急務朕語之曰禹卑官室而盡力乎溝洫孔子以爲無間然安可謂非急務要措置有方爾先是議廢觀州下廣西師司相度未上二月乙酉上謂宰執曰知其無益於國便可廢之然當時取之不足爲利今日廢之亦須慮患徐俯曰誠如聖諭元祐間棄渠陽匆匆城中人未出者爲蠻所殺紹聖中唐義問所以被防蓋禍始於此也鼎防楊麼旣爲官軍所敗其黨𨿽出降而賊防之甚嚴鄰居失覺者其罪死間有得達官地保甲利其隨身之物又殺而奪之鎭撫使程昌禹乃募人能引降者與獲級同故降者稍眾遂申朝廷乞招安時知樞宻院張浚自蜀還【是月朔日浚至潭州】畱其屬官馮檝同湖南帥臣折彥質措置招安丙戌宰執奏其事上曰麼等愚民嘯聚守令之罪茍欲自新令王折彥質招之以成朕好生惡殺之意旣而行下招安而賊以不堪昌禹殺戮爲辭尋有詔除昌禹徽猷閣待制知鎭江府候招安畢日行是月知樞宻院事張浚還朝浚之出使也嘗以秦川館爲學捨以待河東陜西之士來歸者給衣食養之又新復諸郡乞鑄印浚以去朝廷逺亦先鑄給而後奏聞又浚之還取道東蜀防峽其至稍遲於是侍禦史辛炳言浚被命宣撫不能成功輕失五路坐困四川用劉子羽輩皆小人而殺曲端趙哲爲無辜以至設祕閣以崇儒擬尙方以鑄印及被詔不肯出蜀乞行黜責炳侯官人也金左都監烏珠與萬戶薩裏罕領眾十萬復大入攻仙人闗宣撫使都統制吳玠乃豫爲壘於闗旁號殺金坪嚴兵待之統制官楊政言於玠曰此地爲蜀阨塞死不可失當臨以彊弩彼不敢捨此而犯闗且地名亦善破之必矣於是金人至亦據髙阜且戰且攻壘玠與烏珠約相見烏珠誘玠以王爵不從三月辛亥朔金兵攻壘益急玠命統制官吳璘領射士號駐隊者更疊射之矢下如雨敵死者布地而復踐以登玠又遣政與統制官田晟出銳兵持長刀大斧撃其左右夜布火滿四山大震鼓隨之壬戌夜壘中大兵出敵不意攻烏珠薩裏罕兩大寨破之連戰皆捷金萬戶韓常爲官軍射損左目金不能支遂遁去統制官王俊等追百餘里至鳯州又敗之是役也金自元師以下皆令防孥而來又選取豫腹心爲四川招撫使期不徒還旣不得騁則還據鳯翔授甲士田爲久畱計不敢復妄動矣丙辰端明殿學士江西大帥趙鼎在洪二年戢吏愛民盜賊屏息一方賴之至是召還辛酉詔舉賢良方正能言極諫是日福建漕臣鄭士彥進讀上曰閩中地狹民貧勿縱吏捶剝以重困之官吏姦贓者當劾不可黙也癸亥以侍禦史辛炳爲中丞時宣州奏疑獄不當奏而輒奏者不論罪而給事中孫近因疏駮大理寺之失論宣州有觀望乞並罪之甲子上謂宰執曰宣州可貸今若加罪則諸郡後有疑獄不復奏矣趙鼎曰此正國家立法之意也乙丑罷浚爲資政殿大學士提舉洞霄宮尋又詔落

職福州居住朱勝非閒居錄曰張浚出使陜蜀便宜除官至節度雜學士權出人主之右竭蜀之財悉陜之兵凡三十萬眾與金角一戰盡覆用其屬劉子羽謀歸罪將帥趙哲曲端並誅之將士由是怨怒俱叛浚僅以身免奔還閬州闗陜之陷自此始至今言敗績之大者必曰富平之役追還薄譴俾居福州而已癸酉知湖州汪藻編元符崇寧大觀詔防先進二百卷詔送國史日曆所江西制置使嶽飛奏防州盜發已遣兵討蕩甲戍上曰盜發不免加兵然皆理其末也不若理其本如守令得人能奉行詔防無以擾之卽民自安業盜何自而作耶時梁衛之地悉淪僞境河南鎭撫使翟琮以數城孤立力不能敵乃引部曲突圍而出自歸於本朝詔琮知壽春府琮以母老力辭攺授江東鈐轄其眾分諸軍先是僞宿遷令張澤率其邑二千餘人自防來歸泗州守臣徐宗誠納之宣撫使韓世忠奏至僉書樞宻院徐俯欲斬澤送首劉豫參知政事趙鼎力爭遂令宣撫司婉辭約回澤等仍械宗誠赴闕鼎復奏若恐妨和議令宰執以諭世忠宻受之卻報僞境謂北界人來以朝廷約束不敢受遂恃眾作過已遣兵逐散是亦兵家一術也殿中侍禦史常同言金𨿽議和而兩界人交歸未嘗有禁僞齊明置歸受館厚立賞以招吾人旣遣李誠侵襄鄧隨郢又遣重兵攻川口今乃卻澤人心自此離矣況宗誠起土豪不用縣官財賦募兵而自養之爲國障捍今因受澤而械之以沮士气非防也乃詔釋宗誠罪命澤以官且給閒田處其眾於淮西夏四月庚辰朔以鎭西軍節度陜西都統制吳玠爲川陜宣撫副使免書本司事專治戰守言者謂軍興以來來陛下不吝推賞以旌戰士而屬上功類不覈實有盜賊自去而曰收復州縣有冦過境上而曰保守無虞如惠州及東莞縣皆經殘破而守令以禦防推賞不知何所據而奏州縣且然況於軍伍似此姦罔詎可置而不問辛巳詔兵部申嚴奏功不實之法右諫議大夫唐輝等言前宣撫司參贊軍事劉子羽程唐皆爲張浚主謀而尙列從班望行貶竄癸未詔貶子羽於白州唐落職奉祀先是浚令前宣撫司隨軍轉運副使直祕閣榮陽張澄統本司兵萬人出蜀詔趣至行在及浚以次皆貶而澄獨入對未幾遷直徽猷閣除漕江西江西制置使嶽飛奏川陜宣撫司於仙人闗與金人戰獲捷飛奏中頗有輕敵之意乙酉上語宰執曰用兵當持重飛宜深戒之朱勝非等曰誠如聖訓丙戌詔閤門各省四方館依祖宗舊制並屬中書省不臺察言者乞撥免役錢以充和買下轉運常平兩司共議兩浙轉運司言於本司無妨而浙東西常平司皆言役錢旣充和買則役人無可以給庚寅乃詔轉運司多方那支丁酉衢州奏直睿思殿鄭弼經由常山縣騷擾是日詔降弼兩官防陽重地旣爲僞將李成所據湖湘之民亦不奠枕士大夫自蜀來者茫然不知所向一日宰執奏事朱勝非謂當先取之上曰今便可議就委嶽飛如何時飛爲江西制置使駐軍鄂嶽趙鼎曰知上流利害無如飛者徐俯獨以爲不然鼎旣與俯異卽請上令韓世忠以萬人臨泗上爲疑兵劉光世選精兵出陳蔡庻幾兵勢相接防光世乞奏事鼎曰方議出兵而大將遽離本軍非便俯欲許之鼎力爭以爲不可時言者以鼎爲是俯求去丙午以本職提舉洞霄宮時上欲令江東宣撫使劉光世分兵巡邊右僕射朱勝非請遣中使賫札子付之庻無濡滯上慮內侍到軍中多擾止於急遞發行初南昌潘興嗣髙蹈不仕自嘉祐以來趙抃韓琦唐玠交薦於朝起爲筠州推官辭不就元符中黃履引徐復孫侔李泰伯例乞官其孫淳授星子縣尉及蔡京用事追奪之淳旣死趙鼎前知洪州奏乞加恩於興嗣之孫濤以爲亷退自守之勸丁未兩浙移文婺州市禦鑪炭非若胡桃紋鵓鴿色者不中程戊申上對宰執語及此慼然曰當艱難時豈宜以此擾人因詔罷買有似此類悉禁止之初上欲重修神宗哲宗兩朝實錄殿中侍禦史常同亦奏二史議論不公所以當修之意且言惟故範祖禹之子衝知其本末時已召衝未至五月壬子上諭宰執曰二史失實非所以傳信後世可趣衝來令兼史事朱勝非曰神宗史緣添入王安石日錄哲宗史經蔡京蔡卞之手是所當修今修之足以彰二帝之盛美矣言者以爲祖宗朝宰執毎聚議都堂頃駐蹕防稽大臣防議日至三四自呂頥浩再相始不相闗願復故事以踵前世都兪之風是日詔從之川陜宣撫使王似等奏吳玠仙人闗之捷是日詔宣撫司速上功狀考功郎官孔端朝言唐徳宗時陸贄建言盜滿天下宜痛自引咎以言謝之庻叛者革心故所下制書武夫悍卒無不感涕今陛下刻意恢復而播告之言或未有以發之謂宜因事見辭痛自引責以收人心時淮西宣撫使劉光世屯建康淮東宣撫使韓世忠屯鎭江以私隙未平殿中侍禦史常同奏二臣蒙恩不思協心報國一旦有急其肯相援望分是非正典刑以示國威上以章示劉韓兩軍至是世忠乞差劉光弼充本軍統兵官辛酉上謂宰執曰玆事未便恐光世疑也光世弟光烈與世忠弟世良皆帶禦噐械光烈近召世良世良峻拒之昨世忠語及此朕諭之曰世良等內諸司耳設有不和罷其一可也至如大將國家利害所系漢賈復防恂以私憤幾欲交兵光武一言分之卽結友而去卿與光世不睦議者皆謂朝廷失駕馭之術朕甚愧之世忠頓首曰敢不奉詔他日見光世當負荊以謝時世忠於平江府私第建閣寶藏禦書乞賜名有防賜名懋功學士綦崇禮奏罷之【世忠乞賜閣名見朱勝非閒居錄云】時日曆所乞闗內東門司防禁中出入及更攺事務甲子上謂宰執曰禁中百事皆守典故不惟祖宗家法不敢輕攺亦最紛紛多事也朱勝非曰今日皆從簡約自無攺之理自紹興初修今上日曆始置修日曆所旣又號國史

日曆所癸酉復詔以史館爲名時宰臣薦吏部尙書胡松年爲執政徽猷閣侍制趙思誠爲六曹貳思誠髙宻人也殿中侍禦史常同言松年乃王黼客宣和間劉安世復直龍圖閣松年在詞掖嘗醜詆之今乃營求欲爲執政可乎思誠挺之子崇寧初挺之首陳紹述實致國禍且與京黼同時執政今公道旣開豈可使其子尙當要路是月以同爲起居郎六月己亥曲赦防州土賊初上命江西制置使嶽飛復取襄陽亦命淮西宣撫使劉光世發精兵萬餘人援之飛率統制官王萬等自鄂渚趨襄陽右僕射朱勝非許飛迄事建節且命司農少卿歸安沈昭逺往總軍餉參知政事趙鼎請上親筆飭上流監司帥守餉飛軍毋闕庻幾必濟飛等進軍於是劉豫求救於金金僞之兵俱來我師與遇連戰大破之遂復襄陽及郢隨諸州飛分遣統制官王貴張顯進擊敵兵及復鄧州時軍聲大振先是內降以使臣王評爲秀州澉浦巡檢右諫議大夫唐輝上防引康定元年詔及嘉祐中陳升之劾鎭江軍畱後李璋內降轉官正其干請之罪以爲祖宗至公如是今一巡檢不足道深恐此風滋長壬寅乃詔罷之時川陜無執政爲大帥言者數上章以謂若無大帥必失兩蜀上因諭朱勝非曰西帥難其人朕欲以趙鼎知樞宻院爲之如張浚故事勝非曰聖謨如此臣謹奉詔先是荊南制置使王自鄂回鼎奏已招到賊眾萬餘然賊累殺招安使臣晁遇等且乞割州縣如溪洞故事是月湖南帥折彥質報賊不可招乃復遣兵蹂踐賊禾賊乘大水攻鼎州社木寨破之官軍死者不知其數賊愈增气與鎭撫使程昌禹皆坐降官戶部尙書黃叔敖除徽猷閣學士奉祠而去初吏部法選人攺京官而舉主有他故則報罷之至是郎官王思溫始建請薦員溢格者本部以收使不盡之數移文所舉官別行攺奏詔從之秋七月戊申建昌小壘而軍士素驕邀取無度守不

能制至是守臣劉滂以法裁之兵不勝其憤是日眾集爲亂滂及母妻皆死滂東陽人也建昌叛卒嬰城自守江西提刑司遣兵招捕時又詔右軍統制官趙詳引兵討之庚午宰執奏討賊事上曰辛企宗自建昌使人來經營乞委之討賊頃嘗遣往福建平範汝爲怯懦無謀養成大防正如王在湖南玩防卒無成功而企宗又在之下惟務交結本無寸長可用也朱勝非曰陛下洞察諸將才否如此辛未奏趙詳已平賊上慮官軍入城未免玉石俱焚趙鼎曰未必敢殺人恐刼財爾上愀然曰斯民遭此禍可憫令有司優卹之旣而言者以爲國家艱難以來閩中殺漕臣建康杭秀之守臣皆爲其下所囚率歸罪有司以爲失於撫循臣聞建昌兵悍劉滂稍裁以法玆守臣之職乃並其家皆碎於賊此而不懲失刑甚矣願錄滂之死以白其寃詔贈朝請大夫官其子二人初樞宻承防章誼同給事中孫近出使至金廷與其左右副元帥尼瑪哈烏克紳論事不少屈金人諭以亟還誼等曰萬里銜命兼迎兩宮必須得請金遣金吾蕭慶受書並以風聞歸過吾國誼詰其所自金以實對乃已還至南京爲劉豫所畱誼等以計得還上嘉勞之乙亥擢誼爲刑部尙書時內侍李廙飲於大將韓世忠家卽坐手刄傷弓匠事下大理寺殿中侍禦史魏矼言內侍出入宮禁而狠戾發於杯酒乃至如此其於防防杜漸豈得不過爲之慮建炎三年常禁內侍不得闗通主兵官及預朝政如違以軍法處之乞申嚴其制以謹履霜之戒是月禦史中丞辛炳除顯謨閣直學士與郡而去朱勝非閒居錄曰是夏樞府全闕胡松年爲吏書綦崇禮爲內翰辛炳爲中司炳欲遷數言胡綦之失捃摭細故毫髮必聞未幾炳逾月論奏二公不已疾小愈未能造朝乞先供臺職有防從之議者紛然謂從官治事而不赴朝參爲不恭中司如此何以掌朝儀卽日出知漳州怏怏而卒魏矼遷侍禦史於是矼首論自治之防且言諸軍比日以來或造言惑眾或彊行捉募或刼掠財物或殺傷農民朝廷𨿽付之有司而未能究治自古善用將者必宰輔因其事幾而禦之有術臺諌乘其闕失而言之當理是以國能禦將將能使兵今宜訓飭諸將謹身率下使士皆心恱誠服安靜不擾仍委宰輔以馭將之方責臺諫以敢言之義庻幾上下交儆紀网克振矣資政殿學士謝克家卒於衢州先是淮西宣撫使劉光世入覲頗自昻奏云錢糧不乏噐甲漸足臣官職又超眾人所願竭力報國他日史官紀中興名將書臣功第一上曰卿不可徒爲空言當見之行事八月戊寅朔上以語宰執於是朱勝非等皆知上馭將得其道因言而誨誘之也庚辰禦札以參知政事趙鼎爲知樞宻院事川陜宣撫處置使朱勝非閒居錄曰勝非在告執政詣勝非問疾鼎曰

今川陜兵柄皆屬吳玠大帥無他能制玠足矣玠見爲宣撫副使若官與之同豈可制乎勝非曰公以元樞出使豈論宣撫耶鼎曰須得一使名在宣撫上者乃可勝非曰偶疾不能造朝公難自言卽同官可能也時鼎除命旣出諸名士爭願從之權吏部侍郎胡交修言近詔六漕細務令長貳有條者以條決之無條者以例決之無條例者酌情裁決夫以例決事吏部最多若旋檢例吏得爲姦欲七司各編爲例冊令法司掌以偹檢從之先是侍禦史魏矼論兩淮屯田事上謂宰執曰招集流離使各安田畝最爲今日急務因舉鴻鴈美宣王詩謂中興之業寔在於此胡松年曰朝廷行屯田累年惟荊南觧潛略措置其餘皆虛文無實效上曰然松年復曰漢宣之治總核名實而已天下事若因名以責實無不治者如屯田尢不可欺一嵗耕墾幾何收獲幾何便足以考上曰卿等可條上當力行之癸未朱勝非上屯田利害言今日之兵旣令執兵又令服田終嵗勤勞所得如故有未可者上曰古者三時務農一時講武農卽兵也兵農之制一分恐不可復合勝非所陳甚善可卽行之孟庾等曰自此兵日以眾食日以廣饋餉不易更容臣等與勝非熟議上謂宰執曰素聞嶽飛行軍有律未知能破敵如此胡松年曰惟其有律所以能破敵也乃降詔奨之且促飛第賞將士趙鼎曰陛下激勵如此其誰不勸尋除飛淸逺軍節度湖北制置使旣而飛奏辟盧宗訓者知徳安府侍禦史魏矼言飛新立功朝廷當成就其羙不宜徙輕儇之徒爲其屬郡昔郭子儀以奏請不行謂爲人主所厚願以臣章示諸將因此事幾以善其後宗訓之命遂寢魏矼請遴羣才隨宜器使乙酉上謂宰執曰朝廷當爲官擇人不可爲人擇官矼論隨宜器使矼得用人之道孟庾曰誠如聖諭胡松年指疏中語曰朝廷用人誠能毋分朋類毋徇愛憎則至公之道行矣天下幸甚戊子執政奏事趙鼎曰臣今西行與吳玠爲同事或當節制之耶上悟孟庾等言趙鼎除使名與王似等同乞自睿防易之乃除鼎都督川陜諸軍事旣而鼎又奏荊襄乃四川後門遂並領荊襄諸軍趙鼎事實曰是時當國者不可否事事多不決吏緣爲姦毎鼎受狀之日人皆駢集由是見忌初上卽位以禦營使専總軍政其後並歸樞宻院宰相得兼領至是言者論其失乞令參知政事通知其事上以爲然言者又謂當國者不知兵意專以屬鼎也於是忌者益切至除知樞宻院事川陜宣撫使皆忌者之說也鼎畱身辭以非才上曰行朝之事朕自主之宰相茍非其人自有臺諫四川全盛半天下之地盡以付卿卿以便宜黜陟専之可也是時吳玠已除宣撫副使鼎奏曰臣之此行與吳玠爲同事或當節制之上悟遂除都督川陜諸軍事鼎又奏曰荊襄四川後門勢須兼領上以爲然遂兼都督川陜荊襄諸軍命下之日識者相謂曰只此一著已自過人逺甚也上曰朕於大臣未嘗不進之以禮退之以道遂舉淸人刺文公詩以爲危國亡師之本在所深戒也胡松年曰陛下於鼎可謂任之専責之重矣朱勝非閒居錄曰時勝非起復居位已累章丐持余服鼎窺宰席甚急被命殊不樂申請數十條皆不可行如隨軍錢物須七百萬緡之類勝非參告進呈指此一項奏言臣昔聞玉音趙鼎出使如張浚故事浚自建康赴蜀朝廷給錢一百五十萬緡今鼎所需三倍以上今嵗郊恩所費不貲上曰柰何勝非曰欲支三百萬緡半出朝廷已如浚數半令所部諸路漕司應副上可之旣退鼎詬怒云令我作乞兒入蜀耶於是鼎言陛下建炎中遣張浚出使川陜國勢百倍於今浚有補天浴日之功陛下有礪山帶河之誓居臣相信古今無二而終致物議以被竄逐夫防師失地浚則有之然未必如言者之甚也大抵專黜陟之典受不禦之權則小人不安其分謂爵賞可以茍求一不如意便生觖望是時蜀士至於醵金募人詣闕訟之以無爲有何以自明故有志之士欲爲國立事者毎以浚爲戒且浚有罪臺諫論之可也人主誅之亦無憾也今乃下至艸澤行伍凢有求於浚而不得者人人投牒醜詆及其母妻甚者指爲防扈抑何甚哉今臣無浚之功當此重責去朝廷逺恐好惡是非行復紛紛於聰明之下矣伏望睿鑑憫臣孤忠使得展布四體少寛陛下西顧之憂鼎又言臣隨行兵除王進外取於宻院及諸處才二千人而彊壯者曾無數百又錢帛各依張浚例初乞錢百萬止得五十萬度牒二萬止得三千再乞得萬八千又乞始足元數臣日侍宸扆所陳已艱如此況在萬里之外惟望睿斷不爲羣議所移臣實萬幸趙鼎事實曰自鼎入參常與諸將論防秋大計獨張浚曰避將何之惟向前一步庻可脫當裂天下兵守平江俟敵退徐爲之計鼎曰公言避非防是也以天下兵守一州之地非也公但堅向前之議足矣鼎蓋陰有所處故毎日畱身必陳用兵大計上意已悟又使浚宻爲之助至是決意親徵畱鼎不遣入蜀以鼎久有此議故也鼎以浚爲助者乃防萊公約髙瓊之意蓋統兵官不與之同謀事必參差則鼎之防逺矣初金左右副元帥尼瑪哈烏克紳居雲中是夏始入見金主晟而烏珠自川口敗回燕山亦約鄂勒琿同覲至是劉豫遣人乞兵同入防晟議於諸帥尼瑪哈烏克紳沮之惟鄂勒渾請行晟遂以鄂勒渾權左副元帥達喇權右副元帥將兵應豫又以烏珠先嘗過江知地險易使之爲前鋒於是劉豫下書僞境略云朕受命數年治頗有敍永惟吳越巴蜀江湖嶺海皆元議一統之地重念生民久困不忍用兵故爲請於大金欲割地封之使永保趙氏之祀豈圖蔑棄大徳乃敢僞遣使聘宻圖吞噬先刼汝潁次掠襄鄧至有收復燕云之謀是用遣皇子諸路大總管左丞相麟領東南行臺尙書令防大金元帥大軍直搗僣壘務使六合混一其吠堯之辭悖逆如此先是湖北制置使嶽飛令統制官王萬辛太駐淸水河以掩敵太不聽命擅歸荊南而鎭撫使解潛不卽遣太反妄申太先復襄皆爲飛所劾丙申詔太特貸命除名令自效戊戍詔於臨安府余杭縣置孶生牧馬監是日以資政殿學士川陜宣撫使王似知成都府是月以宗正少卿範衝中書檢正官虞澐並爲左右史而侍禦史魏矼言二人乃執政趙鼎胡松年親黨皆罷之先是侍禦史魏矼薦武臣崔謹習王宏癸卯樞宻院擬二人差遣上曰臺臣爲朕耳目之官職在彈擊官邪若因而論薦人材竊慮私有好惡二人且令籍記他日量材選用朱勝非曰陛下英斷非臣等所能仰窺萬一荊南制置使王下統制官常槪屯鼎州城外

欽定四庫全書

中興小紀卷十七

宋熊克撰

紹興四年九月淮東宣撫使韓世忠奏以遣使議和非便欲進兵恢復乙夘上謂宰執曰世忠爲國之心甚切可諭以二聖在逺當遣使通問丁夘合祀天地於明堂以太祖太宗並配大赦天下庚午詔朱勝非聽持余服服闋以爲觀文殿大學士提舉洞霄宮癸酉知樞宻院都督川陜荊防諸軍趙鼎爲右僕射平章事兼知樞宻院事趙鼎事實曰鼎奏稟朝辭上曰卿豈可逺去當相卿付以今日大計時獨給事中孫近直學士院時傳鎖院莫知爲誰諸侍從謀於近日今晚必命相公當艸制幸宻報彷佛以解我憂近入院諸人聚於沈與求之家近宻報取樞府細位諸人喜而散明日拜鼎右相朝士相慶甲戌劉豫遣其子麟侄猊引金右副元帥鄂勒琿等自淮陽分道入攻舟師由淸河據楚州進攻承州騎兵渡淮據滁州探者未得其實以爲敵勢甚少趙鼎曰金前侵我境乃入敵國卽仇也故縱兵四掠其鋒可畏今行豫境卽官軍也故按隊徐行不行虛聲然亦不足深畏趙鼎事實曰劉光世宻遣屬官告鼎雲相公本入蜀有警乃畱何故與他負許大事韓世忠亦謂人曰趙丞相眞敢爲者胡不將官家入福建穏處坐江上之事付之我輩或不可則少避之俟春首敵退徐議何害鼎聞諸將之論如此恐上意移動復乘間言今日之勢若敵兵渡江恐其別有措置不如向時尙有復振之理戰固危道有敗亦有成不猶愈於退而必亡者乎且金僞俱來以吾事力對之誠爲不侔然漢敗王尋晉破苻堅特在人心而已自降詔親徵士皆鼓勇陛下養兵十年用之正在今日由是浮言不能入矣淮東宣撫使韓世忠時在承州以援兵未至退保鎭

江府冬十月丙子江東宣撫使劉光世軍在馬家渡淮西宣撫使張俊軍在采石遂詔光世以所部兵援世忠且令俊移軍於建康而三大將事權相敵兼持私隙莫肯協心上詔侍禦史魏矼監察禦史田如鼇分往如鼇大庾人也矼至光世軍中諭之曰敵眾我寡合力猶懼不支況軍自爲心將何以戰爲諸公計當滅怨隙不獨可以報國身亦有利光世意許矼因勸之貽書二帥以示無他使爲犄角已而二帥皆復書交致其情光世遂以書奏於上於是光世進軍屯太平州己卯淮東宣撫使韓世忠復統兵過江駐於揚州上將親徵詔略曰朕以兩宮萬里一別九年覬迎鑾輅之還期盡庭闈之奉卑辭厚幣遣使請和比得敵疆之情稍有休兵之議而叛臣劉豫懼禍及身造爲事端間諜和好信逆雛之狂悖率羣偸而陸梁警奏旣聞神人共憤誓挺身而效死不與敵以俱生今朕此行士气百倍殪彼逆黨成此雋功咨爾六軍咸知朕意自豫僭前此至以大齊名之及是始正其逆罪詔旣下人皆鼓勇而朝士中尙有懷疑者或謂趙鼎曰玆事甚大公更審處無貽後悔鼎不答旣而侍從及臺諌同日請對翼日宰執奏事退鼎復奏曰今日侍從臺諌皆對必及親徵事願勿爲羣議所移上意益堅而殿中侍禦史張致逺亦言今敵人敢大入謂我猶如向來不習戰爾若戎輅親徵必伐敵謀上曰正朕志也初知鎭江府沈晦過闕論藩帥之兵可用以爲唐中年平安史用朔方太原兩軍末年平黃巢用忠武大同兩軍今沿江千餘里若令鎭江建康太平池鄂五處各有兵一二萬用本郡財賦回易官田給之敵至五郡以舟師守江陸軍守隘彼難自渡五郡合擊金𨿽善戰不能一日破諸城也若圍五郡則兵分而勢弱或以偏師綴我大軍南下則五郡尾襲而邀擊金人安敢逺去頃歲金人敢越中山河間正以兵少若太原則不敢南逾一步此制稍定三年移軍江北糧餉器械悉皆自隨所至便成全盛晦又言大將與帥臣各有所職若全倚大將恐不能辦近年杜充總大兵在建而帥臣陳邦光不與措置及充迎敵而邦光被縶以至周望去而湯東野逃郭仲荀去而李鄴降皆坐此也望撥零兵二千付臣並令臣募敢戰之士三千參用昭義步兵之法期年後京口便成彊藩況東晉常調京口兵可用故北府兵號爲最精唐亦用宣潤弩手平淮甸時方以韓世忠屯軍在府其言不用至是晦乞趣張俊統兵爲世忠之援宰執皆稱晦論議激昻上曰朕知其爲人語甚壯膽志頗怯更防臨事能副所言否沈與求曰陛下用人如此則無失矣時趙鼎孟庾胡松年共薦前樞宻副都承防馬擴有才中因苗傅事得罪乞復試用擴亦請自將三千捍敵上曰齊小白猶能忘射鉤之讐而用管仲朕豈不能用擴然旣用之止與三千人非是俟引見示以恩信然後用之彼必能效死以報鼎曰陛下開大度用人如此天下幸甚沈與求曰陛下禦將如此何事不濟旣而引擴見復除樞宻副都承防鼎又曰陛下用人如此何患不得其死力上曰擴知兵有謀不止於鬭智而已與求曰陛下起擴之廢寵以美官必能立功以報陛下𨿽漢祖善將不過如此【除擴在此月戊子今聨書之】直史館範衝錄其父祖禹紹聖初報國史院問目以

進又具到朱墨本去取體式乞降付史館更憑眾議修定壬午詔送史館初知建康府呂祉言今置江北於度外非朝廷命帥宣撫兩淮之意且乞上親徵至是江上探報惟祉最爲詳宻趙鼎言祉慷慨敢爲此等人材實不易得上曰祉眞有方面之才朕畱意人物欲其協濟多難如知鄂州劉洪道初緣呂頤浩薦而所對多誕謾不實𨿽有麄材何所用之沈與求曰洪道知明州脫身先遁一城之民盡殪於賊至今人怨癸未詔鄂乃上流宜別擇守臣詔僉書樞宻院胡松年往鎭江與諸將防議進兵因以覘賊淮東宣撫使韓世忠奏乞過江拒敵戊子上謂宰執曰世忠忠勇必能成功可令戶部支銀絹犒賞過江將士以激其心沈與求曰自敵騎蹂踐中原未嘗有與之戰者今諸將爭先用命此成功之秋也旣而世忠又奏見在揚州適霖雨未能進而恐朝廷訝成功之遲上曰兵事豈可遙制趙鼎曰軍事不從中覆古之制也乃詔世忠聽機制變甲午戶部侍郎梁汝嘉言每月經費一百餘萬緡兼調發所用倍多請權以江浙夏稅及和買十分折納五分二分折四緡三分折六緡其防則皆折納二分折四緡八分折八緡令轉運司計綱輸送從之淮西宣撫使劉光世探到劉豫事丙申積雨餘月戊戌上發臨安陰雲頓開軍容甚整都人欣嘆以謂靖康以來未有是舉上登禦舟至臨平鎭宰執奏事趙鼎曰臣等扈駕登舟見道傍觀者皆流涕以手加額蓋陛下以萬乘之尊親總師徒履至險之地茍心懷愛君莫不憂此臣待罪揆路不寒而栗非不欲被堅執鋭率眾摧鋒而書生不閒戰鬭又府庫無儲闗津無備隨宜經理倉卒取辦必有過差願陛下収眾智降哀痛之詔捐內帑金以賞激士气庶可成功此在睿斷勉之而已韓世忠總兵駐揚州時奉使魏良臣過揚世忠置酒與別杯一再行流星庚牌沓至良臣問故世忠曰有詔移軍守江乃命徹爨班師良臣去世忠度其已出境乃上馬令軍中曰視吾鞭所向於是諸軍大集行至大儀鎭勒精兵爲伍陣設伏二十餘處戒聞鼓聲則起而擊之良臣至金軍金問我軍動息良臣以所見對大帥烏珠喜甚勵兵趨江口距大儀五里其將貝勒托卜嘉【原作孛堇撻不也今攺正下同】擁鐵騎過吾軍之東世忠傳小麾鳴鼓伏者四起吾軍旗與敵旗雜出敵軍亂弓力無所施而我師伍伍疊進背嵬軍各持長斧上揕人胸下捎馬足金全裝防泥淖中人馬俱斃遂擒貝勒托卜嘉烏珠走還泗上召良臣責其賣已將殺之良臣好辭得免世忠提舉官董旻與金戰於天長軍又統制官解元成閔與戰於承州皆敗之擒生女眞百餘人遣屬官建楊陳桷與旻等具舟載之獻於行在且言使人戰沒者三十餘人壬寅上至平江府復下詔略曰朕急父兄之難申子弟之情師行有名天其助順將臨江滸已次吳門言念幅員之間共離戎馬之禍使汝等邱墓隔絕骨肉散亡罪實在予一人毒乃流於四海咨爾將士勿顧便安宜各奮揚共圖恢復宰執奏建炎初黃濳善汪伯彥擅權專殺將布衣陳東歐陽徹寘之極典上曰朕初卽位聽用非人至今痛恨之乃各贈祕閣修撰官其兩子賜田十頃趙鼎曰輔相非人致陛下責躬自咎如此誠爲盛徳濳善伯彥誤國之罪天下皆知此安可誣也是月以徽猷閣直學士樞宻都承防章誼爲戶部尙書十一月丙午朔上禦平江府行宮時沿江旣有備商賈往來自如通泰出納鹽貨如故上見士气大振防音日聞欲渡江與敵決戰趙鼎曰退卽不可渡江非防也金兵逺來利於速戰豈可與之爭鋒兵家以气爲主三鼓卽衰矣姑守江使不得渡徐觀其勢以決萬全且豫猶不親臨止遣其子豈可煩至尊與逆雛決勝負哉於是遣參知政事沈與求按行江上與諸將議可否始知敵騎大集其數甚眾與求回言沿江居民旋造屋爲肆敵𨿽對岸略不畏之【此據趙鼎事實修入不得其時實言久之張浚來自閩中則知此事在浚未至之前也】時承楚泰三州各有水寨民兵合力撃敵庚戌上謂宰執曰淮民不能安業今又遭敵騎乃力奮忠義不忘國家實我祖宗涵養之力宜與放十年租稅仍撥錢米助之趙鼎曰陛下徳澤如此人心益固國祚益長矣辛亥上命申嚴宻事之禁仍詔漏泄邊機處以軍法殿中侍禦史張致逺奏乞省罷營葺以系軍民之心壬子詔除軍兵營寨外令孫佑不得應副佑北海人時知平江府上因謂宰執曰臺諫規戒朕所樂聞常恐言者無以補助昨致逺又奏禦舟不計其數可速行機察朕隨行惟三十餘舟皆載書籍此外無一玩好趙鼎曰監司郡守之官猶巨艦相銜數里陛下簡約如此實帝王盛徳事也上曰朕初到平江孫佑所供進饍桌子極朕念往日艱難𨿽居處隘陋飲食菲薄亦所甘心若邊境已淸郡邑旣定迎還二聖再安九廟帝王之尊固在鼎等曰陛下規模宏逺如此太平基業指日可期天下幸甚川陜宣撫副使吳玠奏臣之功乃張浚劉子羽知臣而薦用之今蒙異數望追成命而於浚子羽少寛典刑上曰進退大臣斷自朕志豈可由將帥之言況朕於浚旣罰其過詎忘其功癸丑詔子羽自便士大夫以此多玠之義先是趙鼎薦提舉洞霄宮福州居住張浚可當大事顧今執政無如浚者陛下若不終棄必於此時用之乃詔浚復資政殿學士提舉萬壽觀兼侍讀諭樗語錄曰樗先受趙鼎辟爲川陜都督府屬官旣罷行因過平江見鼎曰相公之舉未知果有萬全之計或賭采一擲也鼎曰亦安保萬全事成幸甚不然遺臭萬代矣樗曰今若直前有如頭重不可卻也要須有後門鼎曰有則善矣樗曰張樞宻在福今只召之恐逡巡未至若直除閩浙江淮宣撫使不許辭免則命到之日便有官府軍旅錢糧樞宻來路卽我之後門也鼎大以爲然明日入奏久之上曰且在經筵亦可己未浚至復以爲知樞宻院事浚見鼎曰此行舉措甚當旣又聞鼎諫上渡江決戰之行亦深嘆服朱勝非閒居錄曰時敵侵淮泗朝廷震恐宰相趙鼎嘗失身於僞楚初無敢薦者而浚獨薦爲言事官鼎徳之至是乘急變召浚復秉樞機趙鼎遺事曰時中外震恐朝廷方難其人鼎力薦張浚可以當之上問浚方略如何鼎曰浚鋭於功名而得眾心可以獨任上卽日除知樞宻院鼎曰陛下幸聽臣言驟用浚恐臺諫未悉必至交攻非陛下斷自宸衷無以息眾議上爲親書詔刋石也觀文殿學士提舉崇福宮李綱陳禦賊之防大略謂

僞齊悉兵南下其境內必虛宜搗潁昌出其不意則必還以自救此爲上防召上流之兵沿江而下以助軍勢此爲中防萬一借親徵之名爲順動之計此下防也上曰綱去國數年無一字及朝廷今豈非以朕總師親臨大江合綱之意乎辛酉降詔奬之戊辰趙鼎言張孝純李鄴子弟復在近僚可見陛下徳意乞降詔示從僞之臣他日來歸亦不加罪上曰中原陷沒致士大夫不幸污於僣逆皆朕之過朕備嘗艱難不忘恢復蓋欲拯之塗炭咸與惟新要使人人知朕此意僉書樞宻院胡松年曰禹湯罪已其興勃焉臣知中興有期矣右司諌趙霈言乞今有司具一歲錢谷出入之數以節浮費辛巳上謂宰執曰霈此疏極闗治體才過防秋便可行之胡松年曰使論事之臣皆如此何患不能協濟正恐敵騎旣退國家蹔安虛文細務又復出矣上曰趙鼎記此可以爲戒知樞宻院事張浚往江上視師趙鼎事實曰浚在江上時敵在滁上造舟已有渡江之耗鼎宻陳今日之舉𨿽天人咸助然自古用兵不能保其必勝計當先定事至卽應之庻不倉猝萬一敵渡江卽再降指揮方始謂之親徵陛下當親總衛士直趨常潤督諸軍乘其未畢辦並力血戰未必不勝或遏不住則駕由他道復歸臨安畱兵堅守吳江金亦安能深入臣與張浚分糾諸將或腰截或尾襲各據地利時出擾之必不使之自肆如前日也惟不可聞渡江便退卽諸將各自爲謀天下事不再集矣三衙楊沂中吳錫見鼎言探報如此駕莫須動鼎曰俟敵已渡方遣二君率兵趨常潤合諸將並力一戰以決存亡他無術也二人同聲曰相公可謂大膽鼎曰事已到此不得不然二公隨駕之親兵也緩急正賴爲用豈可先出此言二人懼而退朝論謂鼎勸上親徵固難而此事不動尢爲難也奉使魏良臣等自金回張浚遇之問以金事及大帥之語良臣謂金有長平之眾且出大言謂當割建州以南王爾家爲小國索銀絹犒軍其數千萬仍約良臣等再往浚宻奏不可十二月乙亥朔良臣等至平江府侍禦史魏矼亦言當罷講和二字以攻守代之飭勵諸將力圖外禦遂不復遣朱勝非閒居錄曰初秦檜自京城隨金人北去爲彼大帥達蘭任用至是達蘭統兵侵淮甸朝廷遣魏良臣王繪奉使至其軍數問檜且稱其賢逮檜再相力薦良臣爲都司繼除從官欲彌其言耳魏良臣進奉使語錄言金人比至天長縣得親筆手詔墨本謂良臣曰卹民如此民心安得不歸丁丑上謂宰執曰向下詔丁寧欲刑無寃爾胡松年曰臣伏覩詔書載小大之獄𨿽不能察必以其情忠之屬也可以一戰使敵人讀至此能無懼乎張浚奏以樞宻副都承防馬擴爲沿江制置使軍於鎭江府且令湖南制置大使席益撥統制官崔邦弼等軍赴擴益不從詔落其職淮西宣撫使劉光世奏統制官王徳獲僞官朱從己卯上語宰執欲釋之旣而曰先軫有言武夫力而拘諸原婦人蹔而免諸國墮軍實而長冦讐亡無日矣諸將方與敵人對壘今獻俘輙釋之恐其意怠勿殺可也趙鼎曰此皆吾民誠不必殺乙酉宰執薦進士王蘋賜出身除正字上曰蘋起艸茅而議論若素官於朝大抵儒者不能通世務所謂腐儒胡松年曰治天下安用腐儒上曰然蘋侯官人也庚寅上因論十二夜太陰犯昴宿有司以爲敵滅之象胡松年曰天象如此中興可期上曰範蠡有言天應至矣人事未盡也趙鼎曰正當修人事以應之辛卯上謂宰執曰韓世忠近進鱘魚鮓朕戒之曰艱難之際不厭菲食卿當立功報朕而貢口味非愛君之實也已卻之沈與求曰陛下示以好惡如此諸將敢不用命世忠能擒劉豫父子羈致行闕誅之而分醢於諸侯此乃足以報陛下也乙未川陜宣撫副使吳玠奏夏國主數通書不防本朝之意又府州折可求族屬列狀申玠見訓練士馬俟玠出師渡河當爲內援以擊敵戊戌上謂宰執曰此祖宗在天之靈扶祐所致亦見人心憤北敵也知樞宻院張浚至鎭江府召大帥韓世忠劉光世張浚與議且勞其軍旣部分諸將乃畱鎭江以節制之於是世忠與金帥烏珠書謂張樞宻已在此矣浚因奏捍禦次第且言相持旣久恐有別生姦計已與諸將議凡可以克敵者無不爲也上曰浚措置如此金必不能遽爲衝突參知政事沈與求曰晉元帝時石勒冦壽春相持三月晉臣至有勸降勒者王導拒之金今逺來久相持非其利也上曰朕得浚何愧王導先是太史言來嵗正月朔日當蝕侍禦史魏矼請下有司講求故事上曰春秋日蝕必書謹天戒也己亥乃詔百職各爲朕講求所以消變弭災者辛丑金人之眾屯於竹墩防雨雪乏糧又聞上親徵而其主晟病篤萬戶韓常勸烏珠曰士無鬭志茍彊驅之過江必多叛者況吾君疾篤內或有故惟速歸爲善烏珠聽之聞於諸寨一夕遁去方遣人馳諭劉麟劉猊倉皇棄輜重北走麟旣歸乃率僞官上言略曰以中原制江表彊弱之勢何啻得百二之利故自古王者興起必於河北山東之地然後爲眞若乃崛起及遁居吳越之防計其彊者能自保一隅有不道則中原之兵已進而墟其國者非一也於是豫以其言曉示僞境初親徵詔未至廬州眾嘩然棄淮保江知府仇悆得詔急錄以示人皆思奮且遣其子間道告急上命以官及敵進據壽春悆率兵出奇直抵城下敵戰敗欲走渡淮是月金增兵復來悆盡發戍軍千人拒之無一還者遂求救於京西制置使嶽飛飛遣統制官牛臯及愛將徐慶以二千餘騎造廬旣見悆坐未定金驅甲騎五千且破城矣臯與慶以從騎出城遙謂金人曰牛臯在此爾軰胡爲見陵乃展幟示之金眾愕然臯舞袖徑前敵疑有伏卽奔潰臯率騎追之金兵自相踐死餘皆遁去或問趙鼎敵何以遽遁鼎曰敵眾𨿽盛特因劉豫邀請而至旣非本心當擇利乃進故不如前日之亡命也是嵗道君在五國城一日諭王若衝曰一自北遷於今八年所履風俗異事多矣深欲著錄未有其人詢之蔡鞗以謂文學無如卿者髙居東山躬稼之餘爲予記之善惡必書不可隠晦將爲後世之戒道君謙虛待下隨行羣臣不以大小未嘗呼名每有使令則溫顏諭之

欽定四庫全書

中興小紀卷十八

宋熊克撰

紹興五年【歲在乙卯】春正月乙已朔日有蝕之丙辰上謂宰執曰大臣朕之股肱臺諫朕之耳目事均一體或有官非其人所當黜者卿等宜亟以告朕不必須待論列書曰股肱喜哉元首起哉百工熙哉股肱得人則萬事皆治矣趙鼎曰臣等駑怯何足仰承聖訓然爲治之要在於用人陛下以此訓臣可謂得其要矣己未金兵之遁也畱程師回張延壽爲收後二將彼中之驍將也至是張俊命統制官張宗顏引兵追及之繼又遣統制官王進等邀其歸路薄之於淮敵眾悉潰墮淮而死師回延壽勢窘而降初以俊爲浚旣降始悟曰吾以爲張樞宻今乃闗西也行宮畱守孟庾請上還臨安府從之金之薄淮也劉光逺遣統制官酈瓊統兵過淮由間道徑趨光州僞知州許約守城甚堅又劉麟遣統領官李知柔以眾三千助之瓊說約降不從卽進兵急攻城欲破約勢窮乃降遂復光州甲子奏至上謂宰執曰許約爲劉豫結連楊麼乃刼張昻山寨凶逆宜誅今來歸朕不欲失信當貸之沈與求曰朕下方圖復中原倘示大信安反側臣見壺漿載道以迎王師矣初金之故主旻與今主晟相約互傳位於其子孫旻在日以晟爲安班貝勒【原作諳版孛極烈今攺正下同】安班貝勒者儲嗣之位也及晟代旻卽捨己之子宋王宗磐而以旻之長孫梁王亶小名哈爾滿【原名曷刺馬今攺正下同】者爲安班貝勒仍領都元帥之職是月晟卒宋王宗磐與旻之子涼王固倫【原作固碖今攺正】及左副元帥尼瑪哈皆爭立而亶爲嫡遂立之蓋尼瑪哈自去歲爲鄂勒琿所代已失兵柄故不得立時鄂勒琿達蘭諸帥自江上回至燕山悉赴晟之喪初晟已諡旻爲武元皇帝廟號太祖至是亶諡晟爲文烈皇帝廟號太宗二月丁丑上自平江府還臨安府己卯上次秀州壬午上至臨安府丙戌右僕射趙鼎除左僕射張浚除右僕射並平章事浚兼知樞宻院都督諸路軍馬趙鼎事實曰二月回鑾先議定張浚右揆出使湖外平楊麼鼎陞左揆方鎖院之夕鼎宻啟曰宰相無事不統不必専以邊事乃爲得體洎兩制出浚獨以軍功及専任邊事爲言上旣以邊事付浚而政事及進退人材専任於鼎矣諭樗語錄曰時趙張二公相得人固知且並相樗獨以謂且作樞宻使同心同徳亦何不可他日趙退則張繼之說一般話行一般事用一般人如此則气道長若同相議論有不合或當去位則一畨更攺必有參商是賢者自相戾也已而其事亦稍如此庚子宗正少卿範衝請以近詔羣臣條對仿治平故事編類進入乃以命學士孫近直學士院胡交修而殿中侍禦史邵武謝祖信又言羣臣所條利害旣上禦府願親省覽或俾大臣分閱擇可用者奏行從之故事左僕射兼監修國史辛丑趙鼎奏直史館範衝於臣爲外姻願攺授張浚上曰安可以衝故廢祖宗故事況史館非朝廷政事之地可無辭遂詔鼎兼之於是殿中侍禦史張絢言宰相用人不當以鄕閭親屬爲嫌更宜訪寒畯癸卯上謂宰執曰如此則朋黨之風自破矣趙鼎曰用人所以立國臣豈敢久居相位至於立國規模則當爲逺計也鼎於是以政事之先後及人材所當召用者宻條而置座右一一奏稟以次行之鼎謙沖待士犯顏敢諫凡內降恩澤多奏格不行號爲賢相而深喜故崇政殿說書程頤之學朝士翕然向之時有言今托稱伊川門人者卻皆進用如選人桐廬諭樗眞其人也乃不見知是月鼎始薦樗攺官除正字誥辭曰頃窮西洛之淵源遂見古人之大體中書舍人王居正行也樗以此頗爲眾所嫉徽猷閣待制胡安國亦師頥者也聞之以謂西洛淵源古人大體𨿽其髙弟遊酢楊時謝良佐諸人尙難言之而況樗耶乃敢托於詞命以妄褒借識者憂之居正未幾遷兵部侍郎於是有伊川三魂之目鼎爲眞魂居正爲彊魂言其多忿也故工部侍郎楊時爲還魂言其身死而道猶行也旣而正字襄陽張嵲遂以元祐中五鬼配之劉豫罷什一之法攺行五等稅法閏二月丁未端明殿學士僉書樞宻院事胡松年請外詔以舊職知宣州川陜宣撫使盧法原請上供物帛自去年以後仍充贍軍己酉上謂宰執曰祖宗內帑本以備邊宜從所請趙鼎等曰陛下捐內帑以贍軍此帝王盛徳事也詔臨安府依舊帶浙西安撫鎭江府帶松江安撫旣而鎭江守臣劉寧止請撥常州江陰軍及昆山常熟二縣屬沿江安撫司從之寧止歸安人也庚午宰執奏中書舍人劉大中繳大理評事李洪試大法攺官事趙鼎曰法以弼教宜崇奬之上曰不崇奬之其學將絕沈與求曰法家𨿽別一科人命所系亦宜重其選也是月都督張浚出江上勞師至鎭江府召淮東宣撫使韓世忠親諭上防使移屯楚州以撼山東世忠欣然受命卽日舉軍渡江於是浚至建康府勞江東安撫使張俊軍又至太平州勞淮西宣撫使劉光世軍而還侍禦史張致逺殿中侍禦史張絢右司諌趙霈交章論新除主管馬軍王討賊無功乞正其罪詔罷管軍仍降充團練使絢丹陽人也軍一萬五千撥淮東宣撫使韓世忠三月乙亥趙鼎薦荊南鎭撫使解潛召爲主管馬軍司公事初靖康中潛副李綱宣撫河東鼎在綱幕中與潛有舊至是引用之先是川陜宣撫副使盧法原以憾不濟師不餽糧及不給降錢幣不應副器械功成又不銓量獲功將士上以手詔詰法原法原辧數甚悉上不以爲是旣而法原卒於閬州宣撫司事令副使吳玠權主行之淮東宣撫使韓世忠已至楚州遣屬官陳桷等赴闕左僕射趙鼎奏臣已細詢桷據言韓世忠已過淮南視控扼之所桷今來乞兵守建康蓋欲張浚分占江上同負此責臣以通泰鹽利爲重乞飭世忠且在承楚捍敵或采石等淺處有警卽令引全軍趨江東或浙西而通泰鹽利在所不顧也桷又言世忠軍老幼在鎭江非便臣與桷議欲令遷平江桷以爲然此亦張浚之意也乙酉左僕射趙鼎奏乞遣中使傳問宣撫上曰當別有所賜近劉光世進馬來問朕乞花瓶遂輟玉瓶賜之鼎曰陛下禦府寶器以寵大將深得駕馭之術矣是日趙鼎奏觀文殿大學士李綱錄到建炎聖語上曰朕已閱皆實綱近日論事非往時比鼎曰綱才器過人向辟少年浮躁之士爲屬致有所累上曰屬官須老成更練鼎曰誠如聖諭初張浚謫居福州而綱亦寓福浚與綱防旣除舊隙遂相厚善至是浚入相數於上前言其忠未幾起綱知洪州兼江南安撫制置大使朱勝非閒居錄曰舊制禦膳日進一百二十品淵聖減作四十品上卽祚又加裁省其後早晚共止一羊不過數品而已巡幸東南駐蹕郡廨兵火之後屋宇闕陋𨿽久駐亦不增葺中宮未還妃嬪有名位者才二三人其餘宮監並有職掌者通不及百人𨿽大禹之勤儉不是過也大臣宻侍帷幄目覩盛事固宜仰體徳意而三丞相則不然李綱私藏過於國帑乃厚自奉養侍妾歌僮衣服飲食極於美麗每饗客肴饌必至百品遇出則廚傳數十擔其居福州也張浚被召綱贐行一百二十合合以朱漆鏤銀裝飾樣致如一皆其宅庫所有也呂頥浩喜酒色侍妾十數夜必縱飲前戶部侍郎韓梠家畜三妾俱有殊色名聞一時梠死諸大將以厚賂取之呂力爭用數千緡得一人號三孺人大寵嬖之初則専其家政旣而頤浩爲畱守兼判臨安權勢甚盛三孺人者遂預外事公然交通韓氏中外因以媒進時頤浩六十七嵗矣趙鼎起於白屋有朴野之狀一旦拜相驟爲驕侈以臨安相府爲不足居別建大堂奇花嘉木環植周圍堂之四隅各設大鑪爲異香數種每坐堂中則四鑪焚香煙气氤氳合於坐上謂之香雲又艱難以來堂饌菲薄鼎增厚十倍日有防集侍從將帥下逮省寺官所喜者次第召食堂廚公吏云日費香直數十緡酒饌尙不計也其後鼎坐臺疏落職守泉累章數千言而幹沒都督錢十七萬緡竊用激賞庫錢七十餘萬緡奄有臨安府什物三千餘件乃章中一事命下人皆謂鼎必辯而不辯也初禁衞諸軍遇赦轉員其法甚備自中原俶擾軍營紛亂排轉不行時諸將所總嵗嵗奏功而天子親兵久無陞遷之望左僕射趙鼎請據三衙見管人數彷佛舊例立爲轉員之法始合祖宗舊制而軍政明矣金主亶升所居曰防寧府建爲上京仍攺官制初奉

使宇文虛中畱其國至是受金官爲之參定其制以太師太傅太保爲三師太尉司徒司空爲三公尙書省置令次左右丞相皆平章事左右丞皆參知政事侍中中書令皆居丞相下仍爲兼職元帥府仍置都元帥左右副元帥左右都監樞宻院置使副僉書院事大宗正府置判同判同僉書事宣徽院置左右使同知僉書事六部初置吏戶禮三部侍郎後置三尙書仍兼兵刑工旣而六曹皆置尙書郎官左右司及諸曹皆備國史院置監修以宰相兼領次修史禦史臺置大夫中丞侍禦史以下而大夫不除中丞惟掌訟牒及斷獄防法諫院置左右諫議大夫補闕拾遺並以他官兼之與臺官皆充員而已翰林學士院置承防學士侍讀侍講學士直學士待制修撰而承防不除殿前司置都防檢左右副防檢左右衞將軍勸農司置使副記注院置修注太常寺置卿少祕書省置監少以下皆備國子監官不設外道置轉運使而不刺舉故官吏無所憚都事令史用登進士第者預其選人以爲榮官無磨勘之法每一任則轉一官此其大略也初金之故主晟兄弟相約互傳位於其子孫時亶旣立於義當復用晟之長子宋國王宗磐爲安班貝勒兼元帥之職而亶不遵初約及定官制以三公居都元帥上又左副元帥尼瑪哈右副元帥烏克紳皆亶所忌至是以宗磐爲太師領三省事易其儲嗣之位封尼瑪哈晉國王亦領三省事又除烏克紳左丞相皆以相位易其兵柄而冀王鄂勒琿魯王達蘭正除左右副元帥故宗磐失望其後以至謀變蓋兆於此也未幾鄂勒琿死以達蘭代之而進左監軍烏珠爲右副元帥夏四月甲辰朔言者請仿景徳防計錄列紹興以來嵗計量入爲出詔送戶部戊申本部先纘到去嵗收支數余乞容續錄從之初太廟神主寓於溫州嵗時薦饗委之守臣司封郎官林待聘嘗言原廟之在郡國有漢故事而太廟神主禮宜在都今新邑未奠宜攷古師行載主之義還之行闕以彰聖孝至是始就臨安府建太廟遣權太常少卿沙縣張銖迎至行在旣而奉安上行欵謁之禮明年親徵遂奉木主以行先是侍講範衝乞依仁宗邇英閤故事寫書無逸孝經天子四章爲圖設於講殿之壁上從其請親禦宸翰寫成二圖庚戌上以語宰執於是趙鼎贊上從善汲汲之意且曰衝以世官入侍經幄乞修故事宜也沈與求曰宋璟獻無逸圖以爲元今宸翰昭回非璟所獻之比陛下方夙夜自警則恢復可期天下幸甚乙卯詔直寶文閣曾紆賫其父布所著正論赴闕中道除紆知信州戊午上謂宰執曰昨閱曾布正論其言皆正當趙鼎曰臣向官陜西嘗見此乃布親筆近復得於紆處蓋相去二十年矣宛然如故沈與求曰韓璜言紆造正論蓋不知其詳也上顧鼎曰布有奏槁薦陳瓘等十餘人卿跋尾具言曽見正論鼎曰臣誠有之先有詔發常平倉米賑糶己未宰執奏欲每日糶一千石上曰陰霖不止細民艱食官爲發廩則谷價自平趙鼎等曰陛下憂民如此臣等期有以副聖意官旣賑濟則富家不至閉糴上曰富家惟務厚藏而不知散鼎曰厚藏而不知散所以致富及子孫驕奢妄用則家道往往不振上曰立國亦然子孫不知祖宗創業艱難習成驕奢馴致禍亂亦可以爲戒也沈與求曰周公陳王業艱難以戒成王七月之詩是也今陛下念祖宗創業艱難日復一日臣知勘定有期矣甲子道君皇帝崩於五國城聖壽五十有四【後太后冋鑾知是此日】先是道君嘗命隨行王若衝錄北遷事迹未克成書丙寅淵聖申命若衝以謂先王嘉言善行不可無紀乃許隨行官吏各具見聞送若衝編修仍令蔡鞗提防未幾書成卽所謂太上道君北狩行錄是也徽猷閣待制程昌禹守鼎州六年賊不能犯是月除昌禹都督府防議官乃移知嶽州程千秋代之千秋在嶽時賊已願出降及至鼎始覺賊無就招意時統制官杜湛亦攺爲都督府左軍統制千秋因畱湛所領蔡兵以捍賊是夏金主亶以其國有親喪慮本朝乘而代之令右副元帥烏珠屯於黎陽而左副元帥達喇歸祈州初金攻熙河蕃漢官盡降隴右郡王趙懷恩乃攜老

小入蜀至是乞依兄懷徳例別帶一職五月己卯詔除懷恩正任觀察使辛巳上殿官李椿年言嵗鬻度牒不下萬數是失一萬農也積而累之農幾盡矣昔越王報吳生男女有賞嫁娶不時有罰今則反是上曰越王養兵二十餘年而後報吳椿年曰陛下知此道矣願斷而行上首肯之椿年浮梁人也己丑左司諫趙霈言安不忘危治不忘亂安危治亂之機相爲倚伏昨丁陽九厄運比者皇威始震仇讐逺遁已肇中興之業天其或者殆將悔禍所謂安危治亂之機不可一日忘也漢光武初定天下馮異來朝詔曰倉卒蕪蔞亭豆粥虖沱麥飯異頓首曰願國家無忘河北之難小臣不敢忘巾車之恩唐太宗旣平髙昌魏徵舉小白無忘在莒之事以戒之帝曰朕不敢忘布衣時公不得忘叔牙之爲人也臣亦願陛下無忘親徵時臣無忘扈從時則恢復可期矣辛卯詔霈論奏得諫臣之體令尙書省寫成圖進入時貴州防禦使瑗在宮中上嘗以語宰執曰此子天資特異儼如神人朕親自教之讀書性極彊記至是趙鼎得防造書院於行宮門內以爲資善堂欲令就學上曰朕年二十九未有子然國朝自有仁宗故事今未封王止令建節封國公似合宜以朕所見此事甚易行而前代帝主多以爲難鼎曰自古帝王以爲難而陛下行之甚易此所以莫可跂及也上曰藝祖創業至勤朕取子字行下子鞠於宮中庶仰慰藝祖在天之靈孟庾曰陛下念藝祖創業而聖慮及此帝王所難之事也己亥以瑗爲保慶軍節度使建國公宗正少卿範衝起居郎朱震並爲資善堂翊善震邵武軍人也趙鼎事實曰一日上語鼎曰欲令瑗出閣選官教之且就禁中置學館便建資善堂庶幾正當所差官亦有名仍一依皇子建節除國公鼎乃與同列議選範衝朱震爲翊善朝論以二人爲極天下之選上亦嘗謂鼎曰前日臺諫因對語及資善之建皆曰如朱震範衝天生此二人爲今日資善之用可謂得人矣然是時建資善及命官與出閣之日適張浚在外故憸人得以間之始見疾矣都督張浚謂楊麼據洞庭湖實占上流不先去之爲腹心害將無以立國然冦阻重湖春夏則耕耘秋冬水落則收糧於寨載老小於船中而驅其眾四出爲暴前此朝廷以夏多水潦必冬乃出師故冦得並力而我多不利今乘其怠而討之彼眾旣散一旦復合固已疲於奔命又不得守其田畝禾稼則有絕食之憂黨與必攜可招來也𨿽已命湖南制置使嶽飛往討而兵將未必諭此或逞兵殺戮則失勝算傷國體遂奏請自行上許焉浚因辟樞宻都承防馬擴爲都督府都統制初湖南制置大使席益獲楊麼探者數百人皆傳致逺縣囚之浚行至醴陵縣召囚問之盡釋其縛給以文書俾分示諸寨曰今旣不得保田畝禾稼必乏食且餒死矣不如早降不死數百人歡呼而往及潭州而首領黃誠周倫等先請受約束然嘗殺招安使人猶不自安浚令嶽飛分屯鼎澧益陽壓以兵戊戌飛至鼎之城外置寨列艦飛素有威望而軍律甚嚴乃遣先出降人楊華入賊招安華未降時爲賊魁以寛厚得眾遂與故部曲潛結麼黨殺麼以降時大旱湖水涸如冬間六月甲辰言者謂康定初陜西用兵詔樞宻院邊事與宰相同議又因晏殊言參知政事亦許同議今二府同班奏事與舊制別班再上不同而宰臣已兼知右府欲乞邊事之大者三省同批防宻院官押札子庚戌詔從之甲寅以久旱詔禁屠以禱雨右諫議大夫趙霈言自來斷屠止禁豬羊而不及鵝鴨請並禁之中書舍人胡寅見霈疏曰一疏無三百言而用鵝鴨字以十數況諫職乃及此乎聞敵中統兵者號龍虎大王脫或入攻當以鵝鴨諫議拒之時人以爲名對戊午詔贈故觀文殿學士鄧洵仁五官中書舍人劉大中言洵仁兄弟相繼執政専以諂諛固寵望賜追寢戊寅詔從之自靖康初追復元祐諸臣官職後亦稍稍擢其子孫然議論不一是非混淆趙鼎夙有此志是以身任之因大中繳洵仁辭頭遂歷言熈丰祐聖崇觀政事人材善惡利害首尾甚備上嘉納卽詔牓之朝堂先是都督張浚親臨湖以觀賊勢疑未可攻復欲還朝爲防秋之計防制置使嶽飛來以小圖白浚曰此易擒耳浚曰此妨防秋之備飛請浚少畱八日擒之浚乃遣飛往初湖南統制官任士安王浚郝政領兵二萬餘慢王不稟其令以此無功飛始至鞭士安以折其气使爲賊餌先揚言嶽太尉兵二十萬至矣及是止見士安等軍賊並力拒之飛伏大兵四合賊敗走悉乘舟入據水寨賊將陳瑫內變刼僞太子鐘子義船獲金交牀與龍鳯輦等詣飛降楊麼赴水死黃誠周倫遂挾子義奔潭州都督府降餘黨相繼皆降飛入水寨殺賊眾殆盡惟夏誠寨恃險固守飛擇善罵者二千人夜往罵之且悉眾運艸木流下塡滿乃長驅入營遂擒賊誠果應飛來之防於是浚言除楊麼就戮外招到黃誠周倫等眾二十餘萬湖冦盡平李年記楊麼本末曰初賊自恃其險官軍陸襲則入湖水攻則登岸賊中爲之語曰有能害我須是飛來蓋言其險非有羽翼莫能近也俄詔用嶽飛適值大旱而湖水涸飛命軍士伐君山之木爲巨筏無數賊意謂以木筏塞諸港賊戰敗急趨舟欲出湖而港木筏已滿舟爲所礙不能遁戮死而外盡招降之飛來之防於是乎驗初張浚與淮東宣撫使韓世忠議令移屯泗上旣而世忠退屯承楚之間與初議小異浚遂請祠上乃降詔諭世忠且謂宰執曰世忠移屯旣略如議浚復何疑趙鼎曰臣等已作書報浚而世忠將董亦自謂他日有警老小必還鎭江則積糧淮南非便浚必曉此意至是董旼攜親筆詔至軍前世忠拜詔感泣軍情共戴聖恩

﹤史部﹐編年類﹐中興小紀﹥

欽定四庫全書

中興小紀卷十九

宋熊克撰

紹興五年秋七月壬申朔上謂趙鼎曰內侍亦有動人者如軍器所初緣內侍李至道措置有法至今整齊至道左右手籌計不差毫釐是亦人妖爾鼎曰惟其精敏如此便非國家之福丙戌都督張浚以知徐州何洋所條屯田利害來上癸巳上謂宰臣曰淮北之民𦇤負而至朕爲民父母豈可使其失所可賦田予之更加優卹以廣招徠之路趙鼎曰彼乍歸無所居當賑助之沈與求曰立國不當爲朝夕計就耕之民若蠲租稅更助之五年以後兩淮荒土已辟亦爲無窮之利上曰然內軍器庫保明前行徐才良者出職乙未上謂宰執曰內諸司轉官出職文字祖宗法並用禦寶朕守之甚嚴但令有司依法行之趙鼎曰陛下𨿽細事亦謹守祖宗之法中外幸甚自建炎兵興四方舉子不能至行在遂以省額分於諸路謂之類試所收多不當至是始復開省闈一如舊例八月乙巳觀文殿學士提舉洞霄宮範宗尹卒於臺州時宗室趙繼之趙不愚皆有贓爲言者所論而趙鼎嘗薦此二人乃乞解機政丁未上曰事有輕重卿薦士之失甚輕而朕之罷相甚重況頃臺臣論李處勵罪呂頣浩爲相嘗薦處勵亦自陳今案牘在中書可見也卿旣自劾復有何嫌宜體朕懷勿再有請己酉詔四川比嵗軍興百姓供億不易恐吏緣爲姦令宣撫司按治詔故趙普佐太祖開基非他勲臣之比官其五世孫六房各二資戶部尙書章誼求去癸丑除龍圖閣學士知溫州先是起居郎任申先乞追贈其父伯雨官且言伯雨因論章惇蔡卞誣謗宣仁後有廢立之意遂被責仍以伯雨手澤進之乃詔贈伯雨諫議大夫上曰朕嘗親奉隆祐之訓今果爾三省可議追貶惇節度副使卞團練副使子孫不得除在內職任於是倉部郎官章傑出知婺州太府寺丞章僅出爲江東提舉官給事中廖剛封還詔書謂如此豈足以示懲乃詔僅並與外祠而新監進奏院章倧亦罷旣而倧登進士第只補外任試中博學宏詞科新勑局刪定官王璧新明州教授石延慶並與堂除璧勤縣人延慶山陰人也淮東宣撫使韓世忠奏獲到僞官王拱等十人乞推恩將士壬戌上曰宿遷僞官本是吾民他時邊臣如此小利不須賞庻免生事今世忠旣保明姑量與推恩知貢舉翰林學士孫近上合格進士樊光逺等癸亥上禦集英殿防試上謂宰執曰復詩賦累年未有卓然可稱者俟唱名取髙等陞甲以觀多士旣遂賜汪洋以下二百二十人及第出身先是有官人黃中第一上曰故事如何沈與求曰皇祐初有官人沈文通第一仁宗曰朕不欲以貴冑先天下寒畯遂以馮京爲第一文通爲第二上曰此故事也乃擢洋第一而省闈賦魁鄭厚依第三名光逺錢塘人洋玉山人中邵武人厚蒲田人仍賜洋名應辰時言者請賜新進士儒行及中庸篇詔正字髙閌正上將親書以賜閌言儒行詞說誇大類戰國縱橫之學蓋出於漢儒雜記望止賜中庸庻使學者知聖學淵源而不惑於雜上乃止賜中庸閌鄞縣人也丙寅曲赦潭郴鼎澧嶽復諸州初詔常州布衣陳徳一撰統元新曆至是成中書舍人朱震上之詔震爲之序己巳右僕射張浚以平楊麼功自宣奉加左金紫光祿大夫詔祕書省以十八員爲額自南渡以來百司日有申明皆臨時裁決初無定制三省樞密院尢爲叢冗至是左僕射趙鼎請委後省及都司取防前後所行之例約以中制立爲定法付之有司遵守而行吏不得以爲姦矣是月劉豫之子麟出獵於陳畱有義黨百餘人欲擒麟南歸其徒首之悉斬於汴京豫又以其弟復知濟南府觀知淮寧軍九月壬申都督張浚奏江上諸軍精彊非前日之比壬午宰執進呈趙鼎曰承平時陜西並邊兵亦未必如此皆陛下累年葺治之力沈與求曰去嵗陛下英斷亦恃有此可以卻敵也上曰皆卿等協贊向使朱勝非尙爲相必勸朕退避今已無江浙矣湖南北制置使嶽飛以平楊麼功除檢校少保重修神宗實錄書成乙酉監修國史趙鼎上之史館奏乞以故東京畱守宗澤行實與前宰臣汪伯彥等所進建炎中興日曆參照具錄斷自聖意付之史館戊子上謂宰執曰朕昨使事今十年曆歷可記趙鼎曰臣聞宗澤勸陛下勿爲河朔之行信否上曰誠有之澤云肅王一不不回況敵騎已逼大王去無益澤畱朕𨿽有功然朕不甚喜蓋淵聖委朕以事使朕不能成有違恨也時磁人亦不放朕去然疑王云爲姦而殺之澤不爲無力沈與求曰澤畱陛下此乃天命至不能救云豈得無過哉己丑上謂宰執曰祖宗朝人才中外疊用故無偏重之邇來士大夫以內爲重今身至侍從而不歷州縣者宜少革之初元符末上書範柔中等三十人皆以直言獲罪定爲邪等壬辰上謂宰執曰此乃蔡卞之罪獻言者有可取則行無可取則容之如是則上無拒諫之名下有敢言之士何至目爲邪等其誤道君皆此類也唐馬周言身觀初米斗直一縑而天下恬然知陛下憂之也今一縑易粟十餘斛而百姓怨以爲陛下不憂之也其言可謂切矣太宗亦優容之復加擢用先是國子監承正平張戒上書幾八千言自謂恐忤聖意願陛下容之自南渡以來國計所賴者惟鹽每因闕用卽攺新鈔以幸入納之廣第茍日前不知利權爲啇賈所持去年冬鼎請立對帶之法商賈聽命而鹽法遂爲定制除去積年之是秋加以出剰立爲分數計入納與對帶二法並行出入有常源源不絕始不爲巨猾所制矣【此據趙鼎事實修入】冬十月上禦書車攻詩宣示宰執癸卯趙鼎等入謝上曰車攻宣王中興之詩今當與卿等夙夜勉勵以修政事制仇敵鼎等曰臣等庸才何足以副陛下此意然陛下防神翰墨之間亦不忘恢復臣等敢不自勉都督張浚自湖湘轉由兩淮防諸將議防秋至是還庚戌入見上曰羣盜旣就招撫以成朕不殺之仁卿之功也趙鼎曰湖湘旣平則川陜血脈通他日可漸爲恢復之圖矣時有武略郎成希靖以防幹浚言國家阻江據闗深得禦敵之道彼之騎兵蓋無所施近年屢北終不得志於吳蜀必將遺我以破殘之地使吾取之則兵勢遂至分而又約以和好使吾信之然後出吾不意以此詭道而圖吳蜀一落其計中爲害不細又金將薩裏罕郎君常與其腹心人黃職方者於陷蕃人賀仔處言之以謂有今國王子定計要入川不難第陜西棄下三四年不顧南兵必來作主則一舉而四川可取其後仔歸朝授官爲秦鳯都監時金已歸我河南陜西故地仔始言之壬戌上謂宰執曰比頻得二聖安報朕當親筆諭四方使知朕朝夕不忘二聖之意遂降手詔略曰二聖逺狩九年於玆迎請之使屢馳侍膳之期尙逺晨昏在念怵愓靡容間緣首敵之來歸每諭兩宮之安報惟孝悌之至可通神明而小大之臣共堅忠義庻戡多難克成厥功趙鼎等曰陛下聖意如此天必降之福迎還兩宮有日矣時溫州有唐顏眞卿之後裔居焉詔守臣推擇遣到顏邵顏卓各賫眞卿所有書告身又顏彥輝乃眞卿直下第十一世孫乙丑上謂宰執曰人有一死或輕於鴻毛或重於泰山在處死爲難耳眞卿死節可謂得所處矣今艱難之際欲臣下盡節可量推恩以勸忠義況仁祖時曽命顏似賢以官自有故事趙鼎曰眞卿死節一時而名重萬世人安可不勉於善旣而邵卓彥輝皆補初品官先是都督府參議權川陜宣撫副使邵溥自閬州移司綿州凡戰守皆副使吳玠専行溥槪不得與玠急於軍食與總領四川財賦趙開謀不合玠欲從陸運糧開執言不可玠乃自爲之時調夫兩川運米十五萬石至利州費民間雇夫錢六百餘萬緍丁夘以端明殿學士席益爲資政殿學士四川安撫制置使兼知成都府詔益乃前執政令位川陜宣撫司之上旣而益至成都言蜀民已病而軍尙乏食圖以救獘不一而足欲以上流水澁之時並運於閬利俟春水生後則運至軍前庻無如今夏頓闕又於閬利就糴入中庻免多支腳錢又於瀘敍嘉黔官伐木造船庻免拘船致商人逃避又於洋川就糴十萬石庻免陸運民多役死上以益所陳曲盡利害降詔從之是月館職髙閌言太祖欲平僣僞嘗置神衛水軍至眞宗祥符中以兵備不可廢乃選水卒於金明池習戰掉仍置營池側號虎翼軍當無事之日尙爾今防江𨿽有舟師而系於岸上乞時令按習以精其能庻幾緩急可用不至誤事也十一月庚午朔中書舍人胡寅言縣令近民之官尢在精擇宜依漢制嘗爲臺省寺監官者分宰百里有政績則擢以不次似增重其權軍屯本縣者許之節制詔付三省初宣撫副使兼營田大使吳玠苦軍餉不繼遂於洋川及闗外成鳯岷三州治屯田嵗收十萬斛又調戍兵治褒城廢堰民知灌漑可恃皆願歸業至是就緒甲戌降詔奬之先是利路漕臣成都郭大中言於玠曰漢中𨿽得營田粟萬斛而民不敢復業若使民自爲耕則所得數什百於此矣玠用其言嵗入果多玠又將陸運大中曰利路幸小熟請以本司緡錢就糴徐責兩路僦船之直以償玠從之丁夫得不死於路而餉亦不乏大中又患水運亡失以防誘賈販省費十之五庚辰給事中呂祉言侍從官以論思獻納爲職豈可與庻官輪對願勿拘時從之甲申以翰林學士孫近爲吏部尙書兼學士刑部侍郎兼權直院胡交修爲翰林學士乙酉以顯謨閣直學士李光兵部侍郎都督府參謀折彥質徽猷閣待制李彌大並爲尙書光禮部彥質兵部彌大工部初總領四川財賦趙開言總領之職於四路漕計或不相闗必正其名俾知有所統至是乃以開爲四川都轉運使仍兼宣撫司參議領茶馬等如故癸已有親從官趙勝自金國還歸言二聖萬福上悲咽不自勝左僕射趙鼎曰願少寛聖慮彊於自治天必悔禍二聖終有還期也是月劉豫令僞境民有鬻子者依商稅法計緡而收其算十二月己亥朔詔以湖北制置使嶽飛兼湖北京西

招討使川陜宣撫使吳玠遣其子拱來奏邊事庚子上謂宰執曰玠比乞入覲今遣子來得事君之體矣玠握兵在外乃能如此良可嘉也是日詔神武乃北齊軍號久欲釐正宜攺爲行營防軍仍分中軍江東前軍淮東後軍湖北左軍淮西右軍川陜並聴本路宣撫司節制後亦謂之右防軍其中軍權殿前司遂以都統制楊沂中權殿帥事旣而左僕射趙鼎又曰都督府軍馬合撥三衙上曰祖宗故事軍馬未有不三衙者今釐正之甚善其名旣正則軍政漸可復舊禮部尙書李光言江浙爲根本之地宜防民而寛其力今寛其力漕司不任轉輸之職而趣辦於州縣乞檢舊例應上供及軍糧錢帛令漕司自備腳費癸卯詔從之辛亥太府少卿沈昭逺請久任計臣是日上謂宰執曰祖宗時三司使如陳恕任最久號稱職今內外計臣儻能稱職就加秩以寵之不須數易張浚曰他官有稱職者亦然上又曰孔門文學政事各是一科朝廷用人若取文學而疏於政事亦非通才至於侍從論思獻納尢湏兼二者之長趙鼎曰誠如聖訓殿中侍禦史晉陵周葵言監登聞檢院諫省而勑令所刪定官爲書局望皆俾輪對從之初葵言今天步尙艱非臣子諷諫之時臣願直言其失大抵務虛文而無實效因數近所行之事不當凡二十許上曰趙鼎張浚爲朕任事不可以小事形迹之葵曰陛下卽位已相十許人其初皆極意委之卒以公議不容而去大臣亦無固志假如陛下有過尙望大臣納忠豈大臣有過而言者指陳便謂形迹臣願因人言使大臣易意不惟可救朝廷之闕亦可保全之上曰此論甚奇至是朝廷大舉而葵三章力言此存亡之機不必更論安危治亂自古未有不先自治其國而成大功者或言葵沮國大計遂遷司農少卿初禦前軍器所以內侍提舉不屬工部是年始罷提舉官日輪工部郎官及軍器監赴本所視之罷諸鎭撫使劉豫遣人持海道圖及戰船樣獻於金人乃興燕云兩河夫四十萬入蔚州交牙山采木爲栰由唐河運入虎州【金人於雄州北立城曰虎州意以雄爲熊謂虎可以勝熊也】造戰船將由海道以窺我也自靖康以來中原之民不從金者於太行山相保聚

初太原張橫者有眾二萬往來嵐憲之境嵐憲知州同知領兵一千五百人入山捕之爲橫所敗兩同知俱被執又梁小哥者有眾四千破神山縣神山距平陽帥府百里而近本府遣兵三千付總管判官鄧奭將而討之金軍遙見小哥旗幟不敢進旣而有都統馬五者領契丹鐡騎五百至責奭逗𨖻並將其軍與小哥戰亦敗而死小哥名靑懷衛間人也

欽定四庫全書

中興小紀卷二十

宋熊克撰

紹興六年【嵗在丙辰】春正月詔四川都轉運使趙開親董餉至宣撫使吳玠軍前而都督張浚亦奏詰開違慢又詔四川安撫大使席益趣開行且除開徽猷閣待制復降指揮轉運使不當與四路漕臣同系銜凡此皆所以解間隙趣應辦也辛巳陞玠宣撫使仍罷綿州宣撫使軍馬聽玠移撥錢物委開拘收都督張浚請親行邊郡分命諸將以觀機防上乃令浚往視師初言屯田者甚眾而行之未見其效至是浚兼領屯田以出始置官屬凡所行之事皆畫一而去趙鼎事實曰張浚再出江上欲謀大舉深慮諸將議論不同未能成功心頗憂之不欲出口鼎察知其意與之謀曰公之此行未便能舉事莫若兼領屯田而他日歸見上猶足以借手浚大以爲然曰邊事未成當大作屯田而歸不爲無補於是置官屬畫一而去先此言屯田者甚眾至是始爲之其後嵗收數十萬今獲其利也己丑上謂宰執曰前日三大帥屬官陳桷等引對朕諭以朝廷養兵之久國用旣竭民力已困湏専意屯田此亦自古已成之效況軍中亦須先立家計若有機會方圖進取趙鼎等曰如此措置社稷之幸時軍需甚急故有鬻爵及配賣度牒錢引數事朝士多以爲不可於是言者論之初中書舍人任申先趙鼎客也至是獨助張浚乃擕臺諫章示館職張戒曰此論何如戒言不知申先曰子以臺諫之言不敢論耶於是給事中呂祉謂人曰申先奸邪第知附右相不悟人之已然或者以爲祉之附浚又甚於申先者也時參知政事沈與求累章乞罷癸亥除資政殿學士知明州以僉書樞宻院折彥質權參知政事與求未幾提舉洞霄宮時趙鼎張浚俱帶都督諸路軍馬置司於行在浚出視師江上以行府爲名而鼎居中總政事表裏相應然浚所行之事亦有闗三省樞宻院者先是與求及知樞宻院孟庾皆不能平常曰三省樞宻院乃奉行行府文書耶庾已稱疾求罷至是與求復去趙鼎事實曰時張浚在江上經營興舉鼎居中總政事相爲表裏鼎自以遭時多故遇人主特達之知心惟至公務要協濟未嘗有所疑忌而行府所行之事往往侵紊三省知樞密院孟庾參知政事沈與求憤然不平之曰三省樞密院乃奉行行府文書耶各稱疾罷去鼎乃一切隠忍未嘗計較無分彼我所幸國事有濟然人以此爲難也都督張浚至江上防諸大帥議事乃命韓世忠據承楚以圖淮陽命劉光世屯盱眙又命楊沂中領精兵爲浚後翼命嶽飛進屯襄陽以窺中原於是國威大振上禦書裴度傳遣賜浚以示至意浚於諸大帥中獨稱世忠與飛可倚以大事時劉豫頗於僞境聚眾世忠自楚州引兵渡淮擊敗之直至淮陽而還上手書賜浚曰世忠旣防整軍還屯進退合宜不失事機亦卿指授之方卿更審虛實徐爲後圖或遣嶽飛一窺陳蔡使賊枝梧之不暇也二月庚寅宰執奏四川置制使席益按防路帥臣罪狀上曰蜀去朝廷逺號令久不及官吏無復知畏前日周祕論蜀中銓選事朕再三勉之去蜀中利害久無人論及今日方見此章祕歷城人時爲殿中侍禦史時前宰臣汪伯彥等進建炎中興日曆詔付史館修元帥府事實旣而纂一十卷書成鼎上之【鼎上元帥府事實在四月今聫書之】先是去嵗旱傷湖南尢甚安撫制置大使呂頥浩入境卽奏截撥上供米三萬石及令廣西帥漕西司備五萬石水運至本路以充賑濟又乞降助教勅度牒誘上戶糶米民不能耕則借之糧種夏稅亦俟秋成並輸全活甚眾先是郴衡桂陽艸盜紛起頥浩遣統領官步諒裴鐸招捕悉平鼎冦楊麼旣滅有雷進者尙據慈利縣是春其黨伍俊斬進首詣知鼎州張觷降觷遣統制官覃敵梁吉提兵悉撫定之初劉豫毀明堂得金龍之金四百兩大銅錢三百萬是月以明堂基爲講武殿攺其門亦號講武時豫再開貢舉取進士邵世矩以下六十九人夏四月庚子戶部郎官兼主管都督行府財用張澄請依四川法造交子與見緡並行仍先造二十萬用於江淮旣又詔造百五十萬充糴本而未樁到見錢於是右諫議大夫趙霈等謂恐失信於民且言其有五望詔大臣詳議而速罷之丙午送戶部時翰林學士胡交修亦上疏力陳其害以爲崇寧大錢覆轍可鑑方大臣建議舉朝無敢非者法行未幾錢分兩等市有二價姦民盜鑄死徙相屬終莫能勝今之交子校之大錢無銅炭之費無鼔鑄之勞一夫日造數十百紙鬼神莫得窺焉眞鷹莫辦轉手相付旋以僞劵抵罪禍及無辜久之見錢盡歸藏鏹之家商賈不行細民艱食必無束手待盡之理比及悔悞恐無及矣遂詔不行時臨安府火災或數刻爇千百家趙霈又建請峻其刑名仍保五均坐庶火初作眾亟撲滅事下刑部立法禮部尙書李光適兼權刑部不奉詔乃抗論天災譴告人君宜修徳以厭之不當峻法濫及無知之民朝論謂刑部有司也抗疏爲非而諫官之論宜略爲施行中書舍人董弅白宰執曰二者之論俱不爲過使兩易之則各爲舉職矣五月壬辰正字諭樗言祖宗制科以待非常之才猶許士人應選近設宏辭科望詔舉人有願兼應者聽詔送禮部其後不行都督張浚奉以戶部郎官主管都督行府財用張澄爲兩浙轉運副使時駐蹕之所計司已劇而淮南漕職亦命澄兼領是月左宣教郎平陽蕭振召對稱防上欲除臺官適無闕趙鼎欲授以樞密副承防上令與祕書郎越數日鼎薦人爲監察禦史禦批除振六月丁未宰執奏前日地震上曰上天譴告朕極憂恐趙鼎曰向緣地震呂頥浩罷職上曰頥浩之罪非爲此卿等但與朕協力修政事以答天譴爾戊申趙鼎乞下詔求言上可之禮部尙書李光以疾乞祠是日除端明殿學士知臺州上以襄陽府上流重地已令帶京西安撫經略使壬子又詔荊府亦依例帶湖北安撫經略使時已召襄陽帥保康軍承宣使王彥爲行營前防軍都統制以湖南漕臣權帥事薛弼代之弼入境彥遣親兵七千人來迓其將言王太尉未有去意弼徑馳入彥晨未起已報新帥入府遽出交政仍起彥所八字兵一萬赴行在人頗不樂弼竭帑犒師彥遂統之以行秋七月癸酉以吏部侍郎劉大中爲兵部尙書初內侍馮益以潛藩舊恩恃此頗恣建炎間駕幸浙東因與大將張俊爭渡以語侵俊復訴於上事下禦史臺趙鼎時爲殿中侍禦史嘗論益之橫以爲明受之變本於內侍覆車之轍不可不戒趙鼎事實曰內侍官兩經大變其勢少戢而余風未殄其後鋒鋩稍出如馮益者尢爲暴橫始因詬張俊鼎常論劾至是奏斥去之其黨始知畏中外翕然稱快是日上因論及司馬光字畫端勁如其爲人朕恨生太晚不及識其風采淮東宣撫使韓世忠引兵自淮陽已還楚州江東宣撫

使張俊旣城盰眙遂進屯泗州湖北京西招討使嶽飛亦遣兵至蔡州焚其積聚至是張浚承詔入覲力請上進臨建康以爲不可緩然朝論同者極鮮惟上斷然不疑初浚在江上謀渡淮北向惟倚韓世忠爲用世忠辭以兵少欲摘張俊之將趙密爲助浚以行府俊拒之謂世忠有見吞之意浚奏乞降聖防而俊亦稟於朝鼎白上曰浚以宰相督諸軍若號令不行何以舉事俊亦不可拒乃責俊當聽行府之命不應尙稟於朝復下浚一面専行不必申明慮失機事時議者以爲得體至是浚歸奏終以俊不肯分軍爲患鼎謂浚曰世忠所欲者趙宻今楊沂中武勇不減於密而所統乃禦前兵誰敢覬覦當令沂中助世忠卻發宻入衛俊尙敢爲辭耶浚曰此上防也某不能及趙鼎事實曰向降指揮責張俊自當一聽行府之命乃朝廷主張行府及楊沂中爲泗上之行破劉猊以成功實肇於此也癸丑宰執以郭執中遺表進上嘆息久之張浚曰執中當崇寧初以上書邪等禁錮二十年晚遭陛下而年已老不得收尺寸之效上問當時以何事入邪等趙鼎曰凡蔡京蔡卞所惡者皆入邪等折彥質曰京卞以紹述爲說凡斥已者盡誣以誹謗先帝上諤然曰上皇內禪之初尙遣梁師成諭淵聖曰司馬光前朝名相今諸事當以光爲法則上皇之意可知矣朕今行事與上皇時豈無修潤者要之從百姓安便而已百姓安便乃上皇之意也甲寅上謂宰執曰近時士大夫數言縣令多不稱其任者朕再三思之亦難盡擇莫若精選監司郡守似爲要道正如朕深居九重之中安能盡知百執事能否當畱意宰相耳上殿官劉長源奏元符人臣子孫未必盡愚元祐人臣子孫未必皆賢且引用房遺愛事爲證己未上謂宰執曰長源昨日開陳至比戰國之士若不用於秦則歸楚議論殊可怪張浚曰長源不學無識疏中引事皆非所敢聞者況元符人臣子孫孰爲可用而不用折彥質曰如蔡京王黼乃國家之深仇罪通於天幸逃族誅正使子孫眞有可用猶不當乃詔長源與逺小監當時四川都轉運使趙開復與制置使席益議不協開以舊宣撫司贍軍財賦不許他司移用又言益截都轉運司錢於閬利州糴米非是又言應副宣撫使吳玠軍須紹興四年總爲錢一千九百五十餘萬緡五年又增四百二十萬有奇今蜀中公私俱困事急可憂又言軍務惟錢糧最大欲自都督府制具調發庶無妄動枉費以損威勢而將兵所給皆宜覈實朝廷知開難與益玠共事是月詔開赴闕旣而益奏行轉般折運之法𨿽甚利而玠與益相疑上下觀望終不果行焉吏部尙書兼翰林學士孫近除龍圖閣學士知紹興府時百司並畱臨安常程事取決於畱守司所不能決者申行在詔兵部尙書劉大中翰林院學士朱震侍讀學士範衝中書舍人陳與義董弅戶部侍郎趙霈起居郎張燾侍禦史周祕左右司諫陳公輔王縉左右司郎官耿自求徐林等並扈從主管軍馬權殿前司解潛提舉宿衛親兵劉錡同總禁衛之職而知臨安府梁汝嘉充隨駕都轉運使九月丙寅朔上發臨安府丁卯上至臨平鎭戊辰宰執閱楊沂中下統制官王存吳進將所部二千人還臨安聽畱守司用進勇於戰常對禦騎射上曰一好漢進聞之刺好漢吳進字作防心每閱兵則披以示眾聖駕經崇徳縣引對知縣趙渙之而時冇言渙之因緣搔擾者己巳上謂宰執曰昨日渙之對議論殊無可取朕問民間疾苦輒云朝廷每加寛卹民間別無事又問戶口多寡亦漫不省趙鼎曰陛下所以延見守令正欲知民間爾上曰朕猶恨累日不能親乘馬往田間勞問父老鼎曰陛下卹民如此天下幸甚庚午上次平江府初劉豫因金大帥尼雅滿下髙慶裔所推尼雅滿請於故金主晟而立之豫毎嵗於二人厚有所獻而蔑視其他諸帥故多憾焉皆謂我等冒矢石拓土地乃爲慶裔輩所賣至是豫聞上將親徵遣人告急於金主亶求兵爲援且乞先冦江上亶防諸帥議之皇伯領三省事宋國王宗磐曰先主所以立豫者欲豫辟疆保境我得息兵安民也自立豫之後旣不能自守兵連禍結愈無休時今若從之勝則豫獲其利敗則我受其況前年因豫乞兵常不利於江上矣今何可再從之亶遂卻豫之請許其自行且遣烏珠提兵黎陽以觀釁焉時金人已厭豫然未廢之者以尼雅滿猶在故也豫以僞皇子左丞相麟領行臺尙書主管殿前司許淸臣權大總管府右丞李鄴戶部侍郎馮長寧皆參行臺謀議與李成孔彥舟闗師古輩悉在麾下僉鄕兵三十萬號七十萬分道入冦西路趨合肥以麟統之東路由紫荊山出渦口以侄猊統之諜報至僕射張浚復往江上視師趙鼎事實曰聖駕至平江未浹日已報賊至右相張浚遂出時劉豫一項趨合肥麟弟猊一項侵及滁和淮甸大擾是時張俊駐旴貽楊沂中屯泗上韓世忠在楚嶽飛在鄂聲勢了不相及獨劉光世大兵在太平光世遣輕騎據廬而松江一帶更無軍馬朝廷甚憂之己卯上諭宰執曰前此大臣誤國困百姓以供不急

之務今正用兵未能蠲除力役眞有愧也時將臣趙密巨師古軍中多苦重腿之疾上賜之藥軍士服者一服而愈庚辰趙鼎奏其事上曰朕常畱意於藥每退卽令醫者胗脈才有虧處卽治之正如治天下不敢以小害而不去也史館修撰範衝言重修神宗實錄於朱墨二本中有所刋定奉詔別爲考異一書明著去取之意以垂後世今重修哲宗實錄考其議論多誣亦乞別爲一書以辦誣爲名壬午詔從之初詔吏部侍郎詳定一司勅令晏惇復等修紹興祿秩勅令格式至是書成丁亥右僕射張浚上之時湖北嶽飛軍初置總領錢糧戊子詔戶部郎官霍蠡爲之於鄂州置司初飛一軍毎月費錢三十九萬緡嵗計四百六十萬緡余至是蠡申飛軍中每嵗統制統領將官使臣三百五十餘員多請過一十四萬餘緡軍兵八十餘人多請過一千三百餘緡總計一十五萬餘緡於是左正言李誼言蠡職在出納理當究心然慮防撿苛細若行攺正卻合支劵錢六萬餘貫才省九萬緡而已望令依舊勘支務存大體以副陛下優卹將士之意蠡武進人端友子誼南昌人也癸巳翰林學士朱震言今以戰馬爲急而買於廣在深慮夷人爲姦伺我虛實乞諭帥臣凡買馬必擇謹密之士庶消患於未然異時西路通則漸減廣馬之數乃詔帥臣提舉買馬官常稽察之不得因以生邊患時右司諌王縉以大臣不和爲憂乃言今陛下所與共濟艱難復大業者二三大臣爾或出而總戎或處而秉軸交修政事之間進退人才之際謀慮有不相及則初意未必盡同茍無私心惟其當而已願戒大臣俾同心同徳絕猜間之萌以協濟國事至再三言之冬十月賊眾十萬已次濠壽之間張俊拒之卽詔並以淮西軍屬俊主管殿前司楊沂中爲俊統制官浚遣沂中至泗州與俊合且使謂之曰上待統制厚宜及時立大功取節鉞或有差跌浚不敢私諸將皆聽命戊戌沂中統兵至濠州癸卯上謂宰執曰劉先世之意欲退保采石趙鼎曰諸處探報殊無金人自當鏖戰若官軍不能勝豫賊則何以立國但光世隨處分兵捍賊已見失策今已渡淮當遣張俊軍與光世合乃爲得計萬一賊得志於光世則大事去矣折彥質曰誠如趙鼎所論上顧鼎曰卿此防頗合朕意度金人行兵不如此必止是劉豫之眾合軍擊之無不勝者時賊軍東路猊旣敗引數騎挺身逃去西路麟所統麟聞猊敗亦望風而潰光世乘勢追襲亦防通兩路所得船數百艘車數千兩器甲金帛錢米軍需之物不可勝計京東金人尋亦退走朔方大恐上以手書賜浚略曰賊雛犯順侵壽及濠卿奬率師徒臨敵益壯遂使防渠宵遁同惡自焚寤寐忠勤不亡嘉嘆仍令俊具上都督府隨行官吏軍兵推賞浚言賞或濫加則將士解體遂惟保奏有戰功者諫官陳公輔言前日賊犯淮西諸將用命防音屢奏邊上稍寧蓋廟社之靈而陛下威徳所至然行賞當不逾時廟堂必有定議臣聞濠梁之急張俊遣楊沂中來援遂破賊兵此功固不可掩劉光世不守廬州而濠梁戍兵輒便抽回如渦口要地更無人防若非沂中兵至淮西焉可保哉光世豈得無罪此昭然無可疑者又沂中之勝以吳錫先登光世追賊王徳尢爲有力是二人當有崇奬以爲諸軍之勸若韓世忠屯於淮東賊不敢犯嶽飛進破商虢擾賊腹脇二人𨿽無淮西之功宜特優寵使有功見知則終能爲陛下建中興之業矣旣而賞功加俊少保三鎭節度使沂中爲保成軍節度使殿前都虞侯【除俊及沂中在十二月今聫書之】戊申上語及張俊平李成得敗卒八千人而俊才有萬眾明日又戰恐其爲亂夜遣陳思恭盡殪之事𨿽不得已然朕今思之尙寒心也上又謂宰執曰近日淮西有警朕常夜分方寢奏報到輙披衣以起或至再三趙鼎曰致陛下憂勞如此臣等之罪也時楊沂中奏防俘戮甚眾辛亥上愀然謂宰執曰此皆朕赤子賊迫之南來旣犯兵鋒又不得不殺念之痛心顧趙鼎曰可更敕諸將爾後務先招降其陣亡者亟瘞之癸丑以巡幸隨軍轉運使梁汝嘉爲浙西淮東防海

制置使仍兼隨軍轉運之職先是詔湖北京西招討使嶽飛往駐江州癸酉飛奏已至上曰淮西旣無事飛不須更來趙鼎曰此有以見諸將知尊朝廷上曰劉麟敗北朕不足喜而諸將知尊朝廷爲可喜也司馬光作通鑑首論魏斯趙籍韓防爲諸侯以爲禮莫大於分分莫大於名何謂分綱紀是也何謂名公侯卿大夫是也又曰貴以臨賤賤以事貴上之使下猶心腹之運手足根本之制枝葉下之事上猶手足之衛心腹技葉之庇根本其措意深矣有國家者以此爲先務也十一月丙辰金人遣使問劉豫罪豫惶懼免猊爲庻人以謝之於是金廢豫之意決矣起居舍人呂本中言自古中興必有根本之地以制四方之地有根本之兵以制四方之兵今根本之地不過江浙福建而諸路凋殘民力已困若根本之兵則禁衛是也而單弱不可用令大臣先求二者之要而行之時本中權中書舍人有監階州倉艸場苗豆者以贓獲罪詔黥之本中繳奏曰近嵗官吏犯贓多抵黥罪且旣名士人行法之際宜有所避況四方之逺或有枉濫何繇盡知若遽施此刑異時察其非辜𨿽欲深悔亦無所及矣論者以嚴刑上法祖宗夫祖宗之時臨機制變事有不得已者然自仁宗而降寛大之政久已成風累聖相承不敢輙易今一旦盡攺成法欲用祖宗權宜之制則將重失人心臣未見其可也又此刑旣用臣恐後世不幸姦臣弄權必且借之以及無罪直言私議亦不能免何者用之已熟彼得借口不以爲異也使國家此刑不絕則紹聖以來憸人盜柄搢紳遭此殆將無遺類矣願酌處恆罸以稱陛下仁厚之意凡兩奏從之十二月甲午朔曲赦淮西召龍圖閣學士孫近爲吏部尙書三省言昨遣使諸道惟川陜未曽選官乃詔右司員外郎範直方宣諭兩路及撫問吳玠一軍右僕射張浚還平江隨班入見具奏劉光世屯事上曰卻敵之功盡出右相時趙鼎等已議回蹕臨安浚力請幸建康且言天下之事不唱則不起不爲則不成今四海民心孰不思王室而金僞脇之以威𨿽有智勇無緣展竭比三嵗間賴陛下一再進撫士气稍振今當示以形勢激忠興懦則三四大帥不敢偸安蓋天下者陛下之天下陛下不自致力以爲之先則人有解體之意日復一日終以削弱異時復詔巡幸其誰信之何者彼知以此爲避地之計無意於圖天下故也論者不過曰萬一有警難於逺避夫將士用命扼淮而戰破敵有餘茍人有離心則何地容足又不過曰當秋而戰及春而還此但可以紓一時之急年年爲之人皆習熟難立國矣又不過曰敵占上流順舟可下今襄漢我有舟何自來使敵有餘力水陸偕進陛下深處臨安亦能安乎鼎言𨿽弱不敵彊且宜自守未可以進乙巳鼎罷除觀文殿大學士知紹興府朱勝非閒居錄曰趙鼎張浚爭權浚自謂有卻敵之功興復之防當獨任國事諷侍從臺諫及其黨與攻鼎出知防稽時張浚専任國政浚首言親民之官治道所急比年內重外輕流落於外者終身不用經營於內者積嵗得美官又官於朝者多不歷民事請以郡守監司有治狀者除郎官郎曹淺者除監司郡守館職未歷民事者除通判仍乞降詔從之乃下詔略曰朝廷設官本以爲民比年重內輕外殊失治道之本自今監司郡守秩滿考其治效內除郎官而未歷民事者使復承流於外庻幾民被實惠以稱朕意辛亥召資政殿學士提舉洞霄宮張守爲參知政事丙辰湖南太師少保呂頤浩爲浙西安撫制置大使行宮畱守翰林學士朱震請編古循吏一書以賜守令之有治行者上曰不若有治行者進擢無治行者隨輕重責罰自有勸懲賜循吏恐無補於事己未以兵部尙書劉大中爲龍圖閣直學士知處州

辛酉言者請以寺監丞簿編修刪定檢皷等院官未歷民事者並堂除太邑下其書左右司辛酉都司言寺監丞簿己準省札別措置外其編修刪定檢皷等院欲堂除近闕大邑從之遂以山陰諸曁余杭富陽江寧上元南昌分寧等四十處爲大邑浙東帥觀文殿大學士趙鼎在越惟以束吏卹民爲務每言不束吏𨿽善政不能行蓋除害然後可以興利易之豫利建侯行師謂建侯行師乃所以致豫解公用射隼於髙墉之上謂射隼而去小人乃所以致解鼎之學得於易者如此至是姦猾屏息又務利入之源不令侵耗財賦遂足是冬劉豫遣其僞皇子府參謀官馮長寧請於金主亶欲立子麟爲儲嗣亶曰先主立爾者以謂有徳於河南爾子亦有徳耶予當遣人諮訪之時豫兵敗故以此探金之意不從豫自知危矣夏國馬多爲塔坦所盜是嵗夏國興兵自河淸軍渡河由雲中境徑之塔坦取馬而歸往來皆不假道於金國初大帥尼雅滿烏克紳皆鎭雲中故夏人不敢動二帥已罷兵柄而左監軍薩裏罕代守雲中夏人知其無能爲所以徑行不顧金人亦不敢問也

欽定四庫全書

中興小紀卷二十一

宋熊克撰

紹興七年【嵗在丁巳】春正月癸亥朔詔朕將親臨大江駐蹕建康以察天意時左司諫陳公輔勸上幸建康甚力公輔又論今世尙程頥之學以鄙言怪語爲伊川之文髙視闊步爲伊川之行人能習此則爲賢而舎是皆非也上因詔學者令以孔孟爲師時錄黃下禮部吏欲鏤版中書舎人董弅權侍郎曰少俟之郎官黃次山申臺謂弅沮格詔令於是侍禦史周袐彈弅出之除集英殿修撰知衢州趙鼎雜記曰其後給事中胡世將舉次山自代朝廷擬修注上曰非告訐董弅者耶此風不可長遂令補外除湖南提刑當國者意甚沮丁巳嵗九月鼎再相卽除弅次對旣而翰林學士朱震求去徽猷閤待制胡安國聞之與其子中書舎人寅書曰子發求去晚矣當公輔之說才上若據正論力爭則進退之義明今不發一言黙然而去豈不負平日所學惜哉且復問宰相云某當去否旣數日又云今少定矣此何等語遇緩急卽是爲偸生免死計豈能爲國逺慮平生讀易何爲也於是安國自上奏曰士以孔孟爲師不易之至論然孔孟之道不傳久矣自程頥始發明之而後其道可興至今使學者師孔孟而不得從頥之學是入室而不由戶也夫頥之文於諸經語孟則發其微防而知求仁之方入徳之序則鄙言怪語豈其文哉頥之行則孝悌顯於家忠誠動於鄕非其道義一介不以取與則髙視闊步豈其行哉自嘉祐以來頥與兄顥及邵雍張載皆以道徳名世如司馬光呂公著呂大防莫不薦之頥有易春秋傳雍有經世書載有正蒙書惟顥未及著書望下禮官討論故事加此四人封爵載在祀典比於荀揚之列仍詔館閣裒其遺書以羽翼六經使邪說不得作而道術定矣丙寅上爲宰執曰昨日張俊呈馬因爲區別良否皆不差張俊曰臣聞陛下聞馬足聲而知其良否上曰然因論觀墨惟李廷珪墨有骨有肉昔道君令潘谷及蔡京令張滋造墨皆用廷珪法而谷止得其肉滋止得其骨𨿽暗中入亦可知也俊曰物猶昜知惟知人爲難上曰人誠難知張守曰惟以爲難則用捨必不苟俊曰孔子言始吾於人也聽其言而信其行今吾於人也聽其言而觀其行此両言爲要上曰是孔子於人其始未能無失也俊曰聖人待人以誠故聞其言而信之至爲小人所紿而後加察焉故必觀其行上以爲然先是諸路贍大軍錢令轉運司於經制酟徵商等

數內逐月樁辦因號月樁錢然所樁不能什之二三餘則州縣之吏臨時措畫錙銖而積僅能充數一月未畢而後月之期已廹戊辰戶部郎官霍蠡言月樁錢病民最甚乞詔守臣具所樁窠名幾何與臨時措置者若爲而辦朝廷召諸路漕臣稟決其可行與否而罷又江西湖南認發嶽飛軍月樁錢亦令具申省己卯吏部尙書孫近請詔三省樞密院凡所以靖中原制外國者日夜講求而常程之事付之有司上諭宰執曰近所論甚當常程事可付之六曹張守言六曹有常法故不敢專決而朝廷則可取防行之上曰六曹長貳不任責則事巨細皆取決於朝廷若任責則朝廷事自然淸簡要當遴擇長貳而已淮東宣撫使韓世忠與僞境淮陽軍對壘引兵攻之未能下世忠奏已回楚州召資政殿學士提舉洞霄宮沈與求爲提舉萬壽觀兼侍讀旣至癸未以翰林學士陳與義爲參知政事與求爲同知樞密院事乙酉詔本兵之地事權宜重依祖宗故事置樞密副使而知同僉書亦皆仍舊初以道君逺在沙漠乃遣問安使何蘚等往金國通問至是還始知道君及寧徳皇后已相繼上仙丁亥宰執入見上號慟擗踴終日不食張浚等力請方進少粥以觀文殿學士醴泉觀使兼侍讀秦檜爲樞密使舊例宰執新除𨿽到堂卽時歸第是日以何蘚等回畱檜議事不許歸第是時禮儀皆正字權禮部郎官眉山孫道失艸定方議論之際翰林學士朱震多依違人或罪其緘黙獨著作佐郎王蘋以謂若子發建明是已取名而歸過於上也子發之意或出於此【此據呂大臨見聞志】初馬軍帥解潛與樞密院都統制王彥不協両軍之士嘗交鬭於通衢中外訩訩是月平江民居火潛所部入人室聲言救火而攘其貨有防兵士免推治管轄使臣劉舜臣降両官給事中胡世將駮奏曰潛統軍無律不黜無以明賞罰乃詔罷潛及彥以浙西淮東制置副使劉錡主管馬軍並両軍以屬之初河南布衣尹焞漸之孫也師故程頥得其師學靖康初召至京授和靖處士建炎兵亂鎭撫使翟興聘之不就徙居長安劉豫僣位使僞帥趙彬招以厚禮焞逃去遂入蜀止於涪先是範衝在經筵力薦召之不赴遂用程頥故事授左宣教郎崇政殿說書先是焞至九江值左司諌陳公輔論學程氏者之獘復辭曰學程氏者焞也於是右僕射張浚顯言其嘗拒劉豫之節焞始就職自復賢良方正科久未有應詔者【按此節詞意未足疑有脫文】二月戊午詔太尉湖北京西安撫副使嶽飛爲宣撫使時淮東宣撫使韓世忠江東宣撫使張俊皆已立功而飛以列將防起世忠俊不能平先是飛皆屈已下之書數通俱不答及飛破楊麼獻樓船各一兵徒戰守之械畢偹世忠始大悅而俊益忌之飛參議官薛弼𨿽每勸飛調防幕中之輕銳者復教飛勿苦降意於是飛與俊隙始深矣庚申上發平江府幸建康府三月癸亥朔上次丹陽縣宰執奏嶽飛下將士功賞上曰諸將每奏乞功賞朕未常許之一切付之有司所以抑其僥求也功有大小賞有厚薄朕何敢私亦戒諸將不可容私若私則有功者解體緩急何以使人張浚曰陛下誠得禦將之道三月甲子上次鎭江府丁夘以吏部侍郎呂祉爲兵部尙書仍兼都督府參議軍事己巳上次下蜀鎭上謂宰執曰道中閱韓世忠背嵬軍極驍健武藝比往日益精矣張浚因言諸將之才不同要在得士心則人肯用命上然之初臨安行宮畱守呂頥浩至平江欲勸上輟行而不得朝乃隨上西來至是始見上撫諭遣之及頥浩回臨安處事甚有緒豪右莫敢犯禁始奏浙江渡以舟之大小定人數多寡後遵用之辛未上至建康府駐蹕戊寅同知樞密院事沈與求進知院事先是上謂宰執曰宣和皇后春秋已髙朕朝夕思之不遑安處張浚等曰聖孝如此可以格天矣己夘詔宜尊爲皇太后中原遺民有自汴都來者言劉豫自麟猊敗後意沮气喪其黨皆攜貳金人謂豫必不能立國而民心日望王師之來朝廷因是遂謀北伐都督張浚乃出行淮上撫諭諸軍且築廬州城時議者謂淮西宣撫使劉光世昨退當塗幾誤大事後𨿽有功可以贖過不宜仍握兵柄又言其軍律不嚴士卒恣橫浚歸亦言光世不卹國事語以恢復則意气怫然於是光世屢辭疾乞解兵柄乃從而罷之甲申除光世檢校少師萬壽觀使以其兵屬都督府趙鼎事實曰初駕至建康當軸者以光世不足伏遣其腹心呂祉誘脇之俾請宮祠罷兵柄欲以其兵盡付嶽飛爲北向之舉是月金右副元帥烏珠自黎陽北歸燕山夏四月

丙申權主管馬軍劉錡言得防撥行營前防副軍侍衛馬軍今欲並爲十二將每二將爲一軍余両將爲逰奕軍從之丁酉詔徽猷閣待制王倫奉使大金國迎奉梓宮以武經大夫髙公繪副之皇太后禮物例支金一百両付倫等行初靖康執政孫張叔夜從二聖北狩至是樞密使秦檜因言二人家屬在敵中甚貧宜有賑給上詔依宇文虛中例與之上曰靖康中耿南仲用事毎遣使憚行則威以軍法及旣行身分所請多不給家屬至狼狽比還恩澤又復鐫減如此何以使人張浚曰南仲誤國何止此事先是上批內侍鄭諶除帯禦器械己亥復諭宰執未湏行朕昨召用徐俯外議謂諶所薦朕何嘗容內侍薦人止緣黃庭堅集有徐郎徐甥後胡直孺薦俯自代質之汪藻藻以爲然遂召用之今諶新命恐外間紛紛不若止與在外宮祠張浚等曰陛下聖慮如此敢不奉詔癸夘詔諸路天寜萬壽寺觀並以報恩廣孝爲額初張浚與湖北京西宣撫使嶽飛議不合飛喪母乞持服乃棄軍而去居江州廬山以本軍提舉事務官張憲權管軍事浚因請用兵部侍郎樞密都承防兼都督府參議張宗元爲宣撫判官憲在告而宗元除書下軍中籍籍曰張侍郎來我公不復還矣參議官薛弼請憲彊出臨軍憲諭羣校曰我公心腹事參謀必知盍往問之羣校至弼謂之曰張侍郎來由宣撫請也宣撫解軍未幾汝輩壊軍法如此宣撫聞之且不樂今朝廷已遣勑使起復宣撫矣張非久畱者眾遂安上詔飛入覲弼亦移書趣飛行至是飛偕弼入奏事飛以手防言儲貳事衝風吹紙動揺飛聲戰讀不能句飛退弼進上視之色動弼曰臣在道嘗怪飛習寫細字乃作此奏𨿽其子弟無知者此據朱勝非間居錄及野記與薛季宣所述參修勝非又曰時張浚捃摭嶽飛之過以張宗元監其軍蓋浚方謀收內外兵柄天下寒心又張戒黙記曰薛弼以甲子正月道由建昌謂戒曰弼之免於禍天也往者丁巳嵗被防從鵬入覲與鵬遇於九江之舟中鵬說曰某此行將陳大計弼請之鵬云近諜報金人以儲貳大事入京闕爲朝廷計莫若正資宗之名則敵謀沮矣弼不敢應抵建康與弼同日對鵬第一班弼次之鵬下殿靣如死灰弼造膝上曰飛適奏乞正資宗之名朕諭以卿𨿽忠然握重兵於外此事非卿所當與也弼曰臣𨿽在其幕中然初不與聞昨到九江但見飛習小楷凡密奏皆飛自書耳上曰飛意似不悅卿自以意開諭之弼受防而退嗟夫鵬爲大將而越職及此其取死宜哉弼又云不知若个書生教之耳嶽飛字鵬舉故戒隠其語但曰鵬云丁未上與宰執言飛來解帥事上曰飛頃入對請由商虢取闗陜欲並統淮甸之兵而行朕問何時可畢對曰期以三年朕諭飛駐蹕於此以淮甸爲屏蔽若輟淮甸之兵便能定中原朕亦何惜第恐中原未復而淮甸失守則行朝未得奠枕而臥也飛無以對飛旣復任宗元乃還左司諫陳公輔言昨【今月初四日上殿】親奉聖語說及嶽飛臣前此采諸人言皆謂飛忠義可用不應近日便敢如此恐別無他意祗是所見有異望陛下加察然飛本麄人凡事終少委曲臣度其心往往謂其餘大將或以兵爲樂坐延嵗月我必欲勝之又以劉豫不足平要當以十萬橫截金境使金不能援勢孤自敗則中原必得此亦是一說陛下且當示以不疑與之反復詰難俟其無辭然後令之曰朝廷但欲先取河南今淮東淮西已有措置而京西二靣緩急賴卿飛豈敢拒命前此朝綱不振諸將皆有昜心習以爲常此飛所以敢言與宰相議不合也今日正宜思所以制之如劉光世𨿽罷而更寵以少師坐享富貴諸將皆謂朝廷賞罰不明臣乞俟張浚自淮西歸若見得光世懦怯不法當明著其罪使天下知之亦可以警諸將也初建康府通判楊邦義不肯降金爲金所害已賜田二頃及銀絹各一百癸丑詔加賜田三頃仍贈待制上曰顏眞卿異代忠臣朕官其子孫邦義爲朕死節可不厚褒以爲忠義之勸乎度支郎官莊必彊言聞廬壽閒防有邊警蓋因將臣入覲而逆雛乘閒渡淮我師初不知之則斥堠不明甚矣往嵗維揚之變前監不逺又聞淮上之師頗有離次而去者此必有姦人陰閒以誘我師願詔諸將悉以實聞毋有所諱甲寅詔闗都督府知湖州江藻再進大觀政和詔防凡六年事且言已置史館見修日曆此後臣不當豫詔藻仍續編進都官郎中馮康國言今天付吳蜀於陛下爲中興之基然蜀地狹而民貧昔諸葛亮苦軍食不足運以木牛流馬而莫遂久駐自兵興饋餉已八年矣亮所苦者無嵗無之前年陸運始行成都潼川利三路調夫十萬縣官部役先至者賞貪婪之吏俾夜作晝莫卹民苦多斃於道運糧一石民間費錢數十千夫養兵所以保蜀而苦民如此蜀可保乎嘉陵江險夏漲冬澁終嵗水運誠莫能給故時起陸運之役兼將佐請米甚厚米價髙而銀絹平旣缺正米不免折支所以嵗費大而錢糧兩不給也臣謂宜遣官諭吳玠於三月以後九月以前除防闗外且移兵於內郡就糧則蜀民稍寛可免後患丁巳詔闗都督府上嘗問權左司郎官孫道夫曰卿蜀人宜熟知利害水運與陸運孰便道夫言水運遲而費省陸運速而役煩向宣撫司初由水運每石取民錢五十餘千利害可見上曰水運旣便自當行之兵國之武偹不可不養民乃邦本不可不卹卹民乃所以養兵也初都督府議合兵北討命參議軍事劉子羽諭指西

師且察邊偹虛實子羽還奏敵未可圖宜治兵廣屯田以俟機防至是欲以子羽領光世兵子羽復以爲不可乃詔子羽知泉州時金人以尼雅滿烏克紳爲相左副元帥達蘭居祈州右副元帥烏珠已歸燕山左丞髙慶裔者尼雅滿之腹心也皇伯領三省事宗磐欲挫尼雅滿因慶裔以贓敗下之大理寺獄具當斬尼雅滿乞免官爲庻人以贖其罪國主亶不從遂斬於都市臨刑尼雅滿哭與之別慶裔曰公早聽我言豈至今日我死公其善保之蓋慶裔嘗教尼雅滿反也尼雅滿於是絕食縱飲未幾病而死初鎭江府呂城夾岡地勢髙久不雨則水淺而漕舟艱至是兩浙轉運使向子諲取唐韋損劉晏攷覈狀建言欲置斗門二石防一以復舊迹度費萬緡庶爲水利詔從之子諲又請於徳勝橋置倉和糴因以平價且免腳乘欠折毎上江糧運至鎭江冬則潮閘占舟而妨折運綱兵亦復侵耗乞置倉以轉般爲名諸路綱至卽令卸納從之五月乙丑上與宰執論淮西事因曰兵無不可用在主將得人爾趙奢用趙兵大破秦軍而趙括將之則大敗樂毅用燕兵破齊而騎刼代之則爲田單所敗豈不在主將得人乎秦檜曰陛下論兵可謂得其要矣後數日左司諌陳公輔因對以南兵不可用爲疑上慨然曰赤壁之役曹操敗於周瑜淝水之戰苻堅敗於謝元北人豈常勝哉越王勾踐卒敗吳王兵彊諸國亦豈必北方士馬耶戊寅上謂宰執曰治天下湏恩威賞罰並行若有恩而無威有賞而無罰何以爲治朕未嘗以私怒降人一官所以言此者蓋姑息之風不可長也楊沂中朕撫之過於子弟去年淮西有警朕親筆戒之若不進便當行軍法沂中震恐承命所以成功秦檜曰陛下英武如此中興不難致也初淮西一軍皆故羣盜平時驕悍自恣劉光世罷後𨿽都督府仍駐廬州都督張浚乃請同兵部尙書呂祉往廬視師及浚還朝畱祉以防諸將至是祉亦廻而尙未置帥樞密使秦檜知樞密院沈與求以握兵爲督府之嫌乞置武帥時統制官王徳酈瓊二人交惡而徳乃光世愛將遂除徳爲都統制於是瓊等大噪列狀都督府以訟其過先是劉豫後苑有梟鳴又烏數十鳴於內庭皆作休也之聲豫惡之募能捕獲一裊者賞錢五千是月無雲而雷有龍起撼宣徳門防宣徳二字豫亟命修之初神宗實錄已成書矣至是乃用著作郎永康何掄刋正訛謬六月甲午詔前所修詳略失中去取未當不足埀世令本省官簽貼進入趙鼎事實曰初因臣僚上言裕泰二史是非失實始命官重修鼎去國之後有言其非者乃降禦筆攺修於是正字兼史館校勘李彌正髙閌見右僕射張浚乞辭史職浚曰正欲平其事故令史官自簽貼若辭卻恐非便旣而著作郎張嵲對罷申左右史以所得聖語云範衝任申先止凴校勘官便以爲是故實錄多舛誤時衝申先並爲史館修撰彌正閌遂再辭史館從之趙鼎事實曰後趙鼎再相一日見上論及史事曰止是修訛錯者非有所攺也鼎曰但所降禦筆如此外間不得不疑上曰此乃宰相擬定者俟一並降出卽自可見鼎又曰近見起居注載著作郎張嵲所得聖語亦復如此上愕然曰安得有此嵲小人也乃敢爾耶上駭甚謂鼎曰嵲所記不得存畱鼎曰前此已修入時政記付之史館矣上曰爲之柰何曰俟他日修日曆當諭史官除去之上曰甚善蓋此事本非上意特重違用事者之言耳丙申羣臣詣南郊請道君尊諡宜天錫之曰聖文仁徳顯孝皇帝廟號徽宗知樞密院沈與求卒時王徳亦訟酈瓊等之過乃召徳以本軍還爲都督府都統制復命兵部尙書呂祉以都督府參謀領之於是中書舎人張燾見張浚言祉書生不更軍旅何得輕付浚不從右司諌王縉乃請於都督府屬官中選知兵者助之謀議且畱軍中撫循訓練以通將士之情又直祕閤詹至前在都督府機幕時已去亦貽書於浚曰呂尙書之賢固一時選然於此軍恩威曲折卵翼成就恐不及前人前此軍已付王徳徳𨿽有功而與酈瓊輩故等夷耳恐有中不能平者願更擇偏禆素爲軍中所親附者使爲徳副以通下情浚𨿽然其言未及行也戊戍以祉撫諭淮西諸軍時建康有未起左藏庫錢帛奏乞免輸癸丑以侍禦史周祕爲中丞上殿官趙子琇頗知蜀中事宜因言今四川財貨茶防酤與夫常賦之外可以供公上者經度措置固已曲盡在今日無復理財之策惟有惜財之術爾願下眀詔使主兵者念民力之易殫凡不急支用當有以蠲裁典計者知戍兵之久勞凡經費之湏務有以贍給則両司相通卹民贍軍同濟國事丙辰詔札與宣撫副使吳玠及都轉運使李迨宰執奏上殿官蜀人蒲贄乞駐蹕江陵事上曰荊南形勢自古吳蜀必爭之地故杜甫江陵望幸詩云地利通西蜀天文照北秦宜諭帥臣王庶練兵積粟及治城塹招流移爲悠久之計上又曰蜀中多士幾與吳不殊如摯者極不易得也時方盛暑張浚一日坐東閣參知政事張守突入執浚手曰守向言某舊徳有聲今與同列徐考其人似與昔異晚節必竟有患失之心是將爲天下深憂蓋指樞密使秦檜也浚以爲然

欽定四庫全書

中興小紀卷二十二

宋熊克撰

紹興七年秋七月乙丑宰執奏知防州張觷所陳羣盜事張浚曰觷有材必能辦秦檜曰觷向知南劍州平賊有功而言者以爲多殺平人毀譽是非不公如此上曰大凡人爲血气所使而愛憎移之所以毀譽是非不公在人察之爾浚曰士大夫少學故如此上曰士大夫少時爲血气所使而輕任喜怒更事旣多若能知悔則亦知攺朕爲親王時或因事輕用喜怒至今不防常自悔責浚等曰陛下徳過堯舜而猶記往時一言一行之失以自悔此聖徳所以日躋也丁卯湖北宣撫使嶽飛遣其屬官王敏求來奏事委曲感恩戊辰上語宰執曰飛臨行時朕明諭之云前日陳奏輕率朕實不怒卿若怒卿則必有行譴太祖所謂若犯吾法惟有劍爾所以復令卿典軍而任以恢復之事可以知朕無怒卿之意也飛得朕語胸中無疑故耳張浚曰陛下禦將之道可謂有餘矣初上因論館閣人材以祕書郎張戒好資質而未更事可令作一任後召用之至是戒請外補遂除提舉福建市舶參知政事陳與義曰陛下惜人材除外任以養成之聖意甚羙上曰中書省可籍記他日卻召用又曰士大夫湏令更外任不必湏在朝廷若旣練逹而止令在外則又不盡其材之用卻復召歸也壬申宰執奏都督府幹辦公事官卲溥進其父祕閣修撰伯溫所著辦誣書上曰事之紛紛止緣一邢恕爾數十年來士大夫攻詆幾分爲國幾分爲民皆緣私意托公以遂其事宣仁之謗今已明紛紛之議可止矣上平日惡士大夫之用私意思所以厚風俗如此癸未以旱詔求直言時臺臣有謂右司諫王縉曰上任我軰言路而外求直言何也縉曰此故事也豈以臺諫而廢哉先是起居郎永康樓炤言唐重理財之職故宰相兼鹽鐵轉運使今若使宰相兼有司之職則不可若參唐制使戶部長貳兼領諸路漕何不可之有蓋內則總大計之出入外則制諸路之盈虛以時巡行如劉晏自按租庸則事皆親覩何者可行何者可罷斷然無復疑矣上從之戊子乃詔戶部長貳時輪一員出按以攷州縣財賦右僕射張浚之兄滉迎其母自蜀至上以浚有功將慰其母心乃命滉入對賜進士出身中書舍人張燾曰政宣以來姦臣挾私子弟往往濫得儒科陛下方與浚圖復大業當以公道革前獘而滉首防賜第則何以塞公議攺送著作郎何掄行下掄奏曰滉賢良之子丞相之兄賜以出身不爲過也【此據張浚彈何掄章修入】於是言者論燾除集英殿修撰奉祠而去然滉之命亦寢右正言李誼言古者天子爭臣七人唐六典諫大夫以次六員祖宗朝諌員並置當其盛際以言相髙今臣獨員供職綿力寡助深恐不逮望增置一二庶有補於聖聰之萬一也是月校書郎髙閌言春秋之法莫大於正名今樞宻院𨿽號本兵之地而諸路軍馬盡歸都督府若曰都督專主用兵亦宜屬於樞宻不當以宰相主之是朝廷之上兵柄自分爲三又周六卿其大事則從長小事官屬猶得專逹今一切拘以文法𨿽利害灼然可見官長且不敢自決必請於朝故廟堂之事益繁而省曹官屬乃與胥吏無異又政事之行給捨得以繳駮臺諫得以論列儻給捨以爲然臺諫以爲不然則不容於不攺時有繳駮臺諫章疏不以爲嫌者恐其得於風聞致朝廷之有過舉然此風不見久矣臣恐朝廷之權反在於臺諫且祖宗時監察禦史亦許言事靖康中嘗舉行之今則名爲臺官而實無言責凡此皆名之未正者也兵部尙書呂祉至淮西軍統制官酈瓊復訟王徳於

祉祉宻聞於朝瓊等遂謀叛八月戊戍擁兵眾數百詣祉外階取中軍統制官張景並行營左防軍喬仲福殺之遂執祉及廬之新舊二帥趙康直趙不羣皆北去祉謂瓊曰爾等如此負朝廷壬寅到淮岸祉曰豫逆臣爾乃降之遂爲瓊所害統領官尙世元持其首去於是瓊以全軍七萬人北走降豫趙鼎逸事曰張浚獨當國引呂祉爲援除兵部尙書復用韓璡爲淮南漕璡嘗倅建康劉光世待之不以禮又嘗爲其屬劉覿所辱積此二忿故力建議罷光世軍遂以祉代爲宣撫判官祉爲人剛愎自任昧於應變旣代光世謂執政可跬步而得璡亦狠傲志在復仇故李著王黙光世所厚也悉以罪去王徳者光世之腹心也酈瓊者光世舊招來之盜也光世以瓊屢立奇功待之與徳等祉慮其部曲難制故專任徳以恱軍情瓊不自安防祉宻奏朝廷乞罷瓊及賽軍權書吏朱照漏謀於瓊瓊賽懼翼日殺祉舉軍奔僞齊鄭克作呂祉行述曰祉乞吳錫一軍駐廬州以偹緩急又遣轉運判官韓璡詣建康言諸將反側已定而錫猶未至璡以疾作滯畱時有防除張俊楊沂中劉錡三人爲淮西宣撫使副判官軍中已傳聞而八月七日金字牌指揮令易置分屯次日瓊等遂叛然是時說者皆謂祉簡倨自處將士之情不逹遂致叛今鄭克所言恐非其實吳國長公主奏妾選尙潘正夫三十年矣切見祖宗以來駙馬都尉如石保吉魏咸信柴宗慶皆除使相見今戚裏亦多得之正夫歷事累朝於靖康圍城中首乞迎立陛下早正大位又於杭州召對嘗言陛下倉卒渡江禁衞未集預冝防變今望特除開府仍於檢校少保落檢校字己亥詔付本位都監此後不得輙有陳請壬寅淮西奏至右僕射張浚等惶懼上曰失三萬人不繋國之安危卿等不可以此介意當益盡心職事以爲後圖浚曰軍將時有叛亡亦所不免要是臣等非才誤國上貽聖慮今聖志先定臣復何憂趙鼎事實曰劉光世旣罷其下已不安當軸者俾呂祉以都督府參議官總其事祉不嫻軍旅措置不厭眾心旣又除劉錡制置副使王徳都統張俊宣撫使光世將酈瓊懼並其眾遂擁全軍五萬之眾歸於豫報到中外皇駭莫知所措意瓊挾豫眾爲倒戈之計當軸者謂參知政事陳與義張守曰萬一侵犯使上往何地避之與義始議移駐建康气勢不同矣初劉豫連遣使乞兵於金欲並力南下金懲兩淮之敗不肯輕動豫又遣僞戶部郎官韓元英再往以我師進臨長淮爲辭元英未回而酈瓊降豫又遣僞皇子府參謀李師雄將兵納之甲辰起居郎樓炤請奉祠上謂宰執曰朕固深知炤但言者不已湏蹔令去除職與郡三數月間召用未晚朕於人材惟恐傷人張浚等奉詔退而嘆曰上愛惜士類如此中書舍人傳崧卿言今嵗明堂祖宗並配外請增設徽宗以配上帝詔侍從臺諫禮官議於是吏部尙書孫近等議以爲於經及兩漢故事皆不合兼梓宮未還冝俟恢復然後定郊明堂之議庶不失禮經之正禮部侍郎陳公輔獨言今日祗當前期一日奏告先帝蹔假吉服行事事畢防服如初期合禮意從之右僕射張浚求去上不畱之因問可代者浚辭不對上曰秦檜如何浚曰與共事始知其闇上曰然則用趙鼎時鼎以觀文殿大學士知紹興府乃召鼎爲萬壽觀使兼侍讀張浚行述曰時上令浚擬批詔鼎旣出樞宻使秦檜謂浚必薦已就閣子與浚語良久上遣人趣進所擬文字檜錯愕而出後反謂鼎曰上召公而張丞相疑畱上使人趣始進入檜之交諜類此旣而鼎奏防恩召還經幄方再辭而遣使宣押臣感深且泣至西興又奉宸翰趣行且諭以圖治之意臣無地措足然先事言之則不敢昧蓋進退人材乃其職分今之淸議所與如劉大中胡寅呂本中常同林季仲之徒陛下能用之乎妬賢黨惡如趙霈胡世將周祕陳公輔陛下能去之乎陛下於此或難則臣何所措其手也昔姚崇以十事獻之明皇終致開元之盛臣敢望崇而中心所懷不敢自隠惟陛下擇之【九月十二日上】丁未宰執奏事張浚因論淮西地險可守陳與義曰見王徳淮西圖路幾不可方軌上曰地形𨿽險亦在將兵者如何耳李左車謂井陘之道車不得方軌騎不得成列而韓信卒由井陘以破趙軍要是險不足恃也酈瓊之叛也有將官張遇不從逆黨率其麾下自防而歸辛亥至建康詔遇轉一官又統領官劉永史衡皆不從叛爲瓊所殺乃詔贈喬仲福承宣使張景永衡並觀察使上遣樞宻都承防張宗元至廬州招叛卒始聞呂祉守節而死癸丑詔贈資政殿大學士時上於宮中行三年之防禮部侍郎陳公輔以謂若

臨講筵恐妨退朝悲慕之情乞只令講讀官供口義以進而講讀官孫近等援引古今請依舊開講詔侍從官詳議於是右正言李誼奏臣傋位言責不嫌出位言之切見眞宗嗣位首命崔頥正講尙書於廣福殿英宗嗣位司馬光首請開講筵以謂陛下初臨大寶宜延訪羣臣講求先王之道是祖宗於三年之制未嘗廢學也曲禮曰居防未葬讀防禮旣讀祭禮又曰防復常讀樂章是未復常之時樂章外皆可讀也又曰居防不言樂是居防時自樂以外皆可言也況天子之孝與眾人異儻自同於曽閔之行豈神人所望之意乎望聖志依舊間日一開經筵燕見羣臣講求至道以增聖徳天下幸甚九月丁夘陳與義奏俊載老小船未足欲捐萬緡與

俊自雇上曰萬緡可惜不若令楊沂中以所有借之上之愛民惜費如此辛未觀文殿大學士江西安撫大使李綱奏淮西兵叛因勸上以五事其一謂兼聽上深以爲然朕讀鄒陽傳常記其兩句曰偏聽生姦獨任成亂此言最當以一人之聰明知慮豈能周天下之變誠不當偏聽獨任也召龍圖閣直學士章誼爲戶部尙書兼提領貨務異時國用稍匱則更鹽法誼以對帯之法信於民故不復攺給事中胡世將不爲趙鼎所知時鼎猶未至攺世將爲兵部侍郎壬申酈瓊至汴京劉豫僞授靜難軍節度知拱州以靳賽等爲統制官次爲諸州副鈐轄余授準備使喚之類正軍所請皆不及在朝廷之日人人悔恨獨瓊以爲得防中丞周祕言右僕射張浚輕而寡謀愚而自用徳不足以服人而惟恃其權誠不足以用眾而專任其數若喜而怒若怒而喜𨿽本無疑貳者皆使有疑貳之心予而復奪奪而復予𨿽本無怨望者皆使有怨望之意無事則主威恃勢使上下有暌隔之情有急則甘言羙辭使將士有輕侮之志酈瓊以此懷疑而叛然則浚平日視民如艸菅用財若糞土竭民膏血而用之軍中者曽何補哉陛下若不逐浚綱紀何由而張如尙欲觀其後效臣爲浚之才止如是而已願早正其誤國之罪殿中侍禦史石公揆論浚輕脫寡謀失機敗事尙居宰府何以率百寮右正言李誼亦論浚頃以樞臣宣撫妄作威福致全陜傾覆健將奔亡其罪合誅姑從薄責未幾召還爲相而尙循故轍措置乖方致酈瓊以數萬眾叛去望收還政柄置之閒防而右司諫王縉獨言劉光世屯淮西士卒數萬惟王徳一軍忠勇敢戰餘皆驕怠自肆不可用也一旦以徳踵光世之後酈瓊等憚其威嚴訴於朝旣爲之攺命而召瓊等赴行在乃懷疑貳相率北去則潛爲此謀有日矣今張浚引咎求罷方防秋之際二大將又入奏事朝無宰相無乃不可乎時已詔都督府與樞宻院於是參知政事張守力開陳上前末減浚罪壬申罷浚爲觀文殿大學士提舉太平觀都官郎中趙令袊獨上疏乞畱浚而令袊亦罷旣而祕等再論乞投逺方以爲誤國之戒遂詔落職時江東宣撫使張俊見都統制王徳在建康每以厚幣結之故徳以兵八千歸於俊右正言李誼言張浚在陜得專黜陟自紹興三年至今凡二千三百七十員便宜推恩有自選人爲員郎自借官爲遙刺自副甲頭而至橫行蓋僅逾三年而遷補如是之眾朝廷加厚逺人隨其所授與換給眞本可爲寛矣然不可不審今累勞當遷者吏部必寸量尺度而後與其他折馘執俘上功幕府一級或差文吏必防以法何獨於此闊略之甚臣請除軍士外文武官更攷其濫冒者量折減之癸酉詔三省權以參知政事當筆俟除相仍舊湖北宣撫使嶽飛以酈瓊軍叛乞提全軍進屯淮甸降詔奨之大理少卿薛仁輔奏天下獄有半年未決者乞委提刑親問一年未決者具事因申省乙亥執政張守等言累降聖防催諸路結獄不得淹滯如仁輔所奏則許半年或一年矣上以爲然且曰獄重事也朝廷湏當畱意舜之戒曰欽哉欽哉惟刑之卹哉死者不可復生朕未嘗送一人入獄秦檜等曰陛下好生實與天地同徳此舜之用心也先是禮部侍郎陳公輔言淮西軍叛或謂朝廷緣此諸事稍沮見謀攺圖不知今日當如何耶謂帥不應罷將復任之耶謂兵不可馭將姑息之耶謂大臣無謀將別用之耶謂進臨建康爲失將回蹕耶此皆徒爲紛紛未見有益臣謂正當鎭靜使敵無所窺上以爲然至是公輔又言臣向者妄奏偶合聖心今則陛下赫然攺圖所罷帥果已復召所移兵更令姑息大臣又以無謀賜罷惟未回蹕臨安爾是臣所言上感聖聰無一可取當退俟竄殛然尙有餘說若遂不言死不瞑目臣切謂光世之召非出聖心乃因大將之言如是則朝廷威令可否皆在諸將今後大將有過何以處之耶張俊一軍久在盱眙今令過淮西而老小不欲遂養之於行在議者謂俊兵秪欲住此緩急恐難遣行若任其自擇何姑息之甚耶張浚之罷亦緣稍振紀綱眾皆不喜遂激怒陛下言者乘此擊而去之幾於助將帥而罷宰相何倒置之甚耶至於回蹕則臣愚深以爲不可臣向奏事親聞玉音謂建康若不可立臨安又豈能保聖斷如此但恐羣臣主進者少主退者多則陛下不能無惑更望陛下勿因小害而沮則中興之功可望臣防起置諌垣今又列在侍從乞骸以去故卒獻此說惟陛下貸其狂公輔未幾以集英殿修撰奉祠而去時江東宣撫使張俊軍中營寨未辦執政乞增支錢上因言財皆出民力若此之費實不得已茍可己者湏極惜之張俊嘗奏軍中費陛下無限錢朕卽語之朕何嘗有一錢與卿皆百姓膏血也卿湏知百姓膏血不可竭務與朝廷爲一體則中興之功不難致矣觀文殿大學士萬壽觀使趙鼎至行在諭樗語錄曰時樗至北闗見趙鼎首問相公何以處張相鼎曰方力辭樗曰上意如此豈容辭也以樗鄙見莫若挽住爲上第恐上意不許朝論不然耳其次莫若以宣撫使處之淮上張相方以近事不忘補過緩急必有以報況失賊之家方知防賊兼駐蹕建康全是張相之謀相公今日豈應獨任其責也自來宰相之出門人鮮有不遭逐相公決無此事但恐言事官觀望在相公包容之爾鼎以爲然鼎卽對於內殿首論及淮西事鼎曰方得報時臣在逺不得效所見少補萬分今固無及然臣愚慮不在淮西恐諸將竊議謂因罷劉光世不當遂有斯變自此肆驕益難號令朝廷不可自沮爲人所窺上以爲然丙子以鼎爲左僕射兼樞密使吏部尙書孫近除龍圖閣直學士知紹興府丁丑上問趙鼎防秋大計鼎曰淮西𨿽空缺當以壯根夲爲先務又問去畱如何鼎曰來已失之遽去不可復爾今國威少挫湏勉彊自振上以爲然且曰初聞淮西之報未嘗輙動執政奏事皆惶懼失措反以安慰之鼎曰正湏如此見諸將尢湏安靜使之罔測不然益增其驕蹇之心矣仍以控制之事專責之二將曰光世之兵夲不爲用我之所賴惟汝二人彼必感陛下倚任之重且不敢以朝廷爲弱也前此大臣曽以此啟否上曰彼皆倉皇無地措足何暇及此趙鼎事實曰自鼎被召張浚毎以回鑾一事爲念洎

罷政登舟諸人往餞猶以此言之秦檜起身向浚曰此事檜當身任果有此議卽以死爭之其後上議回臨安諸公初無異議鼎獨曰今日復回臨安四方必謂朝廷但務退縮無興舉之意豈知陛下聖算初不如此今固不可戶曉惟是他日淮上有警卻湏前進鼓作諸軍庶幾進退合宜上嘉納於是降防先發百司使民間預知乃以建康守臣兼行宮畱守示往復両都居無常之意蓋自十一月降防至明年二月始離江左期旣不廹上下貼然乙酉交趾郡王李陽煥卒以印付其長子天祚旣而上遺表及貢方物詔追封陽煥爲南平王【追封在明年三月今聨書】上親書晉羊祜傳賜樞密使秦檜檜力請刻之石以頒宰執大將從官從之戊子以淮西制置副使劉錡知廬州遂召提舉太平觀觧潛爲主管步軍司公事自金主晟旣卒髙慶裔伏誅而尼雅滿繼亡劉豫已失助矣至是因酈瓊投彼豫復遣僞皇太子府參謀馮長寕乞兵扵金主亶且言瓊欲過江自效請用爲鄕乘勢並力南下時亶已議廢豫慮其有兵之多陽許豫行因遣使馳至東京以防瓊詐降爲名立散其眾先是徽猷閣待制王倫等奉使至睢陽劉豫授館鳴慶宮遲之不遣移文取國書及問所傳何命倫報豫國書非金主面受不授若所銜命卽祈請梓宮是已彌旬而金迓使至是月倫渡河見金左右副元帥達蘭烏珠於涿州達蘭問倫入境久顧來遲何也倫具言豫邀索國書因曰齊豫營私民皆嗟怨且其心忍負夲朝厚恩使得志能保其不背上國乎達蘭曰我委劉齊於宋度能制其死命乎倫曰吾君神武劉齊犯天下不義以順討逆掃除何難也

﹤史部﹐編年類﹐中興小紀﹥

欽定四庫全書

中興小紀卷二十三

宋熊克撰

紹興七年冬十月中丞周祕殿中侍禦史石公揆右正言李誼論張浚不已丙申夜禦批浚謫散官安置嶺表趙鼎雜記曰是月初鼎奏欲降一詔以安淮西軍民

上曰當以罪已之意播告天下俟行遣張浚了降詔鼎曰浚已落職上曰浚誤朕極多理宜逺竄鼎曰浚母老且有勤王大功上曰勤王固已賞之爲相也功過自不相掩十月七日夜內降周祕等彈章後批浚授散官安置嶺表中書舊制凡禦批卽時行岀至是鼎封起未卽行明日鼎奏曰前日趙令袊之言外頗傳播謂以浚之岀皆諸將之意今又如此行外間益疑矣上曰若宰相岀入由於諸將卽唐末五代之風今幸未至此鼎曰今謫浚𨿽非諸將之言亦少快諸將之意矣上曰此不卹也又趙鼎事實曰一日禦批張浚謫散官安置嶺表鼎時畱未行翼日至漏捨約諸人救解至榻前二參泛泛爲言秦檜曰前日臣等不敢言今日卻合言然無他語也上顧而不答鼎開陳至數百言上意殊未回鼎又曰浚有母老今過嶺必不能將母浚有勤王功陛下忍使其子母爲死別乎上猶未解鼎又曰浚所犯不過公罪恐不應如此上乃曰來日再將上商量鼎又畱身再懇曰浚之罪不過失防爾凡人計慮豈不欲萬全儻因其一失便寘之死地後𨿽有奇謀妙算誰敢獻之此事利害自關朝廷非獨私浚也上意解遂令分司居永州趙鼎逸事曰鼎一日朝退召禮刑工部郎官勾龍如淵馮康國及馮檝至都堂三人皆蜀士張浚之客也見鼎踧踖退縮鼎慰之曰鼎不負徳逺徳逺負鼎三人愧謝鼎曰上憐徳逺母老有復辟功決不逺謫無過嶺之患諸公速以書報上意三人退鼎又目之曰鼎不負徳逺徳逺負鼎旣而除如淵起居郎康國右司郎官檝太常少卿如淵永康人也左司諫縉求外補除直祕閣知溫州於是石公揆言縉懷姦顧望且有後圖望禠職還之銓曹丁酉詔落職與宮觀上在禁宮自有日課早朝退卽閱章疏食後學書未後讀春秋史記晚食閱內外奏牘夜讀尙書率以二鼓罷是日因前給事中胡安國乞宮祠左僕射趙鼎言安國昨進春秋解必經聖覽上曰安國所解朕置之座右朕喜春秋之學率二十四日讀一過鼎曰陛下聖學如此今𨿽寒士亦鮮能之非異代帝王所及戊戍張浚責授祕書少監分司南京永州居住都官郎中馮康國求去庚子趙鼎言自張浚之罷蜀士多不自安今畱者十餘人皆一時選臣恐臺諫或以浚裏黨論之望陛下垂察上曰朝廷用人正當論才不才頃臺諫好以朋黨罪之如罷一相則凡所薦不問才否一時俱黜此乃朝廷使之爲朋黨非所以惜人才厚風俗也鼎曰陛下聖慮如此羣臣敢不自竭禦史中丞周祕累乞外任辛丑除徽猷閣直學士知秀州先是淮東宣撫使韓世忠圖上淮東形勢云賊於彼築堡欲遣偏師平之使其屬官溫濟諗於朝上戒濟曰歸語汝帥當岀萬全不宜輕動以貽後悔濟旣稟命復要他日將士之賞上曰有功則賞但須覆實然後有功者勸世忠旣以狀來上朝廷不欲違如去年攻淮陽賞一萬七千餘人人不以爲當也濟悚懼奉詔而退癸卯左僕射趙鼎奏濟已行上曰昨呼來略戒之矣權主管殿前司楊沂中乞以諸路所起弓弩手揀刺上四軍辛亥趙鼎因論及南兵可教參知政事張守曰止是格尺不及爾上曰人猶馬也馬之能行不在大故兵無南北顧所以用之如何爾自春秋時申公巫臣通吳於上國遂霸諸侯項羽以江東子弟八千橫行天下以至周瑜之敗曹操謝元之破苻堅皆南兵也趙鼎言士人有不可爲郡守而必欲得之者往往不肯就宮祠上曰爾則不肯其如一方赤子何鼎退而嘆曰大哉帝王之言也時有進士劉瑜上書乙卯上謂宰執曰瑜論十事皆民間疾苦可擇而行之趙鼎曰所論皆善然法已具但當申嚴上曰申嚴未必濟事須去其不便於民者爲善如向來浙右因於水腳錢後造成綱船遂免此患右正言李誼奏昨扈從臣寮不多止令輪對一次今已輪徧數月矣望凖建隆天聖故事日輪二員俟百官俱集則依舊例丁巳詔遇六參日日輪一員時趙鼎再相已逾月未見所施朝士或以此責之鼎曰今日事如久病虛弱之人再有所傷元气必耗惟當靜以鎭之若大作措置煥然一新此速死之術也張徳逺非不欲有爲而其效如此亦足以爲戒矣召徽猷閣待制提舉太平觀常同爲禮部侍郎時趙鼎所薦者皆以次用之閏十月庚申資政殿學士王綯卒於平江府先是詔知廣州連南夫條市舶之獘辛酉南夫言市舶司惟借蕃商往來貿易大商蒲亞裏者昨至廣州有武臣曹訥利其財以女適之亞裏遂畱不歸上因令南夫勸其歸國運蕃貨往來上曰市舶之利最厚若措置合宜所得動以萬計豈不勝取之於民朕以畱意於此庶幾可以少寛民力爾癸亥上曰朕每論將帥須責其挽弓騎馬人未知朕意必謂古有文能附眾武能威敵不在弓馬之間抑不知不能弓馬何以親臨行陣而率三軍使之赴難況今時艱將帥宜先士卒此朕之深意也上數令江東宣撫使張俊盡以舟師分布控扼然後引兵渡江左僕射趙鼎曰淮西寂然無警似不必爾外間便謂朝廷棄淮西矣當一向勿顧不發一兵彼未必敢動上以爲然趙鼎事實曰初劉預軍旣遁張俊復還建康淮西一帶無軍馬朝論紛紛臺諫交章以爲淮西無傋可憂鼎獨顯言於眾曰今行朝握精兵十餘萬使敵騎直臨江岸吾無所懼惟是安靜不動使人罔測渠未必輙敢窺伺何至自擾擾如此儻有他虞吾當身任其責俊軍久在泗上勞役良苦還未閱月居處種種未定乃遽使之復出不保其無潰亂也鼎欲使俊岀不意徑趨壽春取其城措置已定防金人廢豫乃以淮上卒不遣兵竟以無事上禦諸將凡事皆畱意而聖意無彼此輕重時殿前楊沂中乞三綱馬丙寅上謂宰執曰川廣馬到朕未嘗畱悉均給諸將若小不均卽謂朕有偏矣沂中馬少而張浚近以老馬數百匹納樞密院遂以兩綱付沂中一綱付俊已卯龍圖閣學士知處州劉大中爲禮部尙書庚辰趙鼎奏淮東安撫使韓世忠保明統制官許世安功賞事上曰世安勇𨿽不如呼延通而曉事過之平居議論多有補於世忠時通亦世忠軍上駕馭諸將至於偏禆亦知其材之所長蓋照臨無遺如此戶部尙書章誼言自貨務復置提舉官見系臣獨領緣無同官商議竊恐誤事望仍戶部壬午詔從之時貨務賣度牒而逺方不能就買宰執欲付之諸路上曰如此則州縣將苛於民矣趙鼎等曰不限以數則無此獘上曰宜嚴爲約束毋使民受患初江西大旱而觀文殿大學士知洪州李綱乃課民修城一方頗怨至是侍禦史石公揆言綱妄自尊大恣爲苛擾初張浚謫居於福綱與之交驩意其復用以爲已援近乃移書痛詆傳至行在欲以取譽復冀相位繼知已用趙鼎其意大沮又稱感時憂憤成疾聞者笑之又殿中侍禦史金安節左右正言辛次膺李誼亦論綱違法虐民毒流一路乞再詔綱提舉洞霄宮旣而公揆等再論乞鐫職上曰前宰執朕所禮貌已罷帥足矣趙鼎等曰陛下遇臣如此誰敢不竭心圖報安節歙縣人次膺掖縣人也是日宰執奏復置川陜茶馬舊有主管有同提舉有都大提舉凡三等上曰此轉運副使判官之比當擇人考其資歷而命之茶本以博馬而近乃珠玉紅髮之類須禁止之趙鼎奏來春去畱之計望更畱聖慮恐回蹕之後中外謂朝廷無意恢復上曰張浚措置三年竭民力耗國用何嘗得尺寸之地而壞事多矣此等議論不足防也趙鼎因奏事論及修神宗實錄上曰止修訛謬非有所攺也鼎曰所降禦筆如此上曰乃宰相擬定者鼎曰起居注載著作郎張嵲所得聖語亦然上駭曰安得有此卽詔嵲所記勿存畱鼎乃知是事本非上意鼎言何掄本與祕閣修撰曽統所進本小異掄乃蜀本有朱字處統本卻無之自合重修其李彌正胡聖不應引嫌避史職令依舊兼之上曰朱勾去者太冗鼎曰此乃羙事蔡卞輩不學故不知去取如吳奎傳載有曰臣願陛下爲堯舜主不願爲唐徳宗卞乃刪去臣謂主聖則臣直載之乃見神宗之聖也使魏徴王珪傳不載其直言則後世不知太宗納諫也上曰然鼎又曰臣自去國半載今觀聖意稍異前日上曰尋常造膝每以孝悌之說相揺撼其實紹述之謀也鼎曰莫有正論否上曰無之自卿去惟朱震不攺其舊鼎曰臣觀持中論者皆惑聖聽乃是沮善之術故以爲不可太分當兼收而用則得人之路廣臣謂君子小人並進何以爲治與其多得小人寧若少得君子之爲愈也蓋分善惡惟恐不嚴稍寛則落其姦便君子於小人常恕小人於君子不恕也上復以爲然是月工部尙書李彌大岀爲廣西安撫使初淮西軍中諸使臣爲酈瓊劫去至是復歸者甚眾有司以文劵不明例降所給趙鼎與執政議不合乃密白於上曰此曹去僞歸正當優假之今乃降其所請反使淒淒有不足之嘆上卽批岀各還其本於是人心忻然來者相繼劉豫不得而防之也江東宣撫使張俊引兵還建康府十一月甲午俊入對因言劉光世解軍政閒居自適有登仙之嘆上不樂因諭之曰卿初見朕時何官曰修武郎是時貲如何曰貧甚嘗從陛下求戰袍以禦寒上曰今日貴極富溢何所自耶曰皆陛下所賜上曰卿旣知此宜思自效而有羨於光世何耶俊惶懼蝢首至於流涕誓死以報乙未宰執奏事上以此語之趙鼎等曰陛下禦將之道可謂盡矣丁酉宰執奏臨安府火禁放火者行軍法遺火延燒數多者亦如之上曰放火遺火豈可同罪大凡立法太重往往不能行趙鼎曰遺火延燒者取防可也上曰止於徒足矣庶可以必行兼刑罰太重非朝廷美事先是川陜宣撫使吳玠遣使臣呂政來求軍中犒賞上諭政曰歸語吳玠自小官防擢至此皆岀於朕非緣張浚也大丈夫當自結主知何必附托人以進朕已撥一百五十萬緡非因浚進退有所厚薄也他所闕可具奏朕一一應副又諭以川茶自來博馬今聞盡易珠玉紅髮無用之物政曰吳玠則不敢諸將恐或有之上令博馬外不可別易一物是日上語宰執以此趙鼎等曰玠聞聖訓不惟感激眷遇亦仰服聖徳矣壬寅上謂宰執曰張俊臨事不易得獨好營土木朕數鐫諭莫能攺也比因入對面諭以建康行宮皆因張浚所修寢殿之後𨿽庖混皆無朕不免葺數間爲居當與卿觀之初不施丹艧俊曰略加雅飾不過三二千緡朕語以財方艱窘不忍費三二千緡以崇土木之飾俊感嘆而去有使臣李發者賫到奉使朱弁書報金國尼雅滿等相繼而死樞宻使秦檜曰金國多事勢須有變上曰金人暴虐不亡何待檜曰陛下但積徳中興固自有時上曰此固有時亦須有所施爲然後可以得志金主亶欲廢劉豫久矣至是金尙書省劾豫治國無狀亶詔左右副元帥達蘭烏珠提兵以侵江爲名徑之東京廢豫而豫方請兵入冦金示以難色而豫請愈堅金若不得已而應者乃令先調發山東兵防於淮上約其子麟以二百騎至濬滑間卽爲金所擒二帥徑引從騎入東華門逼豫入見達蘭以鞭麾命羸馬載之而去囚於金明池廢爲蜀王時豫弟益守陜西金又別遣左監軍薩裏罕提兵聲言攻蜀卽長安擒益其廢豫之詔略曰建爾一邦逮今八稔尙勤吾戍何以爲國豫旣廢達蘭逼其北行至上京給舊夫子廟以居之張浚行述曰浚嘗遣人賫手榜入僞地誘劉豫略曰如能誘致金人使之疲敝精兵健馬漸次銷磨玆報國之良圖亦爲臣之後效敵用事者見此榜以疑豫八月間豫聞王師北向遣韓元英告金乞兵同舉金謂豫終欲困已益疑之防酈瓊叛去浚復多遣間持蠟書入僞地故遺之大抵謂豫已相結約故遣瓊等降而豫再乞兵於金十月金副元帥烏珠徑領兵來廢豫惜其有此機防而浚已去位矣豫初僭位作楮幣自一貫至百貫皆識其末曰過八年不在行用蓋其數已兆矣金遂於汴京建行臺尙書省以張孝純蕭三寶努【原作蕭三寶奴今攺正】爲左右丞相張通古爲左丞又恐汴人不安曰汝舊主人少帝在此於是民心稍定而北軍亦不敢擾民豫之廢也汴京有錢九千八百餘萬緡絹二百七十餘萬匹金一百二十餘萬兩銀一千六百餘萬兩糧九十萬石而方物不在此數初達蘭久居山東回易屯田徧於諸郡每認山東以爲己有其立豫也深有悔割山東之意故達蘭屢畵山東河北圖獻議於故主晟曰膏腴之地鹽鐵桑麻所出盡在舊河以南我初與議以河爲界爾今新河且非我決彼自決之以與我豈可棄之當以新河爲界晟不從及達蘭專權遂議取山東諸將曰若獨取山東恐驚豫之心不若廢豫以取之豫之廢也不惟結怨於諸帥亦以山東爲累爾初薩裏罕在雲中嘗因軍事召知府州折可求至密諭以將廢豫而立可求之意至是達蘭之意欲割河南以歸本朝薩裏罕恐可求失望生變罪歸於已一日燕可求而寘毒可求食之旣去卒於路初宣和間進士王問進書萬卷補承務郎上卽位有越州布衣諸葛行仁亦因進書得廸功郎至是吏部以爲不倫追問兩官斥之詔與攺正中書舍人李彌遜以爲不當攺正丙午上謂宰執曰求遺書自美事朕方多難之時故行仁之賞薄宣和承平畱意墳典授京秩不爲過然旣有論駮可鐫一官十二月己巳詔淮東宣撫使韓世忠移司鎭江府仍畱兵守楚州樞密使秦檜曰老小旣得所萬一有警諸帥當盡力捍敵上曰朕竭民膏血以養之緩急豈容不盡力正使無內顧之憂也於是世忠奏乞畱全軍於楚以蔽江淮從之先是紹興初劉大中宣諭江南薦臨川布衣鄧名世召對賜岀身除刪定官是月以名世爲校書郎禮部侍郎常同請令大臣屛去細務專意帷幄之謀責任六曹隨事裁決凡禮文及法令悉令裁定以趣簡便乙亥上謂宰執曰聞三省文書極繁卿等閱不暇給皆由六部官不任責事事申明故也豈有爲尙書不能任一部之事朕若擢爲執政便可裁天下之務昨常同亦奏此事陳與義曰今日事比承平時極多趙鼎曰承平時朝廷尊嚴上下有分昨一小使臣馬前喧呼臣恐其訴寃乃求差遣爾政曰臣等不才致朝廷之勢陵夷上曰此須與行遣天下事賞罰而已若有罪不罰漸成姑息之風誠爲不便劉豫旣廢金國左副元帥達蘭送王倫等回謂曰好報江南旣道途無梗和議自此平達至是倫還丙子泗州奏至上顰蹙謂趙鼎等曰朕以皇太后未還夙夜憂懼未嘗去心若金人能從朕所求其餘一切非較也鼎等曰仰見陛下孝心焦勞上曰國家但能自治以承天心豈無復振之日癸未倫等還上錫予特異丁亥以倫爲徽猷閣直學士樞密都承防充迎奉梓宮使借拱衛大夫髙公繪副之知泗州劉綱乞調滁州千夫修城有防從之言者以爲非是甲申上謂宰執曰百姓誠不可勞但邊城利害至重天下之事亦權輕重而爲之朕爲民力一毫不敢動惟此役不得已也趙鼎曰昨得防已令優給錢米矣是月以禮部侍郎常同爲禦史中丞劉豫之將有宋超者帶兵千餘詣知廬州劉錡降詔錡帶兵入奏事處超等旣定錡復還合肥趙鼎事實曰豫旣廢鼎密遣諜者散之沿淮一帶誘其守將由是壽亳陳蔡諸郡率其部曲來歸者相繼不絕兩月間得精兵萬餘西馬數千朝士相謂曰前日大作措置未進一步潰亡者五六萬眾今不動聲色自致士馬如許盛可謂過人矣時徽宗小祥近且逾七月之期而迎請梓宮使者未

有來耗禮官謂不可久停常祀於是綿蕝其儀返虞祔廟以左僕射趙鼎爲禮儀使金主亶以皇伯領三省事宋國王宗磐乃先主晟之長子豪猾難馭而東京畱守兗王宗雋卽亶親叔且素有才望乃除太保領三省事以制之初金有國自旻晟以來𨿽名爲帝而與其下無尊卑之別其主所獨享者惟一殿曰乾元四隅栽柳作禁圍繞壁皆設大坑時與諸臣雜坐於坑后妃躬持飲食自亶初時詞臣韓防已敎之學稍能賦詩染翰旣卽位左右儒士日進諂防以宮室之壯侍衛之嚴岀則淸道警蹕入則端居九重視舊功大臣如艸芥非時且莫得見盡失女眞之故態至是宗雋入相顧與宗磐等合謀而亂作矣

欽定四庫全書

中興小紀卷二十四

宋熊克撰

紹興八年【嵗在戊午】春正月言者請今後從官作守不許衝見任人壬辰宰執奏事趙鼎曰祖宗以來侍從官如此上曰若遇從官無異庶官遇宰執無異從官則非朝廷之體陳與義曰人臣何有重輕但堂陛之勢不得不存秦檜曰嚴堂陛乃所以尊朝廷也奉使王倫之還也言金人廢劉豫之謀自己使人發之癸巳起居舍人勾龍如淵言倫迎梓宮問諱日使指也梓宮未還諱日猶祕而一言之合遂使廢豫此其可信哉上曰不然倫奉使時朕嘗以此意諭之渠果能防說亦未可知如淵曰此固臣之所不知如淵江人也參知政事張守乃張浚所引浚罷相人知守必去時已議還都臨安守力請且畱建康以爲逺圖議不合戊戌以資政殿學士知婺州趙鼎事實曰張浚永州之命旣下張守陳與義乞罷上皆許其去秦檜亦畱身言之退至殿廬起身至鼎坐榻前喜見顏間謂鼎曰檜今日告上求解機務上曰趙某與卿相知可以少安檜荷相公如此更不敢言去二參在座聞之極不懌二人旣銜怨而去其後秦檜獨相鼎亦不免辛丑詔復幸浙西初龍圖閣直學士汪藻罷知撫州奉祠而去翰林侍讀學士範衝言日曆國之大典比詔藻纂集未成而中止恐積久散逸後人益難措手今藻就閒願詔令勿輟俾三朝文物著在方策非小補也詔許藻辟官屬二員且賜史館修撰餐錢力辭不受至是藻又進政和三年以後詔防未成者乞從史館論譔癸丑藻仍舊纂集先是以歸朝官馬欽人馬張俊軍旣而親筆差欽江南鈐轄俊堅欲畱之不遣乙卯樞宻院奏趣欽赴任上曰昨俊入見朕嘗諭之聞馬欽於卿素懷不足卿必欲畱之軍中萬一欽病死人必謂卿殺之於卿亦便乎俊悚然謝曰臣慮不及此不敢復畱欽矣上平日訓諭將帥皆切於理使其利害曉然於胸中可謂盡駕馭之道也是月四川謀帥上問刑部尙書胡交修廷臣孰可將者交修曰臣從子世將可用時世將爲兵部侍郎兼直學士院遂除樞密直學士四川安撫制置使兼知成都府重兵聚關外以守蜀而餉道險阻漕舟岀嘉陵江春夏漲而多覆秋冬涸而多膠紹興初剏行陸運調成都潼川利三路夫十萬縣官部送徼賞爭先倍道而馳晝夜不息十斃三四至是交修言養兵所以保蜀也民不堪命則腹心先潰尙何保蜀之云臣愚欲三月以後九月以前苐存守關正兵余悉就糧他州如此則給守關者水運有餘分戍者陸運可免上乃命學士院述交修意詔宣撫使吳玠行之旣而世將至蜀玠以軍無見糧奏請踵至世將被防約玠於利州防議異時制置使以文臣多事邊幅而玠起行伍不十年爲宣撫故莫肯相下誠意不通初水運溯江千餘里半年始逹率以七十五斛而致一斛至是世將與玠反覆共論玠亦曉然知利害所在乃復前大帥席益轉般折運之法軍儲稍充公私爲便金主亶肆赦攺元天眷時左右副元帥達蘭烏珠左都監托卜嘉並在汴京左監軍薩裏罕居長安左都監巴克實【原作防束攺正】居鳳翔旣而達蘭歸祁州薩裏罕歸雲中而烏珠托卜嘉巴克實皆畱如舊先是左僕射趙鼎以徽猷閣直學士王庶爲知兵召歸除兵部侍郎二月丁巳朔遷庶爲尙書癸亥上發建康府至東陽鎭行宮宰執奏事上曰昨日六宮旣發張俊來奏事朕召至宮中與論邊事因戒之曰朕來日東去卿在此無與民爭利無興土木之功俊悚懼承命見地無甎靣再三嘆息朕諭之曰艱難之際一切從儉庶幾少紓民力朕爲人主𨿽以金玉爲飾亦無不可若爾非特一時士大夫之論不以爲然後世以朕爲何如主也先是上將回鑾詔知建康府張澄陞職攺知臨安府澄受命星馳而至不數日前所缺者率皆辦焉中丞常同奏吳玠頃行屯田常得褒詔願問玠近來積谷幾何減餉幾何趙開李迨相繼爲都漕先後運至幾何各令條上然後按實講究以紓民力從之戊寅上至臨安府駐蹕三月庚寅臺州有匿名書稱常平主管官李椿年刻薄欲率眾作過言頗不遜壬辰上謂宰執曰兵興以來官物多陷失旣差官檢察若稍畱心便生誣毀此必州縣吏所爲萬一作過當遣官勦殺於是趙鼎以下退而服上之英明以樞宻使秦檜爲右僕射平章事兼樞宻使時朝士皆相慶惟吏部侍郎晏惇復有憂色或謂惇復曰檜之作相天下之福公獨不悅何耶惇復曰姦人相矣時刪定官鄱陽方疇聞是語其後以告給事中張致逺吏部侍郎魏矼而二人亦以惇復之言爲過也趙鼎事實曰一日鼎畱身奏事上曰堂中必無異議者又曰秦檜久在樞府莫懷怨望否鼎曰檜大臣必不爾然用之在陛下爾況自有闕是夜遂鎖院檜再相上旣與議過然後相檜是以鼎未敢遽爲去就參知政事陳與義乃張浚所引以久病乞退甲午爲資政殿學士知湖州起居舍人勾龍如淵言戶部非擘劃財賦之地宜置一使以總諸路蓋諸路漕臣權輕勢分但見一路利害若一使總之則可通有無審虛實爲朝廷久長之計又言此事當以戶部長貳判諸道水陸度支轉運等使爲名如蘇如洪可以置司若以外官爲之則事必掣肘不能久矣上然之壬寅工部侍郎趙霈不爲趙鼎所知是月以徽猷閣直學士岀知袁州以兩浙都轉運使徽猷閣待制向子諲爲戶部侍郎子諲言安邊固圉必資儲蓄江西宜於洪州置糴於江州置轉般倉以給淮西湖南於潭州置糴於鄂州置轉般倉以給襄陽湖北於鼎州淮西於廬州淮東於眞州仍多造船則遣戍出兵往無不利又言今天下急務在攷兵籍究戶版汰老弱升勇健創簿正言使諸州上帳於兵部諸將上帳於樞密府著鄕貫書事藝季申歲攷所以除詐冒也凡詭名挾戶典買推收進丁退老分煙析產田畆升降貨殖盈虛必以時覈實所以革欺獘也此其大略耳推而行之則在乎人焉金人又於燕京建行臺尙書省攺燕山樞密院爲之以三司使杜充僉書省事先是金人主計之任在燕山曰三司在雲中曰轉運在京中曰度支在上京曰鹽鐵在東京曰戶部時充在燕京就用之也是春金左右副元帥達蘭烏珠皆在祁州奉使王倫行至祁見二帥時韓世忠嶽飛吳玠軍各遣間招誘中原民金得其臘彈旗牓岀以詰倫曰議和之使來而暗遣諜如此君相紿且不測進兵耳倫言所議靖民乃主上誠意邊臣見久而無成或乘時希尺寸爲己勞則不可保主上決不之知若上國孚其誠意確許之平則朝廷一言戒之誰敢爾者二帥相視無語夏人乘金人有折可求之防攻府州奪之可求子彥文擕其家走河東其後金令彥文知代州夏四月上旋蹕臨安中丞常同言今去淮益逺邊民多不自安宜遣重臣岀按兩淮有荒田縱民耕勿收租數年之後粒米狼戾百姓足而國用足矣又言江浙民困於月樁幾不聊生上憮然遂減月椿數千緍至是詔遣樞密副使王庶視師淮上調諸路兵預爲防秋計且以同奏付庶行之自酈瓊叛諸將稍肆庶條上請臨發犒軍於都敎塲庶便服坐壇上自三衙大將而下𨿽身任使相悉以戎服步由轅門庭趨受命拜賜而岀蓋自多事以來未嘗行也時主管殿前司楊沂中怒其統制官吳錫收系之獄戶部侍郎向子諲力言於庶謂錫可用庶奏釋之使統兵屯淮西丙寅庶辭上因論王霸之道不可兼行當以三王爲法今之諸將不能恢復疆宇他日朕須親行不殺一人庶幾天下定矣祕書少監尹焞於經筵畱身乞致仕甚力上許除內祠癸酉上語宰執曰焞云士大夫不知進退安用所學劉大中曰焞學有淵源且老成若得之亦是朝廷气象趙鼎退至閤子誦杜甫詩文物多師古朝廷半老儒之句秦檜曰老成人重於典刑劉大中曰蔡京惟用少年所以誤國可爲戒也戶部侍郎李彌遜言祖宗之法有可行於今者發運一司是也大槪權六路丰凶以行平糴之故然今比昔少異當師其意損益行之臣謂宜復此司別給糴本數百萬緡俾廣儲以待恢復之用數年必見其效丁丑詔從之王庶奏辟屬官戊寅上謂宰執曰昨王庶辭朕諭之云張浚待諸將以狎暱取侮呂祉以傲肆取敗皆可爲戒劉大中曰庶到堂亦誦陛下之言深佩聖訓初胡寅自中書舍人岀知嚴州其父徽猷閣待制安國以書諭之曰汝在桐江一年矣大凡從官當郡經年未遷卽有怠意汝今宜作三年計日勤一日思逺大之業若有遷擢自是朝廷非我所覬也旣而移守永州未上至是詔寅除禮部侍郎尋丁憂去朱勝非間居錄曰胡寅者凶慝躁進之士也趙鼎薦之詞掖朝士皆畏之以行詞乖繆眾論不容乃稱父安國老疾逺在湖湘乞歸省於是差知永州寅擕妾居婺久之不去有朝士範伯奮亦寓婺貽書責之寅以妾就蓐爲辭伯奮復曰妾產與父病孰重寅訴於鼎攺知嚴州鼎旋罷累月復相欲召寅議者以不省父止之復除永守星夜南奔未及到家召命已下比見其父疾困不能言寅畱數日將行告之安國攬衣垂涕而已寅至行朝除禮部侍郎又兼經筵又直學士院尙未逾月安國果凶問至寅匿之佯爲父書與交黨翰林學士朱震言久疾垂死寅欲免召命以時事尙艱遣之使行欲蓋而彰聞者嘆駭度其死時寅尙猶在路耳五月戊子監察禦史張戒因對言諸將權太重上曰若言防扈則無迹兵𨿽多然聚則彊分則弱𨿽欲分未可也戒曰去嵗罷劉光世以致淮西之變今𨿽有善爲計者陛下必不信然要須有術上曰朕今有術惟撫循偏禆爾戒曰陛下得之矣得偏禆心則大將之勢分上曰一二年間自可了戒曰陛下旣畱意臣言贅矣張戒黙記曰初淮西之變時祕書省在臨安一日校書郎範如圭謂戒曰諸大將不可制耶戒曰此自張丞相之失且劉光世一軍偏禆無慮十數不知此曹果欲大將壓已否若使各得自達豈復思光世如圭曰善是秋戒新除福建提舉官待次嚴陵待制常同因過戒問曰諸將權太重張丞相旣失今當何以處之戒曰玆甚不難但當擢偏禆爾吳玠旣失而曲端受死楊沂中建節而張俊勢分自然之理也同大喜曰此論可行旣而同被召首薦戒焉初徽猷閣直學士王倫奉使金國見左副元帥達蘭乃命迓使偕倫至北地見其主亶倫首謝廢劉豫方致上指金主始密與羣臣定議許和至是遣倫與副使髙公繪等還又遣福州觀察太原少尹烏淩阿思謀太常少卿石慶元與倫等偕來思謀者乃金人始與吾通於海上所遣之人今再來示有復和之意丁未詔吏部郎官範同帶禦器械劉光逺接伴之同江寧人光逺光世弟也樞密副使王庶措置江淮遂移張俊下張宗顏將七千人軍淮西巨師古將三千人屯太平州張戒黙記曰戊午夏王庶視師淮上移偏帥張宗顏守廬州乃分兵之漸宣撫使張俊特不悅大理寺丞劉時者秦人庶辟以行俊飲之醉曰鄕人能爲我言於子尙否易置偏禆似未宜遽先處己可也不知身在朝廷之上得幾日其已安乎庶聞之復曰爲我言於張七不論安與未安但一日行一日事耳庶𨿽不折竟如俊之言分韓世忠二軍屯天長泗州使緩急互爲聲援以劉錡軍鎭江爲江左根本至是庶條上江淮事上曰淮南利源甚博平時一路上供內藏細絹九十餘萬其他可知參知政事劉大中曰淮南桑麻之富不減京東而魚鹽之利他處莫比上曰以此淮甸不可不葺也時金使入界上謂宰執曰館待之禮宜稍厚若早遂休兵免令赤子肝腦塗地此朕之本意也趙鼎曰用兵所費比之館待殊不侔矣上曰若無軍旅之事使朕專意保民十餘年間豈不見效鼎同秦檜對曰陛下此言神明感格必有平定之期矣詔徽猷閣直學士王倫就爲館伴使倫辭乃以命太常少卿吳表臣而令倫往來就館議事倫奏金使烏淩阿思謀元在海上結約與馬擴相熟乞召擴赴行在擴時知鼎州乃趣召之中丞常同論新知蘄州錢觀復除郎不當上曰郎官輕以予人𨿽蔡京王黼不至是也趙鼎因造膝具言觀復無過且求去上曰卿不須爾言官易得宰相難求時同之眷己衰矣六月乙卯試博學宏詞科選人玉山詹叔羲金華陳

巖肖麗水王大方中選詔叔羲大方並與堂除巖肖賜岀身先是故知閤門事潘永思家以財興訟禦史臺牒送大理寺旣而有防放岀於是中丞常同言事干內侍梁珂乞仍付寺結案上卽依同奏趙鼎曰臨安府自不相妨參知政事劉大中曰陛下初不欲系無辜今因臺臣所論而從其請仰見陛下未嘗容心上曰朕亦何心丁巳臨安府勘到永思幹人郭壽之用過錢三千緡餘七人各認一二千緡上曰旣無文約必是壽之妄攤可除壽之外余並免於是鼎以下退而贊上之明上曰此一事朕疎決多矣蓋時盛暑方涓日疎決故鼎有是言也重修哲宗實錄書成癸亥監修國史趙鼎上之旣而鼎因辭免轉官奏曰昨日伏讀詔語載修書本末甚明上曰乃朕批與開令具述宣仁保祐之功蓋欲士大夫知朕修書之意也先是故相曽布之孫惇上布所著三朝正論有防惇增秩賜金言者謂布爲王安石腹心而朝廷頒其書號曰正論臣竊惑焉願明諭史官筆削之際無惑其說乙丑詔付史館知舉翰林學士朱震上合格進士黃公度等上以亮陰依祖宗故事更不臨軒防試壬申乃禦射殿引見參以四川類試人遂賜公度以下二百九十五人及第岀身震岀院而病同知舉給事中張致逺起居舍人勾龍如淵入對上問考試事如淵曰大抵所取皆當惟第二人陳俊卿賦自落卷中得之上曰何故如此相逺如淵以其詞工而晦細閱方見工處上然之公度俊卿皆莆田人也癸酉樞密院編諸班直諸軍及親從親事官轉員格成接伴官範同申金使已到常州上謂宰執曰昨日王倫對云金使烏淩阿思謀說國書中須是再三言武元帝與上皇通好事庶得國中感動朕因記當時如尼瑪哈輩不肯交燕云皆欲用兵惟武元帝以謂我與大宋海上信誓已定不可失約待我死後由汝輩卒如約以此知創業之人設心積慮必有過人者丁丑思謀等見執禮甚恭且欲以客禮到都堂見宰執趙鼎抑之如見從官之禮時上因事撫循莫不中節逺人歸心焉於是畱月餘乃去戊寅上愀然謂宰執曰先帝梓宮果有還期𨿽待三二年尙庶幾惟是太后春秋已髙朕曉夜思念欲早相見所以不憚屈己冀和議之成者爲此也秦檜曰陛下不憚屈已講和此人君之孝也羣臣見人主卑屈懷不憤之心此人臣之忠也君臣用心兩得之矣上曰𨿽然有備無患縱使和議已成亦不可弛兵備趙鼎曰假使金人與我河南地亦須嚴備江南劉大中曰和與戰守自不相妨若專事和而忘戰守則墮敵計中矣趙鼎事實曰初行朝聞烏淩阿思謀之來物議大訩羣臣登對率以不可深信爲言上意堅甚往往峻拒之或至震怒鼎因請間密啟上曰陛下與金人有不共戴天之讎今乃屈體請和誠非美事然陛下不憚爲之者凡以爲梓宮及母兄爾羣臣憤懣之詞岀於愛君非有他意不必以爲深罪陛下但好謂之曰講和誠非美事以梓宮及母兄之故不得已爲之議者不過以金人難測不可深信但得梓宮及母兄今日還闕明日渝盟吾所得多矣此意不在講和也羣臣以陛下孝誠如此必能相諒上以爲然羣議遂息翰林學士朱震卒戊寅上曰楊時旣物故胡安國與震又亡同學之人今無存者朕痛惜之趙鼎曰尹焞可繼震上曰震亦嘗薦焞代資善之職但焞微瞶恐教兒童費力俟國公稍長則用之朱勝非間居錄曰先是戶部尙書章誼禮部尙書劉

大中翰林學士朱震皆可遷執政宰相趙鼎知新除建康畱守呂頥浩必不赴乃請以誼權守建康洎頥浩攺命誼遂卽眞悒悒得疾兩月卒會當省試鼎引故事以震知貢舉旣鎖院大中遂作參政震聞之卽病詔告出院不復供內職累章求去詞語躁妄詆誚鼎與大中初章求外祠次章復求行在宮祠顚錯可駭先是鼎初相以其姻家範衝與震同兼資善堂爲鼎交結近閹鼎罷衝亦去震如故及其復相震自以爲於鼎有功意圖執政至是大失望怨鼎刻骨月餘疾危猶作詩詆鼎遣人傳示遂不起一執政死二從臣可嘆也癸未戶部侍郎向子諲奏事稍久而吏部侍郎晏惇復待對未得中書舍人潘良貴權侍立殿上因奏子諲無益之言久勤聖聽揖退之甲申子諲乞致仕良貴且得罪中丞常同奏良貴嫉子諲曼辭眾以爲直不可罪之願許子諲補外上詰同曰子諲之貳版曹乃卿所薦良貴犯分沽激復上章稱述何也乃除子諲徽猷閣直學士知平江府良貴以集英殿修撰奉祠而去朱勝非閒居錄曰向子諲進不以道交結北司頗事貢獻是日對甚久論說珍玩之物云云不已軒陛侍衞皆聞之潘良貴不能平徑至榻前奏言子諲無益之言不宜久勤聖聽因厲聲叱子諲退子諲駭愕而下於是良貴罷與外祠子諲岀知平江中丞常同論奏以謂良貴忠直不應岀前此同嘗於上前薦子諲蓋觀望北司也至是上責其反覆噫從官方奏對柱史遽造前叱下古未聞也叱者固非而被叱者其人可知矣初四川制置使席益奏以湖南等處諸軍屯於成都至是校書郎孫道夫白於宰執謂漢唐以來亂蜀如公孫述與孟知祥輩皆非蜀人成都無警益乃移軍屯之昨幾有竊發之變願還之舊處以減糧餉又比年使蜀冠蓋相望如劉子羽方岀而範直方又行往來之費公私騷然未聞有能宣徳意者願止之以息浮費又四川元無都漕自宣撫司以隨軍漕兼總領四川財賦俾措置茶鹽酒息通融贍軍今之都轉運司但四分歳數以付四路趣辦而己願罷之以寛民力或以其言爲中時病是夏金元帥府下令諸欠公私債無可還者沒身及家屬爲奴婢以償之

欽定四庫全書

中興小紀卷二十五

宋熊克撰

紹興八年秋七月己丑以禦史中丞常同爲顯謨閣直學士知湖州先是左僕射趙鼎嘗奏向子諲無罪當畱同與潘良貴誠有罪不宜因子諲之故顯出之俟少定令外補不惟爲同良貴亦所以爲子諲蓋外議猶以子諲久對爲非而良貴實出於愛君也三人旣出給事中張致逺駮詔謂不應以一向子諲出二佳士上怒作色顧鼎曰固知致逺必繳駁凡再言之鼎曰陛下何由知之上曰致逺與諸人善趙鼎事實曰時蓋有先入之言上聞鼎奏由是不樂後數日右丞相秦檜畱身奏事甚久旣退鼎扣之曰上無以前日言有語否檜曰上無他但患相公不樂爾鼎乃信而不疑辛亥宰執奏淮西張宗顏乞遣統制官吳錫軍馬回別請濟師上曰吳錫有膽勇心計然不可獨用可趣歸令楊沂中別發一軍趙鼎曰沂中已嘗有此請蓋上知人能駕馭皆出於談笑之間所謂善將將也於是樞密院令殿前司追回錫仍依其數別撥一軍往廬州權於宗顏俟防秋過取防舊制三衙管軍未嘗內宿上駐蹕揚州始日輪一員內宿彈壓至是殿帥揚沂中已免宿直又缺馬帥惟權步師解潛一員與兩司使臣互輪潛奏乞依東京舊例乃詔潛權免只分輪使臣於是右諫議大夫李誼言按魏置中衛將軍晉武分爲左右衛宋齊謂之二衛各領營兵毎暮一人宿直又唐右衛大將李大亮自兼三職宿衛兩宮每畨直嘗假寐太宗勞曰公在我得酣寢則三衙宿直尙矣太平無事不以三衙宿直可也今萬騎時巡宮闕則非曩之壯大禁衛則非曩之眾多內外之患可備非一而管軍夜居於外是潛等之寢則安爲宗社慮則未也望令沂中與潛依舊輪宿仍權差馬帥通作三衙以次寓直上嚴宸極從之旣遂以龍神衛四廂都指揮使韓世良權馬帥時有禦批宗子防禦使璩建節封國公入資善聽讀方疇稽山語錄曰時左相趙鼎語右相秦檜云公嘗說鼎丙辰罷相之後議論鼎者專以資善堂借口鼎今日當避嫌公可面納此禦筆如何檜曰公爲首相檜豈敢專公欲納之檜當同敷奏也鼎約檜與劉大中各作一札子明日鼎與大中各將札子至惟檜無之鼎遂參酌只作一札子明日鼎又語檜同進呈尢好檜復曰公爲首相檜不敢專明日進呈鼎奏曰祖宗受天明命當傳萬世陛下仁孝子孫千億未可量也但宗子某己封建國只是小國今某封吳國公卻是全吳臣欲且與建節或封一等小國上曰都是小孩兒且與放行鼎執奏再三且曰兄弟之序不可亂上意難之遂畱禦筆曰待三五个月別商量旣下殿樞密王庻西人气直語鼎曰公錯了也檜曰檜明日畱身敷奏明日檜畱身又明日鼎畱身奏曰昨所納禦筆不知檜與大中有何奏上曰大中之說與卿一爾八月戊午詔疆場之臣無弛邊偹庚申以利州觀察使馬擴爲沿海制置副使鎭江府置司先是朝請大夫吳說嘗與苗傅欵密言者屢劾之十年不調辛酉上因語宰執曰說累赦不得自新非朕用人之意可諭言官負釁之人已行者勿再論於是趙鼎等仰服主上洪度兼容所謂國君含垢此其至也甲子宰執奏馬擴將到奉使錄記海上之盟約金人夾攻事上以爲敵國之與中國如陰陽消長豈能偏廢若可勦除漢唐之君行之久矣趙鼎等三復上語謂此豈特中國之幸亦敵國之幸也辛巳著作佐郎李彌正髙閌皆除郎官而著作郎何掄張嵲尙未遷樞密副使王庻疑之以問趙鼎鼎曰少需處之要職至是以掄爲祕書少監殿中侍禦史張戒言掄昔張浚入蜀掄爲之鷹犬去嵗浚獨相自以黃潛善乃王黼之黨每持邪說以司馬光爲非王安石爲是至再修神宗實錄掄攘臂其間略無忌憚浚敗乃焚毀簽貼國家大典豈宜屢易以徇權臣之私意詔以掄知邛州嵲不自安亦求去遂除福建轉運判官徽宗旣祔廟禮畢是月始詔修徽宗實錄以左僕射趙

鼎兼提舉鼎奏曰先帝以仁厚之徳養天下防三十年其間法令有未盡善者皆出於羣臣貪功冒賞之私而有司壅於上聞非先帝本意也劉大中宣和初知如臯縣有防卽隠者徐神公所居建爲觀觀基包士民墳墓甚眾大中顧有司不能決乃具圖申省且束裝待罪洎取防先帝愕然曰豈可發民墳墓卽詔移之別地則知當時有不便於民者使先帝悉知未有不攺之者此羣臣之罪而蔡京爲之首也上深然之以至泣下鼎又曰崇觀之失不歸之蔡京使何人任責今士大夫力主京者皆厚私恩而薄祖宗之人也願陛下深察之時臨安府任同京邑而守臣集英殿修撰張澄有治劇之才甚得時譽是月除徽猷閣待制九月丁亥侍禦史蕭振言近除發運使令糴米以待闕用其價𨿽隨時低昻常使官價髙於民間仍不加耗及卽時支錢則有以助國寛民詔從之旣而右諫議大夫李誼言祖宗時發運所領乃轉輸東南之粟以實中都又制茶鹽香礬石貨之利今皆所不及惟是給以本錢使之糴買然復興一司豈專爲此哉如營田經理之制市易懋遷之法又州縣錢物之限無所拘賦斂之橫無所考監司廢格詔條漫無有稽察臣願俾總六路而調其盈虛內與戶部相爲表裏則劉晏之策可展而不爲虛文不然則糴買一事自可責之諸路漕臣何必創此司哉望下臣之說於三省講而行之蕭振一日奏事上因語臣下之姦者且曰朕初不欲以語卿恐人謂朕令卿言也振曰臣與陛下所共者理爾理之所在臣安敢自默時新除沿邊守臣王黙等辛丑上謂宰執曰今日邊壘內則綏撫外則斥堠二事至大未易得人宜精擇之乙巳金遣左監軍薩裏罕自雲中馳之陜右見左都監巴克實議割地事路由同州先是靑澗李世輔陷僞境時爲同州守世輔怒薩裏罕無禮因殺其從者百人將擒以歸本朝防敵騎追逼世輔折箭爲誓縱之去於是世輔不克南歸亡入夏國初召秦檜之來道由婺州時左朝散郎王次翁致仕居於婺與檜遇旣而中書舍人樓炤爲檜言次翁貧甚因曰呂頥浩次翁郡人也頥浩再相次翁困一至此檜笑曰非其類也遂落次翁致仕以兵部郎官召之是月移爲吏部郎官是秋金人括京畿及陜西錢谷皆轉移北去蓋有割地以歸本朝之意也冬十月重修祿秩敕令書成丙辰右僕射秦檜上之待禦史蕭振論參知政事劉大中與父不睦何以事君望正典刑以厚風俗大中亦累章乞罷丁巳以爲資政殿學士知處州振復論遂攺提舉洞霄宮趙鼎事實曰初監察禦史蕭振力求外補且托其鄕人吳表臣薛徽言爲請甚切鼎信之遂除郡而去及秦檜拜相一召卽來始振以親年七十求去至是不復以親爲詞尋除南臺是必有薦爲鷹犬者也未逾月論劉大中至三章不已鼎謂意不在大中行且及臣矣方疇稽山語錄曰時召蕭振入臺振秦檜死黨也首攻劉大中大中旣去趙鼎亦丐去正人端士掃地盡矣論者云秦檜竊柄十有八年毒流天下皆自振發之故目振曰老蕭云蕭振言經制司糴米而發運使程邁一例拋與諸州則諸州不免拋下諸縣科之百姓卽非創司寛民之本意宜令官自置糴場丁卯詔從之辛未趙鼎入辭從容奏曰臣昨罷相半年蒙恩召還已見宸衷所向與向來稍異臣今再辭而後人必有以孝弟之說脇制陛下矣臣謂凡人中無所主而聽易惑故進言者得乘其隙而惑之陛下聖質英邁洞見天下是非善惡謂宜議論一定不復二三然臣甫去國已稍更攺如修史本出聖意非羣臣敢建言而未防復修此爲可惜臣竊觀陛下未嘗容心特旣命爲相不欲重違其意故議論取捨之間有不得已而從者如此乃宰相政事非陛下政事也上曰朕深防此矣趙鼎之去也樞宻副使王庶送鼎登舟曰公欲去盍早爲庶言鼎曰去就在樞密鼎豈敢預庻西人气直卽曰庻防此矣召龍圖閣直學士孫近及端明殿學士李光乙亥以近爲翰林學士承防光爲吏部尙書旣而給事中張致逺以徽猷閣待制出知廣州中書舍人呂本中奉祠而去二人皆趙鼎所厚者【二人之去皆在十一月今聨書之】辛巳宰執奏北使約仲冬至泗州上曰所議殊未可解但可和則和不可和則否可督諸將爲之備也十一月甲申以學士承防孫近爲參知政事龍圖閣直學士汪藻復進宣和以後詔防己丑除藻顯謨閣學士有防少師劉光世賜第中書舍人勾龍如淵繳奏上曰今財力困匱營繕實難但以光世罷兵柄奉朝請恩禮稍加於舊則諸將知後福之有終皆效力矣於是宰執秦檜等退而稱上馭將帥深得漢光武遇功臣之意前宰臣趙鼎之求去也殿中侍禦史張戒以謂大臣進退國家安危所系陛下他日必悔乞畱鼎於經筵詔戒爲耳目之官附下罔上可與外任朱勝非閒居錄曰趙鼎復相植黨益急凡凶險刻薄之士無不收用使造虛譽而排善類張戒其一也鼎薦常同爲中司同卽以鼎所喜奏爲防屬戒自郎官除察院未防遷殿院鼎失眷丐罷知其決去卽露章請畱以徼後福其言狂躁愚弄鼎旣罷猶知泉州蓋其黨與維持之力也接伴使範同奏金使遣人議過界上曰若使百姓免於兵革之苦得安其生朕亦何愛一己之屈勾龍如淵退朝錄曰時金國遣二使攜書來書中蓋以河南之地盡歸於我者惟是使人入界索禮過當號其書曰詔書指吾國曰江南見吾館伴使必欲坐堂中而坐使人於一隅所歷州縣必欲使官吏具禮迎其書如吾國中迎天子詔書之禮且言其書到行在必欲上再拜親受之上下洶洶不知所爲上親札付館伴範同途中稍生事當議編置而朝廷議禮益不決如淵因奏今日和議實陛下以徽宗顯肅皇后梓宮與母兄之重在人國中宸心朝夕不遑寧處遂遣王倫奉使請和今日金人旣遣報賫書而來倘若不受必致歸曲於我一日興師彼則有辭此和議固不可壊而禮文之間動輙過當儻不度利害勉而從之則堂堂中國一旦遂爲金人屈已如臣管見必遣王倫與使人反覆商議取得金書納入禁中則禮不行而事自定矣上曰果如此卽無以加俟試以此而付之樞宻院編修官廬陵胡銓上書言王倫無故誘置金使以詔諭江南爲名是欲臣妾我也倫論我一屈膝則梓宮可還太后可復鳴呼自來主和議者誰不以此說防陛下然卒無一驗則敵情亦可知矣向者陛下間闗海道危如累卵尙不忍北面臣敵今無故而反臣之百官軍民皆欲食倫之肉倫不足道而秦檜亦爲之近者曽開引古誼以折檜檜厲聲曰侍郎知故事檜獨不知耶檜畏天下議已又令侍從防諌僉議以分謗孫近傅防檜議遂得執政臣謂倫可斬近亦可斬也願斬三人頭竿之槁街然後覊畱使者而興師問罪則三軍之气不戰而自倍不然則臣有蹈東海而死爾辛亥詔銓狂妄上書意在皷眾除名勒停昭州編管時銓有孕妾臨月遂寓湖上僧捨欲少遲行而臨安府已差使臣挾錮身來矣館職範如圭與刪定官方疇同見吏部侍郎晏惇復爲銓求援惇復曰某嘗言秦檜之姦諸公不以爲然今方專國便敢如此趙元鎭𨿽無狀不至是也此人得君何所不爲惇復卽往見知府張澄語之曰銓論宰相天下共知祖宗朝言事官被謫開封府必不如是澄愧謝曰卽追回矣方疇稽山語錄曰其後疇見趙鼎於稽山誦晏惇復有趙元鎭無狀之語鼎曰景初亦出此語乎疇曰某親聞之疇又曰惇復久在銓部有人望當遷尙書而鼎謂惇復嘗抗呂頥浩被送吏部鼎執政召爲都司除吏部侍郎但其性介僻不通故遲之也於是秦檜孫近上章待罪詔無罪可待檜等又奏若銓重竄則臣等有所不安遂寢前命送吏部與廣南監當右諫議大夫李誼言陛下臨禦於今一紀所用相凡十人執政三十三人然皆不久而去規模數易士夫知其不久則肆爲同異而無忌憚吏知其不久則專爲茍簡以幸蔽欺陛下夙夜憂勤而治不加進殆必由此今左相虛位參政闕員乃擇賢之時望攷以聖心參以公論儻選而得天下之材則責之專任之久可革數易之獘臣備位言責不敢復避形迹惟陛下察焉是月資政殿學士陳與義卒於湖州禮部侍郎張九成求去面奏曰外議以臣爲趙鼎之黨𨿽臣亦自疑之上問其故九成曰臣每造鼎見其議論無滯不覺坐久則人言臣爲鼎黨無足怪也於是九成除祕閣修撰提舉太平觀而去十二月右僕射秦檜乞差官前路與金使計議使名未正當以江南爲宋以詔諭爲國信至如不受封冊不泛遣使皆先事預約戊午上謂宰執曰朕承祖宗二百年基業爲臣民推戴已逾十年豈有受其封冊兼畫疆之後惟正旦生辰遣使非時不許往來於是檜等皆仰嘆上沈幾逺慮非羣臣所及己未秦檜言趙鼎修哲宗史成加特進直學士院呂本中行詞云合晉楚之成不若尊王而賤霸鼎爲首相於議和未嘗不僉同今命詞如此皆鼎風防欲伺和議不成爲脫身之計上因諭己酉年金人南騖鼎時爲防臣尙欲與金人畫江爲界豈以和議爲非此事張守備見檜曰更可錄此聖語付史館於是檜等退而竊嘆上明智照臨洞見臣下反覆之態豈可欺哉中丞勾龍如淵言資政殿學士王庻嘗營救趙鼎乞罷潭州之命丙寅詔庻落職與宮祠金國左副元帥逹蘭遣其使張通古來朝己巳入見通古言先盡還河南地徐議餘事殿中侍禦史金華鄭剛中言今日之勢尢急於邊郡如楚泗通泰滁濠江鄂以至荊襄闗陜之地不過二十餘郡願詔大臣精選二十軰分而布之使其招徠收養朝廷又時遣使按行無狀者昜之處處得人則湏以持久增秩賜金之事可行矣庚午詔從之參知政事李光請罷常平主管官辛未上謂宰執曰常平法本漢耿壽昌今豈可以王安石而廢之其提舉官自可復置庻防不防失一司錢糓秦檜因奏光言諸路月樁錢漕司不以上供及移用等錢樁辦又一路諸郡輕重不均致不免敷之百姓上曰朕屢諭趙鼎更不肯行若悉將上供等錢樁辦自不必科敷兼江東旣闕劉光世一軍其錢糧亦通用蓋上哀憫元元之意其切如此甲戌以端明殿學士韓肖冑爲僉書樞密院事乙亥詔肖冑充金國報謝使以樞宻都承防錢愐副之是月以起居郎劉一止爲中書舍人兼侍講太府寺丞莫將賜出身爲起居郎一止亟言將丞九列驟綴從班人以爲將上書助和議而得之臣之誤恩與將同制臣若不言人必謂臣自爲地而不患乞並臣罷之不報將歸安人也先是左僕射秦檜嘗因語國事云此事大系安危禮部侍郎曾開於坐中抗聲曰丞相今日不當說安危止合論存亡爾檜矍然驚其言而罷是月開以寶文閣待制出知婺州【此據呂大麟見聞志】初吏部郎官黃祖舜以父憂去位至是免防自度與時論不合卽丐奉祠浮湛裏中以著書自娯家貧屢空而處之常晏如也時淮東宣撫使韓世忠伏兵於洪澤詐令爲冦俟金國使回則刼之以壊和議而世忠將郝卞密以告漕臣胡紡紡白之奉使僉書樞密院韓肖冑故金國使由淮西以去世忠不得而刼焉金人旣割河南之地以歸本朝遂移行臺尙書省於大名府仍遣行臺左丞相張孝純還上詔孝純赴闕孝純自慙乃白右副元帥烏珠願歸徐州致仕而卒時金人以舊嘗臣劉豫者李鄴爲翰林承防馮行寧爲戶部使戶部在平陽府二人受命皆更服以赴焉初北使之來也校書郎範如圭上書於右僕射秦檜責以曲學倍師忘讎辱國之罪且曰公不防心病狂柰何一旦爲此若不早攺必且遺臭萬世矣檜怒至是如圭輪對言兩京版圖旣入則九廟八陵瞻望咫尺而朝修之使未遣何以仰慰神靈下遂民志上淒然曰非卿不聞此言遂命遣使檜以其不先白己益怒久之如圭奉祠而去

欽定四庫全書

中興小紀卷二十六

宋熊克撰

紹興九年【嵗在己未】春正月甲申上論宰執曰朕毎有意邊事平與民休息如月樁錢之類宜悉蠲之祕書少監永州居住張浚上言今敵中有故上下分離故天屬盡歸河南遂復我必徳其厚賜將來內變旣平指瑕造隙肆無厭之欲發難從之請其將何辭以對臣罪戾之餘深不欲論事顧利害至重不敢自黙惟陛下畱意乙酉宰執奏赦條事上曰凡臣僚抵罪大則竄黜小則停降𨿽其才可用而資實小人亦不可輕赦而復進蓋世無用小人之理或偶因微罪旣沾沛澤豈可不湔洗收錄若以前事論列不已乃使人材終廢亦可惜也上甄別賢否愛惜人材如此丙戌詔監察禦史莆田方庭實宣諭三京癸巳上謂宰執曰今當創宮殿以俟太后之還秦檜等曰漢有長樂宮所以奉母后也臣聞聖人之徳莫大扵孝自輿地將歸陛下出令皆以祖宗母兄爲先有以見聖孝通於神明宜乎上天悔禍而彊敵之革心也時經制發運司才糴米四十萬斛言者以謂舊發運使總六路財賦而餉中都兵興以來旣無轉輸但以糴事委之自朝廷給本錢無慮五六百萬緡又諸路常平旣使香鹽司兼領又別差主管官有司莫知適從今欲將發運使並常平主管官罷之丁酉詔去發運二字命戶部長貳一員兼領仍別置副使或判官一員不時巡按諸路其常平官並攺充經制某路幹辦官尋以戶部侍郎梁汝嘉兼江淮荊浙閩廣經制使司農卿霍蠡爲判官先是防法屢變其課浸虧自汝嘉貳版曹課乃復登戊戌名徽宗陵曰永固以同僉書樞宻院王倫爲東京畱守昭化軍節度使郭仲荀副之以少師萬壽觀使劉光世爲陜西宣撫使移四川制置使胡世將副之仍加世將寶文閣學士會光世弟光逺疏光世之短扵言路扵是中丞勾龍如淵言光世不可遣乃罷其行勾龍如淵退朝錄曰時朝廷擇帥以人材難得遂搜至於仇愈陳規輩如淵因奏曰如數故相論其相業固有短長若以一路付之豈不賢於愈規輩其意蓋欲取練逹如呂頤浩者處之關中靜重如朱勝非者處之汴京而張浚素有威望宜處之建康方言及頤浩上曰頤浩若不去趙鼎河東人亦可去上獨不及張浚如淵曰浚勲在社稷陛下亦豈能終忘之上曰亦湏付之一路特不可去陜西耳明日宰執對遂以此意宣諭而朝廷大不恱後旬日有防除劉光世陜西宣撫使朝廷似欲以此遏呂頤浩之行而如淵再論光世不可遣乃罷之川陜宣撫使吳玠攺爲四川宣撫使初玠軍中所用激賞錢每嵗下四川都轉運司應副一百八十萬緡至是玠言今不廢兵乞省其半詔奨之【詔李誼作】上謂宰執曰河南新復宜命守臣專拊遺民勸農桑各

因其地以食因其人以守不可移東南之財力虛內以事外也於是秦檜等竊嘆上規摹素定皆萬世之計非臣下所能及旣而東京副畱守郭仲荀請兵及糧上曰朕今日和議蓋使消兵使百姓安業畱守司豈用多兵但二三千人彈壓內冦足矣錢糧亦只據所入贍之豈可虛內以事外耶朕見前朝開邊如陜西燕山曾不得尺帛斗粟而府庫已竭此可爲戒矣【仲荀乞兵糧在二月一日今聨書之】初起居舍人薛徽言爲前宰臣趙鼎所厚一日因右

僕射秦檜於上前論和議事徽言自殿防直前引義固爭反覆數刻遂中寒疾是月卒初宗正少卿範衝寺丞孫緯等奉詔在紹興五年修祖宗仙源圖宗藩慶系錄宗枝屬籍凡三書以太祖太宗及秦王各爲一總號曰總要又以母氏姓生宗婦宗女官院官爵壽考賜謚各爲一條分防成書復被防俟二三年續修去冬本寺已得請至是宗正少卿鄭剛中言見與寺丞陳確同修緣三京宗司所報異舊書有抵牾處乞許新舊俱存庶他日可考仰稱陛下厚本之意剛中金華人也二月壬子朔史館進祖宗實錄上曰朕要見景徳中與契丹講和後故事今日可遵行者朕毎於靜中畱意機務頗覺有得扵是宰執秦檜等退而贊上心虛靜萬機之暇畱意典籍毎行一事必以祖宗爲法規摹宏逺矣以給事權直學士院樓炤爲翰林學士上欲用太常少卿邵武謝祖信爲臺官癸丑諭宰執曰朕恐祖信不知今日事幾可召赴都堂與之議論秦檜等奏臺臣乃天子耳目恐召至朝堂然後授外間不知陛下之意不能無嫌上曰大臣朕股肱防諌朕耳目若使防諫譏察大臣豈朕之意時檜等𨿽荷上眷迄不敢召祖信退而相勉曰上開懷待遇如此其忍負之哉監察禦史方庭實奉使回奏邊事不合己未攺祕書少監秦檜曰凡進擬差除未嘗敢分朋黨因陳辛亥嵗席益行赦文不工爲諫官所論緣此怏怏後守平江適呂頤浩爲都督過郡遂離間同列卒成黨與之禍上曰士大夫豈有不由宰相進擬卿等能平心用人甚善禦史中丞勾龍如淵與起居郎施庭臣因私忿交爭奏其惡如淵謂庭臣指斥壬戌上謂宰執曰如淵身任防綱自合早論至一月後因忿方奏此告訐也告訐之風出於末世三代所未聞也以朕觀之庭臣之罪小如淵之罪大乃命秦檜先召庭臣詰問癸亥檜奏陛下若欲存國體先黜庭臣仍攺除如淵俟其乞出然後補外上欲正其事乃詔庭臣語言狂率責嶺南監當如淵失風憲之體罷與外任命下人皆服上之英斷如此其後檜擬除如淵知遂寕府上曰此人用心不正遂已【擬除如淵在明年正月今聨書之】初諸路月樁各有窠名其後多爲漕司占畱遂不免敷民甲子宰執請均於諸路不得偏重上曰若所撥窠名錢不足自合從朝廷給降不得一毫及民朕欲養兵全借民力若百姓失業則流爲盜矣上知月樁之害每每宣諭憂形於色此臣下所當奉承也丁卯上諭宰執曰太后歸略備從物務從質朴如器皿塗金可也朕自卽位服食器用未嘗妄費卿等所知秦檜等退相謂曰上天資儉徳𨿽奉太后猶不欲過漢文履革舃衣弋綈不能過也時內侍黃冕辭免制太后禕衣事上曰太后聖性恭儉服用簡素今回鑾有期朕得盡東朝之養時上喜見辭色檜等退而贊上之聖孝出於天性其屈意求和實緣太母宜乎上天悔過彊敵革心誠非常之慶也癸酉詔史館見修徽宗實錄今以實錄院爲名右僕射秦榛兼提舉其修撰檢討官令檜辟差於是以吏部侍郎範同爲修撰禮部員外郎劉昉爲檢討昉潮陽人也上嘗謂宰執曰徽宗內禪之事誠意素定非因人言初築北宮夾城甬道嘗諭梁師成曰吾他日釋下重負欲與嗣聖往來其間抱孫自娛宣和末遂踐此言而小人乘時多事貪天之功以爲身謀秉筆之士不可不知也檜等曰當時玉音如此臣等疏逺若非聖諭實所未知戊寅殿中侍禦史謝祖信言今天意助順輿地自歸而朝廷乃在江吳道裏遼邈所以宣至意收人心惟在號令宜推誠引咎使叛者革心詔札付詞臣時已遣內侍陳成之往陜西撫諭仍先至吳玠軍次之逐路於是右諫議大夫李誼言成之素不與諸將相識情未易通訪聞知金川郭浩父成舊爲邊將張中孚中彥皆出其門慕洧之父亦成部曲而趙彬貧時又嘗依浩實於諸將有契望詔成之與浩同去所冀眾心早得以定上欲得元臣調防陜西諸將是月召少傅醴泉觀使呂頤浩赴行在頤浩以年垂七十力辭不至具附奏金人無故歸地其必有意臣記五路元是張中孚中彥慕洧之徒爲帥今必仍舊然皆久據一方慮亦難令當諭以徳意許之久任庶不致疑旣而再趣頤浩至闕竟聽其辭及將東歸復言秦爲天下眷今宜於長安興元襄陽各置宣撫司而重兵屯襄陽且建行臺仍卽五路選精騎三萬赴行在請上親提萬騎不時勞軍使金人罔知六飛所在以伐其謀自爾不敢復窺江淮而中興之業由玆起矣詔提舉洞霄宮張浚復資政殿大學士知福州召徽猷閣直學士知漳州廖剛旣至三月丙戌除禦

史中丞戊子殿中侍禦史謝祖信言和預買爲民之病有司變爲折錢帛又甚患者也祖宗時官俵錢於春而民輸縑於夏故公私兩利其後官無本可俵則名爲預買其實白著是嵗於常賦之外又輸倍軍興久而財益詘遂行一切之政數嵗前縑價髙而折錢或至十千八千今價減而有司猶執前直一例折錢使民鬻縑而求鏹此又甚病也二病固未能去求以少紓民力惟在均而已欲下諸路各具所敷之宜或以稅錢或以畝頭使戶無髙下依夏稅法則姦民猾吏詭名析產無所容其幸而所出均矣詔戶部措置甲午上謂宰執曰士卒暴露累年庵廬下寒暑燥濕之苦豈人情所堪俟疆事稍定當爲蓋營屋使各安居於是秦檜等退而竊嘆上卹士卒如此人豈得不樂爲之死也中書門下言京城已差畱守外其南京西京兩處畱守乞權以本府守臣充從之丁未上謂宰執曰河南新復州縣官當擇愷弟慈之人庶爲朕撫養凋瘵使不失職秦檜等曰陛下仁意惻怛如此臣等敢不承也夏四月庚戌朔上以陜西新復不宜置宣撫使當遣大臣諭以徳意辛亥乃詔僉書樞宻院樓炤往焉以祕書少監鄭剛中爲參謀官初環慶將官慕洧叛至是安撫使趙彬奏已殺洧餘眾多降癸丑秦檜奏曰陜西已無事皆陛下聖徳所致上曰朕何以致此乃祖宗在天之靈黙佑然朕自來惟持不殺之說於是檜等贊曰此乃陛下爲天人所歸也孟子曰惟不嗜殺人者能一之陛下堅守和議不煩干戈坐得中原豈非不殺之功乎右諫議大夫曾統殿中侍禦史謝祖信皆論趙鼎久位宰司專權植黨在靖康末嘗受張邦昌僞命近上章納節敢以富弼自列臣子共憤望加流竄時鼎以少傅奉國軍節度使知泉州乃詔落節吏部尙書晏惇復力請奉祠詔除寶文閣直學士知衢州戊午步帥解潛爲趙鼎所厚至是請奉祠出爲福建路副總管初二聖北狩上毎遇朔望率羣臣遙拜自徽宗升遐之後遙拜淵聖如故至是中丞廖剛言兄弟同列方兄爲君則君事之及已爲君則兄之而已今淵聖之歸有期望罷遙拜惟淵聖節百官仍舊祝壽下禮部太常寺旣而討論欲遇朔望上用家人禮遙拜於禁中羣臣於宮門外遙拜從之東京畱守王倫奏金國元帥謂所降赦文載割河南

地不歸徳於金國倫一靣攺定謂元降赦文非眞卻要國書意與符同甲子上曰待外國當以誠因舉寶訓故事契丹使耶律元在館嘗詢左右館中日聞鼓聲豈非習戰耶或對以優人戱場眞宗聞之謂宰臣曰不若以實諭之諸軍比無徵戰教習武藝耳宰執秦檜等退相謂曰上每推誠待物動法祖宗庶永保和好使敵人無隙之可乘也庚午殿前司募鈞容樂工上慮其優令但畱舊人不得增募上曰朕未嘗好世俗之樂少頗善彈琴自居亮陰久亦忘之蓋上淸心寡欲無聲色之娛免防後不許募樂工蓋防微杜漸防摹閎逺如此知綏徳軍劉議自言嘗污僞命乞放歸田裏壬申宰執擬依赦仍舊任上曰新復州軍他時悉用文臣卿等爲朕擇循良之吏武臣不曉法直不可與郡上久勞於外深達治體更用文武之意同符藝祖矣是日宰執又奏京城親從官王琪以三朝禦容來上曰近有司自京城來獻眞宗禦容有司辧其非眞復獻筆百管𨿽微物朕不欲受恐來者不已也是月資政殿學士席益卒【原本缺】庚辰右諌議大夫曾統言自去冬以來凡七遣使初命韓肖冑報聘又命王倫交地又遣方庭實宣諭三京郭仲荀畱守東京周聿宣諭陜西士防張燾恭謁陵寢樓炤又至永興布宣徳意所攜官吏軍兵甚多借請不知其數竊聞熙寕初宰臣韓絳宣撫陜西才費十八萬緡時論沸騰以爲大咎今一使之費己數倍於昔蓋自崇寕權臣用事務爲華侈以悅人情至今未革將來兩宮南還其費不少謂宜擇忠實通練之臣以舊制裁定庶無妄費從之時新復州皆免賦役三年而亳州民自願輸以助國用上曰中原遺民久因暴斂今喜扵來歸誠意樂輸然乍出塗炭尢當加卹兼信豈可渝乃令依赦蠲免仍降詔奨諭新復諸州進天申節銀絹癸巳上謂宰執曰新復州無餘財此寕免於擾民可悉退回秦檜曰陛下誕節人臣皆致享上之誠而聖意加卹新民卻而不受可謂盛徳之事也丙申上謂宰執曰鋪翠銷金之飾屢詔禁止今宮中𨿽無敢犯而有司奉行不防市肆公然爲之可重立賞務在必行秦檜等曰陛下以儉徳理天下而風俗尙習故態官吏格詔宜痛加防治戊戌資政殿學士宇文粹中卒於成都府癸卯上謂宰執曰太祖時彊藩悍鎭與方靣之臣旣

歸朝皆貸之今中原官吏復還朕方以天下爲度凡舊染之污一切兼容秦檜曰陛下天覆之徳如此四海孰不歸心上曰今羣臣正當葉心共成治道然在外者輒辭難避事在內者論議多狥私立異風俗如此何以求治卿等當分別之眀示賞罰檜曰陛下聖眀灼知治道臣等敢不奉詔乙卯上諭宰執曰近除邢孝揚團練使朕思顯肅皇后家尙未推恩乃先及孝揚恐失先後之序秦檜等退檢防顯肅聞訃曰其家已推恩上曰今與鄭藻落階官足矣上每行一事反復精思務協公議𨿽戚裏間未嘗以私意行之也時以觀文殿學士汪伯彥知宣州仍趣朝行在伯彥將至國門丁巳上謂宰執曰伯彥相見便令之官庶免紛紜且曰伯彥潛藩舊僚去國十年漢髙光不忘丰沛南陽故舊皆人情之常秦檜退而竊嘆曰伯彥遭遇聖主乘風雲之防致位宰輔𨿽勲烈無聞然上終始眷之可謂至矣初伯彥未第有祁門縣令王本者築館曰英材延之授經檜與其兄弟皆從伯彥防至是伯彥防異寵亦檜之力詔伯彥元帥府舊臣特依見執政給俸於是給事中劉一止曰節度使俸借減尙不薄況郡有供給圭田之厚以郡守而依執政殆與異時非待制而視待制非兩府而視兩府者類矣乃詔罷之詔徽猷閣直學士仇愈爲陜西都轉運使愈以病固辭言者論其避事詔禠職尋責居全州殿中侍禦史周葵論國用軍政士風三事己未上謂宰執曰國用當藏之於民但百姓足國用非所患也上扵百姓防養休息𨿽兵興未嘗橫斂宜中興之民戴之愈久而不忘也時有被召人鮮於參到闕丙寅秦檜奏參乃王庶所薦人材似可取乞令上殿臣備位宰司人材茍有可用不敢輙分黨與上曰朕豈能盡知天下人材但付之宰相宰相賢則賢人皆聚於朝矣檜退而竊嘆曰上任相之意可謂得其要矣開府儀同三司士防兵部侍郎張燾歸自西京己巳入朝士防等曰諸陵下石澗水自兵興以來久涸二使到日水卽大至父老驚嘆以爲中興之祥於是上以語宰執秦檜等謂燾必不妄言檜等退朝相謂曰石澗水至之祥可謂異矣燾之言能使人主信重𨿽甚異事不以爲妄其立身行已無愧矣張燾奏徽宗山陵乞不用金玉辛未上曰前此厚之意如循一軌金玉之物朕意不用或謂朕以天下之富而薄於親如後世譏議何朕旣灼知薄之益使先帝神靈有萬世之安𨿽以朕爲不孝不敢辭蓋上通經博古見利害之實非流俗之言所能奪也初僉書樞宻院事韓肖冑充報謝使旣入北境其接伴者謂當稱謝恩使肖冑以使名勑授不敢輙易論難三四卒不能奪辛未肖冑還至東京壬申僉書樞宻院事樓炤至永興軍畱十餘日初僞齊將李世輔亡入夏國其家悉爲鄜延帥宗雋所害世輔欲從夏國借兵復讐夏國主曰爾能爲吾立功則不靳借兵時有酋豪號靑靣夜義者恃眾擾邊乃屬世輔圖之世輔請精騎三千晝夜疾馳奄至其穴擒之以歸國主大悅卽出兵授之世輔至延安府殺宗雋等二人因剖心以祭防金國已還三京世輔說夏人南歸而夏人多懷疑懼與願從者二千人來而夏國招撫使王樞反說世輔還夏世輔遂擒樞同來樞才入境卽望闕遙拜言本國主喜甚再三感聖恩將遣使入貢奏至上謂宰執曰夏人旣有此意其待遇之禮令有司舉故例行之【上諭在三月丙申今聨書之】至是樓炤與宣諭使周聿皆招納世輔歸朝甲戌上諭新除京畿都轉運使李迨令速行不然湏重貶蓋迫於公議𨿽與朕有潛藩之舊不得而私也迨惶懼上道蓋上之威斷足以警偸惰懲傲慢也時同僉書樞宻院王倫尙畱守東京先是金國右副元帥烏珠歸其國徑之祁州元帥府宻奏於國主亶云河南地本達蘭宗盤主謀割扵南宋二人必陰結彼國今宋使已至汴京未可令過界倫有雲中舊吏烏珠帳下嘗來謁倫言烏珠謀誅逹蘭倫卽馳奏乞早爲之備上以示宰執而秦檜但趣倫過界乙亥倫始解畱鑰將使指北行是月川陜宣撫使吳玠卒於仙人闗後謚曰武安玠馭下嚴而有恩故士樂爲之死川陜宣撫副使胡世將嘗問玠所以勝者扵其弟龍神衛四廂都指揮使璘璘曰金令酷而下必死先兄每與之戰非累日不決大抵舉中國所長而用之耳蓋中國弓矢勁利金士卒堅耐吾常以長技洞重甲於數百步外又選據便利出鋭卒以更撓之使不得休彼𨿽堅耐亦不能無弛此待之之要也吏部侍郎謝祖信除徽猷閣待制知潭州趙鼎事

實曰先是謝祖信作言官力論鼎落節於是章氏諸孫咸集闕下再謀理訴並及史事上偶知之謂執政曰聞章惇又有人欲陳訴以趙鼎去便謂事有攺變此事乃出朕意趙鼎何預聞有從官爲之主議者執政奏謝祖信章氏子壻也上曰亦知之遂出祖信知潭州祖信聞之大駭歸家詬其妻凡數日曰由爾家累我以至鬰鬰而死識者評之曰使鼎在朝日收拾祖信而用之未必不出其妻小人惟利所在初不以親爲意𨿽父子之間有所不顧況妻黨乎是夏金國左副元帥逹蘭之蔚州避暑逹蘭下令諸藏避我而逃者家長罪死籍其產及人口半以充賞四鄰之家共追賞錢三百緡仍發番軍分諸路搜捕民間大擾羣起爲盜以拒番軍遂復止之達蘭在諸帥中最號寛恕今顧爲此蓋陰與皇伯宗盤通謀將以致亂使民嘯聚則借之起兵又令中山府拘奉使王倫於館且防諸路僉軍以復取河南爲名皆所以應宗盤也初南安李幹徳有庶子智之奔大理國攺姓趙號爲平至是知李陽煥卒其子天祚襲封大理國遣兵三千送智之歸要代天祚天祚不肯領兵與戰又敗之智之欲進奉朝廷仍乞借兵廣西經略司以聞詔令諭以婉辭勿引之生事

﹤史部﹐編年類﹐中興小紀﹥

欽定四庫全書

中興小紀二十七

宋熊克撰

紹興九年秋七月己夘朔金國有郎君烏克紳【原名吳矢今攺正】者反擒獲之下大理獄事連宋國王宗盤兗國王宗雋虞國王宗英滕國王宗偉殿前左副防檢罕都【原名渾覩今攺正】時金主亶與右丞相陳王烏克紳謀誅諸父因朔旦伏兵於內宗盤等入見擒送大理獄辛巳悉夷其族詔略曰周行管叔之誅漢致燕王之辟惟玆無赦古不爲非翰林韓昉作也時左副元帥魯國王達蘭方握兵在外難遽誅之乃除達蘭爲燕京行臺左丞相又以僉書杜充爲右丞相仍擢右副元帥烏珠爲都元帥命下達蘭語使者我開國功臣何罪而與降奴杜充爲伍耶不受命而叛初欲歸本朝不克旣而北走沙漠烏誅遣右都監托卜嘉追獲之下祁州元帥府獄具殺之達蘭臨刑謂烏珠曰我死之後禍必及爾宜速圖之烏珠俛首無言遂囚達蘭子泰伊【原名太拽今攺正】久之因赦得出東京父老百餘人詣闕稱賀乙酉上臨軒以見皆補官遣之甲午上謂宰執曰朝廷惟要辧君子小人君子小人旣辧則治道無不成秦檜等退而竊嘆聖謨切見立政用人爲帝王之先務蓋堯舜禹湯文武之治何以出此吏部侍郎張燾遷尙書時久旱上齋居蔬食以祈雨澤己未秦檜奏曰考之

典禮陛下惟當損太官常膳上曰𨿽損膳豈免曰殺一羊檜曰陛下推不忍之心如此何患天意不格旣而甘雨應禱霑足先是奉使王倫至中山府畱十四日倫以九日丁亥至中山傳云魯王逹蘭見在艸地後月半方來庚子始聞其國內變倫以下皆憂俄傳四太子烏珠作都元帥昨夜抵城外已回祁州矣少頃引接者至令倫等悉赴元帥府卽趣之行是晚達祁州初右防軍凡七萬三千人馬九千匹時宣撫副使胡世將置司於鳯州之河池縣熙河帥吳璘總二萬人秦鳯帥楊政總三萬人戊申世將秦二人皆故吳玠大將威名素著乞命璘於鳯翔及寶雞以來命政於鞏州及白石以來駐軍則應接川陜其勢兩便仍乞璘充右防軍都統制政充宣撫司都統制旣又請命永興帥郭浩以所統九千人於邠耀二州捍禦皆奏以俟朝命僉書樞密院事樓炤防諸帥議移軍事秦鳯經略使吳璘言移軍陜右則蜀口空虛金或逾盟自南山搗蜀邀我陜右則我不戰自屈矣當且依山爲屯以控要害俟敵情見力疲則漸可進璘遂止以牙校三隊赴秦州且飭階文等寨以備之至是世將使事畢己酉離秦鳯翔府以歸陜西𨿽號新復然自金僞變易之後軍民尙懷本朝時諸路禁軍得三萬四千有奇而涇原八千人尢勁𨿽分諸帥然各有將分仍存正副蓋祖宗之軍政猶在又弓箭手亦得七萬時禦營右防軍自蜀出者皆駐熙秦兩路而諸郡見管之粟與和糴相當足以支一嵗之食先是轉運使張深上言乞裁減軍士廩賜於是諸軍出闗歸怨於建議者洶洶防變而閬州戍卒欲殺其守臣孫渥防謀泄不果宣撫副使胡世將亟下令悉如舊數不減卽條利害上之議者謂當待報世將曰朝廷置大將事有待報不及者固許之不然某上章乞罪以罪去無憾也先是樓炤奏差環州保安將軍守臣乙卯上諭宰執曰陜西防邊控制夏國最爲要害當擇久在軍中諳練邊事或本土武人方能保固障寨民得安業可札付炤令諭諸帥秦檜等退而竊嘆上畱意疆場愛惜生靈可謂明見萬里之外矣先是夏國將李世輔與僞招撫使王樞同至長安時環慶路又獲夏國一百九十餘人於是僉書樞密院樓炤奏陜西新復正與夏國爲鄰此等畱之無益還之可使知恩遂遣樞等歸夏國旣而世輔至闕上奬其忠義授防國軍承宣使龍神衛四廂都指揮使兼樞密院都統制賜名顯忠言者謂宣撫司便宜補官嵗約一千員乃倍於三嵗科舉補防之數今旣罷便宜而又陳換給其來不已乞限以年庻息姦獘詔限一年言者謂蜀宿重兵一嵗供億無慮四千萬緡民力殫矣賴陛下念之徙兵隴右謂此可以寛民力而官吏多擇善地至新疆則固辭今後避事之人當重黜之淮東宣撫使韓世忠奏金人近誅宗族大臣國內紛擾淮陽所屯兵皆抽回世忠意欲乘虛襲之丙寅上謂宰執曰世忠武人不識大體金人方通好若因其無備襲之是乘亂而幸災也異時何以使鄰國守信義乎戶部郎官孫邦奏私酤條已免折屋茶鹽尙有沒法

亦乞除之癸酉上謂宰執曰法果獘宜亟攺若行已久而無甚害且循祖宗之舊也先是金國欲得趙榮王威二人已詔遣還之於是韓世忠以書與秦檜曰榮威不忘本朝以身歸順父母妻子悉遭屠滅相公尙忍遣之無復中原望耶乙亥檜奏外間頗有異論上曰榮威在僞朝力捍官軍金人已割還舊疆宿壽乃腹心之地榮威輩避罪奔逃貪功生事無故驅掠兩州之民罪不容誅宜牓諭此意初提舉明道宮鄭億年爲敵執北去遂臣劉豫爲吏部侍郎戶部尙書遷右丞除資政殿學士河南初復右僕射秦檜與億年爲親乃召之還除直學士提舉醴泉觀奉朝請至是檜又欲復其僞授職名參知政事李光以爲不可乃已朱勝非閒居錄曰時宰臣秦檜王仲山之婿也鄭億年母仲山親姊檜子熺復娶億年之女至是頗佑之億年始至除雜學士繼欲復僞齊所授職名參政李光榻前靣折之乃止後數月光罷億年竟復資政殿學士仍奉朝請𨿽士論洶洶而一時給捨臺諫皆檜私黨不復顧逆順之節矣鳴呼億年事逆豫爲執政掌其機事與謀者欲滅吾宋也欲危吾君也欲傾覆趙氏而爲劉氏也欲吞東南而臣屬之也在律叛逆不原赦不分首從則億年與豫其罪等舊官其可復乎唐祿山之亂旣復兩京陷僞之官以六等定罪最重棄市次自盡餘流竄故相張說二子均垍皆當死肅宗以在東宮時說有保祐之功欲貸之明皇曰均垍事賊皆任權要均仍爲賊毀吾家事不可赦肅宗復請於是流垍嶺表而均被極刑徽宗之待居中厚於明皇之遇張說億年之事劉豫親於張均之從祿山而況居中素無援助之力今失刑如此何以慰徽宗在天之靈乎初右諫議大夫曾統言經制本戶部之職更置一司無益乞罷之上曰經制一司須久方見利害今才半嵗難遽責以近效若實無益𨿽亟罷可也至是言者又以經制司所創官吏種種橫費較其所入未必能補如創酒庫亦是陰奪省司之利況所總之事皆戶部本職有經制則戶部亦可廢矣詔付戶部具經制司察州縣所陷錢物並催未到綱運緣路分闊逺未見速效今若依舊分諸司則經制可罷其庫欲歸並贍軍庫丙子乃罷經制司其諸路幹辦官依舊爲主管常平官徽猷閣待制提舉萬壽觀兼侍講尹焞前爲禮部侍郎已病至是疾甚不能朝遂奉祠而去後四年卒於防稽時金人法苛賦暴加之饑饉民不聊又下令欠債者以人口折還及藏逃亡而被告者皆死至是將相大臣如宗盤逹蘭之徒皆誅死二帥久握重兵向者植黨滋眾今則悉爲亡命故所在蜂起平定威勝遼州道不通行一旦太行山義士入懷州萬善鎭州人大恐中原盛傳大駕親徵民皆陰備軍器晝而罷市晚視霞起則曰禦營烈火光矣初龍神衛四廂都指揮使李顯忠歸朝日常復其父母之讎至是待罪九月戊寅朔詔顯忠有功鄜延特與放罪初召太尉東京副畱守郭仲荀赴行在仲荀因領劉豫下兵八千以還至是駐於鎭江己亥上謂宰執曰仲荀善人但馭眾非所長姑令駐彼別選人代之秦檜曰孰可當者上曰極難其人當於統制官中選之檜等言董先牛臯輩才具上曰此皆可用上又曰辛永宗與仲荀同來且令歸前任蓋所爲誕謾向在軍中毎遇大閱則借人馬器械以充數檜曰外人不知陛下察其姦狀乃謂眷之蓋小人在外托聲以惑眾爾上曰如辛道宗不循理亦不可用也丁未起居郎周葵請今後犯茶鹽人免根問來歷上曰犯貨者不根問經由此嘉祐著令仁祖盛徳也舉而行之則吏不至夤緣獄不至滋蔓可速付之省部先是雷州有海商爲賊所刼本州西獄禁勘皆平民

所死於獄者五人大理寺丞朱斐奏之上惻然謂宰執曰二廣地逺有司如此寃何所伸令斐再具奏其提防刑獄以下官皆重黜責上曰古者刑人則君爲之徹樂減膳唐太宗三覆之刑誠以死者不可復生今後逺地監司須爲朕遴選秦檜等仰承欽卹之意至是上又詢雷州獄事檜曰已到乃令刑部詳之蓋上哀矜庻獄常記淵衷如此金國主亶旣誅達蘭遂以右丞相王烏克紳爲左丞相右丞蕭慶爲左丞烏克紳嘗副尼瑪哈行事𨿽爲羣臣所忌而常以智得免故尼瑪哈以下皆不能及國人號曰薩滿薩滿者女眞語巫嫗也以其通變如神也是豈亶之所能馭故深忌之初時客星守魯【事在五月】烏克紳占之太史曰不在我分野無傷未防宋兗虞滕諸王同曰誅死旣又守陳【事在七月】太史以告奉使宇文虛中虛中語之烏克紳不以爲怪是月果同蕭慶被誅金應天道如此其詔略曰希尹心在無君言宜不道逮燕居而竊議謂神器以何歸希尹卽烏克紳也又曰慶迷國罔悛欺天相濟旣致於理咸伏厥辜賴天之靈誅於兩觀時烏克紳之黨皆爲都元帥烏珠所誅奉使洪皓嘗與烏克紳持論防死烏珠知之故得免時烏珠謀舉兵以復河南已決意入侵蓋金法罷兵則權在國主用兵則權在元帥自割地講和之後不半載間元臣宿將誅夷殆盡烏珠所以力沮和議者亦逹蘭臨死之言有以動其心也僉書樞密院事奉使王倫至金國禦子林畱館五日辛亥見國主亶致命亶悉無所答令其臣翰林待制耶律紹文爲宣勘官問倫還知元帥達蘭等罪否倫對不知又問無一言及嵗幣卻要割地但知有元帥豈知有上國耶倫曰日者僉宣蕭哲以國書來許割河南歸梓宮太母天下皆知上國尋海上舊盟與民休息使奉命通知兩國爾冬十月辛亥詔侍從官各薦二人上曰朕久在東南中原隔絕遺才必多可令訪求推薦以見朕兼收並用求賢無方之意成都闕帥癸丑以吏部尙書張燾爲之仍除寶文閣學士時罷四川制置使上謂宰執曰燾𨿽安撫成都一路如四川前日無名橫斂不急冗費可令蠲省以寛民力【上語在己酉今聯書之】及燾陛辭言蜀自軍興民力久獘官吏不卹臣願宣陛下徳意俾一路被澤上曰豈惟一路應四川事悉以委卿以成都帥而得行四川民事自燾始也戊午宰執奏統制官雷仲管鎭江府軍馬上曰嶽飛軍中偏禆如董先牛臯頗驍勇可用但先好貨臯嗜酒皆有所短未可統眾秦檜等退而竊嘆上知人善任使𨿽軍中偏禆性行才否無不洞察丁卯宰執表上皇太后宮殿名上曰行宮地隘只依山修築至於器用供帳衣衾之類朕皆親臨視仍許宰執入觀秦檜曰陛下純孝篤於奉親之禮無不周也壬申上諭宰執曰吳玠久在蜀備著勞績巳優加卹典然聞其家頗貧可賜錢三萬緡仍進其弟軍職令撫玠家屬秦檜曰陛下追念將帥不忘其勞凡被堅執銳者孰不感而自效也金人近嵗用兵多不利始知憚中國時有遼軍萬戶韓常爲濬州守一日與其判官宮茵論南北兵戰之事茵曰北非南之所能敵茵益都人蓋防之也常曰不然今昔事異昔我彊彼弱今我怯彼勇所幸者南人未知北間事爾十一月己卯奉使藍公佐回程庚辰才至燕京而彼國元帥烏珠亦至公佐深懼不免畱四日始聽行殿中侍禦史何鑄言初攺官及初補官人並合赴部

注授乙酉秦檜奏舊法初攺官歷親民一任上曰有祖宗成法自當遵守嗣濮王仲儡卒戊子司農卿莫將除徽猷閣待制京畿都轉運兼主管奉迎梓宮一行事務上曰迨及朕舊寮亦見朕於臣下無所偏也秦檜曰唐龎壽相任濮守以污敗自陳嘗在秦王府太宗謂曰我昔爲秦王乃一府之主今居大位乃四海之主焉得獨私故人壽相流涕而去陛下英果過太宗逺矣右正言陳淵乞凡賜賚而於例有疑者三省共議又言莫將未應遽除次對須其績著然後命之𨿽往者尹焞亦自卿聨命以此職由焞先除從班以疾力辭老不可畱故以寵之今將宜除近下職名庻合公論淵沙縣人也壬申秦檜奏神宗哲宗實錄已進今乞專修徽宗實錄【按此處疑有脫文】實錄當實其事以信後世豈容置私意於其間耶開封少尹李景謨奏陽武河埽事癸酉上曰河事利害非輕可速擇都水官朕頃兩至河上毎見一埽所費不貲如十八盤各有斗門以殺水勢一失枝梧民被其害矣金部郎官遊損奏州縣贜吏監司郡守不卽按治者許民越訴詔申嚴舊法損建陽人酢子也辛酉詔樞機之地安可曠官僉書院事樓炤趣令還

任供職時侍從官論薦左朝奉大夫張甸等皆令除郡壬戌上曰士大夫固以任中都官爲榮朕謂百姓國家根本當以親民官爲重無內外之限甸嘉興人也先是少保開府儀同三司孟忠厚乞河南一郡給事中劉一止言後族業文如忠厚不可多得但此例一開有出忠厚下者何以禦之又有嘗事僞楚人徐偉逹者差知池州一止言邦昌僭位凡仕僞之人皆諱其官稱惟偉逹至今自謂郎中豈稍有廉恥者一郡旣可惜且無以示好惡於天下上皆爲罷之中丞廖剛曰是臺臣所當言者皆爲劉君先矣金主亶諭其政省今後四時防獵春水秋山冬夏拉必【原作刺鋳今攺正下同】皆循契丹故事拉必者契丹語所在之意然契丹先世𨿽或防獵未常立四時定制自中興講好之後復並諸番境內無事始於毎嵗春水獵鵞秋山射鹿夏則避暑於長嶺冬則就暖於陽城旣畢然後歸廣平靴甸受禮卒至亡其國亦緣四時無定逺近騷動時亶方親戚內叛防盜外擾不知自警乃循契丹覆敗之轍其後果不令終蓋己基於此矣十二月甲辰言者謂翼祖積累深厚興我宋萬世之基而保州睦宗院旣陷於敵其南奔者十數人而有官者僅四人望權依西京宗室例先次注官丁巳詔從之宗正丞鄭鬲奏乞以常平錢於民輸賦未畢之時悉數和糴壬子詔從之上謂宰執曰常平法不許他用惟待賑荒卹饑取於民者還以與民也秦檜曰陛下語簡而理盡無不本於愛民鬲侯官人也初詔侍從各舉所知而給事中劉一止起居郎周葵皆以宣教郎呂廣問應詔廣問夷簡孫也李光欲除廣問館職至是殿中侍禦史余杭何鑄言二人非知廣問者因光之囑迫於勢而舉之相與以欺陛下也今光已出二人之罪豈容不正己巳詔一止葵並以奉祠而去金僉軍之法自元帥府下諸路帥帥下節鎭鎭下支郡郡下諸縣縣籍民戶丁多寡之數令備軍械軍裝以聽防集用兵以來皆尼雅滿之徒專之至是國主亶始令諸路不得從元帥府須見裏面使臣所持禦畫牌札方許僉發蓋疑其下也然元帥府距其國都甚逺茍有緩急豈能應機而用哉

欽定四庫全書

中興小紀卷二十八

宋熊克撰

紹興十年【嵗在庚申】春正月辛巳右僕射秦檜等奏前日外間有匿名書非毀朝廷當繳進上曰已見之無足卹又曰度近日上封事言臣等陛下掩蔽者多矣上曰無事凡所上書朕無不覽若有言卿等過豈可不令卿等知卻致積成大過耶時遷工部侍郎李誼爲尙書欲借誼資政殿學士奉使金國誼辭行乙酉上謂宰執曰朝廷遣人往新疆多辭不行奉使亦辭若不黜是爲姑息之政卽詔罷之丙戌詔新除工部侍郎莫將充迎防梓宮使以知閤門事韓恕副之壬辰詔上殿官唐文若攺合入官仍舊潼川府教授秦檜奏近制初攺官人須任親民不許堂除此可以養成人材上曰非特養成人材亦足以抑奔競之風文若庾之子也癸巳上諭宰執曰朕選任將帥下至偏禆必審知其材然後用非其人至於失職不過罷之蓋將兵之官所系非輕豈可不審也初太尉郭仲筍旣兵交與淮東宣撫使張俊下統制官雷仲至是乞祠甲午以爲醴泉觀使旣而俊薦仲荀有才遂令知鎭江府詔陜西買馬已及千匹自此必益多宜指畫牧養庻防蕃息以偹戰騎癸亥上諭宰執曰舊徐州有鐵監陜西諸路亦多坑冶今當置作院以造軍器各有土俗所宜倘非所宜不惟枉費亦非所用豈除戎器之意哉秦檜曰臣仰體聖意安不忘危而畱意於武備如此二月癸丑以龍神衛四廂都指揮使主管馬軍劉錡爲東京副畱守錡帯騎司之軍以行卽王彥所刺八字軍也廖剛又請起舊相之有人望者處之近藩秦檜滋不樂初秦檜請下有司討論史館之制至是禮部言依元丰制合並歸祕書省國史案以著作郎修纂日曆遇修國史卽置國史院修實錄亦置實錄院所有見今史館官罷歸元處旣而著作佐郎丹陽王揚英又言國史案移文諸處多不報於是復以國史日曆所爲名初淮南諸路已置教官至是言者又謂四川士人眾多宜選分教乞諸州並置立丁未詔從之端明殿學士僉書樞密院韓肖冑請去除資政殿學士知紹興府壬申上謂宰執曰爵祿本是厲世磨鈍之具凡肯任事赴功者朝廷當與進櫂至如崇虛譽飾空言與避事保身者豈可加奬秦檜曰臣等敢不仰遵聖訓言者請復置勲官癸酉詔付吏部三月己卯詔陜西諸路前環慶帥顯謨閣直學士趙

彬前永興帥寧國軍節度使張中孚前涇原帥淸逺軍承宣使張中彥前鄜延帥雄武軍承宣使闗師古皆入覲而彬已到闕於是禮部侍郎鄭剛中言臣聞陜西二三大帥被防入覲朝夕且至陛下有顯秩以寵其身慶澤以暢其意彼方戴徳而感激震驚之不暇陛下引見之日所以推誠而收其心者𨿽不可後亦當折其气而責以後效不然恐不知有朝廷之尊昔英布歸漢髙祖踞牀見之布悔來欲自殺出就捨又大喜過望赤眉之降世祖陳兵臨洛問盆子曰汝知當死否其眾請命則又曰得無悔降乎吾不彊屈汝旣服然後陳其三善而釋之又賜田宅使居洛陽今日朝廷所以待之聖心自有恩威之度臣蓋不能自已者也至是入見遂除彬爲兵部侍郎中孚醴泉觀使中彥提舉佑聖觀師古馬軍都虞未防師古卒其後諡曰毅勇先是上嘗諭秦檜曰比聞州縣多創添稅務因此商旅不行所有貨少爲公私之害又州縣違法差夫騷擾被差一夫須備十千動止數十人而借者或止收錢而去己未檜具稟乃詔所增稅務並罷差夫嚴行禁止上曰二事責在漕臣違者重寘之法先是遣禮部侍郎蘓符爲金國賀正使知閤門事王公亮副之丙申符等回符軾孫也初陜西防河諸郡諜者言金欲以修大慶闗水岸爲名將興兵渡河川陜宣撫副使胡世將遂言與金講和今已逾年梓宮天眷未有還期本朝使命尙畱彼國竊慮敵情難信萬一以精騎自河中府突來不數日可至川口近探到金果於河中廣積糧艸並獲到姦細王萬稱金復要興兵乞先事爲之以防意外之警兼永興涇原環慶三帥皆已入覲冝早擇帥臣機不可失況本路統兵官多是降敵之人亦乞更加選擇及早去畱萬一有不測應干軍事或待報不及許臣隨冝措畫至是世將又奏金帥薩裏罕等復來蒲解緣薩裏罕等久在陜西窺我四川去而復來其意安在今分兵太逺老小同行緩急呼喚難集又收復陜西今已期嵗人情茍簡軍政廢壞若自大慶闗深入秦地則防河諸郡決不能守是𨿽得其地與未得同又陜西諸帥皆嘗從僞不敢訓兵兼器甲絕少皆謂北軍若來惟有投拜是𨿽得其兵與未得同惟望早擇良將兼選將佐如不此圖但謂已復陜西其勁兵良馬我悉得用實爲誤國丁酉詔世將隨宜措畫庚子詔徽宗裁定笞杖之制徳意深矣有司昨拘舊文請從重比殊咈於理可依政和敇遞減庻防省刑以彰先帝之美時川口諸隘如仙人闗和尙原殺金坪有稍壞之處是月胡世將令忠勇軍伐木十餘萬條並興洋一帯皆葺治之夏四月實錄院檢討官朱翌言作史之道法有取於簡事不貴於繁癸亥上謂宰執曰史欲垂信萬世事闗治亂乃當載之豈貴繁也上又曰陜西弓箭手祖宗良法其初置提舉官務在廣招茍取充數以希賞而地不足以給之削其頃畝法因以壊乃詔樞密院行下帥司見田招刺不必拘以舊額五月甲申詔建敷文閣藏徽宗禦集置學士直學士待制直閣等官時殿前司有將領湯尙之者詔與外任乙酉上謂宰執曰屢戒楊沂中凡將領有不可用者

並令汰遣所養人必可充戰士馬必可備戰騎然後可收不惟皆得實用亦不枉費糧芻蠧耗國計也戊子上謂宰執曰朕於聽言之際未嘗曲徇惟視理之所在茍當於理𨿽小臣所陳必聽不當於理𨿽大臣有所不從秦檜等竊嘆上如天之無心故聽言之際任理而不任情如此時吏部差鄂州巡檢而湖北宣撫司不許其上禦史中丞王次翁奏劾之壬辰上曰天下之事當謹其小小之不圖積習浸久將有大於此者次翁所論深明國體乃令詰問宣撫司時有詔令侍從舉所知給事中林待聘因薦新臺州教官永嘉張闡召對張闡言金歸我闗中此地古號天府乃祖宗社稷之靈天下莫大之福而議者過計以爲金棄空城以餌我他日富實敵將復至不如守蜀之得策其說疎矣天與不取反受其咎願擇大帥爲必守之計秦中根本旣固則中原之復可冀於是闡試館職爲正字【除正字在閏六月】初金元烏珠將渝盟乃舉其國中之兵集於祁州元帥府大閱至是分四道入攻一攻山東曰聶哷貝勒【原作聶黎孛堇今攺正】者將之一攻陜西曰三郎君者將之三郎君卽薩裏罕也一則攻河南以吾叛將李成將之而烏珠同三路都統及號龍虎大王與將軍韓常擁精兵約十五萬渡大河丙戍【據張戒黙記乃正月十三日】入東京執畱守孟庾於是烏珠駐舊龍徳宮而三路都統以次長驅南下破頴昌淮寧三府蔡州遂降於金先是馬軍帥東京副畱守劉錡領兵之任溯江淮至頴上錡與屬官杜亨道王羲賔及將佐捨舟陸行抵順昌府庚寅守臣顯謨閣直學士陳規得報金騎己入東京規以示錡時錡所部選鋒遊奕兩軍及老防輜重相去尙逺錡遣騎趣之是夕才抵岸錡見規曰事急矣城中有糧則能與君共守規曰有米數萬斛錡曰可矣規亦力畱錡共守錡又見劉豫時所蓄毒藥猶在足以害敵壬辰乃召諸將議曰吾軍逺來未及息敵已厭境今當如何有欲就便舟順流而下者有欲守者錡曰某本赴官畱司今東京旣陷幸全軍至此有城池可守機不可失當盡心力以死報國家眾議始定卽鑿舟沈之示無去意通判汪若海緣府檄至行在錡以奏附若海行卽與屬官等登城區處城外有居民數千家恐爲賊巢悉焚之分命諸統制官許靑守東門杜守北門且明斥堠及募土人作鄕導間探於是軍人皆奮曰平時人欺我八字軍今日當爲國家立功錡親於城上督眾設戰具修壁壘凡六日粗畢而敵之遊騎已渡河至城外矣初右防軍七萬二千人馬六千一百匹自復故疆進屯陜右其畱保川口者不過二萬多是秦鳯帥兼右防軍都統制吳璘所部時永興帥兼樞密院都統制郭浩領八千眾在邠耀二州余則分於利路帥兼樞密院都統制楊政及涇原帥田晟環慶帥範綜鄜延帥王彥熙河帥孫渥布於諸路至是金大帥薩裏罕自河中府渡河入同州界馳二百五十里破永興軍直趨鳯翔府據之而我陜西諸軍皆隔在敵後逺近震恐宣撫副使胡世將倉卒召諸帥時吳璘孫渥已隨世將在河池而楊政田晟亦繼至惟範綜王彥仍守其地諸軍稍集世將卽遣璘政晟同率大軍防諸路統兵官涇原曲汲環慶屈鄜延趙維淸等分據渭河南一帯外捍六路內保四川先是張燾出帥成都請由京洛闗陜以達因得觀形勢利便且與胡世將議事上許之及燾至永興軍報金已敗盟遂見世將言和尙原最爲衝要自原以南則入川路若失此原是無蜀也於是燾爲奏乞速徙右防軍之戍陜右者還屯蜀口丁酉有防令世將日下抽回詔𨿽下而未逹也己亥上謂宰執曰金人自靖康以來每捃摭前事歸曲中國以爲兵端自前年割地請和朕待之之禮已盡忽無故稱兵曲直有在朕今決意用兵秦檜等曰陛下本以可和則和不可和則戰此素定之計今烏珠骨肉相屠遺毒中國首亂舉兵陛下赫然震怒當爲弔民之舉臣等敢不效死承命命少師萬壽觀察使劉光世爲太保三京招撫處置使以援劉錡於是光世駐軍太平州請以防國軍承宣使李顯忠爲殿前都統制從之光世復請統制官王徳其軍徳堅不肯從時秦檜素主和議於是中丞王次翁言於上曰陛下旣以和議爲主而諸守備益嚴士卒勇銳金𨿽敗盟曲不在我無能爲也前日國是初無主議事有小變則更用他相蓋後來者未必賢於前人而排黜異黨收召親故紛紛非累月不能定於國事初無補也願陛下以爲至戒無使小人異議乘間而入上深然之川陜宣撫副使胡世將在河池而都統制楊政與涇原帥田晟鄜延帥王彥並據渭河南一帯與敵兵對壘都統制郭浩駐涇州而熙河帥孫渥權參謀官渥勸世將退保諸將亦曰敵掩我無備我分屯之師未集宜少退淸原野以避其鋒右防軍都統制吳璘曰敵所以輕視我者聞先兄之亡謂我無備今若退墮其計矣璘請以身任責世將壯之乃曰分屯之兵未集闗中旦暮望官軍捷而吾遽避則大事去矣吾誓死於此勿多言也遂先遣晟還涇原渥赴熙河仍命璘統軍二萬於寶雞河南捍敵庚子詔璘節制陜西諸軍方下而未達也時金選精騎令哲庫貝勒作前鋒有受金號令者與敵通謀辛丑敵騎掩至右壁寨璘遣統制官姚仲等拒之仲自奮身督戰哲庫貝勒中傷退屯武功時楊政母病方危亦不顧家徑至河南與璘協力捍敵旣而諸軍老小悉歸內地人心旣定踴躍自奮不復懼敵矣時有監進奏院陳鼎上書言金於今日敗盟乃朝廷之福使不卽敗他日之禍有不可支持願乘此早爲自治之策秦檜怒送之吏部鼎松溪人戩子也初吏部功賞難於覈實吏得舞文爲姦司勲郎官張官因陛對力陳其獘以謂圖籍防逸止憑省記月異而嵗不同無所總括捨法則用例引例則破法姦獘日滋甚非畫一之政請自今以例爲據者悉令上之朝廷稽其合於三尺者著爲定制人以爲當官晉陵人守兄也至是遷祕書少監時官齒髮以衰毎盥濯危坐而讀未見之書自視無愧於蕭徳言云新西京畱守仇愈未至而金背盟乃復愈待制知明州兼防海制置使六月甲辰朔右僕射秦檜言徳無常師主善爲師臣昨見金國逹蘭有講和割地之議故贊陛下取河南故疆旣而烏珠戕其叔達蘭藍公佐之歸和議已變故贊陛下定弔民伐罪之計臣今請先至江上諭諸路將帥同力招討如臣言不可行卽乞罷免上嘉納之初威州團練使李貴統官兵於江西防吉筠三州及湖廣界招捕盜賊至是貴誘到首領一百餘人脇從六千餘人丙午以貴爲登州防禦使時金人圍順昌府城四日乃移寨於城東地號李村距城二十里劉錡遣驍騎將閻充以銳卒五百募土人前夜劫其寨至軍中氊帳數重朱漆奚車有一將遽被甲呼曰畱得我卽太平不聽竟殺之是日乙酉以東京副畱守劉錡爲防淮制置使錡未之知也金將哲庫貝勒自武功縣整兵再來是日乙酉都統制吳璘楊政率大軍迎敵至扶風遇敵力戰金先是於扶風築城旣敗亟入城閉門拒守官軍乘勝攻防其城殺敵眾防盡援兵繼至亦敗而走初言者論太常少卿劉昉宗正少卿陳淵皆罷至是言者又論二人之去而工部尙書廖剛謂昉淵乃已所薦獨以爲賢又金人敗盟而剛幸時警復肆嘵嘵以惑縉紳庚戌詔剛與外任遂除徽猷閣直學士提舉明道宮時淮西宣撫使張俊遣行營防軍都統制王徳將所部統勝軍援錡俊旣不樂錡而徳復懼撥劉光世軍遷延未行建康畱守葉夢得諭徳曰朝廷頒賞格能立奇功者使相節度皆卽軍中書告舊未聞也且劉錡名素出爾上今自奮報國爾能救錡則可謂奇功矣徳復慮錡怒之夢得曰吾己上章以百口保爾矣徳遂行未至順昌乙卯金防寨遁去順昌破敵錄曰錡方被圍時遣介求援於朝得報已差行營左防軍統制王徳躬率全軍來援十三日金兵旣退之後徳方移文來問敵勢動息二十三日卯時以數十騎到城下錡邀入具飯已憇於子城樓上申時出門遣人致意曰不果奉別今日復回又數日傳聞申樞密院某已解順昌圍矣方敵在城下得遞到禦筆劉某擇利班師錡以方應敵未敢輕動敵退後十日又被防先發老小還駐鎭江遂津發老小輜重並被傷之士船載而行以統制官杜焦文通兩軍防防東下又聞徳申宣撫司云某以全軍裏送劉太尉老小出潁河矣烏殊至淮寧府自三路都統以下皆撻之於是以三路都統官守南京將軍韓常守潁昌府而自與龍虎大王者擁其餘眾向東京潁昌被敵記曰烏珠撻將諸韓常有怨言曰我一隻眼只爲爾於和尙原環了時人情頗離烏珠至東京欲往河北僉軍王山曰河北有百姓無正兵可僉也參知政事孫近奏被防奉迎兩宮今道路未通欲權結局戊午詔從之甲子僉書樞密院事樓炤以父憂去位庚午以鼎州觀察使防淮制置使劉錡爲武泰軍節度使侍衛馬軍都虞時金別又陷宿亳淮西宣撫使張俊親統大軍出廬州命統制官趙密出西路密引眾經蘓村時水漲三尺渉六晝夜乃逹宿城與敵遇敗之而統制官王徳率眾自壽春趨宿夜半襲破敵營降僞守馬秦乘勝趨亳又下之密以孤軍駐壽春累月敵不敢南向俊旣復宿亳二州遂引軍還壽春府時俊軍威盛而智謀勇敢賴徳爲多俊亦先計後戰故未嘗敗初諸大將入覲陳兵閱於禁中謂之內教至是統制官呼延通因內教出不遜語中丞王次翁乞斬通以肅軍列因言祖宗著令寸鐵入皇城司者皆有常刑今使武夫悍卒被堅執銳於殿廷之下非所以嚴天陛也內教遂罷時韓世忠劉光世張俊劉錡皆不相能次翁曰臣聞世忠之於光世因言議而隙俊之於錡因措置而暌竊恐錡保一孤壘光世軍處窮獨俊與世忠不肯急援願遣使切責因用郭子儀李光弼以忠義泣別相勉者以感動之時諸將驕而次翁彈擊不避方乞斬通時上勞之曰卿有李勉之風矣淮南宣撫使韓世忠遣統制官王勝並背嵬將成閔率兵北伐辛未至淮陽軍城南二十里水陸轉戰掩金兵入沂河死者甚眾奪戰船二百餘只是月資政殿學士馮澥卒時湖北宣撫兼招討使嶽飛遣統制官張憲與金戰扵潁昌府敗之遂復潁昌憲又與戰於陳州境敗之飛別遣統領官楊成與金戰於鄭州境敗之復陳鄭二州而飛自與烏珠戰於偃城縣殺其將鄂爾多貝勒【原作阿李朶孛堇今攺正】資政殿大學士福建安撫使張浚聞淮上有警亟具

邊計言向使金出上策還梓宮歸兩殿則我徳之必深和議不防人心懈怠國勢寖弱幸今金自反覆士气尙可以作臣願引權制變用天下英才據天下之要勢措置一定大勲可集矣三京招撫處置使劉光世奏統制官李顯忠葬其父乞官與之費詔賜以萬緡中書舍人林待聘言陛下多顯忠自歸而憫其家禍不待殊功著績而置髙位曩邊遽亟聞誠顯忠竭盡之秋也而計奪於聲懼形於色屈指命日以策川陜之陷安在其謀且勇兵才二千行迨宿泗什亡其七安在其得士心緡錢十萬與爲軍資盡且復乞又三倍所求無厭必驕且望願寢其賜從之光世又請以舒蘄等五州爲一司選置將吏宿兵其中爲藩籬之衛右正言萬俟卨言光世欲以五州爲根本將斥旁近地自廣以襲唐季藩鎭之迹不可許也時方多故武夫怙亂卨又言諸大將起於行伍知利不知義畏死不畏法髙官大職子女玉帛已極其欲盍示以逗𨖻之罰敗亡之誅不用命之戮使其知所懼焉時東京畱守孟庾南京畱守路允廸悉已降金閏六月甲戊詔送其家屬居於全州癸未上曰順昌淮陽戰士捐軀死於國事冝令逐處設奠仍作浮屠水陸法事以慰忠魂使知朕不忘之意甲申時陜西奏捷金旣不敢度隴蜀道以安分屯之軍亦各全師而還丙戌以知秦州兼節制陜西諸軍右防軍都統制吳璘及知興元府宣撫司都統制楊政知永興軍兼樞密院都統制郭浩並爲節度使璘鎭西軍政武當軍浩奉國軍而宣撫副使胡世將亦自寶文閣學士陞端明殿學士時有獻計決淮水以灌淮陽敵壘辛卯上謂宰執曰決水所及京東民田有被其害者秦檜曰陛下聖度兼愛如此宜無敵於天下也特進趙鼎自泉州罷來居紹興府中丞王次翁言鼎近聞邊報喜見顏間幸將有警規圖復用直抵近輔略不避嫌門下黨與往來臨安鼓惑眾聽又論鼎在靖康末結王時雍薦之張邦昌遂受僞命爲京畿憲退而與人言有親奉玉音之語又向以元樞都督荊襄未防拜相而幹沒官錢十七萬緡皆有實迹望顯寘於法章三上丁酉鼎責祕書少監分司南京興化軍居住次翁言之不己遂以散官潮州安置趙鼎事實曰時鼎連失洙渭二子與親知書曰防子之

病以某謫溫陵失於醫理而死長子之病以某謫潮陽惜於離別而死一罹被譴而並殺二子蓋負罪之深宜誅而貸故移禍私門如此其酷然造物者方且困之未使其斃彊顏茍活惟是責躬無地自容耳戊戍賜諸帥詔曰狂敵不道薦肆凶殘王師所臨無往弗克防奏繼至俘獲踵廷尙慮狃吾屢勝之威忽彼不虞之戒天下本吾一家豈貪尺寸之利金人亡在朝夕必滅爲期咨爾六軍咸體朕意湖北宣撫兼招討使嶽飛時屢獲防至是詔書不許深入飛遂班師而所取州縣旋復失之【野記】奉使洪皓時在燕宻奏順昌之後金人震懼防魄燕之珍寶悉徙而北意欲捐燕以南棄之王師亟還自失機防惜也福建安撫使張浚復條海道利害仍大治海舟至千艘爲直指山東之計以俟朝命秋七月癸丑太尉殿前副都指揮使楊沂中進都指揮使公事爲淮北宣撫副使又以馬軍都虞防淮制置使劉錡爲淮北宣撫判官沂中自行在引兵出泗上時淮北無敵騎遂復還臨安亦詔錡班師次於鎭江府時方用兵當嚴斥堠己未宰執奏擺鋪事上曰遞鋪兵極可憫月糧𨿽按月支鋪屋亦須如法有虎狼處必用兩重籬落秦檜旣退竊嘆仁心周徧眞堯舜之用心也詔討使韓世忠遣統制官王勝王權攻海州破之擒僞守王山獲金人押至行在王山卽隨敵至順昌城下者也順昌破敵記曰王山言金國見只有烏珠主兵權先時舉國內兵盡赴祁州大閱舉所閱之兵盡隨烏珠南下烏珠之在順昌三郎君敗於陜西亦來告急是時南宋若更有一項兵乘此而來敵可擒也乙丑詔卻押回世忠軍隨宜區處秦檜請今後獲敵不必解來上曰不然須令押數人來問之庻得其實不敢妄奏也檜曰陛下於庻政覈實如此孰敢欺乎時世忠怒統制官呼延通通赴淮以死丁卯詔川陜宣撫副使胡世將遣銳兵千人具舟百艘載柴艸膏油自丹州順流而下至河中府焚毀金人所系浮橋及選萬人由斜谷出潼闗皆以絕金歸路世將奏已差統領官閻興帯五百人往防知丹州傅師禹知陜州吳琦知華州潘道及忠義軍統制官傅忠信同措畫斷毀河橋又臣前遣永興副帥王俊領選鋒四千人已復興平醴泉二縣永興之屬邑也今正與大敵相距且當盛暑多不容其遣兵兼王俊在彼可以乘間斷其歸路其後閻興至永興之外邑與王俊防𨿽同傅師禹結到河東忠義秦海等一千餘人皆補以官然亦不能成功八月癸丑上曰禦將用兵當如身之使臂臂之使指不能自運豈立國之道秦檜曰此漢髙帝馭英雄之意也己卯宰執奏徽宗隨龍人乞恩例上曰若舊人尢當優卹凡事干徽廟非惟朕奉先之孝所當自致亦欲風動四方使人知有君親之恩也秦檜等退而竊嘆上於一命一令存教化於其間所謂明王以孝治天下蓋如此也己丑宰執奏淮東宣撫使韓世忠見圍淮陽期於必滅上曰攻城當開其生意不可合圍旣得城多殺何爲秦檜曰此成湯祝网去其三面之意也言者以爲民間詞訴郡縣監司不以時決壬辰上謂執曰朕昔以元帥在河北京東見縣民有訴縣於州者復委之縣郡民有訴郡於監司者復委之郡如此則民寃何緣得直當申嚴約束秦檜曰陛下察見郡縣之獘知吏治得失𨿽漢之宣光殆無以過也詳定一司勅令張宗元奏刪定官序位甲午詔在樞密院編修官之下詔川陜宣撫副使胡世將今日事勢以力保闗隘爲先又陜西將士與右防軍不同正當兼容有仗義自奮者優奬之以厲其餘於是世將奏川口諸隘及梁洋一帯先已修畢見分遣吳璘在白石至秦州以來遏熙秦之衝楊政在寶雞遏永興鳯翔之衝及永興副帥王俊亦在盩厔作寨牽制敵勢兼自金人攻陜西諸曽受僞命人並許收使如能立功就上遷轉緣從僞旣久率望風降拜臣亦開其自新之路多方誘諭已招到一萬一千五百餘人總管傅忠安撫朱勇將官梁炳及統制統領各給袍帯移住老防居於近裏又有總管魏價等十四員帯城寨兵一千五百亦加勸奨官各授差遣卒各支請給與右防軍相參爲用矣時楊政在寶雞金大帥薩罕陰遣客刺政詐爲降人政覺而誅之辛亥合祀天地於明堂以太祖並配大赦天下先是川陜宣撫副使胡世將聞金分兵欲侵川界遣右防軍都統制節制陜西諸軍吳璘總兵至秦州之北丁巳攻城防之守臣武誼將官邵幹成紀知縣荔諫等皆降戊午宰執奏事上謂秦檜曰士大夫多樂在朝廷不樂在州縣蓋朝廷遷進多州縣遷進少卿等可擇州縣吏之有治狀者當如漢增秩賜金使內外之勢均也庚申吳璘進兵剡家灣與敵將賀珍郎君【原作胡盞郎君今攺正】戰兵潰時行在遺火壬戍宰執奏犒設救火諸兵事上曰累令去蓆屋作瓦屋皆不奉行朕已戒內侍如敢不遵比眾罪當加重卿等更戒諸房吏亦依此若內侍堂吏奉行則眾不敢違戾癸亥上曰朕觀自昔守令能抑彊振弱者始號循良今豪右稍不快意必中傷之自今州縣吏有能稱職而或誣以非辜者須朝廷主張庻使吏得自效而民被其恵矣甲子上曰近世禮器大不合古制如聶崇義三禮圖

極可笑俟兵事稍定當講論攺造況亦無大費也是秋兩浙轉運司類試凡解二百八人而溫州自計四十二人宰執子侄皆預其選掲牓之日士論大駭自置舉場以來未嘗有也朱勝非閒居錄曰東南諸道解額少舉子多求牒試於轉運司毎七人取一名比之本貫艱易百倍秦檜居永嘉引用州人以爲黨助吳表臣林待聘號黨魁名爲從官實操國柄凡鄕士具耳目口鼻者皆登要塗更相扳援其勢炎炎日遷月擢無復程度是年有司觀望所薦溫士四十二名檜與參政王次翁子侄預選者數人前輩詩云惟有糊名公道在孤寒宜向此中求今不然矣河南府奏撿視諸陵除永定永昭永裕永泰並無損惟永安永昌永熙神臺璺裂冬十月己亥詔本府委官修之勑令所修在京通用勑令格式書成戊寅右僕射秦檜表上之右正言萬俟卨論淮北宣撫司範直方怯懦沮師丁亥上曰陞黜必明當其功罪可鐫職與逺小監當初直方之行上寵以列卿賞賚優渥至是出於威斷勸沮若此臣下孰敢不奮勵而赴功也臺臣論信州守臣劉岑歷守三郡妄費官帑以市私恩己丑上曰朕於軍興調度尙恐有傷百姓其可以無名之費重困吾民乃詔重貶之是月臨安府居民遺火延燒省部官舍朱勝非閒居錄曰初上駐蹕應天堂饌頓減至維揚又減至余杭又減宰執每員日用二千有奇僅備一食紹興四年趙鼎以元樞爲川陜荊襄都督須錢七百萬緡有防半與之兩浙轉運司臨安府又取二萬緡行有日矣防鼎拜相因淮上用兵遂以三百萬緡入三省激賞庫先是建炎初禦營使置激賞庫銀百星錢千緡爲一料畫防支降傳充軍書警奏間探之費其後司廢庫存於三省內結諸宦外交諸將首尾五年禦史謝祖信論鼎章內一事云盜官錢八十萬緡蓋此錢也秦檜繼相用術尢精九年金人歸河南故地檜托言計備使禮凡常賦之入多歸此帑嵗時所獻日月增厚而錫賚便蕃權勢燻灼綫履每兩二十餘緡月至數兩至是庫金出入輕於州郡公庫矣用度旣廣賦入不繼十年下令云舉兵擊敵須備犒賞計畝率錢徧天下五等貧民無得免者所斂號激賞而兵未嘗舉百姓尢以爲怨十一月火作首焚三省庫中所積一夕而盡不復根治悉行除破蓋侵取旣多見物無防幸火以滅迹無復稽考者也資政殿學士翟汝文卒十一月戊午時禦書皇太后玉冊癸亥右僕射秦檜言陛下字法遒勁絕類雲天之體上曰學書必以鐘王爲法然後出入變化自成一家檜曰陛下天縱多能無不造其至妙推而上之所以治天下蓋必以堯舜爲法臣下自非堯舜之道安敢輙陳於前也是月兵部尙書兼翰林院學士胡交修請外除端明殿學士知臺州十二月戊寅上曰凡觀人者必觀其行事則可以察知其心之微漢髙帝平時好色喜貨至於入闗秋毫無所犯惟範增能察知其志在取天下於是秦檜等仰嘆聖學淵妙商古今非羣下所能及也壬午上皇太后冊寶上躬詣殿廷祗發赴慈寧殿禮成百官於宮門外遙賀太后先是冬溫無雪上以向春疾疫爲慮是日禮樂備物百寮在列凝雲闔雪不降至夕大雪人情懽恱道途相慶甲申秦檜奏曰陛下聖孝感通天意昭格明堂禮成然後雨尊冊禮成然後雪若出符契陛下再三謙抑不居臣等仰見聖意欽天之命𨿽休勿休如此丙戌禮部侍郎蘓符遷尙書初建寧軍承宣使知代州王忠植將兵至延安府爲叛將所執令拜金國詔書忠植毀罵被害至是川陜帥司以聞丁亥詔贈忠植節度使開府儀同三司官其子孫十人言者乞令諸大帥各薦偏裨之可任者乙未上曰諸帥所統制統領官智愚勇怯朕皆熟知之儻有所使便可抽擢何必更令薦舉蓋上於人材大小無不徧察下至徧裨已深簡於淵鑑矣婺州東陽縣魔賊竊發丁酉詔遣前司禆將王滋往捕之上令宰執諭滋不以多殺爲功未防賊平

﹤史部﹐編年類﹐中興小紀﹥

欽定四庫全書

中興小紀卷二十九

宋熊克撰

紹興十一年【歳在辛酉】春正月辛亥時有進保蜀論者上旣覽之甲寅謂宰執曰彼但采三國誌語殊不切時事又多引諸葛亮爲證不知古今事異亮方出蜀以圖進取今欲守蜀以圖扞禦豈可同日而語於是秦檜等仰服聖學洞察古今之理初金元帥烏珠自順昌戰敗而歸遂保汴京畱屯宋亳出入許鄭之間復僉兩河軍與蕃部凡十餘萬以謀再舉上亦逆知敵情必不一挫便已乃詔大合兵於淮西以待之至是烏珠果來侵乙卯入壽春府境己未命淮北宣撫判官劉錡統所部兵二萬渡江禦之時淮西宣撫使張俊已至行在亟令回建康拒敵知壽春府孫暉與統制官雷仲皆棄城而去遂陷壽春殺守兵十餘人系橋淮岸以渡其眾而廬州守臣樞宻直學士陳規病卒故守備皆缺惟有宣撫兵二千餘人亦相率南遁乙丑劉錡至廬州城下敵騎大集騎少退以避其鋒丙寅金入廬州遣輕騎數千追錡而不敢逼相持至暮各解去言者以爲敵人盜邊嵗以爲常在我有備則外可制侵擾之患內可安揺動之情比者敵侵壽春如雷仲孤軍兩捷而劉錡全軍繼達則士气益張當有以遏其勢惟是民間妄傳以惑羣聽宜下臨安府覺察是日丙寅詔從之二月丁丑上曰朕於諸帥聽其言則知其用心觀其所爲則知其才人皆言劉錡善戰者順昌之勝所謂置之死地然後生爾錡之所長在於循分守節危疑之中能自立不變爲可取也蓋上之知人善任使得堯舜則哲之難如此江西帥臣梁楊祖擒捕諸盜殆盡詔自雜學士加顯謨閣學士先是劉錡退至東闗見其地負山面水乃引據之以遏敵衝軍勢復振金元帥烏珠旣踐淮西遂直據和州時淮民渡江避敵者不知其數張俊先遣其侄統制官子蓋與神龍衛四廂都指揮使王徳各率所部兵先據采石甲申俊夜絕江與錡聲勢相接上又命殿前都指揮使楊沂中爲宣撫副使沂中自臨安晝夜疾馳六日而至歷陽敵尋退俊復和州分遣王徳與統制官趙宻追之宻命所部將張守忠以五百騎出全椒敵疑不動迫暮引去宻乃命兵出六丈以分敵勢將斷其歸路丙戌劉錡至柘臯適與敵防烏珠以鐵騎十餘萬分兩隅夾道而陳丁亥徳與統制官田師中麾兵渡橋先薄其左隅敵陣動錡與諸軍合撃之俊以大軍繼至敵大敗遂復廬州庚寅俊與沂中及錡皆至城外初建康畱守葉夢得團結沿江民兵數萬至是呼集分據江津仍遣其子內機宜官模領數千人守馬家渡敵果使叛將酈瓊以輕兵來犯覺有備乃去庚寅上謂宰執曰金人擾邊報至人言非一朕惟靜坐一室中精思所以應之之方自然利害皆見蓋人情方轉若隨物所轉胸中不定則何以應變秦檜等曰邊事遽興若非陛下神武獨斷聖志素定不惑於浮言臣等豈得少效萬一乙未詔劉光世韓世忠楊沂中劉錡諸將以捷書繼至軍聲大振蓋自兵興以來未有今日之盛三月庚子朔上曰賢將與才將不同賢將識君臣之義知遵朝廷不專於戰勝攻取惟以安社稷爲事至於才將一意功名爵賞專以戰勝攻取爲能而未必識朝廷大體及社稷久逺利害要須駕馭用之上又曰文武之道𨿽同而事實異世稱衛靑不薦士爲賢蓋禦侮折衝將帥職也何與薦士祖宗故事樞宻院不預進擬蓋知文武之事異也觀文殿大學士知福州張浚以緡錢六十萬助軍癸卯詔奨之言者謂金人𨿽遁兩淮郡守當易以武臣使之深溝髙壘常若敵至而選通判俾治民事從之淮西宣撫使張俊與副使楊沂中爲腹心而與淮北宣撫判官劉錡有隙故柘臯之戰奏賞諸軍錡獨不與三帥權均然諸軍進退多出於俊而錡以順昌之功驟貴諸將亦頗嫉之自金人犯淮西濠州被圍守臣王進屢遣人至軍前求援而近有被擄民自淮上回者皆言敵去已逺甲辰諸將議班師俊令錡先自采石渡歸太平州而俊與沂中耀兵於濠梁以撫淮民然後俊取宣化渡歸建康府而沂中由渡歸行在庶道路次舎不相妨凡已啟行才數里諜報金攻濠州甚急俊馳騎邀錡錡乃回軍繼進是日宰執奏柘臯戰地橫屍十餘里臭不堪行上愀然曰南北之民吾赤子驅冒鋒鏑使就死地朕不忍聞之乃詔戶部給錢使瘞其屍仍作水陸道場以慰其魂魄秦檜等仰贊聖心仁惠如此堯舜不能過也丙午曲赦淮西戊申張俊至黃蓮距濠州六十里而城陷王進被殺敵已退去俊召沂中錡謀之沂中欲追敵錡曰彼得一州而遽去必有伏也俊乃令沂中將神勇一軍直趨濠州塗遇伏都統制王徳救之得免時朝廷未之知也庚戌宰執奏近報韓世忠距濠州三十里張俊等亦至濠州五十里又嶽飛己離池州渡江去防師矣上曰首禍者惟烏珠戒諸將無務多殺謀取烏珠可也澶淵之役達蘭旣死眞宗詔諸將按兵縱契丹勿邀其歸路此朕家法也朕兼愛南北之民豈忍以多殺爲意乎是以沂中渡江遂歸行在癸丑俊渡江歸建康府而錡亦歸太平州時俊兵八萬皆彊壯精鋭爲諸軍之冠號鐵山軍庚申上謂宰執曰唐太宗建天策府其弧矢制倍於常其爲突厥所窘也用大箭卻之突厥傳觀以爲神後余大弓一長矢五藏之武庫每郊壇必陳於儀物之首以旌武功朕常疑之凡人手足身體長短決不至相倍蓰則大弓長矢如何用朕疑是弩史官誤書爲大弓耳秦檜等仰嘆聖學洞照精防詳觀物理非諸儒所及也初上詔湖北宣撫使嶽飛以兵援淮西飛念前此每勝復被詔還乃以糧乏爲辭至是濠州已破飛始以兵來援故張俊與右僕射秦檜皆恨之【此據野史】夏四月壬申言者謂禦前軍器所旣屬工部卽合臺又役匠四千五百餘宜防退其老弱之不堪者並從之金之冦淮西也參知政事孫近請召知福州張浚都督諸軍秦檜素忌浚聞近言大惡之至是中丞何鑄言近之過近引疾乞罷乙卯以爲資政殿學士提舉洞霄宮後再論遂落職戊子淮西宣撫使張俊於內殿奏事己丑上謂宰執曰朕於人不專聽其言必觀以事如以張俊之言而參攷其事乃知俊之忠誠體國爲可喜也庚寅詔祖宗時樞宻院無計議官合罷之初給事中範同力助和議至是又以諸大將久握重兵難制獻計於秦檜請皆除樞宻而罷其兵權檜用之【此據野記】乃宻奏上以柘臯之捷召太保淮東宣撫使韓世忠少師淮西宣撫使張俊少保湖北宣撫使嶽飛並詣行在論功行賞時忠俊已至行在而飛獨後秦檜與參知政事王次翁憂之乃謀以明日率三大將置酒湖山欲出則語直省官曰姑待嶽少保來益令堂廚丰其燕具如此展期以待至六七日及是飛至卽鎖院壬辰以世忠俊爲樞宻使飛爲樞宻副使惟俊與檜意合故力贊和議且覺朝廷欲罷其權卽首言臣旣備位樞府不當復領宣撫司乞納所統兵不報然俊忌飛與劉錡每以飛赴援遲而錡不力戰爲言也於是禮部侍郎鄭剛中言於檜曰前日天下所共憂者一旦變爲安平之道廟堂不動聲色而三大帥惟恐奉上兵籍之不先彼曲士不通世務挾口以議政者亦皆言塞意順謂此非常之舉因爲檜陳善後之策凡七事大槪以緣邊倚兵爲重今大師去則人心懼昔三帥兵律不同今合而用之固有以更易爲便亦有念舊而不能忘者又三帥分地而守各任其責今惟統制官在外有如塵髙【按塵髙二字未詳】使誰紏合又諸軍系宣司按月勘請今旣罷合漸立法庶無冒請之傳曰平亂責武臣望以數事悉付右府俾經畫之而酌其可否他日攻守進退彼不得以爲言矣未幾除剛中寶文閣直學士樞宻都承防詔三省樞宻院依在京舊例分班前後奏事參知政

事王次翁以樞宻副使嶽飛已官少保乞班其下詔從之王次翁敍紀曰王伯庠傳紹興辛酉金人有飲馬大江之謀大將張俊韓世忠皆欲先事深入惟嶽飛駐軍淮西不肯動上以親札促其行者凡十有七飛偃蹇如故最後又降親札曰社稷存亡在卿此舉飛奉詔移軍三十里而止上始有謀飛意又世忠軍中親校溫濟者以世忠陰事來告朝廷置濟於湖南世忠連上章乞遣濟至軍中語甚不遜是時三大將皆握重兵輕視朝廷其年柘臯之捷有防令大將入論功行賞俊世忠已到而飛獨未來秦檜爲相先臣參知政事大臣止二人檜憂之甚先臣爲之謀以明日率三大將置酒湖上欲出則語直省官曰姑待嶽少保來益令堂廚丰其燕具如此展期以待者六七日飛旣到以明日鎖院皆除樞宻使趣令入院供職罷其兵柄晡時有防鎖院明日宣麻是夜將半以制分命三大帥軍中列校使各統所部自爲一軍更其銜曰統制禦前軍馬凡其所統陞黜賞罰得專達之諸校喜於自便莫不欣然受命明日三大帥入授元樞之制旣出則其所部皆已散去導從盡以宻院之人上之此謀惟先臣與秦檜預之天下嘆服三帥旣罷兵柄先臣語伯庠等曰吾與秦相謀之已久𨿽外示閒暇而終夕未嘗交睫脫致紛紜滅族非所憂所憂宗社而已事幸而成上之英斷與天合也吾何力之有癸巳上謂宰執曰昔三宣撫之兵分爲三軍故有此軍作過而往投彼軍者今合爲一則前日之獘革矣五月己亥以給事中直學士院範同爲翰林學士

時禦前軍屯駐處並置總領錢糧辛丑乃命太府卿曾慥於湖北司農少卿胡紡於淮東太府少卿吳彥璋於淮西悉帶報發禦前軍馬文字蓋使之預聞軍政不獨職餉饋而已慥布孫也癸卯詔諸軍統制官王勝劉寶嶽超成閔等克殱大敵宜頒賞典勝寶並爲四廂都指揮使超承宣使閔防禦使辛亥上謂宰執曰朕與諸將論兵未嘗論勝惟先論敗漢髙祖屢戰屢敗終成帝業項羽屢勝終不能成事一敗遂亡故凡論兵者不必論勝惟先慮敗冀終成也上遣樞宻使張俊與副使嶽飛同往楚州總淮東一全軍駐鎭江府壬子上謂宰執曰士大夫言恢復者皆虛辭非實用兵自有次第朕往遣二樞使按閱軍馬措置戰守蓋按閱於先則兵皆可戰兵旣可戰則能守矣待彼有釁然後可進討以圖恢復此用兵之序也言者以謂綱紀正則朝廷尊向者三宣撫司有軍期文字進奏院不以時達故權宜各置承受官今韓世忠張俊嶽飛旣除權樞宻文字自經通進司投進則承受官宜罷丙辰詔從之是日開府儀同三司汪伯彥卒於饒州甲子禦前都統制田師中王徳並除節度使師中定逺軍徳淸逺軍賞破敵之功也六月辛未戶部具贖刑文字壬申上曰朕謂凡爲政之本必抑彊扶弱民乃能立今使富者犯死法得以金自贖則貧無金者豈能獨立乎贖刑旣非祖宗法似未可用也乙亥以僕射秦檜爲左僕射仍兼樞宻使封慶國公初樞宻使韓世忠宣撫淮東日與敵戰常以尅敵弓取勝至是獻其式辛巳上謂宰執曰世忠以尅敵弓勝金敵朕取觀之誠工巧然猶未盡善朕籌累日乃少更之遂增二石之力而減數斤之重今方盡善後𨿽有作者無以加矣秦檜曰百工之事皆聖人作非諸將所及也乃詔工部下軍器監選良工制之光州探到金人內亂事宜癸巳上謂宰執曰探報虛實未可盡信自治可也在我者旣自治矣待彼自亂方可臣服漢武帝乘文景富庶之後竭天下之力不能致匈奴之服其後五單於爭國自相殘滅而孝宣兵革事力不及武帝十之三四足以臣匈奴矣今當自治以待彼之釁乃可致中興也三京招撫使劉光世以疾丐祠上謂宰執曰光世功臣朕未嘗忘聞其疾中無聊昨日以玩好物數種賜之光世大喜秉燭夜觀幾至四更朕於宮中凡玩好之物未嘗經目止要賜勲舊賢勞爾秦檜曰不寶逺物則逺人格所寶惟賢則邇人安書以戒武王而陛下優爲之賢古帝王逺矣詔以光世爲萬壽觀使奉使洪皓在敵中求得皇太后書是夏遣邵武布衣李微賫來上大喜因禦經筵謂講讀官曰不知太母消息幾二十年𨿽遣使百輩不如此一書遂命微以官初有詔史館修徽宗實錄至是書才成六十卷秋七月戊戌左僕射秦檜等上之尋加檜少保庚子以翰林學士範同爲參知政事右諫議大夫萬俟卨言樞宻副使嶽飛議棄兩淮地專守大江以南且飛提重兵十餘萬無橫艸之勞倡言棄兩淮以動朝廷此不臣之漸也癸丑宰執奏事上曰山陽要地屏蔽淮東無山陽則通泰不能固敵來往趨蘇常豈不搖動其事甚明比遣張俊嶽飛往彼措置戰守二人登城行視飛於眾中倡言楚不可守城安用修蓋將士戌山陽厭久欲棄而之他飛意在附下以要譽故其言如此朕何賴焉秦檜曰飛對人之言乃至是中外或未知也時有上殿官趙公煥自言罪廢累年老幼不給王室孤弱同姓凋零宗子無在朝者且侍從之臣當參用皇族陛下欲求其人臣願備數辛酉上以語宰執且言公煥持捭闔之說自鬻求進朕爲大元帥時公煥嘗率宗子勸進因是識之亦屢與陞擢今其言僣妄不循分守不顧亷恥當議竄責以爲小人之戒秦檜曰公煥非佳士昨爲湖南郡守陵蔑監司與之交訟幸而善罷陛下識於潛藩而用之今知其小人而竄之賞罰無私眞天地之心也先是臨安境大旱上自是月初不禦葷遣有司曆走羣望又命執政宗室從臣奏告天地宗廟社稷禱祝無所不至決滯獄出繋校詔令之下相踵凡二十有四日癸未大雨自午未達旦逺邇霑足甲子宰執稱賀上曰朕日來臥不安席夜分猶未交睫懼徳不類或政有闕失每事循省殆徧恐旱災必有致之之由若乃祈禱之禮但具其文耳秦檜等曰云漢美周宣王能遇烖而懼側身修行陛下躬行之實允符前王天心安得不昭答乎是月端明殿學士徐俯卒先是樞宻使張俊奏事乞催淮西之賞上曰功賞後時在將帥不在朝廷俊問所以然上曰軍士有出戰者有輜重及守營者凡所謂戰功皆戰功也今更不分全軍皆要推賞動數萬人朝廷何以行之俊曰誠如聖諭初因一軍如此故諸軍效之臣今旣蒙專任當戒諸統制官只保明實出戰者庶可漸革前獘也八月庚午宰執奏功賞事上以此語之辛未宰執擬除吏部郎官姜師仲等爲卿監上曰凡事必謹始館職寺監丞乃郎官卿監之選也郎官卿監乃侍從官之選也凡除館職寺監丞必擇他日可補郎官卿監之闕者凡除郎官卿監必擇他日可補侍從之闕者如此則士安分守而奔競之風息矣若不謹始用非其才久而不遷則士有畱滯之嘆以序遷之又有不稱職之誚不可不謹於是秦檜等仰承聖訓願遵守之時樞宻使張俊副使嶽飛皆在鎭江府而右諫議大夫萬俟卨等論飛罪以今春敵犯淮西張俊全師遇敵趣飛來而飛固稽嚴詔略至舒蘄而不進比與俊按兵淮上又執偏見欲棄山陽不守致諠外議所幸俊止其言紛紜遂定於是飛上章丐罷甲戌以少保武勝定國軍節度充萬壽觀使飛旣罷而俊獨畱鎭江爲備癸巳陜西宣撫副使胡世將方乘機進討遣節制陜西諸軍吳璘出秦州本司都統制楊政出隴州樞宻院都統制郭浩出商州而世將母康氏亡於晉陵癸巳詔特起復世將仍治軍事後數日下秦隴二州及破岐下諸屯取華虢二州又入陜府時大理寺有未結公事甲午上曰省刑罰薄稅斂王道之本國步方艱未能弭兵斯民稅斂無術可以薄之朕心實不足至於刑罰豈可不省而獄繋淹延或至逾歳何也可令提刑司覺察州縣提刑失職令禦史臺彈奏務要訟平刑淸以副朕意是月資政殿大學士顏岐卒資政殿學士翟汝文卒湖南漕臣汪叔詹以書白左僕射秦檜言嶽飛頃於鄂渚置酒庫日售數百緡襄陽置通貨場利復不貲自飛罷未有所付乞令統制官張憲主之庶杜欺獘九月辛丑檜奏其事以爲可行乃詔統制官王貴與憲同掌時有上殿官鮑琚頗疏通上因命遣琚往軍前根括錢物歳入幾何諸路月樁以贍本軍有名無實而斂於民者幾何當議省之丁未宰執論進退人材及內外除授上曰朝廷用人初無內外之異士大夫惟以仕進爲心奔競茍得居內則爲遷在外則爲黜夫外任責以民事自朕觀之其勢實重於內而數十年間風俗隳壞趍向倒置要思所以革其獘也初朝廷遣工部侍郎莫將知閤門事韓恕奉使金敵爲敵所畱至是敵不因聘諭忽自遣將恕等歸戊申泗州奏至上諭宰執曰此殆上天悔禍敵有休兵之意爾朕料所以致此者有二夫今春烏珠提兵南來謂我可陵而淮西濠梁之敗有所懲創一也始謂我將帥各自爲家莫相統一今聞盡歸朝廷綱紀旣立軍政必修望風畏懾二也朕每欲與講和非憚之也重念祖宗有天下二百年愛養生靈惟恐傷之而日尋干戈使南北之民肝腦塗地所願天心矜惻消弭用兵之禍耳秦檜曰每恨敵情難保未能仰副陛下憫亂之意甲寅將等還至近郊上曰將等來敵意未可知但敕諸軍嚴爲之備彼若議和何傷於好如懷姦詐初無失策昨張俊奏事嘗與議及此俊亦深曉云兵交使在其間和與戰自不相妨也丙辰詔利州觀察使劉光逺充金國通問使忠州防禦使曹勛副之著作佐郎鄧名世臨川人也初劉大中宣諭江西薦之自布衣除刪定官洎入館久兼史職左僕射秦檜過局嘗書其史槁之後以爲得體然媢嫉者眾至是因擅寫日曆爲言者所劾罷去久之卒於家冬十月丁卯以樞宻都承防鄭剛中爲川陜宣諭使時川陜宣撫司都統制楊政駐兵寶雞金人萬戶通吉貝勒屯渭北政欲拔其城戊辰黎明通檢將精甲萬眾出戰政賈勇士鏖戰縣旁至日晡五十餘合勢未分政遣禆將單騎突出陣後山上執幟以招揚爲麾軍金人望見大呼曰伏發矣遂驚而潰政乘勝掩殺通檢至城門而橋已絕遂擒之己卯上曰凡事必謹於微若事已成則難攺故書稱制治於未亂保邦於未危荊襄守臣辟差者勿令久任以漸易之非特謹微亦所以保全之也先是少保嶽飛舊所部統制官節制鄂州兵馬張憲陰謀冀朝廷還飛復掌兵而已爲之副未發間爲禦前都統制王貴所告時樞宻使張俊在鎭江府亦奏其事右僕射秦檜乘此治飛詔委俊收憲送大理寺命中丞何鑄大理卿周三畏鞫之戊子宰執奏制勘院乞追人證張憲公事上曰刑所以止亂若妄有追證動搖人心非用刑之本意至於兵亦然王者兵以仁義爲本故惡夫人之害仁敗義者若兵出無名反致害敗亦豈惡人之意哉【此據野史修入】太保樞宻使韓世忠乞罷癸巳以爲太醴泉觀使其兄主管步軍世良亦罷爲提舉醴泉觀使仍加奉國軍承宣使【此據野史及墓志】世忠自此杜門謝客絕口不論兵時跨驢攜酒從一二童奴遊西湖以自樂平時將佐罕得見其面云金大帥烏珠率眾復侵泗州詔樞宻使張俊於鎭江府置司措置江淮戰守俊命其侄統制官子蓋提兵於淮陽盱眙之間伺敵進止俊不以兵渡江恐妨和議旣而敵騎久不至俊以問鎭江府劉子羽曰北敵異時入冦飄忽如風雨今更遲回是必有他意也初嘉州界外虛限蠻人歷堦等領眾犯中鎭銅山寨官兵力不能制寨將茹大猷遂爲掠去本州連年防範所費不貲是月歷堦降遣蠻將軍葉過帶蠻子送大猷等還本州委知峩眉縣梁端修同權中鎭寨曹謹修於界首與之折箭重立盟誓自後不敢犯邊遂申川陜宣撫司依便宜黜陟補歷堦進義校尉仍以錦袍銀帶給之十一月丙申宰執擬李迨知洪州上曰迨能吏肯以身任怨不卹人毀譽朕深知之但此州寄居多必有造謗者不可不察也治道無他但不以毀譽爲賢否常核實以行賞罰則治道成矣齊宣王封卽墨而烹阿齊國大治蓋知核實以爲政而不狥毀譽之空言也丁酉參知政事範同或自奏事不稟秦檜而眾方以建和議及罷諸帥皆同之謀檜與同共政才四月至是疑而忌之【此據野史修入】故言者論同以謂自初執政卽至建康遷葬所過多擾州縣又朝廷收天下兵柄歸之宥宻同乃貪天之功以爲已有望罷其機務己亥以同爲提舉嵩山崇福宮旣而再論遂降分司癸卯宰執奏言者乞詔六部守法不得妄有申明事上曰祖宗法令嚴備付在有司吏舞文出入而六部長貳不肯任責事事申明取決朝廷此何理耶朝廷選爲長貳乃茍簡自便甚失委任之意當顯出一二以懲之長貳盡心則吏不敢舞文矣時金遣行臺戶部侍郎蕭毅翰林待制同知制誥邢具瞻爲使副來審議而我所遣通問使魏良臣王公亮等與之同入界乙巳詔公亮先奏事良臣權充接伴劉子羽墓志曰金使臣掲大旗舟上書曰江南撫諭子羽時守鎭江見之怒夜以他旗易之翌日接伴使者見其有異大懼以爲請且以語脇子羽子羽曰某爲守臣朝論無所與然欲掲此於吾州之境則吾有死而已請不已竟出境乃還之言者論資政殿學士李光因近日二使遽還鼔倡萬端致會稽之民騷然原光之意蓋幸有警以覬復用乃詔光責授散官藤州安置上曰司馬光言政之大本在於賞刑朕於光輩聞其虛名而用之見其不才而罷之逮其有罪而責之皆彼自取朕未嘗有心也若用虛名而不治其罪則有賞無刑政何以成譬之四時有陽無陰豈能成歳乎時金使在驛見有日而殿陛之儀議猶未決左僕射秦檜訪於知閤門事鄭藻藻曰單禁衛則非所以隆國體嚴環列則適駭敵情先聲一出異端蠭起或誤大事惟臨期戒設仗蔽以帟幕班定徹帷出不意則無復措詞矣自是卒爲定制藻開封人也壬子金國審議使蕭毅等入見於是宰執奏誓書自古盟防各出意以爲之誓未有意自彼出而反復更易必欲如其所要者上曰朕固知之然朕有天下而養不及親徽宗旣無及矣太后年逾六十朕日夜痛心今𨿽與之立誓當奏告天地宗廟社稷明言金若歸我太后則不憚屈已以與之和如其不然則此要盟神固不聽朕亦不憚用兵也乙卯以右諫議大夫萬俟卨爲禦史中丞時張憲之獄未成何鑄以除執政奉使乃攺命卨推勘而少保嶽飛與其子忠州防禦使云皆系獄矣初飛之在湖北也新湖南提刑辛次膺舟行過鄂飛燕待之旣而延入小閤盡出所被宸翰具言上眷之渥且執次膺手曰前夕夢爲棘寺逮對獄獄吏曰辛中丞被防推勘飛方懼不敢告人而公適至公自諫官補外他日必爲獨坐飛或不幸下獄公救之次膺悚然不知所對至是飛悟昨夢乃新中丞也【此據洪邁夷堅志然邁以新中丞爲何鑄】是月戶部侍郎張澄遷尙書十二月乙丑朔上謂宰執曰和議已成軍備猶不可弛宜於沿江築堡駐兵令軍中自爲營田則斂不及民而軍食常足可以久也仍修建康爲定都之計先宗廟次太學而後宮室於是秦檜等仰服聖訓知所先後禹卑宮室不足過也壬申上謂宰執曰晉平吳之後天下混一武帝又勤於政事宜若可見太平而旋致禍亂天下分裂何也秦檜等方思所以對上曰惟禮可以立國君臣上下如天地定位不可少亂武帝字呼羣臣又以瑚林等助臣下以侈靡相勝廢禮如此其能國乎子太叔謂禮天之經地之義自古明禮無如子太叔者也癸酉工部侍郎莫將遷尙書左僕射秦檜言攷之經傳人君莫難於聽納上曰朕觀自古人君不肯聽納者皆因有心或好大喜功或窮奢極欲一實其衷則凡拂心之言皆不能入矣若淸心寡欲豈有不聽納乎朕於宮中觀書寫字之外並無嗜好凡事無心故羣臣之言是則從非則否未嘗惑也檜曰詩稱學有緝熈於光明陛下光明之性如日並照又力學以緝熙之則羣臣進言豈能妄說以惑聖聽乎戊子詔以新刋米芾字畫本分賜宰執上曰芾𨿽無事業不見於世至於字畫古今一絕也中丞萬俟卨大理卿周三畏同勘嶽飛等獄成飛坐金人侵南受親札凡十五逗𨖻不赴援及指斥乘輿又因罷兵權令右朝散郎孫革作書與憲令措置擘畫看畢焚之又令憲虛申探得四太子兵犯上流云又與憲咨目稱可與得心腹兵官商議憲爲收飛及云書遂謀反僧澤一向憲言宜先以兵兩隊守總領轉運司癸巳詔賜飛死斬憲云於市令殿前都指揮使楊沂中蒞其刑家屬並遷廣南且籍其家資而配澤一初秦檜之居永嘉也今祕閣修撰主管王隆觀薛弼嘗遊其門又卨爲湖北提刑弼時經撫本路除劇盜伍俊歸功於卨至是治飛獄弼𨿽嘗爲飛參謀官無一辭累及先是獄之成也太傳韓世忠嘗以問秦檜檜曰飛子云與張憲書不明其事體莫須有世忠曰相公言莫須有此三字何以使人甘心因爭之檜不聽飛知書而待士且濟人之貧用兵秋毫無犯民皆安堵不知有軍先計後戰屢勝彊敵號爲良將其死也天下寃之後諡曰武穆【此據裏史】時朝廷以淮東湖北諸屯不安命樞宻使張俊往撫循之或謂俊盍爲備俊曰何自疑如此於是宣布徳意遣人諭武昌皆帖然安堵

欽定四庫全書

中興小紀卷三十

宋熊克撰

紹興十二年【嵗在壬戌】春正月癸卯樞宻使張俊措置江淮戰守回參議官以下分三等推恩行府結局俊乞罷樞務不許且薦其將定逺軍節度使田師中掌故嶽飛之兵又薦淸逺軍節度使王徳往金陵於是並詔爲禦前都統制師中於鄂州徳於建康駐札【此據野記修入】戊申言者論敷文閣待制知徽州朱芾祕閣修撰知宣州李若虛皆嘗爲嶽飛謀議官主帥有異志而不能諌望黜以示戒詔並落職初奉使何鑄曹勛等至金國見其主亶於春水開

先殿具陳上意力加祈請伏地者再鑄不能言金主令起之曰先朝已如此行豈有轍攺勛反覆懇請語甚切至金主首肯數四大帥烏珠傳命使之歸館尋有館伴張鈞來言皇帝及國王見使人所言甚喜次第有恩也是晚館伴耶律紹文等到館又傳金主命早來使人上殿所請宜允仍出回書示之有許還梓宮及太母語至是勛等以書歸羣臣猶疑獨上兩操和戰之筞以兵威摧折敵勢而厚禮至誠以感動之敵𨿽驕暴亦回心革面以順上之志也是月太保萬壽觀使劉光世卒於行在後諡曰武僖光世遺奏援例乞免其家差徭科斂中書舍人張擴持之以爲不可時擴在後省見事有不當人心者皆爲上言之二月辛未詔建國公進封普安郡王王天性忠孝自幼育宮闈晨省昏定未嘗離膝下上與皇后尢所鐘愛至是出就外第初太祖受命北徵次於陳橋軍中有知星者苗訓引親吏楚昭輔仰視日色其下復有一日訓舉手加額曰此天命也及王旣受封有日者尢若訥私謂普乃並日二字合乎易所謂明兩作離蓋不特同符藝祖而大人繼明照四方之象已兆於此矣己卯殿中侍禦史胡汝明論監司不按州縣之吏壬午上謂宰執曰汝明所論甚當朝廷分道命使正要幾察州縣可申嚴行下若州縣髒污不法而監司不能按致有臺諌章疏者當並黜之汝明黟縣人也己丑詔吏部尙書吳表臣禮部尙書蘇符侍郎陳桶郎官方云翼討論典禮不詳具祖宗典故專恃已意懷姦附麗可並罷云翼永嘉人也三月貢院上博學宏辭合格人京官洪遵選人沈介洪適詔賜遵出身適同出身介循一資介徳淸人遵適皆徽猷閣待制皓子也皓奉使久在敵中至是和議定皓報太后歸耗辛酉宰執賀太後來有期上曰洪皓身陷敵國乃心王室誠可嘉也二子並中詞科亦忠孝之報遂詔遵館職適勅局刪定官自中興設詞科以來卽入館自遵始上又言遵之文於三人中最勝朕謂文貴適用若不適用譬猶畫虎刻鵠何益於事哉知貢舉給事中鄱陽程克俊上合格宗子善能附正奏名試以示勸奬上謂宰執曰天孫之貴溺於晏安往往自陷非法若一以邦典繩之則非所以示惇睦之恩置而不問又無以立國家之法惟擇其好學從善者稍加崇異以風厲其餘是亦教化之術也乙卯上禦集英殿策試遂賜陳誠之以下二百五十三人及第出身初秦熺第一熺有官左僕射檜子也遂降第二溥永嘉人誠之侯官人也川陜宣撫副使胡世將時在鳳州之河池方結陜西河東忠義首領俾爲內應而朝廷與金敵講和就差川陜宣諭使鄭剛中照舊吳玠劉豫所管分畫地界世將奏秦商二郡元不系玠所管合自二州以南爲界惟和尙原系玠立寨元非劉豫地分宜依舊保守且言探報敵人欲以鐡山爲界果爾鐵山在河池縣裏則和尙原等闗隘悉爲所占其四川並無限隔𨿽金州殺金坪仙人原稍險別有平路得以入川利害灼然不可許也時世將已病丙辰卒尋詔川陜津置其喪以歸夏四月丁卯上曰孫近嘗言用人乃人主獨防不可委之臣下朕以爲用人𨿽人主之權然深宮之中安能盡知賢否惟在論一相耳一相得人遴簡乃僚而薦之則人主當防而用之若人君好要則百事詳好詳則百事荒此善論人君之道者也廣西買馬嵗額一千五百匹而去年買發二千四百匹至是詔經略使胡舜陟提防買馬官知邕州兪儋以下各進一秩上以淮上用兵成不戰卻敵之功丙子詔推恩宰執於是秦檜等言此皆睿算無遺諸將戮力臣等何功之有上曰漢髙祖善馭羣臣每諸將奏功必賞蕭何張良蓋以指蹤之功也卿等同寅輔朕以底成績朕何敢忘檜等再拜而退相謂曰君能下下以成其政何以仰稱隆遇之意哉兩浙漕臣王防等進銀以助迎奉兩宮之費己丑皇后邢氏已上仙丁亥訃音才至於是太常寺討論服制上謂宰執曰先王制禮無過不及適於中而已宜參古今之制使等威有辧而合於禮庻可垂法於後世也金遣其臣烏陵贊謀至陜西議分地界川陜宣諭使鄭剛中出白馬闗外見之贊謀欲盡取階成岷鳳秦商六州指鐡山以西爲界剛中曰此難卽割須俟防可也贊謀曰講和而不退和尙原兵何也剛中曰割地之旨朝下晚退矣贊謀不能奪剛中乃上奏曰秦商二州幷和尙原皆陜蜀要害不可許也其後割秦商地之半棄和尙原仍於大散闗內得興趙原以爲控扼之所五月甲午就除剛中端明殿學士宣撫副使先是宣撫司嘗居閬中自移於河池縣饋餉不繼人以爲病剛中奏移司利州務從省費旣而剛中欲移屯一軍都統制楊政不從剛中呼政語曰宣撫欲移軍而都統制不肯某𨿽書生不畏死也聲色俱厲政卽日聽命丙申詔於旴軍置場其後安撫軍光州皆置甲辰詔諸州無教官處令尙書省選差旣而禮部立到試教官法上謂宰執曰士大夫不可不學惟學故能考前世興衰治亂以爲龜鑑則無過舉而政皆適當矣朕在宮中未嘗一日廢也【立法在是月乙卯今聫書之】丙午詔禮部住給度僧牒𨿽特防亦令執奏先是臨安府乞度牒修觀音殿上不與第給錢五千緡上曰朕觀人主欲消除釋老二教或廢其像或廢其徒皆不適中往往愈熾今不放度牒可以漸消而吾道勝矣庚戍工部尙書莫將等議上大行皇后諡曰懿節

先是上以太后回鑾普天同慶可召和气猶慮諸處以奉迎爲名緣此科率卻致暛怨已降詔悉令戶部自支不侵諸州經費庻不擾民言者論防路有殺人祭鬼之事乞嚴禁止之己未上謂宰執曰此必有大巫唱之但治巫則此自止西門豹投巫於河以救河伯取婦蓋知此道也六月甲子大金國送觀文殿學士前東京畱守孟庾徽猷閣待制前知淮寧府李正民還朝庾等奏昨兵渡河不能死節陷身辱國乞正典刑詔放罪任便居住【詔放罪在是月癸未今聫書之】乙亥宰執奏上殿官晏孝純乞禁止父母在別籍異財之事上曰此固當禁然恐行法有州縣之吏科率不均民畏戶口大而科率重不得已而爲誠可憐者宜並申嚴科率之條於是秦檜等仰嘆聖聰周知民情如此時川陜都統制吳璘入覲上問璘前此所以勝敵之方璘曰先令弱者出戰彊者繼之丁丑宰執奏璘功賞士上因以璘所對語之且曰璘善用兵此正孫臏三駟之說一敗而二勝者也上又曰當須令適中政有賞罰如醫之用藥不及則不能治病太過又傷气也時有學子上書乞用王安石三經新義爲言者所論癸未上曰六經所以經世務者以其言皆天下之公也若以私意妄說豈能經世乎王安石學𨿽博而多穿鑿以私意不可用甲申宰執奏言者所論鹽禁事上曰古今事異今國用仰給煮海者十之八九豈可捐以與人散利𨿽王者之政然使人專利亦非政之善也吳王濞之亂漢實使之使濞不專煮海之利𨿽欲爲亂得乎初興元府有六堰引褒水漑民田至數千頃故漢中地極膏腴兵興以來嵗久弗治堰壊而田多荒至是帥臣武當軍節度使兼川陜宣撫司都統制楊政率眾修復偶夏水堤決政親往督役其後堰成嵗省漕計二十餘萬石又城南並漢江岸水數至城下政仍作長堰捍之水遂趨南岸城賴以安是年召宣州觀察使趙宻於建康爲龍神衛四廂都指揮使主管步軍秋七月言者論福州僉書判官胡銓文過飾非用欺羣聽士之無知者往往從而宗之望竄斥以爲惑眾之戒癸巳詔銓除名新州編管皇太后回鑾大金國遣少監髙居安等扈送甲午起發癸卯吳璘乞用初任團練承宣使爲其子授文資上許之中書舍人張擴以爲不可乙夘上謂宰執曰武臣換文資恐將帥之材後難得矣張俊曰須試而後換文可也上曰俊言甚是宜降指揮以革其後上因舉杜甫詩將軍不好武稚子總能文之句謂甫意蓋有在也於是秦檜等仰見聖心之不忘武備如此戊申宰執奏事因論車服有用玉者上曰將來郊廟玉噐當先制朕觀今所用祭噐皆別山樽自有山樽之制犠樽自有犠樽之制如玉鬯玊爵之類今皆未備豈可不先制也上尊事天地奉先思孝故凡服食噐用必以祀事爲先秦檜等不勝嘆服上自南巡儀物艸創至是諸王宮教授石延慶言國

朝郊廟大禮有三駕之制恭聞皇太后鑾輿還闕陛下將迎於郊而儀衛末講望詔大臣集禮官搜舉往憲有詔車輅儀仗委工部尙書莫將戶部侍郎張澄同內侍邵諤制造己酉太常寺言五輅之制惟玊輅以玊飾之今當先玊輅又按本朝黃麾仗共二千二百六十五人其數最爲酌中欲依此制造從之是日上又諭宰執曰吳璘功賞事早與了使之歸秦檜曰已與張俊議呼璘到堂面定庻幾允當上可之且曰賞須令適中今日邊面正賴將士協力守之賞須當乃慰其意且免姦人動揺軍情也大金國遣金吾衛大將軍完顏宗賢祕書監劉祹等來癸丑上謂宰執曰郡守條上五事其間頗有可采又有欲衝見行法者宜詳之可行卽行秦檜曰如莊綽所上有可行者何鑄曰守臣中有志於民者所論定不茍上曰然於是檜等仰見上厲精庻政臣寮所上利害躬覽不怠如此中興豈難致乎時因有宗子犯法乙卯上謂宰執曰見宗學教官令日率宗子講書作功課庻使用心不爲惡事於是秦檜等仰見上畱意宗子以教爲先惇敍之實莫大於此上殿官宇文剛言湖外米賤乞行收糴戊午上諭宰執令卽行之且曰水旱堯湯所不能免惟有以備之則民免流移之患也八月乙丑宰執奏湖北帥臣劉錡言沅州猺人作過事上曰蠻夷但當綏撫不可擾之慮致生事於是秦檜恭稟聖訓以諭錡焉丙寅皇太后渡淮言者論端明殿學士僉書樞宻院何鑄首董嶽飛之獄閱日滋久初無一言敍陳旣而以樞臣使金乃謂以讞獄不合遂致逺行又言飛之獄本其徒所告反狀甚明而鑄所遷延乃在黨惡遂罷鑄以本職提舉太平觀尋詔落職責徽州居住旣又論殿中侍禦史胡汝明及察官歸安施鉅長洲李溢皆鑄所薦詔悉與外任先是迎防梓宮當差大臣而左僕射秦檜辭不行乃詔少保判紹興府孟忠厚爲迎梓宮禮儀使又以參知政事王次翁爲迎太母禮儀使並往楚州迎接戊辰上問宰執曰界首猶未得皇太后報秦檜曰據王次翁奏九日可到界首以理揆之此事必不爽約前蕭毅行陛下明與約言若太后果還自當謹守誓約如今嵗未也則誓文爲虛設此最切當上曰亦以此事卜和議諧否若還我太后則是大金亦守和議也皇太后回鑾已近辛巳上至臨平鎭奉迎上入幄朝見宰臣文武百官班幄外起居上初瞻慈容喜深感極淚溫龍綃軍衛歡呼聲震天地父老童稚攜持夾道擁看以手加額咸嘆曰不圖復見聖神子母之重驩如此也太后以北方聞太傳醴泉觀使韓世忠名召至簾前曰此爲韓相公耶慰問良久乙酉上以語秦檜等且言太后旣歸宮中事一切不復顧矣於是秦檜等仰嘆聖徳之至宜其篤生上聖以建中興而鸞馭言旋爲天下之母也徽宗及顯肅懿節二後梓宮回己丑上至臨平迎奉以歸初太常少卿施坰請於皇城近處權設龍徳別宮至是卽奉安馬九月乙未以少保防國軍節度判紹興府信安郡王孟忠厚爲樞宻使戊戌詔皇太后俸錢月一萬貫冬年寒食生辰各二萬貫生辰加絹一萬匹左僕射秦檜進所撰徽宗哀冊辛丑上諭檜曰哀冊極佳蓋語皆紀實故也向昭慈挽詞眾人所作文𨿽可觀皆不紀實朕當時所撰有俯隨遺詔日猶想禦簾時要紀實爾檜曰向陛下書扇賜經筵官皆當其實上曰朕閱唐史見太宗面評羣臣才徳短長似有所感朕所書皆杜甫詩蓋因以見意也有阿李者本幹明寺尼法名善靜因被擄在北界詐作柔福帝姬逃歸後朝廷差宣政使馮益幷宗婦吳心兒往紹興府識認遂收入內加爲福國長公主降駙馬都尉髙世榮至是因內侍李鄂等隨梓宮回具言柔福帝姬在北界降徐還去年已死還近自北界以其骨歸後因還父中立訴於朝遂下法寺勘實是日辛丑詔阿李杖死益心兒以識認不審編管外州乙巳少保左僕射秦檜加太師檜面辭新命上曰梓宮歸喪慈寧就養皆卿之功此未報百分之一不必辭也詔福建官買茶送場仍戒有司卽時支價錢上曰官中買物往往不卽支還價錢故人憚與官交易蓋上通察民情如此戊申詔參知政事王次翁充大金報謝使得慶軍節度錢愐副之制玊輅畢工大金國遣中書侍郎劉筥刑部尙書完顏宗表等來庚戌引見以給事中直學士院程克俊爲翰林學士辛亥詔差內侍藍珪主管慈寧殿事務上謂宰執曰朕戒諸人凡有闕不得白太后只來白朕蓋太后年已六十惟胸中無一事動作如意卽壽考康寧無窮矣於是秦檜等仰服聖孝以謂養志曾參之所難而上優爲之此舜之盛徳也初中書舍人張擴爲左僕射秦檜所知不數年至侍從屢繳詞頭人多不樂至是吏部引赦行詞擴毎秉燭艸制言者謂其太遽而文不工擴乃罷去丁巳詔戶部侍郎沈昭逺爲大金賀生辰使知閤門事王公亮副之新除中書舍人楊願爲大金賀正旦使知閤門事何彥良副之願山陽人也冬十月壬戌言者論錢塘駐蹕之地而城壁摧剝儻不加飾何以肅逺近之瞻況臨安府昨被防置回易庫収其嬴以備此舉幾年矣今宜取而用之詔臨安府措置初卜地爲永固陵得於紹興府防稽山昭慈聖獻後殯宮之西北乃遣中丞萬俟卨又詔資政殿學士鄭億年相繼按行皆以其地可用丙寅權殯徽宗聖文仁聖顯孝皇帝及顯肅懿節二後戊寅詔隨從梓宮官吏扶防萬里勤瘁可嘉自內侍官李鄂以下四十四人推思有差庚辰詔鎭江府依沿海制置使例罷帶沿江安撫使癸未詔車輅院復置官吏甲申皇太后生辰始燕於慈寧宮時朝廷欲以福建臘茶就行在置局給賣丁亥詔福建見任提舉市舶官更不兼茶政別差官提舉茶事置司於建州初參知政事萬俟卨奉使大金國行次汴京奴輩有爲人致書訪其子者彼之伴使以爲言卨曰兩朝以玉帛相見而後敢以私書入境然父子之情不過安否爾發書視之果然及次涿州又以南官歐擔夫告者且曰一行裝賫悉以車載不復調夫矣卨曰歐擔夫者請得其名治之不調夫則止於此以聽大國之命伴使語塞遂已至是使還詔卨提舉詳定一司勅令孫覿志卨之墓曰卨之復命也宰相秦檜假金人譽已數十言屬卨紿上卨退而嘆曰丞相訹我面謾吾戴天履地忍爲此乎卒不從他日與檜議怒無復同寅之意矣十一月庚寅上謂宰執曰人君惟虛心則事至自見秦檜曰虛心則臣下或有迎合亦無所逃上曰臣下迎合孟子所謂逢君之惡其罪大程克俊曰此不容誅也秦檜曰陛下虛心照臨百官士庶孰不精白以承休徳哉左朝奉大夫黃達如者前守南雄州爲提黜坑冶鑄錢官韓球所按至是任滿奏事言太后回鑾梓宮還闕玆爲盛事望宣付史館然後大明黜陟異論者正典刑主和者加旌賞庶上慰徽宗二後在天之靈少紓太母滯欝之气遂擢達如爲監察禦史辛卯禮部侍郎直學院王賞編付史館達如建陽人賞開封人球璜弟也初太師左僕射秦檜與太傳樞宻使張俊同主和議約盡罷諸將獨以兵權歸俊故俊力助其謀及諸將已罷而待禦史江數言俊之過於是俊求去位癸巳罷爲醴泉觀使復還三鎭舊節封淸河郡王建徳人公望猶子也【此據野史修人】兩浙轉運副使李椿年言臣聞仁政必自經界始自兵火之後文籍防亡豪民猾吏因緣爲姦有田者未必有稅有稅者未必有田富者日益兼並貧者日益困弱皆由經界不正且言其利害有十臣比訪得平江府嵗収七十萬石著在石刻今按籍𨿽有四十萬而實入才十餘萬皆以爲逃田嘗聞朝廷有按圖覈實之請其事始於吳江縣而知縣石公轍盡復其數蓋按圖而得之也欲望陛下防而行之將吳江之驗施之一郡一路以及天下則經界正而仁政行矣上謂宰執曰椿年之論頗有條理秦檜曰其說簡易可行程克俊曰比年百姓避役止緣經界不正若行之誠公私之久利也乃詔專委椿年措置椿年請先往平江諸縣俟其就緒卽往諸州要在均平爲民除害更不增稅額從之椿年遂卽平江創經界司於是守臣周葵見椿年曰今欲均稅耶增稅耶椿年曰何敢增稅葵曰若不欲增稅何言本州苗米七十萬石椿曰倉記云爾葵曰倉記雲谷七十萬石謂倉中所容總數耳五穀皆谷也豈獨米乎椿年曰審爾則用圗經三十萬爲凖未幾葵罷去己亥始詔立太學養士旣而權以三百人爲額仍復置祭酒司業博士正錄管官初永固陵殯宮以戶部侍郎張澄爲橋道頓遞使澄熟知會稽地裏自發引至復土反虞皆先事而備至是遷澄爲尙書右諫議大夫歙縣羅汝檝言陛下近因臣寮之奏以前日異論者明正典刑此誠今之先務然初定議和而謗議紛然往往出於愚而無知不足深責惟趙鼎王庻曾開李彌遜四人者同心並力鼓率其黨必欲沮害此事賴皇明洞照不惑浮言今開與彌遜尙以美職而食祠祿失刑已甚望賜貶黜鼎庶見在謫籍近赦恐合量移乞令有司勿復舉行亦足少懲丙午詔從之於是開彌遜並落職汝檝又言前殿中侍禦史張戒最與鼎厚引居言路凡鼎之風防奉承不暇故助鼎以沮和議鼎罷相戒失所賴復請畱之旣被黜則往依嶽飛於江夏其趨操可知庚戌詔停戒官少保樞宻使孟忠厚求去位罷爲少傅依舊信安郡王判福建旣而與知建康府觀文殿學士葉夢得兩易其任時閩中之寇未平詔夢得挾禦前士便道之鎭十二月庚申上謂宰執曰梁汝嘉頃爲戶部尙書號稱經制財用徒耗官錢公私交易無補於國爲汝嘉身謀則得矣如國計何初命戶部尙書張澄等詳重修六曹寺監庫務勑令格式至是書成壬申太師左僕射秦檜上之言者爲南巡以來三嵗之祀獨於明堂而冬至郊天曠嵗未舉今旣治安願於來嵗用郊祀之儀庶應祖宗故事詔禮部太常寺討論申省甲申上曰祥瑞何用朕所不取惟年谷丰登乃莫大之瑞也

﹤史部﹐編年類﹐中興小紀﹥

欽定四庫全書

中興小紀卷三十一

宋熊克撰

紹興十三年【嵗次癸亥】春正月癸巳詔祖宗朝殿幄悉用純防後來寖多文繡今當屏去止用緋黃二色旣而知信州葉三省乞宣付史館上未允左僕射秦檜曰此陛下盛徳事合付史館於是檜等仰嘆眞所謂示惇朴以先天下者也三省桐廬人也戊戌加上徽宗尊諡曰體神合道駿烈遜功聖文仁徳憲慈顯孝皇帝先是陰雲欲雪己亥上親饗太廟日霽霧澄皆誠孝所格禮部侍郎王賞請付宣史館從之壬子上謂宰執曰近有士人進說以爲春秋無襃議論似偏恐非聖人本意程克俊曰觀春秋命名正寓襃貶賞罰之意上以爲然二月己巳上謂宰執曰古今琴制不同各有所寓朕近出意作盾樣示不忘武備之意於是秦檜等稱贊時殿中侍禦史晉江李文防以朝廷方守和議不言兵乃奏仁義之說曰陛下文徳柔逺兼愛南北之民仁也昔金人猖獗陛下毅然請行旣卽位猶念二聖逺狩宵旰圖治宗廟再安義也願陛下力行此道天下幸甚庚子上謂宰執曰文防力陳二義甚善朕今錄一本置之几案欲常觀鑑己卯宰執奏福建安撫使葉夢得措畫弭盜之事上曰盜之竊發多緣守令非人掊克所致宜令帥司條具凡有害於民者除之自此夢得或招捕或誘之相戕三策並用然頗與監司相異至交奏其事監司謂盜魁林元仲必不可致旣而夢得遂招致之又兪徹明必再叛萬少隆必大熾而夢得處之皆定異議遂息【此據葉夢得行述】三月禮部侍郎王賞奏將來郊禮宿齋處及祭等事乙未上謂宰執曰三年郊禮止一宿毋枉費人力只隨宜絞縛務從簡省秦檜等曰玆誠陛下盛徳之事臣等敢不奉詔言者謂自元丰始廣景靈宮以奉祖宗衣冠之遊卽漢之原廟也自艱難以來庶事艸創而原廟神遊猶寄永嘉四孟薦饗旋卽便朝設位未副廣孝之意望命有司擇地仿景靈舊規以建新廟迎還列聖睟容庶幾四孟躬行獻禮用慰祖宗在天之靈丁酉詔禮部太常寺討論申省旣遂建於新莊橋之西其地乃故劉光世妻向氏所獻庚戌上曰將來郊祀詣景靈宮可權宜乘輦此去十里若乘輅則拆民居必多蓋上愛民之誠如此言者以謂吏部告身在官告院其監官但置籍授吏而弗預書告萬一姦無由察知乞亦命書告甲寅詔從之兵部侍郎程瑀言將來郊祀用國初大駕儀伏總一萬一千二百餘人除已有黃麾半仗及玊輅法物儀仗外見闕金象木革四輅望下所屬制造詔以纈代繡仍差兵部郎官錢時敏軍器監劉才邵主簿宋貺同監視之貺歙縣人也辛酉宰執奏上殿官範正國論廣南鹽事上曰法必有而後攺若未見其遽議更作非特無利必至爲害凡法皆然不止鹽也癸酉以右諌議大夫羅汝楫爲禦史中丞前知漳州韓岊請復孝悌力田科丙子上曰漢有比科固可以厚風俗然祖宗時未嘗行宜令講究不可輕易創立岊侯宮人也兩浙漕臣張淑獻相度秀州華亭縣宜置閘以捍鹽咸潮事丁亥宰執奏事上曰數日來太后趣行冊命中宮之禮朕乞太后降一指揮太后不肯云我但以家事豈豫外庭太后知國體故重如此秦檜等曰太后有定命陛下奉行可也五月癸亥中書舍人楊願請依唐乾元及國朝故事詔天下置放生池祝聖壽乙亥詔諸路監司措置申省先是詔立聖節紫宸殿上壽儀已成丁丑天申節百官上壽如儀知大宗正權主奉濮王事士夽言自前嗣濮王仲湜權奉神貌安於紹興府之光孝寺今欲以法堂權充園廟從之臨安府並屬縣並獄空甲申詔奨守臣敷文閣待制王防防珪孫也六月戊子詔知興元府川陜宣撫司都統制楊政令仍攺爲四川宣撫司都統制臨安府宗子學生師閔師顏訟教官鮑同不法事己丑上謂宰執曰此乃論師長恐起告訐之風可送宗司拘管教官湏先正已然後可以率人若自爲不法人豈服之鮑同令本府體究果有不法亦當黜之旣而體究上所論多不實上曰朕不罪同師閔師顏湏與行遣秦檜奏乞送大宗正士夽庭訓同不可爲教官欲罰銅對移別職從之殿中侍禦史李文防論江陰軍僉幕蔡楶不法事壬辰上諭宰執曰不按發監司湏當行遣天下事臺諫安能盡知監司乃朝廷耳目之官豈可容縱不舉且與降官自知所畏矣鄂州禦前都統制田師中奏諸軍統制等官有老病者已蒙朝廷與差遣離軍今不可闕官乃詔鋒軍統制李道爲前軍統制余以次陞焉初詔權任鬻度牒至是壽星寺乞每嵗撥放詔以故嶽飛宅葺爲太學丁酉端明殿學士僉書樞宻院事程克俊求去位壬寅詔依前職提舉洞霄宮甲辰宰執擬差太學官上曰師儒之任尢當遴選湏得心術正者爲之將以經防諭後進萬一有邪說學者從而化之爲害非細秦檜曰謹遵聖訓翰林學士秦梓引疾乞退辛亥以爲龍圖閣學士知宣州先是詔守臣到任半年具上民間利害及邊防五事癸丑上謂宰執曰近觀諸處所奏固有法已該載亦有一方之便朝廷未知者宜委都司詳之其便民者卽與行無事虛文也初徽猷閣學士胡舜陟知靜江府因奉詔捕郴賊駱

科餘黨以饋餉不繼與廣西轉運副使呂源有隙舜陟劾源沮軍事時有府吏徐竿者因獲罪舜陟杖而逐之竿乃陰求舜陟之失得其邕州買馬折閱事以告源源卽誣奏舜陟受金且以書抵秦檜言舜陟非笑朝政檜素惡舜陟遂入其言差大理寺丞袁柟燕仰之於靜江府制勘竿亦對獄舜陟入獄二十日至是死人皆寃之竿歸才及家而卒旣而舜陟妻汪氏訴於朝上曰舜陟是從官兼罪未至死勘官不可不繩柟仰之並送吏部【柟等送吏部在明年二月今聫書之】是月資政殿學士張徴卒時防冦擾江西及閩廣而州縣多無備又官兵有常屯不敢越他界以故賊得往來如志環數千里民被其害於是殿中侍禦史李文防言州縣事同一家願令三路帥臣監司共議合兵將以據要衝仍定期會共爲掩襲使賊出輙遇兵則竄無所逃庶易殄滅從之秋七月己未復置國子監書庫官一員禮部太常寺修定景靈宮四孟朝獻儀詔從之溫州進士蔡大中上書論人主誠心等十事謂當有始有終其說頗有理詔與永免文解辛酉上謂宰執曰朕觀史書自古人君未見有始無終而能長久者也秦檜曰終始惟一時乃日新有始有終乃聖人日新之徳上曰然以唐太宗之明而魏鄭公有不克終之戒終始惟一古所難也帯禦器械吳益以皇后受冊陳乞恩數丁卯上諭宰執令依例與之上曰皇后甚嚴無例事必不敢乞皇后意欲除內祠且令閉門讀書也壬申宰執奏池州都統制王俊申乞將官申任上令樞宻院約束諸軍揀去老弱存其彊壯日加訓練以備朝廷不測差官按試上曰此事今日所當爲者異時緩急調恐誤事也時國學新成試補生員四方來者甚眾防六千人丙子掲榜取徐驤等三百人驤浦城人時上出孟饗有唐突者四人其一乃宗子爲注籍事八月乙酉朔上謂宰執曰旣來唐突恐須有說且令其近屬保明若是宗室不可使之失所不然須與行遣旣到朕前當別其是非也乙未詔有司檢太宗幸學曽令學官講經及各有恩例故事川陜宣撫副使鄭剛中進金一萬兩己亥上謂秦檜曰頃年張浚曽獻金三萬兩是時錢物有餘卿可諭與剛中不須循舊有餘則進若取於民不可也舊制三年科舉川廣福建例先諸路一月引試至是言者以謂駐蹕吳防則福建爲甚近恐試下舉人或冒名再試他州請以八月五日鎖院詔從之初奉使洪皓張邵朱弁自金國歸上眷皓厚嘗曰𨿽蘇武不能過也是月除皓徽猷閣直學士提舉萬壽觀權直學士院時金人取趙郴輩三十家詔悉歸之皓言昔韓起買環於鄭鄭小國也能引義不與金旣限淮【按疑有脫誤】官屬皆吳人畱不遣蓋慮知虛實也彼方困於蒙古【原作防兀姑今攺正】示彊以嘗中國若遽從之彼將謂秦無人而輕我矣又言王倫輩以身徇國棄之不取緩急何以使人至是皓見秦檜又言張浚敵所憚乃不得用又言錢塘暫駐畢而景靈宮太廟皆極土木之工示無中原意耶檜不悅兵部侍郎程瑀遷尙書九月丁巳宰執奏江東提刑洪興祖欲進石碑事上曰石碑安用不善刻者皆失其眞學書惟視筆法精神朕得王獻之洛神賦墨迹六行置之幾間日閱十數過覺於書有所得近已冩尙書終篇學字若便寫經不惟字進而經亦熟秦檜曰平時諸生未有能冩經一部此仰見聖學之不倦也禦史李文防論徽猷閣直學士提舉萬壽觀權直學士院洪皓以謂皓在朝必生事亦因及宇文虛中事甲子上謂宰執曰朕嘗觀書見臣之事君不可有二心臣而有二心春秋之所不恕乃詔皓以本職出知饒州丁卯以禦史中丞羅汝楫爲吏部尙書戊辰上曰

諸處有癃老廢疾之人依臨安府例令官司養濟窮民無告王政之所先也以兵部尙書程瑀爲龍圖閣學士知信州太府寺丞張子儀言乞三嵗考守令以戶口復業登耗爲陞黜之典己巳乃詔淮東京西監司嵗終取州縣所增戶口以聞知司郎官梁弁以病乞祠是月司業髙閌因經筵講畢奏曰國學落成臣奉詔

試補諸生防六千人自中興以來𨿽三年省闈亦未有如此之盛上曰乍脫干戈人皆向學此誠可喜閌曰近來塲屋不無懷挾假授之目前頓革皆不敢犯上曰朕亦聞之此美事也閌曰臣待罪學官見此美事諸生以謂陛下方偃武修文與太祖初定天下之時同符輙舉建隆故事願陛下講臨雍之禮言未畢上曰已令討論矣蓋是時上已有幸學之意閌未之知也先是閌請修監學法以元丰法爲主詔敕令所參修至是成冬十月己丑太師左僕射秦檜上之祕書丞嚴抑言國朝防要仁宗時自建隆修至慶曆神宗時自慶曆修至熙寧而後來尙未編集事無所考望令儒臣續而爲書抑又言渾儀之制祖宗所畱意渡江以來闕然無有乞下太史局重創皆從之抑歸安人也時景靈宮成祖宗帝後神禦初自溫州海道迎來上曰此事至重朕甚慮之及聞出陸上心始安秦檜曰念祖宗如此益見聖心之孝誠也至是逹行在上乃詣天章閣西殿告遷徽宗及顯恭顯肅二後神禦乙未並奉安於景靈宮侍禦史李文防論新除國子監丞石延慶輕儇無行丁酉上曰太學風化之本使此人充監官何以取重於士人卽詔罷之辛未宰執奏差郡守上曰其中有老不任事者又無顯過可論第千里之民受其害爾朕嘗與言官說此秦檜曰有不奉行詔令如朝廷免稅仍舊催科者皆緣守非其人也上曰如此者當懲一二人自懼矣祕閣修撰張九成與徑山主僧宗杲爲莫逆交時緇流之赴宗杲者皆百捨重趼凡二千餘眾徑山𨿽巨剎至無所容宗杲更敞千僧閣以居之而九成往來其間左僕射秦檜恐其議已故言者論九成宗杲謗訕朝政詔九成落職謫居南安軍而宗杲編管衡州先是九成寓鹽官縣僧剎一夕夢水陸逺行至一城郭亦寓小剎似悒悒不樂及至南安皆如所夢十二月甲申九成私識之辛卯宰執奏禁止江西私鑄錢事上曰卿等見錢樣否此事更不成錢皆消錢而私自鑄者當嚴禁止公私皆不得用不然盜鑄愈多尢費力也自建炎中罷內轡庫是日始詔復置新知永州熊彥詩上言欲依嘉祐治平故事補中監學生命詞給綾紙從之甲午上詣景靈宮行恭謝禮乙未再詣皇后遷葬父母欲靑石作墓前羊虎己亥上謂宰執曰此石出平江朕不欲行下郡邑恐科率於民只支錢付守臣王鐵依市價置買卿等可諭與之鐵南昌人也大金國遣右宣徽使完顏日祕書少監馬諤來賀正旦己酉見於紫宸殿貢金注椀金盤各一金盞四雜色綾羅紗縠三百良馬六上謂宰執曰今次使人來事體皆正大體旣正則小節不足較觀金人之意和議必湏堅久秦檜曰此皆陛下禦得其道上曰非卿學識過人堅主和議豈能至此自是使命往復不絕而嵗貢物數亦無增損初北使之來也命戶部尙書張澄館伴是禮久不講澄頗知舊制凡使人入見及謝辭燕犒賜予之儀澄皆之悉合朝度遂爲定式至是以澄兼權兵部尙書先是防州有統兵官程師回本蕃將來降時詔歸北境人而師回有兵數百人憚不欲行守臣薛弼諭之曰公從卒多不可芘公能遣此屬朝廷必多公芘不遣矣師回卽承命旣而省符趣師回就道遂去師回舟行過大孤山舟人告毋作樂恐龍怒師回故命其徒奏蕃樂少頃黒云四合有物湧波間目如金盤師回射中其目卽還入水風亦息安流而濟人皆服其勇也

紹興十四年【嵗在甲子】春正月戊午衢州龍遊縣士民舉知縣黃鉞有政績乞令再任下兩浙漕司究其實至是漕司奏鉞無治狀可稱且有違法事爲人所訴庚午上謂宰執曰此必計防來不可從也朕嘗謂天下惟在賞罰若賞當賢罰當罪則人知勸沮天下無不治朕每畱意民事如縣令治狀顯著不特再任便當拔擢方欲激勸也癸酉以侍禦史李文防爲中丞殿前都指揮使楊存中請刺本軍人以防諸處互招仍乞嚴賜約束丙子太師左僕射秦檜奏舊有二法一招別軍人並依軍法此太重難行一立賞許人告以犯人所請計坐罪將校取防此法可行上曰善立法不貴太重而貴必行法必行則人莫敢犯矣二月庚辰詔太學養士三百太少宜更增二百人秦檜與參知政事萬俟卨一日同奏事退坐殿廬中批上防除某官吏鈐紙尾進卨曰偶不聞聖語檜怒於是禦史中丞李文防右諫議大夫詹大方皆論卨違詔除職與郡而給事中楊願駁奏丙午乃以卨提舉太平觀己酉文防又論中書舍人劉才邵祠部郎官王觀國皆附卨以進亦詔與外任大方建徳人也以資政殿學士新知建康府樓炤爲僉書樞宻院事時左僕射秦檜方専政而軍監陳康伯於檜有舊澹然無求檜𨿽稱其靖重然常越次用他人是月始遷康伯爲吏部侍郎蓋欲遣之出疆康伯弋陽人也三月甲午宰執奏鎭江府禦前都統制王勝軍中減

放兵數上曰昨嘗指揮諸軍減放人數令卽招塡可嚴戒目下招足不然恐暗損軍額緩急誤事宜預備之也時皇太后修宅有起居民處詔臨安府守臣張叔獻

倍支搬挈之費及對撥官屋毋令失所丁卯宰執奏故將官劉實死事特給文歷以養其弟通事上曰實驍勇忠實昨在淮西遇敵力戰有功朕聞其死爲之不食者一日秦檜曰陛下記功卹孤如此將士安得不盡死節以圖報乎己巳上幸太學祗謁先聖先師止輦於大成殿門外步趨登降執爵灌獻注視貌像翼翼欽慕復覽太祖眞宗徽宗所制贊文又命有司悉取從祀諸贊並錄以進遂升堂頒手詔示樂育詳延之意賜諸生坐命國子司業髙閌講易泰卦學官內外舍生推恩有差復幸養正持志二齋顧諸生肄業之所徘徊久之卽除閌禮部侍郎言者以爲盛事請宣付史館從之於是上親制文宣王贊曰大哉宣聖斯文在玆帝王之式古今之師志則春秋道由忠恕賢於堯舜日月其譽維時載雍戢此武功肅昭盛儀海宇聿崇閌奏曰陛下頒示禦制宣聖贊文形容盛徳無愧於古上曰唐明皇嘗作贊文乃斥先聖先師之名非尊儒重道之意閌曰此尢見聖學髙出前代帝王之上旣又禦制七十二子贊其序略曰朕玆幸太學延見諸生因作文宣王贊機政余間歷取顏回而下七十二人亦爲制贊並刋石置於太學夏四月己卯宰執奏太史局制渾儀乞依舊例差官

秦檜曰在廷之臣罕能通曉上曰此事闕典已卽宮中制成小範可以測日晷夜度以樞星爲則蓋樞星中星也非久降出當以爲式但廣其尺寸爾檜曰固天縱之將聖又多能也聖主有焉於是命檜提舉修制辛巳上謂宰執曰昨日蘇籕上殿乞以近世儒臣所著講說纂而成編以補唐之正義其言甚當若取善者頒諸學官使學者有所宗一則師王安石程頥者不至紛紜矣秦檜因乞禁野史上曰此尢爲害事如靖康以來私記極不足信上皇有帝堯之心禪位淵聖實出神斷而一時私傳以爲事由蔡攸吳敏矣上皇曽諭宰執謂當時若非朕意誰敢建言必有族滅之禍樓炤曰上皇聖諭亦嘗報行天下所共知也檜曰近時學者不知體者謂司馬遷作謗書然武紀但盡記時事不敢自立議論臣嘗委史局官撰神宗史誌有一日而成者輕率如此豈可用也上曰朕向嘗論範衝修徽宗實錄惟當記政事之大可爲法者其細事自不必書大抵史官湏有經學乃可用也北境泗州移文楊州約發人數丁亥上謂宰執曰但令楊州回報去朝廷見依誓書津遣蓋誓書所載淮北遣歸者取其願也卿等謂如何檜曰如此誠便樓炤曰早來檜所論仰符聖訓上曰人情不相逺理之所在自然契合福建羣盜未滅而海賊朱明熾甚是日詔統制官張守忠往討之上曰民愚爲盜不足平第憂被驅脇者𨿽釋其罪縱之歸業生理已蕩析矣時祕書省所校祖宗實錄猶多舛誤戊戌詔令再校後更有差卽具名以聞南蕃來貢是日詔廣西經略司依舊例於橫山寨管設遣之回五月辛亥朔宰執奏諸路已置放生池上曰此事固善但恐妨細民漁采所害亦大止令元有處復舊可也李文防詹大方同論資政殿學士僉書樞宻院事樓炤不可以居政塗甲子炤罷依舊職提舉太平觀乙丑以禦史中丞李文防爲端明殿學士僉書樞宻兼權參知政事先是經筵講畢上謂禮部侍郎髙閌曰向來張九成嘗問朕云左傳載一事或千餘言春秋只一句書之此何也朕答之云聖言有造化所以寓無窮之意若無造化卽容易知乃常人言爾閌曰說春秋者𨿽多終不能發明正如窺造化也上曰九成所問極是閌曰陛下答語亦極是旣而秦檜奏事上問及九成檜疑閌薦之時給事中楊願亦在經筵檜呼願詢其事丙寅言者論閌遂罷去時有宗室子攸獻文欲換文資上曰朕固欲宗室向學然文資豈可僥幸湏令後省試策乃可也己卯以右諫議大夫詹大方爲禦史中丞右正言何若請進君子退小人丙午上諭若曰朕擢卿爲諫官正要別君子小人何時無小人但時察而去之乃不害治矣若江寧人也是月大金國主亶生子詔其境內童行有籍於官者

悉度爲僧道士亦如之秋七月庚戌朔新知濠州李觀民上殿上戒令毋招集流亡戊午上復以語宰執俾申諭之初端明殿學士王倫爲大金國所畱居河間府者六年金欲用之爲平欒三路轉運倫不從是日被縊而死未防其子述仗北人訪其骨得之以歸其後上嘗語宰執曰倫𨿽不矜細行乃能死節此爲難也【得骨而歸在是冬上語在十月】先是諸軍請衣賜所差使臣多易取良縑而軍所得皆怯薄者庚申始詔戶部委官封記仍令總領所差官偕本軍使臣同領以絕其祕書省舊有提舉官見麟臺故事先是少監遊操言肇建新省望依故事壬戌乃詔以禮部侍郎秦熺兼之操建陽人也丙子上幸祕書省賜本省詔略曰仰惟祖宗肇開冊

府累朝名世之士由是以興一代致治之原自此而出朕一新史館親禦牓題肆從望幸之誠以示右文之意於是本省及實錄院官各進一秩八月癸巳吏部尙書兼侍讀羅汝楫請外丁酉除龍圖閣學士知嚴州旣而以刑部侍郎周三畏兼權吏部尙書庚子殿中侍禦史汪勃言國學初建方眾拭目以觀取捨今次舉場乞諭諸生俾皆知正習甲辰上謂宰執曰勃所論極善曲學臆說誠害經防抑之則人之心術自正矣勃黟縣人也戶部侍郎晁謙之言議者謂自古來理財用之臣皆無善終所以近世習而成風不復以理財爲言臣以爲不然聚斂而興利固非所宜如經常賦以足國裕民又安可緩今日官物多陷失而州縣漫不加省宜有以救其而革之至於勸農欲墾無遺利督撫欲輸無逋期廣儲蓄之計以備水旱遵茶鹽之法以通商賈凡若此者宜悉令條上謙之任城人也顯謨閣待制提舉明道宮葛勝仲自紹興初築室於寶溪之上奉祠累任至是十有四年辛亥卒勝仲江陰人在宣和間爲大司成以文鳴於世及卒士悼惜之其後諡曰文康庚申上因與宰執論治道秦檜曰數十年來止是臣下互爭勝負致治道紛紛今當平其勝員之端以復慶曆嘉祐之治乃國家之福上曰正與朕意合如是則宗社有無窮之慶矣辛酉四川宣撫副使鄭剛中言欲分利路爲兩路西路以吳璘東路以楊政並充安撫使其金房開逹安撫使郭浩欲除落經略二字文成階鳳等州帶沿邊安撫亦合除落從之上因曰川陜地逺爲將尢難璘統兵有法肯爲朝廷出死力諸將所不及也時和議方堅而璘獨嚴備日爲敵至之虞故西路之兵爲天下最初璘與政共佐其兄玠守蜀同心協力義均手足至是分鎭蜀門政𨿽貴亞於璘而執門下之禮益恭世頗賢之【此據璘政墓志】壬戌宰執奏大理寺詞訴事上曰此皆官吏弛慢所致可委長吏親察之如非其人卽與沙汰又獄吏但以諸州吏充逐時更易漏泄獄情非便宜令吏久於其職不可替也先是趙鼎在潮州有編管人王文獻與鼎相見歷問行朝事宜因及禮部侍郎髙閌閌鼎所厚也鼎又嘗語守臣龔寛稱文獻切直令縱其自便鼎復以錢米饋之初閌患近世禮學不明凶禮尢甚嘗著厚終禮鼎因以書寓文獻逹閌求所作厚終禮文獻至行朝閌已罷去文獻偶坐事送臨安府鞫之獄具文獻與寛皆已行遣於是中丞詹大方請竄鼎以禦魑魅使天下曉然知其終身不齒壬申上謂宰執曰可遷之逺地庶其門生故吏知不復用於是移鼎吉陽軍安置寛建陽人也時鼎子汾力乞侍行鼎不使之以無事而俱死瘴地手批付之曰紹聖初呂微仲丞相謫嶺南惟一子曰景山愛之不令同行而景山堅欲隨去不可卻旣至防將過嶺呂顧其子泣曰吾老矣罪如此萬死何惜汝何罪欲俱死瘴鄕耶我不若先死使汝防防而歸吾猶有後也呂遂縱飲而死吾不令汝侍行亦呂之意微仲大防字也時秦檜用事久職臺諌者多其耳目每薦進必先諭以已意檜嘗謂祕書郎張闡曰君久次欲以臺中相處如何闡曰丞相茍見知老死祕書幸矣檜黙然先是席益爲潭師嘗辟闡置之幕下而檜初罷相益蓋有力故深憾之至是殿中侍禦史汪勃論闡借助附益冬十月戊寅朔宰執奏其事有詔罷闡檜因言近臣學者多說春秋乃不知孔子作經本意在尊王而已蓋盛則周召佐之衰則桓文扶之使桓文不僭與周召何異上曰春秋蓋爲諸侯之僭也學者明其綱領方逹聖經之防若泛然無主徒誦其文何益哉宣州守臣秦梓遣官軍入魔冦巢穴擒兪一等殆盡戊子詔梓與通判趙公智各遷一秩壬辰上謂宰執曰祖宗實錄多有不必書者謂之實錄蓋紀其實可爲後世之法也以工部尙書莫將爲敷文閣學士知福州十一月戊申朔以禦史中丞詹大方爲工部尙書

癸丑以給事中楊願爲禦史中丞壬戌上諭宰執曰冬至假內朕欲閱戰士稍精者優賞庶諸軍不至怠惰秦檜曰陛下不忘武備如此將見人百其勇也先是觀文殿學士朱勝非自罷相居湖州嘗就除知本州旣而得提舉洞霄宮食祠祿八年寓天聖僧捨杜門卻掃畱心內典與世事相忘乙亥卒時吏部闕官壬申宰執乞以軍器監趙子厚蹔權侍郎秦檜曰今日宗室當崇奬之令聚於朝上曰如曽中第不生是非之人寺監祕書省皆可處之祖宗不用作宰執其慮甚逺可用至侍從而止檜曰欲置宗學以教育之乃令討論舊法是月金國黃龍府之北大雪色如血赤至暮方消十二月戶部郎官邊知白乞臨安及諸郡復置漏澤園詔可上曰此仁政所先知白吳縣人也新知明州秦棣乞戒守臣無好奇以生事無玩習以曠官辛巳上諭宰執曰郡守之職惟奉法宣化爲急正不當爾棣檜弟也戊子中丞楊願殿中侍禦史汪勃右正言何若交論

端明殿學士僉書樞宻院事李文防邪險害政不協眾望乃言編管人王文獻締結俾之遊說又私養臺吏伺臺中章疏梟心虺志無所不爲文防亦請罷丁酉詔文防落職提舉太平觀旣而願等又論文防薦冒官人陳洵於奉使王師心濫轉四資遂貶筠州勃歙縣人也師心金華人也辛丑時諸路多獻資余獨潼川路漕臣楊椿無所獻嘗曰今瘡痍未瘳愧不能裕民力其忍掊尅以資進身耶故一路無橫斂之擾是年攺椿本路提防刑獄吏有抑配官鹽而盜其贏者椿按治之椿眉山人也大金國主亶攺元皇統

欽定四庫全書

中興小紀卷三十二

宋熊克撰

紹興十五年【嵗在乙丑】春正月丁未朔上禦大慶殿行大朝防之禮初四川宣撫副使鄭剛中於階成二州開營田抵秦州界凡三千餘頃嵗收十八萬石至是剛中言川路軍興以來人戶賦外對糴米惟成都最多臣今欲以營田所積對減三之一並本司激賞犒錢一百八十萬貫外更減二十萬貫丁卯詔從之上曰累年民力已覺少寛此皆休兵之效也三月宰執奏步軍司乞換手射弓事上曰朕頃在京見內庫弓箭皆太宗眞宗所制經歷百年記識如新蓋其制造之精故也知舉右諫議大夫何若上合格進士林機等己巳上禦集英殿試所問略曰朕所賴以濟惟眞賢實能而徳行或同於鄕原智略或專於謀身從政而茍趣辦摛文而徒華藻平居則肆貪得臨事則蔑首公上謂宰執曰防題蓋欲入仕者知趨向之正秦檜曰士人趨向不正久矣願陛下力變此風上曰朕觀五十年前人材皆自仁宗時涵養爲累朝之用以此知人材正湏養育成就旣遂賜劉章以下三百人及第出身機侯官人章龍遊人也初主司擬章第三及進呈上親擢爲首夏四月彗出東方上諭宰執曰彗星見朕甚懼焉卿等可圖所以消弭之道秦檜因奏太宗眞宗朝嘗緣彗星疎決等事上曰可且降詔以四事爲主癸未詔略曰朕徵科苛擾獄繋淹延致傷和气上干垂象令監司郡守條上便民之事務在必行以施實徳丁亥大赦天下五月壬戌宰執奏湖北帥司放散迎神百姓事秦檜曰臣觀其意似欲以此邀功希賞上曰古人所以不賞邊功蓋有深意也大理寺丞周彬請復置六部架閣官是日詔從之

秋七月初皇后嘗臨蘭亭帖逸在人間太傅醴泉觀使咸寧郡王韓世忠以錢百萬得之識者以爲眞修禊所書世忠表而獻之上除驗璽文乃知爲中宮異時臨本是月以賜保康軍節度使吳益益刋之於石時金國境內大旱飛蝗蔽日是月詔蠲民稅八月自南渡以來六曹長貳防皆未知壁記至是戶部侍郎王鐵始攷建炎逮今一十九載凡任常伯亞旅者三十餘人列其姓名刋於石九月戊午本部郎官邊知白爲之作序略曰六官之設凡以爲民而地官獨稱民部蓋於民爲最親故獻其數則王拜而受有負版則聖人式之不已重哉鐵南昌人知白吳縣人是時他部亦未有繼爲之者自建炎初省諸路提舉常平官並其職於提刑司次

年朝議復置且討論其非書成未頒而上南渡繼而言者謂常平之法不可行遂寢中間常平之職嘗發運司亦經制司已而復提刑司至是王鐵言常平一司錢谷斂散宜専使領之乞復置諸路提舉官己未詔以諸路提舉茶鹽官爲提舉茶鹽常平公事川廣以憲臣兼領知和州劉將乞展免夏稅一年壬戌上謂宰執曰言事與行事不同若此行事便有實利及民秦檜曰儒者所陳王道不過愛民而已上曰然上禦書一徳格天之閣賜太師左僕射秦檜又以金渡銀洗鑼唾盂照匣等物賜之時防梅及福建劇盜有號管天下五黒龍滿山紅之屬其徒稍眾攻刼縣鎭鄕民多作山嵒自保先是福建帥臣莫將言漳泉汀劍四州接江西廣東之境緣遊手輩從賊熟識山路引其直衝縣鎭如入無人之境官軍不習人險多染瘴癘艱於掩捕乞委四州守臣募彊壯遊手每州一千人爲效用時統制官張淵措置本路盜賊有防委淵同措置淵請逐州先招五百人旣而將攺帥廣東以知防州集英殿修撰薛弼爲福建帥是月弼入閩境冦方盛道上客勸弼攺途避之及迓兵至弼趣隊伍揚金鼓分道並進聲言新帥以防兵全將至矣賊無敢近者十月癸未以翰林學士承防秦熺爲知樞宻院熺力請依李淑故事避親而罷庚寅以爲資政殿學士提舉萬壽觀恩數視執政主管馬軍司事田晟乞支軍器上諭宰執曰戒器不用則蠧宜令善防之又奏鎭江府禦前統制王勝秋教武藝出格人上曰自教習以來軍人之武藝頗精師固不可不素練也侍禦史汪勃請置四川總領四川宣撫司錢糧爲名旣而上謂秦檜曰卿前日所論置四川總領甚當如此方與諸軍一體【上諭檜在是月癸亥今聫書之】是月以承事郎劉章爲祕書省正字章今春廷試首擢不待一任回便除館職蓋用往嵗陳誠之例也十一月戊午以右諫議大夫何若爲禦史中丞先是司封郎中李澗言端拱之初固當親耕帝耤以先天下乞講求故事旣而禮官討論元丰中度地國南以合先王之制而政和新書品式具載今可行之旣而宰執奏將來耤田降詔上曰先帝耤田亦不每嵗常講惟務勤農只蓋席屋事畢撤去庶不至擾秦檜曰陛下紹述先朝勸農之意戒諭如此憂民深矣己未乃詔以來嵗之春親耕耤田閏月祕書省請下諸路訪遺書及先賢墨迹戊寅上謂宰執曰所訪圖書邇來所得甚多非時平無事安能及此今欲訪臣寮藏書之家從本所說諭闗借仍令所在州軍送祕書省抄畢給還十二月太尉醴泉觀使郭仲荀卒於臺州初建康府禦前都統制王徳以淸河郡王張俊之侄子蓋及俊親將馬立顧暉並爲統制官至是俊解兵柄已久徳乃背俊不禮子蓋等而罷之俊怒每防諸朝左僕射秦檜亦忌其勇詔乃罷徳爲浙東總管以統制官王權代之時福建羣冦未平本路鈐轄李貴領兵討管天下貴失利爲賊生得有統官張淵在本路措置盜賊自爲一所或語帥臣薛弼事惡二三盍請以措置所帥司弼不從曰惟和則可以濟事先是舊帥莫將嘗乞招遊手爲效用及將移鎭而轉運司以軍湏浩汗申樞宻院言閩中人勇於私鬭怯於公戰此等遊手易聚難散慮賊平之日官軍旣還或能作過亦未爲便遂下安撫司共議弼以謂廣東總管韓京每出必捷正以所部多土人今本路素無此等故連年受弼又謂前守贛上有武翼郎周虎臣成忠郎陳敏各有家丁數百人皆能戰比之官軍一可當十遂辟虎臣爲本路將官敏爲汀漳巡檢皆從所請弼又揀取二人家丁日給錢米責以捕賊期於必滅與漕司合奏選一千人號奇兵詔可自此嵗費錢三萬六千緡米九千石而艸冦遂平虎臣開封人敏石城人也時監司郡守多獻羨余以希進袁州𨿽小是年帑廩適充溢或謂知州事王師心盍獻諸朝師心不欲諸縣民有逋租乃悉爲代輸之福建措置盜賊張淵所部統領官邵宏淵性質直而喜功淵惡不用且恨其嘗對眾相折杖之百斥入卒伍宏淵之客蜀士鐘鼎走行在上書爲辧曲直左僕射秦檜怒始創聽讀之名覊鼎於福之郡學鼎禱帥臣薛弼求依所親於永福縣弼聽之鼎復詣闕上書弼自劾降一秩

紹興十六年【嵗在丙寅】春正月戊寅上諭宰執曰將來耤田降詔湏語簡意足使民曉然知勸農之意如漢文帝每嵗親耕詔當時民知務農遂致富庶也壬辰上親饗先農行耤田之禮三推畢耕耤使秦檜請以耒耜授有司上不從遂推至九癸巳檜乞付史館從之甲午檜又奏曰陛下耕耤過三推之數少勞聖躬上曰朕本欲終畆以卿屢奏乃止僉書樞宻院李若谷奏曰父老觀陛下躬耕極感悅上曰太宗朝每駕出城必宣集父老訪以民間利病況耕耤爲農之勸朕豈憚勞耶丁酉宰執奏除直龍圖閣髙世定浙西提刑上因諭曰監司郡守若奉職宜加擢若不卹民奉法郡守令監司按劾監司令禦史彈劾如此上下有紀綱不至委靡也二月辛亥初史館修日曆凡藩邸舊事與帥府建置本末人無能知者時慶州觀察使提舉佑神觀開封韓公裔悉省憶上送書成論者謂尙多放逸時楊願爲史官左僕射秦檜請遣願質之公裔所記皆實檜欲賞公裔摘使來情【按四字疑有訛脫】防除公裔保康軍承宣使檜疑公裔捨已而自求於上是月言者因論公裔罪謂與願往來詔罷之初建炎間復置新科明法自紹興十一年禮部始定本科中選人將來廷試賜第次年遂得黃子淳一人至是禮部復言崇寧初此科已並進士額今有官人自許試法其新科明法欲罷己巳詔從之上以文武之道不可偏廢三月庚午朔詔興武學養士其後以百人爲額置博士員新除資政殿學士秦梓卒癸酉詔依執政贈典仍令江東漕司爲辦事先是茶馬司設買馬兩務一在成都府市於文敍黎珍等州號川馬一在興元府市於西和之嵒昌寨階之峯貼峽號秦馬凡馬五十匹爲一綱然渉數千里之逺故多斃於道至是眉州進士侯鳳獻馬綱利害丁丑上諭宰執謂其言𨿽未足取然朕固知其未有一處無之每一綱到所損甚多皆緣部綱人作過卿等宜措置革之初詔展皇城及創修外闕臨安府守臣端明殿學士張澄以天府之力與漕臣分綜其半及親耕耤田所設靈壇禦耦幄殿次捨倉廩什器澄悉先具至是除澄慶逺軍節度使從官得旄鉞本朝絕少中外榮之自建炎中湖南猺人楊再興父子占奪民田且招叛添寨柵意欲作過先是委帥臣劉昉審度措置遣屬官諭以逆順禍福之理許令攺過自新再興卽散其徒且還侵地誓永不敢犯邊失業之人遂獲安處下本管憲司保明昉委有前績夏四月壬寅上謂宰執曰猺人久侵省地今盡以歸可見向化大抵猺人湏加存撫此旣不擾彼亦豈敢爲過詔除昉直寶文閣先是宰執奏修圓壇詔付臨安府上因曰昨所進禮器極精致制頗近古三禮圖之謬誠無足取癸卯上又曰昨降祭服令禮官考古以制庶將來不闕也知道州李佾言眞宗禦制七條仁宗慶曆中常再舉行乞下諸路於守令防掲示己酉詔從之庚戌上謂宰執曰近日全無事秦檜曰禦前諸處奏到可見上曰前此文字極多朕有至夜分不寐頓減如此豈非和議之效蓋上聽覽萬機夙夜畱心如此禮器局成鏄鐘甲寅上曰湏聲和而應律乃可用更令禮官審之初再置諸路提舉學事官通選本路監司之有出身者兼之至是有獻言者乞於憲漕二司事専委其一下禮部旣而國子監申請専司轉運司有出身者兼領如俱有出身卽從上一員五月壬申詔從之時臨安府北關外河道堙塞漕舟往往卸於門外再搬入倉極爲費力而商販亦阻是日詔令開治淮東鹽課增羨丁未宰執奏推賞上曰法不足攺只循其常若攺而稍增次年必虧大抵民食鹽每嵗止如此也戊午宰執奏大理寺臨安府決獄事上曰隆暑之際恐諸郡未能悉體朕懷逮系淹延可令監司徧詣所部決遣詔禮器局鑄景鐘故事學士撰銘宰臣書之己未上

謂秦檜曰卿一就撰銘以爲萬世不朽之傳於是檜撰銘以進曰皇宋紹興十六年中興天子以好生大徳旣定寰宇乃作樂暢天地之化以和神人惟玆景鐘首出眾樂天子専用諸禋祀有詔臣檜銘且書臣竊惟文徳武功猶陰陽之時而虞舜周文之用心世莫之識蓋較勝則績顯兼懷則度宏不可使後世無傳也夫銘天子令徳臣敢對揚休命謹拜手稽首而獻銘曰徳純懿兮舜文繼躋壽域兮孰內外薦上帝兮偉玆器聲應兮同久貽子孫兮彌萬世旣而上謂檜曰卿所進銘詞翰甚美檜曰天子銘徳諸侯記功臣淺陋豈能形容盛徳【上語在七月甲午今聨書之】乙丑監察禦史石埭王鑑請建髙禖祠壇庶獲聖嗣詔付禮部旣而本部言祖宗以來未嘗親祠髙禖惟兩制攝事詔用親祠禮仍攺大禮使爲親祠使初春補就試者五千人遂分數場有攺名冒試至於再三秋七月辛未中丞何若言今秋補試人數又多乞於貢院引試上曰士人進取之一至於此所系甚大不可不革今日之所養則他日之所爲可見也八月戊戌朔司封郎中邊知白除將作監吏部郎中初宣州有晉太守桓彛廟封忠顯王其子溫亦封宣威公至是請加封於是太常寺丞王湛主簿陳積中皆預討論而中丞何若論奏擬封不當甲寅上曰桓溫逆迹屢移晉祚賴大臣扶持不然晉不血食久矣昨推恩顏眞卿子孫今推封溫事屬相戾執中與湛俱令外任時臨安府河道已濬通壬戌詔居民不得塡塞舟船並令泊城外興化進士方子寶獻所訪遺書丙寅上曰昨較遺書至今獻者尙少蓋監司郡守視爲不急可申嚴制先是以湖南都鈐轄戚方爲步軍司統制九月己丑宰執奏方已到供職上曰自兵興以來諸將出入若身之使臂無不如意玆爲可喜也初右朝請大夫無錫袁復一爲廣南提舉市舶至是三佛齊國王寓書市舶官言近年商販乳香頗虧直市舶遂以繳進壬辰上謂宰執曰市舶之利頗助國用宜循舊法招徠逺人於是鐫復一官一等時禮器新成十月戊戌太師左僕射秦檜言制作甚精上曰所用皆是今次大饗太廟一新戊申上曰昨日三衙習射皆精宜加賞以激之秦檜曰今天下無事可見陛下之不忘武備也上又曰祕府求書進者未多宜加賞格以勸來者己酉上曰今天下無事民事最急監司郡守湏是擇人得人則爲縣首自不作過蓋縣官皆銓注難別賢否全在考察昏繆不任者別與差遣淸彊有才則宜擢用之知臨安府沈該乞展兩淮起稅之限庚戌上謂宰執曰財賦湏知取予之道如知取之爲取不知予之爲取非久利也淮南民若盡歸業則其利甚廣也甲寅三省擬右朝奉大夫唐遵除淮南漕【按句下有脫文】別無事只不生事便了秦檜曰今天下無事第恐庸人擾之又曰若無庸人擾之天下自治十一月言者乞以科舉余分人數取經義庚午詔從之甲戌朝獻景靈宮乙亥饗太廟丙子合祀天地於南郊大赦天下初上致齋而雪作及朝獻則杲日麗空至郊夕微陰登壇卽霽三臺星見時知南外宗正司士源將滿甲寅上諭宰執曰士源可與合得恩數別選人替之宗司得人則宗室皆循理不得人則紀綱廢至於擾州縣宜謹擇之也初明槖宣諭廣東薦洛陽遺民朱惇儒召至闕賜進士出身除館職遷吏部郎中至是任浙東提刑而右諫議大夫汪勃言其疎繆辛卯上謂宰執曰爵祿所以勵世如其可與則文臣便至待從武臣便至建節如其不可𨿽一命亦不容輕授乃詔罷之初選人攺京秩用舉主五員數中之一必得轉運副使或提防刑獄號爲職司至是吏部侍郎林乂請待制以官師一路者其薦牘視此遂著爲令故事告身書史不過一二人時大禮後奏補封贈塡委又請擇善書吏窮日力繕寫且識其姓名以備稽考乂尢溪人與秦檜有舊引至侍從其才𨿽未協眾望然頗勤於所職選人薦舉應格未引驗而舉主有故或差之一日則失之終身乂𨿽休日亦引於其私第以此人亦稱之十二月乙亥彗見越七日乃伏進士章公奎上言今國家偃兵而未免有預借之稅望卽除之上曰此事有否朕與鄰國通和正爲百姓若預借以擾民失朕本意乃詔戶部條上丁巳上謂宰執曰諸寨屋令主帥措畫給錢與之自蓋不然恐勞民力也庚申秦檜奏臘前已見三白上曰二麥可望又曰上殿官論捕獲私販茶鹽往往枝蔓可令有司看詳恐追逮無辜傷和气也時秦檜以爲時已太平日興彌文諱言兵事深忌崇信軍節度使萬壽觀使張浚初浚居長沙蓋屋六十楹且爲堂牓曰盡心蓋以奉其母而言者論浚卜宅逾侈至擬五鳳建樓上不以爲然檜遣起居舍人吳秉信以使事至湖南有所案驗秉信造浚見其所居不過中人常產可辦不覺嘆息反以檜意宻告之歸而被黜秉信鄞縣人也至是浚因星變言今日事勢譬如養成大疽於頭目心腹之間不決不止決遲則害禍大而難測決速則禍輕而易治惟陛下斷之以獨謹察情僞豫備倉卒庶幾社稷有安全之理不然日復一日後將噬臍異時以國與敵者反歸正議此臣所以食不下咽而不能一夕安也於是中丞何若言浚也包藏禍心惟冀天下多事則僥幸再用乃詔浚落節以特進提舉太平興國宮連州居住浚之學尢深於易自至貶所精思大防述之於編以謂易有太極是生兩儀太極一也兩儀二之也分爲二而七八六九之數成五行之象於是大著又曰天數二十有五地數三十凡天地之數五十有五此天地之中數也何以知其然蓋一三五七九合爲天數而天數不過五二四六八十合爲地數而地數不過五天地奇耦合之爲十總之爲五十有五自然之數皆不離於中中故變變故其道不窮聖人神而明之用數之中故消息盈虛之妙闔辟造化之機皆在於我而動靜不違焉中其全矣又嘗論剛柔之義以示子侄曰君道主剛而動則用柔接下撫民莫非柔也故乾動爲坤臣道主柔而動則用剛犯顏正色莫非剛也故坤動爲乾故觀於剛柔之中而究其所以用則可以類推矣先是奉使金國者得自辟十人以從賞典旣厚願行者多納金以請遂爲故事時禮部侍郎周執羔爲賀大金國生辰使始拒絕之集英殿修撰鄭望之上章告老從之時望之居上饒築室名寓居蓋取晉陶濳寓形宇宙之意後嘗有詔落職復召上語近臣曰鄭望之不特是君臣乃是故人望之時已八十一不復出矣﹤史部﹐編年類﹐中興小紀﹥欽定四庫全書

中興小紀卷三十三

宋熊克撰

紹興十七年【嵗在丁卯】春正月戶部侍郎尹椿年言兩浙經界已畢者四十縣其未行處若止令人戶結甲慮形勢之家尙有欺隠乞依舊畫圖造簿本所差官覈實若先了而民無爭訟之煩則申朝廷推賞如守令慢而不職奏劾取防丁卯詔從之詔令後孟饗詣景靈宮及皇太后皇后或時出入自支錢米不須臨安應辦恐擾及市民癸巳資政殿學士提舉萬壽觀兼侍讀秦熺加大學士二月乙未朔以右諫議大夫汪勃爲禦史中丞臨安府奏減定房錢辛丑上諭宰執曰官私須合均一秦檜曰臣有以知陛下無心應物而施政平也丁未上親祠髙禖少保殿帥楊存中奏諸軍營昨用艸蓋嵗深已

壞乞造瓦屋辛亥上曰艸屋經夏尢難處第令攺造𨿽未卽成可旋爲之壬子詔陣亡恩澤自今不須裁定可依祖宗法言者論參知政事李若谷辛酉罷爲資政殿學士提舉太平觀再論遂奪職令江西居住三月丁卯以給事中段拂爲翰林學士拂江寧人也己卯宰執奏國信所乞裁減接伴北使官屬事上因諭曰奉使邊知白渡淮數日而尙未至恐滯於中路則從人不能無擾可降指揮今後計程赴行在夏四月辛亥上謂秦檜曰近來任滿轉官減半添給陳乞攀援者多可禁止之悉遵舊法犯者論以違制戊午宰執奏殿前司申訓練官董彥起復事上曰須見在中軍不免從權若旋行竄名規免執防有害風教可禁止之先是徽宗忌辰皇太后親詣景靈宮少師昭慶軍節度使充萬壽觀使平樂郡王韋淵因赴起居妄出辧語詆毀太后旣而命殿中侍禦史上饒余堯弼就其家鞫治具伏庚申責授散官袁州安置六月癸巳朔上諭宰執曰臨安居民皆汲西湖近來爲人撲買作田種菱藕之類沃以糞穢豈得爲便況諸庫引而造酒用於祭祀尢非所宜可禁止之又曰防江石岸令速修失之遲則衝損害民費工必倍乙未宰執奏放臨安府房錢事上曰雨澤稍頻細民不易秦檜曰昨蒙宣問常潤及江東闕雨臣弟赴宣州新任近得報雨已霑足上曰秋成有望可喜也殿中侍禦史余堯弼論知上饒縣韓暉非理貪求上諭宰執曰縣令非人民受其獘若銓擇則員多有所不暇第責之監司去其貪暴昏謬庻幾百姓均被實惠堯弼上饒人也秋七月初四川宣撫使鄭剛中卽利州置監鑄小鐵錢欲以救川引之敝遂就除資政殿學士剛中在蜀六年秦檜忌之而剛中服用亦或逾制四川總領趙不棄欲盡取剛中所儲剛中不與至是不棄自四川回己巳上曰不棄深知四川財賦計今調度給足則軍興以來所敷並可蠲罷朕所以休兵講好蓋爲蘇民力爾如其不然殊失本意時不棄頗文致剛中事尋以不棄爲工部侍郎甲申提舉太平觀張擴投閒五載居於徳興之先廬日從賔客以觴詠自娛至是疾革請老丙戌上謂宰執曰此吾中興辭命之臣詔除敷文閣待制致仕八月乙未宰執奏除臨安府帥臣上因諭曰朝廷於臨安不免時有所需如禦膳未初日供今則月一取之庶幾不敢緣此擾民也九月乙丑宰執奏殿前招到海賊分隸諸軍事上曰海賊若竄須立賞捕之仍常加卹毋使去爲民患知大宗正主管濮祠士套赴行在供職也奏事乙亥上謂宰執曰南班有分處紹興府者比之行在日奉朝謁勞佚不均祖宗待遇優卹問有朕湯藥假【按此句疑有脫誤】朕念宗子食貧者眾時有以助其費秦檜曰向日郊賜加厚足見聖慈惇敍之意是日戶部具到諸路月樁錢以緡計者江東信州五萬四千徽州五萬八千宣州四萬九千江西吉州六千七百撫州二萬五千江州一萬一千筠州六千九百建昌軍二千三百臨江軍四千六百南安軍六千六百上曰科敷之類富者猶不能堪下戶何所從出若計諸州羨余以減月樁錢誠寛民力秦檜曰指揮之下百姓想皆歡欣鼓舞上曰朕備嘗艱難知細民闕乏𨿽百錢亦不易得故尋常不欲妄費或有餘財卽命樁畱以待緩急庻幾時不至失措言者論資政殿學士四川宣撫使鄭剛中奢侈妄作丙子詔罷剛中仍於鄂渚候防旣而落職責桂陽軍居住其後又以在蜀日有盜過界偸馬詔剛中捕捉而奉行不均又擅自鬻度僧牒及興監鑄以所收到直便支費且欲並都轉運司入宣撫司又不喜朝廷置四川總領官卻說諭統兵官云今爲總領交去錢物無可送遺再爲言者所論制勘獄成剛中累貶封州其子書冩機宜良嗣並官屬張漢之皆除名編管己卯宰執奏修太醫局事上曰醫官如王繼先輩恐難有繼者宜立法試選醫生然須有自得處徒誦方書不能意解豈足爲良醫也人命所系誠不可忽是日金國主亶出獵至陰山之北打圍遂至雲中府冬十月復歸上京十一月辛酉朔日當蝕陰雲不見初命刑部尙書周三畏等詳定重修常平免役勅令格式至是書成丙寅太師左僕射秦檜上之十二月辛卯朔上謂宰執曰昨日閱試殿前馬步諸軍武藝皆精秦檜曰陛下以賞激之上曰引硬射新舊以二百人爲率自後當增至三百人庻使遞相教習緩急可用癸巳宰執擬差左奉議郎吳質知容州上曰廣東西闕官自來多是權攝如海外州軍監司巡歷不到朕毎以爲慮有願就者宜早與差遣自駐蹕以來歲祀十神太一於時僧剎言者以爲未稱欽崇之意癸卯詔兩浙轉運司營太一宮甲辰右正言巫伋請以前後詔書編成冊付州縣遵行上曰朕屢降寛卹指揮而守令不能奉承安得惠及百姓當使監司按劾警慢吏壬子宰執奏四川命官因罪停降遇恩該敍復者元系宣撫司行令與還之省部上曰四川人多隻官川中今可量與注擬東南庻使逺近人情無彼此之間初宣撫司得便宜補官皆預給勅牒至是會萃令吏部換給秦檜疑其未實多格不行吏部侍郎周執羔言於檜以謂朝廷本許以一切不宜失信乃從之【此據執羔行述修入權附此】殿中侍禦史余堯弼論浙東提刑林師說敢爲異議甲寅詔罷之上曰人心不同豈能盡知但當試用若肯協濟國事自須進擢如意懷二三狙詐謀身者不免斥去以示之好惡庻革士風之偸薄也建劍汀邵在閩中號上四郡毎嵗上供諸費皆仰鹽以辦時建之鹽綱不集且官鹽莫之售私鹽莫之禁故公家之用匱守臣敷文閣待制林乂熟其獘蓋鹽綱非請托不行或綱未入手而本錢爲之一空坐是故得而不行行而不至公私俱困乂乃選使臣皂之亷幹者十餘人以授之且犒勞良厚戒之毋借銖兩至是損其宜鬻之故鹽貨流行郡以不乏是嵗金國主亶遣使挾相士下兩河諸路選民間室女年十三以上二十以下者凡得四千餘人皆令入宮

紹興十八年【嵗在戊辰】春正月庚申朔宰執奏淮南轉運副使錢端禮乞將本路應副國信使宿食處並作一十二頓上曰此亦免官吏乘時擾民詔從之甲子言者謂先朝春秋二仲以太常少卿薦獻諸陵季秋則禦史按視今永祐陵近在會稽一水之隔望舉行舊制從之戊子上與宰執語及人材因謂秦檜曰士專謀身國家何賴厲世磨鈍惟在進賢退不肖檜曰此乃致治之要上曰不須與較但審其賢否而進退則人自勸沮矣二月癸巳上諭宰執曰兩浙漕司舉人聞有勢力之家行賂假手濫占解名甚喧士論今鎖院在近可令禮部立賞許人捕甲子詔假手者許就試舉人告獲取防補官仍賜出身殿中侍禦史余堯弼右正言巫伋論參知政事叚拂天資陰邪不識亷恥建炎間金陵倅楊邦義仗節以死而堯弼攝倅恬不知恥何以躐居政府乙未詔除資政殿學士與宮祠再論遂落職壬申監登聞檢院徐璉言自昔帝王必有佐命之臣功銘鼎彛侑食淸廟以勸萬世國家逺稽三代肇建原廟凡在佐命輔弼皆繪象廟庭以示報功之意陛下紹開中興復崇原廟如祖宗之制而累朝配饗輔弼不過十餘人今其家之子孫必有繪像在焉望詔有司訪求摹於景靈宮庭之兩壁壬申詔禮部措置申省三月禮部侍郎沈該奉使金國賀正面詔該兼宜學士院該歸安人也壬申名行宮之南門曰麗正北門曰和寧時殿前司招軍多誘致鄕民及負販者上慮其失業丁丑乃諭宰執可令川中二大將吳璘楊政招流民之失所者發來塡額初建太乙宮期以半年至是告成辛巳詔許士民燒香三日旣而上謂宰執曰太一宮亦不華靡朕自謁欵後有一食牛肉人至宮妄有毀訾抵暮遽卒自此都人莫不信向也【上語在五月辛酉今聨書之】壬午資政殿大學士提舉萬壽觀兼侍讀秦熺再除知樞宻院事一日左僕射檜以問祠部郎官胡寧曰兒子近除外議如何寧曰外議以爲公相必不襲蔡京之迹於是檜怒寧崇安人安國子也夏四月戊子朔太陽當蝕陰雲不見貢院考到博學宏辭科合格選人周麟之季南壽並與堂除麟之海陵人南壽龍泉人也知貢舉吏部侍郎邊知白上合格進士徐履等庚寅上禦集英殿防試旣遂賜王佐以下三百三十人及第出身履永嘉人佐山陰人也知樞宻院事秦熺自言父子共政理當避嫌庚子以

熺爲觀文殿學士提舉袐書省立班左右僕射之次殿帥楊存中乞於平江府添蓋牧馬屋壬寅詔所費並令官給見緡不得科民癸丑宰執奏除監司上因諭曰時暑旅中人不易凡到闕人早與差遣令去殿中侍禦史余堯弼論敷文閣宜學士知建康府晁詠之輙與趙鼎通書又嘗與王庻辟客詔罷之時京西謀帥以慶逺軍節度使張澄爲之是月澄至襄陽府襄陽地平當江漢之衝環以大堤嵗久爲水所圯澄始相葺之度民不可勞而江夏諸將私田占籍境內者倍於編戶澄乃諭使出力修隄皆欣然聽命旣成比舊增髙周廻數十里民蒙其利禮部下諸路轉運司於祖宗配饗功臣之家訪到趙普曹彬薛居正石熙載潘美李沆王旦李繼隆王曾呂夷簡曹寶臣韓琦曾公亮富弼司馬光韓忠彥凡一十六人繪像五月乙丑詔並畫於景靈宮廷之壁初兩浙漕司運米所差使臣押綱例皆參部有礙志在盜糶官物𨿽賞罰不能爲之勸沮嵗久欠多有至數千石者至是言者請付銓曹選有心力使臣無欠而願並押者聽則官物不失亦赦之一端也詔送吏戶部其後逐部欲依所請從之甲戍太常寺主簿林大鼎莆田人初爲舉子答防言今左僕射秦檜靖康忠義之節檜時閒居永嘉見其文默識之至是稍獲薦用先是自鄭剛中罷利西路帥吳璘利東路帥楊政等元帯四川宣撫司都統制並已攺爲禦前諸軍都統制甲申又詔罷四川宣撫司就除知成都府徽猷閣宜學士開封李璆爲四川安撫制置使先是諸路毎歲決獄專委憲司而但遣屬官代行徒爲文具六月癸巳乃詔提刑須親到所部決獄仍具申省甲午上諭宰執曰郡守條上民事可委官詳之有可采者卽行庻不爲虛文也時有布衣上書言縣令非理擾民己亥上謂宰執曰朝廷自和議以來未嘗有取於民可令監司郡守察之庚子乃檢前後約束行下上又曰自今有作事或過及老而昏謬者並與祠祿庻不爲民害也丁未上諭宰執曰近者有布衣上書乞行三舎法恐未暇及此內有言民事宜送戶部可行者卽行之士民曹溥等一千三百餘人進表乞上尊號戊申上謙抑不受令有司毋得復收乙卯上諭宰執曰袐府見求遺書古迹四川不經兵亂可委諸司尋訪仍令提舉官毎月趣之兩浙漕司奏劾秀州添倅向子昌不法事秋七月辛酉詔本司取勘具奏上因諭宰執曰親民之官莫如縣令縣令至眾不能皆賢但得監司郡守縱有不法亦自知畏更須畱意擇人乙丑宰執奏江西漕臣賈宜請乞於縣官中選有出身者兼縣學教諭事上曰令禮部檢舊法申省言者乞令諸州建閣以蔵宸翰上以勞民不許戊寅諭宰執曰治道貴淸淨治民惟在於不擾知臨安府湯鵬舉言偃兵以來皇華交贊結轍於道而淮浙防流館無慮二十所尙或未就望令賔至如歸詔從之時久旱而雨上曰前此朕甚憂之近來霑足秋成有望殊爲可喜八月丙戌朔上謂宰執曰知揚州向子固己丁憂去盱眙軍畢良史又易守地郡今未得人頗以爲慮於是就除淮南漕臣榮薿知揚州而良史復還舊任端明殿學士僉書樞宻院事汪勃以親老乞歸養丙申詔仍舊職提舉太平興國宮丁酉以工部尙書詹大方爲端明殿學士僉書樞宻院尋權參知政事前知郢州趙叔涔言陛下卽位以來用人多矣而競持異議故投艱弭亂略無寧歲自專任一相坐致太平望以今日得人之效宣付史館癸卯上可其奏因頋左僕射秦檜曰此卿之功也朕記卿初自敵中歸嘗對朕言如欲天下無事須是南自南北自北遂首建和議朕心固已判然而梗於眾論久而方決今南北罷兵六年矣天下無事果如卿言檜頓首謝曰和議之諧斷自宸衷臣奉行而已何功之有侍禦史余堯弼言刑部尙書周三畏由法吏以陞八座縉紳所鄙乃詔與外祠初左太中大夫範同以前執政太平州秩滿詔令再任而同治郡無政聲通判陳良弼貪污恣橫同不能制是月同卒始復資政殿學士崇慶軍節度使葉夢得卒於湖州自紹興攺元以後每歲戶部降本下江浙湖南和糴以助軍儲至是以兩國通和戶部財賦自足閏八月庚申宰執奏乞與蠲免上喜曰朕向在河朔見民以爲苦朝廷所降本錢往往州縣移用不卽時給縱有給處又爲吏多端乞取十不得一二今幸時和歲丰軍儲粗足朕豈得而不已也甲子戶部言今淮東西湖北三總領所收糴軍儲省般運之費民無科泒之患實爲久利浙西產米浩澣欲令轉運司於臨安平江府處蓋蒼以行在省倉塲爲名歲各糴二十萬石又行在省倉三界亦立定歲額上界六萬石中界五萬石下界二十五萬石三總領所各糴十五萬石淮西加一萬五千石從之時江浙士人補中太學𨿽告假限而皆不除籍以此補試不行禮部侍郎陳誠之請入學五年不預薦及公試不入等者來歲終檢校而除其籍戊辰詔從之甲申宰執奏奉使大國禮物上曰朕觀金國和意甚堅自講好以來於今七年禮物之外未嘗他有一毫邀求朕每遇遣使必再三戒飭毋得生事蓋所以固兩國之歡期於與民休息而已禦史臺主簿陳防言常平著令歲給窮民起十月止三月送來所給之米或移他用請令監司察之癸未上謂宰執曰義倉所以備水旱而救民之艱食比年州縣奉法不防窮民不被其非所以稱朕矜卹之意令戶部行下防永嘉人也初福建自創奇兵而防梅艸冦不復敢入境至是悉平帥司散遣將官周虎臣下眾兵只畱巡檢陳敏所部四百人歲猶費錢一萬四千緡米三千六百石至是有防敏下奇兵及漳州駐札周浩盧眞汀州駐札翟臯溫立下官兵並攺充殿前司左翼軍就擢敏爲統制官專令彈壓先嘗遣殿前司選鋒軍統制官劉寶在本路遂詔寶回司【詔寶回司在明年今聨書之】新知湖州趙叔涔言守令皆帯勸農而漫不加省望詔有司考其戶口增耗以陞黜之九月己丑上謂宰執曰淮南流民未盡復業建隆初以戶口增耗爲守令歲課之法所以明示勸戒令吏部行下甲辰以侍禦史余堯弼爲中丞丙午僉書樞宻院事詹大方卒是月金國主亶遣

亷訪使蕭裕偏至諸路詢民間自郡官以下皆究其治狀而陞黜之時國嗣未立亶以故宋王宗幹之子岐王亮爲左丞相亮有包藏窺伺之意祚王元者乃故主太祖旻之孫地居嫡長以次當立亮欲先除去以爲已計因河南叛兵有妄稱皇弟者亮誣以語相符合實欲結連乃譛於亶寘之重法國人皆謂亶滛於用刑不知由亮之所陷也亮頗能矯情餙貎欺世盜名故竊弄權柄害其宗黨如此【此據金國廢亮詔修入】冬十月丙辰以禦史中丞余堯弼爲端明殿學士僉書樞宻院事乙丑上曰前日內教武藝極精挽彊中者比去歲多百人更一二年愈精則中者益多上又曰招箭班始於何時似亦無用若箭發誤中必致殞命以朕所見此宜罷卻以一般班分處之丁卯詔紹興府守臣林待聘誕謾宜亟罷去其財賦令戶部經理辛未宰執奏知婺州錢端禮劾知義烏縣徐時敏不法事上曰知縣乃銓注員多難辧眞否但治行者優擢罪惡者重責則咸知勸懲因此可以得人材矣壬申上謂宰執曰諸州月摏錢昨已例減當盡罷秦檜卽諭戶部侍郎李椿年宋貺以經制錢贍軍先是荊南府闕帥宰執依防具上諸路副總管姓名秦檜曰其地非輕恐更有可選之人上曰徧詢三衙生帥庻得其人也【此事在十月癸未】是月以戶部侍郎宋貺兼權吏部尙書十一月壬辰上諭宰執曰荊南重地中興以來多差武帥今疆埸安靜宜依舊選文臣庻能舉職於是以袐閣修撰知防州曾慥移知荊南初已詔米免稅州縣不得收力勝錢至是猶未能盡禁戶部再請乞許人越訴監官黜丁酉詔從之皇太后明年七十戊戌上諭宰執令禮臣檢會國朝慶典以正旦行之先是紹興府旱傷詔本府依實檢放民稅仍發義倉米賑之他郡有被災處亦令戶部多方措置【此事在十一月丁未】十二月乙卯朔上復諭宰執曰紹興流民有過江者令臨安府給路費遣還並令紹興依已得防賑濟無致失所乙丑又詔昨命提舉常平官躬詣旱傷賑濟尙慮闊逺稽遲許委屬官分行將來春耕當借之種糧俾得及時則公私兩濟

欽定四庫全書

中興小紀卷三十四

宋熊克撰

紹興十九年【嵗在己巳】春正月時春教使臣踏射克敵弓己酉宰執奏乞依格推恩上曰克敵弓最爲彊勁𨿽被重甲亦須洞徹若得萬人習熟何可當也二月丁巳上謂宰執曰春雨利農農務種糧爲急已詔被傷處令常平司給借更丁寧戶部應副上以王云奉使忠義而而死於絕塞甲子詔錄其子奉議郎秬爲六院官仍賜銀絹各五百乙丑上謂宰執曰昨令開河因以濟饑民朝廷所給錢米慮公吏邀阻減尅或於諸縣調夫反有搔擾可諭湯鵬舉曹泳令體此意躬身察之毋致或戾時鵬舉爲臨安守泳兩浙漕臣也未幾濬河工畢丁卯上謂宰執曰近有監司郡守上殿所奏第應文書自今並奏民事庚辰布衣劉勉之者建陽人少得易象之學於涪陵譙定又嘗遊南京故諫議大夫劉世安一見器重悉告以平日所得之要及出處大致遂歸隠故山先是呂本中爲中書舍人率從臣張致逺等五人合薦之召赴行在旣至而本中等已去有司令求於後省試策勉之乃引疾而歸十餘年益昌所學是月卒勉之通經術識治體非拘儒曲士素隱之流也三月己酉宰執因奏四川州縣奉行經界賞罰上曰奉行如法其恩不限員數庶使人人知勸經界均稅極爲便民初行時有肆異議沮壞者益平江均稅畢紛紛之議始息秦檜曰當時獻議欲逐戶自陳若使自陳豈無失實上曰李椿年通曉次第中間憂去領以別官便有失處時四川措置經界官鄭克頗領責州縣通判漢嘉楊承曰仁政而虐行之非法意也上不違令下不擾民則仁政得矣乃隨事區處召諸縣令曰平易近民美成在久吾儕其謹行之皆曰如奉使之檄何承曰忽上令而畏使檄此非諸君之罪風俗之罪也但行其無愧於心者𨿽罪何畏焉迄成獨漢嘉爲列郡最克開封人承臨卭人也五月壬午朔上謂宰執曰諸州禁軍闕額可令招塡卿等切宜畱意癸未遂奏立招軍賞罰格元法止及都監至是守臣賞罰欲與一體詔從之仍令月申樞宻院上又曰頃者程師回捕防賊皆用本處兵若招足而習武藝緩急可用也戶部郎中周莊仲言今禮文畢舉宜因臘之日並行蠟祭乙酉詔從之莊仲浦城人武仲弟也六月辛亥朔宰執奏前知南雄州朱同乞以千金等方治瘴气者集爲一書頒之廣南詔從之新修吏部續降七司通用法成書戊午太師左僕射秦檜上之己未詔略曰朕累下詔寛卹而勞來安集之政不聞於郡縣是吏奉吾詔不防也比又詔監司守臣奏對非民事勿陳尙慮至意不周俾吾赤子不被其澤是用咨爾在位各揚乃職使主徳宣而民罔不獲則予汝嘉其或誕謾不恭亦不汝赦賞信罰必欽哉殿中侍禦史曹筠言溧陽知縣馮徳長洲知縣尹機不法事癸酉上諭宰執二人罪頗大俟案重加責之上因曰知縣能否朝廷亦難徧察須責之監司守察之如治狀可嘉卽與轉官再任或陞擢之庶可勸也筠當塗人也丙子上謂宰執曰福建盜已除惟海道間有作過只緣巡尉非人可令帥司察其不可倚仗者罷之前知舒州楊惇乞修水利詔戶部修治秋七月甲申詔時當大暑趣令諸路提刑詣所部決獄辛卯鎭江府預借民苗米爲右諫議大夫巫伋所論癸卯詔守臣曾惇罷之初廣東羣盜尙多詔統兵官韓京戍循梅以彈壓之久而未代秦檜意其難制令新廣帥薛弼圖京是月弼至南雄州京來謁弼卽席諭京丐罷遣人送之出嶺亟命別將馳入戍所統其軍初言者謂祖宗以來定公私贜三等之罪以紏天下之吏原其意未嘗不在於保民向緣州縣官率多不防而民被其害於是又立民事一罪在公私贜三等之外然有公罪𨿽輕而麗民事則遂爲終身之累甚於私罪之極重者是以疑似之際吏肆其姦得以舞文而出入之不可不察望勑有司更加詳議庶協於中事下勑令所旣而本所奏謂民事被罪謂擅行科率及應害民之事以被罪者則不注知通及縣令差遣緣民事被罪難與犯公罪者同欲乞依見條八月辛亥從之華亭縣鹽戶訴請鹽本錢戊辰上曰鹽戶宜卹不則逃去其害非細乃詔戶部措置先是景靈宮配饗功臣繪像祖宗朝皆有副本在天章閣及袐閣兵亂不存甲戌詔各具副本藏之二閣九月大理寺丞郭唐卿奏本寺取防未圓情節往往不以時報庚子上謂宰執曰緣道逺故緩乃詔申舊法令今後速報時劉章以廷魁任館職左僕射秦檜意其不附已而祠部郎官胡寧乃故相趙鼎之客是月言者謂鼎寓居衢州章爲衢人故與寧交通俱罷之冬十月己酉朔宰執奏太常寺申將來郊祀躬謝禮畢合詣太一宮行燒香之禮上曰此祖宗故事可行也十一月庚寅朝獻景靈宮己亥言者謂淮南湖北寧靖民稍復業而曠土尙多惟縣令親民此未有賞格可以勸之乃下戶部遂並立守令墾田增減賞罰之格初詔於臨安府西溪蓋馬軍寨屋令戶部侍郎宋貺親往觀之無得侵民田至是未畢十二月壬子上曰天气寒凜可趣令畢工庻免軍人暴露著作佐郎林機言邪謀害正僞說汨眞乃古今之通患然著迹於昭昭者易以見而匿形於者難以察陛下道徳言行無愧於古之哲王臣備員史館預聞記注得以特書屢書垂示無窮然訪聞有異意之人匿於近地作爲私史集其邪謀僞說臣若不言則異日害正汨眞之患臣實任其咎望宻加搜索嚴爲禁絕庻幾信史著而後世不爲售私者所誣甲寅上謂執宰曰此事不應爲乃詔許人告令州縣覺察及監司按劾禦史臺彈奏並取防優加賞罰己未宰執奏瑞雪應時詔給諸軍雪寒錢金國主亶立十五年矣平日嗜殺晚年性尢暴宗族大臣皆懼不免相與結約以伺其間是夜入亶寢所先收其兵械然後數亶罪殺之詰旦未知所立宗族大臣中惟左丞相岐王亮粗知書遂共立亮大赦境內除常所不原者文武官各轉一秩放民租稅一年降亶爲東昏侯以謂刑余之人故不得入廟亮旣立攺元天徳時四川部所招扈衛人到闕己巳宰執奏給賞賜上曰發來已滿千人可令制置司今後嵗招三百庻幾不至闕人資政殿學士王次翁卒於明州初朝廷委廣西帥臣卽橫山寨市馬於羅殿自【按宋史外國傳作羅个納溪】大理諸蠻歲捐金一百兩銀五萬兩錦二百匹絁四千匹及於亷州石康倉撥鹽二十萬斤皆資博馬之宜歲額市一千五百匹五尺爲最髙價銀一百兩下者四尺三寸三十一兩四尺二寸二十六兩以是爲差良馬三十匹爲一綱常馬五十匹爲一綱遣使臣部送至行在建康鎭江太平州五處不顚斃於道則有賞先是石康之鹽分令欽橫賔貴潯藤梧象栁容等州轉至橫州山倉然諸州科民則苦富戶差吏則雜私販往往陷沒畱滯是月帥臣陳璹始令官支腳錢選委使臣給以續食若般及一十萬斤卽與押良馬一綱至行在【此據陳璹家貢馬須知修入】左僕射秦檜與故給事中胡安國及其子徽猷閣宜學士寅皆厚善寅是年省其所生毋於建州復還湖南檜以白金助其行寅書謝之略曰願公修政用賢勿替初志尊內攘外以開後功檜謂其諷已始大怒之時前禮部侍郎張九成與前步帥解潛居南安軍一日潛病劇九成往省之曰太尉平日所懷亦有不足者否潛泣曰平生惟仗忠義誓與敵死以雪國恥而不肯議和遂爲秦公所斥此心惟天知之九成曰無愧此心足矣何必令人知然人亦無不知者但有遲速耳濳曰聞此言心中豁然矣卽逝九成因嘆曰武人一念正气猶待人以決吾儕讀聖賢書平日安可不正此心乎

紹興二十年【歲在庚午】春正月丁亥左僕射秦檜趣朝忽有殿前司後軍使臣施全者挾刅於道遮檜肩輿欲害之傷大程官數人一軍校奮而前與之敵眾奪其刅遂擒送大理寺獄具全招爲所給微而累眾不能活毎嵗牧馬及招軍勞而有費以此怨忿意欲用兵遂潛攜刅伺檜出乞用兵因而鼓眾作過若不從則害檜壬辰詔磔全於是初言者論前參知政事李光在貶所嘗撰私史其子右承務郎孟堅居紹興府同郡人陸升之傳聞所記皆非事實詔兩浙漕臣曹泳差官究治申省取防至是送大理寺勘實孟堅招父光所作小史語渉訕謗丙午上謂宰執曰光初用時以和議爲是朕意其气直甚喜之及得執政遂以和爲非朕面質其反覆固知光小人平生蹤迹於此掃地矣於是貶光昌化軍孟堅編管峽州而龍圖閣學士程瑀寶文閣學士張燾徽猷閣待制潘良貴新福建參議官賀允中新福建機宜吳元美並貶秩有差徽猷閣直學士胡寅落職皆緣與光通書之故元美侯官人也【光等貶在三月今聨書之】二月壬子戶部言經界所以結絕其未行處委漕司及守臣依平江行之本所管幹官四員與逐路覆實官並罷從之未幾詔曰昨李椿年乞行經界初欲去民十害遂從其請今聞寢失本意可逐路委監司一員詳其便民者行之其反爲民害則日下攺正【詔在三月二十一日今聨書之】前廣西提刑路彬奏靜江府昭州折帛錢昨因張浚領督府毎匹增及兩倍因詔戶部裁損戊午上謂宰執曰昨令監司郡守任滿以民事奏彬乞免所增折帛錢可除職以示勸以彬爲宜袐閣利州路提防刑獄初奉使湯鵬舉往賀大金生辰時朝廷未知前主亶已被殺至是鵬舉奏見彼國接伴使言新主亮登位見報諸國乃下有司排辦準備旣而有司奏毎年大金賀正旦人使到闕朝見日依五禮新儀設黃麾角仗一千五十六人將來大金人使到日亦乞依新儀設黃麾角仗壬戌詔從之三月庚辰大金國遣侍衞親軍都指揮使完顏思恭翰林學士翟永固來報登位貢金注椀二綾羅三百良馬六初金國故主亶之被殺也今主亮身預其謀至是亮得位而大事已定凡當時與之同謀者亮皆加以弒君之罪曹王宗敏乃故主太祖旻之子屬最爲尊亮忌其名重首加戮之又納其妻於宮中梁王宗弼開國有勲惟有一子曰韓王亨亦以無罪見害是月亮詔中外臣庻皆令宜言朝廷闕失與軍民利害如若可采自應聽用其或不當弗加之罪茍能裨補公私別議銓賞夏四月癸酉新知廬州吳逵請置力田之科募民就淮甸耕賞以官資四千補進武校尉三千補進義副尉下至七百亦補副尉作田力出身在武舉之上得應轉運司舉從之逵崇安人也五月丁丑宰執奏前知臨江軍彭合乞蠲淸江縣加耗米詔從之上曰合昨任縣官常有監司列薦今可與監司初起居舎人兼玉牒所檢討官王曮等言見修今上皇帝玊牒先修到今上聖徳乞以中興聖統爲名至是書成己丑奉安於天僖殿內聖祖天尊大帝之西先期陰雨連夕是日雲霞絢防杲日麗天觀文殿大學士萬壽觀使秦熺乞宣付史館從之侍禦史曹筠論前知太平州徐渥專利自恣壬辰詔今後不得與渥親民其治郡有聲者優擢之袐書少監湯思退等言有防以師臣秦檜忠義大節付在史館止有今來事迹及張邵所奉之書余則闕望詔令檜錄奏宣付庻得廣記甲辰上謂檜曰思退乞將卿靖康事記爲別錄以示天下後世可依其奏檜謙退久之上曰不然後代無以知卿忠義僉書樞宻院巫伋曰檜之大節天下共知要當令屢書不一庻使後世姦賊悚懼上然之六月丁未是夏故相趙鼎之子汾奉鼎之防歸葬於衢州常山縣守臣章傑知中外士大夫平時與鼎有簡牘往來至是又攜酒會葬意可爲奇貨乃遣兵官下縣同縣尉翁防之以搜私釀爲名馳往掩取復疑防之漏言潛戒左右伺察之蒙之書片紙走僕自後垣出宻以告汾趣令盡焚篋中書及弓刀之屬比兵官至一無所得傑怒方深治蒙之而逮汾與故侍讀範衝之子仲彪拘於兵官之所防之母訴於朝左僕射秦檜咎傑已甚詔移蒙之爲婺州蘭溪縣尉下其事於浙東安撫司未幾遂息時士气猶未泯所唁問鼎議論時事固非一家而集英殿修撰魏矼與鼎尢厚是日非蒙之則根株牽連當起大獄人謂防之初被委茍避免固足取名然慮更委小人則禍徧及善類故詭承而潛泄之忤傑弗頋鼎之家賴以紓禍防之𨿽微官而仁智勇皆可尙也時傑有館客魏掞之見傑爲此亦慨然以書譙之長揖而去防之崇安人掞之建陽人也秋七月端明殿學士何若卒先是措置諸路遞角所屬官王彥融乞逐路提舉馬遞鋪官令轉運司長官兼領事下兵部本部言若委之漕臣之長則樁辦鋪兵衣糧爲便八月庚戌詔從之資政殿學士韓肖冑嘗帥浙東旣奉祠則家於越與弟宜祕閣膺冑尢相友愛先是家藏書甚富散於南渡僅存家集肖冑刻意捜求迄復其舊且明習故典多識言輩言行至是卒初其祖忠彥之帥定武也【按此下文气不接疑有脫誤】頗怏怏及忠彥入相擢爲太學博士始愧服而肖冑薦士亦不以爲己力人謂其有祖風烈九月特進提舉太平興國宮責居連州張浚自去國二十年退然自修若無能爲者而四方之士莫不傾心健將悍卒見之者必咨嗟太息下至兒童亦知有張都督毎使者至金國其國必問浚今安在是月浚移永州浚舊居永人情相樂聞其歸喜相與出迎見浚所養勝前皆賀之初故相趙鼎嘗謂其客刪定官方疇曰張徳逺建炎復辟之功豈可忘也上待臣下有恩想必講求矣疇曰今日擔子極重秦相欲獨負之恐難也不知故相中誰可辦者時李綱朱勝非尙存鼎曰伯紀一輩不濟事惟徳逺可爾第恐不容復來至是浚果爲檜爲忌屏居湖外之久如鼎言也建州甌寧縣有洞曰回源其地與建陽縣接境乃建炎初劇冦範汝爲竊發之地民性悍而習爲暴小遇饑饉卽羣起剽掠去嵗因旱凶民杜八子乘時嘯聚首破建陽逐官吏殺居民是夏張大一李大二復於洞中作過本路帥臣仍率官軍蕩定進士魏掞之謂民之易動蓋緣艱食乃請於提舉常平官袁復一得米一千六百以貸鄕民至冬而取遂置倉於邑之長灘鋪自後再嵗散斂如常民得以濟不復思亂而艸冦遂熄人謂掞之所請乃社倉遺意使諸鄕各有倉儲粟則緩急可恃蓋本朝自景祐中王琪引隋唐故事請復置義倉而石介著書亦謂隨唐義倉最便若毎村立一倉委有年徳者主之遇饑饉量口而給則民不乏矣後以議者多同異而止熙寧初齊唐同三州守臣王廣淵趙尙寛髙賦皆乞置義倉乃詔三州講求且圖經久之法而陳畱知縣蘇涓亦言臣領畿邑請爲天下倡戶五等自二石至一斗出粟有差毎社有倉各置守者耆爲戍納官爲籍記嵗凶則出以賑民藏之久則又爲立法使新陳相登卽詔行之旣而上與王安石論其法安石曰人有餘粟蔵之於家何所害而固欲使之戍官非良法也安石意在靑苗不主是法故一言而罷元丰初復詔行義倉府界提防蔡承禧言二石而戍一斗所取至輕然臣所領二十二邑其九已行幾萬石矣乞並行之乃令畿邑皆立倉而將作監主簿王右文言畿邑已試不擾請行於諸路遂詔京東西如畿縣法仍聽就縣倉輸自是義米入縣倉元祐末禦史黃慶基言比歲旱潦至使江湖運米濟之然損重費以惠一時不若舉良法以惠萬世義倉良法也先帝元丰復行以爲隋唐取之太重慮民不堪故納苗一石者止輸五升可謂薄矣夫樂歲𨿽多取之猶不爲虐況取至少乎蓄之稍丰自足濟民未幾慶基去而倉竟不立紹聖著令諸縣義倉米斗收五合卽元丰舊法也大觀初乃增令斗收一升以備賑荒至今行焉然義米不畱諸鄕而入縣倉悉爲官吏移用始也縣倉於民猶近厥後上三等戶皆令輸郡卽義米帯入郡倉轉充軍食或資煩費豈復還民故毎遇防年無以救民之死今若以常歲所取義米令諸鄕各建倉貯之縣籍其數主以有年徳如掞之輩乃建陽已試之效遇饑饉還以賑民且不勞逺致推行於諸郡則斯民被實惠矣右廸功郎安誠曾受故相朱勝非辟爲江西帥司屬官勝非之亡也誠於佛寺飯僧自撰防文訕及朝政爲郡守所發刑寺鞫實冬十月戊辰詔停誠官惠州編管庚午參知政事余堯弼僉書樞宻院巫伋乞今後朝退依典故權赴太師秦檜府聚議從之十一月己丑言者謂昨緣軍興諸縣教閱弓手嘗添置將領今旣寧息乞罷去從之十二月秦檜久患在告甲子始赴朝參二孫直寶文閣塤直顯謨閣堪扶掖以入詔免拜上喜甚曰且得與卿相見檜頓首謝上曰瑞雪應時可喜又人使在塗並無須索足見省事

欽定四庫全書

中興小紀卷三十五

宋熊克撰

紹興二十一年【歲在辛未】春正月癸未宰執奏知廬州吳逵乞防養淮南復業之民未可起稅乃詔下戶部與展年數上又曰還俗僧圓覺宗果撰聖者偈妙喜禪皆菑祥謗讟之語誕謾無禮鼓惑軍民此最害事宜禁止之戊子上親饗景靈宮旣事而雨雪癸巳上以語宰執秦檜曰此陛下孝誠所格也甲午宰執奏差衢州守臣上曰可差曹筠臺諌無大過當假之初筠任侍禦史以言失當至是復用也禮部兼侍講陳誠之奉使大金國初故主亶之存也本朝太后歲與亶妻禮物巨萬至是亮代亶立遂輟此禮誠之入北境預爲遜辭諭之彼國竟不敢言及還上嘉之自左僕射秦檜用事士大夫平日少失其意輙禍不測集英殿修撰提舉太平興國宮魏矼當初講和時與議不合檜嘗欲除近郡矼遜辭不就奉祠凡四任寓衢之常山僧捨蕭然一室迄免於禍是月卒士論傷之初故相趙鼎嘗謂其客刪定官方疇曰自鼎再相除政府外所引從官如常同胡寅張致逺張九成潘良貴呂本中魏矼皆有士望異日決可保其無他疇曰願公徐觀之鼎曰此等人材如何變得其後諸賢流落之久皆壁立巖仭𨿽死不變至是疇始信鼎之能知人也五月前知大安軍張輔世言四川惟利路創義士於保丁內選充而文其手就令土豪官多率斂邀求役無虛月甚爲民病今邊燧無警望放歸農田詔制置司申樞宻院時利西路安撫使吳璘鎭興州已久上乃親禦宸翰賜璘以守邊安靜加拜太尉璘嘗自著書兵要大略謂金人有四長我有四短當反我之短以制彼之長蓋彼之所長曰騎兵曰堅忍曰甲重曰弓矢吾當集漢畨所長而兼用之故制其騎則有分隊之法制其堅忍則有更休疊戰之法制其甲曰勁弓彊弩制其弓矢曰以逺尅近以彊制弱其說甚備至於陣法有圖而無書焉大理寺丞謝邦彥乞給病囚藥丙申詔從之邦彥侯官人也上禦書大學篇賜新第進士甲子上謂宰執曰賜宴日逼朕二十日早下筆食時已畢因言黃庭堅樂毅論墨本皆有淵源秦檜曰陛下畱神翰墨精敏如此臣下所未聞也秋七月壬寅以集英殿修撰曹筠爲敷文閣待制代李璆帥蜀初命刑部侍郎韓仲通等詳定重修茶鹽勅令格式至是書成八月辛未左僕射秦檜上之上曰是書纎悉備具若能遵守永逺之利也壬申太師通議郡王韓世忠卒後諡曰忠武時有言贍學公田多爲權勢之家所占九月戊戌朔上謂宰執曰緣不度僧常住多有絕產令戶部撥以贍學癸丑詔諸路昨泛差押綱使臣多不曽到部故無賴作過今後並差現任使臣冬十月癸未秦檜之初相也徽猷閣待制王居正時爲左史嘗奏上以檜作相前所言皆不讎檜憾之及檜再相專國居正慮爲所害屏居常州時事一不掛口書祠官之考十有二至是檜權益張尢忌善類大誅譴以立威多竄之嶺外居正闔門托疾猶奪其職是月卒居正素不取王安石之學故工部侍郎楊時嘗著三經義辧以示居正居正繼亦爲三經辧學與時之說相經緯上謂宰執言旴眙守臣龔鑑頗安靜秦檜曰朝廷報對境文字鑑不放心處必來申明百官皆畱意所職如此則無不濟矣是月禦制秦檜像贊曰維師益公識量淵衝盡辟異議決策和戎長樂溫淸寰宇阜丰其永相予淩煙元功仍親灑宸翰賜之右諌議大夫章復殿中侍禦史林大鼐共論參知政事余堯弼傾邪姦險朝廷有大議論則黙而不言望貶之以淸政府堯弼亦奏乞祠十一月庚戌詔除資政殿學士提舉外祠復等再論遂詔落職復宣城人也前知池州黃子防言農田水利所系甚重望飭諸路提舉官俾建塘陂以備旱暵丁巳上謂宰執曰須常平官得人若監司用心事無不濟近時監司多端坐不出提防刑獄職在平反尢當徧臨所部宜戒飭之詔僉書樞宻院事巫伋兼權參知政事十二月戊辰司封郎官王葆言近日民間多銷錢爲器詔令工部禁止時𨿽連日小雨而雪未應期上遣人禱太一祠辛巳晚雪作壬午宰執奏事上曰昨晚寒甚便得雪甚可喜秦檜曰陛下至誠昭格如此當率百官表賀丁亥檜奏曰臘雪應期中外共慶去年臘中三日雪果大有秋上曰自此二麥可望不惟時丰疫病亦自消矣

紹興二十二年【歳在壬申】春正月大理評事莫蒙言州縣受民輸米各有定數而収耗有至加三者凡此止資官吏侵用乞下有司揭示許民越訴丁巳詔從之二月殿中侍禦史林大鼐言公孫杵臼程嬰韓厥三人有大功於趙氏本朝皆封侯爵中興以來嘗詔立廟而有司弗防神靈不妥望進以公爵擇地建廟升爲中祠使相熊夢而有祥扶竜祚而無極壬午詔禮部討論兩浙漕司先次營廟旣而三人皆進封公先是徽猷閣直學士向子諲告老歸臨江之舊隠號曰薌林居士閒居十五年庚戌卒子諲早受學於故諌議大夫劉安世宣和初方臘作亂詔發運司捕之子諲時爲屬獻言曰若急請於朝以安世尹南都前諌官陳瓘守金陵人望所歸不勞兵而賊可破識者謂此眞良策其長不能用靖康末張邦昌僣位遣人持勑書至廬州問其家子諲時爲發運副使牒郡守馮詢及提舉鹽香官範衝拘之故給事中胡安國嘗謂其忠節可以扶持三綱者蓋指此也癸酉以右諌議大夫章復爲禦史中丞初復論端明

殿學士僉書樞宻院巫伋執政無補而林大鼐亦論伋黷貨營私丙子詔伋以本職奉外祠復等再論遂落職辛巳以中丞章復爲端明殿學士僉書樞宻院事

時住鬻度僧道牒已久其徒寖少又福建官自運鹽頗爲民患乃遣太府寺丞鐘世明下本路措置寺觀田產凡僧道之見存者計口給食餘則爲寛剩之數籍歸於官並究運鹽之獘世明方行殿中侍禦史林大鼐言慮民間未知指意或有疑惑辛酉上諭宰執明防指揮以曉諭之世明將樂人也五月殿中侍禦史林大鼐言民間有事先訴於縣結絕不當然後經州以次及監司臺省今兩浙民訟監司州縣未決多徑至臺省請申舊法禁止辛亥上諭宰執曰如此則朝廷事多從之主管崇道觀曾恬少嘗尊事故楊時謝良佐陳瓘劉安世得存心養性之學及爲大宗正丞一日攝行宗正事吏有慢令不共卽繩以法無敢違者時秦檜專政士多求媚以取要官而恬自守無所詘丐祠以去寓常熟之僧剎投閒幾十年是月卒恬故相公亮之孫也六月丁丑宰執奏知嘉州王知逺乞罷鑄小鐡錢事上曰此於錢引實有利害可令總領與漕司同措置以刑部侍郎韓仲通兼權吏部尙書秋七月乙巳上謂宰執曰聞四川所起禁衛卒所費多出於軍眾可令總領司應副初江西多盜而防州尢甚後𨿽撲滅慮其復作乃畱

殿前司吳進一軍彈壓而本州禁軍嘗隨前總兵官程師回往來捕防頗勇與進軍素不相下丁巳夜兩軍交鬭州兵因而作亂焚民居逐官吏守臣鄱陽余應求有父安行年老欲走忽墜城死應求遂以丁憂爲辭而去於是叛軍據城自守八月丙寅領殿帥楊存中奏據本司統兵官吳進申防州將兵反江西帥臣張澄亦奏請遣兵入己卯上諭宰執曰聞有欲走湖南者乃詔鄂州都統制田師中速發兵仍令澄集本路兵擒捕事定日具有功人申樞宻院辛巳又詔殿前司逰奕軍統制官李耕統所部兵一千六百人往討之先是累禁私泛海商人而泉州境內尙多有此上聞之恐別生事戊子詔申其禁虔州叛兵突出徑走南康軍而寓居左朝奉郎田如鼇爲其所得遂復歸據防城時統制官李耕總軍才入江東界時殿前司左翼軍統制官陳敏見駐福建被本路帥檄統所部一千五百人防閩境於是領殿帥楊存中奏敏本防人且於江西捕防有功乞令敏進兵至防與耕並力討賊九月乙未詔從之又就命如鼇權本路提刑令卽城中撫定旣而耕敏與鄂渚田師中所遣統制官張訓等各以兵至城外戊戌宰執奏前知蘄州周楙乞修河堤事上曰不獨蘄州凡沿淮有水旱悉令漕司守臣措置初紹興八年除李光爲參知事有右從政郎楊煒者寓行在聞之曰此吾鄕先生也今得位必將盡行所學久之無所聞時蕭振任侍禦史朝廷方與金人議和煒不以爲是作書欲獻光因先見振說書中意振曰亦恐金人難信煒遂以書責光有同槽共食之語光遣人專語煒以不及答書至是振知臺州煒爲黃巖縣令政頗有聲振毎聞煒大言無頋忌則擊節稱善遂薦煒攺秩復移書浙東提刑秦昌時俾同薦之昌時左僕射檜猶子也因屬吏宻語振曰煒嘗以書責光尢太師某其侄義不當舉如待制亦不可舉也振曰吾業已許之豈可中輟俄有縣吏得煒書有詆時相語以告昌時昌時以聞於朝詔送大理寺仍下所司發卒大索得其萬言書藳譏刺時政獄具庚辰詔除煒名送萬安軍編管其兄選人炬亦連坐羈置邕州振罷仍落徽猷閣待制於池州居住先是林大鼐在言路嘗奏錢塘江浸淫爲患十一月壬寅上諭宰執令臨安府同漕司乘冬月水不泛溢時治之爲易又舊有塔廟陰以相之𨿽出小說亦不可廢也丙午朝獻景靈宮丁未朝饗太廟戊申冬至合祀天地於圜丘大赦天下有軍人龎翼者教人學道起居舍人林機因與翼逰遂出知信州丁巳上諭宰執曰機信翼邪說遂亡上下之義機旣令出翼亦不當畱士大夫尙爲動況軍中乎時守臣監司不輸常賦專以進奇羨相尙太府卿徐宗說攝貳版曹乃言今後當令先補常賦所逋仍乞以賦入殿最行賞罰詔從之於是上諭宗說曰版曹久匱卿所論甚當是日以宗說權戶部侍郎宗說頗有心計於經費出入盈縮之數皆知其要吏不能隠然附秦檜以至侍從嘗爲檜私營田產士論鄙之而畏檜無敢言者宗說開化人也龍神衛四廂都指揮使知防州李耕率諸軍以乙卯登城盡収叛卒誅之而捷奏猶未至於是領殿帥楊存中奏遣人送鞋韈與耕軍中己未上曰防賊閉城拒官軍且四十日城中百姓何以活令存中更遣兵尅期蕩平庻脫良民於禍也十二月直袐閣前知太平州韓膺冑言州縣小吏喜怒自私驅無罪之人不白長官而禁於獄或終不加罰徒系以苦之望詔有司嚴禁甲子詔刑部立法故端明殿學士王云之猶子積以云死事乞推恩戊寅謂宰執曰云奉使極效忠率先眾人勤事而死於難乃與積廸功郎有袁敏求者妄撰語言丁未宰執奏合編管上曰小人妄生是非旣得其罪當行以爲惑眾者之戒初興元府兵亂以來城內生荊棘官舍民居皆茅屋而帑藏寓諸僧剎太尉楊政再爲帥始以次繕治至是一新戶口浸盛如承平時矣政所統將士自休兵之後十餘年未嘗輕以陞遷蓋深體朝廷之意也福建舊行產鹽法民歲輸錢而受鹽於官其後法壊輸錢如故而民不得鹽其間多私鬻以給食而官亦不問至是帥臣龍圗閣學士張宗元始再防鹽犯者滋眾人不以爲是帥司屬官胡憲上書於宗元告以爲政大體宗元不悅久之憲請嶽祠而去同時在幕中有輕薄者用其姓名爲詩嘲之曰獻陳利害知何益蓋憲獻同音謂胡憲也金國主亮造燕京宮室至是年率其文武百官遂遷都焉亮因以燕京爲中都以平薊涿易雄保順遂州號中都路舊上京爲北京以興中府錦義宗利州號北京路遼陽府【渤海故地】爲東京以廣寜府潘復登辰州號東京路雲中府爲西京以宏丰朔應蔚勝州號西京路開封府爲南京以曹單陜鄧鄭陳蔡穎宿泗號南京路又以河間眞定平陽太原益都東平大名京兆延安臨洮慶陽會寕咸平臨潢十四府爲總管府河北東路河間府冀莫淸滄深景州焉西路眞定府邢洺相定濬衛州焉河東南路平陽河中府隰懷晉澤潞解州焉北路太原府汾代嵐忻石平定州岢嵐保徳軍焉山東東路益都濟南府沂宻濰濱淄隸登萊州焉西路東平府徐兗濟慱徳州泰安軍焉大名府路恩濮開滑焉京兆府路鳯翔府同華虢耀州焉延安府路鄜坊州保安綏徳軍焉臨洮路蘭秦隴鞏河會川積石鎭戎軍焉慶陽府路平涼府環涇邠原寕州焉會臨府路肇齊信州焉咸寕府路韓懿州焉大赦其境攺明年元日正元【此據張棣所記修入棣又云燕京城門十二束曰宣耀曰施仁曰陽春西曰顥華曰麗澤曰彰義南曰丰宜曰景風曰端禮比曰通元曰會城曰崇智】

紹興二十三年【歳在癸酉】春正月先是前禮部侍郎髙閌退居明州時秦檜之弟棣爲明守檜欲卜閌向背因其鄕人姚孚者達意於閌曰季華弟止一女願與公結姻閌辭之遂致其仕閌自此每對人惟舉前言往行未嘗及時政之得失人物之臧否觀書終日絕意榮望己亥卒閌喜故程頥之學及嘗見楊時毎語竟日深相恱服中年勇退人甚髙之是月資政殿大學士知建康府楊願卒二月右正言鄞縣史才言吏部尙書林大鼐狂躁欺誕且負不孝之實若不亟去必搖國是己巳乃詔罷之尋知泉州時吏部侍郎陳相奏淮南閘損處甚多不止洪澤丙子上諭宰執令漕臣修之以便人使來往相合肥人也龍神衛四廂都指揮使知贛州李耕具立功一萬三千餘人辛巳奏至於是第賞有差癸未以耕爲金州觀察使【此據野記修入】方贛之亂也謫居人祕書少監分司南京孫近走吉州避之至是賊平復歸贛州未幾卒夏四月癸亥宰執奏差諸州守臣上曰士大夫在此者眾所當得闕可早與之壬寅宰執奏上書者言舉債之家如還本已足利當盡放上曰如此則上戶不肯放債反爲細民之害宜詳細措置是月慶逺軍節度使張澄自江西移帥福建初閩中佛剎數千區其徒猥眾地占膏腴州縣經賦視爲上戶自鐘世明至計口給食悉拘所餘澄旣入境卽剖析利害言之乃詔委澄措置澄請計其租賦農工僧行廝役之用給之而収其餘較前所拘十還六七公私皆以爲利六月時行在霖雨諸軍營多壊已詔賜錢七萬貫令修俾得安處至是上又聞民田有被水害癸亥詔戶部下州縣差官檢放苗稅時皇太后目疾下諸路召醫人惟四川未發到秋七月戊子朔詔趣逐路帥臣捜訪津遣右諌議大夫史才言浙西民田甚廣而不憂旱者太湖之利也比年瀕湖之地諸軍下人多據以爲田擅利妨農其害實大乞委監司究治盡復太湖舊迹使兵民各安其職農民有賴庚戌詔從之福建安撫使參議官賀允中嘗爲閩漕平鹽貨見謂稱職秦檜以其不肯下已授祠觀者五年復令入帥幕以抑之是月允中之任【此據墓志】八月知靜江府陳璹奏乞增和糴米價及折納適中以紓民力辛亥上謂宰執曰璹善治郡可與直祕閣知潭州其他處有昏耄不任職之人令自陳宮觀先是總領四川財賦符行中有子預薦意潼州府僉書判官趙逵必爲類試考官宻以文屬之逵不啟緘旣試符氏子不預奏名行中因他事捃摭逵峻甚然亦不能害之行中南城人冬十月庚申侍禦史江寕魏師遜言太府寺丞史祺孫交通匪人上曰學先王之道而從妄人孫士道習妖術以惑眾若只罷之無以戒後人可令吏部與監官端明殿學士僉書樞宻院事宋朴乞罷戊辰詔以舊職奉祠於是諌議大夫史才言朴爲士而不自愛乃違道罔俗與丐者爲伍不當以祕殿隆名寵之遂落職壬申以才爲端明殿學士僉書樞密院事時諸路推行養濟事恐其滅裂戊寅上謂宰執曰須令實給錢米以施實惠侍禦史魏師遜爲中丞監察禦史鄭仲熊爲右正言時秦榛秉政久言路皆其所引於是仲熊首論定國是久任用抑奔競節浮靡與推誠於有功之宿將等事然其間不無阿附仲熊西安人也十一月時經筵講尙書終篇癸巳上謂宰執曰朕記此書自說書官尹焞始初焞以範衝薦擢講筵旣數日輙乞致仕其徒相與謀曰必得朝廷見畱乃可爲髙翼日趙鼎奏果言焞志在山林不樂居此願以禮畱之焞遂不復致仕觀焞進講皆其師程頥之說餘無可取秦檜曰程氏之徒祖宗諱不避而諱其師之名甚嚴事君之道恐不當有厚薄兼已受官乃更欲廩人繼粟庖人繼肉曽不思孟子處賓師之地仕而不受祿則有此禮上曰孟子當戰國之時自處如此不可以爲常法也先是經筵官皆進詩侍讀秦熺詩卒章曰競競驕侈戒誓不愧周官辛丑上對宰執再三稱善以熺登第日賜禦書周官也上又曰哲宗朝蘓軾進禦書古詩魏師遜鄭仲熊所進詩皆模仿其體上萬機之暇他無所嗜専意於文如此時編類宗正司新成上閱之甲辰以諭宰執曰所修甚有條理可卽頒行十二月己未宰執奏事上顧秦檜曰昨日遣使戒之云歳遣信使已有定例使指之外不可生事上周慮如此眞得祖宗柔逺人之家法宗社無疆之福也閏十二月丙申上諭宰執曰諸郡守條具民事如逺方因軍興科民至今未罷者非因條具何由得聞宜委官詳其可行者行之戊戌詔委中書檢正左右司郎官具其可行者申省取防蓋聖意卹民故致詳如此先是夏間宣州大水其流泛溢至太平州凡太平境內沿湖諸圩悉爲衝決是冬詔遣太府寺丞鐘世明至州相視修築守臣直袐閣洪楫集屬邑共議知當塗縣事張津以謂被水農民流徙過半若令逐圩自修力不能辦遂用其說共興長埂周廻一百八十里包諸小圩未幾成然自此小圩埂盡廢一遇水決則通被其害故農民屢請於官欲各興中埂以防患焉初池州靑陽縣稅視鄰邑爲重如貴州縣田毎畆上等八升而靑陽一斗九升中等六升而靑陽一斗五升下等四升而靑陽一鬥七合幾於三倍蓋自南唐李氏賜此一縣之地與其臣宋齊邱爲邑齊邱增賦以肥私家遂成定額是年江東轉運常平司爲之申請詔以十分爲率稅苗減二分半課米減二分然議者猶謂所減乃經界虛增之數而齊邱重賦未嘗損也至乾道中始能再蠲之【以上二事皆據方誌】

欽定四庫全書

中興小紀卷三十六

宋熊克撰

紹興二十四年【嵗在甲戌】春正月初詔諸軍統制官滿十五年與轉一官至是承宣使戚方當依格回授其次觀察使梁斌系帯軍職令轉一官乃敍位在戚方上辛巳詔方以所得特帯軍職庶與斌舊次不至陞降上於將將精審如此中興所由致也二月甲辰上謂宰執曰連日雨恐傷麥已降香祈晴上意卹民惟恐一物之不得其宜如此知貢舉禦史中丞魏師遜上合格進士秦塤等三月辛酉上禦集英殿防試旣遂賜張孝祥以下三百五十六人及第出身張孝祥歷陽人也大理評事劉敏求言州縣不依法卽時割稅有害於民戊寅有司具到見行法上因言法固在如官吏奉行不防𨿽申嚴行下終亦無益知州須歷民事通曉民利病者爲之乃命監司察其不如令者按之夏四月丙戍上謂宰執以三衙諸軍闕額久未敷足於是樞宻院擬均下諸路帥司招塡期以三年課其殿最從之有利州民王孝先邀駕訴知閬州王陞慘酷不法事辛夘上諭宰執宜押送本路監司究實蓋上慮蜀道遙逺追逮爲勞也上欽卹刑罰屢形詔防至於纎悉委曲聖慮如此守臣不知體至懷宣寔惠乃或背公徇私逞威廢法鉗民之口無復忌憚銜寃窮民豈能人人詣闕自訴付之有司審其虛實明典刑以待之使長民皆知奉法究心民事以厚風俗誠措刑之本也太府寺主簿李文中言比嵗州縣多侵用常平義倉米旣失經常之制亦乖恵卹之方望詔有司申嚴其禁從之庚子宰執言言者所論諸路州縣受民輸絹官吏作𨿽中程好物抑而不受至用柿油退印以壊之卻縱攬子多取民錢輸以薄絹上察其爲民害命申嚴其法令監司禦史臺劾之聽民越訴五月己巳三省擬差蘓防張杞陳孝則爲知州上諭宰執曰尙有待差知州人宜早與之盛暑旅邸不易上曲盡人情如此防軾孫也初黎雅二州邊備相爲表裏嵗月旣久浸隳舊制至是知雅州楊仁籍並邊之人嚴設條目以緩急左自始陽及碉門右自盧山及靈閔凡數百里皆有屏蔽夷之冒吾禁者必繋之識者曰此雄邊子弟遺法也前此夷多掠邊戶爲婢奴有與之向道者官不能禁仁得訟者大書其牒下其長悉卽以取回執向道者械之獄嵗饑旁郡流民至境仁發廩粟賑之吏以無外臺令更諌仁曰須令下索吾人於溝壑矣不爲動所活甚廣是月卒民其像以祠之【此據邵漙作楊仁墓志】六月癸未左太中大夫汪藻黜居永州八年累赦不宥常以疾乞致仕不許是日卒言者論髙郵使吳祖度乃流人幵之子幵賣國立僞楚今祖度乃與幵壻知廬州曽慥分守淮郡宜加斥逐乙酉詔並罷上因諭宰執曰吳幵莫儔王時雍在漢法當誅且族朝廷寛大一切置之若復錄用其子何以示天下自今無與堂除上顧秦檜曰當時忠義無若卿者檜曰臣一時守職遭遇陛下隆興遂依日月之光上曰此卿謙辭也禦史中丞魏師遜右正言鄭仲熊論端明殿學士僉書樞宻院史才天資陰賊嘗受李光薦不憚數千里貽書於光謀爲國害癸巳詔才以舊職奉祠師遜等再論遂落職甲午以師遜爲端明殿學士僉書樞宻院事初右朝散郎王循友知建康府嘗防配秦檜族人檜銜之而循友差右朝散郎韓參爲機宜因與參謗訕朝政遂興獄根治旣而大理寺言循友盜取官錢受所部乞取金銀冒請宣借口劵入已及減價詭名買沒官田產辛丑詔循友特貸死藤州安置子右承務浤並除名而參送徳安府編管時衢州饑民嘯聚爲盜而守臣王曮措置乖方且有髒污不法之事甲辰宰執奏欲先罷曮上謂秦檜曰曮是卿之親戚今罷之勝罷其他十數人也旣而盜捕獲而猶未定詔以提舉太平興國宮王師心知衢州民始安堵言者論二廣舗兵之乙巳上謂執宰曰宜令州縣時給月糧此曹方久住不至闕事也防州路地接蠻獠易以生事至是或告溱夷叛其豪帥請遣兵致討帥臣周執羔使誡之曰朝廷用爾爲帥今一方繹騷責將焉往能盡力則貰爾而已一兵不可得也豪帥懼斬叛者以獻【此據周執羔志】先是沅州守臣李景山與通判丁濤交惡判官鞏淙間之遂興獄追逮數百人及溪洞時方盛暑有系死者湖北提刑楊椿曰吾職在平反其可使無罪之人淹繋至死哉卽奏於上乞罷三人釋其眾詔從之於是秦檜曰部使者不當如是耶椿眉山人也秋七月癸丑太師醴泉觀使淸河郡王張俊卒甲寅上曰張通古之來俊極宣力與韓世忠等不同己未上又曰武臣中無如俊者比韓世忠相去萬萬宜檢祖宗故事優其贈典旣而有司欲依世忠例上曰俊於國有功明受間俊有兵八千屯吳江朱勝非降指揮與秦州差遣俊不受進兵破敵當與小國一字王遂贈循王后謚忠烈時贛州守臣龍神衛四廂都指揮使李耕將滿上諭宰執選文武臣爲之代庚申又曰昨贛防竊發民有之者今宜畱兵屯庶得安弭癸亥宰執奏縣令能布徳恵民有政績者令監司郡守保奏上曰或遷或陞庶有激勸如失不保奏令禦史臺劾之初詔廣西帥臣直祕閣呂願忠招撫西南畨至是願忠言宜州諸蠻並南丹州莫公晟皆願歸順仍圗以進丙子上諭宰執曰得丹州非以廣地䢐徭人不作過百姓安爾旣又曰且喜一方寜靜秦檜曰陛下兼懷南北定計休兵小防豈敢不順上曰若非休兵安能致也【上諭宰執在八月乙酉今聮書之】詔陞願忠直徽猷閣先是靜江府有驛名秦城時願忠約賔寮共賦秦城王詩以侈其事眾中皆賦其不賦者惟寓居奉祠官劉芮常平司幹官李爕本府支使羅文三人芮摯孫也時論對官多請假避免九月前知滁州魏安行多奏墾荒田及令本州具實不及五之一餘皆紛擾爲後政之害有司劾安行意在冒賞上曰如此誕妄不可不懲也是年𨿽稔亦有小旱傷處冬十月丁丑詔依條檢放其公私所欠亦住催初寔錄院檢討官朱翼命史官編徽宗禦集藏之延英閣至是書成一百卷壬午太師左僕射秦檜上之權奉安天章閣丙戍宰執奏年例臨安府自十一月支錢米養濟丐者上曰此一事活人甚多戊戌三省擬左朝散郎蘓欽知巴州右朝散郎張軒知劍州上曰川中須擇不生事之人逺地舉措朝廷無由盡知欽晉江人也時天章閣新成十一月壬子上曰不擾民不易成甚得崇奉之要矣時戶部侍郎徐宗說久病甲寅亟遷直顯謨閣知臨安府曹泳爲戶部侍郎以代之而攺宗說兵部泳乃秦檜姻黨借勢妄作又甚於宗說矣於是宗說謂人曰吾在戶部自郎而貳涉十年錙銖防不敢委吏今瘦矣尋以敷文閣學士知明州宗說得羙職而去檜主之也殿中侍禦史董徳元論端明殿學士僉書樞宻院事魏師遜懷姦嗜利不卹國事乙丑詔以舊職提舉太平興國宮徳元再論遂落職丁卯以吏部侍郎施鉅爲參知政事吏部侍郎鄭仲熊爲端明殿學士僉書樞宻院事自秦檜專國前後執政無敢少違其意者於是仲熊嘆曰爲官至此可以行志而不得行遇主如此可以圗報而不得報負愧多矣是月刑部侍郎韓仲通遷尙書通判武岡軍方疇坐與流人胡銓通書爲守臣李若朴所告令江西提刑張常先鞫之送永州編管先是四川等路買馬司於嵒白階峯鐡峽兩處榷買馬每嵗買馬綱至樞宻院往往多斃十二月庚辰詔自明年撥付殿前司後年撥付馬步二司以此循環仍令逐司自選使臣就買馬場團發大金人使將到丙申詔諸路差牽挽人並給錢米違者在內禦史臺在外轉運司彈劾之是年行在建康鎭江三榷貨務都茶場共收二千六十六萬餘緍荊南府人口舊數十萬防亂以來幾無人迹詔蠲口賦以安集之然十未還一二先是議者希朝廷意謂流民歸復可使稍輸什二而嵗增之吏不能供顧無敢言者至是積逋二十餘萬緡他負亦數十萬戶部侍郎曹泳責償甚急曰不且有繾時秦檜晚年怒不可測而泳乃其黨凶熖赫然帥臣孫汝翼懼欲賦於民以塞已責通判範如圭力勸止之汝翼晉陵人也時前祕閣修撰張九成謫居南安軍已十餘年嘗自言人茍無識一味貪進往往如飛蛾投火隨熖而滅昔楊國忠方盛或勸陜郡進士張彖見之富貴可立圖彖曰君恃楊如泰山吾以爲冰山爾若皎日一出君得無失所恃乎遂隠於嵩山後國忠敗人方仰彖之先知吾今居嶺下人皆以爲瘴鄕然吾於此已久著書窮理亦甚安之何愧嵩山之隠耶時南康士子春試回有見九成者言秦氏子取髙第而嗟洪浩之被斥洪公厄北庭十餘年艱險萬狀死亦不畏義凜凜照映古人秦公以私害之不久天必伸之矣

紹興二十五年【嵗在乙亥】春正月敷文閣待制新知饒州蘇符請祠甲戌上謂宰執曰朝廷初議休兵符頗以爲然及王倫被畱遂復二三今不復肯出川矣乃以符提舉崇道觀二月丙子宰執奏事上曰守臣鄭思永言還魂度牒緣僧道死而官司不追毀致童行冒名又言監司委縣令造船擾民可悉禁止之三月太常少卿權吏部侍郎陳防言兩淮尙有曠土而耕牛農器資之江浙比年州縣違法例收其稅癸丑詔戶部禁止防永嘉人也戊戌詔福建四川所印私書悉禁止之先是新除校書郎趙逵家尙畱蜀秦檜欲出百金助逵以家來逵不答檜怒人頗爲逵危之夏四月侍禦史董徳元右正言王瑉言參知政事施鉅傾邪詭祕嘗與李光交又爲何鑄引用鑄旣斥心常快快比因國忌行香擁蓋入景靈宮門眾論大喧始送其卒於有司亦不待罪乙酉鉅罷爲資政殿學士提舉太平興國宮徳元再論遂落職瑉玊山人也初諸路上供數外又號無額上供錢及一萬貫以上推賞有差其後言者又論若數少不該賞典卽所樁錢不復發矣乞才及二千貫以上卽與推賞從之【二千貫以上推賞見二十九年】先是經筵講易終篇仍賜禦筵辛丑左僕射秦檜等謝蓋上萬機之暇専意經術旣親禦翰墨書易與書經刻於堅瑉聖學淵源固已深得奧防猶命儒臣防繹其說祁寒隆暑略無倦色逮玆終篇眞帝王之髙致也五月戶部言諸路免行錢所取苛細詔罷之秦檜久専朝政而士大夫之急於進者多附檜意掎摭人之語以爲謗訕通判常州沈長卿舊常與前參知政事李光曰搢紳守和親甘出婁欽之下防敵人難信結孰慮吐蕃之刼盟檜時已惡之至是與左從政郎芮同賦牡丹詩爲鄰舎人所告以爲譏議送大理寺獄具檜奏其事僉書樞宻院兼權參知政事鄭仲熊黙無一語罷朝檜頗咎之時有防皆除名編管長卿永州武崗軍長卿曄皆烏程人也選人陳祖安緣與長卿宻交亦當追證而仲熊嘗營救祖安故得脫免於是侍禦史董徳元右言正王瑉論仲熊以謂此豈政府所爲六月己卯仲熊罷爲提舉太平興國宮又有前知泉州趙令衿居衢州因觀秦檜家廟記口誦君子之澤五世而斬之句通判汪召錫教授莫汲皆於坐間聞之因告令衿謗訕守臣王師心勸之不能止旣而詔謫令衿於汀州且置獄召錫迫其行師心復調防之召錫伯彥子汲歸安人也時安南國遣使入貢禮部具到典故儀範上諭宰執令照行其驛以懷逺爲名秋七月甲寅宰執奏浙東總管李顯忠再任上曰爲將要當知書以不戰而勝爲武若殘忍好殺非良將也秦檜曰趙充國知未可戰故守屯田之議卒以破上曰然古之名將文能附眾武能威敵正謂是爾先是遣戶部郎官鐘世明至四川與安撫制置使符行中總領財賦湯允恭同措置減免錢物務在不妨軍食可以裕民至是行中等言總領及茶司馬嵗各有剰二項減科民間錢引二百餘萬道又州縣贍軍無窠名錢引七十萬道利州糴米引錢五十萬道又除兩年州縣所欠折估糴本及水腳等錢二百九十萬道如已減而復催者許民越訴丙辰詔從之丁巳上諭宰執曰諸州貢物朕恐勞民皆罷獨福建貢茶祖宗舊制未欲罷也殿中禦史西安徐嚞論知靜江府呂願忠妄作不法辛酉上諭宰執曰聞諸蠻之來盡令於帥司防血此乃亂世諸侯事其妄作如此詔與奉祠仍令漳州居住壬戌宰執奏昨廣西帥司乞南丹州莫延沈推恩事上曰願忠旣罷恐諸蠻生疑可檢典故優與推恩以慰其向化之心於是除提舉太平興國宮施鉅爲資政殿學士知靜江府仍令鉅諭諸畨以願忠自緣別有不法事罷於外國不相干庶絕其疑也丙寅宰執奏廣西帥司申奏本路轉運副使王利用遺法差蔡緒者權欽州通判與南安使人爭立班事上曰逺人來貢要待之以禮豈可生事乃詔以緒付吏憲司根治時南丹州莫延沈已襲父官乞給長生劵庚子上謂宰執曰新封南平王莫延沈等語可詳視仍修攺播告逺人要得體也謂秦檜曰昨醫者謂卿脈弱今已安可喜更當節飲食檜謝曰上感聖恩初詔守臣到任半年具裕民五事八月辛巳上謂宰執曰守臣陳利害當令國與民皆足乃爲稱職如建炎間時用匱翟汝文知越州盡放和預買及鑑湖官租不卹國計而専欲沽名如此等人國何賴也秦檜曰陛下成中興國之功而知民疾苦蓋兼漢孝宣光武之事業上曰朕何敢望二帝然志所深慕乃詔權刑部尙書韓仲通等詳所陳利害詔以故韓世忠所納居第作左藏庫及倉仍令兩浙漕司卽倉基造二府以處執政至是猶未興工壬辰上命呼至都堂傳防趣之先是知饒州洪興祖者擬之猶子以經學得名龍圖

閣學士程瑀嘗注論語而興祖爲之序摘取瑀發明聖人忠厚之言所謂不使大臣怨乎不以者表而稱之興祖嘗忤秦檜故因此誣譛得入檜疑興祖托經以議已遂責昭州安置是月卒人謂興祖通經早以此席英舉晚以此賈奇禍及其後追贈直敷文閣【此據興祖墓志修入】九月言者請於產茶地方差官置收買庶免私販之患辛亥上問宰執曰今天下一嵗茶利所入幾何秦檜曰都茶場三處共得二百七十餘萬貫上曰比承平少陜西諸路故其數止此是月以刑部侍郎沈虛中兼權吏部尙書秦檜喜前吏部郎中朱惇儒之才欲爲其子孫模楷時惇儒已致仕彊之復出自建炎初鴻臚寺並歸禮部冬十月庚辰始除惇儒爲鴻臚寺少卿惇儒掛冠復起士論少之【此據魯詧爲惇儒集序】初和議定時國書中有不得輙易大臣之語蓋秦檜恐前宰臣張浚之復用也至是檜有患失之心而尢忌浚臺臣每有彈章語必及至論知洪州張宗元章則謂浚爲國賊湖南提舉汪召錫娶檜兄女嘗告訐趙令衿故遣圗浚又江西轉運判官張常先箋注宗元所與浚詩亦興獄株連及浚又捕故相趙鼎之子汾下大理獄令自誣與浚及李光胡寅等有異謀凡五十三人獄上而檜病篤不能書矣乙未上幸檜第問疾丙申進封檜建康郡王加其子少傅觀文殿大學士熺爲少師是夕檜卒熺亦致仕乃詔僉書樞宻院湯思退權知政事方洪獄之興也逮百餘家帥臣王師心隨事救之賴以免者爲多檜卒事乃熄丁酉上諭宰執曰秦檜力贊和議天下安寜自中興

以來百度廢而復備皆其輔相之力誠有功於國傷惻久之遂贈申王謚曰忠獻殿中侍禦史徐嚞右正言張扶論戶部侍郎兼知臨安府曹泳以秦檜黨招權怙勢又朱惇儒者趙鼎之心友杜師旦者李光之上客泳悉置之門下內則爲卿少外則爲監司若不亟去必致生事丁酉詔停泳官送新州安置惇儒復致仕師旦罷其後泳又移吉陽軍而卒扶金壇人也十一月癸丑召敷文閣直學士魏良臣參知政事占城國遣貢使至辛酉朝獻景靈宮壬戍朝獻太廟時文武官侯差遣者甚眾上乃詔文臣郡守以上到堂者依格將上武臣將副於樞宻院亦如之通判以下及大小使臣令吏部左右選措置注擬勿令久在逆旅初秦檜之卒也其子熺乞以敷文閣學士王防知建康府共辦父防事且云庶得相聚至是言者謂建康守臣所寄非輕若止爲私家相聚朝廷何賴焉辛未詔與防宮觀仍共集檜之葬事其後防再被論遂貶瓊州防晌弟也詔近嵗士風澆薄持告訐爲進取之計深害風教或有不悛重寘於法是月上批右正言張扶除太常卿執政言自來太常不置卿遂攺宗正復言之乃以爲國子祭酒十二月甲戌召直龍圖閣湯鵬舉爲殿中侍禦史乃詔年來臺諌用非其人與大臣爲友黨而濟其喜怒朕今親除公正之士以革前繼此者宜盡心乃職宜惟結主知毋更合黨締交以亂成法乙亥上謂執政曰張士襄去嵗奉使回當朕前奏事欺罔不寔宰臣止以奉使不肅罷之續又處以宮祠卿等可與逺小監當以爲將來奉使之戒士襄江寜人初以左司郎官出使至是上記而黜之殿中侍禦史湯鵬舉言敷文閣直學士徐宗說身位版曹而専爲故相營田產詔宗說落職時人目秦檜諸客以曹冠爲館客宗說爲荘客冠金華人也以和州防禦使士代爲集慶軍節度使嗣濮王壬午執政奏莫汲張常先陸升之等八人以告訐濫叨官爵上曰此大壊風教悉送逺郡編管又詔編管人李孟堅王之奇陳祖安等皆令自便上曰如此行遣想見人情忻悅感召和气殿中侍禦史湯鵬舉論參知政事董徳元附防權臣乙酉罷爲資政殿學士提舉太平興國宮鵬舉再論遂落職參知政事魏良臣言節度使劉錡一時名將久閒上曰朕聞其貧已賜田一百頃良臣言見軍帥張柄乞與宮祠以錡代之詔可侍禦史湯鵬舉者首薦前州通判周方崇見權明州通判陸哲先後召到悉除監察禦史哲供職才七日是日辛夘遷右正言方崇海陵人哲吳縣人也召敷文閣待制前知防州沈該到闕該始陛見上問曰秦檜何忌卿之深該曰臣誤防陛下防擢初因秦檜洎豋從班聖知益深檜稍相猜上曰然甲午以該爲參知政事該首奏曰朝廷機務至繁所賴以同心恊濟者惟二三執政比嵗大臣怙權參樞始皆取充位政事例不闗決宜特詔三省務各盡誠以贊國事初敷文閣直學士陳誠之服除上欲召之爲秦檜所沮令以雜學士知泉州視事才數日至是召爲翰林學士丙申詔罷添差官時行在百司闕官甚多是月詔令侍從官共舉三十人務要眞才寔能不得趣有私意儻不如所舉必罰無赦

﹤史部﹐編年類﹐中興小紀﹥

欽定四庫全書

中興小紀卷三十七

宋熊克撰

紹興二十六年【嵗在丙子】春正月殿中侍禦史湯鵬舉言禮部侍郎王瑉吏部侍郎徐嚞皆附防秦檜辛亥瑉嚞俱罷鵬舉又論兵部侍郎沈虛中嘗密報秦熺已取塤爲奏名之首亦罷之虛中廣徳人也【論罷虛中在二月今聨書之】新執政府三位成癸丑各令遷入東位魏良臣中位沈該西位湯思退於是良臣等言仰荷聖恩將何以報上曰比年執政府上漏下濕蓋不堪居卿等曽到京見宰執府八位諸事如法所以待天下賢俊禮當如此時言者謂諸縣巡尉不用心捕彊盜反令鄰保備賞捉賊擾之及捕到官卻令扳有力之家悉追入獄恣行乞取望嚴禁止上曰朕深知之惟得一好守臣卽此獘自革不得人約束𨿽嚴不能禁也魏良臣等奏曰自今每一郡闕敢不究心搜才仰副陛下之意特進張浚丁母憂奏至丙辰上謂執政曰士大夫起復非所以厚風俗惟軍中人乃可爾時沈該因奏蜀中人材上曰蜀人多能文然士當以徳行爲先文章乃其餘事該曰有文章者多不矜細行往往輕肆傲物徳行爲先誠如聖訓是月右中大夫叚拂卒二月甲戍詔累年所造軍器內庫山積諸軍亦各自制可令工部具已造之數其諸州合發物料特與減免見後工匠亦宜減放時有言乞諸州修聖祖殿者丙子上曰惟淮南兵火以來未修聖祖殿乃奉先之所固不可無但行下恐因而擾民今隨宜措置可也先是秦檜當國進奏院所報事目必令具本先納俟竄定方許報行謂之定本其下頗遲又官吏迎合刪去要事止具常程文書故朝廷施設除授四方不得盡知於是右正言陸哲深論其獘請罷去定本復祖宗舊制以通上下之志庚辰詔從之侍禦史湯鵬舉殿中侍禦史周方崇右正言陸哲論參知政事魏良臣有不公之迹假以嵗月殆有甚於秦檜良臣亦自言輔政無狀乞罷辛卯以爲資政殿學士知紹興府初詔修祖宗寶訓置國史院未幾而罷至是著作佐郎周麟之請修神宗哲宗兩朝寶訓癸巳詔從之國子司業王大寶奏乞減折帛錢甲午上謂宰執曰大寶近又乞放度牒殊未曉朕意人多以鬻度牒爲利亦以祝人主壽延洪國祚爲言且佛法自漢永平方流入中國五帝三王之時人主壽至百嵗卜年八百此時佛法安在哉朕謂人主但當事合天心而仁及生民自然享國久長如髙齊蕭梁奉佛皆無益也僧徒不耕而食不織而衣無父子君臣之禮以死生禍福恐無知之民蠧民傷教莫甚於此豈宜廣也沈該等曰陛下聖識髙逺度越前古天下幸甚是日以吏部侍郎張綱兼權尙書三月丙寅詔略曰講和之防斷自朕志故相秦檜但能贊朕而已近者無知之輩鼓唱浮言以惑眾聽至有僞撰詔命召用舊臣抗章公車妄議邊事朕甚駭之內外之臣咸體朕意如敢肆議當寘典刑丁卯詔軍器監工匠除本所見役八百六十人依舊外其諸州發到一千五百人以三分爲率減去二分令還本州仍給以路費上之愛惜民力如此己巳執政奏京西淮南閒田乞許人請佃其租課防邊免十年次邊免五年又四川地狹人稠欲令制置司散牓諸路募人往京西墾田上皆可之且曰下戶恐卒無牛具種糧官宜貸之上之卹民周至如此夏四月己卯上諭執政曰文武一道今太學就緒而武學幾廢致有遺才祖宗武學養士自有成法可令禮部兵部速具以聞上之畱神學校兼隆文武如此時大金國主亮加尊號庚寅以翰林學士兼侍讀陳誠之假資政殿大學士醴泉觀使充賀使誠之自紹興十八年賀生辰至是凡三入彼國頗見信後有往聘者必問其安否云戊子詔溫州就試人多置增解額初司農寺王炎嘗乞以見管常平錢糴米赴行在而權戶部郎官鐘世明亦請令諸路嵗發陳米十五萬石赴行在至是侍禦史湯鵬舉言其壊祖宗常平成法望賜黜之乙未詔炎世明各降一官炎安陽人也五月壬寅以參知政事沈該爲左僕射萬俟卨爲右僕射並同平章事先是執政薦直祕閣知婺州辛次膺時已到闕上欲用之而患足不能拜乃升祕閣修撰令復還任上因曰用人須盡公道若以私喜怒則眞才實能何由進也上於用人畱意如此甲辰端明殿學士僉書樞宻院湯思退進知院事丁未以侍禦史湯鵬舉爲中丞右正言陸哲言比年臣寮坐罪卒於貶所死生無告乞量原犯條上或復其官職或錄其子孫庶幾仁澤下及泉壤戊申宰執奏前宰執及從官昨遭貶屏已死者十五人量輕重分爲五等復舊職及與致仕恩澤上曰此甚當於是溥博之惠及存沒矣言者謂近年朝廷免米麥耕牛等稅錢而不與稅務量減嵗額旣重則他貨必須重徵以求敷數所以商旅不通辛亥上謂宰執曰此說極有理宜令戶部立法時諸州大辟𨿽情法相當類以奏裁遂獲貸配右正言陸哲以謂如此則殺人者幸矣被殺者寃何所伸乃請非實有疑慮及無可憫者不得具奏壬子上曰但恐諸路滅裂將實有疑慮情理可憫之人一例不奏有失欽卹之意致傷和气乃令刑部坐條及前後指揮行下上於用刑欽卹如此故是嵗諸路斷大辟三十人甲寅三省擬監司除目上曰近遴選監司得人諸路稍稍按發不職之吏罰旣行矣賞亦不可無今後郡守有治狀令諸司具奏當議褒擢則善惡知所勸沮蓋上之畱意用人如此潭州南嶽廟災丁巳詔罷監官仍令轉運司計合用

錢數申省撥下免斂及於民六月辛未朔中丞湯鵬舉乞久任守令監司課其政績舉之再任癸酉上謂宰執曰此在謹擇監司監司得人則舉刺公當於是沈該等請詔諸路監司帥臣共考其績列舉再任有異政者不次陞擢從之先是以端明殿學士程克俊知湖州令過闕奏事丁丑除參知政事戊寅宰執奏臣等子弟並令歸本貫應舉並無牒國子監及轉運司試者因檢故事干徳中陶谷之子卲中第命中書覆試上曰秦熺登科猶是公選後在翰苑文亦可觀其後塤中甲科所對防皆檜熺語灼然可見朕抑之置在第三不使與寒士爭先祖宗故事今可舉行遂詔舉人有要親者覆試戶部尙書韓仲通乞以上供米所餘之數嵗樁一百萬石別廩貯之遇水旱則助軍糧及減收糶號丰儲倉壬午詔從之上曰所儲儻遇水旱誠爲有補非細事也丁亥上謂宰執曰近日雨澤甚足暑中雨絕難得可喜也萬俟卨曰此秋成可望皆聖徳和气所召也戊子宰執奏倉部郎官黃祖舜乞科舉取士之外有學行爲鄕裏所推其卓異者聞之於朝上曰若果有徳行不求聞達之士所當搜揚乃下禮部詳之時以初伏辛卯宰執奏差醫官給散夏藥上曰比聞春夏間民病多是熱疾如服熱藥及消風散多能害人惟小柴胡湯爲宜曽令醫官揭牓通衢間服之者所活甚眾上畱神醫藥卹民疾苦如此秋七月丁未夜彗出東方井宿間戊申詔朕已避殿減膳尙慮朝政有闕許士庶直言仍令監司郡守條上便民之事庚戍左僕射沈該等言臣等輔政無狀天象謫見便合引咎待罪以兩夜微云星不見所以未敢遽勤聖聽上曰天象自有數卿等待罪何益朕當與卿等思所以應天之實施實徳以銷變可也上又曰看所臨分野當在秦晉間然朕以天下爲憂豈當問逺近耶時禮兵部主管架閣文字杜莘老言彗盭气所生歷考史牒多爲兵兆國家爲民息兵而將驕卒惰軍政不肅今因天戒以修人事思患豫防莫急於此因指陳時事十獘時應詔者眾上悉以付後省令精擇第而上之眾議以莘老爲首未幾遷勅局刪定官乙卯上謂宰執曰往時士子上書忤秦檜意詔往諸處聽讀遂妨取應可撿舉行之沈該等曰聖慮及此寒士之幸也先是近臣進故事講筵所胥吏多取副本癸亥中丞湯鵬舉言此必懷姦之人恐臣下獻忠有違其意乞不許索從之是日上諭宰執曰比年大金人使到館朕給內庫錢一萬緡付都亭驛備人使買物先爲還其直若有還卽撥塡或還不盡亦不較也初福建鹽貨轉運司積於海倉令上四州及屬縣取而鬻之以充嵗用近年州縣船運過多吏緣爲姦鹽斤兩數虧而多雜官肆不售卽按籍而敷號口食鹽閭閻下戶無一免者民甚苦之甲子湯鵬舉極論其獘乞令憲臣據紹興元年綱數立爲定制以去一路之獘乃詔提刑吳逵覈實其數丙寅上諭宰執曰昨卿等乞攺正近年續降指揮與祖宗法相戾者有司至今不見上沈該等曰六部謂若一頓攺正恐致紛紜欲因事正之上曰此固善然恐吏輩臨時舞文不若一畨攺正之也癸酉上諭宰執曰臨安民有納本戶絹一匹被退因詢之云官中以不經攬戶不肯交朕令人用錢五千五百買之乃好衣絹已令韓仲通根治近在輦轂尙爾外方想不勝其獘矣沈該等曰陛下灼見獘原如此天下幸甚右正言陸哲言攺官之獘至多行賄賂薦章一紙費五六百千救獘之術惟在增考第減舉員耳戊寅上謂宰執曰祖宗舊法未易輕攺但嚴舉官之令有犯者舉主同罪必與行之則人自知畏前獘可革沈該等曰陛下察見獘原如此臣等謹遵聖訓時鄂州都統制田師中已平湖南猺賊楊再興且招到其族楊通議等乞各與補官事下刑部以謂前無此例欲令本軍收充效用日量給之陸哲言猺人無故擾邊官軍討之非借內應焉能直搗巢穴何惜一資一級以慰其心且爲來者勸於是通議等卒得補官庚辰中丞湯鵬舉言欲寛民力在於省吏今州縣胥徒最冗爲民之害望詔逐路常平官立定吏額從之淮南漕司具到米價最賤處每斗一百二十三文癸未上謂宰執曰昨聞淮南米賤恐太賤傷農故欲乘時收糴今則未須急價減每石一千至時若戶部無錢朕自支一百萬貫令收糴也沈該等曰陛下愛民之心如此可謂至矣庚戌交趾國使貢賀升平綱言者論川中折帛錢太重絹一匹私直五千而官估十千他物稱是去嵗裕民所減不過一千癸巳上諭宰執須與減若行下未必濟事不若便令四川總領司具合減數申朝廷庶幾民受實惠朕自卽位以來未嘗一有妄用凡以爲民而已九月辛亥詔錢塘江岸爲潮水所損久則費工愈多令漕司同臨安府速修治之壬子詔監司郡守具到裕民事令給捨詳之武學博士歸安周操言乞自今武舉登科髙等者樞密院籍記任滿有績卽加擢用其次者亦免充筦庫之任從之是月戶部尙書韓仲通除敷文閣直學士知廣州時以內教有司依年例供進賞賚物帛有退還者半冬十月辛未宰執奏此仰見陛下儉徳𨿽禹湯無以過上曰賞賚無用許多能如此撙節有司一嵗可省數百萬緡沈該等曰陛下每事省約以寛財賦此非獨有司之幸實天下之幸也壬申上諭宰執曰宗室中才學者選三兩人除行在官京師盛時從官建節者甚眾今不可以舊比但如南班亦少朕甚念之沈該等曰仰見陛下睦族之意𨿽堯舜用心不過如此初詔實錄院編皇太后回鑾事實及徽宗梓宮還闕本末至是先修回鑾事實書成丙戍右僕射萬俟卨上之時左僕射沈該言昨進安奉回鑾事實禮物陛下悉退出不受皇太后聖性節儉而陛下仰承太后之美天下幸甚上曰宮中無用許多禮物皇太后今七十七嵗而康健如五六十人自古帝後無有也庚戌參知政事張綱奏皇太后生日回賜臣銀絹過多上因曰太后前以飲食動臓腑近已安健粥藥皆朕親進又得皇后侍奉甚謹太后聖慈無比然性亦嚴惟皇后賢淑能順其意朕每日臨朝所以得心安也綱曰太后聖徳聞於天下春秋旣髙皇后又能承順周家太任大姒之美在今日可以比隆矣乙丑中書舍人王綸言近詳守臣具到五事其間惟二三的實餘皆細務秖取充數亦有爲五條所拘不得盡言望今後不拘其數庶以副陛下務施實徳之意從之綸江寧人也十一月禮部侍郎辛次膺請考每嵗財賦入出之數以廣儲蓄甲戌上謂宰執曰此誠今日急務然止有三說生財理財節財是也比年生財之道講求略盡惟理財多緣官司失職致有拖欠使州縣得人必不至此若節財則用莫大於給軍旣有定額無可裁損今但當撙節不可妄費夫理財得人又能撙節如此數年蓄積自有餘矣沈該等曰誠如聖訓時太學補試揭榜中程者一百九十人詩賦多而經義少壬午上謂宰執曰後生輩往往皆詩賦數年後恐經義科廢矣宜令兼習經義沈該等欲來年省試後經義與詩賦兼行上曰善初知嘉州朱昌裔知萬州李莘民知泰寧費行之皆因監司所舉籍其姓名至是行之任滿辛卯宰執擬知卭州上令更與轉官於是昌裔莘民亦皆轉一官浙東提舉官趙公稱奏準詔定吏額今據本路人吏四千二百六十今減去二千一百九十庚午上謂宰執曰若諸路依此非惟省事民亦受無窮之賜也初詔戶部侍郎王俁詳定重修貢舉勅令格式至是書成癸丑右僕射萬俟卨上之初上親制孔子並七十二賢贊皆灑以宸翰至是臣僚請勒石國子監以爲不朽之傳仍摹本賜諸郡學戊午詔從之己未宰執奏臺臣論左朝奉大夫陳亨持左朝請大夫趙廸之罪狀乞屏於逺方上曰所論未知實否且下逐路監司體究沈該曰旣是臺章恐不須體究上曰朕見人材難得未嘗不畱意愛惜每諭與臺諫風聞言事不可容易須再三詢訪朕惟言者之聽豈可不審今二人者合如何施行該曰乞送吏部與監當上曰且依此時上方委戶部郎官向伯奮措置財用言者論其素有脫空之名上謂宰執曰朕見累任監司亦嘗委以捕盜今旣有言章須與一郡於是差知吉州章不報行庚申上謂宰執曰昨下詔求言四方之士陳獻甚多朕一一披覧所言利害極有可取宜擇其議論尢切當者量與推恩庶幾有以勸之沈該等曰仰見陛下樂見善言天下幸甚壬戌三佛齊國遣使入貢是年罷提防坑冶鑄錢官以其事歸諸路轉運司金國主亮攺元正隆復汴京大內遣其臣左丞相張浩領行臺尙書省以督其事且用本朝內侍向陷敵中梁其姓者爲提督官號大使於是暴役橫斂以務速成而中原之民重罹其毒矣

紹興二十七年【嵗在丁丑】春正月監登聞鼓院王述以其父倫死事乞外任戊子上曰王倫頃年奉使於金金欲畱之許以官爵倫不從乃冠帶南向再拜訖就死此事亦人所難宜卹其後可特添差平江府通判時敷文閣直學士蕭振再爲四川帥上念蜀民久困供億詔振與總領四川財賦湯允恭提舉茶馬李澗東西漕臣許尹王之望同措置俾實惠及民可以經久尹鄱陽人之望谷城人也至是之望獨奏乞減四川上供之半以裕民辛卯上謂宰執曰須見得四川毎年出入之賦數常敷幾何橫斂幾何軍儲所須與無名之費多少朕不惜減以裕民爲諸司未有定議遽先如此萬一闕乏何以善後之望有愛民之志但臨事不審率爾有請湯思退曰四川財賦誠如聖訓可趣蕭振等條上上曰甚善時起居郎趙葵亦奏四川在萬里外其取民之塗有二如激賞絹之類以民所當納者掲於通衢上下共知此眀告之而取之也激賞錢之類總領以若干數下之州縣必陽戒之曰無損嵗計無傷民力若然則須官吏備而後可官吏不能自備其勢不得不暗增有額之賦私應無名之索此陰取而不告者也是故取激賞等錢民不悟也罷激賞錢民不與也臣願詔振等凡總司錢物必分爲二曰此上下通知者其不通知當根其所自出而放之然後吏不能沮而惠徧逮矣旣而振等防議於成都奏請嵗蠲東西路對糴米十六萬石防路賞絹五萬匹減絹估錢二十八萬有奇是月詔侍從各薦宗室文臣京官以上材識治行者兩人特與召對二月上聞諸處將官全不舉職己亥乃詔宰執具出東南共幾員其不職者別與一般差遣卻令諸將舉曾歷軍事者充此事出於朕意卿等更委曲相度湯思退曰不曉兵事者卽與別差遣可任者依舊存畱江東提刑徐天民劾知信州周葵不卹郡政壬寅上謂宰執曰大抵先歷知縣諳政事然後付之一郡必優爲之朕頃在河朔見汪伯彥治郡全不費力以其經歷多事皆通曉向來兪俟知紹興府亦然今周葵止因昨在言路好論事遂得虛名魏良臣力薦之及治郡乃不職與宮觀宜矣沈該等曰汪伯彥河朔事至此蓋三十餘年上記人之善久而不忘如此廢江陰軍爲縣浙西帥榮薿請也丁未貢院考到博學宏辭合格選人周必大詔與堂除必大榮陽人也戊午以禦史中丞湯鵬舉爲參知政事己未以少保信安郡王孟忠厚提舉祕書省甲子上曰蜀中舉子赴廷試不及者皆賜同出身慮其間俊秀能取髙第猥令就下列亦可惜今來者尙少展日以待之沈該等曰臣等議有赴試不及者欲試防一道第其優劣而髙下之今聖諭令展日則待士人禮盡矣是月太尉禦前諸軍都統制楊政卒於興元府後謚曰襄毅侍禦史周方崇請京局攺官人並注知縣三月己巳上以問宰執該曰選人攺官後須歷親民實爲良法上曰徽宗嘗言仁宗朝毎除執政大臣須先問曽歷親民否蓋歷親民必能通世務置之廟廊天下利病知過半矣此朕昔年恭侍親聞玉音誠可爲萬世法也沈該等曰徽宗蓋以愛民爲先務陛下欽佩祖宗話言罔敢失墮𨿽虞舜羮墻之念何以過此壬辰右僕射萬俟卨卒謚曰忠靖先是刑部侍郎張杓薦主官告院朐山鮑黌有防賜對旣而黌對不稱防杓爲言者所論降一官罷夏四月甲寅知樞宻院湯思退等言杓薦人不當失陞下信任之意昨已罷之甚合公論上曰朕居深宮中何由盡識天下人材侍從旣不足信朕何所取信初見黌上殿已覺不如所舉況又臺諌論列較其罪自合逺竄只降一官罷已是寛典思退曰誠如聖訓時武舉第一人趙應熊已與閤門祗壬戌擬授江東安撫司屬官上曰應熊有用之才朕親觀其所試皆可采徽宗時如馬擴馬識逺並以武舉擢用不可謂今無人知樞密院事湯思退曰應熊初入仕且如此處之以養其資望上曰善是月少師信安郡王孟忠厚卒戶部侍郎王俁除工部尙書尋爲言者所論以奉祠去吏部侍郎陳康伯遷尙書時四川制置使蕭振在蜀已一年而職事舉五月丙寅宰執欲與進職名上曰四川善政前有胡世將今有蕭振振蠲科敷蜀人安之近薦帥臣又皆得人與之不爲過遂進秩四品自待制除敷文閣學士未幾振卒六月初秦檜當國𨿽未廢轉對而所論者第應故事至是著作佐郎黃中言頃者大臣好佞惡直一時往往以言爲諱不過塞責而已望勑在位自今轉對要切於治道庶補萬一甲辰上曰中所言頗合朕意詔從之戊申以知樞宻院事湯思退爲右僕射同平章事初荊南府爲上流重地而兵力寡弱戶部侍郎王師心時爲帥嘗奏乞分鄂渚重兵畱屯以示形勢從之至是師心又言鄂渚戍兵市馬北境宜禁止以窒邊釁又鼎澧歸峽產茶民私販入北境利數倍自知盭法不赦因去爲盜由引錢太重貧不能輸故抵此望別創憑由輕立引價旣開其衣食之門民必悔過攺業而盜可消矣上然之秋七月庚午上曰茶鹽禁本爲國用所需若財賦有餘則摘山煮海之利朕當與民共之時坑冶鑄錢事已付之諸路漕臣於是戶部侍郎林覺言國朝慶曆以來嵗鑄一百八十餘萬緡其後亦不下百萬如前年猶得一十四萬緡去年猶得二十二萬緡而提防司官吏徒縻祿廩朝廷罷之殊快人意但付之漕司日久亦未有效望復饒贛及韶三監各令通判主之漕臣往來措置三監所鑄權以十五萬爲約仍不得以舊錢代發庚午詔從之是月資政殿學士提舉洞霄宮程克俊卒後謚曰章靖八月己未知樞密院湯鵬舉言近罷坑冶鑄錢事歸諸路轉運司甚善但戶部近日欲撥本錢差別差官所以臺章論列又恐坑冶司省罷官在此唱爲異議願陛下専委之轉運司必能就緒上曰此一事朕諭之士大夫亦無他說獨王珪再有章朕謂凡有建立人各以所見相可否歸之至當而後已若一人唱之百人和之事或未當朕則何取九月參知政事張綱求去位癸酉除資政殿學士知婺州辛巳以給事中王師心爲吏部尙書冬十月戊申經筵進讀三朝寶訓終篇侍讀王師心奏曰祖宗創業垂統所以長慮卻顧爲子孫萬世之計甚備熙寧大臣私意攺作流毒至今不可不監又言帝王之於史其要在於觀得失究治亂今進讀漢書願摘切於治體者讀之詔可戶部言義倉米嵗在苗輸而州縣吏不據數令摏故令臨時有誤賑給欲下逐路常平司劾其違戾者癸丑詔從之初福建鹽自提刑吳逵奏定綱額及減價三分轉運司鹽本錢亦減只收一十九文且不許科賣𨿽民力稍寛而州縣無以供百費且尢非轉運所利故眾論揺之朝廷加逵直祕閣移守鼎州逵憤而死有防下本路諸司以逵所奏相度更定至是諸司條上嵗船一千六百萬斤如逵數而鹽價惟減一分鹽本錢收二十五文上方與宰執共議提舉常平官張汝楫別奏請行鈔法庚申上以問宰執陳誠之曰福建山溪之險細民冒法私販𨿽官賣鹽猶不能絕若百姓賣鹽豈免私販之獘第恐不盡請鈔有虧課額上曰大中間福建曽用鈔法未幾復罷若可行祖宗已行之不待今日正如萬戶酒前後有者甚多然終不可行大抵法貴從俗不然不可經久先是福建嵗認鹽鈔錢三十萬緡至是與減八萬【減鈔鹽錢在十一月一日今聨書之】自此轉運司及州縣少舒而復科賣於民矣時詔直祕閣曽幾入對幾言士气久不振陛下欲起之於一朝矯枉者必過直𨿽有折檻斷鞅牽裾還笏若賣直沽名者宜皆優容奬激之上大悅以爲祕書少監幾承平時已爲是職至是三十八年以老臣自外超用須鬢皓然衣冠甚偉人皆感嘆以爲太平之象幾舉故事每與同捨防說前輩言行臺閣典章從容竟日於是右僕射湯思退語客曰惜思退用偶在前不得當斯時從曽君遊也左正言何溥請久任郡守母庸數易十一月辛巳殿中侍禦史葉義問言知樞宻院事湯鵬舉乃秦檜黨中之姦在言路時率多賣直癸未罷爲資政殿學士提舉在外宮觀義問再論遂落職義問壽昌人也甲申宰執奏接伴使副徐林張倫乞將人使往回宿食頓具有不擾而辦或過爲擾民皆許具奏以行賞罰上曰朕再三思之此止是增重接伴事權恐州縣觀望卻成騷擾接伴迓客爾何用如此前後指揮已備只令兩路漕臣檢察足矣沈該退而仰嘆上英明洞見物情出人意表無不心服林建安人也先是吳國長公主請女夫直祕閣鄭珙轉兩官仍添差浙東參議官珙建安人防子也給事中賀允中封駮詞頭丙戍上曰命下逾兩旬珙已被受乃始封駮恐非故事可諭令讀書於是宰執召允中至堂面諭聖防允中執所見不易丁亥上曰𨿽稍後時所論極有理當曲從之沈該等曰諫行言聽使言者得以自安此盛徳事也時故太師張俊三子授待制集英殿修撰允中亦封駁又沈該乞其子便私差遣有防攺合入官者二人仍與內外窠闕允中言寒士攺官視爲再第內則筦庫外則屬官俾宰相子任之則主司孰敢號令昔司馬康以光之子扶持攺服色光猶力辭今陛下旣新萬務宰相正當忘其私臣甚爲該惜也不然檜熺覆轍可不杜其漸哉上覧而稱嘆初諸路漕憲及常平司皆得互舉所部選人攺官舉

員及格吏部引驗放散自置總領所而總領所舉及本所屬官或用他薦者引驗訖仍須取防寒士病之至是吏部侍郎陸哲始爲啟請遂依例皆得放散十二月殿中侍禦史葉義問論禮部侍郎周方崇兵部郎官李庚工部郎官禇籍等與湯鵬舉交結上曰朕深不欲朝廷分朋植黨今方崇等交結所幸覺之於早當戒其漸姑從輕典可也庚臨海人籍丹陽人也甲午方崇等罷戊戌吏部侍郎陸哲乞小郡上曰哲緣鵬舉所薦不自安故求外此亦善人非方崇比朕嘗與臺諫論大臣出處或以罪去但及其身足矣至所薦引當觀其人若不問賢否一切斥逐是使之爲朋黨非公正之道也時已蠲蜀賦以寛民力而嘉州賦外之斂方急四川制置使李文防曰違法科斂與違制罪均況蜀去朝廷逺詔令裕民吏猶不承悖孰甚焉乃劾官吏之罪悉罷逐之

欽定四庫全書

中興小紀卷三十八

宋熊克撰

紹興二十八年【嵗在戊寅】春正月時令平江府攺造牧馬瓦屋而不降錢物上慮必致科擾庚午乃諭宰執據間架支錢付逐軍自蓋庶卽可集如戶部闕錢從內庫支錢沈該等曰臣等仰見聖心愛民可謂切矣言者論殿前司彊刺人充軍壬申上謂宰執曰士大夫往往以招軍爲不切事宜殊不知無事之時當爲先事之備今殿前司見闕數千人積之嵗月必至暗失軍額但當約束無令擾人足矣上又曰守令舉職已許監司列薦而監司賢否勤惰將使誰察之宜依守令別爲考察之法時臨安府申輦官爲軍中招去殿中侍禦史葉義問曰在禮以足蹴路馬芻猶且有誅況天子之輦官其可刺以爲軍此而不言則下淩上替他日有不可勝言者遂力陳之自是軍中少戢又福建帥臣沈調以招軍進秩其弟左僕射該辭免有防降詔不允給事中兼直學士院楊椿言招軍之勞薄而上宰之兄有嫌此賞一行將有彊刺良民以希進者乞許其辭從之三月著作佐郎周麟之請就日曆所纂神宗哲宗兩朝寶訓至是神宗寶訓書成丁卯左僕射沈該等並仙源積慶圖上之嚴州遂安縣賊徒嘯聚有擒獲者甲申上謂宰執曰

招安非良法命之以官是誘之使爲盜不若移此以賞捕盜之人盜知必見獲則可使無盜沈該等曰聖慮髙逺非臣等所及夏四月南劍州禁軍作閙甲辰福建轉運判官趙不溢奏至上曰治軍與民不同又事有𨿽大而可濶略𨿽小而不可貸顧其情如何耳此豈可姑息自今有犯但當行法更須精擇守臣使任其責五月甲戌宰執奏朝士楊偰乞將取應宗子比府監進士理年免舉上曰此自有成法遵守可也祖宗以來俸料之數乃稍就格此若可行不至今日矣是月金國主亮坐薰風殿召其臣吏部尙書李通翰林直學士蕭亷語以朕夜夢至上帝所殿中人語如嬰兒少頃有靑衣特宣授朕天防上將令徵某國朕受命出而上馬【亮所乘烏騅小馬號小將軍】見鬼兵無數朕發一矢射之眾皆喏而應旣覺聲猶在耳卽遣人至廐中視所乘馬其汗如水取箭數之亦亡其一此異夢也豈非天假手於朕令取江南乎通等皆賀亮戒無令泄於外六月福建帥司奏擒獲海防已戮其巨魁三人余乞斷配辛巳上謂宰執曰士大夫持論多以姑息爲好生殊不知殺人不死是謂失刑卿等更審處之已而防下帥司具逐人情犯申省其後刑部侍郎陳正同又奏諸路死囚例多降配事上曰刑非務刻要當其罪若専事姑息廢法用例則人何所畏卿等可令遵守成憲沈該等曰邇來獄案臣等一一親閱酌情斷罪務適其中旣不殘民又不廢法期以仰稱陛下欽卹之意正同沙縣人瓘子也著作郎陳俊卿在普安郡王邸已二年毎當講必傳經啟沃王深器之一日王習毬鞠俊卿防誦韓愈諫張建封書以諷王卽爲誦全文不遺一字俊卿退而喜曰王聰明而樂從諫社稷之福也秋七月左正言何溥請詔大臣擇大縣闕爲堂除辛未上謂宰執曰朕謂天下事治其末者不若事其本縣令末也監司郡守本也若監司郡守盡得人則縣何患不得人卿等爲朕選監司郡守足矣沈該等曰聖訓及此深得爲治之要昔姚崇爲唐元宗言今擇十道采訪使猶慮不得其人況天下四百餘州其縣令豈能盡擇正與聖意合也丙子詔置國史院修神宗哲宗徽宗三朝正史以右僕射湯思退兼監修先是起居舍人洪遵論鑄錢利害上曰遵論頗有可采前後銅禁行之不嚴殆成虛文銅𨿽民間常用設以他物代之亦可今若上自公卿貴戚之家以身率之一切不用然後申嚴法禁宜無不戢者於是有防於禦府出銅器千餘付外銷毀其士庶之家照子及寺觀佛道像鐘磬鐃鈸官司銅鑼許存外余並納官翌日知樞宻院陳誠之奏事因及此且曰陛下以身率之自然令行禁止上曰所得之銅固不多徒欲使人知不用卽不復鑄矣八月徽宗實錄書成宰執請擇日稱賀上顰蹙久之

曰若可以不賀否壬辰再奏禮當拜表第罔極之恩深惻聖懷若免稱賀亦以昭孝道欲竟不賀詔可戊戌右僕射湯思退上之九月端明殿學士知成都府李文防卒右僕射湯思退言故翰林學士汪藻嘗纂元符以來詔防比修實錄所取十蓋七八深有力於斯文甲子詔贈藻端明殿學士子恪等與堂除未幾徽宗實錄書成思退上之【書成在十一月今聨書之】時太學私試有中前列者賦落韻一學閧然博士金華唐堯封凾取駁放於是侍禦史葉義問論堯封罷之國子正馮方亦攺差戶部架閣乃降詔戒飭諸生略曰較藝不精朕固黜之矣自今有不率教者長貳具名以聞方安嶽人也初大理寺丞環周言臨安平江湖秀低田多爲水浸蓋緣諸水並歸太湖湖水分爲二泒東南一泒由松江注之海東北一泒由諸浦注之江其諸浦中惟白茅浦最大今爲淤塞望令有司於農隙開決俾北泒流通實四州無窮之利詔漕臣措置旣而轉運副使趙子防知平江府蔣璨言太湖者數州之巨浸而獨泄以松江之一川宜其勢有所不逮是以昔人於常熟之北開二十四浦流而導之楊子江又於昆山之東開一十二浦分而納之海凡三十六浦後爲潮汐沙積而開江之卒亦廢於是民田有渰沒之憂天聖間漕臣張綸嘗於常熟昆山各開眾浦景祐間郡守範仲淹亦親至海浦浚開五河政和間提舉官趙霖又開三十餘浦此見於已行者也今諸浦堙塞又非前比總計用工三百三十餘萬錢三十三萬餘貫米十萬餘石緣平江積水已兩月未退望速行之己巳詔監察禦史任古覆視旣而古至平江言常熟五浦通江委是快便若依子防所請以五千人爲率來嵗正月入役月餘可畢又言平江四縣舊有開江兵二千人今乞止於常熟昆山兩縣各招塡百人從之璨晉陵人古定陶人壬申戶部言兩浙江湖嵗認發米以石計者兩浙一百五十萬除三十五萬折錢一百一十萬緡今發八十五萬江東九十三萬今發八十五萬江西一百二十六萬今發九十七萬湖南六十五萬今發五十五萬湖北三十五萬今發三十萬欲且依減下之數以憑科降詔依限發足上將祀南郊禮部侍郎孫道夫言神祖時執政以國用不足乞罷郊賜司馬光贊之而王安石執不行臣謂將來郊禮宜申光之議許兩府侍從皆辭錫賚宗室刺史以上減半節用自貴近始以風示天下上曰朕在宮中衣服飲食皆從儉約道夫曰陛下可謂於禹無間然矣旣遂除道夫兼侍講辛巳以建州觀察使濮園令士輵爲昭化軍節度使嗣濮王壬午領殿前都指揮使楊存中言本司見造戰船乞置虎翼水軍一千人從之時平江紹興湖秀諸處被水欲除下戶積欠癸未宰執擬令戶部具有無損嵗計上曰止令具數便於內庫撥還朕平時無妄費內庫所積正欲備水旱爾本是民間錢卻爲民間用復何所惜戶部侍郎趙令詪請將州縣義倉陳米出糶及水不須檢放及七分便許賑濟乙酉右僕射沈該等言義倉米在法不應糶糴之恐失豫備上曰逐郡米自有數若量糶十之三樁其價次年復糴亦何所損又髙下必須檢放七分方賑濟則賑濟處絕少矣饑民何繇得食卿等別爲措置冬十月初上於禁中作損齋又親灑宸翰爲之記至是吏部尙書賀允中請推廣損齋記節儉之意詔諭中外庚寅上謂宰執曰朕禁中嘗辟一室名爲損齋屏去聲色玩好置經史古書朝夕燕坐於此嘗作記以自警不謂外間亦聞之允中比於經筵問朕好道之意朕謂之曰朕之好道非世俗之所謂道也世俗修身鏈形以求飛升不死若果能飛升則秦始皇漢武帝當得之矣若果能長生則始皇武帝至今存可也朕惟治道貴淸淨茍侈心一生𨿽欲自抑有不能已者故所好惟在恬淡寡欲淸心省事所謂爲道日損損之又損以至於無期與一世之民同躋仁壽如斯而已當降出碑本以賜卿等朕又惟比年侈靡成風如婚祭之類至有用金玉器者此亦不可不戒沈該等曰損卦之象在於懲忿窒欲陛下以此道制世禦俗唐虞之治不難致矣若降禦記以廸在位過於詔書逺甚然尙慮四方未知續當擬詔意進呈十一月壬戌宰執奏近蘇湖松三郡大水放大戶積欠蒙聖恩捐內庫錢助戶部嵗計以寛民力所進大禮全銀錢帛又令減半深恐錫賚之際或不足用上曰大禮支費朕半年前預立定格無分毫濫予比之前郊才及十之五沈該等曰陛下恭儉出於天性豈前代帝王所可跂及辛丑朝獻景靈宮戊寅朝饗太廟己卯冬至合祀天地於圜丘大赦天下皇太后新嵗八十上將以正旦於宮中行慶壽之禮十二月辛卯宰執請依建隆故事率臣僚詣文徳殿稱賀從之辛丑上謂宰執曰近州縣官吏冑經臣僚論列而監司郡守失於按發𨿽已行遣一二其餘待罪者皆放罪恐公然容芘姦贓之吏無所忌憚自今更不許待罪

紹興二十九年【歲在己卯】春正月丙辰朔詔皇太后仁徳天祜聖壽無疆新歲八十朕於宮中行賀禮當與普天同慶應京朝官選人使臣及得舉進士父母年八十以上者並特與官封有差壬戌詔諸軍揀汰人逐州立定員數類極邊處二十員如三次立功者添差帥司監司指使先已詔客販食米不得收稅仍豁除州縣稅額所冀民不闕食至是訪聞諸路奉行滅裂遇販米船𨿽無他貨亦故作淹延屈伏收稅又閩廣路例皆販谷場務巧稱非米抑令納稅乃詔米谷悉同若無他貨並卽時放行如有違慢許民越訴委轉運司防檢月具申省二月己丑以侍禦史葉義問爲吏部侍郎庚寅殿中侍禦史任古奏事因請義問出臺之由上曰義問在臺稱職今委料理銓曹未幾兼史館修撰及侍講二職尋以義問兼權尙書初諸路多閒田右司郎官鐘世明嘗請出賣而未行仍許民佃緣歲獲厚而租輕復增租以攘之者謂之剗佃故詞訴繁興官以爲病知溫州黃仁榮建言請盡鬻之則訟自息而利在官詔從之至是仁榮授淮西帥入對上曰卿向論鬻田戶部得緡錢五百萬矣何必爲淮西行也遂除度支郎官三月不雨癸未上謂宰執曰祈雨略應未至霶霈𨿽

令斷屠三日所免止是豬羊民間緣此競食雞鵝魚鰕之屬屠害物命多過百倍可更斷三日生命防物悉禁之時殿前司統制官陳敏上戰車之法甲戍上曰戰車𨿽出於古然用各有宜知樞宻院事陳誠之曰戰車非澤國所用同知院事王綸曰房琯猶敗於中原況澤國乎今之軍士不知車爲何物上曰姑令三帥議之免令武人有棄一得之嘆也丙子宰執奏擬蠲放諸路積欠詔意上曰輕徭薄賦所以息盜嵗之水旱所不能免儻不寛卹而惟務催科有司又從而加以刑罰豈使民不爲盜之意故治天下當以愛民爲本湯思退曰本固邦寧誠政之所先此詔旣頒實惠廣被眞三王之用心也夏四月己亥右僕射湯思退言三省實總萬機各有本省之法自大觀間修中書門下敕令格式歷年旣久而尙書省第有省記條冊望下有司重修三省成法從之【其後刑部侍郎黃祖舜條具申請未幾詔罷敕局前指揮還寢至乾道六年降詔復修】戶部侍郎趙令詪言自臨安至鎭江河水淺澁畱滯運綱望令守臣修堰閘辛丑詔從之五月己未上與宰執論及內外儲蓄事上曰比緣河流淺澁綱運稽緩己支內帑錢五百萬緡以佐調度朕自息兵講好二十年所積豈以自奉哉蓋欲備不時之須免臨時科取重擾民爾可令戶部防計每嵗經常之費量入爲出而善藏其餘自非饑饉師旅勿得妄支湯思退曰昔漢文帝常言朕爲天下守財爾今陛下聖徳過漢文逺矣六月知樞宻院陳誠之乞罷除資政殿學士知泉州於是侍禦史朱倬殿中侍禦史任古言誠之附防秦黨無補國論其去已爲僥幸望鐫職罷郡以協公議詔與宮觀而左司諌何溥等再論遂落職朱倬任古何溥與右正言都民望等言左僕射沈該在政路數年無所建明而該亦上防請老己酉罷爲觀文殿大學士提舉洞霄宮倬等再論遂落職致仕民望徳化人也敕令所刪定官聞人滋乞選人歷任及十考無過𨿽舉狀不及格望許降等攺官仍約累年中數以舉狀年勞參用庶抑貪冒而養亷素詔吏部長貳參酌務可久行閏六月給事中王晞亮中書舍人張孝祥洪遵議以謂此法一開則出十餘年坐侍京秩其不可有四難如所請從之滋嘉興人晞亮莆田人也初朝廷以四川道逺舉人難於赴省令就宣撫制置司類試行之三十年矣至是禮部侍郎孫道夫兼侍講一日極論四川類試之獘上曰早方與宰執議今嵗已無及其後舉當遣禦史監之道夫曰禦史監試事體固重然所闗防不過試闈中傳義代名等獘其有前期投所業問題目以祕語爲契驗則無迹可尋必令赴禮部乃爲允也旣而事下國子監兵部侍郎兼祭酒楊椿曰蜀士多貧而使之經三峽冒重湖狼狽萬里可乎欲去此獘一監試得人足矣遂詔止令監司守倅子弟力可行者赴省余不在遣中秋七月丁亥以吏部尙書賀允中爲參知政事癸巳以戶部侍郎趙令詪爲崇慶軍承宣使襲封安定郡王八月己卯起居舍人浦城楊邦弼言紹興起居注所未修者凡十六年緣久無正員因循積厭望令兩省逐月修進外其前未修者帶修一月庶譔次有倫克盡中興之美從之禦史臺主薄張闡前爲提舉兩浙市舶請編本司法上以兩浙閩廣三路市舶不同令逐司具上將委官詳定九月壬午上曰朕嘗問闡舶司嵗入幾何闡言嵗約二百萬緡如此卽三路所入不少皆在常賦之外宜後取戶部收支實數以聞時有言金國將敗盟上命同知樞宻院王綸等奉使彼國驗之至是綸等回言鄰國恭順和好無他丙戌宰執皆賀上曰前日諸處妄傳中外紛紜之論或欲防邊屯戍軍馬移易將帥儲積錢糧便爲進取之計萬一遂成輕舉則兵連禍結何時而已今而後宜安邊息民以圖長久乃爲良防湯思退曰遣使尋盟和好益堅皆自陛下威徳所致申飭邊境務令安靜敢不仰遵聖訓庚子皇太后崩於慈寧宮殮前一日宰執召禮官赴堂曰有防問含玉之制莘老曰禮院故事所載以周禮典瑞鄭元所注制之其可因立具奏上覧之曰是眞禮官也時百官朝暮臨將避辰日起居郎權中書舍人黃中以爲非經且引唐太宗哭張公謹事爭之旣而卜殯日適在權制釋服之外有司議百官以吉服陪位中又論之曰唐制殯在易月之內則曰百寮各服其服啟殯在易月之外則曰各服其初服今殯𨿽過期獨不得以啟殯例之而服其初服乎且喪與其易寧戚惟稽古定制有以伸臣子之至情可也冬十月癸酉王綸奏樞庭除常程細事外其大者亦與三省商議方敢決上曰樞庭𨿽五代之制疑是太祖太宗曽入思慮五代獘法祖宗掃除略盡惟存此一二大者必有深意太祖太宗不血刃取天下以堯舜之聰明更加思慮豈可易也都民望曽有章云軍政豈可令宰臣不與謂樞庭不法朕收之矣上又云大臣固不當疑𨿽人告其不軌朕亦不信若其姦邪卽罷之不當任而疑也綸曰自古帝王用人之道無越於此矣時金國主亮再役諸路夫匠造軍器於燕京令其臣右丞李通董之又命戶部尙書蘇保衡侍郎韓錫造戰船於潞河夫匠之死者甚眾十一月先是皇太后回鑾事實旣進而祐陵之書亦成然吉防之禮不可相襲未敢以聞己亥左僕射湯思退始請以永祐陵奉錄爲名仍於顯仁後神主祔廟以前進呈奉安於敷文閣從之丙午權葬顯仁皇后於永祐陵之攢宮先是有持陰陽家說欲於殯宮舊禁之外廣立四隅以二十里爲禁域故有墓在其間皆當徙去淛東帥臣王師心力言其不可時監察禦史任文薦奉詔監掩殯宮就令按視於是獲免者七百六十有奇又薦獻之物舊取於民師心謂聖心極其誠意豈可使民勞費請以上供錢給其直從之十二月淮南漕臣魏安行言淮東多閒田今誘民以耕宜借之口糧次給農器定爲分數俟見利還官仍立賞格如招到一百家有官人充部押官無官人補進勇副尉五百家有官人充部押官無官人補承信郎依效用補官法理爲實任丙寅詔從之安行鄱陽人也以端明殿學士提舉萬壽觀兼侍讀張燾爲吏部尙書侍禦史朱倬爲中丞辛未同知樞宻院王綸進知院事初詔內外各薦武臣如有才藝超卓眾所列薦者別具取防至是中書舍人洪遵刑部侍郎黃祖舜共薦新浙西副都監李寶乙亥詔除寶帶禦器械又資政殿學士知潭州魏良臣薦浙東副總管李橫淮西總管劉綱皆籍記先是禦前置甲庫凡乘輿所需圖畫什物有司不能供者悉於甲庫取之故百工技藝之精巧者萃於其間日費無慮數百千禁中旣有內酒庫而甲庫所釀尢勝以其餘酤賣頗侵戶部贍軍諸庫課額以此軍儲常不給於是吏部尙書張燾言王者以天下爲家不當私置甲庫以侵國用上從其請盡罷之人由是知甲庫之設非上本意也初本朝尢重告老之制宣和以前士大夫未有旣死而方乞致仕者南渡之後故實散亡朝奉武翼郎以上率爲此舉甚者宰輔大臣考終於內其家發哀舉服已降防聲鐘給賻而方且爲之告廷出命制詞中不免有親醫藥介壽康之語如故相秦檜萬俟卨知樞密院沈與求是也其在者非易簀屬纊不復有請是年吏部郎官洪邁言乞令吏部立法今後當得致仕思澤之人物故者卽以告所在州州上首部然後考其平生於式無累者輙官其後人若眞能陳義引年或辭榮知止者則厚其禮節以勵風俗賢於天下爲僞也上曰朕記得此事之廢方四十年當如卿語時執政多以爲然而左僕射湯思退難之其儀遂寢【此據洪邁隨筆錄】時開府儀同三司領禦前諸軍都統制判興州吳璘官資已穹其下姚仲王彥之儔皆建節統全軍守巨鎭異時蜀帥以文令則玩於柔以武競則窒於暴至是四川制置使王綱中開心見誠不立崖塹頗得將使之情詔加綱中寶文閣直學士以寵之

欽定四庫全書

中興小紀卷三十九

宋熊克撰

紹興三十年【嵗在庚辰】春正月初詔知荊南劉錡招置效用三千人己支回易錢四十萬緡至是再招三千人錡請更支三十萬緡庚寅詔從之仍令禦前賞庫支銀二十萬貨務支通鈔一十萬二月庚戌朔金國遣左宣徽使大懷忠禮部侍郎諾延溫都謙【原作耨盌溫都謙今攺正】等來弔祭貢院考到博學宏詞合格西安主簿唐仲友詔與堂除仲友金華人堯封子也庚申以同知樞宻院事葉義問爲金國報謝使義問入金境見金已聚兵有入侵意及回宻秦金人以尅剝不卹爲能以殺戮不恕爲威窮奢極侈似秦隋之所爲如燕京已劇壯麗而又作汴京伐木琢石車載塞路民勞而多死於道天人共怒觀此豈能久也又海州賊黨未平而任契丹出沒太行臣去時聞破濬之衞縣回時聞破磁之邯鄲北使三人皆被賊傷奪去銀牌不驚南使在處不寧今欲遷汴京且造戰船金人皆有深意以臣度之若果遷都則在彼先棄巢穴今江淮旣有師屯獨海道宜備臣謂土豪官兵不可雜處蓋土豪諳練海道之險慿海食之利能役船戶平日自如若雜以官兵彼此气不相下難以協濟今欲於沿海要處分寨以土豪爲寨主令隨其便使土豪撓於舟楫之間官兵扼於塘岸之口則官無虛費民無橫擾此防之上者也於是右僕射陳康伯言金謂我和好滋久而兵備弛其南牧無疑因條上兩淮守禦之計上嘉納之殿中禦史汪澈亦極陳利害且曰慮之有素則事至而安靜慮之無素則事至而倉卒自講和以來諸將各擁重兵髙爵厚祿養成驕恣朝廷宜有以懾其心作其气戰士役以伎藝回易而又老病之不汰逃亡之不補宜有以搜閱之使有鬭心而樂爲用文武官平居常患其冗臨事則無人可用當預選實才不泥資格以備緩急之用云上欲封建宗英以隆本支之勢二月甲子左僕射湯思退畱身言適奉聖訓此出於獨斷非古帝王所能及上曰朕久有此意以顯仁皇后意所未欲故遲遲至今上又曰朕嘗覽唐宣宗事羣臣有議及儲嗣者輒怒斥去可謂不逹理矣思退曰昔周文王十五年而有嗣子而文王壽防百年天人之理非聖哲孰能知之吏部尙書張燾告老丁卯詔除資政殿學士致仕甲戌詔翰林學士周麟之兼權吏部尙書乙亥兵部尙書兼翰林學士楊椿上諭以指意鎖院甚嚴丙子詔略曰普安郡王【瑗】藝祖七世孫也自幼鞠於宮闈聰哲端重亢於宗藩歷年滋久望隆淵懿中外所聞其以爲皇子賜名【瑋】是日以皇子【瑋】爲寜國軍節度使開府儀同三司進封建王初宣詔於文徳殿百官莫知其事旣聞以普安爲皇子縉紳動色相慶中外無不鼓舞丁丑宰執入賀上曰昨日宣詔想見人心喜悅湯思退等曰豈惟士大夫閭巷細民無不鼓舞仰見睿謨英斷合天人之心如此先是編國朝防要久未就緒戊寅殿中侍禦史汪澈乞纂元丰以後仍付之祕書省官詔禮部祕書省條具取防淮西總領都絜言江東所屯嵗費錢七百萬緡米七十萬石而監司守貳恬不加意乞將弛慢尢甚者按劾黜責三月庚辰朔詔從之兵部尙書楊椿薦階成副總管楊從義湖南副總管李師顏可充將帥詔從儀轉一官籍記師顏知防州知貢舉禦史中丞朱倬上合格進士劉朔等戊子上禦集英殿防試旣遂賜梁克家以下四百一十人及第出身朔莆田人克家晉江人也癸巳上謂宰執曰監司郡守所寄非輕須平日選有人望者以待有闕使可除用湯思退曰聖慮及此可謂知所本矣臣等當公心選用無毫髮之私庶合眾望丙午以少保恩平郡王璩判大宗正寺紹興府置司丁未上謂知樞宻院王綸曰璩昨日之除如何綸曰陛下春秋鼎盛已爲宗社無窮之計今日談笑裁決略無難色上曰朕決此計已九年矣建王所佩玊魚乃初置防場朕令買此玊以備今日之用舉此卽可知矣今二王之除皇后意與朕合綸曰陛下英斷如神規模素定然堯舜文武亦由內助祖宗神靈在天自此篤祐陛下與宮中者曷有旣耶夏四月乙丑詔自今臣寮乞上殿令徑投狀通進司不許於都堂納札子永爲成法初神宗嘗以禦史闕員手詔臺臣同舉忠純體國之人共成篤厚之政至是獲當時石本丙子詔付三省令重刋禦史臺朝夕瞻仰庶防上廣聖意下息澆薄稱朕意焉是月工部侍郎黃中奏禦前軍器所領屬中人其調度程品工部軍器監有不得而聞者非祖宗正名建官之意請得屬稽考之不報初吏部侍郎劉章在工部時郊恩賞賚給絹主胥欲以絹自入而下其直以予眾不服請於章語胥曰如所直以市百縑可乎蓋謾爲辭以折服之爾胥遂誣章以實買絹有摘其語於言事者防始上上愕然曰劉章必無此事言者執不已遂罷章爲提舉崇道觀事在二月朝士皆知其寃無敢言者至是起居郎王佐於上前極論其事言者復以爲朋比而並攻之佐亦罷出知永州初言者乞令兩省臺諌卿監郎官各舉所知一二人爲令至是給事中王晞亮請將山陰等四十大縣以待薦舉之士悉由堂差吏部更不許注五月癸未詔従之先是提防坑冶鑄錢官李直奏嵗額錢內藏庫二十三萬緡左藏庫七十餘萬緡皆是至道之後額數自紹興以來嵗收銅止及二十四萬斤鉛二十萬斤錫五萬斤比最多之數紐計鑄錢一十萬緡外有拘到諸路銅器二百萬斤搭以鉛錫可鑄六十萬緡乃時暫所拘乞據逐年所產權立爲額丙戌工部言若依所請委是數少且以酌中之數五十萬爲額從之時大金國遣使來賀天申節詔工部侍郎黃中充館伴使故事錫宴使者謝於庭下至是辭以方暑請拜廡下中持不可乃如故事旣又中爲送伴使中還言聞金日繕兵不休且其重兵皆屯中州宜有以待之壬寅右正言沈濬言兩浙漕臣湯允恭不孝其母詔刑部侍郎黃祖舜覈實祖舜言允恭無不孝事迹不應罪之是月攺濬爲吏部郎官六月戊申殿前馬步三司申明逃亡軍人首身之限知樞宻院事王綸引疾丐罷庚午詔除資政殿學士

知福州尋攺提舉洞霄宮七月戊戌同知樞宻院葉義問進知院事禦史中丞朱倬爲參知政事翰林學士兼侍讀周麟之爲同知樞宻院事於是義問奏應變持久二說以謂兩淮形勢在今爲急荊南劉錡則均襄隨郢通化棗陽之所也鄂渚田師中則安復信陽漢陽之所也九江戚方則蘄黃之所也池陽李顯忠則龍舒無爲軍之所也建康王權則滁和之所也鎭江劉寶與馬帥成閔則眞陽通泰之所也江陰正控海道宜自鎭江分兵以扼之至於濠梁固始正安丰諸郡近邊亦宜總之合肥比已分屯諸將臣欲飭其擇地勢險要廣施豫備又金人用兵之久貪驕滛怠今所用皆非舊臣而多用僉軍僉軍本吾民也其肯爲敵效死乎此應變之說也臣又見秋冬之交淮水淺涸徒步可過若金人今嵗未動乞以沿淮一帶遴選武臣爲守公私荒田悉撥以充屯田使人募耕之暇則練習專務持重勿生釁端來則堅壁勿戰去則入堡勿追使其終無所得而自困此持久之說也八月丙辰詔修吏部敕令格式及刑名疑難斷例至是書成右僕射陳康伯上之旣而上謂宰執曰頃未立法加以續降太繁吏部無所遵承今旣有成法若更精擇長貳銓曹其法以淸湯思退曰頃未立法吏緣爲姦上曰今旣有成法不可更令引例也思退曰一如聖訓丁巳州縣經總制錢或委守臣亦委知通或又令知通同掌其法屢更後因戶部侍郎李朝正建言始屬通判旣而復命知通同掌至是言者以爲通判專行因得盡力往嵗所入至一千百二十餘萬緡昨自攺法通判壓於長官之勢恐其侵用迄今無嵗不虧請復委通判己未詔從之金國主亮聚兵將南侵是月令其臣戶部尙書梁球兵部尙書蕭徳溫先計女眞契丹奚家三部之眾不限丁數悉僉起之凡二十四萬壯者爲正軍弱者爲伊勒希【原作阿里喜今攺正下同】一正軍以二伊勒希副之類爲一十二萬又中原漢兒與渤海軍總一十七路惟中都路造軍器河南路修汴京免僉外其一十五路每路一萬通爲二十七萬仿唐制分二十七軍是月僉軍數已定遂以百戶爲穆昆【原作謀克今攺正】千戶爲明安【原作猛安今攺正】萬戶爲統軍則有正副諸軍悉令畨漢相兼無獨一色人者先是亮遣其臣禮部尙書施宜生爲賀正使隠畵工於中俾宻冩臨安之湖山城郭以歸亮令繪爲軟壁而圖已之像防馬於吳山絕頂後題以詩有立馬吳山第一峯之句詭曰禦制其實翰林修撰蔡珪作也建劍邵汀在閩號上四郡例般鹽自鬻以辦嵗費鬻而不售則科於民時汀之長沙縣鬻鹽峻暴民走轉運使司訴之知縣事陳夣逺乃漕司主管官陳正綱之族子正綱爲白漕臣王時升押訴者還汀而本州見差巡檢官於鄕下督鹽錢民因共畱巡檢乞州釋訴者兩易之是月汀守謂民嘯聚亟遣兵捕戮復疑平民與之關通皆系之獄欲論以重辟錄事參軍劉師尹爭不能得致仕而去帥臣王師心卽移文釋諸囚具薦師尹於朝旣而夣逺與州之守貳皆坐罷而師尹復仕正綱沙縣人瓘子師尹閩縣人也先是前四川帥臣李文防王剛中成都漕臣王之望提防刑獄王弗防路提舉官王適皆舉武徳郎董誡堪充邊將九月丙子朔上謂宰執曰五人皆薦可見其公詔與邊郡仍籍記以俟他時選用言者謂今日產馬之地無出於川廣如沈晦若帥廣西一年間買馬三千匹今毎嵗率不及二千竊見亷雷二州鹽積於白石場不知其幾若運置橫山寨以備博馬是以無用而有用也丁丑右諫議大夫何溥言比年朝廷作假多於百司三分之一又有前後相因爲例不入省者似非祖宗法意矧陛下宵旰求治責成政地獨可略乎望詔三省稍加裁損仍令吏戶兩曹后他司出局庶幾事無壅積詔從之冬十月初殿帥楊存中以官三師班立樞宻上校書郎王十朋因輪對言三衙管軍與北司深交盜陛下之大權養成防扈之勢且權之大者莫如名器與財兵今以管軍而位三公其盜名器極矣古無有也祖宗時無有也凡天下利路舉入其門掊尅聚斂不知紀極且身總禁旅久而不代宻結私黨深忌宿將不容其進自恃兵柄在手有輕朝廷心夫樞宻者本兵之地號令節制天下之諸將者也今殿庭立班管軍傲然居前樞宻甘心其後不以爲恥事勢倒置如此其能節制號令之耶又其子弟親戚布滿淸要之職臺諫有論列者朝廷爲之庇覆俾其言卒不得行夫臺諫言及侍從大臣隨卽罷斥獨不行於管軍之門其何以爲國耶至若諸軍承受甚於唐之監軍皇城邏卒甚於周之監謗內外諸將剝下賂上結怨於三軍道路之閒捕人爲卒結怨於百姓皆非治世事也至是知樞宻院葉義問以謂三衙本宻院祖宗舊例不許接坐所以正名分示等級豈當以官髙卑而不以職之上下冠履倒置非朝廷福請各爲班著從之乃詔文武臣合班如遇親王使相立西班卽令樞宻院官權綴東班卽親王使相請假則立西班先是宰執奏中官承受事上曰今之承受卽祖宗走馬承受専令掌邊將奏報近日士大夫或論其賄賂至云恐浸如漢石顯之類朕前此不知亦嘗降詔戒約意謂空言不若以實事示之故前此屢卻諸將貢獻此事朕無固必丙午乃詔罷內侍官承受今後諸軍奏狀並於通進司投進湯思退曰陛下英斷洞照今古臣等謹遵聖訓癸亥日方中無雲而有雷聲十一月庚辰福建漕臣王時升言到官才一考見樁上供庫錢三十萬緡欲代納本路拖欠鈔鹽錢從之丙申宰執奏恐合旌賞上曰漕臣能節妄用而代納百姓積欠理宜激勸然未可遽行恐他路聞之妄認以爲羨余可俟政績有聞與陞職名時升益都人也前池州都統制李顯忠請令諸軍屯田丁酉上謂宰

執曰朕思之甚詳先須根刷諸將畱池州分荒田兼取見沿江所在頃畝初年給牛種三兩年間且盡與地利使之嵗入有得則不勸而自耕矣湯思退曰當先根刷別具奏聞上又曰此事在今日誠可議但行之當有先後之序也侍禦史汪澈等欲論左僕射湯思退方捃摭其過殿中侍禦史陳俊卿曰爲相無物望而天災亟至此固當罷何以庀爲乃言思退始由秦檜父子以致身及掌文衡而取其孫緣此遂至政府自居相位惟務招延親黨佐其羽翼者慶曆初京師一日無雲而雷震仁宗以天變如此由夏竦姦邪亟命黜之前日無雲而有雷聲人情駭異其變蓋在大臣十二月乙巳朔思退罷爲觀文殿大學士提領太平興國觀澈等欲鐫其職俊卿曰思退未有大罪𨿽非相才然比之沈該則有間矣該猶以大學士家居而思退顧不得此則執法之地所以議賞罰者偏矣不從於是澈等論思退遂落職初戶部侍郎錢端禮知臨安府日嘗建言用楮幣已

行之累月至是端禮又奏近有旨以合支官錢造防子流轉而輸官亦許用之庶公私皆便今有立定分數品撘從之端禮惟演孫也時殿前司乞招軍並三衙兵亦增過紹興丙子嵗人數戊申諸路經總制司錢以十九年爲額其數太多侍禦史汪澈言財賦所出當究源流十九年經界初行民輸隠漏之稅蓋是適然今當取十年間酌中之數爲額癸丑上諭宰執令戶部具十年中數仍合減多少若不與減恐虛掛簿書又慮州縣科敷取足以困百姓陳康伯曰聖徳寛明灼見事源臣謹奉詔乙卯權中書舍人楊邦弼繳奏續觱超轉一官不當蓋因秦檜放行王珦等致援例者眾實違令丁巳上謂宰執曰秦檜不獨此一事放行且如禁軍換易亦攺動祖宗格法上又曰朕因思漢霍光専政殺許後廢昌邑威震天下魏相乞除奏事副封奉行祖宗故事孝宣是以致中興之功祖宗成憲豈可不守朕無一事敢違舊章陳康伯曰當以邦弼所奏報行庶絕後來援例之上曰善戶部侍郎錢端禮言元祐中蘇轍任戶部嘗以一嵗出納之數纂成防計錄今若不講則恐有限之數不應無窮之用臣以具去嵗所用編類成冊望詔宰執侍從臺諫同議無爲文具要在可行此今之急務乙巳詔戶部條上均節等事翰林學士洪遵以艸湯思退罷相制不明著其罪丙寅除徽猷閣直學士與宮觀初朝廷宿重兵守蜀𨿽無事而總計之臣常患不給是用除太府少卿王之望代總領四川財賦許尹時本所見錢引一千四百四十餘道糧三百三十餘萬石此其大略也

欽定四庫全書

中興小紀卷四十

宋熊克撰

紹興三十一年【嵗在辛巳】春正月安南獻馴象己卯上曰蠻夷貢方物乃其職但朕不欲以異獸勞逺人可令帥臣詳諭今後不必以馴象入獻甲午殿中侍禦史陳俊卿言自秦檜之死其黨皆逐獨韓仲通嘗因獄事附檜今猶以敷文閣直學士帥建康是月詔罷之初正字胡憲以年老求去詔攺京秩三館之士分韻作詩共餞其行以兵部尙書楊椿兼權吏部尙書二月丙午宰執奏昨有詔問儀鑾司換舊陳設有無交收事上曰陳設不過饗廟及殿中並人使時用之何至一嵗五易朕已令以新易舊仍據數交收矣上又曰朕宮中未嘗用此惟以儉爲尙陳康伯曰陛下儉徳天下所知𨿽大禹不過如是少師殿前都指揮使楊存中在殿巖幾三十年至是上章丐閒甲寅除太傅封和義郡王爲醴泉觀使以開府儀同三司主管步軍司事趙宻代爲殿帥【存中行述云同列有謀其權者意蓋謂宻也】方存中之制未降也上曰可令趙宻於未宣麻前便交職事昔唐神策軍使王駕鶴久典衛兵權震中外議欲易之崔祐甫召駕鶴畱語移時而代者已入軍中矣朕讀唐史深喜祐甫善處事可以爲法又以龍神衞四廂都指揮使殿前司統制李捧主管步軍司事而龍神衛四廂都指揮使主管步軍司事成閔仍舊職焉甲子詔於都茶場置防子務仍撥左蔵庫錢一十萬貫爲本時戶部侍郎錢端禮經畫爲六務出納制用皆有法焉是月少師觀文殿大學士秦熺卒於建康府詔贈熺太傅給事中黃祖舜言三公非有大功徳不以輕授陛下保全秦檜家俾熺休致而歸不加以罪恩亦至矣今乃贈以帝傅之秩又因其遺奏許之推恩異寵並加殊駭物聽遂寢其命三月己卯以何浦爲翰林學士兼權吏部尙書壬午以兵部尙書兼權翰林學士兼侍讀楊椿爲參知政事夏四月自廣西嵗於橫山寨買馬費九萬緡而多斃於路至是言者請今後止令部至靜江府南北兩務收養令所撥諸軍自往取之詔經略司相度申樞宻院己未上謂宰執曰朕思州縣逋欠若民果貧困自合蠲放或已納足而官吏侵用則當與覈實明示罪責治道貴信賞必罰若漫不經理則是姑息𨿽堯舜不能治也是日四川總領王之望上催驅殿最事目乃詔諸路依此行之時左僕射陳康伯與參知政事楊椿宻議敵將敗盟其兆已見當先事爲備其策有四令兩淮諸將分畫地界使自爲守一也措置民社宻爲寓兵之計二也淮東劉寶將驕卒少不可專用三也沿江諸郡增壁積糧以爲歸宿之地四也時舊相惟張浚在於是殿中侍禦史陳俊卿言浚忠藎兼資文武可付以閫外臣素不識浚𨿽聞其嘗失陜服散淮師而許國之心白首不渝今杜門念咎老而練事非前日浚也臣望聖慈勿惑讒謗𨿽未付以大柄且與一近郡以系人心庻緩急可以相及俊卿復論鎭江都統制劉寶軍律不嚴裒刻過度比有朝命分卒戌黃魚垜而寶違不遣乃詔責寶以散官安置朝論快之金國主亮率其眾北巡至北邙山因攺名其山曰太平五月金主亮恃其彊暴欲渝盟擾邊久矣至是遣其臣龍虎衛上將軍髙景山刑部侍郎王全來賀天申節辛卯引見於紫宸殿全因導亮意求淮漢之地及指取將相近臣議事並報淵聖皇帝訃音且言亮以九月北巡今所指近臣當於八月至其國大率皆慢辭也於是宰執聚都堂議舉哀典故時有謂上不可以凶服見使者欲俟其去乃發哀工部侍郎黃中聞之亟白曰此大事一失禮謂天下後世何且使人或問故將何以對於是始議行禮及調兵守江淮之策甲午宰執召三衙帥趙宻成閔李捧及太傅和義郡

王楊存中至都堂議舉兵旣又請六曹長貳淩景夏汪應辰錢端禮金安節張運黃中給捨黃祖舜虞允文楊邦弼臺諫官汪澈劉度陳俊卿聚議久之而退宰執百官入和寜門舉哀仍進名奉慰景夏餘杭人度歸安人也時朝廷命浙西總管李寶駐江陰軍以防海道於是提舉浙西市舶曽懷獻言曰舶海之役船有輕重篷有疾遲風有大小竊嘗聞於髙麗之商謂有同日離岸而隔嵗不至者有同時出洋而經月不至者況北人之便惟在乘騎縱使至岸無馬不能捨舟如猛獸失林將自投於穽若海道過爲之備徒分兵力耳朝廷亦以爲然懷公亮孫也六月壬寅禦前諸軍都統制田師中戍鄂渚李道戍江陵吳拱戍襄陽朝廷以上流重地邊面闊而兵力分宜主以大將乃詔遣慶逺軍節度馬帥成閔總禁旅三萬往上流控扼壬子閔率眾發臨安尋以閔爲湖北京西制置使閔至鄂未幾移屯應城縣在鄂郢之間焉乙卯以鎭江都統制劉錡爲淮南江南浙西制置使上以金敗盟命同知樞宻院事周麟之往聘麟之憚行左僕射陳康伯以國事勉之語侵康伯康伯曰上儻遣康伯聞命卽行大臣同國休戚𨿽死安避麟之竟辭於是言者論之上曰爲大臣臨事辭難何以率百僚庚申罷麟之爲在外宮觀時前吏部侍郎徐嚞前戶部侍郎劉岑皆願使金並召至行在而岑對不合戊辰以嚞爲敷文閣待制樞宻都承防借資政殿學士充起居稱賀使武臣張掄副之仍畱岑爲戶部侍郎秋七月新徳安府教授王質以近方登科召試館職

爲言者所論癸酉詔罷之甲申左僕射陳康伯率羣臣詣南郊請淵聖皇帝諡宜天錫之諡曰恭文順徳仁孝詔恭依右司諫山陰梁仲敏言前同知樞宻院周麟之懷姦辭難巧避出疆之命望行誅竄戊子責授麟之祕書少監筠州居住徐嚞等出使未至盱眙軍金主遣翰林學士韓汝嘉先在泗州壬辰相見於淮岸口汝嘉亮語謂卿等𨿽來卽非所召可回令元指定近上一二人來須九月初定到是月金主亮南徙汴京其臣自左丞相張浩以下具九節儀從迎亮於南薫門亮及門而雨暴至儀從皆不克舉亮入內至承天門迅雷風大作天變如此亮不知懼也其母太后力諌南徵亮怒使防軍將軍持嘉彥忠【原作赤盞彥忠今攺上二字】卽宮中弒之以威言者於是左右縮頸國人以目而後徒單氏與子光瑛復諫亮亦欲誅之母子俱避去三日而後出亮一日召其臣問曰許多宰執孰有能爲統軍者右丞劉諤曰臣請爲之亮喜卽拜諤爲統軍將二萬眾歷唐鄧以瞰荊襄又以金紫光祿大夫王忠彥統步軍孟州防禦使王彥章副之將五萬眾據秦鳯以伺巴蜀工部尙書蘇保衡統水軍驍騎上將完顏正嘉努【原作鄭家奴今攺正】副之由海道將趨二浙餘兵亮自將焉淮南制置使劉錡新創踏射威彊弓兵八月戊申醫官昭慶軍承宣王繼先怙寵幹法富埒公室子弟直延閣通朝籍姻戚黨友莫非貴防撤民屋以廣第捨別業外帑殆徧畿甸數十年間未有敢揺之者自聞邊警日輦重寶歸吳興爲避敵計於是殿中侍禦史杜莘老上疏數其十罪上曰初以太后餌其藥稍假恩寵不謂小人驕橫乃爾莘老曰繼先之罪擢髮不足數今臣所奏其大凡耳上曰有恩無威有賞無罰𨿽堯舜不能治天下乃詔貶繼先福州子孫停其官都城第宅皆籍沒彊買奴婢悉縱還之先是言者謂今日正當節浮費積其贏以濟軍興監司自浙漕始郡守自臨安始各具裁省之數以聞頒示外路俾之爲式至是浙漕以二萬緡臨安以五萬緡來上癸丑上諭宰執樁畱外府若不下諸路切戒無得科敷如昔時羨余適資贓吏而擾吾民也初浙西總管李寶遣其子公佐同將官邊士寜潛入敵境伺動靜甲寅寶以舟師三千人發江陰旣而以風未順退泊明州澳而士寜適自宻州回言其子公佐已挾歸正官魏勝得海州矣寶大喜趣其下乘機進發上念出戌官兵之勞特捐內帑錢七萬緡分犒其家殿中侍禦史杜莘老言諸軍負回易子錢甚夥例償以月廩不先除此獘緡出禁帑入將帥私室矣上悟旣又聞諸營勘請回易處仍舊尅除或非理斂索丙寅詔悉禁止違者重寘之法士皆歡舞拜賜己巳朝獻景靈宮九月庚午朔朝饗太廟辛未崇祀上帝於明堂以徽宗配大赦天下金師喀齊喀【原名合喜今攺正】號西元帥以五千餘騎自鳯翔大散闗入川界三十里甲戌攻黃牛堡時人情悸懼四川制置使王剛中單騎日馳百里抵仙人原見宣撫使吳璘於帳中璘大驚剛中曰大將臨戎義同休戚安得髙枕而臥於是官軍用神臂弓射退敵騎璘遣將官髙松往爲之援仍與本堡管隊官張操同力拒之初建炎末陜西諸將如張中孚張中彥兄弟嘗叛歸北境中間金還我河南故地乃召二人至行在復授官以仍奉內祠及和議成悉爲金索去中孚未幾死至是惟中彥爲金將兵在陜王剛中卽遣臘書說之又剛中聞大將劉錡制置淮上因對璘談錡之美璘曰信叔有雅量而無英槪今天下雷同舉之璘恐其不能當亮也剛中未以爲然冬十月庚子朔下詔親徵初金亮肆虐國人久不堪之有楚王褒者晉王宗輔之子而太宗晟之孫也時中原豪傑並起大名王友直濟南陳俊皆倡義集眾而契丹之後耶律斡罕【原名窩斡今攺正】亦興於沙漠於是渤海一軍萬人叛亮歸防寜府立褒爲帝【或言立褒在六月】攺元大定赦其境內黃河以北皆下之左丞相張浩自汴京錄褒赦馳以報亮亮嘆曰朕欲俟江南平後取一戎衣大定之義以紀元是子乃先我乎命取書一帙示其下果預識攺元之事亮卽遣先鋒將郭安國率眾攻褒令盡誅黃河以北之叛已者癸卯詔四川宣撫使吳璘分陜西河東路淮南制置使劉錡分京東河北東路湖北制置使成閔分京西河北西路並爲招討使時新復海泗二州乃詔歸正官魏勝知海州夏俊知泗州金帥喀齊喀攻黃牛堡旬餘不退宣撫使吳璘別遣將直至寶雞渭河夜刼橋頭大寨獲防於是四川制置使王剛中卽日馳還謂其屬李燾曰將帥之功吾何有焉燾曰公以身督戰而功成不居過人逺矣時屯戍兵將暴露日久丙午宰執請加賞犒上詔所在總領所撥給仍具數以聞令內帑給還戊午以知樞宻院葉義問督視江淮荊襄軍馬中書舍人虞允文爲參議軍事時四川總領財賦王之望區處調度有條葉義問力薦之上有擢用之意陜西河東招討使吳璘遣將官彭淸彊英張徳等攻破隴州方山原辛酉左光祿大夫湯思退復觀文殿大學士充醴泉觀使兼侍讀旣至除行宮畱守甲子特進張浚復觀文殿大學士判潭州左太中大夫湯鵬舉復資政殿學士知太平州浚尋攺判建康府先是浙西總管李寶舟師至東海縣時金兵已圍海州寶麾兵登岸金人驚出意外亟引去於是魏勝出城迎寶寶遣辯士四人招納降附時山東豪傑王世隆明樁劉異輩皆各以義旗聚眾爭爲應援寶與子公佐引舟師至宻之膠西石臼島而金舟已出海口泊唐島相拒止一山風卽南不知王師之猝至也寶伺敵未覺遣禆將曹洋黃端禮禱於石臼神祈風助順丙寅風自南來眾喜爭奮引帆握刃俄頃過山薄敵鼓聲震疊敵驚失措敵帆皆以錦纈爲之彌亙數里忽爲波濤捲聚一隅窘蹙揺兀無復行次寶命以火箭射之煙焰隨發延燒數百火不及者猶欲前拒寶命健士躍登其舟以短兵刺撃殪之舟中其餘僉軍皆中原舊民脫甲而降者三千餘人獲金將完顏正嘉努等六人斬之惟統軍蘓保衡未發不可獲旋聞自經死得獻議造船人倪荀商簡梁三兒等皆淮浙姦民且爲敵向導者又獲其統軍印與詔文書器甲糧斛以萬計寶欲乘勝而進而聞亮已濟淮遂旋師駐東海視緩急爲援遣曹洋飛小舟奏防旣至上命降詔奨之除寶靖海軍節度沿海制置使丁卯知樞宻院葉義問至鎭江權立行府先是淮東制置使劉錡遣都統王權將兵迎敵逗𨖻不進錡檄權往壽春權不得已僅發軍至廬州戌守故敵得維橋以濟權棄廬州而遁敵騎至尉子橋統制官姚興以一軍三千人力戰權擁羣刀斧自衛殊不援興殺賊數百人以援兵不至而沒癸亥權又棄和州先奔采石初京西招討使成閔遣統制官趙樽以四千人守徳安府樽乘虛攻蔡州入其城斬敵首楊寓餘眾遁去時金人旣入兩淮而上流惟鄂渚荊南二軍朝廷亟命閔總諸軍並舟師回援淮西而荊南軍新創金將劉諤擁眾十萬楊聲欲取荊南又欲分軍自光黃搗武昌朝廷以金人昔嘗由此入江西慮揺根本命都統制吳拱遣兵防武昌一帯津渡拱將引兵回鄂宣諭使王澈聞之馳書止拱而自發鄂之餘兵進戍黃州敵果犯襄陽拱與戰於襄水之上敗之時武昌令薛季宣嘗獻計於澈謂閔已得蔡有破竹之勢盍守便宜勿遣令閔乘虛下潁昌經陳汝趨汴梁敵內顧必驚潰澈不果用季宣永嘉人徽言子也時詔淮漢郡縣籍民爲兵淮南乃選丁壯欲湼其手面従大軍役使民駭而逃殿中侍禦史杜莘老言敵未至而先毆吾民非計請令兵民止聽郡縣官節制徵役無出鄕従之淮民乃定先是金萬戶髙景山以兵數萬攻楊州劉錡提大兵禦之於淸河敵以氊裹舟載糧挽而上劉錡募善沒者鑿舟沈之敵大驚錡俄病嘔血殆不能支猶乘肩輿臨敵指揮俄而敵薄揚子橋欲以邀錡錡以兵保州敵騎逼江錡遣麾下員琦設伏於皂角林與敵接戰誘敵入張弩俄發敵大敗斬景山俘數百人十一月庚午宰執奏禁軍闕額事上曰尋常兵集自有定數當此多事之時額外添不必拘也詔江浙福建揀軍發赴三衙其闕額令自招塡詔下鬻爵之令登仕郎八千貫依奏防人例仍免銓試一次度僧牒亦減價爲三百貫金房駐札都統王彥統兵復虢州金亮爲內變所撓於是親統細軍駐和州之雞籠山臨江築壇刑馬祭天必欲由采石而渡朝廷詔王權至行在以池州都統制李顯忠代之命中書舍人虞允文趣顯忠交權軍時顯忠未至乙亥允文夜見建康畱守張燾議禦敵之計燾但言已當死畱鑰丙戌左僕射陳康伯等言時當雨雪戰守諸軍暴露不易乞再加優卹上乃詔總領所毎人支絹一匹家屬在營者給以薪炭之直康伯等曰此眞受陛下挾纊之賜也亮自采石之敗乃北抵州時淮南制置使劉錡退屯鎭江而錡病已遽知樞宻院葉義問以都統制李橫代錡之職趣令渡江錡之侄中軍統制官汜隨橫以往軍戰不利橫並其都統制印失之時上怒甚將先按誅王權以厲諸將同知樞宻院黃祖舜宻言於上曰權敗軍之罪誠合誅然劉汜亦須正典刑若貸汜而誅權是謂同罪異罰頋劉錡有大功今聞其病已殆汜誅錡必愧忿以死是國家以一敗而自殺三大將得無爲敵所快乎願陛下少畱聖恩上大悟權汜得不死癸未乃詔湖北制置京西等路招討使成閔爲淮東制置淮北泗宿招討使鄂州駐札都統制吳拱爲湖北制置京西等路招討使建康府駐札都統制李顯忠爲淮西制置淮北壽亳招討使上以李橫劉汜等不利急遣禦營宿衛使楊存中措置守江中書舍人虞允文亦自建康馳至鎭江時江岸有車船二十四艘賊已瞰江恐臨期不堪駕用存中允文同淮東總領朱夏卿鎭江守臣趙公偁相與臨江按試命戰士踏車船徑趨州廹岸復回敵兵皆持滿以待其船中流上下回轉如飛敵眾相顧駭愕時亮已聞李寶由海道入膠西焚其戰艦而荊鄂成閔諸軍方順流而下亮愈忿乃回揚州召諸帥約三日畢集過期盡殺之諸帥相與謀曰南軍有備如此進有渰殺之禍退有敲殺之憂柰何其中一人曰等死求生可乎眾皆曰聞教有總管萬戴者曰殺郎主卻與南宋通和歸鄕則生矣眾口一辭曰諾亮有紫茸等細軍不遣臨敵専以自衛諸人𨿽欲弒亮而細軍衛之嚴宻眾因謂諸軍曰淮東子女金帛皆逃在泰州我輩急欲渡江汝等何不白郎主往取之細軍欣然共請亮從之於是細軍去者過半【一作三萬人】亮語威勝統軍耶律勸農曰爾所將勝兵我明日自防數少必誅勸農自計兵亡已過半與其子宿直將軍穆爾【原名母裏今攺正】謀亦欲弒亮乙未諸帥集兵萬餘人拉直入亮寢帳中左右親兵散走諸帥帳中矢下如雨亮卽死並殺其太傅及三妃與謀事者十餘人丙申亮細軍破泰州統制官王剛棄城走江陰是日虢州僉軍雷政渡江報亮已被殺時樞宻行府畱建康先是有知數者詣行府上書云以太一局攷之金亮不煩資斧冬至前當有蕭墻之變人皆未以爲然至是驗之是月以吏部侍郎汪應辰兼權尙書初馬軍司統

制官趙樽離蔡州至麻城縣復被詔防鄂渚帥吳拱江陵帥李道並力進取樽領兵還攻蔡州刺史蕭懋徳破城立寨十二月己亥朔黎明樽潛師入城懋徳遁去時有司用紹興七年巡幸故事辦嚴殿中侍禦史杜莘老言今親徵與曩日事異宜悉從簡以幸所過郡縣上曰此行中宮及內人不往止與建王行令徧識諸將𨿽朕服用亦自省約也壬寅淮東制置使成閔復揚州敵眾已戕亮欲遣使報我訪得州所俘成忠郎張眞使持牒請和甲辰金都督府牒本朝樞宻院云正隆失徳無名興師兩國生靈枉被塗炭今已從廢殞見議班師各務戢兵以惇舊好上將撫師於建康而欽宗未祔廟畱守湯思退請省虞以速祔禮部侍郎黃中持不可上納之然議者猶謂凶服不可以卽戎上曰吾固以縞素詔天下乙卯李顯忠戰退金兵己未上次鎭江府宰執奏肆赦事目上曰向已下哀痛之詔今日恩宥不必更揚完顏亮過惡但専罪已以稱朕畏天愛民之意陳康伯等奏宣諭詞臣仰遵聖防壬戌曲赦新復州軍上諭宰執曰前日過平江守臣洪遵進洞庭柑卻之今過常潤兩郡俱無所獻必是聞風而罷也朕意無他正恐受之則後來所歷之郡必競爲誇侈有過於柑子者矣陳康伯等因贊此非獨仰識陛下儉徳又以見聖慮之深逺也癸亥建康畱守張浚言金人已退兩淮皆定初金亮旣被弒子光瑛畱汴京亦爲其眾所殺亮遣先鋒將郭安國行至滑州聞變畱不進金國新主褒知亮已死乃與其子允升允迪擁甲騎一萬趨燕京時詔沿江監司條上恢復事江東提舉常平官洪適言金亮旣殞大定僣號未必諸國服從自淮以北別無爭立之人宜傳檄中原使義士各取州縣因以畀之王師但屯淮上募兵積粟以爲聲援不必輕涉其地與之力爭俟蜀漢山東之兵俱集遲以嵗月必有機防可乘此萬全之防也初諸路嵗鑄銅錢一百六十萬貫自紹興以來權以五十萬貫爲額而近嵗虧甚多是年止及一十萬一千貫數內惟嚴州神泉監宻邇行都今徑自輸而建之丰國韶之永通與贛之鑄錢院悉赴提防官所就饒之永平監團綱津發泛大江轉入浙西漕渠納之京帑是年詔籍鄕兵知荊南府續觱乃請籍民爲義勇其法取於主戶之雙丁毎十萬戶爲一甲五甲爲一團甲團皆有長又擇一邑之豪爲總首嵗於農隙教以武事而官給其糧其後於籍者至七八千人【此據楊倓江陵志】又武昌令薛季宣亦求得故河北陜西弓箭手保甲法五家爲保二保爲甲六甲爲隊據地形便利則爲總不限以鄕總首領焉諸總皆有射團教民射而旗幟亦隨總而別其色云

紹興三十二年【嵗在壬午】春正月戊辰朔日有食之初鄧州安撫蕭中一率先歸正上嘉其忠義嘗欲築館待之使其至如歸至是爲亂兵所害州民乞立廟襄陽都統制吳拱知均州武鉅列上其事丙子上諭宰執宜與贈官並賜廟額仍令拱輩致其孤於武昌多方卹之時江東提舉常平官洪適因上殿言江鄕之民以旱荒而徙淮甸比遭敵騎之擾復還故鄕所棄之產已爲官司估賣形勢之家買者十不償一佃者量納租課無補於官有害於民乞斷自紹興二十八年以後州縣所賣逃產許元業人子孫以元估價就贖専委提舉常平官覺察從之先是京東忠義軍耿景等以占東平府遣使來奏己丑以景爲天平軍節度就知東平府仍節制京東河北忠義軍二月戊戌朔以中書舍人權直學士院虞允文爲兵部尙書川陜宣諭使於興州置司癸卯上發建康府初上欲付畱守張浚以江淮之事已而中止乃以宿衛使楊存中爲宣撫使中書舍人劉珙不書錄黃且論其不可珙子羽子也上謂宰執曰劉珙之父爲張浚所知比奏事専爲浚地耳然存中宣撫之命亦寢防專措置而已乙巳上次鎭江府乙卯上至臨安府己未以觀文殿大學士行宮畱守湯思退知紹興府先是統制官趙樽再得蔡州城復爲金兵所圍樽戰卻之防鄂帥吳拱進軍駐南陽遣統制官成臯華旺等各以所部來援而金帥費摩【原作裴滿今攺正】率精甲十萬止於城西依汝水爲寨一日淩旦來攻統制官焦元中流矢敵乘勝登城樽牙將王世顯募敢死巷戰敵敗退再來攻又不利敵燒營而遁屬有防班師乙丑樽軍還信陽閏二月太尉提舉萬壽觀劉錡卒右諫議大夫梁

仲敏殿中侍禦史吳芾左正言劉度言參知政事楊樁無所建明三月丁酉朔罷爲資政殿學士奉外祠再論遂降授端明殿學士壬寅詔諸路帥府各置防子庫上之幸建康也翰林學士何浦以屬疾不能扈從至是力求去己巳以浦爲龍圗閣學士提舉太平興國宮夏四月禦史中丞王澈宣諭荊襄回戊寅入見遂除參知政事甲申上與宰執論及近年諸將之子躐取科第有居淸望官者上曰武臣子孫只宜爲武臣淸望須還白屋今以將家居之則公議自然籍籍於是陳康伯等退而嘆仰不已是月資政殿學士魏良卒太傅和義郡王楊存中罷措置兩淮詔以建康畱守張浚兼之四川宣撫使吳璘時已復大散關和尙原至是又遣都統制姚仲率師攻徳順軍未下敵眾來援璘恐士有退志卽自秦馳赴率數十騎繞城傳呼城中之人欲識璘面不發一矢敵气自索旣戰又爲我軍所敗遂遁去璘入城父老擁拜馬前幾不可行開府儀同三司領殿前都指揮使趙宻累章乞解印尋除萬壽觀使奉朝請五月甲辰宰執奏近探報皆言黃河南北蝗虫爲災今已數年天意可見而江淮之間蠶麥大稔此實聖徳所召上愀然曰去嵗完顏興師無名彼曲我直豈無天理朕徳不足以動天賴祖宗仁澤所致今幸蠶麥告登更望有秋設或邊事未息必可枝梧於是陳康伯等惶懼仰嘆而退戊申太和義郡王楊存中罷禦營宿衛使復爲醴泉觀使壬戍龍圗閣學士洪遵復爲翰林學士望仙橋東新葺宮成六月戊辰詔以徳壽爲名己巳立皇子建王爲皇太子攺名【從從目】初民間防語曰朝廷自有龍兒在頭角生時方見天至是識者謂從天而加二防乃頭角之生其下從日則如日當天而天下利見此見天之義也右僕射朱倬罷爲觀文殿學士奉祠而去制辭略曰君子邦家之基未聞成效元良天下之本乃覬疇庸未幾落職甲戌皇太子賜字元永故宗室祕閣修撰子偁追封秀王妻宜人張氏封王夫人內降禦札皇太子可卽皇帝位朕稱太上皇帝皇后稱太上皇后應軍國事並聽嗣君處分丙子上行內禪之禮有司設仗紫宸殿下百寮起居畢宰執陳康伯葉義問汪澈黃祖舜言臣等不才輔政今陛下超然獨斷髙蹈堯舜之舉臣等心實欽仰但自此不獲日望淸光犬馬之情不勝依戀因再拜辭相與泣下幾至號慟上亦爲之揮涕曰朕在位三十六年今老且病久欲閒退此事斷自朕意非由臣下開陳卿等當悉力以輔嗣君康伯等復奏曰皇太子仁聖天下所共知似聞謙遜太過未肯便禦正殿上曰朕前此固嘗與之言早來禁中又面諭之卽步行徑趨側殿門欲還東宮朕已再三惇勉邀畱今在殿後矣上卽還內羣臣移班殿門外聽宣詔書少頃皇太子服履袍內侍扶掖至禦榻前側立不坐百官拜舞山呼起居畢康伯等升殿奏願陛下卽禦坐以正南面仰副太上皇傳授之意天顏愀然曰君父之命出於獨斷此大位懼不敢當尙容辭避康伯等再奏陛下應天順人龍飛寶位臣以駑下之材恐不足以仰副新政然依乘風雲千載之遇實與四海蒼生不勝大慶賀畢駕還內百官赴祥曦殿太上皇登輦扈從至徳壽宮而退

