

資治通鑑外紀卷第一宋京兆萬年劉恕編集包犧以來紀包犧氏包犧氏母曰華胥蛇首人身風姓生於成紀年可紀而皇甫謐上古至周厲王無疑事異端備列於注以示傳聞異辭諸儒所紀皆有年眾說差玄不同及象日月之明謂之太昊取犧牲以充包廚號包犧後世音謬謂之伏犧或謂之虙犧一號皇雄氏黃熊或作都陳或云甲寅元年辛巳上古之時人民無別羣物不殊未有三綱六紀衣食器用之利民人但知其母不知其父臥則呿呿起則吁

吁饑則求食飽卽棄余茹毛飲血而衣皮革伏犧徳合上下天應以鳥獸文章地應以河圖洛書則而象之仰觀象於天俯觀法於地中觀萬物之宜造八卦始作三畫以象二十四气因而重之爻象備矣筮之紀陽气之初以爲律法建五气立五常定五行始名官而以龍紀有甲歷五運象法乾坤以正君臣父子夫婦之義繼天而王爲百王先度時制宜作爲罔罟以佃以漁以贍民用制嫁娶以儷皮爲禮於是人民乃治君親以尊臣子以順羣生和洽各安其性一百在位國皆風姓司太昊有濟之祀昔者天地未分謂之太一十年或云一百一十六年至周任宿須句顓㬰四

質謂之太素質形已具謂之太極亦曰渾沌五气通易元气始萌謂之太初气形始端謂之太始形變有气沖爲天濁以陰凝故气下爲地天地形別謂之二運二靈體散爲天地之元故離爲淸濁淸以陽發故謂之三才儀以人參之二十七萬六千年或曰二十六萬七千年十紀者開辟至獲麟二百七十六萬歲分爲十紀大率一紀五龍紀二也或云五姓紀二十七萬三千六百年是九頭紀一也時有臣無官位尊卑之別攝提紀三也或云七十二姓紀六百一十四萬九千爲五龍一云七萬三千六百年千五百二十五年五百二十年是爲攝提或云括提一云六十四萬九云六千三十年合洛紀四也或云三姓紀六千四十年是爲合洛一序命紀六也或云四姓紀四萬年是爲序命亦云述連通紀五也或云六姓紀三萬二千年是爲連通犧始作十二言之教方叔機注曰九頭紀一五龍紀紀鄭六藝論曰遂皇之後歷六紀九十一代至伏

九十一代或云一百八十七代五攝提紀七十二合洛紀三連通紀六序命紀四凡因提紀八也循飛紀七也流訖紀十也或云疏訖或以爲十紀自燧人已下禪通紀九也天地渾沌如雞子盤古氏生其中萬八千歲天下開一云伏犧前六紀後三紀流訖紀自黃帝爲始天聖於地天日髙一丈地日厚一丈盤古日長一丈辟陽淸爲天陰濁爲地盤古在其中一日九變神於生物始於盤古天地萬物之祖也其也頭爲五嶽如此萬八千嵗天數極髙地數極深盤古極長然則爲江河气爲風聲爲雷目瞳爲電喜爲晴怒爲陰秦目爲日月脂膏爲江海毛髮爲艸木先儒說盤古泣臂爲北嶽足爲西嶽吳楚間說盤古夫妻陰陽之始漢問俗說盤古頭爲東嶽腹爲中嶽左臂爲南嶽右於九故天去地九萬里也後乃有三皇數起於一立於三成於五盛於七處十二頭號曰天靈或云一姓十二人頭卽人也古語天皇氏天地初立元气肇始歲起攝提有神人一身

山下一作括州治一萬八千歳易緯通卦驗曰天皇質如今人數魚鳥以頭計之被迹在西北柱州昆侖有三名注云君之用事五行王亦有五期輔有三名之先與乾曜合元天地成位君臣道生君有五期輔地皇氏代天皇一姓十一頭興於熊耳龍門山定星公卿大夫也或云八千年或云一萬一千年辰分晝夜以三十日爲月十一月爲冬至治一千年地之口依山川土地之勢財度爲九州島謂之九囿各人皇氏代地皇九頭兄弟九人生於刑馬山出於堤云車使風雨兄弟各三百歲或云各一百歲一百五居其一而爲之長人皇居中州以制八輔駕六羽乘各一百六十代一雲天皇地皇人皇兄弟九人分長十六代合四萬五千六百年謂之九頭紀或云兄弟有巢氏上古穴處人民不勝禽獸虫蛇有聖人教之天下南有天下百餘年或云百餘代構木爲巢以避羣害食艸木實號大巢氏治石樓山病有聖人作上觀星辰下察五木鑽木取火炮生爲燧人氏民食果蓏蜯蛤腥臊臭惡傷害腹胃而多疾

萬年或云一萬二千年通卦驗曰遂皇始出握機矩熟養人利性避臭去惡遂天之意有天下百餘代八也言遂皇持斗機運轉之法指天以施政教六藝論表計寘注云遂皇謂遂人在伏犧前始王天下矩法皇初起人皇卽遂皇也譙周古史考曰有聖人以火曰易者陰陽之象天地之所變化政教之所生自人曰燧人氏沒包犠氏代之自天皇至燧皇九十一代徳王號燧人次有三姓乃至伏犠皇甫謐帝王世紀包犧氏沒女媧氏代立號女帝是爲女皇元年辛未一百八萬二千七百六十年時四極廢九州島裂天不兼覆地不周載火爁炎而不風姓蛇身人首作笙簧張云幕而枚占神明往古之媧錬五色石以補蒼天斷鰲足以立四極殺黑龍以滅水浩洋而不息猛獸食精民鷙鳥攫老弱於是女地不足東南故百川注焉蒼天神四極正淫水涸冀濟冀川積蘆灰以止淫水天不足西北故日月移焉百三十年川平狡虫精民生承包犧制度無所革造在位一柏皇氏大庭氏

栗陸氏中央氏赫胥氏驪連氏混沌氏尊盧氏有巢氏非人皇之後有巢氏皥英氏實不成士逹作爲五瑟以來陰气以定羣生朱襄氏之治天下也多風而陽气畜積萬物散解果二曰鳥三曰遂艸木四曰奮五榖五曰敬天常六葛天氏之樂三人犙牛尾投足以歌八闋一曰載民陰康氏曰達帝功七曰依地徳八曰總萬物之極七千七百八十二年女媧至無懷十五君襲包犠氏無懷氏自伏犧至無懷一千二百六十年或云五萬七年一云一萬六千八十年宋均曰女媧至神農七之號一千一百五十年或云一萬七千七百八十十姓至神農十二姓譙周曰伏犧次有三姓始至女媧女媧後五

紀官𨿽有水徳在火木之閒非其序也周語曰昔共共工氏在包犧後任知刑以彊伯九域而不王以水天下皇天弗福庶民弗助禍亂並興共工用滅賈逵工虞於湛樂淫失其身欲壅防百川墮髙堙庳以害諸侯與髙辛氏爭而王歸藏啟筮曰共工人面蛇身曰共工諸侯炎帝之後姜姓顓頊氏衰共工氏侵陵共工之力觸不周之山使地東南傾與髙辛爭而帝朱髮文子曰共工爲水害故顓頊誅之淮南子曰昔洪水以薄空桑荀卿子曰禹伐共工六韜曰共工氏遂潛於淵宗族殘滅繼嗣絕祀又曰舜時共工振滔而亡韓詩外傳曰古封太山禪梁甫者萬餘人仲尼自賢以爲無可臣者久空大官天下日亂民無所附王天下封禪書曰封太山禪梁父者七十二家夷吾觀焉不能盡識管子治國曰昔者七十九代之君俱伏犧已來三十餘萬歲莊子胠篋曰容成氏大庭氏所識十二而已無懷氏乃至伏犧神農列子楊朱曰氏祝融氏伏戲氏神農氏六韜大明曰柏皇氏栗陸伯皇氏中央氏栗陸氏驪畜氏軒轅氏赫胥氏尊盧沌氏昊英氏有巢氏朱襄氏葛天氏陰康氏無懷氏氏黎連氏軒轅氏共工氏宗盧氏祝融氏庸成氏混

氏驪連氏赫蘇氏宗盧氏祝和氏鶡冠子稱成鳩氏金樓子興王曰容成氏大庭氏柏皇氏中央氏栗陸孔衍春秋後語泰皇作人皇董仲舒春秋繁露曰推秦丞相綰等曰古有天皇有地皇有㤗皇㤗皇最貴四氏沒三皇興張晏曰三皇之前有人皇九首韋昭神農以爲九皇史記曰九皇氏沒六十四氏興六十皇尙書中侯義明曰洞五九禮閼郵注云閼止郵過曰上古有人皇者九人卽九皇也淮南子曰泰古二也言五帝後洞三王之世其治各九百歲當以禮止過背且復煩而無用今並略之粗舉一二可以見古今諸儒各稱上古名號年代世逺書亡其存者參差乖妄不同眾說誕神農氏神農氏姜姓女名曰女登少典之正妃人身牛首母曰任已有蟜氏長於薑水以火承木故爲炎帝云辛丑壬午元年己巳或古者民茹艸飲水

采樹木之實食蠃蛖之肉多疾病毒傷之害神農以爲人民眾多禽獸難以久養乃求可食之物相土地燥濕肥磽髙下因天之時分地之利教民播種五榖雨粟神農耕而種之周書曰神農之時天作陶冶斤斧爲耒耜鉏耨以墾艸莽然後五榖興以助果蓏實而食之又嘗百艸酸鹹之味察水泉之甘苦令民知所避就當此之時一日而遇七十毒神而化之使民宜之天下號曰神農本起烈山稱烈山氏一曰連山氏伊耆氏大庭氏魁隗氏葦鑰伊耆氏之樂也郊特牲曰伊耆氏始爲蠟非包犧之後大庭氏禮記明堂位曰土鼓蕢桴轅逮於髙辛皇侃曰神農伊耆一代總號其子孫爲鄭曰伊耆氏古天子有天下之號詩譜曰大庭軒

神農始作耒耜或云大庭神農之別號則伊耆神農天子者始爲蠟祭熊安生曰伊耆氏卽神農也案易一人也與大庭爲都魯以火紀官其俗朴重端愨不忿爭而財足無制令而人從威厲而不殺法省而不煩列於國日中爲市以聚貨帛國實民富而教化成削桐爲琴繩絲爲以通神明之徳合天人之和諸侯夙沙氏叛不用命箕文諌而殺之神農而修徳夙沙之民自攻其君而來歸其地南至交趾北至幽都東至湯谷西至三危莫不聴從一百四十年神農納莽在位一百二十年或云談生臨魁水氏女曰聴帝承元年辛巳在位六年或云六十年一本承在臨帝臨魁元年辛巳在位六十年或云八十年

帝明元年丁亥在位四十九年魁先帝釐一曰克元年辛酉在位四十八年帝直元年丙子在位四十五年帝楡罔元年壬辰在位五十五年自神農至楡罔四帝哀元年己酉在位四十三年六年春秋緯命歷序曰炎帝傳八世五百二十歲或百二十六年臨魁至楡罔七帝襲神農氏之薨三百七世譙周曰神農至炎帝一百三十三姓雲三百八十年呂氏春秋曰神農有天下十黃帝黃帝有熊國君少典之子姓公孫名軒轅其先卽炎母曰附寶生晉語曰少典娶於有蟜氏生黃帝炎帝帝母家有蟜氏之女孕軒轅二十四月而生於壽丘長於姬水攺姓姬神農氏世衰諸侯相侵伐暴虐百姓而弗能徵軒轅習用干戈以徵不享諸侯咸來賓

從尢最爲暴莫能伐炎帝欲侵陵諸侯諸侯咸歸軒轅軒轅修徳振兵治五气藝五種撫萬民度四方教熊羆貔貅貙虎與炎帝戰於阪泉之野三戰然後得志尢作亂不用命軒轅徵師與尢戰於涿鹿之野尢爲大霧軍士昏迷軒轅作指南車以示四方遂禽尢戮於中冀名其地曰絕轡之野尢古應劭曰亂延及於平民孔安國曰九黎之君號曰尢孔子天子鄭曰尢伯天下尙書呂刑曰尢惟始作尢之徒也周書嘗麥曰赤帝分正二卿命尢臨四三朝記曰尢庶人之貪者韋昭曰九黎氏九人黃帝執尢殺之於中冀山海大荒北經曰尢作方司百工尢乃逐帝子涿鹿之阿赤帝大懼說於請風伯雨師作大風雨黃帝下天女曰魃雨止遂殺兵伐黃帝帝命應龍攻於冀川之野應龍蓄水尢

㦸河圖曰尢兄弟八十一人並獸身人語食沙石尢管子曰葛盧之山發而出金尢以爲劍鎧矛符伏尢主兵以制八方尢沒後天下擾亂軒轅作兵杖刀㦸大弩威振天下誅殺無道天授軒轅神云尢兄弟七十二人食鐵石軒轅誅之秦漢閒說畫尢形象以威海內眾謂尢不萬邦弭伏或軒轅闘以角抵人人不能向尢氏耳鬢如劍㦸頭有角與諸侯咸尊軒轅代神農氏爲天子己丑辛丑丙子元年丁亥或云是爲黃帝黃者中和美色帝始制法度萬世不易有土徳之瑞故天下以爲號一曰軒轅氏服天下號曰軒轅氏三統曆曰有軒冕之有熊氏曰新鄭皇甫謐居軒轅之丘故因以爲名又以爲號古有熊國黃帝之所都受國於有熊帝鴻氏歸藏氏內行刀鋸外用甲兵制陳法設五旗五麾天下不順者從而徵之東至於海西至於空桐南至於江北逐

葷粥而邑於涿鹿之阿遷徙無常處以師兵爲營衛成命百物以明民共財受地形象天文以云紀官舉風後力牧太山稽常先大鴻得六相而天地治神明至風後明乎天道故爲當時紀曰黃帝舉風後爲相風後或作尢軒轅本爲將力牧太常察乎地利故爲稟者奢龍辧乎東方故爲土師祝融辧乎南方故爲司徒大封辧乎西方故爲司馬后土辧乎北方故爲李史官蒼頡造文字曹植崔瑗於禪通紀愼到曰在包犧前衛氏曰在包犧蒼帝之蔡邕索靜曰蒼頡古之王者張楫曰蒼頡爲帝王生帝之間或云蒼頡作書天雨粟鬼夜哭世譙周曰在炎帝世徐整曰在神農黃帝受河圖見日月星辰之象始有星官之書其師大撓探五行之

情占斗剛所建始作甲子甲乙謂之幹子丑謂之枝枝榦相配以名日命容成造歷首作數伶倫自大夏之西阮隃之陰取竹於嶰溪之谷以生空竅厚鈞者斷兩節閒長三寸九分而吹之以爲黃鍾之宮制十二筒以聴鳳凰之鳴而別十二律其雄鳴爲六雌鳴亦六以比黃鍾之宮生六律六呂气之應以立宮商之聲治陰陽之气節四時之度推律曆之數起消息正閏餘作五聲以正五鍾五官以正人位又命伶倫與榮猨鑄十二鍾以和五音以仲春之月乙夘之日日在奎始奏之命曰咸池作冕垂旒充纊爲衣

裳黃旁觀翬翟艸木之華乃染五色爲文章以表貴賤作舟車以濟不通旁行天下方制萬里畫壄分州得百里之國萬區以分星次經土設井以塞諍端立步制畆以防不足使八家爲井井開四道而分八宅鑿井於中一則不泄地气二則無費一家三則同風俗四則齊巧拙五則通財貨六則存亡更守七則出入相司八則嫁娶相媒九則無有相貸十則疾病相救是以情性可得而親生產可得而均欺陵之路塞闘訟之心弭井一爲鄰鄰三爲朋朋三爲裏裏五爲邑邑十爲都都十爲師師十爲州分之於井而計

於州則地著而數詳人民不夭百官無私市不預賈城郭不閉邑無盜賊相讓以財風雨時五榖登虎豹不妄噬鷙鳥不妄搏逺夷之國莫不獻其貢職黃帝之子二十五宗其四母之子得姓者十四十別爲十二姓姬酉祁巳滕箴任荀僖姞儇依二人爲姬二人爲已正妃西陵之女曰嫘祖生二子一曰囂是爲靑陽名摯淸淸者黃帝之子淸陽也其子孫名摯或云靑陽母曰女節帝考徳曰少皥曰二曰昌意居若水爲諸侯娶蜀山氏女曰昌僕女極謂之生顓頊於若水黃帝崩葬橋山百一十年或傳以爲在位一百年或云一三百歲仙或言壽

帝宣元年丁夘或云己巳乙丑以金徳王號金天氏少皥靑陽居江水邑於窮桑天下號曰窮桑帝一曰以鳥紀官都曲阜別爲已姓之祖昌意子顓頊十年能修太皥之法故曰少皥或云金天國號少皥身號嵗或云在位百年葬云陽命歷序曰少皥八世五而佐少皥十二而冠少皥在位八十四年崩年一百顓頊二十登帝位年辛夘或云癸卯癸巳都衛故百年或云十世四百年也能専正天人之道故稱之尙赤薦王以赤繒古者爲帝丘後徙髙陽稱髙陽氏或云顓者専也頊者正夫人作享家爲巫史無有要質民匱於祀而不知其民神異業少皥之衰九黎亂徳民神雜糅不可方物則不蠲其爲嘉生不降無物以享旤災薦臻莫盡其福蒸享無度民神同位民瀆齊盟無有嚴威神狎民以屬民使復舊常無相侵瀆顓頊作歷以孟春爲元气顓頊受之乃命南正重司天以屬神火正黎司地泮蟄虫始發雞始三號天曰作時地曰作昌人曰作是時正月朔旦立春五星㑹於天歷營室也冰凍始幽陵南至交址西至流沙東至蟠木莫不砥屬顓頊樂鳥獸萬物莫不應和故顓頊聖人爲歷宗也北至

效八風之音命曰承云以祭上帝令鱔先爲樂倡鱔之法婦人不辟男子於路者拂之四逹之衢飛龍作嚳生而神靈自言其名年十五佐顓頊顓頊在位七乃偃浸以其尾鼓其腹其音英少皥孫蟜極之子曰曰顓頊傳九世三百五十年或云八世五百四十八十八年崩年九十八歲或云九十一葬濮陽命歷序帝嚳三十登帝位年己酉或云辛亥辛巳號髙辛年頊以來天下之號因其地百官之號因其事髙陽髙氏少皥之前天下之號象其徳百官之號象其徵顓也或云髙辛非地名徳髙而新也或云顓頊帝嚳爲辛皆所興之地名顓頊與嚳皆以字爲號上古質故也言能窮極道徳序三辰以固民都亳尙黒薦玉以帝之身號髙陽髙辛皆國氏土地之號或云嚳者極吹苓管塤箎令鳯鳥天翟舞之以康帝徳帝嚳納四黒繒命咸黒爲聲歌九招六列六英倕作鼙鼓鐘磬狄生契次妃陳鋒氏女曰慶都孕十四月生堯於丹妃元妃有邰氏女曰姜原生棄次妃有娀氏女曰簡章捲章生重黎爲嚳火正淳耀惇大天明地徳光照陵次妃娵訾氏女曰常儀生摯昔顓頊生稱稱生捲

黎誅之而不盡帝以庚寅日誅重黎而以其弟吳回四海以生柔嘉材故命曰祝融共工氏作亂嚳使重云六十三年年一百或云一百五歲九十八歲九十爲重黎後復居火正爲祝融嚳在位七十五年崩或案左氏傳少皥氏有子曰重顓頊氏有子曰黎重黎二歲塟宜陽或云濮陽命歷序曰嚳傳十世四百年重黎爲官號而吳回爲之故束晳譏遷幷兩人而爲二人各出一帝而司馬遷幷以重黎爲楚國祖又以帝摯元年己未在位九年不善崩或云荒淫無法度一以無爲有謂此也摯三百四十一年少皥至帝摯四君二百四十一年不修善政見廢摯少皥曽孫同名未詳自黃帝至帝十八代尙書緯曰孔子得黃帝孫帝魁之書命歷序曰黃帝傳十世一千五百二十年或云帝堯帝堯帝嚳之子年十五長十尺佐兄摯受封唐侯姓伊祁云戊寅辛夘元年戊辰或號陶唐氏都平陽帝堯舊都之地鄭詩譜曰唐

堯始封於唐今中山唐縣也後徙晉陽及爲天子都今曰太原晉陽堯始居此後遷河東平陽皇甫謐曰永安去晉四百里卽彘也平陽漢書音義曰唐今河東尙白薦玉以白繒茅茨不翦朴桷不斵素題不枅大路不畫越席不緣大羮不和粢食不毇藜藿之羮飯於土簋飲於土鉶金銀珠玉不飾錦繡文綺不展奇怪異物不視玩好之器不寶淫泆之樂不聽宮垣室屋不堊色布衣揜形鹿裘禦寒衣履不敝盡不更爲也不以私曲之故害耕稼之時吏忠正奉法者尊其位廉貞平絜愛民者厚其祿民有慈力耕桑者遣使表其閭正法度禁詐僞存養孤寡賑亡旤之家自奉甚薄賦役甚寡巡狩

行教周流五嶽西教沃民東至黒齒存心於天下加志於窮民一民饑則曰我饑之也一人寒則曰我寒之也一民有罪曰我陷之也百姓戴之如日月親之如父母仁昭而義立徳博而化廣故不賞而民勸不罰而民治先恕而後教單均刑法以儀民是時十日並出焦禾稼殺艸木而民無所食猰㺄鑿齒九嬰大風封豨修蛇皆爲民害堯乃使羿誅鑿齒於疇華之野殺九嬰於凶水之上繳大風於靑丘之澤上射十日下殺猰㺄斷修蛇於洞庭禽封豨於桑林萬民皆喜天下廣狹險易逺近始有道裏三苗復九黎之徳

堯徵而克之於丹水之浦以服南蠻育重黎之後不忘舊者使復典之是爲羲氏和氏至於夏商周重黎氏世敍天地而別其分主於是龍門未開呂梁未發河出孟門江淮通流四海溟涬無有平原髙阜盡皆滅之名曰鴻水民上丘陵赴樹木陰多滯伏而湛積水道壅塞不行其原民气郁閼而滯著筋骨瑟縮而不達堯作爲舞以倡導之堯求能治水者羣臣四嶽皆曰鯀可帝曰方命圯族嶽曰等之未有賢於鯀者願帝試之乃用鯀治水鯀顓頊五世孫世紀顓頊生史記及帝王祖父也而及舜共爲堯臣堯則舜之三從髙祖而妻鯀三統歷顓頊五世生鯀杜預曰鯀則舜之五世從

之可疑也其女此史記堯封爲崇伯鯀生禹於石細長於西羌長九尺二寸女曰志是爲修已禹字髙宻母有莘氏堯娶散宜氏女曰女皇生朱不肖堯在位七十年求巽位四嶽薦舜昔顓頊生窮蟬窮蟬生敬康敬康生句芒句芒生蟜牛蟜牛生瞽叟瞽叟生舜於姚墟姓姚曰握登字都君母母後母生象父母及象皆下愚不移瞽叟愛後妻子常欲殺舜舜順事父母與弟日以篤謹出田則號泣年五十猶嬰兒慕好學㕛寛裕溫良耕於歷山期年而田者爭處磽埆以封壤肥饒相讓漁於雷澤漁者爭處湍瀬以曲隈深潭相予陶於河濵河濵器不苦

窳作什器於壽丘就時於負夏一年所居成聚二年成邑三年成都二十以孝聞三十堯聞其賢徵之艸茅之中與之語禮樂而不逆道廣大而不窮堯妻二女以觀其內任之百官以觀其外封於虞爲諸侯昔髙陽氏有才子八人天下謂之八凱髙辛氏有才子八人天下謂之八元世濟其美堯不能舉舜舉八凱主后土八元布五教於四方三載考績堯知舜足授天下以爲授舜則天下得其利而丹朱病授丹朱則天下病而丹朱得其利堯曰終不以天下之病而利一人卒授舜使攝行天子事舜受終於文祖鯀播其

淫心稱遂共工之過治水九年鄣洪水而不息功用不成舜巡狩四嶽流共工放驩兜竄三苗殛鯀四罪而天下咸服或云帝鴻氏少皥氏顓頊氏縉雲氏皆有不才子曰渾惇窮奇檮杌饕餮堯不能去舜投諸四裔以禦螭魅卽四罪也帝乃舉禹使續鯀之業鯀殛於羽山以鯀作九仭之城或云禹作城郭春秋呂氏道者爲三公堯爲失論欲得三公怒甚猛獸欲爲亂曰堯以天下讓舜鯀怒曰得天之道者爲帝得地之徉於野以患帝舜於是殛之於羽山禹不敢怨而反比獸之角能以爲城舉其尾能以爲旌召之不來彷不通以中帝心韓子曰堯欲傳天下於舜鯀諌曰不事之官爲司空以通水潦顏色黧黒步不相過竅气山之郊共工又諌堯又舉兵而誅之於幽都於是天祥哉孰以天下而傳之匹夫堯不聴舉兵殺鯀於羽

難也不以所疑敗其所察至乎誅諌者乃其難也下莫敢言無傳天下於舜仲尼曰堯知舜賢非其劉恕曰八凱八元堯之諸父昆弟四凶之罪著於海內堯知舜於側微天下未盡厭服遺之大功二十使民臣仰其功業而鄭以堯之末年四凶在朝爲亢龍有悔烏足以知聖人哉禹爲人敏給克勤其徳不違其仁可親其言可信聲爲律身爲度見耕者五耦而式過十室之邑則下爲秉徳之士存焉與益稷命諸侯百姓興人徒以土行山表木定髙山大川禹傷先人功之不成念前之非度釐攺制量象物天地比類百則儀之於民而度

之於羣生共工從孫四嶽佐之禹勞身焦思居外十三年過家門不敢入陸行載車水行載舟泥行蹈橇山行則梮身執耒臿以爲民先股無胈脛無毛手足胼胝支體偏枯髙髙下下疏川導滯鍾水丰物封崇九山決汨九州島陂鄣九澤丰殖九藪淚越九原宅居九隩合通四海品處庶類以爲河所從來者髙水湍悍難以行平地數爲敗乃釃二渠以引其河北載之髙地至大陸播爲九河瀹濟漯決江漢排淮泗而注之海鑿龍門辟伊闕析底柱破碣石通九派疏五湖浚四瀆鴻水漏中州幹百川順流蛇龍潛處各歸其

所民得去髙險處平土皆寜其性故天無伏陰地無散陽水無沈气火無災燀神無閒行民無淫心時無逆數物無害生禹常稱人無食則不能使也不利於人則不能勸也民勞而不怨苦者利歸於人也人有無賣子者禹以歷山之金鑄幣贖之令益予眾庶稻可種卑濕命稷予眾庶難得之食食少調有餘相給以均諸侯禹乃行相地宜所有以貢及山川之便利復舊制爲九州島行自冀州始制土田各因所生逺近賦入貢棐楙遷有無萬國作乂禹使大章步自東極至於西垂二億三萬三千五百里七十一步又使

䜿亥步南極盡於北垂二億三萬三千五百里七十五步四海之內東西二萬八千里南北二萬六千里帝錫禹圭以告成功天下於是平治稷帝嚳子棄也爲兒時忔如巨人之志其遊戲好種樹麻菽麻菽美及爲成人遂好耕農地之宜糓者稼穡焉民皆法則之堯舉爲農師民得其利命䕫效山林溪谷之音作質䕫或以歌以麋置缶而鼓之拊石擊石以象上帝玉磬之音以致舞獸拌五之瑟爲十五命曰大章以祭上帝而天下大和堯有子十人辟位二十八年凡在位百年而崩舜卽天子位堯周書謚法周公謚法翼善傳聖曰

以奉先祀服其服禮樂如之謂之虞賓天子弗臣示不敢専也舜載天子旗往朝瞽叟䕫䕫惟謹如子道封弟象於有庳爲諸侯不得有爲於其國天子使吏治其民而納其貢稅故謂之放舜放之象爲弟而舜韓子曰瞽叟爲父而之殺舜廣開視聽求賢人以自輔作五明扇立誹木恭已無爲彈五之琴歌南風之詩曰南風之燻兮可以解吾民之慍兮南風之時兮可以阜吾民之財兮帥象禹之功度之於軌儀莫非嘉績克厭帝心舜美禹能以徳修鯀之功以爲司空賜姓曰姒封爲夏伯氏曰有夏謂之伯禹天下宗之謂之大禹祚四嶽

國命以侯伯賜姓曰姜氏曰有呂謂其能爲禹股肱心膂以養物丰民人封於申呂卽伯夷也禹曰非予能成亦大費爲輔舜曰咨爾費贊禹功其賜爾皁遊爾後嗣將大出乃妻之姚姓之玉女玉妻以姚姓皇甫謐曰賜之女之大費拜受佐舜能讓百物調馴鳥獸而知其言是爲栢翳舜賜姓嬴秦之先伯益助禹治水爲舜虞官鄭語曰嬴栢翳之後漢地裏志曰異也列女傳曰臯子生五歲而佐禹曹大家注云臯養艸木鳥獸賜姓羸則柏翳伯益乃一人聲轉故字記音義曰大業是臯陶大費是伯益一名栢翳案史子臯陶之子伯益也中侯苗興曰臯陶之苗爲秦史益䕫龍其後不知所封則秦之先柏翳非伯益也尙記歷敍舜禹名臣之後云栢翳之後爲秦有本紀垂諸家或云父子不可詳考書臯陶益同佐堯舜禹而先顓頊之裔孫曰女修生

子大業大業取少典之子曰女華生大費大費生子二人一曰大廉實鳥谷氏二曰若木實費氏其子孫或在中國或在夷狄舜以樂教天下重黎舉䕫舜以爲樂正命延益八爲二十三之瑟䕫修九招六列六英以明帝徳於是正六律和五聲以通八風而天下大服重黎欲益求人舜曰樂天地之精得失之節䕫能和之以平天下一而足矣棄及契益伯夷皆佐禹平水土有功舜以棄爲后稷契爲司徒益作虞伯夷作秩宗臯陶作士垂作共工䕫典樂教冑子龍作納言四嶽十二牧咸成厥功惟禹之功爲大四海

之內咸戴舜之明徳禹旣興九韶之樂致異物天下宗禹之明度數聲樂爲山川神主禹當朝廷嘗曰吾不恐四海之士畱於道路恐其畱吾門也故士皆至舜以契能和合五教於百姓封於商賜姓子棄能播殖百糓蔬以衣食民人封於邰賜姓姬棄勤百糓而山初舜娶堯二女曰娥皇女英女英生商均亦不肖英生商均次妃癸比生二女霄明燭光帝王世紀曰舜長妃娥皇無子次妃女舜子九人在位三十三載命禹攝行天子事正月朔旦受命於神宗帥百官若帝之初於時俊乂百工相和而歌卿云帝倡之曰卿云爛兮禮縵縵兮日月光華旦復

旦兮八伯稽首曰明明上天爛然星陳日月光華於一人帝乃再歌擁旋持衡枕首而笑曰時哉夫天下非一人之天下也亦見乎鐘石竽瑟乃及鳥獸莫不辟情歸意焉日月有常星辰有行四時順經萬姓允誠於予論樂配天之靈遷於賢聖莫不咸聴鼚乎鼓之軒乎舞之精華已竭褰裳去之有苗氏左洞庭右彭蠡大山在其南北因險而不服禹欲伐之舜不許曰吾徳不厚而行武非道也乃諭教焉三年有苗氏請服天下聞之皆非禹而歸舜之徳苗於三危謂舜典云竄三三苗謂舜卽位後三苗復不從化分北流徙之大禹舜居攝之時投竄之於西裔也又云庶績咸熈分北

之鄭曰苗民卽九黎之後顓頊誅九黎其子孫爲謨云帝曰惟時有苗弗率汝䢐徵謂禹攝位受命詩之穆王深惡此族三生凶徳故呂刑曰苗民弗用靈三國髙辛之衰又復九黎之惡堯末禹攝位又三誅下又曰苖民無辭於罰乃絕厥世吳起曰三苗氏左制以刑惟作五虐之刑曰法又曰遏絕苗民無世在後諸侯也堯舜之時誅討有罪廢絕其世不滅其國洞庭右彭蠡徳義不修禹滅之韋昭曰三苗炎帝之化隨巢子汲冢紀年曰三苗將亡天雨血夏有冰地立其近親紹其先祀所以有苗國歷代常存屢不從三苗數叛數亡未知眾異出於何時圻及泉靑龍生於廟日夜出晝日不出禹攝政十七年舜勤民事南巡狩崩於蒼梧之野禹卽天子位劉恕曰舜受堯顧托之重公天下而不私其親禹平水土拯民昏墊而舜在位五十載功徳浹於眾心故舜巡守南裔往而不返欲兆庶専意戴禹而

逺邇無徯望之意也夫堯舜之徳禹之大功自生民以來未之有也舜生三十徵庸三十在位年攝位二十八年孔安國曰歷試二五十載陟方乃虎通曰舜猶僢僢也言能推信堯道而行謚法曰受禪成功曰舜仁聖盛明曰舜白在三十之數爲天子五十年凡壽百一十二歲案書之孔安國曰舜三十徵庸三十在位服喪三年其一百姓思慕堯徳且明舜𨿽受終令天下服䘮三年如稱帝乃殂落百姓如喪考妣三載四海遏宻八音言格於文祖謂堯崩踰年見於文祖廟而攺元孟軻不繼世之禮故於殂落下終言之下文雲月正元日舜曰舜旣爲天子又帥天下諸侯以爲堯三年䘮是二達此言以爲三載服除後舜格於文祖乃妄稱孔子也踰年攺元春秋常法迄今如之軻又云堯舜禹崩天子矣若然當以服除之月至廟不當用正月元日日受終文祖已二十八年豈容至服除未定方讓其三年䘮畢舜禹益皆避其子然後踐位且舜正月上

復至文祖廟周衰楊墨道盛孟子排而辟之可謂醇子孔安國仍軻之謬乃曰舜服堯䘮三年畢將卽政其詞簡意淺雜然崇尙固可鄙笑也司馬遷云舜年矣其於論經義談世事知謀往往短局乖戾陋儒愛代堯踐帝位三十九年崩亦用孟軻舊說也鄭讀三十堯舉之五十攝行天子事五十八堯崩六十一三十年也在位五十載陟方乃謂攝位至爲五此經云舜生三十謂生三十年也徴庸三十謂歷試甲子生三十一年甲午徵庸七十九年壬午卽眞百十年舜年一百歲也皇甫謐曰舜以堯之二十一年五歲亦云一百一十三歲歲癸卯崩或云舜年一百於江南九疑是爲零陵有虞氏禘黃帝而祖顓頊郊堯而宗舜幕能帥顓頊者也故報焉劉恕曰六經惟春秋及易彖象系辭文言說卦序卦雜卦仲尼所作詩書仲尼刋定皆不稱三皇五

帝三王易下系曰古者包犧氏之王天下也包犧氏沒神農氏作神農氏沒黃帝堯舜氏作載繼世更王而無三五之數或以包犧至舜是爲五帝然孔子未嘗道學者不可附㑹臆說也書之在孔子前存於今者無幾漢藝文志周史六弢六篇惠襄之間或曰顯王時或曰孔子問焉顏師古曰卽今之六韜也今六韜周文王武王問太公兵戰之事其言鄙俚煩雜不類太公之語蓋後人依托而爲之按志兵書五十三家自吳齊孫子已下而無六弢又在儒家非兵書也顏說之妄孔穎達云六韜

後人所作好事者妄云太公非實事也班固曰禮經三百威儀三千及周之衰諸侯將踰法度惡其害己皆滅去其籍自孔子時而不具至秦大壊馬融云秦孝公已下用商君之法其政酷烈與周官相反故始皇禁挾書特疾惡欲絕滅之搜求焚燒獨悉漢武帝開獻書之路周禮出於山巖屋壁復入祕府諸儒莫得見焉孝成時劉歆挍祕書始得列序著於錄略爲眾排棄林碩以爲末世瀆亂不驗之言作十論七難以詆之何休亦謂六國陰謀之書據秦火之餘周禮最後出儒者附益固非完

本周三百六十官今乃有三百六十職冗瑣淺陋可明其僞妄劉歆不當謂之周公致太平書而目爲六國陰謀過矣管子亦在孔子前稱明一者皇察道者帝通徳者王謀得兵勝者霸又稱五帝三王子云管仲之書過半便是後之好事所加乃說管仲後事其輕重篇尢復鄙俗孔頴達曰世有管子書或是後人所錄故知六韜稱三皇周禮稱三皇五帝及管氏書皆雜孔子後人之語挍其歲月非本書也先秦之書存於今者周書老子曽子董子愼子鄧析子尹文子孫子吳子尉繚子皆

不言三皇五帝三王論語墨子稱三代左氏傳國語商子孟子司馬法韓非子燕丹子稱三王糓梁傳荀卿子鬼穀子亢倉子稱五帝亢倉子又稱明皇聖帝孔頴達云糓梁傳漢初始作不見經文故多妄言陸徳明云糓梁赤乃後代傳聞案漢隋唐書無亢倉子新唐書藝文志雲天寶元年詔號亢桑子爲洞靈眞經求之不獲襄陽處士王士元謂莊子作桑子太史公列子作亢倉子其實一也取諸子文義類者補其亡封演云王巨源采莊子庚桑楚篇義補葺分爲九篇云其先人於山中得

古本奏上之敕付學士詳議疑不實竟不施行今亢桑子三卷是也惟文子列子莊子呂氏春秋五經緯始稱三皇鶡冠子稱九皇案文子稱墨子而列子稱魏文侯墨子稱吳起皆周安王時人去孔子沒百年矣藝文志鶡冠子一篇楚人居深山以鶡爲冠唐世嘗辧此書後出非古鶡冠子今書三卷十五篇稱劇辛似與呂不韋皆秦始皇時人其文淺意陋非七國時書藝文志云文子老子弟子孔子並時非也莊子又在列子後與文列皆寓言誕妄不可爲據秦漢學者宗其文詞富美論議辯

博故競稱三皇五帝而不究古無其人仲尼未嘗道也漢夏侯勝眭孟之徒以道術立名其所述著無䜟一言劉向父子挍定九流亦無䜟錄故知䜟緯起於哀平間假托鬼神妄稱祥瑞王莽好符命光武以圖䜟興俗儒趨時其學遂盛乃云孔子旣敍六經恐後世不能稽同其意別立緯䜟而春秋元命包稱公輸班墨翟又言益州案班翟在仲尼之後漢武帝始置益州春秋䜟云堯使共工理水詩䜟云尢敗然後堯受命前後顚倒咸與經傳不合故名儒以爲祅妄亂中庸之典司馬遷孔安

國皆仕漢武帝遷據糓梁傳荀卿子等稱五帝不敢信文列莊子呂氏春秋稱三皇見百家言黃帝左氏傳言髙陽髙辛氏書始堯舜而當時大儒董仲舒亦云推神農爲九皇攺號軒轅謂之黃帝因存帝顓頊帝嚳帝堯帝舜爲五帝遷故作五帝本紀孔安國爲博士考正古文獨見周禮據外史掌三皇五帝之書左傳云左史倚相能讀三墳五典八索九丘史克曰少皥氏有不才子郯子曰我髙祖少皥摯之立也安國以周禮爲古文而不知周禮經周末秦漢增損僞妄尢多故尙書序云伏犧

神農黃帝之書謂之三墳少昊顓頊髙辛唐虞之書謂之五典孔頴達云三墳之書在五典之上數與三皇相當墳又大名與皇義相類故云三皇之書堯舜典是二帝之典推此而上則五帝當五典三墳五典已經芟夷存者二典而已書緯云帝嚳以上朴略難傳唐虞以來煥炳可法禪讓之首至周五代此皆無所稽據穿鑿妄說耳史克又云縉雲氏郯子又云共工氏豈皆帝乎論者以世本帝系大戴禮五帝徳家語宰我問與史記本紀同以黃帝爲五帝則三皇乃少一人故甄耀度以燧人

白虎通以祝融或以共工同犧農爲三皇鄭注中候敕省圖引運斗樞以伏犧女媧神農爲三皇軒轅少昊髙陽髙辛陶唐有虞六代爲五帝徳合北辰得天皇之气者皆稱皇協五帝座星者皆稱帝故三皇三而五帝六也梁武帝以伏犧神農燧人爲三皇黃帝少皥顓頊帝嚳帝堯爲五帝而曰舜非三王亦非五帝與三王爲四代而已鄭及諸儒自相譏病其指不通世本經秦歷漢儒者攺易大戴禮出於世本家語王肅私定以難鄭故有冉有問孔子三皇五帝不用五刑案孔子時未有

語三皇五帝言者皆周末秦已後僞書耳馬昭雲家語王肅增加非鄭所見孔穎達云王肅欲家語與經傳符同故彊爲之辭冀合其說所言𨿽同司馬遷而不足爲遷之助賈逵云三墳三皇之書五典五帝之典延篤言張平子說三墳三禮禮爲人防爾雅曰墳大防也書曰誰能典朕三禮天地人之禮也五典五帝之常道也馬融云三墳三气陰陽始生天地人之气也五典五行也杜預云皆古書名漢晉羣儒論三墳五典亦與孔說不同惟鄭注周禮外史三皇五帝之書云楚靈王所謂

三墳五典此說出於孔安國非其新意賈公彥云孔鄭之說無正文故延叔堅馬季長所解有異也或說董仲舒程雅曰三皇三才也五帝五常也三王三明也五伯五嶽也其說全無意義非仲舒之言也或曰左氏傳禮記祭法有少昊顓頊帝嚳名號豈可據系辭皆去之以堯舜次黃帝無乃太略乎答曰儒學論議當本於經顧彪謂正可依經誥大典不可用傳記小說此言得之先儒云女媧至無懷氏十五帝臨魁至楡罔七帝承襲犧農而王然則少昊已後亦嗣黃帝如無懷臨魁比也至

堯功徳特髙別爲一代又自古以來皆傳其子或以干戈逆取而堯及舜皆有子擇賢而授不私其親上古以來二人而已故可上紹黃帝而繼犧農藝文志云孝文時得魏文侯樂人竇公獻其書乃周官大宗伯之大司樂章也桓譚新論云竇公時年百八十歲武帝時河間獻王好儒與毛生等共采周官及諸子言樂事者取公孫尼子以作樂記大司樂舞雲門以祀天神咸池以祭地示大㲈以祀四望通夏周爲六樂樂記曰武王封黃帝堯舜夏殷之後爲三恪二王后黃帝而及堯舜不數

少皥顓頊帝嚳竇公所傳在秦焚書之前獻王采錄古書可以取信然大司樂有雲門大捲大咸而樂記有大章咸池已差異矣包犧神農世逺樂名不見少皥顓頊帝嚳承黃帝之後不特爲一代故無樂名孝經鉤命決云伏犧樂曰立基神農曰下謀祝融曰屬續帝系譜云伏犠樂曰扶來神農曰扶持帝王世記云少皥樂曰九淵樂緯云顓頊樂曰五莖帝嚳曰六英漢禮樂志云顓頊作六莖帝嚳作五英皆緯書帝系諸譜漢志世紀放六樂撰其名故多差異非本稱也秦初並六國丞相等議

帝號曰古有天皇有地皇有㤗皇㤗皇最貴臣等上尊號王爲㤗皇王曰去㤗著皇采上古帝位號號曰皇帝乃知秦以前諸儒或言五帝猶不及三皇后代不考始皇本紀乃曰兼三皇五帝號曰皇帝誤也西漢之末去聖益逺孔安國尙書傳𨿽未立於學官而儒者惑於安國司馬遷二家殊異又怪易系大司樂樂記以堯舜上繼黃帝𨿽劉歆博物洽聞疑而未了故三統歷本易始於包犧至少皥顓頊帝嚳乃曰周其樂故易不載而不明言樂及不載之義鄭注易繫辭云金天髙陽髙

辛遵黃帝之道無所攺作故不述焉崔靈恩曰舞樂之始興於黃帝其徳宜法逺存其後敬之爲恪顓頊髙陽二代之君𨿽復爲樂進非始舞之制又非宜今之用故越之而用雲門不立其樂亦不爲恪也熊安生解禮周以黃帝堯舜之後爲三恪但云取其制作之人孔潁逹謂易略舉五帝之終始則少皥顓頊帝嚳在其閒也歷世紛紜莫知定論皆泥於舊文肆爲解釋不可彊通易云作八卦爲㒺罟取諸離包犧氏也爲耜耒取諸益日中爲市取諸噬嗑神農氏也垂衣裳取諸乾坤爲舟楫取

諸渙服牛乘馬取諸隨重門擊柝取諸豫爲杵臼取諸小過弧矢取諸暌黃帝堯舜也至於宮室取大壯棺槨取大過結繩而治易之以書契取諸夬蓋世逺難明傳聞殊異仲尼於疑事則闕而不彊爲之辭六事則總言黃帝堯舜三事但曰後世聖人而孔安國尙書序乃曰伏犧氏造書契以代結䋲之政指言伏犧與系辭文意相反按家語篇後及史記孔子世家云安國至臨淮太守蚤卒連叢子有孔臧報從弟侍中書言以篆定尙書五十餘篇並爲之傳卽安國也安國於經義不詳故書

傳多差謬馬鄭王肅諸儒悉解今文尙書晉宋後始行古學獨有孔傳因而之其學非能優於諸家也資治通鑑外紀卷第一終

初編﹐史部﹐資治通鑑外紀﹐卷第二

資治通鑑外紀卷第二宋京兆萬年劉恕編集夏商紀夏四世通羿浞四百三十二年起戊戌終己酉十七君一十夏后氏禹元年戌戊都安邑云晉陽及韓或云平陽亦尙黑其社用松牲用以黑爲徽號朝燕服收冠而黑衣十寸爲尺封丹朱於唐商均於虞皆爲諸侯作樂曰大夏命臯陶爲夏鑰九成以昭其功夏大也言能大堯舜之徳以五音聴治懸鐘鼓磬鐸鞀待四方之士爲銘於簨虡曰教寡人以道者擊鼓諭以義者擊鐘告以事

者振鐸語以憂者擊磬有獄訟者揺鞀一饋而十起一沐三捉髮以勞天下之民出見罪人下車問而泣之左右曰罪人不順道君王爲何痛之禹曰堯舜之人皆以堯舜之心爲心寡人爲君百姓各自以其心爲心是以痛之初舜分天下爲十二州禹復爲九州島收天下美銅鑄爲九鼎以象九州島昔黃帝作車少皥加牛奚仲加馬禹命奚仲爲車正建旗斿旐以別尊卑等級古有醴酪禹時儀狄作酒禹飲而甘之遂疏儀狄絕旨酒曰後世必有以酒亡國者禹任臯陶益以國政臯陶卒封其後於英六或在許契后稷伯夷

皆有功興於虞夏之際益垂䕫龍其後不知所封是時天雨金三日亦嘗雨稻禹娶塗山氏女生子啟南巡守㑹諸侯於塗山承唐虞之盛執玉帛者萬國濟江黃龍負舟舟中人懼禹仰天而嘆曰吾受命於天竭力而勞萬民生寄也死歸也余何憂於龍焉視龍猶蝘蜓顏色不變龍俛耳低尾而逝禹致羣臣於㑹稽防風氏後至禹戮之防風汪芒氏之君漆姓守封嵎之山禹崩謚法蓋謚法諸本不同或後人所加也謚法淵源流通曰禹馬融曰禹湯不在塟㑹稽之山陰夏殷曰王詩商頌曰王武王學者在位九年年百嵗案書稱堯舜曰帝歸妹卦曰帝乙歸妹書酒誥多士多方曰自成湯至言夏殷周稱王而詩書易春秋未嘗言三王惟易泰

天王登假措之廟立之主曰帝譙周曰夏殷之君生於帝乙故司馬遷夏殷之君皆曰帝曲禮曰告䘮曰曲禮秦漢後書譙周皇甫謐之說出於史記俱不足稱王死稱廟主皆以帝號配之帝王世紀夏殷曰帝據爲夏后氏禘黃帝而祖顓頊郊鯀而宗禹劉恕曰大江之南前代要服舜禹南巡崩不返塟禹非不尊而敬舜也啟非不孝於其父也時享在乎廟貌魂气則無所不之也秦漢以下崇尙墓祭違經棄禮逺事屍柩難以語乎理矣啟甫謐曰甲辰元年丁未皇筮享神於大陵之上是爲鈞臺之享又筮於晉之墟作璇臺於水之陽有扈氏不服啟伐

之禹獨與子故伐啟淮南子曰有扈氏爲義而亡世本曰有扈夏同姓或云啟之庶兄以堯舜傳賢啟崩甫謐曰十年在位九年皇子太康立太康丙辰元年失徳四夷背叛畋於有洛之表十旬弗反有窮后羿因民弗忍距於河羿先祖世爲射官帝賜之弓矢使司射夏衰自鉏遷於窮石射官也淮南子許愼曰羿帝嚳皆死墮其翼羽又曰羿請不死之藥於西王母其妻曰堯時十日並出堯命羿仰射十日中其九日九烏爲宗布孟子曰逢蒙學射於羿盡羿之道思天下惟姮娥竊之奔月宮爲月精又曰羿除天下之害死而羽歸藏易曰羿彈十日說文曰彈射也博物志曰羿羿爲愈已於是殺羿楚辭天問曰羿焉彈日烏焉解曰河伯弱殺人羿射其左目風伯壞人屋室羿射中與鑿齒戰於疇華之野羿持弓鑿齒持矛羿殺之或羿是善射之號非人名字不知此羿其名爲何其膝據此諸說帝嚳堯時各有羿夏時又有羿則太

康失國而崩太康不得入國羿遂廢之在位二十九年孔安國曰羿立其弟仲康

仲康乙酉元年微弱政出於羿崩三年在位十子相立相元年戊戌一作相安徵畎夷黃夷二年徵黃夷竹書紀年曰其後幹夷來賓七年紀年曰東夷有九種曰畎夷幹夷方夷黃夷白夷赤夷夷風夷陽夷相爲羿所逐失國居商丘依夏同姓諸侯斟灌斟鄩後相與有扈戰於甘澤而不勝在位二十八年呂氏春秋曰夏勝是吾徳薄而敎不善也於是乎處不重席食不貳六卿請復之相曰不可吾地不淺吾民不寡戰而不能期年而有扈氏服書稱啟與有扈戰於甘之野而味琴瑟不張鐘鼓不修子女不飭親親長長尊賢使能修徳以服有扈豈不能服羿乎此說近誣不言勝敗帝相之時政出於羿已數十年旣

有窮后羿因夏民以代夏政丙寅元年樂正後䕫之子伯封實有豕心貪惏無饜忿類無期謂之封豕羿滅之䕫是以不祀羿恃其善射不修民事而淫於原獸棄武羅伯因熊髠龍圉而用寒浞寒浞伯明氏之䜛子弟也伯明後寒棄之夷羿收之信而使之以爲已相浞行媚於內施賂於外愚弄其民而虞羿於田樹之詐慝外內咸服羿猶不悛將歸自田家眾殺而亨之以食其子其子不忍食死於窮門浞自立八年羿在位寒浞甲戌元年因羿室不攺有窮氏之號生澆及豷澆長浞使用師殺斟灌代斟鄩氏滅夏后相後緡方娠逃

出自竇歸於有仍生少康浞處澆於過處豷於戈少康旣長爲仍牧正惎澆能戒之澆使椒求之逃奔有虞爲庖正虞君思妻之二姚而邑諸綸有田一成有眾一旅能布其徳而兆其謀以收夏眾撫其官職浞恃其䜛慝詐僞而不徳於民夏遺臣靡自有鬲氏收二國之燼滅浞而立少康十二年浞在位三使女艾諜澆滅澆於過使子季杼誘豷滅豷於戈有窮逐亡羿囚羿寒浞殺生及滅浞少康子杼又長已堪誘殺豷計太康失邦室而生澆澆長大能用師滅後相相死之後少康始矣而夏本紀不載最爲疏略及少康紹國向百年夏亂甚少康滅浞還舊都丙午元年復禹之績祀夏配天不失舊

物夏道復興方夷來賓崩十一年在位二子杼立杼在位十七年一作予元年丁崩子槐立杼能帥禹者也夏后氏報焉槐武亦作魁元年甲申帝王世紀作芬或作祖九夷來禦曰三年竹書紀年崩位在六年二十子芒立芒帝王本紀云十三年元年庚戌在位十八年崩子泄立泄作宗元年戊辰帝王世紀作世或畎夷等六夷服從始加爵命崩加畎夷等爵命與帝王本紀不同在位十六年紀年曰帝泄二十一年子不降立不降申在位五十九年一作江成元年甲崩弟扄立扄癸未在位二十一年帝王世紀作喬元年崩子廑立

廑元年甲辰在位二十年帝王世紀作廣或作崩不降子孔甲立孔甲甲子元年淫亂好鬼神徳衰諸侯多叛亂夏四世而周語曰孔甲隕天降乘龍河漢各二有雌雄孔甲不能食而未獲豢龍氏陶唐氏旣衰其後有劉累學擾龍於豢龍氏事孔甲能飲食之夏后嘉之賜後曰禦龍以更豕韋之後龍一雌死濳醢以食夏后夏后饗之旣而使求之懼而遷於魯縣孔甲崩曰甲卽位居西河十日在位三十一年汲冡紀年甲陟並出其年子臯立臯位十一年元年乙未在崩子發立發年丙午一作敬元諸夷賓於王門獻其樂舞元年紀年曰崩位在

紀云十一年十三年帝王本子履癸立是爲桀桀己未元年自孔甲以來諸侯叛夏桀爲無道暴戾頑貪虐政淫荒武傷百姓天下顫恐而患之桀有力能申鐵鉤索伐有施有施人以妹喜女焉妹喜有寵所言皆從爲傾宮瑤臺殫百姓之財肉山脯林酒池可以運舩糟堤可以望十里一鼓而牛飲者三千人妹喜笑以爲樂初商契卒子昭明立居於砥石遷於商卒子相土立相土作乘馬卒子昌若立卒子曹圉立卒子根國立卒子冥立爲司空勤其官而水死子振立卒子微立卒子報丁立卒子報乙立卒子報丙立卒

子主壬立卒子主癸立卒子天乙立湯曰天乙天卽譙周曰商人尊也帝是爲成湯名履扶都母曰長九尺自契至湯八遷曰帝商頌曰今上洛商世本曰昭明居砥石左傳曰陶唐氏之立子生商是契居商也鄭曰在太華之陽皇甫謐也及湯居亳四遷事見經傳而不見餘四遷火正閼伯居商丘相土因之杜預曰梁國睢陽湯始居亳從先王居書音義曰濟陰亳縣有湯已氏有鄭曰亳今河南偃師縣有湯亭漢西又有伊尹皇甫謐曰孟子稱湯居亳與葛爲鄰伊尹冡杜預曰梁國蒙縣北有亳城城中有湯其鄕也若湯居偃師去寧陵五百餘里豈當使民爲之葛伯不祀湯使亳眾爲之耕葛卽今梁國寧陵之葛之地榖熟爲南亳卽湯都也偃師爲西亳卽盤庚所耕乎亳今梁國谷熟縣也蒙爲北亳卽景亳湯受命三亳也古書亡滅未知孰得其實徙三地皆名爲亳尙書立政所謂伊尹耕於有莘之野秋伊尹名摯孫武及呂氏春湯使人以幣聘之三反然後肯從

見湯言素王及九主之事或曰湯聞伊尹賢使人請之有莘氏不可伊尹亦欲歸湯湯婚於有莘氏乃以伊尹爲媵送女湯得伊尹祓之於廟照之以爝釁以犧明日設朝而見之請湯以至味湯曰可得而爲之乎對曰君之國小不足以具之爲天子然後可也因說湯以伐夏救民湯進於桀桀與之飲酒沈湎羣臣醉者持不醉者不醉者持醉者相和而歌曰江水沛兮舟檝敗兮我王廢兮盍歸乎盍歸乎薄亦大矣伊尹退而閒居深取樂音更曰樂兮樂兮四牡驕兮六轡沃兮覺兮較兮吾大命格兮去不善而從善何

不樂兮伊尹入告於王曰大命之至亡無日矣王闒然抃啞然笑曰子又訞言矣天之有日猶吾之有民日有亡乎日亡吾乃亡矣伊尹旣醜有夏復歸於亳報湯曰桀迷惑妹喜不撫其眾上下相疾民心積怨皆曰上天弗卹夏命其卒湯復使伊尹往視夏聞妹喜言曰天子夣兩日相與鬥東方日不勝伊尹以告湯任伊尹以國政桀臣幹辛恃威淩轢諸侯以及兆民左師曹觸龍謟䛕不正賢良鬰怨諸侯不賓關龍逢引黃圖進諫曰古之人君躬行禮義愛民節財故國安而身壽今君用財若無窮殺人若恐弗勝天殃

必降而誅必至君其革之立而不去桀於是焚黃圖殺龍逢眾庶莫敢直言大臣同患桀愈自賢國人大崩湯使人哭之乃囚於夏臺已而得釋桀爲仍之㑹有緡叛而攻克之是時主闇晦而不明道瀾漫而不修至徳滅而不揚帝道揜而不興舉事戾蒼天發號逆四時春秋縮其和天地除其徳人君處位而不安大夫隱道而不言羣臣凖上意而懷當邪人參耦比周而陰謀居君臣父子之間競載驕主而像其意亂人以成其事君臣乖而不親骨肉疏而不附植社槁而㙤裂容臺振而掩覆犬羣嘷而入淵豕銜蓐而席

澳美人挐首墨面而不容曼聲吞炭內閉而不歌喪不盡其哀獵不聴其樂西老折勝黃神嘯吟飛鳥鍛翼走獸廢腳山無峻幹澤無窪水狐貍首穴馬牛放失田無立禾路無莎薠金積折廉壁襲無理磬無腹蓍䇿日施桀見籙書云亡夏者桀大誅豪傑在位以來回祿信於聆隧百川沸伊洛竭泰山走山石三日泣宮中女子化爲龍俄而復爲婦人甚麗而食人桀命爲蛟妾告吉凶鶴鳴於國十日十夕不止天雨血雨木冰六月霜降爲夜宮於深谷之中男女雜處桀三旬不出聴政一夕大風揚沙塡宮合之鬼哭於

國地出黃霧堯山崩㾜山亡兩日斗五星隕錯行枉矢流大水地震雷霆殺人瞿山地裂水出十月鑿山穿陵通之於河諫者曰泄天气發地藏天子失道後必有敗桀殺之期年瞿山崩爲大澤水深九尺山覆於谷下反在上耆老諌而被殺大費子之孫費昌見二日出東者焰西者沈問於馮夷夷曰西惟夏東惟商桀將亡費昌聞而歸湯湯出見張网四面祝曰從天墜者地出者四方來者皆離吾网湯曰嘻盡之矣非桀孰能爲此乃解其三面置其一面更教之祝曰欲左者左欲右者右欲髙者髙欲下者下不用命

者乃入吾网漢南諸侯聞之曰湯徳及禽獸歸之者四十國湯欲伐桀伊尹請乏貢職以觀夏動桀怒起九夷之師伊尹曰未可彼尙能起九夷之師是罪在我也湯乃謝請復入貢職太史終古出其圖法執而泣之桀迷惑暴亂愈甚終古奔商湯告諸侯曰夏王無道暴虐百姓窮其父兄恥其功臣輕其賢良棄義聴讒眾庶咸怨守法之臣自歸於商明年年庚戌商湯元湯伐滅桀曰夏十七王四百三十二年汲冡紀年曰四在位五十一年謚法賊人多殺曰桀三統歷禹三十一世至桀百七十一年六韜曰禹之後分封以國爲姓有夏后氏有扈氏有男氏斟尋氏彤城氏襃氏費氏杞氏繪

氏辛氏氏斟氏戈氏商十七世六百二十九年起庚戌終戊寅三十君成湯元年顧彪曰殷家猶質踰月卽攺元年以明世湯在諸侯位十七年卽天子位年庚戌異卽位易代必不俟踰年攺元亦不俟踰月也異不待正月爲首案湯以干戈取天下與堯舜殊又乏職貢夏桀起九夷之師九夷之師不至伊尹曰可矣昔髙辛火正祝融氏名黎其後八姓已姓昆吾蘓顧溫也董姓鬷夷豢龍也彭姓彭祖豕韋諸稽也禿姓舟人也妘姓鄔鄶路偪陽也曹姓鄒莒也姓也斟姓也惟斟姓無後或云帝嚳之祝融吳回生陸終陸終生子六人坼剖而產其長曰昆吾二曰參胡

三曰彭祖四曰㑹人五曰安六曰季連夏末昆吾氏伯而爲亂湯有景亳之命帥兵自把鉞伐韋顧及昆吾以費昌爲禦而伐桀令師從東方出於國西以進桀戰敗於有娥之虛奔鳴條謂人曰吾悔不殺湯於夏臺使至此放於南巢而死諸侯大㑹湯再拜而從諸侯之位曰天子惟有道者可以處之可以治之三讓諸侯皆莫敢當然後湯踐天子位反桀之事遂其賢良以寛治民而除其邪徇民所喜逺近歸之順天革命攺正朔以建丑爲正月變服殊號一文一質示不相㳂易民視聴若天時大變尙白其社用石塟樹

松牲用白以白爲徽號朝燕服哻冠而縞衣十二寸爲尺初置二相以伊尹仲虺爲之湯謂伊尹曰諸侯來獻逺方之物不利吾欲因其地勢所有易得而不貴伊尹受命爲四方獻令自伐桀大旱七年洛坼川竭煎沙爛石大史占之曰當以人禱湯曰吾所爲請雨者民也若必以人禱吾請自當遂齋戒剪髮斷爪素車白馬身嬰白茅以身爲犧牲禱於桑林之野持三足鼎祝山川曰無以餘一人之不敏使上帝鬼神傷民之命以六事自責曰政不節與民失職與宮室崇與婦謁盛與苞苴行與䜛夫倡與何不雨之極也

言未已大雨方數千里人無食者湯以莊山之金鑄幣救之命伊尹作樂曰大䕶修九招六列以見其善䕶言以寛政治民除其邪虐覆䕶下民各得其所聞宮聲使人溫良而寛大聞商聲使人方亷而好義聞聲使人惻隱而仁愛聞徴聲使人樂養而好施聞羽聲使人恭敬而好禮湯作歷弗復以正月朔旦爲節更以十一月冬至爲元首至周從之湯令未命之爲士者車不得朱軒及有飛軨不得乘飾車駢馬衣文繡命然後得以順有徳初作囿取禽獸以奉宗廟簡士卒習射禦以戒不虞海外肅愼北發渠搜氐羌

來服湯娶有莘氏女生子太丁外丙仲壬太丁爲太子蚤卒湯崩行施曰湯除虐去殘曰湯在位十三年年百歲謚法云亳北商人禘舜而祖契郊冥而宗湯上甲微能帥契者也故報焉微字上甲皇甫謐曰外丙在位二年元年癸亥崩仲壬乙丑在位四年一作中壬元年崩伊尹立成湯適長孫太丁之子太甲太甲云湯沒而太甲立孟軻司馬遷云湯崩外丙仲元年己巳尙書伊訓成湯旣沒太甲元年孔傳固皇甫謐皆違經從軻遷未詳其旨壬皆卽位乃及太甲與書不同劉歆班旣立不明顚覆湯之典刑伊尹放諸桐而攝政當國以朝諸侯王

䢐桐宮悔過自責反善三祀十有二月朔伊尹以冕服奉嗣王歸於亳而授之政作太甲三篇以戒之汲放太甲於桐乃自立也伊尹卽位於太甲七年太甲紀年曰殷仲壬卽位居亳其卿士伊尹仲壬崩伊尹田宅而中分之案書序伊尹奉太甲歸於亳其文甚濳出自桐殺伊尹乃立其子伊陟伊奮命復其父之尹之志則可無伊尹之志則簒伊尹不肯自立太甲明左傳伊尹放太甲而相之卒無怨色孟子云有伊則伊尹死有餘罪義當污宮滅族太甲何所感徳而不殺伊尹也必矣若伊尹放君自立太甲起而殺之民發魏安釐王冡得之蓋當時流俗有此妄說其書復立其子還其田宅乎紀年之書晉太康元年汲郡老叟之伏生或致昏忘將此古書亦當時雜記未足因記之杜預曰紀年與尙書敍說太甲事乖異不知審也以取太甲修徳諸侯歸之在位三十三年逸出無崩亦稱祖甲祖殷本紀曰褒太甲稱太宗孔安國曰殷家祖有功故稱子沃丁立

沃丁壬寅元年伊尹卒亳年百餘歳大霧三日沃丁塟皇甫謐曰沃丁八年伊尹卒親臨䘮以報大徳焉之以天子禮祀以太牢沃丁崩十九年在位二弟太庚立太庚位二十五年元年辛未在崩子小甲立小甲帝王本紀云五十七年元年丙申在位三十六年崩弟雍已立雍已壬申元年商道衰諸侯或不至崩三年在位十弟太戌立中宗太戊乙酉元年亳有祥桑谷共生於朝七日大拱太戊懼問於其相伊陟伊陟曰臣聞妖不勝徳君之政其有闕與君其修徳太戊退而占之曰野木生於朝意者國亡乎太戊修先王之政明飬老之禮早朝晏退問疾弔䘮三日而祥桑枯死三年逺方重譯而至

七十六國桑谷俱生於朝七日而大拱武丁問諸祖尙書大傳曰成湯之後武丁之先王道虧身修行思昔先王之道興滅國繼絕世舉逸民明飬已祖已曰桑谷野艸生乎朝朝噫亡乎武丁恐駭側道旣衰髙宗承敝而起盡諒陰之哀天下應之旣獲老之道三年之後諸侯以譯來朝者六國劉向曰谷猶生也殺生之秉失而在下也案伏生劉向以武顯榮怠於政事國將危亡故桑谷之異見桑猶䘮也氏春秋湯時谷生於廷比旦而大拱韓詩外傳三日丁有桑谷面向著說苑以太戊武丁時俱有桑谷呂書序不同而大拱皆與太戊贊伊陟於廟言弗臣巫咸治王家有成及用臣扈商復興諸侯歸之尊其徳稱中宗在位七十五年崩子仲丁立仲丁庚子元年自亳遷都囂藍夷爲冦仲丁徵之崩十一在位

年弟外壬立外壬位十五年元年辛亥在崩弟河亶甲立河亶甲丙寅元年遷都相商復衰崩九年在位子祖乙立祖乙乙亥元年遷都耿爲水所圯遷於邢或云奄巫賢任職商復興崩九年在位十子祖辛立祖辛位十六年元年甲午在崩弟沃甲立沃甲戊在位二十年一作開甲元年庚崩祖辛子祖丁立祖丁位三十二年元年庚午在崩沃甲子南庚立南庚位二十九年元年壬寅在崩祖丁子陽甲立陽甲辛未元年自仲丁以來廢適而立諸弟子弟子爭立

比九世亂商衰諸侯莫朝崩本紀云十七年在位七年帝王弟盤庚立

盤庚戊寅元年將涉河南遷都自湯至盤庚五遷無定處民咨胥怨不欲徙盤庚乃告諭諸侯大臣曰昔髙後成湯與爾之先祖俱定天下法則可修捨而弗勉何以成徳遂渡河南復居湯之故居治亳殷殷是亳內亳是大名奄遷於殷殷在鄴南三十里與書涉河不同史記祖之別名鄭曰治幹亳之地汲古文云盤庚自水所圮毀修徳以禦之不復徙也又云其後奢侈踰乙遷於邢亦不知出何書鄭曰祖乙去相居耿爲徙居湯舊都又序注云民居耿久奢淫成俗故不樂禮土地迫近山川嘗圮焉至陽甲立盤庚爲臣乃謀下民邑居墊隘水泉㵼鹵不可以行政化故徙都於徙王肅曰自祖乙五世至盤庚元兄陽甲宮室奢侈

盤庚遷殷書盤庚下篇云今我民用蕩析離居孔傳殷皇甫謐曰耿迫近山川自祖辛以來民皆奢侈故鹵不可行化故欲遷都不必爲奢侈也此以君名名雲水泉沈溺孔潁逹云地勢洿下久居水變水泉㵼是盤庚爲臣時事未知何所考據篇必是爲君時事而鄭以上篇自此攺號曰殷以湯臣追書也來言殷者史盤庚行湯之政遵湯之徳殷道復興諸侯來朝崩十八年在位二弟小辛立小辛丙午元年殷復衰崩十一年在位二弟小乙立小乙位二十一年元年丁在崩子武丁立髙宗武丁戊子元年爲太子時盡知人民之所好惡能聳其徳至於神明親喪居廬三年未嘗及國事黙以思道而天下無倍叛之心旣免喪思復興殷未得其佐

不言政事決定於冡宰卿士患之曰王言以出令若不言無所稟令武丁作書曰以余正四方余恐徳之不類玆故不言夢得良弼曰說視羣臣百吏皆非也乃使百工以象夢於野旁求四方之賢是時說爲胥靡築於巖武丁得而與之語立以爲相總百官使朝夕規諌殷衰而復興禮廢而復起國家大治遂以傅險姓之號曰說靡之衣蒙之而來口云我徒也皇甫謐曰髙宗夢天賜賢人胥者相也說者懽說也天下當有傅我而說民者哉姓名說天下得我者豈徒也哉武丁寤而推之曰求諸天下果見築者胥靡衣褐帶索執役於虞虢之明日以夢視百官百官皆非也乃使百工寫其形象初夢卽雲姓傅名說又言得之傅巖謂之傅說其言間傅巖之野名說以其得之巖謂之傅說案謐言

曰傅說居北海之洲圜土之上衣褐帶索庸築於傅自不相副謐見書傅㑹爲近世之語非實事也墨子城巖之劉恕曰武丁卽位之初殷道中衰甘盤遁世朝多具臣說賢而隠於胥靡一旦舉而用之出於微賤眾必駭怪故托於夢寐旁求天下置諸左右如天所授羣臣莫之疑懼而說之道得行也若不知其才徒以夢取則與王莽按符命以王興王盛爲四將光武據䜟用王梁爲司空何異哉仲尼刋書而存之可以見武丁之意矣武丁開先祖之府取其明法以爲君臣上下之節祭

成湯有飛雉升耳而雊武丁懼祖已訓諸王作髙宗肜日髙宗之訓祖已曰逺方將有來朝者武丁內反諸已以思王道三年編髮重譯來朝者六國自是服章多用翟羽孔子曰吾於髙宗肜日見徳有報之疾也茍由其道致其仁故逺方歸徳焉劉向以爲武丁恐駭謀於忠賢修徳而正事內舉傅說授以國政外伐鬼方三年乃克以安諸夏感變而懼災自消修政行徳天下咸驩殷道復興在位五十九年崩立其廟爲髙宗子祖庚立祖庚在位七年元年丁亥崩弟祖甲立

祖甲元年甲午一作辛甲淫亂殷復衰崩六年在位十子廩辛立鄭不義逃於人閒孔安國曰無逸所稱祖甲湯孫太甲曰祖甲兄祖庚賢其父武丁欲廢兄立弟祖甲以爲亂之七世而隕也周語曰帝甲廩辛庚戌在位六年一作馮辛元年崩弟庚丁立庚丁王本紀云二十三年元年丙辰在位六年帝崩子武乙立武乙壬戌元年徙都河北國中衰敝東夷䆮盛分遷淮岱漸居中土昔后稷卒子不窋立姞氏母曰世后稷及夏之衰棄稷不務不窋用失其官而自竄於戎狄之間夏而遷於邠史記曰慶節國於豳鄭豳詩譜曰公韋昭曰啟子太康廢稷之官不復務農不窋失官去卹愛民民咸歸之而國成焉案大雅公劉篇說公劉劉以太康時失其官守竄於此地猶修后稷之業勤

之時已竄豳地尙往來邰國至公劉而盡以邰民遷遷豳事詳悉故鄭以自邰徙豳必從公劉始蓋不窋卒子鞠立卒子公劉立公劉𨿽在戎狄復修后稷之業務耕種行地宜自漆沮渡渭取材用行者有資居者有畜積百姓懷之多徙而保歸焉周道自此而興詩人歌樂其徳公劉卒子慶節立卒子皇僕立卒子差弗立卒子毀隃作楡世本立卒子公非立字辟方皇甫謐曰卒子髙圉立卒子亞圉立甫謐曰云都亞圉字世本曰亞圉云都皇卒子公叔祖類立紺諸盩鄭曰先公組紺以上至后稷則一本作太公叔穎世本曰亞圉生太公組紺諸盩是一人也公叔祖類叔穎組卒子古公亶父立復修后稷公劉之業積徳行義國人戴之武乙暴虐犬戎寇邊薫育

狄人來攻古公事之以皮幣犬馬珠玉菽粟財貨不得免焉狄人又欲土地古公曰與之耆老曰君不爲社稷乎古公曰社稷所以爲民也不可以所爲亾民也耆老曰君不爲宗廟乎古公曰宗廟吾私也不可以私害民夫有民立君將以利之與人之兄居而殺其弟與人之父居而殺其子以其所養害所養吾不忍也民之在我與在彼爲吾臣與狄人臣奚以異哉二三子何患無君杖策而去率其私屬出豳渡漆沮踰梁山邑於岐山之陽始攺國曰周南有周原徐廣曰梁山豳人曰仁人之君不可失也舉國扶老攜弱從之者二

千乘一止而成三千戶之邑旁國聞其仁亦多歸之古公乃貶戎狄之俗營築城郭室屋而邑別居之作五官有司民皆歌樂頌其徳古公娶有臺氏女曰太姜賢而有色生太伯仲雍季歷化導三子皆成賢徳古公有事諮謀焉季歷娶摯國任氏之中女曰太任亦賢婦人生昌有聖瑞在母不憂在弗勤處師弗煩事父不怒孝友二虢仲虢叔昌弟虢比於諸弟古公曰我世當興其在昌乎太伯仲雍知古公欲立季歷以傳昌二人乃犇荊蠻以避之太伯自號句吳荊蠻義之從而歸之者千餘家古公卒壽百二十年六韜曰太王季歷立是

爲公季去而適吳大王沒而不反或曰古公將卒謂王肅曰太伯見王季生文王知天命之有在公卒季歷之吳召二兄相從而歸羣臣欲立之太伯季歷曰我死汝讓兩兄彼卽不受汝有義而安矣古讓季歷復如荊蠻仲雍以先君命固修古公之遺道篤於行義諸侯順之公季伐西落鬼戎俘其狄王武乙無道爲偶人謂之天神令人爲行與之博天神不勝僇辱之爲革囊盛血仰而射之命曰射天獵於河渭之間暴雷震五年周俘狄王與帝王本紀不同在位四年竹書紀年曰武乙三十子太丁立太丁丙寅元年周公季伐燕京之戎周師大敗丁二年紀年曰太其後周伐余無之戎克之太丁命公季爲牧帥曰太紀年年丁四又伐克始呼之戎丁七年紀年曰太翳徒之戎捷其三

大夫太丁崩周伐翳徒戎與帝王本紀不同在位三年紀年曰太丁十一年子乙立乙元年己巳一作辛乙益衰周公季宅程以功九命作伯受珪瓚秬鬯之賜卒季壽百年六韜曰王子昌立昌十二而冠王文義曰左氏說歲星十二年一周天天道備故人君子十三生伯邑考左傳曰冠而生子禮也許愼五經異以冠十二可長十尺嗣位遵后稷公劉之業則古公公季之法篤仁敬老慈少禮賢者日中不暇食以待士太顚閎夭散宜生南宮適鬻子辛甲尹佚之徒皆往歸之昌詢於八虞八士皆在虞官賈逵曰八虞周諮於二虢以爲卿士度於閎夭而謀於南宮諏於蔡原而訪於辛尹重之以周召畢榮億寧百神而柔和萬民昔陸終弟三子

曰彭祖氏其裔孫曰大彭豕韋爲商伯而滅弟六子曰季連生附沮附沮生穴熊其後中微或在中國或在蠻夷弗能紀其世鬻子名熊卽其苗裔也年九十見周昌昌曰老矣鬻子曰捕虎逐麋臣已老矣使臣坐而策國事臣尙少也辛甲嘗事紂七十五諌不聽而適周召公與語以爲賢告昌昌親迎之以爲公卿召公奭畢公髙周同姓或云皆昌庶子昌卽位之八年六月寢疾五日而地動東西南北不出國郊有司曰地之動爲人主也羣臣皆恐請興事動眾增國城以移之昌曰天之見妖以罰有罪我必有罪天以罰

我請攺行其可免乎於是謹其禮秩皮革以交諸侯其辭令幣帛以禮俊士頒其爵列等級田疇以賞有功無幾疾止乙之妾子同母三人長曰微子啟次曰中衍季曰受徳受徳乃紂也辛欲立焉號曰受鄭曰乙愛少子轉作紂徳傳聲其母爲後而生紂尙少乙及後以啟賢欲立爲太子太史據法爭之曰有妻之子不可立妾之子故紂爲後乙崩十七年在位三辛天下謂之紂丙午元年資辧捷疾聞見甚敏材力過人手挌猛獸知足以巨諌言足以飾非以爲天下皆出已之下始爲象箸箕子嘆曰彼爲象箸必不盛以土

簋將爲犀玉之杯玉杯象箸必不羮菽藿衣短褐而捨於茅茨之下則錦衣九重髙臺廣室稱此以求天下不足矣逺方珍怪之物輿馬宮室之漸自此而始故吾畏其卒也預曰紂之庶兄司馬彪曰箕子名胥鄭王肅曰箕子紂之諸父服䖍杜余紂伐有蘇有蘇氏以妲己女焉妲己有寵其言是從所好者貴之所憎者誅之使師延作朝歌北鄙之音北裏之舞靡靡之樂造鹿臺爲瓊室玉門其大三里髙千尺七年乃成厚賦稅以實鹿臺之錢盈巨橋之粟燎焚天下之財罷苦萬民之力收狗馬奇物充仭宮室以人食獸廣沙丘苑臺以酒爲池縣肉爲林

使男女倮相逐其閒宮中九市爲長夜之飲車行酒騎行炙以繩羈人頭牽詣酒池醉而溺紂醉而忘其日辰甲子問左右皆不知問於箕子箕子曰爲天下主而一國失日天下其危乎一國不知而我獨知之吾其危乎辭以亦醉而不知百姓怨望諸侯有畔者妲己以爲罰輕誅薄威不立耳紂乃重刑辟爲熨斗以火燒然使人舉輒爛其手不能勝紂怒乃更爲銅柱以膏塗之加於炭火之上使有罪者緣之足滑跌墜火中紂與妲己以爲大樂名曰炮烙之刑紂以周諸侯昌及九侯鄂侯爲三公九侯入女於紂其女

不喜淫紂怒殺之而醢九侯鄂侯爭辧之並脯鄂矦伯而醢之殺鬼矦而脯之以禮諸侯於廟楚辭曰梅明堂位曰紂脯鬼矦以享諸矦呂氏春秋曰紂殺梅醢伯菹昌聞之竊嘆崇矦虎以告且譖之曰昌積善累徳仁而善謀太子發勇而不疑中子旦恭儉而知時若與競行則不堪其殃縱而捨之身必危亡冠𨿽獘禮加頭履𨿽鮮位在足彼將不利於王請及其未成形圖之紂囚昌於羑里昌爲易卦辭乃申憤郁厄作歌曰殷道混混浸濁煩兮朱紫相合不別分兮迷亂聲色信讒言兮炎炎之虐使我愆兮幽閉牢穽由其言兮遘我四國憂勤勤兮太公望呂尙者東海上人

四嶽伯夷之後姜姓呂氏夏商之時申呂或封枝庶子孫或爲庶人呂尙避亂隠遼東三十年行年七十屠牛朝歌賣食棘津遇七十餘主而不聽人人皆曰狂丈夫周昌將出獵史編卜之曰所獲非熊非羆非虎非豹兆得伯王之師昌齋三日田於渭之陽見呂尙坐茅而漁昌勞而問之曰子樂漁邪呂尙曰君子樂其志小人樂其事吾漁非樂之也昌與語大說曰自吾先君太公曰當有聖人適周周以興子眞是邪吾太公望子久矣故號曰太公望立爲師或曰太公博聞嘗事紂紂無道去之遊說諸侯無所遇歸周或

曰呂尙處士隠海濱釣於滋泉周昌之囚於羑里其臣散宜生閎夭南宮括患之而招呂尙初三子學於呂尙尙知其賢酌酒切脯約爲朋友尙亦曰嗟乎西伯賢君也而不能自濟由吾力不足而不能自舉也四子見於羑里相與求有莘氏美女驪戎之文馬有熊九駟西海之濱白狐林陵怪獸江淮大貝因紂之嬖臣費中獻之散宜生趨而進曰西藩之臣昌之使者敢效其寶以備其辜紂大說曰西伯之忠於寡人如是此一物足以釋西伯況其多乎昌長子伯邑考質於殷爲紂禦紂烹之爲羮賜昌曰聖人當不食其

子昌得而食之紂曰誰謂昌聖食其子尙不知昌之囚七年諸侯皆從之囚紂懼而歸之曰譖昌者崇侯虎也昌獻洛西之地赤壤之田方千里請除炮烙之刑紂許之賜昌弓矢斧鉞因公季得專徵伐爲西伯典治南國江漢汝旁諸侯襲父爲西伯皇甫謐曰文王西伯歸乃爲王門築靈臺列侍女撞鐘擊鼓待紂之失紂聞之曰西伯攺過易行吾無憂矣西伯治岐耕者九一仕者世祿闗市譏而不徵澤梁無禁罪人不孥爲池沼掘得人之骨西伯曰葬之吏曰此無主矣西伯曰有天下者天下之主有一國者一國之主寡人固其

主矣以衣棺更塟之天下聞之曰西伯澤及朽骨況於人乎西伯問太公曰爲天下若何對曰王國富民伯國富士僅存之國富大夫無道之國富倉府是謂上溢而下漏西伯曰善對曰宿善不祥是日發倉府以振鰥寡孤獨周有玉版紂令膠鬲索之西伯不與費中以無道來求乃與之西伯問太公曰商王罪殺不辜汝助予憂乎太公曰天道無殃不可以先唱人道無災不可以先謀取天下若逐野獸得之皆有分肉若同舟而濟舟敗皆同其害鷙鳥將擊卑身翕翼猛獸將搗俛耳俯伏聖人將動必有愚色吾觀商野

艸茅勝谷吾觀其羣眾曲勝直虐殘賊敗法亂刑亡國之則也西伯問太公曰人主動作舉事有禍殃之應鬼神之福乎太公曰人主重賦斂大宮室作臺觀則人多病溫霜露殺五榖絲麻不成人主好田獵畢弋不避時禁則歲多大風禾榖不實人主好破壊名山壅決名川則歲多大水人主好武事兵革不息則日月薄食太白失行西伯曰誠哉乃與太公陰謀行善修徳以傾商政其事多兵權與奇計故後世之言兵及陰謀皆宗本太公昔栢翳子大㢘孫曰孟戲中衍鳥身人言太戊卜使之禦吉遂妻之其後

世有功佐殷故嬴姓多顯遂爲諸侯其曽孫曰中潏在西戎保西垂生蜚㢘善走蜚㢘生惡來革有力善毀讒手裂虎兕父子俱以材力事紂紂用費中爲政善諛好利殷人弗親諸侯益䟽多叛歸西伯西伯滋大紂由是稍失權重爲黎之搜東夷叛而克之虞芮之君爭田久而不平相謂曰西伯仁人也盍往質焉乃如周決平入其竟則耕者讓畔行者讓路入其邑男女異路班白不提挈入其朝士讓爲大夫大夫讓爲卿二國之君相謂曰此其君亦能讓天下而不居矣吾所爭周人所恥吾等小人不可以履君子之庭

祗取辱耳遂相讓以其所爭田爲閒田而退天下聞之歸者四十餘國諸侯曰西伯蓋受命之君自是西伯更稱元年劉恕曰無逸曰文王受命惟中身厥享國五十年武成曰我文考文王誕膺天命以撫方夏惟九年大統未集予小子其承厥志秦誓曰惟十有一年武王伐殷惟十有三年春大㑹於孟津洪範曰武王勝殷殺受立武庚以箕子歸惟十有三祀王訪於箕子尙書大傳曰天之命文王非啍啍然有聲音也文王在位而天下大服施政而物皆聽命聽

則行禁則止動搖而不逆天之道故曰天乃大命文王文王受命一年㫁虞芮之質二年伐䢴三年伐密須四年伐犬夷五年伐耆六年伐崇七年而崩史記亦以㫁虞芮之訟爲受命之君明年伐犬戎明年伐密須明年敗耆國明年伐䢴明年伐崇侯虎明年西伯崩𨿽伐犬戎伐耆伐䢴之年與書傳不次然同云西伯七年崩伏生司馬遷不見古文尙書鄭專信䜟候皆以文王受命七年而崩孔安國治古學見武成篇故泰誓傳曰周自虞芮質厥成諸侯並附以爲受命之年至九年文王卒

劉歆作三統歷考上世帝王以爲文王受命九年而崩賈逵馬融王肅韋昭皆同歆說皇甫謐帝王世紀云文王卽位四十二年歲在鶉火更爲受命之元年始稱王矣引周書文傳解曰文王受命九年時惟莫春在鎬召太子發九年猶召太子明七年未崩也五經緯候言受命者謂有黃龍玄龜白魚赤雀負圖銜書以命人主易緯稱文王受命攺正朔布王號於天下其書皆出西漢之末瓌詭譎怪不本經典故學者惑焉惟鄭依而用之大戴禮曰文王十五而生武王禮記文王世子云文王

九十七而終武王九十三而終計文王之崩武王八十三歲踰年攺元至九十三適滿十年故知十一十三非武王之年自文王受命而數之也後世疑文王爲諸侯而輒攺元案史記秦惠王十四年更爲元年汲冡紀年魏惠成王三十六年攺元稱一年然則諸侯於其國各稱元年已之所稱中年可攺秦魏或有因於古也西伯伐䢴問太公吾用兵孰可太公曰密須氏疑於可我先伐之管叔曰其君天下之明君伐之不義太公曰先王伐逆不伐順伐險不伐易西伯曰善遂侵

阮䢐共而伐密須宻須之人自縛其君而歸西伯西伯又伐犬夷子朔昆夷伐周一日三至周之東門文帝王世紀曰文王受命四年周正月丙而不與戰王閉門修徳勝黎遷作耆伏生司馬祖伊恐奔告於紂紂曰我生不有命在天是何能爲祖伊反曰紂不可諌矣劉恕曰世之賤者眾而貴者鮮愚者多而賢者少物情艱於自知不遇則生怨懟故知者彊名曰命以杜無妄之求中人安於擯棄俟時而不競蓋聖人以此籠羣愚而息爭端也夫謂之命則有命之者安可生而黙定哉桀紂據禹湯之資不善守而亾之民斯爲下矣其能不曰命哉

西伯欲伐崇宣言曰崇侯虎蔑侮父兄不敬長老聽獄不哀分財不均百姓力盡不得衣食餘將徵之乃伐崇令無殺人無壊室無塡井無伐樹木無動六畜不如令者無赦崇人三旬不降退修教而復伐之因壘而降初西伯自岐徙鮮原陽不出百里鮮原在岐山之至是作丰邑徙都丰百餘里丰水之西丰在岐山東南三分岐邦周召之地爲周公旦召公奭之采地天下三分其二歸周者太公望之謀計居多散宜生曰殷可伐矣西伯弗許西伯之九年西伯寢疾五日謂太子曰見善而勿怠時至而勿疑去非而勿處此三者道之所止也柔而

靜恭而敬屈而彊忍而剛此四者道之所起也太子再拜受之西伯卒國四十一年韓嬰曰在位五十一紂之三十年呂氏春秋曰文王立年年九十七是爲文王西伯正妃太姒莘國之女號曰文母旦夕勤勞以進婦道西伯治外文母治內有賢妃之助焉太姒生十子長曰伯邑考次發次管叔鮮次周公旦次蔡叔度次曹叔振鐸次郕叔武次霍叔處次康叔封季曰耼季載考次武王次管叔鮮次皇甫謐曰文王生伯邑振鐸次康叔封次耼季載其名則同其次則異蔡叔度次郕叔武次霍叔處次周公旦次曹叔惟發旦賢仁孝異於羣子左右輔西伯故西伯捨伯邑考而以發爲太子又有滕叔繡及毛郜雍畢原丰郇八

國皆西伯子也太子發卽位是爲武王太公望爲師周公旦輔翼用事召公畢公之徒爲左右伯夷叔齊孤竹君之子也父欲立叔齊父卒叔齊讓伯夷伯夷曰父命也叔齊亦不肯立俱逃去國人立其中子伯夷叔齊聞西伯善養老往歸焉及至西伯已卒西伯之十一年發除喪修父緒業上祭於畢東伐以觀諸侯載西伯木主於車中以行自稱太子發言奉先君東伐不敢自專師行伯夷叔齊叩馬諌曰父不塟爰及干戈可謂孝乎以臣弒君可謂仁乎左右欲兵之太公曰此義人也扶而去之齊如周至岐陽則文呂氏春秋曰伯夷叔

富三等就官一列又使召公就微子啟於共頭之下王已歿武王卽位使叔旦就膠鬲於次四內盟曰加三書同辭血之以牲埋其一以一歸伯夷叔齊聞之盟曰世爲長侯守殷祭祀相奉桑林宜私孟諸皆爲盡敬而不祈福其於人也忠信盡治而無求不以人相視而笑曰嘻異哉非吾所謂道也昔神農氏時祀爲之正與治上謀而行貨阻兵而保威割牲而盟以之壊自成不以人之卑自髙今周見殷之僻亂而遽暴也今天下闇周徳衰與其並乎周以漫吾身不若爲信揚夢以說眾殺伐以要利以此紹是以亂易行至首陽之山而餓焉避之以絜吾行二子北師尙父左杖黃鉞右把白旄誓眾渡河至孟津叛殷從周不期而㑹者八百諸侯皆曰紂可伐矣發曰汝未知天命乃還師歸紂淫亂昏虐滋甚微子數諌度紂終不從欲之及去未能自決問於太師疵少師彊對曰國治身不恨爲

終不得治不如去箕子諌不聽人曰可以去矣箕子曰知不用而言愚也殺身以彰君之惡不忠也爲人臣而自說於民吾不忍爲也乃被髮佯狂爲奴隠而鼓琴以自悲故傳之曰箕子操紂囚之王子比干見箕子爲奴戚家語曰紂之諸父史記曰比干紂之親曰爲大臣者主暴不諌非忠也畏而不以爭則百姓何辜非勇也見過卽諌不用卽忠之至也諌三日不去紂怒曰吾聞聖人心有七竅乃殺比干刳視其心剖比干妻以視其胎微子曰父子有骨肉而臣主以義屬父有過子三諌不聽則隨而號之人臣三諌不聽義可以去

矣太師少師抱持其祭樂器奔周周發問太公曰仁賢已亡殷可伐乎太公曰先謀後事者昌先事後謀者亡夏條可結冬冰可折難得而易失也紂在位以來夷羊在牧梓化爲松大旱有燕口俱句天雨肉雨土於亳河竭宮中鬼夜哭女子化爲丈夫山崩山鳴兩日見天火燒宮大水大龜生毛生角紂嘗六月獵於西土發民逐獸諌者曰長育之時不可逆天道絕地徳而行人賊君踐一日之苗而民失百日之食紂殺之後數月天大暴風飄牛馬發屋折木飛數十里有雀生鸇占曰以小生大國家王而名昌紂

介雀之徳不修國政亢暴無極外冦乃至朝臣莫敕周發見暍人䕃之於樾下左擁而右扇之天下懷其徳內史尙擊載其圖法出亡之周周發吿諸侯曰商王大亂沈於酒徳避逺箕子爰近姑息與妲己爲政賞罰無方不用法式殺三不辜民大不服守法之臣出奔周明年卽武王元年己周西伯之十三年周武王伐滅紂三十在位年左氏曰載祀六百遷於周殷曆曰起丙戌終甲三年謚法殘義損善曰紂三統歷曰殷六百二十九曰二十九王四百九十六年申四百五十八年汲紀年湯之後分封以國爲姓有氏來氏宋氏空桐氏稚氏北殷氏目夷氏

初編﹐史部﹐資治通鑑外紀﹐卷第三

資治通鑑外紀卷第三宋京兆萬年劉恕編集周紀一百八十一年起共和元年上章涒灘盡上起武王元年己至厲王四十年己未二七十一年章惇牂凡武王元年卽西伯之十三年己春武王將伐紂問於太公曰吾欲不戰而知勝不卜而知吉爲之有道乎對曰得眾人之心以圖不道則不戰而知勝矣以賢伐不肖則不卜而知吉矣彼害之我利之𨿽非吾民可得而使也王問周公曰天下以殷爲天子以周爲諸侯

諸侯攻天子勝之有道乎周公曰攻禮者爲賊攻義者爲殘失其民者爲匹夫王攻失民者也何天子乎王曰善初武王使人候反報曰讒慝勝良王曰未也又往反報曰賢者出走矣王曰尙未也又往反報曰百姓不敢誹怨矣王曰嘻遽告太公太公曰刑勝故不敢誹怨其亂至矣武王將行卜戰龜燋不兆蓍立而折筮又不吉風雨暴至折蓋太公因其形而制曲蓋羣公盡懼太公曰枯骨朽蓍不踰人矣乃焚龜棄蓍帥眾先進武王從之徧告諸侯曰有重罪不可不伐行之日以兵忌東面而逆太歲魚辛諌曰歲

在北方不北徵王不從至汜而泛王將度河陽侯之波逆流而擊甚雨疾雷大風晦冥人馬不相見王瞋目而撝之曰余任天下誰敢害吾意者於是風濟而波罷大㑹誓於孟津前歌後舞次於河朔至懷而懷至共頭而山墜霍叔懼曰三日而五災至無乃不可乎周公曰刳比干而囚箕子蜚㢘惡來知政惡有不可遂選馬而進諸侯以兵㑹者車四千乘軍至鮪水紂使膠鬲候周師見王問曰西伯將焉之王曰將之殷膠鬲曰何日至王曰甲子日膠鬲去而雨甚皆曰卒病請休王曰吾已令膠鬲以甲子報其主矣不可

不救其死也遂行王韈系解五人禦於前曰臣所以事君非爲系韈也王乃釋旄鉞而系之甲子至商郊紂發兵拒之於牧野師尙父與百夫致師以大卒馳紂紂師𨿽眾皆欲武王亟入無戰心倒戈以開武王武王以戎車虎賁馳之商師大崩紂走反入宣室衣其珠玉衣赴火死武王持大白旗以麾諸侯諸侯畢拜武王揖諸侯從入商國商國百姓咸待於郊觀周軍之入見畢公至民曰是吾新君也商容曰非也視其爲人嚴乎將有急色故君子臨事而懼見太公至民曰是吾新君也容曰視其爲人虎據而鷹趾當

敵將眾威怒自倍見利卽前不顧其後故君子臨眾果於進退見周公至民曰是吾新君也容曰視其爲人忻忻休休志在除賊是非天子周之相國也故聖人臨眾知之見武王至民曰是吾新君也容曰然聖人爲海內討惡見惡不怒見善不喜顏色相副是以知之商人皆再拜稽首武王亦答拜入至紂所王自射之三發而後下車以輕劍擊之以黃鉞斬紂頭懸大白之旗親射惡來之口紂之嬖妾二女皆自殺又射三發擊以劍斬以鉞懸其頭小白之旗武王上殷堂見玉入室見女皆取而歸之武王乃出復軍

皇皇若天下之未定問太公曰柰之士眾何對曰愛其人者兼屋上之烏憎其人者盡其胥余咸劉厥敵使靡有餘王曰不可問於召公對曰有罪者殺之無罪者生之王曰不可問於周公對曰使各安其居田其田無變舊新惟仁是親王曰善哉其明日除道及商紂宮柴於上帝祈於社朝成湯之廟乃出設奠於牧室以王瑞自太王興故追王太王王季文王祀先公以天子之禮不以卑臨尊也攺建子爲正月以垂三統至於敬授民時巡狩祭享猶用夏焉尙赤其社用栗樹栢牲用騂以赤爲徽號朝燕服冕而

衣八寸爲尺其樂大武王踐祚三日師尙父道丹書之言曰敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世藏之約行之恆可以爲子孫常以仁得之以仁守之其量百世以仁得之以不仁守之其量十世以不仁得之以不仁守之必傾其世王聞書之言惕若恐懼退而爲戒書於席之四端及機鑑盥盤楹杖帶履屨觴豆戶牖劍弓矛皆爲銘焉王命周公進之遺老而問之亡故又問眾之所說民之所欲對曰欲復盤庚之政王從之親如周視人如已破鼓折

枹㢮弓絕去捨露宿以示平易解劍帶笏以示無仇天下美其徳萬民說其義歌謡而樂之微子持其祭器造於軍門面銜璧輿襯王親釋其縛受其璧而袚之焚其櫬禮而命之使復其位王得二虜問之曰若國有妖乎一虜曰晝見星天雨血雨灰雨石大如甕六月雨雪此妖也一虜曰有大妖此不與也子不聽父弟不聽兄君令不行君喜刑殺割人心以人餧虎以信爲欺欺者爲忠忠者爲不忠阿諛者賞女子爲政君子爲下小人爲上急令暴取萬民愁苦田獵畢弋走狗試馬不避風雨寒暑好治宮室修

池臺大宮百里者七十三所坐起以金鼓無長幼貴賤之序無禮義忠信無斗尺權衡此妖之大者也王貴其言避席再拜之武王欲築宮於五行山周公曰不可固塞險阻之地使我徳能覆之則天下納貢職者回也使我有暴亂之行則天下之伐我難矣王分畿內爲三國封紂子武庚祿父爲諸侯續殷祀以初定未集恐武庚作亂命管叔尹墉蔡叔尹衛相祿父居邶治餘民謂之三監紂化日久未可以建詩譜曰庶頑民彼管叔蔡叔霍叔尹而教之諸侯乃三分其地置三監使命召公釋箕子之囚畢公釋百姓之囚表商容之閭商容賢者爲百姓所愛

紂廢之商容執羽鑰憑於馬徒欲伐紂而不能遂去伏於太行山王以爲三公商容曰吾嘗欲伐紂而不能愚也不爭而隠無勇也愚而無勇不足以備三公固辭不受命南宮括散鹿臺之錢發巨橋之粟分財棄責以振窮困顯賢者之位歸傾宮之女南宮伯逹史佚展九鼎寶玉閎夭封比干之墓民咸喜曰王之於人仁賢也死者猶封其墓況生者乎亡者猶表其閭況存者乎王之於財也聚者猶散之肯復藉乎王之於色也在者猶歸其父母肯復徵乎惡來父蜚㢘爲紂作石槨於北方還無所報死霍太山王已

平亂天下宗周而伯夷叔齊恥之義不食周粟隠於首陽山采薇而食之作歌曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣遂餓於首陽山劉恕曰易稱湯武革命順乎天而應乎人孔子曰伯夷叔齊求仁而得仁又誰怨二者意殊志戾聖人並稱之蓋言湯武所以懼後世之爲人君者舉夷齊所以戒後世之爲人臣者道悖而同歸於教𨿽萬世無焉王罷兵西歸四月至丰薦俘馘於太室封神農之後

於焦黃帝之後於薊堯之後於祝舜之後自夏時或失或續虞閼父爲周陶正事王王賴其利器用與其神明之後以元女大姬配其子胡公滿封於太皥之墟都宛丘之側是曰陳與黃帝堯後備三恪以舜爲庶人時居嬀水乃賜胡公姓嬀夏禹之後殷時或絕或封得其苗裔東樓公封之於杞封功臣謀士以師尙父爲首封封於營丘曰齊周公於少皥之墟曲阜曰魯召公奭於北燕畢公髙於畢弟叔鮮於管叔度於蔡叔振鐸於曹叔武於郕叔處於霍康叔封聃季載皆少未封兼制天下立七十一國封兄弟之國十

五人姬姓之國四十人周之子孫不狂惑者皆爲諸侯於周廟將帥之士皆封諸侯國四百人皇甫謐曰武王伐紂之年夏四月乙祀王親虛已問箕子殷所以亡曰吾殺紂是與非與箕子不忍言殷惡而殺之是王亦醜之問以天道作洪範封箕子於朝鮮而不臣也餘各以次受封班賜宗彛分殷之器物於諸侯惟周公畱周佐王畢公之後以國爲氏久之絕封爲庶人在中國或夷狄箕子至朝鮮教以禮義田蠶制八條之教相殺者以當時償殺相傷者以榖償相盜者男沒入爲其家奴女子爲婢欲自贖者人五十萬其婦人貞信無門戶之閉而人不爲

盜初吳太伯卒無子弟仲雍立斷髮文身羸以爲飾仲雍卒子季簡立卒子叔達立卒子周章立王求太伯仲雍之後得周章已君吳因而封之別封周章弟仲雍之庶孫虞仲於周之北故夏虛爲西吳后世謂之虞周公問太公何以治齊曰尊賢而尙功周公曰後世必有篡弒之臣太公問周公何以治魯周公曰尊尊而親親太公曰後世䆮弱矣太公東就國道宿行遲聞逆旅人曰時難得而易失客寢甚安殆非就國者太公夜衣而行犂明至國周初定未能集逺方營丘邊萊夷萊侯來伐爭營丘太公至國辟艸萊而

居焉修道術尊賢知賞有功東海上有居士狂矞華士昆弟二人議曰吾不臣天子不友諸侯耕而食之掘而飲之無求於人無上之名無君之祿不仕而事力太公執而殺之周公急而問曰二子賢者殺之何也太公曰是昆弟議曰不臣天子是望不得而臣也不友諸侯是望不得而使也耕而食之掘而飲之無求於人是望不得賞罰勸禁也夫王者使臣非爵祿則刑罰也今四者不足以使之望誰爲君乎是以誅也太公以齊地負海舄鹵少五榖而人民寡乃勸女工極技巧通工商之業便魚鹽之利民多歸之故

齊冠帶衣履天下海岱之間斂袂而朝焉王謂周公曰自洛汭延於伊汭居易無固其有夏之居我南望三塗北望嶽鄙顧詹有河奧詹伊洛母逺天室營周居於洛邑縱馬於華山之陽放牛於桃林之虛偃干戈振兵釋旅釁鼓旗甲兵藏之府庫示天下不復用王通道於九夷八蠻各以其方賄來貢使無忘職業肅愼氏貢楛矢石砮其長尺有咫王欲昭其令徳之致逺以示後人使永監焉故銘其栝曰肅愼氏之貢矢分同姓以珍玉展親也分異姓以逺方之職貢使無忘服也

二年王有疾弗豫疾孔曰伐紂明年也金縢曰旣克商二年王有羣臣懼太公召公穆卜周公乃袚齊自爲質告太王王季文王欲代武王占之曰吉周公納冊於金縢之匱中明日王有瘳箕子嘗朝周過故殷虛感宮室毀壞生禾黍箕子傷之欲哭則不可俯泣則爲其近婦人乃作麥秀之詩曰麥秀漸漸兮禾黍油油彼狡僮兮不與我好兮狡僮謂紂也殷民聞之皆流涕武王遷都鎬而文王之廟在丰南二十里丰水之東皇甫謐曰鎬在長安王崩七年在位年九十三太子誦立是爲成王周人禘嚳而郊稷祖文王而宗武王髙圉大王能帥稷者也故報焉

成王元年戌丙周公居冢宰以王年少恐天下畔乃踐阼攝政代王當國南面倍依以朝諸侯塟武王於畢成王冠經然否論曰古文尙書說武王崩成王年十三推禮傳天子之年近則十二逺則十五必冠譙周五譙周與皇甫謐諸儒言武王成王年皆不同故云庚武王以庚辰歲崩周公以壬午歲出居東癸未歲返與大夫冠弁開金縢之書成王年十四喪冠也諸儒辰武王崩也許愼五經異義曰周公居東歲大風王秋王與大夫盡弁以啟金縢之書則已冠矣其年則之說前後附㑹不足爲據書金縢云周公居東二年冠或言十四十六皆無所出不可知先儒云成王十五而周公命史雍曰辭逹而勿多也史雍頌曰近於民逺於佞近於義嗇於時惠於財任賢使能朝於祖以見諸侯管叔蔡叔霍叔流

言於國曰公將不利於孺子奄君謂武庚祿父曰此百世之時也請舉事祿父從之周公告太公召公曰大王王季文王之憂勞天下久矣於今而後成我所以攝行政者恐天下畔周無以告我先王也管蔡果挾武庚率奄淮夷叛周公奉王命興師東伐使召公命齊太公曰東至海西至河南至穆陵北至無棣五侯九伯實得徵之齊由此得徵伐爲大國二年周公居東罪人斯得誅武庚管叔放蔡叔與之車七乘徒七十人降霍叔於庶人三年不齒洛解曰周書作囚蔡叔於郭鄰管叔霍叔縊而卒遂定奄及淮夷東土以寜諸侯復

宗周象爲虐於東夷周公以師逐之至於江南爲三象以嘉其徳分殷餘民爲二其一封微子啟於陶唐氏火正閼伯之墟商丘爲宋以奉殷祀得用先王禮樂於周爲客天子有事膰焉有喪拜焉微子仁賢殷民甚戴愛之三年周公歸自東徵崩後三年成王年十三也居東鄭曰周公避居之初是武王王年十五也七年致政王年二十一也故金縢注云二年罪人斯得成王年十四也迎周公反而居攝成於文王受命爲七年後六年伐紂後二年有疾瘳後文王十五生武王九十七而終終時武王八十三矣五年秋反而居攝四年作康誥五年作召誥七年作二年崩崩時年九十三矣周公以武王崩後三年出誥時年二十一也卽政時年二十二然則成王以文洛誥伐紂至此十六年也作康誥時成王年十八洛

九十七而終時受命九年武王八十三矣十三年伐王終明年生也王肅金縢注云文王十五而生武王月其明年稱元年周公攝政遭流言作大誥而東徵紂明年有疾時年八十八矣九十三而崩以冬十二六年而成七年營洛邑作康誥召誥洛誥致政成王二年克殷殺管叔三年而歸制禮作樂出入四年至王武王崩時成王已十三周公攝政七年而致政成然則文王崩之年成王已三歲武王八十一而生成卽政年二十一也王年二十也明年四年周公以殷餘民之一封康叔封於衛居河淇閒故商虛周公懼康叔齒少申告之曰必求殷之賢人君子長者問其先殷所以興所以亾而務愛民告以紂所以亾者以淫於酒酒之失婦人是用紂之亂自此始爲梓材示君子可法則故作康誥酒誥梓材以

命之康叔之國旣以此命能和集其民民大說曰成康誥孔傳云周公攝政七年三月也孔亦無明據蓋以洛王旣伐管叔蔡叔以殷餘民封康叔惟三月哉生魄康誥云周公初基作新大邑於東國洛故以爲七年誥云在十有二月惟周公誕保文武受命惟七年而周公居東罪人斯得踰五年乃封康叔於事大緩武尙書微子之命後卽歸禾嘉禾序乃至洛誥自二年書大敍周公居攝曰一年救亂二年克殷三年踐王時卽營周居洛邑此云作新大邑不必七年也尙致政成王此言𨿽不可全信然與克殷踐相連故四年建侯於衛五年營成周六年制禮作樂七年之從其後亦封季弟季載於聃初武王后齊太公之女曰邑姜方震大叔夢帝謂已余命而子曰虞將與之唐屬諸參而蕃育其子孫及生有文在其手曰虞遂以命之字曰子幹未幾唐有亂周公誅滅之成王削

桐葉爲珪與弟大叔虞戲曰以此封若史佚請擇日王曰吾與之戲耳史佚曰天子無戲言言則史書之禮成之樂歌之遂封大叔虞於河汾之東方百里堯之故虛曰唐侯又有䢴應韓三國皆武王子也周公遣使者出舉逺方之民有饑寒不得衣食者獄訟失職者賢才不舉者以告周公周公於其君之朝也揖而問之其君歸召其國大夫告以周公之言百姓聞之皆喜曰何居之深逺而見我之明也豈可欺哉六年周公朝諸侯於明堂制禮作樂頒度量而天下大服周公作樂曰勺言能勺先祖之道也交趾南有

越裳氏重譯而獻白雉曰道路悠逺山川阻深恐一使不通故重三譯而來朝周公曰徳澤不加君子不饗其質政令不施君子不臣其人譯曰吾受命吾國之黃耉曰天之無烈風淫雨海不波三年矣意者中國有聖人乎盍往朝之周公歸之於王稱先王神致薦於宗廟使者迷其歸路周公錫以軿車五乘皆爲司南之制越裳使者載之由扶南林邑海際期年而至其國故指南車常爲先導示服逺人而正四方七年初武王作邑於鎬京謂之宗周是爲西都至是成王欲如武王之志定鼎於郟鄏卜世三十卜年七

百劉恕曰左傳曰殷載祀六百商周相接舊史所記蓋得其詳殷年過於夏不得不謂周踰於殷也七百年間約計前代三十世矣而後世謂左傳在周未亾之前逆知享國之年時之興廢專歸於術捨棄徳政不亦野哉汲冢紀年西周二百五十七年通東周適合七百之數而三統歷西周三百五十二年並東周八百餘年旣演百年乃曰周過其歷是前後錯謬不可得彊通者也二月使召公先相宅三月周公至洛師復卜申視營

築謂之王城是爲東都方千七百二十丈郛方十七里南系於洛水北因於郟山以爲天下之湊制郊甸方六百里因西土爲方千里分爲百縣縣有四郡郡有鄙曰此天下之中四方入貢道均周公又營成周成王居洛邑遷殷頑民於成周復還歸西都成王長能聴政十二月周公反政初周公避流言之難居東思公劉太王居豳之職憂念民事至苦之功以比序已志後成王迎之攝政致太平其出入也一徳不回純似公劉太王之所爲太師述其志主意於豳公之事故別其詩爲豳國變風焉

元年巳癸正月朔成王臨朝周公北面就臣位孔子曰昔者周公事文王行無専制事無由己身若不勝衣言若不出口奉持於前洞洞焉若將失之可謂能子矣武王崩成王幼周公承文武之業履天子之位聴天子之政徵夷狄之亂誅管蔡之罪負扆而朝諸侯誅賞制斷無所顧問威動天地聲懾海內可謂能武矣成王旣壯周公致政北面而臣事之請而後爲復而後行無擅恣之志無矜伐之色可謂能臣矣一人之身而三變者應時也周公畱相成王使其子伯禽就封於魯周公問伯禽於其對曰其爲人

寛而好自用以愼周公曰嗚呼以人惡爲美徳乎彼其寛也出無辧矣君子力如牛不與牛爭力走如馬不與馬爭走知如士不與士爭知彼爭者鈞之气也其好自用所以窶小也不察不聞卽物少至少至則淺淺者賤人之道也彼其愼所以淺也我文王之子武王之弟今王之叔父於天下不賤矣然吾執贄而見者十人還䞇而相見者三十人貌執之士百有餘人欲言而請畢事者千有餘人僅得三士焉人皆以我爲越踰好士故士至汝無教之以魯國驕人仰祿之士猶可驕也正身之士不可驕也周公謂伯禽曰

吾聞徳行寛裕守之以恭者榮土地廣大守之以儉者安祿位尊盛守之以卑者貴人眾兵彊守之以畏者勝聰明狥知守之以愚者善博聞彊記守之以淺者益六者謙徳利而勿利也成王告伯禽曰爾知爲人上之道乎凡處尊位必以敬下諫者勿振以威毋格其言有文無武無以威下有武無文民畏不親文武俱行威徳乃成淸白上通巧佞下塞伯禽再拜受命而辭伯禽至曲阜淮夷徐戎並興東郊不開伯禽帥師伐之成王東伐淮夷遂踐奄魯亦平徐夷王大搜於岐山之陽初太子封齊五月而報政周公曰何

疾也曰吾簡其君臣禮從其俗及伯禽封魯三年而報政周公曰何遲也伯禽曰變其俗革其禮喪三年然後除之周公嘆曰嗚呼後世其北面事齊矣夫政不簡不易民不能近平易近民民必歸之虞夏商之幣金爲三品或黃或白或赤或錢或布或刀或龜貝周制以商通貨以賈易物太公立九府圜法太府玉周官有掌財幣之官故曰九府圜謂均而通也府內府外府泉府天府職內職幣職金皆黃金方寸而重一斤錢圜函方輕重以銖布帛廣二尺二寸爲幅長四丈爲匹故貨寶於金利於刀流於泉布於布束於帛太師太公望卒年百有餘歳塟鎬京陪文武

之墓子丁公伋立周公爲太師召公爲太保畢公爲太傅召公以周公嘗攝王政不宜畱在王朝復列臣職其意不說周公陳己意作君奭以告之家云成王史記燕世篇是周公歸政言畱輔成王之意司馬遷妄說耳旣幼周公攝政當國踐阼召公疑之作君奭今案此伯禽嘗與康叔朝於成王見周公三見而三笞康叔有駭色與伯禽問於商子商子曰南山之陽有木曰喬二子盍往觀乎見喬疏焉實而仰商子曰喬者父道也南山之陰有木名梓二子盍往觀乎見梓勃焉實而俯商子曰梓者子道也二子明日見周公入門而趨登堂而跪周公拂其首勞而食之曰安見對曰

見商子周公曰君子哉衛康叔耼季載皆有馴行周公言於王舉康叔爲司㓂賜寶祭器以章有徳季載爲周司空治皆有令名於天下餘五叔無官初降霍叔後三年復其舊封蔡叔度旣遷而死其子曰胡攺行率徳馴善周公舉胡爲己卿士言於王復封胡於蔡徙居新蔡奉蔡叔之祀是爲蔡仲周公曰不如吾者不與處累我也與我齊者不與處無益我也惟賢於己者可與處也周公歸政三年之後老於丰事文王之廟將沒曰塟我成周示天下臣於王也公卒劭應九十九曰周公年謚文公成王於畢從文王之墓以明予

小子不敢臣周公也命魯世世祀周公以天子禮樂賜之重祭外則郊社內則大嘗禘升歌淸廟下而管象朱幹玉戚冕而舞大武八佾以舞大夏虞夏殷周四代之樂器服官魯兼用之昭文王周公之徳以示子孫凡蔣邢茅胙祭六國皆周公之也初鬻熊生熊麗熊麗生熊狂熊狂生熊繹王舉文武勤勞之後嗣封熊繹以子男之田於楚蠻姓芉居丹陽成王問於尹佚曰何徳而民親其上對曰使之以時而敬順之忠而愛之布令信而不食言如臨深淵如履薄冰王曰懼哉對曰天地之間四海之內善之則畜不善

則讎也夏殷之臣讎桀紂而臣湯武若何其不懼也成王之時咸陽雨金末年四月甲子王疾大漸懼太子釗之不任召太保奭芮伯彤伯畢公衛侯毛公帥百官相太子而立之五國姬姓毛公文王庶子王肅曰彤伯姒姓之國其餘乙丑王崩通周公攝政在位三十年成王二十八年崩三十七年鄭曰二公以太子見先王廟申告以文王武王爲王業之不易務在節儉母多欲以篤信臨之是爲康王康王癸亥元年十二年六月庚午王命畢公保釐成周初召公治西方甚得民和有司請召民召公曰不勞一

身而勞百姓非吾先君文王之志也乃巡行鄕邑聴㫁於阡陌隴之間廬於棠樹下以桑蠶耕種時㢮獄出拘民得反業自侯伯至庶人無失職者及召公卒謚康公民思其政懷棠樹不敢伐作甘棠之詩歌詠之之兄年百八十歲王充曰召公周公魯侯伯禽晉侯爕齊侯伋衛康伯牟楚子熊繹並事康王唐國之南有晉水故爕攺爲晉侯魯侯伯禽之四十六年六年康王十卒子考公酋立四年十年康王二卒弟公熈立築茅闕門徙魯康王朝諸侯於酆宮成康之際天下安寜刑錯四十餘年不用王崩年年五十七在位二十六子昭王瑕立周昭王以下案三統歷自

侯年爲紀亡年數據魯昭王己丑元年王道微缺徳衰有光五色貫紫微井水溢王南巡狩反濟漢漢濱之人以膠膠舡王至中流膠液舡解王及祭公溺焉蠻辛余靡長且多力爲王右呂氏春秋曰昭王親將徵荊北濟反振蔡公周公乃侯之於西翟實爲長公還反涉漢梁敗王及祭公隕千漢辛余靡振王其崩不赴告諱之也曰在位二年年三十五在位五十一年皇甫謐子穆王滿立穆王庚辰元年卽位春秋已五十矣卽位過四十矣孔安國曰穆王魯公六十年三年穆王卒子幽公宰立十四年七年穆王十弟茀弒公自立是爲微公王寵盛姬爲之築重璧之臺盛姬盛伯子也徐夷作亂帥九夷以伐宗周西至河上

穆王畏其方熾乃分東方諸侯命徐子主之徐子嬴姓處潢池東地方五百里行仁義通溝陳蔡之間欲舟行上國得朱弓朱矢以爲天瑞自號偃王徐偃王尸子曰無骨有筋而陸地而朝者三十六國昔蜚㢘子惡來弟曰季勝生孟增幸於成王是爲宅臯狼生衡父衡父生造父以善禦習馬幸於穆王得驥之乘匹桃林溫驪驊駠騄耳之駟王使造父禦西巡狩樂而忘歸聞徐子僣號穆王日馳千里馬長驅歸周以救亂使造父告楚令伐徐王孫厲謂楚子曰徐君好行仁義君若不伐楚必事徐楚子曰若信有道不可伐也對曰大

之伐小彊之伐弱猶石之投卵虎之啖豚也惡有其理楚子大舉兵伐徐徐子愛民無權不忍鬭故敗乃北走彭城東山下百姓隨之者以萬數因名其山爲徐山徐子將死曰吾賴於文徳而不明武備故至於此穆王令楚文王滅徐偃王案穆王西周之王楚文劉向云王孫厲勸楚文王伐徐偃王殘之範曄云由劉向誤云楚文王曄從而記之故差謬耳王乃在東周莊王八年卽位相去僅三百年蓋穆王乃以趙城封造父其族由此爲趙氏王將徵犬戎祭公謀父諫曰先王非務武也勤卹民隠而除其害自大畢伯士之終犬戎氏以其職來王天子曰予必以不享徵之無乃廢先王之訓而王幾頓乎王不聴遂

徵之獲其五王四白鹿四白狼王遂遷戎於太原自是荒服者不至王享國百年耄荒諸侯有不睦者甫侯言於王修刑辟命曰甫刑王起六師至於九江伐楚三十七年汲冢紀年曰㑹諸侯於塗山王崩十五年在位五子共王繄扈立共王乙亥元年遊於涇上密康公從有三女奔之其母曰必致之於王夫女三爲粲美之物也眾以美物歸汝而何徳以堪之小醜備物終必亡康公不獻一年王滅密王能庇昭穆之闕崩謚曰共曰在位二十五年在位十年皇甫謚十四年八子懿王囏立

懿王乙酉元年王室遂衰詩人作刺公今齊風有刺哀公鄭曰懿王烹齊哀詩王嘗居犬丘離宮懿王暫居非徙都也皇甫謐曰犬丘與鎬相近有魯微公五十年二年懿王卒子厲公擢立王崩甫謐曰在位二十在位二十五年皇五十年年共王弟孝王辟方立孝王庚戌元年是時年七大雹牛馬江漢俱凍昔惡來革子曰女防女防生旁臯旁臯生太幾太幾生大駱大駱生非子以造父之寵皆蒙趙城姓趙氏非子居犬丘好馬及畜善養息之孝王召使主馬汧渭之閒馬蕃息王欲以爲大駱適嗣申侯謂王曰昔我先酈山之女爲戎胥軒妻生中潏以親故歸周保西垂西垂

和睦今我復妻大駱生適子成申駱重婚西戎皆服所以爲王王其圖之王曰昔栢翳爲舜主畜畜多息故有土賜姓今後世亦爲朕息馬朕其分土爲附庸邑之秦別居槐裏使復續嬴氏祀號曰秦嬴遂不廢大駱適子成以和西戎魯厲公三十七年四年孝王十卒弟獻公具立王崩年六十五在位十五年懿王子夷王爕立夷王乙丑元年覲禮王始下堂而見諸侯荒服不朝命虢公帥六師伐太原之戎至於兪泉獲馬千匹初楚子熊繹生熊艾熊艾生熊䵣熊䵣生熊勝熊勝以弟熊楊爲後弟熊延熊摯自棄於䕫子孫有功王命爲䕫孔晁曰熊繹孫熊摯有疾楚人廢之立其

元年魯獻公之三十二年也六年厲王十頃公厚賂周周命衛爲侯王夷王命衛爲侯非也衛世家云頃侯厚賂周夷頃公之時仁人不遇小人在側衛之變風始作曹叔振鐸卒子太伯脾立卒子仲君平立卒子宮伯侯立卒子孝伯云立卒子夷伯喜立燕自召公奭九世至惠侯曹夷伯及燕惠侯元年魯獻公之三十四年也八年厲王十蔡仲卒子荒伯荒立卒子宮侯立卒子厲侯立卒子武侯立武侯元年魯獻公之三十五年也九年厲王十齊丁公呂伋卒子乙公得立卒子癸公慈母立卒子哀公不辰立荒淫怠慢好田獵政衰齊之變風始作

紀侯譖哀公於周周烹之烹齊哀公公羊傳及史記鄭詩譜序曰懿王受譛王之時詩人作刺謚法保民耆艾曰胡故知胡公壽齊世家皆云周烹哀公而不言何王鄭據本紀稱懿王時也鄭亦無明文蓋約其事而言耳徐廣見史記考自懿王歷孝夷厲始被殺齊變風始於哀公則懿傳㑹而言夷王烹哀公云夷王時獻公殺胡公故而立其弟靜是爲胡公徙都薄姑紀姜姓侯爵或云子爵哀公同母弟山怨胡公與其黨帥營丘人襲胡公騶馬繻以胡公入貝水而殺之山自立是爲獻公公自立是爲獻公九年卒齊世家周夷王時山殺胡四年王益嚴三年王出奔彘是時周𨿽未見年厲王子武公立武公九年厲王出奔彘案本紀厲王三十安得以夷王時卽位哉在位必踰十八年獻公獻公元年復都臨菑魯獻公之三十九年也十三年厲王二宋微子啟卒子微仲衍立

子死立其弟衍殷禮也而宋世家誤以衍爲微子之禮記檀弓曰微子捨其孫腯而立衍鄭云曰微子適弟卒子宋公稽立卒子丁公申立卒子湣公共立卒弟公熈立湣公子鮒祀曰我當立弒公而自立是爲厲公卒子釐公舉立晉侯爕卒子武侯寜族立卒子成侯服人立自唐徙都曲沃卒子厲侯福立卒子靖侯宜臼立宋釐公及晉靖侯元年魯獻公之四十年也十四年厲王二秦嬴非子卒子秦侯立秦侯元年魯獻公之四十一年也十五年厲王二陳胡公滿卒子申公犀侯立卒弟相公臯羊立卒申公子孝公突立卒子愼公圉戎立卒子幽公寜立幽公元年魯獻公

之四十四年也十八年厲王二幽公淫荒昏亂遊蕩無度國人傷而刺之陳之變風作矣魯獻公五十年卒王厲四年三十子愼公執立公濞立皇甫謐曰獻公立三十六魯世家曰獻公三十二年卒子眞年楚熊渠卒子熊摰紅立卒弟熊延弒而代立卒子熊勇立熊勇元年魯愼公之元年也十五年厲王三自是衛曹燕蔡齊宋晉秦陳楚之年始可紀厲王無道淮夷入㓂王命虢仲徵之不克王好利說榮夷公大夫芮良夫諌曰夫利百物之所生也天地之所載也而或専之其害多矣匹夫専利猶謂之盜王而行之其歸鮮矣榮公若用周必敗旣榮公爲卿士諸侯不享

詩之變雅始作王行侈傲國人謗王召公告曰民不堪命矣王怒得衛巫使監謗者以告則殺之國人莫敢言道路以目王喜告召公曰吾能弭謗矣召公曰是障之也夫民慮之於心而宣之於口成而行之胡可壅也今王塞下之口而遂上之過恐爲社稷憂王不聴於是國莫敢出言王心戾虐萬民弗忍三年乃相與畔襲王王出奔彘近榮夷公三十四年王益嚴史記本紀厲王三十年好利好利非一年之事三十年王殺謗者三十四年始道國人莫敢言三年王奔彘案史記厲王以前皆無年國語無年今從之路以目事不相接王子靜匿召公之宮國人圍之召公曰昔吾驟諌王王不從是以及此難今殺王子王

其以我爲懟而怒乎乃以其子代王子召公周公二相行政號曰共和公卿相與和而修政事號曰共和厲王在位四十年韋昭曰彘之亂史記不同案自武王元年己卯至厲王四十年己未汲冢紀年及魯連子曰共國之伯名和行天子政與午七十一年共三百五十二年爲西周汲冢紀年曰二百八十一年自共和元年庚申至幽王十一年庚在位之年獻公三十二年卒三統歷云五十年故共自武王至幽王二百五十七年史記魯世家無伯禽和元年合當眞公二十五年而十二諸侯年表共和和元年當愼公之七年史記獻公旣少十八年則共二年或伯禽無年故移易不定三統歷武公在位二元年當眞公十五年或云獻公四十二年誤作三十後史記與三統歷魯公之年始同年而魯世家云九年年表云十年然西戎因王室之亂滅秦犬丘大駱之族共和

元年晉靖侯薨子釐侯司徒立釐侯甚嗇愛物儉不中禮國人閔之唐之變風始作四年蔡武侯薨子夷侯立楚熊勇薨弟熊嚴立七年曹夷伯薨弟幽伯彊立十年陳幽公薨子釐公孝立十一年宋釐公薨子惠公覸立十四年厲王崩於彘太子靜長於召公家二相共立之是爲宣王大旱楚熊嚴有子四人曰伯霜仲雪叔熊季紃熊嚴薨伯霜立是爲熊霜宣王

元年召公周公輔王修政法文武成康之遺風王命召公伐平淮夷申伯仲山甫順天下存失理諭徳教舉遺士海內翕然向風諸侯復宗周尹吉甫作詩美之王不籍千畝虢文公諫曰民之大事在農故稷爲大官今欲修先王之緒而棄其大功匱神乏祀困民之財將何以求福用民王不聴燕惠侯薨子釐侯莊立王以秦仲爲大夫討西戎始有車馬禮樂侍禦之好國人美之秦人變風始作天下大旱二年曹幽伯弟蘇弒幽伯而代立是爲戴伯三年齊武公薨子厲公無忌立

五年晉釐侯薨子獻侯籍立六年西戎殺秦仲王召其子五人與兵七千人使伐西戎破之王予其長子莊公父秦仲及其先大駱犬丘地卽大駱舊居爲西垂大夫戎由是少卻楚熊霜薨三弟爭立仲雪叔熊逃難於濮季紃立是爲熊紃濮南夷也自二年不雨至於是歲十年魯愼公薨弟武公敖立十二年春魯武公與子括戲朝王王愛戲欲立爲魯太子樊仲山父諌曰廢長立少不順不順必犯犯王命必誅今天子立諸侯而建其少是教逆也若魯從

之而諸侯效之王命將有所壅若不從而誅之是自誅王命也是事也誅亦失不誅亦失天子其圖之王卒立之夏武公歸而薨戲立是爲懿公齊厲公暴虐齊人欲立故胡公子乃攻殺厲公胡公子亦戰死齊人立厲公子赤是爲文公誅殺厲公者七十人十五年衛釐侯薨太子余立初余弟和有寵於釐侯多予之賂和以賂士襲攻余於墓上余入釐侯羨自殺謚曰共伯和立是爲武公武公修康叔之政百姓和集十六年晉獻侯薨子穆侯弗生立自曲沃徙都絳

十八年蔡夷侯薨子釐侯所事立二十一年魯懿公兄括之子伯禦與國人攻殺懿公而自立二十二年封季弟友於鄭伯爵都咸林王嘗晏起姜後脫簪珥待罪於永巷使其傅母通言於王曰王樂色而忘徳失禮而晏起亂之興自婢子始敢請罪王曰寡人不徳寔自生過非夫人之罪也自是勤於政事早朝晏罷卒成中興之名二十三年晉穆侯伐條二十四年齊文公薨子成公說立

二十六年晉穆侯伐千畝有功初穆侯夫人齊女姜氏以條之役生太子仇千畝之戰生少子成師晉人師服曰仇者讎也成師大號成之者也名自命也物自定也今適庶名反逆晉其能母亂乎二十七年宋惠公薨子哀公立二十八年楚熊紃薨子熊咢立宋哀公薨子戴公立宋政久衰商之禮樂散亡戴公時大夫正考父校商之名頌十二篇於周太師歸以祀其先王三十年周有馬化爲人有兔舞於鎬京三十二年王伐魯殺其君伯禦立懿公弟稱是爲孝

公諸侯從是而不睦王欲得國子之能訓導諸侯者樊穆仲曰魯侯肅恭明神敬事耉老賦事行刑必問遺訓而咨於故實王曰然則能訓治其民矣乃命孝公於夷宮陳釐公薨子武公靈立曹戴伯薨子惠伯兕立三十三年王伐太原戎不克齊成公薨子莊公購立周有馬化爲狐三十四年王徵獫狁三十七年燕釐侯薨子頃侯立楚熊咢薨子熊儀立是爲若敖

三十八年王伐條戎奔戎王師敗績三十九年戰於千畝王師敗績於姜氏之戎王禦父曰公仲脫宣王奄父趙造父六世孫王旣喪南國之師乃料民於太原仲山甫諫曰古者不料民而知其多少且無故而料民天所惡也害於政而妨於後嗣王卒料之四十年晉敗北戎於汾隰戎滅姜侯之邑四十一年王徵申戎破之四十三年晉穆侯薨弟殤叔自立太子仇出奔四十六年初王將殺其臣杜伯而非其罪伯之友左

儒爭之於王九復之而王不許王曰汝別君而異友也儒曰君道友逆則順君以誅友友道君逆則帥友以違君王怒曰易而言則生不易則死儒曰士不枉義以從死不易言以求生臣能明君之過以死杜伯之無罪王殺杜伯左儒死之王崩子幽王宮湦立幽王元年陳武公薨子夷公說立晉穆侯太子仇攻殺殤叔而自立是爲文侯未幾王無道趙奄父之子叔帶去周如晉事文侯始建趙氏於晉國

二年西周三川皆震伯陽父曰昔伊洛竭而夏亡河竭而商亾今周徳若二代之季矣其川源又塞塞必竭川竭山必崩國亾不過十年數之紀也是歲三川竭岐山崩初夏之衰也襃人之神化爲二龍以同王庭而言曰余襃之二君也夏后卜殺之與去之止之莫吉卜請其漦而藏之吉乃布幣而䇿告之龍亾漦在櫝而藏之傳郊之及殷周莫之發也厲王之末發而觀之漦流於庭不可除也王使婦人不幃而噪之化爲黿入於王府府之童妾未旣齓而遭之旣笄而孕當宣王時而生不夫而育懼而棄之時童謠曰

檿弧箕服實亾周國有夫婦鬻是器者王使執而戮之逃於道而見鄕者後宮童妾所棄妖子夫婦哀其夜號而取之逸逃於襃襃人襃姁有獄而入於王王遂置之棄女子出於襃是爲襃姒三年王之後宮見襃姒而嬖愛之襃姒年十四與虢石父比而譖申後太子周大夫尹氏及祭公導王爲非

四年陳夷公薨弟平公爕立秦莊公三子其長世父曰戎殺我大父仲我非殺戎王不敢入邑遂讓其弟爲太子自將擊戎莊公薨太子襄公立

六年王命伯士伐六濟之戎軍敗伯士死之王旣淫亂四夷交侵戎圍犬丘秦世父擊之爲戎所虜歲餘復歸之八年王以鄭伯友爲司徒和集周民周民皆說而便愛之九年王竟以虢石父褒姒之譛廢申後及太子宜臼以襃姒爲後其子伯服爲太子宜臼出奔申太史伯陽曰旤成矣無可柰何襃似不好笑王說之萬方故不笑有宼至則舉烽火大鼓爲燧襃姒乃大笑諸侯悉至至而無㓂王爲是數舉㷭火諸侯不信亦不至

襃姒好聞裂繒聲王發繒裂之以適其意虢石父爲人佞巧善諛好利王以爲卿用事専任國人皆怨政治多邪諸侯或畔王室始騷王嘗爲太室之盟戎狄叛之鄭伯友問於史伯曰王室多故余懼及焉何所可以逃死史伯曰濟洛河潁之閒乎其子男之國虢鄶爲大虢叔恃勢鄶仲恃險君若以周難之故寄孥與賄不敢不許周亂而是驕而貪必將背君君以成周之眾奉辭伐罪無不克矣若克二邑鄔補丹依歷華君之土也修典刑以守之可以少固公曰周其乎對曰今王棄髙明昭顯而好讒慝暗昧

惡角犀丰盈而近頑童窮固去和而取同凡周存亾不過三稔矣時至而求恐無及也鄭伯說乃東寄孥與賄虢鄶受之十邑皆有寄地虢王季子虢仲之後國在榮陽南鄰於鄶是爲東虢鄶妘姓髙辛火正祝融黎之後處其之故墟溱洧之閒周衰鄶君不務政事而好絜衣服逍遙遊燕國小而迫不能自彊於政治大夫去之鄶之變風始作十一年王欲殺故太子宜臼求之於申申侯弗予王伐之申侯於鄫人召西夷犬戎攻王王舉烽火徵兵兵莫至遂殺王驪山下戲水虜襃姒並殺鄭桓公盡

取周賂而去諸侯卽申立故幽王太子宜臼是爲平王以奉周祀秦襄公衛武公將兵救周平戎戰甚力有功鄭人立桓公子掘突是爲武公幽王之末日暈再重內赤外靑有一黒畫上下通在日中牛化爲虎羊化爲狼劉恕曰汲冢紀年曰幽王死申侯魯侯許文公立平王於申虢公翰立王子餘二王並立余爲晉文侯所殺是爲攜王案左傳攜王姦命杜預曰攜王謂伯服也古文作伯盤皆與舊史不同

初編﹐史部﹐資治通鑑外紀﹐卷第四

資治通鑑外紀卷第四宋京兆萬年劉周紀二荒落凡一百一十九年起重光恊洽盡屠維大平王元年王以西都偪戎晉文侯鄭武公秦襄公夾輔王徙居東都王城王勞晉鄭賜之盟質曰世相起也命晉文侯爲侯伯賜秬鬯圭瓚封秦襄公爲諸侯賜岐以西之地曰戎無道侵奪我岐丰秦公逐戎卽有其地與誓封爵之襄公於是始國與諸侯通使聘享之禮自以爲居西垂主少皥之神作西畤祠白帝其牲

用駵駒黃牛羝羊各一初鄭桓公將襲鄶先問鄶之豪傑良臣辯智果敢之士盡書其官爵名姓擇鄶之良田賂之設壇場郭門之外而埋之釁之以雞豭若盟狀鄶君以爲內難盡殺其良臣至是武公取史伯所云虢鄶十邑之地前華後河右洛左濟主芣騩而食溱洧爲鄭國焉武公代父爲周司徒善於其職國人宜之鄭之變風始作周室衰微諸侯彊並弱齊秦晉漸大政由方伯王室之尊與諸侯無異其時詩不能復雅謂之王國變風二年邢侯大破北戎魯孝公薨子恵公弗湟立

四年燕頃侯薨子哀侯立五年宋戴公薨子武公司空立秦襄公伐戎至岐薨子文公立六年燕哀侯薨子鄭侯立秦文公居西垂宮七年楚若敖薨子熊坎立是爲霄敖九年楚釐侯薨子共侯興立秦文公東獵至汧渭之㑹曰昔周邑我秦嬴於此後卒獲爲諸侯乃因非子舊虛而營邑之十一年蔡共侯薨子戴侯立曹恵伯薨子石甫立其弟武殺石甫而代立是爲繆公

十三年初衛武公年九十有五猶箴儆於國曰自卿以下至於師長士茍在朝者無謂我老耄而捨我必恭恪於朝朝夕以交戒我聞一二之言必誦志而納之以訓導我在輿有旅賁之規位寧有官師之典倚幾有誦訓之諫居寢有褻禦之箴臨事有瞽史之導宴居有師工之誦史不失書朦不失誦以訓禦之於是乎作懿戒以自儆也衛人頌其徳爲賦淇澳武公薨子莊公楊立楚霄敖薨子熊眴立是爲蚡冒十四年曹繆公薨子桓公終生立十五年秦文公作鄜畤用三牢郊祭白帝而雍旁故

有吳陽武畤雍東有好畤皆廢無祠或曰自古以雍州積髙神明之隩故立畤郊上帝諸神祠皆聚蓋黃帝時嘗用事𨿽晚周亦郊焉其語不經見搢紳者不道

十六年陳平公薨子文公圉立十八年秦初有史以紀事二十年初杞東樓公生西樓公西樓公生題公題公生謀娶公當厲王時是歲薨子武公立杞之年始可紀

二十一年蔡戴侯薨子宣公考父立秦文公伐戎

戎敗走公收周餘民有之地至岐岐以東獻之周二十三年初宋武公之世鄋瞞伐宋司徒皇父帥師禦之敗狄於長丘獲長狄緣斯鄋瞞長狄國名防風氏之後武公薨子宣公力立二十四年秦文公獲若石於陳倉北阪城以一牢祠之其神或歳不至或歳數來來也常以夜光輝若流星從東南來集於祠城若雄雉其聲殷殷云野雞夜鳴命曰陳寶二十五年秦初有三族辠晉文侯薨子昭侯伯立自綘徙都翼

二十六年晉始亂封文侯季弟成師於曲沃是爲桓叔曲沃大於翼桓叔時年五十八好徳靖侯庻孫欒賓傅之晉國之眾皆附君子曰晉之亂其在曲沃矣末大於本而得民心不亂何待陳文公薨長子桓公鮑立二十七年初鄭武公嘗欲伐胡以女娶胡君因問羣臣吾欲用兵誰可伐者大夫闗其思曰胡可伐武公怒曰胡兄弟之國柰何伐之戮闗其思胡君以爲親已不設備鄭人襲胡取之武公薨子莊公寤生立二十八年鄭莊公封弟叚於京謂之京城太叔

三十年楚蚡冒薨子熊通殺太子而代立是爲武王或云熊通蚡冒弟也三十二年晉大臣潘父弒昭侯納曲沃桓叔桓叔欲入翼晉人發兵攻之桓叔敗歸晉人誅潘父立昭侯子平是爲孝侯三十六年衛莊公薨子桓公完立三十八年衛桓公庻弟州吁驕奢公絀之州吁出奔四十年齊莊公薨子釐公祿父立晉曲沃桓叔卒子莊公鱔立四十一年晉不雨雪

四十二年燕鄭侯薨子繆侯立宋宣公病謂其弟和曰父死子繼兄死弟及天下通義也我其立和和三讓而受之公薨和立是爲穆公狄攻翼至於晉郊

四十七年晉曲沃莊伯攻翼弒孝侯晉人攻莊伯莊伯復入曲沃晉人立孝侯子郤爲晉侯自是曲沃彊於晉四十八年晉無雲而雷初魯恵公使宰讓請郊廟之禮於天子王使史角往魯公止之其後在魯恵公敗宋師於黃恵公長庶子息姑娶於宋宋女至

而好公奪而自妻之生子允登宋女爲夫人公薨魯人立息姑是以隱公劉恕曰春秋隠公不書卽位左氏曰攝也公羊曰隠長又賢諸大夫扳隠而立之凡隱之立爲桓立也谷梁曰君之不取爲公將以讓桓也夫非己有而緫其事謂之攝已有之而推與人謂之讓攝則非讓讓則非攝也恵公愛少子立爲太子公薨國人不與而立隠公隠承襲有國嘗曰先君有太子矣吾將讓焉𨿽有是語非誠而僞眷戀君位莫能踐言桓公傒望十年隱不推避羽父伺其間隙遂

成簒奪虛詞兆禍隱實爲之桓公立而曰隠攝也久不歸政而吾取之後世惑焉春秋誅意故不書卽位謂之公而無異辭明其當立也左氏取桓之說則曰隠攝公羊谷梁信隠詐妄乃曰讓國俱失之也四十九年夏四月鄭太叔段叛莊公伐之五月辛丑太叔出奔共衛州吁求與之友衛伐鄭取廩延冬十月鄭以王師虢師伐衛虢文王弟虢叔之後是爲西虢五十年夏莒入向莒嬴姓少皥之後武王封玆輿期

於莒初都計後徙莒向姜姓魯司空無駭入極極附庸國或云戎邑冬鄭伐衛是時周旣陵遲戎逼諸夏自隴山以東及乎伊洛往往有戎於是渭首有狄豲封冀之戎涇北有義渠之戎洛川有大荔之戎渭南有驪戎伊洛間有楊拒泉臯之戎潁首以西有蠻氏之戎五十一年春三月壬戌王崩太子泄父蚤死立其子林是爲桓王秋宋穆公疾立兄宣公子與夷曰吾不可以負宣公八月庚辰公薨與夷立是爲殤公桓王

元年春衛州吁收聚亡人襲殺桓公自立爲衛君夏宋陳蔡衛伐鄭秋魯㑹諸侯復伐鄭敗之九月衛人殺州吁冬十二月立桓公弟晉是爲宣公郕侵衛二年春曲沃莊伯以鄭邢伐翼王使尹氏武氏助之晉侯奔隨夏四月鄭侵衛衛以燕師伐鄭六月鄭敗燕於北制南燕姞姓伯爵黃帝之後曲沃叛王秋王命虢公伐曲沃而立晉侯子光是爲哀侯衛入郕九月邾鄭以王師伐宋邾曹姓武王封陸終第五子安苗裔挾爲附庸居邾自挾至邾子克儀父十二世始見於春秋冬十二月宋伐鄭是歳秦

文公太子卒賜謚竫公立其長子爲太子三年春晉人逆晉侯郤於隨納諸鄂晉人謂之鄂侯夏五月庚申鄭侵陳秋宋取鄭長葛四年春滕侯薨秋七月魯伐邾是歳秦文公薨太子寧公立年十歲晉曲沃莊伯卒子稱立五年蔡宣公薨子桓侯封人立六年春三月癸酉魯大雨霖庚辰大雨雪夏鄭伐宋冬北戎侵鄭十一月甲寅鄭敗戎是歲秦寧公徙居郿之平陽伐蕩社七年夏五月齊魯鄭伐宋六月壬戍魯敗宋於菅鄭

伯入郜及防皆歸於魯秋七月宋衛入鄭蔡人從之伐戴八月壬戍鄭圍戴戴國也九月戊寅鄭入宋冬齊鄭入郕是歲秦與亳戰亳王奔戎遂滅蕩社或云西夷國也八年秋七月齊鄭魯伐許壬午入許許莊公奔衛鄭莊公奉許莊公之弟許叔居許東偏許姜姓與齊同祖武王封文叔於許以奉太嶽之祀文叔之後曰徳男曰伯封曰孝男曰靖男曰康男曰武公曰文公興父曰莊公茀莊公之後桓公鄭疑卽許叔也息伐鄭敗還息姬姓冬十月鄭以虢師伐宋壬戌敗宋

魯公子翚諂謂隠公曰百姓便君君其遂立吾靖爲君殺允君以我爲相隠公不許翚懼允聞而誅之反譖公於允曰公欲去子子其圖之請爲子殺公允許諾十一月公祭鐘巫館於寪氏壬辰翚使人殺公於寪氏而立允是爲桓公九年秋魯大水是歲燕繆侯薨子宣侯立十年春宋華父督弒殤公召穆公子馮於鄭而立之是爲莊公秋九月魯入十一年春晉曲沃伯稱伐翼韓萬禦戎獲晉哀侯及欒共叔晉人立哀侯子是爲小子侯曲沃伯止欒共

叔曰茍無死吾以子見天子令子爲上卿制晉國之政辭曰民非父不生非君食不長非師教不知故壹事之惟其所在則致死焉從君而貳君焉用之遂斗而死初武王子封於韓宣王時爲侯伯平王時爲晉所滅韓萬曲沃桓叔之子食邑於韓以韓爲氏萬孫曰簡是爲定伯簡生武子子輿或云萬生求伯求伯生子輿欒共叔欒賓子也冬芮伯萬之母芮姜逐芮伯出居於魏芮魏皆姬姓魏者舜禹所都之地南枕河曲北渉汾水與秦晉鄰國日見侵削平桓之世魏之變風始作後爲晉獻公所滅

十二年秋秦侵芮敗還冬王師春師圍魏取芮伯而東之是歲曲沃伯稱弒晉哀侯十三年春正月陳桓公薨弟佗殺太子免而自立秋王以諸侯代鄭王卒大敗鄭射王中肩魯大雩是歲戎逆芮伯於郟劉恕曰西周昭王始衰穆王盤遊無度共懿孝夷陵遲至厲王而大壤宣王修振綱紀天下翕然宗周幽王無道平王東遷晉鄭夾輔諸侯賓從自桓王伐鄭師敗王傷天子威令下同列國吳楚越本南裔小國疊爲盟主而東周之王無中主之才歷

二十世至赧王卒不振而亡滅詩云不弔昊天亂靡有定式月斯生俾民不寕言天下之亂月益甚也

十四年春楚武王侵隨隨曰我無罪楚曰我蠻夷也今諸侯皆叛相侵或相殺我有敝甲欲以觀中國之政請王室尊吾號隨人請周尊楚周不從隨姬姓夏北戎伐齊鄭救齊六月敗戎是歲蔡人殺陳侯佗桓公子躍蔡出也蔡人立躍是爲厲公十五年冬曲沃伯稱誘殺晉小子侯十六年夏楚伐隨敗之隨侯逸秋楚熊通怒曰吾先

鬻熊文王師也成王舉我先公居楚蠻夷皆率服而王不加位我自尊耳乃自立爲武王與隨人盟而去楚始開濮地而有之冬王命虢仲伐曲沃立晉哀侯弟緡爲晉侯是歲杞武公薨子靖公立秦寧公立伐蕩氏取之公薨庻長弗忌威壘三父廢太子而立公少子爲君年五歲是爲出子出子母魯姬與太子異母十七年夏楚及巴伐鄧敗之巴姬姓鄧曼姓秋虢仲芮伯梁伯荀侯賈伯伐曲沃梁嬴姓荀賈皆姬姓十八年春曹桓公薨太子莊公射姑立虢大夫詹

父以王師伐虢夏虢公出奔虞秋春納芮伯萬於芮虞公弟虞叔伐虞虞公出奔共池冬齊衛鄭伐魯十九年春鄖人將與隨絞州蓼伐楚楚敗鄖於蒲騷鄖絞州蓼皆近楚小國州姜姓蓼臯陶之後偃姓初鄭莊公娶鄧曼生太子忽又娶宋雍氏女曰雍姞生突夏莊公薨昭公忽立宋莊公誘執鄭卿祭仲使立突祭仲許之以突歸秋九月丁亥昭公奔衛己亥立突是爲厲公初衛宣公爲太子伋取於齊女而美公奪之生壽及朔朔與其母愬伋於公公令伋之

齊使賊先待於隘而殺之壽知之以告伋使去之伋曰君命也不可以逃壽竊其節而先往賊殺之伋至曰君命殺我壽有何罪賊又殺之宣公乃立朔爲太子

二十年冬魯鄭伐宋楚伐絞敗之是歲陳厲公薨子完不得立立公弟林是爲莊公衛宣公薨太子恵公朔立二十一年春楚伐羅爲羅所敗羅熊姓鄭以紀魯及齊宋衛燕戰二十二年秋八月壬申魯禦廩災冬宋以諸侯伐

鄭敗之取牛首齊僖公子諸兒糾小白小白母衛女也公使鮑叔牙傅之鮑叔曰君知臣之不肖臣知棄矣召忽曰吾觀小白必不爲後頴上人管仲夷吾曰不然國人惡糺之母以及糺而憐小白之無母諸兒長而賤事未可知也是歲僖公薨襄公諸兒立燕宣侯薨桓侯立徙都臨易秦庻長三父等令人賊殺出子復立寕公故太子是爲武公二十三年春鄭厲公患祭仲専欲殺之不克夏厲公出奔蔡祭仲迎昭公六月乙亥入鄭許叔入於許秋鄭厲公因櫟人殺檀伯而居櫟冬諸侯伐鄭

昭公出獵射殺昭公於野祭仲與渠彌不敢入厲公更立昭公弟公子亹爲君無謚號謂之子舋是歲秦討庶長三父等弒出子罪夷其族三年春魯桓公及夫人文姜如齊齊襄公通其妹文姜桓公謫之以告夏四月丙子齊饗公公醉齊使公子彭生抱桓公因折其脇桓公死於車魯人立太子同是爲莊公齊豎曼曰彭生無盡言而䛕行力成吾君之禍以構二國之怨其得免乎未幾魯人告於齊請得彭生以除丑齊人殺彭生齊襄公爲公子時嘗與鄭子亹㑹鬭相仇秋襄公師於首止㑹諸侯祭

仲請子亹無行子亹曰齊彊而突居櫟不往卽帥諸侯伐我納突往何遽必辱我不如往髙渠彌相祭仲稱疾不行子亹至不謝齊襄公襄公怒伏甲殺子亹轘髙渠彌祭仲逆子亹弟公子嬰於陳而立之是爲鄭子儀周公黑肩欲弒莊王而立王弟克辛伯告王王殺周公克奔燕四年陳莊公薨少弟宣公杵臼立五年宋莊公薨子閔公捷立六年春齊魯伐衛夏五月桓王秋紀季以酅入齊紀於是乎始判是歲燕桓侯薨子莊公立

七年春周召隨侯數以立楚爲王楚武王怒隨背已三月伐隨武王薨兵罷子文王熊貲立始都郢紀侯不能下齊以與紀季夏紀侯大去其國違齊難也八年冬諸侯伐衛納恵公九年夏衛恵公入衛誅左右公子衛君黔牟奔周冬楚文王伐申還伐鄧申姜姓伯爵是歲秦武公伐邽冀戎初縣之十年夏恆星不見星隕如雨秋魯無麥苗是歲秦初縣社鄭滅小虢十一年夏魯及齊圍郕郕降於齊齊襄公誅殺不

當淫於婦人數欺大臣政令無常羣弟恐禍及鮑叔牙奉公子小白奔莒冬十二月齊大夫連稱管至父弒襄公立公季父夷仲年之子公孫無知管夷吾召忽奉公子紏奔魯十二年春齊大夫雍廩殺無知告齊人曰無知弒君自立臣謹行誅惟大夫更立公子之當立者公子小白自少好善大夫髙傒及國人陰召小白於莒小白曰管仲知召忽彊武我不得入也鮑叔曰事若不濟老臣死之公子猶免也夏魯聞無知死亦發兵送公子紏使管仲別將兵遮莒道射中小白帶鉤小白佯

死以誤管仲已而載溫車中馳行管仲使人報魯魯送紏者行益遲六日至齊小白先入髙傒立之是爲桓公發兵拒魯秋與魯戰於幹時魯兵敗走桓公使鮑叔爲宰辭曰臣君之庸臣也幸得從君君竟以立使不凍餒君之賜也君將治齊髙傒叔牙足矣君若欲伯王非管夷吾不可其所居之國國必重寛恵柔良忠信結於百姓制禮義可法於四方決獄折中執枹鼓於軍門士卒賈勇五者臣皆不如夫管子民之父母也將治其子不可棄其父母公曰夷吾射寡人中鉤而濵於死鮑叔曰君若宥而反之猶是也魯致

政於夷吾則能弱齊矣不受必將殺之公曰夷吾受魯之政乎鮑叔曰夷吾欲定齊國之社稷必不受也君亟迎之公曰施伯魯之謀臣也知吾將用之必不予我鮑子曰君遺魯書曰子紏兄弟弗忍誅請殺之召忽管仲讎也請得而甘心醢之不然將圍魯施伯謂魯莊公曰此非欲戮之管子天下之才也所在之國必得志於天下令彼在齊長爲魯國憂矣不如殺而以其屍授之莊公殺子紏於生竇將殺管仲齊使者請曰寡君若不生得之以徇於國爲羣臣戮是君與寡君之賊比非敝邑所請也使臣不敢受命莊公

許之使吏鞹其拳膠其目盛之以鴟夷置之車中以予之召忽謂管仲曰殺君而用吾身是再辱我也子爲生臣忽爲死臣生者成名死者成行子其勉之遂自殺鮑叔迎受管仲及堂阜而稅桎梏比至三釁三浴之齊祓而見桓公公問曰社稷可定乎對曰伯王可定也公曰吾不敢至於此定社稷而已管仲曰君免臣於死臣之幸也若祿齊國之政而不死紏也臣不敢走出至門公反之曰伯可勉乎管仲再拜曰君承伯臣敢不承命桓公問曰先君襄公不聴國政惟女是崇田狩畢弋戎士凍餒吾恐社稷之不血食也

爲此若何對曰聖王參其國而伍其鄙定民之居成民之事四民勿使雜處士就閒燕工就官府商就市井農就田野制國爲二十一鄕工商之鄕六士鄕十五公及國子髙子皆帥五鄕參國起案以爲三官臣立三宰工立三族市立三鄕澤立三虞山立三衡公曰吾欲修政以干時管子曰國未安宜修舊法擇其善者而用之滋無財而敬百姓桓公曰國安矣其可乎管仲曰未可公曰吾士不練吾兵不實請修兵管子曰內奪民用士勸於勇亂之本也外犯諸侯民多怨也齊國危矣公不聴令四封之內修兵闗市之徵

侈之以勇授祿鮑叔謂管仲曰國彌亂如何管仲曰國中之政夷吾爲焉未有敢犯者旣而朝之爭祿刎頸者不絕鮑叔曰母乃害乎管仲曰此皆貪民也諸侯之爲義者莫肯入齊齊之爲義者莫肯仕此夷吾所患也管仲謂公曰與其厚於兵不如厚於人君若正卒伍修甲兵則大國小國皆有守禦之備君若欲速得志於天下諸侯作內政而寓軍令焉分齊國爲三軍田獵因以賞罰管子制五家爲軌十軌爲裏四里爲連十連爲鄕五人爲伍軌長帥之五十人爲小戎裏有司帥之二百人爲卒連長帥之二千人爲旅

鄕良人帥之五鄕一帥故萬人爲一軍卒伍定乎裏而軍政成乎郊連其什伍居處同樂死生同憂旤福共之故夜戰則其聲相聞晝戰則其目相見緩急足以相死君有此教士三萬人以誅無道以屏周室天下莫之能禦鄕長進賢使役官官長期而書伐選其官之賢者而用之公召與之語訾相其質而授之升以爲上卿之佐謂之三選公曰伍鄙若何管子曰相地而衰徵則民不移公曰定民之居若何管子曰制鄙三十家爲邑十邑爲卒十卒爲鄕三鄕爲縣十縣爲屬五屬立五大夫正月之朝五屬大夫復事擇寡

功者而謫之蔽明蔽賢下比者皆有罪公曰吾欲籍於臺雉樹木六畜及籍於人如何管子曰此隱情也惟官山海爲可海王之國謹正鹽筴則百倍歸於上人無以避數也鐵官之數及其餘輕重凖此而行舉臂勝事無不服籍政旣成矣以守則固以徵則彊公曰吾欲從事於諸侯可乎管子曰鄰國未親也反其侵地無受其資以安四鄰爲遊士八十人多其資幣使周遊於四方擇其淫亂者而先徵之公曰齊國寡甲兵管子曰制重罪贖以犀甲一㦸輕罪贖以鞼楯一㦸小罪謫以金分訟而不勝者出一束箭乃矯箭

爲矢鑄金爲刃甲兵大足公曰吾欲誅大國之不道者管仲曰愛四封之內而後可以惡竟外之不善者安卿大夫家而後可以危救敵之國賜小國地而後可以誅大國之不道者舉賢良而後可以廢慢法鄙賤之民先王必有置也而後有廢必有利也而後有害桓公大說將相管仲對曰斧鉞之人幸屬領非臣之任也公固授之管仲受相三日公曰寡人有大邪三好田好酒好色可以爲國乎對曰惡則惡矣然非急也人君惟僾與不敏爲不可僾則亾眾不敏則不及事公曰吾子就捨異日圖之對曰何待異日隰

朋聰明徢給可令爲東國賓胥無堅彊以良可以爲西土衛國之教危以傳公子啟方可遊於衛魯好邇而訓於禮公子舉可遊於魯楚巧文以利不立大義而好小信曹孫宿可遊於楚行三使者結三國之交而後退桓公郊迎客寧戚飯牛於車下擊牛角悲而商歌公聞之曰非常人也命後車載之賜之衣冠明日與之語公大說將任之羣臣曰客衛人去齊五百里不若使人問之固賢人也任之未晚公曰問之恐其有小惡以小惡而忘其大美此所以失天下士也且人固難全宜用其長遂授之以政管仲相三月

請論百官曰進退閒習臣不如隰朋請立爲大行藝粟盡地利臣不如寗戚請立爲大司田三軍之士視死如歸臣不如王子城父請立爲大司馬決獄折中臣不如賓胥無請立爲大理進諫不避死亾臣不如東郭牙請立爲大諫五子可治國彊兵矣公令皆任其事受令於管子管子曰今天子微弱聘享不上公其弱彊繼絕帥諸侯以起周室公曰善管仲又請賞於國以及諸侯諸侯行事善者以重幣賀之其臣諫而善者以璽問之齊有龍鬭管仲謂桓公曰天使使者臨君之郊請使大夫飭左右服祭之天下聞之

曰神哉齊侯天使使者臨其郊不待舉兵而朝者八諸侯此乘天威而動天下也故知者役使鬼神而愚者信之劉恕曰古之長民者興事動作必謀於眾廢置遷徙悉因人心愚者難與慮始黔首信惑靈怪故聖人設鬼神以懼之爲卜筮以斷之以神道設敎而天下服矣泥者爲之舍棄人事専信詭譎以管仲之知因齊眾以威諸侯可也佗人則近於罔矣蓋明於天地之性不可惑以神怪知萬物之情不可罔以非類也

桓公立政去食肉之獸食粟之鳥系罝之罔三舉而百姓說十三年春齊桓公曰魯與寡人近其宋也疾寡人將誅焉管仲曰有土之君不勤於兵不忌於辱不輔其過則社稷安不然則危公不聴興師伐魯莊公逆戰敗齊於長勺夏六月齊宋伐魯魯敗宋於乘丘秋九月楚敗蔡於莘虜蔡哀侯以歸已而釋之楚彊陵江漢間小國小國畏之初齊桓公亡過譚譚無禮及其入也諸侯皆賀譚又不至冬齊伐譚譚子奔莒

十四年夏宋侵魯敗還秋宋大水十五年秋宋南宮萬弒閔公立公子遊爲君冬十月蕭叔大心及宋之諸公子共擊殺萬之子牛殺子遊而立閔公弟禦說是爲桓公萬奔陳宋人請於陳醢之是歲王崩子釐王胡齊立鄭祭仲卒釐王元年春齊桓公㑹諸侯於北杏遂人不至夏齊滅遂初齊桓公敗於長勺曰吾兵尙少吾參圍之安能圉我乃修兵同甲十萬車五千乘謂管仲曰吾士旣練吾兵卽多寡人欲服魯管仲喟然嘆曰齊國危矣

君不競於徳而競於兵天下之國帶甲十萬者不鮮吾欲髮小兵以服大兵內失吾眾諸侯設備吾入設詐國欲無危得乎公不聴伐魯魯不敢戰去國五十里而爲之闗請比闗內以從於齊齊亦母得侵魯桓公許諾冬魯人請盟於柯曰魯小國也固不帶劍今而帶劍是交兵聞於諸侯君不如已請去兵桓公曰諾令從者母以兵魯莊公好力魯人曹劌以勇力進管仲諫曰曹劌堅彊以忌不可以約取也桓公不聽莊公曹劌俱懷劍至壇上莊公左摶桓公右抽劍自承曰魯國去境數百今去境五十里惟死而已均之

死也戮死於君前管仲鮑叔進曹劌按劍當兩階之間曰魯城壞壓齊境二君將攺圖無有進者管仲曰君歸侵地以汶爲境桓公許諾退而欲倍其約管仲曰貪小利以自快棄信於諸侯不如與之乃割曹劌三戰所亡地盡復予魯桓公歸而修於政不修兵革自圉辟人以過弭師是歲靖公薨子共公立二年夏單伯㑹諸侯伐宋鄭厲公自櫟侵鄭獲大夫甫瑕要以求入瑕許之六月甲子瑕殺子儀而納厲公厲公卽位謂甫瑕曰子事君有二心瑕曰重徳不報誠然哉遂誅之楚滅息秋七月楚入蔡

三年春齊桓公始伯楚亦始大秋諸侯爲宋伐郳郳邾挾之後夷父顏有功於周其子友別封爲附庸居郳曾孫犂來始見春秋附從齊桓公以尊周室命爲小邾子鄭侵宋是歲曲沃伯稱伐晉侯緡滅之盡以其寶器賂獻於周復徙都絳四年夏諸侯伐鄭秋楚伐鄭冬王使虢公命曲沃伯以一軍爲晉侯列爲諸侯通在曲沃卽位三十八年矣是歲秦武公薨初以人從死從死者六十六人子白不立封平陽立其弟徳公邾子克薨子瑣立

五年王崩子恵王閬立晉武公薨子獻公詭諸立秦徳公卜居雍後子孫飲馬於河遂都雍雍之諸祠自此興用三百牢於鄜畤恵王元年夏魯莊公追戎於濟西秋魯有冬巴伐楚是歲秦徳公初作伏祠磔狗邑四門以禦蠱災徳公薨長子宣公立二年春楚文王禦巴大敗於津還伐黃敗之及湫有疾曰常侍筦蘇數犯我以義違我以禮與處則不安曠之而不榖得焉當及吾身爵之乃進爲五大夫又

曰申侯伯善持養吾意吾所欲則先爲之與處則安曠之而不谷䘮焉當及吾身逺之於是送而行之夏六月庚申王薨子熊囏立是爲杜敖黃嬴姓秋周大夫邊伯等五人作亂奉莊王子子頹伐王不克子頹奔衛衛燕伐周冬立子頹三年夏恵王奔鄭之櫟冬鄭厲公見虢公謀納王虢公許之四年夏鄭虢同伐王城王歸京師殺子頹及五大夫五月鄭厲公薨子文公捷立是歲共公薨子徳公立或云恵公

五年初陳宣公娶陳女生太子禦冦後有嬖姬生子款欲立之春殺禦冦禦冦素愛厲公子完完懼旤及奔齊爲工正食菜於田或爲田氏其後完卒謚敬仲是歳楚杜敖欲殺其弟熊頵頵奔隨與隨襲殺杜敖而伐立是爲成王晉獻公卜伐驪戎史蘇占之曰勝而不吉公伐克驪戎滅驪子獲驪姬以歸立爲夫人與其娣皆有寵公謂史蘇曰克國得妃吉孰大焉史蘇曰君亦樂其吉而備其㐫臣之不信國之福也出告大夫曰晉以男戎勝戎戎必以女戎勝晉寡徳而安俘女又增其寵𨿽當三季之王亾無日矣郭

偃曰䜛口之亂不過三五挾小鯁也可以小戕而不能䘮國懼則甚矣亡猶未也秦宣公作宻畤於渭南祭靑帝六年夏魯莊公如齊觀社曹劌諫曰齊棄太公之法而觀民於社君爲是舉而往觀之何以訓民天子祀上帝諸侯㑹之受命焉諸侯祀先王先公卿大夫佐之受事焉不聞諸侯相㑹祀也公不聽遂行晉桓莊之族偪獻公與士蒍謀去之秋魯丹桓宮楹是歳曹莊公薨子僖公夷立楚成王初卽位布徳施恵結舊好於諸侯楚地千里使人獻天子天子賜

胙曰鎭爾南方夷越之亂無侵中國七年春魯刻桓宮桷匠師慶言於莊公曰聖王公之先封者遺後人之法使無䧟於惡其爲後世昭前之令聞也先君儉而君侈令徳替矣魯莊公娶於齊秋夫人哀姜至公使宗婦覿用幣宗人夏父展曰非故也公曰君作故對曰君作而順則故之逆則書其逆也臣懼書於後不敢不告是時戎間在中國與諸夏盟㑹伊洛戎彊東侵魯及曹八年夏六月辛未朔日有食之秋魯大水晉城聚處羣公子冬晉獻公圍聚盡殺羣公子是歳衛

惠公薨子懿公赤立九年夏晉城絳以深其宮晉公子亾奔虢秋冬虢再侵晉十年冬王使召伯廖賜齊桓公命桓公嘗謂管仲曰寡人之有仲父也猶飛鴻之有羽翼也濟大水之有舟檝也對曰齊國百姓公之本也人憂饑而稅斂重人懼死而刑政險人傷勞而舉事不時桓公曰聞命矣明日朝於太廟之門定令於百吏稅者百一鍾田二歳而稅一歳饑㢮而稅市書而不賦澤梁時縱孤幼不刑近者示以忠信逺者示以禮義公將東遊

管仲曰先王之遊也春出原農事之不本者謂之遊秋出補人之不足者謂之夕師行而糧食其民者謂之亾從樂而不反者謂之荒桓公命曰寶法管仲復於公曰無翼而飛者聲也無根而固者情也無方而富者生也任之重者莫如身塗之畏者莫如口期而逺者莫如年公問治民於管仲對曰牧民者必知其疾憂之以徳勿懼以罪勿止以力桓公嘗之平陵見年老而自飬者公問其故對曰有之九人家貧無以妻之傭而未返也公取外禦者五人妻之管仲曰公待所見而施恵則齊國之有妻者少矣公曰若何管

仲曰令丈夫二十而室女子十五而嫁桓公嘗田於麥丘見邑人問其年對曰八十三矣公曰美哉壽乎子以子之壽祝寡人麥丘人曰祝主君甚壽金玉是賤以人爲寶公曰至徳不孤善言必再吾子其復之曰祝主君無惡下問賢者在傍諫者得入公曰善哉言必三曰無使羣臣百姓得罪於吾君亦無使吾君得罪於羣臣百姓公怫然作色曰吾聞子得罪於父臣得罪於君未聞君得罪於臣也子更之邑人曰子得罪於父可因姑姊叔父而解臣得罪於君可因便僻左右而謝昔桀得罪於湯紂得罪於武王此君

得罪於臣孰爲謝而赦之公曰寡人得吾子於此社稷之福也扶而載之自禦以歸禮之於朝封之以麥丘而議政焉桓公出遊於野見亾國故城問於野人對曰郭氏之墟公曰郭氏曷爲而墟野人曰善善而惡惡公曰人之善行也何爲而亾野人曰善善而不能行惡惡而不能去是以亾也公歸以語管仲管仲曰其人爲誰公曰不知管仲曰君亦一郭氏也於是公招野人而賞之昔郭君出亾謂禦者曰吾渴欲飲禦者進淸酒曰吾饑欲食禦者進脯梁糗君曰何備也禦者曰臣儲之爲君之出亾而道饑渴也君曰

子知吾且亾何以不諫禦者曰君喜䛕而惡至言臣恐先郭亾是以不諫郭君作色而怒禦者轉其詞曰天下無賢而君獨賢而君獨賢是以亾也君伏軾而喜枕禦膝而寢禦易以土而亾去郭君身死中野爲虎狼所食十一年春齊伐衛敗之晉獻公太子申生及秦穆公夫人母曰齊姜早死重耳母翟之狐氏女也其女弟生夷吾獻公子八人申生重耳夷吾皆有賢行驪姬生奚齊其娣生卓子驪姬問於優施曰吾欲作大事而難三公子之徒安始而可對曰申生小心精絜

而不忍人精必愚而易辱愚不知避難𨿽欲無遷其得乎優施先䜛太子驪姬又賂外嬖梁五與東闗嬖五言於公使太子主曲沃二公子主蒲與屈公曰曲沃吾先祖宗廟所在而蒲邊秦屈邊狄不使諸子居之我懼焉夏使申生居曲沃重耳居蒲夷吾居屈逺此三子惟二姬之子在絳乃生之言太子由是得罪史蘇朝告大夫曰亂本生矣又生男其天道也天彊其毒民疾其態其亂生矣獻公將黜太子而立奚齊裏克曰史蘇之言將及矣荀息曰事君竭力以役事不聞違命㔻鄭曰事君者從其義不阿其惑必立太

子裏克曰我不佞𨿽不識義亦不阿惑烝於武公公稱疾使奚齊蒞事猛足言於太子曰伯氏不出奚齊在廟子盍圖乎太子曰棄命不敬作令不孝又何圖焉晉獻公田見翟柤之氛歸寢不寐郤叔虎朝公語之出遇士蒍曰翟柤之君好専利而不忌其臣競諂以求媚君若伐之可克也士蒍以告公說乃伐翟柤克之秋楚伐鄭諸侯救鄭楚師夜遁冬魯饑臧文仲言於莊公曰國病矣君盍以名器請糴於齊公命文仲以鬯圭玉磬如齊告糴曰天災流行戾於邑饑饉薦降民羸幾卒大懼乏周公太公之命祀

職貢業事之不共而獲戾不腆先君之獘器敢告滯積以紓執事齊歸其玉而予之糴是歳邾子瑣薨子文公蘧蒢立十二年夏鄭侵許秋魯有蜚十三年冬山戎伐燕燕告急於齊桓公敇燕請助於魯魯人謀曰師行數千里入北狄之地必不反矣齊伐山戎刜令支斬孤竹擒狄王敗胡貉破屠何而冦騎始服九夷海濵莫不來聽燕莊公送桓公出境桓公曰吾非天子不可無禮於燕因割燕君所至地與之使復修召公之政納貢天子如成康時桓公欲移

兵伐魯管仲曰伐逺誅近鄰國不親非伯王之道魯必事楚是我一舉而兩失也宜以所得山戎寶器進周公之廟桓公從之諸侯聞之皆奉桓公之令管仲曰君教諸侯爲民聚食桓公乃告諸侯必足三年之食以其餘修兵革不足者齊助之發客或欲見桓公請仕上官授祿千鍾管仲曰君予之客聞之曰取人以人者其去人也亦用人吾不仕矣秦宣公薨子九人莫立立其弟成公十四年齊桓公與管仲謀伐莒未發而聞於國管仲曰國必有聖人公曰日之役者有倚杵而上視者意

其是邪令役者無得相代少頃東郭垂至管仲曰子言伐莒者對曰然君子善謀小人善意臣竊意之也臣聞君子有三色優然樂喜者鐘鼓之色愀然愁悴者衰絰之色悖然充滿者兵革之色臣望君之在臺上有兵革之色君呿而不唫所言者莒也舉臂而指所當者莒也臣意諸侯之未服者惟莒乎臣故言之桓公尊祿而厚禮之公起兵伐莒魯君下令丁男悉發五尺童子皆至桓公嘗與管仲謀伐衛退朝而入衛姬望見君下堂再拜請衛君之罪公曰吾於衛無故對曰妾望君之入也足髙气彊伐國之志也見

妾而有動色伐衛也明日君朝揖管仲而進之管仲曰君捨衛乎公曰安識之管仲曰君之揖朝也恭而言也徐見臣而有慚色臣是以知之公曰善仲父治外夫人治內寡人不爲諸侯笑矣薛伯薨十五年秋七月有神降於莘恵王問於內史過曰何神也對曰昔昭王娶於房曰房後有爽徳協於丹朱丹朱憑身以儀之生穆王實臨照周之子孫而旤福之王曰其誰受之對曰在虢土今虢少荒其亾乎王曰吾其若之何對曰使太宰以祝史帥貍姓奉犧牲粢盛王帛往獻焉無有祈也虢公亦使祝史請土焉

內史過曰虢必亾矣動匱百姓以逞其違離民怒神而求利焉不亦難乎初魯莊公夫人哀姜無子娣叔姜生子啟公愛孟女生子般欲立般爲後公弟三人曰慶父叔牙季友夏六月公疾問嗣於叔牙叔牙曰一繼一及魯之常也慶父在君何憂公患之問於季友季友曰請以死立般公曰曩者叔牙欲立慶父柰何季友以君命酖殺叔牙而立其子爲叔孫氏八月癸亥莊公薨子般卽位冬十月己未慶父使圉人犖弒子般於次季友母陳女故奔陳齊人以叔姜故立啟是爲閔公曹釐公薨子昭公班立昔堯塟成

陽舜漁雷澤曹之民俗化其遺風重厚多君子務稼穡薄衣食以致畜積夾於魯衛間又寡患難末時富而無教乃更驕侈國小而迫無法以自守昭公好奢任小人曹之變風始作十六年春狄伐邢齊救邢冬晉獻公作二軍公將上軍太子申生將下軍趙夙禦戎畢萬爲右師未出士蒍言於公曰太子君之貳也而帥下軍無乃不可乎公曰寡人在上申生在下士蒍曰下不可以貳上闕而變敗弗能補也可以陵小難以徵國君其圖之公曰寡人有子而制焉非子之憂也士蒍出語人曰

太子不得立矣行之克也將以害之若其不克因以罪之無以避罪不如逃之太子聞之曰爲人子者患不從不患無名爲人臣者患不勤不患無祿遂行與公伐滅霍魏耿太子還䜛言彌興公爲太子城曲沃賜趙夙耿畢萬魏爲大夫霍公求奔齊晉大旱卜之曰霍太山爲祟使趙夙召霍公復之耿姬姓趙夙叔帶五世之孫公明子也畢萬畢公髙之後其後從所封故晉有魏氏十七年春虢公敗大戎於渭汭魯哀姜與慶父通欲殺閔公而立慶父秋八月辛丑慶父使卜齮賊公

於武闈年十歳季友聞之自陳與閔公庶兄申適邾請魯求內之魯人欲誅慶父慶父奔莒季友奉申入魯立之是爲僖公哀姜奔邾季友以賂求慶父於莒莒人歸之慶父請奔弗聽乃使大夫奚斯行哭而往慶父聞奚斯音乃自殺其後爲孟孫氏衛懿公淫樂奢侈百姓大臣不服冬十二月狄伐衛其民曰君之所與祿位者鶴也所貴富者宮人也君使鶴與宮人余焉能戰皆潰去狄敗衛於熒澤遂滅衛殺懿公盡食其肉獨捨其肝懿公之臣演使逺而至呼天而號曰臣請爲表因自刺其腹內懿公之䏏而死齊

桓公聞之曰衛之亾也以無道有臣如此不可不存乃救衛自恵公朔之䜛殺太子伋至其子懿公國人常欲敗之至是衛人欲立伋之後伋子死而代伋死者壽又無子伋同母弟二人黔牟嘗爲君而敗季曰昭伯頑已死宋桓公收衛遺民立昭伯子申是爲戴公東徙都曹是月戴公卒迎其弟毀於齊而立之是爲文公文公初立輕賦平罪身自勞與百姓同苦晉優施教驪姬夜半而泣謂公曰申生甚好仁而彊寛恵而慈於民謂君惑我必亂國盍殺我無以一妾亂百姓公曰夫豈恵其民而不恵其父乎驪姬曰君

盍老而授之政公曰不可能絕於我必能害我爾勿憂吾將圖之驪姬曰臯落狄朝夕苛我邊鄙君盍使之伐狄若不勝狄濟其罪可也勝狄則善用眾矣求必益廣乃可厚圖也公說使申生伐東山裏克諫曰君居太子行未有此也公曰立太子之道三身鈞以年年同以愛愛疑決之卜筮子無謀吾父子之間太子謂裏克曰君賜我以偏衣金玦何也裏克曰孺子何懼敬賢於請勉之乎君子曰善處父子之間矣狐突嘆曰以庬衣純而玦之以金銑者寒之甚矣胡可恃也至於稷桑狄人出逆申生欲戰狐突曰不可國

君好內適子殆社稷危況危身於狄以起䜛於內也申生曰君之使我非歡也抑欲測吾心也不戰而反我罪滋厚戰死猶有令名焉果敗狄而反䜛言益起狐突杜門不出君子曰善深謀也秦成公薨子七人莫立立其弟任好是爲繆公虢公夢在廟有神人面白毛虎爪執鉞立於西阿公懼而走神曰無走帝命曰使晉襲於爾門公拜稽首覺召史嚚占之對曰蓐收天之刑神也公囚之且使國人賀夢舟之僑告其族曰嘉其夢侈必展天奪之鑑而益其疾也民疾其態天又誑之內外無親吾不忍俟也以其族適

晉十八年春初齊桓公謂管仲曰寡人有千歳之食無百歳之壽今有疾病姑樂乎管子曰諾令縣鐘磬陳歌舞竽瑟之樂日殺數十牛者數旬羣臣諫曰狄伐邢衛不可不救公曰非寡人之國也子無事焉公起行筍虡之閒視管子曰樂乎對曰君在鐘磬之間有四面兵革之憂令不行於天下臣所謂哀非樂也桓公於是伐鐘磬之縣並歌舞之樂帥諸侯救邢邢潰而逐狄夏邢遷於夷儀諸侯城之桓公予車百乘卒千人男女不淫牛馬選具桓公聞魯哀姜與慶父

亂以危魯秋召於邾而殺之楚伐鄭九月魯敗邾冬魯敗莒魯僖公以汶陽及費封季友其後爲季孫氏與叔孫孟孫氏是爲三桓十九年春齊桓公帥諸侯城楚丘衛文公徙都之其畜散而無育桓公與之系馬三百車三百乘甲五千天下知桓公仁非爲已動故歸之桓公輕諸侯之幣而重其禮齊以豹皮往小侯以鹿皮報齊以馬往小侯以犬報使者垂櫜而入載而歸拘之以利結之以信示之以武而莫敢背通齊國之魚鹽於東萊使闗市譏而不徵以爲諸侯利築葵玆晏負夏領釜丘

以禦戎狄築五鹿中牟蓋與牡丘以衛諸夏定三革隱五刃大國慚媿小國附恊魯梁爲綈萊莒有柴田楚鹿代狐白皮管仲勸桓公皆厚以金幣買之其民釋農事而作綈治柴取鹿狐已而齊閉闗不通使諸國糴貴魯梁萊莒楚代之民多降齊管仲嘗㑹國用三分二在賓客懼而復之公曰入者說出者譽粟盡則生貨散敗聚君人者名之爲貴財安可有管仲曰此君之明也夏晉㑹虞伐虢滅下陽秋虢公敗戎於桑田冬楚伐鄭是歳燕莊公薨襄公立二十年春魯不雨夏六月雨冬楚伐鄭

二十一年春初齊桓公問管仲曰吾欲南西北伐何主對曰南以魯爲主西以衛爲主北以燕爲主皆反其侵地正其封疆南至於陰西至於濟北至於河東至於紀酅三歳治定四歳教成五歲兵出有革車八百乘東南多淫亂者徵之東救徐州分吳半存魯蔡陵割越地南據宋鄭萊莒徐夷吳越一戰帥服三十一國楚欲吞宋鄭而畏齊令於國曰人君之賢莫如齊侯人臣之賢莫如管仲寡人願以重寶幣帛事之桓公謂管仲曰楚王善寡人甚矣仲父何不交楚對曰不可楚焚鄭地使城壞者不得築屋燒者不得

葺要宋田夾塞兩川使水不得東流楚思人眾兵彊能害己者必齊也欲以文克齊而武取宋鄭也公曰然則若何對曰請興兵南存宋鄭而令曰無攻楚與楚王遇而以鄭城宋水爲請楚若許是我以文令也不許則以武令焉公曰善以諸侯之師侵蔡蔡潰虜繆侯以鄭城宋水請於楚楚人不許桓公退七十里而捨城鄭南之地立百代城而楚不敢隳也東發宋田水復東流而楚不敢塞也遂伐楚濟汝踰方城望汶山使貢絲於周周反胙於隆嶽荊州諸侯莫不來服夏師退次召陵諸侯爲蔡謝齊齊歸繆侯越之先

夏少康庶子無餘封於㑹稽奉守禹祀文身斷髮披艸萊而邑焉或云越祀祝融之後芉姓秋齊伐陳許穆公新臣薨子僖公業立冬諸侯侵陳晉驪姬謂獻公曰吾聞申生之謀愈深君若不圖難將至矣公曰吾不忘也抑未有以致罪驪姬告優施曰君許我殺太子而立奚齊矣吾難裏克乃具使優施飲裏克酒中飲優施起舞乃歌曰暇豫之吾吾不如鳥鳥人皆集於已獨集於枯裏克笑曰何謂苑何謂枯優施曰其母爲夫人其子爲君可不謂苑乎其母旣死其子又有謗可不謂枯乎枯且有傷優施出裏

克辟奠不餐而寢夜半召優施曰曩而言戲乎抑有所聞乎曰然君許驪姬殺太子而立奚齊謀旣成矣裏克曰中立其免乎優施曰免旦而裏克以優施之謀告㔻鄭且曰吾對以中立㔻鄭曰惜也不如曰不信以疏之今固其謀也彼有成矣裏克曰子將何如㔻鄭曰我無心君爲我心制不在我裏克曰廢人以自利利方以求成人吾不能將伏也明日稱疾不朝三旬難乃成驪姬以君命命申生祭齊姜於曲沃歸福於絳公田驪姬寘鴆於酒寘堇於肉公至召申生獻公祭之地地墳申生恐而出驪姬與犬肉犬斃飲

小臣酒亦斃公命殺杜原欵申生奔新城杜原將死使小臣圉告申生曰君子不去情不反䜛死不遷情彊也守情說父孝也殺身以成志仁也死不忘君敬也孺子勉之申生許諾人謂申生曰非子之罪何不去乎申生曰去而罪釋必歸於君是怨君也章父之惡取笑諸侯吾誰鄕而入是重困也棄君去罪是逃死也吾將伏以俟命十二月戊申驪姬見申生而哭之曰有父忍之況國人乎殺父以求利人人孰利之民之所惡難以長生驪姬退申生雉經於新城之廟謚爲共君驪姬譛二公子曰皆與知之重耳奔蒲

夷吾奔屈是歳吳伐谷諸侯之師竭至桓公以車千乘㑹諸侯於境吳人逃管仲曰可以加政矣適子不聞孝弟可誅也臣及國事三年不聞善大夫不諫君不進善可罰也桓公受而行之近侯莫不請事桓公修鐘磬而復樂管仲曰此臣之所謂樂也二十二年春晉獻公使閹楚刺重耳重耳出亾及栢谷卜適齊楚狐偃曰無卜齊楚道遠而望大不可以困往夫狄近晉而不通走之易達今若休憂於狄以觀晉國且以監諸侯之爲其無不成遂逃於狄從者狐偃趙衰顚頡魏犨胥臣狐毛賈佗趙衰趙夙弟成

子也或云夙生共孟共孟生衰魏犨畢萬孫芒季之子武子也秋楚滅子奔黃晉獻公伐虢師出於虞宮之奇諫不聽出謂其子曰虞將亾矣惟忠信者能畱外冦而不害今君施其所惡於人以賄滅親自㧞其本矣何以能久吾不去懼及焉以其孥適西山八月甲午晉圍虢冬十二月丙子朔滅虢虢公醜奔京師晉師還館於虞襲虞滅之執虞公虜其大夫百里奚爲繆姬媵於秦奚亾走宛楚鄙人執之秦繆公聞其賢欲重贖之恐楚人不與以五羖羊皮贖之楚人遂許繆公釋其囚與語國事謝曰臣亾國之

臣何足問繆公曰虞君不用子故亾非子罪也固問語三日繆公大說授之國政號曰五羖大夫奚年已七十餘讓曰臣友蹇叔賢而世莫知臣嘗欲事齊君無知蹇叔止臣臣脫齊難周王子頹欲用臣蹇叔止臣臣去得不誅臣事虞君蹇叔止臣臣私利祿爵且畱再用其言得脫一不用及難是以知其賢繆公使人厚幣迎蹇叔爲上大夫或云繆公使賈人載鹽賈人買百里奚以五羖羊皮將車之秦繆公觀鹽見奚牛肥而問之對曰任重道逺飲食之以時使之不暴有險先後之以身是以肥也公知其君子也且沐浴

爲衣冠與坐而語公說之異日公孫枝謂公曰君耳目聰明思慮審察其得聖人乎公曰吾說夫奚之言類聖人也明日公孫枝致上卿以讓之公不許枝曰廢君之徳逆臣之行臣將逃之公乃受之以奚爲上卿枝爲次卿以佐之或曰百里奚飯牛於秦傳鬻以五羊之皮公孫枝得而說獻繆公三日請屬事焉公曰買之五羊皮無乃天下笑乎枝曰信賢而任之君之明也讓賢而下之臣之忠也境內將服敵國且畏誰暇笑哉繆公用之謀無不當舉必有功是歳徳公薨子成公立

二十三年春晉獻公使賈華伐屈刺夷吾夷吾出奔曰盍從吾兄竄於狄冀芮曰不可偕出偕入難聚居異情惡不若走梁梁近於秦秦親吾君吾君老矣子往驪姬懼必告悔是吾免也遂之梁居二年驪姬使奄楚以環釋言夏齊桓公率諸侯伐鄭圍新宻秋楚成王圍許以救鄭諸侯救許乃還冬蔡穆侯將許僖公以亾國之禮見楚王王釋之二十四年春齊伐鄭冬閏月王崩初恵後生太叔帶有寵於王太子鄭惡之畏其作難不立不發䘮而告難於齊是歲晉敗狄於采桑曹昭公薨子共

公襄立二十五年春正月翟伐晉周有白兔舞於市齊桓公謀王室㑹諸侯盟於洮襄王定位而後發䘮夏狄伐晉是時晉彊西有河西與秦接境北邊狄東至河內冬宋桓公病太子玆父讓其庻兄目夷爲嗣桓公義太子意竟不聽

初編﹐史部﹐資治通鑑外紀﹐卷第五

資治通鑑外紀卷第五宋京兆萬年劉恕編集周紀三攝提格凡三十三年起上章惇䍧盡黓襄王元年春宋桓公薨太子襄公玆父立夏王使宰周公致胙於齊桓公曰以爾自卑勞無下拜桓公召管子而謀管子曰爲君不君爲臣不臣亂之本也桓公懼遂下拜升受命賞服大輅龍旗九旒渠門赤旗秋桓公盟諸矦於葵丘諸侯束牲載書而不歃血初命日誅不孝無易樹子無以妾爲妻再命曰尊賢育才

以彰有徳三命曰敬老慈幼無忘賓旅四命曰士無世官官事無攝取士必得無專殺大夫五命曰無曲防無遏糴無有封而不告桓公兵出而大功十二東夷西戎南蠻北狄中國諸侯莫不賓服兵車之屬六乘車之㑹三諸侯甲不解累兵不解翳弢無服無矢寢武事行文道晉獻公將如㑹病行後未至遇宰周公曰齊侯輕致諸侯而重遣之使至者勸而叛者慕吾聞之惠難偏也施難報也不徧不報卒於怨讎後之㑹將在東矣君弟毋㑹母如晉何公乃還宰孔謂其禦曰晉侯將死矣不量齊徳之丰否不度諸

侯之勢釋其閉修而輕於行道失其心矣晉獻公病甚謂荀息曰奚齊年少諸大臣不服恐亂起子能立之乎荀息曰能乃以荀息主國政九月公薨裏克將殺奚齊先告荀息曰三公子之徒將殺孺子息曰有死而已克曰子死孺子立可也子死孺子廢焉用死息曰昔君問臣事君於我我對以忠貞曰力有所能無不爲忠也塟死者養生者死人復生不悔生人不媿貞也吾言旣往矣𨿽死焉避之㔻鄭曰我使狄以動之援秦以揺之立其薄者可以得重賂厚者可使無入國誰之國也裏克曰義者利之足也貪者怨之

本也夫孺子豈獲罪於民以驪姬之惑蠱君而誣國人讒羣公子而奪之利殺無罪以爲諸侯笑百姓藏惡於心中如壅大川潰而不可救禦也是故將殺奚齊而立子之在外者以定民弭憂於諸侯且爲援國可以固今殺君而賴其富貪且反義不可常也冬十月裏克殺奚齊於次荀息將死之人曰不如立其弟荀息立卓子而塟獻公十一月裏克殺卓子鞭殺驪姬於市荀息死之君子曰不食其言矣裏克及㔻鄭使屠岸夷告公子重耳於狄曰子盍入乎舅犯勸重耳不行重耳出見使者曰負父之命出奔父死不得

修人子之禮重耳何敢入呂甥郤稱使蒲城午告公子夷吾於梁曰子厚賂秦人以求入吾主子夷吾告冀芮曰非亂何入非危何安盍盡國以輅外內夷吾出見使者再拜稽首許諾呂甥告大夫請君於秦乃使梁由靡告於秦穆公穆公使公子摯弔重耳於狄許之爲後不從又使縶弔夷吾於梁夷吾告冀芮曰秦人勤我矣出見縶曰裏克與我吾命之以汾陽之田百萬㔻鄭與我吾命之以負蔡之田七十萬君茍輔我亾人茍入且入河外列城五請納黃金四十鎰白玉之珩六䨇於左右公子縶反穆公曰重耳不役

爲後吾與之也縶曰不如置不仁以猾其中可以進退穆公發兵納夷吾於晉齊桓公討晉亂至髙梁使隰朋㑹秦俱入夷吾爲晉君是爲惠公穆公問惠公於冀芮對曰夷吾戲不過所復怒不及色出亾無怨於國而眾安之君子曰善以微勸也是時周室微惟齊楚秦晉爲彊秦穆公僻逺不與諸夏㑹盟楚成王初收荊蠻夷狄自置晉國內亂獨齊伯中國桓公能宣其徳諸侯賓服而欲封禪管仲曰古者封㤗山禪梁父者七十二家皆受命然後得封禪桓公曰寡人北伐山戎過孤竹西徵攘白狄至於西河方舟濟

河至石枕懸車東馬踰太行與辟耳之溪拘夏西服流沙西吳南伐至召陵登熊耳山以望江漢三代受命何以異乎管仲暏桓公不可窮以辭因設之以事曰古之封禪遠方珍怪之物不召而自至者十有五焉今鳯凰麒麟不來嘉谷不生蓬蒿藜莠荗䲭梟數至而欲封禪無乃不可乎桓公乃止桓公將飲管仲掘新井而柴焉十日齋戒管仲至公執爵夫人執尊觴三行管仲出鮑叔隰朋趨及於途曰公怒管仲反入公不與言進傳堂曰仲父不告寡人而出何也對曰沈於樂者反於寡厚於味者薄於徳公曰仲父

年長寡人亦衰願一朝安仲父也對曰壯而怠則失時老而解則無名順天之道必以善終君柰何偸乎公再拜送之明日管仲朝公曰願聞國君之信對曰民愛之鄰國親之天下信之公曰信安始而可對曰始於爲身中於爲國成於爲天下管仲曰黃帝立明䑓之議堯有衢室之問舜有告善之旌禹立建鼓於朝湯有緫街之庭武王有靈臺之復所以聽於人而主不蔽也公曰吾欲效而爲之對曰名曰嘖室之議人有非上之過謂之正士二年春狄滅溫蘇子奔衛蘇子已姓周司㓂蘇忿生

之後畿內諸侯國於溫故曰溫子夏四月王使周公忌父㑹齊秦大夫立晉惠公晉惠公使㔻鄭謝秦曰始夷吾以河西地許君今大臣曰先君之地君亾在外何以得擅許秦寡人爭之弗能得故謝秦亦不與裏克汾陽邑而奪之權輿人誦之曰佞之見佞果䘮其田詐之見詐果䘮其賂得之而狃終逢其咎䘮田不懲禍亂其興公以重耳在外畏裏克爲變賜死㔻鄭未還故不及難惠公出共世子而攺塟之臭達於外國人誦之曰貞之無報也孰是人斯而有是臭也貞爲不聽信爲不誠國斯無刑偸居幸生不

更厥貞大命其傾威兮懷兮各聚爾有以待所歸兮猗兮違兮心之哀兮歲之二七其靡有徵兮若狄公子吾是之依兮鎭撫國家爲王妃兮郭偃曰君攺塟共君以爲榮也而惡滋章十四年君之冡嗣其替乎其數告於民矣公子重耳其入乎其魄兆於民矣若入必伯諸候以見天子其光耿於民矣惠公旣殺裏克而悔之曰芮也使寡人過殺我社稷之鎭郭偃曰冀芮不謀而諫不忠君不圖而殺不祥不忠受君之罰不祥罹天之禍受君之罰死戮罹天之禍無後將及矣㔻鄭在秦聞裏克誅謂穆公曰君厚問召

呂甥郤稱冀芮而止之以師奉重耳臣之屬內作晉君必出公使泠至報問召三大夫㔻鄭見共華曰可以入乎曰二三子皆在外而不及子使於秦可哉㔻鄭入冀芮曰秦使誘我弗殺必作難遂殺㔻鄭共賜謂共華曰子行乎其及也華曰夫子之入吾謀也知而背之不信謀而困人不智困而不死無勇子其行矣我姑待死惠公殺七輿大夫共華賈華叔堅騅歂累虎特宮山祁皆裏㔻之黨也㔻之子豹奔秦謂穆公曰晉君大失其眾其黨半國矣伐之必出公曰禍惟無斃勝敗若化以禍爲違孰能出君爾俟我

三年春王使召武公及內史過賜晉惠公命呂甥郤芮相不敬晉侯執玉卑拜不稽首內史過歸告王曰晉君不亾必無後呂郤將不免晉侯非嗣也而得位若廣其心而逺其鄰陵其民而卑其上將何以固守大臣弗諫而阿亦必及焉夏太叔帶召楊拒泉臯伊洛之戎同伐京師入王城焚東門秦晉伐戎以救周秋晉惠公卒戎於王冬楚伐黃是歲雨金於晉

四年夏楚滅黃王討太叔帶秋帶奔齊是歲陳宣公薨太子穆公欵立星晝墜於秦有聲

五年夏淮夷病秋爲狄難齊桓公帥諸侯戍周冬晉饑乞糴於秦㔻豹曰晉已失人又失天君其伐之勿予糴穆公曰補乏薦饑道也不可廢道於天下公孫枝曰不若予之以說其眾眾說必咎其君其君不聽然後誅焉故汜舟於河歸糴於晉六年春諸侯城緣陵而遷齊桓公與車百乘甲一千秋八月辛夘晉沙鹿崩冬秦饑晉惠公令河上輸之粟虢射曰弗與賂地不若勿予慶鄭曰已賴其地又受其實忘善背徳秦必擊我公曰非鄭所知也不予是歲蔡穆侯薨子莊公甲午立

七年春楚伐徐三月諸侯救徐夏五月日有食之秋齊伐厲秦侵晉至於韓惠公謂慶鄭曰秦㓂深矣慶鄭曰君深其怨能淺其㓂乎卜右慶鄭吉公曰鄭也不遜弗使公孫枝諫穆公曰君不置徳而置服擊而不勝其若諸侯笑何君盍待之穆公曰殺其內主背其外賂彼塞我施若有天吾必勝之揖大夫就車君鼔而進之晉師潰戎馬濘而止公號慶鄭曰載我慶鄭曰忘善而背徳又廢吉卜何我之載遂止於秦穆公歸至王城合大夫而謀曰殺晉君與逐出之與以歸之與復之孰利公子縶曰殺之利逐之恐

構諸侯以歸則國家多慝復之則君臣合作恐爲君憂公孫枝曰恥大國之士於中原又殺其君以重之臣子思報君父之仇讎天下孰弗患公子縶曰吾豈將徒殺之將以重耳代之戰勝大國武也殺無道立有道仁也勝無後害智也公孫枝曰殺其弟而立其兄兄徳我而忘其親不可謂仁若弗忘是再施不遂也不可謂智不若歸之要晉國之成質其適子使子父代處秦國可以無害穆公從之郭偃曰眾口禍福之門君子省眾而動監戒而謀謀度而行故無不濟魯震夷伯之廟冬宋伐曹楚敗徐於婁林晉

呂甥逆君於秦穆公訊之對曰小人忌而不思願從其君而報秦君子則否曰能納之能執之則能釋之惠莫大焉穆公曰然乃攺館晉君十一月惠公歸蛾柝謂慶鄭曰君將來子何俟慶鄭曰將待刑以快君志君若曰來將獨伐秦不得君必死之公至於絳郊使家㒒徒召之曰鄭猶在乎慶鄭曰待刑以成君政君曰刑之慶鄭曰君𨿽弗刑必自殺也蛾析曰奔刑之臣不若舎之以報秦讎梁由靡曰我能行之秦豈不能成而反之不信失刑亂政不威不若刑之公曰斬鄭無使自殺司馬說進士三軍之士而數慶鄭曰韓

之誓曰失次犯令死將止不面夷死僞言誤眾死慶鄭曰有人能坐待刑而不能面夷趣行事乎丁丑斬慶鄭公乃入絳秦伯始知河東之政是歲晉饑秦又餼之粟齊管仲寢疾桓公往問之曰仲父之疾甚矣寡人將屬國於鮑叔牙何如管仲夷吾吾善叔牙君子也千乘之國不以其道予之不受也淸亷潔直視不已若者不比於人一聞人之過終身不忘不可以爲政桓公曰然則孰可管仲曰隰朋可朋之爲人也醜不若黃帝而哀不已若者堅中而亷外少欲而多信居其家不忘公居公不忘其家事君不二其

心亦不忘其身動必量力舉必量技公又問曰不幸而失仲父二三大夫者能以國寧乎管仲曰鮑叔好直賓胥無好善而皆不能以國絀戚能事而不能以足息孫在善言而不能以信黙臣聞消息盈虛與百姓詘信然後能以國寧勿己者朋其可乎言終喟然而嘆曰天之生朋爲夷吾舌也其身死舌焉得生哉管仲曰江近於楚君必歸之不歸則不可不救救之亂自此始矣桓曰諾管仲又言曰易牙以調和事公公曰惟烝嬰兒之未嘗於是烝其首子而獻之子之不愛將何有於公公喜宮而妬䜿刁自刑而爲公

治內身之不愛將何有於公公子唘方去其千乘之太子而臣事君是其得於君者過其千乘齊衛之間不過數日之行而十五年不歸視其親願君之逺易牙豎刁啟方及常巫也桓公曰善初管仲遇盜取二人焉上以爲公臣曰其所與遊辟也可人也管仲卒桓公使爲之服後十月隰朋亦卒齊遵管仲之政常彊於諸侯桓公憎四子而廢之逐易牙而五味不至逐豎刁而宮中亂逐公子啟方利言卑辭不在側而朝不治逐常巫而苛病起桓公曰聖人固有悖乎乃復反四子

劉恕曰管氏之書大抵審輕重法術持度量權衡以鹽鐵錢幣粟帛馬牛金珠玉通商賈明劵契以籠天下之權致鄰國之弱盡地利以成富彊完兵械以臨不服賞罰防禁以全威勢號令表儀以定毀譽仗王室之義爲諸侯之長操督責絕利孔其術類商鞅其言如韓非其寛厚曠大則過之固非王者之佐矣管仲始困時與鮑叔分財多自予曰鮑叔不以我爲貪知吾貧也夫富盛而亷渝則民斯下矣貧窶而貪常人不學而能也君子固窮絜身逺利守死善道則異於是鮑叔仰伯國之才而

其貪污之行故天下不多管仲之賢而多鮑叔能知人管仲之徳蓋不及其才也八年春隕石於宋五六鷁退飛過宋都夏齊伐厲秋狄侵晉取狐廚受鐸昆都王以戎難告於齊齊桓公徵諸侯戍周魯近世政衰國事多廢僖公能遵伯禽之法養四種之馬牧於坰野是歲冬㑹諸侯於淮上謀東略未幾遂伐淮夷修姜嫄之廟復魯舊制是歲晉惠公畏其足重耳使宦者履鞮與壯士如狄殺之重耳聞之謀於趙衰狐偃等偃曰吾來此非以狄可成事以奔而易達困而有資可以戾也

戾久將底盍速行乎不適齊楚避其逺也蓄力一紀可以逺矣齊侯長矣而欲親晉管仲歿矣求善以終玆可以親皆以爲然乃行過五鹿饑而從野人乞食野人盛土器中進之重耳怒子犯曰民以土服又何求焉十有二年歲在鶉尾其有此土復於壽星必獲諸侯天之道也再拜稽首受而載之遂適齊齊桓公妻之甚善焉重耳曰民生安樂誰知其佗將死於齊九年春齊伐英氏夏晉太子圉質於秦秦歸河東而妻之魯滅項或云齊滅之齊桓公之夫人三皆無子公多內寵如夫人者六人長衛共姬生公子

無虧是爲武孟少衛姬生惠公元鄭姬生孝公昭葛嬴生昭公潘密姬生懿公商人宋華子生公子雍公與管仲屬太子昭於宋襄公雍巫易牙有寵於衛姬因豎刀厚獻於公亦有寵公許之立無虧管仲卒五公子皆求立易牙豎刀常巫衛公子啟方作難圍公一室不得出冬十月有婦人從竇入至公所公曰吾饑渇欲食飲而不可得婦人曰易牙豎刀常巫啟方四人分齊國塗十日不通啟方以書社七百下衛矣公曰嗟乎聖人之言若死者有知何面目見仲父於地下乃援素幭裹首而絕易牙豎刀因內寵以殺羣

吏立公子無虧太子昭奔宋公子各樹黨爭立相攻宮中空莫敢棺桓公屍在牀上六十七日蠱出於戶十二月乙亥赴辛巳夜殯十年春宋襄公帥諸伐齊納太子昭三月齊人殺無虧將立昭四公子之徒攻昭而與宋人戰夏五月宋敗四公子師而立昭是爲孝公秋八月塟桓公晉子犯知齊之不可動患重耳之安齊與從者謀姜氏謂重耳曰自子之行晉無寧歲民無成君天未䘮晉子其勉之重耳曰吾不動矣必死於此姜曰齊國之政敗矣晉之無道久矣從者之謀忠矣時日及矣

公子幾矣子必速行重耳弗聽姜與子犯謀醉而載之以行醒以戈逐子犯曰若無所濟吾食舅氏之肉舅犯走且對曰若克有成公子其甘食晉之柔嘉偃之肉腥臊將焉用之遂行過衛冬邢及狄伐衛衛文公師於訾婁狄師還衛文公有邢狄之虞不能禮晉重耳寗莊子曰康叔文之昭也唐叔武之穆也周之大功在武天祚將在武族武族惟晉實昌晉公子實徳晉之守祀必公子也若復而獲諸侯以討無禮小人是懼敢不盡心弗聽重耳自衛過曹曹共公亦不禮焉僖負羈諫曰晉公子生十七年而亾卿

材三人從之不可不禮也公不從重耳過宋與司馬公孫固相善固言於襄公曰晉公子亾長幼矣好善不厭狐偃惠以有謀趙衰文以忠貞賈佗多識以恭敬此三人者實左右之公子居則下之動則諮焉殆有禮也襄公贈以馬二十匹重耳過鄭鄭文公不禮焉叔詹諫曰親有天用前訓禮兄弟資困窮天所福也棄此以徼天禍無乃不可乎弗聽叔詹曰若不禮請殺之亦不從重耳遂如楚楚成王以周禮亨之九獻庭實旅百重耳欲辭子犯曰天命也君其饗之令尹子玉請止狐偃王曰曹詩曰彼已之子不遂其媾

郵之也效郵非禮也十一年春宋襄公執滕宣公嬰齊自滕叔繡至宣公十七世矣夏宋使邾文公用鄫子於次睢之社鄫夏后姒姓秋衛大旱伐邢師興而雨宋圍曹冬梁伯溝公宮曰秦將襲我民懼而潰秦遂取梁十二年夏鄭入滑滑伯爵姬姓冬楚伐隨是歲秦滅芮十三年夏魯大旱秋宋襄公㑹諸侯於盂楚成王執宋公以伐宋冬㑹於薄以釋之邾滅須句須句子奔魯是歲鄭伐滑王使遊孫伯請滑鄭人執之

王怒將以狄伐鄭富辰曰鄭在天子兄弟也武莊有大勲力於平桓不可以小怨置大徳棄親卽狄王不聽

十四年春魯伐邾取須句夏宋伐鄭初平王東遷辛有適伊川見被髮祭於野者曰不及百年此其戎乎禮先亡矣秋秦晉遷陸渾之戎於伊川晉太子圉在秦聞惠公病曰吾母家在梁秦滅之我外輕於秦而內無援於國君卽不起大夫更立佗公子乃謀與其妻俱亾歸秦女不從亦不言圉遂逃歸秦穆公召重耳於楚楚成王厚幣以送於秦穆公歸女

五人懷嬴與焉公子使奉匜沃盥旣而揮之羸怒曰秦晉匹也何以卑我重耳懼降服囚命穆公見重耳曰寡人之適此爲才子圉之辱備嬪嬙焉公子有辱寡人之罪也重耳欲辭司空季子曰子於子圉道路之人也取其所棄以濟大事不亦可乎子犯曰將奪其國何有於妻爲秦所命從也子余曰將婚媾以從秦受好以愛之聽從以徳之懼其未可也又何疑焉乃歸女而納幣且逆之他日穆公享重耳如享國君之禮子余相如賓明日宴穆公賦采菽子余曰君以天子之命服命重耳敢不降拜子余使重耳賦黍苖

子余曰重耳之仰君也若黍苖之仰陰雨也使成嘉榖薦在宗廟君之力也穆公曰豈專在寡人乎穆公賦鳩飛公子賦河水穆公賦六月子余使公子降拜曰君稱所以佐天子匡王國者以命重耳重耳敢有惰心重耳親筮之曰尙有晉國得貞屯悔豫皆入筮史占之曰不吉閉而不通爻無爲也司空季子曰在周易皆利建侯不有晉國以輔王室安能建侯得國之卦也吉孰大焉襄王自齊召大叔帶復歸京師八月丁未邾敗魯於升陘冬十一月己巳朔楚成王敗宋於襄公傷股

十五年春齊伐宋夏五月宋襄公病傷竟薨子成公王臣立秋楚伐陳取焦夷九月晉惠公薨大子懷公圉立冬十一月成公薨弟桓公姑容立十二月晉大夫欒郤等聞重耳在秦陰勸令反國爲內應者甚眾是歲王使頹叔桃子出狄帥伐鄭王徳狄人將以狄女爲後富辰曰婚姻禍福之階利內則福外則取禍王不忍小忿而棄鄭又登叔隗以階狄封豕豺狼不可厭也王不聽十六年春正月秦繆公發革車五百乘疇騎二千步卒五萬納重耳於晉晉人多附惟惠公貴臣發兵拒

之及河重耳令籩豆茵席捐之面目黧黑手足胼胝者在後舅犯聞之中夜而哭重耳曰不欲吾反國乎對曰籩豆茵席所以養者而棄之面目黧黑手足胼胝勞有功者而後之臣聞國君獘士無所取忠臣大夫遊無所取忠友臣在所獘之中故不勝哀也乃以璧授重耳曰臣過多矣請從此辭重耳曰禍福利害不與舅氏同者河伯視之投璧於河介子推笑曰天開公子而子犯要市於君固足羞也吾不忍與同位乃去而隠董因迎重耳於河重耳問曰吾其濟乎對曰實沈之墟晉人是居今君當之必有晉國臣

筮之得泰之八曰是謂天地配享小往大來且以辰出而以參入皆晉祥也必伯諸侯重耳涉自河曲懷公奔髙梁二月壬寅重耳入於晉師丙午入於曲沃丁未入絳卽位於武宮是爲文公戊申殺懷公於髙梁呂甥冀芮畏偪悔納文公謀作亂將焚公宮欲公出救火而弒之寺人勃鞮求見公辭焉曰驪姬之讒爾射余於屏內困余於蒲城斬余衣祛又爲惠公從余於濵濵若干二命以求殺余對曰君之徳宇何不寛裕也餘罪戾之人又何患焉君不見我其無悔乎公遽出見之告以呂郤之謀公懼三月乘驛自下脫

㑹秦穆公於王城告之亂己丑公宮火二子求公不獲遂如河上穆公誘而殺之文公逆夫人羸氏以歸公屬百官賦職任功棄責薄斂施捨分寡救乏振滯匡困資無輕闗易道通商寛農懋穡勸分省用足財利器明徳以厚民性舉善援能官方定物正名育類昭舊族愛親戚明賢良尊貴寵賞功勞事耉老禮賓旅友古舊胥籍狐箕欒郤栢先羊舌董韓寔掌近官諸姬之良掌其中官異姓之能掌其逺官政平民阜財用不匱初晉文公亡過曹從者裏鳬須盜其資而亾公餒不能行介子推割股以食之至是裏鳬須

請見曰臣能安晉國公使人應之曰子何面目見寡人鳬須曰君沐邪曰否鳬須曰沐者其心倒倒者其言悖今君不沐何言之悖邪公聞而見之鳬須曰君去國久民臣多過君反國民臣自危鳬須之爲君賊大矣君誠赦其罪使之驂乘遊於國中百姓見之知君不念舊惡人自安矣文公說而從之民臣皆曰裏鳬須不誅吾何懼也文公之亾於狄狄人代廧咎如獲二女納諸公子公子取季隗以叔隗妻趙衰生盾至是衰之妻文公女趙姬請逆盾與其母來以盾爲才固請於公以爲嫡子使其三子同括嬰下之以

叔隗爲內子而已下之劉恕曰讓天下之至徳也勢位之際君子其猶病諸趙姬不以文公爲寵而以賢才爲尙屈身庶孽以成趙宗其後嬰以淫亂得罪同括罹刑戮文子長爲名卿趙氏益大於晉仲尼曰泰伯三以天下讓民無得而稱焉趙姬知人而讓可謂賢矣文公賞從亾者介子推從者懸書宮門曰有寵矯矯頃失其所五蛇從之周流天下龍饑無食一蛇割股龍反其淵安其壞土四蛇入穴皆有處所一蛇無穴號於中野公曰嘻寡人之過也使人求之不得環綿

上山而封之號曰介山晉從亡賤臣陶叔狄狐曰君三行賞不及臣敢請罪文公報曰導我以仁義者受上賞援我不得爲非引我於賢人之門者受次賞矢石之難汗馬之勞復受次賞若以力事我無補吾缺者三賞之後且及子晉人聞之皆說文公之理李離過聴殺人自拘當死文公曰官有貴賤罰有輕重下吏有過非子之罪也離曰臣居官爲長不與吏讓位受祿爲多不與下分利有罪其下而畏死非義也公曰寡人亦有罪邪離曰臣受印綬之日君命曰必以仁義輔政寜過於生無失於殺臣受命不稱

壅惠蔽恩君何過之有君以所私害公法殺無罪而生當死二者非所以教於國也遂伏劍而死襄王使太宰文公及內史興賜晉文公命上卿逆於境晉侯郊勞館諸宗廟饋九牢設庭燎及期命於武宮設桑主布幾筵太宰蒞之晉侯端委以入太宰以王命命冕服內史贊之三命而後卽冕服旣畢賓饗贈餞如公命侯伯之禮而加之以晏好內史興歸以告王曰晉君必伯逆王命敬奉禮義成王其善之使於晉者道相逮也周大叔帶通於狄後王黜之夏頹叔桃子奉帶以狄師攻王王出及坎欿國人納之秋頹

叔等復以狄伐周大敗王師殺譚伯富辰曰昔吾驟諫王王弗從以及此難若我不出王其以我爲懟乎乃以其屬死之狄入周王出適鄭處於汜帶以狄後隗氏居於溫冬王遣使告難於晉秦魯十七年春正月丙午衛滅邢秦繆公師於河上將納王子犯謂晉文公曰民親而未知義也君盍納王以教之義秦納之則失周矣何以求諸侯趙衰曰周晉同姓尊王晉之資也公說乃行賂艸中之戎與麗土之狄以啟東道以二軍辭秦師而下三月甲辰次陽樊逆王夏四月丁巳王入於王城取叔帶於溫殺

之於隰城戊午晉文公朝王王勞之以地辭請隧王曰天降禍災於周室以勤叔父而班先王之大物以賞私徳叔父實應且憎以非餘一人餘一人豈敢有愛變前之大章以忝天下其若先王與百姓何文公遂不敢請受南陽陽樊溫原州陘絺組攢茅之田陽人不服文公圍之將殘其民倉葛呼曰陽樊懷我王徳未從於晉謂君布徳以懷柔之今將大泯其宗祊蔑殺其人民宜吾不敢服也陽人有夏商之嗣典周室之師旅樊仲之官守非官守則皆王之父兄甥舅也若之何虐之公曰是君子之言也乃出陽民秋

秦晉伐鄀鄀允姓楚圍陳納頓子於頓冬晉文公伐原令以三日之糧三日而原不降公䟽軍而去之諜出曰不過一二日矣公曰信不可失乃去之及孟門而原請降以趙衰爲原大夫於是晉國苦奢文公以儉矯之衣不重帛食不兼肉無幾人皆大布之衣脫粟之飯是歲衛文公薨子成公鄭立十八年春正月魯僖公㑹莒玆㔻公玆㔻公玆輿期之十一世孫也莒夷無謚以號爲稱齊孝公侵魯西鄙夏伐北鄙臧文仲欲以辭告病焉問於展禽對曰亂在前矣辭其何益文仲曰國急矣百物惟其可

者無不趨也願以子之辭行賂焉展禽使乞喜以膏沐犒師齊侯曰魯國何恃而不恐對曰昔者成王命我周公及齊太公曰賜女土地質之以犧牲世世子孫無相害也君豈貪壤地而棄先王之命孝公許平而還衛伐齊秋楚滅䕫以䕫子歸冬楚伐宋圍緡魯以楚師伐齊取榖十九年夏齊孝公薨弟潘因衛公子啟方殺孝公子而自立是爲昭公秋魯入杞冬楚及諸侯圍宋宋告急於晉狐偃曰若伐曹衛楚必救之則齊宋免矣於是搜於被廬先定其民緫帥諸侯接齊桓公爲

盟主然其禮已頗僣差又隨時茍合以求欲速之功不能充王制矣文公問元帥於趙衰對曰郤縠行年五十矣守學彌惇不忘百姓公從之使縠將中軍以爲大政命趙衰爲卿辭曰欒枝貞愼先軫有謀胥臣多聞皆可以爲輔佐臣弗若也使原季爲卿辭曰三徳偃之出也以徳紀民其章大矣使狐偃爲卿辭曰毛之智賢於臣其齒又長毛不在位不敢聞命以魏犨爲右二十年春正月晉文公率齊秦伐曹衛以救宋戊申取五鹿二月衛成公請盟晉弗許衛侯欲與楚國人

不欲出成公居於襄牛以說晉楚救衛不克晉圍曹文公令人告僖負覊曰軍旅薄城吾知子不違也表其閭令軍勿犯曹人帥親戚而保其閭者七百餘家三月丙午晉入曹令無入僖負覊之宮魏犫顚頡僖負羈氏魏犫傷於胸公欲殺之而愛其材乃捨之使斷顚頡之脊以狥以舟之僑伐魏犫爲戎右人皆懼曰顚頡有寵況於我乎乃無犯禁者晉國大治晉執曹共公分曹衛之田以畀宋人夏四月己巳晉宋齊秦次於城濮陳於莘北與楚子玉戰楚師敗績文公始伯退而有憂色曰吾聞能以戰勝安者惟

聖人若夫詐勝之徒未嘗不危晉作王宮於踐土五月丙午晉獻楚俘於王己酉王䇿命晉文公爲侯伯衛成公聞楚敗奔楚遂適陳使元喧奉叔武以受盟六月晉人復成公成公入前驅殺叔武元喧奔晉成公與元喧訟不勝晉執成公歸之於京師元喧歸於衛立公子瑕晉文公召王狩於河陽諸侯朝於王所諸侯圍許晉釋曺共公是歲陳穆公薨子共公朔立二十一年秋魯大雨雹二十二年春晉侵鄭夏狄侵齊晉文公請殺衛

成公王曰君臣無獄元喧𨿽直不可聽也爲臣殺其君其安庸刑余何私於衛侯晉人使醫酖成公不死醫亦不誅臧文仲言於魯僖公曰衛君殆無罪刑五而已無有隠者隠乃諱也有諸侯之請必免之君盍請衛君以示親於諸侯且以動晉公說行玉二十瑴秋釋成公自是晉聘魯加於諸侯一等爵同厚其好貨成公聞臧文仲之爲也使納賂焉辭曰外臣之言不越竟不敢及君衛成公歸國殺元喧及公子瑕九月甲午晉侯秦伯圍鄭鄭人以名寶行成文公弗許曰予我詹而師還叔詹固請往曰一臣可以救

百姓而定社稷君何愛也鄭人以詹予晉晉人將烹之詹曰天降鄭禍棄禮違親臣殺身贖國忠也乃就烹據鼎耳而疾號曰自今以往知忠以事君者與詹同乃命弗殺厚爲之禮而歸之鄭文公使燭之武見秦穆公穆公與鄭人盟乃還晉亦去之初鄭文公有三夫人寵子五人皆以罪蚤死公怒逐羣公子子蘭奔晉事文公甚謹從公伐鄭求入鄭爲太子公以告鄭鄭大夫石癸曰夫人子盡死余庻子無如蘭賢晉以爲請利孰大焉遂立蘭爲太子二十三年春晉文公解曹地以分諸侯魯僖公使臧

文仲往重館人告曰諸侯莫不望分而欲親晉晉不以故班必親先者魯之班長而又先諸侯其誰望之從之獲地於諸侯爲多反命請曰重館人之力也一言辟境其章大矣出而爵之晉上軍狐毛卒使趙衰代之辭曰城濮之役先且居之佐軍也善臣之倫箕鄭胥嬰先都在乃使先且居將上軍文公曰趙衰三讓皆社稷之衛也秋搜於淸原作五軍以趙衰爲卿將新上軍及子犯卒蒲城伯請佐公曰趙衰三讓不失義乃使衰佐上軍初晉饑公問救饑於箕鄭對曰信於君心則美惡不踰信於名則上下不幹信

於令則時無廢功信於事則民從事有業民知君心貧而不懼藏出如入何匱之有公使爲箕至是佐新上軍文公伐鄴趙衰言所以勝鄴公從之而克將賞趙衰衰曰君賞其末則騎乘者存賞其本則臣聞之郤虎公召虎而賞之虎曰言之易行之難臣言之者也公曰子無辭文公學讀書於臼季三日曰吾不能行也咫聞則多矣對曰多聞以待能者不猶愈也文公謂郭偃曰始也吾以治國爲易今也難對曰君以爲易其難將至矣君以爲難其易將至焉文公出田逐獸入大澤迷不知其所公問漁者曰道

安從出漁者曰鴻鵠保河海厭而徙於小澤必有九矰之憂黿鼉保深淵厭而出之淺渚必有羅网釣射之憂君之至此何太逺也公曰善哉出澤謂從者曰記漁者名漁者曰君尊天事地敬社稷固四國慈愛萬民薄賦斂輕租稅則臣亦與焉何以名爲君若不敬社稷不固四國外失禮於諸侯內逆民心一國流亡漁者𨿽得厚賜不能保也遂辭不受曰君亟歸國臣亦反漁所矣文公田於虢遇一老父而問之曰子虛此故矣虢亡其有說乎對曰虢君斷則不能諌則無與所以亡也公輟田而歸以告趙衰衰問其人

安在公曰吾不與之來衰曰古之君子聽其言而用其人今之君子聽其言而棄其身哀哉晉國之憂也公召而賞之文公問於胥臣曰吾欲使陽處父歡而教誨之能善之乎對曰是在驩也質將善而賢良贊之則濟可俟若有違質教將不入何善之爲公曰教無益乎對曰人生而學非學不入教者因體能質而利之者也臼季使捨於冀野冀缺薅其妻饁之敬相待如賓問之冀芮之子也與之歸復命而進之文公曰其父有罪子何以知其賢對曰臣見其不忘敬也恪於徳以臨事其何不濟公使爲下軍大夫

冬狄圍衛衛遷於帝丘二十四年夏衛侵狄冬晉文公薨子襄公驩立秦襲鄭是歲衛侵鄭鄭文公薨太子穆公蘭立二十五年春秦師過周左右免冑而下拜王孫滿言於王曰秦必有謫入險而脫能無敗乎鄭已覺秦烕滑而還晉襄公怒曰秦侮我孤因䘮破滑夏四月辛巳墨衰發兵遮擊秦兵大破之於殽虜孟明視等三將狄侵齊魯伐邾取訾婁秋復伐邾狄伐晉八月戊子晉敗狄於箕獲白狄子冬魯僖公薨子文公興立晉陳鄭伐許楚侵陳蔡遂伐鄭晉

侵蔡楚救之二十六年夏四月晉伐衛六月戊戍取戚衛伐晉楚成王欲黜太子啇臣而立王子職冬十月丁未啇臣弒王而自立是爲穆王二十七年春正月秦孟明視伐晉二月晉襄公禦之趙衰佐中軍甲子敗秦於彭衙魯夏父弗忌爲宗烝時躋僖公宗有司曰非昭穆也曰我爲宗伯明者爲昭其次爲穆有司曰宗廟之有昭穆也以次世之長幼而等冑之親疏也自王及主癸莫若湯自稷及王季莫若文武啇周之烝未嘗躋湯與文武爲不

踰也弗聽秋八月丁卯大事於太廟躋僖公展禽曰夏父弗忌必有殃犯順以逆易神之班僖又未有明焉而躋之皆不祥也海鳥曰爰居止於魯東門之外三日臧文仲使國人祭之展禽曰禘郊祖宗報五者國之典祀也社稷山川之神及前哲令徳之人天之三辰地之五行九州島名山川澤非是不在祀典今海鳥至而祀之難以爲仁且智矣夫廣川之鳥獸恆知避其災今玆海有災乎是歲海多大風文仲曰信吾過也季子之言不可不法書以爲三筴魯文公欲弛孟文子之宅使謂之曰吾欲利子於外之寛者

對曰署所以朝夕䖍君命也臣立先臣之署服其車服爲利故而易其次是辱君命也不敢聞命公弗取臧文仲曰孟孫善守矣公欲㢮郈敬子之宅亦如之對曰先臣惠伯以命於司裏嘗禘烝享之所致君胙者出入受事之幣以致君命者亦有數矣今命臣更次於外無者違乎請從司徒以班徒次公亦不取冬晉宋陳鄭伐秦取汪及彭衙戎王聞秦穆公賢使由余來觀由余其先晉人亡入戎能晉言穆公示以宮室積聚由余曰使鬼爲之則勞神人爲之亦苦民古之有國者未嘗不以㳟儉失國者未嘗不以驕奢

也穆公怪之問曰中國以詩書禮樂法度爲政然尙時亂戎夷無此何以爲治由余笑曰此乃中國所以亂也自上聖黃帝僅以小治及其後世阻法度之威以責督於下下以仁義怨望於上上下交爭簒弒滅宗皆以此也夫戎夷上含淳徳以遇下下懷忠信以事上一國之政猶一身眞聖人之治也穆公退而謂內史廖曰鄰有聖人敵國之憂也廖曰戎王處辟陋之地未嘗見中國聲色君試遺之女樂以奪其志戎王好樂必怠於政爲由余請緩期畱而莫遣使其君臣有間乃可圖也穆公曰善與由余曲席而坐傳器

而食問其地形兵勢盡詧而後令內史廖以女樂二八遺戎王戎王受而說之終歲淫縱牛馬半死秦乃歸由余由餘數諌不聽穆公使人間要之由余遂去降秦穆公以客禮禮之拜爲上卿問伐戎之形二十八年春晉以諸侯伐沈沈姒姓子爵夏秦繆公伐晉取王官及郊封殽屍而還遂伯西戎用孟明也秋雨螽於宋楚圍江冬王師及晉伐楚救江二十九年秋晉伐秦楚滅江是歲秦用由余謀伐戎益國十二開地千里天子使召公過賀穆公以金鼓

三十年夏秦入鄀秋楚滅六冬楚滅蓼晉陽處父如衛捨於逆旅嬴氏嬴謂其妻曰吾求君子久矣今乃得之舉而從之陽子道與之語及山而還曰吾見其貌而欲之聞其言而惡之且剛而主能不本而犯怨之聚也是故去之期年乃有賈季之難陽子死之晉新上軍帥中軍佐趙衰成子卒是歲許僖公薨子昭公錫我立三十一年春晉捨二軍趙盾將中軍始爲國政夏秦穆公薨有子四十人太子康公罃立塟穆公雍從死者百七十七人秋八月乙亥晉襄公薨太子夷

臯少晉人以難欲立長君趙遁遣使如秦逆公子雍三十二年春魯伐邾三月甲戍取須句夏四月宋成公薨弟禦殺太子自立宋人殺禦立成公少子杵臼是爲昭公秦康公送公子雍於晉太子夷臯母穆嬴日夜抱太子號泣於朝趙盾患之乃背秦而立夷臯是爲靈公戊子敗秦於令狐狄侵魯冬徐伐莒三十三年春晉歸匡戚之田於衛夏秦伐晉取武城秋王崩子頃王壬臣立

資治通鑑外紀卷第八終初編﹐史部﹐資治通鑑外紀﹐卷第六

資治通鑑外紀卷第六宋京兆萬年劉恕編集周紀四赤奮若凡四十七年起昭陽單閼盡屠維頃王元年春二月塟襄王三月楚伐鄭晉宋魯衛許救鄭夏楚侵陳克狐丘秋楚伐陳陳人敗之陳懼及楚平是歲曹共公薨子文公壽立燕襄公薨桓公立二年春晉伐秦取少梁夏秦伐晉取北徵秦任望謂康公曰饑召兵疾召兵勞召兵亂召兵君築臺

三年今荊將攻齊臣恐其以齊爲聲而襲秦爲實也不如備之戍東邊楚乃輟行三年春楚再伐麇敗之秋鄋瞞侵齊遂伐魯長狄弟兄三人佚宕中國瓦石不能害冬十月甲午魯叔孫得臣敗狄於咸獲長狄僑如射其目身橫九畝斷其首而載之眉見於軾四年春郕伯薨羣舒叛楚夏楚執舒子平及宗子遂圍巢羣舒偃姓舒庸舒鳩之屬宗巢二國名冬秦伐晉取羈馬初趙宣子言韓厥於晉靈公以爲司馬是役也宣子使人以其乘車於行厥執而戮之眾

咸曰韓厥必不沒矣其主朝升之而莫戮其車其誰安之宣子召而禮之曰事君者比而不黨軍事無犯犯而不隠吾言女於君以是觀女女勉之臨長晉國非女其誰告諸大夫曰二三子可以賀我矣吾舉厥也而中免於罪矣十二月秦晉戰交綏秦師夜遁復侵晉入瑕厥韓萬孫子輿之子也五年夏邾遷於繹五月邾文公薨子定公貜且立是歲陳共公薨子靈公平國立楚穆王薨子莊王旅立六年春王崩子匡王班立邾伐魯魯伐邾齊昭

公妃魯叔姬無寵子捨孤弱國人莫畏公弟商人自桓公死爭立不得陰交賢士附愛百姓夏五月昭公薨捨立秋七月乙卯夜商人弒捨自立是爲懿公有星孛入於北斗匡王元年夏六月辛丑朔日有食之晉伐蔡戊申入蔡秋齊侵魯冬十一月又侵魯遂伐曹入其郛是歲蔡莊公薨子文公申立二年秋八月楚大饑戎伐其西南又伐其東南庸人帥羣蠻以叛麇人帥百濮將伐楚楚師出百濮乃罷

楚滅庸楚莊王卽位三年不出號令沈湎於酒淫於聲色令國中曰敢諌者死無赦伍舉入諫莊王左抱鄭姬右抱越女坐鐘鼓之間伍舉曰願有進隠曰有鳥在南方之阜三年不動不蜚不鳴何鳥也王曰三年不動將定志意不蜚將長羽翼不鳴將覧民則𨿽無蜚蜚將衝天𨿽無鳴鳴將駭人舉退吾知之矣居數月淫益甚大夫蘇從曰食君厚祿愛死不諫非忠臣也乃入諫王曰若不聞令乎對曰殺身以明君臣之願也臣聞好道者多資糧好樂者多求而亡國亡無日矣臣敢以告王曰善左執蘇從手右抽刀斷

鐘鼓之懸明日聽政所進者五人所退者十人誅大臣五舉處士六任伍舉蘇從以政國人大說宋昭公無道國人不附庶弟鮑賢而下士冬十一月甲寅昭公田於孟諸襄夫人王姬使帥甸攻而殺之立鮑是爲文公晉趙盾請師伐宋靈公曰非晉國之急也對曰宋人弒其君反天地而逆民則晉爲盟主而不修天罰將懼及焉公許之乃召軍吏而戒樂正令三軍鐘鼓必備趙同曰國有大役不鎭撫民而僃鐘鼓何也宣子曰伐僃鐘鼔聲其罪也襲侵宻聲爲蹔事也今宋人弒其君罪莫大焉明聲之猶恐其不聞也

使告於諸侯治兵振旅鳴鐘鼔以至於宋晉靈公造九層臺費用千億令左右曰敢諫者死孫息曰臣能累十二棋加九雞子其上孫息正顏色定志意而爲之左右皆懾公俯伏气息不續曰危哉孫息曰復有危甚於此者九層之臺三年不成國用空虛戶口減少吏民叛亡鄰國興兵社稷一滅君何所望公卽壊臺不作三年春晉衛陳鄭伐宋責以弒君文公定立乃去夏四月齊伐魯秋周甘歜敗戎於邥垂四年春二月丁卯魯文公薨太子惡立夏五月齊

邴歜閻職弒懿公於囿竹國人立桓公子元是爲惠公冬十月魯襄仲殺惡而立文公子倭是爲宣公莒自紀公庶其以下爲已姓不知誰賜之紀公多行無禮於國愛少子季佗欲黜太子僕僕因國人弒紀公以其寶奔魯國人立季佗是爲厲公魯宣公命季文子曰莒太子不憚以吾故殺其君而以其寶來愛我甚矣爲我子之邑今日必授裏革遇之而更其書曰爲我流之於夷今日必通明日有司復命公詰之僕人以裏革對公執之對曰毀則者爲賊掩賊者爲臧竊寶者爲宄用宄之財者爲姦使君爲姦藏

者不可不去也臣違君命者亦不可不殺也公曰寡人實貪非子之罪乃捨之是歲秦康公薨子共公稻立五年夏六月齊取魯濟西田晉帥諸侯伐宋秋楚侵陳及宋晉救之遂伐鄭楚救鄭冬晉侵崇伐鄭

六年春鄭伐宋二月壬子敗宋於大棘秦伐晉圍焦夏晉趙盾救焦遂及諸侯侵鄭楚救鄭晉靈公虐趙盾諫不從秋九月乙丑趙穿弒靈公逆文公子黒臀於周而立之是爲成公是歲王崩弟定

王瑜立定王元年春晉伐鄭楚莊王伐陸渾之戎遂至洛觀兵於周郊王使王孫滿勞之楚莊王問鼎大小輕重對曰在徳不在鼎莊王曰楚國折鉤之喙足以爲九鼎夏楚侵鄭曹伐宋秋宋圍曹冬鄭穆公薨太子靈公夷立二年春魯伐莒取向夏鄭子公子家弒其君夷立夷弟堅是爲襄公謚夷曰幽公冬楚伐鄭是歲秦共公薨子桓公榮立

三年冬楚伐鄭晉救鄭伐陳晉嘗伐楚三捨不止大夫請擊之莊王曰先君之時晉不伐楚及孤之身而晉伐楚是寡人之過如何其辱諸大夫大夫曰君之時晉不伐楚及臣之身而晉伐楚是臣之罪也請擊之莊王俛泣而起拜諸大夫晉聞之曰君䏻下其臣而君臣爭以過爲在已上下一心未可攻也乃夜還師莊王罷朝而晏樊姬問其故王曰旦與賢相語不知日之晏也樊姬曰爲誰王曰虞丘子樊姬掩口而笑王問之對曰妾非不欲専貴擅愛以爲傷王之義也故所進與妾同位者數人今虞丘子爲相十年

未嘗進一賢知而不進是不忠也不知是不知也安得爲賢明日王以樊姬之言告之虞丘子稽首曰如樊姬之言於是辭位曰臣爲令尹國不加治獄訟不息處士不升淫禍不討久固祿位妨羣賢路臣竊選國俊下裏之士曰孫叔敖多能無欲可授之政莊王曰子輔寡人令行絕域柰何去之虞丘子固辭王許之賜菜田三百號曰國老劉恕曰聖人因人而成大功愚者貪權而忌勝己虞丘子悟樊姬之一言薦孫叔敖而莊王伯天下謂之賢相可也奚獨楚㢤

孫叔敖代虞丘子爲令尹狐丘丈人麄皮白冠來弔曰身已貴而驕人者民去之位已髙而擅權者君惡之祿已厚而不知足者怨處之孫叔敖曰願聞余教丈人曰位髙而意益下官大而心益小祿厚而施益博謹此三者足以治楚矣或云叔敖沈尹莖相與友叔敖遊郢三年聲晦不知修行不聞沈尹莖曰令人主上至於王下至於伯我不若子接俗說義調均以適主心子不如我沈尹莖遊郢五年楚王欲以爲令尹讓曰期思鄙人孫叔敖聖人也王必用之王乃使人以王輿迎叔敖爲令尹叔敖施教導民政緩禁止

吏無姦邪盜賊不起民皆樂其生不教而從化故三得相而不喜知其材自得之也三去相而不悔知非已之罪也莊王盡境內之勞與諸侯之憂於叔敖遂伯天下功迹著乎竹帛乎後世莊王問於孫叔敖曰寡人未得所以爲國是也孫叔敖曰國之有是眾非之所惡臣恐王之不能定王曰不定獨在君乎亦在臣乎孫叔敖曰國君驕士曰士非我無逌貴富士驕君曰國非士無逌安彊人君失國而不悟士饑寒而不進君臣不合國是無逌定矣桀紂以合其取捨者爲是不合者爲非故亡而不知王曰願相國

與士大夫共定國是寡人豈敢以褊國驕士民哉莊王好田獵弋射大夫諫曰晉楚敵國也楚不謀晉晉必謀楚王無乃耽於樂乎王曰吾獵以求士也榛藂刺虎豹者吾知其勇也攫犀兕者吾知其勁有力也罷田而分吾知其仁也因是道也而得三士焉楚國以安四年春晉衛侵陳秋赤狄伐晉五年夏齊魯伐萊萊子爵赤狄侵晉是歲河徙燕桓公薨宣公立六年夏白狄㑹晉伐秦晉獲秦諜殺諸絳市六日而

蘇楚滅舒蓼晉郤缺代趙宣子爲政秋趙朔佐下軍朔盾子也冬楚伐陳王使單襄公聘於宋遂假道於陳以聘楚火朝覿矣道茀不可行野有庾積功未畢饍宰不致餼司裏不授館民將築臺於夏氏及陳靈公與孔寧儀行父南冠以如夏氏畱賓不見單子歸告王曰陳侯不有大咎國必亡道路不可知田在艸間功成而不收廢其教而棄其制蔑其官而犯其令將何以守國居大國之間其能久乎七年秋魯取根牟東夷國也滕昭公毛薨子文公繡立晉成公與楚莊王爭彊㑹諸侯於扈陳靈公

畏楚不㑹晉以諸侯之師伐陳成公薨子扈子景公孺立冬宋圍滕陳靈公行僻而言失泄冶曰陳其亡乎吾驟諫君君不吾聽而愈失威儀夫人君不直其行不敬其言未有能保王公之號垂顯令之名者也今君縦恣不亡必弒靈公以泄冶爲妖言而殺之楚伐鄭晉救鄭鄭敗楚師是歲衛成公薨子穆公遬立八年春齊歸魯濟西田夏齊惠公薨子頃公無野立陳靈公淫於夏姬其子徵舒弒公六月宋伐滕諸侯伐鄭秋魯伐邾取繹冬楚伐鄭晉救

鄭逐楚師諸侯戌鄭鄭子家卒國人討幽公之亂斵子家棺而逐其族攺塟幽公謚曰靈是歲劉康公聘魯歸王問魯大夫孰賢對曰季孫行父仲孫蔑儉儉能足用族可以庇其長處魯乎叔孫僑如公孫歸父侈侈則不卹匱憂必及之人臣而侈國家弗堪亡之道也九年春楚伐鄭夏楚侵宋冬楚莊王爲夏氏亂陳欲伐之使人視之還報曰其城髙溝深而畜積多寧國也王曰可伐陳小國而蓄積多必賦斂重而民怨上城髙溝深則民力殫矣王遂興兵伐陳謂陳曰

無驚吾誅徵舒而已遂入陳殺夏徵舒因縣陳申叔時謂莊王曰王以賊弒君徵兵諸侯以義伐之已而利其地何以令於天下莊王曰善乃迎陳靈公太子午於晉而立之是爲成公孔子讀史記至楚復陳曰賢哉莊王輕千乘之國而重一言莊王使士亹傅太子審辭王曰賴子之善善之也對曰善在太子太子欲善善人將至若不欲善善則不用王卒使傅之問於申叔時叔時曰教之春秋世詩禮樂令語故志訓典若是而不從動而不悛悛而不攝攝而不徹則導之忠信義禮孝事仁文武罰賞而明齊肅以耀之

臨若是而不濟不可爲也莊王之法曰羣臣入朝至門馬蹄踐澑者斬其輈而戮其禦太子犯令廷理斬輈戮禦太子怒入見王泣曰爲我誅廷理王曰立法從令所以尊敬宗廟前有老主而不踰後有儲主而不屬眞吾守法之臣也益爵二級令尹子佩請飲莊王王許之而不往子佩曰臣有罪乎王曰聞子具於彊臺南望料山以臨方皇左江右淮其樂忘死吾薄徳之人不可以當此樂恐畱而不能反也莊王以越政亂兵弱欲伐之杜子曰臣患知之如目也能見百步之外而不自見其睫莊蹻爲盜於境內而

吏不能禁此政亂也王兵敗於秦晉喪地數百里此兵弱也王之弱亂非越之下此知之如目也王乃止初莊王欲伐晉使豚尹觀焉反曰其憂在上其樂在下賢臣沈駒在焉不可伐也明年又使觀之反曰可矣沈駒已死諂諛多在君之廬其君好樂而無禮其下危處以怨上上下離心伐之民必先叛莊王從之

十年春楚莊王圍鄭三月克之而許之平六月晉救鄭趙朔將下軍韓厥爲司馬楚敗晉於邲將軍子重三言而不當莊王歸過申侯之邑申侯進飯日中而

王不食申侯請罪王喟然嘆曰賢君有師者王中君有師者伯下君羣臣莫若者亡我下君也羣臣又莫若吾恐亡也且世不絕聖國不絕賢天下有賢而我獨不得何以食爲莊王見天不見妖地不出孽則禱於山川曰天其忘余與冬楚伐蕭宋蔡救蕭楚圍蕭蕭潰遂滅之宋伐陳衛救陳十一年春齊伐莒夏楚伐宋秋赤狄伐晉十二年夏晉伐鄭秋九月楚圍宋將軍子重諫曰君廚肉臭而不食尊酒敗而不飲三軍之士皆有饑色欲以勝敵不亦難乎莊王曰請有酒投之士有食

饋之賢是歲曹文公薨子宣公盧立十三年夏五月宋及楚平六月癸卯晉敗赤狄辛亥滅潞獲長狄僑如之弟焚如鄋瞞由是遂亡赤狄潞氏隗姓秋七月秦伐晉晉敗秦師周室旣衰暴君污吏慢其經界繇役橫作政令不信上下相詐魯宣公初稅畆春秋譏焉於是上貪民怨災害生而禍亂作冬魯蝝生十四年春晉滅赤狄甲氏及畱吁鐸辰趙莊子問於狄封人曰吾聞狄雨沙三日雨血三日馬生牛牛生馬信乎曰然莊子曰妖足以亡國也對曰雨沙䖟風

所飄也雨血鷙鳥擊於上也馬生牛牛生馬雜牧也此非狄之妖也莊子曰奚爲妖對曰其國數散其君幼弱諸卿貨大夫比黨百官肆斷而無告政令不竟而數變其士巧貪而有怨此其妖也夏成周宣榭火冬晉使士㑹聘於周王享之肴烝士㑹私於相禮原公曰吾聞王室之禮無毀折今此何禮也王曰子弗聞乎禘郊之事則有全烝王公立飫則有房烝親戚宴享則有肴烝惟戎狄則有體薦坐諸門外而使舌人體委與之今叔父使士季修舊徳以奬王室惟是先王之宴禮以貽女餘一人敢設飫禘焉胡有

孑然其效戎狄也士㑹不敢對而退歸乃講聚三代之典修執秩以爲晉法十五年春晉使郤克聘於齊齊項公使婦人觀而笑之克怒歸請伐齊秋八月範武子謂其子燮曰郤子之怒甚矣不逞於齊必發諸晉不得政何以逞怒幹人之怒必獲毒焉余將致政以成其怒無以內易外也乃老郤克爲政範文子莫退於朝武子曰何莫也對曰有秦客庾辭於朝大夫莫之能對也吾知三焉武子怒曰大夫非不能讓父兄也爾童子而三掩人於朝亡無日矣擊之以杖折委笄是歲蔡文

公薨子景公固立許昭公薨子靈公立十六年春晉衛伐齊秋邾人戕鄫子於鄫楚莊王薨子共王審立魯宣公嘗夏濫於泗淵裏革斷其罟而棄之曰古者太寒降土蟄發水虞於是乎講罛罶取名魚登川禽而嘗之寢廟行諸國助宣气也鳥獸孕水虫成獸虞於是乎禁罝羅鳥獸成水虫孕水虞於是乎禁罣䍡蕃庶物也公聞之曰吾過而裏革匡我是良罟也爲我得法使有司藏之師存侍曰藏罟不如寘裏革於側之不㤀也冬宣公薨子成公肱立

十七年春周劉康公伐茅戎三月癸未敗績於徐吾氏

十八年春齊伐魯取龍衛侵齊夏齊敗衛魯衛乞師於晉以伐齊皆主郤獻子晉侯許之於是趙朔莊子已卒欒書代將下軍六月壬申師於靡笲之下癸酉陳於鞌郤克傷曰余病喙張侯曰三軍之心在此車也其耳目在於旗鼓車無退表鼓無退聲軍事集焉吾子忍之不可以言病受命於廟受脹於社甲冑而效死戎之政也病若未死秪以解志三軍從之齊師大敗秋七月齊及晉盟使齊歸魯汶陽田

八月宋文公薨子共公固立九月衛穆公薨子定公臧立晉師歸範文子後入謂武子曰夫師郤子之師也其事臧若先則恐國人之屬耳目於我也郤獻子範文子欒武子見景公曰克也以軍命命三軍之士三軍之士用命爕也受命於中軍以命上軍之士上軍之士用命書也受命於上軍以命下軍之士下軍之士用命冬楚侵衛魯十九年春晉帥諸侯伐鄭鄭敗晉於丘輿夏鄭伐許秋晉伐廧咎如討赤狄之餘廧咎如潰冬十二月甲戌晉作六軍韓厥爲卿將新中軍齊頃公

朝晉郤獻子曰寡君使克也不腆獘邑之禮爲君之辱敢歸諸下執政以整禦人苗棼皇曰郤子勇而不知禮矜其伐而恥國君其與㡬何齊頃公歸而㢮苑囿薄賦斂不聽聲樂不食酒肉內愛百姓問疾弔喪外敬諸侯從㑹與盟卒終其身國家安寧二十年冬十一月鄭師疆許田許人敗諸展陂鄭伐許取鉏任冷惇之田晉救許伐鄭取汜祭楚救鄭是歲鄭襄公薨子悼公費立燕宣公薨昭公立二十一年夏梁山崩晉景公召伯宗絳人謂伯宗曰䇿於上帝國三日哭以禮焉從之伯宗朝以喜歸

告其妻曰吾言於朝諸大夫皆謂我智似陽子對曰陽子華而不實主言而無謀難及其身子何喜焉諸大夫莫子若也然民不能戴其上久矣難必及子盍亟索士整庇州犂焉得畢陽及欒弗忌之難諸大夫害伯宗畢陽送州犂於楚冬十一月己酉王崩子簡王夷立初吳周章卒子熊遂立卒子柯相立卒子彊鳩夷立卒子余橋疑吾立卒子柯盧立卒子周繇立卒子屈羽立卒子夷吾立卒子禽處立卒子轉立卒子頗髙立卒子句卑立卒子去齊立是歲去齊卒子壽夢立吳始益大壽夢稱王吳之年始可紀

簡王元年春二月魯立武公之宮爲武世室魯取鄟鄟附庸也三月晉衛鄭伊洛之戎陸渾蠻氏侵宋夏四月丁丑晉遷都新田亦謂之絳以絳爲故絳六月鄭悼公薨弟成公腀立秋魯侵宋楚伐鄭冬晉救鄭晉侵蔡楚救蔡二年春吳伐郯郯已姓子爵秋楚伐鄭諸侯救鄭楚亡大夫申公巫臣在晉使其子狐庸爲行人於吳教之射禦導之伐楚吳始大通於上國三年春晉使魯歸汶陽之田於齊晉侵蔡遂侵楚

晉趙嬰通於趙朔之妻晉成公女莊姬其兄趙同趙括放嬰於齊莊姬譛之於景公曰同括將爲亂欒郤爲徵夏六月討趙同趙括殺之朔子趙武從其母莊姬畜於公宮以其田與祁奚韓厥言於景公曰成季之勲宣孟之忠而無後爲善者懼矣乃立武而反其田焉劉恕曰史記晉世家景公十七年誅趙同趙括復令庶子武爲後其年及事與左氏略同趙世家云晉景公三年屠岸賈攻趙趙朔趙同趙括趙嬰齊朔之殳人程嬰匿趙氏孤兒武於山中十五年景

公有疾與韓厥謀立趙武攻滅屠岸賈復與趙武田邑案左成二年晉景公之十一年欒書將下軍則於時朔已死矣據此說殺趙同括後十五年乃立趙武而外晉語趙文子冠見諸大夫皆不言趙氏復立惟郵無正謂趙簡子曰昔先主文子少亹於難失趙氏之典刑而去其師保基於其身以克復其所諸書多言程嬰公孫杵臼之事不知其然乎晉趙世家與春秋內外不相符合其說近誣趙武冠見欒武子曰昔吾逮事莊主華則滎矣請務

實乎見中行宣子曰惜也吾老矣見範文子曰賢者寵至而益戒不足者爲寵驕故興王賞諫臣逸王罰之見郤駒伯曰壯不若老者多矣見韓獻子曰成人在始與善如艸木之產也各以其物人之有冠猶宮室之有墻屋也糞除而已又何加焉見智武子曰成子之文宣子之忠事君必濟其可忘乎見苦成叔子曰抑年少而執官者眾吾安容子見溫季子曰誰之不如可以求之見張老而語之張老曰從欒伯之言可以滋範叔之教可以大韓子之戒可以成智子之道善矣三郤亡人之言也何稱述焉冬晉魯伐郯

四年楚共王曰孤有徳於鄭使人來盟鄭成公私與之盟秋成公朝晉晉曰鄭私平於楚執之使欒書伐鄭楚侵陳以救鄭冬十一月楚伐莒戊申入渠丘庚申莒潰楚遂入鄆秦及白狄伐晉鄭圍許是歲齊頃公薨子靈公環立五年春衛侵鄭三月鄭公子如立公子繻爲君夏四月鄭人殺繻立成公太子髠頑子如奔許晉景公有疾五月立太子州蒲爲君㑹諸侯伐鄭辛巳晉歸鄭成公六月丙午晉景公薨州蒲立是爲厲公

七年夏狄侵晉秋晉敗狄八年春三月魯成公將朝周使叔孫僑如先聘且告見王孫說與之語說言於王曰叔孫享覲之幣薄而言諂殆請之也若貪陵之人來而盈其願是不賞善也且財不給王遂不賜禮如行人成公至仲孫蔑爲介王孫說與之語說讓說以語王王厚賄之劉康公成肅公㑹晉厲公伐秦韓厥將下軍夏五月丁亥晉以諸侯之師敗秦於麻隧曹宣公薨秋公庶子負芻殺太子而自立是爲成公九年秋八月鄭伐許敗還戊戌鄭復伐許庚子入其

郛九月衛定公有疾立子衎爲太子冬十月公薨太子立是爲獻公是歲秦桓公薨子景公後立莒渠丘公朱薨厲公孫犂比公宻州立十年春晉㑹諸侯討曹成公執而歸諸京師夏六月宋共公薨少子平公成立楚侵鄭及衛鄭侵楚取新石冬十一月許靈公畏鄭之偪請遷於楚辛丑楚遷許於葉十一年夏四月滕文公薨子成公原立鄭伐宋宋敗鄭於汋陂鄭敗宋於汋陵衛伐鄭晉厲公將伐鄭使苦成叔及欒黶興齊魯之師範文子曰諸侯

皆叛則晉可爲也惟有諸侯故擾擾焉諸侯難之本也得鄭憂滋長焉用鄭郤至曰然則王者多憂乎文子曰我王者乎寡徳而求王者之功故多憂楚共王帥東夷救鄭晉人欲爭鄭範文子曰能內睦而後圖外盍姑謀睦乎今司㓂之刀鋸日獘而斧鉞不行內猶有不刑而況外乎惟厚徳者能受多福無徳而服者眾必自傷今勝荊與鄭吾君將伐智而多力怠教而重斂大其私暱奪諸大夫田而益婦人諸臣之委室而徒退者將幾人戰若不勝晉國之福也戰若勝其產將害大盍無戰乎欒武子曰韓邲箕之役晉有

大恥三今我任晉國之政又以違蠻夷重之𨿽有後患非吾所知也範文子曰晉國故大恥君臣不相聽以爲諸侯笑也六月甲午晦荊壓晉軍厲公使擊之欒書請俟齊魯之師郤至曰楚師將退我擊之必以勝歸夫陳不違忌一間也南夷與楚來而不陳二間也楚與鄭陳而不整三間也士卒在陳而嘩四間也眾聞嘩則必懼五間也鄭將顧楚楚將顧夷莫有鬭心不可失也公說敗楚師於鄢陵射共王中其目欒書是以怨郤至楚師宵遁晉將榖範文子曰吾庸知天之不授晉且以勸楚乎徳福之基也無徳而福

隆猶無基而厚墉也其壤無日矣秋七月尹武公㑹諸侯伐鄭晉以諸侯之師侵陳蔡曹人請於晉晉歸曹成公魯叔孫僑如晉郤犫欲去季孟九月晉人執季孫行父魯成公使子叔聲伯如晉謝請季文子郤犫欲予之邑弗受歸鮑國問之對曰若成叔家欲任兩國而無大徳少徳而多寵位下而欲上政無大功而欲大祿皆怨府也其君驕而多私勝敵而歸必立新家不因民不能去舊非多怨民無所始其身不能定焉能與人邑冬十二月晉厲公使郤至告慶於周見邵桓公與之語邵公告單襄公曰溫季曰

微我晉不戰矣楚敗晉不知乘我則彊之戰而勝是吾力也若是而知晉國之政楚越必朝吾曰子則賢矣抑晉國之舉也不失其次吾懼政之未及子也曰昔荀伯自下軍之佐以政趙宣子未有軍行而以政今欒伯自下軍往若佐新軍而升爲政不亦可乎襄公曰君子不自稱非以譲惡其蓋人故王天下者必先諸民則能長利郤至佻夭之功以爲己力不亦難乎兵在其頸不可久也十二年春正月鄭侵晉衛救晉侵鄭夏五月尹武公單襄公及諸侯伐鄭晉範文子反自鄢謂其宗

祝曰以徳勝者猶懼失之況驕泰乎君多私今以勝歸私必昭難必作吾恐及焉爲我祈死先難爲免六月戊辰文子卒乙酉盟於柯陵單襄公謂魯成公曰晉將有亂其君與三郤當之晉侯視逺而足髙目不在體目體不相從何以能久郤氏晉之寵人也三卿五大夫可以戒懼矣今郤錡之語犯郤犫之語迂郤至之語伐犯則陵人迂則誣人伐則掩人誰能忍之𨿽齊國佐亦將與焉立於淫亂之國而好盡言以招人過怨之本也吾聞國徳而鄰於不修必受其福今君偪於晉而鄰於齊齊晉有禍可以取伯楚救

鄭冬十月諸侯伐鄭楚救鄭齊國佐惡慶克淫亂十一月殺克以榖叛靈公與之盟而復之鄢陵之戰晉獲楚王子發鉤欒書怨郤至使發鉤告厲公曰郤至使人勸楚王戰及齊魯之未至也微郤至王必不免公以告欒書書曰臣固聞之郤至欲爲難使若成叔緩齊魯之師戰敗將納孫周事不成故免楚王今君若使之於周必見孫周郤至聘於周公使覘之見孫周厲公卽位以來南伐楚東伐齊西伐秦北伐燕兵橫行天下而無所綣威服四方而無所詘遂合諸侯於柯陵气志驕淫侈無度暴虐萬民伐

智而多功怠教而重斂大其私暱內無輔拂之臣外無諸侯之助戮殺大臣親近䛕十二月使胥之昧夷羊五刺郤至郤犫郤錡錡謂至曰君不道於我以吾宗黨夾而攻之𨿽死必敗君必危郤至曰武人不亂智人不詐仁人不黨鈞之死也不若聽君之命皆自殺於榭屍諸朝納其室以分婦人國人不蠲長魚矯脇欒書中行偃公不忍殺長魚矯曰臣脆弱不能忍俟也乃奔狄欒書中行偃圍厲公於匠麗氏召韓獻子獻子曰弒君以來威非吾所能爲也偃欲伐之書曰其身果而辭順犯順不祥伐果不克舒庸

人以楚師之敗道吳人圍巢及釐虺伐駕楚襲舒庸之是歲燕昭公薨武公立邾定公薨子宣公牼立十三年春正月庚申晉欒書中行偃囚厲公六日而弒之厲公所以死者無徳而功烈多服者眾也諸侯莫之救百姓莫之哀魯邊人以告成公曰臣殺其君誰之過也裏革曰君之過也君人者其威大矣失威而至於殺其過多矣初晉襄公之曽孫桓叔捷之孫恵伯談之子周辟難適周事單襄公立無跛視無還聴無聳言無逺晉國有憂未嘗不戚有慶未嘗不

怡襄公有疾召項公而告之曰必善晉周將得晉國其行也文天地所祚小而後國敬忠信仁義智勇教孝惠讓此十一者夫子皆有焉其昭穆又近可以得國晉仍無道而鮮冑其將失之必早善周厲公旣死欒武子使智武子彘恭子迎周於京師庚午大夫逆於淸原周曰人有元君將稟命焉稟而棄之是焚榖二三子之虐也稟而不材是榖不成孤之咎也二三子爲令之不從故求元君而訪焉孤之不元廢也誰怨元而以虐奉之二三子之制也圖之進退願由今日大夫對曰辱君之允令敢不承業乃盟而入甲

申晦齊以慶氏之難殺國佐二月乙酉晉悼公卽位定百事立百官育門子選賢良興舊族出滯賞畢故刑赦囚系宥間罪薦積徳逮鰥寡振廢淹養老幼卹孤疾年過七十公親見之稱曰王父使呂宣子將下軍彘共子將新軍而稱呂錡之功士武子文子之徳故以彘季屏其宗使令孤文子佐之而稱魏顆退秦師之勲以趙武爲卿以士貞子帥志博聞宣惠於教右行卒能以數宣物定功欒糾能禦以和於政荀賓有力而不暴祁奚果而不淫羊舌職聰敏肅給魏絳勇而不亂張老智而不詐鐸遏㓂恭敬而信彊籍

偃惇帥舊職而恭給程鄭端而不淫好諫而不隠使爲太下至贊僕欒伯請公族大夫公曰荀家惇惠教之則徧而不倦荀㑹文敏導之則婉而人欒黶果敢諗之則過不隠韓無忌鎭靜修之則壹使玆四人者爲之魏絳犫子也夏六月鄭侵宋遂㑹楚伐宋取朝郟幽丘伐彭城納宋魚石秋八月己丑魯成公薨子㐮公午立年三歲冬十一月楚伐宋晉救宋晉韓厥將中軍爲政十二月晉合諸侯於虛朾謀救宋宋人辭諸侯而請師圍彭城晉使張老延君譽四方且觀道逆者

十四年春正月諸侯圍宋彭城彭城降晉夏五月晉帥諸侯伐鄭入其郛晉侵楚及陳秋楚救鄭侵宋鄭侵宋取犬丘是歲王崩子靈王泄心立資治通鑑外紀卷第六終

初編﹐史部﹐資治通鑑外紀﹐卷第七

資治通鑑外紀卷第七宋京兆萬年劉恕編集周紀五大荒落凡五十二年起上章攝提格盡重光靈王元年春鄭侵宋齊伐萊秋七月庚辰鄭成公薨太子僖公髠頑立晉侵鄭二年春楚伐吳克鳩玆至於衡山吳伐楚取駕夏晉祁奚辭軍尉悼公問孰可對曰臣之子午有直質而無流心非義不變非上不舉若臨大事可賢於臣公使午爲軍尉軍無秕政六月晉㑹諸侯盟於

雞澤悼公弟幹亂行中軍司馬魏絳斬其僕而謂公曰臣誅於幹不忘其死君不說請之公曰軍旅之事也公於是布命結援修好申盟而還令狐文子卒使張老爲卿辭曰智仁勇學臣不如魏絳若在卿位外內必平雞丘之㑹其官不犯而辭順不可不賞也五命而固辭乃使爲司馬趙武將新軍魏絳佐之秋楚侵陳冬晉伐許三年春三月陳成公薨子哀公溺立楚將伐陳聞䘮乃止陳人不聴命夏楚侵陳冬陳圍頓頓姬姓子爵晉悼公譽達於戎無終子嘉父因魏絳請和諸

戎於是遂伯邾莒伐鄫魯救鄫侵邾敗於狐駘四年秋魯大雩冬楚伐陳十一月甲午諸侯救陳魯子服它諫季文子曰子相二君妾不衣帛馬不食粟人以子爲愛且不華國文子曰徳榮爲國華吾觀國人食麄而衣惡者多文子以告其父仲孫蔑蔑囚之七日自是子服之妾衣不過七升之布馬餼不過狼莠文子聞之曰過而能攺民之上也使爲上大夫

五年春杞桓公薨子孝公丐立秋莒滅鄫冬十一月丙辰齊滅萊共公浮柔奔棠

六年冬十月晉韓厥獻子老使公族穆子受事於朝辭曰厲公之亂無忌備公族智不能匡君使至於難仁不能救勇不能敢辱君朝以忝韓宗悼公曰難𨿽不能君而能讓不可不賞也使掌公族大夫庚戌宣子起朝楚圍陳晉㑹諸侯幹鄬以救之鄭子駟使賊夜弒僖公以瘧疾赴於諸侯子簡公嘉立年五歲七年夏四月鄭侵蔡五月莒伐魯秋九月魯大雩冬楚伐鄭鄭及楚平八年春宋災夏晉韓起佐上軍趙武爲新軍將

秋秦侵晉冬十月諸侯伐鄭鄭及晉成晉以諸侯復伐鄭閏十二月次陰口而還楚伐鄭鄭及楚平九年夏五月甲午晉滅偪陽偪陽妘姓子爵六月楚鄭伐宋晉伐秦衛救宋鄭侵衛秋七月楚鄭侵魯還圍宋蕭八月丙寅克之九月鄭侵宋莒伐魯晉帥諸侯伐鄭冬十月楚救鄭十一月丁未晉帥諸侯侵鄭十年春魯季武子爲三軍叔孫穆子曰天子作師公帥之以徵不徳元侯作師卿帥之以承天子諸侯有卿無軍帥教衛以贊元侯伯子男有大夫無卿帥賦

以從諸侯今我小侯也處大國之間爲元侯之所以怒大國無乃不可乎弗從遂作中軍自是齊楚代討於魯宋侵鄭夏四月鄭侵宋諸侯伐鄭秋七月楚乞旅於秦秦師從楚子將伐鄭鄭伯逆之丙子伐宋九月諸侯復伐鄭鄭人行成冬十二月鄭簡公納女工妾女樂歌鐘寶輅車於晉悼公公錫魏絳女樂一八歌鍾一肆曰微子寡人無以待戎子其受之絳徙治安邑晉悼公與司馬侯升臺而望曰樂夫對曰臨下之樂則樂矣徳義之樂未也公曰何謂徳義對曰諸侯之爲日在君側以其善行以其惡戒可

謂徳義矣公曰孰能對曰羊舌肸習春秋乃召叔向使傅太子彪秦伐晉以救鄭己丑秦敗晉於櫟十一年春莒伐魯圍臺魯救臺遂入鄆吳王壽夢四子曰諸樊余祭夷昧季札季札賢壽夢欲立之季札讓不可秋壽夢薨長子諸樊攝行事當國劉恕曰太伯仲雍南之句吳而季歷嗣周季札有三兄故不敢當吳君夫適庻之分不明則爭篡之禍疊起君子思患而豫防逺利以全身及闔廬弒王僚季札曰非我立亂立者從之先人之道也蠻夷之人仲尼稱之豈不以其知而能守節哉

冬楚秦伐宋十二年夏邿亂魯救亂遂滅之晉趙武將上軍魏絳佐下軍初楚共王多寵子而世子之位不定屈建曰楚必多亂夫一兔走於街萬人追之一人得之貪夫知止太子者國之基而百姓之望也絕則撓亂猶兔走也共王聞之立昭太子楚共王作宮樓未成有鹿上焉秋王有疾召大夫曰不榖不徳覆楚國之師若得保首領以沒請爲靈若厲王薨子囊曰事君者先其善不從其過能知其過可不謂共乎大夫從之太子康王昭立吳侵楚戰於庸浦吳大敗

十三年春吳諸樊旣除䘮將立季札季札固讓乃捨之夏諸侯從晉伐秦及涇莫濟晉叔向曰諸侯謂秦不恭而討之及涇而止於秦何益魯叔孫穆子曰豹之業及匏有苦葉矣不知其佗叔向召舟虞與司馬曰若匏不材於人共濟而已叔孫將涉也具舟除隧不共有法是行也魯莒先濟諸侯從之不獲成晉師還四月衛孫林父寧殖叛獻公奔齊居郲衛人立穆公孫剽是爲殤公或云子叔孫寧相之晉捨新軍秋楚伐吳吳不出而還吳人要擊敗之十四年夏齊圍魯成秋邾伐魯冬晉悼公薨子

平公彪立十五年夏六月庚寅晉㑹諸侯伐許遂伐楚敗之復伐許秋齊圍魯成十六年春宋伐陳夏衛伐曹取重丘秋齊伐魯冬邾伐魯是歲邾宣公薨子悼公華立十七年秋齊伐魯冬十月晉㑹諸侯伐齊魏絳將下軍丙寅齊師夜遁十一月克玆邿十二月己亥焚雍門及西郭南郭壬寅焚東郭北郭甲辰東侵及濰南及沂楚伐鄭至牢而反是歲曹成公薨子武公勝立燕武公薨文公立

十八年春諸侯取邾田自漷水歸於魯二月晉衛伐齊齊靈公廢太子光以子牙爲太子靈公疾崔杼逆光疾病而立之夏五月壬辰晦公薨光卽位是爲莊公十九年秋魯伐邾二十年春邾庶其以漆閭丘奔魯晉欒桓子黶娶範宣子女叔祁生懷子盈黶卒叔祁與老州賓通盈患之夏叔祁懼愬諸宣子曰盈將爲亂宣子畏其多士使城著將逐之平公謂陽畢曰自穆侯以至於今恐及吾身若之何對曰去其枝葉絕其本根可以少

間欒氏之誣晉久也欒書弒厲公以厚其家滅欒氏則民威矣起瑕原韓魏之後而賞立之則民懷矣公曰欒書立吾先君欒盈不獲罪如何對曰若愛盈則明逐羣賊而知國倫數而遣之彼若逺逃乃厚其外交而勉之以報其徳不亦可乎公許諾秋盡逐羣賊使祁午及陽畢適曲沃逐欒盈盈出奔楚公令國人曰自文公以來有力於先君而子孫不立者將授立之得之者賞欒盈之出執政使欒氏之臣勿從其臣辛兪行吏執之公曰國有大令何故犯之對曰臣順之豈敢犯之執政曰無從欒氏而從君臣聞三世事

家君之再世以下主之臣於欒氏三世矣敢忘其而叛其君以煩司宼公說固止之不可厚賂之辭曰臣嘗陳辭矣若受君賜是墮其前言何以事君乃遣之冬十月庚子孔子生孔子名丘字仲尼其先宋人生魯昌平鄕陬邑爲兒嬉戲常陳俎豆設禮容二十二年春杞孝公薨弟文公益姑立夏四月齊納欒盈於晉曲沃盈帥曲沃之甲因魏舒入絳敗奔曲沃秋齊莊公伐衛將伐晉晏嬰崔杼諫弗聽陳須無曰將如君何遂伐晉取朝歌八月魯救晉初陳完敬仲生穉孟夷穉孟夷生涽孟莊涽孟莊生須無

卽陳文子也冬十月晉人克欒盈於曲沃盡殺欒氏之族黨初齊莊公爲車五乘之賓而杞梁華舟獨不與焉歸而不食其母曰生而有義而有名五乘之賓盡汝下也梁與舟同車侍於莊公還自晉遂襲莒公傷股明日復戰杞梁華舟下斗獲甲首三百公曰子止吾與子同齊國二子曰君爲五乘之賓而舟與梁不與焉是少吾勇也臨敵涉難止我以利是惡吾行也深入多殺臣之事也齊國之利非吾所知也壊軍陷陳三軍不敢當至莒城下莒人曰子無吾與子同莒國杞梁華舟曰去國歸敵非忠臣也雞

鳴而期日中忘之非信也深入多殺臣之事也莒國之利非吾所知進鬭殺二十七人而莒人行成杞梁之妻聞之而哭城爲之㢮而隅爲之崩二十三年春魯侵齊夏楚爲舟師伐吳無功而還秋齊伐莒冬楚伐鄭諸侯救鄭周榖洛鬥將毀王宮靈王欲壅之太子晉諫曰民有怨亂猶不可遏而況神乎王將防斗川以飾宮是飾亂而佐斗也無乃章禍且遇傷乎王卒壅之齊人城郟晉平公使叔譽於周見太子晉而與之言五稱而五窮歸告公曰太子晉行年十五而臣勿能與言君請歸邑

而與之田若不反有天下將以爲誅平公將歸之師曠曰請使瞑臣往與之言反而復之師曠見太子與之言皆稱善師曠歌無射曰國誠寜矣逺人來觀修義經矣好樂無荒太子歌蟜曰何自南極至於北極絕境越國弗愁道逺師曠謂太子曰汝將爲天下宗乎太子曰自太皥至堯舜禹未有一姓再有天下者吾後三年上賓於帝所汝愼無言師曠歸未及三年告者至晉羊舌肸聘於周發幣於大夫及單靖公靖公享之儉而敬賓禮贈餞視其上而從之燕無私送不過郊叔向曰異哉吾聞一姓不再興今有單

子周其興乎昔史佚有言動莫若敬居莫若儉徳莫若讓事莫若咨單子之貺我禮也皆有焉子孫必蕃後世不忘初晉範宣子與和大夫爭田久而無成宣子欲攻之司馬侯曰諸侯皆有二心是之不憂而怒和大夫非子之任也祁午曰晉爲盟主子爲正卿若能靖端諸侯使服聴命於晉晉國其誰不從何必和盍密和宣子問於家老訾祏對曰吾子嗣位於朝無姦行於國無邪民將何治爲宣子說乃益和田而與之和訾祏宣子謂獻子曰昔吾有訾祏朝夕顧焉以相晉國且爲吾家今吾觀女專則不能謀則無

與將若之何對曰鞅也居處恭不敢安易敬學而好仁和於政而好其道謀於眾不以賈好私志𨿽衷不敢謂是必長者之由宣子曰可以免身晉平公射鴳不使竪襄之失公怒拘將殺之叔向聞之夕君告之對曰昔唐叔射兕於徒林殪以爲大甲今君射鴳不死之不得恥也必速殺之勿令逺聞公忸怩赦之是歲燕文公薨懿公立二十四年春齊伐魯齊莊公通於崔杼妻姜氏夏五月乙亥杼弒公邢蒯瞶使晉而反將入而報君其僕曰君之無道四鄰諸侯莫不聞也蒯瞶曰子早

言我能諫之不聴我能去之不諫又不去吾將之驅車入其僕曰人有亂君猶之我有治長可無乎結轡自刎於車上申蒯將往赴難申詳止之曰君之無道聞於諸侯何必之蒯曰食無道之食衣無道之衣居無道之位安得有道而馳至公門崔杼不內蒯以劍斷臂與門者杼陳八列命之蒯入門奮劍三踴而鬭殺七列不及一列而陳不占往赴難食則失七上車失軾其禦曰怖懼如此𨿽往何益不占曰君義也無勇私也君子不以私害義至門聞鬭戰之聲恐駭而杼令士大夫皆脫劍入盟言

不疾指不至血者所殺十人次及晏子晏子奉桮血仰天嘆曰嗚呼崔杼不忠而弒其君杼曰子從我與子分國不與吾吾將殺子直兵將推之曲兵將句之晏子曰回以利而背其君非仁也劫以刃而失其志非勇也詩云愷悌君子求福不回嬰可回乎崔子捨之晏子趨出授綏而乘其僕將馳嬰子撫其手曰麋鹿在山林其命在庖廚馳不益生緩不益桉之成節而去丁丑崔杼立莊公弟杵臼是爲景公崔杼慶封相之晉伐齊齊請成納賂平公許之六月鄭伐陳入之賂鄭以宗器乃還秋七月晉趙武爲

政舒鳩叛楚楚伐之吳救之楚敗吳師圍舒鳩八月滅之衛獻公入於夷儀冬十月鄭復伐陳十二月吳王諸樊伐楚門於巢巢牛臣射殺之弟王余祭立初諸樊嘉季札之義兄弟皆欲以次致國令以漸至故諸樊稱先王壽夢之意傳弟焉季札封延陵號延陵季子衛獻公自夷儀使與寧喜言求復國寧喜許之二十五年春二月寧喜告蘧伯玉伯玉曰瑗不得聞君之出敢聞其入辛卯寧喜弒殤公甲午獻公入衛夏楚秦侵吳聞吳有備而還遂侵鄭六月晉㑹

諸侯討衛執獻公秋七月齊景公鄭簡公爲獻公如晉晉許歸之楚椒舉奔鄭將奔晉蔡聲子將如晉遇之於鄭饗之以璧侑曰能事晉君以爲諸侯主辭曰非所願也若得歸骨於楚且不朽聲子曰子尙良食吾歸子椒舉降三拜納其乘馬聲子受之還見楚令尹子木言舉若以晉謀楚必有丰敗子木愀然曰召之其來乎對曰亡人得生又何不來爲子木曰不來則若之何對曰資東陽之盜使殺之可乎子木曰我爲楚卿而賂盜以賊一夫於晉非義也乃使椒鳴召其父而復之初屈到嗜芰有疾召其宗老而

屬之曰祭我必以芰及祥宗老將薦芰屈建命去之曰夫子承楚國之政其法刑在民心而藏在王府上可比先王下可訓後世𨿽微楚國諸侯莫不譽夫子不以私欲干國典遂不用許靈公如楚請伐鄭秋八月薨於楚子悼公買立冬十月楚伐鄭十二月衛人歸衛姫於晉乃釋獻公二十六年魯郈成子聘於晉過衛右宰榖臣止而觴之陳樂而不樂酒酣送之以璧成子反過而弗辭其僕怪而問之成子曰止而觴我與我歡也樂而不樂告我憂也酒酣送之以璧寄之我也衛其有亂乎衛

獻公患寧喜專夏公孫免余攻殺寧喜及右宰榖臣郈成子倍衛三十里還車而臨三舉而歸使人迎榖臣妻子隔宅異之分祿而食其子長而反其璧孔子曰知可以微謀仁可以托財者郈成子之謂乎宋向戍善於晉趙文子又善於楚令尹子木欲弭諸侯之兵晉楚齊秦許之皆吿小國爲㑹於宋秋七月辛巳盟於宋子木欲襲晉軍曰若盡晉師而殺趙武則晉可弱也叔向謂趙文子曰何患焉忠不可暴信不可犯合諸侯以爲不信諸侯何望焉荊敗我諸侯必叛之子何愛於而可以固晉國之盟主何懼焉

楚人固請先歃叔向謂趙文子曰霸王之勢在徳不在歃昔成王盟諸侯於岐陽楚爲荊蠻置茆蕝設望表與鮮卑守燎故不與盟今將與狎主諸侯之盟惟有徳也務徳所以服楚也無爭先乃先楚是行也晉以藩爲軍攀輦卽利而捨遮扞衛不行楚人不敢謀畏晉之信也冬十一月乙亥朔日有食之二十七年春魯無冰秋魯旱大雩周有黑气如日者五冬十一月癸巳王崩子景王貴立十二月楚康王薨子麇立是爲郟敖魯襄公如楚及漢聞康王卒諸侯大夫欲還叔仲昭伯曰君之來也爲

其名與眾也今王其名未攺其眾未敗何爲還義人者固慶其喜而弔其憂況畏而服焉二三子有禦楚之術守國之備則可也若未有不如往也遂行是歲燕懿公薨子簡公欵立景王元年夏四月魯襄公還及方城聞季武子襲卞公欲還出楚師以伐之榮成伯曰君不能令於國而恃諸侯其誰暱之若楚克魯置其同類以服東夷而大攘諸夏何徳於君而予君也若不克君以蠻夷伐之又求入焉必不獲矣不如予之武子使季冶逆公追

予之璽書以告公未言榮成子曰社稷之事子實制之惟子所利何必卞季冶歸致祿而不出曰使予欺君敢享其祿而立其朝乎五月塟靈王吳子余祭觀舟閽以刀弒之弟王夷昧立鄭宋饑六月吳季札出聘通嗣君至魯見叔孫穆子說之請觀周樂至齊說晏平仲謂之曰納邑與政乃免於難故晏子因陳桓子納政與邑札至鄭見子產如舊相識適衛說蘧瑗史狗史鰍公子荊公叔發公子朝如晉入其境嘆曰暴哉入其都嘆曰力闕哉入其朝嘆曰亂哉從者問其故季札曰吾見烏巢髙所以知其暴見

舊室好新室惡是以知其力闕見其君自決而不下問臣保祿而不上諫所以知其亂也見趙文子韓宣子魏獻子及叔向而說之陳桓子無字文子子也初季札北過徐徐君好季札寶劍口弗敢言季札心許之爲使上國未獻還至徐徐君於楚乃解劍致之嗣君從者曰此吳國之寶也季子曰以倍吾心是欺也愛劍僞心廉者不爲嗣君曰先君無命孤不敢受季子以劍系其墓樹而去徐人歌之曰延陵季子兮不忘故脫千金之劍兮帶丘墓晏平仲治東阿三年齊景公召而數之曰子治而亂將加大誅晏子

曰臣請攺道易行三年不治臣當之明年上計公曰善矣晏子曰臣前之治東阿舉儉罰偸惰民惡之決獄不畏彊貴彊貴惡之事貴人不能過禮貴人惡之屬托不行貨賂不至陂池之魚以利貧民君以爲罪臣後日之治皆反於前民饑過半矣願乞骸骨避賢者路公謝之曰子彊爲我治東阿寡人無復與焉是歲衛獻公薨子襄公惡立二年夏四月蔡太子般弒景公而自立是爲靈公五月或叫於宋太廟曰嘻嘻出出鳥鳴於亳社如曰嘻嘻甲午大災伯姬卒冬十月鄭子皮受子產政

一年子不戲狎斑白不提挈僮子不犂畔二年市不豫賈三年門不夜闗道不拾遺四年田器不歸五年士無尺籍䘮期不令而治鄭簡公謂子產曰內政無出外政無入衣裘之不美車馬之不飾子女之不潔寡人之醜國家之不治封彊之不正夫子之丑終簡公之身內無國中之亂外無諸侯之患三年春齊伐魯夏六月辛巳魯襄公薨子野立秋九月癸巳毀而卒襄公子昭公裯立莒犂比公生去疾及展輿旣立展輿又廢之犂比公虐國人患之冬十一月展輿因國人攻犂比公弒之自立去疾奔

齊四年春正月諸侯㑹於虢尋宋之盟三月甲辰盟鄭子皮曰楚公子圍有執戈之前吾惑之蔡子家曰楚大國也圍令尹也有執戈之前不亦可乎魯叔孫穆子曰服心之文也大夫而設諸侯之服有其心矣魯伐莒取鄆楚令尹圍以魯食言將以叔孫穆子爲戮晉樂王鮒求貨於穆子穆子不予曰國有罪我以貨私免其若諸侯之事何余非愛貨患其不衷也罪非我之由爲戮何害趙文子曰子盍逃之不幸必及於子穆子曰豹也受命於君以從諸侯之盟爲社稷

也苟可以安君利國美惡一心也文子將請之於楚樂王鮒曰諸侯盟未退而魯背之安用齊盟縱不能討又免其受盟者晉何以爲盟主必殺叔孫豹文子曰有人不難以安利其國可無愛乎善人在位患弗救不祥惡人在位不去亦不祥固請於楚而免之穆子歸季武子勞之穆子曰吾不難爲戮養吾棟也棟折榱崩吾懼壓焉旣免大恥而不忍小忿可以爲能乎乃見之夏五月秦後子奔晉與趙文子語謂其徒曰趙孟相晉國主諸侯之盟思長世之徳歷逺年之數猶懼不終其身今悅日而㵣歲怠偸甚矣非

逮之必有大咎六月晉敗無終及羣狄於太原莒展輿立而奪羣公子秩公子召去疾於齊秋齊納去疾展輿奔吳去疾立是爲著丘公晉平公有疾秦景公使醫和視之曰君惑以生若不必失諸侯趙文子曰醫及國家乎對曰上醫醫國其次疾人固醫官也文子曰何實生之對曰物莫伏於蠱蠱莫嘉於榖食榖者晝選男徳以象榖明宵靜女徳以伏蠱慝今君一之是不饗榖而食榖也文子曰君其幾何對曰諸侯服不過三年不服不過十年過是晉之殃也冬楚郟敖季父圍聘於鄭未出竟聞王有

疾而還十一月己丑圍入問王疾縊而殺之塟於郟謂之郟敖圍自立是爲靈王王弟公子比奔晉其車五乘秦後子來仕其車千乘叔向爲太傅實賦祿韓宣子問二公子之祿對曰大國之卿一旅之田上大夫一卒之田二公子上大夫皆一卒可也宣子曰秦公子富若之何鈞之對曰絳之富商韋藩木楗以過於朝惟其功庸少也秦楚匹也若之何回於富也乃均其祿趙文子爲室斵其椽而礱之張老曰天子之室斵其椽而礱之加密石焉諸侯礱之大夫斵之士首之今子貴而忘義富而忘禮吾懼不免文子歸

令勿礱也趙文子問於叔向曰晉六卿其孰先亡對曰中行氏以苛爲察以欺爲明以刻下爲忠以計多爲功以聚斂爲良譬猶鞹革者大則大矣裂之道也劉恕曰夫利者眾人之所趨人主之操柄上專之則民怨望下瀆之則身鄙穢厲王近榮夷公而不知大難幽王用虢石父而國人皆怨故曰與其有聚斂之臣寜有盜臣不能不亡也十二月晉趙文子卒未幾平公過九原而嘆曰嗟乎此地蘊吾良臣多矣叔向曰趙武舉士於白屋者四十六人公家賴之文子之也四十六人皆就賔位

是其無私徳也公曰趙武賢臣也相晉九年天下無兵革景子成文子子也是歲邾悼公薨莊公穿立六年春正月丁未滕成公薨子悼公寜立齊使晏嬰於晉叔向問之晏子曰齊季世其爲陳氏矣公棄其民而歸於陳氏叔向曰吾公室亦政在家門其能久乎秋八月魯大雩九月燕簡公欲去諸大夫立其寵人冬大夫殺公之外嬖公懼奔齊七年春正月魯大雨雹秋七月楚帥諸侯伐吳八月甲申克朱方遂滅賴賴子爵莒著丘公不撫鄫鄫叛九月魯取鄫冬吳伐楚

八月春正月魯捨中軍夏莒牟夷以牟婁及防玆奔魯秋七月莒伐魯戊辰敗莒冬十月楚以諸侯及東夷伐吳是歲秦景公薨子哀公立九年春正月杞文公薨弟平公郁釐立夏六月丙戌鄭災秋九月魯大雩楚靈王不修方城之內踰諸夏而圖東國三歲於沮汾以服吳越遂伐徐吳救之楚伐吳吳敗楚於房鍾冬十二月齊景公伐北燕將納簡公晏子曰燕有君矣十年春正月癸巳齊師次於虢燕人行成二月戊午盟於濡燕人歸燕姬賂齊而還燕人立悼公是歲悼

公之元年夏四月甲辰朔日有食之晉爲杞取魯成秋八月衛襄公薨子靈公元立晉反衛戚田

十一年春石言於晉衛靈公嘗朝晉捨於濮水之上召師涓曰吾夜半獨聞鼓琴聲其狀似鬼神師涓端坐援琴聴而寫之明日曰臣得之矣然未習也請宿習之公復宿明日報曰習矣卽去之晉平公置酒於施惠之臺酒酣靈公曰寡人得新聲請奏之平公令師涓坐師曠㫄援琴鼓之未終師曠撫而止之曰此亡國之聲也不可遂昔師延與紂作樂以爲淫亂

武王伐紂師延東走抱其樂器自投濮水之中聞此聲必於濮水之上先聞者國削平公曰寡人所好者音也願遂聞之師涓鼓而終之晉平公說新聲師曠曰公室其將卑乎君之明兆於衰矣夫樂以開山川之風耀徳於廣逺是以逺服而邇不遷平公淫六卿擅權東伐諸侯楚靈王兵彊陵轢中國齊大而近於魯魯小弱附於楚則晉怒附於晉則楚來伐不備於齊齊師侵陳哀公有廢疾三月甲申公弟招及過殺太子偃師立公子畱爲太子公怒欲誅招招發兵圍公夏四月辛亥哀公自經招立畱爲君使於

徵師赴於楚楚人執殺之畱奔鄭秋八月招歸罪於過而殺之九月楚公子棄疾圍陳冬十一月滅陳輿嬖袁克哀公楚使穿封戍爲陳公十二年春二月楚遷許於夷夏四月陳災十三年春正月有星出於婺女夏五月齊陳桓子請老凢公子公孫之無祿者私分之邑國之貧約孤寡者私與之粟陳氏始大桓子生彊啟是爲武子晉平公遊於河曰安得賢士與之樂此乎船人蓋胥跪而對曰劍出於越珠出江海玉出昆山無足而至者君好之也士有足而不至者君不好耳公曰吾食

客門左千人門右千人朝食不足夕收市賦莫食不足朝收市賦可不謂之好士乎蓋胥曰鴻鵠一舉千里所恃者六翮耳背上之毛腹下之毳益之飛不加髙損之飛不加下今君食客二千人亦六翮邪亦腹背之毛毳邪晉藏寶臺災三日三夜而止公子晏束帛而賀平公悖然作色曰天火燒國之重寶士大夫趨車走馬而救之子獨賀何也晏曰王者藏於天下諸侯藏於百姓農夫藏幹囷庾商賈藏於篋匱今百姓乏絕而收大半之賦是以天火燒之昔桀賦斂無度殘賊海內故湯誅之皇天降災乃君之福也公

曰自今已後請藏於百姓平公問於師曠曰人君之道何如對曰淸淨無爲務在博愛趨在任賢廣開耳目以察萬方不牽制於流俗不拘系於左右屢省考績以臨臣下此人君之本也公曰善平公出田見乳虎伏而不動顧謂師曠曰吾聞伯王之主出則猛獸伏不敢起對曰鵲食蝟蝟食鵔鸃鵔鸃食豹豹食駁駁食虎夫駁狀似駁馬君驂駁馬乎公曰然師曠曰一自誣者窮再自誣者辱三自誣者今虎爲駁馬非君之徳義柰何一自誣乎平公異日出朝有鳥環而不去公謂師曠曰吾聞伯王之主鳳下之對

曰東方有鳥名曰珂文身朱足憎鳥而愛狐君必衣狐裘以出朝乎公曰然師曠曰君柰何再自誣乎公不說異日置酒虎祁之臺布蒺藜於陛上令人召師曠師曠履而上堂公曰安有人臣履而上人主堂乎師曠解履刺足蒲伏刺膝仰天而嘆公起引之曰與叟戲叟遽憂乎對曰肉生蠱還自食也木生蠧還自刻也人生妖還自賊也五鼎之具不當烹藜藿人主堂殿不當生蒺藜公曰爲之柰何師曠曰妖己在前來月當立太子君將矣秋七月戊子平旦公謂師曠曰叟以今日爲期寡人如何師曠不樂謁歸未到

平公薨子昭公夷立魯伐莒取郠冬十二月宋平公薨子元公佐立十四年春三月丙申楚靈王享蔡靈公於申醉而執之夏四月丁巳殺之使公子棄疾圍蔡冬十一月滅蔡用隠太子於岡山十二月楚城陳蔡不羮靈王問於範無宇曰吾城三國賦皆千乘亦當晉矣又加之楚諸侯其來乎對曰國爲大城未有利者昔魯有弁費弱襄公晉有曲沃納齊師秦有徵衙難桓景夫制城邑若體性焉大能掉小故變而不勤邊境國之尾也而不能掉臣亦懼之王曰是知天咫安知民則

右尹子革曰知天必知民是言可以懼哉初楚靈王不君其臣箴諫不入築臺於章華之上闕爲石郭陂漢以象帝舜與伍舉升章華臺曰臺美夫對曰國君服寵以爲美不聞以土木崇髙雕鏤爲美今君爲此臺國民罷焉財用盡焉年榖敗焉百官煩焉舉國畱之臣不知其美也楚其殆矣是歲龍門赤三里十五年春齊髙偃納北燕簡公於唐三月鄭簡公薨子定公寜立秋八月壬午晉滅肥以肥子綿歸冬十月楚圍徐以懼吳晉伐鮮虞楚靈王虐白公子張驟諫王患之謂史老曰吾欲己子張之

諫對曰用之寔難已之易矣若諌君則曰凡百箴諫吾盡聞之矣白公又諫王如史老之言對曰君未及武丁而惡規諫不亦難乎齊桓晉文不敢淫逸近臣諫逺臣謗輿人誦以自誥也君欲自逸臣懼民之不信也遂趨而退杜門不出七月乃有幹溪之亂十六年夏楚靈王在幹溪其民不忍饑勞之殃三軍叛王王弟蔡公棄疾殺太子祿立其兄比爲王使觀從至幹溪令楚眾曰國有王矣先歸復爵邑田室後者遷之王眾皆潰王獨行屏營彷徨於山林之中三日乃見其涓人疇王呼之曰予不食三日矣涓人趨

而進曰新王下法有敢饟王從王者罪及三族王枕其股以寢於地王寐疇枕王以墣而去之王覺而無見也匍匐將入於棘闈棘闈不納遂饑不能起芋尹無宇之子申亥曰吾其從王乃求王遇王饑於澤奉之以歸五月癸亥王縊申亥土埋之其室是時楚國𨿽已立比爲王不聞靈王畏其復來國人每夜驚曰王入矣乙卯夜棄疾使船人從江上走呼曰王至矣國人愈驚棄疾使蔓成然告比及其弟令尹子晳曰君早自圖又有呼而走至者曰眾至矣二子皆自殺丙辰棄疾卽位攺名熊居是爲平王塟比於訾

謂之訾敖殺囚衣之王服而流諸漢取而塟之以靖國人佗年芋尹申亥以王柩告乃攺塟之平王以詐弒兩王自立恐國人及諸侯叛之乃施惠百姓修政教存卹國中復立陳蔡之後秋七月晉將合諸侯於平丘八月邾莒愬魯於晉甲戌同盟於平丘魯昭公弗得與盟子服惠伯曰晉信蠻夷而棄兄弟必失諸侯失其政者必毒於人魯懼及焉不可不恭使上卿從之季平子曰然則意如乎晉必患我誰爲之貳子服惠伯曰椒旣言矣敢逃難乎請從晉人執平子晉侵鮮虞楚求故陳哀公悼太子偃師之子吳

於晉立爲陳侯是爲惠公故蔡靈公隠太子有之子廬立爲蔡侯是爲平公冬十月吳取楚州來魯子服惠伯見晉韓宣子曰晉爲盟主主信也盟而棄魯信抑闕矣無乃得蠻夷而失諸侯之信乎宣子乃歸平子是歲燕悼公薨共公立十七年秋八月莒著丘公薨子郊公狂立國人弗順冬十二月蒲余侯殺莒公子意恢郊公奔齊公子鐸逆著丘公之弟庚輿於齊而立之是爲共公昔柱厲叔事莒敖公自以爲不知而去居於海上夏則食菱芡冬則食橡栗莒敖公有難柱厲叔將往之其㕛

曰子自以爲不知故去今又之是知與不知無異別也柱厲叔曰而弗往是果知我也吾將死之以丑後世人主之不知其臣者所以激君人之行而厲人臣之節也或云郊公卽敖公或曰非也晉叔魚爲贊理納雍子女而抑邢侯邢侯殺叔魚及雍子韓宣子患之叔向曰以回鬻國之中絕親以買直非司宼而擅殺其罪一也叔魚叔向母弟羊舌鮒也叔魚之生其母視之曰是虎目而豕喙鳶肩而牛腹溪壑可盈是不可饜也必以賄死遂不視叔向嘗見韓宣子宣子憂貧叔向賀之宣子曰吾有卿之名而無

其實叔向曰若不憂徳之不建而患貨之不足將弔不暇何賀之有宣子拜稽首曰起也將亡賴子存之叔向見司馬侯之子撫而泣之曰自其父之死吾蔑與比而事君昔其父始之我終之我始之夫子終之無不可籍偃曰君子有比乎叔向曰君子比而不別比徳以贊事比也引黨以封己利己而亡君別也是歲曹武公薨子平公須立十八年秋八月晉中行穆子伐鮮虞圍鼓饋聞倫曰鼓之嗇夫聞倫知之請無罷武夫而鼓可得穆子弗應左右曰不折一㦸不傷一卒而得鼓君奚爲弗使

穆子曰聞倫爲人佞而不仁若下之可勿賞乎賞之是賞佞人佞人得志晉國將捨仁而爲佞𨿽得鼓焉用之鼓人請以城叛穆子不受曰守而二心姦之大者賞善罰姦國之憲法許而弗予失吾信也若其予之賞大姦而教吾邊鄙貳也令軍吏呼城儆將攻未傳而鼓降以鼓子苑支來旣獻而反之初晉董叔將娶於範氏叔向曰範氏富盍已乎曰欲爲系援他日董祁愬於範獻子獻子執而紡於庭之槐叔向過之曰子盍爲我請乎叔向曰求系旣系矣求援旣援矣欲而得之又何請焉晉趙簡子鞅曰魯孟獻子

有斗臣五人我無一何也叔向曰子不欲也若欲之肸也待交捽可也鞅景子成之子也是歲吳王夷昧薨欲授國於季札季札讓逃去吳人曰先王有命兄卒弟代必致季子今季子逃位則王夷昧後立其子當代乃立夷昧之子僚爲王劉恕曰世本曰夷昧生光而及僚服䖍曰夷昧生光而廢之夷昧卒庶兄僚代立光曰我王嗣也班固曰司馬遷采世本爲史記而今之世本與史記不同未詳孰是十九年春正月齊伐徐晉誘戎蠻子嘉殺之遂取

蠻氏旣而復立其子秋八月晉昭公薨子頃公去疾立六卿彊公室卑九月魯大雩鄭大旱二十年夏六月甲戌朔日有食之是時晉楚彊盛威服諸戎自轘轅之東在河南山北者其種滋廣號曰陰戎與陸渾伊洛戎事晉而蠻氏從楚至是陸渾叛晉秋九月丁卯晉荀吳帥師滅陸渾之戎陸渾子奔楚其後楚執蠻氏盡囚其人冬有星孛於大辰吳伐楚戰於長岸大敗吳吳大敗楚二十一年春三月曹平公薨子悼公午立夏五月戊寅風甚壬午大甚宋衛陳鄭火六月邾襲鄅入

之鄅妘姓子爵冬楚遷許於析是歲周景王將鑄大錢單穆公曰古者民患輕則作重幣以行之爲母權子若不堪重則作輕而行之亦不廢重爲子權母小大利之今廢輕而作重民失其資能無匱乎絕民用以實王府猶塞川原而爲潢污竭無日矣王弗聴燕共公薨平公立二十二年春二月宋伐邾圍虫三月取之夏許悼公瘧五月戊辰飲太子止之藥薨止奔晉悼公子斯立楚爲舟師伐濮初楚平王使伍舉之子奢爲太子建師費無極爲少師無極不忠於太子無寵常

讒惡太子王使無極爲太子娶婦於秦無極馳歸報王曰秦女絕美王可自取更爲太子取婦平王聴之太子母蔡女也無寵於王王稍疏建無極去太子而事平王言於王曰晉近諸夏所以伯楚僻逺故不能與之爭若大城城父而置太子以通北方王收南方得天下也王說從之使建居城父秋齊伐莒入紀共公出奔冬楚取吳州來鄭大水龍鬭於時門之外洧淵二十三年春二月楚費無極日夜言太子短於平王伍奢遊人於王側言大子仁勇得民心王以吿無極

無極曰太子以秦女之故不能無怨望自居城父內撫百姓外約諸侯其事已構平王召伍奢考責之奢曰王柰何以小臣疏骨肉之親王囚奢使城父司馬奮揚殺太子三月太子奔宋無極曰奢二子皆賢不殺爲楚國患王謂奢曰能致二子則生不能將死奢曰尙之爲人廉死節慈孝而仁聞召免父必不顧其死而至員知而好謀勇而矜功剛戾忍詢能成大事知來必死必不來王使人召二子曰來吾生女父伍尙欲往員曰至則父子俱死而讎不得報不如奔佗國借力以雪父恥尙曰我知往終不能全父然恨父

召我以求生而不往後不能雪恥爲天下笑謂員曰女能報讎我將歸死尙旣就執員彎弓屬矢將射使者使者不敢逼員遂出亡奢聞員不來曰楚國君臣且苦兵矣王殺奢與尙員聞太子建在宋往從之道逢其㕛申包胥員曰吾將復楚以雪父兄之恥申包胥曰子能亡之吾能存之員至宋宋有華氏之亂與建奔鄭鄭人甚善之建又適晉晉頃公曰鄭信太子太子能爲內應我攻其外滅鄭必矣許以鄭封太子太子還鄭事未成從者知其謀而告之鄭定公與子產誅建員懼與建子勝俱奔吳到昭闗吏欲執之員

與勝步走追者在後幾不得脫至江上一漁父乘船知其急而渡之員旣絕渡漁父視則有饑色以麥飯飽魚羮盎漿食之員問其名族不肯告解劍與之曰此直千金父曰楚國之法得伍子胥者爵執珪祿萬擔金千鎰豈徒千金劍耶不受子胥員字也將去誡漁父曰掩子之盎漿無令其露漁父曰諾員行數步顧視漁父覆船自沈於水中員奔至吳說王僚以伐楚之利公子光曰子胥父兄僇於楚欲自報讎未見其利員知光有佗志未可說以外事求勇士堂邑鱄設諸見之光光喜乃客員員退而與勝耕於野以待

鱄設諸之事光者王諸樊子也曰以兄弟次邪季子當立必以子乎則光眞適嗣常陰納謀臣賢士欲襲王僚是歲鄭子產卒蔡平公薨太子朱立景王將鑄無射問律於伶州鳩對曰古之神瞽考中聲量之以制度律均鍾百官軏儀紀之以三平之以六成於十二天之道也律呂不易無姦物也王又爲之大林單穆公曰先王之制鍾也大不出鈞重不過石律度量衡於是乎生小大器用於是乎出故聖人愼之三年之中而有離民之器二焉國其危哉王弗聴問之伶州鳩對曰細過其主妨於正用物過度妨於

財正害財匱妨於樂細抑大陵不容於耳非和也聴聲越逺非平也非宗官之所司也無益於教而離民怒神非臣之所聞也王卒鑄大鐘二十四年春鐘成伶人告和伶州鳩曰上作器民備樂之則爲和財亡民罷莫不怨恨臣不知其和也王曰爾老耄矣何知及王崩鐘不和夏晉士鞅聘於魯問具山敖山魯人以其鄕對曰先君獻武之諱鞅歸戒其所知曰吾適魯而名其二諱爲笑焉惟不學也木有枝葉猶庇蔭人況君子之學乎宋少司馬華貙刼其父司馬費遂而召亡人以南裏叛秋七

月壬午朔日有食之冬十月華登以吳師救華氏丙寅齊師宋師敗吳於鴻口華登帥其餘以敗宋師元公敗華氏於新裏十一月晉齊衛救宋大敗華氏圍南裏楚費無極取貨於蔡侯朱叔父隠太子之子東國而謂蔡人曰楚王將立東國若不先從必圍蔡蔡人懼出朱而立東國是爲悼侯鼓叛晉二十五年春二月甲子齊伐莒莒敗齊於壽餘景公伐莒莒子行成楚使薳越吿於宋請出華氏宋人從之己巳華貙華登等出奔楚景王長庶子朝有寵於王欲立之夏四月乙丑王崩子猛立六月晉

襲鼓滅之以鼓子苑支來令鼓人各復其所非僚勿從鼓子之臣夙沙釐以其孥行軍吏執之辭曰我君是事非事土也名曰君臣豈曰土臣今君實遷臣何賴於鼓中行穆子召之曰鼓有君矣對曰臣委質於狄之鼓未委質於晉之鼓委質爲臣無有二心敢卽私利以煩司宼穆子嘆而謂左右曰吾何徳之務而有是臣也乃使行言於頃公與鼓子田於河陰使夙沙釐相之丁巳塟景王王子朝作亂敗奔京冬十一月乙酉王子猛卒周人謚曰悼王己丑猛母弟敬王匄卽位

初編﹐史部﹐資治通鑑外紀﹐卷第八

資治通鑑外紀卷第八宋京兆萬年劉恕編集周紀六作噩凡二十八年起黓惇䍧盡屠維敬王上元年夏六月壬午王子朝入於尹庚寅王如劉甲午子朝入於王城莒共公虐國人逐之秋七月奔魯齊人納郊公於莒吳伐楚州來戊辰晦及楚胡沈陳許蔡頓戰於雞父楚師大奔獲胡子髠沈子逞胡姬姓八月丁酉周南宮極震冬十月甲申吳入郥楚司馬薳越追之不及縊於薳澨是歲蔡

悼侯薨弟昭侯申立二年夏五月乙未朔日有食之秋八月魯大雩冬十月楚平王爲舟師以略吳疆及圉陽而還初吳之邊邑卑梁與楚邊邑鍾離兩女子爭桑兩家交怒相攻屠卑梁人之家卑梁大夫怒發邑兵攻鍾離殺其老弱楚王發國兵滅卑梁吳王聞之亦發兵滅鍾離居巢是歲杞平公薨子悼公成立魯孟僖子病且死誡其子懿子曰孔丘聖人之後年少好禮其達者歟吾沒若必師之僖子卒懿子與南宮敬叔往學禮焉孔子年三十五矣長九尺六寸而貧且賤嘗

爲季氏史料量平爲司職吏畜蕃息三年夏魯有鸜鵒來巢秋魯再雩九月戊戌魯昭公伐季孫意如季氏與叔孫氏孟氏三家共伐公公出奔己亥遜於齊次於陽州十一月己亥宋元公薨太子景公欒立十二月庚辰齊圍魯鄆四年春正月庚申齊取鄆三月處魯昭公於鄆夏齊圍魯成秋七月晉知躒趙鞅帥師納王九月楚平王薨太子昭王軫立伍子胥聞之曰吾志不悉矣坐泣於室冬十一月辛酉克鞏逐王子朝朝奔楚癸酉敬王入於成周自是謂王城爲西周成周爲

東周十二月齊有彗星見景公坐栢寢嘆曰堂堂誰有此乎晏嬰曰其陳氏乎陳氏𨿽無大徳公厚斂焉陳氏厚施焉齊嘗大饑餓者相牽而趨田氏不聞不生周秦之民歌之曰謳乎其已乎苞乎往歸田子乎民歌舞之矣後世陳氏不亡國其國也公然出涕曰爲之柰何晏子曰君近賢而逺不肖治煩亂而緩刑罰振貧窮而卹孤寡行恩恵而給不足𨿽十田氏其如君何羣臣泣晏子笑公怒晏子曰臣笑羣臣諛甚景公曰彗星出東北當齊寡人以爲憂晏子曰君髙臺深池賦斂如撝奪誅戮如仇讎孛又將出彗

星何懼乎公使伯常騫禳之晏子曰使神可祝而來亦何禳而去也是時景公繕治宮室好聲色聚狗馬奢侈厚賦重刑故晏子以此誎之晏子事靈公莊公景公以節儉力行重於齊旣相齊食不重肉妾不衣帛其在朝君語及之卽危言語不及之卽危行國有道卽順命無道卽衡命以此三世顯名於諸侯晉嘗伐齊阿鄄燕侵河上敗齊師晏嬰薦田穰苴景公以爲將軍扞燕晉穰苴曰臣素卑賤願得君之寵臣國之所尊以監軍景公使莊賈往穰苴與賈約旦日日中㑹於軍門穰苴至軍立表下漏待賈日中不

至穰苴僕表決漏入軍門申明約束夕時莊賈乃至穰苴責以失期斬之以徇三軍皆振慓公聞之遣使者持節赦賈馳入軍中穰苴問軍正曰軍中不馳馳者云何對曰當斬使者大懼穰苴曰君之使不可殺斬其僕車之左駙馬之左驂以徇遣使者還報然後行問士卒之疾身自拊循之悉取將軍之資糧享士卒平分糧食最比其羸弱者三日而後勒兵病者爭奮爲之赴戰晉師燕師聞之度水而解追擊之取所亡故境而引兵歸釋兵旅解約束誓盟而後入景公與諸大夫郊迎勞師尊穰苴爲大司馬景公嘗夜

詣晏子家晏子整衣冠立於門曰諸侯有故乎大夫作亂乎君何爲非時而辱之公曰酒肴絲竹願與大夫共之晏子曰未聞其禮不敢承命公移至司馬穰苴家穰苴執戈持劍於門曰諸侯有故乎大夫作亂乎君何爲非時而辱之公曰酒肴絲竹願與將軍共之穰苴曰未聞其禮不敢承命公又移於梁丘據之家鼓琴擊築奉迎於門公曰無彼二子何以治吾國無此一臣何以樂吾身是時梁丘據子家噲導君於邪大夫髙國鮑氏之屬害穰苴譛於景公公退之穰苴發病死景公射晏子修禮而侍公曰寡人厭禮

久矣欲得天下勇士與之圖國晏子曰君子無禮是庶人也庶人無禮是禽獸也臣勇多則弒其君子力多則弒其父然而不敢者禮也禮所以禦民轡所以禦馬無禮而能治國家嬰未之聞也公曰善射更席以晏子爲上客終日問禮景公問於晏子曰忠臣事君何若對曰有難不死出亡不送公曰可謂忠乎對曰言而見用終身無難臣何死焉謀而見從終身不亡臣何送焉忠臣能納善於君而不能與君陷難也晏子侍於景公朝寒命進熱食與服裘對曰嬰非君廚養田澤之臣也敢辭公曰夫子於寡人奚

爲者也對曰社稷之臣能辧上下之宜制百官之序作爲辭令分布四方臣之任也自是公不以禮不見晏子景公畋十有八日而不反晏子往見公曰國人皆以君安野而不安國好獸而惡人公曰寡人有吾子猶心之有四支故得安佚晏子曰四支可無心乎公乃罷田而歸景公起臺歲寒役者凍餒公與晏子飲酒而樂晏子歌曰庶民之凍我若之何奉上靡我若之何歌罷喟然流涕公止之曰子爲大臺之役寡人將罷之景公鑄鐘撞之庭下郊雉皆呴又欲爲大鐘晏子曰重斂於民民必哀斂哀爲樂不

祥公乃止景公飲酒晏子入公令樂人歌曰已哉已哉寡人不說爾何爲來晏子曰嬰聞彊而無禮禍必及身公謝之景公好弋使燭雛主鳥而亡之景公怒欲殺之晏子請數其罪曰汝爲吾君主鳥而亡之一罪也使吾君以鳥之故殺人二罪也諸侯聞之以吾君重鳥而輕士三罪也天子聞之必將貶絀吾君絕其社稷四罪也數畢請公殺之公曰止勿殺而謝之景公怒有罪者縛置殿下召左右支解之敢諫者死晏子左手持其頭右手磨刀仰而問曰古者明王聖主支解人不審從何支始也公離席曰縱之

罪在寡人齊大旱卜之祟在髙山廣水景公欲賦斂以祠靈山晏子曰靈山以石爲身艸木爲髮天久不雨髮將焦身將熱彼獨不欲雨乎祠之何益公欲祠河伯晏子曰河伯以水爲國以魚鱉爲民天久不雨百川竭國將亡民將滅彼獨不欲雨乎祠之何益公避殿暴露與靈山河伯共憂幸而雨乎公野居暴露三日而大雨景公謂晏子曰君嚴曷害於治國家哉晏子曰君嚴則下無言而暗上無聞而聾何爲非害乎夫治天下非一士之言也固有受而不用惡有距而不入者哉

五年春吳王僚因楚䘮而伐之使二公子圍楚潛楚救潛吳師不能退公子光欲弒王僚鱄設諸曰吳外困於楚而內空無骨鯁之臣是無柰我何夏四月光享王使鱄設諸以首刺殺王僚左右共殺鱄設諸光代立是爲王闔廬拜鱄設諸之子爲客卿楚費無極譛郤宛於令尹子常子常殺宛初晉殺伯宗其子伯州犂奔楚爲太宰及靈王弒郟敖殺伯州犂至是伯氏之族出伯州犂之孫噽奔吳爲太宰以謀楚秋九月楚子常殺費無極以說於國曹悼公朝於宋宋囚之曺立其弟野是爲聲公是歲悼公死

於宋歸葬六年夏六月晉殺祁盈及楊食我遂滅祁氏羊舌氏初叔向生食我叔向之母聞之往及堂聞其號乃還曰豺狼之聲終滅羊舌氏之宗必是子也秋晉韓起宣子卒魏舒獻子爲政分祁氏羊舌氏之田爲十縣以魏舒之子戊知盈孫徐吾韓起孫固起勝曾孫朝四卿之餘子也賈辛司馬烏有力於王室司馬彌牟等四人以賢舉爲十縣大夫韓平子須起之子也是歲鄭定公薨子獻公蠆立滕悼公薨子頃公結立吳王闔廬召伍子胥爲行人與謀國事吳

王僚之子慶忌居衛集賓客養士卒謀欲報仇闔廬患之子胥薦要離爲人薄弱迎風則偃背風則僕而志气勇決見之闔廬闔廬曰慶忌筋骨果勁十人莫當走追奔獸手接飛鳥駟馬馳不及射之不能中子之力不如也要離曰安其妻子之樂而不除君患非勇也請君以罪逐臣殺臣妻子焚之而其灰臣往投慶忌得近而圖之闔廬從其謀要離被桎梏奔衛慶忌納之居有間謂慶忌曰吳無道愈甚請與王子往奪其國慶忌許之與要離涉江中流因風勢抽戈擊慶忌力薄不制慶忌捽而投之於江浮則又取而

投之如是者三慶忌曰舎妻子爲君忠也得來近吾謀也弱力敢加兵於吾勇也赦之歸於吳闔廬將厚賞之要離曰殺妻子以便事不仁也爲故主殺新主不義也捽而三八三出於江臣已辱矣伏劍而七年魯昭公自齊如晉處幹侯秋龍見於絳郊八年夏六月晉頃公薨定公午立晉益弱六卿皆大冬十二月吳執鍾吾子遂滅徐徐子章禹奔楚吳王闔廬與伍子胥伯噽謀伐楚將軍孫武曰民勞未可且待之孫武齊人僻隠幽居時人莫知其能伍子胥薦之於闔廬問以兵法每陳一篇王不覺稱善

齊景公以其子妻闔廬泣送諸郊曰余死不女見矣髙昭子曰齊負海而逺君愛則勿行公曰余不能以齊國令諸侯又不能以齊聽是生亂也吳蜂蠆也余恐棄毒於我遂遣之九年夏四月薛獻公榖薨子襄公定立薛任姓黃帝之後奚仲爲夏車正遷於邳湯相仲虺居薛周武王復以其苗裔爲薛侯齊桓公之伯黜爲伯秋吳侵楚潛六圍楚師救潛及吳師還始用子胥之謀也冬邾黑肱以濫奔魯十二月辛亥朔日有食之

十年夏吳伐越自是越允常與吳闔廬戰而相怨伐秋八月劉文公與萇欲城成周敬王遣使告晉冬十一月晉魏舒韓不信合諸侯之大夫城成周衛彪傒適周見單穆公曰萇其不沒乎欲支天之所壞不亦難乎自幽王而天奪之明以亡其百姓十有四世矣單子曰萇劉其咎孰多曰萇叔必速及將天以道補周若無咎必爲戳𨿽晉魏子亦將及焉若劉氏子孫實有禍萇周之執數者天地之气日月之行風雨之變律曆之數無所不通是時諸侯莫朝周萇明鬼神事設射貍首貍首諸侯之不來者欲依

物怪以致諸侯而不從周人之言方怪者自萇韓不信伯音韓須之子簡子也十二月己未魯昭公薨於幹侯是歲曹平公弟通弒聲公代立是爲隠公

十一年春正月晉魏獻子舒卒襄子曼多舒孫也三月城成周三旬而畢夏六月癸亥魯昭公之喪至自幹侯戊辰公弟宋卽位是爲定公冬十月有一足鳥飛集魯定公庭翼而跳孔子曰是商羊見則有大水俄而大霖雨是歲蔡昭侯朝楚持美裘佩二獻其一於昭王而自衣其一楚令尹子常欲之不

與子常才昭侯畱之楚十二年秋楚伐吳吳潛師於巢冬十月敗楚克巢十三年春二月辛夘邾莊公薨子隠公益立秋九月鮮虞敗晉於平中楚昭王嘗使王孫圉聘於晉定公饗之趙簡子鳴玉以相問圉曰楚之白珩猶在乎其爲寶也幾何曰未嘗爲實楚之所寶者曰觀射父能作訓辭以行事於諸侯左史倚相朝夕獻善敗於寡君使無忘先王之業又有藪曰云連徒洲金木竹箭之所生珠角齒皮革羽毛所以備賦此楚國之寶也若夫白珩先王之玩也嘩囂之美楚𨿽蠻夷

不能寶也楚左史倚相廷見申公子亹子亹不出倚相謗之曰惟子老耄故欲見以交儆子子實不聖老楚國而自安楚其難哉子亹曰老之過也乃驟見之楚司馬子期欲以妾爲內子訪之左史倚相曰吾有妾而願欲笄之可乎對曰君子違而道不從而逆子木能違子夕之欲而去芰薦吾子經營楚國而欲薦芰以干之其可乎子期乃止楚昭王問於觀射父曰周書所謂重黎寔使天地不通者何也若無然民將能登天乎對曰非此之謂也古者民神不雜民之精爽不攜貳者在男曰覡在女曰巫於是有

天地神民類物之官是謂五官周宣王時重黎之後失其官守寵神其祖以取威於民曰重寔上天黎寔下地遭世之亂莫之能禦也楚子期祀平王祭以牛俎於王王問於觀射父曰祀牲何及對曰祀加於舉則上下有序神求備物不求丰大聖王正端冕帥其羣臣精物以臨監享祀謂之一純玉帛爲二精天地民及四時之務爲七事民之徹官百王公子弟之質能言能聽徹其官者而物賜之姓以監其官是爲百姓姓有徹品十於王謂之千品五物之官陪屬萬爲萬官官有十醜爲億丑天子之田九畡以食兆民

王取經入以食萬官楚斗且廷見令尹子常歸語其弟曰楚其亡乎不然令尹不免吾見其問蓄聚積實如餓豺狼焉積貨滋多蓄怨滋厚不亡何待冬蔡昭侯獻裘佩於子常子常受之歸昭侯昭侯歸而如晉請伐楚是歲塵入成周熊入於周十四年春三月劉文公合諸侯於召陵謀伐楚晉荀寅求貨於蔡侯弗得言於範獻子乃辭蔡侯晉使蔡伐沈夏滅沈秋楚爲沈故圍蔡楚自昭王卽位無歲不有吳師蔡昭侯以其子幹與大夫之子爲質於吳闔廬謂伍子胥孫武曰始子言郢未可入今果

如何對曰楚囊瓦貪唐蔡皆怨之王必欲大伐得唐蔡乃可闔廬從之冬吳悉興師與蔡侯唐侯伐楚選多力者五百人利趾者三千人以爲前陳十一月庚午陳於栢舉闔廬弟夫槪請戰弗許夫槪曰王已屬臣兵兵以利爲上尙何待焉以其部兵擊楚大敗之囊瓦奔鄭吳乘勝而前比至郢五戰楚五敗己夘楚昭王出奔庚辰吳入郢昭王奔鄖鄖公之弟懷將弒王鄖公辛止之懷曰平王殺吾父在國則君在外則讎也見讎弗殺非人也鄖公曰事君者不爲內外行不爲丰約舉茍君之卑尊一也懷弗聽曰吾思父不

能顧矣鄖公以王奔隨伍子胥求昭王不得乃掘楚平王墓出其屍鞭之三百申包胥亡於山中使人謂子胥曰報讎以甚乎子故平王之臣親北面而事之今至於僇人此無天道之極子胥曰吾日暮塗逺故倒行而逆施之申包胥走秦告急求救秦哀公未許包胥立秦庭哭七日七夜不絕聲哀公憐之曰楚𨿽無道有臣若是可無存乎是歲陳惠公薨子懷公柳立杞悼公薨子隠公乞立七月其弟過弒隠公自立是爲僖公曺聲公弟露弒隠公而自立是爲靖公

十五年春王人殺子朝於楚夏越聞吳王在楚國空入吳吳王使別兵擊越六月申包胥以秦師救楚再敗吳師秋七月楚子期子蒲滅唐吳夫槪見越秦交敗吳吳王畱楚不去九月亡歸自立爲吳王吳敗楚於雍澨秦楚皆敗吳師又大敗吳於公壻之溪闔廬乃歸攻夫槪敗之夫槪奔楚冬十月楚昭王還入郢封夫槪於堂溪爲堂溪氏昭王之出奔也見藍尹亹載其孥王曰載予對曰自先王莫墜其國當君而亡之君之過也遂去王歸又求見王欲執之曰臣避於成臼以儆君也庶悛而更乎今之敢見

觀君之徳也曰庶憶懼而鑑前惡乎君有國而不愛臣何有於死子西使復其位以無忘前敗王乃見之昭王歸賞始於申包胥包胥曰輔君安國非爲身也救急除害非爲名也功成受賞是賣勇也君旣定矣又何求焉遂逃賞終身不見賞及鄖公之弟懷子西曰君有二臣或可賞也或可戮也君王均之羣臣懼矣王曰或禮於君或禮於父均之可也晉圍鮮虞是歲燕平公薨簡公立或云恵公日隕於地有麈入丰十六年春鄭滅許執許男斯二月魯侵鄭取匡

夏四月己丑吳敗楚舟師又敗楚陵師於繁楚遷郢於鄀周儋翩率王子朝之徒因鄭人將以作亂於周鄭伐周六月晉戍周冬十二月敬王辟亂處於姑蕕十七年春二月齊歸魯鄆陽闗陽虎居之以爲政夏四月齊伐魯冬十一月戊午單子劉子逆王晉籍秦送王入於王城十八年春正月魯侵齊二月己丑單子伐榖城劉子伐儀栗辛夘單子伐簡城劉子伐盂以定王室魯侵齊夏齊伐魯晉救魯晉趙鞅使涉佗成何與

衛靈公盟於鄟澤將歃涉佗成何捘靈公之手而撙之靈公怒王孫商曰不如與百姓同惡之請令於國有姑姉妹者家一人質於晉百姓必怒君因反之公曰善令三日而徵之五日而令畢國人巷哭乃出西門閉東門而叛晉秋晉侵鄭衛九月魯侵衛魯陽虎欲去三桓冬十月季孟氏敗陽虎虎出奔初吳入楚召陳懷公不往是歲復召懷公至則怒其前不往畱之未幾懷公卒於吳子湣公越立曹靖公薨子陽立十九年夏六月陽虎自魯陽闗出奔齊遂自宋奔晉

趙鞅受賂厚遇之虎謂鞅曰堂上之人朝廷之吏邊境之士臣所樹主者過半今堂上之人卻臣於君朝廷之吏危臣於法邊境之士劫臣於兵鞅曰惟賢者能報徳不肖者不能也夫樹桃李者夏得其休息秋得其食焉樹蒺藜者夏不得休息秋得其刺焉子之所樹者蒺藜非桃李也陽虎常言曰主賢明則悉心以事之不肖則飾姦而試之簡子相之左右曰虎善竊人國政簡子曰虎務取之我務守之遂執術而禦虎虎不敢爲非簡子幾至於伯秋齊伐晉是歲鄭獻公薨子聲公勝立晉六卿彊侵奪鄭鄭遂弱

秦哀公薨太子早死謚夷公夷公子惠公立二十年初孔子仕魯爲中都宰制爲養生送死之節行之一年四方諸侯則焉定公曰學子法以治魯何如孔子曰天下可矣二年爲司空別五土之性物各得所生之宜由司空爲大司冦夏齊景公魯定公㑹於夾谷孔子攝相事齊人歸魯鄆讙陰之田魯有父子訟者孔子同狴執之三月不別其父請止孔子赦之季桓子不說孔子喟然嘆曰亂其教繁其刑使民迷惑而陷焉初桓子穿井獲如土其中有羊焉問之仲尼曰吾穿井而獲狗何也對曰以丘之所聞

羊也木石之怪曰䕫蝄蜽水之怪曰龍罔象土之怪曰羵羊桓子嘗以粟千鍾餼孔子孔子受之而不辭旣而以頒門人之無者子貢曰無乃非季孫之意乎孔子曰夫受人之財不以成富與季孫之惠於一人豈若惠數百人哉晉趙鞅圍衛討衛之叛曰由涉佗成何涉佗而斬之成何走燕子貢曰王孫商憎人而能害之有患而能處之欲用民而能附之可謂善謀矣是歲齊晏嬰卒景公遊於蔞聞之行哭而往以驅車爲遲下而趨知不若車之速則又乘比至於國四下而趨至則伏屍而號曰子大夫日夜責寡

人不遺尺寸寡人猶且淫佚而不收怨罪重積於百姓今天降禍齊之社稷危矣百姓將誰告哉劉恕曰世稱管晏伯者之佐考其行事則殊別管仲才髙而主於功晏子博辧而安於徳爭擾則功近於伯衰世則徳不能王景公尙佞而好善優柔非桓公之儔管晏性差而時異安能同道而較徳哉

景公遊於海上而樂之六月不歸令左右先言歸者死不赦顏燭趨進諫曰儻有治國者君安得樂此海也景公援㦸將砍之顏燭趨進撫衣而待曰桀殺闗

龍逢紂殺比干臣得參此二人君奚不斫公遂歸中道聞國人謀不納矣二十二年夏衛伐曹克郊孔子言於魯定公曰三家過制請皆損之乃使季氏宰仲由隳三都之城彊公室弱私家政化大行是歲薛襄公薨子比立二十三年春齊衛伐晉秋七月晉範昭子士吉射中行文子荀寅攻趙簡子鞅鞅奔晉陽冬十一月晉定公伐範氏中行氏敗之奔朝歌韓簡子魏襄子以趙氏爲請十二月趙鞅入於絳下邑之役董安於多趙簡子賞之辭固賞之對曰臣之少也進秉筆贊爲

名命稱於前世立義於諸侯而主弗志臣之壯也耆其股肱以從司馬苛慝不產臣之長也端委韠帶以隨宰人民無二心今臣一旦爲狂疾而曰必賞女與余以狂疾賞也不如亡趨而出乃釋之簡子有兩白騾甚愛之廣門之官夜款門曰主君之臣陽城胥渠有疾醫曰不得白騾肝則死董安於慍曰期吾君騾請卽刑焉簡子曰殺人而活畜非仁者也召庖人殺白騾取肝以與胥渠無幾簡子興兵攻翟廣門之官左七百人右七百人皆先登而獲甲首董安於爲上地守行石邑山中澗深峭百仞如墻問其旁鄕

左右曰人嘗有入此者乎對曰無有曰嬰兒癡聾狂悖之人嘗有入此者乎對曰無有曰牛馬犬彘嘗有入此者乎對曰無有董安於喟然太息曰使吾法無赦猶入澗必死則人莫敢犯也何爲不治簡子嘗將兵攻衛及戰逺立又居犀蔽屏櫓之下鼓之而士不起簡子嘆曰士之獘一若此乎行人燭過免冑橫戈而進曰亦君不能耳昔獻公卽位五年兼國十九用此士也惠公淫色暴慢秦人襲我遜去絳十七里用此士也文公城濮之戰五敗荊人圍衛取曹定天子之位用此士也簡子乃去犀蔽屏櫓而立矢石之

所及一鼓而士畢乘之簡子曰吾得革車千乘不如聞燭過之一言簡子獵於晉山之陽撫轡而嘆曰吾有食榖之馬數千多力之士數百欲以獵獸吾恐鄰國貪養賢以獵吾也是歲薛弒其君比惠公夷立越允常薨子句踐立始稱王二十四年春二月楚滅頓夏吳王闔廬聞越允常死乃興師伐越越王句踐迎擊之於檇李吳師大敗闔廬傷指軍卻闔廬病傷死子夫差立秋衛靈公太子蒯瞶欲殺公夫人南子不克太子奔宋衛靈公嘗鑿池宛春諫曰天寒起役恐傷民公曰天寒乎

宛春曰君衣狐裘坐熊席隩隅有竈民衣獘不補履決不苴君則不寒民誠寒矣公曰善令罷役左右曰徳歸宛春怨歸君矣公曰春魯國之匹夫吾舉之民未有見焉今將令民以此見之且春也有善非寡人之善與靈公坐重華之臺侍禦數百隨珠照日羅衣從風仲叔敖諫曰四境內侵諸侯加兵土地日削百姓乖離內寵太盛桀紂所以亡也公再拜曰寡人過矣出宮女數百人百姓大說靈公夜聞車聲轔轔至闕而止過闕復有聲夫人曰此蘧伯玉也公曰何以知之夫人曰禮下公門式路馬伯玉敬於事上必

不以闇昧廢禮公使人視之果伯玉也冬十二月晉敗鄭是歲孔子由魯司冦攝行相事其初魯人謗誦曰麛裘而韠投之無戾韠之麛裘投之無郵三月政成化行民誦之曰衮衣章甫實獲我所章甫衮衣惠我無私齊人聞孔子爲政懼魯必伯乃遺魯定公女樂文馬定公終日遊觀怠於政事孔子遂行劉恕曰子產從政一年輿人誦之曰孰殺子產吾其與之三年又誦之曰子產而死誰其嗣之及作丘賦國人又謗之孔子爲司空司㓂得政已數年攝行相事民謗誦之三月而後誦之彼一賢一聖

猶得民若此之難也後之爲政一日而見善惡者興於愛憎之口或出於狡獪之吏因諼詐以惑眾聽非至當之論也初吳子伐越墮㑹稽獲大骨吳使使聘魯執骨問於仲尼對曰昔禹戮防風氏其骨節專車客曰防風何守仲尼曰在虞夏商爲汪芒氏於周爲長狄今爲大人焦僥氏長三尺短之至也長者不過十數之極也二十五年春二月楚滅胡夏五月壬申魯定公薨子哀公將立吳王夫差任伯噽習戰射常以報越爲志

二十六年春楚圍蔡越王勾踐欲先吳未發往伐之大夫南陽範蠡少伯諌曰君王未盈而溢未盛而驕不勞而矜其功天時不作而先爲人客人事不起而創爲之始逆於天而不和於人王曰吾已斷之矣遂興師伐吳吳王夫差亦興師敗越於夫椒遂入越句踐以餘兵五千人棲於㑹稽之上勾踐喟然嘆曰吾終於此乎大夫南郢文種少禽曰湯系夏臺文王囚羑里何遽不爲福乎句踐執其手而與之謀又召範蠡曰吾不用子之言以至於此對曰卑辭尊禮玩好女樂尊之以名如此不已身與之市文種曰吳之

與越惟天所授天若棄吳必許吾成越王命諸稽郢行成於吳曰勾踐申禍無良重得罪於下執事越固貢獻之邑也君王不以鞭箠使之而辱軍士㓂令勾踐請盟敢使下臣盡辭惟天王秉利度義焉又使文種膝行頓首曰君王亡臣勾踐使其下臣種不敢徹聲聞於天王私於下執事曰師徒不足以辱君願以金玉子女賂君之辱請勾踐女女於王大夫女女於大夫士女女於士寶器畢從吳不許文種來而復往曰請委管鑰從君之師徒惟君左右之夫差告諸大夫曰孤有大志於齊將許越成伍子胥諌曰吳越仇

讎敵戰之國也君必滅之失此利也𨿽悔無及勾踐聞之欲殺妻子燔寶器觸戰以死文種止之曰吳太宰噽貪可誘以利乃飾美女八人納之於噽曰茍赦越國之罪又有美於此者將進之噽諌吳王曰古之伐國服之而已今已服矣又何求焉伍子胥曰越非實中心好吳又非懾畏吾兵甲之彊也大夫種勇而善謀將還玩吾國於股掌之上以得其志吳王曰大夫奚隆於越越曽足以爲大虞乎乃許之成三月將盟勾踐使諸稽郢辭曰君王舎甲兵之威重於鬼神以自輕也吳王許之荒成不盟勾踐說於國人曰寡

人不知力之不足與大國執讎暴露百姓之骨於中原寡人之罪也寡人請更勾踐置膽於坐坐臥則仰膽飲食亦嘗膽曰女忘㑹稽之恥耶乃苦身焦思折節下賢食不加肉衣不重采目不視靡曼耳不聽鐘鼓葬死者問傷者養生者弔有憂賀有喜送往者迎來者去民之所惡補民之不足然後卑事夫差勾踐曰蠡爲我守於國對曰四封之內百姓之事蠡不如種四封之外敵國之制立斷之事種亦不如蠡王曰諾令文種守於國與範蠡宦士三百人入官於吳親爲夫差前馬身爲臣妻爲妾奉四時之祭祀入春秋

之貢職禮甚卑辭甚服秋八月吳侵陳齊衛魯鮮虞伐晉取棘蒲楚子西嘆於朝藍尹亹問之子西曰闔廬能敗吾師吾聞其嗣又甚焉對曰闔廬口不貪嘉味耳不樂逸聲目不淫色身不懷安是故得民以濟其志今聞夫差好罷民力以成私好縱過而翳諌先自敗也焉能敗人子修徳以待吳吳將斃矣二十七年春魯伐邾邾賂以漷沂之田夏衛靈公薨立太子蒯瞶之子輙是爲出公六月乙酉晉趙鞅納蒯瞶於戚秋八月晉敗鄭冬吳遷蔡於州來是歲燕簡公薨子獻公立

二十八年春齊衛圍戚夏五月魯司鐸火火踰公宮桓僖災周劉氏晉範氏世爲昏姻萇事劉文公趙鞅以爲討六月癸夘周殺萇是歲秦惠公薨子悼公立晉趙簡子曰晉有竇鳴犢舜華魯有孔子吾殺此三人天下可圖也乃召鳴犢舜華而任之以政使人聘孔子孔子行及河聞殺鳴犢舜華回輿而還爲操曰周道衰微禮樂陵遲文武旣墜吾將焉師周遊天下靡邦可依鳯鳥不識珍寶梟䲭眷然顧之慘焉心悲巾車命駕將適唐都黃河洋洋攸攸之魚臨津不濟還轅息鄹傷予道窮哀彼無辜翺翔

於衛復我舊廬從吾所好其樂只且遂反於衛復行如陳有隼集陳侯之庭而死楛矢貫之石砮其長尺有咫陳湣公使人問於仲尼對曰昔武王克商分陳以肅愼氏之矢使求之金櫝果得之孔子常使宰予使楚昭王以安車象飾遺孔子宰予曰夫子貴義尙徳淸素好儉仕而有祿不以爲積不合則去退無吝心道行則樂其治不行則樂其身若夫觀目之䴡靡窈窕之淫音夫子適之弗視遇之弗聽無以此爲也王曰夫子何欲而可對曰方今天下道徳寢息其志欲興而行之誠有欲治之君能行其道則夫子𨿽

徒步以朝固猶爲之何必逺辱君之重貺乎王曰今乃知孔子之徳大矣魯公父文伯之母敬姜季康子之從祖叔母也康子往焉䦱門與之言皆不踰閾祭悼子康子與焉胙不受徹俎不宴宗不具不繹繹不盡飫則退仲尼聞之以爲別男女之禮敬姜如季氏康子在其朝與之言弗應及寢門弗應而入康子入見曰肥也罪乎對曰卿以下合官職於外朝合家事於內朝寢門之內婦人治其業焉上下同之夫外朝業君之官職焉內朝凡季氏之政焉皆非吾所敢言也康子問於敬姜曰肥願有聞於主對曰吾

聞之先姑曰君子能勞後世有繼子夏聞之曰古之嫁者不及舅姑謂之不幸婦學於舅姑者也敬姜欲室文伯饗其宗老賦緑衣之三章師亥聞之曰男女之饗不及宗臣宗室之謀不過宗人今詩以合室歌以詠之度於法矣文伯退朝朝其母其母方績文伯曰以歜之家而主猶績懼忓季孫之怨也以歜爲不能事主乎其母嘆曰魯其亡乎使僮子備官而未之聞也居吾語汝夫民勞則思思則善心生逸則淫淫則忘善而惡心生沃土之民不材淫也瘠土之民向義勞也自天子至於庶人王后至於庶士以下

之妻男女效績愆則有辟古之制也爾今曰胡不自安以是承君之官余懼穆伯之絕嗣也仲尼聞之曰弟子志之季氏之婦不淫矣文伯飲南宮敬叔酒以露睹父爲客羞鱉小睹父怒遂出文伯之母怒曰吾聞之先子曰祭養屍饗養上賓鱉於何有而使夫人怒也遂逐之五日魯大夫辭而復之公父文伯卒其母朝哭穆伯而莫哭文伯戒其妾曰好內女死之好外士死之今吾子夭死吾惡其以好內聞請無瘠色無洵涕無掐膺無憂容有降服無加服從禮而靜是昭吾子也室人有從死者二人其母怒而不哭

曰於長者薄而婦人厚也仲尼聞之曰季氏之婦可謂知禮矣愛而無私上下有章女知莫若婦男知莫若夫欲明其子之令徳知也夫資治通鑑外紀卷第八終

初編﹐史部﹐資治通鑑外紀﹐卷第九

資治通鑑外紀卷第九宋京兆萬年劉恕編集周紀七逢困惇凡十五年起上章閹茂盡閼敬王下二十九年春蔡昭侯將朝於吳大夫恐其復遷令賊利殺昭侯誅賊利以解過昭侯子成侯朔立夏楚圍蠻氏蠻氏潰蠻子赤奔晉陰地冬十一月齊伐晉取邢任欒鄗逆畤陰人盂壺口是歲滕頃公薨子隠公虞母立越王句踐在吳三年夫差遣之句踐之地南至句無北至禦兒東至鄞西至姑蔑廣運

百里乃致其父母昆弟而誓之曰女子十七不嫁丈夫二十不娶其父母有罪當室者死三年釋其政支子死三月釋其政四方之士來者必廟禮之範蠡曰時將有反事將有間必知天地之恆制乃有天下之成利事無間時無反則撫民保教以須之計然南遊於越範蠡卑身師事之計然姓辛名研字文子葵丘濮上人其先晉國亡公子也研狀貌似不及人博學無所不通明陰陽曆數尢善計算不肯自顯於諸侯其言曰知斗則修備時用則知物二者形則萬貨之情可見矣故旱則資舟水則資車物之理也夫糶

二十病農九十病末上不過八十下不減三十則農末俱利平糶齊物闗市不乏治國之道也積著之理務完物無息幣以物相貿易貴上極則反賤賤下極則反貴財幣欲其行如流水推此類而修之十年國富厚賂戰士士赴矢石如渇得飲遂報彊吳觀兵中國

三十年春晉範吉射中行寅自栢人出奔齊寅將亡召其祝而欲加罪焉曰犧牲不肥澤耶齊戒不敬耶使吾國亡何也祝簡對曰先君中行穆子皮車十乘惟憂徳義之不足也今主君有革車百乘猶患不足

夫舟車餙則賦斂厚而民怨謗詛矣君茍以爲祝有益於國則詛亦有損矣一人祝之一國詛之一祝不勝萬詛國亡不亦宜乎中行子大慚中行寅過邑從者曰此嗇夫公之故人奚不休捨以待後車寅曰吾好音此人遺我鳴琴吾好佩此人遺我玉環是振我過以求容於我者吾恐其以我求容於人也乃去之果收寅後車二乘獻之晉君趙簡子曰吾欲得範中行氏之良臣史黯曰事君者諫過而薦可章善而替否獻能而進賢擇材而薦之朝夕誦善敗而納之聴則進否則退今範中行氏之臣不能匡相其君

使至於難出在於外又不能入亡而棄之何良之爲夫二子之良將勤營其君使立於外死而後止何曰以來若來非良臣也簡子曰善吾言過矣簡子嘆曰雀雉黿鼉魚鱉莫不能化惟人不能哀夫竇犨曰君子哀無人不哀無賄哀無徳不哀無寵哀名之不令不哀年之不登夫範中行氏不卹庻難欲擅晉國令其子孫將耕於齊宗廟之犧爲之勤人之化也何日之有子路問於孔子曰治國何如對曰尊賢而賤不肖子路曰範中行氏尊賢而賤不肖其亡何也曰範中行氏尊賢而不能用賤不肖而不能去

賢者知其不用而怨之不肖者知其必已賤而讎之怨讎並作𨿽欲無亡得乎趙簡子使尹鐸爲晉陽曰必墮其壘培吾若見之是見寅與吉射也尹鐸往而增之簡子如晉陽見壘怒曰必殺鐸昭余讎也郵無正曰吾子嗣位有先主文子之典刑景子之教訓重之以師保加之以父兄子皆疏之以及此難夫尹鐸曰思樂而喜思難而懼委土可以爲師保吾何爲不憎若罰之是罰善也罰善以賞惡臣何望矣簡子說曰微子吾幾不爲人矣以免難之賞賞尹鐸初尹鐸與郵無正有怨以其賞如無正曰子免吾死敢不

歸祿辭曰吾爲主圖非爲子也怨若怨焉簡子田於螻史黯以犬待於門曰欲試之玆囿簡子曰何爲不告對曰君行臣不從不順主將適螻而麓不聞臣敢煩當日簡子乃還簡子之右少室周聞牛談有力與之戲弗勝致右焉簡子許之使周爲宰曰知賢而讓可以訓矣簡子問壯馳玆曰東方之士孰愈壯馳玆拜而賀簡子曰何賀也對曰國家將興君子自以爲不足其亡也若有餘今主任晉國之政而問及小人又求賢人是以賀也劉恕曰徳義生於不足驕怠出於滿假自賢自伐

以行爲足也矜誇陵人以功爲足也士則曰道業充矣而善日䘮農則曰耕耘至矣而田疇荒工則曰伎巧髙矣而繩墨拙商則曰財用盈矣而資產匱有生之害莫大於足也老子之言曰知足不辱知止不殆指名與貨貨可足也名不可止也君子進徳而未嘗足小人志小而安乎止獨善之言不可以訓簡子之中牟宰佛肸畔置鼎於庭曰與我者受邑不從者烹田基曰義死不避斧鉞之誅義窮不受軒冕之服無義而生不仁而富不如有義而烹褰衣將就

鼎佛肸止之簡子屠中牟論有功者以田基爲始基曰一人舉而萬夫俛首知者不爲也賞一人以慚萬夫義者不取也負其母南徙於楚楚王髙其義以爲司馬趙簡子之臣尹綽郤厥簡子曰綽不愛我諌於顯厥愛我諌於隠綽曰厥愛君之醜不愛君之過綽愛君之過不愛君之醜不質君於眾恐君之不變化也孔子曰君子哉尹綽面諌不面譽可謂至忠矣夏晉趙鞅伐衛齊景公四望而嘆曰先君桓公車八百乘而伯諸侯今我長轂千乘而功不及得無管仲乎章曰水廣則魚大君明則臣忠昔有桓公

故有管仲今桓公若在車下之人盡爲管仲矣景公大慚景公飲大夫酒公射出質堂上唱善若出一口公作色太息謂章曰自吾失晏子未嘗聞過今射出質而眾乃唱善章曰君好之臣服之君嗜之臣食之夫尺蠖食黃則身黃食蒼則身蒼君其猶有諂人之言乎海人入魚公以五十乘賜章章曰晏子辭賞以正君故過失不掩今受魚是反晏子之義而順諂諛以干利也固辭不受子貢問於孔子曰三君問政夫子應之不同然則政有異乎孔子曰齊景公奢乎臺榭淫於苑囿一旦而賜人百乘之家者三

故告之曰政在節用葉都大而國小民有離心故告葉公曰附近而來逺魯公有臣三人內比周以惑其君外鄣距賓客以蔽其明故告之曰政在諭臣察此三者可同哉齊景公寵芮姬生子荼荼少母賤無行諸大夫言願擇諸子長賢者爲太子景公老惡言嗣事愛茶母欲立之憚發之口公病命國夏髙張立荼爲太子逐羣公子於萊秋公薨荼立冬十月羣公子奔魯三十一年春晉伐鮮虞吳伐陳楚救陳夏六月戊辰齊陳僖子乞及鮑牧逐國夏髙張陳乞武子彊

啟子也初楚昭王之理石渚公正好義廷有殺人者渚追之乃其父也縱之而反於廷曰殺人者臣之父也臣罪當死王曰追而不及庸有罪乎渚曰以父立政非孝子也廢法縱罪非忠臣也王赦其罪上惠也伏誅而死臣職也不受令而自刎昭王嘗出遊畱夫人姜氏於漸臺之上王聞江水大至使使者迎夫人夫人曰王召宮人必以符使者忘持符來妾不敢從妾聞貞女不犯約勇者不畏死守節而已不敢棄約越義而求生大水至而死號曰貞姜先是楚有云如眾赤鳥夾日以飛三日秋七月楚昭王在城

父將救陳召諸公子大夫曰孤不佞再辱楚師今得以天壽終孤之幸也命其弟公子申及結爲王皆讓不可又命次弟公子閭五讓乃許之將戰王有疾庚寅攻大冥薨於城父公子閭曰王病甚而捨其子臣所以許王廣王意也今王卒臣敢忘乎乃與子西子期謀伏師閉塗迎越女之子章立之而後還是爲惠王八月齊陳乞使人之魯召景公子陽生夜至於齊冬十月丁卯立之是爲悼公使朱毛遷其君荼於駘殺諸野幕之下謂之安孺子三十二年春宋侵鄭晉侵衛秋魯伐邾入之執

邾隠公以歸宋圍曹冬鄭救曹侵宋三十三年春宋滅曹執曹伯陽以歸殺之三月吳伐魯夏五月齊伐魯取讙及闡六月魯歸邾隠公公無道吳討之囚諸樓臺使諸大夫奉太子革爲政秋魯及齊平九月齊閭丘明如魯蒞盟子服景伯戒宰人曰陷而入於恭閔馬父笑景伯問之對曰笑吾子之大也先聖王之傳恭猶不敢專稱曰自古在昔先民今吾子之教官僚曰陷而後恭滿之甚也十二月齊歸魯讙及闡杞僖公薨子湣公維立是歲晉有豕人言

三十四年春鄭圍宋雍丘宋圍鄭師二月甲戍取之夏楚伐陳宋伐鄭是歲越王勾踐謂範蠡日上天降禍於越委制於吳吾欲與子謀之對曰得時不成反受其殃王無蚤圖三十五年春邾隠公奔魯遂奔齊吳魯邾郯伐齊齊鮑牧弒悼公吳王夫差帥舟師將自海入討齊齊人敗之吳師還夏晉伐齊取犂及轅齊人立悼公子壬是爲簡公越王獻美女西施鄭旦於吳夫差納之伍子胥諌曰越王夏被毛裘冬禦絺綌聚敢死之士數萬人必爲吳隙夫差不聴初闔廬起臺於姑

蘇山去國三十五里春夏遊焉夫差髙而飾之三年乃成周旋詰屈橫亙五里崇飾土木殫耗人力宮妓千人別立春宵宮爲長夜飲造千石酒鐘作天池池中作靑龍舟舟中盛陳妓樂日與西施爲水嬉宮中作海靈館館娃閣銅溝玉檻宮之楹檻皆珠玉飾之秋夫差復儆師將伐齊伍子胥曰天命有反越王戚然服士以伺吾間而王以齊魯爲憂越將有吳土今王罷民於姑蘇都鄙薦饑吳民離矣王不聴越王勾踐拊循其士民欲以報吳大夫逢同曰吳兵加齊晉怨深於楚越徳少而功多爲越計莫若結齊親楚附

晉以厚吳三國伐之越承其獘可克也勾踐問範蠡曰吳王淫於樂而忘百姓亂民功逆天時信讒喜優憎輔逺弼上下相偸其可乎對曰人事至矣天應未也王姑待之冬楚代陳吳延州來季子救陳是歲薛惠公薨三十六年春齊國書髙無㔻帥師伐魯仲尼在衛聞之謂弟子曰魯父母之國二三子何爲莫出子路子張子由請出孔子皆弗許子貢請行孔子許之至齊說田恆曰憂在內者攻彊憂在外者攻弱今君破魯以廣齊戰勝以驕主破國以尊臣而君之功不與焉

則交日疏於主求以成大事難矣不如伐吳伐吳不勝人民外死大臣內空孤主制齊者惟君也田恆曰善𨿽然吾兵業已加魯矣去而之吳大臣疑我柰何子貢曰君按兵無伐臣請使吳令救魯而伐齊君因以兵迎之田恆許之子貢南說吳王曰霸者無彊敵千鈞之重加銖兩而移今以萬乘之齊伐千乘之魯與吳爭彊竊爲王危之夫救魯顯名也誅暴齊以服彊晉利莫大焉吳王曰吾嘗與越戰越王有報我心待我伐越而聴子子貢曰王方以存亡繼絕爲名伐小越而畏彊齊非勇也今存越示諸侯以仁救魯伐

齊威加晉國諸侯相帥而朝吳伯業成矣王必惡越臣請東見越王令出兵以從吳王大說使子貢之越越王除道郊迎身禦至捨而問曰此蠻夷之國大夫何以儼然辱而臨之子貢曰吾說吳王以救魯伐齊其志欲之而畏越曰待我伐越乃可如此破越必矣句踐頓首再拜曰孤不料力與吳戰困於㑹稽痛入骨髓日夜欲與吳王接踵而死子貢曰吳王猛暴羣臣不堪國家敝於數戰百姓怨上今王發士卒佐之以徼其志卑辭以尊其禮其伐齊必矣彼戰不勝王之福也戰勝必以兵臨晉臣請北見晉君令共攻之

吳銳兵盡於齊重甲困於晉而王制其敝此滅吳矣越王許諾子貢報吳王曰臣敬以大王之言告越王越王大恐曰抵罪於吳賴大王之賜死不敢忘何謀之敢慮後五日越使大夫種頓首言於吳王曰東海役臣孤勾踐使者臣種敢修下吏問於左右竊聞大王將興大義誅彊救弱請悉起境內士卒三千人孤被堅執銳先受矢石因賤臣種奉先人藏器甲二十領鐵屈盧之矛步光之劍以賀軍吏吳王說太宰嚭數受越重寶厚賂日夜言於吳王愛信越殊甚伍子胥諫曰齊之與吳習俗不同言語不通我得其地不

能處得其民不能使吳之與越接土鄰境道易人通讐敵戰之國也非吳䘮越越必䘮吳王信越浮詞詐僞而貪齊後將悔之太宰噽曰君王之令不行於上國者齊晉也王勝齊而以兵臨晉是一舉而服兩國也子胥曰王戰而勝天亡吳矣不勝猶未也王不聴子貢勸王許越師而辭其君吳王乃謝越王夏發兵及魯伐齊子貢因之晉謂定公曰吳與齊將戰勝必以兵臨晉定公大恐子貢曰修兵休卒以待之定公許諾田恆成子僖子乞之子也劉恕曰司馬遷曰子貢一出存魯亂齊破吳彊晉

伯越十年之中五國各有變戰國之時齊魯交兵者數矣一不被伐安能存哉田氏弱齊一當吳兵安能亂哉吳不備越而亡勝齊安能破哉四卿擅權晉以衰弱修兵休卒安能彊哉越從吳伐齊滅吳乃彊此安能伯哉十年之中魯齊晉未嘗有變吳越不爲是而存亡遷之言華而少實哉五月吳克齊博甲戌戰於艾陵大敗齊師吳王使行人奚斯釋言於齊曰大夫國子興其眾庶犯獵吳國之師徒天若不知有罪則何以使下國勝夫差歸而讓子胥子胥曰王無喜越大饑範蠡曰此越之福吳

之禍也吳國甚富王年少政驕好名而不思後患王重幣卑詞請糴以卜之食可得則王何患焉乃請於吳吳王將與之子胥諌曰越非國貧民困伺王間也夫狐雉之相戲狐卑體而雉信之故狐得志而雉必死夫饑代事也猶淵之與阪誰國無有不如勿與而伐之吳王曰服而攻之非義兵也饑而不食非仁體也𨿽得十越吾且不爲貸之粟萬石越人私喜太宰噽數與子胥爭越議與逢同共讒之王使子胥於齊子胥臨行謂其子曰吾數諫王王不用汝與吾俱亡無益也乃屬其子於齊鮑牧而還報吳太宰嚭謂王

曰子胥爲人剛暴猜賊恐爲深禍王伐齊有大功恥其計謀不用乃反怨望起禍不難王不可不備其使齊也屬子於鮑氏夫爲人臣內不得意外倚諸侯自以先王謀臣常怏怏不見用願王早圖之王曰微子言吾亦疑之乃使使賜子胥屬鏤之劍曰先王刈殺四方之蓬蒿立名於荊大夫之力也今大夫老不自安恬逸而處以念惡撓亂百度妖孽吳國子胥對曰王播棄黎老而近孩童比謀若不得志於齊覺寤王心吳國猶世王無以取之而天祿亟至是吳命之短也員不忍見王爲越之擒員請先死乃仰天嘆曰嗟

乎讒臣嚭爲亂王反誅我我令若父伯若未立時諸公子爭立我以死爭之於先王若旣得立欲分吳國予我今聽諛臣言以殺長者乃告其舍人曰必樹吾墓上以梓令可以爲器抉吾目縣吳東門以觀越之淢吳也乃自剄死王慍曰孤不使大夫得見也取子胥屍盛以鴟鴺投之於江吳人憐之立祠江上命曰胥山越王謂範蠡曰吾與子謀吳子曰未可今申胥驟諌王怒而殺之其可乎對曰天地未形而先爲之徵其事不成雜受其刑王姑待之初孔子去魯適衛曹宋鄭陳蔡楚諸國反乎衛冉求言於季康子曰

國有聖人而不能用欲以求治猶卻步而求及前人今孔子在衛衛將用之已有才而資鄰國難以言知康子以告哀公公從之冬以重幣召之孔子乃歸年六十九矣季康子欲以田賦使冉有訪諸仲尼仲尼不對私於冉有曰先王制土籍田以力而砥其逺邇賦裏以入而量其有無任力以夫而議其老幼先王以爲足若欲犯法又何訪焉弗聴魯哀公問於孔子曰寡人舉事與羣臣慮之而國愈亂何也對曰明主在上羣臣直議於下故一人知之一人不知今羣臣無不一辭同乎季孫者魯國盡化爲一君𨿽問

境內之人猶不免於亂也魯終不能用孔子孔子亦不求仕作丘陵之歌曰登彼丘陵峛崺其阪仁道有邇求之若逺遂迷不復自嬰屯蹇喟然回慮題彼㤗山郁確其髙梁甫回連枳棘充路陟之無緣將伐無柯患玆蔓延惟以永嘆涕霣潺湲於是周室微而詩書闕禮樂廢乃序書傳上紀唐虞之際下至秦繆去詩之重復取可施於禮義者三百五篇皆歌之求合韶武雅頌之音追迹三代之禮禮樂可得而述以備王道成六藝晚而喜易序彖系象說卦文言孔子論詩至正月之六章矍然曰不逢時之君子豈不

殆哉從上依世則廢道違上離俗則危身世不與善已獨由之則曰非妖則孽也故賢者不遇時常恐不終焉子夏讀書畢孔子問曰吾子何爲於書子夏曰書之論事昭昭若日月焉所受於夫子者弗敢忘退而窮居河濟之間深山之中壤室蓬戶彈琴瑟以歌先王之風有人亦樂之無人亦樂之上見堯舜之道下見三王之義可以忘死生矣孔子愀然變容曰嘻子殆可與言書矣𨿽然見其表未見其裏窺其門未入其中顏回曰何謂也孔子曰丘常悉心盡志以入其中則前有髙岸而後有大溪塡塡正立而已六

誓可以觀義五誥可以觀仁甫刑可以觀誡洪範可以觀度禹貢可以觀事臯陶謨可以觀治堯典可以觀美魯人顏回子淵閔損子騫冉耕伯牛冉雍仲弓宰予子我冉求子有曾參子輿澹臺滅明子羽宓不齊子賤樊須子遲有若子有公伯僚子周公西赤子華公冶長子長南宮適子容衛人端木賜子貢仲由子路卜商子夏吳人言偃子遊陳人顓孫師子張巫馬施子期陳亢子禽齊人髙柴子髙宋人原憲子思司馬耕子牛蔡人漆雕開子若等異能之士七十二人其餘受業者三千人東郭子惠問於子貢曰夫子

之門何雜也對曰隠括之旁多枉木良醫之門多病者砥礪之旁多頑鈍夫子修道以俟天下是以來者不止也孔子之所嚴事於周則老子於衛蘧伯玉於齊晏平仲於楚老萊子於鄭子產於魯孟公綽數稱臧文仲柳下惠銅鞮伯華介山子然孔子皆後之不並世老子楚苦縣人在孕八十一歲剖母左腋而生生而白首故謂之老子姓李名耳字伯陽又有老耼之號周守藏室之史也修道徳其學以自隠無名爲務孔子嘗適周問禮焉老子見周衰乃去至闗闗令尹喜曰子將隠矣彊爲我著耆老子乃著上下篇言

道徳之意五千餘言而去莫知其所終老子百六十餘歲或言二百餘歲以其修道而養壽也世之學老子者則絀儒學儒學亦絀老子蓋道不同不相爲謀孔子沒後百餘年而周大史儋見秦獻公或曰儋卽老子或曰非也常樅有疾老子問焉曰先生疾甚矣無遺教以語弟子乎樅張其口曰吾舌存乎老子曰然吾齒存乎老子曰亡樅曰子知之乎老子曰舌以其柔齒以其剛樅曰天下之事盡矣無以復語子老萊子楚人著書十五篇言道家之用孔子閒處喟然嘆曰銅鞮伯華而無死天下其定矣子路曰其

爲人何若孔子曰其幼也敏而好學其壯也勇而不屈其老也有道而能以下人子路曰有道又誰下哉孔子曰以眾攻寡無不消也以貴下賤無不得也周公制天下之政而下士豈無道哉欲得士也成回學於子路三年恭敬不已子路問其故對曰人比於鳥上畏鷹鸇下畏网羅夫爲善者少而讒者多若身不死安知禍罪不施行年七十常恐行節之虧恭敬以待天命子路曰君子哉是歲洛絕於周淇絕於舊衛滕隠公薨三十七年春魯用田賦自成公作丘甲哀公用田賦

搜狩治兵大閱之事皆失其正春秋書而譏之以存王道秋衛出公㑹吳於鄖吳王囚之說者冠蓋相望而弗能止魯哀公撤鐘鼓之縣縞素而朝謂仲尼曰諸侯無親以諸侯爲親大夫無黨以大夫爲黨吾欲免衛君而不能仲尼請子貢行至吳見太宰嚭嚭說之欲薦之於王子貢曰子不能行也且衛君之來其半曰不若朝晉其半曰不若朝吳衛君以吳可歸故束身以受命今子受而囚之又欲流之於海是賞言朝晉者而罰言朝吳者也諸侯以爲蓍龜則皆移心於晉矣子欲成伯王之業難乎嚭入復之於王王出

令曰十日而遣衛君不具者死衛出公怨吳王曾從子曰吳王好劍臣相劍者請爲吳王相劍拔而示之因爲君刺之出公曰子非義士爲利者也吳彊而富衛弱而貧子必往吾恐子爲吳王用之於我也乃逐之九月宋伐鄭取錫遂圍嵒冬十二月鄭救嵒丙申圍宋師魯螽越王勾踐召範蠡問曰吳稻蟹不遺種其可乎對曰天應至矣人事未盡也王怒曰吾與子言人事子應我以天時今天應至矣子應我以人事何也對曰人事與天地相參乃可成功今禍新民恐將同其力致其死王其馳騁弋獵無至禽荒

宮中之樂無至酒荒彼上將薄其徳民將盡其力望而不得食乃可以致天地之殛王姑待之吳王夫差起師北徵闕爲深溝通於商魯之間北屬之沂西屬之濟將㑹於黃池三十八年春鄭取宋師於嵒吳欲伯中國以尊周室夏單平公㑹晉定公吳夫差魯哀公於黃池越王勾踐非其身之所種則不食非其夫人所織則不衣十年不收於國民有三年之食國之父兄請曰昔夫差恥吾君請報之勾踐辭曰寡人之罪也無庸戰父兄又請曰越四封之內親吾君猶父母也敢不盡

力乎勾踐許之致其眾而誓之曰進則思賞退則思刑者有常賞進不用命退則無恥者有常刑國人皆勸曰孰是吾君也可無死乎六月丙子越伐吳命範蠡後庸帥師㳂海溯淮以絕吳路敗王子友於姑熊夷勾踐帥中軍溯江襲吳入其郛焚姑蘇徙其大舟吳晉爭長未成邊遽至以越亂告吳王懼天下聞而祕之合大夫而謀曰越爲不道背其齊盟道路修逺無㑹而歸與㑹而先晉孰利王孫洛曰今夕必挑戰以廣民心勵士以奮其朋勢彼將不戰而先我吳王許諾昏乃戒令秣馬食士夜中服兵擐甲帶甲三萬

去晉軍一里昧明三軍皆嘩聲動天地晉師大駭令董褐請事曰大國越錄造於獘邑之軍壘敢請亂故吳王親對之曰孤欲守先君之班爵進則不敢退則不可㑹日薄矣恐事不集以爲諸侯笑孤之事君在今日不得事君亦在今日董褐還告趙鞅曰吳王之色類有大憂小則嬖妾嫡子死大則越入吳將毒不可與戰主其許之先然不可徒許也趙鞅許諾乃令董褐復命曰曩君之言周室旣卑諸侯大夫失禮於天子今君王東海淫名聞於天子君有短桓而自踰之況蠻荊何有於周室命圭有命固曰吳伯不曰吳

王周無二王君若無卑天子以干其不祥而曰吳公孤敢不順從君命吳王許諾乃就幕而㑹吳公先歃晉侯亞之吳王旣㑹越聞愈章恐齊宋之爲己害命王孫洛先與勇獲帥徒師以爲過賓於宋焚其北郛夫差使王孫茍告勞於周曰昔楚爲不道不共承王事吾先君闔廬不貫不忍今齊侯壬不鑑於楚夫差遵汶伐博克有成事敢告於下執事周王答曰周室逢天之降禍遭民之不祥余心豈忘憂卹今伯父曰勠力同徳餘一人兼受介福吳王欲伐宋太宰嚭曰可勝而不能居也乃引兵歸國國亾太子內空王居

外久士皆罷敝冬厚幣與越平越自度亦未能滅吳乃與吳平是歲許元公成薨子結立元公悼公孫也

三十九年春魯西狩獲麟孔子曰吾道不行矣乃因史記而作春秋約其文辭以繩當世魯哀公問孔子曰東益宅不祥信有之乎孔子曰損人益己身之不祥也棄老取幼家之不祥也釋賢用不肖國之不祥也老者不教幼者不學俗之不祥也聖人伏匿天下之不祥也故不祥有五而東益不與焉孔子閒居喟然而嘆子思再拜請曰意子孫不修將忝祖乎

羨堯舜之道恨不及乎夫子曰孺子安知吾志對曰伋於進瞻亟聞夫子之教其父析薪其子弗克負荷是謂不肖伋所以恐而不解也夫子欣然笑曰吾無憂矣世不廢業其克昌乎孔子娶於宋並官氏生子鯉字伯魚先孔子卒伋字子思伯魚子也小邾射以句繹奔魯齊田恆與隰斯登靈臺觀望三面皆暢獨南面以隰子之家樹蔽之田恆不言而欲去之隰子知其意歸使人伐樹俄復止之其相室曰何變之速乎隰子曰古者以愚全身今田子將有大事而我知其微禍莫大焉夏四月田恆執簡公於舒州

五月庚申朔日有食之莒郊公狂薨六月甲午齊田恆弒簡公立簡公弟驁是爲平公田恆與國人盟曰不盟者死及家石佗人曰不盟是殺吾親也從人而盟是背吾君也嗚呼生於亂世不得正行刼於暴人不得全義乃進盟以免父母退伏劍而死田恆使勇士六人刼子淵棲子淵棲曰子以我爲知乎臣弒君而從之非知也以我爲仁乎見利而背君非仁也以我爲勇乎刼我以兵懼而與子非勇也使我無此三者何補於子有此三者終不從子乃捨之恆相平公懼諸侯以弒君誅已乃盡歸魯衛侵地西約晉

四卿南通吳越修功行賞以親百姓恆言於平公曰徳施人之所欲君其行之刑罰人之所惡臣請行之數年齊國之政皆歸恆恆盡誅大臣不附已及公族之彊者割安平以東至瑯邪自爲封邑地大於齊選女子七尺以上百餘人爲後宮賓客舍人出入者不禁生七十餘男秋晉伐衛冬有孛星魯饑是歲晉城頓丘四十年夏五月鄭伐宋秋八月魯大雩晉伐衛冬晉伐鄭衛蒯瞶自戚入於衛孔悝立之是爲莊公出公奔魯

四十一年夏四月孔子卒年七十四劉恕曰包犧以來聖王興利知者創物生民日用資而仰之然其祠冡苖裔自天子至於庶人莫不宗奉歷千餘年未有如孔子之盛者豈非君臣父子仁義禮樂之教𨿽蠻貊之不可斯須捨乎劉向曰周室衰禮義廢孔子以三代之道教導於後世繼嗣至今不絕者有隠行也魯季康子問子貢曰昔子產死鄭人捨珠佩琴瑟不禦牧童不歌巷哭三日孔子死魯人不能如是何也對曰子產之於夫子如浸水之與天雨浸水所及則

生不及則死故人愛之天雨降物無不生物豈有謝於天乎初楚子西聞平王太子建之子勝在吳使人召之曰吾聞勝直而剛欲寘之境葉公子髙曰勝華而不實狷而不絜若果用之害可待也不從使爲白公子髙以疾閒居於蔡勝請伐鄭子西未從佗日又請許之晉伐鄭楚救之勝怒曰讎不逺矣屈建謂石乞曰白公將爲亂石乞曰勝卑身下士不敢驕賢其家無筦鑰之信闗楗之固大斗斛以出輕斤兩以內建曰此乃所以反也白公罷朝而立倒杖而策銳貫頤血流至地而弗知鄭人聞之曰頤之忘何不忘

哉白公欲得易甲陳士勒兵示之曰與我無患不富貴易甲笑曰不義得天下吾不取也威吾以兵吾不從也子行子之威吾亦明吾義拱而待兵顏色不變秋七月勝作亂殺子西子期刼惠王㧞劍而屬之屈廬曰子與我乎廬曰知命之士見利不動臨死不恐爲人臣者時生則生時死則死其可刼乎白公乃內其劍白公欲立王子閭爲王不從勝曰楚國之重天下無有天以與子子何不受閭曰辭天下者非輕其利以明其徳也不爲諸侯者非惡其位以絜其行也見國而忘主不仁也刼白刄而失義不勇也白公彊

之不可遂殺之白公得楚國不能以府庫分人石乞曰不義得之又不能施患必至矣不若焚之無令人害我白公弗聴初申鳴以養父孝聞於楚國惠王欲以爲相鳴不受其父問之對曰不可捨父之孝子爲王之忠臣父曰汝有祿於國立義於庭汝樂吾無憂矣吾欲汝之相也鳴曰諾入朝王受之相居三年遇白公之亂鳴將往死之其父曰棄父可乎鳴曰仕者身歸於君祿歸於親去子事君得無死其難乎葉公聞亂曰吾怨子西棄吾言而徳其治楚國乃帥方城之外以入發太府之貨以子眾出髙庫之兵以賦民

因而攻之申鳴以兵圍白公公謂石乞曰鳴天下之勇士也乞曰鳴天下之孝子也往刼其父以兵鳴聞之必來白公曰善取其父持之以兵告鳴曰子不與吾父將死矣鳴流涕應之曰食其食者死其事吾已不爲父之孝子乃君之忠臣也援桴鼓之遂與葉公殺白公而定王室塟二子之族惠王復位申鳴之父亦死王賞鳴金百斤鳴曰食祿避難非忠臣也定國殺父非孝子也名不可兩立行不可兩全遂自殺楚惠王嘗以梁與魯陽文子文子辭曰梁險而在境懼子孫之有貳者王曰仁人不忘子孫施及楚國敢

不從子與之魯陽越大夫種謂勾踐曰吳王罷師不戒以忘我我不可怠今吳民旣罷大荒薦饑天占旣兆人事又見王奪之利無使夫悛越王乃大戒師將伐吳楚申包胥使於越勾踐問曰吾欲與吳徼天之衷車馬兵甲卒伍旣具請問戰奚以而可包胥曰戰不智則不知民之極無以銓度天下之眾寡不仁則不能與三軍共饑勞之殃不勇則不能斷疑以發大計勾踐召五大夫而問之命有司大令於國王命夫人曰內政無出外政無入命大夫曰食土不均土地不修內有辱於國是子也軍士不死外有辱是我

也夫人去笄夫人與大夫皆側席而坐不掃王問範蠡曰歲晚矣子將柰何對曰從時者猶救火追亡人也蹶而趨之惟恐弗及王曰諾四十二年春三月越伐吳勾踐之壇列鼓而行之至軍三日徙捨至於禦兒三斬有罪以狥命有司大狥於軍曰有父母耆老而無昆弟者兄弟四五人皆在此者有瞀之疾者皆以告王親命之歸後若有事吾與子圖之又狥曰筯力不足以勝甲兵志行不足以聴命者歸莫告明日遷軍斬有罪者人有致死之心有司大狥於軍曰歸而不歸處而不處進而不進

退而不退左不在左右不在右身斬妻子鬻至於五湖吳人挑戰王欲許之範蠡曰彼來從我固守勿與若將與之必因天地之災盡其陽節盈吾陰節而奪之利今其來也剛彊而力疾王姑待之吳軍於江北越軍於江南中分爲左右軍私卒君子六千人爲中軍明日將舟戰於江及昏令左右軍銜枚溯江五里夜中命涉江鳴鼓水中以須吳亦中分其師越王中軍潛涉不鼓不噪襲攻之吳師大北越之左軍右軍涉而從之又大敗之於沒夏六月晉圍衛齊陳救衛楚師取陳麥陳敗遂圍之秋七月己卯楚滅陳

殺湣公冬十月晉伐衛入其郛衛人出莊公而與晉平晉立襄公之孫般師而還十一月莊公自鄄入般師出辛巳石圃攻公公入於戎州已氏已氏殺莊公衛人復立般師十二月齊伐衛衛人立靈公子起而請平齊執般師以歸四十三年春巴伐楚圍鄾三月楚敗巴師夏衛石圃逐其君起起奔齊出公自齊復歸初晉有孕婦七歲不生西山女子化爲丈夫是歲王崩子元王仁立秦悼公薨子厲共公立

初編﹐史部﹐資治通鑑外紀﹐卷第十

資治通鑑外紀卷第十宋京兆萬年劉恕編集周紀八赤奮若凡七十三年起旃蒙赤奮若盡彊圉元王元年春越侵楚夏楚追越師至冥不及乃還秋楚伐東夷二年冬十一月越圍吳是歲晉知伯伐鄭取九邑晉定公薨子出公錯立晉趙簡子嘗與欒激遊曰吾好聲色而激致之吾好宮室臺榭而激爲之吾好良馬善禦而激求之吾好士六年矣而激未嘗進

一人是進吾過而黜吾善也將沈激於河或謂簡子曰君何不更乎簡子曰諾左右曰君未有過何更簡子曰吾將求之以來諌者卻之必止我過矣簡子聞楊實之賢問於成曰不知也簡子曰子與之友何不知也曰實年十五亷而不匿年二十善義且仁三十勇毅果決四十綏懷鄕裏逺人親附不見於今十年爲人數變是以不知也楊因見簡子曰臣居鄕三逐事君五去聞君好士故來見簡子絕食而迎之左右諌曰居鄕三逐不容於眾也事君五去不忠於君也簡子曰美女醜婦之仇也盛徳之士

亂世所疏也正直之行邪枉所憎也授以爲相而國大治趙簡子病召太子母卹而告之曰我死已塟服衰上夏屋山以望太子敬諾簡子卒母卹代立是爲襄子未塟簡子而中牟畔入齊塟五日襄子興師攻之圍未合而城自壊者十堵襄子擊金而退軍軍吏曰天助也曷爲去之襄子曰吾聞之於叔向曰君子不乘人於利不迫人於險使之城成而後攻中牟聞其義請降襄子服衰與羣臣上夏屋山望代俗甚樂甚美襄子曰先君必以此教也乃先善之代君好色以其姊妻之其所善代者萬故久之代君以善馬

奉襄子襄子謁代君請觴之舞者數百人置兵羽中先具大金斗代君酒酣反斗而擊之一成腦塗地舞者操兵以斗盡殺其從者以代君之車迎其妻道聞之泣呼天曰以弟亡夫非仁也以夫恐弟非義也磨笄自刺而死代人憐之名其所死地爲磨笄山遂興兵平代代卽北戎也襄子兄伯魯早死封其子周於代爲代成君劉恕曰左氏傳魯哀公十七年晉復伐衛簡子曰止謂趙鞅也二十年十一月越圍吳趙孟降於䘮食曰先王與吳王有質告於吳王曰寡君之老無

卹謂襄子也杜預曰趙孟襄子無卹時有父簡子之喪是歲周元王二年晉定公三十七年也史記六國表周定王十一年晉出公十七年趙簡子之六十年簡子卒趙世家亦云出公十七年簡子卒在魯哀公二十年之後十七年也而趙世家襄子元年越圍吳襄子降喪食乃是左傳哀二十年事若簡子以晉出公十七年卒則襄子元年在吳亡後十六年也史記前後差互故以左氏傳爲據四年夏四月邾隠公自齊奔越曰吳爲無道執父立子越王歸之太子桓公革奔越越王勾踐郊敗吳

吳三戰三北冬入吳吳師自潰夫差帥其賢良與重祿上姑蘇越圍王臺吳使王孫洛肉袒膝行請成於越曰孤臣夫差異日嘗得罪於㑹稽夫差不敢逆命今君王舉玉趾而誅孤臣孤臣意者欲如㑹稽之事敢布腹心越王欲許之範蠡曰天節不逺五年復反王曰諾不許使者往而復來辭愈卑禮愈尊請以金玉子女賂君之辱男女服爲臣禦王又欲許之範蠡曰十年謀之一朝而棄之可乎王曰吾難對其使者子其對之範蠡乃左提鼓右援枹以應使者曰昔上天降禍於越委制於吳而吳不受今反此義以報此

禍吾王敢無聴天之命而聴君王之令乎王孫洛曰吳稻蟹不遺種子助天爲虐不忌不祥乎範蠡曰昔吾先君周室之不成子也濵於東海之陂黿魚鱉之與處鼃黽之與同渚吾𨿽靦然人面猶禽獸也又安知是諓諓者乎王孫洛請反辭於王範蠡曰君王委制於執事之人子往矣無使執事之人得罪於子使者反範蠡擊鼓興師至姑蘇宮十一月丁勾踐使人告夫差曰天以吳賜越孤不敢不受王其無死寡人達王於甬句東夫婦三百惟王所安吾與王爲二君以沒王年夫差對曰天降禍吳國不在前後當

孤之身土地人民越旣有之矣孤何面目以視天下吾老矣不能事君王夫差將死曰使死者有知吾無以見子胥爲幎冒面而死自是越春祭三江秋祭五湖爲之立祠越王索卒於楚而攻晉左史倚相謂楚惠王曰越已破吳豪士死鋭卒盡大甲傷索兵攻晉示我病也不如起師與之分吳惠王曰善起師從之越王怒將擊楚文種曰我憊矣與戰必不克不如賂之乃割露山之西五百里以與楚勾踐反至五湖範蠡辭王曰臣不復至越國矣君憂臣勞君辱臣死昔君王辱於㑹稽臣不死者爲此事也今事已濟

請從㑹稽之罰王曰子聴吾言與子分國不聴身死妻子爲戮範蠡曰君行制臣行意乃嘆曰計然之䇿十用其五而得意旣以施國吾欲用之家裝其輕寶珠玉與私徒屬乘舟浮於五湖莫知其所終極越王命工以良金冩範蠡之狀而朝禮之浹日令大夫朝之環㑹稽三百里爲範蠡地曰後世子孫有敢侵蠡地者使無終沒於越國劉恕曰史記吳世家越王滅吳誅太宰嚭以爲不忠而歸左氏傳哀二十四年閏月哀公如越季孫懼使因太宰嚭而納賂焉在吳亡後二年也如左

氏之說則嚭入越亦用事安得吳亡卽誅哉是歲隕石於晉五年夏六月晉伐齊壬辰敗齊於犂丘是歲蔡成侯薨子聲侯產立越王勾踐以兵北渡淮與齊晉㑹於徐州致貢於周元王使人賜勾踐胙命爲伯兼有九夷歸吳所侵宋地於宋與魯泗東方百里當是時越兵橫行於江淮東諸侯畢賀號稱伯王句踐令羣臣曰聞吾過而不告者其罪刑句踐一決獄不辜援龍淵而切其股血流至足以自罰而戰武士必其死範蠡浮海出齊變姓名自謂鴟夷子皮苦身勠

力耕於海畔父子治產致數千萬齊人聞其賢以爲相範蠡喟然嘆曰居家致千金居官致卿相此布衣之極也久受尊名不祥乃歸相印盡散其財而懷其重寶間行以去止於陶以爲陶天下之中諸侯四通貨物所交易可以致富自謂陶朱公復約要父子耕畜廢居時轉物逐什一之利居無何貲累巨萬初範蠡自齊遺越文種書曰越王爲人長頸鳥喙可與共患難與共樂子何不去種見書稱病不朝人或䜛種且作亂勾踐賜種劍曰子教寡人伐吳七術寡人用其三而敗吳其四在子子爲我從先王試之種遂

自殺範蠡善治產能擇人而任時十九年間三徙所止必成名再散貧友昆弟魯之窮士猗頓耕桑而常饑寒聞朱公富往問術焉朱公告之曰畜五牸乃適西河大畜牛羊子猗氏南十年之間其息不可計貲擬王公以興富於猗氏故曰猗頓或曰頓用盬鹽起邯鄲郭縱以鑄冶成業皆與王者埒富範蠡衰老聴子孫修業而息之遂至巨萬故天下言富者稱陶朱公

六年夏四月晉魯伐齊取廩丘邾隠公無道越人執之以歸而立其子何何亦無道是歲杞湣公弟

閼路弒公自立是爲哀公七年夏五月衛褚師北等作亂攻出公公奔蒲遂奔宋是歲彗星見晉澮丹水絕三日不流八年夏五月越宋魯納衛出公公不敢入國人立莊公庶弟黚是爲悼公宋景公使工爲弓九年而成曰臣之精力盡矣歸三日而死公彎弧登臺東射矢踰山集彭城之東其餘力逸勁飲羽於石梁冬十月辛巳景公薨無子大尹立元公孫周之子啟司城樂茷攻大尹大尹奉啟奔楚國人立啟兄得是爲昭公衛出公自城鉏使問子貢曰吾其入乎對曰臣不識

也私於使者曰若得其人四方以爲主而國於何有出公後卒於越子貢好廢舉與時轉貨貲廢著鬻財於曹魯之間七十子之徒賜最爲饒益喜人之美不能匿人之過嘗相魯衛家累千金原憲不厭糟糠匿於窮巷子貢結駟連騎排藜藿過之原憲攝敝衣冠見子貢子貢恥之曰夫子病乎憲曰吾聞無財謂之貧學道而不能行謂之病若憲貧也非病也夫希世而行比周而交學以爲人教以爲己仁義之慝輿馬之飾衣裘之麗憲不忍爲也子貢面有愧色不辭而去原憲曵杖拖履行歌商頌而反聲滿天地如

出金石子貢終身恥其言之過也劉恕曰顏回原憲之才之徳不屈於衰亂之世歌頌夫子之文章優遊六藝之富簞食瓢飲在陋巷而不攺其樂攝敝衣冠曵杖拖履而歌商頌樂道忘勢可以謂之賢矣若夫閭巷賤才卑志下凍餒艱苦行歌坐嘯愚於雀鼠曾何足道哉子貢束帛之幣聘享諸侯所至國君無不分庭與之抗禮終於齊曽參有疾謂曽元曽華曰飛鳥以山爲卑而增巢其巓魚鱉以淵爲淺而蹷穴其中然所以得者餌也君子茍能無以利害義則辱安從至乎

爲官怠於成病加於少愈禍生於懈惰孝衰於妻子察此四者終如始也是歲齊鄭伐衛王崩子貞定王介立貞定王元年夏四月晉伐鄭齊救鄭魯哀公欲以越伐魯去三桓秋八月公遜於邾遂如越國人逆之復歸薨於有陘氏子悼公寧立是時魯如小侯卑於三桓之家

二年彗星見三年晉空桐震七日臺捨皆壊人多死

四年燕獻公薨孝公立五年晉荀瑤圍鄭入南裏瑤謂趙無卹入之對曰主在此曰惡而無勇何以爲子對曰以能忍恥庻無害趙宗乎襄子繇是惎知伯知伯嘗與襄子飲而批其首大夫請殺之襄子曰先君之立我也曰能爲社稷忍羞豈曰能刺人哉越王勾踐薨子王鼫與立後越遷瑯邪與淮夷共徵戰夷遂陵暴諸夏侵滅小

六年鄭聲公薨子哀公易立晉河絕於扈七年晉有虹圍日

八年秦壍河旁伐大荔取其王城是時義渠大荔最彊築城數十皆自稱王杞哀公薨湣公子出公敕立

十年晉有虹靑色五聚於日十一年晉知伯與趙韓魏共分故範中行地以爲邑晉出公怒告齊魯欲伐四卿四卿反攻公公奔齊道死知伯欲盡並晉未敢乃立昭公曽孫驕是爲哀公初哀公大父雍號戴子雍生忌忌善知伯故知伯立哀公是時知伯最彊決晉國政哀公不得有所制知伯嘗欲襲衛佯使其太子顏亡奔衛南文子曰太

子甚愛而有寵非有大罪而亡必有故使人迎之於境曰車過五乘勿納也知伯遺衛君野馬四白璧一衛君大說羣臣皆賀南文子有憂色衛君曰大國大歡子何憂也文子曰無功之賞無力之貨小國之禮而大國致之不可不察也衛君以其言告邊境知伯果起兵襲衛至境而反曰衛有賢人先知吾謀也知伯欲攻夙繇而無道鑄大鐘方車二以遺之夙繇之君斬岸堙溪以迎鐘赤章蔓枝諌曰知伯貪而無信欲攻我而無道今師必隨之君曰大國爲歡而子逆之不祥赤章蔓枝曰爲人臣不忠貞罪也忠貞

不用逺身可也㫁轂而行至齊七月而夙繇亡十二年蔡聲侯薨子元侯立晉河水赤三日十三年齊平公薨子宣公積立晉知伯荀瑤爲室美士茁夕焉知伯曰室美夫對曰髙山峻原不生艸木松栢之地其土不肥土木勝人臣懼其不安也知伯約魏桓子韓康子將伐趙趙襄子告張孟談曰知伯三使韓魏而寡人不與措兵於寡人必矣吾安居而可孟談曰董安於簡主之才臣治晉陽而尹鐸循之餘教猶存君其定居晉陽襄子曰諾至而行城郭及五官之藏城郭不治倉無積粟府無儲錢庫無

甲兵邑無守具襄子懼曰何以應敵孟談曰聖人藏於民不藏於府庫修其教不治城郭君其出令令民遺三年之食餘粟入之倉遺三年之用餘錢入之府有奇人使繕治城郭夕出令而明日倉不容粟府無所積錢庫不受甲兵居五日城郭已治守備已具㐮子謂張孟談曰無矢柰何對曰臣聞董子之治晉陽公宮之垣皆以荻蒿楛楚墻之有楛其髙丈餘㐮子發而用之其堅則箘簬之勁不能過也襄子曰矢足矣無金柰何對曰董子治公宮令捨之堂皆以錬銅爲柱質發而用之有餘金矣號令已定守備已具知

伯帥韓魏之兵果至乘晉陽城戰三月弗能拔因舒軍圍之決晉水灌之張孟談曰先主爲重器也爲國家之難也盍無愛寶於諸侯乎㐮子曰吾無使孟談曰地也可㐮子曰吾不幸有疾不徳而賄地也求飲吾欲是養吾疾而幹吾祿也吾不與皆斃韓康子簡子之孫莊子之子魏桓子㐮子之孫也十四年鄭人弒哀公立聲公弟醜是爲共公十六年知伯韓魏圍晉陽三年城中巢居而處懸釜而炊財食將盡士卒病羸趙襄子鑽筮占兆以視利害何國可降謂張孟談曰吾不能守矣孟談曰亡

不能有危不能安則無爲貴知士也君釋此計臣請見韓魏之君孟談陰見二君而約之孟談入晉陽㐮子迎而再拜之且恐且喜知果謂知伯曰二主色動而意變行矜而志髙必背君不如殺之知伯曰晉陽旦莫當拔而饗其利豈有佗心子勿復言知果曰不然則遂親之魏之謀臣曰趙葭韓之謀臣曰段䂓皆能移其君之計君約破趙封二子萬家之縣各一則二主之心可不變矣知伯曰破趙而三分其地又封二子則吾所得者少不可趙與韓魏協謀滅知伯分其地段規謂韓康子曰分地必取成臯康子曰石澑

之地寡人無所用之段䂓曰一里之厚而動千里之權者地利也千人之眾而破三軍者不意也君用臣言韓必取鄭康子從之其後滅鄭果繇成臯自是地大於諸侯知伯之士曰長兒子魚絕去二年將東之越道聞知伯見殺謂其禦曰還車反吾將死之禦曰絕屬無別乎曰仁者無餘愛忠臣無餘祿吾聞知伯之死而動吾心余祿之加於我尙存遂反而死趙㐮子賞有功之臣五人髙赫無功而受上賞五人皆怒羣臣請曰晉陽之存張孟談功也㐮子曰吾在憂約之中惟赫不失臣主之禮佗人𨿽有功皆有驕侮

之心張孟談謂㐮子曰主勢能制臣無令臣能制主故貴爲列侯者不在相位將軍以上不爲近大夫今臣名顯而身尊權重而眾服臣願損功名去權勢以離眾㐮子悵然曰輔主者名顯功大者身尊任國者權重忠信在已而眾服焉子何爲然對曰君之所言成功之美也臣之所謂持國之道也天下之美同臣王之權均而能美者未之有也君若弗圖則臣力不足乃納地釋事而耕於負親之丘㐮子使新稚穆子伐狄勝左人中人遽人來告㐮子方食搏飯有憂色左右曰一朝而兩城下主之色不怡何也㐮子曰

江河之大不過三日飄風雨不終朝日中不須臾徳不純而福祿並至謂之幸夫幸非福非徳不當雍雍不爲幸吾是以懼君子曰趙氏其昌乎憂所以爲昌也喜所以爲亡也勝非難也持之其難也㐮子飲酒五日五夜優莫曰君勉之紂飲七日七夜君不及二日耳㐮子懼曰吾亡乎優莫曰桀紂之亡也遇湯武今天下盡桀而君紂也焉能相亡然亦殆矣初田恆成子卒子㐮子盤代爲齊相相宣公至是與三晉通使以其兄弟宗人盡爲齊都邑大夫十七年晉知開奔秦

十八年衛悼公薨子敬公弗立衛君嘗問子思曰道大而難明非吾所能也欲學術何如子思曰體道者逸而不窮任術者勞而無功古之篤道君子生不足以喜之利何足以動之死不足以禁之害何足以怨之故明於死生之分通於利害之變𨿽以天下易其脛毛無所槪於志矣是以與聖人居使窮士忘其貧賤使王公簡其富貴君無然也衛君曰善蔡元侯薨子侯齊立秦城南鄭十九年燕孝公薨成公立二十年杞出公薨子簡公春立

二十一年晉知寡奔秦二十二年楚滅蔡蔡侯齊亡二十四年楚滅杞杞小微其事不足稱述自越滅吳不能正江淮北楚東侵廣地至泗上遂滅莒自是上距莒共公四世矣二十五年秦伐義渠虜其王是時韓魏共滅伊洛陰戎其遺脫者皆走西踰汧隴自此中國無戎冦惟餘義渠種焉二十六年日有食之晝晦星見秦厲共公薨子躁公立

二十八年王崩長子哀王去疾立三月弟叔襲殺哀王而自立是爲思王在位五月少弟嵬攻殺思王而自立是爲考王秦南鄭反考王元年晉哀公薨子幽公栁立獨有綘曲沃餘皆入韓魏趙幽公畏三家反朝之二年河水赤於晉龍門三日六年日有食之夏六月秦雨雪是歲晉大風壊垣

七年燕成公薨湣公立

九年衛敬公薨子昭公糾立三晉彊衛如小侯屬之楚惠王薨子簡王仲立十年魯悼公薨子元公嘉立晉丹沁水出相反擊十一年義渠伐秦至渭南十二年秦躁公薨弟懷公立十三年晉無雲而雷冬晉桃杏實十四年晉魯㑹於楚丘十五年王崩子威烈王午立衛公子亹弒昭公自立是爲懷公威烈王

元年秦庶長與大臣圍懷公公自殺太子昭子蚤死大臣立昭子之子是爲靈公晉趙㐮子卒兄伯魯孫浣立是爲獻侯治中牟獻侯少襄子弟桓子逐獻侯而自立晉韓康子卒子武子立魏桓子卒孫文侯斯立二年晉趙桓子卒國人復立獻侯鄭共公薨子幽公已立三年冬十一月晉有火下於北方其聲如鼓是歲晉韓武子伐鄭殺幽公鄭人立幽公弟駘是爲繻公或云駘幽公子也

四年夏四月晉大雨雪是歲晉幽公夫人秦嬴賊公於髙寢或云幽公淫夜竊出爲盜所殺魏文侯以兵誅晉亂立幽公子止是爲烈公秦作吳陽上畤祭黃帝下畤祭炎帝五年晉韓武子都平陽趙獻侯城氏七年魏城少梁楚伐晉南鄙八年秦攻魏戰於少梁越滅郯九年秦城壍河瀕齊伐趙東鄙圍平邑十一年衛敬公孫公子適之子頹弒懷公而自立是爲愼公秦城藉姑秦靈公薨季父昭子之弟悼子

立是爲簡公十二年初考王封其弟揭於河南以續周公之官職是爲西周桓公是歲辛子威公立十三年秦與晉戰敗於鄭下齊伐晉毀黃城圍陽狐初齊田襄子盤卒子莊子白代爲相卒子太公和代爲相皆相宣公晉河崩壅龍門至於㡳柱十四年自十三年十月至春正月大雨雪是歲魏文侯使其子擊圍繁龎齊田昐及趙戰於平邑獲趙將韓舉取平邑是時李悝爲文侯作盡地力之教以爲地方百里治田勤謹則畮益三斗不勤損亦

如之爲粟百八十萬石善平糴者必觀歲有上中下孰小饑則髮小孰之所斂中饑則發中孰之所斂大饑則發大孰之所斂而糶之𨿽遇饑饉水旱糴不貴而民不散取有餘以補不足也戰國貴詐力而賤仁誼先富有而後禮讓悝行之魏國國以富彊李悝爲上地守下令曰人有狐疑之訟令射的中者勝不中者負令下而人皆習射及與秦人戰大敗之齊伐魯葛及安陵十五年齊取魯一城趙取平邑城之十六年日有食之魯元公薨子穆公顯立王命

韓趙伐齊入長城十七年秦簡公初令吏帶劍壍洛城重泉魏伐秦築臨晉晉韓武子卒子景侯䖍立趙獻侯卒子烈侯籍立十八年秦初租禾魏攻秦至鄭築汾陰合陽魯穆公訪於子思曰寡人嗣先君之業三年矣欲掩先君之惡以其善使談者有術焉願先生教之子思曰私情之細不如公義之大故舜禹於其父弗敢私有之公問可以利民者曰毀不居之室以賜窮民奪嬖寵之祿以振困匱無令人有悲怨而後世有聞見

也曽申謂子思曰屈已以伸道乎抗志以貧賤乎子思曰道伸吾所願也今天下王侯其孰能哉與其屈已以富貴而制於人不若抗志以貧賤而不愧於道魯人公儀僣砥節勵行樂道好古恬於榮利不事諸侯子思與之友魯君因子思欲以爲相曰公儀子必輔寡人參分魯國而與之一子思曰此公儀子所以不至也君若饑渴待賢納用其謀𨿽疏食水飲伋亦願在下風今徒以髙官厚祿釣餌無信用之意公儀子之智若魚鳥可也不然則彼將終身不躡乎君之庭且臣不佞又不任爲君操竿下釣以傷守節

之士也魯公儀休者爲相奉法循理無所變更百官自正使食祿者不得與下民爭利受大者不得取小食茹而美㧞其園葵而棄之見其家織布好而疾出其家婦燔其機云欲令農士工女安所售其貨乎穆公之時公儀子爲政子栁子思爲臣魯之削也滋甚子上雜所習請於子思子思曰先人有訓焉學必繇聖所以致其材也礪必繇砥所以致其刃也故夫子之教必始於詩書而終於禮樂雜說不與焉又何請子上名白子思子也年四十七劉恕曰家語篇後敍孔子子孫及史記孔子世家

皆云伋字子思年六十二孔叢子有子思與孔子相問答則孔子時子思已長矣孔子以周敬王四十一年壬戍卒至魯穆公三年甲戍當威烈王之十九年距孔子卒七十三年子思蓋九十餘矣漢蓺文志云子思魯穆公師禮記檀弓云魯穆公問子思舊君友服孟軻子思弟子亦言與魯穆公同時必不妄則家語世家不當云子思六十二歲而孔叢子云子思居衛魯穆公卒去此又三十一年子思蓋百二十餘歲矣壽考若是當時莫之稱道固可疑也

辛櫟見魯穆公曰昔太公封於營丘濱海阻山險固之地故地日廣子孫彌隆周公封於魯無山林溪谷之險諸侯四面以達故地日削子孫彌殺吾先君周公不若太公之知也穆公慚不能對以語南宮子南宮子曰成王之居成周曰餘一人有善易得而見也有不善易得而誅也周公卜居曲阜曰賢則茂昌不賢則速亡夫賢者豈欲子孫阻山林之險長爲無道哉小人哉櫟也魏文侯嘗借道於趙攻中山趙不許趙利曰魏攻中山而不能取則魏罷而趙重魏㧞中山必不能越趙而守是用兵者魏而得地者趙也

君不如許之彼知君利之必將輟行君不如借之道而示不得已也文侯軾叚幹木之閭曰幹木光乎徳寡人光乎勢幹木富乎義寡人富乎財勢不如徳財不如義幹木未嘗肯以已易寡人吾安敢髙之致祿百萬時往問之國人喜而誦之曰吾君好正叚幹木之敬吾君好忠段幹木之隆秦嘗欲攻魏司馬庾諫秦君曰段幹木賢者而魏禮之不可加兵秦君然之幹木子夏弟子也文侯見段幹木立倦而不敢息及見翟璜踞堂而與之言璜不能文侯曰段幹木官之則不肯祿之則不受汝祿則千鐘官則上卿旣

受吾賞又責吾禮母乃難乎師經鼓琴文侯起舞曰使我言而無違者師經援琴而撞文侯不中文侯問左右曰撞君者何罪曰當烹提師經下堂一等師經曰臣一言而死昔堯舜惟恐言而人不違桀紂惟恐言而人違之臣撞桀紂非撞吾君也文侯曰釋之是寡人之過也劉恕曰言而人違之善則攺焉不善擇焉止吾過而成吾美也言而人不違非畏其勢則人所侮玩也畏勢則長其惡侮玩則以兒童犬彘待之面譽背毀蠢然嗤笑以白爲黑以敗爲成詩云維此良

人弗求弗迪維彼忍心是顧是復好同惡異近佞逺直則莫能別善惡禍患繼之而不悟其愚可勝道哉魏西門豹爲鄴令文侯曰必就子之功而成子之名豹曰敢問有術乎文侯曰有之鄕邑老者敬之賢良師事之求其好掩人之美人之醜者而參驗之夫幽莠之幼也似禾驪牛之黃也似虎白骨疑象武夫類玉此皆似之而非也文侯問李克吳所以亡對曰數戰數勝文侯曰國之福也曷爲而亡克曰數戰則民罷數勝則主驕以驕主治罷民所以亡也驕則

恣恣則極物罷則怨怨則慮上下俱極吳之亡猶晚也李克謂文侯曰貴者賤惡之富者貧惡之知者愚惡之文侯曰三者勿惡可乎李克曰貴而下賤則眾弗惡也富能分貧則窮士弗惡也知而教愚則童蒙弗惡也文侯曰寡人𨿽不敏請守斯語田子方見老馬於道其禦曰公家之畜罷而不用出而鬻之子方曰少盡其力老棄其身仁者不爲也以束帛贖之子方子夏弟子也文侯與田子方語有兩童子靑白衣侍於君前子方曰君之寵子乎文侯曰非也其父死於戰此其幼孤也子方曰臣以君之賊心爲

足今又滋甚君寵此子也又以誰之父殺之乎文侯湣然曰寡人受令矣自是兵革罕用文侯出遊見路人反裘而負芻文侯問之對曰臣愛其毛文侯曰若不知其裏盡而毛無所恃邪明年東封上計其入三倍有司請賞其吏解扁文侯曰此無異反裘而負芻者吾地不加廣民不加眾而錢布三倍何也解扁曰以冬伐木春浮河而鬻之文侯曰民春耕暑耘以秋收斂惟冬無事乃伐林而積之負軛而浮之河是民不得休息也民已獘矣𨿽入三倍將焉用之韓伐鄭取雍丘齊伐魯取郕鄭城京楚簡王薨

子聲王當立十九年齊伐衛取母丘鄭敗韓於負黍二十年夏五月晉有三大犬帥眾犬數萬聚於絳殺一犬於東方殺一犬於西方二十一年齊宣公薨子康公貸立齊田㑹以廩丘反

二十二年初宋昭公嘗出亡謂其禦曰吾被服而立侍禦者數十人無不曰吾君麗也吾發言動事朝臣數百人無不曰吾君聖也內外不見吾過失是以亡也乃攺操易行二年而美聞於宋宋人迎而復之薨

子悼公購由立

