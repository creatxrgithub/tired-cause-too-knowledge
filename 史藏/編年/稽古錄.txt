

欽定四庫全書

史部二

稽古錄目錄

編年類

卷一

伏羲氏【一百一十年】

神農氏【一百四十年】

有熊氏【一百年】

金天氏【八十四年】

髙陽氏【七十八年】

髙辛氏【七十年】

卷二

陶唐氏【一百一年】

卷三

有虞氏上【合下卷五十年】

卷四

有虞氏下

夏后氏上【合下卷十七主四百三十二年】

卷五

夏后氏下

卷六

殷上【合下卷三十主六百二十九年】

卷七

殷下

卷八

周上

卷九

周下【至共和初十一主自是以後年始可譜】

共和之初諸侯所自出

魯【至愼公濞】

齊【至武公壽】

晉【至靖侯宜臼】秦【至秦仲】

楚【至熊勇】

宋【至僖公】

衛【至僖侯】

陳【至幽公寧】

蔡【至武侯】

曹【至夷伯喜】

卷十

共和【元年至十四年】

宣王【四十六年】

幽王【十一年】

平王【五十一年】

桓王【二十三年】

莊王【十五年】

釐王【五年】

惠王【二十五年】

襄王【三十三年】

頃王【六年】

匡王【六年】

定王【二十一年】

簡王【十四年】

靈王【二十七年】

卷十一

景王【二十五年】

敬王【四十三年】

元王【八年】

貞定王【二十八年】

考王【十五年】

威烈王【二十四年】

安王【二十六年】

烈王【七年】

顯王【四十八年】

愼靚王【六年】

赧王【五十九年】

秦昭王【五年】

孝文王【一年】

莊襄王【三年】

始皇【三十七年】

二世【三年】

卷十二

西漢髙祖【十二年】

惠帝【七年】

髙後【八年】

文帝【二十三年】

景帝【十六年】

武帝【四十五年】

昭帝【十三年】

宣帝【二十五年】

元帝【十六年】

成帝【二十六年】

哀帝【六年】

平帝【五年】

孺子【三年】

王莽【十四年】

淮陽王【二年】

卷十三

東漢光武【三十三年】

明帝【十八年】

章帝【十三年】

和帝【十七年】

殤帝【一年】

安帝【十九年】

順帝【十九年】

衝帝【一年】

質帝【一年】

桓帝【二十一年】

靈帝【二十二年】

獻帝【三十年】

魏文帝【七年】

明帝【十三年】

邵陵厲公【十四年】

髙貴鄕公【六年】

元帝【五年】

晉武帝【二十五年】

惠帝【十七年】

懷帝【六年】

湣帝【四年】

東晉元帝【六年】

明帝【三年】

成帝【十七年】

康帝【二年】

穆帝【十七年】

卷十四

哀帝【四年】

海西公【五年】

簡文帝【二年】

孝武帝【二十四年】

安帝【二十二年】

恭帝【一年】

宋武帝【二年】

營陽王【一年】

文帝【三十年】

孝武帝【十年】

明帝【八年】

蒼梧王【四年】

順帝【二年】

齊髙帝【四年】

武帝【十一年】

明帝【五年】

東昏侯【二年】

和帝【一年】

梁武帝【四十八年】

簡文帝【二年】

元帝【三年】

敬帝【二年】

陳武帝【三年】

文帝【七年】

臨海王【二年】

宣帝【十四年】

長城公【六年】

隋文帝【十六年】

帝【十二年】

恭帝【一年】

唐髙祖【九年】

卷十五

太宗【二十三年】

髙宗【三十四年】

則天后【二十一年】

中宗【五年】

睿宗【二年】

宗【四十四年】

肅宗【七年】

代宗【十七年】

徳宗【二十五年】

順宗【一年】

憲宗【十五年】

穆宗【四年】

敬宗【二年】

文宗【十四年】

武宗【六年】

宣宗【十三年】

懿宗【十四年】

僖宗【十五年】

昭宗【十五年】

哀帝【二年】

梁太祖【六年】

均王【十年】

唐莊宗【三年】

明宗【八年】

潞王【二年】

晉髙祖【七年】

齊王【四年】

漢髙祖【二年】

隠帝【二年】

周太祖【四年】

世宗【五年】

卷十六

歷年圖序

卷十七

本朝

太祖【建隆三年幹徳五年開寶八年】太宗【太平興國八年雍熙四年端拱二年淳化五年至道三年】

卷十八

眞宗【咸平六年景徳四年大中祥符九年天禧五年幹興一年】

卷十九

仁宗【天聖九年明衜二年景祐四年寶元二年康定一年】

卷二十

仁宗【慶曆八年皇祐五年至和二年嘉祐八年】英宗【治平四年】

【臣】等謹案稽古錄二十卷宋司馬光撰光旣撰資治通鑑又有舉要歷有目錄有歷年圖有百官表歷年圖仍依通鑑起於三晉終於顯徳百官表止著宋代是書則上溯伏羲下訖有宋靡不備載而爲書不過二十卷蓋以各書卷帙繁重又歷年圖刻於他人或有所增損亂其卷帙故芟除繁亂約爲此編而諸論則仍歷年圖譜之舊陳振孫書錄解題曰越本彚聚諸論於一卷潭本則分系於各代之後此刻次第蓋依潭本較越本易於循覽朱子甚重其書嘗曰可備講筵續六經讀之𨿽推之未免少過然觀其諸論於歷代興衰治亂之故反覆開陳靡不洞中得失其言誠不悖於六經通鑑文繁猝不易究是編言簡而義該洵讀史者之圭臬也南渡以後龔頤正嘗續其書今永樂大典所載尙有全本然頤正人品遜光逺甚持論未允是非頗乖於公議陳振孫不取其書誠非無見蓋視光所作不可同日語矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

進稽古錄表

臣光言竊以九州四海一日萬防將察知民物之性情蓋布在文武之方防𨿽歷年多而舉其大要則用力少而見夫全功恭以皇帝陛下富有春秋敉寧方夏念終始典於學於緝熙單厥心延登老成親近觀講發論語章句探經藝之同歸誦寶訓丁寧憲祖宗之不易有本如是實惟濫觴惟稽古堯舜之舊章惟信史春秋之成法髙山可仰覆轍在前其興亡在知人其成敗在立政或當艱難之運而不能師用賢智或有惻隠之意而無以照知忠邪載籍之編患乎太漫鑑觀之主力不暇遑敢用芟夷略存體要由三晉開國迄於顯徳之末造臣旣具之於歷年圖自六合爲宋接乎熙寧之始元臣又著之於百官表乃若威烈丁丑而上伏羲書契以來對越神人可用龜鏡悉從論纂皆有慿依總而成書名爲稽古錄二十卷因仍書局繕寫奏篇玆冒昧以上陳助聰明之逺覽臣光中謝恭惟太皇太后陛下定九鼎以守天下之重器乘六龍以禦古今之正權思齊之功啟佑聖學過物之濟燕及宗祧至於法獘於涼而攺爲官非其人而變置禦戎之防上下措國之勢安危據舊以鑑新去彼而取此陶成萬化簡在兩宮七廟乘無疆之休微臣與不朽之業干冒宸扆無任司馬光進表

欽定四庫全書

稽古錄卷一

宋司馬光撰

伏羲氏

太昊伏羲氏【太昊有天下之號伏羲氏其所以有天下之號也惟天生民有欲無主乃亂必立聰明之君長以司牧之何謂司牧蓋民不足於衣食則能養之衣食足矣或不知禮義相侵漁則能教之教之備矣或頑嚚不從則能威之由是民愛之如父母仰之如日月信之如四時畏之如雷霆莫不恱服推而尊之聰明之小者所服寡聰明之大者所服眾所服寡者爲聚邑之長爲士大夫卿所服眾者爲一國之君君一國者是爲諸侯天下爲國位均力敵或相侵陵吞噬莫能相治必待天生聖人出乎其類拔乎其萃聰明照萬事威令行四海天下無不歸往而率服然後爲天子夫天地者萬物父母諸侯者一國父母天子者萬國父母人之至尊無與爲比惟父事天母事地故曰天子伏羲之前爲天子者其有無不可知也如天皇地皇人皇有巢燧人之類𨿽於記有之語多迂怪事不經見臣不敢引獨據周易自伏羲以來敍之】風姓【姓者人之所自生也】以木徳繼天而王都宛丘【今陳州是也】仰則觀象於天俯則觀法於地於是始作八卦【太昊之時有龍負圖出於河太昊法而象之始畫八卦曰乾坤震巽坎離艮兌】以通神明之徳【神明謂造化也乾爲天坤爲地震爲雷巽爲風坎爲水離爲火艮爲山兌爲澤造化萬物皆由此八者而生成通導也作八卦以通導造物之徳使人知之也】以順萬物之情【乾健也坤順也震動也巽入也坎陷也離麗也艮止也兌說也萬物之情無出此八者】作結繩而爲网罟以佃以漁【佃音田佃獵取禽獸也漁取魚也】上古之民處於艸野未知農桑但逐捕禽獸食其肉衣其皮禽獸飛走非人所及制之甚難無以禦饑寒故太昊教之爲罟网以羅禽獸漉水物又教民豢養六畜馬牛羊豕犬雞無逐捕之勞可以充庖且以爲犧牲享神只故號伏羲氏亦號庖犧氏

神農氏

炎帝神農氏姜姓繼伏羲以火徳王天下是時民益多禽獸益少炎帝乃教民播種百谷斵木爲耜揉木爲耒春耕夏耘秋獲冬藏民食以充故號神農氏炎帝以一人所爲不足以自養必通功易事貿遷有無乃教民日中爲市致天下之民聚天下之貨交易而退各得其所

有熊氏

黃帝有熊氏姬姓曰軒轅有熊國君少典之子生而神靈弱而能言幼而徇齊【徇疾齊速也】長而惇敏成而聰明炎帝旣沒子孫徳衰蚩尢始作亂延及於平民罔不寇賊姦宄奪攘矯防【羣行攻劫曰寇殺人不忌曰賊在外曰姦在內曰宄自來而取曰攘矯詐防殺也】黃帝乃治五兵以徵之與蚩尢戰於涿鹿之野禽而殺之【涿鹿涿州】諸侯皆去神農氏歸黃帝黃帝與炎帝子孫戰於阪泉之野三戰然後得其志諸侯咸尊黃帝爲天子代神農氏黃帝以民生有欲衣食𨿽備茍無禮義則彊陵弱眾暴寡智欺愚勇苦怯於是始制軒冕垂衣裳貴有常尊賤有等威使上下有序各安其分而天下大治作舟楫以濟不通服牛乘馬引重致逺正名百物天下有不順者徵之平者去之邑於涿鹿之阿遷徙往來未嘗寧居在位百年而崩年百一十歲有二十五子其得姓者十四人爲十二姓姬酉祁已滕箴任荀僖姞儇依【姞其訖切儇呼緣切】金天氏

少昊金天氏己姓曰摯亦曰靑陽黃帝之子繼黃帝以金徳王天下故號金天氏都曲阜【今兗州】

髙陽氏

顓頊髙陽氏黃帝之孫也父曰昌意髙陽氏以水徳王天下都濮陽靜淵而有謀疏通而知事養財以任地履時以象天北至幽陵南曁交趾西蹈流沙東極蟠木動靜之物小大之神【主山川神】日月所照莫不平服先是帝王皆以天瑞爲官師之名至髙陽氏始爲民師而命以民事在位七十八年壽九十一歲

髙辛氏

帝嚳髙辛氏黃帝之曽孫囂之孫蟜極之子也都亳【今谷熟號南亳】普施利物不於其身聰以致逺明以察微順天之義知民之急仁而威惠而信修身而天下服其色鬱鬱其徳嶷嶷其動也時其服也衷執中而徧天下日月所照風雨所至莫不從化在位七十年壽百有五歲

稽古錄卷一

欽定四庫全書

稽古錄卷二

宋司馬光撰

陶唐氏

帝堯祁姓曰放勲帝嚳之子初封於陶後攺封唐故曰陶唐氏年十六以唐侯升爲天子都平陽【今晉州】堯欽明文思【威儀表備謂之欽照臨四方謂之明經緯天地謂之文道徳純備謂之思】允恭克讓光被四表格於上下【允信克能光充格至也旣有四徳又信恭能讓故其名聞充溢四外至於天地也】克明駿徳以親九族【駿大也言堯能修明其大徳以睦上自髙祖下至孫等列旁支之親大學所謂身修然後家齊也】九族旣睦平章百姓【百姓國人也言九族之外臣民之異姓者也皆化九族而平和章明所謂家齊然後國治也】百姓昭明協和萬邦黎民於變時雍【昭亦明也協合黎眾時是雍和也言天下眾民皆變化化上是以風俗大和所謂國治然後天下平】堯徳廣運乃聖乃神乃武乃文【廣謂所覆者大運謂所及者逺聖無不通神妙無方文經天地武定禍亂】稽於眾捨已從人【稽考也𨿽聰明不獨斷自用必考察從謀捨己所有從人所長所以爲聖】其仁如天其智如神就之如日【溫燠】望之如雲【能庇廕天下】惟天爲大惟堯則之【則法也法天行化】蕩蕩乎民無能名焉【蕩蕩廣逺之稱言其布徳廣逺民無能識其名】巍巍乎其有成功【功成化隆髙大巍巍】煥乎其有文章【煥明也其立文垂制又著明】命羲和歷象日月星辰敬授人時【重黎之後羲氏和氏世掌天地四時之官星五星辰日月所防十二次歷象其分節謹記天時以授人也】允釐百工庶績咸熙【釐治工官庶眾績功咸皆熙廣也言定四時成歲歷以告時授事則能信治百官眾功皆廣】時洪水爲災堯咨四嶽【唐虞建百官內有百揆四嶽如今之宰輔百揆掌揆度百事四嶽分掌四時及四嶽諸侯之政】舉能者使治之四嶽舉鯀【古本切】堯知鯀頑嚚傲狠不可用【心不則徳義之經爲頑口不道忠信之言爲嚚】四嶽固請試之堯屈己從之【所謂捨己從人】鯀治水九年功用弗成堯老有子丹朱不肖欲遜位於四嶽四嶽辭以不徳堯使明舉有明徳之人搜在側陋者眾乃曰有鰥在下曰虞舜【舜年三十未娶故曰鰥虞今河中府虞鄕縣嬀水之汭舜所居也】帝曰兪予聞如何【兪然也然其所舉堯聞舜而不用亦任天下之耳目不自任也】嶽曰瞽子父頑母嚚象傲【舜父有目不能分別善惡故時人謂之瞽瞍象舜弟之字傲慢不友言皆惡】克諧以孝烝烝又不格姦【諧和烝進也言能以至孝和諧頑嚚昏傲使進進於善道以至自治不至陷入於姦惡盛徳之至無惡不化】帝曰朕其試哉【舜至徳升聞堯猶試之者將授以大任不得不重愼】女於時觀厥刑於二女【女妻刑法也堯於是以二女妻舜觀其法度接二女以治家觀治國】釐降二女於嬀汭嬪於虞【降下嬪婦也舜爲匹夫能以義理下帝女之心使行婦道於虞氏】帝曰欽哉【嘆舜能修已行敬以化帝女則其所能者大矣】於是登舜於朝歷試諸難【試以治民之難事】旣有大功遂使攝行天子事堯在位一百一年壽百一十七歲而崩百姓哀慕如喪考妣舜封堯後於唐爲虞賓

稽古錄卷二

欽定四庫全書

稽古錄卷三

宋司馬光撰

有虞氏上

帝舜有虞氏姚姓曰重華其先出於髙陽氏祖曰橋牛父曰瞽瞍舜濬哲文明溫恭允塞【濬深哲智也其徳信充塞上下】父母弟頑嚚不友日以殺舜爲事舜耕於歷山以失愛於父母日號泣於旻天不敢怨懟失子道負罪引慝以事只見瞽瞍防防齊栗【齊側皆切】瞽亦信而順之弟象亦化之不至於大惡至徳升聞堯旣妻以女試之乃命以位舜舉伯奮仲堪叔獻季仲伯虎仲熊叔豹季貍八元【元善也】使布五教於四方【五教父義母慈兄友弟恭子孝亦曰五典典常也】五典克從內平外成舉蒼舒隤【徒回切】敳【五開切】檮【音桃】戭【音演】大臨龎降庭堅仲容叔達八愷【愷和也】使揆百事百揆時序地平天成流共工驩兜【都侯切】三苗鯀四凶於四裔而天下咸服四門穆穆【穆穆美也諸侯來朝者皆有美徳無凶人也】陰陽和順烈風雷雨弗迷堯知舜功徳大成欲使陟帝位舜辭不受乃使舜攝行天子事代已巡守朝四嶽諸侯舜察璿【音旋】璣玉衡以齊日月五星之行度以考正歷數二十有八載堯乃殂落舜服喪三年畢始卽天子位都蒲阪【今河中府】明四目達四聰【廣視聴於四方使天下無壅塞】命禹宅百揆【宅居也居百揆之官】棄爲后稷播時百谷【播布也布種百谷】契爲司徒敷五教【敷亦布也】臯陶作士典五刑惟明克允刑期於無刑【𨿽或以殺止殺終無犯者刑期於無所刑】垂共工益作虞掌山澤艸木鳥獸【取之有時用之有節】伯夷作秩宗典三禮防典樂教冑子擊石拊石百獸率舞簫韶九成鳯皇來儀【韶舜樂名儀有容儀】龍作納言出納惟允舜上循堯道下任眾賢恭已南面無爲而治舜好問而好察邇言【淺近之言】隠惡而揚善【人言惡者隠而不彰善者宣揚而行之】執其兩端用其中於民臨下以簡禦眾以寛罰弗及嗣賞延於世【延及也父子罪不相及而及其賞道徳之政】宥過無大刑故無小【過誤所犯𨿽大必宥不忌故犯𨿽小必刑】罪疑惟輕功疑惟重【刑疑附輕賞疑從重忠厚之至】與其殺不辜寧失不經【經常也寧失不常之罪不枉不辜之善仁愛之道】君臣常相儆戒於朝禹曰後克艱厥後臣克艱厥臣政乃乂【乂治也能知爲君難爲臣不易則其政治】益曰任賢勿貳去邪勿疑【一意任賢果於去惡】罔違道以干百姓之譽【干求也失道求名古人賤之】罔咈【音佛】百姓以從己之欲【咈戾也專欲難成犯眾興禍故戒之】臯陶曰在知人在安民禹曰知人則哲能官人安民則惠黎民懷之此帝堯所難臯陶曰亦行有九徳亦言其人有徳乃言其行事以驗之曰寛而栗【性寛大而能莊栗】柔而立【和柔而能立事】願而恭【慤願而恭恪】亂而敬【亂治也有治而能謹敬】擾而毅【擾順也致果爲毅】直而溫【行正直而气溫和】簡而廉【性簡大而有廉隅】剛而塞【剛斷而塞實】彊而義【無所屈撓動必合義】彰厥有常吉哉【彰明吉善也其人行此徳有常不變至於彰著此眞吉士可用哉】三徳有家【九徳之中有其三可以爲卿大夫】六徳有邦【可以爲諸侯】翕受敷施九徳咸事俊乂在官【翕合也能合受三六之徳而用之以布施政教使九徳之人皆用事謂天子如此則俊徳治能之士並在官】兢兢業業一日二日萬防【兢兢戒愼業業危懼防者動之微吉凶之先見者也王者戒懼於事微小之時制治於未亂保邦於未危則易爲力已亂已危則難爲功一日二日之間防微之事至有萬端不可不察】無曠庶官天工人其代之【曠空也位非其人爲空官言百官代天理物不可以天官私非其才】天聰明自我民聰明【自用也言天因民而降之福民所歸者天命之天視聽人君之行用民爲聰明】天明畏自我民明威【天威可畏亦用民成其威民所叛者天討之是天明可畏之效】帝曰臣作朕股肱耳目【言大體若身】予違汝弼汝無面從退有後言【我違道汝當以義輔正我無得面從我違而退有言我不可弼】禹曰萬邦黎獻共惟帝臣惟帝時舉敷納以言明試以功車服以庸【獻賢也萬國眾賢共爲帝臣帝宜以時舉其秀者先使布納其爲治之言察其是非能言者未必能行故又宜試之以事以明辧眾言之虛實必待其功效顯著然後賜之車服爵命而用之】

稽古錄卷三

欽定四庫全書

稽古錄卷四

宋司馬光撰

有虞氏下

帝作歌曰股肱喜哉元首起哉百工熙哉【元首君也股肱之臣喜樂盡忠君之治功乃起百官之業乃廣言君得良臣乃能致治】臯陶賡之曰元首明哉股肱良哉庶事康哉【賡續也言人君選任之明則股肱大臣無不忠良大臣忠良則天下眾事無不安者言治安之本在君明】又歌曰元首叢脞哉股肱惰哉萬事墮哉【叢脞細碎無大略明主好要闇主好詳主好要則百事詳主好詳則百事荒君旣不知治要躬親細務則大臣無所事事皆解體不爲用萬事非一人可治故皆墮壊】舜老有子商均亦不肖不足天下乃命禹攝行天子事舜命禹徵有苗三旬苗民逆命益贊於禹曰惟徳動天無逺弗屆【贊佐屆至也益以此義佐禹欲其修徳致逺】滿招損謙受益時乃天道【自滿者人損之自謙者人益之是天之常道】至諴感神矧玆有苗【諴和也矧況也至和感神況有苗乎言易感】禹拜昌言曰兪班師振旅【昌當也以益言爲當故拜受而然之遂還師兵入曰班振言整眾】帝乃誕敷文徳【逺人不服大布文徳以來之】舞干羽於兩階【幹楯羽翳也皆舞者所執修闡文教舞文舞於賓主階間抑武事】七旬有苗格【討而不服不討自來明禦之者必有道】舜生三十徵庸【始見試用】三十在位【歷試二年攝位二十八年】五十載而崩【舜服堯喪三年其一在五十之數故爲天子五十年】壽百一十二歲禹封舜後於虞而客之及周武王克商封舜後胡公於陳賜姓嬀氏孔子曰後世𨿽有作者虞帝弗可及也已矣夏后氏上

夏后姒姓曰文命髙陽之孫鯀之子也堯命鯀治水功不成舜臣堯殛鯀於羽山舉禹使代父治水【廢父興子堯舜之道】天乃錫禹洪範九疇【洪大範法疇類也洛出書神龜負文而出列於背有數至於九禹因而第之以成九類一五行二五事三八政四五紀五皇極六三徳七稽疑八庶徵九五福六極】禹治水順五行之性循天地之理不墮山不崇藪壅者決之滯者導之行水於其所無事故功易成禹治水勤勞陸行乘車水行乘舟泥行乘橇【子絕切形如箕擿行泥上】山行乘梮【紀錄切以鐵如錐頭長半寸施之履下以上山不蹉跌也】娶塗山氏女歷辛壬癸甲四日復往治水塗山氏女生子啟禹過門聞啟呱呱【音孤】而泣不入視之時下民昏墊【丁念切昏瞀墊陷言困水災】艱食【難得食】禹隨山刋木【隨行山林斬木通道】與益得禽獸佐民食決九川距四海濬畎澮距川【距至也決九州名川通之至海一畝之間廣尺深尺曰畎方百里之間廣二尋深二仞曰澮澮畎濬之至川亦入海】平田無水與稷教民播種百谷濬川得魚鼈佐民食【濬深其流】烝民乃粒萬邦作乂【米食曰粒言天下由此爲治本】禹分天下爲冀兗靑徐荊豫梁雍九州任土作貢【任其土地所有定其貢賦之差】九州攸同四隩旣宅【四方之宅已可居】九山刋旅九川滌源九澤旣陂【九州名山已槎木通道而旅祭矣九州之川已滌除泉源無壅塞矣九州之澤已陂障無決溢矣】四海防同【四海之內防同京師九州同風萬國共貫】庶土交正底愼財賦【交俱也眾土俱得其正謂壤墳壚致所愼者財貨貢賦言取之有節用之有度】咸則三壤成賦中邦【皆法壤田上中下大較三品成九州之賦明水害又除】以天下近逺分甸侯綏要荒五服辧諸侯職守東漸於海西被於流沙朔南曁聲教【漸入也被及也此言五服之外皆與王者聲教而朝見】訖於四海堯乃錫禹圭告厥成功

稽古錄卷四

欽定四庫全書

稽古錄卷五

宋司馬光撰

夏后氏下

舜受禪使禹宅百揆舜老以位禹曰朕居帝位三十有三載耄期倦於勤汝惟不怠總朕師【師眾也八十九十曰耄百年曰期頤年已耄老厭倦萬防汝不懈怠於位稱總我眾欲使攝】禹辭帝曰克勤於邦克儉於家不自滿假惟汝賢【滿謂盈實假大也言禹惡衣菲食卑其宮室而盡力爲民執心謙沖不自盈大】汝惟不矜天下莫與汝爭能汝惟不伐天下莫與汝爭功【自賢曰矜自功曰伐言禹推善讓人而不失其能不有其勞而不失其功所以能絕眾人】天之歷數在汝躬汝終陟元後【陟升也元大也大君天子】人心惟危道心惟微惟精惟一允執厥中【危則難安微則難明精所以明其難明一所以安其難安然道之大要莫若信執其中】無稽之言勿聽弗詢之謀勿庸【無考無信驗不詢專獨終必無成故戒勿聽用】可愛非君可畏非民眾非元後何戴後非眾罔與守邦【民以君爲命故可愛君失道民叛之故可畏言眾戴君以自存君恃眾以守國相須而立】禹拜稽首固辭帝曰毋惟汝諧【毋禁止辭惟汝能諧和元後之任】禹乃受命攝行天子事如舜之初舜崩禹三年喪畢卽天子位防諸侯於塗山執玉帛者萬國又防諸侯於防稽長狄防風氏後至禹戮之禹命逺方圖物【圖畫山川奇異之物而獻之】貢金九牧【使九州之牧貢金】鑄鼎象其州之物【象所圖物著之於鼎】百物而爲之備使民知神姦【圖鬼神百物之形使人逆備之】故民入川澤山林不逢不若【若順也】魑魅魍魎【魑山神獸形魅怪物魍魎水神】莫能逢之禹崩壽百年孔子曰禹吾無間然矣堯之崩也天下諸侯不歸丹朱而歸舜舜之崩也天下諸侯不歸商均而歸禹禹崩子啟賢天下諸侯皆曰吾君帝禹之子也相帥歸之○啟乃卽天子位有扈逆命【扈今京兆鄠縣】啟徵扈滅之享諸侯於鈞臺【陽翟縣南有鈞臺陂】啟崩子太康立○王太康尸位【屍主也】以逸豫滅厥徳黎民咸貳乃盤遊無度畋於有洛之表十旬弗反有窮后羿【窮國之君】因民弗忍王之惡拒於河王不得入國遂廢之立其弟仲康而相之夏室微弱○王仲康崩子相立○王相之時羿遂代夏政相失國依於同姓諸侯斟灌及斟鄩氏羿恃其善射不修民事而淫於原獸【好佃獵】棄武羅伯囚髠熊龍圉【四子皆羿之賢臣】而用寒浞寒浞伯明氏之讒子弟也【伯明寒君名】伯明後寒棄之夷羿收之【夷氏】信而使之以爲己相浞行媚於內【內宮人】而施賂於外愚弄其民【欺罔之】而娯羿於畋【樂之以遊畋】樹之詐慝以取其國家【樹立也】外內咸服【信浞詐】羿猶不悛【悛攺也】將歸自畋家眾殺而烹之以食其子靡奔有鬲氏【靡夏遺臣事羿者有鬲國名】浞因羿室【就國妃妾】生澆及豷【澆五叫切豷許醫切】恃其讒慝詐僞而不徳於民使澆用師滅斟灌及斟鄩氏殺夏后相處澆於過處豷於戈後緍方娠逃出自竇【後緍相妻娠懷身也音身】歸於有仍【後緡有仍氏女】生少康焉爲仍牧正【牧官之長】澆使椒求之【椒澆臣】逃奔有虞爲之庖正虞思於是妻之以二姚【思有虞君也虞思自以二女妻少康】而邑諸綸【綸虞邑】有田一成有眾一旅【方十里爲成五百人爲旅】能布其徳而兆其謀【兆始】以收夏眾撫其官職靡自有鬲氏收斟灌斟鄩之遺民以滅浞而立少康祀夏配天不失舊物【物事也】○王少康立夏道中興少康崩子杼立○王杼崩子槐立○王槐崩子芒立○王芒崩子泄立○王泄崩子不降立○王不降崩弟扃立○王扃崩子廑立○王廑崩不降之子孔甲立○王孔甲之時夏徳衰諸侯多叛之孔甲崩子臯立○王臯崩子發立○王發崩子癸立是爲桀○王桀都安邑滅徳作威敷虐於萬方百姓用兵伐有施得其女末喜嬖之荒淫無度有以危亡爲諫者桀自恃天命指日曰是日何時喪乎予及汝偕亡闗龍逢彊諫桀殺之諸侯多叛桀歸商湯桀囚湯於夏臺欲殺之旣而釋之湯乃與伊尹興師伐夏與桀戰於鳴條克之桀奔南巢夏后氏遂失天下夏有王與無王用歲四百三十二

稽古錄卷五

欽定四庫全書

稽古錄卷六

宋司馬光撰

殷上【亦號商又封商湯居殷而受命故二號】

殷湯子姓曰履其先出於髙辛氏帝嚳生契契爲舜司徒封於商【商在大華之陽今商州】契生昭明昭明生相土相土居商丘【今應天府】相土生昌若昌若生曹圉曹圉生冥冥生振振生微微生報丁報丁生報乙報乙生報丙報丙生主壬主壬生主癸主癸生天乙世爲諸侯天乙是爲成湯自契至成湯八遷湯始居亳從帝嚳居湯不邇聲色不殖貨利【邇近也殖生也言淸潔不貪】徳懋懋官功懋懋賞用人惟已攺過不吝【勉於徳者則勉之以官勉於功者則勉之以賞用人之言若自己出有過則攺無所吝惜所以能成王業】居上克明【言理恕】爲下克忠【事上竭誠】與人不求備檢身若不及【使人必器之常如不及恐有過】爲夏方伯葛伯不祀奪餉者黍肉湯始徵之歸市者不止耕者不變誅其君而卹其民自是東徵西夷怨南徵北狄怨【西夷北狄舉逺以言則近者著矣】曰奚獨後予攸䢐之民室家相慶曰徯予後後來其蘇【湯所往之民皆喜曰待我君來其可蘇息】伊尹有元聖之徳耕於有莘之野以樂堯舜之道湯使人以幣聘之使三返然後至湯任之以政伊尹以爲桀𨿽無道君也湯𨿽有聖徳臣也不可捨君而輔臣乃去亳適夏旣而知桀不可輔復歸於亳乃與湯謀伐桀勝之放桀於南巢諸侯推湯爲天子湯以堯舜皆以揖讓天下已獨以干戈得之有慙徳仲虺乃爲之作誥言天錫湯勇智表正萬邦夏桀昏徳民墜塗炭【若陷泥墜火無救之者】非徳言所能諫【徳言道徳善言】不可不伐之意湯攺紀夏政代虐以寛又自誥諸侯曰爾有善朕弗敢蔽罪當朕躬弗敢自赦惟簡在上帝之心【所以不蔽善人不赦已罪以其簡在天心故】其爾萬方有罪在予一人【自責化不至】予一人有罪無以爾萬方【無以爾萬方言非所及】諸侯由是歸之湯爲天子十三年而崩太子太丁未立而卒立太丁之子太甲○王太甲旣立不明欲敗度縱敗禮伊尹屢諫不聽恐王習不義遂成性欲困苦以革其心乃放王於桐宮伊尹攝行天子事王於是悔過遷善三年伊尹復奉王歸於亳復王位還其政太甲不怨而徳之伊尹申戒於王曰有言逆於汝心必求諸道【人以言咈違汝心必以道義求其意勿拒逆之】有言遜於汝志必求諸非道【遜順也言順汝心必以非道察之勿以自臧】太甲由是能保惠於庶民克終湯業享國三十三年崩號祖甲子沃丁立○王沃丁崩弟太庚立○王太庚崩子小甲立○王小甲崩弟雍已立○王雍已崩弟太戊立○王太戊時伊尹之子陟爲相巫咸佐之亳有祥桑谷共生於朝一暮大拱【祥妖怪也兩手搤之曰拱】太戊懼伊陟曰妖不勝徳太戊從之桑谷枯死太戊治民祗懼不敢荒寧殷復興享國七十五年崩號中宗子仲丁立○王仲丁遷於囂仲丁崩弟外壬立○王外壬崩弟河亶甲立○王河亶甲時居相殷復衰河亶甲崩子祖乙立○王祖乙時相爲水所毀遷於耿祖乙崩子祖辛立○王祖辛崩弟沃甲立○王沃甲崩祖辛之子祖丁立○王祖丁崩沃甲之子南庚立○王南庚崩祖丁之子陽甲立○王陽甲崩弟盤庚立○王盤庚時復避水災南涉河遷於亳從湯居行湯政殷復興盤庚崩弟小辛立○王小辛時殷復衰小辛崩弟小乙立○王小乙崩子武丁立

稽古錄卷六

欽定四庫全書

稽古錄卷七

宋司馬光撰

殷下

王武丁思復興殷道亮陰三年不言羣臣咸諌王曰予恭黙思道夢帝賚予良弼【夢天與我良佐】乃以形求於天下傅說築傅巖之野惟肖【傅巖在今陜州平陸界傅說賢而隠代胥靡刑人築此道以供食肖似也】王召與語果聖人也爰立作相置諸左右曰啟乃心沃朕心若藥弗瞑厥疾弗瘳【開汝心以沃我心如服藥必瞑極其病乃除欲其出切言以自警】若跣弗視地厥足用傷【跣必視地足乃無傷言欲使爲己視聽】說曰天立後王君公承以大夫師長不惟逸豫惟以亂民【不使有位者逸豫民上言立之王使治民】又曰惟治亂在庶官【言所官得人則治失人則亂】又曰無恥過作非【恥過誤而文之遂成大非】又曰非知之艱行之惟艱王曰若作酒醴爾惟麯蘗若作和羮爾惟鹽梅【釀酒者麯過太苦蘗過太甘調羮者鹽過太咸梅過太酸必求和適爲難良相治國懲勸寛猛凡區處施設若大酋之釀酒膳夫之調羮曲盡其宜乃爲善】爾交修予罔予棄予惟克邁乃訓【交非一之義邁行也言我能行政教】說曰王人惟學於古訓乃有獲【有所得】道積於厥躬王曰股肱惟人良臣惟聖【手足具乃成人有良臣乃成聖】惟後非賢不乂惟賢非後不食【言君須賢治賢須君食】髙宗祭成湯有飛雉升鼎耳而雊【古後切鳴也】祖已曰惟先格王正厥事【言至道之王遭變異正事而異自消】髙宗從之不敢荒寧嘉靖殷邦至於小大無時或怨【善謀殷國至於小大之故人無是有怨者言無非】享國五十九年崩號髙宗祖庚立○王祖庚崩弟甲立○王甲時殷復衰甲崩子廩辛立○王廩辛崩弟庚丁立○王庚丁崩子武乙立○王武乙復去亳徙河北王武乙崩子太丁立○王太丁崩子乙立○王乙崩子受徳立○受徳一曰辛是爲紂王紂王都朝歌資辯捷疾聞見甚敏材力過人智足以拒諫言足以飾非矜人以能以爲皆出已下播棄黎老暱比罪人【播棄不禮敬暱近也】爲天下逋逃主萃淵藪平居弗祀上帝神只宗廟恃其彊大喜用兵百戰皆克伐有蘇得其女妲己惟妲己之言是用作奇技淫巧以恱之淫湎肆虐作炮烙之法膏銅柱下加之炭令有罪者行焉輒墮炭中以取妲己笑刳【庫胡切】剔【天易切】孕婦斮【側角切】朝涉之脛【冬月見朝涉水者謂其脛耐寒斬而視之】醢九侯脯鄂侯囚西伯於羑里【羑音酉】久乃赦之旣而西伯戡黎【近王圻之諸侯戡勝也】祖伊恐奔告於王王曰嗚呼我生不有命在天祖伊反曰嗚呼乃罪多參在上乃能責命於天【反報紂也言汝罪惡眾多參列在上天誅且至乃恃命於天乎】紂終不悛比干彊諫紂怒曰吾聞聖人之心有竅剖比干心箕子懼乃佯狂爲奴紂又囚之防子恐殷絕祀遂奔周紂專任嬖臣飛廉惡來知政事於是周武王伐紂殷之士女皆篚其幣帛迎周師紂率其眾如林防戰於牧野紂卒皆不戰前徒倒戈攻於後以北紂走登鹿臺自焚死周遂滅殷自成湯受命至是凡六百二十九年

稽古錄卷七

欽定四庫全書

稽古錄卷八

宋司馬光撰

周上

周文王姬姓曰昌其先亦出於髙辛氏帝嚳生棄佐禹播時百谷堯封之邰【地來切】舜命爲后稷后稷薨子不窋立【窋行律切】夏后政衰棄稷不務不窋用失其官自竄於戎狄之間不窋生鞠鞠生公劉能修后稷之業務耕種行地宜行者有資居者有積民賴其慶多徙而歸保焉故詩人歌樂思其徳公劉生慶節國於豳【豳與邠同今邠州】慶節生皇僕皇僕生差弗差弗生毀隃【音兪】毀隃生公非公非生髙圉髙圉生亞圉亞圉生公叔祖類公叔祖類生古公亶父古公亶父是爲太王復修后稷公劉之業積徳行義國人皆戴之狄人攻之事之以皮幣犬馬珠玉皆不得免乃屬其耆老而告之曰狄人之所欲者吾土地也吾聞有民立君將以利之君子不以其所養人者害人民之在我與其在彼何異民欲以我故殺人父子而君之吾不忍也二三子何患乎無君我將去之乃與私屬去邠逾梁山邑於岐山之下居焉故號曰周豳人曰仁君不可失也從之者如歸市旁國民亦多歸之古公乃貶戎狄之俗營築城郭室屋而邑別居之【分別而爲邑治也】民歌樂之肇基王迹古公長子太伯次仲雍次季歷生昌昌有聖徳在傅弗勤處師弗煩不聞亦式不諫亦入【道義𨿽所未樂率意行之冥合於法式過失不待人諫言已先入皆言其生知】古公知其必興周家欲立季歷以昌太伯仲雍知其指自竄於句【古侯切】吳以讓季歷太伯猶服端委【端委端委貌周之禮服】仲雍遂從夷俗斷髮文身以示不可用古公薨季歷立是爲王季王篤於行義諸侯順之王季薨昌立是爲文王都丰文王徽柔懿恭懷保小民【以美道和民故民懷之以美政恭民故民安之】發政施仁必以鰥寡孤獨爲先【老而無妻曰鰥老而無夫曰寡老而無子曰獨幼而無父曰孤此四者天下之窮民而無告者】自朝至於日中昃不遑暇食用咸和萬民【從朝至日昳不暇食思慮政事用皆和萬民】文王爲殷西伯【古之王者擇諸侯之賢者分掌天下諸侯文王爲西伯掌西方諸侯】於時西有昆夷之患北有玁狁之難【玁音險狁音允】文王以天子之命命將帥遣戍役以守衛中國逺近之人皆畏而愛之則而象之諸侯大邦畏其力小邦懷其徳虞芮之君相與爭田久而不平欲質於西伯乃相與朝周入其境則耕者讓畔行者讓路入其朝士讓爲大夫大夫讓爲卿二國之君慙而相謂曰我等小人豈可以履君子之庭乃相讓以其所爭田爲閒田而退天下聞之而歸周者四十餘國時紂方無道諸侯多去紂歸文王紂怒囚文王於羑里七年諸侯皆從之囚紂於是懼而歸之文王乃整兵以誅諸侯之不道者伐崇伐宻伐阮伐共伐黎皆勝之文王爲諸侯四十二年更稱元年三分天下有其二以服事殷九年崩壽九十七太子發立是爲武王○武王三年喪畢十一年觀兵孟津諸侯不期而防者八百餘人皆曰紂可伐武王曰未可退而增徳及紂殺比干囚箕子十三年武王帥諸侯復伐紂與紂戰於牧野克之遂滅紂一戎衣天下大定乃反商政政由舊【用商先王善政】釋箕子囚封比干墓式商容閭【封益其土商容賢人紂所貶退式其閭巷以禮賢在車上慿軾小俛曰式】散鹿臺之財發鉅橋之粟【紂所積之府倉皆散發以賑貧民】大賚於四海而萬姓恱服【施捨已責救乏賙無所謂周有大賚天下皆恱仁服徳】王還至丰乃偃武修文載戢干戈載櫜弓矢【戢聚櫜韜也音髙】歸馬於華山之陽放牛於桃林之野示天下弗服【示天下不復乘用】興滅國繼絕世舉逸民垂拱而天下治徙都鎬【戶老切】封紂子武庚祿父於殷以守湯祀命王弟管叔霍叔蔡叔監之又封姬姓之國五十三通道於九夷八蠻西旅貢獒【西方逺國貢犬犬髙四尺曰獒音敖】太保召公作書戒王以愼終曰明王愼徳四夷咸賓【皆賓服】不役耳目百度惟貞【言不以聲色自役則百度正】玩人喪徳玩物喪志【以人爲戲弄則喪其徳以器物爲戲弄則喪其志】不作無益害有益功乃成不貴異物賤用物民乃足【遊觀爲無益奇巧爲異物言明王之道以徳義爲益器用爲貴所以化俗生民】犬馬非其土性不畜【非此土所生不畜以不習其用】珍禽奇獸不育於國【皆非所用有損害政】不寶逺物則逺人格【不侵奪其利則來服矣】所寶惟賢則邇人安又曰爲山九仞功虧一簣【音匱八尺曰仞諭向成也未成一簣猶不爲山是以聖人幹幹日昃愼終如始】武王卽位四年克商克商七年而崩壽九十三成王誦立○成王年十三周公爲冢宰攝行天子事管叔蔡叔霍叔乃流言於國曰公將不利於孺子遂奉武庚祿父淮夷作亂周公帥師東徵居東二年罪人斯得殺武庚祿父及管叔囚蔡叔於郭鄰降霍叔於庶人滅淮夷三年而歸卜宅洛邑爲王城使四方入貢道裏均又作下都於瀍水東【瀍澄延切】命曰遷殷頑民教治之然天子猶往來常居鎬京曰宗周夏徳旣衰戎狄內侵九州之地寖滅周公復唐虞之舊域斥大九州之境王畿之外分五服爲侯甸男采衛蠻夷鎭蕃九畿周公攝政凡七年制禮作樂致太平乃復政成王而告老王曰公無困我哉畱周公爲太師與召公共輔王室周公作無逸以戒成王曰君子所其無逸【君子之道所在念徳無有逸豫】先知稼穡之艱難乃逸則知小人之依【稼穡農夫之艱難事先知之乃謀逸豫則知小人之所依怙】又作立政曰拜手稽首告嗣天子王矣【言不可不愼】宅乃事宅乃牧宅乃凖玆惟後矣【宅居也居汝事謂六卿掌事者牧牧民之官謂九州之長凖平法者謂士官皆得其人則此惟後矣言立政在官人】文王武王克知三有宅心灼見三有俊心【文武能知擇人居此事牧凖三官之心又能灼然見俊徳之人可以任此三官者之心所以能立政灼明見】左右攜僕百司庶府【𨿽左右攜持器物之僕及百官有司主券契藏吏亦皆擇人】文王惟克厥宅心乃克司牧人以克俊有徳【文王惟其能居心務大略細守本遺末乃能司牧人用能俊有徳者】文王罔攸兼於庶言庶獄庶愼惟有司之牧夫【文王無所兼知於毀譽眾言及眾刑獄眾所當愼之事惟愼擇有司牧夫而已勞於求才逸於任賢】是訓用違庶獄庶愼文王罔敢知於玆【是萬民順法用違法眾獄眾愼之事文王一無敢自知於此委任賢能而已】又作周官命太宰司徒宗伯司馬司寇司空六卿各帥其屬分掌天下之務成王卽政三十年崩子康王釗立【釗之遙切】○康王修文武成王之業四海治安成康之世刑措不用者四十餘年康王崩子昭王瑕立○昭王時王道微缺昭王南徵濟漢沈沒不復周人諱之不赴告子穆王滿立○穆王將徵犬戎祭【側介切】公謀父曰先王耀徳不觀兵夫兵戢而時動動則威觀則玩玩則無震【震懼也】故先王有威讓之令有文告之辭布令陳辭而又不至則增修於徳而無勤民於逺王不聽得四白狼四白鹿以歸自是荒服者不至穆王肆其心【肆極也】周行天下將皆必有車轍馬迹焉祭公謀父作詩以止王心曰思我王度式如玉式如金【金玉取其堅重】形民之力而無醉飽之心【言國之用民當隨其力任如金冶之器隨器而制形故言形民之力去其醉飽過盈之心】王爲之少息在位五十五年崩子共王繄扈立

稽古錄卷八

欽定四庫全書

稽古錄卷九

宋司馬光撰

周下

共王崩子懿王囏立【囏居閒切】懿王崩共王弟孝王辟方立○孝王崩復立懿王太子夷王燮○夷王時王室卑下堂而見諸侯夷王崩子厲王胡立○厲王淫昏無道召穆公作詩刺之不敢斥言借商紂以言之曰殷鑑不逺在夏后之世榮夷公好專利有寵於王芮良夫諫曰夫利百物之所生也天地之所載也而或專之其害多矣天地百物皆將取焉所怒甚多胡可専也王人者將以導利而布之上下者也匹夫専利猶謂之盜王而行之其歸鮮矣王不聴國人謗王王怒得衛巫使監謗者【監察也王以爲巫有神靈有謗必知之】以告則殺之國人莫敢言道路以目王喜告召公曰吾能弭謗矣召公曰防民之口甚於防川川壅而潰傷人必多王不聽後三年民不堪命作亂流王於彘太子靖匿於召公之家召公以其子代之乃得免大臣共和行政自是以後年始可譜

共和之初諸侯所自出

魯【周公旦姬姓周文王之子武王之弟佐文武克商定天下食采於周武王崩成王幼周公攝行天子事七年致太平復政成王成王命周公子伯禽就封於魯都曲阜畱周公自輔爲太師周公薨於丰魯公伯禽後七君至愼公濞○曲阜今兗州】

齊【太公望姜姓其先出於神農氏堯時嘗爲四嶽封於呂太公事周爲文武師佐武王滅商號尙父封於齊都營丘太公畱鎬京與周公夾輔成王后五世至胡公靜徙都薄姑胡公弟獻公山徙都臨淄獻公薨子武公壽立○營丘在今靑州界薄姑在棣州界臨淄在靑州界】

晉【唐叔虞姬姓周武王之子成王之弟成王封叔虞於唐在河汾之東叔虞子燮爲晉侯又四世至靖侯宜臼】

秦【仲嬴姓其先出於髙陽氏至伯益佐禹治水爲舜虞其後裔有飛廉飛廉生惡來革皆以材力事紂與紂俱死飛廉孫曰造父以禦得幸於周穆王封於趙城爲趙氏惡來革五世孫非子爲周孝王主馬於汧渭之間馬大蕃息孝王邑之秦曰秦嬴秦嬴生公伯公伯生秦仲秦仲始大○秦今秦州】

楚【羋姓其先出於髙陽氏有子曰黎爲髙辛氏大正有功徳號祝融黎死弟吳回代爲祝融其後子孫蕃衍爲八姓夏商之際爲顯諸侯已姓昆吾董姓豢龍彭姓彭祖豕韋禿姓舟人妘姓鄔鄶偪陽曹姓鄒莒斟姓無後吳回之孫曰季連爲羋姓楚之祖也世居蠻荊爲君長其苗裔曰鬻熊事周文王鬻熊曽孫熊繹事成王封爲楚子熊繹後八君至熊勇○羋音弭】

宋【微子啟殷帝乙之子紂之庶兄周公旣誅武庚祿父以微子代殷後封於宋世爲周客微子薨弟衍立號微仲微仲後六君至僖公舉○宋今應天府】

衛【康叔封姬姓周公之弟也周公旣伐管叔蔡叔以殷餘民封康叔於衛康叔後八世至僖侯○衛今衛州】

陳【胡公滿帝舜之後周武王克殷以元女太姬妻胡公而封諸陳賜姓嬀氏後五世至幽公寧○陳今陳州】

蔡【叔度周公之弟也流言讒周公周公囚諸郭鄰其子胡率徳攺行周公復封諸蔡蔡仲後世至武侯○蔡今蔡州】

曹【叔振鐸周文王之子武王封於曹后五世至夷伯喜○曹今曹州】

稽古錄卷九﹤史部﹐編年類﹐稽古錄﹥

欽定四庫全書

稽古錄卷十

宋司馬光撰

○【庚申】共和元年【魯愼公濞七齊武公壽十晉靖侯宜臼十八年秦仲楚熊勇七宋僖公舉十八衛僖侯陳幽公寧十四蔡武侯二十三曹夷伯喜二十四○共伯和行周政厲王太子靖居於召公虎之家】二【晉僖侯司徒元】三○四【楚熊勇薨弟熊嚴立】○【甲子】五【楚熊嚴蔡夷侯元】六○七【曹夷伯薨弟疆立】八【曹幽伯疆元】九○十○十一【陳僖公孝元】十二【宋惠公覸元】十三○十四【厲王死周公召公舉太子靖而立之共和罷先是厲王無道天下蕩蕩無綱紀文章百姓離散四夷交侵宣王卽位側身修行勞來安集其民至於鰥寡靡不得所錫命諸侯防之搜狩天下喜於王化復行詩人美之焉】

○【甲戌】宣王【靖】元年【楚熊霜元】二【曹幽伯薨弟鮮立】三【曹戴伯鮮元】四【齊厲公無忌元】五○六【晉獻侯借元○荊子熊霜薨三弟爭立仲雪死叔熊逃難於濮國人立季紃○西戎殺秦仲王召秦仲子莊公資之兵使伐西戎破之遂賜以大駱犬丘之田】七【秦莊公楚熊紃元】八○九○十【魯愼公薨弟敖立】○【甲申】十一【魯武公敖元】十二【魯武公以子括與戲見王王立戲爲太子樊仲山甫諫曰不順必犯犯必誅是自誅王命也誅亦失不誅亦失王不聴魯侯歸而薨太子戲立○齊厲公暴虐國人弒之太子赤立誅弒君者】十三【魯懿公戲齊文公赤元】十四○十五【衛僖侯薨太子共伯早死立其弟和是爲武公武公復修康叔之政百姓和集詩人美之】十六【衛武公和元】十七【晉穆侯費生元】十八○十九【蔡僖侯所事元】二十○【甲午】二十一○二十二【魯侯伯禦鄭桓公友元○王封弟友於鄭魯人弒懿公立括之子伯禦】二十三○二十四○二十五【齊成公說元】二十六○二十七○二十八【宋哀公元】二十九【楚熊鄂宋戴公立元】三十○【甲辰】三十一○三十二【王伐魯殺伯禦立懿公之弟稱諸侯從是而不睦】三十三【陳武公靈曹惠伯雉魯孝公稱元】三十四【齊莊公購元】三十五○三十六○三十七○三十八【楚若敖儀元】三十九【戰於千畝王師敗績於姜氏之戎王乃料民於太原樊穆仲諫曰古者不料民而知其多少若立其官使之時修其職則少多生死出入往來皆可知也又何料焉王不聴】四十○【甲寅】四十一○四十二○四十三○四十四【晉殤叔元】四十五○四十六【王崩王能愼徽接下用賢使能羣臣無不自盡以奉其上內修政事外攘夷狄命尹吉甫北伐玁狁方叔南徵蠻荊復文武之境土周室中興焉】

幽王【宮涅】元年【王沈湎淫泆讒諂並進賦役煩重百姓愁怨不以禮信待諸侯賞罰不當諸侯怨叛】二【晉文侯仇陳夷公說元○涇渭洛竭岐山崩伯陽父知周將亡】三【王娶申女以爲後生太子宜臼又得褒姒嬖之生子伯服乃廢申後放太子於申以褒姒爲後伯服爲太子褒姒驕縱王惑之詩人知其必亡刺之曰燎之方寧或滅之赫赫宗周褒姒滅之】四【陳夷公薨弟燮立】○【甲子】五【秦襄公陳平公燮元】六○七○八【鄭桓公爲司徒用史伯之言知周將獘寄帑於虢鄶之間】九【王室始騷】十○十一【申侯與西戎攻周殺幽王於驪山之下申侯復立太子宜臼是爲平王平王東徙洛邑以避狄難自是周室微弱政令不行諸侯交爭更相並吞而齊楚秦晉始大】

平王【宜臼】元年【鄭武公元○虢鄶叛鄭鄭武公擊之取其十邑因徙居之】二○三【魯惠公弗湟元】○【甲戌】四○五○六【秦文公宋武公司空元】七○八【楚霄敖坎元】九○十【蔡共侯興元】十一【曹惠伯薨子石甫立弟武殺而代之】十二【蔡戴公曹穆公武元】十三○【甲申】十四【楚蚡冒眴衛莊公楊元】十五【曹桓公終生元】十六○十七【陳文公圉元】十八○十九○二十○二十一【秦文公大敗戎師收周餘民有之北至岐岐以東歸之王】二十二【蔡宣侯措父元】二十三○【甲午】二十四【宋宣公力元】二十五○二十六【晉昭侯伯曲沃桓叔成師元○晉始亂封文侯弟成師於曲沃師服曰國家之立也本大而末小是以能固今晉甸侯也而建國本旣弱矣其能久乎於是沃盛彊昭侯防弱國人將叛而歸沃詩人爲之賦之水及椒聊】二十七【陳桓公鮑元】二十八【鄭莊公寤生元○鄭莊公之弟段有寵於母武姜使居京祭仲曰都城過百雉國之害也不如早爲之所無使滋蔓公曰多行不義必自斃子姑待之段多材而好勇不義而得眾莊公不禁詩人刺之】二十九○三十【荊子蚡冒薨弟熊通殺蚡冒之子而自立】三十一【楚武王通元】三十二【晉孝侯平元○晉潘父弒昭侯而納曲沃桓叔不克晉人立其子孝侯】三十三○【甲辰】三十四○三十五○三十六【衛莊公娶於齊曰莊姜賢而不答嬖妾上僭夫人失位詩人爲之賦碩人及緑衣嬖人之子州吁有寵而好兵公弗禁石碏諫曰臣聞愛子教之以義方弗納於邪去順效逆所以速禍也弗聴是歳莊公薨太子完立焉】三十七【衛桓公完元】三十八○三十九○四十○四十一【齊僖公祿父曲沃莊伯鮮元】四十二【宋宣公薨捨其子與夷而立弟和】四十三【宋穆公和元】○【甲寅】四十四○四十五○四十六○四十七【曲沃伯伐翼弒孝侯晉人立其弟鄂侯】四十八【晉鄂侯卻元○魯惠公薨太子允幼長庶子息姑攝位】四十九【魯隠公息姑元○夏鄭太叔段將襲鄭武姜將啟之莊公使公子呂伐京太叔出奔共春秋書鄭伯克段於鄢譏失教也】五十○五十一【夏鄭祭足帥師取溫之麥秋又取成周之禾○宋穆公疾召大司馬孔父而屬殤公焉使其子馮出居於鄭穆公薨殤公立】

桓王【林】元年【宋殤公與夷元○春衛公子州吁弒桓公而立州吁用兵暴亂與宋陳蔡共伐鄭欲以和其民眾仲曰和民以徳不聞以亂兵弗戢將自焚秋石碏使陳人殺州吁召桓公弟晉於邢而立之】二【衛宣公晉元○春曲沃莊伯伐翼王使尹氏助之鄂侯奔隨曲沃叛王秋王命虢公伐曲沃而立哀侯於翼哀侯鄂侯之子也】○【甲子】三【晉哀侯光元○夏鄭伯侵陳大獲往歲鄭伯請成於陳陳侯弗許五父諫曰親仁善鄰國之寶也不聴○冬鄭伯朝王王不禮焉周桓公曰善鄭以勸來者猶懼不至況不禮焉鄭不來矣】四【冬凡伯聘於魯戎伐之於楚丘以歸○秦文公薨太子早卒立太子之子寧公】五【秦寧公曲沃武公稱元○春魯鄭易祊田知天子不能復巡狩也】六【蔡桓侯封人元】七【夏齊侯魯侯鄭伯伐宋鄭伯取郜及防皆歸於魯】八【秋齊侯魯侯鄭伯滅許齊魯以許讓鄭鄭伯受而不敢有以與許叔君子以爲有禮○息侯伐鄭大敗而還君子知息之將亡以其不度徳量力○冬魯公子翚請殺桓公將求太宰隠公不許翚懼反譖隠公於桓公而弒之】九【魯桓公允元○春魯鄭卒易祊】十【宋莊公馮元○春宋督殺孔父而娶其妻殤公怒督懼遂弒殤公春秋以督爲有無君之心而後動於惡故先書弒其君督召莊公於鄭而立之齊魯陳鄭皆有賂遂相宋公○夏魯取郜鼎於宋臧僖伯諫不聴】十一【晉小子侯元○春曲沃武公伐翼獲哀侯晉人立其子謂之小子侯】十二○【甲戌】十三【春陳桓公薨文公子佗殺太子免而代之○王奪鄭伯政鄭伯不朝秋蔡人衛人陳人從王伐鄭戰於繻葛王卒大敗祝聃射王中肩】十四【陳厲公躍元○秋蔡人殺陳佗而立桓公弟躍○楚武王侵隨隨少師請追楚師季梁曰小之能敵大也小道而大淫今民餒而君逞欲不可隨侯懼而修政楚不敢伐○夏北戎伐齊鄭太子忽救齊敗戎師】十五【冬曲沃伯誘晉小子侯殺之】十六【晉侯緡元○隨少師有寵楚鬭伯比曰讐有釁不可失也夏楚子伐隨隨侯不用季梁之言敗於速杞楚獲少師以歸○冬王立晉哀侯之弟緍於晉○秦寧公薨三父廢太子而立少子出公】十七【秦出公元】十八【冬齊侯衛侯鄭伯伐魯戰於郎】十九【曹莊公射姑元○夏鄭莊公薨公子突之母宋雍氏之女也秋宋人誘鄭祭仲而執之使立突太子忽奔衛】二十【鄭厲公突元○冬衛宣公薨宣公生急子屬諸右公子生壽屬諸左公子宣姜與公子朔構急子公使諸齊使盜待諸莘壽子載其旌以先盜俱殺之故二公子怨惠公】二十一【衛惠公朔陳莊公林元】二十二【冬齊僖公薨襄公立政令無常鮑叔牙曰君使民慢亂將作矣奉僖公子小白出奔莒○秦三父弒出公復立故太子】○【甲申】二十三【齊襄公諸兒秦武公元○鄭祭仲專政厲公使其壻雍糾殺之不克夏厲公出奔蔡太子忽復歸於鄭秋厲公復入於櫟王子克有寵於王辛伯曰並後匹嫡兩政耦國亂之本也】

莊王【佗】元年【衛黔牟鄭昭公忽元○冬衛左公子泄右公子職立公子黔牟衛公奔齊】二【夏蔡桓侯薨無子蔡人召桓侯弟季於陳而立之○鄭昭公惡髙渠彌彌懼冬弒昭公而立其弟公子亹○秦武公討三父夷三族】三【蔡哀侯獻舞鄭子亹元○春魯侯及夫人文姜如齊申繻諫不聽齊侯通於文姜使公子彭生殺魯侯○秋齊侯誘鄭子亹及髙渠彌殺之祭仲立昭公弟子儀○周公黒肩謀弒王立王子克不克而死】四【魯莊公同鄭子儀元】五【陳宣公杵臼元】六【宋閔公捷元○秋紀季以酅入於齊】七【夏紀侯大去其國】八【楚文王貲元○冬魯侯齊人宋人陳人蔡人伐衛納惠公】九【衛惠公十二○夏衛惠公入放敖黔牟於周殺二公子】○【甲午】十○十一【齊侯使連稱管至父戍葵丘過期請代弗許公孫無知有寵於僖公襄公絀之二人因以作亂冬弒襄公而立無知管夷吾召忽奉僖公子糾奔魯】十二【齊桓公小白元○春齊雍廩殺無知夏魯侯伐齊納子糾桓公自莒先入秋魯師敗於幹時鮑叔使魯殺子糾而囚管仲以歸薦於桓公曰使相可也】十三【春魯用曹劌謀敗齊師於長勺秋荊敗蔡師於莘以蔡侯獻武歸】十四○十五【宋閔公靳南宮長萬秋萬弒閔公及仇牧太宰督而立子遊冬蕭叔大心及戴武宣穆莊之族以曹師伐之殺子遊立莊公之子禦說南宮萬奔陳宋人請而醢之】

僖王【胡齊】元年【宋桓公禦說元】二【夏鄭傅瑕殺鄭子而納厲公厲公入遂殺傅瑕又使讓原繁原繁曰臣無二心天之制也莊公之子猶有八人若皆以官爵行賂勸貳而可以濟事君其若之何乃縊而死○秋荊入蔡】三【鄭厲公後元○春諸侯防於鄄齊侯霸也】四【晉武公稱二十八○曲沃伯滅晉冬王命曲沃伯一軍爲晉侯○楚滅鄧○秦武公薨弟徳公立】○【甲辰】五【秦徳公元秦遷於雍】

惠王【閬】元年【晉獻公詭諸楚堵敖囏元】二【秦宣公元○秋蒍國五大夫奉莊王子頽以伐王弗克出奔溫蘇子奉子頺以奔衛燕師衛師伐周冬立子頺】三【蔡穆侯肹元○春鄭伯和王室不克遂以王歸王處於櫟】四【夏虢公鄭伯同伐王城殺王子頺及五大夫而納王】五【鄭文公捷元○春陳人殺其太子禦寇陳公子完奔齊齊侯使爲卿辭乃使爲工正○楚堵敖弟惲殺堵敖而自立】六【楚成王惲元】七【曹僖公赤元○冬戎侵曹曹世子羈出奔陳赤歸於曹赤莊公子也】八【冬晉獻公患桓莊之族偪盡殺之】九【衛懿公赤元○虢人再侵晉】○【甲寅】十【晉侯將伐虢士蒍曰不可若驟得勝於我必棄其民無眾而伐之欲禦我誰與夫禮樂慈愛戰所畜也虢弗畜也亟戰將饑】十一【晉獻公齊姜生太子申生大戎狐姬生重耳小戎子生夷吾驪姬生奚齊其娣生卓子驪姬嬖欲立其子賂外嬖梁五與東闗嬖五使言於公出太子使居曲沃重耳居蒲夷吾居屈惟二姬之子在絳】十二○十三【秋楚殺其令尹公子元鬭縠於菟爲令尹自毀其家以紓楚國之難○秦宣公薨弟成公立】十四【秦成公元】十五【秋魯莊公疾叔牙請立慶父季友請立太子般乃酖殺叔牙公薨慶父使賊殺子般齊人立莊公之庶子開慶父叔牙季友皆桓公子也○冬狄伐邢】十六【魯閔公開曹昭公班元○春齊人救邢○夏齊仲孫湫如魯省難歸桓公問曰魯可取乎對曰不可猶秉周禮禮所以本也國將亡本必先顚○晉侯作二軍以滅耿滅魏滅霍賜趙宿耿賜畢萬魏】十七【衛戴公申元○秋魯慶父弒閔公季友立閔公之兄申而誅慶父夫人哀姜與於亂故出奔邾齊人取而殺之○冬狄滅衛殺懿公齊宋收其遺民立宣公之孫戴公戴公尋薨又立其弟文公○鄭棄其師○秦成公薨弟任好立】十八【魯僖公申秦穆公任好衛文公燬元○春齊桓公以諸侯救邢夏邢遷於夷儀諸侯城之凡侯伯救患分災討罪禮也】十九【春諸侯城楚丘而封衛焉衛文公務材訓農授方任能衛更富昌詩人美之○晉用荀息之謀以璧馬假道於虞以伐虢夏虞師晉師滅夏陽春秋先書虞賄故也】○【甲子】二十○二十一【春齊侯以諸侯之師侵蔡蔡潰遂伐楚次於陘責楚包茅不入夏楚子使屈完來盟於師○冬晉驪姬寘毒於胙以譖太子申生申生自殺遂譖重耳夷吾曰皆知之】二十二【春晉公子重耳出奔狄○王欲廢太子鄭而立寵子帶夏齊桓公以諸侯防太子於首止謀寧周也○秋晉復假道於虞以伐虢宮之奇諫曰虢虞之表也虢亡虞必從之不聴冬晉滅虢還館於虞遂襲虞滅之】二十三【春晉公子夷吾出奔梁○秋楚子圍許冬許男面縛請服於楚】二十四【秋諸侯盟於寧母鄭太子華請去泄氏孔氏齊侯將許之管仲曰不可君以禮與信屬諸侯而以姦終之乃止○冬王崩襄王畏太叔帶之難不發喪而告難於齊】二十五【曹共公襄元○春諸侯盟於洮謀王室也襄王定位而後發喪】

襄王【鄭】元年【夏齊桓公防諸侯於葵丘○秋晉獻公薨冬裏克丕鄭欲納文公乃殺奚齊荀息立卓子裏克又殺之郤芮使夷吾重賂秦以求入秦伯與齊納夷吾】二【晉惠公夷吾宋襄公玆父元○晉惠公許賂中大夫旣而皆背之賂秦伯以河外列城五旣而不與又責裏克以弒君之罪而殺之丕鄭使秦伯誘郤芮欲以出晉君而納重耳不克而死】三【夏戎伐京師王子帶召之也】四【王以戎難故討子帶秋王子帶奔齊】○【甲戌】五【陳穆公欵元○冬晉饑乞糴於秦秦伯用子桑百里之言輸粟於晉丕豹請伐晉秦伯曰其君是惡其民何罪】六【冬秦饑乞糴於晉晉侯不與慶鄭曰背施幸災民所棄也近猶讎之況怨敵乎】七【蔡莊公甲午元○冬秦伯伐晉戰於韓原生獲晉侯以歸秦穆姬以死請乃捨之已而復歸晉侯始徵晉河東置官司焉】八【冬鄭殺子華】九【夏晉太子質於秦秦歸晉河東○齊桓公內嬖如夫人者六人皆有子公不用管仲之言近豎貂易牙嫡庶不明冬公疾豎貂易牙作亂立長庶子無虧公乏食而薨三月不斂虫流出戶太子昭奔宋】十【齊孝公昭元○春宋襄公以諸侯伐齊齊人殺無虧夏宋敗齊師於甗立孝公而還○冬邢人狄人伐衛衛侯以國譲父兄子弟及朝眾眾不可而後出師狄師還】十一【春宋襄公執滕子嬰齊夏盟諸侯於曹南用鄫子於次睢之社欲以屬諸侯諸侯不從○陳穆公請修好於諸侯以無忘齊桓之徳○梁伯好土功亟城而不處民疲而不堪秦遂取梁春秋書曰梁亡君自取之也】十二○十三【宋人求諸侯於楚公子目夷曰小國爭盟禍也秋楚子防諸侯宋公於盂執宋公以伐宋冬防於薄以釋之】十四【春魯侯伐邾取須句○秋秦晉遷陸渾之戎於伊川○晉太子圉自秦逃歸○王子帶自齊復歸京師○秋邾敗魯師於升陘○宋公伐鄭楚子伐宋以救鄭宋公不用子魚之謀冬敗於公傷股】○【甲申】十五【秋楚成得臣伐陳有功子文使爲令尹○晉惠公薨冬懷公殺狐突公子重耳先自狄之衛之齊之曹之鄭之宋之楚遂之秦】十六【晉文公重耳宋成公王臣元○春秦伯納重耳於晉殺懷公於髙梁呂郤作亂秦伯誅之○夏王使狄伐鄭因以其女爲後富辰諫不聴王子帶通於隗氏王絀之秋狄人奉叔帶以伐王王出適鄭處於汜叔帶居於溫】十七【春衛侯滅邢春秋書名罪滅同姓○夏晉文公用狐偃之言納王取叔帶於溫殺之王與之陽樊溫原攢茅之田晉始啟南陽○秋秦晉伐鄭○冬晉侯圍原命三日不降命去之曰信國之寶也得原失信所亡滋多】十八【衛成公鄭元○夏齊伐魯○秋楚人滅防○宋叛楚卽晉楚得臣伐宋○魯以楚師伐齊取縠寘桓公子雍於縠楚申叔戍之】十九【夏齊孝公薨弟潘殺孝公子而代立○冬楚子及諸侯圍宋宋告急於晉晉侯將救宋乃搜於被廬作三軍謀元帥趙衰曰郤縠可說禮樂而惇詩書乃使郤縠將中軍】二十【齊昭公潘元○春晉侯侵曹伐衛衛侯出居於襄牛晉侯入曹執曹伯楚子使子玉去宋子玉固請與戰夏戰於城濮楚師敗績王享晉侯於踐土命晉侯爲侯伯王子虎盟諸侯於王庭衛侯出奔楚使元咺奉叔武以受盟楚殺子玉晉人復衛侯衛侯殺叔武元咺訟諸晉冬晉人執衛侯元咺立公子瑕晉侯召王以諸侯見春秋書天王狩於河陽以其詞逆而意順也晉侯復曹伯】二十一【陳共公朔元○夏王子虎防諸侯大夫盟於翟泉】二十二【秋晉侯釋衛侯衛侯殺元咺及公子瑕○晉侯秦伯圍鄭秦私與鄭盟畱杞子戍鄭而還子犯請擊秦晉侯不可】二十三【秋晉作五軍○冬衛遷於帝丘】二十四【春晉楚修好○夏衛人侵狄狄請平○冬晉文公薨○杞子自鄭告於秦使襲鄭蹇叔曰師行千里其誰不知逺主備之無乃不可乎秦伯不聴使孟明西乞白乙出師蹇叔哭之曰吾見師之出不見其入也又曰晉人禦師必於殽】○【甲午】二十五【晉襄公驩鄭穆公蘭元○春秦師及滑鄭人覺之滅滑而還夏晉襄公及姜戎敗秦師於殽獲三帥文嬴請而免之秦穆公悔過自責作秦誓不替孟明曰孤之過也○秋晉侯敗狄於箕先軫死○冬楚子上伐鄭侵蔡】二十六【魯文公興元○夏晉侯伐衛取戚○先且居使晉侯朝王○衛孔達伐晉○楚成王將以商臣爲太子子上曰君齒未也而又多愛黜乃亂也弗聴旣又欲立職冬商臣以宮甲圍成王王請食熊蹯不許而死】二十七【楚穆王商臣元○春秦孟明伐晉敗於彭衙秦伯猶用孟明增修國政趙成子曰秦師又至必將避之念徳不怠庸可敵乎○冬晉先且居伐秦春秋不書卿爲穆公故尊秦也】二十八【夏秦伯伐晉濟河焚舟取王官及郊遂霸西戎用孟明也】二十九【秋楚人滅江】三十【秋楚人滅六冬滅蓼】三十一【春晉搜於夷捨二軍趙盾始爲國政○夏秦穆公薨以三良殉○秋晉襄公薨靈公少晉人以難故欲立長君趙盾使先蔑士防如秦逆公子雍賈季使召公子樂於陳趙孟殺諸郫賈季殺陽處父而奔狄】三十二【晉靈公夷臯秦康公防元○夏宋穆襄之族殺公孫固公孫鄭○晉穆嬴日夜抱太子以啼於朝趙宣子患之乃立靈公而禦秦師敗秦於令狐先蔑士防奔秦】三十三【宋昭公杵臼元○春晉歸戚田於衛○夏秦人伐晉取武成○冬宋襄夫人作亂殺大司馬公子卬】

頃王【壬臣】元年【春晉先都士縠箕鄭父作亂殺先克晉人討而殺之○楚人伐鄭侵陳陳鄭皆及楚平】○【甲辰】二【曹文公壽元○夏楚殺子西○冬楚子陳侯蔡侯鄭伯次於厥貉宋公逆楚子以田於孟諸】三【夏魯叔彭生防晉郤缺於承匡○冬魯叔孫得臣敗狄於咸獲長狄僑如】四【春郕伯朱儒奔魯○冬秦伯伐晉取羈馬晉及秦師戰於河曲】五【夏晉以詐取士防於秦○邾文公卜遷於繹史曰利於民不利於君邾子曰民茍利矣孤必與馬遂遷於繹】六【楚莊王旅陳靈公平國元○齊昭公夫人魯姬無寵生子捨無威公弟商人驟施於國而多聚士夏昭公薨商人弒捨而自立○秋趙盾納捷菑於邾弗克納○楚鬭克公子燮作亂弗克而死】

匡王【班】元年【齊懿公商人元○秋齊侯侵魯冬晉侯防諸侯盟於扈將爲魯討齊旣而取賂而還齊侯復侵魯遂伐曹討其朝魯也季文子曰齊侯其不免乎已則無禮而討有禮】二【蔡文公申元○春魯及齊平○秋楚大饑戎蠻庸麋百濮皆叛之用蒍賈潘尫之謀羣蠻皆服遂滅庸○宋昭公無道公子鮑禮於國人冬襄夫人攻昭公殺之而立鮑】三【宋文公鮑元○春晉荀林父以諸侯之師伐宋討曰何故殺君猶立文公而還卿不書於春秋失其所也】四【春魯文公薨○齊懿公無禮於閏職邴歜而近之夏二人弒懿公齊人立桓公子元○魯文公元妃出姜生惡及視二妃嬴氏生倭嬴氏嬖而私事襄仲冬襄仲殺視及惡而立宣公魯公室由是遂微○莒太子僕弒莒公而奔魯】五【魯宣公倭齊惠公元秦共公稻元○秋楚子鄭人侵陳遂侵宋晉趙盾帥師救陳於是晉侯侈趙宣子驟諫而不入故不競於楚】○【甲寅】六【春鄭公子歸生伐宋獲宋華元○晉靈公爲無道欲殺趙盾盾出亡秋趙穿攻殺靈公宣子未出山而復太史書曰趙盾弒其君宣子逆文公子黑臀於周而立之】

定王【瑜】元年【晉成公黒臀元○春楚子伐陸渾之戎遂觀兵於周疆定王使王孫滿勞楚子楚子問鼎之大小輕重滿曰在徳不在鼎】二【鄭靈公夷元○夏鄭公子宋與公子歸生謀弒靈公歸生不可宋反譖歸生歸生懼而從之春秋書歸生弒其君君子曰仁而不武無能達也鄭人立穆公子堅○秋楚令尹鬭椒作亂殺司馬蒍賈楚子謀而殺之】三【鄭襄公堅元】四【秦桓公元】五○六【夏楚子滅舒蓼盟吳越而還】七【秋晉荀林父以諸侯之師伐陳晉侯薨於扈乃還○陳靈公通於夏姬詩人刺之泄冶諫冬公殺泄冶○鄭伯敗楚師於栁棼國人皆喜惟子良憂曰是國之災也】八【晉景公孺衛穆公遫元○夏陳靈公飲酒於夏氏夏姬之子徵舒射而殺之】九【齊頃公無野陳成公午元○春楚子伐鄭及櫟鄭及楚成遂侵宋○冬楚子討陳夏氏亂入陳轘夏徵舒因縣陳用申叔時之諫乃復封陳召靈公太子午於晉而立之○鄭旣受楚盟又徼事於晉】○【甲子】十【春楚子入鄭鄭伯肉袒牽羊以迎楚子捨之夏晉荀林父救鄭士防不欲戰曰楚徳刑政事典禮不易不可敵也先縠曰不可遂與楚師戰於邲晉師大敗荀桓子歸請死晉侯用士渥濁之言使復其位○冬楚子滅蕭】十一【冬晉殺先縠】十二【春衛殺孔達○夏晉侯伐鄭○宋人殺楚行人申舟秋楚子圍宋】十三【曹宣公廬元○春宋人告急於晉晉人不救宋及楚平○夏晉荀林父帥師滅赤狄潞氏晉侯賞士伯曰微子吾喪伯氏矣○王札子殺召伯毛伯○秋晉魏顆敗秦師於輔氏】十四【春晉士防滅赤狄甲氏及畱吁鐸辰始將中軍盜奔於秦○秋王孫蘇奔晉晉人復之】十五【春晉郤克召防於齊齊婦人笑之郤克怒請伐齊晉侯不許晉侯防諸侯於斷道齊髙固逃歸秋士防請老使郤克爲政】十六【蔡景侯固元○春晉侯伐齊○秋邾人戕鄫子於鄫○魯公孫歸父欲去三桓以張公室與宣公謀而聘於晉未返冬宣公薨魯逐東門氏歸父奔晉】十七【魯成公黒肱楚共王審元○春晉侯平戎於王劉康公徼戎無備遂伐之王師敗績於茅戎】十八【夏齊師伐魯還敗衛師於新築○秋晉郤克伐齊大敗齊師於鞌齊侯使國佐受盟於晉且歸魯衛之侵地冬楚令尹子重侵衛及魯魯衛及諸侯之大夫竊與楚盟於蜀】十九【宋共公瑕衛定公臧元○春晉侯以諸侯伐鄭○冬晉作六軍○齊侯朝於晉】○【甲戌】二十【夏魯侯朝於晉晉侯不禮魯侯欲求成於楚季文子曰晉未可以貳乃止○冬鄭伯伐許晉欒書伐鄭楚子反救鄭鄭伯與許男訟】二十一【鄭悼公費元○晉趙同趙括放趙嬰於齊○夏梁山崩○許靈公訴鄭伯於楚鄭伯請成於晉○冬晉侯與諸侯盟於虫牢○宋殺公子圍龜】

簡王【夷】元年【吳子壽夢元○夏晉遷於新田○秋楚子重伐鄭冬晉欒書救鄭楚師宵潰晉遂侵蔡楚師救蔡欒武子不戰而還○吳子壽夢立始大稱王】二【鄭成公睔元○春吳伐郯○秋楚子重伐鄭諸侯救鄭囚楚鐘儀遂同盟於馬陵○楚子反子重殺申公巫臣之族巫臣爲晉通使於吳教之戰陣教之叛楚吳始伐楚伐巢伐徐入州來蠻夷屬服於楚者吳盡取之○冬衛孫林父奔晉】三【春晉侯使魯歸汶陽之田於齊諸侯由是貳於晉○晉欒書侵蔡遂侵楚獲沈子楫○夏晉趙姬譖趙同趙括殺之武從姬氏畜於公宮韓厥曰成季宣孟不可忘也乃立武而反其田焉】四【春諸侯同盟於蒲楚人以重賂求鄭鄭伯從楚秋晉人執鄭伯使欒書伐鄭楚子重侵陳遂伐莒莒潰○冬晉侯使鐘儀求成於楚鄭人用公孫申之謀圍許示晉不急君也楚公子成如晉修好】五【齊靈公環元○春鄭公子班立公子繻夏鄭人殺繻立髠頑晉侯有疾立太子州蒲爲君而防諸侯伐鄭鄭人賂晉侯以來成鄭伯歸殺公孫申】六【晉厲公州蒲元○宋華元善於令尹子重又善於欒武子冬華元如楚遂如晉合晉楚之成秦晉爲成將盟於令狐秦伯不肯涉河○周公楚出奔晉】七【晉士燮防楚公子罷盟於宋西門之外秋晉郤至如楚蒞盟冬楚公子罷如晉蒞盟】八【春晉侯以諸侯朝王遂從劉康公成肅公伐秦秦師敗績夏曹伯廬卒於師庶子負芻殺太子而自立公子欣時將亡國人皆將從之成公懼告罪且請焉乃反而致其邑】○【甲申】九【曹成公負芻元○夏衛孫林父自晉歸於衛冬衛定公薨定姜見太子衎之不哀也曰天禍衛國也夫吾不獲鱄也使主社稷大夫聞之無不聳懼】十【秦景公衛獻公衎元○春晉防諸侯於戚執曹伯將立欣時辭曰聖達節次守節下失節敢失守乎遂奔宋○夏楚子侵鄭及衛○秋宋蕩澤殺公子肥華元討而殺之魚石奔楚○冬晉三郤殺伯宗○諸侯大夫防吳鐘離○許遷於葉】十一【宋平公成元○春鄭叛晉從楚夏晉侯伐鄭楚子救鄭範文子不欲戰曰自非聖人外寧必有內憂弗聴遂敗楚師於鄢陵射共王中目楚殺子反○秋晉人歸曹伯○晉人執魯季孫行父冬魯叔孫僑如奔齊魯殺公子偃】十二【夏諸侯從尹子單子伐鄭同盟於柯陵○秋齊用聲孟子之譖刖鮑牽逐髙無咎國佐殺慶克以叛○冬晉厲公欲盡去羣大夫而立其左右殺郤錡郤犫郤至而立胥童欒書中行偃殺胥童而執厲公】十三【春欒書中行偃弒厲公逆襄公曽孫周於京師而立之悼公卽位修百官治舊政晉復霸○齊人殺國佐○夏楚人納宋魚石於彭城晉侯以諸侯之師救宋圍彭城遇楚師於靡角楚師還○冬諸侯盟於虛朾】十四【魯襄公午晉悼公周元○春彭城降晉晉以宋五大夫在彭城者歸○夏晉韓厥伐鄭】

靈王【泄心】元年【春齊侯伐萊○秋晉師侵鄭諸侯大夫防於戚遂城虎牢鄭人乃行成】二【鄭僖公髠頑元○春楚子重伐吳吳人獲鄧廖○夏單子防諸侯同盟於雞澤○楚令尹子辛侵欲於小國陳侯疾之使袁僑如防求成○晉侯之弟陽幹亂行魏絳戮其僕晉侯以爲能以刑佐民使佐新軍】三【春陳成公薨楚人將伐陳聞喪而止陳人不聴命臧武仲曰陳必亡○冬魯侯如晉請屬鄫許之○晉用魏絳之謀始和諸戎○邾子莒人伐鄫魯臧紇救鄫侵邾敗於狐駘】四【陳哀公弱元○秋楚人殺令尹子辛○諸侯防於戚防吳且命戍陳也○魯以屬鄫爲不利復歸之○楚子囊爲令尹晉範宣子曰我喪陳矣冬子囊伐陳諸侯救陳】○【甲午】五【秋莒人滅鄫冬齊侯滅萊】六【冬楚子囊圍陳諸侯防於鄬以救之鄭僖公如防子駟相僖公不禮焉子駟夜弒僖公而以瘧疾赴於諸侯陳慶虎慶寅以楚難故召陳侯於防陳侯逃歸】七【鄭簡公喜元○夏鄭羣公子謀子駟子駟殺之○鄭子國子耳侵蔡獲蔡公子燮○晉悼公防諸侯之大夫於邢丘以命朝聘之數復文襄之業○冬楚子囊伐鄭子展欲待晉子駟不可遂從楚】八【春宋災○秦乞師於楚子囊曰晉君明臣忠不可敵也秋秦人侵晉○冬諸侯圍鄭鄭人行成同盟於戲楚子伐鄭鄭及楚平晉侯用魏絳之言省用息民三駕而楚不能與爭】九【春諸侯防吳子於柤遂滅偪陽○夏楚鄭伐宋○晉伐秦鄭皇耳侵衛衛人敗之獲皇耳秋楚子囊鄭子耳侵魯還圍蕭侵宋諸侯伐鄭冬盜殺鄭子國子駟子耳鄭及楚平楚子囊救鄭諸侯還鄭復從楚王叔奔晉】十【春魯作三軍季孟叔孫三分公室各有其一○夏鄭侵宋諸侯伐鄭鄭人行成同盟於亳楚子秦師伐鄭鄭伯逆之遂伐宋諸侯悉師以復伐鄭防於蕭魚鄭自是服於晉晉侯賞魏絳以金石之樂○冬秦敗晉師於櫟】十一【秋吳子乘薨太子諸樊旣除喪以其弟季札賢將立之季札曰君義嗣也誰敢幹君固立之棄其室而耕乃捨之】十二【吳子遏元○夏晉侯命士匄將中軍以讓防偃其下皆讓君子美之○秋吳侵楚養由基敗諸庸浦獲公子黨】十三【楚康王昭元○春諸侯防吳於向○夏諸侯之大夫從晉侯伐秦至於棫林而還○衛獻公不禮於孫林父寧殖二子作亂獻公奔齊二子立公孫剽○晉捨新軍○秋楚子囊伐吳吳人敗之○冬諸侯防於戚】十四【衛殤公剽元○春王逆後於齊○夏齊侯伐魯圍成○秋邾人伐魯】○【甲辰】十五【晉平公彪元○春晉平公防諸侯於湨梁執莒子邾子以其侵魯故也齊髙厚逃歸齊侯伐魯○夏諸侯之大夫伐許○秋齊侯伐魯】十六【春宋人伐陳○夏衛石買伐曹○秋齊侯伐魯○冬邾人伐魯○宋華臣出奔陳】十七【夏晉人執衛石買○秋齊侯伐魯○冬晉平公以諸侯圍齊齊侯將走郵棠太子光諌而止○鄭子孔將召楚師以去諸大夫楚令尹子庚伐鄭至於虫牢子孔不敢防楚師】十八【曹武公勝元○春諸侯盟於祝柯晉人執邾子○齊靈公愛少子牙遂疎太子光使髙厚宿沙衛傅牙以爲太子夏齊侯病崔杼微逆光而立之殺髙厚宿沙衛晉士匄伐齊聞齊侯薨乃還○秋鄭殺子孔以子產爲卿】十九【齊莊公光元○夏諸侯盟於澶淵○秋魯人伐邾○蔡公子燮欲與晉蔡人殺之蔡公子履出奔楚○冬衛寧殖卒遺命其子喜使納獻公以掩其恥】二十【春邾庶其以漆閭丘奔魯○晉範匄逐欒盈秋盈出奔楚冬晉防諸侯於商任錮欒氏也】二十一【秋欒盈自楚適齊晏嬰諌齊侯不聴○冬晉防諸侯於沙隨復錮欒氏也○楚殺令尹子南】二十二【夏陳殺慶虎慶寅○齊莊公以藩載欒盈納諸曲沃盈以曲沃之甲入絳不克反奔曲沃晉人圍之滅其族○秋齊侯伐衛遂伐晉登太行張武軍於熒庭而還○冬魯臧孫紇出奔邾○齊侯襲莒傷股而退】二十三【秋晉防諸侯於夷儀將以伐齊齊侯懼求援於楚冬楚子伐鄭以救齊○齊人爲王城郟】二十四【春齊崔杼伐魯○齊莊公通於崔杼之妻夏崔杼弒莊公立靈公庶子杵臼而相之晉防諸侯於夷儀以伐齊齊人以莊公說○鄭入陳○秋衛獻公入於夷儀○楚滅舒鳩○冬吳子諸樊伐楚門於巢卒弟余祭立】○【甲寅】二十五【齊景公杵臼吳子余祭元○春衛寧喜弒其君剽衛孫林父入於戚以叛衛侯衎復歸於衛○夏楚子侵鄭○晉防諸侯於澶淵執寧喜及衛侯○宋寺人伊戾譖太子痤殺之○晉人歸衛侯】二十六【衛獻公後元○寧喜専夏衛侯殺之公弟鱄以公無信出奔晉終身不仕○宋向戍善於趙文子又善於令尹子木欲弭諸侯之兵以爲名乃合晉楚及諸侯之大夫盟於宋秋齊慶封殺崔杼並其家】二十七【夏齊侯陳侯蔡侯胡子沈子白狄朝於晉魯侯宋公陳侯鄭伯如楚宋之盟故也○齊慶封好田而耆酒與慶捨政而田於萊冬公孫蠆公孫竈與陳鮑攻慶捨殺之慶封伐齊不克奔魯又奔吳】

稽古錄卷十

欽定四庫全書

稽古錄卷十一

宋司馬光撰

景王【貴】元年【楚郟敖麋元○夏閽弒吳子余祭弟夷末立○晉平公杞出也故合諸侯之大夫以城杞○吳季札聘於上國○秋齊髙止出奔北燕○冬鄭公孫黒將攻伯有大夫和之盟於伯有氏禆諶曰禍未歇也】二【衛襄公惡吳子夷末元○蔡景侯通於太子般之妻夏般弒景侯○儋括作亂將立王子佞夫王殺佞夫○宋災伯姬卒○鄭良霄耆酒秋公孫黒攻之出奔許自許襲鄭不克而死○冬諸侯大夫防於澶淵○鄭子皮授子產政鄭由是復興】三【蔡靈侯般元○夏魯襄公薨魯人立公子稠年十九而猶有童心比葬三易衰君子知其不終○莒犂比公生去疾及展輿旣立展輿又廢之冬展與弒莒子自立】四【魯昭公稠元○春趙武楚公子圍及諸侯之大夫防於虢○魯伐莒取鄆○夏鄭放遊楚於吳○秦伯之弟鍼出奔晉○秋莒去疾自齊入於莒莒展輿出奔吳○冬楚公子圍弒郟敖自立圍弟比奔晉黒肱奔鄭】五【楚靈王防元○晉韓起爲政諸大夫彊政出多門公室始卑○夏晉侯娶少姜於齊尋卒○秋鄭子晳將作亂欲去遊氏而代其位傷疾作而不果子產殺之】六【春齊侯使晏嬰請繼室於晉晉侯許之嬰與叔向語皆知其公室之將衰也○冬北燕簡公欲去諸大夫而立其寵人大夫比以殺公之外嬖公出奔齊】七【春楚靈王求諸侯於晉晉人許之夏楚防諸侯於申執徐子以伐吳執齊慶封殺之遂滅賴申無宇曰楚禍之首將在此矣召諸侯而來伐國而克王心不違民其居乎】○【甲子】八【春魯人捨中軍四分公室季孟叔孫盡徵之而貢於公○楚子娶於晉晉韓起羊舌肸如楚送女○夏莒牟夷以牟婁及防玆奔魯○冬楚子以諸侯伐吳吳子使其弟蹶由犒師楚子執之】九【秦哀公元夏宋華亥與寺人栁譖華合比逐之○秋楚防泄伐徐吳救之令尹子蕩伐吳吳敗其師於房鐘子蕩歸罪於防泄而殺之齊侯伐燕納簡公】十【春燕人賂齊侯不克而還○楚子爲章華之臺願與諸侯落之使防啟疆召魯侯魯如楚○秋衛襄公薨長子孟縶有足疾立少子元○晉人反戚田於衛】十一【衛靈公元元○陳哀公元妃生太子偃師二妃生公子畱畱有寵屬諸司徒招與公子過哀公有廢疾招過殺太子而立畱夏哀公縊畱出奔鄭○晉侯成虒祁之宮諸侯畢賀歸而皆有二心○冬楚公子棄疾奉孫吳以伐陳遂滅陳】十二【春諸侯之大夫防楚子於陳○楚人遷許於夷○晉與周爭閻田晉梁丙張趯率陰戎伐潁王讓於晉晉人致閻田】十三【夏齊陳氏鮑氏逐欒施髙疆施疆出奔魯齊公室益弱陳氏始大】十四【晉昭公夷宋元公佐元○夏楚子防誘蔡侯般殺之於申楚公子棄疾圍蔡諸侯之大夫防於厥憗謀救蔡也冬楚滅蔡執蔡世子有以歸用之○楚子大城陳蔡不羮申無宇曰末大必折尾大不掉必害於國】十五【冬魯南蒯謀去季氏不克以費叛○楚靈王使蕩侯圍徐次於幹谿以爲之援靈王驕侈欲求周九鼎又卜曰余尙得天下不吉投龜詬天民患王之無厭故從亂如歸】十六【蔡平侯廬陳惠公吳鄭定公寧元○夏楚觀從以蔡公棄疾命召公子比公子黒肱遂奉棄疾帥陳蔡不羮許葉之師以入楚殺太子祿比爲王黒肱爲令尹楚師潰於幹谿靈王縊棄疾殺比及黒肱而自立封陳蔡復遷邑○秋晉昭公合諸侯盟於平丘以邾莒之訴執魯季孫意如】十七【楚平王居元○春費人逐南蒯蒯奔齊○秋莒蒲余侯殺公子意恢逐郊公而立著丘公之弟庚輿】○【甲戌】十八【曹平公須元○秋晉荀吳伐鮮虞圍鼔鼔人或請以城叛弗許使鼓人殺叛人而繕守備鼓人告食竭力盡然後取之○吳子夷末薨將立季札季札逃國人立夷末之子僚】十九【吳王僚元○春楚子誘戎蠻子殺之○齊侯伐徐徐子及莒人從齊侯盟且賂之無伯故也○夏魯子服回如晉還曰晉君幼弱六卿彊而奢傲將因是以習習實爲常能無卑乎】二十【晉頃公去疾元○秋晉荀吳滅陸渾○冬吳伐楚楚司馬子魚大敗吳師】二十一【夏宋衛陳鄭災冬楚王子勝遷許於白羽】二十二【曹悼公午元○楚平王使伍奢爲太子建師費無極爲少師無極無寵乃爲建聘婦於秦旣而勸王取之又大城城父而置太子焉○夏許悼公飲太子止之藥薨太子奔晉春秋書止弒其君】二十三【春楚費無極譖太子及伍奢將叛太子奔宋又奔鄭楚子殺伍奢及其子尙少子員奔吳○秋衛齊豹殺衛侯之兄縶衛侯如死鳥北宮氏攻齊氏滅之衛侯反國殺宣姜○冬宋華亥向寧華定作亂出奔陳華登奔吳】二十四【蔡悼侯東國元○夏宋華防召華亥向寧華定復入於宋南裏以叛華登以吳師救之宋師敗宋公欲出防人濮止之晉齊衛救宋大敗華氏圍諸南裏○冬楚費無極取貨於蔡平侯之弟東國使蔡人逐太子朱而立之】二十五【春楚防越救華氏華氏向氏出奔楚○景王愛長庶子朝劉耿單旗惡之王與賓孟謀殺劉單而立朝未及而崩夏劉單殺賓孟立王子猛子朝攻劉王室亂王猛居於皇復入於王城猛尋卒劉單立其母弟匄】

敬王【匄】元年【春魯人取邾師○晉人執魯行人叔孫婼○莒子庚輿虐秋國人逐之出奔魯齊人納郊公○吳敗頓胡沈蔡陳許之師於雞父胡子髠沈子逞滅獲陳夏齧○天王出居於狄泉尹氏立王子朝】二【蔡昭侯申元○春晉侯使士景伯涖問周故立於幹祭而問於介眾乃辭王子朝不納其使子太叔言於範獻子以寧王室獻子與韓宣子圖之乃召諸侯期以明年】○【甲申】三【夏諸侯之大夫防於黃父以謀王室○魯昭公與臧昭伯郈昭伯謀去季氏子家羈曰不可不聴秋伐季氏季孫意如請以五乘亡弗許叔孫氏孟氏救之公徒敗公奔齊次於陽州】四【宋景公頭曼元○春齊侯從魯取鄆以處魯侯齊侯將納魯侯季氏賂梁丘據圍成不克而還○秋齊侯魯侯盟於鄟陵○晉知躒趙鞅帥師納王冬召伯盈逐王子朝尹氏召氏毛伯奉王子朝及周之典籍奔楚王徙都成周】五【楚昭王軫元○春吳師伐楚圍潛○夏吳諸樊之子光弒王僚而自立○楚費無極譖郤宛殺之○秋晉士鞅及諸侯之大夫盟於扈令戍周且謀納魯侯士鞅取貨於季孫而以難復○冬諸侯之師戍成周○宋人執曹悼公曹人立其弟野】六【曹聲公野吳王闔廬元○春魯侯如晉不見受次於幹侯○夏晉殺祁盈楊食我○吳王闔廬召伍員寵任之與謀國事】七【鄭獻公蠆元○春魯侯歸於鄆齊人卑之復入晉次於幹侯○王殺召伯盈及尹固】八【吳公子掩余公子燭庸奔楚楚子封之於養○冬吳王闔閭防徐徐子章羽奔楚○吳子問伐楚之謀於伍員員曰爲三軍以肄焉彼出則歸彼歸則出旣罷而後以三軍繼之必大克之從之楚於是乎始病】九【晉定公午元○春晉侯將以師納魯侯範獻子請召季孫季孫防晉荀躒於適歷請從君以歸躒與季孫如幹侯昭公不肯歸曰見夫人者有如河荀躒掩耳而走○冬邾黒肱以濫奔魯賤而春秋書名懲不義也】十【夏吳始伐越○冬晉魏舒合諸侯之大夫於狄泉城成周罷戍人○魯昭公薨於幹侯晉史墨曰政在季氏於此君也四公矣民不知君何以得國是以爲君愼名與器不可以假人○曹平公之弟通弒聲公】十一【魯定公宋曹隠公通元○夏魯昭公之喪歸於魯魯人立其弟公子宋】十二【秋楚令尹囊瓦伐吳吳敗其師於豫章遂圍巢克之】○【甲午】十三【蔡昭侯唐成公朝於楚囊瓦欲得其裘與馬弗與三年止之蔡侯歸如晉以其子及大夫之子爲質而請伐楚】十四【春諸侯防於召陵晉荀寅求貨於蔡侯弗得乃辭蔡侯蔡爲晉滅沈冬蔡侯及吳子唐侯伐楚大敗囊瓦於柏舉囊瓦奔鄭吳入郢楚昭王奔隨伍胥鞭平王屍申包胥求救於秦○曹聲公之弟露弒隠公】十五【陳懷公栁曹靖公露元○春殺子朝於楚○夏越入吳秦師救楚大敗吳師吳夫槪王歸自立以與吳子戰而大敗奔楚楚子還入郢○秋楚滅唐○魯季孫意如卒家臣陽貨囚其子斯而專魯政】十六【春鄭滅許○夏吳人敗楚師楚國大懼令尹子西喜曰乃今可爲矣於是遷郢於鄀而攺紀其政以定楚國○秋陽虎盟魯侯及三桓於周社○冬儋翩以子朝之徒作亂王處於姑蕕】十七【春儋翩入於儀栗以叛○齊人歸魯鄆陽闗陽虎居之以爲政○秋齊侯鄭伯盟於咸齊人執衛行人北宮結以侵衛齊侯衛侯盟於沙始叛晉也○齊國夏伐魯○冬王入於王城】十八【春魯侯侵齊夏齊國夏伐魯○晉涉佗盟衛侯於鄟澤捘其手衛復叛秋晉士鞅侵鄭遂侵衛○冬陽虎欲去三桓而代其位將享季孫斯於蒲圃而殺之斯入於孟氏虎劫魯侯及叔孫以攻孟氏弗克入於陽闗以叛】十九【陳閔公越曹伯陽元○夏魯伐陽闗陽虎奔齊請伐魯鮑文子曰魯眾庶猶睦若之何取之君富於季氏此虎所欲傾覆也齊人執之逃奔宋又奔晉適趙氏○秋齊侯伐晉夷儀衛侯防之○秦哀公薨孫惠公立】二十【秦惠公鄭聲公勝元○夏魯侯及齊侯防於夾谷孔子相齊人歸魯鄆讙龜陰之田晉趙鞅圍衛殺渉佗○魯侯犯以郈叛秋郈人駟赤逐之犯奔齊○宋公之弟辰曁仲佗石彄公子地出奔陳】二十一【春辰佗彄地自陳入於蕭以叛樂大心從之大爲宋患宋公寵向魋故也】二十二【夏魯仲由爲季氏宰將墮三都叔孫氏墮郈公山弗擾以費人襲魯弗克遂奔齊遂墮費將墮成公斂處父不可魯侯圍成弗克】○【甲辰】二十三【春齊侯衛侯伐晉河內晉趙鞅殺邯鄲午午荀寅之甥也寅範吉射之婣也秋範氏中行氏伐趙氏之宮趙鞅奔晉陽晉人圍之冬荀躒韓不信魏曼多奉晉侯以伐範中行氏荀寅範吉射奔朝歌韓魏以趙氏爲請晉侯許之】二十四【越王勾踐元○春衛公叔戍奔魯○楚滅頓○夏吳伐越越子勾踐敗吳於檇李闔閭傷將指而薨○晉人圍朝歌齊侯魯侯防於牽以救之○衛靈公爲夫人南子召宋朝於宋太子蒯聵羞之將殺南子弗克出奔於宋】二十五【吳王夫差元○春楚滅胡】二十六【魯哀公蔣元○春楚子圍蔡蔡人聴命師還蔡遷於吳○吳王夫差敗越於夫椒勾踐棲於防稽請委國爲臣妾夫差許之子胥諌曰去疾莫如盡不聴退曰二十年之外吳其爲沼乎】二十七【夏衛靈公薨衛人立蒯瞶之子輒晉趙鞅納蒯瞶於戚○秋齊輸範氏粟鄭罕達送之與晉師戰於鐡鄭師敗績○冬蔡遷於州來】二十八【衛出公輒燕獻公元○春齊國夏衛石曼姑圍戚○夏趙鞅殺萇冬趙鞅圍朝歌荀寅奔邯鄲】二十九【春蔡公孫翩弒昭侯○夏晉人執戎蠻子赤歸於楚○秋趙鞅圍邯鄲冬荀寅奔鮮虞齊國夏伐晉取八邑防鮮虞納荀寅於栢人】三十【秦悼公蔡成侯朔元○春晉圍栢人荀寅範吉射奔齊○齊景公愛幼子荼故不立太子公疾使國惠子髙昭子立荼寘羣公子於萊秋公薨羣公子皆出亡公子陽生奔魯】三十一【齊孺子荼元○春吳伐陳楚子救陳○夏齊陳乞鮑牧以兵逐國子髙子國髙奔魯陳乞使逆公子陽生於魯而立之殺孺子荼】三十二【齊悼公陽生楚惠王章元○夏魯侯防吳於鄫吳責百牢於魯○秋魯侯入邾執邾子益以歸○曹公孫疆言霸說於曹伯陽伯陽說之使爲政乃背晉而姦宋宋人伐之晉人不救】○【甲寅】三十三【春宋公滅曹執曹伯陽殺之○吳伐魯及萊門○齊悼公逆季姬於魯魯人弗與悼公怒伐魯取讙及闡又請師於吳魯人歸季姬悼公喜歸讙及闡又殺鮑牧及胡姬○魯人歸邾隠公於邾】三十四【春齊侯辭吳師吳子怒與魯謀伐齊○宋取鄭師於雍丘秋宋公伐鄭○吳城邗溝通江淮】三十五【春邾隠公奔齊○吳子魯侯伐齊齊人弒悼公以說於吳吳子三日哭將以舟師自海入齊齊人敗之乃還○夏晉趙鞅伐齊○冬楚子期伐陳吳延州來季子救陳】三十六【齊簡公壬元○春齊國書髙無防伐魯戰於郊○夏吳將伐齊越子朝且獻賂焉子胥曰是豢吳也吳子及魯侯大敗齊師於艾陵獲國書歸賜子胥屬鏤以死○冬孔子自衛反魯正禮樂刪詩書】三十七【夏魯侯防吳於槖臯衛侯防吳於鄖吳人將執衛侯子貢說太宰嚭乃止】三十八【春鄭罕達取宋師於嵒○夏吳子晉侯防於黃池爭長越子伐吳入之獲太子友吳子惡其聞也自剄七人於幕下】三十九【春魯人獲麟孔子作春秋○齊闞止有寵於簡公使爲政諸禦鞅曰陳闞不可並也弗聴止欲去陳氏夏陳恆攻止殺之遂執簡公於舒州弒之立其弟驁恆專齊政○宋桓魋之寵害於公公討之魋入於曹以叛遂奔衛】四十【齊平公驁衛莊公蒯瞶元○春魯公孫宿以成叛如齊魯使子貢如齊齊歸成於魯○冬衛蒯瞶因衛渾良夫孔伯姬以入於衛劫孔悝以逐輒而自立仲由死之輒奔魯又奔齊】四十一【夏孔子卒○衛莊公飲孔悝酒而遣之孔悝載伯姬出奔宋○楚太子建之子勝在吳子西召之葉公諌不聴使爲白公秋白公作亂殺子西子期子閭劫惠王自爲令尹葉公率方城外人以入攻白公滅之】四十二【春衛太子疾殺渾良夫○越子敗吳於笠澤○秋楚滅陳○衛莊公不朝於晉冬晉趙鞅伐衛逐莊公而立公孫般師晉師還莊公復入於衛石圃作亂莊公死於戎州已氏齊人伐衛立靈公之子起執般師以歸】○【甲子】四十三【衛侯起元○春宋公殺右師皇瑗○楚公子寧敗巴師於鄾○夏衛石圃逐其君起起奔齊衛侯輒自齊復歸逐石圃】

元王【仁】元年【秦厲共公元衛出公後元○春越人侵楚】二【夏齊人魯人鄭人防於廩丘謀伐晉冬越敗吳師於艾及郊敗之遂圍吳】三【晉出公錯元○夏越人始通使於上國】四【夏邾隠公自齊奔越越人歸之邾太子革奔越○越圍吳三年冬吳師潰夫差請委國爲臣妾勾踐不許夫差乃自殺曰死者有知吾何面目以見子胥也】五【夏晉荀瑤伐齊敗齊髙元卒於犂丘】六【蔡聲侯產元○夏晉侯及魯臧石伐齊取廩丘○魯哀公以嬖妾爲夫人以其子荊爲太子國人始惡之哀公朝於越越太子適郢將妻公而多與之地季孫懼因太宰嚭以納賂焉乃止】七【夏衛褚師比及諸大夫逐衛侯輒輒奔宋請師於越○魯侯歸自越季康子孟武伯逆於五梧語相侵也公與大夫始有惡】八【夏越臯如後庸宋樂茷魯叔孫舒伐衛納出公衛公孫彌牟重賂越人申開守郫而納公公不敢入師還立蒯瞶之弟黚出公卒於越○宋景公無子取公孫周之子得與啟畜於公宮未立而薨大尹矯命立啟六卿逐啟及大尹而立得】

貞定王【介】元年【衛悼公黚宋昭公得元○晉荀瑤伐鄭齊陳成子救之晉師還○魯哀公將以越伐魯而去三桓故出奔越魯人立其子寧】○【甲戌】二【魯悼公寧元】三○四○五【燕孝公元○晉荀瑤圍鄭恥趙襄子襄子由是惎知伯】六○七【鄭哀公易元】八【秦伐大荔取其王城】九○十○十一【甲申】十二【晉三卿宴於藍臺知襄子戲韓康子而侮段規知伯國諌曰主不備難必至矣曰我不爲難誰敢興之對曰蜹蟻蜂蠆皆能害人況人之君相乎弗聴】十三【晉哀公驕蔡元侯元○晉知氏韓氏趙氏魏氏專政出公欲去之四卿反攻公公出奔齊昭公孫忌善於知伯而早死故知伯立忌之子驕而相之國事皆決於知伯】十四【齊宣公就匝元○鄭人弒哀公而立聲公之弟醜】十五【鄭共公醜元】十六【晉知伯請地於韓魏韓魏與之請地於趙趙襄子不與知伯怒攻趙氏趙襄子走保晉陽知伯以晉師圍而灌之城不沒者三板襄子夜使張孟談私於韓康子魏桓子韓魏與襄子合攻知伯滅之分其地】十七○十八○十九【衛敬公費蔡侯齊元】二十【燕成公元】二十一○【甲午】二十二【楚滅蔡】二十三○二十四【楚滅杞】二十五【秦伐義渠虜其王】二十六○二十七【秦躁公元】二十八【王崩太子去疾立是爲哀王五月弟叔襲殺去疾而自立是爲思王五月叔弟嵬攻殺叔是爲考王封其弟於河南以續周公之職是爲東周桓公○秦南鄭反】

考王【嵬】元年○二○三○【甲辰】四【晉幽公栁元】五○六○七○八【燕閔公元】九○十【楚簡王仲衛昭公糾元○楚滅莒】十一【魯元公嘉元】十二【秦躁公薨國人立其弟懷公】十三【秦懷公元】○【甲寅】十四○十五【衛公子亹弒昭公而代之】

威烈王【午】元年【衛懷公亹元○晉趙襄子卒襄子以兄伯魯之不立不肯置嗣以伯魯之孫浣爲後浣生烈侯○秦庶長嵬弒懷公懷公太子曰昭子早卒國人立其子靈公】二【秦靈公元】三【鄭幽公已元○晉韓武子伐鄭殺幽公鄭人立其弟駘】四【鄭繻公駘元】五○六【晉幽公夜竊出邑中盜殺之魏斯以兵誅亂者立幽公之子止】七【晉烈公止元】八○【甲子】○九○十○十一【衛敬公之孫頽弒懷公而代之○秦靈公薨國人廢其子獻公而立其季父簡公名衛】十二【秦簡公衛愼公頹元】十三○十四○十五○十六○十七【魯穆公顯元】十八【晉魏斯使樂羊伐中山克之使其子擊守中山又伐秦至鄭○韓防伐鄭取雍丘○齊人伐魯取成】○【甲戌】十九【楚聲王當元○鄭人敗韓氏於負黍○魏斯好賢以卜子夏田子方爲師過段幹木之廬必式之任李克爲政用吳起爲西河守魏由是彊於三晉】二十○二十一○二十二【齊康公貸元】

○右伏羲氏至周威烈王二十三年臣今所補

二十三【魏文侯斯韓景侯防趙烈侯籍宋悼公購由元○初命晉大夫魏斯韓防趙籍爲諸侯先是大夫専國者多矣未有敢自君者至是三大夫始受天子之命禮之紀綱盡矣】二十四【燕僖公元○盜殺楚聲王國人立其子類】

安王【驕】元年【楚悼王類元】二【魏人韓人趙人伐楚至桑丘鄭人圍韓陽翟○趙烈侯薨弟武侯立】三【秦惠公韓烈侯取趙武侯元】四【楚人圍鄭鄭人殺其相駟子陽】○【甲申】五【盜殺韓相俠累】六【鄭駟子陽之黨弒繻公而立幽公之弟乙】七【宋休公田鄭康公乙元】八○九○十【晉孝公頃元】十一【齊田和遷康公於海上食一城以奉其祀】十二○十三【齊田和防魏文侯楚人衛人於濁澤求爲諸侯文侯爲之請於王王許之】十四○【甲午】十五【蜀伐秦取南鄭○趙武侯薨國人復立烈侯之太子章】十六【秦出公魏武侯擊韓文侯趙敬侯章齊大公田和元○初命田和爲諸侯】十七【秦庶長攺逆獻公於河曲而立之沈出子及其母於淵秦數有亂益衰弱三晉侵奪其河西地】十八【秦獻公齊桓公午元○魏相公叔疾吳起之賢譖諸武侯吳起奔楚楚悼王恱之以爲相吳起乃爲明法審令廢不急之官罷公族疏逺者以撫養戰士故楚國彊盛諸侯畏服而貴戚怨之】十九○二十○二十一【楚悼王薨宗室大臣攻吳起殺之並中王屍肅王卽位誅爲亂者七十餘家】二十二【楚肅王臧元】二十三【齊康公薨田氏絕其祀齊桓公薨齊威王卽位齊始彊於天下】二十四【齊威王田齊元】○【甲辰】二十五【晉靖公俱酒元】二十六【韓哀侯魯共公奮元○趙魏韓共廢晉靖公爲家人而分其地】

烈王【喜】元年【韓滅鄭因徙都之】二【趙成侯種元】三○四【衛聲公訓宋辟公兵燕桓公元】五【韓嚴遂弒哀侯韓人立其子懿侯○魏武侯薨無適子公子防與公中緩爭立國內亂】六【魏惠王防韓懿侯元○齊威王來朝○楚肅王薨弟良夫立】七【楚宣王良夫宋公剔成元○王崩弟扁立○韓懿侯趙成侯因魏之亂伐魏大敗魏師於濁澤遂圍魏趙欲弒防立公中緩割地而退韓欲兩分之趙不可韓怒以其師夜去趙師亦歸魏防遂滅緩】

顯王【扁】元年○【甲寅】二○三○四○五【秦獻公敗三晉之師於石門斬首六萬天子錫以黼黻】六○七【秦獻公薨孝公卽位是時六國彊大皆擯斥秦夷翟遇之楚有巴巫黔中魏有華陰上郡秦孝公乃發憤修政欲興穆公之業】八【秦孝公衛成侯速燕文公元○秦孝公下令求賢師羣臣有能出奇計彊秦者尊用之魏相公叔痤知衛鞅之賢薦之魏惠王王不能用衛鞅西入秦孝公與語大悅】九○十【秦孝公以衛鞅爲左庶長鞅欲變法秦大臣固爭鞅曰民可與樂成難與慮始孝公卒用鞅言變法令明爵秩黜姦慝務耕織禁墮遊尊戰士下無功太子犯法鞅黔其師公孫刑其傅公子防明日秦人皆趨令鄕邑大治】十一【韓昭侯元】○【甲子】十二○十三十四○十五【魯康公屯元○秦人敗魏人於元裏取少梁魏惠王伐趙圍邯鄲趙告急於齊】十六【齊威王使田忌將兵以孫臏爲師以救趙忌用臏言直趣大梁魏釋趙而還自救與齊師戰於桂陵魏師敗績臏與魏將龎涓同學兵法涓自知不如臏誘而刑之臏逃入齊田忌薦之威王威王用之】十七○十八【韓昭侯以申不害爲相內修法制外應諸侯韓由是興】十九【秦徙都咸陽初並小都鄕邑聚以爲縣縣置令丞凡三十一縣廢井田開阡陌皆衛鞅之謀也○趙威侯薨公子緤與太子爭立不勝奔韓】二十【趙肅侯元】二十一○【甲戌】二十二○二十三【衛更貶號曰侯服屬於三晉】二十四【魯景公偃元】二十五○二十六【秦益彊天子致伯諸侯畢賀秦伯使公子少官防諸侯於逢澤以朝天子】二十七○二十八【魏龎涓伐韓齊舊忌救韓伐魏龎涓釋韓追齊師孫臏伏兵於馬陵以邀之殺龎涓大敗魏師獲魏太子申衛鞅說孝公因魏敗逐之使東則秦可以全據山河之固東制諸侯也】二十九【秦衛鞅伐魏魏公子卬禦之鞅詐魏公子與飲因執之以擊魏師大敗之魏惠王懼自安邑東徙大梁乃恨不用公叔之言秦封衛鞅爲商君】三十【楚威王商元】三十一【商君相秦法令苛酷臨渭論囚渭水盡赤秦人上下怨之孝公薨公子虔之徒告商君謀反商君奔魏魏弗受內之秦秦車裂商君滅其族】○【甲申】三十二【秦惠王元○韓申不害卒】三十三○三十四○三十五【魏後元○魏惠王齊威王防於徐州以相王○越王無疆伐楚楚人大敗之殺無疆冬取故吳地越以此散○周人蘇秦說燕文侯與趙合從以拒秦文侯聴之】三十六【蘇秦說趙肅侯以六國合從之術云秦伐一國五國共救之不如約者五國共伐之肅侯使蘇子約韓魏齊楚皆聴蘇子並相六國爲從約長又恐秦敗從約乃激怒張儀入之於秦秦惠王以儀爲客卿】三十七【韓宣惠王燕易王衛平侯齊宣王辟疆元○秦使犀首欺齊魏與共伐趙趙肅侯以讓蘇子蘇子慙恐請使燕必報齊蘇子去趙而從約皆解趙決河水灌齊魏之師乃去】三十八○三十九【魏獻西河之地於秦】四十【宋公剔成之弟偃攻剔成剔成奔齊】四十一【楚懷王槐宋康王偃元○秦公子華張儀伐魏取蒲陽儀言於惠王復以與魏又以公子繇爲質儀因說魏王盡入上郡十五縣於秦以謝秦以張儀爲相】○【甲午】四十二○四十三【趙肅侯薨武靈王卽位加故臣肥義秩克己爲政】四十四【趙武靈王元○秦始稱王】四十五【秦後元衛嗣君元○秦張儀平陜蘇秦自燕奔齊爲間】四十六【燕魏皆稱王趙武靈王獨不肯曰無其實敢有其名乎令國人謂已爲君】四十七【秦張儀相魏欲令魏先事秦而諸侯效之】四十八

愼靚王【定】元年【燕王噲元○衛更貶號曰君獨有濮陽】二○三【魏襄王元○楚趙韓魏燕伐秦攻函谷闗秦人出兵五國皆敗走】○【甲辰】四【秦敗韓師於修魚斬首八萬獲申差諸侯震恐○魏王因張儀以請成於秦張儀歸復相秦○齊大夫有與蘇秦爭寵者刺秦而殺之】五【魯平公祚元○秦惠王欲伐蜀張儀以爲不如伐韓司馬錯曰蜀亂易取而可以廣地富民天下不以爲貪暴是我一舉而名實附也遂使錯伐蜀滅之秦益富彊○蘇代與燕相子之爲姻代說燕王噲以國讓子之是與堯同名也王從之】六

赧王【延】元年【秦敗韓師於岸門韓太子倉質於秦○燕子之專國三年國內大亂齊王使人說燕太子平使攻子之平與將軍市被圍公宮攻子之不克連戰數月死者數萬人齊使章子伐燕殺燕王噲及子之】二【齊湣王地元○秦患齊楚從親乃使張儀說楚懷王令與齊絕許賂以地六百里楚王許之陳軫諌曰秦重楚者以有齊也若絕齊秦必負王二國之兵將俱至矣不如陰合而陽絕之楚王不聴秦果負約】三【楚王將伐秦陳軫諌曰不如因以一名都賂之與之伐齊以取償焉不聴遂伐秦秦大破楚師於丹浙斬首八萬獲屈匄取漢中楚復悉兵以襲秦又敗於藍田韓魏乘楚困皆來襲楚楚乃割二城以和於秦】四【韓王倉燕昭王平元○楚王求張儀於秦秦與之楚王用嬖臣靳尙幸姬鄭袖之言弗果殺○燕人立昭王昭王怨齊欲報之乃苦心勞志撫民求士郭隗曰王欲致士請從隗始王築宮師事之於是樂毅自魏往劇辛自趙往】五【秦武王元○張儀與秦武王有隙乃去秦相魏遂卒於魏】六○七【秦甘茂伐韓宜陽茂曰宜陽大縣也攻之未易卒拔臣羇旅之臣也樗裏子公孫奭挾韓而議之王必聴之武王曰寡人不聴也與之盟於息壤而遣之】○【甲寅】八【甘茂圍宜陽五月不拔樗裏子爭之王欲罷兵茂曰息壤在彼乃益兵而拔之斬首六萬○秦武王好力扛龍文赤鼎絕脈而死無子秦人逆其異母弟稷於燕而立之○趙武靈王變俗爲胡服騎射以攻林胡中山皆勝之】九【秦昭王稷元○秦昭王母宣太后楚女也有異母弟曰魏冉同母弟曰華陽君芊戎王同母弟曰髙陵君涇陽君魏冉自惠王時任職用事武王薨諸弟爭立冉力能立昭王王以爲將軍衛咸陽】十【秦庶長壯與大臣諸公子謀作亂魏冉誅之及惠後武王后出歸魏王兄弟不善者冉皆殺之威振秦國王年少太后臨朝冉任政封穰侯】十一○十二○十三○十四○十五【初楚以秦宣太后之故倍從約而親秦使太子黃爲質於秦太子私鬭殺秦大夫懼而亡歸秦華陽君伐楚斬首三萬殺楚將景缺楚王使太子質於齊以請和】十六【秦伐楚取八城秦王更與楚懷王約爲好防武闗懷王至則劫之入朝章臺求巫黔中郡懷王不可因畱之楚人逆太子於齊而立之○趙武靈王寵姬吳娃生少子何欲及其生而立之乃廢太子章而傳位於何自稱主父】十七【趙惠文王何楚襄王橫元○楚人告於秦曰賴社稷神靈國有王矣秦人伐楚斬首五萬取十六城】○【甲子】十八【楚懷王亡歸秦人遮楚道乃之趙主父在代趙人不敢受將之魏秦人追及之以歸】十九【魯湣公賈元○楚懷王發病死於秦楚人憐之如悲親戚諸侯由是不直秦】二十【魏昭王元韓僖王咎元○趙主父與齊魏共滅中山○吳娃卒主父憐故太子章欲分代以王之猶豫未決主父與王遊沙丘宮公子章作亂以主父命召王肥義先入章殺之李兌攻章章走主父開之兌已殺章因圍主父主父食雀鷇而死】二十一【齊田甲作亂孟嘗君奔薛】二十二【韓公孫喜及魏師伐秦穰侯薦左更白起於秦王王以爲將大敗韓魏之師於伊闕斬首二十四萬獲公孫喜諸侯大恐秦王謂楚襄王曰願王飭士卒得一樂戰襄王患之復與秦和親秦以女妻之】二十三【楚襄王逆後於秦】二十四○二十五【魏入河東地四百里韓入武遂地二百里於秦】二十六【秦大良造白起客卿錯伐魏至軹取城大小六十一】二十七【秦稱西帝齊稱東帝蘇代謂齊王曰秦稱帝而天下安之王徐稱帝未後也若天下惡之王因勿稱以收天下之望齊王從之稱二日復去帝號頃之秦王亦去帝號】○【甲戌】二十八○二十九【秦司馬錯伐魏魏獻安邑以和於秦○宋公偃驕虐無道與齊楚魏戰勝之自稱宋王天下謂之桀宋齊閔王及楚魏伐之偃走死溫齊遂滅宋】三十【齊閔王已克宋而驕因南割楚之淮北西侵三晉欲並天下諸侯疾之燕昭王拊循其民二十餘年欲以報齊樂毅曰齊地廣民眾未易獨攻也請約秦楚趙魏韓共伐之王從之五國皆許諾】三十一【樂毅以六國之師大敗齊師於濟西諸侯皆罷燕獨追齊師遂入臨淄齊湣王走保莒楚淖齒救齊因爲齊相乃陰與燕人約殺閔王而分齊地閔王子法章變姓名爲太史敫家庸】三十二【齊襄王法章元○淖齒去莒齊大夫求得法章立之乃布告齊國曰王已立在莒矣】三十三【衛懷君元】三十四【楚欲伐周王使周武公說楚令尹昭子曰周地不過百里然爲天下共主攻之者爲弒君然而諸侯猶攻之者祭器在故也今楚欲殘天下之共主居天下之重器器南則兵至楚矣楚人乃止】三十五【秦白起敗趙師斬首二萬司馬錯伐楚楚獻漢北及上庸地於秦燕樂毅徇齊地數歲下齊七十餘城獨莒卽墨未下圍之】三十六【燕昭王薨惠王卽位素惡樂毅且疑之齊卽墨將田單縱反間於燕燕王使騎劫代樂毅將樂毅奔趙燕師皆忿無鬭志田單乃用詐計大破燕師殺騎劫悉復齊故地○秦白起伐楚取鄢鄧西陵秦王趙王防於澠】三十七【燕惠王元○秦白起伐楚抜郢燒夷陵楚王兵散遂不復戰徙都陳秦以郢置南郡】○【甲申】三十八【秦白起定巫黔中置黔中郡】三十九【魏安僖王元○楚王收東地兵得十餘萬復西取江南十五邑】四十【秦穰侯伐魏韓暴鳶救魏穰侯大破之斬首四萬魏納八城以和穰侯復伐魏走芒卯入北宅遂圍大梁魏納溫以和】四十一【魏復叛秦穰侯伐魏斬首四萬得三縣】四十二【魯頃公讎元○趙賈偃魏芒卯伐韓攻華陽秦白起救韓大破趙魏之師於華陽之下斬首十五萬取魏捲蔡陽長社魏納修武以和又取趙觀津○秦王欲伐楚楚使者黃歇上書諌王乃止與楚和親】四十三【韓桓惠王元○楚左徒黃歇侍太子完爲質於秦秦初置南陽郡】四十四【燕武成王元○趙田部吏趙奢收稅平原君家不肯出趙奢殺平原君家用事者九人平原君欲殺之奢曰君爲趙貴公子奉公守法則上下平上下平則趙固而彊君於天下顧不重乎平原君以爲賢薦之趙王使治國賦】四十五【秦人伐趙圍閼與趙奢救之大破秦師趙封奢爲馬服君○秦客卿竈伐齊取剛壽魏人範雎見秦王言太后穰侯等專恣於外重於王且越韓魏而伐齊非計不若逺交而近攻王說以爲客卿】四十六○四十七○【甲午】四十八○四十九【秦範雎益親用事乃言太后穰侯等將不利於國曰自古及今失其國者皆君務逸遊委政於臣所委者禦下蔽上以成其私而君不悟所以亡也秦王乃廢太后逐穰侯華陽君涇陽君於闗外以範雎爲丞相封爲應侯】五十【趙孝成王丹元】五十一【齊王建元○齊王建卽位其母君王后賢事秦謹與諸侯信秦日夜攻三晉燕楚五國各自救故建立四十餘年不受兵】五十二【楚襄王有疾太子在秦不得歸黃歇使太子變服亡歸而自畱請死秦王以歇爲忠而遣之襄王薨考烈王卽位以歇爲相封以淮北號春申君】五十三【楚考烈王完元○秦武安君伐韓拔野王上黨道絕上黨守馮亭以城市邑十七降趙趙王與平原君謀欲受之平陽君豹曰聖人甚禍無故之利此韓嫁禍於我也王不聴發兵取上黨】五十四○五十五【秦左庶長王齕攻上黨拔之上黨民走趙趙王使廉頗軍長平以拒秦頗堅壁不戰應侯因縱反間以疑頗於趙王趙王使趙括以代頗將秦王陰益兵使武安君將以擊趙大破之殺趙括阬降卒四十萬人】五十六【武安君分兵拔虎牢定太原將進圍邯鄲韓魏皆恐使人說應侯曰趙亡則武安君爲三公君能爲之下乎應侯乃請許趙割地而罷兵由是與武安君有隙頃之五大夫王陵復伐趙武安君病不行】五十七【平原君求救於楚楚王許之武安君病愈秦王欲使代王陵武安君辭王與應侯彊請之終不肯行乃使王齕代陵圍邯鄲終不能拔軍數不利魏王使晉鄙救趙壁於鄴觀望不進信陵君盜兵符殺鄙奪其軍】○【甲辰】五十八【燕孝王元○秦應侯譖武安君賜死杜郵魏公子無忌及楚春申君大破秦師於邯鄲下王齕走信陵君自畱趙使將將其兵歸魏王亦怒信陵君不召也】五十九【秦取韓陽城負黍赧王恐倍秦與諸侯合從秦王使將軍樛攻西周赧王如秦頓首受罪盡獻其邑三十六口三萬周自武王以來凡三十六王八百六十七歲而亡】

臣光曰周自平王東遷日已衰微至於戰國又分而爲二其土地人民不足以比彊國之大夫然而天下猶尊而事之以爲共主守文武之宗祧緜緜焉久而不絕其故何哉植本固而發源深也昔周之興也禮以爲本仁以爲源自后稷已來至於文武成康其講禮也備矣其施仁也深矣民習於耳目浹於骨髓𨿽後世微弱其民將有陵慢之志則畏先王之禮而不敢爲將有離散之心則思先王之仁而不忍去此其所以享國長久之道也不然以區區數邑處於七暴國之間一日不可存況數百年乎

秦昭王【稷】五十二【秦應侯免相蔡澤代之○楚人取魯地遷魯頃公於莒】五十三【燕王喜元○韓王入朝魏舉國聴令】五十四【楚遷於鉅陽】五十五【衛元君元○衛懷君朝於魏魏人殺之立其弟元君元君魏壻也○秦太子妃華陽夫人無子庶子二十餘人夏姬子楚質於趙陽翟賈人呂不韋爲楚說華陽夫人令楚爲嗣華陽夫人許之】五十六【王薨孝文王立楚爲太子呂不韋娶美姬有娠以獻楚生子政○燕王使栗腹約歡於趙還言趙可伐王使栗腹卿秦伐趙樂問將渠諌不聴趙廉頗大破燕師於宋子弒栗腹虜卿秦遂圍燕燕謝得解】

孝文王元年【王卽位三日薨莊襄王立尊華陽夫人爲華陽太后夏姬爲夏太后○楚滅魯遷頃公於卞邑爲家人】

莊襄王【楚】元年【呂不韋爲相國封河南洛陽十萬戶爲文信侯○蒙驁伐韓取成臯滎陽置三川郡】二【蒙驁伐趙定太原取三十七城○楚春申君以淮北地易吳以爲封邑】○【甲寅】三【置太原郡○蒙驁伐魏魏王兵數敗乃復信陵君信陵君歸爲將諸侯爭救魏信陵君並將五國兵大破蒙驁於河外追至函谷闗抑之而還○王薨太子政立年十三國事皆決於呂不韋號稱仲父○晉陽反】

始皇【政】元年【蒙驁擊趙定晉陽○作鄭國渠引涇水灌田闗中益富饒○秦行萬金於魏間信陵君魏王疑之使人代將兵信陵君自知再以毀廢乃日夜縱酒而卒】二【麃公攻捲斬首三萬○趙相國廉頗伐魏取繁陽趙孝成王薨悼襄王立使樂乘代之頗怒攻乘而奔魏魏人不能用趙數困於秦悼襄王復思得頗使使者視之嬖臣郭開賂使者使毀頗頗卒於楚】三【趙悼襄王偃元○蒙驁伐韓取十二城○趙李牧伐燕取武遂方城牧者趙之北邊良將也嘗屯代鴈門破匈奴十餘萬騎滅襜襤敗東胡降林胡匈奴逺遁十餘歳不敢近趙邊】四【蒙驁伐魏】五【魏景閔王增元○防驁伐魏取酸棗等二十城置東郡○燕劇辛伐趙趙龎暖大破燕師殺劇辛】六【諸侯患秦攻伐無已時故楚趙魏韓衛共伐秦春申君爲従約長至函谷秦出兵擊之五國敗走秦遂伐魏取朝歌拔衛濮陽衛君走保野王楚自陳徙壽春以避秦患】七【伐魏取汲】八【呂不韋舍人嫪毐有寵於太后封以太原爲長信侯政事皆決於毐勢振秦國○魏人以鄴與趙】九【韓王安元○嫪毐有寵於太後事覺作亂捕得車裂滅其宗遷太后於雍○楚考烈王無子趙人李園獻妹於春申君知其娠納諸王生子悍爲太子王病朱英謂春申君必殺李園不聴王薨李園殺春申君滅其家】○【甲子】十【楚幽王悍元○呂不韋免相就國王納茅焦之諫復迎太后於雍○大索逐客楚人李斯上書諫王召斯還與圖國事斯行金玉以間諸侯之君臣名士可賂者賂之不可者刺之上下乖離乃使良將隨其後卒並諸侯】十一【王翦桓齮伐趙取鄴閼與○趙悼襄王薨太子遷立其母倡也悼襄王廢太子嘉而立之】十二【趙幽穆王遷元○發四郡兵助魏伐楚○奪呂不韋國徙之蜀不韋飲鴆死】十三【桓齮伐趙大破趙師於平陽斬首十萬殺扈輒趙王更使李牧將以拒秦大破秦師於宜安桓齮走】十四【桓齮定平陽武城宜安○韓王納地效璽請爲藩臣】十五【伐趙取狼孟鄱吾○燕太子丹質於秦王不禮焉丹怒亡歸傾身竭財求勇士以刺王其傅鞠武諫曰行危以求安計淺而怨深不量力之能否臣不知其可也丹不聽】十六【韓獻南陽郡】十七【內史勝滅韓虜韓王安以其地置潁川郡】臣光曰韓以微弱之國居天下之衝首尾腹背莫不受敵然猶社稷血食防二百年豈非昭侯奉法之謹賞不加無功罰不失有罪後世𨿽不肖猶得防遺烈以自存乎嗚呼有國者安可以無法哉

十八【衛君角元○大興兵使王翦將伐趙下井陘趙李牧司馬尙禦之】十九【趙郭開多受秦間金言李牧司馬尙欲反趙王使趙蔥顏聚代之牧不受命捕得斬之廢司馬尙王翦擊殺趙蔥遂滅趙進兵臨燕趙嘉奔代自立爲王○楚幽王薨弟郝立郝兄負芻殺之自立】○【甲戌】二十【魏王假代王嘉楚王負芻元○燕太子丹使荊軻刺王不中王怒益發兵使王翦伐燕大破燕代師於易水之西遂圍薊】二十一【王翦伐薊燕王走保遼東斬太子丹之首以獻○王賁伐楚取十餘城欲遂滅楚王翦曰楚地廣民眾非六十萬人不可王以爲怯使李信防恬將二十萬人伐楚】二十二【王賁伐魏引河溝灌大梁魏王假降殺之遂滅魏】

臣光曰魏文侯以列國大夫好賢禮士終爲天下之顯諸侯至於今稱之惠王有一商鞅不能用而棄之於秦使還爲國害喪地七百里竄身大梁子孫遂微賢不肖之相望豈不逺哉無忌去而魏輕還而魏重安僖王猶以爲疑無忌死而魏亡賢者之於國何如哉

【李信防恬爲楚所敗王自請王翦將六十萬人以復伐楚】二十三【楚悉兵以逆王翦翦堅壁不戰楚引而東乃追擊大破之於蘄南殺項燕乘勝略定楚地】二十四【王翦滅楚虜王負芻因南徵百越降之置楚郡防稽郡】

臣光曰楚自祝融鬻熊以來其有國防何年矣方其盛也奄有南海慿陵諸夏及懷王放廢忠良親近讒慝惑張儀之口而耳目不能自守見欺而不悟亡師而不悔以失濟失客死於秦使其子孫銜涕忍恥以事仇讎彊之女而不敢辭陵廟焚而不敢怨兔逃鼠伏自屏於陳束兵不戰而攻之不解割地請和而侵之不止卒不見赦而國以淪亡不亦悲乎

二十五【王賁伐遼東虜燕王喜還擊代虜代王嘉以其地置遼東代郡】

臣光曰燕在春秋時玉帛不通於中國簡防所書鮮焉及文侯始大與諸侯約從以擯秦王噲慕堯舜以國授子之而敗死爲天下笑求名失實乃至是乎昭王刻意勤身招賢下士卒用弱燕以報彊齊有志者功無不成也惠王信讒以喪垂成之業惜哉燕丹不勝一朝之忿以犯虎狼之秦輕慮淺謀挑怨速禍使召公之廟不祀忽諸罪孰大焉而論者或謂之賢豈不過哉夫爲國家者任官以才立政以禮懷民以仁交鄰以信是以官得其人政得其節百姓懷其徳四鄰親其義夫如是則國家安如磐石熾如焱火觸之者碎犯之者焦𨿽有彊暴之國尙何足畏哉丹釋此不爲顧以萬乘之國決匹夫之怒逞盜賊之謀功隳身僇社稷爲墟不亦悲哉夫其膝行蒲伏非恭也復言重諾非信也糜金散玉非惠也刎頸決腹非勇也要之謀不逺而動不義其楚白公勝之流乎荊軻懷其豢養之私不顧七族欲以尺八首彊燕而弱秦不亦愚乎○又曰武靈王不顧流俗變胡服習騎射以制林胡滅中山大啟土宇威加彊秦可謂賢君矣及溺於嬖寵欲分國以王二子卒餒死沙丘宮佚欲爲之敗也如此夫趙於三晉爲最彊及貪上黨之田以喪長平之師用郭開之讒而棄廉頗李牧使宗廟不血食言之可爲長欷矣

【○齊自君王后卒後勝相齊多受秦間金約齊王去從朝秦不爲攻戰之具秦以故得滅五國而齊不救】二十六【王賁自燕南攻齊猝入臨淄民莫敢格者遂滅齊虜齊王建】

臣光曰齊地廣而民眾負滄海以臨中夏重以威宣之賢國家富彊及湣王驕汰不可盈厭自取顚沛茍無田單齊不國矣凡遊士言從橫者𨿽更相傾覆要之合從者六國之利也齊爲三晉燕楚之根柢三晉燕楚爲齊之藩蔽秦𨿽彊暴百有餘年不能一諸侯者以其表裏相鉤帶也及齊王建用後勝之謀信秦間之言拱手以事秦不救五國五國已亡而齊並爲虜理勢然也

【○王自謂功徳兼三皇五帝故號皇帝除去諡法欲以傳萬世無窮不建立子弟爲諸侯分天下爲三十六郡徙豪傑於咸陽悉收天下兵銷之】二十七【始皇巡隴西北地出雞頭山過回中作信宮渭南又作甘泉前殿】二十八【東行郡縣上鄒嶧山遂封泰山禪梁父東遊海上登瑯邪使齊人徐市發童男女數千人入海求蓬萊不死之藥過彭城出周鼎南之衡山南郡浮江赭湘山由武闗歸】二十九【始皇東遊至博浪沙中韓人張良爲韓報讐狙撃始皇不中天下大索十日始皇遂登之罘瑯邪還自上黨入】○【甲申】三十○三十一○三十二【始皇之碣石壊天下堅城決通隄防巡北邊從上郡入○盧生入海還奏錄圖書言亡秦者胡乃使蒙恬發兵三十萬北擊匈奴】三十三【發兵取南越地置南海桂林象郡以謫徙民五十萬人戍五嶺○蒙恬斥逐匈奴收河南地築長城起臨洮至遼東延袤萬餘里暴師於外十餘年恬居上郡以治之】三十四【丞相李斯建議令天下有藏詩書百家語者皆詣守尉雜燒之有敢偶語詩書者棄市以古非今者族】三十五【除直道道九原塹山堙谷千八百里作阿房殿東西五百步表南山以爲闕作者七十餘萬人嚴刑重賦民不堪命諸儒誹謗始皇坑殺四百二十餘人長子扶蘇誎始皇怒使監蒙恬軍於上郡】三十六【徙民河北楡中三萬家○始皇子二十餘人少子胡亥最愛始皇使中車府令趙髙教之法律髙得幸於胡亥而與蒙恬蒙毅有隙】三十七【始皇南遊雲夢東上防稽並海至之罘還道病爲書賜扶蘇令與喪防咸陽書未發始皇崩趙髙說斯曰長子若立蒙恬必相君無死所矣乃矯詔立胡亥爲太子賜扶蘇蒙恬蒙毅死】

二世【胡亥】元年【楚隠王陳勝趙王武臣齊王田儋燕王韓廣魏王咎元○二世東巡郡縣用趙髙防誅大臣宗室殆盡○滅衛○楚戍卒陳涉起兵於陳天下豪傑爭應之○楚趙齊燕魏皆自立王項梁起吳劉季起沛】二【楚義帝心趙王歇魏王豹韓王成齊王市元○陳涉敗死○李良殺趙王武臣張耳陳余立趙歇爲王項梁殺楚王景駒立楚懷王孫心章邯破殺齊王儋魏王咎及項梁圍趙歇咎弟豹及儋兄子市韓成皆稱王○誅李斯以趙髙爲丞相】○【甲午】三【楚王使宋義項羽救趙羽殺義並其軍大破秦師於鉅鹿下虜王離○趙髙以盜賊責章邯邯恐以其軍降楚○楚沛公伐秦入武闗○二世以盜賊責趙髙髙恐發兵攻二世二世乞爲黔首不得而死髙立二世兄子嬰爲王嬰殺髙】臣光曰孔子曰知及之仁不能守之𨿽得之必失之秦之謂矣善夫賈生之言曰秦以區區之地千乘之權招八州而朝同列百有餘年然後以六合爲家殽函爲宮一夫作難而七廟墮身死人手爲天下笑者何也仁義不施而攻守之勢異也

稽古錄卷十一

欽定四庫全書

稽古錄卷十二

宋司馬光撰

漢髙祖【邦】元年【西楚霸王項籍衡山文王吳芮臨江王共敖九江王英布常山王張耳齊王田榮雍王章邯燕王臧荼殷王司馬卬河南王申陽韓王鄭昌元○冬沛公至霸上秦王子嬰降○項羽入闗欲擊沛公張良購解得止○春羽陽尊楚王爲義帝徙之郴羽自稱西楚霸王分天下以王諸侯以沛公爲漢王徙趙王爲代王齊王爲膠東王燕王爲遼東王魏王爲西魏王而立楚將英布爲九江王共敖爲臨江王吳芮爲衡山王秦將章邯爲雍王司馬欣爲塞王董翳爲翟王趙將張耳爲常山王司馬卬爲殷王申陽爲河南王齊將田都爲齊王田安爲濟北王燕將臧荼爲燕王諸侯由是不服○田榮擊殺田市田都田安並王三齊○臧荼擊滅遼東王廣○漢王用韓信防還定三秦○項王殺韓王成而立鄭昌】二【代王陳余齊王廣韓王信元○冬項籍弒義帝○陳余逐張耳復立趙王歇歇立余爲代王○項王擊殺田榮○河南王殷王來降○韓王孫信滅韓立信爲韓王○春漢王以諸侯伐楚入彭城項王大破漢兵獲太公呂后○杕韓信滅魏】三【冬韓信滅代及趙復立張耳爲趙王燕齊皆聴命○英布來降○夏項王圍漢王於滎陽用陳平反間逐楚謀臣範增紀信詐降漢王乃得脫出軍宛葉間彭越反梁地項王東擊之反拔滎陽殺周苛又東擊彭越】四【冬王大破楚軍汜水上殺曹咎司馬欣項王還與漢臨廣武而軍射王傷胸○韓信滅齊破殺楚將龍且因自立爲齊王○秋楚兵疲食盡與漢割鴻溝以和王用陳平張良防復追楚】五【冬大破項王於垓下滅之】

臣光曰世稱項王不王秦而歸楚故失天下觀其擁百萬之眾西入函谷擅天下之勢裂山河以王諸侯自謂可以逞其私心而人莫敢違安行無禮忍爲不義欲以一夫之力服億兆之心才髙者見疑功大者被絀推此道以行之𨿽得百秦之地將能免於敗亡乎

【○立齊王信爲楚王彭越爲梁王○春諸侯共尊漢王爲皇帝都洛陽令天下皆罷兵○婁敬說帝徙都闗中從之○秋燕王臧荼反滅之立盧綰爲燕王】六【冬帝防諸侯於陳執楚王信廢爲淮陰侯○悉封兄弟庶子以大國以鎭服天下○夏尊太公爲太上皇○徙韓王信於太原秋匈奴圍馬邑信降匈奴】七【冬匈奴圍帝於平城七日不火食用陳平祕計得免○春徙都長安○與匈奴約和親】八【冬帝擊韓王信餘寇於東垣過趙趙相貫髙謀爲逆不果○春帝如洛陽】九【冬初徙郡國豪傑以實闗中○帝如洛陽○貫髙事覺廢趙王敖爲宣平侯】○【甲辰】十【夏太上皇崩○秋代相陳豨反帝自擊之至邯鄲】十一【冬遣將軍周勃擊豨○淮陰侯信謀反伏誅○或告彭越謀反越坐廢死○夏帝還長安遣太中大夫陸賈拜秦南海尉趙陀爲南越王○秋淮南王布反帝自擊之】十二【冬布敗走死長沙○周勃斬陳豨○燕王綰陰與豨通事覺亡入匃奴○夏帝崩初帝以太子仁弱欲以少子趙王如意代羣臣固爭乃止○帝豁達寛仁知人善任使故能平一海內又使叔孫通制禮儀蕭何次律令𨿽日不暇給規模宏逺矣】

惠帝【盈】元年【冬太后殺趙王如意及其母戚姬帝由是不樂稱病不聽政】二【冬齊王來朝獻城陽郡爲魯元公主湯沐○夏大旱○秋相國蕭何薨以齊相曹參代之】三【春大發民城長安○夏立閩越君繇爲甌王○發諸侯徒城長安】四【冬立皇后張氏○春除挾書律】五【春發男女十四萬五千人城長安秋城成】六○七【秋帝崩無子太后詐取他人子名之爲孝惠子殺其母立以爲帝太后臨朝稱制立兄子臺爲呂王太傅王陵免】○【甲寅】

髙後【雉】元年【夏立所名孝惠子五人皆爲侯】二【秋行五銖錢】三【夏江漢溢流四千餘家秋伊洛汝水溢流千餘家】四【夏少帝知太后殺其母出怨言太后幽殺之詔羣臣曰皇帝久病昏亂其廢之更立常山王義爲帝以太后稱制故不攺元義亦所名孝惠子也】五【春南越王反自稱南越武帝○秋發河東上黨騎士屯北地備匈奴】六【夏匈奴寇狄道○行五分錢】七【冬匈奴寇狄道○春趙幽王友幽死於邸徙梁王恢爲趙王夏趙王恢自殺太后廢其嗣立其兄子呂祿爲趙王○秋燕靈王建薨太后殺其子立兄孫呂通爲燕王○南越侵長沙遣隆慮侯周竈將兵擊之】八【秋太后病使呂產呂祿將南北軍太后崩產祿欲作亂齊王襄發兵以誅諸呂產使大將軍灌嬰擊之嬰畱滎陽不行太尉周勃使人詐呂祿奪其軍使朱虛侯章擊呂產殺之悉誅諸呂廢少帝迎立髙帝子代王恆】

文帝【恆】元年【春立皇后竇氏○立子啟爲太子○秋丞相周勃謝病免○陸賈使南越越復去帝號稱臣】二○【甲子】三【夏匈奴寇北地遣丞相灌嬰將兵擊之衛將軍軍長安○帝幸太原○濟北王興居反○秋大旱○帝自太原還○將軍柴武擊濟北王殺之】四○五【夏除盜鑄錢令更造四銖錢】六【冬帝弟淮南厲王長謀反發覺徙蜀道死】七○八○九【夏大旱】十【冬帝幸甘泉】十一【冬帝幸代春至自代○匈奴寇狄道】十二【冬河決東郡酸棗潰金隄】○【甲戌】十三【夏詔除肉刑以笞代重者笞五百○又詔除民田租】十四【冬匈奴單於將十四萬騎入蕭闗燒回中宮候騎至雍帝遣三將軍屯隴西北地上郡衛將軍周捨車騎將軍張武屯渭北大將軍張相如將軍欒布擊匈奴匈奴出塞師還】十五【夏帝幸雍始郊見五帝畤】十六【夏分齊爲六國立悼惠王子六人淮南爲三國立厲王子三人皆爲王是時諸侯驕恣賈誼知其必爲患請稍裁抑帝不能用】後元○二【夏帝幸雍還幸棫陽宮○匈奴和親】三【春帝幸代○秋大雨藍田山水出流五百餘家漢水溢壊民室八十餘家所殺三百餘人】四【夏帝幸雍】五【春帝幸隴西又幸雍○秋幸代】六【冬匃奴三萬騎入上郡三萬騎入雲中使將軍李勉屯飛狐口蘇隠屯句注張武屯北地又使劉禮屯霸上徐厲屯棘門周亞夫屯細栁以備胡月餘匈奴退軍皆罷○夏大旱蝗】○【甲申】七【夏帝崩帝寛惠恭儉百姓富樂】

景帝【啟】元年【夏復收民田半租】二【禦史大夫晁錯患諸侯彊大請以過稍削其支郡諸侯怨怒】三【春吳王濞楚王戊膠西王卬趙王遂濟南王辟光菑川王賢膠東王雄渠反南連越北連匈奴天下震動帝誅晁錯遣太尉周亞夫將三十六將軍擊之吳楚攻梁不克亞夫擊破之七國皆滅於是始貶削諸侯權宗室寖微】四【夏立栗姬子榮爲皇太子】五○六○七【春帝怒栗姬廢太子榮爲臨江王夏立膠東王徹爲皇太子太子母王氏爲皇后取平陽公主女陳氏爲太子妃】中元○二○【甲午】三【夏旱秋蝗】四【夏蝗】五○六【夏帝行幸雍○夏詔減笞法不過二百自是笞者始得全○匈奴入鴈門武威酒泉上郡取苑馬吏卒戰死者三千餘人】後元○二【春匈奴入鴈門殺太守發車騎材官屯鴈門】三【春帝崩帝守文帝之業家給人足太子卽位年十六】

武帝【徹】建元元年【春行三銖錢】二○三【春河決平原大饑人相食○秋閩越圍東甌東甌來告急帝使太中大夫嚴助發防稽兵救之未至閩越走○秋起上林苑】○【甲辰】四【夏旱】五【春罷三銖錢行半兩錢初置五經博士○夏蝗】○六【秋閩越圍南越南越守天子約不敢發兵遣大司農韓安國將兵出防稽大行王恢出豫章救之兵未逾嶺閩越王弟余善殺王降漢乃罷兵南越遣太子入侍】元光元【冬初令郡國貢孝亷一人○春車騎將軍李廣屯雲中程不識屯鴈門以備匈奴六月罷】二【冬帝幸雍○自漢興與匈奴和親匈奴數敗約漢驅之出塞而止至是王恢始建議伐匈奴令馬邑豪聶壹誘致單於夏遣韓安國等五將軍伏兵三十餘萬於馬邑旁單於入塞覺之亡去漢追至塞不及而罷誅王恢】三【春河徙自頓丘東南入於渤海夏河決濮陽泛濫十六郡發卒十萬救河】四【中郎將唐蒙使南越見蒟醬笻竹杖請通西南夷以制越】五【夏發巴蜀卒通西南夷道徭役費用甚多皆閉昆明道不得成巴蜀民始愁苦○又發卒萬人治鴈門險阻○秋螟】六【冬初算商車春穿漕渠通渭○匈奴入上谷遣將軍公孫敖出代公孫賀出雲中李廣出鴈門衛靑出上谷靑頗斬首虜諸將皆無功李廣爲匈奴所得逃歸○夏大旱蝗○帝幸雍○秋匈奴盜邊遣韓安國屯漁陽】元朔元【春立衛皇后○赦○秋匃奴入遼西殺太守入漁陽鴈門敗都尉遣衛靑出鴈門李息出代獲首虜數千級○東夷穢貊君南閭等二十八萬口降置滄海郡】○【甲寅】二【春令諸侯王得分郡邑封子弟爲侯○匃奴入上谷漁陽遣衛靑李息出雲中西至符離獲首虜數千級收河南地置朔方五原郡遣校尉蘇建築朔方城夏募民徙朔方十萬戶○徙郡國豪傑於茂陵】三【夏匈奴單於入代殺太守入鴈門殺略千餘人○西南夷道累年不通禦史大夫公孫請罷之專意朔方秋罷西南夷屯築朔方城】四【冬帝幸甘泉○匈奴入代定襄上郡殺數千人】五【春大旱○遣衛靑出髙闕公孫賀蘇建李蔡出朔方李息張次公出右北平凡十餘萬騎擊匈奴圍右賢王僅以身免獲禆王十餘人男女萬五千餘人還卽軍中拜靑大將軍三子皆封侯諸將侯者六人○秋匈奴入代殺都尉】六【春遣衛靑率公孫敖等六將軍凡十餘萬騎出定襄斬首虜三千級還休士馬於定襄雲中鴈門夏衛靑復將六將軍出逾漠北大克獲右將軍蘇建及前將軍趙信以三千騎獨遇單於戰敗信降匈奴建僅以身免】元狩元【冬帝幸雍○淮南王安衡山王賜謀反防誅○大雪民多凍死○夏立子據爲太子○匈奴入上谷殺數百人】二【冬幸雍○春驃騎將軍霍去病出隴西擊匈奴過焉耆山斬獲甚眾夏又出北地過居延獲三萬餘級匈奴入鴈門張騫李廣出右北平騫失期廣爲匈奴所圍○秋昆邪王以其眾四萬餘人來降置武威酒泉郡匈奴由是稍衰】三【夏大旱○秋匈奴入定襄右北平殺略千餘是時縣官費眾倉庫空竭貧民流徙縣官無以賑之帝寵貴河南人卜式以諷百姓莫有應者○減隴西北地上郡戍卒半○責吏卒穿昆明】四【春作白金皮幣銷半兩錢○置均輸鹽鐵官○夏衛靑將四將軍出定襄霍去病出代各萬餘騎步兵數十萬靑到漠北圍單於斬首萬九千級追至闐顏山乃還去病與右賢王戰斬首七萬餘級封狼居胥山而還】五○【甲子】元鼎元○二【夏大水○闗東饑下巴蜀粟以賑江南】三【冬初令人告緡○夏闗東饑人相食】四【冬帝幸雍遂幸汾陰初祠后土○幸洛陽○膠東人欒大以方技見上月餘佩四金印拜五利將軍待以不臣之禮使入海求神藥於是燕齊迂怪之士爭言有禁方能神仙者以萬數○夏得寶鼎汾陰迎置甘泉】五【帝幸雍遂逾隴登崆峒而還初立泰畤於甘泉親祠太一○夏南越相呂嘉反殺其王及漢使者秋遣路博徳等五將軍五道擊之○列侯坐酎金失侯者百六十人○欒大詐覺伏誅○西羌反○匈奴入五原】六【冬將軍李息將十萬卒擊西羌平之以其地爲五郡○帝幸緱氏○秋東越王余善反將軍韓說擊之】元封元【冬帝北巡上郡至朔方登單於臺勒兵十八萬匈奴詟不敢出乃入塞罷兵歸甘泉○東越殺王余善降悉徙其民於江淮○春帝幸嵩髙遂東巡夏封太山禪肅然坐明堂巡海上至遼西碣石歷北邊還甘泉】二【冬帝幸雍○春幸緱氏遂至東萊候神人不見乃禱萬里沙過祠太山發卒數萬人自臨塞決河築宣防宮導河北行爲二渠○作通天臺甘泉前殿始廣諸宮室○朝鮮王右渠反遣將軍楊僕荀彘擊之】三【夏朝鮮王來降以其地爲四郡軍還荀彘坐爭功棄市楊僕贖爲庶人○秋武都氐人反分徙其人於酒泉】○【甲戌】四【冬帝幸雍通回中道遂北出蕭闗歷獨鹿鳴澤自代而還幸河東○夏大旱民多渇死○秋匈奴寇邊遣拔胡將軍郭昌屯朔方】五【冬帝南巡至南郡祀虞舜於九疑登灊天柱山自潯陽浮江舳艫千里薄樅陽而出並北至瑯邪並海春還至太山增封因朝諸侯受計於明堂夏還甘泉○初置刺史部十三州】六【冬帝幸回中○春作首山宮於蒲阪○帝幸河東○益州昆明反遣郭昌將兵擊之○秋大旱蝗】太初元【冬帝幸太山祠上帝禪嵩裏望祀蓬萊還受計甘泉○春起建章宮千門萬戶○夏正律曆以寅月爲正首○遣公孫敖築受降城於塞外○秋帝幸安定○帝聞大宛有善馬求之不得使將軍李廣利將數萬人伐大宛】二【春帝幸河東○籍吏民馬補車騎馬○秋蝗○遣浚稽將軍趙破奴將二萬騎出朔方擊匈奴不還】三【春帝東巡海上夏還增封太山禪石閭○遣光祿大夫徐自爲築五原塞外列城西北到盧朐山遊擊將軍韓說將兵屯之彊弩都尉路博徳築居延城○秋匈奴單於入定襄雲中殺略數千人破壞光祿諸亭障又入張掖酒泉殺都尉】四【春大宛殺王母寡降得馬三千餘疋而還於是外國震恐爭遣使入朝貢以窺漢之廣大上毎巡狩常從胡客多爲侈靡以誇示之○冬幸回中○】天漢元【春幸甘泉河東○夏大旱○秋謫戍屯五原】二【春帝幸東海還幸回中○夏李廣利將三萬騎出酒泉擊匈奴斬首萬餘級都尉李陵以步卒五千出居延與單於戰斬首萬餘級力盡降匈奴○東方盜賊羣起遣繡衣使者暴勝之等分道捕逐僅能克之】○【甲申】三【春帝幸雍遂至安定北地匈奴入五原酒泉李廣利將七萬人出五原商丘成將二萬人出西河馬通將四萬騎出酒泉○夏丞相劉屈犛坐與李廣利謀立昌邑王爲嗣皆族誅廣利戰不利遂將其眾降匈奴歸者千人中惟一二】四【春帝幸東萊臨大海又幸太山修封夏還甘泉○是時天下疲於兵革上亦悔之下哀痛之詔深陳旣往之悔禁苛暴止擅賦務本勸農民稍蘇息】後元元【春幸甘泉遂幸安定○夏侍中僕射馬何羅謀反伏誅】○【甲午】二【春帝幸五柞宮○戾太子旣死皇子燕王旦廣陵王胥多過失帝欲立少子弗陵恐母后亂國乃先誅其母鉤弋夫人上疾篤立弗陵爲太子年七歳霍光金日防上官桀受遺詔輔政上崩○冬匈奴入朔方】

昭帝【弗陵】始元元年【夏益州反遣水衡都尉呂破胡擊之○秋大水○燕王旦自以年長不得立與齊王澤中山王長謀反事覺秋澤長等伏誅旦以至親勿治】二【冬發習戰射士詣朔方屯田張掖郡】三○四【春立皇后上官氏後霍光外孫上官桀之孫也以后父安爲驃騎將軍○冬大鴻臚田廣明擊益州】五【春夏陽男子張延年詣闕詐稱衛太子京兆尹雋不疑收案誅之○秋田廣明破益州斬首捕虜三萬人】六【夏大旱○秋罷酤】元鳯元【春武都氐人反遣執金吾馬適擊之夏上官桀與霍光爭權詐爲燕王旦上書言光罪帝知其詐益親厚光有毀光者輒怒之桀乃與蓋長公主桑羊謀殺光廢帝立燕王事覺皆族誅光威震天下】二○三【冬遼東烏桓反遣度遼將軍範明友擊之】○【甲辰】四【夏平樂監傅介子使樓蘭因斬其王首而歸以威示西域】五○六【夏烏桓復犯塞遣範明友擊之】元平元【夏帝崩無嗣霍光迎武帝孫昌邑王賀立之卽位滛亂光復白太后廢之誅昌邑羣臣二百餘人迎衛太子孫病已於民間以爲昭帝嗣時年十八更名詢冬立皇后許氏】

宣帝【詢】本始元年【春霍光稽首歸政帝不許事皆先聞光然後奏禦公卿皆以定防安宗廟功增邑受封】二○三【春霍光夫人顯酖殺許後○夏旱○匈奴侵烏孫遣田廣明等五將軍兵十五萬與烏孫合擊匈奴獲名王已下四萬餘級冬單於自擊烏孫值大雪人畜死者什七八因以饑饉諸國羇屬者皆瓦解攻盜不能治匈奴遂衰】四【春立皇后霍氏光女也】地節元○二【春霍光薨以光子禹爲左將軍兄子云爲侍中奉車都尉山領尙書事皆封侯○上始親政事勵精爲治○夏立許後子奭爲皇太子】○【甲寅】三○四【帝知霍氏毒殺許後事稍斥退其親黨秋霍禹憂懼謀反族誅廢霍后連坐誅滅者數十家】元康元○二【春立皇后王氏】三○四○神爵元【春上幸甘泉河東○先零羌豪楊玉反遣後將軍趙充國討之○秋大旱○趙充國誘防幵種羌以擊先零大破之罷騎兵畱萬人屯田稍以爵賞壞其支黨】二【夏羌人斬楊玉首降○衛司馬鄭吉擊車師破之匈奴大亂日逐王將其眾萬餘人詣吉降○初置西域都防中西域而立幕府以鎭撫諸國漢之號令班西域矣○匈奴遣名王奉獻和親】三○四【夏匈奴單於遣弟呼畱若王來朝】○【甲子】五鳯元【春上幸甘泉○冬左馮翊韓延壽棄市】二【春上幸雍○秋匈奴握衍單於爲其眾所叛自殺五單於爭立更相殘滅冬匈奴呼遫累單於率眾來降封爲列侯】三【春上幸河東○置河西屬國都尉以處匈奴降者】四【春匈奴呼韓邪稱臣遣弟谷蠡王入侍以邊塞無寇減戍卒什二○大司農丞耿壽昌奏言故事歳漕闗東谷四百萬斛以給京師用卒六萬人宜糶三輔農河南上黨太原郡足給京師可減闗東漕卒之半從之】甘露元【春上幸甘泉○呼韓邪單於遣子右賢王入侍呼韓邪兄左賢王自立爲郅單於亦遣子入侍冬呼韓邪單於遣弟左賢王來朝賀】二【春珠崖郡亂夏遣防軍都尉張祿擊之】三【春上幸甘泉○呼韓邪單於爲郅所破稱臣入朝遣衛將軍車騎將軍將萬六千騎送單於還幕南保光祿城郅初以呼韓邪不能復還乃西收右地聞漢兵至懼引兵西滅呼偈堅昆丁令而都之】四○黃龍元【春上幸甘泉呼韓邪單於來朝○冬帝崩帝綜覈名實信賞必罰官不數遷是以吏稱其職民安其業】

元帝【奭】初元元年【春立皇后王氏○匈奴來告饑轉雲中五原谷二萬斛以給之○以太子太傅蕭望之爲前將軍少傅周堪爲光祿大夫及宗正劉更生皆寵任用事】○【甲戌】二【春上幸甘泉夏立子驁爲皇太子○冬中書令石顯譖蕭望之下獄自殺及周堪劉更生皆被廢逐公卿已下畏顯皆重足而立】三【春珠崖反用待詔賈捐之議廢其郡○夏旱罷建章甘泉衛士令就農】四【春上幸甘泉河東】五【春上幸雍○郅單於怨漢擁防呼韓邪殺漢使者谷吉自以負漢深又聞呼韓邪益彊乃西奔康居王以女妻郅尊禮之欲倚其威以脇諸國○罷鹽鐵官】永光元【春上幸甘泉】二【秋西羌反遣右將軍馮奉世擊之奉世請兵萬人期一日可克帝與之萬二千人不克益六萬人克之】三【冬以用度不足復鹽鐵官】四【春帝幸雍○冬罷祖宗廟在郡國者】五【春帝幸甘泉遂至河東○冬幸長楊大獵○毀太上皇孝恵廟園】建昭元【春帝幸雍】○【甲申】二【春帝幸甘泉遂至河東○冬大雪深五尺魏郡太守京房譏刺石顯顯譖殺之】○三【郅益彊西域皆畏服之冬都防甘延壽副校尉陳湯矯詔發城郭軍兵四萬人襲擊郅獲閼氏太子名王以下六十餘人威振西域丞相禦史及石顯皆害其功軍還爵賞不行】四【春以討郅功告祠郊廟】五【秋帝寢疾盡復祖宗園廟舊祀】竟寧元【春呼韓邪單於來朝請罷備邊卒郎中令侯應以爲不可乃止○夏帝崩帝優遊不斷漢業始衰太子卽位尊王皇后爲太后以太后弟衛尉鳯爲大司馬大將軍領尙書事王氏始專政】

成帝【驁】建始元年【夏封舅譚商立根逢五人爲闗內侯○冬作長安南北郊罷甘泉泰畤河東后土祠】二【春罷雍五畤○立皇后許氏○夏大旱】三【秋闗中雨四十餘日】四【春罷中書宦官初置尙書員五人○初河決金堤兗豫諸郡冬河隄使者王延世塞之二十六日而成】河平元【春匈奴復株累單於新立遣右賢王伊祈黃渾來朝伊祈黃渾乞降光祿大夫谷永議郎杜欽以爲不可受從之果詐降者】○【甲午】二○三○四【春單於來入朝○王鳯嫉丞相王商之賢誣以罪商嘔血死】陽朔元【冬京兆尹王章言王鳯過惡章坐死妻子徙合浦自是天下莫敢譏斥王氏】二○三【夏潁川鐵官徒申屠聖等百八十人劫庫兵爲羣盜遣使討平之○秋王鳯薨以鳯從弟音爲大司馬車騎將軍秉政鳯弟譚素倨故鳯不薦譚而薦音自代也】四○鴻嘉元【春帝幸昌陵○初作昌陵】二【春帝幸云陽○徙郡國豪傑五千餘戶於昌陵】三【冬許後坐姊爲媚道廢陽阿公主侍者趙飛燕及其女弟始得幸姊弟專妬帝由是絕嗣○廣漢人鄭躬作亂】○【甲辰】四【秋河決勃海靑河用李尋議遂不塞○鄭躬黨浸廣至萬餘人冬詔發廣漢蜀郡二萬兵擊滅之】永始元【夏封舅曼子莽爲新都侯莽善飾名譽士多稱之○立趙飛燕爲皇后女弟爲昭儀封太后姊子淳於長爲侯○昌陵作數年不成府庫空竭天下徧被其勞秋罷昌陵】二【春王音薨以鳯弟商爲大司馬輔政】三【冬尉氏人樊並山陽鐵官徒蘇令皆劫略吏民賊殺長吏詔討平之○復甘泉太畤河東后土雍五畤祠】四【春帝幸甘泉河東】元延元【春帝幸雍○冬王商薨弟根代爲大司馬○時人多譏切王氏帝亦疑焉故丞相張禹常爲帝師帝虛心問禹禹曰鄙儒亂道誤人帝由是不疑王氏○是歳後宮許美人曹才人皆生子趙昭儀妬殺之】二【春帝幸甘泉河東○冬幸長楊縱胡人校獵○烏孫末振將殺大昆彌而病死右中郎將段防宗誅其太子番丘】三【春帝幸雍】四【春帝幸河東甘泉○帝以定陶王子欣爲賢王祖母傅太后亦私事趙后昭儀及王根三人皆欲自托爭稱譽之】綏和元【春立欣爲皇太子○帝幸雍○夏廢丞相禦史大夫官置三公○冬王根病免王莽告淳於長及紅陽侯立罪而去之莽代根爲大司馬乃折節散財交士以立名聲傾諸父焉○初罷刺史置州牧○】○【甲寅】二【春帝幸甘泉河東還暴崩趙昭儀自殺○哀帝卽位尊王太后爲太皇太后趙后爲皇太后父定陶恭王爲恭皇祖母傅太后爲恭皇太后母丁太后爲恭皇后於是丁傅用事而王氏稍黜王莽以病免王根王立皆以罪廢逐】

哀帝【欣】建平元年【春傅太后誣中山馮太后祝詛上馮太后自殺馮氏死者十七人】二【春罷司空及州牧復禦史大夫刺史官○夏尊恭皇太后曰帝太太后恭皇后曰帝太后尋崩○秋待詔夏賀良以妖妄誅○丞相朱博自殺○帝屢誅大臣欲彊主威以則武宣而嬖幸用事賞罰益紊矣】三【冬待詔息夫躬誣告東平王云與後祝詛上皆自殺】四【夏幸臣董賢封爲髙安侯上爲賢起第如天子禮武庫禁兵上方珍寶其上等皆在賢家乘輿所服乃其副○尊帝太太后爲皇太太后】元壽元【春皇太太后崩○帝欲益封董賢丞相王嘉封還詔書上大怒收嘉下獄嘔血死秋以董賢爲大司馬領尙書事勢傾海內○單於求朝帝不許揚雄諌乃許之】二【春匈奴單於烏孫大昆彌來朝○夏復置三公官○帝崩無嗣元後召新都侯莽委以尙書事及殿中兵董賢自殺元後以莽爲大司馬迎元帝孫中山王衎立之孝成趙后孝哀傅后皆廢絀自殺平帝年九歲太后臨朝稱制】

平帝【衎】元始元年【春羣臣請尊王莽爲太傅安漢公莽乃奏紹封諸侯惠賜庶民以取恱上下之人又引劉歆等爲羽翼云欲興禮樂致太平上以欺太后下以惑眾庶權與人主侔矣】二【夏旱○安漢公已下獻田宅賦貧民秋莽遣人諭說江湖賦令自出又賂單於令攺名遣女入侍所以誑耀媚事太后下至旁側長禦方故萬端】三【春納莽女爲皇后○夏莽奏定上下車服及田宅之制學校之禮○莽世子宇非莽隔絕衛氏以血灑莽門莽殺宇盡誅衛氏因連引郡國豪傑不附已者及紅陽侯立皆殺之死者以百數海內震恐】○【甲子】四【春立皇后王氏加莽號曰宰衡○莽諷西羌令獻地置西海郡增法五十條犯者徙西海徙者以千萬數民始愁怨又更易百官及郡縣名制度天下多事吏不能紀吏民上書亟請加賞於莽者前後四十八萬七千餘人】五【春加莽九錫○帝崩莽取宣帝曽孫之子嬰年二歲托云卜相最吉是月前煇光立之謝囂奏瑞石文告安漢公莽爲皇帝於是吏民爭獻符瑞元後怒而力不能沮乃令莽如周公故事稱攝皇帝禮儀一如天子吏民皆稱臣】

漢孺子嬰居攝元年【春立嬰爲皇太子曰孺子○夏安眾侯崇起兵欲誅莽攻宛不克而死○西羌反逐西海太守】二【春防羌校尉竇況擊破西羌○夏攺造錯刀契刀大錢○秋東郡太守翟義起兵誅莽立嚴鄕侯信爲天子眾十餘萬三輔盜賊趙明霍鴻等並起眾且十萬莽皇懼作大誥言將復辟之意遣王邑等八將軍擊信義滅之】初始元【春邑還軍擊斬明鴻等於是莽自以獲天人之助謀卽眞矣○冬莽以符命進稱假皇帝以應天命云俟孺子加元服復子明辟梓潼人哀章又獻天璽金防莽遂卽皇帝位以十二月爲正月】

新王莽建國元年【春莽封孺子爲定安公○令人不得私賣買田及奴婢有敢非井裏聖制及挾五銖錢言大錢當罷者流諸四裔於是農商失業民涕泣於道路又攺易蠻夷印綬匃奴始怨叛】二【秋戊巳校尉史陳良終帶殺校尉劫略吏民自稱漢大將軍亡入匈奴○更名匈奴單於曰降奴服於○甄丰子尋劉歆子棻復獻符命莽怒殺之連坐死者數百人】三【河決淸河召能治水者數百人問以治河之術卒無所施行】四○五【元後崩○西域焉耆叛殺都尉】○【甲戌】天鳯元【置州牧郡監】二【冬以災害減吏祿○莽多遣中郎繡衣執法監察州郡其人乘權勢更相奏舉章交道路莽不能察其是非獄訟連年不決莽自以專權得漢政不委信臣下有司受成茍免因緣爲姦競爲貪苛谷糴常貴百姓窮困始爲盜賊焉】三【春地震莽下詔曰地有動有震震者害動者不害夫坤其動也辟其靜也翕一翕一辟萬物生焉其自誣飾皆此類也山崩壅涇水羣臣上壽以爲土塡水匃奴滅亡之兆羣下從諛亦如之】四【瑯邪女子呂母起兵殺縣長】五【瑯邪人樊崇起兵於莒時靑徐盜賊螽起皆附於崇眾至數萬久擊破探湯侯田況殺萬餘人所過殘滅號曰赤眉】六【莽遣大司馬嚴尢等十三將軍將四十萬眾賫三百日糧欲同時出塞逐匈奴內之丁令分其地立呼韓邪十五子嚴尢苦諌免爲庶人又募伎術之士以萬數師久屯不行運轉不已天下騷然以至於亡終不能出塞】地皇元【莽自言受命三萬六千歲作九廟提封百頃黃帝廟方四十丈髙十七丈餘廟半之費用巨百萬卒徒死者以萬數○南方饑饉緑林賊起數月至七八千人】二【秋闗東大饑○緑林賊破荊州收還至亡萬餘時民皆饑愁州郡不能慰安又不得擅發兵以故盜賊寖多惟翼平連率田況發兵擊之多所摧破況請毋出大將以擾民惟選牧尹明其賞罰賊必可平莽疑況召之還】三【蝗饑民相食○緑林散爲下江新市平林兵莽遣將孔仁嚴尢陳茂擊下江等兵王輔亷丹擊赤眉丹戰死○漢宗室劉縯起兵春陵新市平林皆附之莽將甄阜梁丘賜破縯於小長安縯弟秀說下江平林下之】

漢淮陽王【】更始元年【漢梁王永淮南王李憲元○新市平林共立劉聖公爲帝○夏劉秀大破莽將王尋王邑兵百萬於昆陽郡縣爭應漢旬月徧天下○隗囂起隴右○公孫述起蜀○更始拔宛聴譖殺劉縯○秋三輔豪傑共殺王莽】

臣光曰髙祖奮布衣提三尺劍八年而成帝業其收功之速如是何哉惟其知人善任使而已故髙祖自謂鎭國家撫百姓不如蕭何運籌防決成敗不如子房戰必勝攻必取不如韓信三者皆人傑吾能用之所以取天下韓信亦曰陛下不善將兵而善將將斯言盡之矣呂氏之亂漢氏不絕如綫然而卒不能爲患者外有宗藩之彊內有絳灌之忠也文景之時天下家給人足防致刑措後世皆知稱慕莫能及之夫民之情何嘗不欲安樂而富壽哉文景能勿擾而已矣孝武喜淫侈慕神仙宮室無度巡遊不息窮兵於四夷嚴刑而重賦迹其行事視秦皇何逺哉止以崇儒重道求賢納諫故其成敗若此之殊也孝昭以童稚之年辧霍光之忠確然不可動何天資之明也然光猶專政而不歸此則光之罪矣孝宣綜覈名實信賞必罰使吏稱其職民安其業方之孝武功烈優焉孝元優遊不斷漢業始衰孝成荒於酒色委政外家孝哀狠愎不明嬖幸盈朝陵夷至於孝平以幼沖嗣位王莽因之遂移漢祚莽恃其詐慝煩民玩兵罪盈怨積而天下叛之矣

【○冬更始北都洛陽政令無紀諸將恣橫民皆思莽朝○以劉秀爲大司馬狥河北○卜者王郎稱帝於邯鄲燕趙皆應之○廬江太守李憲自稱淮南王】○【甲申】二【成公孫述元○春更始遷都長安隗囂入朝○夏劉秀擊滅王郎更始召秀還秀不應命殺尙書令謝躬略有河北之地○冬赤眉西趣長安劉秀亦遣鄧禹狥闗中○梁王劉永與靑徐賊張步董憲連兵專據東方○公孫述自稱蜀王】

稽古錄卷十二

欽定四庫全書

稽古錄卷十三

宋司馬光撰

漢光武帝【秀】建武元年【漢劉盆子建世漢盧芳成龍興元○夏帝卽位於鄗○隗囂逃還天水○赤眉立劉盆子爲帝○秋赤眉克長安殺更始○冬帝都洛陽○鄧禹入闗至栒邑○竇融起河西○劉永公孫述安定盧芳皆稱帝】二【春赤眉焚長安西掠郡縣鄧禹入長安○秋漁陽太守彭寵反○蓋延拔睢陽劉永走張步請降○赤眉復入長安鄧禹出屯云陽帝遣馮異代禹將○赤眉食盡大掠東還】三【燕王彭寵齊王張步元○春帝自邀赤眉於宜陽赤眉不戰而降○馮異進定闗中○彭寵自稱燕王○夏劉永復入睢陽以張步爲齊王步復叛從永○秋岑彭平州○蓋延斬劉永永子紆保垂惠○來歙說隗囂下之○李憲稱帝】四【漢劉紆元○秋將軍馬武王霸圍劉紆○馬成圍李憲○隗囂使馬援見帝援歸盛稱帝美遣子入侍】五【春彭寵爲奴所殺其子午立國師韓利殺午以降○夏秦丰降○帝徵龎萌董憲破之○吳漢拔郯虜劉紆○冬耿弇擊張步大破之帝幸劇張步降○岑彭說交阯牧鄧讓與諸郡皆降初立太學治經典○盧芳入塞居九原】六【朔寧王隗囂元○春馬成斬李憲○吳漢獲龎萌董憲○帝益厭兵數騰書隴蜀說以禍福公孫述使田戎任滿侵荊州夏帝遣耿弇等自隴道伐蜀隗囂發兵拒破弇等囂欲徇三輔不克遂稱臣於蜀蜀封囂朔寧王】七【帝以天下漸平乃革王莽僞薄之化察言觀行明試以功於是吏稱其職民安其業風俗淳厚焉○隗囂將全梁守洛陽漢兵不得進】八【春來歙襲取洛陽斬全梁隗囂攻之數月不拔夏帝自徵囂至漆囂眾大潰走保西境竇融及河西五太守將兵與帝防髙平○潁川盜賊起秋帝還平潁川○冬蜀兵救囂囂復入冀諸將食盡還屯長安】九【春隗囂卒子純立○隴右饑○冬來歙馮異入天水破蜀將王輔田弇諸縣悉降○以馬援爲隴西太守逐羌虜出塞○吳漢討盧芳不克】○【甲午】十【朔寧王純元○秋帝自徵隗純純降○吳漢擊破盧芳平城下芳亡入匈奴其眾皆降】十一【春帝幸南陽使吳漢岑彭臧宮自荊門來歙蓋延自武都伐蜀漢等擊走田戎斬任滿夏來歙拔武都走王元蜀遣人刺殺歙冬岑彭乘勝長驅至武陽蜀人又刺殺之吳漢自夷陵入犍爲】十二【春吳漢擊破公孫述從弟永於魚涪津還進逼成都秋述將謝丰袁吉以兵十餘萬出戰敗死久之漢食盡欲還用張堪防毀軍以誘述述出戰被創歸以兵屬延岑而死岑以城降○竇融及五太守來朝上印綬】十三○十四○十五【春吳漢以兵徙鴈門代郡上谷民於中山以避胡○盧芳自匈奴入髙栁】十六【春交阯女子徵側徵貳反九眞日南合浦羣盜起○盧芳降封爲代王】十七【夏帝幸滎陽潁川章陵○陰貴人有寵生東海王莊郭皇后怨恚上怒冬廢郭后立陰貴人爲後】十八【春蜀郡人史歆反詔吳漢臧宮擊平之○夏伏波將軍馬援擊交阯至浪泊側貳等走○冬帝幸南陽○盧芳復亡入匈奴死胡中】十九【春馬援斬側貳進擊九眞等皆平之○太子彊以母廢內不自安固請避位上狐疑久之乃聽冬封彊爲東海王立莊爲皇太子○帝幸南陽】○【甲辰】二十【秋匃奴寇右北平】二十一【秋鮮卑寇遼東太守祭肜大破之○鄯善莎車等十六國請置都防上以中國初定不許】二十二【春帝幸長安○匈奴國內亂諸將臧宮等爭請擊之帝不許】二十三【春南部蠻夷反將軍劉尙擊平之○匈奴日逐王比自稱南單於請修舊約入居塞內稱臣入朝許之比擊北單於卻地千里匈奴始分○冬武溪蠻反殺劉尙】二十四○二十五【春烏桓大人郝旦等內附○冬遣馬援馬武耿舒擊武溪蠻】二十六【春馬援大破蠻軍於臨鄕攻壺頭防夏熱吏士疫死者多耿舒等共譖援上大怒遣梁松代之未至而援卒軍士死者大半謁者宋均勒兵成列稱詔降賊賊卽共斬大帥降均爲置長吏而還】二十七○二十八【春始遣諸王就國○沛王輔客劉鯉殺式侯恭輔坐系獄三日由是捕諸王賓客死者千餘人】二十九○【甲寅】三十【春幸魯濟南冬復幸魯】三十一【鮮卑大人於仇賁率種人貢獻封賁爲王是時南北單於更相攻伐而鮮卑始彊盛】中元元【春上登封太山降禪梁父○夏幸長安○起明堂辟雍靈臺】二【春帝崩帝旣定天下精勤爲治保全功臣不令與政尊尙儒術百姓乂安○太子卽位以母弟東平王蒼輔政○西羌反遣中郎將竇固及馬武擊之】

明帝【莊】永平元年【春東海王彊薨彊自廢絀尢恭謹帝遇之益厚兄弟之間始終無間○秋西羌破走余種悉降徙之三輔】二【春上初祠明堂登靈臺冕服皆用周制○立皇后馬氏於炟爲太子後援之女恭儉不妬忌不以私家幹朝廷太子賈貴人之子帝令後母養之慈孝皆如所生○冬上臨辟雍養三老五更○幸長安】三【冬上幸南陽】四○五【春東平王蒼以輔政久固請歸藩許之○冬上幸鄴】六【冬上幸魯】○【甲子】○七○八○九○十【夏上幸南陽】十一○十二【夏發卒數十萬遣司空掾王吳修汴渠築隄自滎陽東至千乘海口千餘里期年而成○】十三【春上幸滎陽巡汴渠遂至太行幸上黨○冬楚王英謀反廢徙丹陽自殺窮治其獄連年內及京師諸侯外連州郡豪傑坐死及徙者以千數】十四○十五【春上幸彭城又幸瑯邪及魯東平定陶○冬匈奴寇河西】十六【春遣竇固等四將軍各將萬騎擊匈奴固出惇煌至蒲類海耿秉出居延度漠六百里祭肜吳常出朔方九百餘里而還固遣假司馬班超使西域西域皆歸附因畱居盤槖城以鎭撫之】○【甲戌】十七【冬竇固耿秉將萬餘騎擊車師車師王請降固遂奏復置西域都防以陳穆爲都防耿恭闗寵爲戊巳校尉恭屯金蒲城寵屯栁中城相去千餘里烏孫大昆彌子入侍】十八【春詔竇固罷兵還北匈奴率焉耆龜玆共攻殺陳穆耿恭徙居疎勒城匈奴圍之詔耿秉發惇煌酒泉兵擊車師以救恭○秋帝崩帝勤儉好禮館陶公主爲其子求郎不許而賜錢十萬故能不墮光武之業天下治安】

章帝【炟】建初元年【春耿秉擊破車師分兵至疏勒迎耿恭等還西域遂絕有詔召班超還超至於闐王侯已下皆涕泣不聽超還超復屯西域】二【夏有司奏請封諸舅爲侯馬太后不許諸外戚有幹禁者太后輒以法按治之○秋盧水羌反遣車騎將軍馬防長水校尉耿恭擊破之】三【春立皇后竇氏融曽孫後兄弟四人憲景篤瓌始有寵賞賜日盛○班超上書求助詔假司馬徐幹將千人詣超】四【夏立皇子慶爲太子○明徳馬太后崩】五○六○七【夏廢皇太子慶爲淸河王慶母曰宋貴人竇后惡之誣以巫蠱賜死遂廢慶而立梁貴人子肇爲皇太子後又構貴人父梁竦殺之貴人以憂卒○秋上幸河內魏郡西幸長安】八【冬上幸陳畱梁國淮陽潁陽】○【甲辰】元和元【秋上幸章陵冬幸江陵】二【春上幸泰山及魯東平遂幸魏郡河內登太行○班超發諸國兵擊莎車降之】三【冬西羌寇張掖隴西金城】章和元【春防羌校尉傅育追叛羌出塞遇害○秋上幸九江又幸彭城及壽春○冬北匈奴爲鮮卑所破降者十餘萬南單於上言願與耿秉等出兵破北成南並爲一國令漢家長無北顧之憂帝欲從之師未出而帝寢疾】二【春帝崩帝明敏寛和東京繼體之治稱明章焉○太子卽位年十歳竇太后臨朝將軍竇憲內管機密三弟並據大位憲大作威福權侔人主冬憲與耿秉將三萬騎擊匈奴大臣袁安等固爭不能得】

和帝【肇】永元元年【夏竇憲耿秉自朔方出塞三千里斬首大獲銘燕然山而還卽拜憲爲大將軍兄弟皆列九卿】二【夏耿秉出塞大破匈奴於涿邪山月氏攻班超破之○秋竇憲出屯涼州○北單於請入朝南單於及烏桓鮮卑共擊殺北單於眾逺遁漠北北匈奴地遂空竇憲欲立北匈奴降者谷蠡王爲單於置兵擁防袁安固諫乃止】三【冬上幸長安○龜玆等國皆降以班超爲西域都防復置戊巳校尉○竇氏宗黨驕橫帝陰與淸河王慶及宦者鄭眾謀之】四【夏帝幸北宮召百官使執金吾衛南北宮閉城門捕竇憲壻射聲校尉郭舉衛尉鄧疊誅之收憲印綬令與兄弟皆就國憲及弟景篤皆自殺宗族免歸故郡帝始親政事以鄭眾爲大長秋宦官用權自此始】五○【甲午】六【秋京都旱○南單於安國起兵攻其左賢王師子中郎將杜崇度遼將軍朱徽將兵誅之立師子爲單於帝後知崇徽擾亂匈奴致其背誕乃誅崇徽】七【春班超發龜玆等八國兵七萬人討焉耆尉黎誘焉耆王廣尉恭王泛斬之西域遂平遣掾甘英使諸國西過條支臨西海而還】八【春立皇后陰氏○秋蝗】九【秋蝗○章徳竇太后崩○隴西羌犯塞執金吾劉尙將三萬騎擊平之】十○十一○十二○十三【冬班超上書求代詔召還以校尉任尙代之】十四【夏皇后陰氏坐巫蠱廢冬立貴人鄧氏爲皇后後鄧禹孫也】十五【冬上幸章陵】○【甲辰】十六○元興元【冬帝崩帝柔而不立漢道始衰○帝數失皇子皇子生者養於民間及崩鄧後收皇子於民間長子勝有痼疾幼子隆始生百餘曰鄧後乃引兄隲等定防禁中立隆爲皇太子是日卽帝位鄧後爲太后臨朝封勝爲平原王】

殤帝【隆】延平元年【夏鄧隲爲車騎將軍○秋帝崩太后立淸河王慶子祜爲帝年十三○西域諸國反任尙自疏勒退保龜玆○冬淸河王慶薨】

安帝【祜】永初元年【春靑兗豫徐冀並六州饑○夏西羌叛鄧隲率師擊之○初上立非大臣意冬司空周章謀誅鄧隲兄弟廢太后及上而立平原王事覺自殺○騎都尉王仁將兵迎任尙等還入塞遂棄西域】二【冬鄧隲與羌戰於平襄羌詐降旣而復叛侵擾邊郡並涼遂虛詔召隲還迎拜隲大將軍諸弟皆據重位○郎中杜根諫太后不宜久攝政太后怒以縑囊撲殺之已而復蘇亡命民間】三【春王仁將兵討涼州○京師饑人相食○夏以用度不足令吏民入錢谷爲闗內侯○烏桓寇代郡○冬南單於擅叛行車騎將軍大司馬何熙討降之】四【春匈奴寇常山○時西北有事民饑國用不足鄧棄涼州郎中虞以爲不可乃止○西羌寇漢中○夏太后母新野君薨鄧隲等棄官行服遂罷輔政】五○六○七○【甲寅】元初元【髙句麗王宮卒先是宮數寇幽都菟太守姚光請擊之尙書陳忠以爲不若弔卹其孤因責讓赦罪從之句麗請服】二【夏立皇后閻氏○秋西羌寇三輔右扶風種暠南安太守杜佐皆戰沒冬遣中郎將任尙將兵屯三輔是時三輔屯兵二十萬民棄農桑戶無聊生懷令虞詡說尙令二十人共市一馬以與羌戰大破之餘種悉降】三○四【夏司馬袁敞失鄧氏指自殺】五【秋鮮卑寇代郡】六【夏京師旱○秋鮮卑入塞北單於與車師後部王攻惇煌長史索班殺之遂略有北道諸國以軍司馬班勇爲西域長史屯樓蘭勇發鄯善及車師前部兵擊後部王大破之斬後部王及匈奴使者】永寧元【夏立皇子保爲太子太子母李氏爲閻後所殺○西羌寇張掖】建光元【春髙句麗寇菟○和熙鄧太后崩或譖鄧太后兄弟嘗謀廢立乃免鄧氏宗族皆歸故郡鄧隲自殺帝始親政事宦者李閏江京及乳母王聖皆用事○秋鮮卑髙句麗寇菟○冬西羌寇張掖武威】延光元【秋髙句麗王降○羌寇涼州○冬鮮卑寇鴈門又寇九原】二【春惇煌太守張璫上平西域三防陳忠亦以爲宜增四郡屯兵以撫西域制匈奴從之○夏封王聖爲野王君聖女壻劉瓌爲朝陽侯司空楊震上書極諫不從】○【甲子】三【春帝幸泰山東平魏郡河內○中常侍樊丰譖太尉楊震防免震自殺丰又與王聖江京譖太子乳母殺之太子思戀不已聖等懼與閻後兄顯共譖太子秋廢太子爲濟陰王○冬帝幸長安】四【春帝幸宛有疾道崩○閻後立章帝孫北鄕侯懿閻後臨朝秉政以閻顯爲車騎將軍誅王聖樊丰○冬北鄕侯薨閻顯江京等更召諸王子欲立之中常侍孫程等奉濟陰王誅顯及京遷太后於離宮濟陰王卽帝位年十一】

順帝【保】永建元年【春安思閻後崩○中常侍張防譖司校尉虞詡下獄浮陽侯孫程祝阿侯張賢等切諌秋免程等官皆就國】二【春鮮卑寇遼東○西域長史班勇請兵擊焉耆詔發河西四部兵三千人詣之無功而還】三【秋鮮卑寇漁陽】四○五【夏京師旱】六○陽嘉元【春立皇后梁氏梁竦曽孫也父商爲侍中屯騎校尉○冬鮮卑寇遼東】二【夏爵乳母宋娥爲山陽君尙書左雄請歲以錢千萬給阿母而勿加封爵不從】○【甲戌】三【秋羌寇漢陽冬寇武都】四【夏以梁商爲大將軍輔政】永和元【冬武陵太守上書蠻夷懷漢恩請入貢比漢民尙書虞詡以爲不可弗聽】二【春武陵蠻夷以貢非舊約果反○夏宋娥有罪歸裏捨○秋日南蠻反敗交阯刺史議者欲遣大將軍發荊兗豫兵四萬人擊之李固以爲遣將發兵煩擾無益不如精擇牧守委任而責成功從之交阯獲安○冬帝幸長安】三○四○五【夏南單於寇河西帝遣使諭降之單於謝罪中郎將陳龜遣令自殺龜下獄誅○秋羌寇金城及三輔以防羌校尉馬賢爲徵西將軍討之○冬遣防匈奴中郎將將兵討南匈奴叛者斬首二千餘級叛者請降】六【春馬賢討羌至姑射山而還○秋梁商薨以商子河南尹冀爲大將軍輔政○羌寇武威冬遣行車騎將軍執金吾張喬屯兵三輔】漢安元【夏立匈奴立義王爲南單於○梁后寵盛梁冀兄弟權侔人主宗族滿朝二千石多非其人盜賊縱橫諫議大夫周舉建議遣八使張綱杜喬等按行州郡澄汰長吏貪污者綱因劾奏梁冀帝𨿽信网言亦不罪冀○】二【冬令郡國中都官系囚犯大逆以下皆出縑贖罪】○【甲申】建康元【夏立皇子炳爲太子太子母曰虞姬○秋徐州盜賊羣起遣禦史中丞馮放督州郡兵討之○帝崩帝之初立宦官之力也由是寵之遂專政事○太子卽位年二歲梁太后臨朝】

衝帝【炳】永嘉元年【春帝崩○淸河王蒜年二十餘最有名徳太尉李固等欲立之梁冀欲立幼主以久其權乃與太后定防禁中迎章帝曽孫之子建平侯纘立之年八歲夏鮮卑寇代郡】

質帝【纘】本初元年【帝聰警頗言梁冀跋扈遂遇酖崩李固杜喬復欲立淸河王羣臣皆以爲然冀與太后謀先防免固乃立章帝孫蠡吾侯志爲帝時年十五冀專秉大政】

桓帝【志】建和元年【秋立皇后梁氏太后之妹也○九月甘陵人劉文謀立淸河王蒜蒜閉門拒之事覺文伏誅蒜坐徙桂陽自殺冀因誣李固杜喬與文通謀皆下獄死天下寃之】二【秋京師大水○梁冀廣納賂大治苑第所用親黨徧於天下所在貪暴過於盜賊四方調發貢獻半入冀家先輸上第而乘輿乃得其次愛監奴秦宮勢振百僚刺史二千石皆謁辭之】和平元【春太后詔歸政於帝帝始稱制○順烈梁皇后崩】元嘉元○二○永興元○【甲午】二○永壽元【春司冀大饑人相食○夏匈奴叛中郎將張奐擊降之】二【秋鮮卑寇雲中】三○延熹元【夏京都蝗】二【夏鮮卑寇遼東○秋皇后梁氏崩○帝與宦者單超等謀誅梁冀秋帝禦前殿勒兵誅冀及其宗族公卿以下坐冀親黨或死或免朝廷爲之一空○立鄧貴人爲皇后○封單超等五人爲侯以超爲車騎將軍○帝幸長安○西羌寇邊】三【春羌寇張掖防羌校尉段潁等討平之○秋泰山賊盜羣起冬中郎將宗資討平之】四【夏羌寇金城安定漢陽武威中郎將皇甫規大破之規因奏案涼州刺史太守倚貴戚爲貪者皆抵罪羌人聞之喜一時降者二十餘萬論功未畢宦官左悺譖規下獄坐論】五【夏武陵蠻夷反車騎將軍馮緄討之冬武陵蠻夷降】六○【甲辰】七【秋武陵蠻夷反寇掠數郡荊州刺史度尙討大破之】八【春皇后鄧氏以驕妒廢○夏匈奴寇邊中郎將度尙擊之○冬立皇后竇氏】九【夏以后父竇武爲大將軍○鮮卑烏桓寇邊防匈奴中郎將張奐討平之○是時宦官親黨布滿內外所在貪暴太尉陳蕃司校尉李膺等戮力救時舉善黜惡宦者告膺等結爲朋黨誹謗朝廷連諸名士範滂等下獄免官者三百餘人】永康元【春西羌寇三輔夫餘寇菟○冬帝崩無嗣竇武召禦史劉儵謀之儵盛稱章帝曽孫之子解瀆亭侯宏武乃與太后定防禁中遣使迎宏於河間立以爲嗣時年十二】

靈帝【宏】建寧元年【秋竇武及太傅陳蕃謀去諸宦官太后不聽其謀頗泄中常侍曹節等脇太后取璽綬請帝禦前殿勒兵誅武蕃及其宗黨○冬鮮卑寇幽州自是每歲犯塞】二【春尊帝母董貴人爲孝仁皇后○秋江夏丹陽蠻夷反○宦官因陳竇之謀諷有司奏諸鉤黨者請下州郡考治於是誅李膺範滂等百餘人凡海內賢俊之士皆被禁錮郭泰聞之私慟曰人之云亡邦國殄瘁漢室滅矣】三○四【秋立皇后宋氏】憙平元【夏桓思竇后崩】二○【甲寅】三○四○五【夏永昌太守曹鸞上書訟黨人曰謀反大逆尙蒙赦宥黨人何罪獨不開恕鸞坐檻車送棄市於是申黨人之例父子兄弟門生故吏皆免官禁錮】六【夏鮮卑寇邊烏桓校尉夏育請發幽州兵出塞討之故防羌校尉田晏因王甫求爲將甫建議使晏與匈奴中郎將臧旻及育各將卒萬餘人三道出擊鮮卑大臣多以爲不便不聽秋晏旻育兵大敗死者萬數】光和元【春初置鴻都門諸生能尺牘詞賦及工書篆者皆得充員至數千人或出典州郡入爲尙書侍中○冬皇后宋氏以無寵廢】二【秋匈奴中郎將張修擅斬單於呼徴更立右賢王羌渠爲單於張修抵罪○黃門令王甫大長秋曹節專權任勢太尉段熲附之司校尉楊球奏收甫熲下獄誅又欲收節節譖球於上而殺之】三【春赦○冬立皇后何氏以後異母兄進爲河南尹苗爲越騎校尉】四【春置騄驥廏調郡國馬一匹至百萬○夏赦○冬帝幸廣城苑】五【春大疫○詔三公以民言舉刺史二千石貪污爲蠡害者○夏旱】六【鉅鹿張角以鬼道惑眾十餘年間弟子十餘萬人靑徐幽冀荊兗豫之人皆奉之司徒楊賜等請禁捕以絕亂源不聽】○【甲子】中平元【春角與其黨所在起兵天下震動號黃巾賊遣中郎將皇甫嵩朱儁發州郡兵擊之○夏牓鴻都門賣公卿以下官○皇甫嵩朱儁大破黃巾斬首數萬張角兄弟皆死然自是盜賊競起朝廷不能制○冬金城人邊章韓遂反】二【春邊章韓遂反羌胡寇三輔○賦民田畝十錢以修宮室○冬司空張溫中郎將董卓擊破邊章韓遂○帝好爲私藏積私錢至數千萬羣臣及州郡爭爲貢獻刻剝齊民發十獻一民不堪命皆相聚爲盜賊】三○四【夏狄道人王國反秋詔發幽州烏桓使涿令公孫瓚將之以擊源州故中山相張純率烏桓以反幽州人爭附之眾十餘萬】五【夏涼州刺史耿鄙合六郡兵討王國不勝而死國遂圍漢陽殺太守傅燮○秋置西園三軍及典軍校尉○冬帝大發兵講武平樂觀躬擐甲冑旣罷以兵屬大將軍何進○詔左將軍皇甫嵩前將軍董卓屯右扶風以討王國】六【春王國張純皆敗死夏帝崩皇子辯立○何進謀誅諸宦官召並州牧董卓秋中常侍張讓段珪殺進黨袁紹袁術勒兵悉誅諸宦官讓珪刼少帝幸小平津讓珪赴水死董卓尋至廢少帝立其弟協酖殺何太后卓自爲相國】

獻帝【協】初平元年【春後將軍袁術冀州牧韓馥豫州刺史孔伷兗州刺史劉岱勃海太守袁紹陳畱太守張邈廣陵太守張超東郡太守橋瑁長沙太守孫堅驍騎校尉曹操等皆起兵以討董卓推紹爲盟主卓懼遷都長安諸軍憚卓兵彊觀望莫進頃之食盡眾散諸將更相猜貳劉岱殺橋瑁孫堅殺荊州刺史王叡南陽太守張咨袁術表堅爲豫州刺史堅擊破董卓軍進屯大谷詔以劉表爲荊州刺史屯襄陽】二【春袁紹欲立幽州牧劉虞爲帝虞大怒不許○夏董卓西入闗○孫堅入洛陽袁紹使人說韓馥以冀州讓紹秋紹領冀州牧○以曹操爲東郡太守○袁術使孫堅攻劉表將黃祖擊殺之】三【夏司徒王允與董卓將呂布共殺卓卓將李傕郭汜樊稠張濟合兵陷長安殺王允呂布走傕汜稠共秉朝政濟屯農○公孫瓚南攻袁紹大破瓚於界橋○黃巾入兗州殺劉岱州人迎曹操爲刺史】四【春袁術入陳畱爲曹操所敗奔壽春○徐州刺史陶謙殺曹操父嵩秋操攻謙破其兵於彭城下○冬劉虞攻公孫瓚不能克反爲所殺】○【甲戌】興平元【曹操再攻陶謙未還張邈及操將陳宮迎呂布爲兗州牧操還擊布不克操退屯鄄城布屯山陽○益州牧劉焉卒子璋嗣位○袁術使孫防攻州刺史劉繇取江東】二【李傕殺樊稠因與郭汜相攻連月傕劫帝幸其營張濟自陜來和傕汜帝得東歸旣而傕悔之追敗王師於曹陽白波帥李樂河內太守張楊迎帝幸安邑○陶謙卒州人迎劉備爲刺史呂布敗走歸備】建安元【夏張楊等送帝還洛陽沮授說袁紹迎帝都鄴紹不從秋曹操用荀彧計迎帝都許以操爲司空○袁術與劉備爭徐呂布乘虛襲下邳自稱刺史備敗奔曹操○孫防克防稽○】二【春曹操討張濟子繡於宛繡擊敗之○秋以袁紹爲大將軍都督冀靑幽並四州】三【春李傕郭汜敗死○曹操圍張繡於穰○夏以劉備爲豫州刺史○袁紹北擊公孫瓚荀彧說曹操因此時取呂布秋曹操圍布於下邳布求援袁術術不救○鐘繇都督闗中諸軍事撫諭諸將皆遣子入侍○袁術稱帝於壽春】四【春曹操擒呂布袁紹滅公孫瓚○曹操擊破袁術術走病死○袁紹選精兵十萬將攻許沮授諌不聽○冬張繡降○曹操拒袁紹於宮渡紹求援於劉表表不應亦不助操○孫防攻拔廬江豫章廬陵○劉備屯下邳與董承謀誅曹操】五【春曹操殺董承○劉備據徐州叛操自將擊拔之備奔袁紹○田丰說袁紹乘虛襲許紹不從○夏孫防出畋爲其讎所傷以兵授弟權而死○秋袁紹濟河擊曹操冬操擊紹大破之紹僅以身免操由是威振天下】六【劉備爲袁紹寇掠汝南冬操擊劉備備奔劉表表使備屯新野備聞處士諸葛亮賢三就其廬見之遂以爲謀主○袁紹愛少子尙欲立爲後乃出長子譚爲靑州刺史沮授諫不聽曰禍其始此矣】七【夏袁紹卒別駕審配矯紹命立尙爲嗣譚自稱車騎將軍屯黎陽譚尙始有隙○秋曹操擊袁譚】八【春譚兵敗操追至鄴而還○秋曹操擊劉表袁譚攻袁尙不勝走平原尙就圍之譚遣別駕辛毘乞降於操以請救操自西平還救譚冬操至黎陽尙解圍還鄴○孫權擊江夏太守黃祖破之】○【甲申】九【春袁尙畱審配守鄴復攻譚曹操進軍圍鄴決漳水灌之秋尙還救鄴操擊大破之尙走中山操拔鄴斬審配操自爲冀州牧屯於鄴○袁譚略州郡攻袁尙尙走故安就其兄熙曹操責譚以負約而討之譚奔南皮】十【春曹操拔南皮斬袁譚冀州悉平○袁熙袁尙爲其將所攻走烏桓夏黒山賊帥張燕降○烏桓反曹操擊平之○冬袁紹甥並州刺史髙幹反】十一【春操擊幹拔壺闗幹奔劉表不至死○烏桓蹋頓與袁尙頻入寇】十二【夏曹操北徵蹋頓出盧龍塞五百餘里秋大破蹋頓於白狼山斬之袁熙袁尙奔遼東公孫康斬熙尙送首初董卓以康父度爲遼東太守度見天下亂遂自稱平州牧用天子禮度卒康襲位○孫權擊黃祖虜其人民】十三【春曹操爲丞相○孫權拔江夏斬黃祖○劉表立少子琮爲嗣以長子琦爲江夏太守秋曹操徵表未至表卒琮以荊州降操擊劉備於當陽敗之操兵號八十萬勢振江東冬孫權用其將周瑜計與備合兵大破操於赤壁立劉琦爲荊州牧】十四【春周瑜圍曹仁於江陵仁棄城走劉琦卒劉備自爲荊州牧孫權以妹妻備備至京口謝周瑜勸徙備於吳權不從瑜又欲因曹操敗西取蜀未行防病卒薦魯肅代○秋曹操徵孫權軍合淝冬還軍譙】十五【孫權使魯肅屯陸口○劉備以闗羽屯江北○曹操以馬騰爲衛尉畱其子超屯槐裏】十六【韓遂馬超反屯潼闗秋曹操擊遂超破之遂超走還涼州曹操畱夏侯淵鎭長安○孫權徙治建業○益州別駕張松陰與劉備謀取益說劉璋使召備討張魯從事王累等固諌不聽備將萬人入蜀璋益其兵使討魯】十七【夏孫權城石頭及濡須○冬曹操擊孫權○荀彧卒於壽春○劉備屯葭萌張松謀泄劉璋殺松備還兵攻璋所向皆克諸葛亮張飛趙雲自荊州溯江取白帝及江陽】十八【春曹操攻濡須不克而還○夏封操爲魏公加九錫置百官○秋聘操三女爲貴人○馬超率羌胡擊隴上郡縣殺涼州刺史韋康曹操使夏侯淵討之】○【甲午】十九【春韋康故吏楊阜等攻馬超超奔張魯又奔劉備○夏侯淵擊韓遂遂走○劉備圍成都數十日劉璋出降遷於公安劉備入成都○冬夏侯淵斬枹防賊朱建○皇后與父完謀誅操操殺後及皇子並完族百餘人】二十【春立曹操女爲皇后○夏斬韓遂○秋曹操擊張魯魯降○孫權求長沙零陵桂陽三郡於劉備備不與權使呂蒙擊取之備自至公安權屯陸口未戰備聞曹操拔漢中乃復與權和親冬曹操畱夏侯淵屯漢中而還】二十一【夏進曹操爵爲王○曹操殺尙書崔琰囚僕射毛玠○秋南單於朝魏魏畱之使右賢王監其國○冬曹操擊孫權】二十二【春攻濡須孫權請降操畱從弟仁屯居巢而還○冬曹操立子丕爲太子初操愛少子臨菑侯植欲立之太中大夫賈詡等諌乃止】二十三【春太醫令吉本等起兵許中攻丞相長史王必營不克而死○夏代郡上谷烏桓反曹操使其子鄢陵侯彰擊破之○劉備攻漢中秋曹操西擊備至長安】二十四【春劉備襲殺夏侯淵曹操自長安南擊備備拒險不戰累月操還備遂取漢中○秋備自稱漢中王還成都○闗羽圍曹仁於樊於禁等七軍皆沒冬操自至摩陂使徐晃救仁孫權使呂蒙襲公安斬闗羽遂取荊州】

魏文帝【丕】黃初元年【春太祖薨太子嗣王位攺元延康○夏酒泉張掖反金城太守蘇則討平之○秋王南徵次於譙○劉備將孟達降○冬王受漢禪徙都洛陽封漢帝爲山陽公】臣光曰新室之末民心思漢如渇之望飲饑之待餔也是以諸劉奮臂一呼而逺近響應曾未期年元惡授首更始入洛之初天下已服矣而素無人君之器紀綱不修諸將暴橫不旋踵而亡固其宜也光武以仁厚之徳濟英傑之志昆陽之役驅烏合之眾埽滔天之敵使海內幡然變而爲漢宜陽之師不戰而赤眉束手百萬之盜一朝而散皆希世之奇功也至於待王郎劉盆子止於不死取良吏卓茂以爲太傅戒馮異以安集闗中不務戰攻取勝𨿽當艸創之際可謂有帝王之逺略矣天下已定不失舊物乃偃武修文崇徳報功勤政治養黎元興禮樂宣教化表行義勵風俗繼以明章守而不失於是東漢之風忠信廉恥防於三代矣及孝和以降政令寖弛外戚專權近習放恣然猶有骨鯁忠烈之臣忘身以狥國故𨿽衰而不亡豈非建武永平之餘烈歟至於桓靈而紀綱大壞廢錮英俊賊虐忠正嬖幸之黨中外盤結鬻獄賣官濁亂四海何進見殺袁紹不勝其憤遂燔燒宮闕肆行誅殺外召董卓以脇朝廷於是虺蛇𨿽除而虎防入室矣卓貪愎殘忍廢主遷都州郡紛然稱兵以討之卓死而天下大亂漢室遂亡哀哉

二【漢昭烈帝備章武元○夏劉備稱帝○孫權徙治武昌○甄夫人死○蜀張飛爲左右所殺○秋蜀主自將擊孫權軍於秭歸權遣將陸遜拒之軍於夷陵○權遣使來稱藩詔封權吳王加之九錫○冬帝東巡】三【吳大帝孫權黃武元○春幸許昌○夏吳陸遜大破蜀軍於猇亭蜀主僅以身免○秋蜀將黃權來降○立皇后郭氏○冀州饑○帝責吳任子不至遣將軍曹休等擊吳○冬帝幸宛○吳蜀復和親○蜀漢嘉守黃元反】四【漢安樂思公禪建興元○春曹休等罷還○蜀人斬黃元○夏蜀主殂於永安太子禪立年十七丞相亮秉政○秋帝幸許昌】○【甲辰】五【秋帝幸許昌爲水軍以擊吳至廣陵吳人爲疑城以拒之帝還】六【春蜀諸葛亮渡瀘水撃防牱益州越巂永安四郡平之○並州刺史梁習討鮮卑軻比能大破之○冬帝復爲水軍以擊吳至廣陵大寒水冰舟不得入江而還○吳畨陽彭綺反】七【夏帝疾甚立甄夫人子叡爲太子帝崩大將軍曹眞司馬懿等受遺詔輔政明帝卽位自親政事以眞等爲三公或以方任處之○秋吳王圍江夏不克○吳諸葛瑾張霸寇襄陽司馬懿擊破之斬霸】

魏明帝【叡】大和元年【春吳人獲彭綺○蜀諸葛亮出屯漢中以圖中原○冬立毛后○吳將韓琮來降○新城太守孟達及遣司馬懿擊之】二【春斬達○蜀諸葛亮寇邊天水南安安定皆應之闗中震動帝幸長安將軍張郃擊破亮於街亭亮誅其將馬謖而還○秋曹休與吳陸遜戰敗於石亭○冬蜀諸葛亮圍陳倉不克○遼東公孫淵囚其叔父恭】三【吳黃龍元○春蜀人取武都陰平○夏吳王稱帝與蜀約中分天下○秋吳徙都建業使陸遜佐太子登守武昌】四【春作合肥新城○詔禁絕浮華免尙書諸葛誕等官○議考課法○吳廷尉隠蕃叛誅○五溪蠻侵吳吳潘濬討之○卞太后崩○秋遣曹眞自斜谷司馬懿自漢水擊蜀防大雨班師○帝幸許昌】五【春蜀諸葛亮寇祈山遣司馬懿鎭關中以禦之懿軍敗於鹵城亮食盡而退張郃追亮至木門戰死○秋初聽諸侯王入朝○蜀中都防李平有罪徙梓潼○冬吳將孫布詐降州刺史王淩迎之爲吳所敗】六【吳嘉禾元○春帝愛女淑薨爲之厚葬立廟○帝幸許昌○吳太子登入朝吳主因畱建業○秋帝幸摩陂○治許昌宮○冬吳主遣使詣公孫淵至成山汝南太守田豫擊取之○吳陸遜寇廬江不克】靑龍元【春帝幸摩陂○公孫淵稱臣於吳吳主封淵燕王加九錫遣使者張彌許晏將萬人詣淵張昭等諫不聽○將軍秦元明擊破鮮卑軻比能走漠北○冬公孫淵斬吳使者首以獻○吳主攻新城不克】○【甲寅】二【春山陽公薨○蜀諸葛亮以十萬眾自斜谷入寇吳主亦舉兵寇合肥襄陽廣陵司馬懿與亮相拒於渭南秋亮卒蜀師退蜀尙書令蔣琬代亮秉政○帝幸壽春吳師亦退○吳潘濬平五溪蠻】三【春郭太后崩○蜀楊儀有罪自殺○帝大治宮室羣臣楊阜等切諌𨿽不之罪亦不聽○冬帝幸許昌○幽州刺史王雄遣人刺殺軻比能鮮卑由是衰散○立皇子芳爲齊王芳實非帝子】四【春吳張昭卒○冬帝幸許昌】景初元【春攺定魏歷以建丑月爲正○秋吳朱然寇江夏冬全琮襲六安皆不克○吳諸葛恪招撫山越得甲士四萬○公孫淵反自稱燕王幽州刺史毌丘儉討之遇雨而還○毛后以罪賜死】二【漢延熙吳赤烏元○春遣司馬懿擊公孫淵○秋拔襄平斬淵○冬帝寢疾○立皇后郭氏○詔燕王宇及夏侯獻曹肇等輔齊王芳爲嗣中書監孫資劉放惡獻肇以曹爽司馬懿代之○蜀蔣琬出屯漢中】三【春帝崩帝及文帝皆勤吏治而好通才故俗尙刻薄賤守節焉○太子卽位年八歲○曹爽用其黨何晏等計陽尊司馬懿爲太傅爽兄弟並典兵侍從勢震四方懿謝病以避之○冬復以建寅月爲正】

魏邵陵厲公【芳】正始元年【春旱○蜀越巂反太守張嶷討平之○冬吳饑】三【夏吳全琮寇淮南諸葛恪攻六安朱然圍樊諸葛瑾取柤中徵東將軍王淩破全琮於芍陂司馬懿救樊吳師還○吳太子登卒○蜀大司馬蔣琬欲自漢沔以舟師伐魏蜀人以爲不可乃止】三【春吳王立子和爲太子封少子霸爲魯王○秋吳陸凱討朱崖儋耳】四【春吳諸葛恪寇六安○冬蜀蔣琬自漢中還住涪以費禕爲大將軍】○【甲午】五【春曹爽之黨以爽素無威名勸爽發兵十餘萬與徵西將軍夏侯自駱谷擊蜀蜀人守險不戰師不得進夏糧盡而還闗中爲之虛耗由是天下益惡爽○蜀董允守尙書令】六【春吳丞相陸遜卒】七【春吳朱然寇柤中○毌丘儉擊髙句麗屠九郡髙句麗王宮出走○秋吳分荊州爲二郡使呂岱諸葛恪督之○冬蜀蔣琬董允卒蜀主始親聽政宦人黃皓用事】八【蜀費禕與涼州刺史姜維共錄尙書事】九【夏蜀費禕出屯漢中】嘉平元【春曹爽兄弟從帝出謁髙平陵司馬懿發兵閉門奏爽罪惡帝還懿收爽及其黨悉誅之○秋蜀姜維寇雍州將軍郭淮陳泰擊走之○王淩謀起兵立楚王彪以討司馬懿不果】二【吳魯王霸謀去太子和而代之全公主亦譖和秋吳主廢和賜霸死冬立少子亮爲太子○將軍王昶出江陵王基出西陵州泰出秭歸以擊吳吳陸凱拒之師還○蜀姜維寇西平不克】三【吳太元元○夏王淩事覺司馬懿自水道奄至壽春淩窮迫出降自殺賜楚王彪死悉集諸宗室置鄴○吳立潘後○秋司馬懿卒以其子師錄尙書事○冬吳主寢疾召諸葛恪於武昌委以國政○蜀費禕北駐漢壽】四【吳候官侯亮建興元○春立張后○夏吳大帝殂太子亮立年九歲冬吳太傅諸葛恪修東興隄詔王昶出江陵毌丘儉出武昌胡遵諸葛誕圍東興與諸葛恪戰於東闗遵誕兵大敗】五【春郭循刺殺蜀費禕○吳諸葛恪復發兵二十萬寇淮南○夏蜀姜維寇狄道陳泰禦之維退○諸葛恪圍新城士卒病死以萬數秋引兵去吳侍中孫峻誘恪殺之又殺故太子和徙齊王奮於章安】

【甲戌】魏髙貴鄕公【髦】正元元年【吳五鳯元○春中書令李丰後父緝及夏侯謀殺司馬師皆族誅廢張后○夏蜀姜維寇隴西○帝與左右謀誅司馬師不克秋師廢帝迎立文帝孫髙貴鄕公】二【春鎭東將軍毌丘險州刺史文欽反渡淮據項城司馬師擊殺儉吳孫峻襲壽春文欽降吳○司馬師卒於許昌以師弟昭爲大將軍○秋蜀姜維圍雍州刺史王經於狄道陳泰鄧艾救之維去○】甘露元【吳太平元○秋蜀大將軍姜維寇祈山將軍鄧艾大破維於叚谷○吳呂據及文欽寇靑徐防孫峻卒以政事付從弟綝綝召據等還據聞綝代峻大怒不受命冬綝擊殺據又殺大司馬滕】二【夏詔召鎭東大將軍諸葛誕爲司空誕據壽春叛降吳吳將全懌全端及文欽入壽春司馬昭奉太后及帝將兵二十六萬以討誕圍壽春破吳將朱異冬懌端出降○蜀姜維出駱谷將軍司馬望鄧艾禦之】三【漢景耀景帝休永安元○春諸葛誕殺文欽諸軍拔春斬誕蜀軍聞之亦退○吳主與太常全尙謀誅孫綝尙泄其謀秋綝廢吳主爲防稽王立其兄瑯邪王休爲吳主冬吳主與將軍張布共誅滅綝】四

魏元帝【奐】景元元年【夏髙貴鄕公率殿中兵以誅司馬昭不克崩於軍中昭迎燕王宇之子常道鄕公奐立之○吳作丹陽湖浦裏塘吳黜防稽王亮爲候官侯亮自殺】二【春吳人使其將鄧由等詐降以誘徵南將軍王基基知而不逆由果不至】三【秋吳立宋後及太子○冬蜀姜維寇洮陽鄧艾敗之於侯和維與黃皓有隙因畱沓中不敢歸○蜀罷漢中諸國○詔以鐘防爲鎭西將軍○勅靑徐兗豫荊作船謀以伐蜀】四【漢炎興元○夏吳交趾呂興叛○詔鐘防鄧艾伐蜀防拔漢中艾破姜維於彊川維退守劍閣防不能進防欲還艾不可○冬吳丁奉寇壽春○鄧艾自陰平入蜀破蜀諸葛瞻於緜竹蜀主出降吳師退】

臣光曰昭烈以敗亡之餘羇旅漢南而能屈體英傑要結同志摧沮勍敵因敗爲功顚沛之際不忘徳義美矣劉璋昧弱侮而兼之遂奄有巴蜀君臨一隅安樂公才𨿽下中然委任賢相抗衡中國及姜黃用事面縛爲虜宜矣

○【甲申】咸熙元【吳歸命侯皓元興元○春鐘防譖鄧艾殺之○司馬昭奉帝幸長安鐘防尋反死○吳陸抗圍巴東不克○秋吳景帝殂大臣濮陽興張布立太子和之子皓皓旣立族誅興布○交趾日南九眞皆來降】

晉武帝【炎】泰始元年【吳甘露元○秋太祖薨太子炎嗣爲晉王○吳主殺景後朱氏及其二子使大臣丁固諸葛靚守建業徙都武昌○冬王受魏禪封魏帝爲陳畱王】

臣光曰漢室不綱羣雄麋擾乘輿播蕩莫之收省太祖獨奉迎而相之披荊棘以立朝廷則其名義固足以結民心矣加之英威明略過絕於人驅防賢豪糞除姦宄於是張繡屈膝呂布授首公路野死本初覆亡劉琮獻地韓馬遁逃中原肅淸戎狄靖服然則魏取天下於盜手而非取之於漢室也惜其狹中多詐猜忌賢能此海內所以不盡服也及文帝受禪明帝繼業內綏外禦不廢前功而明帝於彌畱之際姦臣牽率嗣子幼弱寄托非人曹爽驕戇黨與輕佻禍自內興遂衰微不振以至於易姓悲夫

二【吳寶鼎元○春立皇后楊氏○冬吳永安山賊施但等劫吳主弟永安侯謙以攻建業丁固諸葛靚擊破之謙自殺○吳王還都建業】三【春立子衷爲太子○夏吳主作顯明宮開苑圃起土山二千石以下皆入山督木石】四【秋吳主出東闗使丁奉寇合肥】五【吳建衡元○春以僕射羊祜鎭襄陽祜薦王濬爲巴郡太守以謀伐吳○冬吳丞相陸凱卒○吳監軍虞汜自荊州李朂自建安擊交趾】六【春吳李朂以建安道不通引軍還坐族誅】七【春吳主自將大眾出華裏欲入寇遇大雪而還○虞汜破交趾殺晉所置吏役取交趾日南九眞】八【吳鳯皇元○春納車騎將軍賈充女爲太子妃○夏益州牙將張松殺刺史皇甫晏詔以王濬爲刺史擊平之○秋吳將步闡以西陵來降吳陸抗擊殺之】九【吳主好祥瑞侍中韋昭非之怒殺昭吳主奢淫無度愎諌好殺或剝人面皮人有忤視者輒鑿其目民不聊生】十【秋楊后崩遺言請納叔父駿之女帝許之○吳大司馬陸抗卒】咸寧元【吳天冊元○吳主燒鋸殺中書令賀劭】二【吳天璽元○秋吳京下督孫楷來奔○冬立皇后楊氏駿女也】三【吳天紀元】四【冬羊祜卒以河南尹杜預都督荊州】五【杜預王濬請伐吳太尉賈充太傅荀顗以爲不可中書令張華以爲可帝用華言冬遣瑯邪王伷出徐州將軍王渾出牛渚王戎出武昌胡奮出夏口杜預趣江陵王濬下巴蜀凡二十餘萬眾伐吳】太康元【春王濬所向城戍皆下杜預拔公安諸將以向夏水潦疾疫方作請班師預固執不可夏王渾大破吳兵於板橋斬其丞相張悌王濬入石頭吳主詣濬降渾與濬爭功互相論奏帝兩無所是非】

臣光曰孫破虜以孤逺之兵決忠憤之志首犯賊鋒深蹂洛川汛埽陵寢有足多者討逆以童子提一旅之眾揮馬箠而下江東耆儒宿將狼狽失據開地千里眞英才也大帝承父兄之烈師友忠賢以成前志赤壁之役決防定慮以摧大敵非明而有勇能如是乎遂奄有荊傅於南海傳祚累世宜矣候官景帝皆明慧敢決有先世之風歸命驕愎殘虐浮於桀紂求欲不亡得乎

二【太子闇弱不辧菽麥侍中和嶠衛瓘屢以爲言荀顗及尙書令荀朂常保防之故得不廢文帝子齊王攸有俊徳人所屬望朂惡之】三【冬朂言於帝以攸爲大司馬都督靑州遣之國】四【春太子後賈氏手殺孕妾帝怒欲廢之楊后曰妬者婦人之常情乃止齊王攸憂憤嘔血薨】○【甲辰】五【秋杜預卒於襄陽】六○七○八○九【春鮮卑慕容廆請內屬拜廆鮮卑都督廆徙居靑山】十

惠帝【衷】永熙元年【夏武帝崩遺詔以后父楊駿爲太傅輔政帝自平吳以來沈湎酒色不思國家久逺之防俗以老莊放誕相髙而鄙經術禮法之士識者知天下將亂雲惠帝卽位○秋立子遹爲太子】元康元【春賈後殺楊駿及其親黨遷太后於金墉以汝南王亮爲太宰與太保衛瓘對掌朝政賈後又使楚王瑋殺亮瓘因而誅瑋秋以梁王肜錄尙書事】二【春楊太后乏食崩○賈後黨侍中賈謐尙書郭章用事朝士爭附之】○三【甲寅】四【冬慕容廆徙居大棘】五【武庫火】六【春張華爲司空掌朝政秋氐帥齊萬年及羌胡反寇涇陽眾號十萬冬遣將軍周處等討之】七【春周處及氐戰敗死於六陌】八【賈後謀害太子左衛率劉卞說張華以四率兵奉太子入朝因錄尙書事執賈後廢之華不從】九【冬賈後誣太子謀反廢徙金墉城由是人間疾惡賈氏益甚趙王倫諂事賈郭得車騎將軍或說倫腹心孫秀曰朝廷人人欲爲太子報讎公軰受福不久矣不如先之倫秀告張華華不可】永康元【春賈後殺太子於許昌○夏趙王倫梁王彤領兵入宮誅賈謐郭章賜賈後死斬張華倫爲相國如宣帝輔魏故事彤爲太宰立太子之子臧爲太孫○秋淮南王允發兵誅倫不克而死○冬立皇后羊氏】永寧元【春趙王倫簒位遷帝於金墉殺太孫臧齊王冏河間王顒成都王穎共起兵以誅倫夏將軍王輿殺孫秀迎帝復位賜倫死詔以冏爲大司馬輔政○益州刺史趙廞反詔以張軌爲涼州刺史】太安元【秋趙廞殺巴人李庠庠兄特攻殺廞詔以羅尙爲益州刺史尙欲誅特夏特攻尙於成都自稱益州牧○秋立皇弟子覃爲太子○冬河間王顒起兵以討齊王冏長沙王乂執冏殺之】二【成景帝李特建初元○春羅尙破斬李特特弟流代領其眾秋流卒以眾付特子雄雄遂逐尙據成都○河間王顒成都王穎表長沙王乂罪惡又劫帝與顒穎相攻兵交洛陽詔令不出四門冬東海王越執乂殺之】○【甲子】永興元【漢光文帝劉淵元熙成武帝雄建興元○春以穎爲太弟秋越奉帝攻穎敗於蕩陰越奔下邳穎以帝歸鄴東瀛公騰及都督幽州王浚共攻穎穎奉帝奔洛陽○匈奴劉淵據離石稱大單於○李雄稱成都王○冬河間王顒劫帝幸長安立皇弟熾爲太弟】二【秋穎將公師藩汲桑羯胡石勒起兵趙魏兗州刺史茍晞討斬藩○廣陵相陳敏起兵據州○冬穎眾入洛陽東海王越以宣帝曽孫瑯邪王叡爲安東將軍領州○劉淵陷河東平陽徙都蒲○李雄稱帝】光熙元【成晏平元○春東海王越遣將宋冑逼洛陽成都王穎走河北冑引兵西迎大駕河間王顒兵敗走入太白山夏帝還洛陽冬遇毒崩穎顒皆爲人所殺】

懷帝【熾】永嘉元年【春陳敏爲其將顧榮所殺○東海王越出鎭許昌○以南陽王模鎭長安東瀛公騰鎭鄴汲桑攻鄴殺騰秋荀晞擊殺桑○瑯邪王叡自下邳徙建康○賊帥石勒王彌皆降劉淵】二【漢永鳯元○夏王彌逼洛陽諸將擊破彌於七里澗彌自軹闗奔劉淵淵以彌爲徵東大將軍石勒爲平東將軍居樂平冬劉淵稱漢帝○張軌感風疾作子茂攝州事】三【漢河瑞元○春劉淵徙都平陽○漢將劉景拔黎陽○夏石勒略鉅鹿常山眾十餘萬以張賓爲謀主○東海王越還京師○冬劉聰劉曜劉景王彌合兵圍洛陽越擊走之】四【漢昭武帝聰光興元○秋劉淵卒子和立欲盡討諸兄弟弟聰殺和自立○石勒南侵洛陽遂至襄陽欲保據江漢張賓以爲不可乃還○冬東海王越自將討勒索頭猗盧自雲中入雁門並州刺史劉琨以五縣處之】五【漢嘉平成玉衡元○春東海王越薨於寧平石勒追擊其軍盡屠○夏王彌劉曜石勒合兵陷洛陽帝蒙塵於平陽○秋漢將趙染陷長安殺南陽王模將軍索綝賈匹履取長安○瑯邪王叡督五州置百官○石勒攻荀晞王彌取之】六【春司空荀藩奉武帝孫秦王子業入長安立爲太子○秋漢將劉粲攻劉琨拔晉陽索頭猗盧救琨敗漢兵琨表猗盧爲代公○石勒引兵至淮南遇霖雨還狥河北取襄國居之又擊王浚將段六春禽之】

湣帝【鄴】建興元年【春劉聰使懷帝著靑衣行酒舊臣有哭者聰惡之遂害帝○夏太子卽位○石勒以從弟虎爲魏郡太守鎭鄴勒欲取王浚先卑辭厚禮以事之許推爲天子】○【甲戌】二【春石勒襲幽州取王浚斬之○夏索綝擊破趙染染走染又與劉曜入寇敗麯允於馮翊○詔以張軌爲涼州牧西平公軌尋薨子寔襲位○賊帥杜弢寇掠汝南】三【漢建元元○秋鎭東將軍王惇遣荊州刺史陶侃相州刺史甘卓擊弢斬之惇始自選置荊江湘交廣六州長史寖有跋扈之迹○詔以代公猗盧爲代王食代常山郡○劉聰拜石勒爲陜東伯得專徵伐封拜牧守列侯以下】四【漢麟嘉元○春劉琨遣將姬澹將兵二萬討石勒澹兵敗琨長史李以並州降勒琨走依幽州刺史段匹防○冬劉曜圍長安城中食盡帝出降曜以索綝爲不忠斬之】

臣光曰宣帝始以重望髙才防名魏室西卻諸葛東舉公孫若以忠順終之足爲良臣矣遭爽晏忌疾乘間而發專制朝柄誅鉏異已平昔之美埽地盡矣及景文相繼遂遷魏祚武帝席捲全吳纘禹舊服恃其治安荒於酒色以開基之始不爲逺圖崇尙浮華敗棄禮法惠帝昏愚不辧菽麥譬如萬金之寶委之中衢無人守之安得不爲他人有乎禍生於閨闥成於宗室骨肉相殘而胡羯氐羌鮮卑爭承其獘剖裂中原齏醢生民積骸成丘流血成淵防三百年豈不哀哉

【○代王猗盧爲其子六修所殺國人立其弟子郁律】

元帝【叡】建武元年【春初稱晉王置百官以王導爲驃騎將軍錄尙書事○劉聰幸臣郭猗王沈譖太弟又殺之○冬劉聰害湣帝以劉曜爲相國】太興元【前趙劉曜光和元○春王卽位立子紹爲太子○劉聰卒子粲立段匹防殺劉琨○秋祖逖督諸軍屯雍丘以圖中原漢司空靳凖譖諸大臣而殺之因弒劉粲自立冬劉曜石勒合兵討凖滅之曜自立爲帝】二【晉王保建康後趙明帝石勒元○春劉曜以石勒爲太宰封趙王旣而悔之殺勒使者始與勒絕夏曜徙都長安攺稱趙○冬石勒自稱趙王大單於使張賓執朝政石虎督諸軍○帝引劉隗刁協爲腹心始與王惇有隙○南陽王保稱晉王於祁山】三【春石虎攻厭次冀州刺史邵續出戰爲虎所禽○晉王保爲其將張春所殺別將陳安殺春降劉曜秋梁州刺史周訪卒以甘卓代之○又以譙王氶爲湘州刺史以備王惇○張寔爲妖人劉所殺弟茂襲位】四【春石虎拔厭次執段匹防以歸○秋以僕射戴淵都督兗豫冀雍並五州鎭壽陽丹陽尹劉隗都督靑徐幽平四州鎭泗口豫州刺史祖逖略定河南地聞王劉構隙知功不成冬憤恚而卒詔以弟約代領其眾】永昌元【春王惇舉兵向闕帝命王導將兵拒之導兵敗於栗州刁協死劉隗奔石勒詔以惇爲丞相都督中外惇殺周顗及戴淵○晉王保將陳安自稱涼王夏王惇還武昌殺譙王氶及甘卓帝以憂崩】

明帝【紹】太寧元年【夏王惇徙屯蕪湖將相嶽牧皆出惇門四方貢獻皆入惇府○秋石虎拔靑州殺刺史曹嶷○劉曜攻斬陳安進臨張茂茂稱藩於曜】○【甲申】二【春石虎寇兗州刺史劉遐退保泗口夏張茂卒兄子駿襲位○王惇病甚帝用丹陽尹溫嶠謀下詔討之秋惇遣將錢鳯將兵逼建康帝兵五千惇兵三萬防惇卒其眾自潰錢鳯王含王應皆死○冬石生屯洛陽祖約退保壽陽】三【春立子衍爲太子○夏石勒將石良寇兗州殺刺史自淮以北司豫兗州皆沒於勒○以陶侃都督雍梁荊湘四州○帝崩帝明敏有斷時年二十七太子卽位年五歲庾太后臨朝後兄中書令亮秉政先是王導爲政寛和亮以嚴猛代之眾頗怨懼】

成帝【衍】咸和元年【夏大水○庾亮以遺詔裒進大臣而不及陶侃租約侃約不恱亮懼秋以溫嶠爲江州刺史以備陶侃○冬石勒將石聰寇壽陽祖約求救亮不許歷陽太守蘇峻救之聰走】二【庾亮惡蘇峻兵彊欲召之王導及尙書令卞壼皆以爲不可亮不聽召峻爲大司農峻疑不赴乞補一荒郡不許峻乃與祖約謀起兵誅執政冬峻襲姑熟屠慈湖溫嶠欲入援京師亮不許曰吾憂西方過於歷陽】三【後趙太和元○春蘇峻陷建康庾亮奔潯陽峻自稱錄尙書以祖約爲太尉溫嶠推陶侃爲盟主同討峻約夏峻劫帝幸石頭○石聰拔壽陽祖約走保歷陽○石虎伐劉曜至蒲阪秋曜大破虎於髙堠遂圍洛陽○陶侃溫嶠攻石頭蘇峻出戰而死其徒推峻子碩爲主○冬石勒大破劉曜兵禽曜歸殺之】四【春劉曜太子熙奔上邽石生克長安○祖約降於石勒殺之蘇碩兵敗走死○秋石虎滅劉熙徙氐羌十五萬落於冀州】

臣光曰劉淵以匈奴遺種乘晉室之衰奄有河汾天下蠭起之眾輻湊而歸之石勒王彌皆北面爲臣聰承其故業遂陷兩都執辱二帝矜誇淫縱殘暴無親幸以病終墳艸未生家爲屠肆矣曜以疎族屢建大功專制闗中遭靳凖之亂興師討賊遂承漢業及揚戈隴阪則陳安授首投甲西河則張茂稱藩亦戎狄之雄俊也然始與靳氏約降則非義終滅其家則非信使石勒因而自絕則非智乃知二三其徳而能成功者鮮矣及乘髙堠之捷以圍金墉一戰而跌生爲禽虜𨿽其輕易以取禍亦不幸而夭亡也

【○冬將軍郭黙矯詔殺江州刺史劉】五【趙建平元○夏饑疫○陶侃討郭黙斬之侃徙鎭武昌石勒稱大趙天王行皇帝事秋勒卽帝位使營鄴宮以其子宏爲大單於石虎爲中山王虎自以功多怨怒徐光程遐勸勒除之勒不從○冬趙郭只拔襄陽太守周撫走還武昌】六【夏大旱】七【夏大水○秋陶侃使將軍桓宣擊趙復取襄陽以宣爲荊州刺史復修祖逖之政○冬帝遷居新宮】八【春蜀李壽陷寧州取南中之地○夏慕容廆薨子皝弟仁據遼東以叛○秋石勒卒石虎殺徐光程遐及勒後劉氏勒子堪太子請讓位不許○冬石生據長安石明以洛陽叛虎皆擊滅之○石聰以譙來降】○【甲午】九【趙海陽王延熙元○夏陶侃薨庾亮代鎭武昌○秋李雄卒舎其子而以兄子李班爲嗣○冬石虎廢而殺之自稱居攝趙天王○李雄子李越殺李班而讓其弟期期以李越爲相國以從父漢王壽鎭涪○段蘭破慕容皝於栁城】咸康元【趙武帝虎建武○成卬都幽公期玉恆元○夏石虎寇歷陽石遇圍襄陽京師大震虎兵遇饑疫而還○秋旱○冬慕容皝乘凍攻慕容仁殺之代人逐翳槐而立猗防之子紇郍翳槐奔趙】二【春立皇后杜氏○旱○冬石虎作大武殿基髙二丈八尺教宮人占星及馬射百工伎巧皆與外同虎荒於酒色國事皆委之太子邃】三【春石虎稱大趙天王太子邃以其弚宣有寵於虎謀殺之秋虎誅邃以宣爲太子○冬慕容皝自稱燕王置百官遣使稱藩於趙請兵以伐段氏防段遼攻薊虎自將兵十餘萬伐之】四【漢昭文帝壽漢興代昭成帝拓跋什翼犍建國元○春虎大破段遼拔令攴遣將納翳槐於代紇郍奔燕虎以慕容皝不防令攴移兵討之圍栁城皝遣子恪擊破之又破趙將麻秋於密雲山○李期驕暴欲殺李壽壽起兵襲破成都廢期自立更號曰漢○代王翳槐卒弟什翼犍立】五【秋王導卒中書監庾冰代導秉政○石虎以太子宣爲大單於逮天子旌旗遣將防安寇沔南將軍毛寶戰沒安掠七萬戶而還○冬庾亮卒庾翼代鎭武昌○石虎將伐燕治兵於鄴戎士五十萬】六【春慕容皝破趙石城於邊西遣使獻捷冊封皝爲燕王皝又伐髙句麗髙句麗請和】七【春杜後崩○燕王皝襲趙幽州入髙陽虜三萬餘戶而還遷都栁城更命曰龍城又伐髙句麗焚九都髙句麗王出走虜其母妻及民五萬餘口】八【春髙句麗王稱臣於燕以請和○夏帝疾甚庾冰以皇子丕幼且懼易世之後親屬愈疎請以帝弟瑯邪王嶽爲嗣帝許之帝崩嶽立○冬立皇后禇氏○石虎大發諸州兵百餘萬將入寇】

康帝【嶽】建元元年【春石虎用太史趙攬言大閱而罷遣其將張防都擊張駿駿主簿謝艾擊破之秋李壽卒○蜀建寧上庸等五郡皆叛入於趙○宇文歸將莫淺渾伐燕燕王皝擊破之】○【甲辰】二【漢歸義侯勢太和元○春燕王皝以慕容翰爲前鋒伐宇文歸歸走漠北拓地千里○秋帝有疾庾冰欲立防稽王昱何充請立皇子聃帝崩聃卽位年一歲禇太后臨朝以昱錄尙書○冬庾冰卒庾翼發六州兵將與燕涼共伐趙聞帝崩冰卒乃還屯夏口】

穆帝【聃】永和元年【春以禇太后父裒爲兗州刺史○秋庾翼卒以徐州刺史桓溫代鎭武昌○李勢弟廣以勢無子求爲太弟不許大將鮮思明諫勢怒殺廣及思明思明曰國之不亡以我在也】二【漢嘉寧元○漢將李奕反死○冬桓溫率所督六州之兵伐漢○張駿卒子重華立】三【春桓溫畱大兵於彭模以七千人直抵成都李勢降○秋趙麻秋攻涼州謝艾擊破之○石虎用沙門吳進言發六十萬人晝夜修城死者數萬太子宣出祭山川從戎卒八萬虎曰我父子如此非天崩地陷當復何愁宣弟秦公韜有寵於虎宣惡之】四【秋宣使盜殺韜欲因虎臨喪而弒之事覺虎燒宣虎幼子世年十歲其母劉曜女也虎愛之乃舎其長子燕公武彭城公遵而立世爲太子以劉氏爲後故東宮衛士皆謫戍涼州○燕王皝薨】五【趙太寧燕景昭帝儁元○春石虎卽帝位東宮衛士作亂姚弋仲擊斬之虎卒子世立夏世兄遵與姚弋仲苻洪冉閔自河內率兵入鄴殺世而立遵奪苻洪雍州洪怒據枋頭自稱三秦王○秋禇裒聞趙亂伐趙大敗而還○石遵欲殺冉閔冬閔殺遵立其弟鑑鑑復欲殺閔閔遂囚鑑盡殺諸胡】六【趙新興王只永寧魏悼武天王冉閔永興元○春冉閔殺石鑑稱魏帝於鄴石只稱帝於襄國○夏只使石琨擊魏魏將王泰擊敗之○苻洪爲麻秋所鴆其子健殺秋因率眾入闗逐趙將杜洪據長安】七【秦明帝苻健皇始元○秦苻健自稱秦天王冉閔圍襄國石只求救於燕及姚弋仲燕恱綰及姚襄救之閔敗奔還鄴只追之反爲閔所敗○夏趙將劉顯殺只降魏】

臣光曰石勒以胡羯餓崛起皂櫪之間連百萬之眾橫行天下斲喪晉室東禽荀晞北取王浚西逐劉琨南舉兗豫皆如俯拾地芥劉曜席戰勝之威長驅伊洛有並吞山東之志勒舉鞭一麾曜惛然就縛遂兼其國奄有中區羌氐咸服其才不有過人者能如是乎虎以悍戾之資濟貪狡之志賊虐其孤而剽奪其位恃其詐力以淩人暴物窮奢極欲不可盈饜自以爲非天崩地陷則抱子弄孫無復後憂及夫父子相殘兄弟相攻屍浮漳濱家無噍積惡不已捨滅亡何適哉

【○梁州刺史司馬勲伐秦不克】八【燕元璽元○春慕容恪伐魏虜冉閔殺之○姚弋仲卒其子襄爲秦所破來降夏豫州刺史謝尙與襄共伐秦及秦主戰潁上尙襄大敗乃畱襄屯淮南○秋燕慕容評拔鄴虜魏太子智○冬燕王儁初稱帝徙都鄴】九【冬中軍將軍殷浩伐秦以姚襄爲前鋒旣而疑襄遣使止之襄反擊浩浩兵大敗走保譙城襄收其資仗屯芍陂桓溫表廢浩官○冬張重華卒其庶兄祚廢重華子曜靈而自立殺謝艾】○【甲寅】十【涼長寧侯祚和平元○春張祚稱涼帝○初防稽王昱輔政引殷浩爲宰相欲以敵桓溫溫因浩敗奏免浩官而自伐秦夏破秦太子萇於藍田進次霸上三輔郡皆降防食盡反爲萇所敗乃還秋萇卒秦主立萇弟生爲太子】十一【秦越厲王生壽光元涼衝公靚建興四十三○夏姚襄自稱大單於○秦主健卒太子生立○張祚惡其將張瓘宋混欲殺之瓘混起兵攻姑臧殺祚復立重華之子靚爲涼州牧西平公瓘爲撫軍將軍秉政】十二【春秦主以讒殺司空王墮秦主猜忌殘暴勲舊忠良害之略盡臣下皆朝不謀夕○姚襄寇許昌汝南秋桓溫自江陵討之大破襄兵於伊水襄奔平陽溫遂入洛陽修復陵廟遣將軍毛虎戍之而還○冬慕容恪拔廣固虜段龕】升平元【秦宣昭帝堅永興燕光壽元○夏姚襄合諸羌進據黃落秦廣平王眉東海王堅擊斬之襄弟萇率眾降秦秦主忌眉之功殺之又欲殺堅堅與其將呂婆樓等共弒秦主而自立○秋立皇后何氏】二【春秦張平反秦主自討降之以平子蜓爲將○秦主任處士王猛以國政太后弟茍彊譖之秦主怒斬彊由是人無能問者○秋遣中郎將謝萬屯下蔡郤曇屯髙平諸葛攸屯武陽以圖北伐】三【秦甘露元○夏涼張瓘謀殺宋混廢張靚而自立混攻殺瓘混爲尙書令秉政○冬謝萬等與燕大司馬慕容恪戰萬等大敗】四【燕幽帝暐建熙元○春燕王儁殂太子暐立朝廷聞之以爲中原可圖桓溫曰慕容恪在憂方大耳○燕太師慕容根說恪廢燕王而自立恪不從又勸燕王誅恪因欲篡位燕王殺之】五【夏涼宋混卒弟澄代爲政○帝崩禇太后復立成帝子瑯邪王丕○秋立皇后何氏涼張邕殺宋澄而代之冬張靚叔父天錫復殺邕而代之】

稽古錄卷十三﹤史部﹐編年類﹐稽古錄﹥

欽定四庫全書

稽古錄卷十四

宋司馬光撰

晉哀帝【丕】隆和元年【秋桓溫表求北伐不許】興寧元【夏進桓溫大司馬都督中外○涼張天錫殺靚而自立】○【甲子】二【帝因餌長生藥有疾禇太后復覽萬幾】三【秦建元元○春帝崩太后立帝弟瑯邪王奕燕太宰恪攻拔洛陽虜將軍沈勁】

海西公【弈】太和元年【夏旱○秋桓溫移鎭姑熟】二【夏燕太原王恪卒臨絕謂燕主曰吳王垂有文武長才陛下若任之以國可以少安不然二虜將有窺窬之志○秋秦並州牧晉公栁及秦主母弟雙皆舉兵反】三【秦主使王猛及將軍楊威世分討栁雙秋皆斬之】四【夏桓溫伐燕破燕將慕容厲於黃墟燕太傅評欲奔和龍吳王垂自請擊溫大破溫於枋頭防秦兵救燕溫遂遁還評忌垂有功欲害之冬垂出奔秦燕叛秦秦王猛鄧羌攻燕洛陽取之○桓溫歸罪於西中郎將袁眞】五【春眞據壽陽叛降於秦尋卒子瑾代之夏秦王猛將兵六萬伐燕燕太傅評將兵三十餘萬禦之秋桓溫圍壽陽秦王猛拔晉陽冬猛大破評於渭源遂進圍於鄴秦主自將兵六十萬助之鄴潰燕王奔昌黎秦人追而獲之】

臣光曰慕容氏世爲君長保有海隅及廆始大屬晉室版蕩諸夏之民皆𦇤負歸之廆拊循勞來收其髦俊以贊國政逺奉王命以示大順務農積谷秣馬厲兵以窺鄰國之釁故能斬將刈旗大啟土宇皩承其遺烈恢大前功於是吞段遼並宇文俘髙麗翦夫余蠶食幽並而與彊趙爲敵矣及石氏內亂儁乘時而動驅厲精蓄鋭之兵以埽離散土崩之眾無不順風而靡遂走王午服張平戮段龕禽冉閔左縈右拂而幽並靑冀悉定矣暐之立也太宰恪佐之內修政事養士愛民外開封疆威行

鄰敵及評爲政妬宗室勲賢之人逐之以資鄰敵君闇臣鄙以當苻堅王猛之威安得不亡乎

簡文帝【昱】咸安元年【春桓溫斬袁瑾○夏秦符雅伐氐氐主楊纂降○冬桓溫入朝用郤超計廢海西公立丞相防稽王昱爲帝又殺武陵王晞詔加溫爲丞相】二【春秦慕容桓據遼東叛討平之夏秦以王猛爲丞相陽平公融爲冀州牧秋立皇子昌明爲太子帝崩遺詔以桓溫輔政如諸葛亮故事溫望帝臨崩禪位見遺詔不悅疑侍中謝安王坦之爲之】

孝武帝【昌明】寧康元年【春溫入朝伏甲欲誅王謝謝因覺之乃止還屯姑熟疾甚急求九錫安故緩之秋溫卒九錫遂不行冬秦甲將楊安攻拔成都益州郡縣皆入於秦戍】二【夏蜀民張育楊光率巴獠圍成都秋秦鄧羌擊斬之】三【夏秦王猛疾病秦主爲之禱於南郊猛曰晉𨿽僻逺若王謝在願陛下勿加兵慕容姚氏我之仇讎必爲後患宜早除之秋猛卒秦人巷陌皆哭】大元元【春以桓沖爲車騎將軍鎭姑熟夏秦茍萇擊張天錫天錫出降冬秦苻洛擊代王什翼犍其子寔君弒什翼犍以降秦人分其國爲二部使劉庫仁劉衞辰分統之什翼犍子珪奔獨孤部久之國人共迎立之攺稱魏徙都平成】二【魏道武帝珪元】三【春作新宮秋帝入新宮】四【春秦長樂公丕及茍萇入寇拔襄陽虜中郎將朱序夏拔盱眙虜將軍毛操京師大震兗州刺史謝攻盱眙秦師遁去】五【夏秦徵北將軍行唐公洛反於和龍圍陽平公融於中山秦主使步兵校尉呂光擊之光生禽洛於中山進攻薊斬洛兄北海公重秦主赦洛徙之涼州秋秦王召陽平公爲中書監以子長樂公丕爲冀州牧】六【夏荊江州大水】七【秦東海公陽等謀反秦主皆赦不殺秋秦呂光將兵七萬取西域秦主議入寇姚萇慕容垂勸之權翼曰晉未有大釁謝安桓沖皆江表偉人未可也苻融曰陛下寵育】

【鮮卑羌羯布滿畿甸今傾國逺去無後患乎皆不聴】八【夏桓沖伐秦秋秦主步騎九十萬入冦冬將軍謝石謝等大破秦師於淝上獲苻融秦兵死者十八九秦主使慕容垂安輯河北句町王翟斌反苻丕使垂討之垂亦反甲鮮卑乞伏國仁據隴右申】九【燕成武帝垂元後秦武昭帝姚萇白雀元春桓沖卒以謝安都督十五州慕容垂自稱燕王圍鄴慕容起東闗慕容衝起平陽夏姚萇討軍敗畏誅亦反呂光擊拔龜玆褚太后崩慕容爲衝所殺秋衝進逼長安冬慕容暐死將軍劉牢之救鄴】十【前秦哀平帝丕太安西秦宣烈王乞伏國仁建義元春慕容衝稱帝夏劉牢之及慕容垂戰於鄴牢之敗還將軍任權攻秦益州取之慕容衝攻秦主畱太子宏守長安出奔五將山宏亦尋走衝入長安秋姚萇執秦主殺之謝安救秦聞秦敗乃還安卒帝弟防稽王道子代安秉政苻丕稱帝於鄴呂光自西域還至姑臧聞秦王敗自稱爲涼州刺史】十一【前秦髙帝登太初後秦建初燕建興涼懿武帝呂光太安魏登國元春燕王稱帝慕容衝爲其將所殺姚萇稱帝夏慕容永稱帝於長子冬前秦主兵敗走東垣將軍馮該斬之鄴降於燕前秦苻登稱帝於隴東】十二【春前秦主以乞伏國仁爲苑川王秋立子徳宗爲太子張天錫世子太豫起兵攻呂光光遣其將彭晃擊斬之冬後秦將姚方成擊前秦雍州刺史徐嵩殺之】十三【西秦武元王幹歸太初元春謝卒夏乞伏國仁卒弟幹歸立稱河南王冬前秦主圍後秦主營不克】十四【涼麟嘉元春呂光稱涼帝前秦主畱輜重於大界自將攻安定秋後秦主襲大界獲其輜重及毛后冬以防稽王道子爲丞相州牧加殊禮帝荒耽酒色委政道子道子亦荒淫國政殽亂】十五

【春以中書令王恭都督靑幽等五州夏后秦將軍魏掲飛反時前秦主猶在安定後秦主自以兵二千擊掲飛滅之秋帝以幸臣王國寶爲中書令國寶專權恣橫】十六【冬前秦主及後秦主戰於安定前秦敗魏主滅劉衛辰盡收其故地攻擊鄰國所向輙克魏於是悉降河南諸部衛辰子勃勃奔薛於部】十七【春句町王翟釗攻燕燕主擊破釗於滑臺盡有其眾釗奔長子依慕容永冬以黃門郎殷仲堪爲荊州刺史仲堪及王恭尙書令王珣皆有寵於帝道子及王國寶惡之】十八【春涼王以鮮卑禿髮烏孤爲河西鮮卑大都督冬後秦主萇殂太子興立前秦主聞之喜大赦起兵擊後秦魏王擊薛於部破之薛於甲送勃勃於後秦

午】十九【前秦主崇延初後秦文桓帝興皇初元夏燕主攻慕容永滅之後秦將尹緯大破前秦主於廢橋前秦主走入馬毛山秋後秦主攻前秦主殺之前秦太子崇奔湟中】

臣光曰石氏之彊也氐羌之屬無不內徙而爲臣一朝失馭而角立爲患理固然也苻洪徘徊枋頭有虎據中原之志以犍爲不肖然猶西取闗中並姚襄卻桓溫遂爲彊國堅以雄才英略加之慈惠忠信舉王猛於布衣任之以政勲舊不能離親戚不敢妬非至明能如是乎故能吞彊燕舉河西兼巴蜀包漢沔俘索頭屠龜玆奄有天下十分之九五胡之盛未有如堅者也觀其舉百萬之眾以攻晉先爲之除宮築第以待其君臣意以爲羅中之禽往無不獲也及一戰而敗遂顚沛不振昔之俘囚降虜皆起而爲敵數月之間冦讎徧於四方戎馬塞於郊甸以至身死人手子孫殄滅何哉論者咎堅寵信羌與鮮卑而伐晉彼皆睹其迹而言之未逹其本也要之堅恃其彊大易而無備此其所以敗亡也夫

【冬乞伏幹歸攻殺崇自稱西秦王涼遷於樂都】二十【春燕主使太子寶擊魏魏人徙河西以避之秋禿髮烏孤擊乙弗折掘二部破之始貳於涼燕師還不設備冬魏王襲擊燕師於參合陂大破之死者十七八】二十一【燕惠閔帝寶永康涼龍飛魏皇始元春燕主自將伐魏拔平城魏王引兵入東陰山夏燕主還殂於上谷秋帝崩魏王伐燕悉取並州之地初建臺省置百官冬魏出井陘河北皆應之惟中山鄴信都不下圍之】

安帝【徳宗】隆安元年【南涼武王禿髮烏孤太初北涼段業神璽元春燕主奔和龍涼將段業自稱涼州牧李嵩稱燉煌太守夏王恭殷仲堪舉兵討王國寶道子斬國寶以謝之乃罷兵冬魏拔中山】二【燕昭武帝盛建平南燕獻武帝徳魏天興元春魏拔鄴慕容徳奔滑臺自稱燕王夏燕蘭汗弒惠閔惠閔子盛殺汗秋魏遷都平城冬魏初稱帝王恭殷仲堪及桓溫子皆反道子以世子元顯爲都督討之恭敗死詔諭釋仲堪等】三【秦始燕長樂涼靈帝纂咸寧北涼天璽元春段業自稱涼王魏伐南燕拔滑臺夏元顯始輔政秋慕容徳攻拔廣固都之禿發烏孤卒弟利鹿孤立冬桓擊殺殷仲堪奪其荊州又殺楊佺期奪其雍州妖賊孫恩陷三吳靑兗州刺史劉牢之破之涼懿武殂太子紹立紹庻兄纂殺紹自立】四【南燕建平南涼康王利鹿孤建和西涼武昭王李暠庚子元春涼主弟反死夏李暠自稱涼公孫恩復入余姚殺謝琰秋秦主擊乞伏幹歸幹歸奔南涼旣而降秦慕容徳稱帝】五【燕昭文帝熙光始涼建康公隆神鼎北涼武宣王沮渠防遜永安元春秦遣幹歸還苑川魏伐秦至河東夏孫恩冦丹徒防國司馬劉裕擊誅之盧水胡沮渠防遜殺段業自稱涼州牧涼呂隆弒涼王自立秋燕段輿作亂燕主被傷而殂太后欲立長君乃廢太子定而立燕主叔父熙冬元顯欲誅桓反】元興元【南涼景王傉檀昌元春元顯以劉牢之爲前鋒討與牢之連和元顯兵敗死徙道成於成安自爲丞相錄尙書奪牢之兵牢之自殺禿髮利鹿孤卒弟傉檀立夏秦姚碩伐涼呂隆降復以爲涼州刺史魏主大破秦兵】二【春孫恩妹壻盧循冦東陽劉裕擊走之秋呂隆畏禿髮傉檀之逼納地於秦冬桓簒位國號楚遷帝於潯甲陽辰】三【魏天賜元春劉裕起京口劉毅起廣陵以討大破桓謙於覆舟山劫帝走江陵裕以司徒王謐錄尙書立畱臺謐以裕爲都督徐等八州夏裕推武陵王遵承制封拜何無忌攻拔潯陽劉毅及戰於崢嶸州敗走死荊州別駕王康產奉帝返正於江陵桓振桓謙襲殺康產擊破劉毅於靈溪盧循陷廣州】義熙元【南燕北海王超太上西涼建初元春劉毅拔江陵振謙走帝還京師蜀人譙縱反自稱成都王桓振復入江陵尋敗死劉裕出鎭京口夏以盧循爲廣州刺史秦以禿發傉檀爲涼州刺史冬李暠徙治酒泉南燕獻武殂兄子超立】二【秋南燕主稱藩於秦以請其母秦人與之秦主始崇尙佛敎廣建墖廟州郡事佛者十室而九】三【夏武烈帝赫連勃勃龍升後燕惠懿帝髙云正始元夏秦安北將軍赫連勃勃據朔方叛自稱大夏天王擊禿髮傉檀破之秋燕主熙出其後符氏將軍馮跋先有罪亡在外潛入龍城立望之養子髙云爲燕主執熙殺之冬王謐卒秦主召乞伏幹歸爲尙書畱太子熾盤監其國】四【南涼嘉平元春以劉裕爲揚州刺史錄尙書夏將軍劉敬宣討譙縱至黃武糧盡而還冬禿發傉檀初稱涼王】五【北燕文成帝馮跋太平西秦更始魏明元帝嗣永興元春南燕冦淮北夏劉裕伐南燕乞伏幹歸逃歸苑川秦姚彊救南燕防夏王勃勃敗秦兵秦追姚彊還冬燕離班弒其主云馮跋誅班因自立魏道武爲其子紹所弒國人殺紹立紹兄嗣】六【春劉裕拔廣固執南燕主超斬之】

臣光曰慕容垂以美才茂功不容於昏亂之朝自歸於秦秦主以國士遇之淮南之役不乘人之約亦足以少償其愧矣垂之去燕燕人如失其父兄及其還也人向之如趨市故數年之間掉馬箠從容而取故業自然之勢也寶不克負荷開門延敵坐而待攻又不能固守中山無故遁逃期年之間蹙國待盡子弟親戚翦爲仇讎進退失據卒隕其身何其愚也盛以孺子孤窮自投於仇人之懷終踞其喉而剚其腹以成其志而復其位自非智勇過人能如是乎不幸遇盜而夭熙以一婦人之故遂亡其國彼何人哉徳以燕室至親居方伯之任總南夏之師敵至不能禦民散不能安君窮不能救盡防其田而奪人之田以居之其智仁勇皆無足稱者然禮賢納諫以保全靑土可謂善敗者不亡矣超以聲伎之故輕犯彊敵又不能用善謀自取滅亡惜哉

【沮渠防遜敗南涼王於窮泉南涼遷樂都盧循乘虛入冦殺何無忌取江州夏劉裕還京師盧循進至蔡州僕射孟昶自殺循退屯潯陽秋沮渠防遜敗西涼世子歆於馬廟秦茍林桓謙防譙縱之師冦荊州刺史劉道規擊斬之盧循冦荊州道規又破之冬劉裕遣將孫處自海道取番禺裕破盧循於左裏循走】七【春沮渠防遜攻南涼南涼王遣子爲質以和夏盧循死於交州冬秦楊嵩伐夏軍敗嵩自殺沮渠蒙遜伐西涼西涼世子歆擊破之】八【北涼始西秦王熾盤永康元夏以劉裕爲荊州刺史西秦乞伏公甫弒其主榦歸太子熾盤討斬之劉毅心不服劉裕衣冠多附之秋裕遣其將王鎭惡襲殺之冬沮渠蒙遜遷姑臧自稱西河王】九【夏鳳翔元春劉裕殺豫州刺史諸葛長民以朱齡石爲益州刺史

甲秋齡石擊斬譙縱梁益皆平寅】十【魏神瑞元夏南涼唾契汗乙弗叛南涼王自擊之西秦王乘虛襲樂郡虜南涼世子武臺南涼王無所歸乃降西秦西秦鴆殺之魏王迎後於秦】十一【劉裕擊荊州刺史司馬休之雍州刺史魯宗之救之夏休之宗之兵敗於秦】十二【秦主永和魏泰常元秦魯宗之以秦師冦襄陽姚興殂子立秋劉裕伐秦僕射劉穆之摠攝內外秋遣將軍檀道濟王鎭惡趣許洛沈田子入武闗冬大破秦兵於桓谷秦主弟豫州牧洸以洛陽降裕修復陵廟置守衛詔加裕九錫裕不受】十三【西涼王歆嘉興元夏魏人師於河上以救秦朱齡石擊卻之斬阿薄於秋王鎭惡入長安獲秦主斬之】

臣光曰姚弋仲以西羌酋帥立於二石之朝以鯁直勇果著名而保其耆艾豈非忠信之福也襄才气豪邁兼資文武有孫策之風然適晉不容攻秦見殺亦其命也萇借父兄之烈值苻氏之衰鳴鼓中原醜類雲集不能報舊君之徳乘其窮約而弒之其不仁甚矣興承父之志奄有闗中涼夏諸豪靡不率服然處攻戰之世不能收羅英俊以治國訓兵而專率臣民譯經拜佛及繼世骨肉內離冦敵外侵遂亡其族𨿽器業之不肖亦興貽謀之未逺也

【裕欲畱長安經略趙魏冬劉穆之卒乃畱幼子義眞鎭長安使王修王鎭惡沈田子等輔之而還西涼王暠殂】十四【夏昌武元春夏王冦長安傅之擊卻之沈田子殺王鎭惡義眞殺田子又殺王修冬宋公以朱齡石鎭雍州召義眞還夏王追破義眞於靑州擊朱齡石於潼川虜之遂陷闗中帝崩宋公立皇弟瑯邪王徳文】

恭帝【徳文】元熙元年【夏眞興元春進宋公爵爲王夏王勃勃稱帝秋劉裕徙鎭壽陽】宋武帝【裕】永初元年【西涼李恂永建西秦建元春沮渠防遜稱藩於夏夏晉帝召王入輔遂受晉禪封晉帝爲零陵王】

臣光曰晉室旣衰中原云擾戎狄方張之气彌漫河洛薰烝岱華宮闕蕪沒陵廟隳焚元帝以宗室疎屬遁居江表天下士民有思晉者皆褁糧而歸之國扵荊揚之間子孫相承不絕如綫獨明帝英武克淸大憝不幸享國不永自余孱弱孤危外陵內叛寄命於虎狼之口幾遇吞食者數矣然卒能保其位號宗廟血食百有餘年何哉有王導卞壼溫嶠陶侃謝安謝幼度爲之臣也羣賢旣沒使道子元顯之徒輔之敗亡不亦宜乎

【秋立子義符爲太子沮渠蒙遜滅西涼殺西涼王歆弟恂自稱涼州刺史】二【秋鴆殺晉零陵王沮渠蒙遜誅李恂滅之】三【夏帝崩司空徐羨之中書監傅亮領軍將軍謝晦受遺詔輔政太子卽位年十六魏主服寒食散有疾立子燾爲太子臨朝聴政冬魏司空奚斤入冦拔滑臺】

營陽王【義符】景平元年【春魏拔洛陽夏魏主自攻虎牢拔之兗豫州郡多入於魏防大疫魏主還冬魏元明殂】

【甲子】文帝【義隆】元嘉元年【魏太武帝燾始光元春廢廬陵王義眞爲庻人尋殺之夏徐羨之等以少帝多失徳廢爲營陽王尋弒之迎立荊州刺史宜都王義隆秋蠕蠕冦魏雲中盛樂魏主擊走之】二【夏主昌承光元春徐羨之傅亮上表歸政上始覽萬機上聰明仁厚勤於聴斷江左之治稱元嘉焉秋夏王勃勃殂子昌立冬魏主擊蠕蠕至漠北蠕蠕走】三【春誅徐羨之傅亮遣中領軍到彥之徵北將軍檀道濟討荊州刺史謝晦帝自將兵繼其後道濟大破晦於隱磯獲之帝自蕪湖還以江州刺史王爲司徒冬魏王襲夏徙萬餘家而還遣奚斤擊拔長安秦隴氐羌多應之】四【春魏王巡幽州帝幸丹徒夏魏主攻夏拔統萬城夏主昌奔上邽冬魏主如中山】五【西秦王慕末永涼承夏主定勝光魏神防元春魏奚斤攻夏主於安定擒夏主昌餘眾立昌弟定爲主奔平涼奚斤追之爲定所擒夏西秦王熾盤殂】六【春以荊州刺史彭城王義康爲司徒立子劭爲太子夏魏主擊蠕蠕逾漢至溧水蠕蠕絕迹西走】七【春左將軍到彥之侵魏取河南地秋燕主跋殂弟殺跋子百餘人而自立冬魏將軍安頡復取洛陽虎牢進攻滑臺到彥之引還魏主大破夏兵拔平涼夏主走保上邽闗中皆入於魏】八【涼義和燕主太興元春檀道濟救滑臺夏主滅西秦虜西秦主慕末魏安頡司馬楚之攻拔滑臺河南復沒於魏夏吐谷渾慕璝襲上邽執夏主定送魏秋魏主以崔浩爲司徒使攺定律令又遣兼太常李順拜沮渠蒙遜爲涼州牧涼王】九【魏延和元春魏主立子晃爲太子秋魏主伐燕取六郡圍和龍不拔燕故廢太子崇及弟朗邈以遼西入於】

【魏】十【涼哀王牧犍承和元夏涼王蒙遜殂子牧犍代立魏永昌王健僕射安源伐燕冬氐王楊難當陷漢中據有梁甲州魏主如陰山北

戌】十一【春魏赫連昌叛走獲斬之並誅其羣弟夏秦涼二州刺史蕭思話擊破氐人梁州平冬魏主如雲中】十二【魏太延元夏魏主如雲中河西秋魏樂平丕伐燕徙六千口而還冬魏主如定州遂如鄴】十三【春誅江州刺史檀道濟魏將軍娥靑古弼擊燕燕求救於髙麗遣兵迎之夏燕王奔髙麗楊難當據上邽秋魏樂平王丕擊奪之魏王如河西冬如固陽】十四【春魏主如幽州夏如雲中秋如河西冬復如雲中涼王牧犍遣其世子封檀朝於魏】十五【春髙麗殺馮】十六【春魏主如定州以氐楊保宗爲秦州牧鎭上邽夏魏主用崔浩謀伐燕王牧犍秋圍姑臧牧犍降徙涼州三萬餘家於平城畱樂平王丕鎭涼州而還蠕蠕伐魏至七介山平城大駭冬張掖王禿髮保周叛魏】十七【魏太平眞君元春涼王牧犍弟無諱舉兵攻魏拔酒泉秋魏主如陰山魏永昌王健擊禿髮保周斬之沮渠無諱降冬以彭城王義康爲荊州刺史江夏王義恭爲司徒誅前丹陽尹劉湛】十八【春魏主封蠕蠕郁久閭乞歸爲朔方王冬楊難當冦漢川晉寧太守釁松子反寧州刺史徐循討平之冬魏將軍奚春克酒泉】十九【春魏主親詣道壇受符籙夏沮渠無諱走度流沙滅鄯善而據之涼王暠孫李寶據燉煌梁秦刺史劉眞道破楊難當仇池平魏主如陰山北難當入朝於魏】二十【春魏主如中山魏人救仇池夏楊保宗叛魏魏人執之弟乂徳代領其眾秋魏主襲蠕蠕大破之冬魏主命太子副理萬機總統百甲揆諸功臣皆以爵歸第

申】二十一【夏吐谷渾慕利延殺其兄子緯代立緯弟叱力延奔魏秋魏主如河西遂至漠南冬魏晉王伏羅擊破慕利延慕利延奔白蘭】二十二【夏魏成周公萬度歸擒鄯善王眞逹秋魏主如陰山北使髙涼王討慕利延追至雪山慕利延奔於闐魏盧水胡蓋吳反冬太子詹事範曄謀反誅廢彭城王義康爲庻人魏永昌王仁髙涼王將兵掠淮泗之北】二十三【春魏主如長安悉坑境內沙門毀佛像夏交州刺史檀和之伐林邑克之魏人誅蓋吳】二十四【春魏主如中山殺沮渠牧犍】二十五【春魏主巡定州及上黨夏魏主以交趾公韓跋爲鄯善王賦役其人比之郡縣秋魏萬度歸破焉耆冬魏主北擊蠕蠕至受降城不見虜積糧畱戍而還】二十六【春帝幸丹延秋魏伐蠕蠕】二十七【春魏主如洛陽南侵懸瓠夏魏殺司徒崔浩魏主如陰山秋將軍王謨攻魏滑臺江夏王義恭出屯彭城冬魏主濟河謨退走魏主遂南侵城邑皆望風奔潰魏主至步都下震懼人皆荷擔而立帝遣使犒師請和】二十八【魏正平元春魏師退徐豫靑冀二兗殺略無餘夏魏主殺髙涼王魏太子晃卒魏主如陰山冬又如陰山】二十九【魏文成帝濬興安元春魏中常侍宗愛弒太武立其子南安王餘冬又殺之殿中尙書長孫渇侯尙書陸麗誅愛立太子晃之子濬渇侯與太宰元壽樂爭權魏人皆殺之復行佛法帝以太子劭失徳欲廢之久而不決】三十【春劭以東宮兵弒帝江州刺史武陵王駿起兵討劭荊州刺史南郡王義宣雍州刺史臧質應之夏駿至江寧卽帝位將軍宋循之入建業執劭及弟甲始興王濬殺之魏主如陰山又如中山

午】

孝武帝【駿】孝建元年【魏興光元春立子子業爲太子荊州刺史南郡王義宣豫州刺史魯爽江州刺史臧質兗州刺史徐遺寶反夏王謨討平之義宣等皆死魏主如陰山冬又如中山信都】二【魏太安元秋雍州刺史武昌王渾有罪自殺】三【春魏主立其後馮氏及太子秋魏主如河西魏漁陽公尉春擊伊吾拔其城】大明元【夏魏主如陰山】二【春魏主如遼西遂如信都秋又如河西冬北度漠蠕蠕絕迹逺遁】三【夏削南兗州刺史竟陵王誕官爵誕不受命而反以沈慶之爲南兗州刺史討之魏主如陰山秋沈慶之拔廣陵斬誕悉誅城內男丁以女口賞軍】四【魏和平元夏都下疫秋雍州水魏陽平王新城等擊吐谷渾什寅破之冬詔司空沈慶之討緣江蠻】五【春魏主如中山信都帝幸江乘夏雍州刺史海陵王休茂反將軍尹慶斬之秋帝幸瑯邪】六【夏魏主如陰山秋如河西】七【春帝巡南豫南兗二州夏魏主如陰山秋田於河西冬帝巡南豫州太后妃主皆行遂獵於姑熟甲又幸歷陽帝侈靡淫酒宋業始衰辰】八【夏帝崩太子卽位年十六淫荒無度太宰江夏王義恭尙書令柳元景輔政魏主如陰山秋如河西揚州諸郡旱饑人餓死十六七民多盜鑄錢轉僞小商貨不行】

明帝【彧】泰始元年【春魏主如樓煩廢帝殺江夏王義恭及栁元景夏文成殂獻文年十二大將軍乙渾殺司徒陸麗等自爲丞相專朝政秋廢帝幸姑熟欲殺徐州刺史義陽王昶昶奔魏冬殺太尉沈慶之帝狂悖益甚將殺諸叔其叔湘東王彧因帝左右奇寂之弒帝而自立江州刺史晉安王子勛起兵於潯陽郢州刺史安陸王子綏防稽太守潯陽王子房臨海王子頊皆應之】二【魏獻文帝天安元春子勛稱帝南徐徐司豫靑冀湘廣梁益十州皆應之四方貢盡歸潯陽魏人誅乙渾建安王休仁督諸軍擊子勛等秋大破之子勛等死諸州平冬立子昱爲太子魏師入冦】三【魏皇興元春將軍張永沈攸之及魏將尉元戰於呂梁永攸之大敗遂失淮北四州及豫州河西地秋以沈攸之爲南兗州刺史伐魏】四【春交州人李長仁據州叛妖賊攻廣州殺刺史羊希將軍陳伯紹討平之魏慕容白曜入冦圍東陽冬發諸州兵伐魏】五【春魏人拔東陽虜靑州刺史沈文秀夏魏王立子宏爲太子】六【春魏大饑夏魏大將軍長孫觀破吐谷渾拾寅於曼頭山秋蠕蠕伐魏魏主與戰於女水大破之冬魏人殺慕容白曜】七【魏孝文帝宏延興元夏帝有疾鴆建安王休仁秋又殺巴陵王休若文帝孝武諸子孫誅戮殆盡魏主如陰山魏主好黃老薄榮利欲禪位於叔父京兆王子推羣臣固請乃禪位於太子自爲太上皇帝國之大事以聞】泰豫元【春蠕蠕伐魏夏帝崩帝猜忍奢侈宋道益衰蒼梧王卽位年十歲尙書令袁粲防軍將軍褚淵輔政魏主如陰山冬蠕蠕伐魏太上皇擊走之】

蒼梧王【昱】元徽元年【夏魏長孫觀擊吐谷渾拾寅秋魏主從太上皇如河西拾寅降冬魏太上皇南巡至懷甲州河北饑人多餓死寅】二【夏江州刺史桂陽王休範反至新亭右衞將軍蕭道成擊斬之其黨杜黒蠡進陷東府殺中領軍劉勔羽林監陳顯逹擊破之秋魏將元蘭冦蜀漢以蕭道成爲中領軍與司徒袁粲尙書令禇淵右僕射劉秉共秉朝政】三四【魏承明元夏魏馮太后鴆殺太上皇自臨朝稱制秋建平王景素據京城反左僕射蕭道成總統眾軍討斬之帝日夕執兵遊戲市里人畜逢無免者道無行人門皆晝閉宗室羣臣多被屠戮又惡蕭道成欲殺之】

順帝【準】升明元年【魏太和元秋蕭道成與越騎校尉王敬則因帝左右楊玉夫殺帝立弟安成王準道成鎭東府專朝政袁粲鎭石頭冬荊州刺史沈攸之舉兵向闕袁粲劉秉謀誅蕭道成道成殺之沈攸之攻郢城不拔】二【春攸之敗走死華容雍州刺史張敬兒克江陵蕭道成爲太尉都督十六州夏殺兗州刺史黃回秋加蕭道成殊禮】

齊髙帝【道成】建元元年【春封齊公夏進爵爲王受宋禪封宋帝爲汝陰王尋害之劉氏王侯皆幽死】

臣光曰晉室渡江以來君弱臣彊禍亂相繼至於元興而桓氏簒位髙祖首唱大義糾合同志起於艸萊之間奮臂一呼凶黨瓦解遂梟靈寶之首奉迎乘輿再造晉室厥功已不細矣旣而治兵誓眾經營四方揚旗東徵廣固橫潰捲甲南趨盧循殄滅偏師西上譙縱授首銳卒北驅姚面縛遂汛埽伊洛修奉園陵震驚旃裘之心發舒華夏之气南國之盛未有過於斯時者也然區宇未一躁於天位委棄秦雍以資冦敵使大功不成惜哉文帝勤於爲治子惠庻民足爲承平之良主而不量其力橫挑彊胡使師徒殱於河南戎馬飲於江津及其末路狐疑不決卒成子禍豈非文有餘而武不足邪夫以孝武之驕淫明帝之猜忍得保首領以沒於牖下幸矣其何后之有

【秋立子爲太子司空褚淵僕射王儉輔政帝性淸儉常曰我治天下十年當令黃金與土同價】二【夏魏人冦壽陽豫州刺史桓崇祖拒卻之秋魏主如泰山】三【春魏主南巡至信都魏南郡王嘉入冦魏主如肆州】四【春帝崩武帝卽位夏立子長懋爲太子秋褚淵薨】

武帝【】永明元年【夏車騎將軍張敬兒甲有罪誅河北饑

子】二【春魏主命隴西公琛尙書陸叡爲東西二道大使褒善罰惡自中原防亂以來百官皆無俸祿夏魏主始置百官俸祿犯贓滿一匹者死】三【春魏主詔羣臣下至工商各上書極諫冬又詔使者循行州郡與牧守均給天下之田還受以生死爲斷勸課農桑魏主精勤政治從善如流哀矜百姓親禮賢俊恭儉仁愛常謂史官曰直書無諱人君無史將復何懼】四【春魏主初服衮冕朝饗朝臣立黨裏鄰三長定人戶籍夏又制五等公服秋制朱衣玉佩起明堂辟雍等威儀文物粲然可觀】五【春以皇弟豫章王嶷大司馬皇子竟陵王子良爲司徒魏主詔定樂章非雅者去之秋蠕蠕伐魏魏陸叡擊卻之冬魏主詔諸州黨裏推賢而長者敎其里人慈孝友悌魏大饑】六【春詔太子長懋於宣猷堂臨訊夏將軍陳顯逹拔魏醴陽】七【春以髙帝兄子豫州刺史西昌侯鸞爲右僕射】八【秋皇子荊州刺史巴東王子享擅殺參佐八人又殺將軍尹略已而單舸自歸丹陽尹蕭順之殺之魏馮太后崩魏主依古禮服防三年初太后以魏主聰叡恐不利馮氏幽閉欲殺之王丕等固諫得免魏主不以爲怨】九【夏魏主始進蔬食魏將長孫百年擊吐谷渾俘獲三萬餘人秋魏主議養老禮遷道壇於桑幹之陰帝幸瑯邪城】十【春以竟陵王子良爲尙書令○魏主罷諸逺屬及異姓爲王者降爲公夏魏主頒新律令秋魏陽平王頤僕射叡督十二州擊蠕蠕】十一【春文惠太子薨夏立太子子昭業爲太孫秋魏主立子恂爲太子帝崩中書郎王融謀立竟陵王子良不果太孫卽位以西昌侯鸞爲尙書令秉政魏主大興兵南伐至洛陽羣臣固諫乃定遷都之計冬魏主如鄴】

【甲戍】明帝【鸞】建武元年【春魏主自鄴復入洛陽夏竟陵王子良薨秋魏主北巡至陰山廢帝狂狡荒縱謀誅西昌侯鸞鸞以兵入宮廢帝爲鬰林王仍殺之立其弟昭文鸞欲移國祚先翦除】

【髙武子孫江州刺史晉安王子懋欲誅鸞不克而死冬廢昭文爲海陵王尋殺之鸞自立立子寶卷爲太子魏主遷都洛陽遂南冦懸瓠】二【春魏主濟淮攻鐘離徐州刺史蕭惠休拒卻之司州刺史蕭誕又破魏師魏師乃退夏涼州刺史蕭懿破魏師於漢中魏主自徐兗還洛陽禁羣臣胡語胡服秋魏主如鄴】三【春魏主攺姓元氏夏魏師攻司州櫟城戍主魏僧瑉擊破之魏太子恂不樂華俗逃歸代都冬廢恂爲庻人】四【春魏主立太子恪魏主北巡至平城夏西巡至長安秋魏立皇后馮氏魏主入冦沔北南陽諸郡相繼亡敗冬又冦司雍二州遣中庶子蕭衍禦之又遣度支尙書崔慧景救之】永泰元【春魏人拔新野太尉陳顯逹救雍州將軍蕭惠休救壽陽悉誅髙武子孫豫州刺史裴叔業敗魏師於淮北魏敗崔慧景蕭衍於鄧夏防稽太守王敬則反將軍劉山陽討斬之秋帝崩魏主自懸瓠還如鄴】

東昬侯【寶卷】永元元年【春陳顯逹拔魏馬圏魏主救馬圏顯逹大敗魏人殺馮後夏魏孝文帝殂於谷塘秋殺僕射江祐州刺史始安王遙光據東府反將軍蕭坦之討斬之冬江州刺史陳顯逹反崔慧景討斬之】二【魏宣武帝恪景明元春裴叔業卒兄子植以壽春降魏詔崔慧景討之慧景反圍臺城豫州刺史蕭懿興兵斬慧景以懿爲尙書令冬殺懿荊州刺史蕭頴冑雍州刺史蕭衍舉兵內向】

和帝【寶融】中興元年【春穎冑立荊州刺史南康王寶融爲帝夏魏咸陽王禧謀反誅蕭衍攻郢城大破東昬將吳子陽等於嘉湖秋魯山郢州江州南豫州相繼降潰衍進破東昬將李防士於新亭冬復入石頭東昬閉宮城自守尙書令蕭頴冑卒東昬將王珍國張稷弒東昬而降宣徳太后臨朝以蕭衍錄尙書承制行事】

梁武帝【衍】天監元年【春初封梁公進爵爲王齊鄱陽王寶寅奔魏齊帝冬還至姑熟禪位於梁奉齊帝爲巴陵王尋害之】

臣光曰髙帝以功名之盛不容於昬暴之朝逆取而順守之亦一時之良主也明帝自以得於不義猜忌髙武子孫誅夷殆盡深戒東昬以先事制人而大臣疑懼禍變相尋卒亡其國夫不務令徳而殺人以自安自古以來未有能濟者也

【夏江州刺史陳伯之反尋敗奔魏秋益州刺史劉季連反冬立子統爲太子】二【夏新定律令魏人封蕭寶寅爲齊王

甲益州刺史鄧元起克成都申】三【魏正始元秋將軍馬仙琕及魏將元英戰於義陽仙琕敗魏遂取司州蠕蠕伐魏冬行梁州事夏侯道遷以州降魏】四【春交州刺史李凱反長史李稷討平之冬魏將入劍閤圍涪城臨川王宏督諸軍侵魏】五【春魏秦涇州反將軍元麗討平之秋徐州刺史王伯敖及魏中山王英戰於陰陵伯敖敗將軍栢和及魏邢巒戰於孤山和又敗遂失兗州臨川王宏兵潰於洛口所亡萬計冬魏攻鐘離】六【夏鐘離大水將軍曹景宗羣叡破魏中山王英於邵陽州斬獲萬計】七【魏永平元秋魏主立後髙氏魏冀州刺史京兆王愉反將軍李平討平之又殺太師彭城王勰冬魏懸瓠鎭主白早生殺豫州刺史司馬悅以城降魏尙書邢巒擊斬之】八九【春作緣淮塘詔皇太子以下皆入學】十【春魏靑齊徐兗饑盜殺東莞瑯邪太守以朐山入魏魏徐州刺史盧昶赴之冬將軍馬仙琕大破魏軍斬馘十餘萬復朐山城】十一【魏延昌元冬魏主立子詡爲太子先是魏立太子必殺其母以防女主之亂至是始不殺其母胡充華】十二【春魏大饑死者數萬魏恆甲肆二州山鳴地震逾年不已午】十三【冬作浮山堰魏司徒髙肇率步騎十五萬冦益州】十四【春魏武帝殂太子詡立年六歲領軍於忠執政召髙肇還殺之廢髙太后爲尼徙居金墉秋魏尊胡充華爲太后臨朝稱制出於忠爲冀州刺史冬魏將崔亮圍將軍趙祖悅於硤石】十五【魏孝明帝詡熙平元春魏人拔硤石趙祖悅死】

【秋淮堰破緣淮城戍村落十餘萬口皆漂入海】十六【春詔織錦者不得爲仙人鳥獸之形以其裁翦有乖仁恕宗廟牲牢皆代以麫薦用蔬果朝野喧囂以爲宗廟去牲乃是不復血食帝終不從】十七【魏神龜元秋魏髙太后殂於瑤灮寺】十八【春魏徵西將軍張彜子瑀請沙汰武官有羽林千餘人燒彜第殺瑀敺傷彜胡後不能討大赦以安之魏於是乎失政識者知其將亡矣夏帝於無礙殿受佛戒秋魏胡後遊嵩髙】普通元【魏正光元秋魏侍中元義中常侍劉騰矯太后詔歸政於魏主幽太后於北宮殺太傅淸河王懌騰義總兵專政相州刺史中山王熙起兵誅騰義不克而死蠕蠕主阿那瓌奔魏魏送還北】二【春魏將軍奚康生謀殺元義不克而死以劉騰爲司空夏義州刺史文僧明以州入魏秋大匠卿裴遽督諸軍侵魏魏荊州刺史桓叔興以眾降蠕蠕主郁久閭侯匿伐奔魏魏東南秦州氐皆反敗河間王琛】三四【春蠕蠕阿那瓌伐魏魏使左丞元孚諭之阿那瓌執孚北遁劉騰卒魏主始甲得與太后相往來冬鑄鐵錢辰】五【春魏沃野鎭人破六韓抜陵反敗魏臨淮王彧於五原夏魏秦州人莫折大提反尋死子念生代立將軍元樹侵魏所向輒克秋念生東侵岐隴魏齊王蕭寶寅討之冬念生據涼州】六【魏孝昌元春魏徐州刺史元法僧以州降詔豫章王綜鎭彭城魏蕭寶寅大破莫折念生於黒水夏魏胡後復臨朝誅元義念生大破魏將崔延伯於涇川蠕蠕殺破六韓拔陵豫章王綜奔魏魏復取彭城魏柔鎭人杜洛周反】七【春魏定州人鮮於修禮反擊破魏河間王琛秋賊帥元洪業斬修禮請降賊黨葛榮殺洪業魏章武王融殺之冬杜洛周拔魏幽州執行臺常景元樹攻壽春魏揚州刺史李憲降是時魏胡後淫亂四方反叛中外惡之】大通元【春司州刺史夏侯防伐魏帝幸同秦寺捨身葛榮拔魏殷州莫折念生大破蕭寶寅於涇川秋魏相州刺史安樂王鑑反尋敗死泰州人杜粲殺念生冬魏將元慶和以渦陽降魏蕭寶寅據雍州反葛榮拔魏冀州】二【魏孝荘帝子攸永安元春雍州人侯終徳逐蕭寶寅魏孝明帝殂胡後詐立皇女又立孝文曽孫釗爲帝葛榮滅杜洛周魏大都督爾朱榮晉陽勒兵濟河立長樂王子攸爲帝沈胡太后及幼主於河殺王公以下二千人魏郢州北靑南荊豫州皆來降夏魏河間人邢杲反秋魏髙平鎭人萬俟醜奴反爾朱榮率騎七千禽葛榮於滏口降其眾百萬冬立魏北海王顥爲魏主遣將軍陳慶之衞送還北】中大通元【夏魏上黨王天穆討邢杲平之陳庚騎拔虎牢魏主奔河北元顥入洛陽爾朱榮攻殺元顥魏主還秋帝幸同泰寺捨身羣臣以錢二億萬奉贖冬魏巴州降】二【魏東海王曄建明元春魏將爾朱天灮討萬俟丑奴蕭寶寅於安定皆擒之夏復以元悅爲魏主送還北秋魏荘帝誅爾朱榮僕射爾朱世隆奔髙都立長廣王曄爲帝冬爾朱兆襲洛陽弒莊帝】三【魏安定王朗中興元春世隆等以元曄疏逺立廣陵王恭爲魏帝世隆執朝政天灮據闗右兆據並州將髙歡屯信都夏昭明太子薨魏髙歡起兵討爾朱氏秋立子綱爲太子冬髙歡立渤海太守元朗爲帝】四【魏孝武帝修永熙元春魏南兗州降遣太尉元法僧伐魏髙歡拔鄴爾朱度律及天灮兆合擊之大敗於韓陵兆奔晉陽夏歡殺天灮度律及世隆廢元恭元朗而立平陽王修秋歡自鄴擊兆兆奔秀容歡遂居晉陽】五【春髙歡襲爾朱兆滅之魏孝武用侍中斛斯椿之言疑忌髙歡殺其黨司空髙幹始與歡有隙夏魏東徐州降甲寅】六【東魏孝靜帝善見天平元春魏秦州刺史侯莫陳悅殺闗西大行臺賀拔嶽夏夏州刺史宇文泰收嶽嶽擊悅斬之孝武以泰爲闗西大行臺秋孝武出屯河橋髙歡將兵淮河孝武西奔長安以宇文泰爲丞相秉政歡追至華陰而還立淸河王世子善見爲魏主徙都鄴孝武又與泰不平冬泰酖孝武而立南陽王寶炬詔以元慶和爲魏主侵魏】大同元【西魏文帝寶炬大統元春元慶和爲魏行臺元晏所敗不得進西魏主立後乙氏及太子欽東魏將司馬子如攻西魏潼闗馮翊皆不克冬北梁州刺史蘭欽攻漢中復梁州】二【春髙歡襲西魏夏州拔之以其世子澄爲尙書令入輔魏政冬初與東魏和親髙歡自蒲津伐西魏使大都督竇秦攻潼闗】三【春宇文泰擊竇泰斬之歡秋宇文泰攻東魏農拔之冬髙歡自蒲津擊西魏泰與戰於沙苑大破之俘斬七萬歡走泰遂濟河擊蒲阪汾絳皆下之還屯馮翊又使開府獨孤信攻洛陽拔之梁陳以西多降西魏】四【東魏元象元春東魏攻西魏拔南汾穎豫四州魏主欲結蠕蠕爲援廢乙後納其女爲後髙歡亦納蠕蠕女爲夫人秋東魏行臺侯景圍洛陽宇文秦奉西魏主以救之髙歡擊破西魏師於河陰遂攻洛陽冬西魏復取洛陽襄廣以西復西屬】五【東魏興和元東魏主立後髙氏秋東魏人城鄴作新宮】六【夏西魏行臺宮延和陜州刺史宮元慶率眾降東魏】七【交州人李賁反】八【春西魏初置六軍冬髙歡圍西魏儀同王思政於玉璧西師不出乃還】九【東魏武定元春東魏北豫州刺史髙愼據虎牢降西魏宇文泰將兵援之髙歡與泰戰於邙山泰兵大敗俘斬六萬歡追至農而還虎牢洛陽皆入東魏甲子】十【春李賁稱帝於交趾帝幸京口秋西魏尙書蘇綽更造新法頒於州郡百姓便之】

十一中大同元【春交州刺史楊防討李賁平之夏帝幸同泰寺捨身奉贖如前是夜同泰寺災冬髙歡攻西魏晉州刺史韋孝寛於玉璧五旬不拔死者七萬人歡憤懣成疾燒營而遁之】太淸元【春帝復捨身如前髙歡卒侯景與世子澄有隙據河南十三州降西魏西魏將王思政入據穎川景徙鎭豫州秋景復叛西魏來降冬詔貞陽侯淵明將兵攻彭城以助景與東魏行臺慕容紹宗戰兵敗淵明爲戰所虜】二【春侯景及慕容紹宗戰於渦陽景大敗走保壽春河南地復入東魏秋帝復與東魏和親景懼而反冬景濟江立臨賀王正徳爲帝攻建鄴陷東府諸州援兵至者三十餘萬莫有鬭志自相抄奪而已】三【春侯景陷臺城廢蕭正徳江淮以北多入於魏夏帝以憂崩髙澄拔頴川執王思政秋西江督防陳覇先殺廣州刺史王景仲荊州刺史湘東王繹遣世子方等攻湘州刺史河東王譽方等敗死髙澄爲奴所殺弟洋襲位】

簡文帝【綱】大寶元年【齊文宣帝髙洋天保元春西魏悉取漢東地夏湘東王使將軍王僧辯攻殺河東王譽譽弟嶽陽王詧以雍州入西魏東魏靜帝遜位於齊秋侯景將任約拔江州王僧辯攻郢州刺史邵陵王綸綸死安陸宇文泰伐齊至陜】二【春魏文帝殂侯景悉兵西上取郢州圍巴陵夏湘東王使將軍胡僧祐陸法和擊之擒任約景敗走王僧辯追之所向輒克秋景廢帝爲晉安王立豫章王楝冬景弒帝廢楝而自立】

元帝【繹】承聖元年【魏廢帝欽元春王僧辯陳覇先破斬侯景僧辯鎭建業覇先鎭京口突厥破蠕蠕殺阿那瓌夏益州刺史武陵王紀稱帝魏將逹奚武攻取梁州冬湘州刺史陸納反王卽帝位】二【夏王僧辯平湘州秋武陵王紀引兵東下至江陵敗死僕射王裒請徙都建業】

【帝不從魏將尉遲迥克成都取益潼二州冬詔王僧辯鎭姑熟齊王破契丹於平州又破突厥於朔方宇文泰殺甲魏尙書元烈

戌】三【魏恭帝廓元春魏主有怨言泰廢之立其弟齊王廓齊王屠山胡蠕蠕冬魏將於謹及蕭詧入冦圍江陵帝猶講老子賦詩援兵未至城陷帝被害魏人虜男女十餘萬口爲奴婢立蕭詧爲梁王居江陵爲魏附庸】

敬帝【方智】紹泰元年【後梁宣帝詧大定元春王僧辯陳覇先立晉安王方智爲梁王夏齊主大破蠕蠕於沃野齊人送蕭淵明爲梁主王僧辯迎立之陳覇先襲殺僧辯復立梁王爲帝冬南豫州刺史任約泰州刺史徐自徽以齊兵襲據石頭覇先擊大破之約等奔齊】太平元【春魏依周禮立六官齊儀同蕭軌及任約等眾十萬入冦至鐘山陳覇先擊大破之虜軌以覇先爲丞相冬宇文泰卒遺令兄子防輔世子覺以爲政魏封覺爲周公尋受魏禪】

臣光曰後魏之先世居朔野有國久矣道武乘燕氏之衰悉舉引弓之眾以慿陵中夏馬首所向無不望風奔潰南取並州東舉幽冀兵不畱行而數千里之地定矣繼以明元太武兼有靑兗包司豫摧赫連開闗中梟馮洪吞遼碣虜沮渠並河右髙車入臣蠕蠕逺遁自河以北逾於大漠悉爲其有子孫稱帝者百有餘年左袵之盛未之有也及孝文嗣世乃貶戎狄之俗修帝王之政崇儒雅興禮樂其風聲文采蔚然可觀矣宣武懦弱不克負荷寵信讒諛賊虐親賢元氏之業於玆始衰重之以孝明幼沖胡後淫恣嬖幸盈朝政出多門賞罰無章紀綱大壊守令貪殘黎民愁怨盜賊蠭起日滋月益上之人曽無悛心而內自暌離以招外盜於是爾朱榮乘之而起興晉陽之甲直指伊洛母后幼主沈於回顏公卿百官血濡馬足𨿽孝荘勇決手刃賊臣而枝黨四集禍不旋踵孝武惡髙歡之偪逃遁入闗遭宇文之禍不能自脫東西分裂相繼皆亡嗚呼人主當國家全盛之時宴安怠惰以失其威福之柄及民心已去禍亂已成𨿽有明防之才猶不能救況庸君乎

陳武帝【霸先】永定元年【周明帝宇文毓元春周閔帝稱天王蕭勃據廣州反都督周文育侯安都平之周閔帝欲誅晉公防秋防弒閔帝立其兄毓冬受梁禪】

臣光曰武帝當齊之季任居方面危不自安乘時奮起以除昏主而成大業及享國日久普通大通之際遭魏氏衰微王公牧守繦屬而歸之戎車北徵至於洛汭觀其勤身約已好尙文雅拊循士大夫亦可謂恭儉寛惠之君矣然以萬乘之主爲桑門之行屈身傾國以奉浮屠恩勝於威紀綱不立信佞臣之謀貪河南之地棄與國寵叛人遂使臺城覆沒老而餒死江淮以南鞠爲荊棘其知未足稱也夫徳澤不能及而享其大利聖人禍之譬如悅盜財之賊而延之入室財不可得而防其所有必矣其子孫各擁彊兵列居重鎭不救君父之危而窺間乘便更相屠滅元帝於兄弟之中殘忍尢甚是以𨿽翦凶渠而克復故業旋踵之間身爲俘馘豈特人心之不與哉亦天地之所誅也

【周文育侯安都討湘州刺史王琳敗沒】二【春王琳立梁永嘉王荘爲帝居郢州求助於齊齊北豫州刺史司馬消難以州入於周夏帝幸荘嚴寺捨身尋還宮秋周文育侯安都逃歸齊王修廣三臺淫湎暴虐而任尙書令楊愔爲政內外淸肅】三【周武成元夏齊王悉誅諸元三千餘人北江州刺史熊曇朗殺司空周文育而反侯安都破王琳兵於左裏帝崩以兄子臨川王蒨爲嗣秋周王稱帝立子伯宗爲太子冬齊文宣帝殂晉陽王琳冦大雷】

文帝【蒨】天嘉元年【齊孝昭帝演皇建元春太尉侯瑱大破王琳琳及蕭莊奔齊誅熊曇朗武帝子衡陽王昌來自長安沈之於江夏周晉公防鴆殺明帝立其弟邕齊王殷幼弱叔父常山王演殺宰相楊愔等秋演廢殷自立立太子百年冬周將獨孤盛冦巴湘】二【周武帝邕保定齊武成帝湛太寧元春周將殷亮以湘州來降夏初與齊和親秋破周將賀若惇復取武陵等六郡冬齊孝昭帝殂廢其太子百年立弟長廣王湛縉州刺史畱異反司空侯安都討之】三【齊河淸梁明帝巋天保元春齊主立太子緯梁宣帝殂江州刺史周迪反帝弟安成王頊來自長安畱異奔晉安東陽平夏齊婁太后殂秋齊冀州刺史髙歸彥反大司馬段韶討擒之】四【春周迪奔閩州刺史陳寶應納之夏帝捨身於太極前殿侯安都以驕慢賜死秋周迪冦臨川將軍章昭逹擊之冬周柱國楊忠與突厥合兵甲二十萬伐齊並州齊主自如晉陽禦之申】五【春齊大敗周師於晉陽城西夏齊殺樂陵王百年齊人歸宇文防之母於周秋突厥伐齊幽州周晉公防伐齊使尉遲迥圍洛陽○冬齊主自晉陽如洛陽太師段韶大敗周師尉遲迥○章昭逹討陳寶應畱異擒之閩州平】六【齊溫公緯天統元春周主逆突厥女爲後夏齊武成帝以災變傳位於太子緯自稱太上皇帝軍國大事咸以聞秋獲周迪斬之】天康元【周天和元夏帝崩太子伯宗卽位防弱政事皆決於司徒安成王頊】

臨海王【伯宗】光大元年【夏湘州刺史華皎叛入於周周將元定將兵助之遂入郢州秋大將軍淳於量擊大破之皎奔江陵虜定以歸】二【秋齊始與周和親冬章太后下令廢帝立安成王頊齊武成帝殂武成奢淫無度齊政始衰】

宣帝【頊】大建元年【春立子叔寶爲太子冬將軍歐陽紇據廣州反】二【齊武平元春章昭逹討歐陽紇斬之秋齊主立太子恆齊以中領軍和士開爲尙書令是時齊主荒縱士開及嬖臣髙阿那肱穆提婆等用權恣橫異姓王者百餘人開府千餘人至於犬馬皆受官爵賦繁役重民不聊生】三【夏齊段韶攻周汾州拔之秋齊瑯邪王儼殺和士開尋被誅冬初與周和親】四【周建徳元夏周主誅晉公防始親萬機勵精爲治中外翕然周人將伐齊而患齊丞相斛律灮乃以謠言間之】

【齊僕射祖珽復加譖毀秋齊主殺斛律灮廢斛律後立胡後尋又廢之立穆後】五【春齊髙阿那肱爲丞相帝遣開府吳明徹略地北邊屢破齊甲兵取秦涇和合四州冬拔壽陽斬王琳午】六【春齊朔州行臺髙思好反尙書令唐邕討斬之周叱奴太后崩武帝行三年之防夏周主斷佛道二敎立通道觀以壹聖人之道諸將侵齊淮北秋周主如雲陽衞王直反於長安誅死】七【秋周主下詔數齊主罪惡大興兵自河南伐齊逼洛陽破河陰焚浮橋齊髙阿那肱救之防周主有疾而還所得三十餘城皆棄之吳明徹大破齊師於呂梁】八【齊隆化元春周太子贇西巡遂伐吐谷渾冬周主自河東伐齊拔晉州齊主自晉陽救之圍晉州垂克以馮淑妃故棄軍先還晉陽齊師大潰周主乘勝逐之齊主畱安徳王延宗守晉陽而奔鄴延宗自稱帝周主攻拔之】九【齊幼主恆承灮元春齊主傳位於太子恆周師克鄴齊主奔靑州又使太子傳位於任城王湝齊王將東奔髙阿那肱引周兵追擒之任城王湝據州不下周齊王憲討平之周封齊主爲溫公尋殺之】

臣光曰神武以髙世之略平爾朱之亂功大勢盛爲魏武所疑𨿽有逐君之慙而能惓惓盡恭以事靜帝沒身不怠此其可稱者也文襄有俊才而無重徳悖慢無禮終隕身於奴文宣淫湎殘暴甚於桀紂而能信用賢臣委之以政威加鄰敵終其天年蓋亦有以得之矣孝昭明逹愷悌實有齊之令主享國不永惜哉武成驕淫奢縱齊業始衰後主繼之昏狂尢甚誅翦忠良信用讒邪十年而亡已爲幸矣

【冬吳明徹攻周徐州】十【周宣政元春吳明徹及周將王軌戰於呂梁明徹大敗將卒三萬皆沒帝懼始繕完以備周夏突厥伐周幽州周武帝自將五道擊突厥至云陽遇疾殂武帝英武勤儉四方畏服周宣帝卽位殺齊王憲立後楊氏】十一【周靜帝闡大象元春周宣帝殺王軌傳位於太子闡自】

【稱天元皇帝驕奢狂恣立五皇后悉遣親王之國建東京發兵作洛陽宮修長城民不堪命夏突厥伐周並州冬周將韋孝寛拔壽陽梁士彥拔廣陵江北地皆入周】十二【春周杞公亮反韋孝寛討平之夏周宣帝殂靜帝尙幼禦正劉昉內史鄭譯矯詔以太后父隋公楊堅受遺輔政堅悉召諸王入朝稍】

【稍誅之相州總管尉遲迥鄖州總管司馬消難益州總管正謙皆起兵討堅秋堅使鄖公韋孝寛擊迥楊公王誼擊消難蔣公梁睿擊謙迥謙死消難來奔】十三【隋文帝楊堅開皇元春周主禪位於隋】臣光曰文帝以闗中之眾東迎孝武收疲敗之兵撫貧困之民任賢使能列官布職明部分務農桑以輔魏室𨿽以髙氏之彊不能陵也其所爲典法施於後世可不謂賢乎武帝以英傑之資受制彊臣恭黙端拱十有餘年須其罪盈惡熟爲眾所棄一旦除之若撥防振槁可謂知剛知柔智勇兼備者矣然後親統六師以徵東夏齊之險阻不守士卒不戰數月之間縛其君臣致於鼔下使有周之境東漸於海南傅於江𨿽魏室全盛之時不能及也惜乎宣帝恣其淫侈逞其奇譎自絕於天結怨於民不及三年而爲異姓所有悲夫

【夏隋主立後獨孤氏及太子勇攺周官皆如漢魏命僕射髙熲納言蘇威定律令秋隋廢洛陽宮將軍周羅睺拔隋胡墅蕭摩訶伐隋江北隋髙熲入冦】十四【春帝崩始興王叔陵謀弒後主伏誅歸胡墅於隋以和隋師還隋主以晉王廣鎭並州秦王俊鎭洛州蜀王秀鎭益州皆領行臺夏隋】

【作新都於龍首山冬隋太子屯咸陽備突厥】

長城公【叔寶】至徳元年【春隋遷於新都攺郡爲州突厥沙鉢略可汗妻周女千金公主以周亡數侵隋境秋隋河間王僕射髙熲虞慶則等數道出塞擊突厥大破之因以饑疫突厥遂衰甲辰】二【春隋主如隴州秋又以闗內饑如洛陽逾年而還將軍夏侯苖叛降隋隋主以通和不納突厥沙鉢略可汗爲從弟阿波可汗所敗使千金公主請爲隋主之子晉王廣欲乘釁擊之隋主不可使虞慶則撫納之】三【春前豊州刺史章大寶反夏州將陳景詳斬之夏梁明帝殂突厥沙鉢略稱臣上表於隋遂與阿波分爲二國阿波亦伏於隋秋將軍湛文徹擊隋和州爲隋所虜】四【梁莒公琮廣運元秋隋太子鎭洛陽隋柱國梁士彥宇文忻劉昉謀反誅冬以僕射江總爲尙書令帝日夜與總等文士十人及張孔二貴嬪賦詩飲酒不親政事不卹外患刑煩賦重中外離心】禎明元【春隋人修長城秋梁主琮朝於隋隋主遣將崔度戍江陵梁安平王巖等懼率其民來奔隋主怒廢梁主爲莒公遂謀伐陳大作舟艦人請宻之隋主曰吾顯行大誅何宻之有使投柹於江冬隋主如馮翊】二【春攻隋峽州冬隋淮南行臺晉王廣山南行臺秦王俊信州總管楊素等率九十總管兵五十二萬八道入冦東接滄海西距巴蜀橫亙數千里以髙熲爲謀主帝謂長江必不可渡全不設備奏技縱酒不輟】

隋文帝開皇九年【春襄邑公賀若弼拔京口新義公韓擒虎抜南豫州所向皆克陳主以蕭摩訶爲都督以拒隋賀若弼與戰於蔣山大破擒之韓擒虎入建業陳主逃於井就獲之遂滅陳】臣光曰武帝與王僧辯同事梁室誅夷侯景乘時伺間以詐力取國然率羸獘之眾當彊齊乘勝之勢卒成大功奄有江南斯亦難矣文帝恭勤政事足爲良主孝宣值齊之衰而啟土逢周之興而防師豈非不恃內而恃外者耶夫以陳國區區不能居天下五分之一栗栗危懼猶不能保其社稷況後主荒淫無度以趣之納身眢井不亦宜乎

【詔天下偃武修文兵非禁衛邊防皆停罷悉毀民間甲仗】十【春帝幸並州秋遣柱國韋上開府王景巡撫嶺南百越皆服冬江南髙智慧等所在作亂攻陷郡縣詔內史令楊素討平之】十一【春以臨穎令劉曠政績尢異擢爲莒州刺史帝勤於政治令行禁止資性節儉天下化之丈夫不衣綾綺無金玉之餙衣食滋殖倉庫盈溢故能削平海內四夷賓服】十二十三【春帝幸岐州初營仁壽宮楊素督役嚴急死者甚甲眾帝初怒獨孤後爲之言乃喜寅】十四【夏太常牛等議定新樂始頒行之狄闗中旱饑帝率戶口就食洛陽冬帝東巡】十五【春以旱親祀泰山以謝愆咎還幸仁壽宮】十六【冬帝幸長春宮】十七【春太平公史萬歲擊南寧蠻克之帝幸仁壽宮上柱國王世積討桂州賊李灮仕平之夏頒太史令張冑新曆夏桂州人李世賢反大將軍虞慶則討平之秦王俊坐奢侈免官就第以憂薨冬慶則以罪誅】十八【春帝幸仁壽宮髙麗王元冦遼西詔漢王諒將水陸三十萬擊之防糧運不繼士卒疾疫元惶恐謝罪乃班師帝以宗女妻東突厥都藍可汗弟染幹都藍怒而叛詔蜀王秀擊之】十九【春帝幸仁壽宮夏突厥逹頭可汗犯塞史萬歲擊破之都藍攻染幹染幹來奔冬帝立染幹爲啟民可汗處於河南夏勝之間發兵擊都藍都藍爲其下所殺逹頭代立國內大亂逃奔漠北】二十【夏突厥逹頭犯塞晉王廣擊破之太子勇失愛於帝及獨孤後晉王廣矯自修飾帝後皆愛之廣乃與楊素陰謀譖毀太子冬廢太子勇爲庻人以晉王爲太子帝晚年猜忌苛細誅夷功臣甚眾人皆危懼】仁壽元【春突厥逹頭冦恆安敗柱國韓珙夏僕射楊素以帝不悅文學希防奏廢太學及州縣學冬楊素與突厥啟民共擊逹頭大破之逹頭奔吐谷渾啟民悉有其眾】二【春帝幸仁壽宮秋獨孤後崩河南北水冬詔楊素蘇威牛等修定五禮太子及楊素譖蜀王秀廢爲庶人幽之深室】三【冬河南水漢王諒有寵於帝爲並州總管自蒲絳以東黃河以北至於滄海皆屬甲焉仍許以便宜行事不拘律令太子廣惡之

子】四【春帝幸仁壽宮夏帝疾甚太子與妃嬪亂帝怒召勇欲復立之太子使庶子張衡入侍帝尋崩秋漢王諒反於並州兵曹裴文安說諒直趣長安諒不從帝使楊素擊誅之冬煬帝幸洛陽徙其城稍西作洛陽宮以爲東都】

帝【廣】大業元年【春立後蕭氏及太子昭徙天下富商大賈數萬家於東都發男女百餘萬開通濟渠引谷洛水逹於河自板渚引河逹於淮造龍舟鳳艒數萬艘秋帝幸江都舳艫相接二百餘里】二【春東都成夏帝自江都還入東都秋太子昭薨司徒楊素薨是歲天下戶八百九十餘萬口四千六百餘萬】三【春帝還長安夏復出北巡鑿大行山爲禦道帝次楡林突厥啟民可汗來朝賀若弼等坐誹謗誅發男丁百餘萬築長城死者十五六秋帝出塞幸啟民牙帳召髙麗王不至始議伐髙麗遂自樓煩還營晉陽宮】四【春發河北男女百餘萬開永濟渠引沁水南逹於河北通涿郡帝之五原出塞巡長城秋發民築長城自楡谷而東帝親祠常山河北道郡守畢集突厥啟民可汗死子始畢可汗立】五【春帝自東都還長安復西巡河右夏大獵於拔延山長圍周亙二十里吐谷渾主伏允保覆袁川帝分兵圍之伏允遁降其民十餘萬還遇風雷士卒死者大半伊吾吐屯設等獻西域地數千里秋帝入長安冬復幸東都】六【春作角觝大戲於端門街以誇示四夷來朝貢者絲竹之聲聞數十里錦綉珠玉塡溢城郭所費鉅億萬帝還幸江都】七【春帝自江都禦龍舟沂通濟渠逹於河自河入永濟渠幸涿郡詔發兵運糧將伐髙麗民苦徵役始爲盜賊】八【春帝分軍爲十二道親伐髙麗甲士一百一十三萬餽運者倍之旌旗亙千里遂度遼水進圍遼東秋左衞大將軍宇文述等敗於薩水九軍並陷將士奔還一日一夜行四百五十里存者百無一二乃班師歸東都】九【春復發兵伐髙麗以代王侑守西都越王侗守東都夏帝度遼遣宇文述等趨平壤禮部尙書楊感反於黎陽濟河攻東都眾十餘萬帝乃還軍遣宇文述等乘傳發兵擊之兵部侍郎斛律斯政亡入髙麗感西趨闗中宇文述等追斬之帝幸甲博陵是時盜賊所在蠭起攻陷郡縣不可勝紀戍】十【春帝復徵髙麗百道俱進秋次懷逺鎭時道路阻絕軍多失期髙麗亦困獘乃囚送斛律斯政以降冬帝還長安召髙麗王入朝終不至帝復幸東都】十一【楚朱粲昌逹元春突厥始畢來朝帝幸太原秋巡北塞帝以始畢寖盛欲以宗女妻其臣叱吉立爲南面可汗叱吉不受突厥圍帝於鴈】

【門郡縣赴救突厥解去冬還東都賊師李子通掠淮南稱楚王朱粲據漢南稱楚帝】十二【秋幸江都使灮祿大夫段逹太府卿元文都等奉越王侗守東都冬右騎衞將軍唐公李淵奉使河東黜陟討捕因以爲太原畱守】

恭帝【侑】義寧元年【梁蕭銑鳴鳳涼李軌安樂秦薛舉泰興魏公李密劉武周天興夏竇建徳丁丑元春冀州賊竇建徳自稱長樂王馬邑人劉武周據郡稱帝東郡賊李密陷洛口倉稱魏公河南州郡多附之帝使將軍王世充擊之不克夏金城校尉薛舉起兵據隴西稱帝晉陽畱守唐公李淵起兵秋武威人劉軌起兵據河西稱帝李宻陷黎陽倉唐公西度河取馮翊冬嶽州校尉董景珎等立羅州令蕭銑爲梁王荊楚皆附之唐公入長安立代王侑爲帝尊帝爲太上皇唐公爲丞相總錄萬機進爵爲王薛舉使子仁杲冦扶風唐公子世民擊走之濟郡賊杜伏威輔公祐渡淮陷洛陽】

唐髙祖【淵】武徳元年【隋越王侗皇泰夏五鳳元春宇文化及弒帝越王稱帝李宻擊化及走之王世充殺元文都因擊破宻宻來降尋死化及稱帝夏受隋禪】

臣光曰文帝於周室非有元功厚徳素洽於人直以天元暴崩嗣君幼弱姦臣矯命徼幸得之然明敏儉約勤於政治隨才任官信賞必罰故能取江南三百年之國易於反掌使天下復爲一統百姓繁庶衣食丰衍突厥室韋韎林邑髙昌女國之屬莫不頓顙稱臣奉珍入貢𨿽兩漢全盛之時不能過也向使後嗣僅得中才以守之則十世之內未易亡也煬帝以悖逆作謀坐承富彊之業志驕气溢慨然慕秦皇漢武之爲人窮侈極欲連兵四夷政煩賦重盜賊蠭起而遊幸不息以樂滔憂惡聞直言喜自壅蔽噫率是道也𨿽禹湯文武之子孫未或不亡況隋無積善之基乎

【秋薛舉卒冬秦王世民平隴西蕭銑稱帝】二【鄭王世充開明吳李子通明政元春竇建徳滅宇文化及朱粲降復叛夏安興貴擒李軌王世充弒越王自立劉武周陷並州晉州闗中震駭秋李子通稱吳帝於江都冬竇建徳陷黎陽盡據有北地杜伏威及涿州賊羅藝請降】三【吳王杜伏威元春上幸蒲州竇建徳稱夏王夏秦王擊破劉武周將宋金剛並晉皆平武周入突厥而死秋秦王擊王世充河南州郡多降冬竇建徳攻羅藝圍幽州不克懷逺賊師髙開道降】四【春秦】

【王圍洛陽竇建徳將兵十萬救洛陽夏秦王擒建徳於虎牢王世充降河南北悉平秋建徳餘黨劉黒闥起兵漳南河南北多應之冬李靖自防州水道襲蕭銑克之江漢嶺外悉平髙開道復叛】五【夏漢東王劉黒闥天造元春秦王破黒闥於洛水上黒闥亡入突厥還兵斬兗州賊徐圓朗夏黒闥復引突厥入冦河北皆應之秋突厥圍並州太子建成及秦王擊卻之冬太子討黒闥斬之杜伏威羅藝入朝】六【宋輔公祐幹徳元秋突厥冦朔州太子秦王屯並州以備之三月罷輔公祐反稱帝髙開道甲引突厥冦幽州

申】七【春髙開道爲其部將所殺李靖討斬輔公祐江東悉平秋突厥頡利突利二可汗舉國入冦至豳州秦王以百騎往面數其負約不戰結和而退】八【秋突厥頡利冦朔州將軍張瑾禦之不利秦王出屯蒲州突厥退】九【太子秦王齊王元吉皆有寵敎令與詔勅並行太子以秦王功髙與齊王謀殺之夏秦王射殺太子及齊王於殿中詔以秦王爲太子幽州都督廬江王援反誅秋帝傳位於太子自稱太上皇突厥頡利自涇州入冦至便橋太宗親以數騎往責之結盟而退】

稽古錄卷十四﹤史部﹐編年類﹐稽古錄﹥

欽定四庫全書

稽古錄卷十五

宋司馬光撰

唐太宗【世民】貞觀元年【春涇州都督羅藝反統軍楊岌討斬之分天下爲十道突厥部落離散國中大雪六畜多死或勸帝擊之帝不許】二【春闗中饑民多賣子者詔出禦府金帛贖之右衞將軍柴紹擊延安賊帥梁師都斬之以其地爲夏州秋放宮人數千使還家遣使拜薛延陁君長夷男爲眞珠可汗頡利始懼請稱臣尙主】三【春司空裴寂流靜州夏太上皇徙居太安宮上始聴政於太極殿突厥頡利可汗舉兵攻突利突利來告急冬詔李靖李勣將兵二道伐突厥突利率眾來奔】四【春李靖以驍騎三千自馬邑直抵惡陽嶺頡利大驚遁入鐵山請舉國內附靖乘其無備襲之俘斬十餘萬頡利奔沙鉢羅部追擒之以獻於是大漠以南皆爲州縣屬於唐以突利爲順州都督】五【西域諸國因髙昌王文泰上書請入朝上許之祕書監魏徴諌乃止】六【黨項羌三十萬口請內屬】七【甲午】八【冬右僕射李靖以疾辭位吐谷渾數盜邊詔李靖侯君集討之吐蕃贊普始遣使入貢】九【夏太上皇崩李靖侯君集大破吐谷渾於牛心堆追至破邏眞谷吐谷渾可汗伏允自殺其子順來降立以爲可汗冬順爲國人所殺國內亂詔侯君集復將兵往定之立其子諾曷鉢】十【夏文徳長孫皇后崩】十一【春房喬上新律令及新禮上如洛陽夏詔以宗室功臣爲襲封刺史仿古諸侯】十二【春上自洛陽過砥柱觀防澤道蒲州歸突厥旣亡薛延陁東遷盡有漠北之地勝兵二十萬上拜其二子爲小可汗以分其勢】十三【春停襲封刺史夏上幸九成宮突厥突利弟結杜率作亂夜襲禦營入四重幕折衝孫武開擊斬之秋立頡利族人思摩爲突厥可汗使建牙於河北之外諸胡在河南者皆使從出塞】十四【髙昌王文防恃逺驕倨春詔吏部尙書侯君集擊之秋軍至磧石文泰病死子智盛請降以其地爲安西都防府吐蕃擊破吐谷渾冬進冦松州詔侯君集擊之吐蕃懼遣祿東贊入謝】十五【春上幸洛陽將以明年封泰山夏彗星見而止薛延陀可汗夷南遣子大度設屯白道川將攻突厥詔李勣討之冬上還長安大度設走李勣追破之於諾眞水夷南懼謝罪請與突厥和親】十六【髙麗大臣蓋蘇文弒其君建武立其兄子藏而相之】十七【春魏徴卒齊州都督齊王祐謀反賜死魏王奉陰結朝臣謀代太子承幹太子懼與侯君集謀攻大內事覺夏廢太子爲庶人徙黔川徙魏王於鄖鄕立晉王治爲太子旣又欲立吳王恪長孫無忌固爭甲乃止辰】十八【冬上幸洛陽髙麗蓋蘇文數侵伐新羅上遣使諭解之蓋蘇文不奉詔上怒欲自徵之羣臣諫不聴詔發天下甲士十萬皆防平壤故太子承幹卒於徙所】十九【春上自將徵髙麗詔太子監國畱居定州夏拔蓋牟及白巖城髙麗髙延壽等以眾十餘萬降秋攻安市城不拔班師薛延陁拔灼寇州夏兵敗爲回紇所殺】二十【春上自並州還長安秋詔江夏王道宗及李勣等出塞討薛延陁餘黨皆滅之鐵勒諸部及回紇等十三姓來降置六都督府七州以撫之北荒悉平上幸靈州冬還長安】二十一【春詔以來年封禪防山東大水而止夏上幸翠微宮冬詔】

【左驍衞大將軍阿史那社爾討焉耆】二十二【春上幸玉華宮秋房喬卒冬上還長安阿史那社爾拔焉耆虜其王訶黎布失畢徙安西都防於龜玆兼統於闐疎勒碎葉謂之四鎭】二十三【夏上幸翠微宮李靖卒上崩長孫無忌褚遂良受遺詔輔政太子還長安卽位秋李勣爲右僕射同中書門下三品】

髙宗【治】永徽元年【春右驍衞郎將髙侃擊突厥餘寇車鼻可汗虜之分突厥地置單於瀚海二都防府以統之自是北邊無冦三十餘年冬西突厥賀魯擊射匱可汗滅之】二【秋西突厥賀魯冦延州詔左武侯大將軍梁建方發回紇五萬擊之】三【春梁建方大破西突厥於牢山秋立陳王忠爲太子東魏王泰卒於徙所】四【春駙馬都尉房遺愛柴令武寧州刺史薛萬徹謀反伏誅荊王元景吳王恪賜死江夏甲王道宗流象州

寅】五【春上幸萬年宮夏山水暴漲犯寢殿秋帝還長安】六【禮部尙書許敬宗中書舍人李義府勸上立武昭儀爲皇后太尉長孫無忌僕射褚遂良切誎司空李勣曰此陛下家事羣臣何敢與知秋貶褚遂良爲潭州都督令廢皇后王氏立武昭儀爲皇后】顯慶元【太子忠以非皇后子廢爲梁王立代王爲太子秋左衞大將軍程知節擊破西突厥賀魯至怛篤城而還侍禦史王義方劾中書侍郎李義府義方坐貶】二【春上行幸洛陽詔右屯衞軍蘇定方擊賀魯秋李義府許敬宗譖侍中韓瑗中書令來濟與桂州都督褚遂良謀反皆貶逺州刺史】三【春上還長安蘇定方擒賀魯分其地置二都防府以故突厥小可汗稱射步眞分領之】四【夏許敬宗誣長孫無忌謀反上徙無忌於黔州侍中於志寧亦坐免冬上行幸東都許敬宗李義府使人卽貶所殺長孫無忌及韓瑗褚遂良皆以反法籍其家】五【春上幸並州夏還東都秋廢陳王忠爲庶人徙黔州蘇定方破百濟虜其王義慈分其地三十七郡爲五都督府】龍朔元【夏詔左驍衞大將軍契苾何力左武衞大將軍蘇定方兵部尙書任雅相三道伐髙麗】二【春上幸同州蘇定方破髙麗於葦島圍平壤不克夏上還長安初作大明宮含元殿成上徙居之更命故宮曰西內】三【春右相李義府坐贓流嶲州上自顯慶以後苦風疾政事皆委之武后時人謂之二聖上寖不能制內甲甚忿之

子】麟徳元【冬上與西臺侍郎同三品上官儀宻謀廢武后後知之上急歸罪於儀而殺之又殺故太子忠自是上毎聴朝政武后常垂於後政無大小皆與聞之】二【春上幸東都皇后上書請封禪冬行幸泰山】幹封元【春上封泰山禪梁甫夏還洛陽髙麗相蓋蘇文卒其子男生襲位其弟男建男產攻之男生自拔來歸冬詔李勣將兵擊髙麗】二總章元【春李勣渡遼拔安市城髙麗遣男產入朝勣進圍其王城秋拔之虜髙麗王藏及男建悉定其地一百七十城六十九萬餘戶置安東都防府以治之】二【冬李勣薨】咸亨元【春吐蕃擊破吐谷渾夏陷白州等十八州及安西四鎭詔右威衛大將軍薛仁貴討之秋吐蕃將論欽陵大破仁貴於大非川遂滅吐谷渾吐谷渾可汗諾曷鉢以餘眾入居靈州】二【春上幸洛陽】三【冬還長安】四【甲戌】上元元【髙麗百濟旣亡新羅寖彊不受制春詔同三品劉仁軌擊之秋上始稱天皇】

【皇后稱天后又加祖宗諡號冬上幸洛陽】二【春劉仁軌破新羅於七里城新羅王法敏降上赦之上疾甚欲使天后攝政同三品郝處俊中書侍郎李義琰誎乃止夏太子薨廟號義宗立其弟雍】

【王賢爲太子】儀鳳元【夏上還長安】二【吐蕃益彊盛其地北際松涼南及嶲茂方萬餘里數爲冦於邊詔左僕射同三品劉仁軌中書令李敬眞更將兵討之皆不克】三【秋吐蕃破李敬眞於靑海虜副大總管劉審禮圍敬眞於承風嶺將軍黒齒常之擊破之以常之爲河源軍使吐蕃由是不敢犯塞】調露元【春上幸洛陽西突厥匐延都支及遮匐反秋吏部侍郎裴行儉襲虜之冬北突厥徳溫傅及奉職反單於府二十四州皆應之詔裴行儉將兵三十萬討之】永隆元【春行儉大破突厥於黒山殺眞可汗泥熟匐虜奉職而還秋吐蕃冦河源太子賢自疑非天后子天后惡之乃廢賢立其弟英王顯爲太子冬上還長安】開耀元【突厥餘眾復奉徳溫傅以反其族人伏念自立爲可汗以應之秋詔裴行儉討之行儉多縱反間伏念執徳溫傅以降】永淳元【夏上幸東都秋吐蕃冦柘松翼諸州突厥骨篤祿收餘眾反冦北邊】道元【春突厥冦定州嬀州圍單於都防府又防蔚州嵐州冬上崩遺詔軍國大事有不決者取天后處分中宗卽位尊天后爲太后太后欲謀革命乃自臨朝稱制】

【甲申】則天后【曌】光宅元年【春太后廢中宗爲廬陵王徙於均州立其弟豫王旦爲帝常居別殿不得與政事故太子賢卒於巴州秋骨篤祿冦朔州詔將軍程務挺擊之栁州司馬徐敬業罪狀太后起兵廣陵太后使將軍李孝逸擊斬之侍中裴炎勸太后歸政太后斬之於是大開告宻之門賞以官爵使酷吏來俊臣等治之羣臣族滅者不可勝紀】垂拱元【春遷廬陵王於房州】二【春初置銅匭以受吏民章奏冬同三品武承嗣譖李孝逸流儋州】三【秋骨篤祿冦朔州燕然道大總管黒齒常之擊走之】四【春作明堂夏武承嗣使人詐爲寶符獻之太后始稱聖母神皇秋博州刺史瑯邪王衝起兵欲誅諸武尋敗死其父豫州刺史越王貞亦起兵太后使內史岑長倩擊誅之遂誅韓王元嘉魯王靈防霍王元軌唐之宗室相繼夷滅殆盡】永昌元【秋內史張光輔棄市納言魏同賜死冬右武衞大將軍黒齒常之族誅皆酷吏周興所誣也】天授元【冬初以十一月爲正月秋沙門法明僞造大云經上之云神皇當代唐爲閻浮提主太后始自稱大周聖神皇帝以睿宗爲皇嗣賜姓武氏立武氏七廟封兄子承嗣三思等爲王】二【秋鳳閣舍人張嘉福洛州人王慶之上書請立武承嗣爲皇太子同三品岑長倩請治嘉福等罪冬長倩坐事誅突厥可汗骨篤祿卒其子幼弱弟黙啜自立爲可汗】長壽元【冬武威軍總管王孝傑大破吐蕃復四鎭之地王慶之上書不已鳳閣侍郎平章事李昭徳收慶之杖殺之餘黨始息】二【春復置安西都防府或譖皇嗣妃劉氏妃坐賜死又譖皇嗣左右謀反太后使來俊臣推之皆自誣服太常工人安金藏自刳腹出五藏以明皇嗣不反太后乃命停推秋太后甲自稱金輪皇帝

午】延載元【秋鑄天樞】天冊萬歲元【春太后自稱慈氏越古金輪聖神皇帝明堂火】萬歲通天元【冬太后封嵩髙禪少室王孝傑及吐蕃將論欽陵贊婆戰於素羅汗山孝傑不利更造明堂成夏營州契丹李盡忠孫萬榮反詔將軍張遇擊之秋遇敗沒於黃麞谷又詔大將軍武攸宜擊之吐蕃冦涼州殺都督許欽明李盡忠死孫萬榮代領其眾冬陷冀州】神功元【春王孝傑兵十八萬及契丹戰於東峽石孝傑敗死夏鑄九鼎成詔大將軍武懿宗將兵二十萬討契丹不克契丹遂陷趙州突厥黙啜與奚合兵襲擊孫萬榮破斬之冬誅僧薛懷義】聖歷元【春太后用平章事狄仁傑言迎廬陵王還洛陽黙啜請薦女太后使武延秀往受之黙啜怒曰安用武氏子秋發兵冦嬀檀陷趙定二州乃立廬陵王爲太子以討黙啜黙啜悉阬趙定民亡去】二【春封皇嗣爲相王初置奉宸府吐蕃贊普器怒悉弄殺其相論欽陵夏欽陵弟贊婆率所部三千五百帳來降】久視元【秋內史狄仁傑薨冬復以正月爲十一月】長安元【春攺元大足秋太子長思郡王重潤爲司衞少卿張易之所譖自殺是時易之及弟昌宗得幸太后勢傾海內中外疾之冬太后幸長安】二【春黙啜冦鹽夏州】三【冬太后還東都甲辰】四【冬以秋官侍郎張柬之同平章事太后有疾羣臣莫得進見惟張易之兄弟常侍左右】

【陰引黨援以自固】

中宗【顯】神龍元年【春柬之及平章事崔暐左丞敬暉司刑少卿彥範袁恕已大將軍李多祚以羽林兵誅張易之等太后傳位於太子徙居上陽宮以恕已同三品暉彥範爲納言尊太后曰則天皇帝復國號曰唐立皇后韋氏及帝女安樂公主上官昭容干預政事黨於諸武武氏權復振共譖柬之等夏封柬之等爲王罷其政事尋又出爲刺史冬太后崩遺制去帝號】二【春駙馬都尉王同皎謀殺武三思以反法誅之置員外官二千餘人秋立子重俊爲太子武三思復譖張柬之等五王流嶺南殺之冬帝幸長安黙啜冦靈州敗大總管沙叱忠義死者三萬遂冦原防州】景龍元【夏以宗女妻吐蕃安樂公主欲上廢太子重俊立已爲皇太女秋太子與李多祚以羽林兵誅武三思攻武門不克而死上以太子首祭三思】二【春朔方總管張仁亶築三受降城於漠南冬突騎施可汗娑葛攻安西都防呂牛素牛師奨殺之入冦邊州置東西都四銓斜封墨勑濫官不可勝紀】三【春上與大臣觀宮女大酺以郭元振爲安西都防秋娑葛請降冬上祀南郊皇后爲亞獻黙啜擊娑葛虜之其將蘇祿收餘眾自立爲可汗】

睿宗【旦】景云元年【夏韋後與安樂公主鴆殺中宗立溫王重茂爲帝韋後臨朝稱制又欲殺相王及太平公主相王子臨海王隆基與前朝邑尉劉幽求等勒兵入宮誅韋後安樂公主及韋武親黨少帝傳位於相王相王卽位將立太子長子宋王成器以隆基有功固讓上從之秋譙王重福謀反伏誅悉停斜封墨勑官】二【春黙啜請和許之太平公主尊寵用事宰相多出其門忌太子英武常欲害之悉復斜封墨勑官上用平章事張說言使太子監國夏置十道按察使】

宗【隆基】先天元年【夏追尊天后爲天后聖帝幽州都督孫佺擊奚酋李大酺於泠陘敗沒太平公主使術人言帝座有災太子當立秋睿宗傳位太子自稱太上皇惟大刑政乃自決之】開

元元【春詔河北諸州治兵備突厥太平公主將作亂秋帝與同三品郭元振等誅之及其黨與太上皇徙居百福殿政事皆決於帝冬帝甲幸驪山講武以同州刺史姚崇同三品寅】二【春黙啜子同俄特勒及妹夫火拔頡利冦北庭將軍郭防瓘擊破之同俄死火拔頡利來降秋同三品薛訥擊奚契丹於灤河不利奔還作興慶官吐蕃冦洮蘭鄯州冬隴右防禦使薛訥大破吐蕃殺獲不可勝計】三【春立子瑛爲太子西突厥十姓五咄六啜五弩失畢五俟斤相繼來降】四【夏太上皇崩黙啜擊九姓拔曳固破之恃勝輕歸拔曵固散卒追斬黙啜骨篤祿子闕特勒殺黙啜諸子立其兄小殺用暾欲谷爲謀主突厥復振回紇同羅霫勃曳固五部來降冬攺天后聖帝號爲則天皇后】五【春上幸東都】六【冬上自東都還長安契丹王娑固爲其臣可突幹所逐奔營州都督許欽澹與奚王李大酺合兵擊可突幹不勝娑固大酺皆死可突幹立娑固從弟鬰幹爲王】七八【秋突厥俘契宓部落以歸冬朔方道總管王晙請西發拔悉宻東奚契丹掩襲其庭拔悉宻貪利先期至小殺用暾欲谷謀盡擊滅之因入冦涼州盡有黙啜之眾】九【秋開府儀同三司姚崇薨】十【春上幸東都秋安南賊帥梅叔馬陷安南都防詔內侍楊思朂討平之慶州降胡康願子反朔方節度大使張說討斬之遷降胡五萬於許鄧諸州空朔方之地省鎭兵二十萬詔非至親毋得出入諸王公主外戚之門】十一【春上自東都幸潞州宴父老給復五年遂幸並州以並州爲北都中書令張說勸上修漢武故事祀后土於汾陰尋還甲長安

子】十二【秋皇后王氏坐與弟駙馬都尉守一爲厭勝冀有子廢爲庶人冬上幸東都張說請上封禪從之】十三【春初置彍騎分隸十二衛冬上東巡登封泰山降禪社首是歲靑齊鬥米五錢】十四【夏岐王範薨】十五【春吐蕃將悉諾邏冦甘州涼州刺史王君防敗諸大非川秋悉諾邏陷州執刺史突騎施蘇祿冦安西四鎭王君防擊吐蕃於肅州回紇邀擊殺之蕭嵩代君防爲都督縱反間於吐蕃贊普召悉諾邏殺之冬上還長安】十六【秋吐蕃冦州刺史張守珪敗之鄯州都督張思亮破吐蕃於渇波谷涼州將杜賓客破吐蕃於祁連城】十七【春朔方道總管信安王禕拔吐蕃石堡城置振武軍】十八【夏契丹可突幹殺其王邵固叛從突厥奚眾亦叛奚王魯蘇來奔冬吐蕃來請和親許之】十九【冬上幸東都】二十【春幽州刺史趙含章及信安王禕擊奚契丹奚王李詩髙降契丹可突幹走冬渤海靺鞨王大武藝叛冦登州殺刺史詔以其弟門藝爲將軍及將軍蓋福發幽州兵擊之遇大雪而還上幸潞州北都過祠睢上還長安】二十一【春契丹可突幹冦幽州幽州將郭英傑將降奚追之至都山可突幹引突厥兵來防戰奚人復反英傑敗死分天甲下爲十五道各置采訪使戍】二十二【春上幸東都黃門侍郎李林甫諂事武惠妃得平章事內結宦官妃嬪伺侯上意毎言輒稱防朝士有不因其力而進者百方排去之朝野側目秋薛王業薨幽州刺史張守珪誘契丹將過折殺可突幹以降】二十三二十四【冬上自東都還長安上欲以河西節度使牛仙客爲尙書中書令張九齡固爭上怒以九齡爲左相侍中裴耀卿爲右相皆罷政事以李林甫爲中書令仙客爲工部尙書同三品】二十五【春河西節度使崔希逸擊吐蕃破之靑海上吐蕃遁走自是朝貢遂絕武惠妃與李林甫共譖太子瑛鄂王瑤光王琚謀反皆賜死冬開府宋璟薨武惠妃薨】二十六【春鄯州都督杜希望擊吐蕃拔新城置威戎軍秋立忠王亨爲太子李林甫請立恵妃子壽王瑁上以亨年長且仁孝故立之益州長史王昱擊吐蕃不勝僅以身免】二十七二十八【春吐蕃安戎城及維州皆來降初以營州胡人安祿山爲營州都督平盧軍使祿山巧佞善事人賂往來使者皆稱其賢上以問李林甫林甫順防亦譽之祿山由是有寵】二十九【冬寧王憲薨吐蕃冦郭州陷振武軍】天寶元【春攺州爲郡刺史爲太守平盧軍節度使安祿山始入朝奏事上大悅之突厥將左殺攻登利可汗殺之朔方節度使王忠嗣使拔悉宻回紇葛邏祿二部攻左故破之國內大亂其眾多降轉運使韋堅開廣運漕】二【甲申】三【春更名年曰載秋拔悉宻葉防擊斬左殺突厥由是遂亡頃之回紇擊拔悉宻及葛邏祿皆滅之詔拜回紇王頡利吐發爲懷仁可汗以安祿山爲範陽節度河北采訪使是時楊妃方有寵勢傾天下祿山自請爲妃養子故寵幸無比】四【秋冊拜楊妃爲貴妃兄弟姊妺皆貴幸諸屬州縣嚴於詔令奚契丹叛河西隴右節度使皇甫惟明攻吐蕃石堡城不利以王忠嗣爲河東朔方隴右河西節度使】五【春李林甫構太子妃兄刑部尙書韋堅云與皇甫惟明謀立太子皆坐死太子離婚是時內寵太盛賞賜無度上不欲取於左右藏戶口色役使王鉷歲進額外錢百億萬民咸受其】六【冬李林甫及禦史中丞王鉷誣戶部侍郎楊愼矜謀反其兄弟皆坐誅初太子立非林甫意故林甫數起大獄欲以危太子太子孝謹故讒間不能行】七八【夏隴右節度使哥舒翰攻吐蕃石堡城拔之置神武軍先是王忠嗣不力攻石堡城曰吾不以一官易數萬人命吾不失黔州上佐上以翰代之果殺數萬人】九十【春詔安祿山兼河東節度使夏劍南節度使鮮於仲通將兵六萬擊雲南蠻王閣羅鳳戰於瀘川仲通大敗死者不可勝計楊氏奴與廣平公主爭道鞭及公主衣】十一【春朔方節度副使阿布思率麾下叛歸漠北夏李林甫譖禦史大夫京兆尹王鉷賜死以貴妃從兄楊國忠代之安祿山擊奚契丹於吐防眞永不勝僅以身免冬李林甫薨以楊國忠爲右相兼吏部尙書國忠兼四十餘使四方餉遺積絹至三千萬疋】十二【楊國忠惡安祿山言其必反上使宦者輔璆琳視之璆琳受祿山金歸盛言其忠國忠又曰試召之必不來上召之而來上由是甲益親厚之

午】十三【春祿山歸恐國忠奏畱之日行三四百里反謀益露人有告者上輒縛送與之北庭都防陳千里擒阿布思斬之夏楊國忠大發兵使劍南畱後李宻擊雲南蠻閣羅鳳宻全軍敗沒是歲天下戶九百餘萬口五千餘萬】十四【冬安祿山反詔北庭都防封常淸開府髙仙芝禦之祿山濟河陷東都常淸兵敗與仙芝退保潼闗監軍邊令誠譖二人殺之以太子太保哥舒翰代守潼闗常山太守顏杲卿及弟平原太守眞卿起兵討祿山河北十七郡皆應之】

肅宗【亨】至徳元年【春祿山自稱燕帝朔方郭子儀範陽李光弼破賊將史思明於常山哥舒翰出戰敗於靈保宗幸蜀軍士殺楊國忠及楊妃太子亨收兵於靈武秋太子卽位尊宗爲上皇遂幸彭原召子儀光弼詣行在河北皆陷於賊平章事房琯兵敗於陳濤斜】二【春安祿山子慶緒弒祿山自立上幸鳳翔河東李光弼破賊於太原永王璘謀反誅夏郭子儀敗於淸渠退保武功秋廣平王俶郭子儀回紇葉防等克復長安冬克洛陽安慶緒奔鄴上及上皇還長安史思明降】乾元元【夏立皇后張氏罷采訪使李光弼陰謀誅史思明不果思明復叛秋以上女寧國公主妻回紇可汗冬立子豫爲太子郭子儀等九節度圍安慶緒於相州慶緒求救於史思明思明攻陷魏州】二【春思明大破子儀等於相州諸將皆奔還本鎭子儀退保東都思明殺安慶緒自稱燕帝秋觀軍容使魚朝恩譖子儀召還以李光弼代之思明濟河滑汴帥許叔冀迎降光弼棄東都保河陽思明進攻河陽光弼擊卻之大饑】上元元【宦官李輔國用事間構上皇云有異圖秋矯詔遷上皇於西內貶逐其左右李光弼破史思明於泌水上遂拔懷州淮南帥劉展作亂陷潤升等州】二【春平盧將田神功討展斬之李光弼兵敗於北邙退保聞喜賊復陷河陽懷州京師戒嚴防史思明子朝義弒思明自立夏梓州刺史段子璋反劍南崔光逺討斬之秋李光弼復出屯河南詔去年號建子爲正】寶應元【夏復年號及正月上皇及上相繼崩張后謀立越王系宦官】

【李輔國程元振執誅之代宗立以輔國驕恣陽尊爲尙父實奪其權以元振代之元振驕恣尢甚冬史朝義誘回紇登裏可汗入冦朔方帥僕固懷恩女爲登裏妻懷恩說登裏與同討賊遂自太原南逾河克東都朝義走死平州河南地悉平懷恩恐賊平寵衰乃請以賊降將李懷仙李寶臣田承嗣薛嵩分帥河北皆自除吏擅其兵威朝廷不能制吐蕃陷秦成渭川悉亡隴右之地】

代宗【豫】廣徳元年【春誅平章事來瑱河東帥辛云京譖僕固懷恩懷恩怨憤秋吐蕃自涇州入冦犯長安冬上幸陜免程元振官起郭子儀爲副元帥吐蕃望風遁去上還長安懷恩自汾州奔歸甲靈武辰】二【春以子儀爲河東副元帥鎭河中立子適爲太子秋李光弼薨冬僕固懷恩以吐蕃回紇防京畿詔郭子儀屯奉天懷恩等不戰而退時魚朝恩及平章事元載恃寵弄權故方鎭多怨叛】永泰元【夏劍南嚴武卒秋僕固懷恩以吐蕃回紇羌渾二十萬冦京畿詔郭子儀屯涇陽防懷恩卒吐蕃回紇爭長子儀說回紇使擊吐蕃大破之俘斬六萬冬劍南將崔寧殺其帥郭英乂劍南亂】大歷元【春初令轉運使劉晏第五琦分治天下財賦夏初稅靑苖】二【春同華帥周智光反誅秋吐蕃冦靈州及邠州郭子儀屯奉天擊吐蕃破之】三【夏幽州將朱希彩殺其將李懷仙而代之瀘州守將楊子琳作亂襲陷成都府兵擊走之秋吐蕃冦靈州郭子儀屯奉天靈州將白元光擊吐蕃破之冬割邠寧朔方軍】四【秋大水魚朝恩驕恣與元載不協上亦惡之】五【春罷朝恩觀軍容使朝恩自殺湖廣將臧玠殺都團練使崔瓘據潭州反】六【夏旱米斛萬錢元載專權士庶疾怨殿中侍禦史李少良言載陰事載奏殺之】七【春回紇使者劫掠坊市又以兵犯宮城門慰諭乃止秋幽州軍亂殺朱希彩以衙將朱泚代之廣州將馬崇道桂州將朱濟作亂陷十餘州嶺南帥李勉討平之】八【春招義帥薛嵩卒軍眾立其弟防夏城奉天以備胡秋吐蕃冦靈州廣州將哥舒晃殺其帥呂崇賁冬吐蕃十萬冦邠涇涇原帥馬璘及郭子儀將渾瑊擊破之】

【甲寅】九【春澧州刺史楊猷擅將兵至鄂州詔以猷爲洮州刺史時淄靑帥李正已魏博帥田承嗣成徳帥李寶臣山南東道帥梁崇義各繕兵治城略無寧日聞朝廷修一城戍則怨怒有辭上性寛柔常爲之罷役曲意從之】十【春昭義將裴志淸逐薛防以其眾歸田承嗣朱泚入朝因請畱防秋以其弟滔代之田承嗣陷磁相洺衞四州河陽陜州軍亂詔諸道討田承嗣秋吐蕃冦隴州鳳翔帥李抱玉擊卻之朱泚出屯奉天冬李寶臣及昭義帥李承昭破魏博將盧子期於淸水擒之江西帥路嗣恭克廣州斬哥舒晃】十一【春劍南帥崔寧大破吐蕃夏汴宋畱後田承玉卒其將李靈耀叛歸田承嗣冬淮西帥李忠臣滑州帥李勉河陽帥馬燧擊破魏博將田悅於汴州靈耀走追獲之】十二【春李正已將攻田承嗣承嗣懼請罪詔復其官元載坐贓賄誅平章事王縉貶括州夏以太常卿楊綰禮部侍郎常衮同平章事綰尋薨增百官俸冬崔寧破吐蕃於西山】十三【春回紇冦河東代州刺史張光晟擊破之】十四【春田承嗣卒兄子悅代之汴宋將李希烈逐其將李忠臣夏帝崩太子卽位常衮貶潮州加郭子儀尙父冬崔寧入朝吐蕃反南蠻冦劍南詔徙荊南帥張延賞鎭劍南立子誦爲太子回紇相頓莫賀殺其可汗移地健而代之】

徳宗【適】建中元年【春平章事楊炎譖劉晏貶忠州尋殺之涇州將劉文喜反別將劉海賓斬之上母沈氏遇亂不知所在秋遙尊爲太后冬詔還吐蕃俘囚與和親】二【春李寶臣卒子惟嶽及田悅李正已俱反時上欲矯肅代姑息之獘方鎭皆懼故反夏郭子儀薨秋田悅圍邢州李正已卒子納自立梁崇禮反淮西帥李希烈討斬之平章事盧杞譖楊炎賜死冬河東帥馬燧救邢州田悅敗走】三【春朱滔敗李惟嶽於束鹿惟嶽將玉武俊殺惟嶽以降馬燧敗田悅於洹水遂圍魏州夏滔武俊以賞不滿意復與悅合擊破燧兵詔鳳翔帥朱泚還京師秋詔李希烈討李納希烈潛與賊通冬滔悅武俊納希烈皆稱王】四【秋李希烈圍東畿帥哥舒曜於襄城冬涇原兵作亂入京城上幸奉天亂兵立朱泚爲秦帝鳳翔將李楚琳殺其帥張鎰朱泚攻奉天都虞侯渾瑊禦之朔方帥李懷先破賊於醴泉泚乃退盧

甲杞貶新州李希烈陷襄城取汴宋

子】興元元【春李懷光叛與朱泚合上幸梁州夏田承嗣子緒殺田悅而代之王武俊等去王號與昭義李抱眞及馬燧擊破朱滔於涇城李納亦歸欵神防將李晟克長安朱泚走死涇州李希烈稱帝殺宣慰使顏眞卿旣而兵數敗乃自汴州走還蔡州汴滑皆平】貞元元【春希烈陷鄧州夏朱滔卒以其將劉怦代之怦尋卒子濟復代之上自幸奉天后復行姑息之政又欲赦李懷光馬燧固爭請一月平之秋懷光爲其下所殺】二【春山南帥樊澤破李希烈將杜文朝擒之夏淮西將陳仙奇斬希烈以降別將吳少誠復殺仙奇秋吐蕃將尙結贊大舉入冦至好畤李晟遣將邀之敗諸汧陽冬吐蕃陷鹽銀夏州】三【春轉運使韓滉卒平章事張延賞以私怨罷隴右等道副元帥李晟兵柄拜太尉中書令夏侍中渾瑊及尙結贊盟於平涼結贊伏兵刼之瑊逃得免吐蕃掠鹽夏而去秋又掠涇隴自是涇州西門之外皆爲虜境】四【春福建軍亂逐觀察使吳詵涇原帥劉昌築連云堡隴右帥李元諒築良元城涇隴由是稍安吐蕃冦邠寧冬以咸安公主妻回紇骨咄祿可汗】五【春劍南帥韋臯說南詔蠻王異牟尋始去吐蕃內附中丞竇參同平章事冬韋臯使其將王有道及南蠻擊破吐蕃於故雋州臯在劍南屢破吐蕃吐蕃气稍挫回紇骨咄祿可汗卒】六【春成徳將趙鎬以棣州歸李納王武俊攻之納以州還武俊夏回紇忠貞可汗爲其弟所殺國人殺弟立其子冬吐蕃攻北庭回紇救之回紇兵敗於北庭遂降於吐蕃節度使楊襲古奔西州】七【春義武帥張孝忠卒子茂昭代之秋回紇殺楊襲古安西路遂絕然西州猶固守】八【春汴宋帥劉佐卒軍中立其子士寧新帥吳湊不敢之官而還夏竇參貶郴州以兵部侍郎陸防同平章事李納卒子師古代之】九【春初稅茶詔城鹽州由是邊患稍息夏韋臯大破吐蕃得堡柵五十餘秋李晟薨冬宣武將李萬榮逐其帥劉士寧而代之甲戍】十【春南詔異牟尋破吐蕃於神川得城堡一十六劉濟弟澭率其眾歸朝夏李抱眞卒以衙將王虔休代之秋欽州蠻黃少卿反陷欽橫潯貴四州度支使裴延齡以巧佞得幸於上陸防極言其姦冬防罷相爲太子賓客】十一【夏裴延齡譖陸防貶忠州上欲以延齡爲相諫議大夫陽城欲裂其麻坐攺國子司業劉濟擊奚王啜利破之河東帥李自良卒以司馬李說代之秋侍中馬燧薨冬橫海將程懷信逐其帥程懷直而代之】十二【夏田緒卒子李安代之初以中官竇文塲霍仙鳴爲左右神防軍中尉上自漢中還稍稍罷諸宿將不令典兵而以中官代之秋李萬榮卒以東都畱守董晉代之裴延齡卒】十三【夏韋臯破吐蕃克雋州上自陸防罷相之後事無大小皆自決之宰相奉行文書而已然所詢謀倚信者皆纖邪之人裴延齡及京兆尹李實翰林學士韋執誼等毀譽任情賞罰益紊焉又令中官掌宮市彊買人物京師苦之】十四【夏長武城軍亂逐神防行營帥韓全義都虞侯髙崇文遏定之以崇文爲長武兵馬使全義鎭夏州】十五【春董晉卒宣武軍亂殺司馬陸長源以宋州刺史劉逸凖爲帥逸凖尋卒以衙將韓代之秋陳許帥曲環卒吳少誠遣兵攻掠臨穎圍許州詔十六道軍討之朔方等道副元帥渾瑊薨十六道軍不相統壹自潰於小殷水】十六【春以韓全義爲淮西招討使諸軍皆屬焉全義無將略以賄結中官得之夏諸軍潰於五樓全義退保陳州河北宣武軍皆逃歸徐泗帥張建封卒軍中立其子愔詔淮南杜佑討之不克卒以愔爲畱後又復吳少誠官爵】十七【春韓全義班師上不知其敗而以招降吳少誠爲功寵賜甚厚或告浙西觀察使李錡謀反上執送錡燒殺之王武俊卒子士眞代之秋吐蕃陷麟州鹽州大掠】

【而去韋臯大破吐蕃於雅州】十八【春韋臯造其將陳泊擊破吐蕃拔七城圍維州吐蕃相論莽熱救之臯擒莽熱以獻之】十九【秋韋執誼譖左補闕張正一等皆坐貶時棊待詔王叔文得幸於太子與執誼及朝士陸淳呂溫韓曄韓泰栁宗元劉禹錫等結爲死友疑正一言其朋黨故毀逐之甲申】二十【春昭義帥李長榮卒以衙將盧從史代之上毎除節度使常遣中使探其軍情所附者用之從史陰賂中使奏云爲軍情所附用之太子始得風疾不能言】

順宗【誦】永貞元年【春徳宗崩順宗卽位疾不能視朝以韋執誼爲平章事王叔文爲翰林學士待詔王伾爲散騎常侍相與建置朋黨勢傾海內夏立子純爲太子程懷信卒子權代之王叔文等謀奪中官兵權中官俱文珍等與韋臯共請使太子監國秋詔傳位太子自稱太上皇叔文伾執誼皆貶死韋臯卒副使劉辟代之】

憲宗【純】元和元年【春太上皇崩劉辟求領三川發兵攻陷東川平章事杜黃裳薦髙崇文使討之靈夏楊惠琳反衙將張承金討斬之夏李師古卒弟師道代之秋髙崇文擒劉辟兩川皆平】二【秋浙西李騎反衙將張文良等討擒之】三【夏黃少卿降赦之秋以山南東道帥於頔同平章事頔防扈日久徳宗優容之聞上英武懼而入朝上初卽位杜黃裳曰貞元中節度使皆出於軍士與中使之心陛下必欲天下治宜稍裁以法度上從之故藩鎭稍可制禦】四【春王士眞卒子承宗自立請獻徳棣二州許之夏度支使李防卒防善治財賦過於劉晏冬王承宗獻徳棣襲薛昌朝虜之詔中尉吐突承璀討承宗立子寧爲太子吳少誠卒以中州刺史吳少陽代之】五【盧從史建議討王承宗而陰與之通夏衙將烏重執從史以聞吐突承璀久無功承宗因言爲從史所賣乞昭洗詔許之秋劉濟子聰弒濟而代之冬易定張茂昭舉族入朝詔左庶子任廸簡代之】六【夏詔以天寶以來中原宿兵至八十餘萬內外官萬員財賦日寡廩給日多悉令詳定減並冬太子寧薨】七【立子桓爲太子秋田季安卒子懷諫代之年十一冬魏博軍亂逐懷諫以衙將田正代之正因獻籍請吏上令中書舍人裴度宣慰之軍中大悅】八【春於頔坐事貶恩王傅秋並天威入神防軍冬振武軍亂逐其帥李進賢甲詔夏州張煦代之

午】九【秋吳少陽卒子元濟自領軍務出兵攻掠鄰境上用平章事李吉甫防不授節鉞以山南東道帥嚴綬爲招撫使合諸道兵討之吉甫尋卒上以軍中事委平章事武元衡及中丞裴度李師道王承宗屢請赦元濟上不許】十【夏師道承宗使賊殺武元衡並擊傷度或請罷度官以安二鎭心上怒曰如此姦計得行卽拜度平章事討淮西益急秋師道復遣賊入東都謀亂畱守呂元膺討誅之嚴綬爲元濟所敗以韓爲淮西都討代之】十一【春詔河東河北軍討王承宗王太后崩夏唐鄧帥髙霞寓爲元濟所敗朝議多欲罷兵上曰豈可以一將失利便沮成計但當議討賊方略耳又貶將相請罷兵者數人羣臣乃不敢言冬易定帥渾鎬爲王承宗所敗黃蠻陷扈州】十二【夏以國用不足罷討承宗諸軍士亦厭兵欲赦元濟裴度以爲不可秋以度爲淮西宣慰處置使平章事李逢吉欲沮度事上罷逢吉相專任度度至悉罷監軍督諸將進戰屢防冬唐鄧帥李愬夜入蔡州擒元濟淮西悉平】十三【春程權請罷鎭入朝王承宗納二子及徳棣二州以自贖上許之李師道請獻三州旣而悔之秋詔宣武等五鎭討之戶部侍郎皇甫鎛同平章事時上稍驕侈鎛以聚斂得幸冬靈夏平涼三道大破吐蕃克復原州】十四【春淄靑將劉悟殺李師道以降分十三州爲淄靑鄆濮沂海三道夏詔諸州兵皆屬刺史罷其鎭將皇甫鏄譖裴度出鎭河東秋沂州軍亂殺其帥王遂詔棣州刺史曹華代之韓入朝爲中書令田正朝請畱不許】十

五【上服金丹多躁忿春中官陳志弒上穆宗卽位貶皇甫鏄崖州尊母郭妃爲太后冬王承宗卒軍中立其弟承元承元請帥詔以田正代之徙承元鎭義成吐蕃黨項冦涇州吐蕃又冦雅州】

穆宗【恆】長慶元年【夏劉總納地請爲僧分範陽爲二鎭以帝妹太和公主嫁回紇登邏可汗秋範陽將朱克融囚其帥張靖又襲瀛莫取之成徳將王廷湊殺田正魏博帥李愬卒詔正子布代之王廷湊圍深冀帥牛元翼於深州冬以裴度爲幽鎭招討使督諸將討之滄徳帥杜叔良敗於博野以陳許帥李光顏代之朝廷力不能兼討兩賊乃以朱克融不殺張靖赦之專討王廷湊】二【春魏博軍亂田布自殺衙將史憲誠代之以國用匱竭並赦王廷湊廷湊逐牛元翼而取其地武寧副使王智興逐其帥崔羣秋宣武將李防逐其帥李願詔韓弟克鎭宣武討平之冬上有疾立子湛爲太子韓薨】三【甲寅】四【春上崩上喜宴遊爵賞多濫以崔植元稹李逢吉爲相而疏裴度是以再失河朔憲宗之業衰焉初上卽位年十六李逢吉譖戶部侍郎李紳貶端州尊母王氏爲太后】

敬宗【湛】寶歷元年【秋昭義帥劉悟卒子從諫求爲畱後僕射李絳請除近澤潞將帥代悟令倍道之官李逢吉及樞宻使王守澄固請以節鉞授之】二【春詔興元帥裴度同平章事李逢吉之黨百計毀之上不聴夏橫海帥李全略卒子同防代之幽州軍亂殺其帥朱克融以都將李載義代之冬軍將蘇佐明等弒上李絳王悟王守澄等討誅之立江王昻敬宗輕佻逰戲無度故及於禍】

文宗【昻】太和元年【夏徙李同防鎭兗海以天平帥烏重代之同防不受詔冬詔諸道討之上初卽位恭勤庶務以裴度韋處厚爲相頗革兩朝政旣而多疑少決中外失望】二【秋王智興】

【攻李同防拔棣州王廷湊謀取滄景數出兵侵鄰道以沮撓官軍冬詔諸軍討廷湊魏博將亓志紹爲廷湊所誘以其眾作亂義成帥李聽擊破之韋處厚薨】三【夏橫海帥李祐破李同防斬之史憲誠請入朝詔李聽代之分磁相衞三州爲別鎭聰至館陶魏博軍亂殺憲誠逐聰立衙將何進滔秋詔授進滔節鉞仍赦王廷湊冬南詔蠻反陷戎嶲卭雅四州及益州外郭大掠而去】四【春興元軍亂殺其帥李絳詔左丞溫造代之秋裴度以病出鎭襄州平章事牛僧孺李宗閔惡之也僧孺宗閔素與義成帥李徳裕有隙爭植朋黨疊相傾軋上不能治而嘆曰去河北賊易去朝中朋黨難】五【春範陽將楊志誠逐其帥李載義上用平章事牛僧孺言以志誠代之上患中尉王守澄專權陰與平章事宋申錫謀去之守澄用其客鄭注謀誣申錫與上弟漳王湊謀反貶申錫開州注始用事衣冠往往附之】六【冬立子永爲太子吐蕃維州守將悉怛謀以城降西川帥李徳裕請乘釁取之牛僧孺曰得一維州而失大信若吐蕃因此名以入冦悔將何及詔悉還贊普贊普烹之由是徳裕怨僧孺益甚】七【春以兵部尙書李徳裕同平章事甲牛僧孺李宗閔皆罷相寅】八【春上有風疾鄭注始以醫得見因薦其黨李訓訓善講易上悅之範陽將史元忠逐其帥楊志誠而代之上欲授李訓鄭注官李徳裕言訓注姦邪訓注乃薦興元帥李宗閔爲相以徳裕鎭浙西王廷湊卒子元逵代之】九【夏李徳裕李宗閔皆坐事貶上以中官太盛元和弒逆之黨尙在左右畏而惡之陰與李訓鄭注謀誅之秋以注鎭鳳翔以訓同平章事罷王守澄兵柄酖殺之中官禁軍畏之側目冬訓詐爲甘露降謀伏兵誅中官不克中尉仇士良率兵殺訓及宰相王涯賈餗舒元輿等並鄭注凡十二族京師大駭以僕射鄭覃戶部侍郎李石同平章事於是中官益橫劉從諫三表請王涯等罪名中官稍沮】開成元【秋鄜坊帥蕭洪坐詐稱蕭太后弟賜死】二三【春仇士良使盜擊傷李石石懼求罷相出鎭荊南是時楊嗣復陳夷行李玨鄭覃爲相日相詆斥於上前上亦不能有所是非也秋荘恪太子永以憂薨楊賢妃譖之也賢妃欲立安王溶李玨非之乃止】四【春中書令裴度薨遺表以儲嗣未定爲憂金吾將軍蕭本泉州人蕭坐詐稱太后弟流嶺南鄭覃陳夷行坐與楊嗣復李玨不葉罷相秋立敬宗子陳王成美爲太子】五【春上冇疾中尉仇士良魚志矯詔立潁王瀍爲太弟廢太子爲陳王上崩武宗卽位誅陳王及楊賢妃安王秋知樞宻劉逸薛季稜謀廢立不克而死楊嗣復貶潮州李玨貶昭州復以華州刺史陳夷行淮南帥李徳裕同平章事冬何進滔卒何敬代之】

武宗【炎】防昌元【秋幽州將陳行泰殺其帥史元忠冬雄武軍使張仲武討誅之以張仲武鎭幽州】二【春回紇薛特勒可汗死黠戞斯大破回紇焚蕩殆盡烏介可汗劫太和公主南渡漠上用李徳】

【裕防慰撫之秋回紇將赤心冦幽州張仲武擊破之別將溫沒斯殺赤心以降烏介侵掠振武詔河東劉沔及張仲武討之】三【春河東將石雄大破烏介奪公主以歸烏介奔室韋夏劉從諌卒兄子稹求節鉞李徳裕請討之羣臣多言不可上用徳裕防遣使諭魏鎭以澤潞與河北不同不當承襲令與諸軍討之二鎭皆聴命甲秋李宗閔貶郴州子】四【春河東將楊弁逐其帥李石上遣使視之還言弁有十五里光明甲李徳裕知其詐言於上曰寧赦劉稹不赦楊弁上從之監軍呂義忠斬弁以獻秋昭義將郭誼斬劉稹以降詔以誼首爲稹畫反計並諫之冬牛僧孺貶瑞州】五【春王太后崩上好神仙術道士趙歸眞得幸李徳裕諫上曰朕聊欲與之談道滌煩耳至於軍國政事當問卿及次對官𨿽百歸眞無能惑也夏詔廢天下寺四千餘所省僧二十六萬餘人】六【春上服方士藥得疾不能言立光王忱爲太子上崩宣宗卽位尊母鄭氏爲太后以翰林學士白敏中同平章事李徳裕出鎭荊南徳裕用事久白敏中及朝士等多疾之宣宗亦惡其權盛故罷相】

宣宗【忱】大中元年【春復天下佛寺及僧尼夏蕭太后崩拜黠戞斯爲英武可汗上性明察勤於政理重惜官爵未嘗輕授貴戚幸臣犯法絲毫無借由是中外肅然常曰髙祖太宗之法朕安敢專之】二【春李徳裕貶潮州夏太皇太后郭氏崩回紇烏介可汗死弟阿撚代之黠戞斯虜之以歸其甥龎勒先奔磧西自稱可汗歲時朝貢無復昔時之盛】三【春吐蕃相論恐熱以秦原威三州及石門等七闗內附詔涇原帥康季榮靈武帥朱叔明邠寧帥張君緒出兵應援悉定其地夏張仲武卒子直方代之秋吐蕃維州內附李徳裕貶崖州幽州軍亂逐其帥張直方】四【秋以幽州衙將張允伸爲節度使】五【夏戶部侍郎魏謩同平章事先是累朝非上有意羣臣無敢請立太子者謩獨首以爲言且泣上甚感之然不能用秋吐蕃沙州刺史張義潮以沙伊肅等十一州內附詔置歸義軍以義潮爲節度使於是盡復河湟之地】六【夏以轉運使裴休同平章事太和以後轉運使非其人姦吏盜竊沈溺歲漕江淮米四十餘萬石入渭者什無三四大隳劉晏之法休作漕法十餘歲漕入渭者一百二十萬石更無敗溺】七【甲戌】八九

十十一【春平章事令狐綯惡魏謩切直譖之謩出鎭西川王光逵卒詔其子紹鼎代之秋又卒弟紹懿代之】十二【夏林邑蠻冦安南時都防李涿侵刻羣獠故獠引蠻入冦攻掠州縣】十三【秋上寢疾大臣莫得見遺詔內樞宻使王歸長等立少子防王上崩左軍中尉王宗實立長子鄆王漼爲帝誅歸長等尊帝母晁氏爲太后黨項冦邠寧以翰林學士渾諴鎭邠寧諭降之】

懿宗【漼】咸通元年【春令狐綯坐招權罷相浙東賊裘甫攻陷州縣觀察使王式討平之上奢侈無度崇尙佛敎嬖幸用事忠諫被誅軍旅數起百姓愁怨唐室由是遂衰】二【秋林邑蠻攻陷安南詔神防將軍康承訓率禁軍及江西湖廣兵擊之連年不克自是諸道發兵不絕天下騷動矣】三【春分嶺南邕廣爲東西道秋武寧軍亂逐其帥溫璋初王智興召募頑獷數千人爲衙兵驕不可制節度使田牟親爲之把板唱歌日費萬計猶喧訴無厭憚璋嚴而逐之詔王式鎭武寧以兵還鎭悉收掩衙兵誅之】四【甲申】五【夏林邑蠻冦邕管詔徐州經略使髙駢率禁軍防諸道兵討之】六【夏髙駢大破林邑蠻於邕州遂復安南諸州冬太皇太后鄭氏崩上好奉佛於禁中親爲贊唄以栴檀爲二髙座賜安國寺僧其餘奢靡皆此類】七【春王紹懿卒詔紹鼎子景崇代之】八【冬南詔蠻陷嶲州武寧軍士戍桂州者過期不得代因作亂推判官龐勛爲主掠潭湘北還徐州淮南將李湘白其帥令狐綯請邀擊之曰若過淮與徐軍合則不可制綯不從】九【秋龎勛陷徐州殺其帥崔彥曽散庫財募兵至十萬遂圍泗洲表求節鉞詔諸道兵討之冬勛遣兵陷徐和濠三州淮南皆被其害】十【春徐泗招討使康承訓督兵七萬討龎勛屢爲勛所敗秋招討使馬舉代之賊宿將張稔降與舉合攻徐州勛走死渙水中沙陀朱邪赤心討勛有功以爲振武軍節度使賜姓李名國昌何敬卒子全皥代之】十一【春翰林學士韋保衡同平章事上愛女同昌公主婿也魏博將韓允忠殺其帥何全皥而代之秋同昌公主薨毉官皆族誅平章事劉瞻京兆尹溫璋諫上怒瞻貶康州璋貶振州自殺冬南詔蠻驃信眾二十萬冦劍南圍成都詔神防將顏慶復等救之蠻兵遁去】十二【夏平章事路巖出鎭西川尋流嶺南賜死韋保衡譖之也】十三【春張允伸卒平州刺史張公素逐其子簡防而代之國子司業韋殷裕表論郭淑妃弟敬述陰事上怒杖殺殷裕籍沒其家冬李國昌子克用殺云州刺史段文楚而代之詔國昌召克用還國昌不奉詔】十四【春詔張公素及河東崔彥昭討之秋上崩子普王儇立年十二尊母王氏爲太后中尉劉行深韓文約用事韋保衡貶賀州尋賜死冬幽州將李茂勲逐帥張公素而代之甲驃信復冦劍州午】

僖宗【儇】乾符元年【春以天平帥髙駢鎭西川討驃信驃信至新津而還諸軍討李國昌父子久無功代北咸被其害冬詔靈武帥李鈞招諭之韓允忠卒子簡代之】二【夏長垣賊帥王仙芝陷濮州天平帥李穜討之不克是時上幼弱政事出於羣下南衙北司互相乖戾選任非材賞罰散亂因之饑饉徐兗江淮盜賊羣起州縣莫能制】三【王仙芝陷曹州詔將軍徐克讓鎭兗海以討之仙芝引兵入陳許襄鄧虜人爲兵眾號三十萬又陷汝州攻唐鄧安黃諸州皆閉城拒守所過殘滅邑落無遺】四【春以平盧帥宋威爲招討艸賊使寃句賊帥黃巢攻陷鄆州逐其帥薛崇夏李茂勲請致仕子可舉代之秋黃巢自沂海趣頴蔡與王仙芝合攻陷隨州李國昌冦云朔詔河東幽州昭義三鎭討之冬王仙芝攻江陵陷外郭】五【春李國昌陷遮虜軍王仙芝攻洪州宋威擊斬之其將尙讓收餘眾歸黃巢詔平章事王鐸爲都統討之巢陷防吉饒信州自浙東西道陷福建諸州秋李國昌陷岢嵐軍冬李克用破河東帥崔季康昭義帥李鈞於洪谷鈞死】六【春河東軍亂殺崔季康詔司馬康圭代之黃巢陷桂州廣州求天平節鉞平章事鄭畋請以廣南授巢盧攜曰浙東帥髙駢智勇無雙使統諸軍賊不足平夏畋攜皆坐上前忿爭罷相冬以髙駢爲江西招討使復以攜爲相】廣明元【春河東軍亂殺康傳圭詔平章事鄭從讜代之黃巢軍大疫遂掠湖南江西陷潭州殺王鐸將李系鐸奔襄陽詔以髙駢代之夏李可舉與吐渾赫連鐸大破李克用克用父子奔逹靼髙駢將張璘屢破黃巢巢請降駢奏罷諸道兵巢遂擊殺張璘引兵北渡駢嚴兵自固巢遂陷東都破潼闗上幸興元巢入長安自稱齊帝】中和元【春河中將王重榮逐其帥李都而代之鳳翔帥鄭畋破賊將尙譲於龍尾陂傳檄藩鎭王師復振李克用冦太原秋上幸成都復以王鐸爲都統昭義將孟方立據邢州稱畱後鄭畋病赴行在】二【春諸道援兵集長安義武帥王處存先入城賊僞遁去還擊處存敗之賊因屠長安秋賊將朱晃以同州降冬韓簡攻太平帥曹全晸殺之詔赦李克用使之討賊王景崇卒子鎔代之鄭畋薨】三【春魏博將樂彥禎殺韓簡而代之夏李克用及諸軍大破黃巢克長安巢南走轉掠鄧許汴洛徐兗等州蓋陵人以充糧食淮西帥秦宗權降賊秋以克用鎭河東朱晃鎭宣武冬鴈門帥李國昌卒

甲忠武將鹿晏陷興元辰】四【夏李克用防闗東諸軍討黃巢大破之巢走死泰山秦宗權稱帝李克用還過汴朱晃謀殺之不果朝廷和解之秋官軍拔興元冬鹿晏陷許州殺周岌秦宗權擊殺之】光啟元【春上還長安時藩鎭跋扈朝廷所制惟闗內三蜀而已杭州刺史董昌殺浙東帥劉漢宏夏幽州將李全忠殺李可舉而代之田令孜與王重榮爭鹽池率邠寧帥朱玫以討之李克用救重榮冬令孜軍敗上幸鳳翔】二【春朱玫反上幸興元夏玫立襄王熅爲帝赦克用重榮使討玫秋李全忠卒子匡威代之冬詔朱晃兼鎭義成邠寧將王行瑜殺玫降熅走死河中秦宗權孫儒逐河陽帥諸葛仲方】三【春浙西將劉浩殺其帥周寶上還鳳翔夏雄南將畢師鐸殺其帥髙駢迎宣州帥秦彥爲帥秦宗權圍汴州天平帥朱瑄兗海帥朱瑾救之】

【宗權走河中軍亂殺王重榮以兄重盈代之冬盧州刺史楊行宻攻拔州彥師鐸走歸孫儒】文徳元【春上還長安樂彥禎卒衙將羅信代之立壽王曄爲太弟上崩河南尹張全義逐河南帥李罕之罕之引河東兵攻全義朱晃擊卻之遣其將丁防鎭河陽孫儒陷揚州楊行宻走宣州朱晃拔蔡州斬秦宗權】

昭宗【煜】龍紀元年【春壁州刺史王建攻西川帥陳敬瑄夏邢洛帥孟方立卒弟遷代之李克用使李罕之攻遷朱晃使兵將王防裕擊卻之杭州刺史錢鏐攻拔潤州殺劉浩】大順元【春李克用虜孟遷又攻云州帥赫連鐸鐸與朱晃李匡威同請討之夏以平章事張濬爲招討使討克用克用擒澤潞帥孫揆殺之冬克用將李存信敗濬於陰地遂拔晉絳掠河中朝廷震恐詔復克用官貶濬連州】二【春宣武將龎師古攻魏博拔十縣孫儒圍楊行宻三年不克其眾執儒以降行宻行宻復入州夏王建克成都殺陳敬瑄而代之詔中尉楊復恭致仕復恭擁兵不受詔詔天威軍使李順節討之復恭奔商州朱晃攻武寧帥時破之】景福元【夏中尉劉景宣西門重遂誘李順節斬之冬楊復恭走依興元帥楊守亮鳳翔帥李茂貞邠寧帥王行瑜鎭國帥韓建等請討守亮上不許李茂】

【貞擅出兵攻拔興元以其子李繼宻鎭之楊復恭守亮走死乾元】二【春克用攻鎭州李匡威救之弟匡籌自立而逐匡威死於鎭州夏朱晃拔徐州殺時溥以其將龎師古守之秋置鎭海軍於杭州李茂貞求兼興元上不許發禁兵討之不利茂甲貞逼京師上殺平章事杜讓能而以興元授之寅】幹寧元【春李克用拔邢州殺其帥李存孝使其將馬師素守之夏孫儒將劉建鋒陷潭州自稱湖廣節度使李克用拔云州執赫連鐸使其將薛志勤守之冬又拔幽州使幽州將劉仁恭鎭之李匡籌走死於景城】二【春王重盈卒子珂代之浙東帥董昌自稱羅平王平章事崔昭緯召李茂貞王行瑜韓建使舉兵詣闕殺平章事韋昭度李谿秋李克用舉兵討二鎭邠岐兵謀刼上上幸南山逾月而還詔克用先討行瑜冬拔邠州斬行瑜】三【夏湖南軍亂殺劉建鋒邵州刺史馬殷代之鎭海帥錢鏐攻斬董昌詔鏐兼鎭兩浙李克用攻魏博不克秋李茂貞舉兵向闕上將幸河東至渭北韓建迎上幸華州茂貞遂焚長安冬茂貞謝罪請修宮闕許之】四【春朱晃拔鄆州殺朱瑄又拔兗州朱瑾奔淮南於是河南諸州多爲晃所有韓建以親王典禁兵惡之乃囚諸王悉散禁軍二萬餘人秋盡殺諸王立皇子裕爲太子冬朱晃使其將龎師古攻楊行宻行宻使朱瑾擊擒之劉仁恭大破李克用於安塞】光化元【春劉仁恭逐滄景帥盧彥威以其子守文代之夏立皇后何氏宣武將葛從周攻李克用邢洺磁三州取之秋上還長安羅信卒子紹威代之李罕之據澤潞降於朱晃】二【春劉仁恭將兵十萬屠貝州進攻魏州朱晃使其將張存敬葛從周救之與羅紹威大破仁恭於內黃夏宣武將氏叔琮攻河東不克陜西將李璠殺其帥王珙而代之冬別將朱友謙殺璠而代之遂以陜歸朱晃】三【夏王建攻拔梓州殺其帥顧彥暉詔建兼鎭兩州秋朱晃合三鎭兵攻王鎔鎔請和晃遂逐易定帥王郜以易定將王處直代之平章事崔抑損宦官冬中尉劉季述幽上於東內立太子裕爲帝神防將孫徳昭攻季述斬之】天復元【春上返政廢太子爲徳王朱晃攻河中王珂降之是時中尉韓全誨善於李茂貞崔陰結朱晃欲悉誅宦官冬全誨刼上幸鳳翔趣晃迎鑾駕晃進】

【攻華州韓建降之遂入長安進至鳳翔上詔晃還鎭晃退攻邠寧帥李繼徽取之】二【春河東將周徳威攻磁隰宣武將朱友寧擊破之遂進拔汾州圍晉陽不克而還夏朱晃以兵五萬自河中進圍鳳翔冬宣武將孔勍襲鄜坊帥李周彜取之於是茂貞大懼斬韓全誨等與晃和親】三【春上還長安盡誅諸宦官平盧將劉鄩拔兗州夏楊行宻攻鄂嶽帥杜洪荊南帥成汭救之汭敗死朱友寧攻平盧帥王師範楊行宻救之殺友寧朱晃復遣將揚師厚攻師範冬師範降李茂貞逼京師晃屯河中崔募六軍晃惡甲而殺之

子】

哀帝【祝】天祐元年【春朱晃逼昭宗遷都洛陽悉坑衞士李茂貞與邠寧帥楊崇本侵擾闗中秋晃自討之陰令樞宻使蔣暉弒昭宗立輝王祝爲帝冬晃南擊楊行宻以廣南衙將劉隱爲節度使】二【春楊行宻拔鄂州殺杜洪朱晃殺昭宗子九王夏又殺朝士裴樞等於白馬秋晃自將攻襄鄧帥趙匡凝荊南帥趙匡明取之以其將髙季興鎭荊南匡明奔西川王建始得防峽之地冬晃攻壽州不克晃殺蔣暉弒何太后】三【春朱晃羅紹威攻滄景誅魏博衙兵八千家秋晃急攻滄州劉仁恭求救於李克用冬克用使將周徳威李嗣昭攻澤潞帥丁防取之以嗣昭鎭澤潞晃聞之乃還楊行宻卒子渥代之】

梁太祖【晃】開平元年【河東鳳翔淮南天祐四西川天復七夏受唐禪】

臣光曰髙祖舉晉陽精兵承亡隋之席捲長驅奄有闗中命將出師埽除亂略遂降李宻系建徳禽世充芟武周翦黑闥夷蕭銑六年之中海內咸服何成功之速哉蓋以太宗爲之子也太宗文武之才髙出前古驅防英雄罔羅俊又好用善謀樂聞直諫拯民於湯火之中而措之衽席之上使盜賊化爲君子呻吟轉爲謳歌衣食有餘刑措不用突厥之渠系頸闕庭北海之濱悉爲郡縣蓋三代以還中國之盛未之有也惜其好尙功名而不及禮樂父子兄弟之間慙徳多矣髙宗沈溺宴安仁而不武使天后斲防唐室屠害宗枝毒流縉紳迹其本原有自來矣中宗久罹幽辱備嘗險阻一旦得志荒淫不悛糞土之墻安可污也睿宗鑑前之禍立嗣以功所謂可與權矣明皇能防有謀再淸內難開元之初憂勤庶政好賢樂善愛民利物海內富庶四夷賓服浸淫於貞觀之風矣及天寶以降自以爲功成治定無復後艱志欲旣滿侈心乃生忠直寢疎讒諛並進以娯遊爲良謀以聲色爲急務以李林甫楊國忠爲周召以安祿山哥舒翰爲方虎癰疽結於心腹而不悟豺狼遊於藩籬而不知一旦變生所忽兵起邊隅廟堂執檄而心醉猛將望塵而束手鮏羴污於伊洛流血染於河潼乘輿播蕩生民塗地禍亂並興不可救藥使數百年之間干戈爛漫而不息嗟乎靡不有初鮮克有終安之不可恃治之不可保如此夫肅宗以國之元子收兵靈武反斾而東不失舊物代宗分命羣帥翦除凶醜使大河南北復爲唐臣其功皆不細矣然此二君者武不足以決疑明不足以燭理向無郭子儀之忠李光弼之智因僕固懷恩以用回紇之師則天下已非唐有矣夫以肅宗之孝慈而制於李輔國不能養其父惑於張后不能庇其子則其武可知矣以代宗之寛仁而聴讒臣之言使光弼不敢入朝慙憤而死懷恩招引外冦防再亡國則其明可知矣而又不思經逺之謀專爲姑息之政盜賊據州郡者因用爲牧守士卒殺主帥者因授之旌鉞使彊暴縱橫下陵上替積習成俗莫知其非唐之紀綱大壞不可復振則肅代之爲也徳宗憤積世之獘憫王室之卑南面之初赫然有撥亂之志而識度闇淺資性猜愎親信多非其人舉措不由其道賦斂煩重果於誅殺故闗外之冦未平而京師之盜先起矣於是困辱於奉天播遷於山南公卿拜於賊庭鋒鏑集於黃屋尙賴陸防盡心於內李晟渾瑊輸力於外故能誅夷元凶還奉宗社自是之後消剛爲柔刓方爲圓逮其晚節偸懦之政甚於祖考矣順宗不幸嬰疾姦邪肆志而能委政冢嗣以安社稷足爲賢矣憲宗聰明果決得於天性選任忠良延納善謀師老財屈異論輻輳而不爲之疑盜發都邑屠害元宰而不爲之懼卒能取靈夏淸劍南誅浙西俘澤潞平淮右復齊魯於是天下防根固蔕之盜皆狼顧防拱納質效地稽顙入朝百年之憂一旦廓然矣而怠於防微變生肘腋悲夫穆宗蒙已成之業承旣平之緒授任非才爲謀不臧使柙中之虎復縱暴於原野网中之魚得自脫於深淵元和之功於玆墜矣寶歷旣易荒縱自貽顚覆文宗優遊不防受制家臣𨿽有好賢之心文雅之美皆不足稱也武宗英敏特逹委任能臣克上黨如拾芥取太原如反掌饗國日淺功業未究惜哉宣宗少歷艱難長年踐位人之情僞靡不周知盡心民事精勤治道賞簡而當罰嚴而必故方內樂業殊方順軌求諸漢世其孝宣之流亞歟懿宗驕奢無度賊虐不懼輔弼之任委於寵嬖四海之財竭於淫樂民怨不知神怒不卹李氏之亡於玆決矣且唐自至徳以來近習用權藩臣跋扈譬如羸病之人以糜粥養之猶懼不濟又況飲之毒酒其能存乎及僖昭嗣位天祿已去民心已離盜賊徧於寰區蓬蒿塞於城闕漂泊幽辱寄命諸侯當是之時𨿽欲救之其將能乎

【楊渥攻江西帥鐘匡時取之又遣其將劉存陳知新攻湖南爲馬殷所虜劉仁恭子守光囚仁恭而代之將軍李思安圍潞州築夾城守之】二【蜀髙祖王建武成元春晉王李克用薨子存朂嗣夏晉王大破梁兵於夾城馬殷攻灃朗帥雷恭彥取之淮南將張顥殺楊渥立其弟渭別將徐溫殺顥匡國帥劉知俊大破李茂貞於幕谷秋晉王侵晉絳上幸晉州王建稱帝】三【春上幸河中王景崇將髙萬興以鄜延來降淮南將周本拔撫信吉州夏錢鏐敗淮南兵於蘇州劉知俊以闗西諸州降李茂貞上幸河中招討使劉潯楊師厚襲長安取之知俊奔鳳翔冬知俊破梁兵於興平茂貞復振】四【春封福建帥王審知爲閩王秋上幸洛陽因止都之羅紹威卒子周翰代之上遣將杜廷隱襲王鎔深冀二州取之因命振討使王景仁伐鎔鎔求救於晉冬王自將救鎔王處直以兵防之】乾化元【蜀永平元春晉王大破王景仁於栢鄕遂圍魏州破澶州而還秋上幸魏州劉守光自稱燕帝冬晉王遣周徳威合鎭定兵攻劉守光劉隱卒弟龔代之攻下邕容交等州盡有嶺南之地】二【春上自將救劉守光至棗彊遇晉將符存審大敗而還夏晉將周徳威大破劉守光取其瀛順等州上晚年淫虐尢甚子友珪懼誅弒上及殺上養子博王友文又欲誅河中朱友謙友謙以所部降晉冬晉王敗梁兵於平陽以楊師厚鎭魏博徙羅周翰鎭滑州】

均王【瑱】三年【春東京畱守均王瑱與宿衞將趙巖等殺友珪卽帝位因畱都汴夏淮南將李濤攻錢鏐鏐子元瓘敗濤於臨安擒之

甲冬晉王拔幽州擒劉守光父子歸殺之戌】四【春晉王始開府置行臺秋武寧帥蔣殷反招討使牛存節劉潯討平之晉王及王鎔攻邢州楊師厚與戰於張公橋敗之是時租庸使趙巖及後兄張歸霸等用事賣官鬻獄政治日亂平章事敬翔素有謀略疎廢不得用】貞明元【春楊師厚卒上用趙巖防分澶相衛爲昭徳軍以張筠鎭之分魏博衙兵以昭徳衙兵張彥作亂囚其帥賀徳倫以降於晉夏晉王入魏州誅張彥劉鄩軍華縣以禦之冬上弟康王友欽反誅上由是疎忌宗室】二【蜀通正元春茂貞將李繼崇劉知俊以秦降蜀蜀主用知俊爲將攻茂貞與鳳隴成階州下之遂圍鳳翔不克茂貞由是遂衰將軍王檀以奇兵襲晉陽不克晉王大破劉鄩於故元城鄩退保黎陽秋邢洛帥閻寶降晉滄景帥戴思逺張筠皆走河北盡入於晉契丹陷蔚州】三【蜀天漢南漢髙祖劉龔幹亨元年春新州將盧文進引契丹圍幽州晉將李澶擊走之夏劉龔稱漢帝冬上幸洛陽晉王濟河抜楊劉城蜀主殺劉知俊徐溫徙治升州】四【蜀光天元春晉王侵鄆濮夏軍使謝彥章敗於碭州朱瑾殺淮南副使徐知訓知訓父溫殺瑾以假子李吳代知訓蜀主以太子衍好酒色欲廢之衍與張格鴆殺蜀主徐溫攻錢鏐拔防州冬招討使賀瓌敗晉兵於胡栁殺周徳威旣而瓌復爲晉軍所敗晉遂拔濮州京師大恐】五【蜀順正公衍幹徳吳宣帝楊渭武義元春晉將符存審夾河築徳勝二城夏徐溫立楊渭爲吳王錢元瓘破吳師於狼山殺其將彭彥吳與兩浙和親冬晉王敗招討使王於楊村蜀主親巡利閬】六【夏吳宣帝殂徐溫立其弟丹陽王溥朱友謙襲據同州詔劉鄩尹皓討之秋晉將符存審大破鄩皓於同州皓譖鄩而殺之】龍徳元【吳睿皇溥順義元春成徳將張文禮殺王鎔而代之晉王使閻寶討之秋文禮卒子處瑾代之冬晉王破戴思逺於戚城遂北攻鎭州王處直使子郁召契丹以救鎭州假子都殺處直自立契丹遂圍幽州攻易定】二【春晉王破契丹於定州追奔至幽州戴思逺襲魏州拔成安急攻楊劉晉王還救之晉人攻鎭州久不下名將李嗣昭等多死秋監軍段凝拔衞州梁兵復振晉將符存審拔鎭州殺張處瑾晉監軍張承業卒】

唐莊宗【存朂】同光元年【春澤潞李繼韜降於梁夏王稱帝於魏州李亶襲梁鄆州取之梁將王彥章拔徳勝急攻楊劉防拔趙巖等惡彥章以段凝代之上用樞宻使郭崇韜防自鄆州直趣大梁擒王彥章於中都梁主自殺諸藩鎭皆降】

臣光曰太祖始以黃巢降將秉旄宣武逞其詐力蠶食東夏地廣兵彊威權日熾志欲無厭遂遷唐祚淫虐不悛禍自內興不得其死宜矣均王膏梁之子材不過人棄敬翔王彥章而用趙巖張歸霸以與莊宗爲敵能無亡乎

【上入汴尋甲遷都洛陽申】二【春立皇后劉氏上旣滅梁日益驕淫伶人宦官用事劉后陰狡上畏而惑之四方解體夏秦王李茂貞卒子從曮嗣秋蜀主遊靑城契丹冦幽州及鎭定嵐蔚州】三【蜀咸康南漢白龍元春契丹冦幽州李亶擊走之上幸魏州塞酸棗決河秋曹太后崩魏王繼岌郭崇韜伐蜀蜀主將遊秦州至利州圍之奔還蜀城邑皆奔潰冬蜀主降以北都畱守孟知祥鎭西川閩王王審知卒子延翰嗣】

明宗【亶】天成元年【春莊宗以讒誅郭崇韜朱友謙天雄衙兵皇甫暉反推衙將趙在禮爲主攻陷魏州詔總管李亶討之軍士劫亶與在禮合荘宗將幸汴州亶先入據之荘宗還洛夏軍校郭崇謙反弒荘宗劉后死於並州魏王死於渭南亶入洛卽帝位秋契丹安巴堅入幽州王延翰驕恣弟鏻及審知假子延稟攻殺之璘自立以延稟鎭建州】二【吳幹貞元春髙季興擅取防峽州詔襄州帥劉訓討之不克冬上幸汴州宣武帥朱守殷反討平之徐溫卒子知詢代爲副都統鎭升州吳王溥初稱帝】三【南漢大有元春契丹陷平州夏王都謀反詔宋州帥王晏球討之秋契丹將楊隱救鎭州晏球大敗之徐知詢與李昪爭權冬昪誘知詢入朝奪其兵柄兼領之升賢而好士國人悅之髙季興卒子從誨代之】四【吳太和元春王晏球攻定州殺王都樞宻使安重誨惡錢鏐之僭秋】

【詔鏐致仕鏐令子元瓘自雪乃復其官爵】長興元【春徙李從曮鎭宣武立皇后曹氏上假子潞王從珂鎭河中安重誨惡之使其將楊彥溫逐之又惡孟知祥及東川帥董璋割其支郡夏知祥及璋俱反詔上婿天雄帥石敬瑭討之不克冬楚王馬殷薨子希聲嗣】二【春契丹主徳光之兄贊華來奔石敬瑭糧盡引還上惡安重誨恣橫使出鎭河中尋族誅之重誨曰臣死不恨但不爲國家誅潞王他】

【日必爲患夏王延稟襲福州王鏻擊殺之上族董璋家而不誅孟氏璋由是疑知祥背已】三【春詔赦兩川知祥聴命璋怒攻知祥至漢州敗死詔知祥鎭兩川封蜀王許行墨勑知祥乃分利閬遂防黔爲五嶺吳越王錢鏐薨子元瓘嗣夏馬希聲薨弟希範嗣以潞王鎭鳳翔石敬瑭鎭河東冬吳李升出鎭升州畱子景知政事】四【閩惠宗王鏻龍啟元春王鏻自稱閩帝或請立太子上不悅夏上疾秦王從榮請見不得疑上崩而左右匿之勒兵將入宮樞宻使朱昭馮贇孟漢瓊等擊斬之上崩召少子宋王從厚甲於魏州而立之

午】

潞王【從珂】淸泰元年【蜀髙祖孟知祥明徳無春孟知祥稱蜀帝朱昭等徙潞王鎭河東王不受命詔西京畱守王思同討之圍鳳翔防克防軍士亂潰思同走死王整眾而東所向崩潰閔帝奔衞夏州王入汴卽帝位立後劉氏鴆殺閔帝興元帥張防釗洋州帥孫漢韶皆降蜀秋蜀主知祥殂子昶立冬契丹冦云應州詔石敬瑭屯代州以備之】二【吳天祚閩永和元蜀秦國公昶夏契丹冦新代應州秋以晉州帥張敬達爲副總管以分石敬瑭之權冬閩將李仿弒其主鏻立其子昶】

晉髙祖【敬瑭】天福元年【閩康宗昶通文元夏淸泰徙石敬瑭鎭天平敬瑭稱疾不行淸泰詔張敬達討之天雄將張令昭逐其帥劉延皓詔宣武帥範延光討誅之秋張敬達圍晉陽敬瑭稱臣求救於契丹誓爲父子契丹主自將五萬騎救達敬達敗退保晉安契丹團之詔樞宻使趙延壽天雄帥範延光幽州帥趙徳鈞救晉安淸泰幸懷州冬趙徳鈞延壽屯團栢陰與契丹通求爲漢帝契丹立敬瑭爲帝割幽州所管及新武云應朔州以賂契丹諸將殺張敬達以降徳鈞父子亦降上遂長驅而南淸泰奔還舉室自焚】

臣光曰武皇以沙陀微種奄有河東黃巢之亂有大功於唐室上源之變訟於朝廷而不能自直遂與朱氏治兵相攻糾紛不解流血成川僵屍蔽野至其晚節鋒銳益衰窮居一隅僅能自保莊宗自弱齡襲位麾下諸將皆白首行陳與武皇並轡齊驅之人乃能以恩信結其心英果折其气莫不竭力致命頤指如意遂服眞定從中山取漁陽兼魏博防馬渡河而梁氏失國當是之時天下莫不震動諸侯陸梁踞肆者皆眙相顧莫敢保其土地王衍恃其險逺辭禮倨慢偏師西指而劍閣不守觀其行兵可謂能矣惜其器小志近驕心易生矜功自喜禦眾無法便嬖是說婦言是用才及三年隕身亡族悲夫明宗無取國之心而爲眾所附資性寛厚克終天祿淸泰於危難之中坐受神器得之非難失之孔易負扆未安家爲煨燼十年之中易姓者四禍福相尋何其速哉

【上入洛陽安州盧文進奔吳吳封李升爲齊王上幸洛陽】二【唐烈祖李升升元元夏範延灮反詔親軍將楊光逺討之進圍魏州京畿巡檢使張從賓反自河陽入東都殺上子重信重義詔親軍將杜重威討誅之冬李昪受吳禪稱唐帝】三【蜀廣政元秋範延光降赦之冬復以汴州爲東京長安爲晉昌軍】四【秋唐主始復姓李氏閩主昶貪虐閣門使連重遇弒之立其叔父曦】五【閩景宗曦永隆元夏安州李金全叛入於唐】六【秋上幸魏州錢元瓘薨子佐嗣河決滑州冬襄州帥安從進反攻鄧州親軍將李建崇擊破之成徳帥安重榮反將兵數萬聲言入朝詔杜重威擊之大破重榮於宗城遂圍鎭州】七【漢殤帝玢光天元春拔鎭州斬重榮塞滑州決河夏漢王龔殂子玢嗣上疾命平章事馮道立幼子重睿上崩親軍將景延廣矯詔立上兄子齊王重貴延廣使告哀於契丹稱孫不稱臣契丹始有隙秋拔襄州殺安從進】

齊王【重貴】八年【漢中宗晟幹和唐元宗景保大殷光王延政天徳元春上自魏州還汴唐主昪殂子景立以弟齊王遂爲元帥燕王逹副之約以傳國漢王玢弟晟弒玢自立閩主弟延政自稱殷帝侍中桑維翰屢請與契丹和親上甲不聴冬靑州帥楊光逺召契丹入冦

辰】開運元【春契丹數道入冦河北諸州皆城守上幸澶州契丹主至澶州而還閩指揮使朱文進弒閩主曦來降冬兗州帥李守貞討楊光逺誅之唐將邊鎬查文徽攻王延政福州將林仁翰殺朱文進降於延政】

二【春契丹冦邢洺磁相至楡林而還上幸澶州契丹圍杜重威於陽城河陽帥符彥卿擊破之秋唐人拔建州虜王延政福州將李孺贇泉州將畱從效皆降於唐冬樞宻使馮玉譖桑維翰罷其政事】三【夏契丹冦定州相州帥張彥澤擊破之秋唐陳覺等攻李孺贇兩浙將張筠救之大破唐兵取福州冬契丹瀛州請降上遣杜重威悉率禁兵以應之遇契丹於中渡橋重威與張彥澤皆降契丹彥澤還兵襲京師帝遂降於契丹】

漢髙祖【暠】天福十二年【春契丹主入汴遷晉帝於黃龍】

臣光曰髙祖以地尊勢重廹於猜嫌親執臣子之禮以事戎狄賂之土田借其兵力以取天下夫羽翼未成不可以髙飛國家未治不可以應敵齊王捨桑維翰之深謀信景延廣之狂策內政不修而外挑彊鄰使黎民塗野艸胡騎污宮闕生爲降虜死爲羇魄非不幸也

【河東帥劉暠卽帝位於晉陽河南北盜起契丹主懼畱其將蕭翰鎭汴而還夏殂於欒城兄子元欲自立囚述律太后蕭翰立唐明宗子從益而去帝畱弟旻鎭河東入汴殺從益馬希範薨弟希廣嗣錢佐薨弟倧嗣冬衙將明進思廢倧立其弟俶】幹祐元【春上崩子周王承祐立年十八平章事蘇逢吉樞宻使楊都郭威史肇輔之河中帥李守貞及鳳翔將王景崇永興將趙思綰反秋詔郭威討之冬髙從誨薨子保融嗣】

隱帝【承祐】二年【夏馬希廣庶兄永州刺史希蕚襲長沙不克乞師於唐趙思綰降殺之秋拔河中殺李守貞冬契丹冦北邊詔郭威禦之】三【春拔鳳翔殺王景崇兩浙敗唐兵於福州虜其將查文徽夏以郭威爲鄴都畱守秋馬希蕚攻弟希廣殺之自立冬帝幸臣李業等譖殺楊邠史肇等又遣使殺郭威威擁兵入朝帝戰敗自殺威迎劉崇子贇於徐州而立之未至契丹冦洺州威北伐至澶州還兵內向以太后令廢贇以威監國】

臣光曰髙祖擁精鋭之兵居形便之地屬胡騎北旋中州乏主故雍容南下而天下歸之豈其才徳之首出哉乃防其時之可爲也夫根疎者不固基薄者易危隱帝𨿽有南面之名而政非已出民不知君輕信羣小之謀欲除拔扈之臣禍不旋踵自然之勢也父子相繼四年而滅自古饗國之短未有若玆者也

周太祖【威】廣順元年【北漢世祖劉旻幹祐四春卽帝位以養子榮鎭澶州榮柴皇后兄子也劉旻稱漢帝秋馬希蕚與弟希崇爭國唐將邊鎬擊虜之遂滅湖南冬漢主引契丹攻晉州不克】二【春兗州帥慕容彥超反上自將擊誅之因幸曲阜拜祀孔子朗州將劉言襲長沙逐邊鎬上表請節鉞詔言鎭湖南徙治朗州】三【春上有疾樞宻使王竣坐專恣貶商州以晉王榮爲開封尹秋湖南軍亂囚其帥劉言迎潭州甲王逵代之冬誅鄴都畱守王允中

寅】顯徳元【春以晉王判內外兵馬上崩晉王卽位漢王引契丹冦潞州世宗自將禦之戰於髙平親軍將樊愛能何徽先遁斬之並其軍使以上遂大破漢兵夏進圍晉陽拔遼憲嵐石沁沂代七州天雄帥符彥卿及契丹戰敗於折口乃班師冬漢主旻殂子承釣立帝大閱諸軍務精不務眾】

世宗【榮】二年【北漢主承鈞幹祐八鳳翔帥王景攻蜀秦鳳成州拔之冬平章事李谷率十二將伐唐圍唐將劉仁贍於壽州】三【春築東京外城上自將伐唐親軍將李重進斬唐將劉彥於正陽太祖拔滁州擒其將皇甫暉親軍將韓令坤拔州江北諸州降者甚眾唐主稱臣請獻六州以和上欲盡得江北不許夏太祖破唐府王逹於六合湖南將潘叔嗣殺其帥王逵迎潭州周行逢代之上自渦口還時天暑糧且盡戰數不利諸將皆棄所得州並兵圍壽州不克】四【北漢天防元春上復伐唐大破唐兵於紫金山劉仁贍以壽州降上還冬復伐唐拔濠泗楊秦四州】五【唐交泰元春上屠楚州遂幸迎鑾欲濟江唐主大懼去帝號稱國主請盡割江北十四州用周正朔上乃班師唐大弟遂固請讓位唐主乃立子冀爲太子冬唐殺其相宋齊丘】六【南漢恩赦侯鋹大寶元春鑿五丈及惠民河樞宻使王朴薨上自將擊契丹夏上至瓦橋闗契丹闗南三州俱降將攻幽州防上有疾而還李重進破河東兵於百井上崩梁王宗訓卽位秋漢南主晟殂子鋹立唐太子冀卒】臣光曰太祖負震主之威挾不賞之功措身無所乘危而發𨿽履天下之籍而家室先覆矣世宗以異姓之親入乘大統知近世之起於威令不行下陵上替故髙平之役首誅樊何以振軍法遂能變弱爲彊因敗爲功乘勝北逐至於太原歸而簡師習戰並心進取於是南割江淮西克秦鳳北開闗南攻無堅城戰無彊陣又以桴鼓之隙治律曆興禮樂審法令修政事收賢才養百姓可謂能知治安之本矣大功未成中道而夭蓋太平之業天將啟聖人而授之固非人謀之所及也

稽古錄卷十五﹤史部﹐編年類﹐稽古錄﹥

欽定四庫全書

稽古錄卷十六

宋司馬光撰

臣光拜手稽首曰臣聞商書曰與治同道罔不興與亂同事罔不亡終始愼厥與惟明明後周書曰我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不愼厥徳乃早墜厥命我不敢知曰有殷受天命惟有歷年我不敢知曰不其延惟不愼厥徳乃早墜厥命蓋言治亂之道古今一貫歷年之期惟徳是視而已臣性愚學淺不足以知國家之大體然竊以簡防所載前世之迹占之輒敢冒死妄陳一二夫國之治亂盡在人君人君之道有一其徳有三其才有五何謂人君之道一曰用人是也蕞爾之國必有正直忠信之士焉必有聰明勇果之士焉正直忠信之謂賢聰明勇果之謂能彼賢能者眾民之所服從也猶艸木之有根柢也得其根柢則其枝葉安適哉故聖王所以能兼制兆民包舉宇內而無不聴從者此也凡用人之道采之欲博辧之欲精使之欲適任之欲専采之博者無求備於一人也收其所長棄其所短則天下無不可用之人矣辧之精者勿使名實僞冒眞也聴其言必察其行授其任必考其功則羣臣無所匿其情矣使之適者用不違其才也仁者使守明者使治智者使謀勇者使防則百職無不舉矣任之專者勿使邪愚之人敗之也茍知其賢𨿽愚者日非之而不顧茍知其正𨿽邪者日毀之而不聴則大功無不成矣然後爲之髙爵厚祿以勸其勤爲之嚴刑重誅以懲其慢賞不私於好惡刑不遷於喜怒如是則下之人懷其徳而畏其威樂爲用而不敢欺譬如乘堅車禦良馬執六轡奮長策以立扵康荘之塗惟意所適安有不至者哉此人君之要道也何謂人君之徳三曰仁曰明曰武仁者非嫗煦姑息之謂也興教化修政治養百姓利萬物然後可以爲仁明者非巧譎苛察之謂也知道義識安危別賢愚辧是非然後可以爲明武者非彊亢暴戾之謂也惟道所在防之不疑姦不能惑佞不能移然後可以爲武是故仁而不明猶有良田而不能耕也明而不武猶視苖之穢而不能蕓也武而不仁猶知獲而不知種也三者皆備則國治彊闕一則衰闕二則危皆無一焉則亡此人君之三徳也何謂人君之才五曰創業曰守成曰陵夷曰中興曰亂亡創業者智勇冠一時者也王者經綸之初土無定所民無定分英雄相與角逐而爭之才相偶則爲二相參則爲三愈多則愈分故非智勇冠一時莫能一天下也守成者中才能自修者也王者動作云爲得之近而所利逺失之微而所害大故必兢兢業業以奉祖考之法度則補之傾則扶之不使耆老有嘆息之音以爲不如昔日之樂然後可以謂之能守成矣陵夷者中才不自修者也習於宴安樂於怠惰人之忠邪混而不分事之得失置而不察茍取目前之佚不思永逺之患日復一日使祖考之業如丘陵之勢稍頹靡而就下曾不自知故謂之陵夷也中興者才過人而善自彊者也𨿽以帝王之子孫而能知小人之艱難盡羣下之情僞其才固已過人矣又能勤身克意尊賢求道見善則遷有過則攺如是則𨿽亂必治𨿽危必安𨿽已衰必復興矣亂亡者下愚不可移者也心不入徳義性不受法則捨道以趨惡棄禮以縱欲讒諂者用正直者誅荒淫無厭刑殺無度神怒不顧民怨不知如是而有敵國則敵國防之無敵國則下民叛之禍不外來必自內興矣此人君之五才也夫道有失徳故政有治亂徳有髙下故功有小大才有美惡故世有興衰上自生民之初下逮天地之末有國家者𨿽變化萬端不外是矣三王之前見於詩書春秋愚臣不敢復言今采戰國以來至周之顯徳凡小大之國所以治亂興衰之迹舉其大要集以爲圖每年爲一行六十行爲一重五重爲一卷其天下離析之時則置一國之年於上而以朱書諸國之君及其元年系於其下從而數諸國之年則皆可知矣凡一千三百六十有二年離爲五卷命曰歷年圖敢再拜稽首上陳於黼扆之前庶防觀聴不勞而聞見甚博善可爲法惡可爲戒知自古以來治世至寡亂世至多得之甚難失之甚易也恭惟國家承百王之獘接五伐之亂防縣分裂干戈日尋藩臣驕恣元元憔悴太祖宵衣旰食櫛風沐雨勤求賢俊明愼誅賞收支郡任文臣以消方鎭之權舉公防除貪污以厲州縣之吏選精鋭嚴階級以治戰鬭之士省賦役卹刑罰以撫農桑之民內政旣成乃修外事近者旣悅乃詰逺人故傳檄而下荊湖顧盼而克巴蜀叱吒而平嶺表指麾而定江南大勲未集太宗繼統述修前緒閩越句吳皆獻地入朝西登太行而晉人自縛蓋自宋興二十年然後大禹之迹復混而爲一以至於今八十有五年矣朝廷淸明四方無虞戎狄順軌羣生遂性民有自髙曽以來未嘗識戰鬭之事者蓋自古太平未有若今之久也易曰君子安不忘危存不忘亡治不忘亂周書曰制治於未亂保邦於未危今人有十金之產者猶知愛之況爲天下富庶治安之主以承祖宗光大完美之業嗚呼可不戒哉可不愼哉

稽古錄卷十六

欽定四庫全書

稽古錄卷十七

宋司馬光撰

【庚申】太祖建隆元年【正月甲辰上受周禪奉周帝爲鄭王乙巳攺元大赦契丹冦定州邊將擊卻之二月尊太夫人杜氏爲皇太后三月辛酉追尊髙祖曰僖祖曽祖曰順祖祖曰翼祖考曰宣祖四月浚蔡渠李筠叛降河東襲澤州殺刺史張福而據之癸巳詔石守信等諸軍討筠五月己亥朔日食己未上自將討李筠河東主劉鈞軍於太平驛遣其平章事衞融宣徽使盧贊將兵救筠筠帥其眾南下與石守信等遇於長平守信等大破之盧贊溺死筠走保澤州諸軍進圍之六月己巳朔上至澤州辛巳克之筠自焚死獲衛融釋之乙酉上進攻潞州丁亥筠子守節以城降釋之河東主鈞聞之遁歸折徳扆破河東沙谷寨七月戊申上還至東京八月甲申立夫人王氏爲皇后九月李繼勲擊河東焚平遙李重進叛降江南江南主李景不敢受己未詔石守信等諸軍討之甲子縱邊將所獲河東民數萬口還其國髙保融卒弟保朂襲位十月河決厭次晉州鈐轄荊罕儒襲河東汾州戰沒庚寅上自將討李重進十一月丁未上至州卽日克之重進自焚死乙夘江南主李景遣其臣嚴績來犒師庚申復遣其子從鎰入貢十二月丁亥上還至東京】二【正月發開封陳許民夫數萬導蔡渠入於潁二月發曹單民夫數萬浚五丈渠江南主景遷都南昌三月丙申內酒坊火河東冦麟州四月癸巳朔日食六月甲午太后杜氏崩江南主景卒於南昌子煜立七月以防還金陵八月詔李懷節執孫行友送闕下九月甲子契丹嘉哩等來降十月丙午葬明憲皇后於安陵詔竊盜贓錢滿三千者死】三【正月甲戌發民廣皇城東北隅罷遞夫募卒以代之二月庚寅初令文班常參官舉幕職令錄有罪連坐詔百官轉對河東冦潞晉二州守將擊走之三月初令大辟奏案刑部詳覆以止藩鎭專殺畱從效卒養子紹鎡襲位四月衙將陳洪進誣紹鎡謀歸兩浙執送江南立大將張漢思爲畱後髙保朂卒兄子繼衝襲位五月增修大內六月秦州屬羌尙波於拒命詔歸江南降兵數千九月尙波於降七月癸巳初定編勑二十條周行逢卒子保權襲位十二月詔諸縣盜賊鬭訟事皆歸令尉鎭將惟得掌郭下是歲周鄭王居於房陵周保權上言衡州刺史張文表作亂來乞師】幹徳元【正月命慕容延釗等將兵討文表未至文表爲湖南所擒二月延釗等至荊南髙繼衝請舉族歸朝延釗等進克潭州三月拔嶽州朗州周保權出降兩道諸州悉平爲荊湖路癸酉定常行杖法笞杖徒流各有數置義倉毎稅一石別輸一斗四月行應天歷鑿講武池初置諸州通判以分節度使刺史之權或節度使有闕則以文臣權知諸州張漢思諸子謀殺陳洪進洪進廢漢思而代之六月初命朝臣知縣七月王全斌等擊河東俘數千人八月辛巳行新定刑統王全斌等攻河東樂平縣拔之置平定軍九月河東反契丹攻平晉軍守將拒卻之十月庚辰詔天下造版籍及戶帖戶鈔十一月泉州畱後陳洪進請內屬許之仍以詔諭江南甲子上始親祀圓丘配以宣祖大赦攺元十二月甲申皇后王氏崩河東冦府州折徳扆敗之初置形甲勢稅簿

子】二【正月初聴選人四時參選不限冬集發民夫治鄆州遙堤二月】

【李繼勲等攻河東遼州敗河東將郝貴超於城下遼州降三月河東將周審玉等來降四月乙夘攺葬宣祖及昭憲皇后於河南安陵乙丑初置參知政事六月河南北陜西蝗八月詔於京師及緣江冬置貨務令商旅入金帛於京師執引詣緣江給茶九月丁徳裕等攻廣南郴州拔之折徳扆卒以其子禦勲知府州事自是世襲知府州西川主孟昶遣間使以蠟書遺河東謀連兵入冦十一月甲戌命王全斌等將兵三萬自鳳州道劉光義等將兵二萬自歸州道伐西川十二月涼州來請帥詔以麯彥饒爲之王全斌等拔興州敗西川兵於三泉獲其招討使韓保貞副使李進】三【正月劉光義等拔防州殺其節度使髙彥儔王全斌等破西川兵於大漫天遂破利州及劍門又破西川並拔劍州擒其知樞宻院事王昭逺馬步軍都指揮使趙崇韜劉光義等拔萬施開忠遂五州西川主昶出降蜀地悉平得州四十五爲西川路二月王全斌殺西川降兵二萬餘人於成都三月蜀中盜賊羣起詔所在討之五月丙戌孟昶入見六月甲辰以昶爲中書令秦國公太子大臣皆除美官庚戍昶薨八月河決陽武九月河決澶州發兵治之】四【正月丁亥詔丁徳裕等將兵討蜀中餘盜二月羅彥環等敗河東兵於靜陽三月廢義倉四月契丹丰州節度使於延來降六月詔內侍年三十無養父方許養一子河決觀城七月聴州縣官各置俸戶月輸錢五百八月河決靈武遣韓重贇等發夫卒數萬人塞決河是歲初用和峴議以景表尺造律下王朴樂一律】五【正月戊戌發畿內及鄰州民夫數萬治河隄三月丙辰河東石盆寨降五星聚於奎五月河東鴻唐寨降六月戊午朔日食丙子詔諸州通判鈐轄都監等毋得受節度使添給八月衞州河溢入城殺數百人九月庚子李彜興卒子光叡襲位十二月丙辰禁惡錢及行濫縑帛】開寶元【正月甲午發畿內民夫治東京城丁未河東偏城寨將任恩帥眾來降三月甲辰鎭州奏破河東馬鞍山寨五月丁未賜江南糧十萬斛以救其饑七月丙午鎭州奏河東烏玉寨主胡遇帥眾降河東王鈞卒養子繼恩立八月戊辰詔李繼勲等將兵擊河東九月庚子繼勲奏敗河東軍於洞渦水口河東供奉官侯霸榮弒其主繼恩平章事郭無爲殺霸榮立繼恩弟繼元十月丙子吳越王錢俶遣其子惟睿入貢十一月癸夘上祀圓丘大赦攺元】二【正月壬寅命使者十八人調軍食詣河東行營二月乙夘遣曹彬黨進等先將兵伐河東甲子上發東京三月乙未李繼勲奏敗河東軍於太原城下戊戍上至太原辛丑發諸縣民夫數萬赴城下癸夘河東憲州判官史昭文以州降丙午決晉水灌太原四月辛亥遣海州刺史孫方進圍汾州契丹救河東己未何繼筠奏敗契丹於陽曲北擒其武州刺史王彥符五月癸未韓重贇奏敗契丹於定州北甲申引汾水灌太原戊子初令獄官於盛暑淸滌杻械貧者給食甲午河東嵐州刺史趙文度降丙午楊重勲折禦勲來朝閏月戊申劉繼元殺其平章事郭無爲己未徙河東民萬餘戶於山東防暑疾疫庚申分諸軍屯鎭潞壬戌上南還六月辛夘江南主煜遣其弟從謙入貢癸巳上至東京十月契丹藏才幹酋長王甲帥眾來降置丰州以處之】三【正月癸丑發畿內民夫數萬治河隄四月辛夘朔日食庚子詔開河北鹽禁聴通商收稅置便錢務七月丙辰減州縣官員數上命江南主煜招諭廣南主劉鋹鋹不聴囚其使龔愼儀九月己亥朔命潘美等將兵伐廣南甲辰詔修完前世帝王陵爲亂兵所毀者乙夘潘美等破廣南兵拔富州十月庚寅拔賀州十一月壬寅拔昭桂二州癸亥邊將破契丹於遂城十二月辛亥潘美等破廣南兵拔連州癸巳發畿內民夫二萬治河隄】四【正月癸丑潘美等抜廣南英雄二州二月己丑奏克番禺擒廣南主鋹廣南悉平得州四十一爲廣南路詔以幕職州縣官闕多人少初令特放選仍聴超折注擬五月乙未朔上禦明徳門諸將以練系劉鋹獻之釋以爲恩赦侯王甲卒以其子承美知丰州事自是世襲知丰州十月癸亥朔日食十一月己未上祀圓丘大赦癸亥川班直四十人撾鼓訴賞薄悉斬之河決澶淵泛數州澶州通判姚恕坐死】五【五月辛未河決濮陽廢廣南媚川都六月庚寅河決陽武汴決谷熟戊申命曹翰發民夫三萬六千卒一萬五千塞陽武決河又發卒夫數萬塞濮陽決河八月己亥廣州奏破羣獠於容州九月丁巳朔日食十一月己未廣州奏破羣獠於英州大饑】六【正月癸酉發民夫治魏縣河堤三月房州奏周鄭王殂諡曰恭帝四月癸丑初選令錄簿尉爲堂後官五月己巳交趾丁璉始遣使內附授以官爵六月癸未朔隰州奏將兵入河東境拔甲七塞

戌】七【二月庚辰朔日食上詔江南主煜入朝辭不至而繕完自守九月命曹彬等將舟師自荊南防江而下伐江南閏月己酉破江南兵丙辰拔池州十一月丙子破江南兵於采石作浮梁濟江契丹來請和命知雄州孫全興以書答之十二月辛亥曹彬等破江南卾州兵於江北】八【正月甲戌朔破江南兵於新林港丁丑知晉州武守琦奏破河東兵於洪洞二月壬戌曹彬奏拔升州闗城三月己亥契丹初遣其臣克實克舒蘇入見辛未吳越王俶拔江南常州四月乙巳王明破江南兵於江州六月辛亥澶州奏河決頓丘發丁夫數萬塞之七月辛未朔日食庚辰初遣郝崇信使於契丹八月封丁璉父部領爲交趾王九月乙酉江南潤州降十月丁巳治西京內十一月辛未江南遣其臣徐入見乙未曹彬克金陵擒江南主煜江南悉平得州十九爲江南路】

太宗太平興國元年【正月辛未曹彬遣使獻李煜太祖釋以爲違命侯三月辛夘羣臣三上表請加尊號太祖以燕晉未平不亢丁巳作禮賢宅以待吳越王俶己未俶入朝辛未辭歸太祖將幸西京壬申先饗太廟丙子發東京庚辰謁安陵辛巳至西京四月庚子雩祀於圓丘大赦丙午東還辛亥至東京丙寅曹翰奏拔江州擒江南將宋徳明八月丙辰發兵伐河東九月戊寅破河東兵辛巳郭進奏得山後諸州民三萬七千餘口十月癸丑太祖崩於萬歲殿皇弟晉王炅卽皇帝位乙夘大赦李光叡奏破河東吳保寨詔諸場務不聴人添額置撲十一月戊辰罷天下俸戶十二月甲寅上禦乾元殿大赦攺元】二【正月擢進士呂蒙正等百三十三人及第皆除京官通判以興文教抑武事二月廢江南鐵錢悉用銅錢庚子上攺今名初置江南茶塲四月甲午置威勝軍於亂栁乙夘太祖於永昌陵七月河決溫縣又決滎澤又決頓丘發夫卒塞之諸道大水發潭州兵擊梅山洞蠻八月丙寅陳洪進入朝初令藩鎭支郡悉屬京師長吏得專】

【奏事九月丁酉詔私鑄小錢者死十一月丁亥朔日食】三【正月甲午詔絳州浚汾河發唐鄧民夫數萬人及諸卒萬人開曹渠自襄漢抵京師渠成而水不行二月丙辰朔秦州奏西羌冦邊使者任徳明將兵擊走之三月己酉吳越王俶入朝四月己夘陳洪進獻所有州二庚辰懷州奏河決獲嘉發夫卒塞之五月吳越王俶表獻所有州十三爲兩浙路壬寅李光叡卒子繼筠襲位戊申秦州判官李若愚之子飛雄謀反族誅六月汴渠決寧陵詔發宋亳民夫塞之又發畿內民夫塞汴口十月置內藏庫掌藏經費之餘以待非常之用河決靈武發夫卒塞之十一月丙申上祀圜丘配】

【以太祖大赦是歲行太平興國編敇】四【正月庚寅詔先遣潘美等將兵伐河東二月甲子上自將發東京三月庚辰朔至眞定乙未分兵攻嵐州契丹救河東郭進邀擊大破之四月壬戌上發眞定折禦卿奏破岢嵐軍乙丑諸將破隆州己巳破嵐州庚午上至太原壬申上幸城西督諸將攻城五月甲申河東主繼先出降河東悉平得州十爲河東路庚子上發太原六月甲寅詔發河北京東芻粟赴北面行營欲乘勝取幽州庚申上發眞定丁夘至易州刺史劉宇降戊辰涿州降庚午上至幽州破契丹眾於城北七月癸未督諸將攻城不克甲申班師乙巳上至東京李繼筠卒弟繼捧襲位八月癸亥詔潘美將兵屯三交口以備契丹汴渠決宋城發民夫塞之九月河決汲縣乙酉詔何紹勍等將兵屯定州以備契丹初聴銅錢入蜀十月庚午闗南奏破契丹於遂城西徐鮑二水間十一月己亥嵐州奏破契丹於三交口闗南奏破契丹】五【正月發民夫治衞澶濮三州河隄二月苛嵐軍奏雜虜二百五十戶內屬三月癸巳代州奏破契丹殺其侍中蕭咄李禽馬步軍都指揮使李重誨閏月三交奏雜虜二百餘戶內屬四月戊子代州奏雜虜二百餘戶內屬上以丁璉阻兵專地七月丁未遣孫全興等將兵討之十月戊寅命楊重進等將兵屯國南蔡玉等將兵屯定州盧漢贇等將兵屯鎭州以備契丹丁璉卒弟璿尙防大將黎桓幽丁氏宗族專制國事十一月桓以璿表求襲兄位稱藩入貢不報己酉上以契丹數爲冦自將擊之壬子發東京癸丑闗南奏破契丹戊午上至大名雄州奏契丹遁去十二月庚辰上南還乙酉至東京辛夘交州行營奏破交趾兵】六【正月辛亥易州奏破契丹兵三月壬戌交州行營奏破交趾兵於白藤江口五月己未以歲旱大赦六月丙子平塞軍奏破契丹兵七月丙午詔諭渤海共擊契丹九月乙未朔日食丙辰易州奏破契丹兵詔郭贄等考校在京京朝官功過材器遇中書湏人送防等定差十一月辛亥上祀圓丘大赦孫全興爲交趾所敗丁巳坐誅】七【三月癸巳朔日食丁璿遣使謝罪四月貶盧多遜及秦王廷美連坐者甚眾五月辛丑髙陽闗奏破契丹於唐興口己酉李繼捧入朝詔遷其族於京師其弟繼遷叛入地斤澤辛亥三交奏破契丹己未府州奏破契丹於朔州六月河決臨濟初置譯經院七月河決濟口八月己夘罷劍南酤十月夏州奏擊李繼遷破之河決武徳行乾元歷十二月戊午朔日食閏月庚寅丰州奏契丹錫裏等十一族七萬餘帳內附王承美擊契丹破之禽其節度使諤徳】八

【二月戊子朔日食三月丰州奏破契丹兵分三司各置使五月河決房村灌澶濮曹濟諸州東南流至徐州入淮發卒數萬民夫十餘萬治之黎桓廢丁璿自稱交州三使畱後始遣使入貢六月甲午河南奏谷洛伊瀍水溢溺死者以萬計秋諸路大水十月置都進奏院罷諸州知後官十二月癸夘滑州奏房村決河已塞戊申宥州奏李繼遷入冦擊走之是歲初命著作佐郎呂文仲侍讀經史甲申】雍熙元【三月己未滑州奏河復決發卒數萬人塞之羣臣請封禪四月甲午詔許之五月丁丑乾元文明二殿災六月壬寅詔罷封禪十月庚寅夏州奏擊李繼遷破之俘一千四百餘帳獲繼遷母妻獨繼遷遁去十一月丁夘上祀圓丘復配以宣祖大赦攺元十二月壬辰立妃李氏爲皇后悉罷嶺南采珠塲】二【四月丁酉夏州行營奏破李繼遷黨悉利族獲其代州刺史折羅遇六月辛夘麟州奏雜虜四十七族內屬岌羅賦等九十四族拒命擊破之庚戌楚王元佐坐縱火廢爲庶人十二月庚子朔日食】三【正月庚寅詔曹彬崔彥進將兵出雄州田重進將兵出飛狐二月詔髙麗王治發兵西防官軍壬子詔潘美楊業將兵出云應朔州以擊契丹三月癸酉曹彬破契丹於固安新城降丁丑田重進破契丹於飛狐北潘美自西陘入追契丹至寰州破之庚辰寰州刺史趙彥辛降辛巳曹彬抜涿州潘美圍朔州節度副使趙希贊舉城降癸未田重進破契丹禽其西南面招安使大鵬翼乙酉曹彬破契丹於涿州南丁亥潘美至應州節度副使艾正舉城降辛夘田重進圍飛狐防禦使呂行徳舉城降四月辛丑潘美拔云州田重進破契丹於飛狐壬寅曹彬米信之師破契丹於新城東北乙夘田重進至蔚州左右都押衙李存璋舉城降五月存璋悉殺契丹帥城中老弱來奔詔田重進還軍定州庚午曹彬等至岐溝闗北爲契丹所敗還軍易州上召彬等還丁丑詔徙云應寰朔州吏民於河東許汝間六月戊戌朔日食秋契丹陷寰州潘美等敗於陳家谷楊業死契丹復據云應朔州十月授黎桓官爵十二月己亥田重進奏攻抜岐溝闗丙午劉廷讓與契丹戰於君子館全軍敗沒】四【七月庚寅置三班院】端拱元【正月乙亥上耕籍田大赦攺元四月癸巳詔緣邊戍兵無得輒恣侵掠務令安靜五月辛未賜李繼捧姓名趙保忠使還鎭夏州招】

【討李繼遷十一月己丑鎭奏破契丹於唐河十二月辛未趙保忠言李繼遷請降以繼遷爲銀州刺史繼遷竟不至】二【二月癸亥命陳恕等爲諸路營田使八月丙辰上禦乾元樓大赦大旱十月置入中倉十二月庚申上命省去尊號曰皇帝兼稱已爲不可朕欲稱王但嫌與諸子同耳】淳化元【正月戊寅朔攺元四月戊申夏州奏破李繼遷兵五月辛夘置刑部詳覆官六員禦史臺推勘官二十員八月趙保忠奏破李繼遷於安慶澤又奏破繼遷於玉庭鎭】二【正月丙子命翟守素將兵屯夏州助趙保忠守禦三月己巳上以蝗旱欲自焚未防而雨五月乙巳置折博倉六月乙酉汴渠決浚儀上自督衛士負土塞之宋州奏汴渠決宋城詔近縣民夫塞之亳州奏汴渠決東流七月李繼遷請降授以官爵賜姓名趙保吉八月己夘置審刑院以覆大理所防獄十一月丙申朔詔百官次對】三【二月乙丑朔日食五月癸丑作祕書閣六月丁丑黒風晝晦辛夘置常平倉十月壬午命王沔等磨勘京朝官選人班行十一月己亥許王元僖薨】四【正月辛夘上祀圓丘初以宣祖太祖並配大赦二月己未朔日食丙戌攺磨勘京朝官院靑神民王小波等起爲羣盜三月壬子發河北諸州戍兵萬八千人開河北緣邊塘泊種稻田命屯田使何承矩領之五月戊子詔所舉官攺節者聴陳首合三司復爲一使八月丙辰朔日食十月河決澶州西北流入永濟渠浸大名府甲城

午】五【正月趙保吉冦靈州詔李繼隆將兵擊之趙保忠奏稱已與保吉觧仇請罷兵上怒命繼隆移兵擊之保吉徙綏州民於平夏左都押衙髙文岯擊走之以綏州內屬四月保忠爲保吉所襲脫身走繼隆克夏州禽保忠送闕下保吉逺遁漢北乙酉詔廢夏州故城遷其民於綏銀等州王小波死其徒李順攻掠州縣遂陷成都僭稱尊號詔王繼恩等將兵討之壬寅行營奏官軍自小劍門入拔劍州五月甲寅又奏破李順萬餘眾於老溪復閬緜巴三州丙寅趙保忠入見釋之戊辰西川行營奏官軍克成都擒李順六月峽路行營奏殺順餘黨蜀地悉平七月髙麗王治爲契丹所攻遣使乞師上以北邊甫寧不欲興兵優詔遣之自是不復入貢中書以王繼恩有功奏除宣徽使上曰此乃執政之漸八月置宣政使以授之趙保吉遣弟延信入貢謝罪詔撫納之八月初行淳化編敕九月壬申大赦】至道元【正月戊申朔攺元甲子府州奏契丹入冦折禦卿破之於子河汊四月乙酉雄州奏契丹入冦何承矩擊破之趙保吉訴屬羌掠其所部詔禁之六月丙戌上遣使諭保吉欲徙鎭鄜州保吉不奉詔七月置江淮兩浙發運使八月壬辰立壽王元侃爲皇太子大赦九月趙保吉寇淸逺軍詔復其姓名洛苑使白志榮部送芻糧爲李繼遷所敗僅以身免十二月庚辰秋官正韓顯符獻銅渾儀置之司天臺】二【正月辛亥上祀圓丘大赦五月癸夘李繼遷帥萬餘眾攻靈州發陜西民運芻糧詣靈州渡沙磧爲虜所殺掠及饑渇死者不可勝紀七月壬子宋州奏汴渠決谷熟乙丑發民夫塞之命李繼隆等將兵自環慶延夏麟五路擊李繼遷九月己夘王超範廷召奏敗繼遷於烏白池繼隆等出塞十餘日不見虜而還】三【二月庚子靈州行營奏破李繼遷繼遷單騎遁去辛丑上不豫三月癸巳上崩於萬歲殿太子卽皇帝位四月乙未大赦尊皇后爲皇太后五月丁亥立夫人郭氏爲皇后七月詔西邊將吏嚴烽堠李繼遷來則驅逐去則勿追以寛陜西之民八月西川戍兵劉旰作亂招安使上官正討斬之十月丙午楊瓊奏破李繼遷於合河鎭己丑葬太宗於永熙陵十二月丙申追尊上母賢妃李氏爲元徳皇太后別立廟李繼遷請降復賜姓名趙保吉以夏綏銀宥靜五州與之是歲分天下爲十五路其後又增三路】

稽古錄卷十七

欽定四庫全書

稽古錄卷十八

宋司馬光撰

眞宗咸平元年【正月辛酉朔攺元三月壬申初令饑民刼窖者減彊盜法五月戊午朔日食七月丙戌初令惡民再犯徒三犯杖送軍頭司十月丙戌朔日食十二月丁酉初令大辟疑者具獄以聞行新編敕】二【二月催欠司奏自卽位放逋欠物千餘萬釋系囚三十餘萬溪蠻冦奉節施防巡檢侍其振討平之七月甲申詔外任官各給職田蠲其稅八月丙寅大閱於城東北步騎二十萬九月庚辰朔日食癸夘傅潛奏破契丹於防良路十一月丙戌上祀圓丘初以太祖太宗並配大赦契丹冦北邊上自將擊之十二月甲寅發東京丙午幸澶州己未知冀州張旻奏敗契丹於城南甲子幸大名丁未府州奏折禦昌等擊契丹破之傅潛等擁兵八萬屯定州畏懦不戰契丹遂冦祁趙逰騎至邢洺是歲置羣牧司總內外馬政】三【正月己夘朔益州戍卒趙延順反殺鈐轄符昭壽逐知州牛冕奉都虞侯王均爲主辛巳陷漢州直抵劍門知劍州李士衡擊卻之康保裔與契丹戰於瀛州敗沒契丹遂自徳棣濟河掠淄靑而去庚寅範廷召等奏追契丹至莫州北大破之甲午上發大名詔雷有終等將步騎八千討王均庚子上還東京二月辛酉西川都巡檢張思鈞奏破王均復漢州乙丑均僞遁雷有終入益州爲均所敗三月戊寅朔日食丙申雷有終奏破王均於彌牟鎭四月乙夘攺葬元徳皇后雷有終等敗王均於益州城下遂圍之五月甲辰河決王陵命內侍閻承翰等塞之九月雷有終等克益州石普追王均至富順監斬之十一月壬子詔百官轉對】四【二月丙寅詔舉賢良方正得查道王曙等三月辛巳分川峽爲四路庚寅行儀天歷四月壬子初令審官磨勘京朝官引對罷郊祀遷官六月省天下冗吏十九萬五千餘人八月丙寅趙保吉冦淸逺軍九月乙亥陷之庚寅詔陜西家出一丁充保毅保防辛夘曹璨敗趙保吉於栁撥川契丹入冦十月甲寅張斌敗契丹於長城口乙夘授西涼六合酋長藩羅支官令討趙保吉十一月丙子王顯奏契丹遁去】五【三月己酉西邊奏趙保吉陷靈州四月庚午初令軍職有闕卽時遷補不俟三年置塲於雄州與契丹互市契丹入冦乙酉廣北邊方田以梗虜騎五月壬寅籍河南民丁爲兵六月壬申趙保吉圍麟州丁丑知州衞居實擊卻之七月甲午朔日食詔以鹽給施黔州蠻蠻請輸谷於邊九月西蕃冦鎭戍軍知軍李繼和擊卻之戊申以終南處士種放爲左司諌直昭文館趙保吉冦金明都監李繼周擊卻之十月戊寅初令州官同錄問大辟十一月壬寅上祀圓丘大赦】六【四月防州路轉運使丁謂奏生蠻入冦髙州蠻田承進等擊破之趙保吉冦洪徳蕃將慶香等擊破之丙子契丹入冦己夘王繼忠與戰於望都南敗績五月壬寅罷雄州塲十一月趙保吉陷西涼府潘羅支詐降襲擊保吉大破之保吉中流矢還死於靈州之境子徳明襲位甲辰】景徳元【正月丙戌朔大赦攺元己丑麟府路奏契丹約尼部長拔黃帥三百餘帳內】

【屬癸夘石隰州奏河西四十五族內屬二月趙徳明請降三月乙酉朔魏能奏破契丹於長城口己亥太后李氏崩四月閻承翰奏自嘉山引徐河入沙河種稻於水北五月命向敏中安撫西邊受趙徳明降與之議立條約禮院奏以懿徳明徳二後並祔太宗廟從之六月知鎭戍軍曹瑋奏敗西戎於石門川潘羅支遣兄邦迪支入見九月減三司吏員上聞契丹將入冦議親徵冦準等請幸澶州河決橫隴閏月禮院奏殯明徳太后於壬地俟吉歲乃先作主祔廟契丹統軍達蘭冦威虜順安軍保州契丹主及其國母冦定州遣使以王繼忠表授石普求和十月命麟府保州威虜北平軍引兵入契丹境以分其兵勢契丹冦瀛州國信使奏潘羅支爲密幫磋所殺西涼諸胡立其弟斯多都詔殿直曹利用賫書詣契丹許其和黎桓遣其子明提入貢十一月契丹攻瀛州知州李延渥等】

【擊走之詔徳淸軍吏民棄城保澶魏庚午上發東京甲戍契丹至澶州城下達蘭中連弩而死契丹引卻丙子上至澶州渡河登北城戊寅契丹遣使求瓦橋闗南之地上不許但約歲以絹二十萬疋銀一十萬兩遺之十二月庚辰朔日食契丹陷通利軍甲辰契丹復遣使請和願以兄禮事上上許之自是不復爲冦北鄙寧息甲午上發澶州戊戌至東京】二【正月庚戌朔大赦復置塲於雄霸州安肅軍五月別試河北舉人遭胡冦不及試期者賜範昭等及第初以近邊間田給弓箭手永蠲其稅黎桓卒子龍鈛立弟龍廷殺之自立七月甲子增置博通墳典等科並賢良方正凡六科九月癸丑趙徳明始遣使入貢十月行農田敕民間便之十一月丁巳上祀圓丘大赦】三【二月丙子詔轉運使知州皆領勸農使並入內內侍諸司爲入內內侍省京兆民李琰謀反並其黨族誅四月乙未詔朝臣轉對己巳渭州奏密阿等族萬七千餘口內屬六月黎桓諸子爭立國大亂羣】

【臣多請伐之上曰未加弔卹而伐其防豈王者所爲命邊臣撫安之上自明徳太后之防𨿽從易月之制自非凱旋郊廟不舉樂羣臣屢以爲請戊戌始許之七月壬戌緣海安撫使邵曄上邕州至交州水陸路圖上曰祖宗開疆如此其大愼守而已安用勞民以貪無用之土乎若封略之內有叛亂者則不得不除耳未防黎龍廷請入貢上以年丰事簡九月庚戌詔羣臣不妨公務勿禁逰從丁夘趙徳明遣使獻誓表十月庚午朔授徳明官爵丁酉葬明徳皇后】四【正月己未上發東京丙寅至永安鎭丁夘謁諸陵二月己巳至西京己夘幸龍門辛夘發西京三月己亥至東京四月辛巳皇后郭氏崩五月丙申朔日食六月乙夘葬荘穆皇后冝州登海軍校陳進殺知州劉永規舉兵反七月丙寅陳進陷栁城遂陷栁州戊辰初令見任京朝官及三年方得磨勘遷官甲戌詔曹利用將兵討陳進乙亥黎龍廷遣其弟明昶入貢辛巳授龍廷官爵賜名至忠癸丑初置諸路提防刑獄八月陳進冦象州九月壬申詔文武官俸應折支者給實錢在朝六分在外四分甲申曹利用敗陳進於武仙追至象州斬之十月進餘黨黎有育等陷貴州十二月曹利用追討悉平之】大中祥符元年【正月乙丑皇城使奏天書降於左承天門防尾戊辰大赦攺元發卒修東京外郭四月作玉淸昭應宮五月禁銷金等侈物自禁中始六月丁酉王欽若奏天書降泰山靈液亭十月辛夘上發東京丁未至幹封庚戌登泰山辛亥祀上帝封玉牒壬子禪社首祭地祗癸丑大赦十一月丁丑還至東京甲申謁太廟加上太祖太宗諡諸路大稔】二【四月癸夘詔自今所舉官犯贓與同罪七月丁巳置紏察在京刑獄司黎雅州轡拒命遣文思副使孫正辭等招安之十月詔州府軍監各置天慶觀十一月乙夘上作文武七條賜外官十二月契丹國母蕭氏卒遣使弔祭】三【二月廣南西路奏黎】

【至忠卒弟明提明昶爭立大校李公蘊發兵皆擊殺之自稱畱後遣使入貢三月授公蘊官爵九月河決白浮圖村塞之】四【正月丁酉上發東京二月癸丑次河中丁巳至寶鼎辛酉祀后土於睢上封玉冊壬戌大赦戊辰自河中東還己夘次西京乙未至永安丙申謁諸陵四月甲辰朔至東京己酉謁太廟五月乙未加五嶽帝號七月壬申朔免南方兵丁身錢】五【正月河決棣州聶家口塞之八月】

【丙申朔日食九月丁亥作防靈觀十月戊午聖祖降延恩殿己未大赦閠月乙丑朔上聖祖尊號曰上靈髙道九天司命保生天尊大帝十一月甲辰詔增文武百官俸十二月戊辰作景靈宮丁亥立徳妃劉后爲皇后】六【四月丙戌詔大辟情可憫者奏覆五月乙巳迎聖像入昭應宮八月尊老君曰混元上徳皇帝戎蠻冦淯井監討平之十月辛酉升元徳皇后祔太宗廟十二月戊午朔日食甲寅】七【正月壬寅上發東京丙午至眞源己酉謁太淸宮以應天府爲南京二月辛酉上還東京壬申恭謝天地大赦八月河決澶州發夫卒塞之九月作防靈觀十月昭應宮成十二月廣南奏交趾冦欽州】八【正月壬午朔上玉皇聖號曰太上開元執符禦歷含眞體道玉皇大天帝大赦四月壬申夜榮王宮火延及朝元殿內藏崇文院六月己酉朔日食閏月己夘朔大赦】九【五月趙徳明攻慶州屬羌屬羌擊卻之七月廣南奏撫水蠻冦融州又冦宜州州兵擊卻之八月己夘行新編敕總噶爾罝勒斯賚等冦伏羌寨曹瑋擊敗之於三都谷斬首數千級九月戊辰初令京朝官在外任者亦以年勞遷官十一月乙夘攺來年元】天禧元【正月庚戌上朝饗六廟辛亥祀天地大赦二月丁丑初選諫官禦史各六員不兼他職專掌諫爭曹瑋奏討總噶爾族破之京東西河北河東陜西蝗十一月曹瑋奏破果莊族平之】二【正月下溪蠻彭儒猛冦辰州州兵擊卻之閏月知辰州錢絳奏將兵討儒猛破之獲其子仕漢冇泉出拱聖營作祥源觀五月彭儒猛請降兩京訛言有物如席防夜飛入人家爲妖人相聚操兵自衞喧噪逹旦八月甲辰立升王受益爲皇太子大赦】三【三月戊午朔日食壬申慶州奏趙徳明冦柔逺寨官軍不利命曹瑋往安撫冦凖奏天書降幹祐山中六月乙未河決滑州城南灌澶濮鄆濟至徐州入淮羣蠻冦辰澧鼎州八月丁亥大赦十一月辛未上祀圓丘大赦】四【正月宥州羌臘兒冦延州金明監押李士彬擊斬之命馮守信發兵六萬夫二萬餘人塞滑州南決河二月丁酉奏已塞上不豫四月丁亥黒風晝晦六月丙申河復決滑州西北七月癸酉周懷政坐與禦藥使朱能僞造符瑞謀殺大臣復用冦凖事覺斬之遣中使詣長安捕能能殺使者擁兵走眾潰自殺上體小康九月丁夘大赦十一月庚午詔諸司事應取防者如故外自余常事委太子與兩府於資善堂防議施行訖奏是歲天下戶九百七十餘萬口二千二百七十餘萬】五【七月甲戌朔日食】幹興元【正月辛未朔攺元二月庚子朔大赦戊午上崩於延慶殿太子卽皇帝位遺詔尊皇后爲皇太後軍國事權取太后處分己未大赦文武京朝官各遷一資丁謂雷允恭計專權不令太后禦殿但進文書入宮丁夘貶道州司馬冦凖爲雷州司戶連坐者甚眾庚申雷允恭以擅移皇堂及盜山陵物伏誅丁謂尋亦貶官連坐者甚眾七月上始與太后同禦便殿垂簾聴政八月環州屬羌沁藏帥眾叛歸趙徳明十月己酉葬眞宗於永定陵罝勒斯賚數與趙徳明相攻十一月甲戌涇原奏罝勒斯賚求內附十二月順州蠻田彥晏冦施州】

稽古錄卷十八

欽定四庫全書

稽古錄卷十九

宋司馬光撰

仁宗天聖元年【正月丙寅朔攺元癸未命劉筠等以景徳校天禧用度裁減冗費二月壬戌省天下齊醮十存一二三月甲申減諸宮觀淸衞卒分諸軍辛夘行崇天曆初聴商旅入芻糧於邊者給錢及茶鹽礬藥於內地謂貼射閏月甲午詔婦人有罪免配鍼工庚子雷州司戶冦凖卒田彥甲晏請降

子】二【十月新修三司成十一月丁酉上祀圓丘大赦乙酉立皇后郭氏】三【八月涇原屬羌舉兵攻堡寨十一月庚辰初令商旅入河北芻糧者給香茶錢三物於榷貨務謂之三稅罷貼射法】四【正月知鎭戍軍王仲寶等討原州康奴族破之二月戊申朔初置上禦藥供奉四人五月壬午詔大辟有可憫及疑而奏者𨿽不應奏法官毋得舉駁閏月戊申初定江淮發運司歲漕米課六百萬斛六月京東西及河北江淮以南大水九月庚申初聴舉人能講三經者特奏名十月甲戌朔日食】五【五月趙徳明冦金明都監李士彬擊敗之七月丁巳詔發民夫三萬卒二萬餘人塞滑州決河十月丙申奏已塞十一月上祀圓丘大赦】六【正月罷提防刑獄三月丙申朔日食五月廣南西路奏李公蘊殺掠鄕民六月己夘又奏公蘊卒八月甲戌澶州奏河決王楚發夫卒塞之】七【正月曹利用貶官連坐者甚眾六科及武舉久廢閏月壬子復置之得富弼等癸未詔百官轉對四月庚寅大赦乙未置萊州采金塲辛亥授李公蘊之子徳政官爵五月己巳行新令六月丁未玉淸昭應宮災八月丁亥朔日食十月丙午初舉縣令】八【正月作防聖宮於永安八月庚子初令知縣通判兩任無私罪者得門升十一月戊辰上祀圓丘大赦】九【正月減畿內田稅什之一六月己夘契丹主隆緒卒子宗眞立十月施州言蠻覃彥綰冦永寧寨】明道元【二月丁夘以上母順容李氏爲宸妃是日薨三月戊子行天聖編敕八月壬戌夜禁中火焚崇徳等八殿癸亥上與太后寓居延福宮更修大內丁夘大赦十一月大內成甲戌上恭謝天地於天安殿謁太廟大赦攺元文武京朝官各遷一資壬辰延州言趙徳明卒癸巳授其子元昊官爵】二【二月乙巳太后服衮衣儀天冠朝饗太廟丁未上籍田於東郊大赦三月太后有疾庚寅大赦甲午太后崩遺誥尊皇太妃楊氏爲太後軍國大事與太后內中裁制諫官上言上春秋已長不應復】

【使政出宮壼四月丙申朔詔刪遺誥之語壬寅追尊故宸妃李氏爲皇太后壬子詔宗戚毋得於禁中通表奏祈恩澤凢傳宣內批有司未得卽行皆審取處分癸丑罷上禦藥官出副都知江徳明等於外州六月甲午朔日食七月京東西河北河東陜西蝗艸木殆盡作奉慈廟別祀荘獻荘懿太后十月丁酉荘獻莊懿太后十二月復置提防刑獄乙夘皇后郭氏請入道許之賜號淨妃丁】

【巳詔攺明年甲元大饑

戌】景祐元【七月河決橫隴趙元昊冦環州知州齊宗矩出戰兵敗爲元昊所執旣而遣還八月戊辰上不豫辛未大赦壬申出美人尙氏楊氏九月上良愈甲辰立皇后曹氏十月庚申罷江淮制置發運使命淮南轉運使兼領之】二【二月集賢校理李照言國朝所用王朴樂比古樂髙五律比胡樂髙二律其黃鐘才應仲呂請更定新樂許之五月甲午廣南東西路奏獠冦髙竇雷化等州庚子禮院言太祖太宗眞宗廟皆萬世不毀其祀天地太祖定配太宗眞宗疊配從之六月乙亥廣南西路奏獠莫陵降七月李照作新樂成用今尺爲律其言迂誕罷之更命鎭東節度推官阮逸進士胡瑗議定新樂八月壬子朔詔寛彊盜刑名戊辰罷塞橫隴防河自是河東北行不復歸故道詔句當禦藥院自今選內臣入仕三十年以上累有勞績者爲之己酉作睦親宅以聚皇族詔中丞杜衍等沙汰三司吏十月辛亥朔作朝集院以處朝士在京師者十一月戊子故後郭氏薨乙未上祀圓丘大赦初聴宗室換南班官十二月壬子授罝勒斯賚官癸丑詔內侍都知押班落職者毋得復任其見任者毋得句當皇城司親戚毋得句當禦藥院】三【二月三司吏數百擁杜衍宅投瓦礫肆醜言乙夘流後行二人於沙門島二十餘人於逺州五月丙戌以範仲淹離間君臣牓朝堂集賢校理余靖等坐貶者數人辛夘復令商旅入錢京師給南方茶入芻糧於邊者給京師及諸州錢丙午詔罷塞橫隴河口更治金隄七月乙未初罝太宗正司以宗室領之庚子太平興國寺災延及開先殿阮逸等所議尺律考之古今終不合九月悉罷之十一月戊寅保慶太后楊氏崩】四【二月己酉荘惠皇后七月戊申夜眾星西南流數刻乃止冬忻代並三州地震壊廬舍忻州尢甚覆壓死者萬九千餘人民皆露處或地裂湧泉出火連年不止是歲天下戶一千六十餘萬口二千三百二十餘萬】寶元元【二月廣南西路奏安化軍轡冦融宜州八月丁夘復置江淮制置發運使九月己酉鄜延路奏趙元昊叔父山遇等請以河南地內屬具言元昊反狀郭勸執還之十月甲戍元昊自稱大夏皇帝攺元天授禮法延祚十一月庚戌上祀圓丘大赦攺元十二月丙寅鄜延路奏趙元昊遣使奉表納旌節敕告詔削元昊官爵除屬籍發兵備西邊癸酉進罝勒斯賚官使擊元昊】二【正月癸亥廣南西路奏安化州蠻降五月癸夘詔張若谷等減省冗費十二月元昊冦保安軍延州鈐轄盧守懃等擊卻之環慶鈐轄髙繼隆等攻元昊後橋寨破之】康定元【正月丙辰朔日食元昊冦延州破金明寨執都監李士彬遂圍延州甲戌大敗官軍於三川口執劉平石元孫防大雪解圍去詔陜西諸州悉完城爲守備二月丙午攺元三月丙子黒風晝晦五月有輦官千餘人應戍邊遮兩府馬諠呼不遜張士遜馬驚墜地詔斬二人流二十餘人元昊陷塞門安逺寨六月甲辰詔陜西河北河東京東京西皆籍民爲鄕弓手彊壯九月丙寅元昊冦鎭戎軍三川寨丁夘敗都監劉繼宗等陷幹溝幹河趙福三堡庚午任福襲元昊白豹城克之破四十一族浙東軍士鄂郝等殺巡檢使張懷信剽掠州縣逃入海十月戊子詔自今有內降遷官並差遣者令中書樞宻院執奏十二月乙巳詔鄜延涇原兩路以正月上旬出兵擊元昊巴蜀江浙饑】

稽古錄卷十九

欽定四庫全書

稽古錄卷二十

宋司馬光撰

慶曆元【正月壬戌遣使十五路安撫範仲淹言乞畱鄜延一路毋出兵以招元昊夏竦言如此則涇原兵難以獨出議未決二月元昊冦渭州任福大敗於好水川福及將佐死者甚眾己亥豫王昕薨初令諸州募置宣毅軍合十餘萬人七月壬戌置萬勝軍二十指揮戊辰元昊圍麟州府八月退陷寧逺寨又圍丰州乙未陷之殺知州王餘慶初令陜西行鐵錢未防並河東亦行之聞契丹謀入冦十月初治河北諸州城甲午罷陜西都總管經略安撫招討使分緣邊爲秦鳳涇原環慶鄜延四路命知秦渭慶延州者領之十一月丙寅上祀圓丘大赦攺元】二【二月初令河北大修邊備乙未詔選河北彊壯爲義勇三月乙夘選河東鄕弓手爲義勇敕陜西鄕弓手爲保防凡一百八十五指揮乙巳契丹遣其臣蕭特劉六符來求闗南地四月戊寅命賈昌等減省浮費庚辰遣富弼使於契】

【丹五月戊午以大名府爲北京契丹大集兵於幽州庚申置京東兩路安撫使命知靑鄆州者領之七月癸亥遣富弼再使契丹不與闗南地歲增所遺銀絹各十萬兩匹九月乙丑契丹遣其臣耶律仁】

【先劉六符來致誓書修好如初閏月元昊冦鎭戎軍己夘葛懷敏將兵出禦之壬辰懷敏大敗於定州寨懷敏及諸將死者甚眾虜深入至潘原大掠而去十月詔將校戰死妻女無依者養之禁中】三【正月辛未鄂王曦薨癸巳鄜延奏元昊遣其臣賀從朂上書自稱男邦尼鼎國烏珠曩霄上父南朝皇帝請通和朝廷以其名分未正遣著作佐郎邵良佐與從朂俱至其國更議之五月丁夘朔日食戊寅詔轉運使皆領按察使歲具官吏能否以聞丁亥初置武學於武成王廟京東奏虎翼卒王倫等殺忻州巡檢使朱進爲羣盜轉掠京東淮南州縣七月甲戌初聴羣臣遭父母防不以文武品秩髙下並解官持服閣門祗候傅永吉等追討王倫至和州斬之九月丁夘上召知雜禦史以上於天章閣問以禦戎之防十月戊戌光化軍宣毅軍校邵興等逐知軍韓綱帥眾亡趣興元築順徳軍水洛城十一月丙寅上淸宮火供奉甲官陳曙等擊邵興於壻水擒之

申】四【正月丙子南環州進】

【士歐希範立蠻酋蒙趕爲王攻陷本州及鎭寧州殺官吏三月乙亥詔諸州皆立學以錫慶院爲太學尋罷之五月丙戍元昊始遣使稱臣自號夏國王常寧蠻鄧文志等冦桂陽監殺都監巡檢六月文志等詣潭州降丁未開寶寺塔災七月癸未契丹遣使來告以舉兵討元昊八月甲午保州云翼軍士殺知州通判奉都監韋貴爲主乘城拒守命田況招諭且發旁近兵討之甲寅城中兵皆出降況阬其難存者四百餘人朝廷許元昊稱夏國主歲賜銀絹茶防合二十五萬五千元昊乃獻誓表十月庚寅賜詔答之契丹駙馬劉三嘏來奔甲午詔械送還之十一月甲子監進奏院蘇舜欽等坐宴防除名館閣連坐者甚眾壬午上祀圓丘大赦十二月乙未冊命元昊爲夏國主更名曩霄築原州細腰城】五【正月罷河東陜西招討使詔選汰諸路羸弱兵京東西淮南兩浙荊湖福建諸州宣毅過三百人者毋得更募三月廣南西路轉運使杜杞誘歐希範蒙趕及其黨六百餘人悉屠之十月辛酉升荘獻荘懿皇后附眞宗廟大赦以諸路按察使競爲苛察罷之自眞宗東封以來不復出獵直集賢院李東之言講武不可廢庚午上始校獵於楊村十一月歐希範餘黨唐和等冦桂陽監殺禮賔副使胡元徐州人孔直溫等謀反誅】六【三月辛巳朔日食登州岠嵎山震十日不止十一月廣南東路奏唐和冦英韶州】七【正月行慶曆編敕五月唐和等請降九月作廣親宅以處秦王子孫十一月戊戌上祀圓丘大赦是日貝州宣毅王則執知州張得一殺官吏據城反自稱東平王國號】

【安陽攺元得聖十二月壬寅詔發旁近兵討之庚戌以明鎬安撫河北】八【正月辛未夏主曩霄爲其太子寧陵噶所弒國人殺寧陵噶立其弟諒祚丁丑以文彥博爲河北宣撫使閏月辛丑彥博奏克貝州擒王則送京師誅之親從顏秀等作亂夜殺軍校入禁中斫傷宮人捕得誅之三月甲寅上幸龍圖天章閣問禦史中丞以上以天下利病得失又禦迎陽門召知制誥以下至臺諫官問之四月辛夘初置河北四路安撫使命知大名眞定府定州者領之六月癸酉河決商胡乙未初令陜西以大銅錢一當常錢三小鐵錢三當常錢一七月並河東小鐵錢如陜西用之十月壬午以美人張氏爲貴妃十二月乙丑朔詔攺明年元丁日詔河北緣邊入芻糧者加給南鹽謂之四法是歲河北大水饑人相食流殍甚眾】皇祐元【正月甲午朔日食三月己未契丹遣使來告以再討夏國九月乙巳廣南西路奏廣源州蠻冦邕州十二月壬戍詔陜西保防年五十以上及短弱者皆聴還農是歲簡汰天下羸兵無慮八萬人】二【春男子冷靑詐稱皇子伏誅五月丙申罷國信三番使臣丁未廣南西路奏交趾攻廣源州蠻酋儂智髙九月辛亥上大饗明堂合祀天地祖宗並配從祀悉如圓丘大赦文武京朝官各遷一資閏月丁巳詔兩府兩制太常禮樂官共定大樂戊辰王舉正畱班諌張堯佐恩命大重】三【二月己亥詔河北緣邊入芻糧者並給見錢於京師如景祐法三月儂智髙請內屬弗受七月辛酉河決館陶郭固口十月己夘朔詔解鹽聴通商】四【正月乙亥塞郭固河口二月又議開六塔河以分水勢四月儂智髙襲陷橫山寨五月乙巳朔陷邕州殺知州陳珙等自稱仁惠皇帝攺元啟歷引兵沿江東下癸丑陷橫州丙辰陷貴州庚申陷龔州辛酉陷藤梧封州壬戍陷康州癸亥陷端州丙寅攻廣州不克七月壬戌解圍西還攻賓州不克與廣南東路鈐轄張忠戰於白田忠敗死九月戊申襲殺廣南東路鈐轄蔣偕於太平塲又敗廣南西路鈐轄王正倫於館門驛遂陷昭州庚午命狄靑將兵討智髙丁丑智髙陷賔州甲申復入邕州十一月壬寅朔日食交趾李徳政請發兵二萬助官軍討儂智髙十一月壬申朔智髙敗廣南西路鈐轄陳曙於金城驛壬辰王洙等獻新樂】五【正月丁未詔止交趾毋出兵己酉狄靑至賔州斬陳曙丁巳防靈觀火戊午狄靑與儂智髙戰於歸仁鋪大破之智髙棄邕州奔大理陜西轉運使範祥城占渭州靑唐羌惡之攻破廣吳嶺堡圍啞兒峽寨命劉渙將兵擊破之甲子奉太祖太宗眞宗禦容於滁並澶三州神禦殿閏月戊辰朔詔自今內侍黃門以上毋得過一百五十人十月丙申朔日食十一月己巳上祀圓丘大赦以曹滑陳許鄭州爲輔郡開封府田稅永減三分十二月丁酉廣南西路奏獲儂智髙母及子弟癸丑詔內侍都知押班須年五十以上歷任甲無贓私罪乃得爲之午】至和元【正月癸酉貴妃張氏薨丁丑追冊爲溫成皇后三月庚辰攺元四月甲午朔日食辛丑祥源觀火】二【四月契丹主遣使以其畫像來獻求易禦容以代相見篤兄弟之情辛亥初罷諸鄕里正豫以貲產排鄕戶衙前儂智髙死於大理六月乙巳誅其母及子弟八月己丑契丹主宗眞卒子洪基立辰州蠻酋下溪州刺史彭仕羲之子師寶來奔荊湖北路轉運使李肅之等以爲鄕導擊仕羲不克自是仕羲數入爲冦十月癸丑詔本路發兵討之李徳政卒十一月乙亥授其子日尊官爵十二月戊子命殿中丞李仲昌開六塔渠導河入橫隴故道】嘉祐元【正月甲寅朔上不豫甲子大赦二月甲辰小瘳禦延和殿四月壬子朔李仲昌等塞商胡河北流使悉東入六塔是夕復決如故自是朝廷但治西堤以衞北京及契丹國信路不復治東堤詔罷乾元節奏防恩例自余亦省之五月京城大水折安上門闗壊官私府捨命兩府分行諸門禦水江河皆溢河北水災尢甚八月庚戌朔日食罷陜西小鐵錢九月辛夘上恭謝天地於大慶殿大赦攺元癸夘詔作木岸以狹汴水】二【二月龎籍上言西夏累歲侵耕屈野河西地請禁河東陜西與之和市從之五月庚辰夏國冦府州敗官軍於斷道橋求管勾麟府軍馬郭恩執走馬承差黃道元旣而遣還壬寅初令文武京朝官毋得自乞磨勘歲滿委審官三班舉行八月丁巳詔自今登制科者毋得引舊例超擢丁夘初以戶絕田所收置廣惠倉以備窮乏九月契丹復遣使以新主畫像來求易禦容許之十月甲辰朔初頒歷令十二月戊申詔自今間歲一開舉塲初置明經科裁損進士髙第人恩例】三【正月戊戌穿永通河於京城西八月己亥朔日食官軍討彭仕羲久不克遣使招諭之庚申荊湖北路奏仕羲歸所掠請降十一月己丑罷三司河渠司置都水監庚寅初令汴船毋得出外江】四【正月丙申朔日食丁酉詔以雪寒遣官賜京城貧民錢二月己巳詔開江淮茶禁聴民自賣通商收稅罷十三山塲六務庚午廣南西路奏交趾冦欽州命官編校館門書籍癸未詔陜西大銅鐵錢並當常錢之二癸酉詔以柴氏子爲崇義公奉周祀十月癸酉上祫饗太廟大赦是歲初以諸坊監及諸軍牧馬所用余田賦貧民耕種】五【春韓防穿二股渠分河流入金赤河四月丙戍詔均天下田稅五月丁酉置寛卹民力司六月邕州蠻引交趾兵入冦知唐州趙尙寛始勸民墾辟荒田諸路民多歸之八月甲申初置陜西鹽馬司乙酉罷提防刑獄武臣】六【五月丙戍賜諸路所惇遣行義之士顏復等出身庚戍詔禁契丹於界河內捕魚六月壬子朔日食九月丁丑城故丰州十月壬辰以太宗曽孫右衛大將軍嶽州圍練使宗實知宗正寺固辭不受】七【正月乙亥詔以太祖定配圓丘四月壬午行嘉祐編敕八月丙子詔以右衞大將軍宗實爲皇子復固辭不許辛丑始入宮九月辛亥上大饗明堂祀昊天上帝以眞宗配悉去圓丘從祀大赦十月乙酉廣南西路奏火峒蠻儂宗旦等請內屬乙未詔以錢一百萬緡賜諸路常平倉爲糴本】八【二月癸未上不豫三月辛未崩於福寧殿四月壬申皇子卽皇帝位遺詔尊皇后爲太皇后癸酉大赦文武京朝官各遷一資乙亥上不豫己夘詔請太后權同聴政禦內東門小殿兩府奏事己亥立皇后髙氏五月戊辰上禦延和殿六月癸酉復以疾不出甲戌廣太廟爲八室七月壬子上始禦紫宸殿十月甲午葬仁宗於永昭陵】

英宗【甲辰】治平元年【正月丁酉朔攺元辛酉以仁宗代眞宗配明堂四月甲午上始出幸寺觀祈雨五月戊申上始日禦前後殿視事如故事睦親廣親宅敎授舊六員六月己亥增置講書教授凡二十一員夏國冦抄屬羌十一月乙亥詔刺陜西農民爲義勇無慮十四萬人】二【三月乙巳行明天歷八月京城大水入宮殿壊公私屋溺死者千五百餘人十月己亥唃廝囉卒子董氊襲位十二月壬申上祀圓丘大赦甲申初聴娶宗室女者除文官委主婚者訪問家世不復使內侍省覆】

【驗】三【正月癸酉契丹攺稱大遼國壬午臺諫官呂誨等坐論執政欲追尊濮王事貶出者甚眾三月壬午彗見西方其本大如月九月壬子朔日食癸亥初令待制以上六歲一遷官至議諌止京朝四歲一遷至前行郎中止少卿監以七十爲定員有缺則補其擢任及有功若特恩皆不用此法夏國冦太順城柔逺寨十月癸未遣西京左藏庫副使何次公賫詔責之夏主諒祚謝罪稱邊吏所爲丁亥詔自今三年一開舉塲命郭逵宣撫西邊十一月戊午上不豫十二月壬寅立潁王頊爲皇太子癸夘赦天下是歲天下戶一千二百九十餘萬口二千九百餘萬】四【正月辛亥詔民間先私造寺觀及三十間者悉存之賜名壽聖丁巳上崩於福寧殿太子卽皇帝位遺詔尊皇太后爲太皇太后皇后爲皇太后】

右臣於神宗皇帝時所進國朝百官公卿表大事記

稽古錄卷二十

