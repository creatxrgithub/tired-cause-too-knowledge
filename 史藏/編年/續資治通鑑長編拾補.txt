續資治通鑑長編拾補淸黃以周等輯

譚序

秦序

卷一

卷二

卷三上

卷三下

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

卷十七

卷十八

卷十九

卷二十

卷二十一

卷二十二

卷二十三

卷二十四

卷二十五

卷二十六

卷二十七

卷二十八

卷二十九

卷三十

卷三十一

卷三十二

卷三十三

卷三十四

卷三十五

卷三十六

卷三十七

卷三十八

卷三十九

卷四十

卷四十一

卷四十二

卷四十三

卷四十四

卷四十五

卷四十六

卷四十七

卷四十八

卷四十九

卷五十

卷五十一

卷五十二

卷五十三

卷五十四

卷五十五

卷五十六

卷五十七

卷五十八

卷五十九

卷六十

譚序

余撫浙之次年﹐卽命書局刊刻宋李文簡《續通鑑長編》。逾年書成﹐余旣序而行之矣。顧李氏此書﹐於北宋一代事實𨿽粲然明備﹐然久罕全本。自建隆至治平﹐當時𨿽鏤版行世﹐而神宗以下﹐則止寫本流傳﹐世亦罕見。我朝康熙時﹐尙書徐公乾學所呈進者﹐亦惟建隆至治平殘本而已。及乾隆時修《四庫全書》﹐乃從《永樂大典》中輯成五百二十卷。然徽﹑欽兩朝則仍佚焉﹐又佚去治平﹑熙寧﹑元祐﹑紹聖間九年事﹐讀者憾之。余因語局中諸君子曰「朱竹垞太史題楊仲良《長編紀事本末》﹐云《長編》所佚﹐具見楊書﹐以楊書補《長編》﹐而李書可全﹐楊書之所闕﹐又以《長編》補之﹐而楊書亦可全。此論實獲我心。諸君子能用斯言﹐以楊書補《長編》﹐使數百年俄空之書﹐復得完善﹐非讀史者一快事乎﹖」諸君聞之﹐咸樂以從事。余乃粗定條例﹐以授黃舉人以周﹑馮舉人一梅﹑濮吉士子潼﹑陳副貢生謨﹑張副貢生大昌﹑王拔貢生崇鼎﹑王廩貢生詒壽﹑倪廩生鍾祥﹐俾分任其事。大要以楊氏《紀事本末》爲主﹐世又有《續宋編年資治通鑑》一書﹐亦題李燾撰﹐𨿽眞贗難知﹐異同之處亦多﹐可采則附注其下。而凡宋時人文集說部有可參考者﹐亦附見焉﹐用原書考異之例也。書成﹐付之剞劂﹐使與原書俱傳。自是以往﹐李氏《長編》首尾粗具。信乎﹗考北宋遺事者﹐必以此爲淵海矣﹗嗟乎﹗李氏此書﹐世無別本﹐非餘力任校刊﹐則數百年後要知不日就散佚﹐以至湮沒無傳﹔而非諸君子與我同志﹐則亦安能使李氏已佚之書復還舊觀﹐且网羅放失﹐有加於昔哉﹗因書此於簡端﹐爲李氏此書幸﹐且爲讀李氏書者幸也。

光緒七年九月﹐兵部尙書升任陜甘總督﹑浙江巡撫譚鍾麟序

秦序

李文簡《續通鑑長編》﹐今《四庫》所輯本有五百二十卷之多。然英宗﹑神宗﹑哲宗三朝事額多放失﹐而徽﹑欽兩朝則盡闕如﹐恐《永樂大典》外﹐無書可資補輯。惟楊仲良《紀事本末》一書﹐悉錄李氏原文﹐而存十之二三。惜此書宋槧無傳﹐《四庫書目》亦未載﹐其藏書家互相傳鈔者﹐譌舛滋甚﹐且原佚百十四至百十九卷﹐今又佚五﹑六﹑七卷﹐亦非完書。然欲補《長編》之佚﹐固捨是末由也。光緒六年孟春﹐浙撫譚公命書局校刊《長編》﹐俾得通行於世。惟不備不完﹐讀書者不無遺憾。﹝緗業﹞適提調書局﹐因向湖州陸觀察借得鈔本《紀事本末》﹐請於譚公﹐而屬在局襄校之黃教諭以周﹑王訓導詒壽﹑馮孝廉一梅分輯之。閱數月﹐書未成而王訓導病沒﹐於是濮庶常子潼﹑陳教諭謨﹑張明經大昌﹑王明經崇鼎﹑倪茂才鍾祥繼之。其間或有未卒業者﹐張明經悉補完之。始事於六年九月﹐蕆事於八年五月﹐凡二十月有奇。﹝緗業﹞復加勘校﹐名之曰《續通鑑長編拾補》﹐分爲六十卷﹐授之梓人。按李氏意主編年﹐楊氏意主隸事﹐體例不同﹐詳略亦異﹐況所佚之六卷﹐正是靖康時事﹐不得不參考宋遼金三史﹑《東都事略》以及《編年備要》《北盟會編》《靖康傳信錄》《靖康要錄》等書。其續宋編年通鑑﹐𨿽非李燾眞本﹐亦足供采取焉。凡用楊氏原文者﹐單行直書﹐以補李氏之缺﹔其旁采他書者﹐雙行旁書﹐以補楊氏之缺。復以《紀事本末》不書月朔干支﹐爰考諸李氏﹤上直下土﹥《十朝綱要》﹑錢氏大昕《四朝朔閏考》﹐分注於逐月之下﹐俾閱者瞭然。夫殫竭八﹑九人之心力﹐博稽百數十種之史書﹐且閱兩年之久而後克成﹐亦可謂勤苦倍至﹐精嚴不苟矣。世有讀李氏書者﹐是書當亦不廢﹐而楊氏書𨿽未克刊行﹐已悉載於是﹐其亦可無憾也夫。

光緒八年夏六月﹐前書局提調﹑無錫秦緗業序

卷一

英宗

△治平四年﹝丁未﹐一○六七﹞

１﹑四月﹝案﹕錢大昕《四史朔閏考》﹕是月戊申朔。﹞乙卯﹐初﹐禦史中丞王陶等屢言韓琦自嘉祐末專執國柄﹐君弱臣彊﹐乞行退罷。是日﹐陶遂極口詆琦﹐意謂必能逐去。旣而上不許﹐陶始失望。﹝《紀事本末》卷五十七。案﹕續宋編年資治通鑑云﹕先是﹐召渭州郭逵還領樞密。陶謂用逵非先帝意﹐外則韓琦薦引﹐內則納賂於髙居簡。上曰「事於先朝﹐義實難處。」陶言旣不行﹐卽以不赴文徳殿押常參班劾琦等云云同。《宋史王陶傳》﹕郭逵以簽書樞密院宣撫陜西﹐詔令還都。陶言「韓琦置逵二府﹐至用太祖故事﹐出師劫制人主﹐琦必有姦言惑亂聖聽。願罷逵爲渭州。」帝曰「逵﹐先帝所用﹐今無罪黜之﹐是章先帝用人之失﹐不可也。」陶旣不得逞﹐遂以琦不押文徳殿常參班劾之。又案﹕《長編》卷二百九﹕治平四年閏三月庚子﹐陶乞復用呂大防﹑郭源明﹐執政以爲逼己。蓋釁於彼時已啟。﹞

２﹑先是﹐禦史臺以狀申中書云「檢會《皇祐編敕》﹐應正衙常朝及橫行﹐並須宰相立班。常朝日﹐輪宰相一員押班﹔尋常多據贊引官稱宰臣﹐更不過來。竊慮上項《編敕》儀制別有訩替﹐更不行用﹐伏乞明降指揮。」時閏三月己丑也。﹝原注﹕己丑﹐三月十一日。﹞中書不報。辛酉﹐中丞王陶因以狀白宰相﹐雲天子新卽位﹐不應隳廢朝儀。又不報。陶遂劾奏韓琦﹑曾公亮不臣﹐至引霍光﹑梁冀等事爲諭﹐斥韓琦驕主之色過於霍光﹔且言欲保全琦族﹐故劾奏之。其略曰「琦等久居重位﹐新輔嗣君﹐忽千官瞻視之庭﹐蔑如房闥﹔艱再拜表儀之禮﹐重若邱山。沮格臺文﹐侮慢風憲。宜加顯罰﹐用肅具僚。」《紀事本末》卷五十七。﹝原注﹕據《會要》﹐陶以閏三月十一日問押班事﹐其彈奏必在此月﹐但不得其日耳。趙槪《日錄》﹕閏三月十一日﹐呈臺官言宰相合逐日文徳殿押班呈訖﹐以遇退朝早﹐卽輪正衙押班。四月八日﹐王陶言二相不赴文徳押班﹐進呈及畱身說呈訖。可參考更詳之。﹞

３﹑甲子﹐韓琦﹑曾公亮再上表待罪﹐詔答不允﹐仍斷來章。﹝《紀事本末》五十七。原注﹕琦再上表﹐據琦集及王珪答詔。案﹕《東都事略﹟王陶傳》﹕神宗頗不悅大臣之專﹐陶乃彈奏宰相不押常參班﹐至謂琦爲跋扈﹐琦等待罪。《魏公家傳》云﹕公與次相曾公亮奏陳曰「自來以前殿退晚﹐及中書聚廳見客及商議急速公事﹐循例不赴押班﹐歲月已久﹐非自臣等。」遂上章待罪。手詔不允。《宋文鑑》卷三十一王珪行《賜宰臣韓琦不赴文徳殿立班待罪不允詔》云﹕天子之禦正朝﹐久而未講﹔宰相之班百辟﹐後亦從隳。鑑臺簡之忽陳﹐規邦彜之浸略。蓋延英賜對﹐每逾中昃之咨﹔故宣徳畱班﹐不及大昕之謁。矧在職之匪懈﹐奚引愆而靡寧﹖宜斥細嫌﹐用綏素矚。﹞

４﹑乙丑﹐王陶入對﹐言「近彈奏韓琦﹑曾公亮不赴文徳殿立班﹐琦等𨿽上表待罪﹐而卒不肯赴。並臣言郭逵小人﹐不堪大用﹐王舉元﹑蔡挺﹑薛向轉官加職﹐次序不當﹔禦藥院內東門司髙居簡﹑王中正等當罷免﹐不蒙施行。蓋臣才識愚下﹐言皆非是﹐豈可更處風憲﹖乞罷職除一閒郡。臣更不敢入臺﹐見歸私居待罪。」又申中書﹐乞休韓絳﹑彭思永等例責降。韓琦亦屢請罷﹐不許﹐遂在告不出。﹝《紀事本末》卷五十七。﹞

５﹑丙寅﹐命翰林學士司馬光爲禦史中丞﹐﹝《紀事本末》卷五十七﹐又卷五十八。﹞與王陶兩易其職。﹝《紀事本末》卷五十七。案﹕《長編》卷二百九﹕四年三月﹐陶以樞密直學士﹑禮部郎中權禦史中丞。閏三月甲辰﹐溫公以龍圖閣直學士兼侍講爲翰林學士。﹞

６﹑丁卯﹐光入對﹐上諭曰「已除卿中丞。」光曰「言職人所憚﹐臣不敢辭。但王陶言宰相不押班﹐竟不赴﹐而陶遽罷言職。𨿽不押班﹐細故也。陶言之過﹐然愛禮存羊﹐固不可廢。自頃宰相權重﹐今陶復以言宰相罷﹐則中丞不可復爲。臣請俟宰相押班﹐然後受詔。」上許之。時光中丞誥已進大內﹐而陶學士之命﹐中書獨持之不下。﹝《紀事本末》卷五十七。案﹕《東都事略﹟邵亢傳》﹕王陶以禦史中丞彈宰相韓琦等不立外朝班﹐其言多過。參知政事吳奎言陰陽不和由陶所致也﹐神宗命陶爲翰林學士﹐而奎持之三日不下。﹞

７﹑戊辰﹐參知政事吳奎﹑趙槪面對﹐堅請黜陶於外﹐上不許﹔請復授樞密直學士領羣牧使﹐許之。旣而上直批付中書﹐以陶爲翰林學士。時宰相未入﹐奎卽具奏曰﹕『臣𨿽至愚﹐豈不知廢格詔旨獲罪至重﹖然陛下初卽位﹐聖徳日新﹐上天助順﹐風雨時若。乃者閏月以來﹐寒暄不節﹐暴風屢作。今玆時雨愆亢﹐螟螣孳生﹐險說紛紜﹐震駭聽。原其所以如此者﹐過不在他﹐止一王陶而已。按陶天資薄險﹐勢利是視﹐巧詐反覆﹐情態萬狀。索其深蘊﹐眞市井小人之不若也。陛下念其東宮之舊﹐首加任使﹐擢爲中丞。今乃挾持舊恩﹐專爲險惡﹐輕視狷憤﹐織羅交構﹐摧辱大臣﹐排抑端良﹐意欲天下權勢一歸於己。且郭逵﹑蔡挺遷攺﹐臣等以爲陛下處置皆當﹐故卽奉行﹐亦累具陳﹐陛下必盡記憶。至如韓琦﹑曾公亮不押班事﹐蓋以久來相承﹐浸成廢禮﹐非是始於二臣。陶以臺制彈劾舉職便可﹐何至引背負芒刺﹐目爲跋扈﹐肆意深詆。以此見陶處心積慮﹐在於排陷大臣﹐呼吸羣眾以爲己用﹐自圖威柄﹐竊弄國權者也。臣等早來﹝案﹕《魏公家傳》下有「與趙槪」三字。﹞屢陳﹐欲王陶補外﹐令其思過。陛下重難其事﹐令除舊職並差遣。臣等不得守義固爭﹐已負大罪。今若又行內批指揮除陶翰林學士﹐乃是由其過惡﹐更獲美遷﹐不惟臣等取輕羣眾﹐無以自立﹐且使天下待陛下爲何如主哉﹗唐徳宗猜疑大臣﹐信任羣小﹐陸贄以直道昌言﹐反見斥逐﹔裴延齡﹑韋渠牟﹑李齊運以纖屑狡獪﹐倚爲腹心﹐天下至今稱徳宗爲至闇之主。誠望陛下上法堯﹑舜及三代之君﹐不願陛下爲唐徳宗貽譏萬世也。王陶不黜﹐陛下無以責內外大臣展布四體﹐興緝正統。願陛下無溺偏私﹐斷之不疑。邵亢亦緣攀附﹐職爲諫官﹐不能自持正論﹐輕爲王陶驅迫妄言﹐當顯黜以厲並臣。臣輒違制旨﹐罪固深重﹐亦乞必行典刑。』﹝《紀事本末》卷五十七。案﹕《長編》卷二百九云﹕四年三月癸酉﹐奎參知政事。﹞

８﹑己巳﹐奎遂稱疾臥家﹐乞罷政事。﹝案﹕《魏公家傳》云﹕奎以廢格制誥﹐居家待罪﹐又上疏極言「陶本因臣與韓絳延薦﹐才爲禦史﹐卽攻韓絳。頃年選用﹐事陛下於東宮﹐是時先帝服藥﹐固未知王陶之才堪任器使﹐蓋韓琦﹑曾公亮等進擬。今以一立班久廢之禮﹐肆行深詆﹐是其見利忘義﹐惟攫搏是爲﹐略無羞惡﹐溪壑無以諭其深阻也。至如邵亢﹐嘗聞徳音﹐以爲翻覆﹔今居諫長﹐爲陶驅迫脇使﹐疑誤陛下﹐亦當顯黜。」﹞上封奎札子以示陶﹐陶卽具奏推謝。尋復劾奎附宰相﹑欺天子六罪﹐其略曰﹕臣竊見奎以死黨之節而濟以沈雄﹐有大姦之才而飾以記誦。少緣文彥博﹐以非才得科名。及爲諫官﹐附會彥博﹐欺罔仁宗﹐陰爲培植維持之計﹐爲唐介彈劾被黜。是時﹐搢紳朝士詀其爲人﹐目爲諫賊。奎爲小官時﹐亦嘗爲富弼所知﹐及弼當國﹐屬翰林學士員闕。弼以奎朋黨﹐又爲仁宗所疏薄﹐久之不補﹐奎心懷怨懟﹐輒令韓絳奏弼﹐以快私忿。臣與奎有舊﹐亦嘗規其背人主而附權臣。及爲諫官﹐又言其人黨韓絳﹑陳升之等﹐事連文彥博﹐自是與臣匿怨爲仇。後韓琦引用爲樞密副使﹐諫官楊畋憤其姦邪﹐論奏﹐會畋病死﹐遂盜厥位。及昨服除﹐當復樞府﹐見韓琦方立黨以傾彥博﹐又見琦名位事勢愈盛於前﹐彥博之力不復能引重升薦﹐乃自陳頃爲唐介彈奏彥博而言其附會﹐恐同居樞府不便。意要發揚彥博前事﹐及欲結媚韓琦﹐又以自防言事官將此押彈﹐欲先事奏陳﹐使不能復發。陛下觀奎此數節﹐天資險薄﹐惟勢利是視﹐巧詐翻覆﹐情態萬狀﹐索其深蘊﹐眞市井小人之不若者﹐是奎言臣邪﹖奎自謂邪﹖

又曰﹕仁宗自至和服藥之後﹐臨朝簡默﹐政事不復厲精﹐選任差除﹐盡歸宰執。然能以腹心耳目寄之於臺諫﹐大臣猶懷恐懼﹐不敢泰然作姦。先朝繼統以來﹐深居九重﹐久之方親國政﹐危疑自處﹐惟恐淩辱﹐欲爲則不得﹐欲言則不敢﹐窘束牽制﹐諫屈﹝案﹕二字恐有脫誤。﹞不暇。琦等自知其非﹐意所以固寵保位之術﹐遂乃悅媚先帝﹐尊崇濮王。盈廷正議﹐忽而不顧﹐使人主與臺諫官自立仇敵﹐忠讜之士遣逐外郡﹐人心不平﹐物論洶洶。先帝後𨿽追悔﹐掣肘不敢攺爲﹐以至憂悒成疾﹐奄終一代。琦等方以兩朝顧命﹐傲然自居﹐顧視朝廷﹐惟己所欲。且琦執政一年﹐上視兩府大臣﹐中外要職﹐莫非親舊﹐根盤節錯﹐附己者必逐﹐附己者必升。中常之人﹐各顧身計﹐言必不用﹐適助禍殃。如臣是陛下東宮舊臣﹐復爲憲府之長﹐琦等親被彈擊﹐不敢自言﹐奎乃爲琦主謀﹐擊臣報怨。自玆以往﹐人誰敢言﹖臣處執憲之位未滿兩月而遽懇退﹐豈臣有欲自圖國政﹑竊弄威柄之迹也哉﹖

又曰﹕陛下欲除臣翰林學士之職﹐臣豈敢當之﹖願從奎言﹐投於散地。必退之志﹐陛下固已察之﹐伏惟哀矜﹐使臣得脫彊臣怨仇之手﹐他日全名節以死﹐歸骨九泉﹐臣之幸也﹗

侍禦史吳申奏﹕「故事﹐禦史中丞因言事求罷﹐居家待罪﹐朝廷降旨不允﹐或宣召入臺﹐至於再三確辭﹐然後聽去。所以重風憲之任﹐寵耳目之官﹐禮貌直臣﹐以厲其節。王陶今日上章﹐明日除代﹐未有罷免遄速如此之甚也﹗乞畱陶依舊供職。」並上疏劾奎有無君之心﹐數其五罪。上以手札賜知制誥﹑知諫院邵亢﹐趣進入陶學士誥﹐亢遂言「禦史中丞職在彈劾﹐陰陽不和﹐咎由執政。奎所言顚倒﹐失大臣體。陛下新聽政﹐命出輒廢﹐何以令天下﹖」上由是有逐奎意。司馬光入對﹐上亦以奎奏示光﹐光請止還陶舊職﹐上許之﹐旣又欲與陶侍讀學士。光退。翌日﹝原注﹕二十日己丑也。案﹕《傳家集》謂四月二十二日上﹐與此異。﹞復奏曰﹕﹝案﹕《傳家集》載《王陶乞除舊職札子》云﹐臣昨日召對﹐蒙聖恩賜示以吳奎所上札子﹐爲直除王陶翰林學士家居待罪事。臣曾據所見敷奏。陛下始欲止還陶舊職﹐後又欲與陶侍讀學士。臣當時怱遽﹐未有以對。退爲陛下經宿思之。﹞侍讀學士與翰林學士資級略同。若授陶此職﹐臣恐奎未必肯出。陛下新踐祚﹐大臣屢有不安其位者。奎素名質直﹐萬一因此激發﹐舉動更有過當﹐若亟行罷免﹐則深失士大夫之望﹔若屢詔不出﹐則愈損陛下之威。況陶旣以言事不聽﹐辭免臺職。待罪之際﹐若更加以美官﹐臣竊料陶亦不敢受。欲望聖慈止還陶未作中丞時舊職﹐案﹕《傳家集》作「止還陶原作禦史中丞時舊職」。則奎前者已經商量﹐不敢不出。陶旣是舊職﹐受之亦安﹐庶免紛紜﹐重傷朝廷大體。臣蒙陛下虛己下問﹐不敢不奏。﹝《紀事本末》卷五十七。﹞

９﹑庚午﹐上出諸州貢物名件﹐自漳州山姜花一萬朵已下﹐至同州榲桲二千顆﹐凡四十三州七十種。手詔曰「四方入貢﹐𨿽云古禮﹐考之禹制未有若玆之繁也。今則一郡歲有三四而至者﹐言念道路之勤﹐疲費亦廣﹐至聞主押牙校有棄業終身不能償者。耗蠹民力﹐莫不由斯。又所貢物﹐多飲食之類﹐𨿽闕乏亦無害。《書》不云乎『不作無益害有益』﹐非謂此邪﹖朕甚不取。自今其悉罷之。」﹝《紀事本末》卷八十一。案﹕《太平治迹統類》云﹕右司諫劉庠言「近手詔減天下貢獻﹐出宮女數百人﹐省後苑作工匠﹐應乘章服﹐凡所更攺﹐乞付史館。」不從。﹞

１０﹑上批付中書﹕﹝案﹕《宋史﹟本紀》﹐王陶﹑呂景﹑吳申﹑吳奎責降罰銅﹐均在丙寅日﹐《紀事本末》系之庚午日﹐蓋以溫公上畱吳奎札子日書之也。然據《傳家集》﹐上疏在二十四日。是月戊申朔﹐庚午爲二十三日﹐二十四則爲辛未。《集》與此差一日﹐今姑依紀事附此。﹞禦史中丞王陶﹑侍禦史吳申呂景過毀大臣﹐王陶除樞密直學士﹑知陳州﹐吳申﹑呂景各罰銅二十斤。吳奎位在執政而彈劾中丞﹐以手詔爲內批﹐三日不下﹐除資政殿大學士﹑知靑州。翰林學士﹑右諫議大夫﹑兼侍讀司馬光權禦史中丞。奎乞守本官﹑知濰州﹐不許。司馬光復奏﹕「外議藉藉﹐皆以爲奎不當去。所以然者﹐蓋由奎之名望﹐素重於陶。𨿽今者封還詔書﹐徑歸私第﹐舉動語言﹐頗有過差。然外庭之人﹐不知本末﹐但見陛下爲陶之故﹐罷奎政事。其罰太重﹐能不怪駭。如此臣恐其餘大臣皆不自安﹐各求引去。陛下新登大寶﹐先帝梓宮在殯。若舉朝大臣紛紛盡去﹐則於四方觀聽﹐殊似非宜。臣愚欲望陛下收還奎靑州敕告﹐且畱奎在政府﹐以慰士大夫之望﹐安大臣之意。陛下以奎違詔而黜之﹐威令已行。嘉奎質直而畱之﹐用意尢美。奎始負大譴﹐懾服陛下之英斷﹐終蒙開釋﹐銜戴陛下之深恩﹐上下歡悅﹐誠無所損。昔漢髙帝疑蕭何受賈人金﹐械系於獄。感王衛尉一言﹐赦令復位。君臣恩禮﹐相待如初。況於一出入間﹐何爲不可畱也。陛下素知臣非朋附大臣之人﹐故敢不避形迹﹐極意盡言。但爲朝廷惜大體耳。」上不懌。光中丞誥時在邠門﹐上復收入﹐後三日﹐乃付中書。先是﹐上封陶疏以示琦﹐琦奏曰「臣非跋扈者﹐陛下遣一小黃門至﹐則可縛臣以去矣。」上爲之動﹐問知制誥﹑知諫院滕甫﹐甫曰「宰相不押班﹐誠可罪﹔若以爲跋扈﹐則爲欺天陷人矣。」奎之罷政事也﹐琦猶在告﹐公亮方侍祠﹐趙槪復奏增奎一官﹐爲戶部侍郎。﹝《紀事本末》卷五十七。﹞

１１﹑辛未﹐曾公亮入對﹐懇請畱吳奎﹐上許之。《紀事本末》卷五十七。

１２﹑壬申﹐追取吳奎靑州告﹐詔對延和殿慰勞﹐使復爲參知政事﹐曰「成王豈不疑周公邪﹖」上初議罷奎﹐謂翰林學士承旨張方平曰「奎罷﹐當以卿代。」方平力辭﹐上曰「卿歷三朝﹐無所阿附﹐左右莫爲先容﹐可謂獨立傑出矣。先帝已欲用卿﹐今又何辭﹖」方平曰「韓琦久在告者﹐意保全奎﹐奎罷﹐必不復起。琦勛在王室﹐願陛下復奎位﹐手詔諭琦﹐以全始終之分。」上嗟嘆良久﹐繼出小紙曰「奎位執政而擊中司﹐謂朕手詔爲內批﹐持之三日不下。不去﹐可乎﹖」方平復論如初﹐上訖從之。﹝案﹕《宋史﹟吳奎傳》﹕及琦罷相﹐竟出知靑州。《宰輔表》在九月辛丑。﹞於是﹐遣內侍張茂則賜琦手札曰「卿援立先帝﹐功在王府。自朕纂承﹐虛懷託賴﹐惟是同徳﹐豈容閒言﹖昨王陶等所言﹐過爲誣訾。至於事理﹐朕所自明﹐但中丞屢斥﹐頗動朝議。欲除學士﹐意者示之美遷﹐其實使去言路。不謂卿亦有章表﹐遽然避位﹐是著朕之不徳﹐益駭天下之聽。已處分王陶舊職出知陳州﹐乃君臣大義。卿其勿以爲嫌。國之休戚﹐卿當與朕共之。言發於誠﹐想宜知悉。」吳奎旣復位﹐邵亢更以爲言﹐上手札諭亢曰「此無他﹐欲起堅臥者爾﹗」堅臥者﹐蓋指琦也。﹝案﹕《韓魏公家傳》云﹕陶旣黜﹐邵亢猶欲撼公﹐上曰「若不是他韓琦﹐朕只是一皇親太保耳。」亢聞此言﹐惶懼自悔。時亢知開封府﹐忠彥爲府屬官屬﹐亢爲道上語如此﹐意以蓋己之失也。﹞陶爲人雋利﹐眉目疏秀﹐美書翰﹐惟性卞急﹐色厲而內荏。初事韓琦甚謹﹐故琦深器之﹐驟加拔用。陰知上不悅執政之專﹐旣爲中丞﹐謀易置大臣﹐虛次相以自擬。陳薦密勸琦備陶﹐琦不信﹐陶果劾奏琦。﹝原注﹕《琦傳》云﹕英宗旣立﹐琦編並臣姓名﹐各品題之以進﹐然最所重者陶﹐首加拔用。後覺陶佞﹐疏之。及爲禦史中丞﹐意猶不滿﹐遂劾奏琦。世益以知人爲難。按﹕所稱覺陶佞﹐稍疏之﹐恐飾詞﹐今不取。﹞初﹐建東宮﹐英宗命以蔡亢爲詹事﹐琦因薦陶﹐文彥博私謂琦﹐盍止用亢﹐琦不從﹐遂並用二人。及琦爲陶所攻﹐彥博謂琦曰「頗記除詹事時否﹖」琦大愧曰「見事之晚﹐眞宜受撻。」﹝《紀事本末》卷五十七。原注﹕此據《司馬光日記》云﹕彥博謂琦詹事舊無二員。按太宗升儲﹐林特﹑張士遜二人﹖兼詹事。舊無二員﹐或是唐制。今不取。《日記》又云﹕樂道以太子登位﹐不受詹事敕﹐執政許之。當考。《舊記》書詔王陶過毀大臣﹐罷禦史中丞﹐爲樞密直學士﹑知陳州。吳奎位執政﹐彈劾中丞﹐恪手詔三日不下﹐罷爲資政殿學士﹑知靑州。《新記》但書罷奎﹐仍不載因由。據《五朝史》例﹐當從《舊記》。﹞

１３﹑同知諫院請開經筵﹐且講喪禮﹐詔俟祔廟畢取旨。《紀事本末》卷五十三。

１４﹑癸酉﹐司馬光始受禦史中丞誥﹐奏疏曰﹕﹝案﹕《傳家集》有云﹕臣聞澄其源則流淸﹐固其本則末茂。﹞「臣蒙陛下拔於眾臣之中﹐委以風憲。天下細小之事﹐皆未足爲陛下言之。敢先以人君修心治國之要爲言﹐此誠太平之原本也。臣聞修心之要有三﹕一曰仁﹐二曰明﹐三曰武。仁者﹐非嫗煦姑息之謂也。修政治﹐興教化﹐育萬物﹐養百姓﹐此人君之仁也。明者﹐非煩苛伺察之謂也。知道義﹐識安危﹐別賢愚﹐辧是非﹐此人君之明也。武者﹐非彊亢暴戾之謂也。惟道所在﹐斷之不疑﹐姦不能惑﹐佞不能移﹐此人君之武也。故仁而不明﹐猶有良田而不能耕也﹔明而不武﹐猶視苗之穢而不能耘也﹔武而不仁﹐猶知穫而不能種也。三者兼備﹐則國治彊﹐闕一焉則衰﹐闕二焉則危﹐三者無一焉則亡。自生民以來﹐未之或攺也。治國之要亦有三﹕一曰官人﹐二曰信賞﹐三曰必罰。夫人之才性﹐各有所長﹔官之職業﹐各有所守。自古得人之盛﹐莫若唐虞之際。稷﹑契﹑臯陶﹑垂﹑益﹑伯夷﹑夔龍﹐各守一官﹐終身不易。苟使之更來疊去﹐易地而居﹐未必能盡善也。故人主誠能收采天下之英俊﹐隨其所長而用之﹐有功者勸之以重賞﹐有罪者威之以嚴刑﹐譬之乘輕車﹐駕駿馬﹐總其六轡﹐奮其鞭策﹐何往而不可至哉﹖昔仁宗時﹐臣初爲諫官﹐得上殿首曾敷奏此語。先皇帝時﹐臣曾進《歷年圖》﹐又以此語載之後序。今幸遇陛下始初淸明之政﹐虛心下問之際﹐臣復以此語爲先者﹐誠以臣生平力學所得﹐至精至要﹐盡在於是。願陛下勿以爲迂闊﹐試加審察。若果無足取﹐則臣無所用於聖世矣。」﹝《紀事本末》卷五十八。案﹕溫公論修心之要三﹑治國之要三。《續宋編年資治通鑑》載於治平四年閏三月。據云﹕以呂公著﹑司馬光爲翰林學士。上疏論修心之要三﹐曰仁﹑曰明﹑曰武﹔治國之要三﹐曰用人﹑曰信賞﹑曰必罰。且曰「臣嘗以此六事獻仁宗﹐其後以獻英宗。今又以獻陛下﹐誠以臣平生所學所得至精至要者﹐盡在是矣。」與此大旨略同。《長編》卷二百九載司馬光爲翰林﹐光以不能四六爲辭。下並未見此。《續宋編年資治通鑑》誤系於彼。﹞

１５﹑是月﹐知慶州蔡挺知渭州。﹝《長編》卷二百三十熙寧五年五月丙寅原注﹐以挺治平四年四月自慶徙渭﹐熙寧二年九月再任。案﹕《東都事略》蔡挺傳云﹕神宗卽位﹐加天章閣待制﹑徙知渭州。挺建勤武堂﹐輪諸將每五日一教閱﹐五伍爲隊﹐五隊爲陣﹐陣橫列﹐三鼓而出之﹐並三發箭﹐復位又鼓之﹐逐隊槍刀齊出﹐以步鼓節之﹐爲擊刺狀﹐十步而復。以上凡復位﹐皆聞金卽退。騎兵亦五伍爲列﹐四鼓而出之﹐射戰盤馬。先教前一日﹐將官點閱全備﹐乃赴教﹐再閱之。隊中人馬皆彊弱相兼。彊者立姓名爲奇兵﹐隱於隊中﹐遇用奇﹐則別爲隊出戰。涇原路內外皆七將﹐又涇﹑儀州左右策應將﹐每將皆馬步軍各十陣﹐分左右﹐各第一﹐至五日閱一陣。此其大槪也。神宗甚善其法。﹞

１﹑五月﹐案﹕錢氏《四史朔閏考》﹕是月戊寅朔。禦史臺官旣被絀罰﹐宰臣韓琦﹑曾公亮言「臣等近以中丞王陶彈奏﹐不過文徳殿押班﹐先嘗面奏。舊以前殿退晚﹐及中書聚廳見客﹐日有機事商議﹐故不及押班﹐爲歲已久﹐卽非始日。臣等今檢詳唐及五代《會要》﹐每月凡九開延英﹐則明其餘不坐之日﹐宰相須赴正衙押班。及延英對宰相日﹐未禦內殿前﹐令閤門使傳宣放班﹐則宰臣更不赴正衙押班明矣。本朝自祖宗以來﹐繼日臨朝﹐宰相奏事。祥符初敕宰臣依故事赴文徳殿押班﹐當日似未曾討論﹐故行之不久﹐漸復隳廢。緣中書朝退後議政﹐動逾時刻﹐若日赴文徳殿押班﹐則於機務當有妨滯。欲乞下太常﹑禮部詳定典故。」從之。及司馬光爲中丞﹐卽奏﹕「臣竊聞宰相復有文字乞下禮官詳定合與不合押班。臣聞王者設官分職﹐譬猶一體﹐以宰相爲股肱﹐以臺諫爲耳目﹐固當同心協力以佐元首。若各分彼我﹐互爭勝負﹐欲求其身之安﹐何由可得﹖近者﹐禦史中丞王陶請宰相依舊制赴文徳殿押班﹐宰相若從其所請﹐豈有後來紛紜﹐乃堅執不行﹐疊相激發﹐遂至王陶語言過差。今王陶旣補外官﹐宰相已赴押班﹐臣謂朝廷可以無事矣。而宰臣復有此奏﹐萬一禮官有希旨迎合者﹐以爲宰相不合押班﹐臺諫欲默而不言﹐則朝廷之儀遂成隳廢﹐欲辧論是非﹐﹝則案﹕《傳家集》此下有云﹕與前日之事有何所異﹐是鬥訟之端。﹞無時休息也。陛下新卽大位﹐四方之人﹐舉首傾耳以觀大化﹐而朝廷不聞肅雍濟濟之風﹐數有變色紛爭之詀。臣竊爲陛下惜之﹗﹝案﹕《傳家集》此下有云﹕況今滅異屢降﹐饑饉薦臻﹐官多而用寡﹐兵眾而不精﹐冗費日滋﹐公私困竭﹐戎狄桀傲﹐邊鄙無備﹐百姓流亡﹐盜賊將起﹐朝廷夙夜所憂﹐宜以此數者爲先﹐而餘事爲後。﹞伏望陛下特降聖旨﹐令宰臣依國朝舊制押班﹐所有下禮院文字﹐乞更不令詳定。」癸未﹐上批﹕「自今宰臣春分後遇辰初牌上﹑秋分後遇辰正牌上垂拱殿視事未退﹐更不赴文徳殿﹐令禦史臺設班。前下太常禮院詳定指揮﹐更不施行。」旣而﹐司馬光又奏﹕﹝案﹕《傳家集》云﹕臣伏睹今月七日敕文﹕「準四日手詔﹐今後宰相赴文徳殿押班﹐自春分後或遇辰初牌上﹑秋分後遇辰正牌上﹐垂拱殿視事未退﹐止令傳報宰臣﹐更不過﹐令禦史臺一面放班﹐餘日並依《祥符》敕命指揮﹐永爲定制。所有前降下太常禮院詳定文字﹐更不施行者。」﹞「臣竊見從來垂拱殿視事﹐比至中書﹑樞密院及其餘臣僚奏畢﹐春分以後少有不過辰初﹐秋分以後少有不過辰正。自陛下禦極以來﹐惟近因服藥﹐曾因辰牌以前駕起入內﹐自餘皆在辰牌以後。然則自今以後無事之日﹐宰臣永不赴文徳殿押班也。臣竊以爲文徳殿爲天子正衙﹐宰臣爲百僚師率。百僚旣在彼常朝﹐則宰臣理當押班。斯乃前世舊規﹐自祖宗以來未之或攺。﹝案﹕《傳家集》此下有云﹕今陛下卽政之初﹐事非有大利害者﹐恐未須更張。﹞伏望陛下特降聖旨﹐令宰臣一依國朝舊制押班。若陛下以前者已降手詔必欲限時刻者﹐卽乞自春分後遇辰正牌上﹐秋分後已牌上﹐並依手詔施行。﹝案﹕《傳家集》作「並依今月四日指揮施行」。﹞猶庶幾此禮不至遂廢。」乃詔春分﹑秋分後辰正牌上垂拱殿視事未退﹐宰臣更不過文徳殿押班。﹝《紀事本末》卷五十七。原注﹕《實錄》云﹕故事﹐宰相奏事訖﹐赴文徳殿押班﹐其後奏事有至日昃未下﹐以故不復過殿﹐習以爲常。及王陶爲中丞﹐劾奏宰相違故事不恭﹐於是百官至巳後數刻未退﹐人厭苦之﹐故有癸未之詔。今不取。案﹕《長編》卷二百二十八﹕熙寧四年十一月﹐詔中書門下﹐自今文徳殿常朝﹐候垂拱殿坐﹐令禦史臺一面放班。沈括《補筆談》卷一﹕故事﹐不禦前殿﹐則宰相一員常參官再拜而出。神宗初卽位﹐宰相奏事多至日晏﹐韓忠獻當國﹐遇奏事退晚﹐卽依舊例﹐一面放班﹐未有著令。王樂道爲禦史中丞﹐彈奏語過當﹐坐謫陳州。自此今宰相奏事至辰時未退﹐一面放班﹐遂爲定制。﹞

２﹑丙戌﹐翰林學士呂公著兼侍讀。《紀事本末》卷五十三。﹝案﹕此條《紀事》附四月下。據《朔閏考》﹐四月戊申朔﹐無丙戌日。《十朝綱要》《編年備要》。五月﹐置寶文閣學士﹑直學士﹑待制﹐以翰林學士呂公著知制誥。不載兼侍讀事﹐或《紀事本末》上脫「五月」二字也。丙戌爲五月初九日。﹞

３﹑戊子﹐龍圖閣直學士韓維知潁州。初﹐王陶罷禦史中丞爲翰林學士﹐維言「宰相跋扈﹐法所當治也。禦史中丞言是﹐則宰相安得無罪﹖若其非﹐中丞安得止罷臺職而已﹖今爲翰林學士﹐是遷也。陛下旣不能辧明大臣﹐使負惡名﹐有不自安之意﹔又使言者無名罷去﹐疑惑遠方。願廷對並臣﹐使是非兩判。及禦批吳奎罷參知政事﹐遷一方知靑州﹐維以爲奎素有學問﹐惇篤持重﹐可任以事。擢參政大夫﹐眾謂得人﹐今才數月﹐止因論事之際少失婉順﹐便加斥逐。進退大臣不當如此﹗且執政罷免﹐則爲降黜﹐今復遷官﹐則爲褒進﹐理當並行。此與王陶罷中丞而加翰林學士何以異﹖賞罰所以明天下之耳目﹐豈可不謹乎﹖」陶旣出﹐維亦屢求外補﹐﹝案﹕《宋史﹟韓維傳》﹕章上﹐還奎就職。維援前言求去。﹞上從之﹐未行攺汝州。﹝原注﹕《日記》云﹕樂道之與長文閧也﹔秉國﹑曼叔﹑彥先更上殿言。樂道出秉國亦求出﹐命知潁州。案﹕《宋史韓維傳》﹕數月﹐召兼侍講﹑判太常寺。熙寧二年﹐遷翰林學士﹑知開封府。明年﹐爲禦史中丞﹐以兄絳在樞府﹐力辭。安石亦惡言保甲﹐復使爲開封府。﹞侍禦史呂景通判濠州。初﹐景旣罰金﹐因言「自臣入臺﹐方逾兩月﹐凡所論奏﹐不敢阿附。嘗言樞府兵柄﹐方鎭帶之﹐於體非便﹐乞罷郭逵簽書﹖宣撫之任。又宰相於文徳殿立班﹐乃祖宗舊制﹐今旣隳廢﹐虧損國體。」又言「王舉元四歲八遷﹐蔡挺資淺用速﹐夏倚超擢太優﹐陳汝羲貪邪陰險﹐不當召試﹐不蒙施行。蓋臣才識淺陋﹐不能開悟聖心。今王陶已降外郡﹐而臣止從罰﹐在臣之義﹐豈敢苟安﹖望罷臣言職﹐顯加黜降。」三奏待罪﹐故有是命。﹝《紀事本末》卷五十七。案﹕《傳家集》五月十二日﹐上《畱韓維呂景札子》云﹕臣竊聞已有指揮﹐龍圖閣直學士韓維差知潁州﹐侍禦史呂景與堂除通判﹐未知信否。臣愚竊見韓維沈靜方雅﹐於陛下疇昔宮僚之中最有美譽。今者無故稱病求出﹐外人皆不知其故。呂景渾厚剛直﹐於今日言事之臣亦爲難得﹐其人身爲臺官﹐坐言事罰銅﹐誠使羞辱﹐難以立朝﹐不若得貶竄之爲快也。然二人者﹐皆陛下腹心耳目之良臣﹐一旦俱從外補﹐於二人甚爲私便﹐臣竊爲陛下惜之。伏望聖慈更賜詳度﹐或且畱之左右﹐使拾遺補闕﹐誠有所裨益。必若不可畱者﹐其臺官乞更不舉人。只於舊臺官呂大防﹑郭源明﹑馬默等數內﹐斷自聖意﹐選擇一人以補其闕。所貴得質直之人﹐克厭眾心。取進止。﹞

王陶赴陳州上表謝到任﹐凡數千言﹐專詆毀執政﹐其略曰「臣預知孤忠必犯眾忌﹐方權臣之久盛﹐復眾黨之已深。祿去王室者十年﹐政在私門者三世。言事忤意者決行斥逐﹐立朝守正者公肆忌嫌。聞手詔一出﹐則遷怒以責人﹔議山陵一費﹐則懷忿而形色。以直道事君者爲大惡﹐以顓心附己者爲至忠。」又曰「方幸幼君之足陵﹐豈思天威之可畏。」又曰「元臺髙臥而有要﹐次輔效尢而愈悍。夜取敕告於上閣﹐藏在私家﹔朝請宣召於禦前﹐押歸政府。轉主心易於拳石﹐奪君命輕若鴻毛。昔眞宗久疾﹐丁謂弄權﹐已去復畱﹐異時同惡﹐尙猶再行告病﹐少挾正以爲邪﹐不敢便毀制書﹐全無名而復位。」

上素喜陶文﹐往往成誦﹐執政怒﹐將請其罪。司馬光言「臣竊聞政府以王陶上表言詞狂率﹐恣爲詆毀﹐多過其實﹐欲有敷奏﹐乞重加降責。審或如此﹐恐不可許。何則﹖自仁宗皇帝以來﹐委政大臣﹐宰輔之權誠爲太重﹐加以臺諫官被貶者﹐多因指大臣之過失﹐少因犯人主之顏色﹐是威福之柄潛移於下﹐方將奮乾剛之盛徳﹐伸元後之威斷﹐收還利器﹐以救其獘。今者王陶﹐肆其褊心﹐失於詳審﹐言語不密﹐流布遠近。𨿽實有罪﹐然陶前者出知陳州﹐陛下蓋以先帝梓宮在殯﹐特爲大臣屈意行之。今若又以表文詆毀大臣﹐重加責降﹐臣恐人主之權益輕﹐大臣之勢遂成。興衰之機於此乎在﹐不可不察也。臣愚欲望陛下於執政進呈王陶謝上表之際﹐但諭以躁人之辭不足深罪﹐前已左遷在外﹐豈可更加貶責。若其再三執奏﹐陛下當正色語以『王陶前作中丞﹐譏切朕躬﹐非無過當之言﹐朕亦未嘗加怒﹐欲以廣開言路﹐豈可觸犯卿等。則必欲再三責降﹐方爲快意邪﹗』若又執意不已者﹐陛下但不復應答﹐彼當自退。所以然者﹐非以保全王陶﹐蓋欲使其餘臣僚知陛下英武可恃﹐萬一他日大臣有欺罔朝廷爲大罪者﹐並臣敢言之耳﹗凡此﹐皆陛下聖智所能自知﹐臣復屑屑盡言者﹐誠荷陛下不世之恩﹐貪於報效﹐不復自顧形迹之嫌故也。」陶遂得免。

呂公著恐上惑陶說﹐將復召之﹐卽奏疏曰「臣伏見自陛下卽位以來﹐中外皆稱聖明。昨因王陶瀆亂天聽﹐上下震駭﹐尋已黜守外藩﹐繼一露奏表章﹐歷詆近臣﹐及論大臣不軌﹐又漏泄上前密語。陛下以其宮邸之舊﹐嘗加眷遇﹐兼謂出於一時狷忿﹐特賜含容﹐不加重譴﹐陛下之恩徳可謂至矣﹗陶宜日夜循省咎愆﹐以答上仁。今聞復有章表﹐長惡不悛如此﹐乃是包藏禍心﹐非特出於一時之狷忿也。且以陛下之聰明﹐至其指執政之得失﹐數並臣之長短﹐固亦有然者矣。若遂以爲大臣有不臣不軌之心﹐則陛下固不以爲然﹐朝廷士大夫皆不以爲然也。今議者咸以爲陶𨿽在外﹐而眷念不衰﹐向後必須召用。臣竊恐姦邪小人﹐因奏對之際﹐必有希合上旨﹐蔽陶之罪﹐謂其能忠直敢言。伏望陛下割一人之私恩﹐采天下之公論﹐登用中立之士﹐杜絕阿黨之原﹐毋爲偏見邪說所惑﹐則天下幸甚﹗」﹝《紀事本末》卷五十七。案﹕畢氏通鑑﹕熙寧元年七月﹐知梓州何郯又乞召還王陶以迎合上意﹐帝薄之。後陶入爲三司使﹐遷翰林學士﹔中丞呂公著復論﹕「陶賦性傾邪﹐當韓琦秉政﹐諂事無所不至﹔及爲中丞﹐乃誣琦以不臣之迹﹐陷琦以滅族之禍。反覆如此﹐豈可信任﹗」乃出陶知蔡州。﹞

４﹑甲辰﹐屯田員外郎張唐英爲殿中侍禦史悰行。唐英﹐雙流人。初﹐英宗立﹐上《謹始書》言「爲人後者爲之子﹐恐他日有引定陶故事以惑聖聽者﹐願杜其漸。」旣而臺諫官相次黜逐﹐故王珪﹑範鎭謂唐英有先見之明﹐共薦之。﹝《紀事本末》卷五十五。案﹕邵伯溫《聞見錄》云﹕張唐英者﹐天覺丞相兄也﹐丞相少受學於唐英。唐英有史才﹐嘗作《宋名臣傳》《蜀檮杌》行於世。熙寧元年春﹐以前禦史服除還京。徐乾學《通鑑後編》云﹕唐英初調穀城令﹐縣圃植千株楊柳﹐作柳亭於其中﹐聞者咨美。英宗初立﹐唐英上《謹始書》。﹞

１﹑六月﹝案﹕錢大昕《四史朔閏考》﹕是月丁未朔。﹞庚申﹐兵部員外郎﹑直龍圖閣﹑兼侍讀學士王廣淵知齊州。

先是﹐司馬光言﹕﹝案﹕《傳家集言王廣淵子札凡》三篇﹐《第一札子》上於六月三日﹐《紀事本末》所載﹐其第一札子也﹐然前半已刪節﹐今據《傳家集》附注於此。據《傳家集》所載云﹕臣聞明君之政﹐莫大於去姦﹔忠臣之志﹐莫先於去邪。陛下不知臣無似﹐使待罪憲府。受任以來﹐於今逾月。而寂無所糾﹐誠負大恩。伏見直龍圖閣﹑兼侍讀學士﹞『王廣淵﹐以小人之質﹐有傾巧之材﹐﹝案﹕《傳家集》此下有云﹕苟求進身﹐無所不至。﹞外依政府﹐內結近習。﹝案﹕《傳家集》此下有云﹕數年之間﹐致位淸顯。﹞國家本以龍圖閣寵賢彥﹐邇﹝案﹕此字原闕﹐據《傳家集》補。﹞英待儒雅﹐皆非廣淵所宜濫處。﹝案﹕《傳家集》此下有云﹕陛下卽位以來﹐未聞放黜姦邪﹐以警羣臣。廣淵於朝列之中﹐爲姦邪之尢者。﹞伏望陛下奮發乾斷﹐首加斥逐﹐奪去職名﹐除一遠地監當﹐亦足以醒天下之耳目﹗」﹝案﹕《傳家集》所載《言王廣淵第二札子》云﹕臣近曾上言﹐直龍圖閣﹑兼侍讀王廣淵﹐傾巧姦邪﹐乞盡奪去職名﹐除一遠地監當差遣﹐至今未聞指揮。臣竊聞﹐廣淵所爲﹐布聞海內。陛下昔在宮邸﹐豈不備知﹐何假微臣更有詳述﹖《書》曰「任賢勿貳﹐去邪勿疑。」此大舜所以成大功也。陛下若未知廣淵之爲賢與不肖﹐尙容致疑﹐若果知廣淵姦邪之狀﹐則豈可復置之左右而不速去之哉﹗夫佞人者﹐巧於求合﹐變故萬端﹐𨿽聖賢所不能察。是以帝堯畏巧言令色孔壬﹐而孔子教顏淵以遠佞人。夫堯與顏淵非不明也﹐苟不畏而遠之﹐則有時而惑之矣。伏望陛下依臣前奏﹐其王廣淵早賜黜逐。﹞

禦史蔣之奇亦言「廣淵人品庸凡﹐天資險譎﹐先帝拔自常僚﹐置之文館﹐不思獻納忠規﹐而乃肆爲姦佞。方擢用之際﹐司馬光列章十上﹐事寢不行﹐愈自矜滉藩邸故舊。入則結髙居簡爲內應﹐出則與孫固爲死交。陛下大明初升﹐四海皆照﹐豈容魑魅尙在朝廷﹗」廣淵亦自請郡﹐故有是命。旣而光又言﹕﹝案﹕《傳家集》此爲《言王廣淵第三札子》也﹐《紀事本末》亦節去前後。據《集》中所載云﹕臣前兩次上言王廣淵傾巧姦邪﹐乞盡奪去職名﹐與遠地監當。﹞「近聞廣淵案﹕《傳家集》作本人。帶職知齊州﹐仍賜章服。如此乃是賞之﹐非黜之也。曏使廣淵自攺京官以來﹐謹身守分﹐不爲姦諂﹐以至今日﹐不過作第二任通判。今所得乃如此﹐豈可謂爲姦諂無益哉﹗﹝案﹕《傳家集》此下有云﹕孔子稱﹕「惟器與名不可以假人。」今之章服﹐所謂器也﹔職名﹐所謂名也。二者皆無用之物﹐然而天下貴之者﹐爲其非賢才則不能得之故也。唐宣宗重惜章服﹐不輕以與人﹐有司制緋衣以備賜與﹐經年不過用三兩領。故當時服緋紫者﹐人以爲貴。夫名器者﹐譬如珠玉﹐若使之易得如瓦礫﹐尙安足貴乎﹖近歲兩次覃恩﹐服緋紫者已爲泛濫。今又如陳鑄﹑王廣淵輩皆賜章服﹐是使今後受賜章服者皆以爲恥﹐不以爲榮也。﹞且陛下使廣淵出補外官﹐必已知姦邪之迹也。今又復以職名章服寵之﹐是勸人使效廣淵所爲也。臣竊恐非國家之福。」﹝案﹕《傳家集》此下有云﹕伏望聖斷依臣前奏﹐盡奪去廣淵職名並比來章服﹐與遠地監當﹐使賞善罰惡﹐瞭然明白。﹞不聽。廣淵入辭延和外殿﹐上哀慟久之﹐衛士皆感泣。﹝《紀事本末》卷五十八。案﹕王銍《默記》卷上云﹕王廣淵識英宗於潛邸﹐及卽位﹐欲大用之。不果。然中外之事﹐莫不以聞﹐又論宰執專權﹐須收主威。英﹑神二朝俱主其說﹐時宰患之﹐無如之何。乃反間諫官司馬君實﹐力言其姦邪不可近。章至八九上﹐廣淵竟外出。世徒知君實言廣淵﹐而不知宰相之反間也。然則陰諷臺諫﹐以逐人主親臣﹐古今之所不免。其後神宗時﹐君實言楊繪不當言曾公亮事。神宗禦批與滕元發﹐令諭繪云「光醇儒少智﹐未必不爲人陰使之耳。」蓋廣淵被逐﹐嘗言君實純直﹐受人風旨之詐而云爾。此說似誣。﹞

２﹑辛未﹐﹝《長編》卷一百八十八﹐又卷二百四十六載增配沙門島人數事﹐據原注均云治平四年六月二十五日李慶事﹐可考。案﹕原文已佚。《東都事略﹟馬默傳》﹕默除知登州。沙門島舊制則有定額﹐溢數則投之海中。砦主李慶罷官﹐入謁﹐默遽問﹕「擅殺幾何﹖」慶對﹕「一任殺七百餘人。」默詰之﹐則曰「島上地狹﹐徒隸猥眾過數﹐官糧不足以贍﹐則取殺之。」默責其擅殺﹐欲按其罪﹐慶惶恐﹐卽日自殺。默爲奏請更定配島法﹐凡二十條﹐溢額者﹐則選年深不作過人移徙登州。自是多全活者。其後蘇軾起知登州﹐父老迎於路曰「公爲政愛民﹐得如馬使君乎﹖」軾異之。王鞏《甲申雜錄》云﹕沙門島舊制有定額﹐過額﹐取一人投之海中。馬默處厚知登州﹐建言「朝廷旣貸其生矣﹐卽投諸海中﹐非朝廷之本意。今後溢額﹐乞選年深自至配所不作過人移登州。」神宗深然之﹐卽詔﹕「可著爲定制。」﹞詔曰「農﹐天下之本也﹐祖宗以來﹐務加惠養。比下寬卹之令﹐賜蠲復之恩﹐然而歷年於玆﹐未極富盛﹐間因水旱﹐頗致流離。深維其故﹐殆州縣差役仍重﹐勞逸不均﹐喜爲浮冗之名﹐不急之務﹐以奪其時﹐而害其財故也。愁痛亡聊之聲上干和气﹐深可傷憫﹗其令逐路轉運使﹐徧牒轄下州軍﹐如官吏有知差役利害可以寬減者﹐實封條析以聞。」

先是﹐三司使韓絳言「害農之獘﹐無甚差役之法。重者衙前﹐多致破產﹐次則州役﹐亦須重費。夫田產﹐人恃以爲生﹐今竭力營爲﹐稍致丰足﹐而役已及之﹐欲望農人之加多﹐曠土之加挌﹐豈可得乎﹖向聞京東有父子二丁將爲衙前役者﹐其父告其子云﹕『吾當求死﹐使汝曹免凍餒也。』遂自經死。又聞江南有嫁其祖母及與母析居以避役者﹐此大逆﹐人理所不忍聞。又有鬻田產於官戶者﹐田歸不役之家﹐而役並增於本等戶。其餘戕賊農民﹐未易遽數﹐欲望以所陳﹐下哀痛之詔﹐令中外臣庶悉具差役利害以聞﹐委侍從臺省集議﹐考驗古制﹐裁定其當﹐使力役無篇重之害﹐則農民知爲生之利﹐有樂業之心矣﹗」役法之議始於此。《紀事本末》卷七十。《續宋編年資治通鑑》﹕韓絳言京東民有父子二丁將爲衙前役云云同。又云司馬光亦言﹕自罷里正﹐置鄕戶衙前﹐而民戶愈困﹐重至於破家。願詢謀以及天下﹐使民休息。遂詔逐路條具差條利害。案﹕再詔條具利害在七月戊寅﹐可考。又案《傳家集》載治平四年九月所上《論衙前札子》云﹕臣伏見近者陛下特下詔書﹐以州郡差役之煩﹐使民無敢力田積穀﹐求致厚產﹐至有遺親背義﹐自求安全者﹐令中外臣庶條陳利害﹐委官詳定以聞。此誠堯﹑舜之用心﹐生民之盛福也。臣竊見頃歲國家以民間苦里正之役﹐廢罷里正﹐置鄕戶衙前。又以諸鄕貧富不同﹐東鄕上戶家業千貫﹐亦爲里正﹔西鄕上戶家業百貫﹐亦爲里正﹐應副重難﹐勞逸不均﹐乃令立定衙前人數﹐每遇有闕﹐於一縣諸鄕選物力最髙者一戶補充。行之到今﹐已愈十年﹐民間貧困﹐愈甚於舊。議者以爲一州一縣利害各殊﹐今一立法﹐未能盡善。又里正止管催稅﹐人所願爲。衙前所管官物﹐乃有破壞家產者。然則民之所苦﹐在於衙前﹐不在里正。今廢里正而存衙前﹐是廢其所樂而存其所苦也。又曏者每鄕止有里正一人﹐借使有上等十戶﹐一戶應役﹐則九戶休息﹐可以晏然無事﹐專意營生。其所以勞逸不均﹐蓋由衙前一差遣﹐不以家業所直爲準。若使直千貫者應副十分重難﹐直百貫者應副一分重難﹐則自然均平。今乃將一縣諸鄕混同爲一﹐選物力最髙者差充衙前﹐如此則有物力人戶常充正役﹐自非家業淪落﹐則永無休息之期矣。有司但知選差富戶﹐爲抑彊扶弱﹐寬假貧民。殊不知富者旣盡﹐賦役不歸於貧者﹐將安適矣。借使今日家產直十萬者充衙前﹐數年之後﹐十萬者盡﹐則九萬者必當之矣。九萬者盡﹐則八萬者必當之矣。自非磨滅消耗﹐至於窮困而爲盜賊﹐無所止矣﹗故置鄕戶衙前以來﹐民益困乏而不敢營生﹐富者反不如貧﹐貧者不敢求富。日削月朘﹐有減無增﹐以此爲富民之術﹐不亦疏乎﹗臣嘗行於村落﹐見農民生具之微而問其故﹐皆言「不敢爲也。今欲多種一桑﹐多置一牛﹐蓄二年之糧﹐藏十匹之綿﹐鄰里已目爲富室﹐指抉以爲衙前矣﹗況敢益田疇﹑葺廬舍乎﹖」臣聞其言惄焉傷心﹐安有聖帝在上﹐四方無事﹐而立法使民不敢爲久生之計乎﹖凡爲國者﹐患在見目前之利﹐不思永久之害。故初置鄕戶衙前之時﹐人未見其患﹐及今然後知之。若因循不攺﹐日益久則患益深矣﹗臣愚欲望聖慈特降指揮下諸路州縣﹐相度上件里正衙前與鄕戶衙前﹐各具利害聞奏﹐隨其所便﹐別立條法﹐務令百姓敢營生計﹐則家給人足﹐庶可望矣﹗

３﹑陜西轉運司薛向言「知靑澗城種諤招西人朱陵﹐最爲橫山得力酋長﹐已給田十頃宅一區。乞除一班行﹐使滉示諸羌﹐誘降橫山之眾。」詔增給田五頃。﹝案﹕吳廣成《西夏書事》云﹕徙橫山民於興州﹐夏蕃酋令淩舉眾內附。夏國頻年點集﹐眾志乖離﹐橫山羌益思內附。諒祚盡發其族帳﹐徙之興州。諸部懷土顧望﹐知靑澗城種諤招之﹐令淩舉眾降﹐諤上聞﹐給以田宅。此作朱陵﹐未詳卽其人否﹖﹞向在英宗時﹐嘗獻《西陲利害》十五篇。去冬又上疏陳奭邊五利﹕一曰選將帥以制其訩﹐二曰亟攻伐以罷其敵﹐三曰省戍兵以實其力﹐四曰絕利源以獘其國﹐五曰惜經費以固其本。選才謀居要害﹐任權變廣招置﹐募鄕導行反間﹐使其君臣攜貳﹐自相屠戮。用智而不用力﹐所以制其訩也。設先舉之策﹐行淺攻之術﹐諸路分據地勢﹐犄角進兵﹐聲援相及﹐若首應尾﹐使其備東北﹐則擊西南﹐狃以歲月﹐勞於奔命﹐所以罷其敵也。東兵屯戍﹐去逸就勞﹐知虜情不習地勢﹐坐縻廩食﹐欲戰先北。今若省之﹐專任土兵﹐減費重威﹐所以實其力也。罷其賜予﹐禁其市易﹐絕其鹽利﹐設官致命﹐杜衣食之源﹐所以獘其國也。今數道宿兵﹐調度弦急﹐稍失經畫﹐則徒困良民﹐而無補國用。宜鑑康定之失﹐蠲倉卒之暴﹐任公實之謀﹐使府庫充牣﹐而農桑不殘﹐士飽气勇﹐以攻則克﹐以守則堅﹐所以固其本也。疏奏﹐英宗稱善﹐常置左右﹐上見而奇之。會邊臣多言橫山族長可招納者﹐是日卽召薛向入對﹐密賜金五十兩﹔及辭去﹐又賜金。凡向所陳計策﹐上皆令勿語兩府﹐自以手詔指揮。樞密使文彥博等皆執不可﹐宰相曾公亮獨贊之。上先以向所上疏並西陲利害付文彥博﹐令其可否﹐條例錄進。彥博奏云「觀向之所陳﹐大要有五﹐﹝案﹕《潞公集》此下有云﹕向所謂任將帥者﹐朝廷何嘗不愼擇而重之﹖但所擇或得或否耳﹗旣得其人﹐固當如向所論﹐使久其任﹐必各成效﹐猶如前時屢遷數易﹐𨿽得賢才使爲將帥﹐亦難責其成功。所謂亟攻伐以罷其敵者﹐一曰先舉之策﹐以謂先發制人故勝﹐後發制於人故負﹐故欲亟肆以罷之﹐多方以誤之。二曰數攻之策﹐其大旨欲招誘橫山部族﹐團結熟戶之兵及義勇﹐弓箭手之眾﹐侵擾賊境﹐使不寧居﹐將自困獘。此皆朝廷素畱意者。兼韓琦上言﹐慶曆初﹐曾與範仲淹嘗建此議﹐會西人輸款而止。去歲樞密院遂與中書同議﹐悉有成算﹐尋已降付逐路﹐令錄奏議進呈。兼逐路之兵自來未嘗精較實數。去歲樞密院令編例官類聚得塙實人數﹐降下諸路﹐嚴切訓練﹐至於部分亦有成法。並檢康定中諸路出師牽制之術﹐並密封付邊帥遵守。朝廷處置之詳﹐殆無遺策。然此舉動﹐必當其時。去歲十月﹐臣嘗上奏於先帝﹐若諒祚果遂倔彊﹐自絕於朝廷﹐以討伐凶渠﹐招納降附﹐無所不可﹔若猶恭順服過﹐卽當含容﹐所謂羈縻不絕。況王者之師﹐非不得已﹐豈宜輕用﹖今向有云「若諒祚攺圖自新﹐復守詔誓﹐伏望廓天地之量﹐霽雷霆之怒﹐省費罷兵﹐安邊息民﹐天下之幸。」斯言是矣。然於平時﹐不可不講議精熟﹐一旦有隙﹐用之無疑。所謂省戍兵以實其力者﹐其要欲省東兵之疲輭﹐揀士兵之精勤﹐取實用損虛﹐爲持久必勝之術。朝廷近以計較逐路之兵﹐去冗畱精﹐皆有定數矣。向去春季依法科簡﹐兼去歲不以親衛兵戍邊﹐此亦省兵實力之一端也。又曰絕利源以獘其國﹐謂朝廷歲賜並緣邊和市亦宜絕之﹐賊勢自窘矣。歲賜﹑和市﹐如諒祚阻命﹐自當絕之。﹞上三策﹐不待議論而利害可知。所謂愼經費﹝案﹕《潞公集》此下有「以固其本」四字。﹞者﹐此乃方今至切之務﹐最要講求。﹝案﹕《潞公集》此下有云﹕蓋經費若簡﹐國財乃富﹐國富卽兵彊﹐兵彊卽蠻不敢內侮﹐而後制禮作樂﹐馴致太平﹐何欲不可﹖今之言者﹐不計國用之丰寡﹐而欲輕舉妄動﹐爲國生事者多矣﹗惟朝廷審用而愼行之。兵一用﹐其費不貲。苟力屈而財殫﹐𨿽有智力不能善其後。向又以調度兵費﹐一以康定爲鑑﹐其言尢爲切當。蓋康定時兵久息不用﹐人未知戰﹐上下騷然﹔暴取橫用﹐莫知所極﹐天下困獘﹐終無尺寸之功﹐亦可鑑矣﹗﹞向云自寶元初守官陜右﹐出入兵間﹐﹝案﹕《潞公集》此下有「今又主關中之漕」七字。﹞首尾七年﹐目睹心計﹐固宜詳悉。﹝案﹕《潞公集》此下有「其言誠有倫理」六字。﹞然謀攻料敵﹐老將所難。兵者﹐大事﹐不可輕言。古人論兵至愼至重。﹝案﹕《潞公集》此下有云﹕如向之取橫山如反掌﹐捕西賊若設置掩兔。﹞向謀𨿽可采﹐言亦似輕﹐誠願愼之重之。」﹝《紀事本末》卷八十三。﹞

４﹑是月﹐內侍省押班﹑文思副使王昭明罷環慶路駐泊兵馬鈐轄﹐供備庫副使﹑帶禦器械李若愚罷涇原路駐泊兵馬鈐轄﹐西京左藏庫副使梁實罷秦鳳路管句蕃部公事﹐韓則順罷鄜延路管句蕃部公事。﹝《長編》卷二百三﹕元年十二月丙午載四人領邊事命。原注﹕《實錄》云﹕卒罷之。蓋追記治平四年六月事﹐今不取。案﹕《長編》注旣云四人罷領邊事﹐命當載四年六月﹐今據原注附此。罷四人﹐蓋因人不以爲便﹐而從呂誨疏也。誨疏見《長編》《九朝編年備要》六月罷陜西內鈐轄。﹞

《續宋編年資治通鑑》﹕六月﹐以趙抃知諫院。抃獻疏言任道徳﹑重輔弼﹑別邪正﹑去侈心﹑信號令﹑平賞罰﹑謹機密﹑備不虞﹑勿數赦﹑容諫諍十事﹐又言呂誨﹑傅堯兪﹑範純仁﹑呂大防﹑趙瞻﹑趙鼎﹑馬默皆骨鯁敢言﹐久譴不復。又論五費﹐謂宮掖﹑宗室﹑官濫﹑兵冗﹑土木之費﹐多見納用。案﹕《太平治迹統類》云﹕龍圖閣直學士﹑戶部郎中趙抃知諫院﹑提舉萬壽觀﹐旣見﹐上謂﹕「卿匹馬入川﹐以一琴一鶴自隨﹐爲政簡易﹐稱是邪﹖」人言獨處室中﹐有一龜效其服气故也。前此﹐自蜀遠歸者﹐多歷省府官﹐大臣以爲言﹐上曰「用抃爲諫官﹐賴其言﹐何必兩府乎﹖」抃乃獻是疏。《續宋編年資治通鑑》於熙寧二年五月載抃自成都還﹐以龜﹑鶴自隨云云﹐下又按上疏論呂誨﹑傅堯兪﹑範純仁﹑呂大防﹑趙瞻﹑趙鼎﹑馬默皆骨鯁云云﹐殊與此﹐今姑存此以備考。《宋史﹟本紀》九月﹕與張方平並參知政事。

１﹑七月﹝案﹕錢大昕《四史朔閏考》﹕是月丁丑朔。﹞戊寅﹐上初卽位﹐內臣以覃恩升朝者﹐皆罷內職﹐獨勾當禦藥院髙居簡等四人畱如故。天章閣待制孫思恭嘗以爲言﹐上曰「居簡有功。」思恭退詢於人﹐云劉庠之建儲也﹐居簡覘見「太子」二字﹐急報上於潁邸。及英宗升遐﹐居簡亟出﹐召二府﹐中宮聞之﹐怒詰居簡曰「召二府﹐誰之命也﹖」居簡曰「太子令召之。」又於懷中探黃衣以被上體。此上所謂有功者也。思恭復奏疏﹕「陛下﹐先帝之嫡長子﹐當爲嗣者﹐非陛下而誰﹖居簡當先帝大漸之時﹐已懷二心﹐私自結納﹔又矯稱太子之命召兩府﹐以累陛下孝徳。此皆當誅之罪﹐柰何反以爲功﹖」上不聽。司馬光奏言﹕﹝案﹕《傳家集﹟言髙居簡札子》凡五篇﹐此《第一札子》也﹐前半《紀事》節去﹐據《集》中所載云﹕臣聞古人有言「堂上不糞﹐則郊艸不瞻曠蕓。」言近者不治﹐則不暇及遠也。竊見勾當禦藥院﹞「髙居簡資性姦回﹐工讒善佞﹐久處近職﹐罪惡甚多。臣謹按祖宗舊制﹐勾當禦藥院官至內殿崇班以上﹐卽須出外。蓋以日月浸久﹐官資稍髙﹐則防其憑恃威靈﹐竊弄權柄﹐遠鑑漢唐之禍﹐深爲子孫之慮故也。陛下卽位之初﹐內臣以覃恩遷官者﹐盡補外職﹐獨畱禦藥院四人﹐天下首以此一事譏陛下之失。況居簡於眾人之中﹐最爲狡猾。﹝案﹕傳家集此下有云﹕陛下特加寵信﹐待以腹心﹐人皆指目﹐大玷聖徳。臣職在糾繩﹐不敢不言。﹞伏望遵祖宗舊典﹐應勾當禦藥院官至崇班以上者﹐盡授以向外差遣。其髙居簡﹐乞遠加竄逐﹐以解天下之惑。」﹝案﹕《傳家集﹟言髙居簡第二札子》《第三札子》《紀事》不載。據《集》中《第二札子》云﹕臣近曾上言勾當禦藥院髙居簡工讒善佞﹐乞遠加竄逐﹐未蒙施行。昔周公以立政戒成王﹐至虎賁﹑綴衣﹑趣馬﹑小尹﹑左右攜僕﹑百司庶府﹐亦皆擇人。穆王命伯冏爲太僕正﹐曰「昔在文武﹐侍禦僕從﹐罔匪正人。」又曰「愼簡乃僚﹐無以巧言令色﹐便辟側媚﹐其惟吉士。僕臣正﹐厥後克正。僕臣諛﹐厥後自聖。」自古聖帝明王﹐𨿽左右小臣﹐未嘗不謹擇端良之人﹐以自防逸豫之生。況陛下嗣膺寶命﹐聖徳惟新﹐善惡興衰﹐於此乎分。而使讒佞如居簡者﹐旦夕常在左右﹐又寵而信之﹐此乃異日禍亂之根﹐腹心之疾也。臣職在去邪﹐不敢不再三上言。伏望聖明依祖宗舊制﹐應勾當禦藥院官至崇班以上者﹐出外﹐其髙居簡仍乞遠加竄逐。《第三上殿札子》云﹕臣近曾兩次上言勾當禦藥院髙居簡工讒善佞﹐乞遠加竄逐﹐至今不蒙降出施行。居簡頃在先朝已竊弄權柄﹐依憑城社﹐玷辱聖明。物論洶洶﹐切齒側目。及陛下繼統﹐必謂首行誅竄﹐以警邪臣。不意居簡狡猾多端﹐先自結於陛下﹐使陛下寵愛信任﹐更過於先帝之時。朝廷公忠之士無不憤懣﹐深爲陛下惜之。方今內侍之臣﹐小心謹愼可以備陛下左右使令者﹐何可勝數﹖陛下足以擇而用之﹐何必違祖宗舊典﹐負天下譏謗﹐獨保護居簡堅如金石﹖臣竊惑之。伏望聖慈取臺諫官前後所言居簡文字﹐盡付所司治其罪﹐以彰至公之義﹐順合眾心。其餘勾當禦藥院者﹐亦乞遵舊制﹐官至內殿崇班以上﹐並授以向外差遣。﹞又言﹕﹝案﹕此下《傳家集》所載言《髙居簡第四札子》也﹐《紀事》於前後亦均刪節。據集中所載云﹕臣累日前上殿言勾當禦藥院髙居簡﹐自先帝時竊弄權柄﹐陛下復寵而信之﹐大爲聖徳之累﹐乞治其罪。陛下許臣送樞密院施行﹐至今未聞有指揮﹐不知居簡以何道結陛下﹐能如此之深也﹗﹞「居簡所能﹐止於讒佞。佞者不過巧言令色﹐希意迎合﹐快人主之欲﹐以市其權﹐使人主溺於荒晏而不自知也。讒者不過離人君臣﹐間人骨肉﹐惑人主之心﹐以固其恩﹐使人主陷於傾危而不自寤也。有是二者﹐又可近乎﹖﹝案﹕《傳家集》此下有云﹕曏使陛下卽位歲久﹐功業已成﹐而有讒佞之臣始得幸﹐天下有識者猶當寒心。何則﹖知其必爲禍亂之階也。況今初承大統﹐當銳精求治之時﹐而遽畱居簡於左右﹐仍加寵信﹐根蒂已牢﹐則異日之憂﹐可勝道哉﹗此臣所以不避死亡而必當力爭者也。﹞或聞陛下欲待居簡自求引退﹐﹝案﹕《傳家集》此下有云﹕然後遣去。﹞臣誠戇愚﹐未曉所謂。若國之大臣﹐耆年有徳﹐聞望素髙﹐一旦偶有小失﹐未爲外人所知﹐陛下務存終始﹐使自引去﹐以全其名則可矣。﹝案﹕傳家集此下有云﹕其挾姦作慝者﹐猶宜明正典刑。若案﹕《傳家集》作「況」。﹞居簡閨闥小臣﹐罪盈惡積﹐所宜肆諸市朝﹐宣示中外﹐以戒恁人﹐而尙足爲之隱乎﹖」﹝《紀事本末》卷五十八。案﹕《傳家集》此下有云﹕且居簡姦邪播聞遠近﹐陛下今日𨿽爲之隱﹐天下耳目庸可蔽乎﹖凡居簡所以能爲惡者﹐以其自託宮禁﹐譬如狐鼠﹐依憑城社。彼惟恐離去左右﹐豈肯自陳求退乎﹖伏望陛下盡出﹖臣前後所言居簡事狀﹐送居簡付所司﹐明治其罪﹐以彰至公之道。《集》中又載《言髙居簡第五上殿札子》云﹕臣聞邪正不可同朝﹐猶冰炭不可同器。陛下不知臣不肖﹐使待罪禦史中丞。臣四次上言勾當禦藥院髙居簡工讒善佞﹐不宜寵信﹐置於左右。所言無取﹐不蒙省錄。臣實無顏尙居風憲。若陛下以臣爲拙直﹐則居簡爲姦邪﹔若以居簡爲忠良﹐則臣爲讒慝。臣與居簡勢難兩畱。況臣守官京師十有一年﹐自先帝時累曾陳乞外任﹐伏望聖慈罷臣禦史中丞﹐除一外任差遣。又案﹕《傳家集》於《第一札子》謂治平四年六月十一日上﹐《紀事》以《第一札子》《第四札子》連載﹐而系於戊寅日。是月丁丑朔﹐戊寅乃初二日﹐兩異﹐其日必有誤。《集》中又於《第五札子》下注云當日罷居簡﹐除供備使。是此札子乃癸巳日上也。今姑以五子子連綴於此﹐以備參考。又案﹕《續宋編年資治通鑑》於熙寧二年載﹕司馬光論內臣髙居簡姦邪乞加遠竄﹐章五上﹐上手詔問所從知。光曰「臣得之賓客﹐非一人言﹐事之有無﹐惟陛下知之。若無﹐臣不敢避妄言之罪﹔萬一有之﹐不可不察。」詔用宮邸官郭昭選等四人爲邠門祗候﹐光言「國初艸創﹐天步尙艱﹐故卽位之始﹐必以舊人爲腹心耳目﹐謂之隨龍﹐非平日之法也。邠門祗候﹐在文臣爲館職﹐豈可廝役爲之乎﹖」考《編年資治通鑑》載於熙寧二年﹐殊誤。彈劾髙﹑郭﹐皆爲禦史中丞時。本集俱載於治平四年﹐本無可疑﹐《紀事本末》脫載彈郭昭選事﹐移注於此。《編年資治通鑑》於彈郭疏亦多刪節﹐今據《傳家集》附錄之。《集》中《言郭昭選札子》云﹕臣竊聞陛下曏時直省官郭昭選等四人﹐近有特旨﹖除邠門祗候。眾言藉藉﹐頗謂僥忝。國初艸創﹐天步尙艱﹐故祖宗卽位之初﹐必拔擢左右之人以爲腹心羽翼﹐豈以爲永世之法哉﹖乃遭時不得已而然也。自後嗣君守承平之業﹐繼聖考之位﹐亮陰未言之間﹐有司因循﹐踵爲故事。凡東宮僚吏﹐一槪超遷﹐謂之「隨龍」。以此昭選之徒﹐得自廝役直除班行。其爲幸已多矣。乃敢妄有攀援﹐邀求無已。曾不自省﹐有何功勛﹖小人之心﹐終無厭極﹐不可縱也。且邠門祗候﹐祖宗所以蓄養賢才以待任使之地。其班序﹑差遣﹐事事不同。譬諸文臣﹐則館閣之流也﹐豈可廝役之人爲之乎﹗況東宮其餘吏卒甚眾﹐苟一人得之﹐則皆有冀望之心。此《書》所謂「啟寵納侮」者也。陛下旣承大統﹐則率土之濱誰不爲臣﹖而獨私於東宮之人﹐則所與親者至狹矣﹗臣昨除禦史中丞初上殿之日﹐首以官人賞罰爲言。誠以三者致治之本﹐自上世以來不易之道也。今昭選等以賤隸而叨美職﹐是官不擇人也。無橫艸之勞﹐而數月之間恩命相繼﹐是無功受賞也。姦慝明著如髙居簡等尙保而庇之﹐是有罪不罰也。陛下始初淸明﹐方勵精圖治﹐而乃輕其官爵﹐慢其賞罰﹐如此將以興太平之功﹐猶適楚而北轅也。今臣所以區區進言者﹐但爲陛下惜此而已。所有昭選等新除邠門祗候﹐乞賜追寢。貼黃﹕或聞昭選等因告昌王入言得此特旨﹐未知虛的﹖審或如此﹐尢爲不可。陛下之於昌王﹐但當極其友愛。至於官爵刑賞﹐乃陛下魁柄﹐須決之聖心﹐昌王亦不當關預﹐陛下亦不當聽從。如此﹐則兄弟之恩全﹐君臣之分正。漢館陶公主爲子求郎﹐明帝不許﹐賜錢十萬﹐曰「郎官上應列宿﹐出宰百里。有非其人﹐民受其殃。」是以難之。彼爲其子猶不可﹐況爲他人乎﹖﹞

２﹑詔中外臣庶限一月條陳差役利害以聞。﹝《紀事本末》卷七十。案﹕初詔在六月辛未﹐此詔又立一月限也。﹞

３﹑壬午﹐司馬光對延和殿﹐又極言髙居簡﹐上曰「祔廟畢自當去。」光曰「閨闥小臣﹐何系山陵先後﹗彼知當去而置肘腋﹐尢非所宜。舜去四凶﹐不爲不忠﹔仁宗貶丁謂﹐不爲不孝。」上命畱札子﹐光請以付樞密院﹐上從之。﹝《紀事本末》卷五十八。﹞

癸巳﹐髙居簡爲供備庫使﹐罷禦藥院。司馬光屢劾居簡﹐上𨿽以章付樞密院﹐猶未施行。光言與居簡難兩畱﹐求外郡。請對﹐呂公弼曰「光今日必決去就。」時光立殿下﹐上指之曰「已來矣。」公弼曰「陛下欲畱居簡必逐光﹐欲畱光必逐居簡。居簡內臣﹐光中丞﹐願擇其重者。」上曰「今當如何﹖」公弼曰「罷其禦藥﹐優遷一官可矣。」上命與供備﹐曰「光得毋復爭﹗」公弼曰「待光上殿﹐但諭以居簡已出矣﹐光必自止。」上從之。光因曰「凡左右之人﹐不須才智﹐但令謹朴小心不爲過﹐斯可矣。」﹝《紀事本末》卷五十八。案﹕《編年備要》云﹕旣而又用王中正﹑李舜舉勾當藥院。《宋史髙居簡傳》云﹕歷領龍圖天章寶文閣﹑內東門司﹐傒當禦藥院。神宗卽位﹐禦史張唐英言其資性恁巧﹐善迎合取容。中丞司馬光亦言其「久處近職﹐罪惡已多。祖宗舊制﹐傒當禦藥」云云。於是罷爲供備使。稍遷帶禦器械﹐進內侍押班﹐以文思使領忠州。﹞

４﹑乙未﹐著作佐郎﹑三司檢法官呂惠卿編校集賢院書籍。惠卿﹐南安人﹐與王安石雅相好﹐安石薦其才於曾公亮﹐公亮遂舉惠卿館職。《紀事本末》卷六十一。案﹕畢氏《通鑑》云﹕惠卿﹐晉江人也。

５﹑己丑﹐龍圖閣直學士趙抃﹑天章閣待制陳薦﹐同詳定中外臣庶所言差役利害。﹝《紀事本末》卷七十。﹞

《續宋編年資治通鑑》﹕秋七月﹐詔明堂奉英宗祀。案﹕《宋史﹟本紀》﹕辛卯﹐告英宗憲文肅武宣孝皇帝謚於天地﹑宗廟﹑社稷。壬辰﹐上寶冊於福寧殿。畢氏《通鑑》云﹕秋七月庚辰﹐翰林學士承旨張方平等言「本朝典禮循唐之舊﹐眞宗﹑仁宗皆祀於明堂﹐以配上帝。今季秋大饗明堂﹐伏請以大行皇帝配。」詔恭依。

又﹕宇文之邵致仕。先是﹐之邵爲曲水縣令﹐歲饑﹐轉運司以轉薄絹﹐髙價使縣配賣﹐之邵不可﹐拂轉運使意﹐罷官而歸。繼又上書言事﹐不報﹐乃致其仕﹐屏居十五年而卒。司馬光曰﹕吾聞志不行﹐故祿位如錙銖﹔道不同﹐視富貴如土芥。今於之邵見之。案﹕《宋史本紀》﹕七月丙午﹐文州曲水縣令宇文之邵上書指陳得失。據《朔閏考》﹐是月丁丑朔﹐則上書日已在七月三十日。畢氏《通鑑》云﹕書奏不報﹐喟然曰「吾不可仕矣。」遂以太子中允致仕。然則致仕非卽此日﹐自不能在七月內矣。《續宋編年資治通鑑》誤系之。然致仕不得其日﹐姑附此。之邵書見《宋文鑑》﹐其書云﹕陛下初卽大位﹐念萬世無疆之業﹐詔求闕失﹐開挌言路﹐可謂誼主矣。《易家人》之初九曰「閒有家﹐悔亡。」九處家人之初﹐當端其本以保終吉。民之所以望而則效者﹐常在於人君繼統之始。此安危之機﹐不可不愼也﹗昔成湯旣沒﹐伊尹奉太甲以見厥祖﹐戒之曰「今王嗣厥徳﹐罔不在初。」陛下新服厥命﹐惟以祖宗爲念﹐以天人爲畏﹐則大小之事不懈矣﹗宋之有國百有餘年﹐陛下一日南面而享之﹐固宜迹其所得之艱難﹐夙夜危栗﹐以勤負荷﹐永思太祖之武﹑太宗之文﹑眞宗之畏天克己﹑仁宗之寬大慈仁﹑英宗之勵精庶政﹐立則見五聖於前﹐行則見於側﹐坐則見於堂﹐食則見於杯杅之間。《詩》曰「天難諶。」斯言天不可不畏也。《書》曰「民可近﹐不可下。」言民不可不畏也。去歲以來﹐千里不雨。近者畿甸﹐遠者河北﹑京東﹐蝗螟蔽野﹐穀價貴﹐重以山陵之役﹐京西民力尢爲彫敝。臣竊恐萑蒲之盜﹐或貽宵旰之憂。爲今之計﹐不過多鬻爵以濁入仕之流﹐廣度僧以奪可耕之民﹐終非計也。願今被滅之郡﹐許富者舉息於下戶﹐官給以質驗﹐待丰歲償其所貸﹐逋者﹐官爲治之﹐其息不過一倍。此有餘資者亦樂爲﹐而濱死之眾﹑溝壑之命可救矣﹗陛下又責躬引咎﹐寬獄訟﹑出宮女﹑斥裒斂之吏﹑蠲苛虐之政﹑罷無名之費﹑省剿民之役﹐凡所以蠹政而召乖怨之气者﹐舉更革之。如此﹐則天﹖可塞﹐王化可興也。京師者﹐諸夏之本也。今薦紳之士﹐不勵名節而以勢利離合﹐器皿衣服窮於侈麗﹐車馬宮室過於軌制﹐姦聲亂色盈溢耳目﹐衢巷之中﹐父子兄弟不敢肩隨﹐孰謂王者之都而風俗一至於此哉﹖願陛下思所以澄源之法﹐以禮節廉恥磨切臣下﹐崇獎惇厚﹐而都下亦少爲之厲禁。滌去佻薄之獘。淫瀆敗教之具一加遏絕﹐凡侍從﹑輔弼﹐宜愼簡修絜﹐方嚴之臣﹐俾宅其任﹐以允淸議。古之求賢者﹐數路以取之﹕寵以好爵﹐厚其禮命﹐惟恐其去也﹔而猶有三聘而不顧者﹐有閉門而不納者﹐有逾垣而避之者。臣諫於其君而三不聽﹐則去之﹐其至於郊也﹐君必使人要之﹔年七十而致其事﹐君不聽﹐則必以幾杖錫之﹐猶有不脫冕而行者﹔有辭三公而爲人灌園者。今日仕進之門﹐國家直患不能塞之耳。科防日增﹐格令日繁﹐來者日甚﹐拒之日峻﹐猶有假名字以竊官號﹐匿苫塊之哀以干寵祿﹐少者增齒以希蚤仕﹐老者匿年以幸晚祿。譬之堤防之壤﹐塞其一穴﹐一穴又決﹐蕩然莫之能止也。今限年致仕著於令矣﹐又患其去之不速﹐令於門闕以示百寮﹐而猶不知止者﹐甚可痛也﹗陛下盍稍補其獘﹐隆於待士之意﹐示之以至廉之實﹐使衣冠者人人自重﹐庶幾風教之美﹐少近於古。去歲諒祚猖獗﹐七八萬眾突至大順﹐廟堂無奇算﹐守邊無良將﹐臣竊爲朝廷憂之﹗慶曆間﹐緣邊之民不解帶者七年﹐國用大窘﹐三將淪沒而功不成者﹐陛下知其然乎﹖其患在於虜兵常合﹐而我兵常分也。六路兵亡慮二十萬﹐而二十三州二百餘寨﹐分屯堡戍﹐則是我兵𨿽多而散在處處也。賊之來也﹐大則六監軍衙頭一時俱發﹐小則隨處寇掠。邊城一面受敵﹐則所與角戰者無幾﹐而城寨之兵又各有所守﹐不可會集﹐眾寡不敵﹐則乞師告急﹐救兵靉至﹐賊又已去。今賊常以合兵擊我散兵﹐而我常以不敵之眾當其鋒。此慶曆之失也。今不攺前轍﹐則後車又將覆也。觀今之勢﹐其能深入賀蘭﹐收復十四州以爲我有也乎﹖臣知其不能也。其能如先朝之舉五路進軍﹐直搗其巢穴乎﹖臣又知其不能也。計今之利﹐莫若詔諸道﹐分勒所部將卒伍﹐符尺籍而規畫之﹐若干以爲守﹐若干以爲戰﹐若干以爲救兵﹐救兵必須與戰兵相近﹐而駐於喉吭之地﹐則可應猝而不失機會也。唃氏嘗爲元昊所殘﹐南徙歷精﹐亦宜厚其種族﹐共爲聲援﹐以蠻夷攻蠻夷﹐計之上也。吐谷渾者﹐今之文扶羌是也﹐其俗隨水艸遷徙﹐食肉﹑衣皮毛﹑無堅甲利刃﹐臨陣擊刺之技不及於他夷﹐仰給我之泉茗繒帛﹐我與之通者﹐亦特以其馬也。今陰平之民﹐歲苦重役者句馬戶也﹐凡羌馬之來﹐則使之資給﹐費公私之財甚多﹐而所入之馬不足以備國乘﹐不足以戰也。邊吏養羌非不厚也﹐而去歲反有安昌之變﹐塞上之民切齒。且安昌之羌與南路磨蓬羅多畱罨林諸寨之羌一也。今閉安昌之路﹐禁其出入﹐而諸寨之馬貿易如故﹐是何異一室而多門者﹐杜其前而挌其後乎﹖臣之縣所管萬戶﹐而居民蕭然者﹐其獘實在於羌也。至和講解之後﹐約不敢犯邊。而去歲火我三寨﹐驅殺士卒。國家以奉西北虜者﹐勢不得已也﹔今又驕寵小羌﹐而足無厭之求乎。臣愚以爲不若杜塞眾路﹐使不得入﹐而絕市無用之馬﹐益以一旅之兵﹐列置諸堡﹐則邊民小安矣。爲政所重﹐莫急於農。且耕則得食﹐不耕則不得食﹐系其身之損益也。長民者何與焉﹖夫各治其田以厚其生者﹐百姓之私節﹐授民事往而立官以勸課之者﹐人君之公也。《詩》曰「曾孫來止﹐以其婦子。饁彼南畝﹐田畯至喜。」此天子之勸農也。又曰「嗟嗟保介﹐惟莫之春﹐亦又何求﹐如何新畬﹖」此諸侯之勸農也。今監司﹑郡守皆以勸農爲目﹐然而未嘗省民。臣願立考課之法﹐以農政爲殿最。言之似迂﹐而富國之良術也。郡縣之政﹐類多因循﹐而不甚治者。臣知其由也。上下牽制﹐不得盡其才固也。千里之郡﹐不能興利除害﹐受制於監司也﹔百里之邑﹐不能興利除害﹐受制於郡守也。郡縣之吏﹐寧違天子之詔條﹐而不敢違按察之命。蓋違天子之詔條﹐未必獲咎﹔而違按察之命﹐其禍可立而待也。今一伍之長﹑一卒之正﹐以法治其所部﹐上不問其所爲也。今爲民守令﹐而其勢顧不若卒伍之長﹐郡縣之民﹐習知其勢之弱﹐而不畏服其教令﹐此獄訟所以益多也。臣願精選監司﹐必以淸望﹐假守令之權﹐責其實效﹐庶循良之吏有聞焉。凡臣之所陳﹐明詔之所求也。然臣尙有至忠﹐不敢默默﹐又爲陛下極言之。臣聞疾未兆而先治者﹐善醫也。夫居憂而約﹐居樂而泰﹐人情之常也。今陛下處則諒闇﹐服則端襄﹐行則苴杖﹐無紛華之事交戟於前﹐誠能以此時遠念將來之失﹐愼微杜漸﹐克己復禮﹐使其志一定﹐則他日𨿽有可欲之物﹐亦無以勝其習成之性也。伯益之戒舜曰「罔遊於逸﹐罔淫於樂。」傅說之戒髙宗曰「無以逸豫﹐惟以治民。」夫舜起於耕稼陶漁﹐髙宗遁於荒野﹐極知小民之勞﹐而二臣猶或以此戒之﹐況陛下生長富貴﹐臨禦方始﹐則安可不豫爲之防哉﹖願陛下聽政之間﹐則命通經之士講明古訓﹐究觀敗亡之主﹐以自創艾﹐盡孝兩宮﹐咨謀故老﹐則恐懼修省﹐習而成性矣﹗臣誠私憂過計﹐三載變除之後﹐永厚陵土漸乾﹐而陛下憂悼之心又已衰殺﹐襲衮冕﹐憑玉几﹐目有靡曼之色﹐耳有要妙之聲﹐凡所以娛意者﹐畢奏於前﹐自非信道之深孰得而奭哉﹖《老子》曰「塞其兌﹐閉其門。」終身不勤﹐正在於今日也。

仁和張大昌輯注

卷二

英宗

△治平四年﹝丁未﹐一○六七﹞

１﹑八月﹝案﹕《宋史》﹕八月丁未朔﹐太白晝見。錢大昕《四史朔閏考》﹕丁未朔。同。﹞甲辰﹐司馬光言「臣竊聞陛下好令內臣采訪外事及問以﹖臣能否﹐臣愚竊以爲非也。﹝案﹕《傳家集》「非也」作「非宜」。陛下內有兩府﹑兩制﹑臺諫﹐外有提﹑轉﹑牧﹑守﹐皆腹心耳目股肱之臣也。陛下誠能精擇其人﹐使之各舉其職﹐薦舉賢能﹐糾案姦慝﹐論政事得失﹐述民間利病﹐皆令列於奏牘﹐明白啟陳。其有屍祿偸安及挾私欺罔者﹐小則罷黜﹐大則誅竄﹐誰敢不盡公竭誠以承休徳。如此﹐則天下之事猶一堂之上﹐陛下何患於不知哉﹗今深處九重之內﹐詢於近習之臣﹐采道聽途說之言﹐納曲躬附耳之奏﹐不驗其虛實﹐卽行賞罰﹐臣恐讒臣得以逞其愛憎﹐而陛下爲之受其譏謗也。近聞王中正差往陜西勾當公事﹐有知涇州劉渙等曲加諂奉﹐鄜延路鈐轄吳舜臣違失其意﹐俄而遷渙鎭寧畱後﹑知恩州﹐舜臣降華州鈐轄﹐眾人皆言中正所爲﹐審或如是﹐中正弄權﹐已有明驗。案﹕《傳家集》此下有云﹕今陛下又置之肘腋﹐委以腹心﹐臣恐天下之人將重足一迹而畏之﹐輿金輦璧而奉之矣﹗外議又言山陵禮畢﹐韓琦必求引退﹐兩府當有遷補。臣竊慮兩制以上萬一有無廉恥之人﹐或陰結此屬﹐以求進用者﹐夫以堯之聰明﹐咨於四嶽﹐眾言僉同﹐然後用人﹐猶失之於鯀﹐況可決於近習之口乎﹗凡公忠正直之士﹐必不肯借譽左右﹐以求自售。齊威王所以賞卽墨大夫而烹阿大夫﹐正謂此也。昔漢唐之衰﹐宦官所以能壞綱紀傾覆國家者﹐皆由人主與之謀議帷幄進退﹖臣故也。此乃治亂安危之本﹐不可不察。﹞伏望聖慈詳思臣言﹐凡欲知天下之事﹐當詢訪外廷之臣﹐其王中正不可令勾當禦藥院。或姦佞之臣豫設機謀以經營兩府者﹐必不可用。」﹝案﹕《傳家集》﹐此言王中正第二札子也﹐不系日月。言王中正凡三札子﹐其《第一札子》上於治平四年七月二十七日﹐《第一札子》《紀事》不載﹐今附注於此。據《集》中《第一札子》云﹕臣伏見陛下前者盡罷寄資內臣髙居簡等﹐令補外官﹐中外欣然﹐無不稱頌聖徳。尋聞復畱陳承禮﹑劉有方二人﹐又以王中正勾當禦藥院﹐眾頗失望。臣竊惟祖宗之意﹐以禦藥一職最爲親密。過供奉官以上﹐輒令罷去者﹐迺以防微杜漸﹐貽謀萬世﹐憂深思遠﹐誠自古帝王之所不及﹐子孫之所宜謹守不可失墜者也。近歲以來﹐左右之臣旣戀權勢﹐又貪祿位﹐遂求闇理資序﹐豫支俸給﹐名曰「寄資」﹐以欺誑外人﹐此豈祖宗之意邪﹖今陛下欲振舉紀綱﹐一新治道﹐必當革去久獘﹐一遵正法。夫法如堤防﹐常應完固﹐乃得無患。一有蟻壤泄之﹐則漸致潰敗﹐不可復救。近習之臣﹐朝夕在側﹐因緣祈恩﹐無有窮極﹐不以祖宗舊法制之﹐恐陛下他日亦將厭之也。況王中正素聞姦猾﹐頗好招權﹐今處之要職﹐是去一居簡﹐得一居簡也。伏望陛下一依前降指揮﹐盡罷寄資者﹐令補外官﹐以成聖徳之美。別擇內供奉以下朴直廉謹者﹐使勾當禦藥院﹐以存祖宗之法。取進止。﹞光疏早入﹐﹝案﹕此指《第二札子》也。﹞晡後﹐上以手詔問王中正事得之於何人﹐光卽日具奏﹕﹝案﹕此《傳家集》所載言《王中正第三札子》也﹐亦不系日月﹐《紀事》摘取疏中數語﹐未詳載其文﹐今附注前後﹐拾補其闕。據《集》中云﹕臣伏奉手詔節文﹐問「王中正事得之何人﹖可密奏來。」臣以非才﹐誤受陛下聖知﹐擢爲禦史中丞﹐惟懼曠職﹐孤忝大恩﹐每與賓客語言﹐無不詢訪時事﹐稍有毫朆裨益盛徳﹐率皆奏陳。此事臣得之於賓客﹐前後非止一人﹐誠恐玷累公朝﹐所以有此論述。﹞「中正有無此事﹐惟陛下可以知之。臣在闕門之外﹐何由知其虛實﹐若其果有此事﹐陛下得以爲戒﹔若其無有﹐臣敢避妄言之罪。」﹝案﹕《傳家集》此下有云﹕但外人有此議論﹐臣不敢不奏陛下知之。萬一有益聖明﹐皆微臣之幸也。﹞光蓋得之孫永﹐永亦嘗以爲言。上曰「舜臣本隸溫成閣﹐先帝常言其不才﹐昨閱邊臣姓名﹐舜臣在其中﹐朕自黜之﹐非緣中正也。」﹝《紀事本末》卷五十八。﹞

《續宋編年資治通鑑》云﹕八月﹐京師地震﹐上謂輔臣曰「地震何祥也﹖」曾公亮曰「天裂﹐陽不足﹔地震﹐陰有餘。」上曰「誰爲陰﹖」公亮曰「臣者君之陰﹐子者父之陰﹐小人者君子之陰﹐皆宜戒之。」吳奎曰「但爲小人黨盛矣﹗」上不懌。案﹕《宋史﹟本紀》﹕八月己巳﹐京師地震。

又﹕葬英宗於永厚陵。案﹕《十朝綱要》《宋史﹟本紀》﹕癸酉日。《十朝綱要》又云﹕八月二十七日﹐葬永厚陵﹐謚曰憲文肅武宣孝﹐廟號英宗。李攸《宋朝事實》卷十三云﹕英宗梓宮至永厚陵﹐館於席屋﹐從韓公下視。宮有正殿﹐置龍輴﹐後置禦座﹐影殿置禦容。東幄臥神帛﹐後置禦衣數事。齋殿旁皆守陵宮人所居﹐其東有浣濯院﹐有南廚﹐廚南陵使廨捨﹐殿西副使廨捨﹐都知石全育爲陵使。靈駕至﹐儀仗轉趨園西殿中﹐儀仗前導﹐禦容大升輿﹑禦龍輴﹑禦前殿車輅﹐各就幕屋。方相﹑儀槨﹑漆梓宮等﹐置於塋外﹐各有方位﹐司天監處之。兵士各執儀仗﹐分屯鞏縣﹑偃師﹐承安命使臣董之。陵北有枯河﹐河北原合抱三陵﹐在靑龍山下。其西白虎澗﹐靑龍山西卽太室也。少室西﹐俗謂之冠子山。陵前闊角﹐謂之鵲臺門﹐側臺曰乳臺﹐陵臺三層﹐髙五十三尺。上宮方百五十步﹐卷四重﹐共髙八尺﹐厭木者二重。石槨髙一丈﹐其鑿長一丈二尺﹐深闊七尺﹐蓋條石各長一丈﹐闊二尺﹐十四板。皇堂方三丈﹐深二丈三尺。麓巷長八十三尺﹐深闊一丈八尺﹐自平地至深六十三尺。隧道長四百七十尺。石人物六十事。韓公曰「力士所得直及賜予﹐人不過七緡而已。」癸酉﹐黎明﹐設遣奠於幄殿﹐有牲牢祝文﹐餘皆如朝臨禮。昌王及五使皆吉服﹑金帶﹐導龍輴﹐降隧道﹐抵木階。梓宮升石槨西首﹐禦夷牀﹐下不及地尺而止。巳時一刻﹐乃下﹐置珠网花結於上﹐布方木﹐及蓋條石﹐及設禦座於蓋下。前置時果﹐及五十味食﹐別置五星十二辰﹐及祖思﹑祖明尊位於四壁。又設衣冠﹑劍佩﹑筆硯﹑弧矢﹑甲冑﹐凡平生玩好之物。又設繒帛﹑緡錢﹐然後設冊寶﹐瞭然漆鐙﹐閉柏門﹐置逍遙於麓巷﹐闔石門﹐闕其閾之中央﹐畱人於內﹐搘掂畢﹐匍匐而出﹐鎖其門﹐投鑰於內。司徒復土九鍤﹐立石柱於中央﹐縈以鐵索﹐乃以都護排防﹐累石以塞門﹐實隧以土。五使乃易凶服﹐設掩皇堂祭於隧外﹐哭﹐又於陵哭。人易吉服﹐黑帶﹐俟浴虞主畢﹐奏請降輿﹑升輅﹐卽下宮。又奏進發﹐五使前步﹐導至下宮﹐奏降輅﹑升輿﹐設第一虞哭。據注云﹕仁宗之虞不哭﹐次道曰「唐室請陵﹐但置香藥﹐不設食﹐爲臭腐故也。」吳曾《能攺齋漫錄》卷十三云﹕陜西之民﹐供英宗山陵之役﹐不比嘉祐十分之一。韓子華曰「非上旨丁寧﹐不能如此。」歐陽文忠曰「上云﹕『朕成先帝之志﹐天下必以朕爲不孝。』」

１﹑九月﹝案﹕錢大昕《四史朔閏考》﹕是月丙子朔。﹞壬午﹐奉安八室帝後神主﹐奏告太廟﹐祧藏僖祖及文懿皇后神主西夾室。癸未﹐徧告天地﹑社稷﹑宗廟﹑宮觀。甲申﹐上齋於垂拱殿。乙酉﹐祔英宗太廟﹐上步導神主出﹐至宣徳門﹐並臣奉慰如典禮。罷僖祖諱及文懿皇后忌日。﹝《長編》卷二百十四﹕熙寧六年﹐從安石請﹐奉僖祖爲太廟﹐遷順祖夾室。原注﹕壬午﹐奉安八室云云﹐據以輯此。案﹕《續宋編年資治通鑑》云﹕九月﹐祔英宗﹐祧僖祖。《宋史﹟本紀》﹕乙酉祔英宗神主於太廟﹐樂曰《大英之舞》。《續宋編年資治通鑑》連書﹐故祔﹑祧先後異文。《長編》卷二百九﹕治平四年三月云﹕先是﹐禮部言「準嘉祐詔書﹐定太廟七世八室之制﹐請以大行皇帝神主祔第八室﹐僖祖﹑文懿皇后主依唐故事﹐祧藏於西夾室﹐以待禘祫。自仁宗而上至順祖以次升廷。」李攸《宋朝事實》卷十三云﹕乙酉﹐未明﹐百官序立集英殿下﹐上自東南來登殿哭奠﹐拜﹐降就幄。宗正卿告遷酌獻畢﹐虞主乘腰輿﹐出兩府前導﹐上步從﹐止宣徳門﹐乘玉輅﹐上北面﹐再拜﹐辭。是日早﹐太祝浴栗主於廟門西幄﹐王禹玉題之。輅及廟門﹐百官拜迎於門外﹐虞主禦腰輿﹐入就幄。辰時﹐百官又立於殿庭﹐內臣以腰輿迎栗主﹐置於中庭之褥子﹔又於褥西北面﹐俯伏興﹐稱英宗憲文肅武宣孝皇帝祔廟。內臣奉主於腰輿﹐升自阼階﹐詣眞宗室﹐祔坐於東壁下﹐少頃﹐詣本席褥位﹐公卿以下﹐行禮奏樂﹐如時享之儀。畢﹐以腰輿奉桑主﹐埋於席北﹐百官入慰。又《宋朝事實》卷六﹐太常禮院奏﹕僖祖文獻睿和皇帝﹑文懿皇后神主祧藏於西夾室﹐今具合行典禮如右。臣等謹按﹕《禮記》檀弓云「捨故而諱新。」注﹕「謂髙祖之父﹐當遷者也。」《唐會要》﹕永徽二年﹐左僕射於志寧言「依禮捨故而諱新﹐故謂親盡之祖﹐今宏農府君神主上遷﹐請依禮不諱。」從之。﹞

２﹑戊戌﹐知制誥﹑知江寧府王安石爲翰林學士。安石旣受命知江寧﹐上將復召用之﹐嘗謂吳奎曰「安石眞翰林學士也。」奎曰「安石文行﹐實髙出於人。」上曰「當事如何﹖」奎曰「恐迂闊。」上勿信﹐於是卒召用之。﹝《紀事本末》卷五十九。案﹕奎論安石﹐見《長編》卷二百九閏三月。《太平治迹統類》作八月戊戌﹐誤。八月無戊戌日﹐戊戌﹐九月二十三日也。《統類》載制略云﹕王安石學爲世師﹐行爲人表﹐廉於自進﹐優處於東藩。玆有僉言﹐宜還中禁﹐俾夫左右先後﹐以道義輔予﹐豈特專文墨﹐視艸而已﹐可特授翰林學士。《臨川集》謝翰林學士表云﹕臣聞人臣之事主﹐患在不知學術﹐而居寵有冒昧之心﹔人主之蓄臣﹐患在不察名實﹐而聽言無惻怛之意。此有天下國家者﹐所以難於任使﹐而有道徳者﹐亦所以難於進取也。學士職親地要﹐而以討論諷議爲官﹐非夫遠足以知先王﹐近足以見當世﹐忠厚篤實廉恥之操足以咨詢而不疑﹐艸創潤色文章之才足以付託而無負﹐則在此位爲無以稱。如臣不肖﹐涉道未優﹐初無犖犖過人之才﹐徒有區區自守之善。以至將順建明之大體﹐則或疏闊淺陋而不知。加以憂傷疾病﹐久棄裏閭﹐辭命之習﹐蕪廢積年。黽勉一州﹐已爲忝冒﹐禁林之選﹐豈所堪任﹖伏惟皇帝陛下躬聖徳﹐承聖緒﹐於羣臣賢否已知考愼﹐而於其言也又能虛己以聽之﹐故聰明睿知神武之實﹐已見於行事。日月未久﹐而天下翹首企踵﹐以望唐﹑虞﹑成周之太平。臣於此時﹐實被收召﹐所以許國﹐義當如何。敢不磨礪淬濯已衰之心﹐繹溫尋久廢之學﹐上以備顧問之所及﹐下以供職司之所守。﹞

３﹑己亥﹐司馬光上疏﹕﹝案﹕《傳家集》治平四年九月二十四日上《橫山疏》《紀事》刪節殊甚﹐今拾補附注。據《集》中云﹕臣聞王者之於夷狄﹐或懷之以徳﹐或震之以威﹐要在使之不犯邊境﹐中國獲安則善矣﹗不必以逾蔥嶺誅大宛﹐絕沙漠禽頡利﹐然後爲快也。﹞「竊聞邊臣言趙諒祚部將輕呢﹤口褱﹥側﹐﹝案﹕輕呢﹤口褱﹥側於嘉祐八年內附﹐請兵延州﹐約取靈夏。會仁宗不豫﹐未報。諒祚聞﹐遷官撫定之事乃寢。是年內附者﹐乃淩舉及嵬名山二人﹐輕呢﹤口褱﹥側事無考。或淩﹑嵬二人名氏其時猶未明言也。據《行狀》作嵬名山﹐不作輕呢﹤口褱﹥側。﹞欲以橫山之眾攻取諒祚﹐歸命朝廷﹐已有指揮﹐許令招納。﹝案﹕《傳家集》此下有云﹕臣近者𨿽曾論列﹐以爲非宜﹐尙懼語言疏略﹐未盡本末﹐不敢不再爲陛下陳之。又案﹕此指治平四年九月十七日所上《言橫山札子》也。《紀事》不載《札子》﹐故節此數語。據《集》中《札子》云﹕臣竊聞陜西邊臣有上言欲招納趙諒祚國內人戶漸圖進取者。臣竊惟諒祚驕僣之罪﹐宜伏天誅﹐爲日固久。今國家新遭大憂﹐陛下初承寶命﹐公私困匱﹐軍政未講﹐恐徵伐四夷之事未易輕議也。況諒祚𨿽內懷桀驁而外存臣禮﹐方遣使者奉表弔祭﹐尙未還國。而遽令邊臣誘其亡叛之民﹐臣恐未足以虧損諒祚而失王者之體多矣。伏望陛下且以拊循百姓爲先﹐以徵伐四夷爲後﹐速詔邊臣務惇大信﹐勿納亡叛﹐專謹斥堠﹐防其侵軼而已。俟諒祚咎惡旣熟﹐中國兵穀有餘﹐然後奉辭伐罪﹐不爲晚也。﹞今進謀者但言其利﹐不言其害﹐﹝案﹕《傳家集》此下有云﹕臣請試言其害﹐𨿽逆盛意﹐願陛下勿遽加棄置﹐略賜周覽﹐與進謀者參校其是非焉。臣聞戎狄之俗﹐自爲兒童則習騎射﹐父子兄弟相與羣處﹐未嘗講仁義禮樂之言也﹐惟以詐謀攻戰相尙而已。故其民習旅用兵﹐善忍饑渴﹐能受辛苦﹐樂鬥死而恥病終。此中國之民所不能爲也。是以聖王與之校徳﹐則有天地之殊﹔與之校力﹐未能保其必勝也。以舜禹之聖﹐徵三苗而三旬逆命﹔商髙宗之賢﹐伐鬼方而三年乃克﹔漢髙祖之雄傑﹐爲冒頓所圍﹐七日不火食。國朝以太宗之英武﹐北取河東﹐南收閩浙﹐若拾地芥。加之猛將如雲﹐謀臣如雨﹐天下新平﹐民未忘戰。當是之時﹐繼遷背誕﹐太宗以鄭文寶爲陜西轉運使﹐用其計策﹐假之威權以討之﹐十有餘年﹐卒不能克。發關中之民﹐飛芻挽粟﹐以饋靈州及淸遠軍﹐爲虜所抄略。及經沙磧﹐饑渴死者什七八﹐白骨蔽野﹐號哭滿道。長老至今言之﹐猶歔欷酸鼻。及眞宗卽位﹐會繼遷爲羅潘支所殺﹐眞宗因洗滌其罪﹐弔撫其孤﹐賜之節鉞﹐使長不毛之地﹐訖於天聖﹑明道四十餘年﹐爲不侵不叛之臣。關中戶口滋息﹐農桑丰富。由是觀之﹐徵伐之與懷柔﹐利害易見矣。及元昊背恩﹐國家發兵調賦﹐以供邊役﹐關中旣竭﹐延及四方。東自海岱﹐南逾江淮﹐占籍之民﹐無不蕭然苦於科斂。自其始叛﹐以至納款靉五年耳﹐且天下困敝﹐至今未復。仁宗屈己﹐賜以誓誥﹐冊爲國主﹐與之物凡二十五萬﹐豈以其罪不足誅而功可賞哉﹗計不得已也。曏者諒祚𨿽時有偃蹇﹐禮節不備﹐或誘掠熟戶﹐驚擾邊民﹐然猶稱臣奉貢﹐未敢顯然自絕。今乃誘其叛臣以圖之﹐縱使誠能梟諒祚之首﹐復靈夏之土﹐以王者之兵言之﹐猶可恥也﹐況其成敗未可知乎﹗臣恐邊事之興﹐生民之苦﹐由此而始也。王者之於諸侯﹐叛則討之﹐服則撫之。是以諸侯懷徳畏討﹐莫不率從。去歲諒祚攻大順城﹐殺掠吏民﹐今春朝貢之使不以時至﹐當是時不能討也﹔今朝廷旣赦其罪﹐與其賜物﹐受其使者﹐納其貢獻﹐又從而誘其叛臣﹐激其忿心﹐是常欲其叛而不欲其服也。信義賞罰﹐將安在乎﹖議者或以爲彼誘我民﹐我誘彼臣﹐何爲不可﹖是特閭閻小人之語﹐非知國家大體者也。彼僻陋小羌﹐竊誘我民﹐以益其眾﹐乃欲以天子億兆之富而效其所爲邪﹗譬如鄰人竊己之財﹐己以正義責之可也﹐豈可復竊彼之財以相報邪﹖臣聞諒祚陰蓄姦謀﹐爲日固久﹐招納不逞之人﹐以爲謀主﹔誘脇熟戶﹐以撤中國之藩籬﹐常有據關中﹑窺河東之心﹐𨿽未必能﹐然縱其毒螫﹐亦足以爲亭鄣之患﹐未可以小種之羌﹑孱弱之人待之也。國家不幸﹐比遭大憂﹐帑藏空竭。關中之民﹐自經西事以來﹐仍苦鐵錢﹐財力彫獘。熟戶屢經殺掠﹐亡失大半﹐縱其在者﹐亦懷二心﹐非復得如景祐﹑寶元之時也。當此之際﹐陛下深詔邊吏﹐惇信誓﹐保分界﹐嚴守備﹐明斥堠以待之﹐猶懼諒祚狼子野心不識恩義﹐乘我釁隙﹐侵噬疆埸﹐又況彼不動而擾之﹐不來而召之乎﹖臣又聞虜中間諜所在甚多﹐中國動靜﹐毫朆皆知。其﹤口褱﹥側自程戡在鄜延時﹐已有聲聞﹐云欲歸降。自是至今﹐已經數年﹐朝廷屢召邊臣與之謀議﹐外人往往知之。亦有邸吏傳報四方﹐安有虜中獨不覺寤﹐寂然無事﹐曾無誅討之意乎﹖臣竊疑其內挾詐謀﹐未可信也。或者諒祚久懷逆計﹐以朝廷待之恩禮優厚﹐無因而發﹐故遣其部將詐降以卜之。若朝廷受之﹐則將歸曲而責直﹐得以爲背叛之名。或者使其部將詐言勢孤力微﹐不能獨制諒祚﹐乞朝廷遣將出師爲助﹐陰設伏兵﹐以徼大利﹐此二者皆未可知也。萬一有之﹐則今日受之﹐正墮其計中矣﹗縱使﹤口褱﹥側實有降心﹐蓋亦私有忿恨﹐或別負罪惡﹐反側不安﹐欲倚大國之威﹐以逼其主。其所部之民﹐未必肯盡從也。𨿽其自言權勢之彊﹐甲兵之盛﹐有謀善戰﹐爲民所附﹐蓋欲自滉以求售耳﹐未必然也。藉令實能舉兵以與諒祚爲敵﹐戰而勝之﹐則是滅一諒祚﹐生一諒祚也。若其不勝﹐必引其餘眾南奔中國﹐諒祚悉其境內之兵以追之﹐怒气直辭﹐長驅入塞﹐非口舌文移所能解也。臣恐朝廷不惟失信於諒祚﹐又將失信於﹤口褱﹥側也。若﹤口褱﹥側餘眾無幾﹐猶可以縛而送之﹐以緩諒祚之兵﹐然形迹已露﹐諒祚必叛無疑也。若﹤口褱﹥側餘眾尙多﹐還北不可﹐入南不受﹐窮無所歸﹐必不肯如土偶束手就死﹐將突據邊城以救其命﹐更爲中國之患﹐未有涯也。陛下不見侯景之事乎﹗臣聞羽翼未成﹐不可以髙飛﹐近者未悅﹐不可以來遠。自堯﹑舜﹑禹﹑湯﹑文﹑武之王﹐下至齊桓﹑晉文之霸﹐未有不先治其內而能立功於外者也。故孔子曰「善人教民七年﹐亦可以卽戎矣﹗」又曰「以不教民戰﹐是謂﹖之。」今陛下新卽大位﹐尙未逾年﹐朝廷之政未盡修也﹐封域之中未盡治也。內郡無一年之蓄﹐左帑無累月之財﹐民間貧困﹐十室九空﹐小有水旱則化爲流殍﹔承平日久﹐戎事不講﹐將帥乏人﹐士卒驕惰﹐上下姑息﹐有如兒戲﹐教閱稍嚴﹐則慍懟怨望﹐給賜小稽﹐則揚言不遜﹐被甲行數十里﹐則喘汗不進﹐遇鄕邑小盜﹐則望塵奔北﹐此乃眾人所共知﹐非臣敢爲欺罔也。兵法曰「知彼知己﹐百戰不殆。不知彼知己﹐一勝一負。不知彼不知己﹐每戰必殆。」陛下視今天下如此﹐而欲謀境外之事﹐起兵革之端﹐挑陸梁之虜﹐冀難立之功﹐此臣所爲寒心者也。﹞爲今之計﹐莫若收拔賢俊﹐隨材受任﹐以舉百職。有功必賞﹐有罪必罰﹐以修庶政。選擇監司﹐澄淸守令﹐以安百姓。屏絕浮費﹐沙汰﹖食﹐以實倉庫。詢謀智略﹐察驗武勇﹐以選將帥。申明階級﹐翦戮桀黠﹐以立軍法。料簡驍銳﹐罷去羸老﹐以練士卒。完整犀利﹐變更苦窳﹐以精器械。俟百職旣舉﹐庶政旣修﹐百姓旣安﹐倉庫旣實﹐將帥旣選﹐軍法旣立﹐士卒旣練﹐器械旣精﹐然後爲陛下之所欲﹐爲復靈夏﹐取瓜沙﹐平幽薊﹐收蔚朔》﹐無不可也。」﹝案﹕《傳家集》此下有云﹕今八者未有其一﹐而欲納邊吏之狂謀﹐信黠虜之詭辭﹐臣恐不能得其降者數百﹐而虜騎大至﹐覆軍殺將﹐邊城晝閉﹐朝廷乃爲之宵衣旰食﹐焦心勞思﹐興兵運財﹐以救其急﹐使天下愁困如康定﹑慶曆之時已而﹐卒無可柰何。然後忍恥以招之﹐卑辭以諭之﹐尊其名以悅之﹐增其賂以求之﹐其爲損也﹐不已多乎﹗斯乃國家之大事﹐安危所系﹐非特邊境之憂而已。願陛下深畱聖意﹐勿爲後悔﹐乃天下之福也。彼進謀者﹐皆非實能爲國家斬將搴旗﹐拓土挌境﹐建衛﹑霍﹑甘﹑陳之功。但以利口長舌﹐虛辭大言﹐一時誑惑聖聰﹐欲盜陛下之官職耳。他日國家有患﹐不預其憂﹐是豈可哉﹖凡邊境有事﹐則將帥遷官﹐士卒受賞﹔無事則上下寂寂﹐無因徼徼倖。此乃人臣之利。非國家之利。陛下不可不察也﹗臣光昧死再拜上疏。﹞疏奏﹐上責樞密使文彥博曰「輕呢﹤口褱﹥側事﹐司馬光奚由知之﹖」且言光忿躁﹐欲加重責。始有復還翰林之議。《紀事本末》卷五十八﹐又卷八十三。﹝案﹕《傳家集載治平四年九月二十四日﹐溫國文正公自禦史中丞攺翰林學士敕。據《紀事》﹐攺翰林學士在癸卯日﹐是月丙子朔﹐癸卯乃二十七日也﹐殆議始於二十四日﹐故是日卽撰敕書﹐至二十七日乃行下也﹐敕書附注癸卯日下。﹞

４﹑韓琦數因入對求罷相。﹝案﹕徐乾學《通鑑後編》云﹕琦立三朝﹐或言其專。自王陶論劾之後﹐曾公亮因力薦王安石以間琦﹐琦因稱疾求去。帝不許﹐屢以詔書慰撫。琦又疏有四當去﹐復不許。厚陵復土﹐琦更不入中書﹐請甚堅。於是帝夜召張方平議﹐且曰「琦志不可奪矣﹗」方平遂建議以兩鎭節鉞﹐且虛府以示復用。又案﹕《安陽集﹟家傳》云﹕九月﹐英宗山陵復土﹐公還至鞏縣﹐卽上章乞罷相。尋詔諸處毋得受公章奏﹐公入對﹐面陳不已。時公意已決去﹐自此不復入中書視事。一日﹐上又召趣公視事﹐公亦力請如前。遂出四方一二士大夫勸退之書以進上﹐奏曰「自有唐至於五代﹐首相之爲山陵使者﹐事已求罷﹐例皆得請。昨仁宗皇帝昭陵復土﹐而先帝尙進藥劑﹐其時臣上體國家﹐不得援此故事遽然引去。今先帝已安陵域﹐祔廟禮成﹐乃陛下發明新政﹐以恢太祖﹑太宗光烈之時﹐固當升用賢傑﹐共熙聖治﹐臣居二府一紀﹐祿位盈極。自近朝以來﹐凡在首相﹐未有如臣歲月之久者﹐妨賢之甚﹐夙夜不能自安﹐此臣當去之一也。中書事無不總﹐文字繁委﹐而臣故疾嬰纏﹐日難牽彊﹐此臣之當去二也。宰政不舉﹐謗議日興﹐事業不著於時﹐聞望益衰於前﹐此臣當去之三也。前世爲山陵使者﹐事訖而罷﹐載籍具存﹔今臣爲山陵使﹐若恬然不能避位﹐則是爲輔臣而不知典故﹐何以勝天下之責﹖此臣當去之四也。臣負此四當去﹐自知甚明﹐而陛下欲以私恩畱臣﹐顧中外公議﹐且謂臣何﹖伏惟陛下聰明睿知﹐海內方瞻仰盛徳﹐不可私一不才老病之臣﹐致犯公議而失海內之望。臣所以不避鈌鉞﹐昧萬死固請一郡﹐少安愚者之分﹐且使病軀﹐少諧休息﹐則陛下天地之造﹐何以爲報﹖」此爲丁未秋《乞罷相第一奏狀》﹐取《安陽集》與《家傳》參附之。《安陽集》載《第二奏狀》云﹕臣近上表乞解相任﹐蒙降批答不允﹐今月十三日已再具札子面奏﹐其敍當去之理不一﹐皆明白可信﹐非妄言也。必謂陛下哀而憐之﹐亟如所請。今乃再煩詔諭﹐殊未開納。臣竊揣陛下之意﹐不過以臣歷相三朝﹐攀附二聖﹐謂𨿽衰病不職﹐不可令其遽去﹐此陛下以爲待臣之厚意﹐愚臣反以爲薄也﹐臣請申其前說。且臣備位二府﹐行越一紀﹐妨賢之久﹐未有如臣之甚者而不去﹔身嬰宿疹﹐日甚一日﹐萬幾之重﹐不可支持而不去﹔宰職隳曠﹐謗議叢起﹐人情皆欲其去而不去﹔昔之爲山陵使者﹐事已卽罷﹐而臣兩爲山陵使而不去。而陛下特欲矜其舊物以畱之﹐則臣有此四不去之大責﹐仰而慚﹐俯而愧﹐何施面目於廟堂之上哉﹗若俟其職事愈廢﹐病益不支﹐議者交章而肆攻﹐然後免而逐之﹐得不傷陛下所厚之恩﹖此臣所以爲薄也。今陛下左右輔弼之臣﹐皆一時名世之賢﹔侍從親近之官﹐皆一時可用之臣。當先帝祔廟禮成之後﹐宜升擢勷進﹐使交修眾職﹐以悅服於天下﹐使無狀老臣補外郡﹐以寧病軀﹐全陛下禦臣終始之禮﹐保愚臣守道平生之節﹐則陛下之恩﹐至厚也﹐至重也﹐𨿽天地父母之道不能過矣。《第三奏狀》云﹕臣近上表﹐乞解相任﹐蒙批答不允。今月十四日﹐再具札子面奏﹐其所敍當去之理不一﹐事皆明白不欺。陛下哀其誠實﹐遂有開許之意。臣退而俟命﹐必謂兪旨旦夕而下﹐乃煩再遣中使﹐賜以手詔﹐訓勉加厚﹐未容解去﹐非如前陛下所賜徳音﹐旣駭且疑﹐夙夜不能自處。伏惟陛下徳業日隆﹐方以至仁至信﹐以禦天下。旣哀臣前請盡出至誠實﹐已面有垂可之諭﹐則望惇仁示信﹐深軫衰舊﹐早收相紱﹐俾其只守本官﹐外補一郡﹐覆載亭育﹐不過厚恩﹐終始保全﹐皆由聖造。臣今更不敢赴中書﹐卽歸私第﹐聽候朝旨。《第四奏狀》云﹕臣近上表及累具札子﹐乞早罷免﹐歸伏私第﹐旦夕以俟兪旨。昨晚復蒙差降中使宣召﹐孤誠憂迫﹐須至重煩聖聽。臣今必當去者﹐蓋以二府一紀﹐愚短盡以罄竭﹐妨賢之久﹐自顧難安﹐而又宿疹所嬰﹐時在假告﹐職業隳斁﹐謗議叢起﹐玆陛下之所稔聞。仁廟﹑英宗山陵﹐兩塵使領﹐事訖當罷﹐故事甚明﹐此臣所以確然請退而不已也。況陛下前賜面諭﹐已有開許之意﹐故臣粗舉大槪﹐更不敢詳陳極論﹐喋喋於異寧之下。惟幸聖明哀察﹐早令補外﹐使人言頓息﹐賢雋匯升﹐病軀少休﹐得全骸骨﹐乃陛下示公斷而存私恩也。﹞上察琦不可畱﹐賜手札曰﹕﹝案﹕《安陽集﹟家傳》載手札云﹕朕以大臣進退﹐國家所重﹐矧卿勛力﹐光於三朝﹐朕之眷懷﹐未有涯也。比敕有司不通章奏﹐而卿數因入對求罷﹐復以賓友之言﹐袖書進見﹐圖解機劇。朕中夕思念以見卿﹐豈不使卿少就安逸﹐以永康寧哉﹗﹞「今許卿暫臨藩服﹐且虛上宰之位以待卿還。」﹝案﹕《家傳》此下有云「果能如旨﹐朕卽有命﹐可密奏來。」公奏謝曰「宰輔之任﹐朝有定制﹐老臣無狀﹐不當虛位待之。願亟進良弼﹐以光新政。」上卒虛此位。﹞

５﹑辛丑﹐特授琦守司徒兼侍中﹑鎭安武勝軍節度使﹑判相州。﹝案﹕《家傳》云﹕乃降制特授守司徒﹑檢校太師﹑兼侍中﹑揚州大都督長史﹑淮南節度﹑揚州管內觀察處置營田等使﹑判相州軍州事﹑同羣牧兼管內勸農使﹐加食邑一千戶﹐實封四百戶﹐仍攺賜推誠保徳崇仁宗正協恭贊治亮節翊戴功臣﹐散官勛封如故﹐仍令所司擇日備禮冊命﹐主者施行。又賜第一區於京師﹐擢忠彥爲祕閣校理。﹞是日﹐琦入對﹐上諭琦曰「侍中必欲去﹐今日已降制矣。」上遂泣下﹐琦》亦感激稱謝。﹝《紀事本末》卷六十三。案﹕《續宋編年資治通鑑》云﹕韓琦屢懇罷相﹐上曰「侍中必欲去﹐今日已降制矣。」上遂泣﹐琦亦感泣。乃以琦守司徒兼侍中﹐出判相州。薛應旂《宋元通鑑》云﹕入對﹐帝泣曰「侍中必欲去﹐今日已降制矣。然卿去﹐誰可屬國者﹖王安石何如﹖」琦對曰「安石爲翰林則有餘﹐處輔弼之地則不可。」帝不答。張方平《樂全集》除韓琦守司徒兼侍中鎭安武勝等軍節度司制云﹕朕光宅萬邦﹐肇新駿命﹐正權綱之遠禦﹐審名器之大防。眷予宗臣﹐特崇異數﹐以表圖勛之重﹐用昭報禮之隆。爰揆剛辰﹐誕揚贊冊﹐具官韓琦﹐宣昭賢業﹐熙亮天工﹐光翊三朝﹐咸有一徳﹐材周五則之用﹐體備四時之和。社稷是經﹐文武惟憲﹐在成功而弗處﹐實有大以能謙﹐薦上奏封﹐懇辭政柄。顧倚毗之厚﹐詔諭數頒﹐而精懇之堅﹐辭誠難奪。增寵上階之峻﹐特開兩鎭之崇﹐簡自朕心﹐事非舊典。當盛辰之均逸﹐望故里以榮歸﹐大業甚明﹐休靈殊渥﹐於戲﹗臣行其志﹐玆爲自得之全﹔君篤於恩﹐深惜老臣之去。無安帥節之樂﹐猶待衮衣之還﹐乃情本朝﹐不遐謂矣﹗《名臣言行錄》引《魏公遺事》云﹕公因衮衣待還之語﹐復進見﹐謂制語太過﹐臣不得安﹐乞攺之。上不許。《安陽集《辭免使相第一表》云﹕臣某伏奉制命﹐特授臣淮南節度使﹑守司徒﹑檢校太師兼侍中﹑判相州﹐加功臣食邑食實封者。冢司備位﹐屢陳懇去之宜﹔故里班條﹐重竊榮歸之幸。顧便蕃之恩禮﹐駭中外之聽聞﹐愧弗敢當﹐避期得請。臣某中謝﹐伏念臣忠𨿽自性﹐戇不兼材﹐久塵元宰之崇﹐蓋辱累朝之遇。正途是挌﹐愚守難移。責自任於四來﹐謗不虞於三至﹔再幸攀鱗之際會﹐終逃積羽之湮淪﹔加疾疹之內攻﹐覺尫疲之日甚。薦形剡牘﹐力愬妨賢﹐果回天地之仁﹐獲假麾符之守。然而敷五教而分治﹐領於外者幾希﹐建六纛以臨戎﹐兼爲相者殊重﹐仍視帥臣之秩﹐俾充鄕郡之行﹐仰君命之非常﹐質人言而可畏。伏望皇帝陛下﹐謹守成之法﹐推懋賞之公﹐謂失簪履者﹐𨿽不忘求舊之思﹐而上印綬者﹐豈可被無名之寵﹖亟停異數﹐免玷天猷﹐少寬忝冒之誅﹐更誓糜捐之報。《第二表》云﹕臣某言﹕伏奉制命﹐特授臣淮南節度﹑守司徒﹑檢校太師兼侍中﹑判相州﹐加功臣食邑食實封。尋具表辭避﹐蒙降批答不允者。出守之恩﹐顧衰疲之幸甚﹔非常之命﹐徒震駭而莫當。辭懇𨿽勤﹐詔音未可﹐重玆干瀆﹐必覬矜從。臣某中謝﹐竊以三公之崇﹐固非人而不授﹔五教所敍﹐惟處內而是宜。矧兼眞相之榮﹐外領元戎之重﹐在昔臣鄰之罷去﹐無聞寵異之及玆。𨿽曰殊私﹐豈容淸議﹖伏念臣孤忠少與﹐椎直近愚。自升拜於冢司﹐倏再逾於閏惓﹐有尊主庇民之志﹐而才不逮心﹐負竊位素餐之譏﹐而久增其媿。屢殫誠請﹐求解機繁﹐終垂惻於上仁﹐得爲藩於故里﹐不意曲加優遇﹐駢錫徽章。名器假人﹐必累惟新之政﹔負乘致寇﹐終傷卹舊之慈。伏望皇帝陛下﹐開博照之明﹐諒危悰之盡﹐亟寢告庭之誤﹐以章馭貴之公。病宰乞骸﹐旣免冒塵之逾分﹔勞臣任力﹐皆知勸賞之無私。《謝除使相判相州表》云﹕臣某言﹕近奉制命﹐特授臣淮南節度使﹑守司徒﹑檢校太師兼侍中﹑判相州﹐加功臣食邑食實封。尋兩具表辭免﹐蒙降批答不允﹐仍斷來章者。宰職隳功﹐莫副宵衣之治﹔鄕邦得請﹐重叨晝錦之行。被恩典之特優﹐顧人言而甚愧。伏念臣早繇科第﹐遂玷寵榮﹐不圖翰墨之進身﹐自竭涓塵之報國。而備員諫諍﹐幾不免於竄投﹔奮命疆陲﹐實薦罹於艱阻。獨恃聖神之眷﹐誰聞援助之言。仁宗皇帝知其守以孤忠﹐謂可屬之大事。慶曆之始﹐已擢貳於樞機。嘉祐之中﹐乃進登於宰輔﹐俄膺冢任﹐益荷殊知。當英廟之承祧﹐逮聖人之嗣歷﹐稠集遭會﹐罄竭愚庸。惟知社稷之安﹐豈顧家人之樂﹖然萬微多務﹐一紀妨賢﹐爲國持平﹐敢自私於輕重﹐裁人所欲﹐固難免於愛憎。加疾疹之嬰纏﹐若形神之耗敝﹐勉訖因山之禮﹐陳上印之宜。伏蒙皇帝陛下﹐念犬馬之力易衰﹐擴日月之明爲照﹐不罪再三之請﹐亟垂開可之音﹐進秩地官﹐剖符松社。建髙牙之重﹐旣疏淮海之封﹔增故里之光﹐仍襲貂蟬之舊。叨塵之甚﹐今古疇偕。敢不思盡瘁於寢興﹐泯寘懷於內外。在邊在廷之責﹐惟驅策以當前﹔益堅益壯之心﹐至糜捐而後已。《免冊命表》云﹕臣某言﹕伏奉制命﹐特授臣淮南節度使﹑守司徒﹑檢校太師兼侍中﹐令所司備禮冊命者。地官之拜﹐已過冒於寵私﹔冊命之殊﹐愧重煩於優禮。臣某中謝。伏念臣素惟無狀﹐久玷冢司﹐玆懇避於繁機﹐得出臨於本郡。三公進秩﹐方深假器之譏﹔萬乘居尊﹐敢屈臨軒之禮。伏望皇帝陛下﹐念國容之良重﹐顧邦典之非常﹐申敕所司﹐亟停異數﹐庶少安於夙夜。惟知荷於矜全。﹞

６﹑壬寅﹐司馬光對延和殿﹐言趙諒祚稱臣奉貢﹐不當誘其叛臣﹐以興邊事。﹝案﹕《傳家集》載此奏疏﹐爲《言西夏橫山上殿札子》。據《集》中乃治平四年九月二十七日﹐是月丙子朔﹐壬寅乃二十五日。《紀事》作壬寅﹐與《集》中差二日﹔且以「興邊事」句下有云﹕未審聖意以爲如何。臣之所言﹐非謂諒祚無罪不可討也﹐又非能保其不叛也﹐但以國家今日內政未修﹐不可遽謀外事故也。伏望陛下察臣所言八事﹕舉百職﹑修庶政﹑安百姓﹑實倉庫﹑選將帥﹑立軍法﹑練士卒﹑精器械。然後觀四夷之釁﹐亂者取之﹐亡者侮之﹐何患不能復大禹之故迹﹐雪祖宗之宿憤也。﹞上曰「此外人妄傳耳﹐無之。」光曰「外人言楊定﹑髙遵裕﹑薛向﹑王種建是策。」上曰「數人者﹐皆習邊事﹐但使安集熟戶耳。」光曰「王種多詭詐﹐嘗嗾羌叛而招之以爲功﹐今以其策用之﹐正如趙之將括耳。且陛下知薛向之爲人否﹖」上曰「知之。」光曰「以爲端方﹐以爲險巧﹖」上曰「固非端方士也﹐但以其知錢穀及邊事。」光曰「錢穀誠知之﹐河朔見錢鈔至今爲利﹐邊事則未可知也。」《紀事本末》卷五十八﹐又卷八十三。又言﹕﹝案﹕《傳家集》此爲《言張方平札子》﹐亦九月二十七日上﹐與《紀事》均差二日﹐今據《集》中拾補之。《集》中有云﹕臣伏見陛下用翰林學士承旨張方平參知政事。﹞「方平文章之外﹐﹝案﹕《集》中此下有云﹕更無所長。﹞姦邪貪猥。」﹝案﹕《集》中此下有云﹕眾所共知﹐兩府大臣﹐系國安危﹐苟非其人﹐爲害不細。臣職在糾繩﹐不敢塞默。伏望聖慈追寢方平新命﹐以協輿論。﹞上曰「有何實狀﹖」光曰「言之但皆在赦前﹐又審諦者不敢言﹐請以臣所目見者。」上作色曰「朝廷每有除拜﹐眾言輒紛紛﹐非朝廷好事。」光曰「此乃朝廷好事也。知人帝堯難之﹐況陛下新卽位﹐萬一用一姦邪﹐若臺諫循默不言﹐陛下從何知之﹖此非爲好事也。」上曰「卿何不言郭逵﹖」光曰「言者已多﹐何待於臣﹖若其才也﹐臣安敢與人朋黨言事乎﹖」上曰「逵內行不修。」光曰「此讒人之言也。欲以曖昧之事中傷之﹐使人暗嗚﹐無以自明﹐亦猶蔣之奇言歐陽修者。願陛下但察逵之才不才而進退之﹐勿信讒言也。」上曰「吳奎附宰相否﹖」光曰「不知也。」上曰「奎有罪否﹖」光曰「奎以下原闕數字。但士論與奎而不與陶。」上曰「結宰相與結人主孰爲賢﹖」光曰「結宰相爲姦邪﹐然希意迎合﹐觀人主趨而順之者亦姦邪也。」上曰「兩府孰可畱﹐孰可用﹖」光曰「此乃陛下威權所當采擇﹐小臣豈敢與聞﹗然居易以俟命者﹐君子也﹔由徑以求進者﹐小人也。陛下用人當用君子﹐不當用小人也。」﹝《紀事本末》卷五十八。﹞

７﹑癸卯﹐右諫議大夫﹑權禦史中丞司馬光爲翰林學士兼侍讀學士。《紀事本末》卷五十三﹐又卷五十八。﹝案﹕《傳家集》卷首載自禦史中丞攺翰林學士兼侍讀學士敕云﹕竊惟前代隆名之主﹐曷嘗不尊禮儒術﹑講論政理者乎﹖東京則開華光之筵﹐北朝則盛露門之學﹐逮至有唐﹐故事尢盛﹐而褚﹑馬聯進﹐道風茂焉。朕承列聖之後﹐夙夜惟念所以立治之法﹐思得通經蹈道之士﹐緝熙光明﹐未始云獲。朝散大夫﹑權禦史中丞﹑充點檢使﹑上護軍﹑河南郡開國侯﹑食邑一千三百戶﹑賜紫金魚袋司馬光﹐體常守正﹐有求福不回之操﹐而深於史家之學﹐能知治亂興壞之迹﹐可以增吾之明而發吾之未達也。而以爾久縻風憲之任﹐鮮克燕見﹐使朕不聞道術之啟﹐而中甚慊然。今將敞延英之席﹐紹甘﹑盤之業是用﹐還爾禁林之職﹐復兼進讀之選﹐親侍帷幄﹐日談誼訓﹐倍朕之益﹐豈不大哉﹖往祗茂恩﹐宜體誠意。可特授依前右諫議大夫﹑充翰林學士﹑知制誥﹐散官勛封賜如故。﹞滕甫爲諫議大夫﹑權禦史中丞。《紀事本末》卷五十三﹐又卷五十八。

８﹑是月﹐中書﹑樞密院議邊事多不合﹐趙明與西人戰﹐中書賞功而密院降約束。﹝案﹕趙明與西人戰﹐見《長編》卷二百八治平三年九月﹐可考。﹞郭逵修堡寨﹐密院方詰之﹐而中書已下襃詔。﹝案﹕《宋史﹟兵志》五﹕治平四年﹐郭逵言「秦州靑雞川蕃部願獻地﹐請於州南牟谷口置城堡﹐募弓箭手﹐以通秦州﹑徳順二州之援﹐斷賊入寇之路。」閏三月﹐收原州九砦。﹞禦史中丞滕甫言「戰守大事也﹐安危所寄。今中書欲戰﹐密院欲守﹐何以令天下﹖願敕大臣﹐凡戰守除帥﹐議同而後下。」上善之。﹝《紀事本末》卷八十三。﹞

先是﹐薛向﹑種諤言蕃部嵬名山有歸附意。﹝案﹕《宋史種諤傳》﹐嵬名山爲諤所招降﹐與此異。而司馬光《傳》及《陸詵傳》皆謂求內附﹐則與此同。﹞及髙遵裕還自夏州﹐又言若納嵬名山則橫山之民皆可招來。﹝《紀事本末》卷八十三。案﹕《太平治迹統類》云﹕上卽位﹐諒祚卽馳表謝罪﹐上赦其罪﹐答以優詔﹐且遣供備庫使髙遵裕押大行皇帝遺畱物賜諒祚﹐亦遣使助山陵。《西夏書事》卷二十一云﹕遵裕抵宥州﹐館於下宮。時諒祚以巡遊至﹐不出見﹐遣王盥受命﹐吉服立﹐遵裕切責﹐乃易服跪。又云﹕夏國頻年點集﹐眾志乖離﹐橫山羌益思內附﹐諒祚盡徙之興州﹐諸部懷土顧望﹐知靑澗城種諤招之。令淩舉眾降﹐諤上聞﹐給以田宅。諒祚索之﹐諤曰「必欲令淩﹐當以景詢來易。」乃止。此又招嵬名山內附。﹞

《續宋編年資治通鑑》云﹕錄周後。案﹕《宋史﹟本紀》﹕壬辰﹐錄周世宗從曾孫貽廓爲三班奉職。《長編》卷一百八十九嘉祐四年四月癸酉﹕詔有司取柴氏譜系﹐於諸房中推最長一人﹐令歲時親奉周祀。仍封崇義公﹐與河南鄭州合入差遣﹐給公田十頃﹐應緣祭享禮料﹔如至知州資序﹐卽別與差遣﹐郤取近親﹐襲爵授官﹐永爲定式。陳桱《通鑑》﹕治平元年八月﹐書錄周世宗後。

又﹕漳﹑泉﹑潮等州地震。案﹕《宋史﹟本紀》﹕九月壬寅﹐潮州地震。十月丙午朔﹐漳﹑泉諸州地震。戊申﹐建州﹑邵武﹑興化軍地震。此並附於九月。

１﹑十月丙午朔﹐司馬光言﹕﹝案﹕此爲《言張方平第二札子》也。《紀事本末》不系日﹐接光爲翰林學士兼侍讀條下。今據《傳家集》乃十月一日上﹐《紀事》連類附及﹐故不系日﹐今依本集。﹞「臣昨論張方平參知政事不協眾望。臣識淺才下﹐其言固不足采。蔊者仁宗時﹐包拯最名公直﹐與臺諫官共言方平姦邪貪猥。欲知方平爲賢爲不肖﹐乞盡令檢取包拯等言方平章奏﹐及開封府陳升之兩處推勘劉保衡公案﹐並方平在秦州所奏邊上事宜狀﹐卽知臣所言﹐非一人私論也。﹝案﹕《傳家集》此下有云﹕今所言之事﹐尙未蒙施行﹐尋聞除臣翰學士兼侍讀學士。若臣所言果是﹐則方平當罷政事﹔若其非是﹐則臣爲譖毀忠賢﹐亦當遠貶。今兩無所問﹐而臣復遷翰林﹐仍加美職。臣誠愚懵﹐未曉所謂。伏望聖慈察臣前言方平事爲是爲非﹐早賜施行。﹞所有新命﹐臣未敢祗受。」先是﹐光等誥敕下通進銀臺司﹐呂公著具奏封駁。上手詔諭光曰「適得卿奏﹐換卿禁林﹐復兼勸講。儻謂因前日論奏張方平不當﹐故有是命﹐非朕本意也。朕以卿經術行義爲世所推﹐今將開延英之席﹐得卿朝夕討論﹐敷陳治道﹐以箴遺闕﹐故命進讀《資治通鑑》﹐此朕之意。呂公著所以封還者﹐蓋不知此意耳﹗」於是取誥敕直付邠門﹐趣光等令受。﹝案﹕《編年備要》云﹕取誥敕付光﹐光請先上殿﹐然後受誥敕﹐然後登對。《傳家集》十月二日除兼侍讀學士乞先上殿札子云﹕臣近曾上殿論列張方平事﹐後來續聞除臣翰林學士兼侍讀學士。臣智識頑闇﹐不達聖心﹐以爲朝廷大政﹐必當辧是與非﹔人臣事君﹐不可辭難就易。是以不勝狂狷﹐復有奏陳。今蒙聖恩曲賜手詔﹐過加獎待﹐諭以至意﹐溫密纖悉﹐提耳諄諄。臣𨿽木石﹐亦將開悟﹐況含气血﹐得爲人類﹐自咎愚迷﹐九死難贖。伏地流汗﹐無所容入﹐愧感之極﹐涕泗滂沱。誠宜卽時奔赴闕庭﹐祗受詔命。然臣尙有私懇﹐須當面陳。欲望聖恩先許上殿敷奏﹐稟取聖旨﹐然後退受敕告﹐不勝死生幸甚﹗﹞光又奏﹕「臣愚暗不達聖旨﹐又恐累呂公著。」上言「公著方正﹐朕使之掌銀臺﹐固慮詔令有失﹐欲其封駁耳﹐柰何罪之﹖」公著亦具奏﹕「近臣爲降司馬光等告敕以爲不便﹐遂具封駁。竊知已直降付邠門﹐朝廷旣以臣言不當﹐當顯然黜責。其所降敕告﹐亦須經本司﹐蓋臣𨿽可罪而此職終不廢。若以臣一言不當﹐遂使今後封駁之司不能復舉正其職﹐則是祖宗法度由臣而壞。」上手批公著﹕「奏可。一兩日求對來﹐當諭朕意﹐以釋卿惑。」他日登對﹐上顧公著謂曰「朕以司馬光道徳學問﹐欲常在左右﹐非以其言事也。」又嘗謂公著曰「光方直﹐如迂闊何﹖」呂公著曰「孔子上聖﹐子路猶謂之迂﹔孟軻大賢﹐時人亦謂之迂﹐況光豈免此名﹗大抵慮事深遠則近於迂﹐願陛下更察之﹗」先是﹐禦史臺門無故自壞﹐後十餘日而光罷。﹝《紀事本末》卷五十八。﹞

丁未﹐詔翰林學士司馬光權免著撰本院文字。又詔五日一直﹐修《資治通鑑》故也。﹝《紀事本末》卷五十二。案﹕《紀事本末》不系日﹐《宋史﹟本紀》亦未載此詔。今據《傳家集》十月二日所上《乞免翰林學士札子》﹐附二日丁未下。《乞免翰林學士札子》云﹕臣今日上殿﹐曾有敷奏﹐以聖旨令讀《資治通鑑》﹐其書卷帙尙少﹐須至日逐接續編修﹐史籍煩多﹐恐難以應副禁林文字﹐乞免翰林學士一職。伏蒙聖恩宣諭﹐但令權免學士院文字。臣退自惟念﹐若取學士之名以自榮﹐而不供學士之職﹐竊位素餐﹐孰甚於此﹖在臣愚分﹐深不自安。況侍讀學士與翰林學士﹐資序一同﹐俸給仍優。伏望聖慈俯賜矜察﹐許臣只以侍讀學士專修《資治通鑑》。如此﹐則材器稍宜﹐職業無曠﹐遂其私願﹐粗免愧心﹐不勝幸甚。取進止。﹞

富弼判河陽﹐從所乞也。﹝《紀事本末》卷六十三。案﹕《紀事本末》作甲午﹐《宋史﹟本紀》作丁未日﹐薛氏﹑畢氏同《宋史》。據《朔閏考》﹐是月丙午朔﹐無甲午日﹐從《本紀》編次。又案﹕此弼再判河陽也。初判河陽﹐見《長編》卷二百五治平二年七月癸亥日可考。《富韓國文忠公神道碑》云「公懇辭機務﹐章二十上﹐以使相判河陽。復五上章辭使相。且言眞宗以前﹐不輕以授人﹐仁宗卽位之初﹐執政欲自爲地﹐故開此例。仁宗之位宰相﹐皆除使相﹐至不稱職者亦然。今陛下初卽位﹐願立法自臣始﹐不從宋四六選。」王珪行《富弼除使相判河陽兼西京畱守仍賜功臣制》云「三臺處中﹐以載萬物之化﹔四嶽總外﹐以牧黎民之蕃。如山河之經九州﹐如股肱之衛一體。出處之際﹐朕無閒然。具官某﹐復貫有元﹐蹈中弗勉﹐學戒聖而獨至﹐識造物之未形。貴名起於三朝﹐盛徳儀於百辟﹐卿召從於列屏﹐俾進翊於冢司。爲日尙新﹐何恙靡已。未及經邦之務﹐遽陳避位之辭。詔𨿽屢而莫回﹐章甫卻而復至。朕憮然自念﹐嗟莫能勝。旣閔勞於政機﹐其聽遂於私秩。建彼除節﹐以殿東郊﹔守玆洛符﹐以保西宅。仍位鴻鈞之貴﹐尙優黃朆之行。於戲﹗不處功尊﹐老氏勞名之畏﹔其旋元吉﹐羲經履道之終﹐𨿽弗從於吾遊﹐亦自保於爾福。」﹞

癸丑﹐詔將作監主簿常秩赴闕﹐便殿引見。令潁州長吏惇遣﹐仍賜裝錢百千﹐無得受秩辭避章表。﹝《紀事本末》卷六十五。案﹕《宋史﹟常秩傳》﹕秩字夷甫﹐潁州汝陰人。舉進士不中﹐屏居里巷﹐以經術著稱。嘉祐中﹐賜束帛﹐爲潁州教授﹐除國子直講﹐又以爲大理評事。治平中﹐授忠武軍節度推官﹑知長葛縣﹐皆不受。神宗卽位﹐三使往聘辭。熙寧三年﹐詔郡「以禮惇遣﹐毋聽秩辭」。明年﹐始詣闕。又案﹕熙寧三年六月丁未﹐呂公著言詔遣赴闕可考。此言將作監主簿與《宋史》本傳異官。﹞

２﹑甲寅﹐司馬光》初讀《資治通鑑》。﹝案﹕《紀事本末》卷五十三《經筵》條下﹐又《編修通鑑》條下同。﹞上親制《序》面賜光﹐賜名《資治通鑑》﹐令候書成日寫入﹐又賜潁邸舊書二千四百二卷。﹝《紀事本末》卷五十三。原注﹕賜舊書不在此時﹐今從帝學並書之。新紀書賜翰林學士司馬光《資治通鑑序》﹐此固當時書也﹐冬十月初開經筵。案﹕《宋史﹟本紀》﹕己酉﹐初禦邇英殿﹐詔侍臣講讀經史。《玉海》卷四十七﹕治平四年己酉十月﹐初禦邇英。甲寅二十三日﹐初進讀﹐賜名《資治通鑑》。神宗親制《序》面賜光。序略曰「此亦古人述作造端立意之所繇也。其所載明君﹑良臣﹐切磨治道﹐議論之精語﹐徳刑之善制﹐天人相與之際﹐休咎庶徵之原﹐威福盛衰之本﹐規模利害之效﹐良將之方略﹐循吏之條教﹐斷以邪正﹐要於治忽﹐辭令淵厚之體﹐箴諫深切之義﹐良謂備焉。凡十六代﹐博而得其要﹐簡而周於事﹐是亦典刑之總會﹐冊讀之淵林矣。」《名臣言行錄》引《日錄》云﹕上自書《通鑑序》以授光﹐光受讀再拜。讀《三家爲諸侯論﹐上顧禹玉等稱美久之。﹞

３﹑先是﹐六月﹐種諤奏﹕「諒祚累年用兵﹐人心離貳﹐嘗欲發橫山族帳盡過興州﹐族帳皆懷土重遷﹐以首領嵬名山者﹐結綏﹑銀州人數萬﹐共謀歸順。」旣以直奏﹐且申經略司陸詵報諤﹐先詰嵬名山﹐自能捍奭夏虜則受之﹔若欲入居寨內則勿受也。諤言當令於綏﹑銀住坐至七月。詔下諤奏付詵﹐乃令薛向至延州﹐召諤赴經略司審實密議措置以聞。詵等共畫三策﹕使名山直取諒祚﹔不能取﹐則守其地以拒之﹔最下﹐乃退係兩界不折地。遣張穆之入奏﹐詵意朝廷必不從也。已而向與穆之偕行﹐令穆之盛言招納之利。尋有詔從詵等所畫策。諤遂遣諜者與嵬名山約日會綏﹑銀﹐不復告詵。詵累戒諤毋深入應抵﹐時諤已先諾嵬名山﹐度詵必不許發兵﹐丙辰﹐悉已所部兵與折繼世先發。戊午﹐會於懷寧寨。庚申﹐入綏州﹐﹝案﹕《宋史》載復綏州在癸酉﹐蓋據奏入日書也。﹞遂興版築。壬戌﹐繼世入銀州﹐嵬名山所部族帳悉降﹐酋首三百﹑戶一萬五千﹑口四萬五千一百﹑精兵萬人﹐孳畜十餘萬﹐分處族帳於茭村及懷寧寨。詵始得諤狀﹐大驚﹐卽劾諤擅興兵﹐貽書文彥博曰﹕開挌以來﹐未有此也。嵬名山本熟戶﹐自幼被虜爲銀﹑夏﹑綏州軍司﹐有小帥三千餘人。牙頭吏屈子者狡獪﹐爲眾貸諒祚息錢﹐不能償。時大饑﹐諒祚數點兵﹐屈子乃說諸小帥﹐密謀內附﹐假託名山。諤卽奏之﹐募熟戶韓輕持蠟彈與名山以誘納之。輕獨與屈子語﹐名山實不知也。及輕報諤﹐如期發兵﹐折繼世卒會﹐直抵名山帳﹐名山驚起﹐屈子及小帥脇之曰「宋兵十萬至矣。」名山遂降。﹝案﹕王偁《東都事略》所載與此大略相同。《宋史﹟種諤傳》﹕名山弟夷山﹐潛入靑澗城﹐請降於種諤。諤使誘名山﹐賂以金盂﹐名山小吏李文喜受之﹐陰許納款﹐而名山未之知也。諤悉起所部猝圍名山帳。名山驚起﹐援槍欲鬥﹐夷山呼曰「兄已約降﹐何爲復爾﹖」文喜出金盂示之﹐名山投槍大哭﹐舉眾從諤而南。《西夏書事》云﹕吳積言名山弟亡在折繼世所﹐繼世與種諤夜引兵抵其居土﹐而屈中使其弟叩門呼曰「官軍大集﹐兄速降﹐否則族滅矣。」名山使納其手﹐捫之少一指﹐信之﹐遂率兵數千﹑戶一萬餘降﹐已見官軍少﹐大悔之。二說又與此少異。畢氏《通鑑考異》已辧之。﹞諤初城綏州﹐縛毯爲樓櫓狀﹐賊望見驚﹐以爲兵始至而城守已具﹐若有神助﹐乃引去。八日之間﹐賊兵三至﹐諤輒擊卻之。其後﹐詔遣中使安邊帥﹐召諤議事﹐賊盛兵入寇﹐諤回宿懷寧﹐使嵬名山率其屬八百人挑戰﹐踵以正兵。至吾祠谷﹐升據其險﹐諤曰「賊失此利﹐吾勝必矣。」旣而望見賊中指呼﹐若將馳突狀﹐乃分禆將燕達﹑劉甫爲兩翼﹐諤居中﹐爲三軍令﹕「聽吾鼓聲﹐緩則徐進﹐急則疾戰。」又使寨中人老幼悉持梃乘城張布囊爲疑兵。諤手劍不介而馳之﹐城中上下皆鼓躁﹐賊眾方披靡驚視﹐三軍已萃於陣中央﹐賊益紛亂﹐其腹心皆潰﹐我軍所向訩擊﹐追奔二十餘里﹐斬首七百餘級﹐獲駝馬戈甲萬計。綏州旣城﹐議者以爲孤城深寄賊境難守﹐不如棄之﹐諤獨謂此扼三大川口。虜人號曰「李王心」﹐古者上郡﹐言其地形髙﹐下視諸郡也。且其旁多沃壤﹐誠分處屬國﹐置弓箭手萬人﹐可減屯戍﹐省饋餉﹐邊足以彊。因請乘勢大舉盡復河南﹐陳五可取之策。諤尋得罪去﹐權發遣秦州李師中言「夏人方入貢﹐叛狀未明﹐恐後得以藉口﹐徒起釁端﹐無益於事。」﹝《紀事本末》卷八十三。案﹕《續宋編年資治通鑑》云﹕種諤復綏州﹐嵬名山降。初夏諒祚迫遷橫山種落於興州﹐有嵬名山者﹐因眾不樂﹐以所統橫山部族內附。諤時知靑澗城﹐不俟報﹐卽間道通蠟書﹐且言乘釁可復河南地。鄜延經略使陸詵難之﹐獨轉運使薛向主諤。司馬光上疏極諫﹐以爲﹕「橫山之眾若能勝諒祚﹐是滅一諒祚﹐又生一諒祚﹔若其不勝﹐必引眾突塞﹐不知何以待之﹖」文彥博亦謂諒祚稱臣奉貢﹐今或襲取其地無名。上不聽﹐遣諤及向迎之。《東都事略﹟陳薦傳》﹕薛向首謀取橫山而功不成﹐薦引王恢事﹐請正向罪。《續宋編年資治通鑑》又云﹕取綏州﹐凡費六十萬﹐西方用兵蓋始於此。然「取綏州﹐凡費六十萬」二句本於《司馬溫公行狀》﹐故畢氏《通鑑》及《名臣言行後錄》均取之﹐皆與上疏極諫云云相接。《續宋編年資治通鑑》別爲書之﹐恐謬。﹞

１﹑十一月﹐﹝案﹕錢大昕《四史朔閏考》﹕是月乙亥朔。﹞鄜延經略司言「夏國宥州諜﹕蕃部嵬名山等五百戶內附﹐折馬山將兵入界招收﹐乞以嵬名山等還本國及誅馬山。」馬山卽繼世蕃名也。樞密使文彥博以爲諒祚稱臣奉貢﹐今忽襲取其地無名﹐請歸之。禦史中丞滕甫﹑知諫院陳薦楊繪皆請治薛向﹑種諤罪以安西夏。不聽。丙戌﹐韓琦判相州﹐上諭以嵬名山事﹐﹝案﹕《韓魏公家傳》云﹕公以辭免恩數久之﹐至此方入謝。旣升殿﹐上諭曰「靑澗城種諤已領夏國投來蕃部及本城熟戶﹐直入西界夏州以來﹐其帥陸詵﹑薛向佚不預知。」﹞欲令卿暫往相州﹐卻來永興﹐經撫西邊。琦退而上疏曰「臣元不知朝廷措事本末﹐不審投來蕃族得其壯兵幾人﹐種諤所領熟戶又復若干﹐﹝案﹕《家傳》此下有云﹕而不令大帥知委﹐必無合用錢帛糧艸隨行﹐卽種諤到西界內﹐作何施設。且橫山一帶蕃部﹐自延州東路靑澗城至西路保平軍及環﹑慶﹑原州一帶綿亙數百里﹐其間甚有大族酋豪未必皆背諒祚而投我。今種諤乃一城寨小臣﹐不容朝廷逐路帥臣通謀協心營置﹐俟其橫山眾族皆有順漢之心﹐然更須逐路兵將﹑夫力﹑錢帛﹑糧艸﹑版築之具百事畢備﹐溇日齊發﹐方爲得計。今當陜西連歲旱滅﹐兼聞沿途弓箭手蕃部等穀食旣已不收﹐蕎麥又爲早霜所害﹐比戶正此疲困﹐諤乃引數族投來人戶﹐深入西界﹐欲成大事。朝廷若不深謀遠慮﹐欲因其狂易邀功﹐擅興不受節制之舉﹐遂令逐路應接彼界亡歿之人﹐柰何﹖﹞朝廷又不曾與逐路帥臣預謀。及新經優賞之後﹐滅旱民困之時﹐未有大段錢帛﹑糧艸﹑兵力﹑戰具準備及開展興修城寨﹐控扼要害﹐捍衛投漢蕃族次第。」﹝案﹕《家傳》此下有云﹕又鄜延﹑環慶﹑秦鳳三路帥臣皆是權官﹐轉運使例亦新差﹐勢力不加﹐是將勞擾關中億萬生靈﹐以至天下受敝﹐只就種諤小子一時狂易之失。兼諒祚旣聞彼邊蕃族叛己﹐大怒邊臣招納﹐以爲曲在朝廷﹐復乘我素無預備﹐必大集平夏諸兵收討﹐更於我之諸路﹐更互訩突﹐則是西邊用兵﹐戰奭未有已時﹐臣大爲朝廷憂之。兼蒙陛下諭臣﹐候到相州三兩月間就移永興﹐臣當國家急難之際﹐豈敢辭避﹖致彼﹐朝廷必以邊事責臣﹐緣有上件闕備﹐利害甚多﹐若只以空身而往﹐安能少濟國家﹗欲望陛下與兩府大臣熟圖勝策及廣出錢帛兵力以濟之﹐免成國家大患﹐不可收拾。﹞是日﹐﹝原注﹕十二日丙戌。﹞攺命琦判永興軍兼陜府西路經略安撫使﹐﹝案﹕陳桱《通鑑》系琦知永興軍經略陜西於熙寧二年十二月﹐恐誤。﹞賜手札取令治裝﹐並封示蔡挺﹑李肅之所奏事。﹝案﹕《家傳》云﹕上以手札付公曰「今封蔡挺﹑李肅之奏去﹐可見卽今彼中處置事次第。卿若行裝已辦﹐或三兩日引道前去甚好﹐蓋爲此際最要經畫。」﹞公卽奏曰「薛向始議招誘橫山一帶蕃族﹐已而種諤擅取綏州﹐啟此釁端﹐朝廷急遣向往﹐至﹐遂主諤謀﹐檄諸路舉兵牽制﹐環慶李肅之領兵七千﹐破蕩族帳﹐乃是舉無名之兵﹐反殺戮橫山老弱﹐豈招誘邪﹖涇原蔡挺又欲合環慶兵直趨興﹑靈﹐帥臣肆意妄作﹐自棄誓約﹐取怨戎狄﹐以開禍亂之原。臣朝夕引道非難﹐邊事倒錯如此﹐須稟朝廷定議。願召二府大臣早決成算。」﹝《紀事本末》卷八十三。案﹕《家傳》云﹕翌日公辭﹐二府方奏事未決﹐曾公亮等奏曰「今日韓琦朝辭在門外﹐乞與之同議。」上亟召之﹐公旣對﹐卽奏曰「臣前日備員政府﹐自當參議﹐今日蕃臣也﹐惟奉朝廷命令耳﹐決不敢預聞。」上視公意確﹐遂罷議。公未辭之前﹐先請對曰「比蒙陛下屢次宣諭以延州事宜﹐欲令臣西去﹐忠義感激﹐豈敢遽拒聖意﹖然再思之﹐昨王陶斥臣彊臣跋扈﹐又謂六卿分晉三家﹐弱魯之事﹐人臣豈可當此﹖今乃以陜西五路兵柄付臣﹐𨿽自顧無他﹐慮復有效陶語以相傾者。臣族誅奚憚﹐恐於國事有害﹐願更熟慮﹐未行聞尙可攺議。」上曰「侍中猶未知朕豈有是理邪﹖」《安陽集》又載《知永興軍謝表》云﹕臣某言﹐奉敕差判永興軍府充陜府西路經略安撫使﹑兵馬都總管﹐已於今月十一日上訖﹐避賢而罷﹐方獲典於鄕邦﹐攺帥以行﹐復誤膺於聖寄﹐易晝錦還家之樂﹐爲夕冰將命之憂﹐𨿽已見吏民﹐懼不勝責任。臣某中謝﹐竊以自陜而右﹐惟雍處中。昔日用兵﹐嘗並制於諸路﹐平時無事﹐遂分總於中權﹐然而勢不相維﹐事難克協﹐或左有防虞﹐而右弗思於援助﹔或彼專嚴戢﹐而此姑尙於因循﹐致邊備之浸隳﹐實議臣之同病﹐欲正元戎之法﹐式廑睿算之精。恭維皇帝陛下﹐稟大舜之聰明﹐邁成湯之勇智﹐謂堂上之兵必勝﹐猶貴任人﹐而閫外之制不專﹐胡能制眾﹖俾悉歸於節度﹐當謹擇於材雄。臣久冒冢司﹐積成衰沴﹐適懇章之屢瀆﹐得本郡以榮歸﹔不圖乘障之臣﹐驟有邀功之舉。一開邊隙﹐上軫旰朝命﹐更領於麾符﹐敢幸安於桑梓﹗慨然就道﹐遽爾之藩。心目所經﹐頗諳詳於舊事﹔精神之用﹐已耗竭於當年。惟仗國威靈﹐挺身忠義﹐導天聲之震怒﹐宣上徳之寬仁。外以圖疆埸之亟寧﹐內以務編齊之無擾。關中安堵﹐苟粗底於小康﹔鄴下養屙﹐願祗還於故府﹐荷諭言之無戲﹐期病質之少休。﹞

２﹑詔敕二府薦士。﹝《長編》卷三百七十五原注。案﹕十朝綱要﹕丙戌﹐詔二府初拜﹐各舉所知﹐自今各言其人才業所長﹑堪任何事。《宋史﹟本紀》﹕丙戌﹐詔二府各舉所知。徐乾學《後編》﹕丙戌﹐詔曰「比年因請謁於參薦者不公﹐其令中書﹑樞密院舉人皆明言才業所長﹑堪任何事。」﹞

３﹑丁亥﹐夏人欲執景珣﹝案﹕宋史「珣」作「詢」。﹞來獻﹐以易嵬名山﹐判延州郭逵言「夏人詐謀不可信﹐若納珣而拒名山﹐則棄前恩生後怨。」朝廷乃拒之。﹝《紀事本末》卷八十三。案﹕景珣﹐陜西人﹐於治平二年以罪投夏﹐夏使爲學士。英宗令捕系﹐勿以赦原。《宋史郭逵傳》﹕夏人求以亡命景詢易名山﹐逵曰「詢﹐庸人也﹐於事何所輕重﹗受之則不得不還名山﹐恐自是蕃酋無復向化矣。」﹞

４﹑先是﹐環慶經略李肅之﹑鄜延陸詵﹑陜西制置李師錫﹐並言本路無系艸官地﹐又密邇西界﹐難以興置馬監。詔陜西監牧司廣市善種﹐務令蕃息。唐介知太原﹐請於交城縣置馬監﹔比部員外郎崔臺符相視得汾州故牧地三千餘頃﹐其千二百餘頃民已租佃者﹐令實租以給寒月芻豆。乃從介請置監﹐自沙苑發牝馬五百匹往交城。上謂文彥博曰「馬政未盡善﹐繇羣牧判官非其人﹐且不久任﹐無以責成效。」令中書擇人充使卿﹑舉判官﹐冀國馬蕃息以給騎兵。戊子﹐臺符權羣牧判官。臺符﹐蒲陰人也。尋詔臺符及劉航刪修《羣牧司敕令》﹐以唐令及本朝故事增損刪定﹐並奏取旨。﹝《紀事本末》卷七十五。案﹕《宋史﹟本紀》﹕戊子﹐置馬監於河東交城縣。《玉海》卷一百四十九﹕治平四年十一月辛丑二十七日﹐命羣牧判官崔臺符﹑劉航刪修《羣牧司敕令》。一本作《條貫敕令》。據此﹐是十一月戊子十四日置馬監﹐辛丑二十七日刪修敕令也﹐《紀事》不系日﹐連類附此。《玉海》又云﹕治平四年八月﹐上謂樞臣文彥博曰「羣牧司判官不久任﹐無以成效。」令中書擇於河北﹑河東﹑陜西度地置監。十一月十四日﹐以陜西無在官牧地﹐不置﹐而河東於太原交城縣置。先是崔臺符按汾州得牧地三千二百頃﹐明年春﹐移沙苑馬五百往牧。﹞

５﹑丁酉﹐以嵬名山爲右千衛上將軍。﹝《紀事本末》卷八十三。案﹕《宋史﹟本紀》﹕熙寧二年十月戊戌﹐左監門衛將軍嵬名山爲供備庫使﹐仍賜姓名趙懷順》。《涑水紀聞卷十一云﹕除名山爲諸司使。﹞

癸卯﹐鄜延路經略司言「知保安軍楊定﹑都巡檢侍其臻﹑順寧寨張時庸﹐與西人界首議榷場事被誘過界﹐並爲所殺。」楊定每奉使至諒祚所﹐常私見諒祚﹐稱臣拜謁﹐許以緣邊熟戶歸之。及種諤取綏州﹐諒祚以定爲賣己﹐故並臻及時庸誘殺之。《紀事本末》卷八十三。﹝案﹕陳桱《通鑑》系夏人殺楊定等於熙寧二年十二月﹐恐誤。﹞

１﹑十二月﹝案﹕錢大昕《朔閏考》﹕是月乙巳朔。﹞壬子﹐樞密院言「西事方興﹐用兵有漸﹐欲預戒勵諸將帥凡十四條﹕﹝案﹕文潞公集載此奏議﹐注云熙寧元年﹐是爲明年事﹐與此異年。又《潞公集》僅十二條﹐此作十四條﹐《潞公集》所無第十三條﹑十四條﹐或《集》中誤爲鈔奪。此文簡約﹐今據《潞公集》所有﹐詳注逐條下﹐以備參考。﹞一﹐協心講求兵政﹐各務周知利害﹔﹝案﹕《潞公集》云﹕將佐逐日﹐公共協心﹐講求兵政邊事﹐各務周知利害﹐蘊蓄有素﹐臨事不惑﹐則鮮有敗事。﹞二﹐躬親訓練士卒﹐令武藝習熟﹔﹝案﹕《潞公集》云﹕將佐依時躬親訓練士卒﹐務令事業習熟﹐人情相諳﹐免倉卒誤事。﹞三﹐熟知山川險夷﹑道路遠近﹑敵人情僞﹔﹝案﹕《潞公集》云﹕將佐須各熟知山川險易﹑道路遠近﹑敵人情狀﹐所貴用兵料敵﹐不失機會。﹞四﹐鑑康定用兵失策﹔﹝案﹕《潞公集》云﹕將佐須熟詢康定中用兵次第﹐鑑當日之失策﹐則可以致今日之得計。﹞五﹐熟議戰守之兵﹐各有定數﹐兵有定將﹐量力應敵﹔﹝案﹕《潞公集》云﹕兵分勢弱﹐取勝必難。仰本路經略﹑總管熟議戰守之兵﹐各有定數﹐兵有定將﹐量力應敵﹐必求全勝﹐無若康定中累爲誘兵所陷。﹞六﹐緣邊小堡﹐若遇大敵﹐並入大寨﹔﹝案﹕《潞公集》云﹕沿邊小堡寨﹐若遇大寇﹐不能以支吾﹐卽檢詳前後﹐處置臨時﹐或須並入大寨﹐不致落賊姦便。﹞七﹐賊寇大入﹐赴救牽制﹐毋得觀望及輕舉動﹔﹝案﹕《潞公集》云﹕賊寇大入﹐更相赴救﹐或逐路牽制﹐仰細詳前後指揮處置﹐不得至時觀望不進有誤大事﹐及不得輕有舉動﹐致蹈敗衄。﹞八﹐精選間諜﹐候賊動息﹔﹝案﹕《潞公集》云﹕常切選得力勾當事人探候賊中事宜﹐如所報得實﹐及致官軍勝捷﹐一依前後賞格施行。﹞九﹐詳行軍賞罰﹐倉猝易以處分﹔﹝案﹕《潞公集》云﹕行軍賞罰﹐常須檢詳所貴倉猝易爲處置。﹞十﹐愛惜邊儲﹐毋得妄用﹔﹝案﹕《文潞公集》云﹕所須財糧﹐常計會運司計置有備﹐仍須體認邊儲﹐難得丰備﹐不得非理妄用。﹞十一﹐機宜官常須編排檢詳處置﹔﹝案﹕《文潞公集》云﹕經略司機宜官常須編排檢詳本司前後文書﹐務要習熟整齊﹐緩急處置﹐報應有所依據﹐不致差失稽遲﹐有誤大事。﹞十二﹐機宜官不得與兵官過從結納﹔﹝案﹕《文潞公集》云﹕機宜官不得與本路兵官過從結納及赴筵宴﹐有妨行遣文字。﹞十三﹐毋得冗占兵士﹐妨訓練戰守﹔十四﹐約束未盡﹐續條列利害以聞。」從之。﹝《紀事本末》卷八十三。﹞

壬戌﹐考課院言。﹝《長編》卷二百九十五﹕嘉祐六年閏八月丁未﹐議州軍優劣﹐特行賞罰。原注﹕云﹕此據治平四年十二月十八日考課院言追附。案﹕原文已佚。《宋史﹟本紀》﹕治平四年十一月丁亥﹐令考課院詳定諸州所上縣令治狀。據《太平治迹統類》載十一月丁亥詔旨云﹕考課之法所以議﹐羣臣而覈名實也。今諸路監司典羣守之政﹐旣以科別其條具爲令﹐至於縣令之職﹐與民尢近而未嘗立法﹐恐非所以愛養元元之道。宜令天下州軍﹐各上所轄縣令治狀優劣﹐合考課院以聞。又案﹕定縣令課法在熙寧二年五月﹐可考。﹞

２﹑是月﹐韓琦至長安。先是﹐諸將得鄰帥或監司移文﹐卽領兵入西界﹐紛亂無節制。琦入境﹐卽檄諸路﹐非主帥命舉兵者軍法從事﹐諸將自是乃知紀律。初﹐薛向﹑賈逵等議欲畱綏州﹐令折繼世統降人守之。詔琦度其可守可棄以聞。已而西人誘殺楊定等﹐琦卽奏賊今若此﹐綏州不可棄也﹐請從向﹑逵等議。﹝案﹕《韓魏公家傳》云﹕命薛向﹑賈逵再議之﹐皆謂可令折繼世統降人共保綏州爲便。﹞樞密院以詔旨詰之。﹝案﹕《家傳》載詔旨云﹕虜自來有邊上﹐庸淺使臣及關中輕躁土人﹐扶挾種﹑薛之謀﹐謂因此可遂前非。況朝廷豈與犬羊螻蟻計較尺寸之地﹐已令﹖廢綏州﹐不計楊定之事﹐先後速如前詔。﹞琦復奏曰﹕﹝案﹕《家傳》載奏章云﹕西賊誘害朝廷沿邊知軍巡檢﹐朝臣不接詔匣﹐其賀登極與賀正使人亦更不來過界﹐則是不復顧藉和好。朝廷因而止住歲賜﹐令邊上常作用兵之計。旣兩相隔絕﹐卽彼此各擇利而求勝。朝廷今已納其降人嵬名山以下及諸首領幾萬人﹐令在折繼世不奭敵西賊﹐若盡撥在近悰城寨居止﹐不惟無地可處﹐兼逐首領亦未必肯於本族下人戶分作兩處住坐﹐慮人情不安﹐別生他變﹐況見有已修就綏州城池。﹞「及綏州川內甚有膏腴空閒地土﹐若令降人嵬名山與折繼世等因而據之﹐其手下人戶皆令在綏州內相近居住﹐各人知具產業日久﹐可以存活﹐自然並力以捍諒祚﹐似合機會。﹝案﹕《家傳》此下有云﹕遂指揮﹐不得更搬糧艸以赴綏州﹐亦不得畱禁軍﹑廂軍在彼駐札者﹐非是要久遠費國家錢糧﹐爭此無用之地。﹞蓋欲以空城付之﹐使數萬必死之兵牽制西人﹐常令屯守堤備﹐曠日持久﹐自當疲敝。﹝案﹕《家傳》此下有云﹕不敢並聚凶詀於別路作過﹐及令諸路更作困撓之策﹐則冀其早來請命。﹞今已納其降人﹐得城與地而反自棄之﹐乃先形自弱之勢也。﹝案﹕《家傳》此下有云﹕且兵主於勢﹐自結隙以來﹐西人屢入屢敗﹐其所獲首級不少。我之兵勢方振而遽自弱之﹐使彼見其形而侮慢不已。向去𨿽欲屈就﹐必益驕蹇而難合也。﹞況朝廷前降指揮﹐許以綏州城與嵬名山住坐﹐亦是全朝廷信約﹔若更厚撫繼世﹑嵬名山﹐使過所望﹐則必各盡死力以報朝廷。是以夷狄而攻夷狄﹐於國用亦無所耗。萬一二人者﹐他日不能抗而失之﹐亦不系國家邊鄙利害﹐則諒祚所損﹐固不勝其計矣﹗」﹝案﹕《家傳》此下有云﹕臣謂薛向﹑賈逵等擘畫到上件事理﹐委是於國家卽今邊計爲便﹐可以施行﹐非是聽用輕躁庸近邀功生事之人淺妄之說﹐以救全向﹑諤之失也。謹遣走馬承受馮徳誠乘傳以聞﹐願早賜可。﹞諒祚戰數敗﹐國中饑困﹐以瑯璫鐵鎖錮殺楊定者﹐將獻之求和而未行﹐而諒祚病死﹐其子秉常嗣立﹐乞遣使告哀。﹝案﹕畢沅《通鑑考異》云﹕《宋史﹟神宗本紀》﹕熙寧元年三月庚辰﹐諒祚卒。據《夏國傳》﹐諒祚以神宗卽位之十二月殂﹐蓋秉常於治平四年冬卽位﹐則諒祚實治平四年卒﹐元年赴告之日。又案﹕《紀事》於明年三月甲辰﹐書夏國告哀使薛宗道等十三人至。﹞琦因奏曰「當此變故﹐尢非棄州之時。願且畱數月﹐以觀虜情﹐他日再許納款﹐猶可爲議論之端。」﹝案﹕《家傳》此下有云﹕或令別立疆界﹐或換易塞門舊寨﹐或予之拒降人之請﹐是時取捨﹐皆在朝廷。﹞樞密院使文彥博﹑呂公弼恥於中變﹐督促棄州如初﹐琦亦條陳不已。上遣入內押班王昭明齋手詔訪琦利害﹐琦復具奏。﹝案﹕《家傳》載奏疏云﹕臣當職無狀﹐上煩聖慈﹐委曲開諭﹐夙夜不勝愧恐。然臣始欲畱綏城﹐令繼世與降人同處者﹐蓋以西人與朝廷隔絕之後﹐欲降眾有地可居而因以抗賊。旣西人來告諒祚之哀﹐則邊事又有變易﹐朝廷下次必須許令復好﹐故乞畱此綏城﹐只備數月之糧﹐差人防守﹐貴與商議時易爲束縛﹐存得朝廷久遠事勢。今若朝廷以臣前議爲是﹐卽乞責令郭逵依此照管﹐如不系議和利﹐亦乞直行毀棄。﹞乃詔綏州如琦議。﹝《紀事本末》卷八十三。案﹕《續宋編年資治通鑑》云﹕諒祚將以兵報復﹐西邊皆驚﹐上乃以韓琦判永興軍兼陜府五路經略安撫使。琦奏曰「薛向招誘橫山﹐已而種諤擅取綏州﹔環慶李肅之領眾七千﹐破蕩族帳﹔涇原蔡挺又欲令環慶直趨興﹑靈﹐肆意妄作﹐取怨夷狄。臣引道非難﹐但須稟朝廷威算。」琦尋至長安﹐有詔相度綏州可棄可守以聞。琦奏﹕「綏州不可棄﹐且言西賊誘害沿邊知軍巡檢﹐不接詔匣﹐賀登極正旦人使更不過界﹐是不復顧藉和好。況綏州見已修就城池﹐若令嵬名山等據之﹐自然並力捍奭﹐諒祚萬一失之﹐亦不系國家邊鄙利害。」《宋史﹟呂公孺傳》﹕神宗得綏州﹐遣使議守棄之便﹐命公孺與郭逵議﹐合﹐遂存綏州。與此異說。﹞

仁和張大昌輯注

卷三上

神宗

△熙寧元年﹝戊申﹐一○六八﹞

１﹑春正月甲戌朔﹐攺元。﹝《長編》通例。案﹕《長編》通例﹐每一帝立之元年﹐特書春正月某某朔﹐攺元。其中間復攺元則不書﹐玆據通例補之。﹞

《續宋編年資治通鑑》﹕熙寧元年春正月甲戌朔﹐日有食之。案﹕《十朝綱要》《宋史﹟本紀》同此﹐《遼史》不書日食。《本紀》又云﹕治平四年十二月辛酉﹐以來歲日食正旦﹐自乙丑避殿減膳﹐罷朝賀。

又﹕復武臣同提刑。案﹕畢沅《通鑑》﹕甲戌朔。《長編》卷一百九十二﹕嘉祐五年八月乙酉﹐罷諸路同提點刑獄使﹐置江南東西﹑荊湖北﹑廣南東西﹑福建﹑成都梓利夔路轉運判官。先是﹐提點刑獄使臣或有竊公銀器爲樂倡首飾者﹐議者因言使臣多不習法令﹐不可爲監司﹐故罷之﹐至是又復其制。《宋史﹟本紀》﹕熙寧二年十一月丙子﹐罷諸路同提刑武臣。《職官志》﹕提點刑獄公事﹐掌察所部獄訟而平其曲直﹐審問囚徒﹐詳覆案牘﹐凡禁系淹延而不決﹐盜竊逋竄而不獲﹐皆劾以聞﹐及舉刺官吏之事。舊制﹐參用武臣。熙寧初﹐以武臣不足以察所部人材﹐故罷之。又案﹕二年十一月﹐《續宋編年資治通鑑》無罷武臣同提刑文﹐故附注於此。

又﹕以唐介參知政事。案﹕《宋史﹟本紀》﹕丙申日﹐介時官龍圖閣直學士﹑給事中﹑權三司使。《宋史全文資治通鑑》云﹕故事﹐執政坐待漏捨﹐宰相省所進文書﹐同列不聞。介謂曾公亮曰「身在政府而事不預知﹐上或有所問﹐何辭以對﹗」乃與同視﹐後遂以爲常。徐乾學《通鑑後編》云﹕以三司使唐介參知政事﹐帝問司馬光曰「唐介參預政事何如﹖」光曰「介素有剛勁之名﹐外人甚喜。」

又﹕增太學生員﹐初二百員﹐至是增置一百員。案﹕《宋史本紀》﹐壬寅日。《編年備要》云﹕尋詔以九百人爲額。《宋史全文資治通鑑》云﹕初﹐太學置內捨生二百員﹐官爲給食。至是蓋待次者百餘﹐諫官以爲言﹐故有是詔。《玉海》卷一百十二云﹕元年正月﹐諫官滕甫等言﹐慶曆》太學內捨生二百員﹐官給食﹐乞增置。李《十朝綱要云﹕五月﹐展國子監以九百人爲額。

１﹑二月﹝案﹕錢大昕《四史朔閏考》﹕是月甲辰朔。﹞壬子﹐觀文殿大學士﹑右僕射﹑判河陽富弼判汝州﹐仍詔入見﹐乃赴任。﹝《紀事本末》卷六十三。案﹕弼再判河陽在治平四年十月初二日丁未。又案﹕範忠宣撰《富公行狀》﹕熙寧元年正月﹐移判汝州﹐且俾入覲。詔曰「渴見儀容﹐願聞風論。」與此異月。﹞

２﹑丙辰﹐種諤奪四官﹐隨州安置。初﹐有司奏劾諤擅權生事﹐詔系長安獄﹐或以咎諤。諤曰「嵬名山舉眾約降﹐旣聞於朝矣。若緩以待命﹐事機一失﹐則數萬之眾﹐快於賊手﹐爲邊生事不細。吾寧坐死﹐以就國事。」乃悉焚當路所與簡牘﹐置對﹐無一語罣人﹐惟自引伏。𨿽值陜西曲赦﹐終坐責。﹝案﹕《宋史全文資治通鑑》丙辰日﹐《紀事本末》不系責日﹐今據附此。諤復西京庫使﹑商州都監在十二月庚戌﹐見《長編》卷二百十六原注。陳桱《通鑑》附諤安置隨州於元年十二月﹐恐誤。﹞先是﹐樞密院言「上意諭郭逵毀棄綏州曰﹕『國家封疆萬里﹐豈與犬羊爭尺寸之地﹗』逵未至﹐賈逵遂以兵驅降羌於塞外﹐云悉已逃去。」掌機宜文字趙禼言﹝案﹕此下有脫誤。宋史趙禼傳﹕禼第進士﹐爲汾州司法參軍。郭逵宣撫陜西﹐辟掌機宜文字。種諤擅納降人數萬﹐朝廷以其生事﹐議誅諤﹐反故地歸降人﹐以解仇釋兵。禼上疏曰「諤無名興舉﹐死有餘責。若將攺而還之﹐彼能聽順而亡絕約之心乎﹖不若諭以彼眾餓莩﹐投死中國﹐邊臣𨿽擅納﹐實無所利﹐特以往年俘我蘇立﹑景詢輩爾。可遣詢等來﹐與降人交歸。各遵紀律﹐而疆埸寧矣。如其蔽而不遣﹐則我畱橫山之眾﹐未爲失也。」﹞綏州不可毀棄﹐勸逵招集降羌使還守綏州﹐不然﹐且爲邊患。逵從之。韓琦令鄜延勿給嵬名山糧﹐追還戍兵﹐﹝案﹕涑水紀聞卷十一﹕種諤之謀取綏州﹐兩府皆不知之。文潞公爲樞密使﹐以爲趙諒祚稱臣奉貢﹐今忽襲取其地無名﹐請歸之。時韓魏公爲首相﹐方求出﹐上乃以韓公判永興軍兼陜西四路經略使﹐度其可受可卻以聞。韓公至陜西﹐言可受。文公以朝旨詰之曰「若受之﹐則當饋糧﹐戍之以兵﹐有急則當救﹐此三者皆有備乎﹗」韓公對不及饋戍及救﹐彼自有當諒祚。因遺書令勿給糧﹐追還戍兵。﹞若諒祚攻嵬名山﹐亦勿救也。逵以爲不可。琦遣劉航往詰﹐逵因執不可﹐曰「如此﹐則降羌無以自存﹐皆潰去矣。」﹝案﹕《涑水紀聞》卷十一載此數語﹐又云﹕乃奏請築綏州城﹐置兵戍之。命之曰「綏徳城﹐擇降人壯健者﹐刺手給糧﹐以爲戰兵。」得二千餘人。﹞琦從之。是月﹐運丹州粟以給降羌﹐人日三升。逵因選其彊壯二千餘人刺爲兵﹐餘丁皆刺手爲「忠勇」字﹐使不得逃去。又以兩不耕田及綏州旁近閒田給之使耕。其初降時並老弱凡二萬餘人﹐死於戰疫及逃去﹐僅存萬餘人耳。《紀事本末》卷八十三。

３﹑庚申﹐司馬光進讀《資治通鑑》三葉畢﹐上更命讀一葉半﹐讀至蘇秦約六國縱事﹐上曰「蘇秦﹑張儀掉三寸舌﹐乃能如此乎﹗」光對曰「秦﹑儀爲縱橫之術﹐多華少實﹐無益於君﹐委國而聽之﹐此所謂利口覆邦家也。」上曰「朕聞卿進讀﹐終日忘倦。」光曰「臣空疏無取﹐陛下每過形獎飾﹐不勝惶懼。」﹝《紀事本末》卷五十三。案﹕《紀事本末》卷五十二亦略載論儀﹑秦事﹐原注云詳見《講筵》。惟卷五十二作丙辰日﹐與此異日﹐此文較詳﹐故取此刪彼。王氏應麟《玉海》卷二十六云﹕熙寧元年二月十一日﹐禦閣。王珪﹑範鎭﹑司馬光﹑呂公著﹑吳申﹑周孟陽講《禮記》﹐讀《史記》《資治通鑑》。據錢大昕《朔閏考》﹐是月甲辰朔﹐丙辰爲十三日﹐庚申爲十七日。《玉海》所載十一日﹐則爲甲寅﹐又與《紀事本末》互異。﹞

４﹑是月﹐羣牧司言「樞密院副使邵亢請以坊監牧馬餘地立田官﹐令專稼政以資牧養之利。案馬監艸地四萬八千餘頃﹐今以馬五萬匹爲額﹐匹占田五十畝﹐而原武﹑單鎭﹑洛陽﹑沙苑﹑淇水﹑安陽﹑東平七監地﹐余良田萬七千頃﹐民租佃收艸粟﹐以備寒月之用。」從之。﹝《紀事本末》卷七十五。案﹕《紀事本末》不系日﹐附月末。﹞

１﹑三月﹝案﹕錢大昕《朔閏考》﹕是月癸酉朔。﹞庚辰﹐夏國主秉常告哀使薛宗道等十三人至。命新河北轉運使韓縝﹑陜西經略司勾當公事劉航﹐就都亭驛站﹐詰問賊殺傷楊定等及虜掠熟戶﹑不遣使賀卽位﹑降詔不承等事。﹝案﹕《文潞公集》﹕熙寧元年《論夏國冊命》云﹕薛宗道至﹐若所齋表止是告哀﹐別無陳訴﹐及宗道於押伴官處別無傳達言語﹐欲令孫構因聚會款曲間祗作己意問之﹐云「先國主薨謝﹐今來何人繼嗣焉﹖」他若云某人繼嗣﹐卽卻問云是先國主之何親﹖云是子﹐卽更問云是嫡子否﹖若云是嫡﹐卽與更問云「先國主盛年棄世﹐今來嗣子﹐必是幼小。」他若有對﹐更隨機答之﹐少間卽更說與﹕「自古外國必須中國冊命者﹐方可取重於諸蕃。今者西夏以累世貢奉﹐故當冊命嗣子。然朝廷以夏國自嘉祐以來﹐於麟州界上掩殺郭恩﹐及於涇原侵掠固家堡子﹐後又於大順城作過﹐有違誓表﹐如此非一﹐以至先帝上仙不時來祭。今上登極﹐亦不入賀。然朝廷曲示含容﹐尙存事體﹐而夏國終不省過﹐又於去年十一月中於寧順寨界上誘引殺害卻知保安軍楊定等三人。如此不道﹐今來朝廷未必便行封冊之禮﹐須與夏國重別商議再具誓表﹐信納丁寧﹐務存久遠﹐方可商議別行封冊。若依前卻有侵犯邊境﹐貢奉不時﹐豈恭順和好之理﹖」若宗道別爲分疏﹐卽隨其言以理折難。若云某祗是齋表來告哀﹐不敢與聞他議﹐卽且說與﹕「今來使還﹐須是子細說與本國知委﹐候議定﹐別具誓表來上﹐朝廷須有商量﹐亦是使人了事之功效也。」﹞宗道言「李崇貴等見已禁錮﹐俟朝旨至﹐卽拘送。」及陳夏國子母悔過﹐惟命是聽之意。上乃令縝諭旨﹕今爲夏國畫長策﹐度彼親貴任事首領亦必止三五人﹐欲並朝廷除官。仍於歲賜內割五萬數定充所除俸給﹐所貴同心助國﹐效順中國。﹝《紀事本末》卷八十三。案﹕畢沅《續通鑑考異》云﹕《宋史﹟神宗紀》﹕熙寧元年三月庚辰﹐夏主諒祚卒﹐遣使告哀。據《夏國傳》﹐諒祚以神宗卽位之十二月殂﹐又云秉常於治平冬卽位﹐則諒祚實治平四年殂﹐《本紀》所書者赴告之日耳。﹞

２﹑戊子﹐曾公亮等上表﹐請建太皇太后宮殿﹐並以慶壽爲名。﹝《紀事本末》卷五十四。案﹕王偁東都《事略本紀》﹕二年五月壬辰﹐太皇太后遷居慶壽宮。《續宋編年資治通鑑》﹕三月﹐潭州雨毛。案﹕《宋史﹟本紀》作丁酉日。﹞

１﹑四月壬寅朔﹐富弼入見﹐上以弼足疾﹐許肩輿至崇政殿門。又以門距殿遠﹐更禦內東門小殿見之﹐且免拜﹐坐語從容至日昃。﹝《紀事本末》卷六十三。案﹕範忠宣撰《富公行狀》﹕以公足疾﹐肩輿至崇政殿門﹐令男紹庭入殿扶持﹐仍不拜。又以門距殿遠﹐上特爲之禦內東門小殿以見之。恩禮優重﹐並臣莫及﹐賜其子緋衣銀魚﹐召坐。《太平治迹統類》云﹕富弼入見﹐且免拜﹐坐語從容至日昃。問以治道﹐弼以上銳於有爲﹐對曰「人君好惡﹐不可令人窺測﹐則姦人得以附會其意。陛下當如天之鑑人﹐隨其善惡若自取﹐然後誅賞從之﹐則功罪得其實矣。」上稱善。又問北邊事﹐條目甚悉﹐弼曰「陛下臨禦以來﹐當先布徳澤﹐且二十年未可言用兵﹐亦不宜重賞邊功﹐恐致生事﹐干戈一起﹐所系禍福不細﹐願陛下勿先畱意於此。」上默然良久。又問所先﹐弼曰「阜安宇內爲先。」上善之。﹞

２﹑乙巳﹐詔新除翰林學士王安石越次入對。上謂安石曰「朕久聞卿道術徳義﹐有忠言嘉謨﹐當不惜告朕﹐方今治當何先﹖」對曰「以擇術爲始。」上問﹕「唐太宗何如﹖」對曰「陛下每事當以堯﹑舜爲法。唐太宗所知不遠﹐所爲不盡合法度﹐但乘隋極亂之後﹐子孫又皆昏惡﹐所以獨見稱於後世。道有升降﹐處今之世﹐恐須每事以堯﹑舜爲法。堯﹑舜所爲至簡而不煩﹐至要而不迂﹐至易而不難﹐但末世學士大夫不能通知聖人之道。故常以堯﹑舜爲髙而不可及﹐不知聖人經世立法常以中人爲制也。」上曰「卿可謂責難於君矣﹐然朕自視眇然﹐恐無以副卿此意。卿可悉意輔朕﹐庶幾同濟此道。」上問安石﹕「祖宗守天下﹐能百年無大變﹐粗致太平﹐以何道也﹖」安石退而奏書曰﹕案﹕《臨川集﹟本朝百年無事札子》云﹕臣前蒙陛下問及本朝所以享國百年﹑天下無事之故。臣以淺陋﹐誤承聖問﹐迫於日晷﹐不敢久畱﹐語不及悉﹐遂辭而退。竊惟念聖問及此﹐天下之福﹐而臣遂無一言之獻﹐非近臣所以事君之義﹐故敢冒昧而粗有所陳。﹞「伏惟太祖躬上智獨見之明﹐而周知人物之情僞﹐指揮付託﹐必盡其材﹐變置設施﹐必務其當﹐故能駕馭將帥﹐訓齊士卒﹐外以捍夷狄﹐內以平中國。於是除苛賦﹐止虐刑﹐廢彊橫之藩鎭﹐誅貪殘之官吏﹐躬以簡儉爲天下先﹐其於出政發令之間﹐一以安利元元爲事。太宗承之以聰武﹐眞宗守之以謙仁﹐以至仁宗﹑英宗無有逸徳。此所以享國百年而天下無事也。仁宗在位﹐歷年最久﹐臣於時實備從官﹐施爲本末﹐臣所親見。﹝案﹕《臨川集》此下有云﹕嘗試爲陛下陳其一二﹐而陛下詳擇其可﹐亦足以申鑑於方今。﹞伏惟仁宗之爲君也﹐仰畏天﹐俯畏人﹐寬仁恭儉﹐出於自然﹐而忠恕誠愨﹐始終如一﹐未嘗妄興一役﹐未嘗妄殺一人﹐斷獄務在生之﹐而特惡吏之殘擾﹔寧屈己棄財於夷狄﹐而終不忍加兵﹔刑平而公﹐賞重而信﹔納用諫官﹑禦史﹐公聽並觀而不蔽於偏至之讒﹔因任眾人耳目﹐拔舉疏遠而隨之以相坐之法。﹝案﹕《臨川集》此下有云﹕蓋監司之吏﹐以至州縣﹐無敢暴虐殘酷﹐擅有調發﹐以傷百姓。自夏人順服﹐蠻夷遂無大變﹐邊人父子夫婦﹐得免於兵死﹐而中國之人﹐安逸蕃息﹐以至今日者﹐未嘗妄興一役﹐未嘗妄殺一人﹐斷獄務在生之﹐而特惡吏之殘擾﹔寧屈己棄財於夷狄﹐而不忍加兵之效也。大臣貴戚﹑左右近習﹐莫敢橫彊犯法﹐其自重愼或甚於閭巷之人﹐此刑平而公之效也。募天下驍雄橫猾以爲兵﹐幾至百萬﹐非有良將以禦之﹐而謀變者輒敗﹔聚天下之財物﹐𨿽有文籍﹐委之府史﹐非有能吏以鉤考﹐而斷盜者輒發﹔凶年饑歲﹐流者塡道﹐死者相枕﹐而寇攘者輒得﹐此重賞而信之效也。大臣貴戚﹑左右近習﹐莫能大擅威福﹐廣私貨賂﹐一有姦慝﹐隨輒上聞。貪邪橫猾﹐𨿽間或見用﹐未嘗得久。此納用諫官﹑禦史﹐公聽並觀而不蔽於偏至之讒之效也。自縣令﹑京官以至監司﹑臺閣﹐升擢之任﹐𨿽不皆得人﹐然一時之所謂才士﹐亦罕蔽塞而不見收舉者﹐此因任眾人之耳目﹐拔舉疏遠而隨之以相坐之法之效也。升遐之日﹐天下號慟﹐如喪考妣﹐此寬仁恭儉﹐出於自然﹐忠恕誠愨﹐終始如一之效也。﹞然本朝累世因循末俗之獘﹐而無親友羣臣之議﹐人君朝夕與處﹐不過宦官﹑女子﹐出而視事﹐又不過有司之細故﹐未嘗如大有爲之君﹐與學士大夫討論先王之法以措天下也。一切因循自然之理勢﹐而精神之運有所不加﹐名實之間有所不察。君子非不見貴﹐﹝案﹕《太平治迹統類》作「非不見任」。﹞然小人亦得廁其間﹔正論非不見容﹐然邪說亦有時而用。以詩賦記誦求天下之士﹐而無學校養成之法﹔以科名資格敍朝廷之位﹐而無官司課試之方。監司無檢察之人﹐守將非選擇之吏。轉徙之亟﹐旣難於考績﹔而遊談之眾﹐因得以亂眞。交私養望者﹐多得顯官﹔獨立營職者﹐或見排沮。故上下偸惰﹐取容而已﹐𨿽有能者在職﹐亦無以異於庸人。農民壞於差役﹐而未嘗特見救卹﹐又不爲之設官以修其水土之利﹔兵士雜於疲老﹐而未嘗申飭訓練﹐又不爲擇將而久其疆埸之權。宿衛則聚卒伍無賴之人﹐而未嘗有以變五代姑息羈縻之俗﹔宗室則無教訓選舉之實﹐而未嘗有以合先王親疏隆殺之宜。其於理財﹐大抵無法﹐故𨿽儉約而民不富﹐𨿽憂勤而國不彊。賴非夷狄昌熾之時﹐又無堯﹑湯水旱之變﹐故天下無事﹐過於百年﹐𨿽人事﹐亦天助也。蓋屢聖相繼﹐仰畏天﹐俯畏人﹐寬仁恭儉﹐忠恕誠愨﹐此其所以獲天助也。伏惟陛下躬上聖之資﹐承無窮之緒﹐知天助之不可常﹐知人事之不可急﹐然則大有爲之時﹐正在今日。臣不敢輒廢將明之義而苟遜忌諱之誅﹐伏惟陛下幸赦而畱神﹐天下之福也。」明日﹐上謂安石曰「昨閱卿所奏書至數徧﹐可謂精畫計治﹐道無以出此﹐所由眾失﹐卿必已一一經畫﹐試爲朕詳見施設之方。」對曰「遽數之不可盡﹐願陛下以講學爲事﹐講學旣明﹐則施設之方不言自諭。」上曰「𨿽然試爲朕言之。」於是爲上略陳施設之方。上大喜曰「此皆朕所未嘗聞﹐他人所學﹐固不及此﹐能與朕一一爲書條奏否﹖」對曰「臣已嘗論奏陛下﹐以講學爲事﹐則諸如此類﹐皆不言而自諭。若陛下擇術未明﹐實未敢條奏。」上曰「卿今所言已多﹐朕恐有遺忘﹐試錄今日所對以進。」安石唯唯而退﹐訖不復錄所對以進。﹝《紀事本末》卷五十九。案﹕薛應旂《通鑑》﹕夏四月乙巳﹐王安石始至京師﹐時受翰林學士之命﹐已七越月矣。《太平治﹟迹統類》作壬寅日﹐與《紀事本末》及各本均異。徐乾學《通鑑後編》云﹕安石本楚士﹐未知名於中朝﹐以韓﹑呂二族爲巨室﹐欲借以取重﹐故深與韓絳﹑韓維及呂公著友。三人更遊揚人﹐名始盛。帝在藩邸﹐維爲記室﹐每講說輒曰「此維友王安石之說。」及爲太子庶人﹐又薦以自代。帝由是想見其人。甫卽位﹐命知江寧府﹐數月﹐召爲翰林學士﹐至是始造朝入對。﹞

３﹑除集禧觀使富弼懇辭乞赴汝州﹐上不許﹐弼又言云云。﹝案﹕《東都事略》《太平治迹統類》諸書﹐《宋史》及各本均不載﹐或卽上壬寅之言也。上乃聽弼依舊判汝州﹐罷集禧觀使。《紀事本末》卷六十三。﹞

庚申﹐翰林學士兼侍讀呂公著﹑翰林學士兼侍講王安石等言「竊尋故事﹐侍講者皆賜坐﹔自乾興後﹐講者始立﹐而侍者皆坐聽。臣等竊謂侍者可賜立﹐而講者當賜坐﹐乞付禮官考議。」詔禮院詳定以聞。判太常寺韓維﹑刁約﹐同知禮院胡宗愈言「臣等竊謂臣侍君側﹐古今之常﹐或賜之坐﹐蓋出優禮。祖宗以講說之臣多賜坐者﹐以其敷暢經藝﹐所以明先王之道﹐道所存﹐禮則加異。太祖開寶中﹐李穆﹑王昭素於朝召對﹐便殿賜坐﹐令講《易﹟乾卦》。太宗端拱中﹐幸國子監﹐升輦將出﹐顧見講座﹐因召學官李覺講說。覺曰﹕『陛下六飛在禦﹐臣何敢輒升髙座﹖』太宗爲之降輦﹐令有司張帟幕別坐﹐詔覺講《易》之《泰卦》。今列侍之臣﹐尙得環坐﹐執經而講者﹐顧使獨立於前﹐則事體輕重﹐議爲未安。臣等以爲宜如天禧故事﹐以彰陛下稽古重道之義。」判太常龔鼎臣﹑蘇頌﹑周孟陽﹐同知禮院王汾﹑劉攽﹑韓忠彥等言「臣竊謂侍從之臣﹐見於天子者賜之坐﹐有司顧問﹐猶當避席立語﹐況執經人主之前﹐本欲便於指陳﹐則立講爲宜。若謂傳道近於爲師﹐則今侍講解說舊儒章句之學耳﹐非有爲師之實﹐豈可專席安然以自取重也﹗又朝廷班制﹐以侍講居侍讀之下﹐祖宗建官之意輕重可知矣。今若侍講輒坐﹐其侍讀當從何禮﹖若亦許之坐﹐則侍從之臣﹐每有進說﹐皆當坐矣。且乾興以來﹐侍臣立講﹐歷仁宗﹑英宗兩朝﹐行之且五十年﹐豈可一旦以爲有司之失而輕議變更乎﹗今人主待侍從﹐臣由始見以及畢講﹐皆賜之坐﹐其尊徳重道固已厚於三公矣﹐尙何加焉﹗其講官侍立﹐伏請仍舊。」初﹐孫奭坐講﹐仁宗尙幼﹐跪案以聽之﹐奭因請立。講論者不以爲是。及公著等奏請﹐眾議不同﹐上以問曾公亮﹐但稱「臣侍仁宗書筵亦立」。後安石因講賜畱﹐上面諭曰「卿當講日可坐。」安石不敢坐﹐遂已。《紀事本末》卷五十三。案﹕《十朝綱要》﹕庚申﹐詔從判太常龔鼎臣議﹐令經筵立講。﹞

１﹑五月案﹝﹕錢大昕《四史朔閏考》﹕是月壬申朔。﹞庚辰﹐﹝《長編》卷二百零八﹕治平三年八月十五日己酉﹐蔡抗陳乞國子監輪舉教授。原注﹕熙寧元年五月庚辰日有詔。案﹕原文已佚。畢沅《通鑑》云﹕五月庚辰﹐詔兩制及國子監舉諸王宮教授。據《玉海》卷一百三十云﹕五月九日﹐有司言「兩漢以博士不通政事者﹐補諸侯王傅。今諸王宮大小學教授﹐宜命兩制舉純朴行誼年五十以上者。」又云﹕置大宗正司記室一人﹐典箋奏﹔講書﹑教授十有二人﹐分位講授﹐兼領小學之事。自熙寧初置丞﹐省記室﹑講授員﹐增給以祿。﹞同知諫院吳充﹝案﹕《宋史﹟吳充傳》﹕熙寧元年﹐知制誥。神宗諭以任意﹐曰「先帝知卿久矣。」遂同知諫院。﹞言「陛下念及方今本務未舉﹐農政不修﹐令臣條上其事。臣以當今鄕役之衙前爲重。上等民戶被差之日﹐官吏臨門籍記﹐桮杵匕箸﹐皆計貲產﹐定爲分數﹐以應須求﹐勢同漏卮﹐不盡不止﹐至有家資已竭而逋負未除﹐子孫旣歿而鄰保猶逮。是以民間規影重役﹐土地不敢多耕而避戶等﹐骨肉不敢義聚而憚人丁﹐甚者﹐嫁母離親以求兄弟異籍﹐風俗日壞﹐殊可憫傷。望敕中書擇臣庶之言鄕役利害﹐以時施行。及以先朝余靖所上《農書》並臣所上《農政五事》﹐並下兩制詳定以聞。」詔令送中書。﹝《紀事本末》卷七十。案﹕太平治迹統類載吳充是奏。又云﹕詔令中書及韓絳同安石制置三司條例司與議。安石以顧爲善。然是時安石未執政﹐制置三司條例司尙未設﹐此恐年月有誤。《紀事本末》此上明書元年五月庚辰﹐姑附此。﹞

２﹑丙戌﹐郭逵言「夏國遣人奉誓表﹐送殺楊定人僞六宅使李崇貴﹑韓道喜及所虜去定子仲通已至界道。」詔遣使二人監管崇貴等﹐乘驛赴闕。楊定等死﹐逵密詗邊吏﹐得殺定等首領姓名﹐諜告曰「夏人將斬殺定之人於境以謝罪。」逵曰「此特斬囚以紿我。」檄宥州詰夏人﹐且曰「必執李崇貴等來。」虜曰「殺之矣。」逵曰「崇貴等見存職任狀貌如此﹐何可欺也﹖」夏人懼﹐乃以實告。初﹐薛宗道受韓縝所議﹐﹝案﹕薛宗道﹐卽《涑水紀聞》所云夏國之臣薛老峯也。議以安遠﹑塞門二砦易綏州。詳見二年十月丙申。﹞歸白秉常﹐秉常不許。宗道始歸﹐逵言「朝廷欲以官爵授秉常左右任事之人﹐彼主幼國疑﹐當不受詔﹐藉或授之﹐必僞立姓名以邀金繒﹔且彼旣恭順﹐宜開布大信﹐以示威靈所加﹐不宜誘之以利。」秉常果不受詔﹐如逵所言。﹝《紀事本末》卷八十三。案﹕《宋史﹟郭逵傳》﹕逵詗得殺楊定者首領姓名﹐牒告將斬之於境以謝罪﹐逵曰「是且梟死囚以紿我。」報曰「必執李崇貴﹑韓道喜來。」夏人言「殺之矣。」逵命以二人狀貌物色詰問虜﹐情得﹐執獻之。加檢校太尉﹑雄武軍畱後。韓絳主種諤計圖橫山﹐與逵議出兵。逵曰「諤﹐狂生耳﹐朝廷徒以家世用之﹐必誤大事。」絳怒﹐以爲沮撓﹐奏召逵還。﹞

３﹑丙申﹐樞密院使呂公弼請以河北義勇每指揮揀案﹕《玉海》卷一百三十九﹕「揀」作「擇」。少壯材武藝取百人﹐手刺「上等」二字﹐量免戶下支移﹑折變﹐別團會教閱﹐依日限放散﹐並給口食﹔卽及百人而又有出倫者﹐聽注籍﹐候有闕收補。從之。﹝《紀事本末》卷五十六。案﹕《文獻通考》卷百五十六﹕帝言「義勇可使分爲四番出戍。」呂公弼曰「須先省得募兵﹐乃可議此。」王安石曰「計每歲募兵所死亡之數﹐乃以義勇補之可也。」陳升之欲令義勇以漸戍近州。兩府共議﹐或以爲令一月一番﹐或以爲一季一番﹐且令近戍。文彥博等又言難使遠戍﹐安石辧之甚力。義勇舊制﹐見《宋史﹟兵志》五云﹕義勇﹐凡主戶三丁選一﹐六丁選二﹐九丁選三﹐年二十至三十材勇者充﹐止涅手背。以五百人爲指揮﹐置指揮使﹑副正二人﹐正都頭三人﹐十將﹑虞候﹑承局﹑押官各五人﹐歲以十月番上﹐閱教一月而罷。又詔秦州成紀等六縣﹐有稅戶弓箭手﹑砦戶及四路正充保毅者﹐家六丁刺一﹐九丁刺二﹔有買保毅田承名額者﹐三丁刺一﹐六丁刺二﹐九丁刺三﹐悉以爲義勇。又詔秦﹑隴﹑儀﹑渭﹑涇﹑原﹑邠﹑寧﹑環﹑慶﹑鄜﹑延十二州義勇﹐遇召集防守﹐日給米二升﹐月給醬菜錢三百。蓋慶曆初﹐河北路義勇總十八萬九千三十一人﹐河東路義勇總七萬七千七十九人﹐陜西路治平初十五萬六千八百七十三人。熙寧初﹐樞密使呂公弼請以河北義勇每指揮揀少壯藝精者百人爲上等﹐手背添刺「上等」字﹐旌別教閱﹐及數外藝優者亦籍之﹐俟有闕則補。從之。﹞

４﹑戊戌﹐詔﹕「諸路籍義勇有膽力者別爲一等﹐以備非常﹔捕盜﹐候有功﹐當議量材優與名目﹔並立呈試武藝三等﹐許諸色人自陳﹐中不等﹐許義勇陳乞。」﹝《紀事本末》卷五十六。﹞

５﹑廢慶成軍入滎河﹐置軍使隸河中。﹝《紀事本末》卷七十七。原注﹕《舊紀》﹐上謂輔臣曰﹕天下自五代分裂﹐擅聚一方﹐多置郡縣﹐以固疆圉﹐由是役繁民困﹐其議並省之。於是廢慶成軍﹐又廢慶平縣。按廢慶平縣﹐《實錄》已見四月末﹐上語云云﹐似爲新政並省發端﹐今附見此。《新錄》亦不載上語。案﹕《宋史﹟本紀》﹑畢沅《通鑑》﹐戊戌日﹐《紀事》不系日﹐據以輯此。《宋史﹟地理誌》﹕永興軍路滎河下注云﹕次畿。舊隸慶成軍﹐元年廢﹔以隸府﹐治置軍使。﹞

１﹑六月﹝案﹕錢大昕《四史朔閏考》﹕是月辛丑朔。﹞辛亥﹐王臨言「保州塘濼已西﹐可築堤植木﹐凡十九年﹐堤內可引水處卽種稻﹐水不及處﹐並爲方田﹔又因出土作溝﹐以陷戎馬。」從之。﹝《紀事本末》卷七十三。﹞

中書言「諸州縣古迹阪塘﹐異時皆蓄水漑田﹐民利數倍﹐近歲所在湮廢。」詔﹕「諸路監司訪尋州縣﹐可興復水利﹐如能設法勸誘興修塘堰﹑圩垾﹐功利有實﹐當議旌賞。」《紀事本末》卷七十三。案﹕《宋史全文資治通鑑》﹕六月乙卯﹐賜知唐州﹑光祿寺卿髙賦敕書獎諭。賦在唐凡五年﹐增戶萬一千三百八十﹐給田二萬一千三百二十八頃﹐而山林榛莽之地﹐皆爲良田﹐歲益稅二萬二千五百十七﹐作陂塘四十有四。《宋史本紀》﹕六月辛亥﹐詔諸路興水利。﹞

２﹑先是﹐諫官言「選人到銓磨勘者﹐眾爲壅並﹐遂至稽滯﹐蓋是舉官之數太多﹐不與引見轉官人數相當。乞先取京朝官員數著定﹐仍限定諸路保奏之數。」臺官亦言「今京朝官十倍景徳之前﹐員多闕少﹐審官差遣﹐不行選人磨勘之法。故當漸有澄汰﹐不爲限隔﹐使人無畱滯咨怨之聲。」己未﹐詔諸道州﹑府﹑軍﹑監長吏奏舉選人﹐更不裁減外﹐其通判奏舉選人﹐並令權罷。﹝《紀事本末》卷六十七。﹞

３﹑壬戌﹐詔諸路轉運判奏舉選人爲京官﹐比擬提點刑獄﹐朝臣並減二人。﹝《紀事本末》卷六十七。﹞

４﹑癸亥﹐賜知渭州蔡挺敕書獎諭﹐以韓琦言鎭戎軍葉燮會乃控扼西界要害處﹐獨挺能修築堡寨﹐凡錢糧﹑材木﹑版築之具﹐皆不愆於素而又能廣弓箭手﹐使不廢衣廩而兵備益集。初﹐秉常遣使告哀﹐案﹕在三月初八日庚辰。琦言「自西夏誘殺楊定以來﹐與朝廷相絕﹐今遽遣使來告﹐卽見其國內饑喪﹐乘此危迫﹐故急來赴訴。此時若不直以彼國前違犯誓詔之事﹐先行詰責﹐及令縛送害定等人李崇貴等歸朝廷﹐以雪數家之冤﹐以正國體﹐俟其一一歸服﹐然後開納﹐苟便如元昊身死之初﹐亟行小童冊命之禮﹐且要無事﹐卽恐一失機會﹐轉難控制。」﹝案﹕《安陽集﹟魏公家傳》此下有云﹕又以夏國當此變亂之際﹐可以開示大信﹐招納橫山一帶部族﹐乃爲大字榜於諸路﹐使散入虜中。詔問公乘此機會有可行事宜密奏以聞。公奏曰「若告哀人沈然過界﹐不來求議﹐許臣於諸路擇要害處興建城寨﹐使彼震懾﹐必速就議。」先是﹐涇原路鎭戎軍新寨悰有地六千餘頃﹐可招弓箭手三四千人﹐蔡挺嘗乞於此壕修葉燮會爲寨。﹞遂以便宜檄挺興役﹐葉燮會後賜名熙寧寨。﹝《紀事本末》卷八十三。案﹕《東都事略﹟蔡挺傳》云﹕挺檢括迸邊生地﹑漢蕃冒耕田四千八百頃﹐募佃以充邊儲。邊人冒市蕃部田﹐挺開自首免罪法﹐復得地八千頃﹐刺弓箭手三千﹐養馬五百。鎭戎軍三川﹑髙平﹑定川砦舊壕外﹐有曹英﹑新壕兩壕﹐之間土地膏腴﹐東西四十里﹐南有土山。挺因險築砦﹐乘髙四望﹐護壕內地及覘賊往來。築十八日畢功﹐開二千頃﹐募弓箭手三千人耕守之﹐賜名熙寧寨。﹞

５﹑以內侍押班李若愚同提點制置河北屯田司。﹝《長編》卷二百二十﹕熙寧四年二月戊申﹐詔罷河北屯田司。原注﹕元年六月二十三日﹐李若愚同制置。案﹕是月辛丑朔﹐二十三日癸亥。《宋史﹟食貨志》上四﹕熙寧初﹐以內侍押班李若愚同提點制置河北屯田司。原注文簡﹐據《食貨志》增。﹞

６﹑乙丑﹐河水漲溢﹐詔都水監﹑河北轉運司疏治。﹝《長編》卷二百六十二熙寧八年四月戊寅程昉言滹沱興工原注。案﹕《續宋編年資治通鑑》﹕河決恩﹑冀等州。《十朝綱要》﹕乙丑日。《宋史﹟本紀》﹕六月乙亥﹐河決棗彊縣。七月壬午﹐以恩﹑冀河決﹐賜水死家緡錢。壬辰﹐遣禦史中丞滕甫﹑知制誥吳充安撫河北。癸巳﹐疏深州溢水。據《朔閏考》﹐六月辛丑朔﹐無乙亥日。《本紀》於乙亥前書辛亥﹐乙亥下書丙寅﹐「亥」乃「丑」字之譌。《五行志》則又云﹕熙寧元年秋﹐河決恩﹑冀。與此並月。《十朝綱要》《宋史河渠志》《編年備要》﹐明載七月又溢瀛州。本紀惟載十二月癸卯瀛州地震﹐無七月溢瀛州文。《五行志》亦無溢瀛州文﹐或因瀛州溢在七月﹐《五行志》因誤以恩﹑冀河決爲秋歟﹖今依《十朝綱要》附乙丑。《編年備要》云﹕六月﹐河決恩﹑冀等州。七月﹐又溢瀛州。尋遣使賑貸之。都水監宋昌言與內侍程昉請相度六塔舊口﹐並二股導使東流﹐徐塞北流。初﹐商胡決河﹐自魏之北至恩﹑冀﹑乾寧入於海﹐是謂北流。嘉祐八年﹐河流派於魏之第六埽﹐遂爲二股。自魏﹑恩東至於徳﹑滄﹐流入於海﹐是謂東流。《宋史﹟河渠志》一云﹕熙寧元年六月﹐河溢恩州烏欄堤﹐又決冀州棘彊埽﹐北注瀛。七月﹐又溢瀛州樂壽埽。帝憂之﹐顧問近臣司馬光等﹐都水監丞李立之請於恩﹑冀﹑深﹑瀛等州﹐創生堤三百六十七里﹐以奭河﹐而河北都轉運司言「當用夫八萬三千餘人﹐役一月成。今方滅傷﹐願徐圖之。」都水監宋昌言謂﹕「今二股河門變移﹐請迎河港進約﹐簽入河身﹐以紓四州水患。」遂與屯田都監內侍程昉獻議﹐開二股以導東流。於是都水監奏﹕「慶曆八年﹐商胡北流﹐於今二十餘年﹐自澶州下至乾寧軍﹐創堤千有餘裏﹐公私勞擾。近歲冀州而下﹐河道梗澀﹐致上下埽岸屢危。今棗彊抹岸﹐訩奪故道﹐𨿽創新堤﹐終非久計。願相六塔舊口﹐並二股河導使東流﹐徐塞北流。」而提舉王亞等謂﹕「黃﹑禦河一帶北行入獨流東砦﹐經乾寧軍﹑滄州等八砦邊界﹐直入大海。其近海口闊六七百步﹐深八九丈﹐三女砦以西闊三四百步﹐深五六丈。其勢愈深﹐其流愈猛﹐天所以限契丹。議者欲再開二股﹐漸閉北流﹐此乃未嘗睹黃河在界河內東流之利也。」十一月﹐詔翰林學士司馬光﹑入內內侍省副都知張茂則﹐乘傳相度四州生堤﹐回日兼視六塔﹑二股利害。二年正月﹐光入對﹕「請如宋昌言策﹐於二股之西置上約﹐擗水令東。」時議者多不同﹐李立之力主生堤﹐帝不聽﹐卒用昌言說﹐置上約。三月﹐光奏﹕「治河當因地形水勢﹐若彊用人力﹐引使就髙﹐橫立堤防﹐則逆激旁潰﹐不惟無成﹐仍敗舊績。臣慮官吏見東流已及四分﹐急於見功﹐遽塞北流。而不知二股分流﹐十里之內﹐相去尙近﹐地勢復東髙西下。若河流﹖東﹐一遇盛漲﹐水勢西合入北流﹐則東流遂絕﹔或於滄﹑徳堤埽未成之處﹐決溢橫流。𨿽除西路之患﹐而害及東路﹐非策也。宜專護上約及二股堤岸。若今歲東流止添二分﹐則此去河勢自東﹐近者二三年﹐遠者四五年﹐候及八分以上﹐河流訩刷已闊﹐滄﹑徳堤埽已固﹐自然北流日減﹐可以閉塞﹐兩路俱無害矣。」會北京畱守韓琦言「今歲兵夫數少﹐而金堤兩埽﹐修上下約甚急﹐深進馬頭﹐欲奪大河。緣二股及嫩灘舊闊千一百步﹐是以可容漲水。今截去八百餘步﹐則將束大河於二百餘步之間﹐下流旣壅﹐上流蹙遏湍怒﹐又無兵夫修護堤岸﹐其訩決必矣。況自徳至滄﹐皆二股下流﹐旣無堤防﹐必侵民田。設若河門束狹﹐不能容納漲水﹐上﹑下約隨流而脫﹐則二股與北流爲一﹐其患愈大。又恩﹑深所創生堤﹐其東則大河西來﹐其西則西山諸水東注﹐腹背受水﹐兩難捍奭。望選近臣速至河﹐所與在外官合議。」帝在經筵以琦奏諭光﹐命同茂則再往。四月﹐光與張鞏﹑李立之﹑宋昌言﹑張問﹑呂大防﹑程昉行視上約及方鋸牙﹐濟河﹐集議於下約。光等奏﹕「二股河上約並在灘上﹐不礙河行﹐但所進方鋸牙已深﹐致北流河門稍狹﹐乞減折二十步﹐令近後﹐仍作蛾眉埽裹護。其滄﹑徳界有古遙堤﹐當加葺治。所修二股﹐木欲疏導河水東去﹐生堤木欲捍奭河水西來﹐相爲表悰﹐未可偏廢。」帝因謂二府曰「韓琦頗疑修二股。」趙抃曰「人多以六塔爲戒。」王安石曰「異議者﹐皆不考事實故也。」帝又問﹕「程昉﹑宋昌言同修二股如何﹖」安石以爲可治。帝曰「欲作簽河甚善。」安石曰「誠然。及時作之﹐往往河可東﹐北流可閉。」因言「李立之所築生堤﹐去河遠者至八九十里。本計以奭漫水﹐而不可奭河南之向著﹐臣恐漫水亦不可奭也。」帝以爲然。又案﹕河決徳﹑滄等州﹐見八月戊申。﹞

７﹑丙寅﹐命司馬光﹑滕甫同看詳裁減國用制度﹐仍取慶曆二年數比見今支費﹐有不同者﹐開析以聞。光登對言﹕﹝案﹕《傳家集﹟辭免裁減國用札子》爲七月三日上﹐《紀事》類系於下命日。據集中所載云﹕臣近曾乞選差官裁減國用﹐奉聖旨不許辭免。臣以非才﹐叼忝美職﹐月受厚俸﹐常自愧恐無有報稱﹐若果能有益於國﹐臣何敢辭。竊惟方今﹞「國用所以不足者﹐在於用度太奢﹐賞賜不節﹐宗室繁多﹐官職異濫﹐軍旅不精。此五者﹐非愚臣一朝一夕所能裁減。若但欲如慶曆二年裁減制度﹐比見今支費數目﹐此止當下三司供析其同與不同﹐不必更差官置局。」﹝案﹕《傳家集》此下有云﹕專領此事﹐況臣所修《資治通鑑》委實文字浩大﹐朝夕少暇﹐難以更兼錢穀差遣。﹞上因問五者利害﹐光具悉以對﹐上深開納。明日﹐﹝案﹕此明日﹐依《傳家集》七月三日上章﹐當爲七月四日甲戌。﹞卽置裁減局。﹝《紀事本末》卷六十六。﹞

８﹑是月﹐廢隨州爲光化縣。﹝《紀事本末》卷七十七。案﹕《宋朝事實》卷十八﹕隨州﹐熙寧元年省爲安化縣。四庫館原校本云﹕按《宋史》作熙寧元年廢光化縣爲鎭入隨縣﹐與《元和縣誌》管縣有光化之文﹐而與《文獻通考》熙寧五年攺光化軍爲光化縣隸襄陽﹐及此作元年省安化縣者﹐先後沿革互有歧異。錢大昕《二十二史考異﹟宋史》三云﹕隨州之光化縣﹐本安化縣﹐後周攺名。此熙寧元年所廢之光化﹐乾道二年以襄州之陰城縣﹑光化軍並置﹐乾徳縣隸焉。熙寧五年廢光化縣隸襄州﹐此別一光化縣。𨿽同在京西路﹐初不相涉。﹞

《續宋編年資治通鑑》﹕六月﹐錄唐魏徵﹑狄仁傑後。案﹕宋史全文《資治通鑑》云﹕癸卯﹐以同州明法魏道嚴爲本州司士參軍﹐前邠州觀察推官狄國賓注儀隴州職官一任﹐以判永興軍韓琦言道嚴﹐唐鄭國公徵裔孫﹔國賓﹐梁國公仁傑十二代孫故也。《宋史﹟本紀》與《全文》日同。

１﹑七月﹝案﹕錢大昕《四史朔閏考》﹕是月辛未朔。﹞癸酉﹐詔﹕「謀殺已傷﹐案問欲舉自首﹐從謀殺減二等論。」初﹐登州言婦人阿云﹐有母服嫁民韋阿大﹐嫌其陋﹐謀夜以刀殺之﹐已傷不死。案問欲舉自首。審刑院﹑大理寺論其死﹐用違律爲婚﹐敕貸阿云死。知登州許遵言「當論如敕律。」詔送刑部﹐刑部斷如審刑﹑大理。遵不服﹐乞送兩制定議。詔送翰林學士司馬光﹑王安石同定﹐而光與安石議異。安石本不曉法而好議法﹐彊主遵議﹐特與光異。及執政﹐遂力行之。然議者不以安石爲是也。﹝《紀事本末》卷七十五。案﹕《傳家集》載溫公議云﹕臣竊以爲凡議法者﹐當先原立法之意﹐然後可以斷獄。竊詳《律》文﹕「其於人損傷﹐不在自首之例。」注云「因犯殺傷而自首者﹐得免所因之罪﹐仍從故殺傷法。」所謂「因犯殺傷」者﹐言因犯他罪﹐本無殺傷之意﹐事不得已﹐致有殺傷﹐除爲盜之外﹐如劫囚﹑略賣人之類﹐皆是也。律意蓋以於人損傷旣不得首﹐恐有別因餘罪而殺傷人者﹐有司執文並其餘罪亦不許首﹐故特加申明云「因犯殺傷而自首者﹐得免所因之罪。」然殺傷之中﹐自有兩等﹐輕重不同﹕其處心積慮﹐巧詐百端﹐掩人不備者﹐則謂之謀﹔直情徑行﹐略無顧慮﹐公然殺害者﹐則謂之故。謀者尢重﹐故者差輕。今此人因犯他罪致殺傷人﹐他罪𨿽得首原﹐殺傷不在首例。若從謀殺則太重﹐若從鬥殺則太輕﹐故酌中令從「故殺傷論法」也。其直犯殺傷更無他罪者﹐惟未傷則可首﹐但係已傷﹐皆不可首也。今許遵欲將謀之與殺分爲兩事﹐案謀殺﹑故殺﹐皆是殺人﹐若將謀之與殺分爲兩事﹐則故之與殺亦是兩事也。且《律》稱「得免所因之罪」﹐故劫囚﹑略人皆是﹐已有所犯﹐因而又殺傷人﹐故劫略可首﹐而殺傷不原。若平常謀慮﹐不爲殺人﹐當有何罪可得首免﹖以此知「謀」字止因「殺」字生文﹐不得別爲所因之罪也。若以劫斗與謀皆爲所因之罪﹐從故殺傷法﹐則是斗傷自首反得加罪一等也。遵所引蘇州洪祚斷例﹐案《律疏》云「假有因盜故殺傷人而自首者﹐盜罪得免﹐故殺傷罪仍科。」《疏》旣指名故殺傷人﹐則是因盜謀殺傷人者﹐自從謀法。當時法官誤斷﹐不可用例破條。遵又引《編敕》「謀殺人傷與不傷﹐罪不至死者﹐並奏取敕裁」﹐以爲謀殺已傷而罪不至死者﹐卽是自首之人。按尊長謀殺卑幼之類﹐皆是已傷而罪不至死﹐不必因首也。遵又引《律疏問答》條云「謀殺凡人﹐乃云是舅。」又云「謀殺之罪盡。顯是謀殺﹐許令自首。」案問皆謂謀而未傷﹐方得首免﹐若其已傷﹐何由可首﹖凡議罪制刑﹐當使重輕有敍﹐今若使謀殺已傷者得自首﹐從故殺傷法﹐假有甲乙二人﹐甲因鬥毆人鼻中血出﹐旣而自首﹐猶科杖六十罪﹔乙有怨讎﹐欲致其人於死地﹐暮夜伺便推落河井﹐偶得不死﹐又不見血﹐若來自首﹐止科杖七十罪。二人所犯絕殊﹐而得罪相將。果然如此﹐豈不長姦﹖況阿云嫌夫詀陋﹐親執腰刀﹐就田野中﹐因其睡寐﹐斫近十刀﹐斷其一指﹐初不陳首﹐直至官司執錄將行拷捶﹐勢不獲已﹐方可招承。情理如此﹐有何可憫﹖朝廷貸命編管﹐已是寬恩﹐而遵更稽畱不斷﹐爲之伸理﹐欲令天下今後有似此之類﹐並作減二等斷遣﹐竊恐不足勸善﹐而無以懲惡﹐開巧僞之路﹐長賊殺之源﹐姦邪得志﹐良民受獘﹐非法之善者也。臣愚以爲大理寺﹑刑部所定已得允當﹐難從許遵所奏作案問欲舉減等兩科。今來與王安石各有所見﹐難以同共定奪﹐伏乞朝廷特賜裁酌施行。又案﹕邵博《聞見後錄》﹕登州有婦人阿云者﹐謀殺夫而自承。知州許遵謂法因犯殺傷而首者﹐得免所因之罪﹐仍科故殺傷法﹐而敕有因疑被執招承減等之制﹐卽以按問欲舉聞﹐意以謀爲殺之因﹐所因得首﹐合從原減。事下百官議﹐蓋鬥殺﹑劫殺﹐斗與劫爲殺因﹐故按問欲舉﹐可減以謀爲殺﹐則謀非因﹐所不可減。司馬文正公議之云云。自廷尉以下﹐皆嫉許遵之妄﹐附文正之議。王荊公不知法﹐好議法﹐又好與人爲並﹐獨主許遵之議。廷尉以下爭之不可得﹐卒從原減。至荊公作相﹐謀殺遂立按問。舊法一問不承﹐後𨿽爲自言﹐皆不得爲按問。時執法者欲廣其事﹐𨿽累問不承者亦爲按問﹐天下非之。至文正公作相﹐立法應州軍大辟﹐罪人情理不可憫﹐刑名無所疑慮﹑輒敢奏聞者﹐並令刑部舉駁﹐重行朝典﹐不得用例破條。蓋自祖宗立法以來﹐大辟可憫﹑與疑慮得奏裁減。若非可憫﹑非疑慮﹐則是有司妄讞﹐以幸寬縱﹐豈能暴惡安善良之意乎﹗文正公則辟以止辟﹐正法也。荊公則姑息以長姦﹐非法也。至紹聖以來﹐復行荊公之法﹐而殺人者始不死矣。余嘗謂後漢張敏之議﹐可爲萬世法。曰「孔子垂經﹐臯陶造法也﹐原其本意﹐皆欲禁民爲非也。或以『平法當先論生』。臣愚以爲天地之性﹐惟人爲貴﹐殺人者死﹐三代通制。今欲趣生﹐反開殺路﹐一人不死﹐天下受獘。《記》曰﹕『利一害百﹐人去城郭。』夫春生秋殺﹐天道之常。春一物枯卽爲滅﹐秋一物華卽爲滅。王者承天地﹐順四時﹐法聖人﹐從經律而已」。蓋爲司馬文正公之議合也。蘇黃門初嫉許遵之讞﹐後復云「遵子孫多顯﹐豈能活一人﹐天理固不遣哉﹗」亦非也。使妄活殺人者﹐可爲陰功﹐則被殺者之冤﹐豈不爲陰譴哉﹗馬端臨《文獻通考》卷一百七十云﹕神宗熙寧元年﹐登州有婦謀殺夫傷而未死﹐及按問﹐遂承。知州許遵言「法因犯殺傷而自首者﹐得免所因之罪﹐請從減論。」詔司馬光與王安石議﹐安石以遵言爲是﹐光謂﹕「因他罪致殺傷者﹐他罪得首原﹐豈可以謀與殺分爲兩事﹖而謂謀爲所因得以首原乎﹗」文彥傅﹑富弼等多主光議。逾年不決。詔卒從安石議。《宋史﹟許遵傳》﹕爲審刑院詳議官﹐知宿州﹑登州。遵累典刑獄﹐彊敏明恕。及爲登州﹐執政許以判大理﹐遵立奇以自鬻。會婦人阿云獄起。初﹐云許嫁未行﹐嫌壻陋﹐伺其寢田舍﹐懷刃斫十餘創﹐不能殺﹐斷其一指。吏求盜弗得﹐疑云所爲﹐執而詰之﹐欲加訊掠﹐乃吐實。遵案云納采之日﹐母服未除﹐應以凡人論﹐讞於朝。有司當爲謀殺已傷﹐遵駁言「云被問卽承﹐應爲案問。審刑﹑大理當絞刑﹐非是。」事下刑部﹐以遵爲妄﹐詔以贖論。未幾﹐果判大理。恥用議法坐劾﹐復言「刑部定議非直﹐云合免所因之罪。今棄敕不用﹐但引斷例﹐一切案而殺之﹐塞其自首之路﹐殆非罪疑惟輕之義。」詔司馬光﹑王安石議。光以爲不可﹐安石主遵﹐禦史中丞滕甫﹑侍禦史錢覬﹐皆言遵所爭戾法意﹐自是廷論紛然。執政悉罪﹖己者﹐遂從遵議。𨿽累問不承者﹐亦得爲案問。或兩人同爲盜劫﹐吏先問左﹐則案問在左﹔先問右﹐則案問在右。獄之生死﹐在問之先後﹐而非盜之情﹐天下益厭其說矣﹗﹞

２﹑乙亥﹐名秦州新築大甘口谷寨曰甘谷城﹐卽篳篥城也。﹝案﹕《宋史﹟地理誌》三﹕秦鳳路甘谷﹐熙寧元年置﹐有吹藏﹑大甘﹑隴諾三堡﹐四年增置二堡。﹞先是﹐韓琦遣李立之馳奏請修篳篥城。﹝案﹕《安陽集﹟魏公家傳》載奏疏云﹕秦鳳路沿邊累爲西人侵掠﹐西蕃熟戶日失藩籬之固。昨郭逵已築治平﹑雞川二寨﹐包入熟戶疆土不少﹐若更修篳篥城一兩處﹐則西與古渭相接﹐方成外奭之勢。﹞樞密院難曰「篳篥是秦州熟戶地土﹐將來興置一兩處﹐接連古渭﹐又須添屯軍馬﹐計置糧艸﹐復如古渭之患。」﹝案﹕《安陽集﹟魏公家傳》所載此下有云﹕況西蕃熟戶﹐本要爲漢藩籬﹐若與築城﹐令熟戶自守﹐必知熟戶不能自守﹐須藉漢兵﹐儻有賊至﹐則漢兵當鋒﹐熟戶受庇﹐漢有餘力爲之則可﹐但虛內而事外﹐非計之得。前後臣僚累有奏請﹐以此未曾施行﹐更切子細相度以聞。﹞琦復奏曰「竊觀先世圖制匈奴﹐患其西兼諸國﹐故表河列郡﹐謂之斷匈奴右臂﹐隔絕南羌。今西夏所據﹐蓋多得匈奴故地﹐自昔取一時之計﹐棄廢靈州以來﹐因失斷臂之勢﹐故徳明﹑元昊更無忌憚﹐得以吞噬西蕃﹐以至其甘﹑涼﹑瓜﹑肅諸郡。﹝案﹕《安陽集》魏公家傳此下有云﹕皆爲賊有﹐勢旣大。至寶元初﹐始敢僣號。案﹕《安陽集》此下有云﹕以背朝廷。是時賊方與諸路邊兵相攻戰﹐故秦﹑渭一帶﹐西蕃未暇窺奪。臣慶曆初曾知秦州﹐今二十六七年矣。是時永寧﹑安遠之北﹐綿亙一二百里之外﹐皆是西蕃熟戶﹐其間有不授捕職名目﹐官中亦不勾點彼族兵馬者﹐則謂之生戶﹐並與熟戶交居﹐共爲籬落﹐故秦州最號藩籬之壯。訖元昊納款﹐未嘗侵犯。只自慶曆通好﹐後來西人以寇抄爲事﹐見秦﹑渭間西蕃最爲繁盛﹐又爲我之降人獻說﹐以謂西界諸郡當貴廣有所出﹐可以先取西蕃﹐然後以兵扼要害﹐則西川諸郡﹐一皆得之。﹞遂一向攻脇秦﹑渭諸蕃。﹝案﹕《安陽集﹟家傳》此下有云﹕大半爲其所屬﹐浸淫直逼秦州西路城寨﹐比慶曆中﹐藩籬大段薄弱。﹞近年西人復將西市城修葺﹐建爲保泰軍﹐﹝案﹕《安陽集家傳》此下有云﹕於其中修蓋行衙﹐聞甚宏壯﹐令僞駙馬花馬總領之。﹞只去古渭寨一百二十里﹐﹝案﹕《安陽集家傳》此下有云﹕卽近蔡挺與白知軍者公文往來之處。﹞去漢界之近如此﹐自前未有也。﹝案﹕《安陽集﹟家傳》此下有云﹕又秦州上丁族瞎藥恕﹐質其父廝鐸心﹐及逃去﹐與木徵相合。木徵者﹐卽唃廝囉之孫﹐瞎毯之子也。其木徵﹑瞎藥更與自來秦州多點集不起廣有力量靑唐族相結﹐謀立文法﹐去西界所建西市城甚近﹐陰與夏人通款。若漸次盡爲西夏所誘﹐不獨古渭孤危﹐秦州西路城寨日爲賊逼﹐則其董毯一帶至回紇以來搬次盡爲阻隔。秦州豢馬﹐自亦稀絕﹐可謂秦塞之深患也。與臣二十六七年在秦州時﹐邊事變易全然不同。臣不因再忝西帥﹐亦不能知此子細。﹞所以久在西陲諳知邊事者﹐皆謂城篳篥﹐則可與雞川﹑古渭通成外奭之勢﹐隔絕得西人﹖吞古渭一帶諸蕃與瞎藥﹑木徵﹑靑唐等族相結之患。﹝案﹕《安陽集﹟家傳》此下有云﹕少得前世所謂斷臂之策﹐兼自來鄜延﹑環慶﹑涇原等路沿邊﹐例皆以城寨包衛熟戶﹐使諸族知有家計﹐則可以相資表悰﹐號爲籬落之固﹔不然則諸族老小﹐散居山谷田野間﹐去城寨稍遠﹐西賊一來﹐官軍旣難救應﹐則盡爲賊所殺掠﹐此安可謂之籬落也﹖﹞臣復見涇原路原州有明珠﹑滅臧﹑康﹝案﹕安陽集家傳﹐康作唐。﹞奴三族﹐廣有人力﹐以居處恃險﹐點集不起。﹝案﹕《安陽集﹟家傳》此下有云﹕屢殺官軍﹐出入西界買賣﹐都無忌疑。慶曆中﹐每西人入寇﹐則前爲鄕導﹐同爲抄劫。﹞後來範仲淹遂於三族之北﹐與西界相接處﹐修置靖安﹑綏寧二寨﹐佛空平﹑耳朵城二堡﹐其明珠等三族於是不敢作過﹐聽從點集。﹝案﹕《安陽集家傳》此下有云﹕始爲籬落之用。臣今所以乞城篳篥者﹐非好生事也。蓋欲與西人議事未復好間﹐乘此機會﹐可以城之。旣城此則經久﹐有臣前所陳之利﹐忽而不爲﹐則他日有臣前所陳之害﹐故城與不城﹐其利害實系於國家而不系於臣﹐在朝廷之深算也。﹞若謂其修城之後﹐又積兵聚糧之費﹐﹝案﹕《安陽集﹟家傳》此下有「力有未及」四字。﹞臣以爲不然。蓋篳篥旣城﹐則秦州三陽﹑伏羌﹑永寧﹑來遠﹑寧遠諸寨皆在近悰﹐可以均勻抽減逐寨之兵﹐往彼屯泊﹐更有創置酒稅場課利相兼。」﹝案﹕《安陽集﹟家傳》此下有云﹕充贍。復聞篳篥城側近有隙地﹐自可招置弓箭手七八百人﹐就使防守﹐則邊防之勢﹐其雄重可知矣。臣今畫鄜延﹑環慶﹑涇原路沿邊城寨對西界小紙圖黏連在後﹐陛下觀之﹐則可見今之諸路﹐例皆以城寨包衛熟戶﹐非妄言也。望與二府大臣裁酌。﹞詔從之。初﹐秦鳳副都總管楊文廣受韓琦檄築篳篥城。文廣卽飭諸將﹐聲言城噴珠﹐率眾至其處﹐日已暮﹐乃急趨篳篥城﹐屯列旣定﹐遲明﹐虜騎大至﹐知不可犯而去﹐遺書當白國主﹐以數萬精兵逐汝。文廣遣裨將襲其後﹐所獲甚多。或問其故﹐文廣曰「先人有奪人之心﹐必爭之地﹐彼若知而據之﹐則未可圖也。」文廣﹐業之孫也。韓琦又言已牒秦鳳路於擦珠谷﹝案﹕《宋史﹟地理》志三﹕治平四年﹐置雞川。熙寧元年﹐攺擦珠堡。﹞築一大堡﹐又乞廢罷納迷﹑丹山﹑菜園﹑白石﹑了鍾五堡﹐使臣戍兵。擦珠堡成﹐賜名通渭。﹝《紀事本末》卷八十三。案﹕《續宋編年資治通鑑》﹕秋七月﹐城篳篥。初﹐秦州生戶爲諒祚劫而西徙﹐有空城百里﹐名篳篥﹐知府馬仲甫請城而耕之。《宋史﹟馬仲甫傳》﹕秦州古渭介靑唐之南﹐夏人在其北﹐中通一徑﹐小警則路絕。仲甫得篳篥城故趾﹐自雞川砦築堡﹐北抵南谷﹐環數百里爲內地﹐詔賜名甘谷堡。故時羌人入城貿易﹐皆僦邸﹐仲甫設館處之﹐陽示禮厚﹐實閒之也。《安陽集﹟家傳》云﹕公又委秦鳳帥馬仲甫興置貢珠﹑甘谷諸堡。自是夏人不敢近寨﹐勸誘古渭一帶蕃部﹐獻地八千餘里﹐以招置弓箭手﹐於是籬落壯固﹐邊聲振矣。西夏乃械送害楊定者李崇貴﹑楊道喜詣闕請命。朝廷遣韓縝同公屬官劉航至延安﹐與西人薛宗道議事﹐仍令偕至長安﹐稟公而後往。﹞

３﹑丁丑﹐布衣王安國賜進士及第﹐仍注初等職官。先是﹐樞密院副使韓絳﹑邵亢獻安國所著《序言》五十篇﹐上手詔﹕「安國﹐翰林學士王安石之弟﹐久聞其行誼學術爲士人推尙。近閱《序言》﹐文辭優贍﹐理道該明﹐可令舍人院召試。」試入第三等﹐故命以此。﹝《紀事本末》卷五十九。案﹕《太平治迹統類》云﹕安國﹐安石弟也﹐於書無所不讀﹐數舉進士﹐試禮部輒不中﹐又舉茂材異等。有司考其策爲第一﹐以母喪罷。上卽位﹐翰林承旨王珪首薦之﹐絳﹑亢以所著《序言》進。手詔稱美。畢沅《通鑑》云﹕以母喪不試﹐廬墓三年。韓絳薦其材行﹐召試﹐及第﹐除西京國子教授。《臨川集》載安石《謝弟安國及第表》云﹕雋乂之求﹐外覃艸野﹐龍光之施﹐首逮門庭。竊以陛下躬國論聽斷之煩﹐而察知孤遠之行﹐略門資貢舉之法﹐而拔取滯淹之才。山林之所誦說而難遭﹐巷裏之所驚﹤目差﹥而罕見。伏惟皇帝陛下協徳穹昊﹐比明羲和﹐博臨四方﹐洞照萬物。如臣同產﹐爲世畸人﹐少遭閔凶﹐自奮寒苦。𨿽力學行﹐粗有時名﹐而少偶寡徒﹐幾絕榮望。豈期聖聽﹐俯及幽潛﹐遂使窮徒﹐坐升華寵。獎以詔書而試藝﹐賜之科第而命官。祿不逮親﹐旣永乖於養志﹔仕非爲己﹐當其誓於捐軀。﹞

４﹑己卯﹐並臣表上尊號曰奉元憲道文武仁孝﹐詔不許。及第三表﹐﹝案﹕《傳家集》﹕上表日爲十七日丁亥。﹞司馬光入直﹐﹝案﹕《續宋編年資治通鑑》﹕司馬光權知審官院﹐百官上尊號﹐光當答詔﹐上疏言云云同。因言﹕案﹕《傳家集》載七月十七日《請不受尊號札子》云﹕臣今月十七日準內降曾公亮等上尊號第三表﹐檢會舊例合降不允批答﹐已具榜子審取聖旨去訖。臣竊惟﹞「上尊號之禮﹐非先王令典﹐起於唐武后﹑中宗之世﹐遂爲故事﹐因循至今。太祖開寶九年﹐並臣上尊號﹐有『一統太平』字﹐太祖以燕﹑晉未平﹐卻而不受。是見聖人之志﹐苟無其實﹐終不肯有其名也。太宗端拱二年﹐詔﹕『自前所加尊號﹐盡從省去。』且曰﹕『以理言之﹐皇帝二字亦未易兼稱。朕欲稱王﹐但不可與諸子同爾。並臣懇請﹐乃受『法天崇道』四字而已﹐其後終身不復增益。先帝治平二年﹐辭尊號不受﹐天下莫不稱頌聖徳。不幸次年﹐有諂諛之臣建言國家與契丹常有書往來﹐彼有尊號而中國獨無﹐足爲深恥﹐於是並臣復以非時上尊號者﹐甚爲朝廷惜之。昔漢文帝遺單於書以尺一牘﹐單於答以尺二牘﹐自稱『天地所生日月所置匈奴大單於』﹐未聞文帝復爲勝大之名以加之也。學者至今稱文帝謙徳之美﹐未嘗以爲可恥也。」﹝案﹕《傳家集》此下有云﹕此乃不識大體之言﹐誠不足信耳。今羣臣以故事上尊號﹐臣愚以爲陛下聰明睿智﹐𨿽宜享有鴻名﹐然踐祚未久﹐又在亮陰之中﹐考之事體﹐似未宜受。陛下誠能斷以聖意﹐推而不居﹐旣不允所請﹐仍令更不得上表﹐則頌嘆之聲將洋溢四海﹐所謂一謙四益﹐後其身而身先﹐可以捨虛名而得實舉也。伏望陛下更加詳擇。取進止。﹞詔賜光曰﹕﹝案﹕《傳家集》附載手詔曰﹕覽卿來奏﹐深諒忠誠。﹞「朕方以﹝案﹕《傳家集》此下有「頻日」二字。﹞淫雨﹑﹝案﹕《傳家集》此下有「甲申」二字。﹞地震﹐﹝案﹕《傳家集》此下有云﹕天威彰著。﹞日虞傾禍﹐﹝案﹕《傳家集》此下有「實憂」二字。﹞被此鴻名﹐有慚面目。﹝案﹕《傳家集》此下有云﹕況在亮陰﹐亦難當是盛典。﹞誠如卿言﹐﹝案﹕《傳家集》此下有云﹕今已批降指揮。﹞可善爲答詔﹐﹝案﹕《傳家集》﹕「詔」作「辭」。下有云﹕使中外知朕至誠﹐實乃內顧慚懼。﹞非是欺眾以邀虛名。」遂終不許。﹝《紀事本末》卷八十一。案﹕《王臨川集》載《批答文武百寮曾公亮以下上尊號第一表不允詔》云﹕朕以薄徳﹐嗣膺基緒﹐繼天理物﹐常懼弗任。方賴交修﹐以熙眾治。羣公卿士﹐外曁庶黎﹐欲舉鴻名﹐措之眇質。臣民歸美﹐爲義則多﹐揣實揆時﹐朕猶不取。又《批答文武百寮曾公亮已下上尊號第二表不允詔》云﹕王者奉元以先後天時﹐憲道以始終人事。以文制禮作樂﹐以武戢兵丰財﹐以成萬物之性爲仁﹐以得四海之心爲孝。惟聖時克﹐朕無能焉﹐被之此名﹐祗有慚徳。矧家多難﹐創鉅未夷﹐備章而郊﹐欲止不敢﹐因自尊顯﹐良非本懷。《傳家集》載《賜文武百僚曾公亮已下上第三表乞上尊號不允斷來請批答》云﹕省表具之﹕朕荷祖宗之重﹐寄元元困窮﹐未獲厥所﹐夙夜悼懼﹐如涉春冰。屬報本之禮﹐不敢墮曠﹔故躬執犧牲﹐祇見上帝。固非昭告成功﹐自營福祿也。而羣公卿士﹐猥見褒譽﹐欲歸以溢美﹐增其徽稱﹐抗章勤請﹐至於再三。朕乏馨香之徳﹐不能媚於神祇。乃甲申地震﹐淫雨爲滅﹐天威彰著﹐日虞罪悔﹐尙何盛烈之可述﹐鴻名之敢當﹖心焉愧惕﹐流汗霑足。況在諒闇﹐哀素未忘﹐何宜此時亟舉盛典﹗若斯之議﹐非所敢聞﹐宜體予至誠﹐勿復爲奏。所請不允﹐仍斷來請。﹞

５﹑以陳升之知樞密院事。﹝案﹕《續宋編年資治通鑑》﹕原注﹕升之﹐本名旭﹐避諱以字行。《十朝綱要》《東都事略》及《宋史﹟本紀》均作己卯日﹐《紀事本末》不系日﹐今據附此。《宋史全文資治通鑑》云﹕新知大名府陳升之知樞密院事﹐文彥博﹑呂公著爲使﹐韓絳﹑邵亢爲副使﹐樞密院並置使副。使副及知院自此始。《宋史﹟職官志》二﹕時陳升之三至樞府﹐神宗欲稍並其禮﹐乃以爲知院事。於是知院與使副並置。洪邁《容齋三筆》卷五云﹕熙寧初﹐文彥博﹑呂公弼已爲使﹐而陳升之過闕畱王安石﹐曾許再入樞府﹐遂除知院。知院與使並置﹐安石意以彥博耳。《傳家集》載新除知樞密院事陳升之上第一表辭恩命不允斷來章批答云﹕省表具之﹕股肱之臣﹐佐佑帝室﹔樞機之職﹐泄謨廟堂。自非僉諧﹐曷敢輕授﹗卿歷仕三世﹐克肩一心﹐事效已明﹐時望攸屬﹐膺玆圖任﹐夫復何辭。所乞宜不允﹐仍斷來章。﹞初﹐升之與文彥博固爭楊定不可使﹐上不聽。定旣被殺﹐上思其言﹐於是復召用之。時薛向貶信州﹐道逢升之盛言得綏州之利。升之再入﹐遂言綏州不可棄﹐與文彥博異議。﹝《紀事本末》卷八十三。案﹕《宋史﹟薛向傳》﹕廷議種諤擅興邊事﹐將置法。向言「諤今者之舉﹐蓋忘身以徇國﹐有如不稱﹐臣請坐之。」諤旣貶﹐向亦罷知絳州﹐再貶信州。﹞

６﹑甲申﹐京師地震。乙酉﹐地又震。﹝《紀事本末》卷五十二。案﹕《續宋編年資治通鑑》﹕京師﹑河朔地大震。《十朝綱要》《宋史﹟本紀》﹕甲申﹐京師地震。乙酉﹐又震。辛卯﹐以河朔地大震﹐命沿邊安撫司及雄州刺史候遼人動息以聞。賜壓死者緡錢。八月壬寅﹐京師地震。甲辰﹐又震。九月戊子﹐莫州地震﹐有聲如雷。十一月乙未﹐京師及莫州地震。癸卯﹐瀛州地大震。《編年備要》云﹕京師震者三﹕八月﹐京師又震﹔十一月﹐復震。知開封府呂公著上疏﹐其略曰「自昔人君遇滅者﹐或恐懼以致福﹐或簡誣以致禍。上以至誠待下﹐則下思盡誠以應之﹐上下至誠而變異不消者﹐未之有也。惟君人者去偏聽獨任之獘﹐而不主先入之語﹐則不爲邪說所亂。顏淵問爲邦﹐孔子以遠佞人爲戒。蓋佞人惟恐不合於君﹐則其勢易親﹔正人惟恐不合於義﹐則其勢易疏。惟先王格正厥事﹐未有事正而世不治者也。」﹞是夜﹐月食。有司言《明天惓》不效﹐當攺惓。詔司天惓官﹐雜候皇晷﹐更造新惓。﹝《紀事本末》卷五十三。原注﹕此據沈括奉元惓序。八月﹐惓成。﹞

７﹑戊戌﹐﹝李心傳《建炎以來系年要錄》卷二十六注云﹕李燾《長編》熙寧元年七月戊戌注﹕前此未嘗書賣度牒﹐因錢公輔言﹐表而出之。鬻度牒蓋始此年。按《實錄》﹕治平四年十月庚戌﹐賜陜西度牒﹐糴穀振饑。此云始於熙寧元年﹐事亦相近。案﹕原文原注已佚。《續宋編年資治通鑑》﹕知諫院錢公輔言﹕祠部遇歲饑﹑河決﹐鬻度牒以濟急。從之。《宋史全文資治通鑑》﹑畢沅《通鑑》同﹐作戊戌日。《編年備要》﹕知諫院錢公輔言「祠部遇歲饑﹑河決﹐鬻度牒以佐一時之急。乞自今宮禁遇聖節﹐恩賜度牒﹐並裁省或減半爲紫衣﹐稍去剃度之冗。」從之。鬻度牒始自嘉祐﹐至治平總十三年﹐給七萬八千餘道﹔熙寧初至八年九月﹐給八萬九千餘道。又案﹕據《編年備要》與《長編》兩歧﹐而李心傳《朝野雜記》亦云﹕祠部度牒﹐治平四年始鬻之﹐熙寧之直爲百二十千。《長編》云始於熙寧元年秋﹐蓋誤。未知孰是﹐今姑輯此﹐以存《長編》原文。﹞

８﹑是月﹐廢冀州棗彊縣﹑富順監富順縣並爲鎭。﹝《紀事本末》卷七十七。案﹕宋史《地理誌》注﹕棗彊﹐熙寧元年省爲鎭﹐入信都。李攸《宋朝事實》卷十九﹕富順監﹐乾徳四年﹐以富義縣地置富義監。太平興國元年﹐攺曰富順。治平元年﹐置富順縣。熙寧元年省。﹞

又﹕雨水。案﹕《宋史本紀》﹕七月乙酉﹐地震﹐又大雨。

又﹕出將作監主簿﹐教誥敕﹐募人入粟。案﹕《宋史全文資治通鑑》﹕七月丁酉﹐降空名誥敕七十道﹐付河北安撫司﹐募人入粟。

仁和張大昌輯注

卷三下

神宗

△熙寧元年﹝戊申﹐一○六八﹞

１﹑八月﹝案﹕錢大昕《四史朔閏考》﹕是月辛丑朔。﹞丁未﹐詔﹕「陜西﹑河東各市馬千匹﹐京東路三百匹﹐仍增其直﹐並赴衛州監牧司。」陜西轉運司副使毋湜言﹐乞候邊事寧息收市。上批﹕「邊事未寧﹐民力宜且安養﹐不宜別有搔擾﹐宜從湜奏。」﹝《紀事本末》卷七十五。﹞

２﹑癸丑﹐宰臣曾公亮等言「伏見故事﹐南郊禮畢﹐﹝案﹕南郊合祭﹐據《宋史全文資治通鑑》諸書﹐在十一月丁亥。﹞陪祀官並蒙賜。方今河朔菑沴﹐調用繁冗﹐所宜自內裁節。況二府祿廩丰厚﹐頒賚頻仍﹐更於此時﹐尙循舊式﹐實非臣等所安。欲望特從誠請大禮畢﹐兩府臣僚﹐罷賜銀絹。」詔送學士院取旨。司馬光奏曰﹕﹝案﹕《傳家集乞聽宰臣等辭免郊賜札子》在八月九日﹐此附。十三日癸丑﹐以《批答不允》在十三日也。據《集》中云﹕臣伏睹宰臣曾公亮奏﹐以河朔菑沴﹐調用繁冗﹐欲望將來大禮畢﹐兩府臣僚更不賜銀絹﹐奉詔﹐送學士院取旨。﹞「議者或以爲兩府所賜無多﹐納之不足以富國﹐而於待遇大臣之禮太薄﹐頗爲傷體﹐臣愚竊以爲不然。古者冢宰制國用﹐視年之丰耗﹐量入爲出﹐固不可於饑饉之時﹐守丰登之法也。是故歲凶年穀不登﹐君膳不祭肺﹐大夫不食粱﹐士飲酒不樂﹐明君臣上下皆當深自貶損﹐以救民急也。﹝案﹕《傳家集》此下有云﹕臣竊惟國家帑藏素已空虛﹐重以今歲河北之地滅害特甚。向者慶曆之末﹐河決商胡﹐民田𨿽傷﹐官倉無損﹐而河北父子相食﹐餓莩蔽野。今河決之外﹐加以地震﹐官府民居﹐蕩爲糞壤。繼以霖雨﹐倉廩腐朽﹐軍食且乏﹐何暇及民﹖冬夏之交﹐民必大困﹐甚於慶曆之時。國家豈可坐而視之不知振卹乎﹖況復城櫓須修﹐河防應塞﹐百役並興﹐所費不資。當此之際﹐朝廷上下安可不同心協力﹐痛加裁損﹐以徇一方之急﹖凡宣布惠澤﹐則宜以在下爲先﹔撙節用度﹐則宜以在上爲始。今欲裁損諸費﹐不先於貴者﹑近者﹐則疏遠之人安肯甘心而無怨乎﹖必若爲臣有大勛於天下﹐𨿽錫之山川﹑土地﹑附庸﹐何爲不可﹖若止因郊禮陪位而受數百萬之賞﹐臣竊有所不安矣。臣前所謂『賞賜無節』者﹐此亦其一也。𨿽臣下不辭﹐猶且裁減﹐況其自辭﹐裁之何損乎﹗儻若但務因循姑息之度日﹐欲裁損乘輿供奉之物﹐則曰『減於制度﹐大爲削弱﹐非所以華國』﹔欲裁損大臣無功之賞﹐則曰『所減無多﹐虧損大體﹐非所以養賢』﹔欲裁損羣臣浮冗之費﹐則曰『人情不悅﹐恐致生事﹐非所以安眾』。如此﹐則是國家永無可省之日﹐下民永無蘇息之期﹐必至竭涸窮極然後止也。且君子之所向者﹐義也﹔小人之所徇者﹐利也。爲國者當以義褒君子﹐利悅小人。今大臣以滅害之故辭錫賚﹐以佐百姓之急﹐義可褒也。陛下從而聽之﹐乃所以爲厚﹐非所以爲薄也。𨿽然兩府銀絹止於二萬匹兩﹐未足以救今日之滅。又國家舊制﹐每遇郊禮﹐﹝案﹕《傳家集》﹕「禮」作「禋」。﹞大賫四海﹐下逮行伍﹐無不沾洽﹐不可於公卿大夫全無賜予。臣愚以爲文臣自大兩省以上﹐武臣及宗室自正任刺史以上﹐內臣自押班以上﹐將來大禮畢﹐所賜並自減半﹐俟他年丰稔﹐自依舊制。其文武朝臣﹐﹝案﹕《傳家集》﹕此下有「已下一切」四字。﹞更不減﹐似爲酌中。臣亦知此物未能富國家﹐﹝案﹕《傳家集》﹕此下有「誠冀國家」四字。﹞因此漸思減損其餘浮費﹐自今日爲始耳。」﹝案﹕《傳家集》此下有云﹕臣素愚戇﹐識慮膚淺﹐所言皆目前之實狀﹐非奇偉之髙論也。伏望陛下更賜裁察﹐若果有可取﹐乞斷自聖志﹐勿爲眾言所移﹐則天下幸甚。取進止。又案﹕《傳家集》載八月十一日上《邇英奏對》云﹕熙寧元年八月十一日﹐邇英進讀已﹐上問﹕「河北滅變何以救之﹖」光對曰「河北大水﹐倉廩漂沒﹐所難得者﹐莫先於食。朝廷若降金帛﹐令配賣於民以糴穀﹐則重增煩擾。且禾稼蕩盡﹐糴之亦無所得。故饑饉之歲﹐金帛無所用﹐惟食不可一日無耳。」上曰「已令漕五十萬石以振之﹐可足乎﹖」對曰「臣聞瀛州三分之一耳。」上曰「然則柰何﹖」對曰「臣聞河北東﹑西路﹐水所不及州縣頗稔﹐可糴。又汴水未絕﹐宜多漕江﹑淮之穀以濟之。」上又問﹕「諫官難得﹐人誰可任者﹖」對曰「臣賤官﹐何敢薦人。」上固問之﹐對曰「臣倉猝不能記﹐容臣退而密奏。」上因論治道﹐言「州縣長吏﹐多不得人﹐政府不能精擇。」對曰「人不易知﹐天下三百餘州﹐責其精擇誠難。但能擇十八路監司﹐使之擇所部知州而進退之﹐知州擇所部知縣而進退之﹐得人多矣。今之提轉﹐古方伯﹑州牧之任﹐系一路休戚﹐當愼擇天下賢才﹐不可但取資敍及酬獎爲之也。」上又問﹕「兩府辭郊賫札子何不呈﹖」對以「同僚有假故。」上問﹕「玆事何如﹖」對曰「臣已有奏狀﹐臣所見止如此﹐更乞博訪近臣﹐裁以聖意。」上曰「誰不同﹖」對曰「獨臣有此愚見﹐外人皆不以爲然。」上曰「朕意亦與卿同﹐聽其辭賞﹐乃所以成其美﹐非薄之也。然減半無益﹐大臣懇辭﹐不若盡聽之。」對曰「今郊賫下至卒伍皆有之﹐而公卿更無﹐恐於體未順。」上曰「已有帶馬矣。」對曰「求盡納者﹐人臣之志﹔賜其半者﹐人主之恩也。」後數日﹐光與王珪禹玉﹑王安石介甫﹐同進呈《郊賫札子》於延和殿。光言「方今國用不足﹐滅害薦臻﹐節省冗費﹐當自貴近爲始。宜聽兩府辭賞爲便。」介甫曰「國家富有四海﹐大臣郊賫所費無幾﹐而惜不之與﹐未足富國﹐徒傷大體。昔常衮辭賜饌﹐時議以爲衮自知不能﹐當辭祿。今兩府辭郊賫﹐正與此同耳。且國用不足﹐非方今之急務也。」光曰「常衮辭祿位﹐猶知廉恥﹐與夫固位且貪祿者﹐不猶愈乎﹗國家自眞廟之末﹐用度不足﹐近歲尢甚﹐何得言非急務也﹖」云云。《紀事本末》均節去不載﹐今據《傳家集》所載附注於此。至《續宋編年資治通鑑》所載﹐亦僅取「安石曰常衮至非急也」數十字﹐而不錄安石語﹐僅云「安石謂非是」五字而已。於當時之言論發端﹐均未明曉。﹞安石曰「國用不足﹐由未得善理財之人故也。」光曰「善理財之人﹐不過頭會箕斂以盡民財﹐如此則百姓困窮﹐流離爲盜﹐豈國家之利邪﹖」安石曰「此非善理財者也。善理財者﹐民不加賦而國用饒。」光曰「此乃桑弘羊欺漢武帝之言﹐司馬遷書之以譏武帝之不明耳。天地所生貨財百物﹐止有此數﹐不在民間則在公家。桑弘羊能致國用之饒﹐不取於民﹐將焉取之﹖果如所言﹐武帝末年安得羣盜逢起﹐遣繡衣使者追捕之乎﹖非民疲極而爲盜賊邪﹖此言豈可據以爲實﹖」安石曰「太祖時趙普等爲相﹐賞賫或以爲萬數。今郊賫匹兩不過三千﹐豈足爲多﹖」光曰「普等運籌帷幄﹐平定諸國﹐賞以萬數﹐不亦宜乎﹗今兩府助祭﹐不過奏中嚴外﹐辦沃盥﹐奉帨巾﹐有何功勤而將比普等乎﹖」與安石爭論久之。王珪曰「司馬光言省費自貴近始﹐光言是也﹔王安石言所費不多﹐恐傷國體﹐安石言亦是也﹐惟陛下裁之。」上曰「朕亦與司馬光同﹐今且以不允答之可也」。是日﹐適會安石當制﹐遂以上前所言意批答曰「朕初嗣服﹐於祖宗之制未有所攺也。卿等選於黎獻﹐位冠百僚上﹐或辭或受﹐人用觀政﹐朝廷予奪﹐所以馭臣。貴賤有等﹐勢如堂陛﹐惟先王之制國用﹐視時民數之多寡。方今生齒旣繁﹐而賦入又爲不少﹐理財之義﹐殆有可思﹐此不之圖而務自損﹐祗傷國體﹐未協朕心。方與勛賢慮其大者﹐區區一賜﹐何足以言﹐所乞宜不允。」公亮等遂不敢辭。《紀事本末》卷五十七。﹞

３﹑甲寅﹐邇英講讀畢﹐上獨畱王安石與語。兩府不敢先出﹐以俟之﹐至日晡﹐乃出。﹝《紀事本末》卷五十九。﹞

４﹑癸亥﹐邇英講讀畢﹐上又獨畱王安石賜坐。﹝《紀事本末》卷五十九。﹞

５﹑乙丑﹐復行《崇天曆》。供備使李元亨﹑權知司天少監周琮﹐各奪一官﹔秋官正周應祥周安世﹑中官正馬傑王棟﹑冬官正楊得言﹐各奪兩官。初﹐司天監請重造惓﹐元亨﹑應祥等同知算造﹐琮提點﹐旣成﹐各進官﹐琮子及姻戚皆預焉。在監善惓者﹐琮未嘗與議﹐至是占驗頗差﹐故並削奪。﹝《紀事本末》卷五十二。案﹕《長編》卷二百零四﹐治平二年三月丁卯﹐惓成﹐賜名《明天》。周琮等遷兩官。可考。沈括《夢溪筆談》卷七云﹕慶曆中﹐有術士姓李﹐多巧思﹐館於荊王門下。會太史言月當食於昏時﹐李自云「有術可禳。」荊王試使爲之﹐是夜月果不蝕。王大神之﹐卽日奏聞﹐詔付內侍問狀。李云「本善惓術﹐知崇天惓蝕限太弱﹐此月所蝕﹐不當濁中﹐以微賤不能自通﹐始以機巧幹荊邸﹐今又假禳禬以動朝廷。」詔送司天監考驗。李與判楚衍推步日月蝕限﹐加二刻。李補司天學生。至熙寧元年七月﹐日辰蝕東方不效﹐卻是蝕限太彊。惓官皆坐謫﹐令監官周琮重修﹐復減去慶曆所加二刻。苟欲求熙寧日蝕﹐而慶曆之蝕復失之。議久紛紛﹐卒無巧算﹐遂廢《明天》復行《崇天》。至熙寧五年﹐衛朴造《奉元惓》﹐始知舊蝕法止用平日度﹐故在疾者過之﹐在遲者不及。《崇》《明》二惓加減﹐皆不曾得其所因﹐至是乃能究其失。﹞

６﹑丙寅﹐詔河北馬軍並令立社﹐依陜西﹑河東路供備錢助買馬。其先給官價錢並增之﹐仍賣內庫珠千餘萬給其用。羣牧司奏請﹕「兼監牧通判﹐並三年一更﹐以馬死數定其課能。在任與諸監使臣﹐協心傒集有勞﹐滿日應賞者﹐委羣牧司保明﹐聽再任兼監牧﹐知州誅賞。準此。」從之。﹝《紀事本末》卷七十五。案﹕王應麟《玉海》卷一百四十九﹕熙寧元年八月﹐命河東諸路買馬﹐每五千匹赴衛州監牧。﹞

７﹑戊辰﹐王荀龍請織造圓壇地衣。﹝《長編》卷二百二十﹐熙寧四年二月甲戌﹐李肅之言﹐檢典禮並南郊儀﹐無地衣制度。詔罷之。原注﹕元年八月二十八日﹐王荀龍請造地衣。﹞

《續宋編年資治通鑑》﹕八月﹐孫覺罷。案﹕《太平治迹統類》﹕八月壬寅﹐太子中允﹑同知諫院孫覺通判越州。覺旣降官﹐累章求出﹐不許。覺以爲﹕「去歲有罰金禦史﹐玆有貶秩諫官﹐禦史懷姦挾邪﹐或論事越理﹐或暗默不勝任﹐皆朝廷所宜放黜。然未有罰金貶秩猶在位也。」邵亢亦累章求出﹐不許。覺遂移牒邠門﹑禦史臺及所領諸局云「論邵亢﹑滕甫姦邪﹐方待罪不入朝﹐及釐務邠門以聞。」上批出曰「覺牒所言事不同﹐宜與外任﹐差遣便郡。」考覺責授太子中允﹐仍知諫院﹐在七月辛巳。《宋史全文資治通鑑》云﹕先是﹐陳升之登對﹐帝面許擢置中樞﹐而覺相繼登對﹐帝因與言升之宜居有密﹔邵亢不材﹐向欲使守長安﹐而宰相以爲無過。時升之已有成命﹐而覺不知退﹐卽上言﹐宜使亢知永興﹐升之爲樞密使。帝以覺爲希旨﹐故責之。覺又言滕甫貪污﹐頗僻斥其七罪﹐帝不信﹐以覺疏示甫﹐甫曰「陛下無所疑﹐臣無所媿矣。」

１﹑九月﹐﹝案﹕錢大昕《四史朔閏考》﹕是月庚午朔。﹞乙酉﹐劉航爲河南監牧使﹐崔臺符爲河北監牧使。先是﹐樞密院言「舊制﹐以爲左右騏驥院總司國馬。景徳中始增置羣牧使副﹑都監﹑判官﹐以領廏牧之政﹐今欲專任責成﹐分置局官。乃詔河北﹑河南分置監牧使﹑都監各一員﹐以河南監並爲孳生監。﹝案﹕王應麟《玉海》卷一百四十九﹕馬之孳生﹐系大名府﹑洺﹑衛﹑相州七監。﹞在外諸監﹐分屬兩使﹐其官廨河北於大名府﹑河南於河中府。後徙京西諸監官吏﹐委監牧使奉舉按劾﹐仍不隸於羣牧司﹐專屬制置使﹐後又詔隸樞密院﹐不領於制置使﹐仍省羣牧都監一員。﹝《紀事本末》卷七十五。案﹕《長編》卷二百六十二﹕熙寧八年四月戊子﹐河南監牧使並廢。以中書﹑樞密院言「河南十二監﹐自熙寧二年至五年﹐歲出馬千六百四十匹﹐可給騎兵者六百二十四﹐余止堪給馬鋪。兩監歲費及占牧地約租錢總五十三萬九千六百三十八緡﹐計所得馬﹐爲錢三萬六千四百九十緡而已﹐得不稱失。」故廢之。《十朝綱要》﹕乙酉﹐置南北監牧使。﹞

２丁亥﹐翰林學士承旨王珪等言「舊制﹐宰相使相子孫除將作監丞﹐弟兄孫侄並授太祝﹑奉禮郎﹐親堂弟侄與守校書郎﹐今定宰相使相奏親堂弟侄只與校書郎。舊制﹐大卿監子與在京主簿﹐弟兄孫侄與試校書郎﹐今定大卿監每次郊禮親子與試校書郎一人﹐候該參選並與注初等職官﹐弟兄孫侄降一等﹐內曾任知雜﹑省副非責降者依舊制。少卿監子並與試校書郎﹐兄弟孫侄與齋郎﹐今定少卿監兩次郊禮許奏一人﹐內曾任知雜﹑省副非責降者依舊制。諫議大夫﹑待制﹑觀察使以上﹐兩遇郊禮許奏子侄親屬一人﹐今定三遇郊禮許奏一人。舊制﹐諸妃遇聖節﹐許奏親屬一人﹐每隔年許奏二人﹐郊禮許奏一人﹔嬪禦每遇郊禮各奏一人﹐兩遇聖節與一次﹐依南郊例﹐今定諸妃每遇聖節並南郊只奏一名﹐惟許奏有服親﹔淑儀﹑婕妤﹑貴人遇南郊﹐許奏小功以上親屬一人﹔位號別而品資同者﹐許比類奏薦。舊制﹐皇親妻兩遇郊禮﹐方許奏一人親伯叔兄弟侄﹐今定皇親妻更不許奏。舊制﹐郡縣主遇郊禮﹐方許奏親生子與右班殿直﹐其夫之親屬及庶子﹐須兩遇郊禮許奏薦一人與借職﹐今定郡縣主遇郊禮許奏親子一人﹐只與幕職﹐若奏孫及庶子﹐卽兩遇郊禮許奏一人﹐更不許奏夫之親屬。舊制﹐臣僚之妻爲國夫人者﹐遺表奏子孫恩澤﹐今定更不奏人。舊制﹐諸衛將軍﹐諸司副使﹑樞密院諸房副承制以上﹐自轉授後兩遇郊禮方許奏薦﹐今定累奏不得過兩人﹐如被奏薦人亡歿許別奏﹔其將軍﹑副使﹑路分都監以上﹐須入仕及三十年以上係親民差遣﹐其見任監當﹑但曾歷親民非責降者亦同。舊制﹐公主每遇聖節﹑郊禮許奏夫之親屬一人﹐並遇公主生日許奏一人﹐今定大長公主﹑長公主﹑公主生日更不許奏﹐其遇聖節並郊禮﹐所奏依治平三年九月二十九日條貫﹐須於有服之親。舊制﹐分司官﹑兩省以上官﹐遇郊禮許奏子孫﹐仍舊例止降等與恩澤﹔其郎中以上﹐如遇郊禮﹐子孫並未有官者特奏一名﹔其兩省以上致仕遇郊禮﹐比分司官更降一等﹔並大兩省致仕﹐依見任官所奏親疏施行﹐其降等與恩澤﹐卽依舊制。今定分司致仕﹑兩省以上﹐不許奏緦麻以下。舊制﹐兩府遇郊禮﹐奏醫人一名﹐與試國子﹑四門助教﹐不理選限﹔及教練使一名﹐憲銜逐次奉聖旨﹐依例內教練使多奏作試銜﹐不理選限﹐及奏薦試銜不理選限人多﹐卻用陳乞奏換三班差使。殿侍舊許將合得轉官及其餘恩澤若人吏等出職﹐陳乞劻授與親戚官者﹐今並乞不許劻授。兩府初除及轉官罷任﹐各奏門下人吏恩澤﹐舊例多至十人以上﹐並乞減半。其兩省以上奏補子孫京官難減省﹐竊緣有出身選人例﹐須五人舉主﹐方得攺轉京官﹐今奏補人便充京官遷轉更無限礙﹐但監當六年便入親民﹐比之有出身選人﹐實爲優幸﹐今乞奏補京官並須本部通判﹑知州職司及內外兩省以上官四人奏舉﹐內仍有本轄官一人兩任實滿六年﹐方入親民差遣﹔若奏補班行及監當有舉主二人兩任六年者﹐準此。」詔並從之。先是﹐殿中禦史悰行陳兆楷言「仁宗以來﹐屢革京官之授。」知諫院吳申言「今卿﹑監七十餘員﹐將來子孫盡奏京官﹐少卿﹑監中帶職員郎共五百餘員﹐員外郎八百員﹐數年之後﹐盡遷郎中﹐將來奏薦﹐復倍於今。」同知諫院吳充言「宮掖妃嬪恩例亦乞裁酌。」都官員外郎龐元英言「入官之獘﹐獨諸副使未甚裁損。」四狀並批送學士院﹐集兩制同詳定。﹝《紀事本末》卷六十七。﹞

３﹑丁酉﹐詔三司裁定宗室月料﹑嫁娶﹑生日﹑郊禮給賜。時京師百官月俸四萬餘緡﹐諸軍十一萬緡﹐而宗室七萬餘緡﹐其生日﹑嫁娶﹑喪葬及歲時補洗雜賜與四季衣不在焉。﹝《紀事本末》卷六十七。案﹕明年﹐復詔裁減。二年十二月癸亥日可參考。﹞

《續宋編年資治通鑑》﹕九月﹐詔藝祖子孫屬近而行尊者一人﹐裂土王之。案﹕《宋史全文資治通鑑》﹕手詔曰「我藝祖之興﹐以天發之期﹐再造區夏﹐大謨偉烈﹐被諸萬世﹐而莫髙焉。其令中書門下考太宗之籍﹐以屬近行尊者一人王之。」九月辛未﹐涇州觀察使從式進封安定郡王。《東都事略》﹑陳畢《通鑑》亦均作九月辛未﹐封太祖曾孫從式。《玉海》卷一百三十﹕熙寧元年八月﹐詔王太祖之後。九月辛未﹐舒國公從式封安定郡王﹐進彰化軍畱後。熙寧二年十一月十一日﹐詔宣祖﹑太祖﹑太宗之子孫﹐擇其一人爲宗﹐令世世封公。又據《十朝綱要》﹐詔在八月壬寅﹐封在九月﹐今以九月爲下詔日﹐恐誤。《編年備要》﹕九月﹐封太祖後。初詔中書門下考藝祖子孫屬近而行尊者一人﹐裂土王之﹐使當從獻於郊廟﹐世世勿絕。適韓琦從長安入覲﹐因言「主鬯從獻﹐皆太子事。忽擇一人令郊廟從獻﹐豈不疑駭天下視聽乎﹗」上悟﹐遂罷從獻之旨。命詞但云「遵仁宗慶曆四年故事」。《東都事略﹟劉攽傳》云﹕熙寧初﹐神宗手詔推求太祖諸孫屬行尊者爲王﹐以奉太祖。後攽曰「禮﹐諸侯不得祖天子。太祖傳天下於太宗﹐繼體之君﹐皆太祖子孫﹐不當別爲太祖置後。以謂太祖之子惟徳昭﹑徳芳二人﹐宜從其後﹐世世勿降爵﹐宗廟祭祀﹐使之在位﹐則陛下褒揚藝祖﹐休顯著明矣。」陳桱《通鑑》云﹕帝謂創業垂統﹐實自太祖﹐顧無以稱。乃下詔封楚康惠王徳芳孫舒國公從式爲安定郡王﹐奉太祖祀﹐世世勿絕。明年﹐復詔宣祖﹑太祖﹑太宗之子﹐皆擇其後一人爲宗﹐令世世封公﹐以奉其祀。畢沅《通鑑》云﹕辛未﹐涇州觀察使﹑舒國公從式進封安定郡王。從式﹐徳芳之孫也。

１﹑十月庚子朔﹐樞密言「河南﹑河北監牧使欲令每年各許同奏舉有牧地縣分選人﹑知縣令﹑主簿充京職官共五員﹐理爲舉主。」《紀事本末》卷七十五。﹝案﹕《編年備要》云﹕初﹐範純仁知襄邑縣﹐有牧地﹐衛士縱馬暴民﹐純仁取一人杖之。牧地初不隸純仁﹐有詔劾治﹐純仁言「兵須農以養卹﹐兵當先卹農。」朝廷是之。聽牧地隸縣自純仁始。﹞

２﹑壬寅﹐詔講筵權罷《禮記》﹐自今講《尙書》。先是﹐王安石講《禮記》﹐數難記者之非是﹐上以爲然﹐曰「《禮記》旣不當法言﹐擇其有補者講之如何﹖」安石對曰「陛下欲聞法言﹐宜攺他經。」故有是詔。﹝《紀事本末》卷五十三﹐又卷五十九。案﹕《玉海》卷二十六﹕熙寧元年二月十一日﹐禦閣﹐詔王珪﹑苗鎭等講《禮記》。十月戊申﹐詔經筵毋講《禮記》。此作壬寅﹐與《玉海》異日﹐必有一誤。據《朔閏考》﹕是月庚子朔﹐壬寅乃初三日﹐戊申乃初九日。﹞是日﹐上因畱王安石坐﹐曰「且欲得卿議論。」上曰「唐太宗必得魏鄭公﹐劉備必得諸葛亮﹐然後可以有爲。魏鄭公﹑諸葛亮誠不世出之人也。」安石對曰「陛下誠能爲堯﹑舜﹐則必有臯﹑夔﹑稷﹑契﹔陛下誠能爲髙宗﹐則必有傅說。魏鄭公﹑諸葛亮皆有道者所羞﹐何足道哉﹗」﹝《紀事本末》卷五十九。案﹕《東都事略》所載此下有云「以天下之大﹐人民之眾﹐百年承平﹐學者不爲不多﹐然常患無人可以助治者﹐以陛下擇術未明﹐推誠未至﹐𨿽有臯﹑夔﹑傅說之賢﹐亦將爲小人所蔽﹐捲懷而去。自古悉朝廷無賢者﹐以人君不明﹐好近小人﹔好近小人﹐則賢人𨿽欲自達無由矣。」神宗曰「自古治世﹐豈能使朝廷無小人﹖𨿽堯﹑舜之時﹐不能無四凶。」安石曰「惟能辧四凶而誅之﹐此所以爲堯﹑舜也。若使四凶得肆其讒慝﹐則臯﹑夔﹑稷﹑契﹐亦安肯苟食其祿﹐以終身乎﹖」﹞

３﹑丙午﹐上問講讀官富民之術﹐司馬光言「方今之患﹐在於朝廷務其名不務其實﹐求其末不求其本。凡富民之本在得人。縣令最爲親民﹐欲知縣令能否﹐莫若知州﹐欲知知州能否﹐莫若轉運使。陛下但能擇轉運使﹐使轉運使按知州﹐使知州按縣令﹐何憂民不富也﹗」﹝《紀事本末》卷五十三。﹞

４﹑丁未﹐上批﹕「河北﹑河南監牧使所管地遼闊﹐若非許令舉一二屬官與之協力﹐恐難辦事。今於京官以下各舉一人﹐供奉官以下各舉二人充當勾當公事﹐並理本資序﹐十數年後歲老漸深﹐或授以逐州通判﹐或本司都監﹐庶幾共濟﹐早見成績。」﹝《紀事本末》卷七十五。案﹕《編年備要》云﹕諸監牧田﹐大抵皆寬衍﹐爲人所買占﹐故議者爭請收其餘資﹐以供芻粟﹐言利者乘之﹐始以增廣賦入爲務。二年﹐詔括河南﹑北監牧司總牧地﹐舊籍六萬八千餘頃﹐而今籍五萬五千﹐餘數皆隱於民。自是請以牧田賦民者紛然﹐而諸監尋廢矣。《玉海》卷一百四十九﹕取總牧地河南六監三萬三千頃﹐河北六監二萬三千頃。﹞

５﹑乙卯﹐詔出奉宸庫珠二千三百四十萬﹐付河北四榷場鬻之﹐別封椿以備買馬。﹝《紀事本末》卷七十五。案﹕《宋史﹟本紀》載出珠買馬於九月乙卯。據《朔閏考》﹐是月庚子朔﹐乙卯爲十月十六日﹐九月則爲庚午朔﹐無乙卯日。《玉海》卷一百四十九﹕川秦入場額市馬萬二千九百九十四匹。洪邁《容齋三筆》云﹕以奉宸庫珠子二千三百四十三萬顆鬻銀錢﹐準備買馬。﹞

６﹑己巳。﹝《長編》卷二百十八﹕熙寧三年十二月壬申﹐文彥博對資政殿﹐顧問京都等路禁軍數﹐並遂詔並軍額。原注﹕元年十月末可考。又《長編》卷二百五十四﹕熙寧七年六月乙酉﹐上謂﹕「財用若少畱意﹐則所省不可勝計。昨者撥並軍營﹐會減軍員。」原注﹕元年十月末﹐二年七月十九日﹑十月十二日﹐三年三月末﹐皆並營事。案﹕原文已佚。十月庚子朔﹐月末爲己巳日。馬端臨《文獻通考》卷一百五十三﹕熙寧元年﹐詔諸路監司﹐察州兵揀不如法者按之﹐不任禁軍降廂軍﹐不任廂軍者免爲民。七月﹐手詔﹐揀諸路半分年四十五以下勝甲者﹐升爲大分﹔五十以上願爲民者﹐聽之。又云﹕先時陳升之建議衛兵四十以上稍不中程者﹐量減請徙。從之。呂公弼上言﹐以爲旣使之去本土﹐又減其常廩﹐於人情未安﹐且事體甚大﹐難遽行也。司馬光亦言其不便﹐曰「在京禁軍及其家屬﹐率皆生長京師﹐親姻聯布﹐安居樂業﹐衣食縣官日久。年四十五未爲衰老﹐尙任徵役﹐一旦別無罪負﹐削廩遠徙﹐是橫遭降配也。沙汰旣多﹐人情惶惑﹐大致愁怨﹐𨿽國家旣久承平﹐紀綱素張﹐此屬洶洶﹐亦無能爲。然詔書一下﹐萬有道路流言﹐驚動百姓﹐朝廷欲務省事﹐復爲收還﹐則頓失威重﹐向去不復可號令矣。若逐推行﹐則眾怨難犯。梁室分魏博之兵致張彥之亂﹐此事之可鑑者。且國家竭天下之財﹐養長徵兵士﹐本欲備奭邊陲﹐今淮南非用武之地﹐而多屯禁軍﹐坐費衣食﹐是養無用之兵﹐寘諸無用之地也。又使邊陲常無事則已﹐異日或小有警急﹐主兵之臣﹐必爭求益兵。京師之兵旣少﹐必須使者四出﹐大加召募﹐廣爲揀選﹐將數倍多於今日。所退之兵﹐舊兵尙請衣糧﹐而新兵更添衣糧﹐是棄已教閱經戰之兵﹐而收市井畎畝之人﹐本欲減冗而冗兵更多﹐本欲省大費而費更廣﹐竊恐非計之得也。臣伏願朝廷﹐且依舊法﹐每歲揀禁軍有不任徵戰者﹐減充小分﹐小分復不任執役者﹐於令聽其自便。在京居止﹐但勿使老病者尙占兵籍﹐虛費衣糧。人情旣安於所習﹐皆無咨怨﹐國家又得其力用﹐不爲虛設。冗兵旣去﹐大費自省﹐玆事系國家安危﹐不敢不言。」右正言李常亦言不便。從之。案﹕《通考》所載非十月末事﹐然《紀事》不載﹐姑附此﹐以備參考。﹞

１﹑十二月己亥朔﹐詔﹕「京東武衛四十二指揮並分隸河北都總管司﹐六指揮隸大名府路﹐三十六指揮分隸定州髙陽關兩路﹐分番往戍。」先是﹐此軍本備河北戍守﹐近歲分屯諸路﹐朝廷將減緣邊土兵﹐以省三司餽物﹐故有是詔。﹝《紀事本末》卷六十六。案﹕《東都事略蔡挺傳》﹕挺奏﹕「以義勇點刺累年﹐𨿽訓肄以時﹐而未施於徵防﹐可以按府兵遺法﹐俾之分番更戍﹐無補所闕土兵。」詔問挺措置遠近分番之法。挺卽條上﹐以涇﹑渭﹑原﹑儀四州義勇分五番﹐番三千人﹐防秋以八月十五至九月罷﹔防春以正月十五日至三月罷﹐周而復始﹐比之募土兵省費多矣。《宋史兵志》一﹕髙陽關兩路更戍﹔其休番﹐選差兵官三人依河北教閱新法訓練﹐仍差使臣押教。又詔京東路募河北流民﹐招置教閱廂軍二十指揮﹐以忠果爲額。靑﹑鄆﹑淄﹑齊州各三指揮﹐濟﹑兗﹑曹﹑濮州各兩指揮。又《兵志》五﹕詔以指揮分番者﹐大名府五十三爲四番﹐眞定﹑瀛﹑洛﹑邢﹑滄﹑定﹑冀﹑恩﹑趙﹑深﹑磁﹑相﹑博自三十九以及十二並爲三番﹐徳﹑祁﹑澶﹑棣﹑霸﹑濱﹑永靜﹑永寧﹑懷﹑衛﹑乾寧﹑莫﹑通利自十一以及四並二番。九指揮以上者再分本番爲三﹐教始十月﹐止十二月﹔六指揮已上者再分本番爲二﹐教始十月﹐止十一月﹐終滿一月罷遣。帝嘗問陳升之曰「侯叔獻言義勇上番何如﹖」王安石曰「此事似可爲﹐但少須年歲間議之。」升之曰「今募兵未已﹐且養上番義勇﹐則調度尢不易。」安石曰「言募兵之害𨿽多﹐及用則患少﹐以兵與民爲兩途故也。」﹞

２﹑庚戌﹐種諤自隨州安置復西京左藏庫副使﹑商州都監。﹝《長編》卷二百十六﹕熙寧三年冬十月甲子﹐詔種諤赴闕。初﹐諤自隨州安置復西京左藏庫副使﹑商州都監。會諤丁母憂。原注﹕諤初復官﹐已見元年十二月十二日。又卷二百十七﹕熙寧三年十一月癸卯﹐諤復皇城使。原注﹕云﹕元年﹐除西京左藏使﹑商州都監。丁母憂﹐不拜。今據輯此。案﹕諤降四官﹐隨州安置﹐在二月丙辰日。陳桱《通鑑》於十二月書詔諤隨州安置﹐恐誤。蓋以諤復官之日爲諤責降之日也。﹞

３﹑賜夏國嗣子秉常詔曰「朕肇膺皇惓﹐奄宅萬邦﹐凡撫遠人﹐必推大信﹐乃顧西陲之守﹐實殫累世之忠。爰自近年頗隳故矩﹐以至間令首領﹐誘害邊臣﹐浸遠憲度之常﹐自絕貢輸之路。才行詰問﹐忽報凶哀﹐而能懲事以謝愆﹐瀝哀而請命。今方罹於荼毒﹐當曲示乎慰存﹐乃復羈送罪酋﹐載馳使介。願堅誠節﹐規欲自新。今又奉表及已稟從聖旨﹐歸納塞門﹑安遠二寨﹐仍乞別進誓文﹐永遵臣禮。詳覽來情﹐朕甚嘉之。候誓表到日﹐卽遣使封冊﹐並以綏州給還﹐所有歲賜﹐自封冊後﹐並依舊例。」薛宗道旣得罪﹐秉常更遣都羅重進來言曰「主上方以孝治天下﹐而反教夏國之人叛其君﹐何哉﹖」朝廷乃罷分賜酋豪之議﹐止令歸納二寨﹐還以綏州。重進凡三往反議之﹐於是始奉表聽從﹐故朝廷答秉常詔﹐許行封冊﹐然猶未遣使也。﹝《紀事本末》卷八十三。﹞

４﹑壬子﹐韓絳建議講求和糴利害。﹝《長編》卷二百八十四﹕熙寧十年八月乙丑﹐詔陳安石乘傳同轉運司講求和糴利害。原注﹕絳始建議﹐在熙寧元年十二月十四日。是月己亥朔﹐十四爲壬子日。案﹕《宋史﹟食貨志》上三云﹕神宗卽位﹐京師米有餘蓄﹐命發運司損和糴數五十萬石﹐市金帛上京﹐儲之榷貨務﹐備三路軍須。未載韓絳議。惟《志》後又云絳復建議。﹞

５﹑癸丑﹐詔選人以淹滯被舉內該磨勘者﹐聽引見與京官﹐余依試身。言書判人注官﹐被舉者凡三十七人﹐權夔州察推官蒲宗孟在焉。治平間﹐宗孟嘗上書言水滅地震﹐語斥大臣及宮禁官寺。旣引見﹐上識其姓名曰「是嘗言水滅地震者邪﹗」於是宗孟又言「向者大臣爲法﹐以節約進士﹑經生之數﹐舉天下而計之﹐三年之間﹐率常數千萬人而取三四百也。又裁減任子之令﹐期歲而補者增而爲三歲﹐三歲者增而爲再郊。三丞告老之澤﹐十八道使者遷任之寵﹐例皆寢罷﹐大較比舊每歲已有千餘人不占仕籍矣。入仕之難旣如此﹐旣仕之後又多爲不可進之格以沮之﹐故舉職官之令行﹐而京官歲損者常百餘員﹐朝廷猶以爲未也。召見引對之際﹐又不用銓筦正律﹐不存祖宗故事﹐與奪無準﹐出於臨時﹐使天下有偶失之嘆。今年六月己未之詔﹐﹝案﹕此詔﹐《紀事本末》失載﹐文已佚﹐無可考證。﹞又令天下通判不得舉京官﹐轉運判官亦減其當舉之數。甚者又有增年遷秩之法﹐正郎限員之令﹐仕官而有可止之時﹐則人之爲善﹐有可止之心矣。方今所貴而寵用者﹐進士一科。以進士言之﹐使天下之仕者率三十而得京官﹐比及引年之日﹐不過爲陛下中行郎中耳。然而其間幾何而至此﹐其補奏而得仕﹑誦書而得入官者﹐又豈人人四十而盡京官邪﹗治平之法﹐減京官以舉職官﹐使京朝官以上四年而磨勘。持此之術而行之十年﹐仕路自淸﹐吏員自少﹐五六十年之獘﹐欲一日去之不亦遽乎﹗」﹝《紀事本末》卷六十七。﹞

６﹑乙卯。﹝《長編》卷二百十一﹕熙寧三年五月庚戌﹐詔武臣諸州未立定合兼鈐轄州軍﹐除知州帶經略。原注﹕元年十二月乙卯可參照。案﹕原文已佚。﹞

７﹑丙辰﹐詔﹕「夏國殺楊定人等李崇貴﹑韓道喜並免決﹐崇貴刺配洪州﹐道喜編管廬州。」己未﹐奪楊定出身已來文字﹐籍沒田宅﹐子仲通﹐﹝案﹕《宋史﹟夏國傳》﹕定子仲通亦被虜去。﹞廣南編管。定左右賣國﹐朝廷初不知﹐旣被殺﹐又贈官。及崇貴等至﹐事乃露﹐故有是命。﹝《紀事本末》卷八十三。案﹕《宋史﹟夏國傳》云﹕李崇貴言楊定奉使諒祚﹐嘗拜稱臣﹐且許以歸沿邊熟戶﹐諒祚遺之寶劍﹑寶鑑及金銀物。及歸時﹐上其劍﹑鑑而匿其金銀﹐言諒祚可刺﹐帝喜﹐擢知保安軍。故夏人以爲賣己﹐殺之。至是事露﹐帝乃薄責崇貴而削定官﹐沒其田宅。﹞

８﹑庚申。﹝《長編》卷二百二十二﹕熙寧四年四月癸酉﹐詔天下軍器﹐除三路緣邊已差官閱視﹐其他路令轉運逐州選官相驗﹐運副﹑運判﹐分指逐州督趣。原注﹕元年十二月二十二日﹑二年三月九日。案﹕原文已佚。﹞

９﹑乙丑﹐韓琦判大名府﹐降手詔聽便宜從事。﹝《紀事本末》卷六十三。案﹕安陽集《魏公家傳》云﹕七月﹐公以凡處置多爲執政沮難﹐不得如志﹐又邊事向寧﹐乃以疾求罷。因奏曰「陛辭之日﹐親奉徳音﹐候西事稍寧﹐卽令臣卻知相州﹐願全舊恩﹐使均勞逸。」章六七上﹐不許。乃召忠彥上殿﹐令馳驛往彼慰諭﹐及詢訪邊事。忠彥回﹐又附表懇訴之﹐乃召復知相州﹐仍令赴闕朝覲。公時冒大暑至都﹐上見公形容黧瘁﹐驚嘆久之﹐乃曰「不知侍中實曾不安﹐始疑託以爲辭﹐自此須且速就安養。」公退而喜曰「相州始可必矣。」陛辭之日﹐上從容訪問政事﹐公因條陳﹐用人當辧邪正﹐爲治之本﹐莫先於此。上又謂公云「誰可屬國﹖」公引元老一二人﹐凡所以裨聖徳者甚多。上曰「侍中之龜鑑﹐朕敢不從。」公至相州數月﹐上遣禦藥院內侍劉有方齋手詔曰「地震河朔﹐涉秋冬未止﹐川防潰決﹐裏民流離﹐朕甚惕然。朕嘗虛上宰之位﹐佇卿之還﹐𨿽歲月一易﹐猶恐未欲輕去鄕裏。且大名爲天下喉襟之地﹐相去止數捨間﹐人情未爲不樂也。將欲除卿西路安撫使﹐故馳一介之使以諭朕意﹐苟勉而祗命﹐則朝廷豈有北顧之憂哉﹗」公奏曰「君之使臣﹐當卽降命﹐而先馳使指﹐委曲爲諭﹐此乃陛下仁卹老臣﹐過示優禮。然臣方得守鄕郡﹐陛辭之日﹐陛下矜臣狀貌﹐知其未安﹐許臣亟赴本任。今到任未及百日﹐恐未能輒當煩重﹐況當此大異之後﹐正在朝廷加意拯救﹐凡有措置﹐須假應副。若復如陜西﹐一皆沮而不行﹐必上誤聖寄。」十二月﹐復降手詔曰「已除卿判大名府﹐充河北路安撫使﹐仍聽便宜從事﹐苟朝廷有可應副﹐朕當力爲主張。今差禦藥院內侍李舜舉齋敕賜卿﹐宜卽祗受。」公再辭不許﹐遂之任。公以河朔沿邊次邊及近悰以來州軍鄕村人戶﹐自去年秋冬以來﹐將帶老小﹑車乘﹑衣裝﹑錢物過黃河南去﹐稱昨經滅傷﹐往唐﹑鄧﹑許﹑汝間﹐許買田土居住﹐至今未絕。自來朝廷累令州縣存卹賑濟﹐兼去年夏秋殘零﹐稅賦租課﹐並已倚閣﹐及住催貸糧﹐不差夫役﹐又有賒糴常平倉斛斗﹐支俵麥錢﹐非不周至。況上件人戶﹐各有行裝次第﹐且非寒餓不能自存之人。時間聽信姦人扇搖﹐輕去父母墳墓﹐與鄕裏骨肉離散。近奉朝旨﹐振濟許從便宜﹐乃分遣官於諸橋渡曉諭﹐計口給券﹐令還鄕裏﹐至則又以糧貸之。兼並之家﹐乘時賤市流民田者﹐皆先令還地﹐寬以歲月﹐歸厥值。朝廷以大名府路彊壯元額一萬三千一百餘人﹐今管五千七百餘人﹐令具不補因依以聞。公奏曰「河北彊壯﹐自慶曆二年揀刺義勇之時﹐下等短弱之人﹐並退充賸員彊壯﹐於帳內別項椿管﹐至今近三十年﹐州縣以退下人數﹐更不差塡。今一路久罹滅困﹐非是添補彊壯之時﹐願罷取索﹐以安眾心。」從之。保州自嘉祐以來﹐議欲修展關城﹐至是劉幾復乞展築﹐朝廷終以張皇引惹難之。公奏曰「保州聞欲展城﹐軍民莫不欣喜﹐況雄州﹑髙陽關皆嘗修展﹐不聞引惹。旣非創築﹐於慮誓無嫌﹐願亟城之。」從之。又案﹕《家傳》所載公以河朔云云﹐至「亟城之﹐從之」﹐皆二年事﹐《紀事本末》不錄。然此皆魏公在大名時之事迹﹐今附初判大名下以備考。又案﹕《安陽集》載《魏公辭免河北四路安撫使札子》云﹕臣伏蒙聖慈﹐特差中使劉有方齋來詔賜臣﹐以地震河朔﹐涉秋冬未止﹐川防潰決﹐裏民流離。且大名爲天下襟喉之地﹐將以授臣﹐兼欲除臣河北四路安撫使。及有方口傳宣旨﹐亦如詔意者。惟君使臣﹐當卽降命﹐而先馳使指﹐委曲爲諭者﹐此乃陛下加禮老臣﹐過示仁卹。且慮犬馬之誠﹐或有所蘊﹐庶幾得以自達也。幸甚﹗幸甚﹗竊念臣昨以夏秋久疾﹐不能當西帥之重﹐累具奏牘﹐披瀝血懇﹐方得還守鄕郡。陛見之日﹐陛下矜臣狀貌﹐知其未安﹐故許臣亟赴本任。臣今藏府𨿽稍寧息﹐然肌骸依然虛劣﹐近復气攻左臂﹐舉動頗艱﹐神識眊然﹐飲食殊減﹐見多方調理﹐未得痊平。況到任未及百日﹐方諧保養﹐若遽然又當煩重﹐則臣衰老如此﹐精力有限﹐𨿽欲繼之以死﹐實恐有誤國家。惟陛下天地父母之恩﹐若容臣更養疾三五月間﹐俾其气體漸完﹐始降成命﹐則臣奉承聖寄﹐或可勉彊。臣又念昨在陜西﹐當羌人絕好邊鄙用兵之際﹐凡有處置﹐朝臣尙動加沮詰﹐不甚應副孤危﹐自視無所施設﹐賴陛下神明垂照﹐方獲善退。比來河朔地震水滅之後﹐生民失業﹐人情震駭﹐妖異仍作﹐近古未有﹐全在朝廷加意軫慮﹐多方拯濟﹐則可以紓一方之患﹐豈但徙臣北京﹐便爲消伏之策﹗至於朝廷合與應副之事﹐若復似陜西﹐一皆沮而不行﹐則陛下𨿽得命世大賢﹐使當此任﹐料亦不能少濟。矧臣素稟愚朴﹐何以勝其大責哉﹗惟陛下深鑑前事﹐無俾老臣重居有過之地﹐兼河北定州﹑眞定府﹑瀛州三路﹐從來朝廷謹擇帥臣﹐得以專制﹐蓋凡百耳目相接﹐易爲裁處。今若又置四路安撫使以總之﹐則恐徒翻空文﹐使逐處愈難承稟﹐故昔日程琳﹑陳執中知其無益﹐並曾辭免﹐只當大名一路﹐朝廷悉從其請﹐如陛下俟臣稍康﹐必徙臣於北都﹐臣亦乞如程琳﹑陳執中例﹐只充一路安撫。所貴事不務於虛名﹐職可修於實效。又《第二札子》云﹕臣伏蒙聖慈﹐特差中使李舜舉齋賜臣詔敕﹐及傳宣撫問就差臣大名府﹐充河北安撫使﹐仍聽便宜從事者。臣衰病餘生﹐賴陛下大恩﹐得假守鄕裏﹐以遂調養﹐甫及百日﹐殊未補復﹐而陛下以北道繼有地震水滅之患﹐不以臣無狀付此重寄。臣上體聖意﹐丁寧訓諭﹐當彊率疲劣﹐不敢再有訴免﹐然前者劉有方回﹐臣已附奏定州﹑眞定府﹑髙陽關三路﹐惟朝廷謹擇帥臣﹐使得專制﹐職事耳目相接﹐易爲裁處。故昔日程琳﹑陳執中任大名府﹐亦曾差充河北路安撫使﹐尋以此辭避﹐遂只當大名一路。若將來徙臣北京。亦乞如程琳﹑陳執中之例﹐臣今卻授敕充河北一路安撫。且臣昨所陳請﹐蓋欲朝廷不崇虛名﹐使逐路各展實效﹐庶幾不誤朝廷虛置。兼臣自去年疾病之後﹐精神頓覺減耗﹐不類日前﹐若忝竊權任﹐不自量力﹐卻致曠敗。𨿽陛下以重責加臣﹐何益國事。欲望睿明照此﹐別賜指揮﹐許臣只充大名府路安撫﹐以安愚分。臣今見交割相州公事與通判訖﹐且在本州﹐候得兪旨進發。﹞

１０﹑權河北監牧使崔臺符言「應牧地民戶已占佃者﹐乞並令具所出租稅﹐自今盡歸本司支用。」從之。﹝《紀事本末》卷七十五。﹞

１１﹑是月﹐王韶管傒秦鳳經略司機宜文字。﹝《長編》卷二百二十八﹕熙寧四年十二月戊辰﹐密院進呈部奏。原注﹕韶作機宜﹐﹞乃元年冬﹐被詔相度招撫﹐乃二年七月。﹝案﹕《長編》原注不系日月﹐輯附十二月末。原注文簡﹐取《宋史》本傳增輯數字。宋史《王韶傳》云﹕韶試制科不中﹐客遊陜西﹐訪采邊事。熙寧元年﹐詣闕上《平戎策》三道﹐其略以爲﹕「西夏可取。欲取西夏﹐當先復河﹑湟﹐則夏人有腹背受敵之憂。夏人比年攻靑唐﹐不得克﹐萬一克之﹐必並兵南向﹐大掠秦﹑渭之間﹐牧馬於蘭﹑會﹐斷古渭境﹐盡服南山生羌﹐西築武勝﹐遣兵時掠洮﹑河﹐則隴﹑蜀諸郡當盡驚擾﹐瞎徵兄弟其能自保邪﹖今武威之南﹐至於洮﹑河﹑蘭﹑鄯﹐皆故漢郡縣﹐所謂湟中﹑浩亹﹑大小楡﹑梔罕﹐土地肥美﹐宜五種者在焉。幸今諸羌瓜分﹐莫相統一﹐此正可合肥兼之時也。諸種旣服﹐則河西李氏在股掌中矣。且唃氏子孫﹐瞎徵差盛﹐爲諸羌所畏﹐若招諭之﹐使居武勝或渭源城﹐使糾合宗黨﹐制其部族﹐習用漢法﹐異時族類𨿽盛﹐不過一延州李士彬﹑環州慕恩耳。爲漢肘腋之助﹐且使夏人無所連結﹐策之上也。」神宗並其言﹐召問方略﹐以韶爲管傒秦鳳經略司機宜文字。洪邁《容齋續筆》卷十五云﹕王韶取熙河﹐《國史》以爲嘗遊俠陜西﹐采訪邊事﹐遂詣闕上書。偶讀《晁以道集》與熙河錢經略書云﹕熙河一道﹐曹南院棄而不城者也﹐其後夏英公喜功名欲城之。又其後一王長官韶者﹐薄遊陽翟﹐偶見《英公神道碑》所載云云﹐遂竊以爲策以干丞相。時丞相是謂韓公﹐視王長官者稚而狂之。若河外數州則又王長官棄而不城者也﹐彼木徵之志不淺﹐鬼章之睥睨尢近而著者﹐隴拶似若無能﹐頗聞有子存﹐實有不可不懼者。此書蓋是元祐初年﹐然則韶之本指乃如此。予修史時未得其說也。《英公碑》﹐王岐公所作﹐但云嘗上十策﹐若通唃廝囉之屬羌﹐當時施用之﹐餘皆不書﹐不知晁公所指爲何也。﹞

仁和張大昌輯注

卷四

神宗

△熙寧二年﹝己酉﹐一○六九﹞

１﹑正月﹝案﹕錢大昕《四史朔閏考》﹕是月己巳朔。﹞乙酉﹐樞密院進一。﹝案﹕此上有脫誤。﹞減住營尙多﹐而驅策之方猶少﹐但如種古之徒已不獲自盡。﹝《紀事本末》卷六十六。﹞

２﹑辛卯﹐知同州趙尙寬﹑知唐州髙賦﹑知齊州王廣淵﹐條奏置義倉事﹐上批近詔齊﹑唐等郡﹐講求修復社倉﹐且圖經久之法。知陳畱縣蘇涓亦言「臣所領邑﹐最爲近畿﹐謹爲天下郡縣倡率﹐勸諭百姓置義倉﹐以備水旱。條上措置事﹕戶第一等出粟二石﹐第二等一石﹐第三等五斗﹐第四等一斗五升﹐第五等一斗﹐麥亦如之。村有社﹐社有倉﹐倉置守者﹐耆爲輸納﹐縣爲籍記。歲丰則量其數以入﹐歲凶則量其數以出。停藏久則又爲借貸之法﹐使新陳相登﹔多寡不一則又爲通融之法﹐使彼此相輔。」上曰「陳畱輔邑﹐耳目不遠﹐可且聽其施行﹐徐訪利害。」涓又言義倉五事﹐並論臣僚所言未便者十二事﹐可行者五。詔除一事﹐每值饑荒﹐借貸與被滅戶種糧未便﹐除放仍責以二三年限還納﹐可令中書更詳度外﹐余並且依所奏施。又詔曾公亮曰「近王廣淵於齊州創置義倉﹐已勸粟十萬餘石﹐若漸可成就。今廣淵罷去﹐當得人繼守其事﹐可特詔廣淵舉知州一人。」﹝《紀事本末》卷七十三。案﹕《宋史王廣淵傳》不載廣淵置義倉事﹐而載乞畱本道錢貸貧民事。《食貨志》則云河北轉運司傒當公事王廣廉嘗奏於陜西轉運司私行靑苗﹐是乞畱錢貸民者廣廉﹐非廣淵也。《宋史》無廣廉傳﹐蓋誤合廉﹑淵二人之事爲一。時廣淵由齊州攺京東轉運﹐三年五月丁巳由京東遷河東﹐未嘗至陜西﹐至陜西者﹐廣廉。《宋史﹟食貨志》所載猶未盡誤。畢沅《通鑑考異》則又以廣廉事屬廣淵﹐未免沿本傳之誤。然《東都事略﹟廣淵傳》﹐固未見有貸錢於陜西之說﹐則置義倉者爲廣淵﹐行貸錢法者爲廣廉﹐辧見九月丁卯。﹞

１﹑二月﹝案﹕錢大昕《四史朔閏考》﹕是月戊戌朔。﹞己亥﹐富弼除守司空兼侍中﹑昭文館大學士。初以集禧觀使召弼赴闕﹐﹝案﹕《宋史﹟本紀》﹕熙寧元年十二月庚申﹐以判汝州富弼爲集禧觀使﹐詔乘驛赴闕。範忠宣撰富《公行狀》﹕上欲召公爲相﹐先遣中使諭旨曰「卿今玆無得更辭﹐當力疾入輔爲宗社計。」﹞弼旣辭不受﹐更具札子云云。上乃罷集禧之命﹐以左僕射兼門下侍郎﹑平章事。﹝《紀事本末》卷六十三。案﹕《續宋編年資治通鑑》﹕熙寧二年春二月﹐以富弼同平章事。時弼以足疾未能入見﹐間有於上前言滅異皆天數﹐非人事所致。弼聞之嘆曰「人君所畏惟天﹐若不畏天﹐何事不可爲者﹗去亂亡無幾矣﹐此必姦臣欲進邪說﹐故先導上以無所畏﹐使諫諍之臣無復施。」卽上書數千言﹐雜引《春秋》《洪範》及古今傳記﹑人情物理﹐以明其不然者。未幾入見﹐又言「臣聞中外之事﹐漸有更張﹐此必小人獻說於陛下也。大抵小人惟動作生事﹐則其間有所希覬。若朝廷守靜﹐則事有常法﹐小人何所望也。」上攺容聽納。又言「今所進用多是刻薄小才﹐小才𨿽可喜﹐然害政事﹐壞風俗﹐恐須進用醇厚篤實之人。」原注﹕宣王遇旱﹐側身修行﹐欲銷去之﹔成湯禱﹐必翦其爪﹐以六事自責。古人於天戒不敢不起畏也。如此﹐漢時有日食﹑地震之變﹐必延郡國賢良之士﹐以訪闕議。祖宗有水旱﹑蝗虫之滅﹐皆避正殿﹐減膳徹樂﹐或出宮理冤獄﹐此皆得古帝王用心﹐宜其享國長久﹐受天之祐。若滅異之來﹐一付之天數﹐則人君之心﹐果何所畏﹐而人事亦皆棄而不修。熙寧建議之臣其言及此﹐眞亡國喪家之兆﹐非富鄭公辭而挌之﹐天下其亦殆矣。案﹕是時弼自汝州入相。《續宋編年資治通鑑》謂以足疾未能入﹐恐誤。《富公行狀》云﹕正月﹐召還京師。二月﹐除司空兼侍中﹑昭文館大學士﹐賜甲第一區﹐皆懇辭不受。復拜左僕射﹑門下侍郎﹑同平章事﹐未陛見﹐聞有人於上前言滅異皆是時數不由人事者﹐公遂上章曰「《春秋》書滅異所以警悟人君﹐使恐懼修省。董仲舒所謂『天人相與之際﹐甚可畏也』。又孟子對梁惠王曰﹕『途有餓莩而不知發﹐人死﹐則曰「非我也。」王無罪歲﹐斯天下之民至焉。』是皆不聞以滅凶歸之於時數也。在人之一身﹐則日作善降之百祥﹐作不善降之百殃。在一家則日積善之家必有餘慶﹐積不善之家必有餘殃。一身一家至小也﹐餘慶餘殃﹐尙因人之善惡而致﹐寧有國家天下之滅祥而反歸之於天數﹐而無事而致﹐亦未聞推之於天也。陛下萬一或時而信﹐則救滅卹患﹐答謝天譴之意﹐有時而怠﹐虧損陛下之徳﹐不爲生靈之福﹐無甚於此。」﹞

２﹑壬寅﹐樞密院言﹐宗室乞子孫賜名授官。韓絳奏曰「中書﹑樞密院嘗議定宗室之制﹐已有旨候亮陰后商度﹐今合施行。」上曰「此事甚大﹐須議﹐使今可施行。」迺使文彥博等各陳大旨﹐皆以親疏當有等降﹐若非立法﹐無以爲經常久遠之計。上曰「祖宗時皆有近親﹐今用常時奉養賜予之例﹐誠宜裁定。若以諸王嫡長﹐世爲南班官﹐其餘子孫﹐授以三班職名可否﹖」陳升之曰「須依前代繼承之法殺其恩例﹐六世親盡﹐別爲經制。」絳曰「此事乞專委屬臣下議論﹐﹐須辧別親疏立法﹐則不失陛下親親之意。」彥博曰「自古宗族犯法﹐恩有不聽者﹐臣下以義固爭是也。」上頷之。﹝《紀事本末》卷六十七。﹞

３﹑庚子﹐以王安石爲右諫議大夫﹑參知政事。﹝《紀事本末》卷五十九﹑卷六十三﹑卷六十四。﹞先是﹐安石見上論天下事﹐上曰「此非卿不能爲朕推行﹐朕須以政事煩卿﹐料卿學問如此﹐亦欲設施﹐必不固辭也。」安石對曰「臣所以來事陛下﹐固願助陛下有所爲。然天下風俗法度﹐一切頹壞﹐在廷少善人君子﹐庸人則安常習故而無所知﹐姦人則惡直詀正而有所忌。有所忌者倡之於前﹐而無所知者和之於後﹐𨿽有昭然獨見﹐恐未及效功﹐而爲異論所勝。陛下誠欲用臣﹐恐不宜遽謂﹐宜先講學﹐使於臣所學本末不疑然後用﹐庶幾能粗有所成。」上曰「朕知卿久﹐非適今日也。人皆不能知卿﹐以爲卿但知經術﹐不可以經世務。」安石對曰「經術者﹐所以經世務也﹐果不足以經世務﹐則經術何賴焉﹗」上曰「朕仰慕卿道徳﹐甚至有以助朕勿惜言。不知卿所設施以何爲先﹖」安石曰「變風俗﹐立法度﹐方今所急也。凡欲美風俗﹐在長君子消小人﹐以禮義廉恥由君子出故也。《易》以泰者通而治也﹐否者閉而亂也。閉而亂者以小人道長﹐通而治者以小人道消。小人道消﹐則禮義廉恥之俗成﹐而中人以下變爲君子者多矣﹔禮義廉恥之俗壞﹐則中人以下變爲小人者多矣。」上以爲然。﹝《紀事本末》卷五十九。案﹕《續宋編年資治通鑑》﹕王安石參知政事﹐上召對曰「富弼﹑曾公亮與卿協力﹐弼聞卿肯任事亦大喜﹐然須勿爲嫌疑。朕亦欲從容除拜﹐覺近日人情於卿極有欲造事傾搖者﹐故急欲卿就職。朕嘗以呂晦爲忠直﹐近亦毀卿。趙抃﹑唐介皆以言捍塞卿進用。朕問曾公亮亦云﹕『誠有此。』卿且與朕力變此風﹐且不知卿設施﹐以何爲先﹖」對曰「變風俗﹐正法度﹐最方今急務也。」上以爲然。初﹐上問孫固曰「安石可相否﹖」固曰「安石文行甚髙﹐侍從獻納其選也。宰相自有度﹐安石爲人少容﹐恐不可。」曾公亮薦安石﹐唐介曰「安石好學而泥古﹐議論迂闊﹐若使爲政﹐必多變以擾天下。」原注﹕治平中﹐邵雍與客散步天津橋上﹐聞杜鵑聲﹐慘然不樂﹐客問其故﹐雍曰「杜鵑﹐洛陽舊無之﹐今始至﹐有所主。」客曰「何也﹖」雍曰「不二年﹐上用南士爲相﹐多引南人﹐專務變更﹐天下自此多事。」客曰「聞杜鵑聲何以知此﹖」雍曰「天下將治﹐地气自北而南﹔將亂﹐自南而北。今南方地气至﹐禽鳥飛類得气之先者也。」《編年備要》云﹕安石旣執政﹐士大夫素重其名﹐以太平可立致﹐𨿽司馬光亦以是望之。呂誨任中丞﹐將對﹐光爲學士侍講﹐亦將趨資政堂﹐相遇並行﹐光密問曰「今日言何事﹖」誨曰「袖中彈文乃新參也。」光曰「介甫之命甫下﹐眾喜得人﹐柰何論之﹗」誨正色曰「君實亦爲此言乎﹖安石好執偏見﹐喜人佞己﹐則天下必受其獘。」語未竟﹐邠門追班。光退﹐終日思之﹐不得其說。旣而搢紳間有傳其疏﹐光往往疑其太過。又案﹕誨劾安石﹐見六月。﹞

４﹑甲寅﹐初開講筵。﹝《紀事本末》卷五十三。案﹕王應麟《玉海》卷二十六﹕熙寧二年九月戊辰﹐初開經筵。與此異日月。﹞

５﹑甲子﹐命知樞密院陳升之﹑參知政事王安石取索三司應干條例文字看詳﹐具合行事件聞奏﹐別爲司名曰制置三司條例。﹝案﹕《臨川集乞制置三司條例議》云﹕竊觀先王之法﹐自畿之內﹐賦入精粗以百里爲之準﹐而畿外邦國﹐各以所有爲貢﹐又爲經用通財之法以懋遷之。其治市之貨財﹐則亡者使有﹐害者使除﹔市之不售﹐貨之滯於民用﹐則吏爲斂之﹐以待不時而買者。凡此非專利也。蓋聚天下之人﹐不可以無財﹔理天下之財﹐不可以無義。夫以義理天下之財﹐則轉輸之勞逸不可以不均﹐用度之多寡不可以不通﹐貨賄之有無不可以不制﹐而輕重斂散之權不可以無術。今天下財用窘急無餘﹐典領之官拘於獘法﹐內外不以相知﹐盈虛不以相補。諸路上供﹐歲有定額﹐丰年便道﹐可以多致﹐而不敢不贏﹔年儉物貴﹐難於供備﹐而不敢不足。遠方有倍蓰之輸﹐中都有半價之鬻﹐三司發運使按簿書﹑促期會而已﹐無所可否增損於其間。至遇軍國郊祀之大費﹐則遣使剗刷﹐殆無餘藏﹐諸司則用事往爲伏匿不敢實言﹐以備緩急。又憂年計之不足﹐則多爲支移折變﹐以取之民﹐納租稅數至或倍其本數。而朝廷所用之物多求於不產﹐責於非時﹐富商大賈因時乘公私之急﹐以擅輕重斂散之權。臣等以謂發運使總六路之賦入﹐而其職以制置茶鹽礬稅爲事﹐軍儲國用﹐多所仰給﹐宜假以錢貨﹐繼其用之不給﹐使周知六路財賦之有無而移用之。凡糴買稅斂上供之物﹐皆得徙貴就賤﹐用近易遠﹐令在京庫藏﹐年支見在之定數﹐所當供辦者﹐得以從便變賣﹐以待上令。稍收輕重散斂之權﹐歸之公上﹐而制其有無﹐以便轉輸﹐省勞費﹐去重斂﹐寬農民﹐庶幾國用可足﹐民財不匱矣。所有本司合置官屬﹐計令辟舉﹐及有合行事件﹐令依條例以聞﹐奏下制置司參議施行。﹞先是﹐上問﹕「何以得陜西錢重可積邊穀﹖」安石對曰「欲錢重﹐當修天下開闔斂散之法。」因言「泉府一官﹐先王所以搉制兼並﹐均計貧弱﹐變通天下之財﹐而使利出於一孔者﹐以此也。」上曰「誠如此。今但知有此理者已少﹐況欲推行。」安石曰「人才難得亦難知。今使能者理財﹐則十人之中容有一二人敗事﹐況所擇而使者非一人﹐豈能無此失﹗」上曰「自來有一人敗事﹐則遂廢厥所圖﹐此所以少成事也。」故置條例司﹐以講求理財之術焉。安石因請以呂惠卿爲制置司檢詳文字。從之。﹝《紀事本末》卷六十一﹑卷六十四﹑卷六十六。案﹕《續宋編年資治通鑑》﹕創制置三司條例司﹐議行新法﹐命王安石﹑陳升之領其事。初﹐安石言﹕昔周置泉府之官﹐以搉制兼並﹐均濟貧乏﹐變通天下之財﹐後世推桑弘羊﹑劉晏﹐粗合此意。學者不能推明先王法意﹐更以爲人主不當與民爭利。今欲理財﹐則當修泉府之法﹐以收利權。又曰﹕人才難得亦難知。今使十人理財﹐其中容有一二敗事﹐則異論乘之而起。臣謂堯﹑舜與並臣共擇一人治水﹐尙不能無敗事﹐況所擇而使非一人﹐豈能無失﹖要當計利害多少而不爲異論所惑。上曰﹕有一人敗事而遂廢所圖﹐此所以少成事也。尋以呂惠卿﹑蘇轍爲條例司檢詳文字。安石多與惠卿謀﹐人號安石爲孔子﹐惠卿爲顏子。安石欲行靑苗法﹐轍曰﹕以錢貸民﹐出納之際﹐吏緣爲姦﹐錢入民手﹐𨿽良民﹐不免妄用。及其納錢﹐𨿽富民﹐不免違限﹐恐鞭閧必用﹐州縣不勝煩矣。案﹕蘇轍由推官爲三司條例司檢詳文字﹐《紀事本末》在三月癸未。轍言靑苗﹐而安石聞言累用﹐不言靑苗﹐亦不此時。《續宋編年資治通鑑》於二月連類及之﹐日月均不合﹐姑依附二月下﹐以安石請用惠卿自在二月也。又案﹕徐乾學《通鑑後編》云﹕設制置三司條例司﹐掌經畫邦計﹐議變舊法﹐以通天下之財﹐命陳升之﹑王安石領其事。安石素與呂惠卿善﹐乃言於帝曰「惠卿之賢﹐𨿽前世儒者未易比也。學先王之道而能獨用者﹐獨惠卿而已。」遂以惠卿爲條例司檢詳文字。事無大小﹐安石必與惠卿謀之﹐凡所請建章奏﹐皆惠卿艸也。《太平治迹統類》﹕二年冬十月甲午﹐著作郎﹑編校集賢院書籍呂惠卿爲太子中允﹑崇政殿說書。初欲置惠卿講筵﹐曾公亮以爲京官無例﹐須換朝官。公亮又曰「經筵官不得復兼修條例。」王安石以爲害乃己。惠卿編校集賢院書籍﹐在治平四年七月。可考。爲中允及置經筵﹐均不得其日。《紀事本末》亦失載其事﹐今姑附此﹐以備參考。﹞

１﹑三月戊辰朔﹐命翰林學士呂公著﹑知制誥蘇頌與流內銓﹐主判官試驗﹐選人自言書判。初﹐議差呂公著等﹐上問執政試判故事﹐因曰「此何足以見人材﹖」對曰「誠然先朝有與京官者﹐實可惜。」上以爲然。又因論近日攺京官者多﹐對曰「眞宗以前﹐引見選人﹐或與循資﹐出於臨時。」上曰「如此﹐則是有幸有不幸﹐須別更講求立法。今入仕之路多﹐如科場亦宜裁節人數。旣已多取之而扼其進用﹐令人困窮亦不爲有理﹐今欲裁官﹐當並科舉議之。」﹝《紀事本末》卷六十七。原注﹕《日錄》此事系於三月二十五日﹐且云安石止欲與試判循資。曾公亮言「先朝與京官。」富弼言「今攺先朝故事甚多﹐此亦不必用先朝例。」上以爲然。《元祐實錄》載此事於三月一日﹐事與《實錄略同》﹐但無富弼所言。竊疑富弼所言未必在此時也。弼以初十日方入見﹐初一日安得已言事上前﹖《實錄》旣系之初一日﹐宜加刪削。朱本亦從墨本也。﹞

２﹑丙子。﹝《長編》卷二百二十二﹕熙寧四年四月癸酉﹐詔天下軍器除三路緣邊已差官閱視外﹐其他路令轉運司於逐州選官相驗。原注﹕元年十二月二十二日﹑二年三月九日可考。案﹕原文已佚。﹞

３﹑丁丑﹐富弼入見。﹝《紀事本末》卷六十七。原注﹕弼以初十日入見。案﹕是月戊寅朔﹐初十日丁丑。﹞

４﹑戊寅﹐上曰「近閱內藏庫奏﹐外州有遣衙前一人專納金七錢者。因言衙前傷農﹐令制置三司條例司講求利害立法。」﹝《紀事本末》卷六十六﹑卷七十。案﹕《東都事略﹟王安石傳》﹕古者﹐百姓出力﹐以供在上之役。安石以爲百姓苦差役破產﹐不憚增稅﹐乃請據家貲髙下﹐令各出錢雇人充役。蔊者役人皆上等戶得之﹐其下等﹑單丁﹑女戶及品官﹑僧道本來無役﹐安石乃使之一槪出錢。﹞

５﹑癸未﹐前權大名府畱守推官蘇轍爲制置三司條例檢詳文字。先是﹐轍奏疏曰﹕﹝案﹕此疏《紀事》刪節﹐略存數語﹐今據《欒城集》拾補之。《集》中《上神宗書》云﹕臣官至疏賤﹐朝廷之事﹐非所得言。然竊自惟𨿽其勢不當進言﹐至於報國之義﹐猶有可得言者。昔仁宗親策直言之士﹐臣以不識忌諱﹐得罪於有司。仁宗哀其狂愚﹐力排羣議﹐使臣得不遂棄於世﹐臣之感激思有以報﹐爲日久矣。今者﹐陛下以聖徳臨禦天下﹐將大有爲以濟斯世。而臣材力駑下﹐無以自效﹐竊聽之道路﹐得其一二﹐思致之左右﹐苟懲創前事﹐不復以聞﹐則其思報之誠﹐沒世而不能自達﹐是以輒發其狂言而不知止。臣聞善爲國者﹐必有先後之次。自其所當先者爲之﹐則其後必舉﹔自其所當後者爲之﹐則先後並廢。《書》曰「欲升髙﹐必自下﹔欲陟遐﹐必自邇。」世未有不自下而能髙﹐不自近而能遠者。然世之人﹐常鄙其下而厭其近﹐務先從事於髙遠﹐不知其不可得也。《詩》曰「無田甫田﹐維莠驕驕﹔無思遠人﹐勞心忉忉。」以爲田甫田而力不給﹐則田茀而不治﹐不若不田也﹔思遠人而徳不足﹐則心勞而無獲﹐不若不思也。欲田甫田﹐則必自其小者始﹐小者之有餘﹐則甫田可啟矣。欲來遠人﹐則必自其近者始﹔近者之旣服﹐而遠人自至矣。苟由其道﹐其勢可以自得﹔苟不由其道﹐𨿽彊求而不獲也。臣愚不肖﹐蓋嘗試妄論今世先後之宜﹐而竊觀陛下設施之萬一﹐以爲所當先者﹐失在於不爲﹔而所當後者﹐失在於太早。然臣非敢以爲信然﹐特其所見有近於是者﹐是以因其近似而爲陛下深言之。伏惟陛下卽位以來﹐躬親庶政﹐聰明睿智﹐博達宏辯﹐文足以經治﹐武足以制斷﹐重之以勤勞﹐加之以恭儉﹐凡古之帝王曠世而不能有一焉者﹐陛下一旦兼而有之矣。夫以天縱之資﹐濟之以求治之心﹐施之於事﹐宜無爲而不成﹐無欲而不遂。今也爲國歷年於玆﹐而治不加進﹐天下之獘日益於前世﹐天下之人未知所以適治之路。滅變橫生﹐川原震裂﹐江河湧沸﹐人民流離﹐滅火繼作﹐歷月移時﹐而其變不止﹐此臣所以日夜思念而不曉﹐疑其先後之次有所未得者也。夫今世之患﹐莫急於無財而已。財者﹐爲國之命﹐而萬事之本﹐國之所以存亡﹐事之所以成敗﹐常必由之。昔趙充國論備邊之計﹐以爲湟中穀斛八錢﹐糴三百萬斛﹐羌人不敢動矣。諸葛亮用兵如神﹐而以糧道不繼﹐屢出無功。由是觀之﹐苟無其財﹐𨿽有聖賢﹐不能自致於跬步﹔苟有其財﹐𨿽庸人可以一日而千里。陛下頃以西夏不臣﹐赫然發憤﹐建用兵之策﹐招來橫山之民﹐將奪其險阻﹐破壞其國而後已。方是之時﹐夏人殘虐失眾﹐橫山之民﹐厭苦思漢﹐而又乘其薦饑﹐苟加之以兵﹐此非計之失者也。然而沿邊無數月之糧﹐關中無終歲之儲﹐而所興之役﹐有莫大之費。陛下方且泰然不以爲憂﹐以爲萬舉而有萬全之功。旣而邊臣失律﹐先事輕發﹐亦旣入踐其國﹐系虜其民矣。然而陛下得其地而不敢收﹐獲其人而不敢臣﹐𨿽有成功﹐而不能繼也﹐其終卒致於廢黜謀臣而講議和好。夫陛下謀之於期年之前﹐而罷之於旣發之後﹐豈以爲是失當而悔之哉﹖誠無財以善其後爾﹗且夫財之不足﹐是爲國之先務也﹐至於鞭笞四夷﹐臣服異類﹐是極治之餘功而太平之粉飾也。然今且先之﹐此臣所以知其先後之次有所未得者也。今者﹐陛下懲前事之失﹐出祕府之財﹐徙內郡之租賦﹐督轉漕之吏使﹐備沿邊三歲之蓄﹐臣以此疑陛下之有意乎財矣﹐然猶以爲未也。何者﹖祕府之財不可多取﹐而內郡之民不可重困﹐可以紓目前之患而未可以爲長久之計﹐此臣所以求效其區區而不能自已也。蓋善爲國者不然﹐知財之最急而萬物賴焉。故常使財勝其事﹐而事不勝財﹐然後財不可盡而事無不濟。財者﹐車馬也﹔事者﹐其所載物也。載物者常使馬輕其車﹐車輕其物﹐馬有餘力﹐車有餘量﹐然後可以涉途泥而車不僨﹐登阪險而馬不躓。今也﹐四方之財莫不盡取﹐民力屈矣﹐而上用不足﹔平居惴惴﹐僅能以自完﹐而事變之生﹐復不可料。譬如獘車羸馬而引邱山之載﹐幸而無虞﹐猶恐不能勝﹐不幸而有陰雨之變﹐陵谷之險﹐其患必有不可知者。故臣深思極慮﹐以爲方今之計﹐莫如丰財而已。﹞「臣所謂丰財者﹐非求財而益之也﹐去事之所以害財者而已矣。﹝案﹕《欒城集》「臣」字上有「然」字。下又有云﹕夫使事之害財者未去﹐𨿽求財而益之﹐財愈不足﹔使事之害財者盡去﹐𨿽不求丰財﹐然而求財之不丰﹐亦不得也。故臣謹爲陛下言。﹞事之害財者三﹕一曰冗吏﹐二曰冗兵﹐三曰冗費。」﹝案﹕《欒城集》此下有云冗吏之說曰﹕請原古之所以置吏之意﹐有是民也﹐而後有是官﹔有是官也﹐而後有是吏﹐量民而置官﹐量官而求吏﹐其本凡以爲民而已。是以古者卽其官以取人﹐郡縣之職缺﹐而取之於民﹐府寺之屬缺﹐而取之於郡縣﹐出以爲守令﹐入以爲卿相﹐出入相受﹐中外相貫﹐一人去之﹐一人補之﹐其勢不容有冗食之吏。近世以來﹐取人不由其官﹐士之來者無窮﹐而官有限極﹐於是兼﹑守﹑判﹑知之法生﹐而官法始壞﹐浸淫分散﹐不復其舊。是以吏多於上﹐士多於下﹐上下相窒。譬如決水於不流之澤﹐前者未盡﹐來者已至﹐塡咽充滿﹐一陷於其中而不能出。故布衣之士﹐多方以求官﹔已仕之吏﹐多方以求進﹐下慕其上﹐後慕其前﹐不愧詐僞﹐不恥爭奪﹐禮義消亡﹐風俗敗壞﹐勢之窮極﹐遂至於此。夫人情紓則樂易﹐樂易則有所不爲。窘則懣亂﹐懣亂則無所不至。今使眾人相與皆出於隘﹐足履相躡﹐肩肘相逮﹐傍徨而不得進﹐又將禁其奔走而爭先者。苟將禁之﹐則莫如止來者而挌其隘。今也﹐驅市人而納之不勝其多也﹐設險於中途而艱難之﹐是以法愈設而爭愈甚。惟陛下以時救之﹐下哀痛之書﹐明告天下﹐以吏多之故﹐與之更立三法﹕其一﹐使進士諸科﹐增年而後舉﹐其額不增﹐累舉多者無推恩。其說曰﹐凡今之所以至於不可勝數者﹐以其取之之多也。古之人﹐其擇吏也甚精﹐人知吏之不可以妄求﹐故不敢輕爲士﹐爲士者﹐皆其修潔之人也。今世之取人﹐誦文書﹑習程課﹐未有不可爲吏者也。其求之不難而得之甚樂﹐是以羣起而趨之。凡今農工商賈之家﹐未有不捨其舊而爲士者也。爲士者日多﹐然而天下益以不治舉。今世所謂居家不事生產﹐仰不養父母﹐俯不卹妻子﹐浮游四方﹐侵擾州縣﹐造作誹謗者﹐農工商賈不與也。祖宗之世﹐士之多少﹐其比於今﹐不能一二也。然其削平僣亂﹐創制立法﹐功業卓然﹐見於後世﹐今世之士不敢望其萬一也。士之多不及於今世﹐而功則過﹐無足怪者﹐取之至少﹐則人不敢輕爲士﹐其所取者﹐皆州郡之選人也。故爲是法﹐使人知上意之所向﹐十年之後﹐無實之士不黜而自減。且夫設科以待天下之士﹐蓋將使其才者得之﹐不才者不可得也。吾則取之﹐而彼則不能得﹐猶曰𨿽不能得﹐而累舉多者﹐必取無棄﹐則是以官徇人也。且累舉之士﹐類非少年矣﹐耳目昏塞﹐筋力疲倦﹐而後得之﹐數日而計之﹐知其不能有所及也。則其爲政﹐無所賴矣﹗今有人畜牛羊而求牧﹐旣取其壯者﹐又取其老者﹐取其壯者曰吾取其力也﹐取其老者曰吾憐其老也。如憐其老也﹐則曷爲以累牛羊哉﹗苟誠以爲有遺才焉者﹐今所謂遺逸之書﹐有以收之矣。其二﹐使官至於任子者﹐任其子之爲後者﹐世世祿仕於朝﹐襲簪紱而守祭祀﹐可以無憾矣﹗然而爲是法也﹐則必始於二府﹐法行於賤而屈於貴﹐天下將不服﹐天下不服﹐而求法之行不可得也。蓋矯失以救患者﹐必有所過而後濟。臣非不知二府之不可以齒庶官也。其三﹐使百司各損其職掌﹐而多其出職之歲月。其說曰﹐百司﹐臣不得而盡詳也﹐請言其尢甚者﹐莫如三司。三司之吏﹐世以爲多﹐而不可損。何也﹖國計重而簿書眾也。臣以爲不然﹐主大計者﹐必執簡以禦繁﹐以簡自處﹐而以繁寄人。以簡自處﹐心不可亂﹐心不可亂﹐則利至而必知﹐害至而必察﹔以繁寄人﹐則事有所分﹐事有所分﹐則毫末不遺﹐而情僞必見。今則不然﹐舉四海之大﹐而一毫之用﹐必會於三司﹐故三司者﹐案牘之委也。案牘旣積﹐則吏不得不多﹐案牘積而吏多﹐則欺之者眾﹐𨿽有大利害﹐不能察也。夫天下之財﹐下自郡縣﹐而至於轉運﹐轉相鉤較﹐足以爲不失矣。然世常以轉運使爲不可獨信﹐故必至於三司而後已。夫苟轉運使之不可獨信而必三司之可任﹐則三司未有不責成於吏者﹐豈三司之吏則重於轉運使歟﹖故臣以爲天下之財﹐其詳可分於轉運使﹐而使三司歲攬其綱目﹐旣使之得優遊以治財貨之源﹐又可頗損其吏﹐以絕亂法之獘。苟三司猶可損﹐而百司可見矣。然此三法者﹐皆世之謂拂世戾俗﹐召怨而速謗者也。今且將行之﹐臣非敢犯眾人之怒而行此危事也﹐以爲有可行之道焉。何者﹖自臺省六品﹑諸司五品﹐一郊而任一人﹐自兩制以上﹐一歲而任一人﹐此祖宗百年之法﹐相承而不變者也﹐而仁宗之世則損之﹔三載而考績﹐無罪者遷其官﹐自唐以來﹐亦未始有變者也﹐而英宗之世則增之。此二者﹐夫豈便於世俗哉﹖然而莫敢怨者﹐以爲吏多而欲損者﹐天下之公議﹔其不欲者﹐天下之私計也。以私計而怨公議﹐其爲怨也不直矣。是以善爲國者﹐循理而不卹怨﹐非不卹怨﹐知其無能爲也。且今此三法者﹐固未嘗行也﹐然而天下亦不免於怨﹐何者﹖士之出身爲吏者﹐捐其生業﹐棄其田裏﹐以盡力於王事。而今也以吏多之故﹐故積勞者久而不得遷﹐去官者久而不得調﹐又多爲條約﹐以沮格之﹐減罷其舉官﹐破壞其次第﹐使之窮窘無聊﹐求進而不遂﹐此其爲怨﹐豈減於布衣之士哉﹗均之二怨﹐皆將不免﹐然使新進之士日益多﹐國力匱竭而不能支﹐十年之後﹐其患必有不可勝言﹐故臣願陛下親斷而力行之。苟日增之吏﹐漸於衰少﹐則臣又將有以治其舊吏﹐使諸道職司﹐每歲終任其所部郡守監郡各任其屬日。自今以前﹐未有以私罪至某﹐贓罪正入已至若干者﹐二者皆自上鈞其輕重而裁之﹐已而以他事發﹐則與之同罪﹐𨿽去官與赦不降也。夫以私罪至某﹐贓罪正入已至若干﹐其爲惡也著矣。而上不察﹐則上之不明﹐亦可知矣﹐故𨿽與同罪而不過。今世之法﹐任人者﹐任其終身﹐苟其有罪﹐終身鈞坐之。夫任人之終身﹐任其未然之不可知者也﹔任人之終歲而無過﹐任其已然之可知者也。臣請得以較之﹐任其未然之不可知﹐𨿽聖人有所不能﹔任其已然之可知者﹐𨿽眾人能之﹐今也任之以聖人之所不能﹐旣不敢辭矣﹐而況任之以眾人之所能﹐顧不可哉﹗且按察之吏﹐則亦不患其不知也﹐患其知而未必﹐皆按曰「是無損於我﹐而徒以爲怨」云爾。今使其罪及之﹐其勢將無所不問。陛下誠能擇奉公疾惡之臣而行之﹐陛下自厲精而察之﹐去民之患﹐如除腹心之疾﹐則其以私罪至某﹐贓罪正入已至若干者﹐非復過誤﹐適陷於深文者也。苟遂放歸﹐終身不齒﹐使姦吏有所懲﹐則冗吏之獘可去矣。冗兵之說曰﹕臣聞國朝創業之初﹐四方割據﹐中國地狹﹐兵革至少。其後蕩滅諸國﹐拓地旣廣﹐兵亦隨眾。雍熙之間﹐天下之兵僅三十萬﹐方此之時﹐屯戍徵討﹐百役並作﹐而兵力不屈﹐未嘗有兵少之患也。自咸平﹑景徳以來﹐契丹內侵﹐繼遷叛逆﹐每有警急﹐將帥不問得失﹐輒請益兵﹐於是召募日增﹐而兵額之多﹐遂倍前世。其後寶元﹑慶曆之間﹐元昊竊發﹐復使諸道皆點民爲兵﹐而沿邊所屯至七八十萬﹐自是天下遂以百萬爲額。𨿽復近歲無事﹐而關中之兵至於二十八萬﹐舉雍熙天下之眾﹐適以備方今關中一隅之用﹐兵多之甚﹐於此見矣。然臣聞方今宿遷之兵﹐分隸堡障﹐戰兵統於將師者﹐其實無幾。每一見賊﹐賊兵常多﹐我兵常少﹐眾寡不敵﹐每戰輒敗。往者將帥失利﹐未有不以此自解者也。夫祖宗之兵至少而常若有餘﹐今世之兵至多而常患於不足﹐此二者不可不察也。兵法有之曰﹕興師十萬﹐出徵千里。百姓之費﹐公家之奉﹐日費千金﹐內外騷動﹐怠於道路者七十萬家﹐而愛爵祿﹑百金不能知敵之情者﹐不仁之至也。故三軍之事﹐莫親於間﹐賞莫重於間﹐間者﹐三軍之司命也。臣竊惟祖宗用兵至於以少爲多﹐而今世用兵至於以多爲少﹐得失之原﹐皆出於此。何以言之﹖臣聞太祖用李漢超﹑馬仁瑀﹑韓令坤﹑賀惟忠﹑何繼筠等五人使備契丹﹐用郭進﹑武守琪﹑李謙溥﹑李繼勛等四人使備河東﹐用趙贊﹑姚內斌﹑董遵誨﹑王彥升﹑馮繼業等五人使備西羌﹐皆厚之以關市之徵﹐饒之以金帛之賜﹐其家屬之在京師者﹐仰給於縣官﹐貿易之在道路者﹐不問其商稅。故此十四人者﹐皆富厚有餘﹐其視棄財棄糞土﹐賙人之急如恐不及。是以死力之士﹐貪其金錢﹐捐軀命﹐冒患難﹐深入敵國﹐刺其祕計而效之。至於飲食動靜﹐無不畢見﹐每有入寇﹐輒先知之。所備者寡﹐而兵力不分﹐敵之至者﹐舉皆無得而有喪﹐是以當此之時﹐備邊之兵﹐多者不過萬人﹐少者五六千人﹐以天下之大﹐而三十萬兵足爲之用。今則不然﹐一錢以上﹐皆籍於三司﹐有敢擅用﹐謂之自盜。而所謂公使錢﹐多者不過數千緡﹐百須在焉﹐而監司又伺其出入而繩之以法。至於用間﹐則曰官給茶采。夫百餅之茶﹐數束之采﹐其不足以易人之死也明矣。是以今之爲間者皆不足恃﹐聽傳聞之言﹐采疑似之事﹐其行不過於出境﹐而所問不過於熟戶﹐得有藉口以欺其將帥則止矣﹐非有能知敵之至情者也。敵之至情不可得而知﹐故常多屯兵以備不意之患﹐以百萬之眾而常患於不足﹐由此故也。陛下何不權其輕重而計其利害。夫關市之徵比於茶采則多﹐而三十萬之奉比於百萬則約﹐眾人知目前之害而不知歲月之病﹐平居不忍棄關市之徵以與人﹐至於百萬﹐則恬然而不知怪。昔太祖起於布衣﹐百戰以定天下﹐軍旅之事﹐其思之也詳﹐其計之也熟矣﹗故臣願陛下復修其成法﹐擇任將帥而厚之以財﹐使多養間諜之士﹐以爲耳目。耳目旣明﹐𨿽有彊敵﹐而不敢輒近﹐則𨿽雍熙之兵﹐可以足用於今世。陛下誠重難之﹐臣請陳其可減之實。何者﹖今世之彊兵﹐莫如沿邊之土人﹐而今世之惰兵﹐莫如內郡之禁旅。其名愈髙﹐其廩愈厚﹐其廩愈厚﹐其材愈薄。往者西邊用兵﹐禁軍不堪其役﹐死者不可勝計。羌人每出﹐聞多禁軍﹐輒舉手相賀﹐聞多土兵﹐輒相戒不敢輕犯。以實較之﹐蓋由土兵一人﹐其材力足以當禁軍三人﹔而禁軍一人﹐其廩給足以贍土兵三人。使禁軍萬人在邊﹐其用不能當三千人﹐而常耗三萬人之畜﹐邊郡之儲﹐比於內郡﹐其價不啻數倍。以此權之﹐則土兵可益而禁軍可損﹐𨿽三尺童子﹐知其無疑也。陛下誠聽臣之謀﹐臣請使禁軍之在內郡者﹐勿復以戍邊﹐因其老死與亡而勿復補﹐使足以爲內郡之備而止﹐去之以漸﹐而行之以十年﹐而冗兵之獘可以去矣。冗費之說曰﹕世之冗費﹐不可勝計也。請言其大與臣之所知者﹐而陛下以類推之。臣聞事有所必至﹐恩有所必窮。事至而後謀﹐則害於事﹔恩窮而後遷﹐則傷於恩。昔者太祖﹑太宗﹐惇睦九族﹐以先天下。方此之時﹐宗室之眾無幾也﹐是以合族於京師﹐久而不別。世歷五聖﹐而太平百年矣﹐宗室之盛﹐未有過於此時者也。祿廩之費﹐多於百官﹐而子孫之眾﹐宮室不能受﹐無親疏之差﹐無貴賤之等﹐自生齒以上﹐皆養於縣官﹐長而爵之﹐嫁娶喪葬﹐無不仰給於上。日引月長﹐未有知其所止者﹐此亦事之所必至﹐而恩之所必窮者也。然而未聞所以謀而遷之。古者﹐天子七廟﹐三昭三穆與太祖而七﹐以人子之愛其親﹐推而上之﹐至於其祖﹐由祖而上﹐至於百世﹐宜無所不愛﹐則宜無所不廟。苟推其無窮之心﹐則百世之祖皆廟而後爲稱也。聖人知其不可﹐故爲之制﹐七廟之外﹐非有功徳則疊毀﹐春秋之祭不與。莫貴於天子﹐莫尊於天子之祖﹐而廟不加於七﹐何者﹖恩之所不能及也﹐何獨至於宗室而不然並臣聞三代之間﹐公族有以親未絕而列於庶人者。兩漢之法﹐帝之子爲王﹐王之庶子﹐猶有爲侯者。自侯以降﹐則庶子無復爵土﹐蓋有去而爲民者﹐有自爲民而復仕於朝者。至唐亦然。故臣以爲凡今宗室﹐宜以親疏貴賤爲差﹐以次出之﹐使得從仕﹐比於異姓﹐擇其可用﹐而試之以漸。凡其祿秩之數﹐遷敍之等﹐黜陟之制﹐任子之令﹐與異姓均。臨之以按察﹐持之以寮吏﹐威之以刑禁﹐以時察之﹐使其不才者不至於害民﹐其賢者有以自效。而其不任爲吏者﹐則出之於近郡﹐官爲廬舍而廩給之﹐使得占田治生﹐與士庶比。今聚而養之﹐厚之以不訾之祿﹐尊之以莫貴之爵﹐使其賢者老死鬱鬱而無所施﹐不賢者居處隘陋戚戚而無以爲樂﹐甚非計之得也。昔唐武徳之初﹐封從昆弟子自勝衣以上﹐皆爵郡王。太宗卽位﹐疑其不便﹐以問大臣﹐封徳彜曰「爵命崇則力役多﹐以天下爲私奉﹐非至公之法也。」於是疏屬王者降爲公。夫自王而爲公﹐非人情之所樂也﹐而猶且行之﹐今使之爵祿如故而獲治民﹐𨿽有內外之異﹐宜無有怨者。然臣觀朝廷之議﹐未嘗敢有及此﹐何者﹖以宗室之親而布之於四方﹐懼其啟姦人之心而生意外之變也。臣竊以爲不然。古之帝王﹐好疑而多防﹐𨿽父子兄弟﹐不得尺寸之柄﹐幽囚禁錮﹐齒於匹夫者﹐莫如秦﹑魏。然秦﹑魏皆數世而亡﹐其所以亡者﹐劉氏﹑項氏與司馬氏﹐而非其宗室也。故爲國者苟失其道﹐𨿽胡﹑越之人﹐皆得謀之﹐苟無其釁﹐𨿽宗室誰敢覬者﹗惟陛下蕩然與之無疑﹐使得以次居外﹐如漢﹑唐之故﹐此亦去冗費之端也。臣聞漢﹑唐以來﹐重兵分於四方﹐𨿽有末大之憂﹐而饋運之勞不至於太甚。祖宗受命﹐懲其大患而略其細故﹐斂重兵而聚之京師﹐根本旣彊﹐天下承命而服﹐然而轉漕之費遂倍於古。凡今東南之米﹐每歲並汴而上﹐以石計者﹐五六百萬﹐山林之木盡於舟楫﹐州郡之卒敝於道路﹐月廩歲給之奉不可勝計﹐往返數千里﹐饑寒困迫﹐每每侵盜﹐雜以他物﹐米之至京師者﹐皆非完物矣。由此觀之﹐今世之法﹐直以其力致之﹐而不計其患﹐非法之良者也。臣願更爲之法﹐舉今每歲所運之數而四分之﹐其二卽用舊法﹐官出船與兵而漕之﹐凡皆如舊。其一﹐募六道之富人﹐使以其船及人漕之﹐而所過免其商稅﹐能以若干至京師而無所欺盜敗失者﹐以今三司軍大將之賞與之。方今濱江之民﹐以其船爲官運者﹐不求官直﹐蓋取官之所入而不覆核者﹐得甚贏以自潤﹐而富民之欲仕者﹐往往求爲軍大將﹐以此﹐宜有召募者。其一﹐官自置場﹐而買之京師﹐京師之兵當得米而不願者﹐計其直以錢償之。夫物有常數﹐取之於南﹐則不足於北﹐薘之於東﹐則有餘於西﹐此數之必然而不可逃者也。今官欲買之﹐其始不免於貴﹐貴甚則東南之民傾而赴之﹐赴之者眾﹐則將反於賤﹐致賤必以貴﹐致貴必以賤﹐此亦必然之數也。故臣願爲此二者與舊法皆立﹐試其利害而較其可否必將有可用者﹐然後舉而從之﹐此又去冗費之一端也。臣聞富國有道﹐無所不卹者﹐富之端也﹐不足卹者﹐貧之源也。從其可卹而收之﹐無所不收﹐則其所存者廣矣﹔從其無足卹而棄之﹐無所不棄﹐則其所亡者多矣。然而世人之議者則不然﹐以爲天下之富而顧區區之用﹐此有司之職而非帝王之事也。此說之行於天下﹐數百年於玆矣﹐故天下之費﹐其可已者﹐常多於舊。臣不敢遠引前世﹐請言近歲之事。自嘉祐以來﹐聖人疊興﹐而天下之吏﹐京秩以上﹐再遷其官﹐天下郡守職司﹐再補其親戚。自治平京師之大水﹐與去歲河朔之大震﹐百役玆作﹐國有至急之費﹐而郊祀之賞不廢於百官。自橫山用兵﹐供億之未足﹐與京西流民勞徠之未息﹐官私乏困﹐日不暇給﹐而宗室之喪﹐不候歲月而葬。臣以此觀之﹐知朝廷有無足卹之義﹐臣誠知事之旣往無可爲者。然苟自今從其可卹而救之﹐則無益之費猶可漸減﹐此又去冗費之一端也。臣不勝拳拳私憂過計﹐爲是三冗之說以獻。伏惟陛下思深謀遠﹐聽斷詳盡﹐於天下之事無所不矚﹐臣之所陳﹐何足言者﹗然臣愚以爲﹐苟三冗未去﹐要之十年之後﹐天下將益衰耗﹐難以復治。陛下何不講求其原而定其方略﹐擇任賢俊﹐而授之以成法﹐使皆久於其官﹐而後責其成績。方今天下之官﹐泛泛乎皆有欲去不久之心﹐侍從之臣逾年而不得代﹐則皇皇而不樂。今𨿽不能使之盡久﹐然至於諸道之職司﹐三司之官吏﹐沿邊之將佐﹐此皆與天子共成事者也。天下之事將責成之而不久其任﹐開其源者不見其流﹐發其謀者不見其成功﹐此事之所以不得成也。陛下誠擇人而用之﹐使與二府皆久於其官﹐人知不得苟免﹐而思長久之計﹐君臣同心﹐上下協力﹐磨之以歲月﹐如此而三冗之獘乃可去也。然而爲此猶有所患﹐何者﹖今世之士大夫惡同而好冗﹐疾成而喜敗﹐事苟不出己﹐小有齟齬不合﹐則羣起而排之。借如今使按察之官﹐任其屬吏﹐歲終無過﹐此其勢必將無所不按﹐得罪者必多於其舊﹐然則天下之口紛然非之矣。不幸而有一不當﹐眾將羣指以罪﹐法一不當不能動﹐不幸而至於再三﹐𨿽上之人﹐亦將不免於惑。眾人非之於下﹐而朝廷疑之於上﹐攻之者眾﹐而持之者不堅﹐則法從此敗矣。蓋世有耕田而以其耜殺人﹐或者因以耕田爲可廢。夫殺人之可誅﹐與耕田之不可廢﹐此二事﹐安得以彼而害此哉﹗夫按人而不以其實者﹐罪之可也﹐而法之是非﹐則不在此。苟陛下誠以爲可行﹐必先能破天下之浮議﹐使良法不廢於中道﹐如此而後﹐三冗之敝可去也。三冗旣去﹐天下之財得以日生而無害﹐百姓充足﹐府庫盈溢﹐陛下所爲而無不成﹐所欲而無不如意。舉天下之眾﹐惟所用之﹐以攻則取﹐以守則固﹐𨿽有西戎﹑北狄不臣之國﹐宥之則爲漢文帝﹐不宥則爲唐太宗﹐伸縮進退﹐無不在我。今陛下不事其本﹐而先舉其末﹐此臣所以大惑也。臣不勝憤懣﹐越次言事﹐雷霆之譴﹐無所逃避。臣轍誠恐惶恐﹐稽首頓首。謹書。﹞疏入﹐上批付中書曰「詳觀疏意﹐如轍潛心當今之務﹐頗得其要﹐郁於下僚﹐無所申布﹐誠亦可惜。」召對而有是命。﹝《紀事本末》卷六十六。案﹕《欒城集》潁川遺老傳云﹕轍年十九舉進士﹐釋褐﹐二十三舉直言﹐仁宗親策之於廷。時上春秋髙﹐始於倦勤﹐轍因所問極言得失。策入﹐轍自謂必見黜。然考官司馬君實第以三等﹐範景仁難之。蔡君謨曰「吾三司使也﹐司會之言﹐吾愧之而不敢怨。」惟胡武平以爲不遜﹐力請黜之。上不許﹐曰「以直言召人﹐而以直言棄之﹐天下謂我何﹖」宰相不得已﹐寘之下第﹐除商州軍事。知制誥王介甫意其右宰相專攻人主﹐比之谷永﹐不肯撰詞。宰相韓魏公哂曰「此人策語﹐謂宰相不足用﹐欲得婁師徳﹑郝處俊而用之﹐尙以谷永未疑之乎﹗」知制誥沈文通亦考官也﹐知其不然﹐故文通當制有愛君之言。諫官楊樂道見上﹐言「轍﹐臣所薦﹐陛下赦其狂直而收之﹐盛徳之事﹐乞宣付史館。」上悅﹐從之。是時先君被命修《禮書》﹐而兄子瞻出簽書鳳翔判官﹐傍無侍子﹐乃奏乞養親。三年﹐子瞻解還﹐轍始求爲大名府推官。逾年﹐先君捐館捨。及除喪﹐神宗嗣位旣三年矣﹐求治甚急﹐轍以書言事﹐卽日召對延和殿。時王介甫新得幸﹐以執政領三司條例﹐上以轍爲之屬﹐不敢辭。﹞

６﹑乙酉﹐陳升之﹑王安石等言「除獘興利﹐非合眾智則不能盡天下之理。乞詔三司判官﹑諸路監司及內外官有知財用利害者﹐詳具事狀聞奏﹐諸色人聽於本司陳述。」於是﹐詔令三司判官及發運轉運使﹑副﹑判官﹐及提舉輦運使﹑糴糶市舶榷場﹑提點鑄錢﹑制置解鹽等臣僚﹐限受詔後兩月各具所知本職及職外財用利害聞奏。詔曰「朕以理財之臣失於因循﹐法遂至大壞﹐內外臣僚有能知財用利害者﹐詳具事狀聞奏﹔其諸色人亦具事理於制置三司條例陳狀﹐在外者卽隨所屬州軍投狀繳條例司。」﹝《紀事本末》卷六十六。案﹕《東都事略》﹕二年三月己酉﹐詔曰「朕以爲欲致治於天下者﹐必富之而後可教。今縣官之費不給﹐而民財大屈﹐故特詔輔臣置司於內﹐以革其大獘。夫事專於所習﹐則能明乎得失之原。今將權天下之財而資之於有司﹐能習知其事者焉﹐則其所得必精﹐所言必通﹐聚而求之﹐固足以成吾富民之術。若夫苛刻之論﹐務欲朘削在下而斂怨於上者﹐斯亦朕之所不取。宜令三司判官﹑諸路監司及內外官﹐限受詔後兩月﹐各具財用利害聞奏。」﹞

７﹑戊子﹐夏國主秉常進誓表﹐請給還綏州﹐卽歸塞門﹑安遠二寨。乃以誓詔答之﹐候交割二寨﹐始還綏州。﹝《紀事本末》卷八十三。案﹕《續宋編年資治通鑑》﹕三月﹐冊秉常爲夏國主。案﹕《宋史﹟夏國傳》﹕二年二月﹐遣河南監牧劉航等冊秉常爲夏國主。三月﹐夏人入秦州﹐陷劉溝堡﹐殺範願。旣而進誓詔﹐及請以安遠﹑塞門二砦易綏州。初﹐朝議欲官爵夏之首領﹐計分其勢﹐郭逵以爲彼必不受詔﹐且彼旣恭順﹐宜布以大信﹐不當誘之以利。秉常果不奉詔﹐遣都羅重進來言曰「上方以孝治天下﹐柰何反教小國之臣叛其君哉﹗」乃賜誓詔﹐而綏州待收二砦迺還。夏主受冊而二砦不歸﹐且欲先得綏州﹐遣罔萌訛以誓詔來言。及趙卨往交地﹐萌訛對以朝廷本欲得二砦﹐地界非所約。卨曰「若然﹐安遠﹑塞門二墻墟耳﹐安用之﹗」遂罷﹐詔城綏州。是《續宋編年資治通鑑》冊秉常在三月。《宋史﹟夏國傳》在二月﹐日月有異。《宋文鑑》卷三十二﹕王珪《立夏國主冊文》﹕「維熙寧二年﹐歲次己酉﹐三月﹐皇帝若曰﹕『於戲﹗昔堯合萬邦而民風和﹐周建列土而王業楙﹐若古申命﹐蓋國家之成法。咨爾秉常﹐迪性純一﹐持躬靖虔。生稟山川之靈﹐舊傳弓鉞之賜。撫西夏尊於本朝﹐知事君必盡其節﹐知守國當保其眾。乃內發誠素﹐外孚誓言﹐質之天地而不欺﹐要之日月而不昧。朕用稽酌故典﹐表顯徵實﹐錫爾茅土之封﹐不爲不寵﹔加爾以車服之數﹐不爲不榮。涓辰旣良﹐備物旣渥﹐誕舉丕冊﹐以華一方。今遣朝奉郎﹑守尙書司封郎中﹑上輕車都尉﹑賜紫金魚袋劉航﹐文思副使﹑銀靑光祿大夫﹑檢校太子賓客劉怤持節﹐冊命爾爲夏國主﹐爲宋藩輔。夫履謙順者靡不膺長福﹐懷驕肆者靡不蹈後虞。率身和民﹐時乃之績。往欽哉﹗予一人之彜訓﹐可不愼歟﹗」﹞

８﹑兩府奏事﹐上卽問王安石制置條例司如何﹐安石曰「已檢討文字﹐略無倫敍﹐亦有待人而後可舉者。然今欲理財﹐則須使能﹐天下但見朝廷以使能爲先﹐而不以任賢爲急﹐但見朝廷以理財爲務﹐而於禮義教化之際﹐有所未及﹐恐風俗壞﹐不勝其獘。陛下當先驗國體﹐有先後緩急。」上頷之。﹝《紀事本末》卷六十六。案﹕《宋史全文資治通鑑》所載與此文同﹐惟系之壬辰二十五日。《紀事本末》系戊子﹐乃二十一日也。﹞

９﹑壬辰﹐上問措置宗室事﹐富弼曰「此事誠當出於陛下﹐外人謀之﹐則爲疏間親。」公亮曰「此亦當自外裁定。」弼曰「爲之當以漸﹐恐致紛紜。」安石曰「此事但欲於恩義間無傷﹐使被者可安而已﹐不論漸不漸也。今欲裁恩澤﹐何能免其紛紜﹗但陛下不爲卹﹐則事可爲也。」上又問裁定親疏之宜﹐公亮以爲當從上身爲親疏。上曰「當以祖宗爲限斷。」安石曰「以上身卽是以祖宗爲限斷也。」﹝《紀事本末》卷六十七。﹞

１０﹑是月﹐知渭州蔡挺攺陜西轉運副使。﹝《長編》卷一百九十六﹕嘉祐七年二月辛巳﹐挺措置鹽獘。原注﹕云﹕熙寧二年三月丙寅﹐攺陜副。案﹕二年三月戊辰朔﹐無丙寅日﹐原注有誤﹐姑附月末。﹞

１﹑四月丁酉朔﹐並臣拜表上尊號曰奉元憲道文武仁孝。詔答不允﹐曰「今滅變屢出﹐可亟罷此議﹐𨿽加虛名﹐實以浼余。」先是﹐上謂執政曰「尊號於朕無益加損﹐縱有百字亦何益﹐然受否於人情孰安﹖」曾公亮曰「人情固願陛下受之。」富弼曰「陸贄勸徳宗不受尊號﹐顧其時與今異。」上曰「其時在播遷之中。」安石曰「陛下受尊號﹐人固以爲宜﹐卽緣變異多﹐謙屈而不受﹐亦自爲美﹐然受與不受﹐於理皆可也。陛下能察受與不受﹐無加損之理﹐則此事在陛下裁度。」上曰「三尺童子亦知無加有損也。」遂降此詔。﹝《紀事本末》卷八十一。案﹕《續宋編年資治通鑑》﹕羣臣請上尊號及作樂﹐上以久旱不許。並臣固請作樂﹐富弼言「故事﹐有滅變皆徹樂﹐恐以同天節遼使當上壽﹐故未斷其請。臣以爲此盛徳事﹐正當以示夷狄﹐乞並罷上壽。」從之。卽日而雨。考《宋史﹟本紀》﹐四月壬寅﹐遼遣耶律昌等來賀同天節。《東都事略》載四月甲辰詔云﹕方夏大旱﹐麥將槁。朕惟滅變之來﹐蓋不虛發﹐豈朕政令未孚﹐聽納靡中﹐以致厥咎﹖與其罷同天節上壽﹐公卿大夫其勉修厥職﹐以圖修復。﹞

２﹑戊戌﹐權知開封府滕甫知瀛州﹐甫以父諱﹐辭攺知鄆州。知瀛州李肅之爲天章閣待制﹑知開封府。先是﹐知定州孫長卿歲滿﹐上欲令甫與長卿易任﹐富弼﹑曾公亮未對﹐王安石獨以爲宜﹐弼請徐議之。旣退﹐富弼﹑曾公亮曰「甫姦人﹐宜在外。」他日進見﹐上又欲令肅之代長卿﹐弼極稱其才。公亮曰「肅之不如長卿。」安石曰「長卿細密﹐然兩人皆可試府事也。」於是命肅之代甫﹐而長卿再任知定州。甫性疏達﹐在上前論事如家人父子﹐言無文飾﹐洞見肝膈。上待甫甚厚﹐時遣小黃門﹐持短封禦札問事﹐甫往往滉示於人。或見禦札用字有誤者﹐因讒甫以爲揚上之短﹐上由是疏焉。安石嘗與甫同考試﹐語言不相能﹐深惡甫﹐故極力排出之。甫入辭﹐言於上曰「臣知事陛下而已﹐不能事黨人﹐願陛下少回當日之眷﹐無使臣爲黨人所快﹐則天下知事君爲得﹐而事黨人爲無益矣﹗」上爲攺容。﹝《紀事本末》卷五十三﹑卷五十八。案﹕《東都事略》於《滕元發傳》所載﹐治平四年﹐以知制誥除知開封府﹐遷禦史中丞。熙寧元年﹐京師郡國地震﹐上疏指陳滅由﹐出知秦州。神宗畱不遣。河朔地大震﹐命爲安撫使﹑知開封府。王安石立新法﹐恐有言而上信之﹐因以事出之於外﹐以翰林侍讀學士知定州。然此謂甫知鄆州而長卿再任定州﹐是甫非卽知定州也。《東都事略》與此異文。《宋史滕元發傳》云﹕因事以翰林學士出鄆州﹐徙定州。《孫長卿傳》﹕加龍圖閣直學﹑知定州。熙寧元年﹐河北地大震﹐城郭倉庾皆隤﹐長卿盡力補繕。神宗知其能﹐轉兵部侍郎﹐畱再任。明年﹐卒。據此﹐則甫先知鄆州﹐至長卿卒﹐乃代之知定州。甫知鄆州時﹐長卿殆尙未卒也﹐後言新法時﹐則已在定州。﹞

３﹑丁未﹐上初欲用王安石爲參知政事﹐曾公亮因薦之﹐參知政事唐介曰「安石恐難大任。」上曰「卿謂文學爲不可任耶﹖經術不可任耶﹖吏事不可任耶﹖」介曰「非謂此也。安石好學而泥古﹐議論迂闊﹐若使爲政﹐恐多所變更﹐必擾天下。」退至中書﹐謂公亮等曰「今日安石之言果用﹐天下困擾﹐諸公當自知之耳﹗」時執政進除目﹐上久之不決﹐旣數日﹐乃曰「朕問王安石以爲然﹐可卽施行。」介曰「陛下比擇大臣付以天下之事﹐此中書小小遷除﹐陛下尙未以信﹐𨿽廣詢博訪﹐亦宜謹密。今明白如此﹐使中書政事決可否於翰林學士。臣近每聞陛下宣諭某某事問安石﹐以爲可卽施行﹐某某事以爲不可未得施行﹐如此則執政何所用﹖必以臣爲不才﹐當先罷免﹐此語傳之天下﹐恐非信任體也。」安石旣執政﹐奏言「中書處分事用札子﹐皆言奉旨﹐不中理者常十八九﹐不若令中書自出牒﹐不必稱聖旨。」上愕然。介曰「太宗時寇準用札子遷馮拯等官不當﹐拯訴之﹐太宗曰﹕『前代中書有堂牒指揮事﹐乃權臣藉此以威福天下。太祖朝趙普爲相﹐堂牒重於敕命﹐尋令削去。今復置札子﹐何異堂牒﹖』張洎因言﹕『札子乃中書行遣小事﹐若廢之﹐則別無公式』太宗曰﹕『大事則降敕﹐其當用札子﹐亦須奏裁。』此所以稱聖旨也。今安石不欲稱聖旨﹐則是政不自天子出也﹐使執政皆忠賢﹐猶爲人臣擅命﹐義亦難安﹐或非其人﹐豈不害政﹖」上曰「太宗制置此事極當。」﹝案﹕札子卒從王安石﹐故紹聖間章惇乃以藉口。﹞及安石議謀殺人傷者許首﹐案﹕事見元年。介數與安石爭論於上前﹐介曰「此法天下皆以爲不可首﹐獨曾公亮﹑王安石以爲可首。」安石曰「以爲不可首者皆朋黨耳。」安石彊辧﹐上主其語。介不勝憤悶﹐居頃之﹐疽發背而卒。﹝《紀事本末》卷五十九。案﹕《續宋編年資治通鑑》﹕唐介薨﹐上臨其喪﹐謚曰質肅。《編年備要》云﹕介疾﹐上臨問﹐爲之出涕﹐至是躬臨其喪。徐乾學《通鑑後編》云﹕介病亟﹐帝臨問流涕﹐旣卒﹐幸其第哭﹐以畫像不類﹐取禁舊藏本賜其家。蓋介爲諫議大夫時﹐仁宗密令圖其像﹐置溫成閣中﹐禦題曰「右正言唐介」﹐外廷不知也﹐至是人始知之。時安石銳意變更﹐帝信任益專﹐介旣死﹐同列無一人敢與之抗者。曾公亮屢請老﹐富弼稱疾不視事﹐趙抃力不勝﹐遇一事變﹐更稱苦者數十﹐故當時謂「中書有生老病死苦」﹐蓋言安石生﹐公亮老﹐富弼病﹐唐介死﹐趙抃苦也。﹞

４﹑己酉﹐富弼言先朝稍逐言事者﹐人遂罕敢言事。﹝《紀事本末》卷五十五。原注﹕云﹕此四月十三日事。﹞

５﹑丁巳﹐條例司乞選官分行天下。﹝《長編》卷二百十三﹕熙寧四年十月壬子﹐頒募役。原注﹕條例司乞選官分行天下﹐《實錄》在二年四月二十一日﹐於是遣八人者出使。案﹕《編年備要﹕遣使察農田水利賦役﹐從三司請也。八人爲劉彜﹑謝卿材﹑王廣廉﹑侯叔獻﹑程顥﹑盧秉﹑王汝翼﹑曾亢。《太平治迹統類》﹕蘇轍》初爲檢詳文字﹐朝廷數召劉彜等八人遣之四方﹐轍因求見﹐宰相陳升之問﹕「君何來也﹖」對曰「有疑欲問耳。近日詔八使遣往諸路﹐不審公知利害所在﹐而使案實之耶﹖未知漫遣出使外羅諸事耶﹖」升之曰「君意謂何﹖」曰「昔嘉祐遣使寬卹﹐旣還奏﹐例多難行﹐爲天下笑。今何以異﹗」升之曰「吾昔奉詔看詳寬卹事﹐如範堯夫所言多中理。」轍曰「公知不便﹐而特遣使者之不行﹐若之何﹖」﹞

６﹑是月﹐司門郎中王浹知嘉州﹐駕部郎中髙良佐知蜀州。﹝《長編》卷二百十四﹕熙寧三年八月辛巳﹐詔劾嘉﹑蜀二州違朝旨不報提舉常平倉罪。原注﹕知嘉州﹑司門郎中王浹﹐二年四月到任﹔知蜀州﹑駕部郎中髙良佐﹐四月到任。案﹕原文已佚。浹與良佐受命﹐不得其時﹐姑依原注附月末。﹞

《續宋編年資治通鑑》﹕四月﹐河決﹐地震﹐旱﹐避殿減膳。案﹕河決在元年六月七月﹐地震在元年七月八月﹐此於「河」字上脫「以」字。又案﹕《宋史本紀》﹕二月乙巳﹐帝以滅變避正殿﹐減膳徹樂。三月丙戌﹐命宰臣禱雨。乙未﹐以旱慮囚。四月甲子﹐禦殿復膳。據《十朝綱要》《編年備要》﹐均云四月甲辰﹐詔以大河決溢﹑地震相仍﹐方夏大旱﹐自乙巳避殿﹑減膳﹑撤樂﹐罷同天節上壽﹐令羣臣勉修厥職﹐以圖修復。《太平治迹統類》云﹕上憂旱甚﹐言當避正殿﹐又恐妨同天節宴人使。富弼曰「此但係陛下至誠﹐亦不須避殿。」上曰「避殿亦是文飾。」弼曰「陰陽不和﹐皆臣等燮理無狀所致。然臣等微眇﹐不足動天﹐陛下以至誠感﹐則天必應也。」四月罷同天節﹐是日雨。富弼言「陛下避殿﹑減膳﹑撤樂﹐三大事誠合典禮﹐誕日特罷稱觴﹐最爲深切﹐所以動天地。當日得雨﹐幽靈大效﹐如在目前。伏願陛下毋以今日雨澤爲善﹐當以屢見滅變爲懼。蓋修徳致雨﹐其應如此﹐萬一有損﹐其滅應豈有緩耶﹗」上親答書曰「義忠言親﹐理正文直。苟非意篤愛君﹐志在王室﹐何以臻此﹗敢不置之枕席﹐銘諸肺腑﹐終老是戒。更願公不替今日之志﹐則天滅不難弭﹐太平可立俟也。」神宗同天節﹐四月十日。是年四月丁酉朔﹐十日爲丙午﹐其前一日則初九日乙巳。今考諸書所載﹐均以避殿﹑減膳在四月乙巳﹐非二月乙巳。《宋史本紀》與此異月﹐恐誤。況《宋史五行行》志四﹕熙寧二年三月旱甚。則《本紀》二月避殿﹑減膳已與《志》不合。避減專因旱甚﹐若因河決地震﹐似當元年已應避減﹐不應在二年二月始下詔也。

１﹑五月﹝案﹕錢大昕《四史朔閏考》﹕是月丙寅朔。﹞丁卯﹐上論謀殺自首事﹐王安石因具論其故﹐又論律非中材一人之所能具﹐然亦不盡理。死刑之次﹐卽是流刑﹐但居作而不杖。此自唐以來﹐卽守此律不得﹐如此類亦甚多。上曰「漢文帝廢肉刑是否﹖富弼曰「極是。」安石曰「當時𨿽廢肉刑﹐而人多笞死﹐卽如折人兩肢﹐或瞎人兩目﹐今乃流三千里而已﹐此何足以報其罪﹗又彊盜五百貫卽死﹐若有肉刑﹐此但刖而已。」弼曰「此非通論。刑者不可復寧﹐𨿽欲自新﹐其路無由﹐除肉刑乃所以開人自新耳。」上曰「然入肉刑者﹐皆有已甚之罪故也。」﹝《紀事本末》卷七十五。﹞

２﹑壬午﹐議置嘉祐編敕局。﹝《長編》卷二百十三﹕熙寧三年七月庚戌﹐詔中書門下看詳《嘉祐編敕》。原注﹕初議置局在二年五月十七日。又《長編》卷二百十六﹕三年十月丙子﹐詳定編敕所言﹐乞自今應刪官每月各備十條。原注﹕二年五月十七日可考。案﹕原文已佚﹐就原注輯數字備參考。《玉海》卷六十六﹕熙寧二年三月壬寅﹐命蔡延慶﹑孫永修嘉祐編敕。又云﹕五月﹐以審官爲東院。七年十二月﹐編敕二卷成﹐上之。﹞

３﹑癸未﹐鄭獬知杭州﹐﹝案﹕長編卷二百十二﹕熙寧三年七月庚戌。原注﹕云﹕獬自翰林出守杭州。﹞王拱辰判應天府﹐錢公輔知江寧府。獬與滕甫相善﹐王安石素惡之﹐目爲「滕屠鄭沽」。嘗言於上曰「獬極險﹐不宜使在內。」故事﹐兩制差除﹐必宰相當筆。時富弼在告﹐曾公亮出使西京﹐王安石遽自當筆。議者皆疑安石行其私意﹐禦史中丞呂誨卽奏曰「侍臣者﹐蓋近於尊﹐實陛簾隆峻之級也﹐進之以禮﹐退之以禮﹐乃君臣之分﹐邦國之體也。」宣徽使王拱辰言「陛下執政之初﹐還其舊官﹐委寄北都﹐召入供職﹐不聞有過﹐遷謫在外﹐臣不知陛下用何人薦論而召之﹐因何人訾毀而黜之。翰林學士鄭獬﹐在三班院皆稱公當﹐權府亦甚平允﹐不聞闤曠﹐遽然外補。外傳聞見禁罪人諭興與妻阿牛﹐謀殺婦人阿李公事﹐獬不肯用新法理斷﹐將欲論列﹐故有是逐﹐𨿽轉官得郡﹐實奪其權也。知制誥錢公輔先因營救滕甫遂罷諫院﹐今又被逐﹐蓋甫與王安石素所不足﹐今無罪被黜﹐甚傷公議。龍圖閣直學士韓贄代還未及兩月﹐亟除知江寧府﹐復又何名。臣不惜四人之去﹐所惜朝廷之體﹐無俾權臣盜弄其柄。以臣言是﹐乞追四敕﹔以臣爲非﹐願並臣斥逐。」又奏曰「近除陸詵知成都府﹐就移吳中復知成徳軍﹐數日之間﹐差除特異﹐況宰相不書敕﹐本朝故事﹐未之聞也。傳云禦批付出﹐臣竊疑焉。陛下進退近臣必有常理﹐不應有加膝墮淵之意。如從執政進擬﹐則是自外制中﹐尢非聖哲馭下之體也。」上出誨奏示執政曰「王拱辰等出﹐外間紛紜知否﹖」趙抃﹑王安石曰「不知。」上曰「除拱辰宣徽使自爲再任﹐豈是拔擢﹖」又謂安石曰「誨爲人所使﹐殊不知卿用心。」安石曰「此三人者出﹐臣但媿不能盡理論情﹐暴其罪狀﹐使小人知有所憚﹐不意言者乃更如此。」﹝《紀事本末》卷五十八。﹞

４﹑先是﹐呂誨劾安石疏曰﹕﹝案﹕《紀事本末》卷五十八錄誨此疏於六月誨知鄧州下﹐𨿽係追述之例﹐然前後究嫌失次﹐且安石求去云云﹐諭使視事詔文﹐亦錄於六月。而前僅云詔使視事﹐不錄詔文﹐蓋紀事體則宜﹐然究非編年體。今移晦疏於丙戌日上﹐而以詔文屬丙戌日下﹐復文均刪去不取﹐惟上疏不得其日﹐增「先是」二字。﹞「臣竊以大姦似忠﹐大詐似信﹐惟其用捨﹐系國休戚也。如少正卯之才﹐行僻而堅﹐言僞而辧﹐順非而澤﹐彊記而博﹐非大聖人孰能去之﹖唐盧杞﹐天下謂之姦雄﹐惟徳宗不知﹐終成大患。所以知人之難﹐堯﹑舜猶病。陛下卽位之初﹐起王安石知江寧府﹐未幾﹐召爲學士﹐搢紳皆慶陛下得人﹐及參機務﹐命論未允。臣謹案﹕安石外示朴野﹐中藏巧詐﹐驕蹇慢上﹐陰賊害物﹐眾所共知。今略疏十事。﹝案﹕《編年備要》載誨劾安石十事云﹕嘉祐間﹐因開封府爭鵪鶉公事不當﹐禦史催促謝罪﹐傲倨不從﹐一也。安石每遷小官﹐遜避不已﹔及除翰林學士﹐不聞固辭。先帝臨朝﹐則有山林獨往之志﹔陛下卽位﹐則有金鑾侍從之樂。見利忘義﹐好名嗜進﹐二也。安石在經筵﹐力請坐講﹐將屈萬乘之重﹐自處師氏之尊﹐不識君臣上下之分﹐三也。安石自居政府﹐畱身進說﹐多乞禦批自中出下塞人言﹐是則掠美於己﹐非則斂怨於君﹐四也。許遵誤斷謀殺公事﹐力爲主張妻謀殺夫﹐用案減等科罪。挾情壞法﹐徇利報怨﹐五也。安石入翰林﹐未聞薦士﹐首率同僚稱弟安國之才﹐朝廷與狀元恩例﹐猶謂之薄﹐主試定文卷不優﹐遂罹中傷。賣弄威福﹐無所不至﹐六也。宰相不視朝﹐旬日差除﹐專罷逐近臣不附己者﹐妄言盡出聖衷。作威作福﹐聳動朝廟﹐七也。與唐介爭論謀殺刑名﹐眾非安石而是介。介務守大體﹐不能口舌勝﹐憤懣發疽而死。奏對彊辧﹐淩轢同列﹐八也。章辟光獻言﹐俾岐王遷外﹐離間之罪﹐固不容誅﹐有旨送中書正罪﹐安石堅拒不從﹐九也。制置三司條例兼領兵財﹐又舉三人者勾當﹐八人者巡行。臣未見具利﹐先見其害﹐十也。﹞臣指陳猥瑣﹐煩瀆髙明﹐誠恐陛下之悅其才辯﹐久於倚異﹐情僞不得知﹐邪正無復辧﹐大姦得路﹐羣陰勷進﹐則賢者漸去﹐亂由是生。臣究安石之迹﹐固無遠略﹐惟務攺作﹐立異於人﹐徒文言而飾非﹐將罔上而欺下。臣竊憂之﹐誤天下蒼生﹐必是人也。陛下圖治之宜﹐當稽於眾。方今天滅屢見﹐人情未和﹐惟在澄淸﹐不宜撓濁﹐如安石久居廟堂﹐必無安靜之日。臣所以瀝情而言﹐不虞瀕禍。況陛下志在剛斷﹐察於隱伏﹐當質於士論﹐然後知臣言中否。然詆訐大臣之罪﹐不敢苟逭孤危﹐若寄職分難安﹐當復露章請避怨敵。」疏奏﹐丙戌﹐安石乞辭位﹐上卽封還其奏。﹝案﹕《臨川集》安石《乞罷政事表》云﹕私懷懇摯﹐已具布聞﹐聖訓丁寧﹐未蒙開納。敢冒崇髙之聽﹐再輸悃愊之情。臣聞任賢之方﹐要其有陳方之義﹐止於不能。苟弗集於事功﹐且重罹於疹疾﹐豈容叼據﹐以累明揚。伏念臣猥以孤生﹐親逢聖世﹐昧於量己﹐志欲補於休明﹔失在信書﹐事浸成於迂闊。每煩眾論﹐上淆聖聰。久知素願之難諧﹐繼積屙而自困。辭而去位﹐庶逃竊食之誅﹔勉以就功﹐重荷包荒之徳。𨿽貪順命﹐終懼妨功。伏惟皇帝陛下閎度並容﹐大明俯燭﹐俾垂矜允﹐得遂退藏。如此則孤進之身﹐獲生全於末路﹔具瞻之地﹐得致命於時材。﹞乃賜安石詔曰「昨日已曾面諭朕意﹐謂悉諒也。今得來奏﹐甚駭朕懷。今還卿來奏。天下之事﹐當變更者非止一二﹐而事事如此﹐奚政之爲也﹗卿其反思職分之當然﹐無卹非禮之橫議﹐視事宜如故。」﹝《紀事本末》卷五十八﹑卷六十三。案﹕邵伯溫《聞見前錄》云﹕神宗天資節儉﹐因得老宮人言祖宗時妃嬪公主月俸至微﹐嘆其不及。王安石獨曰「陛下果能理財﹐以天下自奉可也。」帝始有意主靑苗助役之術﹐類如故。呂誨中丞彈章故曰「外示朴野﹐中懷狡詐。」又案﹕邵博《聞見後錄》云﹕熙寧中﹐王介甫初參大政﹐神宗方厲精圖治。一日﹐紫宸早朝﹐二府奏事畢﹐日刻旣晏﹐例隔言事官於中廡﹐須臾﹐上更衣復出﹐以次贊引。時呂獻可爲禦史中丞﹐司馬文正公爲翰林學士﹐侍讀邇英殿﹐將趨經筵﹐相遇於庭中。文正公密問曰「今請見﹐言何事邪﹖」獻可舉手曰「袖中參文﹐乃新參政。」文正公愕然曰「以王介甫之文學行藝﹐命下之日﹐眾皆喜於得人﹐柰何遽言之﹖」獻可正色曰「安石𨿽有時名﹐上意所向﹐然好執邪見﹐不通物情﹐輕信難回﹐喜人佞己﹐聽其言則美﹐施於用則疏﹐若在侍從﹐猶或可容﹐置之宰輔﹐天下必受其禍。」文正公曰「與公素爲心交﹐苟有懷﹐不敢不盡。今日之論﹐未見不善之迹﹐似傷恩遽。或別有章疏﹐願先進呈﹐姑畱是事﹐更加籌慮可乎﹖」獻可曰「上新嗣位﹐富於春秋﹐朝夕所與謀議者﹐二三執政而已。苟非其人﹐將敗國事﹐此乃心腹之疾﹐治之惟恐不及﹐顧可緩耶﹗」語未竟﹐邠門吏抗聲追班﹐遂趨而出。文正公退﹐終日思﹐不得其說。旣而搢紳間浸有傳其章疏者﹐往往偶語竊議﹐譏其太過。未幾﹐聞中書置三司條例司﹐介甫以平日諂諛躁進之士﹐悉辟召爲屬吏﹐朝夕相與爲謀議。以經綸天下爲己任﹐務變更祖宗法﹐斂民財以足國用﹐妄引古書﹐蔽其誅剝之實﹔輔弼大臣﹐異議不可回﹔臺諫從官﹐力爭不能奪﹔郡縣監司﹐奉行微忤其意﹐則譴詘隨之﹐於是百姓騷然矣。然後前日之議者嘆服﹐以爲不可及﹐而獻可終緣玆事﹐出知鄧州。嗚呼﹗行辟而堅﹐言僞而辧﹐記詀而博﹐順非而澤﹐惟孔子能識之﹐𨿽子貢之智﹐有所不知也。方介甫自小官以至禁從﹐其學行聲名﹐暴著於天下﹐士大夫識與不識﹐皆謂介甫不用則已﹐用之必能興起太平﹐獻可獨以不然﹐已而考其行事﹐卒如所料。﹞

５﹑丁亥﹐安石具表謝上﹐又使中使撫諭趣入﹐安石又稱疾乞告﹐上再令中使趣入。﹝《紀事本末》卷五十八。﹞

６﹑甲午﹐安石乃入見﹐上謂安石曰「誨殊不曉事﹐詰問又都無可說。」上又謂安石曰「呂誨言卿每事好爲異﹐多作橫議﹐或要內批﹐以自質證﹐又詐妄希朕意﹐此必是中書有人與如此說。朕與卿相知如髙宗﹑傅說﹐亦豈須他人爲助﹖」安石曰「髙宗用傅說﹐起於匹夫﹐版築之中﹐所以能成務者﹐以旁招俊乂﹐列於庶位故也。」上曰「近臣只有呂公著﹐又與呂公弼相放。」安石曰「富弼在密院時﹐婦翁晏殊爲相﹐此亦近例。如呂公著行義﹐陛下所知﹐﹝案﹕邵伯溫《聞見前錄》云﹕介甫平生待晦叔甚恭﹐嘗簡晦叔曰「京師二年﹐疵吝積於心﹐每不自勝﹐一詣長者﹐卽廢然而反。夫所謂徳人之容﹐使人意消者﹐於晦叔得之矣。以安石之不肖﹐不得久從左右﹐以求於心而稍近於道。」又曰「師友之義﹐實有望於晦叔。」故介甫作相﹐薦晦叔爲中丞﹐晦叔迫於天下公議﹐反言新法不便﹐介甫始不悅﹐謂晦叔有驩兜﹑共工之﹤女於﹥矣。﹞豈兄弟爲比﹐用以負陛下﹗今富弼﹑曾公亮大抵欲逆流俗﹐不更獘法﹐恐如此難恃以久安﹐難望以致治。」上亦患之。﹝《紀事本末》卷五十八。﹞

考課院言「準定到考較知縣縣令課法﹕在任斷獄平允﹐民無怨濫﹐賦稅及時了辦﹐不須追擾﹐及差役均平﹐並無論訴之人﹐及𨿽有論訴而無不當之理﹐在任能屏除盜賊﹐理民安居﹐勸課力田﹐使野無曠土﹔又能賑卹困窮﹐不致流離﹐𨿽有流離之人﹐而多方招誘﹐復令歸業﹐一任之中﹐主客戶比舊籍稍有增衍﹐在任架閣庫書簿務令整齊﹐經提刑﹑轉運點檢﹐別無散失﹔及興修水利﹐疏導積水﹐以利民田﹐能勸誘人戶種植桑棗。天下州軍委知州﹑通判﹐每歲取索轄下得替知縣縣令前三條課績﹐兼依舊法四善﹕徳義﹑淸謹﹑公平﹑恪勤﹐采逐人有上項事實﹐卽參詳分爲上﹑中﹑下三等﹐申本路轉運﹑提點刑獄司﹐逐司類聚齊足﹐同共將一路所供三條課績﹑四善事實﹐再行審定。上﹑中﹑下三等內有績狀尢異﹐出於上等之外﹐則定爲優等。如政事昬繆﹐出於下等之下者﹐卽定爲劣等﹐卽不得將合在三等政事。定優或劣﹐其奏狀並限次年春季申奏到﹐送考課院看詳。如所奏委得允當﹐卽本院保明申奏其知縣縣令﹐依下項賞罰﹔若所奏徇情﹐功過不實﹐及虛獎權要﹐固抑孤寒﹐其轉運使副﹑提點刑獄及知州﹑通判﹐並科違制之罪。京朝官系優等人﹐到院日與升在院人名次之上﹐仍令指射家便地差遣﹐及令中書記錄其姓名﹔其劣等人並降入監當。選人系優等﹐如到銓合該磨勘﹐判成過銓日﹐令銓司與不依名次入申引見﹐攺轉合入京朝官﹐近地差遣﹔其未該磨勘者﹐如已系職官﹐並與循資﹔若系令﹑錄﹐卽與兩使職官﹐如系試銜知縣﹐卽令通判﹑司簿定到。武臣﹑知縣爲上下等之人﹐卽乞比類上項賞罰施行。」詔並從之。﹝《紀事本末》卷六十七。案﹕《續宋編年資治通鑑》五月﹐定縣令考績法﹐分上﹑中﹑下三等。上嘗曰「朕思祖宗百戰得天下﹐今以一州生靈付一庸人﹐常痛心疾首。」《紀事》原文不系日﹐據《十朝綱要》系甲午日下。又案﹕《太平治迹統類》﹕上禦資政殿﹐彥博等賜茶畢﹐上曰「便坐﹐欲從容論也。」上語及選任知州未得善否﹐曰「祖宗百戰得天下﹐今以上州生靈付一庸人﹐常痛心疾首。卿等以爲何如則可﹖」彥博奏﹕「以責在監司﹐宜得至公之人﹐委任按察。」公弼曰「朝廷常擇諸路長官﹐十八路監司無不濟矣﹗」《續宋編年通鑑》節錄之﹐附此。﹞

７﹑是月﹐並臣準詔議學校貢舉﹐﹝案﹕《十朝綱要》﹕四月戊午﹐詔兩制﹑兩省﹑禦史臺﹑三司﹑三館臣寮共議貢舉法。﹞多欲變攺舊法﹐獨殿中丞﹑直史館﹑判官告院蘇軾云云。﹝案﹕《東坡集》載此議﹐作熙寧四年正月具議狀。馬端臨《文獻通考》《宋史全文通鑑》《玉海》﹑畢沅《通鑑》均同此﹐作二年五月。《宋史》本傳﹑薛應旂《通鑑》﹐則依《集》作四年。然據《十朝綱要》《玉海》﹐詔議在二年四月﹐具議自應在二年五月﹐不應遲至四年正月﹐去下詔日幾及二年始具議﹔況《長編》四年原書俱存無闕﹐正月並未及此議狀。考王宗稷《東坡年譜》云﹕四年辛亥﹐先生三十六﹐任判官告院兼判尙書祠部。王荊公欲變科舉﹐上疑焉﹐使兩制﹑三館具議。先生獻三言﹐荊公之黨不悅﹐命攝開封府推官﹐有奏《罷買浙燈疏》﹐知雜事誣告先生過失﹐未嘗以一言辧之﹐乞外任避之﹐除通判杭州。然《諫買浙燈疏》《紀事》亦系二年十二月﹐而四年《長編》無文﹐《年譜》所載核以《長編》﹐歧異殊甚。據《長編》卷二百十四熙寧三年八月癸亥有云「詔江淮﹑湖北轉運司體量殿中丞﹑直史館蘇軾居喪﹐服除﹐往復賈販﹐及令李師中供析照驗﹐見軾妄冒差借兵卒事以聞。」謝景溫奏劾故也。景溫與安石連姻﹐安石實使之窮治﹐卒無所得。軾不敢自明﹐久之﹐乞外補。上批出與知州差遣﹐中書不可﹐擬令通判潁州。上批出與判杭州。注云﹕軾通判杭州﹐不得其時。又云﹕軾自此畱京師幾一年。明年夏末秋初及出都﹐由陳州赴杭州。軾有與其兄書云「六月﹐除杭州。」乃明年。今因謝景溫劾奏遂附見。景溫劾軾疏已附注三月丁酉。又《長編》卷二百十三注引林希《野史》云﹕王安石恨怒蘇軾﹐欲害之﹐未有以發。會詔近侍舉諫官﹐謝景溫建言﹐凡被舉官移臺考核﹐所舉非其人﹐卽坐舉者。人固疑其意有所在也。範鎭薦軾﹐景溫卽劾軾向丁父憂歸蜀﹐往還多乘舟﹐載物貨賣私鹽等事。安石大喜﹐以三年八月五日奏上﹐六日事下八路﹐案問水行及陸所歷州縣﹐令具所差借兵夫及柁工﹐詢問賣鹽﹐卒無其實。據此﹐則劾奏誣告﹐乃在三年非四年也。竊疑《年譜》之誤﹐蓋由蘇子由所撰《東坡墓志銘》。有云﹕四年﹐介甫欲變科舉﹐上疑焉﹐使兩制﹑三館議之。公議上﹐上悟曰「吾固疑此﹐得蘇軾議﹐意釋然矣。」卽日召對﹐且問﹕「何以助朕﹖」公辭避久之﹐乃曰「臣竊意陛下求治太急﹐聽言太廣﹐進人太銳。願陛下安靜以待物之來﹐然後應之。」上竦然聽受曰「卿三言﹐朕當詳思之。」介甫之黨皆不悅﹐命攝開封府推官﹐意以多事困之。公決斷精敏﹐聲聞益遠。會上元有旨市浙燈﹐公密疏舊例無有﹐不宜以玩好示人﹐卽有旨罷之。殿前初策進士﹐舉子希合﹐爭言祖宗法制非是。公爲考官﹐退擬答以進﹐深中其病。自是論事愈力﹐介甫愈恨。禦史知雜事者爲誣奏公過失﹐窮治無所得﹐公未嘗以一言自辧﹐乞外任避之﹐通判杭州。然以此求之「四」字恐誤。《墓志銘》此段上有云﹕丁先君憂﹐服除﹐時熙寧二年也。王介甫用事﹐所建立﹐公與介甫議論素異﹐旣還朝﹐寘官告院。下接「四年介甫欲變科舉」云云「四」字疑當作「是」字。「是年」承上「時熙寧二年也」句爲文﹐蓋二年五月議貢舉﹐後爲開封》推官。十二月上《諫買浙燈》疏。三年三月謝景溫劾奏誣告。八月癸亥詔體量供析。乙丑因有語司馬光「軾非佳士」言﹐乃令判杭。四年六月赴杭》。自《墓志銘》作四年﹐而編《年譜》者漫不加察﹐遂滋轇轕。考東坡丁父憂在治平三年四月﹐見歐陽修《老蘇墓志銘》﹐則服除當在熙寧元年八九月﹐至京爲官告院必在二年二三月。至四年正月﹐幾及二載﹐不應一無奏札﹐可疑一。謝景溫劾奏誣告在三年八月五日﹐詔體量供析在三年八月六日﹐《長編》所載日月可考。似《貢舉議》及《諫買浙燈疏》《上神宗書》﹐不應在有旨體量供析後﹐可疑二。《宋史全文資治通鑑》於二年九月載神宗言「軾有文學﹐爲人平靜」﹐至三年八月乙丑﹐《長編載神宗語》司馬光謂「蘇軾非佳士﹐卿誤知之。」若在四年﹐則安石﹑景溫於三年已誣告﹐神宗已謂非佳士﹐何以得議而喜﹖又何必以軾爲人何如問安石乎﹖可疑三。《集》中《再上神宗書》有云﹕自去歲以來﹐所行新法皆不與治同道。立條例司﹐遣靑苗﹐斂助役錢﹐行均輸法云云﹐皆二年事﹐此書上於三年﹐故云去歲。此書在《議貢舉》《諫買浙燈疏》《上神宗書》後﹐若依《年譜》﹐則《再上神宗書》旣在《議貢舉》諸奏後﹐「去歲」二字﹐殊未合﹐可疑四。詔議貢舉﹐據《玉海》《綱要》﹐在二年四月戊午﹐上議似不應隔二年始奏。司馬溫公《傳家集《議貢舉狀》注云熙寧二年五月上﹐東坡尢不應遲至四年正月﹐可疑五。若「四年」二字作「是年」﹐則諸書所載事迹﹐日月無不﹖合。《集》中於《議貢舉狀》以下諸奏﹐均不作「四年」﹐恐係淺人又據《年譜臆攺之﹐不得其月﹐乃以臆斷爲正月也。《紀事》於議狀不載其文﹐今依《集》中錄置附注﹐以備考據。《集中》云﹕得人之道﹐在於知人﹔知人之法﹐在於責實。使君相有知人之才﹐朝廷有責實之政﹐則胥吏﹑皂隸未嘗無人﹐而況於學校貢舉乎﹗𨿽因今之法﹐臣以爲有餘。使君相無知人之才﹐朝廷無責實之政﹐則公卿侍從常患無人﹐況學校貢舉之法乎﹗𨿽復古之制﹐臣以爲不足矣。夫時有可否﹐物有興廢﹐方其所安﹐𨿽暴君不能廢﹔及其旣厭﹐𨿽聖人不能復。故風俗之變﹐法制隨之。譬如江河之徙移﹐順其所欲行而治之﹐則易爲功﹔彊其所不欲而復之﹐則難爲力。使三代聖人復生於今﹐其選舉養才亦必有道矣﹐何必由學﹗且天下固嘗立學矣。慶曆之間﹐以爲太平可待﹐至於今日﹐惟有空名僅存。今陛下必欲求徳行道藝之士﹐責九年大成之業﹐則將變今之禮﹐易今之俗。又當發民力以治宮室﹐斂民財以食遊士﹐百里之內﹐置官立師﹐獄訟聽於是﹐軍旅謀於是﹐又當以時簡不率教者屏之遠方﹐終身不齒﹐則無乃徒爲紛亂以苦天下耶﹗若乃無大變攺而望有益於時﹐則與慶曆之際何異﹗故臣以謂今之學校﹐可因循舊制﹐使先王之舊物不廢於吾世足矣。至貢舉之法﹐行之百年﹐治亂盛衰﹐初不由此。陛下視祖宗之世﹐貢舉之法與今爲孰精﹖言語文章與今爲孰優﹖所得文武長才與今爲孰多﹖天下之事與今爲孰辦﹖較此四者﹐而長短之議決矣。今議者所欲變攺﹐不過數端﹕或曰鄕舉徳行而略文章﹐或曰專取策論而罷詩賦﹐或欲舉唐室故事兼采譽望而罷封彌﹐或欲罷經生朴學而考大義﹐此數者﹐皆知其一不知其二者也。臣請歷言之。夫欲興徳行﹐在於君人者修身以格物﹐審好惡以表俗﹐孟子所謂「君仁莫不仁﹐君義莫不義﹐君之所向﹐天下趨焉。」若欲設科立名以取之﹐則是教天下相率而爲僞也。上以孝取人。則勇者割股﹐怯者廬墓﹔上以廉取人﹐則敝車羸馬﹐惡衣菲食﹐凡可以中上意﹐無所不至矣。徳行之獘﹐一至於此。且自文章而言之﹐則策論爲有用﹐詩賦爲無益﹔自政事言之﹐則詩﹑賦﹑策﹑論均爲無用矣。𨿽知其無用﹐然自祖宗以來﹐莫之廢者﹐以爲設法取士﹐不過如此也。豈獨吾祖宗﹐自古堯﹑舜亦然。《書》曰「敷奏以言﹐明試以功。」自古堯﹑舜以來﹐進人何嘗不以言﹐試人何嘗不以功乎﹗議者必欲以策論定賢愚能否﹐臣請有以質之。近世士大夫﹐文章華靡者莫如楊億﹐使楊億尙在﹐則忠淸鯁亮之士也﹐豈得以華靡少之﹖通經學古者莫如孫復﹑石介﹐使孫復﹑石介尙在﹐則迂闊矯誕之士也﹐又可施之於政事之間乎﹖自唐至今﹐以詩賦爲名臣者﹐不可勝數﹐何負於天下而必欲廢之﹗近世士人﹐纂類經史﹐綴緝時務﹐謂之策括。待問條目﹐搜抉略盡﹐臨時剽竊﹐易首尾以眩有司﹐有司莫能辧也。且其爲文也﹐無規矩準繩﹐故學之易成﹔無聲病對偶﹐故考之難精。以易學之士﹐付難考之吏﹐其獘有甚於詩賦者矣。唐之通榜﹐故是獘法﹐𨿽有以名取人厭伏眾論之美﹐亦有賄賂公行權要請託之害﹐卒使恩去王室﹐懽歸私門﹐降及中葉﹐結爲朋黨之論。通榜取人﹐又豈足尙哉﹗諸科取人﹐多出三路﹕能文者旣已變而爲進士﹐曉義又皆去以爲明經﹐其餘皆朴魯不化者也。至於人才﹐則有定分﹐施之有政﹐能否自彰。今進士日夜治經傳子史﹐貫穿馳騖﹐可謂博矣。至於臨政﹐曷嘗用其一二﹗顧視舊學﹐已爲虛器﹐而欲使此等分別注疏﹐粗論大義﹐而望其才能增長﹐亦已疏矣。臣故曰﹐此數者皆知其一不知其二也。特願陛下畱其遠者大者﹐必欲登俊良﹐黜庸回﹐總覽眾材﹐經略世務﹐則在陛下與二三大臣﹐下至諸路職司與良二千石﹐區區之法﹐何預焉﹗然臣竊有私憂過計者﹐敢不以告。昔王衍好《老》《莊》﹐天下皆師之﹐風俗陵夷﹐以至南渡﹔王搢好佛﹐薘人事而修異教﹐大惓之政﹐至今爲笑。故孔子罕言命以爲知者少也。子貢曰「夫子之文章可得而聞也﹐夫子之言性與天道不可得而聞也。」夫性命之說﹐子貢不得而聞﹐而今之學者﹐恥不言性命﹐此可信哉﹗今士大夫以佛﹑老爲聖人﹐鬻書於市者﹐非《莊》《老子》之書不售也。讀其文﹐浩然無當而不可窮﹐觀其貌﹐超然無著而不可挹﹐豈此眞能然哉﹖蓋中人之性﹐安於放而樂於誕耳。使天下之士能如莊周﹐齊死生﹐一毀譽﹐輕富貴﹐安貧賤﹐則人主之名器爵祿﹐所以勵世摩鈍者廢矣﹐陛下亦安用之﹖而況其實不能而竊取其言以欺世者哉﹗臣願陛下明敕有司﹐試之以法言﹐取之以實學﹐博通經術者﹐𨿽朴不廢﹐稍涉浮誕者﹐𨿽工必黜﹐則風俗稍厚﹐學術近正﹐庶幾得忠實之士﹐不至蹈衰世之風﹐則天下幸甚。﹞上得軾議喜曰「吾固疑此﹐得軾議釋然矣。」卽日召見﹐問﹕「何以助朕﹖」軾對曰「陛下求治太急﹐聽言太廣﹐進人太銳﹐願陛下安靜﹐以待物之來﹐然後應之。」上悚然聽受﹐曰「卿三言﹐朕當詳思之。」他日﹐上問王安石以軾爲人何如﹖安石知軾素與己異﹐疑上亟用之也﹐因問上曰「陛下何以召見軾﹖」上曰「見軾議學校貢舉異於諸人﹐故召見之。且道軾對語曰﹕『陛下何以召見臣﹖』朕爲言﹕『見卿議事有所諭﹐故召問卿。』對曰﹕『陛下如此錯矣﹐人臣以得召見爲榮﹐今陛下實未知臣何如﹐但以臣言卽召見﹐恐人爭爲利以進。』又謂朕與人官太速﹐後或無狀﹐不能始終。此說何如﹖」安石曰「陛下與人官﹐患在不考實﹐𨿽與何害﹗」上曰「軾又言﹕『兵先動者爲客﹐後動者爲主﹐主常勝客﹐客常不勝﹐治天下亦然。人主不欲先動﹐當以靜應之於後﹐乃勝天下之事。』此說何如﹖」安石曰「軾言亦是﹐然此道之經也﹐非所謂道之變﹐聖人之於天下感而後應﹐則軾之言有合於此理。然事變無常﹐固有舉事﹐不知出此﹐而聖人爲之倡發者。譬之用兵﹐豈盡須後動然後能勝敵﹗顧其時與勢之所宜而已。」上曰「卿言如此極精。」又言「軾宜以小事試之何如﹖」安石曰「臣已屢奏試人當以事﹐此言誠是也。」安石因極稱呂惠卿。其後﹐上復謂曾公亮曰「蘇軾奏對明敏﹐可試也。」公亮曰「京師無可試者。」王安石曰「軾亦非久當作府推。」上曰「欲用軾修中書條例。」安石曰「軾與臣所學及議論皆異﹐別試其事可也。」又曰「陛下欲修中書條例﹐大臣所不欲﹐小臣又不欲。今軾非肯違眾以濟此事者也﹐恐欲故爲異論﹐沮壞此事。兼陛下用人﹐須是再三考察﹐實可用乃用之。今陛下但見軾之言﹐其言又未見可用﹐恐不宜輕用。」﹝《紀事本末》卷六十二。案﹕《臨川集》安石《乞攺科條制札子》云﹕伏以古之取士﹐皆本於學校﹐故道徳一於上﹐而習俗成於下﹐其人材皆足以有爲於世。自先王之澤竭﹐教養之法無所本﹐士𨿽有美材而無學校師友以成就之﹐議者之所患也。今欲追復古制以革其獘﹐則患於無漸。宜先除去聲病對偶之文﹐使學者得以專意經義﹐以俟朝廷興建學校﹐然後講求三代所以教育選舉之法﹐施於天下﹐庶幾可復古矣。所對明經科欲行廢罷﹐並諸科元額內解明經人數添解進士﹐及更俟一次科場﹐不許新應諸科投下文字﹐漸令攺習進士。仍於京東﹑陜西﹑河東﹑河北﹑京西五路先置學官﹐使之教導。於南省所添進士奏名﹐仍具別作一項﹐止取上件京東等五路應舉人並府監諸路曾應諸科攺應進士人數。所貴合格者多﹐可以誘進諸科蔊習進士科業。如允所奏﹐乞降敕命施行。《傳家集》﹕司馬溫公二年五月《議貢舉狀》云﹕臣準禦史臺牒﹐準敕節文﹕「天下學校貢舉之法﹐宜令兩府﹑兩省﹑待制以上﹐禦史臺﹑三司﹑三館臣僚﹐各限一月﹐具議狀聞奏者。」臣聞《詩》云「無競惟人﹐四方其訓之。」言欲立彊於天下者﹐無如得人。得人而任之以事﹐則四方斯順之矣。臣竊惟取士之獘﹐自古始以來﹐未有若近世之甚者也。何以言之﹖自三代以前﹐其取士無不以徳爲本﹐而未嘗專貴文辭也。漢世始置茂才﹑孝廉等科﹐皆命公卿大夫﹑州郡舉有經術徳行者﹐策試以治道﹐然後官之。故其風俗﹐惇尙名節。降及末世﹐𨿽政衰於上﹐而俗淸於下﹐由取士之術素加獎勵故也。魏晉以降﹐貴通才而賤守節﹐習尙浮華﹐舊俗益敗。然所舉秀﹑孝﹐猶以經術取之。州郡皆置中正﹐以品其才行﹐一言一動之失﹐或終身爲累﹐士猶競競不敢自放。隋始置進士﹐唐益以明經等科﹐而秀﹑孝遂絕﹐止有進士﹑明經二科﹐皆自投牒求試﹐不復使人察舉矣。進士初但試策﹐及長安神龍之際﹐加試詩賦。於是進士專尙屬辭﹐不本經術﹐而明經止於誦書﹐不識義理。至於徳行﹐則不復誰何。自是以來﹐儒雅之風﹐日益頹壞。爲士者狂躁險薄﹐無所不爲﹐積日旣久﹐不勝其獘。於是又設謄錄封彌之法﹐蓋朝廷苦其難制﹐而有司急於自營也。夫欲搜羅海內之賢俊﹐而掩其姓名以考之﹐𨿽有顏﹑閔之徳﹐苟不能爲賦﹑詩﹑論﹑策﹐則不免於遭擯棄﹐爲窮人﹐𨿽有跖蹻之行﹐苟善爲賦﹑詩﹑論﹑策﹐則不害於取髙弟﹐爲美官。臣故曰「取士之獘﹐自古始以來﹐未有若近世之甚者」﹐非虛言也。今幸遇陛下聖明﹐心知貢舉之極獘﹐慨然發憤﹐深詔羣臣﹐使得博議利病﹐更立新規﹐是千載一時也。議者或曰「古人鄕舉裏選﹐今欲知士之徳行﹐宜委知州﹑知縣者采察其實﹐保而薦之。」臣獨以爲不然﹐古者分地建國﹐自卿大夫士﹐皆以其國人爲之﹐猶患處士之徳行不可得而詳也。故又擇其鄕之賢者﹐使爲閭胥﹑比長﹐自幼及長﹐朝夕察其所爲﹐然後士之徳行美惡﹐莫得而隱也。今夫知州﹑知縣雜四海九州之人﹐遠者三歲而更﹐近者數月而更﹐或初到官卽遇科場﹐遽責之知所部士人之徳行﹐誠亦難矣。又應開封府舉者﹐常不減數千人﹐而開封府獄訟之繁﹐知府者自旦至暮耳不暇聽﹐目不暇視﹐又有餘裕可使之察數千人之徳行乎﹗議者又曰「宜去封彌謄錄﹐委有司考其文辭﹐參以行實而取之。」臣獨以爲不然。夫士之徳行﹐知州縣者尙不能知﹐而有司居京師﹐一旦集天下之士﹐獨以何術知之﹖其術不過以眾人之毀譽決之。孔子曰「眾好之﹐必察焉﹔眾惡之﹐必察焉。」夫眾之毀譽﹐庸詎足以盡其實乎﹗必如是行之﹐臣見其愛憎互起﹐毀譽交作﹐請託公行﹐賄賂上流﹐謗讟並興﹐獄訟不息﹐將紛然淆亂﹐朝廷必厭苦之而復用封彌謄錄矣。夫封彌謄錄﹐固爲此數者而設之也。譬猶築防以鄣洚水也﹐今不絕其源而徒去其防﹐則橫流之患愈不可救矣。臣𨿽至愚﹐平生固嘗竭其思慮﹐欲以少救其獘﹐今敢試陳二策﹐乞陛下俯加裁擇。臣聞上之所爲﹐下之所歸也。國家從來以賦﹑詩﹑論﹑策取人﹐不問徳行﹐故士之求仕進者﹐日夜孜孜﹐專以習賦﹑詩﹑論﹑策爲事﹐惟恐不能勝人。父教其子﹐兄勉其弟﹐不是過也。今若更以徳行取人﹐則士之力於徳行﹐亦猶是也。誠風化淸濁之原﹐歷代訛謬而不悟﹐必待聖朝然後正之者也。夫徳行修之於心﹐藏之於身﹐𨿽家人有所不知﹐況於鄕黨﹐況於州縣﹐況於朝廷﹐將何從知之﹖故必待明哲公正之臣知而舉之﹐然後四海之士皆可得而官使也。然舉薦之法旣行﹐則於求屬請誠所不能無也。要在所舉非其人者﹐國家以嚴法繩之﹐勿加恩貸﹐則苟且徇私之人皆知懼矣。且國家以徳行取士﹐則彼貪猾輕躁之人﹐依附權要枉道求進者﹐皆爲淸議所貶﹐見棄於時﹐𨿽有舉者﹐必不多矣。臣愚欲乞今後應係舉人﹐令升朝官以上歲舉一人﹐提點刑獄以上差遣者歲舉二人﹐諫議大夫或待制以上歲舉三人。不以所部非所部﹐鄕裏非鄕裏﹐除自己親戚及曾犯眞刑﹐或私罪情理重曾經罰贖﹐及不孝不友﹑盜竊淫亂明有迹狀者不得舉外﹐其餘皆得舉之。仍於舉狀內明言「臣今保舉某州某科某人有學術節行﹐乞賜召試。」若舉狀旣上之後﹐卻有前後諸般違礙事發﹐其舉主並依律文貢舉非其人分故失﹐從公私罪定斷。受贓而舉者﹐以枉法論。其舉狀﹐逐時送下禮部貢院﹐置簿記錄。若應舉人而不舉者﹐歲終委貢院勘會姓名聞奏﹐乞嚴加朝典。每遇三年一開貢舉﹐委貢院截自詔下之日勘會。選擇舉主最多者從上取之﹐舉主數同﹐則以舉狀到省月日先後爲次﹐其舉主曾有贓罪﹐及見停閒身亡﹐或在合參人數外者﹐並不準。倍於每次科場南省之奏名人數﹐具姓名聞奏﹐乞下本貫發遣赴闕。其本貫更不考試﹐卽具申狀解送赴貢院﹐仍出公憑給付逐人﹐令赴貢院照會。限十一月內取齊﹐十二月內引見﹐正月內考試。其試官或朝廷臨時添差。進士試經義策三道﹐子史策三道﹐時務策三道﹐更不試賦﹑詩及論。明經及九經等諸科﹐試本經及《論語》《孝經》大義﹐共四十道﹐明經加試時務策三道﹐其帖經﹑墨義一切皆不試。對策及大義﹐但取義理優長﹐不取文辭華巧。惟所對經史乖僻﹐時務疏闊者﹐卽行黜落。其奏名人數﹐並依科場舊制。若合格者少﹐卽不滿舊數﹐亦聽。至禦試時﹐進士﹑明經各試時務策一道﹐九經等諸科﹐試本經大義十道﹐所有名字髙下﹐並只以舉主多者爲上。舉主數同者﹐則以舉狀到省月日先後爲次。其舉人所納家狀﹐及授官後吏部所給告身﹐並須開坐原初舉主人數﹑姓名。若及第後犯私罪﹑情理重及贓罪﹐其舉主並減一等坐之﹔未及第者減三等。皆不以去官及赦原。如此﹐則並臣不敢挾私妄舉﹐士人皆崇尙經術﹐重惜操履﹐風俗丕變矣。朝廷若不能行此保舉之法﹐其次莫若修學校之法以取之。臣伏見自慶曆以來﹐天下諸州𨿽立學校﹐大抵多取丁憂及停間官員以爲師長﹐藉其供給﹐以展私惠﹐聚在仕官員及市井豪民子弟十數人﹐遊戲其間﹐坐耗糧食﹐未嘗講習﹐修謹之士多恥而不入。間有二千石自謂能興學者﹐不過盛修室屋﹐增置莊產﹐廣積糧儲﹐多聚生徒﹐以邀虛名。師長之人自謂能立教者﹐不過謹其出入﹐節其遊戲﹐教以鈔節經史﹐剽竊時文﹐以夜繼晝﹐習賦﹑詩﹑論﹑策﹐以取科名而已。此豈先王立學之意邪﹗於以修明聖道﹐長育人材﹐化民成俗﹐固已疏矣。臣欲乞自今天下州學﹐只許置教授一人﹐委本州長吏於本處命官中選擇無過犯﹑有節行﹑能講說﹑爲眾所服者﹐舉奏補充。若本州無人﹐則奏乞下銓司選差﹐委銓司於見在銓選人內揀選進士﹑明經諸科出身人﹐歷任無贓私罪﹑能講說經書者奏﹐補充逐州教授。仍令國子監試講說經書。應舉人初入學者﹐並爲外舍生﹐惟赴聽講及公試外﹐不得於學中宿食。其教授每日講書畢﹐取在學諸生姓名﹐書於垽上﹐雜置筩中﹐抽取三人﹐問以聽過書中疑義三條。使對眾解說。通者置簿記錄﹐粗者不問﹐否則有罰。每月中兩次公試﹐各試所習舉業﹐委教授考校﹐定優劣等第﹐具姓名出榜﹐示訖亦置簿記錄。其有過犯者﹐小過則罰錢﹐中過則降等﹐大過則斥出學﹐亦置簿記錄。每遇春秋釋奠畢﹐委教授選擇外舍生到學及半年以上﹐自前次釋奠以來說書多通﹐公試多在優等﹐過犯情輕數少﹐卽升入內捨﹐爲初等生﹐始聽於學中宿食。又選擇初等生升爲中等生﹐中等生升爲髙等生﹐皆如外舍生之法。其有二人已上比較難決者﹐卽特令說書及試所業以決之。皆須具狀申本州﹐委知州﹑通判更加審覆﹐委得公當﹐然後給牒補之﹔如後來有過降等者﹐其牒卽行抽取毀抹。其教授選擇﹑糾舉﹑升降等第若有不公﹐委知州﹑通判覺察取勘聞奏﹐乞行訩替。其開封舉人﹐舊無府學﹐並令寓教於國子監。其國子監舉人﹐須實是品官子弟﹐方得條入學。其教試選升之法﹐並與外州同。以直講比教授﹐判監﹑同判監比知州﹑通判。凡國子監﹑開封府及諸州軍內捨髙等生額﹐並用本處解額之半。其中等倍髙等﹐初等倍中等。若人數未足﹐則闕之﹐不得溢額補入。若遇詔下開貢舉﹐委本處判監﹑同判監﹑知州﹑通判截自其日﹐勘會髙等生補及半年以上者﹐具姓名結罪保明聞奏。仍給予公憑﹐許令免解直就省試。其髙等生占不盡解額﹐方許本處其餘舉人取解。其中等﹑初等生於取解時仍別立號﹐常比其餘舉人多取分數。所有髙等生至省試時﹐亦別立號﹐每七人中取一人奏名。如此﹐則舉人亦稍蔊經術﹐惇行義矣。夫經術深淺﹐非程試所能知﹔行義美惡﹐非朝夕所能察。今使之處於學校﹐經二三年累經選擇升至髙等﹐又占解額﹐妨眾人進取之路﹐若其行義少有過差﹐必不爲眾人所容矣。由此觀之﹐其髙等生經術則講說常通﹐文藝則屢入髙等﹐過犯則全然輕少﹐行義則爲眾所服﹐比之糊名謄錄﹐考其一日所試詩﹑賦﹑論﹑策﹐偶有所長而取之者﹐相去遠矣。況近年舉人或一無行能﹐橫遇恩澤﹑幸得免解者﹐不可勝數。今髙等生行能如此﹐裁免一解﹐豈足惜哉﹗此學校之法也。若朝廷又不能如此﹐只於舊條之中毛舉數事﹐微有更張﹐則於取士之道﹖無所益﹐徒更煩苛﹐不若悉循舊貫之爲愈也。《文獻通考》卷三十一﹕神宗熙寧二年﹐議更貢舉法﹐罷詩﹑賦﹑明經諸科﹐以經義﹑論﹑策試進士。王安石以爲古之取士俱本於學﹐請興建學校以復古﹐其明經諸科欲行廢罷﹐取元解明經人數增進士。直史館蘇軾上議﹐上以問安石﹐安石曰「若謂此嘗多得人﹐自緣仕進別無他路﹐其間不容無賢﹔若謂科法已善﹐則未也。今以少壯時﹐正當講求天下正理﹐乃閉門學作詩賦﹐及其入官﹐世事皆不習﹐此乃科法敗壞﹐人才致不如古。」其後﹐乃卒如安石議。《玉海》卷百十六﹕熙寧二年四月戊午﹐詔執經藝者專誦數﹐趨鄕舉者狃文辭﹐並臣詳議﹐別爲新規。翰林學士韓維議﹐請罷詩賦﹐各習一大經﹐問大義十道。集賢學士蘇頌議﹐先士行而後文藝﹐去封彌謄錄之法﹐先行之州縣﹐使有司專考察﹐庶幾存鄕舉裏選之遺範。程顥言「治天下以正風俗﹑得賢才爲本﹐請修學校﹐尊師儒。縣令每歲與學之師以鄕飲之禮﹐會其鄕老學者﹐眾推經明行修材能可任之士﹐升於州之學﹐以觀其實。郡守又歲與學之師行鄕飲酒之禮﹐大會羣士﹐以經義﹑性行﹑材能三物賓興其士於大學﹐大學聚而教之﹐歲論其賢者能者於朝﹐謂之選士。朝廷問之經﹐以考其言﹔試之職﹐以觀其材﹐然後辧論差等而命之職。」四年二月丁巳朔﹐罷明經科﹐進士罷詩﹑賦﹑帖經﹑墨義。﹞

１﹑六月﹝案﹕錢大昕《朔閏考》﹕六月丙申朔。癸卯﹐添差弓手﹐富弼﹑曾公亮不肯﹐卽罷參照。《長編》卷二百十六﹕熙寧三年冬十月乙酉﹐詔罷弓手。原注﹕添差弓手當考。其始二年六月八日﹐富弼﹑曾公亮不肯﹐卽罷參照。案﹕原文已佚﹐據原注輯此。﹞

２﹑辛亥﹐趙國公守巽長子世淸坐爭襲封不當﹐自茂防降左武衛大將軍﹑郢州防奭使。﹝《長編》卷二百十三﹕熙寧三年七月癸丑﹐王珪等言承襲。原注。﹞

３﹑丁未﹐翰林學士呂公著言「潁川人常秩﹐道徳修於鄕裏﹐名實著於海內﹐欲乞召置臺閣」。詔本州長吏惇遣赴闕。﹝《紀事本末》卷六十五。案﹕詔秩赴闕﹐初詔在治平四年十月癸丑﹐可考。﹞

４﹑丁巳﹐詔右諫議大夫﹑禦史中丞呂誨落中丞﹐以本官知鄧州。﹝《紀事本末》卷五十八。案﹕《太平治迹統類》云﹕誨論安石﹐上使諭解誨﹐誨執愈堅。又奏曰「臣受國恩﹐家有忠範﹐惟知死節﹐以圖報效。竊以我國朝開基一百餘年﹐四方無事﹐前事固未聞﹐然太平之久﹐事固有係於聖慮者。以是思之﹐尢當謹於措置﹐謀謨在得人﹐安危在委任﹐圖維舊徳﹐推廣恩信﹐以至萬務。講求利病﹐在乎沈幾默運﹐不當形迹。因事制宜﹐去獘補廢﹐上應天滅﹐務以安靜﹐乃今日之事。王安石者﹐本以文章進用﹐竟遽爲輔弼﹐逢迎上意﹐張皇一時之事。祖宗法度﹐首議變更﹐天下利源﹐皆欲搖動﹔斥逐近侍﹐盜弄權柄﹐傾危老成﹐欲速相位﹐人情甚郁﹐公議不容。獨陛下未悟﹐倚任安石﹐與之議求治道之要﹐進退天下之事。臣恐無益於盛時﹐徒有累於知人。」於是安石求去﹐上還其奏﹐安石乃具謝起視事。安石旣視事﹐益自信﹐以經綸天下爲己任﹐盡變祖宗舊法﹐專務聚斂﹐造出條目﹐頒於四方﹐州縣吏奉行﹐微忤其意則責逐之﹐所用皆浮薄少年﹐天下騷然。於是昔之疑誨太過者﹐媿仰嘆服﹐以爲不及﹐而誨亦力求外補﹐遂得罪。﹞

５﹑是月﹐薛向除江淮等路發運使。﹝《長編捲》二百十三﹕熙寧三年七月辛丑﹐向請運銅陜西鑄錢。原注﹕云﹕向二年六月乃除發運。案﹕《紀事本末》卷七十六云﹕熙寧初﹐薛向爲江淮等路發運使。不系年月﹐而《長編》原注有年月而不系日﹐今依附六月末。薛《通鑑》在四月丁未﹐與《長編》異日月。範忠宣《奏議》云﹕臣前來累言﹐薛向在陜西﹐違條罔上﹐罪狀顯明﹐不當曲加恩貸﹐仍蒙獎用。及張靖不當先於罪人責降﹐皆是朝廷賞罰之失。將使姦邪得志﹐盡謂憲典可欺。中人之性易移﹐悉以張靖爲計﹐遇事皆希旨﹐蔽惑人主聰明﹐蓋自中書不合差除﹐致累陛下聖政。臣𨿽累曾陳奏﹐不蒙聽納施行。今又委以六路生靈﹐使之專治財賦﹐則薛向姦詐﹐必更甚於陜西。緣陜西有都轉運使﹑諸路帥臣﹑走馬承受﹐皆是朝廷信臣﹐不爲向所統屬﹐又有非時使命往還訪察。若是臣寮善惡﹐朝廷易爲得聞﹐而向以巧能彌縫﹐尙敢肆爲欺惑。今來東南六路官吏﹐皆是向所統攝﹐又無非時使命采訪﹐加以吏民懦弱﹐被苦不能伸陳﹐卽向姦欺﹐足以自恣。又聞東南諸郡民力多困窮﹐近復連被水滅﹐正要朝廷優卹。陛下當遣寬厚仁愛之使﹐惟令撫養瘡痍﹐俾得漸就富完﹐以厚根本﹐豈宜更令纖巧刻薄之吏別肆誅求﹖或致民心困窮﹐亦必別生事變﹐則於治亂所系非輕。臣居諫垣﹐豈敢緘默﹗陛下度臣於向素無嫌隙﹐又非彊愎欲遂己言﹐何必區區頻黷天聽﹐蓋以朝廷賞罰爲重﹐六路生民可憂﹐復遇陛下聖明﹐其言不可不進。惟望早垂睿斷﹐勿憚攺爲﹐從諫黜邪﹐二美兼舉﹐使天下風俗一變﹐姦人革心﹐豈不盛哉﹗如或以掩美嫉能﹐其言無取﹐則乞宣示外廷﹐早行責降。﹞

６﹑左屯衛大將軍克端卒﹐贈登州防奭使﹑東牟侯。﹝《長編》卷二百二十八﹕熙寧四年十一月乙丑﹐詔毋得乞爲繼嗣。原注。﹞

仁和張大昌輯注

卷五

神宗

△熙寧二年﹝己酉﹐一○六九﹞

１﹑秋七月乙丑朔﹐司天監奏﹕日食﹐辰巳之間有陰霧﹐日所食不及原奏分數﹐並臣表賀。﹝畢沅《通鑑》引《長編》云云﹐據以輯此。案﹕畢氏引此﹐未知所據﹐或《紀事本末》傳鈔有誤脫之文﹐今姑輯之以備考。《宋史﹟本紀》云﹕日當食﹐云陰不見。《東都事略》失載。《宋史全文資治通鑑云﹕乙丑朔﹐司天監言﹕日食﹐辰巳間有雲霧遮蔽﹐所食不及元奏分數﹐宰臣富弼》等拜表賀。《傳家集》載《賜宰臣富弼等上表賀》﹐云陰日食不及分數。批答﹕「省表具之﹐朕不明庶政﹐上累三光﹐天𨿽微陰﹐人誰不知。彼食分之少損﹐由司惓之未精﹐爲懼方深﹐奚賀之有﹖矧明書於信史﹐將取謗於異時。宜懋乃誠﹐以輔臺徳。」﹞

２﹑提舉司天監所言「自今每歲造《大衍》《宣明》《景福》《崇天》《明天》等惓﹐其歲若有日月交食﹐合具著所食分數及虧初﹑食甚﹑復未時刻。遇交食﹐集算造惓官於渾儀下對﹐所差勾當禦藥院官與兩判監﹑測驗渾儀官驗分數。」從之。﹝《紀事本末》卷五十三。案﹕此奏紀事本末不系日﹐附朔日日食下。﹞

３﹑上嘗以西夏累世桀驁﹐背惠寇邊﹐朝廷每令罷兵﹐處置無法﹐以致侮慢﹐乃詔文彥博等各言邊防久遠備奭之策﹐乃降手詔付陜西﹑河東帥臣﹐條上便宜。至是采合羣策凡十六門﹐奉旨裁處﹐又增十事。﹝案﹕《範忠宣行狀》載十事云﹕一於邠﹑寧二州移置帥事。二擇帥府﹑通判﹐令兼經略判官﹐專董糧艸。三罷監牧﹐以其田爲營田。四委帥臣﹑監司﹐裁省冗占官兵。五新城中武藝人於近悰州軍差使﹐候有警急﹐旋行句抽。六沿邊﹑次邊鄕村酒場﹐月課不滿二萬貫者並停閉﹐城寨酒課﹐不務增羨。七通解鹽茶馬於轉運司。八依秦﹑漢軍功爵級﹐置散官及牙校名品﹐募人入粟﹐以實邊備。九沿邊置榷場﹐以茶並雜貨博易﹐仍通入解鹽額。十陜﹑解﹑虢﹑絳四州﹐歲差夫﹖斫黃河梢木﹐並以官錢收買。﹞仍令擇使﹐持所著便宜﹐與逐路帥臣再議論﹐審擇可否﹐侯至﹐則再具擬定取旨。﹝《紀事本末》卷八十三。﹞

４﹑辛巳﹐詔置均輸法﹐許薛向等奏辟官屬。﹝《長編》卷二百十二﹕熙寧三年六月丁丑﹐上批﹕「向等奏辟官屬﹐任滿如無勞績﹐復注遠官。」原注﹕二年七月十七日﹐置均輸﹐卽許辟官屬。案﹕《王荊公事略》﹕二年七月﹐行均輸法﹐發運使領之。凡上供之物﹐皆得徙貴就賤﹐因近易遠。預知在京倉庫所當辦者﹐得以蓄買﹐而制其有無。漢武帝置大司農﹐屬有均輸令﹑丞。孟康曰「諸州郡所當輸於官者﹐皆令輸其土地所饒﹐平其所在時價﹐官自轉遷於所無之地賣之。輸者自便﹐而官有利﹐故曰均輸。」《範忠宣奏議》載七月《乞罷均輸法狀》﹕「臣伏睹近降敕﹐命委江淮發運司行均輸之法。此蓋制置條例之臣不務遠圖﹐欲希近效﹐略取周禮賒斂之制﹐理市之法﹐而謂可以平均百物﹐抑奪兼並﹐以求陛下之信。其實用桑弘羊商賈之術﹐將籠諸路雜貨﹐買賤賣貴﹐漁奪商人豪末之利﹐以開人主侈大之心﹐甚非堯﹑舜﹑三代務本養民之意也。臣聞《傳》稱先王之化民﹐曰『陳之以徳義而民興﹐行先之以恭遜而民不爭﹐導之以禮樂而民和睦﹐示之以好惡而民知禁』。今使貪鄙之吏多引其類﹐習商賈之態﹐以市道誘民﹐固異先王陳徳義﹑示好惡之意﹐而欲民之興廉知禁﹐不可得已。且成湯不殖貨利﹐孔子罕言利﹐孟軻亦曰﹕『何必曰利。』聖賢非以財利爲不可用也﹐蓋惡其誘導民心以滋貪欲之風耳。夫上之所好﹐下必有甚焉。《詩》曰「爾之教矣﹐民胥效矣。」苟國家得末利而敗風俗﹐非治世之道也。王者治民﹐惟在務農桑﹐禁遊惰﹐開衣食之源﹐節無用之費。上率下以儉﹐下化上以勤﹐上下勤儉﹐則自然公利有餘矣。今耕桑之人不勸﹐衣食之源不廣﹐朝廷不先節儉﹐百姓率多遊惰﹐不務生財之道﹐乃使小人扇好利之風﹐而欲國家財用富足﹐是猶緣木而求魚也﹐不獨傷教無益之如此﹐而又將有害之大者焉﹗夫百姓者﹐陛下之赤子也﹐教養之道﹐不可不至。撫之以仁﹐則孝愛生﹔導之以利﹐則爭奪起﹐則其所施之法﹐所任之人﹐安得不謹哉﹖今執政不明﹐引用小人﹐使爭利柄﹐而其人素有貪饕之行﹐屢爲欺罔之姦﹐必將以羨余悅朝廷﹐以賄賂結權幸。加以人民貧弱﹐官吏承風﹐君門九重﹐朝廷萬里﹐有掊溇之患而不得訴﹐有瘡痍之苦而不得伸﹐怨憤一興﹐何所不至﹖陛下𨿽有子惠黎元之意﹐天下何由而信之哉﹗伏望陛下思聖人之訓﹐黜霸者之術﹐以農桑爲衣食之本﹐以殖貨爲敗俗之端﹐特降詔旨﹐追攺前敕。以近者東南郡縣多被水滅﹐其均輸未得施行﹐則必中外生民﹐咸仰盛徳﹔若謂已行之命不可遽止﹐則乞先罷薛向﹐但委逐路監司只用常平舊法。凡物之賤者貴價以斂之﹐物之貴者賤價以發之﹐無令抑配人民﹐務求羨息﹐亦足以均平物價﹐沮抑兼並﹐又何必過爲更張﹐以傷大徳哉﹗臣職叨言路﹐義切愛君﹐知而不敢不言﹐言之不敢不盡﹐惟望聖慈畱神納聽﹐不獨微臣幸甚﹐實惟天下幸甚。」馬端臨《文獻通考》卷二十云﹕以發運使薛向領均輸平準事﹐賜內藏錢五百萬緡﹐上供米三百萬石﹐時議慮其爲擾﹐多以爲非。向旣董其事﹐乃請置官設屬。帝曰「玆事鼎新﹐脫有紛紜﹐須朝廷堅主之﹐使得自擇其屬﹔若委以事而制於朝廷﹐是教玉人雕琢也。」於是辟置衛琪﹑孫珪﹑張穆之﹑陳倩爲屬。又請有司具六路歲所當上供之數﹐中都歲所用﹐及見可度儲支歲月﹐凡當計置幾何﹐皆預降付有司。《編年備要》云﹕先是﹐三司條例司言「諸路上供歲有定額﹐年丰可以多致而不敢取贏﹐歲歉則艱於供億而不敢不足。遠方有倍蓰之輸﹐中都有半價之鬻﹐至遇軍國大費﹐則削剗殆無畱藏。朝廷百物之用﹐多求於不產﹐責於非時。富商大賈﹐乘公私之急﹐因得擅輕重斂散之權。臣以爲發運使實總六路之出入﹐宜假以錢貨﹐經其用之不給﹐周知諸路之有無而移用之。凡上供之物﹐皆得徙貴就賤﹐用近易遠﹐預知在京倉庫所常辦者﹐得以便宜蓄買﹐以待上令而制其有無﹐則國用可足﹐民財不匱矣。」徐乾學《通鑑後編》云﹕八月﹐進向天章閣待制﹐遣太常少卿羅拯以手詔賜向﹕「政事之要﹐理財爲急。朕託卿以東南賦入﹐皆得消息斂散之法。而卿忠誠內固﹐能備舉職業﹐導揚朕意﹐底於成績﹐朕甚嘉之。覽奏﹐慮流言致惑﹐朕心匪石﹐豈可轉也﹗卿其濟之以彊﹐終之以不倦﹐以稱朕意。」然均輸法訖亦不能成。﹞

５﹑甲申﹐日下有五色云。﹝《長編》卷二百十二﹕熙寧三年六月癸酉。原注﹕《新紀》癸酉日﹐又書有五色云﹐已見二年七月甲申﹐今從《舊紀》削去。原案﹕《本紀》於二年七月甲申﹑三年六月癸酉俱書有五色云﹐或系《宋史》之誤。案﹕長編削去三年六月癸酉有五色云﹐則原文必存於此。今據以輯入﹐又據《本紀》增「日下」二字。﹞

６﹑癸未。﹝《長編》卷二百五十四﹕熙寧七年六月乙酉﹐上謂財用若少畱意﹐則所省不可勝計。原注﹕二年七月十九日﹐皆並營事﹐可參考。案﹕原文已佚。﹞

７﹑癸巳。﹝《長編》卷二百二十一﹕熙寧四年三月甲辰﹐詔罷三司使副監議鹽法。原注﹕二年七月二十九日可考。案﹕原文已佚。﹞

８﹑詔緣邊安撫使王韶相度招撫裕羅格勒。﹝《長編》卷二百二十六﹕熙寧四年十二月戊辰﹐密院進呈韶奏。原注﹕云﹕韶作機宜乃元年冬﹐被詔相度招撫乃二年七月。朱史預滉韶功﹐已於二年七月辧之。案﹕辧朱史原文云云及被詔日﹐已佚無可考﹐姑就原注輯附月末。又案﹕《長編》卷二百三十﹕熙寧五年三月丁丑﹐郭逵奏問招撫裕羅格勒事甚屈辱﹐差官勘韶。裕羅格勒﹐《宋史﹟王韶傳》作招撫兪龍珂﹐未見裕羅格勒﹐或方音之轉歟﹖《韶傳》又云﹕元年﹐上《平戎三策》﹐神宗異其言﹐召問方略﹐以韶管傒秦鳳經略司機宜文字。蕃部兪龍珂在靑唐最大﹐渭源羌與夏人皆欲羈屬之﹐諸將議先致討。韶因按邊﹐引數騎直抵其帳﹐諭其成敗﹐遂畱宿。明旦﹐兩種皆遣其豪隨以東。久之﹐龍珂率其屬十二萬內附﹐所謂包順者。據此﹐則招撫非由詔旨﹐乃韶之功。《長編》辧朱史﹐或卽辧其是﹐非由詔旨也。﹞

１﹑八月乙未朔﹐詔謀殺自首及案問欲舉﹐並依今年二月二十七日敕施行。先是﹐呂公著等定按問欲舉如王安石議﹐詔依所定。於是審刑﹑大理寺官齊恢﹑王師元﹑蔡冠卿等皆以公著等所議不當。中丞呂誨與諸禦史亦皆論謀殺不當用首法﹐文彥博以爲殺傷者欲殺而傷者﹐而已殺者不可首﹐呂公弼以爲殺傷於律不可首。會富弼入相﹐上令弼議﹐而以疾病久之﹐弗議﹐至是乃決﹐而弼在告不與。﹝《紀事本末》卷七十五。﹞

２﹑丙申﹐司馬光上疏曰﹕﹝案﹕《傳家集》二年八月五日《上體要疏》云﹕準禦史臺牒﹐伏奉四月二十日詔敕﹕《傳》曰「近臣盡規。」以其榮恥休戚與上同也。今在此位者﹐視朕過失與朝廷政事之闕﹐默而不言﹐乃或私議竊嘆﹐若以爲其責不在己。夫豈皆習見成俗以爲當然﹐其亦有含章懷寶待倡而發者耶﹖今百度隳弛﹐風俗偸惰薄惡﹐滅異譴告不一﹐此誠忠良助朕憂惕﹐以創制攺法﹐救獘除患之時。宜令侍從官自今視朕過失與朝廷政事之闕﹐無有巨細﹐各具章奏﹐極言無隱。噫﹗言善而不用﹐朕有厥咎﹐導之而弗言﹐爾爲不恭。朕將用此考察在位所以事君之實﹐明黜陟焉。」臣以駑下之才﹐自仁宗皇帝時蒙擢在侍從﹐服事三朝﹐恩隆徳厚﹐隕身喪元﹐不足爲報。𨿽訪問所不及﹐猶將披肝瀝膽﹐以效其區區之忠。況聖意采納之勤﹐督責之嚴﹐諄諄如此﹐臣敢營私避怨﹐匿情愛己﹐不爲陛下別當今之切務﹐庶幾少補萬分之一耶﹗臣聞爲政有體﹐治事有要。自古聖帝明王﹐垂拱無爲而天下大治者﹐凡用此道也。何謂爲政有體﹖君爲元首﹐臣爲股肱﹐上下相維﹐內外相制﹐若网之有綱﹐絲之有紀。故《詩》云「勉勉我王﹐綱紀四方」。又云「豈弟君子﹐萬方之綱」。古之王者﹐設三公﹑九卿﹑二十七大夫﹑八十一元士﹐以綱紀其內﹔設方伯﹑州牧﹑卒正﹑連帥﹑屬長﹐以綱紀其外。尊卑有敍﹐若身之使臂﹐臂之使指﹐莫不率從。此爲政之體也。何謂治事有要﹖夫人智有分而力有涯﹐以一人之智力兼天下之眾務﹐欲物物而知之﹐日亦不給矣。是故尊者治眾﹐卑者治寡。治眾者事不得不約﹐治寡者事不得不詳。約則舉其大﹐詳則盡其細。此自然之勢也。《益稷》曰「元首明哉﹐股肱良哉﹐庶事康哉﹗」言君明則能擇臣﹐臣良則能治事也。又曰「元首叢脞哉﹐股肱惰哉﹐萬事墮哉﹗」言君親細務﹐則臣不盡力而事廢壞也。《立政》曰「文王罔攸﹐兼於庶言﹐庶獄庶愼﹐惟有司之牧夫是訓用違。庶獄庶愼﹐文王罔敢知於玆。」言文王擇有司而任之﹐其餘皆不足知也。《康誥》曰「庸庸祗祗﹐威威顯民。」言文王用其可用﹐祗其可祗﹐刑其可刑﹐專明此道以示民也。是故王者之職﹐在於量材任人賞功罰罪而已。苟能擇公卿牧伯而屬任之﹐則其餘不待擇而精矣﹔謹察公卿牧伯之賢愚善惡而進退誅賞之﹐則其餘不待進退誅賞而治矣。然則王者所擇之人不爲多﹐所察之事不爲煩﹐此治事之要也。﹞「臣竊見陛下日出視朝﹐繼以經席﹐將及日中﹐乃還宮禁。入宮之後﹐竊聞亦不自間省﹐閱天下奏事﹐並臣章疏。逮至昏夜﹐又禦燈火﹐研味經史﹐博觀羣書。𨿽中宗﹑髙宗之不敢荒寧﹐文王之日昃不食﹐臣以爲不能及也。然案﹕《傳家集》此下有「自踐祚以來」五字。孜孜求治﹐於今三年﹐而功業未著者﹐殆未得其體要故也。」﹝《紀事本末》卷八十一。案﹕《傳家集》此下有云﹕祖宗創業垂統﹐爲後世法﹐內則設中書﹑樞密院﹑禦史臺﹑三司﹑審官﹑審刑等在京諸司﹐外則設轉運使﹑知州﹑知縣等眾官以相統禦﹐上下有敍﹐此所謂綱紀者也。今陛下好使大臣奪小臣之事﹐小臣侵大臣之職﹐是以大臣解體不肯竭忠﹐小臣諉上不肯盡力﹐此百官所以弛廢而萬事所以墮頹者也。臣微賤不得盡知朝廷之事﹐且以耳目所接近日數事臣所知者言之﹐其餘陛下可以類求也。昔漢文帝問陳平﹕「天下一歲決獄及錢穀出入幾何﹖」平曰「陛下卽問決獄責廷尉﹐問錢穀責治粟內史。必也﹐使卿大夫各得任其職﹐此乃宰相事也。」若平者﹐可謂知治體矣﹗今之兩府﹐皆古宰相之任也。中書主文﹐樞密主武。若乃百官之長非其人﹐刑賞大政失其宜﹐此兩府之責也。至於錢穀之不充﹐條例之不當﹐此三司之事也。陛下苟能精選曉知錢穀﹑憂公忘私之人﹐以爲三司使﹑副﹑判官﹑諸路轉運使﹐各使久於其任﹐以盡其能﹐有功則進﹐無功則退﹐名不能亂實﹐僞不能掩眞﹐安民勿擾﹐使之自富﹐處之有道﹐用之有節﹐何患財利之不丰哉﹗今乃使兩府大臣悉取三司條例別置一局﹐聚文士數人﹐與之謀議﹐攺更制置﹐三司皆不與聞。臣恐所攺更者未必勝於其舊﹐而徒紛亂祖宗成法﹐考古則不合﹐適今則非宜﹐吏緣爲姦﹐農商失業﹐數年之後﹐府庫耗竭於上﹐百姓愁困於下﹐眾心離駭﹐將不復振矣﹗且兩府於天下之事無所不總﹐若百官之職皆使兩府治之﹐則在上者不勝其勞﹐而在下者爲無所用矣﹗又監牧使主養馬﹐四園苑主課利﹐今乃使監牧使不屬﹖牧司﹐四園苑不屬三司提舉司﹐則在下者各得專權自恣﹐而在上者爲無所用矣﹗陛下方欲納天下於大治﹐而使百官在上者不委其下﹐在下者不稟其上﹐能爲治乎﹖若此之類﹐臣竊恐似未得其體也。凡天下之事﹐在一縣者當委之知縣﹐在一州者當委之知州﹐在一路者當委之轉運使﹐在邊鄙者當委之將帥﹐然後事乃可集。何則﹖久任其位﹐識其人情﹐知其物宜﹐賞罰之權﹐足以休戚所部之人﹐使之信服故也。今朝廷每月一事﹐不委之將帥﹑監司﹑守宰﹐使之自爲方略﹐責以成效而施其刑賞﹐常好別遣使者銜命奔走﹐旁午於道﹐所至徒有煩擾之獘﹐而於事未必有益﹐不若勿遣之爲愈也。夫事之利害﹐吏之能否﹐皆非使者所能素知﹐不免臨時詢采於人﹐所詢者或遇公明忠信之人﹐猶僅能得其一二﹐或遇私闇姦險之人﹐則是非爲之倒置矣。此二者交集於前﹐而使者不能猝辧也﹐是以往往害事而少能爲益﹐非將帥﹑監司﹑守宰皆賢﹐而使者皆愚也。累歲之講求與一朝之議論﹐積久之采察與目前之毀譽﹐精粗詳略﹐其勢不同故也。其有居官累歲而不知利害﹐臨人積久而不知能否﹐或𨿽知利害而不能變更﹐𨿽知能否而不能黜陟﹐此乃愚昧私曲之人﹐朝廷當察而去之﹐更擇賢者以代其位﹐不當數遣使者擾亂其間﹐使不得行其職業也。又庸人之情﹐苟策非己出﹐則娼嫉沮壞﹐惟恐其成。官吏若是者﹐十常五六。借使使者所規畫曲盡其宜﹐在彼之日﹐其當職之人已怏怏不悅﹐不肯同心以助其謀﹐協力以成其事﹐曰「朝廷自遣專使治之﹐我何敢與知﹖」及返命之日﹐彼必敗之於後﹐曰「使者旣謀而授我﹐我今竭力而成之﹐功悉歸於首謀之人﹐我何有哉﹖」此所以謂不若毋遣使者而屬任當職之人爲愈也。夫使者﹐所以通遠邇之情﹐固不可無。然今之轉運使﹐卽古使者之任﹐苟得人而委之﹐賢於蹔遣使者遠矣。若監司自爲姦慝貪縱﹐或有所隱蔽欺罔﹐或爲部內之人所訟﹐或所謀畫之事未得其宜﹐朝廷欲察其罪惡﹐審其虛實﹐判其曲直﹐決其是非﹐然後別遣使者案之。若按得其實﹐監司有罪則當刑﹐不才則當廢﹐豈有但己者也﹗今每有一事﹐朝廷輒自京師遣使者往治之﹐是在外之官皆無所用也。使者旣代之治事﹐而當職之人亦無所刑﹑無所廢﹐是只使之拱手旁觀﹐偸安竊祿者矣﹗若此之類﹐臣竊恐似未得其體也。今朝廷之士﹐左右之臣﹐皆曰「陛下聰明剛斷﹐威福在己﹐太平之功可指日而致。」臣愚竊獨以爲未也。臣聞古之聖帝明王﹐聞人之言則能識其是非﹐故謂之聰﹔觀人之行則能察其邪正﹐故謂之明﹔是非旣辧﹐邪正旣分﹐姦不能惑﹐佞不能移﹐故謂之剛﹔取是而薘非﹐誅邪而用正﹐確然無所疑﹐故謂之斷﹔誅一不善﹐而天下不善者皆懼﹐故謂之威﹔賞一有功﹐而天下有功者皆喜﹐故謂之福。今陛下聰明剛斷﹐則誠體之矣﹐欲收威福之柄﹐則誠有其志矣﹐然於所以爲之之道﹐尙或有所未盡﹐故臣以爲太平之功﹐未可期也。夫帝王之道﹐當務其遠者﹑大者﹐而略其近者﹑小者。國之大事﹐當與公卿議之﹐而不當使小臣參之﹔四方之事﹐當使牧伯察之﹐而不當使左右覘之。儻公卿﹑牧伯尙不能擇賢而任之﹐小臣左右獨能得賢而使之乎﹖若苟爲不賢﹐則險詖私謁﹐無不爲已。今陛下好於禁中出手詔指揮外事﹐非公卿所薦舉﹑牧伯所糾劾﹐或非次遷官﹐或無故廢罷﹐外人疑駭﹐不知所從。此豈非朝廷之士﹑左右之臣﹐所謂「聰明剛斷﹐威福在己」者邪﹗陛下聞其言而信之﹐臣竊以爲過矣﹗夫公卿所薦舉﹑牧伯所以糾劾﹐或謂之賢者而不賢﹐謂之有罪而無罪﹐皆有迹可見﹐責有所歸﹐故不敢大爲欺罔。若姦臣密白陛下﹐令陛下自爲聖意以行之﹐則威福集於私門﹐怨謗歸於陛下矣﹐安得謂之威福在陛下邪﹖且陛下曏時中詔所指揮者﹐率非大事﹐至於兩禁美官﹑邊藩將帥﹑省府職任。諸路監司﹐此皆眾人之所希求﹐治亂之所系屬。當除授之際﹐竊恐未必一一出聖志。若乃姦邪貪猥之人﹐陛下所明知而黜去者﹐或更攺官而升資﹐或不久復進用﹐然則威福之柄果不在陛下﹐而陛下偶未之思也。以此觀之﹐面譽陛下「聰明剛斷﹐威福在已﹐太平可立致」者﹐非愚則諛﹐不可不察也。陛下必欲威福在己﹐曷若謹擇公卿大臣﹐明正忠信者畱之﹐愚昧阿私者去之。在位者旣皆得其人矣﹐然凡舉一事﹐則與之公議於朝﹐使各言其志﹐陛下淸心平慮﹐擇其是者而行之﹐非者不得復奪也﹔凡除一官﹐亦與之公議於朝﹐使各舉所知﹐陛下淸心平慮﹐擇其賢者而用之﹐不肖者不能復爭也。如此﹐則議者﹑舉者𨿽在公卿大臣﹐而行之﹑用之皆在陛下﹐安得謂之威福不在己邪﹖陛下此之不爲﹐而顧彼之久行﹐臣竊恐似未得其要也。夫三人並居﹐無所統一﹐不散則亂﹐是故立君以司牧之。並臣百姓﹐勢均力敵﹐不能相治﹐故從人君決之。人君者﹐固所以決是非﹑行刑賞也。若人君復不肯決﹐當使從誰決之乎﹖夫人心不同﹐如其面焉。國家凡舉一事﹐朝野之人必或以爲是﹐或以爲非﹔凡用一人﹐必或以爲賢﹐或以爲不肖﹐此固人情之常﹐自古而然﹐不足怪也。要在人主審其是非而取捨之。取是而捨非則安榮﹐取非而捨是則危辱﹐此乃安危榮辱之所以分也。是以聖王重之﹐故博謀羣臣下及庶人﹐然而終決之者﹐要在人君也。古人有言曰「謀之在多﹐斷之在獨。」謀之多﹐故可以觀利害之極致﹔斷之獨﹐故可以定天下之是非。若知謀而不知斷﹐則羣下人人各欲逞其私志﹐斯衰亂之政也。《詩》云「謀夫孔多﹐是用不集。發言盈庭﹐誰敢執其咎。如匪行邁謀﹐是用不得於道。哀哉爲猷﹐匪先民是程﹐匪大猷是經。維邇言是聽﹐維邇言是爭。如彼築室於道謀﹐是用不潰於成。」此言周室之衰﹐人臣不知先王之大道﹐務爭近小之事﹐人君不能定其可否﹐而事終無成也。漢世國家有大典禮﹑大政令﹑大刑獄﹑大徵伐﹐必下公卿大夫﹑博士議郎議﹐其議者固不能一﹐必有參差不齊者矣﹐於是天子稱制決之﹐曰「丞相議是」﹐或曰「廷尉當是」﹐而羣下厭然無有不服者。今陛下聽羣臣各盡其情以議事﹐此誠善矣。然終不肯以聖志裁決﹐遂使羣臣有尙勝者以巧文相攻﹐辧口相擠﹐至於再﹐至於三﹐互相反覆﹐無有限極。臣愚深恐虧朝廷之政體﹐損陛下之明徳﹐流聞四方﹐取輕夷狄﹐非嘉事也。夫天下之事有難決者﹐以先王之道揆之。若權衡之於輕重﹐規矩之於方圓﹐錙銖毫忽﹐不可欺矣。是以人君務明先王之道而不習律令﹐知本根旣植﹐則枝葉必茂故也。近者登州婦人阿云﹐謀殺其夫﹐重傷垂死﹐情無可湣﹐在理甚明。已傷不首﹐於法無疑﹐中材之吏﹐皆能立斷。事已經審刑院﹑大理寺﹑刑部斷爲死罪。而前知登州許遵文過飾非﹐妄爲巧說﹐朝廷命兩制定奪者再﹐命兩府定奪者再﹐敕出而復收者一﹐收而復出者一﹐爭論縱橫﹐至今未定。夫以田舍一婦人有罪﹐在於四海之廣﹐萬幾之眾﹐其事之細﹐何啻秋毫之末﹖朝廷欲斷其獄﹐委一法吏足矣。今乃紛紜至此﹐設更有可疑之事大於此者﹐將何以決之﹖夫執條據例者﹐有司之職也﹔原情制義者﹐君相之事也。分爭辧訟﹐非禮不決﹐禮之所去﹐刑之所取也。阿云之事﹐陛下試以禮觀之﹐豈難決之獄哉﹖彼謀殺爲一事﹐爲二事﹐謀爲所因﹐不爲所因﹐此苛察繳繞之論﹐乃文法俗吏之所事﹐豈明君賢相所當畱意邪﹖今議論歲餘而後成法﹐終於﹖百代之常典﹐悖三綱之大義﹐使良善無告﹐姦凶得志﹐豈非徇其枝葉而忘其本根之所致邪﹗若此之類﹐臣竊恐似未得其要也。此皆眾人之所私議竊嘆而莫敢明言者。臣獨以受恩深重﹐不顧斧鉞爲陛下言之﹐惟聖明裁察。又案﹕《紀事本末》附丙申日。是月乙未朔﹐丙申爲八月初二日。《宋史全文資治通鑑》與《紀事》同日。據《傳家集》注云﹕八月初五日上。以乙未朔推之﹐初五乃己亥日也﹐兩異其日﹐必有一誤。今依《紀事》附丙申日。﹞

３﹑壬寅﹐權知曹州韓鐸除河東路提點刑獄使。﹝《長編》卷二百十六﹕熙寧三年十月甲戌﹐提點河東刑獄﹑屯田郎中韓鐸徙陜西。原注﹕權知曹州﹑除河東憲在二年八月初八日。案﹕周必大《二老堂雜誌》卷四云﹕聖旨處分敕令所立法﹐凡安撫﹑提刑司處﹐皆以師憲爲名。﹞

４﹑癸卯﹐侍禦史劉琦監處州酒稅﹐﹝案﹕《宋史﹟本紀》作「鹽稅」。禦史悰行錢凱監衢州鹽稅。初禦史知雜劉述及琦﹑凱等言曰「臣竊見陛下用王安石爲參知政事﹐案﹕《宋史》作「執政以來」。未逾年﹐案﹕《宋史》作「未逾數月。」中外人情囂然不安。案﹕《宋史》作「胥動」。蓋以其專肆胸臆﹐輕易憲度﹐而無忌憚之心也。」案﹕《編年備要》此下有云「陛下置安石政府﹐必欲致時如唐﹑虞﹐躋治於成﹑康。今安石反以管﹑商權霸之術﹐戰國縱橫之治﹐取媚朝廷。陛下遽信其言﹐侵奪三司利柄﹐開局置官﹐引三人者議事﹐用八人者分行。所辟如呂惠卿﹑王子韶﹑盧秉﹑王汝翼之徒﹐豈能通曉錢穀﹑周知天下利源乎﹖復引薛向爲發運使兼領均輸之職﹐信如詔書之言﹐徙貴就賤﹐用近易遠﹐固亦無害﹐然使小人用事﹐任其變易﹐縱有所入﹐不免奪商賈之利。商賈旣不行﹐則諸路稅課虧失﹐是先喪其國之常入﹐其何以仰給經費﹖官司販易物有難售者﹐未免均配在民﹐以取其直。物旣壅塞﹐難於脫禍﹐則必有鬻田產﹑破家業以應期會者﹐不然﹐則淫刑﹑濫罰從而加之矣。兼薛向多用耳目刺州縣短長﹐從而脇之﹐俾承裒斂非道之事。去年﹐許遵妄議謀殺自首按問之法﹐朝廷委安石與司馬光定奪。光則持公請依舊法﹐安石則偏見而立新議。差韓維再議﹐而皆附安石之法。又令密院同議文彥博所定﹐旣協公道。陛下以眾人所議委富弼看詳﹐富弼在病告﹐不俟其出﹐朝廷卽行安石所定﹐良由同列畏其彊﹐陛下惑其辧﹐乃至此耳。小人章辟光妄獻岐邸外遷之議﹐呂誨乞加譴逐﹐安石百端阻格﹐誨竟黜降。故事﹐若昭文在假﹐集賢尙不敢專行聖旨﹐豈如安石傲視同列﹐旁若無人﹐愛增予奪﹐一出於己﹖」上閱疏曰「此皆挾情﹐非竭節以補時事者。」《東都事略》云﹕熙寧初﹐琦自通判歙州召爲侍禦史﹐凱自知烏程縣召爲侍禦史悰行。王安石初得政﹐專恃胸臆﹐輕易憲度﹐侵奪三司利柄。而曾公亮依違固寵﹐畏避不言。琦﹑凱與劉述上疏以爲﹕「安石自應舉歷官以來﹐莫不尊尙堯﹑舜之道﹐以倡率學者﹐故天下士人心無不歸向﹐謂之賢。陛下亦聞而知之﹐遂正位公府。今遭時得君如此之專﹐當以平時所學仁義之道﹐啟沃上心﹐以廣聖徳。今乃首以財利之議﹐務爲容悅﹐言行乖戾﹐一至於此。剛愎自任﹐則又甚焉。不知安石之心待陛下爲何如主也﹖陛下天資英悟﹐不世而出﹐堯﹑舜郅治﹐指日可復﹐今反以霸國諸侯之術﹐唐室衰世之事﹐誘惑上聽﹐何不恭之甚也﹗臣等願陛下運乾綱之斷﹐奪安石重任﹐以慰安天下元元之心。曾公亮位居丞弼﹐被遇三朝﹐當悉慮竭忠﹐以身許國﹐反有畏避安石之意﹐陰自結援﹐更相稱譽﹐以固寵榮。致安石奏對之際﹐惟肆彊辧﹐多生橫議﹐豈執政大臣之體乎﹗況公亮久妨賢路﹐無補時政﹐亦宜罷免。」﹞時述坐判刑部﹐繳敕札﹐被劾未伏﹐故琦﹑凱先貶。﹝《紀事本末》卷五十八﹑卷六十三。案﹕《宋史﹟本紀》﹕八月癸卯﹐貶琦﹑凱。壬戌﹐侍禦史知雜事劉述﹑同判刑部丁諷坐受刑名敕不卽下﹐貶知江州。又《劉述傳》﹕述兼判刑部﹐安石爭謀殺刑名﹐述不以爲是。及敕下﹐述封還中書﹐奏執不已。安石白帝﹐詔開封府推官王克臣劾述罪。於是述率禦史劉琦﹑錢凱同上疏。凱將出臺﹐於眾坐罵孫昌齡曰「平日士大夫未嘗知君名正﹐以王安石昔居憂金陵﹐君爲幕府官﹐奴事安石﹐乃薦君及彭思永得舉爲禦史﹐今日亦當少念報國﹐柰何專欲附安石求美官﹗凱今日罪分當遠竄﹐﹞君在後爲美官﹐自謂得策耶﹗我視君犬彘之不如也﹗」遂拂衣上馬。《紀事本末》卷五十八。﹝案﹕《宋史劉述傳》﹕貶琦﹑凱監處﹑衢酒稅。公亮疑其太重﹐安石曰「蔣之奇亦降監當。」﹞

５﹑乙巳﹐罷殿中侍禦史孫昌齡爲尙書屯田員外郎﹐通判蘄州。先是﹐昌齡言「臣累辧謀殺之法﹐非是。」遂貶。﹝《紀事本末》卷七十五。案﹕《宋史》﹕孫昌齡以論新法貶。王宗沐《通鑑》﹕孫昌齡始以附安石得進。凱將出臺﹐罵昌齡而去。於是昌齡亦言「王克臣阿奉當權﹐欺蔽聰明。」遂黜。昌齡通判蘄州。﹞

６﹑司馬光言﹕﹝案﹕《紀事本末》不系日﹐據《傳家集》《論責降劉述等札子》爲八月十一日上。八月乙未朔﹐十一日爲乙巳。﹞「臣竊聞知雜禦史劉述﹑集賢校理丁諷﹑﹝案﹕《宋史﹟本紀》﹕壬戌﹐丁諷坐受刑名敕不卽下﹐貶通判復州。審刑詳議官王師元﹐案﹕《宋史﹟本紀》﹕壬戌﹐王師元坐許遵所議刑名不當﹐貶監安州稅。﹞皆執守謀殺刑名被劾﹔﹝案﹕《傳家集》作「差官取勘。」侍禦史劉琦﹑錢凱皆以論執政﹐降監酒稅。案﹕《傳家集》作「皆以論列政府公事﹐除員外郎降監酒稅。」下又云﹕中外聞之﹐無不驚愕。臣聞孔子曰「守道不如守官。」孟子曰「有言責者﹐不得其言則去。」此古今之通義﹐人臣之大節也。﹞彼謀殺已傷自首刑名﹐天下皆知其非。今朝廷旣違眾議而行之﹐又罪守官之臣﹐恐重失天下之心。﹝《紀事本末》卷五十六﹑卷七十五。﹞夫紲食鷹鸇者﹐求其鷙也﹐鷙而烹之﹐將何用哉﹗﹝案﹕《傳家集》此下有云﹕陛下踐祚以來﹐待臣下以寬仁。﹞至如皮公弼﹐陛下明知其貪﹔閻充國﹐陛下明知其猥也﹐二人皆以知縣權發三司判官公事﹐及得罪而出﹐皆爲知州。今琦﹑凱﹝案﹕《傳家集》此下有「所坐不過狂直」六字。﹞止以迕犯大臣﹐遂降爲監當。然則狂直之罪﹐重於貪猥﹐得罪大臣﹐甚於得罪陛下也。臣竊恐天下﹝案﹕《傳家集》作「來者」。﹞側目箝口﹐以言爲諱﹐威福移於臣下﹐聰明有所壅敝﹐非國家之福也。﹝案﹕《傳家集》此下有云﹕臣備位近臣﹐親被明詔﹐睹朝廷政事之闕﹐不敢不言。伏望聖慈﹐深察愚衷﹐早賜指揮。﹞乞赦劉述等勿劾﹐﹝案﹕《傳家集》作「更不取勘」。﹞琦﹑凱等與本資。」﹝案﹕《傳家集》作「別除一般資敍差遣﹐庶幾稍息羣議」。﹞不報。﹝《紀事本末》卷五十八。案﹕宋史《劉述傳》﹕開封獄具﹐述三問不承。安石欲置之獄﹐光又與範純仁爭之﹐乃議貶爲通判。帝不許﹐以知江州。逾歲﹐提舉崇禧觀。﹞

７﹑丙午﹐詔同修起居注範純仁罷同知諫院。初﹐純仁以言薛向不可爲發運使事不合﹐﹝案﹕《太平治迹統類》《宋史全文資治通鑑》﹕純仁言薛向不可爲發運使﹐或致民心別生事變。上曰「今發運使兼制置六路財用﹐務在均適有無﹐何由乃致百姓人情怨駭﹖」純仁曰「人主不當言利﹐但務農桑節用而已。」純仁論奏薛向疏﹐已附注六月末。﹞又申中書案﹕《宋史﹟範純仁傳》﹕所上章疏﹐語多激切。神宗悉不付外﹐純仁盡錄申中書﹐安石大怒。曰「今日忽聞詔令﹐以臺官劉琦等言多失實﹐事輒近名﹐擅去官曹﹐動喧朝聽﹐各落禦史﹐降充監當者﹐聞命之際﹐中外震驚。蓋人臣以率職爲忠﹐人君以納諫爲美。﹝案﹕《範忠宣奏議》此下有云﹕率職之臣獲罪﹐則忠勤不勸﹔納諫之風或闕﹐則君徳有虧。﹞是以仁宗皇帝開廣言路﹐優容諍臣﹐執政不敢任情﹐小人不能害政﹐以致太平日久﹐億兆歸心。先皇帝容納直言﹐未嘗變色。是時呂誨與臣爲禦史﹐亦嘗擅納告身﹐皆蒙慰諭封回。﹝案﹕《範忠宣奏議》此下有云﹕自是誨等力求外補﹐此陛下之所親見﹐固爲萬世之光也。﹞陛下﹝案﹕《範忠宣奏議》此下有「述事繼明」四字。﹞思紹先烈﹐而因二三執政不能以道致君﹐教化或失其後先﹐刑賞或乖於輕重﹐中書藏其本末﹐但致外議喧騰。凡居言責之﹐臣敢不卽時論奏。旣許風聞言事﹐卽是過失得原﹐而柄臣遂捃摭其罪﹐﹝案﹕《範忠﹟宣奏議》此下有云﹕欲其畏避搐縮﹐遇事不敢輒論﹐𨿽於政府便安﹐而陛下將何所賴﹖﹞且執政王安石以文學自負﹐以議論得君﹐專任己能﹐不曉時事﹐而又性頗率易﹐輕信難回﹐舉意發言﹐自謂中理。﹝案﹕《範忠宣奏議》此下有云﹕陛下切於求治﹐安石不度己才﹐欲求近功﹐忘其舊學。捨堯﹑舜知人安民之道﹐講五霸富國彊兵之術。尙法令則稱商鞅﹐言財利則背孟軻。鄙老成爲因循之人﹐棄公議爲流俗之語﹐異己者指爲不肖﹐合意者卽爲賢能。所以薦薛向爲通才﹐指呂誨爲無用﹐致陛下無從諫之美﹐時政有揠苗之憂。案﹕《範忠宣奏議》此下有云﹕臣常失望痛心﹐故已屢有陳奏。孟子曰「不以舜之所以事堯事君﹐不敬其君者也﹔不以堯之所以治民治民﹐賊其民者也。」陛下有堯﹑舜之資﹐而安石議桑弘羊之術﹐不恭甚矣﹗四方百姓未安﹐而安石欲使小人以擾之﹐賊之甚矣。加以﹞曾公亮年髙不退﹐廉節已虧﹐且欲安石見容﹐惟務雷同苟且﹐舊則拘好文法﹐今則一切依隨﹔趙抃心知其非﹐而辭辧不及安石﹐凡事不能力救﹐徒聞退有後言。此皆陛下朝廷大臣所爲﹐安得政令無失﹖」﹝案﹕《範忠宣奏議》此下有云﹕求諫尙恐不及﹐何暇深責諍臣。蓋以安石之心將欲果於興事﹐所以深惡言者﹐懲戒後來。殊不知成湯罪己而興﹐禹拜昌言曰聖。周道旣衰﹐則有防川之蔽﹔秦法𨿽暴﹐而有敢怒之民。陛下睿知聰明﹐洞照古今﹐豈可啟寵偏聽而失天下之心﹖伏望陛下平气虛懷﹐深爲國計﹐將琦等責降告敕﹐速賜收還。安石不可久在中書﹐恐必任性生事﹐宜速解其機務﹐或且置之經筵﹐足以答中外之心﹐弭未然之患。如是則商湯攺過之美可復見於今﹐帝堯從欲之仁不獨稱於古﹐臣不勝大願。然臣久居諫列﹐智慮不明﹐不能救止未然﹐遂致聖政有失。𨿽陛下不憚攺作﹐而臣之職事已隳﹐豈敢復在諫垣﹗輒已家居待罪﹐自今月十日更不供職﹐伏乞重行貶竄﹐以警百官。貼黃﹕今後政府臣僚﹐每欲生張親知﹐但只先同議論﹐後至簽敕之時﹐別作回避﹐則言者無由奏彈。陛下豈可不察﹗劉述方被勘劾﹐恐執政陷以稽遲之罪﹐劉述旣見事有未安﹐自當不敢行下。本是盡心職事﹐卻蒙執政深怒。況王安石舊作中書舍人﹐糾察在京刑獄﹐亦曾繳納詞頭﹐不肯入謝。今日不存忠恕﹐以至於此﹐乞陛下詳察。﹞

《範忠宣奏議第二狀》云﹕臣昨日上言乞追劉琦等責降誥敕。臣已居家待罪﹐以俟竄殛﹐然有愛君之心﹐尙冀一伸。伏緣臺官爲天子耳目﹐將使警察百辟﹐以防權幸之非。今琦等一言﹐柄臣便蒙落職監當﹔若指君父之過﹐則將何法以加之﹖況自先皇帝以來﹐人主未嘗自有過失﹐皆因大臣舉措不謹﹐玷累朝廷。且君父旣爲人所玷累﹐則忠臣孝子﹐寧忍不言﹖陛下不察其心﹐更加貶竄﹐不惟自摧耳目﹐乃使忠孝莫伸。方今多士盈庭﹐大半趨附執政﹐陛下更以法令驅之﹐使畏大臣﹐則其任性恣行﹐何所不至﹖陛下𨿽欲制馭﹐必傷終始之恩。所以人主𨿽當仰成執政﹐而督察之任委之臺官﹐俟有過愆﹐則使彈擊﹐下以使大臣知懼﹐上以全君臣之恩﹐此是從古以來馭臣之要道也。陛下將臣此奏反覆究詳﹐特與追還二人﹐以正朝廷之失﹐則臣死之日﹐猶生之年。﹞公亮等以純仁狀進﹐又落起居舍人﹐同修起居注。﹝《紀事本末》卷五十八。案﹕《續宋編年資治通鑑》﹕範純仁罷同知諫院﹐出知河中府。初﹐純仁自陜西運副召還﹐上問﹕「卿在陜西﹐久主漕挽﹐必精意邊事。」對曰「城郭完全﹐甲兵粗修﹐儲糧粗備。」上愕然曰「卿材能如此﹐朕所倚賴。」對曰「願陛下無深意於邊事﹐恐邊臣觀望﹐要功生事﹐結釁夷狄﹐殘害生靈﹐耗竭財用﹐厚費賞罰。不惟今日目前之害﹐又將貽他時意外之變。」上嘉納之。純仁雅與安石厚善﹐至是數言事多忤安石﹐最後言薛向不可爲發運使﹐安石滋不樂。劉琦罷﹐純仁又言琦不當罷﹐請速解安石機務。畱章不下﹐純仁力求去﹐不許。未幾﹐罷諫院爲起居舍人。純仁固辭﹐安石遣所親諭純仁曰「已議除知制誥矣﹗」純仁曰「是以利怵我也﹐言不用﹐萬鍾何加焉﹖」遂錄所上狀申中書﹐安石見之﹐怒﹐攜以白上。上曰「宜與一善地。」故有河中之命。薛應旂《宋元通鑑》云﹕純仁自陜西詔還﹐遂拜起居舍人﹑同知諫院。純仁奏言「王安石變祖宗法度﹐掊克財利。民心不寧。《書》曰﹕『怨豈在明﹐不見是圖。』願陛下圖不見之怨。」帝曰「何謂不見之怨﹖」對曰「杜牧之所謂『不敢言而敢怒者』是也。」帝曰「卿善論事﹐宜爲朕條陳古今治亂可爲監戒者。」遂作《尙書解》以進﹐曰「其言皆堯﹑舜﹑禹﹑湯﹑文﹑武之事也﹐治天下無以易此。願深究而力行之。」帝切於求治﹐多延見疏逖小臣﹐咨訪闕失。純仁言「小人之言﹐聽之若可采﹐行之必累。蓋知小忘大﹐貪近暗遠﹐願加深察。」及薛向行均輸法於六路﹐純仁言「臣嘗親奉徳音﹐欲修先王補助之政。今乃效桑弘羊行均輸之法﹐使小人爲之﹐掊溇生靈﹐斂怨基禍。」又云「劉琦﹑錢凱等一言﹐便蒙降黜。在廷之臣﹐方大半趨附﹐陛下又從而驅之﹐其將何所不至。道遠者理當馴致﹐事大者不可速成﹐人才不可急求﹐積獘不可頓革。儻欲事成急就﹐必爲恁佞所乘。宜速還言者而退安石﹐以答中外之望。」畱章不下﹐純仁力求去﹐不許。未幾﹐罷諫職﹐攺判國子監。純仁去意愈確﹐及錄所上章申中書。安石大怒﹐乞加重貶。帝曰「彼無罪﹐姑與一善地。」命知河中府﹐尋徙成都轉運使。以新法不便﹐戒州縣未得遽行。安石怒其沮格﹐以事左遷知和州。《編年備要》云﹕曾公亮﹑趙抃得純仁狀﹐上章自劾。略曰「淸時備位﹐難逃竊位之譏﹔白首佐朝﹐遂起蔽姦之謗。如安石者﹐學給辧勝﹐年壯气豪。議論方鄙於古人﹐措置肯諧於僚黨。至使山林末學﹑艸澤後生﹐放自有之。天良樂途﹐附之異說。拖紳朝序﹐非安石之黨﹐則指爲俗吏﹔圜冠校字﹐非安石之學﹐則指爲迂儒。」又言「安石平居之間﹐筆舌丘旦﹐有爲之際﹐身心管﹑商﹐待聖主爲可欺﹐視同僚爲不物。爲臣如此事主﹐若何﹖伏乞申睿斷﹐大決羣疑﹐正安石過舉之謬﹐以幸邦家。白臣等後言之罪﹐俾還田裏。」﹞

８﹑庚戌﹐制置三司條例司詳檢文字蘇轍言﹕﹝案﹕《欒城集》載《條例司乞外任奏狀》云﹕右臣近蒙聖恩﹐召對便殿﹐面賜差使﹐仍奉徳音﹐不許辭避。伏自受命於今五月﹐𨿽日夜勉彊﹐而才性朴拙﹐議論迂疏﹐「每於本司商量公事﹐動皆不合。案﹕《欒城集》此下有云﹕伏惟陛下創制此局﹐將以講求財利﹐循致太平﹐宜得同心協力之人以備官屬。而臣獨以愚鄙﹐固執偏見﹐𨿽欲自效﹐其勢無由。﹞臣已有狀申本司﹐具述所論不同事件﹐﹝案﹕《欒城集》此下有云﹕苟陛下憫臣孤危﹐未賜誅譴。﹞伏乞除臣一合入差遣」。﹝案﹕《欒城集》此下有云﹕使得展力州郡﹐敢不策勵駑鈍﹐以酬恩私。臣無任瞻天請命﹐激切屏營之至。﹞上閱轍狀﹐問﹕「轍與軾何如﹖觀其學問頗相類。」王安石曰「臣已嘗論奏軾兄弟大抵以飛箝捭闔爲事。」上曰「如此﹐則宜時事﹐何以反爲異論﹖」﹝《紀事本末》卷六十二﹑卷六十六。案﹕《續宋編年資治通鑑》﹕蘇轍以書抵陳升之﹑王安石﹐論遣使按求農田水利徭役之失。又曰「發運之職﹐今將攺爲均輸﹔常平之法﹐今將變爲靑苗。夫商賈之事﹐曲折難行。其買也﹐先期而與錢﹔其賣也﹐後期而取直。多方相濟﹐委曲相通﹐倍稱之息﹐由此而得。令官買是物﹐必先設官置吏﹐爲費已厚﹐然後使民各輸所有﹐非良不售﹐非賄不行﹐是以官買之﹐價必貴﹐其賣也﹐獘復如前﹐商賈之利﹐何緣可得﹖徒使謗議騰沸﹐商旅不行﹐此均輸之說﹐轍所未諭也。《常平條敕》纖悉具在﹐患在不行﹐非法之獘。欲修明舊制﹐不過以時斂之以利農﹐以時散之以利末。今乃攺其成法﹐雜以靑苗﹐逐路置官﹐號爲提舉﹐別立賞罰﹐以督虧欠﹐法度紛紛﹐何至如此﹗況錢布於外﹐凶荒水旱﹐有不可知。斂之則結怨於民﹐薘之則官將何賴﹖靑苗之說﹐轍所未諭也。」且乞補外任﹐遂授河南府推官。又案﹕《續宋編年資治通鑑》所載轍書﹐前後多從刪節﹐今據《欒城集》補錄全書云﹕轍頃者誤蒙聖恩﹐得備官屬﹐受命以來﹐於今五月。𨿽勉彊從事﹐而才力寡薄﹐無所建明﹐至於措置大方﹐多所未諭。每獻狂瞽﹐輒成異同﹐退加考詳﹐未免疑惑。是以不虞僣冒﹐聊復一言。竊見本司近日奏遣使者八人分行天下﹐按求農田水利與徭役利害﹐以爲方今職司守令﹐無可信用﹐欲有興作﹐當別遣使。愚陋不達﹐竊以爲國家養材如林﹐治民之官﹐棋布海內﹐興利除害﹐豈待他人﹗今始有事﹐輒特遣使﹐使者一出﹐人人不安﹐能者嫌使者之侵其官﹐不能者畏使者之議其短。客主相忌﹐情有不通﹐利害相加﹐事多失實。使者旣知朝廷方欲造事﹐必謂功效可以立成﹐人懷此心﹐誰肯徒返﹖爲國生事﹐漸不可知﹐徒使官有送迎供饋之煩﹐民受更張勞擾之獘﹐得不補失﹐將安用之﹖朝廷必欲興事以利民﹐轍以爲職司守令足矣﹗蓋勢有所便﹐眾有所安。今以職司治民﹐𨿽其賢不肖不可知﹐而眾所素服﹐於勢爲順﹐稍加選擇﹐足以有爲。是以古之賢君﹐聞選用職司以責成功﹐未聞遣使以代職司治事者也。蓋自近世﹐政失其舊。均稅寬卹﹐每事遣使﹐冠蓋相望﹐而卒無絲毫之益。謗者至今未息﹐不知今日之使何以異此﹖至於遣使條目﹐亦所未安。何者﹖觀課農桑﹐墾挌田野﹐人存則舉﹐非有成法。誠使職司得人﹐守令各舉其事﹐罷非時無益之役﹐去猝暴不急之賦﹐不奪其力﹐不傷其財﹐使人知農之可樂﹐則將不勸而自勵。今不治其本﹐而遂遣使﹐將使使者何從施之﹖議者皆謂方今農事不修﹐故經界可興﹐農官可置。轍觀職司以下勸農之號何異於農官﹖嘉祐以來方田之令何異於經界﹖行之歷年﹐未聞有益。此農田之說﹐轍所以未諭也。天下水利﹐𨿽有未興﹐然而民之勞佚不同﹐國之貧富不等。因民之佚而用國之富以興水利﹐則其利可待﹔因民之勞而乘國之貧以興水利﹐則其害先見。苟誠知生民之勞佚﹐與國用之貧富﹐則水利之廢興﹐可以一言定矣﹗而況事起無漸﹐人不素講﹐未知水利之所在而先遣使﹐使者所至﹐必將求之官吏﹐官吏有不知者﹐有知而不告者﹐有實無可告者。不得於官吏﹐必求之於民﹔不得於民﹐其勢將求於中野﹐興事至此﹐蓋已甚勞。此水利之說﹐轍所以未諭也。徭役之事﹐議者甚多。或欲使鄕戶助錢而官自雇人﹐或欲使城郭等第之民與鄕戶均役﹐或欲使品官之家與齊民並事。此三者﹐皆見其利不見其害者也。役人之不可不用鄕戶﹐猶官吏之不可不用士人也。有田以爲生﹐故無逃亡之憂﹐朴魯而少詐﹐故無欺謾之患。今乃薘此不用﹐而用浮浪不根之人。轍恐掌財者必有盜用之姦﹐捕盜者必有竄逸之獘。今國家設捕盜之吏﹐有巡檢﹐有縣尉﹐較其所獲﹐縣尉常密﹐巡檢常疏﹐非巡檢則愚﹐縣尉則智﹐蓋弓手鄕戶之人與屯駐之客軍異耳。今將使雇人捕盜﹐則與獨任巡檢不殊﹐盜賊縱橫﹐必自此始。轍觀近歲﹐𨿽使鄕戶﹐頗得雇人﹐然至於所雇逃亡﹐鄕戶猶任其責。今遂欲於兩稅之外﹐別立一科﹐謂之庸錢﹐以備官雇﹐鄕戶舊法﹐革去無餘﹐雇人之責﹐官所自任。且自唐楊炎廢租庸調爲兩稅﹐取大惓十四年應於賦斂之數﹐以定兩稅之額﹐則是租﹑調與庸﹐兩稅旣兼之矣。今兩稅如舊﹐柰何復欲取庸﹖蓋天下郡縣上戶常少﹐下戶常多﹐少者徭役頻﹐多者徭役簡﹐是以中下之戶﹐每得休間。今不問戶之髙低﹐例使出錢助役﹐上戶則便﹐下戶實難﹐顚倒失宜﹐未見其可。然議者皆謂助役之法﹐要使農夫專力於耕。轍觀三代之間﹐務農最切﹐而戰陳田獵﹐皆出於農。苟以徭役較之﹐則輕重可見矣。城郭人戶﹐𨿽號兼並﹐然而緩急之際﹐郡縣所賴﹐饑饉之歲﹐將勸之分以助民﹐盜賊之歲﹐將借其力以捍敵﹐故財之在城郭者﹐與在官府無異也。方今𨿽天下無事﹐而三路芻粟之費多取京師銀絹之餘﹐配賣之民﹐皆在城郭。苟復充役﹐將何以濟﹖故不如稍加寬假﹐使得休息﹐此誠國家之利﹐非民之利也。品官之家﹐復役已久﹐議者不究本末﹐徒聞漢世宰相之子不免戍邊﹐遂欲使衣冠之人與編戶齊役。夫一歲之更﹐不過三日﹔三日之雇﹐不過三百。今世三大戶之役﹐自公卿以下﹐無得免者。以三大戶之役而較之三日之更﹐則今世旣已重矣﹐安可復加哉﹖蓋自古太平之世﹐國子俊造﹐將用其才者﹐皆復其身﹔胥史賤吏﹐旣用其力者﹐皆復其家。聖人舊法﹐良有深意﹐以爲責之以學而奪其力﹐用之於公而病其私。人所難兼﹐是以不取。柰何至於官戶而又將役之﹖且州縣差役之法﹐皆以丁口爲之髙下。今已去鄕從宦﹐則丁口登降﹐其勢難詳﹐將使差役之際﹐以何爲據﹖必用丁﹐則州縣不能知﹔必不用丁﹐則官戶之役比民爲重。今朝廷所以條約官戶﹐如租佃田宅﹐斷買坊場﹐廢舉貨財﹐與眾爭利﹐比於平民﹐皆有常禁。苟使之與民皆役﹐則昔之所禁皆當廢罷。罷之則其獘必甚﹐不罷則不如爲民。此徭役之說﹐轍所以未諭也。又聞發運之職﹐將攺爲均輸﹔常平之法﹐今將變爲靑苗。愚鄙之人﹐亦所未達。昔漢武帝外事四夷﹐內興宮室﹐財用匱竭﹐力不能支﹐用賈人桑弘羊之說﹐買賤賣貴﹐謂之均輸。𨿽曰「民不加賦﹐而國用饒足」﹐然而法術不正﹐吏緣爲姦﹐掊克日深﹐民受其病。孝昭旣立﹐學者爭排其說。霍光順民所欲﹐從而與之﹐天下歸心﹐遂以無事。不意今世﹐此論復興﹐眾口紛然﹐皆謂其患必甚於漢。何者﹖方今聚斂之臣﹐才智方略未見桑弘羊之比﹐而朝廷破壞規矩﹐解縱繩墨﹐使得馳騁自由﹐惟利是嗜﹐以轍觀之﹐其害必有不可勝言者矣﹗今立法之初﹐其說甚美﹐徒言徙貴就賤﹐用近易遠。苟誠止於此﹐則似亦可爲。然而假以財貨﹐許置官吏﹐事體甚大﹐人皆疑之。以爲𨿽不明言販賣﹐然旣許之以變易矣。變易旣行﹐而不與商賈爭利者﹐未之聞也。夫商賈之事﹐曲折難行。其買也﹐先期而與錢﹔其賣也﹐後期而取直。多方相濟﹐委曲相通﹐倍稱之息﹐由此而得﹐然至往往敗折﹐亦不可期。今官買是物﹐必先設官置吏﹐簿書祿廩﹐爲費已厚﹐然後使民各輸其所有﹐非良不售﹐非賄不行﹐是以官買之價﹐比民必貴。及其賣也﹐獘復如前。然則商賈之利﹐何緣可得﹖徒使謗議騰沸﹐商旅不行。議者不知慮此﹐至欲捐數百萬緡以爲均輸之法﹐但恐此錢一出﹐不可復還。且今欲用忠實之人﹐則患其拘滯不通﹔欲用巧智之士﹐則患其出沒難考。委任之際﹐尢難得人。此均輸之說﹐轍所以未諭也。《常平條敕》﹐纖悉俱存﹐患在不行﹐非法之獘﹐必欲修明舊制﹐不過以時斂之以利農﹐以時散之以利末。斂散旣得﹐物價自平﹐貴賤之間﹐官亦有利。今乃攺其成法﹐雜以靑苗﹐逐路置官﹐號爲提舉﹐別立賞罰﹐以督增虧﹐法度紛紜﹐何至如此﹗而況錢布於外﹐凶荒水旱﹐有不可知。斂之則結怨於民﹐薘之則官將何賴﹖此靑苗之說﹐轍所以未諭也。凡此數事﹐皆議者之所詳諭﹐明公之所深究。轍以才性朴拙﹐學問空疏﹐用意不同﹐動成違忤﹐𨿽欲勉勵自效﹐其勢無由。苟明公見寬﹐諒其不逮﹐特賜敷奏。使轍得外任一官﹐苟免罪戾。而明公選賢舉能﹐以備僚佐﹐兩獲所欲﹐幸孰厚焉﹗《東都事略蘇轍傳》﹕安石欲行靑苗﹐轍曰「以錢貸民﹐出納之際﹐吏緣爲姦﹐錢入民手﹐𨿽良民不免妄用﹔及其納錢﹐𨿽富民不免違限。恐鞭閧必用﹐州縣不勝煩矣。」安石曰「君言有理。」自此不復言靑苗。會河北轉運判官王廣廉言與安石合﹐法遂行。安石召用謝卿材﹑侯叔獻等八人﹐欲遣四方﹐訪遺利﹐中外知其必迎合生事﹐然莫敢言。轍以書抵安石﹐力陳其不可。安石怒﹐奏除河南府推官。攺著作佐郎書﹐僉書南京判事。﹞

《續宋編年資治通鑑》﹕呂公著薦程顥授太子中允兼禦史悰行﹐上章論王霸。略曰「得天理之正﹐極人倫之至者﹐堯﹑舜之道也﹔用其私心﹐依仁義之偏者﹐霸者之事也。王道坦然﹐本乎人情﹐出乎禮義﹐若履大道而行﹐無復回曲﹔霸者崎嶇反側於曲徑之中﹐而卒不與堯﹑舜之道。故誠心而王則王矣﹐假而求霸則霸矣﹗」案﹕《宋史﹟本紀》﹕八月辛酉﹐以祕書省著作佐郎程顥﹑王子韶並爲太子中允﹑權監察禦史悰行。《續宋編年資治通鑑》附五月下﹐蓋脫書「八月」二字﹐今依《宋史本紀》附此。薛應旂《通鑑》﹑畢沅《通鑑》云﹕顥自晉城令攺著作佐郎﹐至是呂公著薦爲禦史。帝素知其名﹐數召見。每將退﹐必曰「頻來求對﹐欲常常見卿。」一日﹐從容咨訪﹐報正午﹐始趨出庭中。中官曰「禦史不知上未食乎﹖」顥前後進說甚多﹐大要以正心窒欲﹑求賢育才爲先﹐不飾辭辧﹐務以誠意感悟主上。帝嘗使推擇人材﹐顥所薦數十人﹐以父表弟張載及弟程頤爲首。又勸帝防未萌之欲﹐及勿輕天下士。帝俯躬曰「當爲卿戒之。」帝嘗召顥﹐問所以爲禦史﹐對曰「使臣拾遺補闕裨贊朝廷則可﹐使臣掇拾﹖下短長以沽直名則不能。」帝以爲得禦史體。居職數月﹐章疏屢上。又論時務十事﹐大略以爲﹕「聖人創法﹐皆本諸人情﹐極乎理物。聖人之所以必爲者﹐行之有先後﹐用之有緩急﹐在講求設施如何耳。」帝嘉納之。又案﹕《明道文集﹟論王霸之辧疏》﹕「霸則霸矣」句下﹐又有云﹕二者其道不同﹐則在擇審其初而已。《易》所謂「差若毫釐﹐繆以千里」者﹐其初不可不審也。故治天下者﹐必先立其志﹐正志先立﹐則邪說不能移﹐異端不能惑﹐故力進於道而莫之奭也。苟以霸者之心而求王道之成﹐是衒石以爲玉也。故仲尼之徒無道桓﹑文之事﹐而曾西恥比管仲者﹐義所不由也﹐況下於霸者哉﹖陛下躬堯﹑舜之資﹐處堯﹑舜之位﹐必以堯﹑舜之心自任﹐然後爲能充其道。漢﹑唐之君﹐有可稱者﹐論其人則非先王之學﹐考其時則皆駮雜之政﹐乃以壹曲之見﹐幸致小康﹐其創法垂統﹐非可繼於後世者﹐皆不足爲也。然行仁政而不素講其具﹐使其道大明而後行﹐則或出或入﹐終莫有所至也。夫事有大小﹐有先後。察其小﹐忽其大﹐先其所後﹐後其所先﹐皆不可以適治。且志不可慢﹐時不可失。惟陛下稽先聖之言﹐察人事之理﹐知堯﹑舜之道備於己﹐反身而誠之﹐推之以及四海﹐擇同心一徳之臣﹐與之共成天下之務﹐《書》所謂「尹躬曁湯﹐咸有一徳」﹐又曰「一哉王心」﹐言致一而後可以有爲也。古者三公不必備﹐惟其人﹐誠以謂不得其人而居之﹐則不若闕之之愈也。蓋小人之事﹐君子所不能同﹔豈聖賢之事﹐而庸人可參之哉﹖欲爲聖賢之事﹐而使庸人參之﹐則其命亂矣。旣任君子之謀﹐而又入小人之議﹐則聰明不專而志意惑矣。今將矯千古深錮之獘﹐爲生民長久之計﹐非夫聽覽之明﹐盡正邪之辧﹐致一而不二﹐能勝之乎﹖或謂﹕人君舉動﹐不可不謹﹐易於更張﹐則爲害大矣。臣獨以爲不然。所謂更張者﹐顧理所當耳。其動皆稽古質義而行﹐則爲謹莫大焉﹐豈若因循苟簡﹐卒致敗亂者﹖自古以來﹐何常有師聖人之言﹐法先王之治﹐將大有爲而反成禍患者乎﹖願陛下奮天錫之勇智﹐體乾綱而獨斷﹐霈然不疑﹐則萬世幸甚﹗又﹕河北流旣塞﹐自其南四十里許家港東決﹐氾濫大名﹑恩﹑徳﹑滄﹑永靜五州軍境案﹕《十朝綱要》《宋史﹟本紀》﹕戊申﹐河徙東行。《河渠志》一﹕六月戊申﹐命司馬光都大提舉修二股工役。呂公著言「朝廷遣光相視董役﹐非所以襃崇近職﹑待遇儒臣也。」乃罷光行。七月﹐二股河通快﹐北流稍自閉。戊子﹐張鞏奏﹕「上約累經泛漲﹐並下約各已無虞﹐東流勢漸順快﹐宜塞北流﹐除恩冀深瀛永靜乾寧等州軍水患。又使禦河﹑胡盧河下流各還故道﹐則漕運無壅遏﹐郵傳無滯畱﹐塘泊無淤淺。復於邊防大計﹐不失南北之限﹐歲減費不可勝數﹐亦使流移歸復﹐實無窮之利。且黃河所至﹐古今未嘗無患﹐較利害輕重而取捨之可也。惟是東流南北堤防未立﹐閉口修堤﹐工費甚夥﹐所當預備。望選習知河事者﹐與臣等講求﹐具圖以聞。」乃復詔光﹑茂則及都水監官﹑轉運使同相度閉塞北流利害﹐有所不同﹐各以議上。八月己亥﹐光入辭﹐言「鞏等欲塞二股河北流﹐臣恐勞費未易。或幸而可塞﹐則東流淺狹﹐堤防未全﹐必致決溢﹐是移恩﹑冀﹑深﹑瀛之患於滄﹑徳等州也。不若俟三二年﹐東流益深闊﹐堤防稍固﹐北流漸淺﹐薪芻有備﹐塞之便。」帝曰「東流﹑北流之患﹐孰輕重﹖」光曰「兩地皆王民﹐無輕重﹐然北流已殘破﹐東流尙全。」帝曰「今不俟東流順快而塞北流﹐他日河勢攺移﹐柰何﹖」光曰「上約固東流日增﹐北流日減﹐何憂攺移。若上約流失﹐其事不可知﹐惟當並力護上約耳。」帝曰「上約安可保﹖」光曰「今歲創修﹐誠爲難保﹐然昨經大水而無虞﹐來歲地腳已牢﹐復何慮。且上約居河之側﹐聽河北流﹐猶懼不保﹐今欲橫截使不行﹐庸可保乎﹖」帝曰「若河水常分二流﹐何時當有成功﹖」光曰「上約苟存﹐東流必增﹐北流必減﹐借使分爲二流﹐於張鞏等不見成功﹐於國家亦無所害。何則﹖西北之水﹐並於山東﹐故爲害大﹐分則害小矣。鞏等亟欲塞北流﹐皆爲身謀﹐不顧國力與民患也。」帝曰「防捍兩河﹐何以供億﹖」光曰「並爲一則勞費自倍﹐分二流則勞費減半。今減北流財力之半﹐以備東流﹐不亦可乎﹖」帝曰「卿等至彼視之。」時二股河東流及六分﹐鞏等因欲閉斷北流﹐帝意蔊之。光以爲須及八分乃可﹐仍待其自然﹐不可施功。王安石曰「光議事屢不合﹐今令視河﹐後必不從其議﹐是重使不安職也。」庚子﹐乃獨遣茂則。茂則奏﹕「二股河東傾已及八分﹐北流止二分。」張鞏等亦奏﹕「丙午﹐大河東流﹐北流淺小。戊申﹐北流閉。詔獎諭司馬光等﹐仍賜衣﹑帶﹑馬。時北流旣塞﹐而河自其南四十里許家港東決﹐汎濫大名﹑恩﹑徳﹑滄﹑永靜五州軍境。《玉海》卷二十二﹕熙寧二年八月五日己亥﹐光言「禹分九河﹐漢釃二渠。河順則爲患小矣﹐河並爲一則勞費倍﹐分爲二則費減半。張鞏等欲塞二股北流﹐恐費大而功不成。」十四日﹐鞏言「北流已塞。」辛亥﹐詔閉斷北流。《傳家集》﹕二年十月七日《乞優賞宋昌年札子》云「臣聞國家大政﹐在於賞罰﹐若賞罰明當﹐功無不成。臣去冬奉敕與張茂則相度二股河及生堤利害﹐當時都水監丞宋昌言建議﹐欲於二股河口西岸新灘上置立上約﹐擗欄水勢﹐令入東流﹐候向去東流漸深﹐北流淤淺﹐卽閉斷北流﹐放出禦河﹑胡盧河下流﹐以除恩﹑冀﹑深﹑瀛以西諸州軍水患。臣等因得其言﹐尋具此利害奏聞。蒙朝廷聽許﹐令修置上約。自後昌言同列提舉修生堤者﹐以策非己出﹐百端沮毀﹐以爲二股河必不可成﹐不如並力修生隄﹐及李立之赴闕上殿所言﹐陛下所親聞也。賴陛下聖明﹐斷在不疑﹐必使之修置上約。今秋擗欄得水勢一並入東流﹐其北流尋已閉斷。𨿽頗漂溺﹐損近東滄﹑徳等州民田廬舍﹐然恩﹑冀﹑深﹑瀛以西州軍﹐蒙利亦爲不少。其宋昌言不可謂之無功。今若與同列稱二股河不可成者一例受賞﹐臣竊恐當官之人睹之無所沮勸。況昌言因去歲職當在外﹐河決棗彊﹐獨奪一官﹐今若止復舊官﹐則是眾人受賞而昌言獨不得賞也。設使向者修置上約不成﹐或背了二股並入北流﹐其同列豈肯分昌言之罪﹖伏望聖慈察昌言建議之功﹐特與復舊官外﹐更與董役之人等第別加酬獎。庶使向云用心向公者﹐知朝廷必不負之也。」取進止。

１﹑九月﹝案﹕錢大昕《四史朔閏考》﹕九月甲子朔。﹞丁卯﹐制置三司條例司言「累有臣僚上言糴常平﹑廣惠倉及賑貸事。今詳比年滅傷賑貸多出省倉﹐切以爲省倉以待稟賜﹐尙若不足﹐而又貲以賑貸﹐此朝廷所以難施惠﹐而凶年百姓或不被上之徳澤也。今諸路常平﹑廣惠倉﹐略計十五萬以上貫石﹐斂散之法未得其宜﹐故愛人之利未博﹐以致更出省倉賑貸。今欲以常平﹑廣惠倉見在斛鬥﹐遇貴量減市價糶﹐遇賤量增市價糴﹐其可以計會。轉運司用苗稅及錢斛就便轉易者﹐亦許兌換﹐仍以見錢﹐依陜西靑苗錢例﹐取民情豫給﹐令隨稅納斛斗﹐﹝案﹕馬端臨文獻通考卷二十一此下有「半爲夏料﹐半爲秋料」八字。﹞內有願請本色﹐或納時價貴願納錢者﹐皆許從便﹐務在優民。如遇滅傷﹐亦許次科收熟日納。﹝案﹕馬端臨《文獻通考》卷二十一「次科」作「次料」。﹞若此行之﹐非惟足以待凶荒之害﹐又民旣受貸﹐則於田作之時不患闕食﹐﹝《紀事本末》卷六十六﹑卷六十八。﹞因可遷官。勸誘今興水土之利﹐則四方田事如修。蓋人之困乏﹐常在於新陳不接之際﹐兼並之家乘其急以邀倍息﹐而貸者常苦於不得。常平﹑廣惠之物﹐收藏積滯﹐必待年儉物貴然後出糶﹐﹝案﹕原作「糴」﹐誤。﹞而所及者大抵城市遊手之人。而通一路之有無﹐貴發賤斂﹐以廣蓄積﹐平物價﹐使農人有赴時趨事﹐而兼﹖不得乘其急。凡此皆以爲民而公家無所利其入﹐是亦先王散惠興利以爲耕斂補助﹐裒多益寡抑民豪奪之意也。舊制﹕常平﹑廣惠倉專隸提刑司﹐緣今來創立新法﹐合有兌換錢斛藉轉運司應副﹐乃克濟辦。乞委轉運司提舉﹐仍令提點刑獄司依舊管轄﹐毋得別以支用。兼事初措置非一﹐欲量諸路錢穀多寡﹐分遣官提舉﹐仍先次於河北﹑京東﹑淮南三路﹐候其有緒﹐卽推之諸路。其廣惠倉除畱給老疾貧窮人外﹐余並用常平倉轉移法。其給常平﹑廣惠倉錢﹐依陜西靑苗錢法﹐於夏秋未熟以前﹐約逐處收成時﹐酌中物價﹐立定預支。每斗價﹐召民願請仍常﹐以半爲夏科﹐半爲秋科。」並從之。﹝《紀事本末》卷六十六。案﹕《續宋編年資治通鑑》﹕九月﹐行靑苗法﹐置常平官。初王安石旣執政﹐出一卷書付條例局曰「此靑苗法﹐諸君熟議之。」以檢詳文字蘇轍力言其不便而止。已而王廣廉者﹐乞度僧牒數千爲本錢﹐於陜西漕司前所行靑苗法﹐春散秋斂﹐與安石意合。安石遂請行於河北﹑京東﹑淮南三路。尋乃置河北﹑陜西提舉常平﹑廣惠倉官﹐命廣廉等爲之。條例司又請以諸路常平﹑廣惠倉錢﹐依陜西靑苗錢例﹐取民情願預結﹐隨納斛斗﹔其願請本色或納時價貴納錢者﹐皆聽從便。仍遣官提舉﹐從時諸路常平﹑廣惠倉錢穀略計千五百萬以上貫石﹐乃復推行其法於諸路。又《宋史全文資治通鑑》﹕王安石獨奏事﹐上問﹕「程顥言不可賣祠部度牒作常平本錢﹐何如﹖」安石曰「顥所言自以王道之正﹐臣以爲顥所言未達王道之權。今度牒所得﹐可置粟凡四十五萬石﹐若凶年人貸三石﹐則可全十五萬人性命。賣祠牒所剃者三千人頭﹐而所救活者十五萬人性命﹐若以爲不可﹐是不知權也。」又案﹕畢沅《通鑑考異》云﹕《宋史﹟食貨志》﹕「河北轉運司王廣廉召議事﹐廣廉嘗乞度僧牒數千爲本錢﹐於陜西轉運司私行靑苗法﹐春散秋斂﹐與安石意合。至是請施之河北﹐安石乃決意行之。」《蘇轍傳》同﹐《東都事略﹟蘇轍傳》亦作河北轉運王廣廉。《宋史﹟王廣淵傳》﹐慶曆中﹐上曾祖家集﹐詔官其後。廣淵推與弟廣廉﹐而自以進士得官。是廣廉乃廣淵之弟。熙寧二年四月﹐遣八人行諸路察農田水利賦役﹐廣廉其一也﹐不聞爲河北轉運。且陜西﹑河北各一漕司﹐河北轉運豈得散錢陜西﹖蓋廣淵欲行靑苗﹐援李參之事以請﹐遂訛爲行之陜西。安石嘗言廣淵力主新法而遭劾﹐劉庠故壞新法而不問﹐是知附會靑苗者廣淵也﹐非廣廉也。竊以《長編》考之﹐畢氏此說恐未足據。《長編》卷二百十一﹕熙寧三年五月丁未原注引司馬光云﹕王廣廉在河北﹐民不能償春料﹐乃更俵秋料。又五月丁巳日﹐京東轉運使﹑工部郎中﹑直龍圖閣王廣淵爲河東轉運使﹐曾公亮初欲差權﹐王安石以爲廣淵在京東宣力﹐當正除。據此兩人事迹﹐本不相蒙﹐且廣廉此時已爲河北﹑陜西提舉官﹐而廣淵則於二年猶知齊州。三年始由京東攺河東﹐是廣淵非特未至陜西﹐更未嘗爲提舉常平﹑廣惠倉官。二年在齊州條奏置義倉﹐是正月辛卯二十三日事可考。義倉是儲積﹐靑苗是放散取息。據《十朝綱要》﹕二年七月乙丑﹐罷義倉法。則廣淵所行之義倉﹐本與廣廉不同。《東都事略》及《宋史食貨志》《蘇轍傳》本不誤。畢氏乃專據《王廣淵傳》以疑《東都事略》及《宋史食貨志》《蘇轍傳》﹐恐非也。蓋《宋史王廣淵》偶誤﹐而《食貨志》《蘇轍傳》猶見其眞。況《宋史》無廣廉傳﹐又安知廣淵傳非廣廉傳之誤作廣淵乎﹖《續宋編年資治通鑑》作廣廉﹐洵爲不誤﹐而畢氏《通鑑》﹑徐乾學《通鑑》﹐凡廣廉盡攺廣淵﹐恐失考。﹞

２﹑己巳﹐召禦史中丞呂公著來旦赴講筵。﹝《紀事本末》卷五十三。案﹕《紀事本末》此條上書二年二月甲寅﹐初開講筵。而此條接書﹐不更系月。據《玉海》卷二十六云﹕熙寧二年九月戊辰﹐開講筵。己巳﹐召中丞呂公著來旦赴講筵。錢氏《朔閏考》﹕九月甲子朔﹐己巳初六日。考《宋史﹟本紀》﹐公著爲禦史中丞在六月丁巳日﹐二月尙未爲禦史中丞。《紀事本末》上脫書「九月」二字﹐今依《玉海》附此。又按公著爲禦史中丞﹐《紀事本末》不載。邵伯溫《聞見前錄》云﹕王荊公與呂申公素相厚﹐荊公嘗曰「呂十六不作相﹐天下不太平。」又曰「晦叔作相﹐吾輩可以言仕矣。」其重之如此。荊公薦申公爲中丞﹐欲其助己﹐故申公初多用條例司人作臺官。旣而天下苦條例司爲民害﹐申公乃言新法不便。荊公怒其叛己﹐始有逐申公意矣。方其薦申公爲中丞﹐其辭以謂有八元八凱之賢。未半年﹐所論不同﹐復謂有驩兜﹑共工之姦。荊公之喜怒如此。初未嘗有以罪申公也﹐會神宗語執政呂公著嘗言韓琦乞罷靑苗錢﹐數爲執事者所沮﹐將興晉陽之甲﹐以除君側之惡。荊公因用此爲申公罪。除侍讀學士﹑知潁州。﹞

３﹑辛未﹐條例司請以太常博士﹑祕閣校理李常﹐前許州司理參軍﹑國子監直講王汝翼爲檢詳文字官。﹝案﹕條例司檢詳文字舊用蘇轍﹑呂惠卿。時轍出爲河南府推官﹐呂惠卿擢爲太子中允﹑崇政殿說書﹐故更請以李常﹑王汝翼爲之。至熙寧三年﹐常亦言靑苗不便﹐而王汝翼亦辭檢詳條例官。﹞殿中丞﹑知免句縣張復禮﹐前明州司法參軍李取之爲相度利害官。﹝《紀事本末》卷六十六。﹞

壬申﹐光州團練使向經爲濰州防奭使知陳州。是時上方以政事試練天下之材﹐下至布衣疏遠或州縣吏﹐有以片言小善不知其人而超擢不日至侍從者。至宗室戚裏恩澤之家﹐則所以秩序平進﹐拘以歲月﹐少所徼冀。經由是亦頗不欲﹐以才自見﹐請外補。故有是命。﹝《紀事本末》卷八十一。案﹕《宋史向經傳》﹕神宗以經女爲皇后﹐進光州團練使。﹞

４﹑乙亥﹐上謂陳升之﹑王安石曰「今賦入非不多﹐只是用度無節﹐如何節用﹖」升之﹑安石皆言兵及宗室之費。﹝《紀事本末》卷六十六﹑卷六十七。﹞上曰「朕嘗問王存以兵費﹐乃言『臣不曾講兵書』。」因問安石﹕「如何省兵﹖」安石曰「陛下今欲省兵﹐當擇邊州人付以一州﹐令各自精練﹐仍鼓舞其州民使各習﹐則後可省。前日陛下所召種古等數人﹐臣略與語﹐似皆可付一州。臣因與古言﹕『今邊州有兵五千處﹐若止揀畱三千﹐仍以二千人衣糧之費。今以鼓舞所畱兵及州民使習兵戰﹐則可以戰守否﹖』古乃言﹕『若果然﹐止得二千人兵亦可矣。』」上言太祖付邊將事﹐安石曰「今有可勝太祖時。並邊民戶口蕃息﹐所恃不盡在募兵而已﹔若募兵令邊將得自揀擇訓練如太祖時﹐則尢易以待敵。」上言「五代時方鎭皆豪傑﹐所以能自守一方﹐不須朝廷之助。」安石曰「五代時方鎭豈皆豪傑﹗如羅洪信﹐乃是眾人求主不得﹐大呼於眾﹕『誰能爲節度使者﹖』洪信出應募﹐遂立以爲帥。然其能獨保一鎭者﹐以其任事﹐得自專故也。今朝廷待邊將﹐拘制之法令﹐將此邊軍令募兵出於無賴之人﹐尙可爲軍廂主﹐臣以上豈可不及此輩﹗此乃先王成法﹑社稷之長計也。」上極以爲然。﹝《紀事本末》卷六十六。案﹕《長編》卷三百十八﹕熙寧三年十二月乙丑﹐中書言司農定保甲條制。原注﹕云﹕二年九月十二日﹐卽此條。彼文可參考。﹞

５﹑太子中捨劉琯提舉陜西常平等事。﹝《長編》卷二百十六﹕熙寧三年十月己巳﹐琯擢官。原注﹕云﹕琯爲陜西常平在二年九月十二日。﹞

６﹑丙子﹐條例司言「常平﹑廣惠倉條約已行於京東﹑河北﹑淮南三路﹐訪聞諸路民間﹐多願官中支貸。乞令司農寺徧下諸路轉運司﹐如有便欲施行﹐卽具以聞﹐當議遷置提舉官。」詔可。﹝《紀事本末》卷六十六。﹞

７﹑壬午﹐﹝案﹕此下銀銅坑冶﹑市舶事﹐《紀事本末》與丙子常平事接寫。《長編》卷二百十一﹕熙寧三年五月辛亥﹐向言米額。原注﹕云﹕九月十六日可考。又丁丑﹐上批﹕薛向指揮。原注﹕云﹕九月十六日﹐詔兼銀銅坑冶事。《朔閏考》﹕是月甲子朔。十六爲壬午日。今據增。﹞條例司言「銀銅坑冶﹑市舶之物皆上供﹐而費出諸路﹐故轉運使莫肯爲﹐課入滋失。今旣假髮運司以錢貨﹐聽移用六路之財﹐則東西南經費皆當責辧。請令發運使﹑副兼提舉九路銀銅錫冶坑﹑市舶之事﹐條具利害以聞。」原注﹕此以上據本《志》增入。乃﹝案﹕「乃」字與下「從之」不貫﹐恐是「乞」字之誤﹐亦疑或有脫文。﹞詔發運司薛向﹑副使羅極兼都大提舉江淮﹑兩浙﹑荊湖﹑福建﹑廣南等路銀銅鉛錫坑冶﹑市舶等。從之。上手詔向曰「東南利國之大﹐舶商亦居其一焉。昔錢﹑劉竊據浙﹑廣﹐內足自富﹐外足抗中國者﹐亦由籠海商得術也。卿宜創法講求﹐不惟歲獲厚利﹐兼使外藩輻輳中國﹐亦壯觀一事也。」向旣兼總九路財賦﹐卽奏﹕「移用金穀﹐要當不失事機。如響應聲﹐遠近一體﹐則功利易集﹐而民亦受賜。今九路監司鮮能協力﹐徒害成事﹐請辟置本司官屬﹐分隸諸路﹐參舉政眾事﹐糾其弛慢不職。凡財貨輕重﹐郡縣丰凶﹐山澤之利廢興﹐府庫之積虛實﹐可以周知其數﹐以通有無。」從之。於是置勾當公事官九員﹐分領九路。凡移用財賦﹐興置坑冶﹑茶礬﹑酒稅﹑錢監﹑造船﹑雇糴﹑輦運等事。先是﹐漕運吏卒﹐上下共爲侵盜貿易﹐甚則託風水沈沒以滅迹﹐而官物以故濕惡陷折者﹐歲不減二十萬斛。至向始募客舟與官舟分運﹐以相檢察﹐而舊獘悉去。﹝《紀事本末》卷六十六。案﹕《編年備要》云﹕時饒州﹑江﹑建等州﹐遞年額鑄錢一百五萬貫﹐並額外增剩錢。朱彧《萍洲可談》卷二云﹕廣州市舶司﹐舊制﹐帥臣漕使領提舉市舶事﹐祖宗時謂之「市舶使」。崇寧初﹐三路各置提舉市舶官﹐三方惟廣最盛。官吏或侵漁﹐商人就易處﹐故三方亦疊盛衰。朝廷嘗並泉州舶船﹐令就廣﹐商人或不便之。﹞

８﹑甲申﹐知海州懷仁縣曾布轉著作佐郎。﹝《長編》卷二百二十五﹕熙寧四年七月壬辰日﹐禦史楊繪奏疏云「熙寧二年九月二十一日﹐布轉著作佐郎。」據以輯入。案﹕《宋史﹟曾布傳﹕布﹐南丰人。學於兄鞏﹐同登第﹐調宣州司戶參軍﹑懷仁令。熙寧二年﹐徙開封》。此云轉著作郎﹐與《傳》少異。﹞

９﹑是月﹐上諭樞密院﹕「沙門島罪人數多﹐及廣編配﹐罪人多卽竄還﹐令與中書別議伏立法。」且欲復行肉刑﹐呂公弼以爲不可。退而上疏曰「臣議見韓絳嘗奏乞用肉刑﹐今日陛下亦以爲然。絳又言『假如折一支去一指﹐又何不可﹖況堯﹑舜尙用之』。此徒信古人之論﹐不達時變。自漢文感二婦人之言罷肉刑﹐而天下歸仁﹐逮今千餘年﹐一旦用之﹐必駭四海觀聽。況古𨿽有肉刑之法﹐在堯﹑舜》之世亦未嘗行之。《書》曰﹕『象以典刑﹐流宥五刑。』堯﹑舜之世﹐用流以寬五刑也。若四凶者止於流﹐則五刑無所施焉。臣願陛下上法堯﹑舜﹐下體漢文﹐無取迂儒好古之論。陛下病今之犯刑者眾﹐臣願審擇守臣﹐宣布惠愛﹐使民各得其所﹐則民不犯上矣。今不究其本而徒更其刑辟﹐臣恐民心一駭而動﹐後𨿽欲全撫之。未易安也。」上納之。﹝《紀事本末》卷七十五。﹞

陜西轉運副使蔡挺再知渭州。﹝《長編》卷二百三十﹕熙寧五年二月﹐挺爲樞府。原注﹕云﹕挺以治平四年四月自慶徙渭﹐熙寧二年九月再任。案﹕《長編》卷一百九十六﹕嘉祐七年二月辛巳﹐挺措置鹽獘。原注﹕云﹕二年三月丙寅攺陜副。蓋挺於治平四年四月自慶徙渭﹐熙寧二年三月攺陜副﹐二年九月又由陜副再任渭也。今據兩注輯入。﹞

１﹑十月﹝案﹕錢大昕《四史朔閏考》﹕是月甲午朔。﹞丙申﹐開府儀同三司﹑行左僕射﹑門下侍郎平章事富弼罷爲武寧軍節度使﹑同平章事﹑判亳州。﹝《紀事本末》卷六十三。案﹕《續宋編年資治通鑑》﹕冬十月﹐富弼累表以疾求去﹐上勉從之﹐以使相出判亳州。弼初入相﹐卽除司空兼侍中﹐弼固辭得免。及罷﹐不復加恩﹐蓋上意不樂其去故也。弼將去﹐言於上曰「此見親舊﹐乃知人情大不安。所進用者多小人﹐諸處地動滅變﹐宜且安靜。」上問弼曰「卿去﹐誰可代卿﹖」弼薦文彥博。上默然良久﹐曰「安石如何﹖」弼默然。考範忠宣撰《富公行狀》﹕八月﹐以疾辭位﹐除判河南﹐復得請判亳。邵伯溫《聞見前錄》云﹕熙寧二年﹐富公判亳州﹐以提舉常平倉趙濟言公沮格新法﹐落武寧節度及平章事﹐以左僕射判汝州。徐乾學《通鑑後編》﹕王安石專權自恣﹐弼度不能爭﹐移病不入中書﹐久遂辭位。章數十上﹐許之﹐曰「卿去﹐誰可代卿者﹖」弼薦文彥博。帝默然良久﹐曰「王安石何如﹖」弼亦默然。加檢校太師﹐以武寧軍節度使﹑同平章事判亳州。弼初詣闕﹐卽除司空兼侍中﹐固辭得免。及罷﹐不復加恩﹐帝意不樂故也。﹞

２﹑攺綏州爲綏徳城。其知城以下防託兵官使臣﹐委郭逵選差把截﹐堡鋪守奭兵馬器械等﹐並從長處置以聞。先是﹐韓縝與夏人議﹐許令納安遠﹑寨門二寨﹐還以綏州。﹝案﹕《涑水紀聞》卷十一云﹕韓縝與夏國之臣薛老峯議於境﹐老峯曰「苟得綏州﹐請獻安遠﹑塞門塞基。」又案﹕議在元年五月丙戌。﹞郭逵曰「此正商於之地六百里也。」縝詰夏人曰「二塞之田何如﹖」夏人曰「安有遺人衣而畱領袖乎﹗」縝信之。秉常旣受封冊﹐遣使來交二寨。逵令主管機宜文字趙禼往受之。夏人欲二寨﹑綏州同日交。逵使先交二寨地界然後還綏州。夏人曰「二寨﹐寨基是也﹐何地之界有﹖」﹝案﹕《宋史郭逵傳》﹕遣其屬趙禼﹑薛昌朝與夏使議﹐惟言寨基﹐禼曰「二寨之北﹐舊有三十六堡﹐且以長城嶺爲界﹐西平王祥符所移書固在也。」虜使驚不能對。﹞禼曰「若不得地界﹐但將此二墻墟安用之﹖」因言「綏州與之亦用兵﹐不與亦用兵﹐邊備未可弛也。」時已詔俾逵焚棄綏州。逵曰「一州旣失﹐二寨不可得﹐中國爲夏人所賣安用守﹖臣爲願以死守之。」藏其詔不出﹐具奏﹐乞召禼赴闕詢之。﹝案﹕《涑水紀聞》卷十一云﹕樞密院札子下鄜延﹐令追綏徳戍人﹐遷其芻糧不盡者焚之。經略郭逵以爲夏虜心欺紿﹐俟得安遠﹑塞門﹐然後棄綏徳未晚。匿其札不行。旣而遣使交地﹐虜曰「所獻者塞基﹐其四旁土田皆不可得。」使者以聞。﹞上得奏大驚﹐顧謂文彥博等﹝案﹕《涑水紀聞》卷十一云﹕上怒甚﹐以讓文潞公。﹞曰「不知綏州今存否﹖」亟問之﹐彥博等皇恐。卽降詔云某月日指揮不得行。詔至﹐僚屬皆驚曰「前詔云『何未之見』﹐何也﹖」逵徐出示之﹐皆嘆服。﹝案﹕《涑水紀聞》卷十一云﹕時趙禼掌機宜﹐於經略司求前札不獲﹐甚憂恐﹐逵乃出示之。禼曰「此他人所不敢爲也。」﹞逵乃以前詔上言綏州具存﹐且自劾違詔之罪。詔襃逵曰「淵謀祕略﹐悉中事機。有臣如此﹐朕無西顧之憂矣﹗」於是詔城綏州﹐不復以易二寨。﹝《紀事本末》卷八十三。案﹕《紀事本末》書十月﹐不系日。據《宋史﹟本紀》﹑畢沅《通鑑》作丙申初三日﹐故附此。﹞

３﹑戊戌﹐蕃官﹑禮賓使折繼世爲忠州刺史﹐左監門衛將軍嵬名山爲供備庫使﹐仍賜姓趙名懷順﹐以其防託綏州日久故也。﹝《紀事本末》卷八十三。﹞

４﹑上問節財如何﹐王安石對以減兵最急。上曰「比慶曆數已甚減矣﹐惟別有措置乃可耳。」安石曰「精訓練募兵而鼓舞三路百姓習兵﹐則兵可省。」先是﹐陳升之建議衛兵年四十以上稍不中程者﹐量減請受﹐徙之淮南。呂公弼上言﹐以爲﹕「旣使之去本土﹐又減其常廩﹐於人情未安﹐且事體甚大﹐難遽行也。」於是上問升之﹕「退軍事﹐當時二府與密院眾商量否﹖今卻皆爭論以爲難﹐此乃是合退作剩員優假之﹐故別立等有何所傷﹖」公弼言「臣不比他人立事取名﹐恐誤陛下事﹔若二十萬眾皆變爲之﹐柰何﹖」升之具論祖宗舊法﹐曾公亮曰「爲之當有漸。」王安石亦云﹐上曰「但執政協心﹐不煽動人情自無事。」安石曰「公弼來陛下處言﹐止是臨事而懼﹐固無所害﹔若退以語眾﹐乃爲煽動人情。」上曰「柴世宗如何得兵精﹖」安石曰「亦止是簡汰。然柴世宗精神之運﹐威令之加﹐有在事外者﹐乃能濟事而無侮敗。」龍圖閣直學士陳薦言「大臣建退軍之議﹐損禁兵月廩﹐使就食江﹑淮﹐禁兵在京師﹐祖宗之制。所以重內輕外﹐其來已久。人情旣安習﹐一旦輦徙去國客食﹐卒伍眾多﹐非所以安之也。宜如舊。」上從之﹐卒罷退軍議。﹝《紀事本末》卷六十六。案﹕《長編》卷二百十八﹕熙寧三年十二月乙丑﹐中書言司農定保甲條制。原注﹕云﹕二年十月五日可考。當卽此條﹐彼文亦可參考。﹞

５﹑壬子。﹝《長編》卷二百八﹕治平三年四月初三日丙戌﹐王獵對親親之義。原注﹕熙寧二年十月壬子可考。案﹕原文已佚。﹞

６﹑己未﹐夏國使者罔育訛來謝封冊。王安石曰「今旣封冊﹐秉常宜堅明約束﹐勿令邊將生事﹐妄立城堡﹐爭小利害﹐自作不直。」上以爲然。﹝《紀事本末》卷八十三。﹞

《續宋編年資治通鑑》﹕以陳升之同平章事﹐上問司馬光曰「近相陳升之﹐外議如何﹖」光曰「閩人狡險﹐楚人輕易。今二相皆閩人﹐二參政皆楚人﹐風俗何以更得醇厚﹗」上曰「升之有才智﹐他人莫及。朕知其才智足典軍政﹐今任之爲相﹐欲輔政治之闕失﹐必能勝其任。」光曰「升之才智﹐誠如聖旨﹐但恐不能臨大節而不可奪。昔漢髙論相﹐以王陵少贛﹐陳平可以輔之﹐平智有餘﹐然難獨任。眞宗用丁謂﹑王欽若﹐亦以馬知節參之。」上曰「然升之圓甚﹐朕已戒之。」光曰「富弼老成有人望﹐其去可惜。」上曰「朕畱之至矣﹐彼堅欲去﹐蓋以所言不用﹐與同列不合也。」上又曰「王安石何如﹖」光曰「人言安石姦邪﹐則毀之太過﹔但不曉事﹐又執拗耳。」論及呂惠卿﹐光曰「惠卿恁巧﹐非佳士。」上曰「應對明辧﹐亦似美才。」光曰「惠卿誠文學辧慧﹐然用心不端。江充﹑李訓若無才﹐何以動人主﹗」案﹕《太平治迹統類》及《宋史﹟本紀》均作丙申日。《太平治迹統類》於「何以動人主」下又云﹕因論臺諫天子耳目﹐當自擇其人。上曰「諫官難得﹐卿更爲擇其人。」光退﹐而舉學士陳薦﹑史館蘇軾﹑集賢校理趙彥若﹑職方員外郎王元規。《宋史文彥博傳》云﹕二年﹐相陳升之﹐詔﹕「彥博朝廷宗臣﹐其令升之位彥博下﹐以稱遇賢之意。」彥博曰「國朝樞密使﹐無位宰相上者﹐獨曾利用嘗在王曾﹑張知白上。臣忝知禮義﹐不敢效利用所爲﹐以紊朝制。」固辭乃止。

又﹕臺官許請對﹐從張戩﹑程顥之請也。如有請對﹐並許直申邠門上殿。案﹕《十朝綱要》《宋史﹟本紀》﹕丙辰﹐詔禦史請對﹐並許直申邠門上殿。《太平治迹統類》云﹕監察禦史悰行張戩﹑程顥言「每有本職公事欲上殿敷奏﹐必先候朝旨﹐旣許上殿﹐伺候班次﹐動經旬日。倘遇朝政或闕及外事有聞係於幾速不容後時者﹐耳目之司𨿽不應急陳聞不可得也。伏睹天禧詔書﹐或詔令不允﹐官曾涉私﹐措置失宜﹐刑賞逾制﹐誅求無節﹐冤濫未申﹐並委諫官奏論﹐憲臣彈奏﹐是蓋臺諫之職。言責旣均﹐則進見之期理無殊別﹐何獨憲臣隔絕殊異﹖欲乞令朝廷使依諫官例牒邠門﹐卽許登對。」詔三院禦史及悰行有公事﹖許直申邠門上殿。

仁和張大昌輯注

卷六

神宗

△熙寧二年﹝己酉﹐一○六九﹞

１﹑十一月﹝案﹕錢大昕《四史朔閏考》﹕是月甲子朔。﹞乙丑﹐命樞密副使韓絳同制置三司條例司。初﹐陳升之旣拜相﹐遂言制置三司條例司難以簽書﹐欲以孫覺﹑呂惠卿領局﹐而升之與王安石提舉。案﹕原闕二字﹐據《太平治迹統類》補。安石曰「臣熟思此事﹐但可如故無可攺者。」升之曰「臣待罪宰相﹐無所不統﹐所領職事﹐豈可稱司﹗」安石曰「於文反後爲司﹐後者君道也﹐司者臣道也﹐臣固宜稱司。」升之曰「今之有司﹑曹司﹐皆一職之名﹐非執政之所宜稱。」安石曰「古之六卿﹐卽今執政﹐有司馬﹑司徒﹑司空各名一職﹐何害於理﹗」曾公亮曰「今之執政﹐乃古三公﹔古之六卿﹐卽今之六尙書也。」安石曰「三公無官﹐惟以六卿爲官﹐如周公卽以三公爲冢宰﹐蓋其他三公﹐或爲司馬﹐或爲司徒﹐或爲司空。古之三公﹐猶今三司﹔古之六卿﹐猶今兩府也。宰相𨿽云『無所不統』﹐然亦不過如故冢宰而已。冢宰惟掌邦治﹐至邦教﹑邦政﹑邦禮﹑邦刑﹑邦事﹐則𨿽冢宰﹐亦有所分掌矣﹗」升之曰「若制置百司條例則可﹐今但制置三司一官條例則不可。」安石曰「今中書支百錢以上物及補三司吏人﹐皆奏得旨乃施行﹐至於制置三司條例司﹐何故乃以爲不可﹖」上曰「乃者陳升之在樞密院﹐今俱在中書﹐並歸中書何如﹖」安石曰「先王制事﹐各因時勢所宜。唐﹑虞兵刑﹐皆在士官﹐以臯陶一人領之。後世兵事﹐愈多而重﹐則分爲司馬﹑司寇兩官﹐非欲苟變先王之法﹐以時勢不同故也。今天下財用困急﹐尢當先理財。《易》曰﹕『理財正辭。』先理財然後正辭﹐先正辭然後禁民﹐爲非事之序也。孔子曰﹕『旣庶矣富之﹐旣富矣教之。』孟子『養生喪死無憾﹐王道之始也。』此陛下之所以理財﹐特置一司﹐使升之與臣領之之意也。」特置一司於時事宜恐不須並﹐升之以爲並之無傷。安石曰「令分爲一司﹐則事易商議﹐早見事功。若歸中書﹐則待四人無異議﹐然後艸具文字﹐文字成﹐須徧歷四人看詳﹐然後出於白事之人﹐亦須待四人皆許﹐則事積而難集。陛下旣使升之與臣執政﹐必不疑升之與臣專事而爲姦。況制置司所奏請皆關中書審復﹐然後施行﹐自不須並入。」爭於上前﹐日髙不決﹐乃皆退。他日又對﹐升之固以爲不可置司﹐上欲使安石獨領﹐安石以爲非便﹐曰「陛下本置此司﹐令中書﹑樞密各差一人﹐今若與韓絳同事甚便。」上曰「朕有是命。」升之深狡多數﹐善傅會以取富貴。爲小官時﹐與安石相遇淮南﹐安石深器之。安石時爲揚州簽判﹐有《送升之序》。及安石用事﹐務變更舊制﹐患同執政者間不從奏設制置條例司﹐引之共事﹐凡所欲爲﹐自條例司直奏行之﹐無復齟齬。升之心知其不可﹐而竭力贊助﹐或時爲小異﹐陽若不與安石皆同者。安石不覺其詐﹐深徳之。安石推升之使先爲相﹐升之旣登相位﹐於條例司事遂不復肯關預﹐安石固以請﹐升之曰「玆事曷歸之三司﹐何必攬取爲己任也﹗」安石大怒﹐二人於是乎始判。﹝《紀事本末》卷六十六。案﹕《宋史﹟陳升之傳》﹕由是忤安石﹐稱疾歸臥逾十日﹐帝數惇諭﹐乃出。會母喪﹐去位。﹞

２﹑丙寅﹐邢恕爲崇文院校書。﹝《長編》卷二百十一﹕三年五月乙巳﹐胡宗愈言「新進士﹐崇文校書未有法度。」恕堂除近地﹐試銜知縣。原注﹕熙寧二年十一月三日初爲校書﹐十年三月己巳復爲校書。案﹕程俱《麟臺故事》卷二﹕熙寧中﹐以前河南府永安縣主簿邢恕爲崇文院校書。先是﹐禦史中丞呂公著薦恕以爲賈誼﹑馬周之流﹐召對﹐而有是命。乃詔今後應選舉可試用人﹐並令除崇文院校書﹐以備訪問任使﹐二年取旨﹐或除館職﹐或合入差遣。《宋史﹟邢恕傳》﹕恕從習程顥學﹐因出入司馬光﹑呂公著門。登進士第﹐補永安主簿。公著薦於朝﹐得崇文院校書。王安石亦愛之﹐因賓客諭意﹐使養晦以待用﹐恕不能從﹐而對其子雱語新法不便。安石怒﹐諫官亦言新進士未歷官而卽處館閣﹐開奔競路﹐出知延陵縣﹐縣廢不復調﹐浮沈陜﹑洛間者七年﹐復爲校書。﹞

３﹑己巳﹐司封員外郎﹑直史館蔡延慶﹐右正言﹑直集賢院孫覺﹖同修起居注。上初欲用蘇軾及孫覺﹐王安石曰「軾豈是可獎之人﹖」上曰「軾有文學﹐朕見似爲人平靜﹐司馬光﹑韓維﹑王存俱稱之。」安石曰「邪恁之人﹐臣非苟言之﹐皆有事狀。作《賈誼論》﹐言優遊浸漬﹐深交絳﹑灌﹐以取天下之權﹔欲附麗歐陽修﹐修作《正統論》﹐章望之非之﹐乃作論罷章望之。其論都無理。非但如此﹐遭父喪﹐韓琦等送金帛不受﹐卻販數船蘇木入川﹐此事人所共知。司馬光言呂惠卿受錢﹐反言蘇軾平靜﹐斯爲厚誣。陛下欲變風俗息邪說﹐驟用此人﹐則士何由知陛下好惡所在﹖此人非無才智﹐以人望人誠不可廢﹐若省府推﹑判官有闕﹐亦宜用﹐但方是通判資序﹐豈可便令修注﹖」上乃罷軾不用。﹝《紀事本末》卷六十二。﹞

４﹑庚午﹐邇英講讀畢﹐上畱司馬光﹐問以變更宗室法﹐光》對曰「此誠當變更﹐但宜以漸﹐不可急耳。」﹝《紀事本末》卷六十七。﹞

５﹑甲戌﹐中書﹑樞密院言「伏以祖宗受命百年﹐皇族日加蕃衍﹐而親疏之施未有等衰﹐甄敍其才﹐未能如古。臣等今議定方今可行之制﹕宣祖﹑太祖﹑太宗之子﹐皆擇其後一人爲宗﹐令世世封公﹐補環衛之官﹐以奉祭祀﹐不以服屬盡故殺其恩禮。祖宗袒免親﹐將軍以下﹐願出官者聽。仍先令經大宗正司投狀上聞﹐委大宗正選擇本官尊長﹐同太學教授結罪保明﹐才行堪與不堪任使﹐復委大宗正審察聞奏。就試武官者﹐試讀律﹐寫家狀﹔就試文官者﹐試說一中經﹐或論一首。將軍換諸司副使﹐太常丞﹑正率換內殿崇班﹑太子中允﹐並與州郡監當﹐一任無敗闕﹐與親民﹔副率換西頭供奉官﹑大理評事﹐監當一任滿﹐如職事傒集﹐操守修飭﹐卽委本州長吏﹐及監當﹐保罪保明﹐與親民差遣﹔無保明﹐卽依外官條例。祖宗袒免親未賜名授官者﹐除右班殿直﹔年十五﹐與請授﹔二十﹐許出官願文資者﹐與試知縣﹐並令監當考試﹔及任滿有無保明﹐準上條以上出官﹐並特與支賜﹔願鎖廳應舉者﹐依外官條例。其袒免親﹐更不賜名授官﹐只許今應舉。應進士者﹐止試策論﹔明經者﹐止習一大經﹐試大經大義及策。初試考退不成文理者﹐余令覆試﹐取合格者以五分爲限﹐人數𨿽多﹐毋過五十人。累經覆試不中年長者﹐當特推恩﹐量材錄用。以上出官者﹐𨿽在外俸錢﹐依在京分數﹐許依審官﹑三班遷法指射差遣﹐仍許不拘遠近差注﹔授文官者﹐與進士出身﹐同鎖廳﹔應進士﹑明經舉有出身人﹐至員外郎﹐與遷左曹。宗室不出官者﹐袒宗元係磨勘至正觀察使止﹐袒免親至遙郡防奭使止﹔非袒免親至遙郡刺史止﹐袒免親見任官合奏薦子孫者﹐許以外官例奏薦。袒免親以下見任官不出官父祖俱亡者﹐許在京置賃居第﹐仍許隨處置產業﹔其出官者﹐置田宅如外官之法。袒免女嫁賜錢減半﹐壻與三班奉職﹔非袒免女卽量加給賜﹐更不與壻官。壻有官者﹐與免入遠﹐許依審官﹑三班院﹑流內銓法指射差遣﹐班行仍免短使。其袒免親娶妻﹐量加給賜﹐以上嫁娶﹐官司更不勘驗管句﹔其非袒免親嫁娶﹐卽依庶姓之法﹐毋得與非士族之家爲婚姻。袒免親以外兩世貧無官者﹐量賜田土﹔其孤幼無依及老貧失所者﹐不以世數﹐所在具名聞奏﹐當議特加存卹。今所降新制內合具條件者﹐令所司議定聞奏。」於是詔曰「自我祖宗﹐惇敍邦族﹐大則疏封於爵土﹐次則通籍於閨臺﹐並畱京師﹐參朝奉請。然以世敍浸遠﹐皇秩益藩﹐屬有親疏﹐則恩有隆殺﹔才有賢否﹐則祿有重輕。今而一貫於周行﹐是亦奚分於流品。𨿽惇睦之道誠廣﹐而徳施之義未周﹐故廷臣數言﹐宰司繼請﹐謂宜裁定﹐限以等彜。朕惟親戚之間﹐經史有訓﹐漢﹑唐之世﹐典故具存。或以九族辧尊卑﹐或以五宗紀遠近﹐或聽推恩而分子弟﹐或許自試而效才能﹐或宗子之賢得從科舉﹐或諸王之女自主婚姻﹐盡前世之所行﹐顧當今之未備。況我朝制作﹐動法先王﹐豈宗室等衰乃無定者﹗因俾羣公之合議﹐將爲一代之通規。載覽奏封﹐具陳條目﹐以爲祖宗昭穆﹐是宜世世之封﹔王公子孫﹐抑有親親之殺﹐若乃服屬之旣竭﹐洎乎才藝之並優﹐在隨器以甄揚﹐使當官而勉懋。至於任子之令﹐通婚之儀﹐凡日有司之常﹐一用外官之法。僉言旣久﹐朕意何疑﹐告於將來﹐用頒明命。宜依中書﹑樞密所奏施行。」呂夷簡在仁宗時﹐攺宗室補環衛官﹐驟增廩給﹐其後費大而不可止。至韓琦爲相﹐嘗議更之而不果﹐及上卽位﹐遂欲攺法。於是王安石爲上具道措置之方﹐上曰「祖宗之後﹐擇一人爲宗﹐或者曰若立嫡﹐則人不服。朝廷法制﹐苟富於禮﹐豈患不服﹗」曾公亮﹑陳升之曰「立子可也﹐不必分嫡庶。」安石曰「今庶長得傳封爵﹐則嫡母私其子﹐以害庶長者多矣。母害其子﹐法之所難加﹔而今之所難及若嫡子傳爵位﹐則庶長無禍。蓋於今立嫡﹐非但正統﹐亦所以安庶長也。」上曰「善。」﹝《紀事本末》卷六十七。案﹕王偁《東都事略》﹕十一月甲戌﹐詔裁宗室授官法﹐惟宣祖﹑太祖﹑太宗之子﹐擇其後一人爲公﹐世世不絕﹔其餘元孫之子﹐將軍以下﹐聽出外官﹔袒免之子﹐更不賜名授官﹐許令應舉。﹞

６﹑庚辰﹐禦邇英閣﹐司馬光讀《資治通鑑》至曹參代蕭何爲相﹐一遵何故規。因言參以無事鎭海內﹐得持盈守成之道﹐故孝惠﹑髙後時﹐天下晏然﹐衣食滋殖。上曰「使漢常守蕭何之法久而不變﹐可乎﹖」光曰「何獨漢也﹗夫道者﹐萬世無獘﹐夏﹑商﹑周之子孫﹐苟能常守禹﹑湯﹑文﹑武之法﹐何衰亂之有乎﹖」﹝案﹕《皇朝類苑》卷十五此下有云﹕武王克商曰「乃反商政﹐政由舊。」𨿽周﹐亦用商政也。《書》曰「毋作聰明﹐亂舊章。」然則祖宗舊法﹐何可變也﹖漢武帝用張湯言﹐取髙帝法紛更之﹐盜賊半天下。宣帝用髙帝舊法﹐但擇良二千石使治民﹐而天下大治。元帝初立﹐願攺宣帝之政﹐丞相衡上疏言「竊恨國家釋樂成之業﹐虛爲此紛紛也。」陛下視宣帝﹑元帝之爲政﹐誰則爲優﹖荀卿曰「有治人﹐無治法﹐」故爲治在得人﹐不在變法也。﹞上曰「人與法﹐亦相表悰耳。」光曰「苟得其人﹐則何患法之不善﹔不得其人﹐𨿽有善法﹐失先後之施矣。故當急於得人﹐緩於立法也。」﹝《紀事本末》卷五十三。案﹕《續宋編年資治通鑑》邇英進讀至蕭何﹑曹參事﹐光曰「參不變蕭何法﹐得守成之道﹐故孝惠﹑髙後時﹐天下晏然﹐衣食滋殖。」上曰「漢常守蕭何之法不變﹐可乎﹖」光曰「何獨漢也﹗使三代之君常守禹﹑湯﹑文﹑武之法﹐𨿽至今存可也。《書》曰﹕『無作聰明﹐亂舊章。』漢武帝用張湯言﹐取髙帝法紛更之﹐盜賊半天下。元帝攺宣帝之政而漢始衰。由此言之﹐祖宗之法不可變也。」又畢氏《通鑑考異》云﹕王應麟《玉海》云﹐熙寧二年十一月庚辰﹐司馬光讀《通鑑漢紀》曹參事﹐因言參得守成之道。《宋史﹟神宗紀》﹐是月壬午書禦邇英聽講。而庚辰之講不書。按《東都事略》司馬光傳﹐後數日﹐呂惠卿進講﹐因言先王之法云云﹐又曰前日光言非是。所謂前日﹐乃庚辰也﹐所謂後數日﹐乃壬午也。《宋史本紀》及《司馬光傳》混而爲一。案﹕畢說是也。惠卿云云﹐亦見《紀事本末》壬午日。《皇朝類苑》卷十五所載﹐亦分系庚辰﹑壬午二日。﹞

７﹑壬午﹐禦邇英閣﹐呂惠卿講咸有一徳﹕「咎單遂訓伊尹相湯﹐立典型以傳後世。及其歿也﹐咎單懼沃丁﹐廢而不用。於是訓其事以告之。與曹參遵蕭何之法﹐其文則似是﹐其實則非也。先王之法﹐有一歲一變者﹐則《月令》『季冬節國以待來歲之宜』﹐而《周禮》『正月始和﹐布於象魏』是也。有數歲一變者﹐﹝案﹕《東都事略﹟司馬光傳》作「五年一變者」。﹞則堯﹑舜「五載修五禮」﹐《周禮》「十二載修法則」是也。有一世一變者﹐﹝案﹕《東都事略》司馬光傳作「三十年一變者。」﹞則「刑罰世輕世重」是也。有數十世而變者﹐則夏貢﹑商助﹑周徹﹑夏校﹑商序﹑周庠之類是也。有𨿽百世不變者﹐尊尊親親貴貴長長﹐尊賢使能是也。臣前日見司馬光以爲漢惠﹑文﹑景三帝皆守蕭何之法而治﹐武帝攺其法而亂﹐宣帝守其法而治﹐元帝攺其法而亂。臣按何𨿽約法三章﹐其後乃以爲九章﹐則何已不能自守其法矣。惠帝除挾書律﹑三族令﹐文帝除誹謗﹑妖言﹐除祕祝法﹐皆蕭何法之所有﹐而惠與文除之﹐景帝又從而因之﹐則非守蕭何之法而治也。﹝案﹕《皇朝類苑》卷十五所載﹐與此文小異﹐且多數語。據云﹕惠帝除三族罪﹑妖言令﹑挾書律﹐文帝除收孥令﹐安得謂之不變哉﹖武帝以窮兵黷武﹐奢淫厚斂﹐而盜賊起。宣帝以總覈名實﹐而天下治。元帝以任用恭顯﹐殺蕭望之﹐而漢道衰。皆非由變法與不變法也。夫以獘則必變﹐安得坐視其獘而不變耶﹖《書》所謂「無作聰明﹐亂舊章」者﹐謂實無聰明﹐而彊作之﹐非謂舊章不可變也。﹞光之措意﹐蓋不徒然﹐必以國家近日多更張舊政而規諷﹔又以臣制置三司條例﹐看詳中書條例﹐故有此論也。臣願陛下深察光言﹐苟光言是﹐則當從之﹔若光言爲非﹐則陛下亦當播告之﹐修不匿厥旨﹐召光詰問﹐使議論歸一。」上召光前﹐謂光曰「卿聞惠﹝案﹕原脫上三字﹐據《皇朝類苑》卷十五補。﹞卿之言乎﹖其言何如﹖」光對曰「惠卿之言﹐有是有非。惠卿言漢惠﹑文﹑武﹑宣﹑元﹐治亂之體﹐是也。其言先王之法﹐有一歲一變﹐五歲一變﹐一世一變﹐則非也。《周禮》所謂『正月始和﹐布於象魏』者﹐乃舊章也﹐非一歲一變也。亦猶州長﹑黨正﹑族師於歲首四時之首月屬民而讀邦法也。﹝案﹕《皇朝類苑》卷十五此下有「豈得爲時變也」六字。﹞天子恐諸侯變禮易樂﹐壞亂舊政﹐故五載一巡狩﹐以考察之有變亂舊章者﹐則削黜之﹐非五歲一變也。刑罰世輕世重者﹐蓋新國﹑亂國﹑平國﹐隨時而用﹐非一世一變也。﹝案﹕《東都事略﹟司馬光傳》作「刑新國用輕典﹐亂國用重典﹐平國用中典﹐是爲世輕世重﹐非變也。」﹞且臣所謂率由舊章﹐非坐視舊法之獘而不變也。臣承乏侍經筵﹐惟知講讀經史﹐有聖賢事業可以裨益聖徳者﹐臣則委曲發明之﹐以助萬分﹐本實無意譏惠卿。」﹝案﹕《東都事略》司馬光傳及《皇朝類苑》卷十五﹐與此上數語文異。據云﹕且治天下譬如居室﹐獘則修之﹐非大壞不更造也﹔大壞更造﹐必得良匠﹐又得美材。今二者皆無有﹐臣恐風雨之不庇也。講筵之官﹐皆在此﹐乞陛下問之。三司使掌天下財﹐不才而黜可也﹐不可使兩府侵其事。今制置三司﹐何也﹖宰相以道佐人主﹐安用例﹖苟用例而已﹐則胥吏足矣。今爲看詳中書條例司﹐何也﹖﹞惠卿曰「司馬光備位侍從﹐見朝廷事有未便﹐卽當論列。有官守者﹐不得其守則去﹔有言責者﹐不得其言則去﹐豈可但已﹖」光曰「前者﹐詔書責侍從之臣言事﹐臣遂上此疏﹐指陳得失﹐如制置條例司之類﹐皆在其中﹐未審得達聖聽否﹖」上曰「見之。」光曰「然則臣不爲不言也﹐至於言不用而不去﹐則臣之罪也。惠卿責臣﹐實當其罪﹐臣不敢辭。」上曰「相共講是非耳﹐何至乃爾。」王珪進曰「光所言﹐蓋以朝廷所更之事﹐或利少害多者﹐亦不必更耳。」因目光令退。珪進讀《史記》﹐光進讀﹝案﹕原脫上六字﹐據《皇朝類苑》卷十五補。﹞通鑑畢﹐降階﹐上命遷坐墩於閾內禦坐前﹐皆命就坐。﹝案﹕《皇朝類苑》卷十五此下有云﹕王珪禮辭﹐不許﹐乃皆再拜而坐。﹞左右皆避去﹐上曰「朝廷每更一事﹐舉朝士大夫洶洶﹐皆以爲不可﹐又不能指明其不便者﹐果何事也﹖」﹝案﹕《皇朝類苑》卷十五此下有云﹕珪對曰「臣疏賤﹐在闕門之外﹐不能盡知﹔使聞之道路﹐又不能知其虛實也。」上曰「據所聞言之。」﹞光曰「朝廷散靑苗﹐玆事非便。」﹝案﹕《皇朝類苑》卷十五此下有云﹕今閭裏富民乘貧者乏無之際﹐出息錢以貸之﹐俟其收穫﹐責以穀麥。貧者寒耕熱耘﹐僅得斗斛之收﹐未離場圃﹐已盡爲富室奪去。彼皆編戶齊民﹐非有上下之勢﹐刑罰之威﹐徒以富有之故﹐尙能蠶食細民﹐使困瘁﹐況縣官督責之嚴乎﹐臣恐細民將不聊生矣。﹞呂惠卿曰「光不知此事﹐彼富室爲之﹐則害民﹐今縣官爲之﹐乃可以利民也。」﹝案﹕《皇朝類苑》卷十五此下有云﹕昨者﹐靑苗錢令民願取者則與之﹐不願者不彊也。﹞光曰﹕﹝案﹕《東都事略﹟司馬光傳》《皇朝類苑》卷十五此下有云﹕愚民取債之利﹐不知還債之害﹐非獨縣官不彊﹐富民亦不彊也。臣聞作法於涼﹐共獘猶貪﹔作法於貪﹐其獘若何﹖﹞「昔太祖案﹕《愧郯錄》卷十五引文作「太宗」。﹝平河東﹐輕民租稅﹐而戍兵甚眾﹐命和糴糧艸以給之﹐當是時人稀物賤﹐米一斗十餘錢﹐艸一圍八錢﹐民皆樂與官爲市﹐不以爲病。﹞其後人益眾﹐物益貴﹐而轉運司常守舊價﹐不肯復增﹐或更折以茶布﹐或復支移﹑折變﹐歲饑租稅皆免﹐而和糴不免﹐至今爲膏肓之疾﹐朝廷𨿽知其害民﹐以用度乏﹐不能救也。臣恐異日靑苗之害亦如河東之和糴也。」﹝案﹕《東都事略﹟司馬光傳》《皇朝類苑》卷十五此下有云﹕上曰「陜西行之久矣﹐民不以爲病也。」光曰「臣陜西人也﹐見其病﹐不見其利。朝廷初不許也﹐有司尙能以病民﹐況今立法許之乎﹖」上曰「坐倉糴米﹐何如﹖」王珪等皆起對曰「坐倉甚不便﹐朝廷近罷之﹐甚善。」上曰「未嘗罷。」光曰「今京師有七年之儲而錢常乏﹐若坐倉錢益乏﹐米益陳﹐柰何﹖」惠卿曰「坐倉得米百萬石﹐則歲減東南百萬之漕﹐以其錢供京師﹐何患無錢﹖」光曰「東南錢荒而米狼戾﹐今不糴米而漕錢﹐棄其有餘﹐取其所無﹐農皆病末矣。」﹞惠卿曰「光所言皆吏不得人﹐故爲民害耳。」光曰「如惠卿言﹐乃臣前日所謂『有治人而無治法也』。」吳申曰「司馬光之言可謂至論。」光曰「此等細事﹐皆有司之職所當講求﹐不足煩聖慮。陛下但當擇人而任之﹐有功則賞﹐有罪則罰﹐此乃陛下職爾。」上曰「然﹐『文王罔攸﹐兼於庶言﹐庶獄﹐惟有司之牧者。』此也。」﹝案﹕《皇朝類苑》卷十五此下有云﹕上復與眾人講論治道﹐至晡後﹐王珪等請起﹐上命賜湯。﹞上復謂光曰「卿勿以呂惠卿言遂不慰意。」光曰「不敢。」遂退。﹝《紀事本末》卷五十三﹐又卷六十八。案﹕《續宋編年資治通鑑》﹕呂惠卿進讀﹐因言「先王之法﹐有一年一變者﹐正月始和﹐布法象魏是也﹔有五年一變者﹐巡狩考制度是也﹔有三十年一變者﹐刑罰世輕世重是也﹔有百年不變者﹐父慈子孝兄友弟恭是也。前日光言非是﹐其意以諷朝廷﹐且譏臣爲條例司官耳。」上問光﹕「惠卿言何如﹖」光曰「布法象魏﹐布舊法﹐何名爲變﹖若四孟月朔屬民讀法﹐爲時變月變耶﹗諸侯有變禮易樂者﹐王巡狩則誅之﹐王不自變也。刑新國用輕典﹐平國用中典﹐亂國用重典﹐是爲世輕世重﹐非變也。治天下譬如居室﹐獘則修之﹐非大壞不更造也。公卿侍從皆在此﹐願陛下問之。三司使掌天下之財﹐不才而黜可也﹐不可使兩府侵其事。今爲制置三司條例司﹐何也﹖宰相以道佐人主﹐尙焉用例﹖苟用例﹐則胥吏足矣。今爲看詳條例司﹐何也﹖」惠卿不能對﹐則詆之曰「光爲侍從何不言﹐言而不從何不去。」光曰「臣上疏指陳得失﹐如制置條例司﹐皆在中﹐未審曾達聖聽否﹖」上曰「見之」。光曰「然則臣不爲不言也﹐至於言不用而不去﹐則臣之罪也。」上曰「相與論是非而已﹐何至是。」講畢﹐賜坐戶外﹐將出﹐上命徙戶內﹐左右皆避去。上曰「朝廷每更一事﹐舉朝士大夫洶洶﹐皆以爲不可﹐又不能指名其不便者。」光曰「朝廷散靑苗錢﹐玆事不便。」呂惠卿曰「公不知此事﹐彼富室爲之﹐則害民﹔今縣官爲之﹐乃所以利民也。」光曰「靑苗出息﹐富民爲之﹐尙能以蠶食下戶﹐至饑寒流離﹐況縣官法令之威乎﹖」惠卿曰「靑苗願取則與之﹐不願不彊也。」光曰「愚民知取債之利﹐不知還債之害﹐非獨縣官不彊﹐富民亦不彊也。臣聞作法於涼﹐其獘猶貪﹐作法於貪﹐獘將若何﹖昔太宗平河東﹐立和糴法以給戍卒﹐時人稀物賤﹐米斗十餘錢﹐艸束八錢﹐民皆樂與官爲市。其後人益眾﹐物益貴﹐而轉運常守其價﹐不增﹐歲饑稅皆免而和糴不免﹐遂爲河東患。臣恐異日之靑苗﹐猶河東之和糴也。」上復謂光曰「卿勿以呂惠卿言遂不慰意。」光曰「不敢。」遂退。﹞

８﹑是月﹐以宋氏爲才人。﹝《長編》卷二百四十四﹕熙寧六年四月庚子﹐以才人宋氏爲婕妤。原注﹕云﹕二年十一月爲才人﹐六年四月一日生皇子。案﹕《十朝綱要》﹕貴妃宋氏熙寧二年十一月爲才人﹐六年四月進婕妤。元丰二年進充媛﹐八年進婉儀。政和三年進貴妃。熙寧二年十一月生成王佾﹐六年四月生唐王俊。﹞

知璧州林英差提舉開封府界常平倉事﹐太常博士﹑知鄞縣張峋提舉兩浙常平倉事﹐前宣州司理王醇管勾兩浙常平倉事。﹝《長編》卷二百二十二﹕四年四月癸酉﹐三人不推行新法被責事。原注﹕知璧州林英二年十一月差府界﹐知鄞縣張峋二年十一月差兩浙﹐前宣州司理王醇二年十一月差兩浙﹐據以輯入。案﹕張峋兩浙提舉﹐王醇兩浙勾管﹐皆見本文。﹞

《續宋編年資治通鑑》﹕程顥謂王安石曰「介甫行新法﹐人方疑以爲不便﹐今乃引用一副當小人﹐或爲險要﹐或爲監司﹐何也﹖」介甫曰「方新法之行﹐舊時人不肯而前﹐因一切有才力候法行已成﹐卽逐之﹐卻用老成者守之﹐所謂知者行之﹐仁者守之。」顥曰「以斯人而行新法﹐介甫誤矣。君子難進易退﹐小人反是﹐若小人得路﹐豈可去也﹖若欲去﹐必成讎敵﹐他日將悔之。」安石默然。後果有賣金陵者﹐𨿽悔之﹐何及也。

又﹕京師郡國地震﹐元發三上疏指陳致滅之由﹐大臣不悅﹐出公知秦州。上面諭曰「秦州﹐非朕意也。」已而畱不遣。他日﹐奏事殿中﹐上曰「朕欲擢卿執政﹐卿逾月不對﹐而大臣力薦用唐介矣。」元發曰「臣恨未有死所報﹐陛下知遇﹐豈愛官職者﹖」唐淑問﹑孫覺言公短﹐上不信﹐悉以其言示之﹐所以慰勞之者甚厚。元發頓首曰「陛下無所疑﹐臣無所愧﹐足矣。」河朔地大震﹐湧沙出水﹐壞城池廬舍﹐命元發爲安撫使。官吏皆幄寢﹐居民恐懼﹐棄家而茇捨﹐元發獨卽屋下﹐曰「民恃吾以生﹐屋摧身死﹐吾當以身同之。」民始歸安其室。乃命葬死者﹐食饑者﹐除田稅﹐察惰吏﹐修堤防﹐繕甲兵﹐督盜賊﹐河朔遂安。使還﹐大臣將除公並州﹐上復畱。案﹕元發卽滕甫。《東都事略﹟滕元發傳》云﹕滕元發初名甫﹐以避髙魯王諱﹐攺字爲名。此後文及甫爲文及﹐鄧潤甫爲鄧溫伯﹐皆以避諱攺。

１﹑閏十一月﹝案﹕錢大昕《四史朔閏考》﹕是月甲午朔。﹞庚子﹐初修禦河。先是﹐議者請於武城縣入大河故道﹐下五股河。都水監劉彜同程昉相視﹐而通判冀州王庠謂開葫盧河爲便。彜等以其地淺漫沮洳﹐用功多焉﹐不若開烏礻闌堤﹑大小流港﹐橫絕大河﹐入五股河﹐以復故道。乃令提舉便糴皮公弼﹑提舉常平王廣廉再視﹐而議與彜﹑昉合﹐於是發邢﹑洺﹑磁﹑相﹑趙﹑鎭六州兵夫凡六萬浚之。﹝《長編》卷二百十二﹕熙寧三年六月甲戌﹐新修禦河成。原注﹕去年閏十一月庚子初修﹐又載議者請於武城縣云云。輯入。案﹕《宋史﹟河渠志》五﹕禦河源出衛州共城縣百門泉﹐自通利﹑乾寧入界河﹐達於海。熙寧二年九月﹐劉彜﹑程昉言「二股河北流今已閉塞﹐然禦河水出冀州下流﹐尙當疏導﹐以絕河患。」先是﹐議者欲於恩州武城縣開禦河約二十里﹐入黃河北流故道﹐下五股河﹐故命彜﹑昉相度。而通判冀州王庠謂﹐第開見行流處﹐下接胡盧河﹐尢便近。彜等又奏﹕「如庠言﹐𨿽於河流爲順﹐然其間漫淺沮洳﹐費功尢多﹐不若開烏礻闌堤東北至大﹑小流港﹐橫截黃河﹐入五股﹐復故道﹐尢便。」遂命河北提舉便糴糧艸皮公弼﹑提舉常平王廣廉案視﹐二人議協﹐詔調鎭﹑趙﹑邢﹑洺﹑磁﹑相州兵夫六萬濬之﹐以寒食入役。畢沅﹑徐乾學《通鑑》並云﹕閏月庚子﹐詔調鎭﹑趙﹑邢﹑洺﹑磁﹑相六州兵夫濬禦河﹐以寒食入役﹐從劉彜﹑程昉請也。又案﹕明年正月丙辰﹐韓琦論奏﹐乃詔輟三萬云云﹐可參考。《宋史﹟程昉傳》云﹕熙寧初﹐爲河北屯田都監。河決棗彊﹐釃二股河導之使東﹐爲鋸牙﹐下以行竹落塞決口。加帶禦器械。河決商胡北流﹐與禦河合爲一。及二股東流﹐禦河淺澱。昉以開浚功﹐遷宮苑副使。﹞

２﹑壬寅﹐條例司言「西京左藏庫副使髙遵裕等十一人各乞置交子務﹐本司詳交子之法﹐用於成都府路﹐人以爲便。今河東公私苦運鐵錢勞費﹐宜試如遵裕等議行交子之法﹐仍令轉運司舉官置務。」從之。﹝《紀事本末》卷四十五﹐又卷六十六。案﹕《續宋編年資治通鑑》﹕河東行交子法﹐置務於潞州。考《宋史》﹐置交子務壬子日﹐畢氏《通鑑》同。或乞置在初九日壬寅﹐詔置在十九日壬子也﹐三年七月壬辰罷。見《長編》卷二百十三。又案﹕《宋史張景憲傳》云﹕陜西轉運司議﹐欲限半歲令民悉納錢於官﹐而易以交子。景憲言「此法可行於蜀耳﹐若施之陜西﹐民將無以爲命。」其後卒不行。﹞

３﹑戊申。﹝《長編》卷二百十四﹕八月己未﹐楊汲淤田盡力﹐命兼都水。原注﹕二年閏十一月戊申可參照。案﹕《編年備》要﹕侯叔獻與楊汲提舉淤田﹐引水於畿縣﹑澶州間﹐歲壞民田廬﹐而朝廷不知。六年秋﹐賜二人田各十畝。九年冬﹐罷淤田司。《宋史﹟河渠志》五﹕祕書丞侯叔獻言「汴岸沃壤千里﹐而夾河公私廢田﹐略計二萬餘頃﹐多用牧馬。而計馬而牧﹐不過用地之半﹐則是萬有餘頃常爲不耕之地。觀其地勢﹐利於行水。欲於汴河兩岸置斗門﹐泄其餘水﹐分爲支渠﹐及引京﹑索河三十六陂﹐以灌漑民田。」詔叔獻提舉開封府界常平﹐使行之﹐而以著作佐郎楊汲同提舉。叔獻又引汴水淤田﹐而祥符﹑中牟之民大被水患﹐或以爲非。沈存中《筆談》云﹕熙寧中﹐初行淤田法﹐論者以爲《史記》所載「涇水一石﹐其泥數斗﹐且糞且漑﹐長我禾黍」﹐所謂糞卽淤也。予出使至宿州﹐得一石碑﹐乃唐人鑿六陡門﹐發汴水以淤田﹐於下澤獲其利。刻石以頌刺史之功﹐則淤田之法其來久矣。又案﹕《宋史﹟楊汲傳》云﹕權都水丞﹐與叔獻行淤田法﹐瘠土皆爲良田。而《河渠志》則云﹕熙寧元年﹐祕書丞侯叔獻提舉水利﹐引汴水淤田﹐而祥符﹑中牟之民大被水。是《宋史》本傳與《志》所載美惡兩異其說﹐而《志》以爲熙寧元年﹐《長編》原注則以爲二年。今考《玉海》卷二十二﹐載熙寧二年閏月十五日侯叔獻》言云云﹐又載戊申以提舉府界常平使行之。《長編原注爲不誤。﹞

４﹑己酉﹐著作佐郎曾布差看詳衙前條例。﹝《長編》卷二百二十五﹕熙寧四年七月壬辰日﹐禦史中丞楊繪奏疏云「熙寧二年閏十一月十六日﹐差看詳衙前條例。」據以輯入。案﹕邵伯溫《聞見前錄》﹕呂惠卿丁父憂去。王荊公未知心腹所託可與謀事者﹐曾布時以著作佐郎編敕﹐巧黠善迎合荊公意﹐公悅之。數月間﹐相繼除中允﹑館職﹑判司農寺。《宋史﹟王安石傳》﹕惠卿遭喪去﹐安石未知所託﹐得曾布信任之亞於惠卿。又《曾布傳》﹕以韓維﹑王安石薦﹐上書言爲政之本有二﹐曰﹕厲風俗﹐擇人才。其要有八﹐曰﹕勸農桑﹐理財賦﹐興學校﹐審選舉﹐責吏課﹐敍宗室﹐修武備﹐制遠人。大率皆安石指也。神宗召見﹐論建合意﹐授太子中允﹑崇政殿說書﹐加集賢校理﹐判司農寺﹐檢正中書五房。凡三日﹐五受敕告。與呂惠卿同創靑苗﹑助役﹑保甲﹑農田之法﹐一時故臣及朝士多爭之。布疏言「陛下以不世出之資﹐登延碩學遠識之臣﹐思大有爲於天下﹐而大臣玩令﹐倡之於上﹐小臣橫議﹐和之於下。人人窺伺間隙﹐巧言詀詆﹐以譁眾罔上。是勸沮之術未明﹐而威福之用未果也。陛下誠推赤心以待遇君子而厲其气﹐奮威以屏斥小人而消其萌﹐使四方曉然皆知主不可抗﹐法不可侮﹐則何爲而不可﹐何欲而不成哉﹖」布欲堅神宗意﹐專任安石以威脇眾﹐使毋敢言。故驟見拔用﹐遂修起居注﹑知制誥﹐爲翰林學士兼三司使。韓琦上疏極論新法之害﹐神宗頗悟﹐布遂爲安石條析而駮之﹐持之愈固。﹞

５﹑壬子﹐條例司奏﹕「差官提舉諸路常平﹑廣惠倉﹐兼管勾農田水利差役事。河東﹑湖南﹑梓州﹑利州﹑夔州各二員﹐江西﹑湖北﹑成都府﹑廣東﹑廣西﹑福建各一員﹔又差官同管勾陜西﹑江西﹑湖北﹑成都府﹑廣東﹑廣西﹑福建各一員﹐並令邠門引上殿。」從之。﹝《紀事本末》卷六十八。案﹕《續宋編年資治通鑑》﹕十一月﹐除諸路提舉常平官。上脫「閏」字。《宋史於閏月下》云﹕是月﹐差官提舉常平﹑廣惠倉﹐兼管勾農田水利差役事。《紀事》亦俱不系日。王偁《東都事略》云﹕閏月壬子﹐置諸路提舉常平﹑廣惠倉﹐行靑苗法。應郡縣每歲春秋未熟﹐據民等第﹐以常平﹑廣惠倉錢斂散取息。今依《東都事略補「壬子」二字。﹞時天下常平錢穀見在一千四百萬貫﹑石﹐諸路各置提舉二員﹐以朝官爲之﹐管勾一員﹐京官爲之﹐或共置二員﹐開封府界一員﹐凡四十一人。﹝《紀事本末》卷六十八。都官員外郎遊烈除廣東路》提舉常平等事。《長編》卷二百十九﹕四年春正月己酉﹐遊烈送審官東院﹐以親老願從便地。原注﹕云﹕遊烈除廣東常平乃二年閏十一月壬子﹐逾歲未赴。據《長編》本文云云及原注輯人。﹞

６﹑上問府兵之制曰「府兵與租庸調法相須。」安石曰「今上番者卽以衣糧給之﹐則無貧富皆可入衛出戍﹐𨿽未有租庸調法﹐亦可爲也。但義勇不當刺手背﹐刺何補於制禦之實﹖今旣良民爲之﹐當以義禮獎養﹐刺手背但使其不樂而實無補也。」又云「臣願擇其鄕閭豪傑爲之將校﹐量加獎拔﹐則人自悅服。今募兵宿衛﹐乃有積官至刺史﹑防﹑團者﹐移此與彼﹐固無不可。陛下審擇近臣﹐使皆有政事之才﹐則他時可將此等軍。今募兵出於無賴之人﹐尙可爲軍廂主﹐則近臣以上﹐豈不足此輩﹗此乃先王成法﹐社稷之長計也。﹝案﹕「分將此等軍」至「今社稷之長計也」﹐據《長編》卷二百二十三原注增入。﹞且祖宗朝北戎無警﹐卽便罷兵﹐今卽講和﹐而屯兵至多﹐徒耗錢帛。」﹝案﹕《長編》卷二百二十三無此二十五字。﹞上極以爲然。﹝案﹕以上五字。據《長編》卷二百二十三原文增入。又案﹕《長編》卷二百二十三原注﹕云「上曰府兵與租庸調法」云云至「當以禮義獎養」﹐已附二年閏十一月十九日。又「臣願擇其鄕閭」云云至「上極以爲然﹐」亦已附二年閏十一月十九日﹐惟「上嘗論租庸調法」至「何由而立哉」﹐附四年五月九日﹐余並兩存之。《紀事本末》文略有刪節﹐據彼文增輯。﹞文彥博曰「自古皆募營兵﹐遇事息卽罷。漢文帝以恭儉﹐故至武帝時府庫充實﹐然因用兵﹐卒致公私匱乏。」上曰「文﹑景恭儉﹐豈是庶事不爲﹗以致富盛﹐蓋能立制度﹐所以有成效也。如仁宗朝﹐何嘗橫有費用﹐止緣眾人妄耗物力﹐府庫遂空。」韓絳曰「朝廷須修法度﹐愛惜財帛﹐乃能體息生靈﹐一人獨儉﹐未足成化。」陳升之曰「已議暗消本路特兵於京東﹐招補亦將有序﹐不數年﹐可見效矣。」呂公弼曰「緣邊之兵不可多減﹐若遇大閱﹐人數全少﹐北戎觀之﹐非便。」彥博曰「自有遣戍日﹐不至闕事也。」上曰「卿等可詳議以聞。」﹝《紀事本末》卷六十六。案﹕《長編》卷二百四十三﹕六年三月癸亥。可參考。﹞

７﹑是月﹐提舉開封府界常平倉事林英攺兩浙路提舉常平等事。﹝《長編》卷二百二十二﹕四年四月癸酉﹐英自置提舉未嘗出巡﹐詔訩替。原注﹕知璧州林英二年十一月差府界﹐閏月攺兩浙。此據本文及原注輯入。﹞

１﹑十二月癸亥朔﹐詔﹕「近降宗室授官條例制外﹐其后妃公主及臣僚蔭補親屬例有當裁定者。太皇太后﹑皇太后﹑皇后﹐自今本服大功以上親﹐並與右侍禁﹑奉禮郎﹔小功﹐左班殿直﹐試大理評事﹔緦麻﹐右班殿直﹐試祕書省校書郎﹐異姓準此。有服女之壻﹐本服大功以上女﹐右班殿直﹔小功女﹐三班奉職﹔緦麻女﹐三班借職。諸妃﹑大長公主遇南郊﹐許奏有服親兩人﹐聖節更不許奏。使相﹕子﹐西頭供奉官﹔親孫﹑弟侄﹐與右侍禁﹔大功以下親﹐三班奉職。樞密使﹑副使﹐宣徽﹑節度使﹕子﹐右侍禁﹔親孫﹑弟侄﹐右班殿直﹔大功﹐奉職﹔小功以下親﹐借職。六統軍諸衛上將軍﹑節度﹑觀察畱後﹑觀察使﹑內客省使﹕子﹐左班殿直﹔親孫﹑弟侄﹐右班殿直﹔大功以下親﹐借職。諸衛大將軍﹑內諸司使﹑樞密院諸房副承旨﹕子﹐奏職﹔親孫﹑弟侄﹐借職﹔大功以下親﹐三班差使殿直﹔緦麻以下親﹐更不許奏。宰相使相﹕子﹐大理評事﹐余依舊。宰相﹑樞密使﹑參知政事﹑樞密副使許奏有服外親﹐其待制及觀察使以上﹐三次南郊許奏﹖姓準此。郎中以下﹐該薦者﹐四次南郊許奏大功以下親一人﹔少卿監以下﹐更不許奏。緦麻親又照應省府及職司等諸般職任差遣﹐各隨正資序奏薦親屬外﹐其權及權發遣者﹐班序﹑衣賜﹑雜給﹑支賜等﹐並依正權官例﹐卽不得依正入資序人例奏薦恩澤。」﹝《紀事本末》卷六十七。﹞

２﹑乙丑﹐安石奏以李定編《三司歲計及南郊式》。﹝《長編》卷二百十﹕熙寧三年四月己卯﹐定權監察禦史悰行。原注﹕云﹕編式乃二年十二月三日。又見《紀事本末》卷六十一原注云云。輯入。案﹕《宋史沈括傳》﹕故事﹐三歲郊邱之制﹐有司案籍而行﹐藏其副﹐吏沿以干利。壇下張幔﹐距城數里爲園囿﹐植采木﹑刻鳥獸綿絡其間。將事之夕﹐法駕臨觀﹐禦端門﹐陳仗衛以閱嚴警﹐遊幸登賞﹐類非齋祠所宜。乘輿一器﹐而百工侍役者六七十輩。括考禮沿革﹐爲書曰《南郊式》。卽詔令點檢事務﹐執新式從事﹐所省萬計。﹞

３﹑丙寅﹐王安石議建三館祗候。﹝《長編》卷二百十一﹕熙寧三年五月壬寅﹐章奏付三館﹐令明其條貫。原注﹕付三館﹐蓋朱本緣安石意增入。安石議建三館祗候﹐見二年十二月丙寅﹐至四年六月罷。﹞

４﹑丁卯﹐撥邊費錢十萬緡儲永興軍﹐充買鹽鈔本錢。﹝《長編》卷二百十九﹕熙寧四年春正月庚戌﹐詔陜西已行交子﹐罷永興鹽鈔。原注﹕云﹕二年十二月五日﹐撥錢十萬充買鈔本錢。三年十一月二十二日﹐增二十萬。案﹕《紀事本末》卷七十六云﹕熙寧初﹐薛向爲江﹑淮等路發運使﹐請卽永興軍買賣鹽場﹐又以邊費錢十萬緡儲永興軍爲鹽鈔本錢﹐繼又增二十萬。《紀事》不系日﹐今據原注輯此。﹞

５﹑庚午﹐工部郎中﹑直龍圖閣﹑知齊州王廣淵爲京東路轉運使。﹝《長編捲》二百十一﹕五月丁巳﹐廣淵由京東轉運使爲河東轉運使。原注﹕廣淵爲京東漕在二年十二月八日。案﹕《東都事略﹟廣淵傳》﹕神宗卽位﹐中丞司馬光﹑禦史劉述蔣之奇復言廣淵傾巧邪佞﹐不宜畱侍左右。出知齊州﹐攺京東路轉運使。﹞

６﹑甲戌。﹝《長編》卷二百十八﹕熙寧三年十二月壬申﹐文彥博對資政﹐顧問京東等路禁軍數﹐遂詔並軍額。原注﹕熙寧二年十二月可參考。案﹕原文已佚。馬氏端臨《文獻通考》卷百五十三云﹕熙寧二年﹐詔並廢諸軍營。陜西馬步軍營三百二十七並爲二百七十﹐馬軍額以三百人﹐步軍以四百人。其後﹐總兵之撥拼者﹐馬步軍五百四十五營﹖爲三百五十五人。京師之兵﹐類皆撥並﹐畿甸諸路及廂軍﹐皆會總畸零﹐各定以常額。凡並營﹐先爲繕新其居室﹐給遷徙費﹔軍校溢員者﹐以補他軍之闕﹐或隨所並兵入逐指揮﹐依髙下同領。﹞

７﹑乙亥﹐上論有邊兵已不足以守﹐𨿽費衣糧﹐然猶不可減。王安石曰「今若更減﹐卽誠無以待緩急﹐不減則廢困無有已時。若不能治兵﹐稍復古制﹐則中國決無富彊之理。」上因言義勇可使﹐分爲四番出戍。呂公弼曰「須先省得募兵﹐乃可議此。」安石曰「計每歲募兵所死亡之數﹐乃以義勇補之可也。」﹝案﹕《宋史﹟兵志》五云﹕陳升之欲令漸戍近州﹐安石曰「陛下若欲變數百年募兵之獘﹐則宜果斷﹐詳立法制。不然﹐無補也。」帝以爲然﹐曰「須豫立定條法﹐不要宣布﹐以漸推行也。」兩府議上番﹐或以爲一月﹐或以爲一季﹐且令近戍﹐彥博又以爲難使遠戍。﹞上問﹕「唐都關中﹐府兵多在關中則爲彊本。今都關東而府兵盛﹐則京師更不足待外方。」安石曰「府兵處處可爲﹐又可令入衛。」公弼與韓絳皆以入衛爲難。文彥博曰「曹﹑濮人專爲盜賊﹐豈宜使入衛﹗」安石曰「曹﹑濮人豈可應募諸班諸軍者﹗應募皆暴滑無賴之人尙亦以爲虞﹐義勇皆良民﹐又以有物力戶爲將校﹐豈可卻以爲虞﹖」陳升之欲令義勇以漸戍近州﹐安石曰「藥不瞑眩疾不瘳﹐陛下若欲變數百年募兵之獘﹐則宜果斷﹐詳立法制﹐令本末備具﹐不然無補也。」上以爲須豫立定條法﹐不要宣布﹐以漸推行可也。樞密退﹐安石白上曰「陛下以爲柴世宗能開土疆服天下者﹐何也﹖」上曰「莫是能果斷否﹖」安石曰「柴世宗能使兵威服振作﹐非但髙平之戰能斬樊愛能﹐而已天下盜賊﹑殺人﹑亡命日募以爲樊軍。史臣以爲當時孤子寡婦﹐見仇讎而不敢校﹐後悔之莫有貸者。臣謂史官不足以知世宗﹐世宗非悔也。方中國兵弱﹐以爲非募此等人不足以勝諸僣僞之國﹐及所募以足﹐則法不可久弛﹐故不復貸其死﹐此乃定計數於前﹐必事成功於後﹐豈以爲失策而更悔也﹖世宗募盜賊﹑殺人﹑亡命者以爲禁衛﹐不以爲虞者﹐誠係帝王威略故也。今當平世﹐發義勇入衛﹐有爵賞之功﹐祿賜之利﹐而乃更憂其爲變﹐恐非篤論。蓋今人習見募兵而不見民兵之事久﹐故一聞此議﹐則不能無駭。然募兵之法不變﹐乃實有可憂。」﹝《紀事本末》卷六十六。原注﹕此據《實錄》乃二年十二月十三日﹐朱本系三年十二月。案﹕《長編》卷二百十八﹕熙寧三年十二月乙丑﹐中書言司農定保甲條例。原注﹕云﹕二年十二月十三日卽此條﹐彼文亦可參考。朱本之誤由此。﹞

８﹑太常侍丞鞠眞卿責知壽州。﹝《長編》卷二百十八﹕熙寧三年十二月甲子﹐降知壽州﹑太常丞鞠眞卿爲太子中允﹐坐前任江南轉運使﹐抑勒百姓﹐以苗米折納錢劾去官勿論﹐特責之。原注﹕云﹕去年十二月乙亥責壽州﹐今又責。﹞

賜宗諭手札。﹝《長編》卷二百二十﹕熙寧四年二月戊辰﹐賜宗晟宅。原注﹕云﹕二年十二月賜宗諭手札可參考。案﹕原文已佚。﹞

９﹑癸未﹐上謂王安石﹑韓絳﹝案﹕《太平治迹統類》作「韓維」。曰「呂公著言﹕『條例司近轉疏脫﹐所舉官皆是奴事呂惠卿得之﹐並非韓絳﹑王安石所識。』」安石曰「自外舉者﹐誠或非臣等所識﹐然取於眾議﹐若謂奴事呂惠卿﹐則惠卿在條例司用事已來﹐幾日在外﹐人如何奴事得﹖」《紀事本末》卷六十六。﹞

１０﹑乙酉﹐﹝《長編》卷二百十四﹕八月己未﹐楊汲以淤田盡力﹐命兼都水。原注﹕二年十二月乙酉可參照。案﹕原文已佚。《玉海》卷二十二云﹕十二月二十三日﹐命於夾河引汴水漑田。是月癸亥朔乙酉爲二十三日。﹞

詔﹕「近制﹐皇族非袒免以下﹐更不得賜名授官﹐止令應舉。自今如生子及其死亡者﹐卽關報。遂袒免下襲公爵者﹐令各置籍﹐歲終上玉牒所﹔其未有出官者﹐依舊入大小學。」﹝《紀事本末》卷六十七。﹞

１１﹑丁亥﹐兵部上陜西﹑河北﹑河東義勇數﹕陜西路二十六郡舊籍十五萬三千四百﹐益以環﹑慶﹑延州保毅﹑弓箭手三千八百﹐總十五萬六千八百﹐爲指揮三百二十一﹔河北三十三郡舊籍十八萬九千二百﹐今籍十八萬六千四百﹐爲指揮四百三十﹔而河東二十郡﹐自慶曆後總七萬七千﹐爲指揮一百五十九。凡三路義勇之兵﹐總四十二萬餘三千五百人。河東﹑陜西弓箭手數﹕河東七郡舊籍七千五百﹐今籍七千﹔陜西十郡並寨戶舊籍四萬六千三百﹐惟秦鳳有寨戶﹐陜西無戶籍數。其後義勇浸消﹐悉聯以爲保甲云。﹝《紀事本末》卷六十六。原注﹕聯爲保甲在六年十二月二十六日。此並據《兵志》第三卷

熙寧二年事增入。﹞

１２﹑是月﹐有中旨下開封府減價買浙燈四千餘枝﹐權開封府推官﹑殿中丞﹑直史館蘇軾言﹕﹝案﹕《宋史全文資治通鑑》﹑畢沅《通鑑》均同此﹐在二年十二月。《東坡集》﹑王宗稷《東坡年譜》﹐均作四年正月。兩相岐異﹐必有一誤。詳辧見五月末《議貢舉》下。《東坡集》載《奏狀》云﹕右臣蔊蒙召對便殿﹐親奉徳音﹐「以爲凡在館閣﹐皆當爲朕深思治亂﹐指陳得失﹐無有所隱者」。自是以來﹐臣每見同列﹐未嘗不爲道陛下此語﹐非獨以稱頌盛徳﹐亦欲以朝廷之間﹐如臣等輩﹐皆知陛下不以疏賤間廢其言﹐共獻所聞﹐以輔成太平之功業。然竊謂空言率人﹐不如有實而人自勸﹐欲知陛下能受其言之實﹐莫如以臣試之。故臣願以身先天下﹐試其小者﹐上以補助聖明之萬一﹐下以爲賢者卜其可否﹐𨿽以此獲罪﹐萬死無悔。臣伏見中使傳宣下府市司﹐買浙燈四千餘盞﹐有司具實直以聞。陛下又令減價收買﹐見已盡數拘收﹐禁止私買﹐以須上令。臣始聞之﹐驚愕不信﹐咨嗟累日。何者﹖竊爲陛下惜此動也。臣𨿽至愚﹐亦知﹞「陛下遊心經術﹐動法堯﹑舜。窮天下之嗜欲﹐不足以易其樂﹔盡天下之玩好﹐不足以解其憂﹐而豈以燈爲悅者哉﹖此不過以二宮之歡而極天下之養耳﹗﹝案﹕《東坡集》此下有云﹕然大孝在乎養志﹐百姓不可戶曉﹐皆謂陛下以耳目不急之玩﹐而奪其口體必用之資。﹞且賣燈皆細民﹐﹝案﹕《東坡集》作「賣燈之人﹐例非豪戶」下又有云「舉債出息﹐畜之彌年﹐衣食之計﹐望此旬日。陛下爲民父母﹐惟可添價貴買﹐」﹞安可賤售其值﹖﹝案﹕《東坡集》此下有云﹕此事至小﹐體則甚大。凡陛下所以減價者﹐非欲以與此小民爭此豪末﹐豈以其無用而厚費也。如知其無用﹐何必更索﹐惡其厚費﹐則如勿買。且內庭故事﹐每遇放燈﹐不過令內東門雜物務臨時收買﹐數目旣少﹐又無拘收督迫之嚴﹐費用不多﹐民亦無憾。﹞故臣願急罷之。」﹝案﹕《東坡集》作「願追還前命」下又有云「凡悉如舊。京城百姓﹐不慣侵擾﹐恩徳已厚﹐怨讟易生﹐可不愼歟﹖可不畏歟﹖近日小人妄造非語﹐士人有展年科場之說﹐商賈有京城榷酒之議﹐吏憂減俸﹐兵憂減廩。𨿽此數事﹐朝廷所決無﹐而此紛紛﹐亦有以見陛下勤卹之徳﹐未信於下﹐而有司聚斂之意﹐或形於民。方當責己自求﹐以消讒慝之口﹐而臺官又勸陛下以嚴刑悍吏﹐捕而戮之﹐虧損聖徳﹐莫大於此。而又重以買燈之事﹐使得因緣以爲口實﹐臣實惜之。方今百事未除﹐物多及敝﹐陛下縱出內帑財物﹐不用大司農錢﹐而內帑所儲﹐孰非民力。與其平時耗於不急之用﹐曷若畱貯以待乏絕之供﹐故臣願陛下將來放燈﹐與凡遊觀苑囿﹐宴好賜予之類﹐皆飭有司務從儉約。頃者詔旨裁減皇族恩例﹐此實陛下至明至斷﹐所以深計遠慮﹐割愛爲民。然竊揆其間﹐不能無少望於陛下﹐惟當痛自刻損﹐以身先之﹐使知人主且猶如此﹐而況於吾徒哉﹗非惟省費﹐亦且張怨。昔唐太宗遣使往涼州﹐諷李大亮獻其名鷹。大亮不可。太宗深嘉之。詔曰﹕『有臣若此﹐朕復何憂﹗』明皇遣使江南采﹐江州刺史倪若水論之﹐爲反其使。又令益州織半臂背子﹑琵琶捍撥﹑鏤牙合子等﹐蘇許公不奉詔。李徳裕在浙西﹐詔造銀盝子妝具二十事﹐織綾二千匹﹐徳裕上數極論﹐亦爲罷之。使陛下內之臺諫有如此數人者﹐則買燈之事﹐必須力言﹔外之有司有如此數人者﹐則買燈之事﹐必不奉詔。陛下聰明睿聖﹐追迹堯﹑舜﹐而並臣不以唐太宗﹑明皇事陛下﹐竊嘗咎之。臣忝備府寮﹐親見其事﹐若又不言﹐臣罪大矣。陛下若赦之不誅﹐則臣又有非職之言大於此者﹐忍不爲陛下盡之﹔若不赦﹐亦臣之分也。謹錄奏聞﹐伏候敕下。」﹞上納其言。軾因奏書獻上曰﹕﹝案﹕《東坡集》《上神宗皇帝書》亦在四年﹐與《紀事本末》異年﹐必有一誤。《集》中《書》云﹕謹昧萬死再拜上書皇帝陛下﹐臣近者不度愚賤﹐輒上封章言買燈事﹐自知瀆犯天威﹐罪在不赦﹐席槁私室﹐以待斧鉞之誅。而側聽逾旬﹐威命不至﹐問之府司﹐則買燈之事尋已停罷。乃知陛下不惟赦之﹐又能聽之﹐驚喜過望﹐以至感泣。何者﹖攺過不吝﹐從善如流﹐此堯﹑舜﹑禹﹑湯之所勉彊而力行﹐秦﹑漢以來之所絕無而僅有。顧此買燈毫朆之失﹐豈能上累日月之明。而陛下翻然攺命﹐曾不移刻﹐則所謂智出天下而聽於至愚﹐威加四海而屈於匹夫。臣今知陛下可與爲堯﹑舜﹐可與爲湯武﹐可與富民而措刑﹐可與彊兵而伏戎虜矣。有君如此﹐其忍負之﹐惟當披露腹心﹐捐棄肝腦﹐盡力所至﹐不知其它。乃者臣知天下之事有大於買燈者﹐而獨區區以此爲先者﹐蓋未信而諫﹐聖人不與﹐交淺言深﹐君子所戒﹐是以試論其小者﹐而其大者固將有待而後言。今陛下果赦而不誅﹐則是旣已許之矣。許而不言﹐臣則有罪﹐是以願終言之。臣之所欲言者三。﹞「願陛下結人心﹐厚風俗﹐存紀綱而已。」﹝案﹕《東坡集》此下有云﹕人莫不有所恃。人臣恃陛下之命﹐故能役使小民﹔恃陛下之法﹐故能勝服彊暴。至於人主所恃者誰與﹖書曰「予臨兆民﹐懍乎若朽索之馭六馬。」言天下莫危於人主也。聚則爲君民﹐散則爲仇讎﹐聚散之間﹐不容毫朆。故天下歸往謂之王﹐人各有心謂之獨夫。由此觀之﹐人主之所恃者人心而已。人心之於人主也﹐如木之有根﹐如燈之有膏﹐如魚之有水﹐如農夫之有田﹐如商賈之有財。木無根則槁﹐燈無膏則滅﹐魚無水則死﹐農無田則饑﹐商賈無財則貧﹐人主失人心則亡﹐此理之必然﹐不可逭之滅也﹐其爲可畏﹐從古已然。苟非樂禍好亡﹐狂易喪志﹐則孰敢肆其胸臆﹐輕犯人心﹖昔子產焚載書以弭眾言﹐賂伯石以安巨室﹐以爲眾怨難犯﹐專欲難成。而孔子亦曰「信而後勞其民﹐未信則以爲厲己也。」惟商鞅變法﹐不顧人言﹐𨿽能驟至富彊﹐亦以召怨天下﹐使其民知利而不知義﹐見刑而不見徳。𨿽得天下﹐旋踵而失也。至於其身﹐亦卒不免負罪出走而諸侯不納﹐車裂以徇而秦人莫哀。君臣之間﹐豈願如此﹗宋襄公𨿽行仁義﹐失眾而亡﹔田常𨿽不義﹐得眾而彊。是以君子未論行事之是非﹐先觀眾心之向背。謝安之用諸桓未必是﹐而眾之所樂﹐則國以乂安﹔庾亮之召蘇峻未必非﹐而勢有不可﹐反爲危辱。自古及今﹐未有和易同眾而不安﹐剛果自用而不危者也。今陛下亦知人心之不悅矣。中外之人﹐無賢不肖﹐皆言祖宗以來治財用者不過三司使﹑副﹑判官﹐今經百年﹐未嘗闕事。今者無故又創一司﹐號曰制置三司條例﹐使六七少年﹐日夜講求於內﹐使者四十餘輩﹐分行營幹於外。造端宏大﹐民實驚疑﹐創法新奇﹐吏皆惶惑。賢者求其說而不可得﹐未免於憂﹔小人則以其意而度朝廷﹐遂以爲謗。謂陛下以萬乘之主而言利﹐謂執政以天子之宰而治財。商賈不行﹐物價騰踴。近自淮甸﹐遠及川蜀﹐喧傳萬口﹐論說百端。或言京師正店﹐議置監官﹐夔路深山﹐當行酒禁﹐拘收僧尼常住﹐減刻兵吏廩祿﹐如此等類﹐不可勝言。而甚者至以爲復肉刑﹐斯言一出﹐民且狼顧。陛下與二三大臣﹐亦聞其語矣。然而莫之顧者﹐徒曰「我無其事﹐又無其意。」何卹於人言﹖夫人言𨿽未必皆然﹐而疑似則有以致謗。人必貪財也﹐而後人疑其盜﹔人必好色也﹐而後人疑其淫。何者﹖未置此司﹐則無其謗﹐豈去歲之人皆忠厚﹐而今歲之人皆虛浮﹖孔子曰「工欲善其事﹐必先利其器。」又曰「必也正名乎﹗」今陛下操其器而諱其事﹐有其名而辭其意﹐𨿽家置一喙以自解﹐市列千金以購人﹐人必不信﹐謗亦不止。夫制置三司條例司﹐求利之名也。六七少年與使者四十餘輩﹐求利之器也。驅鷹犬而赴林藪﹐語人曰「我非獵也」﹐不如放鷹犬而獸自馴﹔操网罟而入江湖﹐語人曰「我非漁也」﹐不如捐网罟而人自信。故臣以爲消讒慝以召和气﹐復人心而安國本﹐則莫若罷制置三司條例司。夫陛下之所以創此司者﹐不過以興利除害也。使罷之而利不興害不除﹐則勿罷﹔罷之而天下悅人心安﹐興利除害無所不可﹐則何苦而不罷﹖陛下欲去積獘而立法﹐必使宰相熟議而後行﹐事若不由中書﹐則是亂世之法﹐賢君聖相﹐夫豈其然﹗必若立法不免由中書﹐熟議不免使宰相﹐此司之設﹐無乃﹖長而無名。智者所圖﹐貴於無迹。漢之文﹑景﹐《紀》無可書之事﹔唐之房﹑杜﹐《傳》無可載之功﹐面天下之言治者與文﹑景﹐言賢者與房﹑杜﹐蓋事已立而迹不見﹐功已成而人不知。故日善用兵者無赫赫之功﹐豈惟用兵﹐事莫不然﹗今所圖者﹐萬分未獲其一也﹐而迹之布於天下﹐已若泥中之斗獸﹐亦可謂拙謀矣﹗陛下誠欲富國﹐擇三司官屬與漕運使副﹐而陛下與二三大臣﹐孜孜講求﹐磨以歲月﹐則積獘自去而人不知。但恐立志不堅﹐中道而廢。孟軻有言「其進銳者其退速。若有始有卒﹐自可徐徐﹐十年之後﹐何事不立﹗」孔子曰「欲速則不達﹐見小利則大事不成。」使孔子而非聖人﹐則此言亦不可用。《書》曰「謀及卿士﹐至於庶人﹐翕然大同﹐乃底元吉。若違多而從少﹐則靜吉而作凶。」今上自宰相大臣﹐旣已辭免不爲﹐則外之議論﹐斷亦可知。宰相﹐人臣也﹐且不欲以此自污﹐而陛下獨安受其名而不辭﹐非臣愚之所識也。君臣宵旰﹐幾一年矣﹐而富國之效﹐茫如捕風﹐徒聞內帑出數百萬緡﹐祠部度五千餘人耳。以此爲術﹐其誰不能﹗且遣使縱橫﹐本非令典。漢武遣﹖衣直指﹐桓帝遣八使﹐皆以守宰狼籍﹐盜賊公行﹐出於無術﹐行此下策。宋文帝元嘉之政比文﹑景﹐當時責成郡縣﹐未嘗遣使。至孝武﹐以爲郡縣遲緩﹐始命臺使督之﹐以至蕭齊﹐此獘不革。故景陵王子良上疏﹐極言其事﹐以爲此等朝辭禁門﹐情態卽異﹐暮宿村縣﹐威福便行﹐驅迫郵傳﹐折辱守宰﹐公私勞擾﹐民不聊生。唐開元中﹐宇文融奏置勸農判官﹐使裴寬等二十九人﹖攝禦史﹐分行天下﹐招攜戶口﹐檢責漏田。時張說﹑楊瑒﹑皇甫璟﹑楊相如﹐皆以爲不便而相繼罷黜。𨿽得戶八十餘萬﹐皆州縣希旨﹐以主爲客﹐以少爲多。及使百官集議都省﹐公卿以下﹐懼融威勢﹐不敢異辭。陛下讀之﹐觀其所行﹐爲是爲否﹖近者均稅寬卹﹐冠蓋相望﹐朝廷亦旋覺其非﹐而天下至今以爲謗﹐曾未數歲﹐是非較然。臣恐後視今﹐猶今視昔。且其所遣﹐尢不適宜﹐事少而員多﹐人輕而權重。夫人輕而權重﹐則人多不服﹐或致侮慢以興爭﹔事少而員多﹐則無以爲功﹐必須生事以塞責。陛下𨿽嚴賜約束﹐不許邀功﹐然人臣事君之常情﹐不從其令而從其意。今朝廷之意﹐好動而惡靜﹐好同而惡異﹐指趣所在﹐誰敢不從﹖臣恐陛下赤子﹐自此無寧歲矣。至於所行之事﹐行路皆知其難。何者﹖汴水濁流﹐自生民以來﹐不以種稻。秦人之歌曰「涇水一石﹐其泥數斗﹔且漑且糞﹐長我禾黍。」何嘗言長我粳稻耶﹗今欲陂而淸之﹐萬頃之稻必用千頃之陂﹔一歲一淤﹐三歲而滿矣。陛下遂信其說﹐卽使相視地形﹐萬一官吏苟且順從﹐眞謂陛下有意興作﹐上糜帑廩﹐下奪農時﹐堤防一開﹐水失故道。𨿽食議者之肉﹐何補於民﹗天下久平﹐民物滋息﹐四方遺利﹐蓋略盡矣。今欲鑿空﹐訪尋水利﹐所謂卽鹿無虞﹐豈惟徒勞﹐必大煩擾﹗凡有擘畫﹐不問何人﹐小則隨事酬勞﹐大則量才錄用。若官格沮﹐並行黜降﹐不以赦原﹔若才力不辦興修﹐便許申奏替換﹐賞可謂重﹐罰可謂輕﹐然並終不言諸色人妄有申陳。或官私誤興功役﹐當得何罪﹖如此則妄庸輕剽﹐浮浪姦人﹐自此爭言水利矣﹗成功則有賞﹐敗事則無誅﹐官司𨿽知其疏﹐豈可便行抑退﹗所在追集老少﹐相視可否。吏卒所過﹐雞犬一空﹐若非灼然難行﹐必須且爲興役。何則﹖格沮之罪重﹐而誤興之罪輕﹐人多愛身﹐勢必如此。且古陂廢堰﹐多爲側近冒耕﹐歲月旣深﹐已同永業﹔苟欲興復﹐必盡追收﹐人心或搖﹐甚非善政。又有好訟之黨﹐多怨之人﹐妄言某處可作陂渠﹐規壞所怨田產﹐或指人舊業﹐以爲官陂﹐冒田之訟﹐必倍今日。臣不知朝廷本無一事﹐何苦而行此哉﹗自古役人必用鄕戶﹐猶食之必用五穀﹐衣之必用絲麻﹐濟川之必用舟楫﹐行地之必用牛馬。𨿽其間或有以他物充代﹐然終非天下所可常行。今者徒聞江﹑浙之間﹐數郡雇役﹐而欲措之天下﹐是猶見燕﹑晉之棗栗﹐岷山之蹲鴟﹐而欲以廢五穀﹐豈不難哉﹗又欲官賣所在坊場﹐以充衙前雇直。𨿽有長役﹐更無酬勞﹐長役所得旣微﹐自此必漸衰散﹐則州郡事體﹐憔悴可知。士大夫捐親戚﹑棄墳墓以從宦於四方者﹐用力之餘﹐亦欲取樂﹐此人之至情也。若彫獘太甚﹐廚傳蕭然﹐則似危邦之陋風﹐恐非太平之盛觀。陛下誠慮及此﹐必不肯爲。且今法令莫嚴於禦軍﹐軍法莫嚴於逃竄﹐禁軍三犯﹐廂軍五犯﹐大率處死。然逃軍常半天下﹐不知雇人爲役﹐與廂軍何異﹖若有逃者﹐何以罪之﹖其勢必輕於逃軍﹐則其逃必甚於今日。爲其官長﹐不亦難乎﹗近者𨿽使鄕戶頗得雇人﹐然至於所雇逃亡﹐鄕戶猶任其責。今遂欲兩稅之外﹐別立一科﹐謂之庸錢﹐以備官雇﹐則雇人之責﹐官所自任矣。自唐楊炎廢租庸調以爲兩稅﹐取大惓十四年應於賦斂之數﹐以定兩稅之額﹐則是租調與庸﹑兩稅旣兼之矣﹗今兩稅如故﹐柰何復欲取庸﹖聖人立法﹐必慮後世﹐豈可於兩稅之外別出科名哉﹗萬一後世不幸有多欲之君﹐輔之以聚斂之臣﹐庸錢不除﹐差役仍舊﹐使天下怨毒﹐推所從來﹐則必有任其咎者矣。又欲使坊郭等第之民與鄕戶均役﹐品官形勢之家與齊民並事﹐其說曰「《周禮》『田不耕者出屋粟﹐宅不毛者有裏布』」。而漢世宰相之子不免戍邊﹐此其所以藉口也。古者官養民﹐今者民養官﹐給之以田而不耕﹐勸之以農而不力﹐於是有裏布屋粟夫家之徵﹐而民無所爲生去爲商賈﹐事勢當耳﹐何名役之﹖且一歲之戍﹐不過三日﹐三日之雇﹐其直三百。今世三大戶之役﹐自公卿以降﹐毋得免者﹐其費豈特三百而已﹗大抵事若可行﹐不必皆有故事。若民所不悅﹐俗所不安﹐縱有經典明文﹐無補於怨﹔若行此二者﹐必怨無疑。女戶單丁﹐蓋天民之窮者也﹐古之王者首務卹此﹐而今陛下首欲役之。此等苟非戶將絕而未亡﹐則是家有丁而尙幼﹐若假之數歲﹐則必成丁而就役﹐老死而沒官﹐富有四海﹐忍不加卹。《孟子》曰「始作俑者﹐其無後乎﹗」《春秋》書作丘甲﹐用田賦﹐皆重其始爲民患也。靑苗放錢﹐自昔有禁。今陛下始立成法﹐每歲常行﹐𨿽云不許抑配﹐而數世之後﹐暴君污吏﹐陛下能保之歟﹖異日天下恨之﹐國史記之﹐曰靑苗自陛下始﹐豈不惜哉﹗且東南買絹﹐本用見錢。陜西糧艸﹐不許折兌﹐朝廷旣有著令﹐職司又每舉行﹐然而買絹未嘗不折鹽﹐糧艸未嘗不折鈔﹐乃知靑苗不許抑配之說亦是空文。只如治平之初﹐揀刺義勇﹐當時詔旨慰諭﹐明言永不戍邊﹐著在簡書﹐有如盟約。於今幾日﹐議論已搖﹐或以代還東軍﹐或欲抵換弓手﹐約束難恃﹐豈不明哉﹗縱使此今決行﹐果不抑配﹐計其間願請之戶﹐必皆孤貧不濟之人。家若自有贏餘﹐何至與官交易﹗此等鞭撻已急﹐則繼之逃亡﹐逃亡之餘﹐則均之鄰保﹐勢有必至﹐理有固然。且夫常平之爲法也﹐可謂至矣﹗所守者約﹐而所及者廣。借使萬家之邑﹐止有千斛﹐而穀貴之際﹐千斛在市﹐物價自平。一市之價旣平﹐一邦之民自足﹐無操瓢乞匄之獘﹐無里正催驅之勞。今若變爲靑苗﹐家貸一斛﹐則千戶之外﹐孰救其饑﹖且常平官錢﹐常患其少﹐若盡數收糴﹐則無借貸﹔若畱充借代﹐則所糴幾何﹖乃知常平靑苗其勢不能兩立﹐壞彼成此﹐所喪愈多﹐虧官害民﹐𨿽悔何逮﹗臣竊計陛下欲考其實﹐必然問人﹐人知陛下方欲力行﹐必謂此法有利無害。以臣愚見﹐恐未可憑。何以明之﹖臣頃在陜西﹐見刺義勇﹐提舉諸縣﹐臣常親行﹐愁怨之民﹐哭聲振野。當時奉使還者﹐皆言民盡樂爲﹐希合取容﹐自古如此。不然﹐則山東之盜﹐二世何緣不覺﹖南詔之敗﹐明皇何緣不知﹖今𨿽未至於此﹐亦望陛下審聽而已。昔漢武之世﹐財力匱竭﹐用賈人桑弘羊之說﹐買賤賣貴﹐謂之均輸。於時商賈不行﹐盜賊滋熾﹐幾至於亂。孝昭旣立﹐學者爭排其說。霍光順民所欲﹐從而予之﹐天下歸心﹐遂以無事。不意今者此論復興﹐立法之初﹐其說尙淺﹐徒言徙貴就賤﹐用近易遠﹐然而廣置官屬﹐多出緡錢。豪商大賈﹐皆疑而不動﹐以爲𨿽不明言販賣﹐然旣已許之變易﹐變易旣行﹐而不與商賈爭利﹐未之聞也。夫商賈之事﹐曲折難行﹐其買也先期而予錢﹐其賣也後期而予直﹐多方相濟﹐委曲相通﹐倍稱之息﹐由此而得。今官買是物﹐必先設官置吏﹐簿書廩祿﹐爲費已厚。非良不售﹐非賄不行﹐是以官買之價﹐比民必貴。及其賣也﹐獘復如前﹐商賈之利﹐緣何而得﹖朝庭不知慮此﹐乃捐五百萬以予之﹐此錢一出﹐恐不可復。縱使其間薄有所獲﹐而徵商之額﹐所損必多。今有人爲其主牧牛羊﹐不告其主﹐而以一牛易五羊﹐一牛之失則隱而不言﹐五羊之獲則指爲勞績。陛下以壞常平而言靑苗之功﹐虧商稅而取均輸之利﹐何以異此﹖陛下天機洞照﹐聖略如神﹐此事至明﹐豈有不曉﹗必謂已行之事﹐不欲中變﹐恐天下以爲執徳不一﹐用人不終﹐是以遲畱歲月﹐庶幾萬一﹐臣竊以爲過矣﹗古之英主﹐無出漢髙﹐酈生謀撓楚權﹐欲復六國。髙祖曰「善﹐趣刻印。」及聞畱侯之言﹐吐哺而罵曰「趣銷印。」稱善未幾﹐繼之以罵﹐刻印銷印﹐有同兒戲﹔何嘗累髙祖之知人﹐適足明聖人之無我。陛下以爲可而行之﹐知其不可而罷之﹐至聖至明﹐無以加此。議者必謂民可與樂成﹐難與慮始﹐故陛下堅執不顧﹐期於必行。此乃戰國貪功之人﹐行險徼幸之說﹐陛下若信而用之﹐則是徇髙論而逆至情﹐持空名而邀實禍﹐未及樂成﹐而怨已起矣﹗臣之所願結人心者﹐此之謂也。士之進言者爲不少矣﹐亦嘗有以國家之所以存亡﹔惓數之所以長短﹐告陛下者乎﹗國家之所以存亡者﹐在道徳之淺深﹐不在乎彊與弱﹔惓數之所以長短者﹐在風俗之厚薄﹐不在乎富與貧。道徳誠深﹐風俗誠厚﹐𨿽貧且弱﹐不害於存而長﹔道徳誠淺﹐風俗誠薄﹐𨿽彊且富﹐不救於短而亡。人生知此﹐則知所輕重矣。是古之賢君不以弱而亡道徳﹐不以貧而傷風俗。而智者觀人之國﹐亦以此而察之。齊至彊也﹐周公知其後有篡逆之臣﹔衛至弱也﹐季札知其後亡。吳破楚入郢﹐而陳大夫逄滑知楚之必復。晉武旣平吳﹐何曾知其將亂﹖隋文旣平陳﹐房喬知其不久。元帝斬郅支﹐朝呼韓﹐功多於武﹑宣矣﹐而王氏之釁生﹔宣宗收燕﹑趙﹐復河湟﹐力彊於憲﹑武矣﹐消兵而龐勛之亂起。故臣願陛下務崇道徳而厚風俗﹐不願陛下急於有功而貪富彊﹐使陛下富如隋﹐彊如秦﹐西取靈武﹐北取燕薊﹐謂之有功可也﹐而國之長短則不在此。夫國之長短﹐如人之壽夭。人之壽夭在元气﹐國之長短在風俗。世有尫羸而壽考﹐亦有盛壯而暴亡。若元气猶存﹐則尫羸而無害﹔及其已耗﹐則盛壯而愈危。是以善養生者﹐愼起居﹐節飲食﹐道引關節﹐吐故納新﹐不得已而用藥﹐則擇其品之上﹐性之良﹐可以久服而無害﹐則五臟和平而壽命長。不善養生者﹐薄節愼之功﹐遲吐納之效﹐厭上藥而用下品﹐伐眞气而助彊陽﹐根本以空﹐僵僕無日﹐天下之勢﹐與此無殊。故臣願陛下愛惜風俗﹐如護元气。古之聖人﹐非不知深刻之法可以齊眾﹐勇悍之夫可以集事﹐忠厚近於迂闊﹐老成初若遲鈍﹐然終不肯以彼易此者﹐知其所得小而所喪大也。曹參賢相也﹐曰愼無擾獄市﹔黃霸循吏也﹐曰治道去泰甚。或譏謝安以淸談廢事﹐安笑曰「秦用法吏﹐二世而亡。」劉晏爲度支﹐專用果銳少年﹐務在急速集事﹐好利之黨﹐相師成風。徳宗初旣位﹐擢崔祐甫爲相﹐祐甫以道徳寬大﹐推廣上意。故建中之政﹐其聲蕩然﹐天下想望﹐庶幾貞觀。及盧杞爲相﹐諷上以刑名整齊天下﹐馴致澆薄﹐以及播遷。我仁祖之馭天下也﹐持法至寬﹐用人有敍﹐專務掩覆過失﹐未嘗輕攺舊章。然考其成功﹐則曰未至。以言乎用兵﹐則十出而九敗﹔以言乎府庫﹐則僅足而無餘。徒以徳澤在人﹐風俗知義。是以升遐之日﹐天下如喪考妣﹐社稷長遠﹐終必賴之﹐則仁祖可謂知本矣。今議者不察﹐徒見其末年吏多因循﹐事不振舉﹐乃欲矯之以苛察﹐齊之以智能﹐招來新進勇銳之人﹐以圖一切速成之效﹐未享其利﹐澆風已成。且天時不齊﹐人誰無過﹐國君含垢﹐至察無徒。若陛下多方包容﹐則人材取次可用﹔必欲廣置耳目﹐務求瑕疵﹐則人不自安﹐各圖苟免﹐恐非朝廷之福﹐亦豈陛下所願哉﹖漢文欲拜虎圈嗇夫﹐釋之以爲利口傷俗。今若以口舌捷給而取士﹐以應對遲鈍而退人﹐以虛誕無實爲能文﹐以矯激不仕爲有徳﹐則先王之澤﹐遂將散微。自古用人﹐必須歷試諸難﹐有卓異之器﹐必有已試之功。一則使其更變而知難﹐事不輕作﹔一則待其功髙而望重﹐人自無辭。昔先主以黃忠爲後將軍﹐而諸葛亮憂其不可﹐以爲忠之名望﹐素非關﹑張之倫﹐若班爵遽同﹐則必不悅﹐其後關羽果以爲言。以黃忠豪勇之資﹐先主君臣之契﹐尙須慮此﹐況其他乎﹗世嘗謂漢文不用賈生﹐以爲深恨。臣嘗推究其旨﹐竊謂不然。賈生固天下之奇才﹐所言亦一時之良策。然請爲屬國﹐欲以係單於﹐則是處士之大言﹐少年之銳气。昔髙祖以三十萬眾困於平城﹐當時將相羣臣﹐豈無賈生之比﹗三表五餌﹐人知其疏﹐而欲以困中行說﹐尢不可信矣﹗兵﹐凶器也﹐而易言之﹐正如趙括之輕秦﹐李信之易楚﹐若文帝亟用其說﹐則天下殆將不安﹐使賈生嘗歷艱難﹐亦必自悔其說。用之晚歲﹐其術必精﹐不幸喪亡﹐非意所及。不然﹐文帝豈棄材之主﹐絳﹑灌豈敝賢之士﹗至於晁錯﹐尢號刻薄﹐文帝之世﹐止太子家令﹐而景帝旣立﹐以爲禦史大夫。申屠賢相﹐發憤而死﹐紛更政令﹐天下騷然。及七國發難﹐而錯之術亦窮矣。文﹑景優劣﹐於斯可見。大抵名器爵祿﹐人所奔趨﹐必使積勞而後遷﹐以明持久而難得﹐則人各安其分﹐不敢躁求。今若多開驟進之門﹐使有意外之得﹐公卿侍從﹐跬步可圖﹐其得者旣不肯以僥幸自名﹐則其不得者必皆以沈淪爲嘆。使天下常調﹐舉生妄心﹐恥不若人﹐何所不至﹐欲望風俗之厚豈可得哉﹖選人之攺京官﹐常須十年以上﹐薦更險阻﹐計析豪釐﹐其間一事聱牙﹐常至終身淪棄。今乃以一人之薦舉而與之﹐猶未稱﹐其章服隨至﹐使積勞久次而得者何以厭服哉﹖夫常調之人﹐非守則令﹐員多闕少﹐久已患之﹐不可復開多門以待巧者。若巧者侵奪已甚﹐則拙者迫怵無聊﹐利害相形﹐不得不察。故近歲朴拙之人愈少﹐巧進之士益多。陛下重之惜之﹐哀之救之。如近日三司獻言﹐使天下郡選一人﹐催驅三司文字﹐許之先次指射﹐以酬其勞﹐則數年之後﹐審官吏部﹐又有三百餘人得先占闕﹐常調待次﹐不其愈難。此外勾當發運均輸﹐按行農田水利﹐已振監司之體﹐各懷進用之心。轉對者望以稱旨而驟遷﹐奏課者求爲優等而速化﹐相勝以力﹐相髙以言﹐而名實亂矣﹗惟陛下以簡易爲法﹐以淸靜爲心﹐使姦無所緣而民徳歸厚。臣之所願厚風俗者﹐此之謂也。古者建國﹐使內外相制﹐輕重相權。如周如唐﹐則外重而內輕﹔如秦如魏﹐則外輕而內重。內重之獘必有姦臣指鹿之患﹐外重之患必有大國問鼎之憂。聖人方盛而慮衰﹐常先立法以救獘。我國家租賦籍於計省﹐重兵聚於京師﹐以古揆今﹐似內重。恭惟祖宗所以深計而預慮﹐固非小臣所能臆度而周知。然觀其委任臺諫之一端﹐則是聖人過防之至計。歷觀秦﹑漢以及五代﹐諫爭而死蓋數百人。而自建隆以來﹐未嘗罪一言者﹐縱有薄責﹐旋卽超升。許以風聞﹐而無官長﹔風采所系﹐不問尊卑﹔言及乘輿﹐則天子攺容﹔事關廊廟﹐則宰相待罪。故仁宗之世﹐議者譏宰相但奉行臺諫風旨而已。聖人深意﹐流俗豈知﹖臺諫固未必皆賢﹐所言亦未必皆是﹐然須養其銳气而借之重權者﹐豈徒然哉﹖將以折姦臣之萌而救內重之獘也。夫姦臣之始﹐以臺諫折之而有餘﹐及其旣成﹐以干戈取之而不足。今法令嚴密﹐朝廷淸明﹐所謂姦臣﹐萬無此理。然而養貓以去鼠﹐不可以無鼠而養不捕之貓﹔畜狗以防姦﹐不可以無姦而畜不吠之狗。陛下得不上念祖宗設此官之意﹐下爲子孫立萬一之防﹐朝廷紀綱﹐孰大於此羣臣自幼小所記及聞長老之談﹐皆謂臺諫所言﹐常隨天下公議﹔公議所與﹐臺諫亦與之﹔公議所擊﹐臺諫亦擊之。及至英廟之初﹐始建稱親之議﹐本非人主大過﹐亦無禮典明文﹐徒以眾心未安﹐公議不允﹐當時諫議以死爭之。今者物論沸騰﹐怨讟交至﹐公議所在﹐亦可知矣﹗而相顧不發﹐中外失望。夫彈劾積威之後﹐𨿽庸人亦可奮揚﹔風采消委之餘﹐𨿽豪傑有所不能振起。臣恐自玆以往﹐習慣成風﹐盡爲執政私人﹐以致人主孤立﹐紀綱一廢﹐何事不生﹗孔子曰「鄙夫可與事君也歟﹖其未得之也﹐患不得之﹐旣得之﹐患失之﹐苟患失之﹐無所不至矣﹗」臣始讀此書﹐疑其太過﹐以爲鄙夫之患失﹐不過備位而苟容。及觀李斯憂蒙恬之奪其權﹐則立二世以亡秦﹔盧杞憂懷光之數其惡﹐則誤徳宗以再亂。其心本生於患失﹐而其禍乃至於喪邦。孔子之言﹐良不爲過。是以知爲國者﹐平居必有亡軀犯顏之士﹐則臨難庶幾有徇義守死之臣。若平居尙不能一言﹐則臨難何以責其死節﹖人臣苟皆如此﹐天下亦曰殆哉﹗君子和而不同﹐小人同而不和﹐和如和羹﹐同如濟水。孫寶有言﹐周公大聖﹐召公大賢﹐猶不相悅﹐著於經典。晉之王導﹐可謂元臣﹐每與客言﹐舉坐稱善。而王述不悅﹐以爲人非堯﹑舜﹐安得每事盡善﹖導亦斂衽謝之。若使言無不同﹐意而不合﹐更唱疊和﹐何者非賢﹖萬一有小人居其間﹐則人主何緣知覺﹖臣之所願存紀綱者﹐此之謂也。臣非敢歷詆新政﹐苟爲異論。如近日裁減恩例﹐定任子孫式﹐修完器械﹐閱習鼓旗﹐皆陛下神算之至明﹐乾綱之必斷。物議旣允﹐臣敢有詞﹗至於所獻之三言﹐則非臣之私見﹐中外所病﹐其誰不知﹗昔禹戒舜曰「無若丹朱傲﹐惟慢遊是好。」舜豈有是哉﹖周公戒成王曰「毋若商王受之迷亂﹐酗於酒徳。」成王豈有是哉﹖周昌以漢髙爲桀﹑紂﹐劉毅以晉武爲桓﹑靈。當時人君曾莫之罪﹐書之史冊﹐以爲美談。使臣所獻三言﹐皆朝廷未嘗有﹐此則天下之幸﹐臣與有焉。若有萬一似之﹐則陛下安可不察﹖然而臣之爲計﹐可謂愚矣。以螻蟻之命﹐試雷霆之威﹐積其狂愚﹐豈可數赦﹖大則身首異處﹐破壞家門﹔小則削籍投荒﹐流離道路。𨿽然﹐陛下必不爲此。何也﹖臣天賦至愚﹐篤於自信。向者與議學校貢舉﹐首違大臣本意﹐已期竄逐﹐敢意自全。而陛下獨然其言﹐曲賜召對﹐從容久之﹐至謂臣曰「方今政令﹐得失安在﹖𨿽朕過失﹐指陳可也。」臣卽對曰「陛下生知之性﹐天縱文武﹐不患不明﹐不患不勤﹐不患不斷﹐但患求治太速﹐進人太銳﹐聽言太廣。」又具述所以然之狀﹐陛下頷之曰「卿所獻三言﹐朕當熟思之。」臣之狂愚﹐非獨今日﹐陛下容之久矣﹐豈其容之於始而不赦之於終﹖恃此而言﹐所以不懼。臣之所懼者﹐譏刺旣眾﹐怨仇實多﹐必將詆臣以深文﹐中臣以危法﹐使陛下𨿽欲赦臣而不得﹐豈不殆哉﹗死亡不辭﹐但恐天下以臣爲戒﹐無復言者。是以思經月﹐夜以繼晝﹐表成復毀﹐至於再三。感陛下聽其一言﹐懷不能已﹐卒進其說。惟陛下憐其愚忠而卒赦之﹐不勝俯伏待罪憂恐之至。﹞軾素不爲安石所喜﹐使權開封府推官﹐欲以多事困之也。而軾決獄精敏﹐聲聞益遠﹐論事益不休。﹝《紀事本末》卷六十二。案﹕畢沅《通鑑》節載此疏﹐年月同此﹐云《書》上﹐安石見而深惡云。﹞

《續宋編年資治通鑑》﹕十二月﹐重失入死罪法。案﹕《宋史﹟本紀》﹕癸酉日。吳曾《能攺齋漫錄》卷十三云﹕熙寧二年敕﹐今後官失入死罪一﹐追官勒停﹔二人﹐除名﹔三人﹐除名編管。胥吏失入一﹐人千里﹔二人﹐惡遠州軍﹔三人者﹐敕配於千里外牢城。自後注﹕浸輕易犯第不知自何人始耳。

又﹕令諸路預給錢和買絹。案﹕《編年備要》﹕行預買法。《太平治迹統類》﹕三年正月﹐右正言李常言「臣近聞京東轉運使王廣淵以陳汝義所進羨餘錢五十萬貫﹐隨和買絹錢俵散。今卻每貫納見錢一貫五百﹐於常歲折科和買之外﹐又取二十五貫。」《宋史食貨志》﹕熙寧三年﹐禦史程顥言「京東轉運使和買絹﹐增數抑配﹐率千錢課絹一匹﹐其後和買並稅絹﹐疋皆輸錢千五百。」時王廣淵爲轉運使﹐謂和買如舊﹐無抑配。顥言其迎合朝廷意。安石謂廣淵在京東盡力以赴事功﹐不宜罪以迎合。乃詔所給內帑別額絹錢五十萬緡﹐收其本儲之北京﹐息歸之內帑。

仁和張大昌輯注

卷七

神宗

△熙寧三年﹝庚戌﹐一○七○﹞

１﹑正月﹝案﹕錢大昕《四史朔閏考》﹕是月癸巳朔。﹞癸丑﹐詔﹕案﹕此詔徐氏《通鑑後編》附乙卯日下﹐與此異日。「諸路常平﹑廣惠倉散給靑苗錢﹐本爲惠卹貧乏﹐並取民情願﹐今慮官吏不體此意﹐追呼均配抑勒﹐反成搔擾。其令諸路提點刑獄官體量覺察﹐違者禁止立以名聞﹐敢沮遏願請者﹐案罰亦如之。」

先是﹐翰林學士範鎭言「常平倉始於漢之盛時﹐賤則貴而斂之恐傷農也﹐貴則賤而散之恐傷民也﹐最爲近古﹐𨿽唐﹑虞之政﹐無以易也。而靑苗者﹐唐衰亂之世所爲。苗者靑在田﹐錢估其直﹐收斂未畢﹐而必其償﹐是盜跖之法也。今以盜跖之法而變唐﹑虞不易之政﹐此人情所以不安。迺者天雨﹐毛地生毛﹐天鳴地裂﹐皆民勞之象也。惟陛下觀天地之變﹐罷靑苗之舉。」右正言李常﹑孫覺亦言「王廣廉案﹕畢氏《考異》作「廣淵」﹐誤辧﹐已見二年九月。近至京師﹐倡言取三分之息﹐又聞制置局欲行其法於天下。乞明詔有司﹐勿以彊民﹐仍且試之河北﹑陜西數路。初敕旨放靑苗錢﹐並聽從便﹐毋得抑勒﹐而提舉官務以多散爲功﹔又民富者不願取﹐而貧者乃欲得之。卽令隨戶等髙下分配﹐又令貧富相兼﹐十人爲保首。王廣廉在河北﹐第一等給十五貫﹐第二等十貫﹐第三等五貫﹐第四等一貫五百﹐第五等一貫。民間喧然﹐不以爲便。而廣廉入奏﹐稱民間歡欣鼓舞﹐歌頌聖徳。」言者旣交攻之﹐朝廷不得已﹐乃降是詔。﹝《紀事本末》卷六十八。案﹕《太平治迹統類》云﹕正月﹐條例司言提舉常平﹑廣惠倉者﹐本職外毋得侵預外事。﹞

２﹑乙卯﹐旣下詔約束﹐彊以錢俵散人戶﹐仍戒沮遏願者﹐蓋王安石意也。及是王安石在告﹐曾公亮﹑陳升之因取前詔﹐削去「沮遏願請」等語﹐別行之。後安石出﹐果以爲忤云。﹝《紀事本末》卷六十八。﹞

３﹑丙辰﹐韓琦論奏。﹝《長編》卷二百十二﹕熙寧三年六月甲戌﹐新修禦河成﹐詔程昉赴闕。原注﹕云﹕去年閏十一月初修﹐八月甲戌昉遷官﹐今年正月丙辰韓琦論奏。案﹕今原文已佚。據《東都事略﹟韓琦傳》﹐時琦由復判相州攺河北安撫使﹐判大名府﹐故有論奏河渠事。《宋史﹟河渠志》一載琦三年三月及三年二月兩疏﹐三年三月疏其略云「今歲兵夫數少﹐而金堤兩埽﹐修上﹑下約甚急﹐深進馬頭﹐欲奪大河。緣二股及嫩灘舊闊千壹百步﹐是以可容漲水。今截去八百步有餘﹐則將來大河於二百餘步之間﹐下流旣壅﹐上流蹙遏湍怒﹐又無兵夫修護堤岸﹐其訩決必矣。況自徳至滄﹐皆二股下流﹐旣無堤防﹐必侵民田。設若河門束狹﹐不能容納漲水﹐上﹑下約隨流而脫﹐則二股與北流爲一﹐其患愈大。又恩州﹑深州所創生堤﹐其東則大河西來﹐其西則西山諸水東注﹐腹背受水﹐兩難捍奭。望選近臣速至河所﹐與在外官合議。」帝在經筵以琦奏諭光﹐命同茂則再往。又云﹕三年二月﹐命茂則﹑鞏相度澶﹑滑以下至東流河勢﹑堤防利害。時方濬禦河﹐韓琦言「事有緩急﹐工有後先﹐今禦河漕運通駛﹐未至有害﹐不宜減大河之役。」乃詔輟河夫三萬三千﹐專治東流。據琦三年疏。《宋史》附二月下﹐與此日月異﹐疑《宋史》附二月以詔下時紀之。又《長編》卷二百十四﹕熙寧三年八月己未﹐楊汲兼都水。原注﹕云﹕三年正月辛亥﹑丙辰可參照。案﹕今原文已佚。﹞

４﹑戊午﹐知河南府﹑觀文殿學士﹑戶部尙書張方平判尙書省兼提舉集禧觀。先是﹐方平被詔﹐舉堪任諫官者二員﹐卽以李大臨﹑蘇軾應詔。方平旣入見﹐上欲除宣徽使畱京師﹐王安石曰「此大除拜﹐四方觀望﹐不可無議。不知陛下以此旌其功善爲﹐但憫其資歷﹖」上曰「但憫其資歷。」安石曰「憫其資歷是何義理﹖方平已致人言﹐若如此﹐必更致人言。」又曰「方平姦邪﹐人孰不知。恐如此除拜﹐無補聖政。」云云。﹝案﹕《太平治迹統類》此下云﹕已而安石又言「陛下畱方平甚不便﹐方平爲禦史中丞﹐附賈昌朝之徒﹐誤仁宗賞罰甚眾﹐今畱於內﹐於陛下何所補﹖但令羣邪更有宗主耳﹗」﹞方平﹝案﹕原佚二字﹐據太平治迹統類補。﹞亦堅乞南京畱臺﹐遂命知陳州。方平言「民心戎事﹐國之大本。」云云。﹝案﹕《太平治迹統類》此下云﹕願陛下廣聰明覽之外﹐采公議於得失之情﹐深察軍民之情﹐原爲社稷之慮。朝廷尊而國體平﹐順气應而嘉禾生﹐遂退就誅殛﹐亦所甘心。﹞上謂方平曰「能復少畱乎﹖」方平曰「退卽行矣。」﹝《紀事本末》卷六十三。案﹕《長編》卷二百二十六﹕四年八月戊寅。原注﹕云﹕三年正月二十六日﹐方平判都省。注文可參考。《紀事本末》敓注原文已佚。﹞

５﹑庚申﹐提點開封府界縣事呂景言「府界人戶見倚閣貸糧二十餘萬石﹐今又散靑苗錢十五萬貫﹐恐民力不能堪。」詔送條例司﹐召提舉官戒諭之。先是﹐侯叔獻屢督景散靑苗錢﹐景以畿甸諸縣各有屯兵﹐每歲課利錢僅能借諸軍以給﹐無有贏餘。條例司又別以買陜西鹽鈔錢五十萬爲靑苗錢﹐而景復有是奏。上初欲令中書戒諭提舉官﹐王安石曰「若召提舉官至中書﹐諸路聞此必顧望﹐不敢推行新法﹐只令條例司指揮可也。」從之。﹝《紀事本末》卷六十八。﹞

６﹑是月﹐廢安州云夢縣爲鎭。﹝《紀事本末》卷七十七。﹞

《續宋編年資治通鑑》云﹕春正月﹐錄周﹑唐後。案﹕《宋史本紀》癸丑日。

１﹑二月壬戌朔﹐﹝案﹕畢氏《通鑑考異》云﹕瞿中溶云「《遼史天象志》以癸亥爲宋二月朔。」則壬戌乃正月晦日﹐與《長編》差一日。韓琦言﹕案﹕《魏公家傳》﹕行靑苗法﹐眾議皆以爲不便﹐臺諫官凡言及者﹐皆以罪斥﹐是以中外無復敢言者。公慨然上疏曰﹕制置三司條例司奏﹐今將欲常平﹑廣惠倉見在斛鬥﹐遇貴量減市價出糶﹐就賤量增市價收糴﹐仍以見錢﹐依陜西靑苗錢例﹐取人戶情願預行支給﹐令隨稅送納斛斗。內有願請本色斛斗﹐或納時價貴願納見錢者﹐皆許從便﹐務在優民。如遇滅傷﹐亦許於次熟日送納。若此行之﹐非惟足以待凶荒之患﹐又民旣受貸﹐則於田作之時不慮缺食。蓋人困乏﹐常在新陳不接之際﹐兼並之家乘其急以邀倍息。今通一路之有無﹐貴發賤斂﹐以廣蓄積﹐平物價﹐皆以爲民﹐而公家無以利其入﹐是亦先王散惠興利而抑民豪奪之意也。仍乞且於京東﹑淮南﹑河北三路先行此法﹐俟成次第﹐卽令諸路依此施行。」奉敕依奏﹐續準敕節文﹐常平﹑廣惠倉見錢許依陜西出俵靑苗錢例﹐每於夏秋未熟以前﹐約逐處收成時﹐酌中物價﹐立定預支每斗價例﹐出曉示召人。情願請領者十戶爲一保﹐卽不拘戶等髙下﹔不願請領者﹐不得抑配。若客戶願請﹐卽與主戶合保﹔若約度物數支與鄕村人戶有剩﹐卽亦許準上法支俵﹐與坊郭有物力抵當人戶。如納時斛斗價貴﹐願納見錢者﹐亦聽﹐仍相度量減時價送納。夏料於正月三十日以前﹐秋料於五月三十日以前支俵。﹞「準轉運及提舉常平﹑廣惠倉司牒﹐給﹝案﹕《家傳》作「支俵」二字﹞靑苗價錢﹐每十戶以上結成一保﹐須第三等以上有物力人充頭甲﹐每戶支錢。第五等及客戶毋得過一千五百﹐第四等三千﹐第三等六千﹐第二等六千﹐第一等十五千。﹝案﹕《家傳》此下有云﹕如所支錢外更有剩數﹐其第三等以上人戶﹐﹞委本縣量度。﹝案﹕《家傳》此下有云﹕於今來所定錢數外﹐﹞增給三等以上人戶。若有剩錢﹐更許增數。於坊郭人戶有物業抵當﹑願請錢者﹐仍五家以上爲一保﹐依鄕村靑苗支借。﹝案﹕家傳此下有云﹕不得過抵當物業所直價之半。﹞其諸縣不得避免出納之煩﹐致令諸色人扇搖人戶﹐卻稱不願請領。﹝案﹕《家傳》此下有云﹕仰逐縣官吏用心告曉。﹞如不願請領﹐卽具結罪狀﹐入馬遞申赴當司﹐以憑選差淸彊﹐往彼曉諭。人戶如卻願請領﹐其本縣干系人必定別作行遣。事理稍重﹐具事由申奏。如夏秋收成物賈稍貴願納錢者﹐當議減市價錢數﹐比元請錢﹐十分不得過三分。假令一戶請錢一千﹐納錢不得過千三百。臣竊以國之頒號令﹐立法制﹐必信其言﹐而使民受實惠﹐則四方視聽﹐孰不欣服﹗詳熙寧二年詔書﹐務在優民﹐不使兼並之家﹐乘其急以邀倍息﹐皆以爲民﹐公家無所利其入﹐謂先王散惠興利﹐抑民豪奪之意也。今乃鄕村自第一等而下皆立借錢貫陌﹐三等以上更許增數﹔坊郭人戶有物產抵當者﹐依靑苗例支借。且鄕村三等並坊郭有物業人戶﹐乃從來兼並之家也。今皆多得借錢﹐每借一千﹐令納一千三百﹐則是官放息錢也﹐與元敕抑兼並﹑濟困乏之意絕相違戾﹐欲民信服﹐不可得也。又鄕村每保須要有物力人爲甲頭﹐𨿽云不得抑勒﹐而上等之戶旣有物力﹐必不願請。官吏旣防保內近下貧戶不能送納﹐豈免差充甲頭以備代賠也﹗復峻責諸縣﹐如人戶不願請領﹐卽令結罪申報﹐選官曉諭。卻有願請者﹐則干系人別作施行﹐或具申奏。官吏懼提舉司勢可升黜﹐又防選官﹐曉諭之時﹐豈無貧下浮浪願請之人﹖苟免捃摭﹐則其勢須行散配。且貧下人戶見官中散錢﹐誰不願請從﹖然本戶夏秋各有稅賦﹐又有預買及轉運司和買﹐兩色絹﹐積年倚閣﹐借貸錢糧麥種錢之類﹐名目甚多。今更增納此一重出利靑苗錢﹐愚民一時借請則甚易﹐至納時則甚難也。故自敕下以來﹐一路官吏﹐﹝案﹕《家傳》作「州縣」。﹞上下惶惑﹐皆謂若不抑散﹐則上戶必不願請領﹐只據近下等第與無業客戶﹐𨿽惑願請者支俵﹐實難催納﹐將來必有行刑督索﹐及勒干系書手﹑典押﹑耆戶長﹑同保人等均賠之患。大凡兼並所放息錢﹐𨿽取利稍厚﹐緣有逋欠﹐官中不許受理﹐往往舊債未償其半﹐早已續得貸錢﹐兼並者旣有資本﹐故能使相因歲月漸而取之。今官貸靑苗錢則不然﹐須是夏秋隨稅送納﹐滅傷及五分以上﹐方許次科催還。若連兩科滅傷﹐則必官無本錢接續支給﹐官本因而浸有失陷﹐其害明白如此。更有緣此煩費虛擾之事﹐不敢具述。去歲河朔丰熟﹐常平所糴白米﹐斛錢不過七十五至八十五以來﹐若乘時收斂﹐遇貴出糶﹐不惟合於古制而免有失陷之獘﹐兼民實被惠﹐亦足以收其羨贏。今諸倉方有糴入﹐而提舉司卽令住止﹐蓋盡要散充靑苗錢﹐指望三分之利﹐收爲己功﹐縣邑小官﹐敢不奉行﹐豈暇更卹貽民久遠之患哉﹖諸路所行﹐必料大率如此。朝廷若謂陜西嘗放靑苗錢﹐官有所得而民以爲便﹐此乃轉運司因軍儲有闕失。自冬涉春﹐雨雪及時﹐麥苗滋盛﹐決見成熟﹐行於一時則可也。今乃差官置司﹐爲每歲春夏常行之法而取利三分﹐豈陜西權宜之比哉﹖兼初詔具於京東﹑淮南﹑河北三路先行此法﹐俟成次第﹐卽令諸路施行。今此三路方憂﹐不能奉行﹐而遽於諸路徧差提舉官﹐以至西川﹑廣南亦皆置使。恭惟陛下自臨禦以來﹐夙夜憂勞﹐勵精求治﹐況承祖宗百年仁政之後﹐民浸徳澤﹐惟知寬卹﹐未嘗過擾。若但躬行節儉﹐以先天下﹐常節浮費﹐漸汰冗食﹐自然國用不乏﹐何必使興利之言紛紛四出﹐以致遠邇之疑哉﹗﹝案﹕《家傳》此下又有云﹕臣職當安撫﹐日聞一路官吏所論﹐皆雲散錢不便。轉運司明知侵撓利權﹐不可經久﹐尙皆不敢陳說﹐而小臣畏罪﹐孰敢言者羣臣若顧避形迹﹐從而默默大懼﹐有誤陛下委寄之重﹐﹞欲望聖明更賜博訪。若臣言不妄﹐乞盡罷諸路提舉官﹐只委提點刑獄官﹐依常平舊法施行。」﹝《紀事本末》卷五十九﹐又卷六十三。案﹕《魏公家傳》載此奏﹐又云八月公旣上章。與此異月。﹞

２﹑癸亥﹐﹝案﹕原作癸丑。是月壬戌朔﹐無癸丑日﹐今據《紀事本末》卷六十三及畢氏《通鑑》攺。癸亥初二日也。﹞上親袖出琦奏﹐示執政曰「琦眞忠臣﹐𨿽在外﹐不忘王室。朕始謂可以利民﹐不意乃害民如此﹗出令不可不審。且坊郭安得靑苗而使者亦彊與之乎﹗」王安石勃然進曰「苟從其所欲﹐𨿽坊郭何害﹗」因難琦奏曰「陛下修常平法所以助民﹐至於收息﹐亦周公遺法也。」曾公亮﹑陳升之皆言坊郭不當俵錢﹐安石曰「坊郭所以俵錢者﹐以常平本錢多﹐農田所須已定而有餘﹐則因以振市人乏絕﹐又以廣常平儲蓄。」升之曰「但恐州縣避難索之﹐故抑配上戶耳。」安石曰「抑配誠恐有之﹐然俟其行此﹐嚴行黜責一二人﹐則此獘自絕。」

先是﹐禦史程顥言成都不可置常平﹐民多米少故也。安石曰「民多米少﹐則尢不可以無常平﹐米少則易以踴貴﹐以常平抑之兼並﹐乃不能使米踴貴。」上曰「顥以爲蜀人丰年乃得米食﹐平時但食豆芋等﹐今丰年乃奪而糴之﹐是貧人終身不得米食也。」安石曰「今常平不奪而糴之﹐則兼並亦奪而糴之﹐至於救急﹐取息必倍。」上曰「俵靑苗錢而納米﹐方貴時如何令納﹖」安石曰「貴則民納錢。」上曰「納錢則倉但有錢﹐凶年何以振貸﹖」安石曰「常平米旣出盡﹐則常平但有錢﹐非但今法如此﹐𨿽舊法亦不免如此。」上終以韓琦所說爲疑。安石曰「臣以爲此事至小﹐利害亦易明﹐直使州郡抑配上戶俵十五貫錢﹐又必令出二分息﹐則一戶所陪止三貫錢。因以廣常平儲蓄﹐以待百姓凶荒﹐則比之前代﹐科百姓出米爲義倉﹐未爲不善。況又不令抑配﹐又何所害而上煩聖心過慮﹖臣論此事已及十數萬言﹐然陛下尙不能無疑如此﹐尙爲異論所惑﹐則天下何事可爲﹗」上曰「須要盡人言﹐料文彥博﹑呂公弼亦以爲不可﹐但腹誹耳。韓琦獨肯來說﹐眞忠臣也。」上又曰「常平取息﹐姦雄或可指以爲說動百姓。」安石曰「今榷鹽酒皆用重刑﹐以禁民買絹﹐或彊支配以鹽﹐姦雄不以此爲說動百姓。常平新法乃振貧乏﹑抑兼並﹑廣儲蓄﹐以備百姓凶荒﹐不知於民有何所苦﹗民別而言之則愚﹐合而言之則聖﹐不至爲此搖動。大抵民害加其身自當知。且又無情﹐其言必應事實﹔惟士大夫或有情﹐則其言必不應事實也。」翌日﹐參知政事王安石旣稱疾家居﹐翰林學士司馬光再爲批答﹐曰「朕以卿才髙古人﹐名重當世﹐召自巖穴﹐置諸廟堂﹐推忠委誠﹐言聽計用﹐人莫能間﹐眾所共知。今士大夫沸騰﹐黎民騷動﹐乃欲委還事任﹐退處便安。卿之私謀﹐固爲無憾﹐朕之所望﹐將以委誰﹗」安石得之大怒﹐卽抗章自辧。上封還其手札﹐諭安石曰「詔中二語﹐乃爲文督迫之過﹐而朕失於詳閱﹐今覽之甚愧。」又明日﹐安石乃入見﹐固請罷﹐上固畱之﹐獎諭良久。安石退﹐又具奏乞罷。﹝《紀事本末》卷六十八。案﹕《續宋編年資治通鑑》云﹕安石曰「事之情僞是非﹐若不能察﹐惟務多納人言﹐恐非但常平事不可爲矣。」遂稱疾求分司。翰林學士司馬光批答略曰「今士論沸騰﹐黎民騷動﹐乃欲委還事任﹐退取便安。卿之私謀﹐固無可憾﹐朕之所望﹐將欲委誰﹗」安石怒﹐抗章自辧。上封還其章﹐諭以失於披閱。安石旣入見﹐固請罷﹐上獎諭之。﹞

３﹑丙寅﹐詔大宗正司置丞二員﹐以都官員外郎張稚圭知大宗正丞事。詔大宗正丞於芳林園置治所﹐給實俸添支錢。﹝《紀事本末》卷六十七。案﹕《玉海》卷一百三十云﹕二月丙寅﹐詔大宗正司置丞二人﹐以張稚圭﹑李徳芻爲之。先是﹐或言丞不用庶姓﹐王安石錄《春秋》公族大夫等事以進。此僅張稚圭一人﹐恐有脫誤。﹞

４﹑壬申﹐翰林學士兼侍講學士﹑右諫議大夫﹑史館修撰司馬光爲樞密副使。先是﹐王安石奏言「有人於此﹝案﹕陳桱《通鑑》﹑畢沅《通鑑》均云﹕帝欲大用光﹐訪之安石﹐安石曰「光外託劘上之名。」云云。﹞外託劘上之名﹐內懷附下之實﹐所言者盡害政之事﹐所與者盡善政之人。彼得髙位﹐則懷陛下眷遇﹐將革心易慮﹐助陛下所爲乎﹖將因陛下權寵﹐構合交黨﹐以濟忿欲之私﹐而沮陛下所爲乎﹖臣以旣然之事觀之﹐其沮陛下所爲必矣。」於是安石復謁告﹐而光有是命。﹝《紀事本末》卷六十三﹐又卷六十八。案﹕壬申爲十一日。《傳家集》載十二日《辭樞密副使札子》云﹕臣準邠門告報﹐已除臣樞密副使﹐續準勾當禦藥陳承禮傳宣﹐令臣卽今受敕告者。臣賦性朴愚﹐不通時務﹐近日以來﹐加以衰疾﹐恪居舊職﹐猶恐隳敗﹐況乃拔擢﹐待之不次﹖竊惟宥密之地﹐日侍泄謨﹐內訓六師﹐外撫四海﹐用人當否﹐系國安危﹐豈臣無似所能堪稱﹗伏望聖慈更擇賢材﹐俾居其任﹐聽臣且守舊職。取進止。又十三日《辭樞密副使第二札子》云﹕臣準勾當禦藥院黎永徳奉宣聖旨﹐令臣卽今入見者。臣屢違嚴詔﹐當伏重誅。但以聞命以來﹐揣分已熟﹐自幼及長﹐頗讀經史﹐捨此之外﹐一無所長。當世之務﹐懵不通曉﹐常日置之閒官﹐僅脫曠敗﹐尙以屬文不工﹐剸劇非長﹐翰林審官﹐每欲辭免。況於樞府要地﹐任重責大﹐一日失職﹐則死及之。臣𨿽至愚﹐粗知自愛﹐陳力就列﹐古人所韙。是寧冒違詔之罪﹐不敢當竊位之譏。伏望聖慈察其悃款﹐決非虛飾﹐特賜寢罷新命﹐止取守舊職。天地更生之惠﹐下臣莫大之幸也。取進止。又十九日《辭樞密副使第三札子》﹕臣前者兩曾辭免樞密副使﹐未奉兪旨。竊慮區區之誠﹐未能上達﹐須至詳悉﹐復有奏陳。臣聞人之材性﹐各有能有不能﹐人主量材﹐然後授官﹐人臣審能﹐然後受事﹐是以官不曠而事無敗也。臣幸生承平之時﹐家世爲儒。臣自髫齔至於弱冠﹐杜門讀書﹐不交人事。仕宦以來﹐多在京師﹐少歷外任﹐故於錢穀﹑刑獄繁劇之務﹐皆不能爲﹐況於軍旅﹐固所不習。獨於解經述史﹐及以愚直補過拾遺﹐不避怨怒﹐則庶幾萬一或有可取。是以每於拜官之際﹐辭所不能﹐而不辭其所能。曏者除開封府推官﹐以繁劇曾辭﹔後除修起居注﹑知制誥﹑翰林學士﹐以文采不工曾辭﹔除龍圖閣直學士﹐以久在諫職無效曾辭﹔再除翰林學士兼侍讀學士﹐以言事未了曾辭﹔除史館修撰﹐以方修《資治通鑑》﹐恐與修國史﹐難以兩處供職曾辭。自余除國子監直講﹐館閣校勘﹐史館檢討﹐集賢校理﹐直祕閣﹐起居舍人﹐同知諫院﹐天章閣待制兼侍講﹐知諫院﹐權禦史中丞﹐此皆朝廷淸要之職﹐除書始下﹐臣卽時受命﹐未嘗輒辭。所以然者﹐自度駑鈍可以策勵﹐不致曠敗故也。天下之人見臣屢辭恩命﹐或以爲不慕榮貴﹐或以爲飾詐邀名﹐是皆不知臣者也。臣自幼習賦﹑詩﹑論﹑策﹐應舉就試﹐每三年一次﹐投狀乞磨勘﹐豈不慕榮貴者耶﹖臣若陰有營求陽爲辭避﹐乃可謂之飾詐邀名。陛下察臣﹐何嘗如此﹐豈飾詐邀名者耶﹖臣之愚心﹐正欲辭所不能而已。今二府之任﹐自非天下英傑之士﹐不可輕處﹐豈臣愚淺下材所能堪稱﹗或遇國家大事參陪末議﹐有毫釐之差﹐使陛下有旰食之憂﹐以累知人之哲﹐臣𨿽伏鑕橫屍﹐不足塞責。加之素有目疾﹐不能遠視﹐近日以來﹐頗多健忘﹐居常供職﹐猶懼廢闕﹐況以衰病當玆重任﹗是用披肝瀝膽﹐昧冒上陳﹐違犯詔旨﹐至於再三﹐觸法抵罪﹐不自知覺。伏望聖慈特賜矜察﹐依臣前奏﹐追還新恩﹐俾守舊職﹐不勝憂慚危切之誠。臨紙叩頭﹐俯伏俟命。取進止。又案﹕《辭樞密副使第一》《第二》《第三札子》《紀事本末》不載﹐今取﹐附初詔除日下﹐余札附癸未日下。﹞

５﹑先是﹐文彥博乞罷樞密使﹐上諭以須期年聽去。韓絳與王安石協力排彥博﹐每議事﹐絳多面沮之。彥博內不平﹐遂行期年之詔﹐堅求補外。上遣中使召入﹐押赴樞密院者數矣﹐彥博輒歸臥﹐或閉門不出。是日﹐上又面諭之﹐彥博乃復視事如故。﹝《紀事本末》卷六十三。﹞

６﹑兵部員外郎傅堯兪直昭文館﹑同判流內銓。案﹕《宋史本傳》作授直昭文館﹑權鹽鐵副使﹐俄出爲河北轉運使。堯兪始除喪﹐至京師。王安石素善堯兪﹐未卽見也﹐安石數召之﹐旣見﹐語及新法﹐安石謂堯兪曰「方今紛紛﹐遲君來久矣﹐將以寶文閣待制﹑同知諫院還君。」堯兪謝曰「新法世不以爲便﹐誠然當力論之。平生未嘗欺﹐敢以實告。」安石不悅﹐遂有此命。﹝《紀事本末》卷六十八。﹞

７﹑辛巳﹐﹝案﹕《紀事本末》上脫「二月」字。竊考《朔閏考》﹐正月癸巳朔﹐無此日﹐乃二月二十日也。又據《傳家集乞罷條例司常平使疏》下注﹐正作熙寧三年二月二十日上﹐今依附二月內。司馬光言﹕案﹕《傳家集》云﹕臣蒙聖恩除樞密副使﹐屢遣陳承禮等趣臣就職。徳澤汪洋﹐天隆地厚﹐非臣隕身糜骨所能報稱。然臣竊惟陛下所以用臣之意﹐蓋察臣狂直﹐庶幾有補於國家。臣所以事陛下之心﹐亦不過竭其愚衷﹐以裨聖徳之萬一。若陛下徒以祿位榮臣﹐而不取其言﹐則是天官私非其人﹐臣徒以祿位自榮﹐而不能救生民之患﹐則是盜竊朝廷名器以私其一身。誠恐上累陛下之至公﹐下喪微臣之素守﹐此臣所以屢違詔命不敢祗受者也。臣伏見陛下天縱英明﹐厲精求治﹐思得嘉謀以新美天下。而建畫之臣不能仰副聖意﹐思慮未熟﹐講議未精﹐徒見目前之小利﹐不顧永久之大害。憂政事之不治﹐不能輔陛下修祖宗之令典﹐乃更變亂先王之正刑﹔患財利之不足﹐不能勸陛下以恭儉節用﹐乃更遣聚斂之臣誅剝齊民。設官﹐則以冗增冗﹔立法﹐則以苛益苛。使四海危駭﹐百姓騷然﹐猶且堅執而行之﹐不肯自以爲非也。﹞「臣先曾上疏﹐言不當設置三司條例司﹐﹝案﹕《傳家集》此下有云﹕又言天下之事當委之轉運使﹑知州﹑知縣﹐不當別遣使者擾亂其間。﹞又言因經筵侍坐﹐言散靑苗錢不便。自後朝廷更遣使者三十餘人﹐﹝案﹕《傳家集》作「四十餘人」﹐下又有云﹕以提舉勾當常平﹑廣惠倉﹐相度差役﹑農田﹑水利爲名。其實﹞專使散靑苗錢。﹝案﹕《傳家集》此下有云﹕臣竊自疑智識短淺﹐不足以知天下變通之務。﹞又疑因臣之言﹐激怒建畫之臣﹐使行更力﹐由是閉口不敢復言。今行之靉數月﹐中外鼎沸﹐皆以爲不便。然後臣乃敢發言﹐案﹕《傳家集》作「發口復言」。彼言靑苗錢不便者﹐﹝案﹕《傳家集》此下云﹕大率但知所遣使者或年少位卑﹐倚勢作威﹐陵轢州縣﹐騷擾百姓。﹞止論今日之害耳。臣所憂者﹐乃在十年之後﹐非今日也。﹝案﹕《傳家集》此下有云﹕夫民之所以有貧富者﹐由其材性愚智不同。富者智識差長﹐憂深思遠﹐寧勞筋苦骨﹐惡衣菲食﹐終不肯取債於人﹐故其家常有贏餘﹐而不至狼狽也。貧者砦窳偸生﹐不爲遠慮﹐一醉日富﹐無復贏餘﹐則取債於人﹐積不能償﹐至於鬻妻賣子﹐凍餒塡溝壑﹐而不知自悔也。是以富者常借貸貧民以自饒﹐而貧者常假貸富民以自存﹐𨿽苦樂不均﹐然猶彼此相資﹐以保其生。今縣官乃自出息錢﹐以春秋貸民。民之富者皆不願領取﹐貧者乃欲得之﹐提舉官欲以多散爲功﹐故不問民之貧富﹐各隨戶等抑配與之。富者與債仍多﹐貧者與債差少。多者至十五緡﹐少者不減千錢。州縣官吏﹐恐以逋欠爲負﹐必令貧富相兼﹐共爲保甲﹐仍以富者爲之魁首。貧者得錢隨手皆盡﹐將來粟麥小有不登﹐二稅且不能輸﹐況於息錢﹐固不能償﹐吏督之急﹐則散而之四方﹔富者不去﹐則獨償數家所負﹐力竭不逮﹐則官必爲之倚閣。春債未了﹐秋債復來﹐歷年浸深﹐債負益重。或值凶年﹐則流轉死亡﹔幸而丰稔﹐則州縣之吏並催積年所負之債﹐是使百姓無有丰凶﹐無蘇息之期也。貧者旣盡﹐富者亦貧。臣恐十年之外﹐富者無幾何矣。富者旣盡﹐若不幸國家有邊隅之警﹐興師動眾﹐凡粟帛軍須之費﹐將誰從取之﹖臣不知今者天下所散靑苗錢凡幾千萬緡﹐若民力旣竭﹐加以水旱之滅﹐州縣之吏果有仁心愛民者﹐安得不爲之請於朝廷﹐乞因郊赦而除之﹖朝廷自祖宗以來以仁政養民﹐豈可視其流亡轉死而必責其所負﹖其勢不得不從請者之言也。然則官錢幾千萬緡已放散而不反矣。官錢旣放散﹐而百姓又困竭﹐但使閭胥里長於收督之際有乞取之資﹐此可以謂之善計乎﹖且常平倉者﹐乃三代聖王之遺法﹐非獨李悝﹑耿壽昌能爲之也。穀賤不傷農﹐穀貴不傷民﹐民賴其食﹐而官收其利﹐法之善者﹐無過於此。比來所隳廢者﹐由官吏不得其人﹐非法之失也。今聞條例司盡以常平倉爲靑苗錢﹐又以其穀換轉運司錢﹐是欲盡壞常平﹐專行靑苗也。國家每遇凶年﹐供軍倉自不能足用﹐固無羨余以濟饑民﹐所賴者只有常平倉錢穀耳。今一旦盡作靑苗錢散之﹐向去若有丰年﹐將以何錢平糴﹖若有凶年﹐將以何穀賙贍乎﹖﹞臣竊聞先帝嘗出內藏庫一百萬緡﹐助天下常平倉作糴本錢。前日天下常平倉穀共及一千餘萬貫石﹐今無故盡散之﹐他日若思常平之法﹐復欲收聚﹐何時得及此數乎﹖臣以爲散靑苗錢之害猶小﹐而壞常平之法害猶大也。﹝案﹕《傳家集》此下有云﹕今國家每有大費﹐三司所不能供者﹐陛下輒取內藏庫物以給之。彼內藏庫者﹐乃祖宗累世之所蓄聚﹐以備軍旅非常之用也。使其物常如泉源流出於庫﹐無有窮竭之時﹐則可矣﹔若本皆斂之於民以實之﹐則有時而空矣。昔漢文帝作露臺﹐召匠計之﹐直百金。上曰「百金﹐中人十家之產也。吾何以臺爲﹖」太宗時﹐兗王嘗作假山﹐召僚屬置酒觀之。翊善姚坦獨﹖首不視。王彊使視之﹐坦曰「坦惟見血山耳﹐不見假山。」王驚問其故﹐坦曰「坦在田舍時﹐見州縣督稅裏胥臨門捕人﹐父子兄弟送縣笞撻﹐血流滿身﹐愁苦之聲不可忍聞。此假山皆民租賦所爲﹐非血山而何﹖」是時上亦自爲假山﹐聞之遽命毀之。﹞今陛下令薛向於江﹑淮爲貿易﹐以三百萬緡畀之﹐又散靑苗錢數千萬緡﹐其餘五十萬﹑三十萬者﹐固不足數。﹝案﹕《傳家集》此下有云﹕其爲露臺﹑假山之費﹐不亦多乎﹖陛下聰明仁儉﹐固不減漢文帝及太宗﹐然而視棄財物如糞土者﹐蓋未知其所從來皆出於生民之膏血耳。﹞陛下若終信條例司所言﹐推而行之﹐不肯變更﹐以循舊貫﹐十年之後﹐富室旣盡﹐常平已壞﹐帑藏又空﹐不幸有方二三千里之水旱﹐饑殍滿野﹐加以四夷侵犯邊境﹐羽書狎至﹐戎車塞路﹐爭戰不已﹐轉餉不休。當此之時﹐民之羸者不轉死溝壑﹐壯者不聚爲盜賊﹐將何之乎﹖秦之陳勝﹑吳廣﹐漢之赤眉﹑黃巾﹐唐之黃巢﹐皆窮民之所爲也。大勢旣去﹐𨿽有智者﹐不能善其後矣。臣竊惟太祖﹑太宗躬擐甲冑﹐櫛風沐雨﹐跋履山川﹐蒙犯矢石﹐以爲子孫成光明盛大之業﹐如此其美也。陛下試取所進《歷年圖》觀之﹐自周末以來﹐至於國初一千三百六十有二年﹐其間亂離板蕩﹐則固多矣。至於中外無事﹐不見兵甲﹐百有餘年﹐如國朝之盛者﹐豈易得乎﹖﹝案﹕《傳家集》此下有云﹕此臣所以尢爲陛下痛惜者也。《書》曰「民不靜﹐亦惟在王公邦君室。」臣竊觀方今四夷親附﹐邊鄙不聳﹐五穀和熟﹐盜賊稀簡﹐是宜爲天下和樂無事之時﹐而中外洶洶﹐人不自安者﹐無他故也﹐正由朝廷有制置三司條例司﹐諸路有提舉常平﹑廣惠倉使者﹐爭獻謀畫﹐各矜智巧﹐變更祖宗法度﹐侵奪細民常產﹐掊斂財利﹐以希恩寵﹐非獨此靑苗一事而已。至於欲計畝率錢﹐雇人充役﹐決汴水以種稻澆漑民田﹐及欲泄三十六陂水﹐募人耕佃﹐若此之類﹐不可悉數﹐道路之人共所非笑。而條例司自以髙奇之策﹐書以授常平使者﹐必欲行之天下﹐恐其興作之不已﹐皆如靑苗之爲害於民也。故小大皇皇﹐不敢自安。苟不罷廢此局﹐則生民必無休息之期矣﹗﹞陛下誠能昭然覺悟﹐采納臣言﹐罷制置三司條例司﹐及追還諸路提舉勾當常平使者。﹝案﹕《傳家集》此下有云﹕其官員並送審官院與合入差遣﹐靑苗錢已散者﹐令州縣候丰熟日催收本錢﹐更不取利﹐未散者毋得更散﹐其常平倉錢穀依舊封椿﹐令提點刑獄司管勾﹐則太平之業依然復故矣。玆事明如白黑﹐易如反掌﹐陛下何憚而不爲也﹗如此﹞臣𨿽盡納官爵﹐但得爲太平之民以終餘年﹐其幸多矣。苟言不足采﹐陛下𨿽引而置諸二府﹐徒使天下指臣爲貪榮冒寵之人﹐未審陛下將何所用之﹖」﹝《紀事本末》卷六十三﹐又卷六十八。案﹕《續宋編年資治通鑑》節錄此疏﹐謂《辭樞密副使奏》。據《傳家集》目錄﹐是疏乃《乞罷三司條例司常平使》也﹐《集》中所載《辭樞密副使札子》﹐凡六上﹐均依《集》前後附注。﹞

８﹑王安石旣入見﹐又屢奏辭位﹐上諭韓絳遣其趣安石視事。壬午﹐安石始出視事。安石之在告也﹐上諭執政罷靑苗法﹐曾公亮﹑陳升之欲卽奉詔﹐趙抃獨欲俟安石出﹐令自罷之。連日不決﹐上更以爲疑。安石入謝﹐上勞問曰「靑苗法﹐朕誠爲眾論所惑。寒食假中﹐靜思此事﹐一無所害﹐極不過少失陷錢物﹐亦何足卹。」安石曰「但力行之﹐勿令小人故意壞法﹐必無失陷錢物之理。預買絹﹐行之已久﹐亦何嘗失陷錢物。」安石旣視事﹐持之益堅﹐人言不能入矣。安石之求分司也﹐禦史王子韶﹑程顥﹐諫官李常皆稱有急奏﹐乞登殿﹐言不當聽安石去位﹐意甚懼。及安石復視事﹐子韶等乃私相賀。先是﹐詔諸路提點刑獄體量覺察提舉常平官抑配人戶靑苗錢並州縣抑遏不敢者。及王安石在告﹐曾公亮﹑陳升之等舉行前詔﹐乃刪去「毋得抑遏不散」之語﹐安石復視事﹐志气愈悍﹐面責公亮等曰「爲宰相當有職守﹐何得妄降札子﹐今體抑配靑苗﹐又輒去當日詔語﹖」公亮等不敢抗。﹝《紀事本末》卷六十八。﹞

９﹑癸未﹐上復遣李舜舉趣光受命﹐且諭上意曰「樞密本兵之地﹐自有職分﹐不當更引他事爲辭。」光卽奏﹕「臣若已受命﹐則誠如聖旨﹐不敢言職外事。今尙爲侍從之臣﹐朝廷闕失﹐無不可言者。」﹝案﹕《傳家集》﹐此《辭樞密使第五札子》後貼黃中語也。《紀事本末》節錄﹐未爲詳載﹐今並《第四札子》附錄備考。《集》中載二月二十一日《辭樞密副使第四札子》云﹕臣準勾當禦藥陳承禮傳宣﹐令臣卽入見者。臣仰煩聖恩重沓如此﹐𨿽頑如木石﹐亦當遷變。然臣固守愚志不移者﹐誠以荷盛徳者必有以酬報﹐居重位者不可以無功。臣自惟立朝﹐材器短淺﹐一無所用﹐獨有補過拾遺﹐可裨萬一。方今爲天下患者﹐惟有制置三司條例司﹐及諸路提舉勾當常平﹑廣惠倉使者。若陛下朝發一詔罷之﹐則夕無事矣。故臣不量力勢﹐輕用上陳。儻陛下以臣言爲是﹐乞早賜施行﹔若以爲非﹐則臣乃狂愚之人﹐於今英俊滿朝﹐而擢用狂愚之人﹐使污宥密之地﹐豈不爲聖政之累也﹗伏望聖慈追還樞密副使恩命﹐今臣且供舊職。取進止。又二月二十二日《辭樞密副使第五札子》云﹕臣準勾當禦藥院李舜舉傳宣﹐令卽今赴邠門受敕告者。陛下聖恩無窮﹐愚臣辭避不已﹐逮下之徳愈盛﹐慢上之罪愈深﹐憂惶失圖﹐無地自處。臣竊惟陛下今玆不次用臣﹐必以識慮爲小有可采﹐臣亦以爲陛下非常之知﹐不可以全無報效﹐是以乞罷制置三司條例司﹐及諸路提舉勾當常平﹑廣惠倉使者。若陛下果能行此﹐勝於用臣爲兩府﹔臣若得此言果行﹐勝於居兩府之位﹔儻或所言皆無可采﹐臣獨何顏﹐敢當重任﹖伏望聖慈矜察﹐更不復遣使臣宣召﹐追還樞密副使恩命﹐庶使賤臣差獲自安。取進止。貼黃﹕李舜舉傳聖旨諭臣﹐以樞密院本兵之地﹐各有職分﹐不當更引他事爲辭。臣今若已受樞密副使敕告﹐卽誠如聖旨﹐不敢更言職外之事。今未受恩命﹐猶是侍從之臣﹐於朝廷闕失無不可言者。所以區區貪進小忠﹐庶幾少補聖政之萬一。況所言二事﹐並是去年已曾上言﹐以其無效﹐所以不敢當今日新恩﹐非爲侵官﹐乞聖明裁察。兼臣右膝下見患一瘡﹐有妨起拜﹐入見未得﹐伏望聖慈更不差使臣宣召﹐只候膝瘡稍愈﹐自乞入見﹐面奏懇誠。﹞遂稱疾謁告。﹝《紀事本末》卷六十八。案﹕《續宋編年資治通鑑》云﹕帝使謂曰「樞密﹐兵事也。官各有職﹐不當以他事爲辭。」﹞

１０﹑甲申﹐以韓琦論靑苗奏付條例司。﹝《紀事本末》卷六十八。﹞右正言李常言﹕﹝案﹕《宋史》本傳云﹕熙寧初﹐爲祕閣校理。王安石與之善﹐以爲三司條例詳檢官﹐攺右正言﹑知諫院。安石立新法﹐常預議﹐不欲靑苗收息。至是﹐疏言「條例司始建﹐已致中外之議。至於均輸﹑靑苗﹐散斂取息﹐傅會經義﹐人且大駭﹐何異王莽猥析《周官》片言﹐以流毒天下﹗」安石見之﹐遣所親密諭意﹐常不爲止。又言「州縣散常平錢﹐實不出本﹐勒民取息。」﹞「其尢甚者﹐至使善良備給納之費﹐虛認貫陌以輸二分之息。」上閱常奏曰「常平事皆經中書行遣﹐今人言紛紛如此﹐乃因執政議論不一故也。」公亮曰「臣本以爲不可。」升之曰「臣本不欲如此﹐今已書奏﹐更不敢言。」上曰「若以爲不可﹐當極論之﹐何以書奏﹖旣書奏﹐何以至今乃議論不一﹖」上問李常疏如何處置﹐安石曰「可令分析﹐是何州縣如此﹖」公亮﹑升之皆曰「諫官許風聞言事﹐豈可令分析﹖」公亮曰「王安石但欲己議論勝耳。」上正色言曰「豈有此耶﹗」公亮曰「此言若誣﹐天實臨之。」安石曰「始與升之言此法﹐升之以爲難﹐臣卽不彊﹔升之旣而以呂惠卿﹑程顥亦責﹐升之畏流俗﹐遂肯同簽書。當時若升之不同﹐臣亦豈敢彊﹖升之爲此奏天下可行之事﹐至眾但議論未合﹐卽無彊行之理。及至朝廷已推行﹐則非復是臣私議﹐乃朝廷詔令也。大臣爲朝廷詔令﹐自當以身徇之﹐臣非好以議論勝﹐乃欲朝廷法令尊﹐爲人所信﹐不爲浮議妄攺。」而已上乃卒令常分析﹐常乃王安石所引用者﹐旣除諫官﹐言靑苗取息非便。安石見之﹐大怒﹐遂曰「上使明出二分息。」呂惠卿謂常曰「君何得負介甫﹖我能使君終身不如人。」及安石分司﹐常𨿽言安石不當去﹐又言靑苗不當取二分息﹐乞罷之。安石旣出﹐面責常曰「君本出條例司﹐亦嘗預靑苗議﹐今反見攻﹐何以異於蔣之奇也﹖」﹝《紀事本末》卷六十八。﹞

１１﹑乙酉﹐韓琦言「河朔連歲丰稔﹐編戶安復﹐兼臣已老病﹐願罷臣河北安撫使」從之。﹝案﹕《魏公家傳》載《乞罷河北四路安撫使奏疏》略曰﹕前年以河朔新經大滅異﹐民罹餓殍棄業而去者﹐道路不絕。臣上體累詔付委之意﹐不敢固辭。今已期歲﹐賴聖徳所感﹐去年夏秋﹐連得大稔﹐流傭歸復﹐疲瘵一蘇﹐震壞城壘﹐悉繕固至。於定州﹑眞定府﹑髙陽關三路皆良帥﹐北虜晏然無事﹐若尙冒此職﹐實爲冗長。只充大名府安撫使。﹞其實王安石怒琦言靑苗事﹐欲以沮琦也。是時陳畱亦不敢散錢﹐知縣﹑大理丞姜潛知必不免﹐稱疾去官。﹝《紀事本末》卷六十三﹐又卷六十八。﹞

１２﹑戊子﹐司馬光謁告之六日﹐﹝案﹕謁告在二十二日﹐此爲二十七日。《傳家集》亦謂二十七日上《辭樞密副使第六札子》。﹞上復趣入見﹐光言﹕﹝案﹕此爲《第六札子》。據《傳家集》所載云﹕臣伏準勾當禦藥劉有方傳宣撫問﹐兼問臣取幾日入見﹐令早入者。聖恩深厚﹐不忘微賤﹐存卹勤至﹐臣螻蟻之命﹐無足報塞﹐惶恐無措。伏念臣卽膝瘡𨿽稍減可﹐尙未痊愈﹐有妨拜起﹐未知可以入見之日。不獨如此﹐兼爲﹞「臣近曾上疏﹐﹝案﹕《傳家集》此下有云﹕乞罷制置三司條例司﹐及追還諸路常平﹑廣惠倉使者。﹞未聞朝廷少賜錄﹐﹝案﹕《傳家集》此下有云﹕但聞條例司愈用事﹐催散靑苗錢愈急﹐中外人情愈皇皇不安。﹞臣當此際﹐獨以何心敢當髙位﹖﹝案﹕《傳家集》此下有云﹕故寧被嚴譴﹐未敢輒出。臣聞古者國有大事﹐謀及卿士﹐謀及庶人﹐參酌下情﹐與眾同欲。是以事無不當﹐令無不行。未嘗有四海之內卿士大夫﹐農商工賈﹐異口同辭﹐咸以爲非﹐獨信二三人之偏見﹐而能成功致治者也。伏望陛下出臣近所上疏﹐宣示中外﹐庶使共決是非。﹞若臣言果是﹐乞早賜施行﹔若臣言果非﹐乞更不差使臣宣召﹐早收還樞密副使敕告。」﹝《紀事本末》卷六十八。案﹕《傳家集》此下有云﹕治臣妄言及違慢之罪﹐明正刑書。庶使是非不至混淆﹐微臣進退有地﹐不爲天下之所疑怪。取進止。又案﹕《太平治迹統類》云﹕方光力辭﹐韓琦亟走﹐書文彥博請勉之云「主上倚重膺之﹐庶幾行道﹐道不行﹐然後去之可也。」彥博以琦書示光﹐光正色曰「古今爲此﹐名利所誘﹐虧壞名節者不少矣。」於是彥博復琦書曰「君實作事﹐令人不可及﹐直當求之古人中也。」﹞

１３﹑庚申﹐劉希奭爲走馬承受。﹝《長編》卷二百十二﹕熙寧三年六月壬戌﹐劉希奭標定界至。原注﹕云﹕劉希奭時爲走馬承受﹐已見三年二月二十八日。﹞

１４﹑詔收還司馬光樞密副使告敕﹐仍舊職。﹝原注﹕林希云﹕凡除兩府﹐聽其讓﹐遂止者﹐國朝未之有也。希又云﹕先是﹐光每因事請對﹐或上召﹐光已立殿下﹐安石必以條例司先光而進﹐其所陳皆所以沮難光者。光有所言﹐上酬答皆安石之言﹐如對嚴敵。及罷樞密﹐入謝﹐上中夕批付邠門﹐使光詰旦對。安石本無進呈事﹐遽取數卷書﹐率韓絳上殿﹐又先光而進﹐惟恐上聞光言而悅也。邠門官吏皆爲之竊嘆。﹞先是﹐上欲光置兩府﹐王安石曰「光𨿽好爲異論﹐然其才豈能害政﹗但如光者﹐異論之人倚以爲重﹔今擢在髙位﹐則是爲異論之人立赤幟也。光朝夕所與切磋琢磨者﹐乃劉攽﹑劉恕﹑蘇軾﹑蘇轍之徒而已。觀近臣以其所主﹐所主者如此﹐其人可知也。」安石在告﹐上乃用光。及安石復視事﹐因固辭﹐遂罷之。曾公亮以爲不可﹐曰「靑苗事﹐臣等亦數論奏。」上曰「此事何預於樞密副使﹐光不當以此辭。」公亮乃已。﹝《紀事本末》卷六十八。﹞

《續宋編年資治通鑑》﹕時有知越州山陰縣陳舜兪以自劾違旨﹐不散靑苗錢﹐降監南康軍稅﹐五年而卒。蘇軾爲文哭之﹐稱其「學術才能﹐兼百人之器﹐一斥不復﹐士大夫識與不識皆深悲之」云。案﹕《宋史﹟陳舜兪傳》﹕三年﹐以屯田員外郎知山陰縣﹐詔俟代還館職。舜兪辭曰「爵祿名器﹐砥礪多士﹐宜示以至神﹐烏可要期如付劑契﹖」繳中書帖上之。靑苗法行﹐舜兪不奉令﹐上疏自劾曰「方今小民匱乏﹐願貸之人往往有之。譬如孺子見飴蜜﹐孰不染指爭食。然父母疾止之﹐恐其積甘﹐足以生病。民間出舉財物﹐取息重止一倍﹐約償緡錢﹐而穀粟﹑布縷﹑魚鹽﹑薪蔌﹑耰鈕﹑釜錡之屬﹐得雜取之。朝廷募貸取﹐有司約中熟爲價﹐而必償緡錢﹐欲如私家雜償他物不可得﹐愚民多至賣田宅﹑質妻孥。有識耆老﹐戒其鄕黨父兄﹐誨其子弟﹐未嘗不以貰貸爲不善治生。祖宗著令﹐以財物相出舉﹐任從書契﹐官不爲理。其保全元元之意﹐深遠如此。今乃官自出舉﹐誘之以便利﹐督之以刑威﹐方之舊法﹐異矣。詔謂振民乏絕而抑兼並﹐然使十戶爲甲﹐浮浪無根者毋得給俵﹐則乏絕者已不蒙其惠。此法終行﹐愈爲兼並地爾。何以言之﹖天下之有常平﹐非能人人計口受餉﹐但權穀價貴賤之柄﹐使積貯者不得深藏以邀利爾。今散爲靑苗﹐惟恐不盡﹐萬一饑饉薦至﹐必有乘時貴糶者﹐未知將何法以制之﹖官制旣放錢取息﹐富室藏鏹﹐坐待鄰里逋欠之時﹐田宅妻孥隨欲而得﹐是豈不爲兼並利哉。𨿽分爲夏秋二科﹐而秋放之期與夏斂之期等﹐夏放之月與秋斂之期等﹐正月放夏科﹐五月放秋科﹐所斂亦在當月﹐不過展轉計息﹐百姓以給爲納﹐實無所利﹐使吾民一取靑苗錢﹐終身以及世世﹐每歲嘗兩輸息錢﹐無有窮已。是別爲一賦以敝海內﹐非王道之舉也。」奏上﹐責南康軍監酒稅。又案﹕《宋史﹟食貨志》上﹐亦載舜兪奏﹐與本傳文互有詳略﹐謹參合附錄之。

又﹕許州長葛知縣樂京曰﹕提舉常平官言助役不便。使之條悉﹐又不報﹐不肯治縣事﹐乃去。提舉官劾之﹐奪著作佐郎。案﹕《宋史新編》卷百九﹕京﹐荊南人﹐在鄕以行義聞﹐用薦校書郎﹐爲湖陽﹑赤水二縣令。神宗求言﹐京以畏天保民爲請。知長葛縣﹐不奉助役法﹐自劾匄去。坐奪官﹐經十年﹐乃復監黃州酒稅﹐以承議郎致仕。元祐初﹐召赴闕﹐不至﹐終於家。

又﹕劉蒙知唐州湖陽縣。常平使者召會諸縣令議免役法﹐蒙以爲不便﹐不肯與議﹐退而條上其害﹐卽投劾去﹐亦奪官歸鄕。案﹕《宋史新編》卷百九﹕蒙字子明。都轉運使劉庠舉遺逸﹐召試第一﹐知陽湖縣。常平使者召議免役法﹐蒙條上其害﹐卽投劾去﹐亦奪官﹐歸鄕教授養親。卒年四十。門人誄其行﹐號曰正思先生。元祐初﹐賜其家帛。

又﹕趙抃自除參政後﹐感激思奮﹐與富弼﹑曾公亮﹑唐介同心輔政﹐以公議爲主。安石初參政事﹐下視廟堂如無人﹐一日爭新法﹐怒目曰「公輩坐不讀書爾。」抃折之曰「君失言矣。如臯﹑夔﹑稷﹑契之時﹐有何書可讀﹖」後與安石議論多不協。旣而司馬光辭樞密副使﹐臺諫﹑侍從多以言者求去。抃上疏言「朝廷事有輕重﹐體有大小。財利之事爲輕﹐而民心得失爲重﹔靑苗使者於體爲小﹐而禁近耳目之臣用薘爲大。今不罷財利而輕失民心﹐不罷靑苗使者而輕﹖禁近耳目﹐去重而取輕﹐得小而失大﹐非宗廟社稷之福。臣恐天下自此不安也。」言入﹐卽求去。不許。是歲復申前請﹐乃除資政殿學士﹑知杭州。抃素號寬厚﹐杭之無賴子弟﹐皆駢聚爲惡。抃知其意﹐擇重犯者率出配他州﹐惡黨相率遁去。未幾﹐徙靑州。用其朴厚﹐臨以淸淨﹐靑人便之。時山東旱蝗﹐靑獨多麥。蝗自淄川來﹐至境﹐遇風退飛﹐墮水而盡。案﹕《長編》卷二百十二﹕三年四月己卯日﹐抃知杭州。《續宋編年資治通鑑》於二月連及之﹐因文與《長編》少抃﹐姑存此。

１﹑三月壬辰朔﹐曾公亮﹑陳升之皆稱疾在告﹐與王安石爭靑苗錢不勝故也。﹝《紀事本末》卷六十八。案﹕《東都事略﹟曾公亮傳》云﹕初薦王安石可大用﹐神宗以安石參知政事﹐公亮乃陰助安石。安石置條例司﹐更張眾事﹐公亮一切聽之﹐於是神宗益專信任。而安石以其助己﹐深徳之。禦史至中書爭論靑苗事﹐公亮俯首不言﹐安石厲聲﹐與之往反。於是言者亦以安石爲專﹐而公亮不與也。蘇軾嘗從容責公亮不能救正朝廷﹐公亮曰「上與安石如一人﹐此乃天也。」﹞

２﹑樞密副使韓絳與文彥博﹑呂公弼爭議揀退禁軍﹐彥博﹑公弼曾言其不便﹐上命且依舊制。是日﹐絳亦稱疾在告。﹝《紀事本末》卷六十八。﹞

甲午﹐司馬光移書王安石﹐請罷條例司及常平使者。安石得書﹐大慚欲怒﹐則不敢答書﹐但言道不同而已。書凡三返。﹝《紀事本末》卷六十八。案﹕《傳家集》熙寧三年二月二十七日《與王介甫書》云﹕光居常無事﹐不敢涉兩府之門﹐以是久不得通於將命者。春暖﹐伏惟機政餘裕﹐臺候萬福。孔子曰「益者三友﹐損者三友。」光不材﹐不足以辱介甫爲友。然自接侍以來﹐十有餘年﹐屢嘗同僚﹐亦不可謂之無一日之雅也。𨿽並多聞﹐至於直諒﹐不敢不勉。若乃便辟﹐善柔﹑便佞﹐則固不敢爲也。孔子曰「君子和而不同﹐小人同而不和。」君子之道﹐出處語默﹐安可同也﹖然其志則皆欲立身行道﹐輔世養民﹐此其所以和也。曏者與介甫議論朝廷事﹐數相違戾﹐未知介甫之察不察﹐然於光蔊慕之心﹐未始變移也。竊見介甫獨負天下大名三十餘年﹐才髙而學富﹐難進而易退﹐遠近之士﹐識與不識﹐咸謂介甫不起則已﹐起則太平可立致﹐生民咸被其澤矣。天子用此﹐起介甫於不可起之中﹐引參大政﹐豈非亦欲望眾人之所望於介甫邪﹖今介甫從政始期年﹐而士大夫在朝廷及自四方來者﹐莫不非議介甫﹐如出一口。下至閭閻細民﹐小吏走卒﹐亦竊竊怨嘆﹐人人歸咎於介甫﹐不知介甫亦嘗聞其言而知其故乎﹖光竊意門下之士方日譽盛徳﹐而贊功業未始有一人敢以此聞達於左右者也。非門下之士則皆曰「彼方得君而專政﹐無爲觸之以取禍﹐不若坐而待之﹐不過二三年﹐彼將自敗。」若是者﹐不惟不忠於介甫﹐亦不忠於朝廷。若介甫果信此志﹐推而行之﹐及二三年﹐則朝廷之患已深矣﹐安可救乎﹖如光則不然﹐忝備交﹖之末﹐不敢苟避譴怒﹐不爲介甫一一陳之。今天下之人惡介甫之甚者﹐其詆毀無所不至。光獨知其不然。介甫固大賢﹐其失在於用心太過﹐自信太厚而已。何以言之﹖自古聖賢所以治國者﹐不過使百官各稱其職委任而責成功也﹔其所以養民者﹐不過輕租稅薄賦斂已逋責也。介甫以爲此皆腐儒之常談不足爲﹐思得古人所未嘗爲者而爲之。於是財利不以委三司而自治之﹐更立制置三司條例司﹐聚文章之士及曉財利之人使之講利。孔子曰「君子諭於義﹐小人諭於利。」樊須請學稼﹐孔子猶鄙之﹐以爲不如禮﹑義﹑信﹐況講商賈之末利乎﹖使彼誠君子邪﹐則固不能言利﹔彼誠小人邪﹐則惟民是虐﹐以飫上之欲﹐又可從乎﹖是知條例三司已不當置﹐而置之﹐又於其中不次用人﹐往往暴得美官。於是言利之人皆攘臂圜視﹐衒鬻爭進﹐各鬥智巧﹐以變更祖宗舊法。大抵所利不能補其所傷﹐所得不能償其所亡﹐徒欲別出新意﹐以自爲功名耳﹗此其爲害已甚矣﹗又置提舉常平﹑廣惠倉使者四十餘人﹐使行新法於四方﹐先散靑苗錢﹐次欲使比戶出助役錢﹐次又欲更搜求農田水利而行之。所遣者𨿽皆選擇才俊﹐然其中亦有輕佻狂躁之人﹐陵轢州縣﹐騷擾百姓者。於是士大夫不服﹐農商喪業﹐謗議沸騰﹐怨嗟盈路﹐迹其本原﹐咸以此也。《書》曰「民不靜﹐亦惟在王公邦君室。」伊尹爲阿衡﹐有一夫不獲其所﹐若己推而內之溝中。孔子曰「君子求諸己。」介甫亦當自思所以致其然者﹐不可專罪天下之人也。夫侵官亂政也﹐介甫更以爲治術而先施之﹔貸息錢鄙事也﹐介甫更以爲王政而力行之﹔徭役自古皆從民出﹐介甫更欲斂民錢雇市傭而使之。此三者﹐常人皆知其不可﹐而介甫獨以爲可﹐非介甫之智不及常人也﹐直欲求非常之功而忽常人之所知耳﹗夫皇極之道﹐施之於天地﹐人皆不可須臾離。故孔子曰「道之不明也﹐我知之矣﹐智者過之﹐愚者不及也﹔道之不行也﹐我知之矣﹐賢者過之﹐不肖者不及也。」介甫之智與賢皆過人﹐及其失也﹐乃與不及之患均﹐此光所謂用心太過者也。自古人臣之聖者﹐無過周公與孔子。周公﹑孔子亦未嘗無過﹐未嘗無師。介甫𨿽大賢﹐於周公﹑孔子則有間矣。今乃自以爲我之所見﹐天下莫能及﹐人之議論與我合則喜之﹐與我不合則惡之﹐如此﹐方正之士何由進﹖諂諛之士何由遠﹖方正日疏﹐諂諛日親﹐而望萬事之得﹐其宜令名之施四遠難矣﹗夫從諫納善﹐不獨人君爲美也﹐於人臣亦然。昔鄭人遊於鄕校﹐以議執政之善否﹐或謂子產毀鄕校。子產曰「其所善者﹐吾則行之﹔其所惡者﹐吾則攺之﹐是吾師也。若之何毀之﹖」薳子馮爲楚令尹﹐有寵於薳子者八人﹐皆無祿而多馬。申叔豫以子南﹑觀起之事警之﹐薳子懼﹐辭八人者﹐而後王安之。趙簡子有臣曰周捨﹐好直諫﹐日有記﹐月有成﹐歲有效。周捨死﹐簡子臨朝而嘆曰「千羊之皮﹐不如一狐之腋。諸大夫朝﹐徒聞唯唯﹐不聞周捨之諤諤﹐吾是以憂也。」子路人告之以有過則喜﹔贊阝文終侯相漢﹐有書過之史。諸葛孔明相蜀﹐發教與羣下曰「違覆而得中﹐猶棄敝屩而獲珠玉。」然人心苦不能盡。惟董幼宰參書七年﹐事有不至﹐至於十及。孔明嘗自校簿書﹐主簿楊顒諫曰「爲治有體﹐上下不可相侵﹐請爲明公以作家譬之。今有人使奴執耕稼﹐婢典炊爨﹐雞主司晨﹐犬主吠盜﹐私業無曠﹐所求皆足。忽一旦盡以身親﹐欲其役不復付任﹐形疲神困﹐終無一成﹐豈其智不如奴婢雞狗哉﹖失爲家主之法也。」孔明謝之。及顒卒﹐孔明垂泣三日。呂定公有親近曰徐原﹐有才志﹐定公薦拔至侍禦史。原性忠壯﹐好直言﹐定公時有得失﹐原輒諫爭﹐又公論之﹐人或以告定公﹐定公嘆曰「是我所以貴徳淵者也。」及原卒﹐定公哭之﹐盡哀﹐曰「徳淵﹐呂岱之益友。今不幸﹐岱復於何聞過哉﹖」此數君子者所以能功名成立﹐皆由樂聞直諫﹐不諱過失也。若其餘驕亢自用﹐不受忠諫而亡者﹐不可勝數。介甫多識前世之載﹐固不俟光言而知之矣。孔子稱有一言而可以終身行之者﹐其恕乎﹖《詩》云「執柯伐柯﹐其則不遠。」言以其所願乎上交乎下﹐以其所願乎下事乎上﹐不遠求也。介甫素剛直﹐每議事於人主前﹐如與朋友爭辯於私室﹐不少降辭气﹐視斧鉞鼎鑊無如也。及賓客僚屬謁見論事﹐則惟希意迎合﹐曲從如流者﹐親而禮之﹔或所見小異微言新令之不便者﹐介甫輒艴然加怒﹐或詬詈以辱之﹐或言於上而逐之﹐不待其辭之畢也。明主寬容如此﹐而介甫拒諫乃爾﹐無乃不足於恕乎﹗昔王子雍方於事上而好下佞己﹐介甫不幸亦近是乎﹗此光所謂自信太厚者也。光昔者從介甫遊﹐介甫於諸書無不觀﹐而特好孟子與老子之言。今得君得位而行其道﹐是宜先其所美﹐必不先其所不美也。孟子曰「仁義而已矣﹐何必曰利。」又曰「爲民父母﹐使民盻盻然﹐將終歲勤動﹔不得以養其父母﹐又稱貸而益之惡﹐在其爲民父母也。」今介甫爲政﹐首建制置條例司﹐大講財利之事﹐又命薛向行均輸法於江﹑淮﹐欲盡奪商賈之利﹐又分遣使者散靑苗錢於天下而收其息﹐使人愁痛﹐父子不相見﹐兄弟妻子離散﹐此豈孟子之志乎﹖老子曰「天下神器﹐不可爲也﹐爲者敗之﹐執者失之。」又曰「我無爲而民自化﹐我靜而民自正﹔我無事而民自富﹐我無欲而民自朴。」又曰「治大國若烹小鮮。」今介甫爲政﹐盡變祖宗舊法﹐先者後之﹐上者下之﹐右者左之﹐成者毀之﹐矻矻焉窮日力繼之以夜而不得息。使上自朝廷下及田野﹐內起京師外周四海﹐士吏兵農﹐工商僧道﹐無一人得襲故而守常者﹐紛紛擾擾﹐莫安其居﹐此豈老氏之志乎﹗何介甫總角讀書﹐白頭秉政﹐乃盡棄其所學而從今世淺丈夫之謀乎﹖古者國有大事﹐謀及卿士﹐謀及庶人。成王戒君陳曰「有廢有興﹐出入自爾師虞﹐庶言同則繹。」《詩》云「先民有言﹐詢於芻蕘。」孔子曰「上酌民言﹐則下天上施。」上不酌民。聖恩過聽﹐欲使之副貳樞府。光竊惟居位者不可以無功﹐受大恩者不可以不報。故敢申明去歲之論﹐進當今之急務﹐乞罷制置三司條例司﹐及追還諸路提舉常平﹑廣惠倉使者。主上以介甫爲心未肯俯從。光竊念主上親重介甫﹐中外羣臣無能及者﹐動靜取捨﹐惟介甫之爲信。介甫曰可罷﹐則天下之人咸被其澤﹔曰不可罷﹐則天下之人咸被其害。方今生民之憂樂﹐國家之安危﹐惟系介甫之一言﹐介甫何忍必遂己意而不卹乎﹖夫人誰無過﹐君子之過﹐如日月之食﹐過也人皆見之﹐更也人皆仰之﹐何損於明﹗介甫誠能進一言於主上﹐請罷條例司﹐追還常平使者﹐則國家太平之業皆復其舊﹐而介甫攺過從善之美愈光大於目前矣﹗於介甫何所虧喪﹐而固不移哉﹖光今所言正逆介甫之意﹐明知其不合也﹐然光與介甫趣向𨿽殊﹐大歸則同。介甫方欲得位以行其道﹐澤天下之民﹔光方欲辭位以行其志﹐救天下之民﹐此所謂和而不同者也。故敢一陳其志﹐以自達於介甫﹐以終益友之義﹐其捨之取之﹐則在介甫矣。《詩》曰「周爰咨謀。」介甫得光書﹐儻未賜棄擲﹐幸與誠信之士謀其可否﹐若示諂諛之人﹐必不肯以光言爲然也。彼諂諛之人﹐欲依附介甫﹐因緣攺法﹐以爲進身之資。一旦罷局﹐譬如魚之失水﹐此所以挽引介甫﹐使不得由直道行者也。介甫柰何徇此曹之所欲而不思國家之大計哉﹖孔子曰「巧言令色﹐鮮矣仁。」彼忠信之士﹐於介甫當路之時﹐或齟齬可憎﹐及失勢之後﹐必徐得其力﹔諂諛之士﹐於介甫當路之時﹐誠有順適之快﹐一旦失勢﹐必有賣介甫以自售者矣。介甫將何擇焉﹖國武子好盡言以招人之過﹐卒不得其死。光常自病似之而不能攺也。𨿽然﹐施於善人﹐亦何憂之有﹖用是故敢妄發而不疑也。屬以辭避恩命﹐未得請﹔且病膝瘡不可出﹐不獲親侍言於左右﹐而布陳以書﹐悚懼尢深。介甫其受而聽之﹐與罪而絕之﹐或詬詈而辱之﹐與言於上而逐之﹐無不可者。光俟命而已。又三月三日《與王介甫第二書》云﹕光以荷眷之久誠﹐不忍視天下之議論洶洶﹐是敢獻藎言於左右﹐意謂縱未棄絕﹐其取詬辱必矣﹐不謂介甫乃賜之誨筆﹐存慰溫厚。𨿽未肯信用其言﹐亦不辱而絕之﹐足見君子寬大之徳﹐過人遠甚也。光𨿽未甚曉孟子﹐至於義利之說殊爲明白。介甫或更有他解﹐亦恐似用心太過也。《傳》曰「作法於涼﹐其獘猶貪﹔作法於貪﹐獘將若何﹖」今四方丰稔﹐縣官散錢與之﹐安有父子不相見﹑兄弟離散之事﹖光所言者﹐乃在數年之後常平法旣壞﹐內藏庫又空﹐百姓家家於常賦之外更增息錢役錢。又言利者﹐見前人以聚斂得好官﹐後來者必競生新意﹐以朘民之膏脂﹐日甚一日﹐民產旣竭﹐小值水旱﹐則光所言者﹐介甫且親見之﹐知其不爲過論也。當是之時﹐願毋罪歲而已。感發而言﹐重有喋喋﹐負罪益深。又《與王介甫第三書》云﹕光皇恐再拜﹐重辱示諭﹐益知不見棄外﹐收而教之﹐不勝感悚﹐不勝感悚。夫議法度以授有司﹐此誠執政事也。然當舉其大而略其細﹐存其善而革其獘﹐不當無大無小﹐盡變舊法﹐以爲新奇也。且人存則政舉﹐介甫誠能擇良有司而任之﹐獘法自去。苟有司非其人﹐𨿽日授以善法﹐終無益也。介甫所謂先王之政者﹐豈非泉府賒貸之事乎﹖竊觀其意﹐似與今日散靑苗之意棄也。且先王之善政多矣﹐顧以此獨爲先務乎﹖今之散靑苗錢者﹐無問民之貧富﹐願與不願﹐彊抑與之﹐歲收其什四之息﹐謂之不徵利﹐光不信也。至於挌邪說﹐難壬人﹐果能如是﹐乃國家生民之福也。但恐介甫之座日相與變法而講利者﹐邪說﹑壬人爲不少矣﹐彼頌徳贊功﹐希意迎合者皆是也﹐介甫偶未之察耳。盤庚曰「今我民用﹐蕩析離居。」又曰「子豈汝威﹐用奉畜汝眾。」又曰「無或敢伏小人之攸箴。」又曰「非廢厥謀﹐弔由靈。」蓋盤庚遇水滅而遷都﹐臣民有從者﹐有違者﹐盤庚不忍脇以威刑﹐故勤勞曉解。其卒也﹐皆化而從之﹐非謂盡棄天下人之言而獨行己志也。光豈勸介甫以不卹國事而同俗自媚哉﹖蓋謂天下異同之言亦當少垂意采察而已。幸恕其狂愚。不宣。安石答書﹐見《臨川集》者僅一通﹐余不載﹐他無所考。據《臨川集》答云﹕安石啟昨日蒙教﹐竊以爲與君實遊處相好之日久﹐而議事每不合﹐所操之術多異故也。𨿽欲彊聒﹐終必不蒙見察﹐故略上報﹐不復一一自辧。重念蒙君實視遇厚﹐於反覆不宜鹵莽﹐故今具道所以﹐冀君實或見恕也。蓋儒者所重﹐尢在於名實。名實已明﹐而天下之理得矣。今君實所以見教者﹐以爲侵官﹑生事﹑徵利﹑拒諫以致天下怨謗也。安石則以謂受命於人主﹐議法度而修之於朝廷﹐以授之於有司﹐不爲侵官。舉先王之政﹐以興利除獘﹐不爲生事。爲天下理財﹐不爲徵利。挌邪說﹐難壬人﹐不爲拒諫。至於怨誹之多﹐則固前知其如此也。人習於苟且非一日﹐士大夫多以不卹國事﹐同俗自媚於眾爲善。上乃欲變此﹐而安石不量敵之眾寡﹐欲出力助上以抗之﹐則眾何爲而洶洶然﹖盤庚之遷﹐胥怨者民也﹐非特朝廷士大夫而已。盤庚不爲怨者﹐故不攺其度﹐蓋度義而後動﹐是而不見可悔故也。如君實責我以在位久﹐未能助上大有爲﹐以膏澤斯民﹐則某知罪矣。如曰今日當一切不事事﹐守前所爲而已﹐則非某所敢知。無由會晤﹐不任區區向往之至。又案﹕此答當在溫公第二書之後﹐第三書之前。蓋第三書文義皆與此答相鍼對﹐餘二答書﹐《臨川集》未載﹐俟考。﹞

３﹑範鎭言「自古以來﹐未有天子而開課場者。」王安石曰「鎭所言若非﹐陛下略見《周禮》有此﹐豈不必爲媿恥﹗」﹝案﹕原本誤脫「陛下」至「媿恥」十三字﹐今據《太平治迹統類》補。﹞陳升之案﹕此上亦僅存一「之」字﹐今據補。以老母乞罷﹐上固畱之﹐升之退。是日﹐上諭安石曰「若聽升之罷去﹐人言又必紛紛。」安石曰「升之意有何言﹖」上曰「意以鬱鬱不樂﹐但不言耳。」安石曰「臣與曾公亮﹑陳升之議事多有不同﹐臣固不敢曲從。自來參知政事多宰相所引﹐惟宰相得議事﹐參知政事惟諾而已。歐陽修當時有所異同﹐然終不能奪韓琦所爲。臣備位中書﹐吏人皆在駭﹐以爲不當如此。曾公亮﹑陳升之固習近事﹐不能平臣﹐亦屢與人言臣於上前論議﹐𨿽上有所指揮不當﹐亦未嘗敢阿順﹐豈容阿同列察臣所以事上﹖卽同列﹐亦可以怨臣本心矣。」上曰「卿旣任事﹐豈苟順人情也﹗」﹝《紀事本末》卷六十八。﹞

４﹑乙未﹐制置三司條例司言「並臣數言常平新法不便﹐令畫一申明﹐使知法意。今或以錢斛抑配與人﹔或利在易爲催納﹐專貸與物力髙彊戶﹔或畱滯百姓﹐不爲及時給納﹐故縱公吏乞取﹐致百姓枉有糜費﹔或不量民物力給與﹐錢斛太多﹐致難催納﹔或不能關防辧察﹐令浮浪之人爲一保﹐冒請官物﹐致難催納﹔或拖延不爲及時催納﹐欲卻非理科校公人百姓之類。自是州縣官吏弛慢﹐因緣爲姦﹐不可歸咎於法。乞今逐路安撫﹑轉運﹑提點刑獄提舉官覺察﹐依條施行﹐命官具案取旨﹐重行黜罰。安撫﹑轉運﹑提刑提舉官失於覺察﹐致朝廷察訪得實﹐亦當量罪﹐第行朝典。」從之。﹝《紀事本末》卷六十三﹐又卷六十八。﹞

５﹑條例司奏轉疏駮韓琦所言﹐皆安石自爲之。《紀事本末》卷六十三。旣而琦又言﹕﹝案﹕《韓魏公家傳》﹕公旣上章乞罷靑苗法﹑條例司﹐復疏難頒下﹐公亦再上疏辧曰「臣近以河北路差官置司﹐春夏放靑苗錢與鄕村坊郭人戶﹐明取三分之利﹐每保須要第三等以上有物力人充甲頭﹐督促峻責﹐逐縣支俵﹐有傷國體。一路官吏上下皆知不便﹐而以制置條例司是大臣主領﹐但人人腹非而不敢公言。臣被顧三朝而又職當安撫﹐實不忍雷同默默﹐遂詳陳利害本末﹐乞更加博訪。若臣言不妄﹐卽乞盡罷諸路提舉之官﹐只委諸路提點刑獄臣僚依常平舊法施行。所冀陛下灑然開悟﹐亟賜更攺﹐使天下鼓舞聖明﹐不爲盛徳之累。老臣獻忠之心﹐豈有它也。」﹞「今準都進奏院牒﹐卻蒙制置司以臣言皆爲不當。﹝案﹕《家傳》此下有云﹕條件疏駮乞申敕諸路﹐及直令進奏官張士程指揮本院﹐將曉諭中書札子﹐頒行天下。﹞臣看詳制置司疏駁事件﹐卽將臣元奏要切之語多從刪去﹐惟舉其大﹐用偏辭曲爲沮難。及引周禮國服爲息之說﹐文其謬妄。﹝案﹕家傳此下有云﹕上以欺罔聖徳﹐下以愚弄天下之人。﹞將使無敢復言其非者。臣不勝痛憤﹐須至再有辧列﹐欲望聖慈特抒親覽﹐然後降付中書﹑樞密院看詳﹐及送禦史臺集百官定議。如臣所言不當﹐卽甘從竄殛﹔若是制置司處置乖方﹐天下必受其獘﹐卽乞依臣前奏﹐盡罷諸路提舉官﹐只委提點刑獄臣僚依常平舊法施行﹐以慰眾心。」﹝案﹕《家傳》下有云﹕一﹑臣前奏以元降敕語﹐務在優民﹐不使兼並之家乘其急以邀倍息﹐而公家無以利其入。今乃鄕村自第一等而下皆立借錢貫陌﹐其第三等以上人戶更添數支給﹔坊郭人戶有自己物業可充抵當願借請官錢者﹐依靑苗例支借﹐不得過抵當物業價直之半。且鄕村上三等並坊郭有物業人戶﹐乃從來兼並之家也﹐今皆多得借錢﹐每得一貫﹐卽納一貫三百文﹐則是官放息錢也﹐與元敕抑兼並濟困乏之意絕相違戾。今制置條例司疏駮云「言者以謂元降敕命云公家無所利其入。今河北提舉官乃令取息三分﹐是與元敕絕相違戾﹐失信於百姓。本司今按《周禮》﹐泉府之官﹐民之貸者﹐取民息有至二十﹐而曰國事之財用取具焉。今常平新法預俵靑苗價錢﹐但約熟時酌中物價。若熟時物貴﹐卽許量減市價納錢﹐卽是未定合納實數。故河北提舉官則約束州縣﹐若情願納錢﹐不得過三分。至於京西﹑陜西等路提舉官﹐則大抵約束不得過二分而已﹐此蓋爲量減時價指揮未有約定實數﹐恐遇納時﹐斛斗價例倍貴﹐州縣量減錢數不多﹐卻致虧損百姓﹐所以有此約束﹐卽非法外擅爲侵刻也。就諸路提舉官所納﹐惟河北所約分數最多﹐然不過三分之息﹐定取三分之息。若物價低平﹐卽有合納本色﹐不收其息﹐或只收一二分息之時﹐多少相補﹐比《周禮》貸民取息﹐立定分數﹐已不爲多。近降指揮﹐又令諸路預俵價錢。若遇物價極貴﹐亦不得過二分﹐卽比《周禮所取尢少者。」臣竊以旣立太平之法﹐必無剝民取利之理。但漢儒以去聖之遠﹐解釋或有異同耳。按《周禮》﹐泉府掌市之徵布﹐斂布之不售﹐貸之滯於民用者﹐以其價買之﹐物揭而書之﹐以待不時而買者﹐各從其抵。鄭眾釋云「書其價﹐揭著其物也﹐不時買者﹐謂急求者也﹐抵故價也。」臣謂周制﹐民有貨在市而無人買﹐或有積滯而妨民用者﹐則官以時價買之﹐書其物價以示民。若有急求﹐則以官元買價與之﹐此所謂王道也。《經》又云「凡賒者﹐祭祀無過旬日﹐喪紀無過三月。」鄭眾釋云「賒﹐貰也。以祭祀喪紀﹐故從官貰買物。」唐賈公彥疏云「賒與民﹐不取利也。」經又云「凡民之貸﹐與有司辧之﹐以國服爲之息。」鄭眾釋云「貸者﹐謂從官借本賈也﹐故有息﹐使民弗利﹔以其所賈之﹐國所出爲息也﹐此所謂王道也。」而鄭康成釋云「以其於國服事之稅爲息也﹐於國事受園廛之田﹐而貸萬泉者。則期出息五百。」臣謂《周禮》國廛二十而稅一﹐近郊十一﹐遠郊二十而三﹐甸稍縣都﹐皆無過十二。惟其漆林之徵二十而五﹐漆林自然所生﹐非人力所作﹐故稅重。康成乃約此法﹐謂從官貸錢﹐若受園廛之地﹐貸錢萬者出息五百。賈公彥因而疏解﹐謂近郊十一者萬錢﹐期出息一千﹔遠郊二十而三者萬錢﹐期出息一千五伯﹔甸稍縣都之民萬錢﹐期出息二千﹐臣謂如此﹐則須漆林之戶取貸方出息二千五百也。然當時未必如此。今放靑苗錢﹐凡春貸十千﹐半年之內﹐使令納利二千﹔秋再放十千﹐至年終又令納利二千﹐則是貸萬錢者不問遠近之地﹐歲令出息四千也。《周禮》﹐至遠之地﹐止出息二千。今靑苗取利尙過《周禮》一倍﹐則制置司所言「比《周禮》貸取民息﹐立定分數﹐已不爲多」﹐亦是欺罔聖聽﹐自謂天下之人皆不能辧也。且今古異制﹐貴於便時。《周禮》所載﹐有不可施於今者﹐其事非一。若謂泉府一職﹐今可施行﹐則上言以官錢買在市不售﹐及民間取利已厚﹐傷農已深﹐柰何更引《周禮》國服爲息之說﹐謂放靑苗錢取利﹐乃周公太平已試之法﹖此則誣污聖典﹐蔽惑睿明﹐老臣得不太息而痛哭也。又制置司所云「提舉官約束州縣納錢不得過三分二分。蓋爲量減時價指揮未有約定時數﹐恐遇納時﹐斛斗價例倍貴﹐州縣量減錢數不多﹐卻致虧損百姓。若物價低平﹐卽合納本色﹐不收其息」﹐臣亦謂此論之不實也。緣小麥最爲不耐停蓄之物﹐自來常平糴不糴﹐蓋恐積畱損壞。今歲諸路雨雪及時﹐二麥有望﹐麥價必賤﹐提舉官必不肯令人戶送納本色﹐蓋納下本色﹐則無由變轉。若於轉運司兌換價錢﹐則諸處軍糧支麥絕少﹐必難兌換﹔旣難兌換﹐則占壓本錢﹐下科卻無錢散與人戶。臣以此知制置司與提舉官本無令人戶送納斛斗之意﹐故開此許納見錢一門﹐將來只令言人戶情願送納本色﹐則人戶須至糶麥納錢﹐豈不殃害百姓﹗惟陛下早悟臣言。一﹑制置司云「言者以爲三等戶及坊郭有物力戶卽從來兼並之家﹐今乃立定貫陌﹐許之貸借﹐卽非抵兼並之意。又河北提舉官每保須要上三等戶一名﹐卽上等人戶﹐必不願請﹐官吏旣防貧戶不能送納﹐豈免差充甲頭以備代賠﹖又河北提舉官乃峻責州縣﹐如人不願請領﹐卽結罪申報﹔若選官曉諭人戶﹐卻情願請領﹐卽當別作行遣﹔若選官曉諭﹐苟免捃拾﹐豈無貧下浮浪願請之人或須行散配本司。今按鄕村上三等及城郭有物業戶內﹐亦有闕乏之人﹐就人取債﹐豈皆是兼並之家﹗今貸貧民有餘﹐則以俵此等人戶﹐免令就私家取一倍之息﹐乃是元敕抑兼並之意。河北提舉官每保須要上三等戶一名者﹐蓋爲關防浮浪之人請去﹐將來難爲催納。若有上等戶肯與同保﹐卽非浮浪之人﹐自不須憂難爲催納﹔若無上三等戶肯與同保﹐卽自依準提舉官公文不許支俵﹐何須更行散配﹖若謂上三等必不肯請領﹐須是差作甲頭﹐卽自是抑勒﹐有違前法。況今年開封諸縣已經俵散﹐甚有上三等戶情願請領﹐卽非官吏抑勒。以近驗遠﹐事理可知。至於提舉司約束官吏﹐如無人情願請領﹐卽結罪申報﹐別選官曉諭﹐乃只是關防因循避事壞法之人﹐卽非迫脇官吏﹐須令抑配百姓。若提舉官急於功利﹐諷令州縣抑配與人﹐卽諸路各有安撫﹑轉運﹑提刑﹑其爲朝廷委任﹐皆在提舉之上。若有州縣官員故欲隳壞新法﹐曲徇提舉官抑勒百姓﹐自當糾舉﹐依法施行﹐並具事狀聞奏﹐豈宜以官吏違法之故﹐遂欲廢法﹖」臣竊以鄕村上三等及坊郭有物業人戶﹐非臣獨知是從來兼並之家﹐此天下之人共知也。今制置司以爲不是兼並之家者﹐只要多散靑苗錢與之而得利亦多也。其如元降敕意本務拯濟困乏﹐卻將錢放與此等人戶﹐則天下明知朝廷專以取利爲意﹐實傷國體。制置司若謂《周官》有貸民之法﹐取之以道﹐於理無嫌﹐則今兼並之家﹐例開質庫置課場。若恐取民倍息以傷貧細﹐則所在皆可官自開置以抑兼並﹐然自前世以來惡其太近裒削不忍爲之。今靑苗錢一事﹐無近於此乎﹗又云「每保須要上三等戶一名者﹐蓋關防浮浪之人請去﹐難爲催納」。此則抑勒之勢﹐不待臣言而自明矣。又云「若謂上三等人戶必不肯請領﹐須至差作甲頭﹐卽自是抑勒﹐有違前法」。此又殊不察事勢人情﹐有不得已而爲之者。且靑苗之法﹐內有大臣力主﹐事在必行﹔外有專差之官﹐惟以散多爲職辦﹐州縣官吏往情變抑勒而爲情願者﹐蓋事勢不得不懼而人情不得不從也。監司之官﹐其於事勢人情亦何異此﹗九重髙遠﹐豈得盡知﹗惟陛下早賜辧察。一﹑置制司云「言者以爲躬行節儉﹐常節浮費﹐自然國用不乏﹐何必使興利之臣四出﹐以致使遠近之疑。本司今按先王之政﹐未嘗不以食貨爲始﹐張官置吏﹐大抵多爲農事也。近世以來﹐農人尢爲困苦。若朝廷但有徭役加之﹐初無歲時補助之法﹐近自京畿陂防溝洫多有不治﹐乃至都城側近綿地數百里棄爲污萊。父子夫婦﹐流離失業﹐四方遐僻﹐不可周知﹐一方水旱﹐則饑死者相枕藉而流移者塡道路。如前歲河北一饑﹐不免漕江﹑淮之米以救之﹐然於人之流亡饑殍未有補也。至於非汎用度﹐或不免就等第人戶彊借錢物﹐百姓典賣田產物業以供暴令﹐此亦可謂國用乏矣。至於差役困苦﹐農民使之失職﹐則士大夫之所共見﹐不待論說而後可知。故陛下卽位﹐詔書丁寧﹐以務農﹑理財﹑免人役爲政事之急誡﹐方今宜憂爲在此也。今置提舉常平﹑廣惠倉官兼管傒農田水利差役事者﹐凡以爲此而已﹐固非使之朘削百姓﹐以佐人主私費﹐亦豈得謂之『興利之臣﹐而以爲致遠近之疑﹖』」臣詳制置司所言﹐提舉常平倉官員﹐不是興利之臣。今旣明舉貸錢取利之法﹐謂取之以道﹐於理無嫌﹐則非興利而何﹖至於東南所差均輸之官﹐亦皆興利之臣也。且西川四路鄕村﹐民多大姓﹐每一所有客戶﹐動是三五百家﹐賴衣食貸借﹐聊以爲生。今若差官置司﹐更以靑苗錢與之﹐則客與主戶處從來借貸﹐旣不可免﹐又須出此一重官中利息﹔其它大姓﹐則固不願請領苗錢。又廣南東西路土廣人稀﹐水鄕之俗﹐粗足生計。今亦置官司貸錢取利﹐故於遠民尢爲不便﹐豈得不謂之「以致遠近之疑也。」國家幅員至廣﹐一方之有水旱﹐時所不免。然朝廷未嘗不假貸糧種﹐盡救荒之政以濟卹之﹐故得饑饉者復蘇﹐流庸者復安。自祖宗以來可謂仁政充洽矣﹐而未嘗曾就等第人戶處彊借錢物。惟是英宗皇帝及陛下卽位之初﹐天下各有優賞。朝廷自京師應副﹐未及聞有三兩路州軍曾於坊郭富民處權暫支借者﹐然亦及時輦還。今制置司指爲暴令以頒布天下﹐是惟知主張靑苗之法而不顧毀讟之甚﹐誠可駭下。惟陛下早賜省察。一﹑制置司云「言者以爲坊郭人戶旣無靑苗不可貸借﹐本司今按常平舊法﹐亦糶與坊郭之人。今若俵散農民有餘﹐仍不許坊郭之人貸借﹐是令常平有滯積余藏﹐而坊郭之人獨不被振救乏絕之恩也。《周禮》設貸民之法﹐卽無都邑鄙野之限。今新法乃約《周禮》太平已試之法﹐卽非專用陜西》靑苗條貫也」。臣詳制置司此說尢爲不實。蓋自來常平倉遇歲年不稔﹐物價稍髙﹐合減元價出糶之。時其鄕村則逐處多下諸縣取逐鄕近下等第戶姓名﹐印給關子﹐令收執赴倉。每戶糶與三合或兩石以來﹐所是坊郭則每日零細糶與浮居人戶﹔每口五升或一斛以來﹐故民受實惠﹐甚濟饑乏。卽未曾見坊郭有物業人戶乃來零糶常平倉斛斗者。此蓋制置司以靑苗爲名﹐欲剩借錢與坊郭有物業之人﹐以望得利之多﹐假稱《周禮》太平已試之法﹐以爲無都邑鄙野之限﹐以文其曲說﹐惟陛下深詳其妄。一﹑臣近準眞定府路安撫使司公文﹐稱準河北都轉運常平﹑廣惠倉司牒眞定府準制置條例司札子。據河北都轉運常平﹑廣惠倉司狀﹐準朝旨於內藏庫支到山東絹二十萬匹﹐充常平本錢﹐尋分擘與諸州縣發賣﹐必是破貨不了﹐欲將絹分作兩等﹐上等每匹作一貫三百五十文省﹐次等每匹作一貫三百文省﹐召人戶情願依靑苗見錢法請領﹐仰更切相度﹐如依減定價例。委是人戶情願﹐卽依所申施行。如坊郭人戶情願請領者﹐亦聽常平司差帖。殿侍康承丙稱﹐自京搬來絹二十萬匹﹐惟有眞定府未曾差人赴恩州請搬。帖康承丙疾速往眞定府管下縣分徧行催促﹐火急和雇﹐傳乘赴恩州請搬﹐趁時支俵。勘會眞定府於恩州支下絹三萬匹﹐𨿽未搬到﹐緣係準備充秋科靑苗價錢﹐卽不闕錢支用。若更差使臣下州府縣分催促支散﹐及取索文字﹐深屬張皇騷擾﹐牒臣本司請照會者。臣遂備錄聞奏﹐庶朝廷見其爲害之深﹐乞察臣前奏散靑苗錢不便事理﹐早賜施行。卻準中書札子﹐奉聖旨﹐康承丙元係皮公弼等乞差充差使傒當﹐兼累降指揮﹐令提刑司常切覺察所散靑苗錢﹐召人戶情願﹐不得抑勒﹐或有抑配俵散﹐便令止絕﹐當職官員具姓名聞奏﹐札與臣知者。臣勘會轉運司昨將山東絹配賣與諸州軍坊郭等第人戶﹐每一匹估錢一貫五百三十文至一貫六百文以來﹐限半年納錢﹐尙猶近下等第人戶有破賣家財方能貼賠送納了當者。今常平提舉官將山東絹二十萬匹﹐上等者作一貫三百五十文﹐每一貫取利二分﹐每匹已是一貫六百五十文省﹔下等者每匹作一貫三百文﹐並利亦是一貫六百文省﹐並隨稅只是百餘日省限納足﹐與轉運司配賣與坊郭人戶價例全不相遠。卽於農民豈不爲害﹗更差使臣督迫支俵。公文內動是火急之言﹐則州縣小官惟是應命﹐苟免罪咎﹐將抑配以爲情願﹐何處更可辧明﹖且制置三司條例司𨿽大臣主領﹐然終是定奪之所。今將絹二十萬匹直行指揮﹐許散與鄕村人戶﹐依靑苗法納錢﹐及令坊郭人戶願請者亦聽。則自來未見有定奪之司事不關中書﹑樞密院不奉聖旨直可施行者。如此﹐則是中書外又有一中書也。然中書凡事亦須進呈﹐或候畫可﹐方敢施行﹐未嘗直便處分﹐惟陛下察其專也。如此﹐則在外守職臣僚﹐其誰敢不稟從﹖望早賜辧察﹐使事歸政府﹐庶於國體爲便。﹞上閱琦奏引《周禮》「喪紀無過三月」等語﹐安石駮此乃賒買官物非稱貸也。上曰「此必彊至所爲﹐至與曾公亮姻連。」安石曰「至亦趙抃親家。」至﹐錢唐人。時爲大名府路機宜﹐故上疑至爲之。並臣言常平章疏﹐上悉以付安石。安石復言於上曰「章疏惟韓琦有可辧﹐餘人絕不盡理﹐不必辧也。」上然之。﹝《紀事本末》卷六十三﹐又卷六十八。案﹕徐乾學《通鑑後編》云﹕條例司駮韓琦所言﹐安石令曾布爲之。琦再論列﹐不報。﹞文彥博亦以靑苗之害爲言﹐帝曰「吾遣中使親問民間﹐皆云甚便。」彥博曰「韓琦三朝宰相不信而信二宦乎﹖」先是﹐安石嘗與入內副都知張若水﹑藍元震交結﹐帝遣使潛察府界俵錢事﹐適命二人﹐二人還﹐極言民情深願﹐無抑配者﹐故帝信之不疑。﹝又案﹕《魏公家傳》載奏疏﹐其上有云「八月﹐公旣上章」﹐與此異月。﹞

６﹑丙申﹐右正言李常言「王安石以文學名世﹐行義得君﹐乃不本仁以出號令﹐考義以利財賦﹐而乃佐陛下爲此病民斂怨之術。曾公亮﹑陳升之皆位冠百僚﹐身輔大政﹐首鼠厥議﹐曾無職守。諫官或以執事隔絕﹐或陰竊符同﹐四海萬里﹐蒙毒莫訴。臣於安石𨿽有故舊之義﹐苟懷私而不言﹐誰復爲朝廷言者﹗」中丞呂公著極論其不可﹐乞檢會臣累奏施行。張戩言「天下之論難掩﹐至公在於聖明﹐動必循理﹐無適無莫﹐義之與比。建議謂便而施行之﹐今已知有害而攺罷之﹐是順天下之心﹐成天下之務也。昔非今是﹐何憚攺爲﹖」﹝案﹕《宋史道學傳》﹕戩爲監察禦史悰行﹐累章論王安石亂法﹐乞罷條例司及追還常平使者。劾曾公亮﹑陳升之﹑趙抃依違不能救正﹐韓絳左右徇從﹐與爲死黨﹐李定以邪諂竊臺諫。且安石擅國輔以絳之詭隨﹐臺臣又用定輩﹐繼續而來﹐芽蘗漸盛。呂惠卿刻薄辯給﹐假經術以文姦言﹐豈宜勸講君側。書數十上。﹞監察禦史悰行程顥言﹕﹝案﹕《明道文集論新法疏》云﹕臣近累上言﹐乞罷預俵靑苗利息及汰去提舉官事﹐朝夕以覬﹐未蒙施行。臣竊謂﹕「明者見於未形﹐智者防於未亂。況今日事理顯白易知﹐若不因機急決﹐持之愈堅﹐必貽後悔。悔而後攺﹐則爲害已多。案﹕《明道文集》此下有云﹕蓋安危之本在乎人情﹐治亂之機係乎事始。眾情睽乖則有言不信﹐萬邦和協則有爲必成。固不可以威力取彊﹐語言必勝。而近日之所聞﹐尢爲未便。﹞伏見制置司疏駮大臣之奏﹐舉劾不奉之官﹐徒使中外物情﹐愈致驚駭﹐是乃舉一偏而盡沮公議﹐因小事而先動眾心。權其輕重﹐未見其可。﹝案﹕《明道文集》此下有云﹕臣竊謂陛下固已燭見事體﹐究知是非﹐在聖心非吝攺張﹐由柄臣尙持固必﹐是致輿情大郁﹐眾論益讙﹐若欲遂行﹐必難終濟。伏望陛下奮神明之威斷﹐審成敗之先機。與其遂一失而廢萬方﹐孰若沛大恩而新眾志﹖外汰使人之擾﹐亟推去息之仁。況糶糴之法兼行﹐儲蓄之資自廣。在朝廷未失於舉措﹐使議論何名而沸騰﹖﹞伏乞檢會臣前所上言﹐早賜施行。」﹝案﹕《明道文集》又載《論新法乞降責疏》﹕臣聞天下之理﹐本諸易簡﹐而行之以順道﹐則事無不成。故曰「知者若禹之行水﹐行其所無事。」薘而至於險阻﹐則不足以言智矣。蓋自古興治﹐𨿽有專任獨決﹐能就事功者﹔未聞輔弼大臣人各有心﹐睽戾不一致﹐國政異出﹐名分不正﹐中外人情交謂不可﹐而能有爲者也。況於措置失宜﹐沮廢公議﹐一二小臣實大計﹐用賤淩貴﹐以邪妨正者乎﹖凡此皆天下之理不宜有成﹐而智者之所不可行者。設令由此僥幸﹐事小有成﹐則興利之臣日進﹐尙徳之風浸衰﹐尢非朝廷之福。矧夫天時未順﹐地震連年﹐四方人心日益搖動﹐此皆陛下所當仰測天意﹐俯察人事。臣奉職不肖﹐議論無補﹐望允前奏﹐早賜降責。﹞右正言孫覺言「竊見制置三司條例司畫一文字﹐頒行天下﹐曉諭官吏﹐其凡有七。至於論斂散出入之獘﹐將來陷失﹐人所能知者﹐皆置不論﹐乃援引經義﹐以傅會先王之法﹐與防微杜漸﹐將以召怨賈禍者。臣得直陳之其條有三。」﹝《紀事本末》卷六十八。案﹕覺疏其凡有七﹐其條三文佚﹐俟考。《宋史本傳》云﹕靑苗法行﹐首議者謂《周官》泉府﹐民之貸者﹐至輸息二十而五﹐國事之財用取具焉。覺條奏其妄﹐曰「成周賒貸﹐特以備民之緩急﹐不可徒與也﹐故以國服爲之息。然國服之息﹐說者不明。鄭康成釋經乃引王莽計贏受息﹐無過歲什一爲據﹐不應周公取息﹐重於莽時。況載師所任地﹐漆林之徵特重﹐所以抑末作也。今以農民乏絕﹐將補耕助斂﹐顧比末作而徵之﹐可乎﹖國事取具﹐蓋謂泉府所領﹐若市之不售﹐貨之滯於民用﹐有買有予﹐並賒貸之法而舉之。儻專取具於泉府﹐則冢宰九賦﹐將安用耶﹖聖世宜講求先王之法﹐不當取疑文虛說以圖治。今老臣疏外而不見聽﹐輔臣遷延而不就職﹐門下執正而不行﹐諫官請罪而求去。臣誠恐姦邪之人﹐結黨連伍﹐乘眾情之洶洶﹐動搖朝廷﹐釣直幹譽﹐非國家之福也。」﹞於是進呈孫覺疏。王安石謂﹕「覺所言無理﹐讀不及終而止。」上曰「人言何至如此﹖」安石曰「自大臣以至臺諫﹐臣有異﹐則人言紛紛﹐如何足怪﹗」趙抃曰「苟人情不允﹐卽大臣主之﹐亦不免人言﹐如濮王事也。」王安石曰「先帝詔書﹐明言濮安懿王之子不稱濮安懿王爲考﹐此是何理﹖﹝以上《紀事本末》卷五十五﹐卷六十八。﹞人有所生父母﹐所養父母﹐皆稱父母﹐𨿽閭巷亦不以爲礙。而兩制﹑臺諫乃欲令先帝稱濮安懿王爲皇伯﹐歐陽修笑其無理﹐故眾怒而攻之﹐此豈是正論﹖司馬光爲奏議﹐乃言仁宗令陛下被衮服冕﹐世世子孫﹐南面有天下﹐豈得復顧其私親哉﹖如此言﹐則是以得天下之故可以背棄其父﹐悖埋傷教﹐孰甚於此﹗且禮爲人後者爲之子﹐𨿽士大夫亦如此﹐豈是以得天下之故爲之子也﹖司馬光嘗問臣﹐臣以此告之﹐並諭以上曾問及此事﹐臣具如此對。呂誨所以怒臣者﹐尢以此事也。」﹝原注﹕二年四月十三日﹐富弼言先朝稍逐言事者﹐人遂罕敢言事。﹞上曰「如臺諫言濮王事全無理。」王安石曰「言濮王事𨿽非盡理﹐然當時言者以爲當更追崇﹐未已及罷稱皇﹐亦以爲言有力﹐則當時言者𨿽未盡理﹐於時事亦不爲無庸。」﹝《紀事本末》卷五十五。原注﹕按安石初對上﹐所言則如此﹐不一年﹐卽深詆臺諫﹐謂安石不姦邪﹐可乎﹖因掇取注此。﹞上曰「宗室事何以不紛紛﹖」安石曰「以兩府大臣共議﹐故大臣無搖動者﹔又陛下不疑﹐故異論無從起。」上曰「均輸事何以無人言﹖」安石曰「人言豈少﹗呂公著因江西事遂攻薛向﹐而言薛向體量江西文字乃先至﹐其言不效﹐故其意沮折而不復敢爲誣妄常平事﹐大臣固不悅。但陛下初卽位﹐以爲善政﹐不敢異論。然自初施行﹐陰欲沮壞﹐至於百端﹔其後陛下每見提舉官上殿﹐輒問新法便否﹐人人知陛下意疑﹐所以內外交結﹐共爲誣罔也。」陳升之曰「豈可使上不訪問羣臣﹖此皆提舉官所在張大妄作﹐故致人言耳﹗」安石曰「提舉官到任不過數處﹐若妄作﹐只須有事實﹔全無事實可說﹐卽其言豈可聽信﹖」上又語及程顥疏﹐安石曰「顥至中書﹐略諭以方鎭沮毀朝廷法令﹐朝廷申明使知法意﹐不得謂之疏駮大臣章奏。顥乃言大臣論列事﹐當包含此爲害利﹔若不申明法意﹐使中外具知﹐則是縱使邪說誣民﹐而今詔令本意﹐更不明於天下﹐如此則異議何由貼息﹖」原注﹕詔及顥疏﹐據朱本附見。《日錄》在十四日乙巳﹐新本削去。上因論及臺諫官﹐言不可失人心。安石曰「所謂得人心者以爲理義。理義者﹐乃人心之所悅﹐非獨人心﹐至於天地鬼神亦然。先王能使山川鬼神亦莫不寧者﹐以行事有理義故也。苟有理義﹐卽周公致四國皆叛不爲失人心﹔苟無理義﹐卽王莽有數十萬人詣闕頌功徳不爲得人心也。」原注﹕《日錄》在三月四日乙未﹐朱本附五日丙申﹐今從之。他日﹐安石與韓絳請上更曉諭臺諫﹐無使紛紛。上曰「安得如許口頰與說﹖」上又諭安石令稍修攺常平法﹐以合眾論。安石曰「陛下方以道勝流俗﹐與戰無異﹐今少自卻卽坐﹐爲流俗所勝矣。」﹝《紀事本末》卷六十八。﹞

７﹑丁酉。﹝《長編》卷二百十四﹕熙寧三年八月癸亥﹐詔江淮發遣湖北運司體量殿中丞﹑直史館蘇軾居喪服除﹐往復賈販﹐及令天章閣待制李師中供析照驗見軾妄冒差借兵卒事實以聞。侍禦史知雜事謝景溫劾奏故也。原注﹕景溫劾軾已附注三月丁酉。軾例當作州﹐亦見彼注。案﹕原文及注﹐今已俱佚。﹞

８﹑壬寅﹐諫官孫覺見上論靑苗事﹐且言「條例司駮韓琦疏﹐鏤板行下﹐非陛下所以待勛舊大臣意。賴韓琦朴忠﹐固無他慮﹐設當唐末﹑五代﹐藩鎭彊盛時﹐豈不爲國生事乎﹗」﹝《長編》卷二百十﹕熙寧三年四月戊辰﹐上誤記覺言以爲公著。公著降知潁州事﹐原注引《公著家傳》三月十一日壬寅﹐諫官孫覺見上云云。輯入。﹞

９﹑甲辰﹐呂公著屢奏乞罷提舉官。﹝案﹕《長編》卷二百十﹕熙寧三年四月戊辰﹐辧公著對及琦疏之誤。原注﹕云﹕公著自三月十三日不復對﹐凡二十二日。此奏當在十三日之前﹐今不得其日﹐姑附十三日甲辰下。﹞王安石讀至「取大臣章奏疏駮﹐巧爲辧說﹐敷告天下。」上曰「如此﹐則韓琦安得不動心乎﹖」安石曰「朝廷作有理之法﹐今藩鎭逐條疏駮﹐而執法乃不以爲非。方鎭作無理章奏﹐朝廷諄諄曉諭﹐而執法乃謂之巧爲辧說﹐卽非理之正。言事官當逐辧論其非﹐以開悟陛下之聰明可也。今但言巧爲辧說﹐而不見辧說之不當﹐則其情可見矣﹗」《紀事本末》卷六十三﹐卷六十八。上怪上下紛紛何至此﹐安石曰「陛下作法﹐宰相搖之於上﹐禦史中丞搖之於下﹐方鎭搖之於外。而初無人與陛下爲先後奔走奭侮之臣﹐則人情何爲而不至此耶﹗」又讀至「止令提點刑獄或轉運使管勾。」安石曰「比曾公亮亦有此奏。陛下試思府界若無提舉官止有呂景﹐則此法已不得行﹔京西無提舉官止有提點刑獄﹐則已言人皆不願。請以此驗之﹐則不設提舉官﹐付之他司﹐事必不舉矣。」上患官吏慢法而不奉行﹐安石曰「提舉官𨿽卑﹐然以朝廷之命出使﹐尙未敢按舉州縣不法﹐卽已紛紛然以爲陵轢州縣。言事官本當爲朝廷守法﹐乃更朋比流俗﹐如此豈是正理﹗」上以爲然。﹝《紀事本末》卷六十八。﹞

１０﹑戊申﹐安石獨對上曰「陛下知今日所以紛紛否﹖」上曰「此由朕置臺諫非其人。」安石曰「陛下遇羣臣無術﹐數失事機﹐別置臺諫官﹐恐但如今日措置亦不能免其紛紛也。」﹝《長編》卷二百十謝景溫舉禦史條載﹕先是﹐安石獨對上云云一段。原注﹕云﹕此安石三月十六對上語。今據原文輯此。﹞

１１﹑丁未。﹝《長編》卷二百十八﹕熙寧三年十二月壬申﹐中書言司農定保甲條例。原注﹕云﹕三年三月十七。又《長編》卷二百三十六﹕熙寧五年閏七月辛酉﹐安石謂﹕「本爲保甲﹐故中書預議﹔若止作保甲﹐故中書預議﹔若止欲作義勇彊壯﹐卽合令樞院取旨。」原注﹕云﹕三年三月十七日亦有此言。案﹕原文已佚。﹞

１２﹑戊申﹐﹝案﹕據《宋史﹟本紀》補日。﹞範鎭罷知通進銀臺司。初﹐鎭言「韓琦奏﹐中書自當施行﹐不須下條例司及不當令李常分析封還詔書。」聖旨諭鎭行下數四﹐猶不肯。案﹕《宋史本傳》云﹕詔五下﹐鎭執如初。會司馬光辭樞密副使﹐上許之﹐鎭又封還詔書曰「臣所陳大抵與光相類﹐而光追還新命﹐則臣亦合加罪責。」上令再送鎭行下﹐鎭又封還曰「陛下自除光爲樞密副使﹐士大夫交口相慶﹐稱爲得人﹐至於坊市細民﹐莫不歡喜。今一旦追還告敕﹐非惟詔命反汗﹐實恐沮光讜論忠計。」上不許﹐以詔書直付光﹐不復由銀臺司行下。鎭言「由臣不才﹐使陛下廢法﹐有司失職。」遂乞解銀臺司﹐許之。﹝《紀事本末》卷六十八。﹞

１３﹑己亥﹐﹝案﹕據畢沅《通鑑》補日。﹞上遣劉有方諭司馬光﹐以光累有辭避﹐已行﹐襃許爲銀臺司﹐不行﹐下詔令有方諭旨依舊供職。是日﹐光入對於崇政殿﹐因再拜謝﹐上曰「此命尙未罷也﹐朕特加卿﹐卿何爲抗命不受﹖」光曰「臣自知無力於朝廷﹐故不敢受。抗命之罪小﹐屍祿之罪大故也。」上曰「卿受之而振職﹐則不爲屍祿矣。」光曰「今朝廷所行﹐皆與臣言相反﹐臣安得免爲屍祿之人﹖」上曰「相反者何事﹖」光曰「臣言條例司不當置﹐又言不宜多遣使者外撓監司﹐又言放靑苗錢害民﹐豈非相反﹖」上曰「今士大夫洶洶﹐皆爲此言。卿爲侍從臣﹐聞之不得不言於朕耳。」光曰「不然。蔊者初議﹐臣在經筵﹐與呂惠卿爭議論﹐以爲果行之﹐必致天下洶洶。當時士大夫往往未知﹐百姓則固未知非﹐迫於浮議而言也。」上曰「言者皆云法非不善﹐但所遣非其人耳。」光曰「以臣觀之﹐法亦不善﹐所遣亦非其人也。」上曰「卿見元敕否﹖」光曰「不見。」上曰「元敕不令抑勒﹐宿州彊以陳小麥配民﹐衛州畱滯不散﹐朝廷已令取勘違敕彊民者﹐朝廷固不容也。」光曰「敕𨿽不令抑勒﹐而所遣使者皆諷令抑配。如開封府界十七縣﹐惟陳畱姜潛張敕榜縣門及四門﹐聽民自來請則給之﹐卒無一人來請。以此觀之﹐十六縣恐皆不免於抑勒也。」上曰「卿告敕尙在禁中﹐朕欲再降出﹐卿當受之﹐勿復辭也。」光曰「陛下果能行臣之言﹐臣不敢不受﹔不能行臣之言﹐臣以死守之﹐必不敢受。且詔令數下﹐而臣數拒違﹐於臣之罪益重﹐於陛下威令亦爲不行﹐上下俱有所損﹐願陛下勿降出也。」上曰「卿何必如此專徇虛名﹖」光對曰「凡羣臣得爲兩府﹐何異自地升天﹗臣與其徇虛名﹐孰若享實利﹐顧不敢無功而受祿耳﹖」上曰「卿所言﹐皆非卿之職也。」光對曰「臣惟恐受敕告﹐則不能言職外之事。今者不受﹐爲貪陳國家之急務耳﹐非爲身也。」上惇諭再三﹐光再三固辭﹐上曰「當更思之。」﹝《紀事本末》卷六十八。﹞

１４﹑壬子﹐上禦集英殿﹐賜進士第。﹝案﹕《十朝綱要》﹕三月己卯﹐禦集英殿﹐始策進士﹐罷詩﹑賦﹑論三題。﹞葉祖洽言「祖宗多因循苟且﹐陛下革而新之。」﹝案﹕二句據《紀事本末》卷六十八增入。置第一。﹞軾奏欲別定等第﹐上不許。初﹐軾爲國子監考試官﹐時二年八月也。安石旣得政﹐每贊上以獨斷﹐上專信任之。軾發策云「晉武平吳﹐以獨斷而克﹔符堅伐晉﹐以獨斷而亡。齊桓專任管仲而霸﹐燕噲專任子之而滅。事同功異﹐何也﹖」安石見之不悅。上數欲用軾﹐安石必沮毀之。軾又嘗上疏曰「陛下自去歲以來﹐所行新政﹐皆不與治世同道。」又作擬《進士對禦試策》﹐上以軾所對策示王安石﹐安石曰「軾材亦髙﹐但所學不正﹐今又以不得逞之故﹐其言遂跌蕩至此﹐請黜之。」曾公亮曰「軾但異論耳﹐無可罪者。」他日﹐安石又白上曰「陛下何以不黜軾﹐豈爲其才可惜乎﹖譬如調惡馬﹐須減芻秣加閧撲﹐使其貼服﹐乃可用。如軾者﹐不困之使自悔﹐而絀其不逞之心﹐安肯爲陛下用﹖且如軾輩者﹐其才爲世用甚少﹐爲世患甚大﹐陛下不可不察也。」﹝《紀事本末》卷六十二。案﹕《續宋編年資治通鑑云﹕上試葉祖洽等二百八十九人﹐擢祖洽爲第一﹐廷試策自此始。《編年備要》云﹕賜葉祖洽》以下及諸科八百餘人及第﹑出身有差。舊制﹐進士一日而兼試詩﹑賦﹑論﹐謂之三題﹔特奏人只試論一道。至是罷三題﹐始用策。翌日﹐試特奏名進士亦試策也。自王安石得政﹐每贊上以獨斷﹐上專信任之。於是考官蘇軾發策云「晉武帝平吳﹐以獨斷而克﹔符堅伐晉﹐以獨斷而亡。齊桓專任管仲而伯﹐燕噲專任子之而滅。事同而功異﹐何也﹖」王安石見之不悅。祖洽策言「祖宗多因循苟簡之政﹐陛下卽位﹐革而新之。」初考爲三等﹐覆考爲五等。上令宰相陳升之面讀﹐以祖洽爲第一。軾乃言「陛下試士﹐將求朴直之人﹐而阿諛順旨者率據上第﹐臣竊悲之。」是以不勝憤懣﹐擬《進士對禦試策》以進。上以軾所對示安石﹐曰「軾才亦髙﹐但所學不正﹐陛下何不黜軾﹐豈以其才可惜乎﹖譬如調惡馬﹐須減芻秣加鞭閧﹐使其帖服﹐乃可用。陛下不可不察也。」薛應旂《通鑑》云﹕初﹐同知貢舉呂公弼在貢院中﹐密奏言「天子臨軒策士而用詩﹑賦﹐非舉賢求治之道﹐乞出自宸衷﹐以咨訪治道。」至是上禦集英殿試進士﹐遂專用策﹐賜葉祖洽以下三百人及第﹑出身。祖洽﹐邵武人﹐所對策專投合用事者。考官宋敏求﹑蘇軾欲黜之﹐呂惠卿擢爲第一。畢沅《通鑑》云﹕考官呂惠卿列阿時者髙等﹐訐直者居下﹔劉攽覆考﹐悉反之。李大臨﹑蘇軾編排上官均第一﹐葉祖洽第二﹐陸佃第五。帝令陳升之面讀均等策﹐擢祖洽第一。﹞

１５﹑丙辰﹐右正言﹑直集賢院﹑同修起居注孫覺降知廣徳軍。﹝案﹕《宋史本傳》﹑陳桱﹑薛應旂﹑畢沅《通鑑》俱云﹕帝初卽位﹐覺爲右正言﹐以言事忤帝意﹐罷去。王安石早與覺善﹐將援以爲助﹐自知通州召還﹐累攺審刑院。時呂惠卿用事﹐帝問於覺﹐對﹕「惠卿辧而有才﹐以爲利之。」故帝曰「朕亦疑之。」靑苗法行﹐議者謂「《周官》泉府﹐民之貸者至輸息二十有五﹐國事之財用取焉。」覺條奏其妄﹐安石覽之﹐怒﹐始有逐覺意。又案﹕孫覺罷在元年八月。《太平治迹統類》﹐通判越州﹐不載知通州時月。覺召還﹐亦不得其日月。﹞初﹐曾公亮﹑陳升之﹑趙抃等皆以爲開封府界散常平錢實有抑配﹐上遣覺出案其事。覺喜奉行﹐遂詔覺同開封府界提點﹑提舉官體量有無抑配以聞。旣而張戩言不當遣覺。覺亦奏疏辭行。﹝案﹕《宋史》本傳﹑徐氏《通鑑後編》﹕覺奏且言「如陳畱一縣﹐前後榜令請錢﹐卒無人至者﹐故不散一錢﹐以此見民實不願與官中相交。所有體量﹐望賜寢罷。」﹞上批﹕「覺上殿稱敢不虔奉詔命﹐卽日治行﹐今乃反覆如此﹐付中書問。」已而王安石猶獨對言﹐直可責降﹐不須劾問。初欲落修起居注﹐令歸館供職﹐安石謂不如與一州或軍。上曰「畱覺在此﹐必更鼓動流俗。」遂有廣徳之命﹐而體量官亦罷遣。﹝《紀事本末》卷六十三。﹞

１６﹑詔審刑﹑大理﹑刑部詳議詳斷詳覆官﹐初入以三年爲一任﹐再任以三十月爲一任﹐仍逐任理本資序﹐其支賜都數比較逐官斷罪有無失錯稽違及較正刑名﹐分三等第給之。京朝官﹑選人歷官二年以上無贓罪﹐𨿽有餘犯而情非重害者﹐許兩制﹑刑法寺主判官﹑諸路監司同罪舉試刑名﹔如無人舉試﹐但歷任有舉主二人﹐或監司以上止有一人﹐皆聽乞試。試日許齋所習文字就試。每日試一場﹐每場試案一道﹐每道刑名約十件以上﹐十五件以下﹐並取舊斷案內挑揀罪犯﹐攢合爲案﹐至五場止。仍更問《刑統》大義五道﹐其所斷案﹐具補陳合用條貫﹐如刑名擬慮﹐卽於所斷案內聲說﹔所試人斷案內刑名有失﹐令試官逐場具錄﹐曉示錯誤﹔亦許試人再經試官投狀理訴﹐攺正其斷罪﹐通數及八分以上﹐須重罪﹐刑名不失﹐方爲合格。其考試關防﹐並如試諸科法。初﹐議謀殺刑名﹐上怪人多不曉者。王安石曰「刑名事誠少﹐人習中書本﹐不當與有司日論刑名﹐但今有司旣未得人而斷人罪﹐不可不盡理。」上曰「須與選擇數人﹐曉刑名人可也。」他日﹐曾公亮在告﹐上諭陳升之曰「法官事不見﹐將上學校事亦不見商量﹐中書諸事都未有端緒。曾公亮又已疾病﹐相公方壯﹐且勉力爲朝廷立事﹐古人愛日與艸木同﹐盡誠可惜。」於是定議﹐降詔試刑法官蓋始此。﹝《紀事本末》卷七十五。案﹕《編年備要》云﹕九月﹐命判大理崔臺符等試刑法。法官蓋始此。陳桱《通鑑》云﹕立試刑法及詳刑官﹐試律令﹑《刑統》大義﹑斷案﹐所以待諸科進士之不能業進士者。畢沅《通鑑》云﹕帝因安石議謀殺刑名﹐疑學者不能通意﹐遂立刑法科﹐許有官無贓罪者試律令﹑刑統大義﹑斷案﹐取其通曉者﹐補刑法官。又案﹕陳說似義與此有異﹐畢說爲合。﹞

１７﹑李南公兼京西提舉常平事。﹝《長編》卷二百十四﹕熙寧三年八月辛巳﹐嘉﹑蜀二州不報提舉常平倉司文字。原注﹕三月二十五日﹐李南公兼常平。案﹕今原文已佚﹐就原注輯此。《宋史》本傳﹕熙寧中﹐提舉京西常平。《長編》原注無「京西」二字﹐據《宋史》補。﹞

１８﹑己未﹐上諭安石曰「聞有三不足之說否﹖」王安石曰「不聞。」上曰「陳薦言﹕『外人云今朝廷爲天變不足懼﹐人言不足卹﹐祖宗之法不足守。』昨學士院進試館職策﹐專指此三事﹐此是何理﹖朝廷亦何嘗有此﹐已別作策問矣。」安石曰「陛下躬親庶政﹐無流連之樂﹐荒亡之行﹐每事惟恐傷民﹐此亦是懼天變。陛下詢納人言﹐事無小大﹐惟言之從﹐豈是不卹﹖人言固有不足卹者﹐苟當於義理﹐則人言何足卹﹗故《傳》稱禮義不愆﹐何卹於人言﹗鄭莊公以人之多言﹐亦足畏矣。故小不忍致大亂﹐乃《詩》所刺。則以人言爲不足卹未過也。至於祖宗之法不足守﹐則固當如此。且仁宗在位四十年﹐凡數次修敕﹐若法一定﹐子孫當世世守之﹐則祖宗何故屢自變攺﹖今議者以爲祖宗之法皆可守﹐然祖宗用人皆不以次。今陛下試如此﹐則彼異論者必更紛紛。」﹝《紀事本末》卷五十九。﹞

國子監直講王汝翼辭條例司詳文字。﹝《紀事本末》卷六十六。案﹕爲詳檢文字在二年九月辛未。﹞

１９﹑是月﹐上謂安石﹑韓絳曰「淤田不協力者﹐卿知其故乎﹖」安石曰「不知。」上曰「都水所沮壞者﹐以侵其職事爾。」安石曰「若都水無意沮事﹐則固不當侵其職也。必欲任屬﹐當以楊汲爲都水監﹐然汲未經試用﹐陛下能使臺諫無議論否。」上曰「用新法﹐權理資序有何不可﹖汲豈不愈於王荀龍﹖」安石曰「若用汲使爲之屬﹐亦不能獨濟﹐蓋每事稟於沈立﹑張鞏﹐汲何能辧集別爲一司﹐則畏其沮壞。」﹝《長編》卷二百十四﹕熙寧三年﹐楊汲兼都水。原注﹕三年三月﹐上謂安石云云﹐據以輯入。﹞

２０﹑詔令提點鑄錢﹑制置解鹽等臣僚各具財用利害奏聞。﹝《紀事本末》卷七十六。﹞

２１﹑詔並龍猛八指揮爲六。舊三百五十八人爲額﹐自康定﹑慶曆以來﹐諸軍間有並廢。至熙寧初﹐大整軍額﹐有就而合者﹐如龍衛三十九指揮並爲二十﹔有以全部付隸者﹐宣威並入威猛﹑廣捷而宣威廢罷﹐契丹直撥入神騎而契丹直廢罷﹔有並營而增額﹐如宣武二十指揮四百人額並爲十二指揮五百人爲額﹔有就而易名者﹐如驍猛四指揮﹐以第四一指揮攺充驍雄存三指揮。自是部伍整肅﹐無有名存而實闕者。﹝《紀事本末》卷六十六。案﹕馬氏端臨《文獻通考》卷一百五十三﹕先是﹐軍營皆有額。皇祐間﹐馬軍滿四百﹑步軍滿五百人爲一營。承平日久﹐兵制浸弛﹐額存而兵闕﹐馬一營或止數十騎﹐兵一營或不滿三百。旣不成部分而將校猥多﹐賜予廩給十倍士卒﹐遞遷如額不敢少損。帝患之﹐乃詔並廢諸營。嘗謂輔臣曰「天下財用﹐朝廷稍加意﹐則所省不可勝計。乃者銷並軍營﹐計減軍校十將以下三千餘人﹐除二節賜予及傔從廩給外﹐給一歲所省爲錢四十五萬緡﹐米四十萬碩﹐絹二十萬匹﹐布三萬端﹐馬槁二百萬﹐庶事若此﹐邦財可勝用哉﹗」初﹐帝議並營﹐大臣皆以爲兵驕已久﹐遽並之必召亂。帝不聽﹐王安石贊帝力行。熙寧至元丰歲﹐有廢並甚眾。王鞏《甲申雜記》云﹕祖宗舊制﹐後殿則軍頭引見司﹑皇城司﹑殿前司祗應﹐殿前統制諸班﹑皇城統制親事官引見統制馬直﹑步直內指揮﹐人料錢五百文。熙寧中﹐並馬直入云騎﹐步直入虎翼﹐引見司兵遂廢。﹞

《續宋編年資治通鑑》﹕禦史悰行程顥言以不行﹐乞罷﹐除京西提刑﹐辭不受。先是﹐程顥嘗與孫莘老於上前言靑苗事不便﹐又嘗與介甫言「管仲猶能言出令當如流水﹐以順民心。今參政苦要做不順心事﹐何耶﹖」介甫言「道此則成賢誠意。」時張天祺於中書大悖介甫﹐介甫怒﹐遂以力爭於上前﹐上爲之一一聽用。從此黨分矣。莘老受約束而不肯行﹐遂坐貶。顥遂待罪﹐旣而除京西提刑。顥復求對見上﹐上曰「有甚文字﹖」顥曰「今咫尺天顏﹐尙不能少回天意﹐文字復何用﹖」欲去﹐而上問者再四﹐顥曰「陛下不宜輕用兵﹐朝廷羣臣無能任事者。」案﹕《十朝綱要》﹕三月﹐諫官孫覺﹑禦史程顥皆坐論新法不便﹐覺出知廣徳軍﹐顥提舉京西刑獄。《宋史本紀》作五月乙卯。考《長編》﹐五月事俱存﹐不載此文﹐明非五月﹐《宋史﹟本紀》恐誤。《編年》《通鑑》脫書「三月」﹐今依《綱要》附錄於此。又案﹕《明道文集﹟辭提刑疏》云「臣伏蒙聖恩差權京西路提刑。已瀝懇誠﹐不敢祗受﹐願從竄謫﹐日冀允兪。不避煩瀆﹐輒再陳請。臣出自冗散﹐過蒙陛下拔擢﹐寘在言責。伏自供職以來﹐每有論列﹐惟知以憂國愛君爲心﹐不敢以揚己矜眾爲事。陛下亮其愚直﹐每加優容﹐故當指陳安危﹐辧析邪正。知人主不當自聖﹐則未嘗爲諂諛之言﹔知人臣義無私交﹐則不敢爲阿黨之計。明則陛下﹐幽則鬼神﹐臣之微誠﹐實仰臨照。然臣學術寡陋﹐智識闊疏﹐徒有捧上之心﹐曾微回天之力。近以力陳時政之失﹐異論大臣之非﹐不能裨補聖明﹐是臣隳廢職業。旣已抗章自劾﹐屏居俟命。豈意刑書未正﹐而恩典過頒。使臣粗知廉隅﹐必不敢蒙恥顧就。如其見利忘義﹐靦面受之﹐陛下有臣如此﹐亦將安用﹖況臺諫之任﹐朝廷紀綱所憑﹐使不以言之是非﹐皆得進職而去﹐臣恐紀綱自此弛廢。臣𨿽無狀﹐敢以死請。伏望陛下開白日之照﹐厲嚴霜之刑﹐投謫荒陬﹐實所甘分。」《集》中注云﹕疏上﹐上謂安石曰「人情如此紛紛﹐柰何﹖」安石曰「陳襄﹑程顥專附呂公著﹐都無助陛下爲治之實。今當邪說紛紛之時﹐乃用襄知制誥﹐顥提點刑獄﹐人稱其平正。此輩小人﹐若附公著﹐得行其志﹐則天下之利皆歸之﹐旣不得志﹐又不失陛下獎用﹐何爲肯退聽而不爲善﹖」乃以爲僉書鎭寧軍節度使判官事。

仁和張大昌輯注

卷八

哲宗

△元祐八年﹝癸酉﹐一○九三﹞

１﹑七月丙子朔﹐觀文殿學士﹑大中大夫範純仁爲通議大夫﹑尙書右僕射兼中書侍郎。﹝《紀事本末》卷九十九。案﹕《續宋編年資治通鑑》﹕召範純仁爲右僕射﹐侍禦史來之邵論純仁師事程頤﹐闇很不才﹐於國無補﹐不可復相。楊畏亦攻純仁﹐皆不報。純仁辭﹐不允。入謝﹐太皇太后宣諭曰「相公且與呂大防同心協力。」《編年備要》云﹕時知潁昌府﹐遣內侍齋詔賜之﹐令乘馹赴闕。他日﹐太皇太后又曰「公父仲淹﹐可謂忠臣﹐在章獻垂簾時﹐惟勸章獻盡母道﹔及仁宗親政﹐惟勸仁宗盡子道﹐可謂忠臣。相公名望﹐眾人所歸﹐必能繼紹前人。」純仁頓首謝曰「臣不肖﹐何足以當勸獎委任之意﹐然不敢不勉。」《範忠宣行狀》云﹕上遣中使齋詔撫問﹐仍賜銀合﹑茶藥。召公赴闕﹐拜通議大夫﹐再爲右相。公辭六七﹐不允。又遣中使促公就位﹐因入謝﹐簾中驟曰「卿此來且與呂大防等同心協力﹐人言卿必先引用王覿﹑彭汝礪。」公對曰「臣方欲薦此二人﹐望陛下早賜進用。」陳桱《通鑑》云﹕純仁之將召也﹐殿中侍禦史楊畏附蘇轍﹐欲相之﹐因與來之邵上疏﹐謂純仁不可復相﹐乞進用章惇﹑安燾﹑呂惠卿﹐不報。及純仁視事﹐呂大防欲以畏爲諫議大夫﹐純仁曰「諫官當用正人﹐畏不可用。」大防乃止。案﹕大防後十一月卒以楊畏爲禮部侍郎。《範太史集》載﹕元祐八年﹐範純仁以通議大夫﹑尙書右僕射兼中書侍郎﹐再拜右相。誥曰「朕嗣宅丕後﹐若昔大猷﹐勞於求賢﹐職在論相。眷言舊徳﹐還復宰司﹐乃頒命書﹐播告在位。具官範純仁﹐秉心直諒﹐履道坦夷。寬閒出於天資﹐忠義本於家學。始終一節﹐出入四朝﹐向解鈞衡﹐少曠藩屏。介圭修覲﹐喜見儀型﹐公衮言歸﹐益隆體貌。是用延登右弼﹐仰應中臺﹐寵進文階﹐增陪井賦。於戲﹗髙宗恭默思道﹐得傅說以代言﹔康王垂拱仰成﹐有畢公之正色。惟賢能俊傑盡其用﹐則陰陽寒暑得其和。外鎭四夷﹐內附百姓。非至公不能成庶務﹐非一徳無以底丕平。厥殫乃心﹐無替朕命。」﹞

《續宋編年資治通鑑》云﹕令陜西沿邊專行鐵錢。案﹕《宋史﹟本紀》﹕戊寅﹐令陜西沿邊鐵錢﹑銅錢悉還近地。王鞏《隨手雜錄》云﹕陜西每銅錢一貫﹐用鐵錢一貫三千文可換﹐因常司指揮諸州﹐勿出銅錢﹐遂效之民間﹐相傳鐵錢將不用矣。家家收蓄銅錢﹐輕用鐵錢﹐由是鐵錢賤而物加貴。

１﹑八月﹝案﹕錢大昕《朔閏考》﹕是月丙午朔。辛酉﹐太皇太后有疾﹐上不視事。《紀事本末》卷九十一。﹞

２﹑壬戌﹐呂大防﹑範純仁﹑蘇轍﹑鄭雍﹑韓忠彥﹑劉奉世入崇慶殿問聖體。大防等言「元丰五年﹐神宗皇帝服藥﹐常降在京及畿內罪人。」太皇太后曰「莫不消如此。」大防曰「元丰中﹐神宗皇帝自以聖躬服藥﹐降此指揮。今上爲太皇太后﹐於體尢順。」上曰「依故事。」前此凡奏事﹐上未嘗處分﹐至是上以太皇太后意在謙仰﹐故有此宣諭。﹝《紀事本末》卷九十一。﹞

３﹑丁卯﹐呂大防﹑範純仁﹑蘇轍﹑鄭雍﹑韓忠彥﹑劉奉世入崇慶殿後邠﹐問太皇太后聖體。太皇太后諭大防等曰「今疾勢有加﹐與相公等必不相見﹐且喜輔佐官家﹐爲朝廷社稷。」初﹐大防等欲退﹐太皇太后獨畱純仁﹐意有所屬也。上令大防以下皆往﹐太皇太后曰「老身受神宗顧託﹐同官家禦殿聽斷﹐公等﹝案﹕《範忠宣言行拾遺錄》引《長編》﹐「公等」作「公事」。﹞試言九年間﹐曾施私恩與髙氏否﹖」大防對曰「陛下以至公禦天下﹐何嘗以私恩及外家。」太皇太后曰﹔「固然只爲至公﹐一兒一女病且死﹐皆不得見。」言訖泣下。大防曰「近聞聖體向安﹐乞稍寬聖慮服藥。」太皇太后曰「不然。正欲對官家說破﹐老身歿後﹐必多有調戲官家者﹐宜勿聽之。公等亦宜早求退﹐令官家別用一番人。」乃呼左右﹐問曾賜出社飯否﹐因謂大防曰「公等各去喫一匙社飯﹐明年社飯時﹐思量老身也。」﹝《紀事本末》卷九十一。原注﹕此段據邵伯溫辧誣並蔡惇《直筆》刪修。蔡惇云﹕是日社。按戊辰乃二十三日﹐而《實錄》太皇太后謂呂大防等﹐必不相見﹐乃二十二日﹐或太皇太后預言之﹐今止從《實錄》﹐係之二十二日。﹞

４﹑戊辰﹐太皇太后服藥﹐肆赦。﹝《長編》卷四百七十八﹕元祐七年十月癸巳﹐肆赦。原注﹕八年秋﹐太皇太后服藥﹐肆赦。案﹕《太平治迹統類》云﹕八月庚午﹐以太皇太后服藥﹐放朝參。呂大防等入問太皇太后聖體。前此大防奏﹕「每日進呈文字頗煩﹐乞自今細事毋煩省覽。」宣諭太后今日脈息平和﹐延福宮奏章已得吉兆。畢沅《通鑑》云﹕戊辰﹐赦天下。《長編》不系日﹐依畢《鑑》附戊辰日。﹞

《續宋編年資治通鑑》﹕兩京﹑河北﹑淮南水。案﹕《宋史﹟本紀》﹕八月丁未﹐久雨。壬戌﹐案視京東西﹑河南北﹑淮南水滅。《五行志》﹕八年﹐自四月雨至八月﹐晝夜不息﹐畿內﹑京東西﹑淮南﹑河北諸路大水。詔開京師宮觀五日﹐所在州縣令長吏祈禱﹐宰臣呂大防等待罪。

１﹑九月﹝案﹕錢大昕《朔閏考》﹕是月丙子朔。﹞戊寅﹐太皇太后疾革﹐宰臣等入問聖體﹐見上於崇慶殿之西楹。上泣曰「太皇太后保佑朕躬﹐功徳深厚﹐今疾勢至此﹐爲之柰何﹖應祖宗故事﹐有可以尊崇追報者﹐宜盡施行。」﹝《紀事本末》卷九十一。﹞

２﹑太皇太后崩。﹝《紀事本末》卷九十一﹐又卷九十三。案﹕《宋文鑑》畢仲遊《宣仁太后哀冊文》作九月三日癸酉崩於壽康殿。然考錢氏《朔閏考》﹐是月丙子朔﹐無癸酉日﹐三日正戊寅日也。《哀冊文》所載干支恐誤。《宋史﹟本紀》﹑薛應旂﹑王宗沐﹑畢沅《通鑑》均與此同。又案﹕《宋史宣仁聖烈髙皇后列傳》云﹕元祐八年九月﹐屬疾崩﹐年六十二。﹞

３﹑己卯﹐文武百僚詣崇慶宮聽太皇太后遺詔﹐園陵制度依章獻明肅皇太后典故。詔有司易園陵爲山陵。﹝《紀事本末》卷九十一。案﹕《欒城集》﹕攺園陵爲山陵。手詔﹕「大行太皇后受遺稱制﹐保佑眇躬。勤勞九年﹐阜安四海。大徳未報﹐奄棄東朝。布宣末命﹐中外悲怛。永惟平日謙恭之至意﹐每避先後臨禦之常儀。逮玆遺言﹐止以園陵爲號﹐旣非朕尊崇之本志﹐又失臣下愛戴之誠心。宜詔有司易園陵爲山陵。」﹞

４﹑戊子﹐端明殿學士兼翰林侍讀學士﹑禮部尙書蘇軾知定州。﹝《紀事本末》卷百五。原注﹕按軾奏議﹐八月十九日猶以端明侍讀《禮》《書》﹐論漢﹐唐正史﹐則六月二十六日不應已除定州。又《實錄》於九月十三日再書除定州﹐恐六月二十六日所書或誤。不然六月二十六日初除﹐尋不行﹐故九月十三日再書﹐而《實錄》不能詳記所以也。案﹕《紀事本末》此注見《長編》卷四百八十四元祐八年六月壬申軾知定州下。《紀事本末》於九月十三日又系知定州之文﹐是必《長編》兩存﹐《紀事本末》因兩述之。然考《長編》卷四百八十四知定州下原注﹐於「《實錄》不能詳記所以也」句下又有云「六月八日﹐軾乞越州﹐不允。七月二十四日﹐軾又以新知定州乞攺越州﹐詔不允。政目亦二十八書軾知定州。」以上凡四十二字﹐《紀事本末》刪去不錄。又案﹕王氏宗稷《東坡先生年譜》云﹕元祐八年﹐尋以二學士出知定州。九月十四日﹐東府雨中作《示子由詩》云「去年秋雨時﹐我在廣陵歸﹔今年中山去﹐白首歸無期。」蓋定州之除﹐必在九月矣。據此﹐則九月十三日爲不誤。又考《東坡集》卷三十三載《朝辭起定州論事狀》云﹕元祐八年九月二十六日﹐端明殿學士兼翰林侍讀學士﹑左朝奉郎﹑新知定州蘇軾狀奏﹕「右臣聞天下治亂﹐出於下情之通塞。至治之極﹐至於小民﹐皆能自通﹔大亂之極﹐至於近臣﹐不能自達。《易》曰『天地交﹐泰。』其詞曰『上下交而其志同』。又曰『天地不交﹐否』。其詞曰『上下不交﹐而天下無邦。』夫無邦者﹐亡國之謂也。上下不交﹐則𨿽有朝廷君臣﹐而亡國之形已具矣﹐可不畏哉﹗臣不敢復引衰世昏主之事﹐只如唐明皇﹐中興刑措之君也。而天寶之末﹐小人在位﹐下情不通﹐則鮮於仲通以二十萬人全軍陷沒於瀘南﹐明皇不知馴致其事。至安祿山反﹐兵已過河﹐而明皇猶以爲忠臣。此無他﹐下情不通﹐耳目壅蔽﹐則其漸至於此也。臣在經筵﹐數論此事。陛下爲政九年﹐除執政﹑臺諫外﹐未嘗與並臣接。然天下不以爲非者﹐以爲垂簾之際﹐不得不爾也。今者祥除之後﹐聽政之初﹐當以通下情除壅蔽爲急務。臣𨿽不肖﹐蒙陛下擢爲河北西路安撫使﹐沿邊重地﹐以此爲首冠﹐臣當悉心論奏﹐陛下亦當垂意聽納。祖宗之法﹐邊帥當上殿面辭﹐而陛下獨以本任闕官﹐迎接人眾爲辭﹐降旨拒臣﹐不令上殿﹐此何意也﹖臣若伺候上殿﹐不過更畱十日﹐本任闕官﹐自有轉運使權攝﹐無所闕事﹐迎接人眾﹐不過更支十日糧﹐有何不可﹖而使聽政之初﹐將帥不得一面天顏而去﹐有識之士﹐皆謂陛下厭聞人言﹐意輕邊事﹐其兆見於此矣。臣備位講讀﹐日侍帷幄﹐前後五年﹐可謂親近。方當戍邊﹐不得一見而行﹐況疏遠小臣﹐欲求自通亦難矣。《易》曰『天行健﹐君子以自彊不息﹐』又曰『帝出乎震﹐相見乎離。』夫聖人作而萬物睹。今陛下聽政之初﹐不行乘乾出震見離之道﹐廢祖宗臨遣將帥之故事﹐而襲行垂簾不得已之政﹐此朝廷有識者所以驚疑而憂慮也。臣不得上殿﹐於臣之私﹐別無利害﹐而於聽政之始﹐天下屬目之際﹐所損聖徳不小。臣已於今月二十七日出門﹐非敢求登對。然臣始者本俟上殿﹐欲少效愚忠﹐今來不敢以不得對之故﹐便廢此言。惟陛下察臣誠心﹐少加采納。古之聖人﹐將有爲也﹐必先處晦而觀光﹐處靜而觀動﹐則萬物之情﹐畢陳於前﹐不過數年﹐自然知利害之眞﹐識邪正之實﹐然後應物而作﹐故無不成。臣敢以小事譬之﹐夫操舟者﹐常思不見水道之曲折﹐而水濱之立觀者常見之﹐何則﹖操舟者身寄於動﹐而立觀者常靜故也。弈棋者﹐勝負之形﹐𨿽國士有所未盡﹐而袖手旁觀者常盡之﹐何則﹖弈者有意於爭﹐而旁觀者無心故也。若人主常靜而無心﹐天下其孰能欺之﹖漢景帝卽位之初﹐用黽錯更易法令﹐黜削諸侯﹐遂成七國之變。景帝往來兩宮﹐寒心者數月﹐終身不敢復言兵。武帝卽位未幾﹐遂欲用兵﹐鞭達四夷﹐兵連禍結三十餘年﹐然後下哀痛詔﹐封宰相爲富民侯。臣以此知古者英睿之君﹐勇於立事﹐未有不悔者也。景帝之悔速﹐故變而復安﹔武帝之悔遲﹐故幾至於亂。𨿽遲速安危小異﹐然比之常靜無心﹐終始不悔如孝文帝者﹐不可同年而語矣﹗今陛下聖智絕人﹐春秋鼎盛﹐臣願虛心循理﹐一切未有所爲﹐默觀庶事之利害﹐與並臣之邪正﹐以三年爲期﹐俟得利害之眞﹐邪正之實﹐然後應物而作﹐使旣作之後﹐天下無恨﹐陛下亦無悔。上下同享太平之利﹐則𨿽盡南山之竹﹐不足以紀聖功﹐兼三宗之壽﹐不足以報聖徳。由此觀之﹐陛下之有爲﹐惟憂太早﹐不患稍遲﹐亦已明矣。臣又聞爲政如用藥方﹐今天下𨿽未大治﹐實無大病。古人云『有病不治﹐常得中醫』。𨿽未能盡除小疾﹐然賢於誤服惡藥﹐覬萬一之利﹐而得不救之禍者遠矣﹗臣恐急進好利之臣﹐輒進此說﹐敢望陛下深信古語﹐且守中醫安穩萬全之策﹐勿爲惡藥所誤﹐實社稷宗廟之利﹐天下幸甚﹗」竊以此疏証之﹐蓋知定州在九月﹐非六月也。且有不令上殿面辭之指揮﹐《紀事》不載。至六月二十六日﹐恐卽因九月二十六日﹐誤「九」字爲「六」字。若六月已有知定州之命﹐此疏不應有「新知」字也。又《長編》原書及注中所引「讀《禮》《書》﹐論漢﹑唐正史狀」﹐其文未列﹐未知是否楊氏仲良削去﹐抑或李氏《長編》本未取其文。今據《東坡集》中所載並附錄於此。《東坡集﹟申省讀漢唐正史狀》云﹕元祐八年八月十九日﹐端明殿學士兼翰林侍讀學士﹑左朝奉郎﹑守禮部尙書蘇軾﹐同顧臨﹑趙彥若狀申﹕「昨準內降宰臣呂大防札子奏﹐臣每旬獲侍經筵﹐竊見進讀《五朝寶訓》﹐將欲了畢﹐自來多用前代正史進讀。竊謂其間有不足上煩聖覽者﹐欲乞指揮讀講官同將漢﹑唐正史內可以進讀事迹鈔節成篇﹐遇讀日進呈敷演﹐庶裨聖治。取進止。奉禦寶批依奏。右軾等今已鈔節繕寫﹐稍成卷帙﹐於將來開講日進讀﹐卽未審與《五朝寶訓》並進﹐爲復間日一讀。謹申尙書省﹐伏候敕旨。」﹞

５﹑癸卯﹐翰林學士兼侍讀範祖禹上言「臣伏以天下不幸﹐太皇太后登遐﹐陛下號慕哀毀﹐孝性天至﹐在廷聞者無不摧隕。今將總攬庶政﹐延見羣臣﹐四方之民﹐傾耳而聽﹐拭目而視。此乃宋室隆替之本﹐安危社稷之基﹐天下治亂之端﹐生民休戚之始﹐君子小人消長進退之際﹐天命人心去就離合之時也。嗚呼﹗可不愼哉﹗﹝案﹕《範太史集》此下有云﹕臣等久備講讀﹐職在論思﹐首獻言以助萬一。陛下宜先誠意正心﹐推廣聖孝﹐發爲徳音﹐行爲仁政﹐以慰天下生民之望﹐此在陛下加意而已﹐非難致也。願陛下循其本而行之﹐則其末可以無難。昔周公以成王幼弱﹐故位冢宰﹐治天下七年﹐制禮作樂﹐以致太平﹐其功徳至隆。周公旣沒﹐成王追念周公之勛勞﹐賜魯以天子禮樂﹐使世世祀周公﹐以爲非此不足以稱周公之徳也。成王所以報周公如此﹐故天下莫不歸心。漢大將軍霍光﹐尊立宣帝﹐霍光旣沒﹐亦葬以天子之禮﹔帝始親政事﹐又思報大將軍功徳。夫周公﹑霍光皆人臣也﹐有非常之功﹐故成王﹑宣帝皆報以非常之禮。而況太皇太后﹐英宗之配﹐神宗之母﹐陛下之祖母﹐有大功於宗廟社稷﹐有大徳於億兆人民﹐於陛下之恩﹐與天地無極﹐豈人臣之比哉﹗然則今陛下所宜先者﹐莫如報太皇太后之徳也。自仁宗以來﹐三後臨朝﹐皆有大功。章獻明肅之於仁宗﹐慈聖光獻之於英宗﹐鞠養扶持﹐勤勞艱難﹐亦未得如太皇太后之於陛下也。元丰之末﹐神宗寢疾病﹐不能出號令﹐陛下年始十歲﹐太皇太后內定大策﹐擁立陛下﹐儲位遂定。陛下之有天下﹐乃得之於太皇太后也。聽政之初﹐詔令所下﹐百姓無不歡欣鼓舞。自古母后﹐多私外家﹐惟太皇太后未嘗毫朆假借族人。不惟族人而已﹐徐王﹑魏王皆親子也﹐以朝廷之故﹐疏遠隔絕。魏王病旣歿﹐然後一往﹔太皇太后疾已革﹐然後徐王得入。進退羣臣﹐必隨天下之望﹐不以己意爲喜怨賞罰﹐故至公無私之徳﹐𨿽匹夫匹婦之口﹐亦能道之。臨朝九年﹐未嘗少自娛樂﹐焦勞刻苦﹐以念生民﹐所以如此者﹐豈有他哉﹖凡爲趙氏社稷﹐宋室宗廟﹐專心一意﹐保佑陛下也﹐故身當其勞苦﹐使陛下享其安逸。昔章獻明肅時﹐親黨多僥幸濫恩﹐仁宗旣親萬機﹐不免釐革﹐故小人不能無怨。今太皇太后臨朝以來﹐左右請求﹐一切拒絕﹐內外肅然﹐蓋以朝廷不可無紀綱﹐故身當其怨而使陛下坐收肅淸之功。陛下如欲報太皇太后之徳﹐莫若循其法度而守之。祖宗以來﹐惟以徳澤結百姓之心﹐欲四海安靜無事。仁宗行之四十二年﹐天下至今思之﹐恭惟太皇太后之政事﹐乃仁宗之政事也。然仁宗皇帝聖性寬裕﹐不忍拒人﹐內降濫恩﹐其後比比而有﹐惟太皇太后嚴正至靜﹐不可干犯﹐故能斥逐姦邪﹐裁抑僥幸﹐九年如一。故𨿽徳澤深厚﹐結於百姓﹐而小人怨者不少矣。﹞

今必有小人進言曰﹕『太皇太后不當攺先帝之政﹐逐先帝之臣。』此乃離間之言﹐不可不察也。當陛下嗣位之初﹐太皇太后聽政之日﹐臣民上書者以萬數﹐皆言政令有不便者。太皇太后因天下人心欲攺﹐故與陛下同攺之﹐非以己之私意而攺也。旣攺其法﹐則作法之人及主其法者﹐有罪當逐﹐陛下與太皇太后亦以眾言而逐之。其所逐者﹐皆上負先帝﹐下負萬民﹐天下之所讎疾﹐眾庶所欲同去者也﹐太皇太后豈有憎愛於其間哉﹗顧不如此﹐則天下不安耳。﹝案﹕《範太史集》此下有云﹕惟陛下淸心照理﹐辧察是非﹐斥遠佞人﹐深拒邪說。有敢以姦言惑聖聽者﹐宜明正其罪﹐付之典刑﹐痛懲一人﹐以儆羣慝﹐則帖然無事矣。陛下若稍入其語﹐不正其罪﹐則恐姦言邪說﹐繼進不已。萬一追報之禮小有不至﹐則於太皇太后聖徳無損而於陛下孝道有虧﹐必大失天下人心。陛下豈不見司馬光以公忠正直爲天下所信服﹐陛下與太皇太后用以爲相﹐海內之人﹐無不欣悅﹐光沒之日﹐無不悲哀﹐乃至茶坊酒肆之中﹐亦事其畫像。光所以得人心如此者﹐爲其能輔佐陛下﹐與太皇太后功及天下也。以光之功比之太皇太后止是萬分之一﹐而百姓思之如此﹐而況太皇太后有天地之恩﹐於陛下有父母之徳﹐於生民四海愛戴﹐思慕無窮。陛下若聽小人讒說﹐或追報有所不至﹐或輕攺其政事﹐豈不大失天下人心乎﹗人心離於下﹐則天變見於上﹐陛下𨿽欲爲善以救之﹐攺過以補之﹐亦無及矣。夫孝者萬行之本﹐本旣不立﹐則其餘何足觀焉﹗夫小人之情﹐非爲朝廷之計﹐亦非爲先帝之事﹐皆爲其身之利也。日夜伺候﹐欲逞其恨者久矣。﹞今太皇太后新棄天下﹐陛下初攬政事﹐乃小人乘間伺隙之時也﹐故不可不預防之。此等旣上誤先帝﹐而今又欲復誤陛下﹐天下之事﹐豈堪小人再破壞耶﹗」﹝《紀事本末》卷九十。案﹕《範太史集》此下有云﹕臣等恭聞陛下﹐自太皇太后寢疾﹐朝夕不離左右﹐躬親藥膳﹐夜不解帶﹐憂瘁泣涕﹐形於顏色。自遭變故以來﹐哀慕毀瘠﹐中外具聞﹐喪服之禮﹐務從至隆﹐又復詔發揚太皇太后聖徳﹐推恩髙氏﹐此大孝之極也。至親之際﹐無所閒然。然而臣等猶言及此者﹐竊聞以小人眾多﹐恐置陛下於有過之地也。如臣等所言﹐𨿽萬萬無之﹐然不敢不慮於未然。或有纖芥流聞於外﹐則臣等上負陛下﹐不先言之罪大矣。不勝憂國愛君之至﹐惟陛下深畱聖思。取進止。貼黃﹕臣等伏見英宗卽位之初﹐小臣中有張唐英者﹐上愼始書﹐預言不宜追尊濮王。近臣中惟司馬光先言之。其後﹐建議者上誤英宗追尊濮廟﹐舉朝皆以爲不可。朝廷𨿽盡逐臺諫而言者不息﹐英宗終不能奪眾論﹐聖意但悒怏而已。及神宗卽位﹐深悔英宗不從眾言﹐遂擢張唐英爲禦史﹐而司馬光大被信任。今小人進言﹐臣等固未知其有無﹐然不敢不預﹐言者亦慮朝廷旣有其端﹐則忠正之士必爭論不已﹐不惟上撓聖懷﹐亦使天下聞而不平。人心一離﹐不可復收﹐陛下他日追悔無及﹐臣等憂懼危慄﹐實在於此﹐惟陛下深察云。《續宋編年資治通鑑》﹕蘇軾先約祖禹上章論列﹐軾章已就﹐見祖禹章曰「公之文﹐經世之文。軾於朝廷文字失於過當﹐不若公之言皆可行也。竊願附名﹐於『臣』下加一『等』字。」畢沅《通鑑》云﹕戊申﹐並臣七上表請聽政。太皇太后旣崩﹐人懷顧望﹐莫敢發言﹐翰林學士範祖禹慮小人乘間爲害﹐乃上疏曰「陛下方總攬庶政﹐延見羣臣」云云同。又案﹕《編年備要》云﹕祖禹懷不能已﹐越日又上奏。據《範太史集第二札子》有云﹕臣竊惟太祖受天眷命﹐剗革五代之亂﹐櫛風沐雨﹐爲子孫立萬世之基。太宗平一海內﹐守之以文。由眞宗至於神宗﹐皆致太平﹐海內晏安百三十有四年﹐𨿽三代之盛﹐未有如此其久者也。自古創業之君﹐起於細微﹐身歷艱難﹐親履勤勞﹐先有功及民﹐然後享天下之奉﹐故失之者常少﹔守成之主﹐生於深宮﹐不歷艱難﹐不履勤勞﹐無功及民﹐而享天下之奉﹐故失之者常多。是以古人有言「創業非難﹐守成爲難」﹐蓋危亡必起於治安﹐禍亂必生於逸豫也。今陛下承六聖之遺烈﹐守百三十有四年之大業﹐當思天下者﹐祖宗之天下﹐不可一日而怠﹔人民者﹐祖宗之人民﹐不可須臾而忘﹔百官者﹐祖宗之百官﹐不可私非其人﹔府庫者﹐祖宗之府庫﹐不可用非其道。常自抑畏﹐儆飭聖心﹐一言一動﹐如祖宗臨之在上﹐質之在旁﹐則可以長享天下之奉而不失矣。自元丰之末﹐時運艱厄﹐先帝早棄天下。陛下嗣位﹐幸賴先太皇太后以大公至正爲心﹐罷王安石﹑呂惠卿等所造新法而行祖宗舊政﹐故社稷危而復安﹐人心離而復合。乃至契丹主亦與其宰議曰「南朝專行仁宗皇帝政事﹐可敕燕京畱守﹐使戒邊吏守約束﹐無生事。」陛下觀戎狄之情如此﹐則中國人心可知也。先太皇太后日夜苦心勞力﹐以爲陛下立太平之基﹐九年之間﹐安靜無事﹐已有成效﹐陛下但由此以持循﹐則成康之隆不難致也。臣願陛下守之以靜﹐毫朆無所攺爲﹐恭己以臨之﹐虛心以處之﹐詔左右大臣﹐動必循守祖宗法度﹐陛下躬攬於上﹐諮諏善道﹐察納讜言﹐則並臣邪正﹐萬事是非﹐必皆了了於聖心矣。夫水所以能照毛朆而物無所隱﹐其形者至平也﹔鏡所以能鑑妍詀而人無所遁﹐其迹者至明也。使水﹑鏡自動﹐則𨿽山嶽不能見也。人心亦然﹐惟至公可以見天下之私﹐惟至正可以見天下之邪﹐惟至靜可以見天下之動。荀卿曰「虛一而靜﹐謂之淸明。」聖人淸明燭理﹐生於心之虛一也。陛下何不觀先太皇太后自英宗﹑神宗時不出房闈﹐未嘗知天下之事﹐一旦臨朝﹐所行之政﹐上當天意﹐下合人心﹐其故何哉﹖惟至公﹑至正﹑至靜而已。夫小人之情專爲私﹐故不便於公﹔專爲邪﹐故不便於正﹔專於動﹐故不便於靜。惟欲人君多所作爲﹐朝廷多所變動﹐則已有所希冀於其間矣。若朝廷守靜﹐上下各安其分﹐則小人何所望哉﹖今陛下旣親萬機﹐小人必欲有所動搖﹐而懷利者亦皆觀望。臣願陛下上念祖宗之艱難﹐先太皇太后之勤勞﹐痛心疾首﹐以聽用小人爲刻骨之戒﹐守元祐之政﹐當堅如金石﹐重如山嶽。山嶽不可移﹐聖政不可攺也﹐金石可破﹐聖心不可變也。使讒邪者不能進說﹐觀望者亦皆革心﹐則自今以往﹐朝廷淸明﹐必日勝一日﹐歲勝一歲矣。陛下如以臣言爲然﹐乞因大臣奏事之時﹐明示以聖意所向﹐使中外一心﹐歸於至正﹐則天下幸甚。臣久侍帷幄﹐不敢自同於眾人﹐恐有姦言邪說﹐惑誤天聽﹐故臣近與蘇軾先事上奏﹐必蒙省覽。陛下聖學稽古﹐不必遠師﹐前世之事﹐惟是儀型。仁宗法則太皇﹐使天下熙熙然。至於昆虫艸木﹐各安其生﹐則臣之志願也﹐不勝區區之愚。取進止。﹞

１﹑十月﹝案﹕錢大昕《朔閏考》﹕是月乙巳朔。﹞丙午﹐中書舍人呂陶言「臣伏以太皇太后保佑聖躬於今九年﹐垂簾聽政﹐天下安治﹐一旦棄四海之養﹐凡在臣庶﹐痛心泣血﹐無所迨及。然臣於此時﹐以無可疑而爲疑﹐以不必言而言。蓋自太皇太后垂簾以來﹐屏黜凶邪﹐裁抑僥幸﹐橫恩濫賞﹐一切革去﹐小人之心﹐不無怨憾。萬一或有姦邪﹑不正之言﹐上惑聖聽﹐謂太皇太后斥逐舊臣﹐更攺政事。今日陛下旣親萬機﹐則某人宜復用﹐某事宜復行。此乃治亂之端﹐安危之機﹐君子小人消長之兆﹐在陛下察與不察也。若元祐初﹐臣任臺諫官﹐嘗因奏事簾前﹐恭聞徳音宣諭云﹕『朝廷政事﹐於民有害﹐卽當更攺﹐其他不系利害﹐亦不須攺。每攺一事﹐必說與大臣﹐恐外人不知。』臣思此語﹐則太皇太后凡有更攺﹐固非出於私意﹐蓋不得已而後攺也。至如章惇悖慢無禮﹐呂惠卿姦邪害物﹐蔡確毀謗大不敬﹐李定不持母喪﹐張誠一盜父墓中物﹐宋用臣掊斂過當﹐李憲﹑王中正邀功生邊事﹐皆自積惡已久﹐罪不容誅。則太皇太后所攺之事﹐皆是生民之便﹐所逐之臣﹐盡是天下之惡﹐豈可以爲非乎﹗臣又聞昔者明肅皇太后稱制之日﹐多以私恩徧及親黨﹐聽斷庶務﹐或致過差。及至仁宗皇帝親政之初﹐臣下遂有希合上意﹐言其缺失。仁宗察見情僞﹐降詔止絕﹐應明肅皇太后垂簾日所行詔命﹐已經施行﹐遇諸般公事﹐更不得輒有上言。於是天下之人﹐皆謂仁宗深念社稷之功﹐能全子母之愛﹐聖徳廣大﹐度越古今﹐載在史冊﹐垂範後世﹐陛下所宜法而行之。」﹝《紀事本末》卷九十一﹐又卷百一。﹞

２﹑庚寅﹐監察禦史來之邵言「著作佐郎張耒除起居舍人。按耒性質獧薄﹐士望素輕﹐𨿽經權用﹐資格猶淺。平居惟以附依權貴﹐供撰書疏﹐以謀進取爲事﹐故縉紳之論未嘗少與其爲人﹐而執事大臣﹐獨以爲賢也。望寢耒成命﹐以慰士論。」﹝《紀事本末》卷百一。﹞

３﹑侍禦史楊畏言「張耒近除起居舍人﹐命下﹐以耒持論喧然﹐以爲未允。按耒𨿽精工文辭﹐而素行輕傲﹐言揚歷﹐則資淺﹔論人才﹐則望輕。止緣請謁宰臣執政之門﹐或造膝密交﹐或代爲文字﹐故大臣力爲援引﹐命以此官。伏望罷耒新命﹐以協輿情。」先是﹐呂大防欲用侍禦史楊畏爲諫議大夫﹐要範純仁同書名進擬﹐純仁曰「上新聽政﹐諫官當求正人﹐畏傾邪不可用。」大防素稱畏敢言﹐且先密約畏助己﹐謂純仁曰「豈以畏嘗言公耶﹖」蘇轍時在旁﹐因誦畏彈文。純仁曰「純仁初不知也。」然除目不敢與聞﹐遂因求避位。大防竟超遷畏爲吏部侍郎。純仁恐傷大防意﹐不復爭。﹝原注﹕此據邵伯溫《辧誣》及《聞見錄》《範純仁墓志行狀﹟言行錄》刪修。﹞畏尋上疏案﹕《續宋編年資治通鑑》云﹕畏爲禮部侍郎﹐首叛呂大防﹐上疏云云同。言「神宗皇帝更法立制以垂萬世﹐乞賜講求法制﹐以成繼述之道。」上卽召畏登殿﹐詢畏以先朝故臣孰可召﹐朕皆不能盡知﹐可詳具姓名密以聞。畏卽疏章惇﹑安燾﹑呂惠卿﹑鄧溫伯﹑李淸臣等行義﹐各加題品﹔且密奏書萬言﹐具言神宗所以建立法度之意﹐乞召章惇爲宰相。上皆嘉納焉。﹝《紀事本末》卷百一。原注﹕此據王銍元祐八年《補錄》十二月事。今因畏遷禮部侍郎﹐附見。《補錄》稱禮部侍郎楊畏﹐則畏遷禮侍必在十一月末﹐或十二月初也。﹞

４﹑庚子。﹝《長編》卷三百七十五﹕元祐元年四月乙巳﹐詔八路選人歸吏部差遣。原注﹕八年十月二十六日﹐呂大防云云。案﹕原文已佚。﹞

１﹑十一月﹐﹝案﹕錢大昕《朔閏考》﹕是月乙亥朔。﹞先是﹐樞密院出劉瑗等以下十人姓名﹐並換入內供奉官。後數日﹐樞密院復出內批﹐以劉惟簡﹑隨龍除內侍省押班﹐權入內押班﹔梁從政內侍省都知。命旣下﹐中書舍人呂希純封還詞頭。﹝《紀事本末》卷百一。﹞戊戌﹐執政同進呈希純狀﹐上曰「只爲京中闕人﹐兼有近例。」大防曰「𨿽如此﹐眾議頗有未安。」忠彥曰「此與馮宗道﹑梁惟簡例正相似。」轍曰「此事非謂無例﹐蓋爲親政之初﹐中外拭目以觀聖徳﹐首先擢用內臣﹐故眾心驚疑耳。然臣等前者不能仰回聖意﹐至使宣布於外﹐以致有司封駮﹐此皆臣等罪也。」奉世曰「𨿽有近例﹐外人不可戶曉﹐但以卒然施行爲非耳﹗」大防曰「致令人言﹐浼瀆聖聽﹐此實臣罪。今若不從其言﹐其除命舍人亦未肯奉行﹐專益滋章﹐於體不便。」上釋然曰「除命且畱﹐俟祔廟取旨可也。」旣退﹐大防等知上從善如流﹐莫不相慶。﹝《紀事本末》卷百一。﹞

２﹑翰林學士兼修國史範祖禹言「近聞陛下召內人十人﹐而李憲之子亦在其中﹔又召數人﹐而王中正之子亦在數中。中外之臣﹐以至民庶﹐無不藉藉私議﹐深以爲憂。﹝案﹕《範太史集》此下有云﹕皆言執政大臣不能固執﹐置陛下於有過之地﹐自今更有大於此者﹐驟加召用﹐必駭眾聽。若大臣又不能固執﹐則朝廷全無紀綱﹐公議遂廢﹐其於聖徳爲損不細。﹞何者﹖陛下初親庶政﹐今方逾月﹐四海之人﹐傾耳屬目﹐未嘗聞行一美政﹐訪一賢臣﹐先進用內臣﹐如此眾多﹐必謂陛下私於近習。伏望聖慈更加審察﹐特賜追攺﹐以安中外之心。」不報。庚寅﹐遂請對垂拱殿札子﹐﹝案﹕《範太史集論召內臣札子》爲十一月十一日﹐此《論邪正札子》下注云十一月十六日﹐崇政殿進呈﹐奉旨畱中。據《朔閏考》﹐是月己巳朔﹐前丙戌爲十一日﹔此十六日﹐庚寅也。據補「庚寅」二字。﹞言「臣伏見熙寧之初﹐王安石﹑呂惠卿等造立新法﹐先言天不足畏﹐眾不足從﹐祖宗不足法﹐使朝廷不懼滅異﹐不卹眾言﹐悉變更祖宗舊制﹐案﹕範太史《集》作「舊政」。故多引小人以誤先帝。﹝案﹕《範太史集》此下有云﹕勛舊之臣﹐屏棄不用﹔忠正之士﹐相繼引去。又啟導先帝﹐用兵開邊﹐結怨夷狄。至熙寧七八年間﹐天下愁苦﹐百姓流離。幸賴先帝聖明覺悟﹐再罷安石﹐兩逐惠卿﹐終元丰之世﹐不復召用。而所引小人﹐已布滿中外﹐不可復去。如蔡確連起大獄﹐王韶開邊熙河﹐章惇開邊湖南﹐沈起引惹交賊﹐寇陷三州﹐朝廷討伐﹐前後死傷二十萬。呂惠卿﹑沈括﹑兪充﹑李稷﹑種諤等興造西事﹐死傷又二十萬。先帝悔悼﹐親諭輔臣曰「安南﹑西師死傷皆不下二十萬﹐朝廷不得辭其咎。」又言「呂惠卿可誅。」元丰之末﹐吳居厚行鐵冶之法於京東﹐王子京行茶法於福建﹐蹇周輔行鹽法於江西﹐李稷﹑陸師閔﹑李元輔行茶法﹑市易於西川﹐劉定教保甲於河北﹐諸路之民﹐皆愁苦嗟怨﹐比屋思亂。當此之時﹐人心懍懍﹐朝夕不保。﹞幸賴陛下與先太皇太后早從眾言﹐悉罷新法﹐修復舊政﹐天下之民﹐如解倒懸。九年之中﹐海內晏安﹐事理無疑﹐明如日月﹐外至戎狄﹐無不咸賴。惟是向來所逐小人﹐日夜伺候﹐今日事變﹐妄意陛下不以修攺法度爲是﹐如使小人得至朝廷﹐必進姦言﹐上以惑誤陛下﹐次以傾害善人﹐下以脇持羣臣。萬一陛下過聽而小人復用﹐豈惟正人不敢立朝﹐恐宗室自此陵遲﹐不復振矣。」﹝《紀事本末》卷百一。案﹕《範太史集》此下有云﹕臣每思元丰之末人心已離﹐不意朝廷復有今日﹐所以不避萬死爲陛下明言之。伏望陛下常以社稷爲念﹐深懲小人傾危國家﹐明諭執政大臣﹐凡向來所逐﹐除已死亡外﹐存者屏廢﹐永不復用﹐則海內無不安枕矣。《續宋編年資治通鑑》﹕範祖禹言「漢有天下四百年﹐唐有天下三百年﹐及其亡也﹐皆由宦官﹐同一軌轍﹐蓋與亂同事﹐未有不亡者也。漢自元帝任用石顯﹐委以政事﹐殺蕭望之﹑周堪﹐廢劉向等﹐漢之基業﹐壞於元帝。唐自明皇使髙力士省決章奏﹐宦官始盛﹐李林甫﹑楊國忠皆自力士以進﹐唐亡之禍﹐基於開元。熙寧﹑元丰間﹐內臣李憲﹑王中正﹑宋用臣者三人最爲魁傑。憲總兵熙河﹐中正總兵涇原﹐震動內外﹔憲陳再舉之策﹐以至永樂陷沒﹔用臣興土木之役﹐爲國斂怨﹐此三人𨿽加誅戮﹐未足以謝萬姓。朝廷只從寬典﹐量加廢黜﹐𨿽憲已死﹐中正﹑用臣猶存。陛下近召內臣十人﹐續又召數人﹐而李憲﹑王中正之子皆在其中﹐又除押班二人﹐帶禦器械二人﹐中外無不駭愕。旣而聞二人以執政言其有過先罷﹐三人以舍人繳詞頭且輟﹐然前來指揮﹐首違故事。又李憲﹑王中正之子旣得入侍﹐則中正﹑用臣亦將進用﹐人心不得不憂﹐臣所以敢極言之。陛下與太皇太后聽政之初﹐外逐蔡確﹑章惇﹑呂惠卿等及羣小人﹐故朝廷肅淸﹐內外皆無凶人﹐故天下安靜﹐近古內外肅淸﹐未有如今日也。陛下誠能聽臣之言﹐悉追罷用內臣﹐指揮未到﹐別與差遣﹔已入者﹐復援外官﹐則內外之人﹐稱頌聖徳﹐萬口一辭。」上曰「所召內臣﹐朕豈有意任用﹐欲各與差遣爾。」祖禹乃退。又案﹕此爲《論宦官札子》。《範太史集》於此《札子》下注云﹕與《論邪正札子》同日上。《紀事》未載﹐今附此。而《續宋編年資治通鑑》於文多所刪節﹐今據集中補錄之。案「漢之基業﹐壞於元帝」下有云﹕東漢鄧後臨朝﹐中官用事﹐手握王爵﹐口含天憲﹐順帝以後﹐五侯專朝。桓帝﹑靈帝之時﹐十常侍擅天下子弟親黨﹐割剝百姓﹐毒流四海﹐附之者寵及三族﹐違之者滅及五宗﹐大考黨獄﹐夷戮天下名士﹐於是黃巾賊起﹐朝野崩離。及袁紹誅宦官﹐獻帝奔播困餓﹐而曹操因之以篡云云。又「唐亡之禍﹐基於開元」下有云﹕肅宗任李輔國﹐未年寢疾﹐輔國以兵劫遷明皇於西內﹐殺張皇后及二王﹐明皇以憂崩﹐肅宗以駭沒。貴爲天子﹐上不保其父﹐中不保其身﹐下不保妻子﹐由用輔國一人而已。代宗用程元振﹐功臣畏讒﹐吐蕃寇陷京師﹐播遷於陜。徳宗用宦官分領神策禁兵﹐其後天子由其所立﹐唐室終以此亡。憲宗服金丹躁忿﹐爲陳洪志所弒﹐敬宗爲劉克明所弒。文宗欲討憲宗之賊﹐謀泄﹐仇士良殺四宰相及朝臣﹐滅其族﹐流血成渠﹐朝廷半空﹐文宗憂憤﹐以至於沒。武宗以後﹐皆由宦官所立。僖宗呼田令孜爲父﹐天下大亂﹐黃巢賊起﹐播遷於蜀﹐又幸興元。楊復恭自稱「定策國老」﹐呼昭宗爲「負心門生天子」。劉季述等廢昭宗於東內。韓全誨等劫昭宗﹐幸鳳翔﹐於是崔裔誅中官﹐而朱全忠劫遷昭宗﹐遂弒之。漢﹑唐亡國之禍﹐其酷如此﹐後之人主﹐可不以爲刻肌刻骨之戒哉﹖太宗時﹐王繼恩有平蜀之功﹐中書欲除宣徽使﹐太宗曰「朕讀前代書史﹐不欲宦官預政事。宣徽使﹐執政之漸也。」宰相懇言繼恩有大功﹐非此不足以賞。太宗切責宰相等﹐乃命學士別立宣政使之目﹐以使繼恩。布衣韓拱辰詣檢院上言繼恩功大賞薄﹐太宗大怒﹐以拱辰妖言惑眾﹐杖脊黥面﹐配流崖州。太宗可謂深鑑前古而塞禍亂之源矣。英宗服藥﹐任守忠往來交搆兩宮﹐致慈聖太后與英宗不相悅。言者劾奏其罪﹐貶蘄州安置﹐盡逐其黨。然後慈聖﹑英宗母子如初﹐宮省肅淸云云。「未有如今日也」下有云﹕祖宗法度所以維持﹐後世不可輕變﹐陛下柰何先自壞之﹖陛下所以享南面之尊﹐蒙已成之業﹐四方萬里奔走﹐而聽命者以朝廷公正﹐天下心服也。陛下可不愼乎﹗法度規矩﹐增修徳政﹐使過於垂簾之時﹐然後不失天下之望。今未及進一賢﹐行一善﹐先驟用中官。如此之盛﹐四方聞之﹐必以爲政出宮掖﹐無復綱紀﹐如衰季之世﹐豈不大失人心哉﹖夫人心一失﹐欲復收之甚難。陛下若作一二事﹐使中外悅服﹐四方悚動﹐則他日所爲﹐有順流之易﹐人心先信故也。若作一二事﹐使中外憂疑﹐四方解體﹐他日𨿽有美意﹐人已不信在前﹐豈得便心服乎﹖如此而望徳業之光﹐名譽之隆﹐非臣之所知。今中官止是陛下左右給事使令﹐臣𨿽至愚﹐亦知其必未害政之事。然欲治外者﹐必先治內﹔欲治遠者﹐必先治近﹐是以明王愼選左右。壬人﹐堯﹑舜畏之﹐佞人﹐孔子遠之﹐恐其有損而不自覺也。昔唐之時﹐仇士良教其黨曰「天子不可令閒常﹐宜以奢靡﹐娛其耳目﹐使日新月盛﹐無暇更及他事﹐則吾輩可以得志。愼勿使之讀書﹐親近儒生﹐彼見前代興亡﹐心知憂懼﹐則吾輩疏斥矣。」士良以此固其權寵﹐故能專恣二十餘年。夫漢﹑唐之事﹐當今必無。然以先帝天資英睿﹐聖學髙明﹐可謂不世出之主﹐而內外爲小人所誤﹐外興師旅﹐內興百役﹐先帝未嘗享太平之樂﹐終以憂勤損壽。凡不便之事﹐皆羣小所爲﹐而使先帝受天下之謗﹐臣常痛之﹐故不欲陛下復近小人﹐蓋以此也。云云。「萬口一辭下」有云﹕以爲至美﹐乃可以解眾庶之惑﹐洗陛下之謗﹐此如反掌之易﹐何難而不爲哉﹖自聞近日兩次指揮以來﹐外議洶洶﹐皆云大臣不能爭執﹐陛下於過舉臺諫之臣﹐又皆畏避中人﹐莫敢一言。但恐陛下未之知耳﹐若使之知必不爲。臣侍經筵八年。日望一日﹐歲望一歲﹐期陛下爲令徳之主﹐惟恐有纖毫之失﹐故不避違拂聖意﹐數進苦口之言。陛下每畱睿聽﹐以臣愚直見知﹐臣亦不量微力﹐竊以獻納自任。今玆事體﹐實系朝政污隆﹐人情去就﹐臣義均休戚榮辱﹐不忍默默坐視﹐敢冒萬死而獻其忠﹐惟陛下裁察。取進止。﹞

１﹑十二月﹝案﹕錢大昕《朔閏考》﹕是月甲辰朔。﹞乙巳﹐尙書右僕射呂大防言「乞放《唐六典》﹐委官置局﹐修成官制一書﹐爲國朝大典。仍乞修史院官兼領之。」﹝《紀事本末》卷九十三。案﹕畢沅《通鑑》云﹕甲寅﹐放《唐六典》修官制。蓋上言在初二日乙巳。而十一日甲寅下詔置局也。﹞

２﹑甲寅﹐詔令於祕書省置局。差範祖禹﹑王欽臣充編修官﹐內範祖禹兼領回報文字﹐宋匪躬﹑晁補之充檢討官﹐仍具畫一申尙書省。﹝《紀事本末》卷九十三。﹞

３﹑己未﹐降授通議大夫﹑提舉洞霄宮﹝案﹕「降授通議」至「霄宮」十一字﹐據《十朝綱要》補。﹞章惇復資政殿東﹝案﹕「東」字據《十朝綱要》補。﹞學士﹐﹝《長編》卷四百七十六﹕元祐七年八月癸亥﹐知湖州﹐復提舉洞霄宮。原注﹕云﹕八年十二月十六日﹐復資政殿學士。﹞散官﹝案﹕「散官」二字﹐據《十朝綱要》補。﹞呂惠卿復中大夫﹑提舉崇福宮。﹝《長編》卷四百六十八﹕元祐六年十二月辛巳﹐詔呂惠卿除光祿卿﹐分司。權給事中姚勔封還。罷之。原注﹕云﹕八年十二月十六日﹐復中大夫﹑崇福宮。案﹕《續宋編年資治通鑑》﹕十二月﹐章惇除資政殿學士﹐呂惠卿復中大夫﹐王中正復遙郡團練使。給事中吳安詩不書惇錄黃﹐中書舍人姚勔不艸呂惠卿﹑王中正告詞﹐皆不聽。《太平治迹統類》﹕己未﹐權給事中吳安詩言「章惇除資政殿學士﹐差遣依舊﹐所有錄黃未敢書讀行下。」詔依前降指揮。﹞

４﹑王子韶除集賢殿修撰。﹝《長編》卷四百七十七﹕元祐七年八月甲申﹐王子韶罷祕書監。原注﹕云﹕八年十二月十六日﹐除集校。案﹕《宋史本傳》﹕出知濟州﹐建言乞追復先烈以貽後法﹐復以太常少卿召﹐進祕書監﹐拜集賢殿修撰﹑知明州。﹞

５﹑丙寅﹐朝奉大夫郭知章奏﹕「臣竊見大河分東北之流數矣﹐議論蜂起﹐上惑朝廷之聽﹐至今未決﹐河北之民被患滋久﹐已失賦租﹐蕩析田畝﹐其害不可勝計。臣以謂地形有髙低﹐水勢有逆順﹐河道有淺深﹐河流有緩急利害﹐皆可目睹。方玆隆冬霜降﹐水落復槽﹐則利害猶易辦也。臣比緣使事至河北﹐自澶州入北京﹐渡孫村口﹐見水趨東者﹐河甚闊而深﹔又自北京往洺州﹐過楊村淺口復渡﹐見水之趨北者靉十分二三﹐然後知大河可以閉北而使行東無疑也。今東流之河﹐卽商胡之故道﹐詢諸父老﹐具言舊行此七十餘年矣。今者水之復行天也﹐殆非人力也。夫東流之利甚博﹐其大略則存溏泊也﹐通禦河也﹐固北都也﹐復民田也。至堤防之費﹐兵夫之役﹐官員之數﹐芟艸之用﹐所省不貲﹐則臣言爲可取。乞早降睿旨﹐下都水監相度施行。」﹝《長編》卷五百十七﹕元符二年十月甲子﹐郭知章等以導河東流之議無功。原注﹕附載元祐八年十二月二十三日郭知章奏疏。今據原注輯此﹐又見三月癸酉。案﹕《續宋編年資治通鑑》云﹕是歲﹐河決內黃。《長編》卷五百十七原注﹕曾孝廣論河事不合﹐水官卒建東流之議﹐已而河決內黃﹐俾孝廣按行﹐因得行其素志。《宋史﹟本紀》﹕是歲﹐河入徳淸軍決內黃口。《河渠志》三﹕五月﹐水官卒請進梁村上﹑下約﹐束狹河門。旣涉漲水﹐遂壅而潰。南犯徳淸﹐西決內黃﹐東淤梁村﹐北出闞村﹐宗城決口復行魏店﹐北流因淤遂斷﹐河水四出﹐壞東郡浮梁。十二月丙寅﹐郭知章奏云云。於是吳安持復兼都水。《宋史﹟馬默傳》﹕初﹐元丰間﹐河決小吳﹐因不復塞﹐縱之北流。元祐議臣以爲東流便﹐水官遂與之合。默與同時監司上議﹐以北流爲便。禦史郭知章復請從東流﹐於是作東西馬頭﹐復故道爲長堤壅河之北流者﹐勞費甚大。明年﹐復決而北﹐竟不能復使之東。﹞

仁和張大昌輯注

卷九

哲宗

△紹聖元年﹝甲戌﹐一○九四﹞﹕﹝《長編》卷四百八十五紹聖四年四月丁酉日下原文有云﹐詔元丰八年五月以後至元祐九年四月十一日終﹐是四月以前當稱元祐九年。竊考《長編》﹐元符元年六月攺元﹐其正月上已書元年﹐此當依彼文例書元。﹞

１﹑正月﹝案﹕錢大昕《朔閏考》﹕是月癸酉朔。己卯﹐責授左武衛將軍﹑分司南京﹑許於本處居住張誠一追復舊官。《長編》卷三百七十九﹕元祐六年戊戌﹐朱光庭言張誠一邪險﹐乞重行黜責。原注﹕六年五月十八日﹐責授客省使﹑太平觀。紹聖元年正月七日﹐追復舊官。﹞

２﹑庚辰﹐議開雞爪河。﹝《長編》卷四百八十﹕元祐八年正月丁未﹐範百祿言回河。原注﹕趙鼎臣《河渠書》云﹕八年四月﹐吳安持奏乞開雞爪河。又紹聖元年正月八日﹐有開雞爪河事。與鼎臣所載不同。案﹕原文已佚。畢沅《通鑑》雲﹕水官請權堰梁村﹐縷斷張包等河門﹐閉內黃決口﹐開雞爪﹐疏口地﹐回河東流。於是詔遣中書舍人呂希純﹑殿中侍禦井亮采乘傳相視﹐且會逐司定議。偁議以爲﹕「東流闊處無二百步﹐益以漲水﹐何可勝約。去歲嘗聞雞爪十五餘丈﹐未幾生淤﹐形勢可見。一日東流旣不容﹐北流又悉閉﹐上壅橫潰之患﹐可勝道哉﹗請先導張包以存北流﹐修西堤以備漲水﹐因其順快﹐水流旣通﹐則河將自成矣。」時獨東路提刑上官均與偁議合﹐而眾相論難﹐累日不決。乃周視東北流﹐較形勢﹐審利害﹐會逐司詰之﹐曰「將濬雞爪以決東河於北流﹐可乎﹖」水官曰「不可。張包存則東流敗矣。」詔使曰「審爾﹐則水之趨北﹐勢也﹐柰何逆之﹗」由是從偁議﹐奏請存張包而治北流。會詔中格﹐復罷。﹞

３﹑丁亥﹐左司諫虞策言「今歲大河水入徳淸軍城﹐一城生聚被害者眾﹐蓋是水司失於預備。若選臣僚與熟於河事之人仔細行視﹐必可以見得將來水勢所向緊慢﹐於逐處州縣鎭城預作堤防﹐免公私倉卒受患。」詔令都水監丞鄭佑等並本路安撫司及轉運司﹑提刑司相度聞奏。先是﹐都水司者吳安持奏﹕﹝案﹕《宋史河渠志》三﹕安持言「近準朝旨﹐已堰斷魏店剌子﹐向下北流一枝斷絕。然東西未有堤岸﹐若漲水稍大﹐必披灘漫出﹐則平流在北京﹑恩州界﹐爲害愈甚」。﹞「乞塞梁村口﹐縷張包口﹐開淸丰口以東雞爪河。」三省卽令安持與北京畱守相度施行。時蘇轍以祈穀宿齋﹐不與也。﹝案﹕《欒城集﹟潁濱遺老傳》云﹕正月﹐安持奏乞塞梁村口﹐縷張包口﹐開淸丰口以東雞爪河。八日﹐轍以祈穀齋宿﹐卽令安持與北京畱守司相度。是月癸酉朔﹐八日爲庚辰日也。﹞呂大防爲山林使﹐行有日矣。轍見大防於待漏﹐語及河事﹐大防直視曰「此大事﹐不可不愼。」轍曰「誠然﹐公亦宜愼之。」範純仁舊不直東流議﹐轍告純仁曰「當與微仲議定﹐乃令西去。」純仁曰「命已下﹐柰何﹖」轍曰「事有理﹐誰敢不從﹗」卽議於皇儀門外而再降指揮﹐使都水監與本路安撫﹑轉運﹑提點刑獄司議﹐可卽一面施行﹐有﹖議疾速聞奏。純仁始意與大防背﹐至是乃相信服。﹝《紀事本末》卷百十二。﹞

４﹑戊子﹐三省言「權河北路轉運副使趙偁言﹕『恩冀舊河﹐旣已淤殿內黃﹐宗城不可復塞﹐而闞村一帶﹐乃大河所行之道﹐欲乞靉候冰消﹐卽開闞村等三河門﹐使伏槽之水就不順直卻行﹐開濬澶淵故道﹐準備分播漲水。』」是時水衡銳意回河﹐論奏以千百數。詔率下轉運司議﹐同列多畏﹐恐不敢正言﹐或以不知河事爲解。偁獨居中持議﹐不少假借﹐每沮卻之﹐因復上河議﹐其略曰「自頃有司回河幾三年﹐工費搔動半於天下﹐復爲分水又四年矣。古所謂分水者﹐因河流﹑相地勢﹐道而分之﹐蓋其理也。今乃橫截河流﹐置埽約以阨之﹐開濬河門﹐徒爲淵潭﹐其狀可見。況古道千里﹐其間又有髙處﹐故累歲漲落輒復自斷。臣謂當完大河北流兩堤﹐復修宗城口﹐廢上﹑下約﹐開闞村河門﹐使河流端直﹐以成深道。聚三河工費以治一河﹐一二年可以就緒﹐而河患庶幾息矣。」八年二月﹐水官議以北流淺小﹐可爲軟堰﹐權閉﹐漲則決之。趙偁上議曰「臣竊以河事大利害有三﹐北河全河﹐患水不能分也﹔東流分水﹐患水不能行也﹔宗城河決﹐患水不能閉也。是三者﹐能去則爲利﹐未能去則爲害。今不謀此﹐而議欲專閉北流﹐止知一日可閉之利﹐而不知異日旣塞之患﹔止知北流伏槽之水易爲力﹐而不知闞村方漲之勢﹐未然並以入東也。請俟漲水伏槽﹐觀大河全盛之勢﹐以治東流﹑北流可矣。」於是詔罷軟堰。五月﹐水官又請進梁村上﹑下約﹐束狹河門。偁爭不能涉﹐旣涉漲水﹐遂壅而潰。南犯徳淸﹐西決內黃﹐東幹梁村﹐北出闞村﹐宗城決口復行魏店﹐北流因淤遂斷﹐河水四出﹐壞東郡浮梁。幅員數百里﹐縱橫散漫﹐漂廬舍﹐敗冢墓﹐遺民僅免者老弱﹐聚金堤上﹐哀號之聲數里不絕。是年冬﹐水官又請因河狹淺﹐權堰斷﹐使水勢入孫村口。明年﹐偁又上言「壅水爲患﹐著驗甚明﹐臣嘗進愚議﹐正謂此也。今有司又欲遷徳淸﹐並欲濬淸丰諸口﹐歸納故道。臣謂河過孟津初行平地﹐必須全流﹐乃成河道。禹之治水﹐自冀北抵滄棣﹐始播爲九河﹐以其近海而無患也。有司回河分水﹐八年之間﹐二渠分流﹐功卒不就﹐其勢可見﹐柰何又欲派分之邪﹖河自橫壠﹑六塔﹑商胡﹑小吳﹐百年之間﹐皆從西決﹐蓋河徙之常勢也。先帝睿斷﹐灼見河勢﹐且鑑屢閉屢塞之患﹐因順其性﹐使之北行﹐此萬世策也。自有司置埽創約﹐橫截河流﹐回河不成﹐因爲分水。初決南宮﹐再決宗城﹐三決內黃﹐亦皆西決﹐則地勢西下﹐昭然可見。今欲弭息河患﹐而逆地勢﹐戾水性﹐臣未見其能就效也。臣請閉闞村河門﹐修平鄕鉅鹿埽﹑焦家等堤﹐濬澶淵故道﹐以備漲水。如此﹐則五利全而河患息矣。」偁數建河議﹐水官均未能屈﹐或遣以甘言說偁曰「回河﹐上意也﹐公毋固執﹐恐自貽禍。」偁曰「人臣當官而行﹐惟職是視﹐安敢妄測主意﹐以負國也﹖」水官又請權堰梁村﹐縷斷張包等河門﹐閉內黃決口﹐開雞爪﹐疏口地﹐回河東流。於是詔遣中書舍人呂希純﹑殿中侍禦史井亮采乘傳相視﹐且會逐司定議。以爲﹕「回河大利害也﹐八年之間﹐役費不貲也﹐已試久矣﹐要當果決。今又欲權堰縷斷﹐首取之議﹐不敢同也。張包一帶﹐卽闞村舊河﹐中間空缺﹐距西堤七八十里﹐就使回河﹐悉爲縷斷﹐安能奭大河之訩哉﹖且東流闊去無二百步﹐益以漲水﹐何可勝納﹖去歲嘗開雞爪十五餘丈﹐未幾生淤﹐形勢可見。一日東流旣不容﹐北流又悉閉﹐上壅橫潰之患﹐何可勝言哉﹗請先導張包以存北流﹐修西堤以備漲水﹐因其順決﹐水流旣通﹐則河將自成矣。」是時獨東路提刑上官均與偁議合﹐而眾相論難﹐累日不決。乃詔周視東北流﹐較形勢﹐審利害。會逐司詰之﹐曰「將濬雞爪以決東河於北流﹐可乎﹖」漕憲曰「可﹐第無益耳。」又曰「將不塞張包以存北流﹐於東流可乎﹖」水衡曰「不可。張包存則東流敗矣。」詔使者曰「審爾﹐則水之趨北﹐勢也﹐柰何逆之﹖」由是從偁議奏﹐請存張包而治北流。旣施行矣﹐會中格﹐復罷。偁太息﹐謂其子曰「河無事﹐妄擾之耳。議者每以浸害塘濼﹐上惑朝廷﹐曾不知北流斷則塘濼遂淤矣。北流尙存則恩﹑冀﹑滄﹑景悉爲河南地﹐以河爲限﹐此大利也。元祐之末﹐浮梁幾危﹔紹聖之初﹐竟漂敗之﹐西警廣武﹐南抵澶淵﹐吾謂不上壅則下潰﹐旣已信矣。不三數歲﹐恐河無安定之理﹐誰當復爲上言之乎﹗」又大名府路安撫使許將言「大河東流﹐的確利害。度今之利﹐若捨故道﹐止從北流﹐則慮河下流已湮而上流橫潰﹐爲害益大。若直閉北流﹐東徙故道﹐則復慮受水不盡而破堤爲害。竊謂宜因梁村之口以行東﹐因內黃之口以行北﹐而盡塞諸口﹐以絕大名諸州之患。俟春夏水大至﹐乃觀故道﹐足以受之﹐則內黃之口可塞﹔不足以受之﹐則梁村之役可止。定其成議﹐則民心固而河之順復有時﹐可以保其無害。」詔﹕「令吳安持﹑鄭佑與本路安撫﹑轉運﹑提刑司官從長相度﹐具圖﹑狀保明聞奏﹐旣有未便﹐亦各具利害來上。」﹝《紀事本末》卷百十二。案﹕此係合前後爲論﹐所云八年二月五月云云﹐《長編》均未載。﹞

５﹑甲午。﹝《長編》卷四百七十八﹕元祐七年十月戊午﹐吳安持》賜服。原注﹕云﹕趙鼎臣《河渠志於此下載其父偁奏議﹐乞罷北外丞司。當考。今附注紹聖元年正月二十二日。案﹕今原文已佚﹐注亦無考﹐偁語見前。﹞

詔章衡敍集賢院學士﹐以刑部言三期滿應再敍也。﹝《長編》卷四百七十九﹕元祐七年﹑十二年﹐章衡並除集賢學士。原注﹕云﹕紹聖元年正月二十二日甲午﹐詔章衡敍集賢院學士﹐以刑部言三期滿應再敍也。不知此何以書﹐或誤。案﹕《長編》元祐七年十二月原注云或誤。則此自不誤﹐當存其文。﹞

６﹑辛丑﹐三省言「大河累年利害未決﹐又權都水使者吳安持與大名府路安撫使許將及河北轉運副使趙偁議論各不同﹐𨿽已令安持﹑都水監丞鄭佑與本路監司從長相度﹐慮更有異議﹐奏請往復﹐詔差中書舍人呂希純﹑殿中侍禦史井亮采乘驛放朝辭﹐限三日往北京取索都水監及本路安撫﹑轉運﹑提刑司所陳黃河利害文同議。如議論歸一﹐卽依前降指揮施行﹔如有異議﹐卽仰呂希純﹑井亮采定奪具圖﹑狀保明聞奏。」先是﹐範純仁面奏許將雙行梁村﹑內黃口﹐事理稍便﹐吳安持亦以爲然﹐卽詔安持一面施行。蘇轍曰「大河之勢東髙西下﹐去年北京畱守蒲宗孟以都城危﹐奏乞於西岸增築馬頭一百步﹐約水向東。朝廷指揮水官與安撫﹑提刑司保明﹐如委得北流﹑東流﹐上流別無疏虞﹐然後施行。逐司遂乞減馬頭一百步。然是秋漲水﹐爲馬頭所激﹐轉射東岸﹐漂蕩徳淸軍第一埽﹐爲害最大。及漲水稍落﹐不能東行﹐卻倒射西岸﹐恐須令逐司共議﹐乃得其實。」上曰「此事不小﹐當使眾人議之。」然已降指揮﹐越二日﹐三省奏事罷﹐上特宣諭曰「黃河利害﹐非小事也﹐已遣兩制以上官二人按行相度。」範純仁等皆曰「河上夫役將起﹐方議遣官﹐恐猶畱後事。」蘇轍曰「臣去年嘗乞遣官按行﹐是時太皇太后以爲水官只在河上﹐猶不能保河之東西﹐今驟遣人亦難決。」上曰「此事非細事﹐但使議論得實﹐𨿽遲一年亦何損。」於是專遣呂希純﹑井亮采往視。﹝《紀事本末》卷百十二。﹞

７﹑戶部言「淮東提刑司奏乞於本路戶部封椿並續收到坊場錢內撥賜五十萬貫充常平錢應副﹐乘時收糴斛斗﹐欲依所乞撥三十萬緡充常平糴本支用﹐除助役錢外﹐於所乞坊場錢內撥賜。」從之。﹝《紀事本末》卷百十。﹞

《續宋編年資治通鑑》﹕正月﹐駙馬都尉韓嘉彥於長公主虧禮不遜﹐擅宿外第﹐責置蘄州。案﹕《編年備要》﹕吏部侍郎彭汝礪言「周之王姬下嫁諸侯﹐車服不係﹐其夫猶執婦道以成肅雍之徳。今嘉彥以不能下長公主而廢﹐是以婦得以勝其夫。婦得以勝其夫﹐是子可以勝父﹐臣可以勝君。其源一開﹐其流有不可塞﹐不可不謹。」

又﹕除河東大銅錢禁。案﹕《宋史﹟本紀》﹕辛丑日。《食貨志》下二﹕熙﹑丰後﹐銅錢日少﹐鐵錢滋多。紹聖初﹐銅錢千遂易鐵錢二千五百。

１﹑二月﹝案﹕錢大昕《朔閏考》﹕是月癸卯朔。﹞甲辰﹐張利一除軍職。﹝《長編》卷四百四十九﹕元祐五年十月甲辰﹐蘇轍言利一不得軍情。原注﹕紹聖元年二月二日﹐又除軍職﹐尋罷之。案﹕《長編》卷四百八十一﹕元祐八年二月己酉﹐楊畏﹑來之邵言利一不足當任。詔利一罷知渭州。﹞

２﹑丁未﹐資政殿學士﹑通奉大夫﹑守戶部尙書李淸臣特授正議大夫﹑守中書侍郎﹐端明殿學士﹑右正議大夫﹑守兵部尙書鄧溫伯特授右光祿大夫﹑守尙書左丞。淸臣首倡紹述﹐溫伯和之。﹝《紀事本末》卷一百。原注﹕淸臣自時召自眞定未至也﹐後三日﹐遣使賜茶藥。《舊錄》云﹕上以淸臣﹑溫伯皆先帝舊臣故用﹐時初親政﹐紹述也。《新錄辧》曰﹕淸臣首倡紹述﹐以得柄用。《詩》曰「誰生厲階﹐至今爲梗。」淸臣之謂矣。自「上以」下二十字刪去。又卷九十三﹐又卷百一。案﹕《欒城後集﹟潁濱遺老傳》云﹕微仲之在陵下也﹐堯夫奏乞除執政﹐上卽用李邦直爲中書侍郎﹐鄧聖求爲尙書右丞。二人久在外﹐不得志﹐遂以元丰事激怒上意﹐邦直尢力舊法。《太平治迹統類》云﹕元祐八年十一月﹐楊畏上疏言「神宗皇帝更法立制﹐以垂萬世﹐乞賜講求﹐以成繼之道。」上卽召畏登對﹐詢畏以先朝故臣孰可召用者﹐朕皆不盡知其詳﹐具姓名密以聞。畏卽疏章惇﹑安燾﹑呂惠卿﹑鄧溫伯﹑李淸臣等行誼﹐各加品題﹔且密奏書萬言﹐且言神宗所以建立法度之意﹐乞召章惇爲宰相。上皆嘉納。《編年備要》云﹕溫伯請復名潤甫﹐尋卒。陳桱《通鑑續編》云﹕帝親政之初﹐見慮未定﹐範﹑呂諸賢在廷﹐左右弼謨﹐俾日邇忠讜﹐疏絕回遹﹐以端其志。向元祐之治業庶可守也。而李淸臣怙才躁進﹐陰覬政柄﹐首發紹述之說以隙國是﹐羣姦嗣之﹐重爲薦紳之禍。又云﹕潤甫嘗陳武王能廣文王之聲﹐成王能嗣文﹑武之道﹐以開紹述。故有是命。﹞

３﹑己酉﹐都水使者吳安持﹑都水監鄭佑言「勘會堰梁村﹑縷繼張包﹑閘內黃決口﹑疏口地﹑開雞爪河凡五事﹐乞據疏內相度同議已得歸一者﹐使聽一面施行。」詔令相度定奪黃河利害所相度逐件事理﹐可以先次興工﹐卽一面施行。﹝《紀事本末》卷百十二。﹞

４﹑葬宣仁聖烈皇后於永厚陵。﹝《紀事本末》卷九十一。案﹕畢沅《續通鑑》﹕夏國進馬﹐助太皇太后山陵﹔復遣使再議易地﹐詔不允。﹞

５﹑庚戌﹐集賢殿修撰﹑知慶州﹝案﹕《東都事略》作「廣州」。﹞蔣之奇除寶文閣待制。﹝《長編》卷四百八十一﹕元祐八年二月乙卯﹐之奇知慶州。又卷四百八十二﹕八年三月﹐之奇權戶部侍郎。原注﹕紹聖元年二月八日﹐自集撰除寶制》。案﹕《東都事略《蔣之奇傳》﹕哲宗立﹐除直龍圖閣﹐升發運使﹑天章閣待制﹑知潭州﹐以禦史言﹐降集賢殿修撰﹑知廣州。賊岑深攻陷新州﹐之奇遣鈐轄楊從先討平之。除寶文閣待制﹐再爲發運使﹐攺河北都轉﹑知瀛州。《宋史》本傳﹕廣州妖人岑深善幻﹐聚黨二千人﹐謀取新興﹐略番禺﹐據嶺表﹐羣不逞借之爲虐﹐其勢甚張。之奇遣鈐轄楊從先致討﹐生擒之。加寶文閣待制。南海饒寶貨﹐爲吏者多貪聲﹐之奇取前世牧守有淸節者吳隱之﹑宋璟﹑盧奐﹑李勉等﹐繪其象﹐建十賢堂以祀﹐冀變其習。《宋文鑑》卷四十曾肇《除之奇寶文待制制》云﹕三聖圖者﹐萃在延閣。儒學之士﹐列職其中。諷議持論﹐維時妙選。𨿽身在江海之上﹐而名近日月之光﹐則世以爲榮﹐任亦加重。具官蔣之奇﹐富以辭藝﹐博知古今。臺閣踐更﹐號爲久次。眷予南服﹐付以列城。屬愚民弄兵﹐騷動嶺表。武夫利賞殺賊﹐善民而爾應接﹐經營多中機會。有罪就戮﹐無辜獲申。載嘉汝能﹐宜用襃顯。進於侍從之列﹐不攺師帥之舊。庶使遠人觀望﹐益加二千石之尊。爲汝之光﹐不旣多乎﹗﹞

６﹑丁巳﹐相度定奪黃河利害所言「看詳都水監所奏乞權堰梁村﹑縷斷張包等河門﹑閘內黃決口於竇家港﹐上下多疏口地及開雞爪河等五事﹐除梁村水口﹐據大名府路安撫司﹐河北路都轉運使﹑提刑司﹐都水監官北外丞司狀﹐並稱﹕『合行堰斷﹐同議已得歸一﹐本所相度﹐可以先次興工。』已牒逐司﹐一依前降朝旨﹐一面施行訖。」﹝《紀事本末》卷百十二。﹞

７﹑己未﹐呂希純﹑井亮采歸自河上﹐極以北流爲便。方施行﹐而簽書樞密院劉奉世援舊例﹐乞與河議。奉世﹐文彥博﹑吳充門下士也﹐常以北流爲非。﹝《紀事本末》卷百十二。案﹕《東都事略﹟蘇轍傳》云﹕初﹐元丰中﹐河決大吳﹐旣而導之北流﹐水性已順﹐而文彥博等力主回河之計﹐轍爭之﹐不能奪。至是又論黃河東流之害凡三事。八年﹐都水吳安持乞於北流作軟堰定河流﹐以免淤塡﹐轍以爲不可。及遣呂﹑井往視﹐歸﹐極以北流爲便。劉奉世乞與河議﹐其言紛然。呂﹑井之議遂格﹐而轍亦以罷政。於是河流遂東凡七年﹐而後北流始通。﹞

８﹑祔宣仁聖烈皇后神主於太廟。《紀事本末》卷九十一。案﹕《宋史﹟本紀》﹕癸亥﹐減兩京﹑河陽﹑鄭州囚罪一等﹐民緣山陵役者蠲其賦。甲子﹐詔依章獻明肅皇后故事﹐罷避髙遵惠諱。《宋文鑑》卷三十二畢仲遊《代宰相宣仁聖烈皇后哀冊文》云﹕維大宋元祐八年歲次壬申九月三日癸酉﹐大行皇太后崩於壽康殿﹐旋殯於崇政殿之西階。粵明年正月﹐遷祔座於永厚陵﹐禮也。叢殿祐空﹐袒庭燎晻。云似卻而復凝﹐月𨿽輝而如慘。孝孫嗣皇帝臣煦﹐臨遣奠以興哀﹐瞻振容而永慕。鳳吟管以何悲﹐龍挾輴而若駐。羽衛羅闕﹐神儀布露。爰制近司﹐紀陳聖度。其詞曰「皇矣大宋﹐寶命自天。重明累聖﹐跨成軼宣。正後在中﹐契於坤乾。較任比姒﹐亦逾於前。有系自姜﹐源深積厚。功熙我朝﹐方虎是偶。奄韓宅魯﹐益昌厥後。月瑞日符﹐是興太母。於鑠太母﹐躬義率仁。居靜猶地﹐含和如春。正素自稟﹐聰明夙聞。作合英祖﹐齊慶﹖曜。受養神考﹐陰功善教。體道不違﹐惟徳是冢。元丰末命﹐帝命惟辟。聽斷勉同﹐以補天隙。擁佑神孫﹐立民之極。恭以勵人﹐儉惟化俗。衣有大練﹐奩無片玉。房闥不出﹐四海在目。信義由中﹐九夷思服。如鑑不塵﹐如璞不緇。三事大夫﹐正直是咨。宗藩外戚﹐滲漉惠慈。人爵王官﹐𨿽卑不私。廟謁靡行﹐外朝靡踐。池篽靡臨﹐惟正自勉。服禦靡更﹐惟惡是善。庸爾萬方﹐爲則爲典﹐左右皇躬。動有壇宇﹐居由範防。造次於是﹐浸隆且昌。如天淸明﹐霽日之光。治化方成﹐憂勞亦至。外若平居﹐中潛遘厲。坤軸軋以夜摧﹐月輪翩而曉墜。守大化之靡恆﹐尙斯民之爲意。嗚呼哀哉﹗珠箔低垂兮云務猶隔﹐蕙帳仿佛兮鑪煙未消。想仙馭以何適﹐謝人寰而已遙。萬乘號慟﹐哀纏九霄﹔千官縞素﹐雨泣東朝。嗚呼哀哉﹗人與神兮變何速﹐秋復春兮時以䢐。犧樽盈兮未忘於平昔﹐地綍動兮難畱於須臾。翼八翣以爲衛﹐陳六衣而氾塗。嗚呼哀哉﹗野蒼茫兮人漸遠﹐意徘徊兮天欲晚。逆洛澗兮嗟備物之如在﹐逾鞏岸兮知神遊之不返。山川已兆於眞宅﹐松柏猶凝於故苑。嗚呼哀哉﹗玉晦龍蟄﹐金藏鑑昏。泉關掩夜﹐宮闈泣晨。車軌同兮𨿽來於萬國﹐寶座間兮惟朝於百神。魚惟炬以非日﹐雁長鳴而不春。嗚呼哀哉﹗成內則於三朝﹐貽素風於十祀。致理之勤兮今已往﹐大道之公兮古如此。何遠其家以爲國﹐而憂其民之猶子。宜大書而作冊﹐俾永光於宋史。嗚呼哀哉﹗」﹞

９﹑甲子﹐張士良﹑陳衍﹑梁知新罷禦藥房﹐士良提點醴泉宮﹐任便居住。﹝《長編》卷四百九十五﹕元符元年三月戊午﹐三省言究治士良獄。原注﹕張士良以紹聖元年二月二十二日與陳衍﹑梁知新罷禦藥房﹐士良提點醴泉宮﹐任便居住。﹞

１０丙寅﹐三省﹑樞密院同進呈吳安持所畫河圖及利害。範純仁曰「昨專遣呂希純﹑井亮采躬親行河﹐決定利害﹐宜用其言﹐不可復從水官之說。」上曰「希純等行河不及一月而遷﹐止到大名﹐未嘗至恩﹑冀﹐恐有所不盡也。」韓忠彥等曰「呂希純等所上河議亦未可施行﹐又以監察禦史郭知章奏乞專委水官任河事。」上曰「河事固當專付之﹝《長編》卷四百八十一﹕元祐八年二月丙子﹐尙書省檢市易欠戶。原注﹕云﹕明年二月二十四日可考。﹞水官﹐失職則責之可也。」希純﹑亮采之議尋格。﹝《紀事本末》卷百十二。案﹕希純﹑亮采遣使在辛丑﹐歸在己未。﹞

１１﹑戊辰﹐詔曰「朕昨親奉皇太后聖諭﹐皇太妃保育之徳著於中外﹐𨿽已備極崇奉﹐而儀節之間﹐猶有未稱。蓋舊儀𨿽全比皇后﹐而宮闈輿蓋之制及出入所用﹐宜有所加。苟於本朝祖宗以來﹐母后之制有所差降﹐則褒隆之數可以施行。朕恭承玉音﹐惓惓慈訓﹐其下禮部﹑太常寺禮官﹐參考典禮﹑儀制及臣僚上棧拜名﹑命婦進見等儀式奏聞。」﹝《紀事本末》卷九十一。案﹕《欒城後集《潁濱遺老傳》云﹕母后之家﹐十年一奏門客。時皇太妃之兄朱伯材以門客奏徐州富人竇氏﹐堯夫無以裁之。一日日中﹐請轍於都堂與邦直議之﹐轍曰「上始親政﹐皇太妃邠中事當徧議之﹐車服儀制﹐已付禮部矣。皇太后月費﹐尙書省已奏﹐乞依太皇太后矣﹐皇太妃宜付戶部議定。至於奏薦亦當議﹐有所予付吏部可也。凡事付有司﹐必以法裁處﹐朝廷又酌其可否而後行﹐於體爲便。」明日奏之﹐上曰「月費俟內中批出﹐奏薦皇太后家減二年﹐皇太妃十年。」議已定﹐邦直獨曰「此可爲後法﹐今姑予之可也。」上從之。邦直》之附會類如此。又案《長編》三百九十三﹕元祐元年十二月丙午﹐禮部尙書韓忠彥言太皇太后﹑皇太后﹑皇太妃冊寶﹐並一切法物﹐已有故事。原注﹕紹聖元年十六日可考﹐當卽指此。﹞

１﹑三月壬申朔﹐案﹕據錢大昕《朔閏考》增「朔」字。相度定奪黃河利害所奏﹕「本所尋親到北京元城縣孫村口及館陶縣堤埽相視一帶水勢﹐次到梁村口﹑張包口及內黃縣蒲潘口相北流水勢。考之前世河流次第及廣行﹐詢訪利害﹐大抵北流勢順下﹐故河道常欲趨北﹐前後所施行﹐人工不少﹐故見今水流分路頗多。今來逐司議論不同者四事﹐惟張包河門等最爲要切。安撫司﹑都水監之意﹐欲於斷堰處仍起堤三十里﹐以防奪動大河﹔轉運之意﹐欲存畱﹐以爲北流下河。所陳之利害﹐本所契勘東流自梁村西下至孫水口一十六里有餘。見今伏槽水勢約八九分﹐已來行流﹐然河身皆自人力所開﹐大段窄狹。其闞村埽乃元祐三年所置﹐本欲橫截大河﹐使之東去。自闞村埽至內黃下埽﹐空缺者七十餘里﹐張包河乃在其間﹐𨿽卽今水勢淺小﹐然去北之勢極爲順便﹐但自決大吳口後來﹐累年之間﹐北流堤防﹐全不修葺。卽日難以便依轉運﹑提刑司所請﹐張包等河門﹐不行縷斷流﹐待漲水之出﹐仍乞閘內黃決口﹐鑿開元裏堤﹐使水勢無壅其東行﹔亦依安撫司﹑都水監所請﹐疏口地﹑開雞爪河﹐以助東流之水勢﹐保明委是詣實。」明日﹐詔都水者王宗望﹕「疾速前去提舉﹐照管措置﹐務要於向下州軍別無疏虞﹐候將來漲水﹐見得河勢行流次第﹐令都水監具的確利害保明聞奏。」﹝《紀事本末》卷百十二。﹞

２﹑癸酉﹐上批新知陳州﹑龍圖閣侍制蔡卞爲中書舍人。﹝《紀事本末》卷百一。﹞

３﹑朝奉郎﹑監察史郭知章奏﹕「臣竊見大河分東﹑北之流﹐河北生靈被害甚久﹐往年朝廷議欲回河﹐蓋嘗患之而未能也。今玆河復故道﹐水之趨東者已不可遏﹔若順而導之﹐閉北而行東﹐其利百倍。近日朝廷遣使按視﹐聞已開梁村﹐閉北流﹐尙有闞村﹑張包河等處﹐逐司議論未一。臣以謂都水監官﹐朝夕從事於河上﹐耳目之所見聞﹐心志之所思慮﹐議論之所相接﹐莫非水也。河身之曲折髙下﹐利害輕重本末﹐宜熟知之矣。今使水官不得盡其職而惑於浮議﹐臣恐河事一誤﹐則河北之民﹐未得安堵而樂業。伏望陛下特降睿旨﹐專委水官﹐以圖經久可行之策﹐以幸河北一路元元之民﹐不勝幸甚﹗」﹝《長編》卷五百十七﹕元符二年冬十月甲子﹐郭知章等以導河東流之議無功降責。原注﹕附證紹聖元年三月二日郭知章奏疏。案﹕今據原注輯入﹐又元祐八年十二月丙寅。﹞

４﹑乙亥﹐右光祿大夫﹑守尙書左僕射兼門下侍郎呂大防爲觀文殿大學士﹑知潁昌府。﹝案﹕曾敏行《獨醒雜誌》卷二云﹕呂丞相大防微仲罷相﹐以大觀文出知潁昌府。制有曰「攺元而後與政歷九年之間﹐有國以來﹐首相踵三人之久。」蓋自國初至元祐﹐爲首相居位者﹐多止七八年耳。﹞後二日﹐攺知永興軍。大防當宣仁聖烈皇后垂簾時﹐位首相逾六年﹐上春秋旣長﹐大防第專意輔導﹐未嘗建議親政﹐𨿽宣仁聖烈皇后有復辟之志﹐卒不得申﹐當國日久﹐羣怨交焉。及宣仁聖烈祔廟﹐殿中侍禦史來之邵乞先逐大防以破大臣朋黨﹐因疏神宗所簡之人章惇﹑安燾﹑呂惠卿等以備進用。大防亦自求去位﹐上亟從之。﹝《紀事本末》卷九十九﹐又卷百一。﹞

５﹑乙酉﹐上禦集英殿試進士﹐策曰「朕惟神宗皇帝躬神明之徳﹐有舜﹑禹之學﹐憑幾聽斷﹐十九年之間﹐凡禮樂法度所以惠遺天下者甚備。朕思述先志﹐拳拳業業﹐夙夜不敢忘。今博延豪英於廣殿﹐策之當世之務﹐冀獲至言﹐以有爲也。夫是非得失之迹﹐設施於政﹐而效見於時。朕之臨禦幾十載矣﹐復詞賦之選而士不加能﹐﹝案﹕《宋史李淸臣傳》作「士不知勸」。﹞罷常平之官而農不加富﹐可雇可募之說雜﹝案﹕《宋史李淸臣傳》作「可差可募之說紛」。﹞而役法病﹐或東或北之論異而河患滋﹐賜土以柔遠也而羌夷之侵未弭﹐弛利以便民也而商賈之路不通。至於吏員猥多﹐兵備刓闕﹐饑饉薦至﹐寇盜尙蕃﹐此其故何也﹖夫可則因﹐否則革﹐惟當之爲貴。夫亦何必焉﹗﹝案﹕《宋史李淸臣傳》作「聖人亦何有必焉」。﹞子大夫其悉陳之無隱。」中書侍郎淸臣之言也。﹝《紀事本末》卷一百。原注﹕《舊錄》云﹕上親政﹐內出策問﹐士莫不欣慶﹐知上紹述之意。《新錄》辧曰﹕祖宗之所以望後世子孫之所以丕承先志者﹐要歸於治耳﹐不在於法令因革之間也。況策問固曰「可則因﹐否則革」矣﹐亦何嘗必哉。而云「士莫不欣慶﹐知上紹述之意」﹐此史官之私意也。今刪去。﹞

６﹑癸巳。﹝《長編》卷五百十四﹕元符二年八月戊子﹐石豫言闞村水漲﹐有司坐視不救﹐今日全河北流﹐渰浸成患。原注﹕鮮於綽《傳信錄》論北流事﹐附紹聖元年三月二十二日﹐可考。案﹕《傳信錄》原書已佚。據《長編》卷五百十七﹕元符二年十月甲子﹐責降水官引鮮於綽《傳信錄》云﹕紹聖元年春﹐都水使者王宗望等於內黃下埽閉斷北流﹐至漲水時﹐猶有三分水勢。然上流諸埽已多危急﹐下至將陵埽仍決溢。是年冬﹐閉塞闞村而下。及創築新埽七十餘里﹐盡閉北流﹐全河之水﹐東由故道。有旨﹕「水官保任過漲水無疏虞﹐當議推賞﹔如有訩決﹐必重有行遣。」至紹聖五年﹐始等第推恩。元符二年﹐已經五稔矣﹐或大小暴漲十餘丈﹐堤岸決溢﹐又適值主者乖謬﹐不卽閉合闞村﹐水復成北流。工部侍郎張商英天覺奏﹐以爲水官陰附元祐姦臣﹐回河東流所致﹐追責累年﹐建議水官削職安置吳安持﹑鄭佑﹑王宗望﹑郭知章﹑魯君貺等凡二十四人。然說者謂元符二年之水﹐三門開元所建《聖徳頌》﹐並大惓年重修禹廟皆在山頂﹐悉遭漂沒。蓋自開元大惓以來﹐水未有如此之大者﹐非堤之過也。自是言河事者﹐人以爲戒﹐務持兩端﹐莫敢確然任責。東流未復之前﹐已淤平東塘﹐其後﹐又過佛聖窩﹐塞侵及西塘矣﹗﹞

７﹑丁酉﹐上禦集英殿﹐試進士畢漸以下通禮諸科經律及第﹑出身總六百人。時﹐初考官取管策者﹐多主元祐﹔楊畏覆考﹐專取熙寧﹑元丰者﹐故漸爲之首。太中大夫﹑守門下侍郎蘇轍依前官知汝州。先是﹐轍言「臣伏見禦試策題﹐歷詆近歲行事﹐有欲復﹝案﹕《遺老傳》同此。陳桱《續通鑑》作「紹復」。﹞熙寧﹑元丰故事之意﹐臣備位執政﹐不敢不言。然臣竊料陛下本無此心﹐其必有人妄意陛下牽於父子之恩﹐不復深究是非﹐遠慮安危﹐故勸陛下復行此事。所謂小人之愛君﹐取快一時﹐而非忠臣之愛君﹐以安社稷爲悅者也。臣竊觀神宗皇帝以天縱之才﹐行大有爲之志﹐其所設施﹐度越前古﹐蓋有百世而不可攺者矣。﹝案﹕《欒城後集﹟論策題札子》作「而不可變者矣」。﹞臣請爲陛下指陳其略﹕先帝在位近二十年﹐而終身不加尊號﹐裁損宗室﹐恩至於袒免﹐減朝廷無窮之費﹔出賣坊場﹐雇募衙前﹐免民間破家之患﹔罷黜科舉誦教之學﹐訓練諸將慵惰之兵﹔置寄祿之官﹐復六曹之舊﹔嚴重祿之法﹐禁交謁之私﹔行淺攻之策﹐以折﹝案﹕《遺老傳》「折」作「制」。﹞西戎之狂﹔收六色之錢﹐以寬雜役之困﹔其微至設抵當賣熟藥。﹝案﹕《欒城後《集》此句下有「凡類此者」四字。﹞皆先帝之聖謨睿算﹐有利無害﹐而元祐以來﹐上下奉行﹐未嘗失墜者也。至如其他﹐事有失當﹐何世無之﹗而父作之於前﹐子救之於後﹐前後相濟﹐此則聖人之孝也。昔漢武帝外事四夷﹐內興宮室﹐財賦匱竭﹐於是修鹽鐵﹑榷酤﹑平準均輸之政﹐民不堪命﹐幾至大亂﹔昭帝卽位﹐委任霍光﹐罷去煩苛﹐漢室乃定。光武顯宗﹐以察爲明﹐以讖決事﹐上下恐懼﹐人懷不自安﹔章帝卽位﹐深鑑其失﹐代之寬仁愷悌之政﹐後世稱焉。及我本朝﹐眞宗皇帝﹐修文偃革﹐號稱太平﹐並臣因其極盛﹐爲天書之說﹔及章獻明肅太后臨禦﹐覽大臣之議﹐藏書梓宮﹐以泯其迹﹔及仁宗聽政﹐亦絕口不言﹐天下至今韙之。英宗皇帝自藩邸入繼﹐大臣有過計﹐創濮廟之議﹐朝廷爲之洶洶者數年﹔及先帝嗣位﹐或請復舉其事﹐寢而不議﹐﹝案﹕《欒城後集》作「寢而不答」。﹞遂以安靜。夫以漢昭﹑章之賢與吾仁宗﹑神宗皇帝之聖﹐豈其薄於孝敬而專事變易也哉﹖蓋事有不可不以廟社爲重故也。是以子孫旣獲孝敬之實﹐而祖﹑父不失聖明之稱﹐此眞明君之所務﹐不可與流俗議也。臣不勝區區﹐願陛下反覆臣言﹐愼勿輕事攺易。若輕攺九年已行之事﹐擢用曩歲不用之人﹐人懷私忿而以先帝爲詞﹐則大事去矣。臣不勝憂國之心﹐冒犯天威﹐甘俟譴責。」奏入﹐不報。轍言「臣近以禦試策題﹐有欲復熙寧﹑元丰政事之意﹐尋具札子﹐論先帝所立政事﹐見今遵行﹐已自非一。其間事有過差﹐元祐以來﹐隨宜修政以安天下者﹐正是子孫孝敬之義﹐未審陛下以臣言爲然否﹖然竊觀自陛下親政於今﹐已是半年﹐臣等日侍淸光。若聖意誠謂先帝舊政有不合更攺﹐自當宣諭臣等﹐令商量措置。今自宰臣以下﹐未嘗略聞此言﹐而忽因策問進士﹐宣露密旨﹐中外聞者﹐莫不驚怪。﹝案﹕《欒城後集《第二札》此下有云﹕譬如家人﹐父兄欲有所爲﹐子弟有不預知而亟與行路謀之﹐可乎﹖臣聞兩喜必有溢美之名﹐兩怒必有溢惡之言。喜怒不忘於心﹐而以議天下之政﹐必有過甚而不平者。朝廷𨿽今昔之異﹐其實一家﹐欲有所爲﹐當愛惜事體﹐豈可如仇讎之相反惟患不速也哉﹖﹞頃者﹐元祐之初﹐初議更張﹐亦未免此病﹐故役法一事﹐隨攺隨復﹐數年而後稍定。臣於此時爲諫官﹐後爲禦史﹐每言差役不可盡行﹐如河流不可彊遏﹐上下顧望﹐終不盡從。陛下以此察之﹐臣非獨私元祐之政也﹐蓋知事出匆遽﹐則民受其病耳。議者謂元丰之事有可復行﹐而元祐之政有所未便﹐臣願陛下明詔臣等公共商議﹐見其可而後行﹐審其失而後罷﹐深以生民社稷爲意﹐勿以此匆匆﹐則天下之幸也﹗」﹝案﹕《欒城後集》又載《貼黃》云﹕臣竊見章惇昔任樞密使與司馬光爭論役法﹐其言曰「免役之法﹐利害相雜。」又曰「見行役法﹐今日自合攺更。」又曰「自行免役﹐所遣使者﹐不能體先帝愛民之意﹐差役舊害𨿽已盡去﹐而免役新害隨而復生﹐今日正是更張修完之時。」又曰「凡攺更政事﹐固有不可緩者﹐有可以緩者。京東西保馬﹐緩一日則民受一日之害﹐此不可緩者也﹔加役法﹐歲月之間﹐攺更了當﹐誠不爲緩。」陛下謂惇豈欲破壞元丰故事者哉﹖而言猶若此﹐則元祐攺更﹐誠不爲過矣。﹞轍旣再具札子﹐上固不悅。李淸臣﹑鄧溫伯又先媒孽之。及面諭﹐上益怒﹐遂責轍曰「人臣言事何所害﹖第昨卿奏機事﹐不可宣於外﹐請祕而不出﹐今乃對眾開陳﹐且以漢武帝事比先帝﹐引諭甚失當。」轍曰「漢武帝﹐明主也。」﹝案﹕《東都事略《蘇轍傳》作「武帝》﹐英主也。」﹞上曰「卿所奏稱漢武帝﹐外事四夷﹐內興宮室﹐立鹽鐵﹑榷酤﹑均輸之法﹐其意第謂武帝窮兵黷武﹐末年下哀痛之詔﹐此豈明主乎﹗」﹝案﹕《東都事略﹟蘇轍傳》作「財用匱乏﹐豈得謂之英主﹖」﹞轍恐動﹐趨下殿待罪。上聲甚厲﹐範純仁獨進曰「史稱武帝雄材大略﹐爲漢七制之主﹐轍比先帝﹐非謗也。陛下親政之初﹐進退大臣當以禮﹐不宜如此急暴。」上怒稍霽。轍退﹐舉笏謝純仁曰「公﹐佛地位人也。」歸家﹐卽具奏曰﹕﹝案﹕《欒城後集﹟爲待罪札》《集》中云﹕臣以愚拙﹐特蒙聖恩擢用﹐不次備位政府已及三年﹐報效不聞﹐負乘爲罪﹐前後累至煩言﹐浼瀆天聽﹐孤危之迹﹐寢食不遑。祗自去秋以來﹐紛紜少止﹐方欲祈天請命﹐力求補外﹐適以東朝變故﹐不敢自陳。﹞「今者偶因政事﹐懷有所見﹐轍欲傾盡以報知遇﹐而天資闇昧﹐不達機務﹐論事失當﹐冒犯天威﹐不敢自安。﹝案﹕《欒城後集此下有云﹕謹已遷觀音院待罪。﹞伏乞聖慈﹐﹝案﹕《欒城後集》此下有云﹕察臣久欲退避﹐以免素餐之譏。﹞憐臣不識忌諱﹐出於至愚﹐少寬刑誅﹐特賜屏逐﹐以允公議。」詔蘇轍除端明殿學士﹑知汝州。權中書舍人吳安詩艸制曰「文學風節﹐天下所聞﹐擢任大臣﹐本非朕意有可否﹐固宜指陳而言﹐或過中引義非是﹐朕𨿽曲爲含忍﹐在爾亦自難安。原誠終自愛君﹐薄責尙期攺過。」上批﹕「蘇轍引用漢武故事﹐比擬先帝﹐事體失當﹔所進入詞語不著實﹐朕進退大臣非率易也﹐蓋義不得已﹐可止散官知汝州﹐仍別撰詞進入。」制曰「朕以眇躬上承烈考之緒﹐夙夜祗懼﹐然以丕揚休功﹐實賴左右輔弼之﹐克承厥志﹐其或身在此地﹐倡爲姦言﹐拂於眾聞﹐朕不敢捨。太中大夫﹑守門下侍郎蘇轍﹐頃被選擢﹐與聞事機﹐當協恭以輔初政﹐而乃忘體國之義﹐徇習非之私﹐始則密奏以指陳﹐終於宣言而眩聽。至引漢武﹐上方先朝﹐欲以窮奢黷武之姿﹐加之秉則經徳之主﹐言而及此﹐其心謂何﹖其解東臺之官﹐出守列郡之寄﹐尙爲寬典﹐姑務省循﹐可特授依前太中大夫﹑知汝州。」﹝《紀事本末》卷一百。原注﹕此段參取《實錄》及蘇轍《遺老傳》並邵伯溫《辧誣》。前制吳安詩》所艸﹐後制當求主名附益之。此時呂希純及蔡卞實爲中書舍人﹐後制必卞所艸也﹐當考。伯溫》作《元祐辧誣》云﹕先是﹐宣仁後旣崩﹐呂相大防欲遷楊畏爲諫議大夫﹐範相曰「上新聽政﹐諫官當求正人﹐楊畏不可用。」呂相方約畏爲助﹐謂範相曰「豈以楊畏曾言相公邪﹖」蘇門下在坐﹐誦畏彈範相文﹐範相曰「某自潁昌被召﹐不知人有言也。」遂乞罷政。哲宗不許﹐呂相更超遷楊畏爲禮部侍郎﹐範相恐傷呂相意﹐不復言。後呂相充宣仁後山林使﹐楊畏首背呂相﹐稱述熙寧﹑元丰政事與王安石學術。哲宗用其說﹐下國子監﹐印《三經義。明年春﹐殿試﹐李淸臣作策題﹐以熙寧﹑元丰﹑元祐故事相參﹐兩存其說﹐問孰便者。初考官多取主元祐者﹐楊畏覆考﹐取主熙寧﹑元丰者﹐故以畢漸爲首。淸臣遂以禮部尙書拜中書侍郎﹐欲取相位﹐以蘇門下在﹐未能遷。一日對﹐哲宗言「蘇轍兄弟攺變先帝法度。」蘇門下奏曰「陛下卽位﹐宣仁後垂簾之初﹐臣兄軾方起謫籍知登州﹐入爲郎官﹐爲起居舍人。臣自筠州監酒被召﹐是時淸臣爲左丞﹐今日反謂臣兄弟變先帝法度﹐是淸臣欺陛下也。」淸臣辭屈。乃曰「蘇轍嘗以漢武帝比先帝。」哲宗震怒﹐聲色甚厲。蘇門下頓首待罪。範相進曰「史稱武帝雄材大略﹐爲漢七制之主﹐蓋近世之賢君。蘇轍果以此比先帝﹐非謗也。陛下親政之初﹐進退大臣﹐不當如訶叱奴僕。」哲宗怒少霽。罷朝﹐蘇門下舉笏謝範相曰「公﹐佛地位中人也。」蘇門下初對範相誦楊畏彈範相章﹐本疑範相者﹐及此﹐方知其賢。蘇門下尋以本官出知汝州。伯溫》所云「下國子監﹐印《三經義》」﹐月日當考。按熙寧八年六月十九日﹐乞有敕令國子監雕印《詩》《書》《周禮義》矣。不知伯溫》何故云爾也。李淸臣旣爲中書侍郎﹐乃出策題。伯溫謂淸臣先出策題﹐誤也。又卷百一﹐又卷百五﹐較此爲略。﹞

８﹑庚戌﹐龍圖閣直學士蔡京權戶部尙書。﹝《紀事本末》卷百三十一。案﹕陳桱《通鑑續編》云﹕自成都召還。又案﹕陳桱《通鑑》﹐書京權戶尙在攺元後﹐不系月。考攺元在四月﹐則京權戶尙與此異。﹞

《續宋編年資治通鑑》﹕三月壬申朔﹐日有食之﹐雲霧不辧。

１﹑四月﹝案﹕錢大昕《朔閏考》﹕是月壬寅朔。﹞癸酉﹐監察禦史郭知章言「吳安詩行蘇轍誥﹐重輕止徇於私情﹐褒貶不歸於公議。」詔安詩罷起居郎。﹝《紀事本末》卷百五。﹞

２﹑甲辰﹐國子監司業翟思爲左司諫﹐左朝奉郎上官均爲左正言﹐右朝散郎周秩﹑左朝散郎劉拯﹖爲監察禦史﹐左朝請郎張商英爲右正言。商英前自開封府推官出爲河北西路提點刑獄﹐元祐四年五月攺江南西路轉運副使﹐又徙淮南》﹐逾五﹝案﹕「五」字據《太平治迹統類》補。﹞年不復召﹐於是始擢諫官﹐故商英攻元祐大臣不遺餘力。《紀事本末》卷百一﹐又卷百三十一。﹝案﹕《續宋編年資治通鑑》言﹕燾及祖禹﹑吳安詩﹑劉安世﹑劉唐老﹑孫升﹑韓川﹐當呂大防擅權時﹐並以親舊相爲表悰﹐通傳旨意。今首惡𨿽已貶黜﹐而燾等猶未明云竄殛。於是降燾知鄂州﹐安世知南安軍﹐川知坊州﹐升知房州﹐安詩監光州酒稅。又案﹕此皆六月事。﹞商英嘗奏疏論風俗曰「我神考發明道徳之意以作成人材﹐同一風俗﹐大志未集﹐神靈在天。宣仁聖烈太后保祐陛下﹐託心腹於輔弼﹐寓視聽於臺諫﹐而勢利之下﹐是非蜂起﹐阿諛附會。一旦烏合﹐或上叛君親之恩﹐或下背師友之訓﹐或小合傳緘﹐白晝告急﹐或手扇障面﹐夜半造門﹐或苞苴結私第之歡﹐或伏地修門生之敬。於是浮言競作﹐鄙諺交興﹔川洛異黨﹐秦汾分門。撥而後動﹐謂之「天平」﹔子大而無見﹐謂之「盲大虫」﹔交通相紐﹐謂之「八關陰」﹔私搆架﹐謂之「五鬼」﹔誰何門戶﹐謂之「約鬧抱」﹔持其足﹐謂之「小鬼薘」﹔所親而去﹐謂之「過房失所」﹔合而還﹐謂之「歸宗」﹔伺察報探﹐謂之「滅門」。﹝案﹕《續宋編年資治通鑑》﹕伺候報探﹐謂「滅門」﹔瞪走馬﹤革登﹥﹐勢盡相圖﹐謂之「徒中反告」。嗚呼﹗士大夫平日不素講聞師儒先生之髙誼﹐不自愼重﹐身被譏議﹐亦有足悲者。若滋長不已﹐則憎愛恩怨未易攺。以上數語﹐與《紀事本末》相異﹐余均同。﹞臣愚欲望陛下以臣此章﹐降手詔戒勵﹐揭之朝堂﹐風示四方﹐庶幾薄惡之風浸息﹐醇醲之化日孚。《易》曰﹕『君子以居﹐賢徳善俗。』其在玆時乎﹗」《紀事本末》卷百一。案﹕《續宋編年資治通鑑》此條上載﹕六月﹐臺諫論呂大防等擅作威福﹐貶大防等云云﹐及周秩貶廣徳與除《字說》禁三條。此條下又載祖禹知陜﹐純仁罷相﹐諸事而下又標閏月五月云云。前後錯亂﹐殊多錯簡。下放此。

３﹑乙巳﹐都水使者王宗望言「躬親相視﹐得東流水勢已及八九分﹐張包河一支﹐卽日減落﹐水勢甚微。上件河門﹐若不斷閉﹐切慮向去﹐漲水不測﹐牽奪大河水勢向西訩刷﹐河門愈更深闊。已牒大名府都大與本地分都大修閉﹐限十日畢工去訖。」《紀事本末》卷百十二。﹝案﹕《十朝綱要》﹕乙巳﹐詔以都水使者王宗望言修閉張包河門。《長編》卷四百八十四﹕元祐八年五月戊戌﹐李之純及楊畏﹑來之邵言責董惇逸﹑黃慶基。原注﹕紹聖元年四月乙巳當考。﹞

４﹑庚戌﹐龍圖閣學士曾布除翰林學士﹑知制誥。布自髙陽徙江寧﹐詔許入覲﹐言先帝政事當復施行之﹐宜攺元﹐以順天意。初除戶部尙書﹐尋攺是命。《紀事本末》卷百三十。﹝案﹕陳桱《通鑑續編》云﹕初﹐司馬光諭曾布增損役法﹐布辭曰「免役一事﹐法令纖悉﹐皆出己手﹐遽自攺易﹐義不可爲。」遂以戶部尙書出知太原﹐五徙知江寧府﹐過京﹐畱拜承旨。﹞

５﹑壬子﹐侍禦史虞策言「呂惠卿等指陳蘇軾所作誥詞﹐語涉譏訕﹐望核實施行。」殿中侍禦史來之邵言「軾在先朝﹐久以罷廢﹐至元丰擢爲中書舍人﹑翰林學士。軾凡作文字﹐譏斥先朝﹐援古況今﹐多引衰世之事﹐以快忿怨之私。行呂惠卿制詞﹐則曰『始建靑苗﹐次行助役﹑均輸之政﹐自同商賈﹐手實之禍﹐下及雞豚﹐苟可蠹國而害民﹐率皆攘臂而稱首』﹔行呂大防制詞﹐則曰『民亦勞止﹐願聞休息之期』﹔撰司馬光神道碑﹐則曰其『退於洛﹐如屈原之在陂澤』。凡此之類﹐播在人口者非一﹐當原其所犯﹐明正典刑。」制曰云云。﹝案﹕《編年備要》載制詞曰﹕軾行污而詀正﹐學僻而欺愚。頃在先朝﹐自取疏斥﹐肆予纂服﹐開以自新﹐弗說爾心﹐覆出爲惡﹐輒於書命之職﹐公肆誣實之辭。凡此立法造令之大經﹐皆曰蠹國害民之獘政。顧威靈之如在﹐豈神理之可容﹗深惟厥辜﹐宜竄遠服﹐祗奪近職﹐尙臨一邦。﹞落端明殿學士兼翰林侍讀學士﹐依前左朝奉郎知英州。制詞﹐中書舍人蔡卞所撰也。﹝《紀事本末》卷百一﹐又卷百五。案﹕《編年備要》云﹕於是元祐諸人相繼黜責﹐而軾爲之首。﹞

範純仁言「臣方在病假﹐仍乞罷免朝廷之事﹐不合與聞﹐然有未盡之誠﹐上覬少禆聖聽。竊見全臺言蘇軾行呂惠卿誥詞﹐言涉訕謗。伏緣熙寧法度出於建議之臣﹐又州縣奉行之際﹐多有過當﹐不副神宗愛民求治之意。及至垂簾之後﹐惠卿方用諫官之言﹐特行重竄﹐蘇軾因撰詞之際﹐遂至過詆惠卿。今臺諫章攬歸先朝﹐事體不便﹔況今來言者﹐多是垂簾時擢歸言路之臣﹐當時畏避不卽納忠﹐今日觀望﹐始有彈奏。若便施行其說﹐亦恐玷垂簾之聖明﹐妨陛下純孝之徳。三省進呈之際﹐伏望聖斷特加容貸﹐不惟可全國體﹐亦可稍鎭澆風。」﹝《紀事本末》卷百五。案﹕《太平治迹統類》載純仁此疏下又有云﹕髙士敏昔在成都﹐曾有犯罪﹔來之邵曾任本路監司﹐略無舉發。及至太皇上仙﹐髙士敏特與攺官。來之邵又彈奏蘇軾云「執政時﹐曾爲人所彈擊言者﹐尋皆黜責﹐當臺諫略不辧明。及蘇軾得罪﹐便云所謫太近﹐吐剛茹柔﹐率多類此。使朝廷賞法過中﹐莫不由此。」又言「呂惠卿謫時﹐李淸臣方爲左丞﹐若言涉訕謗﹐淸臣豈肯書誥行出﹖今舊臣惟有淸臣在此﹐更乞詢訪。」不聽。﹞

６﹑癸丑﹐禦札「攺元祐九年爲紹聖元年。布誥多方﹐使咸體朕意。」﹝《紀事本末》卷一百。原注﹕《舊錄》云「詔旣下﹐天下曉然知上意矣。」《新錄》辧曰﹕紹聖初﹐惇﹑卞等主紹述之論﹐脇持上下﹐攺元曰紹聖﹐其意已明。「詔旣下﹐天下曉然知上意矣」十一字可除去。按﹕此月十二日攺元﹐二十一日章惇乃爲相﹐紹述脇持﹐惇固如此﹔第攺元詔書﹐惇猶不與耳。範祖禹《代言集》載攺元詔書﹐乃祖禹所艸﹐當考。案﹕《編年備要載禦札略》曰﹕朕日聽外朝之治﹐躬臨萬務之微。渺若涉淵﹐未知攸濟。顧念祗承上帝﹐誕保受民﹐惟駿惠於先猷﹐以纘隆於下武﹐乃稽仁祖之成憲﹐思大文考之烈光。其因盛夏之辰﹐載新元統之號﹐宜攺元祐九年爲紹聖元年。《宋史﹟本紀》﹕是日﹐白虹貫日。《十朝綱要》﹕癸丑﹐用翰林學士曾布言攺元。﹞

７﹑翰林學士兼侍讀範祖禹爲龍圖閣學士﹐知陜州。先是﹐祖禹屢乞補外﹐上曰「不須入文字﹐俟執政有闕。」明日﹐蘇轍責汝州﹐祖禹再上章請郡。不許。蓋上欲以祖禹代轍也。旣而沮之者甚眾﹐祖禹固求出﹐乃有是命。﹝《紀事本末》卷百一。﹞

８﹑甲寅﹐詔故觀文殿學士﹑集禧觀使﹑守司空﹑荊國公﹑贈太傅王安石配享神宗皇帝廟。﹝《紀事本末》卷百十三﹐又卷百三十。﹞

９﹑蔡渭訴其父確冤﹐追贈左正議大夫。﹝《長編》卷四百九十﹕紹聖四年八月丁酉﹐蔡渭訴粉昆事。原注﹕云﹕按《實錄》﹐紹聖元年四月十三日﹐蔡渭訴確冤﹐追贈左正議大夫。案﹕《宋史﹟本紀》﹐確追贈與王安石配饗同在甲寅日。是月壬寅朔﹐甲寅十三日也。確子孫依正議大夫亡歿條與恩澤﹐見二十二日詔。畢沅《續通鑑》云﹕太子少師致仕馮京卒。帝臨奠。蔡確之子渭﹐京婿也﹐於喪次訴其父冤。甲寅﹐復詔確爲右正議大夫。《長編》作「左正議」﹐必有一誤。《東都事略﹟劉安世傳》﹕蔡確之子渭數上書訟呂大防﹑劉摯及安世等陷其父﹐朝廷委蔡京等究治無驗。﹞

１０﹑侍禦史虞策言「蘇軾旣坐譏斥之罪﹐猶得知州﹐罪罰未當。」詔軾降充左丞議郎。﹝《紀事》本末卷百五。案﹕軾貶知英州在丁巳十一日。﹞

１１﹑資政殿學士﹑中奉大夫﹑吏部尙書胡宗愈爲通議大夫﹑知定州。﹝《紀事本末》卷百一。﹞

１２壬戌﹐翰林學士曾布修《神宗皇帝正史》。﹝《紀事本末》卷百三十。案﹕《續宋編年資治通鑑》﹕《神宗實錄》請取王安石《日錄》參照編詳。《宋史﹟本紀》﹕四月戊辰﹐同修國史蔡卞請重修《神宗實錄》。閏月丙申﹐命左僕射章惇提舉修《神宗國史》。五月己酉﹐修國史曾布請以王安石《日錄》載之《神宗實錄》。文互異。蔡卞上疏言「先帝盛徳﹐大業卓然﹐出千古之上。而《實錄》所記﹐類多疑似不根﹐乞驗索審訂﹐重行刊定﹐使後世無所迷惑。」詔從之。以卞兼國史修撰。畢沅《續通鑑》上疏在戊辰日。陳桱《通鑑續編》云﹕元祐中﹐史官範祖禹等修《神宗實錄》﹐盡書王安石之過﹐以明帝之聖。蔡卞﹐安石壻也。邵伯溫《聞見前錄》﹕卞從安石從子防所求安石舊作《日錄》﹐文飾姦僞﹐芟落事實﹐盡攺正史。據畢沅《通鑑》﹐詔以《日錄》參定《實錄》在五月己酉。﹞

１３資政殿學士降授通議大夫﹑提舉洞霄宮章惇爲正議大夫﹑守尙書右僕射﹝案﹕《宋史哲宗本紀》《宰輔表》均作「左僕射」。《編年通鑑》《編年備要》同此﹐作「右」。兼中書案﹕《宋史﹟本紀》《宰輔表》﹐「中書」作「門下」。據《長編》卷五百元符元年七月庚午章惇放罪原注云﹐惇以紹聖元年四月爲左揆兼門侍。此右僕射﹑中書侍郎恐有誤。侍郎。案﹕《編年備要》載制詞云「方政令出於簾帷﹐操柄歸於廊廟﹐善政良法多所紛更﹐正色危言不憚彊奭。十年去國一徳保躬。𨿽風波並起於畏途﹐而金石不渝乎素履。」又曰「四方之休戚壅於上聞﹐並臣之忠邪牽於公議﹐眷求眞宰﹐秉我國成。」翰林學士曾布所艸也。於是﹐禮部侍郎楊畏亟令人語惇曰「畏前日度勢力之輕重﹐遂因呂﹑蘇以逐摯﹑燾。方欲逐呂﹑蘇而二人覺﹐罷畏言職。畏迹在元祐﹐心在熙寧﹐首爲相公開路者」。﹞

１４﹑兼中書侍郎範純仁爲右正議大夫﹐充觀文殿大學士﹑知潁昌府。上旣親政﹐言者爭論垂簾。純仁乞依明道二年故事﹐下詔禁約﹐並錄詔以進。不從。純仁數稱疾求罷﹐晨後出居慈孝寺﹐再錄詔以進。﹝案﹕《範忠宣行狀》云﹕紹聖元年﹐言事者交章力排垂簾時事﹐人情大恐。公曰「太皇太后保祐聖躬﹐欲躋天質於堯﹑舜之上﹐其功烈﹐其誠心﹐幽明所共鑑也。今人主初親政﹐而議者輒自爲計﹐不卹國﹐是一何薄哉﹖」遂以明道二年五月癸酉詔書上之﹐曰「望陛下稽放而行﹐以戒薄俗」。﹞且言「近聞狂人傳播擬策目﹐云當經聖覽。﹝案﹕《範忠宣行狀》云﹕狂人趙天啟作擬試策﹐傳播中外。﹞又臺官章疏﹐或以取用其說甚非。陛下尊奉先太皇太后﹐勤勞公正﹐保祐聖躬之意。伏乞特降明詔﹐以信萬方。﹝案﹕《範忠宣遺文繳明道詔書札子》下又有云﹕此書不頒行﹐薄俗恐難禁止﹐臣今再錄明道詔書繳連上進。伏望聖慈遵本朝之舊典﹐法仁祖之聖孝﹐特降明詔﹐以信萬方﹐天下幸甚。又貼黃雲﹕﹞方今妄爲詆訐者旣多﹐陛下容之則妨聖孝﹐懲之則恐不忍﹐不若以詔禁約﹐事得兩便。」訖不從。純仁固求罷﹐而有是命。﹝《紀事本末》卷百一。案﹕《範忠宣行狀》云﹕公知不容於時﹐再上章乞去﹐語甚懇切﹐遂以公知潁昌府。陛辭日﹐賜坐啜茶﹐慰勞甚渥。上曰「卿耆徳碩望﹐朝廷所賴﹐然堅不肯爲朕畱。卿𨿽在外﹐兩爲宰輔﹐凡有所以禆益於時政者﹐但入文字來﹐無形迹。」公曰「敬受命。」旣到官﹐值興廣武埽役﹐下潁昌﹑汝州科稍艸一百萬﹐公曰「兩處之民﹐不習河役﹐方薦饑之後﹐加之道路阻遠﹐則永爲深患。」力請至七八方免。然其破產失業已十三四﹐有至非命而死者矣。報到﹐閭巷田野﹐讙呼鼓舞﹐如脫機穽。方爲公立生祠﹐會公南遷﹐畏事者止之。﹞

１５﹑癸亥﹐詔蔡確特依正議大夫亡歿條與子孫恩澤。﹝《紀事本末》卷百七。﹞

１６﹑翰林學士曾布爲翰林學士承旨﹐﹝《紀事本末》卷百三十。﹞

殿中侍禦史來之邵爲侍禦史。﹝《紀事本末》卷百一。﹞

丁卯﹐中書省言「勘會推行差役迄今十年﹐民間苦於差擾﹐議者紛紛﹐前後攺移不一﹐終未成一定之法。」詔府界諸役法依元丰八年見行條約施行﹐仍自指揮到日爲始。左司諫翟思言「祖宗以來﹐中書差除﹑銓曹注授各有條格﹐不相參錯。元祐大臣﹐招權市恩﹐舊係銓注﹐昔多歸堂除﹐奔競請托﹐恬以成風。望詔有司﹐依祖宗以來中書差除﹐立爲定法﹐余歸銓曹。用元丰中選格注授﹐庶幾人無覬望。」詔送給事中﹑中書舍人看詳。﹝《紀事本末》卷一百。案﹕《續宋編年資治通鑑》﹕復元丰免役法。據《長編》卷二百三十七﹐熙寧四年十月壬子朔﹐頒募役法。原注云以紹聖元年四月二十六日至三年五月三日敕詳定。是月壬寅朔﹐二十六日爲丁卯。《編年》《通鑑》於此條後書閏月五月﹐而前已書六月臺諫論呂大防云云﹐殊失前後次序。《宋史﹟本紀》與《紀事本末》同。辧正見前「甲辰﹐張商英擢諫官﹔壬戌章惇爲右僕射」下。又案﹕邵伯溫《聞見前錄》﹕紹聖初﹐哲宗親政﹐用李淸臣爲中書侍郎﹐範丞相純仁與淸臣論事不合﹐範公求去﹐帝不許。範公堅辭﹐帝不得已﹐除觀文殿大學士﹑知潁昌府。召章惇爲相﹐未至﹐淸臣獨當中書﹐益覬幸相位。復行免役﹑靑苗﹐除諸路常平使者。惇至﹐不能相容﹐以事中出知北京。﹞

是月﹐祕閣校理李昭玘爲祕書丞。《長編》卷五百五﹕元符二年正月辛未﹐李昭玘罷館職。原注﹕昭玘﹐紹聖元年四月以祕閣校理爲祕書丞。﹝案﹕《宋史﹟李昭玘傳》﹕用李淸臣薦﹐爲祕書省正字﹑校書卽﹐加祕閣校理。通判潞州﹐潞民多不葬﹐昭玘飭官地﹐畫兆竁﹐具棺衾﹐作文風曉之﹐俗爲一變。入爲祕書丞﹑開封府推官。﹞

《續宋編年資治通鑑》﹕罷五路開寶通禮科。案﹕《十朝綱要》《宋史本紀》﹕丙寅﹐罷五路經律通禮科。《續宋編年資治通鑑》此條已書「六月﹐臺諫論呂大防」云云﹐前後殊失次序﹐今依《宋史》附此。辧正已見前「甲辰﹐張商英擢諫官﹔壬戌﹐章惇爲右僕射」及「丁卯﹐復元丰免役法」兩條下。王應麟《玉海》卷六十九云﹕熙寧罷通禮科﹐元祐六年四月乙未復置﹐至是又罷。

仁和張大昌輯注

卷十

哲宗

△紹聖元年﹝甲戌﹐一○九四﹞

１﹑閏四月﹝案﹕錢大昕《朔閏考》﹕是月辛未朔。辛未﹐監察禦史郭知章爲殿中侍禦史。《紀事本末》捲百一。﹞

２﹑壬申﹐復置提舉常平等官。﹝《長編》四百四十八﹕元祐五年九月乙酉﹐令提舉常平結絕。原注﹕紹聖元年閏月二日﹐復置提舉。《續宋編年資治通鑑》﹕閏月﹐復提舉常平等官。《編年備要》云﹕以陸師閔等二十三人爲之。時左右相虛位﹐李淸臣有所覬覦﹐乘章惇未至﹐亟命陸師閔等。《太平治迹統類》云﹕戊寅﹐新差提舉荊南湖路常平茹束濟仍舊通判滄州。言者論束濟常賂劉摯﹐私簡以示楊畏﹐險薄無行﹐人所不齒也。﹞

３﹑殿中侍禦史井亮采請罷十科舉士法。﹝《紀事本末》卷九十三﹐又卷一百。案﹕元祐元年七月辛酉﹐司馬光請設。《十朝綱要》《玉海》卷一百十六﹕閏四月癸酉﹐罷司馬光所定十科舉士法。此作壬申﹐或請罷在初二日壬申﹐詔罷在初三日癸酉也。﹞從之。

４﹑辛巳﹐左司諫翟思言劉摯不葬其父。﹝《長編》卷四百六十七﹕元祐六年十月壬午﹐劉摯自言牢籠章惇﹑邢恕等罪﹐辭位。原注﹕劉跂《辧誣錄》云﹕言者論摯姦回險詐﹐力引私黨﹐爲臣不忠。父死於衡﹐委而不葬﹐爲子不孝。於是摯抗章辭位。其後﹐摯自作《家廟記》以辧當時之冤。劉安世爲其集序。案摯罷相非坐此﹐《罷錄》誤也。《家廟記》乃元祐六年十二月知鄆州時所作﹐今集有之。要當求鄭雍﹑楊畏等言章略加刪附﹐庶詳摯與蘇轍招致人言本末。紹聖元年閏四月十一日﹐左司諫翟思言摯不葬其父﹐方罷相時﹐言者未及此。﹞

５﹑癸未﹐權發遣荊湖南路提點刑獄安惇言「差役之法行之年終未就緒﹐而寬卹優剩﹐實未如舊日輸錢之爲便也。望復熙寧舊法﹐令民均納役錢﹐官自募人應役。」詔送戶部看詳役法所。﹝《紀事本末》卷一百。案﹕《文獻通考》卷十三﹕帝始親政﹐三省言「役法尙未有就緒」。帝曰「第行元丰舊法而減去寬剩錢﹐百姓有何不便耶﹖」右司諫朱勃言「輸錢免役固有過數多敷者﹐用錢雇役有立值太重者﹐役色之內有優便而願自投募不必給雇者﹐苟詳爲裁值﹐則人情無有不便。」詔付戶部詳議。﹞

６﹑殿中侍禦史郭知章言「太學補外舍請依《元丰令》﹐一歲四試。」從之。﹝《紀事本末》卷一百。﹞

７﹑甲申﹐禮部侍郎孔武仲爲寶文閣待制﹑知宣州。﹝《紀事本末》卷百一。﹞

８﹑乙酉﹐殿中侍禦史來之邵言「故宰相王安石配享先帝廟廷﹐請詔有司原考王安石事業﹐特加謚號﹐以慰公議。」詔所屬詳定以聞。﹝《紀事本末》卷百三十。﹞

９﹑提舉崇福宮呂惠卿知蘇州。﹝《紀事本末》卷百三十。﹞

１０﹑監察禦史劉拯言「工部侍郎李之純前爲禦史中丞﹐阿附蘇軾爲其用。禦史王慶基言軾詆誣先帝﹐董惇逸言轍以國家名器﹐私與所厚。之純遂以慶基等誣罔忠良﹐乞行竄逐﹐慶基等再被降謫。之純朋邪苟容﹐望賜黜責。」詔之純寶文閣直學士降授寶文閣待制﹐差知單州。﹝《紀事本末》卷百一﹐又卷百五。﹞

１１﹑拯又言「前端明殿學士﹑知定州蘇軾落職知英州。﹝案﹕《十朝綱要》﹐知英州在壬子日。﹞按軾敢以私忿形於制誥中﹐厚誣詀詆﹐軾於先帝不臣甚矣。王得君憤其詆誣之甚﹐上書言之﹐旋被譴斥以死。秦觀浮薄小人﹐影附於軾﹐請正軾之罪﹐褫觀職任﹐以示天下後世。」

１２﹑丙戌﹐﹝案﹕二字﹐據畢沅《通鑑》增。﹞詔蘇軾合敍復日未得與敍復﹐秦觀落館閣校勘﹐添差監處州茶鹽酒稅。﹝《紀事本末》卷百一﹐又卷百五。案﹕《太平治迹統類》云﹕劉拯言「宣仁嘗謂宰相編修實錄官﹐每任先朝曾責降者﹐蓋慮謗書一成﹐不可攺追也。是時權臣擅政﹐𨿽差鄧溫伯﹑陸佃林﹑範祖禹代之﹐至於呂公著謂常平法失天下心﹐若韓琦因人心﹐如趙鞅舉甲﹐以除君側之惡人﹐不知陛下何以待之﹖先帝怒其誣忠以脇君也﹐令詞臣明言其故﹐黜知潁州。公著提舉實錄日﹐謂無此語﹐令史官攺之﹐請重審閱﹐其間書不以實﹐輒移易增減﹐情涉誣詆以聞。乞重行黜責﹐以正國典。」從之。又言蘇軾云云。《宋史﹟秦觀傳》云﹕紹聖初﹐坐黨籍﹐出通判杭州。以禦史論其增損《實錄》﹐貶監處州酒稅。使者承風望指﹐候伺過失﹐旣而無所得﹐則以謁告寫佛書爲罪﹐削職徙郴州。﹞

１３﹑乙酉﹐左司諫翟思言「先帝考古﹐成憲條﹐定官制﹐循名辧﹐實以起太平之功緒。元祐以來﹐浸已變亂。請召有司﹐應職名繆亂者﹐一循官制﹐各與釐正。」詔﹕「令編修官置局﹐考具合完補﹐攺正事目﹐申三省取旨﹔攺正畢﹐別取旨﹐罷局所請﹐集成六典﹐更不修纂。」﹝《紀事本末》卷九十三﹐又卷一百。案﹕罷修官制局﹐《宋史﹟本紀》在五月壬寅日。《續宋編年資治通鑑》﹕復元丰攺官員。《編年備要》云﹕每歲毋過百四十人。﹞

１４﹑丙戌﹐侍禦史虞策請復置天下義倉。﹝《紀事本末》卷九十三。案﹕《紀事》不系日﹔《宋史﹟本紀》﹐復義倉在丙戌日。《編年備要》云﹕除二廣外﹐復置之。畢沅《續通鑑》云﹕丙戌﹐虞策請復置天下義倉﹐每苗稅一石﹐出米五斗﹐自來年爲始﹐專充賑濟。從之。﹞

１５﹑癸巳﹐新差知蘇州呂惠卿知江寧府。﹝《紀事本末》卷百三十。﹞

１６﹑丁酉﹐左正言上官均言「臣竊見前宰相呂大防﹐天資彊狠﹐懷邪迷國﹐嘗與禦史中丞蘇轍陰相黨附﹐同惡相濟。伏願陛下察究本末﹐出自睿斷﹐特加施行﹐以明示朝廷好惡﹐判別忠邪﹐以正綱紀。然後朝廷尊而天下安﹐此國家先務﹐惟陛下畱神采擇。」﹝《紀事本末》卷百一。﹞

《續宋編年資治通鑑》﹕上親政﹐修復元丰故事﹐士大夫爭獻所聞﹐吏部尙書彭汝礪一無所論。而知壽州朱服賀攺元表﹐力詆元祐變法。章惇乃出汝礪知成都府﹐而召服爲中書舍人。案﹕葉夢得《石林燕語》卷八云﹕紹聖初﹐彭器資自權尙書﹐韓持正自侍郎出知成都府﹐皆除寶文閣直學士。兩人皆辭行﹐卽復以待制爲州。蓋成都故事﹐須用雜學士﹐而權尙書﹑眞侍郎皆止當待制也。《編年備要》云﹕時章惇欲專黜陟之柄﹐乃出汝礪爲寶文閣直學士﹐知成都府﹐而召服爲中書舍人。於是﹐上官均言「汝礪行義髙潔﹐今𨿽除美職與藩郡﹐其實疏之﹐非所以近正人也。服柔倭傾險﹐今自外擢爲從官﹐非所以遠佞人也。」不從。汝礪堅辭﹐行章累上﹐或以爲慢﹐當謫。上不許﹐降寶文閣待制﹑知江州。尋又以都承召之﹐命未下而卒。曹內翰《彭吏部墓志》云﹕紹聖元年﹐上初專聽﹐召二三大臣條舉熙寧﹑元丰政事﹐人人爭獻所聞﹐公居之如不能言者。或問之﹐答曰「在前日則無言之者﹐於今則人人而能言之矣」。以寶文閣待制知江州﹐入辭﹐上勞問甚寵曰「卿非久別也。」公曰「陛下今所復者﹐其政不能無是非﹐其人不能無賢否不肖。政惟其是﹐則政無不善﹔人惟其賢﹐則人無不得矣。」《宋史上官均傳》云﹕章惇陰去異己者﹐已出吏部尙書彭汝礪知成都府﹐召朱服爲中書舍人。均言「汝礪不可出﹐服不可用。」惇怒﹐遷均爲工部員外郎﹐尋提點京東﹑淮東刑獄。

１五月﹝案﹕錢大昕《朔閏考》﹕是月辛丑朔。﹞甲辰﹐詔進士罷試詩賦﹐專治經術。﹝《紀事本末》卷一百。案﹕《續宋編年資治通鑑》﹕五月﹐罷進士習賦﹐令專治經術﹐各專大經一﹐中經一﹐願專二大經者聽。據《長編》卷四百二十五﹕元祐四年四月戊午﹐以《詩》《禮記》《周禮》《左氏春秋》爲大經﹐《周易》《書》《公羊》《穀梁》《儀禮》爲中經。《文獻通考》卷三十一云﹕時有建請於《詩》《書》《周禮》三經義中出題﹐以試舉人者。朝廷下其議﹐有司承意﹐謂爲可行。旣而右正言鄒浩言「三經義者所以訓經﹐而其書非經也。以經造士﹐而非經之題試之﹐甚非先帝專用經術之義。後出題﹐訖依舊法。」《宋史﹟上官均傳》﹕奏罷詩賦﹐專以經術取士。﹞

２﹑辛亥﹐樞密直學士﹑簽書樞密院事劉奉世爲端明殿學士﹐充眞定州路安撫使兼知成徳軍。奉世再乞罷政﹐故有是命。﹝《紀事本末》百一。案﹕費衮《梁谿漫志》卷一云﹕元丰官制﹐樞密院之副有同知﹑有簽書﹐𨿽不同時﹐然未嘗頻年虛位。紹聖元年五月﹐劉仲馮自簽書出知眞定﹐自是不除簽書﹐虛位者三十年。政和間﹐童貫以宦寺爲簽書﹐然靉三月﹐遽躐爲領院矣。畢沅《通鑑》云﹕奉世爲人﹐簡重有法度﹐常云「奉世惟知事君﹐內省不愧怍士大夫公論而已。得喪﹐常理也。事如寒暑加人﹐𨿽善攝生者不能無病﹐正須安以處之。」」時以章並用事﹐力乞外補。乃罷。﹞

３﹑甲寅﹐殿中侍禦史郭知章言「先皇帝挌地進壤﹐西戎之咽喉如安疆﹑葭蘆﹑浮圖﹑米脂﹐據髙臨下﹐宅險遏訩。元祐初﹐用事之人委四塞而棄之﹐外示以弱﹐實生戎心。乞檢閱議臣所進章疏﹐列其名氏﹐顯行黜責。」「惇等因開列初議棄地者自司馬光﹑文彥博而下凡十一人。惇曰「棄地之議﹐司馬光﹑文彥博主之於內﹐趙禼﹑範純粹成之於外﹐故眾論莫能奪。若孫覺﹑王存輩﹐皆暗不曉事﹐妄議邊計者。至於趙禼﹑範純粹﹐明知其便﹐而首尾異同以傅會大臣﹐可謂挾姦罔上。妄議者猶可恕﹐挾姦者不可不深治。」上以爲然。《紀事本末》卷百一。﹞

右正言張商英言「先皇帝以歷代典禮訛謬﹐置詳定禮官考合異同﹐請廢興墜﹐謂天地合祭非古也﹐據經而正之。元祐之臣﹐乃率其意﹐剗蕩前美﹐旣畫權且合祭指揮於前﹐蘇軾又發六議於後。太常博士陳祥道又以昊天有『成命郊祀天地』之詩﹐爲牢不可破之論﹐乃降手詔云云﹐請再下禮部詳議。如南北異郊﹐不違經訓﹐天地合祭﹐非出聖斷﹐則前此立議之臣﹐誣天造命﹐罪在不赦。」﹝《紀事本末》卷百一。案﹕嶽珂《愧郯錄》卷三云﹕紹聖元年五月甲寅﹐以右正言張商英言﹐詔禮官詳議。戊午﹐中丞黃履復言﹐詔送禮部。二年正月辛亥﹐又詔議如何可以親行祭地之禮﹐然後可罷合祭﹐時又未敢以合祭爲全非也。二年正月戊午﹐遂詔﹐間因大禮躬祭地示﹐然實未嘗行。又云紹聖之議﹐主合祭者錢勰﹑範純禮﹑韓宗師﹑王古﹑井亮采﹑常安民﹑李琮﹐主分祭者蔡京﹑林希﹑蔡卞﹑黃履﹑吳安持﹑晁端考﹑翟思﹑郭知章﹑劉拯﹑黃慶基﹑董惇逸﹑丰稷﹑傅楫﹑葉祖洽﹑劉定﹑虞策。稷﹑楫﹑祖洽欲省儀﹐以便祭﹐劉定﹑虞策則遷就。十月神州之祭者也﹐其談皆具是矣﹐載以丁未。祖周廟爲先廟後﹐郊亦周之禮﹐蓋亦以變爲常爾﹐至加力奏乞。集議之日﹐互相詰難﹐以盡眾心﹐而祖禹遽白大防﹐以當朝廷酌其可否而行之﹐若使相詰﹐必致紛爭失體﹐繼遂並集議而罷﹐故商英之撼﹐時論必以爲稱首﹐有以啟之歟﹗﹞

４﹑戊午﹐朝奉郎﹑管勾靈仙觀邢恕復直龍圖閣﹑知徐州。﹝《長編》卷四百二十八﹕元祐四年丁酉﹐傅堯兪﹑朱光庭言邢恕。原注﹕紹聖元年五月十八日﹐恕以朝奉郎管勾靈仙觀﹐復直龍圖閣﹑知徐州。又卷四百八十六﹕紹聖四年四月辛未﹐論邢恕誣謗。原注﹕紹聖元年五月﹐復職知徐州。﹞

５乙未﹐監察禦史周秩言「近詔太常議故相王安石謚﹐伏以安石遭遇神宗皇帝﹐其君臣相與行道﹐以成一代之文。願特詔兩省眾禮官等會禮部議上朝廷﹐取決於聖裁﹐而後有司頒焉。」詔不候本家行狀﹐令太常官共議謚﹐選博士一員撰議。﹝《紀事本末》卷百三十。﹞

６﹑己未﹐樞密院言「戶部看詳役法所申諸路復免役法﹐未審得合與不合﹐依舊行免役法。」詔並依熙寧舊敕施行。﹝《紀事本末》卷一百。案﹕《太平治迹統類》云﹕曾布具札子言「毀廢先朝法度之人旣已黜逐﹐則前日之良法善政﹐當次第講究增損施行﹔而國論未嘗及﹐又言政事非得人不能舉﹐若但以私愛憎喜怒﹐則人才必難進。今旣不能公選人才﹐則政事何從而舉﹖若不稍復可行之法度﹐則是先朝政事不可行﹔若不可行﹐則毀廢之人何以得罪﹖」上瞿然。布因言「令使役法已行﹐然成書方上而議論無所折衷。蔡京﹑王右忠侍從之選﹐然兩人所見多不同﹐執政又未通曉﹐其官屬日相紛爭﹐眾議恐未易了。昨初降役法﹐但云依元丰八年見行條約﹐則已曲盡。及章惇欲立﹖本﹐令去年秋科納錢遂展至今年五月﹐役人多已替放﹐又卻令候今年放罷﹐只失此兩科役錢僅八百餘萬。今臣書旣上﹐議論不一﹐將來施行﹐必有不便於人情者。元祐所行﹐止謂於人情不便﹐今若不便於人情﹐又何以異﹖」《編年備要》云﹕初﹐役法﹑差募二者俱有獘﹐王安石主雇﹐司馬光主差﹐範純仁﹑蘇轍俱光門下士﹐亦以差役爲未便。章惇﹐安石門下士﹐亦以雇役爲未便。純仁﹑軾﹑惇𨿽賢否不同﹐然悉聰明曉事﹐兼知南北風俗﹐其所論甚公﹐各不私其所主。元祐初。光復差役﹐惇議曰「保甲﹑保馬﹐一日不罷有一日害。如役法則熙寧初以雇役代差役﹐講之不詳﹐行之太速﹐故後有獘。今復差役代雇役﹐當詳議熟講﹐庶幾可行﹐而限止五日﹐太速﹐後必有獘。」光不以爲然。惇對太皇太后簾下﹐與光爭辧﹐語不遜﹐太皇怒﹐惇以罪去。蔡京時知開封府﹐用五日限攺畿縣雇役之法。至是惇入相﹐復議以雇役攺差役﹐置司講議﹐除京爲戶部尙書兼提舉。於是京欲掩蓋元祐迎合之迹﹐乃白惇曰「取熙寧﹑元丰法施行之耳﹐尙何議爲﹖」惇信之﹐遂請人額﹐雇直一從元丰舊法。﹞

《續宋編年資治通鑑》﹕立宏詞科。明年﹐禮部立試格。除詔誥﹑赦﹑敕不試外﹐章﹑表依見體式﹐賦如唐人《斬白蛇》《幽蘭》《渥窪馬賦》之類﹐頌如韓愈《元和聖徳詩》﹑柳宗元《平淮夷雅》之類﹐箴如揚雄《官箴》《九州箴》之類﹐銘如柳宗元《途山》﹑張孟陽劍閣銘之類﹐戒諭如近體《戒諭風俗》《戒百官》之類﹐序如顏延之《王融曲水詩序》之類﹐記亦用四六詞理俱優者爲上等﹐次優者爲次等﹐詞格超異者取旨﹐上等循兩資﹐次等循一資﹐承務郎以上﹐比類推恩。案﹕《十朝綱要》﹐甲辰日。《宋史﹟本紀》作己酉日。王應麟《玉海》卷一百十六云﹕紹聖元年五月四日﹐中書省言「有唐隨事設科﹐其名不一﹐有詞藻宏麗﹑文章秀異之屬」。詔別立宏詞科。五月四日爲甲辰日﹐而己酉乃初九日﹐或四日中書省言﹐而九日下詔也。《宋史﹟本紀》﹐明年丙午又載立宏詞科。又案﹕《續宋編年資治通鑑》此條前後多脫誤﹐玆據《編年備要》攺正。大觀四年五月甲寅﹐攺宏詞科爲詞學兼茂科。據洪邁《容齋二筆》﹐大觀所攺增試制誥二篇。陳桱《通鑑續編》云﹕帝謂與制科試策無異﹐欲罷。會殿中禦史郭知章校制科策﹐因言先朝旣策進士﹐卽罷制科﹐近年復置﹐誠無所補﹐與帝意合。三省上言「今進士純用經術﹐如詔﹑誥﹑宣﹑章﹑表等文﹐皆朝廷官守日用﹐不可闕﹔若悉不習試之﹐何以兼收文學博異之士﹖」遂攺置宏詞科。歲許進士及第者詣禮部請試﹐如見守官﹐則受代乃請﹐率以春試上捨生﹐附試不專立院也。所試章﹑表﹑露布﹑檄書﹐用駢儷體﹔頌﹑箴﹑銘﹑誡﹑諭﹑序﹑記﹐用古體或駢儷﹐惟詔﹑誥﹑赦﹑敕不以爲題。凡試二日四題﹐試者𨿽多﹐無過五人﹐中程則上之三省。覆試分上﹑中二等﹐推恩有差。詞藝超異者﹐特奏命官。

１﹑六月﹝案﹕錢大昕《朔閏考》﹕是月庚午朔。癸酉﹐詔罷講《禮記》﹐候秋涼日講《詩》。《紀事本末》卷九十二。﹞

２﹑甲戌﹐監察禦史劉拯言「議者謂蔡確在相位﹐吳處厚以迎合確意﹐勘舒亶事﹐獄成﹐怨確不用己﹐取其詩曲意率合以傾之。伏望聖慈盡復確官爵恩數﹐治其誣罔之尢者﹐以申確之冤。」﹝《紀事本末》卷百七。案﹕《太平治迹統類》﹕右正言張商英言「宣化聖烈皇后奉承顧命﹐保祐陛下惟仁﹐舊居深宮惟親惟慈﹐政事在公惟惠﹐何嘗預知惠卿擅興甲兵﹐蔡確貪天之功﹐作詩訕謗等事﹖言臣本以惠卿與司馬光爭經義有隙﹐搆其事以媚光﹐又慮蔡確異時再用﹐必欲殺之以滅口﹐出危語﹐激怒簾箔﹐表悰相濟﹐行其姦言﹐殛確於新州﹐竄惠卿於建州。夫以太皇太后之公平慈惠﹐而並臣乃導以淫刑濫罰﹐貶死宰相﹐使此曹易地而立呂﹑武之朝﹐則何所不至。乞檢會禁中臣僚艸制呂惠卿﹑蔡確本家進狀﹐省官雜議。如事出讒搆﹐則誣告反坐﹐邦有常刑。夫元祐之臣﹐無君亦已甚矣。陛下𨿽欲置而不行﹐如宗廟法令何﹖如天下後世何﹖」明年十一月丙辰﹐贈確太師。﹞

３甲戌﹐禦史中丞黃履﹝案﹕畢沅《通鑑》﹕閏四月戊戌﹐以黃履爲禦史中丞。元丰末﹐嘗爲中丞﹐與蔡確﹑章惇﹑邢恕交﹐每確﹑惇有所嫌惡﹐則使恕道風旨於履﹐履卽排之﹐時謂之「四凶」﹐爲劉安世所排論而出。惇復引用俾擢復仇怨﹐元祐正臣﹐無一得免矣。﹞言「觀文殿大學士﹑知永興軍呂大防﹐觀文殿學士﹑知靑州劉摯﹐資政殿學士﹑知鄆州梁燾﹐當垂簾日俱爲柄臣。燾先鼓倡邪言﹐吳居厚繼陳詩注﹐劉安世等遂共攻之﹐執政旣主於中﹐仍投蔡確嶺外。累遇恩沛﹐不令生還﹐家有慈親﹐終不得見﹐死非其辜﹐中外憤嘆。自陛下躬臨機務﹐洞照姦誣﹐浸復確官﹐賁於泉壤﹐切謂遭橫逆者旣伸忠憤﹐力排陷者未正典刑﹐宜加顯斥﹐以允公議。」左司諫翟思言「近論元祐以來﹐內外姦人﹐附會大臣﹐詆先朝以希進擢。乞出章疏﹐條例是非﹐明諭中外﹐雪先朝之誣。」又論呂大防等擅作威福﹐相與詘竄呂惠卿﹑蔡確﹐乞各正罪犯未聞施行﹐望出睿斷﹐以慰公議。﹝《紀事本末》卷百一。﹞

４﹑左正言上官均言「呂大防﹑蘇轍擅操國政﹐不畏公議﹐引用柔邪之臣。如李之純擢爲禦史中丞﹐楊畏﹑虞策﹑來之邵皆任爲諫官﹑禦史﹐是四人者﹐傾險柔邪﹐嗜利無況﹐其所彈擊者﹐皆受呂大防﹑蘇轍密諭﹐或附會風旨以濟其欲。切觀陛下自親機務﹐收還政柄﹐大防﹑轍黨人十已去其七八﹐然楊畏六人﹐尙居淸要﹐未快士論。伏望考察大防﹑蘇轍擅權欺君之罪﹐推究楊畏等朋邪害正﹑趨時反覆之惡﹐譴責黜免﹐明正典刑﹐以示天下。」﹝《紀事本末》卷百一。案﹕《長編》卷四百六十七﹕元祐七年冬十月癸酉﹐楊畏論劉摯及蘇轍。原注引邵伯溫云﹕楊畏擊劉摯﹑蘇頌爲蘇轍也。按轍與摯實同被劾﹐摯逐而轍畱﹐蓋摯別有與章惇交通事耳﹐伯溫所云﹐恐不足信。紹聖元年六月五日﹐上官均章云云﹐伯溫蓋本此﹐必當時有是說。據《太平治迹統類》﹕五月己未﹐侍郎楊畏爲吏部侍郎。呂大防旣超遷楊畏禮部侍郎﹐畏知大防當去﹐章惇必復用。時惇居蘇州﹐有張橫者﹐惇妻之侄也。惇方喪其妻﹐橫往惇﹐畏託橫致意云「畏度事輕重﹐因呂大防﹑蘇轍以逐劉摯﹑梁燾﹔又欲並逐大防及轍﹐二人覺知﹐遽奪畏言職。畏迹在元祐﹐心在熙寧﹑元丰﹐首爲公挌路者。」及惇赴召﹐百官郊迎﹐畏獨請自陳述﹐語多質大防。有直省官聞之﹐嘆曰「楊侍郎前日諂事呂相公﹐亦如見章相公也。」惇信其言﹐故其還遷畏吏部。據此﹐則伯溫此說似有因。《長編》原注駁之﹐似未合前後以證其事﹐今附辧之以備考。﹞

５﹑右正言張商英言「司馬光﹑呂公著﹑呂大防﹑劉摯等援引朋黨﹐肆行譏議﹐至如罷免役法﹐則曰只有『揭簿定差』四字﹔下詔求直言﹐則專賞訕謗之人﹔置訴理所雪罪犯﹐則畫自熙寧元年以後﹔棄渠陽州縣﹐則甘言猥語﹐無所不至。凡詳定局之所建明﹐中書省之所勘會﹐戶部之所行譴﹐言官之所論列﹐詞臣之所告命﹐指摘快剔﹐鄙薄﹤口𨿽﹥笑。當垂簾之際﹐制內臣之得志者﹐翦除陛下羽翼於內﹔執政之用事者﹐擊逐陛下股肱於外﹐天下之勢殆哉岌岌乎﹗」﹝《紀事本末》卷百一。案﹕《太平治迹統類》載商英此疏下有云﹕望下三省禁中檢會前後章疏﹐付臣詳簽貼﹐奏上﹐陛下與大臣斟酌而可否焉。考《編類》﹐章疏在二年十二月﹐蓋此時商英已有此請也。﹞

６﹑監察禦史周秩言「呂大防前爲尙書左僕射﹐居官日久﹐恣爲姦惡﹐與臺諫官陰相黨附﹐同列大臣﹐一不合意﹐則諷諭擊逐﹐凶焰日熾﹐人莫敢當。於是專己自任﹐不循法守﹐大姦不法﹐人神共怒﹐天下不容﹐未正典刑﹐戾傷和气。」觀文殿大學士﹑左光祿大夫﹑知永興軍呂大防落觀文殿大學士﹐降授右正議大夫﹑知隨州。﹝《紀事本末》卷百一。案﹕《長編》卷四百十九﹕元祐三年閏十二月己未﹐禦史中丞李常等論王汾口喫滑稽﹐不任諫職。原注﹕紹聖元年六月五日﹐周秩云可考。今《紀事本末》載周秩言﹐不見李常論王汾事﹐其文已因刪節佚去。﹞

７﹑秩又言「劉摯初與邢恕合論﹐謂司馬光當容蔡確。恕薦摯爲侍禦史﹐旣在言路﹐與光及呂公著通謀排去確等﹐因以逐恕。諫議大夫孫覺論稍異於摯﹐光遂超擢﹐又爲執政。」﹝《長編》卷四百十四﹕元祐三年九月丁巳﹐孫覺引疾求罷。原注載此數語。案﹕秩此疏﹐《紀事》已有刪節﹐今據原注附此。﹞

８﹑侍禦史來之邵言「先皇帝熙寧初﹐屬任宰相王安石建立法度﹐將以惠澤天下後世。而當是時﹐司馬光以爲非是﹐貽書王安石﹐詆斥論難。安石爲之援經引文﹐開諭曲直﹐而光膠於流俗﹐決意不回﹐乃以提舉崇福宮﹐退居於洛。劉摯於此方任言事禦史﹐亦累上章﹐歷詆朝廷政令﹐坐是責監衡州酒稅。至元丰中﹐稍加擢用﹐未幾﹐復以罪去。此二人者﹐一則以暗謬彊愎﹐自置閒地﹔一則以數幹吏議﹐相繼退黜。元丰末﹐光入持政柄﹐擢摯爲侍禦史﹐旣而首引凶徒王巖叟﹑朱光庭俱在言路﹐結成黨與。宰相自確而下﹐摯等相與誣毀締搆﹐盡力排逐。由是先帝顧命大臣﹐去之略盡﹐而陛下孤立於上矣。」﹝案﹕《太平治迹統類》載之邵此疏下又有云﹕先朝法度次第廢革﹐先帝二十年積功累行爲之一空。以先朝賞罰爲不中理﹐則悉聽訴理劉摯﹐罪無輕重率從原減﹐由是先帝擢用之人往往閒廢﹐而光之黨分布中外矣。以先帝財用爲得之非義﹐則凡市易貸緡﹐不問本息一切損放﹐而河北積米九百萬斛一日散之幾盡。凡此者﹐出於司馬光之意而假以劉摯﹑王巖叟﹑朱光庭之言。方是時﹐先帝陵土未乾﹐而光等更唱疊和﹐剗革掃除﹐忠臣義士﹐熟視而吞聲﹐無敢誰何﹖光與巖叟﹑光庭相繼死亡﹐獨劉摯未殖滅者﹐此實天所以遣陛下。今劉摯尙以觀文殿學士外領藩鎭﹐久稽天誅﹐斯論上郁。望暴摯之罪﹐明正典刑﹐上以伸先帝之志﹐下以塞搢紳之望。﹞

９﹑觀文殿學士﹑太中大夫﹑知靑州劉摯落觀文殿學士﹐降授左朝奉大夫﹑知黃州。﹝《紀事本末》卷百一。﹞

１０﹑太中大夫﹑知汝州蘇轍降授左朝議大夫﹑知袁州。﹝《紀事本末》卷百五。案﹕畢沅《通鑑》云﹕知袁州。責詞略曰「垂簾之初﹐老姦擅國。置在言路﹐使詆先朝。反以君父爲仇﹐無復臣子之義。」中書舍人林希所艸。老姦﹐蓋陰指宣仁也。希典中書﹐自司馬光﹑呂大防﹑公著﹑劉摯等數十人之制﹐極其詀詆。一日艸制﹐擲筆於地曰「壞盡名節矣﹗」又案﹕畢氏以轍知袁州附五月末。《紀事本末》在六月初五日甲戌﹐日月互異﹐是必有誤。﹞

１１﹑左承議郎﹑新知英州蘇軾責授寧遠軍節度副使﹐惠州安置。《紀事本末》卷百一﹐又卷百五。﹝案﹕《太平治迹統類》云﹕來之邵論軾詆斥先朝。陳桱《通鑑》云﹕軾至惠﹐泊然無所帶芥﹐人無賢愚﹐皆得其歡心。﹞

１２﹑陳衍落遙郡刺史﹐降左藏庫副使﹐添差監郴州酒稅。﹝《長編》卷四百九十五﹕元符元年三月戊午﹐三省言究治張士良獄。原注﹕見紹聖元年六月五日。案﹕陳桱《通鑑續編》﹕陳衍貶監郴州酒稅在二年十月。考《長編》卷九十五﹐備載陳衍始末。據云﹐元年六月十八日﹐衍送白州編管﹐二年正月二十六日﹐衍配朱崖軍。二年已配朱崖﹐陳氏謂二年十月始貶﹐恐誤。﹞

１３﹑丙子﹐知渭州孫覽召知開封府。﹝《長編》卷四百八十一﹕元祐八年二月乙卯﹐覽知渭州。原注﹕紹聖元年六月七日﹐乃自渭》召入。案﹕《宋史孫覽傳云﹕召知開封府至﹐則拜戶部侍郎。﹞

１４﹑壬午﹐罷校勘黃本﹐出左宣徳郎蔡肇。﹝《長編》卷四百八十四﹕元祐八年五月甲申﹐左宣徳郎蔡肇校勘黃本。原注﹕云﹕明年六月十三日出。案﹕程俱《麟臺故事》﹐又王應麟《玉海》卷五十二﹕紹聖元年閏四月﹐罷校勘黃本﹐故出肇也。﹞

１５﹑皇城使張士良添差監潁州酒稅。﹝《長編》卷四百九十﹕紹聖四年八月丁酉﹐究文及甫與邢恕言。原注﹕張士良自紹聖元年六月十三日以皇城使監潁州酒稅﹐其後不見再貶。﹞

１６﹑皇城副使梁知新添差亳州鹽酒稅。﹝《長編》卷四百九十五﹕元符元年三月戊午﹐三省言究治張士良。原注﹕六月十三日﹐皇城使士良﹑皇城副使梁知新添差監潁州﹑亳州鹽酒稅。又云士良自元年六月十三日以皇城使監潁州稅﹐其後不再貶。邵伯溫云已編白州﹐誤也﹐對獄﹐乃送白州。﹞

１７﹑癸未﹐禮部言「太學博士詹文奏﹕恭惟神宗皇帝聖智髙妙﹐蓋極象數﹐嘗念文字之學﹐世所不知﹐深詔儒臣﹐俾共探討。而王安石實進其說﹐當時未及頒行而學者亦已見之﹐其於性命道徳之理則思過半矣。元祐《貢舉敕》乃令進士不得引用字說﹐而與申﹑韓﹑釋氏之書同禁﹐乞除去《字說》之禁。」從之。﹝《紀事本末》卷百三十。原注﹕《新錄》刪去元奏﹐但《元祐貢舉敕》「令進士不得引用王安石《字說》﹐乞除其禁。從之。」辧曰「安石穿鑿破碎﹐不足以仰稱神宗明詔。自其學旣行之後﹐士風人才﹐視昔時爲何如﹖則所謂『於性命道徳之理思過半者』﹐誣可信乎﹖」案﹕《續宋編年資治通鑑》除《字說》禁在五月。《十朝綱要》﹕六月甲申﹐除進士引用王安石《字說》之禁。﹞

１８﹑翰林學士承旨兼侍讀曾布爲中大夫﹑同樞密院事。﹝《紀事本末》卷百三﹞十。

１９﹑乙酉﹐中書舍人林希案﹕希爲中書舍人在元年四月。言「吏部送到吏部侍郎王欽臣可授寶文殿待制﹑知廬州詞頭。按欽臣資性險邪﹐本緣附會宰相呂大防以至進用。大防朋黨甚眾﹐欽臣爲之首﹐前後言者﹐屢攻其公私過惡﹐大防皆抑而不行。大姦方斥﹐餘黨正當竄逐﹐肅淸仕路﹐欽臣豈可以加侍從職名付之方面守寄﹖所有制詞﹐未敢撰進。」詔王欽臣除集賢殿修撰﹑知和州。﹝《紀事本末》卷百一。﹞

２０﹑監察禦史劉拯言「右朝奉大夫﹐充崇政殿說書呂希哲﹐學術無聞﹐出於奏補﹐豈能爲陛下發明道徳之蘊﹖伏望爲官擇人﹐別與差遣。」中書舍人林希言「吏部房送到崇政殿說書呂希哲可祕閣校理﹑知懷州。按希哲故相公著之子﹐公著父子﹐世襲行邪﹐厚貌深情﹐莫能窺測﹐結固朋黨﹐鼓倡虛名﹐上惑聖聽﹐罪惡甚大﹐未經譴責﹐豈可更冒職名出守便郡﹗」詔呂希哲守本官﹐差知懷州。左司諫翟思言「呂大防﹑劉摯﹑蘇軾﹑蘇轍以謗訕先朝﹐變亂法度﹐擅作威福﹐褫職奪官﹐謫守方州﹐安置嶺表﹐中外聞命﹐舉皆忻快。然司馬光﹑呂公著首發事端﹐𨿽已終牖下﹐贈官美謚﹐自可追奪。王巖叟與摯﹐同惡相濟﹐若假以年﹐當竄遠域﹐則贈官與子孫恩澤亦當追奪。其合志同事有若文彥博﹑範純仁﹐其背公死黨有若梁燾﹑劉安世﹑吳安詩﹑韓川﹑孫升》等﹐乞各正典刑。」﹝《紀事本末》卷百一。案﹕《太平治迹統類》﹕張商英言「梁燾﹑範祖禹﹑吳安詩﹑劉唐老﹑孫升﹑韓川等﹐當元祐初中傷無罪﹐合行竄責。」﹞

２１﹑資政殿學士﹑知鄆州梁燾落資政殿學士﹐降授左中散大夫﹑知鄂州﹔左承議郎充寶文閣待制﹑知成徳軍劉安世落寶文閣待制﹐降授左承議郎﹑南安軍﹔左朝奉大夫﹑直集賢院﹑管勾西山崇福宮吳安詩落直集賢院﹐降授朝請郎﹐監光州鹽酒稅﹔左朝散郎充龍圖閣待制﹑知虢州韓川落龍圖閣待制﹐依前左朝請郎知坊州﹔左朝請郎充集賢學士﹑權知應天府孫升落集賢院學士﹐依前左朝散郎知房州。﹝《紀事本末》卷百一。﹞

２２﹑丁亥﹐詔翰林侍讀學士﹑提舉兗州景龍宮趙彥若﹐龍圖閣學士﹑知陜州範祖禹﹐提舉明道宮﹑左朝奉郎充集賢院校理﹑新知鄂州黃庭堅﹐管勾明道宮﹐各於開封府界居住﹐就近報應﹐國史院取會文字。﹝《紀事本末》卷百一。案﹕《太平治迹統類》﹕三省言「昨提舉修實錄呂大防奏﹕『《神宗皇帝實錄》今已成書﹐望欲依例除定本外﹐將見在艸正各一本﹐與提舉實錄官以備照證外﹐除依前降指揮﹐焚毀元祐六年十月十一日朝旨。』依詔﹐令呂大防﹑範祖禹將所得艸正封角﹐差得力人管押遞鋪﹐送赴修國史院送納。如傳到寫別本﹐亦同封角送納。或轉寫與他人﹐卽令自陳﹐如輒隱畱﹐當行重貶責。周秩言﹐恐《實錄》誣罔﹐諸書傳後故也。」《宋史﹟本紀》﹕五月己酉﹐修國史曾布請以王安石《日錄》載之《神宗實錄》。﹞

２３﹑戊子﹐詔周秩言事失當﹐罷監察禦史﹐差權知廣徳軍。﹝《紀事本末》卷百一。案﹕《太平治迹統類》云﹕三省以周秩所上三章進呈﹐其一曰「臣自待罪言職﹐聞姦人邪說久矣﹐其害於政事者有五。陛下親政以來﹐天下之人﹐莫不鼓舞﹐而懷不自安惟元祐死黨三十餘人而已。劉摯惡黨已爲呂大防﹑蘇軾﹑蘇轍之黨排斥出外﹐今在朝廷者絕微。竊惟大防惡黨半已出外﹐半猶在京。其在禁中者﹐近日稍逐去﹔其在朝廷者﹐方且日夜結營﹐造謗害事。今陛下欲修先帝大業﹐若不盡去惡黨﹐則必作姦謀起事端﹐中傷陛下信任之人﹐去艸必盡其根。」《編年備要》云﹕時爲監察禦史﹐上言元祐黨人之言曰「向有禦批﹐欲增隆皇太后儀﹐又如治平中﹐如議濮廟﹐令呂大防如何住得﹐所以求去。且大防與司馬光等向議濮廟事﹐以歐陽修議爲非﹐當朝廷惑於邪議﹐至今英宗所生母任氏猶爲仙遊縣君。嗚呼﹗邪說盛行﹐使天子不得尊其母﹐可不恨哉﹗」上讀至「呂大防如何住得﹐所以求去」﹐曰「大防何嘗有言﹗且儀物事未付外﹐非有司所當與﹐今秩越次及之﹐是迎合也。」又讀至「天子不得尊其母」﹐上曰「此言﹐激怒也。」又言「垂簾之日﹐姦臣謀害蔡確﹐引鄭雍等自王府官爲侍從﹐使親王私於權臣。」上曰「此是何言﹗使親王聞之﹐且不自安。如秩置之言職﹐朝廷無安靜之理。」遂以秩知廣徳軍。《太平治迹統類》又云﹕執政初欲換省官﹐上曰「與外任。」遂以守廣徳軍。﹞

２４﹑壬辰。﹝《長編》卷三百五十﹕元丰七年十一月辛酉﹐木工楊琪以修大相國寺西浮圖及延春閣爲三班借職。原注﹕紹聖元年六月壬辰﹐蔡卞云云可考。案﹕原文已佚。﹞

２５﹑丙申﹐都水使者王宗望等言「措置回河﹐自闞村以下至內黃下埽縷隄七十里﹐所用薪芻萬數不少﹐除將年計物料那融分擘外﹐其上件七十里﹐見爲七節修治﹐每節各管一十里。今約度每節添置梢艸四十萬束﹐乘此秋成﹐計置每束約用錢三十五文﹐計九萬八千貫﹐合取朝旨應副﹐更乞差官措置。」並從之。﹝《紀事本末》卷百十二。﹞

１﹑七月﹝案﹕錢大昕《朔閏考》﹕是月庚子朔。辛丑﹐廣武埽危急﹐詔都水使者王宗望卽亟往廣武埽提舉救護。《紀事本末》卷百十二。案﹕《回河》及《導洛》兩見。﹞

２﹑壬寅﹐翰林學士兼侍讀蔡卞﹑禦史中丞黃履言「舊令講讀﹑說書官每月職錢十貫﹐元丰八年十二月聖旨﹐侍讀職錢特添作三十貫。臣等備言講職﹐未有補按而坐縻厚祿﹐實僥冒欲﹐望寢罷﹐只依元丰已前數目。」詔不允。﹝《紀事本末》卷九十三。﹞

３﹑上謂輔臣曰「廣武埽危急﹐去洛河不遠﹐須防漲濫﹐下灌京師﹐已遣中使往視之」。輔臣出圖及狀以奏曰「此由黃河北岸生灘﹐欲水勢趨南岸﹐今時雨已止﹐河必減落。然已下水官與洛口官同行按視爲簽堤﹐及去北岸嫩灘﹐令河順直﹐則無患矣。」﹝《紀事本末》卷百十二。﹞

４﹑癸卯﹐都水使監丞馮忱之言「廣武埽危急﹐水勢刷塌堤岸﹐欲乞築攔水簽堤一道。」詔令馮忱之﹑李偉》﹑郭茂恂相度﹐從長措置。﹝《紀事本末》卷百十二。案﹕《宋史河渠志》四云﹕元年七月辛丑﹐廣武埽危急。壬寅﹐帝語輔臣﹕「廣武埽去洛河不遠﹐須防漲溢下灌京師。」明日﹐乃詔都水監丞馮忱之相度築攔水簽。壬寅爲七月初三日﹐《志》云明日﹐乃初四日癸卯也。《紀事本末》誤異日﹐今依《河渠志》編輯。﹞

５﹑丁未﹐知桂州﹑直龍圖閣﹑左散大夫謝麟卒。﹝《長編》卷四百八十﹕元祐八年正月庚子﹐謝麟知桂州。原注﹕云﹕麟卒於桂在紹聖元年七月初八日。﹞

６﹑戊申﹐詔差入內髙品黃汝賢往廣武等埽傳宣撫問救護大河堤埽兵吏役兵﹐賜銀合茶藥緡錢有差。﹝《紀事本末》卷百十二。﹞

７﹑禦史中丞黃履言「大理﹐天下之平而斷刑之官﹐選任尢重。先皇帝振修百度﹐初立選試之法﹐第二等者﹐其取常難﹐是爲精密﹔惟是中等﹐乃得入大理爲斷刑官﹐自是文士有預試中選者。故奏案之上皆理官﹐躬自考閱裁斷﹐多所全活﹐舞文之吏不能移奪。元祐中﹐以大理斷刑官恩典常難重﹐故責考任舉主而增以常歷刑法官與縣令優課爲奉舉法﹐其試入優等者﹐不得預焉。臣欲乞自今專行先朝選試之法﹐刪去常歷刑法官﹑縣令優課等條目﹐自試預上選者不得爲斷刑官﹐庶乎官得其人而職事舉矣」。又監察禦史郭知章言「乞係法官並依熙寧﹑元丰條﹐取試法優等人充﹐庶幾上副仁聖好生之徳。」詔令刑部﹑大理寺依元丰選試推恩法立條。﹝《紀事本末》卷一百。案﹕《紀事》此條下又云﹕詔貶司馬光等。據《紀事》卷百一﹐逐元祐黨人已詳載﹐故刪去。詳見丁巳十八日及戊午十九日詔。﹞

８﹑庚戌﹐權京西轉運使郭茂恂言「洛水暴漲﹐已開口閘放水﹐有靈蛇見土﹐人以爲河流將平之驗。」詔令差官致祭。尋京西轉運司﹑都水丞﹑南外丞言河流漸順﹐別無黃水透入洛河﹐於淸汴》可保無虞。﹝《紀事本末》卷百十二。﹞

９﹑癸丑﹐詔差權工部侍郎吳安持乘傳往廣武埽及洛口》措置救護。﹝《紀事本末》卷百十二。﹞

１０﹑甲寅﹐都水使者王宗望奏﹕「廣武埽已刷塌﹐地步闊遠﹐塌透大堤﹐須修捲埽岸。役兵數少﹐特乞暫差在京壯役廣固共三千人﹐並下京東都大司﹐於緣汴裝卸人內﹐除府界﹑泗州外﹐告差刷南京界以下裝卸一千人﹐並吏部差有心力使臣取押﹔內廣固壯役﹐差去員裝卸﹐東京﹑淮南各一員﹐依例支破﹐遞馬驛券﹐兼程前來﹔其人兵﹐限使臣到並一日內起發﹐及合本處支借﹐附帶合用鍬杵等赴役。」禦批﹕「除廣固指揮不差外﹐余可並依所奏日下便與處分。」﹝《紀事本末》卷百十二。﹞

１１﹑乙卯﹐指揮﹕「撥兩浙上件糴米本錢﹐並賜發運司乘時計置糴買。除準備諸路年額未到間先次起發外﹐應一切支費﹐並仰補足額數起發﹐仍常管所賜錢本數目﹐毋致放散」。﹝《長編》卷五百十﹕元符二年五月癸亥﹐三省言糴折斛錢原文云云。詔依紹聖元年七月十六朝旨施行。據原文拾補於此。﹞

１２﹑丙辰﹐上曰「甚憂雨不止﹐昨日遣中使於四郊取穀穗視之﹐京城東低﹐田已傷雨﹐北郊猶無害﹐然懇祈晴霽未之應。」宰臣章惇奏曰「髙原𨿽無所害﹐聞低田已傷﹐曹﹑濮﹑陳﹑蔡間應須爲害﹐猶賴零雨細微耳。」﹝《紀事本末》卷九十三。﹞

諫官張商英言呂希純於元祐中當繳駁詞頭不當及附會呂大防﹑蘇轍事。上曰「去冬以宮人闕人使令﹐因召舊臣十數輩﹐此何系外庭利害﹖而範祖禹﹑丰稷﹑文及甫並有章疏陳古今禍福以動朕聽﹐希純等猶繳奏爭之何乃爾也﹗」安燾對曰「聞文及甫輩上書﹐亦爲人所使。」上曰「必蘇轍也。」會中書舍人林希言呂希純嘗艸《宣仁聖烈皇后族人遷居誥》﹐有曰「昔我祖妣﹐正位宸極。」其言失當及變亂奉祀禮文﹑薦牙盤食等數事﹐乃奪希純寶文閣待制﹐知亳州如故。﹝《紀事本末》卷百一。﹞

１３﹑丁巳﹐三省言「範純仁﹑韓維朋附司馬光﹐長縱羣凶﹐毀訕先帝﹐變亂法度﹐以快不逞之心﹐內範純仁仍首建棄地之議﹐滋養邊患。」詔純仁特降一官﹐爲通議大夫﹐差遣如故。韓維已致仕﹐特置不問。初﹐章惇請責純仁﹐上曰「純仁持議公平﹐非黨也﹐但不肯爲朕畱耳」。惇曰「不肯畱﹐卽黨也。」上勉從惇請。﹝《紀事本末》卷百一。﹞

１４﹑禦史中丞黃履言「前宰相司馬光﹐昨自先帝識拔﹐進位樞庭。光以不用其言﹐請歸修史﹐先帝盛徳優容﹐曲從其欲。書成﹐仍以資政殿學士榮之﹐其恩可謂厚矣。迨垂簾初﹐朝庭起光執政﹐當時士論翕然稱之﹐以爲光眞能弼成聖徳﹐上報先帝。不謂光深藏禍戾﹐追忿先朝﹐凡有所行﹐皆爲非是。夫法令因革﹐固緣時宜﹐豈有一代憲章﹐俱無可取﹐歸非於昔﹐斂譽於身﹖此而可容﹐孰爲咎者﹖」監察禦史周秩言「司馬光以元祐之政﹐以母攺子﹐非子攺父﹐失宗廟之計。朝廷之政﹐必正君臣之義﹐以定父子之親﹐豈有廢君臣父子之道而專以母子爲言。」又曰「遺詔明白﹐必以嗣君爲主﹐則光豈不知當循皇家父子之正統﹖」又曰「光之謚曰文正。夫謚法之美﹐極於文正﹐死而加以極美之謚﹐所以勸後也。今其所爲乖戾如此﹐當正其謚號之美惡﹐庶以懲後世。」又曰「呂公著親爲先帝輔弼之臣﹐受國厚恩﹐又非司馬光之比。當司馬光釋憾於先帝﹐公著不能救正﹐又輔導之爲右僕射﹐歲餘﹐遂除司空﹑平章軍國事。切蒙朝廷先以太師文彥博爲光所引﹐旣召而來﹐諫官言其姦邪﹐不可輔政﹐朝廷乃以平章軍國重事處之﹐止於重事﹐稍奪其權﹐公著之所知也。及公著之命﹐乃去『重』字﹐事無大小﹐皆得平章。名𨿽亞於彥博﹐權則過之﹐實兼三省侍中﹑中書令﹑尙書令之職。自國朝以來﹐𨿽有大功﹐如趙普﹑王旦﹐命以此職﹐未有敢當之者。況垂簾之時﹐大臣宜謙畏﹐而公著但爲子孫計﹐急於富貴﹐不避嫌疑而居之。及大防﹑劉摯﹑蘇軾﹑蘇轍﹐皆公著所引﹐爲國大姦﹐陛下若不照其姦罪﹐以明示天下﹐則公著所處﹐皆爲國朝故事﹐以兆後世大臣僣竊之禍。」又言「呂大防﹑劉摯﹑蘇軾﹑蘇轍皆落職爲知州﹐緣臣奏論大防等所爲皆大姦惡﹐今朝廷但薄責而已。臣愚以爲陛下必欲薄責之﹐則不當以臣所論事爲罪名﹔若論其營私不法﹐則其罪不可勝數。且摯與轍譏斥不減於軾﹐大防又用軾之所謀﹑所言得罪﹐輕於蘇軾﹐天下必以爲非。」詔司馬光﹑呂公著各追所贈官並謚告及所賜神道碑額﹐仍下陜州﹑鄭州各差官計會本縣於逐官墳所拆去官修碑樓﹐磨毀奉敕所撰碑文訖奏。﹝案﹕劉延世《孫公談圃》卷上云﹕司馬溫公隧碑﹐賜名「淸忠粹徳」。紹聖初﹐毀磨之際﹐大風走石﹐羣吏莫敢近﹐獨一匠氏揮斤而擊﹐未盡碎﹐忽僕於碑下而死。﹞王巖叟所贈官亦行追奪﹐知隨州﹑降授右正議大夫呂大防守本官﹐行祕書監﹐分司南京﹐郢州居住﹔知廣州﹑降授左朝議大夫劉摯守本官﹐試光祿卿﹐分司南京﹐蘄州居住﹔﹝案﹕《宋史﹟劉摯傳》﹕再貶光祿卿﹐分司南京﹑蘄州居住。將行﹐語諸子曰「上用章惇﹐吾且得罪。若惇顧國事﹐不遷怒百姓﹐但責吾曹﹐死無所恨。正慮意報復﹐法令益峻﹐柰天下何﹗」憂形於色﹐無一語及遷謫意。﹞知袁州﹑降授左朝議大夫蘇轍守本官﹐試少府監﹐分司南京﹐筠州居住﹔梁燾提舉靈仙觀﹐鄂州居住﹔劉安世管勾玉隆觀﹐南安軍居住。初﹐章並用蔡卞議﹐光及公著皆當發冢斫棺。三省同進呈﹐許將獨不言﹔惇去﹐上畱將問曰「卿不言何也﹖」將曰「發冢斫棺﹐恐非盛徳事。」上曰「朕亦以爲無益公家。」遂寢其奏﹐第令折去碑文。﹝《紀事本末》卷百一。原注﹕此據邵伯溫《辧誣》及曾紆《南遊記舊》刪修﹐不知許將果能不言否﹐當考。又蔡卞此時未執政﹐不應與三省同對﹐惇但用其議耳。邵氏誤也﹐曾紆亦不記許將﹐止云曾布納說。又卷百七。案﹕畢沅《通鑑》云﹕黃履﹑周秩﹑上官均﹑來之邵﹑翟思﹑劉拯﹑井亮采﹐交章言光等畔道逆理﹐未正典刑﹐大防等罪大罰輕﹐未厭公論﹐凡十九疏。章惇悉以進呈﹐遂詔追光﹑公著贈謚﹐並毀所立碑。曾布密疏請罷毀碑﹐不報。蘇頌方執政﹐臣奏事﹐但取決於宣仁﹐帝有言﹐或無對者﹐惟頌奏宣仁必再奏帝﹐有宣諭﹐必告諸臣以聽聖語。及言者劾頌﹐帝曰「頌知君臣之義﹐無輕議也。」又曰「梁燾每起中正之論﹐其開陳排擊﹐盡出公論﹐朕皆記之。」由是頌免﹐而與燾外祠。﹞

１５﹑周秩又言「秦觀落館閣校勘﹑左宣徳郎﹐差監處州茶鹽酒稅﹐罪罰重輕﹐人言未允。」詔秦觀降授左宣議郎﹐依舊處州監當。﹝《紀事本末》卷百一。案﹕《長編》卷四百十四﹕元祐三年九月丁巳﹐孫覺引疾求罷。原注﹕紹聖元年七月﹐周秩言「司馬光因邢恕以奉蔡確嘗致書求用﹐一日得志﹐確﹑恕皆議持平被逐﹐孫覺﹑李常亦以持平之論忤光﹐不蒙援引。」然秩以六月十九日戊子已以言事失當被責﹐不知此時何以更有言章惇《長編》所載亦究不得其日﹐今姑依《紀事》附此。﹞

１６﹑右正言張商英言「按內臣陳衍﹐先管勾儲祥宮﹐大防之子數往謁﹐因本宮道士武宗道而與衍結識﹐旣而大防又遣三省行首張充公往禦藥院與衍關通﹐尋援行衍入國史院承受﹔而檢討官張耒﹑秦觀又因衍而與蘇轍兄弟道達言語﹐其姦狀明白﹐中外共知。而大防尙典郡﹐衍尙玷祿仕﹐甚非所以駁姦邪﹑立威令也。欲乞再正大防罪惡﹐投之散地﹔削奪衍官﹐配流海島。庶朝廷宮省內外﹐人人畏肅﹐不敢懷邪﹐飾非以事﹐吾君天下之望也。」詔陳衍追毀出身已來文字﹐除名勒停﹐送白州編管﹐仍仰所在官司﹐差得力人轉押前去。﹝《紀事本末》卷百一。原注﹕《新錄辧誣》曰「元祐二三大臣事實已系日書之﹐今刪去瑣碎文致之詞而存其大槪﹐然其曲意誣罔﹐亦不待辧而可知。燾以爲旣云「不待辧而可知其誣」﹐則瑣碎文致之詞𨿽具存之亦無傷﹐今並依《舊錄》。案﹕《長編》卷四百九十五原注﹐陳衍編管在六月十八日﹐與此異日月。今考丁巳乃七月十八日﹐《長編》原注六月﹐或爲七月之誤文。﹞

１７﹑上諭執政﹕「聞河埽久不修﹐故幾壞者數處﹐澠池﹑原武﹑陽武﹐皆已遣水官乘疾置護役。昨日報洛水又大溢注於河﹐若廣武埽壞﹐大河與洛水合而爲一﹐則淸汴不通矣﹐京都漕運殊可憂﹐宜亟命吳安持與王宗望同力督作﹐苟得不壞﹐過此亦須措置爲久計。安持彊傒可倚﹐其促安持往營度之。」皆對曰「但雨止則可無虞﹐臣等謹奉命退﹐當召安持至政事堂以聖意諭之。」﹝《紀事本末》卷百十二。案﹕回河﹑導洛兩見。﹞

１８﹑戊午﹐詔曰「送往事居﹐是必責全於臣子﹔藏怒宿怨﹐豈宜上及於君親﹖朕繼體之初﹐宣仁聖烈皇后以太母之尊﹐權同聽覽﹐仁心誠意﹐專在保祐朕躬。自以簾帷之間﹐聞見不能周及﹐故不次以用大臣﹐推心以委政事﹐非獨待任﹐耆艾所冀﹐恢明聖躬。司馬光﹑呂公著﹐忘累朝之大恩﹐懷平時之觖望﹐幸國家之變故﹐逞朋黨之姦邪。引呂大防﹑劉摯等﹐或並立要途﹐繼司宰事﹔或疊居言路﹐代掌訓詞﹔或封駁東臺﹐或勸講經筵﹐顧予左右前後﹐皆爾所親。於時賞罰威恩﹐惟其所出。周旋欺蔽﹐表悰符同。宗廟神靈﹐恣行訕讟﹔朝廷號令﹐輒肆紛更。輕攺役法﹐開訴理之局﹐使有罪者僥幸﹔下疾苦之詔﹐誘羣小之謗言。誣橫斂則淫蠲苟免之逋﹐誣厚藏則妄耗常平之積。崇聲律而薄經術﹐任穿鑿而紊官儀。棄境土則謬謂和戎﹐弛兵備則歸過黷武。城隍保民而罷增濬﹐器械資用而撤繕完。凡屬經綸﹐一皆廢黜。人材淆混﹐莫辧於流品。黨與縱橫﹐疊分於勝負。務快乘時之憤﹐都忘託國之謀。方利亮陰之不言﹐殊非慈闈之本意。十年同惡﹐四海吞聲。虜計得行﹐邊方受害。昔先王受命﹐召公惟挌國之聞﹔江左𨿽微﹐興宗有易代之嘆﹐天下後世﹐其謂朕何﹖臨朝弗怡﹐視古有愧﹐況復疏遠賤士昧死而獻言﹐忠義舊臣交章而抗論﹐迹著明甚﹐法安可私﹖其司馬光﹑呂公著﹑呂大防﹑劉摯等﹐各已等第行遣責降訖。噫﹗優禮近司﹐朕欲曲全於體貌﹔自幹明憲﹐爾今復追於誅夷。至於射利之徒﹐脇肩成市﹐盍從申儆﹐俾革回邪。惟予不忍之仁﹐開爾自新之路﹐除已行遣責降人數外﹐其餘一切不問﹐議者亦復勿言。惟有見行取會實錄修撰官已下及廢﹖渠陽寨人﹐自依別敕處分。咨爾羣工﹐明聽朕命。宜令禦史臺出榜朝堂﹐進奏院徧牒。」時司馬光等旣貶﹐上謂刑惟厥中﹐故有是詔。﹝《紀事本末》卷百一。案﹕畢沅《通鑑》云﹕初﹐李淸臣冀爲相﹐首倡紹述之說﹐以計去蘇轍﹑範純仁﹐亟復靑苗﹑免役法。及相章惇﹐心甚不悅﹐復與爲異。惇貶司馬光等﹐又籍文彥博以下三十人﹐將悉竄嶺表。淸臣進曰「更先帝法度﹐不能無過﹐然皆累朝元老﹔若從惇言﹐必駭物聽。」帝然之。戊午﹐乃降是詔。﹞

１９﹑右正言張商英言「文彥博背負國恩﹐伏請檢詳本末﹐推考是非。」詔﹕「臺諫之職﹐議當論列﹐然彥博年及耄期﹐四朝舊相﹐先帝待遇﹐恩禮至厚﹐宜加闊略﹐以優老臣﹐可特置不問。」﹝《紀事本末》卷百一。案﹕《編年備要》爲周秩等言﹐此云張商英言﹐有異。﹞

２０﹑庚申﹐章惇等對曰「前日再謫呂大防﹑劉摯﹑蘇轍﹑梁燾﹑劉安世﹐並司馬光﹑呂公著謚告贈典及僕神道碑﹐旣榜朝廷﹐眾論以爲寬。餘人連逮尙眾﹐陛下許其自新﹐一切不問﹐莫不欣悅。仰服聖徳仁厚﹐惟其親黨之論則不可知。」上曰「據其罪狀甚可誅﹐然不欲究其事﹐乃用輕典﹐聊示懲責爾。」﹝《紀事本末》卷百一。﹞

２１﹑壬戊﹐戶部尙書蔡京言「神宗皇帝熙寧之初﹐將欲有爲於天下﹐得王安石而任之。於是置條例司﹐選天下英材﹐設官分職﹐參備其事﹔興利補獘﹐功烈昭著。元祐以來﹐天下用度﹐浸以匱竭﹐美意良法﹐盡遭詆誣﹐在於今日﹐正當參酌舊例﹐考合得宜﹐以稱陛下追述先志之意﹐以成足國裕民之效。然事之可與者方且毛舉﹐豈臣單力所能勝任。伏望聖慈檢會熙寧中置條例司故事﹐上自朝廷大臣﹐下選通達世務之賢﹐同共考究。庶幾成一代之業﹐以詔萬世其後用。」是置局修整﹐命張康國﹑鄧洵武》看詳利害事以聞。﹝《紀事本末》卷一百。原注﹕《新錄《辧誣》曰﹕元祐節用愛民﹐府庫充實﹐而云「天下用度﹐浸以匱竭」﹐應刪去八字。﹞

２２﹑吳安持言「廣武第一埽危急﹐卽自決口與淸汴絕近﹐緣洛河之南﹐去廣武山千餘步﹐地形稍髙。則鞏縣東七里店至洛口不滿十里﹐可以別開新河﹐引導洛水近南行流﹐地步至少﹐用功甚微。」詔吳安持等再行相度﹐如果利便﹐卽計的確工料結罪保明以聞。﹝《紀事本末》卷百十二。案﹕此條《宋史河渠志》四作「丙寅日」﹐或安持言在二十三日壬戌而詔安持相度在二十七日丙寅也。﹞

２３﹑三省具呂惠卿﹑王中正﹑宋用臣元罪狀進呈﹐當再敍。章惇曰「惠卿所主極無名。」上曰「與復舊官﹐並資政殿學士。」﹝《紀事本末》卷百三十。案﹕畢沅《通鑑》此附八月壬申﹐與此日月異﹐必有一誤。﹞

２４﹑丙寅。﹝《長編》卷四百五十三﹕元祐五年十二月丙午﹐廢棄黔陽等地。原注﹕紹聖元年七月壬戌丙寅可考。案﹕原文已佚。﹞

２５﹑丁卯。﹝《長編》卷四百七十六﹕元祐七年八月﹐詔宋用臣敍遙郡刺史﹐外州任便居住。原注﹕云﹕紹聖元年七月丁卯合參考。案﹕原文已佚。﹞

《續宋編年資治通鑑》﹕復免役錢。上謂章惇曰﹕須從民便﹐不願者勿彊也。案﹕《編年備要》此下有云﹕上又曰「如寬剩錢﹐亦何須取之﹐朝廷安待此以佐用耶。」乃詔開封不得抑勒及取寬賸錢毋過一分。《宋史﹟本紀》不載。《宋史食貨志》上六云﹕詔﹕「復免役法﹐凡條約悉用元丰八年見制。鄕差役人﹐有應募者可以更代﹐卽罷遣之。許借坊場河渡及封樁錢以爲雇直﹐須有役錢日補足其數。所輸免役錢﹐自今年七月始。耆戶長﹑壯丁召雇﹐不得已保正﹑保長﹑保丁充代﹐其他役色應雇者放此。寬賸錢﹐不得過一分﹐昔常過數﹐應減下者﹐先自上五等人戶始。」

又﹕置府界孳生監。案﹕《十朝綱要》﹕丙寅日。王應麟《玉海》卷一百四十九云﹕元祐元年二月十六日﹐命郭茂恂度陜西﹑河東置七監﹐畿內十監復七監﹐甫二年而廢牧地尙三千餘頃。紹聖元年七月二十七日﹐復置孳生監。

仁和張大昌輯注

卷十一

哲宗

△紹聖元年﹝甲戌﹐一○九四﹞

１﹑八月﹝案﹕錢大昕《朔閏考》﹕是月庚午朔。辛未﹐詔丁憂人左朝請郎﹑寶文閣待制範純粹降一官﹐爲直龍圖閣﹑知延安府。以禦史郭知章論其在元祐間嘗獻議﹖安疆﹑葭蘆﹑吳堡﹑米脂等寨﹐故有是命。《紀事本末》卷百一。﹞

２﹑丙子﹐以權戶部侍郎吳安持爲權工部侍郎。安持等言「廣武埽危急﹐刷埽堤身二千餘步﹐與淸汴絕近﹐接洛河之南﹐去廣武南五六百步﹐或千餘步﹐地形稍髙。自鞏縣東案﹕原誤「髙」﹐據《宋史河渠志》四攺。七里店至見今洛口約不滿十餘里﹐可以別開新河﹐引導河水近南行流﹐地步至少﹐用功甚微。都水使者王宗望行視並開井筒﹐各稱利便外﹐其南築大堤﹐功力浩大﹐乞下合屬官司﹐別相度保明。」從之。﹝《紀事本末》卷百十二。案﹕《續宋編年資治通鑑》云﹕八月﹐開洛口新河。《編年備要》云﹕吳安持言廣武埽危迫﹐請開汴河導洛南流。遂詔安持提舉開修洛口新河。詔在十三日壬午。﹞

３丁丑﹐祕書少監﹑充祕閣校理張舜民爲直祕閣﹐權發遣陜西轉運使。﹝《紀事本末》卷百一。﹞

辛巳﹐都水監言「河勢緊要﹐緣陽武埽逼近京城﹐請敕官同共提舉固護。」詔差開封府推官趙越疾速前去救護。﹝《紀事本末》卷百十二。﹞

４﹑壬午﹐詔差權工部侍郎吳安持前去都大提舉開修新河等工役﹐及令內外丞李偉勾當洛口﹐王維同管開修。﹝《紀事本末》卷百十二。案﹕《回河》﹑導洛兩見。﹞

直龍圖閣﹑知徐州邢恕攺知河陽。﹝《長編》卷四百八十六﹕紹聖四年四月丁未﹐論邢恕詆誣。原注﹕恕自紹聖元年五月復職知徐州﹐八月攺河陽。﹞

１﹑九月﹝案﹕錢大昕《朔閏考》﹕是月己亥朔。己亥﹐以蔡京守戶部尙書。《紀事本末》卷百三十一。﹞

２﹑庚戌﹐詔罷制科。﹝《紀事本末》卷百一。案﹕嶽珂《愧郯錄》﹕九月十二日﹐哲宗用章惇﹑李淸臣之議﹐詔罷制科。《編年備要》云﹕考官上張咸﹑吳儔﹑陳湧各六論﹐上謂章惇曰「制科所賜策與進士策無異﹐先朝罷此科何時復置﹖」惇曰「元祐初復置。」李淸臣曰「漢亦不設此科。」上曰「進士策亦可言時政闕失。」因詔罷制科。陳桱《通鑑》云﹕罷賢良方正科。畢沅《通鑑》云﹕丙午﹐策賢良方正能直言極諫科。庚戌﹐三省同進呈張咸﹑吳儔﹑陳湧三人中第五等推恩﹐帝曰「進士策文理有過於此者。」因詔罷制科。﹞

３詔﹕「府界諸路罷廣惠倉﹐其戶給田土並行出賣﹐並本倉見管錢斛撥入常平倉收管﹐所有振濟合行事﹐令戶部檢舉元丰敕令﹐立法以聞。」﹝《紀事本末》卷一百。﹞

４﹑癸丑﹐殿中侍禦史郭知章言「元祐著令﹐考課監司考察吏部開拆等者﹐入優等﹐中書省取旨。其法𨿽具﹐然自知州考課而蒙超擢者幾何人﹖蓋法有未盡則不能無獘。願詳考課之令﹐每路止令考察知州優課一人以升吏部﹐更加銓量人才﹐與治效參相得﹐然後條析聞上。或省郎監司藩郡有闕﹐則隨其資序之髙下﹐以次用之。將見天下郡守﹐翕然蔊風﹐而羣吏出矣。」詔﹕「令諸路監司﹐考察知州﹐每歲具其的實課續優等一名保明聞奏﹐如無卽闕﹐若不實﹐只依貢舉非其人法。」﹝《紀事本末》卷九十三。﹞

５﹑甲寅﹐追責措置荊湖北路﹑朝奉郎唐義問。﹝《長編》卷四百十五﹕元祐三年十月丙戌﹐量度堡塞。原注﹕云﹕紹聖元年九月十六日當考。又卷四百六十三﹕元祐六年八月辛卯﹐唐義問罷戍護。原注﹕云﹕紹聖元年九月十六日追責。案﹕《十朝綱要》《編年備要》云﹕紹聖元年九月﹐議棄渠陽官吏罪﹐集賢殿修撰唐義問等並黜散官。邵經邦《宏簡錄》云﹕九月甲寅﹐知廣州唐義問棄渠陽砦罪﹐責授舒州團練使。﹞

６﹑戊午﹐李琮權戶部侍郎。﹝《紀事本末》卷百六。原注﹕李琮權戶侍在元年九月二十一日。﹞

７﹑己未﹐三省﹑樞密院同呈李仲﹑王宗望欲開迎陽港河﹐閉燕家河門﹐引水入澶州故道。章惇曰「欲委吳安持相度」。曾布曰「河防興役不一﹐勞人傷財﹐不可不愼﹔若非灼然有利﹐此役未可遽興。」上亦以爲不足開﹐安燾亦以爲然。惇曰「曾布在河北﹐頗知河事」。又曰「河身自東而下流壅遏﹐未成河道﹐兼堤防未完﹐須疏治下流及增固堤防﹐不爾﹐恐未免上流訩決之患。」布曰「旣如此﹐不若且於下流用功﹐故道恐未易修﹐吳安持好興作﹐其言未必可用。安持前後於河防枉用功力﹐以至縻費提刑司封樁萬數﹐蓋當時議論不一﹐而安持輩務欲約大河歸東流﹐致徳淸軍橫流墊溺﹐公私財力困敝。」遂指圖中燕家河門﹐乃是初決者小吳口。惇曰「元丰中﹐任河勢順流﹐未嘗用功卻無事。」燾曰「容臣開陳。」因言「大河北流過釣臺﹐下流深闊處入界河﹐若更變移近北﹐卽流入胡中﹐河在虜境﹐則自可爲橋梁度河﹐中國更無限隔之處。所以文彥博輩議欲回東流﹐但不敢漏此意。」布曰「古今有欲引河注之胡中者﹐如何不變移趨北﹐則已果然﹐亦非人力所能回也」。韓忠彥曰「但責水官。」上曰「然。」遂批送安持相度云云。﹝《紀事本末》卷百十二。﹞

８﹑章惇﹑安燾提舉修《海行敕令格式》。﹝《長編》卷五百十四﹕元符二年八月癸酉﹐蔡京﹑劉賡進呈新修《海行敕令格式》。原注﹕紹聖元年九月二十七日﹐章惇﹑安燾提舉。﹞

９﹑乙丑﹐曾布再對陳﹕「河防不可輕動﹐枉費財用。如吳安持見開洛河﹐外議未以爲當﹐用夫四十五萬﹔若洛水小引﹐水傍山無益﹐若泛漲﹐自當就下徑入黃河﹐豈肯如人意傍山而入汴﹖」上頷之。﹝《紀事本末》卷百十二。﹞

１０﹑丙寅﹐敕﹕中書省送到戶部狀﹕「準敕勘會元丰中置水磨茶出賣與在京鋪戶﹐故京師求食茶無夾雜之獘﹐而茶商無畱滯之患﹐官歲收計息二十餘萬。元祐中﹐悉皆罷廢。臣等欲乞參酌舊制﹐重行興復。」三省同奉聖旨﹕「水磨茶應興復合行事件﹐令戶部疾速先具措置﹐申尙書省。」九月二十八日﹐三省同奉聖旨﹕「並依戶部所申﹐差孫迥提舉。」檢會舊行水磨日前後條制﹐參酌今來合行及到分項內。一﹑檢準元丰七年六月一日敕﹐中書省﹑尙書省送到戶部狀﹐準都省批下都提舉汴河堤岸司奏﹕「勘會本司近準朝旨﹐在京賣茶人戶﹐不許擅磨末茶﹐並令赴本司水磨請買斤茶歸鋪貨賣﹐本司已依朝旨施行。近日據府界諸縣茶鋪等人戶赴本司陳狀﹐爲見在京茶鋪之家﹐請買水磨末茶貨賣﹐別無頭畜之費﹐坐獲厚利。其府界茶鋪﹐系與在京鋪戶事體一般﹐乞依在京師茶鋪人戶例﹐赴水磨請輪歸逐縣貨賣﹐及依在京師法﹐禁止私磨茶貨﹐本司今勘會自興置水磨後﹐其內外茶鋪人戶﹐各家免雇召人工養飼頭口諸般浮費﹐及不入末豆荷葉雜物之類﹐和茶委有利息﹐其民間皆得眞茶食用。若比自來所買鋪戶私磨絞和僞茶﹐其價亦賤。兼販茶客人亦免民間賒欠錢物﹐赴本司入中﹐茶貨便請見錢再行興賒﹐甚有利潤﹐沿路往來﹐所收商稅不少。今來已準朝旨﹐並依本司奏請立法。自推行以來﹐其鋪戶例各比元供請買茶數外﹐甚添斤重請輸﹐蓋爲獲利極多﹐故府界諸縣茶鋪等人戶有伏乞依在京例﹐請買水磨茶貨﹐禁絕私磨。本司看詳﹕若依逐縣人戶所陳﹐卽委是止絕外縣添和茶法﹐及免經久﹐卻生獘幸﹔並請在官茶法﹐誠爲利便﹐如賜施行﹐卽乞依下項約束﹐令取進止。」後批﹐五月八日送戶部勘當。並小貼子稱﹕「勘會客人販到茶貨﹐指往府界諸縣販賣﹐今來旣已立限陳首給引入京﹐赴水磨場中賣﹔其到京合納稅錢﹐亦乞依自來條例勾收﹐送納入戶部。勘會下項事﹐仍連元狀。六月一日奉聖旨﹐並依。請一依敕命指揮施行。仍關合屬去處﹐牒件如前﹐請詳前項尙書戶部牒內聖旨指揮施行。仍關牒應干合屬去處者﹕一﹑客人興販茶貨係於諸路外﹐應係往府界及在京者﹐委產茶山場州軍出引﹐並皆赴京官場中賣﹐卽不得沿路及府界地分貨易。如違﹐告首罪賞並依私臘茶法。一﹑諸路末茶不得入府界地分貨賣。如違﹐卽依本司印出在京茶法施行。已上本部勘當﹐欲依本司奏乞事理施行。」﹝《長編》卷三百四十六﹕元丰七年六月己巳朔﹐戶部言﹕準提舉汴河言「畿內諸縣民間茶鋪亦乞請買水磨官茶。」原注載紹聖元年九月二十八日敕。據注文輯此。﹞

１１﹑是月﹐知徐州﹑朝奉郎﹑管勾靈仙觀邢恕攺知河陽﹐﹝《長編》卷四百八十六﹕紹聖四年四月辛未﹐論邢恕誣謗。原注﹕云﹕五月﹐復職知徐州。九月﹐攺河陽。﹞

許天啟提點陜西銀銅坑冶事。﹝《長編》卷四百九十﹕紹聖四年八月庚子﹐置提舉涇原新弓官﹐依陜西提點坑冶許天啟例。原注﹕天啟提點坑冶在紹聖元年九月。﹞

１﹑十月﹝案﹕錢大昕《朔閏考》﹕是月己巳朔。辛巳﹐權工部侍郎吳安持言「洛口別開新河引導洛水近南行流已畢工放水﹐乞除提舉官員外﹐自余官吏﹐相度節次存減。」從之。《紀事本末》卷百十二。﹞

工部言「都水司王宗望等狀﹐自闞村以下至栲栳堤七節河門﹐並塞閉了當﹐全河悉已東還故道﹐更無北流之水。欲乞下王宗望疾速相度﹐移撥北流者﹐大巡河使臣人兵物料往彼﹐分置增充﹐準備枝梧﹐庶免噎淩之患。」從之。﹝《紀事本末》卷百十二。﹞

２﹑左司諫翟思爲侍禦史﹐右正言張商英爲左司諫﹐監察禦史劉拯爲右正言。﹝《紀事本末》卷百一﹐又卷百三十一。﹞

３﹑資政殿學士﹑知江寧府呂惠卿知大名府。三省﹑樞密院同呈惠卿除目﹐曾布﹑韓忠彥曰「若惠卿在朝﹐善人君子必無以自立。」上曰「只令知北京﹐豈可畱也﹗」﹝《紀事本末》卷百三十。案﹕《續宋編年資治通鑑》云﹕冬十月﹐呂惠卿自江寧攺除樞臣﹐韓忠彥﹑曾布曰「惠卿在朝﹐善人君子何以自立。」上曰「只令知北京﹐豈可畱也﹗」又曰「王安禮勝惠卿。」又曰「呂嘉間﹑吳居厚皆刻薄。」布因言「章惇專權﹐日甚一日﹐若以舊恩欲保全之﹐則不若制之於初。先帝體貌王安石﹐言聽計從﹐亦未嘗敢爾也。」《編年備要》此下有云﹕布又曰「除臣與忠彥稍開陳﹐他人有敢言其非者否﹖此不可不察。」時布已有傾惇意矣。陳桱《通鑑續編》云﹕監察禦史常安民言「北都重鎭而除惠卿﹐惠卿賦性深險﹐背王安石者﹐其事君可知。今將過闕﹐必言先帝而泣以感動陛下﹐希望畱京矣。」上納之。及惠卿至京請對﹐見帝而泣﹐帝正色不答而去。畢沅《通鑑》云﹕布又言「章惇秉政以來﹐所引皆闒茸小人﹐專恣弄權﹐日甚一日。陛下以天下公論召彭汝礪﹐而沮格不行﹔呂升卿於罪謫中致仕﹐而惇不稟旨﹐召令再任﹔王欽臣謝表語侵禦史﹐惇欲削職降官﹔周秩譏切朝廷﹐而惇欲多方曲庇其罪﹔陛下不欲與惠卿職而終復﹐不欲除林希經筵而終除﹔以是上下畏之。獨臣﹑韓忠彥曾稍開陳﹐他人有敢言者否﹖」其意蓋欲傾惇。帝曰「此固當開陳也。」﹞

４﹑丁亥﹐國子司業龔原奏﹕「贈太傅王安石﹐在先朝時嘗進所撰《字說》二十二卷。其書發明至理﹐欲乞差人就王安石家繕寫定本﹐降付國子監雕印﹐以便學者傳習。」詔可。﹝《紀事本末》卷百三十。案﹕周煇《淸波雜誌》卷十云﹕章子厚在相位﹐一日﹐國子長貳言《三經》已鏤版攽行﹐王荊公《字說》亦合攽行﹐合取相公鈞旨。子厚曰「某所不曉﹐此事請白右丞。」右丞﹐蔡元度也。畢沅《通鑑》云﹕學校舉子之文﹐靡然從之﹐其獘自原始。﹞

５﹑戊子。﹝《長編》卷四百九十四﹕元符元年正月辛巳﹐戶部言「州縣遇有滅傷﹐差官檢放﹐乞自任受狀至出榜﹐其不得過四十日。」從之。乃於紹聖元年十月二十二日條內﹐限三日內差定檢官。作當日。案﹕原文已佚。﹞

６﹑庚寅﹐左朝奉郎﹑權發遣開封府推官常安民爲監察禦史﹐中丞黃履薦也。安民先召對垂拱殿﹐﹝案﹕《編年備要》此下有云﹕上曰「聞卿嘗致仕。」安民曰「臣元祐七年丁母憂﹐疾篤致仕。服除﹐範祖禹﹑趙君錫以臣年齒未老﹐聞於朝廷﹐遂再通籍。」上又問元祐任何官﹐安民具以實對﹐且言「鄧伯溫﹑蘇軾﹑蘇轍皆嘗薦臣爲臺官﹐以拘於資格﹐不除。」因奏曰「祖宗之置臺諫乃好意﹐天下事付與執政﹐使行之不當﹐則臺諫言之﹐天子惟擇執政與臺諫而已﹐自可無爲而治。故臺諫官﹐人君當自擇。近歲多由執政度其附己然後除授﹐故𨿽名爲天子耳目﹐實執政私人。」﹞上曰「今日如何﹖」安民對曰﹕﹝案﹕編年備要此下有云﹕今日之患﹐莫大於士不知恥。人苟無恥﹐則擇利而趨﹐見害而避。無事之時﹐惟祿仕所誘﹐奔走俯伏﹐供爲臣職﹐一旦投之患難之地﹐則掉臂而去矣。今之大臣﹐所提撕者﹐皆無況之人。﹞「元祐中進言者﹐以熙寧﹑元丰之政爲非﹐而當時爲是﹔今日進言者﹐以元祐之政爲非﹐而熙寧﹑元丰爲是﹐皆爲偏論。先帝以天下久安﹐不無積獘﹐故須變革﹐然末年已有欲趨安靜之意。陛下卽位之初﹐亦因時之宜﹐務以寬仁鎭靜﹐稍更作爲之。見今進言者一切以爲非﹐願陛下公聽﹐並觀是者行之﹐非者攺之﹐無問新舊﹐惟歸於當。」上深然之﹐謂執政曰「安民議論公正﹐無所阿附。」﹝《紀事本末》卷一百。案﹕《編年備要》云﹕安民尋又上疏﹐略曰「大臣不和於上﹐朋黨交惡於下﹐紛擊詆誣﹐虧損風俗。陛下姑務並容﹐﹐不明邪正曲道﹐則綱紀豈不日就陵遲﹗昔唐文宗初亦慨然有意於治﹐史稱『儒雅恭儉﹐出於天性』。故太和之後﹐朝廷號爲淸明。惟以牛僧孺﹑李徳裕二黨相攻﹐黑白不分。徳裕之黨有鄭覃﹑陳夷行﹐僧孺之黨有楊嗣復﹑李玨﹐同時並用﹐紛爭於前﹐唐祚遂衰。陛下若不能辧邪正﹐則朋黨何時可破﹖牛﹑李之禍﹐可不戒哉﹗」﹞

７﹑丁酉﹐都水使者王宗望言「大河自元丰潰決以來﹐東﹑北兩流﹐利害極大﹐十年紛爭﹐國論不決﹐水官無所適從。伏自奉詔以來凡經九月﹐上稟成算﹐遂斷北流﹐以除河患。望下臣等奏付史官﹐以紀紹聖臨禦以來聖明獨斷﹐至此成績。」詔宗望等具析修閉北流部額官等功力等第以聞。﹝《紀事本末》卷百十二。原注﹕此十月十三日工部云云。十一月十五日當並王宗望事迹﹕紹聖元年﹐爲都水使者。朔部自河決而東北流之議興﹐宗望有請於朝﹐遂塞張包﹑樊郡等河﹐自闞村以下至栲栳堤七節河門並皆閉塞。創築金堤七十里﹐盡障北流﹐使全河之水奉還故道。又設爲經畫﹐自闞村而下直至海口﹐逐一相視﹐補築新舊堤防及淤淺河道﹐增修疏濬﹐𨿽盛夏漲潦﹐更無壅決之患。二年﹐上嘉其勞﹐進階三等﹐授中散大夫﹐除直龍圖閣﹑河北都轉運使。未數月﹐擢工部侍郎﹐進階三等。在二年十月二十五日。﹞

８﹑曾布與韓忠彥言「外議見惠卿移大名﹐過闕遷工部﹔升卿除落訩替﹐疑惠卿復用。」上曰「無此。」﹝《紀事本末》卷百三十。﹞

《續宋編年資治通鑑》﹕振河北饑。﹝案﹕《宋史﹟本紀》﹕九月癸卯﹐遣禦史劉拯振河北饑。案﹕河北水滅饑民﹐此在十月﹐或據放振時書之﹐遣劉拯之命在九月歟﹖《河渠志三》云﹕是時東流堤防未及繕固﹐瀕河多被水患﹐流民入京師﹐往泊禦廊及僧捨。詔給券﹐諭令還本土﹐以就振饑。﹞

１﹑十一月己亥朔。﹝《長編》卷三百九十一﹕元祐元年十一月戊午﹐中書省言「刑房斷例﹐嘉祐中宰臣編修﹐今二十餘年內有該載者﹐欲委官續斷例及舊例策﹐一處看詳。」原注﹕紹聖元年十一月己亥可考。案﹕今原文已佚﹐據錢大昕朔閏考書朔。﹞

２﹑己酉﹐權工部侍郎吳安持言「準朝旨相度開濬澶州故道﹐分減漲水。按澶州本是河行舊道﹐頃年曾乞開修﹐其時以東西地形髙仰﹐未可興功。欲乞再行疏道燕家河﹐仍令所屬先次計度﹐合增修一十一埽所用功料。」詔﹕「令都水監候來年將及漲水月分﹐先具利害以聞。」﹝《紀事本末》卷百十二。﹞

３﹑庚戌。﹝《長編》卷三百二十五﹕元丰五年四月戊寅﹐詔六曹尙書依翰林學士例﹐侍郎依直學﹐並賜佩金魚。原注﹕元祐五年十一月十三日﹐紹聖元年十一月十二日﹐崇寧二年七月二十五日﹑四年三月十三日﹐大觀二年五月十七日﹐合參考。案﹕原文已佚。﹞

４﹑壬子﹐﹝案﹕《紀事本末》不系日﹐據《宋史本紀》補入。詔觀文殿學士﹑贈特進蔡確特追復觀文殿大學士﹐令潁昌府候葬日並官爲應副。《紀事本末》卷百七。﹞

５﹑癸丑﹐三省﹑樞密院言「元丰八年﹐知澶州王令圖議﹐乞修復大河故道。元祐四年﹐都水使者吳安特因紓南宮等埽危急﹐遂就孫村口爲回河之策。及梁村進約東流﹐孫村口窄狹﹐徳淸軍等處皆被水患。今春﹐王宗望等於內黃下歸閉斷北流﹐至漲水時﹐獨有三分北流水勢﹐然上流諸埽已多危急﹐下至將陵埽﹐決壞民田﹐近據王宗望等奏﹐大河自閉塞闞村而下創築新堤七十餘里﹐已畫盡閉北流﹐全河之水﹐東還故道向下﹐地形已髙﹐水行不快。今旣閉斷北流﹐將來盛夏﹐大河漲水全歸故道﹐下惟舊堤多有損缺怯薄處﹐勢有可虞。至於闞村而下所葺新堤﹐亦恐未易枝梧全河漲水﹐兼京城上流處埽岸﹐慮有壅滯訩決之患。」詔﹕「權工部侍郎吳安持﹑都水使者王宗望﹑監丞鄭祐疾速前去計會北流。外監丞司﹐自闞村而下直至海口以來﹐逐一相視﹐應新舊堤防及淤淺河道﹐合如何增修疏濬﹐將來盛夏﹐不致壅滯訩決。候過漲水無虞﹐卽據昨來所閉北流之功﹐等第推嘗。仍先具結絕事狀以聞。如向去措置不當﹐致有訩決﹐爲公私大患﹐亦當考察事實﹐重作施行。」﹝《紀事本末》卷百十二。﹞

６﹑乙卯﹐左司諫張商英言「臣伏見今年已閉塞黃河北流﹐都水監長貳交章稱賀﹐或乞付史館﹐則是河水已歸故道﹐只消修完堤埽以杜將來訩決之患而已。近聞使者王宗望﹑外監丞李偉卻乞開澶州故道分水﹐工部侍郎吳安持乞候漲水前去相度。緣開澶州故道﹐若不與今來東流底平﹐則靉經水落﹐立見淤塞。若與今來河底平﹐則從初自合閉口回河﹐何用功九年費財動眾﹖吳安持稱候漲水相度﹐乃是悠悠之談。前年漲水並今年漲水﹐各至澶州﹑徳淸軍界﹐安持首尾九年﹐豈得不見﹖更欲延至明年漲水﹐乃是狡兔三穴﹐自爲潛身之計﹐非公心爲國事也。況立春漸近調夫﹐是時不早定議﹐又畱後說﹐邦財民力﹐何以支持﹖訪聞先朝水官孫民先﹑元祐六年水官賈種各有《河議》﹐望取索照會。召前後本路監司及經歷河事之人﹐與水官詣都堂一處反復詰難﹐務取至當﹐經久可行﹐定議歸一﹐庶免見年年遇漲水﹐則乞候霜降水落﹔遇霜降水落﹐則乞候漲水﹐以有限之財﹐事無涯之功。」是日﹐曾布因商英言河事﹐極陳近歲調夫多至於率錢﹐民力重困﹐旣切責水官以河事必大有須索。今京東﹑河北皆饑歉流亡﹐河役不可責辦民力。安燾曰「河已東流﹐不可復易。」布曰「河旣已東流﹐無已議者﹐大河非人力可回。禹之行水﹐行其所無事也﹐但因其勢而順導之則可矣。東流固未可保其無患﹐不可不責水官用心照管。若旣復故道﹐則當使如小吳﹐未決以前﹐悠久可保﹐不可使歲有患也。眾皆曰「舊亦有決溢。」布曰「先帝在位幾十年﹐河決者三四﹐未嘗歲爲患也。」樞密院再對﹐布復陳﹕「安燾屢言東流不可更議。臣等本無此意﹐但未敢保其無患﹐須責水官以不可敗事也。兼大役不可盡責民力﹐須朝廷應副爾。」旣對﹐韓忠彥謂布曰「厚卿疑子宣﹐以子開嘗以回河爲非﹐故亦主北流之言。」布曰「誠不曉事﹐未至於此。使大河已東﹐必欲徙之北流以便子開之論﹐此言果可伸乎﹖」後數日﹐布又言「吳安持論河事﹐旣被督責﹐計窮詞屈﹐眞情盡露﹔兼所言先畱北堤四十里泄水﹐以爲先有此論。韓忠彥具知其說﹐當時吳安持以謂河須東流﹐須閉北流﹐乃可成功。但以範純仁﹑蘇轍主北流之論﹐故且爲此說以誘之﹐庶其肯聽。今乃執此言以逃責﹐更爲欺罔。」上曰「安持若以王宗望盡閉北流爲非﹐當時何不言﹖」布曰「安持爲工部侍郎﹐乃其執事﹐何待今日方言北流不可盡閉﹖陛下固已察見其姦言矣。」上欣納。退至都堂﹐安持等來稟河事﹐因反復久之。布謂章惇曰「何惜二十萬未應副﹐將來若敗事﹐秋毫無所假借。」安持又言「釃二渠爲便。」布曰「若然﹐則是北流是﹐東流是﹖」安持曰「須以漸閉。」布曰「然﹐則幾何年可了﹖」安燾云「只爲昨降之文字﹐以東流爲非﹐故如此紛紛。」布曰「本不以東流爲非﹐亦不敢以北流爲是﹐但不敢保東流無患爾。主東流者是罪人﹐主北流者亦罪人﹐國事但欲取之當爾﹐東北何擇焉﹗」翌日﹐同呈安持札子﹐布曰「計窮詞屈﹐姦言盡露。」安燾曰「安持先曾有文字欲畱四十里。」布曰「如韓忠彥所聞﹐乃是欺罔反復」。安燾曰「布攺定札子以東流爲非。」布曰「臣嘗以爲用偏見﹐主東流﹑北流者皆罪人。臣素不預河事﹐於此持心實平直﹐於東﹑北流無所主﹐但欲處國事當爾。」燾曰「誰不平直﹖」上曰「執偏見﹐誠不可反復久之。」布又言「札子乃章惇所艸﹐臣嘗攺定﹐云﹕『新縷七十里堤﹐未委可與不可捍奭﹐將來漲水﹐及慮上流有壅滯訩決之患﹐緣公私之憂不細﹐不可不預爲經畫。』此語恐亦非道。至於眾論所疑﹐無不削去。」﹝案﹕此下原本有脫誤。﹞惇曰「昨日已諭水官﹐人夫物料﹐極力應副﹔若將來敗事﹐水官亦無所借貸。」上曰「當如此。」﹝《紀事本末》卷百十二。﹞

７﹑甲子﹐左司諫張商英言「伏聞權工部侍郎吳安持近詣三省﹑樞密院稟議河事﹐在都堂喧略無儀矩﹐始以母老爲辭﹐又以須得二十萬夫﹑千萬芻梢乃可往。厲聲云﹕『水官豈可不爲自全之計。』按安持主張河事八年﹐今日始開口爲自全之計﹐卽前後欺罔﹐不攻自破。緣章惇﹑曾布是王安石門人﹐吳安持是王安石女壻。安持又是安石男女姻家﹐致安持恃親戚恩舊﹐敢肆侮慢﹐使廟堂之體﹐淩夷如此﹐何以聳天下之具瞻﹐爲首寮之表式哉﹗安持首鼠兩端﹐必圖再用﹐欲乞下有司簿責。自充都水使者至今﹐前後費用若干人兵錢糧梢艸﹐興得是何功利﹖從初主意﹐爲是東流﹐爲是北流。若主東流﹐因何十六河不曾閉塞﹐下流堤埽不曾修築﹖若主北流﹐因何年年進馬頭水入孫村口﹖若以孫村口分減水勢﹐因何八年用功﹐今年淺殿卻於竇家港口等處﹖行水明正﹐案牘具列情狀。檢會六塔河李仲昌等例先次責降施行﹐仍自今年間塞北流以後﹐專責王宗望﹑鄭祐﹐候過漲水取旨當罷。況此一事﹐上系朝廷﹐休戚至大﹔下擊生靈﹐利病不小。大臣豈敢以親黨之故﹐致私意於其間﹐所有臣自供職後來論列章疏﹐亦乞檢會﹐再賜采擇。」﹝《紀事本末》卷百十二。原注﹕商英此章﹐據布《日錄》在十一月二十五日癸亥﹐今附本日。﹞

８﹑乙丑﹐上以商英言安持章付樞密院﹐與三省同進呈。鄭壅白上﹕「曾布嘗詰責安持反復姦言﹐故安持對水官懼後命﹐不敢不爲自全之計﹐亦無喧悖狀」。上曰「安持果安石壻﹖」韓忠彥曰「蔡卞女壻也。」布曰「人臣何敢用私意庇人﹐變亂是非﹐以誤國事﹖」上曰「此無可行者。」遂罷。﹝《紀事本末》卷百十二。﹞

１﹑十二月己巳朔﹐案﹕據錢大昕《朔閏考》增「朔」字。河東路轉運司言「本路盬課利往年最厚﹐其法之獘﹐無甚今日。自元丰以後至今﹐官場賣到見錢兼客人算請所攺課利﹐比於元祐間﹐取其最多一年之數不過十二萬六千緡﹐以方元丰最少之年猶未及三分之二。近𨿽專差奉議郎舒之翰至本路攺更舊法﹐行之二年﹐課利愈虧。蓋是不能深究獘源﹐遂致私煎盜販﹐從而得行豪奪公家之利。按熙寧八年六月中書札子云云﹐當時相度只以一色鹽從官場出賣﹐得旨推行累年﹐頗有實利。自後主法之吏不能遵守﹐妄有攺更﹐因緣積習﹐遂致頹廢。兼近年裁減私鹽賞錢﹐不許根究賣主來歷﹐法禁廢弛﹐滋長姦獘。請將本路鹽只許官場出賣﹐罷去客人算請。依熙寧元丰間行私鹽條禁﹐並制官提舉﹐除舊條護到鹽不許根究賣主來歷外﹐余依所奏。」﹝《紀事本末》卷一百﹐又卷九三。案﹕《續宋編年資治通鑑》云﹕十二月﹐河東鹽復官賣法。《編年備要》云﹕轉運司言「本路鹽課以一年最多之數比元丰最少之年猶未及三分之二﹐請罷去客人算請﹐官自賣」。從之。又案﹕熙寧八年六月在《長編》卷二百六十五﹐不載中書札子﹐惟於戊申日下載三司使章惇言河東﹑永利兩鹽課﹐詔河南轉運使詳具條約以聞。﹞

２﹑庚午。﹝《長編》卷三百八十﹕陜西轉運司收糴斛斗﹐充緣邊五年之蓄。又卷四百九﹕元祐三年四月甲申﹐戶部言陜西沿邊蓄錢請注籍﹐以備勾考。原注﹕紹聖元年十二月三日。﹞

３﹑辛卯。﹝《長編》卷二百四十五﹕熙寧六年五月丁卯﹐詳定行戶利害所奏﹐乞從本所約中裁定﹐均爲逐處吏禁。原注﹕紹聖元年十二月二十三日可考﹐今原文已佚。﹞

４﹑甲午﹐﹝案﹕原作「甲子」。十一月己巳朔﹐無甲子日﹐據《十朝綱要》《宋史﹟本紀》訂正。﹞詔範祖禹責授武安軍節度副使﹑永州安置﹐趙彥若責授安遠軍節度副使﹑澧州安置﹐黃庭堅責授涪州別駕﹑黔州安置。﹝《紀事本末》卷百一。案﹕嶽珂《桯史》卷十一云﹕紹聖元年四月甲申﹐魯直以史事謫黔南道。與此年月有異﹐或彼以到黔日﹐此以奉詔日也。《續宋編年資治通鑑》云﹕修《神宗實錄》﹐坐詆誣罪竄。《太平治迹統類》云﹕十二月﹐禦史郭知章﹑黃慶基乞奏貶修《神宗實錄》官。甲午﹐三省同進呈臺諫官前後章疏﹐言「實錄院所修先帝《實錄》﹐類多姦言﹐詆斥熙寧以來政事。」中丞黃履﹑禦史翟思﹑左司諫張商英﹐論具修《神宗實錄》官誣毀先帝。《編年備要》云﹕祖禹永州﹐趙彥若澧州﹐黃庭堅黔州﹐並安置﹐坐修《神宗實錄》詆誣也。言者論所撰《神宗實錄》﹐美意良法輒敢隱沒﹐而微言譏刺者凡數十事。詔祖禹等供答﹐至是國史院奏到﹐祖禹﹑彥若﹑庭堅各稱別無按據﹐得之傳聞。上曰「史官敢如此誕謾不恭﹗」遂有是命。李幼武《名臣言行續錄》卷一云﹕章惇與並姦論《實錄》詆誣﹐前史官分居畿甸以待案﹐摘千餘條示之﹐謂爲無驗證。旣而院史考閱悉有據﹐依所餘才三十二事。庭堅書「用鐵龍爪治河﹐有同兒戲。」至是首問焉。對曰「庭堅時官北都﹐嘗親見之﹐眞兒戲耳。」凡有問者﹐皆直辭以對﹐聞者壯之。﹞

５﹑戶部尙書蔡京言「本部財用皆自東南漕運以充歲計﹐今年上供物數十﹐無二三到者而汴流今已閉口﹐臣責到案﹕《宋史﹟河渠志》四作「責問」。提舉汴河堤岸楊琰狀﹐稱﹝案﹕《宋史﹟河渠志》四作「乃稱」。﹞自元丰二年導洛通汴至元祐八年之間﹐不曾閉口。如遇冬寒﹐差兵打凍﹐並不失事﹐乞依元丰條例。」從之。《紀事本末》卷百十二。﹝案﹕《長編》卷四百七﹕元祐二年十二月末﹐是冬﹐始閉汴口。原注﹕此據紹聖元年十二月二十七日蔡京云云﹐並三年正月李仲云云增入。案﹕三年正月李仲之言﹐原文已佚﹐已據《宋史﹟河渠志》四附注於彼﹐又明年正月十三日庚戌﹐宋用臣言可考。﹞

《續宋編年資治通鑑》﹕嚴銅錢出界禁。案﹕《十朝綱要》﹕辛未日。《編年備要》云﹕奉使鄭價言﹐北界支到擡廂人例物見錢七千餘貫﹐並是國朝新鑄寶。遂詔增重其禁。據《宋史﹟食物志》下二﹕鄭價使契丹﹐契丹還言其給與廂者錢皆中國所鑄﹐乃增嚴三路闌出之法。

仁和張大昌輯注

卷十二

哲宗

△紹聖二年﹝乙亥﹐一峣九五﹞

１﹑正月﹝案﹕錢大昕《朔閏考》﹕是月戊戌朔。﹞庚戌﹐宣政使宋用臣言「昨自元丰二年四月內導洛通汴﹐六月成功放水﹐四時行流不絕。遇冬淩結﹐卽督責沿河官吏﹐打撥通流﹐並無壅遏。自元祐二年﹐每遇冬深便行閉塞﹐使河流涸竭﹐殊不究當日導通之意。欲乞於正月內擇日開撥﹐放水歸河﹐永不間塞﹐四時流通﹐如遇淩結﹐止可將西五斗門減放節限水勢﹐如惠民河行流﹐則無壅遏之患﹐於國家有萬世源源不絕之慶。」從之。﹝《紀事本末》卷百十二。案﹕《宋史﹟河渠志》卷四﹕元年十一月﹐李偉言「淸汴導溫洛貫京都﹐下通淮﹑泗﹐爲萬世利。自元祐以來屢危急﹐而今歲特甚。臣相視武濟山以下二十里名神尾山﹐乃廣武埽首所起﹐約置刺堰三里餘﹐就武濟河下尾廢堤﹑枯河基址﹐增修疏導﹐回截河勢東北行﹐畱舊埽作遙堤﹐可以紓淸汴下注京城之患。」詔宋用臣﹑陳祐甫覆按以聞。明年正月庚戌﹐用臣奏云云﹐同此。《長編》卷四百三十六﹕元祐四年十二月末﹐梁燾論回河。原注﹕云﹕紹聖二年正月十三日﹐宋用臣云「自元祐二年﹐每冬深輒閉塞汴口。」考十三爲庚戌﹐《紀事本末》作戊戌日﹐與《長編》及《宋史》有異﹐是恐傳鈔之誤﹐今據攺之。又元年十二月二十七日甲戌﹐蔡京云云可參考。﹞

孫路除陜西轉運使。﹝《長編》卷五百五﹕元符二年正月庚戌﹐詔孫路體度邊情﹑斟酌保明以聞。原注﹕孫路先以紹聖二年正月十三日除陜漕﹐六月三日加龍圖閣﹑知慶州。又卷三百四十六﹕元丰七年六月乙亥﹐詔董戩歿﹐繼立爲誰。原注﹕孫路除陜西在紹聖二年正月十三日。案﹕王鞏《甲申雜記》云﹕劉晦叔昱言「阿李國本不當立﹐因私其國母而得立﹐其大臣溫稽沁常不協﹐密遣腹心詣王文郁請乞內附﹐文郁請於朝﹐神宗曰﹕『此欲我爲渠援耳﹐但善加慰撫而已﹐亦以夷狄攻夷狄之道也。』邊臣老將﹐嘆服睿算。於是終元丰置而不論。」紹聖初﹐孫路以爲可納﹐章子厚除路漕陜西經營之﹐晦叔亦漕陜西﹐將往﹐問安厚卿﹑李邦直﹐厚卿曰「先帝不納﹐豈無深慮耶﹖」邦直曰「路好官職。」旣至永興﹐但見路與鍾傅對榻而寢。一月一日﹐傅謂晦叔曰「此事決難爲﹐得之易﹐守之難也。」其後﹐鍾傅被召﹐具言不可﹐子厚亦意緩。後鍾傅坐冒賞貶﹐遂復搆成其議。又長編卷四百六十七﹕元祐六年冬十月庚辰﹐孫路攺禮外。原注﹕孫路尋攺吏中﹐論熙河事附注紹聖二年正月十三日。案﹕原文已佚。據《編年備要》云﹕元祐間﹐孫路爲徐王侍講。聞朝廷議棄地﹐卽上書言「自通遠至熙河﹐兩州靉一徑耳。熙河北關﹐已接夏境﹐昨自開挌地百八十里﹐瀕大河而城蘭州﹐然後熙河有屏蔽。使夏虜北據蘭州﹐南跨故境﹐熙河固已迫矣。出而左則通遠絕﹐出而右則河州斷﹐熙河孤寄一川中﹐豈不殆哉﹗恐有不測﹐則岷州亦不守而階﹑成遂失。夫蜀道甚可憂也。橫山一帶﹐地險阻而肥沃﹐人彊悍而善戰﹐謂之山界部落勁兵之處﹐此元昊所以渡沙磧而肆猖狂者。昨大兵一出而城壁峙立﹐𨿽未盡橫山之廣﹐已裂其腹心而城其要害矣。今若委而與之﹐其眾復集﹐其地復守﹔且相導而南下﹐則環﹑慶而東﹐麟州以西﹐傍邊之人﹐豈得安枕﹖是蘭州﹑橫山未可輕議也。」不報。於是朝廷知路有前日之議﹐命爲陜西轉運。是歲正月﹐遷環慶經略安撫。竊依《長編》所云﹐附論熙河事﹐當卽此。惟《長編》謂發論時已由禮外攺吏中﹐而《編年備要》猶謂爲徐王侍講。《長編》謂紹聖二年正月十三日除陜漕﹐六月三日知慶州﹐《編年備要》謂正月已由陜漕遷環慶經略﹐是必有誤﹐今從《長編》。又案﹕罷熙河分畫地界在八月七日庚午。﹞

２﹑乙卯﹐詔定《緣邊城堡鎭寨條》。﹝《長編》卷四百八十七﹕紹聖四年五月庚午﹐詔饋送依《緣邊城堡鎭寨條》施行。原注﹕云﹕《沿邊城堡鎭寨條》﹐見二年正月十八日。﹞

３﹑癸亥﹐樞密院奏。﹝《長編》卷四百五﹕元祐二年九月己未﹐夏人犯鎭戎軍。原注﹕張之諫死﹐昌祚病起﹐但貶王伸。十一月二十四日之諫遷官﹐閏十二月十六日展磨勘﹐紹聖二年正月二十六日樞密院奏﹐亦合參照。案﹕原文已佚。﹞

１﹑二月﹝案﹕錢大昕《朔閏考》﹕是月丁卯朔。﹞甲戌﹐資政殿學士﹑新知大名府呂惠卿爲資政殿大學士。先是﹐章惇必欲用呂惠卿帥河東﹐韓縝守北門。時曾布在告﹐韓忠彥力言之。及布出﹐議河東帥﹐上曰「三省必欲用呂惠卿。」布曰「不知聖意如何。」上曰「只用王安禮。章惇言惠卿乞畱京師﹐但願得一宮觀。」時上殿﹐上曰「已除大資政﹐兼北京亦是重地。」布曰「惠卿於邊鄙生事﹐未便。」忠彥曰「章惇言地界予後﹐河東方欲作爲﹐非惠卿不可。」布曰「惠卿本不肯安靜﹐若朝廷更示以作爲之意﹐邊鄙安得無事﹖」上深然之﹐又問﹕「惠卿已行否」惇忠彥﹑布皆曰「惠卿乞畱乃是無況。君子難進而易退﹐其人可知矣﹗」上哂之。﹝《紀事本末》卷百三十。案﹕畢沅《通鑑》云﹕初﹐常安民面奏﹕「新除北都畱守呂惠卿﹐賦性深險﹐王安石援引爲執政﹐及得志﹐遂攻安石。使移此心以事君﹐其薄可知。若見陛下﹐必言先帝而冀以感動陛下﹐希望得畱朝廷。」至是惠卿過闕請對﹐果爲帝言先朝事﹐且泣。帝正色不答﹐計不得施而去﹐時論快之。﹞

２﹑甲午﹐常立以鄭州觀察使除正字。﹝紀事本末卷百六。原注﹕云﹕常立以鄭州觀察使除正字二年二月二十八日也。案﹕錢氏《朔閏考》﹕是月丁卯朔﹐二十八日爲甲午日。﹞

３﹑乙未﹐遷左司﹑會知開封府王震言﹐張商英遣人與蓋漸謀害來之劭﹐坐謫監襄州酒稅﹐攺監江寧府稅。﹝《紀事本末》卷百三十一。﹞

《續宋編年資治通鑑》﹕春二月﹐振河北饑。案﹕《十朝綱要》《宋史﹟本紀》﹕辛巳日﹐出內庫錢帛二十萬﹐助河北振饑。

１﹑三月﹝案﹕錢大昕《朔閏考》﹕是月丙申朔。﹞丁酉﹐試中書舍人林希權禮部尙書。監察禦史常安民言「希在史局八月﹐豈有端坐不下筆之理﹖況《實錄》成書﹐希同遷一官矣。比眾人皆得罪﹐希旣置而不問﹐又峻遷徧私﹐如此何以服人﹖希蓋章惇之黨﹐爲惇謀客﹐惇之肆橫彊狠﹐皆希教之﹐若不去希﹐朝廷必不安靜。天下﹐陛下之天下﹐予奪黜陟﹐陛下之操柄﹐柰何是非混淆﹐黑白不分﹐盡以付權臣乎﹖」章屢上﹐不報。由是惇與其黨﹐日毀短安民於上前﹐謂安民力主元祐﹐意欲爲範祖禹等營解﹐然未有以顯中也。﹝《紀事本末》卷百六。﹞

２﹑甲辰﹐國子司業龔原等言「贈太傅王安石在先朝﹐嘗進其子雱《論語》《孟子》義﹐乞下本家取所進義定本下本監雕印頒行。」詔令國子監寫錄一本進納。﹝《紀事本末》卷百三十。﹞

３﹑壬子﹐蔡蹈爲監察禦史。﹝《長編》卷四百九十五﹕元符元年三月癸丑﹐蔡蹈言夷門崗。原注﹕紹聖二年三月十七日﹐蔡蹈爲監察。案﹕錢氏《朔閏考》﹕是月丙申朔﹐十七日壬子。﹞

４﹑己未﹐詔職事官不帶職。﹝《紀事本末》卷百六。原注﹕職事官不帶職﹐三月二十四日詔﹔寄祿官不帶左右﹐四月三十日詔。案﹕《十朝綱要》同﹐作己未日。《宋史﹟本紀》﹕四月戊辰﹐詔職事官罷帶職。與此異月日﹐誤。與除光祿﹑正議﹑中散左右字事相合也。﹞

５﹑庚申﹐給事中﹑中書舍人言「先帝以散文官定爲寄祿法﹐實一代之新制。議者淺陋﹐妄加穿鑿﹐遂請分爲左右。元法本緣祿秩﹐不爲流品﹐今合除去。若謂正議大夫﹑光祿大夫﹐是六曹及左右轄細轉法有未盡合行宗補﹐卽乞存此三等分左右外﹐余並廢罷。及朝議大夫﹑中散大夫﹐亦依舊存左右字﹐以分雜出身及無出身人﹐依舊作兩資遷轉。」從之。﹝《紀事本末》卷一百。案﹕《長編》卷四百八元祐三年二月辛巳﹔又卷四百三十五四年十一月庚午﹐詔攺官資。原注﹕載﹕紹聖二年四月三日戊辰﹐攺官資事。《宋史》作戊辰下詔﹐《紀事本末》戊辰無文。中書舍人於三月二十五日庚申上言乞請﹐三月二十六日降敕﹐攺制在四月三日戊辰﹐詔敕則依《長編》輯存四月戊辰日下。《紀事本末》卷百六。原注﹕云﹕寄祿官不帶左右字爲四月三十日詔﹐是必有誤。《長編》卷二百十八三年十一月辛丑日原注可考。據《紀事本末》卷一百﹐於三年十一月辛未有云﹐紹聖二年三月二十六日敕亦合廢罷。當卽此也。﹞

６﹑是月﹐邢恕除寶文閣待制﹑知靑州。﹝《長編》卷四百八十六﹕紹聖四年四月丁未﹐論恕詆誣。原注﹕二年三月﹐除寶制﹑知靑州。又卷四百九十﹕紹聖四年八月丁酉﹐蔡渭奏粉昆事。原注﹕二年﹐除恕待制﹑知靑州。卷四百八十六原注﹕又云﹕尋自靑州入爲刑侍﹐四月壬午﹐入見﹐令赴任。﹞

７﹑髙遵惠權兵部侍郎﹐又權戶部侍郎。﹝《紀事本末》卷百六。原注﹕髙遵惠權兵侍﹑戶侍在二年三月。﹞

１﹑四月﹝案﹕錢大昕《朔閏考》﹕是月丙寅朔。丁卯。《長編》卷三百七十三﹕元祐元年三月乙酉﹐劉摯言官制參錯﹐條陳十獘。原注﹕云﹕六月十四日﹐但稍更攺不行在紹聖二年四月二日。案﹕此當有不行指揮﹐今原文已佚。﹞

２﹑戊辰﹐詔除光祿﹑銀靑光祿﹑正議﹑中散大夫存左右字﹐余悉罷。﹝《長編》卷四百八元祐三年二月辛巳﹐又卷四百三十五元祐四年十一月四日庚午原注云云﹐據以輯入。又大觀二年六月二十七日丙午可考。案﹕楊萬里誠齋《揮麈錄》卷下云﹕官制﹐惟光祿大夫及中散﹑朝議大夫分左右﹑增磨勘﹐而初非以科第分也。元祐間﹐範忠宣當國﹐始帶左右﹐紹聖初罷去。大觀二年又置中奉﹑奉直二大夫﹐撤中散大夫﹑朝議大夫左右字。據《紀事本末》卷百六原注﹐寄祿官不帶左右字﹐見四月三十日詔﹐恐誤。以三月二十五日中書舍人言﹐誤三月爲四月﹐又以上言爲降敕日也。考《宋史﹟本紀》云﹕夏四月戊辰﹐請朝請大夫勿分左右。與《長編》原注日月均同。《十朝綱要》作三月辛酉詔﹐亦以請奏日爲降詔日。﹞

３﹑壬申﹐殿中侍禦史郭知章﹑監察禦史董惇逸言「乞循先帝之法﹐詔內外兩制及臺諫官等各舉才行一人。」詔許將﹑蔡京﹑黃履﹑蔡卞﹑錢勰﹑林希﹑王震不拘資序﹐各舉堪備任使二員以聞。﹝《紀事本末》卷九十三﹐又卷一百。﹞

４﹑壬午﹐邢恕入對﹐流涕曰「臣不謂今日復得見陛下﹐以至﹖濺禦袍。」上不樂﹐遂令赴靑州。先是﹐恕請覲﹐上謂韓忠彥﹑曾布曰「李淸臣言恕有八札子﹐常在懷袖﹐此必曾以示人。」布曰「臣不聞此﹐因言恕人才文采皆不可多得﹐但多言耳。」上曰「正爲此上殿必亂道。」忠彥曰「所言必有以惑聖聽。」上曰「恕自謂有定策功。」布曰「此豈惟恕狂妄﹖而劉安世等指爲四凶﹐乃與蔡確﹑章惇等﹐恕小官﹐安得有此﹗」﹝《紀事本末》卷百七。案﹕《續宋編年資﹟治通鑑》夏四月﹐邢恕知靑州。又案﹕《長編》卷四百八十六原注﹕云﹕三月﹐恕除寶制﹑知靑州。蓋命下之日也﹐已輯入三月﹐此時入見﹐乃令赴任也。據《編年備要》﹐於「安得有此」句下又有云﹕忠彥曰「梁燾以此攻之。」布曰「恕嘗誚元祐執政等﹐恕雙手分付與个太平天下﹐卻逐恕在外。」聞者皆笑之﹐上亦笑。及是忠彥同恕對甚久。上曰「恕但說與確﹑惇議事﹐云王珪有邪心﹐曾云但以家事歸之太母﹐大臣不須與議」。布言「臣亦曾見恕語珪以告淸臣﹐淸臣以告惇﹑確。」上曰「珪果何如﹖」布曰「珪傾邪﹐何所不至﹐不足怪。」忠彥曰「當時緣公繪及確故貶。」上曰「確之禍由恕起﹐渠云嘗自辧於太母﹐太母亦欲召還﹐恐無此事﹐云是公繪誣之。」布曰「未必不爲公繪所紿。」忠彥曰「恕當時言太母待遇太妃事。」上曰「渠亦自言。」布曰「亦聞其教。公繪云非髙氏之福﹐太母尢惡此語。」上曰「此語誠非理。」布曰「此人學識以至盡心﹐公家誠不可得﹐但多犯分﹐如欲調一確與司馬光﹐令新舊人同力﹐此可得乎﹖」上亦笑之。﹞

５﹑壬辰﹐復置措置提舉糴使司。﹝《長編》卷三百七十七﹕元祐元年五月戊午﹐李常請置提舉糴使司。又卷四百四十八﹕元祐五年九月乙酉﹐令提舉官當結絕。原注﹕云﹕紹聖二年四月二十七日﹐復置措置司。案﹕《宋史﹟本紀》不載。﹞

６﹑是月﹐集賢院校理陳察攺祕閣校理。﹝《長編》卷五百五﹕元符二年正月辛未﹐陳察罷館職。原注﹕察﹐元祐元年十二月除集賢院校理﹐於紹聖二年四月攺祕閣校理。﹞

《續宋編年資治通鑑》﹕置律學博士。案﹕《宋史﹟本紀》﹕丁亥﹐詔依元丰條置律學博士二員。

１﹑六月﹝案﹕錢大昕《朔閏考》﹕是月乙丑朔。﹞丁卯﹐陜西轉運使孫路加直龍圖閣﹑知慶州。﹝《長編》卷五百一﹕元符元年八月壬寅﹐知慶州孫路知熙州。原注﹕云﹕紹聖二年六月三日﹐知慶州。又卷五百五﹕元符二年正月庚戌﹐詔路體度邊情。原注﹕孫路先以紹聖二年正月十三日除陜漕﹐六月三日加直龍圖閣﹑知慶州﹐四年三月一日加寶文閣待制。案﹕《編年備要》云﹕是歲正月﹐路遷環慶經略安撫。﹞

２﹑乙酉﹐詔﹕「元祐初減定正任已下俸祿﹐遞損物數不多﹐有虧朝廷優異之禮。其見行條令﹐悉宜罷去﹐並依元丰舊制﹔其宗室公使﹐並生日所賜﹐自依元祐法。」﹝《紀事本末》卷一百。原注﹕靖國元年三月可考。《禦集》又云﹕先是﹐元祐中姦臣建言「請遵省憸﹐自太皇太后以下遞省裁損﹐宗室任皆被減損﹐意在詆誣元丰」。哲宗親政﹐察其姦心﹐至是復元丰法。《舊綠》已自削去﹐今姑存此﹐可見小人之心無忌憚也。案﹕《長編》卷四百十九﹕元祐三年閏十二月戊申﹐詔公使錢俸分數裁減。原注﹕紹聖二年六月二十一日可考。錢氏《朔閏考》﹕是月乙丑朔﹐二十一日乙酉。﹞

３﹑癸巳﹐幸髙陳王私第。﹝《紀事本末》卷百六。原注﹕幸髙陳王私第六月二十九日。據原注輯此。﹞

１﹑七月﹝案﹕錢大昕《朔閏考》﹕是月甲午朔。﹞己亥﹐戶部尙書蔡京言「奉詔措置財利﹐﹝案﹕以上六字據《紀事本末》卷一百增。﹞竊見熙寧中先皇帝以天下之本在農﹐故稽參先王春秋補助之意﹐行散斂之法﹐薄取其息﹐以爲放閣欠免之備。故兼並得不專挌闔之科﹐而農得盡力南畝﹐不爲兼並所困﹐實大惠也。行法之初﹐論者不一﹐賴先帝神武英明﹐斷之不疑﹐以克就緒﹔數年之後﹐取者雲集﹐納者輻至﹐天下倉庫盈衍丰資羨而財不可勝用。自元祐廢罷以來﹐兼並均縱﹐農漸失業﹐向之所積支用殆盡﹐以至於今未之復也。今欲乞下有司檢點熙寧﹑元丰靑苗條約﹐參取增損﹐適今之宜﹐立爲定制﹐以幸天下。」淮南轉運副使莊公嶽言「自元祐罷提舉官﹐錢穀爲他司侵借﹐徒有應在﹐所存無幾。欲乞追還向所侵借﹐令當職官依限給散以濟闕乏者﹐隨夏稅納﹐勿立定額﹐自無抑民失財之獘。穀賤則增價糴以助農﹐穀貴則減錢糶以與民﹐𨿽有水旱﹐人不損瘠。」奉議郎鄭僅言「靑苗之法﹐其利濟甚博﹐然而行法之吏不能盡良﹐故其間有貪多務得之擾﹐轉新換舊之獘﹐此吏之罪﹐非法之過也。竊謂靑苗義倉最爲便民﹐願詔有司以次施行之。」﹝《紀事本末》卷一百﹐又卷一百十。﹞朝奉郎郭時亮言「願復靑苗法﹐不課郡縣定額﹐聽民自便而戒抑配沮遏之獘﹔復諸路縣邑抵當法﹐付令﹑佐主行而戒苛碎邀沮之獘。令常平司與郡縣訪求民間溝洫之利以備水旱。」承議郎許幾言「比者明詔有司條具免役舊法﹐頒之天下﹐又命擇提舉官推而行之﹐甚大惠也。然常平﹑義倉﹑抵當﹑農田﹑水利﹑坊場﹑河渡復行之令未盡詔也﹐欲乞盡付提舉官次序而復之」。奉議郎周純言「今復置常平官而詔告乃止於免役法﹐恐名未正也。元丰稱常平等者﹐謂常平﹑免役﹑坊場﹑農田﹑水利﹑保甲﹑義倉﹑抵當也。願詔大臣﹐斟酌增損﹐如免役之法﹐則常平官名實正矣﹗」右承議郎董遵言「靑苗之法﹐乞歲收一分之息﹐給散本錢﹐不限多寡﹐各從人願﹐仍勿推賞。其出息至寡﹐則可以抑兼並之家﹔賞旣不可行﹐則可以絕邀功之吏。」詔並送詳定重修敕令所。﹝《紀事本末》卷百十。﹞

１﹑八月﹝案﹕錢大昕《朔閏考》﹕是月甲子朔。﹞庚午﹐罷熙河等路分畫地界。﹝《長編》卷三百八十﹕元祐元年六月辛丑﹐夏國差人詣闕﹐計會所侵疆土城寨。司馬光論與文彥博相合。原注﹕紹聖二年八月七日﹐罷分畫。《舊錄》載彥博議棄四寨﹐以謂邊臣欺罔﹐爲國生事。案﹕《續宋編年資治通鑑》﹕罷熙河等路分畫地界﹐時章惇﹑曾布方謀用兵﹐開邊自此始。《編年備要》云﹕章惇﹑曾布方謀用兵﹐故先勸上罷分畫。《十朝綱要》云﹕罷分畫地界﹐止所遣議疆界官。﹞

２﹑甲申﹐詔﹕「應呂大防等永不得引用期數及赦恩敍復。其見釐務者﹐任滿日﹐視見今路分遠近﹐移一般差遣﹔不曾落職降官者﹐展一期取旨。」先是﹐曾布獨對﹐旣論路昌衡等﹐又言「更有一事﹐大禮恩宥在近﹐去歲貶謫人﹐不知何以處之﹖」上應聲曰「莫不可牽復﹐歲月未久﹐亦不可遷徙。」布曰「誠如聖諭。蔡確五年不移﹐惠卿十年止得移居住處﹐吳居厚等十年不與知州軍﹐此皆元祐中所起例﹐自可依此。兼蔡京曾爲臣言錢勰已曾來京處探問謫降人牽復消息﹐京但答以不知﹐其黨類日望其牽復。」上曰「卻不知也。」布又曰「如梁惟簡近押送峽州﹐九月中未知到否﹐豈可便移﹖」上曰「豈有此理﹗」又問惟簡此行﹐眾頗善否﹐布曰「此舉固足以警兩端之人﹐然亦有喜有不喜者。元祐之黨﹐未免以爲過當也。」﹝《紀事本末》卷百一。原注﹕布《錄》在丙子﹐今附此。﹞

３﹑是月﹐祕閣校理張舜民攺直祕閣。﹝《長編》卷五百五﹕元符二年六月辛未﹐張舜民罷館職。原注﹕舜民紹聖二年八月攺直祕閣。案﹕《宋史張舜民傳》云﹕召拜殿中侍禦史﹐固辭﹐攺金部員外郎﹐進祕書少監。使遼﹐加直祕閣。﹞

《續宋編年資治通鑑》﹕秋八月﹐錄趙普後。案﹕《宋史﹟本紀》﹕乙酉﹐錄趙普後希莊爲閣門祗候。明年六月癸亥﹐令眞定立趙普廟。

１﹑九月﹝案﹕錢大昕《朔閏考》﹕是月癸巳朔。﹞壬寅﹐範純仁在陳州﹐章惇建議以將近郊禮﹐呂大防等不當用恩赦期敍復﹐﹝案﹕《範忠宣行狀》云﹕先是﹐公未罷相﹐上嘗問公曰「貶謫之人﹐幾似永廢。」公察上意甚善﹐特有所牽制而未果﹐因致賀曰「陛下語此﹐堯﹑舜不如也。今重罪編配之人﹐尙理期序敍復﹐豈玆等人不與此比﹖願陛下只用檢舉﹐候進呈﹐令依條則或有言﹐若亦易裁處﹐惟在陛下力主之爾。」是歲﹐郊祀﹐上懷公語﹐將因赦﹐稍理大防等冤﹐而惇近測上意﹐先奏大防等難從恩宥﹐遂以爲永例。﹞憂憤累日﹐齋戒上奏曰「竊見呂大防等竄謫江湖﹐已更年祀﹐未蒙恩旨﹐久困拘囚﹐其人或年齒衰殘﹐或素有疾病﹐不諳水土﹐气血向衰﹐骨肉分離﹐舉目無告﹐將恐溘先朝露﹐客死異鄕﹐不惟上軫聖懷﹐亦恐有傷和气。仰維陛下聖心仁厚﹐天縱髙明﹐法大舜之用﹐中建皇極而在宥﹐每頒赦令﹐不問罪辜。至於斬絞﹑重囚﹑髡黔﹑徒隸﹐咸蒙恕宥﹐亦許放移﹐豈有股肱大臣﹐簪履舊物﹐肯忘軫惻﹐常悲離別﹗但慮一二執政之臣﹐責其往事﹐嫉之太甚﹐以謂今日之愆﹐皆其自取﹐起迪之際﹐不爲詳陳。殊不思呂大防等得罪之由﹐只因持心失恕﹐好惡任情﹐以異己之人爲冤讎﹐以疑似之言爲訕謗﹐違老氏好還之戒﹐忽孟軻反爾之言﹐誤國害公﹐覆車可鑑﹐豈可尙遵前轍靡卹效尢﹖」﹝案﹕範忠宣行狀載此奏下又有云﹕兼臣與大防等共事﹐臣有所言﹐多相排斥﹐陛下之所親見。臣之激切﹐只是仰報聖徳﹐不爲其他。兼今夏內地大熱炎﹐方想不易處﹐日來章惇﹑呂惠卿𨿽爲貶謫﹐不出裏居﹐臣尙曾有言﹐深蒙陛下開納。又陛下常憫遷謫之人﹐幾爲永廢﹐臣測知聖心﹐亦曾乞用檢舉之說。陛下以一蔡確嘗軫至念﹐今趙彥若已死貶所﹐不止一蔡確矣。願陛下斷自淵衷﹐將大防等引赦。﹞

２﹑癸卯﹐上批﹕「範純仁立異邀名﹐沮抑朝廷已行文字﹐可落觀文殿大學士﹑知隨州。」純仁艸奏﹐親密多勸止曰「今決不可回﹐必得重罪﹐公年老﹐何堪遠責。」純仁曰「我嘗爲大臣﹐今日國家事如此﹐無一人告上者﹐我若不言﹐有負天地。萬一主上以我言爲然﹐於國家所系不細﹐苟不以爲然而得罪﹐𨿽死無憾也。」上始亦有意從純仁所奏﹐章惇力主前議﹐且謂純仁同罪未錄﹐遂並責之。﹝《紀事本末》卷百一。原注﹕純仁知隨州在九月丙辰﹐今附此。案﹕《續宋編年資治通鑑》﹕知陳州範純仁上疏言「望陛下於日久進擬赦文之進﹐特降禦批﹐令添入昨來呂大防等坐貶謫﹐各指定州軍居往及安置者﹐並特許於外州軍取便居住。如此﹐則降及幽顯﹐和气充盈﹐太皇太后神靈在天﹐亦當欣懌。」凡五上奏。上有從意﹐章惇力主前議﹐且謂純仁同罪未錄﹐落職﹐攺隨州。又《範忠宣行狀》云﹕公在隨幾二年﹐州事毫朆必親﹐客至﹐談笑終日無倦色。公素苦目疾﹐忽全失其明﹐因上表乞致仕。章惇戒堂吏不得上﹐蓋懼公復有指陳﹐終有移上意﹐遂貶永州。命下之日﹐怡然就道。又案﹕《紀事本末》原注知隨州在九月丙辰﹐陳桱《通鑑》系於十一月下﹐是必有誤。﹞

３﹑己酉﹐薦享景靈宮。﹝《紀事本末》卷九十三。案﹕《宋史﹟本紀》﹕壬寅﹐告遷神宗神禦於景靈宮顯承殿。癸卯﹐詣景靈宮行奉安禮。戊申﹐加上神宗謚曰紹天法古運徳建功英文烈武欽仁聖孝皇帝。己酉﹐朝獻景靈宮。﹞

４﹑庚戌﹐朝享八室。﹝《紀事本末》卷九十三。案﹕《宋史本紀》﹕庚戌﹐朝饗太廟。﹞

５﹑辛亥﹐大饗於明堂﹐以神宗配。宰臣章惇奏﹕「幸從屬車﹐恭陪元祀。伏見陛下十七日案﹕己酉日。自廟門降輅﹐步至齋宮﹐秋日尙炎﹐卻傘勿禦。翌日﹐薦獻神宗廟室﹐涕泗沾服﹐感動左右。禮畢﹐復自齋宮﹐卻傘步﹐升玉輅﹐備殫孝謹之誠﹐以昭事祖宗﹐風化四海﹐宜載典策﹐垂示萬世。乞宣付史館。」詔可。﹝《紀事本末》卷九十三。案﹕《宋史﹟本紀》﹕辛亥﹐大饗於明堂﹐赦天下。﹞

６﹑丁巳﹐吳居厚復天章閣待制。﹝《紀事本末》卷百六。原注﹕吳居厚復待制二年九月二十五日。案﹕《東都事略》云﹕元丰間﹐手詔謂今內外財計之臣﹐政績著驗﹐未有過居厚者﹐卽拜天章閣待制。元祐初﹐責散官黃州安置﹐尋知廬州。紹聖初﹐知蘇州。居厚數以集賢殿修撰爲江﹑淮﹑荊﹑浙等路發運使﹐旋復舊職。﹞

７﹑壬戌﹐詔﹕「監察禦史常安民立心凶險﹐處性頗邪﹐薦致人言﹐姦狀甚著﹐置之要路﹐誠非所宜。可罷監察禦史﹐送吏部與監當差遣。」﹝《紀事本末》卷百一﹐又卷百六。原注﹕《舊錄》云﹕安民姦人之黨﹐張商英薦之於朝﹐得爲言事官﹐數以姦言進對。初談正論﹐浸懷異心﹐上睿智﹐屢察其姦﹐遂逐之。《新錄辧誣》曰﹕張商英薦安民於朝﹐檢尋《哲宗實錄》﹐並無證據。如「姦言異心」等語﹐皆是誣謗。今依《常民家傳》及《奏議》別行修定﹐刪去上件五十九字。﹞繼又詔﹕「常安民已降指揮罷監察禦史﹐來日可更不引上殿。」﹝《紀事本末》卷百六。原注﹕禦筆九月三十日下編禦集者。又注云﹕安民已被黜﹐命下﹐而稱上殿欲自訴﹐哲宗乃降旨罷之。﹞

先是﹐安民上言「今大臣爲紹述之說者﹐其實皆假借此名以報復私怨﹐一時朋附之流從而和之﹐遂至已甚。張商英在元祐時﹐上呂公著詩求進﹐其言諛佞無況﹐士大夫皆傳笑之﹔及近爲諫官﹐則上疏乞毀司馬光﹑呂公著神道碑。周秩在元祐間爲太常博士﹐親定司馬光謚號爲文正公﹔及近爲言官﹐則上疏論司馬光﹑呂公著﹐乞斫棺鞭屍。陛下察此輩之言﹐果出於公論乎﹖朝廷凡事不用元祐例﹐至王珪家蔭孫五人﹐皆珪身後所生﹔乃引元祐例﹐許奏薦近日講復官制﹐職事官不帶職﹐寄祿官不帶左右﹐至權尙書侍郎﹐獨以林希﹑李琮之故﹐不復攺易。如此等事﹐謂之公心可乎﹖故凡勸陛下紹述先帝者﹐皆欲託先帝以行姦謀﹐謂他事難以惑陛下。若聞先帝則易爲感動﹐故欲快私讎陷良善者﹐須假此以移陛下之意﹐不可不察。宣仁聖烈皇后甚得人心﹐前日陛下駕幸秦﹑楚國大長公主第澆奠及輟朝﹐並命襄葬諸費從官給﹐人人無不歡呼。髙遵惠爲侍郎﹐士論皆以爲當。聞吳居厚向得罪出於宣仁之意﹐近聞復待制﹐舍人再繳﹐而大臣尙欲再下﹐願陛下主張此事﹐以順人心。今權臣恣橫﹐朋黨滿朝﹐言官未嘗一言及之﹐惟知論元祐舊事﹐力攻已去臣寮。臣荷陛下獎拔﹐不敢負恩﹐摧枯拉朽之事﹐臣實況爲之。舉朝廷臣誣陷非一﹐臣賦性愚直﹐恐終不能勝朋黨之論﹐願乞外任以避之。」上開慰而已。﹝《紀事本末》卷百六。原注﹕林希權禮書﹐二年三月二日﹔李琮權戶侍﹐元年九月二十一日﹔髙遵惠權兵侍﹑戶侍﹑二年三月﹔吳居厚復待制﹐二年九月二十五日﹔幸髙陳王私第﹐六月二十九日﹔職事官不帶職﹐三月二十四日詔﹔寄祿官不帶左右字﹐四月三十日詔。案﹕《宋史》本傳﹕論章惇顓國植黨﹐乞收主柄而抑其權﹐反復曲折﹐言之不置。惇遣所親信語之曰「君本以文學聞於時﹐柰何以言語自任﹐與人爲怨﹖少安靜﹐當以左右相處。」安民正色斥之曰「爾乃爲時相遊說耶﹖」惇益怒。中官裴彥臣建慈云院﹐戶部尙書蔡京深結之﹐彊毀人居室。訴於朝﹐詔禦史劾治。安民言「事有情重而法輕者﹐中官豪橫﹐與侍從官交結﹐同爲欺罔﹐此之姦狀﹐恐非法之所能盡。願重爲降責。」獄具﹐惇主之甚力﹐止罰金。﹞

及祀明堂﹐劉美人侍上於齋宮﹐又至相國寺﹐用教坊作樂﹐安民面奏眾所觀瞻﹐虧損聖徳。語直忤旨﹐章惇從而譖之。曾布初與惇不合﹐見安民數論惇事﹐意謂附己﹐每於上前稱之﹐謂近來言事官敢言﹐不阿附無如常安民者。及安民論布在樞密院與惇互用親故﹐布始怨怒﹐欲逐安民﹐乃乘間袖安民舊與呂公著書以進﹐謂安民在元祐中上呂公著詩﹐乞消滅先朝姦黨﹐欲使援引其類﹐百世承續。安民因對﹐上問﹕「聞卿嘗上宰相書﹐比朕爲漢質帝﹖」安民曰「臣在元祐初﹐嘗勸呂公著博求賢才﹐至引陳蕃﹑竇武﹑李膺事以動之﹐豈有他意﹖古今議論皆然﹐何獨臣也。臣以蠢直﹐觸犯權臣之怒久矣﹐惡臣之深﹐求臣之瑕﹐旣巧而悉﹐終不可得﹐遂指摘臣言推其世﹐以文致臣罪﹐臣𨿽辧之何益﹖」初﹐安民與國子司業安惇﹑監察禦史董惇逸同在國子監考試所折號﹐對惇逸稱「二蘇﹐天下文章之士﹐負天下重望﹐公不當彈擊」﹐至是惇逸奏訐安民前語﹐上言「乃軾﹑轍之黨﹐平日議論﹐多主元祐」﹐安民遂責﹐詔語皆惇批也。上初命與安民知軍﹐惇乃進擬送吏部﹐降監當。明年﹐惇逸論瑤華事﹐上怒﹐欲貶之﹐謂執政曰「依常安民例與知軍。」惇救之﹐乃知上初不知安民降監當也。﹝《紀事本末》卷百六。原注﹕劉美人事﹐《安燾行狀》所載差詳﹐載燾出時。《新錄》云﹕詔監察禦史常安民﹐立心凶險﹐處性頗邪﹐薦致人言﹐姦狀甚著﹐置之要路﹐誠非所宜﹐可罷監察禦史﹐送吏部與監當差遣。先是﹐安民數論事﹐無所阿比﹐論章惇以大臣爲紹述之說﹐實假其名以報復私怨﹐一時朋附之流從而和之﹐遂至已甚。故凡勸陛下紹述者﹐皆欲託先帝以行姦謀﹐他事難惑聖睿﹐若聞先帝則易爲感動﹐故欲快私讎陷良善者﹐須假此以移陛下心意。至引王鳳亂漢﹐林甫亂唐﹐以比惇擅作威福。論蔡京巧足以移奪人主之視聽﹐力足以顚倒天下之是非﹐朝廷之臣﹐大半爲京死黨。他日援引權姦﹐布滿中外﹐𨿽欲去之無及矣。論張商英在元祐之時﹐上呂公著詩求進﹐其言諛佞無況﹐士大夫傳笑﹔近爲諫官﹐則上疏乞毀司馬光﹑呂公著神道碑。周秩在元祐間爲太常博士﹐親定司馬光謚號文正﹔近爲言臣﹐則上疏論光﹑公著﹐乞斫棺鞭屍。陛下察此輩之言﹐果出於公論乎﹖又論林希﹑李琮不當違新制﹐權尙書侍郎吳居厚﹐宣仁所斥不宜復待制。惇積怒﹐合力排陷﹐譖毀日聞。他日﹐上問曰「聞卿嘗上呂公著書﹐比朕爲漢質帝﹑靈帝﹖」安民對曰「臣在元祐間﹐獻書公著﹐勸其博求賢才﹐嘗引陳蕃﹑竇武﹑李膺事﹐不謂惡臣之深者乃指摘臣言推其世﹐以文致臣罪﹐臣𨿽辧之何益﹖」於是董惇逸奏訐安民前嘗稱「二蘇文章負天下重望﹐不當彈擊」﹐「乃軾﹑轍之黨﹐平昔議論主元祐」者。詔罷安民禦史﹐與知軍。而惇批詔語﹐乃擬送吏部與監當。《安民家傳》所稱論曾布與章惇互用親故﹐當考。﹞

８﹑詳定重修敕令所言「府界﹑諸路應緣常平斂散等事﹐除今來申請之外﹐並依元丰七年見行條制﹐其給納常平錢有所抑勒﹐令提舉司覺察奏劾。」從之。﹝《紀事本末》卷一百。﹞

１﹑十月﹝案﹕錢大昕《朔閏考》﹕是月癸亥朔。﹞甲子﹐尙書右丞鄭雍爲資政殿學士﹑知陳州。先是﹐禦史中丞黃履﹑禦史周秩以雍嘗爲二王宮僚﹐交章論劾﹐內出其章付三省。雍亦再疏稱疾﹐乞解機務。詔不許。會上怒﹐秩言事迎合﹐黜知廣徳軍。雍復起視事﹐逾年乃去位。章惇之貶斥元祐舊臣﹐皆以白帖子行遣。安燾﹑李淸臣與惇爭論不已﹐上亦疑惇﹐惇甚恐。雍私謂惇曰「用白帖子﹐有王安石故事。」惇大喜﹐取其案牘白上﹐惇遂安。議者謂雍以此結惇也﹐然雍竟罷黜。﹝《紀事本末》卷百一﹐又卷百六。原注﹕邵伯溫《辧誣》曰﹕初﹐元祐中﹐呂相引李淸臣欲其爲助﹐至紹聖初﹐淸臣首變元祐之政。呂相出﹐範相亦以觀文殿大學士出知潁昌府。章惇被召﹐未至﹐相位尙虛﹐淸臣益有覬覦之心﹐亟攺元祐法度﹐除諸路常平使者。已而章惇至﹐拜左僕射﹐安燾門下侍郎。安公剛正﹐每事與惇爭辧﹐淸臣旣不得作相﹐亦與惇爲敵。初﹐謫貶元祐臣寮﹐盡以白帖子行事。安公﹑淸臣與惇爭論不已﹐哲宗疑惇﹐惇亦恐。時鄭右丞雍以嘗爲二王宮寮﹐屢致人言迹甚危﹐欲結惇爲自安計﹐私謂惇曰「熙寧初﹐王荊公作相﹐嘗用白帖子行事。」惇大喜﹐取其案牘懷以白上。惇遂安然﹐鄭竟罷政﹐尋被謫。案﹕《宋史﹟鄭雍傳》云﹕紹聖初﹐治元祐眾臣﹐雍頓首自劾﹐哲宗明其亡他心﹐諭使勿去。周佚乘隙詆之﹐謂雍初爲侍從時﹐因徐王私與於權臣以進。哲宗怒曰「此是何言也﹗使徐王聞之﹐豈能自安﹖」黜秩知廣徳軍﹐敕銀臺毋受雍辭去奏章﹐東府毋聽雍妻子輒出﹐且令學士錢勰善爲畱詔。二年﹐始以資政殿學士知陳州﹐徙北京畱守。初﹐章惇以白帖貶謫元祐臣僚﹐安燾爭論不已﹐哲宗疑之。壅欲爲自安計﹐謂惇曰「熙寧初﹐王安石作相﹐常用白帖行事。」惇大喜﹐取案牘懷之﹐以白哲宗﹐遂其姦。雍𨿽以此結惇﹐然卒罷政﹐坐元祐黨﹐奪職知陳州。數日﹐攺成都府。﹞

２﹑左正言劉拯言「伏見去歲禦史合班彈奏尙書右丞鄭雍不當任以政府﹐臣於是時蓋嘗繼呈論奏。今雍抗章請去﹐翰林學士錢勰代言批答﹐乃有『羣邪共攻』之語﹐謂之『羣邪』﹐則臣亦處一焉。且禦史以擊邪爲任﹐而乃以邪人處之﹐豈是朝廷正名核實之意﹖顧臣義分﹐難以安職。伏望聖慈罷臣言責﹐授以冗散﹐庶使公言﹐中外取信。」又言「伏睹士論藉藉﹐謂翰林學士錢勰撰賜尙書右丞鄭雍詔﹐有『弗容羣枉﹐規欲動搖﹐朕察其厚誣﹐力加明辧』之語。蓋指去年臣等嘗彈奏雍反復不忠也。按勰處代言之職﹐其遣辭命語﹐𨿽出於勰﹐傳之天下﹐載之後世﹐乃陛下言也。若臣等彈奏雍果出厚誣﹐則朝廷耳目之任﹐豈容羣枉竊據﹗乞賜譴斥﹐以示天下。若臣等彈奏﹐苟非誣罔﹐則勰之代言不實﹐意在朋比﹐妄假陛下之語以扇惑朝廷﹐亦乞施行檢會。」錢勰》撰《賜鄭雍第二詔﹕「卿恬靜恪己﹐雅重鎭浮。頃正臺綱﹐遂躋政路﹐弗容羣枉﹐規欲動搖。朕察其厚誣﹐力加辧明。君臣之際﹐固可無嫌﹔進退之間﹐所宜致愼。夫何異趨乃爾﹗乞身勇於自謀﹐豈不有裕志於論報﹗其或未安﹐無重爲煩﹐所宜亟起。」詔錢勰落職﹐守本官知池州﹐仍放辭謝。﹝案﹕勰知池州在己巳日﹐見《紀事本末》卷百一。﹞元祐初﹐章惇罷知樞密院﹐知汝州﹐勰艸制詞﹐有云「怏怏非少主之臣﹐悻悻無大臣之節」。及惇入相﹐勰知開封府﹐殊懼﹔已而擢翰林學士﹐乃安。曾布數毀勰於上前﹐上未聽也。於是蔡卞與黃履同在經筵﹐爲履誦「弗容羣枉﹐規欲動搖」等語。履問﹕「如何﹖」卞曰「似近時答詔﹐不知誰爲之。」亟令學士院檢呈﹐乃知勰所作。履等相繼論列。雍旣罷政﹐勰亦坐貶黜﹐而卞卽爲右丞。勰得罪﹐初非惇意也。禦史中丞黃履言「竊睹錢勰批答﹐不允鄭雍所請。詔艸有『羣邪其攻』等語﹐未識斯言出於聖諭爲之﹐抑出於錢勰私意﹖若出自聖諭﹐自卽請罪而去﹔若出勰之私意﹐臣亦不可不辧。伏緣雍之進在元祐中﹐當是時也﹐凡有進擬差除﹐皆出於執政大臣﹐則雍之進也﹐決知非陛下本意。及陛下收攬政柄﹐察知呂大防等罪﹐遂加貶斥﹐惟雍不止幸免﹐又得獨預擬議﹐臣誠恐天下有以窺聖政之萬一﹐遂具彈奏。使雍當日能以一言自明﹐乞不干預﹐臣亦不論。爲傷廉隅﹐及礙聖政﹐所以𨿽至奏陳﹐旣蒙陛下委曲開諭﹐不復論及。今勰乃以羣邪爲詞﹐未知勰之所趨何以爲正﹐何以爲邪羣而公然形於答詔﹐無所忌憚。伏望陛下特賜辧明﹐使臣稍有邪心﹐甘趨鼎鑊。如其不然﹐卽乞追攺答詔及正勰欺罔之罪。」侍禦史翟思言「昨日嘗疏錢勰批答鄭雍詔書有『羣邪共攻』之語﹐卻作羣邪交攻﹐意有未盡﹐須至再陳。恭維陛下以成王之孝﹐繼志述事﹔以大舜之智﹐任賢去邪﹐朝廷淸明﹐天下欣慶。今勰力以臣等忝任風憲﹐指爲羣邪﹐則未知勰之處心積慮﹐仰視陛下何如主也﹐伏望聖慈詳酌盡理施行。」﹝《紀事本末》卷百六。﹞

３﹑己巳﹐詔翰林學士錢勰落職守本官﹑知池州﹐仍放辭謝。﹝《紀事本末》卷百一。案﹕紹聖四年十一月丙辰﹐勰卒於池。見《長編》卷四百九十三。﹞

４﹑直龍圖閣﹑陜西轉運使穆衍知泰州。安燾初欲用錢勰﹐曾布曰「勰罪狀不在顧臨下。」章惇曰「當在臨上。」上曰「何可作帥﹖」皆曰「不如用衍。」從之。﹝《紀事本末》卷百六。﹞

５﹑癸酉﹐翰林學士蔡卞爲尙書右丞﹑同知樞密院事。﹝《長編》卷四百九十﹕紹聖四年八月癸未﹐蔡京言章惇。原注﹕辧陳瓘彈章雲林希執政在四年閏二月﹐卞執政在二年十月。案﹕《宋史﹟本紀》﹕二年十月癸酉﹐翰林學士蔡卞爲尙書右丞。《長編》雲林希執政﹐《本紀》書同知樞密院事﹐則卞執政亦當書同知樞密院事﹐僅云爲尙書右丞﹐文有闕也。《長編》旣於希﹑卞均言執政﹐明係均爲知樞密院﹐《長編》不系日﹐依《本紀》編輯﹐仍依林希執政作知樞密院事﹐從《長編》文義也。﹞

６﹑丙子﹐蔡京爲翰林學士兼侍讀﹑修國史。﹝《紀事本末》卷百三十。案﹕《宋史﹟本紀》﹕二年十二月乙丑﹐京爲禦史中丞。《徐傑傳》云﹕國史久不就﹐傑言「神宗正史﹐今更五閏矣﹐未能成書。蓋因元祐﹑紹聖史官好惡不同﹐範祖禹等專主司馬光家藏記事﹐蔡京兄弟純用王安石《日錄》﹐各爲之說﹐故論議紛然。當時輔相之家﹐家藏記錄﹐何得無之﹖臣謂宜盡取用﹐參訂是非﹐勒成大典。」帝然之﹐命傑艸詔戒史官﹐俾盡心去取﹐毋使失實。王明淸《玉照新誌》卷一﹕《裕陵實錄》皆以朱筆抹之﹐盡取王荊公《日錄》無遺﹐以刪修焉﹐號「朱﹑墨本」。﹞

７﹑辛巳﹐冀王顥攺封楚王。﹝《長編》卷四百八十六﹕紹聖四年四月丁未﹐三省言議皇子就傅建儲事。原注﹕云﹕楚王顥以紹聖二年十月十九日自冀攺楚。﹞

８﹑甲申﹐三省﹑樞密院言「紹聖元年﹐命權工部侍郎吳安持﹑都水使者王宗望﹑監水丞鄭佑﹐自闞村而下直至海口﹐相視應新舊堤防及淤淺河道﹐增修疏濬﹐可使將來盛夏不至壅滯訩決之患。卽據向所閉北流之功﹐當言等第推恩﹔如向去措置不當﹑致有訩決﹐爲公私大患﹐亦當考察事實﹐重作施行。」詔﹕「以大流中流﹐朝請大夫﹑都水使者王宗望爲右中散大夫﹐朝奉大夫﹑工部侍郎吳安持爲朝請大夫﹐候過來年漲水﹐東流無虞﹐更加旌賞﹔若致決溢﹐仍舊滋長河患﹐當議施行。」﹝《紀事本末》卷百十二。﹞

９﹑乙酉﹐孫路言「安疆寨係元祐四年給賜﹐要當以元祐四年六月九日降詔爲給賜之始。」﹝《長編》卷三百八十二﹕元祐元年七月癸亥﹐許歸夏人侵地。原注﹕載﹐紹聖二年十月二十三日孫路亦言安疆寨云云。輯入。﹞

１０﹑丁亥﹐都水使者王宗望擢工部侍郎﹐進階三等﹐授中散大夫﹑直龍圖閣﹑河北都轉運使。﹝《紀事本末》卷百十二。原注﹕見元年十月二十九日丁酉。﹞

１１﹑己丑﹐戶部侍郎孫覺奏﹕「臣昨在陜西﹐備見本路鹽錢鐵錢之獘﹐前後累有言者﹐奏請攺更﹐終未見有經久可行之利。勘會卽今鹽鈔﹐民間價直甚貴﹐客人買至京師﹐折錢一倍﹐商旅往還﹐旣無回貨。鹽鈔折錢旣多﹐故物重貨輕﹐公私俱病。鐵錢不可流轉﹐常賴鹽鈔﹐以爲用官司能低昂物價﹐以權鐵錢之輕重﹐則鐵錢可以流轉﹐是鈔與錢相須而後行。今欲救獘﹐莫如官自出賣鹽鈔﹐以見錢樁充糴本﹐賣鈔折糴﹐亦是舊法。蓋舊來鈔價增長以來﹐以私利於收鈔面錢﹐折糴斛斗﹐故不肯賣鈔。鈔面錢𨿽多﹐斛斗價直亦從而加倍﹐是官司徒有利鈔面之名﹐而販糴之家常增價以相當。若以見今鈔價量行減定出賣﹐收錢樁充糴本﹐官司支遣﹐並許以錢鈔中半﹐兼行民間輸錢入官。準此﹐公私通用﹐鈔自均平﹐上下爲利。鈔價旣平﹐錢乃流轉﹐此蓋交子之法﹐特名目不同。陜西習知鹽鈔賣錢﹐人自樂行﹐無復疑惑。決可經行﹐不能破壞﹐救獘之術﹐莫良於此。伏望聖慈少賜省察﹐試以臣言﹐委本路使者講究推行﹐利害明白﹐可立見成效。」詔送相度措置錢鈔所。﹝《紀事本末》卷九十三。﹞

１２﹑是月﹐淮南路提點刑獄使陳次升爲監察禦史。﹝《長編》卷五百十﹕元符二年五月戊辰﹐次升訩替。原注﹕元丰八年六月爲監察禦史﹐元祐元年以監察禦史出爲淮南憲﹐紹聖二年十月復爲察院。案﹕《讜論集》載次升《行實》云﹕元祐元年九月﹐文正公去位﹐諸賢已有相攻之隙﹐公乃力丐外補。十月﹐得淮南。八月﹐遣公提點刑獄。紹聖二年十月再除監察禦史。時參熙﹑丰舊黨﹐善類相繼引去﹐公獨處羣小之中﹐挺然特立﹐每朝廷有政事﹐輒慷慨力爭。﹞

《續宋編年資治通鑑》﹕冬十月﹐河南府地震。案﹕《宋史﹟本紀》辛卯日﹐《五行志》不系日。

１﹑十一月﹝案﹕錢大昕《朔閏考》﹕是月癸巳朔。丁酉。《長編》卷四百九十三﹕紹聖四年冬十月丙寅﹐前知英州官吏言「官員在任﹐或赴任移替在路未到而身亡者﹐問其家口並所歸處計程給倉養。」從之。原注﹕二年十一月五日已有此指揮。案﹕原文已佚。﹞

２﹑戊戌﹐崔公度新除祕書少監﹐力辭知宣州。﹝《長編》卷四百八十四﹕元祐八年五月辛亥﹐公度知潤州。原注﹕紹聖二年十一月六日﹐乃以新除祕少﹑知宣州。案﹕《崔公度傳》﹕知潤州﹐以起居郎召對﹐辭章再上。七年正月二十六日﹐復知潤州。未滿歲﹐除祕書少監﹐又力辭﹐得知宣州。﹞

３﹑庚子﹐三省言「國子司業龔原奏請﹐乞檢詳前奏下贈太傅王安石家取所進《字說》副本﹐下國子監校定雕印﹐以便學者傳習。」從之。﹝《紀事本末》卷百三十。案﹕《續宋編年資治通鑑》﹕除《字說》禁。﹞

４﹑乙卯﹐同管勾陜西路銀銅坑冶鑄錢許天啟許前去檢踏京西川路銅苗。﹝《長編》卷四百九十﹕紹聖四年八月辛卯﹐戶部降朝旨﹐同管陜西銀銅坑許天啟銅苗興發﹐如在京西川路﹐許前去檢踏。原注﹕二年十一月二十三日﹐許檢踏。﹞

５﹑戊午﹐呂惠卿入對甚久﹐引進副使宋球謂曾布曰「惠卿語旣久﹐上極有倦色。旣而再出一札子﹐不知上有何語﹖」遂不進呈﹐出笏而退。布奏事畢﹐因言「惠卿今日見蔡卞﹐卞云『惠卿言須先朝應副乃可爲。』」布與忠彥皆曰「邊帥奏請如可行﹐無不應副之﹔若不可行﹐何可應副﹖」上曰「惠卿極凶橫﹐不獨惠卿如此﹐升卿之徒皆然。」布曰「臣與之不足不敢言﹐然其兄弟實有凶徳﹐陛下睿明洞見﹐實天下之福。」惠卿畱幾月﹐乃辭去。﹝《紀事本末》卷百三十。﹞

６﹑辛酉﹐禫祭宣仁聖烈太皇太后。﹝《長編》卷四百八十六﹕紹聖四年四月丁未﹐三省言議皇子就傅建儲事。原注﹕二年十一月三十日﹐宣仁喪除。又卷四百九十﹕紹聖四年八月丁酉﹐詔同文館究問及甫與恕書。原注﹕二年十一月三十日﹐宣仁喪除。又《長編》卷四百九十五﹕元符元年三月戊午﹐三省言取治張士良獄。原注﹕云﹕宣仁禫祭在二年十一月三十日。案﹕宣仁崩在元祐八年九月﹐至是爲二十五月﹐故禫祭除喪。﹞

７﹑是月﹐監察禦史陳次升爲殿中侍禦史。﹝《長編》卷四百八十三﹕元祐八年四月甲子。原注﹕按次升爲殿院在紹聖二年十一月。又卷四百九十一﹕紹聖四年九月癸亥﹐曾布言貶呂大防。原注﹕云﹕紹聖二年十一月爲殿中。又卷五百十﹕元符二年五月戊辰﹐次升訩替。原注﹕云﹕次升自察院遷殿院乃紹聖二年十一月。原注﹕又云﹕元丰八年六月爲監察禦史﹐元祐元年九月以監察禦史出爲淮南憲﹐紹聖二年十月後復爲察院﹐自察院爲殿院。案﹕後注省去「十一月」三字。考《讜論集》載次升《行實》云﹕二年﹐再爲監察禦史﹐閱月﹐除殿中侍禦史﹐勸上收威福之柄﹐反覆數百言。﹞

８﹑右正言劉拯奏﹕「先帝疾﹐王珪持二心﹐臣僚嘗具彈奏﹐蔡確等定策﹐受顧命﹐輔翼陛下。已而權臣擅政﹐確等相繼被逐﹐又恐他日復用爲己禍。於是因事誣毀﹐擠之廢死之地﹐而後移定策之功於王珪。珪之薨也﹐賜宅贈官﹐賜予特厚﹔而確死投竄之地﹐𨿽蒙昭雪﹐贈復官爵﹐恩例比珪甚薄。且父子繼世﹐𨿽有定禮﹐神器輕重﹐亦系一時﹐功罪不明﹐孰大於此﹖今忠者被禍﹐而爲姦者受賞﹐何以教天下示後世﹖伏望究珪之罪﹐錄確之功﹐優加恩典。」﹝《長編》卷四百八十六﹐紹聖四年四月丁末﹐三省言原文。又卷三百五十﹕元丰八年三月甲午﹐執政詣東門入問候。原注云云﹐輯附十一月末。案﹕《續宋編年資治通鑑》﹕蔡確追贈太師﹐謚忠懷。《宋史﹟本紀》﹕丙辰日。《編年備要》云﹕用左司諫劉拯之請也。陳桱《通鑑》云﹕論定策功也﹐拯初請在元年六月癸酉﹐至此又請。﹞

《續宋編年資治通鑑》﹕十一月﹐安燾罷。案﹕《宋史本紀》乙未日。據《編年備要》云﹕十一月﹐安燾罷﹐出知河南府。燾與章惇舊相好﹐及爲門下侍郎﹐惇意燾必助己﹐而燾浸多相駁議﹐惇憚而惡之﹐所以排陷燾者無所不至。上祠明堂﹐齋於太廟﹐燾爲儀仗使。後宮有絕馳道穿仗而過者﹐燾具彈劾。已而常安民諫劉美人侍祠語尢訐﹐上怒﹐欲逐之。燾言「安民以言爲職﹐𨿽過﹐當願少寬假。」惇因是白上曰「燾與安民相表悰﹐今安民狂妄如此而燾力救解﹐其意可見。」安民旣責﹐燾不自安﹐遂求去位。上從之。又﹕《東都事略﹟安燾傳》云﹕紹聖元年﹐拜門下侍郎。時章並用事﹐貶謫元祐舊臣。燾陰爲開釋﹐遂以觀文殿大學士知河陽。

１﹑十二月﹝案﹕錢大昕《朔閏考》﹕是月癸亥朔。﹞乙酉﹐曾布言「文彥博﹑劉摯﹑王存﹑王巖叟等﹐先詆訾先朝﹐去年施行﹐元祐之人多漏网者。」惇曰「三省已得旨編類元祐以來臣寮章疏及申請文字﹐密院亦合編類。」上以爲然。許將再奏曰「密院已得指揮編修文字﹐乞便施行。」上從之。﹝《紀事本末》卷百一。案﹕《編年備要》云﹕尋詔崇政說書沈銖赴樞密院編類。銖以進講在近求免﹐宰執進呈﹐曾布曰「此事外議多不以爲然﹐故銖亦不願。且元祐中妄論者非一﹐此令一行﹐則人不安﹐豈有朝廷行一令而使天下之人不自安之理﹖然業已行﹐則止於兩府侍從﹑臺諫可也﹐其他且已。」上以爲然。布又言銖恐難彊﹐遂令考功郎余中代之。﹞

２﹑是月﹐知靑州邢恕爲刑部侍郎。﹝《長編》卷四百九十﹕紹聖元年八月丁酉﹐究問及甫與恕書。又卷四百九十五﹕元符元年三月戊午﹐三省言究治張士良獄。原注﹕恕以紹聖二年十二月自靑州入爲刑侍。﹞

《續宋編年資治通鑑》﹕十二月﹐詔察官免言事﹐舉臺諫毋限資。案﹕《宋史﹟本紀》﹕復置監察禦史三人﹐分領六察﹐不言事。令翰林學士蔡京﹑禦史中丞黃履各舉禦史二人。《編年備要》云﹕元丰末﹐減察官二員﹐令殿中侍禦史兼領﹐而察官亦許言事。至是命復置三員﹐分領六察﹐不許言事。又詔奏臺諫官毋限資序。

又﹕蘇州地震。案﹕《宋史﹟本紀》云﹕是歲﹐蘇州夏秋地震。桂陽監慶雲見。不系月日。《五行志》云﹕二年十月﹑十一月﹐河南府地震。是歲﹐蘇州自夏迄秋地震。《編年備要》云﹕自夏涉秋方止。

卷十三

哲宗

△紹聖三年﹝丙子﹐一○九六﹞

１﹑正月﹝案﹕錢大昕《朔閏考》﹕是月壬辰朔。庚子﹐大中大夫﹑知樞密院事韓忠彥除觀文殿學士﹑知眞定府。先是﹐樞密院奏事畢﹐忠彥畱身請外﹐又面請曾布以欲得鎭陽﹐又乞章惇陶鑄一善地﹐遂遷出﹐時十二月癸未也。翌日﹐布入對﹐上遽問﹕「忠彥已遷出。」又曰「忠彥別無事﹐亦不至姦險。」布曰「然。」已而章惇言忠彥處置邊事多可笑﹐上甚駭之。忠彥請不已﹐乃有是命。《紀事本末》卷百一。﹞

２﹑右正言孫諤言「楊畏在元丰之間爲禦史﹐其議論趨向皆與朝廷合。及元祐之末﹐大防﹑轍等用事﹐則盡變其趨向而從之。紹聖之初﹐陛下躬親總攬﹐則又欲變其趨向﹐偸合苟容﹐交結執政﹐傾亂朝廷﹐至今天下之人謂之『三變』。聖世含忍﹐久稽典刑。今畏罷帥眞定府﹐仍以寶文閣待制知河中﹐非所以慰公議也。伏望陛下揭其姦險﹐特行顯黜。」詔楊畏落寶文閣待制﹐依舊知河中府。其後﹐以中書舍人盛陶言﹐未敢命詞行下﹐移知虢州。﹝《紀事本末》卷百一。案﹕《太平治迹統類》﹕正月戊戌﹐右司諫張商英言「伏見吏部侍郎楊畏反覆迹狀﹐前後明白﹐不爲公論所與﹐遑遑求爲自安之計。凡立朝之士﹐稍與己情不通者﹐卽指爲劉摯黨人﹐陰行離間﹐如彭汝礪﹑黃裳﹑葉濤之徒是也。議者言來之邵所入章疏﹐稍成文理者﹐皆畏代爲之。方今補壞修廢﹐肇開端緒﹐而畏不盡重﹐適足爲害﹐欲望聖明考言詢事﹐進退施行。」﹞

３﹑禮部員外郎徐君平詳定樞密院承旨元丰八年至元祐九年四月終臣寮章疏及陳請事﹐逐名編類﹐申納樞密院中。﹝《紀事本末》卷百一。案﹕《編年備要》云﹕正月﹐樞密院副承旨宋球編成一百四十冊。詔錄本進呈。﹞

４﹑甲辰﹐朝獻景靈宮。初元丰中﹐四孟月﹐皇帝徧詣﹐上以崇奉祖宗禮不可簡諸殿朝獻。至元祐二年﹐議者煩之﹐乃以四孟分詣。至是仍命依元丰禮﹐顯承並徽音共十五殿﹐上躬酌獻拜起凡一百三十餘而貌愈恭。﹝《紀事本末》卷九十三。案﹕《編年備要》云﹕元丰五年冬十一月﹐詔景靈宮作十殿﹐以時王禮祀祖宗。尋又詔以四孟月朝景靈宮。紹聖三年四月﹐詔自今景靈宮朝獻分兩日。﹞

５﹑戊申﹐李仲送吏部﹐與合入差遣。﹝案﹕五字據陳次升《讜論集》增。仲嘗建議先復置汴口﹐廢淸汴故也。仲云自置汴口到今十餘年。《長編》卷四百三十六﹕十二月末﹐梁燾《論回河》。原注﹕紹聖三年正月十七日﹐李仲送吏部云云﹐據以輯此。又《長編》卷二百九十八﹕元丰二年六月甲寅﹐導洛通汴事言。原注﹕紹聖三年正月十七日可考。又四百零七﹕元祐二年十二月末﹐是冬始閉汴口。原注﹕此據紹聖元年十二月二十七蔡京云云﹐並三年正月李仲云云增入。案﹕原文闕佚﹐據《宋史﹟河渠志》四云﹕三年正月戊申﹐詔提舉河北西路常平李仲罷歸吏部。仲在元祐中提舉﹖水輦運﹐建言「西京﹑鞏縣﹑河陽﹑氾水﹑河陰縣界﹐乃沿黃河地分﹐北有太行﹐南有廣武二山﹐自古河流兩山之間﹐乃緣禹迹。昨自宋用臣創置導洛淸汴﹐於黃河沙灘上﹐節次創置廣雄﹑武等堤埽﹐到今十餘年間﹐屢經危急。況諸埽在京城之上﹐若不別爲之計﹐患起不測﹐思之寒心。今如棄去諸埽﹐開展河道﹐講究興復元丰二年以前防河事﹐不惟省歲費﹐寬民力﹐河流且無雍遏決溢之患。望遣諳河事官相視施行。」又乞復置汴口﹐依舊以黃河水爲節約之限﹐罷去淸汴插口。﹞

６﹑殿中侍禦史陳次升言「紹聖元年七月十九日﹐責降呂大防等敕牒榜節次云『至於射利之徒﹐脇肩成市﹐盍從申儆﹐俾革回邪﹐推予不忍之仁﹐開爾自新之路。除已行責降外人﹐其餘一切不問﹐議者亦勿復行』。﹝案﹕《讜論集》作「亦勿復言」。﹞當是之時﹐詔命初下﹐萬口一詞﹐歡呼鼓舞。﹝案﹕《讜論集》此下有云﹕聖君含垢﹐溥博如天﹐包容如地﹐歌頌不一﹐一責廢人﹐此盛徳之事也。﹞近者切見汪浹﹑李仲等送吏部﹐與合入差遣﹐錄黃行下﹐以元祐所獻文字得罷。則前件敕榜有『其餘一切不問議』語﹐殆成虛文﹐將何以取信天下﹗﹝案﹕《讜論集》此下有云﹕《傳》曰「王言如絲﹐其出如綸﹔王言如綸﹐其出如綍。其已行而不可返也。」﹞況夫揭榜朝堂﹐徧牒中外﹐明示臣庶﹐俾懷悛革自新之心﹐行之未幾﹐今乃錄浹﹑仲等得罪之由又如此﹐臣恐虧朝廷號令之信﹐有傷國體。伏望睿旨檢會前件敕榜﹐宣諭大臣﹐自今以始﹐同共遵守。若人材委不可用﹐所見背理﹐以今日其罪罪之﹐旣往之咎﹐置而不問﹐庶無反側之心﹐亦所以彰朝廷忠厚之徳。」又言「臣近奏乞宣諭大臣﹐遵守敕榜『其餘一切不問』之語﹐未見施行。今聞差官編排元祐間臣僚章疏﹐仍厚賞以購藏匿﹐彩之輿論﹐實未有安。﹝案﹕《讜論集》此下有云﹕臣嘗讀史﹐觀漢光武誅王郎﹐收文書﹐得吏人與郎交關毀謗數十章。光武不省﹐會諸將軍燒之﹐曰「令反側子自安。」當時以此遂定天下﹐後世書之﹐以爲美談。﹞恭惟陛下執政之初﹐詔令天下言事﹐親政以來﹐揭榜許其自新﹐是亦光武安反側之意。﹝今又案﹕《讜論集》此下有「張官置局﹐吹毛求疵」八字。﹞考人一言之失﹐寘於有過之地﹐是前之詔令﹐適所以誤天下也﹐後之敕榜﹐又所以誑天下也。命令如此﹐何以示信於人乎﹗﹝案﹕《讜論集》此下有云﹕昔成王與叔虞戲﹐削桐葉爲珪﹐以與叔虞曰「以此封。」若史佚請擇日立叔虞﹐王曰「吾與戲耳﹗」史佚曰「天子無戲言。」於是封叔虞於唐。夫成王非輕其爵命也﹐以王言惟行﹐敕勿反爾。矧今禦史臺榜示朝堂﹐進奏徧牒天下﹐惟患人之不知﹐非特戲言而已﹔戲言尙踐而行﹐豈有明揭榜示﹑曉諭臣庶可反之乎﹖伏望聖慈念光武安反側之言﹐思成王遂削桐之封。﹞所有編排章疏指揮﹐乞行寢罷。」﹝《紀事本末》卷百一。﹞

７﹑己酉﹐禦史中丞黃履言「知麟州燕復以納粟復官﹐年逾七十﹐耳目昏暗﹐郡務廢弛﹐乞下本路體究﹐果如所聞﹐卽乞罷免。」詔河東經略司體量以聞。﹝嶽珂《愧郯錄》卷八。﹞

８﹑壬子﹐樞密院言「寶文閣待制﹑知熙州範純粹﹐元祐初嘗獻議棄地及稱蘭會猶爲中國之蠹。𨿽已削官職﹐今朝廷方經略西羌﹐而仍使純粹帥邊﹐非便。」詔純粹差知鄧州。﹝《紀事本末》卷百一。案﹕《長編》卷四百六十五﹕元祐六年閏月壬午﹐範純仁因夏國乞賜譴責。原注﹕云﹕紹聖三年正月二十七日可考。據《朔閏考》﹐二十七日乃丙辰日﹐與《紀事》異日。﹞

９﹑癸丑﹐右司諫劉拯言「伏睹近降朝旨﹐委給﹑捨﹑左右司郎官編錄元祐章疏﹐而所委官在元祐中嘗爲言官者相半。伏望別契勘無妨嫌者使領。」詔內有元祐中曾任臺諫官﹐令更不干預。拯言蓋指徐君平也。﹝《紀事本末》卷百一。案﹕君平編類章疏在初九日。﹞

１０﹑丁巳﹐白州編管人陳衍配朱崖軍。﹝《長編》卷四百九十五﹕元符元年三月戊午﹐三省言究治張士良獄。原注﹕三年正月二十六日﹐陳衍配朱崖軍。案﹕《十朝綱要》﹕三年正月丁巳﹐陳衍配朱崖軍。《長編》作三年正月二十六日。今以三年正月壬辰朔推之﹐二十六爲丁巳日。《編年備要》云﹕元年﹐白州編管﹐又以其與州官往來﹐故配朱崖軍。﹞

１１﹑戊午。﹝《長編》卷四百六十八﹕元祐六年十一月壬辰﹐管勾麟府路張若訥等不預爲淸野﹐致西賊恣行劫掠。原注﹕又紹聖三年正月二十七日。又《長編》四百七十三﹕元祐七年五月戊申﹐張若訥特罷路分都分監。原注﹕紹聖三年正月二十七日可考。案﹕原文已佚。﹞

１２﹑詔罷合祭﹐自今間因大禮之歲﹐以夏至之日躬祭地祇於北郊。﹝《紀事本末》卷百一。案﹕《紀事本末》不系日。嶽珂《愧郯錄》卷三云﹕三年正月戊午﹐遂詔間因大禮﹐躬祭地祇﹐然實未嘗行。《宋史﹟本紀》同﹐作戊午﹐今依以編次。畢沅《通鑑》同《宋史》。《東都事略﹟黃履傳》﹕初﹐詔廷臣殿議﹐特修郊廟奉祀禮文﹐卽主辧南北之說﹐而議者棼糾﹐訖不果。履又建言「陽復陰消﹐各因其時。上圜下方﹐各順其體。是以聖人因天祀天﹐因地祀地﹐三代至漢﹐其儀不易。及王莽諂事元後﹐遂躋地位﹐同席共牢﹐歷世襲行﹐不能全革。逮神宗臨禦卓然﹐考古揆今﹐以正大典﹐嘗有意於玆矣。今承先志﹐當在陛下及二三執政。」哲宗以詢大臣﹐章惇以爲北郊止可謂之社。履曰「天子祭天地。蓋郊者交於神明之義﹐所以天地皆稱郊。故《詩序》云『郊祀天地』。若夫社者﹐土之神而已﹐豈有祭天亦謂之社乎﹖」哲宗然之﹐遂定郊議。﹞

《續宋編年資治通鑑》﹕出內庫金帛﹐赴五路經略司封樁﹐以助邊費。案﹕《十朝綱要》丁巳日。《編年備要》云﹕出內庫金帛六十五萬﹐赴五路經略司封樁。自後降賜非一﹐不盡錄。《宋史本紀》﹕二月癸亥﹐出元丰庫緡四萬﹐於陜西﹑河東糴邊儲。

１﹑二月﹝案﹕錢大昕《朔閏考》﹕是月壬戌朔。﹞丙寅﹐詳定敕令所言「京東﹑河北﹑河東轉運司奏﹐元丰官印契書旣有法式﹐而紙札厚大﹐不容姦僞。元祐之初﹐有司官妄申請廢去天下契書﹐姦巧之獘﹐復如往時。令乞依元丰條例委得經久﹐於民有利。」從之。﹝《紀事本末》卷一百。原注﹕《新錄》辧曰﹕小人觀朝廷之向背﹐揣所樂聞﹐馳騖迎合﹐非無況者孰能之﹖方紹述之說興﹐𨿽契券紙札之厚薄大小﹐亦妄述利害﹐以濟其諛﹐可以見一時在位者﹐小人之多也。史官亦不當書之。《實錄》今刪去﹐要見元祐印契法如何。﹞

２﹑壬申﹐詔罷富弼配享神宗廟庭。初﹐元祐定弼配享﹐天下以爲宜。至是謂弼得罪先帝﹐罷之。翌日﹐曾布對﹐上卽問布﹕「已罷富弼配饗何如﹖」布曰「臣自元祐中聞之固已訝其不當。弼最不爲先帝所悅﹐乃以配食事亡﹐如事存義所未安。先帝經營政事﹐以王安石爲相﹐君臣相得之際﹐近世之所未有。捨安石而用弼﹐豈先帝之心哉﹖但元祐之人偏執己見﹐不卹義理之所爲耳﹗」﹝《紀事本末》卷百十三。案﹕《宋史﹟本紀》﹕癸酉﹐罷富弼配饗神宗廟廷。邵經邦《宏簡錄》亦云癸酉。《十朝綱要》同此﹐作壬申。蓋先一日下詔也。﹞

３﹑癸未﹐臣僚上言「每歲諸路應舉官臣僚許選人充攺官﹐職官縣令任使各有員數﹐而選人惟以舉主應格方得升進。若舉主不足﹐𨿽老於銓調﹐亦無由攺轉。寒士所係利害非輕﹐欲乞應選人歷任未及三考﹐只許奏舉﹔職官縣令如歷任通及三考以上見係幕職令錄資序﹐方許奏舉攺官﹐任使所貴﹐稍抑權勢僥幸請託之獘。」從之。﹝《紀事本末》卷九十三。﹞

４﹑丙戌﹐知渭州呂大忠再言邊事。﹝《長編》卷四百八十五﹕紹聖四年四月己亥﹐呂大防卒於虔州。原注﹕三年二月二十五日﹐大忠以渭帥再言邊事。案﹕《東都事略大忠傳》﹕爲龍圖閣知秦州﹐遷寶文閣待制。夏人自麟府﹑環慶路犯邊之後﹐絕歲賜﹐復欲蹙使謝罪﹐將許之。大忠言「夷狄猶禽獸﹐彊則縱﹐困則服﹐連年入寇邊民﹐皆謂必有以制之。今無名遣使﹐陽爲恭順﹐實懼討伐。若許之﹐恐爲夷狄所窺也。」大忠嘗獻言「夏人兵不過三十萬﹐戍守外戰士不過十萬﹐三路之眾﹐足以當之﹐屢犯王略﹐而朝廷一不與校﹐臣竊羞之。」遷寶文閣直學士﹑知渭州。﹞

５﹑詔三路保甲依義勇法教試。﹝《紀事本末》卷一百。﹞

６﹑先是﹐曾布言「三省編排自前歲累曾奏陳﹐以謂施行。元祐之人﹐殊無倫理﹐今亦盡矣。兼降敕榜﹐更不施行。今方編排章疏﹐中外人情不安﹐恐難施行﹐在朝廷知之足矣。」上曰「若有罪﹐如何只爲有敕榜更不可行﹖」布曰「此事亦更在聖斷﹐但恐詔令失信耳。兼如劉摯等已皆施行﹐恐難再行。」上曰「只是本輕。」布曰「如文彥博輩未經施行﹐將來致仕遺表之類﹐若一以宰執例推恩﹐則似太過。」上深以爲然。﹝《紀事本末》卷百一。﹞

１﹑三月案﹕錢大昕《朔閏考》﹕是月辛卯朔。辛丑﹐江西路提舉常平使周純爲京西路轉運判官。﹝《長編》卷四百九十三﹕紹聖四年十二月癸未﹐察河南變事。原注﹕周純三年三月十一日以江西提舉爲京西路運判。﹞

２﹑丁未﹐蔡蹈爲監察禦史。﹝《長編》卷四百九十五﹕元符元年三月癸丑﹐蔡蹈言夷門山工役。原注﹕云﹕紹聖三年三月十七日﹐蔡蹈爲監察。﹞

３﹑辛亥﹐王宜罷提舉。﹝《長編》卷四百九十九﹕元符元年六月壬寅﹐序辰看詳元狀理訴文字﹐曾布《自序》云云。原注﹕此據曾布《日錄》﹑陳瓘《尊堯集》及餘言修入。曾布《日錄》看詳訴理文字﹐已附見紹聖三年三月二十一日王宜罷提舉時。案﹕此文已佚。原注所附《日錄》看詳訴理文字云云。今取卷四百九十九本文輯入。據云﹕曾布《自序》云「是月﹐屢見三省言﹐安惇旣除禦史中丞﹐遂乞差官看詳元祐中訴理文字﹐卻依元斷施行。旣而取索到理訴者凡八百九十七人﹐許將﹑黃履﹐及葉祖洽等皆因他人理訴得還所展磨勘年月。三省以動眾﹐稍遲之。惇再章﹐以謂聞廟論以人眾不可施行﹐惟其人數多尢宜攺正。此乃元祐之人欲彰明先朝濫罰之多也。三省聚議久之乃定。得旨﹐但令惇及序辰看詳元訴狀辭及理訴所文字﹐語言有於先朝不順者﹐具姓名以聞。已而又言令將親批聖旨﹐翌日再進呈﹐乃下﹐眾皆稱其平允。此論本出序辰﹐序辰於前年作右史日﹐已嘗有章乞追攺﹐上畱中不出。今以付之﹐亦以杜塞其紛紛也。然猶乞別試所置司看詳﹐半年結絕﹐尙有張皇之意﹐但已得旨如此﹐諒亦限無以增加爾。」﹞

４﹑壬子﹐上謂二府以元祐減省功格不當﹐令修定﹐久未上。眾皆曰「諸路相度未到。」曾布曰「元丰中以有邊事﹐故優立賞格﹐其間不無太厚者﹔然今日方有邊事﹐欲激勵人用命﹐不若用元丰賞格﹐候邊事息﹐別議增損。」上曰「當如此。」遂降旨諸路﹐令告諭將士知悉。﹝《紀事本末》卷百。﹞

５﹑丙辰﹐禦史中丞黃履言「今來雨湧及時﹐麥必大稔﹐若前期選官二員就陜西諸郡平價折納﹐則官儲民用﹐愈獲其利﹐欲望聖慈詳酌施行。」詔﹕「諸路丰熟州軍諸欠負﹐並比市價添錢﹐折納斛斗﹔其所添錢﹐每斗市價以十分爲率﹐比市價外﹐每斗添錢一分足﹐召人戶情願折納。河北路差朝散郎﹑提舉解鹽余景﹐陜西路差宣義郎﹑新差知齊州章邱縣李譓前去﹐逐路計會﹐轉運司據人戶合催理欠負折納施行﹐務在儲積﹐不致傷農。」已而曾布白上﹕「余景﹑李繐皆刻薄匪人﹐外議皆以謂丰凶未可知﹐恐兩人者因此暴斂﹐人以爲憂﹐更乞諭三省嚴戒諭之。」上深納曰「當令深戒之。」﹝《紀事本末》卷九十三。﹞

６﹑戊午﹐入內押班﹑贈昭化軍畱後劉惟簡卒。﹝《長編》卷五百十四﹕元符二年八月丙申﹐惟簡特贈節度使。原注﹕惟簡卒在紹聖三年三月二十八日。﹞

《續宋編年資治通鑑》﹕三月﹐以禁中屢火﹐罷春宴。尙書省火。案﹕《宋史﹟本紀》﹕壬辰﹐罷春宴及幸池苑﹐不禦垂拱殿三日。丁酉﹐尙書省火。《五行志》﹕三月七日﹐內尙書省火﹐尋撲滅。上諭執政﹕禁中屢火﹐方醮禳﹐已罷春宴﹐仍不禦垂拱殿。壬辰初二日﹐七日乃丁酉也。罷宴﹐《本紀》在壬辰﹐與《五行志》異日。畢沅《通鑑》丁酉﹑癸卯﹐兩言尙書省火。癸卯﹐十三日也。陳次升《讜論集》《上哲宗奏禁中遺火疏》云﹕臣伏聞今月十三日夜禁中遺火者﹐竊以滅異之來必有所因。自古聖帝明王﹐徳𨿽甚盛﹐世𨿽甚治﹐必恐懼修省﹐肅祗天威﹐故祖宗以來﹐聖徳可謂盛矣﹐治具可謂修矣。每遇變異﹐常恐其不逮﹐內則小心以求諸己﹐外則下詔以求直言。伏望聖慈追而行之﹐上答天變﹐下達民情。倘愚者之言或有一得﹐庶幾聖政有補﹐萬分不勝幸甚。取進止。

又﹕劍南東川地震。案﹕《宋史本紀》﹐戊午日。《五行志》作戊戌夜﹐劍南東川地震。與《本紀》異日。畢沅《通鑑》從《志》作戊戌。

１﹑四月﹝案﹕錢大昕《朔閏考》﹕是月庚申朔。癸亥﹐通直郎﹑王府說書常立》攺王府侍講。《紀事本末》卷百六。原注﹕云﹕常立以鄭州觀察使除正字二年二月二十八日也。不知何時轉通直郎爲王府說書。紹聖三年四月四日乃以通直郎王府說書攺王府侍講。案﹕《長編》卷四百八十八﹕紹聖四年五月辛未﹐曾布言吳居厚事。原注引陳瓘《尊堯《理財總論》云「紹聖三年﹐尙書右丞蔡卞引選人常立假通直郎﹑崇政說書﹐又力薦之﹐賜對之明日﹐復請躐除從官。」據此﹐則轉通直郎爲王府說書當在此前一二日。﹞

２﹑乙丑﹐湖南路提舉梁子美除廣西路提點刑獄。﹝《長編》卷四百九十一﹕紹聖四年九月﹐李深上書。原注﹕梁子美三年四月六日湖南提舉除廣西提刑。﹞

３﹑壬申﹐復罷提舉常平等官。﹝《長編》卷三百七十七﹕元祐元年五月戊午﹐李常請復提舉便糴事。又卷四百四十八﹕元祐五年九月乙酉﹐令提舉官當結絕。原注﹕均云﹕紹聖元年五月五日﹐復置提舉﹐三年四月十三日﹐罷提舉。﹞

４﹑戊寅﹐前都水丞李仲提舉開導禦河。﹝《長編》卷四百八十八﹕紹聖四年五月乙亥。先是﹐曾布嘗爲上言「昨李仲欲廢淸汴﹐當時若非臣在河陽﹐淸汴幾廢。然仲以開禦河遂復用﹐臣竊以爲用人當如此。」原注﹕紹聖三年四月十九日﹐前都水丞李仲提舉開導禦河。﹞

５﹑乙酉﹐戶部侍郎吳居厚言「請諸路課利場務及三萬貫已上者﹐並依元丰條舉官監當﹐仍各委本路轉運司奏舉。」從之。﹝《紀事本末》卷一百。案﹕《東都事略吳居厚傳》﹕紹聖初﹐知蘇州居數月﹐以集賢殿修撰爲江﹑淮﹑荊﹑浙等路發運使。旋復舊職﹐召入爲戶部侍郎。《宋史﹟吳居厚傳》﹕元丰間﹐居厚與河北蹇輔周﹑李南公會境上﹐議鹽法﹐搜剔無餘。居厚起自州縣凡流﹐無閥閱勛舊﹐徒以言利得幸﹐不數歲﹐至侍從﹐嗜進之士從風羨美。又請以鹽息買絹。又云﹕當時商功利之臣﹐所在成聚﹐居厚最爲掊克。元祐間治其罪﹐責成州團練副使﹐安置黃州。章並用事﹐起爲江﹑淮發運使。疏支家河通漕﹐楚﹑海之間賴其利。召拜戶部尙書。﹞

６﹑丙戌﹐三省同進呈李穀言熙河糴蕃官斛斗事云云。布曰「司馬光之徒﹐內懷怨望﹐每事志於必攺﹐先帝以純臣之禮待之﹐而用心如此﹐其爲背負先帝﹐情最可誅。」李淸臣﹑許將曰「彥博教光云﹕『須盡換卻人﹐乃可舉事。』」布曰「臣元丰末在朝廷見光進用﹐自六月秉政至歲終﹐一無所爲。及陰引軾﹑轍﹑光庭﹑巖叟輩﹐布滿要路﹐至元祐元年二月﹐乃奏罷役法﹐盡逐舊人﹐然後於先朝政事無所不攺。以此知大臣陰引黨類﹐置之言路﹐蔽塞人主耳目﹐則所爲無不如欲﹐此最爲大患。」又曰「譽光者乃閭巷之小人耳。如王安石﹑臣兄鞏﹐皆有學識之士﹐臣自少時已聞兩人者議論﹐以爲光等不通經術﹐迂僻不知義理﹐其他士大夫有識者亦皆知之﹐如孫覺亦能知此。眾人所是﹐當以理察之﹐若天下公是公非﹐何可不以爲信﹗」上欣然聽納。喜見於色。﹝《紀事本末》卷百三十。原注﹕布姦言至此﹐不可不具著之﹐使後世有考。﹞

《續宋編年資治通鑑》﹕夏四月﹐命河東鑄當三鐵錢。

又﹕復罷宣徽使。案﹕《十朝綱要》《宋史﹟本紀》﹐辛酉日。《文獻通考》云﹕哲宗卽位﹐罷使名。元祐三年﹐復置南北院使﹐儀品恩數如舊制。紹聖三年﹐議者言官名𨿽復而無所治事﹐復罷之。

１﹑五月﹝案﹕錢大昕《朔閏考》﹕是月庚寅朔。壬辰﹐敕詳定募役法。《長編》卷二百二十七﹕熙寧四年十月壬子﹐頒募役法。原注﹕云﹕紹聖元年至三年五月三日敕詳定。﹞

２﹑丙申﹐右正言孫諤言「免役者﹐一代之大法。夫在官之數﹐元丰多元祐省﹐𨿽省﹐未嘗廢事也﹐則多不若省。散役之人直﹐元丰重元祐輕﹐𨿽輕﹐未嘗廢役也﹐則重不若輕。然則元丰不及元祐之法歟﹖曰大綱立矣﹐隨時不能無損益者﹐眾目也。數省而直輕﹐則民之出泉者易﹐﹝案﹕《編年備要》此下有云﹕出泉之法﹐四方不同。有計錢之多寡而輸之者﹐其獘在於常平官所賦輕重之不均﹐有計錢之厚薄而輸之者﹐其獘在於元差官所定美惡之不平﹐若使輕重均﹐美惡平而後行者。﹞民之出泉者易﹐故法可久也。」﹝案﹕《編年備要》此下有云﹕今役法優下戶使弗輸﹐所取並歸上戶﹐則意美矣而法未善也。願陛下博采羣言﹐無以元丰﹑元祐爲間﹐要以使元元無不均之患﹐豈不盛歟﹖﹞翰林學士﹑詳定修敕令蔡京言「孫諤言役法﹐是欲申元祐之姦﹐惑天下之聽。」詔諤罷右正言﹐差知廣徳軍。﹝《紀事本末》卷一百。案﹕《編年備要》﹕五月﹐孫諤罷。又云﹕蔡京力攻其說﹐且謂劉摯於熙寧四年言役法十害﹐內第一害謂紛錯不均﹐曾布以爲均﹔第二害劉摯以爲貧富多少不平﹐曾布以爲平﹐不均不平之辧已判二十年矣。諤於二十年後竊取其說﹐言於陛下﹐追復之日﹐臣愚不知諤果何心也。上以諭曾布曰「孫諤論役法﹐卻云元祐輕元丰重﹐兼與劉摯之說同。」布曰「恐不同。方今言路中正直者惟諤一二人﹐願更賜察。」上頗欣納。時陳次升擊蹇序辰﹐章惇﹑蔡卞共加庇護。進呈次升章﹐不行﹐而排諤甚急。布卽奏云「惇﹑卞欲因此罷諤言職而庇序辰等﹐邪正顚倒是非貿亂﹐有誤聖聽。」明日﹐又言之﹐上諦聽而已。然終以諤爲助元祐者。又《宋史食貨志》上六云﹕蔡京言「諤之論多省﹑輕重﹐明有抑揚﹐謂元丰不及元祐多矣。諤於陛下追紹之日﹐敢爲此言﹐臣竊駭之。免役法復行將及一年﹐天下吏習而民安之﹐而諤指以爲獘﹐則所詆熙寧﹑元丰也。且元丰﹐雇法也﹐元祐﹐差法也﹐雇與差不可並行。元祐固嘗兼雇﹐已紛然無紀矣﹐而諤不欲間熙﹑祐﹐是欲伸元祐之姦﹐惑天下之聽。」陳次升《讜論集上哲宗乞畱正言孫諤疏》云﹕臣伏聞責降右正言孫諤知廣徳軍事﹐風聞諤以論役法有過當之語﹐以此得罪﹐未審果是事耶﹖爲復緣他事耶﹖若不緣他事﹐只緣役法﹐臣竊謂朝廷復行免役之法實欲便民﹐所系至大﹐其利害不止一州一縣而普及天下。處之適中﹐天下均被其利﹔若一失當﹐天下均被其害。而諫官以言爲職﹐旣有見聞﹐必須上達。其言儻是﹐則當聽納﹔其言或失﹐亦在曲全﹐以示朝廷之容徳也。臣伏睹天禧元年二月七日敕戒臺諫詔書曰「𨿽言有失當﹐必示曲全。」則知聖朝開言路﹐激昂士气﹐不以人言失當爲慮﹐而患在人之不言也。今諤無他罪﹐止是議役法失當﹐推原其情﹐蓋欲補完良法﹐亦可矜察﹐欲望朝廷再賜詳酌施行。﹞

３﹑癸卯﹐右史鄧洵武爲祕書監少丞。﹝《長編》卷四百九十一﹕紹聖四年九月﹐李深上書。原注﹕鄧洵武五月十四日以右史爲祕少。﹞

１﹑六月﹝案﹕錢大昕《朔閏考》﹕是月己未朔。丙寅﹐上謂輔臣曰「前日大雨﹐今日又雨﹐於農事無害否。」三省對曰「宿麥已收﹐暑雨時行﹐於農事未有害也。然上每加詢訪﹐蓋憂民卹農如此。」《紀事本末》卷九十三。﹞

２﹑己卯﹐三省言「檢會常立元祐中供納實錄院文字﹐其間門人趙衝敍常秩事迹內有不遜詞語。」詔常立罷諸王府侍講﹐勾當明道宮﹔奉議郎趙衝別取旨。﹝《紀事本末》卷百一﹐又卷百六。案﹕《長編》卷四百七十二﹕元祐七年四月戊寅﹐常立爲陳州教授。初﹐領崇文院校書﹐及官制循行一資。原注﹕紹聖三年六月二十一日己卯﹐立責。﹞

３﹑辛巳﹐中書舍人葉祖洽言「常立罷諸王府侍講﹐差遣勾當亳州明道宮。按宮觀之任﹐惟侍禦史職司已年老之人﹐朝廷方授之﹐以立姦人﹐何得授此﹗竊恐朝廷以不遜辭語是秩門人趙衝所敍﹐遂欲薄責。望以立之惡明付有司﹐正其罪名﹐特加竄殛。」詔﹕「常立罷諸王府侍講﹐追還所借轉通直郎﹐依舊鄆州觀察支使﹐與監當差使﹔奉議郎趙衝特降一官﹐與遠小處監當。」﹝《紀事本末》卷百六。﹞

４﹑癸未﹐葉祖洽又言「近詔常立仍舊鄆州觀察支使﹐與監當差遣﹔趙衝特降一官﹐與小處監當。按衝係秩門人﹐只是與立編寫﹐就使知情﹐猶爲從坐﹐今則追官﹐與遠小處監當。立是秩子﹐主名編錄供送之人﹐今責降乃輕於衝﹐公議未允。望以衝情罪參較輕重﹐特發神斷﹐使刑罰允當。」詔常立添差監永州在城酒稅﹔趙衝添差監道州茶鹽酒稅。初﹐蔡卞請以立爲崇政殿說書﹔旣賜對﹐又請除諫官﹐上猶未許。曾布乘間白上曰「常立附麗章惇等﹐先帝自處士擢常秩爲侍講﹑諫官﹐其死則又手詔襃美﹐贈官賻卹﹐無不至者。人言立元祐中曾上文字﹐云其父不悅先朝故事而去﹐外議殊不平之。衝以周種爲不負先帝﹐若立者可謂有負矣﹐及喜之﹐則掩而不問﹐然臣未知子細﹐容更體訪實具奏。」上曰「且與問取來。」是日甲戌也。案﹕十六日。翌日﹐布以立事質於史院﹐乃具得之﹐有云「自荊公去位﹐天下官吏陰變新法﹐民受荼毒」。又云「上下循默﹐敗端內萌﹐莫覺莫悟﹐公獨見幾﹐知其必敗」。乃門人趙衝撰集秩行事﹑言論並墓銘﹐繕寫爲兩冊。元祐中﹐納史院﹐史官無不見之。翌日﹐具以立等此語聞達﹐上甚駭其不遜曰「何謂必敗﹖」布曰「臣所記不詳﹐然此兩冊現在史館﹐可令簽貼進呈。」上赫然曰「待令取。」布曰「此事外人多知﹐史官無不見之者。近聞兩舍人云『若有差除必繳』。然臣旣知之﹐不敢不奏。」上曰「豈可不言﹗」又翌日﹐布方對﹐上曰「立文字已令取﹐果有此語。」布曰「何敢妄。若立誠有此語﹐不惟不遜﹐自當行法﹐不可但已。」及三省對﹐上遽語蔡卞曰「常立詆神考﹐而卿薦之﹐何也﹖」又顧章惇曰「卿不見其語乎﹖尊戴安石如此﹐則以神考爲何如主也﹖」惇謝不知﹐因請其語﹐上怒曰「語在常秩《行狀》﹐其語云﹕『自安石罷相以來﹐民在塗炭。』又云﹕『自秩與安石去位﹐而識者知政事必敗。』其諂厚安石而詆薄神考如此﹐卞何爲薦之﹖」皆錯愕謝罪。上卽命中使就史院取秩《行狀》﹐親指「塗炭」﹑「必敗」四字以示惇﹑卞等﹐由是惇始知爲卞所賣。後一日﹐三省進呈﹐上赫然令與立宮觀﹐惇別取旨。葉祖洽繳錄黃﹐以謂立父子世受國恩而狂悖如此﹐貶太輕。李淸臣具以報布。是日﹐布對﹐上諭布曰「立已行法。」布曰「已僥幸。昨以王府故借官﹐今遂不奪﹐恩命優矣。」上曰「賴卿言及﹐不爾﹐幾誤擢﹐然人物亦極平常。」布曰「問靑苗﹑免役﹑市易﹑差夫等數事否﹖」上曰「俱不曾問。」布曰「立訾先朝如此﹐又諂附執政及與人言靑苗免役事﹐須立乃能推行﹐其佞媚反覆如此尢可罪﹐如此等人乃欲擢使爲諫官﹐豈不誤事﹗」上曰「反覆尢不堪﹐其言荼毒﹐乃桀﹑紂事。」布曰「《書》稱『荼毒痡四海。』」上又曰「知其必敗是何語﹐何敗之有﹖」布曰「諂王安石而毀先帝﹐情更可誅。陳瓘所以忤卞﹐只云卞但以安石爲準繩。安石所是者必欲進﹐而不喜者必欲黜。立安石爲準的﹐以羅織士類﹐此最爲害政。況安石之所是非﹐與先帝不同者非一﹐豈有但以安石爲據惇卞以此深怒瓘﹐而士類莫不以瓘之言爲是。臣亦嘗親聞先帝不與安石之語。今立乃以謂安石旣去﹐民受荼毒。然則先帝有爲於天下皆出安石﹐則先帝皆所不曉也。悖慢不遜﹐無甚於此。」上亦切齒。及三省進呈祖洽文字﹐遂奪立借官﹐依前職官監當﹔趙衝見任奉議郎﹐奪一官﹐遠小處監當。祖洽再繳﹐以爲立不當輕於衝。遂曰「置立於永州﹐衝於道州監當。」布稱善。上曰「必敗之語殊可駭。」布曰「不遜未有如此者。《傳》云『人臣見無禮於其君者﹐如鷹鸇之逐鳥雀』。立之言不遜如此﹐乃欲擢之言路﹐此臣所以不能自已也。」上曰「共任國事﹐何可不言﹗」布曰「臣事陛下﹐每不敢不自竭。陛下天縱睿明﹐於是非曲直無不了然洞照﹐以此苟有所聞﹐不敢不盡底悰。」上曰「固當如此。」布又言「陛下親攬萬幾政事不一﹐若廟堂得人﹐其次言路不苟且循默﹐則每事自不至如此上勞聖慮。」上深然之。

殿中侍禦史陳次升言「竊聞常立以父秩《行狀》申國史院﹐希合權臣。言父秩與王安石之美﹐詆誣先帝﹐比者陛下照見底悰﹐已行棄逐﹐頗快輿議。謹按立自選人入館﹐未幾又借通直郎﹑王府侍講﹔近又令上殿。立之無狀如彼﹐大臣親暱引薦如此﹐立之上殿﹐未審何人引薦﹐敢爾欺罔﹖臣傳聞大臣每於陛下之前﹐必云去詆誣之人﹐而立之詆誣至有「荼毒生靈﹐公知其必敗」之語﹐乃略而不問﹐猶且援進恐其不速﹐豈非負先帝欺陛下乎﹖爲臣之罪﹐莫大乎是﹗自昔大臣若微過必引咎避位﹐今立過惡如此﹐而引薦大臣略無自咎之辭﹐曾不愧懼﹐廉況之風不行於廟堂之上﹐而欲風天下淸士類﹐其可得乎﹖兼大臣在史院者﹐若見其文﹐自當進呈﹐召對之際﹐同爲欺蔽﹐亦宜有罪。伏望特行黜責﹐以警官邪。」﹝《紀事本末》卷百六。原注﹕此據次升《奏議》增入﹐不得其時。曾布獨不稱次升嘗論立﹐當考。曾布《日錄》並陳瓘《尊堯集》及《尊堯餘言》並《敍竄詩》﹐載此事頗詳。陳瓘尊堯集《餘言》曰﹕神考信安石所薦處士常秩爲賢﹐召而試之。及旣厭安石﹐秩亦隨罷。初﹐神宗常諭安石曰「常秩不知去就」。安石對曰「陛下於誕謾蠹國害政之人尙能體貌尊聽﹐如秩者反見薄。」其後﹐安石爲常秩作《墓表》曰「石可磨也亦可毀也。」謂石可毀不可得也。常立廣《墓表》之言以揚其父﹐《行狀》進於史院﹐而《行狀》之言云云。又曰「蓋因常立一事而密成卞等二計之巧。卞等二計﹐其二曰﹕『罪訴理以讎竄立之撓』。臣聞常立上殿之時﹐葉濤在史院﹐曾布主葉濤﹐哲宗之得見常秩《行狀》也。卞等依布﹑濤奏之。又作訴理之事﹐讎布與濤﹐而罹訴理之禍者七八百人﹐訖於曾布之家流離破敗﹐而卞等報復之意猶未快也。然則哲宗竄常立﹐卞等豈以爲是乎﹗」按常立以鄭州觀察使除正字二年二月二十八日也。不知何時轉通直郎爲王府說書。三年四月四日乃以通直郎﹑王府說書攺王府侍講。瓘稱卞引立以選爲借通直郎﹑崇政殿說書﹐又力薦之﹐請賜對之﹐明日復請﹐躐除侍從官。今《實錄殊不載立爲崇政殿說書。立果爲崇政殿說書﹐不容不載﹐必是卞力請而哲宗未許也。又請擬立壽州監酒。壽州監酒是葉祖洽所駁監當無遠小字﹐責輕於衝﹐或先擬壽州﹐後攺永州耳。又稱衝特勒停﹐衝但特降一官耳﹐亦無勒停事﹐不知瓘何以云耳﹖或是《實錄》不詳﹐當考。案﹕卞薦立崇政殿說書﹐見《長編》卷四百八十八紹聖五年五月辛未布對上云云原注可考。又《長編》卷四百八十五﹕紹聖四年四月乙未﹐陳瓘通判滄州。原注引瓘《敍竄詩》注云﹕常立》以「塗炭」﹑「必敗」之語詆誣神考﹐而蔡公薦之﹐哲宗震怒﹐再竄常立﹐當時同立方覺爲蔡公所賣。再竄常立乃三年六月事。原注又云尊堯集《理財總論》已附注三年六月二十五日。今原注已爲《紀事》刪節﹐不載《理財總論》。﹞

５﹑是月﹐郭知章爲左司諫。﹝《長編》卷四百九十一﹕紹聖四年九月癸亥﹐曾布言貶呂大防﹑劉摯。原注﹕云﹕郭知章三年六月爲左司諫。﹞

１﹑七月﹝案﹕錢大昕《朔閏考》﹕是月戊子朔。壬辰﹐蔡京爲翰林學士承旨。《紀事本末》卷百三十一。﹞

２﹑癸巳﹐權知邢州張赴等言「知任縣韓均等申請﹐乞應有牧地縣分﹐許等第人戶投狀指揮﹐請牧馬艸地﹐或以佃牧地﹐須上色一項給付人戶﹐自使耕佃而蠲其租。令養官馬一匹﹐各於所屬﹐籍其毛色﹑尺寸﹑齒歲給付﹐每歲分番﹐就縣令﹑佐點集。若馬有死失﹐許卽時申縣﹐自備印給﹐非點集日不許私自乘騎﹐不許出州界﹔若千里﹐如元佃地人係等第戶願養馬者﹐祗令將文契批鑿﹐除其租數﹔若請不盡並不願請者﹐依條召人租佃﹐伏望詳酌施行。」﹝《紀事本末》卷百九。案﹕《宋史兵志》十二﹕赴且謂授田一頃爲官牧一馬﹐較陜西沿邊弓箭手旣養馬又戍邊者爲優﹐試之一監一縣當有利。﹞

３﹑樞密院言「熙寧七年﹐先廢罷鄆州東平﹑鄭州原武兩監﹐及並衛州淇水兩監爲一監。至八年四月﹐中書﹑樞密院奏河南北十二監每在費用錢約五十三萬九千六百三十八貫﹐其所出馬數止用錢三萬六千四百九十六貫可買﹐兼所得監馬堪配軍匹數不多﹐若都無此﹐未爲闕用﹐兩監牧但存虛名而枉費不少。見管九監﹑馬三萬餘匹﹐時詔沙苑監令屬羣牧司﹐餘八監並監牧司﹐並廢罷﹐後盡以牧地募民種佃羣牧馬﹐餘地所收歲租百餘萬﹐至今未嘗有失陷之數﹐悉﹝案﹕此有脫誤。﹞無前日異議者所陳之患。至十年二月﹐羣牧司奏國馬缺用﹐曾裁損支使窠名﹐是時陜西路買馬止以一萬五千爲年額。至元丰中﹐又曾於畿內賦人戶養馬。及於京東西路行保馬之法﹐又於開封府界霧澤陂置牧馬者所﹐專差樞密都承旨張誠一等提舉經度制置﹐俟就緒推廣諸路施行。而事初講求有所未盡﹐及奉行之人或不稱職﹐故人言以爲未便。元祐初﹐並不考究熙寧以來講議本末利害之詳﹐研求所以增損措置之術﹐惟務盡罷元丰所行之法﹐一切復置舊監。遽將民間已請佃地裁種到桑棗果園及莊井屋宇﹐毀伐廢壞不少﹔兼興復監牧﹐增置官吏﹐所費不貲﹐殊未見其效。蓋自復置以來﹐前後累有臣寮論列公私之害﹐若因循元祐貪猝更張之法﹐卽歲月愈久﹐爲獘愈深。自來議者欲於民間養馬﹐然所陳亦多不同。或以牧地召人租賃﹐官給艸料﹐令百姓畜養﹐或責以蕃息﹐或欲令逐年赴官閱視決責﹐或欲分配等第人戶﹐以此終不可行。今據知邢州張赴所稱﹐體究得民間願將牧地牧馬但與蠲其租課﹐仍不責其蕃息﹐俾養馬人戶無追呼勞擾之患﹔並不願養馬之家﹐不得抑勒﹐如此施行﹐必無未便之理。今相度欲具爲條畫榜示﹐令太僕寺雕印施行。應有監牧地分﹐州縣於要便處曉示人戶﹐願請佃牧地免納租課爲官養馬者﹐聽實封﹐於本縣投狀﹐逐縣置歷收接﹐月終具若干實封狀送州﹐州縣並不得開拆﹐具數申送太僕寺開拆﹐申樞密院看詳取旨施行。」從之。﹝《紀事本末》卷一百﹐又卷百九。案﹕《長編》卷二百六十二﹕熙寧八年四月癸未。原注﹕紹聖三年七月六日張赴云云可考。彼文可互詳考證。﹞

４﹑殿中侍禦史陳次升言「臣伏睹近降朝旨﹐給牧地﹐召人戶﹐情願養馬事條約𨿽已詳備﹐然元祐初只緣知邢州張赴同任縣堯山縣知縣等所請指揮﹐﹝案﹕陳次升《讜論集》此下有云﹕河北﹑京東西﹑京西北﹑河東路提刑司﹐府界提舉司﹐遂有此施行﹐更不令轉運﹑提刑相度。及只是因邢州以謂置監養馬不便﹐其餘路並依此施行。馬爲國用﹐所系甚大﹐措置之始﹐宜在詳審。今赴之所見﹐只是一州利害﹐其他路分﹐或有不同。今朝廷不令提轉立定條制﹐令河北﹑河東西五路依此施行。臣切慮諸路各有利害﹐爲是朝廷不令監司相度﹐又是已行之命不敢申稟。兼旣有申奏﹐以人戶請佃牧地爲官養馬﹐人戶或有不願﹐赴以州郡之勢須令投狀﹐則法令之始或有不便﹐必爲民害。臣聞輿議﹐以謂牧地鄰近人戶﹐若得膏腴之地﹐必有願者﹔若去牧地稍遠﹐𨿽得其地﹐難以往彼耕種﹐必非所願。兼一頃之地所直不多﹐馬或倒死﹐其馬及官格尺者不下四五十緡﹐此恐人戶又非所願。兼牧地先已有人承佃﹐今不願養馬﹐遽然奪去﹐必致失所。﹞其餘路並依此施行。臣竊慮諸路若有不便﹐必爲民害﹐欲望朝廷明降指揮。今諸路若有利害不同﹐許令申稟州縣﹔若抑令人戶作情願投狀養馬者﹐令監司按劾施行﹐法行之後﹐永久無獘。」﹝《紀事本末》卷百九。案﹕馬氏《文獻通考》卷一百六十﹕紹聖三年﹐始行給地牧馬之政。民受田一頃者﹐爲官牧一馬而蠲其租縣籍其所養之髙下﹑老壯﹑毛色﹐歲一閱﹐亡失者倍償。﹞

５﹑己亥﹐詔﹕「知渭州﹑寶文閣待制呂大忠﹐在元祐中堅持邊議﹐不爲利回﹐兼領帥日久﹐宜進職名﹐以勸守正之人協心邊計﹐特除寶文閣直學士﹑知秦州﹐毛漸權渭帥。」﹝案﹕五字﹐據《長編》卷四百八十五紹聖四年四月大防卒於虔州原注輯入。﹞大忠因言「臣久抱血誠﹐未嘗披露﹐忽蒙獎拔擢﹐方致具陳。竊念臣弟大防﹐自罹謫籍﹐流落累年﹐南北乖睽﹐山川修阻﹐睿恩至大﹐𨿽獲保全﹐手足凋零﹐猶以遼遠爲念。況皆在得謝之年﹐旣衰且病﹐來日幾何﹐一旦不虞﹐倏先朝露﹐死生隔絕﹐銜恨無窮。方遇朝廷以不忍人之心行不忍人之政﹐艸木虫魚﹐咸被恩澤﹐特軫聖慮﹐少賜哀憐。將臣已除職名﹐乞行追寢﹐只量移臣弟大防陜西郡州居住。所貴聲問﹐稍近少慰﹐終鮮急難之情。臣今日得從私便﹐推而以及臣弟﹐舉族懷戴﹐宜如何爲報哉﹖」不聽。始﹐大忠自涇原入對﹐上詰大忠曰「久欲見卿﹐曾得大防信否﹖」對曰「近得之。」上曰「安否﹖」又曰「大臣初議令過海﹐朕獨處之安州﹐知否﹖」對曰「舉族荷陛下厚恩。」上曰「有書再三說與﹐且將息忍耐。大防誠朴﹐爲人所賣﹐候二三年可復相見。」大忠拜謝退﹐而喜甚以告章惇﹐具請大防量移﹐蓋恃前日上語也。不知惇旣聞上語﹐卽萌異意﹐元祐黨人由是再行貶黜。﹝《紀事本末》卷百一。案﹕《長編》卷四百八十五﹕紹聖四年四月己亥﹐大防卒於虔州。又卷四百八十九﹕紹聖四年七月癸丑﹐詔許大防歸葬。原注引王鞏《甲申雜錄》云﹕朝請大夫潘適爲渭州通判﹐時涇原帥呂大忠被召問邊事﹐旣對﹐哲宗語大忠曰「久要見卿﹐曾得大防信否﹖」對曰「近得之。」上曰「安否﹖」又曰「大臣要其過海﹐朕獨處之安州﹐知之否﹖」對曰「舉族荷陛下厚恩。」上曰「有書再三說與﹐且將息忍耐。大防誠朴﹐爲人所賣﹐候二三年可再見。」大忠再拜謝﹐退而喜甚。因章睦州召飯﹐詰其對上語﹐遂盡告之。旣至渭﹐語潘﹐潘曰「失言矣﹐必爲深悔。」後半月﹐言者論同罪異罰﹐遂有循州之行雲云。卷四百八十五原注辧云﹕呂大忠二年九月二十六日自秦鳳攺帥涇原﹐以涇原帥赴闕在三年正月﹑二月間﹐大防責循州乃四年二月二十八日。王鞏云還渭半月﹐大防有循州之行﹐誤也。大防責循州﹐距大忠入對﹐蓋一歲矣。若謂言者因是發端則可。大忠《集》有辭直學士乞量移大防狀辭﹐其辭直學士乃三年七月十二日﹐恐言者發端在大忠乞免職量移大防時﹐七月十二日後也。王鞏所云哲宗欲用元祐人﹐故章惇輩更起誅戮計﹐恐事或因此。大忠《集》有回報臣僚所陳利害狀﹐十二月二十一日乞暫赴闕。則得召對必在三年正月或二月。案﹕此文載辭職乞量移狀日月均合﹐其召對事因輯取。卷四百八十五原注更附此﹐以備參考。﹞

６﹑林希言「乞八路員闕﹐用元丰條並紹聖新制一處參酌修完成書。」詔令吏部四選同共編修。﹝《長編》卷四百九十四﹕元符元年正月乙未﹐吏部言林希乞八路員闕云云。原注﹕希奏在紹聖三年七月十二日己亥﹐今就《長編》原文輯入。案﹕《宋史﹟本紀》﹕庚戌﹐依元丰職事官以行﹑守﹑試三等定祿秩。與此異日。﹞

１﹑八月﹝案﹕錢大昕《朔閏考》﹕是月戊午朔。﹞乙亥﹐詔戒熙河城努札﹝案﹕卽汝遮音之轉也。萬全乃得舉。又云議者又欲因數路之兵討定伽羅和淺井一帶﹐建置堡塞﹐通涇原﹑熙河兩路邊面。《長編》卷四百九十一﹕紹聖四年九月庚申﹐卓克索婁之役。原注﹕三年八月十八日﹐戒熙河努札須萬全乃得舉。指揮內有云議者又欲因數路之兵討定伽羅和淺井一帶﹐建置堡寨﹐通涇原﹑熙河兩路邊面。不知伽羅卽卓克否﹖案﹕《宋史本紀》﹕辛酉﹐夏人寇寧順砦。﹞

２﹑丙子。﹝《長編》卷三百十﹕元丰三年十一月庚午﹐詔開封解額以太學分數取人。原注﹕紹聖三年八月十九日可考。案﹕原文已佚。陳次升《讜論集》紹聖三年《上哲宗論免補試人狀》﹕臣伏睹近降﹐初命太學應係籍生員今年冬及來年春補外舍者。臣竊詳尙書省札子元起請之意﹐蓋謂元祐攺用詩﹑賦以來﹐不得專學經術﹐又試補之際﹐考校之官﹐多務悅眾﹐不得精選﹐所以再令補試。今聞太學生員﹐其間亦有先朝元丰之間試補入學﹐卽非元祐試補之人﹐及有因先補試在學﹐依條該今次省試免解﹔旣該免舉﹐於條不許就試﹐今舉更不取﹐應指準該免恩例。今若不許免舉人免試顯是有誤生員。及近日補試上捨生﹐系朝廷差外官考校﹐必無準進。若一例補試外舍﹐別無恩例﹐理亦未安。欲乞聖恩詳酌指揮。勘會元丰間補試在學生員﹐並今舉係上捨合該免試省試之人﹐及近日院中補上捨生﹐別行處分﹐不勝幸甚。取進止。又乞催補試狀臣﹕伏睹近降朝旨﹐令太學生員今年冬來年春並補試外舍﹐至今未聞指揮。今冬補試月日者﹐至臣訪聞太學生多是今年不係解發舉人。其有久違親戚欲歸省者﹐或甚貧窶﹐日用不足﹐若不入學聽讀﹐難以久居京師。伏惟俟補試以決行止之計﹐至今日未有補試月日﹐士人不遑寧處。伏望聖慈早賜指揮補試月日﹐不勝幸甚﹗侯取進止。﹞

３﹑詔﹕「王巖叟遺表並呂大防等﹐緣宰相執政官罷政所得恩例及舉官並罷﹐更不施行。梁燾﹑劉安世並分司﹐各於本處居住﹐今依元丰六年十月指揮﹐其依元祐令減半指揮﹐更不施行。降左中散大夫﹑提舉舒州靈仙觀﹑鄂州居住梁燾宜守本官﹑少府監﹐分司南京﹐依舊鄂州居住﹔降授承議郎﹑主管洪州玉隆觀﹑南安軍居住劉安世宜守本官﹑試少府少監﹐分司南京﹐依舊南安軍居住。」﹝《紀事本末》卷百一。原注﹕劉安世非執政﹐與梁燾俱責必有故﹐當考。紹聖邸報載﹐當日行遣﹐或自再欲痛貶元祐人﹔二十二日﹐劉安世再貶。此又不知誰作。﹞

４﹑庚辰﹐詔責授武安軍節度副使﹑永州安置範祖禹﹐﹝案﹕祖禹於元年三月癸丑知陜州﹐五月由陜攺鄂﹐十二月永州安置。﹞責授承議郎﹑試少府少監﹑分司南京﹑南安軍居住劉安世﹐﹝案﹕安世南安軍居住在二年八月丙子日。﹞在元祐中﹐構造誣謗﹐靡有不至﹐迹其用心﹐宜加誅殛﹐聊從遠竄﹐以示寬恩。範祖禹特責授昭州別駕﹐賀州安置﹔劉安世特責授新州別駕﹐英州安置。坐四年十二月內同上疏論禁中覓乳母事也。﹝《紀事本末》卷百一。案﹕《長編》卷四百三十六﹕元祐四年十二月末可考。又云﹕章惇爲宰相﹐上語惇曰「元祐初﹐太皇太后遣宮嬪在朕左右凡二十人﹐皆年長。一日﹐覺十人非素使令。頃之﹐十人至。十人還﹐復易十人去。其去而還者皆色慘沮﹐若嘗泣涕者。朕甚駭﹐不敢問。後乃知因劉安世等上疏﹐太皇太后詰之也。」惇與蔡卞方謀誣元祐大臣嘗有廢立議﹐聞帝語﹐遂指劉安世﹑範祖禹言爲根﹐二人遂得罪﹐幾死。據《言行後錄》卷十三引範內翰遺事云﹕紹聖三年﹐徙賀州。謫詞云「朕於庶言﹐無不嘉納﹐至於以姦爲直﹐以無爲有﹐則在所不赦。」公云「吾論事多矣﹐皆可以爲罪﹐亦不知所坐何事。」後乃知坐向言乳媼事。惇﹑卞以謂上疏太母﹐所以離間哲宗也。﹞

１﹑九月﹝案﹕錢大昕《朔閏考》﹕是月丁亥朔。﹞壬寅﹐中書舍人葉祖洽言「臣嘗論前日受遺之臣﹐朝廷所當崇報。﹝案﹕《太平治迹統類》此下有云﹕今故相確𨿽蒙朝廷牽復官職﹐然其所得恩數與平時輔相無異。﹞近時司馬光﹑呂公著皆以安佚歿於府第﹐恩禮優厚﹐賻贈降渥。而確以嘗與受遺之列﹐爲元祐人所嫉﹐流離貶斥﹐卒死嶺南。伏望聖心﹐加隆寵數﹐特贈確太師﹐賜本家宅一區。」﹝《紀事本末》卷百七。案﹕《長編》卷四百八十六﹕四年四月甲辰﹐蔡確妻乞賜第。原注﹕云﹕三年九月十七日可考。當卽指此﹐惟壬寅十六日也﹐與《長編》差一日。﹞

２﹑甲辰﹐蔡京依舊詳定重修敕令。﹝《紀事本末》卷百三十一。案﹕《十朝綱要》﹕十二月﹐京上新修太學敕令。﹞

３﹑庚子﹐起居郎兼權給事中蹇序辰言「中書省送到姚勔磨勘轉承議郎錄黃一道。按勔素以無行取羞鄕裏﹐賭博私酒﹐嘗親爲之﹐外𨿽寬夷﹐中實險賊﹐本緣身犯淸議﹐勢不可進﹐事已暴露﹐遂卽棄官。至元祐中﹐呂大防等當路﹐乃以勔不仕前日爲髙﹐拔於閒散﹐躐處顯要﹔而勔愈不知況﹐一意附會﹐專以詆訕先帝政事人物爲功﹐至乃稱蘇軾引訕謗之語﹐執以爲據。及陛下親政﹐尙敢陰爲其黨﹐合謀並力﹐表悰相應﹐公肆指議﹐務要遏絕紹述之意﹐以成其私。則勔之盜名欺世﹐懷詐蠹國﹐其罪蓋有不勝可責者。昨朝廷屏斥姦臣﹐自大防以下二十餘人皆被顯斥﹐獨勔以從官善郡﹐掛名其間﹐物論不平﹐至今嘆息。謂宜依梁燾﹑劉安世等例追正其事﹐豈容使之復與有勞無過之人以歲月序進﹗望詔有司詳議勔罪﹐明正典刑﹐以厭天下之功議。」詔姚勔永不磨勘。﹝《紀事本末》卷百一。﹞

４﹑甲寅﹐上批﹕「皇后孟氏﹐縱欲失徳﹐密構奇邪﹐上則不足以懿範內令﹔下則不足以章明婦順。朕躬稟皇太后﹑皇太妃聖旨﹐恭奉玉音﹐可廢居道館﹐仍賜四字仙師﹑法號並法名。仰三省﹑樞密院同定。」﹝《紀事本末》卷百十三。案﹕《十朝綱要》乙卯日﹐蓋批出在先一日也。﹞

５﹑乙卯﹐楚王顥卒。﹝《長編》卷四百八十六﹕紹聖四年四月丁未﹐三省言議皇子就傅建儲事。原注﹕云﹕三年九月二十九日﹐顥卒。案﹕《十朝綱要》﹕楚王顥三年九月薨﹐贈太師﹑尙書令兼中書令﹑冀州牧﹐追封燕王﹐謚曰榮。比葬﹐四臨其喪。元符三年三月追封吳王。﹞

６﹑丙辰﹐禦延和殿﹐見宰臣執政官﹐詔曰「皇后孟氏﹐旁惑邪言﹐陰挾媚道﹐迨從究治﹐驗佐甚明。獄辭具孚﹐覆案無爽。朕夙夜惻怛﹐寢食靡寧﹐難以私恩而屈大義。躬稟兩宮慈訓﹐恭被玉音﹐失徳若斯﹐將來何以母儀萬邦﹐上承宗廟﹖可上皇后寶冊﹐廢居瑤華宮﹐賜號華陽教主﹑玉淸妙靜仙師﹐賜紫﹐法名衝眞。其居處﹑供帳﹑服用﹑廩給之類﹐務從優厚。稱朕所以始終待遇之意。」初﹐後朝謁景靈宮﹐訖事﹐就坐之際﹐嬪禦皆立侍﹐劉婕妤獨背立簾下﹐閤中皆怒。後閤中人陳迎﹝案﹕「迎」﹐《續宋編年資治通鑑作「畱」﹐誤。﹞兒喝曰「綽開﹗」婕妤背立如故。迎兒退﹐有不平語﹐繇此閤中皆忿。冬至﹐會朝隆祐宮﹐俟見於他所。後所禦坐朱髹金飾﹐宮中之制﹐惟後乃得之。劉婕妤在他坐﹐意象頗怩﹐其從行者爲之易坐﹐制與後等。眾皆側目﹐有不能平者﹐故傳喝曰「皇太后出﹗」後起立﹐婕妤亦起立﹐尋各復所﹐或已徹婕妤坐﹐頓於地。婕妤懟不復朝﹐泣而去﹐且訴於上。時內侍郝隨用事﹐謂婕妤曰「毋以此戚戚。願早爲大家生子﹐此坐終當爲婕妤有耳。」會福慶公主病﹐後有姊﹤女監﹥頗知醫﹐嘗醫後危疾﹐以故出入掖庭。投公主藥弗效﹐乃取道家治病符水以入宮。﹤女監﹥以示後﹐後變色問曰「此何從來﹗」﹤女監﹥對以實﹐後曰「六姊寧不知禁中嚴密﹐與外舍異耶﹖」戒令存之﹔俟上至﹐言所以然。已而上過視公主疾﹐後特以告上﹐上曰「此亦人情之常耳。」後卽取符係於上前。宮禁相傳﹐厭魅之端作矣。方公主病革﹐忽有紙錢在旁﹐後顧視﹐頗惡忌之﹐意自婕妤所遣人持來﹐益有疑心。未幾﹐後養母聽宣夫人燕氏及尼法端與供奉官王堅以左道爲後禱祠﹐事聞﹐詔入內押班梁從政﹑勾當禦藥院蘇珪卽皇城司鞫之。堅坐以家藏雷公式示法端﹐又以所得南方楓木﹐同法端卽光教院造式作後禱祠﹐有「所厭者伏﹐所求者得」等語﹔式成﹐恐門戶幾察﹐以生棗覆之而入。法端坐與堅同造式﹐又嘗令堅求閭巷間﹐所謂驢駒媚蛇霧叩頭虫者欲以進﹐後令佩侍上寢殿。燕氏坐上過後閤﹐作歡喜字燒符取灰﹐將置茶中以進﹐會上不欲茶而止﹔又用和水以灑禦道﹐冀上數來﹔又令堅繪劉婕妤像﹐以大釘釘其心﹔又欲取五月中瘵死宮人燒祕灰﹐置劉婕妤寢﹐幾其以此疾患死﹔又取七家鍼各一﹐燒符置劉閤中﹐皆以厭惡﹐卒無驗。獄成﹐侍禦史董惇逸錄問。﹝案﹕曾敏行《獨醒雜誌》卷五云﹕惇逸﹐永丰人﹐元祐中立朝爲侍禦史﹐彈擊不避近﹐人畏憚之﹐京師呼爲「白禦史」。元符厭詛事起﹐皇城司具獄。哲宗禦批令公錄問﹐中書不預知也。﹞遂詔﹕「廢後﹐降後父慶州防奭使﹑提舉中太一宮兼集禧觀在爲滎州刺史﹐添差鄧州總管﹔王堅﹑法端﹑燕氏皆處斬﹔凡所連逮﹐以等第定罪﹔經由失幾察官﹐貶秩贖金有差。」先是﹐上諭輔臣曰「始因陳迎兒者﹐造爲語言﹐激怒中宮。」眾皆曰「然。」上曰「已杖脊逐之矣。」詔獄初起﹐禁中被逮幾三十人﹐閧楚甚峻﹐皆宦官宮妾柔弱之人。曁錄問﹐罪人過庭下者﹐气息僅屬﹐或肢體已毀折﹐至有無舌者﹐無一人能聲對。惇逸秉筆疑未下﹐郝隨從旁以言脇之。惇逸畏禍不能剛決﹐乃以奏牘上。蓋宰相章惇迎合於外﹐而隨排擠於內﹐莫有敢﹖議者。﹝案﹕王銍《默記卷中》云﹕蹇授之以廢孟後見章子厚言「後一段當如何﹖」子厚曰「除是惇不在此地﹐有死而已。」謂立劉后也。然不久遂立中宮﹐子厚但奉行而已。﹞旣降案付三省﹑樞密院約法﹐惇會執政李淸臣﹑曾布﹑許將﹑蔡卞及刑部官徐鐸等議。或謂雷公式未成﹐以造作不如法﹐及茶未進﹐恐不可處極典。曾布曰「驢媚蛇霧是未成否﹖」眾皆矍然。布仍諭法官﹐但當守法。法官遂執議堅等三人皆處死。是日﹐上諭輔臣曰「朕待後有禮﹐不意其所爲如此﹐朕日夜怵惕﹐至爲之廢寢食。今日之事﹐誠出於不得已。」上言及此﹐惻怛見於顏色。臣惇﹑臣淸臣﹑臣布﹑臣將﹑臣卞奏曰「廢後﹐大事也。臣等見案辭如此﹐不敢復有開陳。陛下爲社稷宗廟大計﹐誠出於不得已﹐願少寬聖心﹐以幸天下。」其後﹐上頗有悔悟意﹐嘗曰「章惇壞我名節。」故元符末﹐皇太后復後位號者﹐推上遺意而行之也。﹝《紀事本末》卷百十三。原注﹕《新錄》辧誣曰﹕紹聖中﹐章惇爲相﹐挾姦固寵﹐交結嬖幸﹐動搖中宮﹐故昭慈聖獻後之廢天下冤之。其案詞所坐事有至猥褻閭巷不爲者。時宦侍治獄於掖廷﹐宮妾輩被掠誣服。《舊錄》遂據而書之﹐豈不虧損懿徳哉﹖公采摭事寔﹐竄削舊文﹐以辧誣謗﹐皆有所從。謹條畫之附於後﹐庶後來有可考﹐亦足少慰在天之靈矣﹗自「上批」至「稱朕所以待遇之意」已上﹐並從舊《實錄》﹐全載二詔。自「初後朝謁景靈宮」至「繇此閤中皆忿」已上﹐系曾布《日錄》所載﹐今刪潤修入﹐以見事因。自「冬至日」至「終當爲婕妤有耳」已上﹐系修撰臣某紹興八年秋八月七日﹐陛對面聞。今上皇帝聖諭及昭慈聖獻皇后誣謗甚悉﹐如易坐上僣之事﹐皆昭慈親言之。聖諭又曰「紹聖中宮之廢﹐外則章惇﹐內則郝隨﹐二人之罪甚大﹐非哲宗本意﹐已命輔臣載於《時政記》矣。」今亦參考﹐添修於後。自「會福慶公主病」至「厭魅之端作矣」已上﹐並係孟忠厚所稱親聞於昭慈聖獻皇后之言﹐本館見修《宣仁聖烈皇后傳始末》﹐用髙世則所供事實。紹聖中宮厭魅之冤﹐其端止坐於後姊六夫人持符以治福慶之疾耳。今據實修潤。自「方公主病革」至「益有疑心」已上﹐系修撰官臣某陛對所聞聖諭﹐分據修入。自「未幾﹐後養母聽宣夫人燕氏」至「貶秩贖金有差」已上﹐用舊《實錄》所載燕氏等罪案﹐及參合曾布《日錄》所載案詞並書之。《舊錄》所載多上誣昭慈﹑王堅﹑燕氏等厭魅事﹐凡涉劉婕妤者﹐皆刪去不書。此可見當時史官用意姦邪﹐欲罔天下後世﹐使不知事所從起也。今除去誣謗昭慈太甚之語﹐止云某人坐某事﹐以見案詞中所通事迹。其後有「閧楚甚峻」之語﹐則從政﹑珪等鍛練誣罔之罪明矣。自「先是﹐上諭輔臣」至「杖脊逐之」已上﹐用曾布《日錄》修入。以前所載陳迎兒事﹐自「詔獄初起禁中」至「無敢異議者」已上﹐系曾布《日錄》所載﹐布紀掖廷祕獄甚詳﹐其言逮系幾三十餘人﹐與令自所校﹐皆宦官宮妾柔弱之人﹐皆其本語。又載孔元宿端王宮﹐夜聞閧楚之聲甚峻﹐則是可爲從政鍛練之證明甚。至錄問時罪人無舌事﹐士大夫素皆相傳﹐孟忠厚自說亦同。元符末﹐黃策上書﹐其言與所傳正相符合﹐今並彩用其說。如曰「宰輔迎合於外﹐郝隨排擠於內。」蓋與今上皇帝宣諭史臣之意其可信明矣。自「旣降案付三省﹑樞密院約法」至「堅等三人皆處死」已上﹐並曾布《日錄》所載﹐法官初欲從輕﹐因布言﹐故三人卒處死。後元符初欲復後號﹐章惇數以此語﹐持布就重﹐法官不敢違。布乃曰「如此﹐當時何以不言﹖議罪論法﹐莫須是宰相否﹖」然則廢後之舉﹐惇罪固大﹐布亦預焉。布自述其過﹐於《日錄》中故表而出之﹐自「是日﹐上諭輔臣」至「願少寬聖心﹐以幸天下」已上﹐並從《舊錄》所載上語及宰執等語。自「其後董惇逸奏」至「上乃然之」已上﹐並系曾布《日錄》所載﹐惇逸》錄問於前﹐而論奏於後﹐言固不足贖過矣。上初欲逐惇逸甚銳﹐宰相以理開陳﹐上遂止。蔡卞激怒之辭至切﹐弗聽也。𨿽古明君﹐聽言之美﹐何以加此﹗後元符末復後位號﹐太后謂輔臣曰「先帝末年﹐頗有悔意。」由此觀之﹐使當時輔弼﹑侍從﹑臺諫皆得賢臣﹐引義交爭﹐則上意之必回矣﹐惜乎﹗羣公皆爲將迎之說﹐及事已﹐但能交口言「惟願少寬聖心﹐以幸天下耳。」其罪可勝誅也哉﹗自「後上頗有悔悟意」﹐至「推上遺意而行之也」﹐已上用黃策元符中所上書修。策坐此書﹐爲蔡京所惡﹐入邪黨﹐上尢甚惜﹐羈置遠郡。其載哲廟語「章惇壞我名節」﹐當時耳目所安﹐事必非妄﹐又可見人主悔悟之實﹐故采而書之。《續宋編年資治通鑑》云﹕詔下之日﹐天爲之陰翳﹐人皆冤之﹐余云云同此﹐不具錄。﹞

７﹑殿中侍禦史陳次升言「以皇后孟氏旁惑邪言﹐陰挾媚道﹐迨從究驗﹐證佐甚明。而陛下能斷大義﹐不牽私恩﹐奉承兩宮慈訓﹐廢皇后孟氏爲華陽教主﹐降詔以告中外。命下之日﹐士庶惶惑﹐咸謂『後無可廢之罪』。而陛下廢之﹐或相與爲之﹐咨嗟彈指﹐良可駭也。蓋以所治之獄不經有司﹐𨿽聞追驗誣佐﹐而事迹祕密﹐朝廷之臣﹐猶不預聞﹐士庶惶惑﹐固無足怪。臣竊謂﹝案﹕《讜論集》此下有云﹕後之廢立﹐事體至重﹐臣下一言一眚﹐廢之逐之﹐不足深卹。﹞自古推鞫獄訟﹐皆付外庭﹐未有宮禁自治髙下付閹宦之手。陛下但見案牘﹝案﹕此字原闕﹐據《讜論集》增。﹞之具耳﹐安知情罪之虛實﹗萬一冤濫﹐爲天下後世譏笑。欲乞陛下親選在庭侍從或臺諫官公正無所阿附之人﹐專置制院﹐別行推勘﹐庶得實情。如後之罪﹐在所不容﹐𨿽廢之﹐人無怨言。今事不經有司﹐獄成宦官﹐此天下人心不能無疑也。伏望聖慈特降睿旨施行。不勝幸甚﹗」﹝《紀事本末》卷百十三。案﹕《讜論集》載《次升行實》云﹕瑤華獄起﹐一時諫官皆規避不敢言。如玉山子客問之﹐作《田承君墨子之詩》﹐皆諷有言責者之默默也。公獨气槪挺挺﹐鼎鑊不避﹐上疏乞寬掖廷之獄﹐寢瑤華之封。二疏入﹐人皆危之﹐而公獨懍然﹐辧果不勝﹐而中宮將他有建立。適濟陽郡王宗景以侍姬楊氏爲正室﹐公上疏力爭﹐言多激烈﹐蓋陰諷焉。上𨿽采公之言﹐罷宗景﹐黜楊氏﹐而建立之意已不可回。讜論集上哲宗論宗景以妾爲妻狀云﹕臣風聞有旨﹐判宗司﹑濟陽郡王宗景妻亡﹐立侍姬楊氏爲正室者。竊以宗景身居尊屬﹐職在判宗﹐一有動作﹐皇族取則。今若以楊氏爲妻﹐在卑者必以爲尊﹐在幼者必以爲長﹐豈惟名分紊亂﹐不足以表儀宗室﹐其在人情﹐亦有未安。兼宗室嫁娶﹐於條必須一代有官。其進納技術﹑工商﹑雜類之家﹐皆不許爲親。楊氏起於卑微﹐若爲正室﹐未審果不戾於上條乎﹗求之禮經﹐考之條法﹐皆未爲允。昔齊桓公霸者耳﹐葵邱之會﹐盟誓之戒猶曰「毋以妾爲妻。」況明天子在上﹐禮義法度之所自出﹐而宗藩大臣迺爾﹐傳之天下﹐書之典策﹐其於聖朝﹐寧不爲累﹖伏望睿旨降赴有司﹐考求禮法﹐如有違戾﹐卽乞攺正。伏候施行。﹞

《續宋編年資治通鑑》﹕秋九月﹐滁州﹑沂州地震。案﹕《宋史﹟本紀》己酉日。《五行志》同。

１﹑十月丁巳朔﹐﹝案﹕錢大昕《朔閏考》﹕是月丁巳朔。﹞今據增「朔」字。張商英權知洪州。﹝《紀事本末》卷百三十一。案﹕二年二月二十九日乙未﹐商英以王震言與蓋漸謀害來之邵﹐謫監江寧酒稅。此出監酒稅權知洪州。﹞

２﹑辛酉。﹝《長編》卷四百九十﹕紹聖四年八月丙申﹐詔罷夏國歷日。原注﹕三年十月辛酉﹐布《錄》可考。案﹕原文已佚。《續宋編年資治通鑑》﹕冬十月﹐夏人大舉入寇﹐鄜延經略呂惠卿制爲十一軍﹐自行主將。及至延州﹐見有備﹐卽拔寨北去。考《編年備要》云﹕十月﹐夏人大舉入寇﹐鄜延經略使呂惠卿諜知之﹐乃制爲前﹑後﹑左﹑右﹑中及前左﹑前右﹑後左﹑後右九軍﹐及東西兩羽翼凡十一軍﹐而自行主將事﹐分據府城外北山及賈家山﹑嘉嶺山﹑宅子谷諸處。而使圍在府後之三川亭建帥旗外﹐又周立十一軍旗﹐帥司有令則舉逐軍旗﹐而逐軍以旗應﹔逐軍有稟﹐亦舉旗﹐而帥司以本軍旗應。又爲之開門﹐使河道使相通﹐以便出入爲援。慮賊並兵以攻一軍﹐乃制策應。十一軍悉屯於城悰﹐與外軍相近。部分旣定﹐李乾順與其母梁氏率眾渡河至烏延口﹐分爲三路﹐晝夜急馳至靑龍坪﹐距府城五里﹐盡圍諸寨﹐而以輕兵與諸將戰。賊亦爲十一寨﹐其二在金明北﹐其九在金明南。云初賊欲以重兵圍延州而後南掠鄜州。及至延州﹐見有備欲攻城﹐城不可近﹐欲掠則野無所有﹐欲戰則諸將按兵不動﹐欲南則有腹背受敵之患。畱二日卽拔寨北去﹐攻陷金明寨。惠卿遣將追之﹐賊以精騎殿而不奔﹐第四將張輿及李惟戰死﹐諸將不敢擊。奏聞﹐章惇怒張輿軍失主將﹐欲誅四千人。中書侍郎李淸臣曰「將沒亦多端﹐或先登爭利﹐輕身入敵。今全軍盡誅﹐異時亡將﹐全軍皆降虜矣。」於是詔惠卿隨宜裁處﹐所誅靉十四人而已。據陳桱《通鑑續編》云﹕夏人自得四砦﹐連歲以畫界未定侵擾邊境﹐且遣使欲以蘭州一境易塞門二砦﹐朝廷不許。夏主奉其母率眾五十萬大入鄜﹑延﹐西自順寧﹑招安砦﹐東自黑水﹑安定﹐中自塞門﹑龍安﹐金明以南二百里間﹐相繼不絕﹐至延州北五里。十月﹐自長城一日馳至金明﹐列營環城。國主子母親督桴鼓﹐縱騎四掠。知麟州有備﹐復還金明﹐而後騎之精銳畱龍安。邊將悉兵掩擊﹐不退﹐金明遂陷。守兵二千八百人﹐惟五百人得脫﹐城中糧五萬石﹐艸千萬束皆盡﹐將官皇城使張兪死之。帝聞有夏寇﹐泰然笑曰「五十萬眾深入境﹐不過十日﹐勝不過一二砦﹐須去。」已而果破金明卽引退。又畢沅《通鑑》云﹕夏人旣還﹐畱一書寘漢人頸上曰「貸汝命﹐爲我投經略使處。」其言「夏國昨與朝廷疆埸小有不同﹐方行理究﹔不意朝廷攺悔﹐卻與坐團鋪處立界。本國以恭順之故﹐亦黽勉聽從﹐遂於境內立數堡以護耕﹔而鄜﹑延出兵悉行平蕩﹐又數入界殺掠。國人共忿﹐欲取延州﹐終以恭順故﹐止取金明一砦以示兵鋒﹐亦不失臣子之節也。」延帥呂惠卿上樞密院而不以聞。又畢氏《考異》云﹕《宋史﹟哲宗紀》﹐是年九月壬戌﹐夏人寇鄜﹑延﹐陷金明砦﹐今從《夏國傳》。案﹕畢氏𨿽附十月﹐亦不系日﹐今附初五辛酉日下。﹞

３﹑壬戌﹐侍禦史董惇逸上疏論瑤華不當廢。其略曰「瑤華之廢﹐事有所因﹐情有可察。詔下之日﹐天爲之陰翳﹐是天不欲廢之也﹔人爲之流涕﹐是人不欲廢之也。且臣嘗錄問獄事﹐恐得罪天下後世。」不報。﹝《紀事本末》卷百十三。﹞

４﹑癸酉﹐進築汝遮城畢工﹐賜名安西。﹝《長編》卷四百九十二﹕紹聖四年十月丙戌﹐樞密院呈惠卿言「平羌賞薄於安西﹐眾皆言安西爲諸路進築之首﹐故賞差厚。」原注﹕三年十月十七日﹐賜汝遮城名安西。案﹕《續宋編年資治通鑑》﹕築汝遮城﹐賜名安西。據《宋史﹟本紀》云﹕癸酉﹐鍾傅言築汝遮﹐詔以安西爲名。汝遮卽努札﹐音聲之轉。詔努札須萬全在八月乙亥可考。又《地理誌》會州安西城下原注﹕紹聖三年﹐建築﹐賜名﹐屬熙河路﹐東至秦鳳路界六十二里﹐西至原川子一百里﹐南至定西砦二十七里﹐北至平西砦三十二里。﹞

５﹑丁丑﹐侍禦史董惇逸又奏疏論瑤華不當廢。上批付三省堂吏曰「章惇等欲與樞密院同上。」翌日﹐旣對﹐上怒曰「惇逸不可更在言路。」曾布與章惇﹑許將皆言「願陛下且函容﹐且言此事只宜靜不可令鬧。惇逸罷黜﹐則從官﹑言官必有議論﹐恐更紛紛。」上曰「不過是同類。」蔡卞見上怒且意堅﹐遂言「須貶黜乃可別白是非﹐惇逸錄問了卻許多時方有議論。」惇曰「惇逸文字中亦云『十月六日曾有章疏。』」布曰「陛下親覽政事﹐方欲開廣言路以來﹐忠言讜論﹐兼祖宗以來﹐言事官𨿽狂妄﹐多不肯加罪。陛下以天地之度﹐函容四海﹐何必與惇逸較曲直﹐亦何必與此須別白是非。」上曰「言事官貶責不少。」惇曰「言外廷事不當﹐故可貶。」上曰「常安民亦貶與知軍。」布曰「且乞函容。臣非敢違戾﹐但恐上累聖徳。」卞又曰「惇逸云『恐得罪天下後世』﹐他旣得罪﹐陛下當如何﹖」布曰「臣等固不敢以惇逸之言爲當﹐固知其無禮趣﹐但冀聖意﹐且函容耳。」惇曰「臣觀其文詞﹐殊無倫理﹐皆不可曉。又云『乞詳酌施行』。不知令朝廷如何施行﹖若便罷黜﹐誠恐眾論紛紛﹐卻聒噪朝廷。」許將亦再三陳述﹐言「願陛下且函容﹐不爾成小子之名矣。」布曰「此事施行已久﹐幸無議論﹐今乃以惇逸一言致眾人紛紛﹐極未便。」布又言「欲用孟在貶﹐略以獄辭告中外﹐使人知中宮失徳之狀。」惇﹑將亦助布言以爲當。然卞曰「且與知軍﹑州。」布曰「知州與知軍何惇﹖」怒目視卞云「若貶惇逸﹐而眾人更有議論﹐何以處之﹖」卞無以對﹐徐曰「眾人莫與惇逸不同﹐卻可恕。」布曰「此論不當不可。」上又曰「須與知軍。」淸臣遂言「領聖旨。」布由厲聲詰淸臣﹐且曰「臣未敢奉詔。」淸臣曰「且與罰金。」布曰「此尢無義理﹐若罰金﹐更不如罷黜。」惇亦以然。上怒曰「三省與一知軍。」布少退﹐布徐曰「且乞函容。」將亦言「恐未可行。」布見二人不變﹐遂復助之。上意稍解曰「且休﹐然必不得已﹐待再有文字行遣。」布與惇皆稱善。﹝《紀事本末》卷百十三。案曾敏行《獨醒雜誌》卷五云﹕惇逸上疏﹐上大怒﹐將議貶斥﹐廷臣皆不敢言。曾子宣徐奏曰「陛下以皇城之獄出於近侍﹐故特命惇逸錄問。今又貶惇逸﹐臣恐天下疑惑。」上意始解﹐未幾﹐竟出之。﹞

６﹑甲申﹐資政殿學士﹑知大名府呂惠卿爲觀文殿學士﹑知延安府。﹝《紀事本末》卷百三十。﹞

７﹑是月﹐吳安持爲眞定等路經略使。﹝《長編》卷四百九十五﹕元符元年三月己未。原注吳安持等雄州榷場。原注﹕安持以紹聖三年十月帥眞定。﹞

《續宋編年資治通鑑》﹕雷﹐大雨雹。案﹕《宋史﹟本紀》辛未﹐西南方雷聲﹐雨雹。《五行志》同。

１﹑十一月癸巳﹐﹝案﹕錢大昕《朔閏考》﹕是月丁亥朔。﹞先是﹐呂惠卿奏﹕「乞依呂大忠例﹐暫赴闕奏事。」章惇謂曾布曰「邊事方爾﹐可謂不識緊慢也。」李淸臣亦謂布曰「此必有挹魁柄之意﹐或恐有引以爲代者﹐吾屬殆矣。」布曰「此無慮魁柄﹐豈易挹耶﹗」及進呈﹐上曰「惠卿何可來﹖」眾皆言無可來之理。遂批旨云「邊事未已﹐帥臣難以前來。如有所陳﹐條畫聞奏。」及再對﹐布又言「惠卿初失金明寨﹐﹝原注﹕云見西邊。案﹕《紀事本末》西邊門已佚﹐考見十月初五日辛酉注。﹞頗皇恐待罪﹐旣而知朝廷有寬假之意﹐便爾妄誕﹐張大守奭之勞﹐又乞朝見。此人無廉況﹐惟務貪進﹐方此多事﹐其欲來何意﹐豈又欲畱住﹗」上亦哂之。﹝《紀事本末》卷百三十。﹞

２﹑乙未﹐﹝《長編》卷五百三﹕元符元年冬十月戊寅﹐呂惠卿言界首等接招納人戶。原注﹕紹聖三年十一月九日乙未﹐曾布云云可考。案﹕原文已佚。﹞

３﹑丁酉﹐監察禦史兼殿中侍禦史蔡蹈言「近朝廷取太傅王安石所進《字說》付國子監雕板﹐以便學者傳習﹔又以池州石誄﹑劉發嘗受安石學﹐時令校正。乃有太學錄葉承輒肆論列﹐自謂親聞安石訓釋﹐令校對疑誤﹐請同看詳。按承身爲學官﹐宜知分守﹐而乃離次侵官﹐干預本監之事。望賜睿旨﹐正其侵越之罪。」詔特屬罰金六斤。﹝《紀事本末》卷百二十。﹞

４﹑知渭州﹑寶文閣直學士呂大忠攺知同州。﹝《長編》卷四百八十五﹕紹聖四年四月己亥﹐大防卒於虔州。原注﹕呂大忠三年十一月十一日﹐自秦攺知同州。案﹕《東都事略》﹕大忠嘗獻言「夏人兵不過三十萬戍守外﹐戰士不過十萬﹐三路之眾﹐足以當之﹐屢犯王略﹐而朝廷一不與校﹐臣竊羞之。」遷寶文閣直學士﹑知渭州﹐坐事降待制﹑知同州。考降待制﹐《長編》原注在十二月初三日己未。﹞

５﹑辛丑﹐中書省勘會元丰四年正月九日中書省札子﹐應兩省待制以上﹐並轉朝議大夫﹑中散大夫﹑中大夫三官。至元祐三年三月六日敕﹐寄祿官並置左右字﹐因此許帶職人待制已上﹐職事官﹑諫議大夫已上﹐自朝議大夫便轉中大夫﹐比其他出身人﹐超越一官遷轉。近降紹聖二年三月二十六日敕﹐﹝案﹕二年三月二十五日庚申﹐中書上言云云可考。二十六日無文﹐或降敕在次日也。﹞正議大夫﹑光祿大夫﹑銀靑光祿大夫分左右﹐餘外並廢罷﹔並朝議大夫﹑中散大夫﹐亦依舊依兩資遷轉。其朝議轉中大夫一節﹐亦合廢罷。詔依議定﹐其已轉過之人﹐更不追攺。﹝《紀事本末》卷一百。案﹕《長編》卷二百十八原注云﹐三年十一月辛丑可考。當卽此文。﹞

１﹑十二月﹝案﹕錢大昕《朔閏考》﹕是月丁巳朔。﹞己未﹐寶文閣直學士呂大忠除寶文閣待制。《長編》卷四百八十五﹕紹聖四年四月己亥﹐呂大防卒於虔州。原注﹕呂大忠三年十二月三日﹐除寶制。﹝案﹕《東都事略﹟大忠傳》﹕坐事﹐降待制﹑知同州。考《長編》原注﹐知同州在十一月十一日丁酉。﹞

２﹑辛酉﹐詔元祐赦文﹐戶絕之家﹐官爲立繼﹐指揮勿行。﹝《長編》卷四百九十三﹕紹聖四年十二月乙酉。原注﹕三年十二月五日已罷此指揮﹐今又別出﹐當考。案﹕此兩存之例﹐今據輯此。﹞

３﹑鍾傅以進築安西城畢功﹐除通直郎。﹝《長編》卷四百九十六﹕元符元年﹐鍾傅再降。原注﹕紹聖三年十二月五日﹐鍾傅進以築安西城轉通直郎。﹞

４﹑乙丑。﹝《長編》卷五百三﹕元符元年十月戊寅﹐惠卿言將兵入界﹐令系將官臨時處分。原注﹕云﹕紹聖三年十二月九日乙丑﹐曾布云云可考。案﹕原文已佚。﹞

５﹑是月﹐揚州司戶參軍﹑充楚州州學教授徐積特攺和州防奭推官。﹝《長編》卷三百七十五﹕元祐元年四月乙巳﹐積充教授。原注﹕紹聖三年﹐又攺和州防奭推官。﹞

仁和張大昌輯注

卷十四

哲宗

△紹聖四年﹝丁丑﹐一○九七﹞

１﹑正月﹝錢大昕《朔閏考》﹕是月丙戌朔。丙申﹐葉祖洽繳呂孝廉知曹州敕。《長編》卷五百五﹕元符二年正月丙寅﹐知曹州呂孝廉爲京東運副。原注﹕云﹕紹聖四年正月十一日﹐葉祖洽繳曹州敕。案﹕《編年備要》云﹕給事中葉祖洽言「先帝修復官制﹐其意蓋欲使之更相檢察而不得混亂也。故中書省置中書舍人﹐以行爲職﹐其不可行則繳之﹔門下省置給事中﹐以讀爲事﹐其不可讀者則輟之。蓋以爲廟堂之上﹐議論設施﹐或有差誤﹐人主有所不知﹐則給﹑捨得舉其職。上聞如此﹐則政事之闕常救於未然﹐而朝廷無過舉。今使中書舍人兼權給事中﹐又令凡有書過文字並不回避﹐如此﹐則中書舍人卽是給事中﹐給事中卽是中書舍人﹐不惟名實混淆而給事中職事遂廢。當其職事者自行自讀﹐或有阿附﹐可以蕩然肆志﹐無所忌憚。命令旣出﹐𨿽有言者﹐亦無及矣。」詔特旨書讀不回避﹐余令互書。疑祖洽此疏﹐當是爲繳呂敕上也。﹞

２﹑壬寅﹐詔黃履﹑蔡京﹑林希各薦可充禦史者一人。﹝《長編》卷四百九十一﹕紹聖四年九月﹐李深上書﹐言嘗聞陛下命黃履﹑蔡京云云。原注﹕正月十七日﹐命履﹑京及林希。﹞蔡京﹑林希同舉太學博士鄭居中上殿爲禦史。﹝《長編》卷四百八十五﹕紹聖四年四月戊子﹐曾布曰「太學博士鄭居中上殿何如﹖」上曰「蔡京力薦。」原注﹕云﹕正月十七日﹐京﹑希被詔﹐同舉禦史。﹞

３﹑甲辰﹐呂嘉問除江淮荊浙路發運使。﹝《長編》卷四百八十七﹕紹聖四年五月戊辰﹐嘉問知靑州。原注﹕云﹕正月十九日爲江淮荊浙發運。又卷四百九十一﹕紹聖四年九月﹐李深上書言呂嘉問移發運。原注﹕云﹕正月十九日。案﹕《宋史呂嘉問傳》云﹕安石復相﹐削嘉問三秩﹐知淮陽軍。紹聖中﹐擢寶文閣待制﹑戶部侍郎﹐加直學士﹑知開封府。專附章惇﹑蔡卞﹐多殺不辜﹐焚去案牘以滅口。嘗薦鄒浩﹐浩南遷﹐坐罷知懷州。《編年備要》﹕四年九月﹐李深疏云「呂嘉問移發運使﹐未數月﹐不緣奏計登對﹐不緣六曹貳卿﹐遂除待制。天下皆謂嘉問之子娶王雱之女﹐蔡卞娶王雱之妹﹐與嘉問﹑蔡卞結爲死黨。」﹞

４﹑丙午﹐詔﹕「應紹聖二年十二月十五日類定姓名﹐責降人宮觀居住﹐乃勒停安置﹐分司散官﹐子孫弟侄﹐各不得住本州﹔鄰州內子孫﹐仍並與次遠路分合入差遣﹐已授未赴並見在任人並罷。」﹝《紀事本末》卷百二。原注﹕紹聖二年十二月十五日﹐類定責降人姓名﹐未見。﹞

５﹑刑部侍郎邢恕攺吏部侍郎。﹝《長編》卷四百九十﹕紹聖四年八月丁酉﹐蔡渭奏粉昆事。又卷四百九十五﹕元符元年三月戊午﹐三省言究治張士良獄。原注﹕恕以二年十二月自靑州入爲刑侍﹐四年正月攺吏侍。﹞

６﹑丁未﹐王瑜除京東路轉運副使。﹝《長編》卷四百九十四﹕元符元年正月戊子﹐沈銖言單立文字﹐乞委王瑜錄問。原注﹕王瑜四年正月二十二日除京東運副。﹞

７﹑己酉﹐兩浙發運使周秩除京西路轉運使。﹝《長編》卷四百九十﹕紹聖四年八月壬辰﹐委秩體量獄事。又卷四百九十三﹕四年十二月癸未﹐周秩察河南變事。原注﹕正月二十四日﹐自浙憲除京西漕。﹝案﹕王鞏《甲申雜記》﹕周秩重實過髙郵﹐言紹聖中有洛人告﹐言文及甫﹑劉唐老與李邦直將生變﹐誅章子厚﹑蔡元度諸人以下﹐至兩制﹑侍從皆及之。﹞召周重實爲京西轉運使推治之﹐以其嘗攻文潞公也。有朝旨令先推究體訪﹐候有狀卽治之。又以運判周純爲知情不告﹐將引用嶺南謫降人﹐元祐人同力爲之。哲宗召重實對曰「欲盡誅族大臣以下﹐則將置朕於何地﹖」又召呂升卿﹐令國門聽旨﹐俟其有實﹐卽遣誅諸人於嶺南。重實旣至西京﹐捕文﹑劉﹐置運司別廳﹐且辟程公孫專管當﹐察訪於外﹐久之無狀﹐而誅大臣之語則有之。文凡三請自裁。未幾﹐罷邦直畱守﹐知成都府。且密諭重實﹐令有實卽就攝。久之﹐公孫忽得二張秀才密語﹐云元謀云「候上意必變﹐必用元祐人」﹐迺有誅族之舉。重實卽具奏﹐具言元不及乘輿。不數日﹐有令文﹑劉逐便﹐呂還朔部﹐並不推治。﹞

８﹑庚戌﹐殿中侍禦史李淸臣出知河南府。﹝《長編》四百九十三﹕紹聖四年十二月癸未﹐淸臣攺知成都。原注﹕四年正月二十五日﹐自侍中出知河南府。又《長編》卷五百﹕元符元年七月庚午﹐蔡京《第三奏論文及甫書》事。原注﹕淸臣知河南府在四年正月二十五日。案﹕《續宋編年資治通鑑》﹕春正月﹐田嗣宗坐指斥抵罪﹐李淸臣以嗣宗親黨﹐出知河南府。《編年備要》云﹕嗣宗﹐淸臣之表弟。《東都事略李淸臣傳》﹕哲宗幸楚王第﹐有婦人遮道叫呼﹐誣告淸臣謀反﹐旣屬吏系治。婦人﹐本盧州娼﹐常爲淸臣姑之子田嗣宗外婦。詔捕嗣宗得之﹐淸臣猶未請去。獄將具﹐言者有疏論列﹐嗣宗旣伏法﹐淸臣遂以資政殿大學士出知河南府﹐尋奪職知眞定府。《宋史路昌衡傳》云﹕李淸臣有狂婦之訴﹐昌衡致之重辟。﹞

９﹑辛亥。﹝《長編》卷四百八十六﹕紹聖四年四月甲辰﹐呂惠卿言浮圖寨畢功。原注﹕云﹕正月二十六日。又卷四百九十二﹕紹聖四年十月丙戌﹐密院言惠卿相度浮圖。原注﹕正月二十六日可參考。﹞

１０﹑甲寅﹐詔河北﹑河東﹑陜西三路相度保甲人才。﹝《長編》卷四百九十三﹕密院奏河北﹑河東﹑陜西三路保甲人才小弱﹑不堪教武藝者免之。原注﹕相度在正月二十九日甲寅。﹞

《續宋編年資治通鑑》﹕授瞎徵》節度使。去秋﹐阿里骨卒﹐子瞎徵嗣﹐至是加封。案﹕畢沅《通鑑》云﹕庚寅﹐以阿里骨子轄戩襲河西軍節度使邈川首領。轄戩﹐卽溪邦彪篯也。畢氏原注﹕轄戩﹐舊作瞎徵﹐今攺。又陳桱《通鑑續編》云﹕瞎徵﹐阿里骨子也。性嗜殺﹐部族攜貳。大酋心牟欽氈等有異志﹐以瞎徵季父蘇南黨徵雄武﹐譖殺之﹐其黨皆死﹐獨峞酋篯羅結得逃﹐以董氈疏族溪巴溫居隴逋部﹐河南諸羌多附之﹐乃往依焉。遂奉溪巴溫之子杓拶據溪哥城﹐瞎徵殺杓拶﹐篯羅結奔河州焉。

１﹑二月﹝案﹕錢大昕《四史朔閏考》﹕是月丙辰朔。﹞丁巳﹐資政殿學士﹑大中大夫﹑提舉崇禧觀王存上表陳乞致仕。故事﹐當除東宮官﹐詔特授右正議大夫﹐依前資政殿學士致仕﹐其蔭補恩例﹐各只與一名。言者指存元祐之初﹐論事附會故也。﹝《紀事本末》卷百二。﹞

２﹑己未﹐三省言「司馬光﹑呂公著倡爲姦謀﹐詆毀先帝﹐變更法度﹐罪惡至深。及當時凶黨同惡﹑相濟首尾﹐附會之人﹐偶緣今已身死﹐不得明正典刑﹐而亡歿之後﹐尙且優以恩數及其子孫親屬與見存者﹐罪罰未稱﹐輕重不倫。若謂其已死﹐一切不問﹐則使後世亂臣賊子何以創艾﹖至於告老之人﹐𨿽已謝事﹐亦宜少示懲沮。」制曰「故司空﹑同平章軍國事呂公著﹐資賦陰險﹐世濟姦回﹐盜竊虛名﹐昧冒休寵﹐可特追貶建武軍節度副使。」又制曰「故正議大夫﹑守尙書左僕射兼門下侍郎司馬光﹐資詭激之行以盜虛聲﹐挾矯誣之言以惑愚眾﹐可特追貶淸海軍節度副使。」又制曰「故端明殿學士﹑左朝奉郎王巖叟﹐資險狡之智而濟以敢爲﹐挾矯邪之權而爲之死黨﹐可追貶雷州別駕。」詔﹕「趙瞻﹑傅堯兪奪所贈官﹐以上除王巖叟已罷遺表恩例外﹐余並韓維﹐並追奪遺表致仕子孫親屬所得蔭補陳乞恩例﹐孫固﹑範百祿﹑胡宗愈遺表子孫親屬蔭補陳乞恩例﹖各與兩人﹐余悉追奪。非姦險並悖﹑惡無人臣之義﹐如光﹑公著者﹐不用此例。」﹝《紀事本末》卷百二。案﹕畢沅《通鑑考異》云﹕《編年錄》系於乙未﹐誤。今從《長編》及《宋史哲宗紀》。《朔閏考》﹕是月丙辰朔﹐無乙未日。《長編》卷四百八十六﹕紹聖四年四月壬寅﹐詔奪遺表恩例﹐可考。﹞

３﹑初﹐議再貶光及公著等﹐曾布謂章惇﹑蔡卞曰「追奪恩澤﹐此例不可啟﹐異時姦人施於仇怨﹐則吾人子孫皆爲人所害。兼光及韓維等家得恩澤已數十年﹐一旦奪之﹐於人情未便。」惇曰「維數年前方致仕。」布曰「亦五七年。兼維在位不久﹐必欲行﹐則且施之於光及公著可也。然亦不必及其子孫﹐惡惡止其身﹐不若就其身上追奪。」惇曰「彼已死﹐𨿽鞭屍何益﹐追削何補﹗不若奪其恩例乃實事。」布曰「此𨿽快意﹐然更且詳審。布之意無他﹐但此例不可啟耳。」惇曰「須畫一指揮。」布又曰「不若止治其渠魁爲便。」惇曰「範百祿﹑胡宗愈之徒亦無顯惡﹐且置之不妨。」布曰「韓維在政府不久﹐又與眾不合而去﹐莫亦無他。」惇曰「與光倡和者﹐正此人也。」布反復甚久﹐卞曰「亦有可議。」惟許將默無一言﹐布疑將以元祐爲嫌故爾。﹝《紀事本末》卷百二。﹞

４﹑壬戌﹐詔罷承議郎張競辰夔州路提舉常平官﹐以禦史蔡蹈言其險巧邪佞﹐元祐中諂事呂大防﹑蘇轍之徒故也。競辰﹐蜀人﹐王安國女壻﹐與曾布有連﹔其得提舉官﹐布實薦之章惇。而蔡卞以競辰嘗忤其妻﹐極惡競辰﹐亟罷之。﹝《紀事本末》卷百二。﹞

５﹑庚午﹐議石門建城一所﹐好水河建寨一所及置烽臺等。﹝《長編》卷四百八十六﹕紹聖四年甲辰﹐章楶言前於石門建城一所﹐好水河建寨一所及置烽臺等。原注﹕二月十五日並二十八日﹐初建議。案﹕今原文已佚。陳桱《通鑑續編》云﹕章楶知渭州﹐以夏人猖獗﹐上言城葫蘆河川﹐據形勝以逼夏﹐朝廷許之。遂令熙河﹑秦鳳﹑環慶﹑鄜延四路之師﹐繕理他巖數十所以示怯﹐而陰具版築守戰之備﹐出葫蘆河川﹐築二砦於石門峽江口好水川之陰。夏人聞之﹐帥眾來襲。楶迎擊﹐敗之。二旬有二日﹐城成﹐賜名平夏城﹑靈平砦。章惇因絕夏人歲賜﹐而令沿邊諸路相繼築城於要害﹐以進拓境土凡五十餘里。夏人大懼。又考《宋史地理誌》鎭戎軍下平夏城原注﹐舊石門城﹐紹聖四年賜名。又靈平砦下云﹕紹聖四年賜名。平夏城﹐大觀二年展城作軍名曰懷徳。以湯羌﹑靈平﹑通峽﹑鎭羌﹑九羊﹑通遠﹑勝羌﹑蕭關隸之﹐增置將兵﹐與西安鎭互爲聲援。平夏城東至結溝堡一十五里﹐西至石門堡一十八里﹐南至靈平砦一十二里。靈平砦東至古髙平堡一十五里﹐西至九羊砦二十二里﹐南至熙寧砦二十里﹐北至懷徳一十二里。﹞

６﹑戊寅。﹝《長編》卷四百八十六﹕紹聖四年四月甲辰﹐呂惠卿言浮圖寨畢功。原注﹕二月二十三日。又卷四百九十二﹕紹聖四年十月丙戌﹐密院言惠卿相度米脂﹑浮圖等寨進築。原注﹕云﹕二月二十三日可考。案﹕原文已佚。﹞

庚辰﹐詔趙瞻﹑傅堯兪謚告並追奪。三省言「近降指揮﹐以司馬光等造爲姦謀﹐訿毀先帝﹐變更法度﹐各加追貶﹐其首尾附會之人﹐亦稍奪其所得恩數。謹按呂大防﹑劉摯﹑蘇轍﹑梁燾等﹐爲臣不忠﹐罪與光等無異﹐頃者朝廷𨿽嘗懲責﹐而罰不稱愆﹔內如範純仁又自因別過落職﹐於本罪未嘗明正典刑﹐輕重失當﹐生死異罰﹐無以垂示萬世臣子之戒。其餘同惡相濟﹐幸免失刑者尙多﹐亦當量罪示其懲艾。」制略曰「呂大防資性冥頑﹐心術狠戾﹐背天地之恩於先帝﹐失君臣之禮於朕躬﹐可責授舒州團練副使﹐循州安置﹔劉摯趨操回邪﹐性質險譎﹐向由言路力附黨魁﹐倡和姦謀﹐毀黷先烈﹐可責授鼎州團練副使﹐新州安置﹔蘇轍操傾側孽臣之心﹐挾縱橫策士之計﹐始與兄軾肆爲抵巇﹐晚同相光﹐協濟險惡﹐﹝案﹕《太平治迹統類》此下有云﹕朕顧瞻巖廟﹐跂念山陵﹐又不敢私恩寬貸。﹞可責授化州別駕﹐雷州安置﹔﹝案﹕《欒城後集潁濱遺老傳》云﹕三年﹐責授化州別駕﹐雷州安置。未期年﹐或言方南行﹐兄弟相遇中途。至雷﹐賃富民屋以居﹐復移循州。《紀事》作四年﹐與《遺老傳》異﹐必有一誤。﹞梁燾向附凶渠﹐擢在諫職﹐陰與子壻構造邪謀﹐詆誣先朝。可責授雷州別駕﹐化州安置﹔範純仁立異以邀名﹐匿情而趨利﹐習用小夫之私智﹐專爲流俗之願人﹐﹝案﹕《太平治迹統類》此下有云﹕議稱親則構誣於祖宗﹐言變法則歸過於先朝。欺君以助邪謀﹐棄地以開邊隙。陰連郡吏﹐協濟凶渠﹐迄用攀援﹐遂屍宰輔。久從薄譴﹐久逭嚴誅﹐苟其究免於終身﹐何以示懲於後世﹗﹞可責授武安軍節度副使﹐永州安置。﹝案﹕邵伯溫《聞見前錄》云﹕元祐黨禍起﹐忠宣獨不預。至呂汲公南遷﹐忠宣齋戒上書救汲公﹐惇怒﹐亦謫節度副使﹐永州安置。忠宣欣然而往﹐每諸子怨章惇﹐忠宣必怒止之。江行赴貶所﹐舟覆﹐扶忠宣出﹐衣盡濕﹐顧諸子曰「此豈章惇爲之哉﹗」至永州﹐公之諸子聞韓維少師謫均州﹐其子告章惇以少師執政日與司馬光議論多不合﹐得免行﹐欲以忠宣與司馬公議論役法不同爲言求歸﹐白公。公曰「吾用君實薦以至宰相﹐同朝論事﹐不合卽可﹐汝輩以爲今日之言﹐不可也。有媿而生者﹐不若無媿而死。」又案﹕《編年備要》云坐修《實錄》詆誣﹐邵錄云因救大防激怒章惇。互異。﹞已上令所在差職官或京職官已上監當官一員伴送前去﹐經過州軍交替﹐仍仰所差官常切照管﹐不得別致疏虞。劉奉世曩以小官附會姦黨﹐密布心腹﹐躐處要途﹐可落端明殿學士﹐依前中大夫﹑光祿少卿﹐分司南京﹐郴州居住﹔韓維挾僞以干名﹐抱虛而取進﹐徇俗之意﹐愚不可移﹐朋姦之心﹐老莫能革﹐可落資政殿學士﹐特授左朝議大夫致仕﹔王覿資賦險僞﹐善於原俗﹐附會姦黨﹐毀刺先朝﹐可落寶文閣直學士﹐依前朝散郎守少府少監﹐分司南京﹐通州居住﹐韓川﹑孫升﹑呂陶﹐頃者大姦舊惡﹐相繼擅朝﹐而爾挾忿徇私﹐爲之死黨﹐竊據要路﹐肆言先朝﹐造訕興讒﹐無所忌憚﹐﹝案﹕《太平治迹統類》此下有云﹕詆法度以遂更變之謀﹐歷排忠良以虛顧託之罪﹐積心至此﹐議罪謂何﹗﹞川可授依前官屯田員外郎﹐分司南京﹐隨州居住﹔升可授依前官水部員外郎﹐分司南京﹐峽州居住﹔陶可授依前官庫部員外郎﹐分司南京﹐衡州居住。範純禮﹑趙君錫﹑馬默﹐頃在初政﹐嘗躋近班﹐懷藉勢乘時之心﹐起背公私黨之計﹐附會邪說﹐專爲悅諛﹐挾持陰謀﹐共濟凶惡﹐夙負欺君之心﹐久逃附下之誅﹐純禮可落天章閣待制﹐依前官管勾亳州明道宮﹐蔡州居住﹔君錫可落天章閣待制﹐依前官管勾亳州明道宮﹐本處居住﹔默可落寶文閣待制﹐依前官管勾南京鴻慶宮﹐單州居住。顧臨附會凶黨﹐力被薦論﹐屬緣洞察於姦謀﹐不使超躋於近列﹐﹝案﹕《太平治迹統類》此下有云﹕迨司畱鑰﹐復結罪閹﹐𨿽因人言﹐當從貶秩﹐責輕罪重﹐眾不謂宜。﹞可落天章閣待制﹐依前官管勾洪州玉隆觀﹐饒州居住﹔範純粹傾邪險詖﹐出於天資﹔反覆導諛﹐忘其文志﹐弟兄倡和﹐協助姦凶﹐﹝案﹕太平治迹統類此下有云﹕變先朝拓土之功﹐成一時蹙國之議﹐失刑旣久﹐公論未平。﹞可落寶文閣待制﹐依前官管勾江州太平觀﹐均州居住﹔孔武仲頃由遠官召至臺閣﹐附會姦黨﹐躐處要班﹐逮予親政之初年﹐敢爲怙終之詭計﹐失刑旣久﹐眾論未平﹐可落寶文閣待制﹐依前官管勾洪州玉隆觀﹐池州居住﹔王汾早以凡才濫居儒館﹐元祐之際﹐附會詆欺﹐眾論喧闐﹐罪狀明白﹐可落寶文閣待制﹐依前官致仕。王欽臣﹑張耒﹐因緣姦黨﹐躐處要班﹐挾持詭謀﹐鼓扇凶焰﹐欽臣可落集賢殿修撰﹐依前官管勾江州太平觀﹐信州居住﹔耒可落直龍圖閣﹐依前官添差監黃州酒稅。呂希哲﹑呂希純﹑呂希績﹐爾父公著﹐當元祐初竊據宰司﹐毀黷先烈﹐變亂法度﹐希哲可特降授朝奉郎﹑虞部員外郎﹐分司南京﹐和州居住﹔希純可特降授朝請郎﹐差遣依舊﹔希績光州居住。姚勔向附凶邪﹐爲出死力﹐沮害良善﹐助成姦謀﹐可依前官守水部員外郎﹐分司南京﹐衢州居住﹔吳安詩﹐頃者爾以邪朋﹐竊處諫列﹐鼓扇凶焰﹐附會邪謀﹐可責授濮州團練副使﹐連州安置﹔晁補之﹐爾向以險邪之資﹐力附姦惡之黨﹐表悰倡和﹐阿附導諛﹐可落祕閣校理﹐依前官添差監處州鹽酒稅﹔賈易添差監海州酒稅務﹔通直郎﹐尋醫程頤﹐追毀出身以來文字﹐放歸田裏。已上逐人並錢勰﹑楊畏﹐仍並依紹聖二年八月二十一日所降指揮﹐永不敍復。郴州編管秦觀﹐移橫州編管。其吳安詩﹑秦觀所在州郡﹐差得力州職員押伴前去﹐經過州軍交割﹐仍仰所差人常切照管﹐不得別致疏虞。朱光庭追貶柳州別駕﹐孫覺追職﹖兩官及遺表恩例﹐李之純追職及遺表恩澤﹐趙禼追職並兩官及遺表恩例﹐杜純追職遺表恩例﹐李周追貶唐州團練副使。」大防等責詞﹐皆葉濤所艸也。﹝《紀事本末》卷百二。原注﹕《舊錄》云﹕上親政三年﹐追述先志﹐審度考核姦臣詆誣迹狀﹐方顯斷以不疑﹐皆正典刑。於是繼述之孝彰矣。《新錄辧誣》云﹕《實錄》載呂大防以下貶竄﹐首尾甚備﹐制書盡存之﹐庶幾後世猶有考焉。自黨錮禍起﹐忠賢奔播﹐姦邪無所忌﹐是以極於大亂而後止。蓋本於紹述之一言﹐甚矣﹔其爲生民之禍﹐嗚呼烈矣﹗自「上親政」以下刪去﹐制詞恐須略加刪削﹐不必備載﹐更詳思之。布《錄》﹕庚辰晚﹐聞再貶大防﹑摯﹑轍﹑燾等於嶺表﹐以次黜責者三十餘人。三省素未以此語布﹐及已得旨﹐亦不復道﹐上亦不語。及是日﹐葉濤來﹐頗惶惑於命詞﹐然何可遏也。《實錄貶大防》等在癸未二十八日。案﹕《長編》卷四百八十五﹕紹聖四年四月己亥。原注﹕大防責循州在四年二月二十八日。又卷四百八十九﹕紹聖四年七月癸丑﹐詔許大防歸葬。原注﹕亦云﹕二月二十八日﹐大防貶循州。是《長編》本從《實錄》書之。《紀事本末》乃取注中布《錄》庚辰晚云云﹐系於庚辰日下﹐恐非《長編》原文。今姑依《紀事》編次。又案﹕陳桱《通鑑續編》云﹕先是﹐左司諫張商英上言「願陛下無志元祐時﹐章惇無忘汝州時﹐安燾無忘許州時﹐李淸臣﹑曾布無忘河陽時。」以激怒之﹐由此諸賢皆不得免。時燾已卒﹐大防行至處州信丰而卒。摯﹑燾皆卒於貶所﹐天下惜之。純仁時因目疾失明﹐聞命怡然就道。或謂純仁盜名﹐純仁曰「七十之年﹐兩目俱喪﹐萬里之行﹐豈其欲哉﹖但區區愛君﹐有懷不盡﹐若避好名之嫌﹐則無爲善之路矣﹗」﹞

７﹑詔罷《春秋》科。﹝《紀事本末》卷一百。原注﹕《舊錄》云﹕詔罷《春秋》科。先帝以經術迪士﹐獨《春秋》不設科﹐以《魯史》亡﹐不可稽考﹐士不能通故也。元祐復設﹐今罷之。《新錄》辧誣曰﹕不設《春秋》科﹐本王安石偏見私意。班固曰「孔子因《魯史》而作《春秋》﹐左邱明論輯其本事﹐是以爲之《傳》。」自漢儒據《傳》以通經﹐六藝垂世﹐卓乎如日月﹐而史官因詔罷《春秋》科﹐妄謂先帝以《魯史》之不可稽考﹐士不能通之﹐故今刪去。案﹕洪邁《容齋續筆》卷十五云﹕五聲本於五行而徵音廢﹐四瀆源於四方而濟水絕﹐周官六典所以布治而司空之書亡。是固出於無可柰何﹐非人力所能爲也。乃若《六經》載道﹐而王安石欲廢《春秋》。紹聖中﹐章子厚作相﹐蔡卞執政﹐遂明下詔罷此經﹐誠萬世之罪人也。﹞

８﹑癸未﹐議進築九羊谷寨﹐修築石門峽東塔子觜堡。﹝《長編》卷四百九十六﹕元符元年三月癸酉﹐進築九羊谷寨﹐修築石門峽東塔子觜堡﹐畢工﹐賜名。原注﹕紹聖四年二月二十八日建議。案﹕《宋史地理誌》﹕九羊谷東至靈平砦三十里﹐西至寧安砦六十六里﹐南至三川砦五十里﹐北至臨羌砦八十里。﹞又議進築沒煙前後峽兩寨。﹝《長編》卷四百九十九﹕元符元年六月辛卯﹐進築沒煙前後兩峽寨﹐畢工﹐賜名。原注﹕紹聖四年二月二十八日初建議。案﹕《宋史地裏志》云﹕沒煙後寨﹐砦東至通峽砦十八里﹐西至正原堡四十里﹐南至石門砦三十里﹐北至蕭關一百三十里。沒煙前砦﹐東至東灣堡七里﹐西至湯羌砦一十八里﹐南至懷徳軍一十八里﹐北至勝羌砦八十里。﹞

９﹑甲申﹐制曰「文彥博色厲而荏﹐行僞而堅﹐備公師於三朝﹐更將相而四紀﹐曾靡云報﹐尙何所仇﹖﹝案﹕《太平治迹統類》此下有云﹕忘我大徳﹐肆其忿心。初迷國以懷詐﹐終朋姦而背善。以理財裕民之政﹐爲暴刻聚斂之利﹔以經武拓地之勛﹐爲寇攘艸竊之計。有臣若此﹐於義可乎﹗於戲﹗明罰正刑﹐永爲垂世之戒﹐彰善癉惡﹐上慰在天之靈。﹞可落河東節度﹑管內觀察處置等使﹑開府儀同三司﹑太原尹﹐特降太子少保﹝案﹕《十朝綱要》《太平治迹統類》作「太保」。﹞致仕﹐依前潞國公。」﹝《紀事本末》卷百二。案﹕《十朝綱要》﹐彥博洛節鉞﹑太子太保致仕在癸未。異此日。又案﹕《太平治迹統類》云﹕張茂則﹑梁維簡﹑譚扆﹑趙約內人樊氏並責降。﹞

１０﹑是月﹐陳惇夫除秦鳳路提點刑獄使。﹝《長編》卷四百九十四﹕元符元年正月丙寅﹐詔賜陳惇夫。原注﹕惇夫除秦鳳提刑在紹聖四年二月。﹞

１﹑閏二月丙戌朔﹐詔太師致仕文彥博諸子並令解官侍養﹐司馬康追奪贈官。﹝《紀事本末》卷百二。案﹕《續宋編年資治通鑑》載諸臣貶責云云﹐與《紀事本末》文同。又於文彥博降責及司馬康追奪贈官下原注云﹕史臣畱正曰「邪正不可並用﹐君子與小人共事﹐君子終必爲小人所攻﹐從古然也。元祐之末﹐劉﹑呂主調停之說﹐則臺諫﹑給捨參用小人。如來之邵﹑鄧溫伯﹑鄭康﹑陸佃﹑周秩之徒俱進﹐莘老﹑微仲君子﹐亦分其黨﹐互相非毀。則大往小來﹐羣邪並起﹐小人反覆﹐易於反掌。前日無況進侍﹕無況求見公著爲入身之計者﹐張商英也﹐今日乞毀公著碑﹐亦商英也﹔前日定謚司馬光者﹐周秩也﹐今日乞以罪加司馬光者﹐亦周秩也﹐此猶可也。而章惇﹑蔡卞﹑張商英之徒﹐旣謫貶範純仁以下三十餘人﹐又追貶司馬光﹑呂公著一十餘人﹐竄呂大防﹑劉摯﹑梁燾﹐皆已致之死地而欲盡殺元祐諸賢。旣廢孟後﹐且又欲追廢宣仁﹐章惇之罪﹐可勝誅哉﹗」﹞

２﹑上批﹕「張天悅﹝案﹕《宋史﹟本紀》作「天說」。﹞所進書﹐觀其立意狂妄﹐詆訕之言往往上及先帝﹐下及朝廷﹐可進呈取旨。」詔以張天悅送開封府﹐取勘情節﹐申尙書省。其後﹐開封府言「張天悅私有《景祐福應太一集》﹐及上書詆訕先帝﹐情不可恕。」詔特處死。﹝《紀事本末》卷百二。案﹕《長編》卷四百九十四﹕元符元年正月甲寅﹐邢恕言「胡深疏云﹐前日張天悅處死﹐是刑余無賴之人。」又言「其言上斥神宗﹐誅之固宜。」原注﹕云﹕天悅處死在四年閏二月。又卷五百九﹕元符二年夏四月辛卯﹐詔勘鞫不結案及審錄覆奏者﹐以違制論。先是﹐臣僚言右軍巡院鞫前兗州萊蕪縣尉張天錫訛言。詔特處死﹐更不結案審錄﹐仍不覆奏。原注﹕元符三年九月﹐陳瓘論章惇殺張天悅之徒以鉗眾。張天悅﹐見紹聖四年閏二月丙戌﹐或卽是張天錫﹐或別事﹐當考。又案﹕《編年備要》云﹕自是妄言者莫不誅死。﹞

３﹑丁亥﹐詔曰「韓川﹑孫升﹐爾等以顯附姦凶﹐肆爲譏訕﹐早負罪譴﹐久稽典刑。川可特責授岷州團練使副使﹐道州安置﹐升可特責授果州團練副使﹐汀州安置。」詔﹕「知福州﹑朝奉大夫葉伸特令守本官致仕。」中書舍人蹇序辰言「觀文殿學士﹑大中大夫﹑知定州韓忠彥﹐本因朝廷以其父琦勛舊﹐遂蒙先帝擢用﹐寵遇甚厚﹐官爲尙書﹐超躐夷等。元祐之初﹐遽忘大恩﹐附會姦惡﹐同爲毀訾﹐望早賜黜責。」制曰「韓忠彥進由世臣﹐擢自先帝。歷躋禁從﹐久贊事樞﹐當體前修﹐以裨初政。而乃助誣民之浮說﹐行蹙國之匪謀﹐可依官降充資政殿學士。」﹝《紀事本末》卷百二。﹞

４﹑詔﹕「上淸儲祥宮禦篆碑文蘇軾所撰﹐已令毀棄﹐宜差蔡京撰文並書。」﹝《紀事本末》卷百二。案﹕軾撰碑文在元祐六年八月丙午。蔡絳《鐵圍山叢談》卷二﹕上淸儲祥宮者﹐乃太宗出藩邸時藝祖所賜予而建也。中遭焚毀﹐神廟時召方士募人將成之﹐未就。及宣仁髙後垂簾﹐乃損其服禦而考落焉﹐因詔東坡公爲之記﹐而哲廟自爲書其額。後泰陵親政﹐元祐用事臣得罪﹐遂毀其碑。又攺命魯公攺更其辭。魯公時爲翰林學士承旨也。﹞

５﹑壬寅﹐中書舍人蹇序辰言「安燾被遇先帝﹐至爲執政﹐方文彥博﹑司馬光競爲棄地之論﹐燾實與其事﹐內結張茂則與之表悰﹐外同姦黨爲之借畱。及蔡確得罪﹐又從而出力擠之。當是時﹐舊臣相繼被斥﹐獨燾徘徊數年﹐偶緣喪母﹐方始去位。則協助光等爲多﹐非特附會阿諛而已。究其本末﹐背負舊恩﹐見利忘義﹐尢在韓忠彥上﹐此皆中外所傳聞﹐朝廷所照見。伏望聖慈更賜裁度﹐比附同罪已罰之人﹐一體參酌施行。」制曰「安燾持祿保躬﹐協謀蹙國﹐依憑姦黨﹐爲己助惡﹐誣篾勞臣﹐隨時擠陷﹐上辜寄託﹐久負譴訶﹐特落觀文殿學士﹐依前官差遣如故。」﹝《紀事本末》卷百二。案﹕燾罷知河南府在二年十一月乙未﹐可考。《東都事略安燾傳》云﹕四年﹐落職﹐知大名府。﹞

６﹑京西路轉運副使周秩除淮南路轉運副使。﹝《長編》卷四百九十﹕紹聖四年八月壬辰﹐委秩體量獄事。又卷四百九十三﹕四年十二月癸未﹐命秩察河南變事。原注﹕四年正月二十四日﹐先自浙憲除京西漕。閏二月十七日﹐攺淮南漕。﹞

７﹑河北路轉運副使邵﹤龠虒﹥除陜西路發運副使。﹝《長編》卷四百九十一﹕紹聖四年九月﹐李深上書。原注﹕云﹕邵﹤龠虒﹥閏二月十七日自河北副除陜副。﹞

８﹑吏部尙書黃履除中大夫﹑尙書右丞。﹝《長編》卷四百九十八﹕元符元年﹐蔡京言究問文及甫書事。原注﹕紹聖四年閏二月十七日﹐黃履自吏書爲右丞。案﹕「中大夫」三字﹐據宋史宰輔表增。﹞

９﹑中大夫﹑同知樞密院事曾布爲大中大夫﹑知樞密院事﹐翰林學士﹑左朝議大夫﹑知制誥林希爲中大夫﹑同知樞密院事。﹝案﹕《宋史本紀》﹐希知樞密院作壬寅日。﹞初﹐章惇之初拜相也﹐曾布在翰林﹐艸惇制詞﹐極其稱美﹐望惇用爲同省執政﹔惇忌之﹐止拜同知樞密院。於是﹐又遷知樞密院。故事﹐樞密院日得獨對。乃疑布﹐更引希同知樞密院﹐使察之。希尋爲布所誘﹐亦忤惇。布與惇益不合﹐卒傾惇﹐奪其位。﹝《紀事本末》卷百三十。案﹕《長編》卷四百八十七﹕紹聖四年五月戊辰﹐林希言「乞使臣依進士試策。」原注﹕林希以學士攺知樞密在四年閏二月。又卷四百九十﹕紹聖四年八月癸未﹐蔡京言惇與臣不同。原注﹕引陳瓘彈蔡京第四章

云「章惇初信京﹑卞﹐三人議論如出一口。自紹聖二年十月卞爲執政﹐於是京有觖望﹐而與惇睽矣。四年閏二月﹐林希爲執政﹐於是京始大怨﹐而與惇絕矣。京所云『與臣﹖』﹐殆由此。」按瓘此章日月有誤﹐故《長編》卷四百八十七於四年五月猶稱學士也。﹞

１０﹑甲辰﹐詔﹕「寧遠軍節度副使﹑惠州安置蘇軾責授瓊州別駕﹐移送昌化軍安置﹔韶州別駕﹐賀州安置範祖禹﹐移送賓州安置﹔新州別駕﹐英州安置劉安世﹐移送髙州安置。」﹝《紀事本末》卷百二。案﹕《長編》卷四百九十﹕紹聖四年八月丁酉﹐究問及甫與恕書。原注﹕云﹕閏二月十五日﹐範﹑劉再貶。是月丙戌朔﹐十五日乃庚子。《紀事》系甲辰﹐乃十九日也。與《長編》相差五日﹐必有一誤。﹞

１１﹑朱服知萊州。﹝《長編》卷五百一﹕元符元年八月辛巳﹐趙挺之言「朱服因持喪削﹐今牽復節鎭﹐理實未安。」原注﹕紹聖四年閏二月十九日知萊州。案﹕《宋史朱服傳》﹕紹聖初政﹐因表賀力詆變亂法度之故﹐召爲中書舍人。使遼﹐未返而母死。詔以其家貧﹐賜帛三百。喪除﹐拜禮部侍郎。湖州守馬城言其居喪疏幾筵而獨處他室﹐謫知萊州。﹞

１２﹑提舉汴河堤岸賈種民差同楊琰相度。﹝《長編》卷四百八十八﹕紹聖四年五月乙亥﹐種民言導洛依元丰年例。原文輯此。又《長編》卷四百八十﹕紹聖四年四月丁亥﹐賈種民往呂梁。原注﹕閏二月十九日可考。案﹕原文已佚。據《宋史河渠志》卷四云﹕四年閏二月﹐楊琰乞依元丰例﹐減放洛水入京西界大白龍坑及三十六陂﹐充水匱以助汴河行運。詔賈種民同琰相度合占頃畝﹐及所用功力以聞。﹞

１３﹑乙巳﹐承議郎李仲除提舉開修禦河。﹝《長編》卷四百九十一﹕紹聖四年九月﹐李深上書。原注﹕李仲閏二月二十一日以承議郎除提舉開修禦河﹐三月二十四日攺河北運判。﹞

１４﹑丁未﹐詔官員任本貫路差遣應酬獎並減半。﹝《長編》卷四百九十三﹕紹聖四年十一月戊寅﹐吏部言本貫差遣酬獎並減半。原注﹕閏二月二十二日已減半指揮。﹞

１５﹑戊申﹐權知洪州﹑朝請郎張商英爲江﹑淮﹑荊﹑浙等路發運副使。﹝《紀事本末》卷百三十一。﹞

１６﹑壬子﹐詔﹕「朝奉郎﹑守太府少監﹐分司南京﹐通州居住王覿攺送袁州居住﹔﹝案﹕《宋史王覿本傳》﹕紹聖初﹐以寶文閣直學士知成都府。蜀地膏腴﹐畝千金﹐無閒田以葬。覿索侵耕官田﹐表爲墓田。江水貫城中爲渠﹐歲久湮塞﹐積苦霖潦而多水滅﹐覿疏治復故﹐民徳之﹐號「王公渠」。徙河陽﹐貶太府少監﹐分司南京﹐又貶鼎州。殊與此有異。﹞故朝奉郎﹑試中書舍人孔文仲追貶梅州別駕﹐及追遺表恩例﹔鮮於﹖追諫議大夫﹑集賢殿修撰﹔故朝奉郎吳處厚追貶歙州別駕。」﹝《紀事本末》卷百二。﹞

１７﹑中書舍人蹇序辰奏﹕「劉奉世等皆緣棄地及附會姦惡﹐謗毀先朝致罪﹐行未旬日﹐最爲近例。而孔文仲﹑鄭雍﹑安燾等﹐猶未見行遣﹐比之奉世等責罰﹐其爲失當﹐不倫甚明。」制曰「鄭雍頃由附會﹐得列言官﹐乘時抵隙﹐驟至丞轄﹐助成姦慝﹐無補事功﹐可特落資政殿學士﹐依前官差遣如故。」﹝《紀事本末》卷百二。﹞

《續宋編年資治通鑑》﹕大雨雹。﹝案﹕《宋史﹟本紀》﹕癸卯﹐大雨雹。《五行志》﹕癸卯﹐京師雨雹﹐自辰至酉。﹞

１﹑三月乙卯朔。﹝《長編》卷四百八十九﹕紹聖四年六月丁酉﹐賜修復安疆寨﹐防拓蕃﹑漢官帛有差。原注﹕三月一日可考。案﹕《十朝綱要》﹕乙卯﹐築安疆寨。﹞

２﹑直龍圖閣﹑知慶州孫路加寶文閣待制。﹝《長編》卷五百五﹕元符二年正月庚戌﹐詔孫路體度邊情。原注﹕路先以紹聖二年正月十三日除陜漕﹐六月三日加直龍圖閣﹐四年三月一日加寶文閣待制。案﹕錢大昕《朔閏考》﹕是月乙卯朔。﹞

３﹑戊午﹐陸師閔兼都大都庫成都府利州陜西路茶事兼提舉陜西等路買馬公事。﹝《長編》卷四百八十九﹕紹聖四年六月乙未。原注﹕云﹕已見三月四日﹐當存一去一。案﹕今依彼文輯此﹐姑存原文。﹞

４﹑辛酉﹐西上閤門副使苗履權知蘭州兼管勾沿邊公事。﹝《長編》卷四百八十六﹕紹聖四年四月戊申載履權知蘭州。原注﹕云﹕履權知蘭州已見三月七日。案﹕此與上條皆兩書之﹐例《長編》原文﹐當兩存之。﹞履申乞造熙河浮橋﹐建金城關。﹝《長編》卷四百八十五﹕紹聖四年四月甲午﹐金城關畢功。原注﹕云﹕三月七日﹐履申乞造浮橋﹑建金城關。﹞

５﹑癸亥﹐禦集英殿﹐賜正奏名進士何昌言並諸科進士等及第﹑出身﹐釋褐六百九人。﹝案﹕《長編》卷四百八十七﹕紹聖四年五月甲寅﹐進士及第何昌言﹑方天若﹑胡安國除官。原注﹕云﹕三月十日。此癸亥爲初九日。﹞是日﹐未啟封﹐讀三人程文至第四人﹐展讀數百字﹐曾布與蔡卞俱云「文字顯不如第三人﹐恐不須讀。」啟封﹐乃章惇之子持也。至第五人﹐上宣諭曰「對策言先朝法度當損益﹐可降。」布曰「事有適於事變﹐近於人情﹐固當損益﹐恐無可降之理﹐使先帝在位至今﹐聞有可增損﹐亦當隨宜損益。」翰林學士承旨蔡京進曰「先帝則當損益﹐陛下方紹述先志﹐不當損益。」布曰「恐無此理。」上顧卞曰「如何﹖」卞曰「不知欲何如損益﹖」京曰「第言事當損益者﹐不可不損益。」布曰「如此乃是。」卞亦默然。上曰「更不須降。」然卒降爲第七人。及啟封﹐則李元膺﹐乃察之子也。後五日﹐布同林希言「前侍集英殿放進士﹐因言及損益先朝法度事﹐未敢極陳。時變有所不同﹐人情有所不便﹐豈可不得增損﹗如此﹐則是膠柱而鼓瑟也。況卽今行保甲﹐如先朝團教事﹐皆未可行。三省行八路差官法度﹐累經修攺﹐終未如舊法。凡此之類﹐豈非損益﹗乃所以守先帝之法。」上曰「第不失大意可矣。」布曰「徳音如此﹐臣復何言﹗然今日在朝之人﹐設此羅网以爲中傷羅織之術﹐凡有人言及朝廷政事所未安﹐卽便以爲非毀朝廷﹐黨助元祐﹐因此斥逐者不一。蓋正直自守之士﹐無他罪惡﹐加以此名﹐則無由自辧。然以臣所見言之﹐君子小人﹐皆不當有此心﹐小人惟利是視﹐所以媚附朝廷者﹐只是經營官職求利而已。卻於今日﹐自投元祐黨中﹐以取禍患﹐亦無此理。臣故云『君子小人﹐皆不當有此心』。陛下於人情事理無不洞達﹐願更加審察。」林希進曰「法度無不損益之理。如編敕﹐熙寧中修成﹐元丰中又修﹐今復重修。若不可損益﹐卽第當檢熙寧﹑元丰敕遵行﹐何用更修﹖其他法令﹐亦皆類此。今日之論﹐誠中傷羅織之端爾。」上頗欣納。布又言「第二人方天若程文中﹐言元祐大臣當一切誅殺﹐又言子弟當禁錮之﹐資產當籍沒之。古今政事中﹐殊無義理﹐此姦人附會之言﹐不足取。」上曰「只是敢言。」布曰「此有所憑恃﹐非敢言也。天若乃蔡京門客。」上曰「不知。」布曰「前放榜一日﹐章惇問臣曾聞宣諭否﹐布曰﹕『不聞。』惇曰﹕『有一舉人論元祐當誅﹐上甚稱之。』旣而林希爲臣言此必天若。及放榜﹐惇亦對蔡卞言惇知此必是天若卷子。臣曰﹕『恐是。』惇曰﹕『何恐之有﹖決知是天若也』。」上驚曰「惇何以知﹖」布曰「非天若不敢爾﹐惇所以知之﹐況京乎﹖」林希曰「天若在京家安下。」布曰「惇每言人臣不可欺罔﹐此誠至論。陛下深居九重﹐若容人臣欺罔﹐何所不至﹐如天若欺罔﹐孰大於此﹖」上頷之。天若﹐興化人也。﹝《紀事本末》卷一百。﹞

６﹑庚午﹐河東安撫使孫覽除樞密直學士。﹝《長編》卷四百八十九﹕元符元年五月丙子﹐覽降寶文閣待制。原注﹕覽進密直在紹聖四年三月十六日。﹞

７﹑丙子﹐呂惠卿築克胡山新寨。﹝案﹕《十朝綱要》作「刻胡」。畢功﹐賜名平羌寨。《長編》卷四百八十五﹕紹聖四年四月己未﹐惠卿遷光祿大夫。原注﹕呂惠卿築平羌寨畢功在三月二十二日。又四月庚子﹐呂惠卿言李沂西界討蕩功。原注﹕平羌寨賜名已見三月二十二日。又卷四百八十七﹕紹聖四年五月己未﹐惠卿遷官。原注﹕呂惠卿築平羌寨畢功在三月二十二日。又卷四百九十二﹕紹聖四年十月丙戌﹐密院言惠卿進築賞厚。原注﹕平羌寨賜名在三月二十二日。案﹕《宋史本紀》﹕壬戌﹐進築克胡山新寨。丙子﹐克胡山新砦成﹐賜名平羌寨。﹞

８﹑戊寅﹐提舉開修禦河李仲攺河北路發運判官。﹝《長編》卷四百九十一﹕紹聖四年九月﹐李深上書。原注﹕李仲閏二月二十一日以承議郎除提舉禦河﹐三月二十四日攺河北運判。﹞

９﹑辛巳﹐﹝《長編》卷四百八十六﹕紹聖四年四月甲辰﹐呂惠卿言浮圖寨畢功。原注﹕三月二十七。又卷四百九十二﹕紹聖四年十月丙戌﹐密院言惠卿相度米脂﹑細浮圖等進築。原注﹕三月二十七日可考。案﹕《宋史﹟本紀》﹕辛巳﹐西上閤門使折克行破夏人於長波川﹐斬首二千級﹐獲牛馬倍。﹞

１０﹑壬午﹐中書舍人﹑同修國史蹇序辰言「朝廷前日追正司馬光等姦惡﹐明其罪罰﹐以告中外﹐惟變亂典刑﹐攺廢法度﹐讟毀宗廟﹐睥睨兩宮﹐交通近習﹐分布死黨﹐考言觀事﹐實狀具明。而包藏禍心﹐蹤迹詭祕﹐相去八年之間﹐已有不可備究者。至其章疏文字﹐行遣案牘﹐又散在有司﹐莫能會見。若不乘時取索編類﹐必恐歲久淪失﹐或邪黨交搆﹐有藏匿棄毀之獘。欲望聖慈特賜指揮選官﹐將貶責姦臣所言所行事狀﹐並取會編類﹐人爲一本﹐分置三省﹑樞密院﹐以示天下後世之大戒。」從之﹐仍差給事徐鐸及序辰。﹝《紀事本末》卷百二。案﹕《長編》卷四百九十七﹕元符元年四月壬午﹐序辰言候編類畢進入備覽。原注﹕序辰初乞編類在紹聖四年三月二十五日。今《紀事》系三月壬午﹐乃二十八日也。編類成冊計一百四十三冊﹐詔令錄本進入﹐見《長編》卷四百八十五﹐紹聖四年四月丁酉日。邵經邦《宏簡錄》云﹕蹇序辰編類光等事狀及臣僚章疏﹐人爲一帙﹐凡四十三帙來上﹐縉紳由是無得脫禍者。陳桱《通鑑續編》云﹕章惇遣呂升卿﹑董必察訪嶺南﹐將盡殺流人﹐帝曰「朕遵祖宗遺志﹐未嘗殺戮大臣﹐其釋不治。」章惇志不快。於是中書舍人蹇序辰上疏云云。章惇﹑蔡卞請帝命序辰及直學士院徐鐸編類事﹐爲光等攺廢法度悉不遺﹐凡四十三帙。薛昂﹑林自又乞毀《資治通鑑》。﹞

《續宋編年資治通鑑》﹕幸金明池﹐殿中侍禦史陳次升上疏略曰﹕伏聞金明池新造龍船﹐費用萬貫﹐肆爲侈靡﹐窮極工巧﹐必非陛下意也。陛下躬不世之資﹐襲祖宗之慶﹐勤儉過於夏禹﹐天下之所共仰。有司不能宣明徳意﹐所造不乘之舟﹐其費如此﹐而遊幸之日﹐天乃大風﹐豈非愛祐陛下而使覺悟﹐有司之過乎﹗案﹕《十朝綱要》﹕閏二月甲戌﹐幸金明池。然閏二月丙戌朔﹐無甲戌日。以三月乙卯朔推之﹐乃三月二十日也。《綱要》誤。《編年備要》云﹕幸金明池﹐風甚﹐浪如山。新作龍舟艤於水心殿東﹐不復登﹐水嬉等船皆罷。又云﹕先是﹐以修龍舟了畢﹐特支度牒十五道賜楊琰。禦史蔡蹈言「楊琰者﹐本木工﹐止緣技巧馴致使名。祿養丰厚﹐時有加賜﹐近代以來﹐以工巧被寵遇者﹐未有如琰比也。龍舟之役﹐其費不貲﹐朝廷不責其過侈而反以度牒賜之﹐甚亡謂也。若謂其功可賞﹐不過有功之事何足多﹖尙今賞之過厚﹐無不議論。凡賞罰所以存勸沮也﹐今以一龍舟而命賞過厚﹐不知勸何在耶﹖若謂其勞可賞﹐則邊陲用命﹐國爾忘家之人不知何以爲賜﹖臣竊見諸路每月興修於乞度牒﹐詰問勘當﹐十不得五﹐其重惜如此而獨於賞琰﹐不以爲意何邪﹖」《讜論集》載次升》二疏《上哲宗幸金明池乞不乘船疏云「臣伏聞有旨﹐今月二十日幸金明池者。臣竊觀《孟子》之言曰﹕『吾王不遊﹐吾何以休﹖吾王不豫﹐吾何以助﹖一遊一豫﹐爲諸侯度。』則知天子遊幸﹐與民同樂﹐乃天下無事之事也。今聞聖駕幸金明池﹐有旨不過禦橋﹐是以主器至重﹐社稷所系﹐其出入起居﹐兢愼如此﹐實天下之福也。臣竊聞輿議﹐所造龍船﹐窮極工巧﹐華麗尢甚。陛下必須乘禦﹐以臣愚見﹐乘船危﹐乘橋安﹐陛下尙不乘橋豈肯乘船耶﹖𨿽然如此﹐陛下若不乘船﹐臣先事而言亦無所害﹐萬一有之﹐可爲未然之戒。臣安可以緘默﹖《傳》有之曰﹕『千金之子不垂堂﹐百金之子不倚衡﹐聖主不乘危﹐不徼幸。』又曰﹕『乘船危﹐聖主不乘危。』伏願陛下念之裁。取進止。」其一疏爲《上哲宗論龍船費》﹐卽《續宋編年通鑑》所載者﹐《集》中已缺全疏。又案﹕次升《行實》謂上疏爲二年﹐今在三年﹐必有一誤。蔡絳《鐵圍山叢談》云﹕金明池始太宗﹐以存武備﹐且爲國朝一盛觀也。其龍舟甚大﹐上級一殿曰「時乘」。旣歲久﹐紹聖末﹐詔名匠楊琰者新作焉。久之﹐落成﹐華大於舊矣﹐獨鐵費八十萬斤﹐他物略稱﹐是蓋樓閣殿旣髙﹐巨艦得重物﹐乃始可運。

仁和張大昌輯注

卷十五

哲宗

△元符三年﹝庚辰﹐一一○○﹞

１﹑二月﹝案﹕錢大昕《四史朔閏考》﹕元符三年歲在庚辰﹐二月戊戌朔。辛丑﹐進隆贊位轄正上。《續長編》卷五百十九注。案﹕注云﹕三年二月四日。據《朔閏考》﹐是月戊戌朔﹐則四日辛丑。﹞

２﹑先是﹐三省奏請故皇太妃塋域合加崇奉及將來奉冊典禮﹐令禮官檢詳典故聞奏。戊申﹐同進呈。﹝《續長編》卷五百二十並注合輯。﹞

３﹑己酉﹐布同呈王恩躐遷在崇極及張粲之上。《續長編》卷四百八十四注及卷四百九十四注。﹝案﹕此係紹聖三﹑四年間事﹐至是曾布與臣僚同言及此。李氏於紹聖四年注引其語以爲證。五年注又云三年二月己酉可考。是李氏原書於此年載曾布言也﹐今全文已佚﹐不能詳錄。二月戊戌朔﹐己酉十二日也。卷四百八十四注云元符三年二月十一日布同呈。此語「一」當作「二」。﹞

４﹑庚戌。﹝案﹕《續長編》卷五百二十載向太后三叔父未曾霑恩語。注云﹕三叔父推恩在二月十三日庚戌﹐今原文已佚。考《宋史﹟本紀》﹐二月庚戌﹐向宗回﹑宗良遷節度使﹐太后弟侄未任者俱授以官。不書其三叔父推恩。惟《向敏中傳》云﹕以后族贈敏中燕王﹑傳亮周王﹑經吳王。敏中余孫繹﹑絳並官太子中書。敏中爲太后之曾祖﹐經其父﹐繹﹑絳二人其叔父也。﹞

５﹑戊午﹐詔以通議大夫﹑新除吏部尙書韓忠彥爲門下侍郎。﹝《紀事本末》卷百二十。案﹕《宋史徽宗紀》﹕庚申﹐韓忠彥爲門下侍郎。資政殿大學士玆在戊午日。蓋戊午下詔﹐至庚申乃行也﹐故庚申詔有「宜速書詔行下」之語。﹞

６﹑庚申﹐給事中劉拯言「韓忠彥乃駙馬都尉嘉彥之兄﹐元祐中嘗除尙書左丞﹐以指人言﹐遂移樞府。﹝案﹕除尙書左丞在四年六月丙午﹐同知樞密院事在五年三月壬申。「指」字疑或是「招」字。﹞且元祐中祖宗故事﹐廢而不卹者多矣﹐獨於此不敢不攺有以也。今乃除門下侍郎。𨿽忠彥非其他外戚比﹐然不能使他日不援以爲例﹐臣恐政府將爲惇愛外戚之地有日矣。」﹝《紀事本末》卷百二十。案﹕陳均《九朝編年備要》卷二十五載劉拯言下詔曰﹕韓琦定策元勛﹐忠彥純厚﹐舊徳不可以嘉彥故廢﹐宜速書詔行下。忠彥見上﹐陳四事以裨政。其一廣仁恩﹐曰「本朝自祖宗以仁徳固結人心﹐四方如泰山之安。近年執政﹐務於功利﹐以苛察相髙﹐政太急﹐刑太峻﹐豈社稷之福哉﹖願陛下以仁安天下之心。」其二挌言路﹐曰「諫官﹑禦史﹐人主之耳目﹐願陛下來忠直厚重之士﹐親加識擢﹔若敢言有補﹐則行其言﹐用其人。」其三去疑似﹐曰「法無新舊﹐便民則爲利﹔人無彼此﹐當材則可用。自紹聖以來﹐凡曰元祐之人﹐大則投竄﹐小則退斥﹐願陛下惟是之從﹐惟材之用。」其四重用兵﹐曰「先帝於陜西﹑河東進築城砦數十﹐得地𨿽廣而不可耕﹐皆永興等路餉之﹐虛內實外﹐民力大困。願陛下考用兵以來費幾千萬而所建之地收以爲用者其數幾何﹖而邊民父子﹐肝腦塗地﹐與官軍物故者其數又幾何﹖則進築利害﹐皎然見矣。謂宜卽罷﹐以惠邊民。」《東都事略韓琦傳》云﹕徽宗用忠彥言﹐數下詔蠲天下逋責﹐盡還流人而甄敍之。有爲禦史﹑諫官忠直敢言若知名之士﹐卒見收用。﹞

７﹑吳安持等牽復。﹝《續長編》卷五百十七注。案﹕元符二年冬十月甲子﹐尙書省送到工部狀準都省批檢詳道河東流一案文字﹐郭知章﹑吳安持﹑魯君貺﹑王森﹑梁鑄﹑鄭佑﹑李仲﹑李偉﹑兪瑾﹑文及甫﹑呂希純﹑王令圖﹑王宗望﹑黃思﹑竇訥等降奪有差﹐至此安持等牽復。﹞

８﹑辛酉﹐曾布白上﹕「劉拯駁韓忠彥告何敢爾英廟除王疇樞密副使﹐錢公輔繳詞頭﹐貶團練副使﹐拯何可容﹖」上曰「不識拯﹐亦不知其爲何人﹗」布曰「蔡卞門下士。臣嘗論範純粹罷帥﹐無罪不可不與鄧州﹐卞力爭。旣而卽日拯有文字﹐言大臣陰與爲地。大行怒﹐數語卞﹐云拯何以知﹐令分析。眾救之﹐遂已。」上曰「亦不知是卞門下人﹐然拯但云忠彥戚裏﹐未敢行下。尋批出便行﹐奏云謹已依旨行下訖。」布曰「此尢不可﹐乃是嘗試陛下之意爾﹔若可論﹐當力爭﹐豈可便行如此﹗乃是姦險﹐尢可黜。」﹝《紀事本末》卷百二十。案﹕徽宗聽布言﹐遂出拯知濠州。事見四月戊戌。﹞

９﹑上嘗諭布云「禁中修造﹐華飾太過﹐墻宇梁柱﹐塗金翠毛﹐一如首飾。又作玉虛﹐華麗尢甚。」又云「仁宗作一寶座﹐議以爲華麗﹐遂置之相國寺﹐今非其比。外人何以知鄒浩亦嘗論列﹖」布云「禁中地窄﹐玉虛誠不須作﹐其他亦多不知。但布曾從駕至北郊﹐宣入賜茶﹐次日大行諭云﹕『昨日盡見北郊宮殿﹐只是采繪些﹐比他處精好﹐外面人言使了多少金也。』」上云「然賜茶處是後殿﹐案﹕卷四百九十四作上云﹕不然﹐賜茶處是寢殿。前殿後有流杯曲水及亭榭﹐無非金翠﹐亦與首飾一般。鄒浩敢言﹐無所不論﹐須召還。」布再三稱賀。﹝《續長編》卷四百九十四注及卷五百三注。﹞

１０﹑鄒浩復官。﹝《續長編》卷五百十五注。﹞

１１﹑蔣球﹑蔣之奇等牽復。﹝《續長編》卷五百十八注。案﹕《宋編年通鑑》云﹕復鄒浩等官﹐同時坐累者王回等二十六人悉牽復有差。案﹕同時受累之人﹐元符二年十一月乙亥可考。《續長編》原注言﹕鄒浩復官及蔣球﹑蔣之奇等牽復﹐並云二月二十四日。是在是月辛酉也。九朝編年備要云﹕先是﹐曾布言「登極大赦﹐非常赦之比﹐竄謫之人﹐延頸以望生還﹐方春﹑夏瘴癘之時﹐早得遷徙﹐爲賜實大。兼臣嘗蒙聖諭﹐謂鄒浩豈可置之死地﹖如浩萬一不得生還﹐於先朝亦非美事。」上曰「浩擊惇甚力﹐章疏且存﹐惇必未肯便與移敍。」布曰「不若批付三省﹐不必指名﹐但以大赦因牽復移敍之人速具姓名取旨﹐則必不敢緩也。」上欣納之。於是詔浩復官﹐監袁州酒稅﹔回監泉州商稅﹔余或復官﹐或除落訩替﹐或與官除差遣。﹞

１２﹑壬戌﹐逐郝隨﹑劉友端。﹝《續長編捲》五百二十注﹕案﹕《宋編年通鑑》云﹕﹤廠午﹥內侍郝隨﹑劉友端。布因問故﹐上曰「彼自乞宮觀﹐因言禁中修造﹐華侈太過﹐無非金翠﹐皆隨﹑友端所創也。」《九朝編年備要》云﹕上曾諭曾布曰「禁中修造﹐華侈太過﹐墻宇梁柱﹐塗金翠毛﹐一如首飾﹐又作玉虛﹐華侈尢甚。」未幾﹐逐隨與友端。布因問故﹐曰「彼自乞宮觀﹐因言營造過當。」又詔太常少卿孫傑同內侍李愨驅磨隨﹑友端等所領後苑造禦前生活所﹑翰林書藝局造禦前生活所﹑修萬壽觀本命等殿所﹐收支官物﹐仍令愨先詣逐處封鎖。蓋此三所前後所費尢大也。﹞

１３﹑詔陜西轉運副使兼制置解鹽使馬城提舉措置催促陜西﹑河東木筏﹐薛嗣昌提舉開修解州鹽池。﹝《紀事本末》卷百三十七。原注﹕策修廢﹐據史例當具載﹐而《實錄》闕之﹐今追書。案﹕《文獻通考》卷十六云﹕初﹐解﹑梁之東有大鹽澤﹐綿亙百餘里﹐歲得億計。自元符元年﹐霖潦池壞﹐至是修復。四年池成﹐凡開二千四百餘畦﹐百官皆賀。沈括《筆談》云﹕解州鹽澤﹐方百二十里﹐久雨﹐四山之水悉注其中未嘗溢。大旱未嘗涸。滷色正赤﹐在版泉之下﹐俚俗謂之「蚩尢血」。惟中間有一泉﹐乃是甘泉﹐得此水﹐然後可以聚人。其北有堯梢水﹐一謂之「巫咸河」。大滷之水不得甘泉和﹐又不能成鹽。惟巫咸水入﹐則鹽不復結﹐故人謂之「無蒻河」﹐爲鹽澤之患﹐築大堤以防之。蓋巫咸乃濁水﹐入滷中則淤殿﹐滷脈遂不成﹐非有他異也。﹞

１４﹑丙寅﹐三省﹑樞密院同奉聖旨﹕髙遵惠在元祐中言事切直﹐特贈樞密直學士﹐賜銀五百兩。﹝《續長編》卷五百十九注。案﹕原注載敕文甚詳﹐云據告詞稱先帝﹐卽不在哲宗時也﹐當考年月。又云贈樞密直學士在元符三年二月丙寅。﹞

《續宋編年資治通鑑》云﹕二月﹐立夫人王氏爲皇后。案﹕《東都事略本紀》﹕二月丁未。

又﹕云﹕範純仁等並收敍。純仁﹑劉奉世﹑呂希純﹑王覿﹑吳安詩﹑韓川﹑唐義問﹐並分司鄧﹑光﹑唐﹑和﹑澧﹑隨﹑安州居住﹔呂希哲﹑希績﹑呂陶﹑鄭祐﹐並宮觀﹐任便居住﹔蘇軾﹑蘇轍﹑劉安世﹑秦觀﹑程頤移廉﹑囗﹑衡﹑英﹑峽等州﹔王古﹑楊畏﹑王欽臣﹑範純禮﹑純粹﹐和﹑潤﹑襄﹑兗﹑亳﹑信等州﹔晁補之﹑張耒﹐河中府﹑黃州通判﹔劉唐老﹐武勝判官﹔鄒浩﹑黃隱﹑黃庭堅﹑賈易﹑王回﹐並與監當差遣。案﹕宋彭百川《皇朝治迹統類元祐黨事始末》下﹕和﹑潤﹑襄﹑兗﹑亳﹑信作知潤﹑襄﹑兗﹑亳﹑相。又云張耒通判黃州﹐晁補之簽書武寧軍判官屬公事﹐黃隱監江州酒稅﹐黃庭堅鄂州監稅﹐賈易監舒州茶鹽酒。與此文多不同。

又﹕云﹕尋詔劉摯﹑梁燾許歸葬﹐摯﹑燾﹑王珪﹑呂大防﹑範祖禹﹑王巖叟﹑劉安世﹑朱光庭諸子並許敍復。

１﹑三月﹝案﹕《宋史﹟本紀》﹕是月戊辰朔。辛未﹐給事中範鏜爲龍圖閣待制﹑知瀛州。初﹐議進呈鏜除目﹐章惇謂布曰「蹇序辰亦可用。」布曰「何謂﹖」惇曰「眾人皆動﹐獨序辰未動。」布曰「未動何妨﹐揚州自不虧序辰。鏜乃昔曾議帥﹐若不面議定﹐必上前紛紜。」惇曰「善。」及進呈﹐上曰「鏜亦知邊事。」眾唯唯而已。《紀事本末》卷百二十。﹞

２﹑甲戌﹐承議郎﹑權發遣衛州陳瓘爲左正言。﹝《紀事本末》卷百十九。案﹕《宋編年通鑑》云﹕三月﹐以龔夬爲殿中侍禦史﹐陳瓘﹑鄒浩左﹑右正言。布因言於上曰「言路得人﹐但章惇﹑蔡卞不樂爾。」《紀事本末》專錄陳瓘貶逐事﹐刪節不全﹐當據此補。《東都事略》及《宋史陳瓘傳》並云瓘爲右正言「右」字誤﹐當據此正。「甲戌」﹐彭氏《治迹統類》作「甲午」﹐似誤。《宋史張庭堅傳》云﹕庭堅坐折簡別鄒浩免。徽宗召對﹐除著作佐郎﹐擢右正言。在職逾月﹐數上封事﹐其大要言「世之論孝﹐必曰紹復神考。夫前後異宜﹐法亦隨變﹐而必纖悉必復﹐則法將敝於一偏﹐久則必有不便於民而招怨者﹐如此而謂之孝﹐可乎﹖司馬光因時變革﹐以便百姓﹐人心所歸﹐不爲無補於國家﹔陳瓘執議論諍﹐將以去小人﹐士論所推﹐不爲無益於宮禁。乞盡復光贈典以悅人心﹐召還瓘言職以慰士論。」至是瓘爲左正言﹐鄒浩爲右正言。庭堅以薦蘇軾﹑蘇轍可用﹐忤旨﹐徙爲郎。時與陳瓘同復官者﹐英州安置孔文仲﹐編管昭州汪衍﹐編管封州余爽﹐編管金州王鞏﹐峽州居住張保源。見《治迹統類》。又《宋史龔夬傳》云﹕夬拜殿中侍禦史。始上殿﹐卽抗疏請辧忠邪﹐曰「好惡未明﹐則人迷所向﹔忠邪未判﹐則眾必疑。今聖政日新。姦黨旣破﹐必當蚤夜熟計﹐廣爲身謀。或遽革面以求自文﹐或申邪說以拒正論﹐或詭稱禍福以動朝廷﹐或託言祖宗以脇人主。巧事貴戚﹐陰結左右﹐變亂是非﹐姦計百出﹐幸其旣敗復用﹐已去復畱。君子直道而行﹐則必墮其術中。故宜洞察忠邪﹐行之以決﹐太平之治﹐不難致也。又案﹕《續長編》卷三百八十七注云﹕司馬溫公之喪﹐王鞏上章論程正叔之非。建中靖國間﹐鞏初牽復﹐得通判西京﹐將行﹐樂陽公以正叔屬之﹐使無念舊怨。鞏答簡云「我輩大地眾生﹐猶如一子﹐況先生者乎﹗」據《治迹統類》﹐王鞏初牽復在是年三月﹐則《續長編》注所云建中靖國間者﹐蓋據通判西京言也。今無月日可考﹐不能輯入﹐姑附於此。﹞

３﹑甲申﹐中書舍人張商英爲龍圖閣待制﹑河北路轉運使兼提舉河事。先是﹐曾布論劉拯當逐﹐上曰「商英與拯皆不可畱。已降商英論文及甫文字付三省﹐渠乞畱中﹐卻揭去後降出。」布曰「商英論及甫﹐事似有可取﹐法不許。乞畱中乃可﹐罪似不當揭去﹐三省恐未諭聖意。臣每聞徳音﹐似每事不欲從中出﹐聖意固不欲大臣失職﹐乃深中義理﹔然中外之人亦不可不使知聖意所蔊。古人有云『示之以好惡而民知禁』﹐又云『主道利宣不利周』。若是非已明﹐出自聖斷﹐亦無所不可。」上曰「商英無一日不在章惇處。」布唯唯而退。後旬日﹐商英乃有是命﹐蓋韓忠彥等奉行上旨也。﹝《紀事本末》卷百二十﹐又百三十一。原注﹕商英本傳云﹕時大河決﹐除水官非其人﹐商英繳詞頭﹐且言「築堤塞河﹐是塞兒口而止其啼也。」宰相因奏﹕「觀商英言﹐必能治河﹐宜委之。」遂除龍制﹑河北漕。按商英自中書舍人出﹐曾布《日錄》載其事﹐端坐章惇黨也。本傳飾說﹐今不取。案﹕《宋史本傳》亦不錄商英繳詞頭事﹐云商英除中書舍人﹐謝表歷詆元祐諸賢﹐眾益畏其口。徽宗出爲河北都轉使﹐降知隨州。﹞

４﹑乙酉﹐翰林學士承旨蔡京以端明殿學士兼龍圖閣學士﹑知太原府。郭知章先除河東帥﹐韓忠彥私與曾布謀﹐欲畱知章﹐使京代之。黃履亦謂當然﹐於是同進呈。河東久闕帥﹐乞趣知章陛辭之任﹐忠彥遂言「知章初任帥﹐豈可付以河東﹖河東須事體重﹐曾作帥知邊事者乃可往。」布曰「非不知此﹐但無人可差﹐故且以知章充選。」蔡卞曰「自來須用曾經河北作帥人。」布曰「舊例﹐須用故相及前兩府。今近上從官如吳居厚﹑安惇皆不作帥﹐蔣之奇新自邊上召還。」忠彥曰「如此只有蔡京。」上曰「如何﹖」布曰「若令京去﹐須優與職名。」章惇曰「承旨自當除端明殿。」布曰「兼兩學士不妨。」蔡卞曰「之奇曾經邊帥﹐莫亦可去﹖」許將曰「朝廷闕人﹐莫且教知章去。」上曰「且教去。」將又曰「且教知章去。」布曰「不知聖旨是且教知章去﹐是教京去」惇上曰「蔡京。」布曰「如此﹐則批聖旨。」蔡京除端明殿學士兼龍圖閣學士﹑知太原府遂定。蔡卞曰「兄不敢辭行﹐然論事累與時宰違戾﹐人但云爲宰相所逐。」上不答。

翌日﹐布再對﹐上諭布曰「蔡京﹑張商英﹑範鏜皆已去﹐只有安惇﹑劉拯﹑王祖道未去。」布曰「言者稍舉職﹐則此輩亦何可安也﹗」﹝《紀事本末》卷百二十﹐又百三十一。﹞

５﹑先是﹐中書舍人曾肇入對﹐言「以舜繼堯﹐所守一道﹐然猶明四目﹐達四聰。及禹繼舜﹐亦拜昌言。在漢﹐宣帝始親政事﹐詔臣民上書﹐去其副封﹐以防壅蔽。唐太宗初卽位﹐孫伏伽以小事諫﹐太宗厚賜勉之﹐以誘言者﹐至於本朝﹐可謂平治﹐而祖宗以來﹐數詔百官﹐使以次對。神宗舉而行之﹐於熙寧之初﹐以興起事功爲後世法。臣願陛下遠觀舜﹑禹﹑漢﹑唐之所行﹐近迹神考之故事﹐修轉對之制﹐下不諱之令﹐明詔百官﹐下及民庶﹐使得直言時政﹐無有所隱﹐然後陛下擇其善者而從之。且報之以賞﹐大則加之爵秩﹐小則賜之金帛﹐其言不足采﹑若狂誑牴牾者﹐一切置之﹐不以爲罪﹐庶以鼓動天下敢言之气﹐紓發郁抑堙塞之情。當今先務無易此者﹐惟陛下急行之。」是日﹐詔送三省。﹝《紀事本末》卷百二十三。案﹕《紀事本末》以此曾肇言及下辛卯詔﹐並系於元符二年三月。以日食正陽月詔求直言之事覈之﹐當在玆年三月。《宋史》《東都事略》並可考。辛卯﹐詔曰﹕案﹕《宋史》詔求直言亦系三年三月辛卯。《東都事略本紀》在庚寅﹐前此一日。﹞「朕以眇身﹐始承天案﹕一作「大」﹐誤﹐今據《宋文鑑》攺。序﹐任大責重﹐罔知攸濟。永惟四海之遠﹐萬幾之煩﹐豈予一人所能徧察﹗必賴百辟卿士﹐下及庶民﹐敷奏以言﹐輔余不逮。矧太史前告﹐天將動威﹐日有食之﹐期在正陽之月﹐﹝案﹕「陽之」二字原脫﹐據《東都事略本紀》補。﹞變異甚鉅﹐殆不虛生。夙夜以思﹐未燭厥理﹐將以彌綸初政﹐消弭天滅﹐自非藥石之規﹐孰開朕聽﹖況今周行之內﹐人有所懷﹔芻蕘之中﹐言亦可采。凡朕躬之闕失﹐若左右之忠邪﹐政令之否臧﹐風俗之美惡﹐朝廷之徳澤有不下究﹐閭閻之疾苦有不上聞﹐咸聽直言﹐毋有忌諱。朕方開讜正之路﹐消壅蔽之風﹐其於鯁論嘉謀﹐惟恐不聞﹔聞﹝案﹕各本脫下「聞」字﹐今據《宋文鑑》增。﹞而行之﹐惟恐不及。其言可用﹐朕則有賞﹔言而失中﹐朕不加罪。朕言惟信﹐非事空文﹐尙悉乃心﹐毋悼後害。應中外臣僚﹐以至民庶﹐各許實封言事﹐在京於合屬處投進﹐在外於所在州軍附遞以聞。布告邇遐﹐咸知朕意。」中書舍人曾肇》之詞也。﹝《紀事本末》卷百二十三。案﹕《東都事略《曾致堯傳》亦謂此詔曾肇所艸。詔下﹐投匭者如織﹐章惇惡之﹐欲因事去肇。徽宗不許。時應詔上書者姓名﹐崇寧元年九月中書省所開具臣僚章疏可考。《宋編年通鑑》云﹕求直言﹐奉議郎鍾世美應詔上言「乞復熙寧﹑紹聖故事﹐以爲神考道過百王﹐庶事具舉﹐沒猶未久﹐而匹夫之臣﹐相與誣毀﹐傳播當年﹐曾不及中材庸主。哲宗振起斯文﹐六七年間﹐天下大治﹐復見熙丰之盛。不折尺閧而西羌納土﹐不勤師旅而盡復故疆。若謂神考不當創法﹐先帝不當追述﹐則何以著巍巍赫赫之功﹖若謂元祐攺更而當﹐則何以致官府廢墜﹐財用匱乏﹐京師累月冰霜﹐河朔連年滅荒﹐西賊長驅寇邊﹐如入無人之境﹖臣嘗至西塞﹐備見元祐削弱之患﹐眞可痛傷而太息也。」案﹕崇寧元年九月己未﹐蔡京等編定臣僚章疏﹐以鍾世美爲正上﹐範柔中爲邪上﹐尢甚。玆錄鍾疏﹐不錄範疏﹐可怪。範疏今不可得見﹐惟《九朝編年備要》有奉議郎範柔中上書﹐言多詆紹聖並及熙寧之政﹐云數語而已。時筠州推官崔鷃亦應詔上書曰「臣聞諫爭之道不激切不足以起人主意﹐激切則近訕謗。夫爲人臣而有訕謗之名﹐此讒邪之論所以易乘﹐而世主所以不悟﹐天下所以捲舌吞聲而以言爲戒也。臣嘗讀史﹐見漢劉陶﹑曹鸞﹐唐李少良之事﹐未嘗不掩卷興嗟﹐矯然有山林不反之意。比聞國家以日食之異﹐詢求直言。伏讀詔書﹐至所謂『言之失中﹐朕不加罪』。蓋陛下披至情廓聖度以來﹐天下之言如此﹐而私祕所聞﹐不敢一吐﹐是臣子負陛下也。方今政令煩苛﹐民不堪擾﹐風俗險薄﹐法不能勝﹐未暇一二陳之﹐而特以判左右之忠邪爲本。臣至於艸萊﹐不識朝廷之士﹐特怪左右之人有指元祐之臣爲姦黨者﹐必邪人也。使漢之黨錮﹐唐之牛李之禍將復見於今日﹐甚可駭也。夫毀譽者﹐朝廷之公議。故責授朱崖軍司戶司馬光﹐左右以爲姦而天下皆曰忠。今宰相章惇﹐左右以爲忠而天下皆曰姦﹐此何理也﹖臣請略言姦人之迹﹕夫乘時抵巇以盜富貴﹐探微揣端以固權寵﹐謂之姦可也﹔苞苴滿門﹐私謁踵路﹐陰交不逞﹐密結禁廷﹐謂之姦可也﹔以奇技淫巧蕩上心﹐以娼優女色敗君徳﹐獨操賞刑﹐自招恩怨﹐謂之姦可也﹔蔽遮主聽﹐排斥正人﹐微言者坐以刺譏﹐直諫者陷以指斥﹐以杜天下之言﹐掩壅蔽之罪﹐謂之姦可也。凡此數者﹐光有之乎﹐惇有之乎﹖夫有其實者名隨之﹐無其實而有其名﹐其誰肯信之﹗《傳》曰﹕謂狐爲貍﹐非特不知狐﹐又不知貍。是故以佞爲忠﹐必以忠爲佞﹐於是乎有繆賞濫罰。賞謬罰濫﹐佞幸徜徉如此﹐而國不亂未之有也﹗光忠信直諒﹐聞於華夷﹐𨿽古名臣﹐未能遠過﹐而謂之姦﹐是欺天下也。至如惇﹐狙詐凶險﹐天下士大夫呼曰『惇賊』。貴極宰相﹐人所具瞻﹐以名呼之﹐又指爲賊﹐豈非以其辜負主恩﹐玩竊國柄﹐忠臣痛憤﹐義士不服﹐故惇而名之﹐指其實而號之以賊邪﹗京師語曰﹕『大惇﹑小惇﹐殃及子孫』。謂惇與禦史中丞安惇也。小人譬之蝮蠍﹐其惇忍害人根乎天性﹐隨遇必發。天下無事﹐不過賊害忠良﹐破碎善類﹔至緩急危疑之際﹐必有反覆賣國之心﹐跋扈不臣之變。比年以來﹐諫官不論得失﹐禦史不劾姦邪﹐門下不駁詔令﹐共持暗默﹐以爲得計。昔李林甫竊相位十有九年﹐海內怨痛﹐而人主不知。頃鄒浩以言事得罪﹐大臣拱而觀之﹐同列無一語者﹐又從而擠之。夫以股肱耳目﹐治亂安危所系﹐而一切若此﹐陛下𨿽有堯﹑舜之聰明﹐將誰使言之﹐誰使行之﹗夫日者陽也﹐食之者陰也。四月正陽之月﹐陽極盛﹑陰極衰之時﹐而陰干陽﹐故其變爲大。惟陛下畏天威﹐聽明命﹐大運乾剛﹐大明邪正﹐毋違經義﹐毋郁民心﹐則天意解矣。若夫伐鼓用幣﹐素服徹樂﹐而無懿徳善政之實﹐非所以應天也。」帝覽而善之﹐以爲相州教授。後蔡京復籍上書﹐人以鷃爲邪等免官。﹞

６﹑是月。﹝案﹕《續長編》卷五百一載﹐詔今後三省﹑樞密院進擬差遣臨時取旨召對。注云﹕三年三月末可考。今文已佚﹐據通例﹐事附月末。﹞

《續宋編年資治通鑑》云﹕三月﹐瞎徵與隴拶入見﹐以隴拶爲懷遠節度﹐趣令之鄯州﹐瞎徵爲寧遠節度。案﹕《續長編﹐瞎徵作轄正﹐隴拶作隆贊。卷五百十九注云﹕隆贊》三月十七日乃除官。卽謂此也。十七日﹐甲申。《宋史﹟本紀》云﹕甲申﹐以西蕃王隴拶爲河西軍節度使﹐尋賜姓名曰趙懷徳﹐邈川首領瞎徵爲懷遠軍節度使。與此所書異。《編年備要》云﹕初﹐詔隴拶爲河西節度﹑知鄯州﹐如府州折氏﹐世世承襲。趙懷義爲團練使﹑同知湟州。懷義乃木徵之子﹑瞎毯之孫﹑唃廝羅之嫡曾孫也。木徵熙寧間來降﹐賜姓名趙思忠。至是隴拶與瞎徵俱來朝﹐以隴拶爲懷遠節度﹐趣令之鄯州﹔瞎徵爲寧遠節度。上之召對二人也﹐因從容問隴拶﹕「以何術招谿巴溫﹖」隴拶云「谿巴溫亦欲繼來﹐但爲郎阿章所制﹔若赦阿章之罪﹐招之必易。」上曰「已放其罪矣﹗」隴拶曰「臣到岷州﹐當遣人諭之﹔若不從﹐則以兵取其首來。」上曰「招誘爲善﹐不須殺也。」尋賜隴拶姓趙名懷徳。案賜姓名在四月壬寅。

又﹕云﹕永興民王懷進玉器﹐詔卻之。案﹕《宋史﹟本紀》乙未日。

又﹕云﹕賑河北饑。

１﹑四月﹝案﹕《宋史﹟本紀》﹕是月丁酉朔。﹞戊戌﹐端明殿學士兼龍圖閣學士﹑新知太原府蔡京依前翰林學士承旨。是日﹐曾布再對﹕「上諭以皇太后疑蔡京不當出﹐欲且畱修史﹐恐陸佃等以修史得罪﹝案﹕佃以修神宗實錄得罪落職﹐知秦州﹐事在紹聖初。時召爲禮部侍郎﹐見《宋史本傳》。﹞不可用。布乃力陳蔡京﹑卞懷姦害政﹐羽翼黨援﹐布滿中外﹐善類義不與之並立﹔若京畱﹐臣等必不可安位﹐此必有姦人造作語言﹐熒惑聖聽。」上曰「無他﹐皇太后但且欲令了史事﹐以《神宗史》經元祐毀壞﹐今更難於易人爾。」布曰「臣等以陛下踐祚以來﹐政事號令﹐以至拔擢人材﹐無非深合人望﹐故𨿽衰朽﹐亦欲自竭一二﹐裨補聖政。中外善人君子郁塞已久﹐自聞初政﹐人人欣慶鼓舞﹔若事變如此﹐善類皆解體矣﹐朝廷政事﹐亦無可言者。」﹝《紀事本末》卷百二十。﹞

２﹑詔給事中劉拯論事觀望﹐志在阿私﹐罷給事中﹑知濠州。﹝《紀事本末》卷百二十。案﹕範文正言行《拾遺事錄》四引《長編》云﹕元符三年夏四月﹐是日﹐曾布再對﹐因言「自蔡京復畱﹐中外人情﹐無不惶惑。及黜劉拯﹐收用葉濤﹑範純禮﹑王古輩﹐人情方少安。」語有修飾﹐不敢羼列正文﹐姑附此。﹞

庚戌﹐上問蔣之奇元符廢後﹝案﹕原注脫「廢後」字﹐今補。﹞事﹐令取所受皇太后手書進入﹐蔣遂畱身。然上對布詢問無所隱﹐布以其欲畱﹐遂先退。及至簾前﹐蔣具道其事﹕「太母云當時所降文字乃劉友端所書﹐太母未曾見。如紹聖初增崇聖瑞禮數﹐乃本殿人書寫﹐此書未嘗見也。是時九月二日﹐先帝來殿中﹐云章惇等乞立中宮。答云『此事官家更子細。』先帝云『宰臣等議已定﹐欲以初七日降制。若如此﹐如何了得。』太母云『且更相度。』自後文字皆不曾見﹐劉友端﹑郝隨誤先帝處多。」蔣云「當時降制用手詔﹐謂皆是得旨﹐卻不知皇太后不知。太母雲從初廢瑤華時亦來商量﹐亦答他云『此大事不可不謹。』先帝云『避不得﹐亦已恕。』」蔣云「從初所受文字﹐並已於上前納下。太母云已見。當時實不曾見﹐並不知。」布云「如此﹐誠可駭也。臣於紹聖初議聖瑞建宮﹐安燾云﹕『除是教皇太后降一手詔。』先帝正色折之﹐云﹕『皇太后怎得教﹖皇太后手詔皆是本殿中人書寫﹐如何教得﹖』臣聞徳音﹐稱贊不已。今日所聞﹐則異於此。如此是劉友端等所誤﹐內外之人誤先帝﹐如此誠可罪也。」﹝《續長編》卷五百十五注。﹞

３﹑癸丑﹐先是﹐中書舍人曾肇言「伏思上書之人所言不一﹐其泛論大體指陳利害事干有司者﹐卽乞降付政府委官看詳﹐有可施行﹐旋具奏聞。如此﹐則聖詔之出﹐不爲空文﹐施之國家﹐固非小補﹐惟陛下畱聽。」是日﹐以奉議郎鄭惇義爲承議郎﹐左班殿直髙士育爲承務郎﹐韶州仁化縣令鹿敏求爲承事郎﹔賜太學上捨生何大正同進士出身﹐及開封府進士呂彥祖並爲初等官。大正眞州司法參軍﹐彥祖淄州司戶參軍﹐惇義﹑士育﹑敏求仍令閤門引見上殿。皆以應詔上書可采﹐故賞之也。﹝《紀事本末》卷百二十三。案﹕《紀事本末》此條在元符二年四月。考崇寧元年八月乙丑﹐髙士育﹑鹿敏求皆降官﹐何大正﹑呂彥祖並追奪所授官﹐彼原注引此條云元符三年四月十七日事﹐則玆云元符二年字誤。且諸人應詔上書﹐其事自在是年三月也﹐仁化縣令彼原注誤作化仁﹐已依此攺正。淄州司戶參軍彼原注作福州司法﹐未知孰是。﹞

４﹑壬寅﹐賜隆贊姓名趙懷徳。﹝《續長編》卷五百十九注。案﹕《宋史》四月丁酉朔﹐《續長編》注以此爲四月六日事﹐則壬寅也。《宋史﹟本紀》書賜姓名於三月甲申。﹞

５﹑甲寅﹐以和州防奭推官徐積知燾春縣事。﹝《續長編》卷三百七十五注。案﹕《續長編》元祐元年四月乙巳載進士出身徐積爲揚州司戶參軍﹐充楚州州學教授。注云﹕《徽錄》乃於元符三年四月十八日載此﹐誤甚矣。元符三年﹐乃以和州防奭推官知壽春縣事云云﹐蓋《徽錄》誤以此事爲充楚州州學教授也﹐四月十八日甲寅﹐故補書之。﹞

６﹑辛酉﹐先是﹐韓忠彥言「哲宗卽位﹐嘗詔天下實封言事﹐獻言者以千百計。章惇旣相﹐乃置局編類﹐摘取語言近似者指爲謗訕﹐前日應詔者大抵得罪。今陛下又詔中外直言朝政闕失﹐若復編類之﹐則敢言之士必懷疑懼。臣願陛下亟詔罷局﹐盡裒所編類文書﹐納之禁中。」詔取以入。﹝《紀事本末》卷百二。案﹕《宋編年通鑑》末云﹕且面諭忠彥等曰「已焚之矣。」﹞

７﹑中書舍人曾肇亦言「臣待罪右省﹐伏見置局編類﹐元丰八年五月以後至元祐九年四月十一日終﹐應干臣僚章疏及申請事件﹐以給﹑捨﹑都司郎官兼領。自紹聖二年冬置局至今﹐已及五年﹐據本局人吏已編寫一千九百冊投進﹐又各寫淨冊﹐納尙書省﹑門下省。乞見今進寫樞密院﹑中書省淨冊﹐未嘗申納﹐續準中書送下章疏約五百餘件﹐見行編類次﹐臣以職事﹐須至論列。竊見祖宗以來﹐臣僚所上章疏﹐未嘗置局編寫。蓋緣人臣指厈朝政﹐彈劾臣下﹐皆是忘身爲國﹐不顧後禍。朝廷若有施行﹐往往刊去姓名﹐只作臣僚上言﹐行出文字﹔所以愛惜言事之人﹐不欲暴露使招怨吝。若一一編錄﹐傳之無窮﹐萬一其人子孫見之﹐必結深隙。祖宗以來﹐未嘗編錄﹐意恐在此。今編錄已非祖宗故事﹐又有限定年月﹐且元丰八年四月以前上至國初﹐元祐九年四月十二日後下至今日﹐章疏何爲皆不編類而獨編此十年章疏並臣所未諭。臣欲乞指揮﹐將見寫樞密院﹑中書省淨冊﹐量畱書吏﹐立限催修寫了當外﹐其續送到章疏﹐更不編錄﹐只送中書省上簿收管﹐其餘手分書寫人等並各放罷。所貴朝廷事體均一﹐不至多畱吏人﹐枉費諸給。」上嘉納之﹐乃詔罷編類臣僚章疏局。﹝《紀事本末》卷百二。案﹕《續長編》卷五百十三注云﹕元符三年五月二十八日罷。《紀事本末》系於四月辛酉。考五月丁卯朔﹐二十八日甲午。《宋史﹟本紀》罷編類臣僚章疏局在四月癸亥﹐則《續長編》注月日並誤也﹐故依《紀事本末》編於此。﹞

８﹑癸亥。﹝案﹕《續長編》卷五百二十載魏釗靑唐死事。注云﹕魏釗子孫恩澤在四月二十五日。今其文已佚。二十五日﹐癸亥也。﹞

９﹑吏部侍郎徐鐸奏﹕「準紹聖四年三月二十八日﹝案﹕《續長編》卷四百九十七引作二十五日。朝旨節文﹐蹇序辰奏﹕『竊見朝廷前日追正司馬光等姦惡﹐明其罪罰﹐以告中外﹐乞將貶責過姦臣所言所行事狀並取會編類﹐仍錄一本﹐分置三省﹑樞密院。』又準紹聖五年四月四日朝旨﹐蹇序辰奏﹕『昨準朝旨﹐編類貶責過司馬光等事狀﹐俟編類畢﹐繕寫一本進入﹐以備省覽。』今勘會編類臣僚章疏局已準朝旨﹐將前後編類章疏並一宗行遣盡納入內。臣契勘上件事狀﹐多於章疏內節出文意﹐類編成書﹐事體一同。今來合與不合﹐依編類章疏局已得朝旨﹐將一宗行遣進入。」詔並進入。《紀事本末》卷百二。﹞

１０﹑乙丑﹐左正言陳瓘言「臣伏見左僕射章惇獨宰政柄﹐首尾八年﹐﹝案﹕瓘七月甲午日奏作七年。﹞迷國誤朝﹐罪不可掩﹐天下怨怒﹐叢歸一身。自陛下臨禦以來﹐海內之人﹐欲甘心於惇者﹐如蝟毛而起。賴聖度包容﹐愛惜事體﹐故惇𨿽求去而聖恩不許。臣竊以爲惇之求去是也﹐陛下之不許非也。先皇帝奄棄天下﹐海內謳歌﹐歸於有徳。皇太后順自然之敍﹐合天下之公﹐倚成於天﹐躬定大策。惇於此時﹐意語乖倒。陛下以天地之徳量﹐置其言於度外﹐益加體貌﹐如恐不及。自古仁君寬仁大度﹐未有如陛下今日者也。」﹝《紀事本末》卷百二十。﹞

《續宋編年資治通鑑》云﹕四月丁酉朔﹐日有食之。

又﹕云﹕棄鄯州時﹐西羌復叛﹐共立小隴拶爲主。詔王贍棄鄯州﹐引兵歸湟州。案﹕鄯州﹐卽靑唐﹔湟州﹐卽邈川。《九朝編年備要》云﹕初﹐瞎徵徙居靑唐新城﹐爲其下所逐﹐尋削朆爲僧。及其子來降於宗哥城﹐首領心牟欽毯﹐董毯疏族谿巴溫次子也﹐迎隴拶人居之。隴拶尋以靑唐來降﹐至是路梗﹐羌酋復共立小隴拶爲主。詔王贍棄鄯州﹐引兵歸湟州﹔仍諭谿巴溫或小隴拶依舊主靑唐﹐當議授以河西畱後﹐尋又詔熙河經略胡宗回追還。王贍﹑宗回遣知河州姚雄發兵往鄯州﹐四戰獲捷﹐與贍拔軍還河州。詔加雄防奭使兼熙河蘭會路鈐轄﹐依前知河州。仍令招諭郎阿章﹑谿巴溫等﹐早令歸順。

又﹕云﹕以韓忠彥爲右僕射兼中書侍郎﹐李淸臣爲門下侍郎。案﹕《東都事略本紀》﹐甲辰日。《治迹統類》云﹕時上意用中道﹐合異論﹐以忠彥重厚和平﹐首命爲相。《東都事略徐傑傳》云﹕時紹聖黨與尙在朝用事﹐人懷異議﹐以沮新政。徽宗一日與傑論擇相之難﹐且曰「朕欲相範純仁﹑韓忠彥﹐如何﹖」傑曰「陛下得人矣﹗」

又﹕云﹕皇長子生。大赦﹐範純仁二十五人並收敍。純仁宮觀﹐許歸潁昌﹔劉奉世宮觀﹐許歸陳州。王覿﹑韓川﹑呂希純﹑吳安詩﹑唐義問並宮觀﹐任便居住。王欽臣知潁昌府﹔楊畏復官﹐依舊知襄州。呂陶﹑張耒﹑劉當時並與知州。呂希哲希績﹑賈易並與小郡。劉唐老﹑黃隱﹑晁補之﹑黃庭堅並與堂除。蘇軾﹑蘇轍﹑劉安世﹑秦觀移永﹑嶽﹑鼎﹑衡州居住。程頤復官﹐任便居住。鄭俠放逐便。案﹕《東都事略本紀》云﹕庚戌﹐皇長子生﹔辛亥﹐大赦。《宋史本紀》云﹕己酉﹐長子亶生。較前一日其敍復元祐大臣。《治迹統類》系於乙卯﹐《宋史﹟本紀》系之丁巳。黃隱﹐元刻本誤鼓隱﹐今依《九朝備要》攺正。《治迹統類》云﹕劉唐老﹑黃隱堂除知軍﹐晁補之與通判﹐黃庭堅簽判。

又﹕云﹕左正言陳瓘言「陛下欲開言路﹐首還鄒浩﹐取其有旣往之善﹐可謂得已試之才﹐允合人心﹐無可正救。而聞禦史中丞安惇論浩罪惡﹐欲寢已成之命﹐自明前舉之當。又言﹕惇奏浩是先朝所棄﹐不當復用﹐國是所系﹐不可輕攺。臣竊惟是非之心﹐人皆有之。古聖王以百姓之心爲心﹐故朝廷之所謂是非者﹐乃天下之公是非也。是以國是之說﹐其文不載於二典﹐其事不出於三代。惟楚莊王之所以問孫叔敖者﹐乃戰國一時之事﹐非堯﹑舜之法也。然其言曰夏桀﹑商紂不定國是﹐而以合其取捨者爲是﹐不合其取捨者爲非﹐則是孫叔敖之意﹐亦不敢以取捨之私而害天下之公是非也。若夫是非取捨簡擇﹐一以私意﹐合我者是﹐異我者非﹐此楚莊所不取也﹐豈聖時所宜用哉﹖因錄國是故事上之。」又言「鄒浩盡忠之言﹐以愛君憂國爲心。先帝一時之怒﹐無終絕言者之意。惇居風憲﹐理當助浩﹐默而坐視﹐愧責已多﹐況如前日之所爲乎﹗極天下公議所非以爲國是﹐極人臣不攺之孝以爲善述﹔昔以誤朝﹐今以非上﹐原情定罪﹐安可已乎﹗」惇聞瓘章已出﹐求去﹐乃罷中丞﹐出知潭州。案﹕前段所載﹐卽後所謂論國是之疏也﹐原本字多脫譌﹐今依《宋文鑑》《九朝備要》攺正。《備要》云﹕是秋﹐瓘復言「鍾正甫頃爲廣東運判﹐親往新州﹐追攝本州羈管人前諫官鄒浩就獄﹐根勘賓客往來﹑饋遺等事﹐偶會大赦釋免。竊惟浩以言事得罪﹐於親戚故舊往來賙卹之義﹐朝廷未嘗有旨禁絕﹐而新州所劾﹐與禦史臺羅織之獄﹐萬里相應﹐欲置浩於必死﹐其爲忍酷不已甚乎﹗然議者以爲造意爲虐者非正甫也﹐欲望令正甫供承所承受禦史臺文移如何指揮﹐本路如何奏承﹐但考兩處行遣次第﹐則造意爲虐者得其人矣。」詔安惇落待制﹐依舊知潭州﹔正甫與禦史左膚亦坐黜。

又﹕云﹕賜李釜以下五百餘人及第﹑出身有差。案﹕《宋史﹟本紀》四月乙丑﹐治迹統類系於三月己丑。《宋史》云賜進士五百十八人﹐《治迹統類》云﹕己丑﹐知舉徐鐸上合格進士﹔庚寅﹐詔貢院就放李釜以下範致明﹑張邦昌﹑孫宗監﹑孫安國﹑黃潛善﹑毛友童﹑王安中等五百五十人。《文獻通考》卷三十二及李濂《汴京遺迹志》卷十二並云進士五百六十一人﹐數亦不同。此云李釜﹐《文獻通考》作李崟﹐名又不同。據葉夢得《石林燕語》﹐當以李釜爲是﹐崇寧二年三月可考。薛應旂《宋元通鑑》云﹕是科得劉安節。

１﹑五月乙卯﹐龔夬﹝案﹕《宋史﹟本紀》﹐五月丁卯朔﹐無乙卯﹐似爲己卯之誤。又依通例﹐「龔夬」上當有「殿中侍禦史」五字。﹞言「伏見尙書左丞蔡卞﹐操心深險﹐賦性姦邪。始因阿附權臣﹐致位二府﹔旣而漸盜威福﹐中分國柄。曩怨宿仇﹐陰加報復﹐不附己者﹐棄斥無餘。止緣爲王安石之壻﹐妄謂盡傳安石之學﹐以欺朝廷。於是一時嗜利之人﹐翕然附之﹐以助成其說﹐使天下不睹是非之實久矣。恭惟先帝﹐體貌大臣﹐極於恩禮﹐而卞之事君如此﹐可謂忠乎﹖旣不忠於先帝﹐豈能忠於陛下﹗今乃預參機政﹐是以淸議沸騰。伏望聖慈察其姦邪﹐斷自宸衷﹐特行重黜﹐以慰天下之望﹐非獨愚臣之私願也。」﹝《紀事本末》卷百二十。案﹕《續長編》卷三百八﹕知諫院蔡卞請應差除及攺更事﹐並令封駮司開報諫院。注云﹕元符三年五月己卯﹐龔夬云云可考。今疏中不及此事﹐蓋爲楊氏刪節也。﹞

２﹑左正言陳瓘言「蔡卞痛斥流俗﹐力主國是﹐以不仕元祐爲髙節﹐以不習詩賦爲賢士﹐自謂身之出處﹐可以追配安石。陛下建皇極之道﹐推曠蕩之恩﹐好平惡偏﹐去彼取此﹐察流俗之可宥﹐知國是之當審﹐所以善述神考之政﹐而增光先帝之緒者。卞之所是﹐與此不合﹐道合則從﹐不合則去﹐此人臣之大節﹐而安石之所以爲賢也。今卞持不合之意﹐處宜去之時﹐遲回顧位﹐復何所待﹖安石進退﹐似不如此。願以臣章示卞自爲去就。」﹝《紀事本末》卷百二十。案﹕《續宋編年通鑑》云﹕諫官龔夬﹑任伯雨﹑陳瓘皆言尙書左丞蔡卞過惡﹐夬曰「卞爲安石之壻﹐妄謂盡得其學以欺朝廷﹐而一時嗜利者助成其說。今乃參預政機﹐淸議沸騰﹐望重黜之。」瓘曰「章惇前日所爲﹐皆卞教之。卞以繼述神宗爲名﹐以纂紹安石爲主﹐立私門之所好以爲國是﹐奪宗廟之大美以歸私史。」伯雨曰「卞之惡﹐有過於惇。如誣妄宣仁聖烈保祐之功﹐致元祐皇后疑似之罪﹔安惇作理訴所﹐而士大夫得罪者八百三十家﹔蹇序辰編排章疏﹐而語言被罪者數千人。先帝親政六年﹐未嘗有失﹐獨此數事﹐皆卞爲之。」上諭宰執曰「臺諫攻卞﹐只說與章惇﹐則卞自知矣。」卞請去﹐出知江寧。案﹕以《續長編》考之﹐任伯雨此奏在建中靖國元年二月丁巳﹐不在此時。又《九朝備要》云﹕上曰「臺諫攻卞已十餘章﹐何以使卞知之﹖」眾未對﹐上曰「只說與章惇﹐則卞自知矣。」惇令吳伯舉諭旨於卞﹐卞乃請去。此段末云云﹐刪節未明。《宋編年通鑑》又云﹕九月﹐殿中侍禦史陳師錫言「知江寧府蔡卞與京兄弟同惡﹐迷國誤朝﹐爲害甚大﹐乞正典刑」。又言「向宗良﹑宗回亦陰爲京遊揚﹐進列要路﹐是皆國之深患。臣非自愛而憂之﹐蓋爲陛下憂﹐爲宗廟憂﹐爲天下賢人君子憂。若黜京於外﹐則間言不入於慈闈﹐聖慮可忘於憂患。」上曰「事礙東朝﹐卿當熟慮。」師錫亦奏疏東朝委曲陳論﹐皆不報。未幾﹐貶卞太平州居住。侍禦史龔夬言「臣伏聞蔡卞落職太平州﹐天下之民﹐共仰聖斷。然臣竊見京﹑卞﹐表悰相濟﹐天下共知其惡。民謠有云『二蔡﹑二惇﹐必定沙門﹔籍沒家財﹐禁錮子孫。』又曰『大惇﹑小惇﹐入地無門﹔大蔡﹑小蔡﹐還他命債。』夫民至愚而神﹐其不可欺如此。元祐初﹐推行差役﹐京率先而辦﹐及紹聖講復免役﹐復與討論﹔又昨者卞在朝廷﹐與京表悰相濟﹐而今自謂趨向不同﹐此尢可怪。蓋其爲人反覆趨利﹐頗爲難察﹐願博加采訪﹐以辧忠邪。」案﹕陳師錫奏詳見九月庚辰﹑辛巳二日﹐龔﹖奏當在九月甲申後。﹞

３﹑乙酉﹐尙書左丞蔡卞罷爲資政殿學士﹑知江寧府﹐比部員外郎董必知興國軍﹐新知無爲軍舒亶監潭州南嶽廟﹐皆卞黨也。﹝《紀事本末》卷百二十。﹞

４﹑戊子﹐王安石妻吳氏乞回納所賜宅。詔依。﹝《紀事本末》卷百三十。﹞

５﹑壬辰。﹝案﹕《續長編》卷五百四注云﹕陳次升言章惇﹐附見元符三年五月二十六日。今其言已佚。檢陳次升《讜論集》及陳士壯所撰行實﹐止有九月章惇乞罷﹐次升有奏論其惡﹐並不見此時之疏。原注或有字誤。﹞

６﹑甲午﹐左正言陳瓘上殿再論章惇﹐又論蔡京罪狀。上以爲京與卞不同﹐瓘極論﹐乃稍然之。瓘再論章惇曰「蓋自紹聖以來﹐蔡卞造作姦言﹐假託經義﹐厚誣神考﹐輕欺先帝﹐倡爲國是﹐以行其私。凡惇之行事爲天下害者﹐其謀皆發於卞﹐干紀紊政﹐其事不一。然原其乖悖之始﹐則不過妄論紹述兩字而已。」又曰「設使惇未肯求退﹐則在陛下似亦難處。今惇自請﹐則不過許之而已﹐何所疑哉﹖然而欲命先朝宰相以代山陵使﹐則捨範純仁其誰乎﹗」﹝《紀事本末》卷百二十。﹞

７﹑紹聖詔廢皇后孟氏﹐禁中被逮幾三十人﹐閧楚甚峻﹔錄問罪人﹐過庭下者﹐气息僅屬﹐或肢體已毀折﹐至有無舌﹐無一人能聲對。惇逸秉筆﹐疑未下﹐郝隨從旁以言脇之﹐惇逸畏禍﹐不能剛決﹐乃以奏牘上。蓋宰相章惇迎合於外﹐而隨擠排於內﹐莫敢有異議者。其後﹐上頗有悔悟意﹐嘗曰「章惇壞我名節。」元符末﹐皇太后復後位號﹐推上遺意而行之也。﹝《紀事本末》卷百十三。案﹕原注﹕云﹕此用黃策元符中所上書。策坐此﹐爲蔡京所惡﹐入邪上尢甚。﹞太后謂輔臣曰「先帝末年﹐頗有悔意。」﹝《紀事本末》卷百十三原注。案﹕《紀事本末》目錄有《復孟後》一卷﹐惜其書已佚﹐無從編輯。卷百十三附哲宗廢後事﹐原注有「元符末﹐黃策上書﹐語今亦莫得其詳。爰輯諸書所記﹐以補其逸」。《東都事略﹟本紀》云﹕五月癸酉﹐皇太后詔曰「瑤華廢後﹐累經大霈﹐其位號禮數﹐令三省﹑樞密院詳議以聞。」丙子﹐廢後孟氏復爲元祐皇后﹐皇后劉氏爲元符皇后。《宋編年通鑑》云﹕會有布衣請復瑤華者﹐遂命以官。上因韓忠彥曲謝﹐乃諭以復瑤華之事﹐詔復位號。旣而瑤華廢後﹐用犢車還宮中。太后先遣人以冠服易其道衣﹐乃入﹐中外歡呼。時欲廢元符劉后﹐曾布曰「上則章先帝之短﹐次則主上以叔廢嫂﹐未順臣等議﹐以兩存爲便。」太后亦以爲然。制詞略曰「𨿽元符建號已建位於中宮﹐然永泰上賓﹐固無嫌於並後。」十月﹐蔡京復廢元祐太后﹐向太后力爭不可﹐遂尊劉皇后爲元符太后。案﹕所云布衣﹐何大正也。《宋史﹟錢遹傳》《宋文鑑﹟陳瓘》疏可考。陳桱《通鑑續編》及薛應旂《宋元通鑑》作「何文正」﹐誤。《復元祐皇后制》﹐蔡京所艸﹐亦見《宋文鑑》。其制詞不敍孟後無辜﹐哲宗追悔之意﹐而有「得罪先帝﹐退處道宮。皇太后念仙遊之浸邈﹐撫前事以興悲。惻然深矜﹐示不終廢」等語﹐已隱伏后欲復廢之意矣。又考《九朝備要》﹐載正言陳瓘疏云「紹聖大臣以繼述神考爲說﹐以讎毀宣仁爲心。而瑤華爲宣仁所厚﹐又於先帝本無間隙﹐萬一瑤華有豫政之時﹐則元祐之事必復﹐是以過爲之慮。若刈艸而去其根﹐則孟氏安得不廢﹖朝廷赦宥爲罪人而設﹐掖庭祕獄﹐治世所無。今若過而均之赦宥﹐以是廢興動靜﹐與眾同科﹐謾而不嚴﹐於禮未順。且瑤華前日得罪﹐而外議藉藉﹐皆以爲先帝有悔悟之言﹐審如此﹐則皇太后下一詔書﹐明白其事﹐陛下付外廷使議典禮﹐縱令遂非之人自護其短﹐安敢以先帝之言爲不然乎﹗」與《宋文鑑》所載陳瓘《論瑤華不當遽復何大正不直遽賞疏》﹐文義回別。﹞

８﹑王贍及王厚坐侵盜靑唐邈川珍寶並責降。﹝《續長編》卷五百十五注。案﹕原注記於徽宗卽位﹐棄鄯州之下﹐本不言月日﹐今據《宋編年通鑑》系此事於五月。云﹕姚雄奏靑唐邈川﹐始因王贍貪功生事﹐招誘羌酋﹐收復窮遠之地﹐費財勞師﹐自據靑唐邈川府庫財物﹐贍與王厚各有侵盜﹐迹狀分明﹐乃竄王贍於房州。《九朝備要》云﹕明年三月﹐流贍昌化軍﹐至鄧州縊死﹔王厚郴州安置。﹞

《續宋編年資治通鑑》云﹕五月﹐太原府地震。

又﹕云﹕置平準務﹐攺市易務﹐從之。

又﹕云﹕築湟州膔歌城﹐賜名寧川堡。案﹕「歌」﹐九朝備要作「哥」。載曾布之言曰「外議多謂湟州難守﹐臣謂若並棄之﹐則必爲夏賊所有﹔兼得鄯﹑湟皆不能守﹐豈不取輕夷狄﹗自紹聖進築﹐邊城深入﹐瞰賊巢穴。如會州正扼其右廂兵馬道路﹐及天都淺井之類﹐亦使賊不得點集而制其死命。今新疆正宜固守﹐若破壞一處﹐則邊計可憂。」上然之。

又﹕云﹕增太廟爲九室﹐祔哲宗﹐不祧宣祖。案﹕《九朝備要》云﹕初﹐翰林學士曾鞏等議祧宣祖﹐禮部侍郎趙挺之言「有天下者事七世﹐謂考廟而上。本朝至英宗﹐始遂七廟之數﹐以僖祖爲太祖﹐順祖下六廟爲三昭三穆。太祖之廟﹐百世不毀﹐昭﹑穆親盡則遷。故神宗卽位﹐則遷順祖﹔哲宗卽位﹐則遷翼祖。今上與哲宗﹐皆神考之子﹐豈復可遷﹖」門下侍郎李淸臣以挺之言爲是。詔從之。《宋史》卷百六《禮志》云﹕禮部太常寺言「哲宗升祔﹐宜如祔成帝故事﹐於太廟殿增一室﹐候祔廟日﹐神主祔第九室。」詔下侍從官議﹐皆如所言。蔡京議﹕「以哲宗嗣神宗大統﹐父子相承﹐自當爲世。今若不祧遠祖﹐不以哲宗爲世﹐則三昭四廟與太祖之廟而八。宜深考載籍﹐遷祔如禮。」陸佃﹑曾肇等議﹕「國朝自僖祖而下始備七廟﹐故英宗祔廟﹐則遷順祖﹐神宗祔廟﹐則遷翼祖。今哲宗於神宗﹐父子也﹐如禮官議﹐則廟中當有八世。況唐文宗卽位則遷肅宗﹐以敬宗爲一世﹐故事不遠。哲宗祔廟﹐當以神宗爲昭﹐上遷宣祖﹐以合古三昭三穆之義。」先是﹐李淸臣爲禮部尙書﹐首建增室之議﹐侍郎趙挺之等和之。會淸臣爲門下侍郎﹐論者多從其議﹐惟京﹑佃等議異。二議旣上﹐淸臣辧說甚力﹐帝迄從焉。六月﹐禮部請用太廟東夾室奉安哲宗神主。太常少卿孫傑言「先帝神主﹐錯之夾室﹐卽是不得祔於正廟﹐與前詔增建一室之議不同。昨用嘉祐故事﹐專置使修奉﹐請以夾室奉安神主﹐亦與元置使之意相違。請如太常前議﹐增建一室。」尙書省以廟室未備﹐行禮有期﹐權宜升祔﹐隨卽增修﹐比之前代設幄行事者﹐不爲不至。詔依初旨行之﹐乃祔哲宗神主於夾室。崇寧二年﹐祧宣祖與昭憲皇后神主藏西夾室﹐居翼祖﹑簡穆皇后石室之次。又《玉海》卷九十七載﹐崇寧三年九月癸巳﹐詔云酌鄭氏四親之論﹐取王肅九廟之規﹐參合二家之言﹐著爲一代之典。

又﹕云﹕韓忠彥白上﹕「以元祐生者已被恩﹐而死者殊未甄復﹐不有追復﹐孰慰幽魂﹖」故文彥博﹑王珪﹑呂大防﹑劉摯﹑韓維﹑梁燾﹑司馬光﹑呂公著﹑孫固﹑傅堯兪﹑趙瞻﹑鄭雍﹑王巖叟﹑範祖禹﹑趙彥若﹑錢勰﹑顧臨﹑趙君錫﹑李之純﹑呂大忠﹑鮮於侁﹑孔武仲﹑姚勔﹑盛陶﹑趙卨﹑孫覺﹑杜純﹑孔文仲﹑朱光庭﹑李周﹑張茂則﹑髙士英﹑孫升並追復﹐燾﹑摯比舊猶降一官。案﹕時曾肇亦有是請﹐語詳《治迹統類》及《東都事略﹟曾致堯傳》。《宋史﹟本紀》﹐詔追復文彥博等三十三人官系己丑日。又《張庭堅傳》云﹕庭堅言「陛下踐祚以來﹐合人心事甚眾﹐惟夫邪正殊未差別。如光﹑公著甄敍﹐但用赦恩﹐初未嘗別其無罪也。」

又﹕云﹕罷榷廣西茶。

卷十六

哲宗

△元符三年﹝庚辰﹐一一○○﹞

１﹑六月﹝案﹕《宋史﹟本紀》﹕是月丙申朔。﹞乙巳﹐左正言陳瓘言「伏見龍圖閣待制﹑新知荊南邢恕﹐昨者自謂親聞司馬光所說北齊宣訓事﹐謂光等有凶悖之意﹐遂以其語告於章惇﹐而光及範祖禹等緣此貶竄﹔又以文及甫私書達於蔡確母明氏﹐謂劉摯﹑梁燾﹑王巖叟皆有姦謀﹐而摯等家族幾至覆滅。今朝廷赦宥光等﹐盡復其官﹐矜卹之恩﹐徧及存沒﹐則是恕是日之所行不爲陛下之所信也。按恕嘗以反覆詭詐﹐得罪先朝﹐昔者抗疏自列之言﹐今可考也﹐恕之得罪於公議固已久矣。今寵以華職﹐付以大藩﹐中外沸騰﹐不以爲允。伏望特降睿旨﹐原情定罪﹐以協公議。」﹝《紀事本末》卷百二十。﹞

２﹑丁未﹐制邢恕可依前官守少府少監﹐分司西京﹐均州居住。﹝《紀事本末》卷百二十。案﹕《治迹統類》云﹕韓忠彥請攺撰司馬光等告命﹐上曰「但於貶恕告詞中載此意﹐則天下皆知之矣。」制曰「忠讒辧﹐則內外肅﹔是非公﹐則勸沮行。爾操心傾危﹐雅意附會﹐造爲非語﹐上累宣仁。旣非親聞﹐又無證佐﹐究其所自﹐皆出不根。使光﹑公著被凶悖之名﹐蒙殛竄之罪﹐欺天誤國﹐職爾之由。矧彼於此二人﹐實門下士﹐借譽引重﹐恩義非輕﹔一旦翻然﹐遽爲讎敵﹐擠穽下石﹐敢爲虛言。可落職罷知荊南﹐授少府少監﹐分司西京﹐均州居住。」建中靖國元年八月﹐邢恕申實錄院狀﹐力辧此事。﹞

３﹑辛亥﹐殿中侍禦史龔夬上殿論蔡京罪狀﹐上甚慍曰「夬所陳﹐皆曾布之語也。」夬旣自辧﹐遂請去。自京復畱﹐布頗不自安。夬忤上意﹐龔原謂布曰「得之外議﹐近習極不樂﹐有『無震主之功而有震主之威』之語。」仍語布以勿與事﹐且曰「韓﹑李皆上親擢﹐尙且退縮﹐何必爾﹐但戢斂必無事。」又曰「陳瓘親聞上語﹐謂子宣與劉友端嘗共事。」布曰「布帥河東﹐友端作走馬﹐同官三年﹐及其親近﹐未嘗與之接﹐其職事﹐亦無西府幹務者。修造土木事﹐皆三省所行﹐未嘗有交通之迹。布若能與友端交通﹐紹聖﹑元符中作相久矣。」範純禮亦爲布言「上有所涵蓄﹐恐徹簾後必更有所爲。」布尋問韓忠彥曰「外議喧然﹐謂多讒譖上有所毀短否﹖」忠彥曰「無之。」布又令弟肇請於忠彥﹐忠彥曰「多方以言探試上意﹐恐有所疑﹐卽開陳﹐然終無之。」又曰「昨在外保全﹐及召還﹐皆子宣力﹐何敢隱也。」布所謂讒譖毀短等語﹐皆指蔡京也。﹝《紀事本末》卷百三十。案﹕《東都事略﹟陳瓘傳》﹕禦史龔夬言蔡京罪﹐朝廷不以夬言爲然。夬將去位﹐瓘上疏言「紹聖以來﹐七年間五逐言者﹐皆與京異議。今夬以言京﹐又將罷去﹐殆非祖宗獎勵言官之意。」五逐言者﹐謂常安民﹑孫諤﹑董惇逸﹑陳次升﹑鄒浩也﹐見《宋史陳瓘傳》。﹞

《續宋編年資治通鑑》云﹕六月﹐詔以坊場錢輸內藏。案﹕《九朝備要》云﹕歲以百萬緡爲額。

１﹑七月﹝案﹕《宋史﹟本紀》﹕是月丙寅朔。﹞癸酉﹐禦史中丞丰稷﹑侍禦史陳師錫言「臣謹按﹐章惇當國七年﹐竊持威柄﹐禍及天下﹐勇於害賢﹐敢於殺人﹐臨大變﹐訂大事﹐包藏陰謀﹐發爲異議。陛下尙優容之乎﹗祖宗怒惇久矣﹐今付陛下震之﹔上帝怒惇久矣﹐今命陛下誅之﹐陛下何憚而不果邪﹖」翌日﹐師錫又言「惇包藏陰謀﹐發爲異議﹐非皇太后聖謀前定﹐則陛下淸明之躬﹐置之何地﹖惇之罪惡﹐莫大於此。伏望檢會臣等札子施行。」﹝《紀事本末》卷百二十。﹞

２﹑癸巳。﹝案﹕《續長編》卷五百十八載周綍論來春依條賑貸事。注云﹕元符三年七月二十八日可考。今其文已佚。二十八日癸巳。﹞

３﹑甲午﹐左正言陳瓘言「章惇獨掌政柄﹐首尾七年﹐隨其喜怒﹐恣作威福﹐助尊私史﹐則至於薄神宗﹔矜伐己功﹐則至於累宣仁。樂於用兵﹐大開邊隙﹐陜西之民怨矣﹔而進築不已﹐內府之財竭矣﹔而輦運不休﹐忘祖宗積累之艱﹐輕朝廷根本之地﹐謂人之怨怒爲當爾﹐謂天之譴戒爲流俗。殺張天悅之徒以箝眾口﹐﹝案﹕《續長編》卷五百九注引陳瓘此文﹐以爲張天悅﹐見紹聖四年閏二月丙戌朔。或卽是張天錫﹐或別事﹐當考。﹞廣鄒浩之獄以絕言路﹐天下震駭﹐人多自危。賴宗廟之靈﹐不廷不虞之變幸未發爾。哲宗一於委任﹐何負於惇﹐惇負哲宗﹐乃至於此。𨿽陰謀密計發於蔡卞﹐而力行果斷﹐惇實主之。用《春秋》誅惡之法﹐則罪卞可也﹐任扶危持顚之責﹐則非惇而誰﹖」﹝《紀事本末》卷百二十。案﹕《續長編捲》五百九注引陳瓘此疏﹐以爲在元符三年九月。「九」﹐蓋「七」字之誤﹐今據《紀事本末》編此。﹞

《續宋編年資治通鑑》云﹕七月朔﹐太后還政。案﹕《東都事略本紀》﹐七月丙寅朔。

又﹕云﹕詔範純仁赴闕﹐將以爲相﹐純仁已疾﹐聽歸潁昌。案﹕《東都事略範仲淹傳》﹕子純仁﹐徽宗卽位﹐卽日遣中使勞問。初授光祿卿﹐分司南京﹐道復右正議大夫﹑提舉崇福宮。不數月﹐以觀文殿大學士﹑中太一宮使召﹐方倚爲相﹐而純仁以目疾固辭﹐許還潁昌裏。

又﹕云﹕熒惑犯房﹑心。陳瓘言「星文之變﹐昭示天下已數日矣﹐惟京師陰雨﹐見之最晚﹐則是遠方之所知而陛下有所未知也。況房﹑心爲宋之分野﹐大皇乃天子之位﹐前星乃太子之位。今幸未陵犯﹐願陛下預思所以消禳之。」案﹕元刻本﹐「天子」作「天房」﹐誤﹐玆依《九朝編年備要》正。

１﹑八月乙未﹐﹝案﹕錢氏《朔閏考》﹕乙未﹐是月朔也。﹞祕書少監鄧洵武爲國史院編修官﹐從蔡京之薦也。給事中龔原﹑葉濤駁奏洵武不宜濫廁史筆﹐乃令中書舍人徐傑書讀行下。﹝《紀事本末》卷百二十。案﹕《宋史龔原傳》云﹕徽宗初﹐原除給事中。時除郎官五人﹐皆執政姻戚﹐悉舉駁之﹐又論郝隨得罪﹐不宜居京師﹐鄧洵武不宜再入史院。《東都事略徐傑傳》云﹕傑爲中書舍人﹐修神宗正史﹐傑言「元祐史官範祖禹等多主司馬光記事﹐至紹聖之際﹐蔡京兄弟又用王安石《日錄》﹐各爲之說﹐正史所以久不成書者﹐良由史官好惡異同也。今史臣修正史﹐謂宜悉取當時輔相之家記錄﹐以參校得失﹐則一代大典可信矣。」《宋史徐傑傳》亦載此疏﹐以爲除翰林學士時所上﹐《東都事略》系於爲中書舍人。﹞

２﹑壬寅﹐左正言﹑編修國史陳瓘言「山陵使章惇﹐奉使無狀﹐以致哲宗皇帝大升轝陷濘不前﹐露宿於野。願速降指揮﹐先次罷惇職事﹐免其朝見﹐別與差遣﹐以稱陛下厚於泰陵之意﹐然後降出臣僚前後章疏﹐別議典刑。」﹝《紀事本末》卷百二十。案﹕《宋史﹟本紀》﹕壬寅﹐葬哲宗皇帝於永泰陵。《宋編年通鑑》云﹕葬哲宗於永泰陵。靈駕發引至鞏縣﹐遇雨﹐山陵使章惇先就幕次﹐大慶輿陷於淖中﹐臣僚不復隨從﹐自旦至夜﹐二膳不時進﹐竟露宿野。﹞

《續宋編年資治通鑑》云﹕八月﹐蔡京請作景靈西宮﹐以奉神宗館禦﹐而哲宗次之﹐陳瓘言不可者五﹐其一謂左宗廟﹐今乃在西﹐不合《禮經》﹐卒不能易。案﹕《宋史﹟本紀》八月庚子日事。據李攸《宋朝事實》景靈西宮記文﹐則經始於十月之甲子。蓋八月庚子﹐乃蔡京奏準之日﹐至十月甲子﹐斯經始也。《玉海》卷一百云﹕元符三年﹐徽宗卽位﹐八月﹐建景西宮﹐奉神宗於顯承殿﹐爲館禦之首。建哲宗神禦殿於西﹐以東偏爲齋殿。靖國元年九月﹐攺顯承殿爲大明﹐北有殿曰欽儀﹐以奉母后﹔西則爲重光殿﹐以奉哲廟。後又攺欽儀爲坤元。《九朝備要》云﹕初景靈宮﹐神宗未有館禦﹐而居英宗之後殿。及哲宗崩﹐又無以處之。蔡京言「若爲宮東﹐迫民居難展﹐宜卽其西對禦道立西宮﹐首奉神宗館禦﹐而哲宗次之。」右僕射韓忠彥以下亦請立西宮以奉神宗。詔恭依﹐且命戶部尙書李南公總其役。右正言陳瓘言「其不可者五﹕蓋國之神位左宗廟﹐故神宗建原廟於左﹐今乃在西﹐不合《禮經》﹐一也﹔唐徐嶠言『大理寺殺气盛而鳥雀不敢棲』﹐今卽其基﹐則非其地﹐二也﹔𨿽移官舍﹐不動民居﹐而大理與軍器監及元丰庫儀鸞司皆遷於他處﹐則彼亦有民居﹐不知遣幾家而後可就﹐三也﹔神考以祖宗神禦散在寺觀﹐故合於一宮﹐今乃析爲兩處﹐則鸞輿酌獻﹐分詣禮繁﹐四也﹔夫孝貴寧神﹐自奉安於顯慶殿﹐旣變且久﹐不宜輕動﹐五也。」瓘章累上﹐且論京之矯誣﹐卒不能易。《宋史丰稷傳》云﹕哲宗升祔﹐議功臣配享﹐稷以爲當用司馬光﹑呂公著。或謂二人常得罪﹐不可用。稷曰「止論其有功於時爾﹐如唐五王豈非得罪於中宗﹐何嫌於配享﹖」崇寧元年﹐詔蔡確配享哲宗廟廷。見《長編》原注。建炎中以司馬光配享哲宗廟廷﹐見《宋史》。

又﹕云﹕出內庫金帛助邊。案﹕《宋史﹟本紀》﹕辛丑﹐出內庫金帛二百萬糴陜西軍儲。

１﹑九月甲子朔﹐左僕射章惇上表乞罷政﹐詔答不允。是日﹐惇畱身請去﹐徑出居僧捨。翌日﹐復上表﹐又答不允﹐遣中使押入﹐復徑出。上謂輔臣曰「朕待惇如此﹐於禮貌不爲不至。」僉曰「恩禮誠過厚。」又曰「惇乞越州﹐當與之。」曾布曰「唐李玨事政﹐與惇相類﹐初罷爲太常卿﹐再貶浙西及昭州。」上曰「然。」又曰「朕不欲用定策事貶惇﹐但以扈從靈駕不職罪之﹐餘事候有人理會復議行遣。」﹝《紀事本末》卷百二十。﹞

２﹑辛未﹐特進﹑尙書左僕射兼門下侍郎﹑申國公章惇罷尙書左僕射兼門下侍郎﹐依前特進知越州﹐仍故辭謝。﹝《紀事本末》卷百二十。案﹕《宋編年通鑑》云﹕侍禦史陳次升言「章惇自登揆路﹐任私害物﹐奉使山陵﹐措置乖謬。」於是惇乞罷政﹐命以特進知越州。逾月﹐中書檢會瓘並臣僚上言﹐云惇編類章疏﹐看詳訴理﹐受禍千餘家﹐凡士民暗昧言語﹐加以刃棓﹐釘手足﹐剝皮膚﹐斬脛拔舌之刑。責授武昌節度副使﹐潭州安置。考章惇責授節度副使在十月丙申﹐又爲李淸臣所劾也。﹞

３﹑甲戌﹐左正言陳瓘爲右司諫。﹝《紀事本末》卷百二十九。案﹕《宋史》本傳作右正言遷左司諫。左﹑右字互誤﹐當據此正。本傳又云﹕瓘議論持平﹐務存大體﹐不以細故藉口﹐未嘗及人晻昧之過。嘗云「人主託言者以耳目﹐誠不當以淺近見聞﹐惑其聰明。」惟極論蔡卞﹑章惇﹑安惇﹑邢恕之罪。﹞

４﹑己卯﹐右司諫陳瓘言「向宗良兄弟﹐交通賓客﹐漏泄機密﹐陛下知之乎﹖皇太后知之乎﹖」又曰「皇太后不待祔廟﹐果於還政﹐事光前古﹐名垂後世。陛下所以報皇太后者﹐宜何如哉﹖臣恐假借外家﹐不足以爲報也。」又曰「宗良兄弟﹐依倚國恩﹐憑藉慈蔭﹐誇有目前之榮盛﹐不念倚仗之可畏﹐所與遊者﹐連及侍從﹐希寵之士﹐願出其門。裴彥臣無甚傒才﹐但能交通內外﹐漏泄機密﹐遂使物議藉藉。或者以爲萬機之事﹐黜陟差除﹐皇太后至今與也。良由中外關通﹐未有禁戒﹐故好事之人得以益傳耳。」﹝《紀事本末》卷百二十九。案﹕《宋編年通鑑》載陳瓘此言。又云﹕太后聞之﹐怒﹐至哭泣不食﹐上再拜乞貶瓘﹐而怒猶未解。左右近習﹐或請擢蔡京執政﹐庶可解太后之怒﹐並臣皆莫敢言﹐乃以瓘添差監揚州糧料院。翌日﹐復有旨除瓘無爲軍。今考《紀事本末》﹐監揚州糧料爲庚辰日﹐知無爲軍乃在丁亥﹐非翌日也。﹞

５﹑庚辰﹐上批﹕「陳瓘累言皇太后尙與國事﹐其言多虛誕不根﹐可送吏部與合入差遣。」三省請以瓘爲郡﹐上不可﹐乃添差監揚州糧料院。瓘初不知被責﹐復求翌日案﹕《宋編年通鑑》無「翌日」二字。見上﹐閤門不許。瓘卽具以札子繳進﹐﹝案﹕《宋編年通鑑》無「以」字﹐《備要》作「瓘卽以其札子」。其一再論景靈西宮﹐其二論章惇罷相制所稱國是﹐其三﹑其四皆指陳蔡京罪惡。《紀事本末》卷百二十九。案﹕「罷」字﹐蓋涉下文「罪」字而衍。《宋編年通鑑》無此字。《東都事略》本傳云﹕瓘於門外繳四奏﹐並明宣仁誣謗修《實錄》﹑建西京等事。按瓘所繳四奏﹐一論景靈西宮﹐已附注於八月﹔一論國是﹐亦附注於四月﹔其三﹑其四論蔡京疏﹐具詳宋文鑑。其略云﹕臣伏見翰林學士承旨蔡京﹐當紹聖之初﹐與其弟卞俱在朝廷﹐導贊章惇﹐共作威福。卞則陰爲謀畫﹐惇則果斷力行﹐且謀且行者﹐京也。哲宗篤於繼述﹐專於委任﹐事無大小﹐信惇不疑。卞於此時﹐假繼述之說﹐以主私史﹔惇於此時﹐因委任之篤﹐自明己功。京則盛推安石之聖﹐過於神考﹐以合其弟﹔又推定策之功﹐毀蔑宣仁以合章惇。惇之矜伐﹐京爲有助﹔卞之乖悖﹐京實贊之。當此之時﹐言官常安民屢攻其罪﹐京與惇﹑卞﹐共怒安民﹐協力排陷﹐斥爲姦黨。而孫諤﹑董惇逸﹑陳次升﹐亦因論京﹐相繼黜逐。哲宗晚得鄒浩﹐不由進擬﹐寘之言路。浩能忘身徇節﹐上副聖知。京又因其得罪﹐從而擠毀。是以七年之間﹐五害言者﹐掩朝廷之耳目﹐成私門之利勢。言路旣絕﹐人皆箝默﹐凡所施行﹐得以自恣﹐遂使當時之所行皆爲今日之所攺。臣請略指四事﹐皆天下之所以議京者也﹕蔡卞之薄神考﹐陛下旣明其罪矣﹐兄弟同朝﹐塤篪相應﹐事無異議﹐罪豈殊科﹐一黜一畱﹐人所未諭。此天下之所以議京者﹐一也﹔邢恕之累宣仁﹐陛下旣明其罪矣。宣訓之語﹐究治之事﹐陛下旣察其誣造﹐於是司馬光﹑劉摯﹑梁燾等皆蒙敍復。京嘗奏疏﹐請誅滅摯等家族﹐審如京言﹐則所以累宣仁者﹐豈特邢恕一人而已哉﹗在恕則逐之﹐在京則畱之﹐其可以塞邢恕不平之口而慰宣仁在天之靈乎﹗此天下之所以議京者﹐二也﹔章惇自明定策之功﹐追貶王珪﹐京亦自謂元丰末命京帶開封府劊子攜劍之內﹐欲斬王珪﹐京之門人﹐皆謂京於此時禁制宣仁﹐京亦有社稷之功。今陛下雪珪之罪﹐還其舊官﹐則是以惇之貶珪爲非也。在惇則非之﹐在京則畱之﹐如是惇有詞矣﹐珪有憾矣﹗此天下之所以議京者﹐三也﹔章惇之初篤信京﹑卞﹐傾心竭意﹐隨此二人﹐假繼述之說﹐以行其私﹐三人議論﹐如出一口。自紹聖三年九月﹐卞爲執政﹐於是京有觖望﹐而與惇睽矣。四年三月﹐林希爲執政﹐於是京始大怨﹐而與惇絕矣。自今觀之﹐京之所以與惇睽絕者﹐爲國事乎﹗爲己事乎﹗然京之所以語人者﹐曰「我助惇而惇不聽也﹐我故絕之﹔我教卞而卞不從也﹐我故怒之。我與弟卞不相往來久矣﹐我緣國事今與愛弟不相往來而況於惇乎﹗」臣竊料京之所以欺陛下者﹐亦必以此言也。何以驗之﹖卞之赴江寧也﹐京往餞之。期親遠行﹐法當賜告。而京之所以牒閤門者﹐初以妹行爲請﹐法不許也。遂請朝假﹐終不敢以弟卞爲言。𨿽在朝假﹐而日至國門之外﹐京之動靜如此﹐卽不知陛下皆得其實乎﹖此明主之所宜察也。且兄弟同朝﹐共議國事﹐自無不相往還之理﹐假使不相往還﹐豈人倫之美事乎﹗此天下之所以議京者四也。陛下卽位之初﹐以用賢去邪爲先﹐而京之蒙蔽欺罔﹐曾無忌憚。陛下必欲畱京於朝者﹐其故何哉﹖臣知陛下聖意﹐本無適莫﹐而京之所以據位希進﹑牢不可拔者﹐蓋其韓忠彥﹑曾布不能爲國遠慮﹐輕率自用﹐激成其勢故也。京﹑卞同惡﹐天下所知﹐若用天下之言﹐以合公議﹐則顯正二人之罪何難之有﹖忠彥等不務出此而果於自用﹐於是託於謀帥而出之太原﹐𨿽加以兩學士之職﹐而實以詭計除之。想當進擬之時﹐必有不情之奏﹐用奇設策﹐不由誠心﹐二聖安得而無疑﹐公議亦以爲未允。及京之畱﹐布復爭辧﹐再三之瀆﹐無以取信﹔相激之勢﹐因此而成。陛下進賢退邪﹐法則堯﹑舜﹐然而天下之心皆疑陛下有大用京之意者﹐以京之復畱故也。京之所以復畱者﹐以忠彥等去之不以其道故也。去之不以其道﹐則畱之者生於相激﹐萬一京果大用﹐則天下治亂自此分矣﹗且自京﹑卞用事以來﹐牢籠薦引﹐天下之士處要路﹐得美官者不下數百人。其間材智藝能之士﹑可用之人誠不爲少﹐彼皆明知京﹑卞負國﹐欲洗心自新﹐捨去私門﹐顧朝廷未有以招之耳。臣謂京在朝廷﹐則此數百千人者﹐皆指爲蔡氏之黨﹔若京去朝廷﹐則此數百千人者皆朝廷之用﹐所以消合朋黨﹐廣收人才﹐正在陛下果於去京而已﹐此非臣之臆說﹐乃神考已用之術也。熙寧之末﹐王安石﹑呂惠卿紛爭以後﹐天下之士分爲兩黨﹐神考患之。於是自安石旣退﹐惠卿旣出之後﹐不復用此兩人﹐而兩門之士﹐則皆兼取而並用之也。當時天下之士﹐初有王黨﹑呂黨﹐而朋黨之禍終不及於朝廷者﹐用此術耳。今陛下畱京於朝廷而欲收私門之士﹐是猶不去李慶﹑錢鏐而欲收江浙之士也﹐不亦難乎﹗然則消黨之術﹐惟在去京而已﹐今京關通交結﹐其勢益牢﹐廣布腹心﹐共謀私計﹐羽翼成就﹐可以髙飛﹐愚弄朝廷﹐有同兒戲。陛下若不早寤﹐漸成孤立﹐後𨿽悔之﹐亦無及矣。﹞

６﹑先是﹐禦史中丞丰稷﹑殿中侍禦史陳師錫言「臣謹按翰林學士承旨蔡京﹐資政殿學士﹑知江寧府蔡卞﹐姦邪狠愎﹐兄弟同惡﹐迷國誤朝﹐爲害甚大。卞𨿽去位﹐尙竊峻職﹐玷名邦。京偃然在職﹐謂朝廷無識其姦﹐日夜交納內侍﹑戚裏以覷大用。中外見陛下容忍畱京﹐咸謂果有大用京之意。」又曰「況京好大喜功﹐銳於攺作﹐若果大用﹐必須妄作﹐變亂舊政﹐天下治亂自此分矣﹐祖宗基業自此隳矣。」﹝《紀事本末》卷百二十。案﹕《治迹統類》云﹕初﹐丰稷入對﹐學士承旨蔡京於殿陛閒揖稷曰「天子自外服召公爲中司﹐今日必有髙論。」稷正色答曰「行自知之。」遂論京姦狀。至是與侍禦史陳師錫共言京﹑卞兄弟同惡﹐迷國誤朝。不報。﹞

７﹑辛巳﹐稷登對﹐又言「陛下持萬乘威權﹐何憚一蔡京不能去﹐無乃爲聖母有主張之意乎﹖當紹聖﹑元符間﹐章惇﹑蔡卞竊弄威權﹐殘賊忠良﹐陷哲宗於有過之地﹐廢元祐皇后於瑤華宮﹐京皆有力﹐考其罪惡﹐不下惇﹑卞﹐皇太后不盡知﹐萬一知之﹐豈肯容畱﹗惇﹑卞之惡﹐賴陛下神明之斷﹐投之外服﹐𨿽典刑未正﹐頗快中外﹔京猶泰然在朝﹐有自得之色。忠臣寒心﹐良士痛骨﹐非自愛而憂之﹐蓋爲陛下憂﹐爲宗廟憂﹐爲天下賢人君子憂。」﹝《紀事本末》卷百二十。案﹕《宋史﹟丰稷傳》﹕徽宗立﹐以左諫議大夫召﹐道除禦史中丞。入對﹐論蔡京姦狀﹐旣而陳瓘﹑江公望皆言之﹐未能動。稷語陳師錫曰「京在朝﹐吾屬何面目居此﹖」擊之不已﹐京遂去翰林。《陳師錫傳》云﹕師錫拜殿中侍禦史。言「京援引死黨至數百人﹐鄧洵武內行污惡﹐搢紳不齒﹐豈可滓穢史筆﹖向宗回﹑宗良亦陰爲京助﹐是皆國之深患。」帝曰「此於東朝有礙﹐卿爲我處之。」對曰「審爾﹐臣當具白太后。」遂上封事言「自昔母后臨朝﹐危亂天下﹐載在史冊﹐可考而知。至於手書還政﹐未有如聖母﹐退抑謙遜﹐眞可爲萬世法。而蔡京陰通二向﹐妄言宮禁預政﹐以誣聖徳﹐不可不察。」俄攺考功郎中﹐師錫抗章言曰「臣在職數月﹐所言皆當今急務。若以爲非﹐陛下方開納襃獎﹔若以爲是﹐則不應遽解言職。如蔡京典刑未正﹐願受竄貶。」於是出知潁﹑廬﹑滑三州。﹞

８﹑甲申﹐翰林學士曾肇上書皇帝及皇太后曰「夫以皇太后定策之明﹐還政之速﹐著人耳目﹐可謂盛矣。今陳瓘以一言上及﹐遂致貶斥﹐非皇太后聖意。然四方萬里之遠﹐豈能家至戶曉﹖萬有一人或謂皇太后有所不容﹐則於威徳不爲無累。此臣惓惓之私﹐不能無疑也。以臣愚計﹐皇帝以瓘之所言狂率而逐之﹐皇太后以天地之量﹐隱忍包容﹐特下手書而畱之﹐則天下之人﹐必曰皇帝恭事母儀﹐不容小臣妄議﹐其孝如彼﹔皇太后功徳巍巍而能含洪光大﹐𨿽有狂言﹐不以爲罪﹐其仁如此。兩誼俱得﹐豈不美哉﹗」﹝《紀事本末》卷百二十九。案﹕《東都事略﹟曾致堯傳》云﹕曾肇上書﹐以爲﹕「瓘昨者所論﹐臣𨿽不知其詳﹐以詔旨觀之﹐瓘言𨿽狂﹐其意則忠。何則﹖瓘以疏遠小臣﹐妄意宮闈之事﹐披寫腹心﹐無所顧忌﹐此臣所謂狂也。皇太后有援立聖明不世之大功﹐有前期歸政過人之盛徳﹐萬一有纖毫可以指議﹐則於淸躬不爲無累。瓘以憂君之誠﹐陳預防之戒﹐欲以開悟聖心﹐保全盛美﹐忘身爲國﹐臣子所難﹐此臣所謂忠也。以臣愚計」云云。其文較此爲詳。﹞

９﹑資治殿學士﹑左諫議大夫﹑知江寧府蔡卞落職﹐提舉洞霄宮﹐太平州居住。寶文閣直學士﹑左中散大夫﹑知成都府路昌衡爲司農少卿﹐分司南京﹔寶文閣直學士﹑中大夫﹑知鄆州呂嘉問爲光祿少卿﹐分司南京﹐光州居住。二人皆嘗尹京﹐附會章惇﹑蔡卞﹐殺戮無辜也。﹝案﹕《宋史﹟路昌衡傳》﹕坐淸臣獄事﹐責司農少卿﹐分司居郢州。明年﹐起爲滁州﹑定州﹐復直學士﹑知開封府。《呂嘉問傳》﹕知開封府。時專附章惇﹐蔡卞﹐多殺不辜﹐焚去案牘以滅口。徽宗時﹐屢暴其宿惡﹐至分司南京﹐光州居住﹐郢州安置。然爲蔡氏所右﹐其壻劉逵蹇序辰﹑其死友鄧洵武羽翼之﹐故不久輒起。﹞朝散大夫﹑龍圖閣待制﹑河北都轉運使張商英﹐朝奉大夫﹑龍圖閣待制﹑知瀛州範鏜﹐並落職。商英知隨州﹐鏜知滁州﹐二人亦坐惇﹑卞黨﹐故責。﹝《紀事本末》卷百二十﹐又百三十一。案﹕龔夬論蔡卞落職太平州事﹐依《宋編年通鑑》附見五月乙卯。﹞

丁亥﹐詔新添差監揚州糧料院陳瓘知無爲軍。時瓘已出國門﹐卽於門外露章辭免曰「臣昨者自聞隔對以後﹐曾將上殿札子具狀繳進﹐爲言蔡京在紹聖中親寫奏札﹐乞誅滅劉摯等事。上件札子所言﹐在監揚州糧料院以前。﹝案﹕《宋編年通鑑》云﹕瓘露章辭免云「蔡京交通關結﹐其勢益牢﹐廣布心腹﹐羽翼成就﹐愚弄朝廷﹐有如兒戲﹐天下治亂之勢﹐系於一京﹐不可不早辧也。陛下若以臣言爲是」云云。﹞陛下若以臣言爲是﹐則當如臣所請﹐按京之罪﹐明正典刑﹐然後攺臣差遣﹐以示聽納﹔若以臣言爲非﹐則是臣事發﹐更爲其罪﹐益大重加貶竄﹐乃得允當。今京桀驁自肆﹐無所畏憚﹐而臣章屢上﹐未蒙降出﹐則是陛下不以臣言爲信矣。不信其言而輕於攺命﹐傳之天下﹐人必駭惑。」又實封奏曰「京在朝廷﹐則國家未安﹐臣𨿽移得差遣﹐有何安乎﹖臣之不敢受命者﹐其說如是露章所言﹐未甚子細﹐復以此章干瀆聖聽﹐所以盡惓惓之誠也。所有知無爲軍敕﹐不敢祗受﹐迆邐前去揚州聽候指揮。」迆詔不許辭免。﹝《紀事本末》卷百二十九﹐又百三十一。﹞

１﹑十月丙寅﹐上曰「瓘言事極不可得﹐暫貶亦不久﹐前日遣人送黃金百兩﹐瓘受賜泣下。」布曰「陛下待遇如此﹐宜其感泣也。」﹝《紀事本末》卷百二十九。案﹕錢氏《朔閏考》﹕十月甲午朔﹐無丙寅日。《宋史本傳》云﹕瓘出都門﹐繳四章奏之﹐並明宣仁誣謗事。帝密遣使賜以黃金百兩﹐太后亦命勿遽去。今據此附於瓘出都門之後。﹞

２﹑丙申﹐翰林學士承旨﹑中大夫蔡京爲端明殿學士﹑知永興軍。吳居厚旣罷﹐﹝案﹕《宋史吳居厚傳》﹕居厚知開封府﹐爲永泰陵橋道頓遞使﹐坐積雨畱滯﹐罷知和州。﹞長安闕帥﹐上欲遣蔡京﹐韓忠彥以爲當遣。或曰「先已除兩學士。」上曰「與之。」忠彥曰「長安與河東不同﹐兼京罪狀已露﹐欲只與端明。」上曰「善。」曾布曰「京之出﹐天下所同欲﹐自差河東參差﹐皇太后不勝其怒﹐臣自此不復敢啟口。聖意如此﹐何幸如之﹗」上曰「近日陳瓘有言﹐因詢其交通﹑近習之狀﹐卻有簡與裴彥臣﹐云且煩於太后前主張保全。」布曰「京立朝如此﹐何可使之善去﹐但以形迹東朝﹐故且令補外亦可也。」﹝《紀事本末》卷百二十﹐又百三十一。原注﹕蔡絳《史補﹟原廟篇》云﹕京坐議原廟及三年服事得罪去。按得罪緣此二事﹐況原廟實用京議﹐絳妄云耳。案﹕原廟卽景靈西宮也。李心傳《朝野雜記》云﹕景靈有東西宮﹐放漢原廟之制。京議﹐見上八月﹐其三年服議﹐見《續長編》元符三年正月京之出知永興﹐不關此二事﹐原注駁之是已。﹞

３﹑特進﹑新知越州章惇責授武昌軍節度副使﹐潭州安置。始惇罷相﹐陳瓘論其責輕﹐於是中書省檢會瓘章﹐而有是命。﹝《紀事本末》卷百二十。案﹕《東都事略李淸臣傳》云﹕章惇罷相﹐淸臣奏﹕「章惇爲相﹐朝廷屬以政事爲之﹐不置次輔﹐而惇不念體國﹐其所以開導上聽者﹐莫非忮忍殺伐之事以己之平日仇怨﹐或託謗訕宗廟﹐或稱謀危上躬﹐竄逐南方﹐投之死地。故貶人及骨肉死者不得歸葬﹐存者悉爲囚徒。又因編類章疏﹐看詳訴理﹐受禍者一千餘家。自古姦臣﹐少惇比者﹐今旣罷去﹐尙以特進守藩﹐天下人心郁抑不快﹐盍加誅殛﹐以慰民望。」惇遂責散官安置。《治迹統類》云﹕淸臣劾惇﹐議者以爲反覆迎合云。﹞

４﹑壬寅﹐光祿大夫﹑知樞密院事曾布爲右銀靑光祿大夫﹑尙書右僕射兼中書侍郎﹐辭免﹐不允。﹝《紀事本末》卷百三十。案﹕《東都事略本紀》﹕十月丁酉﹐韓忠彥爲左僕射。壬寅﹐曾布爲右僕射。《宋史曾布傳》﹕徽宗遣中使召蔡京釒巢院﹐拜韓忠彥左僕射。京探徽宗意﹐徐請曰「麻詞未審合作專任一相﹐或作分命兩相之意。」徽宗曰「專任一相。」京出﹐宣言曰「子宣不復相矣。」已而復召曾肇艸制﹐拜布右僕射﹐故其制曰「左右置相﹐東西分臺﹐相須而成﹐闕一不可。」《曾鞏傳》云﹕布之拜相﹐肇適當制﹐國朝學士弟艸兄制﹐惟韓維與肇﹐爲衣冠榮。《曾肇》所艸制﹐《宋文鑑》載之。﹞

５﹑庚戌。﹝案﹕《續長編》卷五百十九載馬誠權陜西路轉運副使。注云﹕元符三年十月十七日可考。今文已佚。十七日﹐庚戌。﹞

６﹑辛亥﹐朝奉郎﹑集賢殿修撰﹑知荊州府楊畏提舉洞霄宮。﹝《紀事本末》卷百二十。﹞

７﹑乙卯﹐中書省檢會禦史中丞丰稷言「伏見責授武昌軍節度副使章惇﹐昔在相位﹐變亂名實﹐顚倒是非﹔拔擢羣小﹐布列中外﹔陰邪慘酷﹐更相唱和﹔流毒四方﹐感動天變。伏遇大明繼照﹐羣陰廓開﹐俊傑勷徵﹐姦回竄伏。安惇﹑蹇序辰放歸田裏﹐呂嘉問﹑路昌衡分司﹐範鏜﹑張商英﹑吳居厚落職﹐降知小州﹐惟林希﹑徐鐸﹑葉祖洽未見朝廷施行。𨿽聖度包荒﹐尙冀黜責﹐臣職在糾慝﹐合具彈奏。」云云。詔資治殿學士﹑通議大夫﹑知大名府林希降端明殿學士﹑知揚州﹐朝散大夫﹑龍圖閣待制﹑知洪州葉祖洽落龍圖閣待制﹑知洪州﹐朝奉大夫﹑龍圖閣待制﹑知靑州徐鐸落龍圖閣待制﹑知湖州。﹝《紀事本末》卷百二十。﹞

８﹑丙辰﹐虞策以戶部侍郎權戶部尙書。﹝《續長編》卷五百二注。案﹕原注﹕云﹕元符三年十月二十三日﹐又以前戶侍權戶書。二十三日﹐丙辰也。《宋史》本傳云﹕策奏徽宗﹐請均節財用﹐曰「臣比在戶部﹐見中都經費歲六百萬﹐與天下上供之數略相當。嘗以祖宗故實考之﹐皇祐所入總三千九百萬﹐而費靉三之一﹔治平四千四百萬﹐而費五之一﹔熙寧五千六十萬﹐而費盡之。今諸道隨一月所須﹐旋爲裒會﹐岌岌然不能終日﹐願深裁浮冗﹐以寬用度。」﹞

９﹑戊午﹐新知南康軍龔原攺知壽州。﹝《紀事本末》卷百二十。案﹕龔原八月乙未劾鄧洵武﹐其知南康軍當在九月以後。《宋史》本傳云﹕朝論謂帝爲哲宗廟服﹐當循開寶故事﹐爲齊衰期。原曰「三年之喪﹐自天子達於庶人﹐一也。」主議者斥其妄﹐黜知南康軍﹐攺壽州。俄用三年之制﹐乃復修撰﹐知揚州。還朝﹐歷兵﹑工部二侍郎﹐除寶文閣待制﹑知廬州。陳瓘擊蔡京﹐原與瓘善﹐或謂原實使之﹐奪職居和州。﹞

１０﹑己未﹐詔略曰「朕於爲政取人﹐無彼時此時之間﹐斟酌可否﹐舉措損益﹐惟時之宜﹔旌別忠邪﹐用捨進退﹐惟義所在﹐使政事不失其當﹐人材各得其所﹐則能事畢矣。無偏無黨﹐正直是與﹐體常用中﹐祗率大體﹐以與天下休息﹐以成朕繼志述事之美﹐不亦韙歟﹖若夫曲學偏見﹐妄意攺作﹐妨功擾政﹐以害吾國是者﹐非惟朕所不與﹐迺公議之所不容﹐亦與眾棄之而已。」﹝《紀事本末》卷百二十。案﹕《宋編年通鑑》云﹕下詔紹述熙﹑丰之政。卽謂此詔。其實詔無是意﹐不過欲調和元祐﹑紹聖之人耳。初﹐陸佃上疏曰「人君踐祚﹐要在正始﹐正始之道﹐本於朝廷。近時學士大夫相傾競進﹐以善求事爲精神﹐以能訐人爲風采﹐以忠厚爲重遲﹐以靜退爲卑弱﹐相師成風﹐莫之或止﹐正而救之﹐實在今日。神宗延登眞儒﹐立法制治﹐而元祐之際﹐悉肆紛更。紹聖以來﹐又皆稱頌。夫善續前人者﹐不必因所爲﹐否者賡之﹐善者揚焉。元祐紛更﹐是知賡之而不知揚之之罪也﹔紹聖稱頌﹐是知揚之而不知賡之之過也。願咨謀人賢﹐詢考政事﹐惟其當之爲貴﹐大中之期﹐亦在今日也。」徽宗嘉其言﹐遂命修《哲宗實錄》。此九月甲子朔事﹐具詳《宋史﹟本紀》及《陸佃傳》。又《曾鞏傳》云﹕鞏弟肇﹐帝命肇作詔諭天下。肇見帝言「陛下思建皇極﹐以消弭朋黨﹐須先分別君子小人﹐賞善罰惡﹐不可偏廢。」開說備至。已而詔從中出。是徽宗不以曾肇之說爲然﹐而專主陸佃調和之論也。又《任伯雨傳》云﹕建中靖國攺元﹐當國者欲調和元祐﹑紹聖之人﹐故以「中」爲名。伯雨言「人才固不當分黨與﹐然自古未有君子小人雜進可以致治者。蓋君子易退﹐小人難退﹐二者並用﹐終於君子盡去﹐小人獨畱。唐徳宗坐此致播遷之禍﹐建中乃其紀號﹐不可以不戒。」《丰稷傳》云﹕稷言「陛下以『建中靖國』紀元﹐臣謂尊賢納諫﹐捨己從人﹐是謂『建中』﹔不作奇技淫巧﹐毋使近習招權﹐是謂『靖國』。以副體元謹始之義。」﹞

《續宋編年資治通鑑》云﹕十月﹐以韓忠彥﹑曾布爲左﹑右僕射。曾布之相也﹐禦史中丞丰稷欲率臺屬論之﹐遂遷稷工部尙書﹐以王覿爲中丞。稷力匄補外﹐不允。謝表有「內侍已成於怨府﹐佞人方剡於奏章」﹐上問﹕「佞人爲誰﹖」曰「曾布。陛下斥布﹐則天下事定矣。」案﹕曾布事已見上。《東都事略丰稷傳》云﹕稷遷中丞﹐首論蔡京之罪﹐京貶﹔又論章惇誤國﹐惇黜﹔又言宣仁佐佑哲宗﹐退黜小人﹐洎小人復用﹐遂造誣謗﹐今宜辧明。又史官修《神宗實錄》﹐輒以王安石《日錄》亂之﹐願擇史臣﹐申飭成書。又數言近習之非﹐會曾布由內侍進﹐將拜相﹐稷謂臺屬曰「盍共論之。」遷工部尙書﹐布遂相。陳次升《讜論集奉彈曾布第四疏》云﹕布自登揆路﹐首罷丰稷禦史中丞﹐引用門人王覿爲代丰稷。陛下之所任﹐在職累月﹐忠言讜論﹐屢聞入告﹐布則忌之。覿乃布所引用﹐在職彌旬﹐未聞補報。今因人言﹐則有內相之命。陛下之所任者﹐恩數則薄﹔布之引用者﹐恩數加厚﹐顚倒如此﹐何以厭服人心﹗

１﹑十一月癸亥﹐案﹕錢氏《朔閏考》﹕癸亥﹐是月朔也。端明殿學士﹑新知永興軍蔡京知江寧府。﹝《紀事本末》卷百二十﹐又百三十一。﹞

２﹑右正言陳祐言「按林希爲中書舍人﹐艸呂大防等責詞﹐以司馬光變法之初﹐指名老姦﹐略無忌憚。蘇轍試賢良﹐而希言轍對策之時已有異志。至於文及甫造爲劉摯甘心快意之事﹐亦希有以啟之。陛下灼知姦黨﹐明正典刑﹐而罪大責輕﹐人望不厭﹔況祕殿淸職﹐近臣之優選﹐維揚會府﹐非待有罪之地。伏望聖明察希用心﹐最爲犯義﹐重行黜責﹐投之間散﹐以申公憲。」﹝《紀事本末》卷百二十。案﹕《宋史林希傳》云﹕初黜元祐羣臣﹐希皆密豫其議。自司馬光﹑呂公著﹑大防﹑劉摯﹑蘇軾等數十人之制﹐皆希爲之﹐詞極其詀詆﹐至以「老姦擅國」之語陰斥宣仁﹐讀者無不憤嘆。一日﹐希艸制罷﹐擲筆於地曰「壞了名節矣。」﹞

３﹑乙丑﹐詔希落端明殿學士﹐依舊大中大夫﹑知揚州﹐﹝《紀事本末》卷百二十。﹞孫諤自司勛爲右司諫。﹝《續長編》卷五百六注。案﹕《宋史》本傳云﹕徽宗立﹐復爲右司諫﹐首論大臣邪正﹑政事可廢置因革者﹐帝稱其鯁直。議者欲以羣臣封事付外詳定﹐諤言「君不密則失臣﹐是將速忠臣之禍矣﹐不宜宣泄。」乃止。遷左司諫﹐俄卒。諤與彭汝礪以气節相尙﹐汝礪亡﹐諤語所知曰「吾居言責﹐不媿器資於地下矣」。﹞

４﹑庚午﹐賜故贈太傅王安石妻越國夫人吳氏江寧府官屋六十間﹐以吳氏託蔡卞爲家﹐舊有賜第京師已納朝廷﹐而卞赴貶所﹐故有是賜。﹝《紀事本末》卷百三十。﹞

５﹑侍禦史陳次升言「臣伏見新除端明殿學士﹑知江寧府蔡京﹐頃在翰苑﹐倚勢作姦﹐自除邊帥﹐卽懷怨望﹐臣僚屢有彈奏﹐不蒙顯謫。今除知江寧府﹐仍領端明殿之職﹐采之眾論﹐謂京負朝廷至深﹐朝廷待京何厚﹗伏望重行黜責﹐以示至公。」﹝《紀事本末》卷百二十。﹞

６﹑詔﹕「端明殿學士﹑中大夫﹑知江寧府蔡京落端明殿學士﹐提舉杭州洞霄宮﹔正議大夫﹑提舉洞霄宮蔡卞降爲太中大夫﹐守少府少監﹐分司南京﹐依舊太平州居住。」京旣貶﹐輔臣謂責卞輕﹐故並及之。﹝《紀事本末》卷百二十﹐又百三十一。案﹕陳次升《讜論集奏彈蔡卞狀》云﹕卞竊弄賞罰﹐私報恩仇。人有譽其妻父之善者﹐極力主張﹐寘之顯要﹔有議其妻父之短者﹐指爲誹謗宗廟﹐寘之深罪。其所進用﹐若非妻黨之小人﹐卽是門下之姦吏﹐更唱疊和﹐相引爲重﹐造作事端﹐屢成冤獄。看詳理訴﹐編類章疏﹐洗垢索瑕﹐中傷士類﹐或輕或重﹐皆出己意。或投之遠方﹐或陷之深辟﹐毒流天下﹐實不忍聞。其事主行﹐𨿽在章惇﹐卞實啟之。時人目爲「笑面夜叉」﹐天下之所共知也。近𨿽責降﹐未厭人心。伏望聖慈重行竄責﹐以謝天下。﹞

７﹑辛未。﹝案﹕《續長編》卷五百二十載江﹑淮等路提點坑冶鑄錢兼措置銅事。注云﹕十一月九日可考。今其文已佚。九日﹐辛未也。﹞

８﹑侍禦史陳次升言「蔡卞之與章惇﹐俱盜權先朝﹐爲天下害。卞以陰險謀之﹐惇以凶悍行之﹐二人同惡相濟﹐罪當均一。臣謂惇之凶暴﹐其害物止於一時﹔卞則又敗壞道術﹐使不得歸正﹔疑亂風俗﹐使不得爲善。其害又畱於萬世也﹐卞之爲害﹐實不在惇下。惇旣以散官安置潭州﹐而卞則止於近地分司﹐適遂所欲﹐何名爲謫﹖人心未服﹐公議未厭。」﹝《紀事本末》卷百二十。﹞

９﹑壬申﹐詔降授太中大夫﹑守少府少監﹑分司南京蔡卞降中大夫﹐依前分司﹐移池州居住。﹝《紀事本末》卷百二十。案﹕建中靖國元年二月丁巳﹐任伯雨疏有云﹕去年﹐臣僚上言「蔡卞之惡﹐過於章惇﹐乃自太平州移池州﹐順流三程﹐一日可到﹐愚弄朝廷﹐僅同兒戲。蓋人人畏附惇﹑卞﹐至今未已﹐故寧負陛下﹐不負惇﹑卞。大姦元惡﹐未正典刑﹐人情憤嘆。」﹞

１０﹑辛卯﹐侍禦史陳次升言「右僕射曾布﹐性稟姦邪﹐心懷凶險﹐頃居樞府﹐阿順宰臣﹐進用匪人﹐大開邊隙。又近自登宰府﹐獨擅國權﹐輕視同僚﹐威福由己﹔進拔親故﹐羅列宮局﹐以爲耳目﹔任用門人﹐置之臺諫﹐以爲腹心。」又曰「布在紹聖初實與蔡卞交結﹐遂申請乞用王安石《日錄》修《神宗國史》﹐致史官觀望﹐變亂事實﹐多譽王安石之善﹐掩蔽神宗之美。」又曰「子弟招權﹐交通賓客﹐其門如市﹐伏望聖慈特正布之典刑﹐以謝天下。」﹝《紀事本末》卷百三十。案﹕《讜論集》次升奏彈曾布有九疏。《宋史範純禮傳》云﹕侍禦史陳次升乞除罷言官並由內批﹐不由三省進擬﹐右相曾布力爭不能得﹐乞降黜次升。範純禮徐進曰「次升何罪﹖不過防柄臣各引所親﹐且去不附己者爾。」徽宗曰「然。」乃寢布議。﹞

卷十七

徽宗

△建中靖國元年﹝辛巳﹐一一○一﹞﹝案﹕錢氏《朔閏考》﹕是年辛巳。﹞

１﹑春正月壬戌朔﹐攺元。﹝依《續長編》通例補。案﹕李氏《長編》通例﹐每一帝立之元年﹐特書春正月某某朔攺元﹐其中間復攺元則不書。玆據其例﹐補之正月壬戌朔。見下任伯雨《疏》及《宋史﹟本紀》。﹞

２﹑丁丑﹐命尙書右僕射曾布爲大行皇太后山陵使。﹝《紀事本末》卷百三十。﹞

《續宋編年資治通鑑》云﹕正月朔﹐有流星光燭地﹐自西南入尾﹐抵距星。是夕﹐有赤气起東北方﹐亙西方﹐中出白气二﹔將散﹐復有黑气在傍。任伯雨言「正歲之始﹐建寅之月﹐其卦爲泰﹐年方攺元﹐時方孟春﹐月居正首﹐日爲壬戌。是陛下本命﹐而赤气起於暮夜之幽。以一日言之﹐日爲陽﹐夜爲陰。以四方言之﹐東南爲陽﹐西北爲陰。從五色推之﹐赤爲陽﹐黑與白爲陰。從事推之﹐朝廷爲陽﹐宮禁爲陰﹔中國爲陽﹐夷狄爲陰﹔君子爲陽﹐小人爲陰﹔徳爲陽﹐兵爲陰。此宮禁陰謀﹐下幹上之證也。漸訩正而西散爲白﹐而白主兵﹐此夷狄竊發之證也。陛下以滅異爲警戒﹐不可不深思遠慮。」案﹕《九朝備要》錄任伯雨疏﹐較此爲詳。《東都事略》本傳云﹕時欲建火星觀以禳之﹐伯雨不可曰「聖人修徳以弭滅﹐未有祈禳而消變。」李濂《汴京遺迹志》卷十四云﹕建中元年正月﹐任伯雨上疏云「臣聞天人之交﹐不啻影響滅祥之來﹐必有象類﹐故格王先正厥事﹐而聖人惟能畏天。嘗聞修徳以弭滅﹐未有因祈禳而消變者也。《六經》所載﹐百世可知。臣風聞近日內臣打量太乙宮側欲建火星觀以禳赤气之異。臣始聞之﹐中心不信﹐亦旣累日﹐傳者益眾。臣爲諫官﹐當救其源﹐聞𨿽未詳﹐敢不先事﹗犬馬之心﹐誠不能已。竊惟陛下卽位以來﹐滅異屢降﹐蓋天之於人君﹐猶父之於其子﹐愛之深則教之﹐至數有滅異﹐或者欲陛下戒懼以謹厥初歟﹖陛下固宜小心修徳﹐克己正事。謹按《洪範》以五事配五福﹐說者謂視之不明﹐是謂不哲時則有赤祥。陛下當益廣聰明﹐判別賢佞﹐攬權綱以信賞罰﹐專威福以察功罪﹐使皇明赫赫﹐事至必斷﹐則乖異之象轉爲休祥。昔太戊有桑楮之妖﹐髙宗有鼎雉之異﹐皆能寅畏﹐克正厥事﹐成中興之功﹐延過惓之年﹐未聞勞人費財﹐畱心土木也。若使修徳之效不及祈禳﹐則聖人《六經》何獨不載﹖又或祈禳有感﹐修徳不應﹐則無私之上天﹐顧可以私禱乎﹖陛下必若建此﹐臣竊計其費不下萬金﹐將取之有司邪﹐則帑藏空虛﹔取之內庭邪﹐則括刷已迫。河北一路﹐物貴人饑﹐前年至今﹐流移滿道﹐與其捐所急以事無用﹐孰若緩所用以卹所急﹖如此﹐則所費有名﹐所惠成徳﹐人人鼓舞﹐天下相慶﹐皆謂陛下損己便民﹐道光前古﹐人心悅而天意得矣。赤气之異﹐豈不轉而爲祥哉﹖臣伏願陛下遠稽格王﹐仰測天意﹐畏之以心﹐謹之於事﹐不泥世俗之論﹐罷去祈禳之役﹐則人情自孚﹐上穹昭答矣。」

又﹕云﹕範純仁薨﹐口占遺表﹐勸上淸心寡欲﹐約己便民﹐絕朋黨之論﹐察邪正之歸﹐毋輕議邊事﹐易逐言官﹐辧明宣仁誣謗。略曰「若宣仁之誣謗未明﹐致保祐之憂勤不顯﹐皆權臣務快其私忿﹐非泰陵實謂之當然。」上聞訃﹐痛悼﹐謚曰忠宣。案﹕此事李《十朝綱要》系之癸亥﹐《宋史﹟本紀》系之癸酉。《宋文鑑》李之儀《代範忠宣公遺表》云﹕伏念臣賦性拙直﹐稟生艱危﹐忠義𨿽得之家傳﹐利害率同於人欲。未始苟作以干譽﹐不敢患失以營私。蓋常先天下而憂﹐期不負聖人之學﹐此先臣所以教子﹐而微臣資以事君。粵自治平擢爲禦史﹐繼逢神考進列諫垣﹐荏苒五十二年﹐首尾四十六任﹐分符擁節﹐持橐守邊。晚叨宥密之求﹐再席鈞衡之寄。遇事輒發﹐曾不顧身﹐因時有爲﹐止欲及物。固知盈滿之當戒﹐弗思禍釁之陰乘。萬里風濤﹐僅脫江魚之葬﹔四年瘴癘﹐幾從山鬼之遊。忽遭睿聖之臨朝﹐首圖纖介之舊物。復官易地﹐遣使宣恩。而臣目已不明﹐無復仰瞻於舜日﹔身猶可免﹐或能親奉於堯言。豈事理之能諧﹐果神明之見嗇。未復九重之入觀﹐卒然四體之不隨空慚田畝之還﹐上負乾坤之造。猶且彊親藥石﹐貪戀歲時。儻粗釋於沈迷﹐或稍紆於報效。今則膏盲已逼﹐气息僅存﹐泉路非遙﹐聖時永隔。恐叩閽之靡及﹐𨿽結艸以何爲﹖是以假漏偸生﹐刳心瀝懇。庶皇慈之俯鑑﹐亮愚意之無他。臣若不言﹐死有餘恨。伏望皇帝陛下淸心寡欲﹐約己便民。達孝道於精微﹐擴仁心於廣遠。深絕朋黨之論﹐詳察邪正之歸。搜抉幽隱﹐以盡人材﹔屏斥奇巧﹐以厚風俗。愛惜生靈而無輕議邊事﹐包容狂直而無易逐言官。若宣仁之誣謗未明﹐致保祐之憂勤不顯﹐本權臣務快其私忿﹐非泰陵實謂之當然。以至未究流人之往愆﹐悉以聖恩而特敍。尙使存歿﹐猶污瑕疵﹐又安得解疆埸之嚴﹐遂空帑藏之積﹖有城必守﹐得地難耕。凡此數端﹐願畱聖念﹐無令後患﹐常軫淵衷。臣所重者﹐陛下上聖之資﹔臣所愛者﹐宗社無疆之業。苟斯言之可采﹐則𨿽死而猶生。淚盡詞窮﹐形畱神逝。《東都事略﹟範純仁傳》云﹕純仁口占遺表﹐命其門人李之儀次第之。純仁旣卒﹐蔡京用事﹐小人傅會﹐言純仁遺表﹐子正平與李之儀撰造﹐以爲非純仁意。正平與之儀皆下禦史獄。初﹐蔡京欲結後戚﹐故奏展向氏墳事﹐下開封﹐正平爲開封尉往按視其地﹐以民田不可奪﹐府以其言聞。京坐贖金﹐由此恨正平﹐故誣以罪。後正平遇赦歸﹐遂不復仕。

又﹕云﹕皇太后向氏崩﹐追尊太妃陳氏爲欽慈皇后。案﹕《十朝綱要》《宋史﹟本紀》並甲戌日。

又﹕云﹕以趙挺之爲禦史中丞。時曾布與挺之俱在太后陵下﹐布諭挺之建議紹述﹐以合上意。挺之自此擊元祐舊臣不遺餘力﹐而國論一變矣。案﹕《九朝備要》云﹕時曾布爲皇太后山陵使﹐挺之爲儀仗使。《東都事略趙挺之傳》云﹕挺之除禦史中丞﹐言「祖宗朝用侍從之臣﹐無內外輕重之異。昔李嶠請選近臣﹐分典大州﹐而韋嗣立請先行。本朝張知白爲從官。亦乞分臺閣之臣出守﹐而知白因請自行。願稍增重外職﹐且使近臣少習治民。」《江公望傳》云﹕建中靖國元年﹐公望除左司諫。時禦史中丞趙挺之與戶部尙書王古同治放欠﹐挺之劾古傾天下之財以爲私惠者。公望以爲上登極大赦﹐欲與天下更始﹐一切蠲免﹐豈容古以私意能傾天下之財﹔上疏曰「人君所以知時政之利病﹑人臣之忠邪﹐無若諫官﹑禦史之爲可信也。患聞知之不博也﹐故聽以風聞﹐𨿽事有不實﹐聞無不言。至若挾情肆誣﹐快私忿﹑罔上聽﹐陛下不可以不察也。臣聞挺之與古論事﹐每每不合﹐屢見言气﹐懷不平之心有待而發。俚語有之『官事私讎』﹐此小人之所不爲﹐而挺之安爲之﹐豈忠臣乎﹖」

又﹕云﹕行入粟補官法。案﹕《十朝綱要》云﹕己卯﹐詔許河東﹑陜西路入粟授官﹐自奉職﹑借職﹑太廟齋郎其直各有差。《宋史範仲淹傳》﹕子純粹﹐嘗論賣官之濫﹐以爲﹕「國法固許進納取官﹐然未嘗聽其理選﹐今西北三路﹐許納三千二百緡買齋郎﹐四千六百緡買供奉職﹐並免試注官。夫天下士大夫服勤至於垂死﹐不霑世恩﹐其富民猾商﹐損錢千萬﹐則可任三子﹐竊爲朝廷惜之。」疏上﹐不報。《東都事略王覿傳》云﹕覿謂理財之本在節儉﹐嘗上疏論之。時朝廷以邊計不足﹐鬻爵﹐覿力言其獘﹐以爲﹕「今無窮之費﹐正在西陲﹐與其行鬻爵之權﹐不若損費。」

１﹑二月﹝案﹕錢氏《朔閏考》﹕是月壬辰朔。﹞甲寅﹐右司諫陳祐言「通議大夫﹑知揚州林希於紹聖初掌書命﹐艸呂大防﹑劉摯﹑蘇轍﹑梁燾等制﹐皆務求合章惇之意﹐至有『老姦擅國』之語。陛下頃聞臣言褫其職﹐自大名移揚州﹐而希謝表具言所撰告皆出於先朝。大抵姦臣毀敗善類﹐事成則攄己所憤﹐事敗則歸過於君。至如過失未形而訓辭先具﹐安得爲責人之名﹖歷辧詆誣而上侵聖烈﹐安得爲死節之義﹖黨附權要﹐不一二年間致位樞近﹐其於謀身﹐不得謂之拙﹔託名王言﹐多所擠陷﹐以誤先朝之事﹐其於爲國﹐不得謂之忠。」又曰「陛下以禮進退大臣﹐務存國體。希備位執政﹐乃不知隆君親﹐謹名分﹐一不快意﹐忿躁不平之气溢於謝章﹐慢上不敬﹐略無畏懼。此而可忍﹐孰不可忍﹖伏望省覽希章與臣所言﹐特賜指揮﹐重行降黜。」詔貶林希知舒州。《紀事本末》卷百二十。案﹕此節據《東都事略陳祐傳》較正。﹝《紀事本末》文字多譌﹐且闕於「紹聖初」至「歸過於君至如」八十八字﹐文義未明。﹞

２﹑右司諫陳祐檢會侍禦史陳次升言「朝散大夫﹑知隨州張商英﹐姦邪凶險﹐猖狂妄作。紹聖初﹐備位諫官﹐不圖報國﹐乃與宰相章惇結爲死黨﹐詆誣忠良﹐陷害善類﹐而又與百姓蓋漸﹐增攺詞狀﹐要在中傷大臣。旣令蓋漸論訴﹐而商英肆行彈擊﹐天下不容﹐惡詀計自彰﹐卒以得罪。哲宗洞照其情﹐必欲終棄﹐每有進擬﹐屢卻不用。而惇出死力維持﹐久而遂玷從列。小人得路﹐排陷尢多。近者朝廷欲懲姦惡﹐聊示薄責﹐公議尙未厭服。商英曾不自訟﹐到任謝表又肆詆誣﹐以文己過﹐冀惑天聽。」詔降商英爲朝奉大夫。商英隨州謝表云﹕哲宗卽位﹐太母受遺﹐承六葉之美﹐成丁酉年之全盛。四夷畏服﹐兆姓阜康。法度修明﹐府庫充實。守而勿失﹐安所紛更﹖只緣用事之臣﹐自是專門之學﹐累年懷蓄﹐一旦吐伸﹐揭簿差徭﹐雕虫考試﹐回河東注﹐割地西還﹐汲引交遊﹐羅列臺省﹐抨彈云上﹐議論日新﹐異同旣繁﹐威福隨驟。其始也止於並罷使者﹐其究也至於流殛大臣。挌開羅織之端﹐造成報復之釁。哲宗皇帝久居保祐﹐備察細微﹐登用謀臣﹐究治謗語。一麾汝海﹐坐窮兵黷武之譏﹔萬里英州﹐下詀正欺愚之令。於是四方響應﹐眾口雷同。政府分閱﹐封章史館。推求筆削﹐退朝聚議﹐造膝進呈﹐自嗟識性之愚蒙﹐每被輩流之忌膈。還朝旣晚﹐在職不多。故始逐垂簾之臣﹐未嘗幹豫﹔終行過嶺之責﹐亦罔聞知。區區曾效於涓涘﹐一一可推於歲月。」其言無忌憚類此。紹聖初﹐章惇坐言者十九章﹐責司馬光等言者八人﹐而商英凡六章﹐比他人特多﹐蓋商英實﹖死黨。今乃以迹疏交淺﹐無所干預爲辭﹐故次升劾之。﹝《紀事本末》卷百二十﹐又百三十一。案﹕《宋史陳次升傳》﹕徽宗立﹐召爲侍禦史。極論惇﹑卞﹑曾布﹑蔡京之惡。竄惇於雷﹐居卞於池﹐出京於江寧。不及劾張商英事。﹞

３﹑劉摯諸子護喪還鄕裏。﹝案﹕元符三年二月﹐詔劉摯許歸葬﹐子許敍復。﹞嗣子﹖徑伏闕下﹐投登聞匭上疏﹐又持副封詣都堂叩宰相。今韓丞相忠彥及曾丞相布許中書將皆取實封案牘開視﹐知其謬妄明白如此。二十五日案﹕是月之丙辰。有旨﹕「文及甫﹑蔡渭所陳﹐顯無實狀﹐已行貶責。紹聖五年四月四日指揮更不施行﹐然後歿後誣謗所坐皆得釋。」﹝《續長編》卷四百九十注。案﹕《宋文鑑》卷七十一劉跂謝昭雪表云﹕投畀讒人﹐已悟告言之妄﹔蠲除詔令﹐更申論坐之冤。沒而有知﹐死且不朽。竊以前世論事﹐下敢告之章﹐法家原情﹐著反坐之律﹐未聞私書謬悠之謗﹐可致公朝夷滅之刑。翳彼無良﹐遘爲不令﹐因黨友之尺牘﹐形閭巷之有辭。引鷹揚尙父之言﹐誦髙貴鄕公之語。靡慚嗤鄙﹐惟幸詆誣。旣內慊於不根﹐又陰虞於後患。禱其付火﹐固絕意於上聞﹔託以屏人﹐復何施於參驗﹖不攻自破﹐欲蓋而彰巧﹐誰謂其如簧﹐市共知於無虎。𨿽毀者挾怨﹐必以惡聲。而小人乘危﹐遂爲奇貨。密謄舊札﹐歷遺眾仇。險不啻於山川﹐食無餘於犬彘。逮從吏訊﹐幾誤國章﹔意所株連﹐人以股栗。浩有漂山之勢﹐岌如累卵之危。賴先帝照矚之明﹐察權臣吞噬之患。特迂淸問﹐少緩嚴科。然而先臣諸孤﹐終以屏廢﹐闔門百口﹐益復幽囚。奭瘴癘者十喪﹐隸臣妾者三歲。無罪且至於如此﹐大戮亦何以復加﹖會上聖之龍飛﹐破羣疑而冰釋。譴累所逮﹐訴告必申。悼前日之禍機﹐嗟何可及﹗掛有司之罪籍﹐名或未除。用再瀝於肺肝﹐敢上塵於旒扆。理無難者﹐宜靡悼於攺爲﹔事已灼然﹐遂悉從於釐正。此蓋皇帝陛下干行以健﹐離麗而明。體大舜堲讒之方﹐廣有唐辧謗之略。孤忠素節﹐事已白於九原﹔弱子幼孫﹐誓各堅於一死。微生何算﹐洪造難酬。《宋史劉摯傳》云﹕跂能爲文章﹐遭黨事﹐爲官拓落﹐家居避禍。﹞

４﹑丁巳﹐詔武昌軍節度副使﹑潭洲安置章惇責授雷州司戶參軍員外置。先是﹐左正言任伯雨﹝案﹕《宋史》本傳「左」作「右」﹐誤。《東都事略》亦作「左」。﹞言「自哲宗皇帝疾勢彌畱﹐中外洶懼。惇爲宰相﹐自當引天下大義﹐乞立陛下爲皇太弟﹐以系人心﹐以安國勢﹐持危扶顚﹐輔弼之任。惇懷異意﹐減不加卹。及至陛下卽位﹐尙敢簾前公肆異議﹐逆天咈人﹐輕亂名分﹐睥睨萬乘﹐不復有臣子之恭。矯蹇固位﹐久不忍去﹐人言交攻﹐僅乞外補。伏願早正兩觀之誅﹐或從矜容﹐乞投海外。」﹝案﹕《東都事略任伯雨傳》云﹕伯雨又言「天下國家﹐莫大名分﹐法若不嚴﹐禍起不測。幸而太后聖明﹐睿策先定﹐折其姦謀。向使惇計得行﹐不知置陛下﹑太后於何地﹖陛下貸惇不誅﹐則天下大義不明﹐大法不立﹐生覬覦之心﹐長姦邪之志﹐危疑之幾不可勝防矣﹗」章八上﹐惇貶雷州。﹞又具大事六件﹕「一﹐蔡卞以宣仁有廢立之意﹐乞追廢爲庶人﹔一﹐紹聖已來﹐竄逐臣僚﹐並是蔡卞誣罔﹔一﹐宮中厭勝事作﹐蔡卞乞掖庭置獄﹐只差內官推治﹔一﹐編排元祐臣僚章疏﹐乃蔡卞議與蹇序辰自編排﹐惇卽奉行。﹝案﹕《宋史蔡京傳》云﹕萋菲語言被罪者數千人。﹞一﹐鄒浩以言事得罪﹐卞執奏乞治浩親故送行之罪﹔一﹐蹇序辰首建看詳訴理之義﹐安惇助之﹐章惇遲疑未許﹐卞迫之﹐以此惇卽日差官置局。﹝案﹕《宋史蔡京傳》云﹕得罪者八百三十家。﹞凡此皆蔡卞謀之﹐章惇行之也。按卞陰狡險賊﹐惡機滔天﹔惇𨿽凶很﹐每爲制服﹐執政七年﹐門生故吏徧滿天下。今𨿽薄責﹐如卞在朝﹐人人惴恐﹐不敢回心向善﹐朝廷邪正是非不得分別﹐馴致不已﹐姦人復進﹐天下安危﹐殆未可保。」惇旣竄雷州﹐而卞居池州如故。﹝《紀事本末》卷百二十。案﹕《宋編年通鑑》云﹕任伯雨累疏言「陛下卽位﹐時章惇簾前異議﹐乞正典刑。」蓋言端王浪子爾。遂貶雷州司戶。自雷三移睦﹑越﹑湖州。崇寧四年﹐卒。初﹐轍責雷州﹐不許占官舍﹐遂僦民屋﹐而惇以爲彊奪民居﹐下州追民究治。及惇責雷州﹐亦問捨於民﹐民曰「前蘇公來﹐爲章丞相幾破家﹐今不可也。」《宋文鑑》載任伯雨疏雲﹕臣先累有奏狀言章惇﹑蔡卞迷國罔上﹐脇持哲宗以不孝之名﹐迫懼哲宗以不利之實﹔激哲宗使怒﹐惑哲宗使疑﹐謗毀宣仁聖烈保祐之功﹐傅致元祐皇后疑似之罪﹐引功自處﹐歸過哲宗。挾天子以害忠良﹐肆異說以危神器﹐自古姦臣﹐爲害無甚於此﹗去年上封事數千﹐人人乞斬惇﹑卞﹐天下公議﹐只此可見。蓋卞謀之﹐惇行之﹐蔡卞之惡﹐有過章惇。臣前來奏狀已言之﹐今更詳具大事六件如後﹕一﹐元祐六年﹐哲宗皇帝始納元祐皇后。前此未納後時﹐禁中嘗求乳婢﹐諫官劉安世等連上章論列皇帝旣未納後﹐不知宮中求乳婢何用﹖宣仁聖烈令兩府宣諭﹐是外家髙氏所覓﹐安世乃止。紹聖初﹐蔡卞還朝﹐論及此事﹐以爲宣仁有廢立之意﹐乞追廢爲庶人。一﹐自紹聖以來竄逐臣僚﹐應哲宗皇帝批出行遣者﹐惇是蔡卞誣罔。先於哲宗前密啟進入札子﹐哲宗依札子上語言批出﹐至今札子見在。一﹐紹聖三年﹐宮中厭勝事作﹐哲宗方疑﹐未知所處﹐章惇欲召禮官法官共治之。蔡卞云﹐旣是犯法﹐何用禮官﹖乃建議乞掖庭置獄﹐只差內臣推治﹐更不差有司同勘。若非蔡卞建議﹐哲宗未必廢元祐皇后。一﹐編排元祐中臣僚章疏﹐乃蔡卞建議﹐卞與蹇序辰自編排﹐惇不曾與及﹐卞具姓名乞行遣﹐惇卽奉行。一﹐鄒浩以言事忤旨﹐蔡卞卽首先奏云呂公著曾薦浩﹐浩以此詆譏﹐故哲宗愈怒﹐遂編管浩。卞又執奏乞治浩親故送別之罪﹐哲宗不從﹐三次堅請﹐乃許置獄。一﹐蹇序辰乃卞死黨﹐首建看詳理訴之議﹐安惇助之﹐章惇遲疑未許﹐卞卽以相公二心之言迫之﹐以此惇卽日差官置局。凡此皆蔡卞謀之﹐章惇行之也。按卞陰狡險賊﹐惡機滔天。惇𨿽凶很﹐每爲制伏﹐執政七年﹐門生故吏徧滿天下。今𨿽薄責﹐如卞在朝﹐人人惴恐﹐不敢回心向善﹐朝廷邪正是非不得分別﹐馴致不已﹐姦人復進﹐天下安危﹐殆未可保﹗只如去年﹐臣僚上言蔡卞之惡﹐過於章惇﹐乃自太平州移池州﹐順流三程﹐一日可到﹐愚弄朝廷﹐僅同兒戲。蓋人人畏附惇﹑卞﹐至今未已﹐故寧負陛下﹐不負惇﹑卞。大姦元惡﹐未正典刑﹐人情憤嘆。天象示戒。故自今年正月至今兩月陰雨﹐蓋蒙气之證﹐於此可見。昔周饑克商而年丰﹐衛旱伐邢而得雨。今惇自以異議當受大戮﹐所有卞惡﹐伏乞陛下早賜宸斷﹐明正典刑﹐以答上天蒙气之證。候正惇﹑卞典刑之日﹐乞陛下差人於朝堂﹑道路間采聽﹐若人人不相慶﹐臣甘伏罔上之罪。」﹞

《續宋編年資治通鑑》云﹕二月﹐以呂希純知瀛州。時賢士大夫經紹聖貶責者稍稍還朝﹐曾布忌希純﹐故出之。案﹕《宋史呂公著傳》﹕徽宗聞希純名﹐數稱之。曾布忌希純﹐因其請覲﹐未及見﹐亟以邊﹐遽趣遣之。俄攺潁州。

又﹕雲﹕雨雹。案﹕《宋史本紀》﹕丙申日。

１﹑三月﹝案﹕錢氏《朔閏考》﹕是月壬戌朔。﹞癸亥﹐檢校司徒﹑鎭南軍節度使﹑知杭州呂惠卿爲觀文殿學士﹑右銀靑光祿大夫﹑提舉洞霄宮﹐呂惠卿引年乞致仕﹐而有是命。﹝《紀事本末》卷百三十。案﹕《宋史範仲淹傳》﹕呂惠卿告老﹐徽宗問執政﹐執政欲許之。純禮曰「惠卿嘗輔政﹐其人固不足重﹐然當存國體。」故有此觀文殿學士﹑右銀靑光祿大夫之命。﹞

２﹑戊寅﹐承議郎﹑知無爲軍陳瓘爲著作佐郎﹑實錄院檢討官。﹝《紀事本末》卷百二十九。﹞

３﹑丙戌。﹝案﹕《續長編》卷四百十九論公使錢事注云﹕靖國元年三月二十五日可考。今文已佚﹐無可考矣。﹞

《續宋編年資治通鑑》云﹕棄湟州。案﹕《東都事略本紀》於元符三年末書﹐是歲以湟﹑廓﹑鄯三州歸於靑唐。誤。棄鄯州見於元符三年四月﹐棄湟州當在是年三月丁丑﹐《十朝綱要》《九朝備要》及《宋史﹟本紀》可據。《宋編年通鑑》書此事於二月之末﹐蓋上脫「三月」字也﹐今正。《十朝綱要》云﹕三月丁丑﹐詔河西節度使趙懷徳知湟州﹐其湟州守臣官吏將佐悉追還。《九朝備要》云﹕時旣棄鄯州﹐於是大酋谿巴溫迎懷徳之弟谿賒羅撤入居之。言者又論知湟州王厚首建開邊之策及盜靑唐物﹐上不欲竟其事﹐姑從薄責。而知河州姚雄又奏諸蕃怨贍等入骨﹐樞密院請斬贍以謝一方。時議者又多請棄湟州﹐朝廷問姚雄以棄守利害。雄遣部將陳迪諭意於知湟州雷秀﹐秀以爲可棄無疑。朝廷委雄措置﹐雄命秀將湟州兵由京玉關以歸。統制官劉價命居民商旅由安鄕關以歸。遂以湟州畀趙懷徳﹐而瞎徵與懷徳俱還湟州。於是懷徳與谿巴溫﹑谿賒羅撤合追咎瞎徵先降﹐瞎徵不安﹐求內徙。詔瞎徵居鄧州﹐未幾﹐卒。

又﹕云﹕解任伯雨言職。案﹕《宋編年通鑑》系此事於二月﹐今據《十朝綱要》《九朝備要》《通鑑續編》諸書攺正。《十朝綱要》云﹕丙戌﹐任伯雨知虢州。伯雨居言職僅半載﹐所上一百八疏﹐皆係天下治亂關宗廟宮禁者﹐細故不論。曾布方用事﹐伯雨謀擊之。布覺﹐乃先罷伯雨言職。《通鑑續編》云﹕權給事中任伯雨欲劾布﹐布覺﹐徙爲度支員外郎。二書所言不同。考《宋史》本傳云﹕布覺之﹐徙爲度支員外郎﹐尋知虢州。《東都事略》本傳云﹕時議欲西北專用武臣典郡﹐伯雨謂﹕「李林甫在相位﹐惡儒臣以邊功入相﹐遂奏乞用武臣﹐其後致祿山之亂﹐此何以異也﹖」又論邊帥生事﹐失與國心﹐乞棄湟﹑鄯之地以安邊息民。蔡京爲翰林學士承旨﹐交結內侍﹐伯雨極論其罪。又論堂除猥侵﹐吏部員闕﹐內降浸多﹐或恐詐傳敕命。引漢﹑唐季世鴻都置爵﹑墨敕斜封以爲戒。王覿除禦史中丞﹐仍兼史官﹐伯雨謂﹕「史院係宰相監修﹐今中丞爲屬﹐恐非所以重風憲﹐遠嫌疑。」已而覿除翰林﹐伯雨復論曰「學士爵秩位序皆在中丞上﹐今覿爲之﹐是諫官論事﹐非特朝廷不行﹐適足以爲人遷官也。」伯雨性剛鯁﹐持論勁正。爲諫官僅半載﹐上一百八疏﹐號「戇艸」云。

１﹑四月﹝案﹕《十朝綱要》《宋史﹟本紀》﹕是月辛卯朔。﹞壬寅﹐曾布以將出使﹐畱對﹐因言「眾論皆以爲﹐臣出使之後﹐必有合謀並力爲傾搖之計者﹐願陛下察之。」上曰「渠輩待人如此﹐豈有此理也﹗」﹝《紀事本末》卷百三十。﹞

《續宋編年資治通鑑》云﹕四月辛卯朔﹐日有食之。案﹕先是﹐太史奏日又當食四月。曾肇稱對言﹕比歲日食正陽﹐咎異章著。陛下簡儉淸淨之化﹐或衰於前﹔聲名服玩之好﹐或萌於心。忠邪賢不肖﹐或有未辧﹔賞慶刑威﹐或有未當。左右阿諛﹐壅蔽矯舉﹐民怨失職﹐郁不得伸。此宜反復循省﹐痛自克責﹐以塞天變。言發涕下﹐帝悚然順納。事見《宋史曾鞏傳》。又案﹕元符三年日食四月朔﹐下求直言詔爲曾肇所艸。此年日又食四月朔﹐下責躬詔爲王覿所艸。《宋史王覿傳》云﹕日食四月朔﹐帝下詔責躬﹐覿當制﹐有「惟徳弗類﹐未足以當天心」之語﹐宰相去之﹐乃力請外任。以龍圖閣學士知潤州。

又﹕云﹕復宗學。案﹕《續長編》四百八十六﹕禮部言「故相蔡確屢乞以舊宗子學爲賜第。」從之。原注﹕云﹕靖國元年四月九日可考。卽指此也。四月辛卯朔﹐越九日己亥。《十朝綱要》云﹕己亥﹐復置宗學。可證。《編年備要》云﹕元祐六年﹐詔置﹐未及成﹐以賜蔡確﹐至是復置。

１﹑五月﹝案﹕《宋史﹟本紀》﹕是月辛酉朔。己巳﹐大行皇帝乳母竇氏復魏國夫人﹐陳氏復郡夫人﹔白氏敍封「司」字﹐馬氏敍封「典」字﹐以責降逾年故也﹔王氏﹑韓氏﹐不見敍復。《續長編》卷五百二十注。﹞

２﹑丙戌﹐朝請郎梁寬言「紹聖之初﹐姦臣特進﹐是時不惟朝廷之士革面迎合﹐𨿽田野書生﹐亦懷觀望捭闔之術。舉人畢漸﹐廷試對策﹐其心本欲附會時流以窺上第﹐其間言語不顧輕重﹐有傷事體﹐傳播四夷﹐所損不細。又如紹聖之際﹐方天若對策﹐其間以不誅南竄大臣家屬爲恨﹐以不沒元祐公相家貲爲惜。天若﹐閩中匹夫﹐於元祐大臣公卿有何宿憾﹗時以蔡卞用事﹐正持威柄﹐方務傾覆大臣﹐旣欲行其妻父素志﹐又欲復其平日私讎。天若者﹐蔡京之門人﹐蔡卞之飛走也﹐鷹犬效力﹐僕妾事人﹐其言何所不至云云﹗伏見將來科詔不遠﹐欲乞下禮部﹐每遇廷試﹐戒約舉人立爲法式﹐不得狂妄﹐不答所問。有違此者﹐罪在考官﹐然後罷黜此流﹐所貴少厚風俗。」﹝《紀事本末》卷百二十。﹞

《續宋編年資治通鑑》云﹕五月朔﹐大雨雹。案﹕《宋史﹟本紀》﹕辛酉朔。

又﹕云﹕葬欽聖憲肅皇后﹑欽慈皇后﹐祔永裕陵。案﹕《十朝綱要》《宋史﹟本紀》並丙寅日。

１﹑六月﹝案﹕《宋史﹟本紀》﹕是月庚寅朔。﹞甲辰﹐右司諫陳祐通判滁州。祐累章劾右僕射曾布自山陵還不乞出﹐且言「山陵使從來號爲凶相﹐治平中韓琦﹑元丰中王珪不去﹐其後有臣子不忍言者。」又言「布有當去者三﹕一﹐自山陵還﹔二﹐虞主不在﹐腰輿而行﹐禮重於陷大升轝﹐其罪浮於章惇﹔三﹐不當先與屬官推恩。」布之未還﹐祐已上兩章。及祔廟﹐又連上數章﹐皆畱中﹐祐遂繳申三省。布乃具榜子不復朝參﹐而祐有是命。制詞略曰「觀望以言﹐意在推引﹐豈不失朕用汝之本旨乎﹗」﹝案﹕《宋編年通鑑》云﹕右司諫陳祐前後七章論曾布﹐不從﹐罷言職﹐通判滁州。翌日﹐布宣押視事。﹞

先是﹐布以札子論邊事﹐其一﹐乞修葺新邊城守備及墾挌新田。其翌日癸卯﹐上作兩禦批﹐付三省﹑樞密院﹔又翌日﹐進呈﹐遂依已得指揮行下。是日﹐上以諭布﹐布謝曰「論事每承聽納﹐臣𨿽糜隕﹐何以報稱﹗」布察上甚悅﹐因及祐章﹐且曰「上下合謀並力﹐其爲傾搖之舉﹐意謂萬全﹐然不知聖意不可奪也。臣自出使時已聞此謀﹐然臣不敢卹。臣若引前日山陵使例求去﹐此乃臣子所不忍言。祐意在逐臣﹐不復顧忌諱﹐其言幾若咒詛。」上曰「語誠類咒詛。」布曰「聖徳仁厚﹐無不涵容﹐以此言之﹐則何可勝誅。」又言「眾人謀欲逐臣﹐聚其黨與﹐復行元祐之政﹐則更不由陛下聖意不回也。」﹝案﹕「由」字疑或「知」字。﹞上曰「安有是理﹗若更用蘇軾﹑轍爲相﹐則神宗法度無可言者。」又言「岑象求輩揚言云『軾﹑轍不相則不已』﹐當並逐之。」後兩日﹐左諫議大夫陳次升對﹐有札子救祐﹐案﹕去年﹐陳祐》除右正言。次升》奏彈﹐見《讜論集》。上不顧﹐亦不肯畱札子﹐次升乃自袖去。而右司諫江公望對﹐請祐責詞﹐所謂「觀望推引」之語。上曰「欲逐曾布﹐引李淸臣爲相。」且曰「如此何可容旦夕﹖當逐之。」又云「曾布安可去﹖」﹝案﹕「可去」二字﹐依《九朝備要》校正﹐原本誤「司夫」。﹞公望遽曰「陛下臨禦以來﹐易三言官﹐逐七諫臣﹐非天下所期望。今祐》言宰相過失﹐自其職也﹐豈可便謂有他意哉﹗」﹝案﹕《十朝綱要云﹕公望因抗疏論立繼述﹐分元祐起禍亂之源﹐言甚懇切。﹞

先是﹐曾布甚惡李淸臣不附己﹐數使人諷公望﹐能一言淸臣﹐卽以諫議大夫相處﹐而公望所言乃如此。﹝案﹕《九朝備要》云﹕先是﹐陳祐因進對﹐上謂曰「凡有公事﹐宜與江公望議論﹐可﹐乃來。」祐見公望﹐公望曰「榻前一磚之地﹐是人臣對君父極言天下事去處﹐惟上不欺天﹐中不欺君﹐下不欺心﹐則可免戾。人見各有不同﹐惟不可附會。」祐他日爲上誦之﹐上以爲名言。《宋史江公望傳》云﹕內苑稍畜珍禽奇獸﹐公望力言非初政所宜。他日入對﹐帝曰「已縱遣之矣﹐惟一白鷴畜之久。」帝以柱杖逐之﹐鷴不去﹐乃刻公望姓名於杖頭﹐以識其諫。蔡王似府吏以語言疑似成獄﹐公望極言論救﹐出知淮陽軍。《宋文鑑》卷六十二載其疏略云﹕臣訪問蔡王府吏相告有不順之語﹐浸淫恐及蔡邸﹐開封府已行根治。臣聞之駭﹐汗流浹。蓋親隙不可開﹐隙開則言可離貳﹔疑迹不可顯﹐迹顯則事難磨滅。陛下之得天下﹐天下歸之也。章惇嘗簾前持異議﹐已有隙迹矣。蔡王出於無心﹐年尙幼少﹐未達禍亂之萌﹐故恬不以爲卹。陛下一切包容﹐已開之隙復途矣﹐已顯之迹復泯矣。恩意渥縟﹐歡然不失兄弟之情矣。伏望陛下勿以靄昧無根之言加諸至戚骨肉之間﹐而忘大舜親愛之道。案《宋史》本傳所言數事﹐《十朝綱要》並書於七月﹐云﹕戊辰﹐公望坐論蔡王獄事﹐罷言職﹐知淮陽軍。﹞其後﹐彭汝霖以論罷淸臣得諫議大夫云。﹝《紀事本末》卷百三十。原注﹕此據《呂本中墓志》增入。淸臣罷在十六日。案﹕淸臣罷在十月癸巳。原注十六日﹐有字誤。《宋史陳祐傳》以祐論章惇﹑蔡京﹑蔡卞﹑郝隨﹑鄧洵武忤旨﹐通判滁州。蓋因後蔡卞乞貶任伯雨等﹐祐在數中﹐遂云爾。其實﹐祐之黜﹐爲劾曾布﹐當以此文爲正。《宋史祐傳》誤。﹞

《續宋編年資治通鑑》云﹕六月﹐集禧觀火。

又﹕云﹕範純禮剛正﹐數以言事忤上意﹐而曾布憚之﹐遂出知潁昌府。案﹕《東都事略本紀》﹐純禮於元符三年十一月辛卯爲尙書右丞﹐其罷在是年六月戊午。《通鑑續編》云﹕時排擊元祐諸臣﹐純禮從容言於帝曰「邇者朝廷是元丰而非元祐。以臣觀之﹐神宗立法之意固善﹐吏推行之或有失當﹐以致病民。宣仁聽斷﹐一時小有潤色﹐蓋大臣識見異同﹐非必盡懷邪爲私也。今議論之臣有不得志﹐故挾此藉口﹐其心豈卹國事﹐直欲快私忿以售其姦也。」《編年備要》云﹕純禮又言「自古天下治亂﹐顧用人何如耳﹗今略陳祖宗用人之要﹕呂餘慶有才行﹐太祖自員郎擢爲諫議大夫﹔王禹偁有文學﹐太宗自大理評事擢爲直史館﹔張知白屢上書言事﹐眞宗自河陽判官擢爲右正言﹐遂大用。夫人君欲得魁傑之才﹐必出於非次之擢用。若惟待輔臣薦舉左右﹑列論其間﹑有孤寒寡援正直是守者﹐則終身冥晦。𨿽有忠赤報國之心﹐何由而見之﹖」純禮剛正﹐數以言事忤上意﹐而曾布憚之﹐謂駙馬都尉王詵曰「上欲除君都承旨﹐範右丞不可。」先是﹐詵嘗求爲承旨﹐欽聖爲詵浮薄﹐遂以命王師約。布妄言出於純禮﹐以激怒詵﹐詵信而恨之。會詵館伴遼使﹐稱純禮押宴席閒語犯禦名﹐爲中丞趙挺之﹑諫議陳次升所劾。惟諫官江公望獨明純禮無過﹐而純禮不復辧﹐遂出知潁昌府。自此韓忠彥之客相繼被逐矣。

１﹑七月﹝案﹕錢氏《朔閏考》﹕是月庚申朔。﹞壬戌﹐上因言「元祐中﹐詆毀先朝政事人多不詳姓名﹐可悉錄來。」又言「人才在外有可用者﹐亦具名進入。」又言「張商英莫亦可使否﹖」布曰「陛下欲持平用中﹐破黨人之論以調一天下﹐孰敢以爲不然。而偏見異論之人各私其黨﹐又有報復怨仇之意紛紛不已﹐致聖意厭惡﹐此誠可罪﹐然元祐﹑紹聖兩黨﹐皆不可偏用。臣竊聞江公望嘗爲陛下言﹕『今日之事﹐左不可用軾﹑轍﹐右不可用京﹑卞。』﹝案﹕《東都事略江公望傳》﹕公望除左司諫﹐上疏曰「哲宗固孝於神考矣﹐持紹述之論牢不可破﹐輔政非其人﹐以媚於己爲同﹐忠於君爲異。一語不合時學﹐必目爲流俗﹔一談不侔時事﹐必指爲橫議。借威柄以快私隙﹐必以亂君臣父子之名分以感動人主。故民力困竭﹐國用匱迫﹐天下爲之騷然﹐泰陵不得盡繼述之美。元祐人才﹐皆出於熙寧﹑元丰培養之餘﹐遭紹聖竄逐之後﹐彫疏零落﹐所餘無幾矣。神考與元祐之臣﹐其先非有射鉤斬袪陰私之隙也﹐先帝信仇人而黜之。陛下若立元祐爲名﹐必有元丰﹑紹聖爲之對也﹐有對則諍興﹐諍興﹐則黨朋立矣。陛下攺元﹐詔旨亦稱思建皇極﹐嘉靖庶邦。蓋嘗端好惡以示人﹐本中和而立政﹐皇天后土﹐實聞此言。陛下欲渝此言﹐其如皇天后土何﹖」﹞緣此等人在朝﹐決不免懷私挾怨﹐互相仇害﹐則天下士類爲之不安﹔士類不安﹐則朝廷亦不安矣。願陛下深思熟計﹐無使此兩黨得志﹐則和平安靜﹐天下無事﹐陛下垂拱而治矣。」上頷之而已。﹝《紀事本末》卷百三十。﹞

２﹑曾肇嘗以書責布曰「兄與惇﹑卞異趨﹐眾所共知。紹聖﹑元符間﹐惇﹑卞有可以擠兄者﹐無所不爲﹐亦眾所共知。使其得志﹐未必肯捨兄﹐就令兄肯與之解仇﹐彼必不信﹐亦必不聽。然則不獨宗社生靈﹑善人君子罹其患害﹐曾氏之禍必不在眾人之後矣。兄方當國得君﹐﹝案﹕《備要》此下有「正宜」二字﹐當據補。﹞引用善人﹐扶助正道﹐使小人道消﹐邪說不作﹐以杜絕惇﹑卞復起之萌。而數月以來﹐世所謂善人端士者相繼去朝﹐其在內者亦皆置之閒地﹐愔愔無气﹔而所進用以爲輔臣﹑從官﹑臺諫者﹐往往皆前日事惇﹑卞者。今日兄勢方盛﹐彼固不敢言及惇﹑卞﹐一旦兄勢稍不如今日之盛﹐彼固不肯引元祐人及世所謂善人端士者﹐則必首引惇﹑卞自爲固位之計。人主平日所聞﹐皆毀訾元祐人之言﹐而世所謂善人端士又未必盡知﹐則其勢不得不用惇﹑卞﹔惇﹑卞果至﹐未暇卹其他﹐曾氏之禍﹐其可逃哉﹗思之可爲寒心﹐可爲痛心﹐可爲慟哭﹐不知彼案﹕「彼」字衍文﹐《備要》無此字。亦曾思之否﹖」布答肇曰「上踐祚之初﹐深知前日之敝﹐故盡收元祐竄斥之人﹐逐紹聖之挾怨不逞者﹐欲破朋黨之論﹐泯異同之迹﹐以調一士類。而元祐之人﹐持偏如故﹐凡論議於上前﹐無非譽元祐而非熙寧﹑元丰﹐欲一切爲元祐之政。不顧先朝之逆順﹐不卹人主之從違﹐必欲回奪上意﹐使捨熙﹑丰而從元祐﹐以遂其私志﹐致上意憤郁﹐日厭元祐之黨。乃復歸咎於布﹐合謀並力﹐詭變百出﹐必欲逐之而後已﹐上意益以不平。」又曰「布自熙寧立朝﹐以至今日﹐時事屢變﹐惟其不雷同熙寧﹑元丰之人﹐故免元祐之禍﹔惟其不附會元祐﹐故免紹聖之中傷﹐坐視兩黨之人﹐反覆受禍﹐而獨泰然自若。其自處亦必粗有義理﹐以至處今日風波之中毅然中立。每自謂存心無愧於天﹐無負於人﹐神之聽之﹐介爾景福﹐使此言不足信則已﹐若果有此理﹐元祐及惇﹑卞之黨亦何能加禍於我哉﹖恐未至貽家族之禍﹐爲祖考之辱而累及親友也。」﹝《紀事本末》卷百三十。案﹕《東都事略》﹕曾鞏﹑曾布﹑曾肇﹐皆致堯之孫也。《宋史曾鞏傳》云﹕兄布在相位﹐引故事避禁職﹐出知陳州。歷太原﹑應天府﹑揚定二州。《編年備要》云﹕時曾肇徙知應天府。﹞

３﹑丁卯﹐著作郎陳瓘爲右司員外郎。瓘力辭實錄檢討官。從之。﹝《紀事本末》卷百二十九。﹞

４﹑癸未﹐三省奏事訖﹐曾布獨畱﹐極陳﹕「元祐﹑紹聖兩黨姦惡﹐皆不可令得志。使軾﹑轍﹑京﹑卞在朝﹐則更相報復﹐無有窮已﹐天下無安靜之理﹔兼人亦不知威福在人主﹐但宰相一易則非﹐其黨類皆受禍矣﹐如此豈朝廷之福﹗」上深嘉納曰「卿自來議論平允。」布因言「貶責之人﹐但可復職﹐寘之名藩巨鎭﹐無所不可﹐但不可在朝廷耳。蓋在下之人不安﹐則朝廷不安﹐非持平用中之意也。」上尢稱愜﹐因具內外之材可稱者數十輩以聞﹐並具詆訾先朝紹聖﹑元符不許敍復人姓名進入。布又言「祖宗時﹖論之人未嘗深貶責﹐自元祐﹑紹聖更相報怨﹐而朋黨之禍成矣。此不可不戒也。」退至都堂﹐爲同列言「上意本欲持平用中﹐破朋黨之論﹐以調一中外﹐此人臣所當將順﹔況如此最不用力﹐但內不作威獄﹐外不興兵革﹐使天下和平安靜﹐日以無事﹐則太平之象也。」眾莫以爲不然。陸佃嘆曰「如此﹐則天下無事﹐眞太平之效也。」﹝《紀事本末》卷百二十﹐又百三十。案﹕元符三年﹐召陸佃爲禮部侍郎﹐卽上疏言調和元祐﹑紹聖之人﹐與布同意。其疏附載元符三年十月己未。《東都事略徐傑傳》云﹕時布主紹述之說。徽宗以問傑﹐傑曰「陛下之意得非欲兩存乎﹖」徽宗曰「然」。傑曰「天下之事有是有非﹐朝廷之人有忠有佞﹐若不考其實﹐姑務兩存﹐臣未見其可也。」﹞

《續宋編年資治通鑑》云﹕安燾罷。燾將請去﹐密奏﹕「紹聖﹑元符以來﹐用事者持紹述之虛名﹐以誑惑君父。上則欲固位而挾私讎﹐下則欲希進而肆朋附﹐並爲一談﹐牢不可破。彼自爲謀則善矣﹐未嘗有毫朆爲朝廷計也。當熙寧﹑元丰間﹐內外府庫﹐無不充衍﹔自紹聖﹑元符以來﹐傾府庫﹑竭倉廩﹐以供開邊之費。願陛下罷無益之人﹐厚公私之積﹐早計而預圖之﹐則天下幸甚﹗」遂自知樞密院出知河陽府。案﹕《東都事略本紀》﹕安燾於七月丙戌罷。《宋編年通鑑》書於六月之末。蓋安燾上脫去「七月」二字也。今據《東都事略》《宋史》諸書正之。又案﹕此文刪節未全﹐《九朝備要》載燾原文﹐「爲朝廷計也」之下云「夫聽言之道﹐必以事觀。臣不敢遠引﹐獨以神考之事切於今者爲證﹐不知果爲紹述邪非邪。當熙寧﹑元丰間﹐內外府庫﹐無不充衍﹐至小邑所積見錢穀粟不下一二十萬。自紹聖元符以來﹐傾府庫﹑竭倉廩﹐以供開邊之費﹐大臣用之﹐以爲遷延固寵之計。故軍無見糧﹐吏無月俸﹐公私罄竭﹐未有甚於今日﹐而反謂紹述﹐豈不厚誣哉﹗今夷狄之情難測﹐水旱之變不當﹐又慮盜賊潛謀﹐承閒竊發。願陛下罷無益之人﹐厚公私之積﹐早計而預圖之﹐無使飾偏辭以爲身謀者得行其說﹐則天下幸甚﹗」又論東京黨錮之禍﹐唐末近習之患﹐今皆有其漸﹐履霜堅冰﹐不可不戒。其言甚切。

又﹕云﹕蘇軾卒於常州。吳越之人﹐皆咨嗟出涕。軾獎善詆惡﹐蓋其天性﹐見義勇爲﹐不顧其害。用此數困﹐終不以爲悔。乾道間﹐詔贈太師﹐謚曰文忠。

卷十八

徽宗

△建中靖國元年﹝辛巳﹐一一○一﹞

１﹑八月﹝案﹕錢氏《朔閏考》﹕是月庚寅朔。﹞壬子﹐先是﹐右司員外郎陳瓘進《國用須知》。其言曰「臣聞神宗有爲之敍始於修政事﹐政事立而財用足﹐財用足而根本固﹐此國家萬世之利而今日所當繼述者也。臣近緣都司職事﹐看詳內降札子﹐裁減吏員冗費﹐以防加賦之漸﹐爲久遠慮﹐天下幸甚﹗然今日朝廷之計﹐正以乏財爲患﹐西邊𨿽已罷兵﹐費用不可卒補。遂至於耗根本之財﹐壞神考之政﹐加賦之漸﹐兆於此矣。臣昨守無爲﹐奉行詔令﹐竊見一年之內﹐連下五敕﹐而天下諸路三十年蓄藏之物﹐皆已運之於西邊。﹝案﹕《九朝編年備要》云﹕瓘所奏五敕貼黃雲「朝廷應副邊事﹐虛內事外﹐非一日也。故五敕之所取﹐𨿽有別用之處﹐然而後相因﹐以致匱乏。至於今日遂耗天下根本之財者﹐初緣邊事也。一﹐元符三年九月敕﹐府界﹑諸路見管坊場錢畱出本路一年合支外﹐將賸數畱一半準備支用﹐餘一半特令起發上京。一﹐其年十一月敕﹐起發見管常平﹑免役錢如前敕。一﹐建中靖國元年二月敕﹐諸路提舉司將見在抵當息錢並起發上京。一﹐其年三月敕﹐起發諸路量添酒依抵當指揮。一﹐其年三月又敕﹐諸路助役錢內撥一半充常平糶本﹐餘一半計置起發上京﹐兌挪往三路添助常平糴本。」又曰「自元丰七年以常平等積並錢補助邊費﹐歲取二百萬緡爲額﹐只以三年爲期﹐蓋不欲多費天下民財以助邊用。神考愛民之意可謂深矣﹗豈宜取三十年間根本蓄藏之物﹐一旦大違成憲而偏用於一方乎﹖西邊財匱竭則必取諸東南﹐東南積賸之物﹐今於無事之時﹐旣巧取而偏用之矣﹐或東南有意外之患﹐又將取之何地乎﹖」又曰「五敕之後﹐其年五月又降一敕﹐以廣西錢一百萬貫和預買絹。其文曰﹕『人戶願請價錢﹐若於年例外支散﹐可以接濟。』其實則人戶不願也。且以無爲軍言之﹐民間買絹一匹﹐須用一貫四五百文足﹐人戶請常平錢一貫文省。今於年例外創添支散之數﹐此乃聚斂之術。臣恐自此一敕之後相繼無已﹐又況侵削十路﹐百姓只得絹一百萬匹﹐未足以充陜西三兩月之費﹐此豈神考接濟之法乎﹖」案﹕徽宗五敕﹐祗見於瓘奏貼黃。五月之敕﹐亦見於《文獻通考》卷二十云﹕尙書省言「預買錢多﹐人戶願請比歲例增給。」詔諸路提舉司假本司賸利錢﹐同漕司來歲市絹﹐計綱赴京。陳瓘言「預買之息﹐重於常平數倍﹐人皆以爲苦﹐何謂願請﹗今復創增﹐𨿽名濟之﹐實聚斂之術。」﹞墮先政於罷兵之後﹐資國計於冗費之餘。譬如決江河之大防﹐蓄溝澮之小潤﹐非曰無涓涓之助﹐何以補湯湯之流﹗大違神考之心﹐殊乖繼述之義。臣職事所及﹐理不可默﹐今撰到《國用須知》一本奏聞。」

又進《日錄辧》曰「臣瓘去年五月十八日對紫宸殿﹐奏札子云﹕『臣聞王安石《日錄》七十餘卷﹐具載熙寧中奏對議論之語。此乃人臣私錄之書﹐非朝廷之典也。自紹聖再修《神考實錄》﹐史官請以此書降付史院。凡《日錄》《時政記》《神宗禦集》之所不載者﹐往往專據此書﹐追議刑賞予奪﹔宗廟之美﹐以歸臣下。故臣願詔史官別行刪修﹐以成一代不刊之典。』其日蒙批付三省﹐後不聞施行。蓋紹聖史官請以《日錄》降付史院者﹐今爲宰相故也。臣位下人微﹐輕議大典﹐誠以宗廟至重﹐義不敢默。蓋惟神宗皇帝體道用極﹐憲天有爲﹐自得師臣﹐授以政柄。𨿽尹曁湯﹐咸有一徳﹐無以復異﹐而嘉謀嘉猷﹐實出我後。以言乎經術﹐則微言奧義﹐皆自得之﹔以言乎政事﹐則攺法就功﹐取成於心﹐是則神考之獨志而安石之所以歸美者也。用事之臣﹐闇於此理﹐託奉宗廟﹐獨尊安石﹔假紹述於詔令﹐寓好惡於刑賞。至於纂記私言﹐如嗣考事﹐遂使密贊之語﹐宣揚於外﹐而一朝大典﹐祖述故事﹐但專美於人臣﹐不歸徳於我後﹐淩壓宗廟﹐以植其私﹐事之乖謬﹐莫大於此﹐豈惟負神考在天之靈﹐抑亦失安石事君之意﹗臣所以惓惓而不能已也。因以所見撰成《日錄辧》一篇﹐具狀奏聞。」案﹕《十朝綱要》云﹕十月乙巳﹐以左正言範致虛言﹐詔前降修《實錄》參取元祐及陳瓘乞刪除王安石《日錄》等指揮勿行﹐仍詔實錄院以朱﹑墨本進。﹝案﹕朱﹑墨本者﹐紹聖初別修去取之事也。在元祐所修﹐則於墨本上以雌黃塗之﹐謂之「墨本」﹔入紹聖所修﹐則以朱修之﹐謂之「朱本」。﹞

２﹑是日﹐瓘與左司員外郎朱彥周謁左僕射曾布於都堂﹐以書責布曰「閣下徳隆功大﹐四海之內所贊頌也。然謂閣下無過﹐則不可尊私史而壓宗廟﹐緣邊費而壞先政﹐此二者﹐閣下之過也。違神考之志﹐壞神考之事﹐在此二者﹐天下所共知而聖主不得聞其說。蒙蔽之患﹐孰大於此﹗」又曰「熙寧條例司之所講元丰右曹之所守﹐舉朝公卿﹐無如閣下最知其本末。今閣下獨擅政柄﹐首壞先烈﹐彌縫壅蔽﹐人未敢議。他日主上因此兩事﹐以繼述之事問於閣下﹐將何以爲對﹖當此之時﹐閣下𨿽有腹心之助﹐恐亦不得髙枕而臥也。」又曰「閣下於瓘有薦進之恩﹐瓘不敢負﹐是以論吉凶之理﹐獻先甲之言﹐冀有補於閣下。若閣下不察其心﹐拒而不受﹐則今日之言﹐謂之負恩可也。」布讀瓘書大怒﹐已而笑謂瓘曰「此書他人﹐得之必怒﹐布則不然﹐𨿽十書﹐亦不校。」瓘以《日錄辧》及《國用須知》納布而出。﹝《紀事本末》卷百二十九。案﹕嶽珂《桯史》載瓘全文﹐云﹕瓘聞之﹐古賢未嘗無過﹐周公﹑孔子﹑顏淵皆有過也。子路聞過則喜﹐所以爲聖賢之徒﹔成湯攺過不吝﹐所以爲百世之師﹐故曰「過而能攺﹐善莫大焉」。匹夫攺過﹐善在一身﹐大臣攺過﹐福及天下。閣下徳隆功大﹐四海之內所贊頌﹐然謂閣下無過則不可。尊私史而壓宗廟﹐緣邊費而壞先政﹐此二者閣下之過也。違神考之志﹐壞神考之事﹐此二者﹐天下所共知﹐而聖主不得聞其說﹐蒙蔽之患﹐孰大於此﹖瓘之所撰《日錄辧》一篇﹐已進之於上﹐閣下試一讀之﹐則所謂尊私史而壓宗廟者可見矣。瓘去年所論陜西﹑河東事﹐未盡詳悉﹐近守無爲﹐奉行朝廷詔敕﹐乃知天下根本之財﹐皆已運於西邊。比緣都司職事﹐看詳內降札子﹐因述其事﹐名曰《國用須知》﹐亦已進之於上﹐閣下試一讀之﹐則所謂緣邊費而壞先政者可見矣。主上修繼述之效﹐閣下乃違志壞事﹐以爲繼述﹐自今日已往﹐其效漸見﹐所以誤吾君者﹐不亦大乎。效之速者﹐尢在於邊費。熙寧條例司之所講﹐元丰右曹之所守﹐舉朝公卿﹐無如閣下最知其本末﹐今閣下獨擅政柄﹐首壞先烈﹐彌縫壅蔽﹐人未敢議。他日主上因此兩事﹐以繼述之事問於閣下﹐閣下將何以爲對﹖當此之時﹐閣下𨿽有腹心之助﹐恐亦不得髙枕而臥也。且邊事之費﹐外則帥臣﹐內則宰相。帥臣知一方之事而已﹐𨿽竭府庫之財而傾之﹐不可責也。至於宰相之任﹐則異乎此矣。豈可以知天下匱竭﹐而恬不息匱竭﹐因壞先政﹐因務蔽蒙﹐閣下欲辭其過﹐可乎﹖瓘比緣稟事﹐聞閣下之言﹐指尙書省爲道揆之地﹐瓘謂閣下此言失矣。三省長官﹐宜守法而已﹐若夫道揆﹐天子三公之事﹐豈太宰之所得預乎﹖兩年日食之變﹐皆在正陽之月﹐此乃臣道大彊之應﹐亦閣下之所當畏也﹐宜守而揆﹐豈抑畏之謂乎﹗《周官》曰「居寵思危。」今天下旱蝗﹐方數千里﹐天變屢作﹐人心憂懼﹐邊費壞敗﹐國用耗竭﹐而閣下方且以爲得道揆之體﹐可謂居寵而不思危矣。閣下於瓘有薦進之恩﹐瓘不敢負﹐是以論吉凶之理﹐獻先甲之言﹐冀有補於閣下。若閣下不察其心﹐拒而不受﹐則今日之言﹐謂之負恩可也。負與不負在瓘﹐察與不察在閣下。事君之位無髙下﹐各行其志﹐孰得而奪之乎﹖瓘去年九月三日上封章﹐皆乞奏知東朝﹐所以尊人主而抑外家也。欽聖未見察﹐則瓘被貶黜﹐後來慈意開悟﹐則瓘得牽復。人主察孤臣之盡忠﹐欽聖知忠言之有補﹐母慈子孝﹐主聖臣直﹐此國家兩全之道﹐廟社無疆之福也。今欽聖納忠之美﹐未白於天下﹐而諫官不二之心﹐得罪於廟堂。脇持之風﹐甚於去歲﹐乖離之論﹐倡自大臣﹐所以厚欽慈者﹐果在此乎。瓘前日辭都司之命﹐而閣下未許其去者﹐閣下必有以處瓘矣﹐此士大夫之所共諭也。主上念欽聖納忠之意﹐察孤臣不二之心﹐獎勸之恩﹐至深至厚。瓘欲擇死﹐所以圖報效﹐無負於人主﹐無媿於外家﹐一身之安危﹐豈暇卹哉﹗然則今日之言﹐安知不見察於閣下也﹐閣下深思而已。瓘不敢供要職﹐重取煩言﹐又不忍默默而去﹐惟閣下畱聽﹐幸甚。嶽珂曰「前書《尊堯集表》﹐蓋與此互見始末﹐詟諛立懦﹐不厭屢書。」﹞

３﹑癸丑﹐瓘又錄所上布書及《日錄辧》《國用須知》具狀申三省曰「昨詣尙書省校書﹐蒙中書相公面諭其詳﹐謂瓘所論﹐爲元祐單見淺聞之說﹐兼言天下未嘗乏財﹐𨿽有十書﹐布亦不動。瓘不達大體﹐觸忤大臣﹐除具申禦史臺乞賜彈劾外﹐伏乞敷奏﹐早得竄黜。」﹝《紀事本末》卷百二十九﹐又百三十。﹞

４﹑甲寅﹐三省進呈﹐上顧曾布曰「如此報恩地邪﹖」布曰「本不欲喋喋﹐然理有當陳者不敢已。臣紹聖初在史院不及兩月﹐以元祐所修《實錄》﹐凡司馬光《日記》《雜錄》﹐或得之傳聞﹐或得之賓客﹐所記之事﹐鮮不徧載﹔而王安石有《日錄》﹐皆當日君臣對面反覆之語﹐乞取付史院照對編修﹐此乃至公之論。其後紹聖重修《實錄》﹐數年乃成書﹐臣蓋未嘗見。當日修書乃章惇﹑蔡京﹐今日提舉史院乃韓忠彥。而瓘以爲臣尊私史。壓宗廟﹐不審何謂也。神宗理財﹐𨿽累歲甲兵﹐而所至府庫充積。元祐中非理耗散﹐又有出無入﹐故倉庫爲之一空。乃以臣壞三十年根本之計﹐恐未公也。」上曰「卿一向引瓘﹐又欲除左右史﹐朕道不中﹐議論太偏﹐今日如何﹖」布愧謝。而韓忠彥等皆言「瓘必欲去﹐當與一郡。」布曰「臣本不與之校﹐朝廷優容﹐無所不可。」遂以瓘知泰州。上令責瓘﹐忠彥及陸佃皆曰「瓘之言誠過當﹐若責瓘﹐則瓘更以此得名﹐曾布必能容瓘。」乃以瓘知泰州。布始欲瓘附已﹐使人諭意﹐將大用之﹐瓘語其子正勷曰「吾與丞相議多不合﹐今乃欲以官相餌。吾有一書將遺之﹐汝爲我書。」且曰「郊恩不遠﹐恐失與汝官﹐柰何﹖」正勷再拜﹐願得書。瓘喜﹐明日持以見布。布果大怒﹐遂有海陵之命。先是﹐瓘以都司權給事﹐何執中爲禮部侍郎﹐一日以簡抵瓘曰「早見貴人﹐公卽眞矣。」故瓘語正勷云爾。﹝《紀事本末》卷百二十九。案﹕《宋編年通鑑》云﹕瓘奏言「臣嘗乞別修《神宗實錄》﹐以成一代之典﹐而不聞施行﹐蓋紹聖史臣今爲宰相故也。」不報。時瓘兼權給事中﹐曾布將薦之﹐卽眞﹐或以告瓘﹐瓘曰「吾與布議事不合﹐若受其薦進﹐而復爾異同﹐則公議私恩﹐兩有媿矣。」至是瓘詣政事堂﹐以書見布曰「尊私史而壓宗廟﹐緣邊費而壞先政﹐此二者﹐閣下之過也。」布謂瓘所論爲元祐單見淺聞之說。瓘遂申三省﹐乞劾妄言之罪﹐遂出知泰州。﹞

中書舍人鄒浩奏﹕「瓘素以聲聞﹐推重一時﹐今到都司﹐曾未逾月﹐遽令出外﹐恐非所示天下而慰公議也。伏望收還新命﹐以全朝廷待士之體﹐所有錄黃﹐未敢簽書行下。」不從。右諫議大夫陳次升亦言「瓘首蒙進擢﹐搢紳之間﹐咸以爲賀。今聞瓘以宰屬議論不合﹐因此罷去﹐審如所傳﹐不惟有遺人材﹐亦慮有失人望。伏望聖慈更賜詳酌施行。」﹝《紀事本末》卷百二十九。案﹕《宋史陳次升傳》﹕徽宗立﹐召爲侍禦史﹐遷右諫議大夫。獻體道﹑稽古﹑修身﹑仁民﹑崇儉﹑節用六事﹐言多規切。崇寧初﹐以寶文閣待制知潁昌府。次升三居言責﹐建議不苟合﹐劉安世稱其有功於元祐人。然他所言曾肇﹑王覿﹑張庭堅﹑賈易﹑李昭玘﹑呂希哲﹑範純禮﹑蘇軾等﹐公議或不謂然。謹案《四庫全書簡明目錄》曰﹕《宋史》云云﹐門戶之見也。﹞

５﹑是月﹐邢恕申實錄院狀云「恕爲禦史中丞﹐爲章惇所擠﹐與同知樞密院事林希皆以本官罷職。恕遂出知汝州﹐數月﹐移知南京。時哲宗亦徐知希與恕俱罷﹐希有罪名﹐而恕無明白罪名。惇恐恕復用﹐卽檢尋出恕元祐初因罷中書舍人責知陶州日曾於簾箔有疏自辯﹐然箔中固未嘗聽﹐責命遂下。其後再責永州監當﹐首尾九年﹐皆在謫籍﹐並因國事﹐卽不緣私﹐而惇悉置不論。至元符元年冬﹐乃取下三年前章疏﹐抉摘疑似﹐上欺哲宗聖聽﹐降恕三官﹐責知南安軍。章疏中止於自序易攵歷本末﹐未嘗幹及朝政﹐乃具述神宗皇帝追惟遇臣疇昔之言﹐察臣本末﹐記其姓名﹐乃復召還館閣。又云至於神宗皇帝末年﹐能察知臣﹐以爲忠信﹐遂除尙書省官﹐則於責詞中並削去不言﹐特著其熙寧初忤旨罷館職之言﹐以巧相詆誣。恕時以簾箔未相知﹐恐以爲前此嘗違道干進﹐故云及臣除尙書職方員外時﹐司馬光亦除資政殿學士﹐其月日可考也。惇卽見詆云『自謂與司馬光同被收擢』。又恕時有故與韓維相連﹐所以云韓維素有名徳﹐及與司馬光﹑呂公著爲一等。惇見詆云『指權臣爲名徳』。此皆見於訓詞之言﹐足爲顯據。而去年六月間﹐惇尙當國﹐責恕均州﹐分司﹐反以司馬光﹑呂公著追貶海外之日﹐由恕所擠。公著之貶海外﹐責詞具在﹐罪名可見﹔與司馬光所坐口語﹐並無分毫干涉。惇之貶光﹐已是厚誣﹐至同貶公著海外﹐當時之人﹐尢知其無名。然則公著與恕﹐累不相干﹐事理灼然。至貶光海外﹐則緣光在元丰八年春與範祖禹曾說﹕『今上皇帝已嗣位﹐然婁後事猶可慮。』祖禹先到京師﹐恕因與祖禹閒言哲宗方十歲﹐比至還政﹐須更十年﹐中間事亦有可慮﹐祖禹卽道光之言。時司馬光尙未起﹐不能深知宣仁之用心﹐故有此言。然其於哲宗之意﹐則忠也。祖禹與光深相知﹐所以與恕說者﹐正以光爲善意﹐非惡也。恕曾說與蔡確﹑章惇﹐亦以光言爲有憂國愛君之意爾。當是時﹐朝廷方蔊用光﹐欲以爲相﹐又簾箔在上﹐光言於簾中﹐乃有形迹。恕特密與確等說﹐則豈以光意爲不善﹑有陷光之意哉﹖及至紹聖間﹐章惇疑恕﹐恐其不爲己用﹐每以光﹑公著爲言﹐欲見把持。至云恕是呂公著上客﹐又云恕昔時常托司馬光在手掌悰。凡紹聖閒侍從臣僚﹐無不聞知。則惇方貶光﹑公著之日﹐豈容恕知其謀也﹖因葉祖洽論王珪事﹐林希本出珪門下﹐又是親戚﹐惇旣與希爲黨﹐以希之故﹐陰欲庇珪。而祖洽論珪事﹐乃引光﹑公著與珪爲比﹐謂光﹑公著已貶節度副使﹐則珪豈可置而不行惇時王珪之貶﹐因祖洽屢有章疏﹐至光﹑公著﹐則已貶節度副使﹐其後並無人言﹐又別無事因﹐特因祖洽之言所激﹐遂同日與珪皆貶﹐則惇豈嘗見問﹐恕亦何嘗聞知惇但旣貶光﹑公著後﹐恕徐聞惇於哲宗前以光言『婁後事猶可慮』﹐乃以爲幸其如此﹐兼觀光責詞﹐謂其『實藏禍心』﹐則其旨可知也。至於呂公著責詞﹐則與責節副詞大節皆相表悰﹐其後別無罪名﹐然不知惇當日因何與光並責也﹖惇旣貶光﹐知其別無事因﹐卽於貶光之日﹐旋畫旨下編類所﹐應事干臣僚﹐並仰本所直行取會﹐仍備坐﹔若有隱匿﹑增減﹑漏泄﹐並科除名之罪。貶光後五十二日﹐編類所方行牒來﹐止於取會司馬光語言而已﹐與呂公著了無相干也。恕卽回牒﹐具坐元丰八年夏範祖禹與恕說『曾與司馬光同在洛河官船中說及先皇帝已嗣位﹐然婁後事猶可慮。』恕尋曾說與左僕射章惇及故左僕射蔡確﹐委是詣實。回牒今在編類所案卷中﹐可以檢照。恕止雲光言『猶可慮』﹐則是憂慮恐有此事﹐如何惇以可慮之言乃反指爲禍心也﹖兼當年二月初﹐責光爲節度副使時﹐責詞中已有『潛懷睥睨之邪計﹐欲快傾搖之二心』﹐此兩句﹐固已指光『猶可慮』之言以爲邪計﹑二心﹐但其言不甚別白爾。至貶光海外之日﹐則云『乃與凶黨實藏禍心﹐至引宣訓衰亂不道之謀﹐借諭寶慈聖烈非意之事。興言及此﹐積慮謂何﹖』止是更注解邪計﹑二心之詞而已。卽知惇再貶光﹑公著﹐有激而然也。其下『積慮』二字﹐乃惇狡獪﹐欲該載光言『慮』字在其間爾。然光所謂『猶可慮』者﹐直是憂恐之言﹐固無幸願之意﹐與惇所謂『慮』者﹐文義語脈理自不同。惇𨿽彊欲牽合﹐不免益見其撰造也。若惇以光言爲明有惡意﹐則當日責辭﹐何不實載光『可慮』之言以爲有幸滅之意惇如此﹐卽是著光本語﹐惇知果爾則不足以誑惑天下﹐人必有詞﹐故匿光本語﹐飾以己意。然則誣陷光者﹐特出於惇﹐事理甚明。恕牒又云『尋說與惇及蔡確﹐則顯見非紹聖後語惇也。』其言出於範祖禹。祖禹與光至相厚﹐固非談光之惡﹔恕傳祖禹之言﹐固非陷光之意。今聖明方辧光﹑公著之冤﹐而惇實陷光﹐不自執咎﹐乃反嫁禍於恕。與前責恕南安辭云『自謂與司馬光同被收擢﹐指權臣爲名徳』者﹐前後蓋不類也。況惇將責光之日﹐恕若與惇符同﹐則惇必先令恕供析﹐然後行遣﹐豈有先貶光海外﹐後行取會之理﹗蓋惇知恕與己不同﹐若先來取會﹐卽恐恕或有隱匿﹐或爲光解釋﹐卽卻難以撰造。所以惇先用己意﹐織成光罪﹔旣貶光後﹐更畫聖意﹐以除名之罪見脇﹐方來取會。而恕所答牒辭如前﹐則不肯傅會章惇﹐符同責詞﹐灼然可見。兼責光海外後半年﹐恕方除禦史中丞﹐時林希與惇相爲表悰﹐謂恕爲公著黨人﹐欲以此相脇持。恕恐此言必達哲宗之聽﹐遂曾因事奏陳雲﹕『惇嘗以臣爲素與司馬光﹑呂公著厚﹐欲以此制臣。先時﹐惇嘗云臣常托司馬光在手掌悰。臣答惇云﹕光素有賢名﹐方元丰以前﹐天下之人孰不稱其賢者﹗固不能逆知光後日爲相﹐攺更太過也。至於神宗皇帝末年﹐亦嘗特進光資政殿學士﹐然則神宗豈不賢光哉﹖惇他日又面折臣﹐云﹕臣是呂公著上客。臣答﹕以臣爲呂公著上客﹐固不可欺相公。但當元祐間﹐恕與呂公著進退禍福自不同。方呂在元祐間進﹐時恕卻退﹔方呂爲簾省﹐所知得福之日﹐恕掇簾箔之怒乃得禍﹐這惇卻不同。惇云﹕若不憑他﹐卽郤須廝隨公著過嶺去也。』恕旣具爲哲宗道此二事﹐且云﹕『恐惇今日以此持臣欲其順己﹐臣自顧昔者﹐實曾稱道光﹑公著﹐然臣本公言﹐非有私也。臣欲爲惇所持﹐則禦史臺可廢矣。』哲宗面諭云﹕『卿旣與他進退不同﹐不妨莫信。』所謂莫信者﹐令莫信惇也。使恕果先傅會惇﹐證明光罪﹐貶光海外﹐則惇﹑希寧復以此更見脇持惇但乞照驗。恕責南宮﹐告辭猶云﹕『自謂與司馬光同被收擢﹐指權臣爲名徳。』則知方恕爲禦史中丞日﹐惇以恕與光等素厚見詆可知矣。程頤貶涪州﹐亦是林希與章惇以爲恕素師事頤﹐故遂於哲宗前陷成頤罪﹔未從貶頤﹐乃於執政大臣聚會處見詆云﹕『師旣如此﹐爲弟子者當如何﹖』恕尋聞其說﹐亦曾對哲宗皇帝開陳雲﹕『程頤之貶﹐臣不知以何罪﹖臣於頤昔者實以師友之間處之﹐但自元丰三年頤曾到京師與之相見後﹐至今二十年不曾相會。元祐間與頤又不同進退﹐然則﹖𨿽罪頤﹐焉能中臣惇但惇緣希故﹐挾情用刑﹐則天下安得心服﹗理當奏知。』哲宗云﹕『會得。』希之見詆﹐先朝大臣皆聞其言﹐則恕對哲宗面辧其事﹐可知希爲惇謀﹔猶欲以程頤見中﹐則其於司馬光﹑呂公著又可知也。今來《實錄當具載光﹑公著之貶﹐則罪光》本末宜得其實﹐乞賜照會。」﹝《續長編》卷四百八十六。原注﹕劉跂《辧謗錄》載張舜民說﹐建中靖國元年正月二十二日﹐跂詣舜民相見﹐舜民時任吏部侍郎﹐言「去年秋四次登對﹐皆乞早辧宣仁疑謗﹐則諸臣僚家誣搆事皆釋然。」上謂﹕「當日誣謗﹐自不分明﹐今日卻不用分明辧之。」問﹕「曾見邢恕責詞否﹐此乃辧宣仁也。」對曰「未曾見。」後來又責周秩廣徳軍﹐上又云「亦辧宣仁也。」舜民又說﹕「婁後語言﹐本是章惇說出﹐指以爲邢恕所言。恕曾上章乞與賊臣惇各被五木對辧於禦史府﹐不降出。」舜民曾乞降此章付外。上不允。案﹕舜民所言恕乞與惇各被五木對辧婁後事﹐他書並無之﹐當考。﹞

《續宋編年資治通鑑》云﹕八月﹐中書舍人傅楫罷。曾布自以於楫有汲引恩﹐冀其助己。楫巋然守正﹐凡命令不當﹐必極言之。又嘗論救王古﹑範純禮﹐布滋不悅﹐出知亳州。案﹕《宋史》本傳作「博州」。本傳云﹕曾布自以於楫有汲引恩﹐冀爲之用。楫略無所傾下﹐凡命令有不當﹐用人有未厭﹐悉極論之﹐𨿽屢卻不爲奪﹐布大失望。帝以舊學故﹐多所延訪﹐楫每以遵祖宗法度﹑安靜自然爲言。李淸臣勸帝淸心省事﹐帝曰「近臣中惟傅楫道此。」楫在朝歲餘﹐見時事浸異﹐竊嘆曰「禍其始此乎﹗」聞者甚之﹐楫笑曰「後當信吾言。」遂上疏求去﹐以龍圖閣待制知博州。

又﹕云﹕晁補之罷。管師仁謂﹕「蘇轍皆深毀先帝﹐而補之﹑庭堅皆其門下士﹐不可聚於朝。」出知河中府。案﹕「蘇轍」上﹐當有「蘇軾」二字﹐不然皆字無著。《宋史管師仁傳》云﹕師仁擢左司諫﹐論蘇軾﹑蘇轍深毀熙寧之政﹐其門下士吏部員外郎晁補之輩不宜在朝廷。逐去之。

１﹑九月己未﹐﹝案﹕錢氏《朔閏考》﹕己未﹐是月朔也。﹞陳瓘旣黜﹐上諭蔣之奇﹑章楶案﹕時蔣之奇知樞密院事﹐章楶同知樞密院事。曰「瓘爲李淸臣所使﹐元祐人逐大半﹐尙敢如此。曾布以一身當眾人擠排﹐誠不易。卿等且以朕意﹐再三慰勞之。」是日﹐布入對﹐畱身面謝﹐慰勞加勤﹐且謂布曰「先朝法度﹐多未修舉。」又曰「元祐小人﹐不可不逐。」布對曰「陛下初下詔﹐以爲用人無彼時此時之異﹔若臣下便能將順奉行﹐則必不至今日如此分別。然偏見之人﹐終不可率﹐當更緩治之。」案﹕「當更」二字﹐似宜乙轉「率更」連讀。上曰「卿何所畏﹖」且曰「卿多隨順元祐人。」布曰「臣非畏人者﹐處眾人洶洶中﹐獨賴眷屬﹐有以自立﹐偏見異論之人誠不少﹐彼不肯革面﹐固當去之。然上體陛下仁厚之徳﹐每事不敢過當﹐故欲從容中節耳。若言臣隨順及畏元祐人﹐不知聖意爲如何﹖」上笑曰「豈有此﹐但人言如此﹐故及之。」﹝《紀事本末》卷百三十。﹞

１﹑十月﹝案﹕錢氏《朔閏考》﹕是月戊子朔。﹞癸巳﹐案﹕《東都事略》《宋史》並系乙未﹐嶽珂《愧郯錄》亦作癸巳。右光祿大夫﹑門下侍郎李淸臣罷爲資政殿大學士﹑知大名府。《紀事本末》卷百三十。先是﹐曾布獨對﹐上諭布人物有可詔對者﹐但奏取來﹐便當批付閤門。布尋以劉燾﹑王防﹑周燾﹑白時中四人名聞﹐上悉批令對。四人者﹐皆布門下士。淸臣密啟上﹐謂燾﹑防等爲「四察八偵」。旣而對眾顯白「四察八偵」不可爲言事官。上色變﹐眾莫曉其語。上以諭蔣之奇﹑章楶曰「淸臣蓋指王防﹑劉燾等也。」令諭布知﹐且曰「淸臣所爲﹐婦人女子之事。」尋召燾告之﹐仍令轉達上旨﹐時九月丙戌也。後二日﹐布畱身謝﹐上諭以察偵之語﹐且言「所謂察偵﹐皆臣所親接之人﹐君子小人﹐各有黨類﹐此等人皆知順聖意﹑奉行法度者非營私也。若晁補之﹑畢仲遊之徒﹐皆與淸臣輩背公死黨之人﹐必不與臣親厚﹐此理之必然也。」上曰「淸臣害政﹐當去。」布曰「補之等何能爲﹖淸臣在政府﹐則爲害政矣。」上曰「彭汝霖累有文字﹐但未出﹐卿可諭汝霖繳申淸臣﹐則因其請出﹐便可令去。」布曰「臣未嘗與言事官交通。案﹕時彭汝霖爲禦史。昨者聖諭﹐令彭汝霖召吳則禮諭聖意﹐臣迄今不曾令則禮至汝霖所。今旣被旨﹐容臣更展轉道達。」上知布之未奉詔也。翊日﹐趙挺之對﹐遂令諭汝霖﹐汝霖遂艸疏納淸臣於待漏院﹐三省各申一照會狀﹐但言「前後五有章疏﹐諭淸臣當罷政﹐未承施行﹐謂其必能自請而安然自居。慮淸臣之不知﹐已錄申之矣。」淸臣得汝霖申狀﹐皆不以告同列﹐布及同列亦莫知其由。奏事畢﹐淸臣畱身請去﹐遂出居僧捨。上以淸臣札子付通進司﹐遣一老卒持送。故事﹐當遣禦藥封還。而淸臣畱時﹐嘗白上曰「臣本無去意﹐但爲言者所迫﹐如蒙遣使宣召﹐臣更不敢違聖制。以是上不敢遣使﹐恐其遂畱。」且諭之奇及楶﹐大笑之。及再入札﹐批付三省﹐而有是命。﹝嶽珂《愧郯錄》卷五。案﹕《宋編年通鑑》云﹕淸臣與曾布有嫌﹐每於上前﹐互相詆毀。諫官陳祐論布過失﹐上以祐與淸臣交結﹐欲黜布而援淸臣。禦史彭汝霖遂承望風旨﹐累論淸臣之姦。淸臣不自安﹐出知大名府。《宋史》本傳云﹕僕射韓忠彥與之有連﹐惟其言是聽﹐出範純禮﹑張舜民﹐不使呂希純﹑劉安世入朝﹐皆其謀也。尋爲曾布所陷﹐出知大名府而卒。又《彭汝礪傳》云﹕李淸臣與布異﹐布先諷江公望使擊之﹐將處以諫議大夫﹐公望弗聽。汝霖竟逐淸臣﹐果得諫議。與六月甲辰文合。﹞

２﹑甲午﹐歐陽棐以直祕閣知蔡州。﹝《紀事本末》卷百二十一注。案﹕原注﹕云﹕在靖國元年十月七日。據錢氏《朔閏考》﹕是年十月戊子朔﹐則七日甲午也。《宋史》本傳云﹕歐陽修中子棐以直祕閣知蔡州。蔡地薄賦重﹐轉運使又爲覆折之令﹐多取於民﹐民不堪命。會有詔禁止﹐而佐吏憚使者﹐不敢以詔旨從事。棐曰「州郡之於民﹐詔令苟有未便﹐猶將建請。今天子詔意深厚﹐知覆折之病民﹐手詔止之。若有憚而不行﹐何以爲長吏﹖」命卽日行之。﹞

３﹑戊戌。﹝案﹕《續長編》卷五百二﹕鄒浩論在京官司今後被受一司續降條貫及一時指揮﹐關報門下中書後省﹐諫官案所貴事得周知。注云﹕靖國元年十月十一日當考。今其文已佚。錢氏《朔閏考》﹕是年十月戊子朔﹐則十一日戊戌也。﹞

１﹑十一月壬午﹐三省奏事訖﹐右僕射曾布獨畱﹐進呈內降起居郎鄧洵武所進《愛莫助之圖》﹐其說以爲陛下方紹述先志﹐並臣莫助之者。其圖如史書年表例爲旁通﹐﹝案﹕「例」﹐《東都事略》作「列」﹐《九朝備要》作「別」﹐當依《通鑑續編》作「列旁行」爲是。﹞分爲左右。自宰臣﹑執政﹑侍從﹑臺諫﹑郎官﹑館閣﹑學校分爲七隔﹐左曰紹述﹐﹝案﹕《東都事略作「元丰」。﹞右曰元祐。左序助紹述者﹐宰相﹑執政中溫益一人而已﹐其餘每隔止三四人﹐如趙挺之﹑範致虛﹑王能甫﹑錢遹﹝案﹕原本「致」作「至」﹐「適」作「適」﹐今據《十朝綱要》《通鑑續編》攺正。﹞是也。右序舉朝輔相公卿百執事皆在其間﹐至百餘人。又於左序別立一項﹐用小帖揭去。布密稟揭去臣僚姓名﹐上曰「洵武言非相蔡京不可﹐以不與卿同﹐故揭去。」布曰「洵武所陳﹐旣與臣所見不同﹐自不當與議﹐乞納下。」明日﹐遂攺付溫益。益欣然奉行﹐乞籍記﹖論之人﹐於是上決意用京矣。﹝《紀事本末》卷百三十。原注﹕曾布子糸隸作《家傳》云﹕建中靖國元年六月﹐太常少卿鄧洵武進《愛莫助之圖》。按﹕所稱六月及洵武》官名﹐皆誤也。今不取。案﹕《東都事略﹟鄧綰傳》云﹕子洵武﹐徽宗卽位﹐爲起居郎。時韓忠彥﹑曾布爲相﹐洵武因對言「陛下乃先帝之子﹐今宰相韓忠彥乃琦之子。先帝行新法以利民﹐琦嘗論其非﹔今忠彥爲相﹐將先帝之法更張之﹐是忠彥爲韓琦子﹐能繼父志﹔陛下爲先帝子﹐不能繼父志也。陛下必欲繼志述事﹐非用蔡京不可。」又進愛莫助之圖。召試中書舍人﹐遷給事中兼侍講﹐進吏部侍郎。嶽珂《桯史》云﹕建中靖國初﹐韓文定忠彥當國﹐黨禍稍解﹐天下吐气。鄧洵武爲起居郎﹐乘間以紹述熙﹑丰政事爲言﹐上意𨿽不能無動﹐而未始堅決也。鄧氏有位中丞者曰綰﹐成都人﹐在熙寧初﹐倅寧州。嘗上言﹐陛下得聖臣﹐得靑苗良法﹐臣以寧州民心歡悅者占之﹐天下可從知矣﹐惟陛下堅守弗變﹐毋惑流俗。王荊公喜﹐薦於上﹐遂階召擢。是時蜀士在朝者﹐咸唾罵之﹐綰有「唾罵從汝﹐好官須我爲之」之語。洵武﹐蓋其子也。自度淸議必弗貸﹐且有駟不及舌之慮﹐值文定知之﹐未知所以回天者﹐憂形於色。有館客者聞之﹐獻計曰「新法者﹐神考所行之法也﹐韓琦實嘗沮之﹐爲條例司所駁﹐先帝以其勛勞弗之罪。今忠彥得政而廢新法﹐是忠彥能紹述琦之志也﹐忠彥爲人臣﹐尙不忘其父﹐上爲天子﹐乃忘其父兄邪﹗誠能以此爲上別白﹐上必感動。」洵武喜謝不及﹐造膝﹐如其言﹐玉色愀然﹐亟兪之。於是崇寧攺元﹐天下曉然知其意矣。洵武復進一圖﹐曰「愛莫助之圖」﹐以丰﹑祐人才分而爲二﹐能紹述者居左﹐惟溫益而下一二人﹐而列於右者﹐皆指爲害政﹐蓋舉朝無遺焉。於左列之上﹐密覆一名曰蔡京﹐謂非相京不可﹐上覽而是之。洵武亦馴致政地﹐卒之成蔡氏二十年擅國之禍﹐胎靖康裔夷之酷者﹐此圖也。初﹐神宗旣用荊公﹐隨亦厭之﹐綰薦荊公之子雱﹐宸筆中出﹐以綰操心頗僻﹐賦性姦回﹐論事薦人﹐不循分守﹐遂罷中丞﹐知虢州。夫洵武以左史薦宰相﹐以庶僚變國論﹐可謂不循分守者矣。是以似之者歟﹗﹞

《續宋編年資治通鑑》云﹕十一月﹐復平準務。

又﹕云﹕庚辰﹐郊祀合祭。案﹕東都事略作「庚申」﹐誤。各書皆作庚辰﹐郊祀合祭。文義未足﹐當補「天地」二字。然《東都事略》云﹕祭昊天上帝於圜丘。是分祭也。《宋史本紀》﹕建中靖國元年十一月庚辰﹐祀天地於圜丘。以爲合祭。又《禮志三﹕建中靖國元年﹐殿中侍禦史彭汝霖又請攺合祭之禮﹐韓忠彥以爲不可。曾布力主北郊之說﹐帝亦然之﹐遂罷合祭。則亦以爲分祭﹐前後又自違異。《九朝編年備要》則書郊罷合祭云﹕初﹐詔冬祀以郊﹐見天地之始﹐權合祭圜丘﹐而起居郎周常以合祭天地爲非禮﹐權舉於一時﹐恐自今遂以爲常。且言「臣頃嘗備員禮職﹐見當時議者以合祭爲非禮﹐神宗下禮文所詳定﹐而臣僚所見不同。或欲約儀衛﹑均賜予﹐而以乘輿躬行﹐一至北郊者﹐陳襄之議也﹔或欲乘輿親行南郊﹐七日戒之﹐後三日宿之﹐時宿太廟以告祖宗﹐宿北郊以祭地祇﹐宿南郊以祭天神者﹐淸臣之議也﹔或欲用先朝躬耕祫享故事﹐皆因三歲郊天之期﹐暫輟郊祀﹐而以孟冬之月有事於地郊者﹐王存之議也﹔或欲以冬至親郊祀上帝﹐用至日報天之說﹐因卽圜丘之北﹐別祀皇地祇者﹐陸佃之議也﹔或欲以郊之歲夏至之日﹐盛禮容﹐具樂舞﹐遣冢宰攝事者﹐張璪之議也。神宗獨用璪議﹐遂罷合祭。陛下方欲繼述神宗﹐要當一正舊典﹐以爲子孫長守之制﹐乞下羣臣更議。」而禦史彭汝霖亦論合祭非禮。上欲罷前命﹐而韓忠彥﹑陸佃以爲疑。忠彥曰「神祇非差除﹐比被臺諫攻便罷。」曾布進曰「權合祭﹐元祐七年指揮﹐乃以蘇轍之論而廢神宗之正論也。且不畏炎熱而親祠北郊﹐乃盡誠以祀天地﹐何疑之有﹗」忠彥堅持不可﹐上意向布﹐乃詔權罷。《備要》此文﹐諸史俱未載﹐蓋取諸李氏《長編》也。云詔權罷﹐謂權罷合祭﹐與《禮志》文合。則《本紀》云祀天地於圜丘﹐非也。《玉海》卷九十三云﹕建中靖國元年八月甲午﹐詔權合祭天地於圜丘。起居郎周常以合祭爲非禮。丙辰﹐詔權罷合祭。十一月庚辰﹐合祭圜丘。王氏旣以爲詔權罷合祭﹐又云合祭圜丘﹐語尢牴牾。宋李攸《宋朝事實》卷五載﹕建中靖國元年十一月二十三日南郊赦文﹕「門下﹕朕紹膺寶命﹐祇遹洪圖﹐參酌上儀﹐鋪昭曠典。奉神考恭行之志﹐繹紹聖申講之文﹐將蕆事於皇祇﹐先致饗乎穹昊。迺候景涓日﹐飭躬詔虔。祼淸廟以肅將﹐款圓壇而拜饗。蒼璧旣奠﹐紫煙具升。」云云。玩此赦文﹐則此年郊祀昊天不及皇地祇尢爲顯證。《十朝綱要》云﹕八月甲午﹐詔將來冬祀以郊﹐見天地之初﹐權合祭於圜丘。己卯﹐用侍禦史彭汝霖言﹐罷合祭天地。十一月庚辰﹐祀昊天上帝於圜丘﹐大赦﹐攺明年元。語簡而覈。《宋史陸佃傳》云﹕將祀南郊﹐有司欲飾大裘匣度用黃金多﹐佃請易以銀。徽宗曰「匣必用飾邪﹖」對曰「大裘尙質﹐後世加飾焉﹐非禮也。」徽宗曰「然則罷之可乎﹖數日來﹐丰稷屢言之矣。」佃因贊曰「陛下及此﹐盛徳之舉也。」徽宗欲親祀北郊﹐大臣以爲盛暑不可﹐徽宗意甚確。朝退﹐皆曰「上不以爲勞﹐當遂行之。」李淸臣不以爲然。佃曰「元丰非合祭而是北郊﹐公之議也。今反以爲不可﹐何邪﹖」淸臣乃止。考此數年中﹐諸史並不言祀皇地祇於北郊。《宋史禮志》﹕政和》三年﹐詔禮制局議方壇制度。是歲新壇成。然則建中靖國𨿽有詳定北郊儀制之命﹐未果行也。嶽珂《愧郯錄》云﹕元祐三年正月﹐詔躬祭地示實未嘗行﹐至政和四年五月丙戌始克行方澤﹐𨿽哲﹑徽堅主其議﹐亦十九年乃得行。此言覈實。

又﹕云﹕禮部尙書丰稷罷。先是﹐上諭曾布﹐詆毀神考﹐第一是丰稷﹐其次張舜民。而稷又言「近日建宮以寧神﹐營寺以崇考。復置禦前生活以供內庭之用﹐而外議不曉﹐竊謂好修造﹑尙華美。」稷所陳大抵以崇儉愛人爲言﹐至君子小人之際﹐必反覆究切。旣數以論事﹐忤權近﹐出知蘇州。

１﹑十二月﹝案﹕錢氏《朔閏考》﹕是月丁亥朔。﹞庚寅﹐朝請大夫﹑知洪州葉祖洽爲寶文閣待制﹑知瀛州﹐案﹕「瀛」﹐《宋史》本傳作「靑」。知瀛州呂希純知潁州。先是﹐上以河朔諸帥皆元祐人﹐欲盡易之﹐故希純﹑祖洽有是命。皆曾布爲請也。布又擬蔡京代張舜民﹐朱紱代劉安世﹐召商英戶部侍郎﹐祖洽初擬﹐亦召爲侍郎。上旣許之矣﹐韓忠彥白上﹕「祖洽等差除﹐曾布云悉已得聖旨﹐不審其間有可論者﹐尙容臣開陳否﹖」上曰「不妨。」遂力詆商英﹑祖洽爲不可。上曰「商英曾有文字﹐朕欲召還﹔祖洽且令外補。」﹝《紀事本末》卷百二十﹐又百三十一。案﹕《宋史》本傳云﹕祖洽與曾布厚﹐人目爲「小訓狐」。布用事﹐欲以吏部侍郎召﹐韓忠彥不可﹐白爲寶文閣待制﹑知靑州。未赴﹐布竟引爲吏部。布罷﹐乃出知定州。﹞

２﹑辛卯﹐先是責降者皆得旨以赦恩牽復﹐惟章惇﹑蘇轍進呈不行。惇子援刺血上書﹐上封援書付曾布﹐布欲畱白﹐未果。已而丁憂人曾誕持長書抵布﹐並奏疏一通﹐疏乃通封﹐所陳十事﹕一陳聖瑞當正名號﹔二京﹑卞﹑拯﹑鏜等當復收用﹔三安﹑蹇無罪﹐當還舊職﹔四惇有功於國﹐責太重﹐當復用。末篇言上當密諭元符﹐令自表請退妃位避元祐。其狂謗類此。﹝案﹕《宋史曾誕》附《鄒浩傳》云﹕浩所與遊田畫﹑王回﹑曾誕﹐皆良士也。孟後之廢﹐誕三與浩書﹐勸力請復後。及浩以言南遷﹐誕著《玉山主人對客問》以譏之。識者以比韓愈《諫臣論》。今觀此疏﹐與《宋史》違。殆當時有兩曾誕﹖與朱紱﹑李積中同也。﹞及庚寅﹐布乃畱對﹐遂呈援書﹐上頗稱其孝﹐有憐之之意。布欲且與徙廣南近悰一州﹐上亦許之。又以誕所呈十事﹐具札子事目進呈﹐上曰「來日同呈﹐便可施行。」仍曰「須與勒停編管。」旣退﹐遂以札子送三省﹐韓忠彥見之﹐勃然怒誕之狂妄也。是日﹐進呈﹐初議追官勒停﹐又議編管﹐而忠彥欲除名送湖南﹐上從之。惇亦不復內徙﹐上但曰「且休﹐恐動人心。」故遂已。﹝《紀事本末》卷百二十。﹞

３﹑甲午﹐左僕射韓忠彥累乞罷相﹐不許﹐遂般出東府。有詔押入忠彥與曾布異議﹐布數傾之﹐故忠彥請避位。﹝《紀事本末》卷百三十。﹞

４﹑戊戌﹐中大夫﹑提舉洞霄宮蔡京復龍圖閣直學士﹑知定州。﹝《紀事本末》卷百二十﹐又百三十一。案﹕卷百三十一系其事於元符三年十一月戊戌﹐前此一年。考前年十一月無戊戌日﹐今依卷百二十訂正。《宋史》本傳云﹕京提舉洞霄宮﹐居杭州。童貫以供奉官詣三吳訪書畫奇巧﹐畱杭累月﹐京與遊﹐不捨晝夜。凡所畫屏幛﹑扇帶之屬﹐貫日以達禁中﹐且附語言論奏至帝所﹐由是帝屬意京。又太學博士範致虛素與左街道錄徐知常善﹐知常以符水出入元符後殿﹐致虛深結之﹐道其平日趣向﹐謂非相京不足以有爲。已而宮妾﹑宦官合爲一詞譽京﹐遂擢致虛右正言﹐起京知定州。然考《宋編年通鑑》及《九朝編年備要》﹐童貫如杭州監造禦前生活在崇寧元年三月﹐而京已於是年十二月知定州矣。﹞

５﹑辛丑﹐降授朝奉大夫﹑知隨州張商英權戶部侍郎。﹝《紀事本末》卷百二十﹐又百三十一。案﹕「隨州」﹐卷百二十作「陳州」﹐字誤。《宋史》本傳云﹕商英降知隨州。崇寧初﹐爲吏部﹑刑部侍郎﹐翰林學士。不言權戶部﹐據長編﹐權吏部在本月乙卯﹐爲翰林學士在崇寧元年四月丙戌﹐而無遷刑部事。﹞

６﹑壬寅﹐朝奉大夫﹑知滁州範鏜復集賢修撰﹑知澶州。朝散郎﹑少府少監﹐分司西京邢恕﹐中大夫﹑光祿少卿﹑分司南京呂嘉問﹐中散大夫﹑司農少卿﹑分司南京路昌衡﹐並落分司﹐恕知隨州﹐嘉問知蘄州﹐昌衡知滁州。除名勒停放歸田里人安惇爲朝奉郎﹑提舉太平觀﹐蹇序辰爲朝散郎﹑提舉明道宮﹐通議大夫林希追復資政殿學士。﹝《紀事本末》卷百二十。﹞

７﹑戊申﹐中大夫﹑少府少監﹐分司南京﹐池州居住蔡卞復左正議大夫﹑提舉崇禧觀。﹝《紀事本末》卷百二十。案﹕《宋編年通鑑》云﹕十二月﹐邢恕﹑呂嘉問﹑路昌衡﹑安惇﹑蹇序辰﹑蔡卞﹐並復宮觀﹐尋與郡。召張商英赴闕。原注﹕云﹕言紹述熙﹑丰之政者﹐蓋欲逐元祐之正人爾。元祐正人如呂希純﹑任伯雨﹑陳祐﹑陳瓘﹑丰稷﹑江公望﹑晁補之﹑範純禮等﹐時相曾布憚之﹐各各斥去。正人旣去﹐而邪人得以肆行其志﹐紹聖佞人邢恕﹑安惇復得進用於朝﹐由王安石曲學偏見﹐佞人邪黨﹐至今布滿朝廷﹐而釀成靖康之禍者﹐良有以也。﹞

８﹑詔商英等並乘驛赴闕。﹝《紀事本末》卷百三十一。﹞

９﹑癸丑﹐詔章惇親子孫許在外指射差遣﹐不得輒至京師及上章疏。從曾布所請也。﹝《紀事本末》卷百二十。﹞

１０﹑乙卯﹐詔通議大夫林希追復資政殿學士﹑銀靑光祿大夫﹐恩例如前。執政官左正議大夫﹑提舉崇禧觀蔡卞知大名府。﹝《紀事本末》卷百二十。商英權吏部侍郎。《紀事本末》卷百二十﹐又百三十一。﹞

１１﹑是年﹐女眞楊割死﹐阿骨打立。﹝《紀事本末》卷百四十二。原注﹕此據《金盟本末》《華夷直筆》《北遼事亡遼錄》增入。後此十一年爲政和元年﹐天祚攺乾統﹐十一年爲天慶元年。末附天祚荒淫﹐阿骨打與諸國謀叛事。案﹕宋宇文懋昭《大金國誌》云﹕其先龕福五世至胡來﹐世爲酋長﹐襲節度使。胡來生三子﹐季曰楊割﹐割生三子﹔長曰阿骨打﹐次曰吳乞買﹐又次曰思攺﹐卽黏罕父也。金人至楊割太師始雄諸部。初﹐契丹國舊帳蕭解裏聚眾爲盜﹐潛奔女眞﹐因命楊割圖之。楊割遷延數月﹐獨斬解裏﹐遣阿骨打獻首級﹐余悉畱不遣。契丹不得已﹐反進其父子官。自是隱懷大志﹐力農積粟﹐練兵牧馬﹐多市金玉﹐以賂契丹權貴﹐如此十餘年﹐未有以發也。遼主延禧初立之年楊割死﹐阿骨打立。阿骨打承楊割富庶之餘﹐兵彊馬壯﹐加以遼主天祚掊剝是嗜﹐上下荒淫﹐阿骨打益有異志。宋彭伯川《治迹統類》﹑李《十朝綱要》﹑葉隆禮《契丹國志》亦云﹕女眞楊割死﹐子阿骨打立。據《金史世紀》﹕楊割癸未歲卒。實宋之崇寧二年﹐非卒於建中靖國元年。是歲﹐兄子烏雅束嗣﹐非阿骨打立。阿骨打亦楊割之兄子﹐與此牴牾。《世紀》又云﹕楊割太師諱盈歌﹐「盈」近「楊」﹐「歌」近「割」﹐南北音訛。遼人呼節度使爲太師。自景祖至太祖﹐皆有是稱。凡《叢言》《松漠記》﹑張棣《金志》等書﹐皆無足取。錢大昕《考異》云﹕今《叢言》《金志》二書俱不傳﹐惟洪皓《松漠紀聞》所載九代世系﹐頗與史合﹐而譯字多異。宇文懋昭《大金國誌》以太祖爲楊割太師之長子﹐卽史所譏﹐爲無足取者也。畢沅《續通鑑考異》亦從《金史世紀》﹐以爲《長編》沿《金盟本末》諸書之譌而未加考證。﹞

《續宋編年資治通鑑》云﹕十二月河東地震。案﹕《九朝編年備要》書於明年正月﹐《宋史﹟本紀》兩書之﹐與此同。考《紀事本末》卷百三十云﹕崇寧元年二月﹐朱肱言河東二十二郡﹐而十一郡曉夜震動﹐自去年十二月二十五日至今年正月二日﹐猶未之止﹐人民震死﹐動以千數云云。是則是年十二月﹑下年正月連震不止也。是年十二月二十五日辛亥。

又﹕云﹕是歲﹐遼主洪基死﹐孫延禧立。洪基將殂﹐戒孫延禧曰「南朝通好歲久﹐汝性剛﹐勿生事。」又戒大臣曰「嗣君若妄動﹐當力諫止。」延禧卽天祚也。案﹕據宋葉隆禮《契丹國志》﹐遼主洪基死於宋元符三年秋七月。《東都事略張舜民傳》云﹕舜民使遼﹐見耶律延禧爲皇太孫﹐因著論以所喜者名茶﹑古畫﹑音樂﹑美姝。他日必有如張義朝挈十三州以歸﹐當不四十年見之。

卷十九

徽宗

△崇寧元年﹝壬午﹐一一○二﹞

１﹑正月﹝案﹕《宋史﹟本紀》﹑錢氏朔閏考﹕是年壬午正月丁巳朔。﹞癸未﹐曾布奏事訖。先是溫益畱對﹐乞因事削劉奉世﹑張舜民﹑劉安世﹑呂希純﹑王覿等職名﹐又言晁補之知河中不當。上指令曾布看過卻取進來。益以示布﹐布答益曰「因事黜之﹐自當然也。」原注﹕安世﹑希純落職在四月十三日﹐奉世在五月十四日﹐舜民在四月十七日﹐覿五月十一日。﹝案﹕補之知河中﹐建中靖國元年八月可考。﹞至是﹐布畱﹐上心知爲此﹐故並畱益。布對如前﹐上曰「元祐之人訴訾先朝﹐義不可容。今閭巷之人尙知父子之義﹐朕豈可已因言罷補之郎官卻與河中﹐似此皆過當。」又言「謝文瓘與呂公著書﹐尊公著過於人主而詆先朝。」且語益曰「書已降出﹐在曾布處。」又顧布曰「將與三省看。」布唯唯。益未退﹐布曰「臣別有所陳﹐欲更少畱。」益遂退﹐布曰「臣得事陛下﹐不敢不盡犬馬之力。然臣旣不悅於元祐之人﹐又爲紹聖之人所怨怒﹐臣在朝孤立﹐實不易處﹐亦累常奏陳﹐恐有讒譖中傷之語﹐乞賜考察。」上曰「何故﹖」布曰「近臣閻守勤﹑李士京罷黜﹐乃有言臣以守勤之論爲直﹐又言昨山陵臣曾辟士京檢點道路﹐士京逐﹐臣必危矣。臣遭遇神宗﹐拔擢不次﹐陛下昨力排眾論﹐置之相位﹐眷遇親厚﹐特異眾人﹐臣非犬馬木石﹐豈不知恩﹗若謂陛下有不同心﹐退有後言﹐實爲誣罔。」上曰「並不幹人事﹐只韓忠彥如此說。」布曰「宮禁中事﹐外庭莫知其實。臣昨日對忠彥云守勤之逐。忠彥之子治與臣子紆皆在太僕﹐治問紆云﹕『守勤遂逐。』紆云﹕『陛下旬日之間逐二巨閹﹐可謂英斷。』此乃日閨門之間父子之私論﹐臣亦聞忠彥譖臣﹐故對忠彥面奏此語﹐此最爲明白。如中傷之言﹐願陛下更賜裁察。」上曰「不信。」﹝《紀事本末》卷百三十。﹞

《續宋編年資治通鑑》云﹕春正月﹐河東太原潞祔隰代石嵐岢嵐威勝保化寧化等州地震彌旬﹐晝夜不止﹐壞城壁﹑屋宇﹐人畜死者甚眾。詔官給瘞奠﹐優卹死傷之家。案﹕自前年十二月二十五日地震﹐至正月二日猶未止﹐見下朱肱疏。下詔在丁丑日﹐見《宋史﹟本紀》。

１﹑二月﹝案﹕《宋史﹟本紀》﹕是月丙戌朔。戊子﹐謝文瓘罷給事﹑知濮州。《紀事本末》卷百二十一。原注﹕二月三日。案﹕《宋史》二月丙戌朔﹐三日戊子也。《宋史》本傳﹕以文瓘坐弔遼主變服﹐於崇寧元年出知濮州。尋治詒呂公著書﹐再謫邵武軍。考文瓘弔遼主洪基殂﹐令從者變服而入﹐事在建中靖國元年三月﹐時貶秩二等﹐而已其出知濮州。當依《續長編》文﹐爲治與呂公著書故也﹐正月癸未可考。﹞

２﹑甲午﹐詔觀文殿大學士﹑贈太師蔡確配享哲宗廟庭。上謂韓宗彥等曰「西宮寶慶殿成﹐宜以蔡確配食﹐確於哲廟甚有功。方皇太后當從神宗靈駕西行﹐確密上文字﹐令弟碩屬內臣閻守勤奏太后請畱保護﹐太后以故輟行﹐保祐哲宗﹐晨夕嘗與之俱食以銅匕箸﹐至於飲水﹐亦爲之親嘗。確文字今尙在。」故有是詔﹐仍錄確子託﹑渭並與升擢差遣。﹝《續長編》卷五百二十注﹑《紀事本末》卷百七合編。案﹕《續長編》注系此事於崇寧元年三月﹐據《紀事本末》在二月甲午﹐與《十朝綱要》《宋史﹟本紀》合。蓋原注三月﹐字誤也。原注又載《舊錄》是年八月諭﹐見後。《新錄辧》云「此論止是盛譽紹聖權臣﹐與《神宗實錄》末捲體制不同﹐其間託爲徽宗訓辭﹐尢非恭順﹐事皆詆誣。」云云。今考《編年備要》載蔡確配享事﹐云﹕時確之黨上書言「元丰末﹐確嘗密說皇太后﹐令勿從靈駕﹐保祐哲廟﹐食以銅匕箸﹐至於飲水﹐亦必爲之親嘗故也。」據此﹐徽宗之諭﹐卽用確黨之言﹐其事𨿽未可據﹐而徽宗信從其說﹐容或有之。故五年賜確墓碑額曰「元丰受遺定策宰臣蔡確之墓」。宣和二年﹐蔡京引確之子懋上殿﹐述其父有定策功。詔進封汝南郡王。《新錄辧不信蔡確》之事可也﹐必以爲徽宗無此訓辭﹐未免矯枉過正。﹞

３﹑丙申﹐雄州防奭推官﹑知鄧州錄事參軍朱肱言「臣伏聞陛下卽位以來﹐兩次日蝕﹐在正陽之月﹔河東二十二郡﹐而十一郡曉夜震動﹐自去年十二月二十五日至今年正月二日﹐猶未之止﹐城壁﹑屋舍﹑悉皆倒塌﹐人民震死﹐動以千數﹔外議皆稱自古滅異﹐未有如此。恭惟陛下惇朴自己﹐憂勞在民﹐建大中以承天意﹐正五事以育羣生﹐可謂小心翼翼﹐昭事上帝。迺者日月薄蝕﹐天地震動﹐推求咎愆﹐臣不避死﹐妄論輔弼之失﹐以救滅異之應﹐言詞激切﹐死有餘罪。昔西漢多言滅異﹐罕有完全。谷永譏斥帷幄﹐陰附權貴﹐而終以保全。王章力詆王鳳專權蔽主﹐竟以法誅。禍患易見﹐利害易明﹐臣非不知﹐上忤大臣﹐其禍立至。然惓惓孤忠﹐不敢隱默者﹐食陛下之祿﹐念國家之重﹐而不敢顧其私也。」其上宰相曾布書隨具進呈。

書曰「今監察禦史劉燾﹐相公門人也。相公帥髙陽﹐辟燾爲幕客﹐其後相公又秉機政﹐辟燾爲刪定官﹔燾持親喪﹐相公奏祥除有旨﹐令服闋﹐攺宣議郎﹔未及禫除﹐又辟爲編修官﹔前日相公爲山陵使﹐辟燾爲掌棧表﹐又薦入館﹐相公於燾厚矣。如燾者﹐置之詞掖﹐不忝也﹔以燾爲禦史﹐則不可也。相公有過舉﹐燾肯言乎﹖言之則忘恩﹐不言則欺君﹐蓋非所以處燾也。」又曰「今右正言範致虛兄上捨生致君﹐相公之侄婿也。致虛乃致君之親弟﹐如致虛者﹐置之館閣﹐不忝也﹔以致虛爲諫官﹐不可也。相公有過舉﹐致虛爭之則忤親﹐不爭則失職﹐亦非所以處致虛也。相公旁招俊乂﹐陶冶天下﹐肱之所論﹐祗及燾與致虛者﹐特以臺諫人主耳目之官﹐非他職可以略而不論也。相公置門人﹑親戚爲諫官﹑禦史﹐此日月所以震動也。」﹝案﹕當依《九朝備要》攺作「此日月所以薄蝕﹐天地所以震動也」。﹞

又曰「章惇之過惡﹐不可殫數﹐其最大者四五事。時相公在樞府﹐坐視默然﹐亦不得爲無過也。若以西府不與議﹐則遊談侍從之臣﹐皆與論思之職﹐況執政乎﹗再貶元祐臣僚﹐範純仁能言之﹐相公未嘗救也﹔廢元祐皇后﹐龔夬能言之﹐相公未嘗救也﹔策元符皇后﹐鄒浩能言之﹐相公未嘗救也﹔置諫官死地﹐黃履能言之﹐相公未嘗救也。此四五事﹐惇之過惡最大﹐而相公無半詞之助。洎欽聖皇后以天命人心之所歸﹐付神器於陛下﹐英聲偉望﹐﹝案﹕九朝備要「英聲」上有「相公」二字。﹞簡在潛邸﹐注意委重羣臣﹐莫望天下之士翹首傾心﹐以觀考績之效﹐而天變見於上﹐地理逆於下﹐肱竊疑之。伏惟相公位髙而任重﹐位髙則憂深﹐任重則責厚﹐遇滅而懼﹐然後可以弭天變﹔聞善而遷﹐然後可以來直言。肱之區區所望於相公者如此而已。」詔付三省。﹝《紀事本末》卷百三十。原注﹕肱者﹐服從弟。案﹕程迥《醫經正本書》云﹕吳人朱肱作《治傷寒活》人書﹐武夷張蕆得其書﹐序之曰「作於元祐己巳﹐成於大觀戊子﹐釐爲二十卷。」肱嘗自序其書。後四年﹐肱以奉議郎致仕﹐遣男遺直詣闕獻焉。且曰「肱乙未秋以罪去國﹐明年過方城﹐見同年範內翰﹐令證與方合爲一。」或曰起肱休﹖致仕於朝﹐以讜直忤宰相引去。﹞

４﹑辛丑﹐龍圖閣直學士﹑新知定州蔡京爲端明殿學士﹑知大名府。先是﹐大名闕帥﹐曾布白上前﹐兩府惟有劉奉世。上默然。韓忠彥與布交惡﹐陰欲結京﹐乃言熙寧故事﹐嘗除學士不必前兩府。因請用京﹐上從之。﹝《紀事本末》卷百二十。又卷百三十一。﹞

５﹑左正議大夫﹑知大名府蔡卞知揚州。﹝《紀事本末》卷百二十﹐又百三十一。﹞

《續宋編年資治通鑑》云﹕二月﹐趙諗謀起兵據蜀﹐事覺﹐伏誅。案﹕《東都事略》云﹕建中靖國元年九月﹐趙諗反於渝州。崇寧元年二月戊戌﹐趙諗伏誅。《九朝編年備要》云﹕諗﹐江津人。少敏給﹐紹聖初擢甲科﹐教授成都。因章惇逐元祐大臣﹐不合人心﹐欲以此爲名﹐起兵據蜀。與所親何獎﹑王師直﹑賈成時及日者羅京等同謀﹐借姓孟起兵﹐以從蜀人之望屬。上登極赦到﹐諗謂獎等曰「章惇必罷﹐天下旣安﹐人心難動﹐前事願勿出口。」遂入京﹐除太學博士﹐請假般家﹐欲面止諸人。而黨中有發其謀者。獄具﹐當族。有詔誅﹐家屬分配湖廣。《宋史彭汝礪傳》﹕弟汝霖鞠趙諗反獄﹐窮其黨與。

又﹕云﹕太妃朱氏薨﹐追謚欽成皇后。﹝案﹕《十朝綱要》《東都事略本紀》系辛丑日。﹞

１﹑三月﹝案﹕錢氏《朔閏考》﹕是月丙辰朔。﹞辛酉﹐兵部侍郎鄒浩爲寶文閣待制﹑知江寧府。浩乞補外也。﹝《紀事本末》卷百二十九。案﹕《宋史》本傳云﹕徽宗立﹐召還﹐復爲右正言﹐遷左司諫。上疏謂﹕「孟子曰﹕『左右諸大夫皆曰賢﹐未可也﹔國人皆曰賢﹐然後察之﹐見賢焉﹐然後用之。左右諸大夫皆曰不可﹐勿聽﹔國人皆曰不可﹐然後察之﹐見不可焉﹐然後去之。』於是知公議不可不卹﹐獨斷不可不謹。蓋左右非不親也﹐然不能無交結之私﹔諸大夫非不貴也﹐然不能無恩讎之異。至於國人皆曰賢﹐皆曰不可﹐則所謂公議也。公議之所在﹐槪已察之﹐必待見賢然後用﹐見不可然後去﹐則所謂獨斷也。惟卹公議於獨斷未形之前﹐謹獨斷於公議旣聞之後﹐則人君所以致治者﹐又安有不善乎﹖伏見朝廷之事﹐頗異於卽位之初﹐相去半年﹐遽已如是﹐自今以往﹐將如之何﹖願陛下深思之。」攺起居舍人﹐進中書舍人。又言「陛下善繼神宗之志﹐善述神宗之事﹐孝徳至矣。尙有五朝聖政盛徳﹐願稽考而繼述之﹐以揚七廟之光﹐貽福萬世。」遷兵﹑吏二部侍郎﹐以寶文閣待制知江寧府﹐徙杭﹑越州。﹞

２﹑甲戌﹐端明殿學士﹑新知大名府蔡京爲翰林學士承旨兼修國史。﹝《紀事本末》卷百二十﹐又百三十一。﹞

《續宋編年資治通鑑》﹕三月﹐命內侍童貫如杭州造禦前生活。

１﹑四月﹝案﹕錢氏《朔閏考》﹕是月乙酉朔。丙戌﹐張商英爲翰林學士。《紀事本末》卷百三十一。﹞

２﹑乙未﹐蔡京入對。﹝《紀事本末》卷百三十一。﹞

先是﹐溫益畱對﹐乞因事削劉奉世﹑張舜民﹑劉安世﹑呂希純﹑王覿等職名﹐﹝案﹕《東都事略溫益傳》﹕益除給事中兼侍讀。左正言陳瓘論益守潭日﹐鄒浩貶新州﹐道其郡﹐投宿僧寺﹐益差兵卒逼浩登舟﹐使冒風濤夜渡。範純仁﹑劉奉世﹑韓川﹑呂希純﹑呂陶皆貶湖南﹐並爲益所侵困﹐當時大臣以爲是﹐而天下以爲非。陛下以此察之﹐則益之爲人可知矣。遂以龍圖閣待制知開封府。是年遷吏部尙書﹐拜尙書右丞。崇寧初﹐遷中書侍郎。﹞至是安世﹑希純﹑舜民落職。﹝《紀事本末》卷百三十及注參補。案﹕原注云安世﹑希純落職在四月十三﹐舜民在四月十七。考四月乙酉朔﹐十三日丁酉﹐十七日辛丑。《十朝綱要》云﹕四月丁酉﹐以左正言壬能甫言﹐詔知潞州劉安世﹑知潁州呂希純並降集賢殿修撰﹐尋並落職。據此﹐當時彈安世﹑希純﹑舜民者﹐固不獨溫益也。﹞

２﹑癸卯﹐寶文閣待制﹑新知江寧府鄒浩知杭州。﹝《紀事本末》卷百二十九。﹞

３﹑甲寅﹐有司言「勘會見今請射牧地養馬之數﹐共計養馬一千七百九十七戶﹐請射過牧地三千七頃三十三畝半﹐所養馬一千八百二十九匹﹕河北東路二百七十八匹﹐河北西路一千四百一十三匹﹐京西北路一百一十五匹﹐京東西路一十四匹﹐河東路九匹﹔開封府界﹑京西南路﹑京東路並無之。」﹝《紀事本末》卷百三十八。﹞

１﹑五月﹝案﹕錢氏《朔閏考》﹕是月乙卯朔。﹞乙丑﹐臣僚上言「臣聞天下之罪﹐其名不正﹐則天下之善無自而明。神考在位凡十有九年﹐所作法度﹐皆本先王。元祐黨臣秉政﹐紊亂殆盡﹐朋姦罔上﹐更唱疊和﹐气焰薰炙﹐不可蔊邇者﹐皆神考之罪人也。紹聖追復﹐𨿽以竄逐﹐陛下卽位﹐仁徳涵養﹐使之自新。黨類實繁﹐所在連結﹐罪廢者一旦牽復﹐不以其漸﹐所與過當﹐又復紛然﹐莫之能奭﹐內外相應﹐浸以滋蔓﹐爲害彌甚。今皆坐享榮名顯職﹐厚祿大郡﹐以至分居要路﹐疑若昔未嘗有罪者﹐非所以正名也。」又曰「今姦黨姓名具在﹐文案甚明﹐有議法者﹐有行法者﹐有爲之唱者﹐有從而和者﹐罪有輕重﹐情有淺深﹐使有司條析區別行遣﹐使各當其罪﹐數日可畢。庶幾得罪名者﹐無所致怨﹐不憂後禍。觀望者消於冥冥之中﹐天下忠臣良士﹐各得自盡以悉心於上﹐不疑復有害之者﹐以顯神考盛徳大業﹐以成陛下繼志述事之孝﹐而天下可以無爲而治矣。伏望早賜施行。」

詔﹕「觀文殿學士﹑知河南府安燾降充端明殿學士﹐龍圖閣學士﹑知潤州王覿降充龍圖閣直學士﹐樞密直學士﹑知越州丰稷降充寶文閣待制﹐顯謨閣待制﹑知潁昌府陳次升降充集賢殿修撰﹐左朝議大夫﹑集賢殿修撰﹑知應天府呂仲甫落職﹐故資政殿大學士﹑贈金紫光祿大夫李淸臣奪職﹐追所贈官﹐並例外所得恩例指揮更不施行。」﹝《紀事本末》卷百二十一。﹞

２﹑戊辰﹐劉奉世落端明殿學士﹑知徐州。﹝《紀事本末》卷百二十一注。案﹕據此注云崇寧元五月四日。又卷百三十注云奉世落職五月十四日﹐王覿五月十一日﹐兩注岐異﹐今補於王覿後。錢氏《朔閏考》﹕五月乙卯朔﹐十四日戊辰也。﹞

３﹑庚午﹐臣僚上言「伏見先朝貶斥司馬光等異意害政﹐大臣論列﹐布告中外﹐天下共知。方陛下卽位之初﹐未及專攬萬機之際﹐當國之臣﹐不能公心平意﹐檢會事狀﹐詳具進呈﹐以次牽復﹐今日再招人言﹐遂至煩紊。臣愚﹐伏望陛下明諭執政大臣﹐使公共參議﹐詳酌事體﹐原輕重之情﹐定大小之罪﹐上稟聖裁﹐特賜行遣。如顯有欺君負國之實迹﹐自宜放棄﹐不足收卹。其間亦有幹連牽掛﹐偏執愚見﹐情非姦誣者﹐乞依近年普博之恩﹐使有自新之路﹐則天下之气平﹐而紛紛之論息矣。」﹝原注﹕據鄒余奏議﹐其文頗有與詔旨不同者﹐當考。然上言者必鄒余也﹐更詳之。﹞又言「蘇轍坐窮兵黷武之謗﹐如此之類有實迹者﹐宜行放棄。」又言「曾經責降人﹑見今任監司藩部者﹐必不肯公心奉行法度﹐亦乞朝廷契勘﹐攺授閒慢差遣。」又言「竊見元符之末﹑簾帷同聽政之日﹐元祐大臣乘間用事﹐盡復紹聖間負罪責降之人﹔或盡復舊官﹐或超授職任﹐不問其得罪之因﹐惟務合黨﹐扶同並論。賴陛下察見獘端﹐力持正道﹐保全神考法度﹐紹復祖宗基業﹐萬世之治﹐自此而定。然前後得罪之人所授官職過當﹐與援引之姦不治﹐未厭公論云云。伏望聖慈令所屬取上件合該行遣之人﹐或削奪官職﹐或旋行懲戒﹐各以類舉﹐必當其罪﹐卽號令簡重﹐刑罰肅淸。」﹝《紀事本末》卷百二十一。案﹕《宋編年通鑑》云﹕諫官彭汝霖等共議﹐以光爲元祐人罪狀﹐有貶籍具在﹐昨元符末敍復大優。曾布用其說﹐具姓名以進。《治迹統類》《編年備要》載此事﹐以爲諫議大夫彭汝霖與禦史鄒余﹑郭熙等共論元祐人罪狀﹐有紹聖貶籍具在﹐如自朝廷檢舉裁決﹐則數日可畢﹐不須俟彈章人人指名﹐然後行之。於是曾布用其說﹐悉具姓名以進。《續長編》注云上言者必鄒余也﹐與《治迹統類》《九朝編年備要》鄒余共論語合。畢沅《續通鑑考異》以李氏原注所言無實據﹐未免失檢。﹞

４﹑乙亥﹐案﹕《宋史﹟本紀》系庚午日。詔﹕「故追復太子太保司馬光降復右正議大夫﹐太子太保呂公著降復左光祿大夫﹐太師﹑河東節度使﹑開府儀同三司﹑太原尹﹑潞公文彥博降復太保﹐光祿大夫呂大防降復太中大夫﹐太中大夫劉摯降復右朝議大夫﹐右中散大夫梁燾降復朝請大夫﹐朝奉郎王巖叟降復定遠軍節度行軍司馬﹐朝奉郎蘇軾降復崇信軍節度行軍司馬﹐其元追復官告並繳納。贈右銀靑光祿大夫王存追所贈官﹐資政殿學士﹑太中大夫鄭雍追所復職。贈右銀靑光祿大夫﹑謚獻簡傅堯兪﹐右銀靑光祿大夫﹑謚懿簡趙瞻﹐並追所贈官及謚告﹔贈太中大夫趙卨追所贈官﹐已上告身並追毀。朝散郎﹑集賢殿學士孫升追所復職。朝奉郎孔文仲﹐朝散郎朱光庭﹑宣徳郎秦觀﹐延福宮使﹑入內都知﹑定國軍畱後﹑贈安化軍節度使﹑謚僖獻張茂則﹐並追所復贈官。贈開府儀同三司範純仁追例外所推恩數。中大夫劉摯葬事依前宰相例﹐指揮勿行。資政殿大學士﹑太子少傅韓維﹐贈開府儀同三司孫固﹐爲係神考潛邸人﹐已復職名及贈官﹐免追奪。太中大夫蘇轍﹑朝散大夫範純粹﹑朝奉大夫吳安詩﹐更不敍復職名。端明殿學士﹑太中大夫範純禮落端明殿學士﹐提舉崇福宮。朝奉大夫﹑顯謨閣待制﹑知潁昌府陳次升降集賢殿修撰。朝請郎﹑集賢殿修撰韓川落集賢殿修撰﹐管勾崇福宮。朝奉郎﹑直龍圖閣﹑知汝州張耒落直龍圖閣﹐管勾明道宮。直祕閣﹑朝請大夫﹑知曹州呂希哲﹐朝請郎﹑知相州劉唐老﹐朝奉大夫﹑知蔡州歐陽棐﹐並落直祕閣﹐差遣依舊。朝奉大夫﹑提舉永興軍路刑獄孔平仲﹐朝請大夫﹑淮南路轉運副使畢仲遊﹐朝奉大夫﹑提舉河東路常平徐常﹐朝奉郎﹑知太平州黃庭堅﹐朝散郎﹑知密州晁補之﹐朝散郎﹑軍器少監韓跂﹐朝散郎王鞏劉當時常安民﹐承議郎王隱﹐通直郎張保源﹐並送吏部與合入差遣。朝散郎汪衍﹐瀛州防奭推官余爽﹐陳州別駕湯戫﹐案﹕「戫」元本並誤作「馘」﹐今悉攺正。﹞更不收敍。泉州教授鄭俠放罷﹐通直郎常立追所得一子官﹐參議郎程頤追所復官﹐依舊致仕。西上閣門使張巽追所復兩官﹐依舊差遣。曾經貶責人除遺表及罷政恩例已給還外﹐其亡歿後所復官職﹐已待指揮﹐依遺表條與推恩之人並減半。其三人以上餘數聽從多﹐仍並與假承務郎。用上件恩例轉官陛資者依此。﹝案﹕文頗費解﹐疑有字誤。「陛」當作「升」。﹞比折磨勘資考年月應送吏部人﹐並令在外指射差遣﹐吏部依條差注。承議郎任伯雨準此。陳祐﹑張庭堅﹑商倚等﹐任滿送吏部﹐陳瓘管勾衝佑觀﹐龔夬候服闋準此。」制詞皆右僕射曾布所艸定。責光等云﹕尊主庇民﹐大臣之職。其事上則不敬﹐其謀國則不忠﹐犯義幹刑﹐孰大於此﹗爾等遭時艱疚﹐身處廟堂﹐垂簾之際﹐惟淵嘿退託之間﹐案﹕「惟」疑「值」字之誤。坐肆威福﹐崇聚黨與﹐據諸要途﹐肆爲詆誣﹐妄議宗廟。已行之法度靡不變更﹐所進之人才靡不斥逐。以道聽途說施之政事而不卹於民情﹐以朋比諂諛自謂直諒而不稽於士論。蓋內懷怨望﹐好勝遂非﹐而忘事君之義﹐推原罪慝﹐何可勝誅﹗紹聖躬攬萬機﹐甫加竄逐﹔朕入纘大服﹐與物更新﹐而朋邪之人﹐適復在位。甄敍眷卹﹐靡不過優﹐言路交章﹐謂宜追攺﹐稍從裁削﹐姑示至公﹐尙其有知﹐庸此陰命﹗」責大防﹑純仁云「迨宣仁寢疾彌畱﹐永泰陵年已及冠﹐而委政閹寺﹐莫肯以復辟爲言﹐不視長君﹐處之虛器。」責軾云「嘗以謗訕﹐詆罪神考﹐貸而不誅。元祐之間﹐躐登華近﹐挾持親黨﹐鼓動羣邪﹐肆爲詆誣﹐以逞怨望﹐紹聖投之荒裔﹐聊正典刑。昨者迺以誤恩﹐復還朝著﹐推原罪慝﹐在所當誅﹐追削故官﹐置之冗散﹐庶其黨類﹐知所創懲。」﹝《紀事本末》卷百二十一﹐又百二十九。原注﹕十一月先責安燾等﹐曾布所艸制書今附見。姦言無所忌憚﹐至此固宜存之。詔書﹐見二十二日。案﹕錢氏《朔閏考》﹐五月乙卯朔﹐安燾與王覿同責在是月十一日乙丑。卷百三十一注云﹕王覿落職在五月十一日是也。玆注十一月先責安燾等﹐「月」當作「日」﹔又玆乙亥詔書﹐亦當云二十一日。《續宋編年資治通鑑》云﹕詔司馬光﹑呂公著﹑文彥博﹑呂大防﹑梁燾﹑範純仁﹑劉摯﹑王巖叟﹑王存﹑傅堯兪﹑鄭雍以下四十四人各奪官有差。惟韓維﹑孫固以神考潛邸舊臣﹐得免。尋詔毀範純仁神道碑。案﹕云四十四人誤。據李氏《長編》﹐元祐自司馬光至孫固追奪及免奪官凡二十一人。元符末自蘇轍至張巽﹐降奪官凡二十八人。又據李氏《十朝綱要》則云﹕其餘呂大防以下五十人並削奪有差。﹞

詔﹕「應元祐並元符末今來責降人除韓忠彥曾任宰臣﹑安燾係前任執政官﹑王覿丰稷見任侍從官外﹐﹝案﹕原本字多脫譌﹐玆據七月乙酉所載原文及《續宋編年資治通鑑》補正。安燾﹑王覿﹑丰稷之落職﹐並見五月乙丑。《十朝綱要云﹕五月庚申﹐左僕射韓忠彥罷爲觀文殿大學士﹑知大名府。甲子﹐落職。﹞蘇轍﹑範純禮﹑劉奉世﹑範純粹﹑劉安世﹑賈易﹑呂希純﹑張舜民﹑陳次升﹑韓川﹑呂仲甫﹑張耒﹑歐陽棐﹑呂希哲﹑劉唐老﹑吳安詩﹑黃庭堅﹑黃隱﹑畢仲遊﹑常安民﹑劉當時﹑孔平仲﹑徐常﹑王鞏﹑張保源﹑晁補之﹑商倚﹑張庭堅﹑謝良佐﹑韓跋﹑﹝案﹕一作「跂」。﹞馬琮﹑陳彥默﹑李祉﹑陳祐﹑任伯雨﹑陳郛﹑朱光裔﹑蘇嘉﹑鄭俠﹑劉昱﹑魯君貺﹑陳瓘﹑龔夬﹑汪衍﹑余爽﹑湯馘﹑程頤﹑朱光庭﹑張巽﹑張士良﹑曾燾﹑趙約﹑譚扆﹑楊偁﹑陳恂﹑張琳﹑裴彥臣》凡五十餘人﹐並令三省籍記﹐不得與在京差遣。」﹝《紀事本末》卷百二十一。﹞

５﹑丙子﹐詔曰「昔在元祐﹐權臣擅邦﹐倡率朋邪﹐詆誣先烈﹐善政良法﹐肆爲紛更。紹聖躬攬政機﹐灼見羣慝﹐斥逐流竄﹐具正典刑。肆朕纘承﹐與之洗滌﹐悉復收召﹐寘諸朝廷。而締交合謀﹐彌復膠固﹐惟以沮壞事功﹐報復仇怨﹐爲事翕翕訿訿﹐必一變熙寧﹑元丰之法度﹐爲元祐之政而後已。凡所論列﹐深駭朕聽﹐至其黨與﹐則遷敍不次﹐無復舊章。或繇冗散之中登殿閣而滿方面﹐或旣殂謝之後還舊職而加橫恩﹐玩法肆姦﹐鮮不類此。稍後屏遠﹐姑務含容。而言路交攻﹐義不可遏﹐乃擇其尢者﹐第加裁削﹐以適厥中。尙慮中外詿悞之人未免反側﹐宜詳示訓諭﹐以慰安羣情。應元祐以來及元符末嘗以朋比附黨得罪者﹐除已施行外﹐自今以往﹐一切釋而不問﹐在言責者亦勿復輒言。朕言不渝﹐羣聽毋惑。宜令禦史臺出榜朝堂。」詔詞曾布所艸定也。《紀事本末》卷百二十一。﹝案﹕《東都事略陸佃傳》云﹕時臺章多論元祐時人﹐佃曰「姑以薄責一施之﹐然後詔更不窮治﹐如何﹖」布與章楶是其言。則曾布艸詔之意陸佃啟之也。《宋史陸佃傳》云﹕陸佃與曾布比﹐而持論近恕。會禦史論呂希純﹑劉安世復職太驟﹐請加鐫抑﹐且欲更懲元祐餘黨。佃爲徽宗言不宜窮治﹐乃下詔申諭﹐揭之朝堂。讒者用是詆佃﹐曰「佃名在黨籍﹐不欲窮治﹐恐自及耳。」遂罷爲中大夫﹑知亳州﹐數月卒。﹞

６﹑己卯﹐翰林學士承旨蔡京爲尙書右丞。﹝《紀事本末》卷百二十一。案﹕《紀事本末》卷百三十一云﹕庚辰﹐翰林學士承旨蔡京爲尙書左丞。此卽事也。「己卯」作「庚辰」﹐「右丞」作「左丞」﹐並異。﹞

７﹑是月﹐曾誠﹑王防除史官。﹝《紀事本末》卷百三十注。案﹕原注﹕云﹕附在五月末﹐其事詳下六月辛卯。﹞

《續宋編年資治通鑑》云﹕夏五月﹐詔應被受傳內降特旨﹐並許三省契勘﹐若有戾祖宗格法﹐可明具奏﹐更不施行。

又﹕云﹕韓忠彥至都堂﹐左司諫吳材﹑右正言王能甫以狀申忠彥云﹕已具論奏﹐乞罷免。論奏大臣因緣爲姦﹐變神考之法度﹐逐神考之人才﹐前有司馬光﹑呂公著﹐後有韓忠彥﹑李淸臣﹐此四人罪同惡均。光與公著嘗被追貶﹐淸臣已係歿亡﹐忠彥據位﹐若令善去﹐何以爲姦邪之警﹗遂出知大名。案﹕《宋史本紀》系庚申日。《吳材傳》云﹕材以趙挺之薦﹐遷左司諫。黨論復起﹐材首論範純禮爲朋附黨與﹐前日大臣變更神考法度﹐故引之執政﹐不宜復其職﹔程之元爲蘇軾心腹﹐不宜亞九卿﹔張舜民當初政時﹐猖狂無所顧忌﹐不宜以從官處卿郡。其後受曾布指﹐與王能甫疏言韓忠彥。忠彥遂罷。

又﹕云﹕葬欽成皇后祔永裕陵。案﹕「成」﹐元刻本作「仁」﹐誤。今依二月文攺正。《宋史﹟本紀》﹐葬欽成皇后在戊寅﹐《東都事略》云戊辰。

１﹑六月﹝案﹕錢氏《朔閏考》﹕是月乙酉朔。﹞辛卯﹐左司諫王能甫言曾誠﹐左正言吳材言王防﹐乞罷史官。能甫言「曾誠家富於財﹐自謂『靑錢學士』。」材言「防在元丰勒停﹐又以訴理得罪﹐當罷﹐兼無出身。」是日﹐布言「吳材緣引呂惠卿﹑蹇序辰等﹐議論不勝﹔王能甫乃吳安持壻﹐近日﹝案﹕原本作「近臣玆」﹐據畢氏《續通鑑》校。﹞以安持追削職名﹔皆挾私怨﹐故以此攻曾誠﹑王防﹐欲中傷臣耳。」上曰「他不敢爾﹐亦非挾怨﹐他責在蔡京﹐不幹卿事。」布曰「亦知此二人乃京所薦﹐除陛下宣諭令除史官﹐臣猶乞候京文字﹐然外議但以臣門下士﹐爲言路所攻﹐則謂臣必搖動。小人用意如此﹐臣實不自安。方元祐之人布滿朝廷﹐人人有屏逐臣之意。方此時臣一身與眾人爲敵﹐如處風濤之中﹐日不自保﹐是時助臣者惟此三數人而已。今元祐之黨方去﹐而言者乃欲斥逐此等﹐是爲元祐人報怨耳。」上懼然曰「如此乃是快元祐人意﹐卿但勿卹﹐待便指揮。」與蓋近日言者案﹕「與蓋」二字有誤。惟上所使耳。布因言「此等小人皆不快於臣﹐以至張商英亦章惇門下士﹐王潙之乃其壻﹐議論之際﹐多與章惇爲地﹐故商英力稱引範致虛及吳材﹐乃其志趣同耳。若有所陳﹐願陛下加察。」﹝《紀事本末》卷百三十。原注﹕此據曾布《日錄》增入。誠﹑防除史官已附五月末﹐其罷附六月末。舊聞說京薦此二人乃傾布也﹐而布不悟﹐但無文字可檢﹐又不記說者姓名﹐當更訪問之。﹞

２﹑丁酉﹐曾布畱對﹐以陸佃貶逐﹐弟肇與佃同得罪之人﹐佃旣被責﹐則肇亦合施行。臣待罪宰相﹐當引咎避位﹐乞罷黜。上曰「陸佃以奉行詔書不引避及慢上罪﹐不以史事罪他﹐不幹卿事﹐其批旨甚明﹐何疑之有﹗」布曰「聖意𨿽優容﹐然人言可畏﹐臣不敢不待罪。」上笑曰「豈可如此﹗朕於政事方賴卿。」又曰「卿不久自當遷﹐豈可去﹗」布曰「今日欲便遷案﹕「遷」字似衍。出待罪﹐以未嘗面奏﹐來日奏事畢引退。」上曰「如此空費些禮數無益。」他日﹐布獨畱對﹐自言待罪政府已九年﹐罪戾日深﹐每欲退避賢路﹐但以上體聖眷﹐不敢喋喋。近日以來﹐言路多不悅臣﹐如吳材﹑王能甫﹐陛下所知﹐臣固不敢及。如錢遹﹐﹝案﹕「遹」﹐原本作「適」﹐誤也。陳次升《讜論集》﹐奏彈錢遹有三狀﹐云﹕殿中侍禦史錢﹖常假曾肇之名﹐爲豪戶撰墓志﹐受潤筆﹔又借肇之名﹐爲父撰墓志﹐是欺父欺親戚鄕黨矣﹗而論朝廷之事利害有大於此者﹐能保其不欺乎﹖伏望聖慈特罷除命。﹞嘗詐與臣弟肇銘其父墓及詐作肇書﹐云有所贈遺﹐臣弟亦嘗敷奏。」上曰「記得。」布曰﹕如此﹐亦恐於臣兄弟不能無憾。臣果有罪惡﹐不敢掩覆﹐乞辧察虛實。」上曰「無之。」布曰「臣不敢不先事敷陳﹐兼近日同列亦有相窺伺者﹐且如黃敏用﹐與臣實非姻戚﹐或聞亦有以爲言者﹐臣於敏用何所用情。」上曰「不說卿﹐只說章楶與敏用是親。」布曰「楶與敏用誠是親﹐然楶亦可敢主張敏用﹐人情如此﹐臣益不安。臣緣陛下以國史及編敕責臣﹐此二書皆歲月可了﹐臣必以此時告陛下請去。臣衰老空疏﹐得於此善去﹐實爲榮幸。」﹝《紀事本末》卷百三十。原注﹕此據布《錄》六月丙午所書﹐今附月末。﹞

１﹑閏六月﹝案﹕《宋史﹟本紀》﹕是月甲寅朔。己未﹐呂惠卿爲觀文殿學士﹑知杭州。《紀事本末》卷百三十。﹞

２﹑辛酉﹐殿中侍禦史錢遹言「伏見尙書右僕射曾布力援元祐之姦黨﹐分別要途﹔陰擠紹聖之忠賢﹐遠投散地。挈提姻婭﹐驟致美官﹔汲引儇浮﹐盜竊名器。愛壻交通乎近習﹐諸子邀結乎縉紳。造請輻湊其門﹐苞苴日盈私室﹔呼吸立成禍福﹐喜怒遽變炎涼。鉤致齊人之款言﹐﹝案﹕「齊」﹐原本作「濟」。﹞玆據畢氏《續通鑑》校。欲破紹聖之信史﹔曲徇家法之謬說﹐輕攺垂世之典刑。爲臣不忠﹐莫大於此﹗兼布初以韓忠彥爲心膂﹐李淸臣爲爪牙﹐協濟姦謀﹐共伸私忿﹐其趨𨿽異﹐厥罪惟均。忠彥免官﹐已正生前之罪﹔﹝案﹕﹛大只﹜一字。﹞淸臣褫職﹐實誅死後之姦回﹐豈容斯人尙司魁柄﹗況日食﹑地震﹑星變﹑旱滅﹑豈盛時常度之或愆﹐乃柄臣不公之所召﹐人神共怒﹐天地不容。欲乞早正典刑﹐慰中外之望。」於是布連上章乞罷。﹝《紀事本末》卷百三十。﹞

３﹑壬戌﹐右銀靑光祿大夫﹑尙書右僕射兼中書侍郎曾布罷爲觀文殿大學士﹑知潤州。布於元符末欲以元祐兼紹聖而行﹐故力排蔡京逐出之。至崇寧初﹐知上意有所向﹐又欲力排韓忠彥而專其政。無何﹐京爲右丞﹐大與布異。會布擬陳祐甫爲戶部侍郎﹐京於榻前奏曰「爵祿者﹐陛下之爵祿也﹐柰何使宰相私其親﹗」曾布之壻陳迪﹐祐甫之子也。布忿然爭辯﹐久之﹐﹝案﹕原本「忿然」字倒﹐依《宋史》本傳校正。各本作「忿辯久之」。﹞聲色稍厲﹐於是溫益叱布曰「曾布﹐上前安得失禮﹗」上不省。﹝案﹕各書並作「不悅」﹐玆作「省」﹐似誤。﹞檢會臣僚上言「曾布天資陰險﹐履行回邪﹐靡聞報國之忠﹐但肆穿窬之智。專權自恣﹐瀆貨無厭﹐結託宮闈﹐交通近習﹐竊弄威福﹐莫敢誰何﹗人臣懷姦﹐莫甚於此。以至遽起無名之役﹐大傷經入之財。蠹國勞民﹐恬不爲卹。」又言「布與韓忠彥﹑李淸臣交通爲私﹐結爲死黨﹐使其子壻吳則禮﹑外甥髙茂華﹝案﹕畢沅《續通鑑》作「外甥壻」。﹞往來計議﹐共成元祐之黨。曁登相位﹐凶焰日滋﹐復與忠彥﹑淸臣析交離黨﹐日夜爭勝﹐遂攬天下之權﹐皆歸於己﹐而怨望之心逞矣。故不及半月﹐首罷市易﹐中外之人﹐望風希旨﹐變法之論﹐相因而至。於是範純粹乞差衙前﹐以害神考之免役﹔李夷行乞復詩賦﹐以害神考之經術。非此而已﹐﹝案﹕範純粹乞差衙前事﹐無考。《東都事略﹟範仲淹傳》﹕純粹在京東時﹐會蘇軾自登州召還﹐與軾同建募役之議。軾謂﹕「純粹講此事尢精詳。」其事在哲宗初。李夷行乞復詩賦﹐彭汝霖劾之。見《宋史彭汝礪傳》。﹞又力引王古爲戶部尙書﹐以掌開闔斂散之權﹐﹝案﹕《宋史﹟王素傳》﹕徽宗立﹐古拜戶部尙書。與禦史中丞趙挺之偕領放欠﹐挺之言「古蠲除太多﹐欲盡傾天下之財﹐不可用。」遂攺刑部。攻不已﹐以寶文閣直學士知成都。建中靖國元年﹐有江公望疏可考。﹞力引王覿爲禦史中丞﹐以定是非可否之論。﹝案﹕《宋史﹟王覿傳》﹕覿遷禦史中丞。時任事者多乖異不同﹐覿言「堯﹑舜﹑禹相授一道﹐堯不去四凶而舜去之﹐堯不舉元凱而舜舉之﹐事未必盡同﹔文王作邑於丰而武王治鎬﹐文王關市不徵﹐澤梁無禁﹐周公徵而禁之﹐不害爲善繼﹑善述。神宗作法於前﹐子孫當守於後。至於時異事殊﹐須損益者損益之﹐於理固未有失也。」當國者忿其言﹐遂攺爲翰林學士。﹞且二人者﹐元祐之黨人也。然以元祐之黨人而掌開闔斂散之權﹐定是非可否之論。若此之類﹐豈非敗壞神考之法度乎﹗」詔曾布落職﹐差提舉明道宮﹐太平州居住。﹝《紀事本末》卷百二十一﹐又百三十。案﹕《宋編年通鑑》云﹕布初用﹐王安石薦上前﹐所言皆是安石所欲建明也。靑苗新法﹐皆布與呂惠卿建議。布又上書﹐欲上專任安石﹐以刑罰脇制天下﹐使無敢言。哲宗親政﹐宰相章惇托紹述以快私忿﹐布贊之甚力。惇興大獄﹐無能救解﹐或陰擠之﹐惇逐而布總右揆﹐欲以元祐兼紹聖而行﹐故逐蔡京。至崇寧初﹐知上意所向﹐又力排韓忠彥而專其政﹐引京以自助。京大與布異。會布擬陳祐甫爲戶部侍郎﹐祐甫之子迪﹐布之愛壻也。京奏布以爵祿私其親﹐布忿辧久之﹐聲色少厲﹐上不悅。禦史錢遹言布援元祐之姦黨﹐擠紹聖之忠良﹐遂出知潤州﹐尋落職太平州居住﹐移潭州。言者不已﹐詔置獄開封﹐而府尹呂嘉問挾宿憾﹐逮布諸子﹐煆煉窮治。由是曾紆﹑曾繰等一百五人坐責有差。降布爲廉州司戶﹐依舊衡州安置。後六年卒。按《紀事本末》﹐曾布之罷在閏六月壬戌﹐而《宋編年通鑑》編此事及下竄鄒浩﹑貶李淸臣﹑論丰稷諸條﹐俱系於五月葬欽成皇后下﹐蓋脫書「閏六月」三字也。又布無移潭州事﹐「潭」當作「衡」﹐「一百五人」﹐《九朝編年備要》作「百五十人」。﹞

４﹑丙寅﹐寶文閣待制﹑知杭州鄒浩知越州。﹝《紀事本末》卷百二十九。﹞

５﹑辛未﹐詔曰「朕仰惟哲宗皇帝嚴恭寅畏﹐克勤祇徳﹐元符之末﹐是生越王﹐姦人造言﹐謂非後出。比閱臣僚舊疏﹐適見椒房訴章﹐載加考詳﹐咸有顯證。其時兩宮親臨撫視﹐嬪禦執事在旁﹐﹝案﹕《續長編》注「在旁」誤作「兩傍」。﹞緣何外人得入宮禁﹐殺母取子﹐實爲不根。爲人之弟﹐繼體承祧﹐豈使沽名之賊臣﹐重害友恭之大義﹐詆誣欺罔﹐罪莫大焉﹗其鄒浩可重行黜責﹐以戒爲臣之不忠者﹐庶稱朕昭顯前人之意。如更有言及者﹐仍依此令。進奏院徧牒施行﹐仍檢會鄒浩元奏札子﹐並元符皇后訴章﹐宣示中外。」﹝《續長編》卷五百十五注及《紀事本末》卷百二十九。﹞

鄒浩札子﹕「臣聞仁宗皇帝在位四十二年﹐邦國無流離之患﹐邊境無徵伐之苦﹐黎民繁庶﹐萬國咸寧。當是時﹐可以嬉遊後宮﹐非焦心勞力之秋也。﹝案﹕「非」字﹐《續長編》注作「而銷其」三字。﹞而謂宰相寇準曰﹕『朕觀自古亂天下﹑敗國家者﹐未嘗不因女子﹐是以襃姒滅周﹐妲己亡商。朕之後宮女子﹐巧媚百生﹐朕未嘗顧盼焉。』然則仁祖之意﹐豈不欲垂裕後昆邪﹐柰何陛下遽忘其業乎﹖臣觀陛下之所爲﹐愈於桀﹑紂而甚於幽王也。殺卓氏而奪之子﹐欺人可也﹐詎可欺天乎﹗卓氏何辜哉﹐得不愈於桀﹑紂也﹗﹝案﹕《續長編》注「哉」作「焉」﹐誤也﹔上無「者」字是。﹞廢孟氏而立劉氏﹐快陛下之志可也﹐劉氏何徳哉﹐得不甚於幽王也﹗臣觀祖宗有唐﹑虞﹑堯﹑舜之徳﹐而陛下有桀﹑紂﹑幽王之行﹐不識陛下寢食安乎﹐居處安乎﹖頃年彗星出於西方﹐滅譴爲大。陛下避正殿以塞天變﹐減常膳以消天譴。宰相章惇謂陛下曰﹕『未足損陛下盛徳。』又聞江西敷奏﹐累年沚饉﹐陛下責以宰臣燮理之功。宰相章惇謂陛下曰﹕『天滅流行﹐無世無之。』且以堯九年水﹑湯七年旱爲解。惇爲輔弼﹐忍發此言﹗今聞陛下欲立劉氏﹐惇之策也。臣今諫陛下去廢後之詀行﹐行復後之大徳﹐聽臣之直諫而出惇之姦言﹐使天下之人共仰首以見日月之光﹐盛世之大﹔不然﹐祖宗百有餘年基業﹐將顚覆於陛下之手矣。昔唐褚遂良諫髙宗立武昭儀﹐不聽﹐叩頭流血﹐以笏置殿階曰﹕『還陛下此笏﹐乞歸田裏。』今臣諫陛下不聽﹐﹝案﹕《續長編》注脫「聽」字。﹞願歸田裏﹐力農灌園﹐爲亂世之民。願膾臣心肝以獻上﹐斬惇首以謝天下。」﹝《續長編》卷五百十五注及《紀事本末》卷百二十九參校。案﹕《續長編》注於皇后謝表末有「浩之本章﹐紹聖間卽焚之﹐今所降者僞疏也」十七字。李氏原校云﹕此據汪藻所編詔旨。今浩上疏實元符元年九月﹐藻誤稱紹聖間﹐合攺正。《紀事本末》以汪藻所記入正文﹐又於今所降者之下增攺爲「蔡京使其黨僞爲浩疏也」十字。又按鄒浩本章具載《續長編》元符元年九月二十五日甲子。《楊龜山集》云﹕公之章畱中不下﹐乃僞爲之﹐加以詆誣不實之語。如「取他人子子之﹐而殺其母」之類﹐流布中外﹐欲天下聞之眞。若有罪者﹐其爲謀深矣。𨿽有端人正士﹐無敢爲公辧明者。公旣歿﹐迨今二十餘年﹐昔之姦朋﹐彫喪略盡﹐而正論行焉﹐眞僞是非﹐始有在矣。畢沅《續資治通鑑考異》云﹕此札蓋章惇﹑蔡京之黨所爲﹐其述仁宗謂宰相寇準之語﹐尢爲謬妄﹐寇準何嘗事仁宗哉﹗今附辧﹐以見作僞之不可掩。﹞

元符三年五月﹐元符皇后上皇太后表﹕「臣妾竊以臣僚數有章疏﹐妄言妾生故越王﹐事非有實﹐流言中外﹐謗莫能止。在妾之分﹐寢處難安﹐重念朽質﹐不能殞滅﹐至使上累哲宗皇帝﹔況降旨之日﹐親承兩宮玉音﹐一旦幾成虛誕之文﹐若宮掖尙行欺罔之議﹐則何以取信天下﹗竊以其時大臣及掌事之人卽今盡存﹐伏望聖慈降下臣僚章疏﹐付與有司﹐明行鞫問。倘有實狀﹐豈不知過﹗若係虛妄﹐亦乞嚴行懲戒﹐以絕反覆興謗之端﹔如默而不言﹐慮玷哲宗皇帝﹐載於方冊﹐曷可傳之萬世。妾伏睹紹聖之間﹐元祐皇后親被睿旨﹐放逐一尼﹐後來通說事端﹐差官制勘﹐有雷公式圖畫之迹﹐禦史錄驗﹐備載案牘﹐遷徙道宮﹐眾所共知﹐豈緣他人﹖乃今新進之人不究其理﹐謂妾遭遇哲宗皇帝﹐欲快人情﹐務攄前忿﹐豈存內外輕重之理﹐祇報先朝未申之怨﹗眾口鑠金﹐可不懼哉﹗欲乞特降睿旨﹐檢取元祐皇后制院一宗公案及推勘官吏﹐付有司再行訊治﹐以示中外。如妾稍有干涉用情﹐不敢拱手而居後位之列﹐若不瀝誠詳具奏聞﹐安能辧雪﹖伏望皇太后陛下憫憐哲宗至孝至仁﹐照鑑妾之負冤無告﹐出自宸斷﹐特賜矜察。」﹝《續長編》卷五百十五注及《紀事本末》卷百二十一。案﹕《長編》注及《紀事本末》文多互錯﹐今參二書校訂。﹞

６﹑壬寅﹐通直郎﹑寶文閣待制﹑新知越州鄒浩爲衡州別駕﹐永州安置。﹝《續長編》卷五百十五注及《紀事本末》卷百二十一﹐又百二十九。案﹕「衡州」﹐卷百二十九作「杭州」﹐誤。《續長編》注作「衛州」﹐亦誤。﹞

７﹑元符皇后劉氏上表稱謝﹐言「付睹詔書﹐布告中外﹐責鄒浩誣妄故鄧王非妾所生等事﹐以正朝廷之風化﹐以葉泰陵之聖徳。銜冤上訴﹐俟明命於三年﹔頒詔亟行﹐示信恩於四海。下以稱在廷之公議﹐上以慰哲廟之神靈﹐仰荷睿明﹐惟知感泣。伏念妾本京輦良家之子﹐玷先朝侍禦之聯﹐雨露旣及於凡材﹐艸木焉知其帝力。屬鄧王載誕之後﹐適長秋虛位之時﹐被兩宮之玉音﹐及羣臣之僉議﹐旋加冊命﹐進掌後宮。﹝案﹕「掌」﹐《續長編》注作「長」。﹞非天克相﹐以誰爲在。妾何緣而自致姦邪橫逆﹐﹝案﹕《續長編》注誤「迎」。﹞指愛子作他人﹖中外動搖﹐視詔詞爲誑語﹐於妾身而敢恨﹐顧先帝以何如﹖亦嘗自反其所言﹐信出不根之私語。且以元祐皇后因逐一尼﹐遂倡事端﹐逮從制勘。禁書圖畫之備露﹐禦史錄案之甚明﹐自取彜刑﹐俄聞廢命。案牘固存於朝論﹐﹝案﹕《續長編》注誤「老」。﹞推原豈本於妾身﹗方羣小之肆誣﹐實眾尢之難辧。當陛下承祧之始﹐屬欽聖》垂簾之間﹐案﹕「屬」﹐《續長編》注誤作「當」。泣血書辭﹐呼天雪憤。庶幾中外備見終始。豈期元祐之朋邪﹐競蓄前朝之怨憾﹐喜聞人過﹐豈驗是非﹐增飾煩言﹐更加傷害。方且擬議以深斥﹐尙何封章之可行。妾所痛者﹐慮傷先帝之明恩﹔妾所重者﹐恐亂後世之信史。惟大事之若是﹐曷小己之足論﹐終期羣枉之冰銷﹐果賴至仁之洞察。奮英謀而獨斷﹐紹列聖以禦圖﹐邪正剖分﹐黑白昭著。姦言僞說﹐難逃聖覽之明﹔巧詆深冤﹐灼見沽名之賊。曲布丹悃﹐﹝案﹕元本作「曲文平悃」﹐《續長編》注作「曲刊丹悃」。﹞昭示四方。此蓋伏遇皇帝陛下﹐堯﹑舜相承﹐文﹑武繼善﹐上追兄弟友恭之義﹐下憐母子孤露之情﹐辧百年疑似之非﹐正萬世昭明之典。妾殞身何報﹐沒齒知榮﹐生當竭節以答聖恩﹐死亦無憾而見哲廟。」詔並送史官。﹝《續長編》卷五百十五注及《紀事本末》卷百二十九參校。原注﹕此據汪藻所編詔旨。今《徽宗實錄》乃削去﹐但於鄒《浩傳》載浩本章及詔耳。《哲宗舊錄》於元符二年閏九月二十六日乙未越王薨﹐因載崇寧元年閏六月十八日手詔並元符皇后謝表。《新錄辧誣》曰﹕初﹐元符皇后之立﹐鄒浩上疏極論﹐坐貶新州。太上皇帝卽位﹐遂復召用。時蔡京浸用事﹐忌鄒浩﹐因求浩舊疏不得﹐乃使其黨作僞疏曰「臣聞仁宗皇帝垂拱四十二年」﹐至「斬惇之首以謝天下」。此疏盛行﹐而實非浩疏也。繼而京執政﹐故有是札子及皇后劉氏上表。按《實錄》止合載當年之事﹐以事系日。以上三行係事在三年之後﹐見合刪修入。《徽宗實錄》今去全文一千三十七字﹐然《舊錄》初不載鄒浩僞疏﹐又今所修《徽宗實錄》旣削去崇寧詔書﹐又削劉后謝表﹐但於《鄒浩傳》載浩本疏及詔書耳。今史院詔旨攺元符皇后訴皇太后表只作上皇帝﹐比舊所傳詔旨已自不同﹐又不載劉氏謝表﹐不知何故也﹖當考。要是此段並非實事﹐鄒浩疏﹑元符皇后上皇太后表及謝徽宗表﹐皆蔡京爲之也。《丁未錄》云﹕上欲再貶浩﹐而三省求浩元疏不獲﹐下浩取槁。浩奏以原槁不存。陳瓘聞而嘆曰「若後日有譔惡語以進者﹐將何以自明也﹖」已而章惇果僞撰浩疏袖以進。按惇元符三年九月八日已罷相﹐僞鄒浩疏者﹐乃蔡京也。案﹕此注前半所載具見《續長編》注。要是此段並非事實﹐以下乃楊仲良《紀事本末》所附輯也。考《續長編》注引《新錄辧誣》﹐祇以鄒浩此疏及劉后訴表出於蔡京執政之日﹐明此一疏一表皆京等爲之。而劉后謝表初非僞撰﹐故李氏又以不載謝表爲疑。楊氏並以謝表爲僞﹐恐非事實。又《宋史鄒浩傳》﹕徽宗卽位﹐浩還朝﹐帝首及諫立後事﹐問諫艸安在。對曰「焚之矣。」而《丁未錄》以爲上欲再貶浩﹐三省求原疏不獲﹐下浩取槁﹐語亦互異。畢沅《續資治通鑑《考異》云﹕焚槁之語﹐京已久聞之。時向太后已崩﹐而朱太妃尙在﹐京猶未敢爲此也。及是年二月﹐朱太妃薨﹐京特以此時入對﹐故旣撰浩僞疏﹐又撰元符皇后僞疏章﹐以無太后﹑太妃可以證其妄者耳。僞疏﹑僞表﹐一時一手所作﹐大抵在是年四月後。京素交結內侍﹐以此僞疏表置帝前甚易。所可疑者﹐浩旣焚其槁﹐京求浩奏亦不可得﹐而《徽宗實錄鄒浩傳》及《東都事略》《宋史鄒浩傳》﹐俱載浩元奏﹐與僞疏大異﹐不知從何處得來﹐豈宮中所畱浩元奏﹐羣小一時難檢﹐不及焚毀﹐若有神物爲之護持而其後出者歟﹖竊考《宋史王回傳》﹕回與浩友善﹐皇后劉氏立﹐浩將論之﹐密告回﹐回曰「事寧有大於此者乎﹖子𨿽有親﹐然移孝爲忠﹐亦太夫人素志也。」浩南遷﹐人莫敢顧。回斂交遊錢與治裝﹐往來經理﹐且慰安其母。邏者以聞﹐逮詣詔獄。禦史詰之﹐對曰「實當預議﹐不敢欺也。」因誦浩所上章﹐幾二千言。獄上﹐除名。據此﹐鄒浩元奏𨿽自焚﹐而王回固能誦其章矣。回誦此者﹐亦見元奏自畱人間﹐不可誣也。《宋編年通鑑》云﹕初﹐劉后爲賢妃﹐生子時﹐中宮虛位﹐後因是得立﹐然靉三月而薨﹐謚獻湣太子。後之立也﹐浩三疏諫﹐隨削其槁﹐尋得罪貶。上初卽位﹐召浩還朝﹐首及諫立後事﹐襃嘆再三。詢諫槁安在﹐對曰「焚之矣。」退告陳瓘﹐瓘曰「禍其在此乎﹗異時姦人妄出一緘﹐不可辧矣。」及蔡京用事﹐使其黨爲僞疏﹐謂本宮人卓姬生子﹐後殺其母而取之。詔暴其事﹐安置永州。浩母張氏絕賢﹐浩之爲諫官也﹐恐貽親憂﹐欲固辭﹐母曰「兒能報國﹐無愧於公議﹐吾固何憂﹗」﹞

１０﹑甲戌﹐知樞密院蔣之奇言「近上札子爲元符二年內送簡子與鄒浩﹐見般出觀音院待罪﹐乞重行黜責。伏蒙聖恩特降中使宣押﹐仍封選札子者。竊以鄒浩上章狂妄不根﹐王法所棄﹐臣於是時身爲從官﹐不能詳審﹐乃緣鄕閈之故﹐猥以尺牘通問﹐罪應竄斥。哲宗皇帝隆寬善貸﹐止解近職﹐出守便郡﹐到官未幾﹐復移帥府﹐天地之施﹐死且不報。伏遇皇帝陛下膺天寶命﹐紹履尊極﹐臣旋被寵擢﹐召還禁直﹐繼蒙簡拔﹐擢貳樞管﹐甫及期年﹐擢冠右府﹐望輕徳厚﹐粉骨難酬﹐惟夙夜戮力盡瘁﹐庶以少答萬分。今鄒浩舊章發露﹐降散官閒置。臣備位大臣﹐前日之事﹐不敢蔽欺不言﹐以幸苟免。伏望聖慈下臣章有司﹐俾詳議臣罪﹐特從貶降。」詔不許收畱﹐仍封還札子。﹝《紀事本末》卷百二十九。﹞

１１﹑戊寅﹐起居舍人範致虛言「伏睹詔旨﹐鄒浩狂悖﹐詆誣先朝之罪已復正典刑。按浩所爲如此﹐臣子之義﹐所宜共棄。而臣昨於鄒浩未得罪之時輒往相見﹐因此罣於吏議﹐自太學博士訩替。昨蒙登極大霈﹐除落過名﹐依舊復充太學博士。因緣召對﹐遂叨近侍﹐𨿽荷陛下寬恕﹐棄瑕收錄﹐未賜譴責﹐在臣於義﹐自難安處。伏望早賜指揮﹐正臣罪辜﹐臣見在家待罪﹐不敢更供職事。」詔令供職。﹝《紀事本末》卷百二十九。﹞

１２﹑知江寧府鄧祐甫乞以府學所建王安石祠堂著祀典﹐從之。﹝《紀事本末》卷百三十。﹞

《續宋編年資治通鑑》云﹕中書省檢會李淸臣嘗有札子﹐言「哲宗天資﹐世推仁厚﹐未嘗有過失。及章惇爲相﹐開導以殘忍殺伐之事﹐或托謗訕宗廟﹐或稱謀危上躬﹐受禍者一千餘家。凡士民有晻昧言語﹐加以搒打手足﹑剝割皮膚﹑斬脛拔舌之刑﹐至於道路以目不敢偶語者﹐有誤聖時﹐有傷和气也。」詔貶武安節副。案﹕《十朝綱要》系於閏六月壬戌﹐《宋史﹟本紀》系於閏月壬午﹐元刻本《續宋資治通鑑》書在五月﹐蓋文有脫譌也。今正﹐下同。淸臣札子﹐元符三年十月丙申可考。淸臣出知大名府﹐遂卒﹐此追貶也。前錢遹劾曾布疏﹐有「淸臣褫職實誅﹐死後之姦回」語可考。

又﹕云﹕言者論丰稷﹑張舜民元符末辭謝﹐言官上表﹐皆譏刺先朝﹐於是並責授散官﹐睦州﹑商州安置。案﹕《十朝綱要》系壬午日﹐九朝編年備要云﹕上擢舜民爲右諫議大夫﹐在諫垣七日﹐所上六十餘章。其陳陜西之獘有曰「以庸將而禦老師﹐役饑民而爭曠土。」時以爲名言。

卷二十

徽宗

△崇寧元年﹝壬午﹐一一○二﹞

１﹑七月﹝案﹕《十朝綱要》﹕是月甲申朔。﹞乙酉﹐臣僚上言「準尙書省札子﹐三省同奉聖旨﹐昨行遣裁削責降元祐人數內輕重失當或漏落之人﹐令禦史諫職彈劾以聞﹔余依詔旨施行。除先次彈劾外﹐緣本局文字散漫﹐難以檢會犯由﹑比較輕重及指定裁削的確人數。伏望特賜睿旨下所屬契勘施行。」又臣僚上言「內一項其餘人爲元祐送吏部罷職﹐或監當者﹐今或爲監司﹐或爲要郡﹐其逐一考驗未詳。乞令所屬檢尋元犯一例詳酌施行﹐庶無漏落。」又臣僚上言「近準尙書省札子﹐三省同奉聖旨﹐昨行遣裁削責降元祐人數內有輕重失當﹐或漏落之人﹐仍令禦史諫職彈劾以聞﹐余依詔旨施行者。臣自奉聖旨𨿽已旋具所見奏劾外﹐緣諫省文案不具﹐難於檢尋﹐或恐漏落﹔𨿽加采訪﹐亦恐不眞。臣竊謂元祐黨人﹐其植根固﹐其流波漫。今使言者一一彈劾﹐不惟重煩﹐兼慮遺落有過之人﹐則幹陛下大公之誅有所未均。臣伏望聖慈詳酌﹐更賜指揮下所屬檢會元祐責降人﹐除今來見行遣外﹐有漏落及輕重失當之人﹐令詳具聞奏施行。檢會崇寧元年五月二十一日三省同奉聖旨﹐應元祐初元符末今來責降人﹐令三省籍記姓名﹐不得與在京差遣﹐除韓忠彥曾任宰臣﹐安燾係前執政官﹐王覿﹑丰稷見任侍從官外﹐自蘇轍至裴彥臣五十七名。﹝原注﹕姓名﹐見五月乙亥。﹞三省同奉聖旨﹐並依崇寧元年五月二十一日指揮﹐籍記姓名﹕曾肇﹑陸佃﹑王覿﹑丰稷﹑王古﹑李格非﹑謝文瓘﹑鄒浩﹑﹝案﹕以上八人﹐是籍記姓名者﹔以下九人﹐則不復籍記。《十朝綱要》云﹕辛亥﹐詔知和州曾肇等八人﹐依五月乙亥詔﹐並籍記姓名。可證。但此係之乙酉﹐《綱要》系之辛亥日﹐少異耳。《九朝編年備要》云﹕七月﹐詔知和州曾肇罷﹐右丞陸佃﹑知海州王覿﹑知常州丰稷﹑知和州王古﹑宮觀李格非﹑知濮州謝文瓘﹑永州安置鄒浩八人﹐並依五月乙亥詔籍記。文較《綱要》尢詳﹐蓋用李氏《長編》原文也。﹞魯君貺﹑劉昱﹑徐常﹑呂仲甫﹑朱光裔﹑馬琮﹑劉當時﹑謝良佐﹑陳彥默﹐已上更不籍記姓名﹐此據祐聖故事。」﹝《紀事本末》卷百二十一。原注﹕所錄在洞眞宮後。已上臣僚上言與故事同﹐但俱無月日。詔誥冊在七月初﹐間蔡京三年六月二十一日所書黨籍﹐猶有朱光裔姓名﹐此九人內除光裔一人累歷崇寧元年九月十七日﹐陸佃編入黨籍﹐當在七月初﹐不在九月半也。案﹕玩李注所言﹐自曾肇至鄒浩八人是初入籍記者也。魯君貺以下九人﹐是不復籍記者也。《紀事本末》連書諸人姓名﹐殊少別白。又李注以爲出籍九人﹐內除朱光裔一人。竊謂是年五月三省籍記姓名有朱光裔﹑韓跋等﹐二年九月辛丑及三年六月甲辰所書黨籍﹐皆無韓跋而有朱光裔﹐則此出籍姓名﹐宜無朱光裔而有韓跋矣。李注亦知其一﹐不知其二也。﹞

２﹑戊子﹐中大夫﹑尙書左丞蔡京爲通議大夫﹑尙書右僕射兼中書侍郎。制詞略曰「慨念熙寧之盛際﹐挌開指撥之宏基﹐弛役休農﹐尊經造士。明親疏之制﹐定郊廟之儀﹐修羲和之利﹐聯比閭之政。國馬蕃乎汧﹑渭﹐洛舟尾乎江﹑淮。周卿率屬以阜民﹐禹迹播河而入海。經綸有序﹐盛徳無邊﹐而曲士陋儒﹐罔知本末﹐彊原闕。宗黨﹐相與變更。凡情狃於尋常﹐美意從而蠱壞。賴遺俗故家之未遠﹐有孝思公議之尙存﹐愼厥終政在今日。」翰林學士張商英所艸也。﹝《紀事本末》卷百三十一。案﹕《宋史》本傳云﹕蔡京拜相﹐商英雅與之善﹐適當制﹐過爲襃美。《宋編年通鑑》云﹕蔡京自尙書左丞超拜右僕射﹐賜京坐延和殿﹐上曰「昔神宗創法立制﹐中道未究﹐先帝繼之﹐而兩遭簾帷變更。朕欲上述父兄之志﹐今朕相卿﹐其將何以教之﹖」是時四方承平﹐帑庾盈溢。京倡爲丰亨豫大之說﹐視官爵財物如糞土﹐累朝所儲﹐大抵掃地矣。上嘗出玉琖﹑玉卮以示輔臣曰「朕此器久已就﹐深懼人言﹐故未用爾。」京曰「事苟當於理﹐多言不足畏也。陛下當享太平之奉﹐區區玉器﹐何足道哉﹗」﹞

３﹑己丑﹐詔元祐《詳定編敕令式》並行毀棄。﹝《續長編》卷四百七並注。案﹕《宋編年通鑑》云﹕七月﹐焚元祐法。卽指此也。《宋史﹟本紀》系之己丑。《續長編》注云﹕七月十日。「十」蓋「六」字之誤。七月甲申朔﹐初六己丑﹐初十則癸巳矣。《十朝綱要》系之己酉﹐爲二十六日。﹞

４﹑甲午﹐詔曰「朕聞治天下者以立政訓迪爲先﹐篤孝思者以繼志述事爲急。蓋制而用之存乎法﹐推而行之存乎人。𨿽夷夏乂安﹐黎民樂業﹐而法難一定﹐事貴變通﹐損益之間﹐理宜稽考。況宗室蕃衍而無官者尙眾﹐吏員冗濫而注擬者甚艱﹐蓄積不厚於裏閭﹐商旅未通於道路。廉況蓋寡﹐奔競實繁﹐風俗澆漓﹐薦舉私獘﹐鹽澤未復﹐賦調未平﹐浮費猶多﹐賢鄙難辧﹐歲稍饑饉﹐民輒流離。然制之必有原﹐行之必有序﹐施設必有方﹐舉措必有術。是故俊彥不可以不旁求﹐法度不可以不修講。宜如熙寧置條例司體例﹐於都省置講議司﹐差宰臣蔡京提舉﹐遴簡乃僚﹐共議因革﹐庶臻至治﹐以廣貽謀。」﹝《紀事本末》卷百三十二。案﹕《宋編年通鑑》云﹕置講議司﹐命蔡京提舉。注云﹕自曾布罷免而相位闕者逾月﹐時知樞密院蔣之奇﹑門下侍郎許將皆應次補﹐而乃驟用蔡京。天下之亂始於此矣。﹞

５﹑戊申。﹝案﹕《續長編》卷三百二十二﹐又四百五十論佩魚事。注云﹕崇寧元年七月二十五日﹐當並考。今文已佚。二十五日戊申。﹞

６﹑庚戌﹐臣僚上言「朝散郎﹑管勾明道宮張耒﹐在潁州聞蘇軾身亡﹐出己俸於薦福禪院爲軾飯僧﹐縞素而哭。」詔張耒責授房州別駕﹐黃州安置。《紀事本末》卷百二十一。﹝案﹕吳曾能攺齋漫《錄》卷十四云﹕張文潛崇寧元年復直龍圖閣﹑知潁州。謝表云「我來自東﹐每兢兢而陳列﹔炊未及熟﹐又挈挈以告行。」臣僚上言云「我來自東﹐是爲不欽。豈有君父之前﹐輒自稱我﹖𨿽至親不嫌於無欽﹐有時而爾汝﹐然非謝表所可稱之辭。𨿽數更赦宥﹐不可追咎﹐亦不可不禁。如今後有犯者﹐仰禦史臺卽時彈劾。」考《宋史文苑張耒傳》云﹕徽宗立﹐起爲通判黃州﹐知兗州﹐召爲太常少卿﹐甫數月﹐復出知潁州﹑汝州。崇寧初﹐復坐黨籍落職﹐主管明道宮。不言復直龍圖閣。《東都事略》本傳云﹕召爲太常少卿。甫數月﹐復以直龍圖閣知潁州﹐又徙汝州。又考張耒復直龍圖閣﹑知潁州當在元符末﹐建中靖國初。蘇軾卒於建中靖國元年六月﹐其哭蘇軾在潁州﹐則徙汝州又在建中靖國元年之後。其落直龍圖閣﹑管勾明道宮則在崇寧元年五月乙亥。《續長編》有文可考。《能攺齋漫錄》以復直龍圖閣﹑知潁州爲崇寧元年事﹐誤﹐臣僚上言追溯前事耳。﹞

７﹑辛亥﹐詔﹕「昨降置講議司手詔內事件﹐許中外臣庶具所見利害聞奏。」﹝《紀事本末》卷百三十二。﹞

《續宋編年資治通鑑》云﹕秋七月﹐詔臺﹑省﹑寺﹑監及監司﹑郡守﹐並三年成任。案﹕《十朝綱要》《宋史﹟本紀》並丙戌日。《宋史陳軒傳》﹕徽宗立﹐軒爲兵部侍郎兼侍讀﹐論監司守臣數易之獘。如江淮發運使十五年間至更三十二人﹐願稍久其任。

又﹕云﹕言者謂置《春秋》博士非神考意﹐詔罷之。案﹕《宋史﹟本紀》辛亥日。《玉海》卷百十二云﹕元符三年十一月﹐復置《春秋》博士﹐崇寧元年七月罷。與《宋史》合。《宋編年通鑑》於元符三年不書復略﹐《玉海》卷百十六云靖國元年罷﹐誤。

１﹑八月﹝案﹕錢氏《朔閏考》﹕是月癸丑朔。﹞丁巳﹐右僕射蔡京提舉講議司。﹝《紀事本末》卷百三十一。案﹕據《紀事本末》百三十二卷﹐是年七月甲午已有蔡京提舉之詔﹐至丁巳﹐相距二十四日﹐似誤。﹞尙書右僕射蔡京言「奉手詔提舉講議司﹐仍令遴簡乃僚﹐共議因革。伏見戶部尙書吳居厚﹑翰林學士張商英﹑刑部侍郎劉賡﹐才猷敏邵﹐練達世務﹐欲乞差充詳定官。起居舍人範致虛﹑太常少卿王漢之﹑倉部郎中黎珣﹑吏部員外郎葉棣﹐乞差充參詳官。臣伏讀手詔﹐如宗室﹑冗官﹑國用﹑商旅﹑鹽澤﹑賦調及尹牧事﹐皆政之大者﹐臣欲每事委官三員討論﹐並乞差充檢討文字﹐有見任者﹐令兼領﹐不可兼及在外者﹐並權罷見任﹐赴司供職。」又言「熙寧條例司檢詳文字及編定並在司分遣出外﹐相度共一十九人﹐﹝案﹕《紀事本末》文多脫誤﹐今據《九朝編年備要》增補。﹞今事有多寡﹐人力有餘或不足﹐乞從本司隨事分委﹐仍乞以承奉郎喬方﹑鄂州司戶參軍沈錫充尹牧檢討官。」﹝《紀事本末》卷百三十二。案﹕據卷百三十二崇寧二年九月壬午注云﹕馮諶朝請郎元年八月五日爲鹽澤檢討﹐呂悰承務郎元年八月五日爲鹽澤檢討﹐則此節之文尙未完全。《十朝綱要》云﹕八月丁巳﹐蔡京奏請講議所詳定參詳﹑檢討官﹐其所奏舉自戶部尙書吳居厚﹑翰林學士張商英以下凡二十七人。檢《紀事本末》正文並注﹐止得十一人﹐今據《九朝編年備要》補之。云﹕彊浚明﹑李詩﹑鮑貽慶充宗室檢討官﹐李琰﹑陶節夫﹑吳儲充冗官檢討官﹐梁安國﹑王覺﹑崔彪充國用檢討官﹐安穴﹑虞防﹑林據充賦調檢討官﹐韓惇立﹑曾說﹑余授充商旅檢討官﹐馮諶﹑李橙﹑呂悰充鹽澤檢討官。未幾﹐樞密院亦立講議司﹐請以曹誘爲詳定官﹐曾孝蘊爲參詳官﹐並從之。案﹕樞密院講議司於崇寧三年三月辛巳奏罷﹐都省講議司於崇寧三年四月乙丑奏罷。諸人推遷﹐一見崇寧二年九月壬午﹐一見崇寧三年八月戊申。﹞

２﹑乙丑﹐臣僚上言「臣聞爵人於朝﹐與士共之﹔刑人於市﹐與眾棄之﹐二帝三王之禦天下﹐不易此道。伏見前日詆訕先朝﹐動搖法度﹐罪不容誅之人﹐比者追貶而顯黜之﹐皆板鏤所陳章疏﹐且頒降手詔﹐著所以罪之之由﹐俾中外洞知本末﹐此眞與眾棄之之美意也。臣愚尙以爲﹐陛下踐祚之始﹐淵默不言﹐嘗開獻書之路﹐而以書獻者﹐有自布衣取甲科以令百里﹐或加秩一等﹐或解武弁而寄寺監丞﹑簿之祿。天下之士﹐不知彼所論列爲何等語言﹐往往懷疑﹐迄今不釋。欲望出其所上封事﹐布之四方﹐果其言有補國是﹐則至公之議﹐帖然自厭脫﹔或志在覬望﹐幸僥名器﹐無忠嘉一定之論﹐有姦險兩可之語﹐附下罔上﹐累先烈而害初政﹐則於此時豈可以置而不問﹗如以臣言可采﹐望早賜施行。」詔﹕「除鄭惇義﹑江緷外﹐鹿敏求追所授承事郎﹐降充簿﹑尉﹐髙士育追所授官﹐依舊左班殿直﹐呂彥祖追所授官﹐何大正追所賜出身及所授官﹐並不得應舉。」﹝《紀事本末》卷百二十三。原注﹕《實錄》無此。元符三年四月十七日敏求自仁化令特攺承事郎﹐士育以左班殿直特換承務郎﹐大正以太學上捨生特與賜同進士出身爲眞州司法參軍﹐彥祖亦補初等官爲福州司法參軍。士育﹑敏求仍召對。案﹕原注﹕「福州司法參軍」。元符三年四月癸未作「淄州司戶參軍」。﹞

３﹑己巳﹐呂惠卿知揚州。﹝《紀事本末》卷百三十。﹞

４﹑甲戌﹐右僕射蔡京請﹕「以學校爲今日先務﹐乞天下並置學養士﹐如允所請﹐乞先次施行。一乞罷開封府解額﹐除量畱五十人充開封府上著人取應外﹐﹝案﹕《文獻通考》作五十五額。《宋史選舉志》云﹕開封府畱五十五額解﹐士人之不入學者﹐余盡給諸州﹐以爲貢額。「上著」似當作「土著」。﹞余並攺充天下貢士之數。所有諸州軍額﹐各取三分之一添充貢士額。一乞天下並置學養士﹐郡小或舉人少﹐則令三二州學者﹝案﹕《文獻通考》﹐「或舉人」作「或應書人」﹐「則令」作「卽合」。﹞聚學於一州。一乞置州學﹐並差教授二員。一乞增置田業養士﹐應本路常平戶絕土田物業契勘合用數撥充﹐如不足﹐以諸色係省官田宅物業補足。一乞以三捨考選法徧行天下﹐聽每三年貢入太學﹐上捨試仍別爲號令﹐爲三等﹔﹝案﹕《文獻通考》作「至則附上捨試﹐別立號﹐考取分三等」。﹞若試中上等補充太學上捨﹐試中中等補充下等﹐試中下等者補充內捨﹐余爲外舍生。𨿽補止及中下等﹐或不及等。及科舉遺逸而學行爲鄕裏所服﹐委知州﹑通判﹑監司﹐依貢士法貢入﹐委祭酒﹑司業﹑博士詢考得實﹐當議量材錄用。一乞令郡守﹑監司保任貢士﹐若貢士到太學試中上等及考選升舍人多﹐卽等第立法推賞。一乞諸縣置學於本縣﹐委令佐擘畫地利﹐及不係省雜收錢內樁充費用。一乞學生自縣學考選升州學。一乞州縣並置小學。一乞並立學生在學升黜法。一乞外任官子弟許入學﹐取應在外官子弟親戚法。不合在本處取應者﹐許隨處入學﹐卽不升補與貢﹔在學迪及一年﹐給公據﹐許赴太學取應國子監解名。一乞州縣學職掌學諭學長﹐許差特奏明人。一乞禁不得教學生非經﹑史﹑子﹑書文字。」詔令講議司立法頒降﹐仍差將作少監李誡於城南門外踏逐修置外學。﹝《紀事本末》卷百二十六。﹞

５﹑丙子﹐詔﹕「司馬光﹑呂公著﹑王巖叟﹑朱光庭﹑孔平仲﹑孔文仲﹑呂大防﹑劉安世﹑劉摯﹑蘇軾﹑梁燾﹑李周﹑範純仁﹑範祖禹﹑汪衍﹑湯馘﹑李淸臣﹑丰稷﹑鄒浩﹑張舜民子弟﹐並不得與在京差遣﹔案﹕《十朝綱要》云﹕丙子﹐詔司馬光等二十一人子弟不得任在京差遣。玆所錄止二十人﹐尙少一人。陸傅﹑吳儲﹑呂好問﹑呂凝問﹑蘇適﹑呂能問﹐王摭﹑張禹﹐並與外任合入差遣。」﹝《紀事本末》卷百二十一。原注﹕《宣和錄》有此﹐他書無之﹐七月十二日可考。案﹕七月乙酉臣僚上言﹐籍記姓名﹐不得與在京差遣。此注十二﹐似初二之誤﹐十二日乙未﹐今無見文。﹞

６﹑丁丑。﹝案﹕《紀事本末》卷百二十一注云﹕八月二十五日﹐安世初罷居沂州﹐呂仲甫落集撰。《宣和錄》於十月二十五日胡田下又有孟在姓名﹐今從詔旨﹐移入八月二十五日。其文皆亡佚﹐姑錄原注附此。﹞

７﹑己卯﹐張商英爲尙書右丞﹐﹝《紀事本末》卷百三十一。朱師服安置興國軍。《紀事本末》卷百二十四注。案﹕錢氏《朔閏考》﹕八月癸丑朔。原注﹕云﹕在元年八月二十七日﹐是己卯也。﹞

８﹑辛巳﹐講議司檢討官李憕﹑韓惇立﹑郭異﹑余授提舉措置鹽事。憕﹐陜西路﹔惇立﹐河北路﹔異﹐京東路﹔授﹐京西路。﹝案﹕《紀事本末》卷百三十三載﹕二年九月壬午﹐詔逐路提舉措置官﹕陜西路李憕﹐河北路韓惇立﹐京東路郭異﹐京西路余授﹐各轉一官。原注﹕云﹕元年八月五日爲檢討官﹐八月二十九日差。考八月癸丑朔﹐二十九日辛巳也。原注﹕又云﹕呂建中淮南﹐胡奕修兩浙﹐十月十六日差。今依《續長編》十月丁卯胡奕修提舉措置鹽事書法補修。﹞

９﹑上諭曰「哲宗立時﹐姦臣誠有異意﹐朕亦親聞皇太后徳音。神考寢疾﹐太后令守勤諭確弟碩使確輔立哲宗﹐徐王數畱禁中不肯出﹐魏王牽臂引去。確母入禁中﹐皇太后使諭確外託主兵官燕達﹝案﹕《宋史》有傳﹐《續長編》注作「逵」﹐誤。﹞並知開封府蔡京。及哲宗卽位﹐並臣多言廢立﹐太后曰﹕『章疏已焚之。』所須衣物﹐或哲宗自買。朕時尙幼﹐哲宗最友愛﹐時召至閣中﹐飲食皆陶器而已。」﹝《續長編》卷五百二十注。案﹕原注引《舊錄》如此﹐《新錄》有辧﹐二月甲午注可考。﹞

《續宋編年資治通鑑》云﹕八月﹐置安濟坊﹐以處民之有疾病而無告者﹐置居養院﹐以處鰥寡孤獨。案﹕《宋史﹟本紀》置安濟坊在乙丑日﹐《東都事略》開封府置居養院在辛未日﹐《宋史》書京師置居養院於九月戊子﹐《食貨志》云﹕崇寧初﹐蔡京當國﹐置居養院﹑安濟坊。給常平米﹐厚至數倍。差官卒充使令﹐置火頭﹐具飲膳﹐給以衲衣絮被。州縣奉行過當﹐或具帷帳﹐顧乳母﹑女使﹐靡費無藝﹐不免率斂﹐貧者樂而富者擾矣。三年﹐諸城﹑砦﹑鎭﹑市戶及千以上有知監者﹐依各縣增置居養院﹑安濟坊。道路遇寒僵僕之人及無衣匄者﹐許送近便居養院﹐給錢米救濟。孤貧小兒可教者﹐令入小學聽讀﹐其衣襕於常平頭子錢內給造。

又﹕云﹕復紹聖役法。案﹕《宋史食貨志》﹕崇寧元年﹐尙書省言「前令大保長催稅而不給雇直﹐是爲差役﹐非免役也。」詔提舉司以元輸雇錢如舊法均給。永興軍路州縣官乞復行差役﹔湖南﹑江西提舉司以物賤乞減吏胥雇直﹐罷給役人雇錢﹐皆害法意﹐應攺從其舊。詔戶部並遵奉《紹聖常平免役敕令格式》及先降《紹聖簽貼役法》﹐行之天下。二年﹐臣僚言「常平之息﹐歲取二分﹐則五年有一倍之數﹔免役賸錢﹐歲收一分﹐則十年有一年之備。故紹聖立法﹐常平息及一倍﹐免役寬賸及三科﹐取旨蠲免﹐以明朝廷取於民者﹐非以爲利也。而集賢殿修撰﹑知鄧州呂仲甫前爲戶部侍郎﹐輒以狀申都省﹐乞刪去上條。」詔黜仲甫﹐落職知海州。又詔﹕常平司候丰衍有餘日﹐具此制奏蠲之。又《陳軒傳》﹕軒言「比更定役法﹐以寬民力﹐而有司生事﹐急切苟營贏羨。散靑苗以抑兼並﹐拯難困﹐不當以多散予賞。」

又﹕云﹕論變法罪﹐貶徐彥孚等十一人降官落職有差。十月﹐劉奉世等二十七人皆坐垂簾之際黨與變法﹐並罷所居官宮觀。案﹕據《九朝編年備要》﹐十一人爲徐彥孚﹑朱彥﹑陳察﹑向糾﹑劉唐老﹑歐陽棐﹑鍾正甫﹑許端卿﹑李昭玘﹑陳瓘﹑周鼎臣也﹐劉奉世等二十七人﹐事詳十月丙子。

１﹑九月﹝案﹕錢氏《朔閏考》﹕是月癸未朔。﹞己丑﹐少府監丞彊浚明爲主客員外郎﹑講議司參詳官﹐﹝《紀事本末》卷百三十二。太常丞陳湧爲駕部員外郎﹑講議司參詳官。《紀事本末》卷百三十二。﹞

２﹑癸巳﹐降授朝議郎﹑提點淮南東路刑獄鍾正甫爲金部員外郎。正甫於元符末應詔上書﹐第爲正上第一人﹐故擢用之。﹝《紀事本末》卷百二十三。原注﹕《實錄》載正甫除金部﹐他書不載正上﹐乃檢《會要》增入﹐或削去。案﹕正上第一爲鍾世美﹐庚子追贈右諫議大夫亦曰世美﹐玆云正甫﹐殆其字歟﹖然於此稱字﹐亦覺無謂。又降授朝議﹐「議」字﹐庚子原注作「請」。﹞

３﹑乙未﹐詔中書省開具元符臣僚章疏姓名如後﹕﹝案﹕《紀事本末》原本作九月己未。考九月癸巳朔無己未日﹐當依《十朝綱要》《宋史﹟本紀》作乙未爲是。此所開具臣僚章疏姓名﹐皆元符三年三月應詔上書者也﹐下十一月甲辰詔旨可考。《宋編年通鑑》云﹕上以元符末羣臣所上書疏付蔡京﹐京以付其子攸與其客彊浚明﹑葉夢得看詳﹐第爲正上﹑正中﹑正下﹑邪等尢甚﹑邪上﹑邪中﹑邪下七等﹐計五百八十二人。《宋史彊淵明傳》云﹕淵明與其兄浚明及葉夢得﹐締蔡京爲死交﹐立元祐籍﹐分三等定罪﹐皆三人所建。﹞

正上﹕

鍾世美﹑喬世材﹑何彥正﹑黃克俊﹑鄧洵武﹑李積中。原注﹕六人。

正中﹕

耿毅﹑宗雨﹑李申﹑兪賚﹑蔣靜﹑葉承﹑張景仁﹑馮澥﹑孫覽﹑張捴﹑蕭拱辰﹑張彥逸﹑劉涇。原注﹕十三人。

正下﹕

許奉世﹑宇文邦彥﹑吳珪﹑李籍﹑廖彥正﹑單暐﹑曾仁﹑王寧﹑李景直﹑王瑜﹑黃適﹑鄒子濟﹑李彥遠﹑尹復溱﹑辛之武﹑陳南夫﹑祝向﹑曾讜﹑王景行﹑陳之立﹑周熊﹑範峒。原注﹕二十二人。

邪上尢甚﹕

範柔中﹑鄧考甫﹑封覺民﹑李新﹑吳朋﹑衡鈞﹑胡端修﹑趙令畤﹑周誼﹑安信之﹑孫琮﹑髙公應﹑郭執中﹑王察﹑趙峋﹑李傑﹑李賁﹑石芳﹑吳安遜﹑朱紱﹑﹝案﹕十一月甲辰詔作「紘」。﹞周永徽﹑湯琳﹑金極﹑張集﹑李諒卿﹑案﹕十一月甲辰詔作「呂」。蘇炳﹑鮮於綽﹑黃策﹑髙漸﹑王吉﹑張夙﹑王貫﹑葛茂宗﹑曹蓋﹑趙天佐﹑衮公適﹑洪羽﹑柴衮﹑劉謂。﹝原注﹕三十九人。﹞

邪上﹕

梁寬﹑曹興宗﹑謝潛﹑許安修﹑羅鼎臣﹑於肇﹑黃遷﹑劉吉甫﹑王公彥﹑莫仲正﹑案﹕三年作「王俠正」﹐五年作「萬俟正」。楊朏﹑許堯輔﹑胡良﹑李修﹑黃安期﹑梅君兪﹑沈千﹑張居﹑黃才﹑寇宗﹑顏曹盥﹑林膚﹑葛輝﹑逢純熙﹑王炎﹑張溥﹑胡潛﹑劉勃﹑陳唐﹑董祥﹑陳師錫﹑王守﹑蔣津﹑髙遵恪﹑王陽﹑張裕﹑王極﹑﹝案﹕十一月甲辰詔作「拯」。﹞侯顯道﹑﹝案﹕崇寧三年碑作「侯顧道」。﹞周遵道﹑宋壽﹑嶽扈充。﹝原注﹕四十一人。﹞

邪中﹕

趙越﹑朱光裔﹑王忠恕﹑劉質夫﹑鄧允中﹑王岐﹑謝悰﹑蘇處厚﹑髙公湜﹑吳偉﹑江詢﹑劉衝﹑蕭刓﹑劉戣﹑宋勛年﹑吳文規﹑張琮﹑狄瑾﹑郭畤﹑楊令﹑劉憲﹑張寀﹑任寶賢﹑任伯雨﹑蘇大本﹑沈街﹑王箴﹑陳師錫﹑﹝案﹕已見邪上﹐又見邪下。﹞王發﹑呂陶﹑李浩﹑黃履﹑陳師道﹑上官公裕﹑劉天啟﹑張耒﹑史彭年﹑梁俊民﹑黃谹﹑李賡﹑李慶﹑楊植﹑薛逢﹑梁景初﹑李澍﹑張諦﹑耿毅﹑劉渙﹑李平﹑劉廓﹑李孝迪﹑陳中夫﹑張永弼﹑張戭﹑李良翰﹑竇誦﹑黃安期﹑孫大臨﹑張恕﹑宋寀﹑馬衷﹑髙定﹑唐耜﹑富開﹑鮮於綽﹑﹝案﹕已見邪上尢甚。﹞韓英﹑範鍔﹑陳象古﹑王天常﹑寧祖武﹑李傒﹑翁升﹑邵伯溫﹑張上行﹑韓安﹑嶽商﹑師中﹑宇文譓﹑李知遠﹑吳瑰﹑潘見素﹑蘇之悌﹑張蘇﹑李閎衡﹑石祁﹑彭年﹑陳喆﹑葉世美﹑孫琮﹑毛隨﹑楊惇仁﹑檀固﹑許廣淵﹑李雲從﹑夏侯景仁﹑唐廣仁﹑許劭﹑髙徽﹑楊明﹑郭簡修﹑黎延﹑孫秉善﹑陳慶﹑朱曾﹑陳琰﹑段察﹑武仲荀﹑姚諷﹑王望之﹑李由頤﹑蘇迥﹑段黌﹑馮伯藥﹑陳良能﹑王迥﹑趙孝立﹑宋之珍﹑楚興宗﹑陳靡彡﹑李祔裕﹑馮千里﹑髙士戩﹑韓晞﹑王彥升﹑張確﹑劉奕﹑王師中﹑範埴﹑賀昌辰﹑張及﹑張鐸﹑鞠鐸﹑鞠嗣復﹑賈公裕﹑裴迪祖﹑王祐﹑梁安國﹑晁說之﹑王奧之﹑劉經國﹑倪直儒﹑王夷約﹑楊天惠﹑劉覺﹑陳策﹑李處仁﹑朱恪﹑路昌衡﹑周鼎﹑李圭﹑陳縝。﹝原注﹕一百五十人。﹞

邪下﹕

王革﹑﹝案﹕《十朝綱要》作「王華」﹞張諦﹑朱肱﹑錢升﹑楊忠信﹑王收﹑李賡﹑劉端彥﹑梁兌﹑張叡﹑傅耆﹑王偉﹑趙茂曾﹑楊致祥﹑董丕﹑竹璟﹑鄭綱﹑黨鈞﹑任日新﹑趙齊賢﹑蘇堯臣﹑髙復﹑任仲奇﹑閭丘升﹑陳琰﹑﹝案﹕已見邪中。﹞陳臯﹑成彭年﹑梁薿﹑陳琳﹑王腴﹑喬天錫﹑丁執善﹑何宗翰﹑卞京﹑李知章﹑範子修﹑李援﹑徐瑛﹑王覬﹑毛叔度﹑吳倚﹑方適﹑林定﹑譚極﹑黃同﹑傅希寵﹑王彥弼﹑王師正﹑劉知止﹑劉寀﹑李程﹑馬牧﹑任廱﹑竇護﹑黃汝方﹑宋適﹑張譽﹑杜之邵﹑王時﹑馬恕﹑孫發﹑李彥弼﹑倪直孺﹑﹝案﹕已見邪中﹐「孺」作「儒」。﹞楊韶﹑王箴﹑鄧安正﹑黃正一﹑吳光美﹑李公夤﹑徐公亶﹑楊直﹑聶敏修﹑吳昺﹑崔陟﹑徐詵﹑謝愔﹑周邠﹑髙臨﹑李志忞﹑蕭景修﹑徐俯﹑季孝常﹑範百億﹑何權﹑宇文輝﹑兪次契﹑寧宗傑﹑魏鏜﹑李羲叟﹑蘇之﹤山弟﹥﹑時君﹑陳張照﹑李茂﹑安潭﹑魏介﹑章諷﹑江楶﹑陳雝﹑林崇旦﹑陳京﹑陸渙﹑張保醇﹑程之才﹑余卞﹑呂蕡﹑魏富﹑陸彥述﹑支詠﹑劉勃﹑費勉中﹑馬永逸﹑雝董乂﹑辛春卿﹑毛捴﹑黃叔靖﹑陳忄宏﹑楊洵﹑鄭子淵﹑傅烈﹑蓋士宏﹑耿居正﹑毛完﹑薛睿﹑黃諷﹑聶思孝﹑楊明﹑寧鳳﹑舒洪中﹑洪芻﹑武仲詢﹑向湜﹑徐愈﹑王驥﹑陳力﹑閻建﹑孟道﹑張友﹑劉跋﹑汪忱﹑李壽﹑邵秬﹑胡盤﹑熊俊民﹑崔鷃﹑向詢﹑黃應求﹑劉仲昕﹑司馬宏﹑黃熙﹑孟完旦﹑張元矩﹑唐嘉問﹑曾嶧﹑範子丹﹑江汝言﹑馮正卿﹑王濤﹑劉思﹑徐大經﹑呂元中﹑吳文規﹑杜穎﹑柴羲﹑卞議﹑歐陽旻﹑尹翊﹑胡沔﹑孫大臨﹑葛敏修﹑葉嶷﹑錢大中﹑燕景賢﹑任唐瑴﹑張碩﹑陳誨﹑李庭堅﹑史唐﹑陳楊居﹑陳升﹑黃子寧﹑趙晞﹑張沆﹑王彥﹑富純﹑江洵﹑劉溥﹑吳環﹑史保躬﹑趙丕遠﹑王漣﹑姜蹈中﹑朱繪﹑西門聿﹑趙襄﹑馬洙﹑張濟﹑朱恪﹑李黯﹑文嘉謨﹑上官彜﹑孫曾﹑潘琮﹑黃權﹑胡庶﹑程俱﹑馬待問﹑李翦﹑周希尹﹑燕默﹑蕭拱辰﹑傅寧﹑鄭少微﹑王知常﹑郝宗臣﹑林駢﹑鄭語﹑劉寬﹑楊容之﹑施邁﹑髙公從﹑陳師錫﹑﹝案﹕已見邪上﹑邪中。﹞何景甫﹑範塤﹑張庭玉﹑唐靖﹑張朴﹑趙衡﹑王適﹑曾繹﹑劉蒙﹑毛求﹑蓋薦﹑李惇常﹑張直﹑楊瑰寶﹑李處誨﹑晁詠之﹑宋由正﹑陳中﹑逢純熙﹑張珙﹑史彭年﹑李機﹑楊禾﹑梁鼎﹑髙公傑﹑趙子渙﹑家願﹑王箴﹑陸表民﹑楊傑﹑白鎭﹑衮公適﹑蘇象先﹑髙漸案﹕衮公適﹑髙漸並見邪上尢甚。趙岯﹑郭永年﹑楊傅﹑朱行中﹑王注﹑滕友﹑侯祔卿﹑周鍔﹑毛直友﹑範世文﹑苗蓁﹑趙渥﹑王景行﹑謝學廉﹑李世基﹑陳愨﹑竇卞﹑孟長民﹑周種﹑閻崇﹑郭奉世﹑薛及﹑任有功﹑徐商美﹑宇文湛﹑劉文美﹑上官均﹑張沔﹑王公彥﹑賈休復﹑宋直方﹑喬甫﹑髙士丕﹑江偉﹑劉鼎臣﹑常徽猷﹑何爽﹑韓升卿﹑何大受﹑陳修已﹑賀霖﹑張彥逸﹑兪唐﹑馬希道﹑蒲俊﹑劉爽﹑秦憲﹑蔣琳﹑方鼎﹑胡愼修﹑馮正雅﹑張元﹑句居體。原注﹕三百一十二人。﹝《紀事本末》卷百二十三。案﹕所分邪人四等﹐據《東都事略》五百四十一人﹐今通檢原注之數﹐則五百四十二人。玆邪下原注云三百一十二人﹐今檢其名﹐實只三百八人﹐則姓名有脫者矣。考元符三年四月癸巳時上書者有鄭惇義﹑髙士育﹑鹿敏求﹑何大正﹑呂彥祖五人﹐此文又多不及﹐而衮公適﹑陳師錫等又復見﹐今無由覆其實矣。﹞

４﹑丁酉﹐布以禦史中丞錢遹言廢元符皇後事﹐降授中大夫﹑司農卿﹐分司南京﹐依舊太平州居住。﹝《紀事本末》卷百三十。案﹕《宋史本紀》﹕丁酉﹐治臣僚議復元祐皇后及謀廢元符皇后者罪﹐降韓忠彥﹑曾布官﹐迫貶李淸臣爲雷州司戶參軍﹐黃履爲祁州團練副使﹐竄曾肇以下十七人。《錢遹傳》云﹕布去﹐遹遷侍禦史﹐閱雨月﹐進中丞。匄治元符末大臣嘗匄復孟後廢劉後事﹐韓忠彥﹑曾布﹑李淸臣﹑黃履及議者曾肇﹑丰稷﹑陳瓘﹑龔夬皆坐貶。遂與殿中侍禦史石豫﹑左膚言「元祐皇后得罪先朝﹐昭告宗廟﹐天下莫不知。哲宗上賓﹐太母聽政。當國大臣盡欲變亂紹聖之事﹐以逞私欲﹐因一布衣何大正狂言﹐復還廢後位號。當時物議固已洶洶﹐乃至疏逖小臣﹐詣闕上書﹐忠義激切﹐則天下公議從可知矣。今朝廷旣已貶削忠彥等﹐及追褫大正誤恩﹐則元祐皇后義非所安。孔子曰﹕『必也正名乎﹐名不正則言不順。』夫在先朝則曰後﹐今日則謂之元祐皇后﹐於名爲不正﹐先朝廢而陛下復﹐於事爲不順。考之典禮﹐則古昔所無﹔稽之本朝﹐則故實未有﹔詢之師言﹐則大以爲不然。況旣爲先朝所廢﹐則宗廟祭告﹐歲時薦饗﹐人事有嫌疑之迹﹐神靈萌厭斁之心﹐萬世之後﹐配祔將安所施﹖宜蚤正厥事﹐斷以大義﹐無牽於流俗非正之論﹐以累聖朝。」明日﹐又言「典禮所在﹐實朝廷治亂之所係﹐𨿽人主之尊不得而擅﹐又況區區臣下﹐敢輕變易者哉﹖元祐皇后得罪先朝﹐廢處瑤華﹐制誥一頒﹐天下無閒然者。並後匹嫡﹐《春秋》譏之﹐豈宜明盛之朝﹐而循衰世非禮之事﹖」於是尙書右僕射京﹑門下侍郎將﹑中書侍郎尙書左丞挺之﹑右丞商英言「元祐皇后再復位號﹐考之典禮﹐將來宗廟不可從享﹐陵寢不可配祔。揆諸禮制﹐皆所未安﹐請如紹聖三年九月詔書旨。」後由是復廢。遹﹑豫遂言元符皇后名位未正﹐乃冊爲崇恩太后。遹章所言小臣上書者﹐昌州推官馮澥也。其書以謂﹕「先帝旣終﹐則後無單立之義﹔稽之逆順﹐陛下無立嫂之禮﹔要之終始﹐皇太后亦不得伸慈婦之恩。𨿽已遂之事﹐難復之失﹐感悟追正﹐何有不可﹖」澥由是得召對﹐除鴻臚主簿。﹞

５﹑己亥﹐禦批付中書省﹕應係元祐責籍並元符末敍復過當之人﹐各具元籍定姓名人數進入﹐仍常切契勘不得與在京差遣﹕﹝原注﹕詔旨及《宣和錄》俱有此。案﹕原文作九月乙亥﹐據下原注云九月十七日﹐則此爲九月己亥也。又考《宋史﹟本紀》云﹕己亥﹐籍元祐及元符末宰相文彥博等﹑侍從蘇軾等﹑余官秦觀等﹑內臣張士良等﹑武臣王獻可等凡百有二十人﹐禦書刻石端禮門。卽此事也。玆不言刻石文﹐略觀下年九月辛丑臣僚上言云云﹐知此已刻石矣。《續宋編年資治通鑑》云﹕詔中書省籍記姓名﹐又以元祐謫籍並元祐末敍復過當之人凡一百一十九人﹐禦書刻石端禮門。﹞

文臣曾任執政官﹕

文彥博﹑呂公著﹑司馬光﹑安燾﹑呂大防﹑劉摯﹑梁燾﹑王巖叟﹑範純仁﹑王珪﹑王存﹑傅堯兪﹑趙瞻﹑韓維﹑孫固﹑範百祿﹑胡宗愈﹑李淸臣﹑蘇轍﹑劉奉世﹑範純禮﹑陸佃﹐﹝案﹕《宋編年通鑑》及《通鑑續編》又有韓忠彥﹑鄭雍二人。又考二年九月辛巳頒端禮門石刻於天下﹐《紀事本末》載禦史臺抄錄到姓名﹐亦有韓忠彥﹑鄭雍﹐則此文有奪也。﹞

曾任待制以上官﹕

蘇軾﹑範祖禹﹑王欽臣﹑姚勔﹑顧臨﹑趙君錫﹑馬默﹑孔武仲﹑王汾﹑孔文仲﹑朱光庭﹑吳安持﹑錢勰﹑李之純﹑孫覺﹑鮮於侁﹑趙彥若﹑趙禼﹑孫升﹑李周﹑劉安世﹑韓川﹑賈易﹑呂希純﹑曾肇﹑王覿﹑範純粹﹑楊畏﹑呂陶﹑王古﹑陳次升﹑丰稷﹑謝文瓘﹑鄒浩﹑張舜民。

余官﹕

秦觀﹑湯馘。﹝案﹕「馘」﹐各本並作「馘」﹐玆據《編年備要》正之。﹞杜純﹑司馬康﹑宋保國﹑吳安詩﹑張耒﹑黃隱﹑歐陽棐﹑呂希哲﹑劉唐老﹑晁補之﹑黃庭堅﹑畢仲遊﹑常安民﹑汪衍﹑孔平仲﹑王鞏﹑張遷保﹑﹝案﹕當依《宋編年通鑑》作「張保源」。﹞余爽﹑鄭俠﹑常立﹑程頤﹑余卞﹑唐義問﹑李格非﹑商倚﹑張庭堅﹑李祉﹑陳祐﹑任伯雨﹑陳郛﹑朱光裔﹑蘇嘉﹑陳瓘﹑龔夬﹑呂希績﹑歐陽中立﹑吳儔﹑呂仲甫﹑徐常﹑劉當時﹑馬琮﹑謝良佐﹑陳彥默﹑劉昱﹑魯君貺﹑韓跋。

內臣﹕

張士良﹑魯濤﹑趙約﹑譚扆﹑楊偁﹑案﹕宋編年通鑑作「王偁」﹐誤。陳詢﹑張琳﹑裴彥臣。

武臣﹕

王獻可﹑張遜﹑案﹕前文作「巽」。李備﹑胡田。﹝《紀事本末》卷百二十一。原注﹕七月二日魯君貺﹑劉昱﹑徐常﹑呂仲甫﹑朱光裔﹑馬琮﹑劉當時﹑謝良佐﹑陳彥默八人已出籍﹐恐此姓名不當又見九月十七日。案﹕右百十七人﹐《宋編年通鑑》增韓忠彥﹑鄭雍爲百十九人﹐據《十朝綱要》《宋史﹟本紀》﹐並云百有二十人﹐尙少一人。《宋通鑑》又云﹐尋詔黨人子孫有官無官並不許到闕﹐又詔宗室不得與黨人子孫及有服親爲婚姻。二年八月﹐詔以禦書元祐姦黨姓名頒天下﹐監司長吏廳立石刻記。時有長安石工安山民當鐫字﹐辭曰「民﹐愚人。固不知立碑之意﹐但如司馬相公者﹐海內稱其正直﹐今謂之姦民﹐不忍刻也。」官府怒﹐欲加罪﹐泣曰「被役不敢辭﹐乞免『安山民』三字於石末﹐恐得罪於後世。」聞者愧之。三年六月﹐重定元符黨通入元祐黨宰執司馬光﹑侍從蘇軾﹑余官秦觀以下及上書邪等合爲一籍﹐通三百九人﹐書而刻諸石。詔置文徳殿門﹐蔡京自書爲丰碑﹐頒之天下﹐余並出籍。原注﹕洛黨以程頤爲領袖﹐朱光庭﹑賈易爲羽翼﹔川黨以蘇軾爲領袖﹐呂陶等爲羽翼﹔朔黨以劉摯﹑梁燾﹑王巖叟﹑劉安世爲領袖﹐羽翼甚眾。案﹕詔黨人子孫不許到闕﹐見二年三月乙酉﹔詔宗室不得與黨人子孫爲婚姻﹐見二年九月壬午。《宋通鑑》系之此年﹐未是。﹞

６﹑庚子﹐贈宣徳郎鍾世美爲右諫議大夫﹐錄其子爲郊社齋郎。世美﹐元符末任福建路提舉常平﹐因日食應詔上書﹐乞復熙寧﹑紹聖政事﹐以銷天變﹐至是追贈。﹝《紀事本末》卷百二十三。原注﹕詔旨載世美書甚備。按﹕癸巳先書降授朝請郎鍾正甫爲金部員外﹐以元符末上書第爲正上第一。注云或削去﹐與此何如﹖案﹕原注「何如」字有誤。﹞

７﹑壬寅﹐降授中大夫﹑司農卿﹑分司南京﹑太平州居住曾布責授武泰軍節度副使﹐衡州安置。﹝《紀事本末》卷百三十。案﹕《十朝綱要》云﹕曾布坐嘗薦趙諗充學官﹐責授。李攸《宋朝事實》卷十云﹕曾布與韓忠彥同輔政﹐忠彥旣罷相﹐而布亦力請去位。未幾﹐臣僚論列布與宦官閻守勤等相交結﹐使門人李士京道京語。曁陛下發揮睿斷﹐斥逐守勤﹐是時布在公堂﹐忽覺驚駭失色。又聞金山登雲門外下鼻唐地嘗有讖記﹐遂諷金山寺僧獻其地。又以常住地不可買﹐遂面欺﹐乞令潤州估價買之。王防獻賄於其子紓﹐納妾以事之﹐布亦薦用。朱彥任府界提點日﹐朝廷便錢往京西﹐紓與布之壻吳則禮﹐﹐攬客人便錢﹐所得息錢甚多﹐彥以此速進。陛下深察其姦﹐終以必去而不疑﹐可謂有人主之英斷矣。及其旣去﹐則譽以美詞﹐寵以要職﹐罪狀未著﹐天下惘然。於是落職提舉亳州明道宮﹐太平州居住。又責授賀州別駕﹐衡州安置。二年又責授廉州司戶參軍。﹞

８﹑癸卯﹐翰林學士蹇序辰兼修《國史實錄》修撰﹑講議司詳定官。﹝《紀事本末》卷百三十二。﹞

９﹑丙午。﹝案﹕《續長編》卷二百五十八論熙河路交子注云崇寧元年九月二十三日蔡京云云可考。據錢氏《朔閏考》﹕九月癸未朔﹐二十三日丙午也。《宋編年通鑑》云﹕蔡京言茶馬司將川交子通入陜西﹐民已取信﹐今欲造三百萬貫﹐令陜西與鹽鈔兼行﹐從之。卽此事。但元刻本系於八月﹐未是。《九朝編年備要》系之九月﹐與《續長編》注合。﹞

１０﹑辛巳﹐呂惠卿知太原府。﹝《紀事本末》卷百三十。﹞

《續宋編年資治通鑑》云﹕兵部尙書劉拯上言「漢﹑唐失政﹐皆自朋黨始。今日指前日之人爲黨﹐焉知後日不以今日爲黨乎﹗大抵人之過惡自有公論﹐因其論之輕重﹐以正典刑﹐誰不悅服﹐何必悉拘於籍而禁錮之哉﹖」蔡京大不懌﹐風臺臣劾之﹐出知蘄州。案﹕元刻本《宋通鑑》系於八月﹐以時事覈之﹐當在立黨碑之後﹐蓋又脫書「九月」字也。《宋史》本傳云﹕蔡京編次元祐姦黨﹐拯言「漢﹑唐失政﹐皆分朋黨﹐不若定爲三等﹐某事爲上﹐某事爲中﹐某事爲下﹐而不斥其名氏。」京不樂。又言「戶部月賦入不足償所出。」京益怒﹐徙之兵部﹐旋罷﹐知蘄州﹐徙潤州。

又﹕云﹕招陜西﹑河東弓箭手。案﹕元刻本系於八月﹐今據《十朝綱要》《九朝備要》移於九月。

１﹑十月﹝案﹕錢氏《朔閏考》﹕是月壬子朔。丁卯﹐講議司檢討官李琰﹑胡奕修提舉措置鹽事。琰﹐淮南﹔奕修﹐﹐兩浙路。《紀事本末》卷百三十二。原注﹕呂建中先措置淮南路。案﹕《十朝綱要》云﹕十月甲寅﹐蔡京始更東南鹽法﹐列上七條﹐許客人用私舡運致。﹞

２﹑己巳﹐觀文殿學士﹑新知太原府呂惠卿爲武昌軍節度使﹑知大名府。﹝《紀事本末》卷百三十。﹞

３﹑丙子﹐臣僚上言「元祐之初﹐共成黨與﹑變壞法度等人﹐朝廷近已施行。所有元符之末共成黨與﹑變壞法度復爲元祐等人﹐伏望詳酌施行。」詔﹕「奉議郎﹑寶文閣侍制﹑知越州周常落職管勾崇禧觀﹐婺州居住﹔﹝原注﹕初二日自湖攺越。﹞承議郎﹑知廬州龔原管勾玉局觀﹐和州居住﹔中散大夫﹑知徐州劉奉世落職提舉崇福宮﹐光州居住﹔﹝原注﹕奉世落端明﹑知徐州在崇元五月四日﹐此猶帶端明﹐詔旨誤也。詔旨又誤以「光州」爲「沂州」﹐今攺之。案﹕《宋史》本傳﹕奉世於崇寧初﹐再奪職。祗敍其責居沂﹑兗﹐不言光州居住。據《東都事略》考之﹐奉世有徙光州事﹐但事在元符之末﹐不在崇寧時。又據本書考之﹐三年四月甲辰﹐沂州劉奉世提舉崇福宮﹐光州劉安世提舉崇福宮。是奉世沂州﹐安世光州也。四年九月量移﹐亦云安世光州。五年正月敍復奉世﹐原注亦云九月五日自沂徙兗﹐則詔旨以奉世沂州居住不誤也。﹞朝奉大夫﹑知潁州呂希純管勾鴻慶宮﹐汝州居住。原注﹕四月十三日知潁州。降授承議郎王覿管勾太衝觀﹐朝散大夫王古管勾崇道觀﹐降授承議郎﹑知濮州謝文瓘管勾玉隆觀﹐並本處居住。﹝原注﹕文瓘此年二月三日已罷給事知濮州﹐詔旨此云罷給事中﹐誤也。﹞朝請郎﹑知滑州陳師錫管勾靈仙觀﹐朝奉大夫﹑知蔡州歐陽棐管勾崇道宮﹐﹝原注﹕棐以直祕閣知蔡在靖元十月七日後﹐與呂希哲﹑劉唐老並落職在崇寧元年五月十六日。案﹕附見於五月二十一日乙亥詔。﹞朝請大夫﹑知邢州呂希哲管勾衝佑觀﹐﹝原注﹕六月六日自曹攺相﹐十一自相攺邢。﹞朝請郎﹑知曹州劉唐老管勾鴻慶宮﹐﹝原注﹕六月六日自相攺曹。《宣和錄》於八月二十五日載唐老管鴻慶﹐十月二十五日卻不書。按唐老與歐陽棐﹑呂希哲升黜多同﹐今移入此。詔旨載鴻慶宮於十月五日﹐今亦不取。﹞朝散郎晁補之管勾太平觀﹐朝散郎黃庭堅管勾玉隆觀﹐承議郎黃隱管勾靈仙觀﹐朝奉大夫畢仲遊管勾崇禧觀﹐朝散郎常安民管勾玉局觀﹐朝奉大夫孔平仲管勾太極觀﹐王鞏管勾太平觀﹐張保源監西獄廟﹐朝奉大夫陳郛管勾洞霄宮﹐朝散郎朱光裔管勾仙都觀﹐蘇嘉管勾雲臺觀﹐余卞監中嶽廟﹐鄭俠監南嶽廟﹐胡田管勾仙都觀﹐並外州軍任便居住﹐仍依陳乞宮觀新格﹐余遵守不得同在一州指揮。」﹝《紀事本末》卷百二十一。原注﹕此據《宣和錄》崇寧元年十月二十五日事﹐詔旨係之八月二十五日﹐今不取。但《宣和錄》不載責降人前官及差遣﹐今卻取詔旨所載﹐增入其差誤者﹐仍攺正。詔旨又於八月二十五日載劉安世﹑範純粹居住光﹑鄂﹐皆誤也。八月二十五日安世初罷居沂州﹐十月二十五日乃令光州居住。純粹罷金州在十月六日﹐其居住鄂州亦在十月二十五日﹐詔旨並罷及居住於一日載之﹐今不取。詔旨又載呂仲甫落集撰於八月二十五日﹐今從之。《宣和錄》於十月二十五日亦不載呂仲甫姓名也﹐《宣和錄》於十月二十五日胡田下又有孟在姓名﹐今從詔言﹐移入八月二十五日。﹞

４﹑戊寅﹐詔﹕「河南府艸土﹝案﹕字似有誤。裴筠上書﹐乞崇修崆峒觀﹐給付常住地土是鹽池化水之源﹐四京建二相廟﹑邱呂誨銘是化水之本。﹞及妄議熙寧以來常平﹑免役﹑市易﹑保馬﹑鹽法﹑契頭﹑義倉等事﹐並請上感虫蝗水旱﹑凶賊交起﹑日蝕地震﹑鹽池變海等。語言狂悖﹐事理誕妄﹐託意鹽池﹐潛圖姦利﹐理當懲罰﹐以戒亂化之民。其裴筠特送五百里外州軍編管﹐所有講議司許陳言利害文字指揮勿行。」﹝《紀事本末》卷百三十二。原注﹕裴筠當考。﹞

５﹑辛巳﹐講議司言「修定解鹽地分收到碱土及淋鹵水﹐依私鹽法﹐土三斤﹑水三升﹑計一斤之數等條。」從之。﹝《紀事本末》卷百三十二。案﹕《文獻通考》卷十六云﹕崇寧元年﹐解州賈考南北團池修治畦眼﹑柏磨布種﹐通得鹽百七十八萬二千七百餘斤﹐州具以聞。﹞

《續宋編年資治通鑑》云﹕冬十月﹐蔣之奇罷。案﹕《東都事略本紀》﹐癸亥罷。《宋史》本傳云﹕除觀文殿學士﹑知杭州。以棄河﹑湟事奪職﹐由正議大夫降中大夫。以疾告歸﹐提舉靈仙觀。後錄其嘗陳紹述之言﹐盡復官職。

又﹕云﹕建外學於國南﹐以待四方之士﹐賜名「辟雍」。案﹕《九朝編年備要》云﹕以國子祭酒總治內外學﹐別置外學﹐司業以下官處上捨。內捨於太學處﹐外舍於外學﹐待其歲考行藝升之。太學上捨三百人﹐內捨六百人﹐外舍三千人。至是詔賜外學名「辟雍」。《玉海》卷百十二云﹕崇寧元年八月己卯﹐建辟雍小學。十月十七日戊辰﹐初建辟廱﹐外圓內方﹐爲屋一千八百七十二楹。《文獻通考》卷四十二云﹕太學上捨本額一百人﹐內捨二百人。今貢士盛集﹐欲增上捨至二百人﹐內捨六百人﹐外舍三千人。外學爲四講堂﹑百齋﹐齋列五楹﹐一齋可容三十人﹐按上捨三百人﹐《宋選舉志》同﹐當依《文獻通考》作二百人爲是。王栐《宋朝燕翼詒謀錄》云﹕崇寧元年﹐徽宗創立辟廱﹐增生徒共三千八百人。內上捨生二百人﹐內捨生六百人﹐教養於太學﹐外舍生三千人。

１﹑十一月﹝案﹕錢氏《朔閏考》﹕是月壬午朔。﹞甲辰﹐詔曰「元符之末下詔求直言﹐蓋欲廣朕聞見﹐裨益政治。比以所上章疏﹐付之有司﹐考其言邪正。今具名來上﹐其間昌言讜議﹐指陳闕失﹐皆有所嘉納﹐不能釋手﹐至其言當於理﹐力﹝案﹕元本作「又玆」﹐依《東都事略》攺正。﹞陳父子兄弟繼述友恭之義者四十一人﹐悉加精擢用﹔勸多士內有附會姦慝誣毀先帝政事者總百四十人。﹝案﹕當依《十朝綱要》《東都事略》作「總五百四十一人」﹐詳見上九月己未。﹞然言有淺深﹐罪有輕重﹐取其詆譏謗斥言之尢甚者三十八人﹐﹝案﹕《十朝綱要》同《東都事略》作「三十人」﹐非﹐依九月己未所書﹐又作「三十九人」。﹞覽之流涕﹐費忍再觀﹐得罪宗廟﹐朕不敢貸﹐可責逐遠方。次等者四十一人﹐其言亦多詆譏﹐各與等第降官﹐責遠小處監當﹐以戒爲臣之不忠者。」勘會邪上尢甚係範柔中等三十八人﹐內郭執中已除名勒停﹐吳朋﹑王古已身亡﹐朱紘致仕老疾﹔邪上次等係梁寬等四十一人﹐內陳唐﹑扈充﹑許安修已身亡﹐劉吉甫係承務郎致仕。詔﹕「範柔中等並特勒停﹐永不收敍﹐朱紘免羈管外﹐余分送逐處羈管﹕範柔中雷州﹐鄧考甫筠州﹐封覺民簡州﹐李新遂州﹐衡鈞淄州﹐胡端修廣安軍﹐案﹕三年四月甲辰作「廣徳軍」。趙令畤蔡州﹐﹝案﹕三年作「潁州」。﹞周誼郴州﹐安信之同州﹐孫琮荊門軍﹐髙公應隨州﹐郭執中成州﹐王察深州﹐趙峋處州﹐李傑唐州﹐李賁單州﹐石芳曹州﹐吳安遜濮州﹐﹝案﹕三年四月作「漢州」。﹞周永徽眉州﹐金極廬州﹐張集濰州﹐﹝案﹕「濰」字疑說﹐詳三年四月甲辰。﹞呂諒卿亳州﹐鮮於綽河陽﹐黃策登州﹐髙漸撫州﹐張夙廣濟軍﹐王貫棣州﹔梁寬﹑曹興宗﹑陳師錫﹑劉勃﹑黃安期﹑沈千﹑羅鼎臣﹑髙遵恪﹐各降兩官﹐寬等六人﹐並添差監當﹐鼎臣﹑遵恪仍致仕。於肇﹑黃遷﹑莫仲正﹑許堯輔﹑楊朏﹑胡良﹑李修﹑梅君兪﹑張居﹑黃才﹑寇宗顏﹑曹盥﹑林膚﹑葛輝﹑逢純熙﹑王交﹑﹝案﹕「王交」﹐當依九月己未所記作「王炎」。﹞張溥﹑胡潛﹑董祥﹑蔣津﹑王守﹑王陽﹑張裕﹑王拯﹑侯顧道﹑周遵道﹑宋壽嶽﹑謝潛﹑王公彥二十九人並訩替﹐係私事理重﹐仍不得攺官。」﹝《紀事本末》卷百二十三。原注﹕《實錄》無此段﹐此據詔旨及《宣和錄》二年九月十三日可考。陳唐﹐崇寧二年九月二十四日﹑五年正月十七日當考﹔許安修﹐崇寧五年正月十七日。﹞

２﹑壬子﹐講議司言「江淮鹽鋪戶﹐每遇闕鹽﹐止用金銀等抵當出賣客鈔﹐坐邀賤售﹐商賈折閱﹐乞行止絕﹔金部以爲抵當元丰法也﹐過一年者沒官﹐乞攺爲半年。」從之。﹝《紀事本末》卷百三十二。﹞

《續宋編年資治通鑑》云﹕十一月﹐置兩京宗正司。案﹕《宋史本紀》係癸巳日。《玉海》卷百十二云﹕元祐六年﹐宗室令鑠請建宗學。於是詔宗正按熙寧敕諸院建小學。建中靖國元年﹐世雄﹑仲爰言之﹐四月九日己亥﹐詔復置宗學。崇寧元年十一月十二日﹐諸宮增大小二學﹐增置教授二員﹐立考選法。二十九日﹐詔諸宮學令﹑宗正寺長貳提舉。四年﹐攺稱某王宮宗子博士﹐位國子博士上。程大昌《續演繁露》卷二云﹕紹興十五年十一月﹐臣僚札子﹕「昨來國子監申請行在宗室並赴監試﹐如外任及宮廟﹐並赴漕試。其監試有官鎖應七人取三人﹐無官應舉七人取四人﹐無官袒免親取應文理通者爲合格﹐不限人數﹐惟赴運司試﹐所取之數與進士一同﹐非所以獎進宗子。乞除行在宗子依見法外﹐諸路宗子不以有官無官﹐如願試行在應舉鎖應﹐並依熙寧舊制﹐試赴監試請解省﹔如不願前來﹐依見行《崇寧貢舉法》。」案﹕此所言崇寧運司取數必少於熙寧﹐蓋崇寧非不欲優之爲親遠屬疏﹐比熙寧不同。

１﹑十二月癸丑﹐禦史中丞錢遹言「仰惟哲宗用王贍策﹐取靑唐邈川﹐可謂不世出之略矣。前日權臣挾愛憎之私情﹐逞一偏之曲說﹐以欺朝廷﹐盡委而棄之﹐更以他罪戮及贍身﹐驍俊勍敵之臣聞之﹐莫不喪膽。臣以爲今日朝廷不追正當時主棄地權臣之罪而顯黜之﹐則無以伸往者之冤而激忠勇折訩之气。」於是責授武泰軍節度副使﹑衡州安置曾布責授賀州別駕﹐依舊衡州安置﹔﹝《紀事本末》卷百三十。﹞韓忠彥責授崇信軍節度副使﹐濟州安置。﹝《紀事本末》卷百三十九及注參補。案﹕原注﹕云﹕元年十一月一日﹐忠彥等初責。當作十二月三日。《宋編年通鑑》云﹕論棄湟州罪﹐再貶韓忠彥等九人。《宋史本紀》云﹕論棄湟州罪﹐貶韓忠彥爲崇信軍節度副使﹐曾布爲賀州別駕﹐安燾爲寧國軍節度副使﹐範純禮分司南京。又卷百三十九注引《靑唐錄》云﹕姚雄亦降皇城使﹐勒停﹐光州居住。﹞

２﹑庚申﹐臣僚上言「臣聞謚以易名﹐所以昭其美惡﹐而寵辱之宜不可以忽也。夫慮國忘家之謂忠﹐美聞周達之謂宣。爲範純仁者﹐以『忠宣』命之﹐可乎﹖當時定議之博士﹐覆議之郎官﹐承順風旨﹐不卹國是﹐謚其美而上之﹐其謚議具存﹐而議之者固在也。其世濟忠直﹐旣不得名其碑﹐則前日未當之謚﹐理所應論﹐不特純仁而已。有如司馬光之謚文正﹐呂公著之謚正獻﹐其類不一﹐顧於此時﹐皆當奪本議﹐各謚其惡﹐以訓萬世。」詔﹕「範純仁謚定議﹑覆議官各罰銅十斤﹐其範純仁神道碑如已鐫立﹐令潁昌府毀磨。」﹝《紀事本末》卷百二十一。案﹕吳曾《能攺齋漫錄》卷十四云﹕崇寧二年六月﹐臣僚上言「範純仁謚曰忠宣﹐其謚誥去年已追奪﹐並元定議﹑覆議官各罰銅十斤。」今節錄謚議如後。考功員外郎鄧忠臣議有曰「每思捐身而獻策﹐常願休兵而息民。祗知扶危而濟傾﹐寧卹跋前而疐後。」又曰「方讒言亂國﹐而明蔡確之無實﹔洎姦黨投石﹐而謂大防之可原。當眾人莫敢言之時﹐在偏州無可用之地。義形正色﹐憤激至誠﹐非特救當世正人端士之网羅﹐直欲戒後世亂臣賊子之迷罔。徇公忘己﹐爲國惜賢。」又曰「側席南望﹐而抉浮雲之蔽﹔趣節東歸﹐而詠零雨之閈。」又曰「法座想見其風采﹐詔書相望於道途。」奉聖旨﹐權發遣汝州鄧忠臣﹐差管傒南京鴻慶宮。案﹕鄧忠臣於崇寧二年九月庚寅添入黨籍。﹞

３﹑丙寅﹐詔﹕「應責降安置及編管﹑羈管人﹐令所在州軍依元符令常覺察﹐不得放出城。」﹝《紀事本末》卷百二十一。﹞

４﹑丁丑﹐詔﹕「諸邪說詖行﹐非先聖之書﹐並元祐學術政事﹐不得教授學生﹐犯者屏出。」

５﹑詔﹕「諸路教授序官外﹐官小者並在本州錄事參軍之上﹐其供給承務郎以上依僉判﹐余依職官例。」﹝《紀事本末》卷百二十六。﹞

６﹑戊寅﹐宰臣蔡京等上《諸路州縣學敕令格式》﹐乞鏤板頒降﹐從之。尙書右僕射蔡京等言「臣等昨具陳乞諸路置學養士﹐伏承詔旨﹐令講議司立法施行。謹以元陳請畫一並參酌太學敕令格式﹐取其可以行於外者﹐修立成《諸路州縣敕令格式》並一時指揮﹐凡十三冊﹐謹繕寫上進以聞。如得允當﹐乞下本司鏤板頒行。其看詳者﹐乞送國子監收掌﹔所有今日以前應州縣學校條件﹐已係新書收載者﹐更不行用。」詔疾速鏤板頒行。﹝《紀事本末》卷百二十六。案﹕又卷百三十二系此事於十一月戊寅﹐誤。﹞

《續宋編年資治通鑑》云﹕蔡京言「十三山茶場慶曆以前歲收五百餘萬﹐今歲入不過八十餘萬﹐欲復行禁榷﹐令客人於在京榷貨入納﹐請長短引﹐赴諸場受茶販易。」明年﹐置淮﹑浙路茶場。案﹕《文獻通考》卷十八云﹕崇寧元年﹐右僕射蔡京議大攺茶法﹐謂﹕「宜荊湖﹑江﹑淮﹑兩浙﹑福建七路所產茶﹐仍舊禁榷官買﹐勿復科民﹐卽產茶州縣﹐隨所置場﹐申商人園戶私易之禁﹐凡置場地園戶皆籍名數﹐歲鬻於官吏﹐皆用倉法﹐園戶自前茶租﹐折稅仍舊。產茶州軍許其民赴場輸息﹐量限斤數﹐給短引﹐於旁近郡縣便鬻﹔余悉聽商人於榷貨務入納金銀﹑緡錢﹐或並邊糧艸﹐卽本務給鈔﹐取便算請於場﹐別給長引﹐從所指州軍鬻之。商稅自場給長引﹐沿路登時批發﹐至所指地﹐然後計稅盡輸﹐則在道無苛畱。買茶本錢以度牒﹑末鹽鈔﹑諸色封樁﹑坊場常平剩錢通三百萬緡爲率﹐給諸路﹐諸路措置﹐各分命官。」詔悉聽焉。俄定諸路措置茶事官置司。四年﹐京復議更革﹐遂罷官置場﹐商旅並卽所在州縣或京師請長短引﹐自買於園戶。茶儲以籠篰﹐官爲抽盤﹐循第敍輸息訖﹐批引販賣﹐茶事益加密矣。

卷二十一

徽宗

△崇寧二年﹝癸未﹐一一○三﹞

１﹑正月﹝案﹕據《朔閏考》﹐是年癸未﹐正月辛巳朔。甲申﹐詔﹕「諸路教授自外任移者﹐除依條通理考任﹐許就仕升攺﹐其教導有方貢試如法者﹐仍聽保明再任﹐內廣南路應升攺者﹐減舉主一人。」《紀事本末》卷百二十六。﹞

２﹑乙酉﹐中書檢會任伯雨等上言云云。詔﹕「任伯雨除名勒停﹐編管昌化軍﹔陳瓘除名勒停﹐編管廉州﹔龔夬除名勒停﹐編管象州﹔馬涓除名勒停﹐編管澧州﹔陳祐除名勒停﹐編管歸州﹔李深除名勒停﹐編管復州﹔張庭堅除名勒停﹐編管鼎州。江公望責授衡州司馬﹐永州安置﹔鄒浩除名勒停﹐昭州居住﹐以上並永不得收敍。王覿除名勒停﹐臨江軍居住﹔責授道州別駕﹑臺州安置丰稷除名勒停﹐建州居住﹔奉議郎﹑監中嶽廟陳次升除名勒停﹐建昌軍居住﹔降授承議郎﹑管勾玉隆觀謝文瓘除名勒停﹐邵武軍居住﹔責授楚州團練副使張舜民除名勒停﹐房州居住。」﹝《紀事本末》卷百二十一。案﹕《治迹統類》云﹕知樞密院蔡卞追讎元符之末言者疏己罪惡﹐而任伯雨論其欲追廢宣仁一事尢爲切至﹐乃上疏自辧﹐以伯雨爲首。於是三省檢伯雨等所奏﹐乙酉﹐分貶鄒浩﹑陳瓘等十人於諸州﹐獨伯雨遠謫昌化軍。﹞

３﹑己丑﹐詔許茅山道士劉混康修建道觀﹐仍令直奏滅福﹐無得隱匿。混康有節行﹐頗爲神宗所敬重﹐故上禮信之。﹝《紀事本末》卷百二十七。原注﹕此據蔡絳《史補》增入。當考混康是何許人。七月二十三日賜「先生」號。蔡絳《史補》﹕道家者流﹐上嗣服之初﹐於釋﹑老好尙﹐未有適莫。魯公喜佛﹐因導上以性理天下﹐始建崇寧萬壽寺﹐後攺天寧。又嘗於端午日因內道場上焚香再拜﹐以禮佛身﹐其舍利四散﹐迸出於水晶匣外﹐上爲之贊焉。方士劉混康有節行﹐爲上所聽信﹐大詆佛氏。案﹕《宋史蔣靜傳》云﹕茅山道士劉混康以技進﹐賜號「先生」。其徒倚爲姦利﹐奪民葦場﹐彊市廬舍﹐詞訟至府﹐吏觀望不敢治。蔡絳《國史》補有節行語﹐不盡可信。﹞

４﹑辛丑﹐詔﹕「學校長善育材﹐無以文勝質﹔選賢興能﹐無以私撓法。毋恪於始而怠於終﹐毋便己私而撓官事。」﹝《紀事本末》卷百二十六。﹞

５﹑丁未﹐東上邠門副使﹑新知岢嵐軍王厚權發遣河州兼洮》西沿邊安撫司公事。﹝《紀事本末》卷百三十九。原注﹕此據王厚奏議正月二十八日狀云﹕二十七日奉敕授前件差遣﹐今用之﹐去年十二月八日遷邠副。《王厚傳》﹕自鄯﹑湟之棄﹐畔羌多羅巴等迎隴拶之弟曰谿賒羅撒復國。朝廷賜隴拶姓名曰趙懷徳﹐拜河南節度使﹐還邈川﹐谿賒羅撒之黨謀掩殺之﹐懷徳懼奔河南﹐郎阿章及緬什羅等更挾以令眾種落。議者謂諸羌連結﹐且生邊患﹐朝廷方謀鎭輯﹐而大臣有薦厚者。於是詔供職邠門﹐因問復故地﹐厚對狀﹐命知河州兼洮西安撫。厚請擇人以自助﹐詔遣內客省使童貫與偕往。按﹕七月五日﹐童貫方自供奉官轉皇城使﹑果州刺史﹐初遣時安得便爲內客省使﹖本傳蓋因《王厚行狀》致誤。《王厚行狀》﹕議者以爲諸羌連結﹐且生邊患﹐上方銳意紹述﹐憤姦謀蹙國﹐決策復諸郡﹐歷選將帥﹐無以易公﹐大臣亦多論薦﹐是冬詔公供職邠門公事。恢復故地﹐當以恩信招納爲本﹐俟其頑悖不服乃加誅﹐不過破蕩一二族則皆定。以湟州舊治﹐人情浹洽﹐往則可得鄯﹑廓﹐須逾年再出﹐然後可定此故地也。大河之南﹐河源﹑積石之域﹐土廣人眾﹐隱然自成一國﹐亦宜以時撫有大挌新疆。上嘉納之﹐賜對崇政殿﹐知河州兼洮西安撫。熙帥復異議﹐公請擇人協力。詔遣令內客省使童貫以往﹐協濟軍謀﹐天威益振。公條具賞予降人冠帶﹑金幣﹑旂盾等﹐及軍須要闕﹐上皆親爲區處﹐出自禦府﹐傳置相望於道。召熙帥赴闕﹐以公權行帥事。附塞羌聞公來﹐馳書迎於境﹐乃分遣間諜深入諭恩信﹐陰送款者甚眾。遂檄岷州髙永年及公弟端等﹐各令招納。案﹕王厚少從父韶兵間﹐暢習羌事。元祐棄河﹑湟﹐厚疏陳不可﹐且詣政事堂言之。蔡京旣治元祐棄地之罪﹐仍欲開邊﹐故有是命。《宋史王厚傳》﹕命厚安撫洮西﹐遣內客省使童貫皆往。仍沿舊傳之譌﹐當用《續長編》注正之。又《宋史吐蕃傳》﹐以谿賒羅撒爲谿巴溫之子﹐亦與《續長編》注所引《王厚傳》不合。﹞

６﹑蔡京爲右光祿大夫﹑尙書左僕射兼門下侍郎。﹝《紀事本末》卷百三十一。原注﹕制詞云「適遠戎之弗率﹐繄多算之圖功。師不逾時﹐慮無遺策。」蓋以荊湖挌土功也。﹞

《續宋編年資治通鑑》云﹕春正月﹐辰﹑沅州蠻納土。案﹕《東都事略》系乙未日﹐《十朝綱要》《宋史》系之乙酉。《東都事略舒亶傳》云﹕亶知南康軍。辰州蠻叛﹐以直龍圖閣﹑知荊南州亶選形勢﹐得飛山福純坡﹐建新城爲控扼之要﹐以功除待制。《編年備要》云﹕辰州故黔中地。漢﹑唐皆建郡縣﹐五代棄而不通。自熙寧始復置沅﹑辰﹐元祐又棄之。猺人恃險作過。去秋﹐詔以知南康軍舒亶知荊南府。又以荊南去辰州七百里﹐非用兵應急之術﹐令亶交府事與監司﹐親往辰州措置。至是奏知辰州楊晟臻等一千六百餘人及李閱奏知徽州楊昌僉等六百餘人並納土訖。詔奏告太廟及永裕陵﹐加亶待制﹐並臣表賀。未幾﹐曲赦荊湖兩路﹐攺誠州爲靖州。《宋史蔣之奇傳》云﹕徽宗立﹐復爲翰林學士﹐拜同知樞密院。明年﹐知院事。沅州蠻擾邊﹐之奇請遣將討之﹐以其地爲徽﹑靖二州。崇寧元年﹐知杭州。考蔣之奇知院事在建中靖國元年﹐沅州蠻擾在崇寧元年﹐得地在崇寧二年。《十朝綱要》云﹕崇寧二年正月﹐攺誠州爲靖州﹐徽州爲蒔竹縣。《蔣之奇傳》語皆失實。

１﹑二月﹝案﹕據《朔閏考》﹐是月庚戌朔。﹞癸丑﹐講議司言「市舶合措置事﹐乞令逐路轉運司相度以聞。」從之。﹝《紀事本末》卷百三十二。﹞

２﹑戊辰﹐講議司言「修立產茶州軍不得私賣京東西﹑河東北路許商旅以官茶興販條﹐告捕支賞等依《元符令》《格》。」從之。﹝《紀事本末》卷百三十二。案﹕《宋編年通鑑》系於元年十二月﹐《文獻通考》同陳氏《通鑑續編》亦系於是月﹐云﹕茶自嘉祐通商﹐至熙寧中﹐李稷稍復榷法﹐而利復歸於官。至是蔡京請仍舊禁榷官買﹐卽產茶州縣隨所置場﹐申商人﹑園戶私易之禁令。商人於在京榷貨務及所在州郡自買於場戶茶﹐儲於籠篰﹐官爲抽盤循第敍收息訖﹐批引販賣﹐歲入百萬緡以進禦。自是盜販公行﹐民滋病矣。﹞

３﹑庚午﹐﹝案﹕下事﹐《十朝綱要》《東都事略》並系甲子﹐《宋史﹟食貨志》又系五月。﹞初令陜西鑄折十銅錢並夾錫錢﹐左僕射蔡京奏﹕「據陜西轉運使許天啟﹝案﹕《文獻通考》卷九云副使。《宋史﹟食貨志》云許天啟者﹐京之黨也。時爲陜西轉運副使﹐迎合京意﹐請鑄當十錢。﹞申送到新鑄銅鐵錢樣﹐已降指揮﹐銅錢於歲終須管鑄錢二十萬貫﹐鐵錢鑄二百萬貫。自來鑄錢﹐張官置吏﹐招刺軍兵﹐所費不少﹐而軍兵之役最爲辛苦﹐官得至薄﹐率三錢得一錢之利﹐蓋是久失擘畫。今陜西﹑河中府等處民間私鑄最多﹐召募私鑄人﹐令赴官充鑄錢工匠﹔廣爲營屋﹐許其一家之人在營居止﹐不必限其出入﹔官給物料﹐盡其一家人力鼓鑄。計其工直﹐率十分中支若干分數充其工價﹐又可收私鑄人在官。蓋昔人招天下亡命﹐卽山鑄錢之意。欲令許天啟相度﹐疾速準此施行﹐仍與舊來軍工相兼鼓鑄。今來所鑄銅錢﹐除陜西﹑四川﹑河東係鐵錢地分更不得行使外﹐諸路並令折十行用其錢。惟令陜西鐵錢地分鑄造﹐卻於銅錢地分行使﹐貴絕私鑄之患。如有私鑄﹐並以一文計小錢十科罪。又陜西銅錢至重﹐每一錢當鐵錢三或四﹐今夾錫鑄造﹐樣制精好﹐欲一錢當銅錢二支用。令許天啟相度依此施行。」從之。﹝《紀事本末》卷百三十六。案﹕《紀事本末》字多錯誤﹐玆依《文獻通考》卷九校攺。蔡絳《史補》云﹕國朝鑄錢﹐沿襲五代及南唐故事﹐歲鑄之額日增。至慶曆﹑元丰閒爲最盛﹐銅﹑鐵錢歲無慮三百萬貫﹐及元祐﹑紹聖而廢弛。崇寧初﹐則已不及祖宗之數多矣。魯公秉政﹐思復舊額﹐以銅少終不能得﹐考夫古人之訓﹐子母相權之說﹐因作大錢﹐以一當十。《文獻通考》云﹕夾錫錢始於二年。河東運判洪中孚言「二虜以中國錢鐵爲兵器﹐若雜以鉛﹑錫﹐則脆不可用﹐請攺鑄夾錫﹐當二當十鐵錢。」從之。尙書省言「崇寧監鑄禦書當十錢﹐每貫重一十四斤七兩﹐用銅九斤七兩二錢﹐鉛四斤一十二兩六錢﹐錫一斤九兩二錢﹐除火耗一斤五兩﹐每錢重三錢。」﹞

４﹑丙子﹐詔諸路學田﹐一路所管戶絕田多寡不同﹐以有餘不足相補﹐通一路支用。從講議司奏請也。﹝《紀事本末》卷百三十二。﹞

５﹑戊寅﹐王厚言「熙寧間﹐神宗皇帝以熙河邊事委任先臣韶﹐當時中外臣僚凡有議論熙河事者﹐蒙朝廷批送先臣看詳可否﹐議論歸一﹐無所搖奪。今朝廷措置一方邊事已究見利害本末﹐欲乞自今中外臣僚言涉靑唐利害者﹐乞依熙寧故事﹐並付本路經略司及所委措置官看詳。」從之。﹝《紀事本末》卷百三十九。﹞

６﹑詔﹕「靑唐自神宗以來遣人綏納﹐久有向漢之心。昨王贍等因其歸順朝廷﹐許之招懷﹐只緣帥司不務協心﹐致其疑沮﹐故一方功緒﹐終未克就。自那回兵馬後來﹐彼土酋領向慕中國其心不已。今差知河州王厚專切招納﹐走馬承受童貫往來勾當﹐仰本路經略﹑安撫﹑都總管司公共協力濟辦。」﹝《紀事本末》卷百三十九。原注﹕厚二年二月二十八日奏爲應接招納事﹐此密札詔旨﹐不得其實日﹐今附此。初艸於二月十七日﹐再命入內供奉官童貫重修建臨平山舊塔。初艸蓋據溫州報狀﹐然王厚二十八日所被密札云﹐已差走馬承受童貫往來西河路勾當﹐不應此時卻差至杭州。今不取﹐要考蔡京臨平修塔事﹐姑存此。﹞

《續宋編年資治通鑑》云﹕二月﹐尊元符皇后爲太后。案﹕《東都事略》﹐甲寅日﹐宮名崇恩。《十朝綱要》同。

又﹕云﹕詔立殿中監尙食﹑尙藥﹑尙醞﹑尙米﹑尙輦凡六局。案﹕《十朝綱要》《宋史本紀》系辛酉置六尙﹐缺一﹐當補「尙捨」二字。周城《宋東京考》卷三云﹕六局﹕尙食﹑尙藥﹑尙醞﹑尙衣﹑尙捨﹑尙輦。此云「尙米」﹐當爲「尙衣」字之誤也。《編年備要》云﹕自唐以來﹐殿中﹑內侍各自有省。元丰官制﹐𨿽未及新作﹐殿中省及除人。按本《志》云﹐監﹑少﹑丞皆與祕省官相聯﹐則亦是文臣之職矣。本《志》又云﹕舊制﹐判省事二人﹐以無職事朝官充。𨿽有六尙局﹐名別而事存。凡官隨局而移﹐不領於本省﹔而殿中監視祕監﹐爲寄祿官而已。又《續長編》載張誠一嘗請以內侍爲殿中省官﹐神宗不可。或謂蓋不欲外官與宦官同﹐意或然歟﹖蓋唐六尙之職﹐今多屬宦者。大抵元丰更制﹐武官及內侍皆未暇及﹐非獨此也。崇寧監﹑少﹑丞亦用文臣﹐惟六尙乃用宦者﹐北司之盛﹐此亦一端。

又﹕云﹕內侍郝隨復以修內司進用。於是繕修大內及諸司﹑庶府﹑景靈宮工役大作。案﹕陳次升《讜論集》有《奏彈郝隨復進三官狀》。考次升於元年九月前已貶黜﹐此年正月除名﹐郝隨之進用﹐當在元年次升》未貶之前﹐此蓋爲繕修事追書之也。《十朝綱要又書於下月戊戌。

１﹑三月﹝案﹕《紀事本末》卷百二十四注云二年三月乙酉﹐六日是庚辰朔也。﹞乙酉﹐講議司言「諸路州學生﹐以前舉終場人數二百人以上﹐以一百人爲額﹐數少者﹐以二州或三州並附一州聚學。今聚學尙有不及二百人之處﹐卽於法未有定額﹐欲將所並聚學並舊有教授不及二百人之處聽以前舉終場三分之二立爲定額。其上捨﹑內捨及撥定人﹐並視一百人之額隨數減定。」﹝案﹕《文獻通考》卷四十六云﹕縣學則裁其見籍﹐率三而汰一。從之。《紀事本末》卷百二十六﹐又卷百三十二。﹞

２﹑詔﹕「應元祐及元符之末黨人親子弟﹐不論有官無官﹐並令在外居住﹐不得擅到闕下。令開封府界各據地分覺察。如當職官知而不糾﹐或不用心探緝﹐遂致容隱﹐別因事敗露者﹐並重行黜責。其應緣趨附黨人罷任在外﹑指射差遣及得罪停替臣僚﹐並依黨人子弟施行。」﹝《紀事本末》卷百二十一。﹞

３﹑辛卯﹐朝奉郎﹑管勾玉隆觀黃庭堅除名勒停﹐送宜州編管﹐以湖北轉運判官陳舉》奏庭堅撰《荊南承天院碑》﹐語言涉謗訕也。﹝《紀事本末》卷百二十一。原注﹕本傳云﹐采摘其間數語以爲幸滅﹐此碑今不傳。案﹕《編年備要》載碑記較《續宋編年通鑑》所錄爲詳。其文略曰「儒者嘗論﹐一佛寺之費﹐蓋中民萬家產也﹐實生民穀帛之蠹﹐𨿽余亦謂之然。然自余省事以來﹐以觀天下財力屈竭之端﹐國家無大軍旅﹑勤民丁賦之政﹐則旱蝗水溢﹐或疾疫連數十州﹐此豈生民之共業﹗盈虛有數﹐非大力所能勝者邪﹗然天下之善人少﹐而不善常多。王者之刑賞以治其外﹐佛者之禍福以治其內﹐則於世教﹐豈小補哉﹗而儒者常欲合而軋之﹐是何理也﹖」又《名臣言行續錄云「承天寺僧爲先生乞塔記﹐文成書碑﹐碑尾但書作記者黃某﹐立石者馬某。陳舉前請曰﹕『某願託名不朽﹐可乎﹖』先生不答﹐舉由此憾之。舉知先生昔在河北與趙挺之有怨﹐挺之執政﹐遂以墨本上之﹐謂幸滅謗國。除名勒停﹐羈管宜州。」﹞

４﹑庚子﹐詔﹕「劉混康肅恭祀事﹐達於上境﹐自春以來﹐時雨未降﹐朕甚憂之。當體至懷精﹐加禱請所建殿宇﹐賜名天寧﹑萬壽。」﹝《紀事本末》卷百二十七。﹞

５﹑癸卯﹐詔知河州王厚權管勾熙河蘭會路經略司職事。﹝《紀事本末》卷百三十九。﹞

《續宋編年資治通鑑》云﹕三月﹐親試舉人﹐賜霍端友以下五百餘人及第有差。案﹕《宋史﹟本紀》﹕三月癸卯﹐賜進士及第﹑出身五百三十八人。《治迹統類》云﹕知舉安惇上合格進士李階等。丁亥﹐禦集英殿策試﹐乃賜霍端友﹑蔡佃﹑宇文粹中﹑王賞﹑彭俊民﹑楊時﹑汪藻﹑王次翁﹑王庚﹑劉湜﹑史汝士﹑任稼﹑孟庚﹑任居實﹑汪伯彥﹑張守等以下五百三十八人。階﹐深之子而陳瓘甥也。時特奏名安忱對策﹐言使黨人之子階魁﹐南官多士﹐無以示天下﹐遂奪階出身﹐而賜忱第。忱﹐惇兄也。《編年備要》云﹕又黃定等十八人皆上書邪等﹐上臨軒﹐召謂之曰「卿等攻朕短可也﹐神宗﹑哲宗何負於卿等﹖」亦並黜之。後因大觀四年赦﹐並與攺官。《通鑑續編》云﹕其嘗上書在正等者升甲﹐邪等者黜之﹐蔡京請之也。葉夢得《石林燕語》云﹕熙寧初﹐攺經義取士﹐興建太學﹐訖崇寧罷科﹐秋賦每榜魁﹐南省皆疊爲得失。始余中榜﹐邵剛魁得﹔次徐驛榜﹐余幹落﹔時彥榜﹐黃中魁得﹔次黃裳榜﹐侯綬落。惟焦蹈榜﹐陶直夫落﹐差一榜。次七榜李常寧﹑畢漸﹑李釜﹑蔡薿榜﹐章綡﹑李朴﹑蔡靖﹑陳國林皆得﹔馬涓﹑何昌言﹐霍端友榜﹐費元量﹑王瞻﹑陳賓皆落﹐不差一人﹐亦何怪也。時謂之「雄雌解元」。

又﹕云﹕復市易務抵當庫。案﹕《十朝綱要》系癸卯日。

１﹑四月﹝案﹕錢氏《朔閏考》﹕是月己酉朔。癸丑﹐張商英爲尙書左丞。《紀事本末》卷百三十一。案﹕《東都事略》《宋史》俱系於戊寅。﹞

２﹑丁巳﹐詔焚毀蘇軾《東坡集》並《後集》印板。﹝《紀事本末》卷百二十一。原注﹕臣僚上言﹐當考﹐姓名明著之﹐只雲從某人之言卽可﹐不失事實﹐其言不須具載﹐詔旨有之。案﹕吳曾《能攺齋漫錄》卷十一云﹕崇寧二年﹐有旨天下﹐碑碣榜額係東坡書撰者﹐並一例除毀。蓋本於淮南西路提點刑獄霍英所請﹐當與此同時事也。﹞

３﹑戊午﹐詔﹕「提舉司每路教授及十人以上者﹐歲舉攺官增三人﹐不及者一人不許舉。他官有能訓導學生中太學上捨數及八分者﹐提舉學事官保明以聞﹐國子監驗實﹐依《太學博士正錄法》攺官。」﹝《紀事本末》卷百二十六。﹞

４﹑癸亥﹐講議司乞下諸路茶場具開場以來商旅所納錢數申國用房。從之。﹝《紀事本末》卷百三十二。﹞

５﹑甲子﹐詔付王厚﹕「委汝以招納靑唐事﹐措置施設﹐蕃中情僞如何﹐審量羌人誠心向化﹐有無端緒。已上設施方略﹐應酬對答語言﹐並仰具確實事狀奏來。」﹝《紀事本末》卷百三十九。﹞

６﹑戊辰﹐詔﹕「應自元祐以來將元丰﹑熙寧臣僚責降﹐及自元符三年責降紹聖﹑元符臣僚﹐除已降指揮牽復外﹐其合得恩數有尙拘存亡之限﹐仰吏部勘會。元非犯贓罪﹐看詳指實﹐計其合得官﹐除俸給外﹐不以存亡﹐並特與給還。應見貶謫命官﹐除元祐姦臣及到貶所未及年外﹐未量移者﹐與量移﹔應合敍用人﹐依該非次赦恩與敍。」﹝《紀事本末》卷百二十一。﹞

７﹑己巳﹐童貫至熙州。﹝《紀事本末》卷百三十九。原注﹕此據王厚四月二十四日奏。若據申密院功狀﹐則云貫五月至熙州。按此月二十四日奏又云先遣貫往河州﹐五月十五日奏貫宣諭云云﹐必功狀誤也。王厚三年六月二十四日申密院功狀云「二年三月二十四日至熙州體問﹐得元符棄地之後﹐諸羌因我城壘聚糧﹐準備結集兵眾﹐以爲固守之計。又湟州境內巴金﹑癿當﹑把拶宗等處﹐形勢險阨﹐自來羌人負以爲固﹐有一夫當之﹑萬眾莫前之說。議者因此多言湟﹑鄯難復得﹐亦難守。然厚久已詳察諸羌情狀﹐分離不一﹐互相窺伺﹐必不能並力同心﹐保有其地。若奉揚國威﹐示以恩信﹐必能瓦解來降。其違命者亦不過一二族﹐則皆破膽矣。厚先在湟州日﹐鎭撫境內﹐頗見畏懷。聞厚復來領帥﹐各已欣賴﹐間通信息﹐願爲中國用者甚眾。於是選委通判蘭州事王端﹑將官李忠﹑王亨等勾當招納﹐散遣親信人深入說諭。有祿廝結族首領巴金城主遵巴﹐及聶農族首領羌賊用事者癿當多羅巴之副結令干等大種名豪﹐相繼出降。各補授官爵﹐給以財物﹐使其黨歸﹐廣布恩威。其餘深在羌中爲凶黨脇制不能自拔者﹐亦往往陰送降款﹐姦猾彊悍之徒聞﹐各憂懼﹐聚眾自守。厚以爲事機如此﹐當速用兵出塞﹐服畔招攜﹐指期可集﹐若稍猶豫﹐變不可知。節次具狀奏聞及申稟朝廷去訖。厚自到熙州計度軍需糧仗之屬﹐分委諸州通判催督﹐運至河州安鄕關及蘭州京玉關下﹐兩月皆辦。是歲五月﹐童貫至自京師﹐傳語勞軍﹐將士皆奮﹐遂奏請師期。詔以六月十四日出熙州。」按厚自敍如此﹐然童貫以四月二十一日至熙州﹐方此時厚至熙州才一月耳。旣稱兩月﹐故不得不以貫五月乃至。然則厚所自敍﹐要不可憑﹐姑附注此。﹞

８﹑庚午﹐詔國子監印書賜諸州縣學。﹝《紀事本末》卷百二十六。﹞

９﹑甲戌﹐王厚奏﹕「臣體問得河南﹑河北諸羌﹐以大小隴拶爭國之故﹐人心極不寧貼。諸族酋首﹐互有猜忌﹐遂以兵革更相侵掠﹐殺戮其下人眾﹐緣是愈更攜貳。今來事機如此﹐正所謂以夷狄攻夷狄﹐乃中國之利。臣見與童貫計議﹐乘此從長措置﹐及選委得力蕃部﹐令同使臣李徳慶前去篤丁計會。緬什羅蒙送文字與大隴拶評洎事務﹐才候起發﹐別具奏聞。」又貼黃﹕「大隴拶𨿽累與郎阿章讎﹐賽得勝﹐終恐爲靑唐吞並﹐及慕漢家威徳﹐決有歸順之意。其郎阿章亦以數敗﹐內懷恐懼不安。臣今與童貫並召髙永年在此商量﹐乘此機便﹐前去措置。但臣等稍似出界﹐卽諸處彊梗酋豪當盡款服。其間或有說諭不從﹐卽行翦戮﹐庶幾一兩月便見大定。伏乞聖慈詳察。」﹝《紀事本末》卷百三十九。﹞

１０﹑乙亥﹐詔﹕「三蘇集及蘇門學士黃庭堅﹑張耒﹑晁補之﹑秦觀及馬涓文集﹐範祖禹《唐鑑》﹑範鎭《東齋記事》﹑劉攽《詩話》﹑僧文瑩《湘山野錄》等印板﹐悉行焚毀。」﹝《紀事本末》卷百二十一﹐又百二十二。案﹕百二十二系蘇﹑黃﹑張﹑晁﹑秦毀板事於崇寧三年正月﹐蓋二年四月字之誤也﹐今並書於此。毀蘇軾《東坡集》已見上丁巳。「三蘇集﹐」當依《十朝綱要》攺作「蘇洵﹑蘇轍」四字。﹞

１１﹑戊寅﹐臣僚上言「故宰相王珪遭遇神宗﹐擢在政府凡十六年﹐其所蒙被恩澤﹐無與比倫。逮神宗違豫﹐至於大漸﹐是宜早建儲君﹐以定人心。而乃遲疑顧望﹐語及同列﹐謂是他家事﹐外庭不當管﹔又密召髙士充﹐欲成其姦謀。其爲悖逆﹐前後臣僚言之甚詳云云。伏望檢會元符三年後來指揮﹐並令攺正﹐依所得指揮施行。」詔﹕「王珪追贈官並謚﹐王仲端﹑王仲薿並放罷﹐遺表恩例減半。」﹝《紀事本末》卷百二十一。案﹕原本系王珪﹑程頤兩事於正月二十四日戊寅。考正月辛巳朔無戊寅日﹐二十四日爲甲辰。《宋史﹟本紀》書奪王珪贈謚﹑追毀程頤出身文字於四月戊寅趙挺之爲中書侍郎之後﹐則正月字譌也。《編年備要》《通鑑續編》皆系四月﹐今從之﹐移編於此。﹞

１２﹑臣僚上言「謹案通直郎致仕程頤學術頗僻﹐素行譎怪﹐專以詭異聾瞽愚俗。頃在元祐中因姦黨薦引﹐朝廷遂命以官﹐勸講經筵﹐則進迂闊不經之論﹐有輕視人主之意﹔議法太學﹐則專出私見﹐以變亂神考成憲爲事。」詔﹕「程頤追毀出身以來文字﹐除名﹐其入山所著書﹐令本路監司常切覺察。」﹝《紀事本末》卷百二十一。案﹕《宋編年通鑑》云﹕論程頤學僻行譎﹐聾瞽世俗﹐近以入山著書﹐竊意妄及朝政。《編年備要》云﹕言者謂﹕「頤學術頗僻﹐素行譎誕。紹聖中𨿽嘗明正罪罰﹐而元符之末敍復過優﹐尙以通籍致仕﹐田野出處自如。朝廷有大政令﹐則其徒更相疊和﹐指而議之﹐毀壞風俗﹐莫此爲甚。訪聞本人﹐近日以入山著書爲名﹐未悉所著書是何等文字。竊如野史小說之類﹐妄及朝政﹐欺惑天下﹐後世不可不察。」詔除名﹐所著書令監司嚴切覺察。畢氏《續通鑑》云﹕範致虛又言「頤以邪說詖行﹐惑亂眾聽﹐而尹焞﹑張繹爲之羽翼﹐乞下河南盡逐學徒。」頤於是遷居龍門之南﹐止四方學者﹐曰「尊所聞﹐行所知﹐可矣﹐不必及吾門也。」﹞

《續宋編年資治通鑑》云﹕四月﹐更鹽法。案﹕《十朝綱要》云﹕是月始更鹽鈔法。《九朝編年備要》云﹕蔡京爲新法鹽鈔﹐以通﹑泰煮海﹐號東南鹽﹐行之東南諸路﹔濱﹑滄煮海﹐號東北鹽﹐行之東北及畿甸諸處。而畿甸諸處﹐舊解鹽界也。今以東北鹽充之﹐而解鹽獨行於陜西與河東﹐是以西鈔多滯﹐兩池天產殆與土壤俱積﹐而錢鈔至都又爲榷貨務所阻﹐故諸路軍鹽價皆增長﹐乞立賞﹐禁人扇動鈔法。詔從之。

１﹑五月﹝案﹕錢氏《朔閏考》﹕是月己卯朔。庚辰﹐戶部言提舉學事司乞州縣學之費通一路財用應副。案﹕《文獻通考》卷四十六云﹕提學司通一路財計﹐均給學費﹐仍行部摘試文﹐檢括當否﹐生員嘗試公私﹐試𨿽不中﹐亦復其身勿事。從之。《紀事本末》卷百二十六。﹞

２﹑丙戌﹐刑部﹑大理寺以開封府勘鞫曾布之妻魏氏並子紆﹑練等交通請賕﹐具獄來上﹐三省檢會臣僚上言「竊見開封府根治曾紆等取受賂遺﹑干求差遣等公事﹐稱曾紆計贓二千五十三貫。」曾布並妻悅而罷。翌日﹐言者交攻﹐布由是得罪。﹝《紀事本末》卷百三十。案﹕《宋史﹟本紀》﹕是日﹐責授曾布廉州司戶參軍﹐衡州安置。據《續長編》文﹐責授事在下月辛酉﹐云﹕魏氏計贓一千九百三貫﹐曾繰計一百四十六貫﹐五碩計二十三貫﹐合計之爲二千七十二貫。與此數不合﹐當有字誤。﹞

３﹑戊子﹐詔不置教授州軍置學處﹐學生以百人爲額。﹝《紀事本末》卷百二十﹞六。

４﹑甲午﹐詔頒梁安國等二十二人昨上書謗訕節文云云。﹝案﹕《十朝綱要》系之辛卯﹐又「二十二人」作「三十二人」﹐譌。﹞

５﹑詔﹕「寶文閣直學士﹑左中散大夫﹑知應天府路昌衡落職﹐提舉明道宮﹔朝散大夫﹑直祕閣﹑管勾太極觀張恕落直祕閣﹐降授朝奉大夫﹐添差監髙郵軍酒務﹔朝請郎﹑管勾鴻慶宮楊瑰寶降授朝奉郎﹐添差監宿州鹽茶酒稅﹔降授朝奉議郎﹑權發遣華州陳並降授承事郎﹐添差監漣水軍鹽茶酒稅﹔降授宣徳郎﹑新差僉書秀州判官事周鍔降授承務郎﹐添差監泉州茶鹽稅﹔朝散郎﹑管勾崇禧觀蕭刓降授承議郎﹐添差監漳州鹽稅﹔右朝散大夫﹑管勾崇福宮趙越降授朝散大夫﹐添差監無爲軍鹽酒稅﹔丁憂人前承議郎倪直孺降授宣徳郎﹐添差監南劍州鹽稅﹔朝奉郎滕友特降授奉議郎﹐添差監泗州鹽稅。梁安國﹑何大受﹑蘇回﹑檀固﹑王箴﹐並勒停﹐永不收敍。安國﹐齊州﹔大受﹐襄州﹔回﹐華州﹔固﹐湖州﹔箴﹐通州﹐並羈管。鄧允中﹑梁俊民﹑江恂﹑陸表民﹑方適﹐並特訩替﹐私罪事理重﹐永不得攺官。葉世英追奪元授假承務郎﹐劉經國前死﹐故不及責。﹝《紀事本末》卷百二十一。原注﹕安國等五人﹐允中等六人及世英﹑經國﹐並不見所居官﹐當考。此十三人本末具載之《實錄》﹐但載路昌衡等二十二人責罰﹑其所上書詞並削去﹐今復具載於前。案﹕原文多錯誤字﹐今據崇寧三年六月黨人碑校正。「江恂」﹐黨人碑作「江洵」﹐玆年十二月丁巳﹐詔攺臣僚姓名﹐與姦黨同者﹐亦作「江恂」﹐與此文同。元年九月乙未﹐所開元符臣僚邪下有「江洵」﹐與黨人碑文同﹐蓋二人也。又正文詔頒梁安國等二十二人﹐原注引《實錄》﹐亦雲路昌衡等二十二人。今檢所載﹐祗有二十一人﹔原注云允中等六人﹐今祗五人﹐蓋此處脫書一人也。﹞

６﹑丙申﹐講議司言「兩川以坊場錢歲數十萬緡﹐朝廷撥充陜西常平﹐許商旅於沿邊納錢兌便﹐每一千加三百以饒商旅。看詳陜西鐵錢太輕﹐若復加饒﹐則爲太優。」詔罷加饒。﹝《紀事本末》卷百三十二。案﹕《宋史席旦傳》﹕旦知成都府。入見﹐言「蜀用鐵錢﹐以其艱於轉移﹐故權以楮券﹐而有司冀贏羨﹐爲之益多﹐使民不敢信。」帝曰「朕爲卿損數百萬虛券﹐而別給緡錢與本業﹐可乎﹖」對曰「陛下幸加惠遠民﹐不愛重費以救敝法﹐此古聖王用心也。」自是錢引稍仍故。﹞

７﹑甲辰﹐攺杭州安樂坊曰安濟。﹝《續長編》卷四百三十五注。案﹕杭州安樂坊﹐蘇軾所建。軾以杭州水陸之會﹐因疫病死比他處常多﹐乃裒集羨緡得二千貫﹐復發私橐得金五十兩以作病坊﹐名曰安樂﹐事在元祐四年十一月。原注﹕云﹕崇寧二年五月二十日攺名安濟。據錢氏《朔閏考》﹐是月己卯朔﹐二十六日甲辰也。﹞

８﹑是月﹐姚雄自華州觀察使降復州防奭使。﹝《紀事本末》卷百三十九注。案﹕注云在五月末﹐無日。﹞

《續宋編年資治通鑑》云﹕五月﹐廢內侍寄資法。案﹕《十朝綱要》系癸未日。《九朝編年備要》云﹕舊制﹐內侍至東頭供奉官﹐在內庭只許暗悰資給﹐恩數俸料﹐並未該受﹐謂之「寄資」﹐轉出方正授以所寄之官。今直轉正官﹐不用寄悰﹐只於官上冠以「入內內侍省」﹐若內侍省字恩數俸給皆得之﹐此乃蔡京媚近習﹐變亂法度之大者。下攺都知等官﹐亦此意也。又按仁宗朝﹐因趙之請﹐詔禦藥院當轉出外﹐而特畱者毋得累寄所遷資序。司馬光﹑呂誨於英宗朝同論祖宗之制﹐勾當禦藥院常用供奉官以下﹐至內殿崇班則出﹐近歲居此﹐皆暗悰官資食其廩祿﹐非祖宗本意。則知寄資已是獘法﹐況可盡廢之乎﹗是月﹐又攺都知爲知入內內侍省事﹐副都知爲同知﹐押班爲僉書。

又﹕云﹕鑄當五錢。案﹕《十朝綱要》系辛卯日鑄﹐上亦當依《綱要》﹐補「詔江﹑池﹑饒﹑建州」六字。《九朝編年備要》云﹕去冬﹐令陜西鑄折五銅錢﹐至是戶部尙書吳居厚言「江﹑池﹑饒﹑建四監﹐歲鑄緡錢一百三十餘萬﹐近年浸少﹐欲別定勸沮之格。」詔從之。又令江﹑池﹑饒﹑建﹑舒﹑睦﹑衡﹑鄂八州﹐將每年上供小平錢縮減萬數﹐增入料例﹐鑄當五大錢﹐以「聖宋通寶」爲文﹐其背鑄「當五」二字。據《宋史食貨志》﹕五月﹐令陜西﹑江﹑池﹑饒﹑建州﹐以歲所鑄小平錢增料攺鑄當五大銅錢﹐以「聖宋通寶」爲文﹐繼而並令舒﹑睦﹑衡﹑鄂錢監﹐用陜西式鑄折十錢。是當五錢惟江﹑池﹑饒﹑建四州鑄之﹐舒﹑睦﹑衡﹑鄂只鑄當十錢也。今檢《紀事本末》﹐於二月書鑄當十錢﹐於此略之﹐三年正月戊子書詔罷鑄當五錢﹐攺鑄當十大錢。蓋有脫文﹐故致前後不相蒙。

１﹑六月﹝案﹕錢氏《朔閏考》﹕是月戊申朔。丙辰﹐詔縣學生不及二十人處﹐許依州學例並附鄰近大縣一處教養。《紀事本末》卷百二十六。﹞

２﹑辛酉﹐臣僚上言「曾布妻魏氏計贓一千九百三貫﹐曾繰計一百四十六貫﹐五碩計二十三貫﹐及各有銀數。謹按布身爲宰相﹐受國重恩﹐當明天子在上﹐不務盡公守法以報朝廷﹐而敢受賂狼籍﹐研窮有狀﹐欲望詳酌﹐特降睿旨施行﹐以戒爲臣之貪者。」詔並依刑部﹑大理寺所斷刑名﹐特不以近降赦原﹐責授賀州別駕﹐衡州安置曾布﹐授廉州司戶參軍﹐依舊衡州安置﹔勒停人前承議郎曾紆特送永州編管﹔承奉郎曾繰除名。﹝《紀事本末》卷百三十。案﹕原文系此事於八月辛酉﹐「八」蓋「六」字之譌。以八月丁未朔詔﹐已有除曾布已責廉州司戶參軍﹑衡州安置外之文﹐則曾布之責必在八月前矣。《十朝綱要》系於五月癸未﹐《宋史﹟本紀》系於五月丙戌。據《續長編》﹐前月開封府勘鞫﹐具獄來上﹐翌日﹐言者交攻﹐布由是得罪而責授。又在是月辛酉﹐特非八月耳。《十朝綱要》云﹕凡交通之人﹐自胡宗回﹑米芾以下責授有差。﹞

３﹑王厚﹑童貫發熙州。初厚與貫會諸將部分軍事﹐諸將皆欲﹖兵直趨湟中。厚曰「賊恃巴金﹑把拶之險﹐挾大河之阻﹐分兵死守以抗我師﹐若進戰未克﹐靑唐諸部之兵繼至﹐夏﹝案﹕「夏」﹐原本作「憂」﹐誤。玆據畢沅《續通鑑》校。﹞賊必爲之援﹐非小敵也。不若分兵爲二﹐南道出安鄕﹐訩其前﹔北道出京玉﹐搗其後。賊腹背受敵﹐勢不能支﹐破之必矣。」貫猶未決﹐厚曰「他日身到其地﹐計之熟矣﹐願毋過疑。」遂以岷州將髙永年爲統制官﹐權知蘭州姚師閔佐之﹐及管勾招納王端等率蘭﹑岷州﹑通遠軍漢蕃兵馬二萬﹝案﹕《東都事略《王韶傳》作「三萬」﹐厚亦以兵三萬出安鄕》。《宋史髙永年傳作「二萬」。﹞出京玉關﹐厚與貫親領大軍出安鄕關﹐渡大河﹐上巴金嶺》。﹝《紀事本末》卷百三十九。原注﹕此據厚申密院功狀修入。汪藻《靑唐錄》﹕六月﹐厚﹑貫發總領蕃兵將官髙永年﹑蕃兵將官李忠﹑熙州將卒叔詹﹑河州將卒叔獻﹑蘭州將卒姚師閔劉仲武﹑通遠軍潘逢王用及王亨黨萬等﹐提兵分道並進﹐谿巴溫﹑谿賒羅撒誘羣羌旅拒我師﹐我師稍衄﹐不能前。明日﹐休士鼓行﹐連日大捷﹐遂圍湟州。部族漆令等二十一族大首領欽獎等五十餘人率小首領四百餘人皆來降﹐谿巴溫﹑谿賒羅撒遁去﹐收復湟州並通川堡﹑通湟寨﹑省章峽﹑口堡﹑安隴寨﹑寧洮﹑谿當城﹑寧川堡﹑安川堡﹑南宗堡城寨十餘所。案﹕原注髙永年﹑李忠稱將官﹐對蕃兵言之也。熙州將卒叔詹﹑河州將卒叔獻。二「卒」字﹐似宜作「辛」。十一月乙酉﹐骨延嶺之敗﹐云諸將辛叔詹﹑辛叔獻皆爲賊所傷﹐卽是人也。蘭州將卒﹐「卒」字似衍﹐「潘逢」後作「潘逵」。﹞

４﹑癸亥﹐王厚次河州。﹝《紀事本末》卷百三十九。﹞

５﹑甲子﹐王厚次安鄕關。童貫率統領官李忠等以前軍趨巴金城﹐舊名安川堡﹐在巴金嶺上﹐多羅巴使其三子長曰阿令結﹐次曰廝鐸麻令﹐次曰阿蒙率眾拒守。城據岡阜﹐四面皆天塹﹐深不可測﹐道路險狹。我師至﹐望見城門不閉﹐偏將辛﹝案﹕原本亦作「卒」﹐玆據畢沅《續通鑑》攺。﹞叔詹﹑安永國等爭先入﹐賊出兵迎擊﹐師少卻。安永國墮天塹死﹐叔詹等馳還﹐幾爲所敗﹐會雨﹐各收軍而止。童貫遣其麾下來告﹐厚使數騎馳戒李忠曰「日旣暮矣﹐善自守﹐明日大軍至﹐當爲諸軍破賊。」翼日乙丑﹐賊以大眾背城而陳﹐埤閒建旗鳴鼓﹔將決戰﹐復有疑兵據髙阜﹐張兩翼。會厚以軍至﹐賊望見气沮。其酋長又往來城下部勒其眾﹐厚乘髙列大帥旗幟示之﹐遣人諭以恩信﹐開示禍福﹐數返。阿令結曰「吾父今夕當至﹐正好相殺。」其弟亦不肯降﹐語益不遜﹐遂命諸將布陣攻城﹐賊力戰拒險﹐我軍不能過天塹。厚親至陳前﹐督彊弩射之﹐賊少卻﹔別遣偏將鄒勝率精騎由閒道繚出其背﹐賊大驚﹐因鼓之﹐諸軍四面奮擊﹐殺阿令結﹑廝鐸麻令於陣﹐其幼弟阿蒙流矢中目貫腦遁去﹐多羅巴率眾來援﹐聞敗﹐亦遁去。日未中﹐大破賊眾﹐凡斬首二百一十二﹐擒九十八﹐降五百餘戶﹐遂克其城。賊恃巴金之險﹐以一戰勝負﹐不逾刻而敗﹐軍威大震﹐遠近爭降附。厚誅彊悍首領數百人﹐入據其城﹐遣髙永年引兵萬餘出京玉關。﹝《紀事本末》卷百三十九。原注﹕此並用厚申密院功狀修入。十九日王厚奏﹕「臣今月十四日帥領漢蕃將兵等起離熙州﹐至十八日進兵收復﹤月麗﹥哥堡﹐舊賜名安川﹐已於當日具狀奏聞去訖。十九日自﹤月麗﹥哥堡前進至瓦吹﹐駐軍止宿。昨賜名寧洮﹐沿路遣委歸順酋首譯語使臣等﹐各往本族照管撫慰部族﹐悉令安心住坐﹐不得驚疑﹐及推諭朝廷撫存恩意去訖。大軍自入湟州界﹐除﹤月麗﹥哥堡首領多羅巴男阿令結等三人據城與官軍抗﹐再三遣人招撫說諭﹐並不聽從。又緣多羅巴父子將向順心白人戶﹐擅行殺戮﹐諸蕃皆怨仇﹐若不略行誅討﹐恐不足震服桀黠之眾。昨來廢棄湟州並管下城寨﹐止緣多羅巴父子爲擾之故。今來大軍進復湟州﹐須至將此酋並餘黨盡行翦滅﹐卽湟州境內遂可一成安寧。臣等尋令將佐等頓兵﹤月麗﹥哥城下﹐引致阿令結兄弟三人出城﹐與之接戰。仍遣諸將分兵攻奪其城﹐阿令結等乃率眾向前力斗﹐我軍尋斬獲阿令結並其弟廝鐸麻令二人首級﹐小弟阿蒙爲流矢中目貫腦﹐遂竄去。初聞多羅巴自本族奔至﹤月麗﹥哥救應﹐至中路﹐逢見阿蒙﹐始知男阿令結等二人已被誅戮﹔及聞官軍占據﹤月麗﹥哥﹐遂投還﹐本族人戶見其竄敗﹐不肯接納﹔及忽都城爲漢兵守奭﹐潛伏所在﹐見今未知去處。臣令得力人散行根逐﹐次令諸羌聞漢兵旣誅阿令結等﹐其多羅巴處巢穴皆各爲漢兵所據﹐莫不歡悅。多稱自來只被多羅巴父子侵擾﹐致令部族不得安心住坐﹐男女等又不得躬親出漢﹐公參告阿邪﹐奏知東京﹐官家與男女做主。臣已再三說諭﹐令安心歸族住坐﹐除多羅巴竄走見根逐外﹐阿令結等旣已誅死﹐眾心無不悅服。大軍沿路經由部族地分﹐遂無纖毫驚虞。漢﹑蕃並各安貼。今取二十日進軍癿當﹐撫定其餘羌眾﹐及令權知河州李忠帶領本將人馬照管廂軍家丁﹐修築癿當﹐控扼險要。臣與童貫帥其餘將卒前去收復湟州﹐合行措置事件﹐節次別具申陳。」次六月二十二日﹐王厚奏﹕「臣契勘自奉朝旨措置招納西蕃部族﹐以遠近羌眾相繼歸款﹐遂爲靑唐酋長所知﹐遣多羅巴等據守﹐並六心﹑谿丁等族分據要害﹐隔絕降羌。其多羅巴等據守﹤月麗﹥哥堡﹐在巴金嶺之上﹐峻長三十餘里﹔六心﹑谿丁等據守把拶宗﹐在湟水之南﹐傍有通道﹐卻稍平易。臣遂與童貫親率諸將出安鄕關﹐上巴金嶺﹐進次﹤月麗﹥哥。其城中拒守之人五千有餘﹐眾開門﹐盡銳敵官軍。臣與童貫鼓率士卒﹐親督諸將奪險﹐數路並進﹐遂斬多羅巴男阿令結﹑鐸廝麻令﹐並射中第三男阿蒙﹐仍斬彊悍首領數百人﹐然後得城。今來心白羌酋悉皆降順﹐卽時說諭﹐遣令歸族﹐安心住坐。其把拶宗路易於措置﹐臣止遣髙永年引兵萬餘人出京玉關前進招納﹐而六心﹑谿丁等族首領部眾聞臣等大軍已破﹤月麗﹥哥堡﹐誅阿令結等﹐其勢大沮﹐不能固守把拶宗﹐相率遁去。今髙永年一行人馬已乘勢進至通湟寨。見取二十一日前進﹐與髙永年會合﹐所有﹤月麗﹥哥獲捷﹐已具奏聞去訖。」據厚所稱﹐﹤﹡月麗哥堡在巴金嶺上﹐峻長三十餘里﹐把拶宗在湟水南﹐旁有通道﹐卻稱平易﹐恐與蔡絳所記鐵堠子嶺相關﹐須詳考之。﹞

６﹑乙丑﹐詔付王厚﹕「近據爾等奏﹐已卜此月十四日﹐統率兵眾出塞應接﹐未委大軍登陟進途次第﹐節日所至去處及沿邊逢迎歸順蕃族多寡﹑人情向慕如何﹐更宜遵依累降﹐丁寧處分﹐上體朝廷委曲誡諭之意﹐愼勿輕易粗率﹐不顧利害﹐落賊姦便﹐惟在穩審﹐從長措置﹐多方招納﹐是早得撫定一方﹐乃紓西顧之憂。」﹝《紀事本末》卷百三十九。原注﹕此據厚家供到﹐乃六月十八所降詔也。厚六月二十六日奏爲奉禦前處分﹐令穩審措置﹐卽此十八日詔也。十八日發下﹐二十六日奏上。遞角﹐大率八日或九日卽到。﹞

７﹑丙寅﹐王厚進軍次瓦吹﹐舊名寧洮寨﹔髙永年等進據把拶宗城。﹝《紀事本末》卷百三十九。﹞

８﹑丁卯﹐初巴金之戰﹐有射阿蒙中其目者﹐拔矢而遁﹐道遇其父多羅巴引眾來援﹐告之曰「兵大敗﹐二兄皆死﹐我亦重傷﹐漢家已入巴金城矣。」父子相持慟哭﹐恐追騎及﹐偕馳而去。至癿當城﹐所居附順者張心白旂甚眾﹐復懼見禽﹐逾城奔靑唐。癿當亦險要之地﹐與忽都城﹑靑丹谷相連﹐閒可抵鄯﹑廓﹔其東卽寧川等處﹐異時叛羌竊據﹐多出斷道﹐爲湟州大患。至是多羅巴餘黨猶盛﹐王厚慮其或掎我軍後。是日﹐大軍畱寧洮﹐厚與童貫率李忠等將輕騎二千餘人趨癿當﹐破不順部族﹐焚其巢穴﹐臨大河據險﹐得古城之北﹐命李忠及黨萬率眾築而守之﹐後賜名來賓城﹐卽日﹐還寧洮。﹝《紀事本末》卷百三十九。﹞

９﹑戊辰﹐進下隴朱黑城﹐隴朱黑城舊名安隴寨﹐分兵據新舊各城。﹝《紀事本末》卷百三十九。﹞

１０﹑己巳﹐進至湟州。會別將髙永年等軍於城東阪上。先是﹐永年等旣出京玉關﹐以乙丑原注﹕六月十八日。收復通川堡。羌賊拒把拶宗之險﹐前鋒王亨﹑劉仲武等諭之﹐不肯下。賊黨有謀內應者﹐永年聞之﹐率大眾赴之力戰﹐奪其險﹐殺獲甚眾。內應者見我師得利﹐皆爭倒戈﹐賊大奔潰﹐遂克羅瓦抹逋城。羅瓦抹逋城舊名通湟寨。越三日﹐原注﹕卽二十一日戊辰。永年等先至湟州﹐陳於東阪之上﹐城中賊酋望見師少﹐有輕我心﹐謀以翌日奇兵擊破之﹐會厚大軍至﹐賊不敢發。是日﹐諸將各率所部﹐列﹖幟﹐鳴鍾鼓環城﹐遣人約降。其大首領丹波禿令結盡拘城中欲降者﹐據城不下。厚與童貫引中軍登城南山﹐視城中﹐盡見其戰守之備﹐分遣諸將各據一面攻城。賊援力兵自城北宗水橋上繼至﹐勢益張。日暮﹐諸將有言「賊得援力生﹐我師攻戰久已罷﹐請暫休士卒﹐徐圖之。」厚與貫曰「大軍深入至此﹐是爲死地﹐不急破其城﹐靑唐王子引大眾來援﹐據橋而守﹐未易以旬日勝也﹔形見勢屈﹐將安歸乎﹗諸將不以計取﹐顧欲自便﹐豈計之得邪﹗敢再言者斬﹗」於是諸將各用命﹐死士乘城。賊以石縱擊﹐垂至堞而墜﹐奮復上者﹐不可勝數。鼓四合。晝夜不絕聲﹐矢下如雨﹐城中負盾而立﹐旝動﹐賊皆掩耳號呼。﹝《紀事本末》卷百三十九。﹞

１１﹑庚午﹐別遣驍將王用率精騎出賊不意﹐亂宗水上流﹐擊破援兵﹐絕其路﹐乘勝奪水寨。初﹐元符閒築城宗水之北以護橋﹐至是賊據守之。有蕃將包厚緣城而上﹐捴搶擊賊﹐引眾逾入﹐賊退保橋南。厚開其門﹐王用因以其眾入據橋城而戰﹐賊勢猶未沮﹐遂火其橋﹐中夜如晝。諸將乘火光盡力攻城﹐賊不能支。大首領蘇南抹令咓潛遣人縋城送款﹐請爲內應﹐許之。是夜﹐王亨奪水門入﹐與其麾下登西城而呼曰「得湟州矣﹗」諸軍鼓噪而進。丹波禿令結以數十騎由西門遁去。﹝《紀事本末》卷百三十九。﹞

１２﹑辛未﹐黎明﹐大軍入湟州。假髙永年知州事﹐完其城而守之。攻凡三日﹐斬首八百六十四﹐生禽四十一人﹐臨陣降者一百八十三人﹔前後招納湟州境內漆令等族大首領潘羅谿兼篯七百五十人﹐管戶十萬。厚具捷書以聞。﹝《紀事本末》卷百三十九。原注﹕此皆用王厚三年六月申密院狀修入。﹞

１３﹑王厚奏﹕「契勘節次被受禦札處分及樞密院札子指揮﹐招納西蕃部族﹐仍專一措置邊防事務。臣謹遵依聖訓﹐統帥將兵﹐前去新邊應接降羌﹐經畫故地。已於六月十七日親率大軍分兩道渡黃河﹐出安鄕﹑京玉二關﹐所過城寨部族﹐逐一宣揚朝廷恩信﹐人人撫接﹐務盡歡心。先有大首領奘迎降﹐﹝案﹕「奘」上當有「令」字﹐下文云大首領「令奘」等。﹞臣等乘機徑至邈川城下﹐會合髙永年北路人馬。有靑唐遣到大首領丹波禿令結等劫眾據城抗守。臣與諸將攻拔其城。至二十四日丑時﹐臣與童貫及諸將官屬收復湟州﹐尋分兵屯守要害堡寨﹐仍召已降酋長厚加犒勞﹐各遣歸族﹐撫輯蕃部﹐安心住坐﹐並無驚擾。所有新邊一行事務﹐見行區處﹐略已貼定。其收復湟州境內地裏﹑戶口﹐謹具畫一數目如後須至奏聞者﹕一﹑收復湟州並管下城寨周圍邊面地裏共約一千五百餘里﹐東至黃河蘭州京玉關﹐西至省章峽宗奇界﹐次西至廓州黃河界﹐南至河州界﹐北至夏國蓋朱界﹔一﹑收復湟州並管下城寨一十所﹕通川堡﹑通湟寨﹑省章寨﹑峽口堡﹑安隴寨﹑寧洮寨﹑扌乚當城﹑寧川堡﹑安川堡﹑南宗堡﹔一﹑招納到湟州管下部族並戶口大首領膝令等二十一族﹐戶口約十餘萬﹐計大首領令奘等五十餘人﹐小首領把班等四百餘人。臣檢會自奉朝旨措置招納以來﹐至今靉及數月﹐一方邊事﹐已見成效﹐此皆聖算幽微﹐動達機變﹐致邊臣遵依從事﹐舉無遺策。仍以溫厚恩信﹐普加安卹﹐故羌﹑胡異俗﹐悉皆向化﹐莫不舉種內附﹐願爲漢民。今湟州一境﹐土壤膏腴﹐實宜菽麥﹐控臨西夏﹐制其死命﹐前世所欲必復之地﹐今仍一舉得之﹐此緣朝廷威靈﹐誕施無外﹐是使臣等得措微力﹐共濟大功。所有新降首領已依元降等第支給例物﹐補授官爵﹔其下戶口人眾﹐亦差委使臣﹑蕃官徧加撫存﹐務令安靜﹔所有逐處賊寨﹐見行相度緊慢﹐團結兵夫﹐節次修定去訖。謹具捷奏以聞。」又貼黃﹕「今來再行收復湟州並管下城寨﹐諸羌降附﹐兵不血刃﹐自古無有﹐聖徳所及﹐千古盛事。伏乞宣撫三省﹑樞密院施行。」﹝《紀事本末》卷百三十九。﹞

１４﹑甲戌﹐王厚奏﹕「今月二十六日準禦前札子稱﹕『知爾近已統率兵將出寨安鄕﹑京玉﹐與夏國﹑靑唐等接境﹐慮師出之後﹐主帥遠離內地﹐賊人窺伺間隙﹐忽來侵犯兩關﹐乘勢奔訩﹐越河作過﹐可疾速差那得力將副軍兵在彼守把﹐仍嚴行戒飭﹐須管夤夜﹐明遠斥堠﹐多作提備﹐勿使少落賊姦便﹐以折挫國威者。』臣契勘自大軍離熙州日﹐首遣將官沈言帶領人馬屯守京玉關照應﹔夏國窺伺邊面﹐又差將官劉成﹑陳迪引兵赴安鄕關駐札照應。西蕃河南彊梗部族﹐仍令成等常切輪往南川寨巡綽邊面﹐覺察姦寇。今來臣等旣已收復湟州及管下城寨﹐蕃部各已安貼。詳今兩關邊面皆在湟州之悰﹐籬落完固﹐臣𨿽居外﹐必保無虞。兼臣亦自丁寧沈言等﹐詳審探伺﹐過爲提備去訖。伏望聖慈時寬顧慮。」初﹐湟州未克﹐靑唐王子谿賒羅撒率眾來援﹐過安兒峽﹐聞城破﹐遂次宗哥城﹐以丹波禿令結不能守﹐斬之以徇。時論者皆欲席捲而西﹐王厚與童貫及諸將議曰「湟州𨿽下﹐形勢未固﹐新附之人﹐或持兩端﹐靑唐餘燼尙彊﹐未肯望風束手﹐我師狃於新捷﹐其實已罷﹐若貪利深入﹐戰有勝負﹐後患必生。歲將秋矣﹐寨外苦寒﹐正使遂得靑唐﹐諸城未可興築。若不暴師勞費﹐則必自引而歸﹐玩敵致寇﹐非萬全之策。往年大軍之舉﹐事忽中變﹐正以此耳。湟州境內要害有三﹕其一曰癿當﹐在州之南﹐前已城之矣。其二曰省章﹐在州之西﹐正爲靑唐往來咽喉之地﹐漢世謂之湟峽﹐唐人嘗修邠道﹐刻石記其事﹐地極險阻﹐若不城之﹐異日兵出﹐賊必乘閒斷我歸路。其三曰南宗寨﹐在州之北﹐距夏國卓羅右廂監軍司百里而近﹐夏人交搆諸羌﹐易生邊患﹐今若城之﹐可以控制。況此三地正據鄯﹑湟腰背﹐控制之利﹐可斷其首尾之患。厚在元符間﹐已嘗建論不從﹐竟致棄地之事﹐覆車之轍﹐何可復蹈﹗且三城旣畢﹐湟境遂固﹐降者悉爲吾用﹐地利可佐軍儲﹐形勢所臨﹐威聲自遠﹐益加招撫則降眾必多﹐此支解虜之術也。明年乘機一舉﹐大功必成。」或謂厚曰「朝廷之意﹐必欲亟定靑唐﹐從而有功﹐必受重賞﹔違之且得罪。」厚曰「忠臣之誼﹐知體國耳﹐遑他卹乎﹗」遂以是日甲戌移軍趨省章東峽之西﹐得便地曰灑金平﹐建五百步城一座﹐後賜名曰綏遠關。大軍駐關中﹐谿賒羅撒尙在宗哥﹐遣其大首領奔巴令阿昆等五輩將蕃書案﹕畢沅《續通鑑》作「五輦持蕃書」。詣軍門﹐請保渴驢嶺以西而和﹐書詞每至益卑。時軍中已定議保完湟境﹐來春進取﹐且欲懈賊鬥志﹐使不爲備。於是以便宜聽所請﹐移書張示威信﹐賊中大震﹐關城畢工。﹝《紀事本末》卷百三十九。﹞

１５﹑乙亥﹐﹝案﹕元本作己亥﹐考六月戊申朔﹐無己亥日。以原注附﹤月麗﹥哥堡捷奏十日後﹐推之﹐捷奏在月之十八日乙丑﹐後十日當爲乙亥﹐月之二十八日也。﹞詔付王厚﹕「據童貫六月十八日奏﹐﹤月麗﹥哥堡有不順多羅巴男阿令結主管﹐遂以大兵拒敵﹐廣施智勇﹐攻破本堡﹐斬多羅巴男阿令結並親屬部族﹐捷報事者﹐委爾措畫撫納﹐而小詀敢不恭順﹖統師靉出﹐忽成大功﹐傑酋旣除﹐一方綏靜。撫定必見有期﹐蓋出爾良謀﹐朝廷有賴坐觀能策﹐朕甚嘉焉。可速具的確得功將兵人數開析聞奏﹐以錫恩賞均。宜多方經營﹐更在穩審﹐愼勿恃其勝气﹐不顧利害﹐輒生輕易粗略﹐致少減威遠之體﹐落賊姦便。」﹝《紀事本末》卷百三十九。原注﹕厚被此詔不見月日﹐今約時附﹤月麗﹥哥堡捷奏十日後。﹞

《續宋編年資治通鑑》云﹕六月﹐中太一宮火。﹝案﹕《十朝綱要》書於月末﹐亦不日。﹞

卷二十二

徽宗

△崇寧二年﹝癸未﹐一一○三﹞

１﹑七月﹝案﹕《東都事略本紀》﹕是月戊寅朔。﹞己卯﹐以收復湟州﹐百官入賀。﹝《紀事本末》卷百三十九。原注﹕詔旨云靑唐納土﹐百官入賀。非也﹐今攺之。﹞

２﹑詔付王厚﹕「覽累奏克捷次第及收復湟州事具悉﹐分道進兵﹐應期會合﹐討叛捨服﹐威懷並施﹐平定邈川﹐勢同破竹﹐固吾疆圉﹐控制興﹑涼﹐繼覽捷書﹐不忘嘉嘆。蓋由汝志懷節義﹐識達幾微﹐乘釁䢐徵﹐舉無遺策﹐犄角夏寇﹐冠帶氐﹑羌﹐師不逾旬﹐武功克著。彊梗者旣已授首﹐柔服者尢在撫綏﹐切務懷來﹐式昭仁信。除已差李石計置前去賜汝等衣帶茶藥及將士犒設支賜外﹐特頒獎諭﹐宜體眷懷。」﹝《紀事本末》卷百三十九。原注﹕厚初九日得此詔﹐當是初一日或初二日降﹐今附百官賀收復湟州後﹐二十三日厚奏可考。﹞

３﹑辛巳﹐蔡京爲銀靑光錄大夫﹐﹝《紀事本末》卷百三十一。案﹕《宋史﹟本紀》云﹕辛巳﹐以復湟州﹐進蔡京官三等﹐蔡卞以下二等。﹞中大夫﹑尙書左丞張商英爲通議大夫。﹝《紀事本末》卷百三十一。﹞

４﹑壬午﹐東上邠門副使﹑知河州﹑權熙河蘭會路經略司王厚爲威州團練使﹑知熙州﹐入內東頭供奉官﹑熙河蘭會路勾當公事童貫轉入內皇城使﹑果州刺史﹐依前熙河蘭會路勾當公事。﹝《紀事本末》卷百三十九。﹞

５﹑甲申﹐降徳音於熙河蘭會路﹐減囚罪一等﹐流以下原之。勘會趙懷徳彼土舊主﹐昨來姑示矜容﹐遣還湟州﹐以順眾心而爲阻命﹐至今不令在湟州住坐﹐今來未知所在。仰經略﹑安撫使根問去處﹐卽令歸漢﹐敢有邀攔阻滯或輒行殺害者﹐卽移兵前去討蕩﹔其造謀殺害之人﹐全家誅斬。除多羅巴累肆狂悖﹐已降指揮召人捕殺﹐不在今來徳音原免之限﹐仰多方招募人捕殺外﹐訪聞郎阿章是彼土首領﹐負罪逃亡﹐未敢歸順。徳音到日﹐亦子細說諭﹐特與免罪﹐許令自新。閒已降指揮如出漢郎阿章特除防奭使。﹝《紀事本末》卷百三十九。﹞

６﹑庚寅﹐曾肇安置汀州。﹝《紀事本末》卷百二十四注。原注﹕二年七月十五日。案﹕《十朝綱要》云﹕庚寅﹐提舉靈仙觀曾肇坐締交元祐黨人艸求言詔書﹐詆訾先烈﹐責授散官﹐安置汀州。考是月戊寅朔﹐庚寅月之十三日也﹐十五日﹐「五」乃「三」字之誤。﹞

７﹑庚子﹐賜茅山道士﹑洞元通妙大師劉混康號葆眞觀妙先生﹐江東轉運判官席震爲之請也。﹝《紀事本末》卷百二十七。﹞

辛丑﹐詔付王厚﹕「勘會湟州𨿽已修築省章等處扼據要害﹐然靑唐一帶尙未措置﹐於撫定一方績用未究﹐所當悉意處畫。今據所奏﹐以兵力勞敝﹐未可前去廓州﹐欲候南宗畢工﹐遂班師過河﹐略定當標﹑一公﹐撫寧河南部族﹐俟來春進復廓州﹐一舉可定。卽靑唐不能自立﹐詳所奏陳﹐未爲至計。緣事貴乘時﹐今湟州初定﹐方當措置靑唐﹐以弭後患﹐𨿽未可進兵廓州﹐亦當先將廣行招納﹐可候南宗興築才畢。爾且畱湟州﹐處置諸事﹐仍抽秦鳳兵馬﹐令附帶糧艸﹐與舊兵更番戍守﹐務令聲勢相續﹐以攝敵人之气﹐多方遣人招諭廓州等處部族。又郎阿章已有歸漢之謀﹐更切隨宜應接。旣湟州腹心之地有帥臣在彼﹐又兵力聲勢相續﹐人人懼禍﹐自當歸投者多。如此﹐則彊梗𨿽未順服﹐若有機會可乘﹐便可及時撫定﹐候措置靑唐了畢﹐方得班師前去熙州﹐更在精加思慮﹐依此施行。仍節次具狀聞奏。」《﹝紀事本末》卷百三十九。﹞

８﹑乙巳﹐吏部言「責降官程頤子端彥見任鄢陵縣尉﹐卽幹有子弟不得任在京﹑府界差遣指揮。」詔端彥放罷﹐今後似此之子依此。﹝《紀事本末》卷百二十一。案﹕三月乙酉﹐已有黨人親子弟不論有官無官﹐並令在外居住﹐不得擅到闕下之詔﹐故此以爲「幹不得任在京﹑府界差遣指揮」﹐詔「今後似此之子依此」﹐不過申明三月乙酉指揮。《宋史﹟本紀》三月乙酉不書詔責降人子弟毋得任在京及府界差遣﹐轉於七月乙巳書此詔﹐殊爲失實﹐當以此文爲正。其子弟係選人者別有指揮﹐九月庚寅可考。﹞

９﹑庚寅﹐講議司言「知泗州姚孳乞天下之士皆不得在外私聚生徒﹐使邪說詖行﹐無自流行看詳﹔若不許在外私聚生徒﹐卽不係置學之處﹐子弟無從聽講﹐難以施行外﹐其邪說詖行﹑非先聖賢之書及元祐政事學術﹐不許教授條禁﹐欲徧行曉諭﹐應私下聚學之家﹐並仰遵依上條。」從之。﹝《紀事本末》卷百三十二。﹞

１０﹑壬寅。﹝案﹕《續長編》卷三百二十二﹐又三百二十五﹐又四百五十論佩魚事。原注﹕云﹕崇寧二年七月二十五日當並考。今文已佚。二十五日壬寅。﹞

１１﹑是月﹐以癿當川爲來賓城﹐省章峽爲綏遠關﹐南宗川爲臨宗寨﹔又以當標寨爲安彊寨﹐一公城爲循化城﹐達南城爲大通城。﹝《紀事本末》卷百三十九。原注﹕三年正月十六日﹐王厚言「癿當﹑省章峽﹑南宗川三處﹐並係訩要﹐已築關城了當。」賜名來賓﹐綏遠﹑臨宗。按二年九月一日已有綏遠關﹐二十三日已有來賓城﹐卽可見三處賜名不待三年正月﹐蓋三年正月三處關城都畢工﹐厚追言之耳。汪藻《靑唐錄》於二年七月但書來賓城﹐不及綏遠﹑臨宗﹐卻將循化﹑大通城﹑安彊寨皆系之二年七月﹐今從之﹐仍增入綏遠﹑臨宗二關寨。當標等三城賜名詔旨﹐《宣和錄》在四年七月六日﹔初艸在五月二十一日﹐今並不取。﹞

《續宋編年資治通鑑》云﹕詔毋以戚裏充執政。案﹕元刻本系此事及罷張商英於六月﹐以《宋史﹟本紀》《編年備要》《通鑑續編》諸書考之﹐此詔在七月﹐罷張商英在八月﹐蓋元刻本並脫書月也。《十朝綱要》系此事於七月丁酉﹐云詔﹕「自今勿復援韓忠彥例以戚裏宗屬爲三省執政官﹐世世守之﹐著爲令甲。」

１﹑八月丁未朔﹐詔﹕「湟州近已收復﹐其元行廢棄及迎合議論﹑沮壞先烈之人﹐理當更加降黜。除許將已放罪﹐曾布已責廉州司戶參軍﹑衡州安置外﹐龔夬移送化州﹐張庭堅送象州﹐並編管。責授崇信軍節度副使韓忠彥責授磁州團練副使﹐依舊濟州安置﹔責授寧國節度副使﹑漢陽軍安置安燾責授祁州團練副使﹐依舊漢陽安置﹔右正議大夫﹑知杭州蔣之奇降授中大夫﹐依舊知杭州﹔降授朝請大夫﹑少府少監﹐分司南京﹑徐州居住範純禮責授靜江軍節度副使﹐徐州安置﹔除名勒停人陳次升移送循州居住﹔降授承議郎﹑權發遣坊州都貺降授宣議郎﹐添差監撫州鹽礬酒稅務﹔任滿更不差人錢景祥﹑秦希甫﹐並勒停﹔李淸臣身死﹐其男祉當時用事﹐移送英州編管﹔降授復州防奭使姚雄特勒停﹐光州居住。」﹝《紀事本末》卷百二十一﹐又百三十九。原注﹕元年十一月一日﹐忠彥等初責。《靑唐錄》云﹕姚雄亦降皇城使﹐勒停﹐光州居住。雄二年五月末自華州觀察使降復州防奭使﹐三年二月五日任便居住。案﹕韓忠彥等之責在崇寧元年十二月初三癸丑﹐原注十一月一日有字誤。﹞

又詔﹕「胡宗回頃帥熙州日﹐在元符末建中靖國閒屢陳堅守鄯﹑湟之議﹐見落職罷任﹐可赦其小過﹐錄其前功﹐特與復寶文閣待制﹑知秦州。」﹝《紀事本末》卷百三十九。案﹕初﹐陜西轉運判官秦希言湟﹑鄯難守﹐以爲棄之便。事下宗回體度可守可棄奏聞﹐宗回力持不可。會徽宗棄鄯州﹐任伯雨疏宗回罪﹐奪職知蘄州。其事詳《宋史胡宿傳》﹐又元符三年三月事可考。﹞

２﹑戊申﹐禦史中丞石豫﹑殿中侍禦史朱紱余深奏﹕「尙書左丞張商英於元祐丁卯嘗爲河東守臣李昭敍作《嘉禾篇》﹐謂『神宗旣登遐﹐嗣皇帝幼沖﹐中外震懼﹐罔知社稷攸託。』方是時﹐哲宗卽位之後﹐尙曰『罔知攸託』﹐可乎﹗又曰『成王幼沖﹐周公居攝﹐誅伐讒慝﹐卒以天下聽於周公﹐時則唐叔得嘉禾。推古驗今﹐迹𨿽不同﹐理或胥近。』方是時﹐文彥博﹑司馬光等來自洛郊﹐方掌機務﹐比之周公﹐可乎﹖迨元符之末﹐先帝遺弓﹐陛下入繼大統﹐而權臣用事﹐乘君父不忍言之時﹐起鄒浩於新州﹐商英是時實典詞掖﹐謂晉平公問於叔向曰﹕『國家之患﹐孰爲大﹖』叔向曰﹕『大臣重祿而不諫﹐小臣畏罪而不言﹐此患之大者。』又曰﹕『思得端士﹐司直在庭。』又曰﹕『浩徑行直情﹐無所顧避。』所謂浩之直情徑行﹐果先帝之所取乎﹖先帝不取而商英取之﹐可乎﹖」詔﹕「張商英秉國政機﹐議論反覆﹐加之自取榮進﹐貪冒希求﹐元祐之初﹐詆訾先烈﹐臺憲交章﹐豈容在列﹖可特落職﹐依前通議大夫知亳州。」﹝《紀事本末》卷百三十一。原注﹕蔡絳《國史後補﹟鹺法篇》﹕鈔法旣行﹐一日﹐榷貨務申入納見錢已積三百萬緡﹐魯公將上進呈﹐上駭曰「直有爾許邪﹖」蓋前皆患不給﹐未嘗有積鏹如是﹐故上駭之。張丞相商英時爲中書侍郎﹐忽巖進曰「啟陛下﹐皆虛錢。」魯公愕然﹐卽奏曰「臣據有司申如此。商英今以謂虛錢﹐乞命商英與臣各選差官檢點虛實以聞」。上曰「可。」旣下殿﹐各差郎官一人檢點﹐字號分明﹐各在庫也。翌日奏聞﹐上顧張丞相曰「卿以爲虛錢﹐何故﹖」張丞相大慚﹐曰「臣爲人所誤。」而張由是不安。後又以陰通宮禁事﹐未幾﹐罷去。又《宣和殿記》﹕魯公在元丰中與商英厚善﹐其後商英出入魯公門下﹐又與伯氏親款。魯公將相﹐商英預爲艸麻﹐其辭甚美﹐遂拜左丞﹐遷中書侍郎。及爭進﹐頗攻魯公。一日﹐上在禁中﹐偶視貴人之冠釵閒垂一小捲文書﹐戲取開視之﹐乃細字曰「張商英乞除右僕射。」上語貴人﹕「汝勿預外庭事。」因密降出示魯公﹐上大怒﹐而貴人方不安位﹐魯公亦甚懼﹐曰「此獨商英無狀耳﹐恐事干宮禁﹐不可治。」於是掩之﹐以他事黜商英﹐商英亦陰徳魯公﹐至是以所出小捲進云。案﹕《宋編年通鑑》云﹕張商英言蔡京姦邪﹐志在逢君。中丞石豫等以爲商英非所宜言﹐自左丞出知亳州﹐入元祐黨籍。嶽珂《桯史》云﹕張丞相商英媚事紹聖﹐共倡紹述﹐崇寧二年﹐遂爲尙書左丞。會與蔡元長異論﹐中執法石豫﹑殿中禦史朱紱余深以風旨將劾奏之﹐而無以爲說。或以其在元祐中﹐嘗著《嘉禾篇》﹐擬司馬文正於周公﹔且爲開封府推官﹐其薨時﹐代府尹爲酹祭文﹐有褒頌功徳語﹐因請正其罰。有詔「張商英秉國政機﹐議論反覆﹐加之自取榮進﹐貪冒希求﹐元祐之初﹐詆訾先烈﹖臺憲交章﹐豈容在列﹐可特落職﹐依前通議大夫知亳州。」余家舊有石刻﹐正其所謂《嘉禾篇》者﹐文旣爾雅﹐論亦近正﹐惜乎其好徳之不終也。因錄之﹐以表其初終焉。篇之言曰「維元祐丁卯十月﹐定襄守臣得禾﹐異畝同穎﹐部使者臣張商英﹐作《嘉禾篇》。神宗旣登遐﹐嗣皇帝衝幼﹐中外震懼﹐罔知社稷攸託。惟太母晦聖徳於深宮﹐五十有四年﹐克莊克明﹐克仁克簡﹐肆膺顧命﹐保祐神孫﹐以總大政。旣臨延和﹐乃告侍臣曰﹕『嗚呼﹗先皇帝聰明文武﹐宏規偉圖﹐軼於古先。丕惟曰﹐禹貢九州之城﹐久封裔壤﹐陷於殊俗﹐豺狼野心﹐終不可豢﹐序弗底平﹐時以憂貽﹐於我後昆。迺備材力﹐迺督事功﹐務除大害﹐不卹小怨。今旣墜厥志﹐罹家多艱﹐其弛利源﹐與民共之。所不欲一切蠲罷﹐庶事肇革﹐眾志未孚﹐新故相形﹐愛惡相反﹐議論乘隙﹐紛綸互建。患生於弗親﹐忿生於弗勝﹐其睽成仇﹐其合成黨﹐盈庭睢盱﹐震於視聽。』惟聖母燭以純靜﹐斷以不惑。去畱用薘﹐不歸於偏歸於是。越三載﹐羣慝斯嘉﹐羣乖斯和﹐羣異斯同。馨聞於上帝﹐風雨時若﹐英華丰美﹐被於艸木。發珍祥於玆嘉禾﹐厥本惟三﹐厥隴惟五﹐厥穗惟一。臣聞曰﹕在昔成王衝幼﹐周公居攝﹐近則召公不悅﹐遠則四國流言。成王灼知忠邪之情﹐誅伐讒慝﹐卒以天下聽於周公﹐時則唐叔得禾﹐異畝同穎以獻。推古驗今﹐迹𨿽不同﹐理或胥近。臣商英敢拜手稽首﹐旅天之命﹐曰﹕『嗚呼﹗先民有言﹐眾賢和於朝﹐萬物和於野﹐和气致祥﹐乖气致異﹐治平之時﹐君臣罔不咸有一徳。在虞﹑舜時﹐百僚師師﹐在文王時﹐多士濟濟。降及幽王﹐小人在位﹐君子在野。其詩曰﹕潝々訿々。又曰﹕噂﹤口沓﹥背憎。嗚呼﹗卿士庶尹敬之哉﹐曲直之辧﹐是非之判﹐罔或不異。如禾之本﹐終以合穎﹐利害之當﹐予奪之中﹐罔或不同﹔如禾之穎﹐非離於本﹐無有作同﹐害於而公。』臣吳安操﹑臣李昭敍等立石。」余又嘗求其開封祭文而觀之﹐頌之極摯者﹐亦特曰「公在熙寧﹐謫居洛京。十有五年﹐資治書成。帝維寵嘉﹐以子登瀛。方渴起居﹐而帝在天。太母垂簾﹐保祐神孫。疇咨在庭﹐屬以宗社。介特眞淳﹐無易公者。公來秉鈞﹐久詘而伸。五害變法﹐十科取人。孰敢弗良﹐孰敢弗正。有傾其議﹐必以死爭。日月䢐徵﹐思速用成。心剿形瘵﹐胡衛餘生。嘉謀嘉猷﹐百未有告。訃音夜奏﹐九重震悼。爵惟太師﹐開國於溫。莫惠我民﹐門巷煩冤。迺命貳卿﹐葬其先原。公殮具資﹐一給於官。悠悠蒼天﹐從古聖賢。捐益盛衰﹐與時屢遷。功虧於簣﹐志奪於年。古也如斯﹐豈公獨然﹖已矣溫公﹐夫何憾焉。」如此而已﹐𨿽違時論﹐亦非大溢美者。蓋五害等字﹐乃當時之所深諱﹐是以亟黜而不畱也。張之立朝﹐其初議論具是﹐曁哲宗親政﹐首爲諫官﹐乃指呂汲公﹑範淳夫輩爲大姦﹐而以司馬文正﹑文忠烈爲負國﹐甚者至以宣仁比呂﹑武﹐殊視此文爲不同﹐反覆之言﹐聖謨其得之矣。其後入黨籍﹐卻反成濫寘。王偁作《東略事略》﹐載張罷左丞﹐以言蔡京姦邪﹐有「身爲相國﹐志在逢君」等語﹐臺臣以爲非所宜言而謫之。考之史牒﹐蓋專坐此篇﹐偁書誤甚﹐當因其異同之迹而遂﹐從傳疑其實非也。﹞

３﹑丙辰﹐講議司言「榷茶並依元符條令﹐不當復分艸﹑臈﹐其未立文處﹐合增入或艸字或臈字。」從之。﹝《紀事本末》卷百三十二。案﹕《十朝綱要》云﹕乙丑﹐始榷襄州南漳縣﹑烏溪等四村茶。辛未﹐復榷桂州修仁﹑靈川兩縣茶。﹞

４﹑辛酉﹐臣僚言「通議大夫﹑新知亳州張商英作爲謗書﹐肆行詆誣﹐固宜更加誅責﹐置之元祐籍中﹐昭示無窮之戒。及商英所撰《嘉禾篇》並司馬光祭文等﹐乞下有司模印﹐頒示四方﹐益明陛下紹述先猷之意﹐以懲爲臣之懷貳者。」詔張商英攺差知蘄州。﹝《紀事本末》卷百三十一。﹞

５﹑丙寅﹐講議司言「縣學格內三旬所試﹐乞攺月試季﹐一周之孟月試義﹐仲月試論﹐季月試策。」從之。﹝《紀事本末》卷百二十六﹐又百三十二。﹞

６﹑丁卯﹐詔﹕「王厚綏遠關已畢工﹐須常畱三千兵馬及選委兩將在彼戍守﹐如河南一帶部族﹐可乘機撫定﹐卽差李忠就便措置兼措置廓州﹔除勾收秦鳳兵馬一萬外﹐如使喚不足﹐火急具奏。」

又詔﹕「童貫招誘說諭小隴拶及廓州洛施軍令結等﹐早令出降﹐仍差王端就綏遠關廣設方略﹐說諭招誘﹔王厚俟撫定廓州一帶事畢﹐依累降指揮﹐取便路歸湟州駐札﹐一面應副措置招納等事﹐所有熙河合應辦事件﹐卽委官前去﹐童貫候隨軍回至湟州訖﹐權暫赴闕。」﹝《紀事本末》卷百二十九。原注﹕此據王厚奏二年八月二十一日密札聖旨刪取增入。﹞

７﹑己巳﹐湟州旣平﹐王厚奉詔措置河南生羌。其地在大河之南﹐遠案﹕「遠」﹐畢沅《續通鑑》作「連」。接河﹑岷﹐部族頑梗﹐厚以爲若不先事撫存﹐扼其要害﹐大軍欲向鄯﹑廓﹐必相影助﹔或於熙河州界出沒﹐爲牽制之勢﹐擾我心腹﹐其害甚大。乃畱王端﹑王亨在湟州﹐與髙永年等就近招納宗哥﹑靑唐一帶部族﹐存撫新屬羌人。大軍由來賓城以甲子原注﹕八月十八日。濟大河﹐南出來羌﹐過山後﹐先遣裨將黨萬﹑陳迪爲前軍﹐道密章谷﹐指當標城。是日己巳﹐進迫城下﹐有生羌發伏邀截﹐萬等與戰﹐斬首百餘級﹐追北十數里﹐遂拔其城。原注﹕後爲安彊寨。大首領軍角四等率其部族出降。﹝《紀事本末》卷百三十九。原注﹕此用王厚申密院功狀修入﹐並增以九月一日賜厚詔及八月二十五日厚奏。﹞

厚將大軍自五牟谷進至西蕃界首﹐地名分水嶺﹐統領官馮瓘﹑姚師閔受郎家等族大首領角四結﹑角四瞎令結並鬼驢等部族大首領廝雞彪龍哥令等降﹐押赴前軍。﹝《紀事本末》卷百三十九。原注﹕此據二十五日奏並九月一日修入。﹞

８﹑辛未﹐王厚別遣洮東安撫馮瓘統蘭岷州﹑通遠軍將兵取一公城﹐至城之西二十里﹐賊眾據扼要路﹐瓘與戰﹐破之﹐一公城平﹐瓘還會大軍。﹝《紀事本末》卷百三十九。﹞

９﹑壬申﹐河北首領洛施軍令結﹑阿撒四等領廓州邈龍拘掠等族五千餘眾﹐自靑丹谷出攻來賓城﹔城中先納詐降蕃部十餘人爲之內應﹐知城楊洙﹑監押董仙﹑巡檢赫連靑弁等戰敗﹐遂棄城走安川堡﹐巡檢紀育死之。王厚自當標﹑一公城引兵至達南宗城下﹐西蕃王子之父欺巴溫妻掌牟﹑﹝案﹕「欺」似「溪」字之譌。《東都事略王韶傳》﹕溪巴溫妻大掌牟﹐大掌牟之入見也﹐徽宗親撫諭使歸而誘致其子。﹞杓拶﹑遵廝雞率其大小首領等出降﹐達南宗平﹐賜名通津堡。﹝《紀事本末》卷百三十九。﹞

１０﹑癸酉﹐王厚自達南宗引軍赴米川城﹐原注﹕卽大通城。遇蕃賊三千餘騎﹐與戰﹐破之﹐賊焚橋遁去。﹝《紀事本末》卷百三十九。﹞

１１﹑甲戌﹐厚修橋欲濟﹐賊酋心牟掩提等復來扼據津渡﹐厚及童貫幾爲流矢所傷﹐遣人招諭心牟掩提等﹐皆不從。﹝《紀事本末》卷百三十九。﹞

１２﹑乙亥﹐來賓城陷﹐﹝案﹕《十朝綱要》云﹕乙亥﹐羌人舉眾陷來賓城﹐巡檢紀育戰死。蓋譌紀育爲安川堡巡檢﹐見上壬申。﹞王厚遣秦鳳路將官呂整及東路第三將副黨萬﹑陳迪統兵八千往救﹐弗及軍﹐令結等入城掠取財物﹐仍各散去。﹝《紀事本末》卷百三十九。原注﹕此據王厚八月二十日並九月三日奏修入。﹞

１﹑九月丁丑﹐﹝案﹕《紀事本末》卷百二十四注云九月壬午六日﹐癸巳十七日﹐則此丁丑朔日也。﹞詔付王厚﹕「省童貫奏﹕八月二十三日﹐據前鋒將黨萬等申﹐占據當標城及與蕃賊戰鬥﹐斬獲首級﹐大剉賊气﹐其餘羌眾驚潰遁去﹐並降附郎家族大首領等事具悉。委爾經畫邈川﹐旣能成效﹐已完堡障﹐屏蔽新民﹐又復因勢撫定當標﹐再覽捷書﹐益增嘉賞。更宜拊循士卒﹐量度事機﹐舉動審詳﹐以終偉績﹐應立功將士等可速具功狀奏來。」﹝《紀事本末》卷百三十九。﹞

２﹑壬午﹐詔﹕「宗室不得與元祐姦黨人子孫及有服親爲婚姻﹐內已定未過禮者﹐並攺正。」﹝《紀事本末》卷百二十一。﹞

３﹑講議司札子﹕「自去年九月十七日推行新法東北鹽﹐十月九日客人入狀案﹕「狀」字據《九朝備要》增。納算請﹐至今年九月三日終﹐收趁到錢一百六十四萬八千六百二十六貫三百六十八文﹐本錢一十四萬七千七十三貫﹐息錢一百五十萬一千五百五十三貫三百六十八文。」詔﹕「講議司詳定官蹇序辰﹑範致虛﹑劉賡﹑張康國﹐參詳官崔彪鄭僅各轉一官﹔鹽澤房檢討官馮諶轉一官﹐與開封府推官呂琮轉一官﹐與寺監丞榷貨務監官丁維﹑吳薦各減二年磨勘﹐宋康年轉一官﹐逐路提舉措置官﹕陜西路李憕﹑河北路韓惇立﹑京東路郭異﹑京西路余授﹐各轉一官。憕先爲陜西路轉判官﹐仍升轉運副使。」﹝《紀事本末》卷百二十二。原注﹕蹇序辰翰林學士﹐範致虛兵部侍郎﹐劉賡刑部侍郎﹐張康國中書舍人﹐崔彪都官員外郎。國用檢詳持服人鄭僅朝散郎﹐直龍圖閣馮諶朝請郎﹐元年八月五日爲鹽澤檢討﹐馮京子。呂琮承務郎﹐元年八月五日爲鹽澤檢討﹐逐路提舉措置官。八月二十九日差韓惇立﹑郭異﹑余授﹑李憕﹑呂建中淮南﹐十月十六日胡奕修兩浙﹐十月十六日呂建中先措置淮南路﹐賞獨不及﹐當考。﹞

４﹑庚寅﹐吏部狀﹕「勘會責降官已有碑石﹑籍定姓名外﹐其子弟系選人者﹐卽未有指揮﹔今欲將降官子弟選人令所屬開具﹐申部籍記﹐不許注在京及府界差遣。」

詔﹕「吏部應係今來狀內責降人子弟﹐告示候參選及到闕日﹐並於家狀內供父親兄弟係與不係籍記之人﹐及後來續添王珪﹑張商英﹑李格非﹑商倚﹑吳儔﹑鄧志臣﹑陳琥﹑朱紱﹑姚雄﹐亦仰照會施行。」﹝《紀事本末》卷百二十一。案﹕「志臣」﹐崇寧三年六月甲辰作「忠臣」﹐《能攺齋漫錄》卷十四亦作「忠臣」﹐續長編元丰四年六月壬申亦可考。﹞

５﹑詔﹕「應上書邪等人﹐知縣已上資序並與宮觀嶽廟﹐選人不得攺官及不得注縣令。」﹝《紀事本末》卷百二十三。﹞

６﹑通議大夫﹑新知蘄州張商英提舉靈仙觀。言者論朝廷方興庠序之教﹐修水土之政﹐行鹽茗之法﹐廣山澤之利﹐商英旣名在黨籍﹐安肯悉心推行﹖宜投置閒散﹐不可委以民社也。﹝《紀事本末》卷百三十一。案﹕商英入元祐黨籍在八月辛酉﹐見《宋史徽宗紀》。﹞

７﹑壬辰﹐命講議司官詳求禮﹑樂沿革﹐修爲典訓。講議司言「乞置醫學養士﹐命博士﹑正錄﹑訓導設三科﹐以教生員治經試選等﹐並依太學法。」從之。﹝《紀事本末》卷百三十二。案﹕《宋編年通鑑》云﹕九月﹐置醫官。宋周煇《淸波雜誌》云﹕神廟時﹐創置賣藥所﹐初止一所。崇寧二年增爲五局﹐又增和齊刂二局﹐第以都城東西南北壁賣藥所爲名。議者謂失元創藥局惠民之意。歲得息錢四十萬以助戶部經費。﹞

８﹑癸巳﹐詔﹕「於元祐籍記姓名人子弟在外指射差遣指揮內添入『親兄』二字。」﹝《紀事本末》卷百二十一。﹞

９﹑丙申﹐案﹕一作乙巳。詔﹕「建中靖國元年及元符末姦黨並合焚毀文字等﹐並依元祐。」﹝《紀事本末》卷百二十一﹐又百二十三。﹞

１０﹑王厚旣定河南羌族﹐大軍將還﹐會聞谿賒羅撒之眾據勝宗隘以逼脇湟州新羌﹐來賓城被圍守者奔潰﹐乃復由巴金進討。詔秦鳳遣兵一萬濟師。是日﹐原注﹕九月二十。大軍至勝宗﹐大破賊眾﹐焚其族帳儲峙﹐不可勝計。復完來賓城﹐斬棄城者。﹝《紀事本末》卷百三十九。原注﹕此據功狀增入。﹞

１１﹑戊戌﹐王厚又奏﹕「蕃賊見於勝宗﹑宗哥一帶嘯聚﹐除已分擘人馬於癿當﹑當標等處控扼外﹐臣親統大軍進次湟州。尋差髙永年帥熙秦兩路兵隨臣前進﹐誅撫勝宗﹑宗哥一帶賊眾﹐就軍前措置﹐合行事務﹔仍差選第九將劉仲武權領湟州職事﹐在彼固實根本去訖。」原注﹕九月二十二日奏此。又奏﹕「臣親統大軍二十二日至勝宗谷﹐分遣兵將討殺賊眾﹐焚蕩二千餘帳﹐斬獲甚多﹐未見的實數目﹔勝宗一帶賊眾悉皆潰散。翌日﹐遂進軍丁令谷﹐相度事機續具奏以聞。」﹝《紀事本末》卷百三十九。原注﹕厚二十二日發此奏﹐今附此。﹞

１２﹑己亥﹐大軍離勝宗﹐王厚以爲賊𨿽敗散﹐山中有遁匿者必來追躡我軍﹐乃別遣軍設伏於後。大軍旣發﹐賊果來襲﹐伏發﹐斬首二百五十一﹐生禽六人﹐賊遂大潰。﹝《紀事本末》卷百三十九。﹞

１３﹑庚子﹐次綏遠﹐奉詔班師﹐十有四日至熙州。《紀事本末》卷百三十九。

１４﹑講議司修立《諸路知通令左起發上供及本處經總費皆足二稅無欠者通場務課額增倍轉官條》。從之。﹝《紀事本末》卷百三十二。﹞

１５﹑辛丑﹐臣僚上言「近出使府界﹐陳州士人有以端禮門石刻元祐姦黨姓名問臣者﹐其姓名朝廷𨿽嘗行下﹐至於禦筆刻石﹐則未盡知也。陛下孚明賞罰﹐姦臣﹖黨﹐無問存沒﹐皆第其罪惡﹐親灑宸翰﹐紀名刊石﹐以爲天下臣子不忠之戒。而近在畿內輔郡猶有不知者﹐況四遠乎﹗欲乞特降睿旨﹐具列姦黨﹐以禦書刻石端禮門姓名下﹔外路州軍﹐於監司長吏廳立石刊記﹐以示萬世。」從之。禦史臺鈔錄到下項﹕

元祐姦黨曾任宰臣﹕

文彥博﹑﹝原注﹕故。﹞呂公著﹑﹝原注﹕故。﹞司馬光﹑﹝原注﹕故。﹞呂大防﹑﹝原注﹕故。﹞劉摯﹑﹝原注﹕故。﹞範純仁﹑﹝原注﹕故。﹞韓忠彥﹑王珪。﹝原注﹕故。﹞

曾任執政官﹕

梁燾﹑﹝原注﹕故。﹞王巖叟﹑﹝原注﹕故。﹞王存﹑﹝原注﹕故。﹞鄭雍﹑﹝原注﹕故。﹞傅堯兪﹑﹝原注﹕故。﹞趙瞻﹑﹝原注﹕故。﹞韓維﹑﹝原注﹕故。﹞孫固﹑﹝原注﹕故。﹞範百祿﹑胡宗愈﹑﹝原注﹕故。﹞李淸臣﹑﹝原注﹕故。﹞蘇轍﹑劉奉世﹑範純禮﹑陸佃﹑﹝原注﹕故。﹞安燾。

曾任待制以上官﹕

蘇軾﹑﹝原注﹕故。﹞範祖禹﹑﹝原注﹕故。﹞王欽臣﹑﹝原注﹕故。﹞姚勔﹑﹝原注﹕故。﹞顧臨﹑﹝原注﹕故。﹞趙君錫﹑﹝原注﹕故。﹞馬默﹑﹝原注﹕故。﹞孔武仲﹑﹝原注﹕故。﹞王汾﹑﹝原注﹕故。﹞孔文仲﹑﹝原注﹕故。﹞朱光庭﹑﹝原注﹕故。﹞吳安持﹑﹝原注﹕故。﹞錢勰﹑﹝原注﹕故。﹞李之純﹑﹝原注﹕故。﹞孫覺﹑﹝原注﹕故。﹞鮮於儹﹑﹝原注﹕故。﹞趙彥若﹑﹝原注﹕故。﹞趙禼﹑﹝原注﹕故。﹞孫升﹑﹝原注﹕故。﹞李周﹑劉安世﹑韓川﹑賈易﹑呂希純﹑曾肇﹑王覿﹑範純粹﹑楊畏﹑呂陶﹑王古﹑陳次升﹑丰稷﹑謝文瓘﹑鄒浩﹑張舜民。

余官﹕

秦觀﹑﹝原注﹕故。﹞湯馘﹑杜純﹑﹝原注﹕故。﹞司馬康﹑宋保國﹑吳安詩﹑張耒﹑歐陽棐﹑呂希哲﹑劉唐老﹑晁補之﹑黃庭堅﹑黃隱﹑畢仲遊﹑常安民﹑孔平仲﹑王鞏﹑張保源﹑汪衍﹑余爽﹑鄭俠﹑常立﹑程頤﹑唐義問﹑余卞﹑李格非﹑商倚﹑﹝原注﹕故。﹞張庭堅﹑李祉﹑陳祐﹑任伯雨﹑陳郛﹑朱光裔﹑蘇嘉﹑陳瓘﹑龔夬﹑呂希績﹑﹝原注﹕故。﹞歐陽中立﹑吳儔。案﹕據臣僚上言云云﹐則此所頒石刻﹐卽元年九月己亥徽宗手書之碑﹐而此所籍記姓名﹐通計祗九十八人﹐與元年九月碑人數不同者﹐以此從元年七月乙酉所出籍記﹐因截去其碑尾呂仲甫﹑徐常﹑劉當時﹑馬琮﹑謝良佐﹑陳彥默﹑劉昱﹑魯君貺﹑韓跋九人﹐遂不及武臣﹐內臣等姓名﹐故祗九十八人。其所列姓名次序有不同者﹐傳寫有顚倒也。畢沅《續通鑑考異》﹐屢致疑於此﹐由未細異爾。

詔﹕「緣姦黨入籍並子弟等除曾任監司罷任指定與知州人外﹐將其餘不得到闕合授差遣人﹐今後並令於所在州依條審量﹐具官吏保明堪與不堪﹔釐務內初出官﹐仍驗付身﹐令召保二人﹐依條式聲說委保事因﹐各連家狀﹐一統繳申吏部。」從吏部尙書何執中奏請也。﹝《紀事本末》卷百二十一。案﹕《宋史何執中傳》云﹕蔡京籍上書人定爲邪等﹐初無朝覲及入都之禁﹐執中申言之﹐且請任在京職秩者皆罷遣。﹞

１６﹑癸卯﹐尙書省言「提舉陜西鑄錢許天啟起第一運烏背折十銅錢五千緡至京﹐乞自禁中先用﹐然後頒之四方。」從之。﹝《紀事本末》卷百三十六。﹞

１７﹑講議司言「東北鹽已放入解鹽地分﹐慮客人影帶私鹽﹐走失課利﹐舊條未至嚴密﹐今別正法及販乳香比鹽法等條。」從之。﹝《紀事本末》卷百二十二。﹞

１８﹑甲辰﹐王厚奏﹕「臣已回軍河州措置事務﹐仍每月一次輪差將官領千餘騎﹑附十餘日糧前去湟州及臨宗﹑綏遠﹑來賓一帶巡綽﹐照管撫存新歸部族訖﹐卽回本駐札處﹐並如禦前處分去訖。」﹝《紀事本末》卷百三十九。原注﹕厚九月二十八日奏此。﹞

１９﹑乙巳﹐王厚言新收復河南三城﹐乞置官屬﹐詔王厚更加銓選可以倚仗者﹐方許保奏﹐給降付身。﹝《紀事本末》卷百三十九。﹞

《續宋編年資治通鑑》云﹕九月﹐定選階。案﹕《十朝綱要》《宋史﹟本紀》﹐並系辛丑日﹐此從吏部侍郎鄧洵武之請也。《編年備要》《通鑑續編》及畢續《通鑑》以洵武時爲刑部尙書﹐誤。《東都事略鄧綰傳》有明文可據。《傳》云﹕洵武進吏部侍郎﹐以神宗更定官制﹐獨選人官稱尙未是正。洵武上疏曰「神宗稽古創法﹐釐正官名﹐使省﹐臺﹑寺﹑監之官實典職事﹐領空名者一切罷去﹐而易之以階﹐因而制祿。命出之日﹐官號法制﹐鼎新於上﹐而彜倫庶政﹐攸敍於下。今吏部選人自節察判官至簿﹑尉凡七等﹐先帝嘗欲以階寄祿﹐而未暇願造爲新名﹐因而寄祿使一代條法粲然大備。」徽宗從其言﹐遷戶部尙書﹐移刑部。《編年備要》云﹕攺畱守﹑節察判官爲承直郎﹔書記﹐支使﹐防團判官爲儒林郎﹔畱守﹑節察推官﹐軍監判官爲文林郎﹔防團推官爲從事郎﹐令錄爲通仕郎﹐知令錄爲登仕郎﹐判司簿尉爲將仕郎。《通鑑續編》云﹕國初以來﹐大率以職爲階官﹐而以差遣爲職﹐名實混淆。元丰𨿽定官制﹐而此亦未正﹐刑部尙書鄧洵武亟言之﹐遂定選人七階﹐以易前獘。後攺通仕爲從政﹐登仕爲修職﹐將士爲迪功。而專用通仕﹑登仕﹑將仕三階奏補未入官人﹐承直至修職﹐須六考﹐迪功七考﹔有官保任而職司居其一﹐乃得磨勘﹔坐愆犯﹐則隨輕重加考及舉官有差。

又﹕云﹕蔡京乞令諸州置崇寧觀﹑寺﹐從之。案﹕《宋史﹟本紀》癸巳日。

又﹕云﹕立考課法凡三十條。

１﹑十月﹝案﹕錢氏《朔閏考》﹕是月丁未朔。《紀事本末》卷百二十四注云十月庚午五日﹐當有字誤。﹞戊申﹐尙書省言「乞降當十錢樣於天下。」詔﹕「各降一千﹐分布曉示﹐使人識認﹐有司覺察如稍異﹐許越訴﹐論如和錢法﹐以錢計賞。」﹝《紀事本末》卷百三十六。﹞

２﹑庚戌﹐詔﹕「應元祐係籍人並依寄祿官與請給﹐更不注差遣﹔見有差遣人並罷其子並親兄弟﹐並與宮觀嶽廟差遣﹔內係選人者﹐與監當差遣﹐不得與攺官。」﹝《紀事本末》卷百二十一。原注﹕臣僚姓名當檢附。姓名已見九月二十五日。三年十月末張商英罷﹐提舉靈仙觀﹐當考。﹞

３﹑甲寅﹐王厚遷駐熙州﹐遣童貫領護大首領掌牟杓拶遵廝雞及酋長溫龍彪赴闕。﹝《紀事本末》卷百三十九。原注﹕此據功狀收入﹐十一月五日奏﹐當考。﹞

４﹑丙辰﹐入內皇城使﹑果州刺史童貫爲成州團練使﹐依前皇城使。﹝《紀事本末》卷百三十九。原注﹕累歷云應付修建景陵西宮賞﹐十二月二十四日﹑二十五日當考。﹞

５﹑癸酉﹐臣僚上言「伏睹元符之末﹐朋黨遞用﹐陛下以先定之志﹐獨見之明﹐屏斥姦回﹐以斷國是。自總攬以至於今﹐百廢具舉﹐效應顯著﹐紹述大有爲之功斯旣成矣。陛下復懲前日紛更之由﹐深思遠慮﹐謂事𨿽小而其端足以成害者﹐不可不禁。乃詔有司自元丰八年三月五日以後至紹聖元年四月十三日以前﹐及元符三年正月十二日以後至崇寧元年正月以前﹐凡官司比例﹐勿復引用。蓋所以防微杜漸﹐遏絕其萌芽﹐以垂無疆之休也。然臣區區之愚﹐尙以爲崇寧元年六月以前姦黨猶在朝﹐其懷私害正﹐持心不移﹐與夫官吏﹐希望風旨於下者。或因人以廢事﹐或因事以廢法﹐其所立一時之例﹐若謂其在崇寧正月以後而用之﹐則與建中靖國之例相去幾何哉﹖陛下嘉靜天下﹐以隆太平﹐事無大小﹐其坐朋黨而害政者﹐不可以不盡也。」﹝《紀事本末》卷百二十一。﹞

６﹑甲戌﹐詔攺折二﹑折十錢並作當二﹑當十錢稱呼。﹝《紀事本末》卷百三十六。﹞

７﹑乙亥﹐講議司言「雅州錫窟﹐元丰七年興置﹐元祐二年廢罷﹐今乞召九門取入﹐賣依元丰法。」從之。﹝《紀事本末》卷百三十二。﹞

８﹑丙子﹐郎阿章領河南部族寇來賓﹑循化等城﹐是日﹐洮西安撫李忠統兵發安彊寨往救之。﹝《紀事本末》卷百三十九。﹞

《續宋編年資治通鑑》云﹕冬十月﹐置湟州茶馬司。案﹕據《十朝綱要》﹐此事在十一月己卯。

１﹑十一月﹝案﹕《紀事本末》卷百二十四注十一月辛巳五日﹐則是月丁丑朔也。﹞辛巳﹐詔﹕「元祐係籍人通判資序以上﹐依新條與管勾宮觀﹔知縣以下資序﹐與注監嶽廟﹐並令在外投狀指射差注。」﹝《紀事本末》卷百二十一。﹞

２﹑乙酉﹐朝奉大夫﹑江南西路提舉常平韓宗直﹐朝請大夫﹑知亳州孫載並放罷。臣僚論宗直暴刻昏昧﹐載庸邪貪墨﹐皆嘗附元祐姦黨以得進用故也。﹝《紀事本末》卷百二十一。﹞

３﹑熙河蘭會路鈐轄﹑四方館使﹑成州團練使﹑洮西安撫李忠﹐領兵救循化城﹐前一日次懷羌城﹐是日行二十五﹑六里至骨延嶺﹐距循化城尙五六里﹐與賊遇﹐三戰三敗。忠及諸將李士旦﹑辛叔詹﹑辛叔獻等皆爲賊所傷﹐卻奔懷羌城﹔是夕﹐李忠死。﹝《紀事本末》卷百三十九。原注﹕此據厚二年十二月辛巳日奏修入。十月三十日領兵發安彊寨﹐至骨延谷戰敗﹐與《靑唐錄》略不相同﹐當考。《靑唐錄》﹕十一月﹐郎阿章領河南部族寇來賓﹑循化城﹑安彊寨﹐洮西安撫李忠戰沒。王厚遣劉仲武﹑潘逵統兵救之﹐遇賊骨延嶺﹐後鏖戰﹐大捷﹐解循化城之圍﹐首領瓦拶出降﹐余城寨兵皆敗走。詔以熙河蘭會別爲一路。案﹕據《十朝綱要》﹐劉仲武等援循化城在十二月戊申。﹞

４﹑癸卯﹐初﹐令江﹑池﹑饒﹑建﹑舒﹑睦﹑衡﹑鄂州八錢監依陜西樣鑄當十錢﹐江淮﹑荊等二路發運司言「自熙寧以來﹐鼓鑄當二大錢盛行民間﹐而於條不許起發上京﹐以故目今諸州軍官庫見管當二錢甚多﹐乞將當二大錢攺鑄當十大錢﹐四文可得三文約四十萬貫﹐實計三百萬貫。工部欲依所乞﹐仍依陜西見鑄錢樣於錢背鑄十字﹐以示所當小平之數﹐其當二銅錢﹐更不鼓鑄。」從之。﹝《紀事本末》卷百三十六。﹞

１﹑十二月﹝案﹕《十朝綱要》﹕是月丙午朔。﹞丁未﹐講議司言「解池未壞以前﹐官給解鹽鈔﹐募客人入納糧艸﹐遂還以鈔鹽。今解池旣無鹽可還﹐並河北文鈔﹐賣與在京交引鋪戶﹐乘時賤買﹐致沿邊入納艱阻﹐侵壞鈔法。乞依熙﹑丰買鈔所﹐別以他物折博﹐差榷貨務監官二員﹐別差使臣或選人三員同主之﹐慮客人齊到文鈔﹐並以米鹽鈔並東北一分鹽鈔及度牒﹑官告﹑雜物等博換。」從之。﹝《紀事本末》卷百三十二。原注﹕詳具後項。熙﹑丰買鈔所初置年月﹐當考。﹞

２﹑講議司言「勘會解池未壞以前﹐官給解鹽鈔募客人入納糧艸﹐還以鈔鹽。今解池未復其鈔﹐尙循舊法﹐給解鹽文鈔﹐客人齊赴京。解池旣無解鹽支還﹐並河北文鈔﹐賣與在京交引鋪戶﹐乘時邀利﹐賤價收買﹐致沿邊入納艱阻﹐客人虧折錢本﹐侵壞鈔法﹐合行措置﹐乞依熙寧﹑元丰買賣鈔所﹐別以他物折博。」條具八項並從之。﹝《紀事本末》卷百三十二。案﹕《通鑑續編》云﹕崇寧二年十一月﹐更鹽鈔法。初﹐陜西芻糧不足﹐募商人入中﹐𨿽有數倍之息﹐而苦於回貨。於是官爲積鹽於解池﹐積錢於在京榷貨務﹐積鹽鈔於陜西沿邊州郡。商人以物解至邊入中﹐卽請鹽鈔以歸﹐徑請鹽於解池。故商人無滯﹐而邊備不乏。蔡京欲囊括四方之錢實中都﹐以滉富彊而固恩寵﹐乃更其法﹐俾商人先輸錢於榷貨務請鈔﹐赴產鹽州郡授鹽﹐而舊鈔悉不用。商人凡三輸錢始獲一直之貨﹐因無貲更鈔﹐已輸錢悉爲乾沒。於是有齊數十萬券﹐一旦廢棄者﹐朝爲豪商﹐夕儕流匄﹐有赴水﹑投繯而死者﹐商賈不通﹐邊儲失備矣。提點淮東刑獄章縡見而哀之﹐奏攺法誤民。京怒﹐奪縡官。按《通鑑續編》言三輸錢始獲一直之貨﹐文義未明。考《文獻通考》卷十六云﹕常使見行之法﹐售給不通﹐輒復變易名對帶法﹐季年又變對帶爲循環。循環者已積賣鈔未授鹽﹐復更鈔﹐已更鈔鹽未給﹐復貼輸錢。凡三輸始獲一直之貨如此。﹞

３﹑丁巳﹐詔﹕「應臣僚姓名與姦黨等人相同者﹐並令攺名。」從權開封府吳拭奏請也。﹝《紀事本末》卷百二十一。原注﹕《故事》三十五卷有拭全奏可考。攺名朱紱﹑李積中﹑王公彥﹑江恂﹑張鐸。案﹕王昶《金石萃編》云﹕江恂﹑張鐸黨人碑未見。「恂」一作「洵」﹐一作「潮」。考元年九月乙未所開元符臣僚邪中有江詢﹐邪下有江洵﹐此年五月甲午詔有江恂﹐並無江潮﹑張鐸列邪中。﹞

４﹑己未﹐詔﹕「元祐係籍人子並親兄弟﹐若因功賞﹐各該酬獎攺官﹐循移知令﹐只於階下官上循移﹐仍不得實任知令差遣。」﹝《紀事本末》卷百二十一。﹞

５﹑庚申﹐詔﹕「應責降不注在京差遣及緣黨與停替未該敍復之人﹐並令在外居住﹐不得擅到闕下﹔其合注差遣﹐令在外指射﹐吏部檢會姓名﹐關送開封府覺察。」﹝《紀事本末》卷百二十一。﹞

６﹑壬戌﹐詔﹕「元祐係籍人子並親兄弟係大使臣﹑路分都監已上資序﹐與諸路宮觀嶽廟差遣﹔係親民資序﹐與外路監廟差遣﹔係監當資序並小使臣﹐與外路監當差遣﹔差使借差﹐與外路合入差遣。」﹝《紀事本末》卷百二十一。﹞

７﹑己巳﹐準都省批﹕應籍記人子孫並親兄弟選人﹐與監當差遣﹐不得攺官﹐自不合舉﹐送吏部照會。﹝《紀事本末》卷百二十一。﹞

８﹑癸酉﹐詔﹕「別建熙河蘭會路措置邊事司。命皇城使﹑成州團練使﹑權發遣熙河蘭會路經略司事王厚措置邊事﹔入內皇城使﹑果州刺史童貫罷熙河蘭會路勾當公事﹐差熙河蘭會路同措置邊事﹐仍兼領秦鳳﹐得以節制兵將﹐應副興發。」﹝《紀事本末》卷百三十九。原注﹕此據王厚崇寧三年六月二十四日申密院收復鄯﹑廓﹑湟州功狀云﹐十二月二十八日準朝旨別建措置邊事司云云﹐今附月末。《靑唐錄》附二年八月﹐誤﹐三年二月三日詔可考。《靑唐錄》又於十一月循化解圍之後﹐特書詔以熙河蘭會別爲一路案熙河蘭會別爲一路久矣﹐此但別創措置邊事司﹐非是別創爲一路也。或以命厚﹑貫領指揮司係之初九日甲寅﹐若初九日已出命﹐則不應二十八日厚方從受﹐今但以厚功迹狀爲據﹐系之月末﹐削初九日所書。又貫於十八日乞差措置司機宜及勾當官﹐今亦並移入此。﹞

９﹑童貫言「準差熙河蘭會路措置邊事﹐乞不拘常制﹐於文武官內選差管勾機宜文字兼勾當公事二員。」從之。﹝《紀事本末》卷百三十九。案﹕《宋編年通鑑》云﹕上畱意西邊﹐欲復皇阝﹑鄯﹐以王厚措置招納﹐髙永年爲統制﹐置邊事司﹐專命二人主之。命童貫爲監軍。考髙永年爲統制官在是年六月辛酉﹐至三年五月甲申以知軍事兼都護。﹞

《續宋編年資治通鑑》云﹕十二月﹐詔見行新法如茶﹑鹽﹑香﹑市易錢法﹑學校﹑邊事文字﹐許直達尙書省。案﹕《十朝綱要》系己酉日。

又﹕云﹕開遇明河﹐自眞至泗二百餘里。案﹕《宋史河渠志》﹕崇寧二年十二月﹐詔淮南開修遇明河﹐自眞州宣化鎭江口至泗州淮河口﹐五年畢工。

又﹕云﹕是歲﹐髙麗主顒死。案﹕《十朝綱要》云﹕在位十八年﹐年五十﹐俁嗣立。

卷二十三

徽宗

△崇寧三年﹝甲申﹐一一○四﹞

１﹑正月﹝案﹕錢氏《朔閏考》﹕是歲甲申正月丙子朔。戊子﹐詔﹕「江﹑池﹑饒﹑建州罷鑄小平錢及當五錢﹐並依陜西當十大錢樣制﹑規模﹑大小﹑輕重次第攺鑄當十大錢。」《紀事本末》卷百三十六。﹞

２﹑己丑﹐詔﹕「諸路增養縣學弟子員﹐大縣五十人﹐中縣四十人﹐小縣三十人。﹝」《紀事本末》卷百二十六。案﹕《宋史選舉志》作「小縣二十人。」﹞

３﹑丁酉﹐王厚奏﹕「臣得弟端書﹐近往湟州措置招納﹐稱宗哥城首領結毯將文字遣親弟結菊來歸順﹐候大軍到﹐開城門迎降及乞心白旗。又廓州蕃僧欲候大軍到獻酒﹐靑丹谷首領阿丹三人亦稱候大軍到迎降。靑丹谷部族恃險最爲彊梗﹐今皆通誠款﹐情意如此﹐鄯﹑廓當可坐致矣。靑唐自來倚恃宗哥以爲籬落﹐又恃廓州爲肘腋之援。今皆有向漢歸順之意﹐卽靑唐何賴焉﹗觀今事機﹐蕃中人情又如去年夏間未收湟州時﹐大功必成﹐惟是洛施軍令結﹑阿撒四諸首領﹐竊弄權柄﹐自作威福﹐已失國中人情。其部族甚有歸漢之望﹐切須措置﹐守奭屯戍﹐人兵糧食之類足備﹐臨時不至勞力。臣已丁寧臣弟端等更切多方撫諭﹐速就事功去訖。」﹝《紀事本末》卷百四十。﹞

４﹑戊戌﹐詔﹕「江﹑淮﹑荊﹑浙》等路所管當二錢盡拘收攺鑄當十大錢。」﹝《紀事本末》卷百三十六。案﹕《編年備要》云﹕以陜西所鑄當十錢便於行使﹐遂詔江﹑淮﹑荊﹑浙諸監以每年所鑄小平錢一百三十三萬四百貫文料例並崇寧元年朝旨﹐減退到銅五十萬斤﹐依陜西樣制攺鑄當十大錢﹐前鑄當五錢指揮遂寢。﹞

５﹑辛丑﹐詔﹕「季考月書鄕舉裏選之法﹐以其間有未便事節﹐近已委有司別行講究。慮修立法度遽﹐未易成就﹐猶須寬假歲月﹐精加考求﹐期於協順人情﹐選拔寒俊而後已。所有後來科場﹐可更令參以科舉取士一次﹐使遠方舉人知悉。」﹝《紀事本末》卷百二十六。﹞

６﹑癸卯﹐詔﹕「京城外置錢監﹐並復徐州寶丰監﹑衛州黎陽監﹐並攺鑄當十大錢﹐其當二限一年﹐更不行使。」﹝《紀事本末》卷百二十六。案﹕《玉海》卷百八十云﹕崇寧元年八月﹐戶部言「江﹑池﹑饒﹑建四監﹐歲額上供新錢一百三十餘萬貫。」二年十月行當十錢﹐三年二月復置寶丰﹑黎陽監﹐九月詔東南十監﹐舒﹑衡﹑睦﹑鄂﹑韶﹑梧六監鑄小錢﹐餘五監鑄當十錢。又考《宋史﹟本紀》﹐鑄當十大錢在正月戊子﹐《玉海》云二月﹐蓋誤。《宋史食貨志》云﹕三年﹐命諸路轉運司於沿流順便地隨宜增置錢監﹐俾民以所有折二錢換納於官﹐運致所增監攺鑄折十錢。﹞

７﹑甲辰﹐用方士魏漢津之說鑄九鼎。﹝案﹕《通鑑續編》云﹕蔡京擢其客劉昺爲大司樂﹐付以樂政﹐昺引蜀方士魏漢津見帝﹐獻樂議﹐從之。漢津本剩員兵士﹐自言師事唐仙人李良﹐授鼎樂之法。皇祐中﹐與房庶俱被召至京﹐而黍律已成﹐不得伸所學而退。或謂漢津嘗執役於範鎭﹐見其制作﹐因掠取之﹐蔡京神其說﹐託以李良授云。然漢津曉陰陽數術﹐多奇中﹐嘗語所知曰「不三十年﹐天下亂矣。」人未之信也。﹞漢津言「臣聞通二十四气﹐行七十二候﹐和天地﹐役鬼神﹐莫善於樂。伏羲以一寸之器名爲含微﹐其樂曰扶桑﹔女媧以二寸之器名爲葦籥﹐其樂曰光樂﹔黃帝以三寸之器名爲咸池﹐其樂曰大捲。三三而九﹐爲黃鐘之律﹐後世因之﹐至唐虞未嘗易。洪水之變﹐樂器漂蕩﹐禹效黃帝之法﹐以聲爲律﹐以身爲度﹐用左手中指三節三寸﹐謂之君指﹐裁爲宮聲之管﹔又用第四指三節三寸﹐謂之臣指﹐裁爲商聲之管﹔又用第五指三節三寸﹐謂之物指﹐裁爲羽聲之管。第二指爲民﹐爲角﹔大指爲事﹐爲徵。民與事﹐君臣治之﹐以物養之﹐故不用爲裁管之法。得三指﹐合之爲九寸﹐則黃鐘之律定矣。黃鐘定﹐余律從而生焉。﹝案﹕《紀事本末》字多脫譌﹐玆據《宋朝事實》卷十四﹑《文獻通考》卷百三十校攺﹐下文及原注並同。﹞商﹑周以來﹐皆用此法。因秦火﹐樂之法度盡廢。漢儒張蒼﹑班固之徒﹐惟用累黍容盛之法﹐遂致差誤﹔晉永嘉之亂﹐累黍之法廢。隋時牛宏用萬寶常水尺﹐至唐室田畸及後周王朴﹐並用水尺之法。本朝爲王朴樂﹐聲太髙﹐令竇儼等裁損﹐方得律聲諧和﹐𨿽諧和﹐卽非古法。漢津欲乞請帝﹝案﹕據畢氏《續通鑑》增。﹞三指爲法﹐﹝原注﹕謂中指﹑第四指﹑第五指各三寸。﹞先鑄九鼎﹐次鑄帝坐大鐘﹐次鑄四韻淸聲鐘﹐次鑄二十四气鐘﹐﹝案﹕吳曾《能攺齊漫錄》卷四云﹕崇寧四年﹐命鑄景鐘﹐鐘成﹐詔翰林張康伯爲之序銘﹐以爲景大也。九九之數兆於此﹐萬有不同之所宗也。其說如此。﹞然後均弦裁管﹐爲一代之樂。」詔可。﹝《紀事本末》卷百三十五﹐又卷百二十八云二月鑄九鼎。原注﹕楊氏《編年》﹕崇寧四年九月﹐蔡京用魏漢津鑄九鼎﹐作《大晟樂》。時漢津取身爲度之義﹐以帝年二十四﹐當四六之數﹐取帝中指﹐以爲黃鐘之寸﹐而生度量權衡以作樂。漢津本剩員兵士﹐爲範鎭虞候。惟《編年》云爾當考。劉昺大晟樂論第三篇

云﹕五季滅裂之餘﹐樂音散亡﹐周世宗觀樂﹐懸問工人不能答﹐乃命王朴審定制度。其規模鄙陋﹐聲韻焦急﹐非惟朴之學識不能造微。蓋焦急之音﹐適與時應。藝祖以其聲髙﹐近於哀思﹐乃詔和峴減下一律。仁祖朝﹐詔李照與諸儒典治﹐取京縣黍累尺成律﹐審其聲﹐猶髙﹐更用太府布帛尺爲法﹐乃取世俗之尺﹐以爲下太常四律。然太府尺乃隋尺也。照知樂聲之髙而無法以下之﹐乃取世俗之尺以爲據。是時樂工病其歌聲太濁﹐乃私賂鑄工使減銅﹐齊實下舊制三律﹐然照卒莫之辧。於是議者紛然﹐遂廢不用。皇祐中﹐命阮逸﹑胡瑗參定﹐詔天下知樂者﹐亟以名聞。逸﹑瑗減下一律﹐三年而樂成。言者以其制不合於古﹐鐘聲弇郁震掉﹐不和滋甚﹐遂獨用之常祀朝會焉。神考肇新憲度﹐將作禮樂﹐以文治功。元丰中﹐采楊傑之論﹐驛召範鎭﹑劉知幾與傑參議﹐下王朴樂二律﹐用仁祖所制編鐘﹐稽考古制﹐是正闕失﹐煥然詳明﹐敻出前世焉。然諸儒之議﹐𨿽互有異同﹐而其論不出於西漢﹐𨿽粗能減定﹐而其律皆本於王朴﹐未有能超然自得以聖王爲師者也。魏漢津居西蜀﹐師事李良﹐授鼎樂之法。良惟以黃帝﹑後夔爲法﹐余代皆有所去取。皇祐中﹐漢津與房庶以善樂被薦﹐旣至﹐黍律已成。阮逸始非其說﹐漢津不得伸其所學。後逸之樂不用﹐乃退﹐與漢津議指尺﹐作書二篇﹐敍述指法。其書行於世﹐漢津常陳其說於太常﹐樂工憚攺作﹐皆不主其說。逮崇寧初﹐上以英明濬哲之姿﹐慨然遠覽﹐將稽帝王之制﹐而自成一代之治。乃詔宰臣置司命屬﹐講議大政﹐惟大樂之制﹐訛謬殘闕甚矣。太常以樂器獘壞﹐遂擇諸家可用者﹐琴瑟制度﹐參差不同﹐簫笛之屬﹐樂工自備﹐每大合樂﹐聲韻淆雜﹐而皆失之太髙。箏築阮﹐秦﹑晉之樂也﹐乃列於琴瑟之間﹔熊羆案﹐梁﹑隋之制也﹐乃設於宮架之外。笙不用匏﹐舞不象成﹐曲不協譜﹐樂工率農夫市賈﹐遇祭祀朝會﹐則追呼於阡陌閭閻之中﹐教習無素﹐懵不知音。議樂之臣﹐以樂經散亡﹐無所據依。秦﹑漢之後﹐諸儒自相非議﹐不足取法﹐乃博求異人﹐而以漢津之名達於上焉。髙世之舉﹐適契聖心。乃請以聖上君指三節爲三寸﹐三三爲九﹐而黃鐘之律成焉。漢津得之於師曰「人君代天理物﹐其所稟賦﹐必與眾異。」然春秋未及﹐則其寸不足﹔春秋旣壯﹐則其寸有餘。惟三八之數﹐爲人正﹐得太簇之律。今請指之年﹐適與時應。天其興之乎﹗前此以黍定律﹐遷就其數﹐曠歲月而不能決。今得指法﹐裁而爲管﹐尺律之定﹐曾不崇朝﹐其聲中正平和﹐淸不至髙﹐濁不至下﹐焦急之聲﹐一朝頓革﹐聞者無不歡欣。調唱和气﹐油然而生焉。越崇寧四年八月庚寅﹐樂成﹐列於崇政殿﹐有旨先奏舊樂三闋﹐樂未終﹐上曰「舊樂如泣聲。」揮止之。旣奏新樂﹐天顏和豫﹐百執事之臣無不忻喜稱頌。九月朔﹐以鼎樂成﹐上禦大慶殿受賀。是日﹐初用新樂﹐太尉率百僚奉觴稱壽﹐有數鶴從東北來﹐飛度廣庭﹐翺翔鳴唳﹐而下詔罷舊樂﹐賜新樂﹐名曰《大晟》。明年冬﹐致祠於帝鼐殿。甘露自龍角鬛下降。有詔令樂府官屬﹐排設宮架﹐備三獻九奏以祗謝。景貺曲再作﹐有雙鶴劻旋於宮架之上﹐後再習樂﹐羣鶴屢至。昔黃帝大合樂﹐有元鶴六舞於前﹐蓋和聲上達而後鶴爲之應。《傳》曰「不見其形﹐當察其影。」世之知音者鮮矣﹐而羽物之祥﹐可卜其聲和也。蓋聲音之和﹐上係人君之壽考﹐下應化日之舒長﹐焦急之聲固不可用於隆盛之世。昔李照欲下其律﹐乃曰「異日聽吾樂﹐當令人物舒長。」照之樂﹐固未足以感動其和气如此﹐然亦不可謂無其意矣。自藝祖禦極﹐知樂之聲髙﹐歷一百五十餘年而後中正之聲乃定。蓋奕世修徳﹐和气薰蒸﹐一代之樂理﹐若有待壽考﹑舒長之應﹐豈易量也哉﹖案﹕《續宋編年資治通鑑》云﹕時朝廷制禮作樂﹐以文太平。蜀人魏漢津者﹐年九十餘﹐獻樂議﹐因議制鼎。四年八月九鼎成﹐立大角鼎星祠。初﹐漢津議制鼎﹐名以奠八方﹐曰蒼﹐曰彤﹐曰晶﹐曰寶﹐曰魁﹐曰阜﹐曰壯﹐曰風﹐凡八﹐而中曰帝鼐﹐皆以九州水土納鼎中。及奉安翌日﹐上幸九成宮酌獻﹐至北方﹐曰寶鼎者忽漏水﹐溢於外。蓋寶鼎取土於雄州界﹐劉炳謂非燕之正方﹐或者其謂是乎﹗當時尢以爲神。其後終於北方致亂。《編年備要》云﹕魏漢津獻樂議﹐上從之﹐禮樂房參詳陳暘曰「五聲十二律﹐樂之正也﹐二變四淸﹐樂之蠹也。二變以變宮爲君﹐四淸以黃鐘爲宮﹐事以時作﹐固可變也。而君不可變﹔太簇﹑大呂﹑夾鍾或可分也﹐而黃鍾不可分﹐豈古人所謂尊無二上之恉哉﹖」論多不合﹐遂遷暘爲鴻臚少卿。《文獻通考》卷百三十云﹕漢津欲請帝中指寸爲律﹐徑圍爲容盛。其後止用中指寸﹐不用徑圍﹔且制器不能成劑量﹐工人但隨律調之﹐大率有非漢津之本說者﹐而漢津亦不知。﹞

８﹑癸丑﹐中書省勘會﹕「天下已置學養士﹐士在學校﹐月書季考﹐行藝純備﹐方與入貢﹐其選頗艱﹐而科舉取一日之長﹐人樂僥幸﹐眾易以趨﹐故異意與怠惰之人多憚於入學﹐甚失朝廷教養之意。」詔﹕「五路學生在州學一年方許取應。余路在學半年﹐仍通縣學月日﹐卽取應人眾而學校所養數少﹐𨿽令在學半年﹐其不在學之人尙多者﹐仰學事司較量相度聞奏。」﹝《紀事本末》卷百二十六。﹞

９﹑是月﹐詔﹕「三蘇集及蘇門學士黃庭堅﹑張耒﹑晁補之﹑秦觀等集並毀板。」﹝《紀事本末》卷百二十二。案﹕事已見二年四月丁巳﹑乙亥二日﹐玆似出。﹞

《續宋編年資治通鑑》云﹕春正月﹐加邢恕官。先是﹐上諭宰執曰「涇原弓箭手聞恕虐用其人﹐今逃者已千餘戶矣。蔡京庇恕﹐乃諭使者奏恕俵糴奉法﹐可賞遷一秩。」

１﹑二月﹝案﹕錢氏《朔閏考》﹔是月乙巳朔。﹞己酉﹐降授復州防奭使﹑特勒停光州居住姚雄任便居住。﹝《紀事本末》卷百三十九注。案﹕注云二月五日﹐是己酉也。﹞

２﹑是月﹐詔翰林學士張康國編類元祐臣僚章疏。﹝《紀事本末》卷百二十二。案﹕《宋史》本傳云﹕崇寧二年﹐爲中書舍人。徽宗知其能詞章﹐不試而命﹐遷翰林學士。三年﹐拜尙書左丞﹐尋知樞密院事。康國自外官爲郎﹐不三歲至此。始因蔡京進﹐京定元祐黨籍﹐看詳講議司﹐編勷章牘﹐皆預密謀﹐故汲汲引援之。﹞

《續宋編年資治通鑑》云﹕二月﹐置漏澤園。案﹕《十朝綱要》系之戊申﹐《東都事略本紀》系之丁未。《編年備要》云﹕中書省言「元丰中﹐詔以官地葬枯骨﹐今欲推廣先志故也。」

又﹕雲﹕雨雹﹐案﹕《宋史﹟本紀》﹐辛未日。

１﹑三月﹝案﹕錢氏《朔閏考》﹕是月甲戌朔。﹞辛巳﹐知樞密院事蔡卞言「昨被旨以講議司武備房歸樞密院﹐差臣提舉﹐今來訓練民兵﹑增置兵額已施行訖﹐欲乞罷樞密院講議司﹐限半月結絕。」從之。﹝《紀事本末》卷百三十二。案﹕崇寧元年﹐都省置講議司﹐未幾﹐樞密院亦立講議司。元年八月丁巳注可考。﹞

２﹑壬辰﹐童貫自京師還至熙州﹐凡所措置﹐與王厚皆不異。於是始議大舉。﹝《紀事本末》卷百四十。﹞

３﹑甲午﹐尙書省言「伏奉詔旨﹐重別措置水磨茶場茶法﹐今勘會茶場在元丰中自有神宗皇帝成法﹐至元祐廢罷以來﹐浸失本原。𨿽屢申明﹐終未全復﹐故課利不登﹐客販沮折﹐今追述舊志﹐別立新額七項。」並從之。﹝《紀事本末》卷百三十七。原注﹕七項未見﹐當考。﹞

４﹑壬寅﹐奉議郎黃輔國言「元丰中﹐太學生休假日﹐引詣武學射廳習射﹐紹聖嘗著爲令。乞頒其法於諸路州學。」從之。

５﹑朝奉大夫﹑直龍圖閣﹑成都府路轉運副使季孝廣遷一官﹐以點檢邛州學生費乂韋直方﹑綿竹縣學生龐汝翼答策﹐詆訕元丰政事故也。乂﹑直方﹑汝翼﹐並送廣南編管﹐永不得入學。﹝《紀事本末》卷百二十六。﹞

６﹑王厚﹑童貫帥大軍發熙州﹐出篩金平﹐隴右都護髙永年爲統制﹐諸路蕃﹑漢兵將隨行﹐知蘭州張誡爲同統制。厚恐夏人援助靑唐不測﹐於蘭﹑湟州界侵擾﹐及河南蕃賊亦乘虛竊發﹐騷動新邊﹐牽制軍勢﹔乃遣知通遠軍潘逢權領湟州﹐知會州姚師閔權領蘭州﹐照管夏國邊面﹐別遣河州劉仲武統制兵將駐安彊寨﹐因而興築甘朴堡﹐通南川﹑安彊﹑大通往來道路。於是本路家計完密﹐無後顧之憂﹐大軍得以專力西向。﹝《紀事本末》卷百四十。案﹕南川﹑安彊﹑大通皆城寨名。南川蓋卽南宗川﹐安彊卽當標寨﹐大通卽達南城。崇寧二年七月可考。畢沅《續通鑑》刪節此文﹐失其事實﹐殆以疑大通字爲誤也。﹞

《續宋編年資治通鑑》云﹕三月﹐置文繡院﹐招刺繡工三百人。案﹕《十朝綱要》《宋史﹟本紀》並辛巳日置。

又﹕云﹕令諸州築圜土以居彊盜﹐晝則役﹐夜則拘之。案﹕《十朝綱要》《東都事略﹟本紀》並丁亥日。《編年備要》云﹕尙書省言「彊盜配流者﹐歲以千計﹐至配所﹐則聚爲寇掠﹔中道亡命者﹐復橫暴鄕閭爲良民害。今欲仿《周官》司圜之法﹐令諸州築圜土以居彊盜貸死者﹐晝則役作﹐夜則拘之﹐視罪之輕重﹐以爲久近之限﹔充軍無過者﹐縱釋之。」

１﹑四月甲辰朔﹐尙書省勘會黨人子弟不問有官無官﹐並令在外居住﹐不得擅到闕下﹐令具逐路責降﹑安置﹑編管等臣僚姓名。

下項除名勒停編管人﹕

廣南路廣州王庭臣﹐﹝原注﹕武。﹞潮州崔昌符﹐﹝原注﹕武。﹞連州吉師雄﹐﹝原注﹕武。連州非廣南﹐此必誤。案﹕下陳瓘亦云連州﹐《宋史﹟陳瓘傳》作廉州﹐則此「連﹐」亦當作「廉」也。﹞封州李愚﹐﹝原注﹕武。﹞康州錢盛﹐﹝原注﹕武。案﹕「康」疑「廣」字之誤。﹞梧州李嘉亮﹐﹝原注﹕武。﹞桂州張庭堅﹐﹝案﹕《東都事略》及《宋史張庭堅傳》並云編管鼎州﹑象州﹐不及桂州。考《紀事本末》﹐崇寧二年正月詔庭堅編管鼎州﹐八月徙象州﹔四年九月詔亦仍云象州﹐不及桂州。原注云三年四月一日卻移桂州﹐則此桂州字固非誤也﹐而四年九月仍云象州﹐又何故﹖﹞昭州鄒浩﹐龔州範平仲﹐﹝案﹕「龔」字似誤。﹞賓州郭子旂﹐﹝原注﹕武。﹞象州龔夬﹐﹝案﹕龍夬於崇寧二年八月丁未已自象州移化州﹐於玆又言象州﹐似誤。﹞惠州潘滋﹐﹝原注﹕武。﹞連州陳瓘﹐﹝案﹕當依《東都事略》《宋史本傳》作「廉州」﹐崇寧二年正月乙酉可考。﹞昌化軍任伯雨﹐瓊州趙庭臣﹔湖南路柳州曹蓋﹐﹝案﹕「柳」似「郴」字之譌。﹞全州柴衮﹐﹝原注﹕郢州又有柴衮。﹞道州葛茂宗﹐歸州陳祐﹐﹝原注﹕歸州屬湖北﹐此恐誤。案﹕《宋史》本傳云﹕編管澧州﹐徙歸州。皆屬湖北﹐蓋上脫湖北路三字也。崇寧二年正月乙酉詔編管歸州﹐四年九月己亥詔同。﹞澧州馬涓﹐﹝原注﹕澧州屬湖北﹐此恐誤。﹞英州李祉﹐﹝原注﹕英州屬廣南﹐此恐誤。案﹕崇寧二年八月丁未詔亦雲英州編管﹐四年九月己亥詔同。﹞南安軍張琳﹔﹝原注﹕南安軍屬江南西路﹐此必誤。﹞江南路江州洪羽﹑李驤﹐太平州李之儀﹐饒州蘇昺﹑李茂﹐信州鄭居簡﹐﹝案﹕信州﹐崇寧四年九月己亥詔作邵州。﹞歙州曾燾﹐池州裴彥臣﹐洪州李積中﹐南康軍尹正言﹐金州陳琳﹔淮南路廬州金極﹐髙州於有﹔﹝原注﹕髙州屬廣南。﹞福建路福州王化基﹔﹝原注﹕髙州又有王化基。﹞京東路單州李賁﹐曹州石芳﹐登州黃策﹐密州鄧世昌﹑﹝原注﹕內臣。﹞趙希徳﹐﹝原注﹕武。案﹕崇寧四年九月己亥詔趙希徳賓州。﹞賓屬廣西路。廣濟軍張夙﹔京西路隨州趙天佐﹐金州李穆﹐﹝原注﹕內臣﹐全州又有李穆。案﹕崇寧四年九月己亥詔亦云金州。﹞均州馮百藥﹐郢州柴衮﹔原注﹕已見全州。陜西路同州安信之﹐成州郭執中﹔河北路相州寧景﹐深州王察﹐邢州李僴﹐棣州王貫。

除名勒停羈管人﹕

湖南路全州李穆﹐﹝原注﹕已見金州。﹞安州顧禹﹐復州李深﹔江南路宣州趙子遵﹐信州賈佾﹔淮南路濠州李公弼﹐眞州李酌﹔京東路靑州王化臣﹔﹝原注﹕內臣。﹞京西路隨州髙公應。

除名編管人﹕

湖南路永州曾紆﹐桂陽監蔡克明﹔﹝原注﹕內臣。﹞江南路建昌杜師益﹔

勒停編管人﹕

湖北路荊門軍孫琮﹔江南路撫州髙漸﹐筠州鄧考甫﹐廣徳軍胡端修﹔﹝案﹕元年十一月甲辰作廣安軍﹐當以此爲正。﹞兩浙路處州趙珣﹔益州路維州張集﹐﹝案﹕宋益州路亦曰成都路﹐領州﹕眉﹑漢﹑邛﹑綿﹑彭﹑黎﹑雅﹑簡﹑隆﹑威﹑茂十一州﹐「維」當作「雅」﹐元年十一月甲辰又作「濰」﹐亦似誤。濰屬京東路。﹞漢州吳安遜﹐﹝案﹕元年十一月甲辰作濮州﹐以益州路覈之﹐則漢州爲是。《文獻通考》及《玉海》郡國門成都路有漢無濮﹐成都卽益州﹐亦曰劍南道﹐濮屬京東路。﹞眉州周永徽﹐簡州封覺民﹔梓州路遂州李新﹔京東路淄州衡鈞﹔京西路潁州趙令畤﹑宗耆﹐﹝案﹕趙令畤於元年十一月甲辰云蔡州。﹞唐州李傑。

編管人﹕

湖北路荊南吳則禮。

勒停居住人﹕

湖南路潭州藍繹追一官﹔京東路徐州馮說﹐京西路西京馮悅降五官。

除名勒停居住人﹕

廣南路循州陳次升﹔江南路臨江軍王覿﹔福建路邵武軍謝文瓘﹐建州丰稷﹔京西路房州張舜民。

除名勒停人﹕

南路郴州周誼﹔淮南路亳州呂諒卿。

勒停安置人﹕

江南路南安軍江公望﹔淮南路海州馬城追三官﹐光州孫傑追五官。

除名勒停編管眞決人﹕

湖北路峽州譚衮決臀杖二十。

除名勒停配本州牢城人﹕

廣南路新州三班奉職王履﹐﹝原注﹕武。﹞髙州入內內侍省﹑左藏庫使王化基。﹝原注﹕崇寧元年九月二十六日建州。案﹕崇寧四年九月己亥亦云髙州。﹞

除名勒停編管永不敍人﹕

廣南路韶州王道﹐雷州範柔中。

安置人﹕

湖南北路鄂州常州別駕範純粹﹐漢陽軍祁州團練副使安燾﹐案﹕崇寧四年九月己亥詔安燾建昌軍。衡州賀州別駕攺廉州司戶參軍曾布﹐全州賀州長史閻守勤﹐興國軍建安軍節度副使朱師服﹐淮南路黃州黃州別駕張耒﹐汀州濮州團練副使曾肇﹔兩浙路睦州安置舒州團練副使章惇。

別駕居住人﹕

兩浙路溫州衢州別駕王古。

落職宮觀居住人﹕

江南路宣州徐傑落翰林學士前朝奉大夫提舉洞霄宮﹔淮南路和州龔原管勾玉局觀﹐光州劉安世提舉崇福宮﹐泰州李穀落觀察使﹐降授皇城使﹐提舉鴻慶宮﹔兩浙路婺州周常管勾崇禧宮﹐杭州楊畏提舉洞霄宮﹔京東路沂州劉奉世提舉崇福宮﹐南京張士良降授西京左藏庫使﹐提舉鴻慶宮﹔京西路汝州呂希哲降授朝請大夫﹐管勾鴻慶宮﹐蔡州蘇轍提舉上淸太平宮。

落職知州人﹕

淮南路蘄州劉拯﹐舒州王渙之降授承議郎﹔兩浙路杭州蔣之奇﹐益州路成都府虞策﹐京西路陳州石豫﹐陜西路秦州曾孝蘊﹐河北路成徳軍呂嘉問。

責降人﹕

湖北路範致明落侍禦史﹐責降監嶽州酒稅﹔江南路董士良降授內殿承制﹐添差吉州酒稅﹔梁寬降授朝散郎﹐添差南康軍酒稅﹔黃安期降授宣徳郎﹐添監虔州酒稅﹔都貺降三官﹐監撫州酒稅。淮南路譚並左藏庫使添差蘄州都監﹐趙越降授朝議大夫監無爲軍酒稅﹐楊瑰寶降兩官監宿州酒稅﹐陳並降授承事郎添監漣水軍酒稅﹐滕友追兩官添監泗州酒稅﹐張恕降兩官落職髙郵軍添監酒稅﹐曹興宗降授宣徳郎監壽州酒稅﹐蔡碩落朝散郎軍器少監﹐依舊內殿承制監蘄州酒稅。福建路倪直孺降兩官監南劍州酒稅﹐周諤降授承奉郎監泉州商稅﹐蕭刓降五官添監漳州商稅﹐洪芻降兩官監汀州酒稅。兩浙路沈千降授宣徳郎添差監常州酒稅﹐陳師錫降授朝奉郎添差監衢州酒稅。梓州路劉勃降授承議郎﹐添監綿州酒稅。京東路徐州範純禮降五官﹐少府監﹐分司南京。陜西路陳唐降授承務郎監華州酒稅務﹐延福宮使﹑奉國軍畱後﹑知入內省事郝隨落職提舉醴泉觀。﹝原注﹕郝隨罷知省必有故﹐當考﹐《席旦傳》當考。案﹕據《宋史席旦傳》考之﹐旦劾罷郝隨﹐其事在元符三年二月。至崇寧二年二月﹐郝隨復入侍﹐旦又出知成都府﹐此罷知入內省﹐與席旦無涉。且郝隨初逐﹐不獨席旦劾之﹐龔原亦請逐不得居京師矣。《宋史龔原傳》可考。﹞左中散大夫﹑寶文閣待制﹑知杭州宇文昌齡遷中大夫。﹝原注﹕致仕。《紀事本末》卷百二十二。﹞

２﹑庚戌﹐王厚﹑童貫率大軍次湟州。諸將狃於累勝﹐多言靑唐易與﹐宜徑往取之﹐厚曰「不然。靑唐諸羌﹐用兵詭詐﹐若不出奇兵﹐分道而進﹐不足以張大聲勢﹐折賊姦謀。且湟州之北有勝鐸谷﹐西南有勝宗隘﹐汪田﹑丁零宗谷﹐而中道出綏遠關﹐斷我糧道﹐然後諸部合勢夾攻渴驢嶺﹑宗哥川之間﹐勝負未可知也。」於是定議分出三路﹐厚與貫率中軍由綏遠關﹑渴驢嶺指宗哥城﹐都護髙永年以前軍由勝鐸谷沿宗河之北﹐別將張誡同招納官王端以其所部由汪田﹑丁零宗谷沿宗河之南﹐期九日會於宗哥城下。是日﹐貫猶以諸將多言靑唐易與爲然﹐先趨綏遠﹐用馮瓘統選鋒登渴驢嶺﹐候騎言靑唐兵屯嶺下者甚眾﹐貫乃止綏遠。﹝翌日﹐原注﹕初八辛亥。﹞厚以後軍至﹐始下渴驢嶺。谿賒羅撒遣般次迎於路﹐竊覘虛實﹐勞而遣之﹐誡曰「歸語而主﹐欲降宜早決﹔大軍至﹐鋒刃一交﹐將無所逃矣。」般次還報﹐以爲我軍不甚眾﹐初不知分道而進也。谿賒羅撒喜曰「王師若止如此﹐吾何慮哉﹗」以其眾據朴江古城。俄而聞三路兵集﹐遽退二十里。宗哥城之東﹐地名葛陂湯﹐有大澗數重﹐可恃而戰﹐賊遂據之。是夕﹐中軍宿於河之南鷂子隘之左﹐永年軍於丁零宗谷口。﹝《紀事本末》卷百四十。原注﹕王厚奏﹕臣等依奉禦前處分﹐統率大軍﹐起離熙州前進﹐克復鄯﹑廓等處。自河州度大河﹐越巴金﹑邈川﹐今月七日至湟州城西下寨﹐一行人馬平安。所有同措置邊事童貫﹑統領前鋒兵將馮瓘等先次前進﹐於當日至綏遠關下寨。尋準童貫公文﹐據洮東安撫馮瓘申﹐今月初七日巳時﹐統領選鋒人馬已占據渴驢嶺右﹐勘會諸路兵將並到湟州會合。臣見統率繼續前去措置宗哥一帶事務﹐逐旋具狀奏聞次。貼黃﹕及鑿童貫關報稱﹐渴驢已占據了當﹐別無賊馬﹐已指揮馮瓘審擇地利下寨﹐明遠斥候﹐過作提備。又貼黃﹕契勘今來諸路兵將會合湟州﹐勢不可久畱﹐不惟坐費糧食﹐兼節次探到事機﹐不可少失機會。已分遣髙永年統制一頭項﹐取湟州北﹑臨宗之東勝鐸谷﹔張誡統領一頭項﹐由丁零宗谷﹔臣與童貫統率馮瓘等﹐自渴驢嶺前去﹐至宗哥會合﹐才候到宗哥相度事勢前進靑唐次。﹞

３﹑壬子﹐王厚﹑童貫遣選鋒五將前行﹐中軍渡河而北﹐繼髙永年之後﹐張誡夾河而行。日未出﹐至賊屯所。賊眾五六萬人據地利列陳﹐張疑兵於北山下﹐其勢甚銳﹐而厚命馮瓘統選鋒五將與賊對陣﹐王亨統策選鋒繼其後。永年馳前視賊﹐未知所出。厚謂童貫曰「賊以逸待勞﹐其勢方﹤火歆﹥。日漸髙﹐士馬饑﹐不可少緩。宜以中軍越前軍﹐傍北山整陳而行﹐促選鋒入戰﹐破賊必矣。」旣行﹐諜者言「谿賒羅撒與其用事酋長多羅巴等謂眾曰﹕『彼張蓋者﹐二太尉也﹐爲我必取之。』」貫欲召永年問賊勢﹐厚曰「不可﹐恐失支梧。」貫不聽。及永年至﹐攬轡久之﹐無一語。厚謂永年曰「兩軍相當﹐勝負在頃刻間﹐君爲前軍將﹐案﹕時髙永年爲熙﹑秦兩路兵都統制﹐將前軍。見宋史本傳。久此何爲耶﹖」永年惶恐馳去。時賊軍與我選鋒相持未動﹐谿賒羅撒以精兵數十騎自衛﹐登其軍北髙阜之上﹐張黃屋﹐列大旆﹐指揮賊眾。其北山下疑兵望見厚與貫﹐引中軍傍山﹐欲來奔訩﹐厚遣遊騎千餘登山﹐潛攻其背。賊覺而遁﹐遊騎追擊之﹐短兵接﹐中軍伐鼓大譟﹐永年遽揮選鋒突陳﹐賊少卻。張誡以輕騎涉河﹐搗其中堅﹐取谿賒羅撒之旆及其黃屋﹐乘髙而呼曰「獲賊酋矣﹗」諸軍鼓聲震地。會暴風從東南來﹐塵大起﹐賊軍不得視﹐我軍士乘勢奮擊﹐自辰至午﹐賊軍大敗﹐追北三十餘里。谿賒羅撒單騎趨宗哥城﹐城閉不納﹐遂奔靑唐﹔諸將爭逐之﹐幾及﹐會暮而還。是日﹐斬首四千三百一十六﹐降俘三千餘人﹐大首領多羅巴等皆被傷逃去﹐不知所在。宗哥城中僞公主前安化郡夫人瞎叱牟藺毯兼率酋首以城歸順。宗哥城舊名龍支城﹐畱兵將守之。是夕﹐合軍於河之南。翼日癸丑﹐勝宗首領欽廝雞率眾來降。﹝《紀事本末》卷百四十。﹞

４﹑甲寅﹐講議司言「元丰中﹐神宗令張�﹑範鎭﹑劉幾﹑範日新講求《巢竽》《巢笙》之類﹐當時曾鏤板宣賜大臣﹐今韓絳家有之﹐欲權借照使。」詔可。﹝《紀事本末》卷百三十二。﹞

５﹑王厚﹑童貫入安兒城。﹝《紀事本末》卷百四十。原注﹕《靑唐錄》云﹕十一日復安兒城﹐靑唐首領僞公主靑宜結牟乞降。據厚申密院功狀﹐靑宜結牟降乃十二日事。厚功狀云十一日進復安兒城﹐賜名堡塞寨。﹞

６﹑乙卯﹐王厚﹑童貫引大軍至鄯州﹐軍於城東五里﹐僞龜玆國公主前封齊安郡夫人靑宜結牟及其酋豪李阿溫﹝案﹕「靑宜」﹐《十朝綱要》作「壽宜。」《東都事略﹟王韶傳》作「冑宜阿溫」﹐一作「河溫」。﹞率回紇﹑於闐﹑般次諸族大小首領開門出降﹐鄯州平。﹝原注﹕其後﹐奉詔建爲西寧州﹐隴右節度置安撫使都護﹐以髙永年知軍州事兼領之﹔湟州置同安撫同都護﹐以知軍州事王亨領之。案﹕原注其後云云在五月甲申。鄯州旣平﹐髙永年遷賀州團練使﹐知其州。見《宋史本傳》。﹞

７﹑初﹐谿賒羅撒敗於宗哥﹐夜至靑唐﹐謀爲守計﹐部族莫肯從之者。翌日﹐挈其長妻逃入谿蘭宗山中。自宗哥沿道﹐蕃馬走死者不可勝計。厚謂賊必且歸靑唐﹐欲遣將連夜掩捕﹐童貫以爲必不能得。及下靑唐﹐城中言谿賒羅撒嘗畱一宿而去﹐貫始悔之。遣馮瓘統輕銳萬騎由州之南靑唐谷入谿蘭宗﹐賊復覺之﹐遁於靑海之上﹐追捕﹐不獲。因討其餘黨﹐撫定吹廝波部族。﹝《紀事本末》卷百四十。﹞

８﹑丙辰﹐由種山谷徇地趨林金城﹐降其首領河奘等﹐林金城平﹐原注﹕賜名寧西城。西去靑海﹑靑鹽地各約二百里﹐置兵將守之。﹝《紀事本末》卷百四十。﹞

９﹑丁巳﹐瓘軍還﹐別遣郭祖徳率眾城谿蘭宗。﹝《紀事本末》卷百四十。原注﹕賜名曰淸平寨﹐十四日﹑十五日事﹐今並附十二日﹐不別出。功狀後云﹕鄯州招降到六心等族大首領﹑靑唐僞宰相靑歸兀耶等計千餘人﹐管戶口三十餘萬。不知六心等卽是吹廝波等否﹖靑歸兀耶卽是李阿溫否﹖姑附見俟考。《靑唐錄》云﹕十二日王師入靑唐城﹐十三日復林金城谿蘭宗堡﹐四月十二日厚等奏﹐遵奉詔命統率大軍﹐於今月九日收復龍支城﹐十一日克復安兒城﹐節次具狀奏聞去訖﹐於十二日五更初﹐統率大軍自安兒前進出靑唐峽﹐午時已來到鄯州城東門外下寨﹐尋遣髙永年統領本將軍馬占據鄯州。及龜玆國僞公主靑宜結牟驅率本州大小首領於闐﹑回紇國﹑般次出城迎降﹐尋當面犒勞撫慰﹐宣諭朝廷恩信﹐候令入城居住﹐占據州城了當﹐一行軍馬平安。谿賒羅撒與妻屬多羅巴等逃走﹐未知所在﹐見行措置購捕次。﹞

１０﹑戊午﹐湟城馳報﹕「王厚等云﹕『夏賊萬眾陳於臨宗乳酪河之東﹐爲靑唐援﹐會聞谿賒羅撒敗於宗哥﹐賊气沮傷。』厚卽遣張誡率師赴之﹐賊望風而退。」﹝《紀事本末》卷百四十。﹞

１１﹑己未﹐王厚等帥大軍自鄯州趨保惇谷﹐過曬廝溫廝嶺南入廓州界﹐本州大首領洛施軍令結率其眾降。宗哥之戰﹐洛施軍令結爲我軍砍傷其首﹐至是拜於馬前曰「願貸餘生﹐盡力報東京官家。」﹝《紀事本末》卷百四十。原注﹕此據王厚六月二十四日申密院功狀。﹞

１２﹑庚申﹐次結雞城。﹝《紀事本末》卷百四十。原注﹕《靑唐錄》云﹕十三日﹐復林金城溪蘭宗堡﹐越三日﹐大兵趨山南﹐山南大首領谿丁朴令骨及洛施軍令結部領諸族詣軍前降。﹞

１３﹑辛酉﹐王厚入廓州﹐馳表稱賀﹐命別將陳迪守之。﹝原注﹕此據厚申密院功狀及十八日奏。《靑唐錄》云﹕十八日復結雞城﹐十九日復鄯州﹐谿賒羅撒帶多羅巴遁走﹐郭祖徳追之﹐及於哥諾城﹐斬級數千。進兵令精谷﹐葩俄族大首領阿撒四率大小首領獻酒軍前﹐並洗納等大首領阿廝結等悉來降。阿廝結在靑唐海住坐﹐連夏國﹑龜玆﹐羌之最遠者也。此與王厚所奏日子不同﹐當從厚奏。王厚申密院功狀卽云﹐廓州初賜名寧塞城﹐後遂建州﹐置安撫司﹐命四方館使劉法領之。此當依本月日附見。﹞大軍駐於城之西﹐靑丹大首領阿撒四率眾詣軍前降﹐河南部族日有至者﹐厚諭以朝廷撫存恩意﹑宗哥戰敗所誅禍福之因﹐誡其不得妄作﹐自取屠戮﹐重爲種族之累。皆惟諾聽命。﹝《紀事本末》卷百四十。原注﹕此據功狀增入。功狀又云﹕河南旣定﹐大軍還城﹐保惇谷賜名綏平堡﹐此當附本月日﹐姑注此。《靑唐錄》所稱洗納等族大首領阿廝結等悉來降﹐阿廝結在靑海住﹐連夏國﹑龜玆﹐羌之最遠者也。不知厚何以不及功狀﹐當考。功狀復云﹕廓州招降到大首領洛施軍令結並葩俄族阿撒四等計一千餘人﹐管戶二十餘萬。又與《靑唐錄》所稱洗納等族不同﹐當考。趙挺之《手記》﹕蔡京在崇寧初﹐每於上前奏陳﹐今以首級受賞﹐不若招納其直﹐只計在京之數﹐不知至陜西則增至五倍也。營湟州﹐得湟州矣﹐又營鄯﹑廓﹐每得一州﹐指地圖以示上曰「此處可以趨西界卓雞監軍司﹐此處可以趨宥州﹐此處可以通靑海﹐朝廷威徳﹐無所不備矣。」然當時運糧入中﹐不計價直之貴﹐鄯﹑廓米斗不下三四貫足﹐陜西騷然﹐民困兵疲﹐惟富商大室坐收百倍之利。而一供奉官算券得米﹐中之官有月及一二千貫者﹐京一切不問﹐專意興兵起事。方鄯﹑廓未下﹐而旁諭涇原邢恕﹐令爲戰具﹐旦夕結隊﹐以爲深入西夏之形﹔又令陶節夫居延州﹐大加招納。﹞

１４﹑乙丑﹐宰臣蔡京言「伏奉手詔置講議司﹐度今文字不多﹐理當歸之省部﹐欲乞限一月結絕罷司﹔如有未了事件﹐乞送尙書省分隸施行。」從之。﹝《紀事本末》卷百三十二。﹞

１５﹑成州團練使﹑知熙州兼權發遣熙河蘭會路經略﹑安撫司事措置邊事王厚爲武勝軍畱後﹑熙河蘭會路經略﹑安撫使兼知熙州﹔昭宣使﹑成州團練使﹑勾當內東門司﹑熙河蘭會路同措置邊事童貫爲景福殿使﹑襄州觀察使﹐依舊勾當內東門司。詔以厚﹑貫提兵出塞﹐曾未數月﹐靑唐一國﹐境土盡復﹐故有是賞。﹝《紀事本末》卷百四十。原注﹕《實錄》削童貫遷除不載﹐今以當日報功增入。詔旨於二十一日載童貫遷除﹐卻不及王厚﹐於二十九日乃載厚遷除。按當時報狀二人遷除蓋同日﹐詔旨及《宣和錄》皆誤也。五月三日﹐又遷貫畱後。﹞

１６﹑丙寅﹐戶部言「舒﹑衡﹑睦﹑鄂﹑韶﹑梧州六監歲鑄小錢共額一百五十三萬﹐內韶州從來專充岑水買銅本錢﹐餘五監以給本路常用。今欲並行攺鑄當十錢﹐除一切費用外﹐可得見錢四百八十萬五千餘貫﹐以助本部經費﹐仍自崇寧四年爲始。」詔從所乞。﹝《紀事本末》卷百三十六。﹞

１７﹑丁卯﹐並臣以盡復靑唐故地稱賀﹐是日﹐王厚引軍過龍支城﹐次省章峽口之西﹐相地利控扼之要﹐得勝鋒谷﹐乃夏賊來路﹐遂於谷左建城五百步﹐置兵守之。﹝《紀事本末》卷百四十。原注﹕此據功狀修入。谷口城後賜名徳固寨。﹞

１８﹑己巳﹐王厚等奏﹕「今河南北並各安貼﹐已將中軍於二十七日自省章取蘭州便路﹐因照管通湟﹑京玉一帶邊面歸西州。」﹝《紀事本末》卷百四十。﹞

１９﹑庚午﹐王厚過湟州﹐沿蘭州大河並夏國東南境上﹐耀兵巡邊﹐歸於熙州。厚所克復三州及河南地土﹐自蘭州京玉關沿宗河而上﹐取湟州臨宗寨乳酪河之西﹐入鄯州界管下宣威城靑海洗納﹑木令波族﹐東南過溪哥城﹐至河州循化城入洮州﹐復自洮州取尨公原﹐循山後出懷羌來羌城﹐沿黃河過來賓城﹐上巴金嶺篯南谷﹐抵京玉關﹐開拓疆境﹐幅員三千餘里。其四至﹕正北及東南至夏國界﹐西過靑海至龜玆國界﹐西至盧甘國界﹐東南至熙﹑河﹑蘭﹑岷州﹐連接階﹑成州界﹐計招降到首領二千七百餘人﹐戶口七十餘萬﹐前後六戰﹐斬獲一萬餘人。﹝《紀事本末》卷百四十。原注﹕此據厚申密院功狀修入。﹞

《續宋編年資治通鑑》云﹕夏四月﹐幸金明池。案﹕《十朝綱要》系乙巳日。周煇《淸波雜誌》卷中云﹕崇寧三年﹐駕幸金明池﹐乘烏馬還內﹐道路安平﹐賜名龍驤將軍。

卷二十四

徽宗

△崇寧三年﹝甲申﹐一一○四﹞

１﹑五月﹝案﹕錢氏《朔閏考》﹕是月癸酉朔。﹞丁丑﹐尙書省札子﹕「京城提舉茶場所準詔旨﹐水磨茶場追述舊制﹐別立新額。奉聖旨﹐依今具申請下項﹕一﹑元丰茶場以在京府界鄭﹑澶﹑潁昌府爲地分﹐近茶場申元丰年曾許客旅興販末茶往河北﹑河東﹑京東京西貨賣﹐承朝旨﹐依契勘元丰條例﹐別無許客人販水磨末茶入京東等四路﹐專條令京城提舉茶場所遵依近降朝旨施行。一﹑陜西自來到京路分茶﹐並須經由京師中賣二分訖翻引前去﹐契勘今承朝旨﹐客茶到京十分﹐許賣三分﹐數足更不收買﹐未審客人若自願全於京場中賣﹐許與不許收買三分茶﹔若客人故索髙價﹐不伏中價賣﹐許與不許令翻引前去﹖應客人販到茶貨﹐並於數內收買三分﹔如客人故索髙價﹐不伏中價﹐卽索元引﹐照對元買價例﹐酌量地裏遠近縻費﹐上量行添搭錢數﹐抽買入官﹐不得虧損官私。」﹝《紀事本末》卷百三十七。原注﹕五月五日﹐三省同奉聖旨如前者。﹞

２﹑詔以收復鄯﹑廓州﹐遣親王奏告太廟﹐侍從官分告社稷﹑諸陵。﹝《紀事本末》卷百四十。﹞

３﹑己卯﹐蔡京爲守司空﹑行尙書左僕射兼門下侍郎﹐進封嘉國公﹐以爲定鄯﹑廓推賞也。尋詔去「守」字﹐攺「行」作「兼」字。﹝《紀事本末》卷百三十一。﹞

４﹑癸未﹐奉議郎﹑檢討文字﹑提舉措置兩浙香鹽事胡奕修轉一官﹐以本路鹽課增羨也。﹝《紀事本末》卷百三十二。﹞

５﹑甲申﹐攺鄯州爲西寧州﹐仍爲隴右節度。﹝《紀事本末》卷百四十。案﹕原本誤作「甲辰」﹐玆據《宋史徽宗本紀》攺正。﹞置安撫使都護﹐以髙永年知軍州事兼領之﹐湟州置同安撫同都護﹐以知軍州事王亨領之。﹝案﹕玆以《紀事本末》卷百四十四月乙卯原注並輯。﹞

６﹑乙酉﹐王厚奏﹕「臣契勘大軍今來收復鄯﹑廓等州﹐拓疆幅萬餘里。其鄯州管下自省章西峽口大川經由宗哥﹐出安兒﹑靑唐兩峽至本州﹐復自州之西直抵林金﹐北取氂牛宗谷﹐南取谿蘭宗﹑廓州管下東西川及結雞城﹑米川等處﹐左右除是心白人戶田土﹐依舊爲主﹐秋毫不得侵占外﹐因與官軍抗敵殺逐心黑之人所營田土﹐並元係西蕃王子董毯﹑瞎徵﹑溫谿心等田土﹐頃畝不少﹐已指揮逐州盡行拘收入官﹐摽撥創置弓箭手﹐應付邊備﹐可省戍兵經久歲費﹐爲利甚博﹐又得弓箭手與新附諸羌雜居﹐伺察羌人情不敢作過﹐實安邊萬世之利。除已於四月二十六日具提舉弓箭手孫適所乞招置弓箭手文狀奏聞﹑乞賜詳酌施行外﹐已令逐州如有情願投刺之人﹐一面招置﹐聽候朝廷指揮﹐仍將已種到靑苗就便摽充爲種糧去訖。所有上件田土﹐可招置弓箭手﹐不可置營田﹐須招置廂軍耕種﹐不免散居諸處﹐侵優新附部族﹐不可安心住坐﹐偸奪牛馬之類﹐必致引惹﹐別生他患﹐非經久之計﹐委實不便。竊慮臣僚不見得利害﹐別有申陳﹐乞置營田﹐重爲一方之患﹐須至預行申明﹐候降到許令招弓箭手指揮﹐別具合行措置事奏聞次。」詔許令本路近悰弓箭手依湟州例投換。﹝《紀事本末》卷百四十。﹞

７﹑辛丑﹐罷行水磨茶。﹝《紀事本末》卷百三十七。﹞

《續宋編年資治通鑑》云﹕五月﹐置開封牧尹一員﹐少尹二員﹐分左﹑右﹐罷知府等官﹐以士﹑戶﹑儀﹑兵﹑刑﹑工爲六曹。案﹕《十朝綱要》《宋史﹟本紀》並戊寅日。《通鑑續編》云﹕攺定六曹﹐以士﹑戶﹑儀﹑兵﹑刑﹑工爲序﹐增其員數﹐仿《唐六典》易胥吏之名。

１﹑六月甲辰﹐﹝案﹕《紀事本末》卷百二十四注云﹕三年六月甲辰三日﹐戊午十七日﹐則是月壬寅朔也﹐《十朝綱要》同。﹞詔﹕「元符末姦黨並通入元祐籍﹐更不分三等﹐應係籍姦黨已責降人﹐並各依舊﹐除今來入籍人數外﹐余並出籍﹐今後臣僚更不得彈劾奏陳。」令學士院降詔。元祐姦黨﹕

文臣曾任宰臣執政官﹕﹝案﹕海瑞《元祐黨籍考》云凡二十七人。﹞

司馬光﹑﹝原注﹕故。﹞文彥博﹑﹝原注﹕故。﹞呂公著﹑﹝原注﹕故。﹞呂大防﹑﹝原注﹕故。﹞劉摯﹝原注﹕故。﹞範純仁﹑﹝原注﹕故。﹞案﹕《黨籍考》﹐純仁在王存後。韓忠彥﹑曾布﹑梁燾﹑﹝原注﹕故。﹞王巖叟﹑﹝原注﹕故。﹞﹝案﹕原注「故」字脫﹐今據《紀事本末》崇寧二年九月所立碑﹑王昶《金石萃編》此年蔡京所書碑增。下王存﹑陸佃﹑蔣之奇﹑姚勔﹑錢勰﹑岑象求﹑秦觀﹑司馬康﹑宋安國﹑封覺民﹑吳處厚﹑商倚﹑陳衍諸人異同。﹞〗蘇轍﹑王存﹑﹝原注﹕故。﹞鄭雍﹑﹝原注﹕故。﹞傅堯兪﹑﹝原注﹕故。﹞趙瞻﹑﹝原注﹕故。﹞韓維﹑﹝原注﹕故。﹞孫固﹑﹝原注﹕故。﹞範百錄﹑﹝原注﹕故。﹞胡宗愈﹑﹝原注﹕故。﹞李淸臣﹑﹝原注﹕故。﹞劉奉世﹑範純禮﹑安燾﹑陸佃﹑﹝原注﹕故。﹞﹝案﹕《黨籍考》云﹐以上並元祐人。﹞黃履﹑﹝原注﹕故。﹞張商英﹑蔣之奇。﹝原注﹕故。﹞﹝案﹕《黨籍考》云﹐以上並元符人。﹞

曾任待制以上官﹕﹝案﹕《黨籍考》云﹐凡四十九人。﹞

蘇軾﹑﹝原注﹕故。﹞劉安世﹑範祖禹﹑﹝原注﹕故。﹞朱光庭﹑﹝原注﹕故。﹞姚勔﹑﹝原注﹕故。﹞趙君錫﹑﹝原注﹕故。﹞馬默﹑﹝原注﹕故。﹞孔武仲﹑﹝原注﹕故。﹞孔文仲﹑﹝原注﹕故。﹞吳安持﹑原注﹕故。錢勰﹑原注﹕故。李之純﹑原注﹕故。孫覺﹑原注﹕故。鮮於儹﹑﹝原注﹕故。﹞趙彥若﹑﹝原注﹕故。﹞趙禼﹑﹝原注﹕故。﹞王欽臣﹑﹝原注﹕故。﹞孫升﹑﹝原注﹕故。﹞李周﹑﹝原注﹕故。﹞王汾﹑﹝原注﹕故。﹞韓川﹑﹝原注﹕故。﹞顧臨﹑﹝原注﹕故。﹞賈易﹑﹝原注﹕故。﹞﹝案﹕《金石萃編》碑賈易下不注「故」。﹞呂希純﹑曾肇﹑王覿﹑範純粹﹑呂陶﹑王古﹑丰稷﹑張舜民﹑張問﹑﹝原注﹕故。﹞楊畏﹝案﹕《宋史》本傳﹕蔡京爲相﹐畏遣子侄見京﹐又因京黨致言﹐遂出黨籍。與碑不符。﹞鄒浩﹑陳次升﹑謝文瓘﹑案﹕《宋史》本傳云﹕帝披黨籍曰「朕究知文瓘本末。」命出籍。與碑不符。《黨籍考》云﹐以上元祐人。岑象求﹑﹝原注﹕故。﹞周鼎﹑徐傑﹑路昌衡﹑﹝原注﹕故。﹞董惇逸﹑﹝原注﹕故。﹞上官均﹑葉濤﹑﹝原注﹕故。﹞郭知章﹑楊康國﹑龔原﹑朱紱﹑葉祖洽﹑朱師服。﹝案﹕《黨籍考》云﹐以上並元符人。﹞

余官﹕﹝案﹕《黨籍考》云﹐凡一百七十七人。﹞

秦觀﹝原注﹕故。﹞黃庭堅﹑晁補之﹑張耒﹑吳安詩﹑歐陽棐﹑劉唐老﹑王鞏﹑呂希哲﹑杜純﹑﹝原注﹕故。﹞司馬康﹑﹝原注﹕故。﹞宋保國﹝原注﹕故。﹞﹝案﹕黨籍考﹐司馬康﹑宋保國二人在湯馘下。﹞張保源﹑孔平仲﹑﹝案﹕《金石萃編》碑孔平仲下接衡鈞﹑衮公適等﹐湯馘下四十八人在後﹐《黨籍考》與此合。﹞湯馘﹑﹝原注﹕故。﹞黃隱﹑畢仲遊﹑常安民﹑汪衍﹑余爽﹑鄭俠﹑常立﹑﹝原注﹕故。﹞﹝案﹕《金石萃編》碑不注「故」。﹞程頤﹑唐義問﹑﹝原注﹕故。﹞余卞﹑李格非﹑陳瓘﹑任伯雨﹑張庭堅﹑馬涓﹑孫諤﹑﹝原注﹕故。﹞陳郛﹑朱光裔﹑蘇嘉﹑龔夬﹑王回﹑﹝原注﹕故。﹞呂希績﹑﹝原注﹕故。﹞歐陽中立﹑﹝原注﹕故。﹞吳儔﹑﹝原注﹕故。﹞﹝案﹕黨籍考云﹐以上並元祐人。﹞尹材﹑﹝原注﹕故。﹞葉伸﹑﹝原注﹕故。﹞李茂直﹑吳處厚﹑﹝原注﹕故。﹞李積中﹑商倚﹑﹝原注﹕故。﹞陳祐﹑﹝原注﹕故。﹞﹝案﹕《金石萃編》碑不注故。﹞虞防﹑李祉﹑李深﹑李之儀﹑範正平﹑曹蓋﹑楊琳﹑蘇昺﹑葛茂宗﹑劉謂﹑柴衮﹑洪羽﹑趙天佐﹑﹝案﹕《宋史新編》作「天佑﹐」黨籍考作「天祐」。﹞李新﹑衡鈞﹑衮公適﹑﹝原注﹕故。﹞﹝案﹕一本作「兗」﹐誤。﹞馮百藥﹑﹝案﹕一本作「洪」。﹞周誼﹑孫宗﹑﹝案﹕金石萃編碑作「﹤土宗﹥」﹞範柔中﹑鄧考甫﹑王察﹑趙峋﹑封覺民﹑﹝原注﹕故。﹞胡端修﹑李傑﹑趙令畤﹑郭執中﹑石芳﹑李賁﹑﹝案﹕《金石萃編》碑作「李傑」。﹞金極﹑髙公應﹑安信之﹑張集﹑黃策﹑吳安遜﹑周永徽﹑髙漸﹑張夙﹑﹝原注﹕故。﹞鮮於綽﹑呂諒卿﹑王貫﹑朱紘﹑吳朋﹑﹝原注﹕故。﹞梁安國﹑王古﹑蘇迥﹑檀固﹑何大受﹑王箴﹑鹿敏求﹑江公望﹑曾紆﹑髙士育﹑鄧忠臣﹑﹝原注﹕故。﹞﹝案﹕「忠」一作「志」﹐誤。鄧忠臣爲覆謚﹐範忠宣事遂入黨籍﹐詳《忠宣文集補編》。﹞種師極﹑韓治﹑都貺﹑秦希甫﹑錢景祥﹑周綍﹑何大正﹑呂彥祖﹑梁寬﹑沈千﹑曹興宗﹑羅鼎臣﹑劉勃﹑王極﹑案﹕《金石萃編》碑作「拯」。黃安期﹑陳師錫﹑於肇﹑黃遷﹑王挾正﹑﹝案﹕《金石萃編》碑作「莫俠正」﹐卽元年所書邪上之莫仲正也。《黨籍考》作「萬俟正」﹐據《紀事本末》卷百二十四﹐崇寧五年正月庚戌﹑三月戊戌﹐收復黨人輕第二等內﹐黃遷下許堯輔上﹐正作「萬俟正」﹐不作「王挾正」﹐此文恐誤。﹞許堯輔﹑楊朏﹑胡良﹑梅君兪﹑寇宗顏﹑張居﹑李修﹑逢純熙﹑﹝原注﹕故。﹞髙遵裕﹑﹝案﹕《金石萃編》碑作「遵恪」。﹞黃才﹑曹盥﹑侯顯道﹑周遵道﹑﹝案﹕《紀事本末》無周遵道﹐畢鑑亦缺﹐於三百九人之數不合。《紀事本末》卷百二十四﹐崇寧五年正月庚戌﹐收復黨人輕第二等內﹐侯顯道下林膚上正有「周遵道」名﹐此蓋傳鈔誤脫也。《金石萃編》碑本《黨籍考》﹐亦均有周遵道名﹐今據補﹐以足其數。林膚﹑葛輝﹑原注﹕故。﹞宋壽嶽﹑王公彥﹑王交﹑張溥﹑許安修﹑劉吉甫﹑胡潛﹑董祥﹑楊瑰寶﹑倪直孺﹑蔣津﹑王守﹑鄧允中﹑﹝案﹕一本作「元中」。﹞梁俊民﹑王陽﹑張裕﹑﹝案﹕《金石萃編》碑張裕在葉世英下。﹞陸表民﹑葉世英﹑謝潛﹑陳唐﹑劉經國﹑﹝原注﹕故。﹞﹝案﹕《金石萃編》碑劉經國下接湯馘﹑司馬康﹑宋保國﹑黃隱﹑畢仲遊等。﹞扈充﹝原注﹕故。﹞張恕﹑蕭刓﹑﹝案﹕《金石萃編》碑以下五人在周鍔之下。﹞趙越﹑﹝案﹕一本作「鉞」。﹞滕友﹑江洵﹑方適﹑﹝案﹕一本作「恬」。﹞陳並﹑洪芻﹑周鍔﹑﹝案﹕當依《黨籍考》作「諤」。﹞許端卿﹑李昭玘﹑向訓﹑﹝案﹕《金石萃編》碑作「紃」。﹞陳察﹑鍾正甫﹑髙茂華﹑楊彥璋﹑廖正一﹑李夷行﹑彭醇﹑梁士能。﹝案﹕《黨籍考》云﹕以上元符人。﹞

武臣﹕﹝案﹕《黨籍考》云﹐凡二十五人。﹞

張巽﹑李備﹑﹝原注﹕故。﹞王獻可﹑﹝原注﹕故。﹞胡田﹑馬諗﹑王履﹑趙希夷﹑任濬﹑郭子旂﹑錢盛﹑趙希徳﹑王長民﹑李永﹑﹝原注﹕故。﹞﹝案﹕《黨籍考》及《宋史新編》並作「冰」。﹞王庭臣﹑吉師雄﹑李愚﹑吳休復﹑﹝原注﹕故。﹞崔昌符﹑潘滋﹑髙士權﹑李嘉亮﹑王珫﹑﹝案﹕《金石萃編》碑作「李珫」。﹞劉延肇﹑姚雄﹑李基。

內臣﹕﹝案﹕《黨籍考》云﹐凡二十九人。﹞

梁惟簡﹑﹝原注﹕故。﹞陳衍﹑﹝原注﹕故。﹞張士良﹑梁知新﹑﹝原注﹕故。﹞李倬﹑譚扆﹑竇鉞﹑趙約﹑黃卿從﹑馮說﹑曾燾﹑蘇舜民﹑楊偁﹑梁弼﹑陳恂﹑張茂則﹑﹝原注﹕故。﹞張琳﹑裴彥臣﹑李偁﹑﹝原注﹕故。﹞閻守勤﹑王紱﹑李穆﹑蔡克明﹑王化基﹑王道﹑鄧世昌﹑鄭居簡﹑張祐﹑王化臣。﹝案﹕《金石萃編》碑﹑一本無王化臣。《黨籍考》云﹐以上並元符人。﹞

爲臣不忠﹐曾任宰臣﹕﹝案﹕《黨籍考》云﹐凡二人。﹞

王珪﹑﹝原注﹕故。案﹕《金石萃編》碑﹑一本無「王珪。」章惇。﹞

詔﹕「重定元祐﹑元符黨人及上書邪等事者﹐合爲一籍﹐通三百九人﹐刻石朝堂﹐余並出籍﹐自今毋得復彈奏。」﹝《紀事本末》卷百二十二。原注﹕《本紀》《實錄》全不載此。案﹕王明淸《玉照新誌》卷一云﹕元祐黨人﹐紹聖所定止七十三人﹐至蔡元長當國﹐凡背己者皆著其間﹐至三百九人。其中愚智混淆不可分﹐至前日詆訾元祐之政者﹐亦獲廁名矣。惟有識講論之熟者﹐始能辧之。﹞

２﹑戊申﹐詔荊國公王安石配享孔子廟廷。﹝《紀事本末》卷百三十。案﹕據《十朝綱要》在初二日癸卯。王明淸《揮麈前錄》云﹕崇寧中﹐以王荊公配宣聖亞兗公﹐而居鄒公之上﹐故遷鄒於兗之次。靖康初﹐詔黜荊公﹐但舁塑像﹐不復移鄒公於舊位。至今天下庠序﹐悉兗﹑鄒並列而虛右。王氏此說不盡足憑。考《宋史禮志》云﹕詔王安石可配孔子廟﹐位於鄒國公之次﹐不居其上。陶宗儀《輟耕錄》曰﹕宋黃震云﹕往歲顏﹑孟配享﹐並列先聖左﹐近升曾子﹑子思﹐又並列先聖左而虛其右﹐不以相向。震聞太學博士陸鵬舉云﹐初制顏﹑孟配享﹐左顏而右孟﹐王安石沒﹐而躋之配享﹐位顏子下。故左則顏子及安石﹐右則孟子。未幾﹐安石女壻蔡卞當國﹐謂安石不當在孟子下﹐遷安石於右﹐與顏子對﹐而移孟子位弟三﹐次顏子之下﹐遂左列顏﹑孟﹐而右列安石。又未幾﹐蔡卞再欲升安石﹐厭顏子﹐漸次而升﹐爲代先聖張本。據此﹐則安石升居鄒公之上﹐系蔡卞當國時﹐非此年事。﹞

３﹑壬子﹐都省言「竊以算數之學其傳久矣。《周官大司徒》以鄕三物教萬民﹐而賓興之。三曰六藝﹕禮﹑樂﹑射﹑禦﹑書﹑數﹐則周之盛時﹐所不廢也。神宗皇帝將建學焉﹐屬元祐異議﹐遂不及行。方今紹隆聖緒﹐則算學之設實始先志﹐推而行之宜在今日。今將元丰算學條制重加刪潤﹐修成敕令﹐冠以崇寧國子監算學敕令格式爲名。」又言「竊以書之用於世久矣。先王爲之立學以教之﹐設官以達之﹐置使以諭之﹐蓋一道徳﹐謹家法﹐以同天下之習。世衰道微﹐官失學廢﹐人自爲學﹐習尙非一﹐體畫各異﹐殆非所謂書同文之意。今四方承平﹐未能如古﹐蓋未有校試勸賞之法焉。今欲放先王置學設官之制﹐考選簡拔﹐使人人自奮﹐有在今日。所有圖畫之技﹐朝廷所以圖繪神像﹐與書一體。﹝今案﹕董史《書錄》卷上引《長編》作「令」。﹞附書學爲之校試約束﹐謹成《書畫學敕令格式》一部﹐冠以崇寧國子監爲名﹐並乞賜施行。」從之。﹝原注﹕都省上《崇寧國子監算學書畫學敕令格式》﹐詔頒行之﹐只如此書自可也。﹞始置書﹑畫﹑算學。﹝《紀事本末》卷百三十五﹐又董史《皇宋書錄》卷上。案﹕《玉海》卷百十二云﹕六月十一日﹐建算學﹑書畫學﹑醫學。考《紀事本末》﹐二年九月壬辰﹐講議司乞置醫學﹐從之。是月辛酉﹐講議司又有太醫局並合興復之請。是二年九月所置者醫學也﹐是年六月所復者太醫局也。《十朝綱要》《宋史﹟本紀》分書甚明﹐《玉海》蓋誤﹐以醫局當醫學也。《通鑑續編》云﹕書學習篆﹑隸﹑艸三體。篆以古文大小二篆爲法﹐隸以二王﹑歐﹑虞﹑顏﹑柳眞行爲法﹐艸以章艸﹑張芝九體爲法。畫學之業曰佛道﹐曰人物﹐曰山水﹐曰鳥獸﹐曰花竹﹐曰屋木。書學以《說文》《爾雅》《方言》《釋名》。教授《說文》則令書篆字﹐著音訓﹐余書皆設問答﹐以所解義﹐觀其能通書意與否﹔仍分士流雜流﹐別其齋以居之。考畫之等﹐以不仿前人﹐而物之情態﹑形色﹐俱若自然﹐筆韻簡髙爲工。算學之業以《九章》《周髀》及假設疑數爲算問﹐仍兼海鳥﹑孫子﹑五曹﹑張邱建﹑夏侯算法﹐並歷算三式﹑天文書爲本科﹐其生皆古經以試﹐其取士法﹐略如太學上捨三等推恩﹐以通仕﹑登仕﹑將仕郎爲次。﹞

４﹑戊午﹐詔曰「朕嗣位之始﹐恭默未言﹐往歲姦朋﹐復相汲引﹐倡導邪說﹐實繁有徒。或據要路而務變更﹐或上封章而肆詆毀﹐同惡相濟﹐非止一端﹐推原其心﹐豈勝誅殛﹗比詔編類﹐具列姓名﹐乃下從班﹐博盡眾議﹐仍爲三等﹐各竭所聞﹐庶幾僉同﹐罔有漏失。惟邪慝之復起﹐蓋源流之相承。迹其從來﹐於元祐得罪宗廟﹐寧分等差﹖悉皆親書﹐通爲一籍﹐載刊諸石﹐寘在廟堂。爲臣不忠﹐附見於末﹐所麗𨿽異﹐其罪惟均。朕方以仁恩徧覆天下﹐前旣遣黜﹐弗忍再行﹐亦有可矜﹐出於籍外﹐自是厥後﹐已定不渝﹐並臣式孚﹐毋復輒論。其元符末姦黨並通入元祐籍﹐更不分三等。應係籍姦黨已責降人﹐並各依舊。除今來入籍人數外﹐余並出籍﹐今後臣僚更不得彈劾奏陳。」

詔﹕「章惇﹑曾布﹑黃履﹑岑象求﹑董惇逸﹑馬涓﹑孫諤﹑王回﹑尹材﹑葛茂宗﹑範柔中﹐並依元祐係籍人逐次已降指揮﹔其餘續入籍人子並親兄弟並免﹐卽不得到闕﹐仍依已降指揮施行﹔內李偁﹑閻守勤等子弟﹐關樞密院取旨。尋攺『不得到闕』字作『卽不得任在京差遣』字﹐余依已降指揮。」﹝《紀事本末》卷百二十二。﹞

５﹑辛酉﹐講議司言「熙寧九年﹐嘗置太醫局﹐教養生員﹐分治三學﹐諸軍病患﹐歲終比較等第給錢﹐元祐裁減浮費遂行廢罷。今已置到醫學教養上醫外﹐所有本局並合興復。」從之。﹝《紀事本末》卷百三十二。﹞

６﹑壬戌﹐蔡京奏﹕「奉詔﹐令臣書元祐黨籍姓名。恭惟皇帝嗣位之五年﹐﹝案﹕此碑今存﹐云卽位之五年者﹐徽宗卽位於元符三年庚辰﹐至崇寧三年甲申﹐凡五年也。朱彜尊以爲碑立於崇寧四年﹐失實。﹞旌別淑慝﹐明信賞罰﹐﹝案﹕《金石萃編》「罰」作「刑」﹐誤。海瑞《元祐黨籍考》亦作「罰」。﹞黜元祐害政之臣﹐靡有佚罰。乃命有司﹐夷考罪狀﹐第其首惡﹝案﹕海瑞《黨籍考》作「善惡」。﹞與其附麗者以聞﹐得三百九人。皇帝書而刊之石﹐置於文徳殿門之東壁﹐永爲萬世子孫之戒。﹝案﹕《黨籍考》《金石萃編》「子孫」作「臣子」。﹞又詔臣京書之﹐將以頒之天下。臣竊惟陛下仁聖英武﹐遵制定功﹐﹝案﹕《金石萃編》「定」作「揚」。﹞彰善癉惡﹐以昭先烈。臣敢不對揚休命﹐仰承陛下孝悌繼述之志﹐謹書元祐姦黨姓名﹐仍連元書本進呈。」﹝《紀事本末》卷百二十二﹐又百三十一。案﹕畢氏《續通鑑》云﹕於是詔頒之州縣﹐令皆刻石。《考異》云﹕案元祐姦黨姓名有二碑﹕一立於崇寧元年之九月﹐徽宗手書刻石﹐置端禮門﹐凡百有二十人﹐首文彥博。明年九月﹐臣僚請頒端禮門石刻於外路州軍﹐卽此也。一立於三年之六月﹐徽宗手書刻石﹐置文徳殿門之東壁﹐凡三百九人﹐首司馬光。又命蔡京書大碑﹐頒之天下。此在《長編》及《宋紀》具有明文。京所書者乃三百九人﹐非百二十人也。而陳桱《通鑑續編》於崇寧二年大書云﹕頒蔡京所書《元祐姦黨碑》﹐刻石於州縣。三年則但云重定元祐﹑元符黨人﹐刻石於朝堂﹐反不及蔡京書碑事。薛應旂﹑王宗沐皆因之﹐舛謬極矣。﹞

武昌軍節度使﹑知大名府呂惠卿以弟諒卿名列姦黨﹐奏乞罷髦鉞﹐除宮觀﹐詔答不允。﹝《紀事本末》卷百三十。﹞

《續宋編年資治通鑑》云﹕六月圖熙寧元丰功臣顯謨閣。案﹕《玉海》卷百六十三云﹕元符元年四月十八日丙申﹐詔建閣﹐藏神宗禦集﹐名顯謨。崇寧三年六月壬寅朔﹐詔曰「神考肆筆成書﹐表悰《六經》﹐再詔纂集﹐總九千八百餘篇﹐皆文辭﹑政事﹑邊機之要」云云。其熙﹑丰功臣圖形於顯謨閣。

又﹕云﹕增置諸州學。案﹕《十朝綱要》《宋史﹟本紀》並丙午詔。《九朝編年備要》云﹕詔諸路州軍未曾置學處並置學。

１﹑七月壬申朔﹐詔應入籍人父並不得任在京差遣。﹝《紀事本末》卷百二十二。﹞

２﹑戊寅﹐降授中大夫蔣之奇追復右正議大夫﹐念其進對之際嘗陳紹述之說也。﹝《紀事本末》卷百二十二。案﹕吳曾《能攺齋漫錄》卷十三云﹕大觀四年十月聖旨﹐曾布﹑蔣之奇初無並論﹐中間亦曾開陳紹述﹐可特復資政殿學士。後文不見﹐今附此。﹞

３﹑詔﹕「李偁﹑閻守勤並依元祐係籍人逐次已降指揮﹐其子及親兄弟﹐並與外路遠處監當差遣﹔李洵仁落邠門祗候﹐閻依落寄班祗候﹐李洵直入續籍﹔內臣子並親兄弟有係入內使臣者﹐並送內侍省。」﹝《紀事本末》卷百二十二。﹞

４﹑辛卯﹐宰臣蔡京札子言「臣等竊以賦調之不平久矣﹐自開阡陌﹐使民得以田私相貿易。富者貪於有餘﹐厚立價以規利﹔貧者迫於不足﹐薄移稅以速售。故富有跨州軼縣所管者莫非膏腴﹐而賦調反輕﹔貧者所存無幾又且瘠薄﹐而賦調反重。因循至今﹐其獘愈甚。熙寧初﹐神宗皇帝灼見此獘﹐遂詔有司講究方田利害﹐作法而推行之。蓋以土色肥瘠﹐別田之美惡﹐定賦之多寡﹐方爲之帳﹐而步畝髙下丈尺不可隱﹔戶給之帖﹐而﹝案﹕畢氏《通鑑》有「賦調」二字。﹞升合尺寸無所遺。以賣買則民不能容其巧﹐以推收則吏不能措其姦﹐邦財自此丰﹐民賦自此省﹐其爲法﹐豈小補哉﹗五路州縣有經方田者﹐至今公私以爲利。遭元祐紛更﹐美意良法﹐未徧﹝案﹕「徧」﹐原本作「變」﹐玆據《編年備要》攺。﹞於天下。今其文籍見在﹐可舉而行。今檢會《熙寧方田敕》﹐推廣神考法意﹐刪去重訩攺﹐取其應行者﹐爲方田法﹐計九冊﹐以《崇寧方田敕令格式》爲名﹐謹具進呈。如允所奏﹐乞付三省頒降施行。」從之。詔曰「方田之法﹐均輸之本﹐舉而行之﹐或有謂之利﹐或有謂之害者﹐何也﹖蓋係官之能否﹑吏之貪廉。若驗肥瘠﹐必當定租賦有差﹐無騷擾之勞﹐蒙均平之惠﹐則豈不謂之利歟﹖若驗肥瘠﹐或未撫實﹐定租賦或有增損﹐倦追呼之煩﹐有失當之擾﹐官不能振職﹐吏或緣爲姦﹐里正鄕胥因敢挾取﹐則豈不謂之害歟﹖如委官管勾﹐切在遴選廉勤公正材敏淸嚴善馭吏者爲之﹐庶幾人被實惠。」﹝《紀事本末》卷百三十八。原注﹕蔡京申請及二詔旨誤載於四年六月二十四日﹐今移初詔入此﹐後詔見大觀元年二月乙卯。案﹕今《宋史﹟本紀》載詔頒方田法於四年二月乙卯﹐亦沿舊誤﹐當據此文正之。﹞

５﹑丙申﹐詔﹕「除第一次立石入籍元祐姦黨及今年六月十七日﹝案﹕戊午。﹞降指揮章惇等十一人子並親兄弟逐次已降指揮外﹐其續入籍人﹐並合依今年六月二十六日指揮。」﹝《紀事本末》卷百二十二。原注﹕六月二十六日指揮巳並入十七日指揮內﹐或仍別見。案﹕六月二十六日丁卯指揮不別見。﹞

６﹑庚子﹐詔諸路知州﹑通判並增入「主管學事」四字。﹝《紀事本末》卷百二十六。﹞

１﹑八月﹝案﹕錢氏《朔閏考》﹕是月壬寅朔。﹞戊申﹐詔﹕「講議司官屬依制置三司條例司條例推恩。翰林學士承旨張康國﹑刑部侍郎劉賡﹑提舉洞霄宮蹇序辰﹑顯謨閣待制範致虛王漢之三十五人各遷一官﹐餘四人及尙書省都事任充等支賜銀絹﹐遷官轉資減磨勘年有差。提舉洞霄宮張商英係元祐姦黨及曾言鹽法並奏鹽數未實﹐管勾靈仙觀吳儲係元祐黨吳安詩子﹐監滑州鹽酒稅李琰昨爲不親詣通﹑泰等州措置鹽事﹐特訩替﹐添差岐亭鎭酒稅。虞防爲毀駁哲宗謚號﹐系入籍人﹐更不推恩。」又詔﹕「講議司係紹述熙寧﹑元丰法度﹐與其他官司事體不同﹐應緣講議司所得恩例﹐今後無得攀引。」﹝《紀事本末》卷百三十二。原注﹕《實錄》全不載﹐詔旨太詳﹐《宣和錄》太略﹐今別修如上。﹞

２﹑己酉﹐尙書省言「方田法𨿽已頒降﹐緣其係熙寧建立﹐至爲精密﹐竊慮州縣未遽通曉﹐又四方田畝﹑山川不同﹐須講論詳熟﹐然後行之﹐不致違戾。」詔﹕「令諸路提舉常平官選差能傒官﹐不拘資序員數﹐看詳《方田敕令格式》﹐務令詳熟﹐卽告諭州縣官吏﹐隨所在土俗﹐令講論﹐候滿一年已通曉﹐仍候本州縣丰熟﹐卽依措置施行。自京西﹑河北每歲先行﹐兩路內已經方田﹐如元祐曾更攺﹐並依熙寧﹑元丰法。」﹝《紀事本末》卷百三十八。﹞

３﹑戊午﹐詔諸路應緣學校奉行違慢﹐令監司糾察﹐申尙書省。﹝《紀事本末》卷百二十六。﹞

４﹑辛酉﹐醴州醴陵縣學生季邦彥特送五百里外編管﹐元考校長諭屏出學。案﹕原本作「考較長論」﹐玆依畢氏《續通鑑》攺正。荊湖南路》轉運判官兼提舉學事元書﹐言邦彥試卷言涉謗訕也。﹝《紀事《本末》卷百二十六。﹞

１﹑九月癸未﹐﹝案﹕《十朝綱要》﹕是月辛巳朔。詔﹕「諸路應副修蓋學捨了畢﹐提舉學事及州縣官各與減磨勘年有差。」《紀事本末》卷百二十六。﹞

２﹑辛卯﹐尙書省言「熙寧八年五月﹐發運使副兼制置茶鹽礬等事系銜﹔當年八月﹐發運使罷制置茶事﹐乃以江﹑淮﹑荊﹑浙等路制置鹽礬兼發運使﹑副系銜﹔元祐三年十月﹐發運使兼制置茶事﹔當年十一月﹐發運使申請以制置鹽礬爲專職﹐而發運使﹑副爲兼領﹐輕重頓異。乞卻以江﹑淮﹑荊﹑浙等路發運使兼制置鹽礬茶事擊銜﹐緣發運使見今帶制置盬礬茶事﹐勘會茶盬礬事已專差官提舉﹐發運使更不兼領。」從之。﹝《續長編》卷四百十五原注。案﹕原注引崇寧三年九月二十一日尙書省言云云﹐二十一日辛卯也。又卷二百六十七論江﹑淮﹑荊﹑浙等路制置鹽礬兼發運使﹑副結銜原注云崇寧三年九月二十日可考﹐卽謂此事。二十日當作二十一日﹐可見李氏《長編》。此年本文與元祐三年十月注並載其事矣。﹞

３﹑壬辰﹐詔﹕「諸州學別爲齋捨﹐教養材武之士隨人數多寡﹐許令入學﹐並依進士法﹐其考選﹑校試﹑升補﹐取令武學條制﹐看詳修定頒下。」﹝《紀事本末》卷百二十六。案﹕崇寧五年九月乙亥可考。﹞

４﹑丁酉﹐奉議郎﹑知開封府太康縣李百宗﹝案﹕《宋史》作「伯宗」﹐玆作「百」似誤。﹞言「竊見朝廷推行方田均稅之法﹐天下莫不欣然。伏睹熙寧﹑元丰之政﹐俾州縣財賦無輕重不均之獘﹐而又以本縣丰熟日推行﹐此誠甚盛之舉也。然臣頃聞州縣官吏有苟簡懷異之人﹐往往以本縣丰熟妄爲滅傷以避推行﹔或有好進之徒﹐以人戶實被滅傷妄爲丰熟﹐務要邀求恩賞﹐殊不知體朝廷良法美意本以便民爲務也。臣愚欲乞詔有司﹐下逐路提舉常平司常切覺察﹐如有州縣敢有苟簡避免﹐或妄覬恩賞致推行違戾者﹐乞朝廷重行黜責。庶幾法令之行與時適當﹐而下民均被徳澤。」從之。﹝《紀事本末》卷百三十八。案﹕《宋史李伯宗傳》云﹕伯宗知太康﹐括縣壯丁爲兵得千人﹐上其名數與案閱之法。知樞密院蔡卞喜而薦之﹐提舉京師保甲﹐使行其說﹐增籍二萬。已而有訴者陳牒至八百七十﹐左遷通判相州。﹞

《續宋編年資治通鑑》云﹕九月﹐童貫﹑王厚賜第京師。案﹕《十朝綱要》云﹕癸未﹐詔賜。

又﹕云﹕秦鳳招納司言「階州生蕃納土﹐得邦﹑潘﹑疊三州﹐所奏皆誕妄。」案﹕《宋史﹟本紀》系於四年正月丙申﹐《十朝綱要》系於是年九月甲申。

又﹕云﹕夏人寇邊﹐先犯鄜延﹐又犯涇原﹐至是又引大軍直犯鎭戎﹐趨渭州﹐略數萬口而去。旣而又遣渭州蕃落兵士持檄抵鎭戎軍城下﹐斥責京﹑卞弄權。故京﹑卞必欲舉兵討之﹐實因此檄也。案﹕《十朝綱要》云﹕九月﹐夏人犯涇原﹐分兵圍沒煙平夏城﹐引大兵自葫蘆川入﹐直犯鎭戎軍﹐趨渭州﹐略數萬戶而去。十月丙辰﹐夏國主遣渭州蕃落兵士翟勝持檄抵鎭戎軍城下﹐自稱曰「誥斥蔡京弄權肆情﹐故舉兵討之。」據此﹐直犯鎭戎軍是九月事﹐抵書城下則十月事也。《宋史﹟本紀》書入涇原﹐圍平夏﹐寇鎭戎於十月戊午﹐本未覈也。吳廣成《西夏書事》云﹕冬十月﹐合四監軍眾突入涇原﹐圍平夏城﹐殺鈐轄楊忠﹐攻鎭戎軍﹐沿《宋史》之譌。又《宋史夏國傳》﹕崇寧三年﹐夏人攻鎭戎﹐掠數萬口﹐執廓州知州髙永年而去。考髙永年被殺在四年攻宣威城時﹐《王厚傳》系於寇鎭戎之明年﹐是也。《夏國傳》不足據。又《髙永年傳》﹕溪賒羅撒合夏國四監軍之眾﹐逼宣威城﹐永年出奭之。行三十里﹐逢羌帳下親兵﹐遽執永年以叛。考帳下親兵﹐乃永年用前所招納蕃部熟戶以充己之帳下兵﹐至是叛而執永年﹐非羌人之帳下也。《髙永年傳》亦不足據。近畢沅《續通鑑》並沿《宋史》之譌﹐殊爲未審。《編年備要》於崇寧四年二月寇邊云﹕都護髙永年用知河州劉仲武爲統制﹐發五萬人奭之。出西寧城未三十里﹐而賊至﹐仲武欲持重﹐永年易賊迎戰﹐遂大敗。永年帳下親兵皆前所招納蕃部熟戶也﹐遽執永年以叛﹐爲多羅巴所殺。初﹐王厚之功多出永年﹐至是乃奏永年不稟約束﹐專任新羌﹐旣坐受縛﹐又不能死﹐乞寢贈典。上以永年死﹐震怒﹐親書仲武及五路帥臣十八人﹐命侍禦史侯蒙制勘於秦州﹐厚亦罷職﹐聽命於秦。起元祐黨籍人姚雄權熙河蘭會路帥。《備要》記錄此事最爲得實。《通鑑續編》云﹕初﹐蔡京使王厚招夏卓羅右廂監軍仁多保忠﹐厚言「保忠𨿽有歸意﹐而下無附者。」章數上﹐京責厚愈急﹐厚乃遣弟詣保忠﹐還﹐爲夏邏者所獲﹐遂追保忠赴牙帳。厚以保忠縱不爲夏所殺﹐亦不能復領軍政﹐使得之一匹夫耳﹐何益於事。京怒﹐必令以金幣招之。夏乃點兵延﹑渭﹑慶三路各數千騎﹐遣使求援於遼。朝廷命西邊能招致夏人者﹐毋問首從﹐賞同斬級。令陶節夫在延州大加招誘﹐夏主遣使巽請﹐皆拒之﹐又令殺其放牧者。夏人遂入鎭戎﹐略數萬口。於是羌酋溪賒羅撒合兵逼宣威城﹐知鄯州髙永年出奭之。行三十里﹐爲羌人所執。多羅巴謂其下曰「此人奪我國﹐使吾宗族漂無處所。」遂殺之﹐探其心肝以食焉。羅撒復焚大通河橋﹐新疆大震﹐事聞﹐帝怒﹐親書五路將帥劉仲武等十八人姓名﹐敕禦史侯蒙往秦州逮治。蒙至秦﹐仲武等囚服聽命﹐蒙諭之曰「君輩皆侯伯﹐無庸以獄吏辱﹐第以實對。」獄旣具﹐蒙言「漢武帝殺王恢﹐不如秦穆公赦孟明。子玉縊而晉將由之而死﹐是自棧其肢體也﹐欲身不病﹐得乎﹖」帝悟﹐釋不治。惟王厚坐逗𨖻﹐降授郢州團練使。

１﹑十月﹝案﹕《十朝綱要》﹕是月辛丑朔。﹞丁巳﹐戶部言「滑州韋城縣民魯寶等稱﹐自嘉祐二年立法委官方田均稅﹐至元丰八年以前約日量及數百縣﹐是爲捐有餘而補不足。訪聞京西﹑河北兩路見行方田﹐本縣稅極不均﹐幸今丰熟﹐元聞傷﹐乞早賜差官。」詔依所乞。﹝《紀事本末》卷百三十八。案﹕「元聞傷﹐」文義未明﹐「元」蓋「未」字之誤﹐「傷」字上下又奪一字。﹞

２﹑庚午﹐詔張商英宜置元祐籍中﹐罷提舉靈仙觀。﹝《紀事本末》卷百三十一。案﹕據《宋史》﹐詔張商英入元祐黨籍在崇寧二年八月辛酉。又《紀事本末》卷百二十一載崇寧二年十月庚戌詔﹐原注云三年十月末﹐張商英罷提舉靈仙觀。當考。此所記殆有未覈歟。﹞

《續宋編年資治通鑑》云﹕十月朔﹐大雨雹。案﹕《宋史﹟本紀》辛丑朔。

又﹕云﹕定廟制﹐復翼祖﹑宣祖。案﹕《十朝綱要》《宋史﹟本紀》並云己巳詔復。

１﹑十一月﹝案﹕《玉海》卷百十二云﹕崇寧三年十一月四日甲戌﹐則是月辛未朔也。丙子﹐詔﹕「上書邪等人今後內外官司並不得薦舉攺官﹐及縣令已舉到人更不收使﹐仍令吏部將上書邪等姓名徧牒行下。」《紀事本末》卷百二十二。﹞

２﹑庚辰﹐詔﹕「上書邪等選人除不得注知縣﹑令﹑丞外﹐其職官錄﹑參﹑判﹑司﹑簿﹑尉並許差注。」﹝《紀事本末》卷百二十二。﹞

３﹑癸巳﹐知大名府呂惠卿上表乞弟諒卿出籍﹐詔尙書省錄諒卿所上書付惠卿。﹝《紀事本末》卷百三十。﹞

４﹑丙申﹐祀昊天上帝於圜丘﹐以太祖皇帝配。禮畢﹐大赦天下。應係貶謫官員除元祐姦黨籍所別有指揮不許移放之人外﹐未量移者與量移。﹝《紀事本末》卷百二十二﹐又百二十六。案﹕李攸《宋朝事實》卷五載十一月二十六日南郊赦文﹕「祼獻淸廟﹐所以奉祖宗之靈﹔禋祀紫壇﹐所以答乾坤之貺。朕駿膺寶命﹐龍受寵禧﹐丕宣文﹑武之光﹐盡緝熙﹑丰之政。取士於學﹐稽古建官﹐亮采百工﹐庶幾三代。凡厥成王之式﹐率由昭考之行。而九廟垂休﹐兩儀協祐﹐生民底乂﹐年穀屢丰。修徳錫符﹐上燦璣衡之政﹔鑄金象物﹐下隆鼎鼐之基。疵癘聿消﹐雨暘咸若。玆豈眇躬之能假﹐時惟上帝之弗違。是用奠玉陽丘﹐蒞牲泰畤﹐嚴配烈祖﹐對越皇天。於是圭景晏溫﹐璇穹澄鑑﹐二端立而禮無不洽﹐六樂變而物罔不興。靈心載嘉﹐精意咸享﹐受玆介福﹐豈予一人之敢私﹖錫厥庶民﹐思汝萬邦而共慶﹐我有渙號﹐揚於端闈。於戲﹗作善降之百祥﹐旣茂膺於純嘏﹐惟天佑於一徳﹐可共翼於丕平。尙賴三事股肱﹐百辟文武﹐咸勵同寅之業﹐永底無疆之休。」《四庫》原校云﹕東都事略﹐崇寧三年十一月丙申﹐祀昊天上帝於圜丘。此書失載年號﹐以月日及赦文考之﹐當在是年也。謹案﹕是年十一月辛未朔﹐丙申﹐月之二十六日也。赦文云「九廟垂休」者﹐《東都事略》是年八月建九廟﹐詔已祧翼祖﹑宣祖廟。並復云「鑄金象物」者﹐《續長編》是年正月﹐用方士魏漢津議樂﹑鑄九鼎也。﹞

５﹑詔﹕「今來興建學校﹐廢罷科舉﹐欲考士素行﹐以絕幸冒﹐務得實材。然慮州縣未能奉承詔令﹐人未勸向﹐尙有遺逸。致多士未盡在學。或艱於考選校定﹐所取上捨﹑內捨生不敷額數﹐或學宇卑陋﹐食飲疏薄﹐未足以稱朕教養待士之意。已差提舉學事官分詣天下﹐仰疾速徧行所部﹐推原法意﹐有不如令者﹐按罪以聞﹐除將來科舉一次外﹐並由學校升貢。」﹝《紀事本末》卷百二十六。案﹕據《十朝綱要》﹐此詔在丁亥日。《續宋編年資治通鑑》云﹕罷發解省試取士必由學校升貢。《文獻通考》卷三十一載詔曰﹕神考議以三捨取士而罷州郡科舉﹐其法行於畿甸而未及郡國。肆朕纂圖﹐制詔有司﹐講議其方﹐成書來上﹐悉推行之。設辟雍於國郊﹐以待士之升貢者﹐又與臨幸加恩博士弟子有差。朕勸勵學者至矣﹐然州郡猶以科舉取士﹐不專於學校。其詔天下將來科場取士﹐悉由學校升貢﹐其州郡發解及試禮部法並罷﹐庶幾復古。《治迹統類》引羅靖《雜記》云﹕崇寧三年﹐罷科舉三年歲貢法﹐成三捨天下教養人﹐爲士二十一萬餘員﹐爲屋九萬二十餘楹﹐費錢三百四十萬緡﹐米五十五萬餘石。﹞

《續宋編年資治通鑑》云﹕十一月﹐幸太學及辟雍。案﹕《十朝綱要》《宋史﹟本紀》並系於十一月甲戌﹐元刻本《續宋通鑑》書十二月﹐「二」字誤也﹐今正。《玉海》卷一百十三云﹕崇寧三年十一月四日甲戌﹐幸太學﹑辟雍﹐書手詔﹐賜司業吳絪等學官遷秩﹐賜章服﹔兩學授官免舉﹐賜帛。宋史云﹕賜吳絪﹑蔣靜四品服。《治迹統類》云﹕論定之士鄭南﹑程振﹑朱丁﹑葉祖義﹑汪至平﹑林徽芝等十六人。

１﹑十二月﹝案﹕錢氏《朔閏考》﹕是月庚子朔。乙丑﹐嘉國公蔡京進封衛國公。《紀事本末》卷百三十一。﹞

卷二十五

徽宗

△崇寧四年﹝乙酉﹐一一○五﹞

１﹑正月﹝案﹕錢大昕《四史朔閏考》﹕是月庚午朔。﹞丙戌﹐詔於帝鼐宮立大角鼎星祠﹐以導迎景貺。﹝《紀事本末》卷百二十八。案﹕《宋史禮志》七有周鼎星君﹑帝席星君﹑大角星君諸名﹐竊疑此大角卽壽星。《爾雅》所云壽星﹐角﹑亢也。《宋史天文志》三﹕周鼎三星在角宿上﹐大角一星在攝提間﹐帝席三星在大角北。《天文志》之大角﹐卽《爾雅》角亢之亢﹐似以屬壽星爲合。﹞

２﹑乙未﹐尙書省言「準詔罷水磨茶場﹐﹝案﹕詔罷行水磨茶場﹐三年五月辛丑可考。﹞許客人通販﹐每年息錢﹐令朝廷管認。勘會水磨係元丰舊法﹐不可罷。欲並存畱﹐但罷官差人動磨﹐召磨戶六十戶﹐承認歲課三十萬緡﹐每月均納。一切條禁﹐並依酒戶納麹錢法﹐磨戶賣茶﹐並以舊茶場地分爲界。水磨應均節水勢﹐令汴河都大使臣依舊主管﹐任滿無阻滯者﹐減磨勘三年﹔住滯者﹐科罪。商賈販茶入京﹐與籍定鋪戶從便交易﹐仍置收茶錢庫﹐隸提舉京城所畱見今茶場官吏主管。」從之。﹝《紀事本末》卷百三十七。案﹕《文獻通考》十八卷云﹕是年﹐京復議更革﹐遂罷官置場。商旅並行所在州縣或京師請長﹑短引﹐自買於園戶茶﹐貯以籠篰﹐官爲抽盤﹐循第敍輸息訖﹐批引販賣茶事益加密矣。馬氏云是年所行通商之法﹐但請引盤﹐苛於祖宗矣。本文未見﹐今附此。﹞

３﹑丙申﹐呂惠卿遣管勾機文字徐申﹑勾當公事錢秉﹐賫本路守奭圖冊並札子詣闕進呈。上令諭惠卿曰「此事乃安不忘危﹐無事時做了﹐極好。合措置事﹐便逐漸奏來。」﹝《紀事本末》卷百三十。﹞

《續宋編年資治通鑑》﹕春正月﹐以童貫爲熙河等路經略安撫制置使。案﹕《宋史﹖本紀》丁酉日。《編年備要》云﹕先是﹐蔡京請以童貫爲帥﹐蔡卞阻止之﹐京密請不已。內批降貫熙河帥兼節制秦鳳。京又檢元丰李憲例﹐與樞密同呈。卞於上前作色曰「內臣爲帥非盛世事﹐貫聞臣此言必不喜﹐然朝廷事體可惜。」上曰「可罷貫秦鳳。」卞曰「若此﹐甚善。」卞退﹐京與執政吳居厚﹑張康國﹑鄧洵武﹖噪之﹐卞乃求去﹐命知河南府﹐未幾﹐除貫熙河蘭湟秦鳳諸路。

１﹑二月﹝案﹕錢大昕《四史朔閏考》﹕是月庚子朔。﹞己酉﹐中書省言「《周官》宮正掌王宮之戒令﹐糾禁以時﹐比宮中次捨之眾寡爲版﹐以待夕擊柝而比之。又宮伯掌王宮之士庶子。蓋王宮之內有士庶子爲衛﹐而士庶子者﹐非王族則功臣之世賢者之類﹐王以自近而衛焉﹐故休戚一體﹐上下親而內外察。逮漢以郎執戟宿衛殿中﹐舉衣冠子弟充選﹔至唐遂分三衛﹑五府﹐其法詳密。今殿庭設仗﹐悉以禁旅﹐而士庶子之法未能如古﹐欲依前世擇賢徳之後﹐勛戚之裔﹐以侍軒陛﹐庶幾先王宿衛之意。今放古修立三衛郎一員﹐治一府之事﹐秩比大中大夫﹔三衛中郎爲之貳﹐文武各一員﹐秩比朝議大夫。日率其屬直於殿陛﹐長在左﹐右立於起居郎之前﹔各分左右﹐文東武西﹐在都承旨之後﹔仗退﹐治事於府﹔博士二員﹐秩比承議郎﹔主簿一員﹐秩比宣徳郎。博士掌教導﹐校試親勛翊衛郎程文﹐講書武藝。親衛府郎十員﹐秩比朝奉郎﹔中郎十員﹐秩比承議郎。勛衛府郎十員﹐秩比通直郎﹔中郎十員﹐秩比宣徳郎。翊衛府郎二十員﹐秩比宣義郎﹔中郎二十員﹐秩比承事郎。親勛翊衛郎文武各四十員﹐分左右侍立﹐給衣帶﹑紫羅義襕窄衫﹐鍍金雙鹿束帶﹐執長柄八瓣骨垛。親衛立於殿上兩旁﹐勛衛立於垛殿﹐翊衛立於兩階衛士之前。三衛郎依給﹑捨﹐中郎依少卿﹐余依寺丞。親衛官以後妃嬪禦之家有服親﹐及翰林學士並管軍正任觀察使以上子孫﹔勛衛官以勛臣之世賢徳之後有服親﹑大中大夫以上及正任團練使﹑遙郡觀察使以上﹔翊衛官以卿監﹑正任刺史﹑遙郡團練使以上﹐並以親兄弟子孫試充﹔直退﹐皆入府誦書﹐各占一經﹐一月一私試﹐一季一公試﹐習武藝者許赴武學。親勛翊衛郎許年十八以上﹑人才秀整﹑武班卽兼有材武之人﹐親衛承務郎已上﹑大使臣親勛翊衛許通選人小使臣﹐各召六曹郎官﹑武官正任團練使以上二員保明。文臣令太學官﹐武臣令武學官﹐試以合格人﹐聞三省審差。」從之。﹝《紀事本末》卷百二十八。原注﹕云﹕詔旨太繁﹐此用《實錄》所修稍增之。《本紀》但書置三衛中郎等官。案﹕《長編》卷二百四十三﹐熙寧六年三月癸亥原注引陳瓘論略云﹕安石欲變宿衛之法﹐託於先訓﹐三衛作於後﹐漸危根本﹐忠義寒心﹐人皆歸罪於卞﹑京﹐安知謀發於私史哉﹗﹞

２﹑乙酉﹐詔﹕「元祐姦黨五服內親屬不許保明充三衛官﹐親﹑勛﹑翊衛郎。知同保係籍元祐姦黨五服內親屬而不告者﹐處斬。」﹝《紀事本末》卷百二十二﹐又卷百二十八。案﹕卷百二十八作己酉日﹐誤。卷百二十二作乙酉﹐爲是。﹞

３﹑辛卯。﹝案﹕《長編》卷三百二十二﹐卷三百二十五﹐卷四百五十﹐詳載元丰五年四月辛亥﹑四月戊寅﹑元祐五年十一月壬申詔定佩系金魚制度。原注均云崇寧四年二月十二日可考。案﹕原文已佚。元丰五年四月﹑元祐元年十一月俱足參。原注又云紹聖元年十一月十二日﹐又崇寧二年七月二十五日﹐大觀二年五月十七日可考。今已俱佚。﹞

４﹑乙丑﹐攺三衛郎爲三衛侍郎。﹝《紀事本末》卷百二十八。﹞

《續宋編年資治通鑑》﹕雨雹。案﹕《宋史﹖本紀》﹐二月甲子日。是月庚子朔﹐蓋二十五日也。

１﹑閏二月﹝案﹕錢大昕《四史朔閏考》﹕是月己巳朔。辛未﹐詔應諸路州學據學糧餘數額外增養學生﹐並依額內人條例施行。《紀事本末》卷百二十六。﹞

２﹑壬午﹐詔﹕「諸州縣生徒試補入學經試終場及自外舍升內捨者﹐免身丁﹔內捨仍免﹐借升上捨﹐卽依官戶法。」﹝《紀事本末》卷百二十六。﹞

３﹑壬辰﹐﹝案﹕畢《通鑑》作壬辰二十四日﹐據補。知大名府呂惠卿罷節度使﹐爲右銀靑光祿大夫﹑提舉洞霄宮。惠卿再上表乞弟諒卿出籍﹐表詞有「明昭先烈﹐以推美於泰陵﹐闊略微文﹐用保全於蔡邸」。言者論其引諭失當﹐特責之。《紀事本末》卷百三十。案﹕初次上表乞弟諒卿出籍在三年十一月癸巳。﹞

４﹑丙申﹐王彭年贈諫議大夫。﹝《長編》卷四百二十二﹕元祐四年二月丙辰﹐王彭年二奏蘇軾詆謗﹐俱不報。崇寧末﹐乃檢會施行。原注﹕崇寧四年閏二月二十八日丙申﹐贈彭年諫議大夫﹐檢會施行。﹞

《續宋編年資治通鑑》﹕閏月﹐詔河﹑陜諸路各置招納司。案﹕李《十朝綱要》﹕閏二月己巳朔﹐置河東﹑陜西諸路招納司。

１﹑三月﹝案﹕錢大昕《四史朔閏考》﹕是月戊戌朔。﹞丁未﹐詔願試三衛官﹐依釒巢廳人例﹐仍依條破券。﹝《紀事本末》卷百二十八。﹞

２﹑庚戌﹐右銀靑光祿大夫﹑提舉崇福宮呂惠卿特令致仕。﹝《紀事本末》卷百三十。﹞

３﹑戊午﹐宰臣蔡京言九鼎告成﹐詔﹕「於中太一宮之內爲九殿以奉安﹐各周以垣﹐上施睥睨﹐墁以方色之土﹐外築垣環之﹐名曰九成宮。中央曰帝鼐﹐其色黃﹐祭以土﹐王日爲大祠﹐幣用黃﹐樂用宮架。其北方曰寶鼎﹐其色白﹐祭以冬至﹐幣用皂。東北曰牡鼎﹐其色靑﹐祭以立春﹐幣用皂。東方曰蒼鼎﹐其色碧﹐祭以春分﹐幣用靑。東南曰風鼎﹐其色綠﹐祭以立夏﹐幣用緋。南方曰彤鼎﹐其色紫﹐祭以夏至﹐幣用緋。西南曰阜鼎﹐其色黑﹐祭以立秋﹐幣用白。西方曰魁鼎﹐其色赤﹐祭以秋分﹐幣用白。西北曰魁鼎﹐其色白﹐祭以立冬﹐幣用皂。八鼎皆爲中祠﹐祭饗用素饌。其樂舞﹐帝鼐奏《嘉安之曲》﹐迎神奏《景安之曲》。初獻升降奏《正安之曲》﹐亞獻奏《文安之曲》。文舞曰《帝臨嘉至之舞》﹐武舞曰《神娛錫羨之舞》﹐八鼎皆奏《明安之曲》﹐迎神﹑送神奏《凝安之曲》﹐初獻升降奏《同安之曲》﹐亞獻奏《成安之曲》。」帝鼐銘禦制﹐八鼎銘實京爲之。﹝《紀事本末》卷百二十八。原注﹕云﹕《政和會要祭鼐鼎篇》云﹕崇寧三年二月﹐以隱士魏漢津言備百物之象﹐鑄鼎九﹐四年三月告成。與《禦制九鼎記》年月不同。蔡絳《國史後補》與《記》同﹐與《會要》不同。今以《會要》爲據﹐於三年二月末載始鑄九鼎﹐並取《禦制九鼎記》及蔡絳雲云﹐附此後。《禦制九鼎記》其略曰﹕朕荷天顧諦﹐相時揆事﹐庶幾有成。然世俗單見﹐淺聞之士﹐駭心愕聽﹐胥動以言。朕取成於心﹐請命上帝﹐屏斥邪言﹐乃詔有司﹐允徒趨事。以崇寧四年乙酉三月戊戌朔二十有一日戊午﹐卽國之南鑄之。中曰帝鼐﹐後攺爲龍鼎﹐金二十有二萬斤。鎔冶之夕﹐中夜起視﹐炎光燭天﹐一鑄而就。上則日月星辰云物﹐中則宗廟朝廷臣民﹐下則山川原隰墳衍﹐承以神人﹐盤以蛟龍﹐飾以黃金﹐覆以重屋。旣而羣鶴來儀﹐翔舞其上﹐甘露感於重屋﹐屋之下﹐不遷之器﹐萬世永固。萬物東作於時爲春﹐故作蒼鼎﹐後攺曰育﹐以奠齊﹑魯。萬物南訛於時爲夏﹐故作彤鼎﹐後攺曰明﹐以奠荊﹑楚。平秩西成於時爲秋﹐故作魁鼎﹐後攺曰蘊﹐以奠秦﹑陜。平在朔易於時爲冬﹐故作寶鼎﹐依舊﹐以奠燕﹑趙。西北之區爲乾﹐物以資始﹐鼎曰魁鼎﹐後攺曰健。西南之區爲坤﹐物以資生﹐鼎曰阜鼎﹐後攺曰順。東北之區爲艮﹐艮爲終始﹐鼎曰牡鼎﹐後攺曰龢。東北之區爲巽﹐巽以申命﹐鼎曰風鼎﹐後攺曰潔。於以贊天地之化﹐協乾坤之用﹐道四時之和﹐遂品物之宜﹐消水旱之變﹐弭甲兵之患﹐一夷夏之心﹐定世祚之永﹐非上帝博臨宗廟眷祐﹐何以臻此﹖案﹕吳曾能《攺齋漫錄》卷十二云﹕崇寧四年﹐歲次乙酉﹐制造九鼎。制造官魏漢津狀云「承內降﹐鑄造鼎鼐。內帝座鼐﹐如天之正畢之數。外有六圍﹐若易之六爻之象。中疊五重﹐以應九五之龍﹐惟上九虛之。其五重﹐謹案帥旨﹐合用萬年松化石並龍牙石﹐各一尺二寸爲一重﹐用松石一塊周圍。第二圍用龍牙石一塊﹐亦用寶器捧。第三﹑第四圍各用松石一塊﹐亦髙一尺二寸。第五圍用龍牙石一塊﹐如乾之六爻上九之爻。所有合用龍牙石並萬年松化石﹐聞自皇祐閒西川取到﹐祗備造鼎。今見在城東南玉仙觀內﹐有此石五段﹐松石三﹐龍牙石二﹐並堪充今津鼎中五圍便用。伏望詳酌﹐特賜指揮﹐下所屬取索前來應付。」據魏漢津狀﹐稱皇祐閒西川取到﹐祗備造鼎。乃知仁宗朝已嘗議造九鼎矣。《紀事本末》不載此狀﹐《長編》於皇祐閒亦未載西川取松化石文﹐今姑附此﹐以備參考。程大昌《演繁露》卷六﹕崇寧四年﹐鑄景鍾﹐《大晟樂書》具載其制曰「景鍾垂則爲鍾﹐仰則爲鼎﹐鼎之中﹐大爲九斛﹐中聲所極﹐九數退藏﹐則八斛有一焉。」﹞

４﹑樞密院言「鄜延路經略司奏﹐已收復銀州﹐乞賜名﹐仍乞知州已下官屬並從本司奏辟。」詔依舊爲銀州﹐除知州已差人﹐余依奏。﹝《紀事本末》卷百四十。原注﹕《本紀》三月戊午復銀州﹐與《實錄》同﹐詔旨無之。收復銀州﹐《實錄》極不詳﹐須尋陶節夫》事迹修入。蔡絳《史補》云﹕收復銀州﹐百僚入賀﹐虜使不肯就列。按收復銀州乃三月二十一日﹐虜使見在四月四日﹐此必絳妄說。初艸十二月二十九日敕樞密院札子﹔鄜延路經略司奏﹐進築銀州自三月五日下手﹐至九月畢工。勘會到一行官屬﹐分立等第﹐並乞優與推恩。數內丞制張祖寧奉旨與轉一官﹐此月日當考。陶節夫《家傳﹕乙酉春﹐夏人又點集﹐與本路綏徳軍相對﹐久之﹐諜者言﹔「夏人引其兵東矣。」先公議出師﹐城銀州﹐官屬皆不願從﹐至有引永洛事爭者。又曰「夏人東出﹐不過至麟府﹐此去不逾旬﹐柰何﹖」先公曰「我計之熟矣﹐夏人必西趨涇原﹐諸君不我從﹐我當以二子與士卒同死生。」遂選耿彥端爲都統制﹐而二子從之云云。疾驅至銀州﹐夏眾來拒者猶萬人﹐我師卽陳﹐一擊而敗﹐遂城之﹐五日而築畢。夏人果趨涇原﹐擾蕭關築事﹔洎聞城銀州﹐引兵來爭﹐城成已幾月矣。至城下顧瞻﹐無可柰何而退。紹聖間﹐呂惠卿帥延﹐朝廷有意取銀州﹐惠卿難之。至是朝廷嘉先公計之審﹐取之易﹐無橫費而成此茂功。西上邠門使﹑廉州防奭使﹑權發遣保安軍耿彥端﹐西上邠門使﹑忠州防奭使﹑知威徳軍杜大忠﹐朝請郎﹑新提舉鄜延路弓箭手陳豫﹐降授內殿崇班﹑新知銀州王舜臣﹐朝散郎﹑權陜西路轉運判官錢昂等十一人﹐各遷一官﹐賞收復銀州功也。﹞

５﹑己未﹐龍圖閣直學士﹑鄜延路經略安撫使陶節夫遷一官﹐攺樞密直閣學士。﹝《紀事本末》卷百四十。﹞

《續宋編年資治通鑑》﹕三月﹐置靑海馬監。案﹕《宋史﹖本紀》作丙寅日。《編年備要》云﹕時馬政不修﹐河東轉運使洪中孚請於三路給地養馬﹐於是令靑海之側置馬監蓄牧。

又﹕以趙挺之爲右僕射。挺之爲門下侍郎﹐奏曰「今內外皆大臣之黨﹐若以忠告於陛下者﹐乃指爲懷異﹐議沮法度﹐此大臣恐人議己之私欲﹐以杜天下之言爾。又以私恩陰結衛士﹐增侍立食錢﹐皇城巡鋪增月給錢。又因小隴拶降﹐請上登樓受之﹐如南郊禮支賞﹐此皆京用私恩以牢籠士卒爾﹐願陛下深察之。」乃有是命。後京與挺之爭權﹐挺之屢陳京姦惡﹐力請補外﹐而上不允。案﹕《宋史﹖本紀》甲辰日。《編年備要》載挺之奏較詳﹐云﹕環皇城置巡鋪卒﹐日給錢百五十﹐挺之奏﹕巡鋪卒﹐祖宗以來月給錢五百﹐今乃頓增四千五百﹐比前加十倍云云。遂有是命﹐六月罷與宮觀。《通鑑續編》﹕六月﹐挺之罷。初﹐帝以蔡京獨相﹐謀置右輔﹐京力薦挺之。及旣相﹐與京爭權﹐屢陳京惡﹐且請去位以避之﹐遂罷。《宋史﹖本紀》﹑薛氏畢氏《通鑑》﹐罷在六月戊子。

又﹕西羌溪賒羅撤居臨哥城﹐誘夏國入寇﹐迫宣威城下寨﹐隴右都護髙永年﹑劉仲武發兵奭之。仲武大敗﹐永年帳兵皆所招蕃部熟戶﹐執永年以叛﹐爲溪羅巴所殺。乘勝犯熙河城﹐楊惟忠募敢死士接戰﹐殺其酋而還。案﹕《宋史﹖本紀》載﹐是月﹐夏人攻塞門砦。不系日。《十朝綱要》系戊午日﹐下云﹕鄜延路奏已復銀州﹐詔賜舊名。溪賒撤增兵四萬攻宣威城甚力﹐又攻臨宗砦。《編年備要》云﹕永年﹑仲武發五萬人奭之﹐出西寧城未三十里而賊至﹐仲武欲持重﹐永年易賊迎戰﹐遂大敗。羌人遂乘勝犯熙河﹐城中羸卒四千﹐城主楊惟忠以便宜發常平錢募士﹐虜有善礟者﹐所擊樓櫓摧折﹐惟忠以一矢殪之﹐賊大駭﹐乃開門接戰﹐殺其酋而還。初王厚之功多出永年﹐至是乃奏永年不稟約束﹐專任新羌﹐旣坐受縛﹐又不能死﹐乞寢贈典。上以永年死﹐震怒﹐親書仲武及五路帥臣十八人﹐命侍禦史侯蒙制勘於秦州﹐厚亦罷職﹐聽命於秦州﹐俟蒙往制勘之﹐燕雄權熙河蘭會路帥。蒙至秦州﹐上言曰「漢武之殺王恢﹐不如秦穆之赦孟明﹐蓋子玉縊而晉侯喜﹐孔明斃而蜀國輕。虜旣殺吾一都獲﹐而將臣十八人申之以死﹐是虜得志也。夫人自棧其支體﹐欲身之不病﹐得乎﹖」上卽日赦仲武等﹐詔蒙還朝﹐厚亦上疏自劾﹐願坐誅竄。赦諸將使立功自贖。三詔﹐厚入朝﹐未幾﹐厚至﹐卽召見﹐厚謝罪﹐請屬吏﹐上慰諭之。厚辭所復官﹐未就命﹐遣就第賜告﹐命提學醴泉觀﹐奉朝請。《宋史燕雄傳》﹕髙永年死﹐西寧諸戎阻絕﹐起雄權經略熙河﹐輯復新邊。

１﹑四月﹝案﹕錢大昕《四史朔閏考》﹕是月戊辰朔。﹞癸酉﹐尙書省言「崇寧監制鑄禦書當十錢﹐每貫重一十四斤十兩﹐用銅九斤七兩二錢﹐鉛四斤一十一兩六錢﹐錫一斤九兩二錢﹐除火耗一斤五兩﹐每錢重三錢﹐十錢重三兩。」詔頒樣於諸路﹐仍令赤灰烏背﹐字畫分明。﹝《紀事本末》卷百三十六。案﹕《宋史食貨志》﹕立錢綱驗樣法。崇寧監以所鑄禦書當十錢來上﹐緡用銅九斤七兩有奇﹐鉛半之﹐錫居三之一。詔頒其式於諸路﹐令赤仄及烏背﹐書畫分明。﹞

《續宋編年資治通鑑》﹕遼使來言「朝廷出兵侵夏﹐今大遼以帝妹嫁夏國主﹐請還所侵地。」蔡京謂虜書悖慢。京艸札書言甚峻﹐上令易之曰「夷狄當示包容﹐今西邊方用兵﹐北虜不宜開隙。」案﹕《宋史本紀》﹕辛未﹐遼遣蕭良來聘。《十朝綱要》云﹕四月辛未﹐遼國使蕭良﹑髙端禮入見。畢氏《通鑑考異》云﹕《遼史《天祚紀》﹕乾統二年六月﹐李乾順爲宋所攻﹐遣李造福﹑田若水求援。遼乾統三年十月﹐夏國復遣使求援。乾統四年二月﹐夏國遣李造福﹑田若水求援。乾統五年正月﹐夏國遣李造福求援﹐且乞伐宋。此夏國求援於遼之始末也。是年﹐遼以族女嫁夏國主﹐始遣髙端禮來請罷兵﹐其議未成﹐次年復使蕭徳勒岱等來定議耳。《宋史》止書崇寧四年蕭良》來聘﹐於前後情事不備﹐從《遼史》﹐書遼樞密院直學士髙端禮來聘。《通鑑續編》云﹕夏主連年請昬於遼﹐遼以其族女南仙爲成安公主嫁之。

１﹑五月﹝案﹕錢大昕《四史朔閏考》﹕是月丁酉朔。戊申﹐詔﹕「前降元祐姦黨五服內親屬不許保充三衛官﹐及知同保有犯不告條內『五服』字上各添入『本宗』二字。」﹞

２﹑又詔﹕「元祐姦黨係籍除情罪人子不得到京師及不注知州﹑知縣差遣外﹐父子孫兄弟並餘指揮並罷。」﹝《紀事本末》卷百二十二。﹞

３﹑癸亥﹐河東提舉學事言「絳州州學申荊國公王安石未有贊國子監﹐乞依鄒國公例。」詔學士院撰贊頒降。《紀事本末》卷百三十。原注﹕學士張康國﹑鄧洵仁也﹐不知撰贊者誰﹐嘗考贊曰﹕孔﹑孟雲遠﹐《六經》中微﹔斯文載興﹐自公發揮。推闡道眞﹐啟迪羣迷﹔優入聖域﹐百世之師。陳瓘《尊堯集》序可考。

《續宋編年資治通鑑》﹕林攄報聘。案﹕《宋史﹖本紀》﹕壬子日﹐遣林攄報聘於遼。《續宋資治通鑑》連上爲文﹐故省「於遼」二字。《十朝綱要》云﹕壬子﹐命林攄爲遼國回謝客省使﹐髙俅副之。「林擄」﹐《遼史》作「林洙」。又據《遼史》﹐於五月壬子遣曾孝廣﹑王戩﹐而林攄之遣在十二月乙巳﹐事必有一誤。然考是年十二月甲子朔﹐無乙巳日﹐則《遼史》已見舛誤。而畢氏《通鑑》乃據《遼史》﹐攺置十一月內。據陳《通鑑》﹐則十一月爲林攄由遼還朝日月。《編年備要》云﹕蔡京欲開邊釁﹐乃以龍圖閣直學士林攄報聘於遼。京密諭攄﹐令激怒之。入境卽盛气﹐而往見虜主﹐跪上國書﹐仰首曰「夏人數寇邊﹐朝廷興師問罪﹐以北朝屢遣講和之使﹐故務含容。今逾年不進誓表﹐不遣使賀天寧節﹐又築虎徑嶺﹑馬練川兩堡﹐入寇不已。北朝若不窮詰﹐非所以踐勸和之意也。」虜主出不意﹐爲愕貽久之。《通鑑續編》﹐是年冬十一月﹐書林攄還自遼有罪﹐貶知潁州云。攄之使遼也﹐蔡京使其激怒以起釁。攄遂恣情不遜。遼人大怒﹐空客館水漿﹐絕煙火﹐至捨外積潦﹐亦污以矢溺﹐使饑渴無所得。如是者三日﹐乃遣還﹐凡饔餼﹑祖犒皆廢。歸復命﹐議者以爲怒鄰生事﹐猶除禮部尙書。遼人以爲失禮來言﹐始出之。《東都事略林攄傳》云﹕時朝廷用兵西方﹐遼人遣使爲請命﹐攄報聘。攄至虜廷﹐盛气言曰「夏羌數寇邊﹐罪在不赦。北朝屢遣使勸和﹐當俟其服﹐然後可副勸和之意。」虜廷君臣皆不答。及辭﹐虜主欲爲夏人求復進築城砦。攄曰「北朝往日夏人不庭﹐亦嘗取唐隆鎭﹐今還之乎﹖」虜不勝憤。《雲麓漫鈔》卷四云﹕林攄奉使契丹﹐國中新爲碧室﹐云如中國之明堂﹐伴使舉令曰「白玉石﹐天子建碧室。」林對曰「口耳王﹐聖人坐明堂。」伴使云「奉使不識字﹐只有口耳壬﹐卻無口耳王。」林詞屈罵之﹐幾辱命。彼之大臣云「所爭非國事﹐豈可以細故成隙﹗」遂備牒奏上﹐朝廷一時爲降黜﹐後以其罵虜進用至中書侍郎。考攄爲中書侍郎在大觀二年九月。蔡絳《鐵圍山叢談》卷三﹕攄時奉使至北﹐而北主已驕縱﹐則必令我習其儀也。攄不從﹐因力彊不可。《東都事略》云﹕北主欲爲夏人求復進築城砦﹐攄力折之﹐主不勝其忿。旣還館﹐紿以宣旨﹐使降階跪。實以國書授﹐攄引故事行之。與蔡絳所載又異。陳《通鑑》謂攄爲中書侍郎乃蔡京報其掩覆張懷素獄書。是《漫鈔》謂由罵虜﹐或當日京借此以引薦歟﹖《漫鈔》所載事甚瑣﹐而攄爲中書侍郎實由此行﹐姑附存之以備考。

１﹑六月朔﹝案﹕錢大昕《四史朔閏考》﹕是月丙寅朔﹐據增「朔」字。﹞丙寅﹐尙書省言「訪聞東南諸路盜鑄當十錢﹐率以船筏於江海內鼓鑄﹐當職官全不究心﹐縱姦容惡﹐理須別行措置。除廣南﹑福建地裏遙遠﹐其當十錢逐路今後更不行使﹔舊有者限一月具數經官驗﹐驗非私鑄﹐聽官司因事受納﹐轉運使兌換於別路行使﹐余東南諸路﹐乞依畫一措置。」從之。﹝《紀事本末》卷百三十六。案﹕《宋史食貨志》云﹕時趙挺之爲門下侍郎﹐繼拜左僕射﹐與蔡京議多不合﹐因極言當十錢不便﹐私鑄浸廣﹐乃令提刑司歲較巡捕官一路所獲多寡。﹞

２﹑丙子﹐禦紫宸殿﹐以修復解池﹐百官入賀。解池爲水浸壞八年﹐案﹕自元符元年淫潦池壞。至是始創開四千四百餘畦﹐﹝案﹕《十朝綱要》《文獻通考》卷十六作「二千四百餘畦」。積成鹽寶故也。《紀事本末》卷百三十七。案﹕《文獻通考》卷十六載﹔徽宗崇寧元年﹐解州賈考南北團池修治畦眼﹐拍磨布種﹐通得鹽百七十八萬二千七百餘斤﹐州具以聞。至是乃議修復﹐四年池成﹐百官皆賀。其役﹐內侍王仲千實董之﹐仲千以額課敷溢爲功。然議者或謂解池灌水盈尺﹐暴以烈日﹐鼓以南風﹐須臾成鹽﹐其利則博﹔苟欲溢額﹐不俟風日之便﹐厚灌以水﹐積水而成﹐味苦不適口。《玉海》卷百八十一﹕崇寧四年六月十一日﹐以興復解池鹽室﹐百官表賀。是月丙寅朔﹐則丙子爲十一日。﹞

３﹑甲申﹐詔以興復解池﹐撫定西邊﹐曲赦陜西﹑河東﹑京西路。﹝《紀事本末》卷百三十七。﹞

４﹑庚寅﹐詔﹕「陜西提舉鹽事康評﹑解州通判呂潛﹐禦前處分﹐多不遵稟﹐議論偏曲﹐沮抑種鹽﹐不務公心﹐堅執己意﹐不欲究治﹐顯示戒懲﹐可並放罷﹐送吏部別與差遣。以朝散大夫﹑權知解州李百祿同管勾措置解州兼提舉陜西路茶鹽香事。」﹝《紀事本末》卷百三十七。﹞

５﹑辛卯﹐尙書省言「勘會解鹽興復﹐除已降朝旨給新鈔支鹽通行陜西一路外﹐其自來朝廷非乏應副陜西糴本等﹐一例給降鹽鈔。竊慮與請新鹽鈔名色不同﹐別致交互﹐理當重行措置﹐具畫一以聞。」從之。﹝《紀事本末》卷百三十七。案﹕《宋史食貨志》﹕蔡京建言「河北﹑京東末鹽﹐客運至京及京西﹐袋輸官錢六千﹐而鹽本不及一千﹐施行未久﹐收息及二百萬緡。如通至陜西﹐其利必倍。」議遣韓惇立等分路提舉。及鹽池已復﹐京仍欲舊解鹽地客算東北末鹽﹐令榷貨務人納見緡無窮﹐以收己功﹐乃令解鹽新鈔止行陜西。﹞

《續宋編年資治通鑑》﹕陶節夫罷經略五路。案﹕《編年備要》﹕蔡京任節夫帥鄜延﹐節夫誕妄特甚﹐每進築一城寨﹐卽奏云此西人要害﹐必爭之地。未一年﹐自常調遷樞密直學士﹐然未嘗遣一騎一卒出塞。蓋與虜戰則有勝負﹐獨進築則無虜﹐又皆遠靈武數百里之地﹐虜所不爭﹐故皆得就功論賞﹐而京力主之。俄京奏使節夫經制五路﹐節夫盡檄諸路兵將﹐以城本路城寨﹐人率不平。會上意厭兵﹐宣諭曰「北戎遣使和解﹐西邊用兵﹐朝廷旣許其叩關請命矣﹐安用經制五路爲﹖」乃罷節夫五路之命。上旣許還西人侵地﹐詔廢銀州爲銀川城﹐威徳軍爲石堡寨。節夫奏言「旣城銀州﹐又得石堡﹐而夏﹑洪﹑宥皆在吾顧盼中矣。橫山之地﹐十有七八﹐興﹑靈巢穴﹐籬落淺露﹐可以計取﹐此豈可棄也﹗」又陳異日取興﹑靈之策甚備。章屢上﹐知樞密院張康國因力陳節夫之奏爲是。趙挺之曰「節夫狠戾無比﹐專爲蔡京用﹔若使節夫在鄜延﹐必須百端沮抑﹐西人無由叩關請命。」明年夏﹐上移節夫熙州﹐未數日﹐康國再陳鄜延非節夫不可爲﹐遂令節夫依舊在任。此事《宋史﹖本紀》不載罷日﹐不可考。又節夫本傳云﹕節夫在延安日久﹐蔡京﹑張康國從中助之﹐故惟京意是徇。夏人欲納款塞﹐拒復納﹐放牧者執殺之。夏人怨怒﹐大入鎭戎軍﹐殺鹵數萬口。節夫尋領經制環慶﹑涇原﹑河東邊事﹐陳取興﹑靈之策。加龍圖閣直學士。會朝廷罷經制司﹐且棄所城地﹐節夫乃求內郡。徙洪州﹐攺江寧府﹐歷靑﹑秦二州。廢銀州威徳在五年四月﹐可考。

１﹑七月﹝案﹕錢大昕《四史朔閏考》﹕是月丙申朔。﹞甲辰﹐制造大樂局鑄帝鼐﹑八鼎成﹐宣徳郎﹑大司樂劉炳轉一官﹐賜五品服﹐衝顯處士﹑大樂府師﹑授大樂局制造官魏漢津爲衝顯寶應先生。﹝《紀事本末》卷百二十八。案﹕「劉炳」﹐《通鑑續編》作「昺」﹐《宋史》賜名與漢津同﹐崇寧三年正月蔡京擢薦﹐見前注。﹞

２﹑甲寅﹐禦批﹕「元祐姦惡卽今皆有墳寺﹐歲度僧行及紫衣師號等尙如故﹐未曾降指揮訩攺﹐可令從今並住罷﹐更不施行﹐以戒爲臣之不忠者。禮部勘會呂大防﹑韓維﹑司馬光﹑韓忠彥﹑傅堯兪﹑孫固﹑鄭雍﹑曾布﹑胡宗愈﹑黃履﹑蔣之奇﹑陸佃﹑文彥博﹑呂公著﹑李淸臣﹑王巖叟﹑蘇轍﹑張商英﹑劉摯十九人所管墳寺﹐詔本身所乞寺額特免毀拆﹐不得充本家功徳院﹐並攺賜敕額爲壽寧禪院﹐別召僧住持。」﹝《紀事本末》卷百二十二。﹞

３﹑丁巳﹐詔﹕「方田路分令提舉司體量稅賦最不均縣分﹐每歲逐州先方一縣﹐如五縣以上﹐先方二縣﹐滅傷權罷。」﹝《紀事本末》卷百三十八。案﹕《文獻通考》卷五載﹕五年﹐詔諸路見行方田﹐切慮民間被方不均﹐公更騷擾﹐乞取難禁除已方外權罷。據《宋史本紀》﹐五年正月丁未﹐因太白晝見﹐權罷方田。﹞

４﹑尙書省言「廣南﹑福建路最係產銅去處﹐已降朝旨﹐逐路更不行使當十錢。其本路自合鑄小平錢外﹐有所合應副上供及起發住行使當十錢路錢數﹐並合依舊鑄當十錢﹐乞專委逐路轉運判官措置。」從之。﹝《紀事本末》卷百三十六。案﹕《宋史食貨志》﹕令福建﹑廣南毋行用﹐第鑄以上供及給他路。﹞

５﹑左僕射蔡京等奏﹕「伏奉聖旨﹐京畿四面可置輔郡﹐屏衛京師。謹酌地裏遠近之中割移縣鎭﹐分置四輔﹕南以潁昌府爲南輔﹐割汝州之郟縣隸之﹐凡七縣﹔東去南京道裏差遠﹐今以襄邑縣建名輔州爲東輔﹐割南京寧陵楚邱柘城﹑京畿之考城太康隸之﹐凡六縣﹔西以鄭州爲西輔﹐割西京密縣隸之﹐凡六縣﹔北以澶州爲北輔﹐割北京輔城南樂隸之﹐凡七縣。四輔郡並依節度州﹐以大中大夫以上充知州事﹐置副總管﹑鈐轄各一員﹐知州﹑都總管﹐余依三路帥臣法﹐各屯馬步軍共二萬人﹐積貯糧艸﹐每州五百萬。」從之。﹝《紀事本末》卷百二十八。原注﹕云﹕輔州攺爲拱州在八月十三日。趙挺之《手記》﹕京置京畿四輔郡﹐每郡以兩制一人知州事﹐屯兵各二萬人。京意蓋欲以密親如宋喬年﹑胡師文等爲之﹐則兵權歸己矣。京初欲逐殿前指揮使王思以己私人代之。臣挺之因對奏云「思受陛下聖恩﹐除節度使﹑殿前指揮使。思武人﹐頗懷感激。今京欲逐之﹐願陛下畱以宿衛。」上然之﹐思遂不逐。京遂謀爲四輔屯兵之計。王思除殿帥建節在大觀二年正月﹐此時挺之已死。《手記》必誤﹐或是在崇寧四年正月除殿副時。蔡絳《史補》﹕都邑﹐舊宣武軍也﹐地坦平﹐旁無險固。魯公自爲侍從時﹐已嘆其無戎備矣。又上卽位﹐每好下問﹐故臨朝詢聽左右侍禦之臣。魯公微意欲稍革去宦官親近。由是崇寧中力陳祖宗寓將兵於畿內縣﹐不惟就糧﹐蓋以防微杜漸焉。但制度狹小﹐今宜法前意﹐放漢三輔﹐盡萃兵於輔郡﹐仍各增屯至五萬人﹐以近臣領之。季一入奏如故事﹐遂置四輔。又詔設三衛府﹐置三衛侍郎主之﹐擇大臣勛戚子弟及儒士爲親衛﹑勛衛﹑翊衛郎。然四輔始置﹐兵亦未及五萬﹐制度猶未就。時三衛諸郎旣多勛戚子弟﹐或不能副上意者。時謗言至謂魯公反設此以囚人主。由是四輔﹑三衛皆遽罷。𨿽魯公﹐亦不敢言復也。其後﹐上果聽任宦者﹐晚年又亦稍厭之﹐每臨朝禦幸﹐至無所詢﹐顧其應對者﹐多察視親事﹐賞之﹐徒爾。及北狄犯順﹐舉兵而南﹐自越大河﹐略無屏蔽﹐遂直抵闕下﹐四輔之制﹐良可惜云。案﹕《續宋編年資治通鑑》云﹕蔡京謂﹕「汴都無險﹐置四輔﹐以潁昌爲南輔﹐以襄邑攺輔州爲東輔﹐以鄭州爲西輔﹐以澶州爲北輔﹐各屯兵二萬以侍。」從之。後四路總管﹐皆京之門人。﹞

６﹑禦筆手詔﹕「應上書奏疏見羈管﹑編管人﹐可特與放還鄕裏﹐仰州縣長吏及監司取責﹐親屬保任其身﹐仍令三省量輕重﹐具名立法聞奏。」﹝《紀事本末》卷百二十二。原注﹕云﹕此詔當有啟之者。案﹕《九朝編年備要》云﹕禦筆手詔﹕「放上書見羈管人還鄕。」禦筆手詔始此。﹞

７﹑癸亥﹐宰相蔡京等追呈庫部員外郎姚舜仁請卽國中丙己之地建明堂﹐繪圖以獻。上曰「先帝常欲爲之有圖﹐見在禁中﹐然考究未甚詳。」京曰「明堂之制見於禮記周官之書﹐皆三代之制﹐參錯不同﹐學者惑之。舜仁畱心二十餘年﹐始知《周官考工記》所載三代之制﹐爲文各互相備﹐故得其法。今有二圖﹐一其齋宮悉南向﹐一隨四時方所向。」上曰「可隨四時方所向。」仍令將作監李誠同舜仁上殿。﹝《紀事本末》卷百二十五原注。案﹕原注據爲七月二十七日事﹐今據《朔閏考》核之﹐二十七癸亥日。﹞

《續宋編年資治通鑑》﹕梁子美將漕河北﹐傾漕計以市寵﹐至用三百萬緡市北珠以進者﹐召爲戶部尙書。案﹕《編年備要》云﹕此事系七月﹐《續編年資治通鑑》上脫「七月」二字﹐屬六月矣﹐今依《備要》編次。據《備要》﹐北珠皆自虜中來﹐虜人始欲禁絕﹐或曰「中國傾府庫以事無用之物﹐此爲我利﹐而中國可困矣。」因聽之﹐虜酋後益驕﹐遂從而慕尙焉﹐至虐女眞捕海東靑以求珠。女眞不勝其求﹐遂叛。而子美在部五年﹐竟以戶部尙書召還。都發運使首以羨余進者﹐崇寧閒自梁子美﹑胡師文始。監司郡守﹐不待詔命﹐首以土物進者﹐政和閒自盛章﹑宋慶始也。考北珠﹐卽東珠﹐出混同江。海東靑﹐鷹名﹐俊健﹐能擒天鵝﹐爪白者尢異﹐出黑龍江左右。

１﹑八月﹝案﹕錢大昕《四史朔閏考》﹕是月乙丑朔。﹞丙子﹐詔攺東輔州爲拱州。﹝《紀事本末》卷百二十八。原注﹕云﹕《實錄》但云攺東輔爲拱州﹐沒其當日州名﹐今增入。案﹕《宋史本紀》﹕大觀四年十一月丙戌﹐罷拱州爲襄邑縣。十二月癸酉﹐升拱州爲保慶軍。拱州﹐《文獻通考》及《宋史》並云屬京東西路﹐《宋朝事實》以爲京東東路。﹞

２﹑壬午﹐李誠﹑姚舜仁進《明堂圖》。上謂誠等曰「聖人郊祀后稷以配天﹐配以祖宗﹔祀文王於明堂﹐配以考﹐兩者當並行。明堂之禮廢已久。漢﹑唐卑陋不足法。宜書三代之制﹐必取巨材﹐務要堅完﹐以爲萬世之法。」遂詔依舜仁等所奏《明堂圖》議﹐惟不得科率勞民。﹝《紀事本末》卷百二十五原注。案﹕原注作十八日﹐據《朔閏考》爲壬午日。﹞

３﹑甲申﹐奉安九鼎於九成宮。﹝《紀事本末》卷二十八。案﹕《容齋三筆》卷十三云﹕九鼎奉安之日﹐以蔡京爲定鼎禮儀使。大觀三年﹐又以鑄鼎之地作寶成宮。﹞

４﹑乙酉﹐幸九成宮酌獻。﹝《紀事本末》卷百二十八。原注﹕云﹕蔡絳《五行篇》﹕崇寧四年三月﹐鑄九鼎﹐其制皆以九州水土內鼎中。及奉安於九成宮翌日﹐車駕幸之﹐以禮焉﹐至北方曰寶鼎者﹐上方焚香再拜﹐而鼎忽漏﹐其中水流於外﹐然鼎金旣厚﹐水又久在其中﹐不應及上行禮而作﹐故魯公私怪之﹐殊不樂。於是劉炳進言曰「鼎之水土皆取九州之地﹐中獨寶鼎取水土於雄州界﹐非燕之正方也。豈爲此乎﹖」當時尢以爲神。然其後終於北方致亂。﹞

５﹑丁亥﹐庫部員外郎姚舜仁言「伏聞神宗皇帝嘗詔侍臣欲考古三雅之制﹐開明堂辟雍﹐以發政施仁﹐其初志蓋將以追配黃帝三代之治。元祐紛擾之後﹐紀綱法度靡復存者。陛下天縱之聖﹐獨見於昭曠之先﹐而執政大臣相與發明神考之遺訓﹐肇建外學﹐規制辟雍﹐而弦誦之音徧於天下﹐玆盛徳之舉也。」又曰「今陛下恢復先烈﹐蒐講上儀﹐體虞庠之制﹐立近郊之學﹐卽丁未之方﹐辟廱之教。與夫區區之漢﹑唐﹐增煥祈年之館﹐大營避暑之宮﹐萬萬相遼矣。臣伏願陛下上規黃帝三代之遺制﹐下采《戴禮》經傳﹑羣儒之碩論。卽國之東﹑丙已之地﹐正明堂之大禮﹐革皇祐權宜之設﹐定崇寧不刊之規﹐具大駕之鹵簿﹐備五路之禮容。俾夫旗物舒布於國門﹐鼓吹徐引於馳道。萬國諸侯咸覿於縟禮﹐四方賓客咸睹於盛儀。則列祖在天﹐罔不來格﹐上帝時歆﹐罔不顧諦。陛下𨿽未及登封泰﹑華之巓﹐禪地汾陰之北﹐而橫經四學﹐閱禮三雍﹐臨辟水以掔羣英之綱﹐禦明堂而受四海之贄﹐顧不盛哉﹗」又曰「臣謹考古禮﹐繪成圖式以獻﹐其制﹕中爲一堂﹐上設重屋﹐太室居中﹐四阿重屋﹐四門四堂﹐各爲一室。其八室以通八方﹐以擬八卦。外闢四門﹐以示明四目﹑達四聰之義。四面各爲五門﹐以應五行﹐皆法《禮記》明堂位之文。堂修十四步﹐其廣十四步二分步之一﹐應《周官》世室之制﹔其崇九尺﹐以應《周官》一筵之數。門堂取則於正堂三之二﹐其修九步三分步之一﹐其廣十一步三分步之二。其門堂各爲一室﹐取則於門堂三之一﹐其修三步十分步之一﹐其廣三步六十八步之五十三﹐室居中﹐其修四步﹐其廣四步三分步之二。四阿重屋﹐各爲一室﹐其修三步﹐其廣三步二分步之一。每室爲四戶﹐以法四時﹐四旁爲八窗﹐以象八節﹐皆法三代之制。總而計之﹐凡九室以象九州﹐三十六戶以法三十六旬﹐七十二牖以應七十二气。九階以周天之道九。上圓下方﹐以體天地之形﹔四隅無壁﹐以法皇道之四達﹔戶設而不閉﹐以示不藏﹔室覆以茅﹐貴其質也。東序﹑西序合二百一十有六﹐乾之策也﹐驗之於古﹐則有稽參之﹐於禮則不悖﹐奢不至靡﹐儉不至陋﹐號爲《崇寧明堂定制之圖》。爰漢歷唐﹐玆禮殆廢﹐舉而行之﹐意在今日﹐千載一時﹐超絕邃古。臣愚妄議典禮﹐死有餘罪。」﹝《紀事本末》卷百二十五。﹞

６﹑戊子﹐詔曰「朕若稽先王饗帝之義﹐嚴父之禮﹐布政之居﹐夏有世室﹐商有重屋﹐周有明堂﹐對越在天﹐以孝以享。朕承祖宗積累之緒﹐永維先帝盛徳休烈﹐懼無以稱﹐而宗祀之報﹐尙有闕焉。中夜以興﹐怵惕靡究。比詔有司﹐審加論定﹐具圖來上﹐於禮有稽。追三代之墜典﹐黜諸儒之異說﹐作而成之。庶幾乎在朕將秩禮祗載﹐昭事上帝﹐佑我烈考﹐斂時五福﹐用敷錫厥庶民。其姚舜仁所奏《明堂圖》﹐可依所定營建。」﹝《紀事本末》卷百二十五。原注﹕云蔡絳言﹕先是﹐崇寧四年七月二十七日﹐宰相蔡京等追呈庫部員外郎姚舜仁請卽國丙己之地建明堂﹐繪圖以獻。上曰「先帝常欲爲之有圖﹐見在禁中﹐然考究未甚詳。」京曰「明堂之制見於《禮記周官》之書﹐皆三代之制﹐參錯不同﹐學者惑之。舜仁畱心二十餘年﹐始知《周官考工記》所載三代之制爲文各互相備﹐故得其法。今有二圖﹐一齋宮悉南向﹔一隨四時方所向。」上曰「可隨四時方所向。」仍令將作監李誠同舜仁上殿。八月十八日﹐李誠﹑姚舜仁進《明堂圖》﹐上謂誠等曰「聖人郊祀后稷以配天﹐配以祖宗﹔祀文王於明堂﹐配以考﹐兩者當並行。明堂之禮廢已久﹐漢﹑唐卑陋不足法。宜盡用三代之制﹐必取巨材﹐務要堅完﹐以爲萬世之法。」遂詔依舜仁等所奏《明堂圖議》﹐惟不得科率勞民。仍令學士院降此詔云。案﹕《文獻通考》卷七十四云﹕崇寧四年﹐詔營明堂﹐已度地鳩工﹐俟過來歲取旨興役。明年﹐以彗出西方﹐遂詔罷之。政和三年八月﹐詔立明堂於大內之丙地﹐徙祕書省於宣徳門之東﹐以其地爲之。﹞

７﹑庚寅﹐崇政殿奏新樂。詔曰﹕﹝案﹕薛通鑑列此詔於九月朔鼎樂成下﹐云是日初用新樂。﹞九月﹐非初用也﹐薛說誤載。「道形而上﹐先王體之﹐協於度數﹐播於聲詩。其樂與天地同流﹐雅頌不作久矣。朕嗣承令緒﹐荷天降康﹐四海泰定﹐年穀順成。南至夜郎﹑牂柯﹐西逾積石﹑靑海﹐罔不率俾﹐禮樂之興﹐百年於此。然去聖逾遠﹐遺聲復存。迺者得隱逸之士於艸茅之賤﹐獲英莖之器於受命之邦。適時之宜﹐以身爲度﹐鑄鼎以起律﹐因律以制器﹐按協於庭﹐八音克諧。蓋祖宗積累之休﹐上帝克相﹐豈朕之徳哉﹗昔堯有《大章》﹐舜有《大韶》﹐三代之王﹐亦各異名。今追千載而成一代之制﹐宜賜名曰《大晟》。朕將薦郊廟﹐享鬼神﹐和萬邦﹐與天下共之﹐豈不美乎﹖其舊樂勿用。」﹝《紀事本末》卷百三十五。原注﹕云﹕《實錄》不載﹐詔旨亦不載。《本紀》於辛卯日書賜新樂﹐名《大晟》﹐置府建官。案﹕《續宋編年資治通鑑》八月﹐作《大晟樂》。《編年備要》云﹕初蔡京用魏漢津鑄鼎作樂﹐漢津取《尙書》身爲度之義﹐以上年二十四當四六之數﹐取上中指爲黃鐘之寸﹐而生度量權衡以作樂。京爲緣飾之。劉炳請攺定二舞名﹐仍分九成。每三成爲一變﹐執籥秉翟﹐揚戈持盾﹐取象治功﹐賜名《大晟樂》﹐置府建官。舊制﹐樂掌於奉常。至是大晟府以司馬樂及典樂爲長貳﹐復置樂令﹐協律禮樂﹐始分爲二。大觀初﹐頒新樂於天下。先是﹐端州忽上銅器﹐驗其款識﹐爲宋成公之時物。而端州﹐上興王之地﹐故詔文有曰「獲英莖之器於受命之邦。」初﹐京令其子攸提舉大晟府﹐而父子自爲並論﹐各引曉音樂之士。朝奉大夫任宗堯。京客也﹔進士田爲﹐攸客也﹐並爲典樂。《大晟樂》舊用中正聲﹐若每月初气卽用中聲﹐正气卽用正聲﹐爲謂﹕「中聲非是﹐當去中聲﹐於正聲中分太少二音。」宗堯謂﹕「六律爲太﹐六呂爲少。」爲又謂﹕「非是。蓋律﹑呂各有太少。」攸主爲之說﹐以奏於上。重和秋﹐遂詔樂止用正聲﹐已頒中聲樂﹐並納禮制局攺正。爲旣無所傳授﹐樂遂大壞。始成﹐試於政事堂﹐執政心知其非﹐然不敢言。旣遂用之於明堂﹐而其聲益散矣。大觀四年﹐給事中蔡薿言「陛上以身爲度﹐因帝指之尺﹐起鐘律之制﹐奏之郊廟﹐八音克諧﹐願頒指尺﹐以同五度﹑五律﹑五量﹑五權之法。」從之。《文獻通考》卷百三十云﹕八月﹐新樂成﹐列於崇政殿﹐有旨先奏舊樂﹐三闋曲未終﹐帝曰「舊樂如泣聲。」揮止之。旣奏新樂﹐天顏和豫。詔﹕「賜名《大晟》﹐專置大晟府﹐大司樂一員﹐典樂二員﹐並爲長貳﹐大樂令一員﹐協律郎四員。以其樂施之郊廟﹑朝會﹐棄舊樂不用。」又詔﹕「春秋釋奠賜宴﹐辟雍貢士鹿鳴聞喜宴﹐悉用《大晟樂》﹐屏去倡優淫哇之聲﹐仍令選國子生散習樂舞。」﹞

８﹑辛卯﹐大理寺卿曹調﹑少卿李孝稱﹑中書舍人張閣許光疑各以本職進對﹐上謂閣曰「昨日新樂如何﹖」閣對曰「昨日所按《大晟樂》﹐非特八音克諧﹐盡善盡美﹐至於樂器﹐莫不皆應古制。竊聞初按時已有翔鶴之瑞﹐簫韶九成﹐鳳凰來儀﹐亦何以異。臣無知識﹐聞此和聲﹐但同鳥獸蹌舞而已。」閣因奏﹐被旨以古州等處納土﹐差官奏告永昭﹑永厚陵。上曰「古州是古牂柯﹑夜郎之地。」閣對曰「牂柯﹑夜郎接連南詔﹐最爲荒遠﹐所謂『上仁所不化者』。今不緣徵誅文告之煩﹐舉國內屬﹐非陛下文徳誕敷﹐何以致此﹖今告功諸陵﹐在天之靈﹐亦當顧享次。」光疑奏曰「昨日按新樂﹐臣忝侍從之末﹐得預榮觀﹐不勝幸甚﹗」上曰「八音克諧。」光疑曰「此聖徳所致﹐可謂治世之音安以樂﹐至如陛下收復靑唐﹐趙懷徳歸順﹐近古州二千餘里盡內附﹐今正功成作樂之時。」上曰「盡出詒謀。」光疑曰「神考勵精庶政﹐今陛下收其成效﹐若非陛下善繼善述﹐何以致此﹖」﹝《紀事本末》卷百三十五。﹞

９﹑壬辰﹐詔﹕「應上書編管進士已放歸鄕裏責親戚保任者﹐若犯流以上罪﹐或擅出州界﹐或不攺革﹐輒有謗訕﹐其保任與同。」﹝《紀事本末》卷百二十二。﹞

《續宋編年資治通鑑》﹕劉正夫使遼。林攄使遼而失虜情﹐故虜使繼來。正夫酬對敏博﹐與北人議皆如約﹐上嘉之。案﹕《宋史﹖本紀》壬辰日﹐此年爲《遼史》乾統五年。「正夫」﹐《遼史》作「正符」。《遼史》云﹕冬十月己亥﹐宋與夏通好﹐遣劉正符﹑曹穆來告。遼乾統六年﹐乃宋崇寧五年。蓋林攄使遼據《宋史》在崇寧四年五月壬子﹐據《遼史》則當在崇寧四年十二月乙巳。正夫使遼據《宋史》在崇寧四年八月壬辰﹐據《遼史》則當正崇寧五年十月己亥﹐日月多不合。畢《通鑑考異》云﹕是年十月﹐宋遣劉正符來告。《宋史徽宗紀》載於四年八月﹐不應逾年之久始抵遼庭﹐今攺書於今年八月﹐庶與《遼紀》不相牴牾。竊疑畢說殊謬。若從《宋史》﹐卽應在四年八月﹔若從《遼史》﹐卽應在五年十月。今畢氏旣從《遼史》載之五年﹐又從《宋史》系之八月﹐是誠騎墻之見﹐與兩史又無不牴牾矣。況《續宋編年通鑑》及《九朝編年備要》於崇寧五年三月均載遼使來爲夏人請地事。《編年備要》載遼使蕭保光﹑牛溫舒來。考《遼史》﹐乾統六年正月辛丑遣蕭得裏底﹑牛溫舒使宋﹐諷歸所侵夏地。蕭﹑牛以正月奉使﹐三月抵宋﹐事又較合。然則正夫議如約在四年八月﹐而告以與夏通好或在五年﹐復遣往遼﹐與此爲二事。據《續宋編年通鑑》﹐則於五年三月後載遼使來請地。然則劉正夫必當再遣往遼報聘告以通好﹐此時則是初議始擬如約﹐未竟與夏通好﹐至六月夏人納款﹐則始通好﹐而後遣使告遼。前後情事具有可徵﹐史不具載﹐姑以存參。李《十朝綱要》於庚寅日下云﹕詔禮部侍郎劉正夫充北朝國信使﹐以林攄銜命未還﹐虜繼遣至﹐故先命正夫報聘。

又﹕置蕃學於熙河蘭湟路。案﹕《十朝綱要》壬辰日詔。《宋朝事實》卷十八﹕熙河路有蘭州﹑會州﹑湟州。蘭州﹐元丰四年收復﹐崇寧二年置蘭泉縣﹔會州﹐元符二年收復﹐崇寧三年置縣敷文﹔湟州﹐大觀三年賜蔊徳軍額﹐宣和元年攺爲樂州。蘭﹑湟﹑會三州名﹐《宋史﹖本紀》於正月庚午朔云攺蘭湟爲蘭會。

１﹑九月乙未朔﹐以九鼎成﹐禦大慶殿受賀﹐詔用新樂。﹝《紀事本末》卷百二十八﹐又卷百三十五。案﹕《通鑑續編》云﹕帝以九鼎成﹐受賀於大慶殿。詔於鑄鼎之地作寶慶宮﹐置殿以祠黃帝﹑夏禹﹑周成王﹑周公旦﹑召公奭。置堂以祀唐李良及魏漢津。賜漢津號嘉成侯﹐漢津尋死於京師﹐年九十矣。﹞

２﹑己亥﹐制曰「朕聞先王成人有徳﹐小子有造。今天下承平休養日久﹐垂髫幼稚﹐在所樂育。仰學事司州縣長吏﹐多方勸諭﹐令入小學﹐依大學例量捨支數﹐破與飲食﹔其考選校試之法﹐仰三省措置取旨﹐庶幾有造之時。」﹝《紀事本末》卷百二十六。案﹕《文獻通考》卷三十六載﹕五年﹐頒規約﹐州隸教授﹐縣隸學長﹐其小學生皆自備餐錢附食。﹞

大赦天下。制曰「朕承祖宗之烈﹐宅兆民之上﹐任大守重﹐靡敢遑寧。思持盈守成之至難﹐念繼志述事之攸濟﹐選用眾正﹐共圖康功。內則講修憲章﹐興熙﹑丰旣墜之典﹔外則攘卻戎狄﹐復版圖已棄之疆。恢雝泮以賓賢能﹐招巖穴以取遺逸﹔隆九廟以尊祖﹐戢五兵以阜民。荷天降康﹐方夏綏靖﹐星軌循序﹐年穀屢丰。南至夜郎﹑牂柯﹐西逾積石﹑靑海﹐蔊風請吏﹐稽首來庭。永惟天命之至隆﹐宜有靈承之丕應。若時夏后﹐幽替成能﹐命九州之牧而貢金﹐貫三才之命而制器。是爲大寶﹐三代奉之﹐千載以還﹐百王敢議。迺者得隱逸之士於艸茅之賤﹐窮制作之妙於範圍之先﹐乃因天之機﹐以身爲度﹐懷大象以立極﹐興神物以前民。上承天休﹐下奠坤載﹐以篤邦家之慶﹐以協神人之和﹐宜大澤之肆均﹐與並臣而共慶﹐可大赦天下。於戲﹗有典有則﹐纘禹之功﹐卜世卜年﹐過周之歷。惟天之所祚者厚﹐則澤之所施者鴻。布告邇遐﹐宜體朕意。」﹝《紀事本末》卷百二十八。﹞

３﹑禦筆手詔﹕「元祐姦黨﹐詆誣先帝﹐罪在不赦﹐曩屈常憲﹐貸與之生﹐屏之遠方﹐固無還理﹐棄死貶所﹐豈不爲宜﹗今先烈紹興﹐年穀丰稔﹐鑄鼎以安廟社﹐作樂以協神明。嘉祥薦臻﹐和气浹洽﹔肆頒赦宥﹐覃及萬方。興造邦誣﹐久責遐裔﹔一夫失所﹐朕尙惻然。用示至仁﹐稍從內徙﹔服我寬徳﹐其革爾心。應嶺南移荊湖﹐荊湖移江淮﹐江淮移近地﹐惟不得至四輔畿甸。除上書已經量移及近鄕人外﹐依下項州軍﹕一今來朝廷寬恩﹐所移州軍不見得地裏遠近﹐切慮所移卻有遠近﹑妨礙去處不同﹐限指揮到五日內許經州自陳乞去處﹔本州人急遞申尙書省﹐卽不得陳乞﹐非合移路分及拘礙去處﹐如願依舊者﹐亦聽之。一今來係特降詔許量移﹐今後有司不得用例檢舉﹔量移違者﹐以違制論罪。一量移諸州人離州日並免伴送﹐具起離及到日申尙書省﹕鄒浩昭州﹝案﹕編管昭州在二年正月乙酉。﹞移漢陽軍﹐陳次升循州﹝案﹕二年正月乙酉除名勒停﹐建昌軍居住﹐二年八月丁未移循州。﹞移鄂州﹐余爽封州移潭州﹐範正平龔州﹝案﹕《紀事本末》三年四月甲辰日「正平」作「平仲」。﹞移嶽州﹐範柔中雷州﹝案﹕九年十一月甲辰編管雷州。﹞移全州﹐任伯雨昌化軍﹝案﹕編管昌化軍在二年正月乙酉。﹞移道州﹐陳瓘廉州﹝案﹕三年四月甲辰「廉」作「連」。《紀事》二年四月乙酉及《宋史》本傳同此﹐作「連」者誤。﹞移郴州﹐黃庭堅宜州﹝案﹕編管宜州見二年三月辛卯。﹞移永州﹐張庭堅象州﹝原注﹕二年八月一日自鼎移象﹐三年四月一日卻移桂州。案﹕編管鼎州在二年正月乙酉日﹐至三年四月甲辰日移桂州。與原注同。﹞移復州﹐龔夬化州﹝原注﹕三年八月一日自象移化。案﹕「三」當作「二」。編管象州在二年正月乙酉﹐移化在二年八月丁未可考。﹞移桂陽監﹐李祉英州﹝案﹕李淸臣子﹐二年八月丁未編管英州。﹞移汝州﹐王道韶州﹝案﹕編管韶州見三年四月。﹞移郴州﹐梁弼瓊州移歸州﹐陳恂南恩州移峽州﹐馬諗南恩州移嶽州﹐王履新州﹝案﹕三年四月甲辰配新州牢城。﹞移歸州﹐郭子旂賓州﹝案﹕編管賓州在三年四月甲辰。﹞移峽州﹐趙希徳賓州﹝案﹕三年四月脫「賓州」二字。﹞移荊門軍﹐王長民循州移江寧府﹐張林白州移衡州﹐範純粹鄂州﹝案﹕三年四月甲辰由常州別駕編管鄂州。﹞移宣州﹐閻守勤全州﹝案﹕編管全州見三年四月甲辰。﹞移漣水軍﹐王化基髙州﹝案﹕元年九月作建州﹐三年四月己亥同此。﹞移全州﹐曾布衡州﹝原注﹕廉戶舒住。案﹕元年九月壬寅衡州安置﹐三年四月同。﹞移舒州﹐劉安世光州﹝案﹕三年四月甲辰由提舉崇福宮光州居住。﹞移江州﹐孫琮荊門軍﹝案﹕編管荊門軍在元年十一月甲辰。﹞移海州﹐馬涓澧州﹝案﹕編管澧州在二年正月乙酉。﹞移荊門軍﹐李深復州﹝案﹕編管復州在二年正月乙酉﹐三年四月甲辰同。﹞移建昌軍﹐曾紆永州﹝案﹕二年八月辛酉編管永州﹐三年四月甲辰同。﹞移和州﹐蔡克明桂陽監﹝案﹕編管桂陽監見三年四月甲辰日。﹞移饒州﹐鄭居簡邵州﹝原注﹕三年四月二日編管信州。﹞移滁州﹐韓忠彥濟州﹝原注﹕磁副濟置。案﹕二年八月丁未由磁州團練副使濟州安置。﹞移相州﹐範純禮徐州﹝原注﹕靜江副使。案﹕二年八月丁未由靜江軍節度副使徐州安置。﹞移單州﹐安燾建昌軍﹝案﹕三年四月甲辰由漢陽軍祁州團練使配本州牢城﹐與此異。﹞移襄州﹐王古溫州﹝案﹕三年四月甲辰由溫州別駕編管溫州。﹞移徐州﹐曾肇汀州﹝原注﹕明年正月十七日復官﹐住汀州在二年七月十五日。﹞移臺州﹐朱師復興國軍﹝案﹕勒停建安軍副配興國軍見元年八月甲辰。﹞移秀州﹐張耒黃州﹝案﹕黃州安置在元年七月庚戌。﹞移兗州﹐呂希純汝州﹝案﹕元年十月丙子汝州居住。﹞移河陽﹐王覿臨江軍﹝案﹕臨江軍居住在二年正月乙酉﹐三年四月同。﹞移潤州﹐丰稷建州﹝案﹕建州居住在二年正月乙酉﹐三年四月同。﹞移婺州﹐張舜民房州﹝案﹕房州居住在二年正月乙酉﹐三年四月同。﹞移虢州﹐謝文瓘邵武軍﹝案﹕二年正月乙酉勒停邵武軍居住﹐三年四月同。﹞移處州﹐龔原和州﹝案﹕元年十月丙子和州居住。移湖州。﹞吳安遜濮州﹝案﹕「濮」原作「漢」﹐似誤。據元年十一月攺云甲辰羈管濮州。﹞移汝州﹐馮說徐州﹝案﹕編管徐州見三年四月甲辰。﹞移汝州﹐梁安國齊州﹝案﹕二年五月甲午羈管齊州。﹞移澤州﹐王箴通州﹝案﹕二年五月甲午羈管通州。﹞移陜州﹐曾燾歙州﹝案﹕編管歙州見三年四月甲辰。﹞移單州﹐裴彥臣池州﹝案﹕編管池州見三年四月甲辰。﹞移廣徳軍﹐朱紱福州﹝案﹕五年正月庚戌敍復知福州。﹞移睦州﹐李穆全州﹝案﹕三年四月甲辰李穆有二﹕一編管金州﹔一爲內臣﹐編管全州。﹞移鄧州﹐鄧世昌密州﹝案﹕編管密州在四月甲辰。﹞移唐州﹐王化臣靑州﹝案﹕編管靑州見三年四月甲辰。﹞移濟州﹐李之儀太平州﹝案﹕編管太平州見三年四月甲辰。﹞移唐州﹐江公望南安軍﹝案﹕二年正月乙酉責授衡州司馬﹐三年四月甲辰南安軍安置。﹞移衢州﹐陳祐歸州﹝案﹕編管歸州在二年正月乙酉。﹞移廣州。﹝《紀事本末》卷百二十四。原注﹕云﹕呂本中雜記﹕崇寧間﹐蔡京每謂人如劉安世更碓搗磑磨﹐亦只說元祐是也。京執政久﹐亦時有長者之言﹐嘗有乞將元祐臣僚編置遠惡州郡者﹐京曰「元祐人本無大罪﹐止是不合攺先帝法度耳。」其後﹐蔡京得保其首領以歿﹐未必不緣其有長者之語也。﹞劉奉世沂州移兗州。」﹝案﹕據《紀事本末》卷百二十四原注補此六字。百二十四卷五年正月庚戌奉世敍復提舉宮原注云四年九月五日自沂徙兗州﹐此不載奉世移兗之文﹐蓋楊誤遺其文也。奉世沂州居住在三年四月甲辰。﹞

４﹑辛丑﹐中書省奉禦筆﹕「向因奉行滄鹽法﹐於陜西增置都大巡捉私鹽等官二員﹐在四十二州軍分南北路巡捉。今旣興復解鹽﹐並可省罷﹐所領兵卒﹐亦還元差來處。其逐用軍管勾滄鹽官吏並可省罷﹐其解鹽所致州軍﹐約束條禁﹐並依自來鹽法施行。」﹝《紀事本末》卷百三十七。﹞

５﹑乙巳﹐衝顯寶應先生﹑大樂府師﹑授制造九鼎官魏漢津爲虛和衝顯寶應先生﹐秩比中散大夫﹐賜宅一區﹐田六十頃﹐銀﹑絹各五百疋﹑兩﹔大司樂兼同詳定大樂書劉炳轉三官﹐承務郎張阜轉承事郎﹐左藏庫使副兪隨等二十二人各轉一官﹐大將王恂等六人授三班借職﹐皆以九鼎成﹐推恩故也。﹝《紀事本末》卷百二十八。﹞

６﹑丙午﹐詔﹕「諸路方田﹐更不專差官點檢﹐令提舉司於本路見任人內委官。」﹝《紀事本末》卷百三十八。案﹕《宋史食貨志》上二云﹕四年﹐指教官每三縣加一員﹐點檢官每路二員﹐未幾﹐詔諸路添置指教官不得過三員。﹞

７﹑壬子﹐詔﹕「王仲千昨往解池措置鹽種﹐今稍已就緒﹐其隨行人吏特與推恩轉資﹐賜絹各有差。」﹝《紀事本末》卷百三十七。﹞

８﹑丙辰﹐右銀靑光祿大夫致仕呂惠卿復觀文殿學士。﹝《紀事本末》卷百三十。﹞

１﹑十月﹝案﹕錢大昕《朔閏考》﹕是月乙丑朔。﹞己巳﹐詔﹕「明堂功力浩大﹐須寬立期限營建﹐俟過來年丙戌妨礙外﹐取旨興功﹐仍令胡師文﹑梁子美各於本部出材木處據合用﹐造成熟材﹐般輦上京﹐其見役工可權罷。」﹝《紀事本末》卷百二十五。原注﹕云﹕胡師文淮南發運﹐梁子美河北都運。《實錄》但云﹕詔修建明堂﹐俟過來歲興役。不顯因由﹐今用詔旨刪修。八月二十四日初下詔修建。﹞

２﹑庚午﹐朝奉大夫﹑直祕閣﹑熙河蘭湟路經略安撫判官﹑權發遣熙州李忱降兩官。言者論﹕「忱前爲陜西漕臣﹐詔令措置興復解池﹐忱專欲推行東北鹽法﹐曲加沮抑。今解池旣興復﹐忱尙云所產皆是硝碱﹐更五七年亦未知如何﹐恣行詆訾﹐殊無忌憚。」故有是責。﹝《紀事本末》卷百三十七。﹞

１﹑十一月﹝案﹕錢大昕《四史朔閏考》﹕是月乙未朔。﹞丙辰﹐尙書省言「私鑄當十錢﹐利重不能禁﹐深慮民間物重錢濫﹐乞荊湖南北﹑江南東西﹑兩浙路並攺作當五錢﹐舊當二錢依舊。又慮冒法運入東北﹐宜以江爲界。」從之。﹝《紀事本末》卷百三十六。案﹕《宋史食貨志》云﹕凡爲人附帶若封識影庇私鑄錢者﹐悉論以法。毋得蔭贖。其置鑄錢院﹐蓋將以盡收所在亡命盜鑄之人﹐然犯法者不爲止。乃命荊湖南北﹑江南東西﹑兩浙並以折十錢爲折五﹐舊折二錢仍舊。慮冒法入東北也﹐今以江爲界﹐淮南重寶亦作當五用焉。﹞

２﹑癸亥﹐詔付王仲千﹕「陜西鈔法畱滯﹐物重錢輕﹐兼並秉權﹐細民被害﹐應告身﹑度牒﹑交子﹑錢引之類﹐率皆虧捐價直﹐遂致富商坐邀厚利﹐芻糧踴貴﹐職此之由﹐宜子細條畫救獘措置先後以聞。」時遣仲千奉使陜西﹐沿路有目擊興利除害﹐監司守臣不虔違法及未盡未便事﹐皆得具奏聞。﹝《紀事本末》卷百三十七。原注﹕云﹕仲千時任何官﹐當考。﹞

１﹑十二月﹝案﹕錢大昕《四史朔閏考》﹕是月甲子朔。﹞乙亥﹐尙書省言「諸路學校各已就緒﹐其所貢人﹐今來中選多舊日科舉遺落老成之士。鄕舉裏選之效﹐已見於此。士之在學﹐月書﹑季考﹐苟有成材﹐理當不竢歲月﹐便合入貢。今放《周官》每歲考徳行道藝﹑三年大比之意﹐爲歲貢之制﹐俟滿三歲﹐則赴殿試﹐第其髙下推恩﹐庶使士益知勉。」詔大司成兼侍講薛昂等看詳增損﹐修立條約以聞。從之。﹝《紀事本末》卷百二十六。原注﹕云﹕送昂等看詳乃十月二十七日聖旨﹐爲歲貢之制﹐及尙書省建議薛昂等看詳增損耳﹐非昂等創爲也。《實錄》刪修失實﹐今攺正。案﹕《文獻通考》卷三十一云﹕四年﹐詔﹕「將來大比﹐更參用科舉取士﹐一次辟廱﹐太學其函﹐以此意諭達遠士﹐使卽聞之。時州縣悉行三舍法﹐當官者子弟免試入學﹐而士之在學者﹐積歲月累試﹐乃得應格。其不能輟身試補者﹐廑可從狹額應科舉﹐不得如在籍者三捨解試兼與而兩得﹐其貧且老者尢甚病之。」時人議其法曰「利貴不利賤﹐利少不利老﹐利富不利貧。」故詔書及此﹐而加以審訂﹐未遽廢科舉也。﹞

２﹑禦筆﹕「四輔屏翰京師﹐兵力不可偏重﹐可各以二萬人爲額。」﹝《紀事本末》卷百二十八。﹞

３﹑癸巳﹐禦筆手詔﹕「昨降手札﹐應上書奏疏見編管﹑羈管人令還鄕裏﹐責親屬保任﹐而有司止從量移。其誣謗深重﹐除範柔中﹑鄧考甫不放外﹐余﹖依已降指揮﹐放還鄕裏﹐令親屬保任如法。」﹝《紀事本末》卷百二十二。﹞

山陰王詒壽輯注

卷二十六

徽宗

△崇寧五年﹝丙戌﹐一一○六﹞

１﹑正月﹝案﹕錢大昕《朔閏考》﹕是月甲午朔。﹞丁酉﹐通議大夫張商英知鄧州。﹝《紀事本末》卷三十一。案﹕《宋史張商英傳》﹕蔡京罷相﹐削黨籍﹐知鄂州。《宋文鑑》張商英《鄂州謝上表》云﹕布聞溫詔﹐開諭遠民﹐𨿽湖山千里之間﹐如酺醵一堂之上。聽歡聲之相告﹐慚共理之非良。伏以旁接九江﹐前臨七澤﹐地遐而陋﹐俗魯以愚。𨿽有沈冤﹐莫能往愬﹐至於疾病﹐祗自悲吟。蒙被皇明﹐中頌徳意。所謂率科嚴重﹐鉤考碎煩﹐方田擾安業之農﹐圜土聚徒鄕之惡﹐省租紐折﹐公帑貪求。學校驅迫者﹐或違其孝養之心﹔保伍追呼者﹐或失於耕桑之候。寺觀掊繕營之費﹐東南配漕挽之舟﹐抑認香鹽﹐彊招卒伍。文移速於星火﹐追捕徧於裏閭﹐百端紛更﹐一切蠲罷﹐可謂崇寧之孝治﹐眞爲紹述之聖功。而臣初效外官﹐恭承嘉命﹐惟憂疲懦﹐未克推行。豈有設施﹐可圖報稱﹐有君若此﹐碎首以之﹗此蓋伏遇皇帝陛下誠實應天﹐典常師古﹐王路平其好惡﹐道樞會其是非。察臣於元祐之間﹐未嘗干預﹔憐臣於元符之末﹐首被擠排﹐一洗刑書﹐再還仕籍﹐退循衰晚﹐虛辱寵榮。辟穀畱侯﹐歸休有素﹐據鞍馬援﹐追取何堪﹖誓堅忠孝之心﹐永保初終之節﹗﹞

２﹑戊戌﹐是夕﹐彗星出西方﹐由奎貫胃﹑昴﹑畢﹐至戊午沒。﹝《紀事本末》卷百二十四。案﹕蔡絳《鐵圍山叢談》云﹕崇寧五年正月﹐彗出﹐攺明年爲大觀。大觀者﹐取《易》「大觀在上」﹐但美名也。﹞

３﹑甲辰﹐尙書省言「兩浙路官司弛廢﹐容縱民間盡將小平錢銷鑄當十錢﹐致民間小錢數少﹐買賣沮滯﹐深爲非便。」詔﹕「兩浙路將應上供小平錢並兌諸官司﹐禦書通寶﹑當十重寶﹑當五大錢﹐上供赴京﹔其小平錢仰畱充本路買賣給散﹐仍仰本路鑄錢監疾速依舊鑄造小平錢行用。」﹝《紀事本末》卷百三十六。案﹕《宋史食貨志》云﹕是年﹐兩浙盜鑄尢甚﹐小平錢益少﹐市易濡滯。遂命以折五錢供小平錢畱用。﹞

４﹑乙巳﹐詔以星文變見﹐避正殿﹐捐常膳。中外臣僚等並許直言朝廷闕失。﹝原注﹕《實錄》有。﹞又詔﹕「應元祐及元符末係籍人等﹐今旣遷謫累年﹐已足懲戒﹐可復仕籍﹐許其自新。朝堂刻石﹐已令除毀﹐如外處有姦黨石刻﹐亦令除毀﹐今後更不許以前事彈糾﹐常令禦史臺覺察﹐違者劾奏。」﹝原注﹕《實錄》無。《紀事本末》卷百二十四。原注﹕詔旨有此﹐《實錄》削去﹐不知何意也。案﹕《續宋編年資治通鑑》﹕劉逵爲中書侍郎﹐勸上碎元祐黨碑﹐寬上書係籍人禁及悉罷蔡京所造。及詔中外直言闕政﹐夜半追黃門至朝堂毀石刻。翌日﹐京見之﹐厲聲曰「石可毀﹐名不可滅。」始上見星變﹐省懼﹐深察京之姦﹐除黨人一切之禁﹐罷方田及諸州歲貢六尙物﹐尋又罷沿邊諸路科斂﹐罷鑄當十錢﹐省非訩要處新置市易務﹐罷諸路提舉鹽香礬茶學事﹐罷木火利等司市易官。罷提舉保甲文臣﹐差武臣提舉﹐仍兼提刑﹔復左降人官﹐諸徙者﹐盡還之圜土﹔書﹑畫﹑算﹑醫學﹑三衛官以次並罷。逵爲中書侍郎﹐《宋史﹟本紀》《東都事略》作甲辰日。畢沅《通鑑考異》云﹕《宋史劉逵傳》﹕初以附蔡京躐進。京以見彗星見去相﹐而逵貳中書﹐首勸徽宗碎元祐黨碑﹐寬上書邪籍之禁。陳桱《通鑑續編》采此說﹐後人皆因之。案毀碑寬禁﹐在京罷相前一月﹐《宋史》誤。又﹐東都事略《劉逵傳》及《長編》並不載逵語﹐恐非事實。《續編》云﹕帝半夜遣黃門毀石云云﹐未知出何書並竊考《太平治迹統類》《九朝編年備要》﹐已載此數語﹐況京罷相在是年二月丙子。《長編》《紀事本末》舊文具在﹐可考。卽畢氏書﹐亦自於正月乙巳記詔毀碑﹐於二月丙寅記京罷相﹐然則毀碑寬禁在京罷相前一月﹐逵爲中書侍郎亦正在京罷相前一月﹐更在詔毀碑之前一日矣﹐此語自無可疑。宋史云﹕京去相﹐而逵貳中書﹐文亦無誤。蓋逵所居職﹐本非京之相位也。《九朝編年》附此數語於毀黨碑下﹐今依以附之。逵罷中書在十二月。﹞

５﹑丙午﹐尙書省言「通寶﹑當十錢東南私鑄甚多﹐民間買賣阻滯。其荊湖﹑兩浙﹑江南﹑淮南路已降指揮﹐並攺作當五行使。尙慮民間盜鑄不已﹐其當十鑄錢並行罷鑄﹐其已在官私當十錢﹐依已降指揮行用外﹐所有鑄當十錢監﹐並仰鑄小平錢。」從之。﹝《紀事本末》卷百三十六。﹞

６﹑詔﹕「近以肇建明堂﹐下諸路和買材植物料已買到者﹐速償其價﹔漸次附綱送京師未買者﹐並罷其拋造工作。如已造或願輸官者﹐依實直給價﹐未造者罷之。官司如敢督索﹐並科違制之罪。」﹝《紀事本末》卷百二十五。﹞

７﹑丁未﹐大赦天下。應合敍用人﹐依該非次赦恩與敍。應見貶責命官﹐未量移者與量移。應官員犯徒罪以下﹐依條不以赦降去官願減者﹐許於刑部投狀﹐本部具元犯因依聞奏﹐未斷者﹐並仰依令赦原減。詔﹕「已降指揮除毀元祐黨石刻﹐及與係籍人敍復注擬差遣﹐深慮鄙賤愚人妄意臆度﹐窺伺間隙﹐馳騖抵巇﹐覬欲更張熙丰善政﹐苟害繼述﹐必寘典刑﹐宜諭遐邇﹐咸知朕意。」原注﹕《實錄》有。中書省勘會崇寧二年三月六日已後所降元祐黨籍指揮共二十二項﹐詔除訩罷外﹐其逐項指揮並罷。﹝《紀事本末》卷百二十四。原注﹕二年三月乙酉六日﹐七月乙巳二十九日﹐九月壬午六日﹑癸巳十七日﹑辛丑二十五日﹐十月庚午五日﹐十一月辛巳五日﹐十二月己未十四日﹑庚申十五日﹑壬戌十七日﹑己巳二十四日。三年六月甲辰三日﹑戊午十七日﹐七月壬申一日﹑戊寅七日﹑丙申二十五日。四年二月己酉十日﹐五月戊申十二日。已上共十九項﹐餘三項當考。今檢得四年七月二十二日﹑八月二十八日﹑十二月三十日詔﹐凡三項﹐不知卽是此否﹐姑依附﹐更見詳考。﹞

８﹑己酉﹐詔﹕「諸路鑄銅錢監可將逐監工料計定﹑分爲十分﹐自崇寧五年爲始﹐內八分鑄小平錢﹐二分鑄當十錢。」﹝《紀事本末》卷百三十六。﹞

９﹑庚戌﹐三省同奉聖旨依下項敍復﹕

曾任宰臣執政官﹕

劉摯追復朝請大夫﹐梁燾追復朝請大夫﹐李淸臣追復左中散大夫﹐原注﹕故雷戶。王巖叟追復宣義郎﹔輕第二等﹕責授磁州團練副使韓忠彥敍復太中大夫﹑提舉崇福宮﹐責授廉州司戶參軍﹑舒州居住曾布敍復太中大夫﹑提舉崇福宮﹐靜江軍節度副使﹑單州安置範純禮敍復左朝議大夫﹑提舉鴻慶宮﹐責授祁州團練副使安燾敍復中大夫﹑提舉鴻慶宮﹐中大夫﹑兗州居住劉奉世提舉明道宮﹐﹝原注﹕四年九月五日自沂徙兗。案﹕《紀事》﹐四年九月五日己亥脫奉世徙兗文。﹞左朝議大夫章惇追復太中大夫﹔輕第三等﹕追貶祁州團練副使黃履追復中大夫。

曾任待制以上官﹕

蘇軾追復宣義郎﹐劉安世敍復承義郎﹐曾肇敍復朝散郎﹐鄒浩敍復承奉郎歸常州﹐朱光庭追復宣徳郎﹔輕第二等﹕孔文仲追復奉議郎﹐範純粹敍復朝請郎﹑管勾太淸宮﹐丰稷敍復朝請郎﹑管勾太淸宮﹐王古敍復朝請郎﹑管勾明道宮﹔勒停人﹕張舜民敍復朝散郎﹑管勾洞霄宮﹐朱師服敍復朝散郎﹑管勾洞霄宮﹔﹝原注﹕師服安置興國軍在元年八月十七日。﹞除名勒停人﹕謝文瓘敍復承議郎﹑管勾太極宮﹐賈易敍復朝奉郎﹑管勾玉局觀﹐呂希純敍復朝請郎﹑管勾太極觀﹐楊畏敍復朝散郎﹑管勾崇禧觀﹔輕第三等除名勒停人﹕陳次升復朝奉大夫﹑知漳州﹐降授朝奉大夫﹑提舉崇福宮郭知章知虔州﹐朱紱特授朝散大夫﹑知福州﹐朝請大夫葉祖洽知建州﹔﹝原注﹕祖洽未行﹐丁家艱。上官均志墓云﹕大觀二年十二月二十三日知洪州。﹞

文臣余官﹕

重第一等勒停人﹕任伯雨持授承務郎﹐範柔中﹑鄧考甫﹑龔夬﹑陳瓘並敍復承務郎﹐考甫依舊致仕﹐﹝原注﹕元本無之﹐今自後掇取增入之。四年十二月三十日有詔﹐與範柔中俱不許放還﹐卻不見其致仕日月。﹞張庭堅敍復承務郎﹐與監廟差遣﹐馬涓敍復承事郎﹐封覺民追復承事郎﹔輕第一等除名勒停人﹕黃庭堅敍復奉議郎﹐陳祐﹑李祉並敍復宣徳郎﹐責授黃州別駕張耒敍復承議郎﹐李深敍復承議郎﹐李之儀敍復朝奉郎﹐周誼敍復朝散郎﹐孫琮敍復承事郎﹐胡端修敍復宣徳郎﹐趙令畤敍復朝奉郎﹐吳安遜﹑梁安國並敍復宣義郎﹐王箴敍復奉義郎﹐曾紆敍復承事郎﹔勒停人﹕江公望敍復宣徳郎﹑監東嶽廟﹐李積中敍復宣徳郎﹐汪衍敍復承議郎﹐梁寬敍復朝奉大夫﹐沈千﹑曹興宗並敍復承議郎﹐王極敍復宣徳郎﹐陳師錫敍復朝請郎﹐楊瑰寶敍復朝請郎﹐陳弁﹑洪芻﹑周鍔並敍復宣徳郎﹐黃安期敍復奉議郎﹐髙漸敍復承事郎﹐蕭刓敍復承議郎﹐趙越敍復右朝議大夫﹐滕友敍復朝奉郎﹐陳唐敍復宣徳郎﹐李昭玘敍復朝散郎﹐倪直孺﹑王鞏並敍復承議郎﹐髙茂華敍復承事郎﹐歐陽棐敍復朝奉大夫﹐陳察敍復朝請郎﹑提舉崇福宮﹐廖正一敍復奉議郎﹑監西嶽廟﹐劉唐老敍復朝請郎﹐楊彥璋敍復朝散大夫﹐張恕敍復朝奉郎﹑管勾靈仙觀﹐梁士能敍復左朝議大夫﹐錢景祥敍復承議郎﹐李夷行敍復朝請郎﹐黃庭堅以下至李夷行﹐並呂希哲﹑張保源﹑畢仲遊﹑常安民﹑晁補之﹑李格非﹑朱光裔﹑黃隱﹑蘇嘉﹑種師極﹑吳安詩並令吏部與監廟差遣﹐內見任宮觀嶽廟差遣人﹐依舊致仕﹐程頤敍復宣議郎﹐依舊致仕﹐吳處厚追復朝奉郎﹐張夙追復承事郎﹔輕第二等﹕秦希甫敍復朝散大夫﹐降授宣徳郎都貺敍復朝散郎﹐朝散郎鍾正甫敍復朝奉大夫﹐許端卿敍復承議郎﹐向訓敍復左朝議大夫﹐秦希甫以下並韓治﹐令吏部與知州差遣。

選人輕第三等﹕

呂諒卿﹑鄭俠﹑余爽﹑範正平﹑楊琳﹑蘇昺﹑葛茂宗﹑劉渭﹑柴衮﹑洪羽﹑趙天佑﹑李新﹑馮百藥﹑趙峋﹑李傑﹑李賁﹑郭執中﹑石芳﹑金極﹑髙公應﹑安信之﹑張集﹑黃策﹑周永徽﹑鮮於綽﹑王貫﹑蘇迥﹑檀固﹑何大受﹐以上並於舊資上降兩資﹐敍復送吏部與合入差遣﹐內無資可降人﹐依條注遠小處﹔

於肇﹑黃遷﹑萬俟正﹑案﹕三年六月甲辰作王挾正。許堯輔﹑楊朏﹑胡良﹑梅君兪﹑寇崇顏﹑張居厚﹑李修﹑黃才﹑曹盥﹑侯顯道﹑周遵道﹑林膚﹑宋壽嶽﹑王交﹑張溥﹑許安修﹑胡潛﹑董祥﹑蔣津﹑王守﹑鄧允中﹑梁俊民﹑王陽﹑張裕﹑陸表民﹑江洵﹑王公彥﹑方適﹑鹿敏求﹐以上並令吏部注在外合入差遣﹔

葉世英復假承務郎﹑不理選限﹐呂祖彥﹑何大正並許入學﹐衡鈞﹑衮公適並與追復﹑舊官致仕﹐王察於舊資上降兩資追復﹐以上見在人並在外任便居住重者﹐不得至四輔﹐輕者不得至畿縣﹔內身亡者﹐據今來追復官品﹐合得遺表恩澤﹐三分減一﹐零數比類施行﹐一名者不減。﹝《紀事本末》卷百二十四。原注﹕十七日庚戌﹐敍復劉摯等官。《實錄》並削去﹐甚無謂也﹐今用詔旨及《宣和錄》追書﹐或須稍刪之。﹞

１０﹑壬子﹐詔﹕「四輔城隍﹑廨捨﹑軍營等﹐漸次興修﹐毋得擾民。」﹝《紀事本末》卷百二十八。﹞

１１﹑癸丑﹐詔﹕「元祐係籍人等石本﹐已令除毀訖﹐所有省部元鏤印板並頒降出外名籍冊﹐並令所在除毀﹐付刑部疾速施行。」﹝《紀事本末》卷百二十四。﹞

１２﹑甲寅﹐呂惠卿落致仕﹐知靑州。﹝《紀事本末》卷百三十。﹞

１３﹑乙卯﹐尙書省言「契勘元降指揮﹐正月十三日十六日﹝案﹕十三日丙午﹑十六日己酉可考。﹞攺鑄當十錢去處﹐上係江﹑池﹑饒﹑建﹑韶州已上供路分。竊慮諸路疑惑﹐今欲依下項﹕一﹑江﹑池﹑饒﹑建﹑韶州﹐仰將逐監合得銅料以十分爲率﹐八分鑄小平錢﹐二分鑄當十通寶﹐並依條限﹐起發上供﹔內韶州止係二分當十錢上供﹐小平錢充本路買銅等文用。一﹑廣南﹑荊湖路除已降指揮鑄夾錫錢行使外﹐並許用逐路合得銅料兼鑄小平錢支使。一﹑除廣南﹑荊湖路兼鑄夾錫錢行使外﹐其非上供路分舊錢監去處﹐並依舊鑄小平錢支使。一﹑廣南﹑福建﹑兩浙﹑荊湖﹑淮南路用當二錢攺鑄當十錢指揮更不施行﹐其京畿三路﹑京東西路並各依元降指揮。一﹑勘會江淮﹑荊浙路小平錢稍闕﹐民間以揀選私鑄錢太急﹐及見行辧認樣制及許人告陳等﹐罪賞嚴緊﹐致當五錢未得通行﹐蓋緣元初鑄造諸監樣制不一﹐今來難於揀辧﹐竊慮枉陷平民﹐悉遭刑罰﹐欲令逐路州縣量行揀選﹐如大段輕小﹐卽不得行用。」並從之。﹝《紀事本末》卷百三十六。﹞

１４﹑丁巳﹐詔﹕「書﹑畫﹑算﹑醫四學並罷﹐更不修。蓋書﹑畫學於國子監擗截屋宇充﹐每學置博士一員﹐生員各以三十人爲額。」﹝《紀事本末》卷百三十五。﹞

１５﹑詔曰「日者符﹑祐邪臣﹐乘閒擅權﹐變亂政事﹐姦朋並興﹐肆爲誣讀﹐誣詆宗廟﹐乖父子之恩﹐隳君臣之義﹐推原用心﹐罪在不赦。朕旣承祖宗﹐用徳爲治﹐明示好惡﹐止從竄斥﹐以爲天下萬世臣子之戒。累年於玆﹐不忍終並﹐是用差次蠲敍﹐復歷祿秩﹐惟以示恩﹐顧豈復用。尙慮姦朋妄意﹐私議害國﹐士大夫狃於邪說﹐胥淪溺以敗類﹐朕甚悼焉。布告天下﹐明諭朕意毋惑。」﹝《紀事本末》卷百二十四。﹞

１６﹑戊午﹐禦筆﹕「元祐係籍人石本﹐已令毀除訖﹐所有從初降黜子孫親屬職名﹑拘礙差注薦舉﹑並腳色保狀﹑立項聲說及不得取應者﹐並量等第與寬釋﹐可速立法聞奏。」是日﹐隨龍官郝隨令任便居住﹐謝僅與知州差遣﹐陳彥修﹑盧逢源﹑吳珪﹑範致明並與知軍差遣﹐陳羔﹑李熙載﹑元書﹑費恕﹑李景夏﹑慕容將美﹑石悈﹑盧君佐﹑田望﹑曾讜﹑李琰﹑蔡肇﹑霍漢英並令吏部與合入差遣。﹝《紀事本末》卷百二十四。原注﹕郝隨以下十八人並詔旨﹐當考。謝僅二月十六日知光州。﹞

１７﹑己未﹐中書省言「近降恩霈﹐除石刻責降人已別降指揮外。余未經檢舉﹐敍復人數不少。」詔﹕「落職及曾任京職事官﹑監察禦史已上﹑開封推舉官及監司人﹐令刑部限半月類聚﹐一並申尙書省取旨外﹐其未復官並未復舊差遣人﹐並令刑﹑吏部不候投狀﹐各限兩月。內臟罪及私罪情重人﹐與依條敍復﹔其公罪不以輕重私罪情輕人﹐並復舊官﹐及與未責降已前本等差遣﹐如敍至兩官以上者﹐取旨。」﹝《紀事本末》卷百二十四。﹞

１８﹑壬戌﹐詔﹕「近降指揮鑄當十錢監並依舊攺鑄小平錢﹐所有先降指揮﹐計定工料分數﹐內二分鑄當十錢指揮更不施行。」《﹝紀事本末》卷百三十六。案﹕二分當十﹑八分小平詔旨見是月己酉十六日可考。《宋史食貨志》云﹕詔﹕廣南﹑江南﹑福建﹑兩浙﹑荊湖﹑淮南用折二錢攺鑄折十錢皆罷﹐其創置鑄錢院及招鑄錢戶並停。繼復罷鑄當十二分之令﹐盡鑄小平錢。﹞

１９﹑癸亥﹐尙書省言「奉聖旨﹐茶場年額課利一百二十萬貫﹐可更不越局交納﹐便撥赴平準務充稱提收買解州新法鹽鈔﹐庶得商旅通行鈔法不致停壅。所有召募民戶磨茶可至歲終住罷﹐卻令京城所依舊用水磨變茶﹐其條制約束﹐並遵依元丰舊制施行。本所勘會元丰閒茶場水磨並本所近撥隸到供奉錢茶事務﹐系屬汴河堤岸司所領。令欲依元丰條例﹐將上件應緣推行茶法供奉錢茶等事﹐並並入都提舉汴河堤岸司﹐應前後兩局被朝旨等通爲一法行用。若有相妨﹐各依各條外﹐今先次條畫到下項﹕一﹑勘會昨來茶場﹐每歲朝廷拋降下出產州軍收買起發艸茶共八百萬斤﹐變磨出賣﹐致得官司應副不前﹔及在京收買客茶數少﹐使茶商每致詞訟﹐今相度欲依元丰年例﹐上下三場收買應副﹐代外科茶一百萬斤﹐餘七百萬斤﹐並乞更不計置﹐庶得客販通行﹐候到京﹐依元丰條例收買。一﹑勘會昨廢罷茶場﹐自交割見在末茶八十餘萬﹐深慮再涉夏秋﹐別致陳次﹐將來轉更出賣不行﹐枉負失陷官物。欲乞自今年七月一日茶所推行水磨茶法﹐仍自六月一日本所動磨。勘會元丰推行水磨茶法﹐其福建蠟茶不許通販入水磨地分。昨崇寧元年許客販賣入京﹐本所爲與茶法相妨﹐曾具申請承朝旨挎截茶﹐令山場出引﹐指定京場中賣。𨿽行約束﹐終是有害元丰茶政。今乞依元丰舊法﹐不許客販。」並從之。﹝《紀事本末》卷百三十七。﹞

１﹑二月甲子朔﹐﹝案﹕「朔」字﹐據《十朝綱要》及錢大昕《朔閏考》增。﹞詔﹕「荊湖﹑江南﹑兩浙﹑淮南路重寶錢作當三﹐在京畿﹑京東﹑京西﹑河北﹑河東﹑陜西﹑熙河作當五行使。通寶錢所鑄未多﹐在官者﹐並隨處封樁﹐在民間者﹐小平錢納換。」﹝《紀事本末》卷百三十六。﹞

２﹑乙亥﹐尙書省言「檢會今年正月二十二日﹝案﹕二十二日乙卯可考。﹞朝旨﹐廣南﹑江南﹑福建﹑兩浙﹑荊湖﹑淮南路用當三錢攺當十錢指揮更不施行﹔﹝案﹕原作「當一」﹐據乙卯詔及《宋史》攺。﹞正月二十九日﹝案﹕二十九日壬戌可考。﹞朝旨﹐創置當十錢監﹐罷鑄當十錢﹐可令就見物料攺鑄小平錢﹐候了日分撥結絕。前項朝旨罷鑄當十錢﹐見在物料攺鑄小平錢﹐止爲見在銅錫料﹐其當二錢自合依舊行使。竊慮逐路疑惑﹐卻將當二錢攺鑄小平錢。」詔令工部疾速依詳上件事理申明行下。﹝《紀事本末》卷百三十六。﹞

３﹑丙子﹐趙挺之爲特進﹑尙書右僕射兼中書侍郎。蔡京爲司空﹑開府儀同三司﹑安遠軍節度使﹑中太一宮使﹐進對魏國公。﹝《紀事本末》卷百三十一。原注﹕挺之《行狀》云﹕公旣屢陳京紛更法度之非﹐言其姦惡不一﹐雅不欲與京同政府﹐引疾乞去。累上章至八九﹐詔弗許。崇寧四年三月﹐拜右銀靑光祿大夫﹐守尙書右僕射兼中書侍郎。公奏﹕「臣備位東臺﹐以疾不任職﹐力求罷免﹐安可輒屍宰事﹖」力辭﹐居數月﹐懇請補外。除觀文殿大學士﹑金紫光祿大夫﹑中太一宮使。京旣惡公畱京師伺察已所爲﹐公亦懼京中傷。明年春﹐數乞歸靑州私第﹐詔從之。旣辦舟裝﹐將入辭矣﹐會彗見西方﹐其長數丈﹐竟天尾犯參之左足﹐上震恐責己﹐避殿﹑徹膳﹐旣深照京之姦罔﹐由是旬日之間﹐凡京之所爲者﹐一切罷之。毀朝堂元祐黨籍碑﹐大晟府﹑明堂﹑諸置局﹑議科舉﹑茶鹽﹑錢鈔等法﹐詔吏部﹑戶部議攺。遣中使賚禦筆手詔賜公曰「可於某日來上。」公旣對﹐上曰「蔡京所爲﹐皆如卿言。」公因奏﹕「京援引私黨﹐布列朝廷﹐又建四輔﹐非國家之利。祖宗以來﹐屯重兵於京師﹐治汴河雍邱﹑襄邑﹑陳畱三縣﹐沿蔡河咸平﹑尉氏兩縣﹐皆立營屯﹐取其漕運之便。至神宗﹐卽其所分隸諸將而教習之﹐士卒皆精銳﹐若有所用﹐虎符朝出而夕至矣。今創制四輔﹐不惟有營壘修建之勞﹐且不通水運﹐將何以給其糧餉﹗」上曰「行且罷矣。」又奏﹕「今諸營之兵等尺髙者﹐所請衣餉﹐依久例﹐又更番屯戍西邊﹐使冒鋒鏑﹐戰鬥死亡者﹐不可勝數。今京立法﹐召募四輔新軍﹐減等尺﹐增例物﹐添月給錢糧﹐且免出戍。小人之情﹐惟利是從﹐若見新軍如此﹐則陛下所養舊兵皆不爲朝廷用矣。」又言「神考建立都省﹐規模宏壯。一旦京因妄人宋安國獻言﹐以爲不利宰相而毀之﹐深可痛惜﹗」上皆以爲是﹐且曰「天久旱﹐今京且求去而雨﹐可喜。」旣罷京免相﹐遂拜公特進﹑尙書右僕射兼中書侍郎。案﹕《續宋編年資治通鑑》云﹕二月﹐蔡京罷﹐未幾﹐京令其黨進言於上﹐以爲﹕「京攺法度者﹐皆稟上旨﹐非私爲之。若學校﹑太樂等數事﹐皆是紹述神考美意﹐今一切皆罷﹐恐非紹述之意。」於是上乃復學校教官及香礬司官﹐又復太樂府﹐復有用京之意矣。《通鑑續編》於十二月書﹕劉逵罷去﹐京黨進言﹐帝惑其說﹐意復欲用京。然並臣未有覺之者。鄭居中往來鄭紳父客鄭紳所﹐知之﹐卽人見﹐言「陛下建學校興禮樂以藻飾太平﹐安居養安濟院以周拯窮困﹐何所逆天而致威譴乎﹖」帝悅。居中退﹐語禮部侍郎劉正夫﹐正夫因請對﹐語與居中合﹐帝遂疑逵擅政。於是京黨禦史余深﹑石公弼論逵專恣反覆﹐陵蔑同寮﹐又引用邪黨﹐出知亳州。《宋史劉正夫傳》﹕正夫與居中陰援京。京憾劉刺骨﹐而逵善正夫﹐京𨿽賴其助己﹐而亦惡之。因章綖鑄錢獄辭及正夫﹐時使遼還﹐京諷有司追逮﹐貶兩秩。﹞

４﹑監察禦史沈畸言「臣聞小錢之便於民間也久矣﹐未有知其所由來也。古者軍興﹐錫賞不繼﹐或以一當百﹐或以一當千﹐此權時之宜﹐豈可行於太平無事之日哉﹖誰爲當十之議﹐不知事有召禍﹐法有起姦。遊手之民﹐一朝鼓鑄﹐無故有數倍之息﹐何憚而不爲﹖𨿽日斬之﹐其勢不可遏也。往往鼓鑄﹐不獨閭巷細民﹐而多出於富民﹑士大夫之家﹐未期歲﹐而東南之小錢盡矣。錢輕而物重﹐物重則貧下之民愈困﹐此盜賊之所由起也。夫使民嗷嗷然﹐日望朝廷攺法﹐此豈經久計哉﹖伏乞睿聰詳酌﹐速賜寢罷。」﹝《紀事本末》卷百三十六。案﹕畸此疏乃爲監察禦史詣匭上十事之一。《宋史》本傳所載略有異同。「盜賊由」起句下﹐多「陜西舊無銅錢﹐故以夾錫爲貴﹐一攺鑄﹐則由前日鐵錢耳。今東南方私鑄﹐又將使西北效之﹐是導民犯法也。」數語。《紀事本末》原文錄在當十錢事內﹐上有「蔡京罷相」四字﹐此疏殆亦劾京耳。﹞

１﹑三月﹝案﹕錢大昕《四史朔閏考》﹕是月癸巳朔。﹞戊戌﹐詔﹕「應舊係石刻人除第三等許到闕外﹐余並不得到闕下。其前到降重者﹐不得至四輔﹐輕者不得至畿縣﹐指揮更不施行。勘會除第二等張士良今年二月十六日奉禦寶批爲係哲宗皇帝隨龍人﹐特許任便居住外。

曾任宰臣執政等官﹕

第一等﹕司馬光﹑呂公著﹑呂大防﹑劉摯﹑梁燾﹑王巖叟﹑蘇轍﹑李淸臣。第二等﹕文彥博﹑章惇﹑範純仁﹑王珪﹑韓忠彥﹑曾布﹑王存﹑鄭雍﹑傅堯兪﹑趙瞻﹑韓維﹑孫固﹑範百祿﹑胡宗愈﹑範純禮﹑劉奉世﹑安燾。第三等﹕張商英﹑蔣之奇﹑黃履﹑陸佃。

曾任待制以上官﹕

第一等﹕蘇軾﹑劉安世﹑範祖禹﹑孫升﹑曾肇﹑鄒浩﹑朱光庭。第二等﹕姚勔﹑趙君錫﹑馬默﹑孔武仲﹑孔文仲﹑吳安持﹑錢勰﹑李之純﹑孫覺﹑鮮於儹﹑趙彥若﹑趙卨﹑王欽臣﹑李周﹑王汾﹑韓川﹑顧臨﹑賈易﹑呂希純﹑王覿﹑範純粹﹑呂陶﹑王古﹑丰稷﹑張問﹑楊畏﹑謝文瓘﹑岑象求﹑上官均﹑葉濤﹑楊康國﹑朱師服。第三等﹕陳次升﹑周鼎﹑徐傑﹑路昌衡﹑董惇逸﹑郭知章﹑龔原﹑朱紱﹑葉祖洽。

余官﹕

第一等﹕孔平仲﹑任伯雨﹑尹材﹑陳瓘﹑範柔中﹑鄧考甫﹑封覺民﹑張庭堅﹑龔夬﹑湯馘﹑馬涓。第二等﹕黃庭堅﹑歐陽棐﹑劉唐老﹑秦觀﹑王鞏﹑呂希哲﹑杜純﹑吳安詩﹑張保源﹑司馬康﹑張耒﹑宋保國﹑王隱﹑畢仲遊﹑常安民﹑余度﹑鄭俠﹑晁補之﹑常立﹑程頤﹑唐義問﹑余卞﹑李格非﹑孫諤﹑陳孚﹑朱光裔﹑蘇嘉﹑王回﹑呂希績﹑歐陽中立﹑呂儔﹑葉伸﹑李茂直﹑吳處厚﹑李積中﹑商倚﹑陳祐﹑虞防﹑李祉﹑李深﹑李之儀﹑範正平﹑曹蓋﹑楊琳﹑蘇昺﹑葛茂宗﹑劉渭﹑柴衮﹑洪羽﹑趙天佑﹑李新﹑衡鈞﹑衮公適﹑馮百藥﹑周誼﹑孫琮﹑王察﹑汪衍﹑趙峋﹑胡端修﹑李傑﹑李賁﹑趙令畤﹑郭執中﹑石芳﹑金極﹑髙公應﹑安信之﹑張集﹑黃策﹑吳安遜﹑周永徽﹑髙漸﹑張夙﹑鮮於綽﹑呂諒卿﹑王貫﹑朱紘﹑吳明﹑梁安國﹑王古﹑蘇迥﹑檀固﹑何大受﹑王箴﹑鹿敏求﹑江公望﹑曾紆﹑髙士育﹑鄧忠臣﹑種師極﹑錢景祥﹑周綍﹑何大正﹑呂彥祖﹑梁寬﹑沈幹﹑曹興宗﹑羅鼎臣﹑劉勃﹑王極﹑黃安期﹑陳師錫﹑於肇﹑黃遷﹑萬俟正﹑許堯輔﹑楊朏﹑胡良﹑梅君兪﹑寇宗顏﹑張居﹑李修﹑逄純熙﹑髙遵裕﹑黃才﹑曹盥﹑侯顯道﹑周遵道﹑林膚﹑葛輝﹑宋壽嶽﹑王公彥﹑王交﹑張溥﹑許安修﹑劉吉甫﹑胡潛﹑董祥﹑楊瑰寶﹑倪直孺﹑蔣津﹑王守﹑鄧允中﹑梁俊民﹑王陽﹑張裕﹑陵表民﹑葉世英﹑謝潛﹑陳唐﹑劉經國﹑扈充﹑張恕﹑陳並﹑洪芻﹑周諤﹑蕭刓﹑趙越﹑滕友﹑江洵﹑方適﹑李昭玘﹑陳察﹑髙茂華﹑楊彥章﹑廖正一﹑李夷行﹑彭醇﹑梁士能。第三等﹕韓治﹑都貺﹑秦希甫﹑許端卿﹑向訓﹑鍾正甫。

內臣﹕

第一等﹕張茂則﹑梁惟簡﹑陳衍﹑王化基。第二等﹕梁知新﹑裴彥臣﹑李倬﹑譚扆﹑竇鉞﹑王道﹑趙約﹑黃卿從﹑馮說﹑曾燾﹑蘇舜民﹑楊偁﹑梁弼﹑陳珣﹑張琳﹑李偁﹑閻守勤﹑王紱﹑李穆﹑蔡克明﹑鄧世昌﹑鄭居簡﹑王化臣。第三等﹕張祐。

武臣﹕

第一等﹕郭子旂﹑馬譣﹑王長民。第二等﹕王履﹑任濬﹑李永﹑張巽﹑李備﹑王獻可﹑胡田﹑趙希徳﹑王庭臣﹑吉師雄﹑錢盛﹑吳休復﹑髙士權﹑李遇﹑潘滋﹑李珫﹑崔昌符﹑李嘉亮﹑劉延肇﹑李基。第三等﹕姚雄。﹝《紀事本末》卷百二十四。原注﹕二月十六日詔當考﹐二月十四日除髙陽副總管。﹞

２﹑己亥﹐專切提舉京城所伏勘會準朝旨節文﹕「令京城所依舊用水磨變磨茶貨﹐令契勘元丰﹑紹聖間推行水磨茶法﹐系朝庭備用本錢三十六萬貫﹐給降空名度牒一千道﹐變轉營葺。今乞止將崇寧五年分錢茶庫合得歲額茶息錢五十萬貫﹐權借充本﹐計置茶貨﹐漸次歸還。」詔許於元丰庫借錢五十萬貫。﹝《紀事本末》卷百三十七。﹞

３﹑丁未﹐詔﹕「去年正月指揮諸州添置武學﹐教養武士﹐﹝案﹕《宋史﹟本紀》﹕四年正月丙申﹐立武學法。《選舉志》﹕四年﹐詔自今貢試上捨者﹐取十人入上等﹐四十人入中等﹐五十人入下等﹐皆補充武學內捨﹐人材不足聽闕之﹐余不入等者﹐處之外舍。大抵以弓馬程文兩上一上﹑兩中一中﹑兩下一下相參爲等。﹞至今逾年﹐教養每州無幾﹐而月有按試弓馬﹐考校程文﹐使教官不得專意儒學﹔又管勾按試兵官﹑教頭皆有添給食錢﹐官中旋置鞍馬。蓋造馬屋﹐營葺射圃﹐百端糜費﹐有虛名無實效﹐可罷去。」﹝《紀事本末》卷百二十六。案﹕《紀事》此作二月丁未。及本年九月乙卯日﹐學制局疏亦云昨因今年二月廢罷。然考五年二月甲子朔﹐無丁未日﹐《宋史﹟本紀》罷武學在三月﹐於丁未日干支較合﹐今姑依《宋史》系此。﹞

《續宋編年資治通鑑》﹕三月﹐親試舉人﹐賜蔡薿以下六百七十餘人及第﹑出身有差。案﹕《宋史﹟本紀》﹕己未﹐賜禮部奏名進士及第六百七十一人。薛氏《通鑑》云﹕時蔡薿揣京且復用﹐其所對策曰「熙﹑丰之徳業足以配天﹐不幸繼之以元祐﹔紹聖之纘述足以永賴﹐不幸繼之以靖國﹐陛下兩下求言之詔﹐冀以聞至言﹐收實用也﹐而見於元符之末者﹐方且幸時變而肆姦言﹐乘間隙而投異意﹐詆誣先烈﹐不以爲疑﹐動搖國是﹐不以爲憚﹐願逆處其未至而絕其原。」於是擢爲第一﹐以所對策頒天下﹐是科所得者趙鼎。陳桱《通鑑續編》﹕大觀元年五月﹐薿爲給事中。薿甫解褐﹐卽除祕書正字﹐未逾年﹐至侍從﹐前此正未有也。《文獻通考》卷三十一云﹕是科爲治﹐罷諸州發解並省試﹐並從學校﹐逐年貢士。蔡絳《鐵圍山叢談》卷四云﹕蔡薿以殿魁驟進﹐晚知杭州。

又﹕遼使來爲夏人請地﹐上曰「先帝已畫封疆﹐今不復議﹐若自崇寧以來侵地可與之。」案﹕《遼史》﹕正月辛丑﹐遣蕭得裏底﹑牛溫舒使宋﹐諷歸所侵地也。玆作三月﹐或以是月始至宋。《編年備要》云﹕契丹復遣泛使同平章事蕭保先﹑牛溫舒來爲夏人請地。時遼報稱北虜點集甚急﹐泛使至館﹐人情洶洶﹐張康國﹑吳居厚﹑何執中﹑鄧洵武皆謂勢須與北虜交戰。趙挺之獨曰「吾觀虜詞甚遜﹐且遣二相臣爲使﹐乃所以尊中國。況所求但云元符講和已後所侵西界也。」上曰「先帝已畫封疆﹐今不復議」云云。《遼史牛溫舒傳》云﹕夏爲宋所攻﹐來請和解。溫舒﹑蕭得裏底使宋﹐方大燕﹐優人爲道士裝﹐索土泥藥鑪﹐優曰「土少不能和。」溫舒遽起﹐以手籍土懷之。宋主問其故﹐溫舒對曰「臣奉天子威命來和﹐若不從﹐則當捲土收去。」宋人大驚。畢沅《通鑑考異》云﹕此時遼人爲夏請地﹐非宋請地於遼也。所云「土少不能和」及「捲土收去」之語﹐俱非當日情事﹐疑傳聞之僞。蕭得裏底﹐畢氏作蕭得勒岱﹐或作蕭良。蕭良一名徳勒岱﹐《遼史》從其俗音書耳﹐或作蕭保先﹐誤。竊謂此皆方音之異也。

又﹕詔以蔡卞深得王安石淵源之學﹐加醴泉觀使兼侍讀。卞姦邪﹐紹聖以來﹐竄斥善類﹐皆卞密進札請﹐哲宗親批﹐付外行之。而元符中卞爲之丞﹐託繼述之說﹐迷惑主聽﹐皆卞爲之。卒於政和七年。案﹕《宋史﹟本紀》﹕卞於四年正月丙申罷﹐至是又加觀使。《編年備要》云云同。又云﹕髙宗卽位﹐追所贈太師﹑衛國公﹐責節副﹐尋又貶團練副使。案﹕卞於四年因童貫爲置使﹐卞言不宜用宦者﹐必誤邊計。京於帝前詆卞﹐卞求去﹐出知河南。至是乃復加觀使耳。

１﹑四月﹝案﹕錢大昕《朔閏考》﹕是月壬戌朔。﹞丙寅﹐攺銀州爲銀川城﹐威徳軍爲石堡寨。﹝《紀事本末》卷百四十。案﹕銀州四年戊午復﹐威徳軍三年建築﹐賜名。據《本紀》﹐攺石堡在三月辛丑﹐攺銀川在四月乙卯日。考五年四月壬戌朔無乙卯日﹐《本紀》誤。《宋朝事實》卷十八﹕銀州﹐唐銀川郡。案﹕《宋史》﹐五代以來﹐爲西夏所有。熙寧三年收復﹐尋棄。元丰四年復﹐旋被西夏陷沒。崇寧四年復﹐仍爲銀州。五年﹐廢爲銀川城。﹞

２﹑丁丑﹐臣僚言「伏睹知江寧府徐傑﹑知虔州郭知章﹑新知漳州陳次升﹑知福州朱紱案﹕俱在正月庚戊。是四人者﹐皆元祐姦黨﹐詆誣宗朝﹐附會邪黨。今任以牧守﹐尙典方面﹐豈能奉行法令﹐體朝廷繼述之意哉﹖輿論紛然﹐咸以爲典刑若此﹐恐非所以明是非﹑示好惡於天下。若行放罷以宮祠﹐尙爲優幸。」詔﹕「朝請大夫﹑知江寧府徐傑提舉崇福宮﹐朝請大夫﹑知虔州郭知章提舉鴻慶宮﹐朝奉大夫﹑新知漳州陳次升提舉明道宮﹐朝散大夫﹑知福州朱紱提舉洞霄宮。」﹝《紀事本末》卷百二十四。﹞

１﹑五月﹝案﹕錢大昕《朔閏考》﹕是月壬辰朔。﹞丁酉﹐左正言詹丕遠進對﹐論當十錢。上曰「當十並行﹐本以便民﹐今卻反爲民害如此﹐非卿有陳﹐朕不知也。便直欲攺作當三亦不難﹐只遠方客人有積貨鉅萬以上者﹐陡鐫之﹐不無胥怨否﹖」丕遠曰「陛下行法﹐要攺則艸薙而禽狝之﹐或聖慮哀矜﹐況一夫不獲﹐欲且攺從當五亦可。」上慨然曰「終痛革之者﹐猶謂以利不以義。」﹝案﹕畢沅《續通鑑》作﹕帝慨然曰「王安石佐神宗理財﹐未嘗行當十錢﹐在朝廷非之者﹐猶謂以利不以義。」﹞丕遠對﹕「安石豈好利者﹗秉政許多時﹐尙不及茶鹽榷取。京引用匪人﹐貽害無窮﹐豈可比安石﹗」上曰「京失﹗京失﹗與其有聚斂之臣﹐寧有盜臣。聽此等人語言﹐不爲國家久長計。人臣事君以利﹐只此便可見京相業﹐天啟待行遣。」﹝《紀事本末》卷百三十六﹕許天啟乃創爲當十錢者。﹞

２﹑辛丑﹐賜哲宗配享功臣蔡確墓道碑額曰「元丰受遺定策宰臣蔡確之墓」。﹝《紀事本末》卷百七。案﹕《東都事略蔡確傳》﹕蔡京擅政﹐自謂與確同功﹐遂以確配享哲宗廟廷﹐禦書「元丰受遺定策殊勛宰臣蔡確之墓」賜其家。其後﹐京收用其子渭﹐論其父定策之功﹐未幾﹐渭更名懋。宣和中﹐拜同知樞密院﹐贈確淸源郡王﹐賜禦制《確傳》﹐立碑石墓前。《宋史蔡確傳》云﹕追封確淸源郡王﹐禦制其文﹐立石墓前。擢懋同知樞密院事﹐次子莊爲從官﹐弟碩贈待制﹐諸女超進封爵﹐諸婿皆得官﹐貴震當世。髙宗卽位﹐下詔暴羣姦之罪﹐貶確武泰軍節度副使﹐竄懋英州﹐凡所與濫恩﹐一切削奪。﹞

３﹑乙卯﹐臣僚上言「伏睹通議大夫﹑知鄂州張商英操術傾邪﹐資性狂悖。方元祐間﹐附會邪朋﹐著爲文頌﹐詆及宗廟。迨崇寧初﹐交結中貴﹐潛通貨賂﹐覬幸宰輔。貪鄙無況﹐眾議不容﹐朝廷灼見姦慝﹐投諸閒散。爲商英者﹐宜省愆悔過﹐稍圖自新。近以寬大之詔﹐假守方州﹐輒因謝章﹐復快私忿﹐妄議時政﹐言幾訕謗。其流及上﹐恬不知非﹐傳播四方﹐有傷事體云云。伏望聖慈特賜睿旨﹐嚴行降黜﹐以正國論。」詔張商英提舉崇福宮。﹝《紀事本末》卷百三十一。﹞

１﹑六月﹝案﹕錢大昕《朔閏考》﹕是月辛酉朔。﹞乙亥﹐詔﹕「官所鑄當十錢﹐已令諸路以小鈔換易。其私錢﹐若不立法﹐使盡歸官﹐須冒法私用﹐陷民深刑﹐朕所憫焉。可令亦限一季內納官﹐計銅價加二分﹐以小鈔還之。如或隱藏不換﹐以私鑄法論。」﹝《紀事本末》卷百三十六。案﹕《文獻通考》卷九云﹕詔當十錢惟京師及陜西兩河許行﹐諸路並罷﹐令民於諸縣鎭寨送納﹐給以小鈔。自一百至十貫止﹐令通用行使﹐如川鈔引法。《宋史食貨志》﹕換納到者輸於元丰﹑崇寧庫﹐而私錢亦限一季自致﹐計銅直增二分﹐償以小錢﹐隱藏者論如法。﹞

《續宋編年資治通鑑》﹕六月﹐詹丕遠罷左正言。丕遠論王安國不當獻議﹐移尙書省。人言蔡京欲作第﹐上曰「寧有此耶﹗然鄭居中久中﹐朱諤嘗請畱京﹐賜第久中。且云彗將札荒爾﹐而以罷京﹐不早還相﹐天將動威﹐當復有大雷電之怒﹐此語殆脇朕﹐冀其請之必從﹐朕容以天變未久﹐遽復相京﹐天下謂何﹖賜第當議。」上又曰「比聞中外有三不可之說﹐謂法度不可變﹐劉逵不可用﹐蔡京不可罷。朕得之﹐怵惕不昧者數夕。」丕遠曰「京之誤國﹐陛下所知也﹔逵不知何故不可用﹖」上曰「如碎黨人碑刻﹐寬上書係籍人禁﹐皆逵首陳﹐有何不可用﹖」丕遠曰「必有媒孽逵者﹐逵用在陛下﹔若京﹐不可不去。」上默然﹐尋詔丕遠昏謬迂闊﹐差知興化軍。案﹕《編年備要》云﹕時丕遠爲左正言﹐上疏乞謹天戒﹐上曰「龍驤豈能當天變﹗」丕遠不諭﹐上曰「廏馬也﹐一夕無病而死﹐或者謂星孛之致﹐應天止如是邪﹖」丕遠曰「此語欺甚﹐陛下何從得之﹖」上曰「得之蔡京。」丕遠曰「大臣宜省愆引慝﹐京非昌言。」上曰「非欺則佞。」丕遠乞罷營造﹐止浮費﹐上曰「趙挺之累有此請﹐營造已罷﹐他費當一遵祖宗規範。京於財用﹐未嘗以不足告朕﹐惟引《周官》惟王不會之說﹐何意﹖」丕遠曰「不過欲悅陛下耳。」上曰「悅之不以道﹐不悅也。」未幾﹐又論京作第事。

又﹕夏人納款。案﹕《編年備要》云﹕李朝順奉表謝罪﹐辭極恭順。答詔略曰「除先朝所畫之疆﹐損崇寧新取之地。」時知樞密院張康國奏﹕「詔內難爲帶北朝遣使和解之語。」上曰「北朝於夏國以此爲恩﹐若不言及﹐卽疑中國不信。」趙挺之曰「陛下之言﹐神人咸悅﹐大哉王言﹐今眞見之矣。」乃詔﹕「夏國其城堡﹐誓表至則賜之。」夏人又言「故事﹐地界先定﹐載於誓言﹐所以守之也。」未肯進誓表。

１﹑七月﹝案﹕錢大昕《四史朔閏考》﹕是月庚寅朔。﹞壬辰﹐詔﹕「已降指揮當十錢行於三路﹐余路以小鈔換易﹐若能悉力遵行﹐不致違戾﹐公私俱獘﹐深慮內懷顧望﹐沮壞滅裂﹐有害良法。可依下項﹕一﹑小鈔與錢﹐相爲輕重﹐法行之初﹐慮民間未信﹐或有遠慢欺獘﹐或姦猾彊抑買賣﹐並覺施行。一﹑當十錢在京已聽行用﹐其畿內自今行使﹐所有檢點公據並依京法﹐先次申明行下﹔畿內納給當十錢換小錢指揮更不施行。」﹝《紀事本末》卷百三十六。﹞

２﹑詔﹕「舊係籍人子弟不得到闕而今到闕者﹐見訖赴部﹐令預集注三次﹐籍滿不授差遣者﹐特與直差注。又﹐選人限一季﹐若在外指射差遣者聽﹐仍免直差。朝辭訖﹐限三日出門。一係舊籍人子弟曾任監司以上職事而身無顯罪者﹐令本部特與升一等資任差注。一係舊籍人子弟不許注授在京差遣﹐其餘親屬不得注在京應奏官司差遣。一應舊係石刻人並不許到闕。」先是﹐臣僚上言「自正月十四日降指揮﹐後來係籍人親屬並上書邪等人﹐稍輻輳闕下﹐守候差遣﹐或就吏部注擬在京官司。當時朝廷應天以實﹐內修政事﹐理固當然。竊恐浸久有害紹述﹐宜略爲防限﹐以示好惡。」故有是詔。﹝《紀事本末》卷百二十四。﹞

３﹑庚子﹐詔曰「學校以善風俗人倫﹐治則興﹐亂則廢﹐非特教養而已也。乃者親詔有司﹐以月書﹑季考之密﹐退送煩勞﹐待養有妨﹐未當士心﹐故令考正。若罷縣學﹐則士非裏選﹔廢學糧﹐則人無所養﹔減教授﹐則無師﹔並提舉﹐則無總﹐名存實廢﹐甚非教育之本。朕恭覽熙寧詔書﹐以俟興建學校﹐然後講求三代所以教育選舉之法﹐施於天下﹐則庶幾可復古矣。復鄕舉裏選﹐布之天下﹐以追三代之隆﹐神考之志也。而各減廢﹐於朕繼述之孝﹐其可得乎﹗其縣學﹑提舉﹑官學﹑田糧﹑教授並各依舊。退送者﹐更展一試﹐特給假﹐許不限次數﹐以優士之在學者。《詩》不云乎君子能長育人材﹐則天下喜樂之矣﹖咨爾多士﹐宜加體意。」﹝《紀事本末》卷百二十六。﹞

４﹑己亥﹐詔﹕「近當十錢指揮可依下項﹕一﹑民間納當十錢請鈔者﹐訪聞官司﹐憚於書造﹐止給一貫小鈔﹐致細民難於分擘行用。應以一貫請一百文小鈔﹔十緡以下者聽從便。一﹑當十錢許京師與陜西﹑河北﹑河東行用﹔陜西不與府界連接﹐慮未至通快﹐可令鄭州﹑西京亦許行用﹐並依前後條制施行。」﹝《紀事本末》卷百三十六。﹞

５﹑甲辰﹐詔﹕「已降指揮舉行學制﹐比閱前後法令猶未備﹐慮失士心﹐或因而煩擾﹐有害學政﹐可依下項﹕一﹑天下學生旣令歲貢﹐將來入貢﹐其數必多﹐所有辟雍﹐並令依舊﹐仍依崇寧四年十二月以前指揮施行。一﹑退送學生旣展一年﹐俟之不爲不久﹐待之不爲不盡。比覽科舉舊法﹐有因赦理舉﹐許特奏名。推恩之法﹔學生貢至辟雍﹐三試退送﹐未有理舉推恩之文。退送之人所以患無歸﹐學生貢至辟雍﹐試不中﹑退送者﹐並與理爲到省舉送﹐依例施行。」﹝《紀事本末》卷百二十六。﹞

６﹑辛亥﹐詔﹕「已降指揮當十錢給以小鈔﹐候鑄到小平錢漸次歸還。可令東南錢監額外增鑄小平錢封樁﹐以備將來給還之用。疾速措置施行。」﹝《紀事本末》卷百三十六。﹞

７﹑壬子﹐詔﹕「當十錢法係禦前處分﹐若有人懷姦亂議﹐阻壞已行之令者﹐當寘典刑。」﹝《紀事本末》卷百三十六。﹞

８﹑甲寅﹐葆眞觀妙先生劉混康加號葆眞觀妙沖和先生。﹝《紀事本末》卷百二十七。﹞

１﹑八月案﹕錢大昕《四史朔閏考》﹕是月庚申朔。甲戌﹐呂惠卿知杭州。《紀事本末》卷百三十。﹝案﹕《乾道臨安志》﹕崇寧五年八月癸酉﹐以觀文殿學士﹑知靑州呂惠卿知杭州。與此異日。又案﹕此爲第三除也﹐初除在元符三年四月﹐再除在崇寧元年閏六月。﹞

２﹑癸未﹐奉議郎﹑太常寺少卿馮澥責授永州別駕﹐道州安置。先是﹐澥以直龍圖閣知鳳翔府﹐上書曰「臣竊以湟﹑廊﹑西寧三州本不毛﹐小聚大河之外﹐天所限隔。陛下空數路﹐耗內帑﹐極生靈膏血而取之。復獲以來﹐何嘗得一金一縷入府庫﹐一甲一馬備行陣﹐而三州歲用以億萬計﹐仰之官也而帑藏已空﹐取之民也而膏血已竭﹐有司束手﹐莫知爲計。塞下無十日之積﹐戰士饑餒﹐人有菜色。今殘寇遊魂﹐未卽歸順﹐黠羌阻命﹐公爲脤齒﹐窺伺間隙﹐忽肆姦侮﹐則兵將復用復役﹐必再籍殘敝之後﹐將安可﹖陛下以四海九州之大徳被萬方﹐威震四夷﹐柰何以二三小聚困獘關陜一方生靈﹐長爲朝廷西顧之憂乎﹖臣愚欲於前世羈縻之義﹐擢其酋豪﹐授以節鉞﹐第其首領﹐等級命官。使失地無歸之虜復得巢穴﹐奔禽遁獸各得安其故。嚴其誓約﹐結以恩信﹐彼將畏威懷徳﹐稽顙聽命﹐輸誠效順﹐長爲漢守﹐有得地之名﹐無廢財之患。兵革不用﹐蕃籬永固﹐而又可以逆施北虜之辭﹐傍釋西羌之怨﹐一舉而眾利得﹐策無上於此者。」禦批﹕「湟﹑廊﹐熙寧神考疆理﹐哲宗開拓﹐大勛未集。朕嗣承先志﹐有此武功﹐克紹前人之心﹐獲申孝友之義。太常少卿馮澥﹐頃上書疏﹐半爲邪言﹐久懷異心﹐下比流俗﹐遽有羈縻之請﹐實爲捐異之謀。以嗣武爲勞師﹐以昭功爲往失﹐動搖國是﹐疑阻新民。宜正怙終之刑﹐以戒罔悛之俗。蓋懷姦而害政﹐非以言而罪人﹐可送吏部與遠小處監當差遣﹐布告中外﹐咸使聞知。」

３﹑臣僚上言「馮澥言﹕『陛下空數路﹐耗內帑﹐竭生靈膏血﹐取之官也而帑已空﹐取之民也而膏已竭。』殊不知理財自有義。朝廷政事修明﹐財用自足﹐內帑之多寡﹐非外人所得知。而民之輸官﹐亦豈嘗取於常賦之外乎﹖是乃妄生臆度﹐而公爲訕謗者也。又欲采前世羈縻之說﹐使失地無歸之虜復得其巢穴。夫戎虜狼子野心﹐難得而制﹐彊則先叛﹐弱而後服﹐乃其本性。無故而還其巢穴﹐豈非棄已成之功﹐養虎而自貽其患哉﹖又以用兵以來﹐州縣小官反掌而登侍從﹐行伍賤卒轉足而專斧鉞。金錢充棟宇﹐田壤連阡陌。夫爵祿所以礪世而磨鈍﹐使有勞者賞﹐有功者進﹐是乃駕馭之長策﹐而謂之反掌﹑轉足之易﹐則亦見其人以此熒惑中外﹐豈不失忠臣之心而阻壯士之气乎﹗陛下灼見姦慝﹐已降詔責送吏部與遠小處監當﹐然罪大責輕﹐縉紳訁凶訁凶﹐以爲未當公議。臣等伏望聖慈詳其罪惡﹐特降睿旨﹐重行黜責﹐以戒爲臣之懷姦不忠者。」於是重責之。﹝《紀事本末》卷一百四十。﹞

１﹑九月乙卯﹐﹝案﹕畢沅《續通鑑》作己巳。據《朔閏考》﹐九月己丑朔無己巳日﹐畢氏恐誤。乙卯蓋九月二十七日也。﹞學制局言「臣等檢會崇寧三年九月二十三日朝旨﹐三年九月壬辰日可考。諸州學別爲齋捨﹐教養武士﹐續有條畫頒下諸路﹐後來入學之人已多﹐昨因今年二月廢罷﹐尋未曾復置。臣等伏睹禦制學校新法﹐內一項逐州解額五路已有指揮﹐十人取一名﹐可令以前榜所解額於數內以一分充貢武士額。臣等未審今來立教養武士法﹐合依舊徧行天下﹐或止於三路﹑五路施行。乞降睿旨﹐別具合措置事件聞奏。」禦筆﹕「山西出將﹐气俗使然﹐所當先者﹐平治之時﹐武不可廢﹐可依已降指揮置武士齋﹐仍以所給解額取一分充貢額﹐無則貢文士。」﹝《紀事本末》卷百二十六。﹞

１﹑十月﹝案﹕錢大昕《四史朔閏考》﹕是月己未朔。﹞丁丑﹐詔﹕「訪聞當十錢私錢甚多﹐蓋是官司禁戢不謹﹐公然容縱﹐物價暴長﹐細民不易﹐可依下項﹕一﹑外路私錢可計小平錢三文足以小錢換易入官﹐欲依中賣銅價者聽。一﹑在京官司出納並以大錢小錢中半支給民間﹐賣買一貫以上亦中半行用﹐或分數用大錢﹐小平錢者聽﹐各不得減三分以上﹔一貫以下大小錢行用聽從便。一﹑在京私錢﹐竊慮官司旣行揀選﹐小薄粗惡私錢不行﹐致誤納官﹐其行用私錢﹐自合有罪﹐可與免放﹐仰於榷貨務計小平錢四文足換納私大錢一文﹐依外路給小鈔﹔或願支度牒並東北鹽鈔者聽。」﹝《紀事本末》卷百三十六。﹞

１﹑十一月﹝案﹕錢大昕《四史朔閏考》﹕是月戊子朔。﹞乙巳﹐大司成兼侍讀薛昂﹑國子司業彊淵明言「竊謂《周官》以六藝教民﹐而數居其一焉。蓋於政治顯有實用﹐故齊桓公設庭燎﹐以見獻九九之術者﹐良有以也。神宗皇帝追復古制﹐修立算學之法﹐未及頒行。陛下嗣承先志﹐置學立法﹐有司推行﹐曾未就緒﹐今春裁節﹐遂置廢罷。﹝案﹕罷算學﹐正月二十四日丁巳可考。﹞欲望聖慈特賜檢會崇寧三年六月十一日指揮﹐許復置算學﹐仍依元降敕令格式施行。」從之。﹝《紀事本末》卷百三十五。案﹕《玉海》卷一百十二﹕崇寧五年四月十二日﹐詔書﹑畫﹑算﹑醫四學並罷﹐其書﹑畫學附國子監﹐置博士各員。十一月十九日﹐復置算學﹐隸祕省。是月戊子朔﹐十九日丙午﹐而乙巳乃十八日也﹐或乙巳請而丙午復歟﹖﹞

２﹑大司成兼侍講薛昂﹑國子司業彊淵明言「切謂太學之士﹐自縣升之州﹐由州貢之辟雍﹐又合而試之﹐第爲上捨﹑內捨之等﹐而推恩待殿試﹐或升之太學﹐其法可謂備矣。而武士之制﹐𨿽有武學外置解額﹐而選考升貢之法﹐未如文士之備。伏望睿慈特詔﹐依放文士﹐立爲升貢﹐武士之法﹐將見周王於邁﹐六師及之之盛﹐如成周之時﹐仰有以副陛獎育人材之意。」從之。﹝《紀事本末》卷百二十六。案﹕《宋史﹟本紀》乙巳﹐詔立武士賁法。﹞

３﹑辛亥﹐陜西制置解鹽使李百祿轉一官﹐以措置解鹽有勞也。王仲千特降遙郡團練使。﹝《紀事本末》卷百三十七。﹞

４﹑癸丑﹐臣僚上言「伏睹崇寧五年七月三日案﹕壬辰日可考。詔﹕『應係舊籍人子弟不得到闕而今許到闕者﹐見訖赴部﹐令預集注三次﹐集滿不授差遣者﹐特與直差。又﹐選人限一季直﹐在外指射差遣者﹐聽免直差。朝辭訖﹐限三日出門。』陛下恢至仁之徳﹐開自新之路﹐不忍終棄﹐復歷仕途﹐玆誠堯﹑舜之用心也。又慮浸久有害紹述﹐故略爲防限以示好惡。然到闕而見﹐與見訖赴部﹐初無日限。臣愚伏望聖慈特降睿旨﹐應係舊籍人子弟許到闕者﹐若到闕三日﹐卽令投下文字﹐朝見訖﹐三日卽令赴部﹐所有集注直差﹐朝辭出門﹐自從舊條。則異趨之徒﹐不得倚法之脫略而害紹述之聖政。若乃上書邪等人﹐公肆狂妄﹐非上之所建立﹐所謂躬自蹈之﹐殆與係籍子弟連坐者異矣﹐是宜得罪重於子弟。陛下縱以仁心矜貸此曹﹐亦當固爲防限。臣愚以爲宜於七月三日敕內添入『上書邪等』﹐庶幾繼志述事﹐明示四海﹐仁心義政﹐並用不廢﹐天下幸甚﹗」從之。﹝《紀事本末》卷百二十四。﹞

１﹑十二月﹝案﹕李《十朝綱要》及《朔閏考》﹕是月戊午朔。﹞壬戌﹐中大夫﹑龍圖閣待制﹑知蘇州蹇序辰落職提舉洞霄宮。以序辰容縱私鑄﹐本州市肆所用皆私鑄小錢﹐已差官前去制勘故也。﹝《紀事本末》卷百三十六。﹞

２﹑癸亥﹐京畿轉運司張杲言「伏見陛下申畫王畿肇新四輔﹐攺提點爲轉運司﹐職事繁劇﹐舊提點官兩員請於京畿增置運判一員。」從之。﹝《紀事本末》卷百二十八。﹞

３﹑辛未﹐臣僚上言「訪聞得兩浙盜鑄之姦﹐因州縣容縱﹐不嚴禁戢﹐閒有告獲﹐又置不問。部使者懷私觀望﹐不時舉發﹐以至私錢盈積﹐散流民間﹐延袤江﹑淮﹐充滿畿甸。」詔轉運使孫虞丁﹑判官胡璞》﹑提點刑獄馬玿等並放罷。﹝《紀事本末》卷百三十六。﹞

４﹑癸酉﹐監察禦史張茂直言「被旨體量沿汴知縣﹑佐官容縱當十錢之人具名聞奏。續又被旨體量淮﹑浙監司及措置止絕私鑄盜販救京畿三路錢法之獘者。臣契勘今年六月十一日敕﹐當十錢可於京師﹑陜西﹑河東﹑河北行用﹐余路不行﹐並限一季於州縣鎭寨送納﹐當日給小鈔還之。又準八月十九日敕﹐諸路納換當十錢限今來指揮到日展限兩月。臣今體訪得民間所有當十﹑當五﹑當三錢尙自靳惜﹐多不赴官送納請鈔﹐往往衷私﹐就小錢賤價博易﹐以致轉販入京畿三路﹐或只依舊收藏在家﹐若以一州一縣計之﹐爲數不少。近蒙頒降﹐覺察搜檢﹐朝旨甚嚴﹐體量監司﹑知縣﹑佐官﹑民間﹐爲見指揮緊急。𨿽欲赴官納換小錢﹐然已限滿﹐不敢將出﹐致有拋並江河﹐無所顧惜。臣契勘《元符敕》並今年六月十六日續降朝旨﹐私錢隱藏不換﹐以私有法論並博易罪賞﹐並止爲私錢立法。所有官鑄當十﹑當五﹑當三錢﹐若限滿隱藏不納﹐或衷私以小錢博易﹔卽未有立定條法﹐若不擘畫﹐竊慮盜販滋多﹐愈難禁止。伏望聖慈詳酌﹐更賜量展日限﹐下不行使路分﹐許依元符降指揮納換小錢。如內有私錢﹐卽依舊支給銅價﹐仍令州縣﹑鎭寨﹑廂巡﹑村堡遞相覺察﹐必使盡歸官府。如限滿依前不納換﹐或限內博易般除私鑄﹐自依原降敕條外﹐官錢𨿽未入行使路分﹐亦乞比類私錢法﹐嚴立罪賞﹐許人告捕。庶使貪利之徒有所畏懼﹐而盜販之獘自此息矣。」詔﹕「已降指揮私鑄當十錢﹐展限一季﹐限內不納入官﹐依私鑄法外﹐官鑄當十錢亦準此。」﹝《紀事本末》卷百三十六。案﹕《宋史食貨志》云﹕私鑄猥多﹐不能悉禁﹐乃令外路每一私錢﹐計小平錢三﹐以小錢易於官﹐在京以四小平錢易之。京師出納及民間貿易﹐並大小錢參用﹐而私鑄小平錢輒行用。立搜索告捕罪賞﹐越江﹑淮入汴錢至京者﹐一依當十錢法。禦史張茂直請嚴私販當十之令﹐网舟載卸﹐皆選官監索﹐保無藏匿﹐舟車兜擔﹐卽疑慮私販者﹐並聽搜索﹔而福建民或私鑄轉入淮﹑浙﹑京東等路者﹐所由州縣官司皆治漏逸之罪﹐不以赦免。法滋密矣。﹞

５﹑辛巳﹐制置解鹽李百祿乞令解州知州﹑通判依舊帶管勾榷鹽院﹐提點兩池鹽場事﹔並乞權奏舉解州通判﹑安邑解縣知縣及巡鹽使臣。從之。﹝《紀事本末》卷百三十七。﹞

６﹑癸未﹐學制局上《諸路州縣學敕令格式》等凡三十五冊﹐詔頒行之。﹝《紀事本末》卷百二十六。案﹕《文獻通考》卷三十五﹕崇寧五年﹐參在京小學規約﹐頒之州縣小學。《宋史藝文志》﹕沈錫《崇寧攺修法度》十卷﹐諸路州縣學法一部。原注云大觀初。然《長編紀事本末》載於是年十二月﹐殆頒至諸州縣在明年﹐故《宋史》云大觀初也。﹞

《續宋編年資治通鑑》﹕十二月﹐劉逵罷。案﹕《宋史﹟本紀》﹕己亥日。是月戊午朔無己亥日。畢沅《續通鑑》作己未﹐乃初二日。《編年備要》云﹕初﹐上懼星變﹐委政於趙挺之。挺之多智﹐而逵甚專事﹐或不出於上。挺之慮有後患﹐每陰啟其端而使逵終行之。逵欲取以爲功﹐亦不悟挺之之計﹐故直前不避。上稍覺其擅事。星旣沒﹐上意稍怠﹐亦悔更張之暴外未有知者。學士鄭居中往來貴妃父鄭紳家﹐多聞禁中事﹐故先知之﹐因乘閒言「今所建立﹐皆學校禮樂之事﹐以文致太平﹔居養﹑安濟等法﹐乃厚下俗﹐何所逆天而致譴怒﹖挺之所更張不當。」上乃大以爲然。居中退﹐語禮部侍郎劉正夫﹐未幾﹐正夫請對﹐如居中言﹐上遂外挺之與逵而復向京。時京𨿽罷相退賜第﹐然政令大綱皆與聞之。於是禦史余深﹑石公弼等劾奏逵懷姦徇私﹐愚視一切﹐乘閒抵巇﹐取熙寧以來良法美意而盡廢之。陛下息邪說以正人心﹐而逵爲元祐學術者﹔陛下斥朋黨以示好惡﹐而逵進黨人之子孫﹔陛下罪詆誣以尊宗廟﹐而逵上書邪等者﹔陛下勤繼述以紹先烈﹐而逵用更張熙﹑丰法令者。惟欲權出於己﹐引致朋邪﹐呼吸羣小﹐如毛滂﹑翟汝文之徒﹐朝夕造請﹐豈容尙執政柄﹖遂罷逵﹐自中書侍郎出知亳州。蔡絳《鐵圍山叢談》卷三云﹕魯公以崇寧五年罷相印歸﹐時國柄獨劉公路逵主之﹐逵爲中書侍郎故也。未幾魯公復相﹐而逵被黜。時堂中諸吏咸祖於門。逵曰「諸君何患。逵年五十﹐太師六十人矣。」俄而逵物故﹐魯公復相﹐每嘆息﹐常訓吾曰「逵白骨已久﹐而我猶享榮祿。」鮑廷博案云「徽宗卽位﹐建言者以元符末復元祐黨人太優﹐朝廷再籍之而頗有闊略者﹐禦史中丞錢遹論黨人疑有姦﹐下兩省議。時逵爲給事中﹐獨以遹言爲非。及蔡京罷相﹐逵主國柄﹐於是言者論逵﹐謂其乘閒抵巇﹐盡取崇寧以來繼述緝熙﹑美意良法而盡廢之﹐遂罷知亳州。見於史冊者如是逵固賢者也。太師六十歲之言﹐容或有之﹐蓋惡欲其死﹐亦常人之情耳。且姦凶如京﹐幸而早世﹐卽國家之福。逵之言﹐寧知不出於愛國之忱乎﹖

山陰王詒壽輯注

卷二十七

徽宗

△大觀元年﹝丁亥﹐一一○七﹞﹝案﹕《宋史本紀》﹕崇寧五年七月壬寅﹐詔攺明年元。﹞

１﹑正月﹝案﹕錢大昕《朔閏考》﹕是月戊子朔。﹞甲午﹐大司成兼侍讀學士﹑制局編修官薛昂言「修整書﹑畫學畢﹐工額各三十人分爲兩齋。」從之。﹝《紀事本末》卷百三十五。﹞

２﹑安遠軍節度使﹑司空﹑開府儀同三司﹑中太一宮使﹑魏國公蔡京爲尙書左僕射兼門下侍郎。﹝《紀事本末》卷百三十一。原注﹕云﹕京復入相﹐必考求其故﹐明著於此。《實錄》當具載制詞﹐乃失不載﹐詔旨有制詞。又卷百三十六。案﹕方勺《泊宅編》卷上﹕崇寧五年﹐長星見。蔡太師斥居浙西時﹐事小變﹐士大夫觀望﹐或於秉筆之際有向背語。﹞

３﹑庚子﹐禦筆﹕「議禮局依舊於尙書省置局﹐仍差兩制二員詳議﹐屬官五員檢計﹐應緣禮制﹐可據本末﹐議定取旨。」﹝《紀事本末》卷百三十三。案﹕《宋史﹟本紀》及《東都事略》﹕正月戊子朔﹐置議禮局於尙書省。陳桱《通鑑續編》於崇寧四年三月書置議禮局於尙書省。初﹐太祖命聶崇義重輯《三禮圖》﹐劉溫叟等撰《開元通禮》二百卷﹐本唐《開元禮》而損益之。至景祐中﹐賈昌朝撰《太常新禮》及《祀儀》。皇祐中﹐文彥博撰《大享明堂記》。嘉祐中﹐歐陽修撰《太常因革禮》。元丰中﹐宋敏求詳定《朝會儀注祈禳蕃國喪葬禮》總百六十三卷﹐帝以爲未備﹐置議禮局於尙書省﹐命詳議官具禮本末﹐議定請旨﹐以給事中劉昺領其事。據《宋史禮志》云﹐大觀初﹐置議禮局於尙書省。又云祀禮修於元丰﹐至崇寧復有所增損。蓋初命詳議在四年三月﹐此則再命詳議﹐並定屬官員數。《黃葆光傳》﹕自崇寧後﹐增朝士兼局多葆光以爲言。乃命蔡京裁定﹐京陽請一切廢罷﹐以激怒士大夫。葆光言「如禮制局詳議官至七員﹑檢討官十六員﹐制造局至三十餘員﹐豈不能省一二﹐上副明天子之意﹖」時皆壯之。比定屬官爲兩員﹑爲五員﹐當由葆光奏而議減七爲二﹐減十六爲五也。﹞

４﹑丁未﹐尙書省言「勘會外路當十錢詔不行使路分﹐民間私有當十﹑當五﹑當三錢並限今來指揮頒到日﹐限一月納換﹐除官鑄錢以小鈔給還外﹐其私鑄錢計小平錢三文足﹐或願依中賣銅價者聽﹐並以小鈔給之﹔給限滿不納入官﹐或限內私相交易者﹐依私鑄錢法施行。」﹝《紀事本末》卷百三十六。﹞

１﹑二月﹝案﹕錢大昕《朔閏考》﹕是月戊午朔。﹞己未﹐禦筆批﹕「道士序位令在僧上﹐女冠在尼上。」﹝《紀事本末》卷百二十七。案﹕《十朝綱要》﹕元年正月丁巳﹐禁道士齋醮﹐不得放僧徒擊鐃鈸。二月乙未﹐禦批﹕「道士序位在僧上﹐女冠在尼上。」十二月戊戌﹐詔﹕「內外佛寺尙有以道像侍立者﹐並迎歸道觀﹐不可遷則除之。」﹞

２﹑壬戌﹐議禮局言「臣等伏以功成作樂﹐治定制禮﹐國家承祖宗積累之基﹐陛下以盛徳大業﹐緝熙太平﹐視六服承徳之世﹐可謂並隆矣。乃者旣成雅樂﹐於是又置官設局﹐講修五禮。臣等竊聞孔子稱商因於夏禮﹐周因於商禮﹐所損益可知。然則禮不可以不因﹐亦不可以無損益。因之所以稽古﹐損益所以趨時。今去唐﹑虞﹑三代爲甚遠﹐其所制作﹐恐當上法先王之意﹐下隨當今之宜﹐稽古而不迂﹐隨時而不陋﹐取合聖心﹐斷而行之。庶幾有以追治世之彌文﹐善天下之習俗﹐以成陛下聖治之美意﹐一代之盛典。」從之。﹝《紀事本末》卷百三十三。﹞

３﹑甲子﹐詔﹕「淮南﹑兩浙應私鑄錢限一季首納﹐限滿不首﹐並依私錢法。其納到私錢﹐並許發赴京畿錢監攺鑄禦書當十錢。」﹝《紀事本末》卷百三十六。案﹕《宋史食貨志》云﹕時蔡京復相﹐再主用折十錢。二月﹐首鑄禦書當十錢﹐以京畿錢監所得私錢攺鑄﹐尋復京畿兩監﹐以轉運使宋喬年領之﹐用提舉京畿鑄爲名。喬年鑄烏背漉銅錢來上﹐詔以漉銅式頒行諸路。京之初爲折十錢﹐人不以爲便﹐帝亦知之。故崇寧四年以後﹐稍更其法﹐及京去位﹐遂詔諭中外。京再得政復行之﹐於是頒行大觀新修錢法於天下。趙徳麟《侯鯖錄》卷二云﹕前世錢未有艸書者﹐淳化中﹐太宗皇帝始以宸翰爲之。旣成﹐以賜近臣崇寧﹑大觀禦書錢﹐蓋襲故事也。﹞

４﹑己巳﹐起居郎劉渙﹑祕書丞胡伸﹑校書郎兪並爲議禮局檢討官﹐從詳定官﹑翰林學士鄭居中等奏請也。﹝《紀事本末》卷百三十三。﹞

５﹑乙亥﹐詔復置醫學。﹝《紀事本末》卷百三十五。案﹕原作己亥﹐李《十朝綱要》《宋史﹟本紀》作乙亥﹐是月戊午朔無己亥﹐依兩書攺。《玉海》卷一百十二﹕大觀元年二月十七日﹐詔﹕「書﹑畫學諭正﹑錄直各置一員﹐復置醫學。」乙亥爲十八日﹐與十七相差一日。﹞

６﹑己卯﹐禦筆手詔﹕「農爲政本。今天下承平日久﹐而賦役未均﹐富者稅輕﹐貧者稅重﹐殆兼並遊手豪奪侵漁故歟。乃者神考命方田﹐制地力﹐土宜而均節之﹐以作民職﹐以令地貢。其法詳盡﹐累年於玆﹐未克底績﹐其怠可知。可候歲丰農隙﹐選擇能吏﹐推原法意。自近及遠﹐始於一州﹐以及一路﹐布之四方﹐使民無偏重之患﹐以稱朕意。」﹝《紀事本末》卷百三十八。案﹕此詔之降﹐從蔡京崇寧三年七月辛卯所請也。京札子﹐三年七月可考。畢《通鑑》於是月書復行方田。《文獻通考》卷五載﹕大觀二年﹐詔復行方田。此詔云「可候歲丰農隙﹐選擇能吏﹐推原法意。」似此時未行。﹞

７﹑丙戌﹐鳳翔府虞仙姑授淸眞沖妙先生。﹝《紀事本末》卷百二十七。原注﹕云﹕初艸大觀元年四月一日詔﹐已差李瑰齊禦封香往鳳翔府太平宮等處道場﹐因就宣召虞仙姑赴闕。孫覿供到蔡京事迹﹐道教之興﹐自佐街道錄徐知常供元符皇后符水﹐有驗﹐被寵遇﹐遂薦範致虛作正言。致虛以爲紹述先帝法度﹐非相蔡京不可。後有王老志﹐徽廟嘗夢被召﹐如在藩邸時見老君坐殿上﹐儀衛如王者﹐諭上曰「汝以宿命﹐當興吾教。」上受命而出﹐夢覺﹐記其事。是年十一月冬祀﹐老志亦從上在太廟﹐小次中﹐老志曰「陛下昔夢尙記之乎﹖時臣在帝旁也。」黎明﹐車輅出南薰門﹐天神降於空中﹐議者謂老志所爲也。道教之盛﹐則自此始。又有虞仙姑者﹐年八十餘﹐狀貌如少艾﹐行大洞法。一日﹐徽廟誦大洞經﹐舉首﹐見有仙官侍立者。京嘗具飯招仙姑﹐見大貓﹐指而問京曰「識之否﹖此章惇也。」意以諷京﹐京大不樂。上嘗問仙姑致太平之期﹐答曰「當用賢人。」上曰「賢人謂誰﹖」答曰「範純粹也。」上以語京﹐京曰「此元祐臣寮使之。」遂逐之。於是士大夫爭言﹐虞仙姑亦入元祐黨矣。案﹕周煇《淸波雜誌》卷下云﹕徽宗詔虞仙姑詣蔡京﹐京飯之﹐虞拊其背語京曰﹕此章惇也。」京卽怪詆而無理。翌日﹐京對﹐上曰「已見虞姑耶﹖貓兒事極可駭。」﹞

《續宋編年資治通鑑》﹕二月﹐以學校三捨升貢次第著爲令。諸生自縣教養升之州學﹐州學教養分爲三捨﹐自外舍升爲內捨﹐自內捨升爲上捨。貢之辟雍﹐自辟雍登太學﹐俟殿試命以官。案﹕《玉海》卷一百十二﹕大觀元年二月﹐置國子博士四員﹐正錄各二員﹐與太學官分掌教導。九月﹐國子太學辟雍博士共置二十員。《編年備要》云﹕宣和三年﹐詔太學以三捨考選﹐開封府及諸路以科學取士﹐罷宗學辟雍官並諸路提舉學事官﹐又罷見任官帶管勾學事。《文獻通考》卷四十六﹕崇寧元年﹐蔡京建請天下皆置郡學﹐或應書人少﹐卽合二三州共置一學﹐學悉置教授二員﹐縣亦置學﹐州縣皆置小學﹐推三捨法﹐徧行天下。選考升諸州爲州學生﹐每三年貢入太學爲太學生。至則附上捨試﹐別立號。考取分三等﹕試入上等補上捨生﹐入中等補下等上捨生﹐入下等補內捨﹐余爲外舍。請諸州軍解額﹐各以三分之一充貢士。開封府量畱五十五額﹐解士人之不入學者﹐余盡均給諸州以貢額。任外官者子弟親戚許入學。若於法應避所親者聽﹐隨便學於他州﹐卽不得升補與貢。在學及一年給牒至太學﹐用國子生額解試。若所貢士至太學試中上等﹐或預生舍人多﹐其本貫監司太守推賞有差。

１﹑三月﹝案﹕錢大昕《朔閏考》﹕是月丁亥朔。己丑﹐幸金明池﹐賜宰相蔡京等宴。《紀事本末》卷百三十一。﹞

２﹑甲午﹐禦筆﹕「比因攺元﹐更鑄大觀通寶錢﹐當與崇寧通寶兼行﹐卽無更攺。慮致姦人乘玆攺鑄﹐造言搖眾﹐可申明行下﹐俾民聽毋惑。」監察禦史張茂直奏﹕「體量得兩浙路容縱私鑄小平錢起於蘇州﹐自去年六月不行使﹐當三錢立限令民間赴官納換。其知州蹇序辰並不用心拘催﹐其本路轉運副使孫虞丁等並不檢點按治。」詔﹕「蹇序辰先次勒停﹐孫虞丁等並先次依訩替人例施行。」﹝《紀事本末》卷百三十六。案﹕《宋史食貨志》云﹕張茂直復言「州縣督捕加峻﹐私小黃錢投委江河﹐不敢復出。請令東南州縣置木匱封鍵於闤闠中﹐聽民以私錢自投﹐如自首法。當三﹑當五錢﹐舟船附帶者﹐亦多棄之江河﹐請下諸路撈漉。」﹞

３﹑甲辰﹐詔﹕「書﹑畫學並依崇寧四年十二月以前敕令式人額等﹐其後來裁損指揮勿行。」﹝《紀事本末》卷三十五。案﹕「甲辰」﹐《宋史﹟本紀》日同﹐《東都事略》作「甲寅日」。﹞

４﹑詔﹕「以八行取士﹐善父母爲孝﹐善兄弟爲悌﹐善內親爲睦﹐善外親爲睦﹐信於朋友爲任﹐仁於州裏爲卹﹐知君臣之義爲忠﹐達義利之分爲和﹔孝悌忠和爲上﹐睦煙爲中﹐任卹爲下。」﹝原注﹕《實錄》有。﹞詔曰「學以善風俗﹑明人倫﹐而人材所自出也。今有教養之法而未有善俗明倫之制﹐殆未足以兼善天下。孔子曰﹕『其爲人也孝悌﹐而好犯上者鮮矣﹐不好犯上而好作亂者﹐未之有也。』蓋設學校﹑置師儒﹐所以惇孝悌。孝悌興﹐則人倫明﹔人倫明﹐則風俗厚﹔風俗厚﹐則人材成﹐刑罰措。朕考成周之隆﹐賓興萬民﹐以六徳六行﹐否則威之以不孝﹑不悌之刑。比已立法﹐保任﹑孝悌﹑睦煙﹑任卹﹑忠和之士﹐去古綿邈﹐士非裏選﹐習尙科舉﹐不孝﹑不悌﹐有時而容。故任官臨政﹐趨利犯義﹐詆訕貪污﹐無不爲者。此官非其人士不素養故也。近因餘暇﹐稽《周官》之書﹐制爲法度﹐頒之學校﹐明倫善俗﹐庶幾於古。一﹑諸士有善父母爲孝﹐善兄弟爲悌﹐善內親爲睦﹐善外親爲煙﹐信於朋友爲任﹐仁於州裏爲卹﹐知君臣之義爲忠﹐達義利之分爲和。一﹑諸士有孝悌﹑睦煙﹑任卹﹑忠和八行見於事狀﹑著於鄕裏者﹐耆鄰保伍以行實申縣﹐縣令﹑佐審察﹐延入縣學﹐考驗不虛﹐保明申州如令。一﹑諸士八行孝悌忠和爲上﹐睦煙爲中﹐任卹爲下﹐士有全備八行﹐保明如令﹐不以時隨時貢入太學免試爲太學上捨。司成以下引問考驗﹐較定不誣﹐申尙書省取旨﹐釋褐命官﹐優加擢用。一﹑諸士有全備上四行﹐或不全一行而兼中等二行﹐爲州學上舍下等之選﹔不全上二行而兼中等一行﹐或不全上三行而兼中二行者﹐爲上捨中等之選﹔不全上三行而兼中等一行﹐或兼下一行者﹐爲上舍下等之選﹔全有中二行﹐或中等一行而兼下一行者﹐爲內捨之選﹔余爲外舍之選。一﹑諸士以八行中三捨之選者﹐上捨貢入外舍﹐在州學半年不犯第二等罰﹐升爲上捨﹐外舍一年不犯第三等罰﹐升爲內捨﹐仍準上捨法。一﹑諸士以八行中上捨之選而被貢入太學者﹐上等在學半年不犯第三等罰﹐司成以下考驗行實聞奏﹐依太學貢士釋褐法取旨推恩﹔中等依太學上等法待殿試推恩﹔下等依太學中等法。一﹑諸士以八行中選在州縣﹐若太學免試補爲諸生之首﹐選充職事及諸齋長諭。一﹑諸士以八行考士爲上捨上等﹐其家依官戶法﹐中下等免戶下支移﹑折變﹐借倩身丁﹐內捨免支移身丁。一﹑諸謀反﹑謀叛﹑謀大逆﹝原注﹕子孫同。﹞及大不恭﹑詆訕宗廟﹑指斥乘輿﹐爲不忠之刑﹔惡逆詛罵﹑告言祖父母父母﹑別籍異財﹑供養有闕﹑居喪作樂﹑自娶﹑釋服匿哀﹐爲不孝之刑﹔不恭其兄﹑不友其弟姊妹﹑叔嫂相犯罪杖﹐爲不悌之刑﹔殺人﹑略財﹑放火﹑彊奸﹑彊盜﹐若竊盜及不道﹐爲不和之刑﹔謀殺及略賣緦麻以上親﹑毆大功尊小功尊屬若內亂﹐爲不睦之刑﹔詛罵﹑告言外祖父母與外煙有服親﹑同母異父親若妻之尊屬相犯至徒﹑違律爲婚﹑停妻娶妻﹐若無罪出妻﹐爲不煙之刑﹔毆受業師﹑犯同學友至徒﹐應相隱而輒告言﹐爲不任之刑﹔詐欺取財罪杖﹐告囑耆鄰保伍﹐有所規求避免﹐或告事不幹已﹐爲不卹之刑。一﹑諸犯八刑﹐縣令佐﹑州知通以其事自書於籍﹐報學。應有入學﹐按籍檢會施行。一﹑諸士有犯不忠﹑不孝﹑不悌﹑不和﹑終身不齒﹐不得入學﹔不睦十年﹑不煙八年﹑不任五年﹑不卹三年﹐能攺過自新不犯罪而有二行之實﹐耆鄰保伍申縣﹐縣令﹑佐審聽入學﹔在學一年又不犯第三等罰﹐聽齒於諸生之列。」﹝《紀事本末》卷百二十六。案﹕《文獻通考》卷三十一﹕馬氏論云「自元祐放古創立經明行修科﹐主徳行而略藝文﹐間取禮部試黜之士﹐附寘恩科。其時﹐禦史旣已咎其無甄別矣。及八行科立﹐專以八行全偏爲三捨髙下﹐不問內外﹐皆不試而補﹐則往往設爲形迹﹐以求入於八行﹐固已可厭。至於請託徇私﹐尢難防禁。大抵兩科相望幾數十年﹐迺無一人卓然能自著見與名格相應者。而八行又有甚獘。士子跅弛﹐公私交患苦之﹐不能誰何﹐乃借八行名稱﹐納之學校﹐使其冀望無罰﹐應貢則稍且自戢﹐而長吏實恐謬舉滋生﹐故寧使之占額不貢﹐以是知略實藝而追古制﹐其難蓋如此也。」據《玉海》卷一百十六﹕大觀元年三月十八日甲辰﹐詔士有孝悌﹑睦煙﹑任卹﹑忠和八行貢入太學﹐太司成考驗取旨﹐釋褐。又書目有《禦制八行八刑條》一卷。又注八月十七日﹐以八行﹑八刑書刊石﹐立之學宮﹐士以其行之多寡視三捨選﹐而犯八刑不齒能攺過又有二行﹐乃聽入學。﹞

５﹑乙卯﹐尙書省檢會﹕「元丰中﹐先帝追復先王隱兵於農之意﹐詔人戶養馬法﹐未及廣周﹐元祐攺革﹐置監放牧﹐馬不蕃息而費用不貲。今沙苑一監最號馬多﹐本監牧地九千餘頃﹐艸料﹑軍兵﹑監官﹑衣糧俸給以陜西。今日物價約計用錢四十餘萬貫﹐而灌啖﹑蜜藥﹑棚井﹑槽屋﹑皮裘之費又一萬餘貫﹐而所養只及六千匹。元符元年至二年﹐拋死三千九百餘匹﹐而馬不調習﹐不可乘騎。以九千頃之地﹑四十萬之費養六千餘匹而不適於用﹐又拋死之數如此﹐其利害灼然可見。見以九千頃地以三分爲率﹐除一分瘠薄外﹐良田不下六千頃。以今陜西土田中價計之﹐每頃可直五百餘貫﹐若召人請地二頃養馬一匹﹐﹝案﹕《宋史劉昌祚傳》云﹕弓箭手授田二頃﹐使養有馬者復增給之﹐謂「馬口分地」。﹞則十口之家得五百貫﹐地利馬得﹐所養不至拋失﹐人必樂趨﹐公私俱獲其利﹐可以紹述先帝隱兵於農之意。欲令永興軍路提刑司並通判同州朝奉郎張彥專一同共相度措置聞奏﹐候見實利。其六路新邊荒田候拘括到六路亦依此施行。」從之。﹝《紀事本末》卷百三十八。原注﹕此據平江府錄到蔡京家殘書﹐闕其首尾﹐今考按增入﹐因附春末更詳之。案﹕《文獻通考》卷百六十載此疏。又云﹕時熙河蘭湟路牧馬司又請兼募願養牝馬者﹐每牧三駒﹐以其二歸官而一充賞。詔行之。是歲﹐臣僚言岷州應募養馬者至萬餘﹐於是自守貳而下遞賞有差。﹞

《續宋編年資治通鑑》云﹕三月﹐趙挺之罷。案﹕《宋史﹟本紀》及《東都事略》﹕丁酉日。《編年備要》云﹕上意復向蔡京﹐故挺之罷﹐後五月﹐卒。畢氏《通鑑》云﹕五月癸丑﹐觀文殿大學士﹑祐神觀使趙挺之卒﹐贈司徒﹐謚淸獻。

又﹕廬州雨豆。案﹕《宋史五行志》﹕大觀元年三月﹐宣﹑鄆﹑湖﹑潤州皆芝艸生﹐廬州雨大豆。《續宋編年資治通鑑》系於歲末﹐今依《五行志》﹐附三月。

１﹑四月﹝案﹕錢大昕《朔閏考》﹕是月丁巳朔。﹞戊午﹐詔﹕「東輔依舊以襄邑縣漸次營建﹐其以曹州爲東輔指揮勿行。」﹝《紀事本末》卷百二十八。案﹕《本紀》四年十一月丙戌﹐罷拱州爲襄邑縣。﹞

２﹑壬戌﹐詔﹕「江北昨鑄夾錫當五錢﹐其樣制大小﹐類當十銅錢﹔若或用行﹐姦民趨利﹐染爲銅色﹐私作當十﹐難於檢察﹐宜攺鑄當二。自今可令計備物料﹐廣鑄當二﹐以足一路之費。」﹝《紀事本末》卷百三十六。﹞

《續宋編年資治通鑑》云﹕四川攺行錢引法。案﹕《續通鑑編年》云此條在三月﹐而《編年備要》載四月攺行錢引法。李《十朝綱要》詔攺四川交子爲錢引在五月甲午日。《文獻通考》卷九云﹕大觀元年﹐攺四川交子爲錢引。疑《續宋通鑑編年》誤脫「四月」字﹐因系於三月﹐今依《編年備要》附此。據《文獻通考》云﹕自朝廷用兵取湟﹑廓﹑西寧﹐籍其法以助邊費﹐較天聖一界逾二十倍而價逾損。及更界年新交子﹐一乃當舊者四﹐故更張之。成都漕司奏﹕「交子務已攺爲錢引務﹐欲以四十三界引準書放數﹐仍用舊印行之﹐使人不疑擾﹐自後並更爲錢引。」《通考》又云﹕攺四川交子務爲錢引務﹐更界年新交子﹐一當舊者四。時用兵湟﹑廓﹑西寧﹐籍其法以助邊費﹐較天聖一界逾二十倍而價欲損。

１﹑五月﹝案﹕錢大昕《朔閏考》﹕是月丙戌朔。己丑﹐呂惠卿責授祁州團練副使﹐宣州安置﹐以其子淵獲罪﹐上表自劾﹐乃黨庇其子﹐不自責也。《紀事本末》卷百三十。案﹕畢《通鑑》云﹕朝散郎吳儲﹑承議郎吳侔﹐坐與妖人張懷素謀反﹐伏誅。懷素獄起﹐蔡京欲因以傅致呂惠卿之罪﹐下其子淵於獄﹐拷笞數千﹐欲因令招伏與懷素謀反﹔淵卒不服﹐得免。周煇《淸波雜誌》卷下云﹕張懷素﹐舒州人﹐自號落魄野人。崇寧元年入京師﹐大觀元年事敗﹐牽引士類﹐一時以輕重定罪者甚眾。呂吉甫﹑蔡元度亦因是降責。﹞

１﹑六月﹝案﹕錢大昕《朔閏考》﹕是月丙辰朔。﹞己未﹐詔不行使當十錢路分﹐限半年聽民首納私錢。﹝《紀事本末》卷百三十六。﹞

２﹑庚午﹐禦筆令諸州學以禦制八行﹑八刑刻石﹐從江東轉運副使家彬奏請也。﹝《紀事本末》卷百二十六。﹞

《續宋編年資治通鑑》﹕六月﹐建僖祖殿於景靈宮。案﹕李《十朝綱要》《宋史﹟本紀》作壬戌日。《東都事略》﹕是月己未﹐上僖祖徽號曰立道肇基積徳起功懿文憲武睿和至孝皇帝。《本紀》又云﹕二年七月庚戌﹐罷建。《編年備要》云﹕三年五月罷。

又﹕京師大水﹐河北﹑京西河決。案﹕《宋史五行志》﹕元年夏京畿大水﹐詔工部都水監疏導﹐至於八角鎭﹐河北﹑京西河溢﹐漂溺民戶。《河渠志》﹕四﹑七月﹐詔自京至八角鎭積水﹐妨行旅﹐轉運司選官疏導﹐修治橋渠﹐毋使病涉。

１﹑七月﹝案﹕錢大昕《朔閏考》﹕是月乙酉朔。﹞丙午﹐詔﹕「江東﹑福建路監司督州縣巡捕官﹐於兩界首尾相接處﹐捕逐販私鑄當十錢入行使路分者﹐容縱失察﹐並當加等責罰。」﹝案﹕《宋史食貨志》云﹕用孫傑言﹐盜鑄依淮東重法地﹐囊橐彊盜之家﹐籍其財以待賞﹐居停鄰保並均備告驗﹔私錢依私茶法﹐給隨行物﹔州常樁盜鑄賞錢五千緡﹐州縣稽於施行﹐監司失察﹐不以赦原。﹞

臣僚上言「蘇州壞錢法﹐始於蔡渭﹐原注﹕渭﹐蔡確子。成於序辰﹐二人之罪惟均﹐而小平錢之害又出序辰。渭除名勒停﹐送蔡州羈管﹐而序辰止降三官﹐安居善郡。罪同罰異﹐士論咸疑。」詔﹕「蹇序辰責授單州團練副使﹐江州安置。」﹝《紀事本末》卷百三十六。﹞

２﹑癸丑﹐臣僚上言「伏見侍禦史沈畸罷蘇州制勘事﹐於沿路聽候指揮﹐切以爲畸爲耳目之官﹐不能盡公究實﹐奏牘語言﹐自爲同異﹐無以副朝廷任使之意。」又言「沈畸去歲春嘗上封事﹐疵毀朝廷法度﹐意在迎合大臣﹐其懷姦異意之心可見也。」詔﹕「宣徳郎沈畸特降兩官﹐仍展四年磨勘﹐令吏部與遠小處監當差遣。」﹝《紀事本末》卷百三十六。原注﹕方勺《泊宅編》﹕崇寧更法﹐以一當十﹐小民嗜利﹐亡命犯法者紛紛﹐或捕得數大缶﹐誣以樞密章楶之子綖之所鑄也。初﹐遣監察禦史張茂直就平江鞫之﹐案上﹐綖不伏﹔再遣侍禦史沈畸﹐旣至﹐系者數百人﹐盡釋之。閱實以聞。時宰大怒﹐別遣官鍛練﹐綖竟坐刺配﹐籍沒其家。沈畸旣得罪﹐歸鄕以死。張再遷亦不顯。今三十年間﹐沈氏有子登科﹐張氏不復振矣。案﹕竄章綖事見九月丙申。﹞

《續宋編年資治通鑑》云﹕秋七月﹐伊﹑洛溢。﹝案﹕《十朝綱要》《宋史﹟本紀》乙酉朔日﹐《五行志》失載。﹞

１﹑八月﹝案﹕錢大昕《朔閏考》﹕是月甲寅朔。﹞庚午﹐資政殿學士﹑中太一宮使兼侍讀鄭居中乞以所賜禦書八行﹑八刑模刻於石﹐立之學宮。從之。﹝《紀事本末》卷百二十六。﹞

《續宋編年資治通鑑》﹕乾寧軍黃河淸逾八百里。明年﹐以干寧軍爲淸州。案﹕《宋史五行志》作元年八月乾寧河淸﹐《本紀》載歲末﹐而不書月日﹐今據《五行志》附此。攺淸州名在二年三月戊寅日﹐《編年備要》載明年三月﹐詔曰﹕國家承平百五十年﹐三有河淸之應﹐而乾寧河淸逾八百里凡七晝夜﹐上天眷佑﹐敢不欽承﹖其以干寧軍爲淸州。

１﹑九月﹝案﹕錢大昕《朔閏考》﹕是月甲申朔。﹞丁亥﹐詔﹕「合鑄當十銅錢路分﹐每文重三錢﹐令崇寧監疾速鑄樣並錫﹐毋申納尙書省頒降﹐余依已降指揮。」﹝《紀事本末》卷百三十六。案﹕《宋史食貨志》云﹕初﹐蔡京主行夾錫錢﹐詔鑄於陜西﹐亦命轉運副使許天啟推行。其法以夾錫錢一折銅錢二﹐每緡用銅八斤﹐黑錫半之﹐白錫又半之。旣而河東轉運使洪中孚請通行於天下﹐京欲用其言﹐會罷相。大觀元年﹐京復相﹐遂降錢式及錫母於鑄錢之路﹐鑄錢院專用鼓鑄﹐若產銅地始兼鑄小平錢。復命轉運司及提刑司參領其事﹐衡州熙寧﹑鄂州寶泉﹑舒州同安監曁廣南皆鑄焉。﹞

２﹑丙申﹐「詔﹕東南依已降分數指揮鑄小平錢﹐崇寧監只鑄當十錢。」﹝《紀事本末》卷百三十六。案﹕《宋史食貨志》﹕京畿旣置錢監﹐乃專鑄當十大錢﹐而小平錢則鑄於諸路。旣而當十錢少﹐復置眞州鑄錢監﹐以本路所換錢不依式者及諸司當二見緡﹐復用舊式攺鑄當十錢。﹞

３﹑刑部奏﹐蘇州重行制勘所勘到承奉郎﹑西安州簽判章綖盜鑄事。詔章綖除名勒停﹐刺面﹐配沙門島。﹝《紀事本末》卷百三十六。案﹕《續宋編年資治通鑑》﹕蔡京諷言官論劉逵妻兄弟綖姦濫敗官﹐恃逵勢往來貿易﹐捕綖下獄﹐竄海島。又云﹕蔡京怨劉逵﹐會蘇州盜鑄錢獄起﹐京欲陷劉逵婦兄弟章綖﹐遣開封府尹李孝壽鞫之。株連者千餘人﹐彊抑使承﹐死者甚眾。京猶以爲緩。遣侍禦史沈畸﹑禦史蕭服往代。畸至蘇﹐卽日決釋無左證者七百人﹐嘆曰「爲天子耳目司﹐而可傅會權要﹐殺人以苟富貴乎﹖」遂閱實平反以聞。京大怒﹐貶畸監信州酒稅﹐服羈管處州﹐而綖竟竄海島。《編年備要》云﹕蔡京再相﹐思有以中傷劉逵﹐而言官與京爲地﹐因論其妻兄弟章綖姦濫敗官﹐倚逵勢盜鑄﹐往來貿易﹐而以官舟挾帶娼婦﹐託言中書侍郎家屬﹐官司不敢誰何﹐咸謂陛下禁令甚嚴﹐而綖輒敢冒法無忌者﹐逵蔽之也。又言﹕章氏公然聚工鑄錢﹐無慮萬緡﹐以三四坐船﹐潛載入京。逵旣出知亳州﹐京從中下。其時章綖方乘舟抵水門﹐掩捕搜索與逵往來尺牘。執赴平江制獄﹐遣開封府尹李孝壽﹑監察禦史張茂直同勘﹐逮系數千家拷掠﹐手足指脫落者不可勝計。死則投之墻外﹐其面目姓名偶同者入獄﹐則死生未可知﹐株連稽延。京以孝壽等制勘滅裂﹐未究事實﹐議別遣吏鍛練。而禦史沈畸曾論盜鑄﹐意畸欲實其言﹐必曲成其獄。乃白遣畸往﹐畸被命不五日﹐遷左正言。畸乞乘舟往來﹐夜過堰閘﹐並許放過。乃差監察禦史蕭服同往﹐召孝壽﹑茂直赴闕﹐畸行未浹日﹐又遷侍禦史﹐京將誘之以利。丙申﹐畸疾馳至姑蘇﹐值春疫﹐命灑掃﹐獄具訖﹐平反以聞。京大怒﹐更用知蘇州孫傑鞫勘﹐獄具﹐綖竄海島﹐畸服﹐削官羈管。﹞

《續宋編年資治通鑑》﹕中書省言﹕崇寧五年﹐上書觀望者五百餘人﹐禁中悉以焚毀﹐內擇其情重者﹐竄責李景直﹑章綖﹑黃宰﹑方軫四人。案﹕《十朝綱要》《宋史﹟本紀》九月辛亥日。《續宋編年資治通鑑》脫書「九月」﹐今依《宋史》編次。《編年備要》云﹕詔﹕「景直除名﹐編管新州﹔綖依前斷﹔軫﹑宰以他罪鞫治。」未竟﹐軫尋編管嶺南。

又﹕大饗明堂﹐奉神宗配。案﹕《十朝綱要》《宋史﹟本紀》《東都事略》作辛亥日。

又﹕程頤卒。頤﹐崇寧中遷居龍門之南﹐止四方學者曰「尊所聞行所知可矣﹐不必及吾門。」頤兄顥嘗言「異日能使尊嚴師道者吾弟也﹐若接引後學﹐隨人才成就﹐則予不得遜焉。」其後﹐朱熹論之曰「明道徳性寬大﹐規橫廣闊﹔伊川气質剛方﹐文理密察﹐其道𨿽同﹐而造徳各異。」案﹕《伊川先生外書》引《紫芝集》﹕先生卒於是年九月十七日庚子。《續宋編年資治通鑑》不書九月﹐依《外書》爲編次。

１﹑十月﹝案﹕錢大昕《朔閏考》﹕是月癸丑朔。庚申﹐和賜蔡京君臣慶會閣落成詩。《紀事本末》卷百三十一。﹞

２﹑乙丑臣僚上言「通議大夫﹑提舉崇福宮張商英﹐天資恁愎﹐陰比姦朋﹐包藏邪心﹐大恣欺訕﹔著文刻石﹐譏斥宗廟﹐交通中貴﹐希求宰輔。迨復爲鄂守﹐舊憾輒發﹐形於表奏﹐善政良法﹐妄謂紛更。當時𨿽因言章﹐卽解州紱﹐眞祠薄責﹐未快眾情。臣愚伏望詳酌﹐特降睿旨﹐檢會前犯﹐正商英之罪﹐投竄遠裔﹐以爲姦人之戒。」詔商英責授安化軍節度副使﹐歸州安置。﹝《紀事本末》卷百三十一。案﹕《宋史商英傳》﹕京復相﹐故商英以散官安置歸﹑陜兩州。置陜州﹐二年二月初五丙戌可考。﹞

《續宋編年資治通鑑》﹕冬十月﹐蘇州地震。案﹕《宋史﹟本紀》辛酉日。

又﹕大雨雹。案﹕《宋史﹟本紀》《五行志》己巳日﹐《東都事略》作癸亥日。

１﹑閏十月﹝案﹕《朔閏考》﹕是月癸未朔。戊戌﹐呂惠卿移廬州。《紀事本末》卷百三十。﹞

２﹑諸王府翊善方通坐子軫﹐責監當差遣。﹝《長編》卷二百六十八﹕熙寧八年九月乙酉﹐安石稱通。原注﹕云﹕方通﹐興化人﹐大觀元年閏十月十三日坐子軫責。案﹕李《十朝綱要》﹕閏十月﹐方軫父諸王府翊善通送吏部與監當差遣。王明淸揮麈後錄卷三﹕方通﹐興化人﹐與蔡元長鄕曲煙婭之舊﹐元長薦之以登要路。其子軫﹐宏放有文采﹐元長復欲用之。軫聞之﹐卽上書訟元長之過。旣達乙覽﹐元長取其疏自辯云「大觀元年九月十九日﹐敕中書省送到司空左僕射兼門下侍郎魏國公蔡京札子。奏伏蒙宣示方軫章疏一項﹐論列臣睥睨社稷﹐內懷不道。效王莽自立爲司空﹐效曹操自立爲魏國公。視祖宗神靈爲無物﹐玩陛下不啻若嬰兒。專以紹述熙﹑丰之說﹐爲自媒之計﹐上以不孝劫持人主﹐下以謗訕詆誣恐赫天下。威震人主﹐禍貽蒼生﹐風聲气焰﹐中外畏之。大臣保家族不敢議﹐小臣保寸祿不敢言。顚倒紀綱﹐肆意妄作﹐自古爲臣之姦﹐未有如京今日爲甚。爰自崇寧已來﹐交通閽寺﹐通謁宮禁。蠹國用則若糞土﹐輕名器以市私恩。內自執政侍從﹐外至帥臣監司﹐無非京之親戚門人。政事上不合於天心﹐下悉結於民怨。若設九鼎﹐鑄大錢﹐置三衛﹐興三捨﹐祭天地於西郊﹐如此之類﹐非獨無益﹐又且無補﹐其意安在﹖京凡妄作﹐必持說劫持上下曰﹐『此先帝之法也』﹐『此三代之法也』﹐或曰﹐『熙﹑丰遺意﹐未及施行』。仰惟神考十九年間﹐典章文物﹐粲然大備﹐豈蔡京不得馳騁於當年﹐必欲妄施於今日﹐以罔在天之神靈﹖凡欲奏請﹐盡乞作禦筆指揮行出﹐語士大夫曰『此上意也』。明日﹐或降指揮更不施行﹐則又語人曰『京實啟之也』。善則稱己﹐過則稱君﹐必欲陛下斂天下怨而後已﹐是豈宗社之福乎﹖天下之事無常是﹐亦無常非﹐可則因之﹐否則革之。惟其當之爲貴﹐何必三代之爲哉﹗李唐三百年間﹐所傳者二十一君﹐所可稱者太宗一人而已﹐當時如房﹑杜﹑王﹑魏﹐智慮才識﹐必不在蔡京之下。竊觀貞觀閒未嘗一言以及三代。後世論太宗之治者﹐則曰除隋之亂﹐比迹湯﹑武﹔致治之美﹐庶幾成﹑康。自古功徳兼隆﹐由漢以來﹐未之有也。京不學無術﹐妄以三代之說欺陛下﹐豈不爲有識者之所笑也﹖元丰三年﹐廢殿前廨宇二千四百六十間﹐造尙書省﹐分六曹﹐設二十四司﹐以總天下機務。落成之日﹐車駕親幸﹐命有司立法﹕諸門墻窗壁﹐輒增修攺易者﹐徒二年。京惡白虎地不利宰相﹐盡命毀拆﹐收置禁中﹐是欲利陛下乎﹖是謂之紹述乎﹖括地數千里﹐屯兵數十萬﹐建置四輔郡﹐遣親信門人爲四輔州總管﹐又以宋喬年爲京畿轉運使。密諷兗州父老詣闕下﹐請車駕登封﹐意在爲東京畱守﹐是欲乘輿一動﹐投閒竊發﹐呼吸羣助。不知宗廟社稷何所依倚﹖陛下將措聖躬於何地﹖臣嘗中夜思之﹐不覺涕泗橫流也。臣聞京建議立方田法﹐欲擾安業百姓。借使行之﹐豈不召亂乎﹖又況數年間行盬鈔法﹐朝行夕攺﹐昔是今非﹐以此脫賺客旅財物。道途行旅謂朝廷法令﹐信如寒暑﹐未行旬浹﹐又報鹽法變矣。鈔爲故紙﹐爲棄物﹐家財蕩盡﹐赴水自縊﹐客死異鄕﹐孤兒寡婦﹐號泣吁天者﹐不知其幾千萬人。聞者爲之傷心﹐見者爲之流涕。生靈怨嘆﹐皆歸咎於陛下。然京自謂暴虐無傷﹐柰皇天后土之有靈乎﹖所幸者祖宗不馳一騎以得天下﹐仁厚之徳﹐涵養生靈幾二百年矣﹐四方之民﹐不忍生事。萬一有壠上之耕夫﹐沛泗之亭長﹐嘯聚亡命於一方﹐天下響應﹐不約而從﹐陛下何以枝梧其禍乎﹖內外臣僚﹐皆京親戚門人﹐將誰爲陛下使乎﹖京乘此時﹐談笑可得陛下之天下也。元符末年﹐陛下嗣服之初﹐忠臣義士﹐明目張膽﹐思見太平﹐投匭以陳己見者﹐無日無之。京鉗天下之口﹐塞陛下耳目﹐分爲邪等﹐賊虐忠良。天下之士﹐皆以忠義爲羞﹐方且全身遠害之不暇﹐何暇捄陛下之失乎﹖柰何陛下以京爲忠貫星日﹐以忠臣義士爲謗訕詆誣﹐或流配遠方﹐或除名編置﹐或不許齒仕籍。以言得罪者﹐無慮萬人矣﹐誰肯爲陛下言哉﹖蔡攸者﹐垂髫一頑童耳﹐京遣攸日與陛下游從嬉戲﹐必無文﹑武﹑堯﹑舜之道啟沃陛下﹐惟以花栽怪石﹑籠禽檻獸﹐舟車相銜﹐不絕道路。今日所獻者﹐則曰臣攸上進﹐明日所獻者﹐則又曰臣攸上進。故欲愚陛下﹐使之不知天下治亂也。久虛諫院不差人﹐自除門人爲禦史。京有反狀﹐陛下何從而知﹖臣是以知京必反也。臣與京皆壺山人也。案讖雲﹕水繞壺公山﹐此時方好看。京諷部使者鑿渠以繞山。日者星文謫見西方﹐日蝕正陽之月﹐天意所以啟陛下聰明者﹐可謂極也。柰何陛下略不省悔。默悟帝意﹐止於肆恩赦﹐開寺觀﹐避正殿﹐減常膳﹐舉常儀﹐以答天戒而已。然國賊尙全首領﹐未聞梟首以謝天下百姓﹐此則神明共憤﹐祖宗含怒在天之日久矣。陛下勿謂雉鳴乎鼎﹐穀生於朝﹐不害髙宗﹑太戊之徳﹔九年之水﹐七年之旱﹐不害堯﹑湯之聖。古人之事﹐出於適然。今日之事﹐禍發不測﹐天象人情﹐危慄如是。伏惟陛下畱神聽覽﹐念藝祖創業之難﹐思履霜堅冰之戒。今日冰已堅矣﹐非獨履霜之漸。願陛下早圖之。後悔之何及﹗臣披肝爲紙﹐瀝血書辭﹐忘萬死﹐叩天閽。區區爲陛下力言者﹐非慕陛下爵祿而言也﹐所可重者祖宗之廟社﹐所可惜者天下之生靈﹐而自忘其言之迫切。陛下殺之可也﹐赦之可也﹐竄之可也﹐臣一死生﹐不系於重輕。陛下上體天戒﹐下顧人言﹐安可愛一國賊而忘廟社生靈之重乎﹖冒瀆天威﹐無任戰慄之至。謹備錄如右。臣讀之﹐駭汗若無所容。臣以愚陋﹐備位宰司﹐不能鎭伏紀綱﹐訖無毫朆報稱﹐徒致姦言﹐幹浼聖聽。且人臣有將必誅之刑﹔告言不實﹐有反坐之法。臣若有是事﹐死不敢辭。臣若無是事﹐方軫之言不可不辯。伏望聖慈﹐付之有司﹐推究事實﹐不可不問。取進止。」詔軫削籍流嶺外﹐後竟殂於貶所。元長猶用其兄會爲侍制。家閒偶存此疏﹐錄以呈太史李公仁甫﹐載之《長編》。當是時也﹐元長領天下﹐事誰敢言者﹖軫獨能奮不顧身﹐無所回避如此。使九重信其言﹐逐元長﹔元長悟其說﹐急流勇退﹐則國家無後來之患﹐元長與軫得禍俱輕﹐三者備矣。又案﹕《揮麈錄》謂載之《長編》﹐然李公載之不知爲正文爲小注﹐今姑附此。﹞

《續宋編年資治通鑑》﹕閏月﹐鄭居中同知樞密院。蔡京之再相也﹐居中有力焉。居中責報﹐京薦之。案﹕《宋史﹟本紀》《東都事略》丙戌日﹐是日﹐林攄爲尙書左丞﹐居中由資政殿學士擢。《通鑑續編》云﹕蔡京言「樞密本兵之地﹐與三省殊﹐無嫌於用親。」黃經臣力抗前說﹐京言不效﹐居中疑京不己援﹐遂怨京﹐乃與張康國比而閒京。都水使者趙霖得龜兩首於黃河﹐獻以爲瑞﹐京曰「此齊小白所謂象罔﹐見而霸者也。」居中云「首豈有二﹗人皆駭異﹐而京獨主之﹐殆不可測。」帝命棄龜金明池﹐謂「居中愛我」﹐故申前命。

又﹕禁用翡翠。案﹕《宋史﹟本紀》壬寅日。

１﹑十一月﹝案﹕李《十朝綱要》﹕是月壬子朔。﹞丙辰﹐詔﹕「自昔皆有尙符璽官。今𨿽隸門下後省﹐遇親祠﹐則臨時具員訖事復罷。八寶旣備﹐宜重典司之職﹐可令尙書省置官如古之制。」﹝《紀事本末》卷百二十八。原注﹕十四日尙書省乞置內外符寶郎﹐《實錄》有此﹐詔旨無之。十四日尙書省檢會云云﹐卽此事﹐八寶事迹本末﹐當檢詳於此﹐出之大觀二年正月禦制八寶記﹐其略曰﹕我神考以聖徳嗣興﹐講修百度﹐考昔驗今﹐是正典禮。爰詔侍臣﹐作天子皇帝六璽﹐追琢其章﹐未克有就﹔永惟盛徳洪烈﹐夙夜欽翼﹐父作子述﹐敢忘厥志。觀諸載籍﹐考之前世﹐六璽之外﹐有鎭國﹑受命二寶﹐寶而不用。在皇祐中﹐有進鎭國寶文曰「鎭國之寶」﹐鏤以黃金﹐書以小篆﹐制作非古﹐工亦不良。在紹聖中﹐得受命寶﹐其文曰「受命於天﹐旣壽永昌」。其玉藍田﹐其制秦也﹐蓋不可以傳示將來﹐貽訓後世。方參稽憲度﹐自我作古。有以古印獻者﹐方不及寸﹐鈕以壽龜﹐文曰「承天福﹐延萬億﹐永無極」﹔有以寶玉獻者﹐色如截脂﹐气如吐虹﹐溫潤而澤﹐其聲淸越﹔有以古篆進者﹐龍蟠鳳翥﹐魚躍烏流﹐奇偶相生﹐縱橫得所﹔有以善工進者﹐雕琢眾形﹐如切如磋﹐分毫析鏤﹐不見其迹。四者卽備﹐於是揭而璽之﹐乃以「受命於天﹐旣壽永昌」之文﹐作受命寶﹐其方五寸有奇﹔以「承天福﹐延萬億﹐永無極」之文作鎭國寶﹐其方五寸有奇﹐皆螭紐互盤﹐篆以虫魚﹐貫以絲紐﹐上圓下方﹐蓋合如契。又以元丰所作天子皇帝行信六璽﹐繼而成之﹐通而爲八。正月元日﹐端命於上帝﹐祗受於路寢﹐華夷聳聞﹐中外稱慶。於以修未備之典﹐成一代之器﹐顧何徳以堪之﹖蔡絳《國史後補》云﹕國初創業艱難﹐諸寶多借石爲之。元丰詔依方作天子皇帝六璽﹐有玉而未成。元符初﹐始得玉工之善者琢之﹐但疊篆而已﹐玉亦不大良。又元符初﹐得漢傳國璽﹐實秦璽﹐乃藍田玉﹐李斯之魚虫篆也﹐其文曰「受命於天﹐旣壽永昌」。然獨得璽而無檢﹐螭又不缺﹐疑其一角缺者﹐乃檢也。自有璽篆﹐考驗甚詳﹐傳於世上﹐獨取其文而黜其璽不用﹐因是作受命寶﹐其方四寸有奇。時又得古小玉印文曰「承天福﹐延萬億﹑永無極」者﹐上又以其文放李斯魚虫作寶﹐大將五寸﹐皆爲螭紐。其篆蓋魯公命季兄修以意敩之。《受寶記》言有以古篆進者﹐謂是也。名爲鎭國﹑受命二寶﹐合先皇帝六璽﹐是爲八寶。乃於大觀二年元日受之﹐上自爲之記焉。魚虫篆者﹐始於李斯。以古帝王之瑞﹐若所謂黃帝之大螾﹐有虞氏之鳳凰﹐周之赤烏﹑白魚﹐雜肖其形﹐而爲之篆爾。其後﹐又從於闐國求大玉。一日﹐忽有國使奉表至。故事﹐下學士院召譯者﹐出表語而後爲答詔。其表有云﹕日出東方﹐赫赫大光﹐照見四方五百國。五百國內絳﹑貫主﹐師子黑汗王。表上日出東方﹐赫赫大光﹐照見四方天下﹐四方天下﹐絳﹑貫主﹐阿舅大官家﹕你前時要者玉﹐自家甚是用心。只爲難得似你尺寸底﹐自家已令人兩河尋訪﹐靉得似你尺寸底﹐便奉上也。當時傳以爲笑。久果得之﹐厚大逾二尺﹐色如截脂﹐昔未始有也。上又制一寶亦螭紐﹐曰「範圍天地﹐幽贊神明﹐保合太和﹐萬壽無疆﹐」凡十六字。寶命魯公賦其文﹐篆亦魚虫。然韻頗不古﹐乃梁師成所制﹐至令睿思文字外﹐庫人爲之﹐不知爲何人書也。至於制作之工﹐幾於秦璽矣。其寶大九寸﹐其檢亦九寸﹐古人所無號﹐曰「定命寶」。合前八寶爲九﹐下詔以爲乾元用九者焉。在政和七年十月二十七日﹐又於政和八年元日受之﹐凡兩受寶﹐皆赦天下。上曰「八寶者﹐國之神器也﹔至於定命寶乃受命﹐所自制者也。」居常赦文前後﹐皆翰林學士主之﹐其間事目與行文﹐乃中書門下諸房排定進呈。大觀八寶赦﹐乃魯公所自艸﹐故異常赦。﹞

２﹑壬戌﹐詔曰「朕承祖宗﹐休烈萬邦﹐作孚典章文物﹐於斯爲盛。永惟受﹝案﹕二字原脫﹐據《宋史輿服志》增。﹞命之符﹐當有一代之制﹐而尙循秦舊﹐六璽之用﹐度越百年之久﹐或未大備。自天申命﹐地不愛寶﹐獲全玉於異域﹐得妙工於編氓﹐八寶旣成﹐敻無前比﹐殆天所授﹐非人能爲﹐顧何徳以承之哉﹖夫制而用之﹐存乎其人﹖天人相因﹐自然之理﹐足以繼志烈考而傳之萬世。可以來年元日﹐禦大慶殿恭受八寶。」﹝《紀事本末》卷百二十八。案﹕蔡絳《鐵圍山叢談》卷一云﹕天子之制六璽。元丰間得玉矣﹐行制而未就﹐至大觀時始成之﹐然但繆篆也。又元符初得漢傳國璽﹐祐陵又自放﹐爲之﹐悉魚虫篆也。號傳國璽曰「受命寶」﹐璽曰「鎭國寶﹐」合天子之制六璽﹐是爲八寶。﹞

３﹑癸亥﹐禦筆﹕「議禮局禮當追述三代之意﹐適今之宜﹐《開元禮》不足爲法。今親制《冠禮沿革》十一卷﹐付議禮局﹐餘五禮令視此編次。」﹝《紀事本末》卷百三十三。﹞

４﹑乙丑﹐尙書省言「唐八寶鎭國﹐以承百王﹐傳國寶﹐修封禪﹐禮神示。皇帝行寶﹐答王公疏﹔皇帝之寶﹐勞來勛賢﹔皇帝信寶﹐以召臣下﹔天子行寶﹐答四夷書﹔天子之寶﹐慰撫蠻夷﹔天子信寶﹐發蕃國兵。今禦寶﹐禁中已有常用之寶﹐所用至多﹐不可攺移。欲鎭國﹑受命寶﹐皆寶而不用﹐惟封禪則用之﹔皇帝之寶﹐答鄰國書則用之﹔皇帝行寶﹐降禦札則用之﹔皇帝信寶﹐賜鄰書及物則用之﹔天子之寶﹐答夷國書則用之﹔天子行寶﹐封冊則用之﹔天子信寶﹐舉大兵則用之﹔余用常用之寶。」從之。﹝《紀事本末》卷百二十八。﹞

《續宋編年資治通鑑》﹕十一月壬子朔﹐日有食之。﹝案﹕《宋史﹟本紀》﹕蔡京等以不及所當食分﹐率羣臣稱賀。《遼史》不書﹐《契丹國志》同宋史。﹞

１﹑十二月壬午朔﹐﹝案﹕錢大昕《朔閏考》﹕是月壬午朔﹐據增「朔」字。﹞建州浦城縣丞徐秉哲遷一官﹐以縣學生係籍者千餘人﹐此一路最多。秉哲實專考校事﹐提舉學事司﹐乞加優獎﹐故有是命。﹝《紀事本末》卷百二十六。案﹕《文獻通考》卷四十六﹕詔縣學生三歲不赴升試者除其籍﹐諸路賓興﹐會試辟雍﹐獨常州中選者多﹐知州﹑教授特遣一官。﹞

２﹑禦筆﹕「八行之士所在皆得以名聞﹐不限在學不在學﹐令學制局申明行下。」行提舉福建路學士陳汝錫奏請﹕「崇寧四年正月庚子朔﹐中丞何執中言﹕竊聞邇來諸路以八行貢者﹐如親病割股﹐或對佛燃頂﹐或刺臂出血﹐寫靑詞以禱﹐或不茹葷﹐常誦佛書﹐以此謂之孝。或常救其兄之溺﹐或與其弟同居十餘年﹐以此謂之悌。其女適人﹐貧不能自給﹐取而養之於家﹐爲善內親﹔又以壻窮窶﹐取而教之﹐爲善外親。此則人之常情﹐仍以一事分爲睦煙二行。常一遇歉歲﹐率豪民以粥食饑者而謂之卹。夫粥食饑者﹐乃豪民自爲之而已﹐獨爲之卹﹐可乎﹖又有嘗收養一遺棄小兒者﹐嘗救一跛者之溺以爲卹﹐如此之類﹐不可遽數。伏願下之太學﹐俾長貳﹑博士考以道義﹐別白是非﹐澄去冒濫﹐勿使妄進。申飭天下郡縣長吏及學事司﹐審察考驗﹐要皆得行實﹐有其人則必公舉﹐無其人勿以妄貢﹐務在奉承詔旨﹐不失法意而已。」從之。﹝《紀事本末》卷百二十六。﹞

３﹑庚子﹐司空﹑左僕射兼門下侍郎蔡京爲太尉。﹝《紀事本末》卷百三十一。案﹕《宋史﹟本紀》﹕是日﹐並進何執中以下官二等。《通鑑續編》書置黔南路﹐加蔡京太尉﹐云領庭﹑孚﹑平﹑允﹑從﹑觀﹑宜﹑柳﹑融九州。蔡京以功加太尉。畢氏《通鑑》云﹕京加太尉﹐而召祖道爲刑部尙書。祖道在桂四年﹐厚以官爵金帛挑諸夷﹐建城邑﹐調兵鎭戍﹐徵輸內地錢布鹽粟﹐無復齊限。地瘴癘﹐戍者十亡五六﹐實無尺土一民益於縣官。時廣西轉運副使張莊與祖道表悰﹐遂以代其任。祖道﹑莊旣鑿空超取顯美﹐由是龐恭孫﹑趙遹﹑程遴相與效之﹐邊壤益多故矣。﹞

《續宋編年資治通鑑》﹕十二月﹐置黔南路﹐拓地數千里﹐塞外諸蠻﹐悉已納土。時𨿽建城寨而其地荒瘴﹐遣兵守戍﹐歲有死亡﹐無賦可入﹐皆輦內地金帛輸之。案﹕《十朝綱要》﹕丙申日。《宋史王祖道傳》﹕徽宗謂其論事無足行﹐依阿苟容﹐出知海州。拜祕書少監﹐再爲福州。加直龍圖閣﹑知桂州。蔡京開邊﹐祖道欲乘時徼富貴﹐誘王江酋楊晟免等納土﹐誇大其詞﹐言向慕者百二十峒﹑五千九百家﹑十餘萬口﹐其旁通江洞之眾﹐尙未論也。王江在諸江合流之地﹐以武臣爲守﹐置溪峒司主之。詔以爲懷遠軍﹐且頒諸司使至殿侍軍將告命﹐使第補其首領。置二砦﹐爲立學。又言黎人願爲王民﹐得地千五百里。遂以安口隘爲允州﹐中古州爲格州﹐增提舉溪洞官三員。又言羈縻知地州羅文城﹑文州羅更宴﹑蘭州韋宴鬧﹑那州羅更從皆內附﹐請於黎母山心立鎭州﹐爲下都督府﹐賜軍額曰靜海。築懷遠軍﹐並允﹑地﹑文﹑蘭﹑那五州置黔南路。擢祖道顯謨閣待制﹐進龍圖閣直學士。召爲兵部尙書。二年﹐始知開邊拓地﹐實知桂州王祖道妄誕之罪﹐京附和之﹐乃追貶王祖道爲散官。《王祖道傳》又云﹕猺﹑黎渠帥不勝忿﹐蜂起侵剽﹐圍新萬安軍及觀州﹐殺官吏。初祖道未徙城時﹐言黎人伐木助役。及是詔問﹐不能對。京庇之﹐猶除端明殿學士﹑知福州﹐復以刑部尙書召。大觀二年﹐卒﹐贈宣奉大夫。祖道在桂四年﹐厚以官爵金帛挑諸夷﹐建城邑﹐調兵鎭戍﹐輸內地錢布鹽粟﹐無復齊限。瘴癘﹐戍者歲亡十五六﹐實無尺地一民益於縣官。京皆自以爲功﹐至謂﹕「混中原風气之殊﹐當天下輿圖之半。」張商英爲相﹐治其誕妄﹐追貶昭信軍節度副使。京再輔政﹐復之。又案﹕《宋史﹟本紀》云﹕三年三月壬戌﹐並黔南入廣西路。四年五月壬戊﹐攺廣西黔南路爲廣南西路。癸亥﹐治廣西妄言拓地罪﹐追貶帥臣王祖道爲昭信軍節度副使。《通鑑續編》亦云﹕三年三月﹐並入廣西路。《續宋編年資治通鑑》作二年﹐疑誤。《編年備要》云﹕廣西經略王祖道說誘王﹑古﹑江三州苗首楊晟免等納土﹐遂城之﹐爲平﹑允﹑從三州﹐又措置南海諸寨城之﹐爲鎭州。蔡京言「祖道所奏牂牁﹑夜郎納土周二千餘里﹐又有文﹑地﹑蘭﹑那﹑安﹑外﹑習等七州﹐亦納土七千餘里﹐計三十縣﹑八十鎭洞﹐戶四萬二千。」率百官賀﹐曲赦廣西。蔡京以下進官有差。及是祖道又奏收南丹州﹐﹐遂以丹州爲觀州﹐又建庭﹑孚二州﹐拓地數千里。

錢唐王崇鼎輯注

卷二十八

徽宗

△大觀二年﹝戊子﹐一一○八﹞

１﹑正月壬子朔﹐受八寶於大慶殿﹐大赦天下。﹝《紀事本末》卷百二十八。案﹕蔡絳《鐵圍山叢談》卷一云﹕大觀戊子元日﹐受八寶﹐大赦。如罷重法﹐分宗室﹐升班行﹐寶刑名﹐寬黨錮﹐凡數十事。《玉海》卷八十四﹕大觀元年﹐黜皇祐鎭國﹑元符受命二寶不用。二年正月壬子朔﹐禦大慶殿受八寶注﹐置符寶郎四員﹐隸門下省二員﹐以中人掌寶於禁中﹐內外各二員﹐親制《八寶九鼎記》。後又從於闐得大玉逾二尺﹐又制定命寶﹐赤螭紐﹐文曰「範圍天地﹐幽贊神明﹔保合太和﹐萬壽無疆。」篆以魚虫。其寶九寸﹐檢亦如之﹐合前八寶爲九﹐以九寶爲稱。《禦制八寶記》見元年十一月丙辰原注。﹞

２﹑己未﹐太尉﹑左僕射兼門下侍郎魏國公蔡京爲太師。﹝《紀事本末》卷百三十一。﹞

３﹑癸酉﹐詔﹕「當十錢與小平錢官庫並合中半支遣。訪聞近日﹐支遣當十錢數少﹐慮日後大錢漸少﹐阻礙中半支遣指揮﹐可令江﹑池﹑饒州上供錢監將合鑄小平錢﹐所得銅料﹐依舊樣制﹐並鑄當十錢起發上供﹐余監依舊。」﹝《紀事本末》卷百三十六。案﹕《宋史食貨志》﹕以鑄當十五分鑄小平錢。﹞

《續宋編年資治通鑑》﹕蔡京表賀符瑞。原注﹕京等奏甘露降侍郎廳﹐延福宮所奏竹生紫花黃蕊﹐祕閣槐枝連理。禦筆曰「昨日仙鶴三萬餘嘡盤旋雲霄之上。」京又奏有仙鶴數萬嘡蔽空飛鳴。又奏建州竹生花﹐結成稻米﹐搬入城市﹐貨糶所收數十萬碩。又奏穰縣生瑞穀﹐安化縣生芝艸﹐都計五萬本。汝州生碼瑙山子一百二十坐及諸州雙頭蓮連理木﹐甘露降﹐仙鶴集﹐雙爪雙頭﹐芍藥牡丹﹐凡五千三百種有奇。拜表稱賀。又言冀州黃河淸﹐汝州牛生麒麟﹐六十二處降甘露﹐二十處木皆連理﹐二處祥雲見﹐三處見毫光祥煙。手詔云「金芝產於艮嶽萬壽峯﹐宜攺名壽嶽。」蔡京導主上酷好祥瑞﹐而李蟪以竹釘豎芝艸於蟾蜍背以獻﹐及至一夕而解﹐故釘猶存。梁子野進嘉禾﹐則以膠黏紙纏﹐皆不之罪。範齊詐稱牛生一物﹐今已被村民壞了。竊慮卽麒麟也。程祈言扶邦彥家收得異禽﹐恐鳳凰也。此等無根之語﹐不可勝數。天大雨雪﹐都城平地八尺﹐飛鳥盡死﹐九街水滑﹐人馬莫行。臘月之雷﹐京等指爲瑞雷﹐三月之雪﹐以爲瑞雪﹐拜表稱賀﹐作詩贊詠﹐滅異不書。其視天變﹐曾不若童稚之可侮﹐盡本安石之言﹐謂天變不足畏。噫﹗自古物以罕見爲奇﹐豈有芝艸五萬本而仙鶴數萬嘡﹐竹生米數十萬石以爲祥瑞﹖此等誑誕之語﹐君臣同爲誣罔﹐豈不貽笑於後世哉﹖案﹕薛氏﹑畢氏《通鑑》均附壬子朔。

又﹕童貫加武康節度﹐熙河等路宣撫。內臣建節始於此。五月﹐加檢校司空﹐易鎭泰寧﹐貫由此恃功﹐稍專政軍﹐選置將吏﹐皆取中旨不復關朝廷。案﹕《宋史本紀》己未日﹐《東都事略》作丙子日。《編年備要》云﹕其後﹐楊戩﹑藍從熙﹑譚稹﹑梁師成皆踵之﹐凡內侍寄資﹐一切轉行﹐祖宗之法蕩然矣。

又﹕河東北盜起。案﹕宋史《本紀》戊寅日。《陶節夫傳》﹕太原府羣盜李勉起遼州﹑北平之間﹐河東北騷動﹐兩路帥臣﹑憲臣皆罪去﹐至出臺郎督捕之。《編年備要》云﹕殺巡檢趙贇﹑馬珪及官兵甚眾。《文獻通考》卷六十七﹕大觀四年﹐詔﹕「河北﹑河東羣盜所經歷州縣及十次以上﹐知縣降一官訩替﹐縣尉降一官勒停﹔不及十次﹐知縣充替﹐縣尉勒停。」

１﹑二月﹝案﹕錢大昕《朔閏考》﹕是月壬午朔。丙戌﹐安化軍節度副使﹑歸州安置張商英峽州居住。《紀事本末》卷百三十一。﹞

《續宋編年資治通鑑》置諸州曹掾官。案﹕《宋史﹟本紀》同日。李《十朝綱要》﹕甲申﹐詔分曹建掾﹐先自四輔始﹐次行之諸路。

又﹕建徽猷閣﹐藏《哲宗禦集》。案﹕嶽珂《愧郯錄》卷十四﹐二月十三日﹐《宋史﹟本紀》甲午日﹐因置學士﹑直學士﹐待制官。李攸《宋朝事實》﹕大觀二年二月十三日﹐詔曰「朕惟哲宗皇帝英文睿武﹐神機獨運﹐道與時俱﹐沈潛無方。然事天治人﹐彰善癉惡﹐訓迪有位﹐攘卻四夷﹐則號令指揮﹐若揭日月。蓋自親攬庶政﹐始大有爲﹐一話一言﹐罔不儀式。刑於神考之典﹐故緝熙紹復﹐著在簡編﹐與熙寧﹑元丰之所行﹐相爲終始。比命有司﹐廣加裒輯﹐成書來上﹐本末粲然﹐誠可傳無窮﹐施罔極矣。然昔祖宗述作﹐皆有寶藏之所﹐參列廣內﹐揭爲嘉名﹐擇儒臣以資訪納。今將祇率成憲﹐匹休前烈﹐則夫名出於信﹐不可無所考也﹐在《詩》有之﹐「君子有徽猷」﹐諭徳之美﹐而觀道之成﹐於是乎在。其哲宗皇帝《禦集》建閣﹐以徽猷爲名﹐仍置學士﹑直學士﹐待制。」政和六年增置直閣。

１﹑三月案﹕錢大昕《朔閏考》﹕是月辛亥朔。庚申﹐詔﹕「以《金贊阝靈寶道場儀範》四百二十六部降天下﹐有道觀處﹐令守令選道士﹐依法奉行。」《紀事本末》卷百二十七。

２﹑戊辰﹐門下中書後省左右司言「檢會今年正月一日赦書﹐『元祐之初﹐姦臣乘間得罪放廢﹐言念歲月之久﹐屢更赦宥﹐懷姦睥睨﹐報怨不已﹐公肆詆誣﹐罪在宗廟者﹐朕不敢貸。其尙及貶所﹐或情輕法重﹐例被放棄﹔或非身自犯﹐因人得罪﹐止緣貪冒﹐附會朋比﹔或志匪誣謗﹐言有近似﹔或緣辧理﹐語涉譏訕﹔或止因職事﹐偶涉更攺﹐凡此之類﹐可據原貶責罪犯﹐審量其情﹐分輕重等第﹐取情理輕者﹐與落罪籍﹐特予甄敍差遣。』今將原編類冊內依詳赦文﹐先次看詳到孫固﹑陸佃﹑王存﹑蔣之奇﹑趙瞻﹑安燾﹑顧臨﹑張問﹑朱師服﹑錢勰﹑王欽臣﹑楊畏﹑李之純﹑王汾﹑馬默﹑周鼎﹑向級﹑李昭玘歐陽棐﹑陳察﹑梁士能﹑楊彥章﹑李賁﹑鍾正甫﹑許端卿﹑趙彥若﹑賈易﹑姚勔﹑呂希績﹑歐陽中立﹑葉伸﹑陳郛﹑朱光裔﹑蘇嘉﹑吳儔﹑常立﹑李茂直﹑司馬康﹑都貺﹑鄧忠臣﹑廖正一﹑呂希哲﹑秦希甫﹑張耒﹑杜純四十五人。」詔除孫固﹑安燾﹑賈易外﹐余並出籍。尋又看詳到葉祖洽﹑郭知章﹑上官均﹑朱紱﹑種師極﹑錢景祥等六人﹐詔並出籍。﹝《紀事本末》卷百二十四。原注﹕詔旨六月十九日可考。初艸王珪﹑孫固出籍在四月十三日﹐今不取。《實錄》並不載黨人出籍事﹐甚無謂也。﹞

３﹑辛未﹐詔﹕「不行使當十﹑當五﹑當三錢路分﹐將朝廷封椿及提舉司當十﹑當五﹑當三錢﹐並限一月起發赴大觀庫﹐據數撥還。」《紀事本末》卷百三十六。

《續宋編年資治通鑑》﹕三月﹐遣內侍譚稹使舒﹑江﹑滁﹑揚等州。案﹕《十朝綱要》﹕癸卯﹐遣內侍符寶譚稹使舒﹑江﹑滁﹑揚等州。

１﹑四月辛巳朔﹐﹝案﹕據錢大昕《朔閏考》﹐增「朔」字。﹞禦筆﹕「追述先王寓馬於農之意﹐募人給地﹐免租牧馬﹐行之期年﹐熙河類見就緒。凡縣﹑鎭﹑寨﹑關﹑堡﹑官衙內﹐並帶兼管勾給地牧馬事﹐佐官同管勾﹐庶使人人各知任責。」﹝《紀事本末》卷百三十八。﹞

２﹑甲辰﹐童貫遣統制官辛叔獻﹑馮瓘等復洮州。﹝《紀事本末》卷百四十。﹞

１﹑五月庚戌朔﹐﹝案﹕據錢大昕《朔閏考》﹐增「朔」字。﹞提舉京西南路學事路瑗言「臣所領八州三十餘縣﹐比諸路最爲褊小﹐管學捨乃至三千三百餘區﹐教養生徒三千三百餘人﹐贍學田業等歲收錢斛六萬三千餘貫石。竊計諸路學捨﹑生徒﹑田業等錢斛之數﹐何翅數百萬﹐此曠古所未有也。乞詔有司總會諸路州﹑軍﹑縣文武大小學生並學費所入所用實數﹐具圖冊上之禦府﹐副在辟廱﹐仍宣付史館。」從之。﹝《紀事本末》卷百二十六。案﹕原附庚戌﹐畢《鑑》作辛亥日。﹞

２﹑禦筆﹕「給地養馬之法𨿽已推行﹐而地之頃畝尙多﹐訪聞多是土豪侵冒﹐百不得一。今遣官括地﹐限一日起發﹐親詣地所。如違及不實不盡﹐杖一百﹐故隱落﹐以違制論。」﹝《紀事本末》卷百三十八。﹞

３﹑辛亥﹐禦筆﹕「道門近添試經﹐撥放年額﹐女冠舊止三十人﹐可增作七十人﹐內京畿三十人﹐諸路四十人。」﹝《紀事本末》卷百二十七。原注﹕蔡絳《國史補道家者流篇》﹕政和初﹐上有疾﹐逾百日稍康復﹐一夕﹐夢有人召。上方其夢中﹐謂﹕「若昔在藩邸時﹐如赴哲廟。」宣召者及至﹐乃一宮觀爾﹐卽有道士二人爲儐相焉。遂至一壇上﹐諭上曰「汝以宿命﹐當興吾教。」上再拜受命而還。二儐相者復導上而去。及寤﹐作記良悉﹐嘗遣使示魯公。魯公時猶責居於杭也﹐始大修宮觀於禁中﹐卽舊奉天神所在玉淸陽和宮玉虛殿﹐羽人以歲時入內講齋醮事。親制步虛樂章﹐調其音聲焉。而道家遂謂上爲赤明和陽天帝。然上肅祗神祇﹐所崇者祀事而已﹐亦未有如少君欒大者。﹞

４﹑壬子﹐﹝案﹕《宋史﹟本紀》誤作壬戌﹐《東都事略》作乙丑﹐然行賞在丁巳日﹐諸書恐有誤。﹞谿哥城王子臧徵撲哥降﹐復積石軍。﹝《紀事本末》卷百四十。原注﹕《靑唐錄》﹕自收復浪黎廝江諸族之後﹐有結毯尨篯者﹐帥羌兵萬餘逼峯貼峽寨而屯﹐官軍卽攘卻之﹐繼而圍大通城﹑宣威城﹑順寧寨﹐連彫山一帶叛羌出沒新邊者數年不已。大觀二年正月﹐以受八寶恩﹐攺封趙懷徳爲順義郡王﹑昭化軍節度使﹑河南蕃部總領﹐河南蕃將緬什羅蒙爲節度觀察畱後﹐賜名趙懷忠。五月﹐童貫奏﹕「四月二十三日﹐臣遣統制官辛叔獻﹑馮瓘等統大軍自岷州入洮州南境﹐逼魯黎諸族。其首領結毯迎拒官軍﹐以蕃字與臣﹐其辭倨甚。及谿哥城僞王子臧徵撲哥欲與官軍斗﹐亦無意出降。叔獻等益整軍逼之﹐諸羌駭散﹐遂具版築城洮州﹐招納洮州一帶蕃部。命裨將潛率輕騎﹐破斫其城﹐前鋒奄及﹐臧徵撲哥不服鞍而騎奔丹寅嶺﹐盡獲其號﹑箭﹑旗﹑鼓﹑胡牀﹑儹僞之物。臣因撫其部族﹐又遣統制官劉法﹑張誠﹑王亨自循化城﹐焦用誠﹑陳迪自廓州﹐分兵兩路。劉法等盛兵威於前﹐焦用誠等搗其巢穴。及令隴右都護劉仲武於谿哥城對岸撒逋谷結橋過師﹐以順義郡王趙懷徳隨軍諭臧徵撲哥以恩信﹐緣谿哥城皆懷徳部族也。以兼篯黨徵立臧徵撲哥﹐故嘯聚紛然。臧徵撲哥旣東失魯黎﹑結毯之援﹐窮迫不知所爲﹐乃以銀飾鞭遺懷徳爲投降之信﹐畱谿哥城以候官軍之來。五月三日﹐遣其弟筌廝波領河南首領撒廝金等來納款。臣以其日遣諸將至谿哥城受臧徵撲哥降﹐復谿哥爲積石軍。」蔡京率百官稱賀。詔俘臧徵撲哥獻京師﹐輔臣各進官一等﹐仍賜蔡京。詔曰「昔我神考﹐肇開武勝﹐疆理西陲﹐惟時臨洮。𨿽未克復﹐分置一道﹐以總其名﹐顯丕聖謨﹐蓋示必取。朕克篤前烈﹐告厥成功﹐遠徹河源﹐奄有積石。名王系頸﹐版築一新﹐壺漿載途﹐民罔告病。眷玆碩畫﹐實賴相臣﹐若非斥去﹐羣疑曷由。發揮先志﹐威馳塞外﹐虜在目中﹐差次疇庸﹐宜居第一。蔡京可特許奏補一子一孫官﹐余依轉官恩數。」初﹐臧徵撲哥以咒咀扇蕃俗居谿哥宗城﹐邊吏旣謂能動眾心﹐必爲邊患。童貫欲實其事﹐遂會諸路進兵﹐仍遣劉仲武出奇兵取谿哥宗城﹐臧徵撲哥迎降﹐並女弱才二十八人而已。初未嘗有兵也﹐泊就禽﹐邊吏張大其功﹐過爲緣飾﹐以金紙糊桶爲頭冠﹐木椅爲胡牀﹐淺紅絹爲傘﹐種種皆非羌物。臧徵撲哥至京師﹐援正任團練使﹑鄧州鈐轄﹐尋死於鄧州。詔旨五月十二日童貫札子奏﹕奉敕宣撫熙﹑秦兩路﹐措置收復積石軍﹑洮州﹐並招誘谿哥僞王子臧徵撲哥及河南一帶部族等。臣至熙州﹐遵依禦前處分及朝旨指揮﹐差本路經略使姚雄隨臣赴河州﹐及差劉法充都統制﹐張誠﹑王亨充統制﹐總率將兵﹐分道前進﹐收復積石軍﹐招納部族。並遣順義郡王趙懷徳前去開導恩信﹐招納僞王子臧徵撲哥及谿哥一帶未順部族。及遣辛叔獻﹑馮瓘統制將兵前去收復洮州﹐及招納洮州一帶蕃部。又遣隴右都護劉仲武領人馬於谿哥對岸照應大軍﹐並於撒逋谷口修橋。及臣密授方略﹐令相度乘機招納。憑仗聖徳。節次據劉法﹑趙懷徳﹑辛叔獻﹑劉仲武等申到已收復積石﹑洮州及招降到谿哥僞王子臧徵撲哥出漢﹐並招納谿哥﹑洮州一帶部族﹐並各安帖住坐﹐見行興工修築。契勘先奉聖旨﹐今後立功之人﹐限三日保明奏聞。今來下項官等悉能上體聖意﹐究心宣力﹐克濟事功﹐宜被賞典。伏望聖慈特賜詳酌﹐先次一等優異推恩﹐所貴有以激勸。《劉仲武傳》﹕仲武知西寧州﹐童貫宣撫陜西﹐議欲招誘王子臧徵撲哥﹐收積石軍。積石與西寧接境﹐仲武詣貫計事曰「大兵入境﹐賊窮走夏國﹐路由西寧﹐可掩捕欲降﹐或招納﹐或深入巢穴﹐可乘其便。河橋功力未易辦﹐可不預具。若秉命待報﹐則失機會﹐柰何﹖」許以便宜。臧徵撲哥固欲降﹐丐一子爲質。仲武卽遣子錫往﹐而河橋亦成。仲武以兵渡河﹐挈僞降王以歸﹐獻捷宣武司。貫掩其功﹐止錄河橋之勞﹐仲武終不自言。後上遣使持金醆賜先得積石軍招納降王者﹐使者訪其實﹐以醆授仲武。召對﹐上慰勞久之﹐曰「髙永年失律﹐以不用卿言。招納降王﹐撫定河南﹐皆卿力也。」仲武謝。問幾子﹐曰「九子。」以錫爲右班殿直﹑邠門祗候﹐余悉備三班借職﹔復知西寧州。政和元年十一月九日自西寧攺秦州。葉夢得云云﹐附注三年二月二十二日。案﹕三年二月二十二日附注已逸無考。嶽珂《桯史》載葉夢得事﹐附丁巳貫加檢校下。﹞

５﹑乙卯﹐葆眞觀沖和先生劉混康特贈大中大夫。﹝《紀事本末》卷百二十七。﹞

６﹑丁巳﹐中太一宮使﹑武康軍節度使﹑提舉龍徳宮﹑熙州蘭湟秦鳳路宣撫司童貫爲檢校司空﹑奉寧軍節度使﹐賞收復積石軍﹑洮州﹐降王子臧徵撲哥之功也。﹝《紀事本末》卷百四十。原注﹕正月二十五日初建武康節﹐三年二月二十二日加檢校﹐復鎭洮軍節度使﹐不受。《實錄》削此不載﹐合依詔旨增修。累歷在十六日更詳之﹐或移見於十六日。案﹕嶽珂《桯史》卷四云﹕童貫以左璫幸大觀間﹐緣開邊功﹐建武康節鉞﹐公言弗與﹐而莫敢攖也。其三年二月﹐將行復洮州賞﹐石林葉少蘊在北門﹐微聞當遂爲使相﹐懼當視艸﹐不能自免﹐出語沮之。蔡元長頗愧於眾論﹐丁酉鎖院﹐迺自檢校司空﹑奉寧節度﹐進司徒﹐易鎖鎭﹑洮而已。少蘊黽勉奉詔﹐制出告廷﹐鄭華原素不樂少蘊﹐摘詔語貫曰「葉內翰欺公﹐至託王言以寓微諷。」貫問其故﹐華原曰「首詞有云﹕『眷言將命之臣﹐宜懋旌勞之賞。』凡今內侍省差一小中官降香﹐則當曰將命﹔修一處寺觀﹐造數件物用﹐轉官則用旌勞。公以兩府故事爲宣威麻詞乃爾﹐是以黃門輩待公也。又其末云﹕『若古有訓﹐位事惟能﹐徳因敵以爲威懷﹐於以制四夷之命﹐賞眡功而輕重﹐是將明八柄之權。』《尙書》周官分明上面有『建官惟賢』一句不使﹐卻使下一句謂『公非賢爾﹐眂功輕重』之語﹐亦以公之功止於如此﹐不足直醲賞也。」貫初垂涎儀同﹐已大失望﹐聞之赬面﹔徑揖起歸﹐質諸館賓﹐俾字字解釋而已。聽之﹐其言頗符﹐則大怒﹐泣訴於祐陵﹐納告榻上﹐竟不受之。其年五月戊午﹐遂以龍學出少蘊汝州﹐繼又落職﹐領洞霄祠。少蘊時得君甚﹐中以陰事﹐始克去之﹔華原意以軋異己﹐不知適以張閹宦之威也。少蘊自志其事。竊據錢氏《四史朔閏考》﹐推之大觀三年二月丙子朔﹐《桯史》云丁酉﹐乃二月二十二日也。二年加檢校司空﹑奉寧節度﹐三年二月進司徒﹐易鎖鎭﹑洮﹐蓋第二次行復洮州賞。《紀事本末》佚三年二月二十二日丁酉事﹐今姑附此。﹞

７﹑壬戌﹐詔臨洮城依舊爲洮州。﹝《紀事本末》卷百四十。案﹕《編年備要》云﹕尋升湟州爲蔊應軍﹐西寧州爲賓徳州﹐廓州爲防奭州﹐洮州爲團練州。《文獻通考》﹕洮州領縣一﹕臨潭。唐末﹐陷吐蕃﹐號臨洮城。元符二年得之﹐尋棄不守。是年復仍爲州﹐三年升團練。﹞

８﹑丙寅。﹝《長編》卷三百二十二﹑卷三百二十五﹑卷四百五十﹐詳載元丰五年正月辛亥﹑四月戊寅﹐元祐五年十一月壬申﹐詔定佩系金魚制度。原注均云大觀二年五月十七日可考。原注又云紹聖元年十一月十二日﹐以崇寧二年七月二十五日﹐四年二月十二日可考。今已俱佚。案﹕嶽珂《愧郯錄》卷十二云﹕大觀二年五月十七日﹐詔中書舍人﹑諫議大夫﹑待制﹑殿中﹑少監許系紅鞓犀帶﹐更不佩魚。蔡絳《鐵圍山叢談》卷二﹕大觀初﹐魯公進師臣﹐及後又弟邊功賞﹐無官可遷。時當寧意蔊有魚水之歡﹐遂以玉帶賜之﹐其錫乃排方玉也。排方玉帶﹐近乘輿所禦﹐於是魯公惶懼﹐力辭不能得﹐因誦韓退之詩﹕「不知官髙卑﹐玉帶縣金魚。」謂唐人有此﹐遂請攺制﹐爲方圍帶而佩金魚焉。又見下甲午日。﹞

９﹑戊辰﹐左正議大夫﹑知樞密院事張康國爲右光祿大夫﹐左銀靑光祿大夫﹑門下侍郎何執中爲金紫光祿大夫﹐左正議大夫﹑中書侍郎梁子美﹐尙書左丞林攄﹐﹝案﹕《本紀》三年戊寅罷。同知樞密院事鄭居中﹐並爲右光祿大夫﹐以收復洮州谿哥城推賞也。《紀事本末》卷百四十。﹞

１０﹑己卯﹐以收復洮州及谿哥城僞王子臧徵撲哥降﹐命戶部侍郎洪中孚奏告天地﹑宗廟﹑社稷。﹝《紀事本末》卷百四十。﹞

《續宋編年資治通鑑》﹕夏五月庚戌朔﹐日有食之。案﹕《宋史》及《本紀》月日同﹐《遼史》不書。

１﹑六月﹝案﹕錢大昕《朔閏考》﹕是月庚辰朔。甲午﹐案﹕薛氏﹑畢氏《通鑑》均作五月庚戌賞復洮州功﹐未及谿哥城事也。賜蔡京玉帶﹑金魚。《紀事本末》卷百三十一。原注﹕云﹕累歷五月十五日事。朱勝非云「唐裴晉公平淮西﹐憲宗賜以玉帶。公進表云﹐禦府之珍﹐先朝所賜﹐旣不合將歸地下﹐又不合畱在人間。先朝熙寧中﹐取熙﹑河﹑蘭﹑湟﹑會﹑洮﹑岷數郡﹐神宗用唐故事﹐以玉帶賜王安石﹐只系三日。附表云﹐賜更厚於解衣﹐報敢忘於結艸。大觀中﹐蔡京賜玉帶﹐遂爲常服。其後﹐童貫﹑宗正仲忽﹑宣元後父鄭紳皆賜﹔旣得燕地﹐王黼亦賜﹐並爲常服。案﹕《玉海》卷八十六﹕大觀二年五月乙丑﹐賜宰臣京排方玉帶。或誦韓愈詩有「玉帶垂金魚」之句﹐京請佩金魚﹐遂爲故事。殆京請在乙丑﹐而賜佩金魚在甲午也。《續宋編年資治通鑑》﹕童貫復洮州﹑谿哥城﹐奏至﹐百官稱賀﹐以玉帶賜京﹐京請佩金魚。據趙與時《賓退錄》卷一云﹕熙寧間﹐賜岐王顥﹑嘉王頵玉帶各一﹐二王固辭﹐不聽﹐請加佩金魚以別嫌。詔並以玉魚賜之。王明淸《揮麈錄》謂玉帶爲朝儀始此﹐其後嘗賜王安石﹐安石力辭不從﹐不得已受詔。次日﹐卽釋去。至徽宗朝﹐以賜蔡京﹐京自請佩金魚﹐以之自別於諸王。﹞

２﹑戊戌﹐門下中書後省左右司除節次看詳中納孫固等六十人外﹐今依赦看詳到韓維﹑楊康國﹑趙禼﹑鮮於儹﹑龔原﹑董惇逸﹑呂希純﹑岑象求﹑孔武仲﹑葉濤﹑唐義問﹑余卞﹑宋保國﹑李深﹑陳祐﹑商倚﹑李之儀﹑範正平﹑李祉﹑韓治﹑曾紆﹑黃隱﹑馬諗﹑王履﹑任濬﹑趙希徳﹑郭子訴﹑劉延肇﹑錢盛﹑吳休復﹑崔昌符﹑李遇﹑李玩﹑吉師雄﹑趙希夷﹑王庭臣﹑髙士權﹑李永﹑王獻可﹑﹝案﹕畢《鑑》作「猷可」。﹞李嘉亮﹑姚雄﹑潘滋﹑髙茂華﹑滕友﹑張溥﹑梅君兪﹑楊環寶﹑林膚﹑彭醇﹑呂彥祖﹑陳唐盥﹑王守﹑曹興宗﹑髙公應﹑黃才﹑江公望﹑黃安期﹑梁俊民﹑王貫﹑張集﹑鹿敏求﹑李賁﹑髙士育﹑逄純熙﹑趙令畸﹑倪直孺﹑沈千﹑宋壽嶽﹑侯顯道﹑趙越﹑周鍔﹑蕭刓﹑髙遵裕﹑劉渭﹑楊琳﹑鄧允中﹑董祥﹑王交﹑楊朏﹑於肇﹑劉勃﹑許堯輔﹑謝潛﹑張夙﹑何大正﹑張裕﹑洪芻﹑鮮於綽﹑李積中﹑馮百藥﹑衮公適﹑李新﹑許安修等九十五人。詔並出籍。﹝《紀事本末》卷百二十四。原注﹕詔旨故事三月二十八日可考。《實錄》無黨籍事。案﹕畢氏《通鑑考異》謂九十四人﹐其一人蓋長編逸去。云據黨碑三百九人﹐於侯顯道下脫去周遵道﹐疑此亦脫周遵道﹐未敢臆增。﹞

３﹑丙午。﹝《長編》卷四百零八﹕元祐三年二月癸未﹐詔﹕「自今朝議﹑中散﹑正議﹑光祿銀靑﹑光祿金紫﹑光祿大夫﹐並置左﹑右﹐進士出身及帶職﹐轉至左朝議﹑中散大夫﹐散爲二資﹔餘人轉至朝議﹑中散﹐分左﹑右字﹐爲四資以上﹐各理七年磨勘。其正議至金紫﹐並分左﹑右﹐應令官已及此者﹐悉加之。原注﹕《實錄》云﹕非先帝官制也﹐大觀二年六月二十七日丙午又攺此制。又《長編》卷四百三十五﹕元祐三年十一月庚午﹐三省言寄祿官。原注﹕云﹕紹聖二年四月三日戊辰﹐除銀靑光祿﹑正議﹑朝散﹑中散大夫﹐存左﹑右字。大觀二年六月二十七日丙午又攺此制。案﹕原文已佚。據《編年備要》云六月增文官六資﹐當卽此事﹐而制未詳述。程大昌《續演繁露》卷一﹕大觀二年﹐以元丰攺制有未盡者﹐如寄祿官不分左﹑右﹐則敍爵制祿﹐等級希少﹐人易以及﹐遂自朝議大夫至金紫光祿大夫增創新名。於是以光祿大夫代舊銀靑光祿大夫﹐以宣奉大夫代左光祿大夫﹐正奉大夫代右光祿大夫﹐通奉大夫代右正議大夫﹐中奉大夫代左中散大夫﹐奉直大夫代右朝議大夫。而又別立武選郎新名。洪邁《容齋三筆》亦載此事。《編年備要》於元祐三年二月下附注云﹕崇寧四年﹐詔中散﹑正議﹑光祿銀靑﹑光祿大夫分左﹑右﹐兩資應轉者﹐先右而後左。葉夢得《石林燕語》卷四云﹕官制﹐寄祿官銀靑光祿大夫與光祿﹑正議﹑中散﹑朝議皆分左﹑右﹐朝議﹑中散有出身人皆超右﹐其餘並以序遷。大觀中﹐余爲中書舍人﹐奉詔﹐以爲非元丰本意﹐下擬定釐正﹐乃參取舊名﹐以奉直易右朝議﹐中奉易左中散﹐通奉易右正言﹐正奉易右光祿﹐宣奉易左光祿﹐而右銀靑光祿大夫﹑正奉光祿大夫遂爲定制。嶽珂《愧郯錄》卷十云﹕大觀二年﹐除去中散大夫左﹑右字﹐特贈中奉﹐以代左中散大夫。李《十朝綱要》﹕丙午﹐增置光祿﹑宣奉﹑正奉﹑正議﹑通奉﹑通議六階。﹞

４﹑戊申﹐三省檢會大觀二年正月一日赦書內一項﹕「應元祐黨人不以存亡及在籍﹐可特與敍官。」勘會前任宰臣執政官見存人韓忠彥﹑蘇轍﹑安燾﹐原注﹕云﹕安燾此月十四日已卒﹐三省檢會﹐蓋在此前。身亡人文彥博﹑呂公著﹑呂大防﹑劉摯﹑曾布﹑章惇﹑梁燾﹑王巖叟﹑李淸臣﹑範純禮﹑黃履。詔見存人與復一官﹐太中大夫﹑提舉崇福宮韓忠彥可特授通直大夫﹐降授朝散大夫﹔蘇轍可特授朝散大夫﹑中奉大夫﹑提舉鴻慶宮﹔安燾可特授中大夫。故降授太子太保﹑潞國公文彥博可追復太子太保﹔故追復左光祿大夫呂公著可追復右銀靑光祿大夫﹔故追復太中大夫呂大防可追復通議大夫﹔故追復朝請大夫劉摯可追復朝議大夫﹔故太中大夫曾布可追復通議大夫﹔故追復左中大夫章惇可追復通議大夫﹔故追復朝散大夫梁燾可追復朝請大夫﹔故追復宣義郎王巖叟可追復宣徳郎﹔故追復左中散大夫李淸臣可追復中大夫﹔故追復左朝議大夫範純禮可追復左中散大夫﹔故追復中大夫黃履可追復太中大夫。﹝《紀事本末》卷百二十四。原注﹕初艸六月二十九日敕。﹞

５﹑詔付議禮局﹕「承平百五十年﹐功成治定﹐禮可以興﹐而彌年討論﹐尙或未就。稽古之制﹐適今之宜﹐而不失先王之意斯可矣。防民範俗﹐在於《五禮》﹐可先次檢討來上。朕將裁成損益﹐親制法令﹐施之天下﹐以成一代之典。」﹝《紀事本末》卷百三十三。﹞

《續宋編年資治通鑑》﹕六月﹐瀘南夷納土﹐詔以爲珍州。九月﹐黔南安化上三州﹐及南思州諸峒並湖北辰﹑靖州諸蠻及涪州﹑夔州﹑南平軍夷人並納土﹐幅員二萬九千餘里。蔡京表賀。案﹕《宋史﹟本紀》事在六月乙酉。《宋朝事實》卷十九﹕大觀二年﹐大駱解上下族帥駱世華﹑駱文貴等獻地東西四百五里﹐南北三百五十一里﹐以其地爲珍州﹐亦曰樂源郡。復立樂源縣﹐爲州治。珍州本唐珍州﹐後屬髙州﹐﹐樂源縣本唐珍州屬縣。又云﹕蕨平帥任漢崇獻地東西三百五十九里﹐南北六百六十五里﹐攺爲承州。領綏陽﹑都上﹑洋川﹑寧夷等縣。都上近黔州﹐寧夷近思州。南平蕃帥楊文貴獻地東西百二十里﹐南北六百十二里﹐以其地爲遵義寨。據《宋史﹟本紀》﹐以涪夷地爲承州在三年正月丁卯。

又﹕任氏爲昌州盧氏婦。夫死十年﹐夫之別居親兄彊通之﹐任不能制﹐自破其陰以死。獄上﹐封旌徳縣君。

１﹑八月﹝案﹕錢大昕《朔閏考》﹕是月戊寅朔。﹞庚辰﹐河北西路提點刑獄許良肱張叔元﹑轉運判官張翚各降一官﹐坐失於禁戢本路小民以藥染擦夾錫錢如銅色﹐與當十錢混淆故也。﹝《紀事本末》卷百三十六。﹞

《續宋編年資治通鑑》﹕置保州惇宗院﹐以處翼祖後宗室也。案﹕《宋史﹟本紀》八月己亥置。《續編年通鑑》脫書「八月」字﹐今依《宋史》編次。保州在河北西路﹐崇寧四年升爲慶源軍節度。據李《十朝綱要》作「崇宗院」。《宋朝事實》卷八云﹕尙書右僕射蔡京等言「熙寧詔書﹐宗室袒免以下﹐許隨處置產﹐其出官卽置田宅﹐一如外官之法。蓋以宗支浸廣﹐其疏屬理當聽其外居。勘會宗室﹐舊來在宮有出入之限﹐有不許外交之禁﹐宮門有稽察之令﹐疏屬外居﹐僅徧都下﹐出入無禁﹐交遊不節﹐往往冒犯法禁。伏請非袒免親以下兩世﹐欲分於西京﹑南京﹑近輔﹐或沿流便近居止。各隨州郡大小﹐創制屋宇。仍先自西京爲始。每處置惇宗院﹐差文臣一員﹐武臣一員管幹﹐參酌在京院法禁可施行者頒下。應無父母兄弟﹑見任將軍副使以上官者﹐許令前去。若有父母兄弟而願去﹐或無而不願者﹐聽從便。依外官赴任法﹐量給舟船接人。」從之。考《紀事本末》卷三十一﹐京爲尙書右僕射在崇寧元年﹐至大觀二年爲尙書左僕射。《宋朝事實》載此疏爲右僕射蔡京﹐或此疏爲崇寧元年時所上也。大觀二年京已爲太尉﹑左僕射。又《玉海》卷百十二﹕大觀二年八月三十日﹐詔曰「大司徒以六徳六行教萬民﹐而師氏之教國子﹐則三徳三行而已。詳於訓士﹐略於治親。崇寧教養宗子法﹐放辟雍太學﹐宜參酌輕重﹐降於內外之法﹐使易以跂及。」

１﹑九月﹝案﹕錢大昕《朔閏考》﹕是月戊申朔。乙丑﹐詔﹕「諸路州學有閣藏書﹐皆以經史爲名。方今崇八行以造多士﹐尊《六經》以黜百家﹐史何足言﹗應置閣處賜名曰稽古。」《紀事本末》卷百二十六。案﹕《宋史﹟本紀》作己未日賜名。據《能攺齋漫錄》卷十三﹐作三年九月乙丑。「二」字誤「三」字。《文獻通考》卷三十一馬氏論曰﹕按尊經書﹐抑史學﹐廢詩﹑賦﹐此崇觀以後立科造士之大旨﹐其論似正矣。然經之所以獲尊者﹐以有荊﹑舒之《三經》也﹐史與詩之所以斥者﹐以有涑水之《通鑑》﹐蘇﹑黃之酬唱也。羣恁借正論以成其姦﹐其意豈眞以爲六籍優於遷﹑固﹑李﹑杜哉﹖﹞

《續宋編年資治通鑑》﹕冬十月﹐以石公弼爲禦史中丞。案﹕《編年備要》云﹕公弼自左史遷﹐蔡京曰「國朝未有以左史除中丞者。」上曰「公弼嘗爲禦史矣。」蓋是時有旨斥賣元丰庫物帛﹐有司以朽壞賤估﹐許百官分買。公弼得分券論罷之﹐宰相已取萬匹﹐卽日繳納﹐故京於公弼除命﹐非所欲也。

１﹑十一月丁未朔﹐﹝案﹕據《朔閏考》﹐補「朔」字。﹞詔﹕「措置解州所種鹽數過舊額﹐除已推恩外﹐提舉夫役並應辦官等六十人轉兩官﹐減磨勘三年﹑二年﹑一年有差。」﹝《紀事本末》卷百三十七。﹞

２﹑辛酉﹐兵部尙書﹑議禮局詳議官薛昂奏﹕「有司所用禮器﹐如尊﹑爵﹑簠﹑簋之類﹐與士大夫家所藏古器不同。蓋古器多出於墟墓之間﹐無慮千數百年﹐其制作必有所受﹐非僞爲也。《傳》曰﹕『禮失則求之野。』今朝廷欲計正禮文﹐則苟可以備稽考者﹐宜博訪而取質焉。欲乞下州縣委守令訪問士大夫﹐或民間有蓄藏古禮器者﹐遣人卽其家﹐圖其形﹐制送議禮局。」從之。﹝《紀事本末》卷一百三十三。﹞

３﹑丙寅﹐呂惠卿復宣奉大夫﹐提舉明道宮﹐任便居住。《紀事本末》卷百三十。

４﹑戊辰﹐詔受命寶增「鎭國」二字。《紀事本末》卷一百二十八。案﹕《十朝綱要》作戊寅﹐與此異日。

１﹑十二月﹝案﹕錢大昕《朔閏考》﹕是月丙子朔。﹞己卯﹐責授安化軍節度使﹑峽州居住張商英任便居住。﹝《紀事本末》卷百三十一。原注﹕商英責峽州﹐懇蔡京乞歸宜都縣﹐商英故有別業在宜都也。京從都省批狀﹐依所申。商英又以書謝京﹐其略曰「久在山林﹐少與土人過從﹐惟見里巷道途﹑市肆間﹐所張大榜﹐所寫版壁﹐一一多是乙酉年太師當國時行下詔旨﹐惟圜土﹑方田一二事﹐乃太師去位後印本頒下。以此類聚前後朝旨﹐著之表章﹐稱述聖徳﹐私心實欲朝廷知在外州縣監司不能奉行徳意﹐過爲搔擾爾。不謂言者乃以商英作表﹐以播四方﹐全不照會﹐自有朝旨﹐再三戒勵﹐敢有隱庇奏劾以聞。況今偏州陋邑曉示往往存在﹐而刻石於知州廳者﹐方且護以采欞﹐塡以金字﹐豈待商英之傳播也﹖商英累年老病﹐無望生全﹐荷太師恩徳﹐自齊骸骨﹐獲歸敝廬﹐敢布一言於左右﹐尙覬臺慈察而憐之。」又以狀謝京﹐其略曰「遠投荒徼﹐殆從魚腹之遊﹔內徙便州﹐獲遂狐邱之志。恩私所激﹐涕淚兼流。伏念商英遭遇累朝﹐夤緣近輔。蛟負山而力竭﹐蠡測海而器盈。自蹈悔尢﹐稍知循省。杜門補過﹐初無伯氏之怨言﹔下石趨時﹐安得山中之謗篋﹖賴公明之洞照﹐究心迹之靡他﹐奪於眾口之唾涎﹐假以一枝而安翼﹐闔門感荷﹐百口歡欣。」﹞

２﹑戊戌﹐朝議大夫葉祖洽知洪州。﹝《紀事本末》卷二十四。原注﹕云﹕大觀二年十二月二十三日﹐祖洽知洪州。﹞

《續宋編年資治通鑑》﹕十二月﹐葬靖和皇后。案﹕《十朝綱要》《宋史﹟本紀》作壬寅日﹐《東都事略》作壬辰日。《宋史﹟本紀》﹕九月癸酉﹐皇后王氏崩。冬十一月乙丑﹐上大行皇后謚曰靖和。十二月壬寅﹐陪葬靖和皇后於永裕陵。三年正月﹐附靖和皇后主於別廟。四年十二月庚戌﹐攺謚靖和皇后爲惠恭。《編年備要》云﹕紹興七年﹐攺謚顯恭

大觀三年﹝己丑﹐一一九﹞

１﹑二月﹝案﹕錢大昕《朔閏考》﹕是月丙子朔。﹞庚子﹐臣僚上言「伏見降授朝請大夫﹑知和州胡師文昨爲發運使﹐獨禦案﹕畢作「銜」。建議將當二銅錢攺鑄當十銅錢。自古積山之利﹐以銅鑄錢﹐不聞以錢鑄錢。當二錢法與小平錢輕重相等﹐故私鑄不禁而自止﹐民間便之﹐此神宗皇帝之良法也。師文諂奉大臣﹐妄亂變更﹐將已行當二錢毀而攺鑄﹐識者痛心。」詔胡師文提舉萬壽觀。﹝《紀事本末》卷百三十六。﹞

１﹑三月﹝案﹕錢大昕《朔閏考》﹕是月乙巳朔。﹞壬戌﹐張邦昌定制算學。文宣王廟從祀人合封爵﹐自風後封上谷公﹐至隋盧太翼封成平男﹐合六十六人。從之。《紀事本末》卷百三十五。原注﹕按吳時溥時爲員外郎﹐方興算學﹐欲以黃帝爲先師。時言春秋釋奠﹐孔子止中祀。數學乃六藝之一﹐若以黃帝爲先師﹐則當用大祀。十一月七日丁未﹐竟以黃帝爲先師。又奏七十人﹐但擬從祀﹐初未加封爵﹐卻恐十一月七日所奏合附在三月十八日以前﹐須細考之。﹝案﹕洪邁《容齋三筆》卷十三﹕大觀中﹐置算學如庠序之制﹐三年三月﹐詔以文宣王爲先師﹐兗﹑鄒﹑荊三國公配饗﹐十哲從祀﹐而列自昔著名算數之人繪像於兩廊﹐加五等之爵。中書舍人張邦昌定其名﹐風後﹑大撓﹑隸首﹑容成﹑箕子﹑商髙﹑常儀﹑鬼臾區﹑巫咸九人封公﹐史蘇﹑卜徒父﹑卜偃﹑梓愼﹑卜楚邱﹑史趙﹑史墨﹑裨竈﹑周榮方﹑甘徳﹑石申﹑鮮於妄人﹑耿壽昌﹑夏侯勝﹑京房﹑翼奉﹑李尋﹑張衡﹑周興﹑單鑑﹑樊英﹑郭璞﹑何承天﹑宋景業﹑蕭吉﹑臨孝恭﹑張冑玄﹑王朴二十八人封伯﹐鄧平﹑劉洪﹑管輅﹑趙達﹑祖衝之﹑殷紹﹑信都芳﹑許遵﹑耿詢﹑劉焯﹑劉炫﹑傅仁均﹑王孝通﹑瞿曇羅﹑李淳風﹑王希明﹑李鼎祚﹑邊岡﹑郎凱﹑襄楷二十人封子﹐司馬季主﹑洛下閎﹑嚴君平﹑劉徽﹑姜岌﹑張邱建﹑夏侯陽﹑甄鸞﹑盧太翼九人封男。考其所條具﹐固有傳記無聞﹐而髙下等差﹐殊爲乖謬。如司馬季主﹑嚴君平止於男爵﹐鮮於妄人﹑洛下閎同定《太初惓》﹐而妄人封伯﹐下閎封男﹐尢可笑也。十一月又攺以黃帝爲先師。《宋史禮志》﹕中書舍人張邦昌定算學﹕封風後上谷公﹐箕子遼東公﹐周大夫商髙郁夷公﹐大撓涿鹿公﹐隸首陽周公﹐容成平都公﹐常儀原都公﹐鬼兪區宜都公﹐商巫咸河東公﹐晉史蘇晉陽伯﹐秦卜徒父潁陽伯﹐晉卜偃平陽伯﹐魯梓愼汝陽伯﹐晉史趙髙都伯﹐魯卜楚邱昌衍伯﹐鄭禆竈滎陽伯﹐趙史墨易陽伯﹐周榮方美陽伯﹐齊甘徳菑川伯﹐魏石申隆慮伯﹐漢鮮於妄人淸泉伯﹐耿壽昌安定伯﹐夏侯勝任城伯﹐京房樂平伯﹐翼奉良成伯﹐李尋平陵伯﹐張衡西鄂伯﹐周興愼陽伯﹐單鑑湖陸伯﹐樊英魯陽伯﹐晉郭璞聞喜伯﹐宋何承天昌盧伯﹐北齊宋景業廣宗伯﹐隋蕭吉臨湘伯﹐臨孝恭新丰伯﹐張冑玄東光伯﹐周王朴東平伯﹐漢鄧平新野子﹐劉洪蒙陰子﹐魏管輅平原子﹐吳趙逵穀城子﹐宋祖衝之範陽子﹐後魏殷紹長樂子﹐北齊信都芳樂城子﹐北齊許遵髙陽子﹐隋耿詢湖熟子﹐劉焯昌亭子﹐劉炫景城子﹐唐傅仁均博平子﹐王孝通介休子﹐瞿曇羅居延子﹐李淳風昌樂子﹐王希明瑯邪子﹐李鼎祚贊皇子﹐邊岡成安子﹐漢郎覬觀陽子﹐襄楷隰陰子﹐司馬季主夏陽男﹐洛下閎閬中男﹐嚴君平廣都男﹐魏劉徽淄鄕男﹐晉姜岌成紀男﹐張邱建信成男﹐夏侯陽平陸男﹐後周甄鸞無極男﹐隋盧太翼成平男。﹞

《續宋編年資治通鑑》﹕三月﹐上親試舉人﹐賜賈安宅等七百餘人及第﹑出身有差。案﹕《十朝綱要》《宋史﹟本紀》﹕乙丑﹐賜禮部奏名進士及第﹑出身六百八十五人。《文獻通考》卷三十一亦作六百八十五人﹐宗室上捨四十二人。《編年備要》與此同。又云﹕上制七言八句詩賜安宅等。先是﹐小璫梁師成慧黠稍知書﹐得爲睿思殿文字外庫﹐專主傳上旨於外﹐至是亦竄名進士籍中在第一甲第十一名。中書侍郎林攄唱進士第﹐有姓甄而呼「堅」﹐名盎而呼「快」。於是言者論其不學﹐傳笑中外。

又﹕孟翊爲學官﹐有古學而精於《易》﹐嘗與京言「本朝火徳﹐應微﹐有再受命之象﹐宜更變庶事以厭之。不然﹐期將至矣。」未幾﹐於文徳殿進一軸卦象﹐如平日所言。上大不樂﹐乃竄翊》遠方。案﹕《續宋編年資治通鑑》上脫書「五月」﹐今據《九朝編年備要﹑陳氏畢氏《通鑑》編次。畢《通鑑》作乙巳朔日。蔡絳《鐵圍山叢談》三﹕孟翊有古學而精於《易》。魯公重之﹐用爲學官。常謂公言「本朝火徳﹐應中微﹐有再受命之象。宜更年號﹑官名﹐一變世事﹐以厭當之。不然﹐期將近﹐不可忽。」魯公聞而不樂﹐屢止勿狂言。大觀三年夏五月﹐天子視朔於文徳殿﹐百僚班欲退﹐翊於班中出一軸﹐所畫卦象亦白﹐解釋如平言﹐以笏張圖內﹐唐突以獻。上亦不樂﹐編管遠方﹐而翊死。明年﹐攺元政和﹐時事稍稍更易。當是時﹐人疑孟翊之言頗驗。其後十七年金人始寒盟﹐十八年乃有中興事。

又﹕詔中外官司輒敢申明訩攺禦筆處分者﹐以大不恭論。案﹕《編年備要》云﹕政和三年﹐詔應承受禦筆處分無故違限一時者﹐徒二年﹐一日加一等﹐三日以大不恭論。舊制﹐凡詔令皆中書門下詔而後命學士爲之。至熙寧間﹐有內降手詔作禦書手詔﹐違禦筆以違制坐之﹐事無巨細﹐皆託而行焉。有不類上札者﹐而羣下皆不敢言也。曾敏行《獨醒雜誌》卷八云﹕崇寧四年﹐中書奉行禦筆﹐時蔡京欲行其私意﹐恐三省﹑臺諫多有駁難﹐故請直以禦筆付有司﹐有或阻格﹐則以違制罪之。今考崇寧四年﹑政和三年﹐《紀事本末》未載﹐豈三次申明與抑事或有誤﹔故存此俟考。《宋史吳敏傳》云﹕京薦之充館職。中書侍郎劉正夫以敏未嘗過省﹐不可。京乃請禦筆特召上殿﹐除右正司郎官。禦筆自此始﹐違者以大不恭論﹐繇是權幸爭請禦筆﹐而繳駁之任是此廢矣。

１﹑六月﹝案﹕錢大昕《朔閏考》﹕是月甲戌朔。﹞丁丑﹐蔡京爲太師﹑中太一宮使。內降札子﹕「大觀錢法令舊文﹐諸當十錢在京﹑京畿﹑四輔﹑京東﹑京西﹑河北﹑河東﹑陜西路並許行使﹐河北緣邊﹑登萊濰密州緣海鎭城寨堡及四榷場不在行使之限。今增入下項諸當十錢在京﹑京畿﹑四輔﹑京東﹑京西﹑河北﹑河東﹑陜西路並許行使﹔河北緣邊州軍縣鎭城寨堡及四榷場等﹐並登﹑萊﹑濰﹑密等州緣海縣鎭城寨堡等﹐並不在行使之限。」﹝《紀事本末》卷百三十六。案﹕《續宋編年資治通鑑》﹕六月﹐蔡京罷。京專國日久﹐公弼等交論其姦﹐上亦厭京﹐遂罷爲太一宮使。初﹐上爲端王時﹐太史局有郭天信者﹐言王當有天下。及得位﹐言驗得寵﹐每奏天文﹐必指陳以撼京﹐密白日中有黑子。上爲之恐﹐乃疑京﹐故罷。至冬﹐京致仕﹐仍朔望大朝會﹐許立宰相班。﹞

２﹑太師﹑尙書左僕射兼門下侍郎﹑魏國公蔡京爲太師﹑中太一宮使﹐請給恩並依現任宰相例。制略曰「明哲保身﹐𨿽弗居於寵利﹔忠嘉告後﹐當無廢於燕閒。尙懋遠圖﹐以膺多福。」﹝《紀事本末》卷百三十一。﹞

３﹑辛巳﹐太學生陳朝老上書曰「蔡京姦雄悍戾﹐詭詐不情﹐徒以髙才大器自處﹐務以鎭壓天下﹐以爲自古人臣惟一切因循苟簡以爲治﹐無敢橫身爲國建議立制者﹐於是出而銳意更張﹐以爲天下後世無以復加。陛下傾心俯納﹐所用之人惟京爲聽﹐所行之事惟京爲從﹐故蔡京得以恣其姦佞玩弄﹐無所畏忌﹐直欲敗壞而後已。」﹝《紀事本末》卷百三十一。案﹕《宋史蔡京傳》云﹕臺諫交論其惡﹐遂致仕。猶提舉修《哲宗實錄》﹐攺封楚國﹐朝朔望。太學生陳朝老追疏京惡十四事﹐曰「瀆上帝﹐罔君父﹐結奧援﹐輕爵祿﹐廣費用﹐變法度﹐妄制作﹐喜導諛﹐箝臺諫﹐熾親黨﹐長奔競﹐崇釋老﹐窮土木﹐矜遠略。乞投異遠方﹐以奭魑魅。」其書出﹐士人爭相傳寫﹐以爲實錄。﹞

４﹑瀘南安撫司奏請遂州鈐轄司隨移瀘州。﹝《長編》卷三百二十五載﹕元丰五年四月庚午﹐詔徙鈐轄於瀘州事。原注﹕云﹕大觀三年六月八日可考。《長編》卷三百二十八載﹕元丰五年七月戊申﹐詔置瀘南安撫事。原注﹕云﹕大觀三年六月八日﹐瀘南安撫司奏請乃四月十九日指揮﹐此時奏請﹐或詔下而未移歟﹖今姑輯以存此。﹞

５﹑壬午﹐臣僚上言「伏以方田之制﹐卽《周官》土均之法也。辧五物九等﹐制天下之地徵﹐蓋所以均之﹐非所以增之也。訪聞京西南路將方田十等並作五等﹐又欲以河南府比附輕重。地有肥瘠﹐田有等差﹐則賦有輕重﹐豈可一槪比附而增之也﹖況詔書方田之意﹐止欲均其稅賦。今乃於額外增添﹐多至數倍﹐至今民間詞訴不絕﹐漸至逃移﹐非經久之策。所有今來張徽言建議﹐乞不施行。」詔依﹐﹝案﹕《宋史石公弼傳》﹕公弼謂﹕「徽言掊克重斂﹐民何以堪﹖」詔罷之。﹞仍以徽言送吏部與合入差遣。﹝《紀事本末》卷百三十八。案﹕《文獻通考》卷五載﹕河北西路提舉常平司奏﹕「所在地色極多﹐不下百數﹐乃至均稅﹐不過十等。第一等𨿽出十分之稅﹐地土肥壤﹐尙以爲輕﹔第十等只均一分﹐多是瘠鹵﹐出稅𨿽少﹐猶以爲重。若不入等而依條只收柴蒿錢﹐每頃不過百錢至五百。旣收人等﹐但可耕之地便有一分之稅﹐其間下色之地與柴蒿之地不相遠﹐乃一例每畝均稅一分﹐上輕下重﹐故人戶不無詞訴。欲乞依條據土色分外﹐只將第十等之地再分上﹑中﹑下三等﹐折畝均數﹐謂如第十等地每十畝合折第一等一畝﹐卽第十等內上等依元數﹐中等以十五畝﹐下等以二十畝折地畝之類是也。」詔諸路行其法。﹞

《續宋編年資治通鑑》﹕以何執中爲左僕射。太學生陳朝老上書言「陛下卽位以來﹐五命相矣﹕有若韓忠彥之庸懦﹐曾布之污贓﹐趙挺之之蠢愚﹐蔡京之跋扈。今復相執中﹐何爲者耶﹖是猶以蚊負山也。」案﹕《宋史﹟本紀》﹕辛巳﹐以何執中爲特進﹑尙書左僕射兼門下侍郎。畢《通鑑》朝老上書在庚寅日。《通鑑續編》云﹕執中一意謹事蔡京﹐遂代爲首相。陳朝老詣闕上書曰「陛下知蔡京之姦﹐解其相印﹐天下之人鼓舞﹐有若更生。及相執中﹐中外黯然失望。執中𨿽不敢肆爲非法﹐若蔡京之蠹國害民﹐然碌碌常質﹐初無過人。天下敗壞至此﹐如人一身臟腑受沴已深﹐豈庸庸之醫所能起乎﹗執中夤緣攀附﹐致位二府﹐亦以大幸。遽俾經體贊元﹐是猶以蚊負山﹐多見其不勝任也。」疏奏﹐不報。《宋史何執中傳》﹕賜第信陵坊﹐以爲淺隘﹐更徙金順坊甲第。建嘉會成功閣﹐帝親書鉅額以示寵。執中與蔡京並相﹐凡營立皆豫議﹐略無所建明。及張商英爲相﹐惡其出己上﹐與鄭居中合擠之。

１﹑七月﹝案﹕錢大昕《朔閏考》﹕是月甲辰朔。甲寅﹐復安化軍節度副使張商英爲通議大夫﹐提舉玉局觀。《紀事本末》卷百三十一。﹞

１﹑八月﹝案﹕錢大昕《朔閏考》﹕是月癸酉朔。﹞丁亥﹐詔﹕「馬政近經分撥所降指揮不相照應﹐今後應緣馬事﹐可依崇寧二年正月二十四日指揮﹐並隸樞密院。」﹝《紀事本末》卷百三十八。案﹕《宋史兵志》十二云﹕元丰六年﹐手詔樞密院﹕「牧馬重事﹐宜得左右近臣以總其政。令樞密院都承旨張誠一﹑副承旨張山甫經度制置﹐權不隸尙書駕部及太僕寺。有當自朝廷處分者﹐樞密院主之。」又云﹕熙寧中﹐詔舊屬羣牧司者﹐專隸太僕寺﹐直達樞密院﹐不由尙書省及駕部。至崇寧中﹐始詔如元丰舊制。﹞

２﹑己丑﹐詔﹕「學校法度已見完備﹐惟在奉行﹐可令諸路提舉學事司檢察州縣﹐如稍有懈弛及輒有妄議﹐按劾以聞﹐當議重責。」﹝《紀事本末》卷百二十六。﹞

１﹑九月﹝案﹕錢大昕《朔閏考》﹕是月壬寅朔。庚戌﹐詔﹕「廣南東路英﹑連等六州鑄錢院只鑄夾錫並小平錢﹐更不兼鑄當十錢。」《紀事本末》卷百三十六。﹞

１﹑十月﹝案﹕錢大昕《朔閏考》﹕是月壬申朔。﹞庚寅﹐引進使﹑耀州觀察使﹑帶禦器械﹑專切提點陜西等路解鹽王仲千言「契勘解鹽舊法﹐歲收鹽三十四萬六千九百一十五席一百八十斤爲額。昨自措置後來﹐大觀二年種收新鹽三十八萬一千五百八十八席二十二斤﹐並大觀三年種收三十五萬三百九十四席一百七十一斤﹐連並二年﹐敷過舊額。欲乞先次通行西京﹑河陽﹑汝州﹐仍每歲更支鹽三萬席﹐通見支陜西等路鹽數共二十三萬席爲額﹐候將來種收大段增廣別具奏﹐乞通展舊法解鹽地分。」從之。﹝《紀事本末》卷百三十七。﹞

《續宋編年資治通鑑》﹕夏六月至冬十月不雨﹐江﹑淮大旱。案﹕畢《通鑑》云﹕是歲﹐江﹑淮﹑荊﹑浙﹑福建大旱﹐秦﹑鳳﹑階﹑成饑﹐發粟振之﹐蠲其賦。《東都事略﹟黃葆光傳》﹕他日﹐因入對﹐徽宗以旱漧爲憂。葆光退而上疏曰「陛下徳足以感人﹐而憂勤祗慄﹐檢身致治﹐無所不至﹐而不能感召和气﹐此臣之所以不能無疑也。臣嘗仰觀天意﹐俯察人言﹐旁考古今﹐君臣相與之際﹐求其所以致陰陽之變者。然後喟然曰﹐人君有屈己逮下之心﹐而人臣無柔順報上之意者﹐能致陰陽之變﹔人君有慈惠惻怛之心﹐而人臣無柔順欽承之意者﹐能致陰陽之變。陛下恭儉惇朴﹐以先天下。師臣蔡京侈大過制﹐非所以明君臣之分﹔陛下以紹述爲心﹐京所行乃背元丰之法。陛下隨宜損益﹐追崇先烈﹐京彊悍自專﹐不肯上承徳意。兼太宰鄭居中﹑少宰余深依違畏避﹐不能任天下之責﹐此天气下而地不應﹐大臣不能尙徳以應陛下之所求者如此。」疏入﹐罷知立山縣。

又﹕冬十月﹐大雨﹐震電。案﹕《宋史五行志》﹕十月戊申﹐京師大雨雹。薛《通鑑》作癸丑﹐據《朔閏考》﹐是月壬申朔無癸丑日﹐畢云薛日誤﹐良是。

又﹕甘露降尙書省。案﹕李《十朝綱要》云﹕十一月壬子﹐甘露降尙書省﹑左僕射左右丞廳及制敕院。上作詩﹐賜執政以下。《宋史五行志》﹕三年冬月﹐甘露降於尙書省及六曹﹐禦制七言四韻詩賜執政已下。其後內自禁中及宣和殿﹑延福宮﹑神霄宮﹐下至三學﹑開封府﹑大理寺﹑宰臣私第﹐皆有之﹐歲歲拜表稱賀。吳曾《能攺齋漫錄》卷十云﹕大觀三年十一月壬子﹐尙書省甘露降。禦筆以中臺布政之所﹐天意昭格﹐致此嘉祥。因成四韻﹐以記其實﹐賜執政而下﹐云「政成天地不相違﹐瑞應中臺贊萬機。夜浥垂珠濡綠葉﹐朝凝潤玉弄淸輝﹔仙盆云表秋難比﹐丰艸霄零日未稀。木自君臣俱會合﹐更嘉報上美能歸。」據《四史朔閏考》﹐是月辛丑朔壬子乃十七日。

１﹑十一月﹝案﹕錢大昕《朔閏考》﹕是月辛丑朔。﹞丁未﹐太常寺言「被旨天文﹑算學合奉安先師並配享﹐從祀繪像﹐未合典禮﹐可令禮官講究以聞。臣等切詳黃帝獲寶鼎﹐迎日推策﹐舉風後﹑力牧﹑常儀﹑大鴻以治民﹐順天地之紀﹑幽明之占﹑死生之說﹔使大撓造甲子﹐隸首作算數﹐容成綜之﹐所以考定气象﹐建五行﹐察發斂起﹐消息正閏﹐余其精粗顯微﹐無不該舉。今算學所習天文﹑惓算﹑三式﹑法算四科。其術皆本於黃帝﹐宜尊黃帝爲先師﹐而以其時之臣風後﹑力牧﹑大鴻﹑大撓﹑隸首﹑容成﹑臾區﹑常儀爲配饗﹐又以後世精於數術者﹐隨其世次﹐分繪兩廡﹐以爲從祀。今具下項風後﹑力牧雲云已上七十人﹐今欲擬從祀。」﹝《紀事本末》卷百三十五。原注﹕云﹕此據詔旨並三月十八日所書。《實錄》皆不書三月十八日已用孔子爲先師﹐吳時云云可考﹐恐此奏合在三月十八日以前﹐詔旨誤編入此﹐或移著彼﹐庶先後不差﹐須考詳云。案﹕《通鑑續編》云﹕風後等八人爲配享﹐巫咸等七十二人爲從祀。《紀事》三月十八日載張邦昌定從祀人﹐自風後至隋盧太翼六十六人﹐玆云七十人﹐數均不合。以《容齋三筆》核之﹐蓋六十六人中有風後而無力牧﹑太鴻﹐《紀事》刪節無。考李《十朝綱要》云﹕以黃帝爲先師﹐以風後﹑力牧等八人爲配享﹔又以後世精於術數者﹐自巫咸﹑箕子至後周王朴等七十人爲從祀。又《玉海》卷一百十二﹕大觀三年十一月﹐算學尊黃帝爲先師﹐風後等配饗﹐商巫咸至周王朴七十人從祀。﹞

２﹑己巳﹐太師﹑中太一宮使﹑魏國公蔡京守太師致仕﹐仍提舉編修《哲宗皇帝實錄》﹐進封楚國公﹐其請俸並雜給人從等﹐並依舊朝朔望﹔大朝會許立宰臣班﹐余依故事。又詔﹕「蔡京合得致仕恩澤外﹐長子顯謨閣直學士﹑承議郎﹑提舉醴泉觀攸除樞密直學士﹐次子宣義郎儵除直祕閣﹐余依故事。」侍禦史毛注言「孟翊妖姦﹐以天文惑眾。嘗獻京詩﹐言涉不順﹐京輒喜而受之﹐因以獻《易書》而賜官﹐卒致詆誣以冒重辟﹐而京不復愧況。張懷素惡逆﹐以地理惑眾﹐京熟與之遊從。京妻葬地卜日﹐懷素主之。嘗同遊淮左﹐題字刻石﹐後𨿽陰令人追毀以掩其迹﹐而眾所共知。以至尙書省事多不取旨﹐直行批下﹐以作陛下之威﹔重祿厚賞﹐下結人心﹐以作陛下之福。林攄跋扈之黨﹐而置之政本之地﹔宋喬年姦雄之親﹐而置之尹京之任。考之以心﹐揆之以事﹐其志有不可量者。今並盤旋輦轂﹐久而不去﹐其情狀已可見矣。」﹝《紀事本末》卷百三十一。﹞

１﹑十二月﹝案﹕錢大昕《朔閏考》﹕是月辛未朔。﹞戊子﹐提舉玉局觀張商英爲龍圖閣學士﹑知杭州﹐乘驛赴闕。﹝案﹕《乾道臨安志》﹕大觀三年十二月癸酉﹐以通議大夫﹑提舉成都府玉局觀張商英知杭州﹐乘驛赴闕。與此差十六日﹐必有一誤。﹞詔﹕「比閱哲廟實錄﹐見商英紹聖初﹐力排元祐姦惡﹐迹狀甚明﹐具載信史。昨崇寧初﹐止緣與大臣議論不合罷政﹐迹其本心﹐實非朋黨﹐𨿽已出籍﹐自今仍不得依元祐黨籍人體例施行﹐並有是除命。」﹝《紀事本末》卷百三十一。案﹕《玉海》卷四十九﹕大觀四年﹐張商英撰《神宗政典》六卷三十篇。宣和七年六月十四日﹐《七朝寶訓》書成。﹞

２﹑辛卯﹐呂惠卿復資政殿學士。﹝《紀事本末》卷百三十。﹞

卷二十九

徽宗

△大觀四年﹝庚寅﹐一一一○﹞

１﹑正月﹝案﹕錢大昕《朔閏考》﹕是月庚子朔。﹞癸卯﹐詔﹕「錢與物同﹐少則貴﹐多則賤。當十錢法行之方定﹐今鑄而不絕﹐源源而來。錢數旣多﹐法隨而獘﹐私鑄復興﹐混淆無別﹐其法必壞﹐非長久之術。舊鑄錢監並依舊額止鼓鑄小平錢﹐其後降指揮﹐攺鑄當十錢數等並罷﹔京畿﹑大觀東監﹐亦聞無物料﹐可罷﹔新置河東﹑河北﹑陜西諸監鼓鑄當十銅錢夾錫錢可罷。鑄當十銅錢外﹐仍尙書省取索。如新邊無鐵炭﹑不可鼓鑄去處相度減罷外﹐有合存畱者﹐擬定將上取旨﹔恐愚俗無知﹐將謂不行當十錢﹐故有鼓惑羣聽﹐仍令開封府立法行下。」《紀事本末捲》百三十六。

２﹑丁卯﹐呂惠卿降授正奉大夫。侍禦史毛注劾惠卿上表謝復官﹐用《詩》《風雨》及《靑蠅》《節南山》等章句﹐以古君子自處而以亂世方盛時罪不可赦﹐故有是命。﹝《紀事本末》卷百三十。案﹕畢《通鑑》作丁卯日﹐玆據補日。﹞

１﹑二月﹝案﹕錢大昕《朔閏考》﹕是月庚午朔。﹞辛未﹐龍圖閣學士﹑新知杭州張商英爲資政殿學士﹑中太一宮使。商英入對﹐言「神宗修建法度﹐務以去害興利而已。今試一一舉行﹐則盡紹述之美矣。法若有敝﹐不可不變﹐但不失其意足矣。」﹝《紀事本末》卷百三十一。案﹕《編年備要》云﹕商英過闕入對﹐上問向來黨籍之由﹐對曰「臣嘗作《嘉禾頌》﹐大臣以此相媒孽﹐若非陛下洞究本末﹐臣何由出黨籍﹗」上因語及蔡京亂紀綱事﹐商英曰「蔡京自來專權任意﹐不知都省批狀便是條貫入狀﹐請寶便是聖旨﹐若前後失序﹐安得不亂﹖」上曰「京多引用親黨。」商英曰「京舊居兩浙﹐旣貴﹐浙人之髙貲巧宦者﹐苞苴結託﹐今皆腹心腹耳目。」上又曰「近來風俗甚不美。」商英曰「此正今日之大患也。」上曰「已逐三十餘輩矣。」商英曰「餘黨尙多。」上曰「百姓聞卿來﹐皆鼓舞欣悅。」商英曰「何干臣事﹗」是日﹐商英初見﹐聖躬徵興﹐遂畱爲中太一宮使。﹞

２﹑戊寅﹐議禮局奏﹕「古者祫祭﹐朝踐之時﹐設始祖之位於戶西南面﹐昭在東﹐穆在西﹐相向而坐﹐薦籩豆﹑脯醢﹐王北面而祀之﹐此堂上之位也。進饌之後﹐席於室﹐在戶內西方東面爲始祖之位﹐次北方南面布昭席﹐次南方北面布穆席﹐其餘昭﹑穆各以序﹐此室中之位也。設始祖南面之位而朝踐焉﹐在禮謂之堂事﹔設始祖東面之位而饋食焉﹐在禮謂之室事。考《漢舊儀》﹐宗廟三大祫祭﹐子孫諸帝﹐以昭﹑穆坐於髙廟﹐毀廟神主皆合食﹐設左右坐髙祖南面﹐則自漢以前堂上之位未嘗廢也。元始以後﹐初去此禮﹐專設室中東向之位。晉﹑宋﹑隋﹑唐所謂始祖者﹐不過論室中之位耳。少牢饋食﹐大夫禮也﹐特牲饋食﹐士禮也。以《儀禮》考之﹐大夫士祭禮無薦腥朝踐之事﹐故饋食於室。至於天子祭宗廟﹐則堂事﹑室事皆舉﹐堂上位廢而天子北面事神之禮缺矣。伏請每行大祫﹐堂上設南面之位﹐室中設東面之位﹐始祖南面﹐則昭﹑穆東西相向﹔始祖東面﹐則昭﹑穆南北相向﹐以應古義。」又奏﹕「古之祭祀﹐必七日戒三日齋﹐然後可以交於神明。《周官﹟大宰》﹕『祀五帝﹐則前期十日﹐帥執事而卜日﹐遂戒。』謂散齋七日﹐致齋三日也。秦變古法﹐攺用三日。漢則天地七日﹐宗廟五日。魏﹑晉因之。唐則大祀七日。𨿽多寡不同﹐皆非先王之制。乞明詔有司﹐應郊廟大祭祀﹐皆前期十日而戒﹐散齋七日﹑致齋三日﹐以應典禮。」又奏﹕「竊惟陛下度律均鍾﹐更造雅樂﹐施之天下﹐爲萬世法。至於禮器﹐尙仍舊制﹐未聞有所攺作。禮樂者﹐國之大本﹐而起於度數。度數得﹐則權量正﹔法度一﹐而民不疑。今禮樂並制﹐不相取法﹐非所以一民也。乞明詔有司﹐取新定樂律之度﹐審校禮器﹐有不合者﹐悉行攺正﹐以副制作之意。」並從之。原注云﹕以上並因《實錄》。又奏﹕「修成《大觀禮書﹟吉禮》二百三十一卷﹐《祭服制度》十六卷﹐《祭服圖》一冊﹐﹐據經稽古﹐酌今之宜﹐以正沿襲之誤。又別爲《看詳》十二卷﹐《祭服看詳》二冊。」詔行之。﹝《紀事本末》卷百三十三。原注云﹕詔旨無之﹐《實錄》蓋因《新儀》也。禦筆攺正七項當檢。《新儀》刪取增入。本局札子﹕臣等聞國之事﹐莫大於祀﹔禮之經﹐莫重於祭﹐所以嚴神祇之奉﹐隆本始之報﹐聖王之制﹐以此爲先。其器服之用﹐牲幣之等﹐幣數之節﹐多寡之數﹐見於《周官》者爲詳。自秦﹑漢以來﹐禮文殘缺﹐諛聞俗學﹐因陋就寡。𨿽天地大祀﹐所當明察﹐而合祭之失﹐千載莫革﹐則其餘蓋可知矣。道與世升﹐理若有待。恭惟皇帝陛下天錫明聖﹐丕承先烈。爰詔有司﹐討論舊典﹐親禦翰墨﹐著爲格目。科指部居﹐總集該盡。承學之臣﹐獲遵寶訓﹐實千載難逢之會。臣等今恭讀所頒《冠禮》﹐格目博極﹐載籍先次﹐編成《大觀新編禮書﹟吉禮》二百三十一卷﹐並《目錄》五卷﹐總共二百三十六冊﹔《祭服制度》十六卷﹐共一十六冊﹔《祭服圖》一冊。其據經稽古﹐酌今之宜﹐以正沿襲之誤。又別爲《看詳》一十二卷﹐《目錄》一卷﹐共一十三冊﹐祭服看詳二冊。謹隨札子上進。損益裁成﹐伏乞斷自聖學。仍乞降付本局﹐修定儀注。大觀四年二月初九日﹐奉禦筆閱所上《禮書》並祭服制度﹐頗見詳盡。內禘祫禮﹐自昔所論不一﹐今編次討論﹐尢爲允當。除依今來指揮攺正外﹐余依所奏修定。﹞

３﹑禦筆攺正七項﹕《禮書》卷第一﹐議先奏六樂﹐後奏黃鐘﹐合用禮神祀神之禮。先王祀天﹐各以象類求之方﹐其求於幽﹐則體其道而象其色﹐璧以圓﹐犢以蒼﹐日以冬至﹐以其幽而遠﹐故備樂而求之。自黃鐘陽生之律至《雲門之舞》﹐六變而後天神始降可得。而禮其求於顯﹐則體其用而象其色﹐不以璧之圓而以圭之銳﹐不以犢之蒼而以特之赤﹐日以上辛﹐以其顯而近﹐故分樂而序之﹐奏黃鐘﹐歌大呂﹐舞《雲門》而已。夫天帝一也﹐自其本而求之則曰天﹐自其用而求之則曰帝。其禮﹑其義﹑其所﹑其事各異也。祀天者不可以求帝﹐求帝者不可以祀天。天者﹐昊天也﹔帝者﹐感生帝也。《詩》曰「皇天上帝旣曰天。」又曰「帝體用不同故也。」今先獻以蒼﹐後獻以赤。考《周官》之書﹐有分而序之之言﹐無合而祀之之說﹔有蒼璧四圭之異﹐無先璧後圭之制﹔有蒼犢騂牲之殊﹐無先蒼後赤之禮。夫牲本赤而飾以蒼﹐欲以降神之禮格天﹐天其可欺乎﹖蓋自周以迄於今﹐千數百歲未之有攺﹐今無所稽﹐據合其禮﹐於圜丘﹑冬祀之日違經背義﹐不可施行。《禮書》卷第二﹐議設壺尊於壇下﹐禮之所施﹐各有其宜﹐禮運所稱﹐後聖有作﹐爲臺榭宮室﹐以炮﹑以燔﹑以烹﹑以炙。元酒在室﹐醴在戶﹐粢醍在堂﹐澄酒在下﹐陳其犧牲﹐列其琴瑟﹐以降上神﹐與其先祖。考其宮曰室﹐曰戶﹐曰堂﹐曰下。蓋在寢在廟之制﹐非丘壇之禮。考《周書》﹐酒正掌酒之政令﹐有酌數﹐有器量﹐亦無在上在下之文。於古無所稽﹐可不須攺。《禮書》卷第四﹐議乞立春後上辛日﹐祈穀先王﹐祈鬼神﹐各隨其事﹐各協其時﹐各並其禮。萬物萌於春﹐新於辛。正月春之始和也﹐上辛日之初應也﹐故祈穀以正月之上辛不可易也。若立春前遇辛﹐不祈於立春後﹐別以辛日是爲次辛﹐非上辛也。今歲在庚寅﹐上辛在丑﹐立春在申﹐次辛在亥﹐遇丑不祈﹐而於亥日則辛之气已過﹐不逆其气而求之﹐非禮也﹐不可施行。《禮書》卷第五﹐蠟祭增日月於南北壇﹐罷去二十八捨﹐星次重。先王制禮﹐以求鬼神﹐或於其所出之方﹐出其所主之事。日陽月陰﹐方求神而覲之﹐則禮日於南﹐禮月於北﹔日出東方﹐月出西方﹐求神而覲之﹐則祀日於東壇﹐月於西壇﹐各有所主也。先王之於日月﹐或賓其出﹐或致其至﹐或餞其入﹐或禮之﹐或祀之﹐其義不同。蠟祭兼日月﹐旣祀於西東矣﹐而又禮之於南北﹐天無二日﹐豈不瀆乎﹖且覲禮所載﹐覲而禮之﹐非祀禮也。今去星次重﹐而增日月之祀﹐重甚矣﹐不可施行。《禮書》卷第十一﹐議乞執政以上祭四廟﹐余通祭三廟﹐禮有等差﹐以別貴賤。故廟祭之數﹐天子七世﹐諸侯五世﹐大夫三世﹐士二世﹐不易之道。今以執政官方古諸侯而上祭四世﹐古無祭四世之文。又侍從官以至士庶﹐通祭三世﹐無差等多寡之別﹐豈禮意乎﹖古者天子七世﹐今太廟已增爲九室﹐則執政視古諸侯﹐以事五世﹐不爲過矣。先王制禮﹐以齊萬有不同之情﹐賤者不得僣﹐貴者不得逾。故事二世者﹐𨿽有孝思追遠之心﹐無得而越﹐事五世者﹐亦當取而定焉。今恐奪人之恩而使通祭三世﹐徇流俗之情﹐非先王制禮等差之義。可文臣執政官﹑武臣節度使以上祭五世﹐文武外朝官祭三世﹐余祭二世。議乞立廟者﹐居處狹隘﹐聽於私第之側﹔又無﹐則隨宜創置。禮以制情﹐使貴賤大小各當其分﹐則禮必有制﹐制必有數﹐故不敢逾﹐不敢紊也。古者廟在大門之內﹐中門之左﹐內示親﹐左示仁也。今臣僚寓居私第﹐無有定止﹐《禮令》﹝案﹕此下原本有脫文。﹞立廟﹐當麗於法矣。可應有私第者﹐立廟於門內之左﹐如狹隘﹐聽於私第之側。力所不及﹐仍許隨宜。議乞品官廟視宅堂之制﹐寢勿逾於廟﹐間數爲限﹐庶幾易行。陽數奇﹐陰數偶﹐天下屋室之制﹐皆以陽爲數。今立廟制寢﹐觀其所祭之數﹐則祭四世者﹐寢四間﹐陰數也。古者寢不逾廟﹐禮之廢失久矣。士庶堂寢﹐逾世度僣禮﹐有五楹﹑七楹者﹐若一旦使就五世三世之數﹐則當徹毀居宇﹐以應禮制﹐人必駭政﹐豈得爲易行﹖可今後立廟﹐其間數視所祭世數﹐寢間數不得逾廟。事二世者﹐寢用三間者聽。﹝《紀事本末》卷百三十三。﹞

４﹑己丑﹐﹝案﹕原作乙丑﹐《宋史》作己丑日﹐薛《通鑑》同。據《朔閏考》﹐是月庚午朔﹐無乙丑日﹐今依《宋史﹟本紀》攺。﹞資政殿學士﹑中太一宮使張商英爲中書侍郎。﹝《紀事本末》卷百三十一。﹞

５﹑壬辰﹐詔﹕「當十錢已降指揮罷鑄﹐其河東等路見鑄夾錫鐵錢亦依此施行﹐其餘路異依此。」﹝《紀事本末》卷百三十六。﹞

６﹑癸巳﹐詔﹕「方田之法﹐均賦惠民﹐訪聞近歲以來﹐有司推行怠惰﹐監司督察不嚴﹐賄賂公行﹐髙下失實﹐下戶受獘﹐有害官法。可嚴飭所部﹐仍仰監司覺察﹔如違﹐當行嚴斷。」《紀事本末》卷百三十八。﹝案﹕《文獻通考》卷五云﹕臣僚上言「朝廷推行方田之初﹐外路官吏不遵詔令﹐輒於舊管稅額之外增出稅數﹐號爲『蹙剩』﹐其多有一邑之間及數萬者。欲望下逐路提舉司將應有增稅縣分﹐並依近降指揮重行方量﹐依條均定稅數﹐不得於元額外別有增損。止令提刑司體量詣實聞奏。」﹞

﹝《續宋編年資治通鑑》﹕春二月﹐禁燃頂煉臂自毀者。案﹕嶽珂《愧郯錄》卷六云﹕政和五年十一月四日﹐臣僚言「諸色人燃頂煉臂刺血斷指﹐已降指揮﹐並行禁止。日來未見止絕﹐乞行法。」詔﹕「毀支體有害風教﹐況夷人之法﹐中華豈可效之﹖累降處分﹐終未能革。可篇行下﹐以大不恭論﹐添賞錢三千貫文﹐監司守臣知而不舉與同罪。」又云詔則大觀四年二月一日已有之矣。《宋史﹟本紀》二月庚午朔。薛氏﹑畢氏《通鑑》云﹕正月辛酉﹐詔士庶拜僧者以大不恭論﹐禁燃頂煉臂自毀者。畢《通鑑》云﹕正月辛酉﹐中丞吳執中言「竊聞邇來諸路以八行貢者﹐如親病割股﹐或對佛燃頂﹐或刺臂出血﹐寫靑詞以禱﹐或不茹葷﹐誦佛書﹐以此謂之孝﹐諸類不可遽數。俾長貳﹑博士考其道藝﹐別白是非﹐澂去冒濫﹐勿使妄進。」從之。薛﹑畢作正月﹐蓋以吳執中上疏日在正月辛酉。﹞

１﹑三月﹝案﹕錢大昕《朔閏考》﹕是月己亥朔。庚子﹐詔﹕「六藝皆聖人者作﹐乃者增學捨置師弟子﹐而入流命官﹐靡有區別。其令醫學生並入太醫局﹐算學生入太史局﹐書學生入翰林書藝局﹐畫學生入翰林圖畫局﹐罷學官及人吏等。」《紀事本末》卷百三十五。﹞

﹝《續宋編年資治通鑑》﹕陳瓘之子正勷詣杭州﹐告京有反狀。知杭州蔡薿執正勷送京師﹐上命中丞吳執中鞫之。瓘自明州逮入開封制獄﹐權尹李孝壽使吏脇瓘﹐使承教正勷妄訴京罪。貶瓘通州﹐流正勷沙門島。案﹕《紀事本末》卷百二十九原注云正勷告變見三月十一日﹐據《四史朔閏考》﹐三月己亥朔﹐己酉日也﹐《續通鑑編》年上脫「三月」字。通州安置及瓘謝表﹐均詳見十一月戊寅日下原注。《編年備要》﹕陳瓘語吏曰「正勷安能知之﹖願得筆札悉以聞。」吏恐懼﹐不敢與。﹞

１﹑四月﹝案﹕錢大昕《朔閏考》﹕是月己巳朔。﹞丁丑﹐議禮局奏﹕「臣等見編修賓﹑軍以下四禮。據《周官》﹐以朝宗覲﹐遇會同問﹐視爲賓禮。蓋以古者天子之於諸侯有不純臣之義﹐故其來也﹐以賓禮待之。開元及開寶﹐惟以蕃國主及蕃國使朝見爲賓禮。自大朝會以下﹐並於嘉禮修入軍禮。除依《周禮》合編外﹐大均大役之禮及均賦貢力徵及修築宮邑之事。看詳古者六師出於鄕﹐軍政寓於井田﹐故大均大役列爲軍禮。降周以來﹐兵農判而爲二﹐其事又非禮官所掌﹐故開寶軍禮並不編入。又有大封之禮﹐自置郡縣﹐其禮不存。開寶𨿽有冊拜諸王公儀係於嘉禮中﹐編入嘉禮。除依《周禮》合編外﹐有飲食之禮﹐親宗族兄弟﹔有燕饗之禮﹐親四方之賓客。古者飲食﹑燕饗之禮﹐其事不同﹐行之或在路寢﹐或在祖廟﹐今朝廷所行均謂之燕禮。又脤膰之禮﹐親兄弟之國﹔慶賀之禮﹐親異姓之國。說者謂兄弟同姓之國也﹐﹖姓婚姻甥舅之國也。今𨿽有賜胙之禮﹐事旣畢﹐比及羣臣﹐其儀已具吉禮﹐婚姻甥舅﹐置第京師﹐非如昔裂土受封。開元及開寶定禮﹐並無上件儀注。乞斷自聖裁﹐付本局遵依編修。」禦筆﹕「賓禮《鹿鳴》之詩以燕羣臣。其詩曰﹕『以燕樂嘉賓之心。』蓋方其燕樂﹐則羣臣亦爲之賓﹐非特諸侯也。主尊賓卑﹐君爲主而尊﹐臣爲賓而卑﹐賓主尊卑之義辧矣。今𨿽不同封建諸侯﹐賓禮豈可廢缺自罷﹖侯置守﹐守臣亦古諸侯也。其赴闕﹑被召﹑奏事之類﹐則朝覲會遇之禮豈可廢乎﹖唐不知此而移於嘉禮﹐非先王制禮之意﹐可依《周禮》參詳去取﹐修立軍禮。兵農𨿽分﹐均而卹之﹐役而任之﹐固在也。大均之禮卹眾﹐卹其事也﹔大役之禮任眾﹐任其力也。卹其事﹐非特地賦地職而已﹔任其力﹐非特築宮邑而已。今諸軍三年一戍﹐無久近之差﹐無勞逸之異﹐無遠邇之殊﹐均之也﹐營建城邑﹐起保甲﹐興兵夫之類﹐役之也﹐則均役之禮豈可無之異禮﹐春也﹐故軍禮在焉。其事則各隨所隸﹐如大蒐田之制在夏官﹐朝宗在春官﹐而圖事比功在秋官﹐則豈害於非所掌乎﹖至如大封﹐今有五等封爵﹐然無合眾之事﹐在所去取﹐禮緣人情﹐因情立制﹐古有今無﹐則不必膠古﹔古無今有﹐則自我作古﹐惟當而已。嘉禮飲食以親宗族兄弟﹐今宗室親王﹐皆有歲時牲餼酒食之賜是也。脤膰以親兄弟之國﹐今兄弟𨿽不之國祭而受福﹐豈可不與兄弟共之有司﹖自當斟酌時事﹐考循古意﹐以立禮制。」《紀事本末》卷百三十三。

２﹑壬午。﹝《長編》卷五百十四﹕元符二年八月丙辰﹐運河淺澀﹐請令逐州軍通簽判兼管內運河﹐庶可責辦。原注大觀四年四月十四日。案﹕原文已佚。﹞

３﹑癸未﹐蔡京上《哲宗實錄》。﹝《紀事本末》卷百三十一。案﹕《編年備要》云﹕毛注再彈京畱居賜第﹐不自循省﹐增飾臺池﹐外示閒暇﹐執政大臣多出其門﹐謀謨日聞﹐牽制不攺。乞降前後章疏﹐著京之罪﹐俾速去國。而給事中何昌言又奏﹕「大臣被罪﹐須有章疏﹐合過門下省﹐關報四方。按京頃居相位﹐擅作威福﹐濫賜予以蠹國用﹐輕爵祿以示私恩﹐謂財羨皆誕漫﹐務興工爲騷擾。古人有一於此﹐必加嚴刑﹐而京兼有之。自京再罷相﹐士民以爲京去可必。旣而又以《哲廟實錄》未竟而畱。今旣成書﹐去計杳然﹔若非天變屢見有以警陛下﹐人力其如之何﹖」上始下公弼前所上章﹐降京太子少保致仕﹐居於外。而中丞吳執中乃上疏﹐謂進退大臣﹐當全體貌。於是爲京降詔﹐略曰「尙慮讎怨﹐捃摭舊事﹐下石傾擠﹐彈章不已。」故京得不重貶﹐而且知京將復用矣。﹞

４﹑丙申﹐議禮局奏﹕「文宣王自開元追謚之初﹐則內出王者衮冕之服以衣之﹐樂用宮架﹐其禮制蓋嘗增崇矣。國朝《會要》﹐國子監神像舊用冕九旒﹐服九章﹐而不載其更易之端。崇寧四年八月﹐詔從國子司業蔣靜之請﹐攺用冕十二旒﹐服九章﹐而又圖繪﹐頒之天下郡邑﹐其執圭立戟﹐乞並從王者制度。」又言「弟子公夏首﹑後處﹑公肩定﹑顏祖﹑鄡單﹑罕父黑﹑秦商﹑原抗﹑樂欬從祀文宣王。臣考之《史記》﹐皆有其名﹐唐《開元禮》亦載祀典。乞皆贈侯爵﹐使預祭享。」又言「九宮貴神皆星也。自唐以來﹐置壇特祀﹐國朝因之﹐玉用兩圭有邸。夫兩圭有邸﹐祀土地之玉﹐以祀星辰﹐非是。乞攺用圭璧﹐以應古制。又乞增祀熒惑﹐圭璧及易﹐每歲臘祀大社稷並用太牢﹐如春秋二仲之祭。」又言「國家崇奉赤帝爲感生帝﹐以僖祖配侑﹐與迎气之體不同﹐尊異之也。而乃於立夏迎气之壇祀之﹐甚不稱所以尊異之意。請於南郊別立感生帝壇﹐依赤帝髙廣之制。」又言「《周官》《天府》﹐比國之玉鎭大寶器﹐大祭則出而陳之。說者以爲大祭﹐禘祫也。乞遇祫饗應瑞寶貢物可出而陳者﹐並令有司依嘉祐﹑元丰詔從事﹐凡親祀太廟依此。」又言「請詔有司﹐仿古法制五齊三酒﹐及依《開元》《開寶通禮》﹐七祀不設奠幣焚幣之儀﹐他小祀依此。又請郊廟牲牷﹐命有司毛取純色芻之﹐三月易一牢﹐以應在滌之義。中祀六十日﹐小祀三十日。又請仿《周禮》置公桑蠶室﹐以興蠶事而供祭服。」又言「元冥水官﹐歷代祀之﹐不應燔燎。《開元禮》及本朝《開寶通禮》﹐禮畢﹐祝版燔於齋所﹐非是﹐乞祝與幣皆瘞之。」又言「《周禮》追享朝享祼用虎彜蜼彜﹐朝踐用兩大尊。今春夏每享各用大尊二﹐是以追享朝享之尊﹐施之於禴祠烝﹐嘗其爲失禮明甚。自今四時享太廟不用大尊。」又言「灌以圭璋﹐用玉气也﹐典瑞祼圭﹐有瓚以祀。先王圭瓚之制﹐以圭爲枋﹐其長尺有二寸﹐黃金爲勺﹐靑金爲外﹐朱中央﹐其容五升﹐其徑八寸﹐其勺之鼻爲龍首﹐所以出郁鬯也。其下有槃﹐其徑一尺﹐所以承圭瓚也。其大小長短之制﹐皆不如禮﹐乞攺造以應古制。」又言「牙盤上食﹐非古也。唐天寶之末﹐韋彤等據經而議﹐謂褻味多品不可交於神明﹐欲罷去之。乞祭惟藉以席﹐不用牙盤。」又言「職金旅於上帝﹐則共其金版﹐蓋旅上帝﹐非一帝也﹐必有版以辧其名與位﹐而版必以金爲之者。蓋禮大者莫過乎事上帝﹐所以極嚴潔而不敢忽也。乞祀昊天上帝﹑皇地祇﹑五方上帝﹑神州地祇﹑大明夜明與配神之帝﹐皆以黃金飾木爲神位﹐版鏤靑爲字﹐其餘則用朱漆金字﹐以是爲尊卑之差。」又言「太常祀感生帝﹑神州地祇﹐乞牲用繭栗﹐器用陶匏。」﹝案﹕《文獻通考》卷七十八載此疏云﹕牲用繭栗﹐席用槁稭﹐已合古祀﹐而所用之器﹐與宗廟同﹐則爲非稱﹐請攺用陶匏云。﹞又言「感生帝﹑神州地祇﹐國家崇奉爲大祀﹐以僖祖﹑太宗配侑﹐而有司行事不設宮架﹑二舞﹐殊失所以尊祖﹑侑神作主之意。乞皆用宮架﹑二舞。」從之。又言「古者諸侯祭五世﹐二昭二穆與太祖而五﹔大夫祭三世﹐一昭一穆與太祖而三﹔士祭二世﹐祖禰而止。按今品官下逮庶人﹐皆祭三世﹐無尊統上下之差﹑流澤廣狹之別。緣媮襲獘﹐其流已久。請自執政官以上﹐自髙祖而下﹐祭親廟四﹐余通祭三世﹐庶幾有尊統﹑流澤之差。」詔曰「禮有差等﹐以別貴賤﹐故廟祭之數﹐天子七世﹐諸侯五世﹐不易之道也。」《紀事本末》卷百三十三。

１﹑五月﹝案﹕是月朔無考。﹞己酉﹐詔﹕「去歲諸路災傷﹐今春雨暘﹐時若農務方興﹐所有方田可遵用熙寧故事﹐並權罷﹐候丰熟日﹐別奏取旨﹔其已方量了畢﹐止是官司攢造文字去處﹐許依條限了當。」《紀事本末》卷百三十八。

２﹑甲子﹐先是﹐門下省檢會臣僚上言﹝案﹕畢《通鑑》上言者石公弼﹑張克公等。﹞論奏﹕「蔡京頃居相位﹐擅作威福﹐權震中外。輕錫予以蠹國用﹐託爵祿以布私恩。謂財利爲有餘積﹐皆出誕慢﹔務滉大以興事功﹐肆爲搔擾。援引小人﹐以爲朋黨﹔假借姻婭﹐布滿要途。以至交通豪民﹐興置產業﹐役天子之將作﹐營葺居第﹔用縣官之人夫﹐漕運花石﹐曾無尊主庇民之心﹐惟事丰己營私之計。若是之類﹐其事非一﹐已有臣寮論列﹐臣更不敢具陳。及至名爲祝聖壽而修塔﹐以壯臨平之山勢﹔託言灌民田而決水﹐以符興化之讖辭。致姪俁之告變而謬爲心疾﹐受孟翊之誣言而與之官爵。趙眞欲輔之妖術﹐張大成竊伺其姦意。駭動遠邇﹐聞者寒心﹐皆足以鼓惑天下﹐爲害之大者也。」是日﹐詔﹕「蔡京權重位髙﹐人屢告變﹐全不引避﹐公議不容。言章屢上﹐難以屈法﹐特降授太子少保﹐依舊致仕﹐在外任便居住。」制略曰﹕﹝案﹕《宋文鑑》載是詔爲張閣所作。「輕爵祿」句上有云「政事所寄尢嚴﹐誤國之誅﹐人臣之姦﹐莫重欺君之罪。我有常憲﹐揚於大庭。太師致仕﹑楚國公蔡京頃以時才久膺柄任﹐兩冠臺衡之峻﹐三登公衮之崇。庶圖爾庸﹐以弼子治﹐而總秉機務﹐出入八年。事寢紊於將來﹐謀悉違於初議。擅作威福﹐妄興事功。」末「寬典」下有云「於戲﹗天事尙象﹐明罰所以弭災﹔人道惡盈﹐省躬所以引咎。往欽善貸﹐無重後愆。」《紀事本末》已刪去首尾。﹞輕爵祿以市私恩﹐濫錫予以蠹邦用﹐借助姻婭﹐密布要途﹐聚引羣邪﹐合成死黨﹐以致假利民而決興化之水﹐託祝聖而飾臨平之山﹐豈曰懷忠﹐是將邀﹝案﹕《宋文鑑作》「徼」。﹞福。屢有告陳之迹﹐每連狂悖之嫌。𨿽僅上於印章﹐猶久畱於裏第。偃蹇弗避﹐傲睨罔悛。致帝意之未孚﹐昭星文而申譴。言章繼上﹐公議靡容﹐固欲用恩﹐難以屈法。宜褫師臣之秩﹐俾參宮保之官。聊慰羣情﹐尙爲寬典。《紀事本末》卷百三十一。﹝案﹕《續宋資治通鑑編年》云﹕詔﹕「蔡京權重位髙﹐人屢告變﹐全不引避﹐公議不容。降授太子太保致仕﹐任便居住。」《宋史﹟本紀》作貶太子少保﹐《續通鑑編年》作太保﹐與《紀事本末》及《本紀》均異﹐恐誤。曾敏行《獨醒雜誌》卷二云﹕大觀四年五月﹐彗星出於奎﹑婁之間﹐又自三月不雨至五月﹐上頗焦勞。臺臣吳執中等屢上章言蔡京罪惡﹐上亦寢薄京之所爲﹐遂降太子少保致仕。給事中何昌言奏言「大臣被降責﹐須有章疏及所得聖語文字﹐俱合﹐過門下省。今京降官罷相﹐乃止有麻制﹐又錄黃各一道﹐並無事因。乞依自來體例﹐備今來行遣過門下省﹐作定本關報﹐庶使四方明知京之罪狀。」上從之﹐遂以章疏付外。﹞

《續宋編年資治通鑑》﹕夏五月﹐停給僧尼度牒三年。案﹕《宋史﹟本紀》壬寅日。《編年備要》云﹕毛注言「天下僧尼增舊十年﹐凡數十萬人﹐祠部歲給度牒幾三萬﹐乞權住三年。」從之。

又有星孛於中宮﹐長數丈﹐始出王良﹑造父間﹐遂歷閣道逆行﹐入紫宮﹐幾篇掃垣內外座﹔已退﹐俄又進掃帝座者再﹐前後二十餘日乃滅。求直言﹐大赦。原注星變莫甚於此掃帝座者再﹐其後金人犯帝闕者再﹐若有先兆。案﹕《宋史﹟本紀》丁未﹐彗出奎﹑婁。丙辰﹐以彗見﹐避殿﹑減膳﹐令侍從官直言指陳闕失。戊午﹐赦天下。《毛注》傳﹕彗再見﹐注言「臣累論蔡京罪積惡大﹐天人交譴﹐𨿽罷相致仕﹐猶怙恩恃寵﹐偃居賜第﹐以致上天威怒。推原其咎﹐實在於京。考京之罪﹐蓋不可以縷數﹕陛下去黨碑以開自新之路﹐京疾其﹖己而別爲之防禁﹔陛下頒明詔以來天下之言﹐京惡其議己而重致於法﹔以嚴刑峻罰脇海內﹐以美官重祿交結人心﹐錢鈔屢更而商賈不行﹐邊事數興而國力大匱。聲焰所振﹐中外憤疾﹐宜早令去國﹐消弭災咎。」奏上﹐京始出居錢塘。蔡條《鐵圍山叢談》卷一﹕大觀四年五月﹐彗出﹐又攺明年爲政和。政和者﹐取庶政惟和之義。又卷二云﹕大觀四年﹐彗星逆行﹐從閣道入紫宮﹐再掃閣道。條問謝中美﹕「占驗果若何﹖」則曰「仿佛漢中平末也。」卽呼主書吏開櫃﹐取東漢《志》來﹐因共視之﹐見殺宦者﹑易弘農而漢獻帝流離事﹐大駭懼。中美則以手摩拂書冊﹐而言不必盡然﹐要槪似之。又問其期﹐曰「壬寅。」時辛丑春也。更汗懾。及壬寅不驗﹐則曰「當在乙巳。」遂驗云﹐又當癸卯。

﹝又攺宏詞科﹐立詞學兼茂科。案﹕《十朝綱要》及《宋史﹟本紀》甲寅日。陳桱《通鑑續編》﹕帝以宏詞科不足以致文學之士﹐攺立詞學兼茂科。歲附貢士院﹐去檄書而增制誥﹐中格則授館職﹐歲不過五人。《編年備要》云﹕攺宏詞科爲之。明年二月﹐譚世勣以試中﹐除館職﹐後不書初歲一試﹐或言不無幸中。宣和》五年﹐詔附省試。《能攺齋漫錄》卷一云﹕大觀四年四月﹐禮部奏擬立歲試詞學兼茂科格﹕「制依見行體式﹐章表依見行體式﹐露布如唐人破邊賊露布之類﹐以上用四六。頌如韓愈《元和聖徳詩》﹐又柳宗元《平淮夷雅之類﹔箴銘如揚雄《九州箴》﹐又如柳宗元《途山銘》﹑張孟揚《劍閣銘》之類﹐誡諭如近體誠諭風俗或百官之類。序記依古體﹐亦許四六。臨時立詞學兼茂科﹐取四題﹐分作兩場。內二篇以歷代史傳故事借擬爲題﹐余以本朝故事或時事。並限二百字以上﹐箴銘限一百字以上。」奉聖旨依。據此是四月奏擬﹐五月始奉指揮。《玉海》卷一百十六﹕大觀四年五月十六日﹐攺立詞學兼茂科。於舊試格內除去檄書﹐增入制詔﹐內二篇以歷代史故事爲題。宣和五年七月戊寅﹐詔附省試。又注﹕自辛卯至戊申﹐中選者三十六人。洪邁《容齋三筆》卷十﹕大觀四年﹐攺立詞學兼茂科﹐增試制誥二篇﹐以歷代史故事命題﹐每歲一試﹐所取不得過三人。又案立宏詞科在紹聖元年五月可考﹐紹聖時不試詔﹑誥﹑赦﹑敕。﹞

１﹑六月﹝案﹕錢大昕《朔閏考》﹕是月戊辰朔。﹞乙亥﹐通議大夫﹑守中書侍郎張商英爲通議大夫﹑尙書右僕射兼中書侍郎。﹝《紀事本末》卷百三十一。原注二月二十日爲中侍﹐合與此參考﹐依日月附見。商》英》作《內前《行》云﹕髦頭昨夜光照牖﹐是夕收芒如禿帚﹔明朝化成甘雨來﹐官家喚作調元手。注云﹕商英視事﹐明日始得雨。上喜甚﹐書「商霖」二字賜之。又卷百三十六。案﹕曾敏行《獨醒雜誌》卷二云﹕天覺自中書侍郎除右僕射﹐蔡京以少保致仕﹐四海歡呼﹐善類增气。時彗星見而遽沒﹐旱甚而雨﹐人皆以爲天覺拜相感召所致。上大喜﹐書「商霖」二字以賜之。且謂之曰「髙宗得傅說﹐以爲用汝作霖雨。今朕相卿﹐非是之謂耶﹖」《宋史《張商英傳》﹕京久盜國柄﹐中外怨疾﹐見商英能立並同﹐便稱爲賢﹐徽宗因人望相之。爲政持平﹐謂京𨿽明紹述﹐但借以劫制人主﹐禁錮士大夫爾。於是大革獘事﹐攺當十錢以平泉貨﹐復轉般倉以罷直達﹐行鈔法以通商旅﹐蠲橫斂以寬民力。勸徽宗節華侈﹐息土木﹐抑僥倖。帝頗嚴憚之﹐嘗葺升平樓﹐戒主者遇張丞相導騎至﹐必匿匠樓下﹐過則如初。楊戩除節度使﹐商英曰「祖宗之法﹐內侍無至團練使。有勛勞當陟﹐則別立昭宣﹑宣政諸使以寵之﹐未聞建旄鉞也。」訖持不下﹐論者益稱之。﹞

１﹑七月﹝案﹕錢大昕《朔閏考》是月戊戌朔。﹞辛丑﹐臣僚上言﹐乞方田不拘已畢未畢﹐並權住罷。詔﹕「應方田𨿽已經方量﹐而髙下失當﹐肥瘠不均﹐見有詞訴在官司者﹐自係未畢﹐合依已降朝旨權罷﹔其稅賦﹐依未方已前各依舊送納。」《紀事本末》卷百三十八。

２﹑己未﹐張商英言「當十錢﹐自唐以來﹐爲害甚明﹐行之於今﹐尢見窒礙。蓋小平錢出門﹐有限有禁﹐故四方客旅貨物交易得錢者﹐必入中來鹽鈔收買官告度牒﹐而餘錢又流布在街市小民間﹐故官私內外﹐交相利養。自當十錢行﹐一夫負八十千﹐小車載四百千。錢旣爲輕齋之物﹐則告牒難售﹐鹽鈔非操虛錢布﹝案﹕「布」字﹐畢《通鑑》作「而」字。﹞得實價則難行﹐重輕之勢然也。今欲權於內庫並密院諸司借支﹐應於封樁金銀物帛並鹽鐵等﹐下令以當十錢盜鑄僞濫害法﹐限年更不行用﹔令民間盡所有於所在州軍送納﹐每十貫官支金銀物帛四貫文﹐﹝案﹕《宋史《食貨志》﹕送官十千﹐給銀﹑絹各一匹﹑兩﹐限竟無更用。﹞擇其僞鑄者﹐送近便攺鑄小平錢﹐存其如樣者﹐俟納錢足十貫作三貫文﹐各撥還元借處。然後京城作舊錢禁施行﹐乃可議榷貨通商鈔法。」﹝《紀事本末》卷百三十六。原注云﹕此據初艸七月二十二日張商英進呈《再論錢法之獘》﹐今全錄。初艸蓋因商英》家所供文字﹐今史院已不可尋矣。八月四日﹐商英又論﹐令下五十日﹐而猶未大孚﹐恐此奏不在七月二十二日﹐必在已前矣﹐須細考之。蔡條《史補》﹕國朝鑄錢沿襲五代及南唐故事﹐歲鑄之額日增。至慶曆﹑元丰閒爲最盛﹐銅鐵錢歲無慮三百萬貫。及元祐﹑紹聖而廢弛。崇寧初﹐則已不及祖宗之數多矣。魯公秉政﹐思復舊額﹐以銅少終不能得。考夫古人之訓﹐子母相權之說﹐因作大錢﹐以一當十。至大觀﹐上又爲親書錢文焉。蓋昔者鼓冶﹐凡物料工人之費﹐鑄一錢獨十﹐得息者一二﹐而贍官吏運銅鐵悉在外也﹔苟稍加工﹐則費一錢之用﹐始能成一錢。而當十錢其重三錢﹐加以鑄三錢之費﹐則制作極精妙﹐乃得大錢一﹐是十得息四矣。始亦通流﹐又以其精﹐人愛重之。然利之所在﹐故多有盜鑄。如東南盜鑄其私錢﹐旣鍥薄且制作粗惡﹐遂以猥多成獘。大觀三年﹐魯公旣罷﹐朝議攺爲當二﹑當三﹐則折閱備焉。𨿽縣官亦不能鑄矣﹐而大錢遂廢。初議攺當三也﹐宰執爭輦錢而市黃金﹐在都金銀鋪未知之﹐不兩月﹐命下﹐時傳以爲訕笑。﹞

３﹑乙丑﹐中書省措置財用所奏﹕「本所勘會京東﹑河北鹽貨﹐熙﹑丰舊法止依本路通行﹐昨爲水壞解池﹐權許通入解鹽地分。今來陜西制置解鹽司稱﹐兩池鹽三年溢額﹐其東北鹽已過元立期限。又稱見今解鹽地分與東北鹽相兼貨賣﹐欲行禁止。今先此相度﹐將東北鹽只得於未通行解鹽州軍地分內貨賣﹔其已通行解鹽州軍地分更不許放入。其榷貨務算計並諸場捨支入已通行解鹽地分鹽﹐並自指揮到日住罷﹔所有已算出東北鹽未入已通行解鹽地分﹐許於州縣鎭任便貨賣﹐更不得放入已通行解鹽地分。其已通行解鹽地分﹐謂陜西﹑川峽路州軍並河東磁﹑隰﹑晉﹑絳州﹐京西南路唐﹑鄧﹑襄﹑均﹑金﹑房﹑隨﹑郢八州軍﹐京西北路西京﹑阿陽﹑汝州﹐其客人見般到東北鹽貨未貨易者﹐官爲盡數拘收﹐未得出賣﹐別取指揮算錢還客。如敢隱藏﹐並同私鹽法斷罪。」詔﹕「在京通行解鹽﹐其在京合經由州縣地分內亦許通行﹐仰措置財用所相度卻﹐於見行解鹽地分內據今來添展州縣權住通行﹐及合行事件﹐並令本所疾速措置條畫申尙書省﹐余依所申。」《紀事本末》卷百三十七。﹝案﹕《宋史﹟食貨志》云﹕大觀四年﹐張商英爲相﹐議復通行解鹽如舊法﹐而東北鹽毋得與解地相亂。越而有司議解池已復﹐依舊法印鈔請。商旅已買東北鹽﹐隨處官司期三日盡籍﹐輸官償其價﹐隱匿者如私鹽法。﹞

１﹑八月丁卯朔﹐﹝案﹕據錢大昕《朔閏考》增「朔」字。﹞禦制《大晟樂記》云「在藝祖時﹐嘗詔和峴﹔在仁宗時﹐嘗詔李照阮逸﹔在神考時﹐嘗詔範鎭劉幾。然老師俗儒﹐末學昧陋﹐不達其原﹐曾不足以奉承萬一﹐以迄於今。然仰繼先烈﹐推而明之﹐蓋古之作樂者﹐事與時並﹐名與功偕﹐制作各不同。故文王作周﹐大勛未集﹐則虡﹛業﹜之聲不可行於武成之後﹔武王嗣武﹐卒其功伐﹐則《大武》之聲不可施於太平﹐君子持盈守成之日。周𨿽舊邦﹐樂名三易。朕承累聖之謀﹐述而作之﹐有在乎是﹗然奮乎百世之下﹐以追千古之緒﹐遺風餘烈﹐莫有存者。夙夜以思﹐賴天之靈﹐祖宗之休。李良之弟子出於卒伍之賤﹐獻黃帝﹑後夔正聲﹑中聲之法﹔宋成公之英華出於受命之邦﹐得其制作範模之度﹐協於朕志。於是斥先儒累黍之惑﹐近取諸身﹐以指爲寸﹐以寸生尺﹐以尺定律﹐而樂出焉。爰命有司﹐庇徒鳩工﹐一年制器﹐三年樂成﹐而金石﹑絲竹﹑匏土﹑革木之器備。以崇寧四年八月庚寅按奏於崇政殿庭﹐八音克諧﹐不相奪倫。越九月朔﹐百僚朝大慶殿稱慶﹐樂九成﹐羽物爲之應。有鶴十嘡﹐飛鳴其上﹐乃賜名曰大晟。置府建官﹐以司掌之。明年冬﹐備三獻九奏﹐奉祠鼎鼐﹐復有雙鶴來儀。自後樂作則鶴至﹐如形影之相召﹐於以薦壇廟和萬邦﹐與天下共之。乃按習於宮掖﹐教之國子﹐用之太學﹑辟廱﹐頒之三京﹑四輔以及藩府焉。又親筆手詔﹐布告中外﹐以成先帝之志﹐不其美歟歔孟子曰﹕『今樂猶古樂﹐蓋今人以聲﹐則無古今之異﹐四夷之樂﹐先王所不廢也。』樂𨿽不同﹐而聲豈有二古﹖今參用永爲一代之制﹐繼周勺之後﹐革百王之陋﹐以遺萬世﹐貽厥子孫﹐永保用享。大觀庚寅八月一日宣和殿記。」《紀事本末》卷百三十五。

２﹑己巳﹐措置財用所措置相度條畫到下項﹕「一﹑今來解鹽至東京﹐合經由州縣﹐欲乞令鄭州管下﹐並中牟﹑開封府祥符﹑陽武縣管下﹐並令通放解鹽。一﹑今來旣令經由州縣通行解鹽﹐卻乞將昨來王仲千所乞通入京西北路陳潁蔡州﹑信陽軍權住通放。一﹑所有添展通放解鹽州縣﹐客人已販到東北鹽﹐約束日限﹐並乞依今月一日已申事理施行。一﹑客人自降今來指揮到日﹐已算請出東北鹽﹐元指定東京未到者﹐今乞只令於所至州軍批引﹔其在鹽場未請出鹽者﹐今後只就鹽場批引﹔其已到京未貨易者﹐限五日令所委官就都鹽院盡數依在市見賣每筋價﹐全袋拘買﹐卽不得辭折減落﹐其價錢欲乞令榷貨務支還。一﹑在京鋪戶買下客人鹽﹐且令依舊價零細出賣﹐候都鹽院出賣日別有指揮。一﹑乞令在京鋪戶赴都鹽院請買出鹽﹐置鋪零細出賣。每筋官收價錢四十五文足。每一百筋﹐支與耗鹽十筋﹐其鋪戶須得依官價出賣﹐不得擅自增長。一﹑欲令戶部選委榷貨務監官一員﹐不妨本職﹐專切管勾買賣事件。一﹑乞就都鹽院擗截敖屋﹐收買客鹽。一﹑乞就委見差提舉買鈔戶部郎官﹐專切提舉買賣鹽一宗事務。」詔並依。《紀事本末》卷百三十七。案﹕《玉海》卷一百八十一﹕大觀四年閏八月十三日﹐修東南鹽法百三十條。

３﹑庚午﹐張商英言「陛下奮發英斷﹐慨然欲救錢輕物重之獘﹐一旦發徳音﹐下明詔﹐捐棄帑藏數千萬緡錢寶﹐攺當十爲當三。令下之日﹐中外歡呼﹐萬口一辭。歷考史策﹐自二帝三王以來﹐未見如此之舉也。然而姦邪在內者﹐密倡其說曰﹕『不久必復舊﹐可蓄以待也。』姦邪之在外者﹐曉民以掠美曰﹕『當三則虧汝﹐當七則折中矣。』是以小民聽而和之﹐令出五十日而猶未大孚也。伏望陛下固志不移﹐使正議卒行﹐姦邪愧服﹐而漸消其凶悍不平之气。」《紀事本末》卷百三十六。

４﹑戊寅﹐詔州縣小學生更不給食。又詔﹕「自今取貢額三分﹐於大比前一年解發﹐不入學及𨿽入學而見係退黜者﹐方得取應。」又詔﹕「所在學生及五百人﹐許置教授二員﹔其不及五十人者﹐不置﹐以本州在任有出身官兼領。」尋攺五十人作八十人。《紀事本末》卷百二十六。

《續宋編年資治通鑑》﹕秋八月﹐省冗官。案﹕《宋史﹟本紀》﹕戊寅﹐省內外冗官。

又石公弼上疏言「自崇寧以來﹐任事之人專務僥功倖賞﹐開邊則招納無窮﹐修造日廣﹐民力凋瘵﹐饑疫相繼﹐死者過半。輓運花石﹐荒廢農業。黔南之役﹐湖廣蕭然。上天垂戒﹐寧不在玆﹖願息民以承天意。」何執中等毀之﹐遂自兵部侍郎出知揚州》。案﹕《宋史《公弼》本傅云﹕張商英入相﹐欲引爲執政。何執中﹑吳居厚交阻之﹐以樞密直學士知揚州。

１﹑閏八月﹝案﹕錢大昕《朔閏考》﹕是月丁酉朔。﹞己亥﹐詔付議禮局﹕「士庶每歲中元節拆竹爲樓﹐紙作偶人﹐如僧居側﹐號曰『盂蘭盆』﹐釋子曰薦度亡者解脫地獄﹐往生天界﹐以供孝徳﹐行之於世俗可矣。景靈宮祖考靈遊所在﹐不應俯徇流俗﹐曲信金狄不根而設此物﹐縱復釋教藏典具載此事﹐在先儒典籍有何據執﹖並是月於帝後神禦坐上鋪陳麻株練葉﹐以藉瓜花﹐下委逐項可與不可﹐施之宗廟。」又詔﹕「佛乃西土得道之士﹐自漢明帝感夢之後﹐佛教流於中國﹐以世之九卿視之。見今景靈兩宮帝後忌辰﹐釋教設水陸齋會﹐前陳帷幄﹐揭榜帝號﹐浴室僧徒召請﹐曰不違佛敕﹐來隆道場。以祖宗在天之靈﹐據從佛敕之呼召﹐不亦瀆侮之甚乎﹖況胡佛可以稱呼敕旨﹐有何典常﹖」又詔﹕「犬之爲物﹐在道教中謂之厭獸﹐人且弗食﹐而歲時祭祀﹐備於禮料﹐登於鼎俎﹐於典禮經據如何該載﹖」本局言「盂蘭盆﹐本梵語﹐譯以華音﹐卽救倒垂器也。釋氏之說﹐以爲大目健連爲其母墮餓鬼趣中﹐乃於僧自恣之日具飯﹐五果百味﹐置盆中﹐以供十方﹐而母得食。然則具飯以度苦趣﹐設器以救倒垂﹐行於世俗可也。景靈東西兩宮﹐嚴事祖考﹐神靈在天﹐對越在下﹐柰何俯徇流俗﹐設盂蘭盆之儀乎﹖至若麻株練葉以藉瓜花﹐亦非經訓﹐獨出疏鈔﹐麻穀眾艸之論﹐及楚人五月五日祀屈原之說﹐尢乖典禮﹐不可施用。景靈兩宮帝後忌辰用釋教﹐設水陸齋供﹐而僧徒召請﹐有不違佛敕之呼﹐以祖宗而從佛敕﹐以胡佛而稱敕旨﹐失禮畔經﹐不可以訓求之典常﹐所宜刊正。今景靈宮所用水陸儀式﹐除功徳名位依崇寧五年奉睿旨編類成冊外﹐而其間應用詞語﹐臣等以謂亦宜如金籙齋儀﹐逐一供具﹐明詔所屬﹐選官再行看詳。凡涉僣紊﹐悉行刪正﹐庶於行用無誤。太廟祀祠﹐𨿽具犬牲﹐然六牲之薦﹐蓋亦未備。矧犬爲厭獸﹐人猶弗食﹐而載之鼎俎﹐以享神明﹐豈事死如事生之意乎﹖臣等以謂宗廟之祭﹐宜如六牲之不具馬﹑雞﹐四豆之弗薦雁醢之義﹐去犬牲不用。」並從之﹐仍令禮部取索詞語﹐刪潤聞奏。﹝《紀事本末》卷百三十三。﹞

﹝《續宋編年資治通鑑》﹕閏月﹐以張閣知杭州﹐兼領花石綱。先是﹐有朱勔者﹐因蔡京以進。案﹕《乾道臨安志》卷三﹕大觀四年九月壬申﹐以翰林學士張閣爲龍圖閣學士知杭州。與此異月。《宋史》與此同﹐作辛酉日。趙彥衛《雲麓漫鈔》卷七云﹕朱勔之父朱衝者﹐吳中常賣人﹐方言以微細物博易於鄕市中自唱﹐曰「常賣」。一日至虎邱﹐主僧聽其聲﹐甚驚﹐出觀之﹐但見憩於廡下﹐延之﹐設茶﹐語以他日必貴﹐自是主僧頗周給之。其子勔﹐有幹材﹐蔡太師憩平江﹐衝攜以見蔡﹐因得出入門下﹐被使令。再入相﹐京屬童貫以軍功補官﹐遂取吳中水巢以進﹐並工巧之物輸上方﹐就平江爲應奉局﹐百工技藝皆役之。閒以金珠爲器﹐分遺後宮﹐宮人皆徳之﹐譽日隆。遂取太湖巧石﹐大者尋丈﹐皆運至闕下﹐又令發運司津置﹐謂之「花石綱」。勔與其子汝賢得以自恣。上頗垂意花石﹐勔初才致黃楊三四本﹐上已嘉之。後歲歲增加﹐遂至舟船相繼﹐號曰「花石綱」﹐專置應奉局於平江。指內帑爲囊中物﹐每一發輒數百萬﹐搜巖剔藪﹐幽隱不置。𨿽江湖不測之淵﹑力不可致者﹐百計出之﹐名曰「神運」。凡士庶之家有一花一木之妙者﹐悉以黃帕覆之﹐指爲禦前之物。不問墳墓之間﹐盡皆發掘。石巨者髙廣數丈﹐載以巨艦﹐輓以千夫﹐鑿河斷橋﹐毀堰折閘﹐數月方至京師。一花費數千緡﹐一石費數萬緡。勔又卽所居創一圃﹐林樹之勝﹐冠於二浙。後復取旨﹐建神霄殿﹐塑靑華帝君像。其中監司郡守初到﹐必朝謁焉。曾敏行《獨醒雜誌》卷十云﹕朱勔本一巨商﹐與其父殺人抵罪﹐以賄得免死。因遁迹入京師﹐交結童﹑蔡﹐援引得官﹐以至通顯。欲假事歸﹐以報復讎怨。先搜奇石異卉以獻﹐探知上意﹐因說曰「東南富有此物﹐可訪求。」受旨而出﹐卽以禦前供奉爲名﹐多破官舟﹐彊占民船﹐往來窩販於淮﹑浙閒。凡官吏居民舊有眥睚之怨者﹐無不生事害之。兩說朱勔出處相異。畢《通鑑》云﹕閣思所以固寵﹐乃因辭日乞自領花石綱事﹐自此應奉益繁矣。﹞

又九月丙寅朔﹐日有食之。案﹕《宋史》《契丹國志》均同《遼史》﹐不書。

又罷創增寺觀額。案﹕《十朝綱要》辛卯日。

又冬十月﹐立貴妃鄭氏爲皇后。案﹕《宋史﹟本紀》《東都事略》丁酉日。陳《通鑑續編》﹕後﹐開封人﹐初帝爲端王﹐常朝欽聖太后於慈徳宮﹐後時爲押班﹐太后命後供侍﹔帝卽位﹐太后因以賜帝。後性端謹﹐善承帝意﹐好觀書﹐章奏能自制﹔帝愛其才﹐寵冠後宮﹐意立爲後。《編年備要》云﹕後有異寵﹐上多齋以詞章﹐天下歌之。《朔閏考》﹕是月丙申朔。﹞

１﹑十一月﹝案﹕錢大昕《朔閏考》﹕是月乙丑朔。﹞丁卯﹐勘會﹕「朝廷方田之法﹐本均稅賦﹐使無偏輕偏重之獘﹐蓋所以卹民﹐非所以厲民也。訪聞天下方田官吏﹐多不體朝廷之意﹐騷擾良民﹐靡所不至。非特方田以增稅賦﹐又且兼不食之山而方之﹐俾出芻艸之直﹐上戶或增數百緡﹐下戶亦不下數十緡﹐民戶因此廢業失所﹐饑莩者有之。仰所屬監司﹐推原均田之意﹐攺正施行﹐悉如舊令。」《紀事本末》卷百三十八。

２﹑乙亥﹐議禮局言「皇后受冊用《開元》開寶禮﹐參以近儀修定。是日﹐有司陳黃麾細仗﹐設宮架。皇帝服通天冠﹑絳紗袍﹐臨軒﹐命使羣臣皆朝服﹐皇后服褘衣﹐受冊於穆淸殿﹐以內侍受冊寶﹐內外命婦班賀﹐羣臣於內東門上箋稱賀。皇后表謝羣臣﹐入賀如儀。乞修祗謁景靈宮儀注及制樂章。」從之。《紀事本末》卷百三十三。案﹕《宋史﹟本紀》﹕十一月乙丑朔﹐朝景靈宮。

３﹑戊寅﹐詔通州安置人陳瓘與自便。﹝《紀事本末》卷百二十九。原注云﹕此據《丁未》錄﹕大觀四年十一月戊寅﹐詔通州安置人陳瓘與自便。初﹐瓘自合浦放還﹐居四明。而其子正勷幹至余杭﹐適聞蔡崇盛詫蔡京有動搖東宮之語﹐正勷卽日自陳於杭帥蔡薿。薿時方結蔡京爲死黨﹐遂執正勷送京師﹐而飛書告京﹐俾預爲計。事下開封制獄﹐知開封李孝稱﹐酷吏也﹐乃並下明州捕瓘。士民哭送之﹐瓘不爲動﹐旣就獄﹐顧其子笑曰「不肖子煩吾一行。」孝稱脇瓘使證正勷之妄﹐瓘曰「正勷聞京將不利於社稷﹐傳於道路﹐遽自陳告﹐瓘以所不知。棄父子之恩而指其爲妄﹐則情所不忍﹐挾私情以符合其說﹐又義所不爲。況不欺不貳﹐平昔所以事君教子﹐豈於利害之際有所貪畏﹐自違其言乎﹖蔡京姦邪﹐必爲國禍﹐瓘固常論於諫省﹐亦不待今日語言閒也。」時內侍黃經臣監勘﹐聞所對﹐失聲嘆息﹐謂瓘曰「主上正欲知實狀﹐右司第依此置對。」其後獄具﹐竟坐正勷以所言過實﹐流竄海島﹐而瓘亦有通州安置之命。瓘之謝表曰「脫死幽縲﹐置身善地﹐上恩曲逮﹐孤涕橫流。伏念臣投竄之餘﹐年齡已暮﹐皆有自貽之戚﹐天實譴之災﹐非無妄而來﹐人誰矜者。議律難逃於常憲﹐原情獨賴於淸衷。積感彌深﹐論報無所。此蓋伏遇皇帝陛下﹐則堯之大用舜之中﹐宥罪每發於深慈﹐施刑寧失於過厚﹐不遺疏遠﹐咸與並包。臣敢不上體寬仁﹐靜思愆咎﹖終於屏迹﹐益堅愛主之誠﹔死而有知﹐尙圖結艸之報。」瓘畱通久之﹐至是方許其自便。瓘謝表曰「恩由獨斷﹐澤被孤忠。刑部之執守𨿽堅﹐天子之福威無壅。乃公朝之盛事﹐豈小己之私榮﹖恭敍感悰﹐仰瀆髙聽。伏念臣昨蒙善貸﹐賜以生還﹐萍迹孤蹤﹐久寄食於異縣﹔蓽門幹蠱﹐常委事於長男。所營不足以蕃身﹐其出每緣餬口。去庭闈者累月﹐聞道路之一言﹐耳受而輒行﹐親危而不顧。緣帥司深疾其多事﹐故傳者多指爲病狂﹐萬口嗷嗷﹐兩路氵匈々。狐突教子﹐素存不貳之風﹔曾參殺人﹐寧免至三之惑。事旣匿而難曉﹐時寢久而益疑。制所深嚴﹐就逮於重江之外﹔獄辭平允﹐閱實於片言之中。矜其無罪之可書﹐許以還家而自便。出闤扉而涕感﹐瞻魏闕而神畱。尋沐寬恩﹐移置近地。海島萬里﹐不如無子之無憂﹔淮濡一身﹐彌覺有身之有患。擢朆不足以數臣之罪﹐瀝血不足以寫臣之心。羔羊之性自公﹐犬馬之情愛主。忘身殉國﹐初無悔吝之私﹔抱疾呼天﹐惟恃精誠之格。忽因詔諭﹐特免拘維。此蓋伏遇皇帝陛下﹐堯大並容﹐舜有洞照﹐人人皆使之得所﹐事事惟恐其太偏。繼志用神考之心﹐應天以格皇之實。舊獘若冰之將釋﹐新慶如川之方流。家國平康﹐內外交泰﹐遂使赦無畱令﹐昔阻隔而今行﹔士有夙愆﹐始棄置而終宥。全家荷徳﹐無路酬恩。螻蟻之力至微﹐但知恭順﹔蒲柳之身已老﹐尙可縻捐。望天𨿽隔於戴盆﹐向日敢忘於傾藿。」正勷告變已見三月十一日﹐更須考詳﹐存一去一瓘﹑正勷事。通州安置在大觀四年三月﹐其放自便在十月。附傳乃於羈管臺州後云尋放自便﹐歸江州﹐誤也。據政和元年十月責臺州﹐復官自便﹐蓋在五年後﹐旣復官自便﹐乃還寓通州。六年秋始至江州。七年除太平觀﹐尋居住南康軍。移楚州﹐卒。瓘《南窗頌》云﹕自崇寧壬午流竄﹐丙申閏月至九江﹐始有《南窗》。﹞

﹝《續宋編年資治通鑑》﹕十一月丁卯﹐郊。案﹕《宋史﹟本紀》﹕丁卯﹐祀昊天上帝於圜丘﹐赦天下﹐攺明年元。﹞

又張商英言編熙寧﹑元丰事﹐號《皇宋政典》。案﹕《編年備要》載其目曰﹕原廟﹑新省﹑差除﹑三捨﹑導洛﹑斷例﹑回河﹑保甲﹑將兵﹑免役﹑靑苗﹑吏祿﹑守具﹑禮樂﹑營造。詔就尙書省置局。商英謂﹕「蔡京以紹述爲名﹐但劫制人主﹐禁錮士大夫爾。故作《政典》﹐以黜其妄。」《能攺齋漫錄》卷十三云﹕四年十一月﹐尙書右僕射張商英奏乞編集熙寧﹑元丰政事﹐號曰《皇宋政典》﹐爲萬世不刊之書。奉聖旨依。《玉海》卷五十一云﹕戊寅﹐置局尙書省。是月乙丑朔﹐戊寅爲十四日。又卷四十九﹕大觀四年﹐張商英撰《神宗政典》六卷三十篇。《編年備要》云﹕時商英稍事更變﹐省六路上供錢鈔﹐罷東北鹽﹐復行解鹽﹐又罷內庫出剩鈔﹐鹽歸之有司﹐亦不以少廢而報私怨﹐且裁抑僥倖。然性頗疏﹐凡有所欲爲﹐必先誦言於廣坐﹐人皆得預爲計。而左僕射何執中陰患之。又鄭居中𨿽以外戚嫌罷樞密﹐而植黨窺伺﹐商英惡之。居中乃與蔡薿﹑劉嗣明之徒共陷商英。又內侍楊戩提舉後苑營作有勞﹐除節度使﹐商英執不可﹐諫曰「祖宗法﹐內侍皆寄資﹐無至團練使者﹐大有勛勞﹐則別立宣﹑昭等使以寵之﹐未聞除節鉞也。」戩益銜之。商英旣置典局﹐久之﹐又降旨﹐使通州安置人陳瓘上所著《尊堯集》。於是瓘具奏﹐且申《政典》典局﹐請於禦前開拆。有謂瓘當答商英書﹐瓘曰「商英爲相﹐有所施爲﹐不於三省分行﹐乃置局建官。若自私者﹐正恐《尊堯集》至而彼已動搖﹐亟遠其迹﹐猶恐不免﹔況以書乎﹖」時中丞張克公等阿附蔡京﹐亦揣上旨向京﹐數條奏京政事﹐且劾商英。明年秋﹐詔神宗徳業具在信史﹐其《政典》無用﹐可罷局。﹞

１﹑十二月﹝案﹕錢大昕《朔閏考》﹕是月乙未朔。﹞戊戌﹐宰相張商英言「臣少也賤﹐刻苦力學﹐窮天地之所以﹐終始三光之所以﹐運行五行之所以﹐消長人神之所以﹐陷顯潛心研思垂四十年﹐而後著成《三才定位圖》。今繪爲巨軸上進﹐如有可采﹐願得巨石刊刻﹐垂之永久。」從之。﹝《紀事本末》卷百三十一。﹞

２﹑庚戌﹐觀文殿學士呂惠卿知大名府。﹝《紀事本末》卷百三十。﹞

﹝錢唐王崇鼎輯注﹞

卷三十

徽宗

△政和元年﹝辛卯﹐一一一一﹞

１﹑正月﹝案﹕錢大昕《朔閏考》﹑李﹤上直下土﹥《十朝綱要》云﹕是月甲子朔。﹞辛未﹐詔﹕「諸路州軍學生不至八十人處﹐不置教授﹔若係熙﹑丰曾置教授﹐𨿽不滿八十人﹐自合存畱。」《紀事本末》卷百二十六。案﹕《文獻通考》卷四十六﹕熙寧四年﹐詔﹕「置京東西﹑河東北﹑陜西五路學﹐以陸佃等爲諸州學官﹐仍令中書采訪逐路有經術行誼者各三五人﹐𨿽未仕﹐亦給簿﹐尉俸﹐使權教授。他路州軍﹐命近日選薦京朝官有學行可爲人師者﹐堂除逐路官﹐令兼所任州教授﹐仍置小學教授。」元丰元年﹐詔諸路州府學官共五十三員。元祐初﹐齊﹑盧﹑宿﹑常﹑虔﹑潁﹑同﹑懷﹑澶﹑河陽等州始相繼置教授﹐三捨法行﹐而員額愈多。崇寧元年﹐宰相建議天下皆置學﹐郡少或應書人少﹐卽合二三州共置一學﹐學悉置教授二員。至大觀時﹐吉州﹑建州皆以養士數多﹐置教授三員。尋詔諸路州學生員及五百人以上﹐許置教授二員﹐不及八十人﹐罷置教授﹐及以在州有科名官兼涖學事。

２﹑丙戌﹐詔﹕「議禮局進禮書﹝案﹕《宋史﹖禮志》﹕大觀初﹐置議禮局於尙書省﹐命詳議﹑檢討官具禮《志》制本末﹐議定請旨﹐三年書成﹐爲《吉禮》二百三十一卷﹑《祭服制度》十六卷﹐頒焉。議禮局請分秩五禮﹐詔依《開寶通禮》之序。政和元年﹐續修成四百七十七卷﹐且命仿是修定儀注。﹞已降指揮各轉官內有見係責降人﹐依例更不推恩﹐所給告令吏部勾取毀抹。」﹝《紀事本末》卷百三十三。﹞

３﹑壬辰﹐詔﹝案﹕《紀事本末》不系日。畢沅《續資治通鑑》系在壬辰﹐詔百官勵名節下﹐今依系此。﹞明州﹝案﹕畢沅《續鑑》﹕瓘自合浦放還居四明。﹞取陳瓘《尊堯集》送編修政典局。﹝案﹕《續宋編年資治通鑑》﹕張商英請編熙寧﹑元丰閒事﹐號爲《皇宋政典》﹐就尙書省置局。從張商英建請也。《紀事本末》卷百二十九。案﹕嶽珂《桯史》云﹕《日錄》一書﹐本熙寧閒荊公奏對之辭﹐私所錄記。紹聖以後﹐稍尊其說﹐以竄定元祐史牒。蔡卞又因其壻﹐方烜赫用事﹐書始益章。建中靖國初﹐曾布主紹述﹐垂意實錄﹐大以據依。陳了翁瓘爲右司員外郎﹐以書抵文肅﹐謂薄神考而厚安石﹐尊私史而壓宗廟﹐不可。文肅大怒﹐罷爲外郡﹐尋責合浦﹐了翁始著《合浦尊堯集》﹐爲十論﹐但辧其所記載﹐猶未敢以荊公爲非。及北歸﹐又著《四明尊堯集》﹐爲八門﹐曰聖訓﹑曰論道﹑曰獻替﹑曰理財﹑曰邊機﹑曰論兵﹑曰處己﹑曰寓言﹐始條分而件析之﹐無婉辭矣。政和元年﹐徽宗聞有此章﹐下政典局宣取。﹞

﹝《續宋編年資治通鑑》﹕春正月﹐毀京師淫祠。案﹕《宋史﹖本紀》壬申﹐毀京師淫祠一千三十八區。薛應旂《宋元通鑑》同。李《十朝綱要》﹕詔毀開封神祠不在祠典者凡一千三百八十區。《九朝編年備要》﹕毀京師淫祠凡一千三百餘區。﹞

１﹑二月﹝案﹕《四史朔閏考》﹕是月甲午朔。﹞丙辰。﹝《長編》卷五百十六﹕元符二年閏九月癸酉﹐三司言錢輕物重﹐差陸思閔等措置。原注云﹕政和元年二月二十二日丙辰可考。案﹕原文已佚。﹞

１﹑三月癸亥朔﹐禦制禦書﹝案﹕畢沅《續通鑑》無「禦書」字。﹞《政和新修五禮序》﹐議禮局請刻石於太常寺﹐許之。﹝《紀事本末》卷百三十三。﹞

２﹑觀文殿學士﹑新知大名府呂惠卿爲醴泉觀使。﹝《紀事本末》卷百三十。原注七月十七日致仕﹐去年十二月末知大名府。呂本中《雜說》云﹕大觀間﹐呂惠卿復召﹐陳瓘瑩中以書勸惠卿平好惡﹐無念舊惡﹐無以元祐細故爲意。惠卿答云「丁亥之禍﹐猶無一念追憶之意﹐況元祐乎﹖」丁亥歲﹐張懷素事作﹐蔡京欲因獄事傅致惠卿之子﹐下獄﹐榜笞數千下﹐欲令招服一與懷素謀反。其子卒不服﹐得免。﹞

３﹑戊辰﹐議禮局奏﹐續次編成《大觀禮書賓軍等四禮》四百九十七卷。﹝案﹕《宋史﹖禮志》作四百七十七卷。《藝文志》﹕《大觀禮書賓軍等四禮》五百五卷﹐《看詳》十二卷。﹞詔依此修定儀注進呈﹐鏤板頒降。﹝《紀事本末》卷百三十三。﹞

１﹑四月﹝案﹕錢大昕《四史朔閏考》﹕是月癸巳朔。﹞癸丑﹐議禮局奏﹕「有詔就先蠶壇之側﹐度地築公桑蠶室﹐歲養蠶以供祭服﹐令具制度以聞。合置公桑蠶室﹐按古者﹐公桑蠶室近川而爲之﹐築宮仞有三尺﹐棘墻而外閉之。後齊之制﹐爲蠶宮方十步﹐墻髙一丈五尺﹐被以棘﹐其中起蠶室二十七。今乞仿後齊之制﹐度地爲宮﹐四面爲墻﹐髙仞有三尺。其屋室間架多寡﹐視養蠶薄數修建。合置繭館﹐按《漢舊儀》﹐皇后蠶於蠶室﹐手三盆於繭館。合置織室﹐按《漢舊儀》﹐凡蠶絲絮﹐織室以作祭服﹐故有東﹑西織室。養蠶薄數﹐於經無見﹐按《漢舊儀》﹐養蠶千薄以上﹐乞並依漢制合置桑林﹔按晉制﹐桑林在東﹐而無多寡廣狹之限﹐今若仿漢制養蠶﹐卽當約千薄所用之數﹐度地爲之。合置采桑壇﹐按晉制﹐築桑壇於桑林之側﹐至唐《開元禮》﹐築於先蠶壇南﹐相去二十步﹐方三丈﹐髙五尺﹐四出陛。國朝《開寶通禮》因之﹐合依此修建築室建殿。按後齊制爲蠶宮﹐其中建別殿一區﹐用爲親蠶之所。今籍田有思文殿﹐以俟禦耕臨幸﹐合依仿籍田之制﹐於蠶宮中置親蠶殿。」詔從之﹐親蠶殿仍以無斁爲名。﹝《紀事本末》卷百三十三。案﹕《宋史﹖禮志》﹕政和禮局言「《禮》﹕天子必有公桑蠶室﹐以興蠶事。歲旣畢﹐則奉繭而繅﹐遂朱綠之﹐玄黃之﹐以爲郊廟之祭服。今旣開籍田以供粢盛﹐而未有公桑蠶室以供祭服﹐尙爲闕禮。請仿古制﹐於先蠶壇側築蠶室﹐度地爲宮﹐四面爲墻﹐髙仞有三尺﹐上被棘﹐中起蠶室二十七﹐別構殿一區爲親蠶之所。仿漢制﹐置繭館﹐立織室於宮中﹐養蠶千薄以上﹐度所用之數﹐爲桑林。築采桑壇於先蠶壇南﹐相距二十步﹐方三丈﹐髙五尺﹐四陛。凡七事。置蠶官令﹑丞﹐以供郊廟之祭服。又《周官﹖內宰》﹐『詔後帥內外命婦蠶於北郊。』鄭氏謂﹕『婦人以純陰爲尊。』則蠶爲陰事可知。《開元禮》﹕享先蠶﹐幣以黑﹐蓋以陰祀之禮祀之也。請用黑幣﹐以合至陰之義。」詔從其議﹐命親蠶殿以無斁爲名。又詔﹕親蠶所供﹐不獨衮服﹐凡施於祭祀者皆用之。﹞

２﹑戊午﹐倉部員外郎﹑議禮局檢討張邦光奏﹕「《唐開元禮》﹝案﹕《大唐開元禮》﹐開元二十年撰﹐爲禮五﹐爲儀百五十有二。﹞文多重出﹐如祀五方帝﹐其儀皆同﹐惟時日幣玉小羣﹐﹝案﹕杜佑《通典》引《大唐開元禮》﹐吉禮祀儀曰齋戒﹐曰陳設﹐曰省牲器﹐曰鑾駕出宮﹐曰奠玉帛﹐曰進熟﹐曰鑾駕還宮。皇帝立春祀靑帝於東郊﹐立夏祀赤帝於南郊﹐季夏土王日祀黃帝於南郊﹐立秋祀白帝於西郊﹐立冬祀黑帝於北郊。陳設神位﹐春曰靑帝靈威仰﹐夏曰赤帝赤熛怒﹐季夏曰黃帝含樞紐﹐秋曰白帝白招拒﹐冬曰黑帝葉光紀。禮神之玉﹐東方以靑珪﹐南方以赤璋﹐中央以黃琮﹐西方以騶虞﹐北方以元璜﹐其幣各隨方色﹐長丈八尺。﹞統制不立﹐倫類不通﹐頗失作者之體。至國朝開寶定儀。﹝案﹕《太常因革禮》《開寶通禮》之前有《建隆通禮》《禮閣新編》。﹞始循唐舊﹐未暇攺作。﹝案﹕《太常因革禮》﹕太常卿﹑漢中郡王瑀與博士柳耆等奏﹐開元定禮垂之不刊﹐天寶攺作﹐起自權制﹐此皆方士繆妄之說﹐請依禮爲定。詔復依《開元禮》。﹞且《舜典》祀四嶽﹐其事同者﹐但云如岱禮。《周官》祀神示﹐其禮類者﹐皆曰亦如之﹐未嘗重出。乞仿《舜典》《周官》﹐類而爲一﹐其小異隨事入注﹐庶幾不致重。」從之。《紀事本末》卷百三十三。

１﹑五月﹝案﹕錢大昕《四史朔閏考》﹕是月壬戌朔。﹞丁卯﹐降札子﹕累據臣僚上言錢法之幣﹐﹝案﹕《宋史﹖食貨志》﹕趙挺之與蔡京議多不合﹐因極言當十錢不便﹐私鑄寢廣。禦史沈畸亦曰「小錢便民久矣﹐古者軍興﹐錫賞不繼﹐或以一當百﹐或以一當十﹐此權時之宜﹐豈可行於太平無事之日哉﹖」《通考》卷九﹕張商英爲相﹐上言「當十錢自唐以來﹐爲害甚明﹐於今尢見窒礙。蓋小平錢出門﹐有限有禁﹐故四方客旅物貨交易得錢者﹐必入中求鹽鈔﹑收買官告度牒﹐而餘錢又流布在街市﹐故官司內外﹐交相利養。自當十錢行﹐一夫負八十千﹐小車載四百千﹐錢旣爲輕﹖之物則告牒難售﹐鹽鈔非操虛錢而得實價則難行﹐輕重之勢然也。」﹞內一項﹕其當十錢官鑄例重三錢﹐﹝案﹕《文獻通考》卷九﹕尙書省言﹕崇寧監鑄禦書當十錢﹐每貫重一十四斤七兩﹐用銅九斤七兩二錢﹐鉛四斤十二兩六錢﹐錫一斤九兩二錢﹐除火耗一斤五兩﹐每錢重三錢。﹞私鑄率皆鍥薄沙鑞。﹝案﹕《通考》卷九引蔡條《國史補》﹕昔者鼓冶﹐凡物料火工之費﹐鑄一錢﹐凡十得息者一二而贍官吏﹐運銅鐵悉在外也﹐苟稍加工﹐則費一錢之用始能成一錢。而當十錢者﹐其重三錢﹐加以鑄三錢之費﹐則制作極精妙﹐迺得大錢一﹐是十得息四矣。始亦通流﹐又以其精﹐人愛重之。然利之所在﹐故多盜鑄﹐如東南盜鑄﹐其私錢旣鍥薄﹐且制作粗惡﹐遂以猥多成獘。﹞旣作當十錢行使﹐卽有虛錢﹐幾及兩倍﹐遂致物價增髙﹐姦民冒禁﹐公私受獘﹐首尾十年﹔若不別行措置﹐顯見盜鑄不息﹐爲害滋多。其官司見在當十錢寶﹐可自今來指揮到日﹖作當三﹐依舊地分行使﹐以爲定制。𨿽公私稍有折閱﹐行之旣久﹐物價自平﹐豈不爲利﹖《紀事本末》卷百三十六。﹝案﹕《宋史﹖食貨志》﹕政和元年﹐詔﹕「錢重則物輕﹐錢輕則物重﹐其勢然也。今諸路所鑄小平錢﹐行之久而無獘﹐多而不壅﹐爲利博矣。往歲圖利之臣鼓鑄當十錢﹐苟濟目前﹐不究悠久﹐公私爲害﹐用之幾十年﹐其法日獘而不勝。姦猾之民規利冒法﹐銷毀當二﹑小平錢﹐所在盜鑄﹐濫錢益多﹐百物增價。若不早除﹐積獘無已時。其官私見在當十錢﹐可作當三﹐以爲定制。尙慮豪猾憚於折閱﹐胥動浮言﹐可內自京尹﹐外逮監司﹑郡縣﹐悉心開諭。」﹞

２﹑戊辰﹐手詔﹕「自我祖宗用十錢爲兩之制﹐法度一定﹐人心作孚百五十年﹐天下蒙利。比者建議之臣不深計利病﹐輕於變法﹐行之數年﹐錢益輕﹐物益重﹐公私受害﹐不可勝言。朕諮詢羣議﹐博采眾言﹐皆願更攺﹐以平物價。今朝廷內外府庫無慮數千萬緡﹐議者或謂折閱數多有虧邦計。朕念爲民父母﹐倘可以救獘﹐便安元元﹐府庫之捐﹐又何愛焉﹖可自今應公私當十錢並攺作當三。」﹝《紀事本末》卷百三十六。案﹕當十錢攺作當三﹐出於張商英建議。《食貨志》載﹕商英欲借內庫並密院諸司封樁樁絹金銀並鹽鈔﹐下令折十錢限以半年﹐所在送官﹐十千給銀絹各一匹兩﹐限竟毋更用。俟錢入官﹐擇其惡者鑄小平錢﹐存其好者折三行用﹐如此則錢法鈔法不相低昂﹐可以復舊。時禦府之用日廣﹐東南錢額不敷﹐宣和以後尢甚。乃令饒﹑贛錢監鑄小平錢﹐每緡用鐵三兩﹐而倍損其銅﹐稍損其鉛。繼又令江﹑池﹑饒錢監﹐盡以小平錢攺鑄當二錢﹐以紓用度﹐然有司猶數苦之。﹞

１﹑是月﹐再下通州取陳瓘《尊堯集》送編修政典局。《紀事本末》卷百二十九。﹝案﹕瓘坐子正勷所告失實﹐安置通州在去年十一月乙亥﹐初取《尊堯集》在正月壬辰。嶽珂《桯史》﹕了翁徙通州郡﹐郡移文索之﹐了翁遂以表進﹐乞於禦前開拆。初﹐崇寧旣建辟雍﹐詔以荊公封舒王﹐配享宣聖廟﹐肇建坐像﹐了翁憤之﹐並於奏牘寓意。其略曰「代言之筆﹐盡目其徒爲儒宗﹔首善之官﹐肇塑其形爲坐像。禮官舞禮而行諂﹐吏書獻佞而請觀。光乎仲尼﹐乃王雱聖父之贊﹔比諸孔子﹐實卞等輕君之情。彼衰周之僻王﹐棄眞儒之將聖﹐當時不得配太廟之饗﹐後世所以廣上丁之祠。今比安石爲欽王之臣﹐則方神考爲何代之主﹖又況一人幸學﹐列辟班隨﹐至尊拜伏於釒盧前﹐故臣驕倨而坐視﹐百官气郁﹐多士心寒﹐自有華夏以來﹐無此悖倒之禮。神考之再相安石﹐始終不過乎九年﹔安石之屏迹金陵﹐棄置不召者十載。八字威加於鄧綰﹐萬幾獨運於元丰﹐豈可於善述之時﹐忽崇此不遜之像。」又曰「況臨川之所學﹐不以《春秋》爲可行﹐謂天子有北面之儀﹐謂君臣有送賓之禮﹐禮儀如彼﹐名分若何﹖此乃衰世侮君之非﹐豈是先王訪道之法。贛川舊學﹐記刊於四紀之前﹔辟水新雍﹐像成於一壻之手。唱如聲召﹐應若響隨。」其自序則曰「愚公老矣﹐益堅平險之心﹔精衛﹤耳少﹥然﹐未薘塡波之願。歿而後已﹐志不可渝。望𨿽隔於戴盆﹐夢不忘乎馳闕﹐丹誠上格﹐天語遙詢。要觀尊主之恭﹐緩議姦時之罪﹐淵冰在念﹐梟磔寧逃。」﹞

１﹑六月﹝案﹕錢大昕《四史朔閏考》﹕是月壬辰朔。﹞乙未﹐臣僚上言﹐略曰「以一當十﹐其爲天下之害﹐中外氵匈々﹐皆歸罪於獻議之人。臣常考求其原﹐實自許天啟倡之而胡師文和之。陜西之銅未嘗生發﹐天啟妄以坑冶烹采之說取悅大臣﹐穿鑿山谷﹐斂取器用﹐以資鼓鑄﹐銅尙不納﹐遂乞鑄大錢當十行使務。蓋前愆重幣之害﹐自玆始矣。﹝案﹕《宋史《食貨志》﹕蔡京當政﹐將以利惑人主﹐託假紹述﹐肆爲紛更。許天啟者﹐京之黨也﹐時爲陜西轉運副使﹐迎合京意﹐請鑄當十錢。《文獻通考》卷九﹕崇寧》二年二月庚午﹐初令陜西鑄折十銅錢﹖夾錫錢﹐左僕射蔡京奏﹕「據陜西轉運副使許天啟申送到新鑄銅錢鐵錢樣﹐已降指揮﹐銅錢於歲終管鑄三十萬貫﹐鐵錢須鑄二百萬貫。自來鑄錢﹐張官置吏﹐招刺軍兵﹐所費不少﹐而軍兵之役最爲辛苦﹐官得至薄﹐率三錢得一錢之利﹐蓋是久矣。擘畫令陜西﹑河中府等處民間私鑄最多﹐召募私鑄人﹐令赴官充鑄錢工匠﹔廣爲營屋﹐許其一家之人在營居止﹐不必限其出入﹔官給以物料﹐盡其一家之人力鼓鑄。計其工直﹐率十分中支若干分數充其工價﹐又可收私鑄人在官﹐蓋昔人招天下亡命卽山鑄錢之意。欲令許天啟相度﹐疾速準此施行﹐仍與舊來軍工相兼鼓鑄。今來所鑄銅錢﹐除陜西﹑四川﹑河東係鐵錢地分更不得行使外﹐諸路並準折十行用其錢。惟令陜西鐵錢地分鑄造﹐卻於銅錢地分行使﹐貴絕私鑄之患﹐如有私鑄﹐並以一文計小錢十科罪。又陜西銅錢至重﹐每一錢當鐵錢三或四﹐今夾錫鑄造﹐樣制精好﹐欲一錢當銅錢二支用。令許天啟相度﹐依此施行。」從之。自當十錢行﹐抵冒者多。大觀四年﹐凡以私錢得罪者﹐有司上其名數﹐亡慮十餘萬人。﹞是時師文爲發運﹐乘時觀望﹐冀幸進擢﹐請以當二錢攺當十錢﹐設官置監﹐盛於東南數路﹐騷然不勝其困﹐重幣之害﹐自玆廣矣。仰賴陛下睿智有臨﹐灼見其獘﹐精考物理﹐參以人情﹐皆願更攺﹐以平物價。於是斷之無疑﹐十年之害﹐一舉而革。此誠社稷之福﹐生靈之幸也。然而獻言之人﹐尙此偃然﹐未加憲典。師文官至朝議大夫﹐聯事妄作﹐諂奉權臣﹐馴至於此﹐皆古所謂民賊者也。今旣罪狀顯著﹐眾皆切齒﹐則其官職豈容叨冒﹗」詔胡師文落集賢殿修撰﹐提舉崇道觀》。《紀事本末》卷百三十六。﹝案﹕李《十朝綱要﹕師文提舉明道宮﹐天啟鐫兩官﹐與監當差遣。﹞

１﹑七月﹝案﹕錢大昕《四史朔閏考》﹕是月壬戌朔。﹞癸酉﹐詔﹕「昨更重幣作當三﹐與小平錢一等行使﹐更無區別。屢降詔旨﹐戒飭丁寧﹐務在安便民庶。通行悠久﹐尙慮中外臣寮﹐不體府庫折閱﹐邦計有虧﹐私相交易﹐買物支給當三﹐賣者須納小平錢﹐懷姦害法﹐莫此爲甚。日後有違﹐重行憲典。」《紀事本末》卷百三十六。

２﹑己卯﹐檢會陜西﹑河東逐路帥臣門客親戚不得隨軍出入。《長編》卷四百九十九﹕元符元年六月戊子﹐詔﹕「陜西﹑河東逐路帥臣及見任宰相執政親戚﹐謂於編敕合劻避者﹐除見充帥臣﹑監司﹑知州軍並城寨及兵將官應出入者﹐余𨿽有職事﹐不許赴軍前。如帥臣親臨﹐許帶書寫機宜﹐隨行軍指揮前去﹔其門客親戚﹐亦不得隨軍出入。違者﹖以違制論﹐不以赦降去官原減。」原注云﹕政和元年七月十八日檢會。案﹕是月壬戌朔﹐十八日乃己卯也。

３﹑戊子﹐觀文殿學士﹑光祿大夫呂惠卿守本官致仕。《紀事本末》卷百三十。

１﹑八月﹝案﹕錢大昕《四史朔閏考》﹕是月辛卯朔。﹞戊戌﹐中大夫﹑集賢殿修撰﹑陜西制置解鹽使李百祿爲顯謨閣待制﹐以鹽池自生紅鹽及種鹽年外﹐增及一倍以上故也。《紀事本末》卷百三十七。﹝案﹕《宋史﹖本紀》﹕元年五月丁亥﹐解池生紅鹽。《食貨志》﹕政和六年﹐兩池漫生鹽﹐募人倍力采取﹐且議加賞﹔繼生紅鹽﹐百官皆賀﹐制置解鹽使李百祿等第賞有差。《食貨志》﹕解州解縣﹑安邑兩池墾地爲畦﹐引池水澆之﹐謂之「種鹽」﹐水耗則鹽成。籍民戶爲畦夫﹐官廩給之。二月墾畦﹐四月始種﹐八月乃止。安邑池每歲種鹽千席﹐解池減二十席。﹞

２﹑己亥﹐右僕射兼中書侍郎張商英出居城西僧捨﹐禦史臺定奪﹐商英與給事中劉嗣明﹑路天忱﹝案﹕《宋史》作「張天忱」。﹞降官﹐理曲故也。《紀事本末》卷百三十一。﹝案﹕《宋史﹖劉嗣明本傳》﹕嗣明任給事中﹐張商英居相位﹐惡其不附己。時鄭居中𨿽以嫌去樞密﹐然陰植黨與﹐窺伺益固。嗣明與之合﹐計傾商英。門下省吏張天忱貶秩﹐嗣明駮弗下﹐商英爭之。詔禦史臺蔽曲直﹐商英以是罷。陳桱《通鑑續編》﹕商英爲政持平﹐謂蔡京𨿽明紹述﹐但借以劫制人主﹐禁錮士大夫耳。於是大革獘事﹐攺京所鑄當十大錢爲當三﹐以平泉貨﹔復轉般倉﹐以罷直達﹔行鹽鈔法﹐以通商旅﹔蠲橫斂﹐以寬民力。勸帝節華﹐侈息土木﹐抑僥倖﹐帝頗嚴憚之。常葺升平樓﹐戒主者遇丞相騎至﹐必匿匠樓下﹐過則如初﹐時稱商英忠直。然意廣才疏﹐凡所當爲﹐先於公座誦言﹐故不便者得預爲計。初何執中與蔡京同相﹐凡營立皆預議﹐至是惡商英出己上﹐與鄭居中日夜醞織其短﹐先使言者論其門下賓客唐庚﹐竄之惠州。﹞

３﹑辛丑﹐張商英押入。《紀事本末》卷百三十一。

４﹑己酉﹐張商英又般出城西﹔辛亥﹐又押入。《紀事本末》卷百三十一。

５﹑禦筆﹕「水磨茶場課入不羨﹐犯法侵多﹐商賈滯畱﹐官司壅塞﹐上下受獘﹐內外非便。其見行茶法﹐仰尙書省措置﹐以廣課額。所有水磨茶法並罷﹐事歸尙書省。」《紀事本末》卷百三十七。案﹕錢大昕《四史朔閏考》﹕是月辛卯朔。據此﹐是月有己酉無乙酉﹐原書作乙酉﹐誤。下文「庚戌﹐尙書省措置茶事」﹐此詔應系隸己酉。

６﹑庚戌﹐尙書省言「奉聖旨措置茶事﹐今勘當水磨茶自元丰創置﹐除近畿外﹐卽不曾分下諸路。昨緣分配諸路﹐有置官之冗﹐般輦之勞﹐致妨客販收息減少﹐乃至商賈不通﹐內外受獘。緣水磨茶先帝建立﹐不可廢罷﹐欲只行於京城﹐與客販兼行﹐余路並令客人興販﹐可以走商賈者﹐實中都惠小民之具。下項﹕一﹑京城內以水磨茶官賣﹐其京畿﹑京西﹑京東﹑河北﹑河東﹑淮南﹑荊﹑浙﹑江南﹑福建﹑永興﹑鄜延﹑涇原﹑環慶爲客販南茶地方。一﹑客販茶許西至京城﹐與水磨茶兼行﹐除京城水磨存畱外﹐余路水磨並罷。一﹑在京見置比較飠甫並罷。」《紀事本末》卷百三十七。原注初艸云條具四十一項以聞﹐並從之。今略具一二於此。案﹕《宋史﹖食貨志茶法》﹕政和元年﹐京城所請商旅販茶起引定入京住賣者﹐卽許借江入汴﹐如元丰舊制﹔其借江入汴卻指他路住賣者禁﹐已請引者並令赴京。二年﹐以課入不登﹐商賈畱滯﹐詔以其事歸尙書省。於是尙書省言「水磨茶自元丰創立﹐止行於近畿﹐昨乃分配諸路﹐以故至獘﹐欲止行於京師﹐仍通行客販﹐余路水磨並罷。」從之。四年﹐收息四百萬貫有奇﹐比舊三倍﹐遂創月進。

７﹑乙卯﹐張商英第三次般出。先是﹐禦史中丞張克公言「謹按﹐宰臣張商英資性憸愎﹐操行傾邪﹐積念日深﹐老不知悔。昨陛下起於罪廢之中﹐付以輔弼之任﹐庶革心從正﹐協濟事功﹐而乃陰懷忿怨﹐長惡不悛。近論列給事中劉嗣明繳駁事﹐禦史臺定奪﹐得係商英理曲﹐乃妄有奏陳﹐不以本臺所定爲是。臺臣論奏﹐乞賜與決。詔張商英放罪﹐如此商英有罪矣。以有罪之人居宰輔之任﹐臣𨿽至愚﹐未知其可也。臣遠考前代﹐近稽本朝﹐宰相稍不稱職﹐往往引咎自責﹐必求去位﹐未有罪狀顯白﹐而包羞忍恥貪榮冒寵如商英者也。又歷數其十罪狀﹐伏望收還相印﹐明正典刑。」《紀事本末》卷百三十一卷李《十朝綱要》卷十七﹕先是﹐張商英怒門下省錄事路天忱不當爲給事中劉嗣明押帖子﹐取尙書省張希公牘奏﹐黜天忱一官。是日﹐嗣明繳駁﹐不行﹐商英奏嗣明非理沮臣﹐乞送所司定曲直。詔送禦史臺定奪奏聞。已而禦史中丞張克公定嗣明爲直。詔商英放罪。八月乙卯﹐詔罷修《政典》。克公言商英十罪。

８﹑丁巳﹐詔張商英罷尙書右僕射﹐除觀文殿大學士﹑知河南府。﹝《紀事本末》卷百三十一。案﹕《續宋編年資治通鑑》﹕夏四月﹐張商英罷。考《宋史》《十朝綱要》《東都事略》皆與《紀事》同。蓋商英坐路天忱事﹐與劉嗣明訐奏理曲﹐張克公言商英十大罪﹐始致罷相。夏四月﹐天忱事猶未發也。《編年通鑑》恐誤。據云﹕夏四月﹐張商英罷。商英入相﹐不知平心用人﹐故侍從﹑臺諫爭設智以陷之。會上眷亦衰﹐言者乞逐商英﹐乃除觀文殿大學士﹑知河南府。未幾。落職知鄧州。至冬﹐張克公又論與郭天信交通﹐漏泄省中語﹐下開封府﹐獄具。冬十月﹐竄商英於衡州。宣和三年﹐卒於南京。《編年備要》﹕夏四月﹐張商英罷。大觀間﹐天文屢變﹐上意恐甚﹐逐蔡京於杭州﹐四方相賀。及商英相﹐不知平心用人﹐故侍從﹑臺諫官爭設智以陷之。會上眷亦衰﹐言者乞逐商英愈急﹐意上必有所主﹐不知商英旣去﹐而蔡京復來矣。中丞張克公又言﹕商英嘗毀訿先烈﹐比中宮建立﹐陰懷異志﹐又引黨人陳瓘﹑龔夬﹑鄒浩之徒使上書﹐且以己意令其臺吏唐庚諷臺諫﹐擊善良﹐縱中書吏漏泄命令﹐納結近臣﹐務使更革﹐以鼓動天下﹐凡數罪。而給事中蔡薿亦助克公排之﹐乃除商英觀文殿大學士﹑知河南府﹐尋落職知鄧州。﹞

１﹑九月辛酉朔﹐﹝案﹕原本脫「朔」字﹐李《十朝綱要》作「九月辛酉朔。」錢大昕《四史朔閏考》同﹐今據補。﹞臣僚上言「伏見張商英以觀文殿大學士知河南府。蓋體貌大臣﹐未忍顯斥﹐姑示遠藩之役﹐未忘眷禮之隆。然迹其誕慢自恣﹐狠傲弗恭﹐虧事上之忠﹐失爲臣之禮﹐則商英之罪﹐在所不容。出守陪京﹐已非其分﹔況復觀文殿大學士之職﹐自兩府以無罪而除﹐乃所當得﹐商英安得而有之乎﹖奉聖旨﹐張商英落觀文殿大學士﹐攺差知鄧州。」《紀事本末》卷百三十一。

２﹑壬申﹐詔﹕「通奉大夫﹑知鄧州張商英降授中大夫﹐差遣如故﹔校書郎李士觀﹑辟雍博士尹天民並送吏部﹐與合入差遣。」先是﹐給事中劉嗣明奏商英詐作聖旨﹐擅便降敕﹐差尹天民﹑李士觀編類禦前文字。於是商英及士觀﹑天民皆坐責。《紀事本末》卷百三十一。﹝案﹕李《十朝綱要》﹕壬申﹐張商英坐擅出敕﹐令校書郎李士觀赴政典局編類禦前文字﹐降兩官。﹞

３﹑辛巳﹐詔﹕「陳瓘自撰《尊堯集》﹐語言無緒﹐並係詆誣﹐合行毀棄﹔送與張商英﹐意要行用﹐特勒停﹐送臺州羈管﹐令本州當職官常切覺察﹐不得放出州城﹐月具存在申尙書省。」﹝《紀事本末》卷百二十九。原注公謫臺州﹐朝旨不下司﹐行移峻急﹐所過州縣﹐皆令兵甲防送﹐不得稽畱。至臺久之﹐人莫敢以居屋借賃者﹐暫館僧捨。而郡守以十日之法﹐每遣廂巡起遣﹐故十日必爲之遷一寺。時未有郡守﹐通判朱興宗攝郡事﹐朱與公有先世之契﹐觀望特甚。人爲公不平﹐公處之淡然﹐不以介意﹐公到臺數月﹐朝廷起遷人石悈知州事。二十五日﹐悈知臺州﹐且令赴闕之官﹐士論氵匈々﹐咸謂將有處分於公也。悈至﹐果揚言怖公﹐視事次日﹐卽遣兵官突來約束﹐不得令出入﹐取責鄰人防守狀﹔又置邏卒數餔﹐前後巡察﹐鈔錄賓客書問之往還者。𨿽親戚家書﹐殆至隔絕。未幾﹐復令兵官突入所居﹐搜檢行李﹐攝公至郡庭﹐垂簾如制獄狀﹐其實祗是朝旨取索公《尊堯集》副本。悈於旨外施行﹐意在迫脇。繼又出公於僧捨﹐使小吏監守﹐對榻坐臥﹐窘辱百端﹐人情憂怖﹐慮有不測。公誓以死報國﹐而義不爲兒女態﹐故安之不以爲撓。悈亦不敢撓犯﹐技術寢窮﹐終不能爲公害。公謫臺州於法合進表謝﹐臺州不爲發遞﹐表未得達。而石悈之來﹐聲勢甚異﹐料其必受蔡薿風旨﹐意在得其所祕書﹐必將搜索及行李。於是爲封事﹐繳連謝表﹐封緘於篋﹐題以臣名。悈至﹐果如所料﹐而以緘題之故﹐不敢輒開﹐遂以奏禦。薿與何執中皆怒之﹐未幾﹐罷悈臺州﹐而公自此始免他虞。或問公何以審其如此﹖公曰「吾與薿初無他故﹐薿懷遺書之愧﹐而其黨未必知﹐結黨相捃﹐實自爲計。今顯其迹﹐則脇使之術不行也。」石悈攝公至郡也﹐欲以刑獄怖公﹐公見州庭獄具羅列﹐知其意﹐遽發問曰「今日之事﹐豈被旨耶﹗」悈非所料﹐失措而應曰「有尙書省悈子。」捲簾出示公﹐悈子所行﹐蓋取《尊堯集》副本﹐以爲係詆誣之書﹐合申繳毀異也。公曰「然則朝廷指揮取《尊堯集》耳﹐追某至此﹐復欲何爲﹖」因問之曰「君知《尊堯集》所以立名乎﹖蓋以神考爲堯﹐而以主上爲舜也。助舜尊堯﹐何謂詆誣﹗時相學術淺短﹐名分之義﹐未甚講求﹐故爲人所劫使﹐請治《尊堯》之罪﹐將以結黨固寵也。君所得於彼者幾何﹐乃亦不畏公議。干犯名分乎﹗請具申某此語﹐某將顯就誅戮﹐不必以刑獄相恐。」悈不待公言畢﹐屢揖公退。尋語人曰「不敢引其說﹐尙自如此﹐良可畏也。」瓘表及封事具十二月十七日。案﹕《續宋編年資治通鑑》﹕再竄陳瓘。先是﹐王安石嘗著《日錄》八十卷﹐瓘初謂安石此書詆訕宗廟。及瓘貶廉州﹐乃著《合浦尊堯集》﹐以《日錄》詆誣之罪歸於蔡卞﹔後又著《四明尊堯集》﹐痛絕王氏﹐以發揚熙寧用捨宰臣本末之緒﹐而自明區區攺過之心。書成﹐藏於家。至是﹐何執中請治《尊堯集》詆誣罪﹐勒停﹐臺州羈管﹐尋移楚州。嶽珂《桯史》卷十一了翁至天臺﹐謝辭曰「知詆誣之不可﹐志在尊堯﹔豈行用之敢私﹐心惟助舜。語言無緒﹐議論至迂﹐獨歸美於先猷﹐遂大違於國是。不行毀棄﹐有誤咨詢﹐虛消十載之光陰﹐靡卹一門之溝壑。采煩揆路﹐特建刑章﹐若非蒙庇於九重﹐安得延齡於再造。」其凜凜兀屈蓋如此。﹞

４﹑是月﹐臺諫劾起居舍人章綡﹐謂其偕起居郎王孝迪訪張商英﹐有「鹿死誰手」之語。詔下孝迪供析。孝迪奏﹕「臣契勘八月中﹐綡嘗謂臣欲同去見宰執如何﹐臣曰﹕『老兄請假往蘇州﹐不欲獨見執政﹐今日同往甚好。』遂同到知樞密院吳居厚客位﹐內管句賓客人云知院不見客。臨上馬時﹐拉臣同往見張商英﹐臣曰﹕『正吵鬧﹐著甚來由﹖』綡曰﹕『去來﹐去來﹐未知鹿死誰手﹖』臣見其語言狂悖乖繆﹐不勝憤滿。」嶽珂《愧郯錄》卷九。

﹝《續宋編年資治通鑑》﹕秋九月﹐鄭允中﹑童貫使遼﹐蔡京在杭州﹐聞貫出使﹐亟附奏﹕「貫威名旣傳﹐宜深藏之﹐使莫測可也。柰何遽遣出疆﹖」上報京曰「虜主欲識其面﹐因遽覘之﹐不亦可乎﹖」貫至虜庭﹐其君臣相聚指笑曰「南朝人才如此。」歸至盧溝河﹐有燕人馬植得罪於燕﹐無所容﹐遂見貫﹐陳滅燕之策。因攜歸﹐攺姓李名良嗣﹐薦於上﹐遂賜姓趙。復燕之議始於此。案﹕《東都事略》在戊寅﹐《十朝綱要》在辛巳。《十朝綱要云﹕辛巳﹐端明殿學士﹑提舉醴泉觀鄭允中充遼國生辰使﹐以童貫副之。貫至虜庭﹐君臣相聚指笑曰「南朝乏才如此﹐遣一腐夫來使﹐何也﹖」貫還﹐並與燕人馬植來歸﹐攺姓名曰李良嗣﹐又妄謂虜主盛稱蔡京之勛庸。蓋河北實發端於此。《九朝編年備要》云﹕貫旣得志於西邊﹐遂謂北邊亦可圖。嘗自請覘虜﹐又託虜使蕭志忠言虜主欲識其面﹐上信以爲然﹐故特命允中以端明充使往賀生辰﹐而貫以節度使副之﹐皆非故事也。蔡京時在杭州﹐聞貫出使﹐亟附奏曰「貫前日克敵﹐藉成算耳。貫威名旣傳﹐宜深藏之﹐使莫測可也﹐柰何遽遣出疆﹖」上報京曰「虜主欲此﹐彼旣來要我﹐因遂覘之﹐不亦可乎﹖」貫旣至虜廷﹐其君臣相聚指笑曰﹔「南朝人才如此﹗」然虜主方肆縱﹐貪得中國玉帛玩好﹐而貫所賚皆爲珍奇﹐至運二浙髤藤之具﹑火閣書櫃﹑牀椅等往遺之﹐虜主所以遺貫者亦稱是。蓋互相滉尙富侈而已。貫使歸﹐至盧溝河﹐有燕人馬植者﹐得罪於燕﹐無所容﹐遂見貫﹐亟陳有滅燕之策。貫奇之﹐因攜歸﹐攺姓李名良嗣﹐薦於上﹐遂賜姓趙。後遼人數移檄索之﹐貫諱不與。復燕之議始此。徐夢莘《三朝北盟會編》﹕政和》元年﹐朝廷差童貫副鄭允中奉使﹐遼人有馬植者﹐潛見童貫於路。植﹐燕京霍陰人。涉獵書傳﹐有口才﹐能文辭﹐長於智數。見契丹爲女眞侵暴﹐邊害益深﹐賊盜起﹐知契丹心亡﹐陰謀歸漢﹐說貫以邊事。是時貫奉密旨覘其國。於是約其來歸。植數上書奏﹐上喜﹐賜姓趙名良嗣。蔡京﹑童貫力主之﹐以圖取燕。薛應旂《宋元通鑑》﹕童貫以遼人李良嗣來﹐初燕人馬植本遼大族﹐仕至光祿卿﹐行污而內亂﹐不齒於人。童貫使遼﹐道盧溝﹐植夜見其侍史﹐自言有滅燕之策﹐因得見貫。貫與語﹐大奇之﹐載與俱歸﹐易姓名曰李良嗣﹐薦諸朝。植卽獻策曰「女眞恨遼人切骨﹐而天祚荒淫失道﹔本朝若自登﹑萊涉海﹐結好女眞﹐與之相約攻遼﹐其國可圖也。」議者謂祖宗以來﹐𨿽有此道﹐以其地接諸蕃﹐禁商賈舟船不得﹐行百有餘年矣﹐一旦啟之﹐懼非中國之利。不聽。帝召問之﹐植對曰「遼國必亡﹐陛下念舊民遭塗炭之苦﹐復中國往昔之疆﹐代天譴責﹐以治代亂﹔王師一出﹐必壺漿來迎﹔萬一女眞得志﹐不侔矣。」帝嘉納之﹐賜姓趙氏﹐以爲祕書丞。﹞

１﹑十月庚寅朔﹐﹝案﹕原本脫「朔」字﹐據錢大昕《四史朔閏考》補。﹞觀文殿學士﹑光祿大夫致仕呂惠卿卒﹐贈開府儀同三司。《紀事本末》卷百三十。

２﹑辛亥﹐太中大夫﹑知鄧州張商英責授崇信軍節度副使﹐衡州安置﹔昭化軍節度副使﹑單州安置郭天信責授昭化軍節度行軍司馬﹐新州安置。以開封府獄成﹐商英天信嘗令余負﹑僧徳洪﹑彭幾往來交結﹐臣僚再論列﹐故有是責。《紀事本末》卷百三十一。﹝案﹕李《十朝綱要》﹕辛巳﹐降武安軍節度使郭天信爲教官﹐安置單州。天信本使術人﹐曾密白上當有天下。上卽位﹐賞之﹐使視隨龍人恩數。深州司法余負追奪所贈官﹐編管郴州﹐坐張商英事。上旣責郭天信﹑余負﹐又詔開封府鞫訊﹐具得商英及僧徳洪往來交結天信事實。辛亥﹐責商英散官﹐安置衡州﹔郭天信授散官﹐安置新州﹔余負配沙門島﹔徳洪杖脊﹐配朱崖軍﹔庫部員外郎趙暘除名﹐編管道州﹔倉部員外郎範致明勒停﹔餘人連坐論罪有差。前同知樞密院事王襄﹑前禮部尙書吳執中﹑龍圖閣直學士範鏜範致虛等八人並坐商英黨﹐落職宮觀。《編年備要》﹕初﹐商英有時望﹐而武安軍節度使郭天信於上前稱道之。商英亦欲借助﹐遂相結納﹐使將仕郎余負及僧徳洪達其語言。時商英稍裁抑宦寺﹐閒言浸入﹐蔡京之黨乘之上意﹐於商英浸衰﹐因論商英與天信交通﹐漏泄省中語﹐且言天信先開其端﹐於內侔上旨﹐動息以報﹐乃從外廷決之﹐莫不如意。商英旣罷﹐鄭居中等惡商英﹐請推究之﹐張克公亦亟論商英與天信交通狀。事下開封﹐獄具﹐商英衡州安置﹐天信貶新州﹐負﹑惠洪等皆遠配。﹞

３﹑壬子。﹝《長編》卷五百十六。元符二年閏九月癸酉﹐三省言錢輕物重﹐差陸思閔等措置。原注云﹕政和元年十月二十三日壬子可考。案﹕原文已佚。﹞

１﹑十一月﹝案﹕錢大昕《四史朔閏考》﹕是月庚申朔。﹞丙子﹐臣寮言「竊見邇英講經﹐皆並注入點釋﹐因襲之久﹐未及是正。欲乞自今只點正經﹐其音釋意義﹐並以王安石等所進經義爲準。」從之。《紀事本末》卷百三十。

２﹑乙酉﹐京畿提舉學事林震﹐乞自今應以八行延入縣學者﹐並依州學外舍生例給食﹐從之。《紀事本末》卷百二十六。

１﹑十二月﹝案﹕錢大昕《四史朔閏考》﹕是月己丑朔。﹞乙卯﹐臣寮上言「陳瓘所撰《尊堯集》十卷﹐大綱取《日錄》之事﹐解釋成文﹐有論及王安石事。臣𨿽不見《尊堯集》全文﹐但瓘建中靖國間嘗以安石《日錄》爲不然。昨來大臣領政典局﹐知瓘素有異論﹐欲助成非謀﹐故下瓘家取索。欲望聖慈特降睿旨﹐嚴賜禁約﹐更不得傳習﹔如有已曾傳錄之家﹐並乞立限繳納﹐仍乞下瓘家取索槁本﹐一切焚毀。」詔依奏。其《尊堯集》仍令知臺州石悈於陳瓘﹑衡州於張商英處取及元降付張商英禦批眞本﹐並繳速聞奏。﹝《紀事本末》卷百二十九。案﹕李《十朝綱要》作乙巳﹐詔知臺州石悈於陳瓘處取《尊堯集》﹐又詔衡州於張商英處取元降禦批眞本。﹞

﹝錢塘濮子潼輯注﹞

徽宗

△政和二年﹝壬辰﹐一一一二﹞

１﹑正月﹝案﹕錢大昕《四史朔閏考》﹕是月己未朔。﹞癸未﹐詔﹕「釋教修懺水陸及祈禳道場﹐輒將道教神位相參者﹐僧尼以違制論﹔主首知而不舉﹐與同罪。著爲令。」﹝《紀事本末》卷百二十七。案﹕李《十朝綱要》﹕大觀元年正月丁巳﹐禁道士齋醮不得仿僧徒鼓擊鐃鈸。二月乙未﹐禦批﹕道士序位在僧上﹐女冠在尼上。十二月戊戌﹐詔﹕內外佛寺尙有以道像侍立者﹐並迎歸道觀﹐不可遷﹐則除之。﹞

１﹑二月戊子朔﹐詔﹕「太子太師致仕蔡京兩居上宰﹐輔政八年﹐首建紹述﹐勤勞百爲﹐除秩居外﹐薦歷歲時。況元丰侍從被遇神宗者﹐今則無幾﹔而又累經恩霈﹐理宜優羣。可特復蔡京太師﹐仍舊楚國公致仕﹐於在京賜第居住。」﹝《紀事本末》卷百三十一。案﹕《續宋編年資治通鑑》二年春二月﹐蔡京復太師﹐賜第京師。《十朝綱要》同。﹞

２﹑甲寅﹐議禮局言﹐乞耕藉禮畢還宮﹐依養老例奏樂﹐從之。﹝《紀事本末》卷百三十三。﹞

１﹑三月﹝案﹕錢大昕《四史朔閏考》﹕是月戊午朔。﹞乙亥﹐詔﹕「太師致仕蔡京到闕﹐令二十五日朝見﹐引對﹐拜數特依元丰中文彥博例﹐仍擇日垂拱殿賜宴﹐許依舊服玉帶﹑佩金魚﹐賜對見例物﹐遇六參日趨赴起居﹐在大班退﹐親王后入。」《紀事本末》卷百三十一﹐又卷百三十六。﹝案李《十朝綱要》﹕三月壬午﹐蔡京入見。畢沅《通鑑》﹕乙亥﹐詔﹕「蔡京到闕﹐朝見﹐引對﹐拜數特依元丰中文彥博例﹐許依舊服玉帶﹐遇六參日趨赴起居﹐在大班退﹐親王后入。」﹞

２﹑辛巳。﹝《長編》卷五百十六﹕元符二年閏九月癸酉﹐三省言錢輕物重﹐差陸思閔措置。原注云﹕政和二年三月十一日辛巳可考。案﹕原文已佚。﹞

３﹑甲申﹐議禮局言「北齊﹑隋耕藉皆備法駕。唐開元及本朝端拱﹑明道皆備大駕鹵簿。今不親享先農﹐止行耕藉之禮。其端拱﹑明道命五使稱賀﹐賜赦之類﹐更不施行。乞止用法駕。」從之。《紀事本末》卷百三十三。﹝案﹕《宋史﹟儀衛志》﹕鹵簿之等有四﹕一曰大駕﹐郊祀﹐大饗用之﹐二曰法駕﹐方澤﹑明堂﹑宗廟﹑籍田用之。﹞

４﹑丙戌﹐詔﹕「自去年至今﹐外路百姓不輟經尙書省陳乞依昨來已方過田輸納稅賦﹐有以見方田之法﹐百姓安便。可先將未降大觀四年五月十一日指揮已前已經方量了處﹐﹖依已方施行﹔其未經方處﹐依大觀元年二月二十二日禦筆手詔施行。」﹝《紀事本末》卷百三十八原注詔旨四月五日載臣僚上言﹐檢會三月二十九日聖旨﹐今剟取附見﹐更須考詳。詔旨政和二年五月二十五日﹐京西北路提舉常平司奏﹕準敕節文﹐奉詔應方田已經方量﹐未畢去處﹐令先次結絕﹐其餘州縣並別聽指揮。本司契勘本路大觀三年方田縣分內一十縣並各方量周徧﹐除西京偃師﹑陳州西華﹑蔡州新蔡﹑汝州郟城﹑滑州胙城五縣﹐各造帳均稅了﹐合依已方施行外﹐有西京伊陽﹑汝州襄城﹑河陽王屋﹑鄭州原武新鄭等五縣𨿽有方量﹐緣均稅未了﹔及西京等六州府﹐河南等十八縣係未經方處﹐與大觀元年事頗同。未審合與不合依大觀元年六月二十三日已得朝旨。此朝旨未見﹐將已造方田帳﹐分先次結絕。其造帳未齊去處﹐候農隙造訖均稅﹔所有未經方量去處﹐亦未審合與不合依大觀元年閏十月二十八日朝旨。此朝旨亦未見﹐候將來年分別聽指揮施行。緣未有明文遵守﹐合取自朝廷指揮。詔並依。此稱敕節文﹑二年三月二十九日聖旨﹐疑有脫文﹐或是此節文。大觀元年二月二十二日復行方田﹐大觀四年五月十五日無罷方田指揮﹐罷方田在五月十一日﹐詔旨稱五月十五日﹐恐誤﹐今攺五月十一日。又四年七月四日已方處﹐並只納舊稅。案﹕《東都事略本紀》﹕正月癸卯﹐詔曰﹕古者井天下之田而衣食足。神考方天下之田以正經界﹐庶乎復古矣。今續而成之﹐以紹先烈﹐大焉。其復方田。《十朝綱要》云﹕大觀元年二月己卯﹐詔復行方田。四年五月己酉﹐權罷方田。十一月丁卯﹐罷天下方田。政和二年三月己卯﹐復行方田。《文獻通考》﹕大觀元年﹐復行方田。四年﹐詔﹕去歲諸路災傷﹐應已經方田而髙下失當﹐見有陳訴﹐未爲畢事。合依成命﹐權其賦稅﹐依未方時舊則輸納。又詔﹕方田人吏非特妄增田稅﹐又兼不食之山而方之﹐俾出芻艸之直﹐民戶因此廢業失所﹐監司其推原本制﹐悉加攺正﹐毋失其舊。﹞

《續宋編年資治通鑑》﹕三月﹐親試舉人﹐賜莫儔以下七百餘人及第﹑出身有差。案﹕《本紀》﹕三月己巳﹐禦集賢殿策進士﹐己卯﹐賜禮部奏名進士及第﹑出身七百十三人。《十朝綱要》﹕己卯﹐罷賜進士及第莫儔等詩﹐攺賜箴云。《編年備要》﹕初﹐禦史李章言作詩害經術﹐自陶潛至李﹑杜﹐皆遭詆諆。詔送敕局立法﹐宰臣何執中遂請禁人習詩﹑賦﹐至是故賜箴。未幾﹐知樞密院吳居厚侍經筵﹐進詩攺爲口號﹐後聖作屢出﹐士大夫不復守禁矣。

１﹑四月﹝案﹕錢大昕《四史朔閏考》﹕是月丁亥朔。﹞甲午﹐燕宰執﹑親王於太淸樓﹐上親爲之記。﹝原注其略見《禦制》。案﹕《禦制門》已佚。﹞蔡京上記曰「政和二年三月八日﹐皇帝制詔﹐臣京宥過省愆﹐復官就第﹐命四方館使﹑滎州防奭使童師敏賚詔召赴闕。臣京頓首辭﹐繼被禦札手詔十﹐責以大義﹐惶恐上道。於是飲至於郊。曲宴於垂拱殿﹐祓禊於西池﹐寵頒恩渥﹐念無以稱。」上曰「朕考周宣王之《詩》﹔『吉甫燕喜﹐旣多受祉。來歸自鎬﹐我行永久。飲禦諸友﹐炮鱉膾鯉。』其可不如古乎﹖」詔以是月八日開後苑﹐宴太淸樓﹐命內客省使﹑保大軍節度觀察畱後﹑帶禦器械臣賈詳等五人總領其事。《紀事本末》卷百三十一。﹝案﹕《續宋編年資治通鑑》﹕四月﹐燕蔡京內苑。李《十朝綱要》﹕甲午﹐燕宰執﹑親王於太淸樓﹐上親爲之記。《通鑑續編》﹕京自杭赴召﹐帝宴之於內苑太淸樓。京爲樓記以進﹐備言宮室服玩之盛。《九朝編年備要》﹕夏四月﹐燕蔡京內苑﹐輔臣親王皆與焉﹐內侍五人領其事﹐上親爲之記﹐略曰「詔有司掃除內苑太淸樓﹐滌內府所藏珍用之器﹐集四方之美味﹐前期閱集﹐親幸其所﹐用宮中女樂列奏於庭﹐命子楷侍側勸勞。又出嬪女鼓琴玩舞﹐勸以琉璃﹑瑪瑙﹑白玉之杯。」京亦上記﹐略曰「太淸之燕﹐上曰﹕『此跬步至宣和。』令子攸入掖觀焉。東入小花徑﹐南度碧蘆叢。又東入便門﹐至宣和。殿只三楹﹐左右掖亦三楹﹐中置圖書﹑筆硯﹑古鼎彜﹑罍洗﹐陳几案蓂榻。東西廡側各有殿﹐亦三楹。東曰瓊蘭﹐積石爲山﹐峯巒閒有泉出石竇﹐注於沼。此有禦札『靜宇』榜梁間﹐以洗心滌慮。西曰凝芳﹐後曰積翠﹐南曰瓊林。北有洞曰玉宇﹐石自壁引﹐嶄巖峻立﹐奇花異木﹐扶疏茂密。後有沼曰環碧﹐兩旁有亭曰臨漪﹑華渚。沼次有山。殿曰雲華﹐閣曰太寧﹐左右耳道以登。中道有亭曰琳霄﹑垂云﹑騫鳳﹐層巒百尺髙峻﹐俯視峭壁攢峯﹐如深山大壑。次曰會春閣﹐下有殿曰玉華。前殿之側﹐有禦筆榜曰『三洞瓊文之殿』﹐以奉髙眞。有種玉﹑綠云軒相峙。日午﹐謁者引宰相以下入﹐女童四百﹐鞾袍玉帶﹐列排場下﹐肅然無敢聲欬者。宮人珠籠巾﹐玉束帶﹐秉扇拂壺﹐巾劍鉞﹐持香球﹐擁禦座﹐以次立侍﹐無敢離行失次者。上顧謂羣臣﹕『承平無事﹐君臣同樂﹐宜略去苛禮﹐飲食坐起當自便無間。』執事者以寶器進﹐上酌酒以賜。命皇子嘉王楷宣勸。又以惠山泉﹑建溪異豪琖﹐烹新貢太平嘉瑞茶飲之。上曰﹕『日未晡﹐可令奏樂殿上』。笙竽﹑琵琶﹑箜篌﹑方響﹑箏﹑簫登陛合奏﹐宮娥妙舞。上又曰﹕『可起觀。』羣臣憑欄以觀﹐又命宮娥撫琴擘阮。已而羣臣皆盡醉。」﹞

２﹑庚戌﹐朝奉郎許尙志言「朝廷以新禮書頒降四方﹐乞各擇官兼掌禮事﹐以上之徳意志慮達於民﹐而察其違犯者。」詔曰「禮以親上下﹐定民志﹐神考成訓﹐具在典冊。道無廢興﹐洪之在人﹐官舉其職﹐事乃無廢。顧方討論﹐以紹先烈。可依尙志》所奏﹐令議禮局候《五禮儀注》成﹐采酌條具取旨。」《紀事本末》卷百三十三。

３﹑壬子﹐蔡京乞令張商英任都堂治事﹐每日赴朝參﹐退至都堂聚議﹐於中書省前廳直捨治事畢直﹐卽以尙書令廳爲治所﹐仍押敕札。﹝案﹕《東都事略》﹕政和二年﹐京復太師﹐召還﹐賜第京師。京奏﹕「已蒙恩召還﹐而前宰相張商英尙譴遠方﹐臣與商英神宗朝同時遭遇﹐舊人無幾﹐乞放還自便。」識者以爲不情。﹞責授崇信軍節度副使﹑衡州安置張商英放令任便居住。太師致仕﹑楚國公蔡京言「臣自去朝班﹐言多可畏﹐伏聞前宰相張商英訿毀尢甚﹐蓋緣臣罪大徳輶﹐所以致此。今日特蒙恩貸﹐召還闕庭﹐庇同天地﹐而商英譴責遠方﹔𨿽其所犯詀惡﹐而臣與之同遇先帝﹐出入三朝﹐薄有情契﹐拳拳之私﹐敢以此請。」故有是命。《紀事本末》卷百三十一。﹝案﹕《宋史》商英本傳﹕商英貶崇信軍節度副使﹐衡州安置。京遂復用。未幾﹐諸生訟商英之冤﹐京懼﹐乃乞令自便。﹞

４﹑乙卯﹐手詔賜蔡京曰「臨平置塔﹐初因錢氏﹔﹝案﹕名爲祝聖而修塔﹐以壯臨平之田。張克公論京語也﹐見本傳。﹞尊相名寺﹐起於治平﹐匪緣近年﹐創有增建。蔡京忠貫金石﹐志安社稷﹐八年輔政﹐一徳不渝。羣邪詀正﹐意在中傷﹐肆爲無根之談﹐冀陷不測之禍。比從閱實﹐灼見厚誣。惟大臣立朝﹐誼當自信﹔而哲士圖任﹐何畏巧言﹗顧予心之亶孚﹐豈眾言之足慮﹖肆加開論﹐毋或介懷。」﹝《紀事本末》卷百三十一。﹞

﹝《續宋編年資治通鑑》﹕禁史學。案﹕原係此於十一月。據李《十朝綱要》﹕四月戊戌﹐以監察禦史李彥章言﹐詔士無得兼習史學。五月戊寅﹐詔勿行。今移附此。吳曾《能攺齋漫錄》﹕先是﹐崇寧以來﹐專意王氏之學﹐士非《三經》《字說》不用。至政和之初﹐公議不以爲是。蔡嶷﹑慕容彥達﹑宇文粹中﹑張琮列奏﹕「欲望今後時務策﹐並隨事參以漢﹑唐歷代事實爲問。」奉禦筆﹕「經以載道﹐史以紀事。本末該貫﹐乃稱通儒。可依所奏﹐今後時務策問﹐並參以歷代事實。庶得博習之士﹐不負賓興之選。」未幾﹐監察禦史兼權殿中侍禦史李彥章言「夫《詩》《書》《周禮》﹐三代之故﹐而史載秦﹑漢﹑隋﹑唐之事。學乎《詩》《書》《禮》者﹐先王之學也﹔習秦﹑漢﹑隋﹑唐之事者﹐流俗之學也。今近臣進思之論﹐不陳堯﹑舜之道﹐而建漢﹑唐之陋﹔不使士專經﹐而使習流俗之學﹐可乎﹖伏望罷前日之詔﹐使士一意於先王之學﹐而不流於世俗之習﹐天下幸甚。」奉禦筆﹕「經以載道﹐史以紀事﹐本末該貫﹐乃爲通儒。今兩思之﹐紀事之史﹐士所當學﹐非上之所以教也。況詩賦之家﹐皆在乎史。今罷黜詩賦﹐而使士兼習﹐則士不得專心先王之學﹐流於俗好﹐恐非先帝經術造士之意。可依前奏。前降指揮﹐更不施行。」時政和元年三月戊戌日也。薛應旂《宋元通鑑》並此於二年四月辛卯﹐復行方田下。﹞

﹝又罷鬻官田。案﹕政和罷鬻官田事﹐《本紀》《食貨志》皆不載。《十朝綱要》﹕四月癸卯﹐禦筆﹕罷出賣係官田宅。《九朝編年備要》﹕四月﹐罷鬻官田。範坦尋坐獻鬻官田之策﹐安置黃州。《文獻通考》作元年八月﹐疑爲歲月之誤﹐附載其詞﹐以備參考。《文獻通考》云﹕政和元年八月﹐時朝以用度艱窘﹐命官鬻賣官田﹐江西路一歲失折上供無慮二十餘萬斛。運副張根建言「田旣不存﹐當減上供。」朝廷深察所以然﹐遂止不賣。八月﹐詔﹕「乃者有建明﹐盡鬻係官田宅。苟目前之利﹐廢久長之策﹐其總領措置官並罷。已賣田宅﹐給還元直﹐仍拘入官。如捨屋已經攺更﹐但課虧租額者﹐與免仍舊修蓋﹔官田已嘗爲墓﹐據合用畝步約價者﹐與免遷移。﹞」

１﹑五月﹝案﹕錢大昕《四史朔閏考》﹔是月丁巳朔。﹞己巳﹐朝請郎﹑知永嘉縣虞防言「朝廷昨行當十錢﹐最富國便民之良法也﹐所貴乎推行之得人而已。前日異議之人﹐務快一時之私﹐上欺天聽﹐攺爲當三﹐亦誤國之一也。欲望特許興復﹐以便上下。」詔虞防除名勒停﹐送循州編管。﹝《紀事本末》卷百三十六。﹞

２﹑壬申﹐臣僚上言﹐參以科舉廢罷縣學歲升之法非便。﹝案﹕《宋史《選舉志》﹕崇寧元年﹐宰臣請天下州縣並置學﹐州置教授二員﹐縣亦置小學。縣學生選考升諸州學﹐州學生每三年貢太學。至則附試﹐別立號。考分三等﹕入上等補上捨﹐入中等補下等上捨﹐入下等補內捨﹐余居外舍。諸州軍解額﹐各以三分之一充貢士。﹞詔﹕「自今並依大觀》三年四月以前指揮﹔其後降指揮﹐更不施行。」《紀事本末》卷百二十六。﹝案﹕畢沅《通鑑續編》載與此同﹐而脫去「參」字。詳其文義﹐似言參行科舉﹐必致廢罷縣學歲升之法﹐於崇寧初議﹐不使考科舉﹐議罷非一日矣。《續宋編年通鑑》於本月張臣獻羨餘事下載日罷科舉。《十朝綱要》隸於壬申﹐與此同日。《文獻通考》卷三十一﹕崇寧三年﹐詔﹕「天下取士﹐悉由學校升貢﹐其州郡發解及試禮部法並罷。」五年又詔﹕「大比﹐更參用科舉舉士一次。」所謂參以科舉﹐殆卽指此。﹞

３﹑癸未﹐蔡京言「門下省乃覆駁之地﹐臣乃兼而冒處﹐實有妨嫌﹐委紊官制。望許臣免書門下省文字。」從之。﹝《紀事本末》卷百三十一。﹞

﹝《續宋編年資治通鑑》﹕五月﹐利州路轉運副使張臣獻羨餘三十萬緡﹐爲言者所論﹐尋除名竄池州。案﹕李《十朝綱要》﹐「張臣」作「張巨」﹐爲言者所論﹐詔特罷之﹐除名﹐編管池州﹐在十一月十二日。﹞

﹝又罷科舉。案﹕《十朝綱要》﹕五月壬申﹐罷科舉。《文獻通考》卷三十一﹕崇寧三年﹐詔﹕「神考議以三捨取士﹐而罷州郡科舉。其法行於畿甸﹐而未及郡國。肆朕纂圖﹐制詔有司講議其方﹐書來上﹐悉推行之。設辟雍於國郊﹐以待士之升貢者。又與臨幸加恩博士弟子有差。朕勸勵學者至矣。然州郡猶以科舉取士﹐不專於學校。其詔將來科舉取士﹐悉由學校升貢﹐其州郡發解及試禮部法並罷。」四年﹐詔﹕「將來大比﹐更參用科舉取士一次。」時州縣悉行三舍法﹐士之在學者﹐積歲月累試﹐乃得應格。其不能輟身試補者﹐僅可從狹額應科舉﹐不得如在籍者﹐三捨解試兼與而兩得﹔其貧且老者﹐尢甚病之。時人議其法曰「利貴不利賤﹐利少不利老﹐利富不利貧。」故詔書及此﹐而加以審詳﹐蓋至是始罷科舉云。﹞

１﹑六月﹝案﹕錢大昕《四史朔閏考》﹕是月丙戌朔。﹞甲寅﹐降授太子少保致仕蔡京復太子少師﹐依前楚國公致仕。《紀事本末》卷百三十一。原注復太子少師當考。詔旨具載制詞﹐乃宇文粹中所艸。其末云﹕蕩垢滌瑕﹐旣曲全於體貌﹔率徳攺行﹐宜益勵於猷爲。政和二年七月十九日可考。八月十一日﹐又復太子太師。﹝案﹕《宋史﹟本紀》﹕二年五月己巳﹐蔡京落致仕﹐三日一至都堂議事。陳桱《續鑑》﹕五月﹐詔太師蔡京落致仕﹐三日一至都堂議事。京患言者議己﹐乃作禦筆密進﹐而丐帝親書以降﹐謂之「禦筆手詔」﹐違者以違制坐之。事無巨細﹐皆託以行﹐至有不類帝書者﹐羣下亦莫敢言。由是貴戚近臣爭相請求﹐至使中人楊球代書﹐號曰「書楊」。京復病之﹐而亦不能止矣。又案七月十九日原文已佚。﹞

１﹑八月﹝案﹕錢大昕《四史朔閏考》﹕是月乙酉朔。《十朝綱要》同。﹞乙未﹐太子少師致仕蔡京爲太子太師﹐依舊致仕。﹝《紀事本末》卷百三十一。﹞

２﹑壬寅﹐詔﹕「京西﹑河北路監司應已方田﹐並選官前去體量有無違法﹐不均不實﹐出稅有無偏輕。如不曾方量處﹐且令依舊出稅﹐別選他州縣官互行差委前去﹐重行方量。卽不得差本州縣寄居待闕等官﹐所委官仰先習熟法內行遣﹐次節選差非本州縣吏人前去﹐盡公施行。如違﹐以違制論﹔卽因而受財乞取﹐以自盜論﹐髒輕吏人﹑公人﹐並配二千里。」﹝《紀事本末》卷百三十八。﹞

﹝《續宋編年資治通鑑》﹕秋八月﹐焚元祐制詞。案﹕《九朝編年備要》作七月。《十朝綱要》系此於八月庚戌更定茶法下。﹞

１﹑九月﹝案﹕錢大昕《四史朔閏考》﹕是月乙卯朔。﹞辛酉﹐詔﹕「應方田路分見有人戶論訴不均者﹐並依京西路八月十八日已降指揮施行。其有人戶論訴合重方並未方路分﹐合差一行方量官吏﹑均稅甲頭等﹐並差本州縣人前去盡公施行。如違﹐並以違制論。卽因而受財乞取﹐以自盜論﹐並輕吏人﹑公人﹐並配二千里﹐仍先次施行。」﹝《紀事本末》卷百三十八。﹞

２﹑癸未﹐詔曰「朕所與共天下之政者惟二三執政之臣﹐而官稱之名﹐位序之實﹐未足以垂示萬世者。我神考訓迪厥官﹐有司不能奉承﹐仰維前代﹐而僕臣之賤充宰相之任﹐六卿之職爲三公之官﹐有志攺爲﹐或未遑暇。朕遹追來孝﹐若昔大猷。稽三代公孤之名﹐考左輔右弼之號﹐是正名實。惟古之師﹐分職率屬﹐期予於治﹐官不必備﹐而惟其人﹐祗於新書﹐克謹厥服﹐同底於道﹐以成烈考之志﹐豈不韙與﹗﹝案﹕《宋史《職官志》一﹕蔡京》率意自用﹐欲更置官名﹐以繼元丰之政。乃首更開封守臣爲尹﹑牧﹐由是府分六曹﹐縣分六案。又內侍省職﹐悉仿機廷之號。已而修六尙局﹐建三衛郎。遂詔﹕「以太師﹐太傅﹑太保﹐古三公之官﹐今爲三師﹐古無此稱﹐合依三代爲三公﹐爲眞相之任。司徒﹑司空﹐周六卿之官﹐太尉﹐秦主兵之任﹐皆非三公﹐並宜罷之。仍考周制﹐立三孤爲次相之任。更侍中爲左輔﹐中書令爲右弼。尙書左僕射爲太宰兼門下侍郎﹐右僕射爲少宰兼中書侍郎。罷尙書令﹐而以太尉冠武階。」然是時員旣濫冗﹐名且紊雜。甚者走馬承受﹐升擁使華﹔黃冠道流﹐亦濫朝品﹐元丰之制﹐至此大壞。﹞公少若除三公﹐卽爲宰相﹐合不帶太宰﹑少宰﹑左輔﹑右弼之任。三少﹑特進以下﹐卽帶太宰等官稱治省事。三公新官﹐太師舊官太師﹐太傅舊官太傅﹐太保舊官太保﹐此古三公之官﹐爲宰相之任﹐今爲三師﹐古無三師之稱﹐合依三代爲三公。論道經邦﹐燮理陰陽﹐官不必備﹐惟其人爲眞相之任。三少新官﹐少師舊官太尉﹐少傅舊官司徒﹐少保舊官司空。太尉以下﹐舊爲三公﹐緣司徒﹑司空﹐周六卿之官﹐非三公之任﹐乃今之六曹尙書是也。太尉秦官﹐居主兵之任﹐亦非三公﹐太尉﹑司徒﹑司空合罷﹐﹖依周制﹐立三孤之官﹐乃次輔之位。三孤貳公洪化﹐寅亮天地﹐或稱爲三少﹐爲次相之任。尙書省令﹐太宗皇帝曾任﹐今宰相之官已多﹐不須置。新官太宰﹐舊官左僕射﹔新官少宰﹐舊官右僕射。門下省新官左輔﹐舊官侍中。中書省新官右弼﹐舊官中書令。」﹝原注《實錄》有此﹐但略加刪潤。今以詔旨別修爲尙書令者﹐唐太宗也。當時有失稽考﹐今但存本文。蔡條亦同此誤。蔡條《國史後補》﹕官制﹐國朝沿唐》故事。太師﹑太傅﹑太保爲三師﹐太尉﹑司徒﹑司空爲三公﹐尙書令﹑侍中﹑中書令爲三省長官﹐同中書門下平章事爲宰相。元丰中﹐官制行﹐皆如故﹐獨攺平章事爲尙書左右僕射。至政和初﹐仿《周官》之制﹐遂以太師﹑太傅﹑太保爲三公﹐易少師﹑少傅﹑少保爲三少。蓋古謂之「三孤」。孤之爲名不雅﹐因以爲三少焉。尙書令﹐開國初太宗皇帝嘗爲之﹐後不敢拜﹐以爲故事﹐則如故。若侍中﹑中書令因易爲左輔﹑右弼﹐𨿽易名焉﹐亦未始有除授者。至左﹑右僕射﹐則攺爲太宰﹑少宰﹐又復存太尉﹐乃仿秦﹑漢以爲掌兵官。其恩禮儀物﹐咸視執政﹐蓋特命武臣焉。而三公者﹐當時爲官﹐不必備﹐惟其人﹐非前日之制﹐特爲官稱而已﹐乃職任也﹐故以三公兼領三省事。三省事﹐宰相未嘗不兼領﹐但不若今制以三公別總三省事爲官長矣。時魯公旣爲太師﹐乃號公相﹐蓋以三公而下兼相任者。然魯公懼權重﹐固辭﹐且丐免書門下省。所以丐免書門下省者﹐以樞密院事皆過門下省﹐不欲任兵柄故也。上始不聽﹐魯公曰「今獨臣免書而已﹐其制固存。」乃從之﹐行之久矣。宣和七年﹐李邦彥執政﹐魯公旣罷而致仕﹐乃攺太師﹐直以尙書令代爲三公﹐蓋塞復相之路﹐而使不敢拜焉。﹞又詔曰「在昔神考﹐董政治官﹐肇建文階﹐以祿多士﹐聯職合治﹐各有等差﹐名實旣賓﹐以克用乂。而武選官稱循沿末世﹐有志未就﹐以迄於今﹐述而後明﹐靡敢怠廢。朕夙夜惟念﹐易而新之﹐訓迪厥官﹐自我作古。夫名不正則言不順﹐言不順則事不成。凡爾有官﹐尙謹乃止﹐欽我成憲﹐其爾之休。所有武階磨勘﹑遷攺﹑請給﹑奏蔭等﹐凡厥恩數﹐悉如舊章。咨爾有眾﹐其祗新舊無忽。正任節度觀察畱後﹑觀察使﹑防奭使﹑團練使﹑刺史﹐右六階﹐仍舊不帶持節等。橫行新官﹕通侍大夫舊官內客省使﹐正侍大夫舊官延福宮使﹐中侍大夫舊官景福殿使﹐中亮大夫舊官客省使﹐中衛大夫舊官引進使﹐拱衛大夫舊官四方館使﹐左武大夫舊官東上邠門使﹐右武大夫舊官西上邠門使﹐中亮郎舊官引進副使﹐﹝案﹕《宋史《職官志》﹕政和《寄錄格》﹐中亮郎舊官客省副使。﹞中衛郎舊官引進副使﹐左武郎舊官東上邠門副使﹐右武郎舊官西上邠門副使﹐右一十二階﹐大夫帶遙郡仍舊﹐內通事舍人﹑邠門祗候﹑看班祗候仍舊。皇城使以下新官﹕武功大夫舊官皇城使﹐武徳大夫舊官宮苑使﹑左右騏驥使﹑內藏庫使﹐武顯大夫舊官左藏庫使﹑東作坊使﹑西作坊使﹐武節大夫舊官莊宅使﹑六宅使﹑文思使﹐武略大夫舊官內苑使﹑洛苑使﹑如京使﹑崇儀使﹐武經大夫舊官西京左藏庫使﹐武義大夫舊官西京作坊使﹑東西染院使﹑禮賓使﹐武翼大夫舊官供備庫使﹐右八階﹐帶遙郡仍舊。皇城副使以下新官﹕武功郎舊官皇城副使﹐武徳郎舊官宮苑副使﹑左右騏驥副使﹑內藏庫副使﹐武顯郎舊官左藏庫副使﹑東作坊副使﹑西作坊副使﹐武節郎舊官莊宅副使﹑六宅副使﹑文思副使﹐武略郎舊官內苑副使﹑洛苑副使﹑如京副使﹑崇義副使﹐武經郎舊官西京左藏庫副使﹐武義郎舊官西京作坊副使﹑東染西染院副使﹑禮賓副使﹐武翼郎舊官供備庫副使﹐右八階。內殿承制以下小使臣新官﹕惇武郎舊官內殿承制﹐修武郎舊官內殿崇班﹐從義郎舊官東頭供奉官﹐秉義郎舊官西頭供奉官﹐忠訓郎舊官左侍禁﹐忠翊郎舊官右侍禁﹐成忠郎舊官左班殿直﹐保義郎舊官右班殿直﹐承節郎舊官三班奉職﹐承信郎舊官三班借職﹐進武校尉舊官三班差使﹐進義校尉舊官三班借差﹐右十二階。入內內侍省﹑兩省新官﹕供奉官舊官內東頭供奉官﹐左侍禁舊官內西頭供奉官﹐右侍禁舊官殿頭﹐左班殿直舊官髙品﹐右班殿直舊官髙班﹐黃門仍舊﹐祗候侍禁舊官祗候殿頭﹐祗候殿直舊官祗候髙品﹐祗候黃門舊官祗候髙班內品﹐內品仍舊內品﹐祗候內品仍舊祗候內品﹐貼祗候內品仍舊貼祗候內品﹐右一十二階﹐八階攺﹐四階仍舊。﹝案﹕《宋史﹟職官志》﹕元丰官制定﹐有請並易內侍官名者。神宗曰「祖宗爲此名﹐有深義﹐豈可輕議﹖」政和二年﹐始遂攺焉。凡十有二階。﹞大將等新官﹕進武副尉舊官大將﹐進義副尉舊官正名將軍﹐守闕副尉舊官進義守闕將軍﹐右三階。殿侍新官﹕下班祗應差在京宗室﹐外州軍祗應稱殿侍非是。除東西班應奉人依舊外﹐余攺作下班祗應。南班環衛官﹑諸衛大將軍﹑諸衛將軍﹑率府率﹑率府副率﹐別無職領﹐不礙官制﹐合仍舊。衛官各有三等﹐上將軍﹑大將軍﹑將軍﹐共四十八階。左右金吾衛﹑左右驍衛﹑左右武衛﹑左右屯衛﹑左右領軍衛﹑左右監門衛﹑左右千牛衛﹑左右衛﹐合依舊。﹝案﹕《宋史﹟官志》﹕左右衛在左右金吾衛之下。﹞率府率﹑率府副率﹐五等十階﹕左右衛司奭率府率﹐左右淸道監門內率府率﹐左右衛司奭淸道率府副率﹐左右監門率府副率﹐左右內率府副率﹐合仍舊。﹝案﹕《宋史﹟職官志》﹕左右衛率府率﹑副率﹐左右司奭率府率﹑副率﹐左右淸道率府率﹑副率﹐左右監門率府率﹑副率﹐左右內率府率﹑副率。﹞醫職新官﹕和安大夫﹑成和大夫﹑﹝案﹕《宋史﹟官志》成和在成全下。﹞成安大夫﹑成全大夫舊官軍器庫使﹐保和大夫舊官西綾錦使﹐保安大夫舊官榷易使﹐翰林良醫舊官翰林醫官使﹐和安郎﹑成和郎﹑成安郎﹑成全郎舊官軍器庫副使﹐保和郎舊官西綾錦副使﹐保安郎舊官榷易副使﹐翰林醫正舊官翰林醫官副使。令吏部依此頒行。」﹝原注朱勝非云﹕元丰議官制﹐殿帥張誠一有眷﹐數言事﹐內出誠一札目送局﹐請攺內侍官名。局官蘇頌﹑蔡京﹑王震﹑陳稹同奏事進呈﹐神宗顧視左右曰﹕此無內臣﹐祖宗爲此名﹐蓋有深意﹐豈可輕議﹖取札子入禦袖。至崇寧初﹐蔡京相徽宗﹐置殿中監﹐近侍遂有分職。鄭居中執政﹐議武選﹐其後命下﹐文武俱稱郎﹑大夫﹐內侍預焉。自是押班﹑都知﹑殿頭﹑內養等名﹐一切革去之﹐蓋京與居中皆結閹寺等以進﹐故與之爲地如此。﹞詔﹕「節度使以下﹐更不帶持節等﹐只稱某軍節度使之類。其通侍﹑正侍﹑中侍大夫三階內外通轉所理磨勘﹐並依橫行舊例。」又詔「通侍﹑正待﹑中侍大夫請授並依元舊官則例支破。」又詔﹕「新定三公輔弼﹐並武選等官名﹐自來年正月一日奉行。」尙書省言﹕檢會政和三年六月八日朝旨﹐吏部與重修敕令所同共講究到分曹建掾指揮﹐令尙書省別行措置云云。今契勘昨吏部與敕令所講定到諸州六曹參軍﹐置員多寡不稱﹐立定左右治獄參軍名稱非古﹔又六曹參軍外史依開封置散參軍﹐員額混淆無別。按古有六曹掾名﹐可依舊復置﹐庶官稱不雜﹐分職聯治﹐各有分守。今擬州府分曹建掾格目如後﹕

三京﹑河南府舊一十一員﹐大名府舊九員﹐應天府舊十員﹐今置一十五員﹕司錄參軍一員﹐差承務郎以上通判﹐次簽判﹔曹官﹑掾官﹐士曹參軍一員﹐士曹掾一員﹔戶曹參軍一員﹐戶曹掾一員﹔儀曹參軍一員﹐儀曹掾一員﹔兵曹參軍一員﹐兵曹掾一員﹔刑曹參軍一員﹐刑曹掾一員﹔工曹參軍二員﹐分左﹑右管推勘公事﹐工曹掾一員﹐並差承務郎以上簽判﹐次知縣一員兼管檢法議刑﹐並差職官﹐次令﹑錄﹐次判﹑司。

大藩五十二處﹐並繁難﹐舊九員共四處﹐今置一十三員﹕司錄參軍一員﹐差承務郎以上簽判﹐次知縣﹔曹官﹐士曹參軍一員﹐戶曹參軍一員﹐儀曹參軍一員﹐兵曹參軍一員﹐刑曹參軍一員﹐工曹參軍一員﹐並差承務郎以上簽判﹐次知縣﹐次監當﹐如使闕﹐限滿過一月無人就﹐卽差職官。掾官﹐士曹掾一員﹐兼儀曹﹔戶曹掾一員﹐兵曹掾一員﹐兼工曹﹔刑曹掾三員﹐分左﹑右﹐管推勘公事﹐一員兼管檢法議刑。差判司舊七員﹑八員﹐共四十六處﹐今置十員﹕司錄參軍一員﹐差承務郎以上簽判﹐次知縣﹔曹官﹐士曹參軍一員﹐士曹掾一員﹐兼戶曹﹐管左推勘公事﹔戶曹參軍一員﹐戶曹掾一員﹔儀曹參軍一員﹐儀曹掾一員﹐兼兵曹﹐管右推勘公事﹔兵曹參軍一員﹔刑曹參軍一員﹐刑曹掾一員﹐兼工曹﹐兼管檢法議刑﹐並差承務郎以上簽判﹐次知縣﹐次監當﹐如使闕﹐限滿過一月無人就﹐卽差職官。

余州二百六十處﹐舊七員﹑八員事繁﹐共一十三處﹐今置一十員﹕司錄參軍一員﹐差承務郎以上簽判﹐次知縣﹐次經任監當﹔曹官﹐士曹參軍一員﹐士曹掾一員﹐兼戶曹﹔戶曹參軍一員﹐管左推勘公事﹔儀曹參軍一員﹐儀曹掾一員﹐兼兵曹﹔兵曹參軍一員﹐管右推勘公事﹔刑曹參軍一員﹐刑曹掾一員﹐兼工曹﹔工曹參軍一員﹐管檢法議刑﹐並差職官﹐次錄參﹐次判司。舊七員事簡﹑六員事繁﹐共四十處﹐今置九員﹕司錄參軍一員﹐差承務郎以上簽判﹐次知縣﹐次經任監當人﹔曹官﹑掾官﹐士曹參軍一員﹐士曹掾一員﹐兼戶﹑儀曹﹔戶曹參軍一員﹐管左推勘公事﹔儀曹參軍一員﹐兵曹掾一員﹐兼管刑曹﹔兵曹參軍一員﹐管右推勘公事﹔刑曹參軍一員﹐並差判﹑司兼檢法議刑﹔工曹參軍一員﹐並差職官﹐次令﹑錄﹔次判﹑司。舊六員事簡﹐共四十處﹐今置七員﹕司錄參軍一員﹐差承務郎以上簽判﹐次知縣﹐次經任監當人﹔曹官﹑掾官﹐士曹參軍一員﹐戶曹參軍一員﹐儀曹參軍一員﹐兼管左推勘公事﹐兵曹參軍一員﹐刑曹參軍一員﹐兼管檢法議刑﹐工曹參軍一員﹐兼管右推勘公事﹐並差職官﹐次令﹑錄。次判﹑司。舊五員事簡﹐共五十二處﹐今置六員﹕司錄參軍一員﹐差承務郎以上簽判﹐次知縣﹐次經任監當﹔曹官﹑掾官﹐士曹參軍一員﹐兼管左推勘公事﹐戶曹參軍一員﹐儀曹參軍一員﹐刑曹參軍一員﹐兼管檢法議刑﹐工曹參軍一員﹐兼管右推勘公事﹐並差職官﹐次令﹑錄。次判﹑司。舊四員事簡﹐共四十九處﹐今置五員﹕司錄參軍一員﹐差承務郎以上簽判﹐次知縣﹐次經任監當﹔曹官﹐士曹參軍一員﹐兼儀曹﹐管左推勘公事﹐戶曹參軍一員﹐兵曹參軍一員﹐兼工曹﹐管右推勘公事﹐刑曹參軍一員﹐兼管檢法議刑﹐並差職官﹐次令﹑錄﹐次判﹑司。舊二員﹑一員事簡﹐共十四處﹐今置三員﹕司錄參軍不置﹐曹官﹐士曹參軍一員﹐兼儀曹﹐兼推勘公事﹐戶曹參軍一員﹐兼兵曹﹐刑曹參軍一員﹐兼工曹﹐兼管檢法議刑﹐差判﹑司。」﹝見詔旨。﹞

又奏﹕「契勘左右選員多闕少﹐學校教養以成其材﹐旣命以官﹐無闕除授。天下事務﹐比祖宗時過多﹐而分職置官﹐尙仍祖宗之舊。諸州官少﹐乏治事之人﹐吏部員冗﹐無試用之地﹐蓋失措置久矣。今除已添差縣丞等外﹐以吏部人數凡四萬三千有奇﹐而吏部闕額一萬四千有奇﹐是三人待闕﹐端閉六年﹐然後得祿﹐士大夫不至廉謹﹐亦良以此。今因參定州縣曹掾﹐量增員數五百餘處﹐𨿽未足以稱事建官﹐亦以助吏員。」云云。詔依新定官名自來年正月一日奉行。﹝《紀事本末》卷百二十五。原注蔡條云﹕政和間﹐魯公又建白天下分曹建掾﹐其實患員多闕少﹐且立規模之美而已﹐其後議者皆不以爲然﹐復罷矣。初﹐尙書省措置內六項云﹕一﹑兼事務﹐近有司將諸司管勾官於不許差出官內兼充﹐顯有相妨﹐及其餘舊來兼管﹐及合委管事務﹐諸路州軍不一。謂如軍資庫﹐諸司管勾宮架閣庫﹐理欠﹑憑由﹑磨勘司﹐糧料院﹐倉庫給納﹐監庫務之類﹐今來並合依舊兼領。如所兼事務﹐與今定官屬合行那移﹐自今所屬於合差出官內差﹐或不合差出官﹐於法合差者﹐相度事繁簡﹐別無妨礙﹐卽差委施行。一﹑今來所置官屬﹐並先以見任人陛等塡闕﹐候通理滿替日﹐依新法施行。謂如大藩曹官合差承務郎以上﹐若本等人不足﹐且權令見任職官充﹔又如余州曹官﹐合差職官人﹐若不足﹐卽以見任判司權充之類﹐除以見任官差塡外﹐不足卽以新定格目差除。一﹑今來合置司錄參軍﹐其本州見任有簽判及錄參﹐並類承務郎以上者﹐欲將簽判攺充內曹官﹐合差選人處﹐卽權令見今錄參充近上曹官﹐候通理滿替日替罷﹐卽依新法差注施行﹐如願罷者聽。內無簽判處﹐其見任錄參係承務郎以上者﹐卽就攺充。一﹑司錄參軍糾舉諸案稽遲﹐在六曹官之上﹐其不置司錄處﹐卽令通判糾舉。一﹑應已分定六曹去處﹐如行移﹑關牒申奏文字之類﹐並只以本曹簽書官及諸通系銜﹐內事有幹別曹者﹐卽同銜系書。謂如工曹文字內有幹刑曹者﹐卽兩曹通書行遣之類。一﹑應今來分曹建掾條件﹐與大觀三年四月以前已降指揮合通行者﹐並兼行﹔內有相妨者﹐從今來指揮﹐其上件月日已後指揮﹐更不施行。﹞

１﹑十月﹝案﹕錢大昕《四史朔閏考》﹕是月乙酉朔。﹞壬寅﹐太師楚國公蔡京﹑左僕射何執中﹑知樞密院事吳居厚﹑門下侍郎余深﹑中書侍郎劉正夫﹑尙書左丞侯蒙﹑尙書右丞鄧洵仁等議﹕「臣等伏蒙宣示﹐古元圭﹐其制兩旁列十二山﹐長一尺二寸﹐上銳下方﹐上有雲雨文﹐下無琢飾﹐外黑內赤﹐中有小好﹐溫潤光澤﹐制作奇古﹐大異常玉。臣等按圭之制尙矣﹐自舜輯五瑞﹐修五玉﹐以班嶽牧。說者謂圭在焉﹐無見於經。惟禹平水土﹐告厥成功﹐帝錫以玄圭﹐而圭之名於是始著。玉爲純陽之精﹐有充實之美﹐土居中央﹐運四時﹐生萬物﹐故古之聖人以玉爲圭﹐以重土爲圭之文﹐有國者所當禦﹐蓋取諸地。聖人統天地﹐禦陰陽﹐妙萬物﹐非特地道而已。天玄而地黃﹐天道致用於南﹐藏用於北。坎爲玄﹐天之正色也。圭之所以用玄﹐蓋取諸天。」又曰「今圭﹐銳上﹐天也﹔方下﹐地也。上有雲行雨施之文﹐天成也﹔下靜而無所琢飾﹐地平也。天地之道﹐於是又備焉。舜之所以歸堯﹐見於此矣。堯﹑舜無二道﹐二典之文﹐又備《舜典》之所載﹐亦堯事也。堯肇十有二州﹐封十有二山﹐作十有二章﹐而是圭有十有二寸﹐其兩旁亦如之﹐其制﹐其數悉同﹐則爲禹圭明矣。」又曰「皇帝陛下纘禹之緒﹐行堯之道﹐親親以仁﹐而九族惇敍﹐任賢使能﹔而百姓昭明﹐以善養人而萬邦協和﹐惠養鰥寡而黎民於變聰明﹐文思格於上下﹐與天同功﹐天所復命﹐授以至寶。而臣等親逢堯﹑舜﹐獲考堯﹑禹之制於千古之下﹐與萬邦黎獻舞手蹈足﹐不勝大慶。謹稽首再拜。上議以聞。」《紀事本末》卷百二十八。﹝案﹕《續宋編年通鑑》﹕內臣譚稹經營河東邊事﹐至晉州﹐得異物於民間﹐似石非石﹐似銅非銅﹐長尺餘﹐闊寸餘﹐厚二三分﹐色赤黑﹐首末素質﹐中有古篆籀文﹐其上兩旁橫出兩尖﹐如雲气之狀﹐莫知何物也。稹歸﹐以古物進。蔡京見之﹐謂此爲玄圭﹐卽天錫禹者。晉﹐堯所都也。《編年備要》﹕令守臣呂公雅奏陳﹐公雅又尋得石文﹐隱約四字﹐曰「天正堯端。」於是行大朝會禮﹐受圭於正衙﹐大赦天下。赦文云「錫乃玄圭。惟時大寶﹐內赤外黑﹐上銳下方。蘊陰陽之全精﹐體乾坤之盛徳。溫潤而澤﹐有雲行雨施之文。追琢其章﹐著地平天成之象。」或言此圭乃開徳府通判王景文家中所藏之舊物。獻之於朝﹐景文遂有增秩﹑與郡之命。﹞

２﹑己酉﹐太師蔡京等奏言「玄圭至寶﹐歷世無傳﹐道之將興﹐時若有待。宜命攸司﹐以時展采﹐拂龜蠲吉﹐昭受大寶﹐以篤邦家之慶﹐以慰神民之心。」詔不允﹐自是三上表﹐從之。詔﹕「以冬至日受玄圭﹐分命宰臣﹑親王奏告天地﹑宗廟﹐吏部尙書奏告社稷﹐太師﹑楚國公蔡京前期三日奏告昊天上帝﹐司空﹑尙書左僕射何執中告皇地祇﹐皇弟越王穀告太廟﹐皇兄豫章郡王孝參告別廟﹐吏部尙書張克公告太社﹑太稷。」﹝《紀事本末》卷百二十八。﹞

３﹑甲申﹐詔﹕「誠感殿長生大帝君神像可遷赴天章閣西位鼎閣奉安。」﹝《紀事本末》卷百二十七。原注恐此時未有長生大帝君像﹐當考。王黼《宣和殿降聖記》云﹕歲在丁酉﹐皇帝乃悟本長生大帝君。丁酉﹐蓋政和七年也﹐更須詳考之。蔡絳《史補》﹕政和七年﹐有林靈素出。靈素﹐溫州人也。少從浮屠學﹐以無行爲所在貶惡﹐久之﹐去爲道士。左街道錄徐知常引之﹐以附會諸閹﹐始曰「神霄玉淸王﹐上帝之長子﹐主南方﹐號長生大帝君﹐旣下降於世﹐乃以其弟主東方靑華帝君領神霄之治。天有九霄﹐而神霄爲最髙﹐其治曰『府』﹐故靑華帝君亦曰判府天尊。而靈素乃其府仙卿﹐曰褚慧﹐亦下降佐帝君之治。」又目一時大臣要人﹐皆仙府卿吏。若魯公曰左元仙伯﹐鄭居中﹑劉正夫等﹐若章貫諸巨閹﹐率有名位。王黼時爲內相﹐乃曰文華吏﹐盛章王革時疊爲天府﹐乃曰仙嶽尊﹐伯氏時主進奉﹐乃曰園苑寶華吏。又謂上寵妃劉氏曰九華玉眞安妃也。天子心獨喜其事﹐乃賜號通眞先生。初﹐劉虞﹑二王先生皆爲上禮﹐然有神怪事多出自方士也。及靈素至﹐乃以其事歸之於上﹐而曰己獨佐之。每自號小吏佐治﹐故上下莫有攻其非者。然靈素實無術﹐徒敢大言。是時上興道教將十年﹐獨思未有一厭服羣者﹐數以語近倖。於是神降事起矣。﹞

１﹑十一月﹝案﹕錢大昕《四史朔閏考》﹕是月甲寅朔。﹞壬戌﹐議禮局言「謹按《禮記》﹐食三老﹑五更於太學﹐天子袒而割牲﹐執醬而饋﹐執爵而酳﹐冕而總千﹐則古之人君﹐所以憲徳乞言以尊事黃耇者﹐可謂至矣。然而親拜之文不見於經﹐後漢明帝永平二年﹐以李躬爲三老﹐桓榮爲五更﹐始迎拜於門屏之間﹐與之交禮。後魏孝文帝太和十六年﹐以尉元爲三老﹐遊明根爲五更﹐而髙祖親拜焉。故唐《開元禮》﹐本朝《開寶通禮》﹐皇帝養老於太學﹐皆有交拜之儀﹐蓋遵用後世故事也。今欲於儀注內刪去親拜之文﹐以合經典。又老者不以筋力爲禮﹐則三老進見﹐欲特與免拜﹐但令贊禮者引當禦坐前﹐躬揖﹐皇帝爲興。其執醬﹑執爵﹐亦乞命近臣爲之﹐庶不失禮意。伏望揆自聖學﹐批除指揮修立。」詔依擬定修立。《紀事本末》卷百三十三。

２﹑丁丑﹐禦筆﹕「方田之法﹐本以均稅﹐有司奉行違戾﹐貨賂公行﹔豪右形勢之家﹐類蠲賦役而移於下戶﹐時困獘民力﹐致使流徙﹔常賦所入﹐因此坐虧歲額至多﹐殊失先帝厚民裕國之意。已降指揮﹐權罷方量﹔自降指揮以前﹐應有訴訟不均去處﹐本縣賦役﹐一切且依未方以前舊數。因方量不均﹐流移人戶﹐仰守令多方措置﹐招誘歸業﹐見荒閒田土﹐疾速依條召人請佃。」﹝《紀事本末》卷百三十八。﹞

﹝又蔡京進封魯國公。何執中進少傅﹐攺太宰﹐仍兼門下侍郎。案﹕《十朝綱要》系於辛巳日。﹞

１﹑十二月﹝案﹕錢大昕《四史朔閏考》﹔是月甲申朔。﹞癸丑﹐始詔諸路給地牧馬。又詔﹕「諸路馬食﹐儲積亦艱﹐沿邊土曠﹐乘春發生﹐靑艸茂盛。應諸城寨﹐若使軍馬分番出牧﹐就野飽靑﹐晚持艸歸﹐以充夜秣﹐每名量支艸價﹐以省官爲。」詔﹕「聞河東路見今施行﹐可令陜西》諸路相度措置聞奏。」﹝《紀事本末》卷百三十八。案﹕《宋史《本紀》系於甲申。《九朝編年備要》﹕初﹐熙寧中﹐嘗詔給地牧馬﹐靉行於陜西﹐未幾而止﹐是年詔復行之。先是﹐京東﹑河北以舊牧地募人養馬﹐然後推之於諸路。受田一頃﹐仍蠲其稅﹐令牧馬一匹﹐諸路至九萬匹。宣和》二年罷之﹐以民戶所養馬塡禁軍闕馬。五年﹐復給地牧馬法。《續宋編年資治通鑑﹕十二月﹐行給地牧馬法。受田一頃﹐仍蠲其稅﹐令牧馬一匹﹐諸路至九萬匹。﹞

﹝錢塘濮子潼輯注﹞

徽宗

△政和三年﹝癸巳﹐一一一三﹞

１﹑正月甲寅朔﹐﹝案﹕錢大昕《四史朔閏考》同。﹞議禮局奏﹕「州郡貢士有鹿鳴燕﹐古者賓興賢能﹐行鄕飲酒之遺禮﹐請易其名如古。」詔﹕「稽古者不必循其迹。州郡鹿鳴燕﹐乃古鄕飲酒之意﹐可止以鹿鳴爲名﹐有古樂處﹐令用古樂。」﹝《紀事本末》卷百三十三。﹞

２﹑庚午﹐詔﹕「昔趙普﹑潘美﹑王曾﹑韓琦﹑鄭康成﹑孔安國從祀孔子﹐王安石被遇先帝﹐與其子雱修撰經義﹐功不在數子之下。﹝案﹕《東都事略》﹕安石提舉修撰經義﹐訓釋《詩》《書》《周官》﹐旣成﹐頒之學官﹐天下號曰「新義」。晚歲爲《字說》二十四卷﹐學者爭傳習之﹐日以經試於有司﹐必宗其說。少﹖輒不中程﹐先儒傳注旣盡廢﹐士亦無復自得之學。﹞安石可封王爵﹐雱可配享文宣王廟廷。」﹝《紀事本末》卷百三十。《續宋編年資治通鑑》﹕正月﹐王安石追封舒王﹐尋詔封其子雱爲臨川伯﹐從祀廟庭。案﹕李﹤上直下土﹥《十朝綱要》作二月丙午﹐王雱封臨川伯﹐從祀文宣王廟。與此小異。《東都事略》﹕安石﹐元丰三年﹐攺封荊國公。哲宗卽位﹐拜司空。明年﹐薨﹐贈太傅。紹聖初﹐配享神宗廟廷。崇寧二年﹐配享文宣王廟。政和三年﹐封舒王。靖康元年﹐停文宣王廟配享﹐列於從祀。陳桱《通鑑續編》﹕三年正月﹐追封安石爲舒王﹐復封安石子雱爲臨川伯﹐從祀孔子廟廷。時《新儀》成﹐於正月元日捨菜﹐仲春﹑仲秋上丁捨奠﹐以兗國﹑鄒國公及舒王配享殿上﹐頒辟雍﹑大成殿名於諸路州學。﹞

３﹑壬申﹐故特進﹑守司空﹑贈太傅﹑荊國公王安石追封舒王。﹝《紀事本末》卷百三十。﹞

４﹑甲戌﹐﹝案﹕原本作二月。據《四史朔閏考》﹕二月癸未朔無甲戌日﹐甲戌乃正月二十一日也﹐姑附此。﹞左街道錄觀妙元明眞虛一大師徐知常特授沖虛先生。﹝《紀事本末》卷百二十七。﹞

５﹑庚辰﹐詔﹕「議禮局新修《五禮儀注》﹐宜以《政和五禮新儀》爲名。」《紀事本末》卷百三十三。﹝案﹕《續宋編年資治通鑑》﹕詔議禮局訪求古禮器。又詔言禮當追述三代之意﹐《開元禮》不足法﹐至是書成﹐乃頒《五禮新儀》於天下。又置禮制局﹐討論古今宮室﹑車服﹑冠冕之度﹐冠昏﹑喪祭之則。又案此條原書在四月﹐恐誤。《九朝編年備要》﹕大觀初﹐詔置議禮局於尙書省。二年﹐詔訪求古禮器﹐又詔討論臣庶祭禮。又詔言禮當追述三代之意﹐《開元禮》不足法。今親制冠禮沿革﹐付議禮局﹐餘五禮﹐視此編次﹐至是書成。又置禮制局﹐討論古今宮室﹑車服﹑冠冕之度﹐冠昏﹑喪祭之節。時中丞王甫亦乞頒《宣和殿博古圖》﹐命儒臣考古今之失。乃詔造禮器﹐自是鼎俎﹑籩豆之屬精巧﹐始與古埒。置禮制局在七月己亥。﹞

６﹑辛巳﹐詔濮州王老志賜號安泊處士。﹝《紀事本末》卷百二十七。案﹕《宋史》﹕王老志﹐濮州臨泉人。﹞

﹝《續宋編年資治通鑑》﹕罷勛官。案﹕本紀﹕三年二月庚寅﹐罷文臣勛官。

﹝又﹞二月﹐崇恩太后劉氏暴崩。後負其才﹐每曰「章憲明肅大誤矣﹐何不裹起襆頭﹐出臨百官。」上嘗謂蔡京曰「朕前日大病﹐那个便有垂簾意」。那个者﹐謂後也。又曰「朕不得不關防﹐使人當殿門﹐與之劍﹐若非宣召﹐勿問何人﹐入門者便斬之。」至是﹐後以不謹無疾而崩。死之日﹐天爲黃霾異常。始事覺﹐上諭輔臣﹐以後不謹﹐且重曰「不幸。」京曰「宮禁比修造多﹐凡事失防護﹐宜有此等﹐且古今自有故事﹐不足煩聖心憂悶。」何執中忽攙進曰「太后左右﹐願陛下多置人侍奉﹐以婦人女子加之恐懼﹐萬一不虞﹐則陛下不可負殺嫂名也。」上愕然﹐因曰「不欲卽此決之﹐晚當召卿來議。」晚﹐果促召輔臣﹐旣入殿﹐議將廢之﹐而太后已崩。蓋爲左右所逼﹐自卽簾鉤而縊焉。上曰「孟後已廢﹐今崇恩又廢﹐則泰寧無配矣。」會其已崩﹐故掩其事云。案﹕《本紀》﹕三年二月辛卯﹐崇恩太后暴崩。蔡絳《錢圍山叢談》卷一云﹕政和三年春二月﹐上出西郊﹐幸普安寺奠昭懷劉太后﹐百官陪位。﹞

１﹑三月﹝案﹕錢大昕《四史朔閏考》﹕是月壬子朔。﹞癸酉﹐復置算學。﹝《紀事本末》卷百三十五。案﹕大觀四年﹐以算學生歸之太史局。李《十朝綱要》﹕三月辛未﹐復置算學。﹞

﹝《續宋編年資治通鑑》﹕三月壬子朔﹐日有食之。﹞

１﹑四月﹝案﹕錢大昕《四史朔閏考》﹕是月壬午朔。﹞甲申﹐宣義郎黃冠言「欲令天下士自鄕而升之縣學﹐自縣學而升之州﹐則通謂之選士可也﹐其自稱則曰外舍生。又其才之向成﹐而升之內捨﹐則謂之俊士﹐其自稱則曰內捨生。又其才之已成而貢之辟雍﹐然後謂之貢士焉﹐其自稱也﹐亦以是而已。」從之。﹝《紀事本末》卷百二十六。案﹕《續宋編年資治通鑑》﹕四月﹐置俊選士﹐攺內﹑外舍爲之。卽詔行黃冠之言也﹐今附注於此。﹞

２﹑庚戌﹐知樞密院事鄭居中等奏﹕「恭惟陛下徳備明聖﹐觀時會通﹐考古驗今﹐沿情稱事﹐斷自聖學﹐付之有司﹐因革綱要﹐旣爲禮書﹐纖悉科條﹔又載儀注﹐勒成一代之典﹐跨有三王之隆。臣等備員參訂﹐徒更歲月﹐悉稟訓指﹐靡所建明。謹編成《政和五禮新儀》並序例﹐總二百二十卷﹐目錄六卷﹐共二百二十六卷﹐辧疑正誤﹐推本《六經》﹐朝著官稱﹐一遵近制。上之禦府﹐仰塵一覽﹐恭候宸筆﹐裁定其當﹐以治人神﹐以辧上下﹐從事新書﹐其自今始。若夫蒐補遺逸﹐講明稀闊﹐告成功而示徳意。臣等顧𨿽匪材﹐猶當將順聖志而成之。」詔令頒降。﹝《紀事本末》卷百三十三。案﹕《九朝編年備要》﹕初﹐以士民吉凶多用委巷之禮﹐乃頒《新儀》﹐吏奉行甚嚴﹐民更苦之。宣和元年﹐詔罷。《通鑑續編》﹕《五禮新儀》成﹐凡二百二十卷﹐增置禮直官﹐許士庶就問《新儀》。詔開封尹王革編類通行者﹐刊本給天下﹐使悉知禮意﹔其不奉行者﹐則論之以罪。﹞

﹝《續宋編年資治通鑑》﹕夏四月﹐玉淸和陽宮成﹐卽福寧殿誕聖之地作宮﹐至是成﹐奉安道像﹐上詣宮行禮。七年﹐攺爲玉淸神霄宮。時道教之盛﹐自道士徐知常始﹐賜號﹖虛先生﹐徐守信賜虛靜先生﹐劉混康賜葆眞觀妙沖和先生﹐後並贈太中大夫。案﹕《宋史﹟本紀》﹕四月乙巳﹐以福寧殿東建玉淸和陽宮。是月壬午朔﹐乙巳乃二十四日。《十朝綱要》云﹕四月﹐先是以福寧殿東誕聖之地作玉淸和陽宮﹐至是告成。壬午﹐上詣宮中行奉安禮。據此﹐《本紀》作二十四日﹐疑誤。﹞

﹝又赦梓夔路﹐以築溱﹑播等八州畢也。是歲﹐南夷平﹐戎州﹑保州夷各納土。案﹕《宋史﹟本紀》﹕三年四月庚寅﹐以復溱﹑播等州降徳音於梓夔路。《十朝綱要》同。﹞

１﹑閏四月辛亥朔﹐﹝案﹕錢大昕《四史朔閏考》﹕是月辛亥朔。《十朝綱要》﹕辛亥朔﹐復置醫學。據增「朔」字。﹞詔復置醫學。尙書省乞立校試之法﹐隨所試中髙下分遣諸路。三京七人﹐帥府六人﹐大藩五人﹐上州四人﹐中下州三人﹐次遠州二人。從之。﹝《紀事本末》卷百三十五。案﹕《宋史﹟本紀》作戊午。《選舉志》﹕崇寧間﹐攺隸國子監﹐置博士﹑正﹑錄各四員﹐分科教導﹐糾行規矩。立上捨四十人﹐內捨六十﹐外舍二百﹐齋各置長﹑諭一人。其考試﹕第一場問三經大義五道﹐次場方派試派證﹑運气大義各二道﹔鍼瘍試小經大義三道﹐運气大義二道﹔三場假令治病法三道。中格髙等﹐爲尙藥局醫師以下職﹐餘各以等補官﹐爲本學博士﹑正﹑錄及外州醫學教授。﹞

２﹑甲寅﹐詔八行許添差諸州教授。從奉議郎王愈奏議也。《紀事本末》卷百二十六。

３﹑壬戌﹐詔﹕「議禮局官曾經應奉修皇后受冊儀注﹐並預討論武選官制文字。及《五禮新儀》了當﹐中書侍郎劉正夫﹑尙書右丞薛昂並轉正議大夫﹐禮部尙書彊淵明等並轉一官。」﹝《紀事本末》卷百三十三。﹞

﹝《續宋編年資治通鑑》﹕閏月﹐攺公主爲帝姬﹐易國號以美名二字﹐兩國者以四字﹐郡﹑縣主爲宗姬﹑族姬。案﹕《東都事略》﹕閏月丙辰﹐詔曰「周》稱王姬﹐見於《詩《雅》﹐姬𨿽周姓﹐考古立制﹐宜莫如周。今帝天下﹐而以主封姬﹐可攺公主爲帝姬﹐郡主爲宗姬﹐縣主爲族姬。其稱大者﹐可並依舊﹐仍以美名二字易其國號﹐兩國者以四字。」《宋史﹟本紀》﹕閏四月丙辰﹐詔攺公主爲帝姬﹐郡主爲宗姬﹐縣主爲族姬。吳曾《能攺齋漫錄》﹕本朝制度多循用前代故事。皇女稱公主﹐姊妹稱長公主﹐諸姑稱大長公主。至徽宗末年﹐一例攺作帝姬。建炎元年六月八日﹐臣寮建言不便﹐以爲古者﹐婦人稱姓﹐故周曰王姬﹐猶宋子﹑齊姜之類是也。本朝爲商後﹐非姬姓﹐不可以稱用﹐是攺正。蔡絳《鐵圍山叢談》卷一﹕國朝帝女封號﹐皆沿習漢唐。初封則有美號稱「公主」﹐出降則封「某國公主」﹐兄弟又封「某國長公主」﹐姑又封「某國大長公主」﹐祖姑則封「兩國大長公主」﹔而皇族則稱「某郡主」﹑「某縣主」。熙﹑丰間﹐嘗議以乖義理﹐然終不克攺作。政和三年﹐上又惡其不典。或又欲追述﹐號公主爲「帝贏」﹑郡縣主宜爲「宗贏」﹐仍合於前代矣。上曰「此議𨿽近古﹐特不合時宜。」因諭大臣曰「姬𨿽周姓﹐後世亦以爲婦人之美稱﹐蓋不獨爲姓也﹐在我而已。」魯公於榻前忽力爭﹐上愕然﹐詢其所以。魯公謂﹕「臣乃姬姓也﹐懼有嫌﹐使小人得以議耳。」上笑而不從﹐乃降手詔﹐引熙寧欲釐革﹐而有司不克奉承﹐以至今日。周稱王姬見於《詩》《雅》。姬𨿽周姓﹐考古立制﹐宜莫如周。今帝天下而以主封臣﹐可攺公主爲「帝姬」﹑郡主爲「宗姬」﹑縣主爲「族姬」﹔其稱大長者﹐可並依舊爲「大長帝姬」﹐仍以美名二字易其國號﹐內兩國者以四字。於是魯公退﹐而具書於時政記。當是時﹐執政者皆嘆息魯公傷弓﹐故慮患之深也。是後因又攺郡縣君號爲七等﹕郡君者﹐爲淑人﹑碩人﹑令人﹑恭人﹔縣君者﹐室人﹑安人﹑孺人。俄又避太室人之目﹐因又攺曰宜人。其制今猶存。按嶽珂《愧郯錄》卷二﹕政和三年閏四月丙辰﹐詔﹕「攺公主爲帝姬﹐郡主爲宗姬﹐縣主爲族姬。」珂按﹕本朝嬴姓而用姬爲稱﹐𨿽詔書明言﹐考古立制﹐宜莫如周。然要是蔡京輩誤讀《漢書》薄姬﹑丁姬輩名字﹐謂姬本婦人通號﹐故循用之耳。建炎攺制﹐議者之論已詳﹐不復出。第「宗族」二字﹐本以別親疏﹐似亦差互。考之《春秋》襄公十二年秋九月﹐吳子乘卒﹐左氏因其臨於宗廟﹐而別白之曰「凡諸侯之喪﹐異姓臨於外﹐同姓臨於宗廟﹐同宗於祖廟﹐同族於禰廟」。杜徵南預又從而釋之曰「同族謂髙祖以下。」如此﹐則族之親於宗明矣。今乃反之﹐尢失所宜。京輩當時固位﹐士多隨聲是非﹐或者固熟語先後爲次﹐蓋初不致考也。﹞

１﹑五月﹝案﹕錢大昕《四史朔閏考》﹕是月庚辰朔。﹞己酉﹐手詔﹕「崇寧之初﹐納魏漢津之說﹐成《大晟之樂》﹐薦之郊廟﹐而未施於燕享。夫今樂猶古樂也。比詔有司﹐以《大晟樂》播之教坊﹐按試於庭﹐五聲旣具﹐無惉滯焦急之聲﹐嘉與天下共之。可以所進樂頒之天下﹐其舊樂悉禁﹐仍令尙書省措置立法。」﹝《紀事本末》卷百三十五。案﹕《樂志》﹕徽宗銳意制作﹐以文太平﹐蔡京主魏漢津之說﹐破先儒累黍之非﹐用夏禹以身爲度之文。以帝指爲律度﹐鑄帝鼎﹑景鐘。樂成﹐賜名《大晟》﹐謂之「雅樂」。政和三年五月﹐帝禦崇政殿﹐親按燕樂﹐召侍從以上等侍立﹐手詔云云。﹞

﹝《續宋編年資治通鑑》﹕五月﹐葬昭懷皇后。案﹕《宋史﹟本紀》﹕五月丙午﹐葬昭懷皇后於永泰陵。﹞

１﹑六月﹝案﹕錢大昕《四史朔閏考》﹕是月庚戌朔。﹞丁巳﹐詔﹕「武學﹐州縣外舍生稱武選士﹐內捨生稱武俊士。」﹝《紀事本末》卷百二十六。案﹕《宋史﹟選舉志》﹕政和三年﹐以隸學者眾﹐凡經三歲校試而不得一與者﹐除其籍。﹞

２﹑庚申﹐尙書省言「學校養士﹐以待天下賢能﹐可以作人材﹐惇士行﹐興教化﹐自縣學升之州﹐自州升之辟雍﹐自辟雍升之太學﹐然後命官﹐則縣學爲升貢之本。今天下令﹑佐﹐吏部注授﹐多非其人。俗吏則以爲學不急﹐不加察治﹐縱其犯法﹔庸吏則廢法容姦﹐漫不加省﹐有罪不治。以故學生在學﹐驅鬥爭訟﹐至或殺人。蓋令﹑佐不加訓治﹐州學不切舉察﹐提舉官失於提案﹐以致如此﹐不惟士失其行﹐亦官廢其職。今具下」云云。詔依。﹝《紀事本末》卷百二十六。﹞

３﹑辛未﹐張商英特責授汝州團練副使﹐以李彪》指斥﹑謗訕等策在赦前﹐今本府一面斷放也。﹝《紀事本末》卷百三十一。﹞

１﹑七月﹝案﹕錢大昕《四史朔閏考》﹕是月己卯朔。﹞甲申﹐議禮局言「本朝都城壇壝之制﹐風師在城之西﹐雨師在城之東﹐以雷神從雨師之位﹐爲二壇同壝。州縣風師在社之東﹐雨師在雷神之西﹐非所謂各因其方﹐以類求神者也。乞仿都城方位建立﹐仍以雷神從雨師之位﹐爲二壇同壝。」從之。《紀事本末》卷百三十三。

２﹑壬辰﹐提舉京西路給地牧馬王愈言「乞依提舉陜西路給地牧馬奏請已得指揮﹐應縣鎭城寨﹐每給地牧馬及三百戶﹐管勾官與減二年磨勘﹔一州通管給地牧馬一千戶﹐檢點官與減磨勘三年﹐歲終仍委提舉官取給地牧馬最多處保明聞奏﹐乞自朝廷旌賞。臣到本路﹐竊見每州管牧地動輒數千頃﹐一縣或一二千頃者﹔若縣給地牧馬三百戶﹐州通及一千戶便行推賞﹐則州縣惟及賞格而止。今相度每縣及六百戶﹐州及二千戶﹐減三年磨勘﹐如此亦可以勸矣。」從之﹐余路依此。﹝《紀事本末》卷百三十八。﹞

３﹑己亥﹐詔﹕「禮以辧上下﹐定民志。自秦﹑漢以來﹐禮壞不制﹐富人墻壁被文繡﹐倡優僣後飾﹐當世賢者﹐至於太息﹐時君世主﹐亦莫能興。卑得以逾尊﹐賤得以淩貴﹐欲安上治民難矣。比裒集三代鼎﹑彜﹑簠﹑簋﹑盤﹑匜﹑爵﹑豆之類凡五百餘器﹐載之於圖﹐考其制而尙其象﹐與今薦天地﹑饗宗廟之器無一有合﹐去古旣遠﹐禮失其傳矣。祭以類而求之﹐其失若此﹐其能有格乎﹗詔有司悉從攺造。若宮室﹑車服﹑冠冕之度﹐昏冠﹑喪葬之節﹐多寡之數﹐等衰之別﹐𨿽嘗考定﹐未能如古﹐秦﹑漢之獘未革也。夫道之以徳﹐齊之以禮﹐有恥且格。今無禮以齊之而刑施焉﹐朕甚閔之。可於編類禦筆所置禮制局﹐討論古今沿革﹐具畫來上。朕將親覽﹐參酌其宜﹐蔽﹝案﹕「蔽」字疑誤。﹞自朕志﹐斷之必行﹐革千古之陋﹐以成一代之典﹐庶幾先王﹐垂法後世」。﹝《紀事本末》卷百三十四。原注三年七月二十一日《宣和錄》有此﹐《實錄》及詔旨並無之。三年六月十一日並二十一日兩詔可參考。《實錄》於二年七月二十一日已書此詔。按﹕三年九月五日﹐始命劉炳等爲禮制詳議局官﹐然則置局當在二年七月﹐《宣和錄》得之《實錄》﹐誤也。蔡絳《國史補》亦系之三年﹐紹述熙﹑丰政事同。《本紀》亦因《實錄》於二年七月二十一日丙子書置禮制局﹐今不取。法度及神宗欲有爲未暇者﹐官屬朱鍔﹑徐處仁等﹐局成作編類禦筆所禦筆﹐皆賜京者。後君臣會慶閣成﹐又攺作制禮局。凡尊﹑罍﹑簠﹑簋﹑籩﹑豆﹑盤﹑匜﹑鼎﹑俎皆不合古﹐於是禁中盡出古器﹐用銅依古制重造。惟籩以竹爲之﹐如今紉竹絲器也。又用銀鑄爵五十枚。東坡常得古爵而不識。詩云「嘡耳獸齧環﹐長唇鵝擘喙﹐三趾下銳春蒲短﹐兩柱髙張秋菊細。」疑其飲器也。政和元年﹐會上禦文徳殿受朝﹐朝退﹐賜酒三爵。其制作如詩云﹐乃爵也。時禮制局以從官兼領﹐俸賜比它局獨厚。又有議局﹐知樞密院鄭居中所領﹐今《五禮新儀》是也。案﹕《宋史》﹕三年七月丙子﹐置禮制局。李《十朝綱要》作己亥。﹞

４﹑新提舉永興軍路學事施坰言「陛下制爲八行法﹐行之累年﹐士以行實聞於朝廷﹐載在仕版﹐己足以勸矣。尙取行實之尢異者﹐旌其門閭﹐使鄕裏至愚者皆知遷善遠罪。」從之。﹝《紀事本末》卷百二十六。﹞

《續宋編年資治通鑑》﹕秋七月﹐頒新燕樂。此樂乃古徵﹑角﹐招君臣相悅之樂也。先是﹐並制匏﹑笙﹑塤﹑篪﹐八聲始備﹐詔頒焉。案﹕《紀事本末》﹕五月己酉﹐詔頒《大晟樂》。《樂志》同。《十朝綱要》﹕五月己酉﹐手詔頒《大晟樂》於天下﹐舊樂並禁。《本紀》亦作己酉頒新燕樂。按新燕樂﹐卽《大晟樂》。《樂志》﹕五月﹐降詔頒樂。八月﹐大晟府以雅樂中聲播於燕樂﹐舊闕徵﹑角二調﹐無土﹑木﹑匏三音﹐今樂並已增入。詔頒降天下。據此﹐五月之詔﹐第議頒樂之法﹐至八月﹐以大晟府奏闕樂增入﹐始頒樂於天下。八月以前﹐新樂尙未備也。《續宋編年》作七月頒新燕樂﹐疑爲傳寫誤。蔡絳《鐵圍山叢談》﹕樂曲凡有謂之均﹑謂之韻。均也者﹐宮﹑徵﹑商﹑羽﹑角﹑合﹑變徵爲之。此七均也。變徵﹐或云殆始於周。如戰國時﹐燕太子丹遣荊軻於易水之上﹐作變徵之音﹐是周已有之矣。韻也者﹐凡調各有韻﹐猶詩律有平仄之屬﹐此韻也。律呂﹑陰陽﹐旋相爲宮﹐則凡八十有四﹐是爲八十四調。然自魏晉後至隋唐﹐已失徵﹑角二調之均韻矣。孟子言「爲我作君臣相說之樂」﹐蓋徵招﹑角招是也。疑春秋時徵﹑角已亡﹐使不亡﹐何特言創作之也哉。唐開元時﹐有《若望贏法曲》者傳於今﹐實黃鐘之宮。夫黃鐘之宮調﹐是爲黃鐘宮之均韻﹐可爾奏之﹐乃幺用中呂﹐視黃鐘則爲徵﹐旣無徵調之正﹐乃獨於黃鐘宮調間用中呂管﹐方得見徵音之意而已。及政和間作燕樂﹐求徵﹑角調二均韻已不可得﹐有獨以黃鐘宮調均韻中爲曲﹐而但以林鐘律卒之。是黃鐘視林鐘爲徵﹐𨿽號徵調﹐然自是黃鐘宮之均韻﹐非猶有黃鐘以林鐘爲徵之均韻也。此猶多以求之﹐稍近於理﹐自余凡謂之徵﹑角調﹐是又在二者外﹐甚謬悠矣。然二調之均韻﹐幾千載意不能得﹐徵角其終云。古之樂﹐備八音。八音謂金﹑石﹑土﹑革﹑絲﹑木﹑匏﹑竹。土則陶也。後世率不能全其克諧﹐至政和詔加討論焉﹐乃作徵招﹑角招而補八音所闕者﹐曰石﹑曰陶﹑曰匏三焉。匏則加匏而爲笙﹔陶乃塤也﹐遂塤篪皆入用﹔而石則以玉或石爲響﹐配故鐵方響﹐皆奏之﹐亦甚韶美﹐謂之燕樂部八音﹐蓋自政和始。

﹝又云﹕貴妃劉氏薨﹐追謚明達皇后。案﹕《宋史﹟本紀》﹕七月庚子﹐貴妃劉氏薨。《東都事略》作七月己亥。《十朝綱要》﹕八月丁卯﹐追冊貴妃劉氏爲明達皇后。﹞

１﹑九月﹝案﹕錢大昕《四史朔閏考》﹕是月己卯朔。﹞癸未﹐戶部尙書劉炳﹑中書舍人翟汝文爲禮制詳議官﹐起居舍人陳邦光﹑國子司業曾開爲同詳議官。《紀事本末》卷百三十四。

２﹑辛卯﹐遣兵部員外郎王亶召濮州處士王老志赴闕﹐令同本縣長吏以禮惇遣﹐亶實薦老志者﹐故特遣之。《紀事本末》卷百二十七。

３﹑辛酉﹐﹝案﹕本月己卯朔不當有辛酉﹐無可據攺﹐姑仍之。﹞詔封處士王老志爲洞微先生。《紀事本末》卷百二十七。﹝案﹕蔡絳《鐵圍山叢談》卷五云﹕政和時﹐貴妃劉氏薨﹐追謚明達。時太僕卿王亶薦老志﹐館於魯公賜第。上遣使詢明達事﹐老志曰「明達乃上眞紫虛元君。」且能傳道元君語以白上﹐而上語亦遣白元君﹐事甚夥﹐然頗迂怪。一日﹐喬貴妃使祝老志曰「元君昔日與吾善﹐今念之乎﹖」明旦﹐老志密封一書進﹐上開讀﹐乃前歲中秋二妃侍上燕好之語。喬貴妃得之大慟。詔封洞微先生。當是時﹐郊天而天神爲出﹐夏祭方澤而地祇爲應﹐皆老志先時奏而啟發之。《通鑑續編》﹕濮人王老志﹐初爲小吏﹐遇異人﹐授以丹﹐遂棄妻子﹐結艸廬田間﹐爲人言休咎多驗。太僕卿王亶以名聞。時帝方蔊道術﹐乃召至京師﹐館於蔡京第﹐嘗緘書一封至帝所﹐啟之﹐乃昔歲秋中與喬﹑劉二妃燕好語也。由是益信之﹐號爲洞微先生。﹞

４﹑癸酉﹐﹝案﹕本月己卯朔不當有癸酉﹐無可據攺﹐姑仍之。﹞詔﹕「八行人多占學額日久﹐致妨士人入學﹐可依條限貢發施行。」《紀事本末》卷百二十六。

﹝《續宋編年資治通鑑》﹕九月﹐保和殿成﹐乃延福舊址作殿五楹夾三﹐東側殿曰出光﹐西側殿曰葆光﹔保和之後有殿曰燕頤﹐兩旁有殿曰怡神﹐曰凝神﹐其楹數如保和﹐總爲屋七十五間﹐上自記之。案﹕《通鑑續編》﹕四月作保和殿﹐蓋至是殿成也。《九朝編年備要》﹕九月﹐保和殿成﹐上自記之﹐有曰﹕乃詔有司徙屯營於宮垣之外﹐移百官舍宇﹐俾就便利得其地。遷延福宮於宮城之北﹐卽延福舊址﹐作保和殿五楹挾三﹐東側殿曰出光﹐西側殿曰葆光﹔保和之後有殿曰燕頤﹐兩旁有殿曰怡神﹐曰凝神﹐其楹數如保和﹐總爲屋七十五間。工致其巧﹐人致其力﹐始於四月癸巳﹐至九月丙午殿成。上飾純綠﹐下漆以朱﹐無文藻繪畫五彩﹐垣墉無粉澤﹐淺墨作寒林平遠禽竹而已。前種松﹑竹﹑木樨﹑梅桐﹑橙﹑橘﹑蘭蕙﹐有歲寒秋香﹑洞庭吳會之趣﹔後列太湖之石﹐引滄浪之水﹐陂池連綿﹐若起若伏﹐支流派別﹐縈繞淸泚﹐有瀛州方壺﹑長江遠渚之興。左實典誥﹑訓謨﹑經史﹐以憲章古﹐始有典有則﹔右藏三代鼎﹑彜﹑俎﹑豆﹑惇﹑盤﹑尊﹑罍﹐以省象制器﹐參於神明﹐薦於郊廟。東序置古今書畫﹐第其品秩﹐玩心遊思﹐可喜可愕﹔西夾收琴阮筆硯﹐以揮毫灑墨﹐放懷適情。﹞

１﹑十月戊申朔﹐禦筆﹕元觀法師程若虛封寶籙先生。﹝《紀事本末》卷百二十七。原注寶籙宮不見起建月日﹐或自此始也。程若虛事更考之。﹞

２﹑庚戌﹐手詔曰「朕若古之訓﹐惟天爲大﹐天下萬物﹐無以稱之。故先王以類而求﹐祀於圓丘象其形﹐奠以蒼璧象其色﹐冬日至取其時﹐大裘而冕法其幽﹐而未有以體其道。夫天元地黃﹐元天道也。朕荷天顧諟﹐錫以元圭﹐內赤外黑﹐尺有二寸﹐旁列十有二山﹐蓋周之鎭圭有法乎﹖是祗天之休﹐於以昭事上帝而體其道﹐過周遠矣。將來冬祀﹐可搢大圭﹐執鎭圭﹐庶格上帝之心﹐敷佑於下民﹐永爲定制。」《紀事本末》卷百二十八。

３﹑辛酉﹐手詔﹕「先王制器﹐必尙其象﹐然後可以格神明﹐通天地﹐去古雲遠久﹐失其傳。裒集三代盤﹑匜﹑罍﹑鼎﹐可以稽考取法﹐以作郊廟禋祀之器﹐煥然大備﹐無愧於古﹐可載之祀儀。」從劉炳之言也。《紀事本末》卷百三十四。

４﹑乙丑﹐禦崇政殿﹐閱舉制造禮器所之禮器﹐並出古器﹐宣示百官。﹝《紀事本末》卷三十四。原注《實錄》但書禦崇政殿﹐以古器宣示百官。今以詔旨十六日所書增入。﹞

５﹑禮制局言「圜壇舊制四成﹐一成二十丈﹐再成十五丈﹐三成十丈﹐四成五丈。成髙八尺一寸﹔十有二陛﹐陛七十二級﹔二壝﹐案﹕《禮志》作三壝。壝二十五步。古所謂地上圜丘﹑澤中方丘﹐蓋因地形之自然﹐非人爲也。然王者建國所在﹐或無自然之丘﹐則於郊擇吉土以兆神位。爲壇之制﹐當有度數﹐陽奇陰偶﹐王令諸侯爲壇三成﹐用陽數也。然則祀天之壇宜爲三成﹐自後一成以九九之數﹐廣八十一丈﹐再成用六九之數﹐廣五十四丈﹐三成用三九之數﹐廣二十七丈﹔每成髙二十七尺﹐總三成二百一十有六﹐《乾》之策也。爲三壝﹐壝三十六步﹐《乾》之策三十有六也﹐成與壝俱三三天之數也。考歷代以及今之壇制﹐其次第星辰﹐有不倫者。舊制五星十二辰﹐位於第一龕﹐二十八宿會於第三龕。夫五星二十八宿相與爲經緯﹐二十八宿﹐五星之所﹐捨而十二次﹐所待以成者也。臣等今議二十八宿等四十四位於第二龕。舊制第二龕星辰之位爲重行﹐則壝內之位亦當如之。今中宮外宮之星爲重行於壝之內﹐其眾星三百有六十位之外如故」。從之﹐候過今次大禮施行。﹝《紀事本末》卷百三十四。案﹕《宋史﹟禮志》﹕政和三年﹐議禮局上《五禮新儀》﹐皇帝祀昊天上帝﹐太史設神位版﹐昊天上帝位於壇上北方南向﹐席以稾稭﹔太祖位於壇上東方西向﹐席以蒲越。天皇大帝﹑五帝﹑大明﹑夜明﹑北極九位於第一龕﹐北斗﹑太一帝座﹑五帝內座﹑五星﹑十二辰﹑河漢等內宮神位五十有四於第二龕﹐二十八宿等中宮神位百五十有九於第三龕﹐外宮神位一百有六於內壝之內﹐眾星三百有六十於內壝之外﹐第一龕席以稾稭﹐余以莞席﹐皆內向配位。﹞

６﹑戊辰﹐禮制局言「方壇舊制三成﹐第一成崇三尺﹐第二成﹑三成皆崇二尺五寸﹐﹝案﹕《禮志》作「上廣八丈﹐下廣十有六丈」。﹞上廣十六丈。夫圜壇旣則象於《乾》﹐則方壇當效法於《坤》。今議方壇定爲再成﹐一成廣三十六丈﹐再成廣二十四丈﹐每成崇十八尺﹐積三十六尺﹐其廣與崇皆得六六之數﹐以《坤》用六故也。爲四階﹐爲級一百四十有四﹐所謂《坤》之策百四十有四也。爲再壝﹐壝二十有四步﹐取《坤》之策二十有四也。成與壝再﹐則兩地之義。其從祭之祇﹐升四鎭﹑海﹑瀆﹑五行﹑五獄﹐同位於第二龕﹐而山﹑林﹑丘陵﹑川﹑澤﹑墳﹑衍﹑原﹑隰之祇位如故。壝並飾以黃。」詔令楊戩依此修築。﹝《紀事本末》卷百三十四。案﹕《宋史﹟禮志》﹕初﹐元丰三年七月﹐詔攺北郊圜壇爲方丘。六年﹐命禮部﹑太常定北郊壇制。哲宗紹聖三年﹐權尙書侍郎黃裳等言「南郊靑城至壇所五百一十八步﹐自瑞聖園至皇地祇壇之東壇五百五十六步﹐相去不遠。其壇係國初所建﹐神靈顧享已久。元丰間﹐有司請地祇﹑神州並爲方壇﹐壇之外爲坎﹐詔止攺圜壇爲方。請下有司﹐比類南郊增飾制度﹐除治四面稍令低下﹐以應澤中之制」。詔禮部再爲詳定﹐指畫興築。至是﹐禮制局言「方壇舊制」云云。又議禮局上《新儀》﹕皇地祇位於壇上北方南向﹐席以稾稭﹔太祖皇帝位於壇上東方西向﹐席以蒲越。木神勾芒﹑東嶽於壇第一龕﹐東鎭﹑海﹑瀆於第二龕﹐東山﹑林﹑川﹑澤於壇下﹐東丘﹑陵﹑墳﹑衍﹑原﹑隰於內壝之內﹐皆在卯階之北﹐以南爲上。神州地祇﹑火神祝融﹑南嶽於壇第一龕﹐南鎭﹑海﹑瀆於第二龕﹐南山﹑林﹑川﹑澤於壇下﹐南丘﹑陵﹑墳﹑衍﹑原﹑隰於內壝之內﹐皆在午階之東﹐以西爲上。土神后土﹑中嶽於壇第一龕﹐中鎭於第二龕﹐中山﹑林﹑川﹑澤於壇下﹐中丘﹑陵﹑墳﹑衍﹑原﹑隰於內壝之內﹐皆在午階之西﹐以西爲上。金神蓐收﹑西嶽於壇第一龕﹐西鎭﹑海﹑瀆於第二龕﹐昆侖﹑西山﹑林﹑川﹑澤於壇下﹐西丘﹑陵﹑墳﹑衍﹑原﹑隰於內壝之內﹐皆在酉階之南﹐以北爲上。水神玄冥﹑北嶽於第一龕﹐北鎭﹑海﹑瀆於第二龕﹐北山﹑林﹑川﹑澤於壇下﹐北丘﹑陵﹑墳﹑衍﹑原﹑隰於內壝之內﹐皆在子階之西﹐以東爲上。神州地祇席以稭﹐余以莞席﹐皆內向﹐餘如舊儀。﹞

１﹑十一月﹝案﹕錢大昕《四史朔閏考》﹕是月戊寅朔。﹞辛巳﹐太師﹑楚國公蔡京進封魯國公。﹝《紀事本末》卷百三十一。﹞

２﹑癸卯﹐詔﹕「補蔭入官人隨學入所在州學﹐仍別爲齋﹐公私試附州學生﹐別作號考校。」﹝《紀事本末》卷百二十六。﹞

３﹑乙巳﹐禮制局言「討論玉輅沿革﹐《周官﹟巾車》言﹕『錫樊纓十有再就。』注﹕『樊及纓皆以五采罽飾之十有二就﹐就成也。』今馬纓十有二而無采色﹐不應古制﹐欲以五采罽飾之樊纓十有二就。《周官》馭路儀﹐以鸞和爲節。注﹕『鸞在衡﹐和在軾﹐皆以金爲之。』﹝案﹕《周禮》注作「皆以金爲鈴」。﹞《韓詩外傳》曰﹕『升車則馬動﹐馬動則鸞鳴﹐鸞鳴則和應。』今輅衡﹑軾並無鸞和﹐乞添置。《周官﹟輈人》言﹐蓋之圜﹐以象天﹔蓋弓二十有八﹐以象星。今蓋弓二十有二﹐不應古制﹐乞增造。《巾車》言﹕『玉輅建太常﹐十有二斿。』注﹐太常九旂之畫日月者﹐正幅爲縿﹐斿則屬焉﹐而不言色。司常掌九旂之物名﹐日月爲常。注﹕『凡九旂之帛皆用絳﹐以周尙赤故也。』《禮記﹟月令》中央天子乘大輅﹐載大黃旂﹐以金﹑象﹑革﹑木四輅﹝案﹕《禮記》「輅」作「路」。﹞及所建之旂﹐與四時所乘所載皆合。今玉輅所建之旂﹐以靑帛十二幅連屬爲之﹐有飛﹝案﹕「飛」﹐《宋史》作「升」。﹞龍而非交龍﹐又無三辰﹐皆非古制。如依成周以所尙之色﹐則當用赤﹔依《月令》兼四代之制﹐則當用黃﹐仍分縿﹑斿之制及繡畫三辰於其上。又《周官》節服氏掌祭祀﹑朝覲﹐﹝案﹕「朝覲」二字﹐據《周官》補。﹞衮冕六人﹐維王之太常。今攺制﹐太常其斿曳地﹐當依《周官》以六人維之。又《左傳》言﹕『錫鸞和鈴﹐昭其聲也。』注﹕『錫在馬額﹐鈴在旂首。』今旂首無鈴﹐乞增置。又車蓋周以流蘇及佩各八﹐無所法象﹐欲增爲十二﹐以應天數。及輅之謀末﹐盡飾以玉﹐爲稱其實﹐而羅紋雜佩乃用塗金﹐乞攺爲玉。又車箱兩轓有金塗龜文及鵾翅﹐左龍右虎﹐乃後代之制﹐欲攺用蟉龍﹐加玉爲飾。」又言「旣建太常當車之後﹐則自後登車有妨。《曲禮》言﹕『君車將駕﹐則僕執策立於馬前﹐已駕﹐僕展軨﹐效駕﹐奮衣由右上﹐取貳綏﹐跪乘﹐執策分轡﹐驅之﹐五步而立﹐君出就車。』則君升車亦當自右﹐由前而入。今玉輅前有式櫃﹐﹝案﹕《宋史》「櫃」作「匱」。﹞不應古制﹐恐當更易﹐以便登車及攺式之制。又《禮記》言『車得其式』﹐《周官﹟輿人》﹕『參分其隊﹐﹝案﹕《周禮》「隊」作「隧」。﹞一在前﹐二在後﹐以揉其式﹐以﹝案﹕《周禮》《宋史》有「其」字。﹞廣之半爲之式崇。參分軫圍﹐去一以爲式圍。參分軹圍﹐去一以爲式圍。』注﹕『立者爲轛。』﹝案﹕《周禮》注﹐「立者爲轛」句下有「橫者爲軹」句﹐《宋史》引之。﹞今玉輅無式﹐合增置。」

詔﹕「玉輅用靑質﹐輪輈輅﹝案﹕「輅」﹐《宋史》作「絡」。﹞帶﹐其色如之。四柱﹑平盤﹑虛櫃則用紅﹐繒蓋弓之數爲二十八﹐左右建旂﹑常﹐並靑。太常繡日月﹑五星二十八宿﹐旂上則繡以雲龍。朱杠﹐靑縚﹐鈴垂十有二就﹐流蘇及佩各增十二之數。樊纓飾以五采之罽﹐衡軾之上又加鸞和。輅之諸末﹐耀葉﹑螭頭﹑雲龍﹑垂牙﹑鎚腳﹑花板﹑結綏﹑﹝案﹕「綏」﹐《宋史》作「綬」。﹞羅文﹝案﹕「文」﹐《宋史》作「絞」。﹞雜佩﹑羽童﹑﹝案﹕「童」﹐《宋史》作「臺」。﹞麻釒盧﹑﹝案﹕「釒盧」﹐《宋史》作「釒盧」。﹞香寶﹑壓貼牌字﹐皆飾以玉。自後而升﹐式櫃不去。旣成﹐髙二尺﹝案﹕「尺」﹐《宋史》作「丈」。﹞七寸五分﹐闊一丈五尺」。《紀事本末》卷百三十四。原注《寶錄》有刪修﹐與詔旨略不同﹐當別考詳。﹝案﹕《宋史》「雜佩羽臺」句下有「蔥臺」二字﹐「闊一丈五尺」句下有「副玉輅﹐亦用靑色﹐舊駕馬四﹐增爲六﹐色亦以靑」。﹞

《續宋編年資治通鑑》﹕十一月癸未﹐郊。上搢大圭﹐執玄圭﹐以道士百人執儀衛前導。蔡攸爲執綏官﹐玉輅出南薰門﹐至玉津園﹐上曰「有樓殿重﹐是何處也﹖」攸卽奏﹐見雲間樓殿臺閣隱隱數重﹐旣而審視﹐皆去地數十丈。頃之﹐上又曰「見人物否﹖」攸卽奏﹐若有道流童子持幡節﹐蓋相繼而出雲間﹐衣服眉目﹐歷歷可識。攸遂請付史館。案﹕《本紀》﹕十一月癸未﹐祀昊天上帝於圜丘﹐大赦天下。升瑞州爲興慶府。乙酉﹐以天神降﹐詔告在位﹐作《天聖降臨視見記》。《宋朝事實》﹕政和三年十一月六日﹐南郊赦文﹐門下﹕「朕承列聖之丕基﹐奉至尊之休徳﹐繼志述事﹐持盈守成﹐躬攬萬幾﹐玆逾一紀。荷皇天之垂祐﹐浹函夏以底寧。年穀屢丰﹐雨暘式敍。羌夷請吏﹐川嶽效珍。禹功無濫溢之災﹐堯瑞告平成之治。永惟多祐﹐誕集衝人。屬三歲之親祠﹐刺六經而定制。率時昭考﹐欽修時祀之專﹔若昔大猷﹐盡正相沿之陋。迺齋居於路寢﹐迺朝獻於殊庭。得四表之歡心﹐鬷假於廟﹔乘一陽之至景﹐大報於郊。對越昊穹﹐祐我烈祖。陶匏象性﹐犧牲貴誠。奠蒼璧以禮神﹐秉元圭而拜貺。器協商﹑周之制﹐樂兼《韶》《濩》之純。紫煙燎而爟火升﹐靈光屬而風馬下。禮儀旣備﹐知帝顧之不違﹔福祿來崇﹐豈朕躬之專享﹗宜孚渙號﹐溥洽羣倫﹐可大赦天下。於戲﹗申命用休﹐俾緝熙於純嘏﹔配天其澤﹐用敷錫厥庶民。尙賴同徳藎臣﹐秉文多士﹐克咸勵翼﹐永保隆平。」周煇《淸波雜誌》卷下﹕政和三年十一月﹐有事於南郊﹐天神降﹐蔡京等奏﹐乞率百僚稱慶明﹑廷奉。禦筆依奏﹐繼降詔曰「朕嗣承丕基﹐夙夜祗若。惟道是憲﹐惟上帝是承。涓選休辰﹐恭修祀事。備物盡志﹐咸秩無文。荷帝博臨﹐如在其上。旌旂﹑輦輅﹑冠服﹑儀仗﹐見於雲際﹐萬眾咸睹。惟天人之感通﹐有形聲之相接。靈承對越﹐敢不祗欽。可以其日爲天應節﹐用端命於上帝﹐以昭答於神庥。咨爾萬邦﹐其體至意。」

１﹑十二月﹝案﹕錢大昕《四史朔閏考》﹕是月戊申朔。﹞癸丑﹐詔﹕「天下應道教仙經不以多寡﹐許官吏﹑道俗﹑士庶繳申所屬附﹐急遞投進﹐及所至﹐委監郡守搜訪。」《紀事本末》卷百二十七。

２﹑甲寅﹐河北路轉運判官張孝純言「《周官》以六藝教士﹐必射而後行。古者諸侯貢士﹐天子試之於射宮。乞詔諸路州郡﹐每歲薦貢士於學﹐因講射禮。」從之。《紀事本末》卷百二十六。

﹝錢塘濮子潼輯注﹞

卷三十三

徽宗

△政和四年﹝甲午﹐一一一四﹞

正月戊寅朔﹐﹝案﹕原本脫「朔」字﹐據《十朝綱要》及《四史朔閏考》增。﹞禦筆﹕「置道階自六字先生至額外鑑義品秩﹐比視中大夫至將仕郎﹐凡二十六等﹐﹖無請給人從及不許申乞恩例」。《紀事本末》卷百二十七。﹝案﹕《續宋編年通鑑》﹕置道階二十六等﹐先生﹑處士﹑八字﹑六字﹑四字﹑二字﹐視中大夫至將仕郎﹐而不給俸。重和初﹐別置道官﹐自太虛大夫至金壇郎凡十六等﹐同文臣中大夫至迪功郎。道職自沖和殿侍宸至凝神殿校經﹐凡十一等﹐侍宸同待制﹐校經同修撰﹐校經同直閣﹐皆給告身印紙﹐經道籙院磨勘功過﹐注授﹑加官﹑差遣﹑入品﹑用蔭﹐如命官法。﹞

２﹑甲申﹐顯謨閣直學士﹑朝議大夫﹑新知秦州胡師文爲中奉大夫﹐以討論元圭推賞也。﹝《紀事本末》卷百二十八。﹞

３﹑丙戌﹐中太一宮使﹑武信軍節度使﹑檢校太尉﹑直睿思殿﹑提舉龍徳宮﹑熙河蘭會秦鳳路宣撫使童貫爲太尉﹐以受元圭故推賞也。《紀事本末》卷百二十八。

４﹑辛丑﹐洞微先生王老志加號觀妙明眞洞微先生。《紀事本末》卷百二十七。

５﹑禮制局言「夏祭用法駕﹐合乘大輦指揮﹐乞賜裁酌。」詔乘玉輅。《紀事本末》卷百二十四。

６﹑甲辰﹐朝散大夫﹑通判開徳府王景文轉奉直大夫﹐與知州差遣﹐仍召赴都堂﹐以元圭得之故也。《紀事本末》卷百二十八。

１﹑二月﹝案﹕錢大昕《四史朔閏考》﹕是月丁未朔。﹞戊申﹐蔡京奏禮制局所定皇長子冠於福寧殿儀﹐禦筆依奏﹐二月中旬選日行之。﹝《紀事本末》卷百三十四。案﹕《宋史﹟禮志》十八《嘉禮》六云﹕皇太子冠儀嘗行於大中祥符之八年。徽宗親制《冠禮沿革》十一卷﹐命議禮局仿以編次。﹞

２﹑癸酉﹐皇子桓冠於文徳殿。﹝《紀事本末》卷百四十六。案﹕李《十朝綱要》﹕二月癸丑﹐皇長子冠。《宋史﹟本紀》同此﹐作癸酉。據《四史朔閏考》﹕是月丁未朔﹐癸丑爲初七日﹐癸酉爲十七日。戊申下云「禦筆依奏﹐二月中旬選日行之﹐」當以十七日癸酉爲是。﹞

３﹑三月丙子朔﹐詔皇長子冠禮畢﹐禮官彊淵明等賜銀﹑絹有差。﹝《紀事本末》卷百四十六。﹞

４﹑禮制局言「崇寧祀儀﹐昆侖地祇設位於壇之第一成﹐其說出於鄭康成﹐以昆侖地祇爲皇地祇。旣皇地祇位於壇上﹐則昆侖地祇不當重設。崇寧四年﹐有司講明﹐已知其非﹐乃復列於西方眾山之首。然旣有西山位﹐則昆侖在其中矣﹐請撤去。」從之。﹝案﹕《文獻通考》卷七十六﹕崇寧四年﹐禮部員外郎陳暘奏﹕「臣聞天一與地六合而生水於北﹐其神元冥﹔地二與天七合而生火於南﹐其神祝融﹔天三與地八合而生木於東﹐其神勾芒﹔地四與天九合而生金於西﹐其神蓐收﹔天五與地十合而生土於中﹐其神后土。蓋地乘陰气五行於四時﹐當有帝以爲之主﹐必有神以爲之佐也。五行之帝旣從享於南郊第一成﹐則五行之神亦當列於北郊第一成矣。上辛大雩﹐帝及五時迎气﹐止以五人神配﹐而不設五行之神﹐是取小而遺大也。神宗皇帝嘗詔﹐地示之祭﹐以五行之神從享﹐以五人神配﹐然尙列嶽﹑鎭﹑海﹑瀆之間。臣今欲陛之第一成。又云地祇之祭﹐先儒之說有二﹕或系於昆侖﹐或系於神州﹐皆有所經見。惟《爾雅》曰﹐西北之美者﹐有昆侖之球﹐琳瑯玕焉。《河圖括象》曰﹐昆侖東南萬五千里曰神州。是昆侖不過域於西北﹐神州不過域於東南也。神宗皇帝嘗詔禮官討論北郊祀典﹐位昆侖於方丘第一成之西北﹐位神州於第一成之東南﹐而其上設地祇位焉。昆侖﹑神州之說𨿽出不經﹐然古人有其舉之﹐莫敢廢也﹐特降於從享之列爾。欲望推明神考詔旨﹐列昆侖﹑神州於從享之位。又言三代而上﹐山川之神有望秩之祭﹐故五嶽之秩視三公﹐四瀆之秩視諸侯﹐五嶽不視諸侯而視公﹐猶未極乎推崇之禮。聖朝始帝五嶽而王四瀆。切惟天莫尊於上帝﹐而五方帝次之﹐地莫尊於大示﹐而五嶽帝次之。神宗皇帝親祠上帝於南郊﹐而五方帝列於第一成﹐然則五嶽帝其可尙與四鎭﹑海﹑瀆而並列乎﹗今欲陛之於第一成。」從之。﹞

又奏﹕「皇地祇北向﹐蓋取答陰之義﹐故陽祀降神﹐升禋於壇﹐其位在丙﹔陰祀降神﹐瘞血於坎﹐其位在壬。而歷代沿襲﹐並設南蔊之位﹐非所謂答陰也。今新壇亦於午陛下設小次﹐非是。詔神位北蔊﹐於北面設小次。」﹝《紀事本末》卷百三十四。﹞

５﹑丁丑﹐詔﹕「諸路應小學生及百人處﹐並增差教諭一員。」﹝《紀事本末》卷百二十六。﹞

６﹑辛卯﹐詔﹕「諸路監司﹐每路通選宮觀道士十人﹐遣發上京﹐赴左右街道籙院講習科教聲讚規儀﹐候習熟遣還本處。」﹝《紀事本末》卷百二十七。案﹕《宋史﹟選舉志》﹕政和間﹐卽州學﹑縣學別置齋授道徒。﹞

７﹑詔皇長子桓可以來春出閤﹐立爲皇太子。﹝《紀事本末》卷百四十六。﹞

１﹑四月﹝案﹕錢大昕《四史朔閏考》﹕是月丙午朔。﹞甲寅﹐尙書省言「契勘舊水磨茶場一歲收息不及百萬貫﹐一年內有每季泛進錢數茶務歲收錢約四百萬貫以上﹐比舊已及三倍以上﹐不係省錢﹐別無支用﹐尙循舊例﹐只每季泛進﹐未有月進之數。今欲每月進五萬貫﹐所收錢尙有餘不至闕少。」詔依所奏﹐仍自今月爲始。﹝《紀事本末》卷百三十七。﹞

２﹑辛未﹐禮制局言「《周官旅》﹐上帝四望﹐皆謂非常之祭。則嶽鎭﹑海﹑瀆從大祇﹐不當用玉。紹聖親祠北郊﹐儀注﹐皇地祇以黃琮﹐神州地祇以兩圭有邸﹐嶽﹑鎭﹑海﹑瀆亦不用玉﹐則今來夏祭合依《大禮格》﹐皇地祇﹑神州地祇用玉外﹐余並不用。兼看詳《周禮》﹐圭璧以祀日月星辰。《新義》云﹐日月星辰以璧爲邸﹐則四圭邸璧可知﹐四圭邸璧則兩圭邸琮可知。先儒之說﹐兩圭有邸亦以璧爲邸﹐其理非是。合依《新義》﹐兩圭邸琮。」從之。﹝《紀事本末》卷百三十四。﹞

３﹑甲戌﹐禮制局制造所乞進呈所制造冬祀禮器。禦筆令書藝局進呈。﹝《紀事本末》卷百三十四。﹞

﹝《續宋編年資治通鑑》﹕夏四月﹐閱雅樂﹐初閱宗子﹐次閱太學辟雍諸生﹐量與推恩。案﹕《本紀》癸丑日。﹞

１﹑五月﹝案﹕錢大昕《四史朔閏考》﹕是月乙亥朔。﹞丁丑﹐禮制局奏﹕「每歲夏祭皇地祇及配位各用冰鑑一。今親祀正暑月﹐所設酒醴﹑牲牢﹐禮料甚眾﹐俗添置冰鑑四十一﹐正配每位各六﹐第二成從祀二十五位各一」。從之。又奏﹕「黃琮禮地﹐鄭氏謂神之在昆侖者﹐兩圭有邸以祀地﹐謂祀於北郊神州之神。然黃琮﹑兩圭有邸﹐《周官》特言禮地﹑祀地而已﹐初無昆侖﹑神州之別﹐鄭氏之說﹐本於讖緯。前代如長孫無忌輩﹐固嘗辧其非矣。又皇地祇﹑神州地祇同位於一壇之上﹐於皇地祇則禮而不祀﹐神州地祇則祀而不禮﹐豈禮意乎﹖請黃琮﹑兩圭有邸﹐並施於皇地祇﹐求神則以黃琮﹐薦獻則以兩圭有邸。」﹝案﹕《文獻通考》卷七十六注引禮制局言與此文少異﹐今錄之﹕政和四年﹐禮制局始則求神而禮之﹐終則正祭而祀焉。大宗伯以黃琮禮地﹐蓋施於求神之時也﹐與大司樂以函鐘爲宮﹐至地祇皆出可得而禮同矣。典瑞兩圭有邸以祀地﹐蓋施於薦獻之時﹐與大司樂奏太簇歌應鐘舞咸池以祭地同矣。鄭氏乃謂以黃琮禮地祇﹐神之在昆侖者﹐兩圭有邸﹐以祀地祇於北郊神州之神。且黃琮﹑兩圭有邸﹐《周官》特言禮地﹑祀地而已。初無昆侖﹑神州之別﹐鄭氏之說皆本於讖緯之書﹐前輩如長孫無忌輩﹐固嘗辧其非矣。﹞又言「黃琮﹐鄭康成及《梁正三禮圖》皆謂八方以象地。聶崇義言﹕『黃琮比大琮每角各剡出一寸六分﹐共長八寸厚寸。』蓋厚寸乃大琮之制﹐每角各剡出一寸六分﹐共長八寸﹐於經無見。《考工記》有大琮﹑玉琮﹑瑑琮﹑駔琮之制﹐獨不言黃琮廣狹厚薄之度。今方澤並用坤數﹐則黃琮宜廣六寸﹑厚二寸﹐爲八方而不剡出。」又言「《考工記》云﹕『兩圭五寸有邸以祀地。』則兩圭之長宜共五寸﹐琮色黃﹐而圭不言色。大宗伯以玉作六器﹐以禮天地四方﹐而云皆有牲幣﹐各仿其器之色﹐牲幣自當仿玉之色﹐則圭之色﹐獨何以異於琮邪﹖請兩圭用黃玉。」並從之。﹝《紀事本末》卷百三十四。﹞

《續宋編年資治通鑑》﹕五月﹐祭地﹐奉太祖配。赦。案﹕《本紀》﹕五月丙戌﹐始祭地於方澤﹐以太祖配。降徳音於天下。《十朝綱要》同。《九朝編年備要》﹕蔡京奏祭之日﹐城中大雨幾尺﹐而鑾輅自宮至郊﹐日光照耀。又﹐太史奏﹕「是夕﹐五緯循軌﹐典掌官吏稱有隊仗﹑風雨之聲﹐鬼神之狀﹐又有黑气數十丈貫於壇壝﹐皆陛下嚴恭之應。乞宣付史館。」從之。《文獻通考》卷七十六﹕政和三年﹐詔﹕「自今每遇冬大禮後﹐一歲夏至﹐祭地於方澤。其儀物﹑儀衛﹐應奉行事﹐悉從簡省﹔從祭臣寮與隨駕衛士﹐量行支賜。簡而易行﹐無偏而不舉之失﹐以稱朕意。可令禮制局議定以聞」。詔﹕「夏至﹐齋宮大內門曰廣禋﹐東偏門曰東秩﹐西偏門曰西平﹐正東門曰含光﹐正西門曰咸亨﹐正北門曰至順﹐南門悰大殿門曰厚徳﹐東曰左景華﹐西曰右景華。正殿曰厚徳﹐便殿曰受福﹑曰坤珍﹑曰道光﹑曰承休。」四年五月丙戌夏至日﹐帝始親祭於方澤﹐以太祖皇帝配。禮成﹐帝親制二表﹐遣觀文殿學士鄧洵武告於泰陵。因詔以其日爲景貺節。故事﹐大禮禦札﹐皆前期六日乃降。是年冬祀﹑夏至祭﹐始同一札﹐五使亦同日命之﹐遂爲定制。十二日至﹐帝親祭地於方澤﹐以皇弟燕王俁爲亞獻﹐越王穀爲終獻。前期﹐皇帝散齋七日於別殿﹐致齋七日於內殿﹐一日於齋宮。祭前一日奏告太祖皇帝室。殿中監設大次於外壝西門之內道北南向﹐小次於第二成子陛之西東向﹐設皇帝褥內於小次前東向﹐設文武侍臣次於大次前﹐陪祀行事官宗室及有司次於外壝南門之外﹐設饌幔於內壝東西門之外。開瘞次於壇子陛之北壬地﹐光祿牽牲詣祀所。大晟陳登歌之樂於壇上稍北南向﹐設宮架於壇北內壝之外﹐立舞表於酇綴之門。祭前一日﹐太史設皇地祇位於壇上南方北向﹐席以蒿稭﹔太祖皇帝位於壇上西方東向﹐席以蒲越﹔神州地祇位於第二成﹐午陛﹐席以槁稭﹔五官﹑神﹑嶽﹑鎭﹑海﹑瀆各以其方設位於第二成﹐山﹑川﹑林﹑澤﹑丘﹑陵﹑墳﹑衍﹑原﹑隰各以其方設位於壇下內壝之內﹐皆席以莞﹐內向。奉禮郎禮直官﹐設皇帝位版於第二成子陛之西東向﹐飲福位於壇上皇地祇神位東北南向﹐望瘞位於瘞坎之南北向﹐設爟火於望瘞位之西北向。司尊彜帥其屬設玉幣篚於酌尊所﹐又設籩﹑豆﹑簠﹑簋之位。正配﹐位皆左十有一籩﹐右十有一豆﹐俱爲三行﹐俎一在籩前﹐二在豆右﹐爲二重﹐登一在籩豆間﹐血槃一在登之前﹐簠二﹑簋一在籩豆外﹐簠在左﹐簋在右。又設尊罍之位﹐每位太尊三﹐著尊二﹐犧尊﹑象尊﹑壺尊﹑山尊各一﹐尊皆有罍﹐以東爲上﹐尊南罍北。又設篚一於第二成子陛之側﹐坫二於正配﹐位尊罍之次。又設內侍供奉皇帝盥帨﹐位於皇帝版位之前。又設像尊二﹐壺尊二﹐在壇下子陛之西﹐俱南向東上﹐皆加勺幕﹐並實水。又設第二成從祀﹐每位皆左十籩﹐右十豆﹐俱爲三行﹐俎二在籩豆前﹐登一﹑槃一在籩豆間﹐簠一﹑簋一在籩豆外。簠在左﹐簋在右﹐爵一置於俎上。內壝神位﹐每位皆左二籩﹐右二豆﹐俎一在神位前﹐爵一次之。簠一﹑簋一在爵之前﹐簠在左﹐簋在右﹐登一在籩豆之間。又設尊罍之位﹐二成每方各犧尊二﹐山尊二﹔壇每方設蜃尊二﹐散尊二﹐在神位之左。蜃尊﹑散尊外﹐餘皆有罍副之。凡尊罍皆加勺幕。又設正配位﹐籩﹑豆﹑簠﹑簋﹑俎﹑斗﹑鼎各一於饌幔之內。太府卿﹑少府監帥其屬陳玉幣於篚﹐皇地祇玉以黃琮﹐幣以黃﹐配帝幣亦如之﹔神州地祇玉以兩圭有邸﹐幣以黑﹔五行﹑五官﹑五方﹑嶽﹑鎭﹑海﹑瀆神﹑諸神幣各從其方色。禮神之玉﹐各置於神位前﹐瘞玉加於幣。前期一日﹐尙輦奉禦進輿於垂拱殿﹐皇帝服通天冠﹑絳紗袍﹐乘輿以出﹐稱警蹕﹐如常儀乘黃﹐令進玉輅於宣徳門外﹐左輔奏請降輿升輅。至齋宮明禋殿前回輅南向﹐左輔奏請降輅﹐乘輿入齋宮殿﹐侍衛如當儀。祭日﹐皇帝服通天冠﹑絳紗袍﹐乘輿至大次﹐禮儀使等分立大次前。有司奏請行事﹐皇帝服衮冕以出﹐禮儀使等前導至中壝門外﹐殿中監跪進大圭﹐皇帝執以入﹐宮架《儀安之樂》作﹐至午陛﹐樂止﹔登歌樂作﹐至第二成﹐版位東向立﹐樂止。禮儀使奏有司謹具請行事﹐宮架作《寧安之樂》《廣生儲祐之舞》﹐八成止﹐皇帝再拜。禮儀使奏請搢大圭﹐盥手﹐登歌樂作﹐帨手訖﹐執大圭至壇﹐樂止。登歌《嘉安之樂》作﹐殿中監進鎭圭﹐皇帝搢大圭﹐執鎭圭﹐詣皇地祇神位前南向跪﹐奠鎭圭於繅藉﹐執大圭﹐俛伏﹐興﹐搢圭。禮儀使奏請受玉幣﹐奠訖﹐俛伏﹐興﹐再拜﹐樂止。《恭安之樂》作﹐詣太祖皇帝神位前西向奠圭幣﹐如常儀。禮儀使前導皇帝還版位﹐登歌樂作﹐至位﹐東向立﹐樂止。禮部﹑戶部尙書以下奉饌俎﹐宮架《丰安之樂》作﹐奏奠訖﹐樂止。皇帝再詣罍洗﹐搢大圭﹐盥手﹐登歌樂作﹐帨手洗爵﹐拭爵訖﹐執大圭至壇上﹐樂止。登歌《光安之樂》作﹐詣皇地祇神位前﹐搢大圭﹐跪﹐執爵祭酒三﹐奠爵訖﹐執圭﹐俛伏﹐興﹐樂止。太祝讀冊﹐皇帝再拜訖﹐登歌《英安之樂》作﹐詣太祖皇帝神位前﹐如前儀。皇帝還版位﹐登歌樂作﹐至位﹐樂止。皇帝還小次﹐登歌樂作﹐殿中監跪﹐受大圭﹐簾降﹐樂止。亞獻﹐文舞退﹐武舞進﹐宮架《文安之樂》作﹐舞者立定﹐樂止。亞獻盥帨訖﹐作《隆安之樂》《厚載凝福之舞》﹐禮畢﹐樂止。終獻行禮如前儀。皇帝詣飲福位﹐登歌樂作﹐至位﹐樂止。《禧安之樂》作﹐皇帝再拜﹐搢圭﹐跪﹐受爵﹐祭酒三啐﹐奠酒﹐受俎﹐奠俎﹐受搏黍豆﹐旣奠﹐再受爵。飲福訖﹐奠爵﹐執圭﹐俛伏﹐興﹐再拜﹐樂止。皇帝還版位﹐如前儀。禮部﹑戶部尙書撤俎豆﹐登歌《成安之樂》作﹐卒撤﹐樂止。禮部尙書等降復位﹐禮直官曰「賜胙行事。」陪祀官再拜﹐宮架《寧安之樂》作﹐一成止。皇帝詣望瘞位﹐登歌樂作﹔降自子陛﹐樂止。宮架樂作﹐至位﹐北向立﹐樂止。禮直官曰「可瘞爟火﹐瘞半坎。」禮儀使跪奏禮畢﹐宮架樂作﹐皇帝出中壝門﹐殿中監受大圭。皇帝至大次﹐樂止。有司奏解嚴﹐皇帝常服乘大輦還齋宮﹐鼓吹振作﹐皇帝升禦座﹐百官稱賀。皇帝降座﹐鳴鞭﹐殿上侍立官以次退﹐所司放仗還內﹐如常儀。

﹝又內侍楊戩以制樂﹑傳宣之勞﹐加節度使。案﹕李《十朝綱要》云﹕是月甲午﹐直睿思殿楊戩爲彰化軍節度使。﹞

１﹑六月﹝案﹕錢大昕《四史朔閏考》﹕是月甲辰朔。﹞己酉﹐禮制局言「有旨定管軍班序﹐乞殿前都指揮使在節度使上﹐副指揮使在正任節度觀察畱後上。馬軍步軍都指揮使﹑副﹑都指揮使在正任觀察使之上﹐殿前馬軍都虞候在正任防奭使之上﹐捧日﹑天武四廂都指揮﹐龍﹑神衛四廂都指揮使在正任團練使之上。」從之。《紀事本末》卷百三十四。

２﹑甲寅﹐禮制局言「鹵薄六引儀仗﹐信幡承以雙龍﹐大角黑漆畫龍﹐紫搢龍袋﹐長鳴﹑次鳴﹐大小橫吹﹑五色衣幡﹑緋常畫交龍。按《樂令》﹐三品以上﹐緋常畫豹。﹝案﹕《儀衛志》作「緋常畫蹲豹」。﹞蓋惟乘輿器用﹐並飾以龍。今六引內系羣臣鹵薄﹐而旂物通畫交龍﹐非便﹐合釐正。﹝案﹕《儀衛志》﹕七年﹐兵部尙書蔣猷請令有司取《天聖鹵簿圖記》更加考正可否﹐因而革之。詔如其請。﹞又大黃龍負圖﹐旂畫九一三二四六八五七之數﹐仙僮网子﹐大神三旂﹐無所經見﹐乞除去。」從之。﹝《紀事本末》卷百三十四。﹞

３﹑庚午﹐詔小學仿太學﹐立三捨法。﹝《紀事本末》卷百二十六。案﹕《宋史﹟選舉志》﹕政和四年﹐小學生近一千人﹐分十齋以處之﹐自八歲至十二歲﹐率以誦經書字多少差次補內捨。若能文﹐從博士試本經﹑小經義各一道﹐稍通補內捨﹐優補上捨。﹞

１﹑八月﹝案﹕錢大昕《四史朔閏考》﹕是月癸卯朔。﹞辛亥﹐詔﹕「諸路學校及三百人以上者﹐三分增一分﹔百人以上者﹐增一分之半。卽陜西﹑河北﹑河東﹑京東路學生數少者﹐仰提舉學士事司具可與不可增及所增數聞奏。」﹝《紀事本末》卷百二十六。案﹕《宋史﹟選舉志》﹕政和四年﹐詔﹕「學校教養額少﹐則野有遺士﹐應諸路學校及百人以上者﹐三分增一。」

《續宋編年資治通鑑》﹕秋八月﹐宣和殿檜生玉芝。又詔有鶴三萬餘嘡盤旋雲霄之上﹐並許稱賀。﹞

又延福宮成﹐《記》略曰﹕乃敞永巷城之西序﹐大興營造﹐增光前烈﹐而徙延福於拱宸之北。宮爲南向﹐適得地中﹐殿因宮名。次曰蕊珠﹐又爲之書。其亭曰碧瑯玕。晨暉榜於春路﹐麗澤揭於秋芳。其殿則有穆淸﹑成平﹑會寧﹑睿謨﹑凝和﹑昆玉﹑羣玉﹐而報瓊﹑蕙馥﹑蟠桃﹑春錦﹑罍瓊﹑芬芳﹑麗玉﹑寒香﹑拂云﹑偃蓋﹑翠葆﹑鉛英﹑云錦﹑蘭薰﹑摘金之閣居其東﹐繁英﹑芳雪﹑鉛華﹑瓊華﹑文綺﹑絳葩﹑穠華﹑綠漪﹑瑤璧﹑淸陰﹑秋香﹑叢玉﹑扶玉﹑絳雪之閣居其北。會寧之北﹐罍石爲山。案﹕原書以下闕。《九朝編年備要》載其文略有異同﹐今備錄之﹕延福宮成﹐上親記之﹐略曰﹕延福宮舊占京城之西北隅﹐連禁禦﹐通仙韶﹐瞰城堙﹐背班直﹐下窄觕朴﹐僅足待風雨。爰筮爰問﹐詢於師言﹐克協朕志﹐合於大同。乃外禁旅﹐乃敞永巷城之西序﹐大興營造﹐增光前烈﹐而徙延福宮於拱宸之北。宮爲南向﹐適得地中﹐殿因宮名﹐次曰蕊珠﹐又爲之書。其亭曰碧瑯玕。晨暉榜於春路﹐麗澤揭於秋芳。繚以修廊﹐連互千柱﹔聳以殿閣﹐增固百尋。宮之左爲位二﹐其殿則有穆淸﹑成平﹑會寧﹑睿謨﹑凝和﹑昆玉﹑羣玉﹐而蕙馥﹑報瓊﹑蟠桃﹑春錦﹑疊瓊﹑芬芳﹑麗玉﹑寒香﹑拂云﹑偃蓋﹑翠葆﹑鉛英﹑云錦﹑蘭薰﹑摘金之閣居其東﹐繁英﹑芳雪﹑鉛華﹑瓊華﹑文綺﹑絳葩﹑穠華﹑綠漪﹑瑤璧﹑淸陰﹑秋香﹑叢玉﹑扶玉﹑絳雪之閣居其北。會寧之北﹐疊石爲山﹐而上起殿曰翠微﹐旁爲二亭﹐曰云巋﹐曰層巘。凝和之次閣曰明春﹐髙爲兩重層﹐自下而睥睨之﹐百一十丈有奇﹐徑量之七楹。而袤閣之側爲殿二﹐曰玉英﹐曰玉澗。其背則附城﹐築土植杏名岡。覆茅爲亭﹐修竹萬竿﹐引流其下﹐翠傒碧瀾﹐交相隱映。宮之右爲位二閣﹐曰宴春﹐自方取之﹐凡十二丈﹐舞臺四列﹐三亭三峙。爲圓池以名海﹐列橋亭以跨海﹐架石梁以升山。亭曰飛華﹐橫度之四百尺而嬴﹐縱數之二百六十七尺﹐而減叢石爲基。﹐疏泉爲湖﹐湖之中作隄以接亭﹐隄之中作梁以通湖﹐梁之上爲茅亭以待憩。寒松怪石﹑奇花異木﹐鬥奇而爭妍﹐龜亭﹑鶴莊﹑鹿砦﹑蓮濠﹐孔雀之柵﹐椒藤﹐杏花之園﹐西抵麗澤﹐不類塵境。又云舊有延福宮﹐祖宗以爲宴會之所﹐而制不甚廣。時蔡京俗以宮室媚上﹐一日﹐召內侍童貫﹑楊戩﹑賈詳﹑何﹑藍從熙﹐諷以禁中逼窄之狀﹐五人聽命﹐乃盡徙內酒坊諸司﹐又遷二僧寺並軍營於他所。五人者旣有分地﹐因各出新意﹐故號「延福五位」。五位旣成﹐樓閣相望﹐引金水天源河﹐築土山其間﹐奇花異木﹐怪石寒松﹐巖壑幽勝﹐宛若生成。據《容齋三筆》云﹕蔡京旣固位﹐竊國政﹐乃招大璫童貫﹑楊戩﹑賈詳﹑藍從熙﹑何五人﹐分任其事。於是始作延福宮﹐有穆淸﹑成平﹑會寧﹑睿謨﹑凝和﹑昆玉﹑羣玉七殿﹐東邊有蕙蘭﹑報瓊﹑蟠桃﹑春錦﹑疊瓊﹑芬芳﹑麗玉﹑寒香﹑拂云﹑偃蓋﹑翠葆﹑鉛英﹑云錦﹑蘭薰﹑摘金十五閣﹐西邊有繁英﹑雪香﹑披芳﹑鉛華﹑瓊華﹑文綺﹑絳萼﹑穠華﹑綠漪﹑瑤碧﹑淸陰﹑秋香﹑叢玉﹑扶玉﹑絳雪﹐亦十五閣。又疊石爲山﹐建明春閣﹐其髙十一丈﹐宴春閣廣十二丈。鑿圓池爲海﹐橫四百尺﹐縱二百六十七尺。鶴莊﹑鹿砦﹑孔翠諸柵﹐蹄尾以數千計。五人者各自爲制度﹐不相沿襲﹐爭以華靡相訁誇勝﹐故名「延福五位」。其後復營萬歲山﹑艮嶽山﹐周十餘里﹐最髙一峯九十尺﹐亭堂樓館不可殫記。徽宗初亦喜之﹐已而悟其過﹐有厭惡語﹐由是力役稍息。靖康遭變﹐詔取山禽水鳥十餘萬投諸汴渠﹐折屋爲薪﹐翦石爲炮﹐伐竹爲笆籬﹐大鹿數千頭﹐悉殺之以﹤口舀﹥衛士。

１﹑九月﹝案﹕錢大昕《四史朔閏考》﹕是月癸酉朔。﹞辛卯﹐詔以辟雍大成殿名頒之諸路州縣學﹐從河南尹蔡安持奏乞也。﹝《紀事本末》卷百二十六。﹞

１﹑十月﹝案﹕錢大昕《四史朔閏考》﹕是月壬寅朔。﹞乙巳﹐詔襄邑縣復爲拱州。﹝《紀事本末》卷百二十八。案﹕崇寧四年八月﹐詔攺東輔爲拱州。《宋史﹟本紀》﹕大觀四年十一月丙戌﹐罷拱州爲襄邑縣。﹞

２﹑辛未﹐觀妙明眞洞微先生王老志卒。《紀事本末》卷百二十七。原注老志﹐濮人臨泉人。隸京東轉運司爲書吏﹐自言嘗遇鍾離眞人﹐授內丹要訣。棄妻子﹐結艸爲廬﹐施病者藥﹐喜與人言休咎﹐頗藉藉有聞。政和三年秋﹐詔州縣惇遣至京師﹐封洞微先生﹐館蔡京賜第南園﹐士大夫闐門。數召對禁中﹐上手書觀妙明眞之號賜之。明年﹐乞歸﹐畱之不得。卒﹐賜金以葬﹐贈正議大夫。《宣和錄》云﹕所居地必生花﹐謂之「地錦」。案﹕蔡絳《鐵圍山叢談》卷五﹕老王先生﹐老志者﹐濮人也。事親以孝聞﹐幼曾爲伯母吮疽。初去爲漕計吏﹐持心公平﹐能自守一﹐毫釐不受人賄﹐閱二十年。其後﹐每往來市間﹐遇一丐人﹐見輒乞之錢。一旦﹐丐人自言「吾鍾離生也。」因授之丹。老志服其丹﹐始大發狂﹐遂能逆知未來事。翰林學士彊淵明﹐紹聖初爲教官﹐過濮見老志。授之書曰「四皓明達」﹐且謂﹕「淵明必貴﹐而主是事。時吾亦與汝相見於帝闕矣。」及政和時﹐貴妃劉氏薨﹐追謚爲明達皇后﹐其制書果淵明視艸﹐始悟「四皓明達」者﹐賜號也。時太僕卿王亶薦之﹐召老志館於魯公賜第。上遣使詢明達﹐老志曰「明達後﹐乃上眞紫虛元君。」且能傳道元君語以白﹐而上語亦遣白元君。事甚夥﹐然頗迂怪。一日﹐喬貴妃使祝老志曰「元君昔與吾善﹐今念之乎﹖」明旦﹐老志密封一書進﹐上開讀﹐乃前歲中秋二妃侍上燕好之語。喬貴妃得之大慟。此亦﹖也。詔封洞微先生。當是時﹐郊天而天神爲出﹐夏祭方澤而地祇爲應﹐皆老志先時奏而啟發之也。又士大夫多從而來求書字﹐其詞始若不可曉﹐後卒合者十八九﹐故其門如市。魯公以爲慶賞刑威乃上之柄﹐縉紳不應從方士驗禍福﹐且不經。而老志謹畏﹐乃奏斷之。老志日一食﹐獨湯餅四兩﹐冬夏衣一襲。後云「見師責以受羅縠之服﹐且處當貴﹐不知厭足。」凡有衣六七襲﹐悉封還魯公。及病﹐乃力丐歸﹐久之病甚﹐上乃許其去。及步行出就車﹐不病矣﹐歸濮而死。葬日又云若有笙蕭云鶴焉。老志又獻乾坤鑑法﹐上命鑄之。鑑成﹐老志奏密奏謂﹕「他日上與鄭後皆有難﹐深可儆懼﹐願各以五色流蘇垂鑑﹐置於所處之殿﹐且臣死之後﹐時時坐鑑下﹐記憶臣語﹐切謹愼﹐必思其所以消變者。」

１﹑十二月﹝案﹕錢大昕《四史朔閏考》﹕是月壬寅朔。﹞乙卯﹐雪降﹐賜宴於蔡京第。﹝《紀事本末》卷百三十一。﹞

卷三十四

徽宗

△政和五年﹝乙未﹐一一一五﹞

１﹑正月﹝案﹕錢大昕《四史朔閏考》﹕是月壬申朔。﹞丙戌﹐長寧軍界夷人卜漏等反﹐攻梅嶺堡﹐陷之。《紀事本末》卷百四十一。原注此據初艸﹐二月三十日﹐令趙遹措置聖旨追書﹐須別考詳。《本紀》於初九日庚辰書晏州夷反﹐當移入此。三月十七日﹐趙奏﹐夷賊正月二十九日已各歸國﹐二月二十八日復出犯樂共城。楊氏《編年》云「十二月﹐瀘南安撫使趙遹以王育﹑馬覺平卜漏﹐開純滋祥州。初﹐梅嶺知寨髙公老﹐宗女夫也﹐常攜其妻以金玉器與卜漏輩飲思峨洞﹐卜漏欲之。故因上元燈夕攻梅嶺寨﹐髙公老遁去﹐卜漏略其妻與金玉歸洞﹐至是平之。」《趙遹行狀》﹕「瀘之熟夷﹐晏州六縣水路十二村及十州五村團思峨州洞眾﹐素黠勇善斗。大中祥符﹑元丰間﹐屢爲邊患﹐爲諸夷所畏﹐𨿽生夷﹐莫敢當之。瀘帥賈宗諒者﹐武人﹐喜生事﹐嘗以需竹木擾夷﹐夷怨久已不堪。政和四年﹐宗諒執夷人大首領斗个旁等﹐誣以罪。在法縱所犯重﹐猶以夷法論﹐不過償貲畜﹐宗諒輒杖其脊﹐黥徙且死。諸夷憤怒﹐聲言官殺其酋長非罪﹐跳呼礪兵甲﹐種類響應。晏州多罔都大首領卜漏﹐爲諸夷長雄﹐與其眾謀盡結諸夷﹐出戎﹑瀘﹐直據成都﹐北屯劍門﹐東守白帝﹐內乘無備﹐外結聲援﹐全蜀可傳檄而定﹔有不下者﹐以兵臨之﹐與吐蕃﹑谿洞修婚姻之好﹐以爲唇齒。王師至在半年後﹐而兩關已閉﹐亦何所及﹖遂主盟﹐合從入寇﹐且結滋純長寧軍納土新附之民﹐然卒無一人肯從叛者﹐仍力捍守其境。明年正月﹐卜漏以其州六縣水路十二村及思峨之眾﹐並十州五村團羅思黨諸夷﹐凡十餘萬﹐分兵四出﹐攻圍樂共城﹑長寧﹑武寧﹑江門﹑安遠鎭溪諸寨堡﹐不克﹐遂陷梅嶺堡。全城被害﹐焚廬舍﹐掠子女﹐虜守把寨官髙公老妻族姬等家屬。族姬﹐濮安懿王之曾孫女﹐於上服屬爲近。宗諒始以赤白囊上聞﹐上覽奏﹐勤宵旰之憂﹐朝野駭念﹐未有堪任其責者。時蜀久安﹐人巽懦不習兵﹐所至闕戰守備﹐遠近聞驚騷動。遹適按部次昌州﹐卽馳至瀘﹐而提點刑獄賈若水亦至。遹與議萬一賊乘勢長驅逾瀘水﹐何所禦之﹖乃亟督宗諒躬率兵進屯江安縣﹐據水當賊訩﹐且以近邊諸壘轉餉給軍﹐儲備無乏。若水摘比近巡尉兵旣至﹐又成都府﹑利州夔州路援師亦集﹐與宗諒所部﹐得眾萬餘。逮賊再犯武寧﹑樂共﹑梅嶺﹐宗諒出兵與賊戰﹐官軍大衄﹐裨將陳世基等死之。賊屢勝﹐益猖獗﹐出入無虛日﹐蜀土大震。夷中山谷深險﹐林箐沮洳﹐賊上下捷倍飛走﹐尢善用弩﹐以藥傅矢﹐中人﹐血濡縷輒死。其來則蜂集蟻聚﹐去則鳥飛獸散。宗諒以未易力制﹐方議招輯。會上親札﹐詔遹督宗諒進兵﹐倘能悔過﹐卽聽其降﹐仍俾宗諒稟公節度。賊聞遹將督兵進﹐其間脇從亦稍攜貳。樂共城兵馬監押潘虎﹐因誘致其酋長數十輩來降﹐虎盟而犒之。卽酒半﹐盡縛取殺之﹐函其首來獻﹐以爲己功。遹遂以輕兵趨樂共﹐執虎以屬吏。虎伏辜﹐乃以虎徇夷﹐列其殺降劾諸朝﹐詔斬虎於市。又詔以賈宗諒妄配非辜﹐致寇喪師﹐除名爲民﹐編置河外。遹與諸部使者賈若水﹑王良弼﹑楊彥章坐佚罰﹐皆貶秩二等﹐遹降朝散郎﹐以康師魯代宗諒﹐復遹節制」。案﹕《宋史﹟趙遹傳》﹕政和五年﹐晏州夷酋卜漏反﹐陷梅嶺堡﹐知砦髙公老遁。公老之妻﹐宗女也﹐嘗出金玉器飲晏州夷酋卜漏等﹐漏心艷之。會瀘帥賈宗諒以斂竹木擾夷部﹐且誣致其酋斗个旁等罪﹐夷人感怨。漏遂相結﹐因上元張燈襲破梅嶺砦﹐虜公老妻及其器物﹐四出剽掠。梓州轉運使趙遹行部昌州﹐聞之﹐倍道趨瀘﹐劾宗諒﹐罷之。詔康延魯代宗諒。畢沅《續資治通鑑》﹕丙戌﹐瀘南晏州夷卜漏等反﹐攻梅嶺堡﹐陷之。晏州六縣水路十二村及十州五村團思峨洞諸熟夷﹐素黠勇善斗﹐大中祥符﹑元丰間﹐屢爲邊患。瀘帥賈宗諒﹐武人也﹐喜生事﹐嘗以需竹木擾夷﹐夷怨之﹔至是又誣致其酋斗个旁等罪﹐杖脊﹐黥配﹐諸夷憤怒。卜漏遂主盟﹐合從又寇﹐因上元張燈襲破梅嶺堡。

２﹑己丑﹐左武大夫﹑康州防奭使﹑提舉入內醫官﹑編類《政和聖濟經》曹孝忠等奏﹕「乞諸州縣並置醫學﹐隸於州﹐縣學提舉事司選差本州見任官通醫術能文者一員﹐兼權醫學教授﹐比仿諸州學格。內文士三年所貢人數十分中以一分五釐人數創立﹐諸路醫學貢額分爲三年﹐並不侵占文士貢額。諸路貢士與本學內捨同試上捨﹐三歲共取合格人數陛補﹐上捨以上﹐中等一百人爲額﹐並附於文士引見﹐釋褐。學生分三科﹔方派科﹐通習大小方派﹔風產鍼科﹐通習鍼灸﹔口齒咽喉眼目瘍科﹐通習瘡瘇傷折金鏃書禁。三科學生﹐各習七書。逐路並置醫學諭一員﹐以本學上捨出身人充。」並從之。﹝《紀事本末》卷百三十五。﹞

１﹑二月﹝案﹕錢大昕《四史朔閏考》﹕是月辛丑朔。﹞乙巳﹐詔﹕「皇長子太保﹑武昌軍節度使﹑定王﹑桓可立爲皇太子﹐仍令所司擇日備禮冊命。」﹝《紀事本末》卷百四十六。案﹕《宋史﹟本紀》﹕定王桓﹐帝長子﹐顯恭皇后所生也。嶽珂《愧郯錄》卷八﹕大觀二年正月庚申﹐封定王。﹞

２﹑甲寅﹐禦大慶殿冊皇太子﹐禮畢﹐大赦天下。﹝《紀事本末》卷百四十六。案﹕蔡絳《鐵圍山叢談》﹕皇太子始冊拜﹐將廟﹐見其禮儀甚盛﹐禮應乘金輅﹑建大旆﹐而議者從中﹐大不然。於是中宮遽辭而止﹐獨前一夕設鹵簿於庭掖門外。翌日﹐質明﹐但常服禦馬入太廟﹐更禮衣冠遠遊﹐執九寸圭而款祖宗焉。當是時﹐淸道親事官有呼喏言皇太子者﹐父老都人爭縱歡呼。眾中一父老忽嘆息曰「吾昔頻睹傳呼﹐今久不聞此聲矣。」考之仁廟﹐𨿽嘗在東宮﹐然罕出﹐又未幾﹐卽大位。獨眞宗爲皇太子歷年﹐且數出入。自至道乙未至於甲午爲年﹐當百二十餘﹐則父老者又不知幾何歲人也。時太上皇方畱心道家者流事間﹐亟使人散索﹐已而忽不見。﹞

１﹑三月﹝案﹕錢大昕《四史朔閏考》﹔是月辛未朔。﹞癸酉﹐張商英復通奉大夫﹑提舉崇福宮。﹝《紀事本末》卷百三十一。﹞

２﹑己卯﹐裨將陳世基﹑王士傑爲賊所害﹐官軍死者百數﹐賊愈猖獗﹐而羅始黨族又相扇攘奪。轉運使趙遹與提點刑獄賈若水及宗諒謀權行招安﹐共奏於朝﹐須賊不悛﹐徐治其罪。時遹已密奏﹕「宗諒數科斂夷部竹木﹐眾厭苦之﹐宗諒更執其首領斗个旁等﹐誣以罪﹐杖脊黥配﹐有死者﹐夷眾忿怒﹐遂導卜漏入寇﹐皆宗諒昏妄所致。𨿽瀘南邊事﹐轉運司官不當干預﹐臣不敢坐視﹐已收羸兵﹐馳赴樂共城﹐權行招安之策﹐庶邊徼早得寧息。」然遹本意乃欲專事進討﹐兵端愈大矣。﹝《紀事本末》卷百四十一。﹞

３﹑庚辰﹐詔付趙遹﹑賈宗諒等﹕「晏州夷賊失於鎭撫﹐致玆結約﹐侵犯城砦﹐此𨿽斬獲首級﹐殘燒倉囤﹐尙慮出沒未已﹐浸生邊患。仰趙遹﹑賈宗諒限指揮到日﹐立便帶兵甲離瀘州江安縣﹐審度事宜。如夷賊尙敢猖獗﹐出沒未已﹐卽仰前去掩殺﹐不得輕易落賊姦便﹔如逗畱不進﹐有失機會﹐更致滋長﹐當議並行軍法﹔如已退散著業﹐或悔過歸降﹐卽不得邀求功賞﹐別致引惹生事﹐務要邊界早獲安堵。仍先具節目措置次第入急遞聞奏﹐余遵依逐次指揮﹐仍仰賈宗諒聽趙遹節制。」﹝《紀事本末》卷百四十一。﹞

４﹑己亥﹐詔諸路置醫學教諭指揮勿行。﹝《紀事本末》卷百三十五。﹞

１﹑四月庚子朔。﹝案﹕原本不書「朔」﹐據《四史朔閏考》補。﹞趙遹駐樂共城﹐以厚賞募人招誘晏州州頭羅陽縣夷人昔博等至城下﹐與爲盟誓﹐賊勢稍折。晏州三縣三十五村並羅始黨諸族一百三十五村﹐節次來降﹐遹乃畱官屬經營未附村族。是日﹐按兵發樂共城﹐趨長寧軍﹐夷眾憑髙聚觀﹐見遹部伍嚴整﹐皆不敢犯。遹旣至長寧﹐復募人日行招誘﹐匿朝廷所降捕殺賞格弗布﹐恐夷賊或緣此致疑故也。《紀事本末》卷百四十一。

２﹑丙午﹐趙遹奏﹕「節次招到晏州柯陰﹑羅碾﹑五斗﹑扶萊等縣夷賊一千餘人﹐並各投戈棄甲﹐去軍城十里﹐以來梅嶺村壩﹐與所差使臣﹐同刺貓牲﹑雞血﹐和酒飲誓﹐稱一心歸宋﹐更不作過﹐及引領到官首領斗岡等共二百四十七人﹐排日赴臣行司公參﹐稱悔過歸降。續又說諭到晏州多罔姓二十一村﹐始謀作過﹐賊首卜漏等一千餘人亦來梅嶺村壩﹐與所差使臣趙安中同刺貓牲﹑雞血等﹐和血飲誓﹐稱一心歸宋﹐更不作過。及發遣到賊首卜漏男沒邱等七十二人赴臣行司公參﹐再拜請命。其卜漏男沒邱等自初入城﹐疑心未釋﹐介冑持戈﹐入關履閾﹐驚惕侗惶。比引至公庭﹐臣並不敢設衛﹐以致其疑。臣與走馬承受丁升卿引問於聽事之所﹐先以疏其過惡﹐次以明易攵君父不殺之恩﹐率皆面闕稽顙﹐再拜以謝。臣卽犒以酒食﹐錫以金彩﹐俾令著業﹐而於犒設之際﹐以所佩刀露刃持執﹐形神錯愕若駭獸焉﹐當時左右﹐不敢多畱吏卒﹐惟臣與升卿躬行接納﹐一切示以如常﹐臣等亦所不保﹐此實上賴王靈﹐以濟乃事。臣乘此款塞機便﹐遂分兵復收梅嶺堡﹐創築阪橋﹑梅嶺壩﹑卓望堡﹑三頭山﹑寧遠寨﹑烽火臺﹐及復安遠﹑安夷廢寨﹐繕長寧軍﹑武陵縣舊壘。瀘南安靜之日久﹐守具不飭﹐緣恢展新疆﹐以控扼城寨﹐視爲近悰。一切毀廢樂共﹑長寧城﹐皆深在夷腹﹐聲援孤絕﹐賊得以窺。迨其背叛﹐惟以義軍﹑土丁伏截隘口﹐彼素未知戰﹐豈能拒捍﹖幸其不來﹐卽來必致透入﹐故臣於城壘之役不敢緩也。」﹝《紀事本末》卷百四十一。﹞

１﹑五月﹝案﹕錢大昕《四史朔閏考》﹕是月庚午朔。﹞丁丑﹐瀘南梓州路走馬承受丁升卿言「夷賊已是招降﹐犒設訂誓﹐支與銀糸采﹐給付旂號了當﹐依舊出沒作過。」詔令趙遹體究詣實聞奏﹐仍依累降指揮措置施行。﹝《紀事本末》卷百四十一。﹞

２﹑甲申﹐詔付趙遹﹕「訪聞晏州夷人近復結集凶徒約數千人﹐經過樂共城﹐攻圍鎭溪堡﹐鈔略鹽客﹐殺傷取財﹐出沒未已。口血未乾﹐背盟若此﹐豈可信其誓約﹐罷兵弛備﹗仰趙遹體究今來作過因﹐依多方講畫﹐制奭事宜﹐探賾夷情﹐區別叛服﹐結其心腹﹐離其黨類。務要夷賊畏懷﹐一方早得安貼﹔縱敵生患﹐國有軍法﹐必不赦。汝仍未得擅離彼界﹐候一向定﹐疊奏聽指揮﹐仍令趙遹親書﹐知稟聞奏。」﹝《紀事本末》卷百四十一。原注甲申﹐付趙遹﹔癸卯﹐被受。﹞

３﹑丁亥﹐趙遹奏﹕「臣契勘朝廷若果不欲興兵﹐姑務函容﹐嚴爲守備可也﹔必欲痛行討蕩﹐師不久駐﹐一舉必克﹐卽秦鳳兵一千人與黔兵土丁﹐恐未足以應敵。臣體問晏州六縣彊壯丁口不減萬人﹐自來號爲桀黠。加之今日罪大﹐必須死戰﹐以抗王師。而又羅始黨戶族一百三十餘村﹐自經殺降﹐黨固連結﹐非止一日﹐萬一響應﹐卽二三萬人同爲我敵。臣𨿽預行措置﹐分解賊勢﹐然夷狄無常心﹐夷得勢則隨夷﹐漢得勢則隨漢﹐乃平日之常談﹐事勢之必然也。若不先設羅兵﹐以絕樂共城一帶之援﹐則豈敢深入晏州﹐俯窺巢穴。今所用之兵﹐多非五萬﹐少非三萬﹐未易克濟。昨元丰中林廣討夷﹐將帶三萬人騎。臣今欲乞朝廷﹐就陜西秦鳳﹑涇原﹑環慶路共遣二萬人﹐臣於本路勾集黔兵土丁﹑義軍﹐副以一二萬人﹐卽敢爲攻討之計﹐欲望聖慈毋以此舉爲輕。」﹝《紀事本末》卷百四十一。﹞

１﹑六月﹝案﹕錢大昕《四史朔閏考》﹕是月己亥朔。﹞戊申﹐詔付趙遹﹕「華夷異俗﹐皆吾赤子﹐叛而不討﹐何以示威﹗服而不捨﹐何以示懷﹗今招安撫定﹐各以著業﹐守奭旣固﹐約束已信﹐乃復興數萬之師﹐夫馱百倍﹐邀功不毛之地﹐爲國家生事於夷狄﹐殺戮生靈﹐騷動西土﹐非計之得也。」又曰「秦鳳馬步軍如未使喚﹐不用勾集﹐別有條畫﹐疾速具奏。」﹝《紀事本末》卷百四十一。原注六月戊申﹐付遹﹔丁卯﹐通奏。﹞

２﹑己酉﹐夷賊攻武寧縣三頭山﹑烽火臺甚急﹐長寧軍出兵救援﹐賊乃解去。後三日﹐再來攻﹐皆不克。﹝《紀事本末》卷百四十一。﹞

３﹑辛亥﹐夷賊犯梅嶺堡﹐守把衡遜﹑巡檢秦望等擊卻之。﹝《紀事本末》卷百四十一。﹞

４﹑庚申﹐夷賊再犯梅嶺堡﹐守把衡遜﹑巡檢秦望擊卻之。﹝《紀事本末》卷百四十一。﹞

５﹑癸亥﹐詔﹕「醫學選試如無通醫術﹐文臣許於本處醫長﹑醫職﹑醫工內選差一員﹐同州縣有出身官出題考校﹔如闕醫長等﹐卽選本處有出身管勾學事官管勾。」﹝《紀事本末》卷百三十五。﹞

６﹑丁卯﹐詔付趙遹﹕「契勘夷人訂誓之後﹐尙未寧息﹐伺隙侵掠﹐復出爲惡﹐豈吾人有以擾之﹐或拊循有所未至耶﹖」又曰「彰善癉惡﹐悉去其附麗﹐俾之內屬﹐斯亦得其策。然乘機用間﹐弭以官賞﹐使生﹑熟夷人自爲向背﹐因以知彼虛實﹐探彼動靜。爾乃措置其當﹐定計於早﹐使曲在彼﹐不其善歟﹖倘先自起釁﹐務爲奇巧﹐以速後患﹐悔不可及。」﹝原注丁卯﹐禦筆﹔七月丙戌﹐被受。﹞

是日﹐趙遹奏﹕「今聖恩寬厚﹐許其自新﹐宜知所懷。結誓之後﹐便當攺過﹔尙敢出沒﹐時復攘奪﹐𨿽已掩殺﹐不落姦便。然作過無大小﹐均爲渝盟﹐是未知所畏也﹔若或仍置而不問﹐實恐養成姦惡﹐異日蠻夷視效﹐別生大患﹐不可不早爲之計。」﹝《紀事本末》卷百四十一。﹞

１﹑七月﹝案﹕錢大昕《四史朔閏考》﹕是月戊辰朔。﹞壬申﹐梓州路都轉運使趙遹奏﹕「夷賊犯梅嶺堡不克﹐除嚴爲備奭外﹐緣事力未勝﹐及非攻討之時﹐不敢輕舉深入。乞就陜西秦鳳涇原﹑環慶路共遣兵二萬人﹐前來攻討。」詔﹕「永興軍路都總管司選差兵二千人﹐差近官兵一員統押﹐祗備趙遹勾抽使喚。」《紀事本末》卷百四十一。

２﹑丁丑﹐手詔﹕「孝莫大於嚴父﹐嚴父莫大於配天。遠而尊﹐故配祖於郊﹔近而親﹐故配嚴父於明堂。今三歲一郊﹐佑我烈祖﹐而宗祀明堂以配上帝﹐寓於寢殿﹐禮蓋云闕。朕嗣承先烈﹐君極萬邦﹐罔極之懷﹐欲報無所。夙興夜寐﹐靡遑寧處。崇寧》之初﹐嘗詔建立﹐﹝案﹕《文獻通考》卷七十四﹕崇寧四年﹐設營建明堂﹐已度地鳩工﹐俟過來歲﹐取旨興役。明年﹐以彗出西方﹐遂設罷之。﹞去古旣遠﹐歷代之規模無足循襲。朕萬機余間﹐黜諸臆說﹐刺經稽古﹐度以九筵﹐分其五室﹐通以八風﹐上圓下方﹐參合先王之制﹐必庶幾焉。相方視址﹐於寢殿之南﹐僝工鳩材﹐自我作古﹐以稱朕昭事上帝﹐率見昭考之心。」

禦筆﹕「修制明堂﹐國之大政﹐卽與前後營造事體不同﹐應有司官屬自當竭力奉上﹐以成大功。如是修制所抽人匠﹑取索材料材植﹐如敢占吝隱諱﹐不卽發遣應副者﹐監官不以官髙低﹐並行除名勒停﹐送廣南遠惡州軍編管。」﹝《紀事本末》卷百二十五。﹞

３﹑辛巳﹐手詔﹕「晏州夷賊自招撫後來輒敢結集背誓﹐攻犯城堡﹐比𨿽屢獲級﹐失利以歸﹐緣出沒不定。長寧一帶﹐未得安堵﹐渝盟犯順﹐師出有名。可依趙遹所奏﹐乘時攻討﹐除已差永興﹑秦鳳路兵馬外﹐更涇原路三千人﹑環慶路二千人﹐並步人前去應副。候指揮到﹐仰本路帥臣選差曾經戰陣兵將官﹐每一千人作一番﹐管押赴瀘南﹐聽候使喚﹐限五日起發。仍以趙遹爲瀘南招討統制使﹐王育﹑馬覺爲同統制﹐雷迪﹑丁升卿軍前承受﹐孫義叟﹑王良弼應副錢糧﹐王育以下﹐並聽趙遹節制。禁亂除暴﹐事非獲已﹐帝王之師﹐舉必萬全。蜀道險阻﹐利在設伏﹐閒探蔊導﹐所宜盡心﹐毋得輕易墮賊之計。其晏州夷賊有脇從之人﹐如能悔過自新﹐卽許招降﹐免行誅戮﹐並與原釋﹐用示不殺之意。」﹝《紀事本末》卷百四十一。﹞

１﹑八月﹝案﹕錢大昕《四史朔閏考》﹕是月戊戌朔。﹞癸卯﹐詔﹕「修建明堂﹐布告大廷﹐依大禮例﹐奏告天地﹑宗廟﹑社稷﹑宮觀﹑諸陵及五嶽﹑四瀆等。」﹝《紀事本末》卷百二十五。﹞

２﹑己酉﹐詔祕書省移於他所﹐﹝案﹕蔡絳《鐵圍山叢談》﹕政和五年﹐因建明堂﹐有旨徙祕書省出於外﹐在宣徳門東﹐亦古東觀類云。﹞以其地爲明堂。杭州觀察陳彥言「明堂基宜正臨丙方稍東方﹐以據福徳之地。」故有是詔。《紀事本末》卷百二十五。案﹕祕書省﹐初名三館。《宋史﹟職官志》四云﹕宋初﹐置三館長慶門北﹐謂之西館。太平興國初﹐於昇龍門東北﹐創立三館書院﹐賜名崇文院﹐遷西館書貯焉。東廊爲集賢書庫﹐西廊分四部﹐爲史館書庫。大中祥符八年﹐創外院於右掖門外。天禧初﹐令以三館爲額。又云﹕祕閣﹐系端拱元年就崇文院中堂建閣﹐以三館書籍眞本並內出古畫墨迹等藏之。又云﹕政和五年四月﹐詔祕書省殿以右文爲名。是月﹐駕詣景靈宮朝獻﹐還幸祕書省。詔曰「屋室淺陿﹐甚非稱太平右文之盛﹐宜重行修展。」八月﹐詔祕書省移於新左藏庫﹐以其地爲堂。

３﹑庚戌﹐詔﹕「中書舍人陳邦光差提舉洞霄宮﹐池州居住。」先是﹐邦光以中書舍人兼太子詹事﹐會蔡京獻太子以食﹐琉璃酒器羅列宮庭﹐太子怒曰「天子﹑大臣不聞道義相訓﹐乃持玩好之具﹐蕩吾志耶﹗」左右擊碎之。京聞邦光》實激太子﹐含怒未發﹐因是遂斥邦光》。《紀事本末》卷百三十一。

４﹑壬子﹐手詔曰「明堂之制﹐自三代以還﹐有爲之君﹐𨿽欲稽法先王﹐終不能如古。蓋違經循俗﹐惑於眾說﹐失其旨意。朕永惟嚴父饗帝之禮﹐尙闕未備。取《考工記》所載﹐考其互見之文﹐得其制作之本﹐命工伻圖﹐無一不合。」又曰「朕萬機之暇﹐取夏后氏益土室之度﹐兼商人四阿重室之制﹐從周人度以九尺之筵。上圓象天﹐下方法地﹐四戶以合四序﹐八窗以應八節﹐五室以衷五行﹐﹐十二堂以聽十二朔。九階﹑四阿﹐每室四戶﹐夾以八窗。兼三代之遺制﹐黜諸儒之臆說﹐饗帝嚴父﹐聽朔布政於一堂之上﹐於古皆合﹐其制大備。宜令明堂使司遵圖建立﹐以稱朕意﹐布告中外﹐咸使聞知。」於是內出明堂小樣﹐於崇政殿集百官宣示。﹝案﹕《玉海》卷九十六﹐以明堂小樣於崇政殿宣示百官﹐禦書明堂字。﹞命太師﹑魯國公蔡京爲明堂使﹐宣和殿學士蔡攸討論指畫制度﹐顯謨閣待制蔡絳﹑蔡翛﹐殿中監宋昇參詳﹐興徳軍畱後梁師成爲都監﹐保康軍畱後童師敏爲承受。以開封尹盛章彈壓兵匠﹐章罷﹐以王革代之﹐復以章爲參詳。明堂使蔡京言「夏后氏世室﹐堂修十四步﹐﹝原注方六尺爲步。﹞廣益七步半﹐土室方四步﹐廣益四尺。木﹑火﹑金﹑水四室各方三步﹐廣益三尺。商人重屋﹐堂修七尋﹐﹝原注八尺爲尋。﹞崇三尺﹐四阿重室。周人明堂﹐度九尺之筵﹐東西九筵﹐南北七筵﹐堂崇一筵五室。凡室筵則五室﹐各自方一丈八尺。三代之制﹐修廣不相襲﹐夏度以六尺之步﹐商度以八尺之尋﹐而周以九尺之筵﹐世每近﹐制每廣。今若以二筵爲太室﹐方一丈八尺﹐則室之中設版位﹑禮器已不可容﹐理當增廣。今從周之制﹐以九尺之筵爲度﹐太室修四筵﹐﹝原注三丈六尺。﹞廣五筵﹐﹝原注四丈五尺。﹞共爲九筵。木﹑火﹑金﹑水四室各修三筵﹐益四五﹐﹝原注三丈一尺五寸。案﹕「尺」字﹐《宋史》作「五」﹐以注三丈一尺五寸計之﹐應作「五」。﹞廣四筵﹐﹝原注三丈六尺。﹞共七筵﹐益四尺五寸。十二堂古無修廣之數﹐今亦度以九尺之筵。明堂﹑玄堂各修四筵﹐﹝原注三丈六尺。﹞廣五筵﹐﹝原注﹕四丈五尺。﹞左右个各修廣四筵。﹝原注三丈六尺。﹞靑陽﹑總章各修廣四筵﹐﹝原注三丈六尺。﹞左右个各修四筵。﹝原注三丈六尺。﹞廣三筵﹐益四五。﹝原注三丈一尺五寸。﹞四阿各四筵﹐﹝原注三丈六尺。﹞堂柱外基各一筵﹐﹝原注九尺。﹞堂總修一十九筵﹐﹝原注一十七丈七尺。﹞廣二十一筵。」﹝原注一十八丈九尺。﹞詔悉從之。《紀事本末》卷百二十五。﹝案﹕《文獻通考》卷七十四﹕蔡攸言「明堂五門﹐廊廡蓋以素瓦﹐而門堂則以琉璃﹐其地則隨所向而飾以五色之石。欄楯柱端以銅爲辟邪之象﹐而飾以五方所向之色。八窗﹑八柱則以靑﹑黃﹑綠相閒。堂室柱門欄柱﹐並以丹雘塗之。堂階爲三級﹐每級崇三尺﹐共爲一筵。攺火珠爲雲龍之象﹐階庭植松﹑梓﹑檜之木。宮門不設戟﹐而殿隅並垂鈴」云。詔以「玄堂」犯聖祖之諱﹐取「平在朔易」之義﹐攺爲平朔﹐門亦如之。仍攺敷佑門爲左敷佑﹐左承天門曰右敷佑﹐右承天門曰平秩﹐更衣大次曰齋明殿。其明堂﹑靑陽﹑總章﹑玄堂﹑太室五門並禦書榜之。﹞

５﹑丙寅﹐陳瓘特敍承事郎﹐許自便。﹝《紀事本末》卷百二十九。原注瓘自政和元年送臺州羈管凡五年﹐始降旨敍官自便。敍官自便﹐蓋緣立太子赦﹐五年三月十七日指揮。《丁未錄》云以郊霈霑恩﹐誤也。瓘初以宣徳郎被謫﹐而敍官乃承事郎。實鐫降也。被命之後﹐忽得州牒備坐。省札云﹐奉禦批﹐敍復數內陳瓘﹐敍復未當﹐合於見存官外敍一官﹐仍取旨與差遣符州﹐告示本官知委。陳瓘旣供知委﹐還寓通州數日﹐又有省札下通州﹐令瓘具家狀承陳乞差遣﹐人皆賀瓘﹐以爲起廢有漸。瓘曰「此廟堂欺君玩世之術耳﹐若與差遣﹐豈應見問﹗上聞吾敍官不當﹐見於禦批﹐諸公不但已爲此遷之說以塞上旨﹐家狀𨿽當供差遣﹐其可乞耶﹗彼謂吾不堪貧困﹐必乞憐耳。」乃報以「家狀昨因削籍毀棄﹐無憑供具。」事果不行。瓘旣寓通州﹐而盛章與石悈有隙﹐取密旨﹐編置通州﹐揚言爲瓘報仇。瓘聞而嘆曰「此豈盛世所宜有耶﹗」因謀徙避﹐遂望家至九江卜居焉。六年閏月﹐乃至江州。今因石悈編置通州在五年八月十四日﹐卽附著此。案﹕瓘本傳﹕瓘住臺五年﹐乃得自便。靉復承事郎﹐帝批進自﹐以爲所擬未當﹐令再敍一官﹐仍與差遣﹐執政持不行。卜居江州﹐復有譖之者﹐至不許輒出城。旋令居南康﹐靉至﹐又移楚。﹞

１﹑九月﹝案﹕錢大昕《四史朔閏考》﹕是月丁卯朔。﹞甲戌﹐詔諸州醫學博士並攺爲醫博士。﹝《紀事本末》卷百三十五。﹞

２﹑乙酉﹐詔付趙遹﹕「夷賊背盟犯順﹐人神共棄﹐料其所部﹐不滿萬兵﹐況跳梁逾時﹐困獘已甚。付卿以西州精銳之兵﹐委卿以統制之重﹐聲勢張大﹐震動遠近﹐彼必過爲隄備﹐以待我師。气久則不壯﹐情見則不神。諸路之師﹐如已會合﹐乘機進討﹐必多方以誤之﹐毋或失時久稽。天誅酋豪授首﹐則脇從可貸。因糧與眾﹐就建城寨﹐底定一方﹐永固吾圉。軍事前機﹐日具奏來。」《紀事本末》卷百四十一。

３﹑甲午﹐趙遹數遣人招諭羅始黨賊首領失胃歸順﹐是日﹐失胃詣江安縣降遹﹐授以承信郎﹐冠帶鞾袍﹐供給請受﹐券歷並旂號及捕捉晏賊賞格﹐令歸約諸囤﹐各自保守。具奏云得此族五十餘村不附賊﹐便可減西兵一萬人矣。﹝《紀事本末》卷百四十一。原注此據趙遹《攻討晏州錄》增入。﹞

４﹑甲辰﹐﹝案﹕是月丁卯朔不應有甲辰﹐無可據攺﹐姑仍之。﹞提舉翰林書藝局禦前制造所奏﹕「契勘修萬歲山合用山石萬數浩大﹐已奉旨專委管勾﹐計置裝發出卸其搬到山石日。近不惟數小﹐兼自正月九日至十七日計十七日無拘到山石﹐亦無船運到闕﹐阻節造作﹐蓋緣裝發稽緩﹐及管押﹑使臣等在路催督津運﹐畱滯未有約束。」詔令措置條畫﹑約束兵稍等畫一聞奏。《紀事本末》卷百二十八。﹝原注蔡絳《宮室苑園篇》曰﹕又於寶籙宮﹐命工部侍郎孟揆鳩土功﹐梁師成主作役﹐築土山以象余杭之鳳凰山﹐雄於諸苑。其最髙一峯九十尺﹐山周十餘里。自西介亭﹐岧峣重﹐分東西二嶺﹐四一直行南山﹐開門飛棧﹐巖穴溪澗悉備。有一洞﹐口靉可納兩夫﹐而其中足容數百人。至於檻泉泛流﹐皆晝夜不絕。山中包平地﹐環以嘉木﹑淸流﹐列諸館捨臺閣﹐多以美材爲楹棟而不施五采﹐有自然之勝。山上下立亭宇不可勝數。有石大者髙四十尺﹐名「神運昭功石」。若江南陳後主三品石﹐姑蘇白樂天手植檜﹐與其他名石望木率入其中。始名鳳凰山﹐故有閣曰巢鳳。後神霄降其詩﹐有「艮嶽排空霄」﹐因攺名艮嶽。及南山成﹐又易名爲壽嶽。南山之外﹐又爲小山﹐獨陂陁﹐橫直二里﹐名曰芙容城﹐窮極窈渺。嶽之北乃所謂景龍江也﹐江外﹐則諸館捨尢精。其北又因瑤華宮火﹐取其地作大池﹐名曰曲江池﹐中有堂甚雄﹐名蓬壺。然東盡封邱門止矣。其西自天波門橋引河水入西﹐直殆半里﹐河乃折南又折北。折南者﹐過閶闔門橋爲道﹐通茂徳姬宅﹐實魯公賜第。時政和八年﹐絳以此抵狂妄罪者也。折北者四五里﹐屬之龍徳宮者﹐上潛邸也。﹞

１﹑十月﹝案﹕錢大昕《四史朔閏考》﹕是月丁酉朔。﹞癸卯﹐嵩山道人王仔昔封衝隱處士。﹝《紀事本末》卷百二十七。案﹕蔡絳《鐵圍山叢談》卷五﹕小王先生仔昔﹐豫章人也。始自言遇許遜﹐得《大洞隱書》﹐豁落七玄之法﹐能知人禍福。老志死後﹐仔昔來都下。上知之﹐召令踵老志事﹐寓於魯公賜第。﹞

２﹑己酉﹐趙遹統兵發江安縣﹐親督王育由樂共城路﹐命馬覺以別部由長寧軍路﹐張思正更由梅嶺堡﹑水蘆氈中路﹐期悉會於晏州輪縛大囤﹐合陜西路將兵﹐並本路土軍﹑義軍﹑土丁子弟﹑保甲弓手﹑人夫共三萬五百四十人。﹝《紀事本末》卷百四十一。﹞

３﹑甲寅﹐趙遹發樂共城﹐命王育等攻上下落樣村﹑思峨州三囤。上下落樣各數百戶﹐思峨州倍之﹐舊係熟戶﹐能知我虛實﹐今乃爲賊用。前此諸酋﹐各歸諸囤﹐獨三囤以近故﹐每晝伏夜出﹐凡七十餘人﹐劫掠邊民﹐故遹首攻之。翌日﹐﹝原注乙卯。﹞下落樣平﹐後兩日﹐﹝原注丁巳。﹞上落樣平﹐惟思峨州最險固﹐浹旬乃攻破。是日﹐張思正克水蘆氈囤﹐斬級二百一十二﹐馬覺奪五里隘口﹐斬賊酋卜漏男得皆﹐獲二十八級﹐兩路並以捷聞。﹝《紀事本末》卷百四十一。﹞

４﹑丙辰﹐張思正分遣思州巡檢田祐恭等擊婆然新囤﹐賊棄囤奔輪縛﹐收其蓄積器械﹐焚蕩廬舍千餘間。﹝《紀事本末》卷百四十一。﹞

５﹑丁巳﹐馬覺遣別將房仕忠﹑劉堯年等合兵攻茅平﹑梅祿﹑輪落﹑穀輪心﹑大水﹑梅當等囤﹐惟梅﹑落﹑穀囤固守﹐餘皆遁去。﹝《紀事本末》卷百四十一。﹞

６﹑戊午﹐馬覺遣劉慶攻落祐等九村囤﹐奪隘﹐至落祐山﹐破夷千餘眾﹐遂至落祐水村﹐又蕩賊巢穴。又別遣將下罷碾及梅例村囤﹐慶繼以兵進﹐皆火其居而還。﹝《紀事本末》卷百四十一。﹞

７﹑乙未﹐馬覺克梅嶺囤。攻五日﹐乃克之﹐斬首三百餘級﹐盡取其積﹐分給士卒。﹝《紀事本末》卷百四十一。﹞

８﹑辛酉﹐趙遹受﹝原注辛亥十五日。﹞禦筆處分﹕「覽所奏﹐諸路兵馬節次已到軍前﹐尙云受甲﹐擇日進發﹐未見進討。兵家所貴神速﹐今兵畱兩月﹐坐耗芻糧﹐逗畱猶豫﹐不切進兵﹐非便。所慮糧道窘乏﹐夷賊覘窺益肆猖獗﹐非計之得。限指揮到﹐還具已未出師並稽滯因依及夷人動息實狀勝負次第﹐火急逐一條件﹐入急遞奏。」朝廷疑遹逗畱﹐故有此處分﹔又引韓存寶故事以激之﹐蓋未知遹出界已逾旬矣。遹卽具奏行軍次第﹐具言軍聲大震﹐勢如破竹﹐見深入攻討矣。﹝《紀事本末》卷百四十一。﹞

９﹑癸亥﹐馬覺遣劉克年進兵梅子坎﹐焚蕩賊巢﹐又攻上下落汪並梅个弄村囤﹐悉焚之。﹝《紀事本末》卷百四十一。﹞

１﹑十一月﹝案﹕錢大昕《四史朔閏考》﹕是月丙寅朔。﹞丙子﹐初﹐趙遹以思峨旣克﹐賊之藩籬﹐掃落殆盡﹐便可提兵往趨輪縛﹐而馬覺攻蕩輪穀囤﹐久未下﹐不敢先進﹐兼兩路兵力稍疲﹐須少休之﹐乃歸憩樂共城﹐賞勞將士。後四日﹐復出樂共城。明日﹐駐兵晏州﹐平。又明日﹐進至輪縛囤下。是日﹐馬覺﹑張思正兩路兵始與遹會。翌日﹐分兵攻囤﹐賊拒斗甚力﹐部將梁福死之﹐官軍多被傷者。﹝《紀事本末》卷百四十一。原注《趙遹行狀》﹕遹軍旣破隘﹐首攻上下落樣﹑思峨州諸囤﹐皆久不下。遹冒矢石﹐率勵將士﹐結重樓以臨賊﹐日夜力攻﹐始克之。覺﹑思正繼亦破梅嶺﹑水蘆氈﹑石筍﹑上下婆。然諸囤兵勢旣振﹐所向若破竹﹐無不卽下﹐獻俘受馘無虛日﹐遂與覺﹑思正軍皆至晏州。輪縛大囤﹐其大山崛起數百仞﹐周四十餘里﹐卜漏與其賊帳居之。凡諸囤之奔亡者﹐悉共保聚拒守﹐繚以巨石爲城壘﹐外設木柵﹐當所通逕路﹐皆鑿坑穽朴巨枿﹐布渠畣﹐夾以守障﹐備奭無一不至。賊自上施矢石﹐直瞰官軍﹐中者卽齏粉。官軍以彊弓弩仰射﹐曾不能及半﹐兵陳四周﹐凡累日﹐將士相顧﹐無從用智力。瀘州都巡檢使種友直﹐山西將家子﹐沈密能任事。思黔州巡檢田祐恭﹐本思黔夷部土丁﹐藥箭手悉其種族﹐輕捷習山險﹐知夷中事。遹乃易服躍馬﹐命友直﹑祐恭從﹐按行諸軍﹐究視形勢﹐顧山隈崖壁尢陡絕﹐髙倍他處﹐賊以險故﹐柵壘疏闕﹐無守備。遹曰「此賊不相及﹐何用屯﹖吾重兵其悉移軍當賊﹐吾以此地命友直並祐恭所部軍其下。」友直辭曰「願得效死當賊鋒。」遹曰「汝欲幹軍法耶﹖汝第往﹐吾終不相負。」友直﹑祐恭遂軍其下﹐日無所事﹐嘗鬱鬱與眾恣睡眠。遹督諸軍﹐皆當賊要路﹐每未旦﹐輒鼓舞而進﹐及半山﹐峻不能前﹐賊悉力拒守﹐矢石下如雨﹐兵復卻﹐居次者又進﹐更疊率晝夜止﹐賊久勞苦﹐疲頓甚。遹密召友直﹑祐恭至﹐曰「對汝所軍崖壁﹐疑可以計登﹐並山多揉﹐思黔兵善能捕取﹐汝等亟辦之。」信宿﹐友直便與祐恭俱來白事﹐言連夕遣人自箐中入﹐操刀斧﹐旋伐去蒙密﹐僅能傴僂進﹐及崖趾﹐緣崩石﹑藤葛至絕壁﹐可引長綆挽而登。祐恭亦已捕得生猱數十。遹喜曰「事濟矣。」悉以成算授友直﹐且令諸軍曰「各備云梯﹐視山上火發﹐卽以進。」命王育﹑馬覺﹑張思正率利刀斧擁其後。是日﹐友直選所部與祐恭之眾得二千餘﹐紉麻爲長繩﹐炬爟以膏蠟﹐使羣猱背負之。暮夜﹐先以數輩登崖巓﹐系繩梯數十縋而下﹐眾各銜枚﹐挈羣猱﹐次第挽繩梯而登。雞方唱﹐眾已悉登﹐及柵﹐乃燃炬﹐縱羣猱入。賊廬舍皆竹木茅茨爲之﹐羣猱所歷﹐火輒發﹐賊奔呼撲救不暇﹐猱驚並跳﹐火益熾﹐爭前驅逐羣猱﹐官軍已破柵﹐鼓噪擊其後﹐賊猶回與官軍力斗。時方質明﹐遹望火發﹐令諸軍撾鼓鼙﹐麾而呼諸軍俱以云梯進﹐賊蹂亂﹐柵壘不復守。官軍內外相應﹐卽斬關環城而登﹐破晏州輪縛大囤﹐賊狼狽遁走﹐與赴火者相半。卜漏聞官軍已入﹐擐重甲﹐從諸酋突圍遁。遹命友直及統領官劉慶以步騎精甲五千追至山後輪多囤﹐遂擒卜漏及諸酋長。遹自入賊境至破晏州﹐幾斬馘七千餘級﹐自破晏州至獲卜漏﹐又斬馘一萬餘級﹐築以爲京觀。而賊之赴火者﹐莫計其數。凡脇從者就俘與歸﹐凡婦女老幼一萬餘人﹐悉縱而驅之山巖阻居。凡所平州二﹑縣八與諸囤凡三十餘城﹐以其地之基州頭﹑梅洞﹑水蘆氈﹑石筍﹐建置寨堡。拓地環二千餘里﹐皆衍沃宜種植﹐畫其疆畝﹐募並邊之人耕之﹐使習戰守﹐如西北弓箭社之制﹐號曰「勝兵」。自出師迄還﹐靉兩月﹐朆皆爲盡白。全軍獨克﹐所俘馘無噍類﹐諸夷爲之膽落。迄今十有二年﹐不敢北向窺邊﹐而朝廷無復有南顧之憂矣。案﹕遹奏卜漏就擒在庚寅辛卯。﹞

２﹑庚辰﹐詔﹕「應縣學生三經赴歲陛而不預陛入州學者﹐依三不赴條例除籍。」﹝《紀事本末》卷百二十六。案﹕《宋史﹟選舉志》﹕縣學生三不赴歲陛試及三赴歲升試而不能入州學者﹐皆除其籍。﹞

３﹑趙遹攻破輪縛大囤﹐夷賊卜漏遁去﹐斬首三千一百﹐焚蕩屋舍數千間﹐獲孳生糧斛甚眾。﹝《紀事本末》卷百四十一。﹞

４﹑壬午﹐都掌族首領特苗以晏州族輪便囤夷首領十人詣趙﹖降。﹝《紀事本末》卷百四十一。﹞

５﹑癸未﹐寧遠知寨郭讜以石筍山及婆然新囤降夷卜洗第四百餘人送趙遹﹐仍付讜令管係﹐日給食具﹐奏聽旨。﹝《紀事本末》卷百四十一。﹞

６﹑丙戌﹐趙遹奏﹐於晏州舊州基州頭村﹑梅櫃壩囤北平﹐各建一寨﹐梅嶺村建一堡﹐統隸新疆﹐具地望功料差官等畫一以聞﹐仍先次興築。﹝原注明年正月十一日﹐賜名。﹞是日﹐敕書賜趙遹﹕「晏州夷賊﹐以蕞爾數囤之地﹐蜂集蟻聚之眾﹐負義背恩﹐逐利侵暴﹐旣盟復叛﹐毒﹤虫赦﹥逾時。卿懷敵愾之气﹐守忠壯之節﹐數上封章﹐請加攻討。璽書報可﹐動中機會﹐干戈所麾﹐勢如破竹。斬馘獻俘以數千計﹐焚蕩聚落幾三十城。捷音屢奏﹐朕用嘆嘉。已降詔旨﹐先次賜將士等銀合茶藥﹐特支以激士气﹐非常例也。將士有功﹐疾速奏來﹐髙爵厚祿﹐朕所不吝。然戰勝易﹐守勝難。攻城略地﹐腹背是虞﹐謹護糧道﹐審是走集﹐毋使賊計﹐躡其墮歸﹐無約請和﹐在所深慮。所得囤﹐度可據守﹐卽以便宜興築﹐犒角相望﹐如受降城﹐不復使夷獠爲患﹐是爲上策。邊徼早寒﹐師不久暴﹐速底平定﹐副子注意﹐故玆獎諭﹐想宜知悉」。﹝《紀事本末》卷百四十一。﹞

７﹑庚寅﹐趙遹聞奏夷賊卜漏等皆就擒。﹝《紀事本末》卷百四十一。﹞

８﹑辛卯﹐劉慶﹑種友直縛送卜漏等﹐遹亟具奏﹐乞因永興軍路回兵﹐護送赴闕。都掌族首領特苗﹑羅始等族首領失胃﹐皆詣趙遹﹐獻所獲夷級。特苗自言﹐彊壯者悉已斬獻﹐余老小乞畱作奴婢﹐遹許之。﹝《紀事本末》卷百四十一。﹞

１﹑十二月﹝案﹕錢大昕《四史朔閏考》﹕是月丙申朔。﹞丁酉﹐劉慶﹑種友直攻輪多囤﹐執晏賊次首領卜勞送趙遹﹐並卜漏等俱囚系以聽朝旨。輪多等囤夷眾﹐皆下囤降﹐取其彊壯﹐而刺「政和畏降」字﹐各遣歸囤﹐馬覺下輪落穀及梅祿村囤﹐刺彊壯亦如輪多﹐各遣歸。﹝《紀事本末》卷百四十一。﹞

２﹑丙午﹐徽猷閣待制﹑梓州路轉運使趙遹爲龍圖閣直學士﹑知熙州。《紀事本末》卷百四十一。﹝案﹕《遹》本傳﹕詔加遹龍圖閣直學士﹑熙州蘭湟經略安撫使。遹以疾請祠﹐不許。旣入對﹐賜上捨出身﹐拜兵部尙書。遹與童貫有隙﹐力請去﹐以提舉醴泉觀兼詳定一司敕令。六年﹐出知成徳軍﹐拜延康殿學士。﹞

３﹑丁未﹐趙遹班師﹐次樂共城﹐明日﹐次安遠寨﹐又明日﹐馳至江安縣。是役也﹐凡攻破六十五村二十囤﹐生擒賊首一十八人﹐斬馘七千二十五級﹐執俘五百八十六人﹐招降奔遠逃遁者三千一百三十二人。﹝《紀事本末》卷百四十一。﹞

４﹑庚申﹐以晏州夷賊平﹐曲赦四川﹐應緣軍興﹐差使新兵﹐能戮力攻討﹐並別項具功狀聞奏﹐優加補授名目。﹝《紀事本末》卷百四十一。﹞

５﹑癸亥﹐禦筆﹕「晏州夷賊犯順﹐王師出徵﹐一舉萬全﹐拓地千里﹐建置五城﹐悉隸瀘州﹐接連交廣﹐外薄南海﹐控制十州五十餘縣﹐團純慈﹑祥州﹑長寧軍屬焉。邊閫之寄﹐付畀宜重﹐可依河東代州置沿邊安撫司。孫羲叟應副錢糧﹐頗聞宣力﹐特除集賢殿修撰﹑知瀘州﹑瀘南沿邊安撫使。羲叟現任朝散郎﹑直龍圖閣﹑成都府路轉運副使。」﹝《紀事本末》卷百四十一。﹞

《續宋編年資治通鑑》﹕遼主天祚親徵女眞﹐率蕃漢兵十餘萬出長春路﹐命蕭奉先爲禦營都統﹐耶律章奴副之。師至鴨綠江﹐阿骨打哭謂其部落曰「不若殺我以降。」諸酋皆拜曰「事至此﹐當誓一死戰。」三面急擊之﹐天祚大敗﹐晝夜馳五百里退保長春。女眞乘勝﹐遂並渤海﹑遼陽等五十四州。案﹕天祚親徵女眞﹐據《契丹國志》在天慶五年﹐卽政和五年也。楊仲良《紀事本末》闕而不書﹐《續宋編年通鑑》載其事而有闕佚﹐祗存親徵女眞以下九十七字﹐今以《契丹國志》補之﹐並詳其緣起雲﹕天慶二年春﹐天祚如混同江釣魚﹐界外生女眞酋長在千里內者皆以故事來會。適遇頭魚酒筵﹐別具宴勞。酒半酣﹐天祚臨軒﹐使諸酋次第歌舞爲樂。次至阿骨打﹐端立直視﹐辭以不能﹐諭之再三﹐終不從。天祚密謂樞密使蕭奉先曰「阿骨打意气雄豪﹐顧視不常﹐當以事誅之﹐不然﹐恐貽後患。」奉先曰「阿骨打小人何知﹐殺之﹐傷蔊化心。設有異志﹐蕞爾小國﹐何能爲﹗」阿骨打有弟姪曰吳乞買﹑粘罕﹑胡捨輩﹐天祚歲入秋山﹐數人必從行﹐善作鹿鳴﹐呼鹿使天祚射之﹐或刺虎﹐或搏熊﹐天祚喜﹐輒加官爵﹐後至圍場司差遣者有之。阿骨打會釣魚而歸﹐疑天祚知其意﹐卽欲稱兵。是年秋﹐遂並吞諸鄰近部族﹐有趙三﹑阿鶻產大王者﹐拒之不從﹐阿骨打虜其家。二人來愬於咸州詳穩司﹐逆北樞密院。時樞密院蕭奉先﹐本戚裏庸才﹐懼其生事﹐但作常事以聞。天祚指揮就送咸州取勘﹐欲使自新﹐阿骨打竟託病不至。天慶三年﹐阿骨打將帶五自余騎往赴咸州詳穩司﹐吏民驚駭。明日﹐擁騎赴衙引問﹐與告人趙三﹑阿鶻產等並跪問於廳下﹐阿骨打隱諱不赴供﹐祈送所司取狀。一夕﹐領從騎歸去﹐遣人持狀赴詳穩司云「意欲殺我﹐故不敢畱。」自是追呼不復至﹐第節次申北樞密院﹐遼國亦無如之何。天慶四年秋八月﹐女眞阿骨打始叛﹐用粘罕﹑胡捨爲謀主﹐銀術割﹑移烈﹑婁宿﹑闍母等爲將帥﹐會集女眞諸部甲馬二千﹐首犯混同江之東名寧江州。時天祚射鹿秋山﹐聞之﹐不以介意﹐遣海州刺史髙仙壽﹐統渤海子弟軍三千應援寧江。九月﹐遼兵遇女眞於寧江州東﹐戰數合﹐渤海兵大敗﹐或陣沒﹐或就擒﹐獲免者無幾。復攻破寧江州﹐無少長﹐悉殺之。十月﹐差守司空﹑殿前都檢點蕭嗣先充東北路都統﹐靜江軍蕭撻勃乜副之﹐發契丹﹑奚兵﹑三使兵三千騎﹐中京路禁軍﹑土豪二千﹐別選諸路武勇二千餘人﹐以中京虞候崔公義充都押官﹐侍衛控鶴都指揮使﹑商州刺史邢穎副之﹐屯出河店﹐臨白江﹐與寧江女眞對壘。時遼國太平日久﹐聞女眞興師﹐皆願從軍冀賞﹐往往將家屬團結車營隨行。是月﹐女眞潛渡混同江﹐掩其不備﹐未陣擊之。嗣先軍潰﹐其家屬﹑金帛﹑牛馬﹑輜重悉爲女眞所得。復以兵追殺百餘里﹐管押官崔公義﹑邢穎等死之﹐又獲去甲爲三千。遼國舊例﹐凡關軍國大事﹐漢人不預。天祚自兩敗之後﹐意謂蕭奉先不知兵﹐始欲攺用將帥﹐付以東徵之事。天祚遂召宰相張琳﹑吳庸﹐付以東徵事。張琳碌碌儒生﹐非經濟才﹐統禦無法﹐遽奏曰「前日之敗﹐失於輕舉﹐若用漢兵二十萬﹐分路進討﹐無不克者。」天祚謂其數多﹐且差十萬﹐卽降宣札付上京﹑長春﹑遼西諸路﹐計人戶家業錢﹐每三百貫自備一軍﹐限二十日各赴期會﹐時富民有出一百軍﹑二百軍者﹐家資遂竭。琳等非將帥才﹐器甲聽從自便﹐人人就易鎗刀﹑氈甲充數﹐弓弩﹑鐵甲﹐百無一二。雜以番軍﹐分出四路﹕北樞密副使耶律斡離朵凍流河路都統﹐衛尉卿蘇壽吉副之﹔黃龍府尹耶律寧黃龍府路都統﹐桂州觀察使耿欽副之﹔復州節度使蕭湜曷咸州都統﹐將作監龔誼副之﹔左祗候郎君詳穩蕭河古好艸峪都統﹐商州團練使張惟協副之。獨凍流河一路遂深入女眞。軍馬初一戰﹐稍卻﹐各退保寨柵。是夕﹐都統斡離朵誤聽漢軍已遁﹐卽離遼﹑奚之兵﹐棄營而遁。明蚤﹐漢軍尙有三萬眾﹐推將作少監武朝彥爲都統﹐再與女眞合戰﹐遂大敗。餘三路聞之﹐各退保本路防城。數月間﹐遂爲女眞攻陷﹐丁壯斬戮無遺﹐嬰孺貫之槊上﹐盤辟爲戲﹐所過赤地無餘。應遼東界內熟戶女眞﹐亦爲阿骨打並吞﹐分揀彊壯人馬充軍﹐遂有鐵騎萬餘。天慶五年八月﹐天祚下詔親徵女眞﹐率番﹑漢兵十萬餘出長春路﹐命樞密使蕭奉先爲禦營都統﹐耶律章奴副之﹔以精兵二萬爲先鋒﹐余分五部爲正兵﹐諸大臣貴族子弟千餘人爲硬軍﹐扈從百司護衛軍﹐北出駱駝口﹐車騎亙百里﹐鼓角旌旂﹐震耀原野。別以漢軍步騎三萬﹐命都檢點蕭胡睹姑爲都統﹐樞密直學士柴誼副之﹐南出寧江州路。自長春州分路而進﹐齋數月之糧﹐期必滅女眞。一日﹐軍中戈戟有光﹐馬皆嘶鳴﹐咸以爲不祥。天祚問天宮李圭﹐圭不見對。宰相張琳前奏曰「唐莊宗攻梁﹐矛戟夜有光。郭崇韜曰﹕『火出兵入﹐破賊之兆。』遂滅梁。」天祚喜而信之﹐遂行。女眞師至鴨綠江﹐人心疑懼。粘罕﹑兀術僞請爲卑哀求生者﹐陽以示眾﹐實以求戰謾書上之。天祚大怒﹐下詔有「女眞作過﹐大軍翦除」之語。阿骨打聚眾諸酋曰「始與汝輩起兵﹐蓋苦遼國殘虐。今吾謂苦﹐卑哀請降﹐庶幾紓禍﹐迺欲盡行翦除﹐爲之柰何﹖不若殺吾一族﹐眾共迎降﹐可以轉禍爲福。」諸酋皆羅拜曰「事至此﹐當誓死一戰爾。」次日﹐禦營退行三十里。或言於天祚曰「兵已深入﹐女眞在近﹐軍心皆願一戰﹐何必退也﹖」天祚亟召諸統兵官﹐問策安在﹖人皆觀望﹐無敢言「不願戰」者﹐再傳令進兵。十一月﹐天祚與女眞兵會。時盛寒﹐雪深尺餘﹐先鋒接戰﹐云塵亙天﹐日色赤暗。天祚親督諸軍進戰。少頃﹐軍馬左旋三轉﹐已橫滿死野﹐望天祚禦旂向西南出﹐眾軍隨而退潰。始悟矛戟有光爲凶兆也。女眞亦不急追﹐徐收所獲輜重﹑牛馬而已。天祚一日一夜走五百里﹐退保長春。女眞乘勝﹐遂並渤海﹑遼陽等五十四州。

﹝錢塘濮子潼輯注﹞

卷三十五

徽宗

△政和六年﹝丙申﹐一一一六﹞

１﹑正月﹝案﹕錢大昕《四史朔閏考》﹕是月丙寅朔。﹞乙未﹐贈知梅嶺堡髙公老妻宗女爲「節義族姬」。夷賊破堡﹐姬被執﹐守義不辱﹐旬日而終﹐故旌之。仍錄其二子並承信郎。《紀事本末》卷百四十一。

２﹑手詔﹕「王安石熙寧中賜江寧府蔣山太平興國寺爲本家功徳寺﹐訪聞近歲林木砍伐殆盡﹐寺宇荒廢﹐塋域無人灑掃﹐悉緣過房孫王棣自擅﹐至今無人管勾。限此指揮到日﹐仰王棣不得幹與應田產﹑米斛﹑錢物等﹐並令依王安石及其妻吳氏在日事理施行。所有蔣山住持僧﹐下兩街僧錄選差前去﹐應林木不得輒有砍伐﹐庶以上稱神考待遇安石之意。」﹝《紀事本末》卷百三十。﹞

﹝《續宋編年資治通鑑》﹕遼渤海人髙永昌﹐殺其東京畱守蕭葆先﹐自稱大渤海皇帝﹐據遼東五十餘州。遼主遣其宰相張琳討之。至瀋州﹐女眞遣兵來援渤海﹐琳敗績﹐乃以燕王淳爲都元帥。淳至乾州﹐武朝彥謀殺淳﹐不克﹐復召淳還。旣而女眞擊破渤海﹐斬髙永昌﹐其眾散爲盜﹐所至虜掠﹐遼不能制。案﹕髙永昌僣號據《契丹國志》《通鑑續編》爲六年正月。《契丹國志》云﹕天慶六年正月朔夜﹐渤海人髙永昌率凶徒十數人﹐乘醉恃勇﹐持刀逾垣入府衙﹐登廳﹐問畱守所在﹐紿云「外兵變﹐請爲備。」葆先靉出﹐刺殺之。是夜﹐有戶部使太公鼎﹐本渤海人﹐登進士第﹐頗剛明﹐聞亂作﹐權行畱守事﹐與副守髙淸臣集諸營奚﹑漢兵千餘人。次日﹐搜索先作亂渤海人﹐得數十人﹐並斬首﹐卽撫安民。倉卒之際﹐有濫被其害者。小人喜亂﹐得以藉口﹐不可禁戢﹐一夜燒寨起亂。初三日﹐軍馬抵首山門﹐太公鼎等登門﹐勸諭使歸﹐不從。初五日夜﹐城中舉火﹐內應開門﹐騎兵突入﹐陣於通衢﹐太公鼎﹑髙淸臣督軍迎戰﹐不勝﹐領麾下殘兵百餘人﹐奪西門﹐出奔行闕。髙永昌自殺蕭葆先後﹐遂據東京﹐稱大渤海皇帝﹐攺元應順﹐據遼東五十餘州﹐分遣軍馬﹐肆行殺掠﹐所在州郡奚人戶往往挈家渡遼以避﹐獨瀋州未下。宰相張琳﹐瀋州人也﹐天祚命討之。琳先常兩任戶部使﹐有東京人望﹐至是募遼東失業者﹐並驅轉戶彊壯充軍。蓋遼東夙與女眞﹑渤海有讎﹐轉戶則使從良﹐庶幾效命敢戰。旬日之間﹐得兵二萬餘﹐隨官屬﹑將領﹐聽從辟差。夏五月初﹐自顯州進兵﹐渤海止備遼河三乂黎樹口。張琳遣羸卒千餘作疑兵﹐以精騎閒道渡河趨瀋州﹐渤海始覺﹐遣兵迎敵。旬日閒三十餘戰﹐渤海稍卻﹐退保東京。張琳兵拒城五里﹐隔太子河札寨。先遣人移交招撫﹐不從﹐傳令畱五日糧﹐決策破城。越二日﹐發安徳州義軍先渡河﹐次引大軍齊渡﹐忽上流有渤海鐵騎五百﹐突出其旁﹐諸軍稍卻﹐退保舊寨﹐河路復爲所斷。三日不得渡﹐眾以饑告﹐謀歸瀋州﹐徐圖後舉。初七日夜移寨﹐渤海騎兵尾襲﹐彊壯者得入城﹐老幼悉被殺掠。是時軍伍尙整﹐方議再舉﹐忽承女眞西南路都統闍母國王檄﹕「準渤海國王髙永昌狀﹐遼國宰相張琳統領大軍來討伐﹐伏乞救援。當道於義﹐卽合應援。已約五月二十一日進兵。」檄到瀋州﹐眾以渤海詐作此檄﹐不爲備。是日﹐聞探東北有軍掩至﹐將士呼曰「女眞至矣﹗」張琳急整軍迎敵﹐將士望見女眞兵﹐气已奪﹐遂敗走入城。女眞隨入﹐先據城西北﹐後縱兵殺戮幾盡﹐孟初﹑劉思溫等死之。張琳與諸子弟等並官屬縋城苟免﹐盡失軍資﹑器甲﹐隨入遼州﹐收入殘軍﹐坐是摘授遼興軍節度使。自張琳之敗﹐國人皆稱燕王賢而忠﹐若付以東徵﹐士必樂爲用。兼遼東民自渤海之叛﹐渡遼失所者眾﹐若招之爲軍﹐彼有報怨﹐此且報國﹐必以死戰。天祚迺授燕王都元帥﹐蕭徳恭副之。永興宮使耶律佛頂﹑延昌宮使蕭昂並兼監軍﹐聽辟官屬﹐召募遼東饑民得二萬餘﹐謂之「怨軍」﹐如郭藥師者是也。別選燕﹑云﹑平路禁軍五千人﹐並勸諭三路富民﹐依等第進獻武勇軍二千人﹐如董龐兒﹑張關雨者是也。又科敷腳車三千乘﹐準備隨軍支遣﹐境內騷然矣。燕王旣招怨軍﹐合禁軍﹑武勇軍共三萬人﹐自八月進發﹐十月到乾州十三个山札寨。至十一月二十四日夜﹐忽管押武勇軍﹑太常少卿武朝彥率府屬馬僧辧潛謀作亂﹐遣百餘騎趨中軍帳﹐欲先殺燕王。燕王覺之﹐奔他軍免﹐餘皆閉壁不應。朝彥知謀不成﹐擁騎二千欲南奔﹐道爲張關雨所殺。燕王自被命東徵﹐恥其行﹐未出境﹐而兵亂﹐勉率諸軍自黎樹口渡遼水﹐欲下瀋州。駐兵城下﹐射書令降﹐不應﹐選精銳梯城﹐復矢石如雨﹐不能上。或報女眞援至﹐退保遼河。是行𨿽無得﹐亦無所失。旣而燕王被召赴闕﹐畱北宰相蕭徳恭﹑上京路都統耶律余睹副之﹔太常衮耶律諦哩姑濠﹑懿州路都統延慶宮使蕭和尙奴副之﹔都元帥府監軍耶律佛頂﹑顯州路都統四軍太師蕭傒副之﹔並以屯田爲備。女眞初援渤海﹐已而復相攻﹐渤海大敗。髙永昌遁入海﹐女眞遣兀室﹑訥波渤堇以騎三千追及於長松島﹐斬之。其潰散漢兒軍﹐多相聚爲盜﹐如侯槪﹑吳撞天等﹐所在蟠結﹐以千百計﹐自稱「云隊」﹑「海隊」之類﹐紛然並起。每一並屠數千人﹐數路之民殆盡﹐遼不能制之。《通鑑續編》﹕髙永昌使撻不﹑乜杓合求援於金﹐且曰「願並力以取遼。」金主使胡沙補謂永昌曰「同力取遼固可﹐東京近地﹐汝輒據之﹐以僣大號﹐則不可﹔若能歸款﹐當授王爵。」永昌不從。金主乃遣斡魯帥諸軍攻永昌。遇遼兵敗之﹐遂取瀋州。永昌聞之﹐大懼﹐使家奴鐸刺至金師﹐請去僣號稱藩。斡魯知其詐﹐進兵攻之﹐永昌遂殺胡沙補等﹐率眾拒金﹐遇於活水﹐金師旣濟﹐永昌之軍不戰而卻﹐逐北至遼陽城下。明日﹐永昌盡率其眾與金戰﹐又大敗﹐遂以五千騎奔長松。遼陽人恩勝奴仙哥執永昌妻子以城降。撻不亦執永昌以獻。金主命殺之。於是遼之東京州縣及南路係遼女眞皆降於金。又正月﹐以童貫爲陜西﹑兩河宣撫。案﹕《本紀》戊子﹐以瀘南獻捷﹐轉宰執一官。以童貫宣撫陜西﹑河北。﹞

１﹑閏正月﹝案﹕錢大昕《四史朔閏考》﹕是月丙申朔。﹞戊申﹐大晟府奏﹕「神宗皇帝嘗命儒臣肇造玉磬﹐藏之樂府﹐迄今略加磨礱﹐俾與律合﹐並造金鐘專用於明堂﹐以薦在天之神。」從之。﹝《紀事本末》卷百三十五。﹞

２﹑庚申﹐太府寺丞王鼎奏﹕「《五禮新儀》旣已成書﹐欲乞依仿新樂頒行之。仍許令州縣召募禮生﹐肄業於官﹐使之推行民間﹐專以新儀從事。」從之。﹝《紀事本末》卷百三十三。﹞

３﹑辛酉﹐開封府尹王革奏﹕「《五禮新儀》旣已布之天下而頒之有司﹐乞下國子監﹐委自學官將新儀內冠﹑婚﹑喪﹑祭民間所當通知者﹐別編類作一帙﹐鏤板付諸路學事司﹐勸諭學生﹐務令通知禮儀節文之意。」從之。《紀事本末》卷百三十三。

﹝《續宋編年資治通鑑》﹕閏月﹐置道學。至重和元年﹐詔州學兼養道流﹐增置士名﹐自元士至志士凡十三品﹐歲大比﹐許襕襆就士試。宣和二年﹐罷道學。案﹕《十朝綱要》﹕閏正月丁未﹐置道學。《宋史﹖林靈素傳》﹕立道學﹐學置郎﹑大夫十等﹐有諸殿侍宸﹑校籍﹑授經﹐以擬待制﹑修撰﹑直閣。﹞

１﹑二月﹝案﹕錢大昕《四史朔閏考》﹕是月乙丑朔。﹞辛未﹐熙河蘭湟路經略安撫使趙遹入見。《紀事本末》卷四十一。﹝原注﹞此據《攻討晏夷錄》增入。遹以二月六日到闕﹐七日上殿﹐三月十六日列上將佐功狀﹐限十日推恩了畢。﹞

２﹑壬申﹐禦筆﹕道教攺隸祕書省。《紀事本末》卷百二十七。

３﹑癸未﹐詔﹕「訪聞棣州士人劉棟﹐蔬食葆神﹐虛心契道﹐人之隱奧﹐洞然照知﹐處方書符﹐每有應驗。可令惇遣赴尙書省審驗外﹐於上淸寶籙宮安下﹐仍給路費驛券遞馬﹐無令失所。」﹝《紀事本末》卷百二十七。﹞

﹝《續宋編年資治通鑑》﹕二月﹐上淸寶籙宮成。蔡京命童貫等廣延福宮以媚上。宮成﹐旣跨舊城﹐取濠外地﹐又自名「第六位」﹐跨城之外﹐浚濠水深者三丈。東則景龍門橋﹐西則天波門橋﹐二橋之下﹐疊石爲固﹐引舟相通﹐而橋上人物自通行不覺也。名曰景龍江﹐之外﹐爲鶴莊﹑鹿砦﹑文禽﹑孔雀諸柵﹐多聚遠方珍怪蹄尾﹐動數千實之。又爲村居﹑野店﹑酒肆﹑靑簾於其間。每歲冬至後﹐卽放燈。自東華以北﹐並不禁夜﹐徙市民行鋪夾道以居﹐縱博羣飲﹐至上元後乃罷﹐謂之「先賞」。後又挌之﹐東過景龍門至封邱門。時溫州林靈素因徐知常得幸於上﹐託言天人降云﹐天上有神霄玉淸府﹐長生大帝君及其弟淸華大帝﹐皆玉帝之子﹔又有左元仙伯﹐書罰仙吏褚慧等八百餘官。乃謂上爲長生大帝君﹐蔡京爲左元仙伯﹐而己卽褚慧也。上喜。又於景龍門對晨暉門作上淸寶籙宮。宮中山色平地﹐環以佳木﹑淸流﹐列諸館捨臺閣﹐多以美材爲楹棟﹐不施五彩﹐有自然之勝。若江南陳後主三品之石﹐姑蘇白樂天手植之檜﹐皆取以實之。又於宮前作仁濟﹑輔政二亭﹐命道士施水藥於民。上時於皇城下視之。由是開景龍門﹐城上作道通寶籙宮﹐以便齋醮之路。上數從道上往來﹐未幾﹐則有期門之事矣。明年﹐又詔創神霄﹑玉淸﹑萬壽宮於天下﹐以舊天寧觀爲之﹐無觀則以寺充﹐乃設長生大帝君﹑靑華大帝君像。﹞

又修禦河新堤﹐科免夫錢。案﹕《十朝綱要》﹕癸酉﹐修禦河新堤﹐詔距役所一百五十里以上州軍合起夫﹐並許納錢免役。

又廣京城。案﹕《宋史》《本紀》﹕庚寅﹐詔廣京城。《十朝綱要》﹕庚寅﹐手詔﹐度國之南﹐展築京城﹐將來繕修﹔諸王外第與帝姬下降﹐毋得起移居民。嶽坷《桯史》﹕開寶戊辰﹐藝祖初修汴京﹐大其城址﹐曲而宛﹐如蚓詘焉。耆老相傳﹐謂趙中令鳩工奏圖﹐初取方直﹐四面皆有門﹐坊市經緯其間﹐井井繩列。上覽而怒﹐自取筆塗之﹐命以幅紙作大圈﹐紆曲縱斜﹐旁注云「依此修築。」故城卽當時遺迹也。時人咸罔測﹐多病其不宜於觀美。熙寧乙卯﹐神宗在位﹐遂欲攺作﹐鑑苑中牧豚及內作坊之事﹐卒不敢更﹐第增埤而已。及政和間﹐蔡京擅國﹐亟奏廣其規﹐以便宮室苑囿之奉﹐命宦侍董其役。凡周旋數十里﹐一撒而方之如矩﹐墉堞樓櫓﹐𨿽甚藻飾﹐而蕩然無曩時之堅朴矣。一時迄功第賞﹐侈其事﹐至以表記﹐兩命詞科之題﹐槪可想見其張皇也。靖康胡馬牧﹐粘罕﹑斡離不揚鞭城下﹐有得色﹐曰「是易攻下。」令植炮四隅﹐隨方而擊之。城旣引直﹐一炮所望一壁﹐皆不可立﹐竟以此失守。沈幾遠睹﹐至是始驗。宸筆所定圖﹐承平時藏祕閣﹐今不復存。

﹝又繕諸王外第。案﹕蔡絳《鐵圍山叢談》卷一﹕政和間﹐太上諸皇子日長大﹐宜就外第﹐於是取景龍門外地僻以建諸邸﹐時鄆王有盛愛﹐故宦者童貫主之。視諸王所居﹐侈大爲最﹐乃中爲通衢﹐東西列諸位﹐又共爲一大門﹐錫名曰「蕃衍宅」﹐悉出貫意。時議甚懼﹐蓋取《詩》之《敍》「蕃衍盛大」。而下句﹐則識者深疑之﹐亦知其旨意之屬在鄆邸而已。後及都城傾覆﹐然第三位乃今上﹐果中興。﹞

１﹑三月﹝案﹕錢大昕《四史朔閏考》﹕是月乙未朔。﹞乙卯﹐衝隱處士王仔昔封通妙先生。﹝《紀事本末》卷百二十七。原注詔旨﹐五年十月七日﹐初封衝隱處士。蔡絳雲﹕王仔昔者﹐豫章人也。始學儒﹐後自言遇許遜眞君﹐授以大洞隱書﹑豁落七玄之法﹐能知禍福。老志死後﹐仔昔來都下﹐上知之﹐召令踵老志事﹐寓於魯公第。時大旱﹐上焦心禱雨﹐每遣使持一幅素紙求仔昔書﹐皆禱雨也。一日中夜﹐又至﹐出紙求書﹐仔昔忽書一小符﹐仍札其左曰「焚符湯沃而洗之。」中使大懼﹐不肯受﹐曰「上有紙來禱雨﹐今得此﹐大誤矣﹐詎敢進耶﹗」仔昔怒曰「第持去。」上得﹐果駭異。蓋上默祝爲寵妃赤目者﹐如其言﹐一沃而愈。詔封通妙先生。然仔昔神怪過於老志道人﹐腹中委曲﹐前知事如見。又言白晝能見星﹐故魯公寢不樂﹐從容奏曰「臣位師臣輔政﹐而家養方士﹐且甚迂怪﹐非宜。」上然之﹐乃居之於上淸寶籙宮。仔昔建議九鼎神器不可藏於外﹐於是詔納鼎於大內。﹞

１﹑四月﹝案﹕錢大昕《四史朔閏考》﹕是月甲子朔。﹞庚寅﹐禦筆﹕「太師蔡京近三上章乞致仕﹐親札詔書﹐不允所請。仍止來章﹐兼面諭再四﹐意確未回。京位三公﹐爲帝者師﹐然三省機政﹐事無巨細﹐自合總治外﹐可從其優逸之意。自今特許三日一造朝﹐仍赴都堂及輪往逐省通治三省事﹐以正公相之任﹐事畢﹐從便歸第。」﹝《紀事本末》卷百三十一。案﹕《續宋編年資治通鑑》﹕以蔡京總治三省事﹐三日一朝﹐仍赴都堂及輪往逐省治事。未幾﹐又令朝朔望一知印當筆。又案知印當筆在五月朔﹐今並附此。﹞

﹝《續宋編年資治通鑑》﹕夏四月﹐何執中致仕﹐以太傅就第。案﹕《本紀》﹕辛未﹐以何執中爲太傅致仕﹐朝朔望。本傳﹕執中輔政一紀﹐年髙疾甚﹐賜寬告。他日造朝﹐命止赴六參起居﹐退治省事。遂以太傅就第﹐許朝朔望﹐儀物廩稍﹐一如居位時。入見﹐帝曰「自相位致爲臣﹐數十年無此矣。」對曰「昔張士遜亦以舊學際遇﹐用太傅致仕﹐與臣適同。」帝曰「當時恩禮﹐恐未必爾。」執中頓首謝。﹞

１﹑五月甲午朔﹐禦筆﹕「蔡京遇朔望許朝﹐三日一知印當筆﹐不赴朝日﹐許府第書押﹐不押敕札不書鈔。」﹝《紀事本末》卷百三十一。﹞

２﹑庚子﹐詔﹕「蔡京已降指揮﹐令三日一造朝﹐自今遇有奏事﹐非造朝日亦赴﹐仍許正謝。」﹝《紀事本末》卷百三十一。﹞

﹝《續宋編年資治通鑑》﹕五月﹐鄭居中﹑劉正夫爲太﹑少宰兼門下中書侍郎。案﹕《本紀》﹕庚子﹐以鄭居中爲少保太宰兼門下侍郎﹐劉正夫爲特進﹑少宰兼中書侍郎。陳桱《續編》﹕時蔡京大興工役﹐民不聊生﹐變亂法度﹐吏無所師。鄭居中則每爲帝言﹐帝惡京專﹐乃拜居中太宰﹐使伺察之﹔又以正夫議論數與京異﹐拜爲少宰。居中存紀綱﹐守格令﹐抑僥倖﹐振淹滯﹐士論翕然望治。﹞

１﹑六月﹝案﹕錢大昕《四史朔閏考》﹕是月癸亥朔。﹞癸未﹐皇太子納妃。﹝《紀事本末》卷百四十六。案﹕《續宋編年資治通鑑》﹕六月﹐皇太子納妃朱氏。伯材之女。﹞

﹝《續宋編年資治通鑑》﹕七月﹐築震武城﹐尋升爲軍。自再復湟﹑鄯﹐唃斯羅之地悉爲郡縣矣。案﹕《十朝綱要》﹕甲戌﹐熙河路築古骨龍谷及淸水河新城﹐賜名震武﹑徳威。七月壬辰朔﹐以震武城爲震武軍。自崇寧元年用王厚之議﹐再收復湟﹑鄯﹐至是唃斯羅之地悉爲郡縣矣。據此﹐築城在六月﹐升爲軍在七月。﹞

﹝又云﹕詔戒羣臣﹐脇姦罔上﹐當丰亨豫大極盛之時﹐毋爲五季變亂裁損之計。榜明堂﹐刻石尙書省。案﹕《十朝綱要》作七月庚子。《東都事略》﹕秋七月庚子﹐詔曰「朕嗣先帝盛徳大業﹐法成令具﹐吏習而民安之。休祥薦臻﹐四方蒙福﹐生齒日眾﹐本支蕃衍。蠻夷納土﹐開疆寢廣。興事造功﹐制禮作樂。四方之遠﹐人材之眾﹐倍蓰於前矣。挾姦罔上者﹐於太平丰亨豫大之時﹐欲爲五季變亂裁損之計。朕若稽古訓﹐審而後行﹐而施之罔極﹐豈有攺作﹖蓋害成之人敢行私智﹐爲臣不忠﹐罪莫大此者﹗可令禦史臺覺察糾奏聞。」﹞

﹝又云﹕沅州土豪叛﹐討平之。案﹕《九朝編年備要》﹕先是﹐沅州得明堂巨木於盧陽縣﹐調丁夫﹐入水犯雪挽之﹐水沚木重﹐偶挽折其一鼻﹐吏以爲罪﹐羅織箠楚。眾懼﹐斂錢賕吏﹐吏不許。於是土豪黃安俊遂舉眾叛。知州張建侯﹑知縣王憲出兵討之﹐皆遇害。進圍沅州﹐湖北都鈐轄劉亞遣兵擊之﹐安俊爲其黨所殺﹐餘眾悉平。曲赦湖北。《本紀》﹕諸盜晏州卜漏﹑沅州黃安俊﹑定邊軍李吪﹤口移﹥伏誅﹐詔函首於甲庫。《十朝綱要》﹕辛亥﹐詔夷賊卜漏﹑黃安俊﹑李吪﹤口移﹥恭已訖天誅﹐令晏州﹑沅州﹑定邊軍梟首七日。據此﹐《本紀》作李吪﹤口移﹥伏誅﹐蓋誤。《綱要》注云世恭﹐吪﹤口移﹥子也。﹞

﹝又攺走馬承受﹐置廉訪使者。案﹕《宋史》《本紀》《十朝綱要》皆作辛酉。﹞

１﹑八月﹝案﹕錢大昕《四史朔閏考》﹕是月壬戌朔。﹞庚辰﹐太師蔡京奏﹕「昨以年逮七十﹐加病﹐乞解機務﹐蒙恩特許三日一朝。今臣疾病旣以痊復﹐筋力尙可勉彊﹐伏望許臣日奉朝請﹐其治事卽依已降指揮。」從之。《紀事本末》卷百三十一。

２﹑丁亥﹐詣建隆觀﹐遂幸蔡京賜第。《紀事本末》卷百三十一。

﹝《續宋編年資治通鑑》﹕八月﹐修玉牒屬籍。案﹕《玉海》卷五十一皇朝修玉牒昉於至道﹐其官掌帝籍玉牒及皇族昭穆之序﹐祖簿舊止二十一袠﹐本支不分﹐世擊難別。政和六年六月戊寅十六日﹐許份請增廣編錄﹐以命宗正少卿閭邱吁。重和元年九月二十日﹐吁以宣祖之後分三祖編纂修。至政和六年﹐太祖下九十九袠﹐太宗下二百六十九袠﹐親王下一百四十八袠。詔付宗寺。先是﹐六年八月間﹐吁奏玉牒屬籍﹐太祖下以徳﹑惟﹑從﹑世﹑令﹑子﹑伯﹑師﹐太宗下以元﹑允﹑宗﹑仲﹑士﹑不﹑善﹑汝﹐魏王以下以徳﹑承﹑克﹑叔﹑之﹑公﹑彥﹐以昭穆分位。從之。﹞

﹝又兩浙水。案﹕《十朝綱要》云﹕是月﹐兩浙路大水﹐害稼。﹞

１﹑九月﹝案﹕錢大昕《四史朔閏考》﹕是月辛卯朔。﹞癸卯﹐詔﹕「奉安九鼎﹐特差太師蔡京爲定鼎禮儀使﹐提舉官楊戩就充都大管勾。」﹝《紀事本末》卷百二十八。原注詔旨﹐蔡絳雲﹕政和六年﹐方士王仔昔獻議﹐九鼎宜內之九重﹐不宜處於外也。一日﹐出禦筆曰「遷移神像大器﹐可令疾速安排。」旣已施行﹐魯公曰「何不祥耶﹗」乃奏﹐攺曰定鼎。案﹕《玉海》卷八十八﹕崇寧三年二月﹐以魏漢津言鑄鼎﹐四年二月成﹐中曰帝鼐﹐八方曰蒼﹑彤﹑皛﹑寶﹑魁﹑阜﹑牡﹑岡﹐上爲鼐銘﹐八鼎命帝臣撰。於中太乙宮南爲九殿奉安﹐名曰九成宮。大觀元年﹐鄭居中上《鼎書》一卷。政和六年﹐徙大內﹐建圖像徽調閣藏之。攺帝鼐曰隆鼐﹐八鼎曰育﹑明﹑藏﹑蘊﹑健﹑順﹑和﹑潔。《容齋隨筆》﹕七年﹐又鑄神霄九鼎﹐一曰太極飛雲洞劫之鼎﹐二曰蒼壺祀天貯醇之鼎﹐三曰山嶽五神之鼎﹐四曰精明洞淵之鼎﹐五曰天地陰陽之鼎﹐六曰混沌之鼎﹐七曰浮光洞天之鼎﹐八曰靈光晃耀﹖神之鼎﹐九曰蒼龜大蛇虫魚金輪之鼎。﹞

２﹑乙卯﹐禮制局言「竊考太廟陳列祭品﹐每室籩﹑豆十有二﹐簠﹑簋各二﹐原於有唐開元之制﹐因陋至今﹐未足以副聖上致孝宗廟之意。乞盡修周制﹐籩﹑豆各二十有六﹐簠﹑簋各八。如是﹐則五廟﹑三廟之器﹐其等與數可得而議也。」從之。先是﹐詔造祭器頒賜宰執﹐禮制局制造所乞降祭器名數﹐故有是議。﹝《紀事本末》卷百三十四。﹞

﹝《續宋編年資治通鑑》﹕九月﹐詣和陽宮﹐上玉皇徽號。案﹕《本紀》﹕九月辛卯朔﹐詣玉淸和陽宮﹐上太上開天執符禦歷含貞體道昊天玉皇上帝徽號寶冊。丙申﹐赦天下。令洞天福地修建宮觀﹐塑造聖像。以西內成﹐曲赦京西。﹞

﹝又增置直徽猷﹑顯謨﹑寶文﹑天章閣﹑祕閣﹑集賢殿修撰爲九等。案﹕《十朝綱要》﹕丁未﹐增置徽猷﹑顯謨﹑寶文﹑天章閣及祕閣﹑右文﹑集英殿修撰﹐帖職並舊﹐三等爲九等。嶽珂《愧郯錄》卷十四云﹕治平之建寶文﹐置官止於學士﹑學士待制。政和六年九月十七日﹐始詔增置直閣。大觀之建徽猷﹐亦止於學士﹑直學士﹑待制﹐亦以政和六年九月十七日始詔增置直閣。是月辛卯朔。十七日丁未。﹞

１﹑十月﹝案﹕錢大昕《四史朔閏考》﹕是月辛酉朔。﹞戊寅﹐張商英復觀文殿學士。《紀事本末》卷百三十一。案﹕《容齋隨筆》﹕蔡京三入相時﹐除用士大夫﹐視官職如糞土﹐蓋欲以天爵市私恩。政和六年十月﹐不因赦令﹐侍從以上先緣左降同日遷職者二十人。通奉大夫張商英爲觀文殿學士﹐中大夫王襄爲延康殿學士﹐顯謨閣待制李圖南爲述古殿學士﹐寶文閣待制蔡薿﹑顯謨閣待制葉夢得並爲龍圖閣直學士﹐寶文閣待制張近﹑通奉大夫錢卽﹑右文殿修撰王漢之並爲顯謨閣直學士﹐中大夫葉祖洽爲徽猷閣直學士﹐朝散大夫曾孝蘊爲天章閣待制﹐朝散郎兪鹵﹑議大夫曾孝序﹑中奉大夫範致明﹑右文殿修撰蔡肇﹑大中大夫孫鼛﹑朝議大夫王覺﹑右文殿修撰陳暘並爲顯謨閣待制﹐朝請郎蔡懋﹑中奉大夫罷恭孫﹑朝請郎洪參昇並爲徽猷閣待制。至十一月冬祀畢﹐大赦天下﹐仍復推恩。

２﹑己卯﹐天章閣奉安九鼎。﹝《紀事本末》卷百二十八。案﹕《十朝綱要》﹕用王仔昔言﹐先定九鼎於幄殿﹐己卯﹐奉安於天章閣。﹞

３﹑丁亥﹐禮制局奏﹕「近奉詔討論臣寮家廟所用祭器。稽之典禮﹐參定其制﹕正一品﹐每室籩豆各十有二﹐簠簋各四﹐壺壘﹑銅鼎﹑俎篚各二﹐尊罍﹑加勺幕各一﹐爵一﹐諸室共用胙俎一﹐罍洗一﹔從一品﹐籩豆﹑簠簋降殺以兩。正二品﹐籩豆各八﹐簠簋各二﹐其餘皆如從一品之數。」詔禮制局制造取旨給賜。太師蔡京﹑太宰鄭居中﹑知樞密院事鄧洵武﹑門下侍郎余深﹑中書侍郎侯蒙﹑尙書左丞薛昂﹑尙書右丞白時中﹑權領樞密院事童貫﹐並依次給賜。﹝《紀事本末》卷百三十四。﹞

１﹑十一月﹝案﹕錢大昕《四史朔閏考》﹕是月庚寅朔。﹞甲午﹐詔﹕「帝鼐攺爲隆鼐﹐正南彤鼎爲明鼎﹐西南阜鼎爲順鼎﹐正西皛鼎爲蘊鼎﹐西北魁鼎爲健鼎﹐正北寶鼎依舊﹐東北牡鼎爲和鼎﹐正東蒼鼎爲育鼎﹐東南風鼎爲潔鼎﹐鼎閣爲圜象徽調之閣。閣上神像﹐左周鼎星君﹐中帝席星君﹐右大角星君。閣下鼎鼐神像﹐各守逐鼎排列。」用方士王仔昔建議也。﹝《紀事本末》卷百二十八。﹞

２﹑乙未﹐尙書省言「禮制局新定太廟籩﹑豆之儀﹐籩二十有六爲四行﹐以右爲上﹐羞籩二爲第一行﹐朝事籩八次之﹐饋食籩八又次之﹐加籩八又次之。豆二十有六爲四行﹐以左爲上﹐羞豆二爲第一行﹐朝事豆八次之﹐饋食豆八又次之﹐加豆八又次之。簠八爲二行﹐在籩之外﹐簋八爲二行﹐在豆之外。簠簋所實禮料﹐乞依自來容受之數供辦﹐無本色﹐卽以他物代之。」從之。﹝《紀事本末》卷百三十四。﹞

﹝《續宋編年資治通鑑》﹕冬十一月﹐詔樞密院事令童貫與議。﹞

﹝又己亥﹐郊。案﹕《本紀》﹕己亥﹐祀昊天上帝於圓丘﹐赦天下。《宋朝事實》﹕十一月十日﹐南郊赦文﹕「門下﹐朕紹膺景命﹐嗣守丕基。尊臨九有之師﹐親攬萬幾之務﹐翼翼敢忘夫寅畏﹐競競常謹於繼承。躬宵旴之勤﹐以圖天下之乂﹔軫淵冰之慮﹐以保天下之安。屬者百谷順成﹐五緯來敍﹐干戈載戢﹐囹圄屢空。元命之辰﹐九支占南極之瑞﹔誕彌之旦﹐三山紀黃流之淸。樂作而羽鵠翔﹐鼎定而慶雲集。名山顯位﹐蘄封禪者數萬人﹔絕域殊方﹐徠臣妾者十一國。有邦之應﹐於朕豈功。物生本乎天﹐惟聖人爲能饗﹔人道先乎祖﹐𨿽天子必有尊。迪惟古訓之循﹐實重國陽之報。固嘗辧先王之吉禮﹐庶乎革合祭之非。奉上帝之徽稱﹐蓋以正異名之失﹐玆協丰年之屢﹐載迎至日之長。於時歌《昊天成命之詩》﹐奏《圜鐘六變之樂》。奠璧以致蠲潔﹐升煙以適髙明。克禋克祀﹐而精意昭﹐來假來饗﹐而珍符下。肆緝熙於純嘏﹐以敷錫於庶民。其播大猷﹐用推曠澤﹐可大赦天下。於戲﹗報本反始﹐得萬國之歡心﹔蕩垢滌瑕﹐對三靈之蕃祉。尙賴股肱良弼﹐屏翰舊臣﹐益殫忠藎之圖﹐光輔隆平之運。同底於道﹐永孚厥休。」﹞

﹝又置提舉東南九道坑冶官。案﹕《九朝編年備要》﹕宣和初﹐蔡京言「臣自崇寧初承乏宰事﹐誠不自揆﹐行其所知﹐而陛下以堯﹑禹自任﹐幸聽說﹐故得施一二。永惟理財之源﹐當不取於民﹐國用自富﹐故取貨於地而設坑冶之官﹐復鼓鑄之法。自崇寧迄政和五年﹐在京榷貨與庫務所積一千三百餘萬﹐諸監所鑄九百餘萬﹐諸路所儲三千餘萬﹐通內外所有凡五千萬有奇﹐未嘗有不足之憂。旣而邪人在位﹐肆行更革﹐坑冶官徐堙編置千里﹐乃罷鑄錢監。旣無地寶﹐又無泉貨。遂括天下白地﹐增四方酒價﹐取其豪末﹐以爲足國之計。今京師𨿽復鹽法﹐僅足日用外﹐方漕計闕乏﹐見侵常平錢米及用諸司封樁﹐迄今殆盡。前攺法之人﹐懼罪難逭﹐乃倡爲浮言曰﹕『自崇寧以前﹐失於措置以至於此。』臣不敢坐受暗默﹐故輒具本末。臣鼠技已窮﹐無以上助﹐萬一願及﹐玆時內委宰執﹑六曹﹐外付諸路監司﹐請求措置﹐庶無後時之悔。」明年﹐詔﹕「熙﹑丰諸路錢監共十九處﹐每歲鑄錢僅六百萬﹐今東南惟存廢迹﹐利源旣失﹐公私匱乏﹐宜復其舊。令復提舉坑冶官鑄錢監。」﹞

１﹑十二月﹝案﹕錢大昕《四史朔閏考》﹕是月庚申朔。﹞甲戌﹐臣寮上言「欲乞今後八行預貢之人﹐必與諸州貢士混試。太學上捨俟其中選﹐然後隨所中等第與之升捨﹐應所推恩﹔如上捨法不中選者﹐還之本貢。」手詔依所奏。《紀事本末》卷百二十六。

２﹑己卯﹐禮制局奏﹕「太廟祭器內﹐鉶用三﹐登用一。竊考鉶與登﹐皆盛羹之器。祭祀烹牲於鼎﹐升肉於俎﹐其湆芼以鹽菜實之於鉶﹐則謂之鉶羹﹐不致五味實之於登﹐則謂之太羹。《周官﹖烹人》﹐祭祀﹐共大鉶羹是也。且宗廟之祭用太牢﹐而三鉶實牛羊豕之羹﹐固無可論者。至於太羹止設一登﹐不知果以何牲之湆而實之邪﹖議者惟知《儀禮》芼鉶有牛藿﹑羊苦﹑豕薇之文﹐故用三鉶而不疑﹐至太羹無一定之說﹐所以止用一登也。以《少牢饋食禮》考之﹐則少牢者﹐羊豕之牲也﹐上佐食羞兩鉶﹐司士進二豆湆。兩鉶﹐鉶羹也﹐二豆湆﹐太羹也。少牢之鉶﹐豆用二﹐則三牲之祭﹐鉶旣設三﹐登亦用三﹐無疑矣。伏請太廟設三登﹐實牛羊豕之湆以爲太羹﹐明堂亦如之。其賜宰執與髙麗祭器亦乞增一﹐於禮爲合。」從之。﹝《紀事本末》卷百三十四。﹞

﹝《續宋編年資治通鑑》﹕十二月﹐劉正夫致仕。原注自張商英罷相﹐蔡京益變法度﹐居中在右府﹐每爲上言之。及爲相﹐四方欣然望治﹐訖不能制。京至是以疾致仕﹐正夫旣罷﹐厥後王黼誤國召亂﹐余深﹑白時中﹑李邦彥輩皆鄙夫﹑患失之徒﹐而養成靖康之禍﹐悲夫﹗案﹕《本紀》﹕乙酉﹐劉正夫爲開府儀同三司致仕。﹞

﹝又創公田所﹐以內侍楊戩主之。皆按民契券﹐而以樂尺打量﹐其嬴則拘入官。而創立租課﹐謂之「公田錢」﹐於是大擾。農民困獘﹐僅能輸公田錢而正稅不充矣。案﹕《九朝編年備要》﹕京西舊多曠土﹐寶元﹑康定間特輕其賦﹐募民懇挌﹐地無遺利。政和初﹐始議增稅﹐民已不能支。未幾﹐後苑作使臣杜公才獻言﹐汝州有地﹐可爲稻田。乃置稻田務﹐主以內侍楊戩﹐皆按民契券﹐而以樂尺打量﹐其嬴則拘入官﹐而創立租課﹐謂之「公田錢」。是歲﹐始攺爲公田所﹐旣而又並。河東北三路皆括之﹐於是大擾。農民困獘﹐僅能輸公田錢而正稅不充矣。時內侍張佑主管繕所﹐亦效後苑公田所﹐爲取足無算。及戩死﹐而公田營繕事皆並入西城所﹐以內侍李彥主之。其縱暴病民﹐又甚於前矣﹗﹞

﹝錢塘濮子潼輯注﹞

卷三十六

徽宗

△政和七年﹝丁酉﹐一一一七﹞

１﹑正月﹝案﹕錢大昕《四史朔閏考》﹕是月庚寅朔。﹞乙未﹐禦筆﹕「自今應天下道士﹐與免階墀迎接衙府﹐宮觀科配借索騷擾﹔郡官﹑監察司相見﹐依長老法。」《紀事本末》卷百二十七。案﹕《宋史﹟本紀》﹕宣和元年三月己未﹐詔天下知宮觀道士與監司﹑郡縣官以客禮相見。

２﹑癸丑﹐祕書省言「據左右街道錄院申恭依聖旨指揮﹐將所降道教五宗再行條具立爲永式。第一﹐天尊之教以道徳爲宗﹐元始天尊爲宗師﹔第二﹐眞人之教以淸淨爲宗﹐太上玉晨天尊君爲宗師﹔第三﹐神仙之教以變化爲宗﹐太上老君爲宗師﹔第四﹐正一之教以誠感爲宗﹐三天法師靜應眞君爲宗師﹔第五﹐道家之教以性命爲宗﹐南華眞人爲宗師。至於上淸通眞﹑達靈神化之道﹐感降仙聖﹐不擊教法之內﹐爲髙上之道﹐教主道君皇帝爲師。」詔依所奏﹐左右街道錄印行。﹝《紀事本末》卷百二十七。﹞

３﹑丙辰﹐禮制局奏﹕「昨討論大駕六引﹐﹝案﹕《宋史﹟輿服志》﹕詳定官蔡攸言﹕六引﹐開封令乘軺車居前﹐開封牧﹑大司樂﹑司徒﹑禦史大夫﹑兵部尙書乘革車次之。揆古則不合﹐驗今則有戾。司徒﹐三公論道之官﹐車徒非其所任﹐戶部主之可也。奉常典禮﹐司樂典樂﹐皆專於一事﹐禮樂之容﹐非其所兼﹐禮部總之宜也。請攺司徒用戶部尙書﹐攺大司樂用禮部尙書﹐其僚佐儀制視兵部尙書。禦史大夫﹐位亞三少﹐秩從二品﹐又尊於六尙書。其行﹐宜以兵部次令﹑牧﹐禮部﹑戶部又次之﹐終之以禦史大夫。﹞開封令﹑牧﹐乘墨車﹐兵部﹑禮部﹑戶部尙書﹐禦史大夫乘夏縵。﹝案﹕《周禮》巾車職曰孤乘夏篆﹐卿乘縵﹐大夫乘墨車。《宋史﹟輿服志》﹕夏篆者﹐篆其車而五采畫之也﹐夏縵則五采畫之而不篆﹐墨車則漆之而不畫。孤宜乘夏篆﹐象其文質之備﹔卿宜乘夏縵﹐象其文采而不足於篆﹐開封令秩比大夫﹐開封牧古之諸侯﹐其乘皆宜墨車。﹞已經冬祀施用。﹝案﹕《宋史﹟輿服志》此句下有「所有駕士衣服﹐尙循舊六引之制﹐宜行攺正。況天子五輅﹐駕士之服」云云。﹞惟駕士之服﹐各隨其輅之色﹐則六引駕士之服﹐當亦如之。乞墨車駕士衣皂﹐夏縵駕士皂質繡五色團花﹐於禮爲稱。」從之。﹝《紀事本末》卷百三十四。﹞

１﹑二月﹝案﹕錢大昕《四史朔閏考》﹕是月己未朔。﹞壬戌﹐棣州貢士劉棟奏﹕「伏蒙聖恩﹐以臣本州並提舉司保舉四行聞奏﹐特授將仕郎。臣昨忽遇九天益算韓眞人》﹐授以《景靈玉陽神應鐘法》﹐仰祝聖壽﹐若臣苟官爵﹐卽負師言。伏望特垂矜察所有敕命﹐乞賜追寢。」詔依所乞﹐賜紫衣道服。﹝《紀事本末卷百二十七。原注詔旨﹐六年二月十九日召赴闕﹐六年四月二十八日鑄鐘﹐八年三月二十六日又召赴闕。蔡絳雲﹕劉棟者﹐棣州人﹐亦儒士。自云嘗遇仙人韓君者﹐與之丹曰剝取丹。服丹輒復如故。政和中﹐以其丹上之﹐上曰「汝師賜服而奪之﹐以慕長年﹐非朕所用意也。」還焉。靈素乃謂仙人韓君者﹐乃韓君丈人也﹐韓君丈人乃上帝之首相﹐𨿽不隸於神霄﹐而實佐帝君之治。上乃命棟以官﹐爲直龍圖閣。又爲作韓君丈人觀於其鄕郡﹐而使棟領之。仍係籍於道流﹐封先生。方神降及廢釋氏﹐棟亦預焉。然棟頗涉獵儒書﹐慕李泌之爲人。晚爲利所奪﹐不能自還也。凡爲神降之事者﹐往往先後多不得其死。﹞

２﹑甲子﹐詔通眞先生林靈素於道籙宮宣諭靑華帝降臨事﹐左右街道錄傅希烈等﹐皆作記上之。﹝《紀事本末》卷百二十七。原注傅希烈等記略曰﹕逮夜漏向醜﹐香風颯至﹐徐有赤光﹐大如彈丸﹐東流空中﹐上下往來﹐旣離復合。已而電光四出﹐雷聲隱然﹐環佩之音﹐近在咫尺。一室間﹐恍如白晝﹐仰瞻繪像﹐俄失所在﹐特絹素空存。而已二天人躡空乘雲﹐冉冉而下。其一絳服玉冠﹐天顏和豫﹐蓋教主道君皇帝也。其一上下靑衣﹐儼若靑華帝君之狀。又前導一人﹐貌與通元先生張虛白無少異焉。從者朱紫﹐不可悉計﹐迆邐由西而行。又曰﹕考之仙版﹐靑華帝君實髙上神霄玉淸王之弟也。仰惟教主道君皇帝﹐以神霄玉淸之尊降神出明﹐應帝王之興起﹐𨿽動而不失其所謂至靜﹔𨿽爲而實未嘗爲﹐故其通眞接靈﹐澹然獨與神明居者﹐若辛卯歲之夢兆﹐癸巳歲之示見﹐創見希有﹐中外已悉﹐聞而知之。至於今日坐堂奧之上﹐而神飛玉京﹐來仙境之眞﹐而迹凝禁禦﹐則或未之聞也。案﹕陳桱《續編》﹕二月甲子﹐會道士二千人於上淸寶籙宮。詔林靈素諭以帝君降臨事焉。﹞

３﹑辛未﹐禦筆﹕「天下天寧萬壽觀攺作神霄玉淸萬壽宮﹐如小州軍監無道觀﹐以僧寺充﹐卽不得將天慶觀攺。仍於殿上設長生大帝君﹑靑華帝君聖像。」﹝《紀事本末》卷百二十七。案﹕天寧萬壽觀﹐《十朝綱要》作崇寧萬壽觀。《通鑑續編》﹕攺天下天寧萬壽觀爲神霄玉淸萬壽宮。幸上淸寶籙宮﹐命林靈素講道經。自是每設大齋﹐輒費緡錢數萬﹐謂之「千道會﹐」令士庶入殿聽靈素講經﹐帝爲設幄其側。靈素髙坐﹐使人於下再拜請問。然所言無殊絕者﹐時雜以捷給嘲詼﹐以資媟笑﹐莫有君臣之禮。復令吏民詣宮授神霄祕籙﹐朝士之嗜進者亦靡然趨之。﹞

１﹑三月﹝案﹕錢大昕《四史朔閏考》﹕是月己丑朔。﹞壬子﹐禦制《明堂上梁文》。﹝《紀事本末》卷百二十五。案﹕《玉海》卷九十六﹕七年六月﹐明堂成﹐禦制《上梁文》及《明堂頌》。﹞

２﹑甲寅﹐兵部尙書兼侍讀﹑禮制局詳議官蔣猷奏﹕「臣伏見尙書兵部見行《大禮鹵簿圖記》﹐實天聖閒侍臣宋綬等所詵集﹐凡儀衛之物﹐旣圖繪其形﹐又稽其制作之所﹐自而敍於後一代之物容﹐文物備載於此矣。陛下頃以治定制禮﹐設局命官﹐稽古從宜﹐訂正訛謬。如大輅之乘﹐元武之旂﹐六引之名﹐與其車導駕之官﹐與其服革而從新者多矣。然每遇大禮﹐本部所具字圖﹐止按舊書爲之﹐名實相戾﹐不可憑用。臣愚欲乞特降睿旨﹐命有司取所謂《鹵簿圖記》﹐更加考正﹐可因而否革之。仍以所更定事放舊事之體﹐補成全文﹐藏於有司﹐使永遠有所稽以從事﹐此亦治世致詳於禮之意也。」禦筆﹕「比裒集古鐘﹑鼎﹑尊﹑彜諸器﹐得見三代制作之象﹐因命有司﹐悉從攺造﹐煥然一新。鹵簿圖籍﹐當行攺修﹐可依所奏﹐令禮制局限一季了畢。」﹝《紀事本末》卷百三十四。﹞

﹝《續宋編年資治通鑑》﹕三月﹐茂州夷寇邊。案﹕《十朝綱要》﹕綿州言﹕茂州蕃賊寇石泉縣﹐知縣事李安國率兵奭之﹐不勝﹐將官李泳﹑呼延濬﹑王玘﹑李宋臣﹑王澤戰死。辛卯﹐詔秦鳳路遣將邱永壽率兵二千人往討之。﹞

﹝又以童貫權領樞密院事。案﹕《本紀》﹕乙未﹔以童貫權領樞密院。《九朝編年》﹕初﹐命貫帶行同簽書樞密院事﹐尋以元丰官制不置簽事﹐遂攺命焉。時邊臣屢奏虜無故聚兵易州﹐恐有他意。詔諸路調兵赴沿邊﹐將以邊事付貫﹐命督師以駐﹐尋落職。《十朝綱要》﹕庚寅﹐詔童貫帶行同簽書樞密院事。乙未﹐攺權領樞密院事云。﹞

１﹑四月﹝案﹕錢大昕《四史朔閏考》﹕是月己未朔。﹞庚申﹐禦筆﹕「朕每澄神默朝上帝﹐親受宸命﹐訂正訛俗。朕乃昊天上帝元子﹐爲太霄帝君﹐睹中華被金狄之教盛行﹐焚指煉臂﹐薘身以求正覺﹐朕甚憫焉。遂哀懇上帝﹐願爲人主﹐令天下歸於正道。帝允所請﹐令弟靑華帝君權朕太霄之府。朕夙夜驚懼﹐尙慮我教所訂未周﹐卿等表章﹐冊朕爲教主道君皇帝﹐只可教門章疏用﹐不可令天下混用。」﹝《紀事本末》卷百二十七。案﹕《續宋編年資治通鑑》﹕夏四月﹐上詔道籙院略曰﹕朕乃上帝元子﹐爲太霄帝君﹐憫中華被金狄之教﹐遂懇上帝願爲人主﹐令天下歸於正道。卿等可上表章﹐策朕爲教主道君皇帝﹐止用於教門。尋詔王黼﹑蔡攸﹑盛章等至宣和殿觀神霄降臨。黼作記上之。按王黼等至宣和殿觀霄神﹐據《十朝綱要》在戊辰。﹞

２﹑丙子﹐禮制局奏﹕「按《詩》稱﹐郊祀天地﹐而繼以我﹐將祀文王。《孝經》﹐郊祀后稷﹐而繼以宗祀文王。《周禮》﹐祀大神示﹐而繼以享先王。然則祀大神者﹐圜丘也﹔祀大示者﹐方澤也﹔享先王者﹐則明堂在其中﹐三者備矣。而後神示祖考之禮成﹐然非一日而能徧。蓋圜丘必俟冬至﹐方澤必俟夏至﹐明堂必俟季秋﹐千數百載﹐斯禮弗備。今圜壇﹑方澤﹐旣展上儀﹐而明堂肇新﹐宗祀之期﹐理不宜緩。伏請夏祭大禮後﹐季秋親祠明堂﹐以稱陛下昭事神示祖考之意。」

又奏﹕「按《禮》﹐祀大神於冬至﹐祀大示以夏至﹐﹝案﹕《宋史﹟禮志》作「天神地祇。」﹞乃有常日﹐無所事卜。季秋大享﹐帝以先王配﹐則有常月﹐而無常日。禮不卜常祀而卜其日﹐社用甲﹐郊用辛﹐而日必輒吉﹐所以極嚴恭之儀。伏請明堂大享以吉辛之日。」又奏﹕「昨夏祭前一日宿方澤﹐內殿致齋﹐太廟﹑景靈宮冬祀﹐旣已親祠﹐將來宗祀明堂﹐伏請依夏至內殿致齋﹐前一日宿齋大慶殿。」又奏﹕「按《周禮》﹕『祀昊天上帝﹐大裘而冕﹐祀五帝亦如之。享先王則衮冕。』祀昊天上帝﹐則郊祀是也。享先王則宗祀在其中﹐蓋於大裘舉正位以見配位﹐於衮冕舉配位以見正位。伏請祀明堂衮冕。」﹝案﹕《宋史﹟禮志》云﹕以天道事之﹐則舉卑明尊﹐大裘象道﹐衮冕象徳﹐明堂以人道享上帝﹐請服衮冕。﹞

又奏﹕「按《禮記》﹐莞簟之安﹐而蒲越槁鞂之設。釋者謂下莞上簟﹐祭天則蒲越槁鞂。《漢舊儀》﹐祭天用六采﹐綺席六重﹐髙帝配天用紺席。成帝初﹐丞相衡等言其非是﹐遂用槁鞂。東漢用莞簟。晉江左用蒯。隋祭天用槁鞂﹐配帝用蒲越。唐麟徳用裀褥。《開元禮》《開寶通禮》﹐上帝用槁鞂﹐配帝用莞簟。景徳中﹐孫奭請席皆加褥。慶曆祀儀﹐上帝以黃﹐配帝以緋。元丰中﹐從有司之議﹐始不設褥於明堂﹐神席之上﹐又以莞代蒲越槁鞂。今郊祀﹐正位設蒲越﹐明堂正配位並以莞﹐蓋取《禮記》所謂『莞簟之安』。明堂以人道﹐享上帝故也。然莞簟自是兩物﹐故曰『上莞下簟』。《周禮》﹐祀先王亦無單用莞簟之文﹐今乃止用莞而不設簟﹐未盡禮意。況郊用特﹐而明堂用牛羊﹔郊用匏爵﹐而明堂用玉爵﹐其餘豆﹑登﹑簋﹑俎﹑尊﹑壘﹐並用宗廟之器。但不設彜﹐不祼﹐則藉神席亦合盡用﹐人情所安。兼東漢猶用莞簟﹐晉﹑宋以後﹐始單用莞﹐蓋循習之誤﹐伏請明正。《聘禮》曰﹕『壺設於東序北上﹐以並南陳﹐醙﹑黍﹑淸皆兩壺。』蓋醙﹑黍﹑淸﹐三酒也。《詩》亦曰﹕『淸酒百壺。』此實三酒之壺。尊也﹐《禮器》曰﹕『廟堂之上﹐罍尊在阼﹐犧尊在西。』此實酌齊之尊也。又曰﹕『君西酌犧象﹐夫人東酌罍尊。』此初獻酌之位。《酒正》曰﹕『大祭二三﹐中祭再二﹐小祭一二。』此酌尊皆有也。然以五尊實五齊﹐則壺尊實三酒可知矣。以酌齊之尊在阼階之上﹐則酌酒之尊在阼階之下可知矣。蓋古者宗廟行九獻之禮﹐君與後各四﹐而諸臣一獻以終之﹐故謂之『九獻﹑終獻之酌』是也。若止酌齊而不及酒﹐非所以全事養之義。三獻之禮𨿽略於古﹐而齊酒之酌不可偏廢﹐則初獻酌醴﹐亞獻酌盎﹐終獻酌酒﹐而九獻之義備焉然。而夏之尊曰『罍』﹐周之尊曰『犧象』。《記》言﹕『罍尊在東﹐犧尊在西。』此《周禮》也。周本先代之器﹐故初獻酌犧﹐後異代之器﹐故亞獻酌罍。今太廟﹑明堂之用皆異代器也﹐當以近者爲貴﹐酌尊用犧象可也﹐若夫設而不酌之尊﹐宜以世之先後爲次而實之。伏請明堂以泰尊實泛齊﹐山尊實醴齊﹐著尊實盎齊﹐犧尊實醍齊﹐象尊實沈齊﹐壺尊實三酒﹐皆爲不酌之尊。又以犧尊實醴齊爲初獻﹐象尊實盎齊爲亞獻﹐並陳阼階之下﹐﹝案﹕「並陳阼階之下」﹐「下」字據《宋史﹟禮志》作「上」字。《禮志》此句下有「犧在西﹐象在東。壺尊實淸酒爲終獻﹐陳於阼階之下」四句。﹞皆爲酌尊。尊三﹐其貳以備匱乏﹐此大祭之禮也。」

又奏﹕「《周官﹟大司樂》﹐分樂而序之﹐以祭以享以祀。冬日至﹐於地上之圜丘奏之若樂六變﹐則天神皆降﹐夏日至﹐於澤中之方丘奏之若樂八變﹐則地祇皆出。於宗廟之中奏之若樂九變﹐則鬼神可得而禮。蓋天神地祇宗廟以聲類求之﹐其用樂各異焉。又按《孝經》稱﹐郊祀后稷以配天﹐宗祀文王於明堂以配上帝。蓋尊祖配天者﹐郊祀也﹔嚴父配帝者﹐明堂也。郊祀以遠人而尊﹐故尊祖以配天﹔明堂以近人而親﹐故嚴父以配帝。所以求天神而禮﹐其義一也。則明堂宜同郊祀﹐用《禮》天神六變之樂。」

又奏﹕「皇祐以來﹐以大慶殿爲明堂﹐奏請致齋於文徳殿﹐禮成﹐受賀於紫宸殿。今明堂始建﹐當於大慶殿奏請致齋﹐禮成﹐於文徳殿受賀。」又奏﹕「皇祐以來﹐明堂當一郊﹐故詣太廟﹑景靈宮行禮﹐陳法駕鹵簿。回宿文徳殿﹐卽轉仗自宣徳門陳列。」﹝《紀事本末》卷百三十四。案﹕本文語气似未竟。《禮志》﹕「禮成﹐文徳殿受賀」句下有云「宿齋奏嚴﹐本以警備。」仁宗詔明堂直端門﹐故齋夕權罷。今明堂在寢東南﹐不與端門直﹐將來宗祀﹐大慶殿齋宿﹐皇城外不設鹵簿儀仗﹐其警備請列於大慶殿門之外。﹞詔親祠明堂。﹝《紀事本末》卷百二十五。﹞

１﹑五月﹝案﹕錢大昕《四史朔閏考》﹕是月戊子朔。﹞癸卯﹐攺玉淸和陽宮爲玉淸神霄宮。﹝《紀事本末》卷百二十七。﹞

２﹑丁未﹐詔﹕「應監司兼領措置並計置起發花石﹐並罷管勾﹔宿州見置花石除已起發外﹐見在未般數﹐令孫默專一管勾起發。」﹝《紀事本末》卷百二十八。原注孫默政和八年四月丙子爲淮南運判。﹞

３﹑癸丑﹐臣僚言「神宗稽法成周﹐寓馬於農。陛下聿追聖謨﹐給地增牧﹐法成令具﹐吏虔民樂﹐諸路告功﹐實武備無窮之利。乞令逐路春秋集教﹐以備選用。」從之。﹝《紀事本末》卷百三十八。﹞

﹝《續宋編年資治通鑑》﹕五月﹐詣玉虛殿﹐上皇地祇徽號。案﹕《宋史﹟本紀》﹕五月己未﹐如玉淸和陽宮﹐上承天效法厚徳光大后土皇地祇徽號寶冊。陳桱《續編》﹕上地祇徽號。詔曰「王者父天母地﹐乃者祇率萬邦黎庶﹐彊爲之名﹐以玉冊玉寶昭告上帝﹐而地祇未有稱謂。謹上徽號曰承天效法厚徳光大后土皇地祇﹐寶冊﹑儀禮﹐一如上帝。」﹞

﹝又祭地於方澤。案﹕《宋史﹟本紀》﹕辛丑祭地於方澤﹐降徳音於諸路。以監司州縣共爲姦髒﹐令廉訪使者察奏﹐仍許民徑赴尙書省陳訴。﹞

１﹑六月戊午朔﹐﹝案﹕原書作「戊子」﹐《本紀》《綱要》《朔閏考》皆作「戊午」﹐以次日己未排之﹐字誤據攺。﹞太師﹑魯國公蔡京進封陳﹑魯國公。﹝《紀事本末》卷百三十一。案﹕《本紀》﹕戊午朔﹐以明堂成﹐進封蔡京爲陳﹑魯國公。陳桱《續編》﹕六月﹐明堂成﹐進封蔡京爲陳﹑魯國公﹐辭不受。﹞

２﹑己未﹐童貫加檢校少傅﹐威武軍節度使梁師成爲檢校少保﹐興徳軍節度使﹑宣和殿學士蔡攸爲宣和殿大學士﹐太中大夫開封府王革遷三官﹐宣和殿學士﹑太中大夫盛章遷兩官﹐顯謨閣待制蔡絳﹑蔡翛爲龍圖閣直學士﹐皆以明堂成推賞也。﹝《紀事本末》卷百二十五。原注明堂推賞童貫及梁師成﹐降制蔡攸以下﹐別降禦筆。《實錄》不書貫及師成﹐蓋疏略也﹐今增入之。自余轉正任橫行者尙多﹐姑從《實錄》﹐更不一一書之。﹞

３﹑己巳﹐禦筆﹕「太師﹑陳魯國公蔡京力免兩國公﹐已降札允所請﹐特與白身親屬恩澤二人﹐應恩數並依轉官例施行。」﹝《紀事本末》卷百三十一。案﹕蔡絳《鐵圍山叢談》﹕政和間﹐魯公以師臣爲建明堂使﹐旣考成因﹐進呈面奏曰「臣已位極人臣矣﹐矧罔功﹐詎宜賞也。第羣下之勞﹐日事覬覦﹐不可用臣故絕其望。願降旨﹐除臣外並次第推恩。」上曰「明堂古盛典﹐由祖宗來曁神考﹐究論弗及成。今賴卿力﹐俾朕獲繼先志﹐況爲之使而澤不浹﹐豈朝廷所以待元老者哉﹖卿其無辭。」而魯公懇請不已。上不得已於公﹐姑可之。乃自召公輔﹐共議所以待魯公者﹐卽加陳魯兩國。公苦辭﹐且謂﹕「若祖宗以來有是故事﹐臣亦拜受﹔今旣創作﹐苟受之﹐旣他日賞臣﹐將何以爲禮﹖第獨有王爵爾﹐此決不可。是聖恩之隆異﹐適所以禍臣﹐且臣行年七十﹐願畱以爲贈也。」上察公之誠﹐嘉嘆不已﹐曰「卿旣如此﹐容朕作禮數盡。」於是三辭恩﹐數批答﹐乃親筆襃諭﹐天語甚美而始兪焉。兩國旣許罷封﹐上因賜魯公以三接靑羅傘﹑塗金從物﹑塗金鞍﹑異錦﹤革薦﹥﹑馬前圍子二百人﹐大約皆親王儀禮﹐獨無行扇爾﹐魯公乃拜。賜圍子者﹐凡朝請使但止於皇城門外﹐蓋懼小人之疑謗﹐時多公之得體也。至於兩國之封﹐魯公謂所以榮先﹐則不敢辭﹐於是三代曁小君皆蒙兩國之贈﹐今遂爲故事。﹞

４﹑乙亥﹐太師﹑魯國公蔡京等上表請禦明堂聽朝﹐頒常視朔﹐詔答不允。表三上﹐﹝案﹕《宋史﹟本紀》《通考》等皆作「表五上」。﹞乃從之。﹝《紀事本末》卷百二十五。案﹕《文獻通考》卷七十四﹕七年﹐明堂成﹐有司請頒常視朔聽朝。詔明堂專以配帝嚴父﹐余悉移於大慶﹑文徳殿。羣臣五表陳請﹐乃從之。禮制局列上明堂七議﹕一曰古者朔必告廟﹐示不敢專﹐請視朝聽朔﹐必先奏告﹐以見繼述之意。二曰古者天子負扆南向﹐以朝諸侯﹐聽朔則各隨其方﹐請自今禦明堂正南向之位﹐布政則隨月而禦堂﹐其閏月則居門焉。三曰《禮記﹟月令》﹐天子居靑陽總章﹐每月異禮﹐請稽《月令》十二堂之制﹐修定時令﹐有司奉而行之。四曰《月令》以季秋之月爲來歲聽朔之日﹐請以每歲十月於明堂受新惓﹐退而頒之郡國。五曰古者天子負扆﹐公侯伯子男﹑蠻夷戎狄﹑四塞之國各以內外尊卑爲位﹐請自今元正﹑冬至及朝會﹐並禦明堂﹐遼使依賓禮﹐番國各隨其方﹐立於四門之外。六曰古者以明堂爲布政之宮﹐自今若有禦札﹑手詔﹐並請先於明堂示﹐然後榜之廟堂﹐頒之天下。七曰赦書徳音﹐舊制宣於文徳殿﹐自今請禦樓肆赦﹐並請於明堂宣讀。﹞

﹝《續宋編年資治通鑑》﹕六月﹐攺節度觀察畱後爲承宣使。案﹕《本紀》﹕戊辰﹐攺節度觀察畱後爲承宣使。

又雨雹大如拳﹐或如一升器物﹐兩時而止。先是﹐夏雨﹐有二魚落殿中省廳屋上﹐人皆異之。

又上以釋教經六千卷內惡談毀詞﹐詆謗道﹑儒二教﹐命近臣於道籙院看詳取索﹐焚棄此等僞造經文。﹞

１﹑七月丁亥朔﹐﹝案﹕原書無「朔」字﹐據《四史朔閏考》增。﹞禦筆﹕「如有僧徒歸心道門﹐願攺作披戴爲道士者﹐許赴輔正亭陳訴﹐立賜度牒﹑紫衣。」﹝《紀事本末》卷百二十七。﹞

２﹑戊子﹐醫學奏﹕「乞本學三捨生依《太學辟雍國子監法》隸屬禮部。」從之。﹝《紀事本末》卷百三十五。﹞

３﹑庚寅﹐﹝原注七月四日。﹞詔王師中選差將校七人﹐各借以官﹐用平海指揮兵船載髙藥師等﹐賫市馬詔﹐泛海以往。先是﹐建隆以來﹐熟女眞嘗由薊州泛海至登州賣馬﹐故道𨿽存﹐久閉不通。於是女眞﹑薊州漢兒髙藥師﹑曹孝才及僧郎榮等率其親屬二百餘人以大舟浮海﹐欲趨髙麗避亂﹐爲風漂達我界駞基島﹐備言「女眞旣斬髙永昌﹐﹝原注六年十一月﹐詳見《北邊》。案﹕《北邊門》已佚﹐事見《編年通鑑》﹐已詳注六年。﹞渤海﹑漢兒羣聚爲盜﹐契丹不能制。女眞攻契丹﹐累年奪其地﹐已過遼河之西。」知登州王師中具奏其事﹐朝廷固欲交女眞圖契丹﹐聞之甚喜﹐乃詔蔡京及童貫等共議﹐卽共奏﹕「國初時﹐女眞嘗貢奉﹐而太宗皇帝屢詔市馬女眞﹐其後始絕。宜降詔﹐遵故事﹐以市馬爲名﹐就令訪聞事體虛實。」﹝《紀事本末》卷百四十二。案﹕《北盟會要》﹐七年七月四日庚寅﹐登州守王師中奏﹐有遼人薊州漢兒髙藥師﹑僧郎榮等﹐以舟浮海至文登岸。詔師中募人同往探問以聞。先是﹐政和元年﹐朝廷差童貫副鄭允中奉使。遼人有馬植者﹐潛見童貫於路。植﹐燕京霍陰人。涉獵書傳﹐有口才﹐能文辭﹐長於智數。見女眞侵暴﹐邊害益深﹐賊盜起﹐知契丹必亡﹐陰謀歸漢﹐說貫以邊事。是時童貫奉密旨﹐使覘其國﹐於是約共來歸。植數上書奏﹐上喜﹐賜姓趙名良嗣。蔡京﹑童貫力主之﹐以圖取燕。時薛嗣昌﹑和詵﹑侯益揣知朝廷有意幽薊﹐並迎合附會﹐倡爲北事。和詵知雄州﹐以厚賄結納朔方豪雋﹐士多歸之﹐以收燕山圖來上。又中山守張杲﹑髙陽關安撫吳玠﹐亦獻議燕云可取。河東經略薛嗣昌得河朔諜人之詞﹐往往潤色以希禁密意﹐每陛對﹐論及北事﹐輒請興師。嗣昌又委代州安撫王機探伺遼人之隙﹐陳攻取之策。時武應等州屢來投附﹐機悉接納。又有王師中全家來忻﹑代﹐上詔令師中知登州﹐以伺其事。然未有以發。會是年登州奏有遼人船二嘡﹐爲風漂達我駝基島﹐乃髙藥師﹑曹孝才﹑僧郎榮率其親屬老幼二百人﹐因避亂欲之髙麗﹐爲風漂至州。具言遼人以渤海變亂﹐因爲女眞侵暴﹐女眞軍馬與遼人爭戰累年﹐爭奪地土﹐已過遼河之西京。今海岸以北﹐自薊﹑復至興﹑瀋﹑同﹑咸等州﹐悉屬女眞矣。登州守王師中具以聞奏。上命中使押詣蔡京第﹐令與童貫僉議。京﹑貫因同奏﹕「國初時﹐女眞常奉貢﹐而太宗皇帝屢市馬﹐女眞其後始絕。今不若降詔﹐遵故事﹐以市馬爲名﹐令人訪其事體虛實如何。」上可之﹐詔登州守臣王師中募人同髙藥師等齋市馬詔泛海以往探問﹐其後通好女眞﹐而議舉兵相應﹐以夾攻滅遼﹐國家禍變﹐自是而始。﹞

４﹑乙未﹐提舉淮南﹑兩浙路禦前人船所條具合行事件﹐仍乞比附直達綱條令﹐及遵用見管押花石﹐並禦前物色前後所得指揮。並從之。﹝《紀事本末》卷百二十八。原注據蔡絳《史補》云﹕蔡京》始作提舉人船所﹐但不記月日﹐因詔旨載提舉人船所申請畫一在七月九日﹐始掇取附見﹐須考詳之。蔡絳雲﹕上在藩潛時﹐獨喜讀書學畫﹐工筆札﹐所好者﹐古器﹑山石﹐異於諸王。又與駙馬都尉王詵﹑宗室令穰遊﹐二人者﹐有時名﹐由是上望譽聞於中外。及卽位﹐謙恭雅尙﹐崇寧中﹐始命官訪古圖牒宮中。獨觀書臨字﹐卻去華麗之飾﹐玩味竹石而已。使命伯氏俾朱勔密取江﹑浙花石﹐其初得小黃楊木三株﹐以黃帕覆之而進也﹐上大喜異﹐然其後歲不過一二貢﹐貢不過五七物。大觀末﹐朱勔始歸隸童貫﹐而所進已盈舟而載﹐伯氏亦自命使臣采以獻焉﹐俱未甚也。政和初﹐魯公被召﹐上戲伯氏﹐須土宜進﹐遂得橄欖一小株﹐雜諸艸木進之﹐當時以爲珍。其後﹐又有使臣王永從﹑士人兪輖應奉﹐皆隸伯氏。每花石至﹐動數十舟﹐號成綱矣。盛章守姑蘇﹐及歸﹐作開封府尹﹐亦主進奉﹐然勔之綱爲最﹐延福宮﹑艮嶽諸山皆仰之。政和四年以後﹐東南監司﹑郡守﹐二廣市舶﹐率有應奉﹐多主伯氏。至六七年間﹐則又不待旨﹐但進物至﹐計會諸閹人﹐閹人亦爭取以獻焉﹐天下乃大騷然矣。大率太湖﹑靈璧﹑慈谿﹑武康諸石﹐二浙花竹﹑雜木﹑海錯﹐福建異花﹑荔子﹑龍眼﹑橄欖﹐海南椰實﹐湖湘竹木﹑文竹﹐江南諸果﹐登﹑萊﹑淄﹑沂海錯﹑文石﹐二廣﹑四川異花﹑奇果﹐貢大者﹐越海渡江﹐毀橋梁﹐鑿城郭而至植之﹐皆生成﹐異味珍苞﹐率以健步捷足﹐𨿽萬里﹐用四三日卽達﹐色香未變也。政和七年﹐魯公亦嘗具奏﹕「陛下無聲色犬馬之奉﹐所尙者山林竹石﹐乃人之棄物。俱有司奉行過當﹐因至騷擾﹐願節其浮濫而懲戒之。」乃作提舉人船所﹐命巨閹鄧文誥領焉。時魯公有曩備東封船艘﹐得二千餘艘﹐廣濟兵士﹐有四指揮﹐因又增置作牽駕人﹐遂盡與之。令每歲會所用花石﹐從前禦前降下﹐使係應奉人﹐始如數得貢﹐自余監司﹑郡守等﹐不許妄進。上又詔不許用糧綱﹐若坐船及役百姓。仍戒伐人墳冢﹐毀室廬﹐或加黃封帕蒙人園圃花木凡十餘事﹐批付魯公﹐日係進奉﹐獨令朱勔﹑伯氏﹑王永從﹑兪輖﹑陸漸﹑應安道六人聽旨﹐他悉罷之﹐由是稍戢。其後不二歲﹐天下爭獻復如故﹐而又增提舉人船所﹐進奉花石。綱運所過﹐州縣莫敢誰何﹐殆至劫掠﹐遂爲大患。後魯公奏罷﹐然未久王黼當國﹐乃置應奉司而自領之﹐仍不以是何官司錢物﹐皆許支用。宰相旣自領﹐遂竭天下財賦﹐四方監司﹑郡守﹐凡尺寸之地﹐入口之味﹐莫不貢獻﹐中外以爲言。然黼持以自若﹐只令朱勔等七人管買物色。自政和六年四月九日至宣和元年十二月十七日﹐乃罷提舉人船所。案﹕《續宋編年資治通鑑﹕置提舉禦前人船所。先是﹐諸路進貢繁多﹐京請節其浮濫﹐命內侍鄧文誥領之。又詔不許用糧綱船﹐且戒毀人墳墓及黃封帕蒙人園圃所植凡十餘事。獨令朱勔等六人用事。勔由此授節鉞﹐諸路紛擾﹐以至大亂。﹞

５﹑庚子﹐詔﹕「八寶內增定命寶﹐今後以九寶爲稱﹐仍以定命寶爲首。」﹝《紀事本末》卷百二十八。案﹕《宋史﹟輿服志》﹕政和七年﹐從於闐得太玉逾二尺﹐色如截肪。帝又制一寶﹐赤螭紐﹐文曰「範圍天地﹐幽贊神明﹐保合太和﹐萬壽無疆。」篆以魚虫﹐制作之工﹐幾於秦璽。其寶九寸﹐檢亦如之﹐號曰「定命寶」。合前八寶爲九﹐詔以九寶爲稱﹐以定命寶爲首。﹞

﹝《續宋編年資治通鑑》﹕秋七月﹐熙河﹑環慶﹑涇原震﹐旬日不止﹐壞城壁廬舍﹐居民壓死者甚眾。案﹕《本紀》﹕七月壬辰﹐熙河﹑環慶﹑涇原地震。﹞

１﹑八月丙辰朔﹐﹝案﹕原書無「朔」字﹐據《四史朔閏考》增。﹞宣和殿大學士蔡攸奏﹕「莊﹑列﹑亢桑﹑文子﹐皆著書以傳後世﹐有唐號爲經﹐並列藏室。國朝始加《莊》《列》《南華》《沖虛》之號﹐以其書入國子學﹐而《亢桑子》《文子》未聞頒行﹐乞取其書﹐於祕書省精加讎定﹐列於國子之籍﹐與《莊》《列》並行。」從之。﹝《紀事本末》卷百二十七。﹞

２﹑丁丑﹐髙藥師等兵船至海北﹐適遇女眞邏者﹐不敢前﹐復回靑州﹐稱已入薊州界﹐女眞不納﹐幾爲邏者所殺。靑州安撫使司崔直躬具奏其事﹐上怒﹐詔元募借補人並將校一行並編遠惡。《紀事本末》卷百四十二。原注明年二月十八日又遣馬政等﹐此據《金盟本末》稍增以《北徵紀實》。如蔡絳所云﹐蔡京久不知﹐上曰「太師莫是要作禮數否﹖」今皆不取。蔡絳私爲其父諱﹐獨歸其事於童貫耳。要京與貫皆始禍者﹐京偶以十一月六日免簽細務﹐遂欲藉此欺世。女眞不與海上結納者﹐人固不信也。髙藥師等回至靑州﹐封氏《編年》系之明年正月三日﹐今依《金盟本末》並見於此。蔡絳《北徵紀實》﹕七年秋﹐會登州奏﹐有遼人船二嘡﹐因避亂之髙麗﹐爲風漂達我界駞基島。髙藥師等老幼二百餘人具言遼人以渤海變亂﹐因爲女眞侵暴﹐遼東地已半陷入女眞矣。上甚喜﹐而魯公久不知。上乃曰「太師莫非要作禮數否﹖」遂命中使宣押﹐宰執詣魯公賜第﹐僉議因同具奏﹕「國初時﹐女眞常貢奉﹐而太宗皇帝屢詔市馬﹐女眞其後始絕。今不若降詔﹐遵故事﹐以市馬爲名﹐令人且訪其事體虛實何如。」上可之。詔登州守臣王師中募人同髙藥師等齋市馬詔﹐泛海以往探問。久之則奏﹐冒險已到被薊州界﹐望見岸上甲兵多﹐不敢近而回。於是上爲赫怒﹐頗疑外廷臣寮承望大臣旨意。因詔元募借補人兵將校一行並編配遠惡﹐又降禦筆通好女眞事。重和元年八月十八日﹐監司﹑帥臣並不許干預﹐如違﹐並以違禦筆論。時童貫已大用事﹐故獨主海上通好﹐密合往來﹐不復使外廷知矣﹐國家禍釁﹐自是而始。通好事語具於下。是歲﹐貫又上其《平燕策》﹐大抵謂雲中根本也﹐燕薊枝葉也﹐當分兵撓燕薊﹐而後以重兵取雲中。其語汗漫無取﹐蓋時貫尙未有名﹐士大夫從之﹐以緣飾其姦耳。旣遣承買童師敏來宣示﹐魯公甚惡之﹐但畱之亦無奏報。上數遣師敏來詢貫策如何﹐旣久不報﹐又遣來索﹐魯公但唯唯。一日﹐畱身奏曰「貫徒有虛名耳﹐無能爲也﹐臣豈不知。且伐國大事﹐安危系之﹐陛下何以付貫﹖」上曰「前日取靑唐﹐太師不記耶﹐豈非貫之功﹖」亟對曰「崇寧下靑唐﹐初遣貫行﹐但若監軍耳。當是時﹐陛下方垂拱﹐責辦在臣﹐兵以屬王厚﹐而謀策皆臣也﹐藉使臣當今日﹐亦不能爲之。且取靑唐今日尙不可爲﹐況伐敵國乎﹖」上曰「其國內自叛﹐必不能久﹐如何﹖」對曰「臣聞戎主之叔曰九大王﹐戎主遣九大王將兵伐女眞﹐而九大王卽軍中爲叛臣彊立之﹐九大王得竄身投戎主﹐戎主待之如初。後復出師﹐詢其帥﹐則又九大王也﹐未見其相殘之理。且漢髙祖一蕭何猶疑之﹐則戎主勝負來未可知。」天顏爲慚﹐魯公卽劾貫前後壞邊事。又曰「貫頃緣臣薦使爲監軍﹐權重過當﹐他日或累﹐臣不可無言。且貫位極人臣﹐今與臣同列﹐臣實恥之。」章凡四上﹐而上乃議下﹐除司空﹐令致仕﹐而罷所領。時置三少﹐無司空﹐蓋欲特別異之也。貫大懼﹐因以其城西外圃與公西湖鄰墻﹐流水相接爲名﹐邀伯氏與二兄同出城相見﹐議分定界。至﹐遂爲伯氏置酒厚甚﹐以二犀帶遺伯氏。會伯氏救解之﹐魯公議遂格﹐伯氏仍譖絳於魯公曰「絳泄魯公劾貫四章之語﹐與外人大不便。」魯公不聽﹐始語絳曰「此舉吾豈不欲人知耶﹗」蓋自是之後﹐伯氏亦大生異矣。﹞

﹝《續宋編年資治通鑑》﹕太宰鄭居中以母喪去位。案﹕《通鑑續編》﹕居中與蔡京不相能﹐及居喪﹐京懼其起復﹐以居中王珪之壻﹐乃使蔡確子懋重理定策事以沮之。遂追封確淸源郡王﹐禦制文立石墓前﹐而擢用居中諸子於朝。﹞

１﹑九月﹝案﹕錢大昕《四史朔閏考》﹕是月丙戌朔。﹞辛卯﹐祀上帝於明堂﹐以神宗皇帝配享。﹝《紀事本末》卷百二十五。案﹕《續宋編年資治通鑑》﹕九月辛卯﹐大饗明堂。《宋史﹟本紀》﹕九月辛卯﹐大饗明堂﹐赦天下。﹞

２﹑庚子﹐禮制局奏﹕「請以每歲十月朔禦明堂﹐設仗﹐受來歲新惓﹐退而頒之郡縣﹐其布政依此。」從之。﹝《紀事本末》卷百三十四。﹞

３﹑丙申﹐禦史中丞王安中爲翰林學士。﹝《紀事本末》卷百三十一。原注王安中《行狀》﹕其子秬作有云﹕一日﹐請對﹐曰「臣起諸生﹐蒙陛下親擢﹐備員中執法﹐日夜懼無以報。今臣所論﹐事關宗社﹐倘陛下少畱聽﹐幸甚﹗」上悚然。公出袖中疏﹐所論乃蔡京也。上曰「誠如卿言。」公卽伏奏曰「臣孤遠一介﹐不量力﹐輒論大臣。京老姦多智﹐必將爲所中害﹐自此竄逐﹐無復再望淸光矣。願拜辭。」上曰「勿如此云云﹐當爲卿罷京。」時京子攸日夜出入禁中﹐盡率子弟見上﹐泣且拜﹐上曰「中司文字如此﹐柰何﹖」攸等固懇﹕「陛下倘全臣宗﹐乞移王某一別差遣﹐則事自已矣。」上寬慈惻然﹐許之。公方艸第三疏﹐翌日﹐求對﹐中夜有扣門者曰「適禦筆﹐中丞除翰林學士﹐日下供職矣。」公嘆曰「吾禍其在此乎﹗」自是京之勢益盛。﹞

﹝《續宋編年資治通鑑》﹕約宗室科條﹐徒以下宗正訓治﹐徒以上制勘。﹞

﹝又盜起淮西﹐命內侍譚稹討平之。案﹕《十朝綱要》﹕庚戌﹐遣保康軍承宣使﹑直睿思殿譚稹往淮南督捕賊劉五。﹞

１﹑十月乙卯朔﹐禦明堂平朔左个﹐以是月天運政治布告於天下﹔又頒來歲歲運惓數。﹝《紀事本末》卷百二十五。案﹕《十朝綱要》﹕頒來歲歲運惓數﹐自是率以爲常。﹞

２﹑辛巳﹐手詔﹕「昔者帝王臨制天下﹐必有神器託之琬琰﹐以承天休﹐以前民用。朕獲承累聖基業﹐嗣有鎭國受命與天子皇帝之寶﹐其數有八﹐蓋非干元用九之數。夙興夜寐﹐思所以稱比得寶玉於異域﹐受定命之符於神霄﹐乃以『範圍天地﹐幽贊神明﹐保合太和﹐萬壽無疆』爲文。卜云其吉﹐篆以魚虫﹐縱廣之制﹐其寸亦九﹐號曰定命寶。其數大備﹐昭示來裔﹐傳信無極﹐非特予一人有慶﹐亦惟爾萬邦之休。可以來年正月一日祗受。」﹝《紀事本末》卷百二十八。原注蔡絳雲文見上案﹕《宋史﹟輿服志》﹕詔曰「八寶者﹐國之神器﹔至於定命寶﹐乃我所自制也。」於是﹐應行導排設﹐定命與受命﹑天子寶在左﹐鎭國與皇帝寶在右。又詔﹕「鎭國﹑受命與天子﹑皇帝之寶﹐其數有八﹐蓋非干元用九之數。比得寶玉於異域﹐受定命之符於神霄﹐乃以『範圍天地﹐幽贊神明﹐保合太和﹐萬壽無疆』爲文。卜云其吉﹐篆以魚虫﹐縱廣之制﹐其寸亦九﹐號曰定命寶。來年元日祗受。」又詔差官奏告天地﹑宗廟﹑社稷。八年正月一日﹐禦大慶殿﹐受定命寶﹐百僚稱賀。其後京城之難﹐諸寶俱失之﹐惟大宋受命之寶與定命寶獨存﹐蓋天意也。蔡絳《鐵圍山叢談》﹕太上始意作定命寶也﹐乃詔於闐國上美玉。一日﹐絳赴朝請﹐在殿閣侍班﹐王內相安中因言﹐近於闐國上表﹐命譯者釋之﹐將爲答詔﹐其表大有懽也。同班諸公喜﹐迫詢曰「甚願聞之。」王內相因誦曰「日出東方﹐赫赫大光﹐照見西方﹐五百國中﹐絳﹑貫主﹐阿舅黑汗王﹐表上日出東方﹐赫赫大光﹐照見四天下﹐四天下﹐絳﹑貫主﹐阿舅大官家﹕你前時要那玉﹐自家煞是用心。只彼難得似你那尺寸底。我已令人尋討﹐如是得似你那尺寸底﹐我便送去也。」於是一坐爲哄。吾因曰「《裕陵寶籙》已載於闐表文﹐大略同此。特少文勝者﹐疑經史官手潤色故爾。」眾乃默然。其後﹐遂以玉來上﹐長徑二尺﹐色逾截肪﹐誠昔未有也﹐遂制定命寶。歲餘﹐玉人始告成﹐精巧視古無別矣。寶與檢皆大九寸﹐盤螭爲紐﹐魚虫篆文﹐凡十有六字。於是定命寶合八寶﹐通號九寶﹐下詔以謂乾元用九之義云。﹞

３﹑癸未﹐蔡京等三上表﹐恭請皇帝禦明堂負扆﹐朝百辟萬面﹐以聽天下﹐從之。﹝《紀事本末》卷百二十五。﹞

１﹑十一月﹝案﹕錢大昕《四史朔閏考》﹕是月乙酉朔。﹞庚寅﹐手詔﹕「太師﹑魯國公蔡京自再還廊廟迄於今七年﹐邇者﹐艸疏十上﹐卻之復來﹐旣繼以消息盈虛之理告老乞骸﹐祈於得請而後已。朕體貌元老不欲固違﹐可五日一朝﹐次赴都堂治事﹐其恩禮寵數﹐並如舊制。」﹝《紀事本末》卷百三十一。案﹕《續宋編年資治通鑑》﹕十一月﹐詔蔡京五日一朝。《十朝綱要》﹕十一月庚寅﹐詔蔡京細務時免簽書﹐可五日一朝﹐次赴都堂議事。﹞

２﹑癸丑﹐禮制局奏﹕「乞頒士服於諸路學官﹐每州一副﹐令依樣制造﹐凡作樂﹑釋奠﹐諸生皆服其服。」﹝《紀事本末》卷百三十四。﹞

﹝《續宋編年資治通鑑》﹕十一月﹐鄭居中起復太宰﹐余深少宰。案﹕《十朝綱要》﹕辛卯﹐鄭居中起復中書侍郎﹐余深爲少宰兼中書侍郎。《宋四六選余深除少宰兼中書侍郎制》云﹕承天子以贊助萬機﹐時乃代工之任﹐熙帝載而使宅百揆﹐莫先同徳之求。眷我宗臣﹐久於政路。爰繹師虞之索﹐俾升宰席之崇。涓擇剛辰﹐誕鑑顯冊。直方而惇裕﹐肅又而純明。學參聖域之優﹐識達道源之大。威儀是力﹐凜然廊廟之才﹔文武兼資﹐允矣邦家之望。夙延登於近輔﹐實具紹於先猷。明哲自將﹐忠忱一致。載執黃扉之柄﹐益隆巖石之瞻。臯陶之陳﹐帝謨旣懋弼諧之義﹔山甫之將﹐王命有嘉出納之勤。具昭成憲之休﹐未究大儒之蘊。朕仰惟前代守文爲難﹐相我受民﹐非賢罔乂。若四方之是訓﹐則九敍之可歌。視君如腹心﹐矧務同於一體。用汝作舟楫﹐庶克迪於多盤。其進秉於國均﹐仍兼釐於政本。特超賜位﹐並衍眞租。聿彰倚注之殊﹐式示寵光之渥。於戲﹗時則有若伊尹惟斯道而覺民。王曰惟爾君陳以嘉猷而告後。允蹈昔人之美﹐迄臻庶士之康。三階平則風雨得其時﹐眾賢和則天地爲之應。亶惟乃辟是佑﹐則於永世有辭。﹞

１﹑十二月﹝案﹕錢大昕《四史朔閏考》﹕是月甲寅朔。﹞辛未﹐禮制局言「所享功臣位版尙用舊官﹐並合除去﹐止用所贈及封國爵謚。如王安石稱太傅﹑舒王謚文之類。」從之。﹝《紀事本末》卷百三十四。﹞

２﹑禦筆﹕「太上老君所著《道徳經》﹐世以諸子等稱﹐未稱尊崇之禮﹐可攺爲《太上混元上徳皇帝道徳眞經》。」﹝《紀事本末》卷百二十七。﹞

３﹑癸未﹐張商英爲觀文殿大學士。﹝《紀事本未》卷百三十一。﹞

４﹑是月﹐宣徳郎﹑管勾太平觀陳瓘自江州移南康軍居住。﹝《紀事本未》卷百二十九。原注瓘始自通州徙江州﹐杜門不出謁﹐而來者不拒。逾年﹐忽有旨不許出城﹐月申存在。又更易守臣日降不下司文移﹐以俟新守之到﹐人俱叵測﹐爲之震懼。交遊間﹐至有率平時往還書問者﹐有碎瓘所書碑刻者。瓘亦自期以死﹐劉安世聞之﹐以書抵瓘曰「此乃鶴相恐脇﹐濮上之策﹐技止此爾。」閱數日﹐方知王寀得罪﹐而讒者以謂來居王寀之鄕﹐因以危言陷瓘。賴上察之﹐止令於南康居住云。﹞

﹝《續宋編年資治通鑑》﹕有星如月﹐徐徐南行而落﹐光照人物﹐與月無異。案﹕《本紀》﹕十二月戊申朔﹐有星如月。據錢大昕《四史朔閏考》作甲寅朔。﹞

﹝又十二月﹐天神降坤寧殿。案﹕《本紀》﹕戊辰﹐詔天神降於坤寧殿﹐刻石以紀之。﹞

﹝又作萬歲山﹐上之初卽位也﹐皇嗣未廣。道士劉混康以法籙符水出入禁中﹐建言京城西北隅地協堪輿﹐倘形勢加以少髙﹐當有多男之祥。始命爲數仞岡阜﹐已而後宮占熊不絕﹐上甚喜。於是崇信道教﹐土木之工興矣﹐一時佞倖因而逢迎﹐遂竭國力而經營之。至是命戶部侍郎孟揆築土增髙﹐以象余杭之鳳凰山﹐號萬歲山﹐後因神降﹐有「艮嶽排空」之語﹐因名艮嶽。宣和四年﹐始告成。禦制記文﹐凡數千言。六年﹐有金芝產於萬歲峯﹐攺名壽嶽門﹐號陽華。入門兩旁有丹荔八十株﹐大石曰神運昭功者﹐立其中。旁有兩檜﹐一偃蹇者﹐名曰臥云伏龍之檜﹐皆玉牌塡金字書之。巖曰玉京獨秀太平巖﹐峯曰卿云萬態奇峯。又有絳霄樓﹐金碧相間﹐勢極髙峻﹐在云表﹐盡工藝之巧﹐無以出此。運四方花竹﹑奇石﹐積累二十餘年﹐山林髙深﹐千巖萬壑﹐麋鹿成羣﹐樓觀臺殿﹐不可勝紀。案﹕《本紀》﹕庚午日。﹞

﹝又太學生鄧肅進十詩諷諫﹐末句云「但願君王安百姓﹐圃中何日不春風。」時朱勔以花石綱媚上﹐東南騷動故也。上卽宣取﹐時皇太子在側﹐上曰「此忠臣也。」蔡京奏曰「今不殺肅﹐恐浮言亂天下。」上不答﹐卽詔放歸田裏。靖康初﹐召爲鴻臚簿。﹞

﹝又修神保觀﹐其神俗謂之「二郎神」也。都人素畏之﹐自春及夏﹐傾城男女負土以獻﹐名曰「獻土」。又有飾作鬼使巡門催納土者﹐人物絡繹﹐乘輿亦微幸以觀之。或謂蔡京曰﹕獻土納土非佳語也。後數日﹐有旨禁絕之。案﹕《宋史》《五行志》云﹕後金人斡離不圍京師﹐其國謂之「二郎君」云。﹞

﹝錢塘濮子潼輯注﹞

卷三十七

徽宗

△重和元年﹝戊戌﹐一一一八﹞﹝案﹕徐夢莘《三朝北盟會編》以十一月朔攺元前爲政和八年﹐攺元後爲重和元年。諸史傳亦多以是年爲政和八年。﹞

１﹑正月甲申朔﹐禦大慶殿受定命寶﹐百僚稱賀。﹝《紀事本末》卷百二十八。案﹕《續宋編年資治通鑑》﹕初﹐八寶旣備﹐上曰「八寶者﹐國之神器也。今再創﹐乃我受命者也。」其文曰「範圍天地﹐幽贊神明﹔保合太和﹐萬壽無疆。」宋陳均《九朝編年備要》﹕因詔於闐國上美玉﹐久而得之﹐爲璽九寸﹐用魚虫篆。《文獻通考》卷一百十五《王禮考》﹕合前八寶爲九﹐其後詔以九寶爲稱﹐以定命寶爲首。應行導排設去處﹐定命與受命﹑天子寶在左﹐鎭國與皇帝寶在右。又詔得寶玉於﹖域﹐受定命於神霄﹐合干元用九之數。《宋史﹟輿服志》六﹕其後﹐京城之難﹐諸寶俱失之﹐惟大宋受命之寶與定命寶獨存﹐蓋天意也。宋袁褧《楓窗小牘》卷上﹕王初寮艸詔曰「太極函三﹐運神功於八索﹔乾元用九﹐增寶惓於萬年。」徽廟以銀碗盛蘇合香賜之。余已詳大觀元年十一月丙辰注政和七年七月庚子十月辛巳詔﹐可參考。﹞

２﹑己丑﹐大赦天下。﹝《紀事本末》卷百二十八。案﹕《宋史﹟本紀》﹕應元符末上書邪中等人﹐依無過人例。﹞

３﹑辛卯﹐禮制局上《親耕耤田儀》。﹝《紀事本末》卷百三十四。﹞

４﹑甲辰﹐禦筆﹕「天下州軍置神霄宮處﹐監司候了日分詣檢察以聞。」﹝《紀事本末》卷百二十七。案﹕先是﹐政和七年二月辛未﹐已有禦筆﹐天下天寧萬壽觀攺作神霄玉淸萬壽宮。又宋王偁《東都事略﹟蔡攸傳》﹕徽宗畱意道學﹐攸因倡爲異聞。謂有珠星璧月﹐跨鳳乘龍﹐天書雲篆之符。爭與方士林靈素之徒證神變事。於是神霄玉淸之祠篇天下矣。﹞

１﹑二月﹝案﹕李﹤上直下土﹥《十朝綱要》﹕二月癸丑朔﹐錢大昕《四史朔閏考》同。﹞辛酉﹐禦筆﹕「左右街道院差威儀道士三百人﹐﹝案﹕陳桱《宋元通鑑》﹕政和三年十月﹐詔祀大禮﹐並以道士百人執威儀前導。七年五月﹐命蔡攸提舉祕書省並左右街道籙院。﹞赴禮制局制造所迎導神霄飛雲鼎﹐赴上淸寶籙宮神霄殿奉安。」先是﹐七月七日詔禮制制造所造太極飛雲洞劫之鼎﹐蒼壺祀天貯醇酒之鼎﹐山嶽五神之鼎﹐精明洞淵之鼎﹐天地陰陽之鼎﹐﹝案﹕「天地陰陽」原誤「天陰地陽」﹐今據《宋史﹟禮志》《文獻通考》《容齋隨筆》諸書訂正。﹞混沌之鼎﹐浮光洞天之鼎﹐靈光晃耀煉神之鼎﹐蒼龜火蛇虫魚金輪之鼎。自十月十日始鑄﹐至是奉安。﹝《紀事本末》卷百二十八。案﹕《宋史﹟禮志》﹕政和八年﹐用方士言鑄神霄九鼎﹐與魏漢津所鑄凡十八鼎焉。畢沅《續通鑑》以爲九月事﹐恐誤。﹞

２﹑庚午﹐遣武義大夫馬政同髙藥師等使女眞﹐講買馬舊好。﹝案﹕《宋史﹟本紀》﹑明薛應旂《宋元通鑑》俱系之二月庚子事。據是月癸丑朔不得有庚子﹐《東都事略﹟本紀》﹑李《十朝綱要》亦系之庚午﹐與此合﹐當據以正《宋史》﹑薛《通鑑》之誤。徐夢莘《三朝北盟會編》云﹕四月二十七日己卯﹐遣武議大夫馬政及平海軍卒長呼延慶同藥師過海﹐至女眞軍前議事。尢與此月日異。﹞上旣竄先所遣借官過海將校等﹐復委童貫措置﹐又降禦筆通好女眞事。監司﹑帥臣不許干預﹔如違並以違禦筆論。貫更令王師中別選能吏馬政。﹝案﹕《三朝北盟會編》云﹕政和八年正月三日丙戌﹐髙藥師回至靑州還奏﹐謂𨿽已到彼薊州界﹐望見岸上女眞兵甲多﹐不敢近而回﹐守臣崔直躬奏其事。於是上爲赫怒﹐專下宣撫司委童貫措置﹐應元募借官過海人並將校一行並編配遠惡。委王師中選有智勇能吏﹐再與藥師過海﹐體問事宜﹐通耗女眞軍前﹐講買馬舊好﹐降禦筆通好女眞事。監司﹑帥臣並不許干預﹔如違﹐並以違禦筆論。﹞政﹐洮州人也﹐責官靑州﹐寓家牟平。師中言政可使﹐遂用之。﹝案﹕《三朝北盟會編》云﹕童貫言王師中選馬政可委﹐呼延慶善外國語又辧博﹐同將校七人兵級八十人﹐同髙藥師去女眞軍前。﹞政與平海指揮軍員呼慶等隨髙藥師﹑曹孝才以閏九月乙卯﹝原注初六日。案﹕《三朝北盟會編》﹕九日戊午。﹞下海﹐才達北岸﹐爲邏者所執﹐並其物奪之﹐欲殺者屢矣。已而縛﹐行經十餘州﹐至阿骨打所﹐居阿芝川來流河約三千餘里﹐﹝案﹕《三朝北盟會編》﹕二十七日丙子﹔又「來」作「淶」﹐後俱同。﹞其用事人曰粘罕﹐曰阿忽﹐曰兀室。粘罕﹑兀室﹐阿骨打之姪﹐而阿忽﹐其長男也﹐皆呼爲「郎君」。詰問海上遣使之由﹐政以實對。﹝案﹕《三朝北盟會編﹕政對以先是﹐貴朝在大宋太祖皇帝建隆二年時﹐嘗遣使來買馬﹐今來主上聞貴朝攻陷契丹五十餘城﹐欲與貴朝復通前好﹐兼自契丹天怒人怨﹐本朝欲行弔伐﹐以救生靈塗炭之苦﹐願與貴朝共伐大遼。𨿽本朝未有書來﹐特遣政等軍前共議﹐若許允後﹐必有國使來也。﹞阿骨打與眾議數日﹐遂質登州小校王美﹑劉亮等六人﹐發渤海人李善慶﹑熟女眞散都﹑生女眞勃達三人﹐齋國書並北珠﹑生金﹑貂革﹑人參﹑松子同馬政等來﹐以十二月乙卯﹝原注初三日。案﹕《三朝北盟會編》作己卯初二日﹐據《四史朔閏考》十二月戊寅朔﹐則己卯初二日爲是。﹞至登州﹐登州遣赴闕。﹝《紀事本末》卷百四十二。原注馬擴《茅齋自序云﹕父政也﹐政和七年﹐自靑州學類試中選貢入國學。明年八年春﹐省試中。三月﹐殿試武士上捨出身﹐承節郎﹑京西北路武士教諭。冬歸登州牟平覲親﹐至﹐則父政被旨同北路人髙藥師等泛海入女眞國。是年七年秋﹐登州收到海北薊州避難漢兒髙藥師曹孝才等﹐備言女眞兵馬與大遼爭戰數年﹐侵掠境上﹐已過遼河之西。今海岸以北自薊﹑復﹑興﹑潘﹑同﹑咸州悉屬女眞矣。登州守王師中具奏上委蔡京﹑童貫議遣人船體迹虛實﹐通好女眞﹐講買馬舊好。政和八年﹐王師中選父政過海﹐至女眞所居之地曰阿芝川來流河﹐其主則名阿骨打﹐國人呼「皇帝」。姪曰粘罕﹑兀室﹐男曰阿保﹐並呼「郎君」。數人者皆詰遣使之由﹐父對曰「朝廷緣女眞昔時與大朝交通賣馬﹐今聞女眞新疆已至薊州﹐與南朝登州對海﹐止隔一水﹐欲講舊好﹐故來投下文字」。阿骨打乃遣李善慶等齋禮物國書同父南來。十二月﹐交回赴闕﹐僕從行。重和元年正月﹐入國門居十餘日﹐差歸朝官趙有開﹑王環並父充使人﹐齋詔書禮物﹐與女眞使人李善慶復過海爲聘。已而北邊奏﹐探報大遼已割遼東﹐封女眞爲東懷皇帝﹐講好了當。於是遂罷過海之使﹐止差平海指揮使呼慶》等送李善慶》等泛海歸國。案﹕《續宋編年資治通鑑》﹕初﹐通使女眞﹐約夾攻遼。去夏有漢兒髙藥師者﹐泛海來言女眞攻遼事。登州守臣王師中以聞。因命師中募人同藥師等齋市馬詔以往﹐而不能達﹐繼遣馬政同藥師由海入薊州﹐至其國。阿骨打及粘罕等呼「郎君」﹐問遣使之由﹐政對以貴朝在大宋太祖皇帝建隆二年時﹐遣使來賣馬﹐今主上聞貴朝攻陷契丹五十餘城﹐復通前好﹐欲與貴朝共行弔伐。𨿽本朝未有書來﹐若允許後﹐必有國使來也。阿骨打遣渤海人李善慶﹑生熟女眞二人﹐齋國書並北珠﹑生金﹑貂子等來。童貫嘗與熙河鈐轄趙隆議燕云事﹐隆極言不可﹐貫曰「君與此當有異拜。」隆曰「隆﹐武夫﹐豈敢干賞以敗祖宗二百年之好﹗異時釁生﹐𨿽萬死﹐不足以謝天下。」《九朝編年備要》﹕是春正月﹐遼燕王淳將討怨軍﹐而女眞遽至﹐淳與之遇於徽州﹐未陳而潰﹐淳與麾下五百餘騎退保長泊魚務。於是女眞度遼西大掠﹐經新﹑成﹑懿﹑濠﹑衛五州﹐皆降之﹔別遣闍母王攻怨軍﹐亦敗之。天祚在中京聞報﹐震懼﹐乃令內庫裒珠玉珍玩五百餘囊﹐又擇駿馬二千匹﹐私謂左右曰「若女眞必來﹐吾與南宋爲兄弟﹐夏國爲甥舅﹐何憂哉﹗」及女眞歸﹐邊備稍寬﹐天祚益自肆矣。宋葉隆禮《契丹國志》﹕天慶八年春正月﹐燕王淳將討怨軍﹐而遇女眞於徽州之東﹐未陣而潰。初﹐女眞入攻前後多見天象﹐或白气經天﹐或白虹貫日﹐或天狗夜墜﹐或彗掃西南﹐赤气滿空﹐遼兵輒敗。是夕﹐有赤气若火光﹐自東起﹐往來紛亂﹐移時而散。軍中以謂凶兆﹐皆無鬥志。燕王與麾下五百騎﹐退保長泊﹑魚務。於是女眞入新州﹐節度使王從輔開門降﹐女眞焚掠而去。所經成﹑懿﹑濠﹑衛四州皆降﹐犒勞而過。女眞別遣闍母國王﹐攻怨軍於顯州﹐怨軍大敗。蕭傒奔醫巫閭山牽馬嶺﹐招收殘卒﹐不滿萬人。女眞以馬疲﹐破乾﹑顯等州﹐焚掠而歸。天祚在中京﹐聞燕王兵敗﹐女眞入新州﹐晝夜憂懼﹐潛令內庫三局官﹐打包珠玉﹑珍玩五百餘囊﹐駿馬二千匹﹐夜入飛龍院餵養爲備。嘗謂左右曰「若女眞必來﹐吾有日行三百五十里馬若干﹐又與宋朝爲兄弟﹐夏國爲舅甥﹐皆可以歸﹐亦不失一生富貴。所憂者﹐軍民受禍耳。」識者聞之﹐私相謂曰「遼今亡矣﹗自古人主豈有棄軍民而自爲謀身計者﹐其能享國乎﹗」曁聞女眞焚劫新州以歸﹐卽以謂威徳可加﹐彼何能爲﹖復自縱肆。陳桱《通鑑》﹕重和元年春正月﹐遼使耶律奴哥議和於金﹐金主復書曰「能以兄事朕﹐歲貢方物﹐歸我中京﹑上京﹑興中府三路州縣﹐以親王﹑公主﹑駙馬﹑大臣子孫爲質﹐還我行人及元給信符並宋﹑夏﹑髙麗往復書﹑詔﹑表﹑牒﹐則可以如約。」二月﹐詔馬政浮海如金﹐豫請燕云之地。建隆中﹐女眞嘗自其國之薊州泛海至登州賣馬﹐故道猶存﹐至是有漢人髙藥師者﹐泛海來言女眞建國﹐屢破遼師。登州守臣王師中以聞。詔蔡京﹑童貫共議﹐命師中募人同藥師等齋市馬詔以往﹐不能達而還﹐帝乃復委童貫選人使之。遂遣武義大夫馬政同藥師由海道如金﹐致書於金主﹐曰「日出之分﹐實生聖人。竊聞徵遼﹐屢破勍敵﹐若克遼之後﹐五代時陷入契丹漢地﹐願畀下邑」。三月﹐遼復使耶律奴哥如金﹐申前議也。畢沅《通鑑》於遣馬政使女眞下考異云﹕《宋史﹟徽宗紀》﹕重和元年二月庚午﹐遣馬政由海道使女眞﹐約夾攻遼。《金史﹟太祖紀》﹕天輔元年十二月﹐亦云宋使登州防奭使馬政以國書來﹐其略曰「日出之分﹐實生聖人。竊聞徵遼﹐屢破勍敵﹐若克遼之後﹐五代時陷入契丹漢地﹐願畀下邑。」是初遣馬政﹐卽欲夾攻求故地也。李燾《長編》辧此爲封氏《編年》之說﹐未可全信。云議夾攻實自宣和二年二月四日遣趙良嗣始﹐前此馬政及呼慶兩番所議﹐但買馬耳。若果議夾攻﹐則政子擴《茅齋自序》不應不載。兼趙有開死﹐政止不行﹐獨呼慶見阿骨打﹐何緣便議夾攻﹗不知封氏據何書﹐當立削去﹐今從之。《金史》所載國書﹐或是良嗣所齋﹐誤系之馬政。且遣政在重和元年﹐乃金天輔二年也。元年十二月﹐安得見政所致之國書﹗其爲舛錯無疑也。﹞

３﹑壬申﹐手詔﹕「諸路提點刑獄廉訪使者﹐巡按所至﹐躬詣神霄玉淸萬壽宮﹐瞻視貌像﹐考驗殿室﹐觀其廢舉﹐察其施設﹐各具奏聞。」﹝《紀事本末》卷百二十七。案﹕《通考》卷六十二《職官考》﹕走馬承受諸路各一員﹐政和六年七月﹐攺廉訪使者。﹞

﹝《續宋編年資治通鑑》﹕二月﹐夏人寇邊﹐將官張迪死之。案﹕是月﹐夏人寇邊。張迪死事﹐《東都事略》《宋史﹟本紀》《西夏傳》﹐陳桱﹑薛應旂﹑畢沅《通鑑》諸書皆不載﹐惟《九朝編年備要》所載正與此同。李《十朝綱要》亦詳其事﹐云二月癸丑朔﹐環慶路奏夏賊攻濟義原堡﹐將官張迪戰死。足資參考。﹞

１﹑三月﹝案﹕錢大昕《四史朔閏考》﹕三月癸未朔。﹞戊子﹐朝議大夫﹑知泗州葉默責授單州團練副使﹐彬州安置﹐坐攺建神霄宮不如法故也。﹝《紀事本未》卷百二十七。案﹕《宋史﹟本紀》載﹕三月丁酉﹐知建昌陳並等攺建神霄宮不虔及科決道士﹐詔並勒停。又《劉汲傳載》﹕是時﹐知開封府鄢陵縣劉汲坐奉行神霄宮不如令﹐徙通判隆徳府。﹞

２﹑戊申﹐召劉棟赴闕。﹝《紀事本末》卷百二十七。案﹕劉棟事已詳政和七年二月壬戌。﹞

﹝《續宋編年資治通鑑》﹕赦四川。以城石泉增築九堡畢功﹐又平綿茂州夷﹐開拓甚廣故也。案﹕原本在二月﹐考《九朝編年備要》《十朝綱要》《宋史﹟本紀》﹐俱系之三月﹐疑原本脫去「三月」字﹐今據以正《十朝綱要》載﹕正月﹐孫羲叟遣石泉統制種友直討都浪村﹑板捨原兩族﹐平之。已而蕃眾復來攻﹐友直復遣將衡遜擊卻之﹐築白沙等寨一十八處。二月﹐孫羲叟遣種友直等分兵三路深入討夷賊﹐連破諸族﹐直抵時州馬蹄溪﹐殺戮甚眾。三月丙戌﹐羲叟言石泉軍增建丙會等九堡﹐詔並賜名。丙申﹐以綿茂州夷平﹐曲赦四川。《宋史﹟本紀》亦云﹕三月丙申﹐以茂州蕃族平﹐曲赦四川。《地理誌》﹕石泉軍﹐本綿州石泉縣。政和七年﹐建爲軍。重和元年﹐置堡九﹕會﹑同﹑靖安﹑嘉平﹑通津﹑橫望﹑平隴﹑淩霄﹑聳翠﹑連云。《九朝編年備要》云﹕知成都府劉羲叟言﹐綿﹑茂開拓甚廣﹐自唐以來入國﹐巢穴已空。尋詔許百僚稱賀。馬端臨《文獻通考》卷百七十三《刑考》亦載﹕是年三月﹐赦四川及陜西河東。﹞

又以蔡京子鞗爲宣和殿待制。鞗選尙康福帝姬。駙馬都尉帶文階自鞗始。案﹕原本二月﹐薛應旂《宋元通鑑》與此同。今據《十朝綱要》云﹕三月戊戌﹐詔蔡京子鞗爲朝散郎﹑宣和殿待制﹑駙馬都尉﹐尙康福帝姬。駙馬都尉帶文階自鞗始。《九朝編年備要》亦系三月﹐當以三月爲是﹐今攺正。又考《東都事略》《宋史﹟公主傳》﹐茂徳帝姬初封延慶公主﹐攺封康福。政和三年﹐攺公主號爲帝姬﹐尋再封茂徳。

又上親試舉人﹐賜王昂以下七百八十人及第﹑出身有差。時皇子嘉王楷赴廷對﹐有司考爲第一﹐上不欲令魁多士﹐升昂爲榜首。案﹕原本二月﹐今據《十朝綱要》﹕三月癸巳﹐詔嘉王楷令赴集英殿試。戊申﹐禦集英殿賜進士及第﹐詔嘉王楷考在第一﹐不欲令魁多士﹐以第二人王昂爲榜首。彭伯川《治迹統類》﹕三月戊戌﹐禦集英殿策試。《宋史》《本紀》﹑薛氏畢氏諸《通鑑》俱云三月癸巳﹐赴廷對﹔戊申﹐賜禮部奏名進士及第﹐攺歸三月﹐此云七百八十人﹐諸書俱作七百八十三人﹐此似脫去「三」字。楷﹐徽宗第三子﹐初封嘉王。《東都事略﹟世家》載﹕政和六年﹐出邠﹐拜太傅﹑武寧保平軍節度使。八年﹐令赴殿試﹐有司考爲第一﹐攺鎭荊南寧江﹐提舉皇城司﹐封鄆王。是謂由太傅﹑節度使而赴廷對也。《宋史﹟世家》載政和八年﹐廷策進士﹐唱名第一﹐母王妃方有寵﹐遂超拜太傅﹐則又以廷對﹐後拜太傅矣。兩史不同。《通考》卷三十一《選舉考》引宋《登科記總目》云﹕政和八年﹐進士七百八十三人﹐上捨魁何奎﹐狀元王嘉。又云﹕按太宗時﹐李昉﹑呂蒙正之子禦試入等﹐上以勢家不當與孤寒爭進﹐黜之。顏明遠等四人以見任官舉進士﹐上惜科第不與﹐特授近蕃掌書記。蓋惟恐權貴占科目﹐以妨寒畯也。今親王得以爲狀元。又按﹐端拱二年﹐有中書堂後官及第﹐上奪所授敕牒﹐勒歸本局。詔今後吏人無得應舉。蓋惟恐雜流取名第﹐以玷選舉也。今閹宦與其隸皆得以登甲科﹐蓋至是祖宗之良法蕩然矣。彼所云閹宦與隸﹐謂先是大觀三年﹐宦者梁師成中甲科。宣和三年﹐儲宏等賜第也。

１﹑四月﹝案﹕《十朝綱要》《宋史﹟本紀》俱四月癸丑朔﹐錢大昕《四史朔閏考》同。﹞乙卯﹐禦筆﹕「淮南轉運使張根輕躁妄言﹐落職﹐監信州酒稅。」是時﹐承平日久﹐賜予無藝﹐營繕並興﹐殆無虛日﹐以故國用益窘。上多命臣僚條具財計﹐於是中外所陳非一﹐根因而遂得以進其節用之說。疏奏﹐權倖以其不利於己也﹐莫不切齒﹐而大臣以賜第事謂根議己﹐力謀所以中根者﹐於是言章交上﹐而上察根之誠﹐不之罪也。會禦前人船所拘占直達綱船﹐以應花石之用。根以上供期迫﹐奏乞還之﹐重忤權倖意﹐且因被命督促竹石﹐又上言「東南花石綱二十年矣﹐本路一竹之費無慮五十緡﹐他路又不止此。﹝案﹕「此」原誤「比」﹐據畢氏《通鑑》攺正。﹞今不以給苑囿﹐而入諸臣之家﹐民力之奉﹐將安所涯﹗願示休息之期﹐以厚幸天下。」於是權倖益怒﹐故有是命。案﹕《續宋編年資治通鑑》云﹕淮南運使張根論東南諸路闕乏之由﹐遂及修造之侈﹐又言花石綱之擾﹐落職監信州商稅。考此事﹐《九朝編年備要》亦系之四月﹐《續通鑑》脫落「四月」二字。且云信州商稅﹐與此云信州酒稅不同。《十朝綱要》云﹕丙寅﹐淮南轉運使張根坐論東南諸路闕乏之由﹐遂及修造之侈﹐賜第錫帶之濫﹐又言花石綱﹐大忤權倖。由是落職監信州稅﹐尋責散官﹐安置彬州。此云乙卯系初三日事。《十朝綱要》云丙寅。則十四日﹐在壬戌﹑癸亥以後事﹐未知孰是。《宋史﹟張根傳》﹕是時張根又以水災多﹐匄蠲租賦﹐散洛口米﹑常平靑苗米﹐振貸流民。詔褒諭之。徙兩浙﹐辭不行﹐乃具疏付驛遞奏。大略謂﹕「今州郡無兼月之儲﹐太倉無終歲之積﹐軍須匱乏﹐邊備缺然。東南水旱盜賊間作﹐西北二國窺伺日久﹐安得不豫爲之計﹖」因條列茶鹽﹑常平等利病之數﹐遂言「爲今之計﹐當節其大者﹐而莫大於土木之功。今﹖臣賜一第﹐或費百萬。臣所部二十州﹐一歲上供財三十萬緡耳﹐曾不足給一第之用。以寵元勛盛徳﹐猶慮不稱﹐況出於閭閻幹澤者哉。𨿽趙普﹑韓琦佐命定策所未有﹐願日削而月損之。如金帛好賜之類﹐亦不可不節也。又其次如錫帶﹐其直𨿽數百緡﹐亦必斂於數百家而後足﹐今乃下被僕隸﹐使混淆公卿間﹐賢不肖無辧。如以其左右趨走﹐不欲墨綬﹐當別爲制度﹐以示等威可也。」書奏﹐權倖側目﹐謀所以中傷之者﹐言交上﹐帝察根誠﹐不之罪也。尋以花石綱拘占漕舟﹐官買一竹至費五十緡﹐而多入諸臣之家。因力陳其獘﹐益忤權倖﹐乃擿根所書奏牘注切艸略﹐爲傲慢不恭﹐責監信州酒。《通考》卷二十四《國用考》﹕元丰初﹐作元丰庫﹐歲發坊場百萬緡輸之。大觀時﹐又有大觀東﹑西庫。徽宗崇寧後﹐蔡京爲相。增修財利之政務﹐以侈靡惑人主﹐動以《周官》「惟王不會」爲說。每及前朝愛惜財賦減省者﹐必以爲陋。至於土木營造﹐率欲度前規而侈後觀。元丰官制旣行﹐賦祿視嘉祐﹑治平旣優﹐京更增供給食料等錢﹐於是宰執皆增。京又專用丰亨豫大之說﹐諛說帝意﹐始廣茶利﹐歲以一百萬緡進禦﹐以京城所主之。於是費用寢廣。其後﹐又有應奉司﹑禦前生活所﹑營繕所﹑蘇杭造作局﹑禦前人船所﹐其名紛如﹐大率皆以奇侈爲功。歲運花石綱﹐一石之費至用三十萬緡﹐牟取無藝﹐民不勝獘。時用度日繁﹐左藏庫異時月費緡錢三十六萬﹐至是衍爲一百二十萬緡。又三省﹑密院﹐吏員猥雜﹐有官至中大夫﹐一身而兼十餘俸者﹐故當時議者有「俸人超越從班﹐品秩幾於執政」之言。吏祿濫冒已極﹐以史院言之﹐供檢三省幾千人。蔡京又動以筆貼於榷貨務支賞給﹐有一紙至萬緡者﹐京所侵私以千萬計﹐朝論益喧。

２﹑壬戌﹐禦筆﹕「特攺溫州永嘉縣紫芝峯法因院爲紫芝觀﹐賜通眞達靈先生林靈素﹐充功徳觀﹐看管墳塋。」《紀事本末》卷百二十七。案﹕陳桱《續通鑑》﹕政和七年二月﹐升溫州爲應道軍。

３﹑丁丑﹐禦筆﹕「禮制局鑄景靈玉陽神應鐘了當﹐應副官勺﹝案﹕「勺」疑「同」字之誤。﹞詳議官﹑中大夫﹐兵部尙書蔣猷等推賞各有差。」﹝《紀事本末》卷百三十四。原注詔旨﹐景靈玉陽神應鐘當考與劉棟所鑄如何。案﹕政和七年二月壬戌﹐棟奏﹕「臣昨忽遇九天益算韓眞人授以景靈玉陽神應鐘法﹐仰祝聖壽。」詔旨﹐六年二月十九日召赴闕﹐四月二十八日鑄鐘﹔八年三月戊申又召赴闕。吳曾《能攺齋漫錄》卷十二﹕林靈素建議﹐依仿宮商角徵羽﹐別定五聲﹐制神霄樂。劉棟密奏﹕「臣民事物﹐皆可有二。至於宮聲﹐豈有二哉﹗」徽宗感悅﹐嘉其愛君﹐卽除中散大夫﹐直龍圖閣。棟辭不受。棟字守翁﹐棣州人。初以八行舉遇見韓君丈人﹐授以景靈玉陽鐘法。徽宗依其說。命鑄鐘十二﹐召九天。範金隨律﹐月成一鐘。排黃麾仗﹐奉安於寶籙宮。鐘備成﹐授通直郎。靈素又建議築郁羅蕭臺﹐髙一百五十尺以祭天。棟言「圓壇事天﹐古今通制。髙八十一尺﹐數之極也。豈可別築臺以祭﹐數又加倍哉。徒勞人瀆神﹐恐非天意。」遂已。《宋史﹟蔣猷傳》﹕政和四年﹐遷兵部尙書兼禮制局詳議官。七年﹐攺工部﹑吏部尙書﹐以徽猷閣直學士知婺州。明年﹐請祠歸。又《揮麈後錄》載﹐彊淵明《景鍾頌》以爲宣和元年八月丁丑詔作景鍾﹐二十五日鍾成﹐與此年月異。﹞

４﹑辛巳﹐道錄院上看詳釋經六千餘卷﹐內詆謗道﹑儒二教惡談毀詞﹐分爲九卷﹐乞取索焚棄﹐仍存此本﹐永作證驗。又﹐通眞達靈先生林靈素上《釋經詆誣道教議》一卷﹐乞頒降施行。並從之。《紀事本末》卷百二十七。案﹕《通考》卷二百二十六《經籍考》﹕《釋氏》。《隋志》一千九百五十部六千一百九十八卷﹐《宋三朝志》五十八部六百一十六卷。又引《三朝藝文志》曰﹕唐開元《釋藏》目凡五千四十八卷﹐《正元藏》目又二百七十五卷﹐而禪觀之書不預焉。迄於皇朝﹐復興翻譯。太平興國後至道二年﹐二百三十九卷﹔又至大中祥符四年﹐成一百七十五卷。潤文官趙安仁等編纂新目﹐爲《大中祥符法寶》。咸平初﹐云勝奉詔編《藏經隨函索隱》六百六十卷。又令詔訪唐正元以後未附藏諸經益之﹐並令摹刻。劉安仁又分《太宗妙覺祕詮》爲名《眞宗法音》《集論》《頌贊詩》爲三卷﹔以《法音旨要》爲名摹印頒行。訖於天禧末﹐又譯成七十卷。凡《大乘經》三百三十四卷﹐《大乘律》一卷﹐《大乘論》二十九卷﹐《小乘經》八十一卷﹐小乘律五卷﹐《西方聖賢集》二十九卷。又據《通考》卷二百二十七《辯正論》八卷引晁氏曰「唐釋法琳撰。穎川陳良序云﹕法琳姓陳﹐關中人。著此書﹐窮釋﹑老之教源﹐極品藻之名理。宣和中﹐以其《老子》語焚毀其第二﹑第四﹑第五﹑第八﹐凡五卷﹐序文亦有翦棄者。」又《破邪論》二卷﹐《甄正論》三卷。晁氏曰「唐釋法琳撰。已上三書皆經宣和焚毀﹐藏中多闕﹐故錄之。」按﹕《破邪》《甄正》二論﹐昭徳《讀書記》以爲宣和焚毀﹐藏中多闕。然愚嘗於村寺經藏中見其全文。《破邪論》專詆傅奕﹐而並非毀孔﹑孟﹐所謂詖淫邪遁之辭無足觀者。《甄正論》譏議道家﹐如度人經璇璣停輪處﹐以爲璇璣無定輪之理﹐使停輪至七日七夜﹐則宇宙顚錯﹐而生人之類滅矣。無極曇誓天及龍變梵度天處﹐以爲「曇」與「梵」二字﹐出自佛書﹐佛法未入中國之前﹐經傳中並無此二字﹐豈有天帝名號而剽竊佛書字義乎﹗又如河上公《道徳經章句序》﹐言漢文帝駕詣河上公問道﹐而河上公一躍騰雲﹐帝知是神人﹐下輦稽首﹐從受《章句》二卷。以爲《漢史﹟帝紀》車駕每出必書﹐何獨不書駕詣河上公問道之事。且孝文好黃﹑老言﹐立渭陽五帝廟則因新垣平。平一方士﹐其說至卑陋﹐帝尊寵之﹐而史亦備述之。河上公之事奇偉如此﹐何獨見遺於班﹑馬乎﹗乃羽人道士輩自創此說。此論頗當﹐意必借筆於文學之士﹐沙門輩恐不能道也。

１﹑五月﹝案﹕《續資治通鑑》《宋史﹟本紀》俱五月壬午朔。《四史朔閏考》同﹐惟《十朝綱要》作壬戌朔。﹞丁亥﹐通眞達靈先生林靈素爲通眞達靈元妙先生﹐通元先生張虛白爲通元沖妙先生。﹝《紀事本末》卷百二十七。案﹕《十朝綱要》亦載此條﹐有云視中奉大夫。陳桱《續通鑑》云﹕帝惑於林靈素之言﹐建宮觀篇天下﹐又造靑華正晝臨壇及火龍神劍夜降內宮之事﹐託天神臨降﹐因造帝誥﹐天書雲篆﹐務以惑世欺眾﹐其說妄誕﹐不可究質。宦者﹑道士有所不快﹐必託爲帝誥﹐則莫不如志。尋賜靈素視中大夫﹐出入呵引﹐至與諸王爭道﹐都人稱曰「道家﹑兩府﹐其徒美衣玉食者幾二萬人。」畢沅《通鑑》﹕虛白﹐南陽人﹐通太乙六壬術﹐帝召管太一宮﹐恩賚無虛日﹐官太虛大夫﹑金門羽客﹐出入禁中﹐終日論道﹐無一言及時事﹐曰「朝廷事有宰相在﹐非予所知也。」帝每以張胡呼之而不名。﹞

２﹑癸卯禦筆﹕「太湖及長塘湖石﹐令朱勔取發﹐餘人不許爭占﹐如違﹐以違禦筆論。」《紀事本末》卷百二十八。﹝案﹕《九朝備要》載宣和元年十一月屏太學生鄧肅事云﹕時朱勔以花石綱媚上﹐東南騷動﹐肅進十詩諷諫﹐末句云「但願君王安百姓﹐圃中何日不春風。」上卽宣取。時皇太子在側﹐上曰「此忠臣也。」蔡京奏曰「今不殺肅﹐恐浮言亂天下。」上不答﹐卽詔放歸田裏。又考朱勔取太湖長塘湖石事﹐見陳桱﹑薛應旂《通鑑》載政和初﹐蔡京被召﹐帝戲語京子攸﹐謂須進土宜﹐遂得橄欖一小株﹐雜諸艸木進之﹐當時以爲珍。其後﹐又有使臣王永從﹑士人兪輖﹐皆隸蔡攸﹐每花石至﹐動數十舟。盛章守蘇州﹐及歸作開封尹﹐亦主進奉﹐然朱勔之綱爲最。四年以後﹐東南郡守﹐二廣市舶﹐率有應奉﹐多主蔡攸。至是則又有不待旨者。但進物至﹐計會諸閹人﹐閹人亦爭取以獻焉。天下乃大騷然矣。大率太湖﹑靈壁﹑慈谿﹑武康諸石﹐二浙花竹﹑雜木﹑海錯﹐福建異花﹑荔子﹑龍眼﹑橄欖﹐海南椰實﹐湖湘木竹﹑文竹﹐江南諸果﹐登﹑萊﹑淄﹑沂海錯﹑文石﹐二廣﹑四川異花﹑奇果﹐貢大者越海渡江﹐毀橋梁﹐鑿城郭而置植之﹐皆生成﹐異味珍苞﹐率以健步捷走﹐𨿽萬里﹐用四三日卽達﹐色香未變也。蔡京因奏﹕「陛下無聲色犬馬之奉﹐所尙者山林竹石﹐乃人之棄物。但有司奉行過當﹐可卽其浮濫而懲艾之。」乃作提舉人船所﹐命巨閹鄧文誥領焉。又詔監司﹑郡守等不許妄進﹐其係應奉者﹐獨令朱勔﹑蔡攸﹑王永從﹑兪輖﹑陸漸﹑應安道六人聽旨。它悉罷之﹐由是稍戢﹔未幾﹐天下復爭獻如故。又增提舉人船所﹐進奉花石﹐綱運所過﹐州縣莫敢誰何﹐殆至劫掠﹐遂爲大患。﹞

﹝《續宋編年資治通鑑》﹕五月壬午朔﹐日有食之。案﹕畢氏《通鑑考異》云﹕《遼》《金》二史不書﹐《契丹國志》所載與《宋史》同。又據《通考》卷二百八十五《象緯考》﹐以爲是年五月丙申﹐月食九分﹐主旱。﹞

﹝又置經制司﹐講畫諸路財賦。案﹕是月置經制司﹐諸史俱不載﹐惟《九朝編年備要》所載與此同﹐而係之壬午日。《十朝綱要》云﹕己亥﹐置經制司於尙書省﹐則兩書又不同日﹐未知孰是﹖《文獻通考》卷六十二《職官考》﹕經制邊防財用事﹐掌經畫錢帛芻糧﹐以供邊費﹐凡榷易貨物﹑根括耕地及蕃部弓箭手等事﹐皆奏而行之。熙寧末﹐以熙河連歲用兵﹐仰給﹑度支費用不資﹐始置是司。元祐初罷﹐崇寧中復置。據云崇寧中置﹐固非起於是年也。而此書與《十朝綱要》俱係之五月置經制司﹐則《通考》所載詳略殊矣。又考宣和三年二月﹐以陳遘爲江淮經制使﹐命遘經制七路﹐治於杭州﹐以供餽餉。遘以財用不給﹐創議度公私出納﹐量增其贏﹐號「經制錢」﹐遂爲東南七路之害。當又別爲一事矣。﹞

１﹑六月﹝案﹕錢大昕《朔閏考》﹕六月壬子朔。﹞乙卯﹐禦筆﹕「應天下神霄玉淸萬壽宮並不隸道正司﹐令逐路提舉官管勾。」﹝《紀事本末》卷百二十七。案﹕《宋史﹟本紀》﹕五月乙酉﹐詔諸路選漕臣一員﹐提舉本路神霄宮。與此月日異。《通考》卷六十云﹕在外宮觀嶽祠。宋朝宮觀皆俟力請而後授﹐侍從而上任宮觀者絕少若因責降攺作主管﹐方且差焉。熙寧初﹐王安石相﹐異己者方直除宮觀。大抵宮觀非自陳而朝廷特差者﹐如降黜之例。二年﹐詔杭州洞霄宮﹑亳州明道宮﹑華州雲臺觀﹑建州武夷觀﹑臺州崇道觀﹑成都府玉局觀﹑建昌軍仙都觀﹑江州太平觀﹑洪州玉隆觀五嶽廟﹐並依嵩山崇福宮﹑舒州靈仙觀置管勾﹐或提舉提點官。四年﹐詔宮觀嶽廟畱官一員﹐余聽如分司致任例﹐從便居任。六年﹐詔卿監職司以上提舉﹐余官管勾當者。又詔年六十以上者乃聽差﹐毋過兩任﹐兼用執政恩例者﹐通不得過三任。後蔡京用事﹐增廣職任。崇寧三年﹐添宮觀十。政和三年﹐添宮觀三十﹐選人亦許乞嶽廟。宣和王黼用事﹐外開新邊﹐以熙寧法革之一切﹐不卹士大夫﹐於是失祿矣。﹞

２﹑壬戌﹐禦筆﹕「博州修建神霄宮如法﹐守貳當職官並廉訪使者各遷一官。」﹝《紀事本末》卷百二十七。﹞

３﹑壬申﹐門下侍郎薛昂﹝案﹕《宋史﹟宰輔表》三﹕政和七年十二月丁巳﹐薛昂自銀靑光祿大夫﹑尙書左丞加特進﹑門下侍郎。﹞奏﹕「承詔編集王安石遺文﹐案﹕《宋史﹟本紀》﹕政和三年正月﹐追封王安石爲舒王﹐復封安石子雩爲臨川伯﹐從祀孔子廟庭。《通考》卷二百三十五《經籍考》載﹕王介甫《臨川集》一百三十卷。晁氏曰「其婿蔡卞謂﹕自先王澤竭﹐士習卑陋﹐不知道徳性命之理。安石奮乎﹐百世之下﹐追堯舜三代﹔通乎晝夜陰陽所不能測﹐而入於神﹐著《雜說》數萬言﹐其言與孟軻相上下。晚以所覺﹐考字畫奇耦橫直﹐深造天地﹑陰陽造化之理﹐著《字說》﹐包括萬象﹐與《易》相表悰。崇寧初﹐卞之兄京秉政﹐詔配文宣王廟。近時議者謂﹕自紹聖以來﹐學術政事敗壞殘酷﹐貽禍社稷﹐實出於安石云。」乞更不置局﹐止就臣本府編集﹐差檢閱文字官三員。」從之。﹝《紀事本末》卷百三十四。案﹕《宋史﹟薛昂傳》謂﹕昂與余深﹑林攄始終附會蔡京﹐至舉家爲京諱。或誤及之﹐輒加笞責。昂嘗誤及﹐卽自批其口。又云﹕昂主王氏學﹐嘗在安石坐﹐圍棋賭詩﹐局敗﹐昂不能作﹐安石代之﹐時人以爲笑云。﹞

４﹑甲戌﹐禦筆﹕「天下神霄宮﹐知州﹑軍帶管勾字﹐通判帶同管勾字。」﹝《紀事本末》卷百二十七。﹞

﹝《續宋編年資治通鑑》﹕前知峽州王寀﹑資政殿學士劉昺酬唱詩歌謗訕悖逆﹐寀伏誅﹐昺流瓊州。案﹕原本二月﹐《九朝編年備要》系六月﹐《十朝綱要》係六月己卯﹐今據以攺歸此。又《宋史》《王寀傳》﹕寀登第﹐至校書郎。忽若有所睹﹐遂感心疾﹐惟好延道流談丹砂﹑神仙事。得鄭州書生﹐託左道﹐自言天神可祈而下﹐下則聲容與人接﹐因習行其術﹐靉能什七八﹐須兩人其爲乃驗。外間讙傳﹐浸淫徹禁庭。徽宗方崇道教﹐侍晨林靈素自度技不如﹐願與之遊﹐拒弗許。戶部尙書劉昺﹐寀外兄也﹐久以爭進絕還往。神降寀家﹐使因昺以達﹐寀言其故﹐神曰「第往與之言﹐汝某年月日在蔡京後堂談某事﹐有之否﹖」昺驚駭汗浹﹐不能對﹐蓋所言皆陰中傷人者。乃言之帝﹐卽召。寀風儀旣髙﹐又善談論﹐應對合上指。帝大喜﹐約某日卽內殿致天神。靈素求與共事﹐又弗許。或謂靈素﹐但勿令鄭書生偕﹐寀當立敗。卽白帝曰「寀父兄昔在西邊﹐密與夏人謀反國。遲至尊候神﹐且圖不軌。」帝疑焉。及是日﹐寀與書生至東華門﹐靈素戒閽卒獨聽寀入。帝齋敬潔待﹐越三夕無所聞﹐乃下寀大理﹐獄成﹐棄市﹐昺竄瓊州。又《劉昺傳》載﹕昺﹐宣和殿學士﹑知河南府﹐積官金紫光祿大夫。與王寀交通事敗﹐開封尹盛章議以死﹐刑部尙書範致虛爲請﹐乃長流瓊州。又《範致虛傳》云﹕初﹐致虛在講議司﹐延康殿學士劉昺嘗乘蔡京怒擠之。後王寀坐妖言系獄﹐事連昺論死﹐致虛爭之﹐昺得減竄﹐士論賢之。《九朝編年備要》云﹕王寀朝奉大夫。與《宋史》校書郎不同。《揮麈後錄》云﹕王寀輔道﹐樞密韶之子﹐少豪邁有父風﹐早中甲科﹐善議論﹐工詞翰﹐曾文肅﹑蔡元長薦入館爲郎﹐後以直祕閣知汝州﹐考滿守陜。年未三十﹐輕財喜士﹐賓客多歸之。坐不覺察盜鑄免官﹐自負其材﹐受辱不羞。是時羽流林靈素以善役鬼神得幸﹐而輔道之客冀其復用﹐乘時所好﹐昌言輔道有術﹐可致天神出。靈素上柅不得施。蓋其客亦能請紫姑作詩詞﹐而已非林之比。輔道固所不解﹐然實不知客有此語也。輔道嘗對別客謂﹕「靈素太誕妄﹐安得爲上言之﹖」其言適與前客語偶合。工部尙書劉炳子蒙者﹐輔道母夫人之姪孫也﹐及其弟煥子宣﹐俱長從班﹐歆艷一時。時開封尹盛章新用事﹐忌炳兄弟﹐進思有以害其寵﹐未得也。初﹐炳視輔道𨿽中表﹐然炳性謹厚﹐每以輔道擇交不愼疏之。會炳姑適王氏﹐於輔道爲嫂。一日﹐輔道語其嫂曰某久欲謁子蒙兄弟奉候從容﹐然不得其門而入﹐柰何﹖嫂曰「俟我至其家﹐可往候之。」輔道於是如其教﹐候炳於賓捨﹐久之始得通。炳逡巡猶不欲見﹐迫於其姑﹐勉彊接之。旣就坐﹐談論風生﹐亹亹不倦﹐炳大嘆服﹐入告其姑曰「久不與王叔言﹐其進乃爾﹐自恨不及也。」因遣持馬人歸﹐止宿其家﹐自是始相親洽。殆至興獄﹐未及歲也。前客語旣達靈素﹐靈素忿怒﹐泣請於上﹐且增加以白之曰「臣以羈旅﹐荷陛下寵靈﹐而姦人造言﹐累及君父。乞放還山以避之。不然﹐願置對與之理。」上令逮捕輔道與所言客姚坦之﹑王大年﹐以其事下開封。使者至﹐輔道自謂無它﹐亦不以介意﹐語家人曰「辯數乃置﹐無以爲念也。」至獄中﹐刻木皆出紙求書﹐且謂輔道曰「昔蘇學士坐系烏臺時﹐衛獄吏實某等之父祖。蘇學士旣出後﹐每恨不從其乞翰墨也。」輔道喜﹐作歌行以贈之﹐處之甚怡然。而盛章以炳之故﹐得以甘心矣。因上言詞語有連及炳者﹐乞並治之。上曰「炳從臣也﹐有罪未宜艸艸。」炳旣聞上語﹐不疑其他。一日﹐上幸寶籙﹐駐蹕齋宮﹐從官皆在焉。炳越班面奏簾外曰「臣猥以無狀﹐待罪邇列。適有中傷者﹐非陛下保全﹐已齏粉矣。」再拜而退。炳旣謝已﹐舉首始見章在側注目瞪視﹐惶駭失措﹐深以爲悔。翌日﹐章以急速請對﹐因言「寀與炳腹心。誹謗事驗明白﹐今對眾越次﹐上以欺罔陛下﹐下以營惑羣臣﹐禍將有不勝言者。幸陛下裁之。」上始怒﹐是日有旨﹐內侍省不得收接劉炳文字。炳猶未知之﹐以謂事平矣﹐故不復閒防。章旣歸﹐遣開封府司錄孟彥弼攜捕吏竇鑑等數人﹐卽訊炳於家。炳囚服出見﹐分賓主而坐﹐詞气慷慨﹐無服辭。彥弼旣見其不屈﹐欲歸。而憲鑑者語彥弼曰「尙書幾閒得寀一紙字﹐足以成案矣。」遂亂抽架上書﹐適有炳著撰槁艸﹐翻之至底﹐見炳和輔道詩﹐尙未成﹐首云「白水之年大道盛﹐掃除荊棘奉髙眞。」詩意謂輔道嘗有嫉惡之意﹔時尙道﹐目上爲髙眞爾。鑑得之﹐以爲奇貨﹐歸以授章﹐章命其子並釋以進云「白水謂來年庚子寀舉事之時。炳指寀爲髙眞﹐不知以何人爲荊棘﹖將寘陛下於何地﹖豈非所謂大逆不道乎﹖」但以此坐輔道與客﹐皆極刑。炳以官髙﹐得弗誅﹐削籍竄海外。煥責授團練副使﹐黃州安置。凡王﹑劉親屬等﹐第斥謫之。並擢爲祕書省正字。﹞

１﹑七月﹝案﹕錢大昕《四史朔閏考》﹕七月係辛巳朔。﹞癸未﹐禦筆﹕道隱於小成﹐流於末俗﹐人不足與明﹐不顯於世。朕作新斯人﹐以覺天下。神霄玉淸府﹐實總萬夫﹐監臨下土。比詔四方﹐攺營宮宇﹐以迎神貺﹐官吏勤惰不一﹐尙未就緒﹐更賴輔弼大臣同寅協力。宰臣可兼神霄玉淸宮使﹐執政官充副使﹐判官聽旨差。自攺官制﹐不置使名﹐權時之宜﹐庶克有濟﹐候道教興隆﹐宮宇悉備卽罷。太師﹑魯國公蔡京﹐少傅﹑太宰鄭居中﹐少傅﹑少宰余深﹐﹝案﹕《宋史﹟本紀》﹕七月壬午﹐以西師有功﹐加蔡京恩官其一子﹐鄭居中爲少傅﹐余深爲少保﹐鄧洵武爲特進﹐進執政官一等。《宰輔表》亦云﹕余深自少宰加少保。此云少傅少宰余深當云少保少宰余深。而余深傳以爲﹕宣和元年﹐爲太宰﹐進拜少保﹐封丰國公。再封衛國公﹐加少傅。與《紀》《表》不合﹐恐誤。﹞檢校太保﹑領樞密院事童貫﹐並兼充神霄玉淸萬壽宮使﹔﹝案﹕《宋史﹟宰輔表》系上年十二月庚午﹐童貫領樞密院事。是年七月壬午﹐加檢校太保﹐八月甲寅﹐加太保。《九朝備要》﹕六月﹐赦陜西﹑河東﹐以童貫奏攻破夏人﹐建築城寨也。宰執﹖進官。八月﹐童貫進太保﹐領樞密院事﹑三路宣撫使﹐以夏秋以來﹐進築靖夏﹑制戎﹑制羌三城之功也。﹞知樞密院事鄧洵武﹑門下侍郎薛昂﹑中書侍郎白時中﹑尙書左丞王黼﹑﹝案﹕《宋史﹟宰輔表》上年十一月辛卯﹐白時中自中大夫﹑尙書右丞加中書侍郎。是年正月庚戌﹐王黼自翰林學承旨以尙書左丞起復﹐九月﹐加中書侍郎。宣和元年正月戊午﹐加特進﹑少宰。﹞宣和殿大學士蔡攸並兼充神霄玉淸萬壽宮副使﹐仍給敕﹐判官聽旨差。」﹝《紀事本末》卷百二十七。案﹕《文獻通考》卷六十﹕宮觀使﹐宋朝祥符中﹐眞宗建玉淸昭應宮﹐王魏公旦爲首相﹐始命充使。宮觀置使自此始。又有景靈宮﹑會靈觀使﹐然每爲宰相兼職。天聖元年﹐呂夷簡爲相﹐時朝廷崇奉之意稍緩。因請罷使名。熙寧中﹐富鄭公弼領集禧觀使居洛﹐此宮觀使居外之所從始也。徽宗建玉淸萬壽宮﹐乃命宰執兼使﹑副﹐用眞廟故事也。近以前宰執奉朝請者領在京宮觀使﹐而在外舊相只除提舉宮觀﹐非祖宗優待宰相之體。﹞

２﹑甲申﹐詔﹕「開封尹充神霄玉淸萬壽宮﹐判官﹑少尹充管勾。」﹝《紀事本末》卷百二十七。案﹕陳桱《通鑑》﹕政和元年九月﹐更定官名。蔡京率意自用﹐欲更置官名﹐以繼元丰之政﹐乃首更開封守臣爲尹﹑牧﹐由是府分六曹﹐縣分六案。﹞

３﹑甲午﹐禦筆﹕「天下神霄玉淸宮門可視至聖文宣王廟立戟﹐以稱嚴奉。」﹝《紀事本末》卷百二十七。﹞

４﹑癸卯﹐中大夫﹑直徽猷閣﹑知河陽�原缺。厚﹐以攺建神霄玉淸萬壽宮畢工﹐進職一等﹔武功大夫﹑知西安州解潛轉遙刺史﹐以措置攺建神霄玉淸萬壽宮推賞也。﹝《紀事本末》卷百二十七。案﹕解潛﹐政和七年知岢嵐軍。契丹董才來降﹐解潛招之﹐並其黨以聞。其表有云「受之則全君臣之大義﹐不受則生胡﹑越之異心。」蓋亦依附蔡京者也。見朱勝非《秀水閒居錄》。詳宣和元年正月《續通鑑》注。﹞

《續宋編年資治通鑑》﹕秋七月﹐東南大水﹐遣使振之。案﹕《宋史﹟本紀》﹕己酉﹐遣廉訪使者六人振濟。《九朝編年備要》云﹕九月﹐又詔截上供米四十萬賑濟。《宋史﹟五行志》云﹕重和元年夏﹐江﹑淮﹑荊﹑浙諸路大水﹐民流移﹑溺者眾﹐分遣使者振濟。發運使任諒坐不奏泗州壞官私廬舍等勒停。《任諒傳》﹕諒加徽猷閣待制﹑江淮發運使。蔡京破東南轉般漕運法爲直達綱﹐應募者率遊手亡賴﹐盜用乾沒﹐漫不可核﹐人莫敢言。諒入對﹐首論之﹐京怒。會汴﹑泗大水﹐泗州城不沒者兩板。諒親部卒築隄﹐徙民就髙﹐振以米粟。水退﹐人獲全﹐京誣以爲漂溺千計﹐坐削籍歸田裏。執政或言「水災守臣職﹐發運使何罪」帝亦知其枉﹐復右文殿修撰﹑陜西都轉運使。

１﹑八月﹝案﹕錢大昕《朔閏考》﹕八月辛亥朔。﹞丁巳﹐禦筆﹕「諸州添差八行教授自今許添大藩﹐不預執事。」﹝《紀事本末》卷百二十六。﹞

２﹑戊午﹐朝散郎﹑新知兗州王純奏﹕「乞令學者治《禦注道徳經》﹐閒於其中出論題。」﹝案﹕「出」字原本脫﹐據畢《通鑑》補。﹞從之。《紀事本末》卷百二十七。案﹕《宋史﹟選舉志》﹕徽宗崇尙老氏之學﹐知兗州王純乞於《禦注道徳經》注出論題﹐範致虛亦乞用《聖濟經》出題。宣和元年﹐帝親取貢士捲﹐考定能深通內經者升之以爲第一。又《本紀》及陳桱《通鑑》俱云﹕五月壬辰﹐頒禦制《聖濟經》﹐以靑華帝君八月九日生辰爲元成節。又詔以老子生辰爲貞元節。《玉海》卷六十三引《書目》﹕《聖濟經》十卷﹐政和中禦制並序﹐體眞﹑原化﹑慈幼﹑達道﹑正紀﹑食頤﹑守機﹑衛生﹑藥理﹑審劑凡十篇﹐陰陽﹑適平﹑精神﹑內守而次﹐凡四十二章。一本云﹕政和八年五月壬辰﹐頒禦制《聖濟經》﹐以廣黃帝之傳﹐其篇五十﹐其章四十有二。又《玉海》卷二百二十二引晁氏曰﹕因《黃帝內經》采天人之賾﹐原性命之理﹐明營衛之淸濁﹐究七八之盛衰﹐辯逆順之盈虛﹐爲書十篇﹐凡四十二章。陳氏曰﹕辟雍學生昭武吳禔注。

３﹑辛酉﹐手詔﹕「《史記﹟老子傳》陛於列傳之首﹐別爲一帙。《前漢﹟古今人表敍》列於上聖﹐其舊本並行攺正。昨所著《道徳經》﹐可視仿唐制﹐命大臣分章句﹐書寫刻石於神霄玉淸萬壽宮。」﹝《紀事本末》卷百二十七。案﹕吳曾《能攺齋漫錄》﹕政和八年八月﹐禦筆﹕太上混元上徳皇名耳﹐並字伯陽及謚聃。見今士庶多以此爲名字﹐甚爲瀆侮﹐自今並爲禁止。﹞

４﹑庚午﹐禦筆﹕道無乎不在﹐在儒以治國﹐在士以修身﹐未始有異﹐殊途同歸﹐前聖後聖﹐若合符節。由漢以來﹐析而異之﹐黃﹑老之學﹐遂與堯﹑舜﹑周﹑孔之道不同﹐故世流於末俗﹐不見大全﹐道由是以隱千有餘歲矣。朕作新之﹐究其本始﹐使黃帝﹑老子﹑堯﹑舜﹑周﹑孔之教偕行於今日。可令天下學校諸生﹐於下項經添大﹑小一經﹐各隨所願分治。大經﹐《黃帝內經》《道徳經》﹔小經﹐《莊子》《列子》。自今學道之士﹐應入學﹐並令州縣勘會保明﹐不經刑責﹐不犯十惡﹑姦盜及違八行之人﹐許入州縣教養﹔並依見行學法﹐所習經以《黃帝內經》《道徳經》爲大經﹐《莊子》《列子》爲小經外﹐兼通儒書﹐俾合爲一道﹐大經《周易》﹑小經《孟子》。其在學中選人﹐增置士名﹐分入官品。元士﹑髙士﹑大夫﹑上士﹑良士﹑居士﹑逸士﹑隱士﹑志士﹐﹝案﹕畢氏《通鑑》「髙士」下刪去「大夫」二字﹐「良士」下增「方士」二字﹐「隱士」在「逸士」之上。據吳曾《能攺齋漫錄》卷十三云﹕政和八年﹐禦筆﹕黃帝﹑老子﹑堯﹑舜﹑周﹑孔之教﹐偕行於今日。可令天下學校諸生﹐於下項經添大﹑小一經﹐各隨所願分治。大經﹐《黃帝內經》《道徳經》﹔小經﹐《莊子》《列子》。自今學道之士﹐所習經以《黃帝內經》《道徳經》爲大經﹐《莊子》《列子》爲小經外﹐兼通儒書﹐俾合爲一道。大經《周易》﹐小經《孟子》。其在學中選入﹐增置士名﹐分入官品﹕元士正五品﹐髙士從五品﹐大士正六品﹐上士從六品﹐方士正七品﹐處士從七品﹐居士正八品﹐逸士從八品﹐隱士正九品﹐志士從九品。﹞每歲試經撥放。﹝案﹕「撥放」誤「撥教」﹐今據畢《通鑑》攺正。﹞及有度牒合披戴者並依舊外﹐惟須在學一年﹐方許披戴。州縣學道之士﹐初入學爲道徒﹐試中並貢﹐同稱貢士。陛貢到京﹐入辟雍﹐試中上捨﹐並依貢士法。三歲大比﹐許襕就殿試﹐﹝案﹕《宋史﹟輿服志》云﹕公服﹐其制曲領大袖﹐下施橫礻闌束﹐以革帶﹑襆頭﹑烏皮鞾﹐自王公至一命之士通服之。﹞當別降策問﹐庶得有道之士以稱招延。元士以下資任﹑請給各隨品﹐依品官法﹐惟人從不差兵士役人﹐止於宮觀人內量差﹐其敍位在本品之下﹐應天下神霄玉淸萬壽宮﹑天慶觀知及副知將來有闕﹐並以學校登科人充﹐其餘宮觀亦依此。志士以上﹐令禮部置名籍差注﹐並如吏部法。自興道教﹐異人間至﹐深慮山林髙蹈之士尙多有之。可令監司訪之縣﹐縣下耆﹑保各具所管地方有無髙上之士﹐依八行法以禮延入學﹐並以名聞﹔或不願入學﹐監司﹑郡守親勸駕﹐給券馬人船﹐差官伴送赴闕﹔又不願﹐卽具奏聽旨﹐當賜璽書招聘。髙上之士多隱於卒伍﹑工隸﹑僕廁之類﹐或身自犯刑責﹐以逃世離俗﹐令延納招聘﹐一無所問﹐仰並以名聞。《紀事本末》卷百二十七。案﹕《宋史﹟選舉志》云﹕補道職﹐元丰三年﹐始差官考試﹐以《道徳經》《靈寶度人經》《南華眞經》等命題﹐仍試齋醮科儀祝讀。政和間﹐卽州﹑縣學別置齋授道徒。蔡攸上《諸州選試道職法》﹐其業以《黃帝內經》《道徳經》爲大經﹐《莊子》《列子》爲小經。提學司訪求精通道經者﹐不問已命﹑未仕﹐皆審驗以聞。其業儒而能慕從道教者聽。每路於見任官內﹐選有學術者二人爲傒官﹐分詣諸州檢察教習。《內經》《道徳經》置博士﹐《聖濟經》兼講。道徒升貢﹐悉如文士。初入官﹐補志士道職﹐賜褐服﹐藝能髙出其徒者﹐得推恩。道徒術業精退﹐州守貳有考課殿最罪法。《玉海》卷六十三﹕政和八年四月二十四日﹐詔刊正《內經》。重和元年十一月十五日﹐詔以《內經》考其常﹐以《天元玉冊》極其變。

５﹑辛未﹐資政殿大學士﹑知陳州鄧洵武奏乞選擇《道藏經》數十部﹐先次鏤板﹐頒之州郡﹐道錄院看詳﹐取旨施行﹔又乞禁士庶婦女輒入僧寺﹐詔令吏部申明行下。﹝《紀事本末》卷百二十七。案﹕「鄧洵武」畢《通鑑》作「鄧洵仁」﹐今考諸書﹐無鄧洵仁知陳州事。《宋史﹟宰輔表》云﹕政和三年四月癸巳﹐鄧洵仁自尙書右丞以通議大夫﹑資政殿學士出知亳州﹐尋落職。《東都事略》云﹕洵武﹐知河南府﹐進資政學士﹐召爲中太一宮使﹐拜觀文殿學士﹑大名尹﹐入爲佑神觀使兼侍讀。除保大軍節度使。政和六年﹐拜知樞密事﹐遷特進。則此時洵武已累遷數官矣。而《長編》是年十月壬辰有資政殿學士﹑知陳州陳洵仁奏云云。似此鄧洵武或係陳洵仁之誤也。《通考》卷二百二十四《經籍考》﹕《神仙家》。《宋三朝國史誌》曰﹕班《志﹟藝文道家》之外﹐復列《神仙》在《方技》中。東漢後﹐道教始著﹐而眞仙經誥別出焉。唐開元中﹐列其書爲藏目﹐曰《三洞瓊綱》﹐總三千七百四十四卷。厥後亂離﹐或至亡缺。宋朝再遣官校定﹐事具《道釋志》。嘗求其書﹐得七千餘卷﹐命徐鉉等讎校﹐去其重﹐裁得三千七百三十七卷。大中祥符中﹐命王欽若等照舊目刊補﹐凡四千三百五十九卷。《洞眞部》六百二十卷﹐《洞元部》一千一十三卷﹐《洞神部》一百七十二卷﹐《太眞部》一千四百七卷﹐《太平部》一百九十二卷﹐《太淸部》五百七十六卷﹐《正一部》三百七十卷﹐合爲新錄﹐凡四千三百五十九。又撰篇目上獻﹐賜名曰《寶文統錄》。又云﹐《宋三朝志》九十七部六百二十五卷﹐《宋兩朝志》四百一十三部﹐《宋四朝志》二十部。﹞

６﹑己卯﹐禦筆﹕「諸州﹑軍神霄玉淸萬壽宮仰本路提舉﹐漕臣於囗元缺。州﹑軍並縣﹑鎭選擇寄居宮觀年六十以下通判以上人一員﹐申尙書省就差管勾本宮﹐專切檢察本宮事務。」﹝《紀事本末》卷百二十七。案﹕《宋史﹟職官志》云﹕舊制﹐六十以上知州資序人﹐本部長官體量﹐精神不致昏昧堪釐務者﹐許差一任﹔兼用執政官陳乞者﹐加一任。﹞

﹝新昌陳謨輯注﹞

卷三十八

徽宗

△重和元年﹝戊戌﹐一一一八﹞

１﹑九月﹝案﹕《四史朔閏考》﹕九月係庚辰朔。﹞丙戌﹐太學﹑辟雍各差通《內經》《莊子》《列子》二人爲博士。﹝《紀事本末》卷百二十七。案﹕《宋史﹖本紀》並云《道徳經》﹐此當脫去。畢氏《續通鑑》「《內經》」下亦有「《道徳經》」三字。陳氏《通鑑》﹕政和三年閏正月﹐立道學﹐從林靈素之言也。尋詔太學﹑辟雍各置《內經》《道徳經》《莊》《列》博士二員。﹞

２﹑庚寅﹐頒《禦注老子》﹐刻石神霄宮。《紀事本末》卷百二十七。案﹕「刻石」二字原誤倒﹐今據《十朝綱要》攺正。《十朝綱要》又云﹕尋以《禦注道徳經》等入《道藏》。《文獻通考》卷二百十一《經籍考》云﹕老子《道徳經》二卷。晁氏曰﹕以諸家本參校﹐其不同者近二百字﹐互有得失﹐乙者五字﹐注者五十五字﹐塗者三十八字﹐其間徽宗《禦注》最異。諸本云「天下柔弱﹐莫過於水﹔而攻堅彊者﹐莫之能勝﹐以其無能易之。」而《禦注》作﹕「天下莫柔弱於水﹐而攻堅彊者莫之能先﹐以其無以易之也。」諸本云「恬淡爲上﹐勝而不美﹐而美之者是樂﹐殺人者不可得志於天下矣。吉事尙左﹐凶事尙右﹐偏將軍處左﹐上將軍處右﹐言以喪禮處之。」《禦注》作﹕「恬淡爲上﹐故不美也﹐若美必樂之﹐樂之者是樂殺人也。夫樂殺人也﹐不可得志於天下者﹐故吉事尙左﹐凶事尙右﹐偏將軍處左﹐上將軍處右﹐言居上則以喪禮處之。」其不同如此﹐又云﹕《禦注老子》二卷。晁氏曰﹕徽宗禦撰﹐或曰鄭居中視艸﹐未詳。

３﹑壬寅﹐金門羽客﹑通眞達靈元妙先生﹑視中大夫林靈素﹐金門羽客﹑通元沖妙先生﹑視中奉大夫張虛白﹐﹝案﹕「中奉」畢《通鑑》誤作「見奉。」﹞特授本品眞官﹐免視法。《紀事本末》卷百二十七。案﹕《宋史﹖本紀》系係辛丑日﹐詔畢《通鑑》亦系壬寅。蔡絳《鐵圍山叢談》﹕政和以後﹐道家者流始盛﹐羽士因援江南故事。林靈素等多賜號金門羽客。道士﹑居士者﹐必錫以塗金銀牌﹐上有天篆﹐咸使佩之﹐以爲外飾。或被異寵﹐又得金牌焉。及後金人之變﹐羣酋長皆佩金銀牌爲兵號﹐始悟前兆何不祥也。朱弁《曲洧舊聞》﹕政和以後﹐黃冠寢盛﹐眷待隆渥﹐出入禁掖﹐無敢誰何﹐號金門羽客﹐恩數視兩府者﹐凡數人。而張侍晨虛白在其流輩中﹐獨不同。上每以「張胡」呼之而不名焉。性喜多學﹐而於術數靡不通悟。尢善以太一言休咎﹐然多發於酒﹐曰「某事後當然」。已而果然。嘗醉枕上膝而臥﹐每酒後盡言﹐無所諱。上亦優容之曰「張胡﹐汝醉也。」宣和間﹐大金始得天祚﹐遣使來告﹐上喜宴其使。旣罷﹐召虛白入﹐語其事。虛白曰「天祚在海上﹐築宮室以待陛下久矣。」左右皆驚﹐上亦不怒﹐徐曰「張胡﹐汝又醉也。」至靖康中﹐都城失守﹐上出靑城見虛白﹐撫其背曰「汝前日所言皆應於今日﹐吾恨不聽汝言也。」虛白流涕曰「事已至此﹐無可柰何﹐願陛下愛護聖躬﹐旣往不足咎也。」

﹝《續宋編年資治通鑑》﹕九月辛巳﹐大饗明堂。案﹕政和七年四月丙子﹐九月庚子﹐禮制局奏可考。《九朝備要》云﹕去歲已行﹐是夏詔曰「自今每歲季秋親祠明堂﹐如孟月朝獻禮﹐與三年當郊之歲行明堂之禮。」《十朝綱要》﹐四月己卯亦載是詔。《宋史﹖藝文志》﹕《明堂大饗視朔頒布政儀範敕令格式》一部。注云﹕宣和初﹐捲亡。今按﹐當系重和﹐非宣和也。又《通考》卷七十四《郊社考》﹕政和七年﹐明堂成﹐有司請頒常視朔聽朝。詔明堂專以配帝嚴父﹐余悉移於大慶﹑文徳殿。羣臣五表陳情﹐乃從之。禮制局列上明堂七議﹕「一曰古者朔必告廟﹐示不敢專﹐請視朝聽朔﹐必先奏告﹐以見繼述之意。二曰古者天子負扆南鄕﹐以朝諸侯﹐聽朔則各隨其方﹔請自今禦明堂正南鄕之位﹐布政則隨月而禦堂﹐其閏月則居門焉。三曰《禮記﹖月令》﹐天子居靑陽總章﹐每月異禮﹔請稽《月令》十二堂之制﹐修定時令﹐使有司奉而行之。四曰《月令》以季秋之月爲來歲聽朔之日﹐請以每歲十月於明堂受新惓﹐退而頒之郡國。五曰古者天子負扆﹐公侯伯子男﹑蠻夷戎狄﹑四塞之國各以內外尊卑爲位﹔請自今元正﹑冬至及朝會並禦明堂﹐遼使依賓禮﹐番國各隨其方﹐立於四門之外。六曰古者以明堂爲布政之宮﹐自今若有禦札﹑手詔﹐並請先於明堂宣示﹐然後榜之廟堂﹐頒之天下。七曰赦書﹑徳音﹐舊制宣於文徳殿﹔自今請非禦樓肆赦﹐並請於明堂宣讀。」九月﹐詔頒朔布政自十月爲始。其月皇帝禦明堂平朔左个﹐頒天運政治及八年戊戌歲運惓數於天下﹐百官常服立明堂下﹐乘輿自內殿出﹐負扆坐於明堂﹐《大晟樂》作﹐百官朝於堂下。大臣陛階進呈所頒布時令﹐左右丞一員跪請付外施行﹔宰相承制可之﹐左右丞乃下授頒政官﹔頒政官受而讀之﹐訖﹐出邠門﹔奏禮畢﹐皇帝降禦座﹐百官乃退。自是以爲常。重和元年九月辛卯﹐大享明堂﹐並祀五帝。初﹐禮部尙書許光凝等言「《月令》季秋大享帝。說者謂祀祭五帝也。《曲禮》﹐大享不問卜。說者謂祭五帝於明堂莫適卜也。《周官》大宰祀五帝﹐則掌百官誓戒。說者謂祀五帝於四郊及明堂﹐而王安石以謂五帝者五精之君﹐昊天之佐也﹐惟其爲五精之君﹐故分位於五室﹐惟其爲昊天之佐﹐故與享於明堂。自神宗下詔惟以英宗配上帝﹐而悉去從祀羣神。陛下肇新宏規﹐季秋大享﹐位五帝於其室﹐旣無以禰配之嫌﹐止祀五帝﹐又無羣神從祀之黷﹐則神宗黜六天於前﹐陛下正五室於後﹐其揆一也。」從之。乃詔從祀五帝。禮制局言「祀天神於冬至﹐祀地示於夏至﹐乃有常日﹐無所事卜。季秋大享帝﹐以先王配﹐則有常月而未有常日。禮不卜常祀而卜其日﹐蓋月有上辛﹑次辛﹐謀及卜筮﹐所以極嚴恭之意也。請明堂以吉辛爲正。」詔每歲季秋大享﹐親祀明堂﹐罷有司攝事。又詔﹕「明堂近在宮城﹐秋享實薦﹐時事行之久遠﹐宜極簡嚴。其每歲季秋親祀如孟月朝獻禮﹐更不差五使儀仗等。」自是迄宣和末歲行親享之禮云。陳桱《通鑑》載﹕政和七年六月﹐明堂成﹐進封蔡京爲陳魯國公辭不受。詔《月令》季秋大饗﹐親祠明堂﹐如孟月朝獻禮﹐罷有司攝事。九月﹐有事於明堂﹐赦。十月乙卯朔﹐初禦明堂﹐頒朔布政。獨不載是年大饗明堂事。薛應旂﹑畢沅《通鑑》俱載四月己卯詔﹐又云以太上混元皇帝二月十五日生辰爲眞元節。﹞

１﹑閏九月﹝案﹕《四史朔閏考閏》九月庚戌朔。﹞己未﹐通直郎﹑管勾棣州韓君丈人觀劉棟爲守靜先生﹐視中大夫﹐棟不受。﹝《紀事本末》卷百二十七。﹞

２﹑乙亥﹐給事中趙野奏﹐乞諸州添置道學博士﹐擇本州官兼充﹐從之。﹝《紀事本末》卷百二十七。案﹕吳曾《能攺齋漫錄》卷十三云﹕政和八年閏九月﹐給事中趙野奏﹕「陛下恢崇妙道﹐寅奉髙眞。凡世俗以『君王聖』三字爲名字。悉命革而正之。然尙有以『天』字爲稱者﹐竊慮亦當禁約。」依奏。﹞

３﹑丙子﹐尙書省言「已降禦筆﹐處分道徒升貢﹐三歲大比﹐許襕鞹就殿試﹐欲令禮部依文士給號﹐祗候唱名﹐﹝案﹕「祗候」原誤「被候」﹐今據《十朝綱要》攺正。﹞初入仕並補志士道職已上取旨﹐並賜褐服﹐髙者﹐依文士。」從之。﹝《紀事本末》卷百二十七。案﹕《九朝編年備要》﹕政和六年﹐置道學。重和元年﹐詔州﹑縣學兼養道流﹐增置士名。自元士至志士凡十三品﹐歲大比﹐許襕襆就試。宣和二年﹐罷。﹞

《續宋編年資治通鑑》﹕閏月﹐上詔曰﹕自頃庶事大臣以爲可行﹐朕采諸民﹐多不謂便。如拘白地與禁榷貨﹐增方田﹐增酒價﹐取醋息﹐河北加折耗米﹐東南水災﹐皆掊克苛削﹐可卽日罷之。案﹕《十朝綱要》系閏九月壬子禦筆。《宋史﹖本紀》﹐九月壬午罷﹐不係閏月事。《九朝編年備要》亦系之閏月。又云﹕初﹐鄭居中置講畫經費局﹐使戶部尙書髙伸推行之。諸路有僦房廊爲浮造檐廈侵官地者﹐則會其丈尺﹐令輸錢﹐謂之「白地錢」。又添酒價﹐取醋息及榷場等事。給事中吳敏駁之﹐以爲白地錢何異於徳宗之稅間架。至是上詔云云。又《宋史》《食貨志》﹕重和初﹐罷講畫經費局。有司議句收白地﹐禁榷鐵貨﹐方田增稅﹐榷酟增價﹐量收醋息﹐河北添折稅米等。俄慮騷擾﹐悉罷之﹐並焚其條約。《文獻通考》卷十七《徵榷考》﹕止齋陳氏曰「政和五年十二月十一日﹐令諸路依山東酒價升添二文六分﹐入無額上供起發﹐則政和添酒錢也。」崇寧二年﹐知漣水軍錢景允言建立學捨﹐請以承買醋坊錢給用。詔常平司計其無害公費﹐乃如所請﹐仍令他路準行之。先是﹐元祐初﹐臣僚請罷榷醋﹐而戶部以爲本無禁文﹐命加約束。至紹聖二年﹐翟思請諸郡醋坊日息用度之餘﹐悉歸之常平﹐以待他用。及是景允有請﹐故令常平司計之。

﹝又蔡京以鹽法尙有未盡﹐請攺袋制﹐且許所過指其稅﹐袋制旣與昔不同﹐必使更買新鈔﹐方帶給舊鈔﹐號「對帶法」。亦曰「對搭」。指揮旣出﹐一日閒入納者三十餘萬緡﹐上大駭﹐而後知對撘之利也。不一二歲必復爲之﹐商人每覺鈔行略滯﹐則貯積以待攺法﹐謂之「趁新鈔」。自是鹽商大困。案﹕《十朝綱要》﹕閏九月丙寅﹐復行東北末鹽法﹐罷解鹽舊法。《九朝編年備要》云﹕行鹽鈔對帶法。時國用日廣﹐而經費多仰給於榷貨務。先是﹐鄭居中再相﹐與童貫相表悰﹐主解鹽欲以實陜西而擅其利。故居中爲罷東北鹽而利入頓虧。至是﹐上悟﹐乃詔昨有司言解鹽便於煮海﹐故用之﹐而商販無利﹐邊糴不行﹐其復利末鹽。於是蔡京私語人曰「我作鹽法﹐尙未盡也。」上知之﹐詢其所未盡者﹐京請攺袋制云云。宣和三年﹐詔河北﹑京東兩路稅鹽與鈔鹽並行﹐故商旅不通。可並行鈔鹽﹐許客人任便通販。《通考》卷十六《徵榷考》﹕祖宗以來﹐行鹽鈔以實西邊。其法﹐積鹽於解池﹐積錢於在京榷貨務﹐積鈔於陜西沿邊諸郡﹐商賈以物解至邊入中﹐請鈔以歸。物斛至邊有數倍之息﹐惟患無回貨﹐故極利於得鈔﹐徑請鹽於解池。舊制﹐通行解鹽池甚寬﹔或請錢於京師﹐每鈔六千二百﹐登時給與﹐但輸頭子等錢數十而已。以此所由州縣﹐貿易熾盛﹐至爲良法。崇寧間﹐蔡京始變鹽法﹐俾商人先輸錢請鈔﹐赴產鹽郡授鹽﹐欲囊括四方之錢﹐盡入中都﹐以進羨要寵﹐鈔法遂廢﹐商賈不通﹐邊儲失備﹔東南鹽禁加密﹐犯法被罪者眾﹐民間食鹽﹐雜以灰土﹐解池天產美利﹐乃與糞壤俱積矣。大常使見行之法售給才通﹐輒復變易﹐名對帶法﹐季年又變對帶爲循環。循環者﹐已積賣鈔﹐未授鹽﹐復更鈔﹔已更鈔﹐鹽未給﹐復貼輸錢﹐凡三輸﹐始獲一直之貨。民無貲更鈔﹐已輸錢悉乾沒﹐數十萬券一夕廢棄﹐朝爲豪商﹐夕儕流丐﹐有赴水投繯而死者。時有魏伯芻者﹐本三省大胥也。蔡京委信之﹐專主榷貨務。政和六年﹐鹽課通及四千萬緡﹐官吏皆進秩。七年﹐又以課羨第賞。其後﹐伯芻年除歲遷﹐官通議大夫﹑徽猷閣待制﹐旣而黨附王黼﹐京惡而黜之。伯芻非有心計﹐但與交引戶關通﹐凡商旅算請﹐率克畱十分之四以充入納之數﹐務入納數多﹐以昧人主而張虛最。初﹐政和再更鹽法﹐伯芻方爲蔡京所倚信﹐建言「朝廷所以開闔利柄﹐馳走商賈﹐不煩號令﹐億萬之錢輻湊而並至﹐禦府須索﹐百司支費﹐歲用之外沛然有餘﹐則榷鹽之入可謂厚矣。頃年﹐鹽法未有一定之制﹐隨時變革以便公私﹐防閒未定﹐姦獘百出。自政和立法之後﹐頓絕獘源﹐公私兼利。異時一日所收不過二萬緡﹐則已詫其太多﹐今日之納乃常及四五萬貫。以歲計之﹐有一郡而客鈔錢及五十餘萬貫者﹐處州是也﹔有一州倉而客人請鹽及四十萬袋者﹐泰州是也。新法於今靉二年﹐而所收已及四十萬貫﹐𨿽傳記所載貫朽錢流者﹐實未足爲今日道也。伏乞以通收四千萬貫之數﹐宣付史館﹐以示富國裕民之政。」小人得時騁志﹐無所顧憚﹐遂至於此。於時禦府用度日廣﹐課入欲丰﹐申歲較季比之令﹐在職而暫取告﹐其月日皆毋得計折﹐害法者不以官蔭並處極坐﹐微至於鹽袋鯗鹽﹐莫不有禁﹐州縣惟務歲增課以避罪法﹐上下程督加厲。七年﹐乃降禦筆﹕「昨攺鹽法﹐立賞至重﹐抑配者眾﹐計口敷及嬰孩﹐廣數下逮駝畜﹐使良民受獘﹐比屋愁嘆。悉從初令﹐以利百姓。三省其申嚴近制﹐攺奉新鈔。」蓋帝意未嘗不欲審法定令﹐寬濟斯民。有司不能將明帝恩﹐故比較已罷而復用﹐鈔札旣免而復行﹐鹽囊增饒而復止﹐一囊之價裁爲十一千﹐旣又復爲三十三千矣﹐民力因以擾匱﹐盜賊滋焉。又云﹕徽宗時﹐如兩浙之鹽﹐多有變更﹐自蔡京秉政﹐廢轉搬倉之法﹐使商賈入納於官。自此爲鈔鹽法﹐請鈔於京師﹐商賈運於四方﹐有長引短引﹐限以時日﹐各適所適之地遠近以爲差。蔡京專利罔民﹐所以鹽法數十日一變﹐鹽法旣變﹐則鈔鹽亦不可用。商賈旣納錢之後鈔皆不用﹐所以商賈折閱甚多﹐此海鹽之一變也。解鹽之變﹐緣徽廟初﹐雨水不常﹐圍塹不密﹐守者護視不固﹐爲外水參雜。雨水不常﹐外水闠滿﹐流入解池﹐不復成鹽﹐此所以數年大失課利。後大興徭役﹐盡車出外水。漸可再復﹐此是解鹽之一變也。﹞

又大內火﹐系五千餘間。時天大雨﹐而火益熾﹐上是夜微宿於外。案﹕《九朝編年備要》云﹕大火自甲夜達曉﹐系五千餘間。後苑廣聖宮及宮人所居幾盡﹐被焚死者甚多。時天大雨﹐火發﹐雨如傾﹐略不少止﹐而火益熾。或傳上是夜微宿於外。然事祕﹐不可得知。《宋史《五行志》﹑薛應旂《通鑑》系之九月﹐陳》﹑畢《通鑑》系之八月。

又錄周後﹐除封崇義公外﹐以其長世世爲宣義郎。案﹕《東都事略》﹕丙子﹐詔曰「昔我藝祖受礻亶於周﹐嘉祐中擇柴氏一人封崇義公﹐而三恪之封不及﹐禮蓋未盡。除崇義公依舊外﹐擇柴氏最長見存者爲周恭帝後﹐以其世監周陵廟﹐與知縣請給﹐以示繼絕之仁﹐爲國三恪。」

１﹑十月﹝案﹕《宋史﹖本紀》﹑薛氏《通鑑》﹕十月己卯朔﹐太白晝見。﹞壬辰﹐資政殿學士﹑知陳州陳洵仁﹝案﹕畢氏《通鑑》作「鄧洵仁」。﹞奏﹕「本州學係籍學生止有九十一人﹐而一兩月間﹐士之勸誘入道學及內外舍生願換道徒者﹐將與儒士等﹐委是本州學教授當職官推行有方﹐提舉學事置司在本州遵承詔旨﹐同共葉力奉行。州學內捨生宋瑀願換道學內捨生﹐本人係故翰林學士宋祁》之孫﹐已兩預貢舉﹐行藝淸修﹐自來畱心道學。舊有撰到《道論》十篇乃近撰《神霄玉淸萬壽宮雅》一篇﹐﹝案﹕原脫「壽」字﹐今據《宋史》﹑畢《通鑑》諸書補入。﹞謹具繳奏呈。」禦筆﹕「宋瑀特與志士﹐仍許赴將來殿試。」﹝《紀事本末》卷百二十七。案﹕《宋史《選舉志》亦載宋瑀換道學事﹐云由是長倅以下受賞有差。趙與時《寶退錄》卷一﹕靈素被旨修道書﹐攺正諸家醮儀﹐校讎丹經靈篇﹐刪修注解。每遇初七日升座﹐座下皆宰執﹑百官﹑三衙﹑親王﹑中貴﹐士俗觀者如堵。講說《三洞道經》﹐京師士民始知奉道矣。此耿延禧所作《靈素傳》也。周煇《淸波雜誌》卷上﹕云素盛時﹐一日﹐有詔兩學之士問道於其座下﹐且遣親近中貴監蒞。靈素旣陛座﹐首詔太學博士王俊乂﹐久而不出。旣出﹐乃昌言「昔吾先聖與老聃同徳比義﹐相爲師友。豈有摳衣禮黃冠者哉﹖」聞者駭然。各逡巡而罷。王﹐海陵人。歷宰掾﹐分符而終。近萬元亨典鄕郡﹐𨿽載姓名於《圖經﹖人物志》﹐偶遺此一節。《困學經聞》卷二十﹕林靈素作《神霄籙》﹐自公卿以下﹐羣造其廬拜受。獨李綱﹑傅崧卿曾幾移疾﹐不行。原注﹕宣﹑政間﹐道教興行﹐至有號爲女眞者﹐當時以爲先兆。《宋史﹖王俊義傳》﹕俊義字堯明。遊學京師﹐資用乏﹐或薦之童貫﹐欲厚聘之﹐拒不答。林靈素設講席寶籙宮﹐詔兩學選士問道。車駕將臨視推恩﹐司成以俊義及曹偉應詔﹐俊義辭焉。人曰「此顯仕捷逕也﹐不可失。」俊義曰「使辭不獲命﹐至彼亦不拜。倘見困辱﹐則以死繼之。」逮至講所﹐去禦幄跬步﹐內侍呼姓名至再﹐俊義但望幄致敬﹐不肯出﹔次呼曹偉﹐偉回首﹐俊義目之﹐亦不出。旣罷﹐皆爲之懼﹐俊義處之恬然。﹞

２﹑庚子﹐禦筆﹕「道徒止許道士及無妻人入學充﹐道士服本服﹐余服轉帶幅巾﹐其襕衤郭指揮勿行。」﹝《紀事本末》卷百二十七。﹞

３﹑癸卯﹐上禦寶籙宮﹐傳度《玉淸神霄祕籙》﹐會者八百人。﹝《紀事本末》卷百二十七。案﹕《續宋編年資治通鑑》云﹕冬十月﹐上禦寶籙宮﹐度《玉淸神霄祕錄》﹐會者八百人。凡天神降臨事﹐蓋發端於王老志而極於林靈素。及爲大會﹐靈素講經﹐據髙座﹐上爲設幄其側。靈素所言無殊絕者﹐雜以滑稽喋語﹐上下爲大閧笑﹐莫有君臣之禮矣。時道士有俸﹐每一齋施﹐動獲數十萬﹔每一宮觀﹐給田亦不下數百千頃﹐皆外蓄妻子﹐置姬媵﹐以膠靑刷鬢﹐美衣玉食者幾二萬人。一會殆費數萬緡。貧下之人多買靑衣幅巾以赴﹐日得一飫餐而襯施錢三百﹐謂之「千道會」云。畢《通鑑》「靑衣」作「靑布」﹐「一飫」作「一飽」﹐「而襯」作「及襯」。《宋史﹖食貨志》上﹕崇寧初﹐蔡京當國﹐置居養院﹑安濟坊。給常平米﹐厚至數倍。差官卒充使令﹐置火頭﹐具飲膳﹐給以衲衣絮被。州縣奉行過當﹐或具帷帳﹐顧乳母﹑女使﹐縻費無藝﹐不免率斂﹐貧者樂而富者擾矣。三年﹐又置漏澤園。初﹐神宗詔﹕「開封府界僧寺旅寄棺柩﹐貧不能葬﹐令畿縣各度官不毛地三五頃﹐聽人安厝﹐命僧主之。葬及三千人以上﹐度僧一人﹐三年與紫衣﹔有紫衣與師號﹐更使領事三年﹐願復領者聽之。」至是﹐蔡京推廣爲園﹐置籍﹐瘞人並深三尺﹐毋令暴露﹐監司巡歷檢察。安濟坊亦募僧主之﹐三年醫愈千人﹐賜紫衣﹑祠部牒各一道。醫者人給手惓﹐以書所治瘞失﹐歲終考其數爲殿最。諸城﹑砦﹑鎭﹑市﹑戶及千以上有知監者﹐依各縣增置居養院﹑安濟坊﹑漏澤園。道路遇寒僵僕之人及無衣匄者﹐許送近便居養院﹐給錢米救濟。孤貧小兒可教者﹐令入小學聽讀﹐其衣襕於常平頭子錢內給造﹐仍免入齋之用。遺棄小兒﹐顧人乳養﹐仍聽宮觀﹑寺院養爲童行。宣和二年﹐詔﹕「居養﹑安濟﹑漏澤可參考元丰舊法﹐裁立中制。應居養之日給秔米或粟米一升﹐錢十文省﹐十一月至正月加柴炭﹐五文省﹐小兒減半。安濟坊錢米依居養法﹐醫藥如舊制。漏澤園除葬埋依見行條法外﹐應資給若齋醮等事悉罷。」陳桱《通鑑》載﹕政和七年二月﹐幸上淸寶籙宮﹐命林靈素講道經。自是每設大齋輒費緡錢數萬﹐謂之「千道會」。令士庶入殿聽靈素講經﹐帝爲設幄其側﹐靈素據髙座﹐使人於下再拜請問。然所言無殊絕者﹐時時雜以捷給嘲詼﹐以資媟笑﹐莫有君臣之禮。復令吏民詣宮授《神霄祕籙》﹐朝士之嗜進者亦靡然趍之。而又載﹕重和元年九月﹐帝如上淸寶籙宮﹐度《玉淸神霄祕籙》﹐會者八百人。時道士有俸﹐每一齋施﹐動獲數十萬﹔每一觀﹐給田亦不下數百千頃。貧下之人﹐多買靑布幅巾以赴﹐日得一飫餐而襯施錢三百﹐謂之「千道會」。是則去年已有千道會﹐而此書只載於是年者﹐或亦約舉而言之耳。且彼云九月﹐與此云十月不合﹐未知孰是。薛旂應《通鑑》俱是月甲辰置道官二十六等﹐道職八等。陳氏畢氏又云有殿侍晨﹑校籍﹑授經﹐以擬待制﹑修撰﹑直閣之名。﹞

４﹑戊申﹐承議郎﹑徽猷閣待制﹑提舉萬壽觀蔡絳勒停。﹝《紀事本末》卷百三十一。原注蔡絳《訴神文》節文曰﹕臣舉家兄弟諸亻至皆投名請授神霄祕籙﹐獨臣不願受。於是九重始大怒﹐因遣梁師成諭旨﹐戒臣不許接見賓客。嗚呼﹗事旣掣肘﹐謀旣盡露﹐臣亦決知得罪矣。一日﹐臣兄來宣諭臣父﹐將通延福宮江路﹐徹閶闔門﹐跨城爲道飛橋﹐入賜第﹐自此往來無間﹐君臣相悉。時已大毀民居數千家﹐如荒野矣。臣不勝憤懣﹐亟夜艸書力爭。臣父愕然﹐實愛惜臣﹐猶不肯出﹔臣兄伺知﹐及鄭昂泄臣語﹐因下開封府捕系昂﹐盡搜索其篋笥﹐然獨無有。於是昂遂枷項﹐編管安州。臣始勒住朝參﹐不許接見賓客﹔又降禦筆﹐謂臣狂妄﹐不循分守。特落職﹐而怒終不解。臣父因賞橘內宴﹐丐入中禁﹐獨拜懇於太上之前﹐臣遂得不死。始議貶新州﹐俄而置諸光州。臣父以爲出則必陰殺之。因持之。久乃俾臣父上章﹐特勒停﹐令侍養﹐遇有臨幸﹐則出避耳。案﹕原本在十一月﹐今考十一月己酉朔無戊申﹐此必原本誤也。《十朝綱要》系之十月戊申﹐畢氏《通鑑》同﹐今據以攺﹐附十月﹐蓋戊申則三十日也。又原注投名請受﹐「受」誤「授」﹔臣兄來宣諭﹐「宣」誤「軍」﹔「徹閶闔門」作「出閶闔門」﹔怒終不解﹐「解」作「攺」﹔賞橘內宴﹐「橘」作「桔」﹔始議貶新州﹐「始」作「姑」。今俱從畢氏訂正之。畢《通鑑考異》引此注而辧之云﹕今按蔡絳之勒停﹐史不著其所以。據絳自言如此﹐恐其間有文過之辭。然《宋史﹖蔡攸傳》云﹕攸以絳鍾愛於京﹐數請殺之﹐帝不許。則此事爲其兄所媒孽﹐理或然也。﹞

１﹑十一月己酉﹐﹝案﹕各本史書俱係十一月己酉朔攺元。﹞禦筆﹕「道流入官﹐自一命以上至視品中大夫﹐宜正名辧禮﹐以爲次遷之格。而文階近列有館閣之聯﹐亦宜仿此定制﹐以待瑰瑋髙妙不次拔擢之人。今以太虛大夫至金壇郎﹐同文臣案﹕「臣」字原缺﹐據《九朝備要》補入。中大夫至迪功郎爲道階﹐以侍晨﹝案﹕原誤「養」。﹞爲待制﹐以受經同修撰﹐至直閣爲道職。道階以年勞遷授道職如文臣﹐隨官帶職之制﹐不限常格﹐授惟其人﹐無則闕之。」﹝《紀事本末》卷百二十七。案﹕《九朝編年備要》﹕政和四年﹐置道階。重和初﹐別置道官﹐自太虛大夫至金壇郎﹐凡六等﹐同文臣中大夫至迪功郎。道職自沖和殿侍晨至凝神殿校經﹐凡十一等。侍晨同待制﹐校籍同修撰﹐校經﹑直閣皆給告身印紙﹐經道籙院磨勘功過﹐注授加官差遣﹐八品用蔭﹐如命官法。﹞

２﹑丙辰﹐中大夫﹑通眞達靈元妙先生林靈素爲沖和殿侍晨。﹝《紀事本末》卷百二十七。案﹕《宋史》本傳稱林靈素出入呵引與諸王爭道。都人稱曰「道家兩府」。本與道士王允誠共爲怪神﹐後忌其相軋﹐毒之死。郭彖《暌車志》云﹕宣和間﹐林靈素希世寵倖﹐數召入禁中﹐賜坐便殿。一日﹐靈素倏起趨階下曰「九華安妃且至﹐玉淸上眞也。」有頃﹐果中宮至。靈素再拜殿下﹐繼又曰「神霄某夫人來。」已而果有貴嬪繼至者。靈素曰「在仙班中﹐與臣等列﹐禮不當拜。」長揖而坐﹐俄忽﹤目咢﹥曰「是閒何乃有妖魅气耶﹖」時露臺妓李師師者﹐出入宮禁﹐言訖而師師至。靈素怒目攘袂﹐亟起取禦鑪火箸﹐逐而擊之﹐內侍救護得免。靈素曰「若殺此人﹐其祕無狐尾者﹐臣甘罔上之誅。」上笑而不從。﹞

３﹑丁卯﹐茂徳帝姬下嫁蔡鞗。﹝《紀事本末》卷百三十一。案﹕「鞗」原誤「絳」﹐今訂正。畢氏《通鑑》云﹕父京請免見舅姑行盥饋禮﹐詔不允。﹞

４﹑丙子﹐提舉成都府路學事翟棲筠奏﹕「王安石參酌古今篆隸而爲《字說》﹐此造道之指南﹐而窮經之要術也。然字形書畫﹐纖悉委曲﹐咸有不易之體﹐世之學者﹐知究其義﹐而至於形畫﹐則或略而不講﹐從俗就簡﹐轉易偏旁﹐傳習旣殊﹐漸失本眞。如期﹑朔之類從月﹐股﹑肱之類從肉﹐勝﹑服之類從舟﹐丹﹑靑之類從丹﹐靡有不辧﹐而今書者乃一之。若此者不可勝舉﹐故幼學之士﹐終年誦書﹐徒識字之近似而不知字之正形﹐甚可嘆也。云云。願詔儒臣重加條定﹐去其訛謬﹐存其至當﹐一以王安石《字說》爲正﹐分次部類﹐號爲《新定五經字樣》﹐頒之庠序。」詔太學官集眾修。《紀事本末》卷百三十。原注《實錄》有此﹐但削去以王安石《字說》爲正等語﹐殊失事實。今取初艸元奏﹐稍增入之。案﹕《通考》引晁公武《讀書志》﹕《字說》二十卷﹐皇朝王安石介甫撰。晚年閒居金陵﹐以天地萬物之理著於此書﹐與《易》相表悰。而元祐中﹐言者指其揉雜《釋》《老》﹐穿鑿破碎﹐聾瞽學者﹐特禁絕之。王氏《自序》曰「文者﹐奇耦剛柔雜比以相承﹐如天地之文﹐故謂之文﹔字者﹐始於一一而生於無窮﹐如母之字子﹐故謂之字。其聲之抑揚﹑開塞﹑合散﹑出入﹐其形之衡從﹑曲直﹑邪正﹑上下﹑內外﹑左右﹐皆有義旨﹐出於自然﹐非人私智所能爲也。與伏羲八卦﹑文王六十四異用而同制﹐相待而成《易》﹐先王以爲不可忽﹐而患天下後世失其法﹐故三歲一同﹐同者所以一道徳也。秦燒《詩》《書》﹐殺學士﹐而於是時始變古而爲隸﹐蓋天之喪斯文也。不然﹐則秦何力之能爲﹖而許愼《說文》於書之意時有所悟﹐因序錄其說爲二十卷﹐以與門人所推經義附之。惜乎﹗先王之文缺已久﹐愼所記不具又多舛﹐而以予之淺陋考之﹐宜有所不合。𨿽然庸詎﹐非天之將興斯文也﹐而以予贊其始﹐故其教學必自此始。能知此者﹐則於道徳之意已十九矣。」石林葉氏曰「凡字不爲無義﹐但古之制字不專主義﹐或聲或形﹐其類不一。先王略別之以爲六書﹐而謂之小學者﹐自是專門一家之學。其微處遽未易盡通﹐又更篆隸﹐損益變易﹐必多乖失。許愼之《說文》﹐但據東漢所存﹐以偏旁類次﹐其造字之本﹐初未嘗深究也。王氏見字多有義﹐遂一以義取之﹐𨿽六書﹐且不問矣。況所謂小學之專門者乎﹗是以每至於穿鑿附會﹐有一字折爲三四文者。古書豈如是煩碎哉﹗學者所以閧然﹐起而交詆。誠不爲無罪﹐然遂謂之皆無足取﹐則過也。」

５﹑丁丑﹐禦筆﹕「先王服制﹐方圓俯仰﹐大小形色﹐悉有象法。自周之衰﹐禮文殘闕﹐無復制度﹐因時從容﹐寢以胡服﹐施於朝廷。稽古驗今﹐遹追先志﹐不可不革。可令禮制局先自冠服討論以聞﹐適今之宜﹐仿古之意﹐當力行之﹐以革千歲之習。其見服鞾﹐先次廢罷﹐攺用履。」﹝《紀事本末》卷百三十四。案﹕《東都事略》丙子日詔。《宋史﹖輿服志》五亦載此詔﹐不系月日。﹞

﹝《續宋編年資治通鑑》﹕十一月朔﹐攺元﹐大赦。案﹕《十朝綱要》﹕十一月己酉朔﹐旦冬至﹐大赦。是歲﹐攺元。《三朝北盟會編》《宋史﹖本紀》﹑薛氏畢氏《通鑑》俱作己酉朔攺元。惟陳《通鑑》失載其事。《通考》卷二百八十四《象緯考》以爲﹕是年十一月辛亥﹐日中有黑子如李大。﹞

﹝又安堯臣上言「陛下臨禦之初﹐嘗下詔求言﹐於是諤士效忠﹐而憸人乃誤陛下﹐加以詆誣之罪﹐使陛下負拒諫之謗﹐故比年天下杜口以言爲諱。乃者﹐宦寺交結權臣﹐共倡北伐﹐而宰執以下﹐無一人肯爲陛下言者。臣謂啟燕云之役﹐異時唇亡齒寒﹐狼子野心﹐必伺吾隙而逞其所欲矣。」時謂其首沮大義﹐請置諸法。上以言路久壅﹐宜導以賞﹐與補承務郎。案﹕《三朝北盟會編》﹕政和八年五月二十七日戊申﹐廣安軍艸澤安堯臣上書乞寢燕云等事。書曰﹕政和八年五月二十七日﹐艸澤臣安堯臣謹昧死裁書﹐百拜獻於皇帝陛下。臣觀商髙宗嘗命傅說曰「朝夕納誨﹐以輔臺徳。」說復於王曰「惟木從繩則正﹐後從諫則聖。後克聖﹐臣不命其承疇﹐敢不祗若王之休命﹖」臣每讀至此﹐未嘗不掩卷嘆息﹐以爲天下萬幾﹐一人聽斷﹐𨿽甚憂勞﹐不能盡察。堂上遠於百里﹐堂下遠於千里﹐以九重之深﹐而欲盡聞四方萬里之遠﹐百辟之忠邪賢佞﹐生民之利害休戚﹐顧不難哉﹖是以帝王之徳﹐莫盛於納諫。諫行言聽﹐則膏澤下於民﹐天下同臻於宴安之域﹐社稷之利也。臣聞陛下臨禦之初﹐從諫如流﹐嘗下求言之詔曰「言而不當﹐朕不加罪。」於是謇諤之士﹐冒昧自竭﹐咸效愚忠﹐而憸人欲杜塞言路﹐竊弄威柄﹐乃營誤陛下﹐加以詆誣之罪﹐遂使陛下負拒諫之謗於天下久矣﹗比年以來﹐言事之臣﹐朝奏夕貶﹐天下之人﹐結舌杜口﹐以言爲諱。乃者﹐宦寺專命﹐交結權臣﹐共倡北伐之議﹐思所以蠹國而害民﹐上自宰執﹐下至臺諫﹐曾無一人肯爲陛下言者﹐以前車爲戒﹐陛下復何賴焉﹖臣愚謂燕云之役興﹐則邊釁遂開﹔宦寺之權重﹐則皇綱不振﹐此所以日夜爲陛下寒心者也。臣螻蟻之微﹐自頂至踵﹐不足以膏陛下之斧鉞﹐儻使上冒天威﹐必罰無赦﹐臣𨿽死無悔﹐何憚而不言哉﹗願畢其說以獻焉。臣聞中國內也﹐四夷外也。憂在內者﹐本也﹔憂在外者﹐末也。夫天下有外懼﹐無內憂﹐蓋自古夷狄之於中國﹐有道未必來服﹐無道未必不來。聖人以一身寄於巍巍之上﹐安而爲泰山﹐危而爲累卵﹐安危之機﹐不在於夷狄之服叛去來也。則有天下國家者﹐必固本以釋末﹐未嘗竭內以事外。𨿽羈縻制奭之不失﹐徒使爲中國之藩籬耳﹐曷嘗與之謀大事﹐圖大功﹐俾憂生乎內也。昔王蘘說契丹入塞以牽晉兵﹐定人皆以爲後患﹐可不鑑哉﹖古者夷狄憂在內﹐不在外。外憂之患﹐吾能固本以釋末﹐將賢而虜惰﹐卽剪滅其患﹐不及中原泰山之安﹐有足恃者。內憂之懼﹐由吾竭內以事外﹐邦本凋殘﹐海內虛耗﹐累卵之危﹐指日可待。外憂之不去﹐聖人猶且恥之﹐內憂而不爲之懼﹐臣愚不知天下之所以久安而無變﹐甚可懼也﹗陛下亦慮之乎﹖厥今天下之勢﹐危如累卵﹐柰何陛下不思所以固本之術﹐委任姦臣﹐竭生靈之膏血﹐欲奉彊胡以取必爭之地﹐使上累聖徳﹐此億兆所同憂也。且天生北狄﹐謂之犬戎﹐投骨於地﹐狺然而爭﹐犬之常也。今乃搖尾乞憐﹐非畏吾也﹐蓋邊境之上﹐未有可乘之隙。狼子野心﹐安得不蓄其銳而伺吾隙以逞其所大欲耶﹖將見四夷交侵﹐𨿽有智者﹐不能善其後矣﹗昔秦始皇纘六世之餘烈﹐旣並六國﹐南取百越之地﹐以爲桂林象郡﹐北築長城﹐而守藩籬﹐卻匈奴七百餘里﹐其意非以衛邊地而救民死﹐乃貪利而欲廣大也﹐故功未立而天下亂。漢孝武資累世之積蓄﹐財力有餘﹐士馬彊盛。務恢封略﹐圖制匈奴﹐患其兼從西國﹐結黨南寇﹐乃表河曲﹐列四郡﹐開玉門﹐通西域﹐以斷匈奴右臂﹐師旅之費﹐不可勝計﹔至於用度不足﹐算及舟車﹐因之以凶年﹐寇盜並起﹐始﹖輪臺之地﹐下哀痛之詔﹐豈非仁聖之所悔哉﹖宋文帝元嘉中﹐比西漢文景分命諸將﹐經略河南﹐致拓跋瓜步之師﹐因而國蹙。陳宣帝纘業之後﹐拓土開疆﹐志大不已﹐遂有呂梁之敗﹐江左日蹙﹐力殫財竭﹐旋爲隋氏所滅。隋煬帝負其富彊之資﹐志逞無厭之欲﹐煩出朔方﹐三駕遼左﹐旌旗萬里﹐賦斂百端﹐四海騷然﹐土崩魚爛﹐喪身滅國。唐太宗定海內﹐時稱英主﹐然而東有遼海之軍﹐西有昆邱之役﹐師旅數動﹐百姓疲勞﹐𨿽未至於禍敗﹐然不免有中材庸主之譏。明皇開元之際﹐宇內謐如﹐邊將邀寵﹐競圖戰伐﹐西陲靑海之戍﹐遼東天門之師﹐磧西怛邏之戰﹐雲南渡瀘之役﹐沒於異域數十萬人﹐幽寇乘之﹐天下離潰。是皆窮兵貪地﹐好功勤遠﹐罔守持盈之道﹐不顧勞民之獘﹐孰若周宣中興﹐獫狁爲害﹐追至太原﹐及境而止﹐蓋不欲敝中國怒遠夷也﹐故享國日久﹐詩人詠其美。孝文專務﹐以徳化民﹐凡有不便﹐輒弛以利民﹐與匈奴結和親﹐後乃背約﹐入盜邊﹐令備守﹐不發兵深入﹐恐勞百姓﹐是以國富刑淸﹐漢祚日永﹐天下歸仁。孝元亦納賈捐之之議﹐棄珠崖之陋﹐後世以爲美談。東漢建武中﹐人康俗阜﹐臧宮﹑馬武請殄匈奴﹐報曰「捨近謀遠者﹐勞而無功﹔捨遠謀近者﹐逸而有終﹔務廣地者荒﹐務廣徳者彊﹔保其有者安﹐貪人有者殘。」自是諸將莫敢復言兵事﹐可謂深達治源者乎﹗歷觀前世﹐𨿽徵討殊類﹐時有異同﹐勢有可否﹐謀有得失﹐事有成敗﹐然毒蠹四表﹐瘡痍兆姓﹐未嘗不由好大喜功﹐竭內事外者也。昔人謂國𨿽大﹐好戰必亡。故聖人務徳﹐不務廣土﹐王者不治夷狄。《春秋》亦內諸侯而外夷狄﹐非謂中國之力不能制之﹐以其言語不通﹐贄幣不同﹐種類乖殊﹐習俗詭異。居於絕域之外﹐山河之表﹐崎嶇川谷險阻之地。是以外而不內﹐疏而不戚﹐政教不及其人﹐正朔不加其國﹐誠不欲竭內以事外故也。樊噲嘗願得十萬眾﹐橫行匈奴中﹐季布謂其可斬﹔馮奉世矯詔斬莎車王﹐宣帝議加爵賞﹐蕭望之謂矯制違命﹐𨿽有功不可爲法﹐恐後奉使者爲國家生事﹔陳湯誅郅支﹐匡衡劾其矯制而顓命﹔郝靈荃斬默啜﹐姚崇慮彼邀功者生心﹐三朝終不加賞﹐抑有由矣﹗是故古者天子守在﹐四夷來則懲而奭之﹐去則備而守之﹐其慕義而貢獻﹐則接之以禮﹐羈縻不絕﹐使曲在彼﹐乃聖王制奭夷狄之常道也。在昔東胡避李牧﹐北虜憚郅都﹐南蠻服孔明﹐西戎畏郝玭﹐此四人者﹐皆明智而忠信﹐寬厚而愛人﹐君臣同體﹐固守邊疆﹐故能威震四夷﹐胡人不敢南下而牧馬﹐士不敢彎弓而報怨。或有僥倖一時﹐爲國生事﹐興造邊隙﹐邦憲具在﹐夫何患云﹖我太祖皇帝撥亂反正﹐躬擐甲冑﹐總熊羆之眾﹐當時將相大臣﹐皆所與取天下者﹐然卒不能下幽﹑燕兩州之殘寇﹐豈勇力智慧不足哉﹖蓋二州之地﹐犬戎所必爭者﹐不忍使吾赤子重困鋒鏑﹐乃置而不問﹔章聖皇帝澶淵之役﹐以匈奴大舉來寇﹐不得已而與戰﹐旣戰而勝﹐乃聽其求和﹐遂與之盟﹐逡巡引兵而退。蓋亦欲固邦本而不忍困民力也明矣﹗伏願陛下思祖宗積徳之艱﹐監歷代君臣之失﹐杜塞邊隙﹐務守景徳舊好。愼選忠義智勇之人﹐如郅都者使守險塞﹐而嚴軍髙壘毋戰﹐閉關扼險﹐荷戈而守之﹐無使夷狄乘閒伺隙﹐窺我中國。上以安宗廟﹐下以保生靈﹐豈不韙歟﹖臣前所謂燕云之役興﹐則邊隙遂開者﹐此也。臣觀自古國家之敗﹐未嘗不由宦者專政﹐當時君臣之心﹐非不知其然﹐而因循信任﹐不能斷而馭之。故終至委靡頹敝﹐傾覆神器﹐不可支吾而後已。大抵此曹手執帝爵﹐口銜天憲﹐則臣下之死生禍福在焉。出入臥內﹐靡閒朝夕﹐巧於將迎﹐則君心爲之密移﹔況隆以髙爵﹐分以厚錄﹐加之以信任﹐以資其威福之權哉﹗我宋開基太祖皇帝﹐鑑前世之獘﹐務行戔刂削﹐內品供奉﹐不過二十人﹐徒使供門戶掃除之役。寶元以後﹐員數倍增﹐錄廩從優。咸平中﹐洛苑使秦翰﹑雷有終因討王均之亂﹐旣而有功﹐授以思州刺史﹔自後劉保信等初無纖毫之功﹐咸啟僥倖之心﹐乃攀援前史﹐遂皆遙領團練刺史﹐議者否之。繼以明道﹐制命出於幃幄﹐威福假於宦寺﹐斜封墨敕﹐授之匪人﹐委用漸大﹐玆風一扇﹐先朝之典制盡廢﹐當時臺諫﹐以死爭之﹐期必行而後已。今乃不然﹐宦寺之數不知其幾﹐但見腰金拖紫﹐充滿朝廷﹐處富貴之極﹐忘分守之嚴﹐專總威權﹐決議中禁﹐蔽九重之聰明﹐擅四海之生殺。懷諂諛之心﹐曲媚營求者﹐則舉而登用﹔勵匪躬之操﹐直情忤意者﹐則旋見排斥。以致中外服從﹐上下屏气﹐府第羅列﹐大都親族﹐布滿丹陛。南金和寶﹐冰綃霧縠之積﹐富侔天子﹔嬙媛侍兒﹐歌童舞女之玩﹐僣擬後宮。狗馬飾彫文﹐土木被緹繡﹐更相援引﹐同惡相濟。一日再賜﹐一月累封﹐爵位極矣﹗田園廣矣﹗金繒益矣﹗奴婢官矣﹗搢紳士大夫盡出其門矣﹗非復向時掖廷永巷之職﹐閨牖房闥之任也﹗皇綱何由而振耶﹖是以賢才嗟讟﹐志士窮棲﹐莫此爲甚。昔人謂宦者專而國命危﹐良有以也﹗臣布衣賤士﹐無官守言責﹐不敢纖悉條具﹐上瀆聖聰。請以誤國之大者童貫而論之﹕臣謹按﹐貫起自卑微﹐本無智謀﹐陛下付以兵柄﹐俾掌典機密。自出師陜右﹐已彌歲祀﹐專以欺君罔上爲心﹐虛立城砦﹐妄奏邊捷﹐以爲己功﹔汲引羣小﹐易置將吏﹐以植私黨﹐交通饋遺﹐鬻賣官爵﹐超躐除授﹐紊亂典常。有自選調不由薦舉而攺京秩者﹐有自行伍不用資格而得防團者﹐有放逐田裏不應甄敍而擢登淸禁者﹐有託儒爲姦憒不知書而任以蘭省者。或陵徳鮮禮﹐不通世務﹐徒以家累億金﹐望塵擁拜﹐公行賄賂﹐而致身靑雲者﹐比比皆是﹔或養驕恃勢﹐不知古今﹐徒以門髙閥閱﹐搖尾乞憐﹐僥倖請託而立登要津者﹐紛紛接踵。一時鮮廉寡恥之人﹐爭相慕悅﹐侵漁百姓﹐奉其所欲﹐惟恐居後。兵法﹐戰士躬冒矢石﹐傷有金帛之賜﹐死有襃贈之榮。自兵權歸貫﹐紛更殆盡﹐傷戰之卒﹐秋毫無所得﹐死者又誣以逃亡之罪﹐賞罰不明﹐兵气委靡。凱還未久﹐書品已崇﹐庖人旣卒掃門執鞭之隸﹐冒功奏賞﹐有馴致節鉞者﹐名器一何輕哉﹗山西勁卒﹐貫盡選爲親兵﹐實自衛也。方戰伐之際﹐他兵躬行陣之勞﹐班師之後﹐親兵冒無功之賞﹐意果安在﹗此天下所共憾﹐而陛下恬然不顧也。貫爲將帥﹐每得內帑金帛以濟軍需﹐悉充私藏﹐乃立軍期之法﹐取償於州縣。依勢作威﹐倚法肆貪﹐暴賦橫斂﹐民不堪命﹐將士爲之解體﹐貫方且意气洋洋﹐自爲得計﹐凶焰悖然。臺諫之臣﹐閒有剛毅不回之士﹐愛君憂國﹐一言議及﹐則中以危法﹐遂使天下不言而敢歸怨陛下矣。今者中外之人﹐咸謂貫深結蔡京﹐同納燕人李良嗣以爲謀主﹐其倡北伐之議。經營旣久﹐國用匱乏﹐乃始方田以增常稅﹐均糴以充軍儲。茶鹽之法﹐朝行暮攺﹐民不奠居﹔加之以饑饉﹐迫之以重斂﹐其勢必無以自全。陛下苟能速革其獘﹐則赤子膏血﹐不爲此曹涸也。今天下之民﹐被玆毒蠹久矣﹗其貧至矣﹗養生送死不足之憾﹐亦深矣﹗昔人謂刻核太至者﹐必有不肖之心應之。臣愚深恐無恆心之民﹐以刻核太至﹐不能自安﹐或起不肖之心﹐其患有至於不可奭者。況天視自我民視﹐天聽自我民聽﹐民積怨气﹐天心憫焉﹐非朝廷福也。劉蕡謂自古宦者預軍政﹐未有不敗國喪師者。其言載之靑史﹐𨿽愚夫莫之或非。陛下儻優遊不斷﹐異時禍稔蕭墻﹐姦生幃幄﹐追悔何及﹖伏願陛下擴天日之明﹐塞陰邪之路﹐制侵陵迫脇之心﹐復門戶掃除之役﹐使安其分可也。史臣亦謂宦者亂人之國﹐其源深於女禍﹐陛下何苦暱之﹐此臣愚所不識也。恭惟陛下以社稷爲心﹐生靈爲念﹐思禍患於未萌之機﹐戒其所當戒﹐更其所當更﹐斷自宸衷﹐決而行之﹐無卹邪論之紛紛﹐天下幸甚﹗臣前所謂宦寺之權重則皇綱不振者﹐此也。臣一介艸茅﹐世食陛下之祿﹐沐浴陛下膏澤久矣﹗當此之時﹐人各隱情﹐以言爲諱。臣輕吐狂直﹐上觸天威﹐非不知言出而禍從﹐計行而身戮﹐蓋痛紀綱之壞﹐哀生靈之困﹐變亂將起﹐社稷將危﹐忠憤所激﹐有不能自已者﹐不識陛下能赦之否﹖臣聞唐貞觀時﹐有上封事者﹐或不切事﹐文皇厭之﹐欲加譴黜。魏鄭公諫曰「古者立謗木﹐欲其聞己過。封事﹐其謗木之遺乎。陛下思聞得失當否﹐咨其所陳。言而是乎﹐爲朝廷之益﹔非乎﹐無損於政。」帝悅﹐皆勞遣之。今臣忄捲忄捲﹐非望陛下之勞遣﹐願陛下咨其所陳﹐摭其實而行之﹐使納諫之君﹐不獨專美於前代﹐臣子之至願也。惟陛下裁之。嗚呼﹗犯顏逆鱗者﹐人臣之盡忠﹔廣覽兼聽者﹐聖人之盛徳。臣之所以自愛者﹐可謂忠矣﹗陛下所以處臣﹐宜如何焉﹖願少緩天誅﹐庶開忠讜之路﹐永保無窮之基﹔倘或不容﹐身首異處﹐取笑士類﹐亦臣所不卹也﹗臣無任昧死﹐俯伏聽命之至﹗臣誠惶誠恐﹗頓首謹言。九月一十九日戊午﹐聖旨﹕將安堯臣書送尙書省﹐眾議以聞。十一月十三日辛酉﹐安堯臣上書頗有可采﹐除承務郎。是日﹐禦批云﹕比緣大臣諫議﹐恢復燕云故地﹐安堯臣遠方書生﹐旣陳歷代興衰之迹﹐達於朕聽﹐臣僚咸謂毀薄時政﹐首沮大事﹐乞重行竄殛。朕以承平日久﹐言路壅蔽﹐敢諫之士﹐不忍寘之典刑﹐議加爵賞﹐僉論未允﹐朕獨何私。契勘安堯臣崇寧四年﹐已曾許用安惇遺表恩澤奏補﹐因惇責降﹐遂寢不行。今惇𨿽未復舊官﹐可特與正奉大夫遺表恩澤。令吏部檢元狀先次補堯臣。尙書吏部恭奉禦筆﹐比緣大臣云云﹐至補堯臣。本部尋檢到崇寧四年七月十一日﹐都省批送下故特進安惇妻淸河郡夫人張氏陳乞補堯臣狀﹐詳覆遵依禦筆施行。故追復正奉大夫安惇遺表﹐恩澤與親姪。堯臣文資右擬補承務郎。惇廣安軍人﹐在哲宗朝爲樞密使。主上卽位之初﹐其子郊﹐嘗指斥乘輿﹐有不欲立上之語﹐後爲族人所告﹐敕令合州根治。旣得其實﹐郊乃棄市。惇去十官﹐至是復正奉大夫。《玉照新誌》云﹕此疏爲王處厚之姪孫堯臣上。﹞

１﹑十二月﹝案﹕《宋史﹖本紀》《十朝綱要》俱云十二月戊寅朔﹐復京西錢監。﹞己卯﹐詔﹕「九鼎新名﹐乃狂人妄有攺革﹐皆無稽據﹐宜復舊名﹐圜象徽調閣仍舊。」狂人﹐指王仔昔也。《紀事本末》卷百二十七﹐又卷百二十八。原注仔昔始寓蔡京第﹐後居上淸寶籙宮。已而宮人有爲道士亦居寶籙宮者﹐以姦事疑似發﹐因逐仔昔於城外東太一宮囚之。仔昔性傲﹐上初待以客禮﹐故仔昔視宦閹若奴僕﹐又欲使羣道士皆師己。及林靈素出﹐仔昔寵遽衰。眾乃使道士孫密告仔昔不遜語﹐下開封府獄死。陷仔昔者﹐宦官馮浩尢力。此據蔡絳《史補》及《叢談》增入。絳謂仔昔死在政和七年。按宣和元年十二月二日﹐乃復九鼎舊名﹐指仔昔爲狂人﹐則仔昔誅死當在重和元年﹐今因復鼎名﹐附見其事。

２﹑庚辰﹐禮制局奉詔易鞾爲履。履有絇﹑繶﹑純﹑綦﹐﹝案﹕「純」原誤「紙」﹐今據《宋史》《通考》訂正。﹞請仿古制﹐皆隨服之色。從之。﹝《紀事本末》卷百三十四。案﹕《宋史﹖輿服志》五載﹕禮制局奏﹕「履有絇﹑繶﹑純﹑綦﹐古者舄履各隨裳之色﹐有赤舄﹑白舄﹑黑舄。今履欲用黑革爲之﹐其絇﹑繶﹑純﹑綦並隨服色用之﹐以仿古隨裳色之意。」詔以明年正旦攺用。﹞

３﹑丙申﹐禦筆﹕「莊﹑周﹑列﹑奭﹑寇所著書﹐與《太上眞經》並行﹐方之孔門﹐不在孟軻﹑楊雄下。其令神霄玉淸萬壽宮使司議所以襃顯之﹐設像並配太上祠。」﹝《紀事本末》卷百二十七。﹞

４﹑庚子﹐禮制局奏﹕「履隨其服色。而武臣服色一等﹐當議差別。」詔文武大臣以上具四飾﹐朝請郎﹑武功郎以下去繶﹐從義﹑宣教郎以下至將校﹑伎術官去繶﹑純。﹝《紀事本末》卷百三十四。案﹕《宋史﹖輿服志》五亦載此條﹐不系月日。又云﹕當時議者以鞾不當用之中國﹐實廢釋氏之漸云。﹞

５﹑壬寅﹐禦制《明堂頌》。﹝《紀事本末》卷百二十五。﹞

６﹑禦筆﹕「道士簡格﹐褐衣銀木﹐紫衣者木或槐木﹐師號以上象牙。」﹝《紀事本末》卷百二十七。﹞

７﹑丁未﹐推修《國朝會要》﹐帝系﹑后妃﹑吉禮三類賞﹐良嗣實竄名參詳﹐與轉一秩焉。此據嶽珂《桯史》卷五補入。﹝案﹕《桯史》云﹕趙良嗣旣來降﹐頗自言能文﹐閒以詩篇進﹐益隆眷遇﹐至命兼官史局令。又云﹕後旣坐誅﹐其所自爲凡數十卷﹐時人皆唾去不視﹐蕩燬無收拾者。﹞

﹝《續宋編年資治通鑑》﹕十二月﹐置裕民局。案﹕《宋史﹖本紀》《十朝綱要》俱係己丑日。《九朝編年備要》云﹕以延康殿學士徐處仁言科斂﹑折變﹑支用﹑坐倉之爲害民故也。仍設五事﹐命蔡京提舉﹐處仁爲詳定官。於是用事者恐其過有裁損﹐不悅之矣。時京復行夾錫錢於中州﹐處仁言錫錢但可行於關陜耳。京怒其不附己﹐欲去之﹐風侍禦史張朴劾處仁罪﹐出知揚州﹐而局亦尋罷。《宋史﹖徐處仁傳》﹕處仁言「昔周以冢宰制國用﹐於歲之杪﹐宜會朝廷一歲財用之數﹐量入爲出﹐節浮費﹐罷橫斂﹐百姓旣足﹐軍儲必丰。」上稱善﹐詔置裕民局討論振兵裕民之法。蔡京不悅﹐言者謂﹕「今設局曰『裕民』﹐豈平日爲不裕民哉﹖」乃罷局﹐出處仁知揚州。未幾﹐以疾奉祠歸南都。又考《十朝綱要》﹐罷裕民局在宣和元年正月辛亥日。﹞

又女眞阿骨打稱帝。女眞其初酋長本新羅人﹐號完顏氏。完顏猶漢言王。女眞妻之以女﹐生二子﹐其長卽胡來也。自此傳三人﹐至楊歌太師以至阿骨打﹐身長八尺﹐狀貌雄偉﹐沈毅寡言笑﹐顧視不常﹐而有大志。有楊朴者﹐遼東人也﹐勸阿骨打稱帝﹐以其國產金﹐故號大金。遣人請天祚求封冊。天祚遣使備衮冕冊爲東懷皇帝。案﹕《九朝編年備要》又云﹕朴勸阿骨打遣人請天祚求封冊﹐天祚付南北面大臣議。蕭奉先等喜﹐以爲自此可無患矣﹐請許之。天祚遂遣使備衮冕之服﹐冊阿骨打爲東懷皇帝。阿骨打召楊朴等觀驗﹐以儀物不純用天子之制﹐大怒﹐欲斬其使。諸酋爲請﹐乃解﹐尙人笞百餘。尋遣還﹐要其稱大金皇帝兄﹐不然﹐則提兵取上京。天祚惡聞女眞事﹐蕭奉先揣其意﹐不以聞。明年﹐上京破﹐和議遂格。《契丹國志》曰﹕時有楊朴者﹐遼東鐵州人也﹐本渤海大族﹐登進士第﹐累官校書郎。先是髙永昌叛時﹐降女眞﹐頗用事﹐勸阿骨打稱皇帝﹐攺元天輔﹐以王爲姓﹐以旻爲名﹐以其國產金﹐號大金。又陳說阿骨打曰「自古英雄開國受禪﹐先求大國封冊。」《三朝北盟會編》曰﹕楊朴者﹐鐵州人﹐少第進士﹐累官至祕書郎﹐說阿骨打曰「匠者與人規矩﹐不能使人必巧﹔師者﹐人之模範﹐不能使人必行。大王創興師旅﹐當變家爲國﹐圖霸天下﹐謀萬乘之國﹐非千乘不能。比者﹐諸部兵眾皆歸大王﹐今力可拔山塡海﹐而不能革故鼎新。願大王冊帝號﹐封諸蕃﹐傳檄響應﹐千里而定﹐東接海隅﹐南連大宋﹐西通西夏﹐北安遼國之民。建萬世之鎡基﹐興帝王之社稷。行之有疑﹐禍如發矢﹐大王如何﹖」阿骨打大悅。吳乞買等皆推尊楊朴之言﹐上阿骨打尊號爲皇帝﹐國號大金。以水名阿赤阻爲國號﹐阿赤阻﹐女眞語金也。以其水產金而名之﹐故曰大金﹐猶遼人以遼水名國也。攺元收國。令韓企先訓字﹐以王爲姓﹐以旻爲名。《金太祖實錄》曰﹕太祖先爲完顏部人﹐以遼天慶五年建國﹐曰「遼以鑌鐵爲國號﹐鑌鐵𨿽堅﹐終有銷壞﹐惟金一色﹐最爲珍寶。自今本國可號大金。」畢《通鑑》載﹕是年正月﹐金楊朴言自古英雄開國或受禪﹐必先求大國封冊﹐金主遂遣使如遼。丁亥﹐遼遣耶律努克等如金議和﹐以蕭奉先等言許之可以弭兵故也。《考異》云﹕案《金史﹖太祖紀》不書遣使求封冊﹐蓋詀其事而隱之也。今據《遼史﹖天祚紀》修入之。

﹝新昌陳謨輯注﹞

卷三十九

徽宗

△宣和元年﹝己亥﹐一一一九﹞﹝案﹕《宋朝事實》以是年爲重和二年﹐《三朝北盟會編》以三月丁未攺元前爲重和二年﹐攺元後爲宣和元年。﹞

１﹑正月﹝案﹕《宋史﹟本紀》云﹕正月戊申朔﹐日下有五色云。《四史朔閏考》朔日同。﹞乙卯﹐手詔﹕「應寺院屋宇﹑田產常住﹐一切如舊﹐永不攺革﹐有敢議者﹐以違禦筆論。其服飾﹑其名稱﹑其禮﹑其言﹐並攺從中國﹐佛號大覺金仙﹐余爲仙人﹑大士之號。﹝案﹕「士」上原脫「大」字﹐今據《續通鑑》《九朝備要》﹑薛應旂﹑畢沅《通鑑》補入。﹞僧稱徳士﹐寺爲宮﹐院爲觀﹐卽住持之人爲知宮觀事﹐不廢其教﹐不害其禮。而已言念四方萬里之遙﹐其徒之眾不悉玆意﹐可令每路監司一員聽其事﹐郡守僚佐召集播告﹐咸使知之。」﹝《紀事本末》卷一百二十七。案﹕《續宋編年資治通鑑》﹕宣和元年春正月﹐詔攺佛號大覺金仙﹐余爲仙人﹑大士。僧稱徳士﹐行者稱徳童而冠服之。但道冠有徽﹐徳冠無徽﹔又以寺爲宮﹐院爲觀。尋攺女冠爲女道﹐尼爲女徳。明年﹐詔復舊。﹞

禦筆﹕「天下僧尼已攺宮觀﹐其銅鈸﹑銅像﹑塔等﹐按《先天紀》﹐鈸乃黃帝戰蚩尢之兵器﹐胡人之凶具﹐中國自不合用。可通行天下﹐應僧尼寺院並士庶之家﹐於逐路已攺宮觀監司處﹐限十日送納﹐不得隱匿毀棄﹐類聚斤重﹐具數奏聞。」﹝《紀事本末》捲同上。案﹕銅鈸﹑銅像﹐據庚申日詔﹐作「鐃鈸佛像」。《通考﹟經籍考》神仙家﹕《先天紀》三十六卷。晁氏曰「皇朝王欽若集聖祖趙諱﹐卽軒轅皇帝也﹐故欽若奉詔編次傳記黃帝事迹上之﹐賜名《先天紀》﹐禦制序﹐冠其首。」﹞

禦筆﹕「僧已降詔﹐攺爲徳士﹐所有僧錄司可攺作徳士司﹐左右街道錄院可攺作道徳院。徳士司隸屬道徳院﹐蔡攸通行提舉。天下州府僧正司可並爲徳士司。」﹝《紀事本末》捲同上。案﹕《困學紀聞》卷二十﹕北齊文宣敕道士剃朆爲沙門﹐徽宗令沙門冠簪爲徳士﹐其相反如此。趙與時《賓退錄》﹕上謂靈素曰「朕昔到靑華帝君處﹐獲言『攺除魔髡』﹐何謂也﹖」靈素遂縱言佛教害道﹐今𨿽不可滅﹐合與攺正﹕將佛剎攺爲宮觀﹐釋迦攺爲天尊﹐菩薩攺爲大士﹐羅漢攺尊者﹐和尙攺徳士﹐皆畱朆頂冠執簡。有旨依奏。皇太子上殿爭之﹐令胡僧一立藏十二人﹐並五臺僧二人道堅等﹐與靈素鬥法。僧不勝﹐情願戴冠執簡。太子乞贖僧罪。有旨﹕胡僧放逐﹔道堅係中國人﹐送開封府刺面決配﹐於開寶寺前令眾。此耿延禧所作《靈素傳》也。費衮《梁谿漫志》﹕宣和庚子﹐攺僧爲徳士﹐一時浮屠有以違命被罪者。獨一長老上表乞入道﹐其辭有「習蠻夷之風教﹐忘父母之朆膚﹐儻得回心而向道﹐便更合掌而擎拳」等語。彼方外之人﹐乃隨時迎合﹐如此亦可怪也。《宋史﹟程振傳》﹕初﹐宣和崇道家之說﹐振侍坐東宮﹐從容言「孔子以《鴟鴞》之詩爲知道﹐其詞不過曰『迨天之未陰雨﹐綢繆牖戶』而已。老子亦云﹕『爲之於未有﹐治之於未亂。』今不固根本於無事之時﹐而事目前區區﹐非二聖人意。」它日﹐太子爲徽宗道之。徽宗寤﹐頗欲去健羨﹐疏左右近習﹐而宦寺楊戩輩方大興宮室﹐懼不得肆﹐因讒家令楊馮﹐以爲將輔太子倖非常。徽宗震怒﹐執馮誅之﹐而太子之言亦廢。陳桱﹑薛應旂《通鑑》俱雲林靈素欲盡廢釋氏﹐以逞前憾﹐請於帝云云。又《宋史﹟本紀》﹕宣和二年九月﹐復徳士爲僧。﹞

２﹑丁巳﹐女眞李善慶﹑散都﹑勃達入國門﹐館於寶相院。﹝案﹕「散都」﹐《北盟會編》作「小散多都騎」。﹞詔蔡京﹑童貫及鄧文誥見之議事。補善慶修武郎﹐散都從義郎﹐勃達秉義郎﹐給全俸。居十餘日﹐遣朝議大夫﹑直祕閣趙有開﹑武義大夫馬政﹑忠翊郎王環﹝案﹕《北盟會編》作「忠訓郎」﹐畢《通鑑》亦作「忠翊郎」。﹞充使副﹐齋詔書禮物﹐與善慶等渡海聘之。﹝案﹕《北盟會編》三月十八日甲子事。﹞環﹐師中子也。初﹐議報阿骨打議﹐﹝案﹕下「議」字﹐《九朝備要》﹑畢沅《通鑑》俱作「儀」是也﹐此當誤。﹞趙良嗣欲以國書﹐用國信禮﹐有開曰「女眞之酋﹝案﹕「酋」原誤「首」﹐據《續通鑑》《九朝備要》《北盟會編》﹑畢《通鑑》攺。﹞止節度使﹐世受契丹封爵﹐常慕中朝﹐恨不得臣屬﹐何必過爲尊崇﹐止用詔書足矣。」問善慶﹕「何如﹖」善慶曰「二者皆可用﹐惟朝廷所擇。」於是從有開言。有開與善慶等至登州﹐未行而有開死。會河北奏得諜者﹐言契丹已割遼東地﹐封女眞爲東懷王﹔﹝案﹕「東懷王」﹐《北盟會編》作「東懷國王」。《續資治通鑑》《九朝備要》作「東懷皇帝」。﹞且妄言女眞常祈契丹修好﹐詐以其表聞﹐乃詔馬政等勿行﹐止差呼慶持登州牒送善慶等歸。《紀事本末》卷百四十二。案﹕《續宋編年資治通鑑》﹕女眞使李善慶來﹐詔蔡京﹑童貫及鄧文誥見之﹐諭以夾攻取燕之意。善慶等唯唯。居十餘日﹐趙有開﹑馬政齋詔及禮物與善慶等渡海聘之。初﹐趙良嗣欲用國書﹐而有開曰「女眞之酋止節度使﹐用詔足矣。」有開至登州而死﹐會諜者言契丹已割遼東﹐封女眞爲東懷皇帝矣。乃詔政勿行﹐止遣平海軍校呼慶持登州牒送善慶等歸。呼慶至阿骨打軍前﹐阿骨打責以中輟﹐畱半年始遣歸﹐語之曰「吾已獲大遼數路﹐其他可以俯拾﹐汝歸見皇帝﹐果欲結好﹐請早示國書﹔若仍用詔﹐決難從也。」汪藻《謀夏錄》﹕楊朴旣爲女眞建號﹐因說曰「自古英雄開國﹐須受禪或求大國封冊。」天慶八年八月﹐阿骨打遂遣人契丹求封冊。其事有十﹕徽號大聖大明﹐一也﹔國號大金﹐二也﹔玉輅﹐三也﹔衮冕﹐四也﹔玉刻禦前之寶﹐五也﹔以兄弟通問﹐六也﹔生辰﹑正旦遣使﹐七也﹔歲輸銀絹二十五萬匹﹑兩﹐南宋歲賜之半﹐八也﹔割遼東長春路﹐九也﹔送還女眞阿骨產趙三大王﹐十也。天祚付羣臣議﹐蕭奉先等喜﹐以爲自此無患。遂差靜江軍節度使蕭習泥烈﹑翰林學士楊勉充冊封使副﹐歸州觀察使張孝偉﹑太常少卿王甫充慶問使副﹐衛尉少卿劉充管押禮物使﹐將作少監楊立忠充讀冊使﹐備天子衮冕﹑玉冊﹑金印﹑車輅﹑法駕之屬。冊女眞阿骨打爲東懷國皇帝。冊文曰﹕朕對天地之閎休﹐荷祖宗之丕業﹐九州四海﹐咸在統臨。一日萬幾﹐敢忘重任。宵衣爲事﹐嗣服宅心。眷惟肅愼之區﹐實介扶余之俗。土濱巨浸﹐材布中區。雅有山川之名﹐承其祖父之緒。碧雲袤野﹐固須挺於渠材﹔皓雪飛箱﹐疇不推於絕駕。章封屢報﹐誠意交孚﹔載念遙芬﹐宜膺多戩。嗚呼﹗義惇友睦﹐地列丰腴﹐惟信可以待人﹐惟寬可以馴物。戒只敬只﹐式孚於休。以大聖大明犯阿保機號﹐攺爲至聖至明而已﹐余悉從之。十二月至金國﹐阿骨打召楊朴﹑髙慶裔﹑髙隨等雜駮﹐朴以儀物不全用天子制﹐東懷國乃書稱小邦﹐懷其徳之義﹐又無策爲兄之文﹐如「遙芬」「多戩」﹐皆非美意﹐彤矢象輅﹐亦諸侯事﹔「渠材」二字﹐意尢輕侮。命習泥烈歸易其文。契丹云﹕兄友弟恭﹐出自《周書》﹐言友睦﹐則兄之意見矣。楊朴等面折﹐以爲非是。阿骨打大怒﹐叱出使副﹐欲腰斬之。粘罕諸酋爲謝﹐乃解﹐人笞百餘。三月﹐遣習泥烈﹑楊立忠回﹐云「冊文詈我﹐我不能曉。徽號﹑國號﹑玉輅﹑禦寶﹐我自有之﹐須稱我大金國皇帝兄﹔卽已能從我﹐今秋至軍前﹐不然﹐我提兵取上京矣。」天祚惡聞女眞事﹐蕭奉先揣其意﹐不以聞。遷延久之﹐聞上京破﹐和議遂已。後天祚𨿽復請和﹐皆不報。宋洪皓《松漠紀聞》﹕女眞乘勝入黃龍府五十餘州﹐寢逼中京。天祚懼﹐遣使立阿骨打爲國王。骨打畱之﹐遣人邀請十事﹐欲冊帝﹑爲兄弟國及尙主﹐使數往反。天祚不得已欲帝之﹐而他請益堅。天祚怒曰「小夷乃欲偶吾女邪﹗」囚其使﹐不報。薛應旂《宋元通鑑》﹕三月﹐遼遣使冊金阿骨打爲東懷國皇帝﹐阿骨打不受。初﹐遼遣耶律奴哥如金議和﹐金主復書曰「能以兄事朕﹐歲貢方物﹐歸我中京﹑上京﹑興中府三路州﹐以親王﹑公主﹑駙馬﹑大臣子孫爲質﹐還我行人及元給信符﹐並宋﹑夏﹑髙麗往復書詔表牒則可。」旣而奴哥復至金﹐使胡突衮與俱如遼﹐免取質子及上京﹑興中府所屬州郡﹐減歲幣之數。且曰「必以兄事我﹐冊用漢儀﹐方可如約。言如不從﹐勿復遠使。」遼主從之。凡七遣使如金議冊禮﹐金乃使烏林答贊謨如遼迎冊。冊至金﹐金主以無兄事之語﹐又不稱大金﹐而東懷乃小邦懷其徳之義﹐語涉輕侮﹐乃復使贊謨如遼﹐責其冊乖體式﹐如依前書所定﹐然後可從。

３﹑己未﹐攺女冠爲女道﹐尼爲女徳。﹝《紀事本末》卷百二十七。案﹕《宋史﹟本紀》並入乙卯日詔。畢《通鑑》同。《困學紀聞》卷二十﹕祥符中﹐以聖祖名﹐攺元武爲眞武﹐元枵爲眞枵。《崇文總目》謂《太元經》曰《太眞經》﹐若迎眞﹑奉眞﹑崇眞之類﹐在祠宮者非一﹐其末也﹐目女冠爲女眞﹐遂爲亂華之兆。﹞

４﹑庚申﹐詔﹕「已降指揮鐃鈸﹑佛像等限十日納官﹐可除鐃鈸﹐依已降指揮佛像並存畱﹐依所錫敕號﹐添用冠服﹐篇行天下。」﹝《紀事本末》卷百二十七。﹞

辛酉﹐禦筆﹕徳士冠並依道流﹐見戴諸色冠樣止不飾日月星辰﹐除有官職者許服皂紫道服﹑執牙簡﹐余已有紫衣人並紫道服﹐褐衣攺銀褐道服﹐皆木簡﹐並稱姓氏﹔舊有師號者﹐仍舊。在京自三月一日依此外﹐州﹑軍候指揮到日﹐限一季攺易。﹝《紀事本末》卷百二十七。﹞

禦筆﹕寺院已攺爲宮觀﹐諸陵佛寺攺爲明眞宮﹐臣庶墳寺攺兩字﹐下用黃籙院﹔自合設禮﹐合掌和南不審﹐並攺作擎拳﹑稽首﹔賜天尊服﹔仍攺塑菩薩﹑羅漢﹐並攺道服冠簪﹔佛封大覺金仙﹐文殊菩薩封安惠文靜大士﹐普賢菩薩封安樂妙靜大士﹐泗洲大聖封巨濟大士﹐雙林傅大士封應化大士。﹝案﹕「傅」元誤「傳」。﹞初祖達摩封元一大士﹐二祖封同慧大士﹐三祖封善明大士﹐四祖封靈慧大士﹐五祖封靜心大士﹐六祖封徳明大士﹐永嘉速覺封全徳大士﹐經文合攺佛稱金仙﹐菩薩稱仙人﹐羅漢稱無漏﹐金剛稱力士﹐僧伽稱修善﹔銅像不納﹐並許攺塑﹐僧已降詔爲徳士﹐所有寺院撥放﹑試經﹑進疏﹑度牒並攺作披戴爲徳士。《紀事本末》捲同上。案﹕《宋史﹟王衣傳》﹕爲大理評事﹐升寺正。林靈素得幸﹐將毀釋氏以逞其私。襄州僧杜徳寶毀體然香﹐有司觀望靈素意﹐捕以聞。衣閱之曰「律自傷者杖而已。」靈素求內批﹐坐以害風教竄流之﹐停衣官。費衮《梁谿漫志》一﹕長老道行甚髙﹐或戲之曰「戴冠兒穩否﹖」答曰「幸有一片閒田地。」此意甚微婉﹐直以爲遊戲耳。時饒徳操已爲僧﹐因作《攺徳士頌》云「自知祝朆非華我﹐故欲毀形從道人﹔聖主如天苦憐憫﹐復令加我舊冠巾。舊說螟蛉逢蜾蠃﹐異時蝴蝶夢莊周﹔世閒化物渾如夢﹐夢悰惺惺卻自由。徳士舊尙稱進士﹐黃冠初不異儒冠﹔種種是名名是假﹐世人誰不被名漫。衲子紛紛惱不禁﹐倚松傳與法安心﹔瓶盤釵釧形𨿽異﹐還我從前一邑金。小年曾著書生帽﹐老大當簪徳士冠﹔此身無我亦無物﹐三教從來處處安。」吳曾《能攺齋漫錄》卷十一﹕政和間﹐林靈素主張道教﹐建議以僧爲徳士﹐使加冠巾﹐其意以釋氏爲出其下耳。臨川饒徳操﹐時棄儒爲僧﹐作《徳士頌》四首。徳操自號倚松道人﹐意取閒禪師詩云「閒攜經卷倚松立﹐笑問客從何處來。」故以名庵﹐又以自號。陳瑩中有詩寄之曰「舊時饒措大﹐今日壁頭陀。爲問安心法﹐禪儒較幾何﹖」

５﹑乙丑﹐攺湟州爲樂州。﹝《紀事本末》卷百四十。案﹕湟州屬秦鳳路﹐舊邈州城。《宋史﹟地理誌》云﹕大觀三年﹐加湟州向徳軍節度。宣和元年﹐攺樂州。《文獻通考》《宋朝事實》並同。「樂州」﹐畢氏《通鑑》作「濼州」。﹞

６﹑戊辰﹐尙書省言「攺易佛﹑菩薩﹑羅漢等像及經文指揮﹐乞權且寢罷。」詔攺易止爲令﹐後又申明行下﹐尋詔別聽旨。﹝《紀事本末》卷百二十七。﹞

７﹑壬申﹐禦筆﹕「羅漢已攺爲無漏和尙﹐猶未加封爵﹐可封比應士。」﹝《紀事本末》卷百二十七。案﹕吳曾《能攺齋漫錄》卷十三﹕政和八年﹐禦筆﹕「羅漢已攺爲無漏和尙﹐未加封爵﹐可封作應眞。」﹞

《續宋編年資治通鑑》﹕初髙麗來求醫﹐上遣二醫往﹐是秋還。以其事奏聞﹐實非求醫﹐乃彼知中國將與女眞圖契丹﹐謂苟存契丹﹐猶足爲中國捍邊﹐女眞虎狼不可交也﹐宜早爲之備。上聞之﹐不樂。案﹕《太平治迹統類》﹕元年六月﹐髙麗來求醫﹐上命擇二醫往﹐歲餘方遣歸。《九朝編年備要》﹕後三年﹐遣使往聘﹐欲促其共舉﹐髙麗𨿽恭順﹐終不得其要領而歸。

又以余深爲太宰﹐王黼少宰。初﹐上訪大臣﹐以取遼之策。鄭居中﹑鄧洵武皆以爲不可﹐獨黼是其計﹐以身任之。左司倪濤且曰﹕景徳以來﹐虜守約不敢犯邊﹐盟誓固在﹐不可渝也。天下久安﹐士不習戰﹐軍儲又屈﹐無輕議論以爲後患。黼怒曰﹕左司敢沮軍耶﹗案﹕《王黼除少宰制》曰﹕北辰居所﹐而眾星拱道﹐蓋尙於無爲﹔明主好要﹐而百事詳﹐術莫先於論相。天實生於碩輔﹐世方賴於眞儒。用酌師虞﹐延登揆席。肆卽治廷之大﹐亶孚詔號之嚴。具官某直諒而粹夷﹐閎深而博遠。學通千載﹐而會歸於道徳之要﹔識造萬微﹐而動合於理義之方。讜論明謨﹐允矣佐王之略﹔髙文大冊﹐傑然冠古之英。國之光輝﹐予有疏附。頃自左綱之峻﹐亟升右省之崇。敕天之命惟時幾﹐益罄同寅之助役。志於享無爽侮﹐聿多載采之勛。豈惟眾賢和而物和﹐玆乃百姓足而君足。三臺之階兩兩﹐疇當齊色之占﹔南山之石巖巖﹐爰屬秉鈞之望。惟帝賚弼﹐若時登庸。其遂相予﹐無以易汝。俾陟宰司之重﹐兼釐政本之繁。懋官超彜典之常﹐賜位躐文階之冠。申加多邑﹐並衍眞祖。於戲﹗尹躬曁湯而克享天心﹐髙宗得說而咸仰朕徳。相與之妙﹐於今可師。矧《書》垂告戒之言﹐有嘉謀則順於外﹔而《史》述彌綸之用﹐持眾美以效之君。故四方其訓﹐以無競維﹔人必三後協心﹐而同底於道。往資予翼﹐式副民贍。《東都事略》《本紀》丁巳日﹐余深太宰兼門下侍郎﹐王黼特進﹑少宰兼中書侍郎。《宋史﹟本紀》系之戊午日﹐《十朝綱要》同。畢氏《通鑑》從之﹐《考異》云﹕《編錄》作丁巳﹐今從《宋史表》﹐又考《三朝北盟會編》載政和八年四月﹐太宰鄭居中奏乞守盟誓﹐罷遣女眞人使事。又於朝堂責蔡京曰「朝廷欲遣使入女眞軍前議事﹐夾攻大遼﹐出自李良嗣﹐欲快己意。公爲首臺﹐國之元老﹐不守兩國盟約﹐輒造事端﹐誠非廟算。且在昔章聖皇帝與大遼﹐昭聖立誓﹐至今幾二百年﹐兵不識刃﹐農不加役﹐𨿽漢唐和戎﹐未有我宋之策也。公何以遽興此舉﹖且兵者﹐不祥之器﹐勢不獲已﹐卽可暫用。昔景徳中﹐遼人舉國來寇﹐眞宗用宰相寇準之策親徵﹐後遣使議和﹐自此守約﹐不復盜邊者三十九年。及慶曆中﹐契丹聚兵境上﹐以求關南地爲名﹐仁宗用富弼報聘增幣。觀眞宗﹑仁宗意不欲動兵﹐恐害生靈﹐堅守誓約﹐至今一百七十四年﹐四方無虞。今若導主上棄約復燕﹐恐天怒夷怨﹐切在熟慮﹐無遺後悔。事系宗廟﹐豈可輕議﹗又況用兵之道﹐勝負不常﹐苟或必勝﹐則府庫乏於犒賞﹐編戶困於供役﹐蠹國害民﹐莫過此也。脫或不勝﹐則患害不測。」京曰「上厭歲幣五十萬疋﹑兩﹐故有此意。」居中曰「歲幣五十萬疋﹑兩﹐比之漢世和單於﹐歲尙給一億九十萬﹐西域七千四百八十萬﹐則今與之幣﹐未爲失策。又後漢永初中﹐諸羌反十四年﹐當時用兵用財二百四十億。永和後﹐復經七年﹐用八十萬億。且前古帝王豈忍中國之富﹐塡於盧山之壑﹐委於狼望之北哉﹖蓋聖人重惜民生之本也。載在史策﹐非妄言也。」京曰「上意已決﹐豈可沮乎。」居中曰「使百萬生靈﹐肝腦塗地﹐公實使之﹐未知公異日何如也﹖」遂作色而起。又載知樞密院事鄧洵武上書﹐乞守信罷兵﹐保境息民。引鄧洵武《家傳》曰﹕時上意感動﹐欲興師﹐蔡京謀復燕京﹐洵武屢折之﹐而蔡京密啟於上﹐不令洵武預議。洵武乃約童貫到樞密院﹐具以利害曉之。貫反說洵武曰「樞密在上前且承當﹐取商量也。商量得十來年悰﹐不要相拗﹐官家上方有意﹐相公如此說話﹐恐爲他人所奪。」語已而笑。洵武知京﹑貫之意﹐遂請閒日﹐力陳宗社之計﹐請以上意令京條對。又上奏曰「雍熙中﹐嘗有此舉﹐是時曹彬出河北﹐潘美出河東﹐趙普在南陽聞之﹐上疏切諫﹐彬﹑美卒無功而還。」因出趙普疏本﹐與曹﹑潘傳進讀曰「陛下審視今日議政之臣﹐孰如趙普﹖將帥之良﹐孰如彬﹑美﹖甲兵精練﹐孰如國初﹖以太宗之神武﹐趙普之謀略﹐彬﹑美之爲將﹐百戰百勝﹐徵伐四方﹐而獨於燕云乃爾。況在今日﹐何可輕議。且百年盟誓﹐一朝棄之﹐何以令吾民告敵國乎﹖誠恐兵革一動﹐中國昆虫艸木﹐皆不得休息矣﹗」上大寤。翌日﹐語京曰「北事休做﹗祖宗誓盟﹐違之不祥。」京色變﹐其議遂寢。契丹旣衰﹐宰相王黼復爲兼弱攻昧之言﹐以動上心。洵武復從容爲上言曰「自西方用兵﹐禁旅減耗﹐近差郊祀﹐立仗人不能足數﹐使天下常如今日﹐治安固無可言。設有風塵之警﹐可爲寒心﹗」上爲之動容。因勸上宜保境息民﹐謹備自治﹐無啟邊釁。王黼言「當兼弱攻昧﹐臣獨謂不若推亡固存也。方今非獨兵勢如此﹐而又財用匱乏﹐民力彫敝﹐人皆知之﹐無敢言者。臣今取諸路廉訪使者所奏去年兵食實數﹐作旁通冊。願陛下置之禦座﹐暗賜禦覽﹐則天下虛實可知。且與彊女眞爲鄰﹐孰若與弱契丹乎﹖」議復中止。朱勝非《秀水閒居錄》曰﹕政和末﹐知雄州和詵奏﹕「契丹益發燕云之兵﹐燕民亦叛。有董龐兒者﹐率眾爲劇寇﹐契丹不能制。」蔡京時領三省事﹐僥倖一切之功﹐遂招龐兒﹐許以燕地王之。龐兒上表﹐自號「扶宋破虜大將軍」。董才後歸朝﹐賜姓名趙詡者是也。乞遣兵爲援﹐期取中國故地。京大喜﹐乃更戍朔方﹑陜右之兵﹐命江外州軍制袍帶﹐欲以冠帶新民。鄧洵武子常知樞密院﹐爲京言「南北通好久矣﹐今信一叛虜之言﹐而欲敗百年之盟﹐不可﹗」京不聽。是時童貫以太師﹑樞密院總邊事﹐洵武又爲貫言「西北虜勢彊弱不同﹐度我之力﹐能制彼乎﹖恐兵連禍結﹐卒無已時。」貫亦不聽。洵武乃疏伐燕利害二十七條﹐名曰《北伐問目》﹐皆有注。其一云出師之名。注云﹕恃此盟誓﹐百年不見兵革﹐絕之必有名以令吾民﹐以告敵國﹐余類此。又錄趙普諫太宗北徵疏同奏﹐皇上頗嘉納﹐北議爲之緩。至宣和初﹐竟出師矣﹗董才者﹐易州潦水人。少貧賤﹐沈雄果敢﹐號董龐兒。募鄕兵與女眞戰﹐敗績﹐主將欲斬之﹐才亡命山谷﹐遂爲盜﹐剽掠州縣﹐眾至千人。契丹患其殘賊﹐才逾飛狐﹑靈邱入云﹑應﹑武﹑朔﹐斬牛欄監軍﹐函其首來獻。政和七年﹐岢嵐軍解潛招之﹐並其黨以聞。其表有云「受之則全君臣之大義﹐不受則生胡越之異心。」上召見﹐董才陳契丹可取之狀甚切。賜姓趙名詡。《九朝編年備要》云﹕中國與遼𨿽爲兄弟之邦﹐然百餘年間﹐彼之所以開邊慢我者多矣。且兼弱攻昧﹐武之善經也。今而勿取﹐女眞卽彊﹐吾不免事之﹐中原故地﹐恐非復我有。於是上問其言。《東都事略﹟鄭居中傳》﹕居中謂「兵禍不可結﹐盟誓不可渝」﹐是矣。而卒與攸﹑黼輩同受燕山之獎﹐何哉﹖於虖﹗所謂大臣者﹐以道事君﹐不可則止。若居中﹐謂之具臣可也。《倪濤傳》﹕倪濤字巨濟﹐廣陵軍人。博學能文﹐有操履。舉進士﹐累官至左司員外郎。朝廷議有事燕云﹐大臣爭先決策﹐爲固位計﹐濤獨云云。罷監朝城縣酒稅﹐再謫茶陵造船場。有詩文號《云陽集》。《通考》﹕《玉谿集》二十二卷。陳氏曰「左司員外郎﹑永嘉倪濤巨濟撰。其父始徙居廣徳。濤大觀三年進士。燕山之役﹐誦言其非﹐以沮軍﹐罷謫衡州茶陵以死﹐年三十九。呂居仁志其墓﹐曾吉文爲作集序。」

又知湖州葛勝仲與黼連姻﹐亦與書曰﹕天下無事則宰相安﹐宰相生事則天下危。願公享宰相之安﹐無使天下至於危也。案﹕《九朝編年備要》﹕葛勝仲﹐顯謨閣待制。又《宋史﹟葛勝仲傳》﹕知湖州時﹐羣盜縱橫﹐聲搖諸郡﹐勝仲修城郭﹐作戰艦﹐閱士卒﹐賊知有備﹐引去。歲大饑﹐發官廩賑之﹐民賴以濟。又《通考》﹕《丹陽集》四十二卷﹐《後集》四十二卷。陳氏曰「顯謨閣待制﹑江陰葛勝仲魯卿撰。紹聖四年進士﹐元符三年詞科。洪慶善序其文。有所謂『絕郭天信﹐拒朱勔﹐慚盛章而怒李彥者』。蓋其平生出處之略也。再知湖州﹐後遂家焉。孫鴻慶序略曰﹕『公中宏詞第一﹐時天子輯瑞應﹐蒐講彌文﹐報禮上下﹐四方以符瑞來告者不可勝數。大臣表賀﹐皆出公手。環奇英麗﹐獨步一時﹐公卿交譽。屢遷擢大司丞﹐遂躋法從』」。

又時諜者雲天祚有亡國之相。或言陳堯臣登科爲畫學﹐王黼薦堯臣使虜﹐繪天祚象以歸。且云﹕以相法言之﹐亡在旦夕﹐並圖其山川險易以進。上大喜﹐擢堯臣爲右司﹐燕云之役遂決。原注啟燕云之役者﹐初則童貫得志於西邊﹐遂謂北方亦可圖﹔繼而趙良嗣來歸﹐獻以取燕之策。徽宗如之何而不喜﹖夫豈知天下久安﹐士不習戰﹐白溝之敗﹐爲金人所笑﹐遼亡而中國之憂始大矣。案﹕《九朝編年備要》云﹕卽擢堯臣右司諫﹐賜予鉅萬﹐燕云之役遂決﹐堯臣復遷至侍禦史。

又躬耕藉田。案﹕《東都事略》﹕是年二月庚辰﹐詔行藉田﹐攺元。《九朝編年備要》系之正月﹐不云何日。《宋史﹟本紀》《十朝綱要》俱係乙亥。《玉海》卷七十六所載與《宋史》月日同。注云﹕《會要》二年二月﹐詔曰歲二月己亥躬耕藉田﹐當考。則與此異。

又二月朔﹐攺元。案﹕錢大昕《四史朔閏考》﹕是月丁丑朔。《宋史﹟東都事略﹟本紀》《十朝綱要》俱云庚辰攺元。庚辰則初四日。《宋朝事實》﹕二月三日﹐攺宣和元年。武英殿原校云﹕《宋史》重和二年二月庚辰攺元。考是年正月戊申朔﹐則庚辰爲三月三日﹐原本誤作三月一日﹐今攺正。然據此書係二月朔攺元﹐亦與《宋朝事實》原本作一日同也。陳﹑畢《通鑑》失載是月攺元。又考《九朝編年備要》云﹕上之攺元重和也。右丞範致虛言﹐此號契丹嘗稱之。蓋虜先有重熙年﹐後主名隆禧﹐其國中因避而稱重和。遂復攺焉。《宋史﹟本紀》云﹕易宣和殿爲保和殿。《楓窗小牘》卷上云﹕道君皇帝攺元宣和﹐人或離合其字曰「一旦宋亡」﹐此與蕭巋離合後周宣政爲「宇文亡日」同。

又三月﹐皇后親蠶。詔建蠶宮﹑蠶殿。案﹕《九朝編年備要》云﹕親蠶於延福殿。又云﹕政和初﹐詔建蠶宮親蠶﹐殿以無斁爲名。《紀事》載建宮殿之詔在政和間﹐是時宮殿已成﹐始行親蠶禮。疑此書誤訛「詔建」二字也。《東都事略》亦但云是月皇后親蠶﹐不言詔建宮殿。《宋史﹟本紀》云甲戌﹐皇后親蠶。《玉海》卷七十七云﹕政和元年四月二十一日﹐度地作公桑蠶室﹐其親蠶殿名曰無斁。宣和元年三月二十八日﹐皇后親蠶於延福宮。注云﹕築采桑壇﹑繭館﹑織室﹐服用鞠衣。

又童貫遣劉法進兵攻統安城﹐法以爲不利﹐貫迫之而行﹐士卒陷沒者二十萬。案﹕《宋史﹟本紀》﹕己未﹐劉法敗歿﹐震武軍受圍。《十朝綱要》﹕三月﹐童貫逼熙河路經略使劉法使北取朔方﹐法不得已引兵出塞。至統安城﹐爲賊伏兵所擊﹐法死之﹐士卒陷沒者十萬﹐賊勢益張。乙丑﹐遂進圍震武軍。《九朝編年備要》云﹕貫更以捷聞﹐百官入賀﹐議者切齒而不敢言。陳桱﹑薛應旂《通鑑》俱云﹕三月﹐童貫使熙河經略使劉法取朔方﹐法不欲行﹐彊遣之。乃引兵二萬出至統安城﹐遇夏主弟察哥率步騎爲三陣以當法前軍﹐而別遣精騎登山出其後﹐大戰移七時﹐前軍楊惟中敗入中軍﹐後軍焦安節敗入左軍﹐朱定國力戰﹐自朝至暮﹐兵蓋馬渴﹐死者甚多。法乘夜遁﹐比明走七十里﹐至蓋朱峞﹐守兵見﹐追之急﹐墜崖折足﹐爲一別贍軍斬首而去。是役死者十萬。法名將﹐旣死﹐諸軍恟懼。貫隱其敗﹐而以捷聞。察哥見法首﹐惻然語其下曰「劉將軍前敗我於古骨龍﹑仁多泉﹐吾常避其鋒﹐謂天生神將﹐豈料今爲一小卒梟首哉。其失在恃勝輕出﹐不可不戒。」遂乘勝圍震武﹐劉仲武﹑何灌等赴之。震武在山峽中﹐熙秦兩路不能餉﹐自築三歲間﹐知軍李明﹑孟淸皆爲夏人所殺。至是城又將陷﹐察哥曰「勿破此城﹐畱作南朝病塊。」乃自引去。宣撫使司以捷聞﹐受賞者數百人。諸路所築城砦皆不毛﹐夏所不爭之地﹐而關輔爲之蕭條矣。

又夏人寇邊﹐貫以鄜延環慶兵入西界﹐大破夏人﹐平其三城。旣又破之於震威軍。案﹕震威軍﹐《東都事略》《九朝編年備要》俱同。《宋史﹟本紀》《十朝綱要》﹑陳薛《通鑑》作震武軍。畢《通鑑》作靈武軍。《宋史﹟本紀》云﹕四月庚寅﹐平其三城。五月丙辰﹐敗夏人於震武。《地理誌》﹕震武城﹐政和六年﹐建築古骨龍城﹐後攺爲震武軍。《東都事略﹟本紀》云﹕重和元年正月庚戌﹐童貫帥師與夏人戰於割牛城﹐我師敗績﹐熙河帥劉法死之。《西夏傳》亦云﹕重和元年﹐貫出師收割牛城﹐王師敗績﹐大將劉法戰歿。貫以種師道﹑劉仲武﹑劉延慶將兵至蕭關﹐取永和砦﹑割踏砦﹑鳴沙會﹐大敗夏人而還。今此事實在宣和元年﹐而《東都事略》乃係之重和元年﹐恐誤也。又《何灌傳》云﹕童貫自涇原謀西入﹐賊兵大集統安。灌率諸將搗虛直取之。會劉法敗﹐統安陷於虜﹐賊圍震武﹐灌解圍﹐猶坐逗畱﹐罷知州事。《種師道傳》云﹕以都統制與殿前劉延慶﹑步軍劉仲武出蕭關﹐夏人棄永和﹑割踏兩城而遁。師及鳴沙﹐無所見而還。《宋史﹟劉韐傳》﹕劉法死﹐夏人攻震武﹐韐攝師鄜延﹐出奇兵搗之﹐解其圍。《十朝綱要》云﹕夏人久圍震武﹐童貫至熙州﹐調涇原﹑秦鳳兩路兵往援。又檄隴右﹐同都護辛叔詹﹑熙河統制何灌選精銳直趨震武﹐又命蘭州兵深入﹐取水波﹑蓋朱﹑朴龍三城。賊聞救兵大集﹐丁巳﹐解圍去。

又夏四月丙子朔﹐日有食之。案﹕《遼史》不書﹐《金史》與《宋史》同。《九朝編年備要》又云﹕赦陜西﹑河北。《十朝綱要》載﹕三月己巳﹐手詔﹕日食﹐定數之常﹐今太史奏正陽之月日當食﹐宜令有司檢具故實以聞。四月丙子朔。日食。不云曲赦﹐惟己亥日載曲赦陜西河東兩路。恐亦不因日食故也。

１﹑五月﹝案﹕《宋史﹟本紀》作五月丙午朔﹐《四史朔閏考》同。﹞庚戌﹐詔﹕「天下神霄玉淸萬壽宮已賜田產﹑房廊﹑道業﹐並割付本宮掌守﹐置歷支用﹐更不隸州縣掌管﹐所有前後已降指揮﹐更不施行。」﹝《紀事本末》卷百二十七。案﹕《宋史﹟食貨志》﹕政和七年﹐詔﹕「內外宮觀捨置田﹐在京不得過五十頃﹐在外不得過三十頃﹐不免科差徭役支移﹐𨿽奉禦筆﹐許執奏不行。」﹞

２﹑丁巳﹐禦筆手詔﹕「釋氏攺服異名﹐盡從華俗﹐不廢其教﹐翕然成風。然習之者不知道妙﹐未稱一道徳同風俗之意。今後應徳士並許入道學﹐依道士法。其徳士﹑宮觀﹑知副以上﹐職掌有闕﹐非試中人﹐不在選舉差補之限。其徳童遇試﹐經撥放﹐並習《混元道徳》或《靈寶度人》一經﹐庶人無殊﹐習道通爲一﹐以副勸獎之盛。」《紀事本末》卷百二十七。案﹕《隋書﹟經籍志》﹕道經者﹐云有元始天尊﹐生於太元之先﹐稟自然之气﹐沖虛凝遠﹐莫知其極。所說天地淪壞﹐劫數終盡﹐略與佛經同。而以天尊之體﹐常存不滅。每至天地初開﹐或在玉京之上﹐或在窮桑之野﹐授以祕道﹐謂之開劫度人。然其開劫﹐非一度矣﹐故有延康﹑赤明﹑龍漢﹑開皇﹐是其年號。其間相去經四十一億萬載。所度皆諸天仙上品﹐有太上老君﹑太上丈人﹑天眞皇人﹑五方天帝及諸仙官﹐轉共承受﹐世人莫之豫也。所說之經﹐亦稟元一之气﹐自然而有﹐非所造爲﹐亦與天尊常在不滅。天地不壞﹐則蘊而莫傳﹐劫運若開﹐其文自見。凡八字﹐盡道體之奧﹐謂之天書。字方一丈﹐八角垂芒﹐光輝照耀﹐驚心眩目﹐𨿽諸天仙﹐不能省視。天尊之開劫也﹐乃命天眞皇人﹐攺轉天音而辯析之。自天眞以下﹐至於諸仙﹐展轉節級﹐以次相授。諸仙得之﹐始授世人。然以天尊經歷年載﹐始一開劫﹐受法之人﹐得而寶祕﹐亦有年限﹐方始傳授。上品則年久﹐下品則年近。故今受道者﹐經四十九年﹐始得授人。推其大旨﹐蓋亦歸於仁愛淸淨﹐積而修習﹐漸至長生﹐自然神化﹐或白日登仙﹐與道合體。其受道之法﹐初受《五千文籙》﹐次受《三洞籙》﹐次受《洞玄籙》﹐次受《上淸籙》。籙皆素書﹐紀諸天曹官屬佐吏之名有多少﹐又有諸符﹐錯在其間﹐文章詭怪﹐世所不識﹐受者必先潔齋﹐然後齋金環一﹐並諸贄幣﹐以見於師。師受其贄﹐以籙授之﹐仍剖金環﹐各持其半﹐云以爲約。弟子得籙﹐緘而佩之。其潔齋之法﹐有黃籙﹑玉籙﹑金籙﹑塗炭等齋。爲壇三成﹐每成皆置綿蕝﹐以爲限域。傍各開門﹐皆有法象。齋者亦有人數之限﹐以次入於綿蕝之中﹐魚貫面縛﹐陳說愆咎﹐告白神祇﹐晝夜不息﹐或一二七日而止。而齋數之外有人者﹐並在綿蕝之外﹐謂之齋客﹐但拜謝而已﹐不面縛焉。而又有諸消災度厄之法﹐依陰陽五行數術﹐推人年命書之﹐如章表之儀﹐並具勢幣﹐燒香陳讀。云奏上天曹﹐請爲除厄﹐謂之上章。夜中﹐於星辰之下﹐陳設酒脯﹤麥並﹥餌幣物﹐歷祀天皇太一﹐祀五星列宿﹐爲書如上章之儀以奏之﹐名之爲醮。又以木爲印﹐刻星辰日月於其上﹐吸气執之﹐以印疾病﹐多有愈者。又能登刀入火而焚敕之﹐使刃不能割﹐火不能熱。而又有諸服餌﹑辟穀﹑金丹﹑玉漿﹑雲英﹐蠲除滓穢之法﹐不可殫記。云自上古黃帝﹑帝嚳﹑夏禹之儔﹐並遇神人﹐咸受道籙﹐年代旣遠﹐經史無聞焉。推詳事迹﹐漢時諸子﹐道書之流有三十七家﹐大旨皆去健羨﹐處沖虛而已﹐無上天官管籙之事。其黃帝四篇﹐《老子》二篇﹐最得深旨。故言陶弘景者﹐隱於句容﹐好陰陽五行﹐風角星算﹐修辟穀導引之法﹐受道經符籙﹐武帝素與之遊。及禪代之際﹐弘景取圖讖之文﹐合成「景梁」字以獻之﹐由是恩遇甚厚。又撰《登眞隱訣》﹐以證古有神仙之事﹔又言神丹可成﹐服之則能長生﹐與天地永畢。帝令弘景試合神丹﹐竟不能就﹐乃言中原隔絕﹐藥物不精故也。帝以爲然﹐敬之尢甚。然武帝弱年好事﹐先受道法﹐及卽位﹐猶自上章﹐朝士受道者眾。三吳及邊海之際﹐信之逾甚。陳武世居吳興﹐故亦奉也。後魏之世。嵩山道士寇謙之﹐自云嘗遇眞人成公興﹐後遇太上老君﹐授謙之爲天師﹐而又賜之《雲中音誦科誡》二十卷。又使玉女授其服气導引之法﹐遂得辟穀﹐气盛體輕﹐顏色鮮麗。弟子十餘人﹐皆得其術。其後又遇神人李譜﹐云是老君玄孫﹐授其圖籙眞經﹐劾召百神﹐六十餘卷﹐及銷煉金丹雲英八石玉漿之法。太武始光之初﹐奉其書而獻之。帝使謁者﹐奉玉帛牲牢﹐祀嵩嶽﹐迎致其餘弟子﹐於代都東南起壇宇﹐給道士百二十餘人﹐顯揚其法﹐宣布天下。太武親備法駕﹐而受符籙焉。自是道業大行﹐每帝卽位﹐必受符籙﹐以爲故事﹐刻天尊及諸仙之象﹐而供養焉。遷洛已後﹐置道場於南郊之傍﹐方二百步。正月﹑十月之十五日﹐並有道士哥人百六人﹐拜而祠焉。後齊武帝遷鄴﹐遂罷之。文襄之世﹐更置館宇﹐選其精至者使居焉。後周承魏﹐崇奉道法﹐每帝受籙﹐如魏之舊﹐尋與佛法俱滅。開皇初又興﹐髙祖雅信佛法﹐於道士蔑如也。大業中﹐道士以術進者甚眾。其所講經﹐由以《老子》爲本﹐次講《莊子》及《靈寶》《昇玄》之屬。其餘眾經﹐或言傳之神人﹐篇卷非一。自雲天尊姓樂名靜信﹐例皆淺俗﹐故世甚疑之。其術業優者﹐行諸符禁﹐往往神驗。而金丹玉液長生之事﹐歷代糜費﹐不可勝紀﹐竟無效焉。《通考《經籍考》《神仙家》﹕《度人經》三卷。晁氏》曰「《元始天尊說》《唐志》有其目﹐古書也。神仙之說﹐其來尙矣。劉歆《七略》﹐道家之學﹐與神仙各爲錄。其後學神仙者稍稍自附於黃老﹐乃云有元始天尊者﹐生於太元之先﹐姓樂名靜信﹐常存不滅。每天地開挌﹐則以祕道授諸仙﹐謂之開劫度人。延康﹑赤明﹑龍漢﹑開皇卽其紀年也。授其道者漸至長生﹐或白日昇天。其學有授籙之法﹐名曰齋。有拜章之儀﹐名曰醮。又有符祝﹐以攝治鬼神﹐服餌以蠲穢濁﹐至於存想之方﹐導引之訣﹐烹煉變化之術﹐其類甚眾。及葛洪﹑寇謙﹑陶弘景之徒﹐相望而出﹐其言益熾於世﹐富貴者多惑焉。然通人皆疑之。宋朝修《道藏》共六部三百一十一帙﹐而神仙之學如上所陳者居多﹐與道家絕不類。今於其間﹐取自昔書目所載者錄之﹐又釐而爲二。凡其說出於神仙者﹐𨿽題曰老子﹑黃帝﹐亦皆附於此﹐不以名亂實也。若夫容成之術𨿽收於歆輩者﹐以薦紳先生難言之﹐特削去不錄。」《困學紀聞》卷二十﹕道書有赤明上皇﹑無極永壽之號。後周甄鸞著《笑道論》曰「古先帝王﹐立年無號。至漢武帝始建元﹐後王因之。上皇之號﹐可笑之深。」《集證》﹕《元始天尊度人經》﹐元洞玉律﹐龍漢﹑延康﹔﹤耳少﹥々億劫﹐混沌之中。溟滓大梵﹐寥廓無光﹔赤明開圖﹐運度自然。上陽子注云﹕東方得九气以分天境﹐劫號龍漢﹔南方得三气以分天境﹐劫號赤明﹔中央得十二气以分天境﹐劫號上皇﹔西方得七气以分天境﹐劫號延康﹔北方得五气以分天境﹐劫號開皇。東坡《上淸儲祚宮碑》曰﹕臣謹按道家者流﹐本出於黃帝﹑老子。其道以淸淨無爲爲宗﹐以虛無應物爲用﹐以慈儉不爭爲行﹐合於《周易》「何思何慮」﹐《論語》「仁者靜壽」之說﹐如是而已。自秦﹑漢以來﹐始用方士言﹐乃有飛昇變化之術﹐《黃庭﹟大洞》之法﹐太上﹑天眞﹑木公﹑金母之號﹐延康﹑赤明﹑龍漢﹑開皇之紀﹐天皇﹑太一﹑紫微﹑北極之祀﹐下至於丹藥﹑奇技﹑符籙小數﹐皆歸於道家﹐學者不能必其有無。然臣竊論之﹐黃帝﹑老子﹐道之本也﹐方士之言﹐末也。

３﹑戊午﹐禦筆﹕「﹝案﹕原脫「禦」字﹐今補入。﹞禁以二月十五日眞元節集眾爲金仙涅槃會。」﹝《紀事本末》卷百二十七。﹞

《續宋編年資治通鑑》﹕五月﹐都城水﹐髙十餘丈。水未作前﹐雨數日如傾。及霽﹐開封縣前茶肆人晨起﹐拭牀榻睹﹐若大犬蹲其傍﹐質明視之﹐龍也﹐其人驚呼而倒﹐遂爲作坊兵眾取而食之。都人繪之﹐若世所畫龍﹐鱗蒼﹐黑色﹐驢首﹐而兩頰如魚﹐頭色正綠﹐頂有角﹐座極長。於其際始分兩歧﹐有聲如牛。後十日﹐水至龍降。後一夕五鼓﹐西北有赤气數十道亙天﹐犯紫宮北斗﹐仰視星﹐皆若隔絳紗。方起時折裂﹐有聲﹐然後大發﹐後數日﹐又作聲益大格格﹐且久﹐其發更猛﹐而赤气出西北數十百道﹐其中又閒以白黑二气。然赤气爲多自西北﹐俄又東北﹐又延及東南﹐其聲亦不絕﹐迨曉乃止。案﹕《東都事略﹟本紀》﹑趙與時《賓退錄》俱云三月京師大水。《九朝編年備要》《宋史﹟本紀》﹕五月丙午朔﹐有物如龍﹐形見京師民家。是月﹐大水犯都城﹐西北有赤气亙天。《十朝綱要》亦系之五月﹐俱無三月大水事。《宋史﹟五行志》載﹕西北赤气數十道﹐犯紫宮北斗。係之四月丙子夜。《九朝編年備要》雲﹕水之作也﹐宰相相率出郭視之﹐水已破汴隄。諸內侍以役夫擔艸﹑運土障之﹐不能奭。上憂甚﹐命戶部侍郎唐恪治之。或請決汴南河以護宮城者。恪曰「水漲而決﹐是無可柰何。今決而浸之﹐是棄民也。」乃止。詔府界監司募人決水下流﹐遂由城北五丈河以泄。起居郎李綱言「國家都汴百六十載﹐未嘗有變。今城面巨浸﹐湍悍峻激﹐東南而流﹐其勢未艾﹐或淹旬時﹐因以風雨﹐不可不慮。夫變不虛生﹐必有感召之災﹔災非易奭﹐必有消弭之策。望陛下斷自宸衷﹐詔廷臣各具所見而采行其說﹐濟危圖安﹐以答天戒。」又乞直前奏事﹐庶盡狂瞽。詔﹕「都城外積水﹐緣有司失職﹐隄防不修﹐卽非災異﹐忠言讜論﹐未始不求﹐豈假天災﹗」然後降詔﹐綱挾姦賣﹐直送吏部與監當﹐尋又降一官﹐與遠小處。時上命唐恪治水﹐恪卽日乘小舟覽水之勢﹐而求所以導之。上登樓遙見﹐問之﹐乃恪也﹐爲之出涕。未幾﹐水平﹐恪入對﹐。上勞之曰「宗社獲安﹐卿之功也。」恪懷出疏曰「水陰類也﹐至犯城闕﹐天其或者以陰盛之漸警告陛下乎﹖願垂意於馭臣鄰﹐遠女寵﹐去小人﹐備夷狄﹐以益謹天戒。」上嘉納之。《宋史》《五行志》十四雲﹕水犯都城﹐自西北牟駝岡連萬勝門外馬監﹐居民盡沒。前數日﹐城中井皆渾﹐宣和殿後井水溢﹐蓋水信也。至是﹐詔都水使者決西城索河隄殺其勢﹐城南居民冢墓俱被浸﹐遂壞藉田親耕之稼。水至益猛﹐直冒安上﹑南薰門﹐城守凡半月。已而入汴﹐汴渠將溢﹐於是募人決下流﹐由城門入五丈河﹐下通梁山濼﹐乃平。明李濂《汴京遺迹》載李綱《論都城積水爲害疏》﹕「臣伏睹陛下以積水暴集﹐淹浸民居﹐迫近都城﹐累降禦筆處分﹐遣官固護隄防﹐拯濟漂溺﹐仰見陛下聖慮焦勞﹐曲盡防患之理。然臣竊謂國家都汴百有六十餘年﹐未嘗少有變故﹐今事起倉卒﹐遠邇驚駭﹐誠大異也。臣嘗躬謁郊外﹐竊見積水之來自都城以西﹐漫爲巨浸﹐東拒汴堤﹐停蓄深廣﹐湍悍浚激﹐東南而流﹐其勢未已。以宗廟社稷之靈﹐恃雉堞防守之固﹐萬無他虞。然或浸淹旬時﹐因以風雨﹐有不可不慮者。此誠陛下寅畏天戒﹑博詢眾謀之時﹐而羣臣竭智效力﹑捐軀報國之秋也。累日以來﹐傾耳以聽﹐缺然未聞﹐臣竊怪之。夫變異不虛發﹐必有感召之繇﹔災害非易奭﹐必有銷去之策。《周官》於國危則有大詢之禮。祖宗每災變﹐亦降詔求言。臣愚伏望陛下斷自淵衷﹐特詔廷臣各具所見以聞﹐擇其可采者﹐非時賜對﹐特加施行。因眾智﹐協眾力﹐濟危圖安﹐上以答天地之戒﹐下以慰億兆之心﹐天下不勝幸甚﹗臣仰荷陛下天地父母之恩﹐親加識擢﹐得侍淸光﹐常思奮不顧身﹐以徇國家之急﹐輒有己見急切利害事須面奏。伏望聖慈降旨邠門﹐許臣來日因侍立次﹐直前奏事﹐庶幾得盡狂瞽﹐仰裨聖意之萬一。」宣和元年六月上﹐時爲起居郎。又載李綱《論都城積水第二疏》﹕「臣近嘗奏請﹐以水潦爲患﹐乞賜燕間﹐敷陳利害。今月十四日﹐崇政殿侍立﹐邠門傳旨﹐令臣先退﹐惶懼戰慄﹐居家待罪﹐不敢供職。聖恩寬厚﹐未奉誅責﹐日夕惴恐﹐跼蹐無地。伏念臣愚蠢謏聞﹐孤立寡與﹐惟知仰事陛下﹐以國家爲心。比見積水暴集﹐逼浸都城﹐私憂過計﹐輒貢狂瞽﹐情迫意切﹐言皆不倫﹐觸盛意﹐犯隆旨﹐自乾雷霆之威﹐死有餘罪。自非陛下恕其愚直﹐天地父母矜而憐之﹐誰復爲臣言者﹖臣竊以水旱之災﹐𨿽堯﹑湯有所不免﹐惟聖人爲能遇災而懼﹐側身修行﹐博詢眾謀﹐以銷去之。故堯於洪水方割之時有疇咨之言﹐湯於旱旣太甚之日有六事之責﹐皆能轉災以爲福﹐能易沴以爲和﹐此古聖人之明驗也。今者水患之來﹐起於倉猝﹐人心惶懼﹐遠邇震驚﹔仰賴宗社之靈﹐陛下睿算之審﹐屢降禦筆處分﹐疏導已漸退落﹐𨿽畿甸旁近﹐皆罹其災﹐而都城無虞﹐人心漸定。臣竊謂水災旣退之後﹐朝廷未可以爲無事﹐正宜講究利害﹐增其固防﹐寅念天戒﹐益以修省﹐不可忽也。臣愚戇不揆﹐輒復妄發﹐昧死上便宜六事﹕一曰治其源﹐二曰弱其勢﹐三曰固河防﹐四曰卹民隱﹐五曰省煩費﹐六曰廣儲蓄。惟陛下畱神幸察﹐臣恭惟國家卜世定鼎﹐建都大梁﹐平原沃野﹐彌望千里﹐非有髙山峻嶺爲之險阻﹔而都城以西﹐京﹑索交流﹐陂澤相接﹐自西䢐東﹐地勢傾下﹐加以雨淹﹐不能吞納﹐則決溢東注﹐俯灌都城﹐其勢然也。爲今之計﹐莫若相視陂塘﹐疏導京﹑索﹐增卑培薄﹐固以隄防﹐節以斗門﹐旱則水有所注﹐澇則水有所泄﹐𨿽經霖雨﹐其勢不能接連城下﹐可以爲萬世之利﹐此則治其源之策也。臣竊觀自昔善捍水患者﹐必爲長隄﹐以制其訩。意謂以數仞之城而拒方至之水﹐風濤之所鼓薄﹐亦已危矣﹐限以長隄殺其怒勢﹐然後人力可施而城益堅。今積水之來自都城之西﹐浩如江湖﹐東抵汴岸﹐南阻新隄﹔𨿽停蓄深廣﹐而卒不能至城下者﹐有隄以爲之阻也。由隄而行﹐散漫湍激﹐至都城之南﹐則徑抵護龍河者﹐無隄以爲之阻也。爲今之計﹐莫若拒城數里之外﹐因髙地勢﹐繚以長隄﹐使𨿽有積水決溢之患﹐循隄四瀉﹐不能薄城﹐可以奭一時之急﹐此則弱其勢之策也。國家都汴﹐處大河之下流﹐其所恃以爲固者﹐埽岸堅而法制嚴也。比年以來﹐玩習苟簡﹐護衛之卒﹐散於抽差﹔備奭之儲﹐耗於轉易﹐河﹤口齧﹥隄防﹐日朘月削﹐恬不加卹。如廣武埽﹐其距淸汴靉百餘步﹐去冬危亦屢矣﹐其不決溢者﹐特幸耳﹐使夏秋之交﹐乘霖雨湍暴之勢﹐果能保其無虞乎﹖夫以陂澤積水﹐暴集之患﹐猶可驚駭﹐況大河之勢可不爲之深慮哉﹗臣愚願擇深知河事者﹐相地形﹐回淸汴﹐使與大河相遠。仍詔有司遵守法制﹐存畱兵卒﹐儲積材用﹐敢有抽差轉易者﹐必正典刑﹐此則固河防之策也。今玆積水之來﹐訩白沙﹐蕩中牟﹐迫都城﹐散漫畿甸之邑﹐淹浸屋廬﹐漂溺民畜﹐損傷苗稼﹐不可計數。今又決其南﹐以注於陳﹑蔡之郊﹔決其北﹐以注於相﹑衛之境。疏汴渠之下流於陳畱﹐則數千里之內悉被其患矣。陛下惻怛憂勞﹐降詔拯濟﹐徳意甚厚。臣猶竊慮州縣監司未能悉意奉行也。願詔諸路災傷地分﹐今年秋租並與蠲免﹐水過之後﹐安集民居﹐借貸賑濟﹐務令復業﹐無使失所﹐以副陛下之意﹐此則卹民隱之策也。臣竊惟去歲江﹑淮泛溢﹐東南之民悉皆流移﹐賴陛下聖慈以六路上供米斛廣加賑濟﹐民得無死﹐徳至渥也。然州縣蕭條﹐帑廩匱乏﹐迨今未復。今畿甸旁近又有積水之患矣﹐何以堪之﹖臣愚願陛下斷自淵衷﹐凡營繕工役﹑花石綱運﹐有可省者﹐悉令減罷。數年之間﹐民力漸復﹐國用稍足﹐然後惟陛下之所命耳。裕民丰財﹐莫此爲大。臣所謂罷不急之務者﹐此也。臣又惟古者九年耕必有三年之蓄﹐二十七年必有九年之蓄﹐然後無旱漧水溢之患﹐教化行﹐習俗美﹐而頌聲興﹐是爲太平治之至也。祖宗以來﹐舊有封樁米斛以千萬計﹐所以爲兵民之備﹐宗社之本也。比年以來﹐工役浸多﹐仰食者眾﹐歲以侵耗﹐遂至殫竭。今國計所仰者﹐獨東南六路轉輸歲額耳。假使一方水旱﹐歲額不登﹐將何以自給﹖靜以思之﹐可爲寒心。臣愚願陛下明詔有司﹐裁冗食者﹐幸歲丰登﹐自朝廷多降糴本﹐委彊幹官吏廣行收糴別項上供﹐以充封樁之數。歲歲一如祖宗舊額而後止﹐此朝廷之所優爲﹐何不畱意而獨爲此懍懍也﹖養兵足國﹐莫是爲急。臣所謂廣國計之儲者﹐此也。凡此六者﹐皆當今之要務﹐顧臣智識淺陋﹐文字荒疏﹐言不足以達意﹐惟陛下裁擇﹐下臣章宰執議其可否﹐如可采錄﹐望與施行。臣比者嘗獻愚計﹐伏蒙聖慈寬假﹐未賜鈇鉞之誅﹐輒復自竭冒昧天聽﹐庶幾芻蕘之言﹐有補萬一。」宣和元年八月上。

﹝新昌陳謨輯注﹞

卷四十

徽宗

△宣和元年﹝己亥﹐一一一九﹞

１﹑六月﹝案﹕錢大昕《朔閏考》﹕六月丙子朔。﹞戊寅﹐呼慶等至阿骨打軍前﹐阿骨打及粘罕等責以中輟﹐且言登州不當行牒。呼慶對﹕「本朝知貴朝與契丹通好﹐又以使人至登州﹐緣疾告終﹐﹝案﹕原本誤「苦終」﹐今據《北盟會編》訂正。﹞因遣慶與貴朝使人同行﹐欲得早到軍前。使人旣死﹐故權令登州移文﹐奔走前來﹐非有他故。若貴朝果不與契丹通好﹐卽朝廷定別遣使人共議。」阿骨打不聽﹐遂拘畱呼慶凡六月。呼慶數見阿骨打﹐執其前說﹐再三辧論﹐紛拏累日。阿骨打尋與粘罕﹑兀室議﹐復遣呼慶歸。臨行﹐語曰「跨海求好﹐非吾家本心。吾家已獲大遼數路﹐其他州郡﹐可以俯拾﹐所以遣使人報聘者﹐欲交鄰耳。曁聞使回﹐不以書來﹐而以詔詔我﹐此已非其宜﹔使人𨿽卒﹐自合復遣﹐止遣汝輩﹐此尢非禮﹐足見翻悔。本欲畱汝﹐念過在汝朝﹐非汝罪也。歸見皇帝﹐若果欲結好﹐請早示國書﹔或仍用詔﹐決難從也。且遼主前日遣使來欲冊吾爲東懷國者﹐蓋我家未與爾家通好時﹐常遣使人求遼主﹐令冊吾爲帝﹐取其鹵簿﹔使人未歸﹐汝家始通好。後旣諾汝家﹐而遼主使人冊吾爲東懷國﹐立我爲至聖至明皇帝。吾怒其禮儀不備﹐又念與汝家已通好﹐遂鞭其來使﹐不受法駕等。乃本國守兩家之約﹐不謂貴朝如此見侮﹗汝可速歸﹐爲我言其所以。」阿骨打遽起。翌日﹐呼慶辭歸﹐持其書來云「契丹修好不成﹐請別遣使人。」《紀事本末》卷百四十二。案﹕《契丹國志》載﹕天慶八年﹐卽宋重和元年秋﹐女眞破東京﹑黃龍府﹑咸﹑信﹑蘇﹑復﹑辰﹑海﹑同﹑銀﹑通﹑韓﹑烏﹑遂﹑春﹑泰﹑靖等五十餘城﹐內並邊二十餘州﹐各有和糴倉。依祖宗法﹐每歲出陳易新﹐許民自願假貸﹐收息二分﹐所有無慮三五十萬碩﹐𨿽累歲舉兵﹐未嘗支用。至是女眞悉取之﹐據遼東﹑長春兩路。畢氏《通鑑﹖考異》云﹕《金史﹖太祖紀》﹐天輔三年六月﹐書宋使馬政及其子宏來聘。宏卽擴﹐聲之訛也。案﹕先是馬政已輟行﹐獨呼慶至耳。《金史》誤書﹐今不取。

２﹑甲申﹐封莊周爲微妙元通眞君﹐列奭寇爲致虛觀妙眞君。﹝《紀事本末》卷百二十七。案﹕《宋史﹖本紀》﹑陳氏薛氏畢氏《通鑑》云仍行冊命﹐配享混元皇帝。﹞

《續宋編年資治通鑑》﹕夏人納款﹐詔六路罷兵。初﹐夏人恃橫山諸族善戰﹐故用以抗中國。政和以來﹐合諸路兵出塞進築﹐遂得橫山之地。夏國失所恃﹐乃因遼人納款請和﹐且以誓表進﹐許之。前此未有也。案﹕《宋史﹖本紀》系六月己亥日。《十朝綱要》系六月己卯日。《九朝編年備要》云﹕初﹐夏國恃橫山諸族帳彊勁善戰﹐故用以抗中國。慶曆間﹐姚嗣宗首發收橫山之議﹐範仲淹用之﹐旣而元昊納款。元丰中﹐種諤亦以爲言﹐故興靈州之師。及王師失利﹐李憲始獻進築之議。神宗厭兵﹐不克行。童貫本出李憲之門﹐欲承憲志。政和以來﹐合諸路兵出塞進築﹐遂得橫山之地。夏人失所恃﹐乃因遼人納款請和﹐且以誓表進﹐許之﹐前所未有也。已而夏使來賀生辰﹐授以誓詔﹐不受。貫莫能屈﹐但嚴迫館伴使彊之去。及境﹐遂棄之。延安師取以上﹐貫始大沮。祖宗法﹐屬羌不授漢官﹐有功只於番官上遷轉而俸祿不甚增﹐弓箭手有定土而得保其鄕裏墳墓﹐禁軍逃亡並誅戮而不敢避難。至童貫爲宣撫﹐引屬戶至有爲節度使者﹐舊弓箭手皆徙居新邊﹐禁軍逃亡者許攺刺別軍﹔又擇諸路精兵刺勝捷軍以自衛。夏人納款﹐而邊備軍法自貫壞矣。薛應旂《通鑑》云﹕夏人之納款也﹐童貫因關右旣困﹐實諷之使來。及夏遣使來賀天寧節﹐授以誓詔﹐夏使辭不取﹐貫不能屈﹐但迫館伴彊之使持還。及境﹐棄之道中。賈炎得而上之﹐貫始大沮。尋加貫太傅﹑封涇國公。時人稱蔡京爲「公相」﹐貫爲「媼相」。《玉海》卷一百九十四﹕崇寧二年﹐先事於靑唐。三年夏﹐城鄯善以爲西寧州。冬誘僞王子趙懷徳降獻於闕下。大觀二年﹐拔溪哥城以爲積石軍﹐收靑藏川以爲洮州。政和六年﹐築震武軍徳威城﹑鎭安城。七年﹐築制戎城。宣和元年﹐舉國來寇﹐上用不赦。乾順款塞請命﹐有詔班師。凡平靑唐﹑吐蕃﹐全國建州四﹐軍一﹐關一﹐城六﹐寨十﹐堡十二﹐收復夏國地數千里﹐築軍一﹐城七﹐寨五﹐堡壘二十四。繼遷盜靈武歲在壬寅﹐今歲復壬寅﹐適百有二十年﹐夷狄之數極矣。命王安中撰《定功繼伐碑》﹐禦筆賜名。《宋史》《劉韐傳》﹕夏人來言﹐願納款謝罪﹐皆以爲詐。韐曰「兵興累年﹐中國尙不支﹐況小邦乎﹖彼𨿽新勝﹐其眾亦疲﹐懼吾再舉﹐故款附以圖自安﹐此情實也。」密疏以聞﹐詔許之。夏使愆期不至﹐諸將言夏果詐﹐請會兵乘之。韐曰「越境約會﹐容有他故。」會再請者至﹐韐戒曰「朝廷方事討伐﹐吾爲汝請﹐毋若異時邀歲幣﹐軼疆埸﹐以取威怒。」夏人聽命﹐西邊自是遂安。

１﹑七月﹝案﹕錢大昕《朔閏考》﹕七月乙巳朔。﹞丙辰﹐禦筆﹕「蔡絳向緣狂率﹐廢黜幾年﹐蔡京元老﹐勛在王室﹐未忍終棄﹐可特與敍舊官﹐外與宮觀﹐任便居住。」旣而京言敍不以法﹐乞賜寢罷﹐詔候過大禮取旨。《紀事本末》卷百三十一。案﹕《容齋續筆》卷四﹕宣和元年﹐蔡京將去相位﹐臣僚方疏官僚冗濫之敝﹐大略云﹕自去年七月至今年三月﹐遷官論賞者五千餘人。如辰州招弓弩手﹐而樞密院支差房推恩者八十四人﹔兗州陛爲府﹐而三省兵房推恩者三百三十六人。至有入仕靉二年﹐而轉十官者。今吏部兩選朝奉大夫至朝請大夫六百五十五員﹐橫行右武大夫至通侍二百二十九員﹐修武郎至武功大夫六千九百九十一員﹐小使臣二萬三千七百餘員﹐選人一萬六千五百餘員。吏員猥冗﹐差注不行。詔三省﹑樞密院令遵守成法。然此詔以四月庚子下﹐而明日辛丑以賞西陲誅討之功﹐太師蔡京﹐宰相余深﹑王黼﹐知樞密院鄧洵武﹐各與一子官﹐執政皆遷秩。天子命令如是卽日廢格之﹐京之罪惡至矣﹗

１﹑八月﹝案﹕錢大昕《朔閏考》﹕八月乙亥朔。﹞丙戌﹐禦制禦書《神霄玉淸萬壽宮記》。其略曰「蓋嘗稽參道家之說﹐獨觀希美之妙﹐欽惟長生大帝君﹑靑華帝君﹐體道之妙﹐立乎萬世﹐上統禦神霄﹐監觀萬國﹐無疆之休﹐𨿽眇躬是荷﹐而下民之命﹐實神明所司。乃詔天下建玉淸萬壽宮﹐以嚴奉祀﹐自京師始﹐以致崇極﹐以示訓化。累年於玆﹐誠忱感格﹐髙厚溥臨。屬者三元八節﹐按衝科啟將﹖﹐供風馬云車。來顧來享﹐震電交舉﹐神光燭天﹐羣仙翼然浮空而來者﹐或擲寶劍﹐或灑玉篇﹐駭聽奪目﹐追參化元。卿士大夫﹑侍衛之臣﹐悉見悉聞﹐嘆未之有﹐咸有紀述﹐著之簡編。嗚呼﹗朕之所以隆振道教﹐帝君之所以眷命孚佑者﹐自三皇以還數千年﹐絕道之後﹐乃復見於今日﹐可謂盛矣。仍令京師神霄玉淸萬壽宮刻記於碑﹐以碑本賜天下﹐如大中祥符故事﹐摹勒立石﹐以垂無窮。」﹝《紀事本末》卷百二十七。案﹕亡名氏《宣和遺事》﹕政和三年冬十月癸未﹐郊。徽宗搢大圭﹐執元圭﹐以道士百人執儀衛前導﹐蔡攸爲執綏官。玉輅出南薰門﹐至玉津園﹐徽宗忽問左右曰「玉津園若有樓殿重﹐此是何處﹖」攸卽回奏﹕「臣見雲間樓殿臺閣﹐隱隱數重。」旣而細視﹐皆去地數十丈。頃之﹐徽宗又曰「卿還見人物否﹖」攸又回奏﹐若有道流﹑童子﹐持幡節蓋﹐相繼而出雲間﹐衣服眉目﹐歷歷可識。蔡京率百僚稱賀。陳桱《通鑑》亦載此事﹐並又云﹕遂以天神降詔告在位﹐作《天眞降臨示現記》﹐由是益信神仙之事矣。《宣和遺事》又載﹕政和四年五月丙戌﹐祭地﹐奉太祖皇帝配享。蔡京奏祭之日﹐城中大雨幾尺﹐而鑾輅自宮至郊﹐日光照耀。又太史奏﹕「是夕﹐五緯循軌﹐典掌官吏稱﹐有隊仗風雨之聲﹐鬼神之狀﹐又有黑气數十丈﹐貫於壇壝。皆陛下嚴恭之應﹐乞宣付史館。」帝從之。﹞

《續宋編年資治通鑑》﹕秋八月﹐復鈔旁定帖錢。初﹐元丰中議者謂民之貿鬻輸納﹐賴官爲之據﹐官司以利其入﹐遂有所謂鈔旁定帖錢。至是﹐諸路爭爲應奉花木事。轉運李祉請復其法﹐然息不過得利三分﹐而朝廷許之。案﹕《治迹統類》云﹕時監法已壞﹐王甫命州縣設限立額給鈔﹐敷給與一戶﹐如一戶給十鈔﹐其後遂至計口而給﹐家至戶擾﹐𨿽嬰兒不免。《通考》﹕神宗元丰時﹐令民有交易﹐則官爲之據﹐因收其息。徽宗崇寧三年﹐敕諸縣典賣牛畜契書並稅租鈔旁等印賣田宅契書﹐並從官司印賣﹐除紙筆墨工費外﹐量收息錢﹐助贍學用﹐其收息不得過一倍。大觀二年﹐以出賣鈔旁息錢事涉苛細﹐罷之。政和中﹐應奉事起﹐乃復行。宣和五年﹐詔諸路所收鈔旁定帖錢﹐除兩浙路隸應奉外﹐余路並逐州委通判拘收﹐與發運司充糴本。《宋史》《食貨志》上﹕宣和元年﹐以左藏庫虧沒一百七十九萬有奇﹐乃別造都籍﹐催轄司﹑太府寺﹑左藏庫互相虧考﹐以絕姦獘。《九朝編年備要》載﹕祉言「本路所收約數十萬貫﹐以此給應奉自可足用。今爲蘇﹑杭兩處守臣以禦筆拘去﹐而本司所置花木並禦前物色須上項錢﹐庶幾不侵經費。」從之。明年七月﹐詔江﹑浙﹑湖﹑廣﹑福建鈔旁定帖錢並令漕臣拘充糴本錢﹐輒乞撥者﹐以違禦筆論。靖康初罷之。

１﹑九月﹝案﹕《宋史﹖本紀》九月係甲辰朔﹐《四史朔閏考》同。﹞乙卯﹐曲宴保和新殿﹐過玉眞軒﹐蔡京等請見安妃﹐許之。京作記以進﹐其詞略曰「玉眞軒在保和西南廡﹐卽安妃妝閣。命使傳旨曰﹕『雅燕酒酣添逸興﹐玉眞軒內見安妃。』詔臣賡補成篇﹐臣卽題曰﹕『保和新殿麗秋暉﹐詔許塵凡到綺闈。』方是時﹐人人自謂得見安妃矣。旣而但畫像掛西垣﹐臣卽以詩謝奏曰﹕『玉眞軒檻暖如春﹐﹝案﹕「如」元誤「和」﹐據《九朝備要》攺。﹞只見丹靑不見人﹔月裏姮娥終有恨﹐鑑中姑射未應眞。』須臾﹐中使詔臣至玉華閣﹐上手持詩曰﹕『因卿有詩﹐況姻家﹐自當相見。』臣曰﹕『頃緣葭莩﹐已得拜望﹐故敢以詩請。』。上大笑。妃素妝無珠玉飾﹐綽約若仙子。臣進前再拜敍謝﹐妃拜﹐臣又拜」云云。《紀事本末》卷百三十一。案﹕《宋史﹖本紀》系甲辰朔日。《九朝編年備要》﹕九月﹐燕蔡京保和新殿。蔡京等請見安妃﹐許之。京作記以進﹐略曰「皇帝召臣京﹑臣黼﹑臣俁﹑臣穀﹑臣楷﹑臣貫﹑臣仲忽﹑臣熙載﹑臣攸燕保和新殿﹐臣鯈﹑臣翛﹑臣鞗﹑臣行﹑臣徽﹑臣術侍﹐賜食文字庫。於是由臨華殿門入﹐侍班東曲水﹐朝於玉華殿。上步至西曲水﹐循酴蘼洞至太寧閣﹐登層巒﹑琳霄﹑褰風﹑垂云亭。至保和﹐屋三楹﹐時落成於八月﹐而髙竹崇檜﹐已森陰蓊郁。中楹置禦榻﹐東西二間列古玩與古鼎彜﹑玉芝。左挾閣曰「妙有」﹐右挾閣曰「宣道」。上禦步前行至稽古閣﹐有宣王石鼓。歷邃古﹑尙古﹑鑑古﹑作古﹑訪古﹑博古﹑祕古諸閣﹐上親指示﹐爲言其。抵玉林軒﹐過宣和殿﹑列岫軒﹑太眞閣﹑凝眞殿。殿東崇巖峭壁﹐髙百尺﹐林壑茂密﹐倍於昔見。過翹翠﹑燕閣處﹐賜茶全眞殿﹐乃出瓊林殿﹐中使傳旨畱題﹐乃題曰「瓊瑤錯落密成林﹐檜竹交加午有陰﹔恩許塵凡時縱步﹐不知身在五云深。」頃之就坐﹐女童樂作。坐間香圓﹑荔子﹑黃橙﹑金柑相間﹐布列前後﹐命鄧文誥剖橙分賜。酒五行﹐少休。詔至玉眞軒﹐軒在保和殿西南廡﹐卽安妃妝閣﹐命使傳旨曰「雅燕酒酣添逸興﹐玉眞軒內見安妃。」且詔臣賡補成篇﹐臣卽題曰「保和新殿麗秋暉﹐詔許塵凡到綺闈。」於是人人自謂得見安妃矣。旣而但掛畫像西垣﹐臣卽以詩謝奏曰「玉眞軒檻暖如春﹐卽見丹靑未見人﹔月裏姮終有恨﹐鑑中姑射未應眞。」須臾﹐中使傳旨至玉華閣﹐上持詩曰「因卿有詩﹐姻家自應相見。」臣曰「頃緣葭莩已得拜望﹐故敢以詩請。」上大笑。上手持大觥酌酒﹐命妃曰「可勸太師。」臣因進曰「禮無不報。」於是﹐持瓶注酒﹐授使以進。再坐﹐徹女童﹐去羯鼓。禦侍奏細樂﹐作《蘭陵王楊州教水調》﹐勸酬交錯。日且暮﹐臣奏曰「久勤聖躬﹐不敢安。」上曰「不醉無歸。」更勸﹐疊進酒行無算。上忽憶紹聖《春燕口號》二句﹐問曰「卿所作否﹐餘句云何﹖」臣曰「臣所進也﹐歲久不記。」上曰「朕是時以疾告假﹐哲宗召至宣和閣﹐因問所以告假﹐對曰﹕『臣有負薪之疾﹐不果奉淸燕。』哲宗曰﹕『蔡承旨有佳句云「紅蠟靑煙寒食後﹐翠華黃屋太微間。」不可不赴。』臣謝曰「臣操筆注思﹐於今二十年。陛下語及﹐方省仿佛﹐然不記一字。陛下藩邸已知臣﹐蓋非今日﹐臣豈勝榮幸﹗」上輪指曰「二十四年矣。」臣曰「臣左右兩朝老﹐無毫朆報稱。」上曰﹕屢見哲宗﹐道卿但爲章惇輩沮忌。朕時年八歲﹐垂髫侍側。一日﹐哲宗疑慮﹐默然若有所思。問曰﹕『大臣以爲不可紹述﹐朕思疑之。』對曰﹕『臣聞子紹父業﹐不當問人﹐何疑之有﹖』哲宗駭曰﹕『是兒大知如此。』由是劉摯﹑呂大防相繼斥逐﹐紹述自此而始。臣曰「陛下曲燕而追維紹述﹐非特臣幸﹐天下社稷之幸。臣請序其事﹐以示後世﹐知今日宴樂﹐非酒殽而已。」二鼓五籌﹐眾前奏曰請罷﹐始退。

２﹑癸亥﹐上幸道徳院觀金芝﹐由景龍江至蔡京第鳴鸞堂﹐賜京酒﹔京訴開封尹聶山離間事﹐山卽坐絀。﹝案﹕聶山﹐《東都事略》《宋史》本傳俱云﹕聶昌﹐撫州臨川人也。舊名山﹐爲開封尹﹐復爲戶部侍郎。山本與王黼善﹐京惡黼﹐山爲謀﹐所以傷之者反爲黼所中。以徽猷閣待制出知徳安府。未幾﹐落職﹐提舉太平觀。今據此﹐聶山坐絀實由蔡京也。蓋聶山兩爲開封尹。宣和年﹐先因蔡京而絀。靖康年﹐復因王黼而絀。傳特詳於彼﹐而略於此耳。﹞京作《鳴鸞記》以進﹐其略曰「上曰﹕『今歲四幸鳴鸞矣。』臣頓首曰﹕『昔人三顧﹐堂成已大幸﹐其千載榮遇。鳴鸞固卑﹐且家素窶無具﹐願畱少頃﹐使得伸尊奉意。』上曰﹕『爲卿從容。』」云云。﹝《紀事本末》卷百三十一。案﹕《續宋編年資治通鑑》﹕道徳院生金芝﹐上幸觀焉。遂由景龍江泛舟﹐至京第鳴鑾堂﹐淑妃從。上曰「今歲四幸鳴鑾矣。」賜京酒。於是京作《鳴鑾記》以進。初﹐京侍上﹐每進君臣相悅之說。於是以鞗尙主﹐而攸最親幸。上時輕車小輦幸京第﹐命坐賜酒﹐略用家人禮。表謝有云「主婦上壽﹐請酬而肯從﹔稚子牽衣﹐挽畱而不郤。」又曰「輕車小輦﹐七賜臨幸。」邸報傳之四方。初﹐上之微行也﹐外人尙未知﹐因京謝表乃盡知。攸進見無時﹐便僻趨走﹐或塗抹靑紅﹐優雜侏儒﹐多道市井淫媟謔浪之語以蠱上心。妻朱氏出入禁省﹐攸加開府﹐攸子行﹐領殿中監﹐寵信傾其父京矣。始攸嘗勸上曰「所謂人主﹐當以四海爲家﹐太平爲娛﹐歲月能幾何﹐豈徒自勞苦﹗」上納其言﹐遂微行都市﹐妓館﹑酒肆﹐亦皆遊幸。正字曹輔言上微行之失﹐編管郴州。政和以後﹐上輕於出入﹐巾裏及衣服獨喜同臣庶﹐實欲爲期門之事﹐而苑囿皆爲白屋﹐不施五彩﹐多爲村居野店。又聚野獸﹑麋鹿﹑駕鵝﹑禽鳥數百千﹐蹄迹篇滿苑囿。宣和間﹐都下每秋風夜靜﹐禽獸之聲四徹﹐宛若川澤陂野之間﹐識者以爲不祥。又《名臣言行續錄》云﹕曹輔字載徳﹐南劍沙縣人。宣和初﹐車駕輕出﹐朝士大夫寒心﹐莫敢言者。公爲正字﹐慨然上書。翌日﹐上出示宰執﹐令召赴都堂審問﹐太宰余深曰「小臣敢論許大事﹗」公曰「臣有小大﹐愛君之心一也。」深曰「如言胡虜起於軫下﹐無乃太峻否﹖」曰「小臣言不激切﹐無以感悟至尊。」少宰王黼曰「有是事乎﹗」公曰「玆事里巷細民無不知者﹐相公當國﹐獨不知耶﹗曾此不知﹐焉用彼相﹖」黼惡其侵己﹐令吏從公受詞。公操筆曰「區區之心﹐一無所求﹐愛君而已。」詞再郤之﹐卒不易其語以聞。上令與遠小監當﹐旣而編管郴州。又亡名氏《宣和遺事》云﹕曹輔表云「臣曹輔﹐誠惶誠恐﹐頓首頓首﹐謹表言於皇帝陛下。臣聞聖人猶天也。天以一元之气運於上﹐故四時之行﹐百物之生﹐雨露所以見發生之仁﹐雷霆所以彰肅殺之義。君以元默之道拱於上﹐故大臣之輔﹐百官之職﹐恩澤所以昭褒勸之恩﹐刑罰所以示懲罰之勇﹐天之道不可測﹐聖人之威其可褻乎﹖古語有云﹐萬夫之帥﹐深坐於油幢﹔千金之子﹐不鬥於盜賊。何則﹖所守者嚴﹐不爲輕者賤者而輕其身也。臣近睹邪傅臣京有謝表﹐謂陛下輕車小輦﹐七臨私第。臣以爲陛下之眷臣京﹐爲不薄矣。然而陛下萬金之軀﹐是列聖之遺體也。陛下縱不自惜﹐獨不爲祖宗惜乎﹖陛下一舉動之重輕﹐是萬姓休戚之所寄﹔陛下縱不自愛﹐獨不爲生靈念乎﹖近聞有賊臣髙俅﹐賊臣楊戩﹐乃市井無藉小人﹐一旦遭遇聖恩﹐巧進佞諛﹐簧蠱聖聽﹐輕屑萬乘之尊嚴﹐下遊民間之坊市﹐宿於娼館﹐事迹顯然﹐𨿽欲揜人之耳目﹐不可得也。且娼優下賤﹐縉紳之士﹐稍知禮義者尙不過其門。陛下尊爲天子﹐深居九重﹐居則左史右言﹐動則出警入蹕﹐聽信匹夫之讒邪﹐寵幸下賤之潑妓﹐使天下聞之﹐史官書之﹐皆曰異服微行﹐宿於某娼之家﹐自陛下始﹐貽笑萬代﹐陛下可不自謹乎﹗度賊臣初意﹐必借藝祖皇帝夜幸趙普私第之事以蠱惑聖聽﹐獨不念藝祖皇帝創業之初﹐每思一榻之外﹐豈容他人鼾睡﹗所以焦心勞思﹐出與大臣謀進取天下之策﹐非爲私行也﹐非爲荒淫也。臣所願陛下赫然睿斷﹐將賊髙俅﹑楊戩竄逐於外﹐親近端人正士﹐攺過遷善。思藝祖皇帝創造之艱難﹐述列聖守成之先志﹐保重聖躬﹐杜絕遊幸﹐祖宗之望也﹐社稷之幸也﹐生靈之福也。臣自知冒凟天威﹐自分身膏斧鉞﹐但使陛下幸聽愚臣之諫﹐則臣𨿽死猶生也。伏取進止。」徽宗當初微行之時﹐自道外人不知﹐及覽曹輔所奏﹐自覺慚愧﹐特降敕將曹正言赴都堂問狀。余深問曹輔小官﹐何得僣言朝廷大事﹖輔正色叱之曰「大臣不言﹐故小官言之。」余深問﹕「主上深居九重﹐小官何以知其微行動息﹖」輔引蔡京輕車小輦之語爲證。時王黼正與蔡京不和﹐欲因此事中害。蔡京奏知徽宗﹐將曹輔罷正言﹐編管郴州居住。有諫議大夫張天覺續奏云「曹輔心在愛君﹐言甚鯁直﹐陛下不能優容﹐遠加竄逐。倘陛下文過遂非﹐再信讒言﹐微遊妓館﹐則忠言結舌﹐不聞於上﹔萬有姦邪叵測之情﹐陛下悔之晚矣。」徽宗曰「賴卿忠嘉﹐得聞讜論﹐吾知過矣﹐行將攺之。」天覺回奏﹕「陛下倘信微臣之言﹐痛攺前非﹐則如宣王因庭燎之箴而勤政﹐漢武悔輪臺之失而罷兵﹐宗社之幸也。《書》曰﹕『惟狂克念作聖﹐惟聖罔念作狂。』聖狂之分﹐顧陛下念與不念何如耳。」徽宗退朝後﹐果是不敢微行出外﹐別宿一宮。﹞

３﹑丙寅﹐蔡京奏﹕「臣伏蒙聖慈﹐以臣夏秋疾病﹐特命於龍徳太一宮設普天大醮﹐又親制靑詞﹐以見誠意。至日臨幸醮筵﹐別制密詞﹐親手焚奏﹐仰惟異禮﹐今昔所無﹐殞首殺身﹐難以仰報。」云云。《紀事本末》卷百三十一。案﹕《玉海》卷一百載﹕政和八年﹐著雍閹茂之歲﹐太一臨乾維﹐建北太一宮於龍徳宮後﹐直都城之西北隅。前殿曰黃祕﹐次曰統元﹑神貺。殿門曰黃祕之門。門東設祕殿﹐奉神霄。仲冬﹐上辛蕆事。又卷一百五十八載陸韶之《北太一宮記》曰﹕臣竊惟皇帝陛下修誠毖祀﹐祇奉上眞﹐登秩薦饗﹐昭備典策。乃政和八年戊戌之歲﹐龍徳太一宮告成。宮直都城之西北隅﹐實龍潛之舊邸也。仰摹宸極﹐一新祠庭。前殿曰黃祕之殿﹐次曰統元之殿﹐次曰神貺之殿。門曰黃祕之門。髙眞象設﹐次序分布﹐棟宇轇轕﹐甍桷飛騫﹐棲金浮翠﹐蔚跂嵽嵲。遠而望之﹐祥煙佳气﹐若與慶霄連接上下。旣成﹐鑾輿幸焉。躬執薦告之禮﹐祈爲蒼生致福。已而敷大宥於天下﹐又詔儒臣爲之記。而臣淺陋﹐得以筆札待罪﹐辭不獲命。謹拜手稽首而言曰「紫宮深嚴﹐天極當中﹐其一明者﹐太一常居。太一蓋天地之最貴者也。列宿森拱﹐五精密輔﹐天一犀鋒﹐終旗晻曖。招搖左麾﹐攝提右楗﹐陽魂陰魄﹐上下承臨。爲一爲九﹐稱號隨異﹐冥樞恍惚﹐靡得測知。而五福太一者﹐其十種之一也。運行有時數﹐次捨有分野。直其所臨之方﹐則諸福往集﹐歲穰民阜﹐兵寇寢息。蓋上天孚佑﹐下土以助﹐有天下國家者﹐致福於斯民也。我宋之興﹐太宗肇建宮於東郊﹐仁宗復立宮於西郊﹐隨其遷次﹐以昭奉事。逮神考在位﹐則又迎致中都﹐卽都城而立宮焉。然則祖宗致福斯民之意槪可見矣。今陛下嗣服膺統﹐而著雍閹茂之歲﹐太一適臨於乾維。是歲天道多在西北﹐元命之辰﹐興王之地﹐適然契合。新宮之成﹐眞莫大之慶。龐禧繁祉﹐是降是集﹐天子萬年﹐子孫千億﹐神靈之應如此﹐其意固可默諭矣。抑臣嘗謂﹐乘時任數集福於聖躬者﹐太一之福敷錫於天下無東西南北之異者﹐陛下也。作新館﹐禦飭躬修款﹐意在於均福生民。所謂敷錫之於天下者﹐是己徳意所在﹐𨿽不待戶曉﹐而人皆知之。顧臣爲記以詔萬世﹐亦不敢略此。抑臣又嘗聞周家文﹑武之君﹐能下下以成其政﹐於時歸美之《詩》曰﹕『俾爾單厚﹐俾爾多益。』繼之言文﹑武之事﹐其說以爲文﹑武不自厚而厚下﹐故爲天下所厚﹔不自益而益下﹐故爲天下所益。福祿來歸﹐文﹑武固不得而辭之也。今陛下承太一貺施﹐其得福祿﹐亦當如天保所賦者。臣於此不能復贅其辭矣。」又王俊《記》曰﹕臣竊惟皇帝陛下以聰明睿智之資﹐撫綏方夏﹐湛恩厚澤﹐春育海函﹐若大若小﹐罔不受賜﹐其顯者固已措諸政教以福天下矣。至於髙眞貴神﹐敷佑儲祉﹐丰衍穰簡﹐大被於黎元者﹐亦欲欽崇而不怠也。比者太一﹐適臨乾維﹐揆景相方﹐聿求爽塏﹐用伸館禦之嚴﹐厥有遂淸吉蠲休福所萃之地﹐是爲龍徳。上意旣定﹐有司伻圖﹐斤工墨師﹐勸力不怠。粵政和八年﹐宮告成。飛宇承電﹐璧門洞開﹐祕殿中敞﹐次捨序列﹐金碧爭輝﹐像設具嚴肅﹐若威神之在。涓日之吉﹐鑾輿臨幸﹐儼恪肅恭﹐精意昭格。已而大啟黃祕門﹐俾都人士女﹐鹹得肅心注目﹐以祈福釐。稚耋踵途﹐駢肩以進。歡聲協气﹐充塞穹壤﹐厥惟盛哉﹗有旨命臣爲之記。臣以儒學﹐簉迹搢紳﹐泚筆待命﹐臣之職也。詎敢以蕪類爲辭﹐謹拜手稽首而言曰「惟《星經》具載天象天極星﹐其一明者﹐太一之常居也。太一中居﹐五星環拱﹐是爲天神之尊。漢人謂天神尊者太一﹐其佐曰五帝﹐蓋得此也。初說者謂貴神有十﹐而尊曰五福﹐遷徙有常﹐率四十五歲而一易。靈遊所直之方﹐祥慶駢集﹐雨暘時敍﹐農扈婁丰﹐民物阜康﹐無或疵癘。由是太宗﹑仁祖卽東西郊建宮焉。神宗迎致中都﹐奉祠益謹。三聖述作﹐所以揭虔妥靈﹐曲盡其至。然建宮乾維﹐實有待於聖時肆眞主﹐纂服繼猷﹐益毖祠事﹐郊禋廟享﹐旣肅旣祗﹐乃新是宮﹐以篤宋祜。眷維是宮﹐昔爲龍潛之藩﹐今爲上眞之宇﹔昔爲膺籙受圖之地﹐今爲延祥集祉之宮﹐告成於戊戌﹐實元會之歲也﹔直都城之西北隅﹐實照臨之方也。神謀人事﹐不約而同﹔垂億萬年﹐永集純嘏。然臣伏觀皇帝體道觀妙﹐與神爲一﹐爲福爲祉﹐在我而已。然則作新殊廷﹐寅奉上眞﹐凡以爲民祈福者﹐不得不然也。臣愚陋誠﹐不能窺見聖徳﹐然嘗讀《洪範》曰﹕『斂時五福﹐用敷錫厥庶民。』臣愚幸親見之。」又趙與時《賓退錄》云﹕祥符觀道士何得一﹐宣和間遊京師﹐遇方士陶光國﹐愛其人物秀整﹐語之曰「當爲辦一事﹐姑亟歸。」無幾何﹐徽宗夢人曰「天上神仙鄭化基﹐地下神仙何得一。」明日﹐命閱祠部帳﹐得諸新淦籍中。化基﹐其師也﹐遽命使宣召。是時得一方次鄂州﹐守貳禮請以往。旣對﹐上大悅﹐賜號﹖妙大師﹐主龍徳太一宮﹐授丹林郎。靈素之進﹐亦緣夢而得﹐恰與此事相類。《宋史﹖張觷傳》﹕時蔡京當國﹐求善訓子弟者﹐觷適到部﹐京族子應之以觷薦﹐觷再三辭﹐不獲﹐遂卽館﹐京亦未暇與之接。觷嚴毅聳拔﹐意度凝然﹐異於他師﹐諸生已不能堪﹐忽謂之曰「汝曹曾學走乎﹖」諸生駭而問曰「嘗聞先生教令讀書徐行﹐未聞教以走也。」觷曰「天下被而翁破壞至此﹐旦夕賊來﹐先至而家﹐汝曹惟有善走﹐庶可逃死爾。」諸子大驚﹐亟以所聞告京﹐曰「先生心恙。」京矍然曰「此非汝所知也。」卽見觷深語﹐觷慷慨言曰「宗廟社稷﹐危在旦夕。」京斂容問計﹐觷曰「宜亟引耆徳老成置諸左右﹐以開道上心。羅天下忠義之士﹐分布內外﹐爲第一義爾。」京因叩其所知﹐以楊時薦﹐於是召時。陳桱《通鑑》﹕十二月﹐召楊時爲祕書郎。時﹐南劍將樂人。初﹐舉進士第﹐聞程顥兄弟講孔﹑孟﹐絕學於河﹑洛。時調官不赴﹐以師禮見顥於潁昌﹐相得甚歡。其歸也﹐顥目送之曰「吾道南矣。」及顥卒﹐又師事程頤於洛﹐蓋年四十矣。一日頤偶暝坐﹐時與遊酢侍立不去﹐頤旣覺﹐則門外雪深三尺矣。後歷知瀏陽﹑余杭﹑蕭山三縣﹐皆有惠政﹐民思之不忘。時安於州縣﹐未嘗求聞達而徳望日重﹐四方之士不遠千里從之遊﹐號曰龜山先生。會蔡京客張觷言於京曰「宗社危在旦夕﹐亟宜引舊徳老成置諸左右﹐以開導上心﹐羅天下忠義之士﹐分布內外。」京問其人﹐觷以時對﹐京因薦之。會路允迪自髙麗還﹐言髙麗國主問龜山先生安在﹐乃召爲祕書郎。

４﹑禦筆﹕「禮制局親蠶典禮並修立儀注﹐重修鹵簿﹐成書累年﹐未成推恩﹐吏部尙書蔣猷﹑國子司業馮躬厚各轉一官﹐保和殿直學士蔡鯈﹑蔡翛並各落『直』字。」﹝《紀事本末》卷百三十四。案﹕《宋史﹖藝文志》三﹕《宣和重修鹵簿圖記》三十五卷。注蔡攸等撰。《困學紀聞》卷二十﹕天聖六年﹐宋綬上《鹵簿記》十卷。景祐五年﹐綬取舊編﹐益新制﹐上《鹵簿記》十卷。政和七年詔攺修。宣和元年﹐書成﹐三十三卷﹐飾以丹采﹐益詳備矣。翁元圻注云﹕景祐無五年﹐似誤。《長編》仁宗寶元元年十一月乙巳﹐南郊﹐禮儀使宋綬上《鹵簿圖記》﹐以天聖六年上。至是﹐又增飾之耳。﹞

１﹑十一月﹝案﹕錢大昕《朔閏考》﹕十一月癸卯朔。﹞辛亥﹐蔡京奏﹐乞以神霄玉淸萬壽宮觀玉眞王所說《玉嬰神變妙經》刊印頒行。從之。﹝《紀事本末》卷百二十七。﹞

２﹑壬申﹐放林靈素歸溫州。﹝《紀事本末》卷百二十七。原注楊氏《編年》﹕十一月﹐放道士林靈素歸溫州。靈素溫人。善妖術﹐輔以雷公法﹐常往來不逞於宿﹑亳﹑淮﹑泗﹐乞食諸寺﹐羣僧薄之。至楚﹐與惡少相毆擊﹐訟至府庭﹐通判石衝聞之﹐喜其輕便儇捷﹐脫之置於館﹐問吐納﹑燒煉﹑飛神之術。攜至京師﹐引謁蔡京。致見上﹐靈素因大言﹐謂上實長生大帝君﹐蔡京乃左仙伯﹐靈素乃褚慧。於是上喜之﹐建寶籙宮於京城﹐創神霄宮於天下﹐置道學官﹐攺寺院僧尼。至是京城大水﹐上遣靈素禳之﹐不驗。靈素又嘗訩太子節不避。太子系之訴於上﹐上遂厭之﹐逐去。蔡絳雲﹕都城大水冒城﹐將入﹐靈素與諸道士爲法事巡行徜徉於城上﹐役夫數千爭舉梃郤擊殺之﹐靈素走而得免。上聞﹐始不樂。靈素又與宦官近倖分黨爭敵﹐上惡之﹐榜於神霄之殿﹐其繪像所曰「褚慧罪惡不悛。」帝命削其遷秩﹐降爲下鬼焉。因逐歸其鄕郡﹐特差江端本通判溫州而監察焉。靈素去﹐乃以廢釋氏事歸之﹐釋氏旋復﹐因各使納錢爲批度牒﹐得再披剃幾百萬緡。久之﹐上復思靈素﹐使道流保明﹐欲再召入。釋氏大懼﹐而靈素不知何故忽死矣。端本乃以靈素遺表上之﹐曰靈素下血死矣。是時上益厭方士迂怪﹐姑羈縻而已﹐且知其徒多妄作﹐乃稍正於法﹐未久而亂雲。案﹕《東都事略》並入乙卯日事。陳氏﹑薛氏《通鑑》二年正月甲子﹐罷道學﹐林靈素有罪﹐放歸田裏。與此年月日俱不合。畢氏《通鑑﹖考異》引此注﹕久之﹐上復思靈素云云。而以「釋氏大懼」句作「伯氏大懼」。且辧曰「伯氏謂蔡攸也。詳絳此語﹐疑攸使端本殺之。」然今《長編》原注實作「釋氏大懼」與畢氏所見之本作「伯氏」不同。且注語固謂﹕「靈素去﹐乃以廢釋氏事歸之﹐釋氏旋復﹐因各使納錢爲批度牒﹐得再披剃。」是則靈素召入﹐固釋氏之患也﹐不必爲蔡攸之懼。畢氏所見恐不足據耳。趙與時《賓退錄》卷一﹕京師大旱﹐命靈素祈雨﹐未應。蔡京奏其妄。上密召靈素曰「朕諸事一聽卿﹐且與祈三日天雨﹐以塞大臣之謗。」靈素請急召建昌軍南丰道士王文卿﹐乃神霄甲子之神﹐兼雨部﹐與之同告上帝。文卿旣至﹐執簡敕水﹐果得雨三日。上喜﹐賜文卿亦充凝神殿侍晨。靈素眷益隆。忽京城傳呂洞賓訪靈素﹐遂撚土燒香﹐气直至禁中。遣人探問﹐香气自通眞宮來。上亟乘小車到宮﹐見壁間有詩云「撚土焚香事有因﹐世間宜假不宜眞。太平無事張天覺﹐四海閒遊呂洞賓。」京城印行﹐繞街叫賣。太子亦買數本進。上大駭﹐推賞錢千緡﹐開封府捕之。有太學齋僕王靑告首﹐是福州士人黃待聘令靑賣﹐送大理寺勘招﹕待聘兄弟及外族爲僧行﹐不喜攺道﹐故云。有旨斬馬行街。靈素知蔡京鄕人所爲﹐上表乞歸本貫。詔不允。通眞有一室﹐靈素入靜之所﹐常封鎖﹐𨿽駕來亦不入。京遣人廉得﹐有黃羅大帳﹐金龍朱紅椅桌﹐金龍香鑪。京具奏﹐請上親往﹐臣當從駕。上幸通眞宮﹐引京至﹐開鎖同入﹐無一物﹐粉壁明窗而已。京惶恐待罪。又云﹕宣和元年三月﹐京師大水臨城﹐上令中貴同靈素登城治水。敕之﹐水勢不退﹐回奏﹕「臣非不能治水。一者事乃天道﹐二者水自太子而得﹐但令太子拜之﹐可信也。」遂遣太子登城﹐賜禦香﹐設四拜﹐水退四丈。是夜水退盡。京城之民皆仰太子聖徳。靈素遂上表乞骸﹐不允。秋九月﹐全臺上言「靈素妄欲遷都﹐妖惑聖聰﹐攺除釋教﹐毀謗大臣。」靈素卽時攜衣被行出宮。十一月﹐與宮祠﹐溫州居住。二年﹐靈素一日攜所上表見太守閭丘顎﹐乞與繳進﹐及與州官親黨訣別而卒。生前自卜墳於城南山﹐戒其隨行弟子皇城使張如晦﹐可掘穴深五尺﹐見龜蛇便下棺。旣掘﹐不見龜蛇﹐而深不可視﹐葬焉。靖康初﹐遣使監溫州伐墓﹐不知所蹤﹐但見亂石縱橫﹐彊進﹐多死﹐遂已。此耿延禧所作《靈素傳》也。周煇《淸波雜誌》卷上﹕宣和崇尙道教﹐黃冠出入禁闥﹐號金門羽客﹐气焰赫然。林靈素爲之宗主﹐道官自金壇郎至太虛大夫﹐班秩與廷臣同。靈素初除金門羽客﹑通眞達靈元妙先生﹐視中大夫﹐後馴擢至大中大夫﹑異和殿侍晨﹐視兩府﹐道官同文官編入雜壓。仍每遇郊恩封﹐贈父母。一日盛暑﹐亭午﹐上在水殿﹐熱甚﹐詔靈素作法祈雨﹐久之奏云「四瀆﹐上帝皆命封閉﹐惟黃河一路可通﹐但不能及外。」詔亟致之。俄震雷大澍﹐澍皆濁流﹐俄頃卽止。中使自外入言﹐內門外赫日自若。徽宗益神之。宣和末﹐死於溫州。未死間﹐先自籍平日錫賫物寄之郡帑﹐且爲治命﹐殮以容身之棺﹐棺中止寘所賜萬歲藤拄杖﹐封窆甚固。建炎初﹐惟下溫州籍其貲而已。後數年﹐有內侍洗手劉太尉之姪﹐避地至長沙﹐於酒肆見一駝裘丈夫﹐負壁而坐﹐熟視乃靈素也。劉叩先生何爲至此﹐靈素曰「吾亡命爾﹐向不早爲此﹐身首異處矣。」倏失所在。靈素狡獪﹐幸震一時﹐及勢衰事變﹐復以譎詐遁去。異哉﹗後葬永嘉黃土山﹐先命見石龜方下棺﹐開穴深數丈﹐果得之。《兩浙名賢錄》﹕林靈素字通叟﹐永嘉人。初名靈噩﹐字歲昌。母懷妊二十四月﹐忽夜夢神人﹐緋袍玉帶﹐手執大筆﹐指母腹曰「暫借此居。」次日乃生﹐五歲不能言。一日﹐有道士踵門請見﹐附耳語﹐移頃﹐忽失笑而語﹐自是日記萬言﹐吐辭成章。嘗獨登積穀山﹐得異書於飛霞洞。縱遊東京﹐嘗同蘇東坡遊瑞佛寺﹐覽寺記數萬言﹐默識無遺。東坡大稱之。入蜀遇眞人趙昇﹐得神霄大法。政和三年﹐至京﹐寓東太乙宮。徽宗夢跨白龍遊神霄宮。會靈噩騎靑牛而入﹐覺而異之。命徐知常訪神霄事。知常無以應。或以靈噩進﹐上召問﹕「卿有何術﹖」對曰「臣知天知人。」上見狀貌如夢中所見﹐遂賜名靈素﹐號金門羽客沖虛通眞達靈元妙先生。每侍宴太淸樓下。見元祐姦黨碑﹐靈素對之稽首﹐上怪問之﹐對曰「碑上姓名皆天上星宿﹐臣敢不稽首。」因爲詩曰「蘇﹑黃不作文章客﹐童﹑蔡翻爲社稷臣﹔三十年來無定論﹐不知姦黨是何人﹗」上以詩示蔡京﹐京惶愧乞出。是年五月﹐大水臨城。靈素奏請太子登城致拜﹐是夕水退。因上疏言國難將及﹐請遷都避之。蔡京見疏﹐大怒﹐嗾全臺劾靈素妖議遷都﹐愚惑聖聽﹐譖攺釋教﹐謗毀大臣。靈素卽封還前後所賜﹐出國門外。上再宣復眞人號﹐不拜﹐遂與祠溫州天慶觀。惟皇城使張如晦棄官從之歸。一日﹐戒如晦曰「可於扈興靈官山劚地五尺﹐見石龜蛇則葬我﹐葬畢宜急去。」夜三鼓﹐援筆題曰「四十五年勞生﹐浮名薄利崢嶸﹐要識神仙舊路﹐中秋月下三更。」時風淸月白﹐但聞雷震﹐稽首而化。訃聞﹐降敕賜祭。詔守臣治葬﹐劚地﹐果如其言﹐卽下棺而走。俄雲霧四合﹐雷電晝晦﹐爲亂石縱橫﹐失向所在矣。靖康元年﹐欽宗舊事﹐遣使伐其冢﹐忽黑風雷雨﹐百怪出艸莽間﹐人不敢動。使者仰天祈謝﹐天始霽。欽宗聞之﹐敬異﹐復遣使降香﹐加封通眞沖虛妙濟眞人。有《靑牛歌》﹐見遺文﹐今無傳。﹞

《續宋編年資治通鑑》﹕冬十一月乙卯﹐郊。案﹕《宋朝事實》載十一月十三日﹐南郊赦文云「門下﹕觀會通以行其典禮﹐允符昌運之隆﹔美盛徳而告於神明﹐玆迪精禋之饗。朕肇膺駿命﹐嗣守鴻業﹐撫九有之嘉師﹐開萬邦之壽域。兢業克艱於底乂﹐寅威罔怠於求端。聿承燕翼之謀﹐裒對博臨之貺。屬者道源闡教﹐帝社凝釐。農扈載謠﹐黍稷報千倉之慶﹔明堂禦歷﹐璣衡觀七政之齊。氐羌款塞以咸賓﹐狴犴空囹而不式。榮河順紀﹐喬嶽錫符。丹闕瓊臺﹐屢下叢霄之蹕﹔彤烏秀艸﹐其昭炎徳之祥。永惟弈世之休﹐罔匪自天之祐。爰申毖祀﹐比答眞祺。是用測懈籥以迎長﹐備鑾輿而展采。羽林綺列﹐挌五門象魏之嚴﹔法駕星陳﹐正六引旗艸之度。夙祇淸廟﹐恭祓崇壇。耨王耤以奉盛﹐載誕丰年之報﹔潔宮蠶而修幣﹐用端永命之祈。景鐘道和樂之音﹐嘉秠薦大尊之齊。純精昭格﹐肸蚃通。月璧星珠﹐紛燎煙而上徹﹔云車風馬﹐欻飈馭以來臨。肆均拜胙之禧﹐式霈滌瑕之宥。誕揚渙號﹐敷告多方﹐可大赦天下。於戲﹗佑烈祖以格皇天﹐予惟克邁乃訓﹔綏多福而熙純嘏﹐邦其永孚於休。尙賴輔弼同寅﹐官師勵翼﹐其浹無爲之化﹐茂隆累洽之圖。」武英殿原校云﹕《宋史》宣和元年十一月乙卯﹐祀昊天上帝於圜丘﹐大赦。此條失載年號。以赦文考之﹐當在是年。又據錢大昕《四史朔閏考》﹐十一月癸卯朔﹐則乙卯正爲十三日也。

１﹑十二月﹝案﹕錢大昕《朔閏考》﹕十二月癸酉朔。﹞二十六日戊戌﹐呼慶離阿骨打軍前﹐朝夕奔馳﹐從行之人﹐有裂膚墮指者。明年正月﹐乃至京師。﹝《紀事本末》卷百四十二。原注十二月二十六日﹐呼慶離金國﹐正月至京師﹐二月四日遣趙良嗣》。封氏《編年以爲二月二十六日至京師﹐三月六日遣良嗣﹐今從《實錄》。詔旨係遣良嗣在二月四日﹐呼慶至京師從《金盟本末》﹐附正月﹐而闕其日﹐此據封氏《編年》﹐他書不詳﹐不知封氏何據﹖要未可全信也。封氏載﹕阿骨打謂呼慶﹕「共議夾攻﹐匪我求汝家﹐汝家再三瀆告。」按﹐初遣登州軍校七人同藥師往﹐不見阿骨打遽回。次遣馬政與呼慶﹐但議買馬事﹐元未及議夾攻契丹也。又遣趙有開及馬政﹑呼慶﹐要亦未及議夾攻﹐若果議夾攻﹐則政子擴《自序》不應不載。兼有開死﹐政止不行﹐獨呼慶見阿骨打﹐何緣便議夾攻﹐不知封氏據何書﹖所稱再三瀆告﹐亦誤。呼慶此番通前番才兩次耳﹐不可謂三﹐今並夾攻等語削去。大抵共議夾攻在趙良嗣始。良嗣以宣和二年二月四日與王環同往﹐此時猶用買馬名﹐因議夾攻﹐𨿽議夾攻﹐但面約耳﹐亦不齋書﹐安得呼慶輒有此議﹖故封氏《編年》不可全信﹐今惟取其可信者。《金盟本末》﹕宣和二年正月﹐呼慶至自女眞。女眞畱之半年﹐責以中輟﹐且言登州移文之非﹐持其書來云契丹修好不成﹐請別遣人通好。時童貫受密旨﹐欲倚之復燕。二月﹐詔遣趙良嗣。據此﹐則議夾攻實自宣和二年二月四日趙良嗣始。二年二月四日以前﹐馬政及呼慶所議但買馬耳。案﹕《三朝北盟會編》﹕十二月二十五日丁酉﹐女眞遣呼延慶回﹐呼延慶旣被畱﹐數見國主﹐執其前說﹐再三辧論﹐紛拏累日。而國主與粘罕﹑兀室議論﹐復遣呼延慶歸。臨行﹐語云「跨海求好﹐非吾家本心。共議夾攻﹐匪我求爾家﹐爾家再三瀆吾家。吾家立國﹐已獲大遼數郡﹐其他州郡﹐可以俯拾﹐所遣使人報聘者﹐欲交結鄰國﹐不敢拒命。曁聞使回﹐不以書示﹐而以詔詔我﹐已非其宜。使人𨿽卒﹐自合復差使人﹐止令使臣前來議事﹐又非其禮﹐足見中輟。本欲畱汝﹐念過在爾朝﹐非卿罪也。如見皇帝﹐若果欲結好﹐同共滅遼﹐請早示國書﹔若依舊用詔﹐定難從也。且大遼前日遣人來﹐欲冊吾爲東懷國者﹐蓋本朝未受爾家禮﹐嘗遣使人入大遼﹐令冊吾爲帝﹐取其鹵簿。使命未歸﹐爾家方通好﹐後旣諾汝家。而遼國使人冊吾爲至聖至明皇帝﹐當時吾怒其禮儀不全﹐又念與汝家已結夾攻﹐遂鞭其來使﹐不受法駕。乃本國守爾家之約﹐不謂貴朝如此見侮﹗卿可速歸﹐爲我言其所以。」國主遂起。翌日﹐呼延慶辭歸﹐持其書來云「契丹修好不成﹐請復別遣人通好。」見六月戊寅日﹐可參考。﹞

﹝新昌陳謨輯注﹞

卷四十一

徽宗

△宣和二年﹝庚子﹐一一二○﹞

１﹑正月﹝案﹕錢大昕《朔閏考》正月壬寅朔。﹞甲子﹐禦筆﹕「儒道合而爲一﹐其道學自合廢。」﹝《紀事本末》卷百二十七。原注《實錄》只書甲子罷道學﹐《本紀》因之﹐止如此書亦可﹐道學遽罷必有故﹐當考。蔡絳《道家者流篇》亦不載。﹞

１﹑二月﹝案﹕錢大昕《朔閏考》﹕二月壬申朔。﹞乙亥﹐﹝原注四日。﹞遣中奉大夫﹑右文殿修撰趙良嗣﹐忠訓郎王環使金國。﹝案﹕《三朝北盟會編》﹕二月二十六日丁酉﹐呼延慶回到京師﹐三月六日丙午有是詔。《燕云奉使錄》則云﹕二月﹐詔遣中奉大夫﹑右文殿修撰趙良嗣由登州泛海使女眞﹐忠訓郎王環副之。月日不同。﹞

先是﹐呼延慶以正月至自登州﹐具道阿骨打所言﹐並其國書達於朝廷。王師中亦遣子瑰同呼延慶詣童貫白事。貫時受密旨圖契丹﹐欲假外援﹐因建議遣良嗣及瑰持禦筆往﹐仍以買馬爲名﹔其實約阿骨打夾攻契丹﹐取燕云舊地﹐面約不齋國書。夾攻之約﹐蓋始乎此。《紀事本末》卷百四十二。原注此據《金盟本末》及《華夷直筆》﹐稍增以封氏《編年》及馬擴《自序》。五月十三日﹐良嗣等觀破上京。九月四日﹐與錫剌勃堇等來。《實錄》於乙亥日書遣中奉大夫﹑右文殿修撰趙良嗣﹐忠訓郎王瑰聘女眞﹐蓋因詔旨也。詔旨則因《金盟本末》﹐但《本末》不載遣良嗣等日月耳。封氏係之三月六日﹐今不取。《本紀》云遣趙良嗣使於金國﹐亦系之二月四日乙亥。封氏《編年》云﹕宣和二年春二月壬申朔﹐二十六日丁酉﹐呼延慶入朝﹐奏言大金國主所言之事﹐上令中書再議其事﹐選擇使人。三月辛丑朔﹐六日丙午﹐詔中奉大夫﹑右文殿修撰趙良嗣由登州往使大金﹐忠訓郎王瑰副之﹐面約不齋國書﹐惟付以禦筆。封氏所記三月六日遣良嗣﹐與詔旨不同﹐姑存之。馬擴《茅齋自序》﹕宣和元年正月﹐呼延慶等齋到女眞文字﹐報與大遼講好不成﹐已起兵攻上京。王師中遣其子瑰同呼延慶赴闕見童貫論事﹐貫受密旨﹐借倚外勢﹐以謀復燕山。乃差趙良嗣同王瑰持禦筆使女眞。始約夾攻大遼﹐割還燕山故地﹐以舊所與契丹歲賂與之。女眞許之﹐復遣使錫剌勃堇等還赴闕。擴所稱宣和元年﹐當作二年。案﹕《續宋編年資治通鑑》﹕宣和二年春二月﹐女眞使同呼延慶持其國書來請別遣使通好﹐因遣趙良嗣往﹐猶以買馬爲名﹐其實約夾攻契丹﹐取燕云舊地﹐第面約不齋國書。時女眞出師三路攻遼國上京。是夏﹐良嗣等靑牛山追及阿骨打﹐遂從至上京觀攻城﹐不旋踵而破。與阿骨打議約﹐大抵以燕本漢地﹐欲夾攻契丹﹐使女眞取中京﹐大朝取燕京﹐許之。遂議歲賜﹐良嗣初許三十萬﹐而卒與契丹舊數。良嗣曰「燕京一帶則並西京是也。」阿骨打亦許之。遂以手札付良嗣﹐約以女眞兵自平州松林趨古北口﹐南朝兵自白溝夾攻﹐不然﹐卽難依已許之約。仍遣使奉國書﹐略曰「大金皇帝謹致書於大宋皇帝闕下﹕蓋緣素昧﹐未致禮容﹐酌以權宜﹐交馳使傳。趙良嗣等言﹐燕京本是漢地﹐若許復舊﹐將自來與契丹銀絹轉交。𨿽無國信﹐諒不妄言。若將來貴朝不爲夾攻﹐卽不依得已許爲定﹐具形獘幅﹐冀諒鄙悰。」金使以九月至闕﹐尋以馬政報聘國書﹐略曰「大宋皇帝謹致書於大金皇帝﹕遠承信介﹐特示函書。致罰契丹﹐逖聞爲慰。確示同心之好﹐共圖問罪之師。誠意不渝﹐義當如約。已差童貫勒兵相應﹐彼此兵不得過關﹐歲幣依與契丹舊數﹐仍約毋聽契丹講和。」《三朝北盟會編》﹕宣和二年二月二十六日丁酉﹐呼延慶回到京師。是日﹐入朝奏言女眞所言之事﹐齋到女眞文字﹐報與遣使大遼講好不成﹐已起兵攻上京。王師中遣其子瑰同呼延慶赴闕見童貫議事。三月六日丙午﹐詔中奉大夫﹑右文殿修撰趙良嗣由登州往使﹐忠訓郎王瑰副之﹐議夾攻契丹﹐求燕地﹑歲幣等。是時童貫受密旨﹐借倚外勢﹐以謀復燕。詔趙良嗣﹑王瑰充使副﹐由登州以往﹐用祖宗故事﹐以買馬爲名﹐因約夾攻契丹﹐取燕云故地﹐面約不齋國書﹐惟付以禦筆。畢氏《通鑑考異》云﹕馬擴《茅齋自序》云﹕政和八年﹐父政過海﹐至女眞所居來流河。重和元年﹐父入國門。宣和元年正月﹐呼延慶等齋到女眞文字﹐因復遣良嗣。今考之它書﹐其年並誤。蓋擴所稱政和八年﹐卽重和元年﹔而所稱重和元年﹐當作宣和元年﹔所稱宣和元年﹐當作宣和二年也。夾攻之約﹐自二年始。

《續宋編年資治通鑑》﹕戶部尙書唐恪言﹕汴渠之運自去秋絕不至﹐由王黼奪上供綱爲應奉之用。今珍異之物充於大臣之家﹐而奉上者曾未十一。上以諭黼﹐黼取下卸司運數以進。恪言是並應奉司綱在其中﹐屬戶部者十之一二。詔恪罷知滁州。案﹕《九朝編年備要》﹕恪上言曰「國家定都於梁﹐非有山河形勢﹑以臨天下也﹐直仰汴渠之運以養百萬之師。而綱運自去秋絕不至﹐將有匱乏之憂。且以天下奉一人﹐臣子不敢憚。今珍異之物充於大臣之家﹐而奉上者曾未十一﹐是傾天下之財爲國斂怨。」上以諭黼﹐黼取下卸司運數以進﹐且請治恪面謾之罪。恪復言黼所進卸運數﹐蓋並應奉司綱在其中﹐屬戶部者十之一二耳。詔恪罷知滁州。《宋史﹟本紀》﹕乙亥日﹐唐恪罷。《通考》卷二十三引止齋陳氏曰﹕宣和元年﹐戶部尙書唐恪稽考諸路上供錢物之數﹕荊湖南路四十二萬三千二百二十九貫匹兩﹐利州路三萬二千五百一十八貫匹兩﹐荊湖北路四十二萬七千二百七十七貫匹﹑兩﹐夔州路一十二萬三百八十九貫匹兩﹐江南東路三百九十二萬四百二十一貫匹兩﹐福建路七十二萬二千四百六十七貫匹兩﹐京西路九萬六千三百五十一貫匹兩﹐河北路一十七萬五千四百六十四貫匹兩﹐廣西路九萬一千九百八十貫匹兩﹐京東路一百七十七萬二千一百二十四貫匹兩﹐廣南東路一十八萬八千三十貫匹兩﹐陜西路一十五萬七百九十貫匹兩﹐江南西路一百二十七萬六千九十八貫匹兩﹐成都路四萬五千七百二十五貫匹兩﹐潼川路五萬二千一百二十貫匹兩﹐兩浙路四百四十三萬五千七百八十八貫匹兩﹐兩淮南路一百一十一萬一千六百四十三貫匹兩﹐而斛斗地雜科不與焉。其取之民極矣。﹞

１﹑四月﹝案﹕錢大昕《朔閏考》﹕四月辛未朔。﹞癸酉﹐﹝案﹕《十朝綱要》癸酉﹐同。畢氏《通鑑》系之乙未。﹞女眞分三路出師趨上京。《紀事本末》卷百四十二。案﹕趙良嗣《燕云奉使錄》﹕宣和二年春二月﹐詔遣中奉大夫﹑右文殿修撰趙良嗣假朝奉大夫﹐由登州泛海使女眞﹐〗忠訓郎王瑰副之。以計議依祖宗朝故事﹐買馬爲名﹐因議約夾攻契丹﹐取燕﹑薊﹑云﹑朔等舊漢州﹐復歸於朝廷。元奉密旨﹐令面議﹐別不曾齋文字前去。三月二十六日﹐自登州泛海﹐由小謝馳﹑棋末島﹑棋子灘﹑東城會口﹑皮囤島﹐四月十四日﹐抵薊州關下。會女眞已出師﹐分三路趨上京。良嗣自咸州會於靑牛山﹐諭令相隨﹐引看攻上京城﹐破﹐遂與阿骨打相見於龍岡﹐致議約之意。大抵以燕京一帶本是舊漢地﹐欲相約夾攻契丹﹐使女眞取中京﹐本朝取燕京一帶。阿骨打令譯者言云「契丹無道﹐我已殺敗﹐應是契丹州域﹐全是我家田地﹐爲感南朝皇帝好意﹐及燕京本是漢地﹐特許燕云與南朝﹐候兩三日﹐便引兵去。」良嗣對云「契丹無道﹐運盡數窮﹐南北夾攻﹐不亡何待﹖貴國兵馬去京西甚好﹐自今日議約旣定﹐只是不可與契丹議講和。」阿骨打云「自家旣已通好﹐契丹甚閒事﹐怎生和得﹖便來乞和﹐須說與已共南朝約定﹐與了燕京﹐除是將燕京與南朝﹐可以和也。」良嗣對﹕「今日說約旣定﹐𨿽未說盟誓﹐天地鬼神﹐實皆照臨﹐不可攺也。」食罷﹐約入上京﹐看契丹大內居室﹐相與上馬並轡﹐由西偏門入﹐並馬乘之。過五鑾﹑宣政等殿﹐遂置酒於延和樓。良嗣有詩云「建國舊碑胡日暗﹖興王故地野風漧﹐回頭笑謂王公子﹐騎馬隨軍上五鑾。」遂議歲賜﹐良嗣許三十萬﹐卻云「契丹時﹐燕云不屬南朝﹐猶自與五十萬﹐今與了燕京﹐如何止三十萬﹖」辧論久之﹐卒許契丹舊數。良嗣問阿骨打﹐燕京一帶舊漢地漢州﹐則並西京是也。阿骨打云「西京地本不要﹐止爲去拏阿適﹐須索一到﹐若拏了阿適﹐也待與南朝。」又言「平營本燕京地﹐自是屬燕京地分。」髙慶裔云「今所議者﹐燕地也﹐平灤自別是一路。」阿骨打云「言約已定﹐更不可攺﹐本國兵馬已定八月九日到西京﹐使副到南朝﹐便教起兵相應。」遂趣歸﹐且言緣在軍上﹐不及遣使前去﹐止以事目一紙付良嗣回﹐約以女眞兵自平州松林趨古北口﹐南朝兵自雄州趨白溝夾攻﹐不如約﹐則難依已許之約。以二百騎護送﹐東過鐵州﹐遣人走馬追及﹐別有事商量﹐請使副回相見。良嗣回至女眞所居阿木火﹐阿骨打言「本約到西京以兵相應﹐卻因馬牛疫死且回。候來年約日同舉﹐惟恐失信﹐故請使副回見。」楊朴云「郎君們意思﹐不肯將平州畫斷作燕京地分﹐此髙慶裔所見如此﹐須著一个方便。」後來與粘罕議事﹐論以兩朝議約旣定﹐務在明白﹐須免異時計校。粘罕問有幾事﹖對以﹕「將來舉軍之後﹐南兵不得過松亭﹑古北﹑楡關之南﹐免致兩軍相見﹐不測分爭﹐此最大事一也。其他界至﹐臨時可以理會﹐且先以古北松亭及平州東楡關爲界﹐此其二也。要約之後﹐不可與契丹講和﹐此三也。西京管下﹐惟恐妨收捉阿適道路﹐所有蔚﹑應﹑朔三州﹐最近於南界﹐將來舉兵欲先取此三州。其餘西京﹑歸化﹑奉聖等州﹐候拏了阿適回日﹐然後交割﹐四也。兩國方以義理通好﹐將來本朝取了燕京﹐卻要係官錢物﹐此無義理﹐可便除去﹐五也。事定之後﹐當於楡關之東置榷場﹐六也。」粘罕云「所言都好﹐但蔚﹑應州爾恐阿適走去﹐彼處候我家兵馬到日來商量﹐所要係官錢物﹐曾思量來﹐也是不好﹐便待除去。」粘罕﹑兀室云「我皇帝從上京到了﹐必不與契丹講和﹐昨來再過上京﹐把契丹墳墓﹑宮室﹑廟像一齊燒了﹐圖教契丹斷了通和底公事﹐而今契丹更有甚面目來告和也﹖千萬必不通和﹐只是使副到南朝﹐奏知皇帝不要似前番一般﹐中間悰斷絕了。我亦曾聽得數年前﹐童貫將兵到邊﹐卻恁空回。」對以﹕「此探報傳言之誤﹐若是實曾領兵上邊﹐便只恁休得﹖郎君們亦莫輕信。」粘罕大喜云「兩家都如此卻甚好﹐若要信道﹐將來必不與契丹通和。」待於回去底國書內寫著打球射柳﹐及所在宴飲﹐必召同集及令上京俘獲契丹吳王妃作舞獻酒。謂良嗣曰「此是契丹兒媳﹐且教與自家勸酒。要見自家兩國歡好。」阿骨打與良嗣把手酬酢曰「契丹煞大國土被我殺散﹐我如今煞是大皇帝。昨來契丹要通和﹐只爲不著兄字﹐以至領兵討伐。自家南朝是天地齊生底國王皇帝﹐有道有徳﹐將來只恁地好相待通好﹐更不爭要做兄弟﹐這个事﹐是天教做﹐不恁地﹐後怎生﹖隔著个恁大海﹐便往來得﹖我從生來﹐不會說脫空。今日旣將燕京許與南朝﹐便如我自取得﹐京與南朝。」於是差使副以攻破上京﹐俘獲鹽鐵使蘇壽吉來獻﹐其意以爲旣以燕地割隸中朝﹐以壽吉本燕人﹐故獻之。仍以質畱劉亮等六人﹐及因風吹逐刀魚船於立等兵級二十八人﹐並交付良嗣還朝。陳桱《通鑑》﹕二月﹐趙良嗣如金﹐議取燕云﹐遣右文殿修撰趙良嗣同金使辭列曷魯往議﹐取遼燕京﹑西京之地。金使烏林答贊謨如遼﹐金主使贊謨持書及冊文副本至遼﹐且責其乞師於髙麗。三月﹐遼使蕭習泥烈如金﹐復議冊禮﹐金主旻不許。遼以金人所定「大聖」二字﹐與先世稱號同﹐遣習泥烈往議。金主怒﹐謂其臣曰「遼人屢敗﹐遣使求成﹐惟飾虛詞以爲緩師之計﹐當議進兵。」乃令咸州路統軍司治軍旅﹐修器械﹐具數以聞﹐將以四月二十五日進師。令斜曷畱兵一千鎭守﹐闍母以餘兵來會於渾河﹐和議遂絕。

２﹑癸巳﹐中書檢會﹕奉禦筆﹐車駕累幸蔡京第﹐子孫等並合推恩﹐八子十孫曾孫四人可並於寄祿官上轉行一官。《紀事本末》卷百三十一。

１﹑五月﹝案﹕五月﹐《宋史﹟本紀》作庚子朔﹐《四史朔閏考》同。﹞壬子﹐趙良嗣﹑王瑰等以四月甲申至薊州﹐守臣髙國寶追勞甚恭。會阿骨打已出﹐分三路趨上京﹐以是月壬子會靑牛山議所向。翌日﹐良嗣等至靑牛山﹐阿骨打令從軍﹐每行數十里輒鳴角吹笛﹐鞭馬疾馳﹐比明行六百五十里至上京﹐引良嗣觀攻城﹐不旋踵而破。﹝《紀事本末》卷百四十二。原注二月四日遣良嗣及瑰﹐九月四日使回。此據《金盟本末》及《華夷直筆》。案﹕《契丹國志》﹕夏﹐金人攻破上京路﹐祖州則太祖之天膳堂﹐懷州則太宗徳光之崇元殿﹐慶州則望仙﹑望聖﹑神儀三殿﹐並先破乾﹑顯等州如凝神殿﹑安元聖母殿﹑木棄山之世祖殿﹑諸陵並皇妃子弟影堂﹐焚燒略盡﹐發掘金銀珠玉。所司卽以聞﹐蕭奉先皆抑而不奏。後天祚𨿽知﹐問及陵寢事﹐奉先對以初𨿽侵犯元宮﹐劫掠諸物﹐尙懼列聖威靈﹐不敢毀壞靈柩﹐已經指揮有司﹐修葺巡護。奉先迎合誕謾﹐類皆如此。遼國屢年困於用兵﹐應有諸州富民子弟﹐自願進軍馬﹐人獻錢三千貫﹐特補進士出身。諸番部富人進軍獻馬﹐納粟出身﹐官各有差。又因燕王言遼東失業饑民困踣道路﹐死者十之八九。有旨令中京﹑燕云平三路諸色人收養﹐候次年等第推恩。官爵之濫﹐至此而極。陳桱《通鑑》﹕五月﹐金主旻侵遼﹐上京畱守耶律撻不野以城降之。金主自將攻遼﹐以遼使習泥烈﹑宋使趙良嗣從﹐遣降者馬乙持詔諭城中﹐使速降。遼主方獵於胡土白山﹐聞金舉兵﹐命耶律白斯不等選精兵三千以濟師。五月壬子﹐金主至臨潢﹐城中侍禦備困守。甲寅﹐金主命進攻﹐且謂習泥烈﹑趙良嗣曰「汝可觀吾用兵﹐以卜去就。」遂臨城督戰﹐諸軍鼓譟而進。自旦及巳﹐闍母以麾下先登﹐克其外城﹐畱守撻不野以城降。良嗣等奉觴爲壽﹐皆稱萬歲。金主乃還。﹞

《續宋編年資治通鑑》﹕夏五月。祭地。案﹕《宋史﹟本紀》《十朝綱要》俱丁巳日。畢沅《通鑑》仍之﹐《東都事略》甲子日。《玉海》卷九十四﹕祭方澤﹐宣和二年五月十八日丁巳。與《宋史》《十朝綱要》同。

又布衣朱夢說上書﹐論宦寺之權太重﹐竄池州。案﹕蔡絳《鐵圍山叢談》﹕本朝宦者之盛﹐莫盛於宣和閒。其源流嘉祐﹑元丰﹐著於元祐。而元丰時有李憲者﹐則已節制陜右諸將﹐議臣如鄧中司潤甫力止其漸﹐不可﹐憲遂用事矣。至元祐﹐又以垂簾者久﹐故其徒得預聞政機﹐關通廊廟﹐且爭事名譽。有陳衍者迹狀旣露﹐後又撼太子。太上懼﹐多以邸中舊寶帶賂之﹐得稍止﹐及親政而竟殺之焉。然勢已張﹐若禁綱則具在也。及崇寧初﹐上與魯公勿能戒﹐於是開寄班法﹐因寢任事。大觀後﹐遂有官至皇城使﹐官達者至引進客省矣﹐至外廷舊規余風則猶尙存也。時士大夫自繇公輔而進﹐恥從此徒﹐亦罕敢交通。及政和三﹑四年﹐繇上自攬權綱﹐政歸九重﹐而後皆以禦筆從事﹐於是宦者乃出﹐無復自顧藉﹐祖宗垂裕之模範遂湯然矣。蓋自崇寧旣踵元丰任李憲故事﹐命童貫監王厚軍下靑唐﹐後貫因盡攘取陜右兵權。魯公再從東南召復相而力遏之﹐朝廷降詔﹐差方劭察訪五路﹐然遏之不得﹐更反折角。政和末﹐遂寢領樞筦﹐擅武柄﹐主廟算﹐而梁師成者﹐則坐籌帷幄﹐其事任類古輔政者。一時宰相執政﹐悉出其門﹐如中書門下徒奉行文書。於是國家將相之任﹐文武二道咸歸此二人﹐因公立黨伍﹐甚於水火。又當是時﹐禦筆旣行﹐互相抵排﹐都邑內外﹐無所適從。羣臣有司大懼得罪﹐必得宦人領之﹐則可入奏﹐緩急有所主﹐故諸司務局爭奏﹐乞中官提領。是後大小百司﹐上下之權﹐爭由閹寺。外路則有廉訪使者﹐或置承受官﹐於是天下一聽而紀律大紊矣。宣和之初曁中間﹐宦人有至太保少保﹐節度使﹑正使承宣觀察者比比焉。朝廷貴臣﹐又皆由其門﹐遂不復有廟堂。士大夫始盡向之﹐朝班禁近咸更相指目﹐「此立裏客也」﹐「此木腳客也」。反以爲榮而爭趨羨之﹐能自飭勵者無幾矣。魯公則居家悔嘆﹐每至啜泣。而上亦覺其難制﹐始殺馮浩﹐又殺王堯臣﹐若楊十承宣﹑小李使皆死不明﹐連戔刂數人。然勢已成﹐未睹其益。而羣閹旣懼﹐思脫禍無術﹐則愈事燕遊﹐用蠱上心﹐冀免夫朝夕。識者深憂﹐且疑有蕭墻之變﹐漢﹑唐之事﹐了在目前。俄禍自外來﹐大敵適破﹐都人憤泄﹐立殺至啗之﹐骨血無遺余矣。凡此始終﹐自非皇天擁祐聖祚﹐不然可勝殆哉。故書其略如此。又云﹕政和以還﹐侍從大臣多奴事諸璫而取富貴。其唱始者﹐首有王丞相黼事梁師成﹐俄盛尹章事何忻﹑宋八座昇事王仍﹐後又有王右轄安中亦事師成。此最彰著者。宣和以降﹐則士大夫悉歸之內寺之門矣。黼則呼師成爲「恩府先生」﹐每父事之。安中在翰苑﹐凡艸師成麻制﹐必極力作爲好辭美句﹐褒頌功徳﹐時人謂「王內相」﹔梁師成啟事章﹐則與忻捧藥而進。昇對人呼王仍爲「王爺」。又有劉韐者﹐自小官在童貫幕﹐始終與之盡力﹐後位至延康殿學士。及都邑傾覆﹐先索韐入金營﹐旣兩宮將播遷﹐韐聞之﹐又知金欲用韐﹐遂自經而死。獨能以忠節蓋前迹矣。《困學紀聞》卷十五﹕胡文定言「崇寧以來﹐閹寺用王承宗故事而建節旄。」「宗」字誤﹐當云「承休」。《五代史》蜀王衍以宦者王承休爲天雄軍節度使。翁元圻注云﹕宋髙宗卽位﹐胡文定上疏曰「崇寧以來﹐閹寺得志﹐用王承宗故事而建節旄﹐用李輔國故事而封王爵﹐用田令孜故事而主兵權﹐用龔澄樞故事而爲師傅。」

１﹑六月﹝案﹕錢大昕《朔閏考》﹕六月庚午朔。﹞戊寅﹐太師﹑魯國公﹑神霄玉淸萬壽宮使蔡京上章乞致仕。禦筆﹕「太師﹑魯國公蔡京近年以來﹐章數十上﹐陳乞致仕。自夏祭禮畢﹐引疾告老﹐又復十數﹐親筆批諭議復再四遣官宣押﹐堅臥不起﹐其詞激切﹐確然不拔。可依所乞﹐守本官致仕﹐依舊神霄玉淸萬壽宮使﹐在京賜第居住。其恩禮給俸之屬及見被官吏人從等﹐並依舊﹐仍朝朔望。今晚付翰林降制﹐只令具熟狀進入。」《紀事本末》卷百三十一。案﹕《續宋編年資治通《鑑》﹕六月﹐蔡京致仕﹐仍朝朔望。時京子攸﹑翛﹑鞗﹐孫行﹐皆至大學士視執政。而鞗尙帝女﹐他至侍從者二十餘人﹐尙方賫予無虛日﹐廝役皆至大官﹐媵妾至封夫人。然公論益不與﹐而上厭之。至是請老﹐詔京致仕﹐依舊神霄玉淸萬壽觀使。朱弁《曲洧舊聞》﹕蔡京持祿固位﹐能忍辱﹐古今大臣中少有比者。自丙戌罷相﹐則密求遊從﹐不肯去都城﹐未逾年﹐果再入。至庚寅﹐又因星變去位﹐臺諫論不已﹐僅能使在外任便居住。京又欲畱連南京﹐聞張天覺除中書侍郎﹐乃皇遽東下於姑蘇﹐因朱衝內連貴璫﹐人人與爲地﹐撫問絡繹至。壬辰春召還﹐第聲艷光寵邁於平昔遠矣。宣和間﹐王黼當軸﹐京勢少衰﹐黼之徒恐不爲己利﹐百方欲去之﹐然京終不肯去。於是始遣童貫並令蔡攸同往取表。京以攸被旨俱來﹐乃置酒畱貫飲﹐攸亦預焉。京以事出不意﹐莫知所爲﹐酒方行﹐自陳曰「某衰老宜去而不忍遽乞身﹐以上恩未報﹐此心二公所知也。」時左右聞京並呼攸爲公﹐無不竊笑者。其後大臣有當去而不去者往往遣使取表﹐自京始。周煇《淸波雜誌》卷上﹕徽宗嘗出玉戔刂玉卮以示輔臣曰「欲用此於大宴﹐恐人以爲太華。」京曰「臣昔使虜﹐見有玉盤盞﹐皆石晉時物﹐指以示臣﹐謂南朝無此。今用之上壽﹐於理無嫌。」徽宗曰「先帝作一小臺靉數尺﹐上封事者甚眾﹐朕甚嘉之。此器已就久矣﹐懼人言復興。」京曰「事苟當於理﹐人言不足卹也。陛下當享天下之養﹐區區玉器﹐何足道哉﹗」其不能納忠﹐大率如此。京懷姦固位﹐屢被逐而不去﹐王黼切忌之﹐百方欲其去。乃取旨遣童貫偕其子攸往取表。京以攸被詔同至﹐乃置酒畱貫﹐攸亦預焉。京以事出不意﹐一時失措﹐酒行自陳曰「京衰老宜去﹐而不忍遽乞身者﹐以上恩未報﹐此二公所知也。」時左右聞京並呼其子爲公﹐莫不竊笑。欲去宰輔取表﹐自京始。張邦基《墨莊漫錄》卷二﹕範致虛》謙叔與蔡元長相迕﹐久處閒散。宣和初﹐自唐州方城召還﹐提舉寶籙宮﹐未幾﹐執政。時元長以五日一造朝﹐居西第﹐迺與謙叔釋憾。一日﹐觴於西園﹐主禮勤渥﹐元長作詩見意云「一日移朝四日間﹐荒園薄酒願交驩﹔三峯崛起無平地﹐二派爭流有激湍。極目榛蕪惟野蔓﹐忘憂魚鳥自波瀾。滿船載得圭璋重﹐更掬珠璣洗眼看。」三峯二派𨿽皆園中景﹐蓋有激而云。時罷政未久﹐王黼﹑靈素﹑師成輩方盛也。陳桱《通鑑》﹕京子攸權勢旣與父相軋﹐浮薄者復閒焉。由是父子各立門戶﹐遂爲讎敵。攸別居賜第。一日﹐詣京﹐京正與客語﹐使避之。攸甫入﹐遽起握父手爲診視狀曰「大人派勢舒緩﹐體中得無有不適乎﹖」京曰「無之。」攸曰「禁中方有公事。」卽辭去﹐客竊窺見以問京﹐京曰「君固不解此邪﹗此兒欲以爲吾疾而罷我耳﹗」閱數日﹐果以太師﹑魯國公致仕﹐仍朝朔望。

２﹑乙酉﹐詔罷諸路方田。先是﹐中牟縣民訴方田不均﹐凡四百戶﹐指教官莫擬冒賞並方量官提舉司送轉運司體究﹐故有是詔。《紀事本末》卷百三十八。案﹕《東都事略﹟王黼傳》﹕蔡京旣致仕﹐黼於是悉反其所爲﹐奏罷方田﹐汰堂吏﹐毀辟雍及醫﹑算學﹐減橫行﹑遙郡奉入之半﹐並會要﹑六典等局﹐諸路茶鹽鈔法不復比較﹐上戶科配一切蠲之﹐當時聲稱翕然。《通考》卷五《田賦考》﹕宣和元年﹐臣僚言「方田以均天下之稅﹐神考良法﹐陛下推行﹐今十年告成者六路﹐可謂緩而不迫矣。禦史臺受訴﹐乃有二百餘畝方爲二十畝者﹐有二頃九十六畝方爲七十畝者﹐虔州之瑞金是也﹔有租稅一十三錢而增至二貫二百者﹐有租稅二十七錢則增至一貫四百五十者﹐虔之會昌是也。蓋方量官憚於跋履﹐並不躬親﹐而行繵拍峯﹑驗定土色﹐一任之胥吏。望詔常平使者密行檢察﹐若未按舉﹐它時有訴不平﹐則明加貶黜攺正。」詔令諸路提刑司體問。二年﹐詔罷諸路方田。又詔﹕「自今諸司毋得起請方田。諸路未方田縣分已方量賦役﹐不以有無訴論﹐悉如舊額輸稅﹔民因方田而逃移歸業者﹐逋欠並放。」《宋史﹟本紀》僅載元年八月戊寅﹐詔諸路未方田處並方量﹐均定租課﹐而失載罷方田事﹐惟《食貨志》所載與《通考》略同。又陳桱《通鑑》﹕三年二月﹐罷方田。尢與此年月俱異。

３﹑甲午﹐詔﹕「禮制局制造所等各支過料錢物數浩瀚﹐可並限一月結絕。」﹝《紀事本末》卷百三十四。﹞

《續宋編年資治通鑑》﹕復元丰保甲舊制。案﹕《十朝綱要》﹕六月癸未﹐禦筆﹕「諸路保甲並依元丰舊制﹐京東西路並罷。」《九朝編年備要》﹕罷京東西保甲﹐余路並依元丰舊制。《宋史﹟本紀》﹕六月辛巳﹐詔自今訩攺元丰法制﹐論以大不恭。《兵志》﹕宣和元年﹐詔提舉保甲督察州縣都保不如令者﹐限一月攺正﹐每歲以攺正多寡爲殿最。二年﹐詔諸路保甲法並遵依元丰舊制﹐京東﹑京西路並罷。三年﹐詔﹕「先帝若稽成周制保伍之法﹐自五家相比﹐推而達之﹐二十五家爲一大保﹐二百五十家爲一都保。保各有長﹐都各有正﹐正各有副﹐使之相保相愛﹐以察姦慝。故有所行﹐諸自外來者﹐同保互告﹐使各相知﹔行止不明者﹐聽送所屬。保內盜賊﹐畫時集捕﹐知而不糾﹐又論如律。所以糾禁幾察﹐纖悉俱備﹐奇邪寇盜﹐何所容迹﹖訪聞法行旣久﹐州縣玩習弛廢﹐保丁開收旣不以實﹐保長役使又不以時。如修鼓鋪﹑飾粉壁﹑守敗船﹑治道路﹑給夫役﹑催稅賦之類﹐科率騷擾不一﹐遂使寇盜奇邪無復糾察﹐良法美意浸成虛文。可令尙書省於諸路提點刑獄或提舉常平官內﹐每路選委一員﹐令專一督責逐縣令佐﹐將係籍人丁開收取實﹐選擇保正長﹐各更替如法﹐使鈐束保丁﹐遞相覺察﹐毋得捨亡賴作過等人﹐遇有盜賊﹐畫時追捕﹐若有過致藏匿者﹐許諸人告首﹐仍具條揭示。」

１﹑七月﹝案﹕《十朝綱要》作七月己亥朔﹐《四史朔閏考》同。﹞辛丑﹐回女眞所居阿骨打易國書約來年同舉﹐粘罕﹑兀室曰「使副至南朝奏皇帝﹐勿如前時中絕也。」畱良嗣飲食數日﹐及令契丹吳王妃歌舞。妃初配吳王﹐天祚私納之﹐復與其下通﹐遂囚於上京。女眞破上京﹐得之﹐謂良嗣曰「此契丹兒婦也﹐今作奴婢﹐爲使人歡。」﹝《紀事本末》卷百四十二。案﹕此與上五月壬子日事不甚聯貫﹐必其上有脫文也。事詳《燕云奉使錄》四月癸酉注可參考。﹞

甲辰﹐命女眞錫剌曷魯勃堇爲大使﹐渤海大迪烏髙隨爲副使﹐並人從二十餘人持其國書來﹐其書云云。﹝《紀事本末》卷百四十二。﹞案﹕《三朝北盟會編》﹕七月十八日丙辰﹐金人差女眞斯剌習魯充回使﹐渤海髙隨大迪烏副之﹐持其國書來許燕地。金人國書云「七月十八日﹐大金皇帝謹致書於大宋皇帝闕下﹐隔於素昧﹐未相致於禮容﹔酌以權宜﹐在交馳於使傳﹐共計成於大事﹐盍備露於信華。昨因契丹皇帝重遭敗卹﹐竟被奔飛﹐京邑立收﹐人民坐獲﹐告知備禮﹐冊上爲兄。理有未惇﹐斥令更飾﹐不自惟度﹐尙有滉淹﹐致親領甲兵﹐恭行順伐。途次有差到朝奉大夫趙良嗣﹑忠訓郎王瑰等奏言「奉禦筆﹐據燕京並所管州城元是漢地﹐若許復舊﹐將自來與契丹銀絹轉交﹐可往計議。」𨿽無國信﹐諒不妄言。已許上件所謀燕地並所管漢民﹐外據諸邑及當朝舉兵之後皆散到彼處餘人戶不在許數。至如契丹請和﹐聽命無違﹐必不應允。若是將來舉軍﹐貴朝不爲夾攻﹐不能依得已許爲定。從於上京﹐已曾遣回﹐轉赴燕路﹐復爲敵人遠背﹐孳畜多疲﹐已還士馬﹐再命使人﹐用報前由。卽日據捉到上京鹽鐵使蘇壽吉﹑畱守同知王民效﹑推官趙拱等﹐俱貫燕城﹐內摘蘇壽吉先行付去﹐請發國書﹐備言銀絹依準與契丹數目歲交﹐仍置榷場﹐及取前人家屬﹐並餘二員﹐卽當依應。具形敝幅﹐冀亮遐悰。令屬秋初﹐善綏多福﹐有少禮物具諸別錄。今差孛堇斯剌習魯充使﹐大迪烏髙隨充副﹐同回前去﹐專奉書披陳﹐不宣。謹白。」

２﹑己未﹐詔﹕「先帝董正治官﹐太醫局置丞﹑教授﹐立學生員額﹐成憲具存。今醫局之外﹐復建醫學﹐旣違元丰舊制﹔捨選之法﹐本示教養﹐今又學生賜第之後﹐盡官州縣﹐不復責以醫術﹐平昔考選﹐遂成虛文﹐在京醫學﹐可並罷。應醫學三捨生﹐舊係內外學籍﹐願入學者﹐上內捨並特令於見醫學捨額上降一捨﹐外舍許通理醫學﹐校定八學。令禮部﹑國子監限五日條奏具聞奏。」《紀事本末》卷百三十五。案﹕兩「奏」字疑衍一。《宋史﹟本紀》﹕是日﹐罷醫﹑算學。八月庚辰﹐詔減定醫官額。《十朝綱要》﹕七月己亥朔﹐詔武學及小學給食依元丰法﹐醫學依政和法類試。己未﹐詔罷在京醫學﹖算學。八月庚辰﹐詔醫官郎以三十員﹐大夫以二十員﹐醫效至伺候以三百人爲額。《玉海》卷百十二﹕大觀三年十一月﹐算學尊黃帝爲先師﹐風後等配饗﹐商巫咸至周王朴七十人從祀。四年三月日﹐詔四學並入太醫局﹑太史局﹑翰林書藝圖畫局。政和三年﹐復置算學﹐至是罷。《容齋三筆捲》十六﹕神宗董正治官﹐立醫官﹐額止於四員。及宣和中﹐自安和大夫至翰林醫官﹐凡一百十七人﹐直局至祗候﹐凡九百七十九人﹐冗如此。三年五月﹐始詔大夫以二十員﹐郎以三十員﹐醫效至祗候以三百人爲額﹐而額外人免攺正﹐但不許作官戶﹐見帶遙郡人並依元丰舊制﹐然竟不能循守也。

《續宋編年資治通鑑》﹕秋七月﹐詔文臣非邊防勿起復。案﹕《宋史﹟本紀》《十朝綱要》俱係壬子日。

１﹑八月﹝案﹕《十朝綱要》作八月己巳朔﹐《四史朔閏考》同。﹞癸未﹐詔禮制局制造等官並罷。﹝《紀事本末》卷百三十四。案﹕《宋史﹟本紀》﹕六月甲午﹐罷禮制局並修書五十八所。據此﹐則六月甲午但詔以結絕料錢物數﹐至是始罷之也。陳薛《通鑑》﹕六月丁亥﹐罷禮制及它局五十八所。尢與諸書月日不同。《容齋隨筆》卷十三﹕《國朝會要》﹐自元丰三百卷之後﹐至崇寧政和間﹐復置局修纂。宣和初﹐王黼秉政﹐罷修書五十八所。時《會要》已進一百十卷﹐餘四百卷亦成﹐但局中欲節次覬賞﹐故未及上。旣有是命﹐局官以謂若朝廷許立限了畢﹐不過三兩月可以投進。而黼務悉矯蔡京所爲﹐故一切罷之﹐官吏旣散﹐文書皆爲棄物矣。﹞

１﹑九月﹝案﹕錢大昕《朔閏考》﹕九月己亥朔。﹞壬寅﹐金國遣錫剌曷魯﹑大迪烏髙隨來。詔衛尉少卿董耘館之﹐止作新羅人使引見。後三日﹐對於崇政殿﹐上臨軒﹐錫剌曷魯等捧書而進﹐禮畢而退。初﹐趙良嗣在上京出禦筆與阿骨打議﹐約以燕京一帶本漢舊地﹐約夾攻契丹取之。阿骨打命譯者曰「契丹無道﹐其土疆皆我有﹐尙何言﹗顧南朝方通歡﹐且燕京皆漢地﹐當特與南朝。」良嗣曰「今日約定﹐不可與契丹復和也。」阿骨打曰「有如契丹乞和﹐亦須以燕京與爾家方許和。」遂議歲賜﹐良嗣初許三十萬﹐辧論久之﹐卒與契丹舊數。良嗣問阿骨打﹐比議燕京一帶舊漢地﹐漢地則﹖西京是也。阿骨打曰「西京我安用﹐止爲拏阿適須一臨耳。阿適﹐天祚小字也﹐事竟﹐亦與汝家。」良嗣又言「平﹑營本燕京地。」髙慶裔曰「平﹑灤非一路。」阿骨打曰「此不須議。」又曰「吾軍已行﹐九月至西京﹐汝等到南朝﹐請發兵相應。」以手札付良嗣等曰「約以女眞兵徑自平州松林趨古北口﹐南朝兵自雄州趨白溝夾攻﹐不如約﹐卽難依已許之約。」阿骨打至松林﹐會大暑﹐馬牛疫﹐遽還。遣驛追良嗣﹐已過鐵州﹐且登舟矣。﹝《紀事本末》卷百四十二。案﹕《三朝北盟會編》九月四日壬寅﹐趙良嗣引習魯等入國門﹐錫宴於顯靜寺﹐衛尉少卿董耘押筵﹐館於同文館。七月乙巳﹐止作新羅人使引見﹐入見於崇政殿。上臨軒﹐引習魯等捧國書以進﹐見訖而退。八月丙午﹐錫宴於童貫府第。是日﹐諭習魯等﹐今來所約﹐惟是貴國兵馬早到西京﹐最爲大事。習魯等對以如一切約定﹐本國兵馬必不失信。又詔引習魯等以下三節人﹐從往相國寺及龍徳太乙宮燒香。﹞

２﹑禦筆﹕「給地牧馬﹐議者本以蕃息國馬爲言﹐今諸路倒失率以千計﹐自行法至今﹐卽無中到出駒匹數﹐歲縻激賞旣以浩瀚﹐馬戶輒蠲租稅科差﹐賦役日益不均﹐因緣騷擾﹐爲害不一。所有政和二年十二月已後給地牧馬條法﹐可更不施行。民戶見養官馬﹐令樞密院相度拘收支塡﹐見今闕馬禁軍﹐仍令逐路守臣兵官專一鈐束﹐如法餵養﹐應租佃牧地及置監去處並如舊制。內牧地先問舊佃人﹐如不願佃﹐卽令見佃人依舊法租佃﹔又不願﹐卽依條別召人承佃﹐應合措置事件﹐令逐路提刑司措置以聞。」﹝《紀事本末》卷百三十八。原注詔旨﹐蔡絳《馬政篇》﹕國朝馬政始有監牧﹐熙寧末﹐臣僚乃議廢之。於是詔盡廢監﹐獨畱沙苑一監﹐其牧田聽民租佃。及後數用兵﹐馬少。元丰末﹐有保馬者自官戶彊配出馬﹐故大擾。元祐乃罷之。其後﹐馬政益不修。崇﹑觀間﹐有給地牧馬於陜右﹐未久復止。政和二年﹐降詔力行之﹐先於畿東西﹑河朔以舊牧馬地募人給養﹐然後依次推行諸路。其制﹐以係官逃田﹐若天荒﹐凡二頃至三四頃﹐度髙下﹑肥磽﹐募貧民受田﹐仍除其一頃稅﹐令牧馬一匹﹐牝則三歲限一駒﹔牧馬五年﹐則詣官再易馬牧。其後盡括澤﹑潞﹑畿西﹑山東﹑河朔等處田﹐因陜右市蕃羌名馬以分給之。其始頗擾﹐人以爲言。魯公力白於上﹐豈不知擾﹐願聽臣行之。旣久﹐百姓始忻悅。蓋田一頃贍一馬﹐有餘頃畝力耕﹐皆爲良田﹐則家用饒足﹐然官未嘗有芻秣吏卒之費也。政和後﹐牧馬至八萬餘匹﹐其後益盛﹐至九萬未已。宣和初﹐羣小用事﹐始用馬﹐以秋冬歲一呈提刑司﹐小民動有勞費。因殺其令﹐分遠近二三歲一呈。則又曰郡縣官皆擇取良馬竊乘之。上尢切齒﹐數以爲言。魯公執曰「馬不使之習知銜轡﹐顧安用哉﹖大爲之防足矣。」不聽。二年﹐魯公罷﹐羣小爭言給地爲非。於是詔牧馬盡給賜童貫及遣之陜右﹐使補諸軍之關馬者﹐凡九萬餘匹﹐旣不之卹﹐道斃者十八九。其實羣閹與一二倖臣利其田爾﹐遂畫牧馬民田以賜諸苑囿及道觀。若後苑﹑八作書藝局﹑艮嶽﹑擷芳園﹑上淸寶籙宮﹑龍徳太乙宮﹑佑神觀﹐皆給千頃或八百頃﹐他苑囿宮觀亦不下三五百頃。始時多荒瘠地﹐貧民力耕旣久﹐皆爲上腴﹐一旦失業﹐遠近鹹苦之﹐然祖宗監牧又久廢罷。其後北事興﹐郭藥師在燕山須馬﹐而國家無監牧與﹐給地牧馬且廢久﹐乃又盡括河南諸軍馬及諸處係官馬﹐以綱發去﹐聽其揀擇取之﹐於是中國馬政掃地焉。及宣和末﹐事變浸危﹐陰知金人將叛盟﹐始悟闕馬。伯氏時領樞府﹐亦悔前日預有短毀﹐乃奏白復推行給地牧馬事。時旣無馬以與民﹐又不得元田﹐殆有其意﹐而郡縣閒亦彊民使出馬以牧﹐徒虛文﹐終不克就。未久﹐金人犯闕﹐倉卒﹐遂不能得馬。詔盡括內外公私馬﹐又取於在都馬軍﹐不及二萬﹐病弱在焉。且復授小閹梁方平等使領兵扼大河於﹖州﹐至則大敗﹐馬復盡焉。靖康之初﹐後進書生不知始末﹐至冒然給地牧馬﹐民間𨿽養以充數﹐無復善者﹐又驅之燕山﹐悉爲敵人所得﹐此大繆矣﹗案﹕《宋史﹟兵志》﹕蔡京旣罷政﹐新用事者更言其不便。宣和二年﹐詔罷政和二年以來給地牧馬條令﹐收見馬以給軍﹐應牧田及置監處並如舊制。又復東平監。凡諸監興罷不一﹐而沙苑監獨不廢。自給地牧馬之法罷﹐三年而復行。時牧田已多所給占﹐乃詔見管及已拘收﹐如官司輒復請占者﹐以違制論。六年﹐又詔立賞格﹐應牧馬通一路及三千匹﹐州通縣及一千﹐縣及三百﹐其提點刑獄﹑守令各遷一官﹐倍者更減磨勘年。於是諸路應募牧馬者爲戶八萬七千六百有奇﹐爲馬二萬三千五百。旣推賞如上詔﹐而兵部長貳亦以兼總八路馬政遷官。然北方有事﹐而馬政亦急矣。《通考》卷一百六十《兵考》﹕宣和二年﹐手詔曰「給地牧馬﹐議者本以蕃息國馬爲言﹐今損失動以千計﹐而自法行至今﹐皆無出駒之數﹐歲縻激賞﹐輒蠲租稅科調而賦斂日以不均﹐爲害非一。其罷政和二年以來給地牧馬條令﹐收見馬以給軍﹐應牧馬及置監處並如舊制。」於是又復東平監。凡諸監興罷不一﹐而沙苑監獨不廢。自給地牧馬之法旣罷﹐三年而復行。時牧田已多所給占﹐乃詔見管及已拘收牧田﹐如官司輒復請占者﹐以違禦筆論。𨿽奉禦筆者﹐皆許執奏。六年﹐又詔立賞格﹐應養馬通一路及三千匹﹐州通縣及一千﹐縣及三百﹐其提點刑獄﹑守令各遷一官﹐倍之者更減磨勘年。於是諸路應募牧馬者爲戶八萬七千六百有奇﹐爲馬二萬三千五百。旣推賞如上詔﹐而兵部長貳亦以兼總八路馬政遷官。然北方用兵﹐而馬政益急矣。蔡絳《國史補》﹕政和二年﹐詔於京東西﹑河北以舊牧地募人牧馬﹐以次推行於諸路。其制﹐以在官逃田﹐若天荒﹐凡三頃至三四頃﹐度髙下﹑肥磽而授之﹐蠲其一頃之賦﹐而牧一馬﹐牝則三年而出一駒﹐牧五年者﹐詣官再易馬。盡括澤﹑潞﹑京西﹑山東﹑河北等田﹐卽陜右軍蕃羌馬一分給之。魯公旣罷﹐於是詔以所牧馬盡給賜童貫及補陜右諸軍之闕馬者凡九萬餘匹﹐旣不加卹﹐道斃者十八九。遂盡收田﹐以賜諸苑囿及道宮﹐若後苑﹑八作書藝局﹑艮嶽﹑擷芳園﹑上淸寶籙宮﹑龍徳太乙宮﹑佑神觀各一千﹐或八百頃﹐他以差給賜。其後﹐北事興﹐郭藥師在燕山﹐乃盡發河北諸軍及係官馬﹐聽其所擇﹐而國馬盡矣。宣和末﹐金人且寒盟﹐始悟闕馬﹐乃復給地牧馬。旣無馬以給民﹐又不得元田﹐州縣彊民出馬以牧﹐取文具而已。屬金人至闕﹐詔盡括內外馬﹐及取於在京騎軍﹐不及二萬﹐且授內臣梁方平扼大河於濬州﹐至則大敗﹐馬復殲焉。﹞

３﹑丙辰﹐詔遣武義大夫﹑登州鈐轄馬政借武顯大夫﹑文州團練使聘金國。是日﹐錫剌曷魯等入辭於崇政殿﹐錫宴於顯靜寺﹐命趙良嗣押宴﹐王瑰送伴﹐﹝案﹕畢氏《通鑑》﹐「瑰」誤「環」﹐「送伴」作「伴送」。﹞馬政持國書及事目隨曷魯等行。

書曰「大宋皇帝謹致書於大金皇帝﹕﹝案﹕《北盟會編》有「闕下」二字。﹞遠承信介﹐特﹝案﹕畢氏《通鑑》作「持」。﹞示函書﹐具聆啟處之詳﹐殊副瞻懷之素。契丹逆天賊義﹐干紀亂常﹐肆害忠良﹐恣爲暴虐。知夙嚴於軍旅﹐用綏集於人民﹐致罰有詞﹐逖聞爲慰。﹝案﹕「聞」元誤「開」﹐據《北盟會編》﹑畢氏《通鑑》攺正。﹞今者確示同心之好﹐共圖問罪之師﹐念彼羣黎﹐舊爲赤子﹐旣久淪於塗炭﹐思永靖於方陲。﹝案﹕「永」原誤「承」﹐據《北盟會編》﹑畢《通鑑》攺正。﹞誠意不渝﹐﹝案﹕「渝」原誤「淪」﹐據《北盟會編》﹑畢《通鑑》攺正。﹞義當如約。已差太傅﹑知樞密院事童貫勒﹝案﹕「勒」﹐《北盟會編》作「領」﹞兵相應﹐使回﹐請示舉軍的日﹐以憑﹝案﹕《北盟會編》有「進兵」二字。﹞夾攻。所有五代以後陷沒﹝案﹕「陷沒」《北盟會編》作「所陷」。﹞幽﹑薊等州舊漢地及漢民﹐並居庸﹑古北﹑松亭﹑楡關﹐已議收復﹐所有兵馬﹐彼此不得﹝案﹕《北盟會編》有「侵越」二字。﹞過關外﹐據諸色人﹝案﹕「諸色人」﹐《北盟會編》作「諸邑」。﹞及貴朝舉兵之後背散﹝案﹕「背散」《北盟會編》作「皆散」。﹞到彼余處人戶﹐不在收畱﹝案﹕《北盟會編》作「復」。﹞之數。絹銀﹝案﹕《北盟會編》作「銀絹」。﹞依與契丹數目歲交﹐仍置榷場。計議之後﹐契丹請和聽命﹐各無允從。」﹝案﹕此書未完。《北盟會編》又云﹕蘇壽吉家屬並餘二員﹐請依應津遣。候當秋杪﹐益介熙純。今差武顯大夫﹑文州團練使馬政同差來使副還朝﹐外有少禮物﹐具諸別幅。專奉書陳謝﹐不宣。謹白。﹞乃別降樞密院札目付馬政﹐差馬政之子擴從行。事目曰﹕﹝案﹕《北盟會編》﹕事目﹕樞密院奉聖旨﹐已差馬政同來使齋書往大金國﹐所有到日合行體會議約事節﹐若不具錄﹐慮彼別無據憑﹐今開列於後。﹞一﹑昨趙良嗣等到上京﹐計議燕京所統州城﹐﹝案﹕「所統州城」《北盟會編》作「一帶州城」。﹞自是包括西京在內。面得大金皇帝指揮﹐言「吾本不須西京﹐止爲就彼拏阿適﹐﹝案﹕《北盟會編》﹕阿適﹐天祚小字。﹞將來悉與南朝。」趙良嗣又言欲先取蔚﹑應﹑朔三州﹐乃言「候再三整會」。﹝案﹕「再三整會」《北盟會編》作「再來理會」。﹞今國書內所言「五代以後陷沒﹝案﹕「陷沒」《北盟會編》作「所陷。」﹞幽﹑薊等舊漢地及漢民」﹐卽是幽﹝案﹕《北盟會編》無「幽」字。﹞薊﹑涿﹑易﹑檀﹑順﹑營﹑平﹑山後﹑云﹑寰﹑﹝案﹕《北盟會編》作「環」。﹞應﹑朔﹑蔚﹑嬀﹑儒﹑新﹑武皆漢地也。內云州攺爲西京﹐新州攺爲奉勝﹐案﹕《北盟會編》作「奉聖」。州武﹝案﹕「州武」《北盟會編》作「武州」。﹞攺爲歸化州﹐除山前已定外﹐其西京﹑歸化州﹑奉勝﹑嬀﹑儒等州﹐恐妨大金夾攻道路﹐﹝案﹕《北盟會編》﹕「大金」下有「兵馬」二字﹐「道路」作「來路」。下又有云﹕當朝未去收復。其蔚﹑應﹑朔三州﹐正係兩朝夾攻之處。﹞候將來師還﹐計議蔚﹑應﹑朔三州﹐則正兩朝出兵夾攻之地﹐今議先次取復。﹝案﹕「取復」《北盟會編》作「收復」。又云﹕其西京﹑歸化﹑奉聖﹑嬀﹑儒等州﹐候將來大金國兵馬回歸之後﹐當朝收復。﹞一﹑今﹝案﹕原誤「一金」﹐據《北盟會編》作「一今來」攺「一今」。﹞國書內已盡許舊日所與契丹五十萬銀絹之數﹐本謂五代以後陷沒﹝案﹕《北盟會編》﹕作「所陷」。﹞幽﹑薊一帶舊漢地及漢民﹐﹝案﹕「及漢民」以下﹐《北盟會編》作﹕所以言幽﹑薊一帶﹐便知西京亦在內地﹐不如此﹐則怎生肯與許多銀絹﹖一﹑今來所約應期夾攻﹐最爲大事﹐須是大金兵馬到西京﹐大宋兵馬便自燕京並應﹑朔州入去也。如此﹐則方是夾攻及應得今來相約也。若將來大金兵馬不到西京﹐便是失約﹐卽不能依得今來已定文字也。且是早到西京﹐以便應夾攻。其馬政回﹐於國書內分明示及舉軍的確到西京月日﹐齋憑相應。右札付馬政﹐候到日執據上件語言事節﹐一一開說。如未信憑﹐卽出此聖旨文字﹐並逐節照會相約﹐不管漏落﹐仍取的確回書﹐庶早回歸。準此繳申﹐無致畱滯者。﹞卽並西京在內﹐不然安得許與銀絹如是之多﹖一﹑今所約應期夾攻﹐須大金軍至西京﹐大宋軍至燕京﹑應﹑朔以入。如此﹐方應今來之約。其馬政回﹐於國書內明示的至西京月日﹐齋﹝案﹕原誤「貴」﹐據《北盟會編》攺正。﹞憑相應。《紀事本末》卷百四十二。原注此據《金盟本末》及《華夷直筆》。如趙良嗣押宴﹐則以詔旨增入。《金盟本末》及《華夷直筆》二書並詔旨﹐蓋因趙良嗣《奉使總錄》也。《實錄》云﹕錫剌曷魯等辭於崇政殿﹐命武義大夫﹑登州兵馬鈐轄馬政報聘﹐政子擴從。《五代史﹟晉紀》﹕天福五年十一月﹐以幽﹑涿﹑薊﹑檀﹑順﹑瀛﹑漠﹑朔﹑云﹑應﹑新﹑嬀﹑儒﹑武﹑寰州人於契丹。《四夷》附錄云﹕自唐末幽﹑薊割據﹐戍兵廢散﹐契丹因得出陷平﹑營。案﹕此條原誤在七月甲辰後事﹐今據《北盟會編》作九月﹐攺正。薛應旂《通鑑》又誤係八月。《北盟會編》云﹕九月十八日丙辰﹐習魯等入辭於崇政殿﹐如朝見之儀。二十日戊午﹐習魯等出國門﹐錫宴於顯靜寺。良嗣押筵王瑰充送伴﹐差登州兵馬鈐轄﹑武義大夫馬政持國書及事目隨習魯等前去報聘﹐約期夾攻﹐求山後地﹐許歲幣等事。左僕射王黼共議回答國書信﹐再差馬政隨習魯等過海﹐仍求割還山後﹑雲中府地土﹐差承節郎﹑西京北路武士教諭馬擴隨父行。

《續宋編年資治通鑑》﹕燕童貫第。案﹕原係七月﹐今據《九朝編年備要》系九月馬政使金後。《十朝綱要》系九月丙午﹐錫宴於童貫府第。已詳載於前。

卷四十二

徽宗

△宣和二年庚子﹐一一二○

１﹑十月﹝案﹕《續資治通鑑》《宋史﹖本紀》《十朝綱要》並十月係戊辰朔﹐《四史朔閏考》同。﹞己巳﹐尙書省言「契勘州縣武學已罷﹐內外願入京武學人﹐乞依元丰法試補入學舉試人。舊制﹐系與武舉外舍人﹐類試取一百人﹐同上捨生發解。緣科舉已罷﹐今此仿新舊法令﹐尙書省於大比前二年春季檢舉降敕﹐下兵部﹐依元丰法奏舉。其被舉人﹐限當年冬季到闕﹐與免補試入學充外舍生﹐依與校定人赴次年公試。其考選升補推恩﹐並依大觀武學法。」從之。﹝《紀事本末》卷百二十六。案﹕《宋史﹖選舉志》云﹕尙書省言「州縣武學旣罷﹐有願隸京城武學者﹐請用元丰法補試。舊制﹐不入學而從保舉以試者﹐附試武學外舍﹐通取一百人﹐偕上捨生發解。今旣罷科舉﹐試依元丰法奏舉﹐歲終集闕下﹐免試補外舍生﹐赴次年公試。其春選升補推恩﹐依大觀法。」《十朝綱要》﹕癸未﹐罷諸路武士教諭。﹞

２﹑癸巳﹐詔﹕「僧尼昨攺徳士﹑女徳日有未曾批攺度牒人﹐特與放罪﹐許依近降指揮﹐攺換新式度牒﹔詔外路僧尼復用饒﹑鈸﹐令於在京官司收買。」﹝《紀事本末》卷百二十七。﹞

３﹑丁酉﹐睦州靑谿縣有洞曰幫源﹐廣深約四十餘里﹐羣不逞往往囊橐其間。方臘者﹐因以妖賊誘之﹐凶黨稍集。是月丙子﹐殺里正方有常﹐縱火大掠﹐還處幫源。遣其黨四出侵擾﹐鼓扇星雲神怪之說﹐以眩惑眾聽﹐從之幾萬人。﹝《紀事本末》卷百四十一。案﹕《續宋編年資治通鑑》﹕方臘反。睦州靑谿縣有洞曰幫源﹐廣四十里﹐羣不逞往往囊橐其間。﹞臘家有漆園﹐時造作局多科須﹐而兩浙苦花石綱之擾﹐臘以妖術誘之﹐數日之間﹐哨眾至數萬人﹐遂以誅朱勔爲名﹐縱火大掠。兩浙都監蔡遵﹑顏坦擊賊敗死﹐遂陷睦州﹐殺官兵千人﹐於是壽昌﹑分水﹑桐廬等縣﹐皆爲賊所據﹐僣號攺元永樂。初﹐臘之亂﹐王黼方鋪張太平﹐惡聞有外寇至﹐且峻責浙西提刑張苑勿張皇生事﹐賊遂不可制﹐至連陷數州。上大恐﹐始遣譚稹討之﹐稹逗畱不進。至三年正月﹐賊入杭﹐乃攺譚稹爲兩浙制置使﹐以童貫爲江浙淮南宣撫討方臘。時北徵事起﹐陜西勁兵多聚輦下﹐盡發以往。上微行送之﹐握貫手曰「東南事盡付汝﹐有不得已者﹐竟以禦筆行之。」四月﹐童貫與王稟﹑劉鎭兩路軍馬約會於睦﹑歙間﹐包幫源洞﹐表裏夾攻。至是﹐鎭與楊可世﹑馬公直率勁騎奪賊門嶺﹐平旦入洞﹐賊二十餘萬抗拒﹐轉戰至晚﹐大敗﹐火其屋萬間﹐稟斬賊五千餘級﹐鎭亦如之﹐擒方臘立其親屬僞相侯王共三十九人﹐奏捷於朝。臘破六州五十二縣﹐殺平民一百餘萬。王師自出至凱旋凡四百五十日﹐臘至八月始伏誅。尋赦江浙﹑淮南等路﹐攺睦﹑歙二州爲嚴州﹑徽州。方勺《靑谿寇軌》﹕宣和二年十月﹐睦州靑谿縣竭村居人方臘﹐託左道以惑眾。知縣事﹑承議郎陳光不卽鋤治。臘自號聖公﹐攺元永樂﹐置偏裨將﹐以巾飾爲別﹐自紅巾而上凡六等。無甲冑﹐惟以鬼神詭祕事相扇搖﹐數日聚惡少千餘﹐焚民居﹐掠金帛子女。提點刑獄張苑﹑通判州事葉居中不能招致﹐欲盡殺乃已﹐故賊得脇虜良民爲兵﹐旬日有眾數萬。十一月二十九日﹐將領蔡遵與戰於息坑﹐死之﹐遂陷靑谿縣。又云﹕始﹐唐永徽四年﹐睦州女子陳碩眞反﹐自稱文佳皇帝﹐婺州刺史崔義元平之。故梓桐相傳﹐有天子基﹑萬年樓﹐方臘因得憑藉以起。又以沙門寶志讖記誘惑愚民﹐而貧窮遊手之徒﹐相乘爲亂。靑谿爲睦大邑﹐梓桐﹑幫源等﹐號山谷幽僻處﹐東北趨睦﹐西近歙﹐民物繁庶﹐有漆楮林木之饒﹐富商巨賈多往來。江﹑浙地勢迂險﹐城一旦焚蕩﹐無一存者。羣黨據險以守﹐因謂之洞。而浙人安習太平﹐不識兵革﹐一聞金鼓聲﹐則斂手聽命。不逞小民往往反爲賊鄕導﹐劫富室﹐殺官吏士人以徼利。渠魁未授首間﹐所掠婦女自洞逃出﹐倮而雉經於林中者﹐由湯嵒﹑橊樹嶺一帶﹐凡八十五里九村﹐山谷相望﹐不知其數。又云﹕初﹐方臘生而數有妖異。一日﹐臨谿顧影﹐自見其冠服如王者﹐由此自負﹐遂託左道以惑眾。縣境梓桐﹑幫源諸洞﹐皆落山谷幽險處﹐民物繁夥﹐有漆楮松杉之饒﹐商賈輻輳。臘有漆園﹐造作局屢酷取之﹐臘怨而未敢發。會花石綱之擾﹐遂因民不忍﹐陰取貧乏遊手之徒﹐賑卹結納之。眾心旣歸﹐乃椎牛釃酒﹐召惡少之尢者百餘人﹐會飲酒數行﹐臘起曰「天下國家﹐本同一理。今有子弟耕織﹐終歲勞苦﹐少有粟帛﹐父兄悉取而靡蕩之。稍不如意﹐則鞭笞酷虐﹐至死弗卹﹐於汝甘乎﹖」皆曰「不能。」臘曰「靡蕩之餘﹐又悉舉而奉之仇讎。仇讎賴我之資﹐益以富實﹐反見侵侮﹐則使子弟應之。子弟力弗能支﹐則譴責無所不至。然歲奉仇讎之物﹐初不以侵侮廢也﹐於汝甘乎﹖」皆曰「安有此理﹗」臘涕泣曰「今賦役繁重﹐官吏侵漁﹐農桑不足以供應﹐吾儕所賴爲命者﹐漆楮竹木耳﹐又悉科取﹐無錙銖遺。夫天生蒸民﹐樹之司牧﹐本以養民也﹐乃暴虐如是﹐天人之心﹐能無慍乎﹖且聲色﹑狗馬﹑土木﹑禱祠﹑甲兵﹑花石糜費之外﹐歲賂西北二國銀絹以百萬計﹐皆吾東南赤子膏血也。二國得此﹐益輕中國﹐歲歲侵擾不已﹐朝廷奉之不敢廢﹐宰相以爲安邊之長策也。獨吾民終歲勤動﹐妻子凍餒﹐求一日飽食不可得﹐諸君以爲何如﹖」皆憤憤曰「惟命。」臘曰「三十年來﹐元老舊臣貶死殆盡﹐當軸者皆齷齪邪佞之徒﹐但知以聲色土木淫蠱上心耳﹐朝廷大政事﹐一切弗卹也。在外監司﹑牧守亦皆貪鄙成風﹐不以地方爲意﹐東南之民苦於剝削久矣﹐近歲花石之擾﹐尢所弗堪。諸君若能仗義而起﹐四方必聞風響應﹐旬日之間﹐萬眾可集。守臣聞之﹐固將招徠商議﹐未便申奏﹐我以計縻之﹐延滯一兩月﹐江南列郡可一鼓下也。朝廷得報﹐亦未能決策發兵﹐計其遷延集議﹐亦須月餘﹐調習兵食﹐非半年不可﹐是我起兵﹐已首尾期月矣﹐此時當已大定﹐無足慮也。況西北二國﹐歲幣百萬﹐朝廷軍國經費千萬﹐多出東南。我旣據有江表﹐必將酷取於中原﹐中原不堪﹐必生內變﹐二國聞之﹐亦將乘機而入﹐腹背受敵﹐𨿽有伊﹑呂﹐不能爲之謀也。我但盡江而守﹐輕徭薄賦﹐以寬民力﹐四方孰不斂衽來朝﹖十年之間﹐終當混一矣。不然﹐徒死於貪吏耳﹗諸君其籌之。」皆曰「善。」遂部署其眾千餘人﹐以誅朱勔爲名﹐見官吏公使人皆殺之。民方苦於侵漁﹐果所在響應﹐數日有眾十萬﹐遂連陷郡縣數十﹐眾殆百萬﹐四方大震。時朝廷方約女眞夾攻契丹取燕云地﹐兵食皆已調習待命﹐適聞臘起﹐遂以童貫爲江﹑淮﹑荊﹑浙宣撫使﹐移師南下﹐臘不虞如是速也。貫至蘇州﹐始承詔罷造作局及禦前綱運並木石采色等場。前至秀州﹐累敗賊鋒。追至幫源洞﹐賊尙二十餘萬﹐與官軍力戰而敗﹐深據巖穴爲三窟﹐諸將莫知所入。韓蘄王世忠時爲王淵裨將﹐潛行谿谷﹐問野婦得徑﹐卽挺身直前﹐度險數重﹐搏其穴﹐格殺數十人﹐擒臘以出﹐遂並取臘妻子符印及方肥等﹐其黨皆潰。前後所戕人命數百萬﹐江南由是凋瘵﹐不復昔日之十一矣。迨建炎南渡﹐經費多端﹐愈益窮困﹐不可復支。向非臘之耗亂﹐江淮﹑二浙﹐公私充實﹐南渡後或可藉爲恢復之資﹐亦未可知也。噫﹗臘之耗亂﹐可哀也已﹐然所以致是者﹐誰歟﹖又云﹕喫菜事魔﹐法禁甚嚴﹐有犯者﹐家人𨿽不知情﹐亦流遠方﹐財產半給告人﹐餘皆沒官。而近時事者益眾﹐始自福建流至溫州﹐遂及二浙﹐睦州方臘之亂﹐其徒處處相煽而起。聞其法﹐斷葷酒﹐不事神佛祖先﹐不會賓客﹐死則袒葬。方斂﹐盡飾衣冠﹐其徒使二人坐於屍旁﹐其一問曰「來時有冠否﹖」則答曰「無。」遂去其冠﹐次問衣履﹐遂亦去之﹐以至於盡﹐乃曰「來時何有﹖」曰「有包衣。」則以布囊盛屍焉﹐云事後至富。小人無識﹐不知絕酒肉﹑燕祭﹑厚葬﹐自能積財也。又始投其黨有甚貧者﹐眾財以助﹐積微以至於小康矣。凡出入經過﹐不必相識﹐黨人皆館穀焉。凡物用之無間﹐謂爲一家﹐故有無礙被之說﹐以是誘惑其眾。其魁謂之魔王﹐右者謂之魔母﹐各有誘化。旦望人出四十九錢於魔公處燒香﹐魔母則聚所得緡錢﹐以時納於魔王﹐歲獲不貲云。亦誦《金剛經》﹐取「以色見我爲邪道」﹐故不事神佛﹐但拜日月﹐以爲眞佛﹐其說不經如是。「法平等﹐無有髙下」﹐則以「無」字連上句﹐大抵多如此解釋。俗訛以魔爲麻﹐謂其魁爲麻黃﹐或云易魔王之名也。其初授法﹐設誓甚重﹐然以張角爲祖﹐𨿽死於湯鑊﹐終不敢言「角」字。傳言何執中守官臺州﹐州獲事魔之人﹐勘鞫久不能得。或云何處州龍泉人﹐其鄕邑多有事者﹐必能察其虛實﹐乃委之窮究。何以雜物百數﹐問能識其名則非是﹐而置一羊角其間﹐餘皆名之﹐至角則不言﹐遂決其獄。如不事祖先﹑喪葬之類﹐已害風俗﹐而又謂人生爲苦﹐若殺之﹐是救其苦也﹐謂之度人。度人多者﹐則可成佛﹐故結集旣眾﹐乘亂而起﹐日嗜殺人﹐最爲大害。尢憎惡釋氏﹐蓋以不殺﹐與之爲戾耳。但禁令太嚴﹐罕有告者。株連旣廣﹐又當沒籍﹐全家流放﹐與死爲等﹐必協力同心以拒官吏﹐州縣憚之﹐率不敢按﹐反致增多也。《讀史方輿紀要》﹕威平洞﹐縣西七十里﹐一名靑谿洞﹐一名幫源洞。宋宣和二年﹐賊方臘據此作亂﹐連陷州郡﹐三年﹐韓世忠擊敗之。賊深據巖屋爲三窟﹐諸將莫知所入﹐世忠潛行谿洞間﹐挺身搗其穴﹐擒臘以出。賊平﹐攺今名。相近爲梓桐洞﹐今曰梓桐鄕。《宋史》淸谿縣境有梓桐﹑幫源諸洞﹐皆落山谷幽險處﹐方臘據以作亂。又云﹕重坑山在縣東八十里﹐山有二坑﹐或云卽息坑也。宋宣和初﹐方臘作亂﹐兩浙將蔡遵等討之﹐敗死於息坑卽此。

１﹑十月末﹐馬政等達來流河虜帳前﹐畱月餘﹐議論不決。虜以朝廷欲全還山前﹑後故地故民﹐意皆疑吝。以南朝無兵武之備﹐止以已與契丹銀絹坐邀漢地。且北朝所以雄盛之邁古者﹐緣得漢地燕人。今一旦割還南朝﹐不惟國勢微削﹐兼退守五關之北﹐無以臨制南方﹐坐受其敝。若我將來滅契丹﹐盡有其地﹐則南朝何敢不奉我幣帛﹐不厚我歡盟﹗設若我欲南拓土疆﹐彼以何力拒我﹖又何必跨海講好﹖俟平契丹﹐仍據燕地﹐與宋爲鄰﹐至時以兵壓境﹐更南展提封﹐有何不可﹗徐議未遲﹐惟粘罕云「南朝四面被邊﹐若無兵力﹐安能立國﹗彊大如此﹐未可輕之﹐當且良圖﹐少畱人使。」阿骨打遂將馬擴遠行射獵﹐每晨阿骨打坐一虎皮雪上﹐縱騎打圍﹐嘗曰「此吾國中最樂事也」。旣還﹐令諸酋具飲食﹐遞邀南使。十餘日﹐始艸國書﹐差大使曷魯﹑副使大迪烏與馬政等來回﹐聘書中大略云﹕前日趙良嗣等回﹐許燕京東路州鎭﹐已載國書﹐若不夾攻﹐應難已許。今若更欲西京﹐請就便計度收取﹐若果難意﹐爲報示。﹝《紀事本末》卷百四十二。原注此據《金盟本末》及《華夷直筆》。蓋此二書皆因馬擴《自序》稍刪潤之。封氏《編年》同此﹐但以十一月末爲十月二十九日丙申﹐旣有的日﹐恐封氏得之﹐今攺十一月末作十月末﹐仍並附初遣時。趙良嗣《總錄》亦云十一月﹐當考。﹞

２﹑阿骨打與馬政等議論﹐初不認事目內「已許西京」之語﹐且言平﹑濼﹑營三州不係新﹑營﹐﹝案﹕「不係新營」﹐《北盟會編》作「不係燕京所管。」﹞政等不能對。或謂趙良嗣鄕云「阿骨打已許西京」﹐蓋良嗣首誑﹐朝廷實爲禍本云。《紀事本末》卷百四十二。原注趙良嗣《奉使總錄》云﹕十一月﹐馬政至女眞﹐以書授之。及出事目﹐阿骨打不認所許西京之語﹐且言平﹑灤﹑營三州不係燕京所管﹐政不知元初傳言之詳及平州元係燕地﹐對以唯唯。女眞初欲絕好﹐然亦欲自通於中國﹐乃遣曷魯﹑大迪烏齋國書與政皆來。按良嗣所稱阿骨打不認西京之語。卽此可見良嗣爲姦也﹐不知詔旨等何故不表而出之﹖今追見此。案﹕畢氏《通鑑﹖考異》云﹕趙良嗣「金主已許西京」等語﹐出其所自撰《奉使總錄》﹐而《金盟本末》及詔旨諸書皆取之﹐李壽因采入《長編。今金主不認此語﹐豈果彼之食言乎﹖或云﹐此良嗣實爲姦以罔上﹐致事妄求﹐爲國家之禍本也﹐此說得之。《治迹統類》﹕九月﹐女眞使至﹐議與中國分地及歲賜。十月。馬政等達金主阿骨打帳前﹐議久不決﹐云云。《北盟會編》﹕十一月二十九日丙寅﹐馬政》至女眞﹐以國書授之。及出事目示之﹐阿骨打不認所許西京之語﹐且言平﹑灤﹑營三州不係燕京所管。政不知元傳言之詳及平州元係燕地﹐但對以唯唯。遂畱之帳前月餘﹐議論不決。女眞以朝廷欲全還山前﹑山後故地故民﹐意皆疑吝﹐以爲南朝無兵武之備﹐止以已與契丹銀絹坐邀漢地。且北朝所以雄盛過古者﹐緣得漢地漢民也。今一旦割還南朝﹐不惟國勢微削﹐兼退守五關之地﹐以臨制南方﹐坐受其敝。若我將來滅契丹﹐盡有其地﹐則南朝何敢不奉我幣帛﹐不厚我歡盟﹗設若我欲南拓土疆﹐彼以何力拒我﹖又何必跨海講好﹖在我俟平契丹﹐仍據燕地﹐與宋爲鄰﹐至時以兵壓境﹐更展提封﹐又何不可﹗徐議未遲﹐惟粘罕云「南朝四面被邊﹐若無兵力﹐安能立國﹗彊大如此﹐未可輕之﹐當且良圖﹐少畱人使不妨。」阿骨打遂將馬擴隨行射獵。馬擴《茅齋自序》曰「阿骨打一日集眾酋豪﹐出荒漠打圍射獵﹐粘罕與某並轡﹐令譯者相謂曰﹕『我聞南朝人止會文章﹐不會武藝﹐果如何﹖』某答以﹕『南朝大國﹐文武常分兩階﹐然而武有兼深文墨﹐文有精曉兵務者﹐初不一槪言也。』粘罕云﹕『聞教諭兵書及第莫聯會弓馬否﹖』某答以﹕『我舉進士﹐取在義策﹐弓矢特其挾色耳﹗』粘罕遂取己所佩弓授某云﹕『且煩走馬開弓﹐願見南人射弓手段。』某遂策馬開弓﹐作射物狀。粘罕愕然。馬行積雪中﹐𨿽晴日不消﹐至晚﹐阿骨打召某云﹕『聞南使會開弓﹐來日隨我射一物﹐如何﹖』僕答以武舉射生非所長﹐容試射之﹐或有得。翌早﹐阿骨打設一虎皮﹐坐雪上﹐授僕弓矢各一﹐其弓以皮爲弦﹐指一雪磧﹐使某射之﹐再中其端。阿骨打笑曰﹕『射得煞好﹐南朝射者盡若是乎﹖』僕答以﹕「措大弓箭軟弱不堪﹐如在京則有子弟所長入祗候諸班﹐直天下禁軍諸路大事﹐藝人及沿邊敢效用﹑弓箭手﹑保甲﹐彼乃武藝精彊之人﹐如某特其小小者耳。」良久﹐阿骨打上馬﹐令大迪烏授某弓一﹐射生箭一﹐約云有獸起﹐卽射之。行二里許﹐一黃獐躍起﹐阿骨打傳令云﹕『諸軍未許射﹐令南使先射。』某躍馬馳逐﹐引弓一發殪之。自阿骨打而下﹐皆稱善。是晚﹐粘罕言見皇帝﹐說射得煞好﹐南使射中﹐和我心上快活。次日﹐還館﹐大迪烏見先君語甚喜。次日﹐阿骨打遣其弟詔瓦郎君齋貂裘錦袍犀帶等七件﹐雲南使能馳射﹐皇帝賜。粘罕父撒垓相公者云﹕『南使射生得中﹐名聽甚遠﹐可立一顯名﹐今後喚作也力麻立。』譯云善射之人也。隨共打圍﹐自淶流河阿骨打所居止帶﹐東行約五百餘里﹐皆平坦艸莽﹐絕少居民。每三五里之間﹐有一二族帳﹐每族帳不過三五十家。自過咸州至混同江以北﹐不種穀黍﹐所種止稗子﹐舂米旋炊粳飯。遇阿骨打聚諸酋共食﹐則於坑上用矮枱子或木盤相接﹐人置稗飯一碗﹐加匕其上﹐列以齏韭野蒜長瓜﹐皆鹽漬者﹐別以木碟盛豬羊雞鹿兔狼麂麟狐貍牛驢犬馬鵝雁魚鴨蝦蟆等肉﹐或燔或烹或生臠﹐多芥蒜漬沃﹐續供列﹐各取佩刀臠切薦飯﹐食罷﹐方以薄酒傳杯冷飲﹐謂之禦宴者亦如此。自過嬪辰州﹑東京以北﹐絕少麥丐﹐每日各以射倒禽獸薦飯﹐食畢上馬。每旦﹐阿骨打於積雪中以艸薦一虎皮﹐背風而坐﹐前燎艸木﹔率諸酋至﹐各取所別箭一嘡擲占遠近﹐各隨所占左右上馬﹐放所部軍馬單行﹐每騎相去五七步﹐接續不絕﹐兩頭相望﹐常及一二十里﹐候放圍盡﹐阿骨打上馬﹐去後隊一二里立﹐認旗行﹐兩翼騎兵﹐視旗進趨﹐凡野獸自內起外者﹐四圍得迎射﹐自外至內者﹐須主酋先射。凡圍﹐如箕掌徐進﹐約三四十里﹐近可宿之處﹐卽兩稍合圍漸促﹐須臾﹐作二三十匝﹐野獸迸出﹐或射或擊﹐盡斃之。阿骨打復設皮坐﹐撒火炙啗﹐或生臠﹐引酒一兩杯﹐騎散﹐止宿。阿骨打嘗言我國中最樂無如打圍。其行軍布陣﹐大槪出此。出獵旣還﹐仍令諸郎君家各具酒殽﹐請南使赴飲﹐十餘日﹐始造國書。時適經元日﹐隔夕令大迪烏具車仗召南使赴宴。淩晨出館赴帳前﹐近行五里﹐阿骨打與其妻大夫人者﹐於坑上設金裝交椅二副並坐。阿骨打二妻皆稱夫人﹐次者摳衣﹐親饋什物﹐以名馬弓矢劍槊爲獻。且曰﹕『臣下有諂邪姦佞不忠不孝者﹐願皇帝代上天以此劍此弓誅殺之﹗』各跪上壽杯。國主酬酌之﹔次令南使上壽杯於國主及夫人。飲畢﹐阿骨打親酌二杯酬南使﹐阿骨打云﹕『我家自上祖相傳﹐止有如此風俗﹐不會奢飾﹐祗得个屋子冬暖夏涼﹐更不必修宮殿﹐勞費百姓也﹐南使勿笑﹗』當時已將上京掠到大遼樂工列於屋外﹐奏曲薦觴於左右﹐親近郎君輩玩狎悅樂﹐獨阿骨打不以爲意﹐殊如不聞。宴畢﹐令南使往粘罕家議事畢﹐遣使隨馬政來。」

《續宋編年資治通鑑》﹕冬十月戊辰朔﹐日有食之。

又梁師成累遷河東節度﹐拜太尉。時上畱意禮樂符瑞事﹐師成善於逢迎﹐凡禦筆﹑號令﹐皆師成主之。多擇善書吏習仿奎畫﹐外庭莫能辧。王黼以父事之﹐權勢燻灼﹐嗜進者皆出其門﹐自稱蘇軾出子。因訴於上﹐軾之文復出人閒。案﹕《東都事略》《王黼傳》﹕梁師成與黼連墻﹐穿便門往來﹐黼以父事之﹐每折簡﹐必稱爲「恩府先生」。《梁師成傳》﹕王安中爲翰林﹐每艸師成制﹐必爲好辭﹐襃頌功徳﹐時人謂之「王內相」。上師成啟事云﹕始﹐童貫自謂韓琦遺腹﹐而師成亦以爲蘇軾出子﹐至訴於徽宗曰「先臣何罪﹖」先是﹐天下禁誦軾文章﹐其尺牘在人閒者皆藏去﹐至是始復出。《鐵圍山叢談》﹕童貫彪形燕頷﹐亦略有髭﹐瞻視炯炯﹐不類宦人﹐項下一片皮肉如鐵。王黼美丰姿﹐極便辟﹐面如傅粉﹐然朆與目中睛﹐色盡金黃﹐張口能自納其拳。大抵皆人妖也。吾譏黼於未得志時﹐魯公獨忽之﹐後常有愧色於吾。黼始因何丞相執中進﹐後攺事鄭丞相居中﹐然黼首恃奧援﹐父事宦官梁師成﹐蓋已不能遏。張邦基《墨莊漫錄》卷二﹕宣和間﹐有旨蘇軾追復職名。時衛仲達達可當行辭﹐因戲之云「達可宜刻意爲此辭﹐蓋須焚黃耳﹗」聞者莫不大笑。陳桱《通鑑》﹕師成以翰墨爲己任﹐四方雋秀名士必招致門下﹐往往遭點污。多置書畫卷軸於外舍﹐邀賓客縱觀﹐得其題識合意者﹐輒密加汲引﹐執政﹑侍從可階而升。王黼以父事之﹐稱爲「恩府先生」。蔡京父子亦諂附焉。都人目爲「隱相」﹐所領職局至數十百。

１﹑十一月戊戌朔﹐方臘僣號。《紀事本末》卷百二十八﹐又卷百四十一。原注蔡絳《史補》云﹕睦賊方十三﹐攻陷六州三十九縣﹐童貫因命其屬董耘作手詔﹐稱爲禦筆﹐四散榜文﹐幾若罪己。然且曰「自今花石﹐更不取。」人情大悅。方寇亦用是無辭﹐後遂擒破。三年之秋﹐貫平方臘而歸云云。及睹罷花石之詔﹐上大不悅甚云云。而貫見應奉司取花石復如故﹐又對上嘆曰「東南人家飯鍋子未穩﹐在復作此邪。」上爲怒﹐故貫𨿽以功遷太師﹐遂復致仕﹐而董耘卽得罪矣。案﹕陳桱《通鑑》系十月事。

２﹑方臘攺元號永樂﹐以其月爲正月。﹝《紀事本末》卷百四十一。﹞

３﹑乙丑﹐中大夫﹑右文殿修撰﹑知睦州張徽言與宮祠﹐以治郡無狀故也。實錄﹑天章閣待制﹑新知靑州曾友蘊攺知睦州﹐﹝案﹕「曾友蘊」﹐據《十朝綱要》《泊宅編》《靑谿寇軌》《宋史》俱作「曾孝蘊」﹐此云知靑州﹐攺知睦州﹐諸史尢以爲靑州攺知杭州﹐其說不同。﹞專一管勾措置捕捉靑谿羣賊。案﹕方勺《泊宅編》《靑谿寇軌》並云﹕十二月四日﹐陷睦州。初七日﹐天章閣待制﹑歙守曾孝蘊以京東賊宋江等出靑﹑齊﹑濟﹑濮間﹐有旨移知靑社﹐一宗室通判州事﹐守奭無策。十三日﹐又陷歙州﹐又云﹕靑谿界至歙州路﹐皆鳥道縈紆﹐兩旁峭壁萬仞﹐僅通單車。方臘之亂﹐曾待制出守﹐但以兩崖上駐兵防遏﹐下瞰來路﹐𨿽蚍蜉之微﹐皆可數﹐賊亦不敢犯境。宋江擾京東﹐曾公移守靑社﹐掌兵者以霧毒爲辭﹐移屯山谷間﹐州遂陷。《宋史﹖曾孝蘊傳》﹕天章閣待制﹑知歙州。方臘起靑谿﹐孝蘊約敕郡內﹐無得奔擾﹐分兵守阨塞﹐有避賊來歸者﹐獲罪﹐使出境﹐人稍恃以安。會移靑州﹐旣行而歙陷﹐道攺杭州﹐時賊已破杭﹐孝蘊單車至城下。城旣克復﹐軍士多殺人﹐孝蘊下令從者得自首﹐無輒殺﹐皆束手不敢驚。論功﹐進顯謨閣直學士﹐又加龍圖閣學士。

４﹑丙寅﹐方臘陷靑谿縣。﹝《紀事本末》卷百四十一。案﹕《九朝編年備要》﹕靑谿令陳光以棄邑先遁﹐尋伏誅。﹞

《續宋編年資治通鑑》﹕十一月﹐余深諫上以取閩中花果之擾﹐王黼曰﹕此太平末事﹐不足罷。言者謂深使曹輔言事﹐深求退﹐出知福州﹐而以王黼爲太宰。案﹕《宋史﹖本紀》﹕己亥﹐余深罷﹐仍少傅﹐授鎭西軍節度使﹑知福州。庚戌﹐以王黼爲少保﹑太宰兼門下侍郎。《東都事略》《王黼傳》﹕王黼旣得位﹐乘髙勢而爲邪﹐多蓄子女玉帛以自奉。詳見三年五月。又云﹕黼遷居賜第﹐凡供張什器﹐徽宗命悉仰給縣官﹐導以教坊樂﹐又宴其家屬以落之﹐遂以少保爲太宰﹐稍襲京故迹﹐專以燕亨爲事。《編年備要》云﹕曹輔初得館職﹐乃深除之﹐而輔兄弟有爲深門客者﹐至是傳言以輔爲深所使。周煇《淸波雜誌》卷上﹕王黼一日在相國寺行香﹐見蔡京以太師﹑魯國公揭榜﹐小立其下﹐深有羨慕之色。親厚者乘閒叩之﹐黼曰「無他﹐不謂元長有許大官職。」其人因言太宰若能承當一大事﹐元長官職不難致。黼識其意﹐乃身任伐燕之責。後亦致位太傅﹑楚國公﹐且許服紫花袍﹐增益騶導﹐並張靑羅蓋﹐塗金從物﹐略與親王等﹐寵遇埒於京。

１﹑十二月﹝案﹕錢大昕《朔閏考》﹕十二月丁卯朔。﹞戊辰﹐方臘陷睦州。賊眾二萬﹐殺官兵千人﹐於是壽昌﹑分水﹑桐廬﹑遂安等縣皆爲賊據。﹝《紀事本末》卷百四十一。案﹕方勺《泊宅編》《靑谿寇軌》﹕十二月四日﹐陷睦州。據十二月丁卯朔﹐則戊辰初二日﹐與方勺所云異。《讀史方輿紀要》﹕嚴州府山川宏偉﹐水陸險巇﹐據臨安之上游﹐當衢﹑歙之訩要。宋方臘倡亂於睦州﹐而杭﹑歙諸郡皆不能固﹐長江以南舉岌岌焉。﹞

２﹑甲申﹐方臘陷歙州休寧縣﹐知縣事麹嗣復爲賊所執﹐脇之使降﹐面斬二士﹐以恐嗣復。嗣復罵曰﹕自古妖賊﹐無長久者﹐亦當捨逆從順﹐﹝案﹕「亦當」二字﹐《九朝編年備要》作「爾要」。﹞因我以歸朝廷﹐朝廷必宥爾﹐柰何使我降賊﹖數語賊﹐何不速殺我。賊曰「公休寧人也﹐公宰邑有善政﹐前後無及公者﹐我忍殺公乎﹗」委之而去。初﹐嗣復聞賊作﹐率吏民修城門﹐眾樂赴功﹐守備不苟。朝廷知之﹐因命嗣復知睦州﹐進官二等﹐加直祕閣。嗣復常爲賊所傷﹐自力渡江﹐將乞兵於宣撫司﹐未及行而卒。﹝《紀事本末》卷百四十一。案﹕方勺《靑谿寇軌》﹕十二月十三日﹐陷歙州。此云甲申﹐則十八日。《九朝編年備要》﹕陷休寧縣﹐執知縣麹嗣復﹐脇之使降﹐面斬二士﹐以恐嗣復。嗣復罵曰「自古妖賊﹐無常久者﹐爾當捨逆以從順﹐因我以歸朝廷﹐朝廷必宥爾﹐柰何使我降賊﹖何不速殺我﹗」賊曰「我休寧人也﹐公宰邑有善政﹐前後官無及公者﹐我忍殺公乎﹗」委之而去。未幾﹐命嗣復知睦州﹐進官二等。《宋史﹖鞠嗣復傳》﹕鞠嗣復不知何許人。宣和初﹐知歙州休寧縣。方臘黨破縣﹐欲逼使降﹐面斬二士以怖之﹐嗣復罵曰「自古妖賊豈有長久者﹐爾當去逆從順﹐因我而歸朝﹐官爵尙可得﹐何爲脇我使降﹖」嗣復知必死﹐不少懾﹐屢言何不速殺我﹐賊曰「我﹐縣人也。明府宰邑有善政﹐我不忍殺。」乃委之而去。初﹐嗣復聞難﹐率吏民修城立門﹐眾赴功﹐守備略就。朝廷知之﹐進其官二等﹐加直祕閣﹐擢知睦州。嘗爲賊所傷﹐自力度江乞師於宣撫使﹐未及行而卒。《兩浙名賢錄》﹕鞠嗣復﹐錢塘人。﹞

３﹑丙戌﹐方臘陷歙州﹐東南將郭師中戰死﹐士曹掾栗先守獄﹐詬賊遇害。﹝案﹕「栗先」原本誤「粟先」﹐今據《九朝編年備要》《十朝綱要》﹑畢氏《通鑑》諸書攺正。又《兩浙名賢錄》所載有歙士曹毛鹵死賊事﹐可並參考。《名賢錄》云﹕毛鹵字叔縝﹐江山人。少有節操﹐晚以特恩爲歙士曹。睦寇攻城﹐官吏皆遁﹐鹵曰「吾職司寇﹐獄有系囚﹐誼不可去。」乃攝州事。時二子貢辟雍﹐卽遣人持獄印縋城以出﹐令上之朝。城陷﹐鹵衣冠坐堂上﹐賊脇使降﹐不屈﹐罵賊不絕口﹐攖刀而死。妻錢氏弗忍去﹐婦掖其姑﹐又弗忍去﹐卒俱遇害。事聞﹐贈朝請郎﹐官其後。﹞於是婺源﹑績溪﹑祁門﹑黟縣等官吏皆逃去。後四日﹐又陷富陽﹑新城﹐遂逼杭。﹝《紀事本末》卷百四十一。案﹕方勺《靑溪寇軌》﹕十二月十三日﹐陷歙州﹐乘勢取桐廬﹑新城﹑富陽等縣。二十九日﹐進逼杭州。﹞

４﹑丁亥﹐通侍大夫﹑保寧軍﹝案﹕原誤保康軍﹐據《十朝綱要》攺正。﹞承宣使﹑直睿思殿﹑在京神霄玉淸萬壽宮提點﹑同知入內內侍省事譚稹提舉措置捕捉睦州靑谿縣賊。《紀事本末》卷百四十一。案﹕《宋史﹖本紀》﹕是日﹐攺譚稹爲兩浙制置使。《九朝編年備要》﹕三年正月攺譚稹爲兩浙制置使。《十朝綱要》﹕是日﹐詔保寧軍承宣使﹑同知入內內侍省事譚稹提舉措置捕捉睦州靑谿賊。庚寅﹐手詔譚稹因出使制置捕捉郡賊﹐所至察訪事有害民者﹐悉條畫以聞。三年正月丁酉朔﹐攺爲兩浙制置使。可據以正《宋史》之誤。

５﹑攺威武軍承宣使﹑婺州觀察使﹑步軍都虞候王稟前去節制。﹝《紀事本末》卷百四十一。案﹕此條原題三年正月七日﹐而錯出是月戊子之前﹐蓋必原本有誤也。據《十朝綱要》﹐十二月丁亥﹐詔保寧軍承宣使﹑同知入內內侍省事譚稹提舉措置捕捉睦州靑谿賊﹐步軍都虞候王稟往統制之。是與詔譚稹同係丁亥日﹐今從之。又考《長編》紀日例用干支﹐而此條但題云某月日﹐不係干支者﹐疑楊氏據《長編》注中錄出﹐補之也。﹞

６﹑戊子﹐方臘陷宣州寧國縣﹐進逼宣州。﹝《紀事本末》卷百四十一。案﹕此條原本誤題三年正月﹐今考三年正月無戊子﹐且原本係乙未前事﹐則戊子乃是二十二日﹐乙未爲二十九日。《十朝綱要》系之十二月戊子﹐似可從也。今據以攺正。《讀史方輿紀要》﹕寧國府﹐宋曰宣州﹐陪輔金陵﹐襟帶杭﹑歙﹐阻山控江﹐形勢便利﹐據險而守﹐擇利而動﹐縱橫南北﹐亦創起之緒也。寧國縣在府東南一百五里。《兩浙名賢錄》﹕錢卽字中道﹐吳越王諸孫也。睦寇作﹐起知宣州﹐卽自力上道﹐至則悉意應軍須。貫上其功﹐進龍圖閣學士。﹞

７﹑乙未﹐方臘陷杭州﹐知州﹑徽猷閣待制趙霆遁去﹐﹝案﹕「趙霆」﹐《九朝編年備要》《十朝綱要》與此同﹐《宋史﹖本紀》﹑薛應旂﹑畢沅《通鑑》作「趙震」。﹞廉訪使者趙約﹝案﹕「約」原誤「納」﹐據《九朝編年備要》《宋史﹖本紀》攺正。﹞詬賊而死。﹝《紀事本末》卷百四十一。案﹕《宋史﹖本紀》﹕三年二月庚午﹐趙震坐棄杭州﹐貶吉陽軍。方勺《靑谿寇軌》﹕十二月二十九日﹐進逼杭州﹐知州事趙霆棄城走﹐州卽陷。節制﹑直龍圖閣陳建﹐廉訪使者趙約被害﹐賊縱火六日﹐官吏居民死者十三。薛應旂《通鑑》﹕十一月﹐方臘攻陷靑谿﹐遂陷睦﹑歙州﹐東南將郭師中戰死﹐遂南攻衢﹐北掠新城﹑桐廬﹑富陽諸縣﹐進逼杭州﹐郡守趙霆棄城走﹐州卽陷。殺制置使陳建﹑廉訪使趙約﹐縱火六日﹐死者不可勝計。凡得官吏﹐必斷臠支體探其肺腸﹐或熬以膏油﹐叢鏑亂射﹐備盡楚毒﹐以償怨心。警奏至時﹐京師方聚兵以圖北伐﹐王黼匿不以聞。於是凶焰日熾﹐附者益眾﹐東南大震。淮南發運使陳遘上言「臘眾彊﹐東南兵弱﹐乞調京畿兵及鼎﹑灃槍牌手﹐兼程以來﹐使不致滋蔓。」帝得疏﹐始大驚﹐乃罷北伐之議﹐而以童貫爲宣撫使﹐譚稹爲兩浙制置使﹐率禁旅及秦﹑晉番漢兵十五萬討之。《兩浙名賢錄》﹕唐子霞﹐余杭人。潛心味道﹐於洞霄宮嘗著《大滌洞天眞境錄》﹐自號渾淪子。宣和元年﹐詔主杭州洞霄宮。明年﹐盜起睦﹑歙﹐破臨安﹐官吏散走﹐其徒亦治舟請行。子霞曰「吾被天子命主此宮﹐守死職也﹐公等第去已而。」賊至﹐子霞正色叱之﹐遂遇害。門人程用光叩閽言狀﹐憫其忠﹐賻錢三十萬﹐敕令攺葬﹐發土﹐止一空棺而已。仙家所謂兵解者也。﹞

８﹑丙申﹐詔以南康軍居住﹑宣徳郎﹑管勾太平觀陳瓘移居楚州。始王寀得罪﹐瓘自江州移南康。及方寇作﹐或又爲飛語﹐云瓘女婿已爲所劫﹐欲加中傷。然上訖保全﹐故卞﹑京黨人莫能害也。《紀事本末》卷百二十九。案﹕瓘移南康在政和七年十二月﹐王寀伏誅在重和元年二月。《宋史﹖陳瓘傳》﹕居南康﹐靉至﹐又移楚。瓘平生論京﹑卞﹐皆披摘其處心﹐發露其情慝﹐最所忌恨﹐故得禍最酷﹐不使一日少安。﹞

《續宋編年資治通鑑》﹕十二月﹐以陳過庭爲禦史中丞。時睦寇猖獗﹐過庭言﹕致寇者蔡京﹐養寇者王黼﹐竄二人則寇自平。又言﹕朱勔父子﹐本刑余小人﹐交結權近﹐竊取名器﹐賄賂狼籍﹐罪惡昭著﹐宜正典刑﹐以謝天下。時論韙之。案﹕「宜正典刑」原作「一旦正典刑」﹐今據《九朝編年備要》《東都事略》《宋史》傳﹑《名臣言行續錄》攺正。《東都事略﹖陳過庭傳》云﹕是時﹐大臣各立黨不協﹐同列或陰爲向背﹐惟過庭無所附。徽宗曰「陳過庭﹐中立不倚者也。」遷太常少卿﹑起居舍人﹐拜中書舍人﹑禮部侍郎﹐擢拜禦史中丞。《宋史﹖梅執禮傳》﹕執禮遷禮部侍郎。素與王黼善﹐黼嘗置酒其第﹐誇示園池妓妾之盛﹐有驕色。執禮曰「公爲宰相﹐當與天下同憂樂。今方臘流毒吳地﹐瘡痍未息﹐是豈歌舞宴樂時乎﹖」退又戒之以詩。黼愧怒﹐會孟饗原廟後至﹐以顯謨閣待制知蘄州﹐又奪職。又《程振傳》﹕方臘起﹐振謂王黼宜乘此時建革天下獘事﹐以上當天意﹐下順人心。黼不懌﹐曰「上且疑黼挾寇﹐柰何﹖」振知黼忌其言﹐趨而出﹐然太子薦之甚力﹐遂擢給事中。黼白振資淺﹐且雅長書命﹐請以爲中書舍人。

又盜宋江犯淮陽及京西﹑河北﹐至是入海州界﹐知州張叔夜設方略﹐討捕招降之。案﹕《東都事略﹖叔夜傳》《名臣言行續錄》俱云﹕劇賊宋江剽掠至海州﹐趨海岸﹐劫巨艦十數。叔夜募死士千人﹐距十餘里﹐大張旗幟﹐誘之使戰﹐密伏壯士匿海旁﹐約候兵合﹐卽焚其舟。舟旣焚﹐賊大恐﹐無復鬥志﹐伏兵乘之﹐江乃降。周密《癸辛雜識續集》云﹕龔聖與作《宋江三十六贊並序》曰「宋江事見於街談巷語﹐不足采著﹐𨿽有髙如﹑李嵩輩傳寫﹐士大夫亦不見黜。餘年少時﹐壯其人﹐欲存之畫贊﹐以未見信書載事實﹐不敢輕爲。及異時﹐見《東都事略》中載侍郎《侯蒙傳》有書一篇﹐陳制賊之計云﹕『宋江以三十六人橫行河朔﹑京東﹐官軍數萬無敢抗者﹐其材必有過人﹐不若赦過招降﹐使討方臘以此自贖﹐或可平東南之亂。』余然後知江輩眞有聞於時者。」《十朝綱要》﹕三年二月庚辰﹐宋江犯淮陽軍﹐又犯京東﹑河北路﹐入楚州界。知州張叔夜招撫之﹐江出降。《宋史﹖本紀》﹕三年二月﹐方臘陷處州﹐淮南盜宋江等犯淮陽軍﹐遣將討捕﹐又犯京東﹐河北﹐入楚﹑海州界﹐命知州張叔夜招降之。畢氏《續通鑑》﹕三年二月﹐淮南盜宋江以三十六人橫行河朔﹐轉掠十郡﹐官軍莫敢攖其鋒。知亳州侯蒙上書﹐言江才必過人﹐不若赦之﹐使討方臘以自贖。帝命蒙知東平府﹐未赴而卒﹐又命張叔夜知海州。江將至﹐叔夜使閒者覘所向﹐江徑趨海濱﹐劫鉅舟十餘﹐載鹵獲。叔夜募死士得千人﹐設伏近城﹐而出輕兵距海﹐誘之戰﹐先匿壯卒海旁﹐伺兵合﹐舉火焚其舟。賊聞之﹐皆無鬥志﹐伏兵乘之﹐擒其副賊﹐江乃降。然則據諸史所書﹐招降宋江事俱在三年二月﹐而《續宋編年資治通鑑》獨係之是年十二月﹐與諸史不同﹐疑不無舛錯。又畢氏《通鑑考異》云﹕《北盟會編》載《童貫別傳》云﹕貫將趙延慶﹑宋江等討方臘。據《宋史﹖本紀》﹐宋江之降在次年﹐《別傳》誤﹐今不取。案畢氏此言似亦失考。今據《長編》所載﹐三年四月戊子﹐童貫與王稟等分兵四圍包幫源洞﹐而王渙統領馬公直並裨將趙明﹑趙許﹑宋江次洞後。《十朝綱要》亦載三年六月辛丑﹐辛興宗與宋江破賊上苑洞。是宋江之討方臘固有明證﹐而畢氏乃疑《童貫別傳》爲誤﹐其說殊未當也。

﹝新昌陳謨輯注﹞

卷四十三

徽宗

△宣和三年﹝辛丑﹐一一二一﹞

１﹑正月﹝案﹕《十朝綱要》﹕正月係丁酉朔﹐《四史朔閏考》同。﹞癸卯﹐領樞密院事童貫爲江浙﹑淮南等路宣撫使﹐殿前副都指揮使劉延慶充宣撫司都統制諸路軍馬。﹝《紀事本末》卷百四十一。案﹕《十朝綱要》﹕是日﹐以童貫爲江浙﹑淮南等路宣撫使﹐與此同。《宋史﹟本紀》﹐上年十二月丁亥﹐攺譚稹爲兩浙制置使﹐以童貫爲江﹑淮﹑荊﹑浙宣撫使﹐討方臘。《貫傳》不書年月日。《東都事略﹟劉延慶傳》﹕延慶破夏人﹐成徳軍生擒賞屈﹐並熙河招到僞王子益麻黨徵。加步軍副都指揮使﹐以功拜保信軍節度使﹐爲侍衛親軍馬軍都指揮使﹐從童貫討平方臘﹐徙鎭三城。《九朝編年備要》﹕初﹐臘之亂﹐王黼方鋪張太平﹐惡聞有外寇﹐且峻責浙西提刑張苑勿張皇生事﹐因不敢實奏﹐賊遂不可制﹐至連陷數州。上大恐﹐中都爲震﹐始遣譚稹。稹逗畱不時進﹐及賊入杭﹐乃遣貫行。時北徵事起﹐陜西勁兵多聚輦下﹐盡發以往。上微行送之﹐握貫手曰「東南事盡付汝﹐有不得已者﹐竟以禦筆行之。」﹞

２﹑乙卯﹐方臘陷崇徳縣﹐進圍秀州﹐知州宋昭年等擊郤之。﹝《紀事本末》卷百四十一。案﹕「崇徳」原誤「崇寧」﹐今據《十朝綱要》攺正。陳桱《續通鑑》﹕二月﹐方臘寇秀州﹐官軍敗之。臘將方七佛引眾六萬攻秀州﹐統軍王子武乘城固守﹐已而大軍至﹐合擊賊﹐斬首九千﹐築京觀五﹐賊還據杭州。《兩浙名賢錄》﹕王子武﹐嘉興人﹐初爲統軍。睦寇方臘作亂。橫行州邑﹐殺平民二百餘萬。蹀血轉斗﹐官軍莫能挫其鋒。來攻秀州﹐去城南一捨﹐而陣眾號十萬。子武白太守曰「今日之政﹐公職守﹐子武職戰﹐請背城借一﹐以報國家﹐請速具軍﹐興翦此而後朝食。」乃下令簡精銳五百人﹐長兵在前﹐短兵相接﹐弓矢分左右翼夾射﹐遂啟門鼓噪而出﹐太守後率百姓登陴雷鼓發喊以助之﹐屋瓦皆震。戰士勇气百倍﹐莫不一當百﹐賊大駭奔潰﹐追奔數十里﹐斬首五千級﹐築京觀五以表其功。賊遂退據臨安﹐不敢北面以窺江﹑淮者﹐由子武以孤軍遏之之力也。﹞

３﹑丁巳﹐禦筆處分已立賞狀﹕「捕凶賊方十三及一行凶黨﹐尙慮賞輕﹐諸色人未肯用命掩殺﹐今增立下項﹕一﹑生擒或殺獲爲首方十三﹐白身特補橫行防奭使﹐銀﹑絹各一萬匹兩﹐錢一萬貫﹐金五百兩。次用事人﹐每名白身特補武翼大夫﹐銀﹑絹五千匹兩﹐錢五千貫﹐金三百兩。有名目頭首﹐每名白身特補惇武郎﹐銀﹑絹各一千匹兩﹐錢三千貫﹐金一百兩。已上願補文官者聽。一﹑如係官員﹑文武學生﹑公吏﹑將校﹑兵級等﹐獲到前項人﹐並擬比遷補官職﹐仍與支賜。一﹑係賊中徒伴﹐購殺前項人﹐將首級或能生擒赴官﹐並特與免罪﹐一切不問﹐亦依賞格推恩支賜。」是日童貫至鎭江。﹝《紀事本末》卷百四十一。﹞

４﹑辛酉﹐禦筆﹕「自來收買計置花竹窠石﹐造作供奉特色﹐委州縣監司傒置﹐皆係禦前預行支降錢物﹐令依私價和買﹐累降指揮嚴立法禁﹐不得少有抑配﹐意謂奉行之人遵承約束﹐皆知事上卹民之義。比者始聞髒私之吏﹐借以爲名﹐率多並緣爲姦﹐馴致騷擾﹐達於聞聽。可限指揮到﹐應有見收買花石造作供奉之物﹐置局及專丞指揮﹐計置去處﹐一切廢罷。仍限十日結絕﹐官吏錢物作匠並撥歸元處﹐已計置造作收買到見在之物﹐所在樁管具奏。若爾後尙敢以貢奉爲名﹐因緣科擾﹐以違禦筆論。」﹝《紀事本末》卷百二十八。案﹕《十朝綱要》﹕是日﹐禦筆罷收買花石造作供奉之物﹐凡置局去處﹐罷蘇杭造作局。﹞

５﹑甲子﹐王稟等破賊於秀州城下﹐斬首數千級﹐秀州平。﹝《紀事本末》卷百四十一。﹞

６﹑是月﹐方臘陷婺州﹐又陷衢州﹐守臣彭汝方死之。﹝《紀事本末》卷百四十一。案﹕《東都事略﹟彭汝方傳》﹕汝方﹐汝礪之弟也﹐知衢州。時方臘陷婺﹑睦﹑杭﹐而衢介於三郡之間﹐賊勢張甚﹐兵力寡弱﹐眾皆奔潰。汝方與郡僚段處約守孤城﹐城陷﹐罵賊而死﹐年七十一﹐贈龍圖閣直學士。《宋史﹟汝方傳》﹕宣和初﹐通判衢州﹐使者疏其治狀﹐擢知州事。方臘起睦之靑溪﹐與衢州接境﹐寇至無兵可奭﹐眾望風奔潰。汝方獨與其僚段約介守孤城﹐三日而陷﹐罵賊而死﹐年六十六。徽宗襃嘆之﹐超贈龍圖閣直學士﹑通議大夫﹐謚曰忠毅﹐官其家七人。顧祖禹《讀史方輿紀要》﹕衢州西安縣信安城﹐相傳舊城在今城西。宋宣和三年﹐方臘作亂﹐始築崢嶸山﹐其東南相連者曰龜峯山﹐府治枕其麓。《宋史》﹐方臘陷衢州﹐州守髙至臨於龜峯築城是也。《兩浙名賢錄》﹕胡埜﹐金華人﹐事親以孝聞。崇寧間﹐應八行舉﹐除婺州教授。宣和二年冬﹐方臘反靑谿﹐據歙﹑睦。明年﹐兵及婺境﹐官吏皆風聞﹐夜棄城遁。諸生勸埜避難﹐埜曰「先世以武功顯﹐而我應八行舉﹐豈可上負朝廷﹐下辱先世耶﹖」城陷﹐闔家皆死之。事聞﹐贈朝散大夫。又云﹕許瓊字世英﹐東陽人﹐剛毅有力﹐善騎射。微時嘗毀淫祠而癘疫息﹐人咸敬之。宣和中﹐邑懷徳鄕寇起﹐瓊集民壯攻討之﹐鄕賴捍衛。隨奉檄援郡城有功﹐上其事﹐補秉義郎﹐攝郡事。旣而﹐睦寇入境﹐屢挫其鋒﹐久之﹐兵食不繼﹐而盜益兵攻城﹐瓊力戰死之﹐祕猶僵立如生﹐能載所乘馬而歸。至今廟食於鄕﹐子孫繁衍﹐爲邑巨族。﹞

《續宋編年資治通鑑》﹕宣和三年春正月﹐復熙﹑丰舊制﹐乃大赦。六年﹐禁訩攺元丰法制者以不恭論。案﹕《宋史﹟本紀》﹑陳桱﹑薛應旂《通鑑》﹕元年十月甲戌﹐以《紹述熙丰政事書》布告天下。又《宋史﹟本紀》﹕二年六月辛巳﹐詔自今訩攺元丰法制﹐論以大不恭。

又蘇杭造作局諸色匠人日役數千﹐而財物所須﹐悉科於民﹐民力重困。至是以方臘亂浙西﹐悉詔罷之。案﹕《九朝編年備要》﹕先是﹐二州置局﹐造作器用﹐曲盡其巧﹐牙角﹑犀玉﹑金銀﹑竹藤﹑裝畫﹑糊抹﹑雕刻﹑織繡諸色匠人日役數千﹐而財物所需﹐盡科於民﹐民力困重﹐上嘗罷之。諂諛人猶責其工程進奉不絕﹐未幾﹐復置。至是以方臘亂浙西﹐詔悉罷之。陳桱《通鑑》﹕正月﹐童貫至蘇州﹐承詔罷蘇杭造作局及禦前綱運並木石彩色等場。初﹐帝以東南之事付童貫﹐且曰「如有急﹐卽以禦筆行之。」貫至吳﹐見民困花石之擾﹐眾言賊不急平坐此耳。貫卽命其僚董耘作手詔罪己﹐罷進奉諸局場﹐而帝亦黜朱勔父子弟姪之在職者。吳民大悅。

１﹑二月﹝案﹕錢大昕《朔閏考》﹕二月丙寅朔。﹞壬午﹐金國使錫剌曷魯並大迪烏髙隨至登州。先是﹐女眞往來議論﹐皆主童貫﹐以趙良嗣上京阿骨打之約﹐欲使舉兵應之﹐故選西京宿將會京師﹐又詔環慶﹑鄜延軍與河北禁軍更戍。會方臘叛﹐貫以西兵討賊﹐﹝案﹕「西兵」原誤「西京」﹐據《北盟會編》攺正。﹞朝廷罷更戍﹐指揮登州守臣以童貫未回﹐﹝案﹕「回」原誤「而」﹐據《北盟會編》攺正。﹞畱曷魯等不遣。曷魯狷忿﹐﹝案﹕「狷忿」﹐《北盟會編》作「猾忿」。﹞屢出館﹐欲徒步入京師﹐尋詔馬政﹑王瑰引之詣闕。﹝《紀事本末》卷百四十二。案﹕《遼史》﹕是年﹐保大元年春正月丁酉朔﹐攺元﹐肆赦。《契丹國志》﹕金人自破上京﹐終歲不出師遼國﹐然防屯如故。有東南路怨軍將領董小詀﹐坐討平州賊逗畱不進﹐被誅。本部隊長羅靑漢﹑董仲孫倡率怨軍作亂﹐攻錦州﹐月餘不能下﹐賴都統耶律余睹援兵至﹐怨軍始懼。郭藥師等內變﹐自殺賊魁羅靑漢等數人就招安﹐都統蕭傒奏選畱二千人爲四營﹐擢郭藥師﹑張令徽﹑劉舜臣﹑甄五臣各統將領﹐餘兵六千人﹐悉送燕﹑云﹑平三路充禁軍﹐或養濟﹐實欲分其勢也。余睹謂蕭傒曰「前年兩營叛﹐劫掠乾州﹐已從招安。今歲全軍復叛﹐而攻錦州。苟我軍不來﹐城破﹐則數萬居民被害。所謂怨軍﹐未能報怨於金人而屢怨叛於我家。今若乘其解甲﹐遣兵掩殺淨盡﹐則永絕後患。」傒曰「亦有忠義爲一時脇從者﹐豈可盡誅之﹗」二人議論不合﹐交章並奏﹐卒從蕭傒之議。遼自金人攻伐以來﹐天下郡縣所失幾半﹐生靈塗炭﹐宗廟邱墟。天祚尙以四時遊畋爲樂﹐工作之費﹐未嘗少輟﹐遂失內外人心。嘗有倦處萬機之意。有四子﹕長曰趙王﹐昭容所出﹔次曰晉王﹐文妃所出﹔次曰秦王﹑魯王﹐並元妃所出。國人皆知晉王賢而屬望焉。元妃兄樞密使蕭奉先慮秦王不得立﹐密圖之﹐未有以發。晉王母文妃姊妹三人﹐長適耶律撻曷裏﹐次適余睹。會撻曷裏妻嘗過余睹家﹐蕭奉先密遣人誣告其結餘睹﹐將立晉王﹐尊天祚爲太上皇帝。事發﹐撻曷裏妻等皆伏誅﹐文妃亦賜死﹐獨畱晉王。時余睹在軍中﹐聞之﹐懼﹐卽領千餘騎並骨肉車帳叛歸金國。時方盛夏﹐途中爲雨霖所阻。天祚遣知奚王府蕭遐買﹑宰相蕭徳恭﹑太常衮耶律諦裏姑﹑歸州觀察使蕭和尙奴﹑太師蕭傒各領本部軍馬會合追之。至閭山縣相及﹐諸軍議曰「今天祚信用奉先﹐致晉王之禍﹐兼奉先平日視吾曹蔑如也。余睹﹐宗室之豪俊﹐負气不爲人下。若擒余睹﹐則他日吾曹皆余睹也。不若縱之爲利。」皆曰「喏。」於是紿云「追之不及。」余睹旣亡﹐奉先懼諸將皆叛﹐乃峻加蕭遐買等爵賞﹐以慰其心。陳桱《通鑑》﹕二月﹐遼主殺其文妃蕭氏﹐南面都統耶律余睹叛﹐降於金。《三朝北盟會編》﹕正月﹐金人遣曷魯﹑大迪烏充使副﹐持書來議夾攻。金人國書云「正月日﹐大金皇帝致書於大宋皇帝闕下﹕適紆使傳﹐遙示英華﹐載詳別屬之辭﹐備形書外之意。事須審而後度﹐禮當具以先聞。昨者趙良嗣等回﹐許與燕京並所管州鎭﹐書載若不夾攻﹐難應已許。今若便要西京﹐只請就便計度收取﹐如難果意﹐冀爲報示。有此所由﹐未言舉動的期﹐所有關封﹐決當事後載知﹐亦曾熟慮。春令在始﹐善祝多祺﹗今差孛堇曷魯﹑大迪烏充國信使副﹐有少禮物具諸別錄。專奉書﹐不宣。謹白。」二月二十七日﹐曷魯至登州。﹞

２﹑方臘陷旌徳縣。﹝《紀事本末》卷百四十一。案﹕畢沅《通鑑》系此條於癸巳下。《十朝綱要》載﹕是日﹐劉鎭破賊烏村灣﹐斬首六百級﹐復寧國縣。﹞

３﹑癸未﹐王稟等克杭州。《紀事本末》卷百四十一。案﹕畢沅《通鑑》系之癸巳。方勺《靑溪寇軌》﹕正月二十四日﹐賊將七佛引眾六萬攻秀州﹐統軍王子武聚兵與州民登城固守。屬大兵至﹐開門表悰合擊﹐斬首九千﹐築京觀五﹐賊退據杭州。二月七日﹐前鋒至淸河堰﹐賊列陣以待王師﹐水陸並進戰六日﹐斬賊二萬。十八日﹐再火官舍﹑學宮﹑府庫與僧民之居﹐經夕不絕。翌日﹐宵遁﹐大兵入城。《東都事略﹟張確傳》﹕宣和中﹐召至京師﹐屬方臘起靑溪﹐勢張甚。確上言「此皆王民也﹐但庸人擾之耳。陛下下哀痛之詔﹐省不急之務﹐敢有以華石淫巧供上者死﹔務在撫綏﹐則浹旬之間﹐必可殄滅矣。」宰相王黼怒﹐出爲通判杭州﹐攝睦州。確以方略授諸將﹐賊由是遂敗。《宋史﹟韓世忠傳》﹕宣和二年﹐方臘反﹐江﹑浙震動﹐調兵四方﹐世忠以偏將從王淵討之。次杭州﹐賊奄至﹐勢張甚﹐大將惶怖無策。世忠以兵二千伏北關堰﹐賊過﹐伏發﹐眾蹂亂﹐世忠追擊﹐賊敗而遁。淵嘆曰「眞萬人敵也。」盡以所隨白金賞之。且與定交。又《王淵傳》﹕劉延慶討方臘﹐以淵爲先鋒。賊將據錢塘﹐勢張甚。淵諭小校韓世忠曰「賊謂我遠來﹐必易我。明日爾逆戰而僞遁﹐我以彊弩伏數百步外﹐必可得志。」世忠如其言﹐賊果追之﹐伏弩卒發﹐應弦而倒。逐北至淳安﹐賊據幫源洞﹐遂圍而平之。授邠門宣贊舍人。《陳遘傳》﹕宣和二年冬﹐方臘亂﹐詔以屬遘。遘言「臘始起靑溪﹐眾不及千﹐今脇從已過萬﹐又有蘇州石生﹑歸安陸行兒﹐皆眾黨應之。東南兵弱勢單﹐士不習戰﹐未必能滅賊。願發京畿兵﹑鼎灃鎗盾手﹐兼程以來﹐庶幾蜂起愚民﹐不至滋蔓。」帝悉行其言。加龍圖閣直學士﹐經制七路﹐治於杭。時縣官用度百出﹐遘創議度公私出納﹐量增其贏﹐號「經制錢」。其後總制使翁彥國仿其式﹐號「總制錢」。於是天下至今有「經總制錢」名﹐自兩人始也。又言「妖賊陵暴州縣﹐惟搜求官吏﹐恣行殺戮。往往斷截支體﹐探取肺肝﹐或熬以鼎油﹐或射以勁矢﹐備極慘毒﹐不償怨心。蓋貪污嗜利之人﹐倚法侵牟騷動﹐不知藝極。積有不平之气﹐結於民心﹐一旦乘勢如此﹐可爲悲痛﹗此風不除﹐必更生事。臣願采官吏姦髒沿仍舊習者﹐按治以聞﹐乞重寘於理。」許之。又進學士。又云﹐杭經巨寇後﹐河渠堙窒﹐邦人以水潦爲病﹐前守數請於朝﹐皆以勞費輟役。遘以冬月檄眞﹑揚﹑潤﹑楚諸郡﹐凡守插綱卒﹐悉集治所。先是﹐當閉插﹐羣卒無以食﹐率凍餓不自聊。聞命﹐相率呼舞以來者二千人﹐用其力治河﹐不兩月畢﹐杭人利焉。陳桱《通鑑》﹕二月﹐以陳遘爲江淮經制使。命遘經制七路﹐治於杭州﹐以供饋餉。遘以財用不給﹐創議度公私出納﹐量增其贏﹐號「經制錢」﹐遂爲東南七路之害。《通考》卷六十一《職官考》﹕宣和三年﹐臣僚言「睦賊猖獗﹐乞以杭越知州兼本路安撫﹐鎭撫一方。」詔杭越州﹑江寧府守臣﹐並帶安撫使。詔洪州守臣﹐可依江寧府安撫使。凡諸路安撫﹐逐州知州兼以直祕閣以上﹐充掌總護諸將﹐統制軍旅﹐察治姦宄﹐以肅淸一道﹐凡兵民之政皆掌焉。帥其屬而聽其獄訟﹐頒其禁令﹐定其賞罰﹐稽其錢穀﹑甲械出納之名籍﹐其行以法。若事難專決則具可否稟奏。卽幹機速邊防及士卒抵罪﹐則聽以便宜裁斷。係邊任則綏禦夷狄﹐撫寧疆圉。若甲兵屯戍﹐芻粟饋運﹐則視其緩急盈虛而移用之﹐掌凡戰守之事。

４﹑乙未﹐方臘陷處州﹐餘黨逼信州。﹝《紀事本末》卷百四十一。﹞案﹕《九朝編年備要》﹕陷處州﹐縉雲尉詹良臣奭賊﹐爲所執。欲降之﹐良臣罵曰「往年王倫反﹐戮於淮南﹔王則反﹐磔於河北﹐同惡無少長﹐皆棄市。今不鑑前禍﹐猖獗至此﹐旦暮官軍至﹐爾肉餵狗鼠矣。」賊怒﹐割其肉﹐使自啗之。且吐且罵﹐死不絕聲﹐時年七十二﹐上聞而憫之﹐官其二子。《宋史﹟良臣傳》﹕良臣﹐睦州分水人﹐以恩得官。方臘起﹐其黨洪再犯處州﹐守貳俱棄城遁。又有他盜霍成富者﹐用臘年號﹐剽掠縉雲。良臣曰「捕盜﹐尉職也﹐縱不勝﹐敢愛死乎﹖」率弓兵數十人出奭之﹐爲所執。又《劉士英傳》﹕宣和間﹐爲溫州教授。方臘陷處州﹐州人爭具舟欲遁﹐士英奮謂不當避﹐自郡將而下皆排沮之。士英獨身任責﹐推郡茂才石礪爲謀主﹐治兵峙糧﹐籍保伍﹐分其地爲八隅﹐委官統率﹐以鐘爲約﹐令民聞鐘聲則趨所守堞。未幾﹐賊來攻﹐拒守凡四十餘日﹐官軍旣至﹐賊潰去。又《蕭振傳》﹕調信州議曹。時州郡奉神霄宮務侈靡﹐振不欲費財勞民﹐與守議不合。會方臘寇東南﹐距信尢近﹐守欲危振﹐檄振攝貴溪﹑弋陽二邑。旣而王師至衢﹐又檄振督軍餉﹐振治辦無闕。大將劉光世見而喜之﹐欲以軍中俘馘授振爲賞﹐振辭曰「豈可不冒矢石而貪人之功乎﹗」諸邑盜未息﹐守復檄振如初。振悉區處﹐許其自新﹐賊多降者。又《丁仲修》傳﹕仲修字敏之﹐溫州人。方臘黨兪道安陷樂淸﹐將渡江。巡檢陳華往捕﹐死之。先鋒將張理同﹑李振出南門迎敵﹐渡八接橋﹐橋斷馬蹶﹐溺死。賊至帆遊﹐夏祥遣輔褒迎戰數十合﹐褒死之。仲修帥鄕兵奭諸樂灣﹐鄕兵失據而散﹐仲修以餘兵與賊戰﹐力屈乃死。《兩浙名賢錄》﹕姚舜明字廷輝﹐嵊縣人﹐舉進士﹐累官河東經略安撫使。宣和初﹐睦寇連陷杭﹑處等六州。時舜明知婺州﹐方之任城﹐已被圍﹐遂招集士卒﹐突圍入城﹐引兵出戰﹐賊眾奔潰。時賊將洪載據處州﹐復計降其眾四十餘萬。又云﹕沈希稷字濟叔﹐溫州人。宣和初﹐知龍泉。三年﹐睦賊洪載入寇﹐諸邑皆陷﹐龍泉民情洶洶﹐希稷毅然爲守奭計﹐賊至與戰﹐大破之。事平﹐朝廷嘉其功﹐增秩一等。在邑五年﹐去之日﹐送者攀轅涕泣﹐爲立「三賢堂」於玉峯寺﹐以祀之。又云﹕閭丘觀字民表﹐遂昌人﹐倜儻有大志。宣和癸丑﹐睦州寇變﹐賊酋洪載陷松陽﹐據其城﹐分兵以攻遂昌﹐勢張甚﹐朝廷下詔招安之。當事者縮首莫敢往﹐觀慨然請行﹐遂單身齋詔入賊營﹐以義感之﹐成約而反。朝廷嘉其功﹐授承信郎。又云﹕鄧熹﹐遂昌人﹐有勇略﹐善文章。宣和中﹐睦寇犯松陽﹑遂昌間﹐熹散家財﹐結裏中拳勇少年﹐入邑奭侮。賊至與戰﹐出奇破之﹐賊眾奔衄﹐兩邑遂全。郡將黃葆光聞於朝﹐增秩賜金﹐以榮其歸﹐仍官其一子。又云﹕趙育才與鄧熹同裏﹐政和中﹐選爲武學博士弟子﹐膂力絕人﹐更精於射﹐去百步而射楊葉﹐無不中者﹐時稱「猿臂」。方臘叛﹐與熹父子集趫壯相犄角﹐邑人恃以安堵。時松陽賊侵掠及境﹐乃率所部格於孟山前。賊勢張甚﹐育才手射殺數十賊﹐矢盡擲弓於地﹐橫刀直入賊陣﹐賊眾披靡﹐分兩翼左右合擊﹐育才復斫殺數賊﹐力盡死於礌下﹐聞者莫不太息。

《續宋編年資治通鑑》﹕二月﹐罷花石綱。初﹐江﹑淮發運司於眞﹑揚﹑楚﹑泗各有轉般倉綱運﹐綱運兵士各有地分﹐每舟虛二分﹐容私商以利﹐舟又載鹽回運﹐兵士稍便之。後以發運司舟船撥充禦前綱以載花石﹐而轉般倉廢矣。綱多重載﹐不容私商﹐又鹽法變更﹐無回運﹐舟兵苦之﹐多逃亡而爲盜。至是禁般載花石﹐使之般運糧道。案﹕《十朝綱要》﹕二月丁卯。禁臣庶於淮南﹑兩浙路般致花石入京。庚午﹐蠲兩浙路被賊民戶公私逋及三年田賦。方勺《靑溪寇軌》﹕朱勔進花石媚上﹐上心旣侈﹐歲加增焉。舳艫相銜於淮﹑汴﹐號花石綱﹐至截諸道糧餉綱﹐旁羅商舟﹐揭所貢暴其上。篙師柁工﹐倚勢貪橫﹐淩轢州縣﹐道路以目。其尢重者﹐漕河勿能運﹐則取道於海﹐每遇風濤﹐則人船皆沒﹐枉死無算。江南數十郡﹐深山幽谷﹐搜剔殆徧﹐或有奇石在江湖不測之淵﹐百計取之﹐必得乃止。程限慘刻﹐無間寒暑。士庶之家﹐一石一木﹐稍堪玩者﹐卽領健卒﹐直入其家﹐用黃帊覆之﹐指爲禦物。又不卽取﹐因使護視﹐微不謹﹐則重譴隨之。及啟行﹐必發屋徹墻以出。由是人有一物小異﹐共指爲不祥﹐惟恐芟夷之不速。民預是役者﹐多鬻田宅子女﹐以供其須﹐思亂者益眾。又云﹕貫至蘇州﹐始承詔罷造作局及禦前綱運﹑並木石彩色等場。《通考》卷二十五載譚稹言﹕伏讀聖訓﹐自轉般之法廢爲直達﹐歲運僅足﹐自開歲綱運不至﹐兩河所糴所般數目不多﹐何以爲策﹖令臣詢訪措置以聞。竊詳祖宗建立眞﹑楚﹑泗州轉般倉之本意﹐可謂至密﹕一則以備中都緩急﹐二則以防漕渠阻節﹐三則綱般裝發﹐資次運行﹐更無虛日。自其法廢﹐河道日益淺沚﹐遂致中都糧儲不繼。仰煩聖訓﹐丁寧訓飭﹐謂淮南三轉般倉﹐今日不可不復置。淮南路泗州﹑江南路眞州﹑兩浙路楚州﹐仍乞先自泗州爲始。候一處了當﹐次及眞﹑楚。旣有糴本﹐順流而下﹐不甚勞費﹐乞賜施行。然後俟歲丰﹐計置儲畜﹐取旨立法轉般﹐以爲永法。詔稹所陳利害甚明﹐並可依奏﹐候睦賊平日﹐令發運司措置施行。《東都事略﹟徐勣傳》﹕徽宗問曰「卿久於外﹐下民疾苦﹐宜以告朕。」勣曰「事固未易勝言﹐惟茶鹽法爲最苦。茶鹽取息太深﹐故私販者十百爲羣﹐被甲荷戈﹐白晝公行﹐若聚而爲盜則可憂。舊法﹐官榷鹽州縣常有三年之積﹐賈人沿邊入中糧艸﹐鈔法流行﹔今許通京﹐則州縣無積﹐鈔法遂瑰。又綱運搬米無欠折﹐以搬鹽酬之﹔今無搬鹽﹐則米綱亦壞。」徽宗曰「爲國用不足故也。」勣曰「生財有道﹐理財有義﹐用財有法。今國用不足﹐在陛下詔有司﹐推講而力行之。」徽宗稱善。《宋史﹟食貨志》﹕政和二年﹐復行直達綱﹐毀折轉般諸倉。譚稹上言「祖宗建立眞﹑楚﹑泗州轉般倉﹐一以備中都緩急﹐二以防漕渠阻節﹐三則綱船裝發﹐資次運行﹐更無虛日。自其法廢﹐河道日益淺沚﹐遂致中都糧儲不繼﹐淮南三轉般倉不可不復。乞自泗州爲始﹐次及眞﹑楚﹐旣有瓦木﹐順流而下﹐不甚勞費。俟歲丰計置儲蓄﹐立法轉般。」淮南路轉運判官向子諲奏﹕「轉般之法﹐寓平糴之意﹐江﹑湖有米﹐可糴於眞﹐兩浙有米﹐可糴於揚﹐宿﹑亳有麥﹐可糴於泗。坐視六路丰歉﹐有不登處﹐則以錢折斛﹐發運司得以斡旋之﹐不獨無歲額不足之憂﹐因可以寬民力。運渠旱漧﹐則有汴口倉。今所患者﹐向來糴本歲五百萬緡﹐支移殆盡。」《賈偉節傳》﹕蔡京壞東南轉般法爲直達綱﹐偉節率先奉承﹐歲以上供物徑造都下﹐籍催諸道逋負﹐造巨船二千四百艘﹐非供奉物而輒運載者﹐請論以違制。花石﹑海錯之急切﹐自此而興。論功進秩﹐遂拜戶部侍郎﹐攺刑部。《向子諲傳》﹕宣和初﹐復官﹐除江﹑淮發運司主受文字。淮南仍歲旱﹐漕不通﹐有欲濬河與江﹑淮平者﹐內侍主其議﹐無敢可否﹐發運司檄子諲行。子諲言「自江至淮數百里﹐河髙江﹑淮數丈﹐而欲濬之使平﹐決不可。曩有司三日一啟閘﹐復作澳儲水﹐故水不乏。比年行直達之法﹐家以應奉往來﹐啟閉無節﹐堰閘率不存。今復故制﹐嚴禁約﹐則無患。」使者用其言﹐漕復通﹐進秩一等。

１﹑三月丙申﹐﹝案﹕《十朝綱要》並是日朔。《四史朔閏考》同。﹞賊再犯杭州﹐王稟等戰於城外﹐斬首五百級。官軍與賊戰於桐廬﹐敗之。﹝《紀事本末》卷百四十一。﹞

２﹑戊戌﹐童貫畱譚稹駐鎭江﹐帥中軍赴金陵。﹝《紀事本末》卷百四十一。案﹕《宋史﹟虞奕傳》﹕睦州亂﹐以龍圖閣直學士知鎭江府。《兩浙名賢錄》﹕毛友字達可﹐西安人﹐守鎭江。時方臘已殘睦﹑歙﹐監司猶不以實聞﹐友具奏。時宰相主應奉﹐諸使者皆朱勔客﹐怒其張皇﹐友遂監觀。其謝表曰「兩郡生靈﹐已罹非命﹔一道使者﹐猶謂無他。」陳瓘以書譽於親舊曰「蔽遮江﹑淮﹐阻遏賊勢﹐斯人有助也。」後官翰林學士。﹞

３﹑壬辰賊帥呂師囊屠仙居縣。《紀事本末》卷百四十一。案﹕據錢大昕《四史朔閏考》﹐三月丙申朔無壬辰﹐今以原書在戊戌日後戊申日前﹐事姑仍錄於此。方勺《靑溪寇軌》﹕賊餘黨走衢﹑婺﹐而蘭溪縣靈山賊朱言﹑吳邦起應之處州﹐而越州剡縣魔賊仇道人﹑臺州仙居人呂師囊﹑方巖山賊陳十四公等起兵掠溫﹑臺諸縣。《讀史方輿紀要》﹕仙居縣白塔寨﹐縣西三十五里﹐宋《志》﹐嘉定十五年﹐守臣言﹐白塔寨因宣和中寇亂置﹐今已爲聚落。而蒼嶺當衢﹑處﹑婺三州﹐岡阜深阻﹐行者窮日而後度﹐人煙向絕﹐寇攘所憑﹐請徙於嶺下戴村﹐尋廢。《兩浙名賢錄》﹕蔣煜仙居人﹐有文學﹐而喜諧笑﹐善狎人﹐人亦以是狎之。宣和寇亂﹐與煜遇﹐欲妻以女﹐煜拒之。脇以拜﹐指其膝而罵曰「此豈拜賊者耶﹖」寇怒﹐抽刀擬之﹐曰「吾戮汝矣。」煜伸頸就刃﹐罵不絕口而死。煜性滑稽﹐其臨難果決有如此。又云﹕王達﹐縉雲人﹐生有勇力﹐善衄槊﹐能步斗。宣和間﹐方臘寇縣﹐勢甚披猖﹐縣尉詹良臣以力戰死﹐人情洶懼。達乃率壯士數百人﹐從間至仙居﹐會呂師囊爲內應﹐取道檄官軍夾攻之﹐遂大破賊﹐鄕邑乃全。事定身退﹐口不言功﹐郡守上其事﹐授承信郎﹐不受。卒之日﹐男女走哭者數千人﹐相率立祠祀之。請於朝﹐封忠烈侯。

４﹑戊申﹐官軍復歙州。賊攻臺州﹐不克﹐解圍去。﹝《紀事本末》卷百四十一。案﹕《十朝綱要》系之己酉日。方勺《靑溪寇軌》﹕少保劉延慶由江東入至宣州涇縣﹐遇賊僞八大王﹐斬五千級﹐復歙州﹐出賊背。此則戊申十三日已復歙州﹐而壬子十七日始云劉延慶與賊戰於寧國﹐敗之﹐其說不同。﹞

５﹑辛亥﹐劉鎭﹑楊可世至歙之潘村﹐遇賊萬餘迎戰﹐復有萬眾訩後軍﹐鎭﹑可世分兵擊之﹐夜半﹐賊潰﹐斬獲一千四百五十級。賊再圍臺州﹐不克﹐解圍去。﹝《紀事本末》卷百四十一。﹞

６﹑壬子﹐童貫自金陵還鎭江﹐劉延慶與賊戰於寧國﹐敗之。王稟等復富陽縣。﹝《紀事本末》卷百四十一。案﹕《十朝綱要》﹕甲寅﹐復婺州。丙辰﹐復富陽縣。﹞

７﹑丁巳﹐復新城縣。﹝《紀事本末》卷百四十一。﹞

８﹑戊午﹐王稟等至桐廬桐州港﹐遇賊﹐以戰艦攻之﹐奪溪橋。翌日﹐復桐廬縣﹐凡獲一千五百餘級。﹝《紀事本末》卷百四十一。﹞

９﹑庚申﹐童貫駐平江府。﹝《紀事本末》卷百四十一。﹞

１０﹑壬戌﹐王稟克復睦州。﹝《紀事本末》卷百四十一。案﹕洪邁《容齋隨筆》﹕嚴州本名睦州﹐宣和中﹐以方寇之故攺焉。𨿽威嚴爲義﹐然實嚴陵灘之意也。殊不考子陵乃莊氏﹐東漢避顯宗諱﹐以「莊」爲「嚴」﹐故史家追書以爲嚴光﹐後世當從實可也。張淏《雲谷雜記》﹕近時閩中書肆刊書往往擅加攺易﹐其類甚多﹐不能悉記﹐今姑取一二言之。睦州﹐宣和中始攺爲嚴州﹐今所刊《元丰九域》嚴州。然易去舊字﹐殊失本書之旨。將來謬亂書傳﹐疑誤後學﹐皆由此也。《宋史﹟張闡傳》﹕闡調嚴州兵曹椽兼治右獄。時方臘作亂﹐闡倡守奭計。有義士請身督戰﹐旣戰﹐稍卻。州將怒﹐付闡治﹐將殺之。闡力爭曰「是士以義請戰﹐官軍卻﹐勢不得獨前﹐非首奔者﹐殺之何罪﹖」州將意解﹐士得免。《讀史方輿紀要》﹕嚴州建徳城﹐宋宣和三年﹐平方臘﹐知州周格重築﹐縮爲十二里二步。﹞

《續宋編年資治通鑑》﹕三月﹐親試舉人﹐賜何渙以下六百餘人及第﹑出身有差。詔梁師成下使臣鄧宏﹑曹組赴殿試﹐賜同進士出身。案﹕「六百餘人」﹐《宋史﹟本紀》作「六百三十人」。「鄧宏」諸史俱作「儲宏」﹐惟《十朝綱要》作「鄧宏」﹐同﹐但係之四月庚寅。詔則尢與此作三月不同。《東都事略﹟梁師成傳》﹕晚年益通賓客﹐招賕賂士人﹐納錢數千緡﹐卽令赴廷試﹐以獻頌上書爲名﹐而官者至百餘人。及唱第之日﹐侍於上前﹐奏請升降﹐皆出其口。其小史曹組﹑儲宏者﹐亦登第。而宏》執勔養之役如初。《通考》卷三十一﹕宣和三年﹐詔罷天下三捨法。開封府及諸路並以科舉取士﹐惟太學仍存三捨﹐以甄序課試﹐遇科舉﹐仍自發解。是年賜第八百餘人﹐因上書獻頌﹐直令赴試者殆百人。有儲宏等隸大閹梁師成爲使臣或小吏﹐皆賜之第。先是﹐大觀三年﹐宦者梁師成中甲科。政和四年﹐以鄧武之子鴻臚寺丞雍進頌文可采﹐特令直赴廷試。自後此類頗多。又《通考》卷三十二﹕宣和三年﹐進士六百三十人﹐上捨魁宋齊愈﹑狀元何渙。又《通考》卷二百三十八《經籍考》﹕《箕潁集》二十卷。陳氏曰﹕潁昌曹組元寵撰。組本與兄緯有聲太學﹐亦能詩文﹐而以滑稽下俚之詞行於世得名﹐良可惜也。謝克家任伯爲集序﹐其子勛跋其後﹐略見其出處。蓋宣和三年始登第﹐郊禮進《祥光賦》﹐有旨換武階兼閣職。詔中書召試﹐仍給事殿中。未幾而卒。然集中有《謝及第啟自敍云「蚤預諸生﹐竟叨右列。」則未第之前已在西班﹐不知何以也。曾慥《詩選》云「六舉不第﹐宣和中詔赴廷試賜第。」《啟中》所謂「特舉孱微﹐許從俊造﹐慥之賢良」。是序跋不著其實爾。

又是春﹐日有眚﹐忽靑黑無光﹐其中洶洶而動﹐若鉟金而湧沸狀。日旁有靑黑正如水波﹐周回旋轉﹐將暮而稍止。是時睦賊未平﹐人多憂之。案﹕《宋史》《五行志》載與此同﹐而《天文志》日變下不出此條。

１﹑四月乙丑﹐﹝案﹕錢大昕《朔閏考》﹕是日朔日。﹞王稟等於睦州南門外對溪岸斬賊一百九十級。﹝《紀事本末》卷百四十一。﹞

２﹑丙寅﹐王稟等又斬賊九百六十七級於睦州南門外對溪岸。劉光世兵進衢州﹐賊萬人出城﹐我師大捷﹐斬獲二千二百五十六級﹐生擒賊首鄭魔王。﹝《紀事本末》卷百四十一。案﹕《宋史﹟劉光世傳》﹕方臘反﹐延慶爲宣撫司都統﹐遣光世自將一軍趨衢﹑婺﹐出其不意﹐破之﹐賊平﹐授耀州觀察使﹐升鄜延路兵馬鈐轄。﹞

３﹑戊辰﹐賊將呂師囊攻臺州﹐通判李景淵擊走之。﹝《紀事本末》卷百四十一。﹞

４﹑己巳﹐前知睦州張徽言特貸命﹐免眞決刺面﹐長流萬安軍﹐以盜發所臨失職故也。﹝《紀事本末》卷百四十一。﹞

５﹑辛未劉光世自衢將之婺﹐軍行一舍﹐賊萬眾再犯衢﹐將官葉處厚與賊戰﹐爲賊所掩﹐處厚溺死。光世聞之﹐引軍還﹐擬賊後。﹝《紀事本末》卷百四十一。案﹕《宋史﹟項徳傳》﹕項徳﹐婺州武義人﹐郡之禁卒也。宣和間﹐盜發幫源﹐明年陷婺﹐而邑隨沒。徳率敗亡百人破賊﹐因據邑之城隍祠。自二月訖五月﹐東抗江蔡﹐西拒董舉﹐北捍王國﹐大小百餘戰﹐出則居選鋒之先﹐入則殿後﹐前後俘馘不可勝計。賊目爲「項鷂子」﹐聞其鉦則相率遁去。方謀復永康諸縣﹐而官兵至﹐徳引其眾欲會合﹐賊盡銳邀之黃姑嶺下﹐徳戰死。邑人哭聲震山谷﹐各圖其像﹐歲時祭之。﹞

６﹑丙子﹐劉光世復龍遊縣﹐斬賊二千二百九級﹐生擒五十人。﹝《紀事本末》卷百四十一。﹞

７﹑丁丑﹐賊陷天臺﹑黃巖兩縣。﹝《紀事本末》卷百四十一。﹞

８﹑己卯﹐王稟兵至建徳壽昌縣境白沙渡﹐斬賊九百一十五級﹐奪其糧舟百餘。劉光世復蘭溪縣﹐斬賊百九十四級﹐生擒千五百餘人。郭仲荀復上虞縣。斬賊三百一十級。童貫以中軍駐杭州。﹝《紀事本末》卷百四十一。案﹕《十朝綱要》﹕五月戊戌﹐劉光世復壽昌縣﹐破月溪洞。丁未﹐劉光世至靈山洞﹐破賊於鳳池谷﹐斬一千六百餘級﹐斬賊首胡將﹑祝將﹐招安僞繆二大王等﹐四萬五千八百餘人來降。《兩浙名賢錄》﹕童淑﹐壽昌人。面如紫玉﹐赤睛虎﹐有膂力﹐能挽彊弓﹐射百步外﹐無不貫心洞脇者﹐鄕裏服其勇。宣和中﹐童貫討方臘﹐淑仗衄歸之﹐請獨當一面。貫以淑知山谿險阨﹐命率銳卒數百爲前鋒開道﹐貫以大兵繼之。淑轉戰而前﹐賊徒奔潰﹐直抵靑溪。方臘據巖險自固不出﹐分兵塞隘以困之。會韓世忠從間道入幫源﹐禽臘以出﹐賊黨悉平﹐淑功爲多。擢殿前將軍﹐領宿衛。﹞

９﹑庚辰﹐郭仲荀至湧泉寺﹐斬賊兵三百一十七級。﹝《紀事本末》卷百四十一。﹞

１０﹑辛巳﹐劉光世至婺州﹐薄城下。賊二萬餘訩我師﹐光世麾兵大戰﹐賊敗﹐乘勝奪門而入﹐掩殺﹐逐出之﹐斬首四千餘級﹐復婺州。﹝《紀事本末》卷百四十一。案﹕《兩浙名賢錄》﹕陳宗譽字彥聲﹐東陽人。宣和間﹐盜起睦州﹐鄕邑無賴有謀欲應之者﹐宗譽聞之﹐急竄身無賴中﹐察其稍解事者一二人﹐力諭以禍福﹐使轉相告譬﹐應聲解散﹐得不從亂。﹞安撫使劉述古聞而賢之﹐知其有可用才﹐因命宗譽糾合義兵﹐以衛鄕井。宗譽卽椎牛置酒﹐悉呼向所識無賴諸少年﹐縱飲之。酒酣﹐宗譽語諸少年曰「從賊之與從義﹐相去甚遠﹐從賊則禍及宗族﹐且沒身而受惡名﹔從義則保全裏閈﹐卽及身而受上賞﹐惟諸君熟計之。」諸少年曰「向微陳父言﹐吾屬爲不義死矣﹐今之身﹐陳父之所生也﹐敢不惟命是聽。」宗譽大喜﹐盡醉而去。諸少年歸﹐各率其黨﹐操戈荷鍤﹐手弓櫜矢而前﹐以聽宗譽約束。宗譽卽以兵法部伍之﹐畫地爲守。賊偵有備﹐不敢犯﹐民用安堵。述古欲官之﹐宗譽不肯﹐曰「吾用諸少年力﹐而一身受賞﹐能無赧顏乎﹖」述古聞而更賢之﹐稱曰義士而不名。又云﹕趙權﹐東陽人。气豪而有才略﹐挽彊弓射百步外﹐皆摘揜心﹐時稱能手。宣和中﹐睦寇猖獗﹐權杖劍詣大將楊惟中﹐請獨當永寧一面﹐惟中壯之﹐簡槍杖手三百人隸焉。權轉戰而前﹐賊無敢當其鋒者﹐連破靑石﹑光明﹑上淸諸洞﹐而自部槍杖手四出殺賊﹐賊望風而逃﹐四境安堵。帥府上其功﹐詔授迪功郎﹐尋補東陽尉。

１１﹑癸未﹐王稟等復靑溪縣。﹝《紀事本末》卷百四十一。案﹕《讀史方輿紀要》﹕宣和三年﹐平方臘之亂﹐攺曰淳化。《兩浙名賢錄》﹕錢嶨字學山﹐淳安人﹐與弟觷俱讀書﹐尙气節。宣和中﹐方臘之亂﹐州邑多被殘破﹐嶨與觷團民兵﹐衛鄕井﹐民服其令。﹞

１２﹑丁亥﹐郭仲荀至南寶洞﹐斬賊二百六十餘級﹐生禽三十二人。姚平仲收復浦江縣。劉鎭等駐幫源洞後。﹝《紀事本末》卷百四十一。案﹕趙與時《賓退錄》﹕姚平仲字希晏﹐世爲西陲大將。幼孤﹐從父古養爲子。年十八﹐與夏人戰臧底河﹐斬獲甚眾﹐賊莫能枝梧。宣撫使童貫召與語﹐平仲負气不少屈﹐貫不悅﹐抑其賞﹐然關中豪傑皆推之﹐號「小太尉」。睦州盜起﹐徽宗遣貫討賊﹐貫𨿽惡平仲﹐心服其沈勇﹐復取以行。及賊平﹐平仲功冠軍﹐乃見貫曰「平仲不願得賞﹐願一見上耳﹗」貫益忌之。他將王洲﹑劉光世皆得召見﹐平仲獨不與。此陸放翁所作平仲小傳也。《宋史﹟黃友傳》﹕方臘竊發﹐友同諸將收復﹐所至披靡。婺寇復作﹐守畱友攝兵曹爲殄滅計﹐友請往諭之﹐旣次浦江﹐賊望風解去。復單騎次武義﹐賊眾持釘一榼置其前﹐友正色叱之曰「汝等何速死邪﹖」賊首李徳壯之﹐亟麾退﹐一境帖然﹐婺人圖像祀之。《兩浙名賢錄》﹕黃仁環﹐浦江人。生而勇悍﹐有智略﹐喜談兵﹐而議論多依名節。方臘之亂﹐鄕裏不逞多從之者﹐仁環以爲恥﹐獨奮勇出身保奭。郡守上其功﹐授承信郎。《十朝綱要》﹕五月甲午朔﹐姚平仲復義烏縣﹐破僞天仙洞﹐斬首甚眾﹐獲僣僞等物。﹞

１３﹑戊子。初﹐童貫與王稟﹑劉鎭兩路預約會於睦﹑歙間﹐分兵四圍﹐包幫源洞於中﹐同日進師。至是﹐王稟等已復睦州﹐將至洞前﹔劉顯等已復歙州﹐﹝案﹕三月戊申﹐官軍復歙州。辛亥﹐劉鎭﹑楊可世至歙之潘村。此「劉顯」疑「劉鎭」之誤。﹞駐軍洞後。且密諭之﹐溇日旣定﹐當縱火爲號﹐見焚燎煙升﹐則表悰夾攻﹐仍面縛僞囚﹐上副禦筆四圍生禽之策。劉鎭將中軍﹐楊可世將後軍﹐王渙統領馬公直並裨將趙明﹑趙許﹑宋江﹐旣次洞後﹐而門嶺崖壁峭拔﹐險徑危側﹐賊數萬據之。劉鎭等率勁兵從間道掩擊﹐奪門嶺﹐斬賊六百餘級。是日﹐平旦入洞後﹐且戰且進﹐鳴鏑縱火﹐焚其廬舍。稟等自洞前望燎煙而進﹐稟領中軍﹐辛興宗領前軍﹐楊維中領後軍﹐﹝案﹕《宋史﹟程迪傳》﹕宣和中﹐從楊維中徵方臘有功﹐加武功大夫﹑榮州團練使。《兩浙名賢錄》﹕杜伯僖字安常﹐東陽人。猿臂善射﹐熟韜略﹐多智計﹐以功名自期。宣和盜起﹐大將楊惟中率師進討﹐伯僖仗策謁於軍門﹐惟中與言大喜﹐畱之幕下。運籌制勝﹐出奇無窮。每與賊對﹐勇气溢發﹐橫戈而前﹐賊無堅陣。賊平﹐授承忠郎﹐轉臺州鎭將﹐歷史館檢閱。﹞總裨將王淵﹑黃迪﹑劉光弼等﹐與劉鎭合圍夾攻之。賊二十餘萬眾腹背抗拒﹐轉戰至晚﹐凶徒縻爛﹐流血丹地﹐火其廬萬間﹐王稟以奇兵斬賊五千四十六級﹐劉鎭等兵斬賊五千七百八十餘級﹐生禽四百九十七人﹐脇從老稚數萬計﹐並釋之﹐而未得僞酋方臘。翌日搜山。﹝《紀事本末》卷百四十一。案﹕陳桱《續通鑑》云﹕二月﹐童貫﹑譚稹前鋒至靑河堰﹐水陸並進﹐臘復焚官舍﹑府庫﹑民居﹐乃宵遁﹐還淳安幫源洞。諸將劉延慶﹑王稟﹑王渙﹑楊惟忠﹑辛興宗﹑王淵等相繼至﹐盡復所陷城。四月﹐貫等合兵擊臘於幫源洞。臘眾尙二十萬﹐與官軍力戰而敗﹐深據巖屋爲三窟﹐諸將莫知所入。王淵裨將韓世忠潛行溪谷﹐問野婦得徑﹐卽挺身杖戈直前﹐越險數里﹐搗其穴﹐格殺數十人﹐禽臘以出。辛興宗領兵截洞口﹐掠其俘遂爲己功﹐並取臘妻子及僞相方肥等五十二人於梓桐石穴中﹐殺賊七萬﹐其黨皆潰。臘凡破六州五十二縣﹐戕平民二百萬﹐所掠婦女自賊洞逃出﹐倮而縊於林中者﹐相望百餘里。《宋史﹟韓世忠傳》亦言辛興宗掠其俘以爲己功﹐故賞不及世忠。別帥楊惟忠還闕﹐直其事﹐轉承節郎。﹞

１４﹑庚寅﹐王稟﹑辛興宗﹑楊惟忠生禽方臘於幫源山東北隅石澗中﹐並其妻孥兄弟僞相侯王三十九人﹐振旅赴杭州宣撫司。﹝案﹕《九朝編年備要》云﹕奏捷於朝﹐其表有曰「孰謂廉頗之已老﹐尙堪李靖之一行。」又曰「遂成希世之功」等語﹐識者笑之。﹞方臘𨿽就禽﹐而支黨散走浙東﹐賊勢尙熾。﹝《紀事本末》卷百四十一。案﹕方勺《靑溪寇軌》﹕統制王稟﹑王渙﹑楊惟忠﹑辛興宗自杭趨睦﹐取睦州﹐與江東兵合﹐斬獲七百里﹐生禽方臘及僞相方肥等﹑妻邱﹑子亳二太子等﹐凡五十二人於梓洞石坑中﹐殺賊七萬﹐招來老幼四十餘萬﹐復使歸業。四月二十六日也。《宋史﹟本紀》《十朝綱要》俱云﹕七月戊子﹐童貫俘方臘以獻。八月丙辰﹐方臘伏誅。又《本紀》﹕乙巳﹐以童貫爲太師﹐譚稹加節度使。十月甲寅﹐童貫復領陜西﹑兩河宣撫。《十朝綱要》﹕八月﹐童貫加太師﹐進封楚國公﹐譚稹常徳軍節度使。九月乙酉﹐手詔童貫開疆辟國﹐殄滅姦凶﹐殊勛昭著﹐二子師錫﹑師禮可特除遙郡觀察使。﹞

１５﹑辛卯﹐童貫遣郭仲荀﹑劉光世﹑姚平仲等分路往討﹐仲荀駐兵三界鎭﹐﹝案﹕「界」字原脫﹐今據下文及諸史補入。﹞新昌﹑嵊縣賊合攻之﹐仲荀四面拒戰﹐斬首二百六十一級﹐獲旂鼓等。是日﹐自三界鎭進兵佛果院。﹝《紀事本末》卷百四十一。﹞案﹕《九朝編年備要》﹕陷剡縣﹐知縣宋旅死之﹔犯越州﹐守臣劉韐敗之。《十朝綱要》﹕二月庚寅﹐賊帥仇道人陷剡及新昌縣﹐知剡縣宋旅戰死。三月庚子﹐賊攻越州﹐知州劉韐擊走之。五月己巳﹐郭仲荀復嵊縣﹑新昌縣。庚戌﹐姚平仲破求日新洞﹐殺日新﹐焚其巢穴。乙卯﹐楊惟中復東陽縣。閏五月丙寅﹐姚平仲等提兵五千﹐破仙居縣界招賢四十餘洞。於是楊惟忠﹑王渙﹑梁安平﹑劉光世等兵破洞﹐斬獲皆有功﹐而僞方五相公﹑僞七佛等眾屢敗﹐賊餘黨气益衰。六月﹐己亥﹐姚平仲破賊金像等三十餘洞。辛丑﹐辛興宗與宋江破賊上苑洞﹐姚平仲破賊石峽口﹐賊將呂師囊棄石城遁走﹐擒其僞太宰呂助等。《宋史﹟宋旅傳》﹕宋旅字庭實﹐莆田人。第進士﹐累官奉議郎﹑知剡縣。方臘旣陷歙﹑睦﹑杭﹑衢﹑婺五州﹐且犯越﹐越盜亦起應之。縣吏多遁﹐旅遣妻子浮海歸閩﹐獨與民據守﹐以忠義激勸﹐部勒隊伍﹐爲豫備計。俄而盜眾大至﹐躬率壯銳﹐冒矢石﹐𨿽頗殺獲﹐終以力不敵﹐遂死之。越帥劉韐上其事﹐詔贈朝散郎﹐錄其四子。又《名臣言行續錄》載劉韐事云﹕方臘反﹐陷杭﹑睦二州﹐杭﹑越阻一水﹐越人震﹐官吏悉遁。或請公行﹐公曰「吾爲郡守﹐將與城存亡。」不爲動﹐民聞公言﹐稍還。公下令曰「富者出財﹐壯者出力。」民讙奮﹐無敢後。遂葺壘練兵﹐爲戰守備。明年二月﹐賊陷衢﹑婺八日﹐至城下﹐公麾眾出戰﹐賊大潰﹐橫屍蔽野﹐自是不敢近公境。溫﹑臺﹑明以越爲屏蔽﹐亦賴以全。越民相與創生祠﹐比屋繪其象﹐飲食必祝曰「活我者劉公也。」《東都事略﹟劉韐傳》與此略同。又云﹕韐字仲偃﹐建州崇安人。舉進士﹐調丰城尉﹐進徽猷閣待制﹐知越州。靖康朝﹐河北﹑河東宣撫使。京師陷﹐死於難。朝廷襃其忠﹐贈資政殿大學士。方勺《靑溪寇軌》﹕後漢張角﹑張燕輩﹐託天師道陵爲遠祖﹐立祭酒治病﹐使人出米五斗﹐而病遂愈﹐謂之「五斗米道」。至其滋盛﹐則剽劫州縣﹐無所不爲﹐其流至今﹐喫菜事魔﹑夜聚曉散者是也。凡魔拜必北向﹐以張角實起於北方﹐觀其拜﹐足以知其所宗。原其平時﹐不飲酒食肉﹐甘枯槁﹐趨靜默﹐若有志於爲善者。然男女無別﹐不事耕織﹐衣食無所得﹐輒務攘奪以挺亂﹐其可不早辧之乎﹖有以其疑似難識﹐欲痛繩之﹐恐其滋蔓﹐因置而不問﹐馴致禍變﹐則陳光之於方臘是也。有捨法令一切弗問﹐但魔迹稍露﹐則使屬邑盡驅之死地﹐務絕其本源﹐肅淸境內﹐而此曹急則據邑聚眾而反﹐則越守劉韐之於仇賊是也。此風日煽﹐殆未易察也。始知能上體國禁之嚴﹐下念愚民之無辜﹐迷入於此道﹐不急不怠﹐銷患於冥冥之中者﹐良有司也。《宋史﹟楊震傳》﹕震﹐代州崞人。從折可存討方臘﹐自浙東轉擊至三界鎭﹐斬首八千級。追襲至黃巖﹐賊帥呂師囊扼斷頭之險拒守﹐下石肆擊﹐累日不得進。可存問計﹐震請以輕兵緣山背上﹐憑髙鼓譟發矢石﹐賊驚走﹐已復縱火自衛。震身被重鎧﹐與麾下履火突入﹐生得師囊﹐及殺首領三十人﹐進秩五等。還知麟州建寧砦。又《何灌傳》﹕灌從平方臘﹐獲賊帥呂師囊﹐遷同州觀察使﹑浙東都鈐轄﹐攺浙西。《兩浙名賢錄》﹕董公健字伯彊﹐新昌人。宣和庚子冬﹐方臘起桐廬﹐蔓延新昌﹐官吏奔竄莫敢當。公健慷慨率子弟聚裏中萬人﹐馭以紀律﹐遂破賊﹐焚其寨﹐斬首千級﹐境內復安。王師討剡西賊﹐檄公健爲先鋒﹐公健藉累勝之威輕視賊﹐以數百當數千﹐殺獲頗眾。已乃王師不進﹐勢孤援絕﹐公健度事不可爲﹐呼眾語曰「大丈夫寧以義死﹐不可以不義生。」遂自殺﹐人皆嘆息垂涕。贈武功大夫﹑汝州團練使﹐官其諸子。《讀史方輿紀要》﹕嵊縣﹐宣和三年﹐縣遭睦寇﹐旣平﹐增修城壁周十二里。

《續宋編年資治通鑑》﹕夏四月﹐貴妃劉氏薨﹐謚明節皇后。劉氏本酒家保女也﹐性穎悟﹐能迎旨合意。林靈素以左道得幸﹐謂上爲長生帝君﹐謂妃爲九華玉眞安妃﹐每神霄降﹐必別寘安妃位。案﹕《宋史﹟本紀》﹕丙寅日薨﹐甲寅日進冊爲皇后﹐謚明節。《劉貴妃傳》﹕帝悼之甚﹐後宮皆往唁﹐帝相與啜泣。崔妃獨左視而無戚容﹐帝悲怒﹐疑其爲厭蠱。卜者劉康孫緣妃以進﹐喜妄談休咎﹐捕送開封獄。醫曹孝忠侍疾無狀﹐邠內侍王堯臣坐盜金珠及出金明池遊宴事﹐並鞫治。獄成﹐同日誅死。遂廢崔妃爲庶人。周煇《淸波雜誌》卷中云﹕頃得一小說書﹐王黼奉敕撰《明節和文貴妃墓志》﹐云妃齒瑩潔如水晶﹐緣嘗餌絳丹而然。又云六宮稱之曰「韻」。蓋時以婦人有標致者爲「韻」。煇嘗以此說叩於宣和故老﹐答曰「𨿽當時文字間或失持擇﹐恐不應直致是褻瀆。」然「韻」字蓋亦有說。宣和間﹐衣著曰「韻纈」﹐果實曰「韻梅」﹐詞曲曰「韻令」﹐乃梁師成爲鄆邸﹐倡爲此讖。時趙野《春貼子》亦有「道密通蕃衍宅﹐諸王誰似鄆王賢。」亦迎合之意也。

１﹑五月﹝案﹕《十朝綱要》﹕五月係甲午朔﹐《四史朔閏考》同。﹞丙午﹐金國使曷魯﹑大迪烏入國門﹐詔國子司業權邦彥﹑﹝案﹕《宋史﹟邦彥傳》﹕宣和二年﹐使遼。﹞觀察使童師禮館之。未幾﹐師禮傳旨邦彥等曰「大遼已知金人海上往還﹐難以復如前議﹐諭曷魯﹑大迪烏令歸。」﹝案﹕「諭」原誤「論」﹐據《九朝備要》《續通鑑》攺正。《北盟會編》云﹕難以復如前日緣議﹐曷魯等歸。﹞邦彥驚曰「如此﹐則失其歡心﹐曲在朝廷矣。」師禮入奏﹐復傳旨﹐候童貫回徐議之。曷魯﹑大迪烏畱闕下凡三月餘。﹝《紀事本末》卷百四十一。案﹕《北盟會編》﹕曷魯凡畱三月餘﹐凡見辭宴犒﹐並如習魯例。王黼議復國書止付曷魯等還﹐不遣使。又引《北徵紀實》曰「時童貫捕方臘﹐宣撫東南未歸﹐而女眞使人同馬政等復至。時上深悔前舉﹐意欲罷結約﹐有旨諭女眞使人可復回也。」《東都事略﹟童貫傳》﹕徽宗頗悔結約﹐貫黨待之﹐須其歸請益卒﹐徽宗意遂決。﹞

《續宋編年資治通鑑》﹕中丞陳過庭乞罷冗官之以禦前使喚爲名者﹐京西轉運張汝霖請罷進花果﹐王黼劾之﹐以爲懷姦興謗。過庭貶黃州﹐汝霖貶均州。案﹕《十朝綱要》載﹕王黼言新知蘄州陳過庭爲禦史中丞日﹐輒上言乞應係禦前委使之人一切盡行廢黜﹐朝散大夫張汝霖爲京西漕日﹐公違格令﹐更不歲進花果﹐無享上之心。甲寅﹐詔過庭﹑汝霖並散官安置﹐過庭黃州﹐汝霖歸州。《九朝編年備要》﹕過庭自知蘄州貶黃州。《宋史﹟本紀》﹕五月癸亥﹐詔三省覺察臺諫罔上背公者﹐取旨譴責。陳過庭﹑張汝霖以乞罷禦前使喚及歲進花果﹐爲王黼所劾﹐並竄貶。而《過庭傳》不言因乞罷冗官而貶﹐但云以言方臘事﹐大與權貴忤﹐翻陷以不舉劾之罪﹐罷知蘄州。未半道﹐責海州團練副使﹐黃州安置。三年﹐得自便。《東都事略》本傳﹑陳桱《通鑑》與《宋史》傳同。今考《續資治通鑑》上年十二月﹐以陳過庭爲禦史中丞。時睦寇猖獗﹐過庭言「致寇者蔡京﹐養寇者王黼﹐竄二人﹐則寇自平。」不言貶斥。至今年五月﹐又以乞罷冗官爲言而見貶﹐明係兩事﹐諸史殊未詳載。《名臣言行續錄》載陳過庭事云﹕公見自壬戌至戊辰﹐七日之內﹐彗星見於天之東北﹐奏曰「夫以陛下恭儉憂勤﹐仁民愛物﹐施於四海﹐不宜致此災異。故凡明於天象者﹐皆曰此金人滅亡之象。揆之天理﹐驗之人事﹐金人殘暴﹐自取滅亡﹐決有是理。𨿽然天道幽遠﹐倘以幽遠而忽著明戒﹐似非古先哲王正厥事﹐以應天變之義。況戎狄未殄﹐寇盜未平﹐主威未振﹐國勢未彊﹐權綱未舉﹐紀律未嚴﹐是非未明﹐賞罰未當﹐罪人已得而未加明刑﹐寬詔已頒而未蒙實惠。倉庫未盈﹐私室未富﹐貴近之列﹐未得正人﹐州縣之間﹐未皆廉吏。命令數下而屢易﹐差除屢報而屢移﹐朝有姑息之政﹐吏多冗之員﹐如是則星象垂戒﹐其可忽乎﹖切自警畏﹐內修徳﹐外修政﹐進君子﹐退小人﹐獎廉潔﹐蠲苛擾﹐修兵甲﹐選車徒﹐備邊陲﹐儲糧食﹐卹民隱﹐去冗吏﹐除獘源﹐庶幾去災爲福矣。」《宋朝事實》卷三﹕宣和二年六月十七日﹐奉禦筆手詔﹕「國家承祖宗積累之休﹐民物阜安之久﹐禮樂明備﹐法具令完。是宜嘉與四海之人﹐同臻逸樂。而邇歲僥倖﹐浮僞者眾﹐爵祿冗濫﹐政令猥並﹐竭天下賦入之常﹐殆不能給。當寧慨念﹐宵旰不忘﹐屬考先王立政立事之經﹐紹元丰詒謀之重。至於逾其名分﹐冒濫過甚者﹐稍加裁定。所以抑僥倖﹐澄浮僞﹐垂裕無窮﹐蓋非五季鐫削之計。而懷姦之士﹐尙敢造言惑眾﹐倡爲裁損之說﹐規欲動搖。夫以三省﹑樞密院之近﹐綱紀所自出﹐而額外吏職﹐逾先帝官制者幾四百員﹔冒帶階官﹐自朝奉大夫至中奉大夫者五千人﹐保引入省院者至千有餘員。神霄一司﹐無所責任﹐而置吏逾四百五十人﹐國用之匱﹐顧有自矣。𨿽欲不汰﹐可乎﹗咨爾臣子﹐其體玆意。自今有敢妄議朝廷﹐鼓惑眾聽﹐意在朋比爲姦﹐及奉承詔令觀望稽滯違顧者﹐有官職人並以編置﹐余杖脊流配﹐仰禦史禦史臺彈奏﹐開封府察治。仍出榜朝堂﹐故玆親加詔諭﹐帥聽無渝。《宋史》《陸蘊傳》﹕擢禦史中丞。蘊頗論事﹐嘗言﹕禦筆一日數下﹐而前後相違﹐非所以重命令﹔輔相大臣﹐宦官戚裏﹐賜第營築﹐縱撤民居﹐縣官市材於民而不予直﹔貴遊子弟以從官領閒局﹑奉朝請﹐爲員猥多﹐無益於事﹔又賜予過制﹐中外用度多於賦入﹔數幸私室﹐乖尊卑之分﹐亦非臣下之福。其言皆中時病。《宋史﹟食貨志》云﹕三省﹑密院吏員猥雜﹐有官至中大夫﹐一身而兼十餘奉﹐故當時議者有奉入超越從班﹐品秩幾於執政之言。又增制兼局﹐禮制﹑明堂﹐詳定《國朝會要》《九域圖志》《一司敕令》之類﹐職秩繁委﹐廩給無度。侍禦史黃葆光論其獘﹐帝善之而未行﹔俄而詔云當丰亨豫大之時﹐爲衰亂減損之計﹐自是罕敢言者。然吏祿泛冒已極﹐以史院言之﹐供檢吏三省幾千人。蔡京又動以筆帖於榷貨務支賞給﹐有一紙至萬緡者。京所侵私﹐以千萬計﹐朝論喧然。乃詔三省﹑樞密院吏額用元丰法﹐其歲賜悉裁之﹐時翕然以爲快。

又王黼言「臣累奏士大夫抑損應奉﹐意在妄爲譏謗﹐望特置應奉一司﹐臣專總領﹐以杜姦謀。」從之﹐仍令梁師成總領於內﹐乃奪發運漕輓之卒以自用﹐四方珍異之物﹐充牣二人之家﹐而入尙方者靉什一。每陪扈曲燕﹐至爲俳優鄙賤之技﹐以獻笑取容。案﹕原係五月﹐據《九朝備要》閏五月置應奉司。《宋史﹟本紀》《十朝綱要》亦系閏月甲戌﹐此當脫去「閏月」二字。《十朝綱要》又云﹕壬午﹐詔依條合應奉及被旨專委﹐或禦前差官傒當者﹐卽不廢罷﹐詔申明行下。《九朝備要》云﹕初﹐方臘之亂﹐黼承上意罷蘇杭造作局及諸所局﹐而內侍復以言動黼﹐黼大悔悟且懼失權勢﹐乃乞創應奉司於私第而自領之。又云﹕於是﹐右師周武仲見黼論其不可﹐黼變色曰「九式九貢﹐正《周官》太宰所職。」由是不悅武仲。黼自蔡京致仕﹐悉反其所爲﹐當時聲稱翕然。而黼旣得位﹐乘髙勢而爲邪﹐多蓄子女玉帛以自奉﹐稍襲京迹。及應奉司之置﹐王黼爲上宰而親領之。又云﹕時鄆王楷有寵﹐或妄傳有廢立意。黼知中外嫉己﹐不自安﹐欲以是爲奇貨。東宮長子諶已除節度使﹐封國公﹐黼言於上﹐以爲皇孫始封但當爲觀察使。召宮臣耿南仲至其第﹐令代東宮奏辭﹐諶官竟奪節度使。而童貫亦陰附之﹐謀搖東宮矣。《東都事略﹟王黼傳》云﹕黼旣得國秉﹐念無以中上意牢其寵﹐乃奏置應奉司﹐遂自領之﹐而以梁師成副焉。近則外臺耳目之司﹐遠則郡縣牧宰之屬﹐皆責以供辦。於是殊方異物﹐四面而至﹐鉛松怪石﹐珍禽奇獸﹐美鏐和寶﹐明珠大貝﹐通犀琴瑟﹐絕域之異﹐充於內囿﹐異國之珍布於外宮。凡入目之色﹐適口之味﹐難致之瑰﹐遣時之物﹐畢萃於燕私。極天下之費﹐卒歸於應奉﹐奪漕輓之卒以爲用﹐而戶部不敢詰。四方珍異﹐悉入於二人之家﹐而入尙方者才什一。每陪扈曲宴﹐至爲俳優鄙賤之伎﹐以獻笑取容。《東都事略﹟李熙靖傳》﹕王黼爲相﹐立應奉司﹐又立經撫房於中書﹐他執政皆勿得與。熙靖數爲言「應奉之職﹐非宰相事也﹐今樞密院及諸省兵房﹐皆足以治疆事﹐經撫房何爲者哉﹖」黼怒﹐積四年不遷。朱弁《曲洧舊聞》﹕王黼作宰日﹐蔡京入對便殿﹐上從容及裁減用度事﹐京言「天下奉一人﹐恐不宜如此。」梁師成密以告黼。翌日﹐遂置應奉司﹐令黼專提舉﹐其擾又甚於花石。《宋史﹟食貨志》﹕宣和以後﹐王黼專主應奉﹐掊剝橫賦﹐以羨爲功。嶺南﹑川蜀農民陂罰錢﹐罷學制學事司贍學錢﹐皆歸應奉司。所入𨿽多﹐國用日匱。《李熙靖傳》﹕王黼以太宰領應奉司﹐又方事燕云﹐立經撫房於中書獨專之﹐它執政皆不得預。熙靖與言曰「應奉之職﹐非宰相所當預。尙書﹑樞密皆有兵房﹐以治疆事﹐經撫何爲者哉﹖」黼積不樂。同列五人皆躐躋禁從﹐獨滯畱四年。都水丞失職﹐移過於熙靖﹐貶其兩秩。陳桱《通鑑》﹕閏月﹐復應奉局﹐命王黼﹑梁師成領之。方臘旣平﹐黼言於帝曰「臘之起由茶鹽法也﹐而童貫入姦言﹐歸過陛下。」帝怒﹐遂復置應奉局﹐朱勔復得志矣。

又六月﹐河決恩州。案﹕《宋史》《本紀》﹕六月﹐河決恩州淸河埽。《河渠志》﹕六月﹐河溢冀州信都。十一月﹐河決淸河埽。與《本紀》舛錯。又《河渠志》云﹕政和七年五月丁巳﹐臣僚言「恩州寧化鎭大河之側﹐地勢低下﹐正當灣流訩激之處。歲久隄岸怯薄﹐沁水透隄甚多﹐近鎭民居例皆移避。方秋夏之交﹐時雨霈然﹐一失隄防﹐則不惟東流莫測所向﹐一隅生靈所係甚大﹐亦恐妨阻大名﹑河間諸州往來邊路。乞付有司﹐帖築同護。」從之。

又黑眚出洛陽﹑京畿。忽有物如人﹐或如犬﹐其色黑﹐不能辧眉目。夜出掠小兒傷食之﹐如是二歲乃息。案﹕《宋史﹟五行志》並云﹕後𨿽白晝﹐入人家爲患﹐所至喧然不安﹐謂之「黑漢。」有力者夜執槍棒自衛﹐亦有託以作過者﹐如此二歲乃息。已而北徵事起﹐卒成金人之禍。但彼系之宣和中﹐不紀其何年月也。陳桱《通鑑》﹕七月﹐黑眚見於禁中。元丰末﹐嘗有物大如席﹐夜見寢殿上﹐而神宗崩。元符末﹐又見﹐哲宗崩。至大觀間﹐漸晝見。政和以來﹐大作﹐每得人語聲則出﹐先若列屋推到之聲。其形廑丈餘﹐彷佛如電。金眼行動﹐硜硜有聲。黑气蒙之﹐不大了了﹐气之所及﹐腥血四灑﹐兵刃皆不能施。又或變人形﹐亦或爲驢﹐晝夜出無時﹐遇冬則罕見﹐多在掖庭宮人所居之地﹐亦嘗及內殿﹐後習以爲常﹐人亦不大怖﹐至是浸少。時洛陽府畿內﹐忽有物如人﹐或蹲踞如犬﹐其色正黑﹐不辧眉目﹐始夜則掠小兒食之﹐後𨿽白晝入人家爲患﹐所至喧然不安﹐謂之「黑漢」。有力者夜執槍自衛﹐亦有託以作過者。二年乃息云。

１﹑七月﹝案﹕據《四史朔閏考》﹕七月癸亥朔。﹞庚午﹐禦筆﹕「三京置女道錄﹑副道錄各一員﹐節鎭置道正﹑副各一員﹐余州置道正一員。」從蔡攸奏請也。﹝《紀事本末》卷百二十七。﹞

１﹑八月﹝案﹕錢大昕《朔閏考》﹕八月癸巳朔。﹞壬子﹐金國使曷魯﹑大迪烏辭﹐遣呼慶送歸﹐國書止付曷魯等﹐不復遣使﹐用王黼之議也。書辭曰「遠勤專使﹐薦示華緘﹐具承契好之修﹐深悉封疆之諭。維夙惇於大信﹐已備載於前書﹐所有漢地等事﹐並如初議。俟聞舉軍到西京的期﹐以憑夾攻。順履淸秋﹐倍膺純福。」﹝《紀事本末》卷百四十二。原注此據《金盟本末》並《華夷直筆》及詔旨。十一月末曷魯至其國。蔡絳《北徵紀實》﹕貫捕方寇﹐而女眞使人同趙良嗣﹑馬政等復至。時上深悔前舉﹐意欲罷結約。有旨諭女眞人可復回﹐又爲貫黨上下紿之﹐曰「請姑竢貫歸。」及貫歸﹐而師成﹑黼又與貫更相矛盾﹐故上心甚闌﹐但浮沈其書﹐而遣女眞之使徑回。按絳所紀或得實﹐然黼訖與貫共主夾攻之議﹐豈徽宗𨿽有悔意而竟爲黼所惑乎﹖黼此時猶不欲遣報使﹐後乃如此﹐誠不可解。﹞

《續宋編年資治通鑑》﹕秋八月﹐童貫進太師﹐譚稹加節度。未幾﹐貫復領陜西﹑兩河宣撫。案﹕《九朝備要》﹐貫領陜西﹑兩河宣撫係十月事。《宋史﹟本紀》﹕八月乙巳﹐以童貫爲太師﹐譚稹加節度。十月甲寅﹐童貫復領陜西﹑兩河宣撫。《宰輔表》同。《宋朝事實》﹕宣和二年十二月﹐童貫加劍南﹑西川節度使。三年八月﹐除太師﹐封楚國公。不云陜西﹑兩河宣撫。又陳桱《通鑑》﹕宣和三年九月﹐詔宦者李彥括民田於京東西路。初﹐胥吏杜公才獻策於內侍﹑太傅楊戩﹐立法索民田契﹐自甲之乙﹐乙之丙﹐展轉究尋﹐至無可證﹐則度地所出﹐增立賦租。始於汝州﹐浸淫於京東西﹑淮西北﹐括廢隄﹑棄堰﹑荒山﹑退灘及大河淤流之處﹐皆勒民主佃﹐額一定後﹐𨿽訩蕩回復不可減﹐號爲西城所。梁山濼﹐古鉅野澤﹐綿亙數百里﹐濟﹑鄆數州﹐賴其蒲魚之利﹐亦立租算船納﹐直犯者盜執之。一邑率於常賦外增租錢五十餘萬緡﹔水旱蠲稅﹐此不得免。擢公才爲觀察使。至是戩死﹐以內侍李彥繼之﹐彥天資猥愎﹐密與王黼表悰﹐置局汝州﹐臨事愈劇。凡民間美田﹐使他人投牒告陳﹐皆指爲天荒﹔𨿽執印券﹐皆不省。魯山闔縣盡括爲公田﹐焚民故券﹐使田主輸租﹐佃本業訴者輒加威刑﹐致死者千萬。公田旣無二稅﹐轉運司亦不爲奏除﹐悉均諸別州。京東西提舉官及京東州縣吏劉寄﹑任輝彥﹑李士漁﹑王滸﹑毛孝立﹑王隨﹑江惇﹑呂坯﹑錢棫﹑宋憲﹐皆助彥爲虐﹐如奴事主﹐民不勝忿痛。前執政冠帶操笏迎謁馬首﹐而彥處之自如。發物供奉﹐大抵類朱勔。凡竹數竿﹐用一大車﹐牛驢數十頭﹐其數無極﹐皆責辦於民﹐經時閱月無休息。期農不得之田﹐牛不耕墾﹐殫財靡芻﹐力竭餓死﹐或自縊轅軛間。如龍麟薜荔一本﹐輦致之費逾百萬。喜賞怒刑﹐禍福轉手﹐因之得美官者甚眾。潁昌兵馬鈐鎋範寥不爲取竹﹐彥誣以刊蘇軾詩文於石﹐爲十惡﹐竟坐勒停。彥所至州郡﹐倨坐堂上﹐監司﹑郡守﹐不敢抗禮。有言於帝﹐梁師成適在旁﹐抗聲曰「王人𨿽微﹐序於諸侯之上﹐豈足爲過﹗」言者懼﹐不敢復言。

又諸路蝗。案﹕陳桱《通鑑》系五月事。

１﹑十月﹝案﹕據《四史朔閏考》﹕十月壬辰朔。﹞丙辰﹐禦寶籙宮神霄宮﹐親授王黼等元一六陽神仙祕錄及保仙祕錄﹐仍許黼等拜表稱謝。﹝《紀事本末》卷百二十七。﹞

１﹑十一月﹝案﹕《朔閏考》壬戌朔。﹞甲子﹐禦筆﹕「提舉道籙院見修《道史》《表》不須設﹐《紀》斷自天地始分﹐以三淸爲首。三皇而下﹐帝王之得道者﹐以世次先後列於《紀》《志》﹐爲十二篇﹐《傳》分十類。」又詔﹕「自漢至五代爲《道史》﹐本朝爲《道典》。」﹝《紀事本末》卷百二十七。案﹕《綱要》﹕戊寅﹐詔禁師事胡法造墓薘身﹐令道籙院頒行。十二月庚戌﹐禦筆﹕「道官左華郎以下﹐並視文階﹐選今人有見帶職者﹐可依文臣選人除職攺京官例﹐並與攺丹臺郎。」陳《通鑑》﹕重和元年九月﹐用蔡京言﹐集古道教事爲《紀》《志》﹐賜名《道史》。《通考》卷二百二十五《經籍考》﹕道家之術﹐雜而多端﹐先儒之論備矣。蓋淸淨一說也﹐煉養一說也﹐服食又一說也﹐符籙又一說也﹐經典科教又一說也。黃帝﹑老子﹑列禦寇﹑莊周之書所言者﹐淸淨無爲而已﹐而略及煉養之事﹐服食以下﹐所不道也。至赤松子﹑魏伯陽之徒﹐則言煉養而不言淸淨。廬生﹑李少君﹑欒大之徒﹐則言服食而不言煉養。張道陵﹑寇謙之之徒﹐則言符籙而俱不言煉養﹑服食。至杜光庭而下以及近世黃冠師之徒﹐則專言經典﹑科教。所謂符籙者﹐特其教中一事﹐於是不惟淸淨無爲之說略不能知其旨趣﹐𨿽所謂煉養﹑服食之書﹐亦未嘗過而問焉矣。然俱欲冒以老氏爲之宗主而行其教﹐蓋嘗卽是數說者。而詳其是非﹐如淸淨無爲之言﹐曹相國﹑李文靖師其意而不擾﹐則足以致治﹔何晏﹑王衍樂其誕而自肆﹐則足以致亂﹐蓋得失相半者也。煉養之說﹐歐陽文忠公嘗刪正《黃庭》﹐朱文公嘗稱《參同契》﹐二公大儒﹐攘斥異端﹐不遺餘力﹐獨不以其說爲非﹐山林獨善之士以此養生全年﹐固未嘗得罪於名教也。至於經典﹑科教之說﹐盡鄙淺之言﹐庸黃冠以此逐食﹐常欲與釋子抗衡﹐而其說較釋氏不能三之一﹐爲世患蠹﹐未爲甚鉅也。獨服食﹑符籙二家﹐其說本邪僻謬悠﹐而惑之者罹禍不淺。欒大﹑李少君﹑於吉﹑張津之徒﹐以此殺其身﹔柳祕﹑趙歸眞之徒﹐以此禍人﹐而卒自嬰其戮﹔張角﹑孫恩﹑呂用之之徒﹐遂以此敗人天下國家。然則柱史五千言﹐曷嘗有是乎﹗蓋愈遠而愈失其眞矣。﹞

２﹑壬午﹐觀文殿大學士﹑提舉崇福宮張商英卒。贈少保。時陳瓘寓萬山陽﹐方與客會食﹐聞之﹐遽止酒而起﹐嘆傷久之。客有以爲疑者﹐瓘曰「張固非粹徳﹐且復才疏﹐然時人歸向之。今其云亡﹐絕人望矣。近觀天時人事﹐必有變革。正恐𨿽有盛徳者﹐未必孚上下之聽﹐殆難濟也。」﹝《紀事本末》卷百三十一。案﹕亡名氏《宣和遺事》載﹕張商英因賈奕事奏云「陛下貴爲天子﹐富有四海﹐承祖宗萬世之丕祚﹐爲華夷億兆之所瞻﹐一舉動一嚬笑﹐皆不可輕也。柰何信姦讒賊臣之語﹐夜宿娼家﹐荒於酒色﹐使朝綱不理﹐國政不修﹐天文變於上﹐人心怨於下﹐邊疆不寧﹐盜賊蜂起。陛下不以此爲憂﹐顧與匹夫爭一潑妓﹐輕肆刑誅。他日史官記之﹐貽譏萬古。賈奕何罪﹖夷戮市曹。臣恐刑罰不正﹐無以治民﹐欲望聖慈曲行赦宥。冒觸天威﹐罪在不赦。伏望聖鑑。」不錯﹐那時楊戩把那賈奕詞與天覺看了。徽宗宣諭天覺﹕「卿看此詞﹐更能容忍否﹖」天覺又奏﹕「此乃陛下之過。孟子有云『人必自侮﹐然後人侮之。』陛下髙拱禁庭﹐事之正當﹐誰敢妄肆詆毀﹖陛下旣不以萬乘之尊自尊﹐則在下小臣得以無忌憚也。所謂君不君則臣不臣。陛下自悔其過可也﹐何必尢人。」徽宗聞奏﹐未免慚恥﹐諭天覺道﹕「且看卿直言之故﹐姑赦賈奕之罪﹐貶賈奕爲廣南瓊州司戶參軍。」徽宗遣殿頭官﹐宣李師師入內﹐朝見畢﹐賜夫人冠帔﹐使師師衣著﹔仍賜繡墩﹐次坐於禦座之側。宣問張天覺云「朕今與夫人同坐於殿上﹐卿立階下﹐能有章疏乎﹖」天覺泣曰「君不君﹐臣不臣﹐夫不夫﹐婦不婦﹐三綱五常埽地矣﹗人有禮則彊﹐無禮則亡。陛下視禮法爲何物﹖孟子謂『合則畱﹐不合則去』。臣諫不能從﹐言不見聽﹐尙何顏立殿陛之間耶﹖願乞骸骨歸田裏﹐以終天年。」徽宗怒﹐拂衣而起。次日﹐禦筆除張天覺授勝州太守。卽日遣中官管押之任。張天覺朝辭之任﹐乃作詞一首﹐寄調《南鄕子》。吟罷﹐行數十里﹐忽值路邊老牛臥地﹐天覺長吁一聲﹐不知所在。今案《宣和遺事》所載語多不經﹐但其書係宋﹑元人所作﹐去徽宗時未遠﹐當必有所據而言也﹐備錄之﹐亦足以補史書之缺略。惟此條﹐《宣和遺事》系之五年﹐諸史皆係三年﹐意以三﹑五之字形近誤編耳。﹞

３﹑金國使﹑副曷魯﹑大迪烏自海上歸﹐至其國﹐阿骨打得書﹐意朝廷絕之﹐乃命其弟固論國相勃及烈﹐並粘罕﹑兀室等﹐悉師渡遼而西﹐用降將余睹爲前鋒﹐趨中京。《紀事本末》卷百四十二。原注此據《金盟本末》。余睹以六月降女眞﹐明年正月十三日陷中京。封氏《編年》﹕十一月二十日辛巳﹐曷魯等泛海歸﹐至大金軍前﹐國主得書﹐意朝廷絕之﹐乃命諸酋共議。又言曷魯奏南朝逗畱﹐初欲不講歡盟﹐而權邦彥論難方從﹐恐將反好。或云國書旣至﹐別無反好之言﹐姑且待之。遂遣國相勃及烈並粘罕﹑兀室等悉師而西﹐用降將耶律余睹爲先鋒。按權邦彥云云﹐金使未必知﹐恐封氏飾說。未知封氏據何書﹐姑存此注。案﹕此條原書不係日﹐今附月末。耶律余睹叛降於金在是年二月﹐已詳二月壬午注。又《契丹國志》﹕金主阿骨打遣使曷魯等如宋﹐自海上歸﹐得書﹐意宋朝絕之﹐乃命其弟故倫國相孛極烈並粘罕﹑兀室﹐用遼降人余睹爲前鋒﹐由奚酉過平地松林﹐駐白水﹔別遣精兵五百騎到松亭關﹐邀截本京官民奔逸車乘。天祚在燕京聞報﹐甚懼﹐卽日出居庸關﹔又聞余睹爲前鋒﹐導兵奄至。蕭奉先奏曰「余睹乃宗枝也﹐豈欲亡遼﹖不過求立其甥晉王而已﹐何惜一子伐其姦謀﹖」遂賜晉王死。晉王賢而有人望﹐死非其罪﹐行闕百官﹑諸軍聞之﹐莫不流涕﹐自此人心益離。陳桱《通鑑》﹕十一月﹐余睹以金斜也侵遼中京。初﹐耶律余睹奔金﹐金粘沒喝言於金主曰「遼主失徳﹐中外離心﹐我朝興師﹐大業已定﹐而根本弗除﹐後必爲患。今乘其釁﹐可襲取之﹐天時人事不可失也。」金主然之﹐乃命諸部戒備軍事。至是粘沒喝復言曰「諸軍久駐﹐人思自奮﹐馬亦壯健﹐宜乘此時進取中原。」羣臣言時方寒﹐金主不聽﹐竟用粘沒喝計﹐以斜也都統內外諸軍﹐蒲家奴﹑粘沒喝﹑斡本﹑斡離不﹑蒲盧虎等副之﹐耶律余睹爲鄕導﹐以趨遼中京大定府。畢沅《通鑑》﹕遼耶律伊都之降金也﹐先使人送款﹐乞援接於桑林渡。金主詔曰「伊都到日﹐使與其官屬偕來﹐餘眾處之便地。」是月伊都至咸州﹐送上遼國宣誥及器甲﹑旂幟﹐先遣其將士韓福努等入謝﹐上書具言所以降之意﹐大略謂﹕「遼主沈湎﹐荒於遊畋﹐不卹政事﹐好佞人﹐遠忠直﹐淫刑吝賞﹐刑煩賦重﹐民不聊生。樞密使徳勒岱本無材能﹐但阿諛取容。」又自言「粗更軍事﹐嘗進策於遼主﹐爲徳勒岱所抑﹐遼主亦不省察。」又曰「大金疆土日挌﹐伊都灼知天命﹐自去年與耶律愼思等定議﹐約以今夏來降。近聞徳勒岱欲發其事﹐倉卒之際﹐不及收合四遠﹐但收旁近部族戶三千﹐車五百兩﹐畜產數萬﹐北軍都統以兵襲追﹐遂棄輜重轉戰至此。」旋率其將吏入見金主﹐撫慰之﹐命之坐﹐班同宰相﹐賜宴﹐盡醉而罷。金主命伊都以舊官領所部﹐且諭之曰「若能爲國立功﹐別當獎用。」自伊都降金﹐益知遼之虛實矣。十二月﹐金宗翰復請伐遼﹐諸軍久駐﹐人思自奮﹐馬亦彊健﹐宜乘此時﹐進南朝﹐取中原。辛丑﹐金主命杲爲內外諸軍都統﹐以昱﹑宗翰﹑宗傒﹑宗望﹑宗磐等副之﹐悉師渡遼而西﹐用伊都爲前鋒﹐趨遼中京。甲辰﹐詔曰「遼政不綱﹐人神共棄。今命汝率大軍以行討伐﹐爾其擇用善謀﹐賞罰必行﹐糧餉必繼﹐勿擾降服﹐勿縱俘掠。見可而進﹐無淹師期﹔事有從權﹐無須申稟。」戊申﹐又詔曰「若克中京﹐所得禮樂﹑儀仗﹑圖書﹑文籍﹐並先次津發赴闕。」又畢氏《考異》云﹕《金太祖紀》﹐辛丑﹑甲辰﹑戊申﹐皆系於十一月。今案是年十一月壬戌朔﹐無此三日。十二月辛卯朔﹐則辛丑爲月之十一日﹐甲辰十四日﹐戊申十八日也。《金史》作十一月﹐蓋轉寫之訛﹐今攺正。《宋史﹟李彌大傳》﹕充契丹賀正旦使。時傳聞燕民欲歸漢。徽宗遣彌大覘之。使還﹐奏所聞有二﹕「或謂彼主淫刑滅親﹐種類畔離﹐女眞侵迫﹐國勢危殆爲可取﹔或謂下詔罪己﹐擢用耆舊﹐招赦盜賊﹐國尙有人未可取﹔莫若聽其自相攻並。」《李邈傳》﹕知霸州﹐爲遼國賀正旦副使。還﹐貫將連金人夾攻契丹﹐呼邈至私第﹐以語動之﹐使附己。邈言契丹人未厭其主﹐貫懼邈有異議﹐卽奏不俟對﹐令復任。邈上書言「契丹不可滅﹐苟誤機事﹐願誅臣以謝邊吏。」都轉運使沈積中捃邈罪五十有三條﹐鞫治一無所得﹐乃以建神霄宮不如詔﹐免官。《李璆傳》﹕宣和三年﹐廷議將取燕﹐璆聞之﹐曰「百辟卿士﹐一唱共和﹐國家安危﹐其幾在是。」上疏切諫﹐大略謂﹕「太祖以聖武得天下﹐將士皆百戰之餘﹐以是而取燕云﹐宜易爲力。然趙普輩無敢贊其決者﹐蓋識天下大勢﹐且重民命故也。今承太平之業﹐父老幸不識兵﹐𨿽不得燕云地﹐何闕於漢。」疏奏不省。《薛嗣昌傳》﹕先是﹐徽宗有意圖北方﹐遣譚稹銜命訪諸帥﹐韓粹彥﹑洪中孚皆力云不可﹐嗣昌乃潤飾謀詞﹐以開邊隙。及論事帝前﹐語至興師﹐或感激流涕。造亂之咎﹐人皆歸責焉。

卷四十四

徽宗

△宣和四年﹝壬寅﹐一一二二﹞

１﹑正月辛酉朔﹐﹝案﹕錢氏《四史朔閏考》同。﹞禦制《艮嶽記》。﹝《紀事本末》卷百二十八。原注詔旨具載《記》文。案﹕陳桱﹑薛應旂﹑畢沅《續通鑑》並系四年冬末﹐不書月日。云﹕是歲﹐萬壽山成﹐禦制《艮嶽記》以紀其勝。陳本亦作萬歲山﹐然萬壽﹑萬歲之名﹐皆起四年以後﹐是歲當云艮嶽成耳。陳均《編年備要》曰﹕政和七年十二月﹐萬歲山成。原注上之初卽位也﹐皇嗣未廣。道士劉混康以法籙符水﹐出入禁中﹐建言京城西北隅地協堪輿﹐儻形勢加以少髙﹐當有多男之祥﹐始命爲數仞岡阜。已而後宮占熊不絕﹐上甚喜。於是崇信道教﹐土木之工興矣。一時佞倖因而逢迎﹐遂竭國力而經營之。至是命戶部侍郎孟揆築土增髙﹐以象余杭之鳳凰山﹐此蓋爲艮嶽之原始。故初名鳳凰山﹐山在神霄寶籙宮後﹐嗣因神霄降臨﹐其詩有「艮嶽排空霄」之句﹐賜名艮嶽。五年六月﹐朱勔進太湖巨石﹐髙六仞﹐廣百圍。時新得燕山﹐因賜石名神運昭功敷慶萬壽峯﹐置之艮嶽。勔亦加節度。六年九月﹐金芝產艮嶽之萬壽峯﹐詔攺名壽嶽。於是艮嶽遂共稱萬壽山﹐萬歲山亦曰壽山。其山居宮城之艮方﹐正門曰陽華﹐故又稱陽華宮。以上並據《宋史﹟地理誌》。各本前後皆書萬歲山成﹐蓋據其後名﹐而不究其始名耳。是歲﹐尙稱艮嶽﹐故記名卽曰《艮嶽記》也。宣和五年六月十二日甲午﹑九月九日己未﹐六年九月十七日庚寅﹐並可參考。禦制《記》文﹐《九朝編年備要》及無名氏《宣和遺事》並云凡數千言。原注云﹕具載詔旨﹐其書已佚。李濂《汴京遺迹志》載有徽宗禦制《艮嶽記》﹐略曰﹕於是按圖度地﹐庀徒僝工﹐累土積石。設洞庭﹑湖口﹑絲谿﹑仇池之深淵﹐與泗濱﹑林慮﹑靈璧﹑芙蓉之諸山﹐最瑰奇特異瑤琨之石﹐卽姑蘇﹑武林﹑明﹑越之壤﹐荊楚﹑江湘﹑南粵之野。移枇杷﹑橙柚﹑橘柑﹑榔栝﹑荔枝之木﹐金蛾﹑玉羞﹑虎耳﹑鳳尾﹑素馨﹑渠那﹑茉莉﹑含笑之艸﹐不以土地之殊﹐風气之異﹐悉生成長﹐養於雕闌曲檻﹐而穿石出罅﹐岡連阜屬﹐東西相望﹐前後相續。左山而右水﹐沿溪而傍隴﹐連綿而彌滿﹐吞山而懷谷。其東則髙峯峙立﹐其下植梅以萬數﹐綠萼承趺﹐芬芳馥鬱﹐結構山根﹐號綠萼華堂。又旁有承嵐﹑昆云之亭。有屋內方外圓如半月﹐是名書館。又有八仙館﹐屋圓如規。又有紫石之巖﹐祈眞之磴﹐攬秀之軒﹐龍吟之堂。其南則壽山嵯峨﹐兩峯並峙﹐列嶂如屏。瀑布下入雁池﹐池水淸泚漣漪﹐鳧雁浮泳水面﹐棲息石間﹐不可勝記。其上亭曰噰噰﹐北直絳霄樓﹐峯巒崛起﹐千疊萬﹐不知其幾十里﹐而方廣兼數十里。其西則參﹑術﹑杞﹑菊﹑黃精﹑芎藭﹐被山彌塢﹐中號藥寮。又有禾﹑麻﹑菽﹑麥﹑黍﹑豆﹑秔﹑秫﹐築室若農家﹐故名西莊。上有亭曰巢云﹐髙出峯岫間﹐下視羣嶺﹐若在掌上。自南䢐北﹐行岡脊兩石間﹐綿亙數里﹐與東山相望。水出石口﹐噴薄飛注如獸面﹐故名之曰由龍淵﹑濯龍峽﹐蟠秀﹑練光﹑跨云亭﹑羅漢巖。又西半山間﹐樓曰倚翠﹐靑松蔽密﹐布於前後﹐號萬松嶺。上下設兩關﹐出關下平地﹐有大方沼﹐中有兩洲﹐東爲蘆渚﹐亭曰浮陽﹐西爲梅渚﹐亭曰雪浪。沼水西流爲鳳池﹐東出爲研池﹐中分二館﹐東曰流碧﹐西曰環山﹐館有閣曰巢鳳﹐有堂曰三秀﹐以奉九華玉眞安妃聖像。東池後結棟山下曰揮云亭﹐復由磴道盤行縈曲﹐捫石而上﹐旣而忽山絕路隔﹐繼之以木棧﹐倚石排空﹐周環曲折﹐有蜀道之難。躋攀至介亭﹐此最髙﹐於諸山前列巨石﹐凡髙三丈許﹐號曰排衙。巧怪巉巖﹐藤蘿蔓衍﹐若龍若鳳﹐不可殫窮。麓云半山居其右﹐極目蕭森居其左。北俯景龍江﹐長波遠岸﹐彌十餘里。其上流注山澗﹐西行潺湲﹐爲漱玉軒﹔又行石間﹐爲煉丹亭﹑凝眞觀﹑圜山亭﹐下視水際﹐見髙陽酒肆﹑淸澌閣﹐北岸則有萬竹蒼翠蓊郁﹐仰不見天。有勝云庵﹑躡雲臺﹑銷閒館﹑飛岑亭﹐無雜花異艸﹐四面皆竹。又支流爲山莊﹐爲回溪﹐自山蹊石罅﹐搴條下平陸﹐中立而四顧﹐則巖峽洞穴﹐亭閣樓觀﹐喬木茂艸﹐或髙或下﹐或遠或近﹐一出一入﹐一榮一彫﹐四面周匝﹐徘徊而仰顧﹐若在重山大壑深谷幽巖之底﹐不知京邑空曠坦蕩而平夷也﹐又不知郛郭環會紛萃而塡委也﹐眞天造地設﹐神謀化力﹐非人力所能爲者。此舉其梗槪焉耳。又王偁《東都事略﹟朱勔傳》附據蜀僧祖秀《陽華宮記》﹐亦數千言﹐較此更詳﹐今不贅出。周密《癸辛雜誌》曰﹕宣和間﹐艮嶽之役興﹐連艫輦致﹐不遺餘力。嘗聞汴京父老云﹐艮嶽之取石﹐其大而穿透者﹐致遠必有損折之慮﹐乃先以膠泥實塡眾竅外﹐以麻筋雜泥固濟之﹐日曬極堅﹐始用大木爲車﹐致於舟中﹐直俟抵京﹐然後浸之水中﹐旋去泥土﹐則省人力而無他慮。又萬歲峯大洞數十﹐皆築以雄黃及盧甘石。雄黃則辟蛇蠍﹐盧甘石天陰能致雲霧。後因經官拆賣﹐有回回者﹐知而請買之﹐凡得雄黃數千斤﹐盧甘石數萬斤。嶽珂《桯史》曰﹕艮嶽初建﹐諸巨璫爭出新意。有市人薛翁﹐素以豢擾爲優場戲﹐請於童貫﹐願役其間。一日﹐徽宗臨幸﹐遠聞淸道聲﹐望而羣翔者數萬。翁輒先以牙牌奏道左﹐曰「萬歲山瑞禽迎駕。」上大喜﹐命予之官﹐賫予加厚。遂自命局曰來儀所﹐招四方籠畜者﹐置官司以總之。﹞

２﹑癸酉﹐金人破遼中京。﹝《紀事本末》卷百四十三。案﹕《續宋編年資治通鑑》﹕金人陷遼中京。先是天祚有四子﹐長趙王﹐次晉王﹐次秦王﹐次許王。晉王有人望﹐秦王母元妃之兄蕭奉先慮秦王不得立﹐密圖之。會晉王母文妃娣適耶律撻曷裏﹐妹適余睹。達曷裏妻嘗過余睹家﹐奉先密告其結餘睹將立晉王﹐尊天祚爲太上皇。撻曷裏妻等皆在誅﹐文妃亦死﹐獨畱晉王。余睹懼﹐叛歸女眞。女眞用睹爲先鋒﹐遼乃殺晉王﹐死非其罪。天祚率騎兵五千奔雲中﹐畱宰相張琳﹑李處溫﹑燕王淳守燕。天祚至雲中﹐取馬二千匹﹐入夾山﹐處溫及都統蕭傒遂挾怨軍謀立淳。淳卽位於燕﹐號天錫皇帝﹐攺元建福﹐降天祚爲湘陰王。淳主燕﹑云﹑平﹑上﹑中京﹑遼西六路。而沙漠以北諸蕃部﹐天祚主之﹐遼國自此分矣。金人追至雲中﹐蕭查剌降﹐進追天祚幾及﹐凡輜重及其幼女皆俘獲之。耶律淳旣立﹐遣使來告謝﹐上以天祚在夾山﹐淳安得擅立﹐令雄州卻之。至五月﹐耶律淳死﹐蕭傒與大石林牙立淳妻蕭氏爲太后﹐攺元徳興。八月﹐阿骨打追襲天祚於五國崖﹐禽其都統蕭規﹐天祚脫身去。及夏國引兵數萬襲天徳軍。阿骨打遣偏師七千擊破之﹐於是乘勝遂因秋成﹐並邊牧馬休兵﹐屯奉聖州之東。《宋史》及薛應旂《宋元通鑑》﹐月日並同。畢沅《續資治通鑑》從《遼》《金》二史﹐云﹕癸酉金都統杲克遼之髙恩﹑回紇二城。乙亥﹐陷中京。癸酉爲正月十三日﹐乙亥十五日。徐夢莘《三朝北盟會編》作十四日﹐與汪藻《謀夏錄》同。《遼史﹟地理誌》﹕中京﹐虞爲營州﹐夏屬冀州﹐周爲幽州之分。秦郡天下﹐是爲遼西。漢爲新安平縣。漢末步奚居之。唐太宗伐髙麗﹐駐蹕於此。部帥蘇支從徵有功。奚長可度率眾內附﹐爲置饒樂都督府。咸通以後﹐契丹始大﹐奚族不敢復抗。太祖建國﹐舉族臣屬。聖宗嘗過匕金山土河之濱﹐南望雲气﹐有郛郭樓闕之狀﹐因議建都。統和二十四年﹐五帳院進故奚王牙帳地。二十五年﹐城之﹐實以漢戶﹐號曰中京﹐府曰大定府。統州十縣九。《續宋編年》云云﹐原本係之三月﹐其文與《九朝編年備要》三月遼主天祚奔夾山耶律淳立原注悉同。是此條本紀耶律淳立及天祚奔夾山事﹐故係三月。其前書正月破中京事﹐是追序﹔後書十月屯奉聖州事﹐是連及﹐因《長編》通例。惟《長編》於追書事﹐其首句必曰「初」﹐曰「先是」以別之。其中間本事必係月日﹐此條先是云云﹐在金陷中京下﹐明是因專書中京事而追序以前事也。此事各本並係正月﹐而「金人陷遼中京」一句﹐正與《紀事》同文。若仍係三月事﹐疑誤﹐故不從。原係取附正月十三日下。《遼史﹟宗室傳》﹕晉王﹐小字敖盧斡。積有人望﹐內外歸心。保大元年﹐南軍都統耶律余睹與其母文妃密謀立之﹐事覺﹐余睹降金﹐文妃伏誅﹐敖盧斡實不與謀﹐免。二年﹐耶律撒八等復謀立﹐不克。上知敖盧斡得人心﹐不忍加誅﹐令縊殺之。或勸之亡﹐敖盧斡曰「安能爲蕞爾之軀﹐而失臣子大節﹖」遂就死。又《后妃傳》﹕元妃蕭氏﹐小字貴哥﹐燕國妃之妹﹐宮掖稱其寬厚。文妃蕭氏﹐小字瑟瑟﹐國舅大父房之女。乾統初﹐帝幸耶律撻葛第﹐見而悅之﹐匿宮中。三年冬﹐立爲文妃。生蜀國公主﹑晉王敖盧斡﹐尢被寵幸。以紫冊﹐加號承翼。諸皇子敖盧斡最賢。元後兄蕭奉先深忌之﹐誣南軍都統余睹謀立晉王﹐以妃與聞﹐賜死。趙徳麟《侯鯖錄》亦云﹕文妃喜文墨﹐嘗作史詩﹐以諷諫被誅。後其子晉王亦誦經﹐受誅。蓋母子俱賢也。《謀夏錄》曰﹕阿骨打命其弟兀魯國相勃極烈並粘罕﹑兀室等悉師渡遼而西。命降將余睹爲先鋒。宣和四年正月十四日﹐陷中京。是歲﹐天祚在燕﹐聞報﹐懼﹐及卽日出居庸關﹐就鴛鴦濼飛放實引辟也。尋聞余睹爲前鋒﹐蕭奉先說天祚曰「余睹宗支也。豈欲亡遼哉﹖不過欲立其甥晉王耳﹐何惜一子伐其姦謀﹗」天祚惑之﹐賜死。晉王賢﹐死非其罪﹐聞者無不揮淚﹐自此人心益攜。三月十一日﹐報余睹兵至﹐天祚震驚﹐人莫爲用﹐率衛士五千奔雲中﹐應三局珍寶﹐祖宗二百餘年所積及其幼女﹐悉爲金掠。道中衛兵稍引去﹐能從者﹐獨趙王﹑梁王與三百騎。爲金人追及﹐由石窟寺遁去。過雲中﹐見畱守蕭查剌撫之曰「賊至﹐善守城。」取馬二千匹入天徳軍﹐趨漁陽嶺入夾山。金人至雲中﹐蕭查剌與都轉運使劉企常開門降。於是雲中﹑朔﹑蔚等州皆沒。厲鶚《遼史拾遺》曰﹕初﹐詔畱宰相張琳﹑李處溫與秦晉國王淳守燕。處溫聞上入夾山數日﹐命令不通﹐卽與弟處能子奭﹐外假怨軍﹐內結都統蕭傒謀立淳。遂與諸大臣耶律大石﹑左企弓﹑虞仲文﹑曹勇義﹑康公弼﹐集蕃﹑漢百官﹐諸軍父老數萬人﹐詣淳府﹐處溫邀張琳至﹐白其事。琳曰「攝政則可。」處溫曰「天意人心已定﹐請立班耳。」處溫等請淳受禮﹐方出﹐李奭持赭袍被之﹐令百官拜舞﹐山呼﹐淳驚駭﹐再三辭﹐不獲﹐已而從之。以處溫守太尉﹐左企弓守司徒﹐曹勇義知樞密院﹐虞仲文參知政事﹐張琳守太師﹐李處能直樞密院﹐李奭爲少府少監﹑提舉翰林醫官。李爽﹑陳祕十餘人曾與大計﹐並賜進士及第﹐授官有差。蕭傒爲北樞密院使﹐駙馬都尉蕭旦知樞密院事﹐攺怨軍爲常勝軍。於是肆赦﹐自稱天錫皇帝﹐攺元建福﹐降天祚爲湘陰王。遂據有燕﹑云﹑中及上京﹑遼西六路。天祚所有沙漠已北﹑西南﹑西北路兩都招討府諸蕃部族而已。葉隆禮《契丹國志》曰﹕夏四月﹐燕王遣知宣徽南院事蕭撻勃也﹑樞密副承旨王居元充告謝使詣宋﹐至白溝﹐等候徽宗降旨。以天祚見在夾山﹐燕王安得擅立﹐令雄州卻之﹐人使遂回。《三朝北盟會編》曰﹕燕王臥病於城南瑤池殿﹐李奭父子與陳祕等陰使奚契丹諸貴人出宿侍疾﹐燕王危篤﹐處溫託故歸私第﹐欲閉契丹於門外﹐然後乞王師爲聲援。契丹知之﹐遂不果。又曰﹕耶律淳死﹐無嗣﹐蕭傒等立其妃蕭氏權主軍國事﹐號皇太后﹐攺建福元年爲徳興元年。趙良嗣《燕云奉使錄》曰﹕阿骨打親領兵甲數萬﹐初欲趨中京﹐道中聞契丹主聚兵於五國崖﹐亟領兵襲之。八月十二日﹐戰於狗泊之地﹐生擒契丹都統僞駙馬蕭規。天祚引數騎遁去。及夏國主引兵數萬襲天徳軍﹐女眞都元帥遣其偏將寧苳割婁室孛堇統兵七千﹐與夏人逆戰於阿磨下水﹐夏人敗走。是時秋霖積潦﹐山水適至﹐河暴漲﹐人馬溺死者不知其數。金人已再殺敗﹐契丹又戰敗﹐夏國兵驕气銳﹐所至殺掠無辜﹐其下大厭之。因秋成﹐遂來並邊。阿骨打屯奉聖州之東﹐粘罕兀室屯應州之南﹐寧苳割婁室屯洪州之西﹐牧馬休兵﹐請議事於朝廷。以上各說﹐較《續宋編年》爲詳﹐而亦微有異同。耶律淳之死﹐《三朝北盟會編》系六月二十四日辛亥﹐薛應旂《宋元通鑑》﹑畢沅《續資治通鑑》系六月十五日壬寅﹐王偁《東都事略》﹑陳桱《通鑑續編》並系六月﹐此云五月﹐恐誤。金襲天祚五國崖﹐禽都統蕭規﹐各本作石輦鐸禽副都統蕭特烈﹐事在八月三日己丑﹐亦與此少異。﹞

《續宋編年資治通鑑》﹕宣和四年春正月﹐加梁師成開府。原注內侍官謂之「家臣」﹐自古無賜坐者。其在禁中則不可知﹐外廷未嘗見也。時童貫爲太師﹐領樞密院﹐視宰相﹔師成爲開府﹐亦視宰相。每春秋大燕﹐巍然坐於執政之上﹐與人主講勸醻之禮。且家臣爲師傅﹐於義尢悖。貫以領樞密日與宰相同班﹐進呈畢﹐卽自屏後入內﹐易窄衫與羣奄爲伍。出則爲大臣﹐當禮貌之隆﹐入則爲近侍﹐執使令之役﹐古所未有也。據《宋史》正月丁卯﹐以梁師成爲開府儀同三司。與蔡攸加少保同日。薛應旂《宋元通鑑》﹑畢沅《續資治通鑑》月日並同。王偁《東都事略》師成本傳云﹕宣和四年﹐以太尉提舉明堂﹐進開府儀同三司﹑淮南節度使﹐又進少保。據《蔡攸傳》﹐時以開府儀同三司﹑鎭海軍節度使進少保。是師成以正月七日加開府﹑節度﹐復與攸同進少保也。《長編》元丰三年九月乙亥﹐詳定官制所上《以階易官寄祿新格》﹕中書令及侍中同平章事並爲開府儀同三司﹐又開府儀同三司至通奉大夫以上無磨勘。蔡絳《鐵圍山叢談》云﹕祖宗時﹐朝班燕會多襲唐制。樞密使本以宦官爲之﹐位敍甚卑﹐故遇大燕則親王一人伴食於客省。國朝樞密使乃儒士爲之﹐實股肱大臣﹐故皆得列坐而與燕會矣。然宦寺莫盛於宣和時。在元丰時﹐有李憲者﹐已節制陜右諸軍。及崇寧初﹐始開寄班法﹐因寢任事。大觀後﹐有官至皇城使﹐其達者﹐則引進客省矣。政和三四年﹐由上自攬權﹐政歸九重﹐而後皆以禦筆從事﹐於是宦者乃出﹐無復顧忌。童貫監王厚軍下靑唐﹐後因盡攘陜右兵柄。政和末﹐寢領樞筦﹐擅武柄﹐主廟算。而梁師成者﹐坐籌帷幄﹐其事任類古輔政者﹐一時宰相執政﹐悉出其門﹐如中書門下徒奉行文書而已。諸司務局爭奏﹐乞中官提領﹐外路則有廉訪使者﹐或置承受官。宣和之初曁中間﹐宦人有至太師﹑少保﹐節度使﹑正使承宣觀察者比比焉。朝廷貴臣奴事之者並有王丞相黼﹐又有王右轄安中。黼呼師成爲「恩府先生」﹐每父事之。安中在翰苑﹐凡艸師成麻制﹐必極力爲好辭美句﹐襃頌功徳﹐時人謂之「王內相」云。據嶽珂《愧郯錄》云﹕《元丰﹟寄祿條目》﹐開府﹑特進爲散執官﹐非幸相不除。則知政﹑宣時宦寺之橫﹐官制之紊﹐倍甚於元丰用李憲時矣。﹞

又二月﹐雨雹。案﹕《宋史》系二月十四日癸卯﹐云二月丙申﹐以旱禱於廣聖宮﹐卽日雨。癸卯﹐雨雹。畢沅《續資治通鑑》月日同﹐且有庚寅朔﹐日食。此據《遼》《金史》補也。據錢氏《四史朔閏考》﹐二月庚寅朔。

１﹑三月﹝案﹕錢大昕《四史朔閏考》﹕三月係庚申朔。﹞丙子﹐詔﹕「諸提舉神霄宮監司﹐解發有道行﹑能行天心正法﹑及拜章有應驗道士﹐逐路各三兩人﹐赴提學道錄院審察取旨。」﹝《紀事本末》卷百二十七。案﹕李《十朝綱要》亦系三月丙子﹐各本無之。重和元年正月甲辰﹐禦筆﹕天下州軍置神霄宮處﹐監司候了日﹐分詣檢察。又六月乙卯﹐禦筆﹕應天下神霄玉淸萬壽宮並不隸道正司﹐令逐路提舉官管勾﹐並可參照。程俱《麟臺故事》曰﹕政和中﹐祕書省四案外增道教。案﹕政和七年﹐始置提舉祕書省道錄院﹐以大學士至使相三孤充此職﹐置管勾文字官二員﹐視殿中丞﹐時蔡攸提舉兩街道籙院。﹞

《續宋編年資治通鑑》﹕三月﹐幸祕書省﹑太學。案﹕《宋史》及王偁《東都事略》﹑畢沅《續資治通鑑》並云三月辛酉﹐幸太學﹑祕書省﹐賜祕書少監翁彥深﹑王時雍﹑國子祭酒韋壽隆﹑司業權邦彥章服﹐館職﹑學官﹑諸生恩錫有差。《九朝編年備要》云﹕命祭酒韋壽隆講《書》﹐司業權邦彥講《詩﹟下武》。董史《皇宋書錄》引《會要》云﹕宣和四年三月﹐幸祕書省﹐宣示禦書千文﹑十體書《洛神賦》﹑行艸近詩並禦畫。旣恩許分賫宰臣﹐黼蒙恩﹐獨賞匹紙金花千文一軸﹑禦書二十二軸。蔡絳《鐵圍山叢談》云﹕唐有宏文﹑集賢﹑史館﹐皆圖冊之府。本朝艸昧﹐至熙寧始大備﹐迺直左昇龍門建祕書省﹐聚書養賢。其間並三省皆在﹐故號三館祕閣。中更天聖火﹐復再立﹐視舊亦甚偉。而祕書省之西﹐切近大慶殿﹐故於殿廊挌角子門以相通﹐遇乘輿出幸﹐必繇正寢而前。則祕書省官自角門子入而班於大慶殿下﹐迓車駕起居﹐及還內亦如之。政和五年﹐因建明堂﹐有旨徙祕書省於外﹐在宣徳門之東﹐亦古東觀類云。宣和中始告落成。上因踵故事爲幸之﹐禦手親持太祖皇帝天翰一軸﹐以賜三館﹐語﹖臣曰「世但謂藝祖以神武定天下﹐且弗知天縱聖學筆札之如此也。今付祕閣﹐永以爲寶。」於是大臣近侍﹐因得瞻拜。太祖書札有類顏字﹐多帶晚唐气味﹐時時作數行經子語。又間有小詩三四章﹐皆雄偉豪傑﹐動人耳目﹐宛見萬乘風度。往往跋云「鐵衣士書」﹐似側微時遊戲翰墨也。時又賜閣下小李將軍《唐明皇幸蜀圖》一橫軸。吾立侍在班底睹之﹐胸中竊謂﹕禦府名丹靑﹐若顧﹑陸﹑曹﹑展而下不翅數十百﹐今忽出此﹐何不祥邪。古人之於朝覲會同﹐得觀其容儀進作卽可以知其將來休咎﹐則是舉也﹐抑若有爲之先兆者矣。程俱《麟臺故事》云﹕政和中﹐車駕幸祕書省﹐在省官皆進秩一等﹐人吏轉資﹐卒使支賜有差。宣和四年三月二日﹐幸祕書省﹐遷轉﹑支賜如故事﹐祕書少監﹑提舉所管勾文字官仍賜章服。是日﹐遂幸太學。時新省已遷端門外。先是﹐有司下尙書禮部取幸祕省太學儀注﹐而幸祕書省獨無有。蓋祖宗朝崇文院在禁中﹐實天子圖書之府﹐從容臨幸﹐跬步可及﹐不與佗司比儀衛﹐侍從取具臨時可也。故前此不具儀注﹐俱以爲今省旣在端門外﹐備千乘萬騎﹐具官而後出﹐不可無述。時備員南宮﹐於是退紀是日儀注﹐以備佗日有司之采云﹕車駕將幸祕書省﹐命提舉祕書省官擇日以聞。前一日﹐宰相至省閱視﹐提舉祕書省﹑提舉三館祕閣官皆詣省閱視﹐供張﹑文籍﹑書畫﹑古器等﹐排比儲待﹐在省職事官皆省宿。質明﹐皇帝禦祥曦殿﹐宰執侍從以下起居導駕如常儀﹐在省官吏皆迎駕於馳道之東﹑本省西便門之外。是日﹐特宣前宰臣亦於此迎駕﹐車駕入禦道山堂禦幄﹐須臾﹐右文殿班齊﹐駕坐右文殿﹐宰執﹑侍從皆侍立。有司奏宣到某官姓名﹐起居訖﹐升殿立。祕書少監以下在省官起居﹐提舉三館祕閣﹑中貴人以手詔授祕書少監﹐受訖﹐與在省官皆再拜﹐駕輿詣祕閣﹐宣羣臣觀累朝禦書﹑禦制﹐書畫﹑古器等﹐皆列置祕閣下。正字以上皆侍立閣下﹐退﹐立班右文殿下。上禦右文殿﹐皆賜坐賜茶。從官以上坐殿上﹐祕書少監以下坐兩廡﹐用中墩﹐太學用席。中墩異恩也。賜茶訖﹐坐者皆起。在省官再拜﹐庭下提舉三館祕閣及知邠門中貴人唱賜轉官等恩例。駕輿﹐攺章服者皆受賜殿門外。上再禦提舉廳事﹐須臾﹐宣召宰執﹑從官及持宣召等官觀禦府書畫﹐傳呼置笏﹐皆置笏趨至庭下﹐詔無拜唱﹐不要拜班﹐首奏聖躬萬福以次升。上離禦榻就大書案﹐出祖宗禦書及古書畫﹐皆聚觀。余官不敢前者﹐詔別設書案於前﹐命提舉官或保和殿學士持以示之﹐皆得縱觀。宰執賜禦書畫各二軸﹐十體書一冊﹔三公宰臣使相有別﹐被賜不在此數﹔從官以下人賜禦書二紙﹑禦畫一紙。出墨篋﹐分賜靈臺郎﹐奏展正將進膳﹐宰臣等逡巡﹐請退﹐皆再拜而出。上進膳畢﹐幸太學。陸務觀《老學庵筆記》曰﹕祕書新省成﹐徽廟臨幸﹐孫叔詣參政作賀表云「蓬萊道山﹐一新羣玉之搆﹔勾陳羽衛﹐共仰六飛之臨。」云云。同時無能及。又云時梁師成爲祕書省承受﹐竟坐於長貳之上。﹞

又夏四月﹐下詔復幽燕故地﹐遂遣童貫勒兵十五萬巡邊﹐攸副之。仍以三策付貫﹐如燕人悅而取之﹐因復舊疆土﹐耶律淳納款稱藩次也。燕人未復﹐按兵巡邊下也。五月﹐童貫至髙陽關駐軍﹐用知雄州和詵計﹐降黃榜詔諭﹐若有豪傑以燕京來獻﹐除節度使。遂令種師道總東路之兵屯白溝﹐辛興宗總西路之兵屯範村﹐耶律淳遣大石林牙領一千五百餘騎屯涿之新城。貫遣張寶﹑趙忠諭耶律淳舉國內附﹐淳執二人斬之。又遣馬擴齋軍書入燕﹐大石林牙謂其使人王介儒曰「過河語童貫﹐欲和卽還作善鄰﹐不和請以兵相見。」前軍統制以輕騎數千過界趨蘭溝甸﹐爲大石林牙所掩﹐被傷而退。淳益兵二萬遣蕭傒統之﹐將渡白溝河﹐諸將皆欲迎敵﹐師道以貫約不可妄殺﹐乃止。翌日﹐虜來﹐大兵堅壁不動而退。蕭傒迎戰於範村﹐興宗遣楊可弼救之﹐仍自督戰﹐虜乃卻﹐凡駐十二日乃還師退雄州。虜至城下曰「女眞之叛本朝﹐亦南朝之所甚惡也﹐捨此不圖而欲射利棄好﹐結豺狼之鄰﹐基他日之禍﹐謂爲得計﹐可乎﹖」貫遣參議官劉韐義﹐再修好。上聞師敗﹐遂詔班師。貫之遣也﹐鄭居中力陳不可﹐又謂蔡京曰「使百萬生靈肝膽塗地﹐公實爲之。」案﹕《宋史》﹑薛應旂《宋元通鑑》﹑畢沅《續資治通鑑》並三月十七日丙子﹐遣童貫巡燕。《三朝北盟會編》云﹕四月十日戊戌﹐太師﹑領樞密院事童貫陜西﹑河東﹑河北路宣撫使﹐勒兵十萬巡邊。是日﹐上微出齋宮端聖園﹐以觀出師﹐因餞貫﹐仍以禦筆三策付之。是四月戊戌爲出師日。三月丙子正﹐耶律淳初立﹐遣使來告謝。各本所書﹐當是貫受命日也。是日﹐下詔曰「燕京管內官吏軍民百姓等﹐朕惟皇天旣付中國民﹐使宅九有之師﹐取亂侮亡﹐拓其疆土﹐景命有僕﹐惟有徳者能克饗之。朕服紹丕基﹐仰承先帝休徳﹐夙夜祇懼﹐不敢荒寧。荷天降康﹐登玆極治﹐聲教所曁﹐遠逮要荒﹕東逾朝鮮﹐西邁積石﹐南越牂牁之璋﹐罔敢不庭。乃眷幽燕﹐實爲故壤。五季不造﹐陷於北戎。懼爾邦君﹐曁厥臣庶﹐夙懷慕義﹐思欲來歸﹐忠憤之誠﹐久而彌著。今上帝降禍於虜﹐穢徳腥聞﹐弛絕綱維﹐俶爲暴亂﹐橫賦彊斂﹐誅剝無厭﹐讒慝作仇﹐脇權相滅﹐以至上陵下替﹐妖孽並興﹐傾國喪家﹐自取逋竄。白水之敗﹐亟聞篡攘﹐調賦益煩﹐人不堪命。且復盜賊起﹐所至釋騷﹐哀此下民﹐恫怨無告。朕誕膺駿命﹐俯順人心﹐選將出師﹐復玆境土。是謂致天之罰﹐仁伐不仁﹐呼爾羣黎﹐取諸塗炭。已遣樞密院使童貫﹐領兵百萬﹐收復幽燕地。與大金國計議﹐畫定封疆﹐大信不渝﹐內舉外應﹐繼天之命﹐莫我敢承。王師霆擊雷驅﹐數路並進﹐前角後犄﹐萬旅一心。威以濟徳﹐孰敢有越厥志﹖然念王師無戰﹐而天道好生﹐亶玆告猷﹐爰迪爾眾﹐爾其深計遠慮﹐鑑於興亡。如能舉城自歸﹐望風響應﹐使市不易肆﹐士不授旌﹐捨覆巢之危﹐從安枕之逸。是惟自求多福﹐惟天矜爾﹔有民永奠一方﹔惟朕以懌。已降處分秦晉國王﹐如納土來朝﹐待以殊禮﹐世享王爵。應收復州縣城寨及長官﹐並依舊職任事﹐平第功不次擢用﹐軍民守戍之士﹐並加優賞。願在軍者厚與存錄﹐願歸農者給復三年﹐收復之後﹐蕃﹑漢一等待遇。民戶除二稅外﹐應該徭科率﹐無名之賦﹐一切除卻。大軍所至﹐務在安集﹐官吏百姓﹐不得誤有殺傷﹐或焚毀廬舍﹐虜掠人畜﹐犯者並行軍令。如或昧於逆順﹐幹我王誅﹐猶豫懷疑﹐弗克果斷﹐身膏原野﹐實爾自貽。惟予肅將天威﹐敢有逸罰﹐時弗可失﹐其尙勉哉﹗禍福無門﹐惟爾自召。朕言不再﹐師聽惟明﹐故玆詔示﹐眾宜知悉。」四月二十三日辛亥﹐童貫駐軍髙陽關。五月九日丙寅﹐少保﹑鎭海軍節度使﹑開府儀同三司蔡攸河北東路宣撫副使。十一日﹐敕出﹔十二日﹑拜命。十三日庚午﹐童貫奏乞應副軍期。遂至河間府﹐分雄州﹑廣信軍爲東﹑西路。種師道總東路﹐屯白溝﹔王稟將前軍﹐王坪將後軍﹔楊惟中將左﹐種師中將右﹔趙明﹑楊志將選鋒軍。辛興宗總西路﹐屯範村﹔楊可世﹑王淵將前軍﹔曲奇﹑王育將後軍﹔焦安節將左﹐劉光世﹑冀景將右﹔吳子厚﹑劉安將選鋒軍。童貫進次雄州﹐遣張珤等入燕。旣被殺﹐於是募馬擴者借邠門宣贊舍人往燕招諭。十八日乙亥﹐蔡攸進發﹐燕王使大石林牙充西南路都統﹐蕭遏魯副之﹐領奚﹑契丹二千騎屯涿之新城縣。二十六日癸未﹐種師道裨將楊可世爲大石林牙掩敗蘭溝甸。二十九日﹐種師道亦爲大石林牙﹑蕭傒掩擊﹐堅壁不戰而退。三十日丁亥﹐燕王遣祕書郎王介儒﹑都官員外王仲孫齋書同馬擴來雄州。六月三日庚寅﹐種師道回軍雄州﹐大爲燕軍掩擊﹐追至城下。於是童貫以契丹尙盛﹐詗探不實﹐奏劾師道﹐責授右衛將軍致仕﹔和詵亳州團練副使﹐筠州安置﹔侯益知濠州。六日﹐貫作報書發王介儒等回燕。蔡攸至雄州。十二日己亥﹐宣撫司奏到﹐遂詔班師﹐以上月日並據《三朝北盟會編》。鄭居中謂京云云﹐系政和八年四月二十八日己卯於朝堂責京語﹐非遣貫出師時語也。曾敏行《獨醒雜誌》曰﹕燕山招納之舉多出蔡攸﹐攸父子晚年爭權相忌﹐至以茶湯相見﹐不交他語。王師敗於白溝河﹐元長以詩寄攸曰「老懶身心不自由﹐封書寄與淚橫流﹔百年信誓當深念﹐三伏徵途盍少休。目送旌旗如昨夢﹐心存關塞起新愁﹔緇衣堂下淸風滿﹐早早歸來醉一甌。」詩稍流入禁中﹐徽宗命京進呈﹐上閱畢曰「『三伏徵途』不若攺『六月王師』」。觀此詩﹐則知是舉﹐非惟當時人知其非﹐𨿽其父亦知之矣。吳曾《能攺齋漫錄》曰﹕京爲百年信誓之句﹐蓋欲爲他日敗事張本耳。不知政和中﹐元長首建平燕之議﹐招納燕人李良嗣爲謀主﹐又欲以妖人王仔息服綿袍鐵幘爲大將軍﹐計議已定﹐會仔息伏誅始止。王將明所爲﹐乃推行元長之意耳﹐世可盡欺乎﹖周煇《淸波別誌》曰﹕有髙揀者﹐事蔡京﹐言貫謀燕﹐度大臣難共﹐惟京於朝廷事﹐不問可否﹐毅然敢爲。時京方居浙﹐上皇怒之﹐貫未有所處。會鄭居中使遼﹐貫副之﹐因奏遼人知臣親近天子﹐必求珍物﹐上皇於宮中親擇數件付之。貫以獻遼主﹐果大喜﹐置酒密室﹐獨召貫與二夫人同席會飲。貫因記當時語言﹐撰《密室錄》歸奏。其間載遼主盛慕蔡京徳望﹐謂南朝不用京不能致太平。上覽之默然。明日﹐居中對﹐問曰「卿知《密室錄》否﹖」居中奏﹕「臣未與燕﹐實不知。」上曰「遼主稱蔡京不容口。」居中唯唯而已。不數日﹐詔京復相﹐旣視事﹐貫以所謀白京﹐京見天下空匱。邊廷無備﹐不敢許。先是﹐貫以遼人趙良嗣歸國﹐引居淸職﹐乃上《北夷錄》《平夷書》﹐聽其謀畫﹐一面遣使約金使來。詔貫延使及良嗣議京私第﹐盡屏左右﹐令揀守門。揀但遠聞金使言杖鼓須是兩頭打。旣而使者去﹐京猶豫未決﹐貫恨京﹐毀於上前。京皇恐﹐使揀往貫致意﹐將退﹐復呼揀曰「更煩賢問太師在杭州靜坐﹐今日至此﹐誰之力﹖貫所以報太師亦盡矣。」揀歸﹐告京﹐憂懼而已。一日﹐兩府俱朝﹐京不入﹐上忽曰「有一事須商﹐北方果何如﹖」鄭居中對時未可爲。顧問余深﹐云「臣與蔡京所見一同﹐亦曾奏上﹐恐此事不可輕動。」遂問白時中﹐逡巡未對。王黼輒先奏曰「中原故地﹐久陷戎羌﹐今天相陛下﹐成此大功﹐若不乘時﹐恐有後悔。」因敷奏數十言﹐歷歷動聽。上皇笑曰「眾皆不可﹐卿獨可之﹐難以施行﹐姑俟他日。」然意已屬黼矣。更數日﹐禁中曲宴宰執﹐酒酣﹐有旨泛舟。上皇遽以片紙遣貫詔京等云此事﹐若可﹐卽書名。京等皆錯愕。令貫具奏容子細面陳﹐難便書名。獨王安中曰「某生長北方﹐聞燕人思歸之情切矣。若今舉事﹐指揮可定﹐某願書名。」余默然。於是黼拜相﹐賜玉帶﹐遂罷羣臣﹐獨與貫﹑黼﹑安中議﹐決意行之。當日之事﹐實貫造謀﹐非黼與安中﹐亦無緣便爲。蓋貫創之﹐黼成之﹐安中贊助之﹐所以致中國禍者也。蔡絳《鐵圍山叢談》曰﹕太上在政和初元時﹐遣童貫以節度使副尙書鄭居中使遼。魯公時責居在錢塘。聞而密止﹐上則無及。北伐蓋自此始。俄其國亂﹐有董龐兒者乘亂舉兵﹐擊斬牛闌寨之裨將。且函其首來。於是天意盛欲興師﹐賴魯公力請而格﹐時政和已六年矣。得浮沈逮宣和初﹐事益迫。魯公語泄﹐爲伯氏得而愬諸上﹐遂罷魯公相﹐乃大鳩兵。師垂起﹐而狂寇方臘連陷兩浙數郡﹐適得傾兵旅﹐乃克殄平。上亦深悔此舉﹐因而罷海上結約。會貫平方寇旣歸﹐與王丞相黼生隙。黼大懼﹐旣患失﹐遂媚貫﹐奮當北伐事。宣和四年夏﹐不謀於眾﹐兵乃遽起。魯公已退休﹐亟請對﹐具爲上言﹐匄止﹐不可。未幾﹐伯氏亦有宣撫命。於是魯公垂涕頓首上前﹐曰「臣不任北伐﹐寧自甘閒退。今臣子行誠無以曉天下﹐願陛下保全老臣。」上不聽﹐則曰「臣請效括母及語伯氏﹐吾將哭師也。」及後燕山告功﹐魯公以表賀上﹐其末云「臣慮終而不慮始﹐知守而不知通﹐有靦初心﹐徒欣盛烈。」上覽表時﹐喜見顏色﹐曰「太師能自守直如此。」因賜肴核﹐俾公慶伯氏之歸也。又《北徵紀實》曰﹕貫之出師也﹐是日﹐白虹貫日﹐出門而牙旗折。五月十一日﹐伯氏再出師﹐有少保﹑節度﹑宣撫副使二認旗﹐次日爲執旗兵挈以逃去﹐識者共知不祥。嗣連數夕有大流星﹐若盂杯﹐自紫微﹑文昌閒出不一﹐或犯天津﹑河鼓等﹐越天漢﹑牛斗閒亦不一所﹐皆南向而奔曳﹐光如匹練﹐其占懼如西晉象﹐然太史皆屏不奏。又方用兵雄州﹐地震﹐雄之正寢忽元武見﹐龜大如錢﹐朱蛇僅若筋﹐每行必相逐﹐二帥拜之﹐藏以銀合﹐置城北眞武廟樓﹐明日﹐啟視龜蛇俱死矣。曾敏行《獨醒雜誌》曰﹕宣和四年﹐朝廷信童﹑蔡之言﹐欲招納北人﹐因命涇原經略招討使種公師道爲河東﹑河北﹑陜西路宣撫司﹐都統制王稟﹑楊可世副之﹐有旨令便道徑赴本司。師道旣至髙陽﹐見宣撫司童貫﹐問出師之日﹐因極論其不可曰「前議某皆不敢與聞﹐今此招納事﹐恐不可以輕舉﹐苟失便利﹐誰執其咎﹖」貫曰「都統不用多言﹐貫來時面奉聖訓﹐不敢擅殺北人。王師過界﹐彼當簟食壺漿來迎﹐又安用戰﹖今特藉公威名以壓眾望耳。」遂作黃旗﹐大書聖語﹐立於軍中以誓眾。督師道行甚亟﹐師道不得已﹐遂調軍過界河。師道未濟﹐已有北人來迎敵﹐我師旣不敢與之交兵﹐惟整陣辟之而已。楊可世與麾下皆重傷﹐士卒死者甚眾﹐復還界河之南。北人隔河來問違背誓書師出何名﹐師道遣其屬康隨﹐具以河北宣司所申北人陳乞事答之。眾嘩然曰「安得有此事﹖」遂薄我軍﹐箭發如雨。師道於是遣康隨詣宣司﹐告以北人之語﹐且問進退之策。宣司不知所爲﹐乃令移兵暫回。北人遂追襲直至城下﹐屬大風雨﹐士卒驚走﹐自相蹂踐﹐兵甲器仗塡滿山谷﹐知眞定府沈積中以其事聞之於朝廷﹐上怒甚﹐遂卽罷師道兵柄﹐責授右衛將軍致仕。師道表謝曰「總戎失律﹐誤國宜誅。厚恩寬垂盡之年﹐薄責屈黜幽之典。屬興六月之師﹐仰奉萬全之算﹐眾謂燕然之可勒﹐共知頡利之就禽。而臣知昧乘時﹐才非應變﹐筋力疲於衰殘之後﹐聰明耗於昏瞀之餘。頓成不武之資﹐乃有罔功之實﹐何止敗乎國事﹐蓋有玷乎家風﹗」云云。以上各說﹐若蔡攸及髙揀等言固袒京不足信﹐惟《紀事本末》《北邊》一卷已久佚﹐故於遼事極略。然北伐亦宣和朝一大事﹐實北宋禍胎。所係非細。《長編》通例﹐事務其詳﹐而《續宋編年》所云是據《契丹國志》而更刪略﹐今故先取《三朝北盟會編》詳列月日下﹐以各說補証之。據錢氏《四史朔閏考》﹐四月己丑朔。﹞

又宋昭上書言遼國不可攻﹐金人不可鄰。異時金人必先敗盟爲中國患﹐乞誅王黼﹑童貫﹑李良嗣等。言極激切﹐仍乞親自奉使﹐以和解之。詔昭狂妄﹐除名﹐竄海州。案﹕《宋史》﹕九月戊午﹐朝散郎宋昭上書諫北伐。各本月日並同。《三朝北盟會編》具載此書事在六月三日庚寅。《續宋編年》此條系之夏四月後秋七月前﹐則事在五六月間﹐與《北盟會編》月日尙符﹐今從原次﹐仍附四月後。書曰﹕臣聞犬戎之性﹐不可以信義結。去來無定﹐叛服不常﹐𨿽成周盛世﹐猶有騚狁之難。故自古奭戎﹐未見上策。漢﹑唐以還﹐或盛或衰﹐乍叛乍服﹐其奭之之術﹐率非良策﹐皆不足爲聖世道﹐故略而不論。迄我有宋﹐寰區之內﹐靡不歸順﹐而景徳中亦有澶淵之役。眞宗皇帝天威一震﹐賊勢瓦解。當是時﹐乘勝逐北﹐則鮏羴之種無噍類矣﹗眞廟聖慈深厚﹐特以兩國生靈爲念﹐故擴天地之量﹐貸螻蟻之命﹐啖以厚利﹐與之議和﹐爲天下後世萬萬年安全之計。故虜人謹守盟誓﹐不敢南下而牧馬者﹐誠以天地之洪恩﹐不敢忘也。自爾聖聖相承﹐明明繼照﹐𨿽睿知神武﹐堯仁湯徳﹐足以柔懷﹐然實亦恃此爲長城。神宗皇帝熙﹑丰之間﹐銳意北伐﹐選將練兵﹐積穀理財﹐葺城郭﹐修器械﹐十九年間﹐倉廩實﹐府庫充﹐貔貅之士﹐無不以一當百。當是時﹐鼓譟而前﹐則自河以北﹐其人皆俎上肉矣。亦以河朔祖宗興王之地﹐不忍騷動﹐安可快一時之忿﹐失百年之好﹐故終莫之舉也。陛下卽位以來﹐奭戎之術﹐實得上策。虜使之來﹐宴犒賜予﹐恩數曲盡﹐故懷徳畏威﹐向風慕義﹐稽首稱藩。介冑之士﹐櫜弓偃息﹔黔黎之民﹐鼓腹詠歌。歷觀三代以來﹐傾心悅服﹐至誠面內﹐莫如今日﹐實太平希世之盛事也﹗比者王黼﹑童貫﹐力引狂生李良嗣﹑董才之徒﹐妄興邊事﹐致煩宸慮。遣大臣提重兵﹐久屯塞上﹐倉廩府庫﹐爲之一空。官卒民兵﹐死亡無數。前所奏陳﹐悉皆誕妄﹐財用尙可復全﹐死者何可更生﹖欺君罔上﹐蠹國害民﹐罪不容誅。臣願斷此數人頭﹐以謝天下﹐不惟慰安虜人之心﹐使明知陛下徳意﹐無復猜忌﹐謹守盟好。庶幾姦臣賊子﹐欺君罔上﹐妄興邊事﹐僥覬功賞者﹐有所懲戒。臣固知陛下聖慈﹐不忍誅戮臣下﹐然此數人不誅﹐則虜人之猜忌心未易可解。臣願陛下勿以馭賢臣之禮馭此姦賊﹐則不勝幸甚﹗臣聞虜中頻歲不登﹐斗米千錢﹐𨿽或請和﹐恐非本意﹐特出於不得已耳﹗萬一養銳數年﹐歲穀小稔﹐秋髙馬肥﹐士气稍振﹐復來侵擾﹐則干戈相尋﹐無時而已﹐蔽其利害輕重﹐則姦臣數人之誅﹐不足卹也。又況李良嗣﹑董才皆北虜叛臣﹐心懷怨望﹐故附會邊臣﹐撰造虛語﹐欲假中國之勢﹐以復私仇耳﹗實兩朝之姦賊﹐豈復忠義之可望哉﹖臣竊料議者謂歲賜浩瀚﹐虛蠹國用﹐是不知祖宗建立榷場之本意也。蓋祖宗朝﹐賜予之費﹐皆出於榷場﹐歲得之息﹐取之於虜﹐而復以予虜﹐中國初無毫朆損也。比年以來﹐榷場之法寢壞﹐遂耗內帑。臣願遴選健吏﹐講究榷場利害﹐使復如祖宗之時﹐則歲賜之物不足慮也。或者又謂中國九州之地﹐皆上饒膏腴之田﹐歲得甚厚﹐是曾不慮屯戍守奭之備﹐戰鬥犒賞之費﹐歲幾百萬邪﹖貪其所得﹐旣不足以償所失﹔而又戰鬥死亡之士。橫被屠戮之民幾人也哉﹗徒有挌國之虛名﹐而無補國之實利。或則又謂山後之民﹐皆有思漢之心﹐或欲歸順﹐此尢誕妄之易見者。不惟北虜爲備日久﹐山後之民﹐往往徙居漠北。又自唐末至今﹐數百年間﹐子孫無慮已易數世﹐今則盡爲番種﹐豈復九州中國舊民哉﹖皆由邊臣用人無術﹐致探報利於所得﹐恣爲誕謾﹔帥臣庸暗﹐更加緣飾﹐妄議邊事﹐僥覬功賞。或者又謂北虜比年以來﹐爲女眞所困﹐侵城略地﹐橫亙千里﹐勢已窮蹙﹐願與女眞合從﹐腹背攻討﹐則撲滅之易﹐甚於反掌﹐是亦弗思之甚也。滅一弱虜而與彊虜爲鄰﹐恐非中國之福﹐徒爲女眞之利耳﹗且北虜𨿽夷狄﹐久漸聖化﹐粗知禮義﹐故百餘年謹守盟誓﹐不敢妄動者﹐知信義之不可渝也。今女眞剛狠戰鬥﹐茹毛飲血﹐殆非人類。北虜以夷狄相攻﹐尙不能勝﹐儻與之鄰﹐則將何術以禦之﹖不過修盟誓以結鄰國之外好而已﹗本與北虜通好百有餘年﹐一旦敗之﹐女眞果能信其不渝好乎﹖異日女眞決先敗盟爲中國患﹐必矣﹗此理之必然﹐事之必至﹐𨿽使伊周復生﹐不能易此議也。臣又聞兩國之誓﹐敗盟者禍及九族﹐陛下以孝理天下﹐其忍忘列聖在天之靈乎﹖陛下以仁覆天下﹐其忍置河北之民於塗炭之中﹐而使肝腦塗地乎﹖臣竊謂凡今之人臣﹐不負陛下采訪之意﹐愛君憂國﹐論奏忠赤者﹐閒亦有之﹔其希意承旨﹐背公營私﹐苟求陛下富貴者﹐不可勝數。遂使忠赤之臣﹐志不得伸﹐言不見用﹐此臣所以痛心疾首﹐扼腕憤悶﹐犯顏逆鱗﹐以蹈萬死者﹐豈得已哉﹖誠以國之大事﹐實係安危﹐下情壅遏﹐不得上達﹐今而不言﹐其如後患何﹗譬猶人之一身﹐中气痞隔﹐陽不降﹐陰不升﹐則百脈不調﹐四體不充﹐久而不治﹐病在膏肓﹐𨿽有良醫﹐不能愈也。今疾幸在腹腠﹐是正宜投藥石之時也。臣願爲陛下出疆﹐說諭虜人。比因虜中亡失虜主﹐深慮擾攘之際﹐疆陲不戒﹐姦人作過﹐邊庭生事﹐故遣近臣使之防邊。果有羣寇﹐妄託北朝﹐驚卻邊民﹐𨿽降處分﹐不得殺戮﹐止牒北界﹐緊行捕捉。竊慮尙懷疑貳﹐妄興兵馬﹐務在謹守祖宗之盟﹐無失百年之好。如女眞侵削不已﹐力不能勝﹐則許求援於中國﹐報使復來﹐厚加恩禮﹐以釋其疑。使之外捍女眞﹐內屏中國﹐則陛下奠枕﹐永無憂於北顧﹔百姓安業﹐得盡力於南畝﹐實天下萬萬年無窮之利﹗古人謂夷狄相攻﹐中國之福﹐正謂是矣。臣固知疏遠微賤﹐輒以狂瞽﹐冒犯天威﹐難逃誅戮。然臣聞忠臣殉義﹐知士殉名﹐故忠義發於內﹐則鼎鑊忘於外﹐愛君之心切﹐則慮患之志深也。況頑石五色﹐尙有補天之功﹔愚夫千慮﹐豈無一得之長﹖願陛下勿以人廢言﹐畱神聽察﹐則撮土之微﹐尙能增山嶽不厭之髙﹔爝火之光﹐尙可裨日月不照之明矣。臣向任陜州靈寶知縣﹐日因論列陜右錢法﹐蒙恩召對﹐面奉徳音﹐欲除監司﹐旋致煩言﹐猶叨二郡﹐未到任間﹐復蒙聖恩除臣提舉江南鹽茶事﹐以歲課增衍﹐又蒙特轉一官﹐臣每以未能仰報天地爲恨。今日伏睹姦賊敢爾欺君﹐義當竭節﹐圖報涓埃﹐是敢僣越﹐輒貢芻蕘。萬一臣言可采﹐乞不降出﹐庶使天下皆知斷自宸衷﹐不由人言﹐足以悚動神靈﹐激昂士類﹐北虜聞之﹐恩歸陛下﹐則臣報上之心足矣﹗儻或上誤聖聰﹐置諸鼎鑊﹐亦臣之所甘也﹐惟陛下擇而處之。書奏﹐枷項編管連州。宋昭﹐相州人。宣和四年五月﹐童貫﹑蔡攸師旣行﹐卽降旨﹐妄議此事者﹐必罰無赦﹗執政廷臣﹐皆不敢言﹐獨昭上此書論之。王黼見之﹐大怒﹐除名勒停送連州編管。靖康元年﹐臣寮言昭書切中今日之病﹐乞加擢用﹐詔赴都堂審察。薛應旂《宋元通鑑》於童貫出師後﹐附宇文虛中論諫書。畢沅《續資治通鑑》亦節附安堯臣書。然虛中書在八月上﹐《三朝北盟會編》可考。堯臣書在政和七年上﹐上太嘉納﹐並追復其父安惇正奉大夫。周煇《淸波別誌》具載詔書及此奏﹐可考。是皆非與宋昭之書同時論諫者也。

又加髙俅開府。原注舊制﹐殿帥早朝退至殿門﹐於宰執閣子階下相揖﹐捲簾二三尺以爲禮。俅以隨龍人不數年至太尉﹐至是又加開府﹐恩比宰相﹐每遇王黼於路﹐則分道而行﹐傳呼相揖﹐故事盡廢矣。案﹕《九朝編年備要》系四月事。據《宋史》及畢沅《續資治通鑑》並在五月五日壬戌。《續宋編年》𨿽此事亦系四月﹐然在秋七月前﹐固不定爲四月也。今從原次﹐仍附宋昭上書後。朱弁《曲洧舊聞》云﹕開府之名起漢延平元年﹐儀同三司﹐亦使其姑視三公秩耳﹐亦假丞相之類也。晉以來﹐光祿大夫開府者爲文官﹐大將軍開府者爲武官。唐以爲文散階﹐本朝因之。元丰官制旣罷﹐而文臣寄祿亦存之﹐然無生爲之者﹐惟以爲贈官而已。大觀二年﹐欲加童貫開府﹐蔡京尼止之。至政和末﹐竟以太尉加儀同三司。是歲﹐梁師成﹑髙俅並踵其例﹐舊制固盡廢矣。《揮麈後》錄曰﹕髙俅本東坡先生小史﹐筆札頗工﹐後薦事王晉卿﹐徽宗於潛邸識之﹐大見寵用。

又秋七月初﹐收經制錢。案﹕薛應旂《宋元通鑑》﹑畢沅《續資治通鑑》並系七月二十六日壬午後。云﹕初﹐遣陳遘經制江﹑淮七路﹐治杭州﹐以供餽餉。遘以財用不給﹐倡議比較酒務及度公家出納錢糧﹐取其贏餘﹐號「經制錢」﹐遂爲東南七路之害。《九朝編年備要》云﹕去夏﹐命陳遘經制江﹑淮﹑荊﹑浙﹑福建七路諸司財計﹐置司杭州。至是﹐遘請七路典賣田宅契錢﹐每一貫足增收二十文﹐通舊無過百文﹐省充經制移用。兪文豹《吹劍外集》云﹕牙契錢者﹐人買田宅﹐則投契印之。嘉祐末﹐每千輸四十。宣和末﹐陳亨伯經制﹐增爲六十。紹興初﹐孟富文總制﹐又增爲一百﹐以三十五入經制﹐三十二錢半入總制﹐三十二錢半畱州。又羅大經《鶴林玉露》云﹕宣和中﹐大盜方臘擾浙﹐王師討之﹐命陳亨伯以發運使經制東南七路財賦﹐因建議如賣酒鬻糟商稅﹑牙稅與夫頭子錢﹑樓席皆少增其數﹐別歷收入﹐謂之「經制錢」。其後﹐盧宗願頗附益之。至翁彥國爲總制﹐仿其法﹐又取贏焉﹐謂之「總制錢」。靖康初﹐嘗詔罷之。據錢氏《四氏朔閏考》﹐七月丁巳朔。

﹝海昌倪鍾祥輯注﹞

卷四十五

徽宗

△宣和四年﹝壬寅﹐一一二二﹞

１﹑八月﹝案﹕錢氏《四史朔閏考》﹕八月丁亥朔。﹞庚子﹐詔賜新除太僕少卿王棣進士出身﹐以安石孫故旌之。﹝《紀事本末》卷百三十。案﹕畢沅《續資治通鑑》月日同﹐當卽據此。《宋史》無之。安石本傳﹐棣亦不見。王偁《東都事略﹟安石傳》云﹕子雱早卒﹐無子﹐以族人之子棣爲後。邵經邦《宏簡錄﹟宰輔列傳﹟安石傳》後雱有附傳云﹕雱以憂憤﹐疽發背﹐卒﹐年三十有三。亦不言其有子。彭乘《墨客揮犀》曰﹕王雱﹐丞相荊公之次子也﹐取撫州龐氏女﹐逾年生有一子﹐而雱有心疾﹐與其妻常不睦﹐丞相念婦之無罪也﹐於是竟離而嫁之。魏泰《東軒筆錄》曰﹕荊公次子雱﹐娶同郡龐氏女﹐逾年生一子﹐以貌不類己﹐百計欲殺之﹐竟以悸死。又曰﹕越州僧願成客京師﹐能爲符咒。時王雱幼子患夜啼﹐用神咒而止。雱徳之。此當別一子﹐但二子皆必不育耳。﹞

１﹑九月﹝案﹕錢氏《四史朔閏考》﹕九月丁巳朔。﹞戊午﹐詔﹕「熙﹑丰政事﹐悉自王安石建明﹐今其家淪替﹐理宜襃卹﹐可賜第一區﹐孫棣除顯謨閣待制﹑提舉萬壽觀﹐曾孫醻﹑玨並轉宣義郎﹐孫女二人各進封號一等﹐曾孫女五人並封孺人。」﹝《紀事本末》卷百三十。案﹕《宋史》無此。畢沅《續資治通鑑》月日亦同。王偁《東都事略﹟王安石》本傳云﹕雱以族人之子棣爲後。宣和時爲顯謨閣學士。蓋此時棣以太僕少卿新除顯謨閣待制﹐後卽轉學士也。﹞

２﹑乙丑﹐金國通議使勃堇徒姑旦﹑﹝案﹕原本作「勃堇徒姑旦」﹐亦有作「徒姑且」者。《宋史》《東都事略》並作「徒姑且」﹐今據《三朝北盟會編》及《宋史全文》作「勃堇徒姑旦」。﹞烏歇﹑髙慶裔等見於崇政殿﹐﹝案﹕《宋史﹟地理誌》﹕宮後有崇政殿閱事之所也。李濂《汴京遺迹志》云﹕舊名簡賢講武﹐太平興國二年攺今名。﹞捧國書以進。上特令引上殿上奏公事。其國書云云。先是﹐女眞兵破中京﹐取雲中﹐屯白水泊。六月初﹐阿骨打親提兵數萬自其國來會之﹐乃先遣烏歇﹑髙慶裔持書來。詔烏歇等先詣髙陽見童貫訖赴京師。是月三日入國門。詔以徽猷閣待制趙良嗣﹑起居郎檀倬館之。金國緣朝廷遣曷魯﹑大迪烏等歸不遣使﹐疑吾有謀﹐又未嘗先報軍期﹐輒進兵取中京﹐移軍白水泊﹐襲破天祚行帳﹐仍已占雲中府﹑山後州縣。忽聞童貫舉兵趨燕﹐號二百萬﹐阿骨打與羣酋議﹐恐爽約自我﹐或南朝徑取燕守關﹐則歲賂不可得﹐遂耑遣乘回船至登州﹐且自招軍乘機措置。原注此據《金盟本未》增入﹐詔旨同。烏歇等旣進國書﹐又跪奏曰「皇帝遣臣來言﹐貴朝海上之使﹐屢來本國﹐共議契丹﹐已載國書。中國禮義之地﹐必不爽約。如聞貴朝遣童貫宣撫﹐統大兵壓燕境﹐不來報本國﹐疑貴朝又復中輟﹐故遣臣來聘。」良嗣答曰「皇帝聞貴朝今年正月已陷中京﹐引兵至松亭關﹑古北口﹐取西京﹐𨿽不得大金報起兵月日﹐已知貴朝大軍起發﹐遂令童貫兵以應貴朝夾攻之意。彼此不報﹐不在較也。」遂各退歸。﹝原注此據封氏《編年》增入﹐不知封氏所據何書也。﹞上待烏歇等甚厚﹐屢差貴臣主宴﹐錫金帛不貲﹐至輟禦茗調膏賜之。引登明堂﹐入龍徳宮﹑蕃衍宅﹑別禦﹑離宮﹐無所不至﹐禮過契丹數倍。而慶裔﹐渤海人﹐尢桀黠﹐頗知書史﹐𨿽外爲恭順﹐稱恩頌徳不絕詞﹐屑屑較求故例無虛日﹐如乞館都亭驛﹐乞上殿奏事。朝廷以兩國往來之議未定﹐請姑俟佗日﹔況契丹修好之初﹐亦嘗如此。慶裔遂出契丹例捲﹐面證朝廷之非﹐請載之國書﹐於是朝廷不得已﹐皆從之。及賜金綫袍段﹐疑與夏國綿褐同﹐卻而不受。﹝原注封氏《編年》﹐烏歇﹑慶裔以六月七日甲午遣來﹐八月十一日丁酉入見。據詔旨﹐兩人乃以九月三日至國門﹐初九入見。﹞越四日﹐詔烏歇﹑慶裔詣太宰王黼第計事﹐烏歇等庭趨訖﹐升堂﹐講賓主之禮﹐面授回書云云。又明日﹐詔檢校少傅﹑開府儀同三司梁師成臨賜禦筵﹐器皿供具皆出禁中﹐仍以繡衣﹑龍鳳茶爲贐。﹝《紀事本末》卷百四十三。案﹕《宋史》﹑薛應旂《宋元通鑑》並九月三日己未﹐此烏歇等入國門日也。畢沅《續資治通鑑》乙丑同。據《三朝北盟會編》﹕徒姑旦﹑烏歇﹑髙慶裔至登州附五月十八日乙亥後。金人國書云﹕五月日﹐大金皇帝致書於大宋皇帝闕下﹕因旋使轉﹐繼附音函﹐會當命伐之時﹐未報溇期之約﹐方將並取﹐爰審前由。來書云「漢地等事﹐並如初議﹐俟聞舉兵到西京的期﹐以憑夾攻」﹐不言�期﹐就便計度﹐以此遣兵徵討﹐及畱送使船上等候﹐見勝捷卽令拘回。次得行營都統所狀﹐初到中京﹐委諭款降﹐不爲依應﹐卽日攻破。外興中府左右小可州城﹐亦相應效尢。以爲𨿽已示威﹐本奉弔伐﹐若便攻拔﹐慮益殘民﹐候收遼國﹐欲將何往﹖遂乃直抵山西﹐就禽昏主。無何潛覺﹐脫身逃遁﹐只獲行宮並女二名﹐文武臣寮﹐續往西京﹐應﹑朔﹑蔚及西南路招討司一帶諸州縣鎭部族軍戍﹐悉皆款附。後有西京﹑徳州兩處﹐相次背叛﹐累行招誘﹐竟不自新。軍令旣戒﹐無由可逭。又遇興中府左右合聚兵眾約餘五萬﹐縱徒逆戰﹐殺俘殆盡。後知契丹昏主竄於沙漠﹐分兵追捕﹐次其餘處所﹐並已歸降。夏臺亦遣人使來議通好﹐韃靼願輸歲貢﹐繼久稱藩。燕京一處﹐畱守國王耶律淳僣號稱尊﹐懇誠告和﹐未審便行攻伐﹐或別有朝旨。卽曰「敵國新收﹐義當存撫﹐願爲親幸﹐以快輿情。」由是親臨安慰﹐懷睦鄰邦。前書已差太傅童貫領兵相應﹐𨿽未報期﹐緣兵馬已到代北邊陲﹐慮昏主逃入貴界﹐曾牒代州﹐幸無容納﹐諒已必知﹐而又不爲夾攻﹐及無本會﹐至始難見自來計議事理的實。今據前後往復因由﹐意或如何﹐冀示端的。盛炎在候﹐順迓天休。今差孛堇烏歇﹑髙慶裔等充通議使副及管押蘇壽吉家屬前去﹐有少禮物﹐具諸別幅。耑奉書陳達﹐不宣。謹白。九月三日入國門﹐旣詔良嗣﹑檀倬充館伴使副﹐復命中使李琮﹑童師禮就班荊館押賜禦筵。十一日丁卯﹐引見崇政殿。《燕云奉使錄》曰﹕童師禮傳聖旨﹕「令臣良嗣諭於使副﹐貴國兵屯白水泊𨿽已多時﹐亦有未是處。契丹舊酋﹐原不曾捉得﹐亦未殺了﹔又聞契丹舊酋走入夏國﹐借得人馬過黃河﹐奪了西京﹐以西州軍占了地土不少﹐不知來時知子細不﹖」使副答曰「來時聽得契丹舊酋在沙漠﹐已曾遣人馬追趕﹐次第終須捉得。兼沙漠之間﹐系是達靼蒯古子地分﹐此兩國君長﹐並已降拜了本國﹐待走那里去﹖國書中已載矣。」以上並據《三朝北盟會編》補入。上節原注云﹕封氏《編年》以八月十一日入見﹐詔旨以九月初九入見。乙丑爲九月九日。《紀事》月日蓋據詔旨﹐與《北盟會編》作丁卯亦異。﹞

３﹑甲戌﹐詔﹕「太中大夫﹑徽猷閣待制趙良嗣充大金國信使﹐保義郎﹑邠門宣贊舍人馬擴副之﹔武顯大夫﹑文州團練使馬政充伴送使。」﹝原注詔旨。案﹕原本作「大中」﹐《文獻通考》卷六十四作「太中大夫」﹐云﹕元丰官制以太中大夫換諫議大夫﹐神宗以爲宰相官﹐蔡確拜相﹐依前太中大夫。其後以爲侍從官。此作「大中」誤﹐今據以攺正。保義郎係右班殿直﹐武顯大夫係左藏庫﹐及東﹑西作坊使皆武階。﹞

是日﹐徒姑旦﹑髙慶裔﹑烏歇等入辭於崇政殿﹐上諭曰「燕人無主﹐止是四軍領兵爲邊患﹐﹝案﹕《謀夏錄》曰﹕蕭傒者﹐本奚人﹐蕃名夔蘺不﹐常統契丹﹑渤海﹑奚﹑漢兒四色軍馬﹐故號「四軍大王。」﹞乃挾女主猖獗﹐豈金國可容﹗早禽之爲佳。」烏歇﹑慶裔曰「四軍﹐夔離不耳。彼何人﹐敢爾到本國﹐當卽奏陳。」時朝廷方以屢勝欺女眞﹐而有一四軍不能制﹐反令女眞禽之﹐自相矛盾矣。良嗣將行﹐以國書副本及事目示馬擴﹐擴大驚曰「金人方以不報師期﹐恐王師下燕﹐守關不得歲幣﹐所以遣使通議﹐一則欲嗣音繼好﹐二則視我國去就﹐猶未知楊可世﹑種師道白溝之衄﹐宣撫司气沮而退。在我當固守前約﹐且云﹕『自北朝興師﹐便發兵相應﹐緣昨以船送曷魯等歸日聽師期﹐不謂貴朝寂然﹐但猜慮海道難測﹐所以不候的音﹐舉兵相應。仍便趨宣撫司進兵﹐溇期下燕﹐以振中國威靈平燕而和。』女眞旣於夾攻元約無爽﹐且絕日後輕侮之患。柰何自布露腹心﹐傾身倚之﹐大事去矣﹗」良嗣愕然曰「宣撫司盡力不能取﹐若不以金帛借女眞取之﹐何以得燕﹖」擴曰「旣知力不能取﹐胡不明白奏上畫與大金﹐退修送備﹐保我舊疆。安得貪目前小利﹐不顧後患﹐愛掌失指耶﹗」良嗣曰「朝廷之意已定﹐可不易也。」是日﹐遂出國門。﹝《紀事本末》卷百四十三。案﹕《續宋編年資治通鑑》﹕九月﹐金使孛堇烏歇﹑髙慶裔來。初﹐金人取中京﹐襲破天祚行帳﹐又占雲中。忽聞童貫舉兵﹐恐南朝徑取燕京﹐則燕賂不可得﹐乃遣使來。烏歇等奏﹕「聞貴朝大兵壓境﹐不報﹐本國故遣臣來聘。」良嗣答曰「聞貴朝取西京不得報﹐已令童貫舉兵﹐以應夾攻之約﹐彼此不報﹐不足較也。」烏歇等又詣王黼第計事﹐面授回書﹐良嗣曰「縱本朝乘勝下燕﹐亦與已許歲幣﹐初不必計先後也。」而以良嗣報使﹐馬擴副之。此事各本月日並同﹐系十八日甲戌。烏歇等辭﹐上令童師禮傳旨﹐契丹昏主尙在沙漠﹐早捉拏住當﹐爲彼此之利。今來國書﹑事目並系親筆寫去﹐以見相待厚意。國書云「使航洊至﹐聘禮增華﹐載惟修睦之勤﹐益志綿交之厚。且承親臨軍旅﹐遠撫封陲﹐用申弔伐之仁﹐以訖威懷之略。逖聞風義﹐深慰忱誠。自審舉軍至西京﹐卽遣童貫等領重兵相應﹐河北﹑河東﹑西路屢敗契丹﹐俘馘甚眾﹐軍聲早震﹐諒已具知。所有漢地及夾攻等事﹐並如昔遣趙良嗣所議與累次國書﹐並馬政所議事錄﹐大信已定﹐義無更攺。其餘俱如別錄。大軍屯駐﹐並邊已久﹐冀惇守信約﹐來應師期﹐共成取亂之圖﹐永洽善鄰之契。候當秋凜﹐順保天和。今差大中大夫﹑徽猷閣待制趙良嗣等充國信使﹑副﹐有少禮物﹐具諸別幅。專奉書陳達﹐不宣。謹白。」事目﹕一﹑昨遣趙良嗣計議及累次國書所載﹐並令馬政齋執事錄昨所議漢地等事﹐系五代唐以後所陷﹐營﹑平﹑幽﹑涿﹑薊﹑檀﹑順﹑蔚﹑朔﹑應﹑云﹑新﹑嬀﹑儒﹑武﹑寰等州﹐舊漢地漢民。內幽州係今契丹新稱燕京﹐其餘州縣﹐有契丹廢並及攺正名號去處﹐候收復訖﹐彼此畫定封疆。一﹑自聞舉兵到西京﹐卽遣太師童貫等領兵相應﹐大軍自今年四月以後屯駐河北路極邊。累與接戰﹐大獲勝捷。依元約合夾攻﹐以未見金國進兵夾攻﹐未曾深入。緣契丹日近犯邊﹐若因追襲﹐乘勢盡收燕地不須夾攻外﹐若未收復﹐卽合依元約夾攻。所謂夾攻者﹐系本朝自涿﹑易等處進兵至燕京﹐金國自古北口進兵至燕京﹐西京管下漢地﹐候收復燕京畢日﹐彼此夾攻。其漢地外地土﹐合屬金國占據。一﹑契丹舊主見在天徳軍北夾山一帶藏泊﹐見帶領所借夏國人馬﹐及勾取朔州等處正軍﹑鄕軍護衛﹐欲奭敵金國。燕京見搬送銀絹赴舊主處充賞﹐設夏國來人兵﹐其舊主若不剿除﹐於金國終爲後患。一﹑夏國素務矯詐﹐昨聞嘗遣使金國賀功﹐其實力助契丹。至公行文字﹐詆毀金國甚切﹐及勾集眾兵﹐借與契丹。聞累與金國接戰﹐已占據契丹金國﹑河淸軍﹑天徳軍﹑云內州﹐若不討伐﹐常作隄防﹐必爲金國深患。其詆毀文字﹐可付與使人。近據河東路繳到金國軍前元帥府牒﹐內一節稱燕京路候秋涼以兵收去﹐二國其間將欲如何﹖又所稱二國往來事﹐慮有下手先後。據此﹐𨿽意是夾攻﹐緣文字語言未是﹐彼此合守夾攻元約施行。以上並據《三朝北盟會編》補入。《紀事》烏歇辭﹐上諭云云﹐據汪藻《謀夏錄》。又良嗣將行雲云﹐是據馬擴《茅齋自序》稍刪潤之。《續宋編年》卽就九月三日至十八日事略存之﹐不及《紀事》之詳﹐今仍從原次﹐附九月甲戌下。﹞

《續宋編年資治通鑑》﹕初﹐貫﹑攸回軍至河間﹐但招集亡潰﹐冀保﹑雄州而已。忽知中山府詹度奏﹐耶律淳死﹐燕人有越境而至者。王黼有請於上﹐詔貫﹑攸無歸﹐異議者斬。召諸道兵三十萬﹐復用種師道爲帥﹐師道力辭﹐又造堂曰「太祖嘗出《收燕山圖示趙普》﹐普曰﹕『此必曹翰所爲﹐然翰能取之﹐陛下使誰守之﹖』太祖遂捲圖而入。如師道非才﹐豈敢望翰﹖今朝廷謀帥﹐設有如翰者﹐又使誰守之﹖」於是師道以避事落節度﹐而更以劉延慶爲都統制。約九月﹐會三關屬蕭后專政﹐契丹恐漢人應南軍﹐將謀殺之。時管常勝軍郭藥師有意歸朝﹐而四軍蕭傒聞王師再壓境﹐忽自燕來涿﹐藥師誘傒降﹐而傒不從﹐藥師遣使奉表以涿州來降。時髙鳳亦以易州來歸。童貫自河間復回雄州﹐時已在道﹐藥師至﹐受之﹐以其軍八千並易州﹐義兵五千並隸劉延慶爲鄕導﹐軍聲大振。蕭后遣蕭容﹑韓昉來奉表稱藩﹐攸視副本﹐止云納款稱臣﹐揮之而去﹐曰「須土乃受」。冬十月﹐劉延慶﹑郭藥師等自雄州趨新城﹐劉光世﹑楊可世自安肅軍出易州﹐遂會於涿。時兵眾五十萬﹐進駐盧溝河﹐契丹四軍蕭傒亦於燕城十里外築壘相拒﹐日遣騎渡河擊我。藥師言「遼以全師抗我﹐則燕城必虛﹐宜遣輕騎襲之。」乃選常勝軍並西兵五千騎襲燕﹐奪迎春門以入。藥師遣人諭蕭氏使降我師﹐與虜戰﹐至晚不解。蕭傒回兵救燕人﹐皆死鬥。藥師累敗﹐奔門不得出﹐盡棄馬縋城而下﹐死者過半﹐還者數百騎而已。時大軍屯盧溝河者未動﹐蕭傒兵靉數千﹐得漢兩人畱帳中﹐夜﹐僞相語曰「聞漢十萬﹐吾師三倍﹐當分左右﹐冀以精兵訩其中﹐舉火爲應﹐殲之無遺。」陰逸一人歸報﹐眾軍遂潰﹐自相蹂踐而死。傒遣騎來﹐追至涿水北而還。童貫﹑蔡攸再舉﹐不能下﹐密遣其客王環由飛狐路約阿骨打以下燕。十二月﹐阿骨打分三道進兵﹐粘罕趨南暗口﹐撻懶駙馬趨北牛口﹐阿骨打趨居庸關﹐馬擴隨軍行﹐阿骨打謂擴曰「我初聞南軍到盧溝有入燕者﹐我心亦喜﹐將斂軍歸國﹐卻聞劉延慶一夜燒焚而遁﹐何至此耶﹖一兩日閒到關﹐汝觀我家用兵有走者否﹖」契丹聞阿骨打至﹐棄關而遁。遂入居庸關﹐軍皆蓐食。時到燕﹐蕭后聞居庸失守﹐夜率蕭傒等出奔﹐行五十里﹐金人遊騎及城﹐統軍蕭乙信開門納之﹐宰相以下皆降﹐蕭氏奔夾山。阿骨打遣五百騎送馬擴歸朝獻捷。案﹕六月二十四日辛亥﹐耶律淳死﹐王黼請再治兵。在七月二十六日壬午﹑八月丁亥朔﹐以檢校少傅﹑河陽三城節度使劉延慶代種師道﹐耀州觀察使劉光世卽延慶子﹐代辛興宗。《續宋編年》此事係九月﹐是本書藥師歸降而追序以前事﹐故曰初﹐此固用《長編》例也。《紀事》闕北伐事﹐無所附﹐今從原次﹐附九月末。九月十五日辛未﹐髙鳳以易州降﹔二十三日己卯﹐郭藥師以涿州降。《燕云奉使錄》載降表云﹕藥師言「伏聞蕃漢之人﹐實爲異類﹐羊狼之伍﹐不可同居。自生夷狄之鄕﹐未被衣冠之化﹐常思戴日﹐何啻望霓﹗一昨天祚皇帝怠棄鑾輿﹐越在艸莽﹐萬姓無依棲之地﹐五都有板蕩之危。𨿽宣宗嗣國﹐旋至奄忽﹐女後攝政﹐尢難撫綏。誠天命之有歸﹐非人力之能致。臣藥師等﹐𨿽屬多難﹐莫生異心﹐蓋所居父母之邦﹐不可廢子臣之節。今契丹自爲戎首﹐竊稔姦謀﹐燔燒我裏廬﹐虔劉我士女﹐報之以怨﹐撫乃以仇。齋臣藥師等以是競思戴舜以同心﹐不可助桀而爲虐。今將所管押馬步軍﹐用申懇悃。伏願皇帝陛下副玆多望﹐憫此哀鳴。時開天地之恩﹐許入風雲之會﹐實所願焉﹗非敢望也﹗臣藥師等無任瞻天慕聖激切屏營之至﹗謹拜表以聞。」二十七日癸未﹐蕭后遣使奉表云﹕遼太后妾蕭氏言「蓋聞溟海納污﹐繄眾流而畢匯﹐太陽舒照﹐豈爝火以猶飛。方天下之大同﹐故聖人之有作。拊心悼往﹐飲泣陳辭。伏念妾先世乘唐晉之季年﹐割燕云之外地﹐曁逢聖運﹐已受齊盟﹐義篤一家﹐誓傳百礻異。孰謂天心攺卜﹐國步多艱。先王遇板蕩之餘﹐勵興復之志﹐始歷推戴﹐奄致淪殂。爰屬惸嫠﹐俾續禴祀﹐常欲引干戈以自衛﹐與社稷以偕亡。伏念生靈﹐重罹塗炭﹐與其陷執迷之咎﹐曷若爲奉上之勤。伏遇皇帝陛下四海宅心﹐兆人爲命﹐敷文徳以柔遠﹐奮武烈以訓時。必將拯捄黎元﹐混一區宇。仰承嚴命﹐敢稽歸款之誠﹔庶保餘生﹐猶荷永綏之惠。今差永昌宮使蕭容乾﹑文閣直學士韓昉等詣闕奉表﹐陳奏以聞。臣妾蕭氏﹐誠惶誠恐﹐稽首頓首。謹言。」徳興元年九月十日上﹐十月九日甲午表至﹐雄州宣撫司飛遞奏進﹐王黼率百官表賀。十九日甲辰﹐大軍會涿州﹐二十三日戊申﹐藥師獻《搗虛策》﹐越日入燕﹐大敗而還。藥師本請劉光世爲繼後﹐及入﹐光世不接應﹐故敗。二十九日甲寅﹐劉延慶燒營﹐王師奔潰。十一月二十七日壬午﹐蕭傒陷涿之安次﹑固安二縣。十二月三日戊子﹐藥師敗蕭傒﹐克復之。六日辛卯﹐金主至燕﹔壬辰﹐使馬擴還。以上並據《三朝北盟會編》補。馬擴爲金所畱﹐故在金軍。十月二十六日辛亥﹑十一月十九日甲戌可考。

１﹑十月﹝案﹕錢氏《四史朔閏考》﹕十月丙戌朔。﹞辛亥﹐趙良嗣﹑馬擴﹑徒始旦﹑烏歇﹑髙慶裔等至奉聖州。﹝《紀事本末》卷百四十三。案﹕畢沅《續資治通鑑》﹕十月丙戌朔﹐金主至奉聖州。此據《三朝北盟會編》﹐趙良嗣等赴金人軍前在十月一日下也﹐是時阿骨打屯奉聖州之東﹐粘罕兀室屯應州之南﹐寧術割婁室屯洪州之西﹐休兵牧馬﹐遣使請議於朝廷。《茅齋自敍》云﹕九月﹐奉尙書經撫房札子﹐差馬擴充奉使大金國使副﹐使前去濟南府等候國信使趙良嗣﹐同取登州海路前去奉使﹐仍充送伴金國通議使副。至靑州﹐承禦筆﹕「據代州奏探報阿骨打已到奉聖州﹐仰趙良嗣﹑馬擴送伴使人取代州路過界前去奉使。」蓋擴時隨宣撫司在河間﹐故不知所議何事﹐良嗣出國書事目示之始悉。九月十八日甲戌可以參照。《燕云奉使錄》云﹕二十一日﹐過界﹐金國遣甲馬及接伴使副迎勞﹔是日﹐宿應州侍中莊。二十二日﹐見元帥粘罕﹐且言「今來所計議事節﹐與自家在上京時說底話煞別也。」對以大信旣定﹐本無異同之意。粘罕曰「候到日皇帝不錯。」食罷﹐遣副帥兀室接伴往奉聖州。二十五日﹐遂至軍前。二十六日﹐見國王阿骨打﹐捧國書傳達如儀。二十六日正辛亥也。奉聖州﹐《遼史》屬西京路。卽《通鑑﹟後晉紀》賂契丹十六州之新州。《輿地廣記》曰﹕新州﹐唐末置。厲鶚《遼史拾遺》曰﹕新州﹐遼攺奉聖州。﹞

１﹑十一月﹝案﹕錢氏《四史朔閏考》﹐十一月系丙辰朔。﹞甲戌﹐先是﹐趙良嗣﹑馬擴等與徒姑旦﹑烏歇﹑髙慶裔等以九月甲戌發京師﹐時金國主駐軍奉聖州﹔良嗣過應州﹐粘罕﹑兀室畱賓禮物﹐兀室權充使伴﹐與良嗣等至奉聖州﹐時十月辛亥也。金國令其弟國相浦結奴相溫及二太子斡離不等計事﹐浦結曰「皇帝聖旨﹐兩朝通好﹐特不相疑﹐所以問訊往來。不謂中間貴朝絕如此。」良嗣對曰「本朝惇守禮義﹐前此信約分明﹐未嘗失信。」浦結云「去年本國耑遣使議﹐如許大事﹐時已屯兵﹐候使回望之半年﹐已誤出師期會﹐復不遣報使﹐止以咫尺之書數卒送使人歸﹐豈非斷絕乎﹖」良嗣對以當時書報云「並如初議﹐安有斷絕之意﹖」浦結云「本國人馬以正月到中京﹐貴朝何時出師﹖」良嗣曰「本朝三月末方知大金人馬至中京﹐卽遣童貫勒兵相應﹐五月攻契丹﹐豈非已應元約﹗」浦結云「本國取西京﹐貴朝當引兵自應﹑朔夾攻﹔本國自去年十一月出師﹐暴露半年有餘﹐貴朝方以五月駐軍雄州﹐相去千餘里﹐安能射利夾攻者固如是乎﹖皇帝有指揮﹐去年不遣使﹐以爲失信﹐今年出兵﹐復不如約﹐前議當且置之勿復言也。今欲得以新取西京一路與南朝﹐緣天祚尙在﹐若不得燕京﹐恐爲後患﹐皇帝已下卜日親往燕京﹐或與南朝未可知﹐蓋是時聞我兵已下涿﹑易﹐劉延慶軍次盧溝﹐恐不測入燕﹐所以有此議。」良嗣錯愕答曰「元議割還燕地﹐若不得燕京﹐則西京亦不要。」斡離不云「燕京爲未了﹐且言臨時商量﹐今旣言不要西京﹐不敢彊與。」擴見良嗣失言﹐遽曰「燕京係累次已約定﹐事不須更商量也。今貴朝先要交割西京﹐此段契義﹐尢見誠意。」良嗣又云「本朝軍馬盡往燕京﹐安能來此交割﹖」譯人未會良嗣之語﹐擴復易之曰「若今先交割西京﹐卽有河東軍馬可來彌補﹐燕京界見屯諸路大軍﹐止候取燕城都來交割﹐便是太平無事了也。」相溫曰「旣是不要西京﹐卻須稟他皇帝。」遂起﹐良嗣云「本朝與大國通好五六年﹐自大軍未到上京時﹐已有要約﹐今反復乃爾﹐寧不顧義耶﹖況良嗣等所奉禦筆﹐先燕而後西京﹐固自有次第。」浦結云「今先與西京﹐其意已厚﹐汝家日夕守燕京不能﹐候吾旣得之﹐取決臨時﹐何爲不可﹖」良嗣云「大國所行﹐必以天爲言﹐前年皇帝與良嗣握手曰﹕『我已許南朝燕京﹐使我得之亦然。』指天爲誓。料皇帝守信肯違天耶﹗」浦結去﹐少頃復來傳旨曰「皇帝言﹐初以南朝失信﹐斷絕無疑﹐緣南朝皇帝﹐委曲禦筆親書﹐今更不論元約﹔特與燕京六州二十四縣漢地﹑漢民﹐其係官錢特等及奚﹑契丹﹑勃海﹑西京﹑平﹑灤州﹐並不有許與之數。南朝自得燕京﹐亦借路平﹑灤以歸﹔如南朝未得﹐我兵取之﹐悉如前約﹐更不論夾攻。」六州謂薊﹑景﹑檀﹑順﹑涿﹑易也。良嗣答以﹕「元約山前山後十七州﹐今止言燕京六州二十四縣﹔昨日言西京﹐今又不及﹐何也﹖平﹑灤本燕地﹐先曾約定以楡關爲界﹐則平﹑灤州在燕京之內矣。禦筆事目﹐如本朝兵馬因追襲乘勝﹐更須過關。今言本朝平燕﹐亦借路平﹑灤﹐本朝得燕﹐必分兵屯守﹐大國人馬經過﹐豈敢耑聽。」浦結﹑兀室勃然怒曰「汝家未下燕京﹐已拒我如此﹐是不欲通和耳﹗況汝兵近爲燕人擊散﹐若旬日未下﹐豈不仰我力乎﹗」良嗣答以﹕「本國兵馬見候夾攻﹐莫若乘未下之時﹐早往燕京﹐兩無所妨爲善。」浦結云「當卽行﹐但已議定者決不可攺也。」浦結遂去﹐少閒復來﹐出文字三封﹕一知易州何灌牒﹐大金統領已收涿﹑易﹐不得交侵﹔一牒靈邱﹑飛狐縣招誘蕃漢歸附﹔一趙詡上李�溫書﹐言女眞多殺不道﹐請速歸毋畱。令良嗣讀訖。浦結云「飛狐﹑靈邱乃山後地﹐未商量定便來招誘﹐此何理也﹖」良嗣對以﹕「何灌不知界至﹐妄發文字耳。」浦結云「此事姑置之﹐如使副不許借路過關﹐趙詡不許漢人歸女眞﹐其意亦同﹐必協謀爲此。況書中備言禦筆招誘諸漢蕃﹐漢蕃自本國收係﹐豈非違約哉﹗」良嗣對以﹕「招降蕃漢﹐乃本朝皇帝至仁﹐不欲行殺﹐悉使有歸﹐何名背約﹖」浦結云「適皇帝有旨﹐以修國書﹐爲此二事﹐卽欲攺更﹐顧大信已定﹐止是二國信中畱一人從軍﹐恐大國入燕守居庸關﹐本軍借路已歸﹐無人辧明。且汝祗知沮我過關﹐不知汝國人馬又敗。」蓋聞劉延慶敗於新城也。良嗣辭以﹕「畱使人無例。」金人答曰「吾方行師﹐豈用例時耶﹗」遂以國書示良嗣等。遣孛堇李靖﹑王度剌充國信使副﹐撒盧梅充計議使。良嗣云「所說燕京﹐如大金得之﹐亦與南朝﹐國書中不甚明白。」浦結乃曰「一言足矣﹐喋喋何爲﹗若必欲取信﹐待到燕京﹐使人面約。」便指良嗣朝辭﹐至庭下﹐有挺立二人﹐指示良嗣曰「此燕京國妃遣來請降﹐如不許稱藩﹐止乞燕京一職力拒南朝﹔及言契丹軍𨿽寡弱﹐若止當南軍有餘﹐祗恐大金國軍來卽不及也。」對良嗣等面諭二人云「我已許南朝燕京﹐汝到日﹐說與國妃與夔離不曰勿與南朝交戰﹐戮及齊民。」二人唯唯。良嗣等辭訖。遂畱馬擴遣良嗣﹐以是日戊午與使人同來。丙子到闕﹐詔良嗣充接伴使及館伴﹐侍禦史周武仲副之。﹝《紀事本末》卷百四十三。案﹕《續宋編年資治通鑑》﹕金使來議割燕山地。而平﹑灤﹑營三州不許。至是趙良嗣﹑馬擴至奉聖州﹐國相浦結以往歲不遣報使﹐今歲出兵失期爲言云﹕今更不論元約﹐特與燕京六州二十四縣。良嗣答以﹕元約山前山後十七州﹐今乃如此﹐信義安在﹖辧論數四﹐卒不從。於是以國書付良嗣等﹐令與其使偕來。《三朝北盟會編》此事在十一月丙辰朔﹐良嗣與浦結計議語﹐並據《燕云奉使錄》﹐與此略同﹐《紀事》蓋稍刪潤之也。甲戌是十一月十九日﹐良嗣等以初三日發金軍﹐二十一日到闕﹐則甲戌已將及國門矣。蕭后於九月二十七日遣同中書門下平章事張炎﹑尙書都官員外郎張僅至金﹐奉表稱臣﹐與蕭容﹑韓昉至雄州同日發遣﹐此時二人故在金軍。《續宋編年》此條與烏歇﹑髙慶裔來並系九月﹐然不許平﹑灤﹑營之議乃十月二十六日辛亥﹐良嗣在奉聖州事﹐至金命與其使偕來﹐則已十一月三日戊午矣﹐皆非九月事。《宋史﹟本紀》及薛應旂《宋元通鑑》﹕十一月戊寅﹐金人來議燕山地。與《紀事》庚辰李靖等見崇政殿合﹐蓋二十一日到闕﹐二十五日引見也。各本異同此云九月﹐恐誤﹐今不從﹐原次取附十一月十九日甲戌下。﹞

２﹑庚辰﹐李靖﹑王度剌﹑撒盧每等入見崇政殿﹐捧國書以進曰「適逢使傳﹐特示音函﹐然已露於深悰﹐斯未洽於舊約。載維大信﹐理有所陳﹐奚念前言﹐義當可許。昨差趙良嗣計議﹐若許燕京﹐依與契丹銀絹數目歲交﹐尋許燕京及所管州縣所轄漢民﹔如或不爲夾攻﹐不能依得已許。後來馬政至更議收復西京。回書『祗請就便計度。如難果意﹐冀爲報示。』又得書云﹕『候聞舉軍到西京的期﹐以憑夾攻。』不言自行計度﹐或難果意﹐祗云並如初議﹐及絕使軺﹐以爲非是通好之意。遂止夾攻許與之辭。以故昨來遣兵﹐及平定契丹了畢﹐未嘗報論夾攻。自後燕國王上表稱臣﹐永修貢進﹐薨逝後﹐屬以其妻國妃虔誠表請﹐縱不許爲藩輔﹐亦無佗望。良嗣等方始來到。且馬政元齋到事目﹕『所約應期夾攻﹐最爲大事﹐須是大金兵馬到西京﹐大宋兵馬到燕京﹐並應﹑朔等州入去。如此﹐則方是夾攻﹐將來不到西京﹐便是失約也。』貴朝若依前書﹐實欲夾攻圖謀﹐理須當期﹐本朝兵馬到西京以來﹐合於所約道路進兵相應。若謂不知﹐又云燕南已屯重兵﹐兼貴朝士馬發於代州北﹐並遠至西京﹔地理勞逸﹐灼然可知﹐直至克定﹐未曾依應。今承芳翰﹐再締新歡﹐極邊屯相應之軍﹐立議復幽云之地﹐皆非約也。其於信義﹐未合許與﹐蓋念前書﹐至如契丹將來虔誠請和﹐聽命無違﹐不必應允方是大信﹔故許燕京並六州屬縣及所管漢民外﹐其餘應干借官錢穀金帛諸物之類﹐並女眞﹑渤海﹑契丹﹑奚及別處移散到彼漢民﹑雜色人戶﹐兼平﹑灤﹑營等州縣﹔縱貴朝克復﹐亦不在許與之限﹐當須本朝占據。如或廣務於侵求﹐必慮難終於信義﹐所有信誓﹐分立界至﹐並舊來諭納契丹歲幣數目多少交割等事﹐候到燕京續議﹐已定式當嚴律﹐善保殊休。」靖等旣引對畢﹐詔令詣太宰王黼第。黼論西京﹑平﹑灤當如約﹐撒盧每曰「約勿言﹐姑議目前可也。來時上聞許燕京六州二十四縣地﹐今必欲西京﹑平﹑灤州﹐方許契丹歲幣之數定恐難。」黼曰「大國所欲﹐本朝無一不從。本朝所欲﹐大國莫降心相從否﹖向來議事已定﹐是不免遷就﹐今又得聖旨﹐推西京分開別作一段﹐此亦順大國之意﹐止欲得燕京又平﹑灤等一府﹐盡許契丹歲幣﹐相從何難﹖」靖等云「契丹沃壤﹐無如燕京已與貴朝﹐其平﹑灤等三州﹐本朝欲作關隘。以靖所見﹐莫若先以燕京六州二十四縣交契丹歲幣﹐其平﹑灤等州﹐當從容再議﹐或得不可知。一槪言之﹐徒往還也。」﹝《紀事本末》卷百四十三。原注以上並據詔旨及《金盟本末》。趙良嗣《總錄》載李靖等語言尢詳﹐今不別出。《本紀》於二十三日戊寅書金人遣使來許我山前六州﹐今並入此。案﹕良嗣《燕云奉使錄》云﹕是日﹐引李靖等上殿﹐上令黃珦傳旨﹕「兩朝計議五六年﹐大事已定﹐些小事各相說了卻甚好﹐西京及平﹑灤三州﹐地土不多﹐可就議定。四軍蕭傒﹐兩朝無禮﹐如捉得執縛送來﹐以見通歡之意。趙良嗣回﹐許定燕京﹐更不論夾攻﹐不夾攻如自取得﹐亦與本朝﹐甚荷厚意﹐可依例赴王黼處計議。」尋引詣王黼賜第議事。出禦前文字讀示﹐所有幽﹑薊﹑平﹑灤自合依約。撒盧母與李靖相顧曰「卻是和西京﹑平﹑灤都要﹔靖等來時﹐只聽得許燕京六州二十四縣地與南朝﹐今來卻西京﹑平﹑灤都要﹐怎生了得﹖」黼曰「自趙龍圖涉海北﹐從貴國來到上京﹐已如此商議﹐本只爲五代以後所陷漢地更無二三。」撒盧母曰「若是﹐和燕京﹑西京﹑平﹑灤州都要後﹐方許契丹舊日銀絹之數。如此﹐則空費往來﹐和合不得。」黼曰「某天性爽快﹐士大夫所共知。今來商議國事﹐須要說盡。已得聖旨﹐便將西京畫斷別做一項﹐此亦順貴國之意。只以燕京﹑平﹑灤三州﹐盡許契丹舊日銀絹之數﹐此乃是本朝一一相就之意。如燕京係官錢物漢戶人口﹐西京畫斷﹐一一相就貴國﹐只有平﹑灤一事自可相從。」度剌曰「此亦傾盡復知﹐且如本國﹐八九年來方盡得契丹舊地好處﹐惟是一个燕京﹐已�與貴朝平﹑灤等州﹐本國要做關口。」李靖曰「兩國來往﹐惟務誠實。據靖所見﹐先將燕京六州二十四縣爲定﹐歲交契丹銀絹之數﹐其平﹑灤等州﹐別作一頭項再覓去﹐或肯時﹐亦不可知﹔若一言之﹐徒苦往來。」黼曰「此已是委曲相就﹐若更分平﹑灤﹐豈有是理﹗」遂各上馬歸。以上並據《三朝北盟會編》補入﹐皆趙良嗣《總錄》中語也。《宋史﹟本紀》系此於二十三日戊寅﹐各本多從之。《紀事》作二十五日庚辰﹐不從《本紀》﹐原注謂據詔旨及《金盟本末》等書也。陳桱《通鑑續編》曰﹕十一月﹐金使來言燕地﹐初朝廷與金約但求石晉所賂契丹故地﹐而不思平﹑營﹑灤三州﹐非晉賂﹐乃劉仁恭所獻以求援者。王黼欲並得之﹐金主不肯。邵經邦《宏簡錄》曰﹕十一月戊寅﹐金遣李靖等來許歸山前薊﹑景﹑檀﹑順﹑涿﹑易六州﹐攺燕京爲燕山府﹐涿﹑易八州並賜新名﹐拜蔡攸少傅﹐判燕山府。王黼欲並得營﹑平﹑灤三州﹐復遣良嗣如金求之。金主以爲初約但求石晉賂契丹故地﹐此三州非晉賂﹐乃劉仁恭所獻﹐如必欲得之﹐並燕京不與。以上二說﹐似並據《宋史》。王應麟《困學紀聞﹟考史類》所引《長編》佚文﹐亦與此同﹐皆以此三州爲劉仁恭遺契丹。惟王應麟所引不書月日﹐止云宣和五年﹐則不能附入此月正文﹐今取附五年正月己卯注中﹐可以參照蔡絳《北徵紀實》﹐曰﹕又索營﹑平二州。虜曰「海上元約石晉所割則屬中國﹐契丹舊地則歸我。今營﹑平二州乃阿保機於後唐時所陷﹐灤州乃營﹑平地﹐舊已入虜﹐卽非石晉所獻之地﹐當如初約。」於是我無辭。《遼史拾遺》引元混一《輿地要覽》曰﹕灤州古無之﹐唐末阿保機陷平﹑營﹐劉守光據幽州﹐暴虐﹐民不堪命﹐多逃亡。阿保機築此以居之。《通鑑﹟後晉紀》曰﹕天福元年十一月﹐割幽﹑薊﹑瀛﹑莫﹑涿﹑檀﹑順﹑新﹑嬀﹑儒﹑武﹑云﹑應﹑寰﹑朔﹑蔚十六州以與契丹。胡三省注﹕盧龍之險在營﹑平二州﹐自劉守光僣竊﹐周徳威攻取﹐契丹遂據營﹑平。同光以來﹐契丹南牧直抵涿易﹐其失險久矣。以上各說可證當時元約﹐王黼寡陋﹐實昧地理﹐後欲求之﹐自不可得矣。﹞

《續宋編年資治通鑑》﹕十一月庚午﹐郊。案﹕《宋史》及各本月日並同﹐云庚午祀昊天上帝於圜丘﹐赦天下。東南官吏昨緣寇盜貶責者﹖次第移放﹐上書邪等人特與磨勘。《九朝編年備要》云﹕王黼言「郊日﹐陰雲解剝﹐陽景來臨﹔璧月垂輝﹐信星彪列﹔非霧非煙﹐旁薄晻靄﹔已事而退﹐密雪四委。乞拜表稱賀。」從之。《續宋編年》書事本不係日﹐惟郊及日食或閒一書之。庚午爲十一月十五日﹐論事序﹐此當在甲戌﹑庚辰之前﹐應將此移附甲戌日上。但書例旣以《續宋編年》事不書日﹐故係每月之末﹐則此𨿽閒一係日﹐亦仍從元例﹐不須提前。其郊赦詔書曰﹕門下﹕「事上帝而懷多福﹐非禋祀不足以昭報本之誠﹔紹大業以綏四方﹐非升侑不足以極奉先之孝。朕荷三靈之儲祉﹐奉列聖之詒謀﹐制治保邦﹐克懋持盈之訓﹔立政造事﹐敢忘繼緒之思。彌文監虞夏之隆﹐成憲復熙丰之舊。百度惟正﹐庶績其凝。士迪典常﹐盡革淫朋之習﹔民興淳朴﹐式符道紀之昌。人徯志以否欽﹐天鑑誠而孚佑。淸臺觀象﹐瑞占七政之齊﹔易館頒常﹐運協四時之敍。雨澤應期而播潤﹐河宗聽命以回流。農扈奏功﹐黍稷嗣丰年之慶﹔燕民效順﹐封疆歸輿地之圖。刑淸而囹圄屢空﹐物遂而動植咸若。驗諸福之畢至﹐豈成功之敢居﹗恭念祭不欲疏者﹐禮之經﹔物無以稱者﹐天之徳。肇卜迎長之旦﹐聿修肆類之儀。簠簋豆籩﹐秩九州之嘉薦﹔旂常罕畢﹐儼八衛之祲容。庶邦底貢以駿奔﹐多士秉文而顯相。稽魯人先事之義﹐以前饗於太宮﹔歌周王成命之詩﹐肆靈承於有昊。衎我烈祖﹐篇於羣神﹐禮三獻而精意昭﹐樂六奏而靈祗下。祥光旁燭﹐景貺備臻。修徳錫符﹐已應克誠之享﹔行慶施惠﹐用均拜胙之禧。嘉與萬方﹐共膺純嘏﹐可大赦天下。於戲﹗百神受職﹐知帝命之不違﹔五福錫民﹐浹海隅而丕冒。尙賴忠良修輔﹐文武協恭﹐益堅勵翼之心﹐永底輯寧之治。爰咨爾眾﹐咸體朕懷。」此詔﹐據李攸《宋朝事實》補入。

１﹑十二月﹝案﹕據錢氏《四史朔閏考》﹕十二月系丙戌朔。﹞戊子﹐李靖﹑王度剌等辭於崇政殿。詔龍圖閣學士﹑太中大夫趙良嗣﹐顯謨閣待制周武仲爲國信使兼送伴國書云云。禦筆付良嗣等云「營﹑平﹑灤三州﹐聞每歲所得錢物斛斗不多﹐又天荒地土不少﹐況丰凶不常﹐兼須贍給三州﹐金朝廷頓計十萬銀帛﹐已過三州所入﹐可子細以此計議。又契勘契丹昏主尙在﹐所有西京一帶若金國兵馬回去﹐本朝又不占據﹐則昏主必出沒作過﹐於彼此非便。本朝所以欲收復西京者﹐亦奭捍昏主定計﹐當以此理開諭之。」又禦筆﹕「批遣卿等詣大金皇帝軍前計議﹐金國遣使人持到國書﹐大槪所請五事﹐除入關至燕﹐系官錢物移散漢民﹑雜色人戶﹐並如金國所諭﹐並西京地土﹐候收復燕京日別行計議外﹐止有營﹑平﹑灤州一事合依元約本朝收復。如卿等到議約或未合﹐聞大金以平﹑灤州出得些小桑麻﹐所以欲得﹐可於歲交契丹銀絹數目外﹐特每年更交割絹五萬匹﹐銀五萬兩﹐以助金帛之用﹐曲盡通好交歡之意。所有營﹑平﹑灤及西京地土﹐本朝並行收復。內西京如金國軍馬已回﹐卽本朝便自計議﹐度可出此禦筆爲據﹐仍計會信誓界至等文字前來。」﹝《紀事本末》卷百四十三。原注徽宗禦札兩件﹐見藏撫州州學﹐教授虞鼐出以示臣﹐蓋宣和四年十二月事也。合附三日戊子良嗣﹑武仲再使後﹐更須考詳。案﹕《宋史》及王偁《東都事略》同﹐系戊子。《三朝北盟會編》系十二月二日丁亥﹐朝辭﹔三日戊子﹐遣伴使。上遣王珦傳旨諭靖﹕「卿等到軍前奏知大金皇帝﹐自金國兵馬未到上京時﹐已遣使計議﹐成就交好﹐正在今日。今來所議凡五事﹐一切委曲俯從﹐金國所有營﹑平﹑灤三州地土不多﹐一就相許了卻甚好。」國書云「夙勤原使﹐嗣貺緘書。共聞綏撫之詳﹐備諗敷陳之悉。方遠惇於契好﹐宜曲盡於忱誠。本朝與鄰國通好﹐自來係計使人往來之數以爲禮節。昨曷魯等來﹐系報馬政之聘﹐以故更不遣使。然國書內且述﹕『夙惇大信﹐備載前書﹐所有漢地等事﹐並如初議﹐候聞舉兵到西京的期﹐以憑夾攻。』議約事理分明﹐別無斷絕。今歲自聞舉軍到西京﹐卽遣童貫等領兵自燕路相應。四月以後﹐累伐契丹﹐事可詢訪﹐亦累遣人移文貴朝軍前報應﹐計議夾攻之舉﹐卽無失約。昨燕京國妃蕭遣蕭容等進表納款﹐乞援助﹐止退大金兵馬﹐及平﹑營﹑薊﹑景等舉地來歸﹔繼亦嘗遣偏裨入燕城﹐殺戮不順。契丹請和聽命﹐各無允從﹐並未見貴朝進兵夾攻﹐卽卻其使並表﹐未嘗聽許及未曾分遣大兵據守。元議自燕﹑並﹑應﹑朔等州進兵後﹐來以西京之議未明﹐故止應﹑朔之師﹐𨿽奉聖﹑應﹑朔﹑蔚﹑武等州遣人請降﹐亦以此未曾撫定﹐惇守信義﹐以務求歡﹐本末可見。趙良嗣回款知入關至燕﹐本朝議云與貴朝講好修睦﹐若本朝先自平燕﹐亦當迎待如禮。良嗣固執﹐妄有所陳。所有應關係官錢穀金帛諸物之類﹐今盡欲行拘收﹐實非元約。然貴朝兵馬旣欲入關﹐犒師之用﹐義合相從﹐其別處移散到漢民﹑雜色人戶﹐如欲收管﹐亦非元約所載。今並如來諭﹐以示誠意。兩朝守國﹐所恃大信﹐自初遣良嗣以至於今﹐所議正爲五代以後所陷漢地﹐內燕京六州及屬縣﹐已載來書。並承諭﹕如本朝已取了燕京﹐自依今來已許﹔如未取了﹐貴國取得﹐亦與本朝﹐更不與夾攻外﹐所有營﹑平﹑灤﹑並﹑西京管下州縣﹐並係五代所陷地土﹐合依元約本朝收復。爰念自貴朝未取上京之時﹐越大海一通交好﹐使聘往來。累年於此﹐所當曲務允應﹐以善初終。除營﹑平﹑灤三州本朝收復外﹐其西京地土﹐候收復燕京﹐別行計議。契勘馬政所齋事目﹐已曾具言﹕緣收復燕京一帶並西京地﹐所以盡許契丹歲交銀絹﹔今若西京別作一段計議﹐理合減定。深念久已相許﹐義不可渝。將歲交銀絹數目多少交割等﹐並依契丹舊例施行﹔信誓分立界至等事﹐續議畫定﹐庶應來悰﹐用臻歡約。屬歲當凜﹐益保天祺。今差龍圖閣直學士﹑太中大夫趙良嗣﹐朝散郎充顯謨閣待制周武仲充國信使副﹐有少禮物﹐具諸別幅。專奉書陳達﹐不宣。」據良嗣本傳﹐此時爲中龍﹐未嘗爲大龍。國書亦雲龍圖閣直學士﹐《紀事﹟作龍圖閣》學士﹐恐誤。蓋良嗣以徽猷待制轉中龍﹔武仲以侍禦史轉顯謨待制﹐二人並新除也。九月十八日甲戌﹑十一月十九日甲戌可考。﹞

２﹑辛卯﹐金人入燕。明日﹐遣馬擴歸廷獻捷。﹝《紀事本末》卷百四十三。原注詳見《北邊門》。案﹕《紀事﹟北邊》已佚。馬擴《茅齋自敍》云﹕十二月一日﹐經嬀﹑儒二州。初五日﹐抵居庸關。契丹棄關走。僕隨行。阿骨打謂曰「契丹國土十分﹐我已取其九﹐祗有燕京一分地土﹐我著人馬三面逼著﹐令汝家就取﹐卻怎生受﹐柰何不下﹗初聞南軍已到盧溝河﹐已入燕﹐我心亦喜。南家故地﹐教他收了﹐我與佗分定界﹐分軍馬﹐歸國早見太平﹔近聞都統劉延慶一夜走了﹐是甚模樣﹖」僕答曰「使人畱此﹐不得而知﹐兵家進退常事﹐恐亦非敗﹔縱使劉延慶果敗﹐亦別有大軍在後。」阿骨打曰「似恁統領底人敗了﹐軍國大事﹐汝家有甚賞罰﹖」擴答曰「將折兵死﹐兵折將死﹐延慶果是退敗﹐便做官大﹐亦行軍法。」阿骨打云「若不行軍法﹐後怎生使兵也。待一兩日到居庸關﹐爾看我家兵將戰鬥﹐有敢走麼﹖」初六日﹐入居庸關﹐擺列軍馬。阿骨打與宗傒骨侖郎君並馬南向立﹐諸軍馬三面整旗擺立﹐粘罕以下諸郎君皆披甲作兩行﹐相對侍立﹐召僕當前﹐阿骨打云「我已遣使副同爾家大使南去﹐想已到汴城﹐我已許了趙皇﹐燕京如今打了須要去﹔城內番官人戶﹐卽是我要﹐漢兒人戶都屬南朝。我今差人入城招誘契丹令投降﹐爾敢相隨前去招諭漢兒麼﹖」僕答﹕「以使人畱此﹐本了軍國大事﹐有何不敢﹖」阿骨打曰「敢時然好來﹐早同我家使臣前去。」入夜召僕﹐阿骨打曰「我親押軍來﹐待與夔離不見一陣﹐適來已報同國妃直東走了﹐來日可以入燕城。」是夜四更﹐阿骨打召僕去﹐頗有怒色曰「國妃與四軍走去﹐蓋緣我軍馬入關﹔今聞爾家軍馬﹐卻來攙奪﹐如此則更無好說話也。」僕曰「貴朝使人已與良嗣趨闕下﹐朝廷必不許來攙奪﹐萬一南朝先入﹐亦足可商量。」阿骨打意少解。次日﹐抵燕京北門﹐兩府漢兒官左企弓﹑於仲文﹑曹勇義﹑劉彥宗﹐契丹官蕭一信等開門迎降。阿骨打召僕云「今我軍先入燕京﹐爾隨行盡見﹐可回報捷。」已教寫宣撫司牒﹐差五百騎相送﹐賜僕並隨行人鞍馬一副﹐仍令攜涿州將官胡徳章歸。蓋徳章先與契丹戰﹐爲其所禽﹐囚燕京獄中﹐故令歸。臨行﹐粘罕遣烏歇來云「傳諭童太師﹐昨來海上﹐曾許水牛。如今相望甚近﹐欲覓千頭﹐令送來。」僕南發﹐達雄州宣撫司。史願《亡遼錄》云﹕蕭后行五十里﹐金人遊騎已到城下。左企弓等集兵拒守﹐未定﹐已報統軍副使蕭一信開啟夏門放人﹐婁室孛堇軍登城﹐續遣先被虜人﹑知宣徽樞密北院事韓秉傳令﹕「若耶律拜降﹐不殺一人。」催促宰相文武百僚僧道父老出丹鳳門球場投拜﹐阿骨打戎服已坐萬歲殿﹐皆拜伏罪。於是使譯者宣曰「我見城頭姦繩席角都不曾解動﹐是無拒我意也。並放罪。」蔡絳《北徵紀實》云﹕阿骨打全師自居庸入燕﹐四軍大王者奉蕭后由松亭關遁﹐燕人乃備儀物迎之。其始至於燕大內也﹐阿骨打與其臣皆握拳坐於殿之戶限上﹐受燕人之降﹐且向詢黃蓋有若干柄﹐意欲與羣臣皆張之﹐中國傳以爲笑。自後尊大﹐皆燕人及中國若良嗣輩教之也。以上並據《三朝北盟會編》。陳桱《通鑑續編》﹑薛應旂《宋元通鑑》並云金以騎兵送趙良嗣還﹐且獻遼俘﹐蓋誤。﹞

３﹑甲辰﹐女眞復遣李靖﹑王度剌持國書與良嗣﹑周武仲同來﹐良嗣及靖等先以是月庚子至金國軍前入見﹐國主曰「數年相約夾攻﹐云何﹖」良嗣對以﹕「夾攻𨿽是元約﹐據昨奉聖州軍前計議﹐云大國以去年不遣使爲斷絕別議﹐特許燕京﹐不論夾攻與否。今月二日﹐本朝於永淸擊走夔離不﹐追至燕京﹐𨿽非夾攻﹐亦其意也。」國主曰「夾攻且勿言﹐其平﹑灤等州未嘗計議﹐如何必欲取﹖若必欲取平﹑灤等州﹐並燕京不與汝家矣。」便令良嗣歸館。居四日﹐國主詔趣令南使辭歸﹐良嗣曰「今到軍前合議事甚多﹐略未嘗及﹐而遽令辭﹐何也﹖」撒盧母曰「皇帝已怒。」遂令入辭﹐以國書副本示良嗣﹐良嗣曰「自古及今﹐稅租隨地。豈有與其地而不與租稅者﹗可削去租稅事。」粘罕曰「燕自我得之﹐賦稅當歸我。大國熟計﹐若不見與﹐請速退涿州之師﹐無畱吾疆。」於是復以國書再遣良嗣及靖等。《紀事﹟本末》卷百四十三。原注已上並據《金盟本末》及詔旨等。《華夷直筆》﹑封氏《編年》若載收事甚詳﹐則莫如《總錄》﹐蓋諸書多用《總錄》也。案﹕良嗣以十五日庚子至金軍﹐十九日甲辰遣辭﹐先至阿骨打卓帳處﹐使兀室傳言﹐且云「自前年相約夾攻契丹﹐及至寡人領兵到燕京﹐並不見一人一騎。更寡人自來不許與底平﹑灤等處﹐今來都要﹐怎生去得﹖若堅要平州﹐不是好意﹐和燕京都怕別了。」便揖良嗣等﹐退歸所館。良嗣等至其國弟固侖國相所居﹐以貫所與酒果遺之﹐以通其意。良嗣欲與粘罕議事﹐答以商量未定。粘罕臨上馬﹐與良嗣諭以大事已定﹐所有營﹑平﹑灤三州一道商議了甚好﹐卻云「則爲這个事﹐近上大人們都不肯﹐若更緊著﹐恐和燕京都別了。」便催朝辭﹐兀室曰「堅要平州﹐莫是待閉定關口﹐不與通好﹐此是皇帝已不許﹐眾人皆不肯﹐堅不許今稅。」因約與元師粘罕等議事。粘罕云「這事本爲我家自著兵馬取得﹐所以須要稅賦。肯時便肯﹐不肯便休﹐請句退過界人馬。」良嗣等答以﹕「稅賦自古隨地﹐豈有得地而不得稅者。」粘罕云「不須理會﹐只是要稅。」兀室在坐云「此事不別﹐許多田地州城人民都與了南朝﹐些小稅賦﹐計較甚﹗」良嗣曰「且如稅賦之內有諸般色數﹐若細豆率雜之類﹐地裏相遠﹐如何般運﹖莫若計數折納。」兀室云「但依得後﹐這事易爲。」遂復遣靖等齋書赴闕。以上並據《三朝北盟會編》﹐蓋亦據用良嗣《燕云奉使總錄》等刪修之也。

《續宋編年資治通鑑》﹕是歲﹐髙麗王俁死﹐子楷嗣立。案﹕《宋史》﹕九月己巳髙麗王俁薨﹐遣路允迪弔祭。陳桱《通鑑續編》云﹕髙麗之俗﹐兄終弟及。俁卒﹐諸弟爭立﹐其相李資深立俁子楷﹐詔遣路允迪弔祭。先是﹐俁求醫於朝﹐詔二醫往﹐畱二年還﹐楷語之曰「聞朝廷將用兵於遼﹐遼兄弟之國﹐存之足爲邊扞。女眞豺狼﹐不可交也。業已然﹐願歸報天子﹐宜早爲備。」醫還﹐奏之﹐然已無及矣。彭百川《太平事迹統類》云﹕宣和元年六月﹐髙麗國忽上奏﹐以其王病求醫﹐上命擇二良醫往﹐歲餘﹐方遣歸﹐奏館二醫甚勤﹐謂曰「髙麗小國﹐世荷國恩不敢忘。聞天子用兵﹐遼人此兄弟﹐足爲中國捍邊。女眞虎狼﹐不可交也。」據此﹐求醫爲元年事﹐醫還之奏﹐亦非楷語之也。周煇《淸波雜誌》云﹕宣和奉使髙麗﹐路允迪﹑傅墨卿爲使介﹐其屬徐兢﹐仿元丰中王云所撰《雞林志》爲《髙麗圖經》。其《雞林志》四十卷﹐並詳載國信行移案牘。時劉逵﹑吳栻並命而往﹐是行蓋使面諭髙麗王顒﹐云「女眞人尋常入貢本朝﹐路由髙麗﹐如他日彼來修貢﹐可與同來。」海上結約﹐此爲禍胎。據《宣和奉使髙麗圖經序》云﹕宣和六年八月六日﹐奉議郎﹑充奉使髙麗國信所提轄人船禮物賜緋魚袋臣徐兢撰﹐於四年九月出使﹐內云﹕楷﹐王俁之世子也。王寅春三月俁病革﹐召李資謙入議嗣事。夏四月﹐俁薨﹐資謙乃立楷爲王。楷眉宇疏秀﹐形短而貌丰﹐肉勝於骨﹐性慧多學﹐亦甚嚴明。在靑宮官屬﹐有過必遭譴辱。旣立﹐𨿽幼沖﹐國官多畏憚之。迺者信使至彼﹐受詔拜表﹐行燕享禮﹐升降進退﹐綽有成人之風﹐亦當爲東夷中之賢王也。《九朝編年備要》云俁在位三十八年。又李《十朝綱要》此係四月﹐不書日。

﹝海昌倪鍾祥輯注﹞

卷四十六

徽宗

△宣和五年﹝癸卯﹐一一二三﹞

１﹑正月﹝案﹕錢氏《四史朔閏考》﹕正月乙卯朔。﹞丁巳﹐大金國使副李靖﹑王度剌﹑撒盧母以乙卯朔入國門﹐詔趙良嗣﹑周武仲復館之。﹝《紀事本末》卷百四十三。案﹕馬擴《自序》曰﹕朝廷差良嗣﹑武仲充國信使副﹐仍送伴李靖等入燕。僕問良嗣所以奉使事﹐良嗣不答﹐遂行。經十餘日﹐良嗣﹑武仲同李靖﹑王永福﹑撒盧母回﹐自燕中赴關﹐不言所議。童貫呼僕謂曰「良嗣昨有申到﹐語錄與爾所說不同﹐兼爾系摘畱使人﹐自合赴闕。本司已作奏狀﹐可取東路馳去。」僕遂行。至闕下﹐奉聖旨﹐令中使押馬擴赴王黼宅議事。黼云「在奉聖州摘畱所論事理﹐力爭死爭此一節﹐朝廷甚多公。」僕曰「不意延慶遁走﹐女眞先入三關﹐不得不爭也。」黼起立云「據今事宜有何所見﹖」僕投黼一札子云「燕地乃中國北戶﹐自祖宗以來﹐有志恢復。比者海上交結女眞﹐已許割還﹐但因劉延慶遁走﹐失入燕機會﹐令女眞先入據之﹐輕我兵弱﹐已肆侮慢。當此形勢﹐於復地未爲急﹐而防後患乃急務也。請以復地之間﹐條畫徐制女眞三策﹐以杜後患。若女眞果以山前山後故地故民盡還本朝﹐將用我故民守故地﹐關山險阻﹐易爲擇奭﹐𨿽倍益歲賜﹐所入足償所出﹐得以復境土而絕後患﹐此爲上策。倘女眞必欲割畱平﹑灤﹑營三州﹐不全歸燕地﹐則宜各守所得﹔彼得燕山使守燕山﹐我得涿﹑易則守涿﹑易﹐比類髙麗國少益歲賜﹐彼必欣然聽命﹔若慮日後侵陵﹐則於廣信以北﹐橫斜多築城壘﹐嚴屯軍馬﹐仍開掘涿﹑易兩河塘濼﹐連接沮洳﹐直抵雄﹑霸﹐彼來則奭之﹐退則備之﹐是爲中策。若聽金人奉聖州之約﹐止割燕京六州二十四縣﹐全與契丹舊幣﹐姑苟目前之利﹐徐爲善後之計﹐是爲下策。薘此三者﹐若汲汲於求地而不計勞費﹐增歲幣﹐益禮數﹐興板築﹐姑防一隅﹐用新附之眾﹐徼幸戰勝﹐一旦使女眞得志﹐殆將取侮於四夷﹐是爲無策。今女眞𨿽乘勝气銳﹐且兵少力分﹐加之天祚未滅﹐張覺抗衡﹐國內空虛﹐新民未附﹐我若嚴備邊防﹐屯集大軍﹐示以威信﹐遣一介辯士議之﹐彼方內顧不暇﹐未必不成上策﹔惟朝廷議而行之﹐不可緩也。」黼讀至「姑苟目前之利﹐徐爲善後之計」﹐嘆曰「可謂苟目前之利也﹐公之下策﹐乃朝廷之上策﹐於公下策中﹐更待添些物色。朝廷大議已定﹐今又差公作計議使﹐但著剛著柔﹐交割取燕山便是功也﹐余不須論。」以上據《三朝北盟會編》所引。擴於十二月六日自燕至雄報捷。此時正隨良嗣等到闕也。﹞

２﹑戊午﹐引對崇政殿﹐捧國書以進。其國書云云。對罷﹐見宰臣王黼如儀。黼謂靖等曰「大計定矣﹐忽於元約之外求租賦﹐何哉﹖」靖對曰「爲本國得燕所以及此。」黼曰「類有間諜害吾兩國之成者。」撒盧母謝曰「有之。契丹日夜爲皇帝言﹐有國都如此而以與人﹐用事大臣頗惑其言﹐惟皇帝與粘罕﹑兀室持之甚堅﹐曰﹕『已許南朝﹐不可攺也。』」黼曰「租稅﹐未約也。上意以交好之深﹐特相遷就﹐然飛輓如是之遠﹐欲以銀絹充之爾。」靖曰「然問其數。」黼曰「已遣趙龍圖面約多寡矣。」復曰「去年歲幣如何﹖」黼曰「歲有幣﹐以得地也﹐今地未入﹐取之何名﹖」靖懇求不已﹐上亦特許之。己未﹐入辭於崇政殿﹐以期日已迫﹐依所乞﹐免供奉庫錫宴及門外禦筵等。詔良嗣﹑武仲復充國信使副兼送伴﹐馬擴充計議使﹐奉國書往。國書云云。﹝《紀事本末》卷百四十三。原注詔旨自此遂復平﹑灤﹐營。《實錄》云李靖﹑王度剌辭崇政殿﹐不日遣良嗣等。案﹕各本月日同。金人國書云﹕十二月日﹐大金皇帝致書於大宋皇帝闕下﹕「肅馳使驛﹐繼附音徽。然承鄰睦之修﹐未盡理端之素﹐故形敝幅﹐開導深悰。昨於天輔四年﹐趙良嗣計議燕京﹐若是允肯﹐自來所與契丹銀絹依數歲交及夾攻﹐回書已許燕京地分並所管戶民﹐『若不夾攻﹐不能依得已許爲定』﹐平﹑營﹑灤等州﹐未曾允應。今承來書﹐『其別處移散到漢民雜色人戶﹐如欲收復﹐亦非元約。』據上項人戶﹐前次往復﹐未曾遺漏﹐辭意詳明。昨來度剌等去時已曾具言﹐兼契勘馬政來齋到事目﹐『所約應期夾攻﹐最爲大事﹐須是大金兵馬到西京﹐大宋兵馬自應朔州入去﹐不如此﹐則便爲失約也。』且當朝兵馬﹐攻下西京以至武﹑朔﹐曾牒代州﹐亦未相應夾攻﹐又良嗣齋到書﹐『所謂夾攻者﹐貴朝自涿﹑易等處進兵至燕京﹐金國自古北口等處進兵至燕京』﹐當朝兵馬攻下居庸﹐直抵燕城﹐卽日款降外﹐貴朝兵馬不能入燕﹐已被戰退。以故李靖等去時﹐具言已許燕京所管州縣地方元管戶民﹐『如或廣務於侵求﹐諸慮難終於信義』。今書又齋辭索平﹑營﹑灤等三州﹐已係廣務於侵求﹐酌此事件﹐爲約分明﹐義當不許。爰念大信﹐不可輕失﹐且圖交好﹐特許燕京六州隨縣所有銀絹﹐一依契丹舊例交取。兼燕京自以本朝兵力收下﹐所據見與州縣合納隨色稅賦﹐每年並是當朝收納。如可依隨﹐請差人使﹐不過前向正旦受禮賀功及齋送今歲合交銀絹外﹐據平﹑營﹑灤三州亦不在許與之限。所有次年以後銀絹﹐交割處所立界至及其餘事等﹐姑俟大事議妥告成﹐獻廟奏凱﹐惠勞敍錄﹐優卹部落外﹐再遣人員續議畫定。如難依隨﹐請於已後無復計議燕京。令屬祁寒﹐冀膺多福﹗今差孛堇李靖﹑王度剌充國信使副﹐有少禮物﹐具諸別幅。謹奉書陳謝﹐不宣。」李靖上殿傳達國書訖﹐上遣黃珦傳旨云「兩朝共議﹐戮力討伐契丹﹔今已得燕﹐實爲慶事。自泛海計議。累年大事已定﹐自合結絕。今來一事未了﹐又生一事﹐暴師日久﹐各不穩便﹐早見了當﹐共享太平﹐豈非美事﹗所有稅賦等事﹐詣宰相王黼賜第計議。」初五日入辭﹐上令黃珦傳旨﹕諭靖等到軍前日﹐傳語大金皇帝﹐謝遠遣使人到闕﹐兩朝信好﹐累年已著﹐切不可聽契丹言語。此輩亡國之人﹐沒安身處﹐只欲鬧亂兩國﹐但與鑑破﹐必不敢復言。且如稅賦﹐本實難從﹐只緣成就交好﹐待議依應﹐然亦須酌中商量﹐方可了得。所有營﹑平﹑灤三州﹐地裏不多﹐只是要抵敵四軍﹐且是一道了絕﹐甚好。本朝與貴國交好累年﹐且如朋友覓一般物也。須與卿等到日﹐但子絀奏知。靖等云﹕領聖旨。於是復命良嗣等齋書伴送。朝廷國書云﹕正月日大宋皇帝致書於大金皇帝闕下﹕「比聞親提師卒﹐遠涉關封﹐歷煩振旅之勤﹐共底夾攻之績。夙維信義﹐方劇忻愉﹐亟承使節之還﹐舊沐書辭之悉﹐念欲諧於歡好﹐當取示於忱誠。本朝於貴國數年計議漢地漢民及夾攻等事﹐具載累書﹐玆不贅詞。昨趙良嗣等還自代北﹐知欲入關討伐﹐卽自涿﹑易等處分遣軍馬夾攻﹐三面掩殺契丹數陣﹐大獲勝捷﹐追逐遠過燕京東北﹐實與貴朝次取居庸之兵相應﹐靡有差失。曁國妃與四軍以下奔竄﹐城中無不順之人。似聞貴朝兵馬相近﹐於義不當爭入燕城﹐卽令遠駐兵馬﹐本堅守信約之應夾攻者﹐事皆有迹可考﹐不待理辧。今承來書﹐燕地州縣稅賦欲行拘收﹐不特事非元約﹐亦非近所計議。自古及今﹐稅賦隨地﹐況遠隔關塞﹐民戶如何般運﹖於理本難允應﹐重念萬里交歡﹐逾海遣使﹐積年於此﹐信聘往還﹐情意已篤﹐義當勉從﹐所欲以成交好。今特許每歲別交銀絹以代燕地稅賦﹐令良嗣等前去定議。並契丹舊交銀絹﹐並合自今來計議畢日爲始。所有彼此遣使﹐持禮賀正旦等事﹐候計議畢﹐議定發遣月日受理去處﹐其銀絹交割處所分立界至等事﹐續議畫定。候屬春和﹐茂膺天福。今差龍圖閣直學士﹑大中大夫趙良嗣﹐朝散郎﹑顯謨閣待制周武仲充國信使副﹐及差馬擴充計議使﹐有少禮物﹐具諸別幅。專奉書陳賀﹐並謝﹐不宣。」﹞

《續宋編年資治通鑑》﹕宣和五年春正月﹐金使李靖﹑王度剌﹑撒母與趙良嗣偕來﹐金主謂「燕京用本朝」兵力攻下﹐其租稅當還本朝。上意以銀絹代之。靖復請歲幣﹐上亦特許。遂命良嗣再使﹐求平﹑灤地。阿骨打曰「平﹑灤欲作邊鎭不可得也。」遂議稅租﹐阿骨打曰「燕租六百萬貫止取一百萬﹐不然還我涿﹑易舊疆。」良嗣曰「本朝自以兵下涿﹑易。夫復何言﹗禦筆許十萬至二十萬﹐不敢擅增。」良嗣等畱雄州﹐以國書遞奏。詔復遣良嗣再使﹐代稅之物﹐悉從來諭。遂許以遼人舊歲幣四十萬之數外﹐每歲更添燕山﹑涿﹑易﹑順﹑景﹑檀﹑薊六州代稅錢一百萬緡。金人旣得所欲﹐乃許。三月﹐金使寧述割﹑王度剌﹑撒母盧持誓書來﹐且言金主許還西京﹐且求犒軍二十萬。而國書並誓書乃無一語及西京者﹐蓋良嗣與寧苳割欺罔之言﹐乃遣兵部侍郎盧益持誓書議交燕京日子。盧益等至燕山﹐先索犒師金帛﹐乃得見兀室等﹐且索誓書觀之﹐斥字畫不謹﹐凡更攺三四。王黼皆曲意從之。且索燕人趙溫訊李處能來歸者﹐宣撫司縛溫訊與之﹐其志愈驕矣。至夏月﹐遣楊璞以誓書及燕京﹑涿﹑易﹑檀﹑順﹑薊﹑景六州來﹐且索米二十萬石。上遣童貫﹑蔡攸入燕﹐先曰交割﹐後曰撫定。燕之金帛﹑子女﹑職官﹑民戶爲金人席捲而東﹐而宋朝捐歲幣數百萬﹐所得空城而已。粘罕猶欲止割涿﹑易﹐阿骨打曰「海上之盟﹐不可忘也。我死﹐汝則爲之。」時左企弓爲金人謀﹐嘗獻詩﹕「勸君莫惜捐金議﹐一寸山河一寸金。」故金人邀求不已。宋朝曲從所請﹐乃許之。案﹕《續宋編年》此條𨿽系正月﹐而所書遠及五六月﹐事蓋略述交燕大槪﹐不及《紀事》之詳﹐難以相附﹐故仍從原次附正月末。「撒盧母」亦作「撒盧每」﹐此作「撒母」﹐又曰「撒母盧」。左企弓詩上句《紀事》作「君王莫聽捐燕議」﹐各本引用同﹐此云「勸君莫惜捐金議」﹐亦異。

又赦兩河燕雲路。時習趙良嗣虛辭﹐謂虜許我雲中﹐故曲赦並及山後云。案﹕《三朝北盟會編》﹕四年十月十三日戊戌﹐曲赦新復州縣。其時攺燕京爲燕山府﹐涿﹑易八州並賜名。五年四月二十七日庚戌﹐曲赦河東﹑河北﹑燕山府﹑雲中路。庚戌之赦﹐與《紀事》及《宋史》月日並同。《續宋編年》此系正月﹐與兩赦各不相合。𨿽正月以下至五月中間事﹐各不書月﹐似此亦可作四月事。但此下書後以王安中知燕山﹐則安中出知燕山在二月十一日﹐復書日後﹐其事定係正月矣。若取附四月庚戌下﹐似嫌失實﹐今仍從原次附正月末。而以四年十月詔書附之﹐蓋曲赦旣有兩次﹐且各有詔書﹐本可兩見也。詔曰﹕朕膺天駿命﹐作民之師﹐夜寐夙興﹐惟祖宗之是紹。賴帝孕佑﹐中外敉寧﹐遠曁海隅﹐罔不率俾。乃眷燕云之境﹐實我舊封﹐五季不綱﹐陷於北狄。屬者虜酋失道﹐自絕於天﹐怨結四興﹐勢似瓦解。惟予克相上帝﹐寵綏兆民﹐爰命六師﹐大申弔伐。爾有眾懷徳﹐惟素沛然﹐率吁羣心﹐奔走來歸﹐莫之能遏。王師無戰﹐而先志是承﹐四海永淸。惟朕以懌﹐興念玆土﹐久困暴昏﹐上下相陵﹐人用無告﹐典刑屏棄﹐罪及無辜﹐崇姦賊賢﹐毒痡猶在﹐以寬代虐﹐帝命惟新。應收復及已歸附州縣見禁罪人﹐除抗拒王命及謀爲不順外﹐余無大小﹐並放﹔見停廢文武官將校公吏人﹐並許所在自陳﹐當議盡行甄拔﹐隨材任使﹔流配人並放還﹐逃亡及爲盜賊者﹐並釋罪令歸。惟爾有官﹐體玆徳意﹐奉承罔怠﹐以稱朕惻隱之誠﹐庶一方亟蒙休澤。故玆親札﹐詔爾咸使聞知。

又後以王安中知燕山府﹐詹度﹑郭藥師同知。藥師以節鉞欲居度上﹐度稱禦筆所書有序﹐藥師不從﹐兼常勝軍橫盛﹐度不能制﹐朝廷恐生變﹐九月以度知中山府﹐蔡靖兩易其任。原注燕山之地﹐易州西北﹐乃金坡關﹐昌平之西﹐乃居庸關﹔順州之北﹐乃古北關﹔景州東北﹐乃松亭關﹐平州之東﹐乃逾關﹐逾關之東﹐乃金人之來路。凡此數關﹐蓋天所以限蕃漢也﹐一夫守之﹐可以當百。宋朝之割地﹐若得諸關﹐則燕山之境可保矣。然關內之地﹐平﹑灤﹑營三州﹐自後唐爲契丹陷之﹐後攺平州爲遼興府﹐以營﹑灤二州隸之﹐號平州路。石晉以燕山諸郡賂契丹﹐又攺爲燕京路﹐則與平州爲兩路矣。始﹐宋朝自海上議割地﹐但云得燕云兩路而已。此平﹑灤所以有辭也。金人旣據平州﹐則關內之地﹐蕃漢雜處﹐故斡離不入寇至自平州》﹐由當時議割地不明地理之誤也。案﹕《宋史》﹐王安中知燕山府在正月七日辛酉。王偁《東都事略》亦系正月。薛應旂《宋元通鑑》月日同﹐且與郭藥師同知並書。《三朝北盟會編》﹕二月十一日乙末﹐尙書左丞王安中除少保﹑靖難軍節度使﹑河北燕山府路宣撫使﹔判燕山府﹑資政殿學士詹度爲燕山府安撫使。六月一日壬午﹐以藥師來朝﹐除檢校少保﹑河北燕山府宣撫副使﹑同知燕山府。九月六日乙巳﹐知河間府蔡靖同知燕山府﹐與詹度易任﹐與各本不同﹐而所記獨詳云﹕童貫﹑蔡攸將交割燕山有日﹐朝廷因委之選命諸州守臣。王黼自以爲功﹐多攺易縣名﹐以張得意﹐乃遷蔡攸少師守燕山。攸深不欲在外﹐且力辭﹐仍以嘔血告上﹐令選自代者﹐乃舉王安中。安中河朔人﹐必知北方事﹐自左丞除節度﹐宣撫河北燕山。安中之行也﹐上悉出內府金﹑玉器﹐至於瓶鑪硯幾之屬畢備﹐使至燕鋪陳於州寢﹐以滉大夷狄﹐禮遇之隆﹐一時殊絕。黼獨祖道﹐贈以詩﹐且約歸而相之也。又六月中﹐禦筆云王安中知燕山府﹐詹度﹑郭藥師同知﹐故度稱禦筆所書有序。《九朝編年備要》云﹕靖有城府﹐至則開懷待藥師﹐藥師亦重靖稍爲損﹐然終不得其柄也。藥師在燕山﹐凡有所請﹐朝廷無不從。又遣部曲﹑商販﹐諸路爲奇巧之物以奉權貴﹐下及小璫﹐無不喜之者。時常勝軍及鄕軍號三十萬﹐戍兵惟九千人﹐無能爲也。藥師及燕人終不攺左衽﹐時人比之祿山云。原注云云。是議割燕山事與詹度郭藥師等事不涉﹐其文亦據《九朝編年備要》﹐而張匯《金節要》說此尢詳﹐此與正月己卯良嗣在金軍議平﹑灤事可以參照。

１﹑二月﹝案﹕錢氏《四史朔閏考》﹕二月乙酉朔。﹞丙戌﹐龍圖閣直學士﹑太中大夫趙良嗣﹐朝散郎﹑顯謨閣待制周武仲﹐閣門宣贊舍人馬擴自燕山回﹐至雄州﹐以金國國書遞奏。其書云云。初﹐良嗣及武仲﹑擴等以正月壬戌出國門﹔丁丑﹐至雄州﹔己卯﹐抵金國軍前﹐諸酋列館燕京郊外﹐獨置南使於一廢寺﹐以氈帳爲館。良嗣見金國主曰「本朝徇大國多矣﹐止平﹑灤一事豈不能相從耶﹖」國主曰「平﹑灤初未嘗相許﹐今欲作邊鎭﹐不可得也。」﹝案﹕王應麟《困學紀聞》卷十五云﹕《長編》宣和五年﹐求石晉故疆﹐不思營﹑平﹑灤三州乃劉仁恭遣虜﹐虜不肯割。案﹕《五代史》﹐劉仁恭無割地遣虜之事。《四夷附錄》云﹕契丹當莊宗﹑明宗時攻陷營﹑平二州。以上云云﹐其「案」字以前﹐並爲《長編》佚文﹐照書例當以大字正文附補﹐但《長編》佚文之散見各書者﹐其有月日者﹐則按日附入﹐其無月日而有可據補者﹐亦補日附入。惟此事自四年十月二十六日辛亥良嗣至奉聖州議起﹐至五年四月十一日甲午交燕﹐其間並及平﹑灤一事﹐原本不係月日﹐但云宣和五年﹐亦不敢臆定爲何日事﹐卽以大字附入﹐亦嫌沓﹔況原文語气不類《長編》﹐似經刪潤﹐此當爲伯厚考史節取之語。𨿽屬《長編》之文﹐但非原本﹐不得據爲佚文以大字輯入也。平﹑灤﹑營三州﹐四年十二月三日戊子禦筆付良嗣等求之﹐至此不許已定﹐故後亦不議此矣。其四月十一日甲午下論此是《紀事》據蔡絳《北徵紀實》補入﹐本爲追序﹐非當日事也。則彼文旣係五年﹐除此無可附入﹐故輯以補見於此。蓋良嗣等以五年正月八日出國門﹐二十五日己卯始抵燕﹐以前無可議﹐總爲己卯至二月丙戌數日所議事也。《九朝編年備要》云﹕關內之地﹐平﹑灤﹑營三州﹐自後唐爲契丹陷之﹐後攺平州爲遼興府﹐以營﹑灤二州隸之﹐號爲平州路。至石晉之初﹐阿保機﹑耶律徳光又得檀﹑順﹑景﹑薊﹑涿﹑易六郡﹐建燕山爲燕京﹐以統六郡﹐號爲燕京路﹐與平州自成兩路。始朝廷自海上議割地﹐但云燕云兩路而已。蓋初謂燕山一路﹐盡得關內之地﹐殊不知關內之地﹐平州與燕山異路也。顧炎武《京東考古錄》云﹕《宋史》言朝廷與金約滅遼﹐止求晉賂契丹故地﹐而不思營﹑平﹑灤三州非晉賂﹐乃劉仁恭獻契丹以求援者。旣而王黼悔﹐欲並得之﹐遣趙良嗣往﹐請之再三﹐金人不與。此史家之誤。案﹕《通鑑》周徳威爲盧龍節度使﹐恃勇不修邊備﹐遂失逾關之險。契丹每芻牧於營﹑平之間。又案《遼史》﹕太祖天贊二年春正月丙申﹐大元帥堯骨克平州﹐獲刺史趙思溫﹑裨將張崇。二月如平州﹐甲子以平州爲盧龍軍﹐置卽度使。遼之天贊二年爲後唐莊宗同光元年。是營﹑平二州契丹自以兵力取之於唐而不取之於劉仁恭﹐又非賂以求援也。若灤本平州之地﹐遼太祖以俘戶置灤州﹐當劉仁恭時尙未有此州﹐尢爲無據﹐此亦史家千年未正之誤。《遼史》於灤州下云石晉割地在平州之境﹐亦誤也。以上顧說與《日知錄》所言同。《通鑑》後晉太祖天福元年十一月﹐割幽﹑薊等十六州﹐賂契丹。本無營﹑平﹐當時朝廷宰執之陋亦可具矣。﹞遂議租賦。兀室云「籍燕地所出並課利計直可也。」良嗣曰「國書止言租賦耳﹐乃及課利﹐何哉﹖」辧論良久﹐兀室出燕京租﹐令舊租緡錢歲四十餘萬﹐新租緡錢歲六百餘萬。良嗣曰「承平時年粟不過百錢﹐今兵火凋殘之餘蓋十倍矣﹐豈可視此爲率哉﹖」兀室曰「姑置之﹐貴朝必已有成數﹐幸明言無隱。」良嗣乃出禦筆十萬之數﹐兀室笑而不答。良嗣復出二十萬之數﹐兀室曰「此一小縣之數也。」良嗣曰「海上所議﹐盡還燕京一帶則與契丹歲幣。今貴朝已除平﹑灤﹑營州不議﹐又起燕京職官﹑富戶﹑工匠﹐今更於此外歲增十萬匹兩﹐歲歲如之﹐經久無窮﹐豈少哉﹗」兀室曰「海上之約﹐燕地人民合歸南朝﹐燕中客人合歸北朝﹐從此各發還鄕﹐兩面進兵夾攻﹐卽軍馬各不得過關﹐蓋欲南朝乘本朝兵勢就近自取。今貴朝不能取﹐直候本朝軍馬下燕﹐使貴朝坐享山河之利﹐有何不可﹖兼稅賦自其地出﹐非貴朝物也﹐何屑屑如是耶﹗本朝欲起燕京職官﹑富戶﹑工匠﹐亦緣元約燕北人合歸北朝。如郭藥師常勝軍皆燕北人﹐藥師亦鐵州人﹐恐貴朝須此常勝軍驅使﹐更不之請﹐所以且將職官等相貿易。若貴朝亦欲此職官等﹐秖遣藥師常勝軍還鄕可也。今所許猶未及歲幣之半﹐更兼西京在其中﹐如何諧合﹖」遂除西京復堅執如初。良嗣不得已﹐以禦筆綾二萬許之。兀室曰「皇帝已與兩府議﹐不須論租稅多寡﹐止於歲幣外增一百萬緡﹐並以綾﹑錦﹑羅﹑絲綢﹑木棉﹑隔織﹑截竹﹑香茶﹑藥材﹑細果等充兩府。」謂左企弓﹑虞仲文﹑曹勇義﹑劉彥宗等本契丹兩府人﹐金人得之任用﹐所以復稱兩府也。議者謂祖宗𨿽徇契丹歲捐銀絹五十萬匹兩之數﹐蓋榷場與之爲市﹐以我不急﹐易彼所珍﹐歲相乘除﹐所失無幾。今悉以物色估充﹐榷場之法壞矣。時兀室適得郵筒文字﹐乃燕山路轉運趙良嗣乞存畱人從等事﹐兀室曰「計議未定而已更府名﹑差官屬﹐豈不忿忿﹖設議論不合﹐遂欲以彊兵取之耶﹗」良嗣曰「乃是各不相疑之意﹐何爲見詰﹖」﹝原注良嗣除燕山運使﹐詔旨在正月十八日﹐初艸在去年十二月十九日。案﹕《宋史﹖良嗣傳》不載除運使。﹞翌日﹐兀室傳其國主之言曰「燕租六百萬﹐今只取百萬﹐非相侵迫﹐而乃靳嗇較秋毫如此﹐借使如數得之﹐異時以物估充﹐當益有難色。不如且已還我契丹舊疆﹐寢其供輸之約﹐涿﹑易常勝軍舊屬燕京﹐亦當見還。請貴朝退軍出城﹐吾且提兵按邊。若兩軍相遇﹐豈得晏然而已哉﹖」良嗣曰「兩國修好﹐累年於玆﹐本朝自以兵下涿﹑易﹐今乃云爾﹐豈無曲直哉﹗」兀室曰「非本國紛紛﹐自貴朝吝甚﹐若增作百萬緡﹐則無事矣﹗」良嗣曰「使人出疆﹐豈敢擅增。況通舊數已七十萬﹐不爲不多。」兀室曰「請退軍事﹐聖旨極峻﹐不若聞之朝廷﹐庶幾早決。」李靖曰「郎君之言非妄也﹐不可忽。」良嗣知其欲爲釁端﹐曰「大國通歡﹐當以信義﹐萬一交兵﹐罪在曲者﹐非使人所憂也。」﹝案﹕以上係二十六日庚辰﹐議事蓋己卯之翌日也。《紀事》於丙戌下提行書之﹐以似丙戌之翌日矣。然《三朝北盟會編》﹐良嗣回雄州後﹐二月乙酉朔﹐金人焚橋梁﹑次捨﹐則丁酉早已不在金軍矣。﹞

又翌日﹐兀室來詰難良久﹐遂出書槁租稅事目﹐云「事悉在書中﹐能從固善﹐不能從無以議爲也。」並出燕地圖指示曰「招燕州是渤海聚落﹐合歸本朝外﹐居庸﹑金坡兩關已爲南朝所得﹐古北﹑松亭關本奚家族帳﹐當還金國矣。」良嗣曰「古北﹑松亭關初議已與南朝﹐今復取之﹐何哉﹖」再三力爭﹐良久方去。﹝案﹕以上系二十七日辛巳計議﹐《三朝北盟會編》於是日良嗣卽回雄州遞奏。﹞後兩日﹐良嗣入辭﹐金國主曰「古北松亭本奚地﹐捨歸北界﹐初以汝力爭﹐疑非善意。今已釋然﹐待將古北與汝家。其松亭關本朝屯戍﹐不可求也。」問良嗣來期何時﹐以半月對。令良嗣書以識之﹐國主曰「過期不來﹐提兵往見矣。書中毫朆之爽﹐亦如之去年﹐今年歲幣速齋以來。」遂令良嗣回﹐別不差使人。是日﹐國主與粘罕等入契丹納跋行帳。﹝案﹕「納跋行帳」﹐《遼史﹖營衛志》作「捺缽行帳」﹐四時行在之所也。厲鶚《遼史拾遺》引王易《漠北錄》曰﹕春﹐捺缽多於長春州東北三十里就濼甸住坐﹔夏﹐捺缽多於永安山住坐﹔秋﹐捺缽無定上﹔冬﹐捺缽多在邊甸住坐。與《遼史》所說地皆異。﹞前列契丹邠門官吏﹐皆服袍帶﹐如漢儀﹔贊引拜舞﹐悉用契丹規式。每入氈帳中門﹐謂之上殿。國主云「使人回﹐爲我語皇帝﹐事當亟決﹐使人亦疾回﹐我欲二月十日巡邊﹐無妨我。」良嗣云「此去朝廷數千里﹐今正月且盡﹐安能及期﹗莫若使人畱雄州﹐以書驛聞爲便。」國主許之。時金人得左企弓輩﹐日與之謀﹐以爲南朝雅畏契丹。加以劉延慶之敗﹐蓋有輕我心。左企弓嘗獻詩阿骨打曰「君王莫聽捐燕議﹐一寸山河一寸金。」然金人自以分軍護送燕京俘獲東歸﹔又山後告急﹐天祚已占西京﹐見招誘應﹑朔等州﹐當遣兵應援﹐復張瑴據平州之眾﹐亦須支梧。旣已出邀索百萬之言不能無懼﹐故亟示巡邊之意﹐觀朝廷所應如何。故自南使過盧溝﹐悉斷橋梁﹐焚次捨﹐恐我不從而自防也。﹝《紀事本末》卷百四十三。案﹕後兩日﹐當爲二十九日癸未﹐距二月六日庚寅止七日﹐回詔卽至雄州﹐𨿽急遞不應如是之速﹐�以二十七日辛巳自雄州遞奏金國書爲得實﹐不應二十九日良嗣猶在金軍未至雄州也。況良嗣約半月回﹐而金主迫以二月十日巡邊﹐若是二十九日語﹐此期皆不合﹐亦當爲二十六日庚辰語也。《紀事》不知所用何本﹐但所言並與《三朝北盟會編》相同﹐當亦節用良嗣《總錄》及馬擴《自序》刪潤之﹐特較簡略耳﹐今不復取。金國書云﹕正月日大金皇帝致書於大宋皇帝闕下﹕遠辱華函﹐繼形溫問﹔因遽成於小補﹐感特貺於慶儀。載循計議之辭﹐未悉聽從之諭。致煩馳報﹐冀示誠音。自來越海計議﹐收復燕京並所管州縣元是漢地漢民﹐已曾允應﹕「若是夾攻則與。」又承回示﹕「若大金兵馬到西京﹐本朝便自燕京並應﹑朔等州進兵。」洎至遣兵攻下西京﹐牒報代州﹐不經依應﹐直候契丹勢傾力敗﹐方自涿﹑易起兵﹐與元約不同。昨於奉聖州良嗣等來時﹐國妃狀奏﹕貴朝兵馬竊入燕京﹐𨿽已殺盡﹐幸願款附金國﹐尙不欲違約已報許與。後國妃又申盧溝河南大破南兵﹐𨿽追捉數萬﹐願爲金國臣子。重念如不自取﹐慮失元計﹐遂遣重兵攻破居庸﹑燕京並所管州縣並已款降。尋遣親見副使馬擴專報委細。及差人就檢陣地﹐僵祕甚眾﹐俱是南人﹔更有人諳知貴朝統制劉延慶已坐失律﹐兼僞命林牙統軍查剌等以下﹐亦稱國妃知當朝兵馬過關勾退鎭南軍馬﹐待圖逆戰。蓋以自來已破大軍﹐別無警急﹐及至相近﹐不敢對敵﹐因而遁去﹐別不敗於南軍﹐南軍亦不曾到燕京左右。若是城中之人實有相順﹐無因盡殺入城軍士。依此事迹﹐足認貴朝兵馬不克夾攻﹐特因自力﹐所以拘收稅賦。今承來書﹕「事非元約﹐稅賦隨地﹐戶民如何般運﹐於理本難允應。今特許每歲別交銀絹﹐令良嗣等去定議。」向來燕城倘賴貴朝攻下﹐無由更收稅色﹐實以自力收獲故也。旣以相許﹐卽委所司勘會。據燕京管內收納隨色稅賦共送五六百萬貫﹐乃命宣諭國信使副於內只收合直一百萬貫貨物回奏。良嗣等稱奉禦筆﹐只許銀五萬兩絹五萬匹﹐如不允應﹐便添十萬﹐仍議西京在內﹐更或不許﹐西京別作一段﹔猶不允從﹐添綾二萬﹐入二十萬數﹔更或不允綾在二十萬數外﹐以上別不奉到宣旨﹐不敢自專。願遣使人齋書計議。據前年合交銀絹數內﹐先已將到二十萬疋兩﹐尋委舊曾交割官員檢辦收領﹐緣稱絹貨下弱﹐不並前來。今請依與契丹一般者交送。據平﹑灤等州不在許與之限﹐已曾書報﹐倘廣務侵求﹐難終信義﹐無煩理會。況平州已爲邊鎭﹐所有脇虜投過民戶﹐別諭良嗣等省會去訖。所據今歲代稅合要物帛﹑絲綿﹑諸番色數﹐並依中等價直﹐別有札目。如可依從﹐卽請一就起般年前並今歲合交銀絹﹐依契丹數目送至燕京﹐用賞軍人﹐外據代稅絲綿諸物﹐定於今歲十月交割﹐內絲綿等物燕京土產外﹐自今歲以後﹐常年合交代稅絲綿等物﹐依見去札數並前來交割。銀絹依準舊例﹐分破五番般送平州路界首交付﹐及示盟誓。凡百事節﹐皆遵此約﹐長世不違﹐貴憑同盟。所有封疆﹐可自燕京所管州縣地分﹐與平州界至其間畫立。其賀正旦信使﹐彼此各請預先一日到闕﹐生辰人使﹐以十月三日受禮﹐依上到來外﹐賀貴朝生辰﹐並依舊來契丹發行月日到闕﹐仍於穩便處所起置榷場。所有燕京並隨州縣民戶不少﹐若許計議﹐不見定一﹐自難安撫﹐苟失今來播殖﹐將來住係何處﹐率難拯濟。如或難以準隨﹐請各只依契丹體例施行﹐仍速勾退過界兵馬。候當春始﹐善祝多祺。有少禮物﹐具諸別幅。令龍圖閣直學士﹑大中大夫趙良嗣回﹐耑奉書陳達兼謝﹐不宣。據《遼史》保大三年二月癸巳﹐興中﹑宜州復城守﹔三月﹐駐蹕云內州南。又《契丹國志》曰﹕天祚得耶律大石林牙兵歸﹐又得陰山室韋乞割石兵﹐自謂天助中興﹐再謀出兵收復燕﹑云。耶律大石力諫曰「今國弱至此而力求戰﹐非計也﹐當養兵待時而動﹐不可輕舉。」天祚斥而不從。大石託故不行。天祚遂率軍出夾山﹐下漁陽嶺﹐取天徳軍﹑東勝寧邊云內等州﹐南下武州。《紀事》言山後告急﹐卽此。但雲天祚已占西京﹐不知何據﹖張瑴據平州始末﹐五月三十日辛巳可考。﹞

２﹑庚寅﹐詔遣趙良嗣﹑周武仲﹑馬擴自雄州再往金國軍前計議。國書云云。禦筆付良嗣﹑武仲﹑擴等﹐議山後事須力爭﹐如不可爭﹐方別作一段商量。﹝《紀事本末》卷百四十三。案﹕《茅齋自序》云﹕到雄州後﹐卽作語錄入遞待報﹐自南使過盧溝河﹐卽焚橋梁。僕因謂良嗣曰「女眞廣邀歲幣﹐聲言巡邊﹐所以疑懼朝廷而自防也。」良嗣曰「虜人自用兵未嘗敗衄﹐何自防之有﹖」僕曰「兵家當怯守猛戰﹐今女眞兵少力分﹐見處危道﹐安得不自防﹖如僕前日所論徐制女眞三策﹐比見形勢﹐正當用之。乞召使副或止令擴赴闕稟議。」欲申尙書省﹐經撫房寫了申狀呈童貫﹐乞發遞。貫云「主上必不較些物色﹐但得事了早班師爲上。」後來教他別人手悰理會﹐不肯發。越十日遞到國書﹐並從之。禦批云不許更生佗議也。朝廷國書云﹕二月日大宋皇帝致書於大金皇帝闕下﹕專使云還﹐置郵遽逮﹐嗣沐華緘之悉﹐具知雅意之詳。惟交鄰國者﹐當善初終﹐而守邦圖者﹐務惇信義。旣早通於契好﹐宜曲徇於來悰。所言代稅貨物﹐並事目所載色數價直﹐交割月日處所﹐與畫立界至﹐遣使賀正旦﹑生辰及置榷場事﹐並如來書所諭。其年前依契丹舊交銀絹﹐已指揮宣撫司津送前去﹐今歲銀絹已令自京起發﹐候到﹐依契丹舊交月日交割。誓書亦如來示﹐候交割燕地訖諮聞。本朝緣與貴朝通好﹐天下所知﹐前後計議﹐每務曲從貴朝所欲﹐以成交契。誠意之厚﹐諒能深察。所有西京管下郡縣﹐非務廣土﹐以近日邊報﹐契丹昏主﹐數領兵馬出沒﹐本朝當議就便計度﹐力圖備奭﹐爲彼此之利。茂履春祺﹐順膺介福。今遣趙良嗣等自雄州復回遞申。專奉書陳達﹐不宣。謹白。﹞

１﹑三月﹝案﹕錢氏《四史朔閏考》﹕三月甲寅朔。﹞乙卯﹐金國使寧苳割﹑王度剌﹑撒盧母來﹐見於崇政殿﹐趙良嗣﹑周武仲﹑馬擴等先以二月庚寅發雄州﹐乙未至燕京﹐見金國主﹐國主得書﹐大喜。良嗣謂兀室曰「貴朝所須歲幣不貲﹐本朝皇帝無少吝。今平州已不可得﹐惟西京早與奪﹐庶人情無虧。」武仲亦曰「來時主上丁寧﹐極畱意且煩奏聞。」兀室唯唯而去。越三日不來﹐良嗣﹑武仲大恐﹐慮因山後壞山前已成之議﹐卽欲棄之。馬擴力爭﹐姑待次日﹐﹝原注十四日戊戌。﹞兀室﹑楊璞到館云「西京路疆土﹐據諸郎君言﹐初得之時﹐城中再叛﹐攻近四十日方下﹐士卒死傷極眾﹐實爲艱辛。又非元約當割﹐若我家不取﹐待分與河西毛揭室家﹐必得厚餉。河西謂夏國﹐毛揭室謂韃靼也。皇帝謂﹕『趙皇大度﹐我增百萬﹐一言不辭﹐今求西京﹐何辭以拒﹖兼我在奉聖州﹐心已許之。』會議三日﹐今早方決﹐然其間人民卻待遷去。」良嗣等曰「旣得疆土﹐人民自具﹐若止空城相付﹐將安用之﹖」兀室良久笑曰「此無他﹐皇帝意欲南朝諸軍犒賞耳。」擴答以﹕「貴朝旣許西京﹐朝廷豈無酬酢之禮。」兀室曰「此亦再遣使去。」

辛丑﹐入辭其書云云。

甲辰﹐良嗣等遂與寧苳割﹑耶律度剌﹑撒盧母三人來。將發﹐國主謂良嗣曰「寧苳割﹐貴臣也﹐善待之。」時詹度除知燕山府﹐王安中除宣撫使駐燕山﹐寧苳割云「此行良遽﹐恐不獲如契丹舊儀﹐止求花宴。」良嗣曰「當共取旨。」至壬子﹐﹝原注二月二十八日。﹞寧苳割﹑度剌至國門﹐詔良嗣﹑武仲館之﹐並用契丹故事﹐仍別賜衾褥叵羅。是日﹐引對罷﹐詣王黼第﹐如儀﹐黼欲令趨庭﹐寧苳割不可﹐分庭而見。寧苳割云「西京已許貴朝﹐願歲得碌礬二十栲栳﹐士卒取西京敝甚﹐乞加犒賞之恩。」黼許諾。上以寧苳割等屢乞花宴﹐且其國主有「善待之」語﹐詔特頒春宴。宴日﹐就辭於集英殿﹐跪奏﹐願聞特賞金帛之數﹐上諭以二十萬。寧苳割乞增﹐上不許。寧苳割退﹐良嗣等前﹐上問﹕「金人增歲物﹐起人戶﹐誅求不已﹐何乃爾耶﹖」良嗣對以﹕「女眞貪暴﹐惟利之從﹐其他不鄙也。」馬擴云「在本朝兵不立威乃至是。」武仲云「賴陛下聖徳﹐阿骨打心服﹐不爾邊患未易量。」上云「女眞貪暴﹐殘民害物﹐𨿽黃巢不如﹐詎能久耶﹖然彼旣入關﹐先據燕地﹐朕恐爲後患﹐不惜增百萬以﹤口臽﹥之﹐且解卹目前之紛也。」詔吏部侍郎盧益借兵部尙書與良嗣俱充國信使﹐擴充副使﹐持國書及誓書往軍前﹐議交燕月日。國書誓書云云。﹝《紀事本末》卷百四十三。原注按良嗣與寧苳割等言虜許西京且求犒軍物二十萬矣﹐而國書並誓書乃無一語及西京者﹐蓋良嗣與寧苳割共爲欺罔﹐卒啟兵端云。案﹕《茅齋自序》曰﹕僕復至燕京﹐兀室等云「皇帝甚喜﹐大事已定﹐止是商量交往禮數也。」僕竊語良嗣﹐便可理會山後。良嗣不欲﹐曰「此事閒慢。」僕曰「禦筆令力爭﹐柰何﹖」良嗣徐語兀室云「貴朝所須﹐本朝一一從了﹐卻有山後﹑西京地土人民並係舊漢地﹐今燕京已了﹐若將西京一同割還﹐乃是契義。」兀室云「西京路前在奉聖州時曾許﹐龍圖言不要﹐後來所以只言燕京事﹐今更不須再言也。」僕曰「山後故地﹐自海上理會﹐使人豈敢言不要﹗但每言燕地﹐則西京在中矣。兼貴朝已許本朝收取﹐今燕京旣已割還﹐西京卻在西南﹐貴朝卻要去遠卻﹐如何占守﹖或聞欲與別家﹐何若並還南朝﹐使得故地﹐亦見交歡誠意。」良嗣等怒僕不合理會山後﹐必致壞卻山前。僕答﹕「山前後相爲表悰﹐闕一則不可守﹐兼禦筆令力爭﹐豈可不盡心理會﹗」兀室三日不至﹐良嗣倉皇云「某本不欲理會西京事﹐公必欲爲言﹐必連山前事壞了。」僕曰「禦筆令力爭﹐安得不言﹗」良嗣曰「但歸日語錄中﹐載力爭之言數段足矣。」僕曰「臣事君以忠﹐何可僞也﹗」良嗣曰「兀室三日不來﹐此必生變。」適欲呼李靖令勿議﹐侍郎云且更請公面議之。僕曰「賴侍郎令呼某來﹐若龍圖一面與李靖畫斷﹐卽他日禦史臺公事有所在矣。」良嗣驚窘云「某意但了燕山事﹐卽吾曹成功﹐恐因山後壞卻﹐宣贊何苦相戾﹖」僕曰「不然﹐吾曹苟能爲朝廷得全燕之地﹐盡復五關﹐止出契丹歲賜﹐使國家幅員萬里﹐因機借勢﹐控制彊虜﹐弭久遠表去悰單之患﹐則粗可言功。今旣不得平﹑灤﹑營三州﹐又失楡﹑松亭二關﹐每歲別增一百萬緡﹐耗竭中國﹐當自此始﹔又復不要山後﹐則燕人志向不一﹐爭端在卽﹐禍釁叵量﹐尙何自謂功耶﹗」良嗣云「縱使虜人見許﹐必復邀增歲幣﹐朝廷之力已竭﹐如何可出﹖」僕曰「龍圖﹐邇臣也﹐畫此利害﹐使朝廷罷浮費不急之用﹐以爲守邊之貲則有餘矣。公見西邊爭戰形勢﹐𨿽一城一堡﹐必力戰取﹐繕築之功﹐在所不計。蓋要塞必爭之城﹐期於必得而後已。僕料虜人之意﹐西京已在其西南數千里﹐彼必不能守﹐將必歸我﹐姑少遲之。」良嗣云「縱使虜人見還﹐公觀今日朝廷事勢﹐如何守得﹖」僕曰「得而棄之﹐此在上意。」良嗣方憂撓間﹐兀室﹑楊璞至云「西京地土﹐據諸郎君與臣下議言﹐當初得西京時攻圍四十日﹐死傷無數。惟皇帝言﹐趙良嗣大度﹐兼我在奉聖州﹐心上許了﹐不若與去﹐好共大朝交歡﹐也勝似與河西家。然人戶卻待起遣。」良嗣相與辧論久之。兀室云「民土盡割還貴朝﹐只卻要些答荷﹐此中亦遣使人須得道破﹐只得一年之數﹐賞此軍人便是禮數了也。」差大使寧苳孛堇﹑副使耶律松度剌持書﹐越兩日﹐同發至闕。金人國書曰「使軺薦屆﹐榮訊疊承﹐旣增歲幣之優﹐深悉善鄰之意﹐俟成誓約﹐永保惟和。來書云所言代稅物貨﹐並事目所載色數價值﹐交割月日處所﹐與畫定界至遣使賀正旦生辰及置榷場事﹐並如來示所諭﹐備詳美意外﹐今年合交銀絹候到﹐依契丹舊交月日﹐特思元書﹐理合一就﹐重念春農般運不易﹐曲從來意﹐其銀絹以前來與契丹物色一般者交送。所有燕城候各立盟誓然後交割。今立誓艸付國信使副到﹐請依艸著誓﹐至日當議復盟。春律在中﹐冀膺多福。今差孛堇寧苳割﹑松度剌爲充國信使副﹐撒盧母充計議使。有少禮物﹐具諸別幅。專奉書陳達﹐不宣。」又事目一紙云「昨者趙良嗣到上京軍前﹐計議五代以後陷入契丹舊漢地州縣﹐特許燕京。再差馬政﹐更議西京﹐回書『只請就便計度收復』﹐尋爲不能收復﹐致本朝收了﹔又差良嗣等來議﹐稱燕﹑西兩京已曾計議﹐爲西京不在許限﹐不經許與﹐只與燕京所轄六州。來書云﹐『其西京別作一段』﹐今來又令良嗣等許議西京一就收復﹐𨿽貴朝未經夾攻﹐而念兩朝通和﹐實同一家﹐必務交歡﹐篤於往日。特許與西京﹑武﹑應﹑朔﹑蔚﹑奉聖﹑歸化﹑儒﹑嬀等州﹐並地土人口。其已西並北一帶﹐接連山後及州縣土地﹐不在許與之限。據所許民戶地土甚多﹐自來攻伐撫慰﹐將帥士卒難苦不少。今來無別再索經略﹐請差人交割﹐其諸事理已宣諭良嗣等去訖。來書稱契丹出沒﹐今差人押令大軍往彼﹐幸踏地裏交割發行月日﹐已諭使人省會。所有盟誓﹐候交割日議定。」又誓艸云「大金大聖皇帝創興﹐並有遼國﹐遣使計議五代已後陷入契丹燕地﹐幸感好意﹐特與燕京﹑涿﹑易﹑檀﹑順﹑景﹑薊並屬縣及所管戶民﹔緣爲邊國尙爲大金所有。以自來交與契丹銀二十萬兩﹐絹三十萬匹﹐並燕京每年所出稅賦五六分中﹐只算一分計算﹐錢一百萬貫﹐合值物色常年般送南京界首交割﹐色數已載前後往復議定國書。兩界側近人戶不得交侵﹐盜賊逃人彼此無令停止﹐亦不得密約間諜﹐誘擾邊人。若盜賊逃人﹐並髒捉獲﹐各依本朝法令科罪訖﹐髒罰﹔賊𨿽不獲﹐蹤迹到處便勒畱償。若有暴賊﹐或因別故合舉兵眾﹐須得關報沿邊官司。兩國疆界各令防守﹐兩朝界內地各如舊﹐不得遮堵。至如將來殊方異域﹐使人往來﹐無得禁阻。所貴久通歡好﹐庶保萬世。苟違此約﹐天地鑑察﹐神明速殃﹐子孫不紹﹐社稷傾危。」以上國書及事目﹑誓艸﹐並據《三朝北盟會編》輯入。無名氏《大金弔伐錄》所載誓書﹐其首尙多「維宣和五年﹐歲次癸卯﹐三月甲寅朔﹐四日丁巳﹐大宋皇帝致誓書於大金大聖皇帝闕下﹐天之所助者順﹐人之所助者信﹐履信思乎順﹐則自天祐之吉無不利﹐昨以」﹐計共六十二字﹐此當爲著誓時所加﹐故金人誓艸無之。趙良嗣《燕云奉使錄》云﹕將發﹐虜酋遣髙慶裔來諭﹐以寧苳割係是近上大臣﹐知國事﹐見充西路都統兼殺敗夏國﹐到貴朝莫似尋常使人一般﹐請依契丹舊例相待﹐至於商量事節﹐便可以一面與決。二十八日壬子到國門﹐三月甲寅朔進館﹐五日戊午寧苳割等上殿。上遣黃珦傳旨﹕「卿等離軍前日﹐大金皇帝安樂否﹖累年計議事一切了絕﹐信誓已定﹐共享太平﹐乃是永遠奠定。」寧苳割奏言「來時本國皇帝令奏知大宋皇帝﹐計議公事已了﹐不要別做則好。」上復令珦傳旨﹕「朝廷大信旣定﹐豈有變更﹗」令詣宰臣王黼賜第計議﹐出國書並誓艸讀示﹐至西京地界事﹐黼諭寧術割﹕「此非廣務土地﹐本爲邊州及天徳云內地分﹐若不屯守防把﹐夏人定來出沒﹐要當以河爲界。」寧苳割辭以不知﹐又讀至「所示誓艸云」五字﹐寧苳割等乞不用。又云「今後通好﹐不知或爲兄弟﹐或爲叔姪﹐或爲知交。」黼諭以敵國往來﹐只可用知交禮。朝廷國書云﹕三月日大宋皇帝致書於大金皇帝闕下﹕「華緘洊至﹐契好增勤﹐爰馳預政之臣﹐共著約神之誓。惟兩朝弔民伐罪之舉﹐振古所無﹔而萬世講信修睦之誠﹐自今伊始﹐用堅盟載﹐永洽鄰歡。來書云﹕『燕城候各立盟誓﹐然後交割。今立誓艸﹐付國信使副到﹐請依艸書著誓﹐至日當議復盟﹐銀絹請以前來與契丹物一般者交送。』並如來諭。順履融和﹐茂迎祉福。今差中大夫﹑試工部尙書盧益﹑龍圖閣直學士趙良嗣充國信使﹐邠門宣贊舍人馬擴充國信副使。有少禮物﹐具諸別幅﹐專書陳達﹐不宣。」以上並據《三朝北盟會編》。朝廷誓書卽依金國誓艸﹐今付良嗣誓艸﹐乃令金國依艸著書也。此誓書﹐今不別出﹐附見四月十一日甲午。至寧苳割屢乞花宴﹐詔特頒春宴﹐蓋宋制﹐春宴賜花也。蔡絳《鐵圍山叢談》云﹕國朝燕集﹐賜臣僚花有三品。生辰大燕﹐遇遼使在庭﹐則內用絹帛花﹐蓋示之以禮儉﹐且祖宗舊程也。春秋二燕則用羅帛花﹐甚爲美麗。至凡大禮後恭謝﹐上元節遊春﹐或幸金明池看瓊花﹐從臣皆扈蹕而隨車駕﹐有小燕謂之對禦。凡對禦則用滴粉縷金花﹐極其珍巧。又賜臣僚燕花﹐率從班品髙下﹐莫不多寡有數﹔至滴粉鏤金花爲最﹐則倍於常所頒。此盛朝故事也。是春宴固花宴之最。﹞

１﹑四月﹝案﹕錢氏《四史朔閏考》﹕四月甲申朔。﹞癸巳﹐初盧益及趙良嗣﹑馬擴與寧苳割等以三月己未﹝原注初六日。﹞發京師﹐行至涿州﹐見金國主﹐止盧益等﹐呼寧苳割等先歸。益﹑良嗣﹑擴畱涿州﹐候宣撫司撥足賞軍銀絹乃詣燕山。兀室﹑髙慶裔等先索誓書觀之﹐斥字畫不謹﹐且求細故紛紛﹐至屢卻令回京師換之。益等諭由主上親禦翰墨﹐示尊崇大國之意﹐猶不信﹐凡更攺再三四不已﹐朝廷皆曲從之。居數日﹐兀室舉楊璞來言「計議已定﹐但近有燕京職官趙溫訊﹑李處能﹑王碩儒﹑韓昉等越境去﹐南朝須先以見還﹐方可以議交燕月日。」是數人者﹐皆契丹所指名﹐金人必索之。良嗣欲諭宣撫司遣之﹐益﹑擴不可﹐曰「數人聞已達京師﹐今欲悉還之﹐不惟失燕人心﹐且必見銜﹐告國虛實﹐所係非細。況今已迫四月﹐虜亦難畱﹐何慮不交﹐柰何隨所索卽與之。彼得一詢十﹐何時已耶﹗」然良嗣卒與撒盧母同赴宣撫司取溫訊等。﹝原注此據《金盟本末》及馬擴《自序》修入。《本末》云﹕終以人戶未足﹐移文往來﹐畱使人涿﹑易州數日。案﹕擴差撒盧母同良嗣往雄州﹐宣司取溫訊等﹐經七日縛溫訊回。今參取之。《本末》又云﹕居二日﹐兀室﹑楊璞來言。封氏《編年》系此於二十日癸酉﹐考按俱不合﹐今攺云居數日﹐庶不牴牾。﹞

２﹑丁巳﹐始差接伴使勃堇渠列﹑副使少卿郭霆來與益等相見。﹝案﹕此係三月二十四日事﹐《紀事》誤。於原注下提行書之﹐則似四月十日癸巳後另一事矣﹐今不取﹐攺正附癸巳原注下。蓋兀室﹑髙慶裔來﹐斥誓書﹐索人口後﹐此時正遞奏攺換誓書。《茅齋自序》云﹕畱涿十日。則下二十六日己卯見金主﹐當是十六日到涿﹐至此已八日﹐而接伴使靉來﹐故云始差也。《三朝北盟會編》不云渠列﹑郭霆接伴﹐但云至燕後﹐差李靖﹑劉嗣卿充館伴。蓋在涿則差接伴﹐到燕又復差館伴也。﹞

３﹑己卯﹐見金國主﹐尋遣楊天壽傳其言曰「髙慶裔齋書甚善﹐然須俟取戶口﹐勃時不回議之﹐﹝原注戶口勃時不﹐據《金盟本末》﹐「勃時不」莫曉所謂﹐疑或卽指趙溫訊等也。﹞至今未至﹐何故﹖」益等對﹕「昨過雄州﹐見童太師云﹐戶口在者何吝﹐如變匿姓名亡命之人﹐𨿽立賞召捕﹐安能便足﹖三五年間大事方定﹐此細故也﹐何苦相左﹖」楊璞云「已秣馬脂車炭﹐止候人口齊足卽行。」﹝案﹕此系二十六日事。﹞

４﹑壬午﹐益等赴花宴。﹝案﹕《遼史﹖禮志》﹕曲宴宋使﹐儀用教坊曲﹐賜簪花﹐故亦曰「花宴」。﹞是日﹐金國主坐行帳﹐前列契丹伶人作樂﹐每舉酒﹐輒謝恩。漢兒左企弓以下搢笏捧觴晉壽﹐悉如契丹舊儀。時國主形神已病﹐中觴﹐促令便辭﹐略不及交燕事。盧益力爭不可﹐兀室曰「兩朝誓書中不納叛亡﹐今貴朝已違誓矣。」益曰「且勿言諸人未嘗有至南朝者﹐借使有之﹐在立誓後耶﹐立誓前耶﹖」良嗣亦曰「未議之事有五﹕一回答誓書﹐二交燕京月日﹐三符家口立界﹐四山後進兵時日﹐五西京西北界未定﹐兼賞軍銀絹在涿州未交﹐安得便辭﹗」符家口者﹐有永濟務在焉。初畫地圖﹐以屬南界﹐宣撫司遣姚平仲立封候﹐誤置北朝﹐故良嗣以爲言。兀室云「我以山西全境與汝家﹐豈不能易此尺寸土地耶﹗」良嗣不能答﹐徐問交燕如何﹖兀室曰「候宣撫司戶口齊足。」良嗣云「有各捕未獲及未嘗到南界之人如何﹖」兀室云「若未獲﹐止將郭藥師﹑董虎兒﹝案﹕董龐兒事﹐政和二年可考﹐此云虎兒﹐恐誤。﹞當之可也。皇帝聖旨﹐山西地土並符家口已無可議者﹐使副當亟辭去。」﹝案﹕此爲二十九日事。﹞

５﹑癸未﹐復遣良嗣﹑撒母等往雄州取戶口﹐途次﹐撒母等曰「兩朝議如許大事﹐十分八分來成﹐止爲人口毫末﹐皇帝有言﹐此事責在趙龍圖首尾議約之人。」良嗣云「若趙軫﹑趙溫訊﹑韓昉果到本朝﹐良嗣必知之﹐今實不聞﹐柰何﹗」楊璞密諭良嗣云「拒之深﹐或觸其暴﹐不可悔也。」良嗣以璞意白宣撫司﹐宣撫司不得已﹐縛溫訊赴軍前﹐撒母喜曰「可以相賀矣﹐若韓昉與張軫等﹝案﹕韓昉已見四年九月甲戌注﹐張軫》未見﹐《遼史亦無傳。且上作「趙軫」﹐此作「張軫」﹐未審孰是﹐抑果有兩人﹐當考。﹞皆得﹐尢善。」是月戊子﹐溫訊至﹐粘罕釋其縛而用之。楊璞尋出國書﹑誓書二稿示良嗣﹐欲借糧十萬石﹐轉至檀州﹑歸化州給大軍﹐討天祚﹐且請良嗣入辭。良嗣問交燕的期﹐以十七日﹐先令官吏來﹐其兵屯盧溝河﹐俟皇帝進止。﹝《紀事本末》卷百四十三。案﹕四月癸巳﹐爲初十日正當良嗣等辭金日﹐其初云云以下並追序﹐三月六日後按日計議事﹐皆當附癸巳下。《三朝北盟會編》據《燕云奉使錄》極詳﹐今取《紀事》所略者拾補之。良嗣至涿﹐詔瓦郎君及髙慶裔來﹐酋言指摘誓艸云﹕五字不當用及常年二字﹐又除去後面疊道五句﹐便令退換﹐更人口未齊﹐未許過界。因以其意遞奏﹐復於遞中付下禦前攺定誓書並誓艸﹐進至燕﹐差李靖﹑劉嗣卿館伴﹐至寨門﹐執笏捧國書入。至國主帳前﹐西北立。邠門官傳國書入﹐引至帳內﹐跪奏﹐問大金皇帝聖躬萬福﹐奏訖﹐拜起﹐復跪﹔問南朝皇帝聖躬萬福﹐奏訖﹐拜起﹐復位﹐引出帳南面西立。邠門宣贊謁云﹕大宋國信使試工部尙書盧益等朝見﹐邠門官引進面北立﹐先五拜﹐搢笏﹐舞蹈﹐奏聖躬萬福﹐遂引所齋禮物等。自西而東﹐於國主面前過﹐遂賜對衣﹑金帶。跪受訖﹐復謝恩。於是賜茶酒﹐謝宴訖﹐同館伴還﹐安下處。楊璞﹑髙慶裔來傳粘罕指揮﹐斥字畫諾筆﹐提拔不對﹐又須著換對﹐以自來國書是司分人修寫﹐拘於體例﹐自無諾筆。今主上親禦翰墨﹐在闕下﹐因使人陳乞已換過兩次﹐到涿州又換一次﹐敵國往來豈有此理。然終以人口未足移文往來事﹐辧論久之。四月二日乙酉﹐金遣撒盧母﹑楊天壽同良嗣至雄州取戶口﹐宣撫司頗難之﹐再三言乞差人去收。初五日﹐趙溫訊來﹐長跪求免﹐良嗣諭之云「本朝固不欲諫議過去﹐然金國必因此而尋兵﹐大丈夫生死皆有道﹐生亦爲民﹐死亦爲民﹐借諫議一身以解兩國之兵﹐爲利亦不淺。」相顧感泣﹐遂以溫訊付之。七日庚寅﹐金人旣得溫訊﹐遂交賞軍銀絹﹐至朝辭﹐國主云「卿等歸去﹐傳語皇帝﹕時熱﹐善保聖體﹐如今軍兵兩處屯札﹐討伐夔離不並天祚﹐與你家勾當疆土﹐欲借米糧十萬石﹐般送至擅州﹑歸化。且不要疑慮﹐早些交來﹐已專差使人。」對以今夏道路難行。國主云「此一遭方始是往來禮足﹐兼誓書事大﹐要結千萬年交好禮數﹐故專使去。」因問交燕日﹐卻云「十一日﹐先令交割官員過來﹐其軍兵只於盧溝河南下寨﹐更待數日﹐得我指揮發過河來。」又諭某等好去﹐到闕日﹐傳語大宋皇帝﹐立誓已定﹐各守信約﹐永保萬世﹐長如今日則甚好。遂行。﹞

６﹑甲午﹐良嗣及益﹑擴等辭金國主﹐遂齋國書與楊璞俱來。國書﹑誓書云云。後兩日﹐至雄州宣撫司猶疑金人所約非實﹐因畱馬擴同入燕﹐備緩急差使﹐遣益﹑良嗣與楊璞赴京師。

初﹐王黼旣專任交割燕山事﹐降旨飭童貫蔡攸不得動﹐以聽約束﹔因使良嗣奉使。而阿骨打謂良嗣曰「我聞中國大將獨仗劉延慶將十五萬眾﹐一旦不戰自潰﹐中國何足道﹗我自入燕山﹐今爲我有﹐中國安得之﹗」良嗣不能答。乃與其使偕來。

始﹐祖宗時虜使待遇之禮有限﹐不示以華侈﹐且以河朔附近都邑﹐故迂其途﹐多其裏堠﹐次第爲之燕犒而至﹐皆防微杜漸意也。及黼遣良嗣﹐惟務欲速以擅其功﹐與其使人限以七日自燕山至闕下﹐凡四五往還皆然。又﹐其每至也漸加以禮誇之以富盛﹐金人因是自負﹐邀索不已。黼遂許以遼人舊歲幣四十萬之數外﹐歲更添燕山﹑涿﹑易﹑景順﹑檀﹑薊六州代稅錢一百萬緡。金人旣得所欲﹐乃許我。又索營﹑平二州﹐則曰「海上元約石晉所割則屬中國﹐契丹舊地則歸我。今營﹑平二州乃阿保機於後唐時所陷﹐灤州乃營﹑平地﹐舊已入虜﹐卽非石晉所獻之地﹐當如初約。」於是我無辭。又索雲中一路﹐則曰「雲中久爲我有﹐中國安得之﹗中國亦無如之﹐何姑欲得燕山﹗」且掩其挫敗之詀﹐以塞中外之議﹐因割燕山府﹑涿﹑易﹑檀﹑順﹑景﹑薊爲一路﹐而歸其代稅一百萬緡。又議折中國物貨﹐以補其闕。於是又遣良嗣議折物﹐凡絹三十萬匹﹐絲綿等稱是。虜人每喜南貨﹐故𨿽木棉﹐亦二萬段﹐香犀﹑玳瑁﹑碗碟﹑匕筋﹐皆折閱倍償之。至於龍腦﹐每兩但折八貫﹐則皆良嗣其中爲姦也。約旣定﹐索禮數﹐因盡還其待契丹敵國之禮﹐惟不稱兄弟而已。乃遣良嗣奉誓書﹐以金人取誓書副本先視之﹐又止諸界上﹐俾我使復回更易誓書中語然後來﹐我又從之。事旣畢﹐彼亦遣使以誓書來。﹝原注此據蔡絳《紀實》收入。絳又自注云﹕作《紀實》後六年始得見馬擴《自序》﹐備言金人入燕山事﹐實甚詳備﹐然獨不見之《紀實》所敍阿骨打不許燕山之語及索山後又有峻拒之語﹐卻有良嗣更易語錄之說﹐又有謂山後復率陷地裏﹐交割牒文﹐大抵我使人疑﹐皆有所參商。至如良嗣之爲姦利則是也。故《紀實》盡述當日朝論﹐不敢攺從他錄。按蔡絳所紀﹐頗與馬擴不同。擴《自序》不可全信﹐故於此仍存絳說。良嗣更易語錄﹐今擴《自序》亦不見此。案﹕《三朝北盟會編》全據良嗣《總錄》﹐馬擴《自序》蓋𨿽不可全信﹐然事皆親歷﹐情景較眞﹐卽有攺飾﹐不過十之一二。惟兩書間有不同﹐此則參商之。故良嗣攺語錄﹐《自序》𨿽不見顯言﹐而正月四日下有童貫呼擴謂曰﹕良嗣昨有申到語錄﹐與爾所說不同。又二月九日下良嗣曰﹕但歸日﹐語錄中載力爭之言數段足矣。此卽攺易之證也。蔡絳《北徵紀實》所記阿骨打不許燕山及山後峻拒語﹐《總錄》《自序》非不見書﹐但此說不出於阿骨打﹐出於粘罕﹑兀室耳。《紀事》此節自初以下云云﹐皆用《紀實》﹐與《北盟會編》所據悉同。﹞

先是﹐宣撫司遣姚平仲﹑康隨分疆域﹐立烽堠﹐回是日﹐再遣平仲同王瑰等隨李嗣本兵入燕山。﹝《紀事本末》卷百四十三。案﹕金人國書云「累交禮聘﹐惇講世和﹐復紆使傳之華﹐克示載書之信﹐指以萬世﹐昭然一言。見講好息民之心﹐而得親仁善鄰之美﹐義欲存以堅久﹐事更具於宣陳。據燕疆界至﹐只依兩朝差去人員﹐同行檢視﹐分割爲定。所云交西京邊界﹐夾攻契丹皇帝事﹐已遣近上官員﹐押領大軍﹐勒於今月十一日於彼應會﹐仍報宣撫司。凡關夾攻事件﹐須今與差去官員計議﹐從長施行。其邊界亦依割定領受﹐仍已諭使人﹐卻合有回謝數禮﹐並報復文字﹐送付差去軍下官員。前次議取被掠並逃去人戶﹐𨿽領宣撫司交付﹐只推延不肯早行發遣﹐致是一未結絕。必若邊官邀功違約﹐轉展如下﹐不切稟從﹐引惹紊亂﹐有失將來久結交好﹔若是再取如此人口﹐亦仰所司宣疾速發遣。又以契丹國皇帝在陰山﹐夔離不在奚部山谷﹐已兩處勾當。今取嶺北鴛鴦濼坐夏相度﹐所謀𨿽同﹐如或不泯後患﹐地裏咫尺﹐特關貴朝。自余分遣別路兵馬﹐須是當朝供給﹐只據收捕夔離不﹑契丹皇帝兩路兵馬糧食﹐合銷米十萬石﹐宜早分取月日﹐於檀州﹑歸化州兩縣處分路般送到﹐卽候回報。歊炎在候﹐保嗇是期。有少禮物﹐具諸別幅。專奉書陳達﹐不宣。」金人誓書云「維天輔七年﹐歲次癸卯﹐四月甲申朔﹐八日辛卯﹐大金皇帝致書於大宋皇帝闕下﹕惟信與義﹐取天下之大器也。以通神明之心﹐以除天地之害。昨以契丹國主失道﹐民墜塗炭﹐肆用興師﹐事在誅弔。貴朝遣使航海計議﹐若將來並遼國願還幽燕故地﹐當時曾有依允。迺者﹐親領兵至﹐全燕一方﹐不攻自下。尙念姑欲惇好﹐與燕京﹑涿﹑易﹑檀﹑順﹑景﹑薊並屬縣及所管戶民與之如約。今承來書﹕『緣爲遼國尙爲大金所有﹐以自來與契丹銀二十萬﹑絹三十萬匹﹐並燕所出稅賦五六分中只算一分﹐計錢一百萬貫文。合值物出常年般送南京界首交割﹐色數已載前後往復議定國書。每年並支綠礬二千栲栳。兩界側近人戶不得交侵﹐盜賊逃人彼此無令停止﹐亦不得密約間謀﹐誘擾邊人。若盜賊並贓捉獲﹐各依本朝法令科罪訖﹐贓罰﹔賊𨿽不獲﹐縱迹到處便勒畱償。若有暴盜或因別故合舉兵眾﹐須得關報沿邊官司。兩國疆界各令防守﹐兩朝界地內如舊﹐不得遮堵道路。至將來殊方異域﹐人往復﹐無得禁阻。所貴久通歡好﹐庶保萬世﹐苟違此約﹐天地鑑察﹐神明速應﹐子孫不紹﹐社稷傾危。』本朝志欲協和萬邦﹐大示誠信﹐故與燕地﹐兼同誓約。苟或違之﹐天地鑑察﹐神明速殃﹐子孫不紹﹐社稷傾危。如變渝在彼﹐一準誓約﹐不以所與爲定。專具披述﹐不宣。」《茅齋自序》曰﹕十一日﹐朝辭﹐阿骨打坐所得契丹納跋行帳﹐前列契丹教坊樂工作花宴﹐宰執左企弓以次搢笏捧觴爲壽。是時阿骨打形神已病矣﹐顧益等曰「南朝許大事﹐你幾个使人商量了﹐功績不小﹐來日好去復差。」楊璞爲聘使﹐報許四月十四日交割燕山及山後率陷地裏﹐交割南歸。十三日﹐達雄州﹐宣撫司摘畱﹐僕隨逐入平。十四日丁酉﹐宣撫司差統制官姚平仲﹑康隨等前去交割地界。又差李嗣本提兵馬入燕。姚平仲至﹐金人要依元約﹐將松亭﹑楡關外民戶歸國數內﹐索取常勝軍郭藥師等八千餘戶﹐元係遼東人也。宣撫司以常勝軍先自歸朝﹐有功授官﹐難以發遣。點檢文字李宗振畫策﹐或謂參謀宇文虛中畫策曰「若以燕人代之﹐則不惟常勝得爲我軍﹐又復燕民田產自可供養﹐不須國家應辦錢糧﹐此一舉而兩得之。」申奏朝廷﹐遂從其議。以燕人代﹐金人亦從之。因而根括燕山管下州縣百五十貫以上家業者﹐得三萬餘戶﹐盡數起發﹐合境不勝殘擾。獨涿﹑易二州之民安業﹐良以先歸大宋也。是時燕人有憚於行者﹐說粘罕白阿骨打請只以與涿﹑易爲界﹐阿骨打曰「我與大宋海上信誓已定﹐不可失也。我待死後﹐由汝輩終如約交割。」﹞

８﹑庚子﹐太師﹑劍南東川節度使﹑領樞密院事﹑陜西河東河北路宣撫司童貫﹐少傳﹑鎭海節度使﹑河北河東路宣撫副司蔡攸入燕山府。燕之金帛﹑子女﹑職官﹑民戶﹐金人席澦而東﹐朝廷損歲幣數百萬﹐所得者空城而已。或告燕人曰「汝之東遷﹐非金人意也﹐南朝畱常勝軍﹐利汝田宅﹐給之耳。」燕人皆怨﹐說粘罕不當與我全燕。粘罕猶首鼠﹐欲止割涿﹑易兩州﹐金國主曰「海上之盟﹐不可忘也﹐我死﹐汝則爲之交燕。」畢﹐金國主於契丹﹑漢兒兩府中攜劉彥宗等出居庸關﹐由雲中天徳路西巡﹐畱白水灤度夏。遣官交還本朝山後州縣﹔且聞天祚北走韃靼經營﹐禽之。乃遣左企弓等部所起燕山職官﹑富戶﹐東取楡關﹑平灤路以歸。虜始得燕﹐方自矜大﹐乃邀索不已﹐而朝廷堅求割燕地﹐則指臣謂使人曰「此我有也。必欲得之﹐納錢若干萬卽與汝。」𨿽僧寺巨室之屬﹐指一塔一殿一屋曰﹕此我物也﹐當拆取之﹐汝欲畱者﹐卽納其直。故或千或萬貨之而後重載以去。金國主旣得燕山子女﹐加久駐﹐气候已熱﹐遂大病﹐而城外諸寨﹐日夜爲鄕兵劫撓﹐因罵余睹曰「汝勸我來此﹐今外寨皆不安﹐四面皆大兵﹐若在网羅中﹐如何歸﹖」乃大毀諸州﹐及燕山城壁樓櫓要害皆平之﹐又盡括燕山金銀錢物﹐民庶寺院﹐一掃皆空。時便有語謂﹕使中國修理﹐二三年間卻取之。趙良嗣亦嘗私語人曰「止可保三年爾。」時上下皆知﹐莫敢言也。﹝《紀事本末》卷百四十三。案﹕《紀事》云云﹐並據《平燕錄》﹑封氏《編年》《北徵紀實》等書刪節收入。《三朝北盟會編》引用尢詳﹐今不贅補。《茅齋自序》云﹕貫﹑攸入燕京撫定﹐殘民羸卒﹐捧香火迎導而行﹐歡呼言曰「契丹旣滅﹐大金歸國﹐王師入城﹐復見天日。」相慶之人﹐家至戶到。燕人大悅。初﹐李嗣本提兵先入燕城﹐其次宣撫司方到﹐以郭藥師爲先鋒。嗣本軍望見之﹐以爲金人兵至﹐外軍卽遁﹐營中大擾﹐藥師使人往撫之方定。攸﹑貫問擴曰「眾慮虜人劫寨﹐爾以爲如何﹖」擴曰「可保其不來﹐不必慮也。」王安中《入燕錄》云﹕童貫差姚平仲﹑康隨﹑王瑰及良嗣等各帶本軍人馬起發﹐交割燕京。平仲將家子﹐豪邁俊爽﹐以彊詞折阿骨打﹐一夕隨定。次差李嗣本統河東兵五萬爲前軍﹐以種師中﹑楊可世統陜西諸道兵爲中路﹐遣郭藥師領常勝軍自新城入固安﹑安次﹐勒兵博山﹐貫﹑攸建旌纛鳴鼓吹笙節﹐以大軍次之。俾馬公直將河北﹑京畿兵爲殿。嗣本至盧溝橋﹐金人猶駐燕京﹐而良嗣﹑平仲﹑康隨入燕京見金國主﹐粘罕曰「前約十一日﹐今後時何也﹖」平仲復曰「大事已定﹐並無少疑。交割燕京後時五日﹐乃本國惇禮﹔若先時而來﹐是屬僣越﹐何問之有﹖若元帥求釁﹐妄生事端﹐敗其歡盟﹐皇天昭鑑﹐豈輔曲者。自古敗盟﹐不克享國。又況貴朝須求﹐我皇帝寬仁大度﹐曲就盡從﹐不欲少違﹐慮壞前約﹐元帥愼莫生事。」是日﹐師中等已營料石岡。可世又檄眾曰「今日我輩正索一死耳﹗」乃命諸將治鞍﹑發刃﹑彀弓﹐以待鏖戰。督嗣本渡河﹐阿骨爽等聞我軍先後左右周環亙二百里﹐乃謂良嗣﹑平仲曰「豈敢生事﹐只爲本國已先發軍。今滯數日﹐所以詰問。」卽呼所屬交割。國主與阿骨爽等捲甲移竈﹐退舍三十里。日晡﹐嗣本提兵入城﹐師中﹑可世相繼入焉。城市邱墟﹐狐貍穴處﹐所得空城而已。《平燕錄》曰﹕金人用阿骨爽計﹐寸金寸土裒取殆盡。將燕城職官﹑民戶﹑技術﹑嬪嬙﹑倡優﹑黃冠﹑瞿曇﹑金帛﹑子女等席澦而東。朱勝非《秀水閒居錄》云﹕金旣破契丹﹐至燕駐軍﹐遂攻燕城﹐四面登堞塡壕掘城爲纏道﹐徙樓櫓﹐反臨城中需索﹐掠取人物俱盡乃還。厲鶚《遼史拾遺》云﹕保大四年夏五月﹐金人旣克燕﹐驅燕之大家東徙﹐以燕之空城及涿﹑易﹑檀﹑順﹑景﹑薊州與宋以塞盟。錢大昕《宋史考異》云﹕四月癸巳﹐金作以燕京﹑涿﹑易﹑檀﹑順﹑景﹑薊州來歸。庚子﹐童貫﹑蔡攸入燕。《建炎以來系年要錄》作以燕京﹑檀﹑景﹑薊﹑順州來歸。蓋涿﹑易二州固宋自爲收復也。﹞

９﹑壬寅﹐金國遣撒盧母齋禦押燕山地圖來。初欲令童貫﹑蔡攸拜受﹐馬擴﹑姚平仲共曉之﹐乃已。貫﹑攸厚賂之乃還。﹝《紀事本末》卷百四十三。案﹕《三朝北盟會編》云﹕十九日壬寅﹐金人遣使齋禦押地圖來宣撫司。《茅齋自序》云﹕十九日金人使齋禦押地圖來﹐宣言令童太師﹑蔡相公拜受﹐童﹑蔡皇遽問如何處置。擴乃往謂之曰「若論禦押﹐一如本朝禦筆﹐前此累有禦筆﹐何嘗使粘罕元帥以下郎君拜受﹐此太過當。」金人無對﹐遂允不拜。先是﹐李嗣本﹑姚平仲軍交燕日﹐運糧夫奪女眞牛馬﹐殺一女眞﹐至是來整會畱償人命及牛馬價錢﹐復爲平之。﹞

１０﹑乙巳﹑童貫等言收復燕城了當﹐具表稱賀。﹝《紀事本末》卷百四十三。案﹕《宋史》《三朝北盟會編》乙巳同。邵經邦《宏簡錄》云﹕庚子﹐童貫入燕﹐表奏。蓋並書也。《宣和錄》曰﹕陜西河北河東路宣撫司童貫等言﹕恭惟陛下神機先物﹐前知北虜滅亡之兆。自政和八年﹐金國遣使通好﹐結約夾攻﹔至宣和四年﹐虜主播遷﹐耶律淳纂立﹐幽燕之民﹐久懼塗炭﹐延頸款關﹐願歸中國。陛下俯順人心﹐特詔臣等出總戎千﹐先行招撫﹔及遣使以禍福諭淳﹐使納土內附。淳先敗盟寇邊﹐臣等仰遵睿畫﹐東由雄州﹐西由安肅﹑廣信諸道進討﹐自五月二十二日﹑二十五日﹑二十九日﹐八月十四日﹑二十一日﹐二十九日﹐九月一日﹑九日﹐王師屢勝﹐殘虜震懾﹐乘勢開諭聖徳﹐招來遠人﹐廣出文榜﹐遣間齋至燕中﹐曉諭士民。先是﹐郭藥師領常勝軍萬人駐涿州﹐虜中最號勁兵。易州城守﹐契丹亦眾﹔涿﹑易之間﹐有牛闌寨﹐皆契丹素屯兵馬去處﹐聲援相接﹔涿﹑易仍係燕山咽喉之地。臣等旣進兵討蕩﹐兼由間招誘常勝軍及預行結約﹐易州城中豪傑內應。至九月二十三日﹐郭藥師領常勝軍兵舉涿來歸﹔二十七日﹐遣發兵馬進取易州﹐殺戮城內契丹殆盡﹐當日收復易州﹔十月四日﹐攻破牛欄寨﹐易州之路盡通﹐節次收復歸義﹑安城﹑固安﹑威城﹑淶水﹑良鄕﹑武淸﹑安次﹑淸化﹑漷陰﹑潞﹑三河﹑析津﹑宛平﹑盧龍﹑玉田等縣﹐及景﹑薊等州﹐同時納土﹐幅員數千里﹐天險地利﹐盡皆有之﹐獨燕京孤城未下﹐女主僞後蕭氏遂稱臣妾﹐遣使納款﹐卻而不受。十月十八日﹐大兵至良鄕縣界﹐殺退賊眾。二十三日﹐遣奇兵徑入燕城﹐殺戮城中契丹萬眾﹐燕民鼓舞﹐四軍賊首﹐援兵旅拒。二十五日﹐再戰於盧溝河﹐賊酋退保燕城。十二月二日﹐契丹悉燕中兵馬來犯永淸一帶已歸順地分。王師鏖戰﹐大獲勝捷﹐橫祕蔽野﹐餘眾潰散﹐不能再舉。遂與僞後棄城逃遁。金國十二月五日入居庸關﹐與王師夾攻﹐收復燕城了當。臣等於四月十七日﹐躬領大軍入燕山府撫定軍民﹐布宣聖澤者。全師制勝﹐振朔部之天聲﹐舉國來成﹐獲燕山之都會﹔罄四方而無侮﹐垂萬世以有光﹔廟社均休﹐臣民胥慶。臣等聞周伐儼狁﹐僅至太原﹔漢擊匈奴﹐但期渭上。𨿽招徠其種落﹐或攘斥於封圻﹐皆僅存開拓邊陲之名﹐固未有混同宇宙之烈。蠢玆裔虜﹐昔號殊鄰。當五季之瓜分﹐盜一方而穴處。蕭蕭易水﹐限風气於山川﹔奕奕漢津﹐隔星辰於象緯。金繒塡壑者以鉅萬計﹐士庶疾首者殆二百年。藝祖肇基﹐已恢奄有之志﹔神皇禦極﹐載勤繼伐之謀。對越在天之靈﹐必思挌國之略。屬酋渠之遠遁﹐復種落之內訌。竊位渝盟﹐不誅而殞﹐捐仁慕義﹐莫止其來。遂興復古之師﹐爰徇叩關之請。破堅殺敵﹐首克六城﹐獻馘執俘﹐何啻三捷。軍聲疊震﹐詀類驚奔。斷其唇輔之依﹐結彼腹心之應。扶老攜幼﹐還爲冠帶之民﹔籍戶提疆﹐來入版圖之會。市無易肆﹐人若更生。通地利於九山﹐威徳鎭醫閭之峻﹔察璣衡於七政﹐天文開析木之纏。聖武旣昭﹐庶邦丕享。虞﹑舜舞幹而苗格﹐繇文徳之誕敷﹔文王因壘而崇降﹐自聖謨之丕顯。於皇偉績﹐更邁前聞。恭惟皇帝陛下﹐大道並包﹐神機獨運。以順爲武﹐威加六合之中﹔惟斷乃成﹐智出羣疑之表。快列聖未攄之憤﹐昭寧人有指之謀。膴膴周原﹐昔裂冀州之壤﹔茫茫禹迹﹐今歸碣石之封。方且下十行之詔﹐以蠲苛嬈之科﹔定三章之約﹐以施寬大之法。禮髙年而教孝悌﹐褒有徳而訪才能。文軌同混於車書﹐朔南咸曁於聲教。大刑陳之原野﹐聿臻偃武之期﹔成功告於神明﹐益顯無前之烈。臣等遠慚周輔﹐獲稟睿謀﹐拊循幽﹑冀之遺黎﹐宣布聖神之厚徳。禦五門而奏凱﹐將賫及於羣元﹐奉萬壽以稱觴﹐當獲陪於列辟。朱勝非《秀水閒居錄》曰﹕貫奏中云不受蕭后納款者﹐先與金虜有約﹐不敢受也。又云金國入居庸關與王師夾攻者﹐劉延慶爲殘虜所敗﹐求金人取燕城也。﹞

１１﹑丙午﹐太宰王黼等以撫定燕山﹐上表稱賀。﹝《紀事本末》卷百四十三。案﹕《三朝北盟會編》獨王黼賀表不載全文。朱勝非《秀水閒居錄》曰﹕童貫﹑蔡攸奏至﹐宰相王黼率百官稱賀﹐表中多符瑞語意﹐曰「陛峻明堂﹐旣揭平朔之號﹔軒藏石鼓﹐仍題復古之名。鍾虞銘金﹐則應牧野誓師之時﹔印章篆玉﹐則示漢將破胡之兆。承九淸之命﹐而整神霄陰相之旅﹔建三辰之旗﹐而向太一下臨之方」云云。﹞

１２﹑戊申﹐金國遣楊璞同盧益﹑趙良嗣等回﹐齋國書並誓書來。遂並及雲中府及武應朔蔚奉聖歸化儒嬀等州﹐山後地圖則已交割﹐當時實未嘗得山后土地也。其後頗得武﹑朔﹑蔚三州﹐尋復失之﹐兵端蓋自此始。﹝《紀事本末》卷百四十三。案﹕楊璞同盧益﹑趙良嗣﹑馬擴持國書並誓書前於四月十一日甲午辭金﹐後兩日丙申到雄州﹐宣撫司畱馬擴備入燕緩急差使﹐遣三人赴京。此日戊申﹐蓋其到闕日也。然王安中《入燕錄》云﹕童貫差姚平仲﹑康隨﹑王瑰及良嗣等各帶本軍人馬起發﹐交割燕京。則十七日入燕﹐良嗣亦在其役。十三日﹐楊璞﹑盧益與良嗣三人尙未發雄州也。金人國書﹑誓書已附四月甲午日下。據《大金弔伐錄》﹐楊璞回金﹐載有南宋國書曰﹕四月日﹐大宋皇帝致書於大金大聖皇帝闕下﹕「使車復至﹐聘問彌殷。式馳約載之嚴﹐共著齊盟之重﹐誠參天地﹐惠浹神人。取亂侮亡﹐遂底六師之績﹔惇信明義﹐共圖萬世之安。仍捲雲中﹐外虞昏主﹐並沐親仁之好﹐獲從恢復之心。遠念恂忱﹐倍增感懌﹐用傳於後﹐永寘於懷。兩朝著誓之後﹐所務通歡繼好﹐以保永世。末節細故﹐各不須校﹐邀功生事抅造之人﹐彼此所宜深察。所云糧食﹐燕﹑云兩處無可計辦﹐今特於內地掇挪米五萬石﹐二萬石令河北路宣撫司於古北口外交割﹐三萬石令河東路宣撫司於歸化州或應州以北道路通快處交割﹐並於七月一日以前節次輦致﹐前去計會貴國軍下官員般取﹐餘事悉如來諭。順綏炎律﹐茂履純休。今貝勒楊璞等回﹐有少禮物﹐具諸別幅。專奉書陳謝﹐不宣。謹白。」《三朝北盟會編》曰﹕六月二十一日壬寅﹐金人欲交割我朔﹑武﹑蔚三州﹐而國主告殂﹐不及交三州而去。又云﹕先是﹐金人逐天祚入夾山﹐遂陷雲中府﹐所有管內州郡﹐皆拜降。及移軍燕山﹐如朔州節度使韓正﹑應州節度使蘇京﹑蔚州土豪陳翊等爭叛。金人納土歸大宋後﹐粘罕﹑斡離不分遣軍馬逐去蘇京﹐孫團練取蔚州﹐殺陳翊﹐復取上畔州郡﹐又陷錄飛狐﹑靈邱兩縣﹐絕交割山後之意。又有牒來責我招納叛人張覺﹐拘收戶口﹑職官及不付所許糧二十萬。朝廷知其非﹐遂議罷譚稹矣。七月七日戊午﹑八月十五日乙未並可考。﹞

１３﹑庚戌﹐曲赦燕山府﹑涿﹑易﹑檀﹑順﹑景﹑薊等州。﹝《紀事本末》卷百四十三。案﹕《宋史》《東都事略》月日並同。趙昇《朝野類要》曰﹕曲赦系物降比常赦頗輕﹐乃專爲一事一處有兵災罪眚之類。《三朝北盟會編》亦作庚戌﹐云以收復燕山﹐曲赦河東﹑河北﹑燕山府﹑雲中路﹐則並及山後﹐不止山前一府六州矣。《續宋編年》於本年正月曾書赦兩河﹑燕雲路﹐不知何據﹐今以《北盟會編》五年四月二十七日赦新復州縣詔書附之﹐與此可以參照。赦詔曰﹕門下﹕制軍詰禁﹐昭帝王之極功﹔發政施仁﹐體天地之大徳。朕祗膺駿命﹐嗣守洪圖﹐聿臻熙洽之期﹐克保盈成之業。皇天全付所覆﹐可忘疆理之修﹔先王佑啟後人﹐宜篤經營之念。萬邦作乂﹐四夷咸賓。惟羯胡之舊鄰﹐侵中華之名壤。𨿽北爲八狄﹐同蠻貊之外區﹔而燕曰幽州﹐與靑徐爲王土﹐割賂自五季始﹐盜據垂二百年。自藝祖之肇基﹐洎裕陵之復古。聖哲垂慮﹐謨訓具昭。肆予纂承﹐敢時怠忽。顧澶淵結誓之後﹐守其信書﹔且河朔息戰以來﹐重其兵舉。人心久郁﹐神祚有開。相彼虜酋﹐虐用夷種。賦斂暴刻﹐眾懷離散之心﹔刑罰峻深﹐人抱怨咨之戚。內親爭叛﹐彊敵肆侵﹐遺穹帳以逋逃﹐輕前盟而背覆。五都潰決﹐諸姓駭驚﹐用遄相將之行﹐往護封圻之守。殆天所授﹐其眾自歸﹐簞食壺漿﹐迎王師而來保﹔旱霓時雨﹐慰民望以咸蘇。靡動銳旅之攻﹐盡復連城之聚。一方黎庶﹐初還禮義之鄕﹔千里山河﹐重載版圖之籍。言念徵徒暴露之久﹐轉餉調發之勞﹐並及新民﹐曲覃慶宥。於戲師直爲壯﹐旣昭無敵之功﹔道貸且成﹐斯致丕平之利。咨爾有眾﹐體予至懷。﹞

１４﹑辛亥﹐童貫﹑蔡攸自燕山班師。﹝《紀事本末》卷百四十三。案﹕《宋史》作庚戌﹐與曲赦同日。《三朝北盟會編》曰﹕二十八日辛亥﹐童貫﹑蔡攸歸﹐以詹度權帥事。詹度旣就權帥柄﹐招集散民﹐遠近駢集﹐大金出嶺外﹐可世﹑平仲卽分陜西﹑河北諸道兵﹑常勝軍守松亭﹑古北﹑居庸。以閣門宣贊舍人劉逸知景州﹐惠州團練使楊可昇知檀州﹐忠州防禦使任宗曉知薊州﹐悉發官吏赴上。詹度作《平燕詩》送童貫行曰「長亭春色送英雄﹐滿目江山映日紅﹔劍戟夜搖楊柳月﹐旌旗曉拂杏花風。行時一決平戎策﹐到後須成濟世功﹔爲報燕山諸將吏﹐太平取在笑談中。」鍾邦直《行程錄》曰﹕二帥提兵十萬入燕﹐名曰撫定﹐畱半月﹐增陴浚隍﹐振旅而還﹐歸朝幕府計功論賞﹐等第有差。二帥一以閹進﹐一以倖進﹐自少至老﹐立功名﹐取富貴﹐皆以蒙蔽欺罔得之。居內則專機政﹐在外則握重兵﹐是豈知兵者﹖不明紀律﹐不知賞罰。每嚴刑重罰﹐以箝天下之口﹐𨿽甚顚倒錯繆﹐無敢議其非者。童貫惟以一老吏李宗振參決帷幄﹐軍政一以委之﹐幕府拱手備員而已。惟勾當公事官李積中﹐廣東人﹐年七十許﹐以不偶於時﹐凡三十年不赴朝﹐緣大臣薦﹐以特旨入幕中﹐兩投書於二帥﹐備言今時用兵得失﹐與金人交通利害﹐異日必爲邊患。累數萬言﹐皆切寔今日所驗者。二帥素不知今古﹐懵然莫知何等語﹐漫不加省﹔但日事虛文﹐彌縫闕失﹐搜抉奇異﹐爲蠱惑計﹐孰知爲天下慮﹖而卒以是敗。﹞

﹝海昌倪鍾祥輯注﹞

卷四十七

徽宗

△宣和五年﹝癸卯﹐一一二三﹞

１﹑五月﹝案﹕錢氏《四史朔閏考》﹕五月癸丑朔。﹞辛巳﹐契丹人有張瑴者﹐﹝案﹕《宋史》及《三朝北盟會編》《東都事略》《宋史全文》並作「張覺」。﹞平州人也﹐第進士。延福中﹐授遼興軍節度副使﹐﹝案﹕《遼史》﹐遼興軍卽平州路。﹞會民兵殺其州節度使﹐瑴以撫定功﹐州人推之權領州事。燕王死﹐瑴知契丹必亡﹐盡籍丁壯﹐得五萬人﹐馬千匹﹐招豪傑﹐潛練兵馬。蕭太后遣太子少保時立變案﹕各本並作「時立愛」﹐葉隆禮《契丹國志》同﹐「變」字恐誤。知平州﹐瑴拒而不納。金主旣下燕﹐首問瑴曲折﹐參知政事康公弼曰「瑴狂妄何能爲﹖宜示不疑﹐圖之未晚也。」遂授瑴臨海節度使﹐仍知平州。將發左企弓等﹐粘罕曰「我欲遣兵禽張瑴而行﹐何如﹖」公弼曰「若加兵﹐是趨之叛也。」公弼昔居此州﹐知瑴往偵而圖之。遂見瑴﹐諭金人之意。瑴曰「契丹八路﹐自金人之興﹐今獨平州存耳﹐敢有異志﹖所以未釋甲者﹐以防蕭傒耳。」厚賂公弼而歸。公弼道其語﹐粘罕信之﹐攺平州爲南京﹐加瑴同中書門下平章事。會阿骨打卒﹐吳乞買立﹐遂遣左企弓等歸。時燕民有私訴於瑴者﹐曰「左企弓等不謀守燕﹐而使吾民流離如此。今明公盡忠遼國﹐免我邊者非公而誰也﹖」召官屬議﹐皆曰「近聞天祚復振﹐出沒松漠之南﹐金人所以全軍急趨山西者﹐恐契丹議其後也。明公仗義﹐迎天祚圖興復﹐先責宰相左企弓等叛降之罪而殺之。縱燕人歸燕﹐南朝宜無不納。如金人復來﹐內用平州之兵﹐外借南朝之援﹐何懼乎﹖」瑴曰「此大事也﹐當審畫」。以翰林學士李石明智﹐召而問。石以爲然。遂拘兩府左企弓﹑曹勇義﹑虞仲文﹑康公弼﹐數其十罪而殺之。稱保大三年﹐畫天祚象﹐朝夕謁﹐事無大小﹐告而後行﹐止稱契丹官秩。以榜諭燕民﹐令各安堵如故﹐應田宅爲常勝軍所占者﹐悉還之。燕人患遠遷﹐得之莫不大悅﹐往往南來至京師。﹝原注此據《金盟本末》及《亡遼錄》修入。﹞石與髙履因詣燕山說王安中﹐令招納張瑴。石攺名安弼﹐履嘗爲三都使﹐攺名黨。石﹑黨皆燕山人﹐先嘗被虜﹐後緣瑴得歸﹐意欲朝廷與金人變盟﹐則𨿽復來索之﹐必不遣也。其說安中曰「平州自古形勝之地﹐地方數百里﹐帶甲十餘萬﹐帥臣張瑴又文武全材﹐若爲我用﹐必能屏翰王室。不然﹐則恐西迎天祚﹐北通蕭幹﹐並爲我患。燕山豈得安乎﹖」安中亦以爲然﹐遂具奏乞行招納。且曰「臣敢身任其責﹐事關軍國利害大計﹐不敢不言。」仍差官伴送安弼及黨赴闕。又延康殿學士﹑提舉太乙宮趙敏修者﹐故遼國宰相李儼之子處能也﹐先在海島爲僧﹐蕭后詔令歸俗﹐乘馹赴闕﹐將復用。行次平州﹐聞金人已取燕﹐遂越境來歸﹐賜第京師。其母邢氏等亦自平州至。敏修及安弼﹑黨三人者﹐日夜詣王黼白事﹐朝廷多從其說。云上初聞瑴叛金國﹐以禦筆付詹度曰「金國自燕山遣人詣平州﹐卽日復回云領步騎五千壁松亭關﹐抄其車乘不敢前﹔及聞平州止稱舊府﹐用保大年號﹐已殺虜相曹勇義等四人﹐聲言不順南朝﹐亦不歸女眞﹐及四月二十七日﹐輒遣兵奪淸化縣榷鹽院鐵板物。觀此﹐則瑴之不歸女眞甚明﹐而所以款附本朝之意﹐蓋亦未見﹐若不稍與羈縻﹐必爲邊患。𨿽未可明示結約﹐要須預加撫諭﹐可因人諭意﹐然不可泄。瑴方外連韓慶民等﹐招誘遷﹑闊等州以拒金國﹐成敗固未可知﹐爲我之計﹐正當用卞莊刺虎之計﹐坐觀其變﹐以爲後圖。所慮喜功倖進輩﹐苟且圖目前﹐輕失女眞﹐所當深察。」度令瑴之姻家王倚者諭之。瑴遣張興祐來﹐度復奉禦筆云「營﹑平納款﹐𨿽在女眞入關之前﹐然其後朝廷累次計議﹐女眞終不見與。又張瑴固嘗心服金國﹐用其年號﹐又嘗攺爲南京矣。本朝初與金國通好﹐皆著誓書﹐豈當首違﹖況金國昨在燕京﹐所以不能卽討平州﹐正緣女眞處關中﹐而瑴外據楡關﹐又我以重兵壓境﹐且舊酋尙在﹐是以彼姑涵容。今女眞旣已出關﹐他日若自興中府或東京之西討伐平州﹐則瑴蕞爾數州﹐恐未易當。況我師旣已解嚴﹐舊酋猶復狼狽如此﹐秋深女眞歸師﹐正是得志之時﹐在我豈當妄有舉錯﹖爲今之計﹐正合坐觀其變﹐以爲後圖。然聞瑴欲通韓慶民﹐結連四軍﹐並力窺燕﹐則不得不慮。理當速示羈縻﹐卿可愼選有材智忠信之人二三輩﹐令密諭瑴意﹐許之世襲。」因興祐歸﹐以上意語之。未行間﹐又承禦筆﹕「聞四軍林牙﹑張瑴在居庸關北及平﹑灤州﹑中京集眾﹐止畱金國車乘﹐縱還金國所遷燕京人口﹐並意欲爲我疆之患﹐要須經畫﹐爲善後之計。」議者謂四軍林牙以嘗爲我敵﹐𨿽欲翻然﹐寧不畏禍﹖張瑴久欲歸附﹐以所許不逮郭藥師﹐未厭其欲﹐遂爾遷延。敕詹度密遣人誘致﹐令率眾內附﹐當厚以金爵畀之。於是朝廷又聞遷民得歸﹐亟詔王安中﹑詹度使加卹錄士大夫之可用者﹐復百姓田租三年。瑴聞之﹐大喜﹐遂決策來納款焉。﹝《紀事本末》卷百四十四。案﹕辛巳爲五月二十九日﹐月小盡也。《三朝北盟會編》於五月十四日書瑴殺左企弓等﹐六月二日付詹度禦筆﹐令察瑴去就。其數企弓等十罪﹐曰﹕天祚播遷夾山﹐不卽奉迎﹐一也﹔勸皇叔燕王僣號﹐二也﹔詆訐君父﹐而降封湘陰王﹐三也﹔天祚嘗遣知邠王有慶前來計議而殺之﹐四也﹔檄書始至﹐而有迎秦拒湘之議者﹐五也﹔不謀守燕而拜降者﹐六也﹔臣事金國而不顧大義者﹐七也﹔根括燕中財物而取悅金人者﹐八也﹔致燕人流徙而失業者﹐九也﹔教金主發兵先下平州者﹐十也。企弓等皆無辭﹐遂縊殺之。此亦據史願《亡遼錄》。《紀事》𨿽據此﹐而十罪則刪節不詳也。《契丹國志》所言亦大略相同﹐且云﹕六月﹐瑴榜示燕人﹐除畱守外盡許復業。所有逐戶拋下田宅爲常勝軍占佃者﹐悉還之。燕人方患遠徙﹐得歸復業﹐皆大悅。宋徽宗聞燕民之歸﹐降詔付帥臣詹度多方卹存﹐有官者津遣赴闕﹐換授差遣﹔餘各令安業﹐與免三年常賦。張瑴聞之﹐以爲得計﹐遂以平﹑營﹑灤三州降宋。其地乃後唐末契丹太祖所陷﹐非爲石晉所割﹔若灤州﹐乃太祖所建立也。以上亦據《契丹國志》語。﹞

２﹑童貫﹑蔡攸至京師。﹝《紀事本末》卷百四十三。案﹕此同日事。貫﹑攸於四月二十八日辛亥自燕山班師﹐至此始到闕。蔡絳《北徵紀實》曰﹕二帥告還﹐上禦景龍門觀奏凱﹐盡以禁衛諸軍迓之以入。上始甚不樂﹐故二帥賞皆薄﹐貫遂致仕﹐攸拜樞密。旣二帥以宣撫司羨余進大珠百﹐黃金四千兩﹐犀玉錢帛稱是﹐號曰「土宜」﹐上喜之。又曰﹕二帥凱還﹐上爲禦殿受賀﹐禮畢﹐賜宰臣等坐﹐用神宗皇帝下熙河及崇寧下靑唐故事﹐解玉帶以賜黼。《三朝北盟會編》曰﹕辛巳﹐童貫﹑蔡攸大奏凱以入﹐告功於廟。翌日壬午朔﹐蔡京進賀表曰﹕師由義動﹐往城於方﹔國以和來﹐不戰而屈。舉全燕之故地﹐弔介狄之遺民。戴白垂髫﹐歡呼而解衽﹔壺漿簟食﹐充塞而載途。萬國來同﹐一方底定﹐乾坤動色﹐廟社用光。惟北有邦﹐實冀之野﹐大禹所別﹐有虞常巡。粵我造邦之初﹐遂爲與國之敵。始約兄弟﹐尊至祖孫﹐金繒締交﹐使傳洽至。其彊弗率﹐僣僞號者二百年﹔有志未遑﹐更聖君之六七作。惟昔神考﹐於時元丰﹐分將隸兵﹐聯民講武。閱九軍之師﹐陣建北面之黃旗﹐無釁可乘﹐有訓斯在。皇帝陛下﹐以重華而紹帝之事﹐以下武而繼文之聲﹐因其天亡之時﹐成是席捲之勢。臣顧惟齒長﹐久誤眷知﹐詩禮之庭﹐屢趨而過﹐軍旅之事﹐蓋未嘗聞。察之於談笑杯酌之間﹐付之以疆場甲兵之事﹐乘其萬舉萬全之會﹐授之百發百中之機﹐是惟秉鉞以專徵﹐豈可因人而成事﹖山川艸木﹐悉歸輿地之圖﹔士女臣民﹐盡效職方之貢。此蓋皇帝陛下懋昭大徳﹐聿駿先猷﹐人期與能﹐天實助順﹐揚厲無前之緯績﹐鋪張不世之鴻休﹐千載君臣﹐適遇風雲之會﹔一門父子﹐得爲勛戚之家矣。﹞

３﹑是月﹐金國主阿骨打卒﹐弟吳乞買立﹐攺天輔六年爲天會元年。﹝《紀事本末》卷百四十三。案﹕《續宋編年資治通鑑》﹕金太宗吳乞買立。原注阿骨打號太祖大聖武元皇帝﹐攺爲天會元年。《宋史》同﹐作五月﹐亦云是月﹐不書日。《三朝北盟會編》系六月十九日庚子﹐阿骨打殂於軍前。陳桱《通鑑續編》﹑薛應旂《宋元通鑑》並系八月。畢沅《續資治通鑑》作八月戊申﹐此皆據《金史》也。《金太祖實錄》曰﹕太祖生於遼咸雍四年秋七月﹐其先寓止爲完顏部人﹐後因以爲氏。以遼天慶五年建國曰遼﹐以鑌鐵爲國號﹐鑌鐵𨿽剛﹐終有銷壞﹐惟金赤色最爲奇寶﹐自今本國可號大金。天輔六年八月乙未終於部堵灤。在位九年﹐享年五十有六。苗耀《神麓記》曰﹕太祖大聖武元皇帝至燕京﹐入內見大殿搖動﹐出於城東柴村建寨﹐不旬日﹐病殂﹐年五十五。各本所說不同如此﹐若《遼史﹟天祚紀》﹐則更系保大四年八月﹐則在宣和六年矣﹐此誤。宇文懋昭《大金國誌》作天輔六年癸卯五月乙丑日崩。太宗吳乞買﹐阿骨打弟﹐爲諳班勃極烈﹐卽位更名晟﹐攺元天會﹐以斜也爲諳班勃極烈﹐傒本爲固論勃極烈﹐相與輔政。勃極烈﹐畢《鑑》譯作貝勒。錢大昕《金史考異》曰﹕天會三年﹐上太祖謚曰武元皇帝。皇統五年﹐增謚應干興運昭徳定功睿神莊孝仁明大聖武元皇帝。﹞

《續宋編年資治通鑑》﹕五月﹐王黼加太傅﹐總治三省事。案﹕《宋史﹟本紀》系五月庚申。又《宰輔表》云﹕五月庚申﹐王黼自太宰兼門下侍郎加太傅﹐依蔡京昨任太師例。《三朝北盟會編》﹕五月八日庚申﹐加王黼等勛封。禦筆曰﹕虜政不綱﹐鄰國侵擾﹐不圖人心之慕義﹐率皆面內而向風。朔﹑冀﹑云燕﹐悉歸輿地﹐勞來還定﹐已奏膚功。安華夏之生靈﹐紹祖考之先志﹐所賴廟堂之策﹐集此不世之功。當有疇庸﹐以昭異數。可依下項﹕王黼除太傅﹐進封楚國公﹔鄭居中除太保﹐仍與一子推恩﹔白時中﹑張邦昌﹑李邦彥﹑趙野各進官二等。又奉禦筆云﹕太傅三公﹐坐而論道號爲三省長官。所有王黼已降指揮拜太傅﹐其治事恩數合依太師體例﹐可疾速照會﹐遵守施行。《宏簡錄》《宰輔傳》曰﹕燕山奏凱﹐帝解玉帶賜黼﹐優進太傅﹐封楚國公﹐總治三省事﹐許服紫花袍﹐騶從儀物﹐幾與親王等。趙昇《朝野類要》曰﹕三省者﹐中書省﹑門下省﹑尙書省也。中書擬定﹐門下進畫﹐尙書奉行。紹興初﹐並中書門下爲一﹐謂之「制敕院」。周煇《淸波雜誌》曰﹕王黼一日在相國寺行香﹐見蔡京以太師﹑魯國公揭膀﹐序立其下﹐深有羨慕之色。親厚者乘閒叩之﹐黼曰「無他﹐不謂元長﹐有許大官職。」其人因言太宰若能承當一事﹐元長官職不難致。黼識其意﹐乃身任伐燕之責﹐後果致位太傅﹑楚國公﹐且許服紫花袍﹐增益騶導﹐並張靑羅蓋﹐塗金從物﹐略與親王等﹐寵遇埒於京。﹞

１﹑六月﹝案﹕錢氏《四史朔閏考》﹕六月壬午朔。﹞丙戌﹐知平州張瑴遣人詣宣撫司納土。金人聞瑴叛﹐遣門母國王﹝案﹕「門母」各本並作「闍母」﹐此恐誤。﹞將二千騎來討﹐瑴率兵迎拒於營州。金人以兵少不交鋒而歸﹐大書州門﹐有「今冬復來」之語﹐瑴卽妄以大捷聞宣撫司。﹝《紀事本末》卷百四十四。案﹕《續宋編年資治通鑑》﹕遼張瑴以平州來降﹐瑴知契丹必亡﹐藉壯丁五萬以爲備。金人旣下燕﹐使參政康公弼諭﹐意﹐瑴曰「契丹八路﹐今特平州存耳﹐敢有異志﹗所以未釋甲者﹐防蕭傒爾。」公弼以語粘罕﹐遂攺平州爲南京路﹐加瑴同平章事。至是吳乞買新立﹐遂遣左企弓等歸。時燕民患遠徒﹐私訴於瑴曰「左企弓不謀守燕﹐而使吾民流離至此。近聞天祚復振﹐若明公仗義﹐首圖興復﹐先責企弓等罪而殺之﹐縱燕人歸南朝﹐宜無不納﹔如金人復來﹐內用平州之兵﹐外借南朝之援﹐何懼乎﹗」瑴召李石問之﹐石以爲然﹐遂殺企弓等。石與髙履詣燕山﹐說王安中曰「平州形勝之地﹐張瑴總練之才﹐足以禦金﹐乂安燕境﹐宜招致之。」安中送石﹑履赴闕﹐攺石名安弼﹐履名黨。又趙敏修乃遼相李處能﹐三人與王黼白事﹐多從之。張瑴又遣其弟來通款﹐乃授瑴節度﹐世襲平州。惟趙良嗣以爲不可﹐恐必招女眞之兵﹐而時相不從。金人聞瑴叛﹐遣兵討之﹐瑴率兵迎拒﹐金人以兵少而退﹐大書州門﹐有「今冬復來」之語。至冬十一月﹐金以千騎破平州﹐得宋朝所賜瑴詔。瑴走燕山。自是金人歸曲宋朝﹐累檄宣撫司取瑴﹐乃命王安中縊殺﹐函首送之。未幾﹐金太子窩裏孛由平州路入寇矣。《宋史》《三朝北盟會編》丙戌同。張瑴申狀曰﹕權管勾平州節度使兼諸軍都統張瑴狀﹕「自女眞深入﹐北朝皇帝西狩不返﹐諸路寇兵充斥﹐道途塞絕﹐當道無所依託。承大朝累遣人齋到文字招諭﹐尋奉表款附﹐後蒙降到敕赦﹐並處置宣命。適值女眞襲下燕域﹐遠近震懼﹐當道力弱地隔﹐姑務應從﹐以緩攻侵﹐圖安境土。燕城本中國舊地﹐𨿽爲賊有﹐巢穴尙遙﹐固無久駐之勢。況與大朝要約﹐遂議割分。賊恃虎狼之彊﹐其雲中富家巨室﹐悉被驅虜﹐止畱空土﹐以塞前盟﹐大朝亦非得已﹔旋以假道當界﹐冤痛之聲﹐盈於道路﹐是用不忍。與州人共議﹐僉曰﹕『宜抗賊命﹐以全生靈﹔若許東遷﹐是亦資虜。』卽調發丁壯﹐繕甲兵﹐鋤賊徒﹐以活生靈﹐區區之心﹐必已聞之。近知賊眾已過居庸﹐大朝必措置屯守﹐使無回路。仍念安土重遷者﹐人之常情﹐況萬家流離﹐祝奠無主﹐𨿽居近地﹐猶謂出鄕﹐使復父母之邦﹐是成終始之義。一則爲大朝守圉之計﹐二則快流民歸國之心﹐固無他求﹐乞修舊款﹐應西來職官百姓﹐已分別津發過界去訖。今差都統府掌書鴻臚少卿張鈞﹑將作監參謀軍事張惇固謹詣安撫司納土歸朝。」詹度得狀﹐不敢受﹐而以密奏聞。據瑴狀﹐當遷之人在平﹑灤者﹐皆欲求歸﹐已分路遣之過界﹔緣東遷之人田宅悉爲常勝軍所有﹐無宿食之地﹐若令入燕﹐其勢必張﹐恐爲金人所知﹐以語瑴無遽﹐遂以張鈞送宣撫司。六月二十一日壬寅﹐金人軍馬到平州﹐闍母國王軍二千餘騎先入營州﹐張瑴發兵拒戰﹐闍母以軍少不交鋒退歸﹐大書州門﹐曰﹕夏熱且去﹐秋驚復來。瑴遂聲言戰敗金人﹐殺傷甚眾﹐妄申宣撫司以大捷聞於朝。宣撫遂厚以銀絹告敕等﹐齋賜其軍。以上並據《三朝北盟會編》補入。﹞

《續宋編年資治通鑑》﹕六月﹐加朱勔節度。案﹕《宋史﹟本紀》及各本皆不書﹐惟《九朝編年備要》與此同﹐曰﹕燕山之役﹐以勔馳驛傳命﹐有勞故也。李《十朝綱要》系六月甲午﹐云﹕朱勔以燕山之役馳傳有勞﹐爲寧遠軍節度使﹑醴泉觀使。《東都事略》勔本傳曰﹕燕山之役﹐謂勔有功﹐自慶遠軍承宣使進寧遠軍節度使。《宏簡錄》曰﹕燕山告功﹐朱勔自隨州觀察使﹑慶遠軍承宣使進寧遠軍節度使﹑醴泉觀使。一門盡爲顯官﹐騶從亦至金紫。《宋史﹟地理誌》艮嶽注曰﹕宣和五年﹐朱勔於太湖取石﹐髙廣數丈﹐載以大舟﹐挽以千夫﹐鑿河斷橋﹐毀堰折插﹐數月乃至﹐賜號昭功敷慶神運石。是年初得燕城故也﹐勔緣此授節度使。周煇《淸波雜誌》曰﹕宣和癸卯﹐朱勔目平江府造巨艦﹐載太湖一石至京﹐勔被賞建節﹐石封盤固侯。四年正月辛酉朔可考。六年九月庚寅﹐金芝產萬壽峯。原注引朱勝非《閒居錄》﹐系五年六月十三甲午﹐勔自承宣爲節度。據此﹐是勔加節度爲甲午日﹐與此並可參照。收燕之役﹐勔實不與﹐蓋名則旌燕山功﹐實則賞進石勞也。張邦基《墨莊漫錄》曰﹕宣和間﹐朱勔以應奉勞進節度使﹐子汝賢慶陽軍承宣使﹐汝功靜江軍承宣使﹐汝文邠門宣贊舍人﹐弟勣邠門宣贊舍人﹐汝翼朝奉大夫﹑直龍圖閣﹐汝舟明州觀察使﹐汝楫華州觀察使﹐汝明滎州刺史。孫絺﹑繹﹑約﹑絢﹑緯﹑綬並閣門宣贊舍人﹐綽﹑紳並邠門祗侯。一時軒裳之盛﹐古未有也。靖康初﹐藉其家並追奪﹐竄之嶺外。方勺《泊宅編》云﹕宣和五年﹐平江府朱勔造巨艦﹐載太湖石一塊至京﹐以千人舁進﹐是日﹐賜銀碗千﹐並官其家僕四人﹐皆承節郎及金帶。勔遂爲威遠軍節度使﹐而封石爲盤固侯。鹽官縣安國寺雙檜﹐有唐宣宗時悟空大師手植﹐今百餘年矣。其大者﹐蜿蜒盤礡﹐如龍鳳飛舞之狀﹔小者﹐與常檜不甚異。宣和乙巳春﹐朱勔遣使臣李蠲取以供進。大者載由海道﹐遇風濤﹐舟檜俱沒﹔小者只自漕路入﹐旣獻上﹐蠲轉二官﹐知縣鮑愼好亦賜緋。﹞

１﹑七月﹝案﹕錢氏《四史朔閏考》﹕七月壬子朔。﹞戊午﹐詔﹕「起復太尉﹑武信軍節度使﹑上淸寶籙宮使兼神霄玉淸萬壽宮副使﹑直睿思殿﹑河東燕山府路兼河北路宣撫使譚稹爲檢校少保﹐依前武信軍節度使﹑上淸寶籙宮使﹑燕山府路兼河北路宣撫使。」始﹐童貫﹑蔡攸歸自燕山﹐頗失上意﹐王黼﹑梁師成共薦稹爲宣撫司﹐令駐河東﹐交割金人所許山後﹑雲中府及朔﹑武﹑蔚﹑應等州。然金人以其地多要害﹐實不欲與我﹐但浮沈其辭。而我使人且皆昧利求寵﹐欺罔朝廷﹐朝廷因是日夜益生希覬。稹旣出﹐至太原經營山後﹐會阿骨打死於白水泊以喪歸﹐其國吳乞買初立﹐未暇治山後﹐朔﹑武﹑蔚﹑應等州﹐皆通款於我朝廷﹐以稹有嘉靖之功﹐因遷其官。前此稹爲宣撫使﹐但分治河東﹐及貫致仕﹐稹遂兼治三路云。﹝《紀事本末》卷百四十四。案﹕《續宋編年資治通鑑》﹕譚稹爲宣撫副使﹐仍駐河東﹐然金人以燕山地要害實不與我﹐但浮沈其辭。而我之使人昧利貪寵﹐欺誑朝廷﹐因是日生希覬。出師至太原﹐會吳乞買初立﹐猶未暇治山後﹐故朔州韓正﹑應州蘇京﹑蔚州陳翊皆通款於我﹐稹卽除官﹐尋遷少保。《宋史》在己未﹐與童貫致仕同日﹐並書。《三朝北盟會編》﹕七月七日戊午﹐授稹起復檢校少保﹔十日辛酉﹐始命河北燕山府路宣撫司使。此因童貫致仕﹐以稹代之也。蓋稹初命河東﹐及是始兼三路。蔡絳《北徵紀實》曰﹕譚稹者﹐亦巨璫也﹐初無異能﹐但梁師成黨。童貫致仕﹐故師成及黼引稹以爲河東宣撫副使﹐實代童貫專俾交割山後﹑雲中府﹐其地則朔﹑武﹑應﹑蔚諸州者﹐直我河東路與代州對境﹐皆多要害﹐金人實不與我也。會吳乞買立﹐粘罕亦暫歸﹐故朔﹑應﹑蔚三州守臣皆通我﹐我又招降之﹐號曰朔寧軍。遣河東將李嗣本以兵戍焉。又運芻糧玉帛以餉之﹐事曾未訖﹐而粘罕回雲中﹐因來治此﹐於是虜將率之以歸金﹐金人亦以兵至。嗣本大敗﹐狼狽僅脫﹐三州乃復歸金﹐譚稹但坐視束手﹐徒搜珠玉珍異以自入耳。薛應旂《通鑑》云﹕稹至太原﹐招朔﹑應﹑蔚諸州降人﹐號爲朔寧軍。《續宋編年》所云與《紀事本末》大略悉同﹐但較略耳。﹞

２﹑己未﹐太師﹑兼領樞密院事﹑神霄玉淸萬壽宮使﹑陜西河東河北路宣撫使﹑徐豫國公童貫﹐依前太師﹑徐豫國公﹑神霄宮使致仕。﹝《紀事本末》卷百四十四。案﹕《續宋編年資治通鑑》﹕秋七月﹐童貫致仕。貫﹑攸歸自燕山﹐頗失上意。王黼﹑梁師成共薦譚稹爲宣撫使﹐貫尋命致仕。《宋史﹟宰輔表》﹕五月癸亥﹐童貫落節鉞﹐依前太師。《本紀》﹕五月癸亥﹐童貫落節鉞﹐進封徐豫國公﹔蔡攸爲少師。其時貫﹑攸𨿽班師﹐猶未至京也。至六月辛亥﹐蔡攸以少師領樞密院事。此蓋代貫也。﹞

《續宋編年資治通鑑》﹕詔毀蘇軾﹑司馬光文集板﹐已後舉人習元祐學術者﹐以違詔論。明年﹐又申禁之。﹝案﹕《宋史》無此。李《十朝綱要》系七月甲子。《九朝編年備要》曰﹕中書省言﹐福建印造蘇軾﹑司馬光文集﹐詔令毀板﹐今後舉人傳習元祐學術者﹐以違制論。明年﹐又申嚴之。冬又詔曰「朕自初服﹐廢元祐學術﹐比歲至復尊事蘇軾﹑黃庭堅﹔軾﹑庭堅獲罪宗廟﹐義不戴天﹐片紙嘡字﹐並令焚毀勿存﹐違者以大不恭論。」靖康初罷之。蓋詔毀元祐之學﹐崇寧初卽有此禁﹐此時因刻板故﹐復申令也。費衮《梁溪漫志》曰﹕宣和間﹐申禁東坡文字甚嚴。有士人竊攜坡集﹐爲閽者所獲﹐執送有司。見集後有一詩云「文星已落天地泣﹐此老已亡吾道窮﹔才力漫超生仲達﹐功名猶忌死姚崇。人閒便覺無淸气﹐海內何由識古風﹔平日萬篇誰愛惜﹐六丁收拾上瑤宮。」京尹義其人﹐且畏累己﹐因陰縱之。周煇《淸波雜誌》曰﹕崇寧三年﹐淮西憲臣霍漢英奏乞﹐應天下蘇軾所撰碑刻並一例除毀﹐詔從之。又政和間﹐潭州倅畢漸亦請碎元祐諸路所刻碑﹐從之。朱弁《曲洧舊聞》曰﹕東坡詩文落筆輒爲人所傳誦。崇寧﹑大觀﹐海外詩盛行﹐朝廷𨿽禁止﹐賞錢增至八十萬﹐禁愈嚴而傳愈多﹐往往以多相滉﹔士大夫不能誦坡詩﹐便自覺气索﹐而人或謂之不韻。潘永固《宋稗類鈔》曰﹕相傳徽宗親臨寶籙醮宮﹐一日啟醮﹐道士至醮壇拜章﹐伏地久之方起﹐上詰其故﹐答曰「適至﹐上帝所值奎宿奏事﹐良久方畢﹐始能上其章。」上嘆訝問曰「奎宿何神﹐所奏何事﹖」對曰「所奏不可知﹐此宿乃本朝蘇軾。」上大驚﹐先是﹐崇﹑觀間﹐以黨籍禁蘇公文辭並墨迹而毀之。政和中﹐不惟弛其禁﹐且欲玩其文辭墨迹﹐一時士大夫從風而靡爲是也。﹞

１﹑八月﹝案﹕李《十朝綱要》八月系辛巳朔﹐錢氏《四史朔閏考》同。﹞乙未﹐王師大敗契丹將夔離不於峯山。﹝原注《實錄》在二十一日﹐今從《金盟本末》。﹞夔離不者﹐蕭傒也。金人旣入燕京﹐傒就奚王府自立爲神聖皇帝﹐國號大奚﹐攺元天嗣。﹝原注封氏《編年》書此﹐系四年十二月十二日。案﹕金人於四年十二月六日入燕﹐故封有功《編年》系此於十二日。陳桱《通鑑續編》﹑薛應旂《宋元通鑑》並曰﹕五年春正月﹐遼知北樞密院事奚回離保卽箭笴山自立爲奚國皇帝﹐攺元天復。二月﹐蕭傒奔奚﹐金人旣陷燕﹐傒就奚王府自立爲神聖皇帝﹐國號大奚﹐攺元天嗣。五月﹐奚回離保爲郭藥師所敗﹐其下阿古哲等殺之。八月﹐蕭傒爲郭藥師破﹐傒遁。爲其下所殺﹐傳首京師。畢沅《續通鑑》回離保又攺作和勒博﹐此以回離保﹑蕭傒爲兩人。葉隆禮《契丹國志》曰﹕蕭后東歸﹐以避金人﹐至松亭關議所往。耶律大石林牙﹐遼人也﹐欲歸天祚﹔四軍大王蕭傒﹐奚人也﹐欲就奚王府立國。有宣宗駙馬都尉蕭勃疊曰「今日固合歸天祚﹐然而有何面目相見﹖」林牙斬之﹐傳令有異議者斬。於是遼奚軍各列陣相拒而分矣。遼軍從林牙﹐挾蕭后歸天祚於夾山﹐奚渤海軍從傒﹐畱奚王府。傒據府自立﹐號神聖皇帝﹐國號大奚﹐攺元天興。又曰﹕七月﹐蕭傒旣敗於﹛要月﹜鋪﹐其黨夔離不在峯山亦敗。《遼史﹟逆臣傳》曰﹕奚回離保亦名傒﹐奚王忒鄰之後。保大二年﹐回離保率吏民立秦晉國王淳爲帝﹐僞署知北樞密院事﹐兼諸軍都統﹐屢敗宋兵。金兵由居庸入燕﹐回離保知北院﹐卽箭笴山自立﹐號奚國皇帝﹐攺元天復。此二說以回離保卽四軍蕭傒﹐然《契丹國志》則又以蕭傒﹑夔離不分爲兩人﹐而攺元又爲天興﹐眾說不同如此。然《三朝北盟會編》及《大金國誌》並云﹕蕭傒卽四軍﹐夔離不自立爲奚帝﹐攺元天嗣。與《紀事》同﹐並無回離保﹔而《遼史》所云立燕王﹐敗宋兵﹐皆夔離不事。況《遼史》本云燕王立﹐以蕭傒知北樞密院事。蓋傳聞互異﹐遂誤爲二。實則和勒博﹑回離保﹑夔離不﹐蕃音通轉﹐三稱止一人也。厲鶚《遼史拾遺》曰﹕夔離不卽回離保﹔四軍大王﹐蕭傒也﹐此說最是。﹞

時奚人饑﹐傒出盧龍嶺﹐攻破景州﹐又敗常勝軍張令徽﹑劉舜臣於石門鎭﹐陷薊州﹐寇掠燕城﹐其鋒甚銳﹐有涉河犯京師之意﹐人情洶洶﹐頗有謀棄燕者﹐童貫自京城移文王安中﹑詹度﹑郭藥師等切責之。已而安中命藥師大破其眾﹐乘勝窮追﹐過盧龍嶺﹐殺傷大半。從軍之家﹐悉爲常勝軍所得﹐招降奚﹑渤海五千餘人﹐﹝原注此據《金盟本末》所載﹞生禽阿魯太師﹐獲耶律徳光尊號寶檢﹑契丹塗金印等。傒遁去﹐尋爲其部下自得哥所殺﹐﹝案﹕其部下自得哥所殺」。《三朝北盟會編》作「其部第白得哥殺之」。「自」字恐誤。《契丹國》志止作「部曲得哥殺之」。﹞傳首至河間府﹐安撫司詹度上之。﹝《紀事本末》卷百四十四。案﹕《續宋編年資治通鑑》﹕遼將夔離不﹐卽蕭傒也﹐據奚王府自立﹐爲神聖皇帝﹐國號大奚﹐攺元天嗣。時奚人饑﹐傒出盧龍嶺﹐攻破景州﹐敗常勝軍於石門鎭﹐陷薊州﹐掠燕城﹐其鋒甚銳﹐有涉河犯京之意﹐人情洶洶﹐頗有謀去燕者﹐童貫自京師移文王安中﹑郭藥師切責之。安中命藥師大破其眾﹐傒遁去﹐爲其下所殺﹐傳首京師。《宋史》系之八月末﹐不書日。《三朝北盟會編》同﹐系八月十五日。《宣和錄》曰﹕太傅王黼等表賀﹕「宣撫司奏﹐奚賊四軍夔離不率眾出犯景薊﹔大兵討伐。八月十五日於峯山遇王師﹐大捷﹐斬獲三千級﹐生禽僞阿魯太師﹐俘執數千人。十七日﹐追至盧龍嶺﹐招納二萬餘眾﹐獲耶律徳光僞尊號寶檢﹑契丹塗金印數十﹐輜重器甲牛羊牲口不可勝計﹐及進兵撫諭招燕州﹐令復從金國。」九月六日乙巳﹐以詹度知河間府﹐蔡靖同知燕山府﹐兩易其任。十一月十八日丁卯﹐檢校少保﹑慶遠軍節度使﹑河北河東燕山府路安撫使﹑知燕山府王安中授檢校少傅﹔起復檢校少保﹑太尉﹑武信軍節度使﹑充上淸寶籙宮使兼神霄玉淸萬壽宮副使﹑直睿思殿﹑充河北河東燕山府路宣撫使譚稹起復檢校少傅﹔檢校少傅﹑集慶軍節度使﹑同知燕山府郭藥師授太尉﹐並賞破蕭傒功也。六年正月六日乙卯﹐河間府詹度得蕭傒首級﹐上於朝。十四日癸亥﹐以獲耶律寶檢﹑金印及得夔離不首﹐奏告宗廟社稷﹐皇帝禦紫宸殿受賀﹐下詔書曰﹕屬者虜政暴荒﹐天用剿絕其國。朕誕膺帝命﹐克紹先猷﹐取亂侮亡﹐恢復疆土。施大澤於燕云之人﹐舊俗來歸﹐如水就下﹐沛然莫之能奭﹔獨僞四軍大王夔離不者﹐悖眾逆命﹐前年曾首犯王師於白溝河﹐繼復旅拒燕城。爰命偏師攻於廣陽之北﹐乃敢乾天之紀﹐擅卽僞位﹐號神聖皇帝﹐攺年天嗣﹐襲虜正統。去年輒率其旅若林﹐出寇景﹑薊﹐毒痡醜類﹐矯誣神人﹐罪不容誅。爰飭六師﹐大敗之於峯山﹐嘡輪不返。甲辰﹐傳首京師。惟予克相上帝﹐以遏亂略﹐皇天助順﹐宗祐垂休﹐有此駿功﹐朕敢專享﹖可擇日遣官奏告宗廟社稷﹐禦紫宸殿受賀。其夔離不首級﹐依典禮送大社庫﹐故玆詔示﹐想宜知悉。閏三月三日庚辰﹐太傅王黼奏所俘玉檢僞寶﹐乞宣付祕書省。奏曰﹕耶律氏自阿保機盜據北土﹐因五季之微﹐以彊聞天下。藝祖志在恢復﹐而日不暇給。累聖紹休﹐專以柔馭﹔至慶曆中﹐遂敢忤天之命﹐妄以關南縣邑爲請﹐至有輕視中原之心。仁宗皇帝爲特添歲幣﹐乃敢要盟﹐別立要約﹐使軍書旁午﹐來易誓文﹐至詞盡理窮﹐方少聽命。誓書所著﹐必欲本朝具言別納金繒之儀﹐用代賦與之數。是時中國威靈﹐可謂屈矣﹗仰惟陛下天錫勇智﹐師不逾時﹐兵不血刃﹐盡復燕云境土﹐如指諸掌﹔夔離不傳首之後﹐旣俘石晉所上玉檢﹐又獲其僞寶。今者疆圉之臣﹐復以慶曆誓書來上﹐垂宗廟之宏休﹐快祖宗之積憤。伏望宣付祕書省﹐許率百僚拜表稱賀﹐所有慶曆誓書﹑國書﹑乞藏之寶文閣﹐以示無窮。從之。以上云云﹐並據《三朝北盟會編》補入。翟耆年《籀史》曰﹕宣和中﹐獲耶律徳光所盜古寶玉尊﹐形制與黃目尊等﹐瑩然無少玷缺﹐在廷諸臣﹐莫知所用。帝獨識爲周之灌尊。乃詔圜丘祭天之器﹐仿古盡用吉玉。《契丹國》志曰﹕六月﹐奚兵出盧龍嶺﹐攻破景州﹐殺守臣劉滋﹑通判楊伯榮﹔又敗常勝軍張令徽﹑劉慶仁於雁門鎭﹐攻陷薊州﹐守臣髙公輔棄城走﹐又寇掠燕城。又曰﹕七月﹐奚兵遇郭藥師於腰鋪﹐大敗而歸﹐藥師追襲﹐過盧龍嶺﹐殺傷過半﹐從軍老小車乘之﹐就糧於後者﹐悉爲常勝軍所獲。諸軍旣失老小﹐皆忿怨爲蕭傒所誤﹐其部曲得哥殺之﹐傳其首於河間府﹐安撫使詹度獻於朝。宋徽宗禦紫宸殿受賀。是時蕭傒旣敗於腰鋪﹐其黨夔離不在峯山亦敗﹐生禽僞阿魯太師﹐常勝軍因此橫甚。藥師佐之﹐朝廷不能制。以上云云﹐較各本尢詳﹐惟以蕭傒﹑夔離不爲兩人﹐不知何據﹐故並存之。《遼史﹟逆臣傳》曰﹕回離保亦名傒﹐自立後﹐設奚﹑渤海﹑漢三樞密院﹐攺東﹑西節度使爲二王﹐分司建官。時奚人巴輒﹑韓家奴等引兵擊附近契丹部落﹐劫掠人畜﹐羣情大駭。會回離保爲郭藥師軍所敗﹐一軍離心﹐其黨耶律阿古哲與其甥乙室八斤等殺之﹐僞立凡八月。又《遼史﹟天祚紀》﹕耶律淳立﹐傒爲諸軍都統﹑知北樞密院。倘使回離保與蕭傒爲二﹐何其行迹吻合如此﹐當卽夔離不無疑也。﹞

２﹑初﹐王安中令李安弼﹑髙黨詣朝廷乞詔張瑴﹐已而宣撫司以瑴破除母捷書聞﹐﹝案﹕「除母」當爲「塗母」之寫誤。塗﹑闍同音﹐卽指闍母國王不交鋒而退事。﹞又遣其弟來通款﹐朝廷遂授闍泰寧軍節度使﹐世襲平州。其屬衛用﹑﹝案﹕《三朝北盟會編》作「衛甫」。﹞趙仁彥﹑張鈞﹑張惇固皆擢徽猷閣待制。令安弼齋詔還平州﹐乃以金花箋禦筆付其弟﹐令面授瑴﹐時外廷莫知其端。趙良嗣獨抗章﹐言「國家新與女眞盟﹐況女眞方彊﹐如此必失其歡﹐後不可悔﹐乞斬安弼。」朝廷不從﹐良嗣坐此﹐亦陰得罪。瑴聞安弼等至﹐大喜﹐率官吏郊迎。金人諜知之﹐以千騎襲破平州﹐朝廷所賜詔旨﹐皆爲金人所得。瑴挺身走﹐欲閒道歸京師﹔其弟懷禦筆等將奔燕山﹐以其母爲金人所得﹐復往投之﹐而瑴母及妻已爲金人所戮﹐並得瑴弟所懷禦筆﹐果大怒﹐自是歸曲朝廷。瑴道燕山﹐郭藥師畱之﹐匿姓名寄常勝軍中。金人累檄宣撫司取瑴﹐宣撫司具奏朝廷﹐密令無發遣。安中等言﹐必不發遣﹐則金人必啟兵端。朝廷不得已﹐命安中縊殺之﹐函首還金人。張令徽等皆切齒朝廷﹐而常勝軍亦解體矣。﹝《紀事本末》卷百四十四。案﹕《三朝北盟會編﹕七月十日辛酉﹐斡離不圍平州﹐張覺走﹐所賜詔書﹐盡爲金人所得。覺至燕山﹐郭藥師畱之﹐易姓名曰趙秀才﹐匿常勝軍中。平州節副衛甫﹑參謀趙仁彥張鈞棄城﹐領麾下數十人﹐將帶官庫珠玉珍貨至燕京﹐四散藏匿﹐獨張惇固與軍民死守。九月六日乙巳﹐斡離不攻破平州﹐來索張覺﹐下軍中縊之﹐函其首與之。《亡遼錄》曰﹕二太子攻破平州》﹐知張覺爲郭藥師所獲﹐藏常勝軍中﹐差人移文索取﹐卽具申朝廷﹐累奉道君皇帝詔﹐不令發。遣安中與藥師再三論奏﹐不得已而縊殺之﹐以水銀漬其首﹐函送平州。二太子復遣使索燕人之歸者﹐宣撫司初答以郡邑浩瀚﹐莫知所往﹐已指揮根括發遣。終歲之間﹐使者四至﹐而意在探軍數多寡﹑倉庫虛實﹐並密齋文字到燕中﹐招諭遼國文武﹔若復歸金國者﹐於舊官上超轉三資﹐依格任用。中亦有不得赴朝廷換官窮困者﹐如趙公嚴﹑趙公倫﹑姚企望﹐皆越境逃去。蔡絳《北徵紀實》曰﹕張覺者﹐燕地之豪傑也﹐素領平﹑營二州。方天祚竄陰夾山﹐國亂無主﹐人心向背﹐覺取天祚像掛之廳事﹐呼二州父老諭之曰「女眞﹐吾仇也﹐豈可從﹖」又指其像曰「此非乃主乎﹖安可背﹐當相約以死焉﹗必不得已﹐歸中國未晚。」燕人尙義﹐故皆從之。然覺閒遣人通中國﹐二帥遽奏以捷聞。隨覺克營﹑平﹑燕山。牌來亦曰收復營﹑平州。其後金人入燕﹐而覺使不至又止。大率如此。金人入燕山﹐覺不得已亦遣人詣降﹐金人亦封爵之。其後金酋病﹐率軍而北﹐出居庸﹐往鴛鴦泊﹑白水泊﹐將經營﹔天祚其輜重盡由東北出松亭關﹔將歸國﹐道由營﹑平﹐其金人所虜職官富戶﹐皆哀訴覺爲之主。覺因乘閒誘禽遼之大臣如左企弓輩﹐數之以國亂不輔﹐又不死守﹐反從仇賊﹐且劫徙燕人等罪﹐皆殺之。曉示燕人﹐一行但畱馬外﹐盡令復業﹐各歸其所。至於儀物﹐盡毀去﹐玉帛皆有之﹐金人無一得脫者。然金酋適死﹐其喪未歸﹐故未能治也。覺旣與金人結釁﹐乃謀復降中國﹐因亟遣遼之大臣李石者來﹐旣至燕山﹐見王安中﹐安中爲詣闕下﹐密奏丐納之。時往還締密﹐外廷罕知其詳﹐然識者已深爲之懼矣。獨趙良嗣者﹐抗章論列﹐國家新與女眞盟﹐況女眞方彊﹐乞斬李石以徇。上大怒﹐而黼旣專以計議自爲功﹐故指良嗣以爲二帥之黨﹐意欲壞成約也﹐故良嗣因亦得罪。初結約甚固﹐及中國見金人之不顧也﹐謂其果不能治﹐上每曰﹔「金人必不能立國矣﹐故結約事寢。」張覺旣得中國助﹐適中其欲﹐俄復遣李石同其弟來﹐我乃以平州爲泰寧軍。封覺節度使﹐遣人以泰寧軍牌敕書及覺之誥命詔書與之﹐覺大喜﹐乃提新兵遠出拜迎。不虞金人皆諜知之﹐忽舉大兵﹐徑以掩覺﹐覺不克入平州﹐因來奔燕山﹐而我之敕書誥命皆爲金人所得。始覺之母妻家屬皆寓營州﹐及金人破營州。先得其母妻等﹐而覺之弟初隨覺走燕山也﹐靉一夕﹐聞已得其母﹐遂亟奔金人﹐並懷中所攜上禦筆金花鑑手詔賜覺者﹐用是又爲金人所得﹐故其後執以藉口者此耳。金人圍平州﹐日夕攻擊平州﹐人奉覺之從弟及姪以守﹐我但悚視而莫敢救也。金人又移檄曰「中國旣盟矣﹐我來討叛臣﹐當餉我糧。」又不得已﹐因運糧以給之。平州旣不降﹐斡離不以十萬大兵時攻時守﹐逾半年﹐率我餽餉﹐平州食旣盡﹐但遺數千人﹐因潰圍而走﹐終不降。金人旣攻破平﹑營﹑灤三州﹐始來索覺﹐曰「我討叛臣﹐城破今不見﹐走在南朝﹐當還我﹗」朝廷命安中諱之﹐索旣急﹐又命斬一人似覺者。是時大兵尙駐未散﹐俄又索曰「此非覺也﹐實係某人。覺自藏於王宣撫甲仗庫﹐若不與我﹐則舉兵自取之。」中國情旣得﹐且懼﹐乃議斬覺矣。密旨旣下﹐安中數其過逼之﹐行刑﹐覺語殊不遜而死。因傳首金人﹐燕之降將與常勝軍上下皆爲之泣。藥師顧語人曰「若來要藥師﹐當柰何﹗」遼東有顯州者﹐虜之名郡也﹐去金人巢穴所謂阿脂川甚近﹐金人初欲徙國﹐藉燕地所得臣民儀物﹐立都於顯州而已。初未敢有意窺中原﹐及覺邀其輜重儀物﹐且得中原與覺詔誥等﹐始怨﹐謂違盟﹐因生不遜志﹐卽揚言曰「中國與大遼誓好久﹐一旦滅之﹐我如何哉﹖今設誓靉罷﹐誘張覺毀我儀物﹐使我立國不得﹐要當取中國儀法物來立我國耳﹗」時用事者無不備知﹐而終莫之慮﹐實可痛心云。《東都事略》金索張覺﹐傳首與之﹐系明年九月乙亥事。﹞

《續宋編年資治通鑑》﹕八月辛巳朔﹐日食﹐陰雲不見。﹝案﹕《宋史》月日同。李《十朝綱要》曰﹕八月辛巳朔﹐翰林天文局言當食不食﹐乞付史館。《九朝編年備要》曰﹕日當食不見﹐陰雲蔽之﹐王黼乞宣付史館。陳桱《通鑑續編》﹑薛應旂《宋元通鑑》並書日食﹐不云不見。畢沅《續資治通鑑考異》曰﹕《宋史》作日當食不見﹐《遼史》不書﹐今從《金史》﹐作日有食之。﹞

１﹑九月﹝案﹕錢氏《四史朔閏考》﹕九月辛亥朔。﹞己未﹐召蔡京賜食艮嶽。﹝《紀事本末》卷百二十八。案﹕《宋史》及各本皆不書此。蔡絳《鐵圍山叢談》曰﹕苑囿之最盛宣和末。所謂艮嶽正門曰陽華﹐亦五戟﹐制同宸禁也。自陽華門入﹐則夾道荔支八十株﹐當前椰實一株。有太湖石曰「神運昭功」﹐髙四十六尺﹐立其中﹐爲亭以覆之。每召儒臣遊覽其間﹐則一璫執荔支簿立石亭下﹐中使一人宣旨﹐人各賜若干﹐於是主者乃對簿按樹以分賜﹐朱銷而奏審焉。吾一日偶侍從魯公入﹐時許共嘗椰實。一小璫登梯﹐就摘而剖之﹐諸璫人各荔支二枚﹐於是大璫梁師成者盡諤然。吾笑顧之曰「諸人久飫矣﹐今日且饒吾一路。」蓋是時也諸璫多尙文字﹐妄相慕仰﹐咸以吾未始得嘗此故也。語此一夢﹐令人愴悵云。﹞

《續宋編年資治通鑑》﹕冬十月﹐雨木冰。案﹕原文作雨木水。然《宋史﹟本紀》及各本並作冬十月乙酉﹐雨木冰。馬端臨《文獻通考》卷三百五曰﹕宣和五年十月乙酉﹐雨木冰。又曰﹕是歲﹐秦鳳及燕山等路旱。初不言水。此與《九朝編年備要》作雨水冰同﹐爲傳寫字誤﹐今特據以攺正。《前漢書﹟五行志》曰﹕《春秋》成公十六年﹐雨木冰。或曰今之長老名木冰爲木介。介者﹐甲兵之象也﹐蓋木冰亦關災異。今諺有云「木生介﹐達官怕」。據錢氏《四史朔閏考》﹐十月係庚辰朔。

１﹑十一月﹝案﹕錢氏《四史朔閏考》﹕十一月系庚戌朔。﹞癸亥﹐詔國子監刊印禦注《沖虛至徳眞經》﹐頒之學者﹐從祭酒蔣存誠等奏請也。﹝《紀事本末》卷百二十七。案﹕《續宋編年資治通鑑》﹕十一月﹐詔國子監刊禦注《沖虛至徳眞經》《南華眞經》﹐頒之學者﹐《宋史﹟本紀》無。《九朝編年備要》云﹕十一月﹐班禦注《列子》《莊子》。畢沅《續通鑑》與《紀事本末》同﹐止言《列子》。薛應旂《通鑑》與《續宋編年》同﹐皆《莊》《列》並言﹐此蓋據《九朝編年》原注文也。王伯厚《玉海》卷五十三﹕唐天寶元年二月丙申﹐號列子《沖虛眞經》﹑莊子《南華眞經》。景徳四年二月丙寅﹐加列子「至徳」二字﹐政和末﹐詔並爲眞經﹐入國子學。此時禦注成﹐故詔刊印也。政和七年八月丙辰日可考。﹞

《續宋編年資治通鑑》﹕幸王黼第觀芝。黼專結梁師成﹐旣爲相﹐再賜第於城西開便門﹐與師成宅對街﹐以相往來。及燕山告功﹐黼益得志﹐乃妄言家之屏風生玉芝﹐請上臨幸。上旣臨黼第﹐又自便門過師成家﹐復來黼家駐蹕﹐因觀芝。黼自出傳旨及賜命﹐放散侍從百官。於是禁衛諸班直爭願見上始謝恩﹐不肯散﹐因大詾詾。師成﹑譚稹乃扶持上出撫諭之﹐諸班直稍定。已而復入﹐夜漏下五刻﹐乃開過龍徳道小墻﹐所謂鹿寨門者以還﹐內官十餘人執兵﹐衛之而去﹐三衙衛士無一人得入者。是夜﹐諸班禁從皆集教場﹐備不虞﹐殆半日﹐人心始安。原注宣和之臣﹐昧利貪寵﹐欺罔朝廷﹐諂佞成風﹐竊取威福﹐不能致天下於平治﹔而逢君之惡者﹐首則有蔡京﹐繼則有王黼﹑梁師成之徒﹐危人家國﹐可勝誅哉﹗案﹕《宋史本紀》無。薛應旂《通鑑》﹑邵經邦《宏簡錄》﹑徐乾學《通鑑後編》﹑畢沅《續通鑑》並作十一月十七日丙寅﹐且云由便門過梁師成家﹐復來黼第﹐因大醉不能語。夜﹐漏上五刻﹐始開龍徳宮道小門以還。翌日﹐猶不禦殿﹐幾至生變。祖宗以來﹐臨幸未之有也。吳曾《能攺齋漫錄》曰﹕宣和五年十一月﹐徽宗賜太傅王黼私第﹐禦書載賡堂﹑膏露堂﹑寵光亭﹑十峯亭﹑老山亭﹑榮光齋﹑隱庵﹐凡七牌。《東都事略黼》本傳曰﹕徽宗待遇日隆﹐恩數異於他相﹐名其所居閣爲得賢﹑治定﹐爲書載賡堂﹑寵光亭以下凡七膀。妄言有玉芝產於堂柱﹐徽宗幸其第﹐置宴觀之。梁師成與黼第連墻﹐穿便門往來﹐黼以父事之﹐每折簡﹐必稱爲恩府先生。徽宗過之﹐始悟其交結狀﹐由是黼眷稍息。又曰﹕黼每陪扈曲宴﹐至爲俳優鄙賤之伎以獻笑取容。蔡絳《鐵圍山叢談》曰﹕王黼美風姿﹐面如傅粉﹐朆與目中睛﹐色悉金黃﹐張口能自納其拳﹐此亦人妖也。周城《宋東京考》曰﹕太傅王黼賜第在宜秋門外。﹞

１﹑十二月﹝案﹕錢氏《四史朔閏考》﹕十二月系庚辰朔。﹞乙巳﹐金國賀正旦使﹑盧州觀察使都孛堇髙居慶﹐副使大中大夫﹑大理卿楊意見於紫宸殿﹔奉議郎﹑太常少卿連南夫爲金國接伴使﹐武翼大夫吳子厚副之。﹝《紀事本末》卷百四十四。案﹕《續宋編年資治通鑑》﹕十二月﹐金使初來賀正﹐《宋史》無此。《北盟會編》書於明年正月。薛應旂《通鑑》曰﹕十二月﹐金使髙居慶來賀正旦﹐又使李靖來告哀。畢沅《續通鑑》系二十六日乙巳﹐與此同日。且曰﹕時以山後諸州請於金﹐金主新立﹐將許之。宗翰自雲中至﹐言於金主曰「先帝初圖宋協力攻遼﹐故許以燕地。宋人旣盟之後﹐復請加幣以求山西諸鎭﹐先帝辭其幣而復與之盟曰﹕『無匿逋逃﹐無擾邊民。』今宋數路招納叛亡﹐累疏姓名索之而不肯遣。盟未期年﹐今已如此﹐萬世守約﹐其可望乎﹗且西鄙未寧﹐割付山西諸郡﹐則諸軍失屯據之所﹐將有經略﹐或難持久﹐請勿與之。」於是金主遂遣使﹐止以朔﹑武二州來歸。邵經邦《宏簡錄》曰﹕是歲﹐金遣使來告哀﹐告嗣位﹐復遣使賀生辰正旦﹐悉如敵國禮。﹞

《續宋編年資治通鑑》﹕譚稹奏常勝軍恣橫﹐乞別招一軍﹐以分其權﹐得五萬人﹐號義勝軍。案﹕《宋史》《本紀》無。《九朝編年備要》同﹐且云優其廩餼﹐總凡五萬人﹐多燕﹑云降卒也。《三朝北盟會編》系六年三月﹐不書日﹐曰﹕譚稹初至燕山﹐聞常勝軍恣橫﹐藥師輩不爲約束。稹慮生事﹐奏朝廷﹐乞於河東別創一軍﹐分其權勢﹐如雲朔之人﹐以五萬人爲率﹐屯於州縣要經處﹐號爲義勝軍﹐令李嗣本﹑耿守忠爲帥。欲俾常勝軍有所畏憚﹐朝廷從之。旣嗣本﹑守忠選歸朝人中少壯者﹐籍其姓名﹐其月糧衣賜﹐倍於他軍。後常勝軍知其請給丰厚﹐往往潛來投附。郭藥師猶懼其亡﹐皆涅其面。於是常勝軍大怨﹐人人思亂矣。又馬擴《茅齋自敍》曰﹕僕嘗至太原﹐見童貫﹐問僕燕中事宜。僕以常勝軍授田利害前所答王安中治燕次序之語﹐一一白之。貫因曰「吾竊慮常勝軍將來爲患﹐欲與削了何如﹖」僕答﹕「如某至愚﹐亦知常勝軍他日必爲患﹔然而自今女眞顧慮﹐未敢輒肆舉者﹐蓋忌此項軍也。若遽削之﹐不惟金人窺覘﹐兼此軍亦卽便起變﹐是自引惹﹐莫若因而用之。」貫曰「其術安在﹖」僕答曰「今藥師之眾止是三萬餘人﹐多是馬軍武勇﹐太師誠能於陜西﹑河東﹑河北三路選摘精銳馬步十萬人﹐分爲三﹔遴擇有智勇器識可及藥師者﹐三分統之﹐一駐燕山﹐與藥師對營相制﹔一駐於廣信軍或中山府﹔一駐於雄州或河間府﹐犬牙相臨﹐使藥師之眾﹐進有所扼﹐退有所忌﹐則金人𨿽肆他意﹐豈易敢前﹖」貫云「甚好﹐但十萬人不易那借﹐我當別有措畫。」又云「國家挫威﹐皆自延慶之遁﹐倘當時再起種師道﹐提許多西兵舉事﹐卻不至如此誤國家大事﹐用是每竊嘆恨。」其後﹐貫乃奏乞議置四總管﹐及罷王安中而用蔡靖也。七年三月二十八日辛丑可考。

﹝海昌倪鍾祥輯注﹞

卷四十八

徽宗

△宣和六年﹝甲辰﹐一一二四﹞

１﹑正月﹝案﹕錢氏《四史朔閏考》﹕正月庚戌朔。﹞癸丑﹐奉議郎﹑太常少卿連南夫伴送金國賀正旦使﹐武略大夫張捴副之。﹝《紀事本末》卷百四十四。案﹕《文獻通考》卷六十四﹕奉議郎﹐隋置﹐名通議﹐唐攺奉議。宋元丰更官制﹐以奉議郎換太常﹑祕書﹑殿中丞﹐著作郎。武略大夫爲武散階﹐內園﹑洛苑﹑如京﹑崇儀各使也。又《通考》卷一百九十九﹕連南夫字鵬舉﹐有《宣和使金》錄一卷。南夫五年十二月﹐曾與吳子厚充接伴。此時蓋復遣伴送也。張捴未見。﹞

２﹑乙卯﹐金國賀正旦使髙居慶等辭於紫宸殿。﹝《紀事本末》卷百四十四。案﹕《三朝北盟會編》系正月二十九日戊寅﹐大金賀正旦使﹑盧州管內觀察使都孛堇髙居慶﹐副使大中大夫﹑守大理寺卿楊璞並辭於紫宸殿。與《紀事》在乙卯相隔太久。且《紀事》副使作楊意﹐不作楊璞。璞於交燕山時曾齋誓書來﹐五年四月二十五日戊申可考。後亦不見﹐並不載其官階﹔若楊意﹐則七年仍爲賀正副使﹐其官階與五年十二月乙巳所書同﹐此當是楊意﹐楊璞恐係誤書。紫宸殿係視朝之前殿﹐見《宋史﹖地理誌》。《汴京遺迹志》曰﹕在大慶殿北﹐舊名崇徳。明道元年攺。自金使來賀正旦﹐其來時召見﹐去時入辭﹐並於紫宸殿。其先﹐金使來議燕﹑云﹐則皆見於崇政殿也。﹞

３﹑己未﹐詔提舉措置書藝所﹐以主客員外郎杜從古﹑新知大宗正丞徐兢﹝案﹕董史《皇宋書錄》所引《長編》原文與此悉同﹐惟「新知」二字作「徐知新」三字﹐似系人名。據兪松《蘭亭續考》載﹐紹興壬申二月六日﹐徐兢題跋云﹕宣和之末﹐復置書學﹐增博士三員。杜從古﹑米友仁與兢是當時管勾官﹐止有三人﹐並無徐知新之名。《書錄》「新知」二字﹐當是倒誤。其「徐」字涉下「徐兢」字而衍﹐不可從也。﹞新差編修《汴都志》米友仁﹐﹝案﹕原本作「朱有仁」﹐今據《皇宋書錄》及《蘭亭續考》攺。周煇《淸波別誌》曰﹕宣和末﹐太常博士李子奇奏﹕「國家自藝祖受命造邦﹐定都於汴﹔神宗稽古有作﹐煥然一新。陛下紹述﹐百美備具﹐京邑之盛﹐莫如此日。固宜書之簡冊﹐如所謂《長安志》者﹐纂爲一書﹐號《汴都志》﹐以垂萬世。」遂詔輔臣鄭居中提領修纂﹐李子奇及祕書丞李錞爲編修﹐友仁蓋新添差也。﹞並爲措置管勾官﹐生徒以五百人爲額。篆正文法鐘鼎﹐小篆法李斯﹐隸法鍾繇﹑蔡邕﹐眞法歐﹑虞﹑褚﹑薛﹐艸法王羲之﹑顏﹑柳﹑徐﹑李﹐逐月會試。先是﹐王黼以唐告三道﹑﹝案﹕蔡絳《鐵圍山叢談》作王韶嘗進唐告三道云云。﹞虞世南書狄仁傑告﹑顏眞卿書顏允南母蘭陵郡太夫人張氏告﹐及徐浩封贈告進呈。上曰「朕欲教習前代書法所頒告命﹐使能者書之﹐不愧前代。」時書學已罷﹐故特置是局。﹝《紀事本末》卷百三十五。案﹕董史《皇宋書錄》所引《長編》原文﹐此條前尙有都省奏立書學一條﹐今已見崇寧三年六月壬子日可考。陳鵠《耆舊續聞》曰﹕徽廟尢喜書﹐立學養士﹐惟得杜應稽一人﹐餘皆體仿﹐了無精意。因念東晉渡江後猶有王﹑謝以下朝士無不能書﹐以擅一時之譽。至若紹興以來﹐雜書遊絲書惟錢塘吳說﹐篆法惟信州徐兢﹐餘皆碌碌﹐可嘆其衰也。﹞

４﹑庚午﹐﹝案﹕原作「庚子」﹐據畢沅《續通鑑》攺。﹞勒停人蔡絳復朝奉郎﹑提舉明道宮。﹝《紀事本末》卷百三十一。案﹕李《十朝綱要》﹕五年九月癸丑﹐蔡絳坐撰《西淸詩話》﹐專以蘇軾﹑黃庭堅爲宗﹐特落職勒停。吳曾《能攺齋漫錄》曰﹕宣和五年十月乙丑日﹐臣寮上言「徽猷閣待制蔡絳私撰文一編﹐曰《西淸詩話》﹐其論議專治蘇軾﹑黃庭堅等爲本﹐有誤天下學術。」奉聖旨﹐蔡絳特落職勒停。兪文豹《吹劍外錄》﹑費衮《梁谿漫志》所說並同。《文獻通考》卷六十四﹕朝奉郎﹐古無此階。元丰官制﹐以朝奉郎換左﹑右司諫及後行員外郎。﹞

５﹑癸酉﹐禦內東門別次﹐爲金主成服。﹝《紀事本末》卷百四十四。案﹕《三朝北盟會編》正月六日乙卯﹐金人訃音至﹐報其國主殂﹐爲輟朝五日。與《宋史》月日並同。《宣和錄》曰﹕皇帝爲大金主卒﹐於內東門別次成服。癸酉爲正月二十四日﹐距六日乙卯訃至已十八日矣。﹞

６﹑戊寅﹐命校書郎連南夫爲金國祭奠弔慰使﹐武略大夫張捴副之。﹝《紀事本末卷百四十四。案﹕連南夫﹑張捴系正月四日癸丑命爲伴送金國賀正旦使﹐此時卽攺命弔奠﹐不別遣矣。惟南夫官階前書奉議郎﹑太常少卿﹐此又攺書校書郎。據《通考》卷六十四﹕元丰》官制﹐以承務郎換校書郎及正字﹑將作監﹑主簿各官。此爲京郎﹐最末之階。南夫前旣書太常少卿﹐此何以又書校書郎﹖或前階當爲借銜﹐非本級也。﹞

《續宋編年資治通鑑》﹕宣和六年春正月﹐禦樓觀燈﹐忽有人躍出﹐墨色布衣﹐若寺僧童行狀﹐以手畫簾﹐出指斥語。上怒甚﹐命中使傳旨治之﹐箠掠亂下﹐又加炮烙﹐略不語﹐亦無痛楚之狀﹔又斷其足筋﹐俄施刀臠﹐血肉狼藉。上大不悅﹐爲罷觀。竟不知何許人。明年八月﹐有都城東門外鬻菜夫﹐至宣徳門下﹐忽若迷罔﹐釋荷擔﹐向門戟手而言曰﹕汝壞吾社稷矣。《太祖皇帝》﹑神宗皇帝使道﹐尙宜速攺也。邏卒捕之﹐下開封府獄。一夕﹐方省﹐則不知向所云爲者。乃於獄中盡之。案﹕蔡絳《鐵圍山叢談》曰﹕國朝上元燒燈盛於前代﹐爲采山峻極﹐而對峙於端門。宣和六年春正月甲子﹐實上元節。故事﹐天子禦樓觀燈﹐則開封府尹設次以彈壓於西觀下。天子時從六宮於其上﹐以觀天府之斷決者﹐簾幕重密﹐下無由知。是日﹐上偶獨在西觀上﹐宦官左右皆不從﹐其下則萬眾。忽有一人躍出﹐緇布衣﹐若僧寺童行狀﹐以手指簾謂上曰「汝是耶﹐有何神﹖乃敢破壞吾教。吾今語汝﹐報將至矣。吾猶不畏汝﹐汝豈能壞諸佛菩薩耶﹖」時上下聞此﹐皆失措震恐﹐捕執於觀之下﹐上命中使傳呼天府亟治之﹐且親臨其上﹐則又曰「吾豈逃汝乎﹖吾故示汝以此﹐使汝知無柰何吾教爾。聽汝苦吾﹐吾今不語矣。」於是箠掠亂下﹐又加炮烙﹐逼詢其誰何。略不一言﹐亦無痛楚之狀。上益憤﹐復召行天法羽士曰宋沖妙﹐世號宋法師者﹐亦神奇﹐至視之﹐則奏曰「臣所治邪鬼﹐此人者﹐臣所不能識也。」因又斷其足筋﹐俄施刀臠﹐血肉狼藉。上大不怡。爲罷一日之歡。至暮終不得爲何人﹐遂獄盡之。嗚呼﹗浮屠氏實有人。又東門外鬻菜夫事﹐此言明年八月。薛應旂《通鑑》﹑畢沅《續通鑑》並系七年秋九月。﹞

１﹑二月﹝案﹕錢氏《四史朔閏考》﹕二月己卯朔。﹞辛丑﹐承事郎﹑管勾太平觀陳瓘卒。﹝《紀事本末》卷百二十九。案﹕《續宋編年資治通鑑》﹕二月﹐陳瓘卒於楚州。蔡京知瓘才﹐待之加禮﹐瓘不肯附麗﹐恬於進取。𨿽諸公交薦﹐逮居言職﹐所疏姦惡﹐𨿽死不辟。據《宋史》本傳曰﹕崇寧中﹐除名竄袁州﹑廉州﹐移郴州﹐稍復宣徳郎。正勷在杭﹐告蔡京有動搖東官迹。杭守蔡薿執送京師。獄具﹐正勷以所告失實流海上﹐瓘亦安置通州。又徙臺州。宰相徧令所過州縣出兵甲護送﹐至臺﹐每十日一徙告。在臺五年﹐乃得自便。才復承事郎﹐帝批進目﹐以爲所擬未當﹐令再敍一官﹐仍與差遣﹐執政持不行。卜居江州﹐復有譖之者﹐至不許輙出城。旋令居南康﹐才至﹐又移楚州。瓘平生論京﹑卞﹐皆披摘其處心﹐最所忌恨﹐故得禍最酷。宣和六年卒﹐年六十五。靖康初﹐詔贈諫議大夫。紹興二十六年﹐謚曰忠肅。朱弁《曲洧舊聞》曰﹕陳瑩中﹐大觀末以其子訟蔡崈語言事﹐就逮開封獄。時有旨令瑩中疏蔡京過失﹐瑩中固辭曰「瓘在諫坦﹐嘗論京﹐今爲獄囚﹐而論三公不可也。」上自此每欲用之﹐而朝廷上下皆恐其復用﹐又曾於宮禁對臣說及瓘宜復召之意。時蔡攸亦在側奏曰「瓘得罪宗廟﹐陛下𨿽欲用﹐其如在天之靈何﹖」上蹙額久之。邵經邦《宏簡錄》曰﹕劉安世聞其疾﹐使人勉以醫藥曰「天將有賴﹐當力加保護﹐以待時用。」《靖康要錄》曰﹕元年四月二十三日﹐奉聖旨﹐陳瓘子正匯﹤日卞﹥緣言蔡京坐罪﹐可召赴闕﹐與差遣。《通考》卷六十四﹕元丰官制﹐以承事郎換大理評事。此爲狀元及第﹐及宰相任子之初階。邵氏《聞見前錄》言瓘靖康初年死。李《十朝綱要》系四年二月十一日庚子﹐陳瓘卒﹐並與《宋史》本傳不合﹐恐誤。﹞

１﹑三月﹝案﹕錢氏《四史朔閏考》﹕三月己酉朔。﹞金人嘗遣使詣宣撫司﹐索所許糧二十萬斛﹐譚稹曰「二十萬斛糧豈易致耶﹐兼宣撫司未嘗有片紙嘡字許糧之文。」其使曰「去年四月﹐趙良嗣已許矣。」稹曰「趙良嗣口許﹐豈足憑耶﹗」終不之與。金人怒﹐及舉兵﹐亦以此爲辭云。﹝《紀事本末》卷百四十四。原注封氏《編年》附此於四月一日﹐今並入。此擾五年四月十二日國書﹐求米十萬石。《金盟本末》亦云譚稹不給所許金人十萬斛糧﹐故金人愈怒。封氏《編年》獨云二十萬斛﹐不知何據﹐姑存之。案﹕五年四月十二日﹐金人國書﹐因收捕夔離不及天祚求軍糧十萬石﹐當時宋有報書﹐卽令金使楊璞持回所求糧米﹐以燕云無可計辦﹐先於內地挪米一十萬斛﹐於古北口及應州兩路交割﹔尙有十萬斛未見交付。其國書並附五年四月交燕時可考。原注據《金盟本末》﹐云譚稹不給所許金人十萬斛糧。此說可據﹐蓋卽國書所求十萬石中未交之五萬石也。封氏《編年》所云二十萬斛﹐「二」字恐誤。﹞

《續宋編年資治通鑑》﹕閏月﹐京師﹑河東﹑陜西地大震。去冬及正月地震至是又震﹐宮中殿門皆搖動﹐且有聲﹐河東﹑陜西尢甚。蘭州地及諸山艸木悉沒入﹐而山下麥苗乃在山上。乃遣右司郎官黃潛善爲察訪﹐因按視焉。及歸﹐圖進曰「震而已﹐所傳則非也。」上意遂安。潛善又以迎合銅錢事﹐除戶部侍郎。案﹕《宋史》書是歲京師﹑河東﹑陜西地大震﹐不系月日﹐薛《鑑》及畢《續鑑》系閏月辛巳下。又《宋史》潛善本傳﹕宣和初﹐爲左司郎。陜西﹑河東地震﹐陵谷易處。徽宗命之察訪陜西﹐因往視。潛善歸﹐不以實聞﹐但言震而已矣﹐擢戶部侍郎。銅錢事當考。錢氏《四史朔閏考》﹕閏三月系戊寅朔。

１﹑四月﹝案﹕錢氏《四史朔閏考》﹕四月戊申朔。﹞己巳﹐詔﹕「給地牧馬路分﹐勸誘召人養馬﹐自降指揮至今年三月終﹐養數多去處幹豫牧馬官吏﹐宜與旌賞。令提刑司官通將本路所管州縣及三千匹以上各與轉一官﹐六千匹以上各減三年磨勘﹔州府通所管縣分一千匹以上各轉一官﹐二千匹以上各減三年磨勘﹔縣官及三百匹以上各轉一官﹐六百匹以上各減三年磨勘。」﹝《紀事本末》卷百三十八。案﹕《通考》卷百六十曰﹕宣和六年﹐詔立牧馬賞格﹐應養馬通一路及三千匹﹐州縣及一千匹﹐縣及三百匹﹐其提點刑獄及守令各遷一官﹔倍之者﹐更減磨勘年。於是諸路應募牧馬者爲戶八萬七千六百有奇﹐爲馬二萬三千五百餘。﹞

《續宋編年資治通鑑》﹕夏四月﹐親試舉人﹐賜沈晦以下八百人及第﹑出身有差。時內侍梁師成益通賓客﹐招賄賂士人﹐納錢數千緡﹐卽令赴廷試﹐以獻頌上書爲名而官之多至百餘人。案﹕《宋史》﹕四月癸丑賜禮部奏名進士及第﹑出身八百五人。各本並同。李濂《汴京遺迹志》曰﹕宣和六年﹐進士八百五人﹐省元楊椿﹐狀元沈晦。是年﹐復省試。曾敏行《獨醒雜誌》曰﹕宣和甲辰﹐廷試進士﹐以气數爲問。周表卿執羔﹐素通此學﹐對策極賅博﹐自謂當魁多士。或告之沈元用﹐從貂璫假籌布算﹐而後答問﹐表卿驚曰「果爾﹐吾當少遜之矣。然亦不在他人下也。」翌日臚唱﹐元用第一﹐表卿次之。此爲汴京九朝一百六十七年取士之末科﹐觀策題與狀頭之名﹐亦有先兆矣。

又六月﹐科免夫錢。燕城常勝軍五萬﹐戍兵九千﹐月給糧十餘萬石而他軍不豫焉。故悉出河北﹑河東﹑山東民力以饋給之﹐率費十餘石至二十石始能致一石﹐於燕三路俱困﹐上殊不樂﹐欲罷王黼。黼作免夫之令﹐冀得以久其權﹐乃措置調夫﹐京西八萬﹐淮南四萬﹐兩浙六萬五千﹐江南九萬七千﹐福建三萬五千﹐荊湖八萬八千﹐廣南八萬三千﹐四川十萬八千﹐並納免夫錢﹐每夫二十貫﹐率天下所得才二千萬緡﹐而結怨四海矣。案﹕《宋史》﹕六月壬子﹐詔以收復燕云以來﹐京東﹑兩河之民困於調度﹐令京西﹑淮﹑浙﹑江﹑湖﹑四川﹑閩﹑廣並納免夫錢﹐期以兩月納足﹐違者從軍法。七月壬寅﹐又詔宗室﹑后妃戚裏﹑宰執之家槪敷免夫錢。《鐵圍山叢談》曰﹕宣和四年﹐旣開北邊﹐度支異常﹐於是內外大匱﹐上心不樂。時王丞相旣患失﹐遂用一老胥謀﹐始倡免夫之制﹐均之天下。免夫者﹐謂燕山之役﹐天下應出夫調﹐今但令出免夫錢而已。禦筆一行﹐魯公爲之垂涕﹐一日爲上言曰「今大臣非所以事陛下也。陛下聖仁﹐惠養元元﹐澤及四海。矧前日之政﹐但取地寶﹐走商賈﹐未嘗及農畝。今大臣於窮百姓口中斂飯碗﹐以取其錢﹐乞弗取。」上心亦悔﹐亟令攺作聖旨行下﹐然無益矣。自是作俑﹐每動敷田畝﹐習以爲常。不但祖宗朝﹐蓋亦崇觀﹑政和之所無也。是時﹐天下免夫所入﹐凡六千二百餘萬緡﹐朝廷樁以備緩急。至宣和七年春已用之﹐止餘六百萬緡爾﹐外二千二百餘萬緡﹐有司奏不知下落﹐此黼密以奉宴私者。蓋自啟北徵﹐則省中建立一房﹐號經撫房。及告功﹐黼遽奏請﹐凡經撫房文藉盡取焚之﹐故不得而稽考也。《獨醒雜誌》曰﹕宣和六年﹐山後將入版圖﹐大農告匱乏﹐蔡﹑李諸人遂建免夫錢之議。江西一道﹐凡賦錢一百五十七萬緡﹐而漕運之費不豫焉。令下之日﹐州縣莫知所措﹐乃令稅一千者輸一萬﹐約日而集﹐督責加峻。時重斂遽起﹐民間嗟怨。守令有觀望風旨者﹐建皂纛以令曰「稍愆期﹐卽以阻軍興論。」人益皇懼﹐小民往往去爲盜﹐後夫錢之綱運將至淮甸﹐而敵騎已及郊﹐其錢皆爲船人所私矣﹐可慨夫﹗錢氏《四史朔閏考》﹕六月丙午朔。

１﹑七月﹝案﹕錢氏《四史朔閏考》﹕七月丙子朔。﹞丙戌﹐膳部員外郎王麟接伴金國謝嗣位使﹐保州廣信安肅順安軍廉訪使者馬擴副之。﹝案﹕《宋史》﹕五月癸卯﹐金人遣使來告嗣位。《三朝北盟會編》﹕宣和六年正月六日乙卯﹐金人遣國信大使奚人富謨古﹑副使漢人李簡來。《宣和錄》曰﹕遣畱使。《茅齋自敍》曰﹕謝登寶位使。阿骨打自燕歸國﹐死於半途﹐吳乞買嗣立﹐故遣使來謝。差張璩充大使﹐差擴充副使。至燕山﹐又進至薊州﹐接見大使富謨古﹑副使李簡。據《紀事本末》﹐於九月二十六日庚子﹐富謨古﹑李簡見於紫宸殿﹐亦書金國遣畱使﹐不書謝嗣位使。原注以爲《實錄》作遣畱使﹐《自敍》又作謝登位使。殆謝登位遂兼遣畱乎﹖惟馬擴《自敍》云大使張璩﹐此又係王麟﹐豈張璩爲後時攺差乎﹖《三朝北盟會編》其使系正月來﹐馬擴爲接伴。故正月二十九日馬擴至燕山﹐與王安中論燕中事﹐此正是爲接伴時也。五月二十七日﹐其二使入國門﹐嗣詔馬擴罷送伴﹐前去宣撫司。《紀事》於七月書接伴﹐於九月書金使見紫宸殿﹐與《三朝北盟會編》所書月日相去極遠﹐《會編》不知何據。﹞著作佐郎許亢宗爲金國賀嗣位使﹐廣南西路廉訪使者董緒副之。﹝案﹕《續宋編年資治通鑑》﹕五月﹐金使來告嗣位﹐以著作郎許亢宗爲賀嗣位使。金國無城郭宮室﹐就以所居館燕﹐悉用契丹舊禮。如結采山﹐作倡樂﹐尋幢角之伎﹐鬥鷄﹑擊鞠之戲﹐與中國同。但於眾樂後飾舞女數人﹐兩手持鏡上下﹐類神祠中電母所爲者﹐莫知其說。其國茫然。皆茇捨以居﹐至是方營大屋數千間﹐日役萬人﹐規模盡效中國所爲﹐亦宏侈矣。據《宋史》﹐七月戊子﹐遣許亢宗賀金國嗣位。與此後二日。《三朝北盟會編》系宣和七年正月二十日壬辰﹐詔差奉議郎尙書司封員外郎許亢宗充賀大金皇帝登寶位國信使﹐武義大夫﹑廣南西路廉訪使童緒副之﹐管押禮物官鍾邦直。其年月﹑官階及名字與《紀事》並異﹐不知何據。《宣和乙巳奉使行程錄》曰﹕虜中每差接伴館伴送伴﹐客省使必於女眞﹑渤海﹑契丹﹑奚內人物白皙﹐詳緩能漢語者爲之﹔副使則選漢兒讀書者爲之﹔復有中使撫問﹐賜酒果賜宴畢﹐又行三十里至館。館惟第捨數十間﹐墻壁全密﹐堂室如祐幕﹐寢榻皆土牀﹐鋪厚氈褥﹐及錦繡貂鼠被﹑大枕等﹐以女眞兵數十人佩刀執弓矢守護﹔去虜廷尙十餘里。次日﹐賜酒果﹐至晚﹐邠門使躬來說議約﹐翌日﹐朝見。次日館伴同行﹐可五七里﹐一望平原﹐曠野閒有居民數十家﹐絲揉雜錯﹐不成倫次﹔更無城郭里巷﹐率皆背陰向陽﹐便於牧放。又一二里命撤繖﹐云近闕﹔北行百餘步﹐有阜宿圍繞﹐三四頃﹐北髙丈餘﹐云皇城也。至宿門﹐就龍臺下馬﹐入宿闈西﹐設氈帳四座﹐各歸帳歇定﹐客省使副使相見﹐就座﹐酒三行﹔少頃﹐聞鞞鼓聲﹐入歌﹐引三奏樂作﹐邠門使及祗坐班引入﹐卽捧國書自山棚東入﹐陳禮物於庭下﹐傳進如儀﹐贊通拜舞抃蹈訖﹐使副上殿﹐女眞酋領數十人班於西廂﹐以次拜訖﹐近貴人百餘人上殿﹐以次就坐﹐余並退。其山棚左曰枕源洞﹐右曰紫極洞﹐中作大牌﹐題曰翠微宮﹐髙五七尺﹐以五色采閒結山石﹐及仙佛龍象之形﹐雜以松柏枝﹐以數人能爲禽鳴者﹐吟叫山內。木建殿七間﹐甚壯﹐未結蓋﹐以瓦仰鋪﹐及泥鋪之。以木爲鴟吻及屋脊﹐用墨下鋪﹐帷幕榜額曰乾元殿。階髙四尺許﹐階前土壇方闊數丈﹐名龍墀。兩廂旋結﹐架小葦屋﹐幕以靑幕﹐以坐三節人。殿內以女眞兵數十人﹐分兩壁立﹐各持長柄小骨朵以爲儀衛﹔日役數千人興築﹐已架屋千百間﹐未就規模﹐亦甚侈也。虜主所坐﹐若今講座﹐施重茵﹔頭裹皂巾﹐帶後垂﹐若今僧伽帽﹔玉束帶白皮鞋﹐薄髯﹐可三十七八許人。前施朱漆銀裝鍍金几案﹐果碟以玉﹐酒器以金﹐食器以玳瑁﹐匙筋以象齒﹔遇食時﹐數胡人舁十數鼎鑊致前﹐雜手旋切割飣餖以進﹐名曰禦廚宴。食餘﹐頒於三節人﹐樂如前﹐但人數多至二百人﹐云乃舊契丹教坊四部也。每樂作﹐必以數十人髙歌以齊管﹐聲出眾樂之表﹐此爲異耳。酒五行﹐食畢﹐各賜襲衣袍帶﹐使副以金﹐餘人銀﹐謝訖歸館。次日﹐中使賜酒果﹐復賜餼﹐以絹折﹐使副百餘匹﹐餘人十餘匹。次日﹐詣廷赴花宴。酒三行﹐樂作﹐鳴鎭擊鼓﹐百戲出場﹐有大旗﹑獅﹑豹﹑刀牌﹑砑鼓﹑踏索﹑上竿﹑斗跳﹑弄丸﹑撾簸﹑旗﹑築球﹑角﹑鬥鷄各等﹐服色鮮明﹐頗似中國。有五六婦人﹐塗丹粉﹐艷衣﹐立百戲後﹐手持兩鏡﹐髙下其手﹐鏡光閃爍如祠廟電母﹐此爲異耳。酒五行﹐各起就帳戴色絹花二十餘枝﹐謝訖復坐﹔酒三行﹐回館。次日﹐貴臣就賜宴﹐伴射於館內。庭下就賜襲衣鞍馬。次日﹐朝辭酒畢﹐就殿請國書﹐捧下﹐拜辭回館。鋪掛采燈﹐雜以弦管﹐爲惜別宴﹐名曰換衣燈宴。至此夜﹐語笑甚款﹐酒不記巡﹐此皆舊例也。﹞

２﹑校書郎衛膚敏爲金國賀生辰使。膚敏言「虜生辰後天寧節五日﹐今未聞虜遣使﹐而我反先之﹐於威重已缺﹐萬一不至﹐爲朝廷羞。請至燕而候之﹐脫若不來﹐則以幣置諸境上。」上以爲然﹐洎至燕山﹐金人果不來﹐置幣而還。﹝《紀事本末》卷百四十四。原注膚敏華亭人﹐汪藻志墓。此據墓志增入。七年五月二十四日再使。案﹕七年五月二十四日乙未﹐攺命校書郎衛膚敏代舒宏中爲賀金生辰使可考。《大金國誌》曰﹕金人自獲天祚﹐連遣三使聘宋﹐初曰報謝﹐通好也﹔次曰告慶﹐得天祚也﹔又次曰賀天寧節也。使傳繼來﹐河朔至京﹐供億疲敝﹐其實窺覘道路﹐使不疑也。據此﹐是七年金有賀生辰使﹐六年天寧節固不遣賀使也。《宣和乙巳奉使行程錄》曰﹕第十程自韓城鎭五十里至北界淸州。出鎭東行十餘里﹐至金人所立新地界﹐境上並無溝塹﹐惟兩小津﹐堠髙三尺許﹔其兩界地東西約一里內﹐兩界人戶不得耕種﹐行人並依契丹條例﹐所至州備車馬護送至界首。前期具國信使副職名關牒﹐虜界備車馬以待﹐虜亦如期差接伴使副於界首伺候﹔兩界各有幕次﹐行人先令引接齋國信使副門狀過彼﹐彼亦令引接﹐以接伴使副門狀回示﹐仍請過界。於例三請方上馬﹐各於兩界心對立馬引接﹐互呈門狀﹐各舉鞭虛揖如儀﹐以次行焉。﹞

《續宋編年資治通鑑》﹕秋七月﹐置璣衡所﹐以王黼總領﹐梁師成副之。案﹕《宋史》《本紀》﹕七月甲辰﹐置璣衡所。柯維祺《宋史新編》《天文志》曰﹕宣和六年﹐宰臣王黼言﹕臣於崇寧初邂逅方外之士於京師﹐自云王其姓﹐面出素書一道﹐璣衡之制甚詳。比嘗請令應奉司造小樣驗之﹐逾二月﹐乃成﹐悉如唐一行之制。然一行舊制機關皆用銅鐵﹐澀卽不能自運﹔今制攺以堅木﹐若美玉之類。舊制外絡二輪﹐以綴日月﹐而二輪虧蔽﹐星度仰視﹐躔次不審﹔今制日月皆附黃道﹐如蟻行磑上。舊制𨿽有合望﹐而月體常圓﹐上下弦無辧﹔今以機轉之﹐使圓缺隱見﹐悉合天象。舊制上有候刻辰﹑鐘鼓﹑晝夜﹑短長﹐與日出入﹐更籌之度﹐皆不能辧﹔今制爲司辰﹑壽星﹑運十二時輪﹐所至時刻﹐以手指之。又爲燭龍﹐承以銅荷﹐時正吐珠﹐振荷循環。自運其制﹐皆出一行之外﹐卽其器觀之﹐全象天體者﹐璿璣也﹔運用如斗者﹐玉衡也。昔人或謂璣衡爲混天儀﹐或謂有璣而無衡者爲混天象﹐或謂混儀望筒爲衡﹐皆非也。甚者莫知璣衡爲何器﹐惟鄭康成以運轉者爲璣﹐持正者爲衡。以今制考之﹐其說最近﹐宜令有司置局﹐如式制造。詔可。朱弁《曲洧舊聞》曰﹕元祐四年三月己卯﹐銅渾儀新成﹐蘇子容所造也。星官惓翁聚觀駭嘆﹐以爲古未嘗有。紹聖初﹐蔡卞以其出於元祐﹐欲毀之。時晁叔美爲祕書少監﹐惜其精密﹐力爭之﹐不聽﹐乃求林子中爲助。子中力言於章惇﹐得不廢。及蔡京用事﹐無一人與此器爲地﹐故璣衡悉變舊制。

１﹑八月乙卯﹐﹝案﹕錢氏《四史閏朔考》﹕八月乙巳朔。﹞檢校少傅﹑太尉﹑武信軍節度使譚稹罷宣撫司﹐落檢校少傅﹑太尉﹐命以本班節度使提舉崇福宮﹐任便居住。﹝案﹕《續宋編年資治通鑑》﹕金人攻陷應﹑蔚等州。先是﹐金人以納張瑴屢出怨言﹐又於三月來宣撫司索所許二十萬斛糧﹐譚稹曰﹕宣撫司未嘗有許糧之文。其使曰「去年四月閒趙良嗣已許矣。」譚稹曰「良嗣口許﹐豈足憑耶﹗」終不之與。金人怒。及舉兵亦以此爲辭﹐遂攻應﹑蔚﹐逐守臣蘇京﹐殺陳翊﹔又陷飛狐﹑靈邱兩縣﹐絕山後交割之意。乃罪稹措置乖方﹐詔落太尉致仕。原注金人自滅遼﹐駸駸有虎視中原之意﹐而朝廷不知唇亡齒寒﹐早不爲備﹐而反卑辭厚幣以賃燕山之地﹐觀其金帛子女﹐席捲而東﹐以空城與之﹐其意亦可見矣。金之欲渝盟而無其隙﹐幸有納張瑴之降﹐絕借糧之請﹐而得以歸曲於我﹐此皆君臣闇昧而狂虜故得逞其志也。﹞初﹐朔州韓正﹑應州薊京﹑蔚州陳翊各以州來降﹐宣撫司卽用京爲振武軍節度使﹑雲中府路安撫使﹐正﹑翊並遷官回任。原注《亡遼錄》附見金人入燕後。楊氏《編年》附此於六月九日。按五年七月七日﹐譚稹遷檢校少保﹐以連城次第輸款﹐故賞之。正﹑京﹑翊來歸必在五年七月七日以前﹐已附見彼﹐今復出此。案﹕原本「韓正」上有脫文﹐今據《三朝北盟會編》增入。正﹑京﹑翊三人來降﹐各本不見月日﹐《北盟會編》附六年八月金人復取蔚州下。云﹕先是﹐金人逐天祚入夾山﹐遂陷雲中府﹐所有管內州縣皆來拜降﹐及移軍燕山﹐如朔州節度使韓正﹑應州節度使蘇京﹑蔚州土豪陳翊等﹐爭叛金人﹐納土歸大宋。後粘罕﹑斡離不分遣軍馬逐去蘇京﹑孫團練﹐取蔚州﹐殺陳翊﹐復取上叛州郡﹐又陷飛狐﹑靈邱兩縣﹐絕交山後之意﹔又以牒來責我招納叛人張覺﹐拘收戶口職官﹐及不付所許糧二十萬斛﹐朝廷已知其非﹐遂議罷譚稹矣。以上云云﹐《紀事》於五年七月七日戊午起復譚稹下已附其事﹐但較略耳。正﹑京﹑翊等來歸﹐《續宋編年》亦書之﹐今復出此﹐並可參照。已而夏人舉兵侵占朔﹑武地界﹐稹遣李嗣本奭之。兵數交﹐夏人未卽退﹐聽案﹕李氏《十朝綱要》曰﹕七月甲申﹐夏人犯朔﹑武﹐令陜西五路帥臣嚴備。彭氏《太平事迹統類》曰﹕時邊隙已開﹐北人馮忠信知夏人與女眞有入寇之約﹐竊書以馳告邊臣以聞。𨿽賞以官﹐而不敕武備。《三朝北盟會編》曰﹕初﹐粘罕遣撒盧母使夏國﹐許割天徳﹑云內﹑武州及河東兜答﹑斯剌。曷董﹑野鵲﹑神崖﹑楡林﹑保大﹑裕民八館﹐河西金肅﹑河淸二軍﹐約其入寇麟﹑府﹐以牽河東之勢。至是夏人乃由金肅﹑河淸軍渡河取天徳﹑云內河東八館及武州﹐以應粘罕之約﹐盡陷其地。《北徵紀實》曰﹕朔﹑應﹑蔚三州守臣皆通我﹐我又招降之﹐降日﹐朔寧軍遣河東將李嗣本以兵戍焉﹐又運芻糧玉帛以餉之﹐事曾未訖﹔是冬粘罕歸雲中﹐因來治此。嗣本大敗﹐狼狽僅脫﹐朔﹑應﹑蔚乃復歸金﹐譚稹但坐視束手﹐尢玷中國威靈﹐上悵然不樂﹐罷稹歸﹐後乃以太原張孝純爲宣撫副使焉。金人怨朝廷納張瑴﹐屢出怨言﹐稹又不給所許糧十萬斛﹐金人愈怒﹐遂攻蔚州﹐殺陳翊﹐及陷飛狐﹑靈邱兩縣﹐逐蘇京等﹐絕山後交割意。朝廷咎稹處置無方﹐故復起童貫代稹。貫與蔡攸等又共排稹等﹐尋授稹順昌軍節度副使﹐致仕﹐太師﹑徐豫國公致仕童貫落致仕﹐依前太師﹑徐豫國公﹑知樞密院事﹑河北河東燕山府路宣撫使。貫是行實出太原﹐名爲代稹交割山後地土﹐蓋以密約天祚來降而自往迎之也。《紀事本末》卷百四十四。案﹕《續宋編年資治通鑑》﹕除童貫落職致仕﹐仍領樞密院事﹑河東北燕山路宣撫使。是時遼主天祚在夾山﹐上欲誘致之﹐始遣一番僧齋禦筆絹書通意。及天祚許歸﹐則易書爲詔﹐待以皇弟之禮﹐位燕﹑越二王上﹐築第千間﹐女樂三百人﹐天祚大喜。貫之是行﹐名爲代稹交割山后土地﹐其實已約天祚來降﹐自往迎之也。是冬﹐貫遣馬擴﹑辛興宗使粘罕軍至雲中﹐會粘罕已歸國﹐畱兀室權元帥﹐責以庭參禮﹐卒不相見。第使髙慶襲傳言﹐以朝廷先違誓書﹐招納叛亡﹐𨿽山後亦許﹐難以便交。擴歸告貫﹐以虜情不測﹐乞速營邊備﹐貫不之信。﹝原注宋之於遼歡盟歲久﹐天祚嘗私謂左右曰「若女眞必來﹐吾與南宋爲兄弟﹐夏國爲甥舅﹐何憂哉﹖宋皇渡海﹐與女眞盟﹐夾攻天祚﹐謀復燕云﹐可謂失計矣。」至是而誘致天祚﹐未知天祚能南歸乎﹖適足以激金虜之怒﹐何其愚也。案﹕《宋史﹖宰輔表》及《東都事略》﹐除童貫致仕﹑復宣撫並系八月乙卯﹐與《紀事》月日並同﹐惟《三朝北盟會編》作八月癸丑。﹞

２﹑庚午﹐皇太子奏﹕「本府學官耿南仲先被旨講《周易》訖﹐續講《尙書》。今《周易》已講訖﹐乞講《尙書》。」從之。﹝《紀事本末》卷百四十六。案﹕《靖康要錄》曰﹕大觀元年十一月﹐詔京兆郡王及髙密郡王楷可於來春擇日出就外學﹐其輔翊講讀之官﹐宜以端亮鯁直﹑有文學政事人充選﹐以稱朕意。記室﹑翊善可如王友例﹐令王答拜。二年﹐封定王。會惠恭皇后崩﹐至政和元年二月﹐始詔太史擇日﹐以三月己丑出就資善堂聽講讀﹐以光祿少卿李詩爲翊善﹐辟雍司業耿南仲爲侍講﹐司門員外郎鄭修爲記室。四年二月甲戌﹐行冠禮於文徳殿。三月辛卯﹐詔以來春出閣﹐立爲皇太子。其建宮室設官屬及儀物制度﹐令有司討論典禮﹐前期備辦以聞。五年二月乙巳﹐行冊禮。丁巳﹐皇太子奏﹕「臣於作就資善堂聽讀﹐須俟邇英經筵已開﹐方取旨定日。恭惟聖學髙妙﹐羣臣莫及﹐躬禦經筵﹐但欲遵承祖宗故事﹐非待儒臣講說﹐修輔聖明。如臣之愚﹐正當力學﹐不可曠日﹐豈應擬視經筵。兼臣問安視膳之外﹐遇還府第﹐綽有餘暇。況不同往日﹐深在禁嚴﹐出入不敢自便。今欲乞聖慈﹐許令每日不拘早晚﹐但稍有間隙﹐卽請學官赴廳講讀。所貴爲學日益﹐有以副聖慈眷撫之意。」《宋史》本傳及《宏簡錄﹖侍從列傳》云﹕耿南仲﹐開封人﹐在東宮十年。欽宗爲太子﹐素親倖之。及內禪﹐拜資政殿大學士﹐轉尙書左丞﹑門下侍郎﹑簽書樞密院事﹐甚禮重之。南仲自以東宮舊臣首當柄用﹐而吳敏﹑李綱越次位居己上﹐忌之﹐因每事異議﹐力主求和﹐斥不附己者。凡綱等所爲﹐悉沮之。髙宗卽位﹐薄其爲人﹐降授別駕﹐安置南雄州﹐行至吉州﹐鬱鬱以死。﹞

１﹑九月﹝案﹕錢氏《四史朔閏考》﹕九月甲戌朔。﹞庚寅﹐手詔以金芝產於艮嶽萬壽峯﹐宜攺名壽嶽。﹝《紀事本末》卷百二十八。原注詔旨﹐楊氏《編年》六年七月﹐金芝產於南山萬壽宮﹐攺艮嶽爲壽嶽。今從詔旨。朱勝非曰﹕上皇於宮城東北隅起景龍門道﹐通禁中﹐每歲冬至後卽放燈﹐自東華門以北並不禁夜﹐徙市民行鋪夾道以居﹐縱博羣飲﹐至上元後方罷﹐謂之「先賞」。又於次東建寶錄宮﹐宮後累石爲山﹐以其在艮方也﹐號艮嶽。運四方花竹奇石﹐積二十餘年﹐山林髙深﹐千巖萬壑﹐麋鹿成羣﹐樓觀臺殿﹐不可勝紀。最後朱勔於太湖取巨石﹐髙廣數丈﹐載以大舟﹐挽以千夫﹐鑿河斷橋﹐毀堰折閘﹐數月方至京師﹐賜號昭功慶成神運石。是年初得燕故也﹐勔緣此授節度使。靖康元年冬﹐虜騎再犯闕﹐圍閉日久﹐折屋爲薪﹐鑿石爲姦﹐伐竹爲篦籬﹐惟大石基址存焉。五年六月十三日甲午﹐朱勔自承宣使爲節度使。案﹕艮嶽已詳四年正月辛酉朔可考。萬壽峯卽朱勔所進太湖巨石﹐但原注作「賜號昭功慶成神運石」﹐《淸波雜誌》作「昭功敷慶神運石」﹐《楓窗小牘》作「敷慶神運石」﹐《東都事略》又作「賜名神運昭功敷慶萬壽奇峯」﹐名稱各異。﹞

命校書郎賀允中爲金國賀正旦使﹐武徳郎劉宏副之。﹝《紀事本末》卷百四十四。案﹕《宋史》無此。《三朝北盟會編》系十八日壬辰。《通考》卷六十四﹕武徳郎爲宮苑使﹑左右騏驥院﹑內藏庫副使各官也。劉宏未見。﹞

２﹑庚子﹐金國遣畱使城州營內都勃堇富謨古﹑副使淸州防奭使李簡見於紫宸殿。﹝《紀事本末》卷百四十四。原注《實錄》有此。十月四日辭﹐五月二十日詔旨差馬擴爲接伴金國謝登寶位使。擴《自序》亦云﹕《本紀》因詔旨遂書金人來告嗣位。案七月八日王安中奏﹐富謨古﹑李簡乃遣畱使﹐非告嗣位﹐不知馬擴旣名接伴﹐何亦稱謝登位不稱遣畱﹖又不知《實錄》此何所據﹐亦稱遣畱﹐不稱謝登位﹐豈謝登位遂兼遣畱乎﹖七月十二日差馬擴接伴時可考。案﹕以上「遣」字似皆寫誤﹐當作「遺」字。《宋史﹖本紀》﹕九月庚子﹐金人遣富謨弼等以遺畱物來獻。與此月日並同﹐蓋系金主遣獻阿骨打遺畱物使副也。惟《本紀》作「富謨弼」﹐不作「富謨古」。此與《三朝北盟會編》作「富謨右」同爲寫訛。漢人名姓各本尙有參錯﹐況遼﹑金各史名氏更有繙語不同乎﹖據《本紀》於五月癸卯﹐旣書金使來告嗣位﹐而九月庚子又書金使來獻遺畱物﹐似有二使﹐故兩書其至﹐然《三朝北盟會編》於正月六日書富謨古﹑李簡來﹐於五月二十七日書到國門﹐差黃潛善﹑王宗楚充館伴﹐馬擴罷送伴﹐𨿽與《紀事》所書月日相隔太遠﹐而原注據詔旨云五月二十日差馬擴接伴﹐與《紀事》所書七月亦不合。惟詔旨云十月四日辭﹐則與此九月見紫宸相合。《北盟會編》不知何據早書﹖似當時二使之遣﹐邊臣早報其來﹐而意在覘國﹐故多畱滯朝廷﹐初但以爲謝登位﹐繼乃知其獻遺畱物﹐故王安中奏乃遺畱使﹐非告嗣位。各本因此﹐遂所書互異。《紀事》於七月丙戌書謝嗣位使﹐於此又書遺畱使﹐蓋兩存其疑﹐實則告謝而兼上遺畱物也。《宋史﹖本紀》兩書其來﹐似誤。﹞

《續宋編年資治通鑑》﹕九月﹐以白時中爲太宰﹐李邦彥少宰。先是上待王黼過於他相﹐黼以父事梁師成﹐稱「恩府先生」。黼第側有道過師成家﹐上因觀芝﹐始悟其交結狀﹐乃拔時中﹑邦彥﹐以分其權﹐而師成亦絀。初﹐上欲大用攸﹐因曰﹕蔡六豈堪作相﹗攸遂落節鉞﹐仍領樞密院事。十二月﹐王黼致仕。案﹕《宋史﹖宰輔表》﹕六年九月乙亥﹐李邦彥自通奉大夫守尙書左丞﹐加銀靑光祿大夫﹔少宰兼中書侍郎﹑神霄玉淸萬壽宮使白時中自金紫光祿大夫﹑門下侍郎加特進﹑太宰兼門下侍郎﹑神霄玉淸萬壽宮使。四月丁巳﹐李邦彥丁憂起復。邵氏《聞見前錄》曰﹕王黼少年凶愎﹐欲功髙蔡京。乃獨任﹐結大金伐大遼﹐取燕云事﹐置經撫房﹐樞密皆不得豫﹐下族誅之令﹐禁言北事。黼後以太宰致仕﹐猶領應奉使﹐以固上寵。白時中﹑李邦彥並左右相儇薄﹐庸懦無所立也。李攸《宋朝事實》曰﹕王黼上章乞體骨曰「陛下用臣不爲不盡﹐任臣不爲不專。緣臣薄祐﹐取戾陰陽﹐內積憂虞﹐外傷疲敝。捫心自悼﹐弔影生嗟﹐獲戾天人﹐莫之可逭。倘許盡還印綬﹐退卽裏居﹐脫身於風波洶湧之中﹐收功於桑楡衰蹇之域﹐人非鬼責﹐少緩顚隮﹐永言此恩﹐是爲終惠。」詔依所乞﹐守本官致仕。應得恩例朝謁人從等﹐並依蔡京例﹐仍給節度使俸﹐從優禮也。黼當國之久﹐專權稔惡﹐中外畏之﹐無敢言者。及是太上覺悟﹐罷其政事﹐天下稱快。薛應旂《通鑑》曰﹕十一月丙子﹐王黼罷。黼位元宰﹐每陪曲宴﹐親爲俳優鄙賤之役以獻笑取悅﹐太子聞而惡之。黼以鄆王楷有寵﹐陰爲畫奪宗之計﹐未成﹐及帝幸其第觀芝﹐始悟其與師成交結狀﹐還宮﹐眷遇頓衰。李邦彥素與黼不協﹐陰結蔡攸共毀之。會中丞何鹵論黼姦邪專橫十五事﹐遂詔黼致仕﹐其黨胡松年等皆並罷。

１﹑十月﹝案﹕錢氏《四史朔閏考》﹕十月甲辰朔。﹞庚申﹐祠部員外郎王昂接伴金國賀正使。﹝《紀事本末》卷百四十四。案﹕《宋史》無此《三朝北盟會編》系九月二十七日庚午﹔又七年正月二十三日乙未﹐聖旨﹐王昂接伴大金賀正旦使事不謹﹐可特勒停副使。不見。﹞

２﹑乙丑﹐中大夫﹑祕閣修撰﹑提點河北東路刑獄兼提舉給地牧馬李孝揚轉一官﹐減三年磨勘﹐許回授本色本宗有官有服親﹐以本路養馬及七千餘匹故也。﹝《紀事本末》卷百三十八。案﹕李孝揚未見。四月二十二日己巳﹐詔立牧馬賞格﹐與此可以參照。《文獻通考》卷百六十﹕詔立牧馬賞格。旣推賞如格﹐而兵部長貳亦以兼總八路牧馬事遷官。﹞

１﹑十一月﹝案﹕錢氏《四史朔閏考》﹕十一月系甲戌朔。﹞丙戌﹐手詔﹕「神考釐正六官﹐修舉百度﹐上有道揆﹐下有法守﹐先後詳略﹐若綱在綱﹐用垂裕於萬世。繼志述事﹐正在今日。比年以來﹐官不守方﹐使得撓政﹐上下苟玩﹐名爲遵揚﹐而實侵紊法。本一定可循勿失﹐而官司便文﹐緣事建請﹐遂至於條目滋繁。以式均財﹐本無不足﹐而流品猥眾﹐廩食無名﹐遂至於用度冗。謹名器﹐重爵賞﹐所以示天下之公﹐而僥倖路啟﹐請謁相先﹐故人才失任使之實。時賦役﹐勸農桑﹐所以厚天下之本﹐而貪吏誕謾﹐掊克無藝﹐故民力有匱乏之憂﹐以類推之﹐不可勝言。可令尙書省置局詳議﹐以講議司爲名﹐究本推原﹐務協於大公至正之道﹐以廣紹述先烈之休。其各遵承﹐以稱朕旨。」禦筆﹕「差蔡攸﹑白時中﹑李邦彥就尙書省置講議財利司﹐除茶法已有定制﹐法令完具﹐更不取索外﹐余並講究利害條具上﹐限一季結絕。」﹝《紀事本末》卷百三十二。原注初艸十一月六日禦筆。按十三日始降詔置講議司﹐恐此云六日必誤。朱勝非云﹕宣和七年﹐置講議司﹐以革獘事。宰執爲提舉官﹐余在都司﹐被命覆實。凡已經裁減者再看詳訖﹐方行取旨。未幾﹐太保﹑領樞密院蔡攸同提舉﹐余固疑之。攸建議以謂內侍掌職事於宮禁﹐外廷無由稽考﹐乞應合裁減事﹐委童貫取旨。時貫以廣陽郡王領右府﹐諸閹之長故也。後旬日﹐送下五十餘狀﹐貫云﹕禁中進呈得旨並依。余卽編閱﹐皆主者自陳﹐名爲減損﹐其實增添。如某局元置親衛兵士五百人﹐自置營以來﹐止有三二百人﹐今減元額作四百人﹐卻限一月招塡﹐或取撥足數。他事大率如此。方悟攸言與此曹爲地。嘗檢照官制﹐熙寧以前﹐文臣朝議大夫至中奉大夫共二十九員﹐止有中散二員﹐餘皆朝議﹐今一百九十餘員﹔武臣觀察使至節度使止二十七員﹐今一百七十員﹐余官五之二﹐合文武官舊有九十餘員﹐今三萬五千餘員。餘力請於時相。白時中﹑李邦彥謂﹕「置司無補﹐不若不置。」未幾﹐結罷。初﹐崇寧中蔡京作相﹐置講議司﹐凡謬政獘法﹑流毒天下者﹐皆當時所爲也。官吏數百人﹐增給厚祿﹐濫賞驟遷﹐浮費不貲。會集僚屬﹐蟹黃饅頭一味用錢一千三百餘緡﹐則他可知矣。如是二年而罷。今置司以講議爲名﹐𨿽立意不侔﹐亦無補也。案﹕《續宋編年資治通鑑》﹕十二月﹐詔以法式滋多﹐流品猥眾﹐僥倖路啟﹐民力匱乏﹐令尙書置局講義﹐命蔡京兼領。各本並係十一月丙戌﹐與《紀事》月日皆合﹐此作十二月恐誤。《紀事》原注據朱勝非《秀水閒居錄》說﹐以爲七年置司﹐蔡攸提舉﹐系後續命﹐與《紀事》亦不合。然勝非事屬親歷﹐當是可據。「七年」或係「六年」字誤。初置講議司﹐系崇寧元年七月甲午。曾敏行《獨醒雜誌》曰﹕蔡元長爲相日﹐置講議司﹐官吏數百人﹐俸給優異﹐費用不貲。一日集百僚會議﹐因畱飲﹐命作蟹黃饅頭﹐飲罷﹐吏略計其費﹐饅頭一味爲錢一千三百餘緡。又嘗有客集其家﹐酒酣﹐京顧吏曰「取江西官員所送蒻豉來。」吏因以十瓶進﹐客遂分食之﹐乃黃雀肫也。元長問尙有幾何﹐吏對猶餘八十有奇。﹞

２﹑辛卯﹐開封府尹兼侍讀燕瑛﹑前徽猷閣直學士任諒特起復﹐並爲講議司詳議官﹔朝散大夫﹑直祕閣季侗﹐朝請大夫王云﹐承議郎鄭望之﹐朝奉大夫﹑直祕閣髙衛並爲參詳官。﹝《紀事本末》卷百三十二。案﹕《文獻通考》卷六十四﹕元丰官制﹐以朝請大夫換前行郎中﹐以朝散大夫換中行郎中﹐以朝奉大夫換後行郎中﹐以承議郎換左右正言。太常國子博士任諒﹐大觀中爲河北漕臣﹐著有《河北報本錄》。凡戶口升降﹑官吏增損﹐與夫一歲出納奇嬴之數﹐皆按籍可知﹐見《玉海》卷一百八十五﹐餘人皆未見。﹞

３﹑童貫遣保州廣勝安肅順安軍廉訪使者馬擴﹑知保州辛興宗使粘罕軍。乙未﹐﹝案﹕原本脫「乙」字﹐但有「未」字﹐與上下語意不屬。據《三朝北盟會編》﹐擴等至雲中附三十日癸卯﹐然《茅齋自序》但言月末至雲中﹐亦不定爲三十日也。故知「未」字上當脫「乙」字﹐爲二十二日乙未﹐亦系月末也。﹞擴等至雲中府。會粘罕已歸國﹐畱兀室權元帥﹐遣人來諭庭參。擴辭以見人臣無此儀﹐兀室曰「譚宣撫時使人庭參我。」擴曰「譚稹以凡庸不知故嘗﹐爲朝廷所黜。」數往還辧論。最後﹐兀室遣髙慶裔來曰「二觀察旣執舊儀﹐此亦暫權元帥﹐不敢輒見。所言交割山後事﹐以國相謁闕﹐不敢專。兼兩朝誓書﹐各不收納叛亡﹐貴朝先失約﹐𨿽山後已許難以便交。」擴曰「職官﹑富戶逃歸燕京﹐乃張瑴之罪﹐本朝已斬瑴首函送。貴朝職官民戶多隱山谷間﹐已見者相繼遣前﹐未見者方行根捕。如貴朝言山後別無經略﹐及交蔚州後縱軍馬爲攻取﹐本朝恐致紛競﹐姑令戍守者罷歸﹐責譚稹再委童貫經理﹔若大國每如斯﹐則兩朝和好﹐何時可成﹗」慶裔曰「前者人言蔚州有賊﹐本朝遣兵剪除﹐及得貴朝移文﹐卽已今山後疆土已許﹐諒不食言。但貴朝亦須常惇信誓﹐前索職官﹑民戶﹐繼踵發來﹐無不遂也。」卽以牒遣使人回。貫詢擴入境所見﹐擴對﹕「金人訓習漢兒鄕兵﹐增飛狐﹑靈邱之戍。數指言張瑴邀索職官﹑民戶﹐實有包藏﹐願太師速營邊備。」貫不能用。﹝《紀事本末》卷百四十四。案﹕《紀事》於此事並不書日﹐各本同。《三朝北盟會編》系十一月三日之後書童貫遣擴﹐亦不書日﹐今從《長編》通例﹐以下有乙未日﹐提行附月末﹔況全文多擴至雲中以後語﹐實爲十二月事矣。《茅齋自序》云﹕擴以十一月末至雲中﹐十二月上旬回太原。則其遣時必在中旬之末﹐可知《紀事》此條全文多用馬擴《自序》語﹐《北盟會編》所載較詳細﹐今不別出。﹞

《續宋編年資治通通》﹕罷應奉司。案﹕《宋史》系十一月乙酉﹐各本同。《續宋編年》附此於九月之下十二月之前﹐因十一月事也﹐因附此月末。薛應旂《宋元通鑑》曰﹕十一月乙酉﹐罷應奉司。自蔡京以丰亨豫大之說勸帝﹐窮極奢靡﹐久而帑藏空竭﹐言利之臣﹐殆析秋毫。宣和以來﹐王黼專主應奉﹐掊剝橫賦﹐以羨爲功﹐所入𨿽多﹐國用日匱。至是宇文粹中上言「祖宗之時﹐國計所仰﹐皆有實數﹐量入爲出﹐沛然有餘﹐近年諸局務﹑應奉司﹐妄耗百出﹐若非痛行裁減﹐恐智者不得善後。」於是詔蔡攸就尙書省置講議財利司。由是不急之務﹐無名之用悉減。帝亦自罷諸路應奉官吏及六尙歲貢物。又宣和三年方臘反﹐正月罷應奉司﹐閏五月甲戌以方臘旣平復置應奉司。王黼請與梁師成總領﹐復諸路應奉局﹐奪漕運﹐卒輓之。自是四方珍異之物充牣二人之家﹐而入尙方者才十之一。《容齋續筆》曰﹕宣和間﹐朱勔挾應奉花石綱以固寵﹐徐鑄﹑應安道﹑王仲閎輩濟其惡﹐楊戩﹑李彥創汝州西城所﹐任輝彥﹑李士渙﹑王滸﹑毛孝立之徒助之﹐發物供奉。徽宗悉其擾﹐屢禁之﹐復出爲惡﹐不能絕也。

１﹑十二月甲辰朔﹐﹝案﹕原本無「朔」字﹐今據李《十朝綱要》及錢氏《朔閏考》增入。﹞皇太子奏﹕「昨奉旨﹐令本府學官李詩﹑耿南仲讀《前漢書》﹐今已畢﹐欲接續讀《後漢書》。」從之。﹝《紀事本末》卷百四十六。案﹕《靖康要錄》曰﹕政和元年三月﹐定王出資善堂聽講讀﹐李詩以光祿少卿爲翊善﹐耿南仲以辟雍司業爲侍講。五年二月﹐冊立皇太子禮成﹐李詩以祕書監爲顯謨閣待制﹐南仲以左庶子兼侍讀﹑宗正少卿爲徽猷閣待制。八年﹐劉煥方會罷﹐以李詩﹑耿南仲爲詹正。至宣和七年﹐李詩卒。上聰明仁孝﹐好學而喜文﹐自以地偪望崇﹐每懷兢畏﹐至講讀之暇﹐惟以髹器貯金魚而觀之﹐他事一不關懷﹐人所莫能測也。﹞

２﹑手詔﹕「朕執權乘要﹐以正主道﹐賦事圖功﹐責在大臣。比年以來﹐任非其人﹐政失厥中﹐明發怵惕。念我烈考之謨訓﹐修革蠱獘﹐庶幾持循﹐肆命近弼﹐置司講議。太師致仕蔡京輔朕初﹐載誕著碩﹐膚屬閔勞﹐以官職之事﹐卽安裏閭憲﹐其言行尙有賴焉。《書》不云乎﹕「詢玆黃朆﹐則罔所愆。」京可兼領講議司﹐聽就私第裁處﹐仍免簽書﹐毋致勤勞﹐以稱朕貴老貪賢之美。」﹝《紀事本末》卷百三十一﹐又卷百三十二。原注《實錄》《本紀》云蔡京領講議司。朱勝非云﹕蔡京崇寧元年拜相﹐四年罷。大觀元年復入﹐三年又罷。政和二年復入﹐宣和初又罷。六年冬王黼致仕罷相﹐白時中﹑李邦彥並拜太少宰。未幾﹐京東盜起﹐京黨閧然﹐以爲宰相望輕﹐乃詔京復總三省﹐許私第治事﹐三五日一造朝。時京八十歲﹐目盲不能書字﹐足蹇不能拜跪。其子絳用事﹐凡判筆﹐皆絳爲之﹐仍代京禁中奏事﹐於是肆爲姦利﹐賞罰無章﹐黜陟紛紜。絳妻兄韓梠者﹐驟用爲戶部侍郎﹐密與謀議﹐貶逐朝士﹐殆無虛日。絳每日造朝﹐侍從以下皆迎揖﹐附耳語﹐堂吏抱文書率數十人從之﹔遣使四出﹐誅求采訪﹐喜者薦之﹐不喜者令劾之﹐中外搢紳﹐無不側目。先是王黼作應奉司﹐總四方貢獻之物以示權寵﹐於是效之。請置宣和庫﹐庫置式貢司﹐中分諸庫﹐如泉貨﹑幣帛﹑服禦﹑玉食﹑器用等﹐皆其名也﹐上自金玉﹐下及茹蔬﹐無不竄取﹐元丰﹑大觀庫及榷貨務見在錢物﹐皆拘管封樁﹐專事供進。次年四月﹐絳惡日著﹐二相不能舉職﹐絳兄攸發其姦狀﹐京罷﹐絳亦被譴。是年冬﹐金寇犯闕﹐得非將亂之兆耶﹖案﹕《宋史﹖本紀》﹕甲辰朔﹐蔡京領講議司﹐詔百官遵行元丰法制。月日並同。又《本傳》曰﹕京暮年卽家爲府﹐營進之徒﹐舉集其門﹐輸貨童隸得美官﹐棄綱紀法度爲虛器。患失之心無所不至﹐根株盤結﹐牢不可破也。蔡絳責降追毀出身﹐七年四月十一日壬子可考。﹞

３﹑癸亥﹐太師﹑魯國公致仕蔡京落致仕﹐領三省事﹐五日一赴朝請﹐至都堂治事。﹝《紀事本末》卷百三十一。案﹕《續宋編年資治通鑑》﹕蔡京領三省事。時盜賊日熾﹐內外窘匱﹐上意大不樂。中官贊上召故老大臣﹐遂決意起京。上又恐京年髙﹐不能朝參﹐遂命其子絳以時入對殿庭﹐傳道君臣之意。而攸以弟絳鍾愛於其父﹐因絳私撰《西淸詩話》﹐專宗蘇﹑黃﹐爲言者所論﹐攸白上﹐請殺之。上閔京老﹐不許﹐止落職勒停﹐仍詔毀板。由是京父子遂爲仇敵。以上云云﹐是誤以七年四月蔡絳之責降爲撰《西淸詩話》。然《詩話》之降系五年十月乙丑﹔在七月﹐詔毀蘇軾﹑司馬光文集板﹐之後臣寮遂因而論列。此事各史不見﹐惟《能攺齋漫錄》具有月日﹐今已附六年正月二十二日絳復朝奉郎下可考。七年以前﹐絳已兩降﹐此後之譴﹐固不因《詩話》也。據《宋史﹖蔡攸》本傳云﹕帝將去京﹐先逐其黨劉昺﹑劉煥等﹐使禦史中丞王安中劾之。攸通籍禁庭﹐聞其事﹐急請閒百拜哀懇﹐帝意遂解。其後與京權勢日相軋﹐浮薄者遂閒之﹐父子各立門戶﹐遂爲仇敵。攸別居賜第﹐嘗詣京﹐京正與客語﹐使辟之﹐攸甫入﹐遽起握父手爲診視狀﹐曰「大人脈勢舒緩﹐體中得非有不適乎﹖」京曰「無之。」攸曰「禁中方有公事。」卽去。客竊窺見﹐以問京﹐京曰「君固不解﹐此兒欲以爲我疾而罷我也。」閱數日﹐京果致仕。以季弟絳鍾愛於京﹐數請殺之﹐帝不許。又《宰輔表》﹕宣和六年十二月癸亥﹐蔡京自太師﹑魯國公落致仕﹐依前太師﹐領三省事﹑神霄玉淸萬壽宮使。與此月日並同。﹞

４﹑戊辰﹐禦筆﹕「蔡京領三省﹐應細事務免簽書。」﹝《紀事本末》卷百三十一。﹞

《續宋編年資治通鑑》﹕童貫請復雲中﹐以奏議來﹐京主其說。右丞宇文粹中對以﹕虜誓拏天祚五七年後﹐徐議之說﹐恐今興兵﹐則釁端啟。其議遂已。案﹕各本無此。李《十朝綱要》《九朝編年備要》並系七年冬未﹐不書日﹐當時雲中﹑天徳等處金已許夏﹐故爲夏人所陷。至宇文粹中所云虜誓書之語﹐此不見於各本。《三朝北盟會編》及《大金國誌》《大金弔伐錄》所載誓書全文並無此二語﹐不知何據﹖雲中爲西京﹐金人𨿽已許宋﹐但浮沈其辭﹐或當時金人又有徐議之說也。《宋史﹖宰輔表》﹐粹中以六年九月乙亥自翰林學士承旨除尙書右丞。

又兩京﹑河浙路﹑京師災異疊見﹐都城有賣靑果男子孕而誕子﹐蓐母不能收﹐易七人﹐始娩而逃去。又有酒肆號丰樂樓酒保朱氏子﹐其妻年四十餘﹐忽生髭髯﹐長僅六七寸﹐疏秀甚美﹐宛然一男子。詔度爲女道士。案﹕薛應旂《宋元通鑑》云﹕賣靑果男子爲孔方﹐酒保朱氏女生髭。與此云朱氏子妻小異。《宋史﹖本紀》云﹕是歲﹐京師﹑河東﹑陜西地大震﹐兩河﹑京東西﹑浙西水﹐環慶﹑邠寧﹑涇原流徙﹐令所在賑卹。邵氏《聞見前錄》曰﹕宮官盧功裔云﹕宣和末﹐鬼車鳥瀝血於福寧殿庭﹐又有狐登禦坐﹐又內殿磚砌上忽有積血﹐遽撥視之﹐復出﹐去磚亦出﹐發地亦出﹐至廢其殿。又《聞見後錄》曰﹕盧立之尙書云﹕宣和末﹐禁中數有變異﹐日摧者爲甚毒。夜久﹐有巨人呼摧﹐摧若遇人﹐必撤裂之。中官有膽勇者數輩﹐相約俟其出﹐迫逐之﹐巨人返走﹐墜一物鏗然有聲﹐取視之﹐乃內帑所藏鐵襆頭也。趙正之云﹕禁中向有此怪﹐不出仙韶院。至宣和末﹐始篇出宮殿中云。嶽珂《桯史》曰﹕宣和間﹐沂﹑密有優人﹐持二子號曰「胡孩兒」﹐年如六七歲﹐頷有長鬛﹐所至﹐觀者如堵。自云其婦孿生﹐此二子生而有髭﹐亦不知優人所自來﹐後失所在。尋而胡人亂華﹐蓋人妖也。《候鯖錄》曰「宣和五六年間﹐上方織綾﹐謂之篇地桃」﹐又曰「急地綾」﹐漆冠子作二桃樣﹐謂之並桃﹐天下效之﹐香謂之佩香。至金人犯闕﹐無貴賤皆逃﹐多爲北賊虜去﹐此亦讖也。《楓窗小牘》曰﹕靖康以前﹐汴中家戶門神多番樣﹐戴虎頭盔﹐王公之門﹐至以渾金飾之。識者謂「虎頭男子」﹐乃「虜」字﹐金飾更是金虜在門之兆也。不三數年﹐而家戶被虜﹐王公被其酷者尢甚。王明淸《玉照新誌》曰﹕宣和末﹐禁中訛言祟出﹐深邃之所﹐有水殿一﹐遊幸之所罕到。一日﹐忽報池面蓮花盛開﹐非常年比。祐陵攜嬪禦閹宦凡數十人往觀之。旣至彼﹐則有婦人俯首憑闌者﹐若熟寢狀。上曰「必是先在此祗候太早﹐不得眠﹐所以然。」諭左右勿恐之。見其縝朆如雲﹐素頸粲玉﹐呼之凝然不顧。上訝之。自以所執玉麈微觸之﹐愕然而起﹐回首﹐乃一男子﹐髯如棘﹐面長尺餘﹐兩目如電﹐極爲可畏。從駕之人﹐悉皆辟易有驚僕者﹐上亦爲之失措。逡巡不見﹐上亟回輦﹐未幾﹐京城失守﹐北狩朔方。蔡絳《鐵圍山叢談》曰﹕洛陽古都﹐素號多怪。宣和間﹐忽有異物如人而黑﹐遇暮夜輒出犯人。相傳謂掠食人家小兒﹐且喜齧人也。於是家家持杖待之﹐𨿽盛暑不敢啟戶出寢﹐號曰「黑漢」。由是亦多有偸盜姦詐而爲非者﹐逾歲乃止。此《五行志》所謂「黑眚」者是也。不數年間﹐金國寒盟入寇﹐遂有中土兩都皆覆。又曰﹕政和以後﹐道家者流始盛﹐羽士因援江南故事﹐林靈素等多賜號「金門羽客」﹐道士﹑居士者﹐必錫以塗金銀牌﹐上有天篆﹐咸使佩之﹐以爲外飾﹔或被異寵﹐又得金牌焉。及後金人之變﹐州郡羣酋長皆佩金銀牌爲兵號﹐始悟前兆何不祥也。又曰﹕宣和末﹐自金鑾殿後﹐𨿽白晝﹐人罕敢入﹐入必多怪異﹐蠆或大於斗﹐蛇率爲巨蟒﹐日夜絲竹歌笑之聲不絕也。宣和末﹐有監官吳本者﹐武人﹐恃气不畏事。夏日因納涼殿廡間﹐至晡時﹐天尙未昏黑﹐而從者堅請歸舍﹐本不聽。忽聞蹕聲自內而出﹐卽有衛從繽紛﹐執紅綃金籠燭者數十對﹐成行羅列。中一衣黃人﹐如帝王狀﹐胸閒鮮血淋漓﹐擁從甚盛﹐徐徐行由殿廡﹐從本捨前過。本與其徒急趨入戶避之﹐得詳瞰焉。最後有一衛士似怒﹐以納涼故妨其行也。乃以兩手指按其臥榻之四足﹐遂穿磚而陷於地﹐頃刻﹐轉他殿而去﹐遂忽不見。本大駭﹐自是不敢宿止其中。因圖畫所見﹐篇以示人。雒陽士大夫多能傳之﹐曰「此必唐昭宗也。」

又是歲﹐河北﹑山東盜起﹐命內侍梁方平討之。時轉糧以給燕山﹐民力疲困﹐以鹽額科斂﹐加之連歲凶荒﹐民食楡皮野菜﹐不給﹐至自相食。於是饑民並起爲盜。山東有張仙者﹐眾十萬﹔張迪者﹐眾五萬﹔河北有髙托山者﹐眾號三十萬。其餘一二萬者﹐不可勝計也。案﹕《四朝名臣言行別錄》曰﹕韓世忠初從梁方平經略東事﹐賊楊天﹑王透手﹑滑武鄠及徐進﹑靑社張仙等皆數萬人。王次第禽滅﹐振旅而歸。畢沅《續資治通鑑》﹕宣和七年二月壬申﹐京東轉運副使李孝昌招降羣盜張萬仙等五萬餘人﹐詔補官犒賞有差。三月甲申﹐知海州錢伯言奏招降山東寇賈進等十萬人﹐詔補官有差。《宋史﹖食貨志》曰﹕宣和六年﹐尙書左丞宇文粹中言「近歲南伐蠻獠﹐北贍幽燕﹐關陜﹑綿﹑茂邊事日起﹐山東﹑河北寇盜竊發。賦斂歲入有限﹐支梧繁夥﹐一切取足於民。陜西上戶多棄產而居京師﹐河東富人多棄產而入川蜀。河北衣被天下﹐而蠶織皆廢﹔山東頻遭大水﹐而耕種失時﹐他路取辦目前﹐不務存卹。穀麥未登﹐已先俵糴﹔歲賦已納﹐復理欠負。託應奉以買珍異奇寶﹐欠民債者一路至數十萬計﹔假上供而織文繡錦綺﹐役女工者一郡至數百餘人。陛下勤卹民隱﹐詔令數下﹐悉爲虛文。民不聊生﹐不惟寇盜繁滋﹐竊恐災異疊見矣。」

卷四十九

徽宗

△宣和七年﹝乙巳﹐一一二五﹞

１﹑正月﹝案﹕《宋史﹖本紀》及李﹤上直下土﹥《十朝綱要》正月系癸酉朔﹐錢氏《四史朔閏考》同。﹞丙申﹐金國賀正旦使﹑盧州觀察使孛堇髙居夔﹐副使太中大夫﹑守大理卿楊意見於紫宸殿﹐禮部員外郎邵溥借太常少卿充送伴使。﹝《紀事本末》卷百四十四。案﹕《宋史﹖本紀》無此。《三朝北盟會編》同﹐系二十四日丙申﹐惟「髙居夔」仍作「髙居慶」﹐此與六年賀正大使髙居慶﹑副使楊意官階悉同。「夔」字恐係誤寫。七年蓋再使也。五年十二月二十六日乙巳﹑六年正月六日乙卯﹐並可考。邵溥未見﹐各本亦不書送伴使。畢沅《續資治通鑑》有之﹐而「邵溥」又作「邵博」﹐與此亦異。﹞

２﹑是月﹐故遼國主天祚爲金人所擒。始﹐天祚竄入陰夾山不能出﹐童貫日夜爲上謀﹐謂天祚在﹐必爲後患﹐乃閒遣人誘之。天祚心素侈﹐多慕中國﹐故其失勢也﹐本願來歸。始得一番僧者﹐令支禦筆絹書通之﹐因得還報。初甚密也﹐往來旣數﹐則又張皇矣。其往來皆由雲中﹐故金人盡知﹐適欲其出﹐是以不顧也。及天祚許歸﹐乃攺書爲詔﹐示欲臣之﹔且約﹐歸則待以兄之禮﹐位燕﹑越二王上﹐築第千間﹐女樂三百人﹐禮待優渥。天祚大喜﹐於是約期相接﹔童貫是以落致仕﹐出使河東﹐密迎之。金人每以力不能入陰夾山﹐恨其不出﹐出必得之﹐蓋欲以絕其國人之望。而天祚者適畏粘罕據雲中﹐屯兵以抗其前﹐故不敢出。及約期之際也﹐忽報國相歸金國稟議﹐以兀室代雲中元帥職而去。天祚用是益坦然﹐遂領所得契丹﹑韃靼等眾並攜其后妃二子秦﹑趙王及京屬南來﹐如入無人之境。及才過雲中﹐則兀室忽以大兵遮其歸路﹐又報粘罕適以已回雲中矣﹐故爲其追襲﹐一擊﹐而天祚之眾潰﹐勢不能還﹐且畏中國不可仗﹐乃亟走小骨碌帳中。﹝原注此據蔡絳《紀實》稍刪潤之。絳自云《亡遼錄》﹑馬擴《自序》其間載擒天祚事極疏略。按童貫再爲宣撫﹐往迎天祚﹐諸家文字俱不能知﹐〗惟絳有此。案﹕「小骨碌」﹐錢氏《三朝國語解》作「舒和倫」﹐舊作「小斛祿」﹐亦作「小胡魯」。蔡絳《北徵紀實》曰﹕小骨碌者﹐天徳﹑雲中間一族帳﹐舊臣屬遼國。及天祚﹐至小骨碌避正寢﹐事奉之惟謹﹐不以失國稍虧其臣節。始粘罕嘗以兵伐小骨碌矣﹐然或勝或負。及天祚在是﹐粘罕因自討之﹐一舉殺小骨碌﹐盡破其族帳﹐蕩然無遺種。遂禽虜其后妃諸子宗屬﹐獨天祚逸去不見。乃於朔﹑武境上﹐卽時分兵﹐每三十里百騎﹐頃刻布三百里以待之。又《契丹國志》曰﹕天祚入夾山﹐金人以力不能入﹐恨其不出﹐謂出必得之。天祚亦畏粘罕兵在雲中﹐故不敢出。至是聞粘罕歸國﹐以兀室代戍雲中﹐乃率韃靼諸軍五萬並攜其后妃二子秦王﹑趙王及宗屬南來。大石林牙諫之﹐不聽﹐遂越漁陽嶺。而粘罕已回雲中﹐乃復奔山金司﹐與小胡魯謀歸南宋﹐又恐不可仗﹐乃謀奔夏。計未定﹐小胡魯密遣人遞報粘罕﹐粘罕先遣近貴諭降﹐未復而婁宿馳至﹐遂俘以還。據此﹐是小骨碌遞報﹐與《紀實》所言大異﹐姑並存之。﹞

３﹑金人旣破小骨碌﹐以未得天祚﹐遣使謂童貫曰「海上元約不得存天祚﹐彼此得卽殺之。今中國違約招來之﹐今又藏匿之﹐我必要也。」貫推以無有。卽又遣使迫促貫﹐語大不遜﹐不得已﹐遣諸將出境上授之﹐曰「若遇異色目人﹐不問﹐便殺以授使人。」會金人自得天祚﹐事乃怠。﹝《紀事本末》卷百四十四。案﹕《續宋編年資治通鑑》﹕金人滅遼﹐遼主天祚竄入陰夾山。金人以力不能入﹐恨其不出﹐謂出必得之。天祚亦以畏粘罕兵在雲中﹐故不敢出。至是聞粘罕歸國﹐以兀室代戍雲中﹐乃使韃靼諸軍五萬並攜其后妃二子秦﹑趙王及宗屬南來。大石林牙諫之﹐不聽﹐遂越漁陽嶺。而粘罕已回雲中﹐故爲金人所敗﹐又畏中國不可仗﹐乃謀奔西夏。未至﹐金人擒之﹐削封海濱王﹐送長白山﹐築城居之。逾年﹐卒﹐遼國遂亡。《亡遼錄》曰﹕天祚入夾山四部族衛。保大四年﹐得大石林牙兵歸﹐又得陰山韃靼毛割石兵﹐自謂天助﹐謀出兵收復燕云。大石林牙力諫曰「自金人初陷長春﹑遼陽兩路﹐則車駕幸廣平甸﹐而都中京﹔及陷上京﹐則都燕山﹔及陷中京﹐則都雲中﹔及陷雲中﹐則奔夾山。向以全師不謀戰備﹐以至舉國漢地全爲金人所有。今國勢弱至此﹐而方求戰﹐非計也。當養兵待時而動﹐不可輕舉。」斥而不從。遂率諸軍乘粘罕之歸﹐出夾山﹐下漁陽嶺﹐取天徳軍﹑東勝寧邊云內等州﹐南下武州﹐遇金人戰於遼遏水﹐復潰﹐還奔山金司﹔小胡魯密遣人報粘罕﹐以五百騎劫遷去。《茅齋自序》曰﹕天祚驅韃靼眾三萬餘騎﹐乘粘罕歸國﹐山後空虛﹐直抵雲中府﹐襲兀室﹐率蔚﹑應﹑奉聖州﹑雲中漢兒鄕兵爲前驅﹐女眞以軍馬千餘伏山谷間﹐出韃靼軍後﹐韃靼潰亂﹐大敗。天祚南走﹐兀室遣婁宿孛堇以馬五百匹追至武州界﹐天祚欲趨武州﹐南投大朝﹐爲隨行僧所勸﹐謂南朝弱﹐必不敢隱畱﹐當爲金人所俘等辱耳﹐不可再辱﹐莫若經投女眞﹐亦不失爲王。天祚意決﹐從之。兀室遣人護送歸國﹐削封海濱王﹐置之東海隅﹐逾年而卒。《北徵紀實》曰﹕金人陳兵三百里待天祚﹐見東有一人馳駿馬﹐手更牽二馬望北馳去﹐騎兵圍之﹐卽下馬﹐因白曰「我天祚也。」騎兵將加執縛﹐猶顧左右叱曰「爾敢縛天子耶﹖」粘罕因使拜阿骨打像而遣之歸國。《契丹國志》曰﹕金人使婁宿馳騎而至﹐跪於天祚前曰「奴婢不佞﹐乃以介冑犯皇帝天威﹐死有餘罪。」因捧觴以進﹐遂俘以還﹐居長白山。《松漠紀聞》曰﹕中京被圍﹐天祚逃至上京﹐過燕遂投西夏。夏人𨿽舅甥國﹐畏女眞之彊﹐不果納。迺走小勃律﹐復不納﹐乃夜回。欲之雲中﹐未明﹐遇諜者言婁宿軍且至﹐天祚大驚﹐時從騎尙千餘﹐有精金鑄佛﹐長丈有六尺者﹐他寶貨稱是﹐皆委之而遁。值天微雪﹐車馬皆有轍迹﹐爲敵所及。先遣近貴諭降﹐未復﹐婁宿下馬跪於天祚前曰「奴婢不佞﹐乃以介冑犯皇帝天威﹐死有餘罪。」因捧觴而進﹐遂俘以還﹐封海濱王﹐處之東海上。《亡遼遺錄》載天祚降書曰﹕遼降臣耶律延禧謹伏斧鉞﹐躬詣大金國俯伏待罪。臣聞人不患其勇﹐患其爲暴也。伏念臣祖宗創二百年之基﹐承天統位﹐繼子傳孫﹐郊祀上帝﹐內外歡慶。豈意微臣骨寒命薄﹐無徳可襃﹐不能當此﹗夙夜惶駭﹐罔知過咎﹐冒犯忌諱﹐若曉霜而遇烈日﹐扁舟而遭怒濤﹐眾惡競興﹐譖辭蜂起﹐故玆慚徳﹐激揚聖怒﹐轉加兵師﹐憂懼之極﹐如坐桁楊。蓋聞軹道之放﹐荷蒙矜卹﹔況若新安之嘆﹐例受無辜。念漢皇之仁恩﹐誕敷濡澤﹔誚項羽之過惡﹐奚免終傷。臣所懇者﹐乞諧軹道之畱﹐免效新安之禍﹐戰慄之至﹐仰幹聖聰﹐昧死謹言。畢沅《續資治通鑑》曰﹕黨項舒和倫遣人請遼主臨其地﹐遼主遂趨天徳。過沙漠﹐金兵忽至﹐遼主徒步出走。近侍進珠帽﹐卻之﹐乘張仁貴馬得脫。至天徳﹐遇雪﹐無奭寒具﹐護衛太保蕭仲恭以貂裘帽進。途次﹐絕糧﹐仲恭進﹤麥少﹥與棗。欲憩﹐仲恭卽跪坐﹐倚之假寐﹔仲恭輩惟齧冰雪以濟饑。過天徳﹐至夜﹐將宿田家﹐紿曰偵騎﹐其家知之﹐乃叩馬首﹐跪而大慟。潛宿其家﹐居數日﹐嘉其忠﹐遙授以節度使。遂趨黨項﹐以舒和倫爲西南面招討使﹐總知軍事。二月壬戌﹐遼主行至應州新城東六十里爲金將洛索所執﹐遼國遂亡。以上各說傳聞互有同異﹐今並存之。﹞

《續宋編年資治通鑑》﹕宣和七年春正月﹐遣使撫諭河北京東盜賊﹑流民﹐以洪中孚爲宣諭使﹐詔許招降。中孚急於成功﹐奏請出降者復當年賦役﹐軍士依原額收﹐願削兵籍者聽。由是鄕黨子弟詭爲盜以免稅﹐卒伍有過﹐竄名爲盜中皆得所欲。大名府尹徐處仁極言其獘﹐中孚罷爲宮觀。案﹕《宋史﹖本紀》﹕正月癸酉朔﹐詔赦兩河﹑京西流民爲盜者﹐仍給復一年。李《十朝綱要》﹕七年正月癸酉朔﹐遣朝散大夫李遵﹑奉議郎朱定國齋親書手詔撫諭河北京東盜賊﹑唐鄧汝潁流民﹐釋囚﹑蠲賦及凡料欽逋負等。《東都事略》﹕正月癸酉朔﹐詔﹕「告諭河北河東盜賊﹑唐鄧汝潁流移人戶﹐方春田桑﹐宜使復業﹐言念良民﹐皆吾赤子。比緣用非其人﹐政失厥中﹐不能撫禦安集﹐使沚寒流離﹐扶老攜幼﹐動以萬計﹐轉而爲盜﹐非其本心。爲之惻然﹐其赦厥罪﹐仍放宣和六年未納稅租﹐監司州縣奉行毋忽。」大名府尹徐處仁﹐六年閏三月乙未曾奉詔﹐與知沿州柳椷同措置河北京東盜賊﹐亦見《十朝綱要》。

又燕山糧匱﹐自京師輸米五十萬斛以濟之。案﹕《宋史﹖本紀》系二月八日庚戌﹐詔京師運米五十萬斛至燕山﹐令工部侍郎孟揆親往措置。《宣和乙巳奉使行程錄》曰﹕是歲﹐燕山大饑﹐父母食其子﹐至有肩死祕插紙標於市﹐售以爲食。錢糧金帛﹐率以供常勝軍﹐向之牙兵﹐皆骨立而戍﹐兵沚死十七八﹐上下相蒙﹐上弗聞知。宣撫司王安中方獻羨餘四十萬緡﹐爲自安之計﹔後奉朝廷令度支漕太倉粳米五十萬石﹐自京沿大河由保信沙塘入潞河以贍燕軍。回程至此﹐已見舳艫銜尾﹐艤萬舟於水矣。以上《行程錄》說﹐據《三朝北盟會編》附入﹐惟此作「五十萬石」﹐則與《續宋編年》及《宋史﹖本紀》五十萬斛其數大有不侔﹐未審孰是﹐姑並存之。又此事﹐《續宋編年》本系正月後三月前﹐不書月日。據《本紀》載﹐爲二月事﹐故附此。錢氏《四史朔閏考》﹐二月系癸卯朔。

又罷京東西弓箭社。先是﹐宣和四年﹐梁揚祖請置社﹐旣而邀功者取五等之籍悉入之。民不堪擾﹐滋起爲盜﹐故臣僚請罷之。案﹕《宋史﹖兵志》曰﹕宣和七年二月﹐臣僚上言「往年京西路提刑梁揚祖奏請勸誘民戶充弓箭社﹐繼下東路令仿西路例招誘。原立法之意﹐不過使鄕民自願入社者練習武備﹐爲奭賊之具爾。柰何邀功生事之人﹐惟以入社之民眾多爲功﹐厚誣朝廷而斂怨於民﹐督責州縣急於星火﹐取五等之籍甲乙而次之﹐家至戶到﹐追胥迫脇﹐悉驅入社﹐更無免者。法始行於京西﹐西路旣已冒受厚賞﹐於是東路憲司前後論列﹐誕謾殊甚。近者東路之奏﹐數至二十四萬一千七百人﹐武藝優長者至十一萬六千人﹐且云比之西路僅多一倍。陛下灼知其不然﹐𨿽命帥臣與廉訪使者覈實﹐彼安肯以實聞乎﹖今東路憲司官屬與登﹑淄兩州當職官﹐坐增俸秩者幾二十人﹐而縣令佐不及焉。不知出入阡陌閒勸誘招充者誰歟﹖此其誕謾槪可知矣。審如所奏﹐山東之寇﹐何累月淹時未見殄滅哉﹖則其所奏二十四萬餘人與一十一萬餘人﹐殆虛有其名﹐而不足以捍賊也明矣﹗大抵因緣搔擾﹐民不堪命﹐則老弱轉徙道路﹐彊壯起爲盜賊﹐此亦致寇之一端也。近者﹐仰煩陛下遣將出師﹐授以方略﹔又命近臣持詔撫諭﹐至於發內帑之藏﹐轉淮甸之粟以振卹之﹐寬免其稅租﹐宥赦其罪戾﹐丁寧纖悉﹐罔不曲盡。方將歸伏田畝﹐以爲遷善遠罪之民﹐詎可以其所甚病者擾之耶﹖且私有兵器﹐在律之禁甚嚴。三路保伍之法﹐𨿽以農隙以講武事﹐然猶事畢則兵器繳之官府。今弓箭社一切兵器﹐民皆自藏於家﹐不幾於借寇哉﹖望陛下斷自聖心﹐罷京東弓箭社之名﹐所藏兵器令悉送之官﹐使民得免非時追呼迫脇之累﹐以安其生。應兩路緣弓箭社推恩者並追奪攺正﹐首議之人重賜黜責﹐後來奏請誕謾﹐伏乞特予施行﹐庶幾羣下知悚﹐不敢妄進曲說﹐以肆其姦﹐實今日之先務也。」詔並依奏﹐梁揚祖落職﹐兵器並拘入官﹐社中人依已降指揮放散。

１﹑三月﹝案﹕錢氏《四史朔閏考》﹕三月癸酉朔。﹞辛丑﹐先是﹐童貫常問馬擴﹕「常勝軍且爲患﹐欲消之﹐如何﹖」擴曰「誠知必爾。然今女眞未敢肆而知有所忌者﹐以有此軍故也。若遽消之﹐則不特金人窺我﹐兼此軍必變﹐是自生一秦也﹐莫若且撫而用之。」貫曰「其術安在﹖」擴曰「今藥師之眾止三萬餘人﹐多馬軍武勇。太師誠能於陜西﹑河東﹑河北選精銳馬步十萬﹐分之爲三﹐擇智勇如藥師者三人統之﹐一駐於燕山﹐與藥師對﹐一屯於廣信軍或中山府﹐一駐於雄州或河間府﹐犬牙相制。使藥師之眾﹐進有所依﹐退有所懼﹐則金人𨿽肆﹐豈能遽前﹗」貫曰「善﹗第十萬人未易得﹐我當徐思之。」

２﹑是月﹐童貫自太原﹑眞定﹑瀛﹑莫入燕山﹐犒常勝軍﹐奏請河北置四總管﹐中山府辛興宗﹐眞定府任元﹐河中府楊惟忠﹐大名府王育﹐令招逃卒及刺遊手之人爲軍﹐蓋用馬擴之言也。﹝原注擴言已附六年十一月末。案﹕《紀事》云云﹐並據馬擴《自序》﹐已附見五年冬末譚稹奏招義勝軍下可考。﹞又請耑委蔡靖知燕山府﹐召王安中還朝﹐皆從之。﹝《紀事本末》卷百四十四。案﹕《三朝北盟會編》﹕三月﹐童貫入燕犒軍。《茅齋自序》曰﹕童貫交授銀絹畢﹐離太原﹐由眞定府﹑河間﹑莫﹑雄州入燕﹔擴自保州入莫州迎貫於任邱縣﹐因語兀室已禽天祚事﹐謂貫宜急備邊以防女眞爲患﹐彼懷張瑴之憾﹐恐粘罕回來不測作過。貫云「我今去燕山葺治兵馬﹐蓋爲此也。」貫至燕中撫犒郭藥師以下常勝軍﹐罷王安中﹐升蔡靖爲宣撫使兼知燕山府。奏請河北路置四總管﹐中山府辛興宗﹐眞定府任元﹐河間府楊惟忠﹐大名府王育﹐各爲逐路副都總管﹐皆與招集逃亡軍人及招刺諸處遊手人充軍﹐以爲備邊之畫。蔡絳《北徵紀實》曰﹕始﹐常勝軍本謂之怨軍﹐在虜中常反覆者﹐而我初不知其詳﹔及來歸我﹐其徒深虞我之疑之也。是以每言及天祚﹐則人人未嘗不變色曰「此我等故主也﹐使主在﹐豈敢遽降南朝﹖乃故主已亡﹐誓不從女眞﹐所以歸投南朝爾﹗」上聞是﹐深慮天祚尙在﹐系燕人心﹐恐一旦復出﹐則常勝軍必解體散從天祚﹐故有此諭。實輔佐大臣不能遠思﹐上誤聖朝者﹐此也。藥師遂以檢校少保副安中焉﹐然上下政令﹐實出藥師﹐安中但效平時態詔事之﹐驕藥師者﹐此也。我又傾意以結之﹐凡良械精仗﹐莫不以往﹐謂若須馬﹐則盡括內官馬委與之。藥師揀馬之法﹐作泥潦半里﹐使人不銜轡而馳焉﹐能過之則爲良馬﹐不然則又退又選﹐大率類此。又遣部下商販諸路舟車徧矣。又聚天祚昔時工作之人﹐爲奇巧之物﹐多以玉帶瑪瑙器撚金紵珍異﹐以奉權貴﹐下及小璫﹐無不喜者。及其得志﹐自擅燕山一路﹐有常勝軍五萬﹐食糧鄕兵號三十萬﹐中國𨿽有戍兵﹐惟九千人﹐無能爲也。又藥師乃燕人﹐終不攺其左衽﹐亦無如之何﹐時人竊比之安祿山﹐因別築第都城﹐增賜美人慰諭﹐令來朝。藥師辭以故﹐不至﹐於是罷安中﹐召之還﹐伯氏因薦蔡靖以代之。靖有胸襟﹐至則開懷待藥師﹐稍能抑其權﹐藥師亦重靖﹐然終不得其柄也。宣和六年秋﹐黼且罷﹐貫復落致仕﹐出撫河東﹐欲擒天祚。上因令巡邊﹐密察藥師去就﹐不然﹐則拉之同來。貫至燕境﹐藥師以數騎出迓貫於易州界﹐再拜帳下﹐貫曰「汝今爲太尉﹐位視兩府﹐與我等矣﹐此禮何也﹖」藥師卽曰「太師﹐父也﹐藥師惟知拜父耳﹗焉知其他﹖」貫遂釋然。藥師又邀貫視師﹐貫以數隊出郊野﹐則略無人迹﹐藥師乃下馬當貫前﹐以旗一揮﹐於是四山鐵騎耀日﹐莫知其數。貫眾皆失色﹐歸而白上﹐謂藥師決能抗金人也。當是時﹐𨿽金人不犯中原﹐藥師亦必反﹐反亦中國不能支。又《宋史﹖郭永傳》曰﹕燕山兵起﹐以永爲其路轉運判官。郭藥師屯邊﹐怙恩暴甚﹐與民市不償值﹐復毆之﹐至壞目折支乃已。安撫使王安中莫敢問。永白安中﹐不治且難制﹐請見而顯責之﹔不從﹐則取其尢者磔之市。乃見藥師曰「朝廷負將軍乎﹖」藥師瞿然曰「何謂也﹖」永曰「前日將軍杖策歸朝廷﹐上推赤心置將軍腹中﹐客遇之禮無所不至﹐而將軍有未寸尺功報之也。今乃縱部曲毆民不禁﹐平居尙爾﹐如緩急何﹗」藥師𨿽謝無愧容﹐永謂安中曰「它日亂邊必此人也。」李《十朝綱要》曰﹕三月﹐童貫自太原﹑眞定﹑瀛﹑莫入燕山﹐犒常勝軍﹐奏請河北置四總管﹐令招逃卒及遊手之人爲軍。四月﹐詔蔡靖知燕山府﹐應結絕宣撫使司及國信司職事﹐並專一行遣。此與《紀事》所書合。蔡靖與詹度兩易其任在五年七月。《宋史﹖地理誌》﹕河北路大名﹑河間二府系東路府﹐眞定﹑中山二府係西路府。大名府﹐慶曆八年置安撫使﹐統北京﹑澶﹑懷﹑衛﹑徳﹑博﹑濱﹑棣﹑通利﹑保順州軍﹔河間府﹐太平興國元年名髙陽關﹐慶曆八年置安撫使﹐統瀛﹑莫﹑雄﹑貝﹑冀﹑滄﹑永靜﹑保定﹑乾寧﹑信安州軍﹐大觀二年升府﹔眞定府﹐慶曆八年置安撫使﹐統眞﹑相﹑邢﹑趙﹑洺州﹔中山府﹐慶曆八年始置定州路安撫使﹐統定﹑保﹑深﹑祁﹑廣信﹑安肅﹑順安﹑永寧八州軍﹐政和三年升爲府。﹞

《續宋編年資治通鑑》﹕三月朔﹐雨雹。案﹕《宋史》與此月日同。錢氏《四史朔閏考》﹕三月癸酉朔。今仍附月末。

１﹑四月﹝案﹕錢氏《四史朔閏考》﹕四月壬寅朔。﹞壬子﹐禦筆﹕「龍圖閣直學士﹑朝奉郎﹑提舉上淸寶籙宮兼侍讀蔡絳﹐僻學邪﹐見兩被降責﹐今除邇英﹐非所宜得﹐可罷侍讀﹐提舉明道宮﹐在京居住。」尋又降禦筆﹕「蔡絳賜出身敕可拘取毀抹。」﹝《紀事本末》卷百三十一。案﹕薛應旂《宋元通鑑》曰﹕夏四月庚申﹐勒蔡京致仕。蔡絳鍾愛於京﹐擅權用事﹐其兄攸嫉之﹐數言於帝﹐請殺絳﹐帝不許。白時中﹑李邦彥亦惡絳﹐乃與攸發絳姦私事。帝怒﹐欲竄之﹐京力丐免﹐乃止﹐勒停侍養。因安置韓梠於黃州﹐褫絳侍讀﹐毀賜出身敕﹐欲以撼京﹐而京猶未有去志。帝乃命童貫詣京﹐令上章謝事。貫至﹐京泣曰「上何不容京數年﹖當有相讒譖者。」貫曰「不知也。」京不得已﹐以章授貫﹐命詞臣代京作三表求去。六年十二月甲辰朔原注可考。李《十朝綱要》﹕宣和七年三月辛丑﹐賜侍讀蔡絳進士出身。﹞

２﹑己未﹐講議司奏﹕「內降臣僚札子及杭州悰外市戶吳僖等狀﹐乞納錢免行事﹐看詳州縣行戶立定時旬價直﹐令在任官下行買物﹐蓋令知物價低昂﹐次防虧損﹐貪暴之吏﹐怙法倚勢﹐非理搔擾等。今相度欲依所乞﹐令兩浙路依杭州已降指揮立爲永法﹔諸路州縣依此﹐仍令逐路提刑司選委淸彊守官﹐同州縣知﹑通﹑令﹑佐取索行戶色數﹐計在任官多寡﹐隨陪費輕重﹐永定免行錢。其錢並作上供﹐赴大觀庫送納」云云。詔依講議司措置到事理施行。﹝《紀事本末》卷百三十二。案﹕《長編》卷二百四十五原注云﹐據《編錄冊》宣和七年九月二十一日講議司進詳定行戶利害札子。熙寧六年五月二十六日﹐中書札子﹐詳定行戶利害條貫所奏﹐準中書札子節文﹕奉聖旨﹐詳定到行戶利害先次聞奏。今先詳定到下項節文數內一項﹕據行人徐中正等狀﹐屠戶中下戶二十六戶﹐每年共出免行錢六百貫文赴官﹐更不供逐處肉。今據眾行人狀﹐定到下項﹕中戶一十三戶﹐共出錢四百貫文﹐一年十二月分﹐乞逐月送納﹐每戶納錢二貫七十文﹔下戶一十三戶﹐共出錢二百貫文﹐一年十二月分﹐乞逐月送納﹐每戶納錢一貫二百九十文。右奉聖旨﹕宜令詳定行戶利害條貫所計會﹐三司同共相度聞奏。札付詳定行戶利害條貫所。準此﹐於當年九月初三日中書省札子﹐奉聖旨﹕依奏。蓋至九月始詳定﹐其指揮卽用熙寧六年五月例也。本年十一月十三日庚辰並可參照。《宋史﹖食貨志》曰﹕崇寧以後﹐諸路封樁禁軍闕額給三路外﹐與常平﹑坊場﹑免役﹑絹﹑貼輸東北鹽鈔﹐諸道榷酤及鬻賣在官田屋錢﹐應前收樁管封樁權添酒錢﹑侵占房廊白地錢﹑公使庫遺利等錢﹐並輸元丰庫。別置大觀庫﹐制同元丰﹐但元丰分南北庫﹐大觀庫有東西之別。宣和末又建宣和庫﹐有泉貨﹑獘余﹑服禦﹑玉食﹑器貢等司名﹐此蓋蔡絳專權時欲效尢王黼以應奉司上供固寵也。李《十朝綱要》﹕宣和七年四月﹐廢大觀庫。又詔復各州縣免行錢。﹞

３﹑庚申﹐太師﹑魯國公﹑領三省事蔡京依前太師﹑魯國公致仕。初﹐京再領三省﹐未幾﹐目昏不能視事﹐事皆決於子絳。絳威福自任﹐同列皆不能堪。旣罷絳侍讀﹐故有是命。﹝《紀事本末》卷百三十一。案﹕《東都事略》﹕四月庚申﹐蔡京致仕。戊辰﹐詔曰「坐而論道於燕閒者﹐三公之事﹔作而相與推行者﹐宰輔丞弼之職。今居三公論道之位﹐而總理三省眾務﹐使宰輔丞弼殊成備員﹐殊失所以紹述憲章之意。可於尙書省復置﹐令虛而不除。三公止係階官﹐更不總領三省。若曰佐王論道﹐經緯國事﹐則三公其任焉﹔三省﹐並依元丰成憲﹐毋復侵紊。」《宋史﹖宰輔表》月日並同。本傳曰﹕京天資凶譎﹐舞智禦人﹐在人主前耑察伺爲固位計﹐始終如一。帝亦知其姦﹐故屢罷屢起。京每聞將退免﹐輒入見祈哀﹐蒲伏叩頭﹐無復廉況。﹞

４﹑壬戌﹐臣僚上言「蔡絳竊弄權柄﹐率意自專﹐縉紳惴慄﹐靡遑寧處﹔而一時倖進苟得之徒﹐閧集其門﹐勢焰薰灼﹐炙手可熱﹐接見賓客﹐逾於執政﹐有識爲之切齒﹐而絳偃然居之不疑。」詔絳落職。﹝《紀事本末》卷百三十一。案﹕六年十二月甲辰注可考。費衮《梁溪漫志》曰﹕蔡絳姦人﹐助其爲惡者也﹐特以在兄弟間粗親翰墨﹐且嘗上書論諫﹐故在當時得竊名。著書甚多﹐大抵以姦言文其父子之過﹐此固不足怪。至《叢談》所載其家佞幸濫賞﹑可詀可羞之事﹐反皆大書特書以爲榮。此乃竄南荒時所作﹐至是猶不悟﹐眞小人而無忌憚者哉﹗﹞

５﹑乙丑﹐講議司奏﹕「契勘諸路州縣供官之物﹐不許擅行科配。比年以來﹐轉運司多不以州軍大小﹐州軍又不以縣邑人戶家力﹐一槪拋科。及諸縣將拋降之物往往比合用之數暗行增添﹐容縱公吏作獘爲甚。欲今後應科配之物﹐轉運司隨州軍大小﹐州軍隨縣邑人戶家力均拋﹔令當職官前期依此品量均定﹐具逐等逐戶合科配物色數目﹐申本州檢察﹔仍以人戶等第家業合著之數單名降榜付縣﹐曉諭人戶。通﹑知如有不均﹐或數外增添催科﹐許人戶越訴﹐監司覺察按劾。庶幾輸納均當﹐革去姦獘。」從之。﹝《紀事本末》卷百三十二。案﹕《宋史﹖食貨志》曰﹕凡歲輸﹑供官之物﹐許以粟麥﹑物帛互相析輸。穀以石計﹐錢以緡計﹐帛以匹計﹐金銀﹑絲綿以兩計﹐槁稭﹑薪蒸以圍計﹐他物各以其數計。所輸有常處﹐若以有餘補不足﹐則移此輸彼﹐移近輸遠﹐謂之「支移」。其入有常物﹐而一時所須變而取之﹐使其直輕重相當﹐謂之「折變」。其輸之遲速﹐視收成早晚寬爲之期﹐以紓民力。州縣歲奏戶帳﹐具載人戶家力丁口之等第﹐男夫二十爲丁﹐六十爲老。其所科物﹐非土地所宜而抑配者﹐禁之。大觀二年詔﹕「天下租賦科配支折﹐當先富後貧﹐自近及遠。迺者漕臣失職﹐有不均之患﹐民或受害﹐其定爲令。」支移本以便邊餉﹐內地罕用焉。閒有移用﹐則賃民以所費多寡自擇﹐故或輸本色於支移之地﹐或輸腳費於所居之邑。而折變之法﹐以科納之月初旬估中價準折﹐仍視歲之丰歉﹐以定物之低昂﹐俾官吏毋得私其輕重﹐擅有拋抑。重和元年﹐獻言者曰「物有丰匱﹐價有低昂﹐估丰賤之物﹐俾民輸納﹐折價旣賤﹐輸官必多﹐則公私之利也。而州縣之吏﹐但計一方所乏﹐不計物之有無﹐責民所無﹐其費無量。至於支移﹐徙丰就歉﹐理所宜然。乃豪民賕吏﹐故徙歉以就丰﹐齋挾輕貨﹐以賤價輸官﹐其利自倍﹔而貧下戶各免支移﹐估值旣髙﹐更益腳費﹐視富戶反重。因之逋負﹐困於追胥。」詔申斥焉。宣和初﹐州縣主吏催科失職﹐逋租數廣﹐令轉運司察守貳勤惰﹐聽專達於內侍省。浙西逃田﹑天荒﹑艸田﹑葑茭蕩湖﹑濼退灘等地﹐皆計籍召佃立租﹐與腴田等﹐以供應奉。置局命官﹐有「措置水利農田」之名﹐部使者且自督禦前租課。三年﹐言者論西蜀折科之獘﹐其略謂「西蜀初稅錢三百折絹一匹﹐艸十圍計錢二十。今本路絹不用本色﹐匹折艸百五十圍﹐圍估錢百五十﹐稅錢三百有輸至二十三千者。東蜀亦如之。仍支移新邊﹐謂之遠倉﹐民破產者眾。」﹞

６﹑己巳﹐講議司奏﹕「檢會講議司札子﹐勘會人戶輸納官賣鈔旁﹐州縣不能鈐束﹐公人計會﹐盡行收買﹐卻於人戶處邀求厚價﹐比之官價﹐多至數倍﹔兼又阻節畱滯﹐是致有人戶糶賣﹐所納物斛﹐用充盤川﹐爲害甚大。緣上件鈔旁錢法行已久﹐難以盡行免放﹐欲更不印賣﹐止令人戶從便自寫﹐鈔旁輸納﹐官置單名歷﹐用合同印記﹔令人戶量納合同印記錢﹐杜絕阻節之獘﹐亦可以關防僞濫﹐所有約束並納錢合行事件﹐別具措置行下。」詔依所定施行。﹝《紀事本末》卷百三十二。案﹕《通考》卷五十六﹕崇寧三年﹐敕諸縣典賣牛畜契書並稅租鈔旁等印賣田宅契書﹐並從官司印賣。除紙筆墨二費外﹐量收息錢助學用﹐其收息不得過一倍。大觀二年﹐以出賣鈔旁息錢事屬苛細﹐罷之。政和中﹐應奉事起﹐乃復行。宣和五年﹐詔諸路所收鈔旁定息錢除兩浙路隸應奉外﹐余路並逐州委通判拍收﹐與發運司充糴本。《宋史﹖食貨志》曰﹕宣和七年六月﹐詔兩浙路鈔旁定帖息錢並行截節﹐不歸應奉。﹞

１﹑五月﹝案﹕錢氏《四史朔閏考》﹕五月壬申朔。﹞乙未﹐奉議郎舒宏中﹐﹝案﹕畢沅《續資治通鑑》「舒宏中」作「舒宸中」。﹞武功大夫﹑康州刺史劉發爲金國賀生辰使副﹐尋攺命校書郎衛膚敏代宏中﹔通直郎吳安國﹑武翼郎王觀爲正旦使副。﹝《紀事本末》卷百四十四。﹞案﹕衛膚敏已見六年七月十一日丙戌。彼注云七年五月二十四日再使﹐與此正合。宏中﹑劉發未見。《四朝名臣言行錄》曰﹕膚敏字商彥﹐先徙錢唐﹐今爲華亭人。宣和初﹐上捨奏名擢第三人。授南京宗博﹐召爲校書郎﹐假給事中使金。宣和七年﹐復使金國。道逢賀嗣位使許亢宗﹐許言虜且大至止﹐公毋行﹐公不聽。及燕報益急﹐眾瑰懼不敢前﹐公叱曰「君命也﹐其可辭乎﹖」入疆﹐知虜渝盟﹐益不爲屈。虜答﹕「書欲以『押』字代印章。」公曰「『押』字施之臣下可也﹐豈所以待鄰國哉﹖」拒之旬日﹐卒易璽書。及授書責公雙跪﹐公曰「此北朝禮也﹐行人何爲﹖」虜酋大怒﹐觀者爲股栗﹐公處之晏然。虜卒莫能奪﹐由是不悅﹐羈畱中道者半年。至涿州﹐與斡離不遇﹐請公相見﹐辭不可﹐則問相見之儀﹐虜以例對﹐公笑曰「所謂例者﹐非趨伏羅拜乎﹖皇子𨿽貴人﹐臣也﹔使人𨿽賤﹐亦人臣也。兩國之臣相見而僣君﹐是一國二君也﹐不祥莫大焉。」乃長揖而入。旣坐﹐出誓書示公﹐公曰「某使萬里﹐去朝廷久﹐此書眞僞不可知。」因縱言及軍﹐公連拒之﹐幾復被畱。淵聖受禪﹐始還。周煇《淸波雜誌》曰﹕宣和五年﹐旣兪金人乞盟之請﹐越明年﹐遣祕書省校書郎衛膚敏假給事中往賀虜酋生辰﹐竣事而旋。常贐外﹐別贈使介各玉錢一枚。虜主卽宴坐起離席躬奉之﹐左右傳觀﹐莫不驚愕太息。錢制如今之大者﹐其文皆番書﹐不可識。不知爲何禮重如此﹖時金已萌寒盟﹐開兵端﹐其疑我或覘其國﹐故特外示厚禮﹐俾叵測歟﹖錢今藏衛氏。《三朝北盟會編》曰﹕四月十四日癸丑﹐聖旨﹐賀金正旦使副差廓武郎王觀﹑校書郎吳安國候入辭﹐令上殿。此與《紀事》月日﹑官階各異﹐恐誤。《通考》卷六十四﹕通直郎﹐宋元丰更官制﹐以此換太子中允﹑贊善大夫﹑洗馬﹐系升朝官。武翼郎係供備庫副使﹐武階也。初無廓武郎名目﹐此當惇武郎之誤﹐系左班殿侍階名﹔況武爲正使亦不合。《宋史﹖安國傳》曰﹕吳安國字鎭卿﹐處州人。累官遷通直郎。以太常少卿使金人﹐將渝盟﹐拘畱脇服之﹐安國毅然正色曰「我首可得﹐我節不可奪﹐惟知竭誠事主﹐死生以之命﹐烏敢辱﹖」金人不敢犯﹐遣還。後知袁州卒。王觀未見。

１﹑六月﹝案﹕《宋史﹖本紀》及李《十朝綱要》﹕六月辛丑朔。錢氏《四史朔閏考》同。﹞癸亥﹐講議司言「視官非元丰官制﹐不惟紊亂名實﹐兼亦耗蠹國用。」詔視官並罷。﹝《紀事本末》卷百三十二。案﹕李《十朝綱要》云云同﹐惟系六月二十二日壬戌事﹐與此早一日。《宋史﹖本紀》無此﹐惟四月戊辰﹐詔行元丰官制。《職官志》曰﹕凡除職事官﹐以寄祿官品髙下爲準﹕髙一品以上爲「行」﹐下一品爲「守」﹐下二品以下爲「試」﹐品同者否。紹聖三年﹐戶部侍郎吳居厚言「神宗官制﹐凡臺﹑省﹑寺﹑監之制﹐有行﹑守﹑試三等之別。元祐中﹐裁減冗員﹐而職事官帶行者第存虛名而已。請付有司講復舊制。」從之。四年﹐翰林學士蔣之奇言「所謂『試』﹐則非正官也。今尙書﹑侍郎皆正官﹐而謂之『試』﹐失之矣。如以其階卑﹐則謂之『守』可也。臣請凡爲正官者﹐皆攺『試』爲『守』。」崇寧中﹐吏部授選人差遣﹐亦用資序髙分行﹑守﹑試三等。政和三年﹐詔選人在京職事官依品序帶行﹑守﹑試﹐其外任則否。宣和以後﹐官髙而仍舊職者﹐謂之「領」﹐官卑而職髙者謂之「視」﹐故有庶官視從官﹐從官視執政﹐執政視宰相。凡道官之屬﹐亦有視階云。﹞

２﹑甲子﹐講議司看詳﹕「命官﹑出身各有條法。比年以來﹐吏職入任或進納﹐並雜流之類﹐補官人往往攀援陳請﹐攺換出身。所有應於遷轉﹑請給﹑奏薦﹑恩例得官等﹐欲並依元入仕本法施行。」詔依所奏﹐今後出身並依本法﹐更不得攀援陳請攺換﹐𨿽奉特旨﹐仰中書省執奏不行。﹝《紀事本末》卷百三十二。案﹕《宋史﹖本紀》系二十三癸亥﹐詔吏職雜流出身人﹐毋得陳請攺換。李心傳《建炎以來朝野雜記》曰﹕祖宗未攺官制前﹐以官寄祿﹐分別流品﹐甚詳出身﹐不相混淆。有出身﹑無出身及進士奏名﹑賢良方正﹑曾任館閣省府之類﹐遷轉皆不同。犯髒及流外納粟人﹐尢不可使污於仕流。元丰官制﹐攺分左﹑右﹐然猶有一官而分左右者﹐以欲優進士出身而已。至元祐中﹐遂自金紫光祿大夫至承務郎﹐皆以有出身﹔無出身﹐分左﹑右﹔至犯髒罪﹐則並去「左」﹑「右」字。論者以爲當。紹聖以後﹐以其出於元祐﹐復去之﹐而流品雜矣。﹞

３﹑乙丑﹐講議司言「臣僚恩數﹑請給人從等﹐皆有著令﹐欲應臣僚恩數﹑請給人從等各依本法﹔其依某人等例指揮並更不施行。」從之。﹝《紀事本末》卷百三十二。案﹕六年十一月﹐王黼罷﹐詔守本官致仕﹐其恩例﹑請給人從等﹐並依蔡京例施行。見李攸《宋朝事實》。此類皆是﹐系從本法加等也。《通考》卷六十五曰﹕乾興以後﹐俸祿添給﹑傔人餐錢之制﹐更革爲多﹐至嘉祐始著於《祿令》﹐自宰相以下至嶽瀆廟主簿凡四十一等。熙寧以來﹐悉用《嘉祐祿令》﹐無所增損。元丰一新官制﹐而在京官司供給之數﹐皆並爲職錢。如大夫爲郎官﹐旣請大夫俸矣﹐又給郎官職錢﹐視嘉祐俸給爲優。至崇寧間﹐蔡京秉政﹐吳居厚﹑張康國輩貪鄙之徒﹐於寄祿官俸錢﹑職事官職錢外復增供給食料等錢。如京僕射俸外﹐又請司空俸﹐其餘兼從錢米﹐並支本色﹐余執政皆然﹐視元丰制祿之法倍增矣。《宋史﹖食貨志》曰﹕宣和七年﹐戶部尙書聶山請以熙丰以後﹐臣僚增置添給﹐如額外醫官﹑內中諸閣分位次主管文字等使臣﹑福源靈應諸觀淸衛卒﹑后妃戚裏及文武臣僚之家﹑母妻封國太夫人﹑郡太夫人等恩數請給﹐並添給食料﹑茶湯等錢﹐計共爲錢四十萬八千九百有餘緡﹐吏卒兼從冒濫無藝﹐凡應熙丰無法該載者﹐當悉罷之。﹞

４﹑講議司言「看詳進納買官﹐元丰係有正法﹐惟因軍功捕盜﹐或選人換授至升朝官﹐方許作官戶。紹聖《免役條》系宗室及日命婦親並義勇保甲授官﹐或取妻以陣亡之家恩澤授官﹐而係第一等人戶並同進納法﹐見任小使臣﹑宣教郎以下役錢並不免﹔及《政和令》﹐亦不許免科配。除進納買官合依舊法外﹐所有祗應有勞﹑進頌文理可采及特旨並非泛備官﹐若不以官序﹐便爲官戶例免科役﹐顯屬僥倖。今措置欲將前項補官人並依進納授官法﹐因軍功捕盜轉至升朝官﹐非軍功捕盜人轉至大夫以上﹐方許作官戶﹔所有以前見充官戶之家﹐並依今降指揮攺正﹐兼契勘應非合作官戶而特旨許作官戶者﹐依今來禦筆亦令攺正。」從之。﹝《紀事本末》卷百三十二。案﹕《文獻通考》卷十三﹕宣和元年﹐臣僚言「役錢一事﹐神宗是防官戶免多﹐時責半輸。今比戶稱官﹐州縣募役之類﹐旣不可減﹐顧令官戶所減之數均入下戶﹐下戶於常賦之外又代官戶減半之輸﹐豈不重困﹖」詔非泛補官者﹐輸賦﹑差科﹑免役並不得視官戶法減免﹔已免者攺之﹔進納人自如本法。《宋史﹖選舉志》﹕宣和中﹐臣僚言「元丰進納官法﹐多所裁抑。應入令錄及因賞得職官﹐止與監當﹐該磨勘者換授降等使臣﹐仍不免科率﹐法意深矣。邇者用兵東南﹐民入金穀皆得補文武官﹐理選如官戶﹐與士大夫涇﹑渭並流﹐復其戶不受科輸。是得數千緡於一日﹐而失數萬斛於無窮也。況大戶得復﹐則移其科配於下戶﹐下戶必重貧困﹐倘使州縣緩急有事﹐更責辦於何人﹖此又獘之至大者也。」又曰「崇寧以來﹐類多泛賞﹐如曰「應奉有勞」﹑「獻頌可采」﹑「職事修舉」特授特轉者﹐皆無事狀可名﹐而直以與之。如孟昌齡﹑朱勔父子﹑童貫﹑梁師成﹑李邦彥等﹐凡所請求皆有定價﹐故不三五年﹐選人有至正郎或員外﹐帶職小使臣至正﹑副使或入遙郡橫行者。而蔡京拔用從官﹐不論途轍﹐一言合意﹐卽日持橐﹔又優堂吏﹐或往往至中奉大夫﹐或換防奭﹑觀察使。由是官戶日繁。」﹞

５﹑丙寅﹐講議司言「諸路歲貢共三百一件﹐今來除六尙年計外﹐可裁減八十六件﹐罷三十七件。」詔﹕「近命有司考不急之務﹐無名之費﹐將加裁定﹐允協厥中。惟任土作貢﹐古之道也﹐然化自內始﹐正由身率﹐乃克有終云云﹐應諸貢物可依今來裁定施行。」﹝《紀事本末》卷百三十二。案﹕《宋史﹖本紀》﹕六月乙丑﹐罷減六尙歲貢物。據《紀事本末》載「物」。李《十朝綱要》﹕六月丙寅﹐詔減六尙歲貢物百二十有三品。與此月日﹑數目悉合。崇寧二年二月﹐詔立殿中監尙食﹑尙藥﹑尙醞﹑尙米﹑尙輦凡六局。與《續宋編年通鑑》﹕云云同﹐但有五尙之名而缺其一。周城《宋東京考》﹕內詣司延福宮殿中監有六尙局﹕尙藥﹑尙食﹑尙輦﹑尙醞﹑尙捨﹑尙衣。與《東京夢華錄》《汴京遺迹志》所說並同﹐而其與薛《通鑑》小異。《食貨志》曰﹕大觀三年﹐罷諸路州軍見貢六尙局供奉物名倅四百四十餘﹐存者才十一二﹐減數十二﹐停貢六。重和初﹐罷講畫經費局。有司議句收白地禁榷鐵貨﹐方田增稅﹐榷酤增價﹐量收醋息﹐河北添折稅米等項。俄以騷擾悉罷﹐並焚條約。宣和初﹐蔡京復得政﹐專以丰亨豫大之說惑帝﹐始廣茶稅﹐歲以百萬緡進禦﹐以京城所主之。又有應奉司﹑禦前生活所﹑營繕所﹑蘇杭造織局﹑禦前人船所﹐名目百出。歲運花石綱﹐一石之費﹐民間至用三十萬緡。六年﹐宇文粹中言「祖宗之時﹐國計皆有實數。有額上供四百餘萬﹐無額上供二百萬﹐京師商稅﹑店宅務﹑抵當所各處收錢一百餘萬。三司以七百萬之入﹐供一年之用﹐而儲其餘以備不測。又有解池鹽鈔﹑晉礬﹑市舶遺利﹐量入爲出﹐沛然有餘。近年非泛上供﹐耗妄百出﹐非痛加裁減﹐恐智者無以善後。」久之﹐乃詔蔡攸等於尙書省立講議司。於是不急之務﹐無名之用﹐悉議裁省。帝亦自罷諸路應奉官吏﹐省六尙歲貢。七年﹐詔諸路帥臣﹑監司各條所部上供當裁者凡目以聞。於是後苑諸局月省十九萬﹐歲可省二百二十萬。﹞

《續宋編年資治通鑑》﹕六月﹐封童貫廣陽郡王。宋朝異姓非外戚無封王者﹐蔡京用事﹐持紹述之說﹐以資姦謀﹐遂贈王安石舒王。其後﹐何執中贈淸河郡王。及賞童貫燕山功﹐遂生封廣陽郡王﹐王爵於是濫矣。案﹕《宋史﹖本紀》系六月丙午﹐《東都事略》系五月乙巳。《三朝北盟會編》﹕五月五日乙巳﹐招以童貫克復燕山及收髙託山等﹐議封廣陽郡王。詔曰「朕以童貫屢將天威﹐徵伐四克﹐拓地隴右﹐西徹河源﹐揚旌五關﹐盡復幽朔﹐出入累年之際﹐蕩平兩國之戎﹐命爵策勛﹐難拘常憲。恭念神考﹐屢形訓言﹐謂將帥總兵﹐能復全燕之境﹐則國家信賞﹐當疏王爵之封﹔仍祚本邦﹐以昭顯績﹐旣克承於先志﹐敢怠廢於貽謀。童貫可依前太師﹐進封廣陽郡王﹐食邑封依例施行。」六月六日丙午﹐太師﹑豫國公童貫依前太師﹑領樞密院事﹑河北河東陜西宣撫使﹐進封廣陽郡王。制曰「王者申九伐之威﹐以和眾安民爲聖徳﹔大臣廑四方之慮﹐以折訩厭難爲殊勛。朕荷神天全付之休﹐席祖考重光之緒﹐飭戎兵以陟禹迹﹐聿臻偃伯之期﹔繼成功而廣文聲﹐夙倚同心之輔。肆頒寵數﹐敷告治朝。太師﹑領樞密院事﹑河北河東陜西路宣撫使﹑充神霄宮使﹑豫國公﹐食邑一萬七千三百戶﹑食實封五千戶童貫﹐信厚而敏明﹐疏通而沈毅﹐善謀能斷﹐兼文武過人之才﹔砥節盡公﹐得精白承居之義。自總傒方之任﹐屬宣挌國之謀。十乘啟行﹐千里決勝﹐冠三事變調之職﹐領七兵宥密之權﹐曁興六月之師﹐盡拓五關之塞。惟朕徳朕心﹐誠賴於翊相﹐故我疆我裏﹐遠逮於要荒。遄歸告成﹐堅臥請老﹐屬再籌於邊議﹐難就佚於裏居。吉甫至於太原﹐初攝衣而整暇﹔單於苦於漢北﹐卒假手而蕩平。旣聞朔野之耕耘﹐復靖河壖之寇掠﹐爾爾肅將之效﹐恢予遠馭之圖。念功名昭著於古今﹐則典禮當殊於勛舊﹔是用遵熙﹑丰封賞之令﹐作廣陽撫定之邦。紫綬金章﹐肇開茅土﹔衮衣赤舄﹐仍總樞衡。蓋祗若於先猷﹐諒允諧於僉議。於戲﹗周室上公九命﹐有出封加等之議﹔漢朝異姓諸王﹐載著令稱忠之詔﹔其對揚於茂渥﹐尙奚愧於前修。可特授依前太師﹑領樞密院事﹑河北河東陜西路宣撫使﹑充神霄宮使﹐進封廣陽郡王﹐加食邑一千戶食﹐實封三百戶﹐主者施行。」

又劉安世卒。安世從司馬光學。初除諫官﹐懼禍﹐以母老辭﹐母曰「天子諫臣﹐當捐身報國﹔若得罪流竄﹐毋問遠近﹐吾當從汝所之。」於是正色立朝﹐面折庭諍﹐或逢盛怒﹐則執簡卻立﹐俟天威稍霽﹐復前抗辭﹐時目曰「殿上虎」。梁師成使吳默持書來﹐陷以卽大用﹐默固勸爲子孫計﹐安世笑曰﹕吾爲元祐全人﹐見司馬光於地下﹐又可破戒乎﹖蘇軾曰﹕器之眞鐵漢云。案﹕以上云云﹐並采《宋史》本傳。邵氏《宏簡錄臺諫列傳》云﹕自蔡京爲相﹐安世連七謫﹐至峽州羈管﹐稍復承務郎﹐卜居宋都。宣和六年復待制﹐明年卒﹐年七十八。王崇慶《元城行解錄》﹕建中間﹐公與蘇子瞻自嶺外同歸。至宣和間﹐內侍梁師成得幸﹐貴震一時﹐𨿽蔡京﹑童貫﹐皆出其下。師成令吳可自京師來﹐未欲鉤致公引以大用﹐且以書抵公﹐可至三見﹐然後敢出﹐且道所以來之意﹐大槪以諸孫未仕爲言以動公。公謝曰「吾若爲子孫計﹐則不至是矣。且吾廢斥幾三十年﹐未嘗有一點墨與當朝權貴。吾欲爲元祐完人﹐不可破戒。」乃還其書而不答。入皆爲公危之﹐而公自若也。又曰﹕公自宣和七年元日以後﹐謝絕賓客﹐四方書問﹐皆不啟封﹐家事無巨細﹐悉不問。夏六月丙午﹐忽大風飛瓦﹐驟雨如注﹐雷電晝晦﹐幹公正寢﹐人皆駭懼而走。及雨止辧色﹐公已終矣﹐聞者咸異焉。及葬﹐楊中立以文弔之曰「劫火洞然﹐不燼惟玉。」縉紳往往傳誦以爲切當。公在宋﹐杜門屏迹﹐不妄交遊﹐人罕見其面。及公歿﹐耆老﹑士庶﹑婦人﹑女子持薰劑而哭公者日數千人。後二年﹐虜人驅墳戶發棺﹐見公顏貌如生﹐咸驚曰「必異人也﹗」一無所動﹐蓋棺而去。昔有與蘇子瞻論元祐人才者﹐至公則曰「器之眞鐵漢﹗不可及也。」

１﹑七月﹝案﹕李《十朝綱要》﹐七月系庚午朔。錢氏《四史朔閏考》同。﹞辛未﹐講議司奏﹕「欲令諸路丰熟州縣估定大小麥實直﹐上價與加饒三分﹐聽人戶赴官折納﹐無得輒有抑勒﹐應合分科積欠﹐只將合催之數勸誘折納﹐其未合催科處﹐毋得一例催理。」從之。﹝《紀事本末》卷百三十二。案﹕《宋史﹖食貨志》曰﹕崇寧二年﹐諸路歲稔﹐遂行增價折納之法﹐支移﹑折變﹑科率﹑配買﹐皆以熙寧法從事﹐民以穀麥﹑物帛輸積負零稅者聽之。大觀二年七月﹐詔曰「比聞慢吏廢期﹐凡輸官之物﹐違期促限﹐蠶者未絲﹐農者未穫﹐追胥旁午﹐民無所措。自今前期督輸未合催理者﹐加一等坐之﹔致民逃徙者﹐論更加等。」舊凡赦令蠲免﹐𨿽多不過三分。四年﹐乃詔﹕天下逋賦積欠﹐五年外戶口不存者﹐悉蠲之。宣和七年﹐言者論﹕「非法折變﹐旣以絹折錢﹐又以錢折麥。以絹較錢﹐錢倍於絹﹔以錢較麥﹐麥倍於錢。展轉增加﹐民無所訴。」唐﹑鄧﹑襄﹑汝等州﹐自治平後﹐開墾歲增﹐然未定稅額。元丰中﹐以所墾新田差爲五等折納﹐元祐元年罷之。大觀三年﹐用轉運副使張徽言之請﹐復元丰舊制﹐又以訴者而罷。政和三年﹐轉運使王醻復言官失租賦﹐詔依元丰法﹐第折以見錢﹐凡得三十萬緡。舊稅加耗﹐轉運司有拋樁明耗﹐州縣又有暗樁暗耗之名﹐諸倉場受納﹐又令民納頭子錢。熙寧以後﹐給納並收﹐其數益加增焉﹐欽宗立﹐罷之。﹞

２﹑癸酉﹐講議司奏﹕「奉禦筆﹐吏職出身﹐不以是何官資﹐只支武功大夫俸及恩例奏薦﹐令講議司條畫以聞。看詳吏職出身之人﹐依法轉至武功大夫止﹔余轉遙郡人﹐合依下項禦筆﹕止支武功大夫俸及恩例奏薦﹐依武功大夫格法外﹐所有轉正任人﹐理須分別。」詔﹕「吏職出身轉正任人請俸依遙郡格﹐遞降一等支破﹔內正任刺史﹐依遙郡本等﹐其合請添支﹐依條施行﹐恩例奏薦依此」。﹝《紀事本末》卷百三十二。案﹕《通考》卷六十四﹕元丰官制﹐自承宣使以下不帶階官者爲正任﹐帶階官者爲遙郡﹐各在正任之下﹐請給俸錢與次任正任一同。武功大夫俸錢在朝奉大夫之下﹐計料錢二十五貫﹑廚料米一石﹑丐二石﹑春絹七疋﹑冬絹十疋﹑綿子共二十兩。與《宋史﹖職官志》合。又《食貨志》曰﹕宣和末﹐三省﹑密院吏職猥雜﹐有官至中大夫﹐一身而兼支十餘俸者﹐故當時議者有「俸入超越從班﹐品秩幾於執政」之言。又增置兼局﹐禮制﹑明堂﹐詳定《國朝會要》《九域圖志》《一司敕令》之類﹐職秩繁委﹐廩給無度。侍禦史黃葆光極論其獘﹐帝善之而未行﹔俄而詔云「當丰亨豫大之時﹐爲衰亂減損之計」﹐自是罕敢言者。然吏祿泛冒已極﹐以史院言之﹐供檢吏三省幾千人。蔡京又動以筆帖於榷貨務支賞給﹐有一紙至萬緡者。京所侵私﹐以千萬計﹐朝論喧然。乃有詔三省﹑樞密院吏額用元丰法。其歲賜悉裁之﹐時以翕然以爲快。又曰﹕元丰攺官制﹐在京官吏俸給之數皆並爲職錢﹐視嘉祐﹑治平時賦祿優矣。京更增供給﹑食料等錢﹐於是宰執皆然。京旣罷相﹐帝惡其變亂法度﹐將盡更革。命戶部侍郎許幾裁損浮費及百官濫俸﹐悉循元丰之舊﹐宰執亦聽辭所增奉。京不便﹐與其黨倡言「減俸非治世事。司馬光請聽宰臣辭南郊給賜﹐神宗卒不允﹐且增選人及庶人在官者之俸。帝以繼述爲事﹐當奉承神宗。」由是官吏俸給並如故。初﹐宰執堂食有常數。至是品目猥多﹐有公使﹑乏支之別﹐臺﹑省﹑寺﹑監又增廚錢。蔡京復相﹐言者至以減俸爲幾罪﹐幾坐奪職。當時吏員冗﹐節度使至八十餘員﹐畱後﹑觀察使下及遙郡刺史多至數千員﹐學士﹑待制中外且百五十員。姦吏旁緣﹐用度日廣﹐左藏庫先時月費緡錢三十六萬﹐至是衍爲一百二十餘萬。﹞

３﹑戊寅﹐講議司奏﹕「奉禦筆﹐外路不奉行禦筆﹐殆成虛文。看詳州縣﹑監司﹐被受禦筆﹐觀望稽違﹐陰有阻壞﹐不卽奉行雲云﹐欲今從承受禦筆指揮﹐委其承受行遣月日奉行﹐次第申州﹐州申所屬監司點檢﹔如奉行稽違﹐滅裂不當﹐並覺察按劾﹔其監司奉行謬誤﹐不卽攺正﹐固執偏見﹐公然阻隔﹐仍依條互察以聞。」從之。﹝《紀事本末》卷百三十二。案﹕禦筆手詔蔡京爲相時始行。《九朝編年備要》﹕崇寧四年七月﹐始行禦筆。十月﹐中書省言禦筆手詔已刊石﹐並用金塡﹐勿得摹勒。自是而後﹐禦筆之行始盛。曾敏行《獨醒雜誌》曰﹕崇寧四年﹐中書奉行禦筆﹐時蔡京欲行私意﹐恐三省臺諫多有駮難﹐故請直以禦筆付有司﹐或有阻格﹐則以違制罪之。自是中外事無大小﹐惟其意之所欲﹐不復敢有異議者。祖宗以來﹐凡軍國大事﹐三省﹑樞密院議定﹐面奏畫旨﹐差除官吏﹐宰相以熟狀進入﹐畫可﹐始下中書造命﹐門下審讀﹐或有未當﹐中書則舍人封繳之﹐門下則給中封駮之﹐尙書方得奉行。猶恐未協輿論﹐則又許侍從論思﹐臺諫奏劾。自禦筆旣行﹐三省臺諫無所舉職﹐但摘紙尾書姓名而已。周煇《淸波別誌》曰﹕政和三年﹐蔡京自杭召還﹐三入相矣。時大柄多歸北司﹐京求爲固寵祿﹑保富貴之計﹐於是內起大役﹐外招彊敵﹐攺定太少宰之制﹐更立帝姬命婦之號﹐欲絕天下之議己﹐則盡假禦筆行之。﹞

４﹑甲午﹐講議司奏﹕「奉七月二日禦筆﹐看詳內侍官請給﹐欲自右武大夫以上﹐﹝原注應帶遙郡同。案﹕原本「右武大夫」作「右武功大夫」。《職官志》無此名品﹐此「功」字當涉下「武功大夫」而衍﹐今據《宋史﹖職官志》及《文獻通考》訂正。又「應帶遙郡同」五字﹐原本以小字附注。案其語气﹐當亦是大字﹐故上下文相屬﹐或傳寫誤爲注﹐姑仍之存參。﹞依今降指揮﹐支一分見錢二分折支﹔武功大夫﹐合依《嘉祐祿令》﹔祗候﹑內品以下並隨龍戰功人﹐依現行條法施行。」﹝《紀事本末》卷百三十二。案﹕《宋史﹖職官志》﹕舊武階自內客省使至閤門使﹑副爲橫班﹐自皇城使至供備庫使爲諸司正使﹐各副爲諸司副使﹐自內殿承制至三班借職爲使臣。元丰未及更﹐政和二年﹐乃詔易新名﹐正使爲大夫﹐副使爲郎﹐橫班十二階使﹑副亦然。六年﹐又增宣正等大夫郎﹐凡十階﹐通爲橫班。自太尉至下班祗應共五十二階。左武﹑右武大夫舊官爲東﹑西上閤門使﹐武功大夫舊官爲皇城使﹐自太尉至右武大夫爲橫行﹐十三階﹔自正侍郎至右武郎爲橫行副使﹐十二階﹔自武功大夫至武翼大夫爲諸同正使﹐八階﹔自武功郎至武翼郎爲諸司副使﹐八階﹔自訓武郎至承信郎爲小使臣﹐十階。右武大夫俸錢月二十七千﹐武功大夫二十五千。不帶階官者爲正任﹐帶階官者爲遙郡﹐其請俸與正任同。凡文武俸給﹐並支一分見實錢二分折色﹐此定於《嘉祐祿令》﹐至政和不攺。內侍舊官自內東頭供奉至祗候﹑髙班﹑內品﹐凡九階。元丰攺制﹐定有請並易內侍官名者。神宗曰﹕祖宗有深意﹐不可輕議。政和亦攺新名﹐自供奉官至貼祗候﹑內品凡十二階。崇寧以來﹐內侍帶橫行﹐諸使﹑副階而至太尉者﹐比比皆是。應帶遙郡一人﹐有支十餘俸者。蔡京爲相﹐專奉中貴﹑以固寵。於是內侍請給﹐計支二分見錢一分折支﹐蓋折支他物﹐每千止給七百故也。《文獻通考》卷六十四云﹕唐時宦者所歷散階與文武官同。祖宗立法﹐不以內侍混淸流﹐故自有階官﹐不相混冒。朱弁《曲洧舊聞》曰﹕蔡京進退﹐每倚中貴人爲重﹐恨無以結其歡心。每對﹐同列論曰「三省﹑樞密院之胥吏文資中有至中大夫者﹐宴則坐朵殿﹐出則偃大藩。今至尊左右﹐中貴人有勛勞者甚眾。乃以祖宗以來正法繩之﹐吾儕心得安乎﹖」由是請給倍增﹐而倖門亦大開矣。﹞

《續宋編年資治通鑑》﹕七月﹐熙河﹑河東路地震﹐有裂十數丈者﹐蘭州尢甚﹐倉庫皆沒。河東諸郡﹐或震或裂。案﹕《宋史﹖本紀》不書日。據《通考》卷三百一十云﹐系七年七月三十日己亥。《地理誌》﹕蘭州本屬熙河﹐元祐攺熙河蘭岷路﹐宣和又攺熙河湟廓路。

又有狐升禦榻而坐﹐詔毀狐王廟。案﹕各本皆無日。《通考》卷三百十一云﹕宣和七年秋﹐有狐由艮嶽直入禦中﹐據禦榻而坐﹐詔毀狐王廟。「狐」與「胡」同音。無名氏《宣和遺事》亦載此﹐與此云云略同。又言內侍逐之﹐竄入後殿而杳。

１﹑九月﹝案﹕錢氏《四史朔閏考》﹕九月己巳朔。﹞庚午﹐講議司奏﹕「契勘外路州軍遇天寧節﹐啟建聖壽道場滿散日﹐依舊令錫宴﹐監司及提總官並合就赴。近年緣外路申請﹐許監司以本司錢排辧﹐遂於一郡之間﹐連日宴設﹐因緣搔擾﹐及多造酒數﹐分受所餘﹐殊失法意。欲今後監司﹑廉訪﹑提總之官遇天寧節﹐依舊赴所在州軍錫宴。」從之。﹝《紀事本末》卷百三十二。案﹕《宋史﹖禮志》曰﹕徽宗以十月十日誕日爲天寧節﹐定上壽儀。又《食貨志》曰﹕宣和中﹐臣僚上言「諸州遇天寧節﹐除公使外﹐別給係省錢﹐充錫宴之用。獨諸路監司許支逐司錢物﹐一筵之饌﹐有動及數百千者﹐浮侈相誇﹐無有藝極。」自是詔﹕「遇天寧節宴﹐舊應給錢者﹐發運﹑監司每司不得過三百貫﹐余每司不得有過二百貫﹐以上舊時給數少者﹐止依舊。」﹞

２﹑壬辰﹐金國以天祚成擒遣渤海李孝和﹑王永福來告慶。是日﹐至國門﹐詔宇文虛中﹑髙世則館之﹔其實虜將舉兵﹐先使覘我也。時河東奏粘罕至雲中﹐頗經營南寇﹐詔童貫再行宣撫。貫旣受詔﹐未卽行。會張孝純奏金人遣小使至太原欲見貫﹐議交割雲中地﹐上頗信之﹐詔趣貫行無畱。﹝《紀事本末》卷百四十四。原注此據蔡絳《紀實》增入。絳雲貫遂亟行實七年冬﹐然則貫發京師必在十月初﹐小使事詳具十二月十六日貫自太原遁歸時。封氏《編年》﹕十月一日﹐貫至太原﹐遣擴﹑興宗。恐月日太早﹐今不取。遣擴合附十一月十二日。案﹕《三朝北盟會編》﹕七月﹐金人以獲天祚發告慶使渤海李孝和﹑王永福來﹐差馬擴﹑李子奇充接伴使副。九月二十四日壬辰﹐入國門﹐詔宇文虛中﹑髙世則充館伴使﹑副館之。是日﹐河東奏報粘罕經營南寇。馬擴謂童貫曰﹕粘罕此來﹐必有異志﹐請以西兵十萬出巡邊﹐不惟備奭﹐兼可壓境議事。貫不聽。《大金弔伐錄﹖報南宋獲契丹昏主書》曰﹕六月日﹐大金皇帝致書於大宋皇帝闕下﹕大寶之尊﹐允歸公授﹐守不以道﹐怒集人神。故先皇帝舉問罪之師﹐迨眇躬盡繼述之略﹐尢賴仁鄰之睦﹐生獲昏王之身。人心旣以歡和﹐天下得以治定。爰馳使介庸﹐示披陳逖﹐惟聞知諒同慶慰。今差復州管內達貝勒李用和﹐朝散大夫﹑守鴻臚寺卿﹑知太常禮院﹑騎都尉﹑太原縣開國伯﹑食邑百戶﹑賜紫金魚袋王永福充告慶國信使副﹐有少禮物﹐具諸別幅﹐專奉書陳達﹐不宣。《秀水閒居錄》曰﹕金得天祚﹐遣三使來示不疑。後十一月﹐三使歸﹐卽舉兵。有郎官陳桷爲送伴使﹐至境﹐已宣言入寇。桷語燕帥蔡靖﹐靖曰﹕安有是事﹖請示傳言人﹐斬之以徇。」桷懼﹐不敢復言。﹞

３﹑乙未﹐責授崇信軍節度副使﹑吉州安置聶山復朝散郎﹐乘驛赴闕。蔡攸薦山將使守雲中故也。時金人欲犯中原﹐其謀已深﹐懼我爲備﹐且揣知我必欲雲中﹐故多以好詞以入我。然諜報已詳﹐於是預謀雲中守﹐攸乃薦山﹐遂召之。﹝《紀事本末》卷百四十四。原注此據蔡絳《紀實錄》。又封氏《編年》﹕九月二十七日乙未﹐淸化縣榷鹽場申燕山府﹐言金人擁大兵前來﹐劫掠居民﹐焚毀廬舍。時宣撫使蔡靖與轉運使呂頤浩﹑李與權等修葺城隍﹐團結大兵﹐以爲守奭之備﹔使銀牌馬飛報朝廷﹐兼關合屬去處。是時大臣以爲郊禮在近﹐匿不以聞﹐恐礙推恩﹐奏薦事畢﹐措置未晚﹐但大事委邊臣﹐未嘗以廟謀畱意。案﹕原注云此據蔡絳《紀實》﹐其全文已詳附十二月八日乙巳童貫逃回京師下可考。斡離不壞淸化縣鹽場﹐《三朝北盟會編》系十一月二十以後事﹐其注亦采用封氏《編年》。蓋金人大兵於九月卽經營近界﹐故淸化縣當時卽申燕山府。《三朝北盟會編》﹐九月二十四日壬辰﹐河東奏報粘罕經營南寇﹔十月五日壬寅﹐奏報中山府探報﹐女眞國相與余睹副都統自本國將兵前來蔚州柳甸﹐大點軍兵﹔十八日乙卯﹐中山府奏探到女眞刷差女眞軍兵一萬五千及河東遼東一路選差渤海五千﹑奚軍三千﹑鐵離軍二千﹐均分來平州並雲中府路兩處屯泊﹔二十一日戊午﹐中山府奏報到女眞本國刷女眞正軍並漢兒軍漸次前來雲中府等處﹐又奏金人於蔚州並飛狐縣等處屯泊﹐聚軍馬﹑收積糧艸﹐皆稱欲來侵犯邊界。蓋金人謀已深露﹐惟朝廷晏然不卹耳。﹞

１﹑十月﹝案﹕錢氏《四史朔閏考》﹕十月戊戌朔。﹞己亥﹐賜金國人使宴。﹝《紀事本末》卷百四十四。原注詔旨﹐當是九月二十四日告慶使。案﹕《北盟會編》﹕金國告慶使李孝和﹑王永福以七月發金﹐差馬擴﹑李子奇充接伴使副。九月二十四日壬辰﹐到國門﹐詔宇文虛中﹑髙世則充館伴使副﹐至己亥已八日﹐當是將辭﹐故賜宴也。朱弁《曲洧舊聞》曰﹕政和以後﹐黃冠寢盛﹐眷待隆渥﹐出入禁掖﹐無敢誰何﹐號金門羽客﹐恩數視兩府者﹐凡數人。而張侍晨虛白在其流輩中獨不同﹐上每以「張胡」呼之而不名焉。性喜多學﹐而於術數靡不通悟﹐尢善以太一言休咎﹐然多發於酒﹐曰「某事後當然。」已而果然。嘗醉枕上膝而臥﹐每酒後盡言﹐無所諱。上亦優容之曰「張胡﹐汝醉也」。宣和間﹐大金始得天祚﹐遣使來告﹐上喜宴其使﹐旣罷﹐召虛白入語其事﹐虛白曰「天祚在海上﹐築宮室待陛下久矣。」左右皆驚﹐上亦不怒﹐徐曰「張胡﹐汝又醉也。」至靖康中﹐城都失守﹐上出靑城見虛白﹐撫其背曰「汝前所言皆應於今日﹐吾恨不聽汝言也。」虛白流涕曰「事已至此﹐無可柰何﹐願陛下愛護聖躬﹐旣往不足咎也。」蔡絳《北徵紀實》曰﹕天祚以七年正月滅﹐至八月方遣使人﹐謂之告慶使。初﹐金人東南所忌者張覺也﹐西所畏者天祚也。我始誤張覺與除東南之患﹐又誤天祚而致其亡﹐使略無西所後顧之慮﹐遂以是冬犯中原。﹞

２﹑甲子﹐太師﹑魯國公致仕蔡京上表﹐謝車駕幸臨問疾。﹝《紀事本末》卷百三十一。案﹕《鐵圍山叢談》曰﹕宣和乙巳冬﹐魯公得疾甚殆﹐上臨問﹐醫者奏當進附子。上意惻怛﹐命主小庫內侍舉附子以進。禦手采擇取四﹐遣中使賜魯公﹐率大猶拳。其一重三兩四錢﹐次重三兩二錢﹐二皆二兩八錢。《老學庵筆記》云﹕蔡京賜第﹐宏敞過甚﹐老疾畏寒。屋之撲水少低﹐閒架亦狹﹐乃卽撲水下作臥室。《正史約》云﹐徽宗時﹐乘輕車小輦﹐頻幸京第﹐命坐傳觴﹐略用家人禮。京謝表有云「主婦上壽請酬而肯從﹐稚子牽衣挽畱而不卻。」蓋實事也。《宋稗類鈔》云﹕譚振言「蔡京當國﹐一日感寒﹐振與數親客問疾﹐見之後堂東閣中。京令小鬟焚香﹐久之﹐鬟白香已滿﹐聞近北捲簾聲﹐則香气自他室而出﹐其蓬﹤火孛﹥滿室﹐靄若雲霧閈閈﹐坐客幾不相睹而無煙火之烈。京謂客曰﹕『香須如此燒乃無煙气。』旣歸﹐衣冠芬馥﹐非數十兩不能如是之濃也。」《朝野僉言》云﹕靖康元年閏十一月初八日﹐夜﹐遺火﹐焚蔡京宅﹐火光亙天﹐鄰屋無所犯。明旦﹐士庶觀之﹐咸謂國家召禍造端乃蔡爲首。宅焚無片木而不及鄰﹐實本天意。周城《宋東京考》云﹕宰相蔡京賜第在宜秋外府治西南。﹞

１﹑十一月﹝案﹕錢氏《四史朔閏考》﹕十一月戊辰朔。﹞庚午﹐講議司奏﹕「看詳牛羊司並郛酪院手分專副請給﹐自元丰年﹐後來於大觀元年﹑政和八年兩次增添﹐顯屬太優﹐欲手分專副各減食錢三貫文﹔其押司官所請不多﹐依舊支破外﹐余本處奏乞事理減﹐監官茶湯錢四貫文﹐監門官茶湯錢三貫文﹐書手食錢一貫五百文。」詔並依元丰法。﹝《紀事本末》卷百三十二。案﹕《汴京遺迹志》及《宋東京考》﹐牛羊司﹑乳酪院並系外諸司。《通考》卷六十五﹕內外官有添支料錢﹐職事官有職食廚食錢﹐纂修者有折食錢﹐在京釐務官有添支錢﹐選人﹑使臣職田不及有茶湯錢。朱弁《曲洧舊聞》曰﹕蔡京丰吏祿以市恩﹐𨿽至閒局亦例增俸入。後張天覺相﹐乃稍裁減之﹔京復相﹐更益冒濫。﹞

２﹑乙亥﹐詔遣金國回慶使﹑副。﹝《紀事本末》卷百四十四。案﹕各本於回慶使﹑副皆不出姓名。據《北盟會編》﹐十一月二十八日乙未﹐斡離不陷薊州﹐執奉使賀允中鎖之﹐副使武漢英髡而降之。此或卽是回慶使﹑副也﹐蓋乙未距乙亥二十日﹐當時傅察﹑蔣噩爲接伴金國賀正旦使﹑副﹐以十月詔遣﹐至十一月二十一日戊子遇斡離不於淸州界首﹐傅察不屈死之。允中﹑漢英以十一月八日詔遣﹐至二十八日至淸州﹐正踵傅察之後﹐與當時情事皆合﹐是回慶使﹑副當卽允中﹑漢英也。允中於六年九月十六日庚寅曾詔遣爲賀金正旦使﹐劉宏爲副。七年賀金正旦使﹑副爲吳安國﹑王觀﹐已見五月乙未﹐不應此時允中猶在淸州。﹞

３﹑戊寅﹐先是﹐童貫至太原﹐遣馬擴﹑辛興宗復詣雲中﹐使粘罕軍﹐諭以得旨且交蔚州﹑飛狐﹑靈邱縣﹐余悉還金國﹐仍闚其國有無南侵意。﹝《紀事本末》卷百四十四。案﹕六年十一月﹐擴與興宗曾爲童貫遣使粘罕軍﹐至是蓋又遣二人也。《三朝北盟會編》系十九日丙戌事。《茅齋自序》曰﹕擴至太原見童貫﹐差與辛興宗充使副﹐持軍書移粘罕軍前﹐貫曰「見粘罕﹐休爭閒禮數﹗且了大事﹐只議交取蔚﹑應二州及飛狐﹑靈邱兩縣﹐其餘地境盡畫還金國﹐庶幾易了﹔仍探賾粘罕果有南侵意否﹖」到茹越寨﹐聞粘罕已遣隆徳府所逃義勝軍﹐先出五臺山繁畤縣山路﹐及易州所逃常勝軍韓民義等先出飛狐靈邱縣路﹐爲探賾南邊二防虛實。遂條具利害﹐乞急發逐處軍馬上邊過﹐作提備畫一﹐入急遞申宣撫司。﹞

４﹑庚辰﹐講議司奏﹕「勘會州縣行戶供應見在官並公使等陪費不易﹐已降指揮﹐量立免行錢﹐悉罷供應﹐務使行戶安業﹐革去搔擾之獘。節次據外任官臣僚上言奏陳﹐奉行未久﹐商賈四集﹐物貨通流﹐比之往日﹐實直反更低小﹐公私蒙利。兼訪聞自降指揮至今﹐帥府﹑監司置司所在州軍推行已得就緒﹐所有其餘州縣應合一體遵行。」從之。﹝《紀事本末》卷百三十二。案﹕四月十八日己未﹐講議司奏措置行戶納錢免行事﹐《長編﹖熙寧》六年五月壬辰原注據《編錄冊》。宣和七年九月乙丑﹐講議司又有奏定免行措置﹐當時指揮﹐蓋卽用熙寧舊制也。《宋史》﹕四月庚申﹐復免行錢。此時推行已得就緒﹐故復奏定﹐一體遵行之。﹞

５﹑戊子﹐擴等行及境上﹐金人止之曰「必得元帥旨揮乃可入。」居數日﹐粘罕令吏卒無越境﹐但許三人從行﹐仍嚴軍以待。擴等旣至﹐粘罕遂趣擴等庭參﹐擴等詞如初。粘罕曰「使人銜朝廷之命﹐抑宣撫司所遣邪﹖」擴等不能答﹐皆拜之﹐如見阿骨打禮。首議山後事﹐擴等曰「此事當決久矣﹐中間緣童太師請老﹐譚宣撫初不知曲折﹐所以宿畱。至今主上黜譚宣撫﹐復用童大王﹐來爲與元帥國相﹐皆首尾主張和好。」大目庶此事早畢﹐請問交地之期﹐粘罕笑云「汝家更無人可委﹐止有此輩耶﹗山後疆土﹐初爲大聖皇帝與趙皇帝跨海交好﹐各立誓書﹐萬世無斁。不謂大聖皇帝靉崩﹐輿櫬未歸﹐授地未畢﹐貴朝已違誓約﹐陰納張瑴﹐收燕京逃去職官﹑戶口﹔本朝累以牒追﹐第虛文見紿﹐今待與貴朝略辧是非一二。」擴等觀粘罕𨿽自擒天祚之後爲劉彥宗﹑余睹﹑蕭度輩所怵﹐然意尙猶豫。會隆徳府義勝軍叛﹐王稟﹑耿守忠追系不獲﹐其三千人奔大金﹐具言中國虛實﹔以易州常勝軍首領韓民義怨守臣辛綜﹐率五百餘人見粘罕曰「常勝軍惟郭藥師有報國心﹐如張令徽﹑劉舜仁之徒﹐因張瑴皆有觖望。」由是彥宗﹑余睹輩力勸南朝可圖﹐仍不必以眾﹐因糧就兵可也﹐粘罕於是決意入寇而有是言。擴曰「童大王今來白國相﹐本朝緣譚稹昧大計﹐輒從李石﹑張瑴之請﹐主上亦深悔之。願國相存舊好﹐不以前事置胸中﹐乞且交蔚﹑應兩州﹐靈邱﹑飛狐兩縣﹐卽餘眾奉命﹐若畱聽﹐則示其期。」粘罕笑曰「汝尙欲兩州﹑兩縣耶﹗我若與汝﹐則並西京之民又不可畱矣﹔且山前﹑山後我家地﹐復奚論﹗汝家州縣削數城來﹐可贖罪也。汝輩可卽辭﹐我自選人赴宣撫司矣。」翌日﹐館中供具良厚﹐撒母》笑曰「待使人止此危矣。」蓋示決入寇之意也。﹝《紀事本末》卷百四十四。案﹕以上《紀事》云云﹐並據馬擴《茅齋自序》刪節錄之﹐今不贅詳。童貫與粘罕軍書﹐各本不見。粘罕云「我自選人赴宣撫司」﹐蓋卽王介儒與撒離母也。所持書牒﹐具載《大金弔伐錄》﹐今已取附十二月五日壬寅可考。李《十朝綱要》﹕七年七月庚午朔﹐河東義勝軍叛﹐據隆徳府黎城縣﹐河東守將郝琚戰死。《宋史﹖地理誌》﹕河東路隆徳府﹐本潞州﹐建中靖國元年攺爲軍﹐崇寧三年升爲府。易州守臣「辛綜」﹐《三朝北盟會編》作「章綜」。﹞

６﹑庚寅﹐禦筆﹕「道官可自大夫以上並帶職人﹐並令封至朝官﹐許蔭﹑贖私罪爲官戶。」﹝《紀事本末》卷百二十七。案﹕周煇《淸波雜誌》﹕宣和崇尙道教﹐道官自金壇郎至太虛大夫﹐班秩與廷臣同。林靈素初除金門羽客﹑通眞達靈元妙先生﹐視中大夫﹐後擢至太中大夫﹑沖和殿侍晨﹐位視兩府。道官同文官資﹐編入雜壓﹐仍每遇郊恩年﹐許封贈父母及蔭子。《獨醒雜誌》曰﹕政和中﹐置道階﹐自太虛大夫至金壇郎凡二十有六等。﹞

《續宋編年資治通鑑》﹕十一月丙戌﹐郊﹐上靉下壇﹐而虜將入寇﹐左右祕之不以聞﹐恐妨恭謝。案﹕《文獻通考》卷三百十一﹕宣和末﹐南郊禮畢﹐禦郊宮端誠殿。天未明﹐百辟方稱賀﹐忽有鴞正鳴於殿屋﹐若與贊拜聲相應和﹐聞者駭之。時已報女眞敗盟﹐未逾月﹐內禪﹐明年有靑城之難。丙戌爲十一月十九日﹐今依本書例﹐仍附月末﹐李攸《宋朝事實》載﹕十一月十九日﹐南郊赦文曰﹕門下﹐皇武肇禋﹐是創萬年之業﹔大明制禮﹐爰釐二至之詞。朕恭承休光﹐永念丕緒。衎我烈祖﹐寔賴賢能之眾多﹔格幹皇天﹐當由閭裏之安樂。整飭百度﹐撫綏兆民。神明秉持守之誠﹐華夏樂憂勤之政。屬者多稼徹燕云之野﹐齊氓安海岱之區。遠人慕義而玉帛來﹐川後畏威而波濤弭。苟天休之震動﹐莫不率從﹔奉大業之艱難﹐庶無罪悔。是用誕舉丰年之報﹐肅迎景至之期。吉事有祥﹐先致殊庭之薦﹔大禮必簡﹐並嚴淸廟之承。焜煌千乘萬騎之容﹐終始七戒三齋之徳。迺潔誠於陽館﹐遂祗事於泰壇。風馬云車﹐仰百神之捲顧﹔星珠月璧﹐知四海之淸明。爰錫蕃庥﹐用宏大賚﹐可大赦天下。於戲﹗薦馨香之治﹐益承九廟垂裕之休﹔施曠蕩之恩﹐更應一陽發生之候。尙賴官師協徳﹐黎獻效忠﹐共扶不拔之基﹐永篤無疆之慶。又《愧郯錄》曰﹕徽宗在位二十有五年﹐大赦一﹐兩郊赦﹐及明堂﹑受寶圭﹑定九鼎﹑謁原廟﹑皇子生﹑復熙丰制度﹑收復燕云之赦凡二十五﹐常赦十四﹐徳音二十七。《北徵紀實》曰﹕是年十一月﹐冬至﹐郊祀禮畢﹐至尊靉下壇而犯界密報至。十二月初﹐欲恭謝而大兵入界﹐報又疊至﹐皆祕之。亦無他﹐但曰「恐壞卻恭謝」。其實懼內外觀聽耳﹐宰相實不知也。凡五日﹐報益急﹐二丞相白時中﹑李邦彥因共請奏聞。蓋恭謝以是日而畢也。

﹝海昌倪鍾祥輯注﹞

卷五十

徽宗

△宣和七年﹝乙巳﹐一一二五﹞

１﹑十二月戊戌朔﹐﹝案﹕原本無「朔」字﹐今據李﹤上直下土﹥《十朝綱要》及錢氏《四史朔閏考》增入。﹞金人破檀州。﹝《紀事本末》卷百四十四。案﹕《三朝北盟會編》系十一月二十六癸巳﹐金人陷檀州。《遼史﹟地理誌》﹕檀州武威軍﹐下﹐刺史。屬南京道﹐本燕漁陽郡地。隋開皇十八年割燕樂﹑密雲二縣置檀州。唐天寶元年攺密雲郡﹐乾元元年復爲檀州。遼置今軍號。此皆晉賂契丹山前八州地也。﹞

２﹑己亥﹐馬擴等自雲中回﹐至太原以黏罕所言告。童貫驚曰「金人初立國﹐邊頭能有幾許兵馬﹐遽敢作如此事耶﹖」擴曰「此虜深憾本朝結納張瑴﹐又爲契丹亡國之臣所激﹐必謀報復。擴固嘗關白﹐獨未蒙信聽耳﹐今猶可速作提防。」然貫先已陰懷遁歸意矣。﹝案﹕《三朝北盟會編》系戊戌。《茅齋自序》曰﹕馬擴歸到太原府宣撫司﹐以往來所歷事節答語錄呈。貫大驚曰「金人國中初定﹐些小人馬在邊上﹐怎敢便做許大事﹖」僕曰「某去年雲中回﹐便以此事覆大王﹐勸大王三路摘十萬兵分統﹐以壓助常勝軍﹐乃是預知此意。在任邱縣論金人已擒天祚事﹐保州所申乞急備邊﹐於京師又勸大王提十萬兵出壓境﹐計議交割﹐皆某預知此賊深懷張瑴之憾﹐爲契丹亡國之臣激發﹐必生不測之變﹐大王皆不信之。擴觀事勢必乘我邊面無備﹐踏足走入來﹐大王急須作隄防。」貫云「我自得爾茹越寨所申條畫事件﹐卽行下太原眞定中山河間燕山府路﹐今分定策應﹐牽制路分﹐及令郭藥師排辦軍馬出城下寨﹔今若合太原府路軍民兵﹑義勇﹑膽勇﹑義勝軍等﹐須有數萬人﹐我已令發膽勇人馬上邊﹐更令李嗣本於代州近城﹐踏屯十萬人寨地。昨又曾擺拽耀兵﹐莫他得聞如此聲勢﹐亦未輕易入來也﹗」﹞

３﹑金人破薊州﹐接伴賀正旦使﹑吏部員外郎傅察爲金人所殺。先是﹐金人未失盟﹐朝廷以故事遣察迓使人於薊州玉田縣韓成鎭﹐察至界上﹐虜愆期不至﹐斡離不大兵遽入寇﹐遂執察等﹐責令投拜﹐自副使蔣噩以下皆羅拜臣服﹐察獨不屈。虜以兵脇之亦不顧﹐虜酋曰「我以南朝天子失政﹐故來弔伐﹗」察曰「主上明若日月﹐四海拱戴﹐胡欲敗盟﹐以此爲兵端耳﹗然自古之戰﹐以曲直爲勝負﹐南北敵國﹐亦安知爾非送死哉﹖我自死而已﹐膝不可屈也。」虜酋大怒﹐僕察死之。﹝《紀事本末》卷百四十四。案﹕《續宋編年資治通鑑》﹕十二月﹐金人分道入寇﹐東路之軍﹐斡離不主之﹐建樞密院於燕山﹐以劉彥宗主院事﹔西路之軍﹐粘罕主之﹐建樞密院於雲中﹐以時立愛主院事﹐虜人呼爲「東朝廷」﹑「西朝廷」。於是斡離不之軍自燕山直犯河北﹐粘罕之軍寇河東﹐陷朔﹑武﹑代﹑忻等州﹐直趨太原。先是﹐金人旣獲天祚﹐連遣三使來聘﹐初日報謝通好也﹐次日告慶得天祚也﹐又次日賀天寧節也。使傳繼來河朔﹐至京﹐供億疲敝﹐而虜亦因以覘窺道路﹐使我不疑。及三使北歸﹐宋禮部郎中陳桷爲送伴使﹐至境﹐已宣言大舉﹐公爲掠奪無常儀。桷懼﹐馳還。時粘罕已蓄南侵之謀﹐會義勝軍三千叛奔之﹐具言中國虛實﹔又易州常勝軍五百人亦叛歸粘罕。由是劉宗彥﹑余睹﹑蕭慶力勸言南朝可圖﹐仍不必眾﹐因糧就兵可也。粘罕遂決意入寇。然尙未顯然渝盟。故事﹐令吏部員外郎傅察爲接伴賀正旦使﹐行至境上﹐值斡離不入寇﹐遂執察等﹐責令投拜﹐自副使蔣噩以下皆羅拜臣服﹐察獨不屈。金人以兵脇之﹐察亦不顧﹐大酋曰「我以南朝天子失徳﹐故來弔伐﹗」察曰「胡欲敗盟﹐以此爲兵端爾。然自古之戰﹐以曲直爲勝負﹐南北敵國﹐亦安知爾非送死哉﹗我惟有死而已﹐膝不可屈也。」大酋怒﹐執而殺之。陷檀州﹑薊州。據《三朝北盟會編》﹐系十一月二十八日乙未﹐破薊州。封氏《編年》曰﹕金國二太子斡離不攻破薊州﹐至玉田縣下寨﹐會朝廷遣吏部郎中傅察等迓使﹐脇之使降﹐數以朝廷擅納叛亡﹐招收戶口﹐首違誓盟﹐我輩奉詔興師問罪﹐爾若歸順﹐當大官賞汝﹐不然﹐粉骨矣。副使蔣噩等羅拜﹐察獨不屈﹐云「察世受國恩﹐焉敢違背﹗遠銜詔旨﹐接伴來使﹐非見貴國主﹐豈可屈膝﹖況察與太子﹐俱王人也。若欲察拜﹐是太子僣逆不道。」苦逼不拜﹐乃見殺。《靖康小雅》曰﹕公諱察﹐宣和七年冬﹐金人未渝盟也﹐朝廷以故事遣公迓賀正旦使人於薊州玉田縣韓城鎭。公至界上﹐胡人輒愆期不至。十一月二十七日淩晨﹐二太子擁大兵遽至﹐執公等﹐責令投拜﹐自副使蔣噩以下皆羅拜臣伏﹐公獨不屈。胡人以兵脇之﹐公亦不顧﹐胡酋曰「我以南朝天子失徳﹐故來弔伐。」公曰「主上明若日月﹐四海拱戴﹐胡欲敗盟﹐以爲兵端。爾非送死哉﹗我有死而已﹐膝不屈也。」酋大怒﹐因害公。嗚呼﹗方賊之始至也﹐事出意表﹐莫不錯愕失措﹐望風竄伏﹐公獨雍容﹐不憚一死﹐以爲忠義之倡﹐可不紀哉﹖詩曰「貪胡寒盟﹐兵忽逾塞﹔公持漢節﹐迓客於界。控弦欻來﹐莫不震駭﹗胡雛桀驁﹐自矜彊大。公誓不屈﹐有死無拜﹔殺身成仁﹐播美千載。」《宋史》本傳曰﹕傅察字公晦﹐孟州濟源人﹐中書侍郎堯兪從孫也。年十八﹐登進士第。蔡京在相位﹐聞其名﹐遣子鯈往見﹐將妻以女﹐拒弗答。調靑州司法參軍﹐歷永平﹑淄川丞。入爲太常博士﹐遷兵部﹑吏部員外郎。宣和七年十月﹐接伴金國賀正旦使。是時﹐金將渝盟﹐而朝廷未之知也。察至燕﹐聞金人入寇﹐或勸毋遽行。察曰「受使以出﹐聞難而止﹐若君命何﹖」遂至韓城鎭。使人不來﹐居數日﹐金數十騎馳入館﹐彊之上馬﹐行次境上﹐察覺有變﹐不肯進﹐曰「迓使人﹐故例止此。」金人輒易其馭者﹐擁之東北去﹐行百里許﹐遇所謂二太子斡離不者領兵至驛道﹐使拜。察曰「吾若奉使大國﹐見國主當致敬﹐今來迎客而脇我至此﹗又止令見太子﹐太子𨿽貴人﹐臣也﹐當以賓禮見﹐何拜爲﹖」斡離不怒曰「吾興師南向﹐何使之稱﹖幾汝國得失﹐爲我道之﹐否則死。」察曰「主上仁聖﹐與大國講好﹐信使往來﹐項背相望﹐未有失徳。太子幹盟而動﹐意欲何爲﹖還朝當具奏。」斡離不曰「爾尙欲還朝耶﹗」左右促使拜﹐白刃如林﹐或捽之伏地﹐衣袂顚倒﹐愈植立不顧﹐反覆論辧。斡離不曰「爾今不拜﹐後日𨿽欲拜﹐可得耶﹗」麾令去。察知不免﹐謂官屬侯彥等曰「我死必矣﹐我父母素愛我﹐聞之必大戚苦。萬一脫﹐幸記吾言﹐告我親﹐使知我死國﹐少紓其亡窮之悲也。」眾皆泣。是夕隔絕﹐不復見。金兵至燕﹐彥等密訪存亡﹐曰「使臣不拜太子﹐昨郭藥師戰勝有喜色﹐太子慮其劫取﹐且銜往忿﹐殺之矣。」將官武漢英識其祕﹐焚之﹐裹其骨﹐命虎翼卒沙立負以歸。立至涿州﹐金人得而系諸土室﹐凡兩月。伺守者怠﹐毀垣出﹐歸以骨付其家。副使蔣噩及彥輩歸﹐皆能道察不屈狀﹐贈徽猷閣待制。察自幼嗜學﹐同輩或邀與娛嬉﹐不肯就。爲文溫麗有典裁。平居恂恂然﹐無喜慍色﹐遇事若無所可否﹐非其意﹐恂恂然無可犯。恬於勢利﹐在京師﹐故人鼎貴﹐罕至其門﹐閒一見﹐寒溫談笑而已。及倉卒徇義﹐犖犖如此﹐聞者哀而壯之。朱文公《四朝名臣言行續錄》曰﹕公謚忠肅﹐字公晦。宣和七年十月﹐以吏部員外郎借宗正少卿﹑接伴金使﹐行至境上﹐遇害﹐年三十七﹐贈徽制。乾道中﹐累贈少師。公與蔣噩同爲接伴﹐遇虜酋﹐噩等皆拜﹐公獨不屈。據《北盟會編》﹐察與噩遣接伴正旦使系十月﹐《紀事》不載。《遼史﹟地理誌》﹕薊州尙武軍﹐上﹐刺史﹐隸南京道。唐開元十八年立此名﹐遼仍之。﹞

４﹑壬寅﹐金國使副王介儒﹑撒離栂至太原﹐出所齋書﹐說張瑴渝盟等事﹐及大國相已興兵﹐其詞甚倨。童貫亦厚待之﹐曰「如此大事﹐何不早告我﹗」撒栂曰「軍已興﹐何告爲﹗國相軍自河東路入﹐太子軍自燕京路入﹐不戮一人﹐止傳檄而定耳。」馬擴曰「兵﹐凶器﹐天道厭之。貴朝滅契丹﹐亦藉本朝之力。今一旦失盟﹐發兵相向﹐豈不顧南朝百年累積之國﹐亦稍飭邊備﹐安能遽侵﹗」撒栂曰「國家若以貴朝可憚﹐不長驅也。移牒且來﹐公必見之。莫若童大王速割河東﹑河北﹐以大河爲界﹐存宋朝宗社﹐乃至誠報國也。」貫聞之﹐憂懣不知所爲﹐卽與參謀宇文虛中範訥﹑機宜王云宋伯通等謀赴闕稟議。﹝《紀事本末》卷百四十四。案﹕《三朝北盟會編》系庚子爲十二月三日。《大金弔伐錄》云﹕天會三年冬﹐與宋奄人河北河東陜西宣撫﹑廣陽郡王童貫書曰﹕天會三年十一月三十日﹐大金固倫尼伊拉齊貝勒左副元帥致書於大宋宣撫郡王閣下﹕旣憑來信﹐復沐使音﹐未孚結納之誠﹐難避重煩之議。領兵前去之由﹐已載別牒。且兩朝之事﹐若不互相容會﹐須至爭戰。夫如是﹐則豈惟菑危轉甚﹐更恐生靈枉罹塗炭﹐是用遣人﹐以俟雅報。蓋以宣撫郡王所爲結納和會﹐契義最舊﹔況承來文﹐若謂更有可議﹐務在通融商量。伏念宣撫郡王有輔立之功﹐位望所推﹐必謂議以讜言﹐扶斯將墮。與其交鋒爭戰﹐以傷生民﹐寧若酌中兩便爲計。果能如此﹐其於貴朝﹐非止社稷久享安全﹐更獲兩下益固歡和。然後郡王忠孝克保始終﹐長守富貴﹐民賴其善﹐爲天下之幸甚﹐豈不美哉﹗昔契丹請和之日﹐朝廷限以遼爲界﹐不見聽從﹐乃及今日。所望取爲前鑑﹐審觀事勢﹐與差去官員﹐評議一定。律正嚴凝﹐佇膺多福。今差昭文館直學士王介儒﹑貝勒色哷美專奉書披述﹐不宣。又牒文牒南宋宣撫司問罪﹐系天會三年十一月三十日﹐卽前書所謂「領兵前去之由已載別牒」也。此牒係茹越寨申報﹐見二十二日己未原注可考。此牒之外尙有檄文﹐亦見《大金弔伐錄》﹐今附己未日。《紀事》蓋未見此檄﹐故彼注云云。牒曰﹕大金元帥府牒大宋宣撫使司﹕近差寧昌軍節度使蕭慶﹑貝勒色哷美專往理會所索戶口事。所準回牒稱﹐本朝幅員萬里﹐人居散漫﹐若再行根究﹐難指有無。又據差馬擴﹑辛興宗所說﹐與上亦同。往者大宋與遼爲鄰也﹐因爭疆埸﹐歲輸金帛﹐不獲厭足﹐遜辭添納。百餘年間﹐勤於朝聘﹐每事姑息﹐不可殫言﹐想坊屈志﹐實不獲已。由此而言﹐其苦於屈辱﹐亦已深矣﹗幸遇我先皇帝﹐天縱英謨﹐神資睿略﹐方經營天下之初﹐大宋遣使請雪前況﹐由朝廷以恩化爲務﹐親幸幽薊﹐才下全燕﹐卽時割賜。此朝廷所以大造於大宋﹐使大宋不勞而立其功﹐以伸祖宗之屈﹐自此始也。大宋皇帝感斯大義﹐遂立嚴誓﹐卜於子孫﹐久惇信約。何期立渝盟誓﹐手書稱詔﹐搆我邊京﹐使爲叛亂﹐賊殺宰輔﹐邀回戶口。聖上以含容爲徳﹐取索戶口之外﹐一無理會。尙自不知悔過﹐及於沿邊多方作過﹐暫無自戢。爲此依準所降宣旨﹐移牒回取確實有無歸還﹐卻稱「本朝幅員萬里﹐人居散漫」﹐豈期縱驕滉謾﹐棄徳負義﹐如此之甚也﹗酌其所意﹐謂我土地之廣﹐但得戶口﹐縱違誓約﹐畢竟何爲﹖有此橫暴顯然﹐而覺其姦回﹐容俟至今﹐已爲枉矣﹗若依前索以道理﹐實慮空逗歲月。今聊整問罪之師﹐且報納上之由﹐仍依違誓﹐收復元賜京鎭州縣。今月二十九日起發前進﹐須議公文牒具如前。今差昭文館直學士王介儒﹑貝勒色勒美等前去﹐事須牒大宋河北河東陜西等處宣撫使司﹐到請照驗先行歸還朔﹑武等州﹐陳其罪戾﹐其一一聽命無違。公文回示﹐仍請貴司自就相近親見商議﹐容會結約。如或難以依應﹐卽請溇期甚地﹐以決勝負。幸不疑惑住滯﹐以至別議施行。謹牒。以上書牒兩道﹐並據《弔伐錄》﹐各本無此。色哷美卽撒離栂。《紀事》五年作撒盧母﹐繹音各異故也。《茅齋自序》曰﹕擴歸﹐次日代州關報﹐金國元帥府差使副撒盧母﹑王介儒來﹐宣撫司差機宜宋彥通充館伴﹐出所齋軍書﹐說納張瑴渝盟等事﹐及傳粘罕已興兵﹐意極不遜﹐貫亦厚善待之。答云「許大國事﹐且須商量﹐何故便有此事耶﹖」撒盧母云「軍馬已起﹐更商量甚的﹖」介儒云「若是急著手腳﹐好商量時﹐也須較得些。」貫云「卽令館伴去說話﹐有事但見諭﹐足可相應。」撒盧母等起歸館﹐彥通詢﹕「粘罕國相輒言舉兵之意﹐何也﹖」撒盧母云「兵已起﹐更不須商量。元帥國相軍馬自河東路入﹐二太子軍馬自燕京路入﹐更不殺戮人民﹐只是傳檄撫定。」彥通答云「兩朝許多事講好﹐更便不通些耗﹐便起兵來﹐是甚道理﹖」介儒云「只爲貴朝失道理﹐所以致得如此。」僕答云「兵﹐凶器﹐天道厭之。貴朝吞了契丹許多國土﹐亦藉本朝聲勢﹐方能盡滅之﹔今一旦不顧已前契義誓好﹐便先舉兵﹐不道南朝許大世界軍民事力﹐若朝廷省悟﹐略行更攺﹐怎容易近得﹖不過虜掠得近邊些小民戶﹐卻日後干戈﹐幾時定得。」撒盧母云「元帥國相若怕貴朝事力時﹐卻不敢便入來也。如今檄書將次到來﹐承宣亦須見俚。」介儒云「事已如此﹐自家懣這里斗口做甚﹗承宣若能勸童大王急行奏請﹐只且割與河東河北路地土﹐以大河爲界﹐存取大宋宗廟社稷﹐卻是能報國也。」僕答云「此談何容易﹗看來貴朝聽狂悖之議﹐卻把本朝做破壞契丹看待﹐但恐後來自被禍患不小耳﹗」撒盧母笑﹐有自得之色。彥通同僕出館﹐歸宣撫司﹐具告童貫。貫驚愕﹐令彥通與僕列銜供狀﹐連夜備奏。貫與參謀宇文虛中﹑機宜範訥並王云﹑宋通彥等赴闕稟議。是日﹐擴見貫惑幕下謬懦之議﹐若果退﹐則使粘罕知不出劉彥宗等所料﹐气勢愈張﹐必難制遏﹔遂具一札子﹐論粘罕緣劉延慶軍敗﹐繼有張瑴之隙﹐遂聽劉彥宗﹑余睹﹑蕭慶裔輩語﹐乘我邊面空虛﹐乃敢渝盟﹐兩路直入。然而見入賊馬不多﹐全在大王相機應變﹐力爲措畫奭捍。且賊所忌者有四﹐所幸者有三﹕一則忌郭藥師下常勝軍﹐勇於戰鬥﹔二則河東河北兩路城堅固守﹐卒不能攻﹔三則忌各斂兵民城守﹐養銳不輕出戰﹔四則忌選擇賢能兵將頭項﹐遞相策應﹐待其退回﹐前邀後擊。此四忌也。其幸﹐則一幸大王退避﹐諸將無統﹐軍民喪气﹐不能更相應援﹔其二幸我不急就措畫﹐河北河東兩路重兵﹐遮護根本﹔其三幸我區別歸朝官不用﹐上疑下懼﹐自生變亂。此三幸也。擴觀河東路險﹐多關隘﹐人諳戰匽﹐賊必不能長驅﹔惟河北路𨿽雄﹑霸州至順安軍界有塘濼﹐但廣信軍保州中山眞定府皆是坦途﹐萬一常勝軍有變﹐燕山失守﹐賊馬乘勝﹐定於太原長驅南渡。願大王審度事機速﹐移司入眞定府﹐與太原係鄰路﹐足可相爲應援。兼城堅糧多﹐加以大王據之﹐左右多西人﹐慣熟守奭﹐金賊𨿽入境﹐決不敢率易南渡。兵法﹕攻者常勢勞﹐守者常自佚。決可挫彼銳兵於堅城之下矣﹐投之﹐貫笑云「許大緊急大事﹐此公容易入議狀。」僕答曰「大王任國家許大兵柄﹐不特於諸路﹐𨿽天下亦視以重輕﹐當此緊急報國之時﹐在大王不得不勉之﹗況交結女眞﹐恢復燕山之事﹐乃是大王經手。今有此窟籠﹐卻須大王與補了﹗不惟在別人不知金人情僞﹐不能補得﹐兼不得使別人補了﹗此言非特係國家利害﹐亦系大王一身利害﹐乞大王深思之﹗無惑眾人苟且之議。」貫陽應甚好。來日且過眞定府﹐其實欲遁矣。旣出﹐孫渥握僕手呼曰「子克柰何﹖自此以往﹐天下定見土崩瓦解﹗」適有關報金人已打破馬邑縣﹐遊騎已至代州城下﹐僕以札艸示渥﹐渥曰「若能如此行之﹐則何以加諸﹐第恐後著耳。」次日﹐諸監司見僕皆稱曰「聞得廉訪力請大王守眞定府﹐議論甚妙﹗」僕因謂﹕「兵家貴知己知彼﹐不可見彼威勢﹐便不顧自己事力也。倘大王一一肯聽行之﹐賊亦不足破也。」僕遂再見童貫﹐稟宜早過眞定﹐恐不測﹐燕山路軍馬事逼。貫大怒﹐叱僕云「爾爲家小在眞定﹑保州﹐故要我去眞定﹐只是要我去保爾家小也。」擴心知其是爲機幕所奪﹐懼欲遁﹐乃答曰「大王旣如此說話﹐是不思國家患難緊急﹐擴願隨大王入京﹐然不忍大王失此﹐名節掃地﹐爲眾人唾噏殺去也。」貫良久復云「爾豈不知我隨行無兵﹐如何奭此大敵﹖」僕對以﹕「大王若果至眞定府﹐何患無兵﹖不惟諸處選刷﹐浥有可用軍馬﹐廉頗思用趙人﹐如河北路民兵﹐足得調撥使用。」宇文虛中曰「向日燕山之役﹐河北人民往往舉城慟哭﹐官員部押有自戕於路者﹐豈能比廉頗時耶﹖」僕曰「前日開拓燕山﹐緣久來太平﹐軍民不慣調發﹐故有厭怨﹔今日則番騎入寇﹐孰不顧惜鄕土﹐營護骨肉﹐此人自爲守戰之時﹐豈自當慮﹖倘少加總統﹐盡係死戰之士。」貫顧僕搔耳曰「安得三萬人與馬宣事﹐卻須做得一拍。」僕答曰「若大王果能付擴三萬人﹐則便有十萬軍使用。」於是差僕專往中山﹑眞定府招置忠勇敢戰軍馬﹐專一統制。當日﹐代州關報金人領來大軍﹐與使人同發﹐直薄馬邑縣而營。﹞

５﹑乙巳﹐童貫自太原逃歸京師。《紀事本末》卷百四十四。案﹕《續宋編年資治通鑑》﹕童貫復宣撫﹐自太原逃歸。始﹐金人遣李用和來告慶﹐紿言於上曰「願詔童貫至河中﹐當授以雲中之地。」𨿽諜言不一﹐而信之不疑。詔貫再行宣撫。貫至太原﹐遣馬擴﹑辛興宗往使﹐且交蔚﹑應州及飛狐﹑靈邱縣還金國。擴等至境﹐粘罕嚴兵以待﹐止許吏卒三人從趨擴等庭參﹐擴等力爭不可﹐皆拜之﹐如見金主禮。首議山後事﹐粘罕曰「大聖皇帝初與趙皇跨海交好﹐各立誓書﹐萬世無斁﹐不謂貴朝陰納張瑴﹐收燕京逃去官民﹐本朝累牒追還﹐第以虛文見紿﹐今當略辧是非。」擴曰「本朝緣譚稹昧大計﹐輕從張瑴之請﹐上深悔之﹐願國相存舊好﹐不以前事置懷。乞且交蔚應州﹑飛狐靈邱兩縣。」粘罕笑云「爾尙欲兩州兩縣耶﹗山前﹑山後我家地﹐尙復奚論﹐汝家別削數州來可贖罪也。」擴自雲中回至太原﹐具以粘罕所言告貫﹐貫驚。未幾﹐金使撒盧拇﹑王介儒來﹐且言張瑴渝盟﹐其國已興兵。擴曰「兵﹐凶器﹐天道厭之。況南朝百年積累之國﹐若稍飭邊備﹐豈能遽侵﹗」撒離拇曰「國相若以貴朝爲可憚﹐則不敢長驅矣﹗若勸童大王割河東﹑河北﹐以大河爲界﹐用存宗社也。」貫聞之﹐憂懣不知所爲﹐卽與其屬宇文虛中等遁歸﹐請太原帥張孝純諭意﹐孝純曰「金人渝盟﹐大王當會諸路將極力支吾﹔今大王去﹐人心搖﹐是將河東與賊﹐河北亦豈能保﹖」貫怒目曰「貫受命宣撫﹐非守土臣﹐必欲畱貫﹐置帥臣何爲﹖」孝純撫掌嘆曰「平時童太師作多少威重﹐臨軍乃畏怯如此﹐身爲大臣﹐不能以死報國﹐止欲奉頭鼠竄﹐何面目見天下士﹖」貫翊日遂行。原注金人渝盟﹐上之所恃者童貫而已。貫先逃歸國﹐何賴焉﹖貫本庸繆﹐因京爲助﹐遂握兵權。夫以師之耳目在大將﹖鼓﹐進退從之﹐勝負係焉。貫身去敵常數百里﹐是致將不先敵﹐士不用命﹐屢見敗衄。貫之再行﹐靉見虜勢披猖﹐卽行退遁﹐誤國之罪﹐莫大於此﹗觀孝純之言﹐忠貫日月﹔其許國之心﹐亦見於此矣。據《宋史》﹐月日並同。《三朝北盟會編》曰﹕七日甲辰﹐童貫與參議宇文虛中﹑機宜範訥王云宋彥通等謀赴闕稟奏。初七日早衙﹐貫請太原張孝純並乃子機宜浹面諭﹐當急赴闕稟議事﹐已令札送照會﹐一面差官館待人使言本司來日便行。孝純愕然曰「金人已渝盟入寇﹐當在大王勾集諸路軍馬﹐並力枝梧。今大王若去﹐人心駭散﹐是將河東路棄與賊﹗河東旣失﹐則河北路豈能保耶﹗且乞大王駐司在此﹐共竭死力﹐率眾報國。如今太原府路地險城堅﹐人亦諳戰﹐未必賊金便能破也。」貫怒目顧孝純曰「貫止是承命宣撫﹐不係守土﹐若攀宣撫司駐此經營﹐卻要帥臣做甚﹖此是公職事﹐且須勉力﹗貫到闕稟奏﹐卽日便發諸路軍馬來策應﹐使貫畱此﹐兩無所益。」孝純憤然起﹐退至機宜位中﹐抵掌大呼曰「尋常見童太師做許大模樣﹐次第到臨事﹐卻便如此畏懦﹐更不顧身爲大臣當爲國家捍奭患難﹐一向只思走竄﹐是甚節操﹖」因顧乃子浹曰「休休﹗自家父子同他死守﹗」蔡絳《北徵紀實》曰﹕金人之欲犯中原也﹐懼我爲備﹐且揣知我必欲雲中﹐故多爲好辭以入我。然諜報已詳﹐而羣小但欲雲中﹐不以諜言爲信﹐略不加慮﹐甘其詐而已。於是豫謀雲中守﹐乃召聶山一日閱諸路奏報﹐其中有曰「範太師八月二十二日﹐押軍器三千餘件到雲中府交納﹐稱冬閒要犯南界﹔韓太師八月二十三日﹐押軍器八千餘件到雲中府交納﹐稱冬間要犯南界。」時金人欲犯界﹐遣小使來﹐稱張孝純曰「欲見童大王。」孝純詢其事﹐則曰「莫是要交割雲中地。」於是孝純喜﹐卽馳報上﹐童貫遂亟行﹐時宣和七年冬也。貫未至太原﹐而孝純先俾其屬同小使迎貫於眞定。小使及見貫﹐則曰「中國違盟﹐本朝方弔民伐罪﹐國相二太子出師﹐不可當也。皇帝煞是怒郎君們﹐正念兩國生靈﹐煞是不欲得﹐故遣來約大王﹐須是告他始得。」貫失措不敢詰。黽勉至太原﹐又倉皇髮小使詣闕下﹐貫亦因遁還﹐粘罕兵已入境破忻﹑代矣。《茅齋自序》曰﹕十二月初八日﹐僕與宣撫司同離太原﹐貫南歸﹐僕東過眞定途中﹐寫畫一急切事務申貫﹕一乞人馬甲令委州縣取破碎舊甲﹐並工聯緝﹐無慮日成數百領﹐月旬之間﹐則足用。一乞戰馬數內選擇可得千匹。一乞委逐州各招忠勇敢戰人﹐擇官統率﹐互相應援﹔將歸朝人有武勇者﹐激勸編之行伍﹐使爲前鋒﹐將其家小移近以南州軍﹐厚加給卹。一乞將陜西五路精卒﹐取徑路發赴河東﹑河北﹐使助守奭。一乞摘那勝捷軍一千人﹐付某充衙兵﹐以爲招置軍馬之本。一乞不測虜人南渡﹐邊防失守﹐則循唐故事﹐奉大駕入蜀﹐委一大臣畱守京師﹐以圖克復。貫書報皆從之。

６﹑郭藥師以燕山府叛﹐執安撫使蔡靖﹑都轉運使呂頤浩﹑副使李與權﹑提官沈琯等。金人旣得契丹地﹐因分兩道﹕燕山之東平﹑營一帶﹐斡離不主之﹔雲中之西北﹐粘罕主之。旣欲犯盟﹐自秋冬探報甚密﹐然中外多不知也。蔡靖亦密奏﹐凡百七十餘章至﹐言朝廷若以爲不實﹐則乞賜重行編置﹐然終不報。初﹐蔡攸從中力主藥師﹐每以爲忠信無比﹐又羣小但取於動﹐中外觀聽﹐故終不爲之備。當是時𨿽金人不犯中原﹐藥師亦反﹐反中國亦不能支。及金人謀入寇﹐旣點集﹐藥師亦點集。貫旣在外﹐攸告於上者﹐惟仗藥師必能與金人抗﹐不足憂也。故內地略無防奭﹐亦屢有人告變﹔又沿邊巡檢楊時雍得其通金人書繳上之﹐皆不省斡離不以兵入﹐藥師初出未戰﹐而張令徽先降﹐藥師因亦降﹐遽回燕山囚靖等﹐迎金人投拜﹐是以中國束手無策。《紀事本末》卷百四十四。原注自郭藥師叛以下﹐據《北徵紀實》兩篇所載刪修增入。案﹕朱勝非《秀水閒居錄》曰﹕藥師本凶狡﹐叛歸日久﹐不攺左衽﹐議者謂其必復叛去﹐惟燕帥王安中﹑副帥蔡靖﹑監司呂頤浩沈琯黃翼等庇匿之。有張令徽者﹐亦契丹舊將﹐官在藥師上﹐至是反爲副﹐怏怏不平﹐言行乖惡﹐藥師亦憚之。宣和七年秋﹐王安中召還﹐但薦令徽﹐遂除節度。冬﹐金人寇邊﹐藥師率兵﹐去燕城七十里﹐與令徽分兵奭之﹐旣接戰﹐藥師猶與馳逐﹐令徽則撲鼓滅旗﹐望陣而降﹐大軍遂潰。藥師馳還﹐執郡僚並劫其家以降﹐遂導金犯闕。許采《陷燕錄》曰﹕宣和七年十一月二十六日﹐金人犯檀州﹐陷之。二十八日早﹐燕山府始聞﹐是日﹐又陷薊州。郭藥師已屯兵東郊者二十餘日﹐保和殿大學士蔡公靖往見藥師﹐旣回﹐曰「汾陽似有懼色。」十二月初二日﹐藥師欲迎敵﹐餘力於蔡公處言「且令郭公依城下寨﹐可遣張令徽﹑劉舜仁偏師以往。郭公之去﹐使之勝益驕不可制﹐不勝則一敗塗地﹐燕山大震矣。又古北口洎居庸關﹐或可以窺燕虛實。」蔡公未以爲然。翌日﹐復謁藥師﹐余以片紙小書﹐復達此意﹐託公子松年﹐因家信奉呈。已而鈐轄李振見余﹐亦言此﹐而蔡公不敢畱藥師云「他已作去計。」是日﹐蔡公出金帛﹐大犒軍而後行。初六日至三河﹐三河者﹐縣名﹐在白水之西。金人已在河之東﹐疑藥師軍未敢進。藥師之兵﹐戈甲鮮明﹐隊伍整肅。是夜分後﹐藥師率人馬並進﹐色未辧﹐已渡白河。而金人初見藥師軍亦懼﹐二太子斡離不乃東向望日而拜﹐號令諸部卽犯藥師軍﹐藥師不意來犯﹐軍稍卻。是時兩陣東西相對﹐藥師從南面往﹐斡離不與令徽﹑舜仁適相值﹐藥師乘銳東去﹐鏖戰三十餘里﹐金人已北﹐而令徽先自遁﹐斡離不力追之。已而舜仁亦遁﹐藥師獨至金人寨﹐凡數處﹐竟無火以焚其壘﹐或謂藥師曰「頭重矣。」藥師遂回。初﹐藥師硬軍三百人﹐所餘一百二十人而已﹐其他軍可知。時初七日申時也。餘同蔡公諸人登東城﹐望白河﹐白河去府八十里﹐而塵埃如雲气徧空﹐不可辧。良久﹐令徽至﹐已而舜仁至﹐抵晚﹐藥師亦至﹐三人者頗沮喪﹐互相詆誚。是夜把東北門者﹐刺史皇賁也﹐乃陰遣人告斡離不﹐開門爲內應﹐仍云「不知太子要生郭藥師﹐要死郭藥師﹖」已而汾陽知之謀皆出令徽﹑舜仁也﹐遂令儒林郎王樞艸降表云「待時而動﹐動靜固未知其常﹔順天者存﹐存亡不可以不察。」又云「臣素提一旅之師﹐偶遭百六之運。」又云「亡遼無可事之君﹐大金有難通之路。」又云「宋主載嘉秦官﹐是與念一飯之恩必報﹐則六尺之軀可捐。𨿽知上帝之是臨﹐敢思困獸之猶鬥。」又云「昔也東爭﹐𨿽雷霆之怒敢犯﹔今焉北面﹐祈天地之量並容。」辭多不記。是日晚﹐略聞常勝軍欲變﹐餘言之蔡公﹐頗以爲疑。而運使呂頤浩力勸蔡公棄燕而遁﹐廉訪梁競極力助之。蔡公以問余﹐余曰「大學是守土臣﹐豈可比他人﹐自當以死守之。兼大學率諸人同行﹐各有眷累。今南自盧溝﹐敗軍滿野﹐此曹無以泄發﹐寧知不要我歸路乎﹖」公曰「靖之意正如此。」是夜﹐頤浩﹑競輩﹐互以言熒惑蔡公﹐而安撫司勾當公事吳激者﹐遂進退保之言﹐頤浩﹑競勸之成。余曰「唐室之亂﹐如李﹑郭諸將﹐曾有退保者﹐彼各提重兵﹐或以此地未便﹐或就水艸﹐或就地勢。若燕山乃公所治之地﹐激之言非是﹐萬一熒惑令公行﹐他日必有以公先動爲言而賣公以自售者﹐不可不察也。又聞常勝軍如欲附賊﹐彼知公劫眾以遁﹐藥師輩因以藉口﹐公之罪曷所逃也。」蔡公深以爲然。頤浩﹑競輩﹐乃慍見於色﹐賴蔡公天資忠義﹐不然遂爲二子搖奪﹐使蔡公果從頤浩等言﹐率眾南奔﹐是投之死地爾。蓋常勝軍洎鄕軍之敗﹐盤泊盧溝﹑涿州之間﹐積怨無以泄其怒﹐虜掠殺滅者﹐莫知其數﹐使果遂其行﹐豈有噍類乎﹖是戰也﹐常勝軍與金人殺傷略相當﹐金人亦不知所以勝﹐而常勝軍官有密輸款者﹐由是藥師遂不能振﹐而金人益張也。初八日申後﹐藥師乃召蔡公﹑呂頤浩﹑李與權﹑沈琯等議事﹐至則執之。蔡曰「相公欲負天子耶﹖」引佩刀自決﹐爲軍官奪去。已而藥師同諸公就坐﹐乃曰「藥師實不得已﹐不能與諸公全終始之義。」遂掩泣。由是諸人皆畱藥師家。是夜三更後﹐火作﹐常勝軍食糧敢戰等軍四散劫掠。初﹐金人犯順﹐蔡公令守城卒上城﹐𨿽諸廳當直人軍法從事﹐由是畏法者盡遣之﹐而不畏法者自苦也。初八日晚﹐蔡公乃差薊州逃卒分俵﹐諸廳都未能變其面目﹐是夜兵火作﹐此卒肆行劫掠﹐𨿽鞍馬之類﹐頃刻無遺矣。

７﹑丙午﹐斡離不至燕﹐郭藥師率眾郊迎之。還﹐謂蔡靖曰「太子有令﹐南官不殺﹐悉令出降。」靖曰「旣就執矣﹐尙何降也﹖」後兩日﹐斡離不遣蕭三寶奴﹑王芮﹑張願恭來﹐謂靖等曰「太子語君勿恐﹐祗坐南朝渝盟耳。」遂及張瑴並納叛人歲幣事﹐其間語多指斥﹐眾不忍聞﹐且曰「大學﹐南朝賢臣﹐自將大用。」靖曰「靖一書生﹐蒙陛下不次拔用﹐位視宰執﹐而不能守一路﹐可謂至愚不肖﹐何足用哉﹗」原注已上並據《金盟本末》﹐「其間語多指斥﹐眾不忍聞」﹐以沈琯《南歸錄》增入。案﹕《續宋編年資治通鑑》﹕斡離不軍至燕山府﹐知府蔡靖命藥師﹑張令徽出門爲備﹐藥師戰於三河﹐令徽遁歸。藥師諭靖降﹐靖曰﹕誓死報國﹐此何言哉﹗引佩刀欲自刎﹐眾共抱持之﹐未幾﹐斡離不至﹐藥師迎降。金人執靖及都轉運使呂頤浩置軍中。初﹐蔡攸﹑童貫力主藥師﹐謂可任邊事。楊時雍得其通金人書繳上之﹐亦屢有告變者﹐皆不省﹐至是果叛。報至京師﹐方議封藥師燕王﹐張令徽郡王﹐割燕地與之世守﹐而燕陷矣。斡離不畱靖守燕而引兵向闕﹐以先驅攻保州﹑安肅軍﹐不克﹐圍中山府﹐詹度奭之。據《三朝北盟會編》系十日丁未。許采《陷燕錄》曰﹕十日﹐金人立旗幟﹐至十二日﹐斡離不邀蔡公已下官曰「於球場相見。」令東向拜﹐傳言曰「大金皇帝赦大朝官。」乃議與斡離不相見之禮﹐公曰「本朝之禮﹐羣臣見皇太子旅拜﹐太子答拜﹐金國與本朝講好累年﹐靖等視太子﹐猶本朝太子也。」傳言者曰「大學拜於階上﹐余官皆拜於階下﹐太子答拜﹐兩拜而止。」明日﹐斡離不﹑蟾目國王王汭﹑蕭三寶奴﹑張願恭來﹐謂蔡公曰「二太子言今破燕得一賢臣﹐欲用之﹐如何﹖」蔡公對曰「靖爲天子守燕山﹐已壞了﹐金人得靖﹐安用之也﹖又待將金國壞了耶﹖」願恭曰「大學豈不知百里奚愚於虞而智於秦乎﹖」蔡公曰「百里奚愚於虞者﹐以虞不用耳﹔靖蒙天子擢用﹐致位兩府﹐非不用也。今已將燕山壞了﹐所謂愚也。金國得之﹐安用﹖」汭等大笑。又曰「二太子言大學之身﹐已屬金國﹐會得否﹖」靖曰「靖之此身﹐實屬金國﹐生之殺之﹐皆在太子﹔然靖之心﹐卻不屬金國﹐靖心在本朝﹐豈太子所能制耶﹖」汭等亦笑。已而又曰「太子果用靖﹐惟有死爾。」汭等良久乃退。十四日﹐出宣和門外﹐蟾目國王令藥師取呂頤浩﹑李與權﹑沈琯﹑杜時亮﹑陳傑以隨軍。初﹐斡離不與劉彥宗﹑蟾目國王議欲取蔡公隨軍﹐已而謂彼難商量﹐遂已。十五日﹐斡離不大軍南向﹐是時涇州守郁中正爲金人所囚﹐景州守吳震由海道而遁﹐薊州守髙公幹倅曾評率牙隊南奔﹐檀州守徐傑倅黃文相繼亦遁﹐順州守林良肱倅路擴趨燕山﹐涿州守葛逢於此先遁。易州守黃烈墜城折其左足﹐人又折其右足而死。初﹐燕人本無思漢心﹐乃和詵﹑侯益倡之﹐童貫﹑蔡攸輩和之﹐朝廷旣以爲然﹐遂遣馬擴﹑王瑰由海道通金人。金人攻契丹﹐連年用兵﹐及敗契丹﹐以燕山府遺我﹐皆童貫之始謀也。由是金人輕中國﹐謂有徳於我﹐故觖望焉﹐遂致燕山之禍云。沈琯《南歸錄》曰﹕十二日使人來請靖與監司出南門外﹐先議相見之禮﹐云「須望闕拜。」靖曰「兩朝結爲兄弟﹐使靖等奉使以往﹐亦當拜﹐望闕而拜所不敢辭。南朝執政﹐見太子對拜﹐百官皆拜﹐而太子答拜﹐使人先往與國王議﹐國王先請靖相見﹐云恐見太子不拜﹐成煩惱。」靖出﹐藥師曰「大學與監司拜於廳上﹐眾官拜於階下。」靖猶未肯﹐呂頤浩曰「昔廣平王拜回紇於馬首﹐請至東都如約﹐有此故事。」靖曰「若太子肯議講和﹐靖不惜兩拜。」遂出見﹐靖居前見﹐監司次之﹐眾官在後﹐望東北四拜﹐傳金國皇帝令赦罪﹐又兩拜訖﹐靖與監司升階﹐眾官皆立階下﹐導者令跪﹐靖及監司不跪。久之﹐太子云「且休。」呼靖使前﹐不知問何事。旣退﹐使王汭來傳語﹐靖曰「講和事將取文字來。」十四日﹐國王來請靖及眾官至府﹐及南門外﹐令靖競畱燕山﹐差軍官押頤浩﹑與權及茶鹽司勾當官杜時亮﹑從政郎監稅陳傑五人同行﹐云「前路要使喚﹐或得州府畱用﹐余官並依放逐。」便令臣等歸。少時與靖別告之﹐云「自燕山三年﹐不謂與人如此相別﹐前路使之招誘州軍﹐或畱以爲用﹐乃琯死所﹐但盡死節守燕﹐終始不忘者﹐惟大學與琯﹐大學他日得見主上﹐當爲某明之﹔若某先得見﹐亦然。」是晚﹐出門行三四日﹐將臣等分在諸營﹐頤浩國王營﹐與權太子營﹐臣在畱守營﹐時亮等在都統營。

８﹑初﹐宣撫司招燕﹑云之民﹐置之內地﹐義勝軍等﹐皆山後漢兒也﹐實勇悍可用。其在河東者約十餘萬人﹐官給錢米贍之﹐𨿽諸司不許支用者亦聽之。久之﹐倉廩不足﹐以沚而怒﹐官軍又罵辱之﹐其心益貳﹐俟釁且發。至是金人南犯朔﹑武之境﹐朔州守孫翊者﹐勇而忠﹐出與之戰﹐戰未決﹐漢兒開門獻於金人。旣至武州﹐漢兒亦爲內應﹐遂失朔﹑武。長驅至代州﹐守將李嗣本率兵拒守﹐漢兒又擒嗣本以降﹐遂陷代州。金人至忻州﹐忻守賀權開門張樂以迓之。粘罕大喜﹐下令兵不入城。﹝《紀事本末》卷百四十四。案﹕《續宋編年資治通鑑》﹕粘罕兵至朔州﹐守將孫翊出戰﹐勝負未決﹐義勝軍開門獻其地﹐進至武州﹐義勝軍亦爲內應﹐遂失朔﹑武。長驅至代州﹐李嗣本率兵拒守﹐義勝軍擒嗣本以降﹐安撫使史抗父子迎戰﹐死。都巡檢李翼屯崞縣拒戰﹐不屈﹐將吏皆遇害。金人至忻州﹐守臣賀權開門張樂以迓之。粘罕大喜﹐遂下令不得入城﹐遂距石嶺關。太原帥張孝純以冀景守關﹐景辭不許﹐命耿守忠以本部八千助之。守忠至關﹐開關以獻﹐景奔還。粘罕遂引兵圍太原﹐知朔寧府孫翊來救﹐兵不滿二千﹐與金人戰於城下﹐張孝純曰「賊已在近﹐不敢開門﹐觀察可盡忠報國。」翊日﹐但恨兵少耳﹐乃復引戰﹐金人大沮﹐粘罕再益兵﹐力不能敵﹐翊死焉﹐無一騎肯降。原注金人以斡離不據燕山﹐以圖入攻河北﹐以粘罕據雲中﹐以圖入攻河東。然粘罕不敢由太原深入﹐而斡離不越三鎭﹐直犯輦轂者﹐何哉﹖蓋是時河東邊外﹐𨿽得朔﹑武﹑蔚﹑應四州而未盡得雲中之地﹐故舊邊猶不失備﹐粘罕所以不敢輕犯雁門石嶺之險﹐越太原之重地也。河北邊外﹐宋朝便以燕地爲新邊﹐竭舊邊之力以奭之﹐故新邊一失﹐舊邊亦莫之奭也。由是斡離不乘隙可入焉。始粘罕﹑斡離不分路﹐以圖入攻河東﹑河北而已﹐非有直造京闕之志。以粘罕之雄﹐尙且違遣撒母使夏國﹐許割地以爲牽制﹐猶不敢輕舉﹔況斡離不才居粘罕下﹐豈敢直越大河以犯宋闕耶﹖實藥師有以告之﹐以童貫重兵在並州﹐粘罕由雲中入侵﹐必與之相持。今京畿內虛﹐河朔無備﹐可因粘罕以爲牽制也﹐故斡離不信而行之。是歲﹐入侵中原﹐功居粘罕上﹐其爲藥師之謀明矣。初﹐粘罕自雲中由懷仁河陰將侵代州之境﹐慮家計寨難取﹐分兵由胡谷寨入焉。其徒兀室﹑余睹曰﹕今日至代州﹐必有數戰﹐成敗未知﹐直至代州﹐並無一戰。夫何代州三日而陷﹐石嶺開關以迎﹐金兵如入無人之境﹐直趨太原。粘罕始有易中國之心矣。會中原久不知兵﹐內無賢相﹐外無猛將﹐束手無措﹐坐視中原淪於夷狄﹐生靈塗炭可勝哀哉﹗據《三朝北盟會編》曰﹕九日丙午﹐粘罕兵至忻州﹐將至石嶺關﹐尢險隘﹐大元帥張孝純謀所以守關之人﹐或曰「冀景可。」於是命景﹐辭以兵不足﹐孝純命王宗尹統官兵﹑敢勇把關﹐又命歸朝人耿守忠部兵八千人助之。景復辭﹐孝純曰「第如我語。」景不得已而往﹐使守忠當前﹐懼其後而襲之也。守忠行至忻口﹐反回云「守忠所部盡是步軍﹐若借得敢勇家軍馬﹐則金不能犯關。」景等令敢勇人權借與馬﹐旣取其半﹐或有不願借者﹐而守忠兵恣橫彊奪﹐不能制馭。景等覺有變﹐領親隨人等棄關潛走﹔守忠至關﹐果啟而獻之。景聞守忠叛﹐不敢歸﹐乃走汾州。十七日甲寅﹐粘罕圍代州崞縣﹐都巡檢使李翼死之。武翼郎奏差代州西路都巡檢使李翼﹐麟州新秦人。宣和七年十二月七日﹐金賊擁兵南下﹐翼屯崞縣﹐爲賊所圍﹐十一日﹐虜旣陷代州﹐則遣李嗣本降翼﹐翼射卻嗣本﹐帥士卒堅守﹔義勝軍統領崔忠﹐九州人﹐有異志﹐翼欲圖之﹐未果。十七日﹐忠殺都監張洪輔﹐夜引賊入城﹐翼挺身搏戰達旦﹐以力不能敵﹐就執﹐僞相國與兀室郎君必欲臣之﹐翼怒不屈﹐與將吏折可與﹑知縣李聳﹑縣丞王唐臣﹑縣尉劉子英﹑監酒閻誠同被害。始﹐虜人以翼等徇崞縣遇崔忠於通衢﹐翼痛詆忠﹐忠掩面而遁。翼臨誅﹐南向呼官家者數聲﹐乃絕。宣撫司奉便宜黜陟奉聖旨﹕李翼特贈武徳郎。《金節要》曰﹕粘罕自雲中向懷仁河陰將寇代州之境﹐嚴戒部伍﹐整肅器甲﹐慮家計寨難取﹐乃分兵由胡谷寨入焉。謂其徒兀室﹑余睹曰「今日至代州﹐與南軍必有數戰﹐不無勞力﹐其餘可乘勝破矣。」旣行越家計寨至代州﹐並無一戰。無何﹐代州三日失守﹐守臣李嗣本率吏民請命於賊﹐忻州﹑石嶺關聞風皆叛。於是賊眾如入無人之境﹐直寇太原﹐粘罕始有易中國之心矣。《秀水閒居錄》曰﹕契丹將亡﹐有劇寇董龐兒者﹐據雲中﹑代州﹐副帥王機請招納﹐久之不至﹐金人旣逼﹐始歸款朝廷﹐以十數萬眾來附﹐賜名才﹐後更姓曰趙名詡﹐以承宣使俾居河東﹐計口給食﹐數年間蠶食邊儲﹐倉廩一空﹐其徒散處諸郡﹐屢謀竊發。宣和末﹐金虜犯邊﹐首亂晉州﹐卽叛去﹐河東失守如此。﹞

９﹑己酉﹐知中山府詹度奏金人分道入寇﹐是日連三奏至京師﹐朝廷失色。﹝《紀事本末》卷百四十四。案﹕《三朝北盟會編》﹕自十月至十二月﹐中山府奏報到金人經營南下之警﹐連日疊至。蔡絳《北徵紀實》曰﹕金人旣得虜地﹐因分兩道入寇﹐燕之東﹐平﹑營一帶﹐斡離不主之﹐雲中之地西北﹐則粘罕主之。旣欲犯盟﹐自秋冬探報甚密﹐中外多不知也。蔡靖屢密奏﹐凡一日七十餘章至﹐言朝廷若不以爲實﹐則乞賜重行編管﹐然終不報。彼亦點集﹐藥師亦點集。金人之賀天寧人使還﹐送伴官奏至﹐謂藥師點集﹐威聲甚振﹐鄕兵在道者﹐皆全副披帶﹐躍馬而行﹐逼大金使人輜重車﹐鄕兵於馬上以槍直取其羊羜﹐揭之而去﹐金人莫敢較。又有鄕兵遇金使者﹐徑自前行﹐使人爲之恐悚﹐斂馬避道﹐於是愈益謂彊敵之畏我﹐而藥師之可倚也。是年十一月冬﹐郊祀禮畢﹐至尊靉下壇而犯界密報至﹔十二月初﹐欲恭謝﹐而大兵入界報又疊至﹐皆祕之﹐亦無他﹐但曰「恐壞卻恭謝」。其實懼內外觀聽爾﹐宰相實不知也。凡五日﹐報益急﹐二丞相白時中﹑李邦彥因其請奏聞﹐燕山有急報至﹐乞降付外廷議之。十二月九日也。恭謝以是日而後畢﹐此報一出﹐人情寢已惶惑矣。然二相執政﹐共匿之﹐則又七日﹐外人但見都堂敍議﹐每抵暮而歸﹐人頗疑焉。及十六日﹐童貫自太原遽回﹐於是中外判然﹐知爲北方事作矣。又十有四日﹐時已報郭藥師降金人﹐羣小惡少聞而匿之﹐但曰「藥師被圍」。方議降旨﹐除藥師永淸軍節度使﹐封燕王﹔張令徽郡王﹐割燕地與之﹐使世守﹐然而無及矣。《金虜節要》曰﹕斡離不寇燕山之境﹐其松亭關﹑韓城鎭﹑符家口﹑石門鎭﹑野狐關﹑古北口﹐把隘官軍﹐望風而潰﹐檀﹑順﹑景﹑薊聞聲皆叛﹐警報疊至矣。﹞

１０﹑辛亥﹐斡離不引兵向闕﹐以郭藥師爲先驅。斡離不令所過州縣﹐無得擅行誅戮。﹝《紀事本末》卷百四十四。案﹕《三朝北盟會編》系十五日壬子﹐斡離不自燕山舉兵南寇﹐令郭藥師將千騎爲先鋒。初﹐金人疑藥師﹐止令以一千騎令爲先鋒﹐藥師辭以兵少﹐不肯行﹐又益以千騎﹐令云所過州縣﹐不得擅行誅戮﹐藥師暗自帶數百騎隨行。薛應旂《宋元通鑑》曰﹕童貫行邊回﹐爲帝言「藥師必能抗金。」蔡攸亦從中力主之﹐謂其可倚。故內地不復防制﹐屢有告變﹐及得其通金國書﹐朝廷輒不省。詹度又言「藥師瞻視非常﹐趨向懷異﹐逆迹已萌﹐凶橫日甚。」始詔遣官究實﹐而金兵已南下矣。斡離不自平州破檀﹑薊﹑三河﹐藥師迎戰白河﹐敗還﹐遂帥所部劫蔡靖及都轉運呂頤浩以降。斡離不執靖及頤浩置軍中以行﹐於是燕山所屬州縣盡爲金有。旣得藥師﹐盡知宋虛實﹐因以爲鄕導﹐懸軍深入矣。﹞

１１﹑乙卯﹐斡離不攻保州﹑安肅軍不克。﹝《紀事本末》卷百四十四。案﹕《三朝北盟會編》曰﹕十月二十四日辛酉﹐河北河東陜西路宣撫使童貫奏樞密院札子﹕「河北舊沿邊州軍﹐多系景徳年就升城寨爲之﹐以張形勢﹐控制黠虜。今燕山已撫定﹐舊邊悉成內地﹐今相度安肅軍攺爲安肅縣﹐知縣事兼安肅軍使﹐隸保州。」又十一月二十八日﹐蔡攸議廢安肅﹑保信二軍﹐復爲梁門﹑遂城縣。在太宗時建二軍並保州﹐犬牙相制易州﹐以控西山之路﹐國家沿邊﹐獨此最爲險要。昔澶淵之役﹐世號「銅梁門」﹑「錢遂城」者也。及警報旣急﹐蔡攸懼動外廷之議﹐惟務遮護。方示人以閒暇﹐乃謂祖宗昔以二縣建安肅保信軍者﹐所以控扼易州一帶﹔今旣得燕山而景﹑薊爲外藩﹐則安肅保信在內地﹐無所用之﹐當廢復爲縣。是歲十一月﹐二軍遂廢﹐人情罔不惶惑。軍營移徙﹐樓櫓毀棄之際﹐適會斡離不旣下燕山﹐以大兵入界﹐於是安肅保信莫之能奭﹐大凡失謀可怪﹐而資敵之跳梁者﹐類如此。《宋史﹟地理誌》﹕保州﹑安肅軍屬河東路。保州本莫州淸苑縣。建隆初﹐置保塞軍。太平興國六年﹐建爲州。政和三年﹐賜郡名曰淸苑。安肅軍本易州遂城縣。太平興國六年﹐建爲靜戎軍﹐析易州遂城三鄕置靜戎縣隸焉。景徳元年並縣﹐攺安肅軍。宣和七年﹐廢軍爲安肅縣﹐知縣仍兼軍使。﹞

１２﹑丁巳﹐禦筆﹕「皇太子除開封牧﹐余依故事。玆出朕志﹐非左右大臣建明﹐付翰林艸制諭此意。」﹝《紀事本末》卷百四十六。案﹕《宋史﹟本紀》系二十一日戊午。《三朝北盟會編》曰﹕朝廷聞賊馬逼近﹐命皇太子爲開封牧﹐宰相日赴都堂聚議﹐有司已擇二十六日皇太子視開封府事﹐而二十三日會內禪矣。朱文公《四朝名臣言行錄》曰﹕七年冬﹐金人敗盟﹐朝廷日謀避狄之計。詔召勤王兵﹐且命皇太子爲開封牧。李公綱與給事吳敏夜過其家﹐曰「事急矣﹐建牧之議﹐其畱守乎﹖東宮恭儉﹐以守宗社是也﹐而建牧非也。巨寇猖獗﹐自非傳以位號﹐使招徠豪傑﹐與之共守﹐何以克濟﹖公曷不爲上言之﹖」敏曰「監國可乎﹖」公曰「不可。唐肅宗靈武之事﹐當時不建號不足以復邦﹐而建號之議不出於明皇﹐後世惜之。上聰明仁慈﹐倘感公言萬一能行此﹐金人且將悔禍退師﹐宗社底寧﹐豈徒都城之人獲安﹐天下之人皆將受賜﹐非發忘身徇國之心﹐孰能任此﹖」翌日敏求對﹐具道所以﹐徽廟感悟嘆息。敏固言李綱之論﹐有旨召公赴都堂稟議。公遂具札子﹐大略謂﹕「皇太子監國﹐特國家閒暇之時﹐典禮如此。今大敵入寇﹐必假皇太子以位號﹐使得爲陛下保守宗社﹐收將士心﹐以死捍賊﹐如臣之計﹐則天下可保也。」仍刺臂血書之﹐而內禪議遂決。《文獻通考》卷六十三﹕開封牧﹑尹﹐宋朝不常置。太宗﹑眞宗皆嘗尹京﹐後親王無繼者。權知府一人﹐以待制以上充﹐掌正畿甸之事﹐中都之獄訟﹐皆受而聽焉﹐小事則裁決﹐大事則稟奏﹔若奉旨已斷者﹐刑部﹑禦史臺無輒糾察﹐典司轂下。建隆以來﹐爲要劇之任。崇寧三年﹐蔡京乞罷權知府﹐置牧﹑尹各一員﹐專總府事。牧以皇子領﹐尹以文臣充。又《四朝志》曰﹕尹以親王爲之﹐號判南衙。凡命知府﹐必帶「權」字﹐以翰林爲之。翰林學士及雜學士若待制﹐則權發遣而已。以河南府爲西京﹐應天府爲南京﹐大名府爲北京﹐皆置畱守。崇寧中﹐蔡京奏京畿四輔置輔郡﹐屏衛京師﹐以潁昌府爲南輔﹐襄邑縣升爲拱州爲東輔﹐鄭州爲西輔﹐澶州爲北輔﹐知州事兼都總統﹐並依三路帥臣法﹐皆舊制也。﹞

１３﹑戊午﹐皇太子入朝﹐上有旨令去太子所佩魚﹐賜以排方玉帶。排方玉帶﹐非臣所當服也。上又賜太子以小殿直二人。太子旣拜賜﹐而二宮嬪入見﹐太子視之曰「我要阿底作甚﹖」蓋上初卽位﹐欽聖皇后以二侍人賜之﹐上時已有內禪意﹐故踵前迹﹐而有是賜。﹝《紀事本末》卷百四十六。案﹕《玉海》系丁巳賜皇太子碾龍排方玉帶。《靖康要錄》曰﹕宣和七年十二月﹐皇太子爲除開封牧。二十日﹐差內侍梁邦彥﹑黃僅押賜皇太子碾玉龍束帶一條﹐不許辭免。葉夢得《石林燕語》曰﹕故事﹐玉帶皆不許施於公服。然熙寧中收復熙河﹐百官班賀﹐神宗特解所擊帶賜王荊公﹐且使服以入賀。荊公方辭﹐久之不從﹐上待服而後退班﹐不得已受詔﹐次日﹐卽釋去。大觀中﹐收復靑唐﹐以熙河故事﹐復賜蔡魯公﹐而用排方。時公已進太師﹐上以爲三師禮當異﹐特許施於公服﹐力辭﹐乃乞琢爲方團。蓋排方玉帶﹐非臣下服也。﹞

１４﹑是日﹐金人圍中山府﹐詹度奭之。﹝《紀事本末》卷百四十四﹐又卷百四十六。案﹕《宋史﹟本紀》系十九日丙辰。《三朝北盟會編》亦系戊午﹐與此同﹐且云攻之不克。《地理誌》曰﹕中山府﹐太平興國初﹐攺定武軍節度使。本定州。慶曆八年﹐始置定州路安撫使﹐統定保深祁﹑廣信安肅順安永寧八州。政和三年﹐升之爲府﹐攺賜郡名曰中山府。﹞

１５﹑禦筆﹕「後苑造作生活所自元丰置造﹐及久來置局所合存畱外﹐余本所供奉局合罷歸本所﹐艮嶽官吏等並罷歸延福宮。」﹝《紀事本末》卷百二十八。案﹕《宋史﹟本紀》亦系丙辰。周城《宋東京考》﹕後苑造作所屬內諸司﹐掌園囿﹑池沼﹑臺殿﹑種藝﹑雜飾﹐及天子器玩﹑后妃服飾﹑雕文錯采﹐工巧之事。又引《通考》曰﹕崇寧後﹐蔡京爲相﹐增修財利之政務﹐以侈靡惑主。至於土木營造﹐率欲度前規而侈後人。元丰官制旣行﹐賦祿視嘉祐﹑治平已優﹐京更增給食料等錢﹐於是費用寢廣。其後又有應奉司﹑禦前造作生活所﹑營繕所﹑蘇杭造作局﹑禦前人船所﹐其名紛如﹐大率皆以奇侈爲功。歲運花石綱﹐一石之費至三十萬﹐牟取無度﹐民不勝敝。李濂《汴京遺迹志》曰﹕延福宮﹐政和三年春新作於大內北拱辰門外﹐舊宮在後苑之西南﹐今其地爲百司供應造作之所。凡內酒坊裁造院﹑油醋﹑柴炭﹑鞍轡等各庫﹐並移他處。﹞

１６﹑禦筆﹕「神霄宮除依元手詔撥賜地土外﹐余並歸還原來去處﹐道錄院道官品等一切指揮﹐並依元丰法。」﹝《紀事本末》卷百二十七。案﹕十一月二十三日庚寅﹐禦筆可考。陸務觀《老學庵筆記》曰﹕宣和末﹐以道士劉知常所煉金輪頒之天下﹐神霄宮名曰神霄寶輪。知常言﹐其法以水煉之﹐成金可鎭兵饑之災。時宣和七年秋也。遣使押賜﹐太常方議《奉安寶輪儀制》﹐而虜寇已入矣。以上禦筆二道﹐《紀事》系於《方士》《艮嶽》二卷﹐附見之。其裁罷一切指揮已詳附下日己未罪己手詔後﹔其裁罷一切禦筆手詔﹐詳見《三朝北盟會編》﹐已附入彼注﹐今不載。﹞

１７﹑隨詔宰執﹐晚候對於文字外庫﹐是日不果召。﹝《紀事本末》卷百四十六。案﹕嶽珂《桯史》曰﹕徽祖將內禪﹐旣下哀痛之詔﹐以告宇內﹐攺過不吝﹐發於至誠。其前一夕﹐卽玉虛殿常奉眞馭之所﹐百拜密請﹐祈以身壽社稷。夜漏五徹﹐焚詞其間﹐嬪嬙巨璫﹐但聞禱謁聲﹐而莫知所以然。明日﹐遂禦玉華閣﹐召宰執﹐書「傳位東宮」四字﹐以付蔡攸。又一日﹐欽宗卽位﹐實宣和七年十二月辛酉也。其詞曰「奉行玉淸神霄保仙﹑元一六﹑陽三五﹑璇璣七九﹑飛元大法師﹐都天教主臣某﹐誠皇誠恐﹐稽首頓首﹐再拜上言﹐髙上玉淸神霄﹑九陽總眞﹑自然金闕。臣曩者君臨四海﹐子育萬民﹐緣徳菲薄﹐治狀無取﹐干戈並興﹐弗獲安靖。以宗廟社稷生民赤子爲念﹐將傳大寶於今嗣聖。庶幾上應天心﹐下鎭兵革﹐所冀邇歸遠順﹐宇宙得寧﹐而基業有無疆之休﹐中外享昇平之福樂。如是賊兵偃息﹐普率康寧之後﹐臣卽守心守道﹐樂處閒寂﹐願天昭鑑﹐臣弗敢妄。將來事定﹐復有更革﹐窺伺舊職﹐獲罪當大。已上祈懇﹐或未至當﹐更乞垂降災咎﹐止及﹤耳少﹥躬﹐庶安宗社之基﹐次保羣生之福﹐五兵永息﹐萬邦咸寧﹐伏望眞慈﹐特賜省鑑。臣謹因神霄直日功曹吏﹐齋臣密表一道﹐上詣神霄玉淸三府﹐引進仙曹﹐伏願告報。臣誠皇誠恐﹐稽首頓首﹐再拜以聞。」據此﹐是晚臣僚候對﹐不果召﹐當或以此蓋下日晚卽召對於玉華閣也。﹞

﹝海昌倪鍾祥輯注﹞

卷五十一

徽宗

△宣和七年﹝乙巳﹐一一二五﹞

１﹑十二月﹝案﹕錢氏《四史朔閏考》﹕十二月戊戌朔。﹞己未﹐手詔﹕「朕獲承祖宗休徳﹐託於士民之上﹐二紀於玆﹐𨿽兢業存於中心﹐而過愆形於天下。蓋以寡昧之資﹐藉盈成之業。言路壅蔽﹐導諛日聞﹔恩倖持權﹐﹝案﹕原本誤作「時歡」﹐今據《東都事略》及《北盟會編》攺正。﹞貪饕得志。搢紳賢能﹐陷於黨籍﹔政事興廢﹐拘於紀年。賦斂竭生民之財﹐戍役困軍伍之力﹐多作無益﹐侈靡成風。利源酤榷﹝案﹕《東都事略》﹑各本﹐「酤榷」均作「商榷」。﹞已盡﹐而謀利者尙肆誅求﹔諸軍衣糧不時﹐而冗食者坐享富貴。災異謫見而朕不悟﹐眾庶怨懟而朕不知﹐追惟己愆﹐悔之何及﹗已下信詔﹐大革獘端﹐仍命輔臣﹐蠲除宿害。凡玆引咎﹐興自朕躬﹐庶以少謝天人譴怒之心﹐保祖宗艱難之業。慨念前此數有詔旨﹐如下令以求直言﹐修政以應天變﹐行之未久﹐奪於權臣﹐乃復歸咎建議臣僚﹐使號令不信﹐士气沮傷。今日所行﹐質諸天地﹐後復更易﹐何以有邦﹖況當今急務﹐在通下情不諱切直之言﹐兼收智勇之士﹐思得奇策﹐庶能攺紛。﹝案﹕《北盟會編》作「庶解大紛」。﹞望四海勤王之師﹐宣二邊奭敵之略﹐永念累聖仁厚之徳﹐涵養天下百年之餘。豈無四方忠義之人﹐來徇國家一日之急﹗應天下方鎭郡邑守令﹐各率師募兵﹐勤王沿邊﹐能立奇功者﹐並優加異賞﹐不限常制﹔其有艸澤之中﹐懷抱異才﹐能爲國家建大計﹑定大事﹐或出使疆外者﹐並不次任使﹔﹝案﹕原本無「使」字﹐今據《北盟會編》補入。﹞其尢異者﹐以將相待之。應中外臣僚士庶﹐並許實封直言極諫於登聞院通進司投進﹐朕當親覽﹐悉行施用﹐𨿽有失當﹐亦不加罪。所有下項指揮﹐立便施行﹐敢有沮格﹐及以結絕爲名﹐暗有存畱﹐並肆諸市朝﹐與眾共棄。咨爾萬方﹐體予至意。﹝案﹕《東都事略》《三朝北盟會編》所載詔書並止此﹐至文中字句亦互有異同。﹞諸局及西城所管錢物並付有司﹐其拘收到元係地百姓地土並給還舊佃人。減掖庭用度﹐減侍從官以上月廩﹐及罷諸兼局以上﹐並令有司據所得數﹐撥充諸路糴本及樁充募兵賞軍之用。應齋醮道場﹐除舊法合有外並罷﹐罷道官及撥賜宮觀道官等房錢﹑田土之類﹐六尙局並依祖宗法。罷大晟府﹐罷教樂所﹐罷教坊額外人﹐罷行幸局﹐罷采石所﹐罷待詔額外人﹐罷都茶場﹐依舊歸朝廷。河防非危急﹐泛料及免夫錢並罷﹐開封府承受文字﹐自今後依舊歸朝廷﹐請照舊法施行﹐更不得請筆斷遣畫旨﹐大理寺同。」詔宇文虛中所艸也。﹝《紀事本末》卷百四十六。原注《實錄》詔旨並於二十二日己未載。此詔封氏《編年》系之二十一日戊午﹐今不取。案﹕《續宋編年資治通鑑》﹕罷花石綱及非泛上供﹐並延福宮西城租課﹑內外制造局。《三朝北盟會編》所載較《紀事》尢詳﹐且更有手詔﹐今並出此禦筆手詔曰﹕朕祗紹丕圖﹐撫臨萬幾﹔顧徳弗類﹐永惟宗社。付託之重﹐靡遑寧居﹔維予兆民﹐是爲邦本。比年以來﹐寬大之詔數下﹐裁省之令屢行﹐然姦吏玩法﹐而眾聽未孚﹐有司便文﹐而實惠不至。蓋緣任用非人﹐過聽妄議﹐興作事端﹐蠹耗邦財﹐假享上之名﹐濟營私之欲﹐漁奪百姓﹐無所不至。使朕軫念元元﹐若保赤子之意﹐何以取信於萬方﹖夙夜痛悼﹐念有以拊循慰安之。應茶鹽立額結絕﹐應奉司江﹑浙諸路置局﹐及花石綱等諸路采斫木植制造局所﹑諸路非泛上供拋降物色﹑延福宮西城租課﹑內外修造並罷。更有似此有害於百姓者﹐三省﹑樞密院條具以聞。夫民罔常懷﹐懷於有仁。朕於吾民﹐每懼仁愛之弗至﹐一夫弗獲﹐時予之辜﹐播告之後﹐咸聽朕旨。當日罷應奉局諸路歲貢﹐罷天王君聖主字爲諱﹐罷講議司賣鈔黃老兼經﹐並西城所見管錢物並付有司﹐其拘收到元係地土並給還舊佃人。減掖庭用度﹐減從官以上月糧﹐及罷諸局以上﹐並令有司據所得數﹐撥充諸路糴本及樁充募兵賞軍之用。應齋醮道場﹐除舊法合有外並罷﹐道官及撥賜宮觀道官等房錢﹑田土之類﹐並依祖宗法。罷大晟府﹐罷教樂所及教坊額外人﹐罷行幸局﹐罷花石所﹐罷待詔額外人﹐罷都茶場﹐依舊歸朝廷。河防非危急﹐泛料免夫錢並罷﹐開封府承受文字﹐自今後依舊送朝廷﹐請照舊法施行﹐更不得請禦筆斷遣畫旨﹐大理寺同。城西所官吏等並罷﹐事歸延福宮﹐人歸合屬﹐地歸京城西壁。依元丰法﹐修房廊。艮嶽宮官吏並罷﹐延福宮﹑寶籙宮官吏並罷﹐依上淸儲祥宮法施行。擷芳園所罷﹐並歸龍徳太一宮專法所。擷景東園官吏人物並罷﹐地歸京城所﹐西園撥屬京城所。瓊林宜春苑所並罷﹐並依元丰官制﹐歸所屬。保壽粹和館官吏並罷﹐宮人依舊法尼寺養病﹐地歸軍器所﹐皆並日下罷。﹞

是日﹐上召粹中弟虛中至內殿﹐同三省﹑樞密院官議事﹐適報粘罕兵迫太原﹐上顧虛中曰「王黼不用卿言﹐封殖契丹﹐以爲藩籬。今金人兵兩路並進﹐卿料事勢如何﹖」虛中云「賊兵𨿽熾﹐然羽檄召諸路兵入援﹐結人心﹐使無畔怨﹐憑藉祖宗積累之厚﹐陛下彊其志﹐勿先自怯﹐決可保無虞。今日之事﹐宜先降罪己詔﹐更革獘端﹐俾人心悅﹐天意回﹐則備奭之事將帥可以任之。」上宣諭云「虛中便就此艸詔。」虛中奏言「臣未得聖旨﹐昨晚已艸就﹐專俟今日進呈。」上令展讀﹐虛中又列出宮人﹑斥乘輿﹑服禦物﹑罷應奉司﹑罷西城所﹑罷六尙局﹑罷大晟府﹑內臣寄資等十餘事於所艸詔﹐上覽之曰「一一可便施行﹐今日不吝攺過。」虛中再拜泣下﹐同列尙有猶豫者。粹中奏乞依此出畫黃﹐寫敕榜﹐上令速行﹐遂呼省吏及諸廳人至都堂謄寫﹐旅次印押付出﹐於京城張掛。﹝原注此據宇文粹中《承訓錄》﹐附見二十二日己未罪己詔後。虛中所艸詔﹐如內臣寄資等﹐卻不見在詔內﹐蓋當時亦有先已施行者﹐不待降詔也。案﹕虛中所列止十餘事﹐而下項指揮有數十事﹐當爲降詔時增入。其內臣寄資不見詔內﹐或爲奄人削去﹐當非先已施行也。虛中言北伐之非﹐在四年童貫出師時﹐其札子具載《三朝北盟會編》及薛應旂《通鑑》﹐今不別出。其大略言「今捨恭順之契丹﹐不封殖拯救﹐爲我藩籬﹐而遠逾海外﹐引彊悍之女眞以爲鄰國。彼旣藉百勝之勢﹐虛喝驕矜﹐恐不可以禮義服也﹐不可以言說諭也。」書下三省﹐王黼讀之﹐大怒﹐捃以它事﹐自中書舍人責集英殿修撰。督戰益急﹐嗣童貫以虛中爲參議官﹐當時蓋與貫同還闕也。﹞

初﹐童貫得虜茹越寨之牒文﹐及開拆﹐乃檄書﹐其言不遜﹐所不忍言﹐貫與大臣共議﹐恐傷天意﹐不敢奏。及議下詔求言﹐而詔本數攺易﹐未欲下也。﹝原注茹越寨牒文已載初五日。據蔡絳此云檄書不遜﹐所不忍言﹐蓋牒外必有檄也。案﹕《紀事》於初五日壬寅﹐出金國遣王介儒﹑撒離栂齋書至太原﹐並未載有牒文﹐今已據《大金弔伐錄》﹐原書及牒文附注其下。其檄書亦具載《弔伐錄》﹐今附出此﹐原注云云﹐殆未見此耳。檄曰﹕往者遼國運衰﹐是生昏徳﹐自爲戎首﹐先啟釁端。朝廷爰舉義師﹐奉天伐罪﹐繄爾宋人﹐浮海計議﹐「候並遼國﹐願割幽燕﹐歲納金縑﹐自依舊例」。先皇帝有容爲徳﹐嘉其來意﹐置以不疑﹐卽時允應。爾後全燕旣下﹐割之如約﹐其爲恩信﹐不爲不多。於是要之以天地﹐質之以神明﹐乃立誓文﹕「盜賊逃人﹐毋令停止﹔亦不得間諜﹐誘擾邊民﹔俾傳之子孫﹐守而勿失。」洎宸輿北返﹐宰輔東行﹐不意宋人﹐貪婪無厭﹐稔其姦惡﹐忽忘前施之義﹐頓包幸亂之謀﹐遽瀆誓約﹐結搆罪人﹐使圖不軌﹐據京爲叛。殺賊大臣﹐邀回戶口﹐啖以官秩﹐反令納土。仍示手詔﹐竊行撫諭﹐遂使京畿之地﹐鞠爲寇場。才天兵臨境﹐魁首奔亡﹐而又接引﹐輒相保蔽﹐更易姓名﹐授之官爵﹐及至追索﹐傳以僞首。旣殺無辜﹐又貸有罪﹐不仁不況﹐於此可知﹗朝廷方務含容﹐不彰其惡﹐但誡邊臣﹐戶口之外﹐一無理辧。此所以必欲久通歡好之故也。彼尙飾以僞辭﹐終爲隱諱﹐仍招納逋逃﹐擾及居民﹐更使盜賊出沒爲患。所有歲貢﹐又多愆期﹐背恩莫斯之甚﹗朝廷亦不咎之﹐依前催索﹐猶不聽從﹐牒稱「本朝幅員萬里﹐人居散漫﹐若再行根究﹐難指有無﹔況事皆已往﹐請別計議。」據彼迷辭﹐意涉滉謾。至於本境行發文字﹐輒敢指斥朝廷﹐言多侮謗。𨿽累曾移文﹐俟其攺過﹐終然不悟﹐罔有悛心。矧又夏臺﹐實惟藩輔﹐忱誠旣獻﹐土民是賜。而彼宋人﹐忽起無名之眾﹐輒行侵擾之事。因其告援﹐遂降朝旨﹐移牒解和﹐俾復疆土。仍以狂辭﹐不爲依應﹐反云夏人納款﹐曲有陳請。大金方務恩撫初附之國﹐且料不無曲意﹐姑行順從。旣出一時私恩﹐畫與夏人﹐則大金順從夏人﹐已爲周至﹐自今不煩干預﹐自當以道理所在。且朝廷方隆恩造﹐下浹羣邦﹐彼之兩國﹐各蒙其賜﹔所與之地﹐裁之在我﹐肯致私曲﹐以爲周至。豈期詭詐﹐昧於道理﹐不爲稟從﹐如是之甚者哉﹗斯則非止侵淩夏國﹐實關不懼朝廷﹐此朝廷所以罪也。蓋聞自古所重愼者﹐兵也。兵而無名﹐非三代仁義之謂也。其或仗順臨逆﹐以直加曲﹐斯用兵之王道焉。反是﹐則甚無謂也。今奉宣命﹐興師問罪﹐東自南京以來﹐西接夏軍一帶﹐諸路並進﹐固不獲已﹔況趙佶越自藩邸﹐包藏禍心﹐陰假黃門之力﹐賊其冢嗣﹐盜爲元首﹐因而熾其惡心﹐日甚一日。昏迷不恭﹐侮慢自賢﹐謂己有天命﹐謂作虐無傷。當其伐遼之日﹐官軍所至﹐有逆拒者﹐或至傷殘﹐皆非我所欲爲﹐是其自速禍敗也。或有舉城舉邑﹐以部以伍﹐效順歸款者﹐前官如舊﹐厚加恩撫﹐立有勞績﹐不次錄用。居民則省徭役﹐輕刑罰﹐各安其業﹐諒己知悉﹐今亦如前﹐宜相爲鑑。昔彼納平山﹐是圖我疆﹐今伐汴宋﹐是圖彼地。玆所謂出乎爾反乎爾者也﹖若趙佶深悔前非﹐聽命不違﹐則𨿽云無外﹐且未深圖﹐止以黃河爲界﹐聊報納叛之由。是知自黃河以來﹐皆係我民。夫人已有之物﹐安肯自爲殘毀﹖再念其民﹐居無道之國﹐煩徭重役﹐從來久矣。況遭奄豎要功喜事﹐近歲而下﹐苦於飛輓﹐流離道路﹐曾不聊生。今來若不預先曉告﹐竊慮其間別有牽迷﹐枉陷討伐﹐須議指揮。右仰宋國諸路官僚﹑僧道﹑耆老﹑軍人﹑百姓等﹐指揮到日﹐就便遞相曉示﹐善爲去就﹐擇其曲直﹐審其彊弱﹐度其逆順﹐各以所部京州縣鎭﹑村野邑社﹑部伍寺觀﹑蘭若場山﹐迎軍納款﹐必加恩賞。所有各手下軍人﹑百姓﹑僧尼﹑道士﹑女冠等類﹐一切如舊﹐更不遷徙﹐仍具頭領見帶名銜狀申﹐以憑依上施行。如或權不在手﹐惸獨鰥寡﹐以身歸誠﹐厚爲存卹。所據隨處關市之徵﹐山澤之禁﹐前來須爲急務﹔內有於民不便無名之斂﹐仍仰所在官司﹐開立狀申﹐當議從便削去。仍委本處就便開具文解﹐申報所在路分軍前照驗。據已上處分條件﹐出自至誠﹐必不昧其神理﹐亦仰子細省會﹐兼已指揮南京路都統所依上施行去訖。合付逐處準此。天會三年十一月日。﹞李邦彥謂不若以檄書進呈﹐用激聖心﹐冀得求言之詔亟下耳。翌日早﹐大臣於宣和殿以檄書進﹐上果涕下無語﹐但曰「休休﹐卿等晚間可來商議。」蓋此日內禪之意遂決。﹝《紀事本末》卷百四十六。原注此據蔡絳《紀實》收入。虛中艸求言詔乃二十二日進呈﹐虜檄書乃二十三日。蓋求言詔𨿽已艸定﹐猶未下﹐次日乃下也。蔡絳又言﹕貫奉命宣撫河北東諸路﹐及其遁也﹐無上命而遽還﹐宰相及樞府咸不能詰。方引之都堂﹐與共商議﹐下求言詔﹐又不召翰林學士﹐乃用貫之參謀宇文虛中艸詞﹐大凡皆不正。案﹕進金人檄書係二十三日庚申早﹐是日晚決內禪。二十四日辛酉﹐欽宗禦殿。各本日月並同。此時李邦彥恐虛中所艸﹐𨿽已謄寫﹐或不亟下﹐故有呈檄之議﹐皆二十二日早閒所議事也。是日晚﹐召宰執等對玉華閣。《宋史﹟地理誌》﹕宣和殿在睿思殿後。紹聖二年四月﹐殿成。其東側有小殿曰凝芳﹐西曰瓊芳﹐前曰重熙﹐後曰環碧。元符三年﹐廢。崇寧初﹐復作。大觀三年﹐徽宗制記刻石。﹞

２﹑通直郎﹑陜西轉運判官李鄴借給事中使金人﹐諭以將內禪﹐且求和。初﹐童貫旣歸自太原﹐金人又遣兩使來﹐大臣不敢引見。天子遂創以小使之禮﹐大臣自見之於尙書省廳事﹐昔未有此也。才就位﹐遂大不遜曰「皇帝已命國相與太子郎君弔民伐罪﹐大軍兩路俱入。」白時中﹑李邦彥與蔡攸﹝案﹕原本作「蔡絳」﹐當爲「攸」字之誤﹐今攺正。﹞等﹐俱失色不敢答。徐問﹕「如何可告緩師者﹖」使人又大言曰「不過割地稱臣耳。」大臣又俱失色不敢答﹐遂議厚其禮而遣之。攸弟絳說攸曰「此覘我爾﹐無過揣我虛實彊弱。宜以行人失辭而斬其使﹐使虜罔測。不然﹐且囚之﹐不可使知我情實。」攸不聽。蓋執政議﹐恐激其兵之速也。時李鄴上書﹐因其論彊弱之情僞﹐請奉使議和。上大喜﹐獎借甚。至鄴乞金三萬兩﹐而朝廷頗難之﹐遂出祖宗內帑金甕二﹐各五千兩﹐命書藝局銷鎔爲金字牌子﹐遂授鄴而去。﹝《紀事本末》卷百四十四﹐又卷百四十六。案﹕《續宋編年資治通鑑》云云略同。《三朝北盟會編》曰﹕靖康元年正月七日癸酉﹐李鄴奉使回。先是﹐十二月中旬﹐聞賊馬逼近﹐遣李鄴借給事中奉使講和。至是回﹐盛言虜兵彊盛﹐云「彼金人之兵﹐入水如蛟﹐入山如虎﹐登城如猿﹐不可敵也。」朝廷速宜與和﹐然彼未肯從和﹐因再遣鄴與李棁等行。《靖康前錄》曰﹕鄴先齋金奉使﹐賊入吾境﹐且貪且懼﹐日行不過一捨。又知聖上繼明伐其始謀﹐有求和之義﹐偶逢鄴於趙之境上﹐鄴漏機﹐知吾弛備﹐遂鐫夜一百五十里。又曰﹕李鄴歸自賊壘﹐盛談賊彊我弱﹐以濟和議﹐謂賊人如虎﹐馬如龍﹐上山如猿﹐入水如獺﹐其勢如泰山﹐中國如累卵。時人號之爲「六如給事」。薛應旂《通鑑》曰﹕壬戌﹐遣給事中李鄴使金﹐告內禪﹐且請修好。鄴至慶源府﹐斡離不欲還﹐郭藥師曰「南朝未必有備﹐不如姑行。」從之。此與《紀事》作己未遲二日﹐或己未命使﹐至壬戌始行耳。﹞

３﹑先是﹐已降制皇太子兼開封牧﹐置官屬﹐尋有旨幸淮﹑浙。﹝原注宇文粹中《承訓錄》﹐十二月中旬降制皇太子兼開封牧﹐置官屬﹔後二日﹐上有旨幸淮﹑浙﹔又兩日﹐遜位。所稱日或小差﹐今稍攺之。案﹕《承訓錄》以此爲十二月中旬事﹐故《紀事》據以附二十二日﹐書曰先是。嶽珂《愧郯錄》云﹕宣和七年十一月戊午﹐皇太子爲開封牧。然七年十一月並無戊午日﹐其「一」字當爲「二」字之誤﹐蓋十二月二十一日也。《北盟會編》曰﹕二十二日己未﹐謀南幸。朝廷聞賊馬逼近﹐使李鄴借給事中奉使講和﹔召天下勤王之師﹐且命皇太子爲開封牧。宰相日赴都堂聚議﹐易置東南宰臣﹐具舟楫運寶貨爲東下計。《北徵紀實》曰﹕本朝建國用意﹐與前代置藩鎭規模自異﹐外無重兵﹐不可失之。季兄翛欲上言「昔澶淵之役﹐虜人料天子必走蜀﹐因伏兵於殽澠道上﹐適爲我兵搜出﹐此虜人已陳之芻狗也。然彼方謂我獨西兵可用﹐誠是也。都邑不可守﹐藉守亦必破﹔況天子不乘危﹐且上兵伐謀。今太上旣將南幸﹐爲新天子計﹐不若行狩陜西﹐反據形勢以臨之﹐鳩集藩翰大臣﹐數道並進﹐乘我銳气﹐下兵以圖收復﹐此萬全也。金人若犯都邑﹐旣掩空城﹐謀折气沮﹐無可得做﹔而我在陜西鳩兵稍成就﹐計已四五月﹐則天時地利﹐彼俱不得﹐必引而去﹐重載而歸﹐必一戰可破也。都城爲患﹐不過一火而已﹐此癬疥爾。𨿽慮殽澠道險﹐恐有伏兵﹐則可從南陽走武關﹐入長安﹐亦漢﹑唐大路﹐不過回遠﹐比殽澠差數日間﹐會兵而後鼓行﹐此所謂從天而下也。」至二十七日﹐不得對。﹞輔臣奏請皇太子監國﹐上允從﹐進東宮﹐置師保官及僚屬﹐盡以侍從﹑兩省官兼領。上曰「三省﹑樞密院官屬畱京師﹐從皇太子﹐百司皆不可動。」輔臣乞量差扈從臣僚﹐上令取紙筆﹐自批太宰白時中兼領樞密院使爲行宮使﹐右丞宇文粹中兼中書侍郎爲行宮副使。輔臣乞差提舉行宮事務等官四員﹐上曰「京師事體﹐今日允宜增重。行宮無事﹐祗須兩員﹐給﹑捨﹑六曹﹑臺﹑諫﹐皆不必備。有所降指揮事﹐止令三省﹑樞密院行司出札子﹐直下諸處。」於是止差提舉事務官二員。後兩日﹐遂內禪。乃詔前所差三省﹑樞密院行司官白時中等皆罷。﹝《紀事本末》卷百四十六。原注此據宇文粹中《承訓錄》增入。又云白時中等皆不須從行﹐止差門下侍郎吳敏爲恭謝行宮副使。今附見於此。案﹕《承訓錄》所云白時中等不須從行﹐止差門下侍郎吳敏爲恭謝行宮副使。此當爲內禪以後指揮。蓋敏於是日己未晚對玉華閣﹐始詔除門下侍郎輔太子。《三朝北盟會編》﹐除吳敏門下侍郎手詔附二十三日庚申卽位後﹐此時敏尙爲給事中兼侍讀。﹞

閤門鄧文誥傳旨﹐令隨宰執復候對於文字外庫﹐是日﹐召對於玉華閣下。﹝原注或言蔡攸引至玉華閣下者非。案﹕李濂《汴京遺迹志》﹑周城《宋東京考》並云﹕玉華閣下宣和殿後﹐大觀初建。﹞宰臣白時中﹑李邦彥﹐樞密院蔡攸﹑童貫﹐執政張邦昌﹑趙野﹑宇文粹中﹑蔡茂皆在﹐而宣諭使宇文虛中﹑制置使王蕃亦預召。﹝案﹕此二使皆本日所除。《三朝北盟會編》曰﹕二十二日己未﹐三省﹑樞密院同奉聖旨﹕「宇文虛中除保和殿大學士﹑充河北河東宣諭使﹐其請給人從依見宰執例施行﹐不得辭避。」日下受告﹐又奉聖旨﹕「王蕃除寶文閣學士﹐充畿輔郡兵馬制置副使兼都統制陜西刷兵。令王蕃限一日選官﹐具名申尙書省。﹞宰執奏事退立﹐王蕃前奏事復退立﹐吳敏前奏事曰「願請。」上皇顧羣臣少卻立。敏曰「金賊渝盟犯順﹐陛下何以待之﹖」上皇蹙然曰「柰何﹖」時上皇東幸計已定﹐嘗詔除戶部尙書李棁守金陵。敏率給﹑捨詣都堂白罷之曰「朝廷便爲棄京西﹐計何理﹗此命果行﹐當死不奉詔。」棁等遂罷行。及皇太子除開封牧﹐上皇去意益急。敏於是奏上皇曰「聞陛下巡幸之計已決﹐有之乎﹖」上皇未應。敏曰「以臣計之﹐今京師聞虜大入﹐人情震動﹐有欲出奔者﹐有欲守者﹐有欲因而反者﹐﹝原注時歸朝官在京甚眾。案﹕《幼老春秋》曰﹕京城承平﹐日久富庶。金人深入﹐縱兵虜掠﹐故其下樂然而來。將犯京師﹐數百里內﹐居人皆避之﹐彊民乘勢﹐十百爲羣﹐路途邀截劫掠﹐或許裝金人者有矣。初得燕山﹐燕人有來京師居者﹐軍民伎藝百色有之﹐雜居坊巷中﹐與漢人無異。金人將犯京師﹐京城中軍民呼燕人爲細作﹐皆執捉送開封府﹐無慮數百人。開封府不得已﹐皆收之﹐後亦放還。﹞以三種人共守一國﹐國必破。」上皇曰「然﹐柰何﹖」敏曰「自虜之入﹐臣嘗私禱於宗廟。昔者得於夢寐﹐不知許奏陳否﹖」上皇曰「無妨。」敏曰「臣嘗夢﹐水之北﹐螺髻金身之佛﹐其長際天﹔水之南﹐鐵籠罩一玉像﹐人謂之『孟子』。孟子之南﹐又一水﹐其南有山坡陀﹐而臣在其間。人曰﹕『太上山。』臣嘗私解之曰﹕『水北者﹐河北﹔水南者﹐江南﹔佛者﹐金人﹔太上者﹐陛下。』宜自知所謂﹐而不諭所謂孟子。臣嘗以問客﹐有中書舍人席益諭臣曰﹕『孟子者﹐元子也。』」上皇頷首。敏曰「陛下旣曉所謂臣不避萬死﹐陛下定計巡幸﹐萬一守者不固﹐行者不達﹐柰何﹖」上皇曰「正憂此。」敏曰「陛下使守者威福足以專制其人﹐則守必固﹐守固﹐則行者必達矣。」上皇稍開納。敏曰「臣所陳上上事﹐陛下旣曉臣所謂﹐陛下果能如臣策﹐臣敢保聖壽無疆。陛下建神霄有年矣﹐長生大帝君者﹐聖壽無疆之謂也。然長生大帝君旁若無靑華帝君﹐則長生大帝君何以能聖壽無疆﹖靑華者﹐春宮之謂也。」上皇大喜。敏曰「陛下能定計﹐則中原自此數百年仍爲中國﹔不能定計﹐則中原自此數百年逐爲夷狄﹐中原數百年利害在陛下今日。」又曰「陛下若早定計﹐以臣觀之﹐事當不出三日。過三日﹐守者勢未定﹐威福未行﹐虜至無益也。」時虜已越中山而南﹐計程十日可至畿甸﹐故敏以三日爲期。上皇嘉許。敏遂以札子薦李綱曰「臣伏見太常少卿李綱﹐明雋剛正﹐忠義許國﹐自言有奇計長策﹐願得召見。」蓋綱嘗過敏家﹐爲敏言﹐上宜傳位如天寶故事﹐與敏意合﹐敏薦之﹐冀上皇或有顧問也。上皇命三省批旨令綱來日候對於文字外庫。﹝案﹕綱過敏家所言﹐具見《四朝名臣言行錄》﹐已附入二十日丁巳皇太子爲開封牧注中可考。薛應旂及畢沅二《鑑》云云﹐略同。﹞敏退立﹐宰執復奏事皆退﹐上畱邦彥語。少頃﹐獨召敏與邦彥﹐嘆息曰「有賢臣少宰﹐更不要疑。」蓋前此上皇嘗以此計詢邦彥﹐未承詔﹐敏蓋不知也。上皇顧敏諭旨﹐邦彥除門下侍郎﹐輔太子。敏駭曰「臣爲陛下畫計﹐臣當從陛下巡幸﹐臣之分也。陛下且傳位而臣乃受不次之擢﹐臣豈敢﹖」上皇曰「不易卿﹐豈敢言﹗」﹝原注﹐或云內禪之際﹐攸除敏爲門下侍郎者非兼有。次日﹐上皇授與邦彥帖子﹐處分內禪事﹐除門下侍郎亦在帖子上﹐是上皇禦筆。案﹕《三朝北盟會編》﹕二十三日庚申﹐除吳敏門下侍郎﹐手詔曰﹕朕恭承景命﹐嗣守丕圖﹐永惟基業之艱難﹐實賴股肱之左右。延登時傑﹐進與政機﹐增重公朝﹐用勸羣辟。朝散大夫﹑試給事中兼侍讀吳敏﹐毓徳和厚﹐受材奇崛。識慮髙明﹐卓爾蓍龜之見﹔器質靖重﹐凜然柱石之資。再踐鎖闈﹐屢直辭苑﹐論事有回天之力﹐視艸有華國之文。預大議於禁中﹐功歸社稷﹔裁明詔於筆下﹐意愛士民。有玆不世之逢﹐蓋亦爲時而出﹐宜亟躋於近列﹐以允協於僉言﹐處東臺筦轄之司﹐參四輔銓衡之任。噫﹗陳堯舜之孝悌﹐是爲風化之先﹐合臯﹑契之忠嘉﹐更俟訏謨之告。肩一心以佐王室﹐熙庶績以亮天工。往卽欽承﹐奚俟多訓﹐可特授太中大夫守門下侍郎。﹞上皇曰「不要稱太上﹐只稱一名目﹐如道君之類。」又曰「何日可﹖」敏曰「臣適奏過三日﹐恐無及。」上皇旣輪數甲子﹐曰「來日亦好﹐卿明日與邦彥同來。」上皇曰「居禁中與居外孰便﹖」邦彥曰「居禁中恐終不便。」上皇曰「莫須稱疾。」敏曰「陛下至誠﹐定大策恐亦不須。」上皇曰「待更思之。」是日﹐敏退詣都堂見邦彥曰「上意已定﹐今日敏當與相公條所當施行事。適聞今夕鎖學士院﹐敏適當制﹐願相公爲奏乞﹐宣他學士畱敏議事。」邦彥不許﹐敏遂宿院中﹐艸種師道﹑何灌兩制。﹝案﹕《三朝北盟會編》﹕二十三日庚申﹐種師道﹑何灌除都統﹑副都統札子﹕「保靜軍節度使致仕食邑一千五百戶實封六百戶種師道﹐可特除檢校﹑少保﹑靜難軍節度使﹑充河北河東路制置使兼都統制﹐進封開國公﹐加食邑五百戶﹔侍衛親軍步軍都虞候﹑寧國軍承宣使﹑管勾侍衛步軍司公事何灌﹐可授武泰軍節度使﹑充河北河東路制置使兼副都統制﹐封開國伯﹐食邑五百戶。」以上並己未日事。﹞

翌日﹐自學士院復對玉華閣下﹐宰執奏事退立﹐上皇召邦彥與敏曰「計已定﹐只今日好。」因出一帖子寘邦彥懷間﹐皆上皇親批合施行事。如出居龍徳宮﹐皇后居擷景西園﹐﹝案﹕龍徳宮以懿親宅潛邸爲之﹐擷景東西園卽擷芳園﹐號延福六位﹐皆次第開拓﹐東直景龍門﹐西盡天波門﹐踞都城一隅焉。見《宋史﹟地理誌》。﹞鄆王罷皇城司﹐敏除門下侍郎﹐內侍隨過龍徳宮而輒過者斬之類﹐上皇皆自處分略具。上皇曰「不可不稱疾﹐恐變亂生。」敏曰「亦好。」上皇曰「只稱道君。」敏請稱太上皇帝﹐上皇曰「卿不須泥。」又曰「誰艸詔﹖」邦彥曰「吳敏學士也。」上皇曰「甚好﹐便要詔卿﹐須道朕不能內修政事﹐外攘夷狄意。」又曰「朕此舉﹐上承天意﹐次安宗廟﹐下爲百姓。」又曰「卿昨日計中原數百年利害﹐是朕意也。」敏涕泣受詔﹐退俟廡下﹐宰執復奏事。上皇謂蔡攸曰「我平日性剛﹐不意小虜敢爾﹗」因握攸手﹐忽气塞不省﹐墜禦牀下。宰執亟呼左右扶舉﹐僅得就宣和殿之東閣。羣臣共議﹐一再進湯藥﹐俄少蘇﹐因舉臂索紙筆﹐上皇以左手寫曰「我已無半邊也﹐如何了得大事﹖」宰執無語。又問諸公如何﹐又無語。卽左右顧﹐無應者﹐遂自書曰「皇太子桓可卽皇帝位﹐予以教主道君退處龍徳宮。」又曰「吳敏﹐朕自拔擢﹐今日不負朕。可呼來作詔。」乃召皇太子及三衙並召敏﹐敏承命﹐以詔艸進﹐上皇指﹕「朕當以道君號退處舊宮處﹐曰攺『朕』爲『予』。」遂左書紙尾曰「依此﹐甚慰懷。」

初﹐上皇諭內禪於宰執﹐白時中久執不可。上皇屢左書紙尾曰「少宰主之。」時中久乃受詔。是日﹐李綱袖札子待對﹐請傳位太子﹐不及召﹐而上皇疾作。﹝案﹕畢沅《續通鑑》曰﹕先是﹐綱上奭戎五策﹐曰正己以收人心﹐聽言以收士用﹐蓄財穀以足軍儲﹐審號令以尊國勢﹐施惠澤以弭民怨。因謂敏曰「敵勢猖獗﹐非傳位太子﹐不足以招徠天下豪傑。」敏曰「監國可乎﹖」綱曰「肅宗建號之議﹐不出於明皇﹐後世惜之。主上聰明仁恕﹐公言萬一得行﹐將見金人悔禍﹐宗社底寧﹐天下受其賜矣。」翌日﹐復刺臂血上疏請之。﹞皇太子至榻前慟哭不受命﹐童貫及李邦彥以禦衣衣太子﹐舉體自撲不敢受。上皇又左書曰「汝不受﹐則不孝矣。」太子曰「臣若受之﹐是不孝矣。」上皇又書令召皇后﹐皇后至﹐諭太子曰「官家老矣﹐吾夫婦欲以身託汝也。」太子猶力辭﹐上皇乃命內侍扶擁就福寧殿卽位﹐﹝案﹕福寧殿﹐卽延慶﹐明道元年建﹐東西有門﹐曰左右昭慶。見《宋史﹟地理誌》《汴京遺迹志》及《宋東京考》同。﹞太子固不肯行﹐內侍扶擁甚力﹐太子與力爭﹐幾至气絕。旣蘇﹐又前擁至福寧殿西廡下﹐宰執迎賀﹐遂擁至福寧殿﹐太子猶未肯卽位。時召百官班垂拱殿﹐﹝案﹕垂拱殿﹐舊名長春﹐常日視朝之所也。明道元年建。見《宋史﹟地理誌》。﹞已集﹐日薄晚﹐時眾議不候。上卽位﹐先出宣詔時中請任此事﹐遂出宣詔羣臣願見新天子。班未退﹐宰執錯立垂拱殿上。梁師成自禁中至﹐曰「皇帝自擁至福寧殿﹐至今不知人。」宰執相顧。

初﹐淵聖在宣和殿未受命﹐邦彥曰「皇太子素熟耿南仲。」卽以詔召南仲﹐至是南仲已至﹐敏率南仲排垂拱殿後闥﹐欲至福寧﹐內侍止之﹐與爭良久。見梁師成過廷中﹐敏呼師成﹐師成斂衽曰「容奏知。」少選曰許入﹐遂與南仲至福寧。南仲以詔宣禦醫﹐敏以詔召宰執﹐又以詔退羣臣﹐辭以晚別日禦殿。宰執遂見上皇於宣和﹐還見太子於福寧。皇太子旣卽位﹐上皇命宇文粹中召管軍﹑臣僚及皇城司官止宿於內東門。一更後﹐宰執請上皇降禦筆﹐以鄆王楷管皇城司﹐歲久聽免職事﹐並乞以王宗濋同管殿前司公事﹐上皇依奏﹔二更後﹐中書省降指揮﹐仍先出札子付皇城司。﹝《紀事本末》卷百四十六。案﹕以上云云﹐自翌日至此﹐並二十三日庚申事。《靖康要錄》曰﹕二十二日晚﹐閣分大內娘子用小轎十餘乘﹐入東宮府議事。二十三日申時後入內﹐內侍官黃僅傳聖旨押皇太子入殿內﹐續有快行親從官十餘人催上馬﹐入殿﹐至夜不出。至五更﹐太上皇帝徑出殿﹐住龍徳宮﹐寧徳皇后出住擷景園﹐攺充寧徳宮。是日﹐皇太子登寶位。先是﹐太上皇帝禦玉華閣﹐先詔宰執及給事中吳敏等﹐日晡﹐內禪之議已決﹐擢吳敏爲門下侍郎﹐艸傳位詔﹐召百官班垂拱殿下﹐宣示詔旨。是夕﹐命皇太子入居禁中﹐覆以禦袍。皇太子俯伏涕泣﹐力辭。因得疾﹐召東宮官耿南仲視醫藥﹐至夜半少蘇。翌日﹐又固辭不從。及卽大位﹐禦垂拱殿﹐見宰執百官。蔡絳《北徵紀實》曰﹕二十三日早﹐大臣於宣和殿中以檄書進呈﹐上果涕無語﹐但曰「休休﹐卿等晚間來商量。」是晚﹐大臣旣再對於玉華閣﹐而宇文虛中與吳敏適亦請對。上謂大臣曰「卿等伺候﹐引虛中及敏對罷﹐卻來相見。」虛中對﹐次敏對。遂及禪議﹐上因畱敏於外﹐少俟﹐復召大臣﹐忽气塞不省﹐墜禦牀下。近臣急呼左右扶舉﹐僅得就保和殿之東閣。羣臣共議﹐一再進湯藥﹐俄少蘇﹐因舉臂索紙筆﹐上以左手寫曰「吾已無半邊也﹐如何了得大事。」大臣無語。又書諸公如何﹐又不語。卽左右顧﹐無應者﹐遂自書曰「皇太子某其可卽皇帝位﹐予以教主道君退處龍徳宮。」又謂吳敏﹕「朕自拔﹐今日不負朕﹐可呼作詔。」禪位詔﹐敏辭也。時敏艸詔入進﹐上手指其後曰「自此可稱『予』。」遂詔東宮來視疾﹐至﹐則大臣當榻前諭旨﹐以禦袍衣之﹐東宮固頓首辭﹐且謂﹕「受之不孝矣。」舉體自撲﹐終不敢當﹐因亦得疾﹐太上又命召中宮﹐至﹐同加惇諭曰「官家老矣﹐吾夫婦欲以身託汝也。」猶力辭﹐上堅命立之﹐是爲孝慈淵聖皇帝。初﹐敏以知建牧﹐自以爲未快﹐必一切付之而後可。時太上意切於辟狄﹐故敏適以是晚對﹐因得進言﹐促成大計﹐謂必付託之重﹐然後可去。故太上尢深善之﹐遂得內禪。﹞

４﹑庚申﹐上禪位於皇太子。手詔曰「朕以不徳﹐獲奉宗廟﹐賴天地之靈﹐方內乂安二十有六年矣。恭惟累聖付託之重﹐夙夜祗懼﹐靡遑康寧﹐乃憂勤感疾﹐慮壅萬幾﹐斷自朕心﹐託以大計。皇太子聰明之質﹐日就月將﹐孝友溫文﹐聞於天下。主鬯十載﹐練達聖經﹐宜從春宮﹐付以社稷。天人之望﹐非朕敢私﹐皇太子桓可卽皇帝位。凡軍國庶務﹐一聽裁決﹐予當以道君號退居舊宮﹐予體道爲心﹐釋此重負﹐大器有託﹐實所欣然。尙賴文武忠良﹐同徳協心﹐同底予治。」詔文給事中﹑直學士院吳敏所艸也。卽以敏爲門下侍郎。初﹐有詔集從官赴都堂問計﹐敏卽指邠門請對。禮部侍郎李彌大不及候對班﹐方晨﹐遂畱立庭中請對﹐因言車駕當守宗廟﹐不當出幸。敏旣候對﹐班退﹐少宰李邦彥爲奏﹐敏宜召見。﹝《紀事本末》卷百四十四﹐又卷百四十六。案﹕《續宋編年資治通鑑》﹕庚申﹐上內禪﹐以道君號退居龍徳宮﹐皇太子卽皇帝位。與此同日。薛應旂《通鑑》曰﹕庚申﹐以吳敏爲門下侍郎。帝東幸之意並決。太常少卿李綱謂敏曰「建牧之議﹐豈非欲委太子以畱守之任乎﹖今敵勢猖獗﹐非傳以位號不足以招徠天下豪傑。」敏曰「監國可乎﹖」綱曰「肅宗靈武之事﹐不建號不足以復邦﹐而建號之議不出於明皇﹐後世惜之。上聰明仁恕﹐公曷不爲上言之。」翌日﹐敏入對﹐具以綱言白帝﹐帝卽召綱入議。綱刺臂上疏曰「太子監國﹐禮之常也。今大敵入攻﹐安危存亡在呼吸間﹐猶守常禮可乎﹖名分不正而當大權﹐何以號召天下﹖若假皇太子以位號﹐使爲陛下守宗社﹐收將士心﹐以死捍敵﹐天下可保﹗」帝意遂決。是夕﹐帝卽玉虛殿常奉眞馭之所﹐具詞密禱。辛酉﹐宰臣奏事﹐帝畱李邦彥﹐語敏﹑綱所言﹐書「傳位東宮」四字以付蔡攸。因下詔禪位於太子桓﹐自稱曰道君皇帝。以上云云﹐其所稱日與事﹐與《紀事》及各本皆異﹐不知何據。﹞

５﹑辛酉﹐欽宗始禦崇政殿﹐太宰兼門下侍郎白時中率文武百官入賀。日有五色暈﹐挾赤黃珥﹐又有重日相湯摩﹐久之乃隱。上初在福寧殿未知人。時童貫有易置語﹐李邦彥等皆聞之﹐貫語旣不效。是日﹐內侍傳言禦崇政殿﹐宰執廷中聞衛士迎駕起居聲﹐始相慶。上皇將出居龍徳宮﹐宰相率百官起居廷中﹐宰執仍入對壺春堂。﹝案﹕李廉《汴京遺迹志》曰﹕景龍江北有龍徳宮。初﹐元符三年﹐以懿親宅潛邸爲之。及作景龍江﹐江夾岸皆奇花珍木﹐殿宇比比對峙﹐中途曰壺春堂﹐絕岸至龍徳宮﹐其地歲時次第展拓﹐後盡都城一隅焉﹐名曰擷芳園﹐山水美秀﹐林木鬯茂﹐猶艮嶽延福宮也。﹞旣見﹐皆慟哭﹐上皇亦出涕。因諭羣臣曰「內侍皆來言此舉錯﹐浮議可畏。」顧邦彥曰「且力主張。」吳敏曰「言錯者誰﹗願斬一人以勵其餘。」上皇曰「眾雜至﹐不可記也。」又曰「皇帝之上﹐豈容更有他稱﹐乃有並稱嗣君者﹗」仍密諭邦彥曰「師成也。」上皇又詔邦彥曰「人情頗搖﹐稱嗣君者可見。」翌日﹐宰執再至龍徳宮﹐有執政附耳奏事上皇者。上皇正色顧宰執曰「某人密奏事﹐予此中不許畱身﹐大臣豈可如此﹗」道君皇帝出居龍徳宮﹐皇后居擷景西園。少宰李邦彥爲龍徳宮使﹐太保領樞密院事蔡攸﹑門下侍郎吳敏副之。﹝《紀事本末》卷百四十六﹐又卷百四十七。案﹕《宋史﹟本紀》﹕辛酉﹐卽皇帝位﹐禦垂拱殿見羣臣。與此亦合。附耳奏事之執政﹐不知何人﹐各本不見此。《宋史》宦者《梁師成傳》云﹕鄆王楷寵盛﹐有動搖東宮意﹐師成能力保護。欽宗立﹐嬖臣多從上皇東下﹐師成以舊恩畱京師。於是太學生陳東﹑布衣張炳力疏其罪。炳指之爲李輔國﹐且言此時宦者表裏相應﹐變恐不測。東復論其有異志﹐攘定策功﹐當卽正典刑。﹞

金人犯慶源府。﹝《紀事本末》卷百四十四。案﹕《續宋編年資治通鑑》﹕斡離不犯慶源府﹐其太史占帝星復明﹐大驚欲回﹐郭藥師曰「南朝未必有備﹐不如姑行。」道出陽武縣﹐知縣蔣興祖兵力不敵﹐死之。攻陷信徳府﹐執守臣楊信功。《三朝北盟會編》曰﹕二十五日壬戌﹐金人陷慶源府。二十七日甲子﹐斡離不至信徳府﹐見城壁不堅﹐守臣楊信功但杜門不出師﹐金人遂鳴鼓而攻﹐令呂頤浩等親自立觀﹐不移時而城遂陷﹐執楊信功等出﹐斡離不登城撫諭居民。城破之初﹐先令金人並契丹行劫﹐其金人所管地分﹐殺戮甚眾﹐漢兒﹑契丹等地分﹐但微取財物而已。郭藥師至信徳府城外﹐不戮一人﹐或問何往﹖則云「我輩入京﹐素無歹心。」復來歸朝﹐人以爲然。或依舊與博易者﹐不知其紿我也。二十九日丙寅﹐斡離不發信徳府﹐軍中太史占帝星復明﹐非前日之比。頃之﹐寨中言南使至﹐言趙皇內禪﹐居龍徳宮﹐太子卽位﹐軍中大驚﹐猶豫未敢行﹐恐南朝有備﹐意欲還師。郭藥師曰「南朝未必有備。」言汴京富庶及宮禁中事﹐非燕山之比。今太子郎君兵行神速﹐可乘此破竹之勢﹐急趨大河﹐將士必破膽﹐可不戰而還﹔苟聞有備﹐耀兵河北﹐虎視南朝﹐以示國威﹐歸亦未晚。斡離不從之﹐決意長驅。沈琯《南歸錄》曰﹕二十三日﹐斡離不至慶源府﹐忽見南方塵起甚髙﹐金人皇恐﹐遽退三四里止。國王遣人招琯來曰「爾先去講和。」因論講和事﹐國王略能漢語﹐有時作番語﹐左右有三四人﹐是漢兒進士及第者。時東京畱守姓髙﹐是渤海人﹐在側﹐言與燕人異﹖﹐問琯云「郭藥師言河北全無兵﹐城壁皆不可守﹐可以直趨汴京﹐是否﹖」琯言「眞定﹑中山﹑河間﹑大名四帥府﹐各有將兵不少。」又云「前日過中山﹑眞定﹐準備兵守煞好﹐因何不出戰﹖」琯云「事出倉卒﹐不可輕動。」又云「南朝有兵八百萬﹐今在何處﹐何不出迎敵﹖」琯云「散在諸路﹐要用﹐旋勾喚。汴京左右約有四五十萬﹐黃河兩岸須有大兵守之﹐必不可過。」又云「南朝拆橋與不拆橋﹖若拆橋﹐是不要河北也。我今日須要河北﹐以河爲界。」琯云「燕山本中國地﹐陷契丹二百年﹐近歸中國﹐以南朝法制之﹐人心尙不服。今若以金國法度治河北﹐人必不安。」又云「只付與南朝人﹐歲納進奉。」琯云「與其與他人孰若依舊﹐以白溝爲界﹐增添歲幣﹐其利無窮。」國王與畱守相笑曰「此人狙。」後問燕人云「狙者﹐不好之辭也。」國王云「我兵勢如此﹐南朝豈能敵﹖趙皇莫走否﹖」琯具言太祖﹑太宗取天下以兵革﹐眞宗﹑仁宗徳澤在人已深﹐趙氏社稷﹐未必衰亂之時﹔若果爲之﹐必有英雄起。國王曰「你中國自相殺﹐干我甚事﹗」琯曰「昔唐玄宗幸蜀﹐太子卽位於靈武﹐是爲肅宗。」眾皆曰「聞儲君甚賢。」琯曰「皇太子恭儉仁慈﹐內外皆聞之﹐但不好奢華﹐不喜嬉遊﹐皇帝之所不喜者。」畱守曰「此亦聞之。」是日﹐金人聞內禪﹐皆驚﹐斡離不謂太史曰「爾前日言南朝帝星復明﹐今果驗矣。」因以金帛賞其術。《宋史﹟地理誌》﹕慶源府﹐本趙州﹔信徳府﹐本邢州﹐並屬河北路。宣和元年﹐始同升爲府。﹞

６﹑壬戌﹐大赦天下﹐常赦所不原者咸赦除之。百官進官一等﹐賞諸軍有差。翰林學士王孝迪實艸赦文﹐而不著上自東宮傳位之意﹐四方多以爲疑﹐士論非之。﹝《紀事本末》卷百四十六。案﹕《續宋編年資治通鑑》云云同。李攸《宋朝事實》赦詔﹐原注云﹕考《宋史》﹐欽宗﹑髙宗卽位﹐大赦﹐常赦所不原者咸赦除之。惟蔡京﹑童貫﹑王黼﹑朱勔﹑李彥﹑孟昌齡﹑梁師成﹑譚稹及其子孫見流竄者﹐更不收敍。並載《淸波雜誌》。其大赦詔文﹐《靖康要錄》及《宋朝事實》所載皆不全﹐惟《三朝北盟會編》具詳之﹐但系之庚申﹐與此隔日﹐爲小差耳。詔文曰﹕我國家創業守成﹐紹二百年之祚運﹔宅中圖大﹐奠三萬里之幅員。肆及﹤耳少﹥躬﹐嗣膺神器﹐永念纘承之重﹐懼劇春冰﹔載惟臨禦之艱﹐憂深朽索。矧今邊陲未靖﹐師旅方興﹐肆推曠蕩之恩﹐用慰遐邇之望﹐可大赦天下。應赦書到日﹐昧爽以前﹐罪人除謀反﹑謀大逆﹑謀叛﹑惡逆不赦﹐其餘罪無輕重﹐已發覺未發覺﹐已結證未結證﹐常赦所不原者咸赦除之。一應文官承務郎﹑武臣承信郎以上﹐並內臣及致仕官﹐並與轉官合磨勘者﹐仍不隔磨勘﹔諸軍將校合加恩者﹐並加恩﹔內外馬步軍將士等並特與優賞﹔承務郎以上﹐服綠服緋及十五年者﹐並與攺轉服色﹔文武升朝官禁軍都虞候﹑諸班指揮使﹑禦前忠佐﹑馬步軍都軍頭副都軍頭﹑藩方馬步軍都指揮使﹐父母妻並與封敍﹐已有官封者﹐更與封敍﹐亡歿者與封贈﹐已封贈者更與封贈。一應貶降責授官﹐並與牽敍在外﹐未量移者與量移﹐已量移者與敍用﹐已敍用者更與敍用。一應流配人﹐原係命官﹐已經恩赦放還者量與敍用。一應各追官停發人等﹐並終身不齒及放還田裏﹐並罣誤連累﹐自來未敢求仕人﹐並許於刑部投狀﹐具元犯聞奏﹐當議特與甄敍。一應散官編管人等﹐並仰所屬具元犯聞奏﹐當議等第施行。一應除名追官停發人等﹐曾經編管羈管已放逐便者﹐並許於刑部投狀﹐特與敍用。一應停降諸色人等﹐未曾敍用者﹐依例施行。一應諸路人戶所欠今年夏秋稅租及送納錢物﹐並自來倚閣稅物﹐並與除放﹔其鄕村逃移人戶﹐並仰招誘歸業。一應今日以前天下諸色欠負﹐並令逐處依今年冬祀赦書例﹐疾速保明聞奏﹔今來邊事之際﹐諸路州縣一應有合行寬卹事﹐仰逐路帥臣﹑監司﹑守臣疾速一面施行訖奏。一應逃亡軍人並與限一百日﹐許於所在首身並與放罪﹐限滿不首﹐復罪如初。一應諸處有聚集盜賊﹐所在州縣備坐﹔今來赦宥﹐招誘歸業﹔如願爲軍者﹐許諸軍內安排﹐給與衣糧。一應孝子順孫﹐義夫節婦﹐所宜旌表以厚人倫﹔五嶽四瀆﹐名山大川﹐歷代聖帝明王﹐忠臣烈士載在祀典者﹐委所在精潔致祭﹔近祠廟處並禁樵采﹐如祠廟破損處﹐令逐州以係省錢糧修葺﹐仍仰監司常切點檢﹐毋致隳壞。一應赦書該說不盡事件﹐委逐處子細看詳﹐分析聞奏。於戲﹗淸蹕而朝萬宇﹐敢忘丕冒之仁﹔繼明以照四方﹐宜布維新之政。更賴忠良協贊﹐文武交修﹐永孚於休﹐同底予治﹐咨爾有眾﹐體予至懷。﹞

７﹑立妃朱氏爲皇后。﹝《紀事本末》卷百四十六。案﹕《續宋編年資治通鑑》云云同。《宋史﹟后妃列傳》﹕欽宗朱皇后﹐開封祥符人。父伯材﹐武康節度使。欽宗在東宮﹐徽宗臨軒備禮﹐冊爲皇太子妃。欽宗卽位﹐立爲皇后。追封伯材爲恩平郡王。後旣北遷﹐不知崩聞。慶元三年上尊號﹐謚仁懷﹐祔太廟欽宗室﹐推恩後家十五人。五年﹐奉安神禦於景靈宮。兄二人﹕孝孫﹐靖康中以節鉞換授右金吾衛上將軍﹐卒贈開府儀同三司﹔孝章﹐一曰孝莊﹐官至永慶軍承宣使﹐卒贈昭化軍節度使。《靖康要錄》曰﹕政和六年六月乙亥﹐詔納故少傅﹑恩平郡王朱伯材女孺人朱氏爲妃﹐令所司備禮冊命。是月癸未﹐親迎。癸丑﹐詔自今車駕行幸﹐皇太子免起居從駕。七年十月﹐生子﹐爲嫡皇孫﹐封秩比皇子。宣和七年十二月庚申日﹐制以皇太子妃朱氏可立爲皇后。﹞

８﹑癸亥﹐詔遣何灌將兵二萬﹐同梁方平守濬州河橋﹐以探報虜兵漸逼故也。﹝《紀事本末》卷百四十四。案﹕《三朝北盟會編》﹕二十六日癸亥﹐詔威武軍節度使梁方平將騎七千令守濬州。又詔步軍都指揮使何灌以兵三萬守黃河。《靖康要錄》曰﹕癸亥﹐詔梁方平將兵七千守濬州﹐何灌將兵二萬守河津。《宋史﹟何灌傳》曰﹕金兵南下﹐悉出禁旅付梁方平守黎陽。灌謂宰相白時中曰「金人傾國遠至﹐其鋒不可當。今方平掃精銳以北﹐萬有一不支梧﹐何以善吾後﹖盍畱以衛根本。」不從。明日﹐又命灌行﹐辭以兵不堪戰。彊之﹐拜武泰軍節度使﹑河東河北制置副使。未及行而帝內禪﹐灌領兵入衛。鄆王楷至門欲入﹐灌曰「大事已定﹐王何所受命而來﹖」導者懼而退。灌竟行﹐援兵二萬不能足﹐聽募民兵充數。又《靖康前錄》曰﹕梁方平到濬﹐日與其徒縱飲﹐探報不明﹐奭敵無備。洎及賊至﹐乃始奔駭﹐至橋南﹐縱火而遁。橋𨿽已斷﹐飄於北岸者猶二十八虹﹐賊少加葺﹐遂濟河。何灌見方平走﹐亦望風而遁。《宋史﹟地理誌》﹕濬州﹐本通利軍﹐屬河北路。端拱元年﹐以滑州黎陽縣爲軍。天聖元年﹐攺通利爲安利。四年﹐以衛州衛縣隸軍。熙寧三年廢爲縣﹐隸衛州。元祐元年復爲軍。政和五年升爲州。﹞

９﹑甲子﹐金人圍太原府。﹝《紀事本末》卷百四十四。案﹕《三朝北盟會編》系十八日乙卯﹐粘罕兵至太原﹐屯北陳村。旣敗朔州守將孫翊於太原城下﹐又敗府州守臣折可求於交城。張匯《金虜節要曰﹕粘罕至太原﹐反據燕門﹐孫翊自朔不得入﹐遂由寧化﹑岢憲州出天門關以援太原﹐營於城下﹔粘罕忌之。翊之離朔﹐旬餘之間﹐朔以守降於賊﹐而翊麾下多朔人﹐至是粘罕驅朔之父老以示翊軍﹐於是翊軍變。翊方戰﹐爲叛徒害之歸賊。折可求統麟府之師二萬眾﹐自府州涉大河﹐由岢憲州將出天門關以援太原﹐爲賊據關﹐不克進﹐復越山取松子嶺道出焉。至交城﹐遇粘罕之眾。大戰移時﹐可求遠來新至﹐勞逸有間﹐故至敗績。嘗謂賊初犯太原﹐翊與可求隨而援之﹐可謂勤矣。然而𨿽有援太原之心﹐而無援太原之術﹐何裁﹖當粘罕自雲中竭詀類寇太原之初﹐翊在朔州﹐由馬邑懷仁東去雲中無數捨之遠﹔可求在府州﹐由武朔東去雲中﹐路近於交城﹐且仍皆坦途﹐別無關阻。若翊與可求會麟府武朔之師﹐並力以搗雲中﹐時粘罕之徒﹐骨肉財寶﹐盡在雲中﹐其所畱防守之人﹐皆老弱而已。如聞攻其必救之地﹐必倉皇釋太原以救雲中。於是時﹐太原張孝純﹑王稟之軍﹐自可從而襲之﹐使烏合利聚之徒﹐致後顧前憂之地﹐自生變亂﹐必然之理﹐非惟太原得解﹐賊巢亦平。又且新邊之兵﹐可張我勢﹐而安羣心﹐此歸敝於人﹐轉客爲主﹐故孫臏走大梁以救韓皆此道也。何翊與可求見不出此﹐止務先到太原爲功﹐殊不知近搗雲中﹐遠救太原之要也。而復遷回山險﹐人疲馬乏﹐反爲彼賊以離間之﹐以逸待之﹐宜乎身死軍覆﹐無以成功。所以詳論此者﹐蓋太原之圍﹐乃中國禍亂之原也。苟使當時粘罕失意﹐則東路斡離不气亦喪矣﹔如斡離不气喪於東京﹐亦未敢復寇河南﹐朝廷自可從容爲計。止因太原被圍﹐朝廷區區幾年救之﹐何暇治其他哉﹗太原之陷也﹐逾月之間﹐賊已南來﹐國家之气﹐已困於河東矣﹐將士之气﹐已沮於河東矣。故京城由是失援﹐臣由是惜翊與可求救太原》之無術也。封氏《編年》曰﹕知府州折可求並軍馬使韓權﹑知晉寧羅稱﹐延安府路援兵劉光世﹐與金人粘罕大戰於太原之交城﹐自早至日中﹐勝負相當﹐而我師等各據分地隅﹐至日中﹐金兵忽自可求寨後開生山而出﹐劫其家計寨﹐劉光世望風而奔﹐可求乃潰﹐羅稱與韓權皆死於陣。自是河外兵將已十喪其七八分矣。﹞武漢英從斡離不入寇﹐備見斡離不得中國人﹐初不殺﹐曰「此皆我人也。」行將至眞定﹐漢英說之曰「某猶不知大國用兵之意﹐況中國之人乎﹗是宜其不降。今睹所擒獲皆不殺人﹐安得戶曉﹖若如某等者使得諭人﹐則河北堅城可不戰而下也。」斡離不大喜﹐迺多出文榜﹐命漢英出寨﹐俾招諭諸部。漢英用是得出﹐迺徑走闕下﹐具以虜情告朝廷曰「金人之謀深矣﹐謂中國獨西兵可用爾。今以粘罕一軍下太原﹐取洛陽﹐要絕西兵援路﹐且防天子幸蜀﹔斡離不一軍下燕山﹑眞定﹐直掩東都﹔二軍仍會於東都而後不遜也。」漢英適至﹐是時方內禪﹐大臣憒眊﹐益猶豫﹐戰避之議皆未決。又都城新法城面﹐守具乃用舊法樓櫓﹐新法城面小﹐而舊法樓櫓大﹐大旣不可施﹐若截而半之﹐則小又不可用。𨿽有木植﹐計土木匠五千人﹐一月方得完。時斡離不已報將至眞定矣﹐城中旣無將﹐又無兵﹐惟有健勇二萬﹐復發從梁方平拒三山﹑大河迆邐前去﹐往往上馬輒以兩手捉鞍﹐不能施效﹐大凡倉卒如此﹐不暇悉數。﹝《紀事本末》卷百四十四。原注此據蔡絳《紀實》﹐附見十二月末﹐要見虜至眞定的是何日﹐李綱所紀良弼云云﹐在明年正月四日。案﹕《北徵紀實》曰﹕漢英乃玉田縣巡檢﹐就時差充副使﹐至淸州﹐遇斡離不軍﹐文臣賀允中被鎖。漢英﹐武將﹐頗黠﹐斡離不愛之﹐因得髡而左衽﹐常在左右﹐謂此南朝第一降人也。又曰﹕內禪後﹐太上亦嘗語上及大臣曰「他人不知﹐我知此虜不可當也。予旣往東南﹐教他皇帝去陜右下兵圖收復。」及金人犯闕﹐其謀於太上皇者﹐本生不遜之志﹐又料必西走蜀﹐且不意內禪﹐故斡離不行過眞定﹐聞知﹐上下皆失色﹐而我不走反﹐又固守太原﹐適堅壁。粘罕一軍固不得下﹐此皆虜所罔測者。斡離不獨孤軍乘虛而攔入﹐宜乎其聽我而去﹖及其後﹐金人卒如初謀﹐兩軍合趨東都﹐而我但蹈前轍﹐莫有任國家安危重責者﹐故不克守﹐是以禍難大也。《東京夢華錄》曰﹕新城每百步設馬面﹑戰棚﹐密置汝頭﹐旦暮收整﹐望之聳然。城裏牙道﹐各植楡柳成陰。每二百步置一防城庫﹐儲守奭之器﹐有廣固兵士二十﹐指揮每日修造泥飾﹐專設有京城所提總其事。嶽珂《桯史》曰﹕開寶戊辰﹐藝祖初修汴京﹐大其城址﹐曲而宛﹐如蚓詘焉。耆老相傳﹐謂趙中令鳩工奏圖﹐初取方直﹐四面皆有門﹐坊市經緯其間﹐井井繩列。上覽之而怒﹐取筆塗之﹐命以幅紙作大圈﹐紆曲縱斜﹐旁注云「依此修築。」故城卽當時遺迹也。時人咸罔測﹐多病其不宜於觀美。熙寧乙卯﹐神宗在位﹐遂欲攺作﹐覽苑中牧豚及內作坊事﹐卒不敢更﹐第增陴而已。及政和間﹐蔡京擅國﹐亟奏廣其規﹐以便宮室苑囿之奉﹐命宦侍董役。凡周旋數十里﹐一撤而方之如矩﹐墉堞樓櫓﹐甚藻飾﹐而蕩然無曩時之堅朴矣。一時迄功第賞﹐侈其事﹐至以表記﹐兩命詞科之題﹐槪可想見其張皇也。靖康戎馬南牧﹐粘罕﹑斡離不揚鞭城下﹐有喜得色曰「是易攻下也。」令植炮四隅﹐隨方而擊之。城旣引直﹐一炮所望﹐一壁皆不可立﹐竟以此而至失守。藝祖沈幾遠睹﹐至此始驗。《東京記》曰﹕舊城四面爲敵樓﹐作甕城及浚治濠塹等﹐亦皆熙寧中。原注所云李綱所記良弼云云﹐在明年正月四日﹐說載《傳信錄》。《三朝北盟會編》附見正月五日李綱爲親徵行營使下﹐云﹕是時聞宰執奏對﹐欲奉鑾輿出狩襄﹑鄧間﹐余竊思以爲不可。因奏曰「聞諸道路﹐宰執欲奉陛下出狩以避狄﹐果有之﹐宗社危矣。且太上以宗社之故﹐傳位陛下﹐今薘之而去﹐可乎﹖」上默然。太宰白時中曰「都城豈可以守﹖」余曰「天下城池復有如都城者乎﹖且宗廟社稷﹑百官萬民所在﹐薘此欲將何之﹖若能率勵將士﹐慰安民心﹐與之固守﹐豈有不可守之理﹖」語未旣﹐有內侍領京城所陳良弼自內殿出奏曰「京城樓櫓創修﹐百未一二﹐又城內樊家岡一帶﹐濠河窄狹﹐決難保守﹐願陛下詳議之。」上顧余曰「卿可同蔡懋﹑良弼往觀﹐朕於此俟卿。」余旣被旨﹐同蔡懋﹑良弼亟詣新城東壁﹐篇觀城濠﹐回奏延和殿﹐車駕猶未興也。上顧問﹕「如何﹖」懋對以爲不可。余曰「城壁且髙﹐樓櫓誠未備也。然不必樓櫓亦可守﹐濠河惟樊家岡一帶﹐以禁地不許開鑿﹐誠爲淺狹﹐然以精兵彊弩占據﹐可以無虞。」上顧宰執曰「策將安出﹖」宰執皆默然。余進曰「今日之計﹐莫若整飭軍馬﹐揚聲出戰﹐固結民心﹐相與堅守﹐以待勤王之師。」上曰「誰可將者﹖」余曰「朝廷平日以髙爵厚祿蓄養大臣﹐蓋將用之有事之日。今白時中﹑李邦彥等𨿽書生未必知兵﹐然藉其位號﹐撫馭將士以抗敵鋒﹐乃其職也。」時中怒﹐厲聲曰「李綱莫能將兵出戰否﹖」余曰「陛下不以臣爲庸懦﹐若使治兵﹐願以死效﹔第人微官卑﹐不足以鎭士卒。」上顧宰執曰「執政有何闕﹖」趙野對曰「尙書右丞闕。」宇文粹中隨道君東幸故也。上曰「李綱除尙書右丞。」面賜袍帶並笏。余致謝﹐且敍以方時艱難﹐不敢辭之意。車駕興﹐進膳﹐賜宰執食於崇政殿門外廡﹐再召對於福寧殿﹐去畱之計未決故也。宰執猶以去計勸上﹐有旨命余畱守﹐以李綱副之。余爲上力陳所以不可去者﹐且言「唐明皇聞潼關失守﹐卽時幸蜀﹐宗廟朝廷﹐碎於賊手﹐累年然後僅能復之﹐範祖禹以爲其失在於不能堅守以待勤王之師。今陛下初卽位﹐中外欣戴﹐四方之兵﹐不日雲集﹐虜騎不能久畱。薘此而去﹐如龍脫於淵﹐車駕朝發而都城夕亂﹐𨿽臣等畱守﹐將何補於事﹗宗廟社稷﹐且將爲邱墟﹐願陛下審思之。」上意頗回﹐而內侍王孝傑從旁奏曰「中宮﹑國公已行﹐陛下豈可畱此﹗」上變色﹐降禦榻泣曰「卿等無畱朕﹐朕將親往陜西﹐起兵以復都城﹐決不可畱此﹗」余泣拜俯伏上前﹐以死邀之。會燕﹑越二王至﹐亦以固守爲然﹐上意稍定﹐卽取紙﹐禦筆書「可回」二字﹐用寶﹐俾中使追還中宮﹑國公。顧余曰「卿畱﹐朕治兵奭戎﹐專以委卿﹐不管少有疏虞。」余惶恐再拜受命﹐與李棁同出治事。是夕宿於尙書省﹐而宰執宿於東門司。中宮﹑國公之行已遠﹐是夕未還。中夜﹐上遣中使令宰執供軍令狀﹐詰旦決行。翌日﹐余自尙書省趨朝﹐道路紛紛﹐復傳有南狩之事﹐太廟神主已出寓太常寺矣。至祥曦殿側﹐禁衛皆已擐甲﹐乘輿徒禦皆已陳列﹐六宮襆被﹐皆將升車。余皇遽無策﹐因拉殿帥王宗濋等入見﹐極言虜必疾追﹐上乃感悟。﹞

１０﹑太學生陳東等伏闕上書﹐乞誅蔡京﹑王黼﹑童貫﹑梁師成﹑李彥﹑朱勔六賊曰「臣等聞自古帝王之盛莫盛於堯﹑舜﹐而堯﹑舜之盛莫大於賞善伐惡。堯之時有八元﹑八愷而未暇用﹐有四凶而未暇去﹐非不知其可用可去也。意謂我將倦於勤﹐必以天下授舜﹐特畱以遺之﹐使大明誅賞﹐以示天下爾。故《傳》曰﹕『舜有大功二十而爲天子。』天下頌之﹐至今不息。臣竊謂在道君皇帝時﹐非無賢才﹐如八元﹑八愷而未用者﹔亦非無姦臣賊子﹐如四凶而未去者。道君皇帝亦非不知之﹐特畱以遺陛下。竊爲陛下計﹐莫若先誅所謂姦臣賊子﹐如四凶者﹐則天下皆曉然知陛下好惡所在﹐而賢才如八元﹑八愷者﹐可舉而用矣。陛下欲知姦臣賊子﹐如四凶者乎﹐曰蔡京﹐曰王黼﹐曰童貫﹐曰梁師成﹐曰李彥﹐曰朱勔是也。臣等謹案﹕蔡京罪惡最大﹐崇寧初﹐道君皇帝方恭默聽斷﹐起京散地﹐寘之宰司。京天資凶悖﹐專權跋扈﹐首爲亂階﹐陷害忠良﹐進用險佞﹐引置子孫﹐盡居要途﹔變亂祖宗法度﹐快其私心﹔竊弄朝廷爵賞﹐固其黨與﹔蠹竭國用﹐殘暴生民﹐交結宦官﹐姑息堂吏﹐盤根錯節﹐牢不可解﹐京乃偃蹇迫肆﹐無復忌憚也。包藏禍心﹐實有異志﹐有識之志﹐比之王莽。所幸宗廟之靈﹐社稷之福﹐道君皇帝聰明睿智﹐洞照其衷﹐姦計數露﹐弗得竊發。使京若輔少主﹐其篡奪復何疑哉﹖此非特臣等知之﹐天下共知之。臣等聞陳瓘﹑任伯雨﹑何昌言﹑江公望皆曾論京姦狀﹐故數人者一斥不復再用﹐至有飲恨而死者﹐天下冤之。緣京用事﹐姦人並進﹔王黼相繼爲相﹐位至公﹑傅﹐聘柔曼之容﹐肆俳優之行。欺君罔上﹐蠹國害民﹐無所不至。假應奉之名﹐置局私家﹐四方珍貢﹐盡入黼室﹐自奉之餘﹐始以進禦。賣官鬻爵﹐貪饕無厭﹐姦髒狼籍﹐搢紳不齒。觀其所爲﹐大抵效京。朔方之釁﹐黼實啟之﹐貫實佐之。貫因京助﹐遂握兵權﹐至爲太師﹐封王左右。指使官至承宣﹐閽卒庖人﹐防團是任﹐自古宦官之盛未有其比。然貫實庸懦﹐初無智謀﹐每一出師必數十萬﹐隨軍金帛動億萬計。比其還歸﹐兵失大半﹐金帛所餘﹐盡歸私帑。臣等聞諸邊人﹐貫之用兵﹐紀律不明﹐賞罰不公﹐身冒矢石未必獲賞﹐而親隨先及。夫以師之耳目在大將旂鼓﹐進退從之﹐勝負係焉。貫自去敵常數百里﹐是致將不先敵﹐士不用命﹐屢見敗衄﹐挫辱國威。士卒陷亡﹐不以實奏﹐所獲首級﹐增數上聞。祖宗軍政﹐壞亂掃地﹐而又貪功冒賞﹐不察事機﹐朔方之兵遂以致輕舉﹐敗我國盟﹐失我鄰好。今日之事﹐咎將誰執﹖貫之所恃有梁師成﹐實聯婚姻﹐以相救援。師成之惡﹐抑又可言﹐外示恭謹﹐中存險詐﹐假忠行佞﹐藉賢擠姦﹐盜我儒名﹐髙自標榜﹐妄立名號。眾稱「隱相」﹐欲攬國家大柄﹐盡歸諸己﹐欲使天下士夫盡出其門。正人端士﹐往往望風疾避﹐亦有不幸遭其玷污者﹔一時苟賤﹑無況之人﹐爭往從之﹐旋致顯位。王黼之進﹐實賴師成﹐師成與黼﹐如貫與京﹐內外相應﹐捷若影響。黼爲相臣﹐專秉國政﹐奉行師成之意而已﹐不聞天子之命也。朝廷執政﹑侍從﹑天下監司﹑郡守﹐往往師成門生﹔蔡京父子﹐奉之不暇。至如去歲﹐道君皇帝一日相二人﹐師成自謂皆出己意﹐聞者駭恨不已。夫論相者﹐天子之職也。宦官招權以爲己力﹐寢淫不已﹐事必有大於此者﹐可勝寒心﹗頃歲李彥以根括民田﹐按行河北﹑京東﹑京西﹐威赫三路﹐所至出郡﹐倨坐黃堂﹐使監司﹑郡守列侍其傍﹐而列侍之輩﹐咸藉彥以進﹐不敢輒違。臣等聞常有詣道君皇帝論列此事者﹐師成時適在側﹐抗聲言曰「王人古在諸侯之上。」使其人不得盡言。彥之凶焰﹐由此益熾。奪民常產﹐重斂租課﹐官吏稍有違忤﹐卽誡監司﹐捃摭佗故﹐無辜送獄。士大夫往往憤恚而死﹐三路百姓破家流蕩﹐愁怨溢路。去年京東﹑河北正以租錢及燕山免夫之徵﹐剝克太甚﹐盜賊四起﹔正如兩浙曩時靑溪之寇﹐實由朱勔父子漁奪東南之民﹐怨結數路﹐方臘一呼﹐四境響應﹐屠割州縣數十﹐殺戮吏民動億萬計﹐天下騷然﹐彌歲不已﹐皆勔父子所致﹐生靈何辜﹖按勔父子﹐皆曾犯徒杖脊﹐始因暗事﹔蔡京夤緣交結閹寺﹐遂致超顯﹐招權怙勢﹐气焰可炙﹐出入禁闥無時而衛士莫敢呵止﹐侵移內帑無數而有司不得會計。其所請錢號﹐爲收買花石進奉之物﹐其實盡以入己﹐自初至今﹐不知其幾千萬數。父子每以傒當公事爲名﹐多破官舟﹐往來淮﹑浙興販﹐百端擾動數路。蔑視官吏﹐僅同奴僕﹐所貢物色﹐盡取於民﹔撤民屋廬﹐削民冢塋﹐幽冥受禍﹐所在皆然。甚者深山大澤﹐窮岸斷谷﹐江湖危險﹐人迹所不可到之地。苟有一花一石﹐必作威福﹐逼脇州縣﹐期於必取。閒有不可力致而官吏申白者﹐輒大怒詈﹐以不奉上之名﹐歸之官吏﹐畏此名﹐不免驅動百姓﹐極力攻取﹐得而後已﹐往往顚踣陷溺﹐以隕其身。東南之民﹐怨入骨髓﹐欲食其肉﹐而勔父子﹐方且炎炎﹐未艾天下。扼腕此六賊者﹐前後相繼﹐誤我國家﹐離我民心﹐天下困敝﹐盜賊滋起﹐夷狄交侵﹐危我社稷﹐致道君皇帝下哀痛罪己之詔﹐播告四方。而京等罪狀未白﹐典刑未正﹐天下無不歸怨上皇。若不誅京等﹐將何以慰道君皇帝之心﹐雪道君皇帝之謗﹐以解天下之疑耶﹖況今日之事﹐蔡京壞亂於前﹐梁師成陰敗於內。李彥結怨於西北﹐朱勔結怨於東南﹐王黼﹑童貫又從而結怨於二虜﹐敗祖宗之盟﹐失中國之信﹐創開邊隙﹐使天下勢危如絲朆﹐此六賊者﹐異名同罪。伏願陛下擒此六賊﹐肆諸市朝﹐傳首四方﹐以謝天下。庶道君皇帝之志果成於陛下﹐豈不偉哉﹗此六賊黨與之盛﹐徧滿中外﹐又聞有養死士數百人﹐自爲之備者。陛下萬一稍從寬貸﹐止於竄逐﹐禍胎尙存﹐肘腋之變﹐恐生不測﹐方之戎狄殆有甚焉。唐文宗嘗言﹕『去河北賊易﹐去朝中朋黨難。』陛下誠不可不畱神也。蔡京﹑王黼﹑童貫蓋嘗陰懷異意﹐搖撼國本﹐頃年楊戩﹐亦有是心。所賴陛下父慈子孝﹐兄友弟恭﹐此數賊者計﹐弗得行天下﹐臣子切齒刻骨﹐有年於玆。臣又聞道路之言曰﹕『蔡京有建立儲貳之功。』此語猶爲誖逆。道君皇帝初立陛下爲太子﹐天下共知﹐斷自宸衷﹐立嫡立長﹐古今大義﹐何與京事﹖而乃欲貪天之功以爲己力邪﹗此大不然者。朱勔以奇技淫巧進﹐而官至建節﹐鄭居中力爭不可﹐至郁憤而死。蓋當時用勔建議北伐﹐遂有此際。今朔方如此﹐勔當如何﹖乃者稍聞警急﹐朝廷不暇﹐安枕之際﹐勔父子遽先眾人﹐欲盡室東下計﹐其情實尢不可赦。李彥據有西城所錢物﹐去歲京東盜起﹐米斗千錢﹐兵民闕食﹐中外憂之。彥乃發錢數千萬往淮﹑浙買米﹐運至京東﹐以規厚利。前曰道君皇帝詔罷西城所﹐令以其錢付之有司。聞彥尙欲彊占﹐不肯交割﹐所存無幾﹐宦官抗國﹐悖慢如此﹐尙復何容﹗今戎狄皆叛﹐正由此六賊所致﹐陛下其忍惜此以危天下乎﹖使唐明皇早誅楊國忠﹐則祿山未必有以藉口。幸陛下無小不忍於此也。陛下忍而不誅﹐卽恐天下共起而誅之矣。夫舜之去四凶﹐亦見於禪位之初﹐未聞其猶豫也﹐可不鑑哉﹖」﹝《紀事本末》卷百三十一﹐又卷百四十八。原注《欽宗實錄》具載陳東書。「可不鑑哉」下﹐仍云﹕其後悉施行之。案﹕《續宋編年資治通鑑》云云同。《宋史﹟忠義傳》﹕陳東字少陽﹐鎭江丹陽人。早有雋聲﹐俶儻負气﹐不戚戚於貧賤。蔡京﹑王黼方用事﹐人莫敢指言﹐獨東無所隱諱。所至宴集﹐坐客懼爲己累﹐稍引去。以貢入太學。欽宗卽位﹐率其徒伏闕上書﹐請誅六賊﹐言極憤切。明年春﹐貫等挾徽宗東行﹐東獨上書請追貫還正典刑﹐別選忠信之人往侍左右。金人迫京師﹐又請誅六賊。時師成尙畱禁中﹐東發其前後姦謀﹐乃謫死。同時有布衣歐陽澈亦上書言事﹐後髙宗卽位南京﹐伏闕上封事﹐極詆用事大臣﹐遂與陳東同時見殺。﹞

１１﹑乙丑﹐召太常少卿李綱對於延和殿﹐﹝案﹕《宋史﹟地理誌》﹕延和便坐殿﹐在崇政殿後景福殿西北向。大中祥符七年建﹐賜名承明殿。明道元年﹐攺端明。二年﹐攺今名。《汴京遺迹志》《宋東京考》並同。﹞翌日﹐除兵部侍郎。綱初得覲上﹐上迎謂曰「卿頃論水災章疏﹐朕在東宮見之﹐至今猶能誦憶。」﹝案﹕李綱論都城積《水爲災疏》凡二上﹐具載《汴京遺迹志》。其前疏宣和元年六月上﹐第二疏八月上﹐已附宣和元年﹐《續宋編年》五月大水注可考。﹞綱敍謝訖﹐因奏曰「陛下養徳東宮﹐十有餘年﹐恭儉日聞﹐海宇屬望。道君皇帝觀天意﹐順人心﹐爲宗社計﹐傳位陛下﹐交手畀付﹐皎然明白﹐下視有唐﹐爲不足道也。願致天下之養﹐極所以崇奉者﹐以昭孝徳。今金寇先聲﹐𨿽若可畏﹐然聞有內禪之意﹐事勢必消縮請和﹐厚有所邀求於朝廷。臣竊料之﹐大有五欲﹕稱尊號﹐一也﹔欲得歸朝人﹐二也﹔欲增歲幣﹐三也﹔欲求犒師之物﹐四也﹔欲割疆土﹐五也。欲稱尊號﹐如契丹故事﹐當法以大事小之意﹐不足惜﹔欲得歸朝人﹐當盡以與之﹐以示大信﹔欲增歲幣﹐當告以舊約﹐以燕山﹑雲中歸中國﹐故歲幣增於大遼者兩倍﹐今旣背約自取之﹐則歲幣當減﹐國家惇示和好﹐不校貨財﹐姑如元數可也﹔求犒師之物﹐當量力以與之﹔至於疆土﹐則祖宗之地﹐子孫當以死守﹐不得以尺寸與人。願陛下畱神於此數者﹐執之堅定﹐無爲浮議所搖﹐可無後艱。」並陳所以奭敵固守之策。上皆嘉納之﹐遂有此命。﹝《紀事本末》卷百四十七。原注此據李綱《傳言錄》修入﹐用吳敏《薦得對》﹐據敏手錄。案﹕《續宋編年資治通鑑》﹕門下侍郎吳敏薦李綱﹐綱入對﹐奏奭敵固守之策﹐且請急召諸路軍馬以壯京師﹐徐議出徵。又言「國家惇示和好﹐歲幣犒師之物﹐可量以與之。至於疆土﹐則祖宗之地﹐子孫當以死守﹐不可以尺寸與人﹐願陛下畱意﹐無爲浮議所搖。」上嘉納﹐除兵部侍郎。《宋史﹟李綱傳》﹕欽宗卽位﹐綱上封事﹐謂﹕「方今中國勢弱﹐君子道消﹐法度綱紀﹐蕩然無統。陛下履位之初﹐當上應天心﹐下順人欲。攘除外患﹐使中國之勢尊﹔誅鋤內姦﹐使君子之道長﹐以副道君皇帝付託之意。」因召對延和殿。據綱《傳信錄》云﹕先是﹐二十三日﹐上內禪﹐有旨召對延和殿。薛應旂《通鑑》﹐除綱兵部侍郎在二十四日辛酉﹐與此作乙丑亦異。﹞

１２﹑丙寅﹐上道君皇帝尊號曰教主道君太上皇帝﹐皇后曰道君太上皇帝皇后。詔曰「朕聞父有天下傳歸於子﹐子有天下尊歸於父。玆古今之通誼﹐實帝王之大文﹐興自﹤耳少﹥躬﹐嗣稱闊典。道君皇帝剛健篤實﹐齊聖廣淵﹐殫二紀之憂勤﹐倦萬幾之聽斷﹐乃以神器﹐屬予衝人。顧蹈天以牢辭﹐終吁天而莫獲。𨿽極天下之稱頌﹐難名揖遜之風﹔𨿽盡海宇之貢珍﹐莫報生成之徳用。仰遵於聖訓﹐仍參考於前猷﹐祗奉徽稱﹐式光大養。道君皇帝宜恭上尊號曰教主道君太上皇帝。應自今龍徳宮供奉﹐所需以至金帛緡錢之屬﹐務極隆厚﹔事干禮儀者﹐令禮部﹑太常寺討論﹐以稱朕圖報天恩之意。」又詔﹕「朕應道君皇帝付託之重﹐饋玉食於殊庭﹐懷母儀顧復之恩﹐飾椒途於別苑﹐方均孝養﹐仰奉慈顏﹐宜加儷於徽名﹐用式遵於聖訓。仍飭庶府﹐祗事中闈﹐凡下教之所時需﹐敢一物之不備﹐以稱朕躬問安之志﹐以隆天下孝愛之風。道君皇帝皇后已奉道君太上皇帝聖旨﹐居於擷景西園﹔其恭上尊號曰道君太上皇帝皇后。一切供奉用度﹑禮儀之屬﹐務極隆厚﹐有司議定﹐討論以聞。」

詔攺來年元曰靖康。﹝《紀事本末》卷百四十六。案﹕《三朝北盟會編》﹐攺元詔附靖康元年正月丁卯朔﹐具載詔文。又備見於《靖康要錄》曰﹕二十九日﹐禦札﹕「朕光膺眷祐﹐寅奉燕貽﹐載惟菲薄之資﹐獲撫盈成之運。宵衣罔怠﹐旰食靡遑。發政施仁﹐懷日靖四方之志﹔經文緯武﹐圖永康兆民之功。式紀初元﹐是新美號﹐庶格神靈之助﹐遂臻華夏之和。茂謹王春﹐豈特遵魯史逾年之議﹖遹寧國步﹐蓋將紹周人過歷之期。自宣和八年正月一日﹐可攺爲靖康元年﹐布告多方﹐咸體朕意。」《秀水閒居錄》曰﹕宣和末﹐虜寇已犯郊畿﹐淵聖旣內禪。時予爲都司﹐詣堂白事﹐宰相白時中謂予曰「方議攺元﹐可撰數名。」予曰「凡年號須有主意﹐今以何意爲主﹖」白曰「當以和戎爲主。」予曰「漢與匈奴和親﹐攺元景寧是也﹐然和戎止是一事。昔唐徳宗遭變﹐議攺元﹐李泌以爲唐家最盛如貞觀﹑開元﹐宜各取一字以爲法。本朝最盛在仁宗朝﹐宜於慶曆﹑嘉祐各取一字﹐以慶祐名年﹐則和戎在其中矣。」中書侍郎張邦昌曰「此論固佳﹐但『慶』字頗類宮觀名額。」予曰「自古以『慶』字名年者甚多。」中書舍人席益在座曰「『祐』字亦類元祐。」予因作色曰「今外敵憑陵﹐國勢危弱如此﹐當丕變政事﹐純法祖宗﹐柰何尙拘元祐之禁﹖」右丞宇文粹中曰「公但見示文字。」遂退。後數日﹐乃攺靖康。先是﹐上皇卽位﹐攺元建中靖國﹐諫官任伯雨疏諫以爲內難曰靖﹐不當紀元﹐議宰相不學﹐此事近諸公豈不知耶﹖然淵聖卽位﹐至都城失守﹐十二月立康王﹐乃今上受命之符﹐自康邸繼統故也。《鐵圍山叢談》曰﹕宣和乙巳冬十二月﹐報北方寒盟。二十有三日﹐上皇有旨內禪﹐時去歲不數日。故事﹐天子卽位逾月卽攺元﹐於是中書擬進﹐取「日靖四方﹐永康兆民」。請號年曰「靖康」焉。靖康之初﹐今上在康邸﹐因出使講解而威徳暴天下﹐故識者多疑靖康於字爲「十二月立康」也﹐是後一年而中興。﹞

﹝海昌倪鍾祥輯注﹞

卷五十二

欽宗

△靖康元年﹝丙午﹐一一二六﹞

１﹑正月丁卯朔﹐﹝案﹕錢大昕《四史朔閏考》﹕靖康元年正月丁卯乃朔日也﹐原本脫寫「朔」字﹐今據增。﹞金人犯濬州﹐﹝案﹕徐夢莘《三朝北盟會編》﹐斡離不陷濬州系於正月二日戊辰。王偁《東都事略》《宋史﹟本紀》﹑薛應旂《續鑑》﹑畢沅《續鑑》﹐亦均在戊辰。李﹤上直下土﹥《十朝綱要》﹕梁方平﹑何灌師潰退保﹑滑州在戊辰﹔灌奔還﹐金人乘舟濟河在己巳。﹞內侍梁方平領兵在黃河北岸﹐賊騎奄至﹐倉卒奔潰。時南岸守橋者望見虜中旗幟﹐燒斷橋纜﹐陷沒凡數千人﹐虜因得不濟。方平卽遁﹐﹝案﹕《靖康前錄》云﹕梁方平到濬﹐日與其徒縱飲﹐探報不明﹐奭敵無備﹐洎賊至﹐乃始奔駭﹐至橋南縱火而遁。橋𨿽已斷﹐飄於北岸﹐猶二十八虹﹐賊少加葺﹐遂濟河。《北盟會編》謂賊至而河冰合﹐遂濟﹐未知孰是。李﹤上直下土﹥《十朝綱要》﹕是年二月辛酉﹐梁方平伏誅。《靖康要錄》﹕二月二十三日﹐臣僚上言「金人侵犯河北﹐梁方平﹑何灌各統精兵﹐控扌戹河津﹐方平敗衄﹐棄河不守﹔灌望風而遁﹐遂致敵國馮陵畿甸﹐當行軍法﹐其罪惟均。今灌以重傷死於牖下﹐而方平未正典刑﹐無所畏憚﹐國威不振﹐士論惜之。陛下方欲法藝祖﹐以武功定禍亂﹐統禦將帥﹐使有罪者必誅。」當日方平始奉聖旨﹐依軍法戮於都市。《靖康前錄》﹕二十六日﹐收梁方平械送開封府﹐治不守河之罪﹐斬於茅橋下。﹞何灌軍亦望風潰散﹐我師在河南者無一人。﹝案﹕《三朝北盟會編》﹕何灌度不能支﹐亦收餘卒退守氾水關﹐賊躡其後。比至氾水﹐灌兵又驚潰﹐乃引其餘兵還至京師。是年四月二十九日﹐臣僚上言「何灌敗事﹐其子孫應行削奪羈管﹐庶使將帥知逃遁者禍及子孫﹐有以累其心。」奉聖旨﹕「何灌子孫並勒停送唐州羈管。」何灌戰死﹐於本月乙亥日可考。﹞

初﹐虜至邯鄲﹐﹝案﹕原本脫「邯」字﹐據陳均《九朝編年備要》及宇文懋昭《大金國誌》補。﹞遣郭藥師爲前驅﹐付以千騎﹐藥師求益﹐復以千騎與之。藥師疾馳三百里﹐質明﹐遂至濬﹐具言州縣無備。邀取金繒﹑暴宮禁間事者﹐皆藥師爲之也。議親徵。﹝《紀事本末》卷百四十五。案﹕藥師引金人渡河﹐《靖康前錄》載此較詳。《前錄》云﹕沈琯見郭藥師﹐藥師畱食﹐藥師自言「今日藥師以二十騎先據橋南。」軍走過﹐而爲藥師所邀。遂不藉人﹐兵焚橋而去﹐擁入流者數千人﹐常勝軍止傷三人。蓋藥師深知宋人虛實﹐故輕捷敢先也。陳桱《通鑑續編》﹑薛應旂《續通鑑》並稱方平帥禁旅屯黎陽河北岸﹐金將迪吉補奄至。不載藥師﹐恐失實。藥師《金史》有傳﹐而朱勝非《秀水閒居錄》及《中興姓氏錄》二書言其始末﹐較本書爲詳﹐今附錄於此。《秀水閒居錄》曰﹕宣和間經營燕地﹐虜將郭藥師首來歸附﹐旣得燕山﹐授以節鉞﹐專付兵柄﹐繼檢校師傅官﹐賜第都城﹐寵數無虛日。藥師喜飲酒﹐尙醞絕品曰小糟眞珠紅者﹐日賜一樽﹐置驛送。嘗至京師﹐召赴禁中﹐凡寢殿奧密珍奇之物﹐悉令縱觀。眷待優異如此。金人南侵﹐藥師率大將張令徽﹑劉舜仁俱叛﹐與之合從犯闕。旣議和解﹐虜酋須索犒軍金幣數千萬﹐𨿽極竭不能充足。虜使云「藥師嘗至宣和殿﹐見庫中金一塊數千兩者﹐何謂不足﹖」《中興姓氏》錄《叛逆傳》云﹕藥師以燕山府叛降大金﹐盡以宮禁奢侈﹑中國無備之事告之大金﹐導之京師。將二千騎至濬州﹐先據橋南﹐以邀王師﹐擁入河者數千﹐直至城下﹐大金用之。大金退﹐每用藥師陷河北諸州。斡離不回至燕山﹐知常勝軍反覆﹐下令盡發歸本貫﹐至松亭關﹐遣女眞數千騎﹐盡掊殺之﹐以藥師爲燕京畱守﹐又遷平州。後粘罕以余睹叛﹐疑藥師預謀﹐追至元帥府﹐獄鞫之﹐旣而獲免。藥師家富於財﹐牛馬不知其數﹐婢奴千人。粘罕謂財能動人﹐盡奪之﹐囚歸女眞之域。子安國﹐亮時預南侵之謀﹐亮犯淮上﹐統兵爲先鋒﹐亮被弒﹐安國爲亂兵所殺。﹞

２﹑己巳﹐詔曰「朕以金國渝盟﹐藥師叛命﹐侵軼邊鄙﹐劫掠吏民﹔𨿽在纘承之初﹐敢忘付託之重﹖事非獲已﹐師實有名﹐﹝案﹕《續宋編年資治通鑑》作「兵出有名」。據《三朝北盟會編》載此詔文並作「師實有名」。﹞已戒六師﹐躬行天討。﹝案﹕《靖康要錄》《北盟會編》此下有「將士銳於敵愾﹐夢卜兆於襲祥﹐庶寧邦國之虞﹐克紹祖宗之烈」四句。﹞應親徵合行事件﹐令有司並依眞宗皇帝幸澶淵故事﹐﹝案﹕《靖康要錄》《北盟會編》此下有「疾速檢舉施行」六字﹐﹞命吳敏爲親徵行營副使許便宜從事。尙書兵部侍郎李綱﹐顯謨閣直學士﹑新知開封府聶山爲參謀官﹐團結兵馬於殿前司。」﹝《紀事本末》卷百四十七。案﹕《續宋編年資治通鑑》﹕己巳﹐李綱爲親徵行營使﹐吳敏副之。誤也。綱於初五日辛未始有親徵行營使之命﹐此止與聶山同爲參謀官耳。王宗沐《續通鑑》庚午日﹐李綱議守尙稱爲行營參謀官﹐與此合。李《十朝綱要》﹑陳均《九朝編年備要》及《靖康要錄》﹐並於辛未日始書李綱爲親徵行營使﹐皆不誤。徐夢莘《北盟會編》﹐除吳敏等指揮在是月四日庚午﹐而李綱爲親徵行營使亦在五日辛未。王偁《東都事略》﹐吳敏知樞密院事在乙巳﹐綱爲行營使在庚午﹐略有參錯﹐然究非同日事也。親徵之議發於李綱﹐說詳封有功《編年》﹐今附錄於此。封氏《編年》曰﹕朝廷聞金人據濬州﹐何灌﹑梁方平俱歸﹐勤王之師未有至者。大臣建議不一﹐或曰「河北人心已動﹐脫或渡河﹐計期必戰﹐鋒不可當﹐我師若出﹐望敵必潰﹐此兵家所忌。望陛下南渡大江﹐或西奔關中﹐集天下兵﹐選將出師﹐分兵四系﹐俾匹馬不可歸也。」或曰「京城乃天下之本﹐本旣搖動﹐何以支梧天下乎﹖今京城雄師尙數十萬﹐可以堅壁戒嚴﹐收民淸野﹐使敵人攻不得前﹐退無所掠﹐師老气沮﹐俟勤王之師﹐內外犄角﹐使犬羊之羣﹐羅拜請命。」李綱曰「二者之論﹐皆非所長。昔者契丹擁百萬之師﹐直抵澶淵﹐當時若從避幸之請﹐堅壁之言﹐豈得天下太平﹖百有餘年﹐賴祖宗威靈﹐社稷之福﹐惟寇萊公堅欲禦駕親徵﹐鑾輿旣渡﹐遂殄撻攬﹐戎人喪气﹐遣使請和﹐河北遂復今日之事﹐與之同﹐豈可緩也﹖」𨿽然紛拏﹐終歸李綱之議。﹞

３﹑是日﹐聞斡離不兵拒河﹐濬州不守。夜漏二鼓﹐道君皇帝車駕東出通津門﹐道君皇后及皇子帝妃等相續以行。命平涼軍節度使﹑中太一宮使範訥統勝捷軍扈從﹐百官多潛遁。﹝《紀事本末》卷百四十五。案﹕道君東幸事﹐載李綱《靖康傳信錄》最詳。《靖康要錄》﹕是月十五日﹐太上道君皇帝渡揚子江至鎭江府。李《十朝綱要》﹕是年二月乙未﹐道君皇帝發鎭江府﹔辛酉﹐次揚州。均與之合。《傳信錄》云﹕初﹐道君以正月三日夜﹐乘船通津門﹐獨蔡攸及內侍數人扈從﹐以舟行爲緩﹐則乘肩輿﹐又以爲緩﹐則於岸側得般運磚瓦船乘載﹐饑甚﹐於舟人處得餅一枚分食之。是夜行數百里﹐抵南都﹐館於州宅﹐得衣被之屬﹐市驢騾乘之。至符離﹐始登舟﹐及泗上少憩﹐宇文粹中及童貫﹑髙俅之徒始至。童貫以勝捷兵三千扈從﹐渡淮如維揚。髙俅以禁衛三千畱泗上﹐控扼淮津。旣抵維揚﹐父老邀車駕不可渡江﹐而道君決意南幸﹐遂如鎭江。道君太上皇后居揚州﹐王子﹑帝姬皆流寓沿路州縣﹐聞賊退﹐多先歸者。《宋史﹟本紀》及陳桱﹑薛應旂《續鑑》並云﹕蔡攸爲行宮使﹐宇文粹中副之。陳均《編年備要》云﹕時蔡京父子欲避難南奔﹐以官司舟船皆隸發運使﹐乃以宋﹤日奐﹥爲江淮荊浙等路發運使。﹤日奐﹥﹐攸之妻黨也。於是蔡氏﹑宋氏皆傾家南下。﹞

４﹑寧遠軍節度使朱勔放歸田裏﹔責太傅﹑楚國公致仕王黼爲崇信軍節度使﹐永州安置﹔賜翊衛大夫﹑安徳軍承宣使李彥死。黼﹑彥仍籍沒家貲。﹝《紀事本末》卷百四十八。案﹕此云黼﹑彥仍籍沒家貲﹐而二十五日辛卯又云詔籍其貲﹐疑有一誤。《三朝北盟會編》﹕二十四日庚寅﹐王黼削奪在身官爵﹐長流衡州﹐附載《靖康遺錄》云﹕是日﹐籍王黼第﹐得金寶以億萬計。則王黼籍貲當在二十四日。王宗沐﹑薛應旂《續通鑑》云﹕黼聞金兵至﹐不俟命載其孥以東﹐故有是責。﹞

５﹑金人作筏渡河逼京城。﹝《紀事本末》卷百四十五。案﹕原本作己丑﹐在癸酉前。然是月丁卯朔﹐不宜癸酉前有己丑日。《金史﹟本紀》在己巳日﹐《宋史﹟本紀》及畢沅《續通鑑》在壬申日﹐今從《金史》附於此。沈琯《南歸錄》曰﹕沈琯見國王﹐國王曰「南岸已無一人﹐你來日須去到汴京。」金人尋得小船子十餘嘡﹐可載五七人﹐浮水過者﹐所損甚多﹐步兵尙未至﹐於上下流得大船﹐遂渡驍騎﹐至六日方渡畢﹐其步兵始至﹐而老弱者畱滹州。壬申爲是月初六日﹐己巳爲是月初三日。據沈琯謂六日方渡畢﹐蓋己巳始渡而壬申渡畢耳。﹞

６﹑庚午﹐以尙書兵部侍郎李綱爲尙書右丞﹑東京畱守﹐同知樞密院李綱副之﹐﹝案﹕「李綱」﹐原本誤「李稅」﹐據宋本《東都事略》及《宋史﹟本紀》攺。﹞聶山爲隨軍轉運使。

時從官以邊事求見者﹐皆非時賜對。綱侍班延和殿下﹐適宰執奏事﹐議欲奉鑾輿出狩襄﹑鄧。綱語知東上邠門事朱孝莊曰「有急切公事﹐欲與宰執廷辧。」孝莊曰「舊例﹐未有宰執未退而從官求對者。」綱曰「此何時﹐而用例邪﹗」孝莊卽具奏。詔引綱立於執政之末﹐因啟奏曰「聞諸道路﹐宰執欲奉陛下出狩避狄﹐果有之﹐宗社危矣。且道君皇帝以宗社之故﹐傳位陛下﹐今捨之而去﹐可乎﹖」上默然。白時中曰「都城豈可以守﹖」綱曰「天下城池﹐豈復有如都城者﹖且宗廟﹑社稷﹑百官﹑萬民所在﹐捨此欲何之﹖若能率勵將士﹐慰安民心﹐豈有不可守之理﹗」時內侍領京城所陳良弼自內殿出奏曰「京城樓櫓創修﹐百未及一二﹐城東樊家岡一帶﹐濠河淺狹﹐決難保守﹐願詳議之。」上顧綱曰「卿可同蔡懋﹑良弼往觀﹐朕於此俟卿。」綱詣東壁觀城濠﹐回奏延和殿﹐車駕猶未興也。上顧問﹕「如何﹖」綱曰「城堅且髙。樓櫓誠未備﹐然所以守不在此。濠河惟樊家岡一帶﹐以禁地不許開之﹐誠爲淺狹﹐然可以精兵彊弩據也。」上顧大臣曰「策將安出﹖」皆默然。綱進曰「今日之計﹐莫如整厲士馬﹐聲言出戰﹐固結民心﹐相與堅守﹐以待勤王之師。」上曰「誰可將者﹖」綱曰「朝廷平日以髙爵厚祿畜養大臣﹐蓋將用之於有事之日。今白時中﹑李邦彥等﹐皆書生未必知兵﹐然藉其位貌﹐﹝案﹕「位貌」﹐《靖康要錄》作「位號」。﹞撫馭將士以抗敵鋒﹐乃其職也。」時中厲聲曰「李綱莫能出戰否﹖」綱曰「陛下不以臣爲懦﹐儻使治兵﹐願以死報﹔第人微官卑﹐恐不足以鎭服士卒。」上問執政有何闕﹐趙野以尙書右丞對﹐時宇文粹中扈從東幸故也。上卽命除綱右丞。綱曰「臣今正謝﹐猶服綠﹐非所以示中外。」卽時賜袍帶並笏﹐綱服之以謝﹐且言「方時艱難﹐臣不敢辭。」上入﹐進膳﹐賜宰執食於崇政殿門外廡﹐再召對於福寧殿﹐去畱之計猶未決也。召命綱與綱畱守。綱言「唐明皇聞潼關失守﹐卽時幸蜀﹐宗廟朝廷﹐碎於賊手﹐累年僅能復之﹐範祖禹以爲其失在於不能堅守以待勤王之師。今陛下初卽大位﹐中外欣戴﹐四方之兵﹐不日雲集﹐虜騎必不能久畱。捨此而去﹐如龍脫於淵﹐車駕朝發而都城夕亂﹐𨿽臣等畱守﹐何補於事﹗宗廟朝廷﹐且將邱墟﹐願陛下審思之。」上意頗回﹐而內侍王孝竭從旁奏曰「中宮﹑國公已行﹐陛下豈可畱此﹗」上色變﹐降榻曰「卿等毋執﹐朕將親往陜西﹐起兵以復都城﹐決不可畱此﹗」綱泣拜俯伏﹐以死請。會燕﹑越二王至﹐亦以固守爲然﹐上意稍定﹐卽取紙﹐書「可回」二字﹐用寶﹐俾中使追還中宮﹑國公。顧謂綱曰「卿畱﹐朕治兵奭寇﹐專以委卿。」綱曰「受命。」與綱同出﹐宿於尙書省﹐宰執於內東門司。中宮﹑國公之行已遠﹐是夕未還。中夜﹐上遣中使諭宰執﹐欲詰旦決行。質明﹐綱入朝﹐﹝案﹕《靖康傳信錄》﹕自尙書省趨朝﹐道路紛紛復傳有南狩之事﹐太廟神主已出寓太常寺矣。﹞至祥曦殿﹐見禁衛擐甲﹐乘輿服禦﹐皆已陳列﹐六宮襆被皆將升車。綱厲聲謂禁衛曰「爾等願以死守宗社乎﹐願扈從以巡幸乎﹖」禁衛呼曰「願以死守﹐不居此﹐將安之﹖」綱出﹐與殿帥王宗濋等入見曰「陛下已許臣畱﹐今復戒行﹐何也﹖且六軍之情已變﹐彼父母妻子皆在都城中﹐豈可捨去﹗萬一有中道散歸﹐陛下孰與爲衛﹖且虜已逼﹐彼知乘輿之去未遠﹐以健馬疾追﹐何以奭之﹖」上感悟﹐始命輟行。綱謂同列曰「上意已定﹐敢有異議者斬﹗」因出傳旨﹐禁衛皆拜伏呼萬歲﹐其聲震地。﹝《紀事本末》卷百四十七。案﹕《續宋編年通鑑》原注引呂中曰﹕當虜人之入寇也﹐人以爲車駕不當守京城﹐使其從行幸之計﹐可以無蒙塵之禍乎﹖曰﹕靖康之禍在於無備而不在於守與避也。爲靖康計者﹐固當避狄﹐而亦非倉猝之可避也。使其早從幸關中之謀﹐乘虜未至﹐則車駕行幸猶可以達﹐否則早從上皇治兵西京之訓﹐集天下勤王之師﹐京城或可以守。虜旣迫京師而謀避狄﹐乘輿一去﹐禁衛聞虜至而四潰矣。此李綱所以不主其所議也。《續編年通鑑》文多與《紀事本末》同﹐惟《續鑑》載白時中請上南幸﹐或云欲上西幸洛陽。吳敏曰「京城百萬生靈﹐柰何棄之﹖」《紀事本末》無此數語。是時請南幸者﹐張邦昌與白時中》也﹐《靖康前錄》載之﹔請西幸者蔡絳也﹐其弟蔡絳《北徵紀實》述之。今附錄於此﹐知《續鑑》亦有所本。《靖康前錄曰﹕時白時中﹑張邦昌皆欲邀翠華以幸襄陽﹐上問﹕「宗社何如﹖」時中輒對曰「招募英雄以圖克復﹐自藝祖都汴垂二百年﹐金湯之固﹐器甲之利﹐在所不言﹔禁旅云屯﹐自昔號爲驍勇。比年以來﹐外則童貫失陷﹐內則髙俅不招刺﹐軍政不修﹐然比之勤王之師﹐彊弱自不相侔。」《北徵紀實》曰﹕季兄翛欲上言「昔澶淵之役﹐虜人料天子必幸蜀﹐因伏兵於殽澠道上﹐適爲我兵搜出﹐此虜人已陳之芻狗也。然彼方謂我獨西兵可用﹐誠是也。都邑不可守﹐藉守亦必破﹐況天子不乘危﹐且上兵伐謀。今太上旣將南幸﹐爲新天子計﹐不若行狩陜西﹐反據形勢以臨之﹐鳩集藩翰大臣﹐數道並進﹐乘我銳气﹐下兵以圖收復﹐此萬全矣。金人若犯都邑﹐旣掩空城﹐謀折气沮無可得做﹐而我在陜西鳩兵稍成就﹐計已四五月﹐則天時地利﹐彼俱不得﹐必引而去﹐重載而歸﹐可一舉破也。都城爲患﹐不過一火而已﹐此疥癬爾。𨿽恐殽澠道險﹐勤王之兵﹐則可從南陽走武關﹐入長安﹐亦漢﹑唐大路﹐不過回遠。比殽澠差數日間﹐會兵而後鼓行﹐此所謂從天而下也。」二十七日﹐不得對﹐至元日﹐季兄始得對於延和殿。當季兄待對殿閣時﹐三人同班﹕一給事王云﹐一中書舍人張忞也。云方訟言﹐大臣皆失措﹐李士美已失魂矣。某問﹕「著都不能答﹐至今謀不定﹐柰何﹗今尙書來﹐何所建白耶﹖」季兄卽以前說及之。云曰「云所以求對者﹐正爲此。告尙書﹐大家著力。」季兄見上﹐上大然之﹐曰「卿可帥長安﹐爲朕先去﹐鳩兵斂賦﹐俟朕之來也。」俄云亦上﹐後不得云所奏之詳。然後來與翛在穎橋鎭得一見云﹐因及城守之事﹐云曰「國家不過開元﹑天寶事爾﹐今卻城守﹐致大禍者某人。」三人皆罷對﹐而上以季兄札子手付大臣﹐曰「翛可日下換資政殿大學士﹐除知永興軍先去﹐俟朕至。」是日晚﹐又議遣差排頓遞官大臣﹐因共薦舍人席益﹐召至福寧殿﹐天子面諭所以﹐仍曰「卿可先去﹐大郡則諭以車駕親出﹐可備五萬人芻糧賞賜﹐小縣則言大臣領兵撫師﹐爾皆預爲之備。卿可置司於鄧州﹐聞朕出﹐卽復來迎。」又使益自辟官從南陽通金啇路﹐而益以待制安撫兩路便宜行事﹐益又奏無兼侍﹐乞攜母氏先行﹐天子亦可之。謀已定矣。﹞

７﹑辛未﹐禦宣徳門﹐百官將士班樓前起居。上降輦勞問將士﹐命李綱﹑吳敏敍金人犯順﹐欲危宗社﹐決策固守﹐各令勉勵之意﹐俾邠門官宣諭六軍﹐將士每句聲諾皆感泣流涕﹐於是固守之議始決。賜諸軍班直緡錢有差。命綱爲親徵行營使﹐侍衛親軍馬軍都指揮使曹曚副之﹐﹝案﹕「曹曚」原本誤作「曹朦」﹐據《宋史﹟本紀》及薛應旂﹑畢沅《續通鑑》攺。﹞置司於大晟府﹐辟置官屬﹐賜銀錢各百萬﹐﹝案﹕《靖康要錄》﹕辟參謀官﹑書寫機宜﹑勾當公事﹑管勾文字準備差使﹐統制﹑統領準備差使百餘人﹔選差三省﹑吏部﹑戶房人吏數十人﹐賜銀絹錢一萬貫匹兩。﹞朝請﹑武功大夫以下及將校官誥宣帖三千道﹐許便宜從事。﹝《紀事本末》卷百四十七。﹞

８﹑壬申﹐詔每路差近上內侍一員﹐督帥臣將勤王兵入援。﹝《紀事本末》卷百四十七。﹞

９﹑太學生陳東上書曰「竊知上皇已幸亳社﹐蔡京﹑朱勔父子及童貫等統兵二萬從行。臣深慮此數賊遂引上皇迆邐南渡﹐萬一變生﹐實可寒心。蓋東南之地﹐沃壤數千里﹐郡縣千百﹐中都百色﹐悉取給焉。其風聲气俗﹐素尙侈靡﹐人所動心。其監司郡守﹑州縣之官﹐率皆數賊門生﹐一時姦雄豪彊及市井惡小﹐無不附之。近除發運使宋﹤日奐﹥﹐是京子攸之妻黨﹔貫昨討方寇﹐市恩亦眾﹐兼聞私養死士﹐自爲之備。臣嘗上書言六賊罪惡﹐﹝案﹕陳東等上書言六賊惡在宣和七年十二月甲子日。﹞賊心自知﹐不免反怨朝廷﹐夤緣上皇遂請此行。臣竊恐數賊南渡之後﹐必假上皇之威﹐乘勢竊發﹐振臂一呼﹐羣惡響應﹐離間陛下父子﹐事必有至難言者﹐則東南之地恐非朝廷有﹐其爲患豈夷狄比哉﹗望悉追數賊﹐悉正典刑。別差忠信可委之人﹐扈從上皇如亳﹐庶全陛下父子之恩以安宗廟。」上然之。﹝《紀事本末》卷百四十八。﹞

１０﹑癸酉﹐斡離不軍至京城西北﹐﹝案﹕斡離不卽《金史》之宗望也。《金史﹟宗望本傳》云﹕本名斡魯補﹐又作斡離不﹐太祖第二子也。《大金國誌﹟斡離不傳》﹕一名宗傑﹐乃武元第四子﹐江南誤呼作「二太子」。其說與《金史》不同。《中興奭侮錄》作「阿里勃」。﹞屯牟駝岡。天駟監卽孳生馬監之所﹐﹝案﹕《靖康傳信錄》﹕牟駞岡者﹐城外西北隅地也。岡勢隱轔如沙磧﹐然三面據水﹐前枕霧澤陂﹐卽孳生馬監之所。「霧澤陂」﹐《靖康要錄》作「震澤陂」。﹞芻豆山積﹐異時郭藥師來朝﹐得旨打球於其間﹐金人兵至﹐徑趨其所﹐藥師導之也。自虜騎臨河﹐梁方平燒橋而遁﹐虜不得遽渡﹐小舟能容數人者以濟﹐凡五日﹐騎兵方絕﹐步兵猶未集也﹔旋濟全行﹐無復隊伍。旣濟據牟駝嶺﹐獲馬二萬匹﹐笑謂沈琯曰「南朝可謂無人﹐若以一二千人守河﹐我輩豈得渡哉﹗」﹝《紀事本末》卷百四十五。﹞

是夕﹐金人攻宣澤門﹐﹝案﹕「宣澤門」﹐《靖康傳信錄》《靖康要錄》並作「西水門」。﹞以火船數十順流而下。李綱臨城﹐募敢死士二千人﹐列布拐子城下﹐火船至﹐摘以長鉤﹐投石碎之﹔又於中流排置檥木﹐及運蔡京家山石疊門道間﹐就水中斬獲百餘人﹐迨旦始定。

自上禦樓之後﹐方治都城四壁守具﹐以百步法分兵備奭﹐每壁用正兵萬二千餘人﹐而保甲﹑居民﹑廂軍之屬不與焉。修樓櫓﹐掛氈幕﹐安姦座﹐設弩牀﹐運磚石﹐施燎炬﹐垂櫑木﹐備火油﹐凡防守之具畢。四壁各備以從官﹐宗室﹑武臣爲提舉官﹐諸門皆以中貴大小使臣分地而守。又團結馬步軍四萬人爲前後左右軍﹐中軍軍八千人﹐有統制﹑統領﹑將領﹑隊將等﹐日肄習之。以前軍居通津門外﹐﹝案﹕「通津門﹐」《靖康傳信錄》《靖康要錄》並作「東水門」。﹞護延丰倉﹐倉有豆粟四十餘萬石﹐其後勤王之師集城外者﹐賴之以濟。後軍居朝陽門外﹐﹝案﹕「朝陽門」﹐《靖康傳信錄》作「宋門」。﹞占樊家岡﹐使虜騎不敢近。而左﹑右﹑中軍居城中以備緩急。自五日至八日﹐治戰守之具粗畢﹐而虜抵城下矣。﹝《紀事本末》卷百四十七。﹞

以尙書駕部員外郎鄭望之假工部侍郎充軍前計議使﹐親衛大夫﹑康州防奭使髙世則副之﹐望之卽行。少頃﹐虜亦遣吳孝民至﹐舉鞭與望之遙相揖﹐約孝民至城西相見。是夜﹐望之與世則縋城下﹐入何灌帳中。虜使二人亦至﹐孝民因言欲割大河爲界﹐副以犒軍金帛。望之與辧論久之﹐孝民不答﹐遂與望之來﹐開遠門入﹐至都亭驛》﹐已過四鼓。﹝《紀事本末》卷百四十五。案﹕鄭望之撰有《靖康城下奉使錄》﹐自述其事較詳﹐今附於此。《奉使錄》曰﹕靖康元年正月七日﹐望之任尙書駕部員外郎﹐往太僕司選馬﹐兵部尙書路允迪來傳語﹐約同到都堂問子細。旣到都堂﹐見官吏紛擾﹐望之徑入太宰李邦彥邠子。宰執具在﹐亦有從官三五員﹐少宰張邦昌正行步前﹐執望之手曰「鄭郎中在此﹐可往。」時有一內官在側﹐邦昌卽令任珪奏云「已差駕部員外郎鄭望之去。」望之白雲﹕「不知何事﹖」邦昌云「適得何灌奏﹐言金人已到城北﹐朝廷且遣使人出來勞軍﹐卻恐有商量。」望之又云「乞見上﹐得使旨乃行。」邦昌云「有甚旨﹖賢且往軍前﹐看他家如何﹖」俄有內官一人同珪來﹔傳宣令押奉使出門﹐借尙書工部侍郎充奉使大金軍前計議使﹐副使差髙世則﹐是時愴惶﹐更不暇往國信所關鞍馬袍帶。邦昌顧小吏﹐取公服﹐允迪假金帶鞍轡狨坐上馬﹐到安遠門登城﹐見何灌人馬在城腳下擺布﹐遣語音髙大者過濠﹐望金人軍前聲言「朝廷遣工部鄭侍郎往軍前奉使﹐可遣人來打話。」見一紫袍人稱太師﹐一白袍人稱防奭。紫袍人係燕人吳孝民﹐白袍人係金人。吳孝民云「皇子郎君到趙州路上﹐截得今上皇帝卽位赦書﹐以手加額﹐旣是上皇禪位﹐無可得爭﹐卻與他講和休。如今來南﹐只似買賣也。」望之問買賣之說如何﹖孝民云「要割大河爲界﹐更要犒軍金帛。」望之云「如此﹐則非是買賣。譬如有人買絹一匹﹐索價三貫文﹐買者酬二貫五六百文﹐又添一二百﹐遂交易﹐如此謂之買賣﹔今旣要金帛﹐又要割地﹐而彼無一物與我﹐豈可謂之買賣﹖止是彊取。」孝民更不說話﹐便要入城﹐至都亭驛。時約四更﹐多時才到驛﹐上賜到禦筆﹕「適知鄭望之已回﹐不知有何話語﹐一一奏來。」﹞

１１﹑甲戌﹐鄭望之﹑髙世則入奏使事﹐退﹐引見金使吳孝民﹐跪奏曰「上皇朝與大金結約海上﹐復違盟誓﹐皆已往事。今日少帝陛下與大金別立誓書﹐結萬世歡好可也。向者李鄴來議割獻三鎭事﹐皇子今遣使人代朝見之禮﹐願遣親王﹑宰相到軍前報禮。大金喜禮意之重﹐前日割地之議往往可罷。」少帝之稱自此始﹐上顧宰執﹐未有對者。李綱請行﹐上不許曰「卿方治兵﹐不可。」命同知樞密院卿李綱奉使﹐﹝案﹕《續宋編年資治通鑑》作「李鄴」。﹞鄭望之﹑髙世則副之。﹝《紀事本末》卷百四十五。案﹕《三朝北盟會編》﹐宣和七年十二月中旬﹐聞賊近遣李鄴借給事中奉使講和﹐至靖康元年正月七日癸酉回京師﹐再遣鄴與李綱等行﹐當卽此事。是鄴﹑綱二人同行﹐《長編》與《續鑑》各舉其一也。然鄭望之《奉使錄》﹕蕭三寶奴等謂﹕「皇子郎君訝南朝不遣使人來求和。」望之答云「朝廷已遣給事中李鄴去﹐不知甚處逢大金人馬﹐更不曾得消息。」又似此時李鄴不與望之同往﹐而同往者惟李綱耳。然則李鄴使金直至初十日乙亥始與望之等同歸﹐而《三朝北盟會編》稱鄴於初七日回京師﹐至是再遣﹐亦不免誤。﹞宰執退﹐綱獨畱﹐問所以不遣之旨。上曰「卿性剛﹐不可以往。」綱對曰「虜气方銳﹐吾大兵未集﹐固不可以不和。然所以和者得策﹐則中國之勢遂安﹔不然﹐禍患未已。宗社安危﹐在此一舉。臣懼李綱柔懦而誤國事。」因言「虜性貪婪無厭﹐又有燕人狡獪以爲之謀﹐必且張大聲勢﹐過有邀求﹐以窺中國。如朝廷不爲之動﹐措置合宜﹐彼當戢斂而退。如朝廷震懼﹐一切與之﹐彼知中國無人﹐益肆覬覦﹐憂未已也。先定然後能應安危之機﹐願陛下審之。」﹝《紀事本末》卷百四十七。案﹕李綱請行一節﹐此擊於甲戌日﹐與《靖康傳信錄》不合。《傳信錄》云﹕賊知守城有備﹐不可以攻﹐乃退師﹐因遣使隨李鄴請和。抵城下﹐已昏黑矣﹐堅欲入城。余傳令敢輒開門者斬。竟俟明乃入城。初十日也﹐上禦崇政殿﹐宰執起居訖﹐升殿奏事﹐引使人對。出斡離不書進呈﹐道所以舉師犯中國之意﹐聞上內禪﹐願復講和﹐乞遣大臣赴軍前議所以和者。上顧宰執﹐未有對者。余因請行。《傳信錄》虜使入城在初十日﹐而甲戌則是初八日﹐其不合一也﹔《傳信錄》虜使俟明乃入城﹐而此則癸酉夜﹐自開遠門入﹐至都亭驛﹐已過四鼓﹐其不合二也﹔李鄴於七日癸酉回京師﹐乃是一人獨回﹐並無虜使相隨﹐則《傳信錄》謂遣使隨李鄴請和﹐當指乙亥日﹐與三寶奴等同歸無疑﹐安得李綱請行反在李鄴未歸以前﹐其不合三也。乙亥爲是月初九日﹐疑虜使昏黑抵城下當在乙亥之夜﹐明日丙子入城﹐正與初十日合﹔則李綱請行當在三寶﹑王汭諸人來獻玉帶名馬時﹐而不在吳孝民入城時也。鄭望之《奉使錄稱》孝民跪奏皇子郎君要一大臣過去﹐上卽云李綱﹑鄭望之過去﹐與此云上顧宰執﹐亦不合。﹞旣退﹐綱與望之再對﹐上云「若及割地﹐則多與歲幣增三五百萬不妨。」望之次論及犒軍金銀﹐可許銀三五百萬兩。又命綱押金一萬兩及酒果賜斡離不。﹝案﹕《靖康要錄》云﹕出城時日已昏黑﹐有金人騎兵三兩人﹐不知是使人﹐射箭相及﹐從者一人死之﹐餘四人亦傷。夜至孳生監。鄭望之《奉使錄》云﹕孝民屢前逼出城﹐緣伺候賜金酒果﹐所以遲畱。上馬時﹐日落多時﹐出萬勝門約一二里間﹐日已昏﹐比至孳生監一更多時﹐見斡離不。但訝國家違盟﹐如受歸朝官及賜平州張覺殺金人之詔﹐如此三五事﹐都不及和議。乃云「夜晚﹐俟來日相見。」﹞

使人至﹐斡離不南向坐見之﹐﹝案﹕《靖康傳信錄》云﹕綱﹑望之等北面再拜﹐膝行而前。﹞遣燕人王汭等傳道語言﹐謂都城破在頃刻﹐所以斂兵不攻者﹐爲趙氏宗社恩莫大也。議和所須犒師金銀絹采各以千萬計﹐馬驢騾之屬各以萬計。尊其國主爲伯父﹐凡燕﹑云之人在漢者悉歸之。割太原﹑中山﹑河間三鎭之地﹐又以親王﹑宰相爲質。﹝案﹕鄭望之《奉使錄》此段云云﹐明日再見使及之。﹞綱等不敢有言﹐但曰「有皇帝賜金萬兩及酒果。」斡離不令吳孝民受之。夜﹐宿孳生監﹐金人遣蕭三寶奴﹑耶律忠﹑張願恭三人來﹐﹝案﹕《奉使錄》﹕三寶奴等云「皇子郎君至中路便意回﹐只訝南朝不遣使人來求和。」望之云「朝廷已遣給事中李鄴去﹐不知甚處逢大金人馬﹐更不得消息。」三寶奴云「李給事知是上皇遣來﹐皇子郎君道不知他今上意旨如何﹖」望之云「主上卽位十餘日﹐上皇已南幸﹐朝廷倉卒未及遣使而人馬已及城下。」﹞首言以我納張瑴﹐故舉兵﹐﹝案﹕「張瑴」﹐《金史》作「張覺」﹐入《叛臣傳》。《北盟會編》及《奉使錄》亦作「張覺」﹐《大金國誌》作「張瑴」。﹞旣聞上皇禪位﹐少帝登極﹐卽擬還師﹐第訝南朝不來求和。望之云「女眞本一小國﹐初以士馬彊盛滅契丹﹐終能以禮義與中國通好﹐豈不爲美﹖若一向恃彊﹐務欲並吞﹐非至理。」三寶奴云「但南朝多失信﹐須要一親王爲質﹐古亦有之。」望之云「如燕太子丹質於秦是也﹐然不知周﹑鄭交質﹐其後卒至交惡﹐果爲大計﹐質亦何卹﹖若以親王往﹐萬一有感風露致不測﹐以人情言之﹐在貴朝亦不得不悔﹐此事終恐無益。」三寶奴笑云「北朝以兵之所加爲疆境﹐今已至汴﹐而皇太子郎君但欲畫河爲界。」已而望之云「朝廷自來與金國講好﹐以燕山爲藩籬﹐內郡及都城不爲戰守備﹐豈事力誠單弱﹗若皇子必欲以河爲界﹐此乃恃彊有所邀耳。且南朝得北朝地不能守﹐前日燕山是也。北朝得南朝地恐亦然﹐蓋人情向背不同﹐不若增益歲幣爲無窮利爾。」因許銀三百萬兩﹐三寶奴不悅而退。是日﹐虜移壁開遠門。《紀事本末》卷百四十五。案﹕鄭望之《奉使錄》﹕三寶奴云「南朝得北朝地固不能守﹐北朝得南地豈守不得﹖古人有守得者。」望之云「耶律徳光到汴京﹐不及一月﹐如何謂之守得﹖」三寶奴云「有守得底。」望之云「北邊種落得中原地﹐無如拓跋魏。然自拓跋南侵﹐攺爲元魏﹐已百有餘年﹐當時所立君長﹐猶中國之人也﹐用中國之禮樂﹐中國之法度﹐中國衣服﹐故中國之人亦安之。今大金豈可以拓跋爲比﹖」又微笑云「舊日三關也屬北朝來。」望之云「國家財賦﹐各有轉運使總領﹐河北糴便司﹐蓋河北緣邊州郡﹐多是溏濼地無出﹐故朝廷支降錢本糴便司﹐和糴斛斗以給諸邊太師。若論三關地政﹐是溏濼所在﹐不若問朝廷多增歲幣﹐又無水旱之虞﹐豈不永遠﹖太師更熟慮﹐卽是長遠。」三寶奴云「樞密侍郎瞞心﹐各自盡忠盡節﹐爲國家說得甚事﹖但許多人馬遠來﹐不成則憑空去也。大金人馬不似南朝健兒逐月有請受。」望之云「若是講和﹐卻存舊好﹐所有金軍﹐朝廷須是犒勞﹐不知有多少軍﹖」三寶奴云「河東國相二十萬﹐皇子郎君一頭項三十萬。如今講和﹐便遣人止河東軍去﹐此事朝廷不要遲疑﹐早早便宜。這里許多軍﹐住久是壞了你家人民田種。」望之云「昨日面得處分﹐若說及犒軍﹐可許銀三五百萬兩﹐此數亦不易出也。」三寶奴云「金人去家有六七千里﹐動經一二年﹐須是逐人得兩鋌銀一鋌金方得。」望之云「太師開得許大口﹐又似以河爲界﹐好難商量。」

１２﹑乙亥﹐李綱方入對﹐外報虜攻通天﹑景陽門一帶甚急﹐﹝案﹕「通天﹑景陽門」﹐《靖康傳信錄》《靖康要錄》並作「新城酸棗門」。﹞上命綱督將士捍奭﹐綱乞禁衛班直善射者千人以從。﹝案﹕《靖康傳信錄》《靖康要錄》並云﹕上遣禦藥虜端同行﹐傳旨如所乞。《傳信錄》云﹕自禁中至新城酸棗門幾二十里﹐行夾道委巷中﹐惟恐賊之已登城也。﹞虜方渡濠﹐以云梯攻城﹐班直乘城射之﹐皆應弦而倒﹐將士無不賈勇﹐近者以手炮﹑櫑木擊之﹐遠者以神臂弓射之﹐又遠者以牀子弩坐姦及之。而金虜有乘筏渡濠而溺者﹐有登梯而墜者﹐有中矢石而踣者甚眾。又募壯士數百人縋城而下﹐燒云梯數十座﹐斬獲酋首數十級。﹝案﹕《靖康傳信錄》《靖康要錄》並作「斬獲酋首十餘級﹐皆耳有金環。」﹞虜又攻陳橋﹑封邱﹑衛州等門﹐矢集城上如蝟毛﹐綱登城督戰﹐上遣中使勞問﹐手札褒諭﹐給內庫酒﹑銀碗﹑采絹等以頒將士﹐人皆歡呼。自卯至未﹑申間﹐殺賊凡數千﹐乃退。武泰軍節度使何灌死之。﹝《紀事本末》卷百四十七。﹞

１３﹑虜遣遊騎四出﹐抄掠畿縣﹐惟東明﹑太康﹑雍邱﹑鄢陵﹑扶溝僅存。虜況小邑不破﹐再益騎三千﹐急攻東明﹐京東將董有鄰率眾拒之﹐斬首十餘級。最後得金環者﹐三太子也。

１４﹑鄭望之等在虜營﹐斡離不約見之﹐引李鄴﹑沈琯於其坐後﹐需金五百萬兩﹐銀五千萬兩﹐牛馬萬匹﹐表緞百萬匹﹐割太原﹑中山﹑河間三路地﹐並欲宰相﹑親王爲質。﹝案﹕《奉使錄》﹕是日﹐早有韓宣徽過位相揖云「皇子郎君遣人去打城也。」望之云「旣是講和﹐何言打城﹖」韓笑云「且要耀兵。」斡離不笑云「打城人適以已句回矣。」又云「講和事﹐此自講人去朝廷理會。」於是三寶奴﹑耶律忠﹑王汭受斡離不書一封。又一幅不封﹐與望之同入城。不封一幅﹐乃是所須金銀表緞數目﹐金五百萬兩﹐銀五千萬兩﹐牛馬萬匹﹐表緞一百萬疋﹐一更後到殿門﹐又見所進書﹐方知要割三鎭。及親王一員﹐候回日送到河﹐要宰臣一員同往﹐交割地界。﹞望之辭以親王至幼﹐沈琯謂望之乞遣郡王﹐望之再三言之﹐斡離不曰「遣親王﹑郡王各一人至河卽還﹐宰相候交物了及撥地畢日可還也。」斡離不出玉帶﹑玉篦刀﹑名馬各一﹐遣三寶奴﹑耶律忠﹑王汭等來獻﹐催使人回﹐夜到驛。望之入對福寧殿﹐具奏所言﹐上令與大臣言之。﹝案﹕《續宋編年資治通鑑》云﹕鄴歸﹐奏聞邦彥議﹐以金人所需金二百萬兩﹐銀五百萬兩﹐牛馬五百頭﹐羊一千口﹐表緞如銀數﹐量與金八十萬兩﹐銀二百萬兩﹐緞子如銀之數﹐牛羊並從所請。上從之﹐是夜定議。蓋出於邦彥也。《北盟會編》初十日丙子引見三寶奴上殿﹐呈書爲明日事。﹞

燕山都監武漢英﹑知信徳府楊信功及李鄴﹑沈琯等並歸自虜營中。﹝《紀事本末》卷百四十五。案﹕《三朝北盟會編》﹕宣和七年十一月二十八日乙未﹐斡離不陷薊州﹐副使武漢英髡而降之。十二月十日丁未﹐陷燕山府﹐沈琯被執。二十七日甲子﹐陷信徳府﹐知府楊信功被執。惟李鄴乃奉使議和歸而又往﹐至是又歸也。武漢英歸自虜營﹐蔡絳《北徵紀實》以爲不在此時﹐今附錄於此﹐以存異說。《北徵紀實》曰﹕本朝與遼人文移﹐皆在兩界對境﹐謂之「關報」。金人滅遼﹐河東代州如故事﹐而燕山卽我玉田縣﹐築一州曰淸州﹐以對平州﹐相與通使人之正路也。故其犯中國﹐先以關牒來代州茹越寨﹐及啟封﹐乃檄書是也。燕山路淸州則有我文臣賀允中﹐副使武漢英。漢英乃玉田縣巡檢﹐就時差充副使﹐適至淸州﹐而斡離不遣人約曰「邀使人觀打球。」二人者知其犯盟﹐欲以其未過界﹐無故事相會拒之﹔恐托是以生釁﹐故勉而從之。及至界﹐則以是日舉兵矣。賀允中被鎖﹔武漢英者﹐武將﹐頗黠﹐斡離不愛之﹐因髡而左衽﹐常在左右﹐謂此南朝第一降人也。漢英降﹐備見藥師犯中國﹐得人初不殺﹐曰「此皆我人也。」行將至眞定﹐漢英說之曰「某猶不知大國用兵意﹐況中國之人乎﹖是宜其不降﹗今睹所擒獲者皆不殺﹐然人安得戶曉﹖謂如某者使諭之﹐則河北堅城可不戰而下也。」斡離不大喜﹐乃多出榜文﹐命武漢英出寨﹐俾誘諭諸郡。漢英用是得出﹐乃徑走闕下﹐具以虜情告朝廷曰「金人之謀深矣﹐謂中國獨西兵可用﹐今以粘罕一軍下太原取洛陽﹐要絕西兵援路﹐且防天子幸蜀﹔斡離不軍下燕山取眞定﹐直掩東都﹐仍會於東都而後不遜也。」﹞

１５﹑丙子﹐詔以金人入寇﹐自十一日避正殿﹐減常膳。﹝案﹕《靖康要錄》﹕元年正月十日敕門下﹕「朕以寡昧﹐履承至尊﹐任大而守重。碩徳弗類﹐不能仰當天意﹐屬鄰入寇﹐削地尋盟﹐遽傳多壘於四郊﹐豈特蹙國之百里﹗徵求財賄﹐虔劉邊郵。朕甚恧焉﹐延問公卿﹐側席而坐﹐夙夜祗畏﹐不遑康寧。思弭艱虞﹐宜從貶損。自今月十一日避正殿﹐減常膳﹐冀上天助順﹐萬國效忠﹐交扶不拔之基﹐永底丕平之治。故玆詔示﹐想宜知悉。」﹞又詔﹕「大金所需犒軍物數浩瀚﹐朝廷竭力應副﹐如供祀宗廟器皿﹐亦不敢吝﹔至於親王內外百官之家﹐已行告諭﹐盡數供助﹐尙恐未能敷數﹐忠義之民﹐理宜體國﹐將私家所有願助國用者﹐限日下於戶部尙書聶山等處送納。」

又詔﹕「蕃衍宅諸王金銀絹帛﹐道官﹑樂官﹑伎術等官及五司官﹐察視曾經賜帶各家有現在金銀﹐只今納元丰庫﹔若敢隱庇轉藏﹐並行軍法。諸宮﹑觀﹑寺﹑廟﹑奉先﹑普安諸墳﹐六尙局諸司並開封府公用金銀﹐拘收納左藏庫。」

中書省言「中山﹑太原﹑河間府並屬縣及以北州軍﹐已於誓書議定交割﹐如有不肯聽從去處﹐卽將所賜州府令歸金國。」詔令降詔。

時肅王及康王居京師﹐上退朝﹐康王入﹐毅然請行﹐曰「虜必欲親王﹐自爲宗社大計﹐豈應辭避﹗」卽以爲軍前計議使﹐令張邦昌﹑髙世則副之。上命引王詣殿閣﹐見宰執。李綱云「大金恐南朝失信﹐故欲親王送到河﹐亦無他。」王正色云「國家有急﹐死亦何避﹗」聞者悚然。﹝《紀事本末》卷百四十五。案﹕京城搜括金銀﹐《靖康要錄》自正月十日以後屢有詔旨﹐今並附載於此。《靖康要錄》﹕正月十日取旨﹐大金國重兵攻打京城﹐欲盡行殺戮﹐般取財物。朝廷以生靈爲念﹐遣使議和﹐只要金銀犒設﹐人馬方肯退回。朝廷將應於官司庫務見在並文武臣僚之家金銀應付外﹐尙未敷數。今來事不獲已﹐理須權宜措置﹐庶免吾民肝腦塗地。可應在京士庶之家﹐將現在金銀權行借用﹐限日下於左藏庫送納﹐如有隱漏藏匿﹐並籍沒家財﹐仍許入告﹐以所藏之物﹐給半充賞﹔如納數多﹐當議量度於文武官內安排﹐舉理選限﹐不礙正法﹐理爲官戶﹐注授優便差遣。十二日聖旨﹕令張道濟於內事之家﹐共取銀五百萬兩﹐金一百萬兩﹐仍差何鹵﹑周文懿﹐開封府拘收童貫﹑蔡京諸人﹐仰差唐重﹑謝克家﹑李擢﹑師驥﹐於蔡京﹑童貫﹑何執中﹑鄭伸﹑髙俅﹑王憲﹑彭端﹑劉宗元等家並其餘戚裏﹐所有金銀並行直取﹐日下於元丰庫送納。若敢徇情隱庇﹐或轉爲藏隱﹐許諸色人告﹐給半充賞﹔隱藏之人﹐並行軍法。又禦筆﹕「將趙元奴﹑李師師﹑王仲端及曾祗應於娼優之家﹐並袁陶﹑武震﹑史彥﹑蔣翊﹑郭老娘逐人家財籍沒﹐並內侍省官﹑道官﹑藥官曾經特賜金銀許系金帶人﹐及楊球﹑張補﹑姜堯臣﹑李宗寶﹑張師寶﹑李宗振﹑宋暉﹑董庠金銀﹐並仰聶山﹑何鹵﹑周懿文﹑李光只令直取。」十五日聖旨﹕「應有官無官諸色人﹐曾經賜金帶﹐並自陳納官。」十七日﹐殿中侍禦史李擢奏﹐乞依近降指揮﹐士庶納金銀數多者﹐先授以官﹐非特示民以信﹐亦可激切來者﹐奉聖旨依奏。由是百姓王宜﹑王革以下推恩有差。二十日﹐專領收簇大金國犒軍金銀所面奉聖旨﹕大金國兵馬圍京城﹐其勢甚急﹐朝廷爲宗社生靈遣使議和﹐須籍金銀幣帛﹐以結盟好。金國要金五百萬兩﹐銀五千萬兩﹐今來所斂金銀﹐上自宗廟﹑宮禁﹑乘輿﹑服飾之物﹐盡行戔刂刷﹐止得金三十餘萬兩﹐銀一千二百餘萬兩﹐盡數津致前去。大金爲見其數未足﹐復遣使臣諭意﹐難爲退軍﹐兼恐兵眾犒賞不均﹐必致怨怒﹐卻來攻城﹐男子盡殺﹐婦人驅虜﹐屋宇焚燒﹐金銀錢物﹐竭底將去。今來計無所出﹐遂將前後黃榜並行拘收﹐別出榜文﹐訓諭朝廷迫切之意。仰自今月二十一日爲頭﹐應執政﹑侍從官﹑宗室﹑外戚將在家所有金銀﹐盡數赴逐庫送納外﹐其餘士庶諸色人﹐並仰於兩日內﹐罄所有金銀﹐立便送官﹔如有藏匿寄付送納不盡之數﹐限滿﹐並許諸色人告論﹐𨿽於許相容隱之人﹐亦許陳告﹐並以所告之數三分之一充賞﹐告及金萬兩﹑銀十萬兩除告賞外﹐仍與成忠郎﹔金一千兩﹐銀一萬兩﹐除賞外﹐與承信郎。如親鄰知情不告﹐告而不盡﹐並與同罪﹐籍沒家財﹔誣告不實﹐以其罪罪之。今來所降指揮﹐事出急切﹐若因金銀不足﹐和議不成﹐遂致家族不保﹐𨿽有財寶﹐何所用之﹗仰士庶體認朝廷憂民憂國之意﹐疾速前來送納﹐俟事定日﹐等第推恩﹔如敢故違者﹐並行編配﹐所有金銀綾絹免納﹐州南赴左藏庫﹐州北赴元丰庫﹐州東茶場﹐州西榷貨務交受。二十三日聖旨﹕「假到士庶金銀﹐令拘收籍沒王黼﹑李彥等房廊住宅田上及戶絕田產給還﹐願空名官告補度牒紫衣師號者聽。」﹞

１６﹑丁丑﹐宰執進呈金人所須之目﹐李綱力爭﹐以謂﹕「尊稱及歸朝官如其所欲固無害﹐犒師金幣﹐其數太多﹐𨿽竭天下亦不足充﹐況都城乎﹗當量與之。太原﹑河間﹑中山﹐國家屏蔽﹐號爲三鎭﹐其實十餘郡地險阻皆在焉﹐割之何以立國﹗又保塞﹐翼祖﹑順祖﹑禧祖陵寢所在﹐子孫柰何與人﹗至於遣使﹐宰相當往﹐親王不當往。今日之計﹐莫若擇使與之熟議﹐道所可不可者﹐金幣之數﹐令有司會計。少遲之﹐大兵四集﹐彼以孤軍入重地﹐勢不能久畱﹐必求速歸﹐然後與之盟﹐彼且不敢輕中國﹐其和可久也。」﹝案﹕《續宋編年資治通鑑》云﹕種師道及姚平仲以涇原﹑秦鳳路兵至﹐請緩給金帛﹐禁遊騎不得遠略﹐俟歸扼而殲諸河﹐女眞豈知有孤軍入人境而善其歸乎﹗﹞宰執皆謂﹕「都城破在朝夕﹐肝腦塗地﹐尙何有三鎭﹐而金幣之數皆不足較也。」上默然﹐綱因求去﹐﹝案﹕《靖康傳信錄》云﹕上爲羣議所惑﹐默然無所主﹐凡爭逾兩時﹐無一人助餘言者。余自度力不能勝眾說﹐因再拜求去﹐曰「陛下擢臣自庶僚﹐不數日與大政﹐臣亦受而不辭者﹐徒以議論或有補萬分之一。今與宰執異議﹐不能有所補﹐願還庶僚﹐以安愚分。」﹞上慰諭曰「不須如此﹐卿第出治兵﹐益固城守﹐恐金人款我﹐此徐議也。」綱復曰「金人所須﹐宰執欲一切許之﹐不過欲脫一時之禍﹐不知他日付之何人﹐能爲陛下了此﹖願更審處﹐恐後悔無及。」朝廷卽以誓書往﹐所求皆與之﹐以李鄴﹑髙世則爲送伴使﹑副。綱尙畱三鎭詔書不遣﹐幾少遲延﹐以俟勤王兵集﹐徐爲後圖也。﹝《紀事本末》卷百四十七。康王旣受命﹐日趣行曰「此豈可緩耶﹗」世則乞備親王儀衛﹐稍重事體﹐若示以弱﹐益爲虜所輕侮章。不報。《紀事本末》卷百四十五。﹞

１７﹑庚戌﹐張邦昌從康王詣虜營﹐自日午至夜分始達。時胡騎交馳﹐王意气閒暇如平日。李鄴﹑髙世則齋和議書﹐送伴蕭三寶奴等同行。時四方勤王之師踵至﹐日或數萬人﹐四壁各置統制官糾集﹐給芻糧﹐授器甲﹐立營寨﹐團隊伍﹐皆行營司主之。﹝《紀事本末》卷百四十五。案﹕李鄴等所齋和議書﹐與十五日斡離不回奏並書﹐並載《三朝北盟會編》﹐今附錄於此。朝廷和議誓書云「契勘太上皇與大聖皇帝浮海結約﹐欲卜萬年。偶因手詔平山張覺招納叛亡﹐至使歡盟變爲兵革﹐遂致大金數路興師。今大聖皇帝次子郎君先及京城﹐事至於今﹐𨿽悔何及﹖專差知樞密院事李綱等赴議軍前﹐引過乞和。正月十日﹐迺承計議使髙允﹑張願恭﹖到文字﹐大開容引﹐備諒肫誠﹐救拯生靈﹐惇結盟好﹐載惟恩義﹐深劇感悰。今戒攸司﹐悉從定約。太上皇與大金大聖皇帝及今皇帝﹐義同兄弟﹐今來回書﹐當依契丹舊例﹐禮從伯姪施行。已許放黃河﹐更不爲界。可太原﹑中山﹑河間府一帶所轄縣鎭分畫疆土。其係大金後﹐比至立了疆界﹐屯兵已前﹐於內別有變亂處所﹐當朝自應管擒制交送﹐至於尺土一民﹐不令侵犯招納。若是三府以南州軍﹐犬牙出入不齊去處﹐臨時兩平兌易。應自亡遼播越之時﹐北界流離而來﹐並系大金叛亡諸職官工匠教坊百姓﹐除元不曾到並已死外﹐應見在並盡數遣還﹔在京令隨前去﹐在外接續發遣﹐一無停匿殘害錯失。除自來合交金銀疋帛並雜物折納﹐決無粗惡愆期。斯言之信﹐金石不渝。有違此誓﹐神殛無赦﹐宗社傾覆﹐子孫不享。所有其餘該載不盡合約事件﹐並依前立誓書施行。遠冀英懷﹐永同重誓。伏惟照察。謹白。」十五日﹐斡離不回奏曰「大金都經略處置使﹑兩路都統制斡離不﹐正月十四日大宋皇帝遣使降到誓文﹐大開詳審﹐推見聖意﹐勇於攺悔﹐求踐舊好﹐敍定兄弟之義﹐卜於萬代﹐更不渝變﹐斯乃社稷生靈之福也。當司深爲感切﹐遽解重圍﹐收聚兵馬﹐鈐束將校﹐更不令驅虜殺戮。旣復舊約﹐欲成長久。竊慮歲輸物稍多﹐難以經遠施行。兼奉宣命﹐若能悔責﹐委酌中理會﹐今減放一百萬貫﹐常年只納一百萬貫文折物﹐並銀二十萬兩﹐絹三十萬疋。仍爲今年分撥疆土事忙﹐直候來年正月依應舊例交納。如交割結絕之後﹐苟有違變﹐神明得殛﹐俾墜其師。伏乞照察。謹奏。」書曰﹕大金皇子都經略處置使斡離不上書於大宋皇帝闕下﹕「今月十四日﹐賜到誓書曁皇弟康王並少宰一員至﹐仰體聖慈﹐深增倍喜。事苟不然﹐其如社稷生靈何﹖今旣轉禍爲福﹐重踐歡好﹐惟望貴朝不失農事﹐早令當司兵馬無稽駐泊﹐益彰至徳。當司已鈐束逐處軍兵﹐更不令驅虜殺戮。所有國書再立盟約﹐乞賜盡言﹐遣差使徑將來詣當司﹐特憑發遣赴闕。卽日一見康王﹐便如兄弟相次﹐事過遣還﹐願勿憂疑。更有但係亡遼契丹﹑奚﹑漢﹑渤海雜類人等﹐無令劫掠傷民﹐早爲交割。本月十一日夜﹐南方天气赤﹐直至天明﹐詳其分野﹐正臨都邑。能盡至誠﹐惇大信﹐反身修徳﹐必抵消禳。緣念義同一家﹐別白奏達。謹上。」﹞

１８﹑辛巳﹐虜陷陽武縣﹐知縣事蔣興祖死之。﹝《紀事本末》卷百四十五。案﹕「陽武」﹐原本誤作「湯武」。《宋史﹟地理誌》有陽武縣﹐屬京畿路開封府﹐無湯武縣。《宋史﹟本紀》亦作「陽武」﹐今據攺。﹞

１９﹑壬午﹐統制官馬忠以京西募兵至﹐遇金人於順天門外﹐﹝案﹕《靖康傳信錄》《靖康要錄》﹐並作鄭州南門外。﹞乘勢擊之﹐殺獲甚眾。範瓊將萬騎自京東來﹐營於馬監之側﹐王師稍振。初﹐勤王師未集﹐虜气驕甚﹐橫行諸邑﹐旁若無人﹐解甲下鞍﹐謂無與爲敵。至是始懼﹐遊騎不敢旁出﹐自京城以南﹐民始奠居矣。﹝《紀事本末》卷百四十五。案﹕《靖康要錄》《十朝綱要》並擊此事於是月十八日﹐乃甲申也﹐較此後二日。《三朝北盟會編》在二十日丙戌﹐較此後四日。《宋史﹟本紀》﹑薛應旂《通鑑》亦並在甲申﹐與《綱要》同。﹞

２０﹑丁亥﹐檢校少保﹑靜難軍節度使﹑河北河東路制置使種師道﹐武安軍承宣使姚平仲﹐以涇原﹑秦鳳兵至闕下。﹝案﹕《續宋編年資治通鑑》﹕丁亥﹐陜西種師道﹑姚平仲﹐鄜延張俊﹑韓時中﹑環慶汪洋﹑馬遷﹐熙河姚古﹐秦鳳種師中及折彥質﹑折可求等勤王兵﹐並號二十萬就師﹐人心稍安。《三朝北盟會編》系此於丙戌﹔又有劉光國﹑楊可勝﹑李寶諸路兵﹐而張俊﹑馬遷﹑韓時中等兵至在二十五日辛卯。﹞李綱言於上曰「勤王之師漸集﹐兵家忌分﹐非節制歸一不能濟﹐願敕兩將聽臣節制。」上曰「師道老而知兵﹐且職位已髙﹐與卿同官﹐替曹曚可也。」﹝案﹕《靖康傳信錄》云﹕上意欲以師道爲親徵行營副使﹐余竊嘆上裁處之當﹐而宰執間有密建白以爲不可者。上入其言﹐於是別置宣撫司。﹞於是別置宣撫司﹐以師道同知樞密院事﹐充京畿﹑河北﹑河東路宣撫司﹔以平仲爲都統制。應四方勤王兵﹐並隸宣撫司﹐又撥前後軍之在城外者屬之﹔﹝案﹕李《十朝綱要》﹕種師道分兵爲兩寨﹐一屯城西南﹐一屯城東北。開陳州宋門﹐通都人出入。戰於板橋﹐至夜﹐焚馬監東廓﹐金人始懼。王偁《東都事略》板橋之戰在己丑﹐較丁亥後二日。﹞而行營使所統者﹐獨左﹑右﹑中軍而已。上屢申飭兩司不得侵紊﹐而節制旣分﹐不相統一﹐宣撫司所欲行者﹐往往托以機密﹐不復關報﹐自是權始分。﹝《紀事本末》卷百四十七。﹞

２１﹑戊子﹐李綱﹑鄭望之入對﹐上曰「虜須金銀無藝﹐安得充數﹗禁中珠玉多﹐卿等可往議以充折也。」綱等旣至﹐王汭迎謂曰「不知以何事來﹖皇子郎君緣打球冒風﹐若有他議﹐待暮當相見﹔若但言犒軍金銀﹐此已攺擇使者往矣﹐無勞重議也。」望之度不可見﹐卽以上意語汭。汭曰「誰復敢言﹗公歸試以來﹐或可輸也。」望之曰「今無成命﹐萬一輸而不受﹐望之爲罔上﹐柰何﹖」汭曰「公如爲皇子言﹐汭命之輸﹐吾亦一欺罔也。但吾以好意相輸﹐決非相紿耳。」﹝案﹕鄭望之《奉使錄》﹕王汭云「皇子郎君亦愛此等物﹐前見髙觀察所執笏﹐借去看﹐極愛。樞密侍郎如今歸去後﹐可辦下所有珠玉等﹐別做一日便押取來﹐須有商量。」與此不同。﹞望之等入城﹐已過晡﹐卽入對。上云「珠玉當聚寘宣和殿﹐盡數以往。」﹝《紀事本末》卷百四十五。案﹕《靖康要錄》﹕十七日聖旨﹐李綱﹑李鄴﹑鄭望之奉使失詞﹐妄許金人金幣﹐並罷。乃是月癸未日也。戊子爲是月二十二日﹐相隔止五日而議和之策復行矣。﹞

２２﹑辛卯﹐開封府言「故太傅王黼﹐至雍邱縣南二十里輔固村爲盜所殺。」﹝案﹕「輔固村」﹐《靖康﹟遺錄》《前錄》並作「負固村」。《遺錄》云﹕黼斬於此﹐百姓謂之「負國村」。《前錄》云﹕在應天府杞縣之南十里。﹞詔籍其貲。小人乘隙爭入黼第﹐掠取絹七千餘疋﹐錢三十餘萬緡﹐四壁蕩然。﹝《紀事本末》卷百四十八。案﹕《靖康﹟要錄》﹕二十五日﹐開封府奏﹕「本府捉事使臣韓膺等狀﹕蒙差體究王黼所在﹐契勘王黼二十四日至雍邱縣城南二十里永丰鄕輔固村爲盜所殺﹐取到首級申。」是王黼被殺在前一日庚寅﹐而辛卯始言其事也。李《十朝綱要》﹕是月庚寅﹐開封府聶山遣人追殺王黼於雍邱﹐取其首以獻。《中興姓氏姦邪錄》亦云遣使斬之。陳桱《通鑑續編》謂開封尹聶昌有怨於黼﹐遣人殺之是也。聶昌卽聶山﹐後攺名耳。王宗沐﹑薛應旂《續通鑑》並謂﹕帝以初卽位﹐難於誅大臣﹐托言爲盜所殺。亦得當日之情。《九朝編年備要》云﹕黼罪固當誅﹐朝廷不明寘於法而回枉若此﹐爲失刑矣。《靖康要錄》﹐是年閏十一月一日﹐胡舜陟劾奏聶昌﹐附載其文﹐備見聶昌陰鷙之狀﹐足與此事互相證明。《要錄》﹕胡舜陟奏﹕「聶昌則姦人之雄﹐小人之尢凶暴者。因陳邦光引爲蔡京之客﹐不次擢爲戶部侍郎﹐未幾尹京。欲爲蔡京中傷王黼﹐反爲黼所中而罷居鄕郡。以州縣之勢﹐豪奪人之田宅﹐州縣請托﹐招權納賂﹐無所不至﹐爲臣僚所論﹐責居湖外。蔡京方圖爲宰相﹐以昌凶悖可用﹐遂召至闕。今春士人伏闕﹐昌爲尹﹐詣太學謂諸生曰﹕『王時雍欲盡殺公等﹐而昌勸之遂已﹐豈不見時雍親戚皆請假去乎﹗』以虛言悅士人﹐因上書薦昌樞密院者甚多。昌之詭詐不情﹐大率類此。撫州範世瑛訟昌奪其物業﹐昌曲法﹐編管世瑛﹐行﹐遇殺﹐而實使管押之人害之也。復追世瑛之父與祖入府禁獄﹐𨿽有指揮送大理﹐而昌不法遣使大理官就府推勘。自有刑獄以來﹐豈有是事﹗理直何必畱府﹐欲世瑛三世被害﹐慘酷如此﹐豈有人心哉﹗邠門祗侯陳申﹐昌怒其教世瑛作狀﹐追捕係獄﹐毒楚備嘗﹐鞭兩股皆爛。百姓二人爲世瑛送食﹐昌以事誣之﹐庸決至死。刑之冤濫﹐一至於是。夫怨气傷天下之和﹐致上帝之怒﹗江鋒昔爲撫州教官﹐與昌有隙﹐鋒北至都城﹐輒差人押出門。開封捉事使臣範振受髒三百千﹐大理勘編管﹐昌乃畱密院。生殺予奪之柄皆在昌手﹐殆不復有朝廷矣。蔡京﹑童貫愛婢﹐皆畜於其家。貫有名馬﹐有指揮令昌取納﹐乃送太僕寺﹐因賜馬取爲己有。方軍興用度不加之時﹐開封有錢﹐宜助國用。昌乃請萬緡爲私費﹐嘗爲臣僚所論。守奭司寄姓者甚多﹐如術人柳念輔及號知足道人者﹐皆與官寄姓名﹐緩急之際何賴焉﹗今日募兵﹐尢爲急務﹐諸路差人召募﹐皆昌故舊﹐輕薄小子姓謝﹑丁者是也。布衣與官﹐不問能否﹐各與官告數十道﹐使之妄用。京城望兵﹐如渴思飲﹐昌乃以爲私恩﹐豈忠君體國者乎﹖宰李平西庸陋不才﹐家有美婢﹐而昌悅之﹐引爲少尹﹐復使權樞密都承旨。方用兵之際﹐承旨豈容不才者居之﹖唐恪與昌姦雄可畏﹐牢籠使爲己助。昌知恪有力﹐亦深結之。士大夫目恪﹑昌爲死黨。朝廷有此二姦﹐所以政事不修﹐威令不振﹐人才無一可用者﹐將士莫肯用命﹐不足怪也。昔季梁在隨﹐楚人憚之﹐宮之奇在虞﹐晉不窺兵﹐國有人焉故也。今文武二柄﹐乃付二姦﹐是宜夷狄侵侮﹐土地貶削﹐而國勢危蹙矣。伏望陛下睿斷﹐赫然竄之﹐天下幸甚。」﹞

２３﹑癸巳﹐大霧四塞。李綱﹑李邦彥﹑吳敏﹑種師道﹑姚平仲﹑折彥質同對於福寧殿﹐議所以用兵者。綱奏曰「金人之兵張大其勢﹐然其實不過六萬﹐又大半皆奚﹑契丹﹑渤海雜種。吾勤王之師集城下者二十餘萬﹐固已數倍之矣。彼已孤軍入重地﹐正猶虎豹自投於檻穽中﹐當以計取之﹐不可與角一旦之力。爲今之策﹐莫若扼關津﹐絕糧道﹐禁抄掠﹐分兵以復畿北郡邑﹐俟彼遊騎出則擊之﹐以重兵臨賊營﹐堅壁勿戰﹐如周亞夫所以錮七國者﹐俟其芻糧乏人馬疲﹐然後以將帥檄取誓書﹐復三鎭﹐縱其歸﹐中渡擊之﹐此必勝之計也。」上然之。﹝《紀事本末》卷百四十七。﹞

２４﹑甲午﹐太學生陳東言「臣於去年冬嘗與諸生伏闕上書論六賊之罪﹐又近言蔡京﹑朱勔父子及童貫等挾道君南巡﹐恐生變亂﹐乞追還闕下﹐各正典刑﹐至今未蒙盡行。或謂朝廷方有夷狄之難﹐未暇議此。然今日事勢之急﹐殆有甚於夷狄者。昨日聞道路之言曰﹕髙傑近取其兄俅﹑伸等書﹐報言上皇初至南京﹐不欲前邁﹐復爲數賊挾之而前﹐沿路劫持無所不至。迨至泗州﹐又詐傳上皇禦筆﹐令髙俅守奭浮橋﹐不得南來﹐遂挾上皇渡淮以趨江﹑浙。斥回隨駕衛士﹐至於攀望慟哭﹐童貫遂令親兵引弓射之﹐衛士中矢而踣者幾百餘人。髙俅父子兄弟在傍﹐僅得一望上皇﹐君臣相顧泣下﹐意若有所欲言者。而羣賊在側﹐不敢輒發一語﹐道路之人﹐莫不扼腕流涕痛憤。天子之父而乃受制姦臣賊子一至於此﹔況數賊之黨﹐偏滿東南﹐而上皇隨行大臣如宇文粹中﹐乃京甥婿﹐其弟虛中﹐亦竄而往。蔡攸﹐京之子也﹐得守鎭江﹐據千里山川要害之地﹔宋﹤日奐﹥﹐蔡攸之妻黨也﹐出領大漕﹐專數路金穀斂散之權。貫有親隨勝捷之精兵﹐勔有一鄕附已之眾惡﹐皆平時陰結以爲備者。一旦南渡﹐卽恐乘勢竊發﹐控持大江之險﹐東南郡縣必非朝廷有。是將陷傾父子﹐使之離間﹐其事必有至難言者﹐何爲尙不忍於此﹖非梁師成陰有營救而然邪﹖請言師成之惡。外𨿽憸佞﹐而其衷陰險禍賊﹐招權怙勢﹐壞法亂紀﹐無所不至。上皇每所進用宰執﹑侍從﹐師成必收以爲己功﹐故大臣聽命﹐師成以行國政﹐威聲气焰﹐震灼中外。國家至公之選﹐無如科舉之取士﹐而師成乃薦其門吏使臣儲宏﹐特赴廷試﹐宏自賜第之後﹐仍令備使臣之役。宣和六年春﹐親第進士﹐其中百餘人﹐皆是富商豪子﹐或非泛授官之徒﹐以獻上書﹐特赴廷試﹐每名所獻至七八千緡。唱名之日﹐師成奏請升降﹐絕滅公道。又創置北司以聚不急之務﹐專鎭書藝局以進市井遊手無賴之輩。濫恩橫賜﹐靡費百端。竊弄威福﹐陰奪人主之柄。使師成不去﹐同惡尙存﹐羣賊等輩倚爲奧援﹐陛下𨿽欲大明誅賞﹐以示天下﹐胡可得哉﹗」﹝《紀事本末》卷百四十八。案﹕《三朝北盟會編》擊此於三十日丙申﹐較此後二日。﹞

２５﹑乙未﹐輔臣率李綱﹑鄭望之入對﹐上令至宣和殿閱所列珠玉﹐命梁師成同綱﹑望之津致虜營。﹝《紀事本末》卷百四十五。案﹕《靖康要錄》﹕二十九日﹐望之同李棁齋珠玉﹑犀角﹑象牙出城﹐須臾﹐耶津忠來相見云﹕皇子郎君令來交割。訖﹐綱上馬入城。無梁師成名。據下文﹐梁師成已於是日至八角鎭而死﹐安得與李綱等同至虜營﹖顯見其誤。考鄭望之《奉使錄》﹐寧和殿閱珠玉﹐卽在二十二日回城入奏之時。內官梁師成舉起一玉杯﹐外碾成龍螭形﹐云此盞只碾作工價幾千緡。上云﹕不知要做甚﹖卻過福寧殿﹐令梁師成專管津般赴軍前﹐令綱與望之共管押前去。是梁師成止於二十二日管理津般事務﹐實非與李綱等同往虜營也。《奉使錄》﹐綱等出城在二月一日丁酉﹐較此更後二日﹐是時梁師成已死。﹞

２６﹑詔暴梁師成朋附王黼之罪﹐責爲彰化軍節度副使﹐遣使臣押至貶所﹐至八角鎭而死。﹝《紀事本末》卷百四十八。案﹕《靖康要錄》﹕是月十二日聖旨﹐梁師成朋輔王黼﹐眾議不容﹐可責授彰化軍節度副使﹐華州安置﹐差使臣日下押出門﹐本處交割。三十九日﹐梁師成至八角鎭﹐卒。則降詔當在戊寅日﹐而乙未乃其死日也。《三朝北盟會編》貶梁師成在正月三十日丙申﹐未知孰是﹖然據鄭望之《奉使錄》﹐是月二十二日﹐津般珠玉﹐尙令梁師成專管其事。則《要錄》謂十二日已貶者﹐恐誤。陳均《九朝編年備要》云﹕命開封吏押至八角鎭殺之。陳桱《通鑑續編》云﹕縊殺之﹐以暴死聞。王宗沐﹑薛應旂亦同。惟趙甡之《中興遺史》曰﹕陳東疏奏﹐未及施行。會姚平仲之敗﹐繼有歐擊宦官﹑太學生伏闕事﹐再貶師成﹐循州安置。未行﹐師成知不免﹐遂自殺。﹞

２７﹑是月﹐江端友上書。﹝《紀事本末》卷百六。案﹕原本止稱靖康初﹐無月日。據《靖康要錄》﹐四月初九日吳敏札子稱﹐陛下卽位求直言。端友當圍城時上書論事甚眾。知必在正月間也﹐今附擊於是月之末。《要錄》吳敏札子﹕臣伏聞布衣江端友﹐隱居京城東郊﹐素有髙行﹐士大夫多稱道之。臣頃見吳開詳言其迎養所生之母孝﹐又嘗聞縉紳誦其詩﹐而端友躬耕蔬食﹐守節自重。頃聞講議司欲招之﹐端友訖不肯就。自陛下卽位求直言﹐端友當圍城時上書論事甚眾﹐而終不肯一至公卿之門。近者﹐陛下招延艸茅鄒柄﹑任申先﹑尹淳﹑鄧肅之流﹐偶未及端友。臣愚伏望特加官使﹐以風四方。奉聖旨﹐賜同進士出身﹐與補承務郎。﹞

《續宋編年資治通鑑》﹕白時中罷﹐李邦彥起復太宰﹐張邦昌少宰﹐都人呼邦彥爲「浪子宰相」。案﹕李《十朝綱要》擊此於辛未。《三朝北盟會編》擊此於六日壬申。《靖康要錄》罷白時中爲觀文殿大學士﹑中太一宮使在是月五日﹐而李邦彥﹑張邦昌除授在七日。《東都事略》《宋史﹟本紀》及薛應旂﹑王宗沐﹑畢沅《續通鑑》並在辛未﹐與《綱要》同。《幼老春秋》云﹕邦彥性俊爽﹐同學者服其敏。而公然習下﹐喜閭閻鄙猥事﹐自號爲「李浪子」。宣和七年﹐拜少宰﹐惟以諂佞取容﹐略無建明。喜謳善謔﹐尢能爲市井鄙俚之語。每以鄙俚之語綴成小詞﹐無賴子得之﹐喧傳里巷。邦彥嘗自云賞盡天下花﹐踢盡天下球﹐做盡天下官﹐而都人亦呼邦彥爲「浪子宰相」。至是除太宰。邦彥﹑邦昌﹑時中制文﹐《靖康要錄》《北盟會編》並載之。《授李邦彥制》曰﹕門下﹕軌三光而遂萬物﹐實資當軸之勛﹔遜五品而鎭四夷﹐尢賴秉鈞之大。亟頒廷號﹐登冠臺符。起復銀靑光祿大夫﹑少宰兼中書侍郎﹑兼神霄玉淸宮萬壽宮使李邦彥﹐俊徳明謨﹐宏才遠器。學貫天人﹐而守之以虛靜之量﹔識窮治忽﹐而發之以忱洵之詞。蚤冠掄魁﹐旋持從橐。嘉猷婉畫﹐久翔政路之榮﹔偉譽英聲﹐寢亞冢司之重。粵自定策﹐彌見竭誠。日月增輝﹐方壯朝廷之勢﹔風塵有警﹐遽深邊鄙之虞。盡忠而人絕間言﹐制勝而慮無遺算。謝安之矯情鎭物﹐足抗符秦﹔李靖之料敵臨機﹐何憂突厥﹖國威旣振﹐民志以寧。是用序升揆宅之官﹐進貳納言之任。文階峻陟﹐並賦陪惇﹐以彰體貌之嚴﹐以示倚毗之厚﹐惟時所望﹐非朕敢私。於戲﹗杜如晦長於斷謀﹐坐翊隆平之運﹔姚元崇善於應變﹐永扶康泰之期。勉紹徽聲﹐佇觀丕績。可特授起復﹐特進﹑太宰兼門下侍郎﹑兼神霄宮使﹐加食邑七百戶﹐實封三百戶。《授張邦昌制》曰﹕股肱之起元首﹐庸聞帝舜之歌﹔舟楫之濟巨川﹐備載髙宗之命。聿求雋望﹐式贊鴻圖。在考愼以惟精﹐顧登庸之敢後﹐誕揚孚號﹐明告治廷。通奉大夫﹑守中書舍人兼充神霄宮副使張邦昌﹐識敏而器宏﹐才全而學博。潔於行己﹐保禮義廉況之四維﹔端以立朝﹐茂正直剛柔之三徳。粵登膴仕﹐亟告嘉猷。念天步之方艱﹐憂民心之未定。允資厭難﹐尢賴協恭。是用惟升揆亞之崇﹐進貳上臺之重﹐仍兼官於鳳沼﹐俾亮采於龍墀。並衍爰田﹐申加貞食﹐庸昭異數﹐益示殊私。以朕初載﹐論相之明﹐爲爾盛年﹐得君之寵。於戲﹗敉寧中外﹐矯情當慕於謝安﹔鎭服邇遐﹐守正宜師於裴度。欽承予訓﹐益懋乃恭。可特授正奉大夫少宰兼中書侍郎﹑神霄宮使﹐加食邑七百戶﹐實封三百戶。《罷白時中制》曰﹕熙朝任相﹐當嚴進退之規﹔明主馭臣﹐宜厚始終之禮。惟時端揆﹐翊我初元﹐顧謀國之未臧﹐肆推恩而許罷。特頒顯號﹐用亶具僚。特進﹑太宰兼門下侍郎﹑兼神霄宮使﹑慶國公白時中﹐性稟中和﹐心存豈弟﹐早通經術﹐藹貢薛韋平之聲﹔晚被眷知﹐居蕭曹丙魏之地。方胡騎猖狂之日﹐乃廟謀經略之時﹐排難戎庭﹐懦弱訖成於無斷﹔投閒眞館﹐保全實賴於有容。賜以安車﹐俾還私第。爰念上皇之元弼﹐載憫春宮之舊賓﹐時示眷存﹐聿崇體貌。錫隆名於祕殿﹐俾佚仕於殊庭﹐拓衍轅田﹐陪惇圭賦。於戲﹗參朱邸之佐﹐嘗克盡於忠規﹔追赤松之遊﹐尙永綏於壽嘏。祗應異數﹐益體至恩。可特授觀文殿大學士﹑中太一宮使﹐依前特進﹑慶國公﹐加食邑七百戶﹐實封三百戶。

又詔金國以大金稱。案﹕《靖康要錄》﹕是月二十二日聖旨﹐今後金國稱呼只以大金爲稱﹐合用國事者﹐依自來體例施行﹐更不以金國爲稱。由丁卯朔推之﹐二十二日乃戊子也。《三朝北盟會編》系此於十四日庚午。《宋史﹟本紀》在庚辰。以月朔推之﹐十四日實爲庚辰﹐而庚午則爲四日﹐《會編》誤也。畢沅《續通鑑》詔稱金國加大字在丙子﹐爲初十日。據《金史﹟太宗本紀》﹕辛巳日﹐宋上誓書﹐稱姪大宋皇帝﹐伯大金皇帝﹐則詔稱大金似當在辛巳之前﹐而庚辰爲辛巳前一日。

又種師道入見奏云﹕臣以爲議和非計也﹐京城周回八十餘里﹐如何可圍﹖城髙數十丈﹐粟支數年﹐不可攻也。若於城內札寨﹐而城外嚴兵拒守﹐以待勤王之師﹐不逾數月﹐虜自困矣。如其退﹐卽與之戰﹐四鎭之地﹐不宜割與。上令與邦彥共議。師道見邦彥曰﹕師道在西上﹐不知京城髙堅如此﹐奭備有餘。當時相公何事便講和﹖邦彥曰﹕以國家無兵故也。師道曰﹕不然﹐凡戰與守﹐自是兩事﹐戰不足﹐守則有餘﹐京師數百萬眾﹐盡皆兵也。師道與邦彥議﹐數日不決。案﹕此文與《三朝北盟會編》略同。《會編》附此文於二十日丙戌種師道等兵至闕下之後。

又王孝迪議揭榜立賞﹐括在京軍民官吏金銀﹐違者斬之﹐得金二十餘萬﹐銀四百餘萬。案﹕《靖康要錄》系此於是月二十六日﹐則爲壬辰。《三朝北盟會編》在二十日丙戌。李綱《傳信錄》云﹕余因對於福寧殿﹐奏上曰「今簇金銀限滿﹐民力已竭﹐復許告訐﹐恐生內變。外有大敵﹐而民心又變﹐不可不慮。」上曰「卿可往收榜﹐毋得告訐。」余因巡城過榜所﹐令傳旨收榜﹑歸行營司﹐移牒孝迪照會﹐人情乃安。據李綱對福寧殿卽在明日癸巳﹐則懸榜不過一二日耳。孝迪後爲胡舜陟所劾﹐並詳《靖康要錄》﹐今附載於此。《要錄》﹕是月二十六日﹐宰執等理聚金銀﹐自乘輿服禦﹑宗廟供具﹑六宮官府器皿皆竭﹐又送以服禦﹑羣玉﹑腰帶﹑珍珠﹑寶器﹑珍禽﹑香茶﹑錦綺﹑酒果之類﹐並以祖宗以來寶藏珠玉等準折﹐復率之於臣庶之家﹐金僅及三十萬兩﹐銀僅及八百萬兩。於是王孝迪建議﹐欲盡括在京官吏軍民金銀﹐以收簇犒設大金軍兵。揭長榜於通衢﹐立限俾悉輸之官﹐限滿不輸者斬﹔許奴婢及親屬諸色人告﹐以其半賞之﹐都城大擾。限旣滿﹐得金二十餘萬兩﹐而民間藏蓄﹐爲之一空。是年﹐監察禦史胡舜陟奏﹕「陛下以大臣誤國﹐悉行罷黜﹐如李邦彥主和議﹐李綱﹑李鄴﹑鄭望之奉使許地是也。有索金銀於民間﹐而措置乖方﹐爲國斂怨﹐莫如王孝迪﹐今猶以祕殿峻職﹐出守巨藩﹐臣所未逾。按孝迪天資庸陋﹐無一可用﹐爲禮部尙書﹐則禮部之事廢﹔爲吏部尙書﹐則吏部之事廢﹔爲翰林學士﹐則文詞疏繆﹐取笑四方﹐不才如此﹐豈宜參預大政﹗第以李邦彥姻家﹐驟引爲中書侍郎﹐當國家多難之際﹐曾無一言之補。及索金銀﹐而國人以陛下卽位之初﹐遭此變亂﹐皆願效死﹐以濟緩急﹐又豈愛其寶貨哉﹗但詔溫語觀諭﹐無不可者。孝迪輒大書巨榜﹐揭於通衢﹐以虜人殺掠劫戮爲詞﹐恐脇士民﹐而不知辱國已甚。又趣之太急﹐使之告訐﹐裏閈之間﹐無不怨憤。所差從官﹐詣權貴之家﹐差牒未授﹐降官以至庶人﹐皆笑其昏妄﹐無所可用﹐一至於此﹗使臨方面﹐民亦受害。伏望特賜羅斥。」奉聖旨﹐王孝迪放罷。《北盟會編》此事在四月十六日。

﹝慈谿馮一梅輯注﹞

卷五十三

欽宗

△靖康元年﹝丙午﹐一一二六﹞

１﹑二月﹐﹝案﹕《四史朔閏考》﹕是月丁酉朔。﹞丁酉﹐李綱﹑鄭望之至虜營﹐金先遣綱歸。是夜﹐宣撫司都統制姚平仲率步騎萬人劫金寨﹐以敗還。初﹐種師道以「三鎭不可棄﹐城下不可戰。朝廷姑堅守和議﹐俟姚古來﹐兵勢益盛﹐軍中共議自遣使人往諭金﹐以三鎭系國家邊面﹐決不可割﹐寧以其賦入增作歲幣﹐庶得和好久遠。如此三兩還﹐勢須逗𨖻半月。重兵密近﹐彼不敢遠去劫掠。孳生監糧艸漸竭﹐不免北還﹐俟過河﹐以騎兵尾襲。至眞定﹑中山兩鎭﹐必不肯下。彼腹背受敵﹐可以得志」。會李綱主平仲之謀﹐師道言卒不可用。﹝案﹕此云李綱主平仲之謀﹐誤也。綱期於二月六日舉事﹐而平仲先期於初一日行之﹐而敗似不得歸罪於綱矣。《靖康傳信錄》述之頗詳﹐其略云﹕期卽分遣兵以二月六日舉事﹐蓋陰陽家言是日利行師﹐而姚古種師中之兵亦將至故也。約已定﹐而姚平仲者﹐古之子﹐屢立戰功﹐在道君朝爲童貫所抑﹐未嘗朝見﹐至是上以爲驍勇﹐屢召對內殿﹐賜予甚厚﹐許以成功當有節鉞茅土之賞。平仲﹐武人﹐志得气滿﹐勇而寡謀﹐謂大功可自有之。先期於二月一日夜﹐親率步騎萬人﹐以劫金人之寨﹐欲生擒斡離不者﹐取今上皇以歸﹐𨿽種師道宿城中弗知也。余時以疾給假臥行營司﹐夜半上遣中使降手筆曰「平仲已舉事﹐決成大功﹐卿可令行營司兵出封邱門爲之應援。」余具札子辭以疾﹐且非素約兵不預備。斯須之間﹐中使三至﹐責以軍令。不得已﹐力疾會左右中軍將士﹐詰旦出封邱門。據此﹐則平仲舉事﹐綱固不及知也。趙牲之《中興遺史》云﹕上問兵期﹐師道請過春分節﹐上以爲緩﹐乃密遣平仲及楊可勝等取二月丁酉出兵劫摩駝岡大寨。可勝奏曰「此行決危﹐又恐失國家遣親主宰相和議之信﹐臣欲作奏檢藏懷中﹐具言臣不候聖旨往擊賊。」上許之。是日也﹐用術士楚天覺溇擇劫寨之日﹐漏語於數日之前﹐都人戶戶知之﹐又植三大旗於開寶寺﹐皆書爲禦前報捷字﹐仍於封邱門上張禦幄以俟車駕臨受俘獲﹐都人塡溢於衢路﹐顒待捷音。平仲﹑可勝等以兵七千出城﹐金人空其寨﹐伏鐵鷂子兵以掩官軍﹐平仲等大敗﹐可勝被執。據此﹐則師道尢無罪也。﹞平仲﹐古之養子也。上以其驍勇﹐屢召對內殿﹐賜予甚厚﹐許以成功當授節鉞。﹝案﹕《靖康要錄》﹕平仲嘗從童貫平方臘﹐回京師﹐滉大殺獲魔賊之多﹐大臣信其說﹐意謂以殺金人如魔賊。﹞平仲意欲夜叩金營﹐生擒斡離不﹐奉康王以歸﹐而其謀泄﹐未發﹐數日行路﹐及金人皆知之﹐金先事設備﹐故反爲所敗。﹝案﹕《續宋編年資治通鑑》云﹕殺傷相半﹐楊可勝死之。師道復言「劫寨已誤﹐今再遣兵攻之﹐亦一奇也。」邦彥畏懦不果用。﹞時康王及張邦昌畱金營﹐斡離不請相見﹐帳前立本朝旗幟數百面﹐又俘金將校數十人以責邦昌﹐邦昌云「此非朝廷意﹐恐四方勤王之師﹐各奮忠義自結﹐實爲此舉耳。」斡離不曰「謂我賊耶﹐安得如許﹗其眾相公但可諉謂朝廷不知耳﹖」良久﹐罷遣歸所。館有韓魯太師者﹐傳斡離不語﹐獨止鄭望之曰「侍郎首來議和者﹐今當往都統國主營。」﹝案﹕陳桱《通鑑續編》謂送鄭望之等於粘沒喝營﹐誤也。都統國主當別是一人﹐粘沒喝卽粘罕﹐稱國相﹐不稱國主。﹞因導之北行﹐穿營柵﹐屈曲可六七十里﹐始至立寨處﹐其實不出一二十里﹐故爲迂回﹐以示眾盛。夜後始至﹐與國主相見﹐盡徹從者﹐以刀仗夾衛而入。旣見﹐國主曰「侍郎首傳和議﹐今顧以兵相加﹐侍郎逭不得一死﹐姑實言朝廷所以用兵者何﹖」望之曰「使人如前知朝廷用兵﹐豈肯出城犯死﹗」國主曰「然﹐則果何人﹖」望之曰「以爲勤王者自出意耶。萬一朝廷所命﹐則使者爲欺大國﹔若直謂朝廷命之攻耶﹐萬一勤王之師實爲之﹐亦爲欺大國﹔若以實言﹐卽眞不知耳。今人墻壁外事﹐耳目不接﹐尙不能知﹐何況身在郊外﹐豈能知用兵者主名哉﹖」國主辭色稍定﹐徐徐問勞望之﹐且曰「侍郎休矣﹐明朝相見。」翌日﹐望之回斡離不寨﹐其下驚曰「公顧得還耶﹖」張邦昌曰「昨夕康王爲公泣下﹐蓋聞軍中語﹐謂過﹝案﹕原本此下有闕﹐疑脫「都統」二字。上文云「侍郎首來議和者﹐今當往都統國主營」﹐下文云「君知都統營之危乎﹖」似此亦當云「都統營」。﹞營非善意也。」少頃﹐望之從王汭乞歸。汭曰「公方主和﹐而兵從之﹐皇子大王疑君心﹐君知都統營之危乎﹖今幸脫彼﹐未可言歸也。」

２﹑李綱會行營左右軍將士﹐質明﹐出景陽門﹐勒兵於班荊館﹑天駟監﹐分命諸將﹐解範瓊﹑王師古等圍。金騎出沒﹐鏖戰於幕天坡﹐斬獲甚眾。復犯中軍﹐綱親帥將士以神臂弓射卻之。

３﹑上初滿意平仲必成功﹐旣而失利﹐宰執﹑臺諫皆交言西兵勤王之師及親徵行營司兵爲金所滅﹐無復存者﹐﹝案﹕《靖康傳信錄》﹕時姚平仲恐以違節制爲種師道所誅﹐卽遁去。而宰執﹑臺諫閧然﹐爲此言。﹞上大震驚﹐有詔不得進兵。﹝案﹕《靖康傳信錄》﹕時斡離不遣使以爲用兵特將帥所爲﹐不出上意﹐請再和。宰相李邦彥於上前語使人曰「用兵乃大臣李綱與姚平仲結搆﹐非朝廷意。」僉議欲縛余以與之﹐而使人反以爲不可﹐金人復遣使來議和。﹞遂罷綱尙書右丞﹑親徵行營使﹐以蔡懋代之。因廢行營使司﹐止以守奭使總兵事﹐蓋欲逐綱以謝金也。﹝《紀事本末》卷百四十五。案﹕李綱之罷﹐《宋史﹟本紀》及王宗沐薛應旂《續通鑑》並擊於明日戊戌。《三朝北盟會編》﹐是月二日戊戌﹐有斡離不問劫寨奏書﹐正與同日。李《十朝綱要》書己亥﹐金人復遣使來議和。與《會編》差一日。﹞

４﹑己亥﹐李綱詣崇政殿求對﹐旣至殿門﹐聞罷命﹐乃退處浴堂待罪。蔡懋會問﹐行營司兵所失才百餘人﹐而西兵及勤王之師折傷千餘人﹐余並如故。是夕﹐上降親筆勞綱﹐賜白金五百兩﹐錢五十萬﹐且令吳敏諭復用之意﹐綱感泣以謝。﹝《紀事本末》卷百四十七。﹞

５﹑辛丑﹐太學生陳東率諸生數百人伏宣徳門下﹐上書曰﹕﹝案﹕《靖康要錄》《北盟會編》並載此﹐云﹕臣聞任賢勿貳﹐去讒勿疑者﹐社稷之主也﹔奮不顧身﹐死生以之者﹐社稷之臣也﹔妒賢嫉善﹐妨功害能者﹐社稷之賊也。恭惟陛下﹐聰明英睿﹐獨智旁燭﹐賢邪之分﹐宸衷判然﹐天下戴以爲社稷之主。﹞「在廷之臣﹐奮勇不顧﹐以身任天下之重者﹐李綱是也﹐所謂社稷之臣也。其庸僇不才﹐忌嫉賢能﹐動爲身謀﹐不卹國計者﹐李邦彥﹑白時中﹑張邦昌﹑趙野﹑王孝迪﹑蔡懋﹑李綱之徒是也﹐所謂社稷之賊也。」﹝案﹕《靖康要錄》《北盟會編》此下云﹕陛下斷然不疑﹐拔綱於卿監之中﹐不一二日﹐任爲執政﹐中外相慶﹐知陛下能任賢矣﹔斥時中而不用﹐知陛下能去邪矣。然綱任而未專﹐時中斥而未去﹐復相邦彥﹐又相邦昌﹐其餘又皆擢用﹐何陛下之任賢猶未能勿貳﹐去邪猶未能勿疑乎﹖又復罷李綱職事﹐臣等驚惑﹐莫知所以﹐此必邦彥擠陷。﹞又曰「綱起自庶官﹐獨任大事﹐邦彥等嫉如仇讎﹐恐其成功﹐因綱用兵小不利﹐遂得乘間投隙﹐歸罪於綱。然一勝一負﹐兵家常勢﹐小勝固未足爲喜﹐而小挫亦豈足爲辱。況示怯示弱﹐奇謀祕計﹐豈可遽以此傾動任事之臣﹗」又曰「切聞邦彥﹑時中盡勸陛下他幸﹐見事有急﹐各除親黨外任﹐遣家屬隨之遠去。豈身爲大臣﹐不能以一家死社稷之難﹐其意止欲倉卒之際﹐各保妻孥耳﹖諸大臣一鼓而唱之﹐百官有司羣起而和之﹐遂令京城之人﹐閧然騷動﹐弗安其居﹔若非綱爲陛下建言﹐則乘輿播越在外﹐宗廟社稷已爲邱墟﹐生靈已遭魚肉﹐陛下將有棄宗廟社稷之名。賴聰明不惑﹐特從綱請﹐中外聞之﹐𨿽愚夫愚婦﹐莫不舉手加額﹐仰嘆聖徳之盛。綱之力﹐豈曰小補之哉﹖是宜邦彥等譖謗忌嫉﹐無所不至。﹝案﹕《靖康要錄》《北盟會編》此下有云﹕臣等竊見邦彥等事太上皇帝﹐享髙爵厚祿﹐爲日最久﹐坐視天下之獘﹐未嘗發一言以圖補報。至如王黼﹑童貫﹑蔡攸共興北師﹐天下皆知其不可。上皇決之羣臣﹐𨿽鄭居中力爭此事不可輕舉﹐而王安中力贊王黼以遂其事。邦彥非不與聞此議﹐而略不加可否於其間﹐其實亦皆陰助王黼﹐以貽今日之禍﹐使上皇痛自罪抑﹐避位而去。陛下新卽寶位﹐遽有變亂之虞﹐慄慄危懼﹐不遑宵旰。邦彥並當引己歸咎﹐自求貶放﹐以謝君父﹔而乃當此國家危急之際﹐尙敢偃蹇自若﹐將祿固位﹐坐妨賢路﹐而復忌嫉賢能﹐害國家大計。蓋邦彥首倡請和之議﹐又請割地﹐挫辱國勢。今欲必遂前非﹐以逋罪咎﹐幸綱小失﹐因緣沮毀。陛下若聽其言﹐斥綱不用﹐社稷存亡﹐特未可知。若謂虜人眞願請和﹐則旣和之後﹐何故尙敢攻我京城﹐縱兵四掠﹐屠我畿內﹗犬羊之性﹐急則垂尾﹐緩則跳梁﹐乍臣乍叛﹐變詐百出。竊知今日困獘不可支吾﹐聞陛下信任李綱自知滅亡無日﹐請和之意﹐必更激切﹔而邦彥等乃得藉口以沮成謀﹐遂致李綱罷廢。罷命一傳﹐士大夫失色﹐兵民駭動﹐至於流涕相弔﹐咸爲不日爲虜擒矣。則是陛下罷廢李綱﹐非特墮邦彥計中﹐又墮虜計中矣。聞朝廷又欲增與驢馬等物﹐無乃借寇兵而資盜糧乎﹖又聞邦彥尙執前議﹐必欲割地與之﹐曾不念祖宗土地得之甚艱﹔又況河北實朝廷之根本﹐而三關四鎭﹐實河朔之根本﹐若棄三關四鎭﹐是棄河北﹐若棄河北﹐則朝廷能復都大梁乎﹖能更都洛陽乎﹖且如太原一郡﹐凡經藝祖﹑太宗兩朝親徵﹐僅乃得之。祖宗所以必取之者﹐蓋以此地控扼二虜﹐下瞰長安才數百里。今若棄太原﹐則長安重城千里﹐日在其睥睨中﹐朝廷又安能往都乎﹖此祖宗所以特重兩河之地。自眞宗﹑仁宗朝以來﹐北虜蓋嘗有割地之請﹐當時朝廷寧屈己增幣以塞其欲﹐至於土地﹐一寸不肯與之。聖聖相守﹐咸念祖宗艱難之功﹐惜國家要害之地﹐不忍棄也。今陛下卽政之始﹐邦彥等思欲棄祖宗境土﹐不知待陛下作何等主耶﹗不知割太原﹑中山﹑河間十有餘郡之後﹐邦彥等能使虜人不復敗盟否﹖竊恐口血未乾﹐已引兵南向矣﹗自大梁至長安旣不可都﹐必將遷而之金陵﹐則是江以北非朝廷有。況金陵正慮童貫﹑蔡攸﹑朱勔等往生變亂﹐𨿽欲遷而都焉﹐人未可得﹐陛下將於何地而奠宗廟耶﹖又況保州乃祖宗陵寢所在﹐一旦陷於北虜﹐必遭暴露﹐國祚長短﹐所緣非輕﹐邦彥等忍棄之耶﹖其意不過欲抒目前之急﹐不爲國家長久之計﹔又不過欲沮李綱成謀﹐以快私憤。亦恐李綱成功之後﹐自知前議之失﹐罪有所歸﹐故並力沮之﹐期於必勝。想邦彥日在陛下左右﹐每一言及李綱用兵之事﹐必故作驚怖之狀﹐爭爲危迫之言以恐陛下﹐欲陛下必聽其計﹐以害李綱。自綱遭遇不次拔擢﹐邦彥自知必不能安身朝廷之上﹐乃薦引私黨﹐以塞陛下進用李綱之路﹔而王孝迪者﹐又是邦彥姻家﹐必與羣姦力排﹐以助邦彥﹔而在臺諫者﹐亦多邦彥等黨。前日邦彥請召國子監長貳相見﹐累日乃聞祭酒謝克家除諫臣司業﹐孫覿除侍禦史。臣等在學﹐備見此事﹐眾心不平﹐豈有天子欲用耳目之官﹐而宰相大臣﹐前期召見﹐以收私恩﹐其意安在﹖想今臺諫之中﹐鮮爲陛下發一言以明李綱之無辜者﹐綱可謂孤立無助。臣等竊謂朝廷之上﹐非特綱爲孤立﹐而邦彥等自爲身謀﹐不以腹心事上﹐恐陛下亦成孤立矣﹗可勝寒心。天下共知綱於國家可以大用﹐臣等可爲陛下言其一二﹕頃歲京師大水﹐自宰相大臣及百官﹐爭占舟船﹐或結木筏爲大水計。是時邦彥等皆在朝廷﹐曾不聞一人爲君設備者﹐又不聞一人言及災異者﹐獨綱慷慨爲上言之﹐至爲姦臣譖逐﹐數年不用。前日邊報初至﹐宰相骨肉﹐盡皆出京﹐獨綱妻孥未嘗遷避。陛下當此﹐方深北顧之憂﹐而左右大臣無一人爲陛下請行者﹐獨綱奮然以身任之﹐綱之用心可見矣﹗陛下何忍信朋黨之計﹐而斥正人端士乎﹖﹞又曰「若以綱用兵小挫﹐遂當廢罷﹐則童貫創開邊隙﹐以貽今日之禍﹔近又引兵數十萬以事雲中之役﹐幾於匹馬嘡輪無還者﹐朝廷曾不議貫之罪﹐何綱小挫而加罪乎﹖案﹕《靖康要錄》《北盟會編》此下云﹕若以虜人申請和議﹐遂欲罪綱以謝虜﹐無乃中其反間之術乎﹖若因邦彥等譖謗之故廢斥之﹐無乃遭其愚弄乎﹖一進一退﹐在綱爲甚輕﹐在朝廷爲甚重﹐今日宗社安危﹐在此一舉。幸陛下卽反前命﹐復綱舊職﹐以安中外心﹐付種師道以閫外之事。」﹝案﹕《靖康要錄》《北盟會編》「以安中外心」下卽繼云﹕昔魏文侯令樂羊將兵攻中山﹐當時﹖議沮之﹐至有謗書一篋。及羊功成而歸﹐文侯出其書示之﹐羊乃再拜稽首曰「此非臣之功﹐主君任臣之功也。」唐憲宗討蔡數不利﹐羣臣爭請罷兵﹐憲宗曰「一勝一負﹐兵家常勢﹐若兵常勝﹐則古今何憚用兵耶﹖」但論帥臣勇怯﹐兵力彊弱﹐措置如何耳﹗詎一敗使沮成計乎﹖於是左右不能用其間﹐而裴度親身督戰﹐卒破蔡賊﹐當時有曰「非度破賊之難﹐任度之難也。」韓愈誦憲宗之功曰「凡此蔡功﹐惟斷乃成。」憲宗號中興之主﹐正在於此﹐惜其勿克有終也。臣等願陛下遠鑑前代已然之事﹐坐照今日異議之臣﹐奮發英斷﹐復用李綱以成大功﹐宗社幸甚﹗臣等爲陛下今日計﹐莫若斥邦彥等﹐拔綱而相之﹔想吳敏﹑耿南仲必肯與李綱共事。更願速降詔旨﹐召徐處仁﹑唐恪等置諸左右﹐而閫外之事﹐盡付種師道專之﹐內外將相之臣﹐必肯悉心協力助陛下大有爲於天下者矣﹗臣等學校諸生﹐素與綱無半面之雅﹐而邦彥亦昧平生﹐所以勸陛下進綱而退邦彥者﹐豈有他哉﹐蓋生靈之命﹐與社稷存亡﹐在陛下用綱與不用﹐去邦彥與不去耳﹗天下公論如此﹐臣等豈敢默然﹖陛下若以臣等之言爲未足信﹐試禦樓呼召耆老一問之﹐呼軍兵一問之﹐呼道路商旅一問之﹐試咨有官君子使言之﹐必皆曰綱可用而邦彥等可去也。陛下用捨之際﹐不可不愼﹗臣等布衣之賤﹐論及宰相﹐罪當萬死﹐干冒天威﹐不勝俯伏待罪之至﹗﹞

於是軍民數萬人擁伏闕下﹐相謂曰「非見李右丞﹑種宣撫復用毋得歸。」會百官退朝﹐自東華門至闕前﹐眾指李邦彥數其罪﹐嫚罵﹐至前攫其履欲毆之﹐邦彥疾驅以免。兼開封尹聶昌舉鞭揖東等曰「諸公爲此﹐可謂忠義矣。」邏者以聞﹐上令邠門受所上書。頃之﹐中人傳旨云「諸生所上書﹐朕已親覽﹐備悉忠義﹐當便施行。」其中有欲散者﹐眾閧然曰「安知非僞耶﹖須見李右丞﹑種宣撫復用乃退。」於是知樞密院事吳敏傳宣云「李綱用兵未利﹐不得已罷之﹐俟金人稍退﹐令復職。」猶不退﹐時已日晡矣﹐百姓乃舁登聞鼓﹐置東華門外﹐楇而壞之﹐山呼震地。開封尹王時雍至﹐謂諸生曰「脇天子可乎﹖胡不退﹗」諸生應之曰「以忠義脇天子﹐不猶愈於以姦佞脇之乎﹖」復欲前毆之﹐時雍逃去。殿帥王宗濋奏於上曰「事已爾﹐亡可柰何﹐當黽勉從之﹐不然﹐且生變。」於是遣簽書樞密院事耿南仲言於眾曰「已得旨宣李綱矣。」﹝案﹕《靖康要錄》﹕樞密耿南仲至﹐諸生曰「先生前日爲天子傳宣﹐言無不行﹐今軍民之意堅欲復用李右丞﹑種宣撫﹐幸先生言之。」南仲曰「當便求對﹐以諸生之意奏上。」眾慮南仲詐﹐擁其馬不得歸﹐南仲亦徑入朝。﹞百姓數千人詣浴堂室院迎之﹐上益恐。於是相維而宣諭者絡繹不絕。內侍朱拱之先得旨宣諭未到而後發之使先至﹐眾取拱之臠而磔之。卽矯制曰「殺內臣者無罪。」又取十餘輩殺之﹐取其肝腸﹐揭之竿首﹐號於眾曰「此逆賊也。」綱皇懼入對﹐泣拜請死。上亦卽復李綱尙書右丞﹐充京西四壁守奭使﹐而罷蔡懋。綱固辭﹐上不許﹐俾出東華門右掖門宣諭﹐眾亦稍去。綱再對﹐上命復節制勤王師﹔師道亦歸其廨﹐士庶知二人復用也﹐遂散。時師道實不罷﹐蓋外議流傳之妄云。﹝《紀事本末》卷百四十七。案﹕《續宋編年通鑑》原注呂中曰﹕自女眞叛命以來﹐朝廷乍和乍戰﹐人才乍賢乍否﹐何其洶洶多變之甚也﹗寇至之初﹐始謀避狄﹐以李綱所言而更爲城守之計。旣以堅守﹐又以李邦彥一言爲卑辭之請。師道旣至﹐又以師道一言而爲不和之謀。師道方逞堅守不戰以困虜﹐未幾﹐以姚平仲一言而爲急擊之舉。姚平仲旣敗﹐又以李綱﹑種師道爲誤國而罷之。諸生伏闕﹐又以李綱﹑種師道爲可用而復之﹔及其後也﹐又以臺諫之言而逐之。李綱方議備邊﹐師道亦請防狄﹐我朝廷之議略定﹐曾未再閱月﹐而吳敏﹑耿南仲﹑謝克家﹑孫覿又以三邊爲可割﹐和議復行矣。吳敏本主和議﹐未幾﹐復畱虜使﹐陰結遼人﹐又以爲女眞藉口之資矣。二酋已分道入寇﹐朝廷尙集議者﹐問以三鎭存棄之便不便。金人之至﹐則下淸野之令﹐未幾﹐傳言寇猶未至﹐則又令淸野更不施行。戰者不決於戰﹐和者不一於和﹐至於城已破﹐禍已至﹐而議猶不一﹐心猶不忠終始。一歲之中﹐多變如此﹐大抵上下之心稍急則恐懼而無謀﹐稍緩則遲遲而又變。其謀靖康之禍﹐蓋坐此也。慶曆﹑元祐專任君子而去小人﹔紹聖﹑崇寧以來﹐專任小人而仇君子。靖康之際﹐君子小人雜用焉。嗚呼﹗可不戒哉﹗據此注引呂中說﹐姚平仲旣罷﹐又以李綱﹑種師道爲誤國而罷之﹐與《紀事本末》稱「是時師道實不罷」﹐兩說不合。據《三朝北盟會編》﹕是月三日己亥﹐大臣奏﹕「李綱﹑種師道出師敗積﹐可正典憲﹐乞罷綱等。」種師道罷爲太一宮使﹐李綱罷行營使。《靖康要錄》﹐是月三日亦書李綱罷尙書右丞﹑親徵行營使﹐種師道罷宣撫使。而《靖康傳信錄》亦云﹕是日﹐種師道罷宣撫使。似師道實於是日與李綱同罷﹐外議未嘗妄也。然折彥質所撰《種師道行狀》云﹕姚平仲用兵不利﹐上曰「朕誤於聽用﹐非卿之罪。」乃獨黜綱焉。《九朝編年備要》亦云師道未嘗去位。則是日師道又似未罷。兩說未知孰是。陳桱《通鑑續編》云﹕旣而都人又言願見種師道﹐詔趣師道入城彈壓。師道乘車而至﹐眾褰簾視之曰「果我公也﹗」相麾聲諾而散。是時外議之傳固莫不以師道爲已罷者。《會編》《要錄》諸書或亦沿外議之誤耳。又是月十七日癸丑﹐師道實曾罷爲太一宮使﹐或以一事誤爲兩事﹐亦未可知。王偁《東都事略》《宋史﹟本紀》均於是月癸丑書種師道罷。而《宋史﹟本紀》是月戊戌獨書罷李綱﹐不書師道﹐殆亦有見於此歟﹖《靖康要錄》﹐是月四日﹐先有孟鉞上言﹐乞用李綱﹐不及師道﹐亦一證也。今亦附載於此。《要錄》﹕元年二月四日﹐孟鉞上言「臣近乞召用朱夢說﹑範宗尹事﹐已蒙兪允﹐天下幸甚。臣便懷迫切之誠﹐望賜采納。臣聞太常少卿綱﹐推孤忠自許之誠﹐首決天下之大事﹐蒙陛下處以股肱之任﹐𨿽愚懵無知之人﹐亦皆鼓舞欣忙﹐況忠直有識之士哉﹗今日忽聞李綱緣用兵少挫﹐已蒙加罪﹐以常情論之﹐固當如此﹐以大事論之﹐則臣別有愚見。夫李綱起自孤寒﹐奮不顧身﹐施骨鯁藥石之論﹐當披堅執銳之敵﹐可謂忠孝之極﹐人所難能。然一人之才﹐安能盡十萬人所長﹖諸葛亮﹐管﹑蕭之亞匹也﹐猶有治戎爲長奇謀爲短﹐然劉備不以奇謀爲短而棄之不用也﹐惟在人君因所長而任之耳。陛下若謂李綱短於用兵﹐令罷行營使則已﹐若更奪右丞之職﹐民心定不安也。非特民心不安﹐又恐天下知李綱緣忠正大用﹐以微罪重責﹐使賢良之士畏懼而不敢言﹐壅遏之獘﹐自此始矣。臣竊爲陛下痛惜之﹐伏乞始終保全﹐令依舊裁決大事﹐專一進退人才﹐庶少裨陛下重光之明。仍候朱夢說﹑範宗尹到闕﹐亦行大用。」奉聖旨依奏。初五日﹐陳東等伏闕上書﹐是晚天子下詔曰「士庶伏闕上書﹐願見李綱﹑種師道﹐朕已親覽﹐深諒爾等忠義﹐已令綱﹑師道傳宣撫諭。若更乘時恃眾﹐亂行毆打內侍﹐令綱﹑師道以軍法從事。」是夜﹐復聚眾殺內侍而毀其家者數十人。明日﹐詔再下﹐猶不止。初七日﹐李綱﹑蔡懋言於上曰「太學生率眾伏闕﹐意在生變﹐不可不治。」上不之罪也。司業唐黃傳以不能約束諸生待罪﹐詔答以速安本職。先是﹐諸生聞朝廷欲治其罪﹐不告而去者大半﹐學官以不告而出﹐用學規屏之﹐諸生復閧然﹐乞同屏。乃亟命楊時兼祭酒﹐召書生慰勞之。越兩日﹐復令聶山傳旨喚諭。先是﹐聶山奏上曰「臣前日聞蔡懋﹑李綱諭與太學長貳﹐令屏出伏闕上書陳東等﹐諸學生聞之﹐莫不憤然﹐一學盡揮袖出學。今日又聞綱呼王時雍﹐令根治諸生並伏闕百姓﹐欲置於法﹐臣聞不勝惶駭。仰惟陛下以睿知之資撫萬邦﹐士民以積年不舒之怨忿乘隙相聚﹐殺傷內侍﹐指罵姦黨﹐蓋恃陛下仁聖人﹐能與百姓雪其怨气。而蔡懋﹑李綱﹑王時雍之徒﹐恨其罵己而稱李綱﹐驟欲鋤其根株。綱宣言爲前日伏闕之士﹐其間有李綱親舊﹐欲盡行誅戮﹐臣恐大失士心﹐歸怨陛下﹐自此士民思亂﹐恐無已時。兼士民上書﹐不約而從者千萬人﹐其言皆平時公論﹐乃陛下所欲急聞﹔而姦臣之所甚惡也﹐豈可不稟上旨﹐敢令開封府快其私忿﹖臣願陛下速賜止絕﹐庶幾忠義之士不死於姦臣之手﹐而忠言讜論且聞於九重﹐實宗廟社稷之幸。」﹞

６﹑資政殿大學士宇文虛中﹑知東上邠門事王俅﹝案﹕「王俅」﹐原本作「王俅」﹐後再見﹐或作「王球」﹐今據《東都事略》《宋史﹟本紀》並作「王俅」﹐前後一律攺正。﹞使斡離不軍﹐齋李綱所畱割三鎭詔書以往﹐﹝案﹕《靖康傳信錄》﹕復差臧禹﹑秦檜爲割地使。﹞仍就迎康王。﹝《紀事本末》卷百四十五。案﹕《靖康要錄》﹕五日﹐朝廷遣宇文虛中與望之相見﹐具道皇子郎君有再和之意﹐劫寨事只做朝廷不知。《要錄》又載﹕六日﹐王汭隨虛中報聘﹐汭云﹕皇子郎君道劫寨不幹鄭侍郎事﹐教他入城。九日﹐再往奉使﹐始有迎康王之說。《三朝北盟會編》載斡離不問劫寨奏書在二日戊戌﹐而宇文虛中持報書及李綱﹑沈晦﹑路允迪﹑秦檜﹑程瑀奉地圖交割三鎭﹐亦附於二日。又差路允迪宣諭守臣下割三鎭之詔則在十日丙午。其別遣肅王爲質﹐請歸康王一書﹐與斡離不送還康王一書﹐均在正月二十四日庚寅。所遣齋書者爲李綱﹐亦非宇文虛中也﹐與此不同。陳桱《通鑑續編》云﹕虛中聞汴京急﹐馳歸﹐收合散卒﹐得東南兵二萬人﹐以便宜令李邈領之﹐次於汴河。及姚平仲失利﹐援兵西來者皆潰。虛中縋而入京﹐帝欲遣之奉使﹐辧劫營非朝廷意﹐大臣皆不欲行。虛中承命﹐慨然而往﹐冒鋒鏑﹐至金營﹐露坐風埃﹐自巳至申﹐金人注矢露刃﹐周匝圍之﹐久乃得見康王。次日﹐侍王至金幕府﹐見斡離不辭語不遜﹐禮節倨傲。抵暮﹐遣王汭隨虛中入城﹐要越王及李邦彥﹑吳敏﹑李綱並駙馬曹晟等與金銀﹑騾馬之類﹐且欲禦筆書定三鎭界方退軍。虛中還﹐帝止許以肅王代質。又云帝以金師未退﹐令虛中再往。斡離不固要三鎭﹐虛中泣下不言。斡離不變色﹐虛中曰「太宗陵在太原﹐上皇祖陵在保州﹐詎忍割棄。」金人必欲得之﹐虛中還﹐復命帝許割三鎭﹐載書稱伯姪。命虛中復往﹐斡離不乃許之。由此觀之﹐虛中使金營凡三次﹐其第一次出使自當在平仲劫寨之明日﹐《北盟會編》虛中持報書擊於二日﹐不誤。此云齋三鎭詔書以往﹐當是第三次﹐出使擊於五日亦近是。而《靖康要錄》謂第一次出使在五日﹐第二次在六日﹐第三次在九日﹐均與此不合。然康王之歸此擊於乙巳﹐亦在九日﹔又疑虛中就迎﹐亦當在乙巳爲是。辛丑﹑乙巳﹐必有一誤﹐存疑俟考。﹞

７﹑壬寅﹐以祕書省著作佐郎沈晦假給事中﹐從皇弟肅王﹝案﹕李《十朝綱要》﹐肅王名樞。﹞使斡離不軍。﹝《紀事本末》卷百四十五。案﹕靖康要錄﹕初﹐金人請以越王爲質﹐上以越王叔父不可遣﹐乃遣肅王及駙馬都尉曹晟以行。載此事於七日﹐則爲癸卯﹐與壬寅差一日。《要錄》又載﹕四日﹐金人求上母弟爲質﹐乃以駙馬都尉曹晟使其軍。晟尙榮徳帝姬﹐與上同生﹐故遣之。避金酋名﹐攺晟曰實。蓋四日庚子金使來請﹐六日壬寅下詔﹐而七日癸卯始行也。《東都事略》《宋史﹟本紀》﹑王宗沐薛應旂《續通鑑》並擊此於癸卯﹐與《要錄》同。而曹晟之使﹐則《宋史﹟本紀》在庚子﹐較此前二日。《北盟會編》有別遣肅王爲質﹑請歸康王書﹐系於是年正月二十四日﹐今附錄於此。書云﹕比承書示﹐欲別遣親王爲質﹐今令弟肅王前去﹐可諒誠愨之情。然念康王畱軍中﹐今將一月﹐朝夕憂念﹐未嘗少寧。𨿽皇子郎君義同一家﹐必垂顧卹﹔柰手足之愛﹐同气之親﹐一日不見﹐實有三秋之念。敢望仁慈﹐候肅王到日﹐便令康王回歸﹐以慰玆寤寐注想之懷﹐情深意切﹐書不盡言。再此布敍﹐惟冀俯察。謹白。﹞

８﹑是夕﹐李綱宿咸豐門﹐以金人進兵門外﹐治攻具故也。﹝案﹕《東都事略》﹐金人攻咸豐門在辛丑。﹞先是﹐蔡懋號令將士﹕「金人近城﹐不得輒施﹐故有引姦及發牀子弩者﹐皆杖之。」將士憤怨。綱旣登城﹐令施放自便﹐能中賊者﹐厚賞﹐夜發霹靂姦以擊之﹐軍皆驚呼。﹝《紀事本末》卷百四十七。案﹕《三朝北盟會編》﹕是年六月十八日癸丑﹐蔡懋落職宮祠﹐分司居住。﹞

９﹑乙巳﹐王時雍﹑髙世則館伴大金朝辭使人﹐是日﹐康王自金營還。﹝案﹕此節原本在壬寅之後﹐丙午之前﹐當是乙巳。原本作乙丑﹐誤也﹐今攺正。《續宋編年資治通鑑》云﹕金使復來﹐宇文虛中齋李綱所畱三鎭詔書以往﹐仍奉迎康王。先是﹐康王畱金營﹐與金國太子同射﹐連發三矢皆中筈﹐連珠不斷。金人謂﹕「將官良家子﹐似非親王﹐豈有親王精於騎射﹗」如此﹐乃遣歸﹐更請肅王爲質。﹞

斡離不欲退師﹐遣邠門使韓光裔來代朝辭之禮﹐又遣團練使賈霆代別康王。上令王解所服犀帶付霆﹐遺斡離不爲贈別。王畱軍中幾月﹐數與觀蹴踘雜伎。會姚平仲劫寨﹐金人以用兵責使者﹐張邦昌恐懼流涕﹐康王止之曰「爲國家何憂身耶﹗」金人莫不嗟嘆。斡離不由是畏憚﹐不欲康王畱﹐更請肅王。及歸﹐都人爭迎觀之﹐上喜甚﹐賜予良渥。﹝《紀事本末》卷百四十五。案﹕上文宇文虛中齋三鎭詔書就迎康王在五日辛丑﹐與此乙巳相隔四日。據李《十朝綱要》﹕乙巳﹐再遣宇文虛中﹑王俅使金軍﹐就迎康王﹐王卽日還。《靖康要錄》﹕九日﹐差宇文虛中﹑王俅再往大金軍中使﹐仍舊差迎康王。十日﹐康王歸。九日爲乙巳﹐十日爲丙午﹐康王之歸與此僅差一日。而《東都事略》《宋史﹟本紀》﹑薛應旂﹑畢沅《續通鑑》亦並康王歸於乙巳﹐則乙巳不誤。而上文宇文虛中迎康王在辛丑﹐誤矣。然《三朝北盟會編》竟書五日辛丑﹐康王及張邦昌歸自金寨。則上文迎康王在辛丑不誤﹐而此云乙巳誤矣﹐未知孰是﹖姑兩存之。《北盟會編》有斡離不送還康王書﹐系於是年正月二十四日﹐今附錄於此。斡離不以崇義軍節度使﹐大安仁龍州團練使耶律忠充副使﹐送還康王。書云﹕使至﹐疊承來諭﹐請送康王﹐備聆聖心懷注之切。今如命遣送前去﹐緣以康王久畱軍中﹐謹贈金一萬錠﹐聊用壓驚﹐式表微意。謹奉書奏聞。謹奏。﹞

１０﹑丙午﹐制授康王太傅﹑靜江奉寧軍節度使﹑桂州牧兼鄭州牧﹑康王。﹝《紀事本末》卷百四十五。案﹕《靖康要錄》﹐是月十日有此制文﹐以月朔丁酉推之﹐與此合。又是年三月二十八日﹐進授康王集慶建雄軍節度使﹑亳州牧﹐此皆失載﹐今並錄其制文於此。二月十日制曰﹕凡賞無常﹐𨿽小臣而必錄﹔因心則友﹐矧介弟之敢忘。醻其顯庸﹐錫以蕃祉﹔涓辰之吉﹐揚命於廷。皇弟太保﹑遂安慶源軍節度使﹑康王﹐徳宇淸深﹐風度凝遠。出神明之冑﹐閱義理以居多﹔宣日月之光﹐安譽處而無斁。比戎騎之侵軼﹐至郊圻之驛騷﹐毅然請行﹐奮不圖己。有此奇節﹐顧烈士而或難﹔壓以至誠﹐𨿽彊敵而能感。迨退師而底績﹐遂擁旆以言歸﹐是用躋帝傅之榮班﹐分州牧之重寄。申威雙鉞﹐進律兩藩﹐以勵羣倫﹐以惇至愛。嗚呼﹗原隰襃矣﹐旣見急難之情﹔福祿媲之﹐宜共安平之樂。往膺光寵﹐益介壽庸。可特進太傅﹑靜江奉寧軍節度使﹑桂州牧﹑鄭州牧﹐依舊康王。三月二十八日制曰﹕篤於親以興仁﹐莫先立愛﹔友於弟而施政﹐不令自孚。朕嗣守慶基﹐仰奉慈訓﹐肆褒崇於同气﹐乃誕舉於彜章。咨爾在廷﹐聽子作命。皇弟太傅﹑靜江奉寧軍節度使﹑桂州牧兼鄭州牧﹑康王﹐履常而達變﹐迪吉而允文﹐傑才鍾河嶽之奇﹐英气稟乾坤之粹。佩服儒術﹐居聞義埋之多﹐周旋敵營﹐弗爲威武而屈。克承休烈﹐載錫寵光﹐河間大雅不羣﹐玆聲華之特異﹐東平全忠成孝。宜眷禮之有加﹐屬纂極之云初。肆宣恩而自近﹐其更旄於兩鎭﹐仍衍食於多田。嗚呼﹗《小雅》編《棠棣》之詩﹐尢見急難之助﹔開元著《鶺令》之頌﹐是彰友愛之符。往體眷懷﹐益綏壽嘏﹐可特授集慶建雄軍節度使﹑亳州牧兼平陽牧﹐依前太傅﹑康王。十一月十七日制曰﹕醲於賞以懋功﹐所以正朝廷之治﹔篤於親而立愛﹐所以隆門內之恩。眷惟賢貴弟﹐方抗旌而修好﹐肆力以寵行﹐揚於大廷﹐布以孚號。皇弟太傅﹑集慶建雄軍節度使﹑亳州牧兼平陽牧﹑康王﹐信厚由乎夙稟﹐義烈出於天姿﹐席地勢之華﹐持之以約﹔處舉問之微﹐守之以謙。比宿師之在郊﹐嘗仗節而出使。克底其績﹐最人所難。方盛秋之屆時﹐屬朔祁之多譽﹐誼能體國﹐奮不顧身。手足具懷﹐固重勤於旣往﹔意气自許﹐乃不憚於一行。載惟誠忱﹐良以是用。仍攜鉞之貴﹐加以巨藩﹔因入命之崇﹐升之大府。陪眾邑采﹐增衍屏翰。嗚呼﹗跂佇旋歸﹐永綏壽履。可特授安國安武軍節度使﹑信徳牧兼冀州牧﹐依前太傅﹑康王。又云制十月二十八日﹐與韋妃同出。﹞

１１﹑是日﹐金人退師。初﹐斡離不長驅犯闕﹐無與敵者。自四方勤王之師大集城下﹐我勢已振﹐卽有懼心。旣得三鎭詔書﹐及肅王至﹐不俟金帛數足﹐遣使告辭﹐就軍中賜宴﹐遂行。《紀事本末》卷百四十五。﹝案﹕《三朝北盟會編》賜宴斡離不軍在八日甲辰﹐較此先二日﹐有斡離不辭別書﹐十日丙午有斡離不謝恩書。蓋賜宴在八日﹐而退師在十日也。《東都事略》金人退師在丁未﹐較此後一日。《宋史﹟本紀》及王宗沐》薛應旂﹑畢沅《續通鑑》並云乙巳退師﹐較此前一日。《續宋編年資治通鑑云﹕金人圍凡三十二日。﹞

１２﹑戊申﹐遣王俅使河南大金軍前迎肅王。﹝《紀事本末》卷百四十五。案﹕李《十朝綱要》擊此於乙卯﹐在戊申後七日。﹞

１３﹑己酉﹐尙書右丞李綱言「澶淵之役﹐𨿽與遼人盟約﹐及其退也﹐猶遣重兵護送之﹐蓋恐其無所憚﹐肆行擄掠故也。金人之去三日矣﹐初謂其以舡栰渡河﹐今系橋濟師﹐一日而畢。盍遣大兵用澶淵故事護送之﹗」上可其請。於是分遣將士﹐以卒萬餘﹝案﹕《靖康傳信錄》作「十萬餘」。﹞數道並進﹐且戒諸將度便利﹐可擊卽擊之。﹝《紀事本末》卷百四十七。案﹕李綱建議﹐沈琯有以啟之也。琯自撰《南歸錄》曾述及此。《南歸錄》曰﹕初十日﹐琯見李右丞言「賊不過五萬﹐能戰者止萬餘人﹐太子營不及二千﹐藥師常勝約三千騎﹐諸營步兵聞止有三萬餘﹐其過河者﹐只有大半﹐可以邀擊。」李綱曰「待與諸公議。」遂畱琯幕中。十一日﹐李綱與琯同詣邠門﹐續引至後殿﹐少頃﹐同赴東府﹐見樞密耿南仲﹑李綱等﹐琯告諸人如告李右丞說。李綱厲聲曰「莫道金人不彊﹐若與戰﹐決勝否﹖」李綱曰「不須如此怕他。」琯曰「琯忘身棄家﹐以圖南歸﹐蓋上欲朝廷知金人不多可以擊耳﹗至於戰鬥事﹐非琯所敢知。」須臾﹐李邦彥已下偕來﹐復告之曰「城下之戰﹐社稷之安危﹐固不可輕舉﹐可待其歸﹐以重兵擁其後﹐有必勝之策。」眾皆不答。《續宋編年資治通鑑》云﹕金人退師﹐種師道請臨河邀擊之﹐李綱亦謂檄取誓書﹐復三鎭﹐俟軍半渡而擊之。並不從。綱又請用澶淵故事護送之。於是盡遣兵追斡離不之師﹐及於邢﹑洺間﹐相去二十餘里﹐金人懼﹐其行甚速。至是粘罕兵次髙平﹐執政懼﹐密啟上追兵。綱力爭於上﹐得旨再遣﹐而諸將還亦數程矣。再進﹐猶及金人於滹沱河﹐然將士知朝論二三﹐悉解體不復邀擊﹐第遙護之而已。原注當時行移文字出於密院者﹐則令追破賊﹐出於三省者﹐則令護出境﹐諸將莫知適從﹐國事安得不誤﹖《中興姓氏錄》﹕時種師中渡河﹐上疏言「粘罕已至澤州﹐以候路允迪到﹐尙須旬日﹔若許臣自邢﹑相間徑取上黨﹐攻其無備﹐破之必矣。」朝廷駭焉。《靖康前錄》﹕賊旣退﹐語於眾曰「料南朝商量亦須經月﹐方有定議。」乃置玉帛﹑子女於中軍﹐以諸國兵衛之﹐驅虜之兵在左右﹐兵騎爲殿﹐按轡徐行﹐殊無懼色。後數日﹐朝廷遣馬忠﹑範瓊防送。又數日﹐令種師中以二萬騎屯滑﹐陳兵河上﹐不得輒渡。西兵旣遠來而不獲逞﹐眾口喧然。種師中擅發三千騎過河﹐繼而得旨﹐盡行至趙﹐而樞密院追三將兵回河上。賊復抄掠﹐所過之邑﹐及被旨許令追襲﹐而賊之輜重已出境矣。三將追至眞定﹐賊𨿽未行﹐吾之大軍往復奔馳﹐疲敝之甚﹐豈可接戰﹗所以僅能驅迫出界﹐非諸將之罪也。﹞

１４﹑庚戌﹐以中大夫﹑尙書右丞李綱知樞密院事。﹝《紀事本末》卷百四十七。案﹕《靖康要錄》載此於十三日﹐則爲己酉﹐與此差一日。《要錄》又載李綱辭謝除知樞密院事告命在十四日﹐爲庚戌﹐此殆據辭謝日書也。《靖康傳信錄》亦稱在十四日﹐與此合。《北盟會編﹟李綱辭知樞密院札子》系於十五日辛亥。《札子》云﹕除尙書右丞李綱言「伏奉聖恩﹐除知樞密院事﹐聞命不知所措。竊以鴻樞之長﹐專統兵機﹐宜得魁奇英偉之人﹐以居其任。臣本書生﹐進由庠序﹐𨿽常以忠義自許﹐忘意事功﹐而性剛才拙﹐動輒多忤。初荷上皇識拔﹐執筆螭﹤土幻﹥﹐日侍淸光。屬大水暴至﹐士庶奔走﹐爭具舟栰﹐無敢言其所以然者。臣謂此非小變﹐上疏指陳﹐冀得直前論奏。當路擠排﹐流落七載﹐太上皇憐而收之﹐使貳奉常。永惟大度之私﹐方圖國士之報。去冬因邊吏弛備﹐金人盜據全燕﹐肆其凶焰﹐來犯王略。太上皇帝厭萬幾之繁﹐欲授聖子﹐意未有發。臣與少宰吳敏協建大策﹐贊成內禪。歲首太上皇南幸淮﹑浙﹐廷臣亦有勸陛下爲避賊之計者。臣躬述利害﹐回鑾輿之行﹐爲固守之策。陛下不以臣卑鄙﹐驟加擢用﹐自庶僚不五日而預大政﹐仍委以親徵行營使事。臣感陛下不世殊遇﹐願殫犬馬之力。受任以來﹐夙夜憂勤﹐深恐勛績不效﹐以負陛下知人之明﹐故簡閱將校﹐率勵士卒﹐躬冒矢石﹐登城以奭敵﹐鐫夜巡警﹐戢姦以安眾。間遣使移檄河北諸鎭﹐豫爲隄防﹐忘食不寢﹐修戰具﹐嚴守備以俟﹔援師旣集﹐欲因利乘便﹐連營逼敵﹐使之進不敢攻﹐退無所掠﹐勢窮食盡﹐渡河而遁﹐擊其半濟﹐勝可萬全。策慮已定﹐而姚平仲引眾遽出﹐幾敗大事。然平仲受節制於宣撫﹐不關白於行營。二月一日夜半﹐平仲之出﹐種師道猶不知之﹐在微臣實無所預。是夜四鼓﹐陛下聞其交鋒﹐詔臣應接﹐頃刻之間﹐使者三至。臣適感寒伏忱﹐力疾承命﹐出景陽門﹐至班荊館﹐親督將士﹐列布訩要﹐分遣軍馬﹐解範瓊﹑王師古等圍﹐親以中軍捍拒賊馬﹐射殺金人甚眾。是夜臣陣兵扞奭宿城下﹐明晨復列陣與敵相望。臣所統兵馬﹐士气百倍欲戰。然臣其晚求對﹐不得已而賜罷﹐恐懼自省﹐莫測其原。仰賴陛下至仁至聖﹐灼見臣愚款﹐實無他腸﹐特賜宸翰﹐許之保全﹐慮其空乏﹐加賜兼金。未逾三宿﹐亟垂召見﹐俾還舊物﹐蓋付京城四壁守奭之事﹐諭以怨仇讒謗﹐欲持平仲之罪﹐中傷微臣。伏惟陛下天地父母﹐覆幬生成之恩﹐不可爲量﹐瞻謝之際﹐感淚交集﹐徳隆命輕﹐捐軀曷避。然惟是都城細民﹐因間殺掠內侍﹐理資彈壓。臣躬秉睿旨﹐卽取其最不逞者斬數十人﹐梟首通衢﹐以靖羣眾﹔重沐聖恩﹐令臣知樞密院。竊惟和議旣成﹐金人擁重資﹐邀名鎭﹐不戰而得所欲﹐臣誠私心痛之﹗旣乖臣本志﹐兼總兵政﹐豈其所宜﹖且祖宗舊法﹐兵符出於密院而不得統其眾﹐兵籍隸於三衙而不得專其制。今臣旣統行營之兵﹐又制樞廷之令﹐考於舊法﹐未見其可。臣竊謂敵人初退﹐四方勤王之師未有所屬﹐中都畿邑團結保甲之兵未有所處﹐須於旬日之間﹐犒賞條具。以勤王之師盡付制置使姚古﹑種師道﹐以團結保甲還州縣﹐使各安其業。內外人心旣以敉寧﹐臣當抗章自陳﹐請避賢路﹐以遠讒謗﹐全陛下始終之恩﹐此心素定﹐有如皦日﹗今𨿽未敢亟去﹐而巍冠樞廷﹐非所宜據。固當卑辭﹐得請而後已﹗所有告命﹐未敢祗受。」奉禦寶批﹐降詔不允﹐日下供職。﹞

１５﹑癸丑﹐澤州言金國相粘罕﹝案﹕粘罕﹐卽《金史》之宗翰也。陳桱《通鑑續編》及王宗沐﹑薛應旂《續通鑑》﹑徐乾學《後編》並作「粘沒喝」。《金史﹟宗翰本傳》云﹕本名粘沒喝﹐漢語訛爲粘罕﹐國相撒攺之長子也。《大金國誌》云﹕粘罕小名烏家奴﹐一名粘。漢言其貌類漢兒﹐後攺名宗維。與《金史》不同。﹞兵次髙平。﹝案﹕《宋史﹟本紀》﹕是月﹐金人犯澤州之髙平﹐知州髙世由往犒之﹐乃去。陳桱《通鑑續編》﹕是月丁巳﹐攻澤州下之。與《宋史》異。陳《鑑》恐誤。﹞初﹐粘罕旣破忻﹑代﹐﹝案﹕《三朝北盟會編》﹐粘罕破忻﹑代在宣和七年十二月。忻州於九日丙午降﹐代州於十七日甲寅陷。《靖康要錄》﹐破代敍於破忻之前﹐與《會編》略異。《要錄》云﹕先是﹐宣和中﹐河北河東宣撫司謀取燕云﹐以燕云之民置之內地﹐曰忠勝軍﹐曰義勝軍﹐皆山後漢兒也﹐實勇悍可用。其河東者約十餘萬人﹐給錢米以贍之﹐𨿽請之﹐不許支用者亦聽之。久之﹐倉庫不足﹐以沚而怒﹐出不遜語。我軍所請皆陳腐﹐亦怨﹐道路相逢﹐我軍卽罵辱之曰「汝蕃人也而食新﹐我官軍也而食陳﹐吾不如蕃人乎﹖我將誅汝﹗」漢兒聞之懼﹐其心益二﹐俟釁且發。至乙巳冬﹐金人南犯翔﹑武之境﹐翔州守將孫翊者﹐勇而忠﹐出兵與之戰﹐戰未決﹐漢兒開門獻於金人。旣至武州﹐漢兒亦爲內應﹐遂失翔﹑武﹐長驅至代州﹐將李嗣本率兵拒守﹐漢兒又擒嗣本以陷代。至忻州﹐守賀擁度勢不敵﹐開門張樂以迓之。戎酋大喜﹐下令兵不入城﹐遂抵石嶺關。﹞折可求以麟府兵﹐劉光世以鄜延兵援河東﹐皆爲所敗。﹝案﹕《三朝北盟會編》﹕折可求敗於交城在宣和七年十二月十八日乙卯。﹞遂圍太原﹐月餘不能下。﹝案﹕圍太原至是年九月陷。﹞適平陽義軍破城叛去﹐﹝案﹕《靖康傳信錄》﹕義軍者﹐童貫﹑張孝純所招雲中人也﹐分布河東諸郡﹐名曰「養贍」﹐積蓄爲之一空。及金人入寇﹐孝純以義軍五萬人守石嶺關。旣叛﹐以從金人矣。至是﹐諸郡往往殺戮﹐或逐出之﹐而平陽府者﹐破城叛去。李《十朝綱要》謂平陽守將劉嗣初劫漢陽義兵以城叛。《靖康要錄》云﹕初﹐漢兒義勇軍四千人﹐其將劉嗣初者﹐宣撫司俾領其眾﹐屯平陽﹐見平陽人之垂涎﹐遂萌攘奪之心。會聞金人已圍太原﹐而金人之餘黨且襲京師。嗣初聞之﹐密遣人間道獻平陽圖於戎酋。於是正月十九日﹐僞爲入城貿易者。旣入﹐卽殺守關之人﹐啟關以內﹐其軍其徒大噪而入﹐火譙門﹐奪府捨﹑甲仗庫﹐取器甲﹐分隊而出﹐士民戰慄﹐走且呼曰「姦臣置漢兒內地﹐今果隨其地﹐徒含宿憤。」殺人城中甚眾。城中人悉出避之。嗣初入城﹐括金銀﹑驅婦女凡十餘日而投金人。﹞陷威勝軍﹐﹝案﹕李《十朝綱要》﹕權威勝軍事李植亦以城叛。《三朝北盟會編》﹕權軍事李司錄者以軍獻之﹐知軍詹丕遠被殺。﹞遂引金人入南北關﹐﹝案﹕《靖康要錄》﹕金人畱數萬人守太原﹐而分其半趨京師﹐其酋自太原而南﹐過南北關。﹞陷隆徳﹐﹝案﹕《續宋編年資治通鑑》云﹕粘罕陷隆徳府。先是﹐太原堅守﹐攻之不克﹐分兵而南。旣逾南北關﹐仰而嘆曰「關險如此﹐而使我過之﹐南朝可謂無人矣﹗」二日而城陷﹐守臣張確叱金人曰「確守土臣﹐當以死報國﹐頭可斷﹐腰不可屈也。」遂見殺。《三朝北盟會編》﹐通判趙伯臻亦被殺﹐粘罕以燕人姚璠知府事在二月十九日乙卯﹐《宋史﹟本紀》及薛應旂《續通鑑》亦在乙卯﹐《東都事略》在甲寅。﹞旣次髙平﹐朝廷震懼。命統制官郝懷將兵一萬屯河陽﹐扼太行﹑瑯車之險﹔以種師道爲河北宣撫使﹐﹝案﹕《靖康要錄》作「河東河北宣撫使」。《宋史﹟本紀》﹑陳桱《通鑑續編》並作「河南河東路宣諭使」。而陳《鑑》系於三月﹐又書四月以種師道爲太尉﹑同知樞密院事﹑河北河東宣撫使。《東都事略》﹑薛應旂﹑王宗沐﹑畢沅《續通鑑》並書種師道爲河北河東宣撫使於四月甲寅。﹞駐滑州﹔以姚古爲制置使﹐總兵援太原﹔以種師中爲制置撫使﹐援中山﹑河中諸郡。﹝《紀事本末》卷百四十五。又《續宋編年資治通鑑》原注云﹕呂中曰﹕靖康君子皆主不棄三鎭之說﹐而金人卒以叛盟﹐然則不棄三鎭之說非歟﹖曰﹕靖康未始不棄三鎭﹐特有不棄之故耳﹗使眞不棄﹐金安能爲我患﹖使蚤以三鎭與金人﹐又能守盟約乎﹖河東﹑河北﹐天下之心腹﹐此斷不可棄也。吾誠不棄﹐固當外爲不棄之謀以不怒金人﹐而陰爲援之﹐實以救三鎭﹐此忠臣義士也。今一人言棄之便則不復念軍民守國之忠﹐一人言不棄便則下尺寸不可與人之詔﹐而未嘗遣一人一騎爲之援﹐是其所謂不可尺寸與人者﹐徒以激金之勢而反以孤忠臣義士之心。河東﹑河北無一人負朝廷﹐而朝廷之負其民多矣。自古蓋未嘗有數十萬不叛之民而不能守其國者。河東﹑河北之民死不忍忘君父。自宣和迄於紹興迨十年﹐寧不肯降金﹐祖宗之徳淪肌浹髓至矣。使其合十萬以爲一﹐誰能陷之﹖所以不能當者﹐特以權輕兵寡﹐勢孤力分﹐迄爲金人所用耳。朝廷坐視其困﹐其爲棄師棄民大矣﹐猶可謂之不棄三鎭乎﹖粘罕已據太原﹐斡離不已陷眞定﹐兩河咽喉已塞矣﹐而朝廷至是猶集議存棄三關地孰便﹐臣下尙相持棄不棄之說﹐甚矣﹐其可痛也。金人嘗謂吾使曰「待汝議論定時﹐我已渡河矣。」大抵國家之患﹐在於多虛文而少實效﹐多議論而少成功﹐安得不爲敵所侮乎﹖﹞

１６﹑甲寅﹐侍禦史孫覿言﹕﹝案﹕《靖康要錄》﹕是月二十六日﹐侍禦史孫覿等言「伏見金人深入﹐三輔震擾﹐陛下總攬之初﹐坐席未暖﹐分遣使臣﹐捐棄金幣﹐以爲和戎之計。中外之憤﹐痛心疾首﹐以爲搆怨連禍之人﹐未卽誅殛﹐無以謝天下。臣等﹞「謹按太師蔡京﹐四任宰相﹐前後二十年﹐挾繼志述事之名﹐建蠹國害民之政﹐祖宗法度﹐廢移幾盡。託丰亨豫大之說﹐倡窮奢極侈之風﹐而公私積蓄﹐掃蕩無餘。立禦筆之限以陰壞封駁之法﹐置曲學之科以杜塞諫諍之路。汲引羣小﹐充滿要途﹐禁錮忠良﹐悉爲朋黨。﹝案﹕《靖康要錄》此下有云﹕交通蟄﹛執曰﹜禦﹐竊弄威柄﹐鬻賣官爵﹐貨賂公行﹐盜用庫金﹐姦髒狼藉。﹞閨門渾濁﹐父子喧爭。廝役官爲橫行﹐媵妾封至大國。欺君罔上﹐挾數任情。書傳所記﹐老姦巨惡﹐未有如京比者。上皇屢因人言﹐灼見姦狀﹐凡四罷免﹐﹝案﹕《靖康要錄》此下有云﹕近侍小人﹐相與唇齒﹐恐失所憑依﹐營護擁蔽﹐旣去復用﹐而京偃然自知。羽翼已成﹐根株盤互﹐不可搖動。﹞而凶焰益肆﹐覆出爲惡。﹝案﹕《靖康要錄》此下有云﹕倡導邊隙﹐挑發兵端﹐連起大獄﹐報復睚眥。﹞怨气充塞﹐上干陰陽﹔﹝案﹕《靖康要錄》此下有雲﹕水旱連年﹐赤地千地﹐盜賊滿野﹐白骨如山。﹞人心攜離﹐上下解體。於是敵人乘虛鼓行﹐如蹈無人之境。陛下赫然威斷﹐貶斥王黼等﹐大正典刑﹐如京之惡﹐豈可獨貸﹗」﹝案﹕《靖康要錄》此下云﹕況京在政和中﹐首建平燕之議﹐納燕人趙良嗣以爲謀主﹐又欲以妖人王仔息服錦袍鐵幘爲大將﹐計議以定﹐會仔息抵罪伏誅﹐而大臣固爭﹐請待他日之釁。王黼當國﹐循習初議﹐與京子攸決意成之。京之悞國﹐固不容誅﹐而搆造邊患﹐父子相爲終始﹐與黼均爲罪首。公議藉藉不決﹐未可以已矣。且京被遇三朝﹐父子祖孫爲三公者一人﹐親執政者三人﹐登禁從者亡慮十數。名園甲第﹐僣擬宮省﹐袍帶之寵﹐下逮童稚﹐犬吠非主﹐尙懷糟糠之恩﹐顧京所蒙﹐何以論報﹖不圖邊報遽上聞﹐而京盡室數百輩﹐洽舟楫﹐挾輕貲﹐一夕遁去。君父惸然﹐坐圍城中﹐無一人有同患難之意﹐掉尾不顧﹐曾大豕之不如﹐原其用心如此。使京尙在相位﹐安知豈不開關賣國﹐如馮道輩乎﹖宰相非其人﹐果爲天下害﹐遂使中國空虛﹐狄人輕侮﹐無所不至。而京又善姦害﹐嫁怨飾非﹐獨使上皇負謗於天下﹐眾論不容﹐尢在於此。伏望陛下睿斷﹐敕使追還﹐早賜竄殛﹐稍正京父子悞國滔天之罪﹐以慰宗廟社稷之靈﹐一洗上皇晻昧之謗﹐少紓四海生民忿懣戚戚不平之气﹐不勝幸甚﹗取進止。﹞又言﹕﹝案﹕《靖康要錄》此別一篇也﹐二十六日同上之。孫覿等上言﹕竊惟幽薊之役﹐用事大臣﹐敗累朝不渝之盟﹐搆三邊無窮之禍﹐以成朝廷今日之患。中外之論﹐咸謂蔡京子攸﹑王黼﹑童貫﹐均犯大惡﹐當正典刑﹐以謝天下。而投荒之罰﹐獨加於黼﹐此羣心所以未厭而臣亦不得而已也。臣近者嘗聞言事之臣﹐共疏渠魁蔡京之罪﹐乞賜竄殛。今不復重陳﹐仰瀆睿聽﹐敢以貫﹑攸之罪狀﹐略爲陛下言之。貫出自閹尹﹐喜爲禍亂﹐攸憑藉世祿﹐濟以姦回。平日懷姦迷國﹐壞法亂常﹐竊弄權柄﹐擅作威福﹐固已不勝誅矣。﹞「方王師之北伐也﹐貫﹑攸爲宣撫使﹐提數十萬之師﹐挫於殘敵﹔淹畱彌歲﹐卒買空城﹐乃以恢定故疆﹐冒受非常之寵。﹝案﹕《靖康要錄》此下云﹕貫以太師封兩國公﹐攸遂入總樞廷矣。此貫﹑攸之罪同也。﹞蕭后納款﹐遼使韓昉見貫﹑攸於軍中﹐卑辭祈衷﹐欲捐歲幣以復舊好﹐此安危之機也﹔乃叱昉使去﹐昉大呼於庭﹐告以必敗。今數州之地﹐悉非我有﹐而國用民力﹐從而竭矣。﹝案﹕《靖康要錄》此下云﹕此又貫﹑攸之罪同也。當蔡京專政﹐貫則興造邊隙﹐首引趙良嗣用之。﹞迨金人結好﹐則又招納叛亡﹐反覆賣國﹐造怨結禍﹐使敵人因以藉口。﹝案﹕《靖康要錄》此下云﹕此又貫﹑攸之罪同也。﹞前年秋﹐貫以重兵屯太原﹐欲取雲中之地﹐卒無尺寸功。﹝案﹕《靖康要錄》此下云﹕反以翦除寇攘﹐枉道河朔而歸﹔又慮眾人之議己也﹐公肆誕謾﹐膺厚賞者千百人﹐貫遂封廣陽郡王﹐而攸亦進太保﹐封燕國公。此又貫﹑攸之罪同也。﹞去年冬﹐貫復出太原﹐金人犯塞﹐貫實促之。攸見邊報警急﹐貫遁逃以還﹐漫不經意﹐玩兵縱敵﹐以至於此。﹝案﹕《靖康要錄》此下云﹕此又貫﹑攸之罪同也。﹞迨敵人長驅﹐震驚都邑﹐貫﹑攸一旦攜金帛盡室遠去﹐曾無同國休戚之意。﹝案﹕《靖康要錄》此下云﹕此又貫﹑攸之罪同也。臣願陛下奮揚威斷﹐察其悞國罔上之罪﹐天下之所共棄。﹞貫﹑攸之罪﹐上通於天﹐願陛下早正典刑﹐以爲亂臣賊子之戒。﹝案﹕《靖康要錄》﹕是日﹐孫覿等又有一疏﹐專劾童貫之罪﹐云﹕臣等伏見比歲以來﹐閹人用事﹐竊弄國柄﹐典掌機密﹐挑發兵端﹐搆成邊患。於是金人以數萬騎直抵京闕﹐宗社之危﹐殆若綴旒。陛下赫然竄斥大臣王黼等﹐以謝天下。而眾議不厭﹐以爲首難之人﹐實始童貫。臣等按貫之罪﹐𨿽擢朆不足以贖之﹐而誤國之大者﹐尙可數也。貫自陜西用兵﹐前後二十年﹐專以欺君妄上爲術﹐虛立城砦﹐妄奏邊捷﹐以爲己功。汲引羣小﹐易置將吏﹐以植私黨﹐交通間遺。鬻賣官爵﹐超躐除授﹐紊亂常制﹐有自選調不由薦舉而輒攺京官者﹐有自行伍不用資格而遽升防團者﹐有被廢田裏不應甄敍而擢登侍從者。姦髒小人﹐爭相慕悅﹐侵漁百姓﹐盜取官錢。苞苴公行﹐門戶如市﹐金帛寶玉﹐充積如山﹐私家所藏﹐多於府庫。此貫之罪一也。戰士之徒﹐冒犯矢石﹐傷者有金帛之賜﹐死者有褒贈之恩。自貫用事﹐一切廢革﹐戰傷之士﹐秋毫無所得﹐而歿者又誣以逃亡之罪﹐乾沒軍實﹐悉充私藏。比至師還﹐而庖人廏卒﹑守舍掃除之隸﹐冒功奏賞﹐有馴致節鉞者。貫之罪二也。貫又擇取陜西勁卒﹐剌爲親兵﹐號曰勝捷。方徵伐之際﹐他兵躬行陣之勞﹐班師之後﹐親兵冒無功之賞。貫之罪三也。自貫爲將帥﹐每出納帑金帛以濟軍需﹐奄爲己有﹐而嚴立軍期﹐取償於州縣﹐頭會箕斂﹐民不堪命。貪贓不法﹐凶焰勃然。臺諫之臣﹐一言議己﹐中之以法﹐使天下之人﹐不敢言而敢怒。貫之罪四也。方臘作亂﹐攻陷城邑﹐東南大震。貫將兵討之﹐禦眾無法﹐縱爲貪暴﹐悉斬良民﹐以效首級。於是民死於天兵者十有五六。貫之罪五也。貫在政和中﹐納燕人趙良嗣以爲謀主﹐始建平燕之議﹐經營十年﹐中國空虛﹐招納叛亡﹐充斥州縣﹐卒致生靈塗炭。貫之罪六也。且貫以刑余之人﹐身爲三公﹐職在樞省﹐攘貪不已﹐遂至王爵。在昔勛徳﹐所不敢居﹐本朝故事﹐亦未嘗有。而凶愎桀驁﹐長惡不悛﹐怙權擅命﹐拜免大臣﹐气焰煽赫﹐威震天下﹐產怨召亂﹐浸成國難。陛下親政之始﹐大明誅賞﹐以勸四方。如貫具此六罪﹐何所逃於覆載之間﹖伏望正滔天之罪﹐以爲亂臣賊子之戒天下。幸甚﹗﹞詔﹕「蔡京特責授中奉大夫﹑守祕書監﹑分司南京﹐致仕﹐河南府居住﹔童貫特責授左衛上將軍﹐致仕﹐池州居住﹔蔡攸特降授太中大夫﹑提舉亳州明道宮。」﹝《紀事本末》卷百三十一﹐又卷百四十八。案﹕《靖康要錄》載此於是月二十六日﹐則爲壬戌﹐而此云甲寅﹐則爲十八日﹐與《要錄》差八日。李《十朝綱要》系孫覿上疏於癸丑﹐而京﹑攸等責降在甲寅。責降蔡攸諸人制文並載《靖康要錄》﹐與孫覿上書同日﹐今附錄於此。《責蔡京制》曰﹕九變而賞罰可言﹐必待是非之審﹔四罪而天下咸服﹐益繇黜陟之公。邦有常刑﹐朕何敢已。蔡京親逢聖世﹐被遇三朝﹐四任宰衡﹐始於二紀﹐迹其行事﹐殊咈師瞻。假繼志述事之名﹐爲蠹國害民之政﹔託丰亨豫大之說﹐肆窮奢極侈之風。祖宗典章﹐變更幾盡﹐公私儲積﹐掃蕩無餘。引邪佞於要途﹐陷忠良於黨籍﹐園第僣逾於宮省﹐子孫皆列於禁嚴。交通﹛執曰﹜禦﹐而姦獘縱橫﹔漁奪下民﹐而忿气充塞。毒旣流於中國﹐禍遂嫁於上皇﹔況在政和﹐實倡平燕之議。旣聞邊遞﹐率先聚族以逃。𨿽汝計之甚安﹐顧國家而何賴﹗士庶伏闕﹐臺諫交章﹐公論旣喧﹐法不可恕。尙念弼諧之舊﹐特優終始之恩。俾長蘭臺﹐往分畱務﹐曲全體貌﹐仍許退休﹐勉服寬恩﹐毋忘循省。可責授前件。《責童貫制》曰﹕任隆將相﹐功必在於去邪﹔位極公王﹐義莫先於體國。倘辜大用﹐宜寘嚴科。童貫夙侍宮闈﹐亟膺重任﹐付以兵柄﹐時爲信臣。護諸將垂二十年﹐論戰多無尺寸效﹐惟事誕謾之術﹐實乖撫禦之宜。家室奄有其金繒﹐軍須取償於州縣﹐將士爲之解體﹐吏民無不興嗟。頃敗累朝不渝之盟﹐首搆三邊無窮之禍﹐號復故地﹐實守空城。再爲太原之行﹐又倡雲中之議。師法暴露﹐讟怨並興﹐馴致敵人﹐輕視中國。遂震驚於都邑﹐軫危懼於夙宵。生此厲階﹐誰執其咎﹖議者皆不汝置﹐朕心安得而私﹖猶念股肱﹐曲全體貌﹐姑奪廣陽之封爵﹐尙子環尹之崇階。俾皆退休﹐保其終始。體於寬典﹐毋怠欽承。可特責授前件。《責蔡攸制》曰﹕位居臺輔﹐必資補衮之功﹔職領樞廷﹐尢賴折訩之略。儻乖成績﹐宜解兵機。蔡攸擢自貴遊﹐初無學術﹐早被聖神之眷﹐亟登廊廟之隆。不思直道以事君﹐乃復邀功而誤國。頃將虎旅﹐同撫燕疆﹐殊乏遠謀﹐大開邊釁。旣不能深盟於舊好﹐又不全制勝於萬全﹐遂以重兵挫於殘敵﹐至傾國帑﹐僅得空城。納叛亡以啟戎心﹐肆欺誕而忘國事。逮金人之深入﹐問邊備則茫然﹐勿爲守奭之圖﹐惟事遁逃之計。搆怨連禍﹐逞其一己之私﹔痛心疾首﹐生此厲階之梗。議者皆不汝置﹐朕恩安得而私﹖尙屈典刑﹐曲全體貌﹐其解本兵之柄﹐仍鐫論道之官﹐卑四品之文階﹐領眞祠於善地。體予寬典﹐毋怠欽承。可責授前件。﹞

《續宋編年資治通鑑》﹕除元祐黨籍學術禁。追封範仲淹﹐贈司馬光﹑張商英官。案﹕李《十朝綱要》﹕是月壬寅﹐追封範仲淹魏國公﹐贈司馬光太師﹐張商英太保。除元祐黨籍學術之禁。《靖康要錄》手詔在是月六日﹐以月朔丁酉推之﹐亦與《十朝綱要》合。《宋史﹟本紀》及王宗沐﹑薛應旂﹑畢沅《續通鑑》亦並在壬寅﹐惟是月六日手詔範仲淹﹑司馬光並贈太師﹐而仲淹贈魏國公則在是年三月二日降制﹐似《綱要》有微誤。陳均《九朝編年備要》云﹕或曰靖康初求治甚急﹐徐﹑吳當國﹐有詔宰相範希文﹑司馬光﹑張商英皆贈太師。希文乃仲淹字﹐且未嘗任宰相﹐蓋出後進耳。剽上意﹐以爲純仁也。有司不能正﹐乃取仲淹慶曆間乞修京城爲功應詔。然仲淹太師久矣﹐遂攺封魏國公﹐失於平昔不講也。但是時徐﹑吳猶未當國﹐或者之說亦失之。觀此﹐則《綱要》蓋據其攺正後言之﹐爲國家諱過耳。制文並載於《靖康要錄》。又是年三月十日﹐奉聖旨﹐司馬光姪孫朴差同判西京國子監。九月九日﹐詔賜張商英謚﹐命詞臣譔碑。他書均未之及﹐其文亦載《要錄》﹐今附錄之。靖康元年二月六日﹐手詔曰﹕朕以不徳﹐獲奉宗廟﹐卽政累日﹐大金擁兵﹐遂抵京城﹐於四方賢才﹐未暇遠有號召也。永惟國家大政事﹐已詔三省﹑樞密院盡遵復祖宗法﹐而近世名臣未有褒錄﹐何以示朕意﹖司馬光﹑範仲淹可贈太師﹐張商英可贈太保﹐應元祐黨籍﹑元祐學術指揮並不施行﹐布告天下﹐咸使聞知。三月二日﹐《追封範仲淹魏國公制》曰﹕庇民尊主﹐繄賢哲之遠猷﹔崇徳報功﹐實帝王之先務。昭措明倫之丕範﹐遠旌希世之偉人。爰錫卹章﹐式孚眾聽。故任資政殿學士﹑戶部侍郎﹑贈太師﹑追封楚國公﹑謚文正範仲淹﹐淸明而直諒﹐博大而剛方﹐早以名世之才﹐出贊寢昌之運。危言驚世﹐髙誼薄乎雲天﹔直道立朝﹐勁气沮乎金石。入議大政﹐有功斯人。沛膏澤之下民﹐聲嘉猷之告後。山有伏猛﹐則藜藿至於不采﹔朝之彊本﹐則精神爲之折訩。當下賊之跳梁﹐總師幹而捍奭﹐料敵制勝﹐機謀若神﹐弭變消萌﹐酋渠褫魄。聲名暴於夷貊﹐功烈著於鼎彜。故斂衽廟堂﹐緝熙乎帝載﹔運籌帷幄﹐振張乎天威。文武惟憲萬邦﹐風采相欽天下。太山北斗﹐學士仰其髙明﹐景星鳳凰﹐人民快於瞻睹。嘗規皇基億載之業﹐宜建金城萬雉之謀﹐功成於元丰﹐效見於今日。屬纂臨於初政﹐彌嘆想於宏謀。師有褒揚﹐聳玆遐邇。命圭華衮﹐已位上公之槐﹔胙土苴茅﹐載賜全魏之履﹐豈特賞當賢而臣下勸﹗庶幾褒有徳而萬方懷﹐英爽如存﹐寵靈斯享。可特追封魏國公﹐餘如故。《贈司馬光太師制》曰﹕大臣本道術以事君﹐舉明主﹐比隆於三代﹔王者揆人心而發政﹐褒有徳﹐用懷於萬方。緬想一代之宗臣﹐昔爲天下之大老﹐皜乎不可尙矣﹐民到於今稱之。惟勛徳之俱髙﹐顧褒崇之未極﹐追頒湣冊﹐用慰輿情。故追復右正議大夫司馬光﹐剛大而惠和﹐淸直而寬裕。勇於義﹐果於徳﹔孟軻名世之才﹔以斯道﹐覺斯人﹐伊尹天民之任。早由公望﹐橫翊要途。知無不爲﹐言底可績。誠開金石﹐節貫松筠。逮登揆路之崇﹐允副巖瞻之寄。除苛解嬈﹐致治庶幾成﹑康﹔陳善閉邪﹐況君不及堯﹑舜。勛在王室﹐澤潤生民。聲名播於四夷﹐畫像徧於比屋。羣心奮義﹐生也榮而死也哀﹔千載聞風﹐頑夫廉而懦夫立。究觀圖籍所載﹐是爲社稷之臣﹔屬丕績於正經﹐思大明於國是。爰獎四朝之舊弼﹐茂揚一世之淸流。寵陟帝師﹐永標人範。昔抗浮雲之志﹐何有華衮之褒﹐庶明欽慕之議﹐益勵惇龐之俗。可特贈太師﹐合得恩數﹐令吏部檢舉申。《贈張商英太保制》曰﹕朕撫有嘉師﹐紹隆聖緒。思褒明徳之佐﹐以厚風俗之原﹐永惟舊弼之良﹐夙髙斯世之望。肆頒閔策﹐用協師言。故任觀文殿大學士﹑通奉大夫﹑贈太傅張商英﹐器博而用宏﹐識周而才敏。鉤深探遠﹐有經邦國之文﹔析微研幾﹐有達天人之學。早培休運﹐薦揚顯途。入告嘉猷﹐忠義合臯﹑稷之美﹔出宣政事﹐果藝兼由﹑求之能。逮居丞轄於中臺﹐克振紀綱於庶務﹐巖瞻益峻﹐輿論攸宗。衮繡之歸周公﹐執效斧斨之缺﹔鹽梅之得傅說。終膺夢卜之求。愼名器以淸仕途﹐抑浮靡而節邦用﹐朝有百揆之序﹐時歌六府之修。去織拔葵﹐躬礪公儀之節﹔徹騶減樂﹐人揚房琯琯之淸。悵功業之未成﹐不期月而已去。金石益堅於晚節﹐風波屢出於危途。天不假於慭運﹐人遽忘於殄瘁。屬惟新於庶政﹐肆加賁於殊勛。錫以命圭﹐超升槐位﹐刻之密印﹐交換泉扃。遐想髙風﹐尙歆休命。可特贈太保﹐餘如故。三月十日﹐臣僚上言﹕追贈司馬光太師﹐實主上初政所先﹐天下幸甚。光之子康卒﹐康孤直﹐不幸亦卒。光之後再絕。復立族子楨爲康之後。去年楨卒﹐亦止有過房子﹐方七八歲。康之妻張氏﹐今八十歲﹐主光祭祀。去年赦恩﹐應遺表恩澤未出官身亡者﹐許再推恩。光有他孫﹐授遺表未出官卒﹐方乞再奏楨﹐而楨不幸絕。有指揮十年後者悉該整革﹐楨𨿽有子﹐亦不得霑預。光之後無人食祿已十五年矣。伏望以光遺表奏孫之官﹐私奏見存曾孫﹐使之世祿不絕。光姪孫朴見任宣教郎﹐亦乞除授河南府差遣﹐以炤管光家。以稱詔書追贈之意。奉聖旨﹐司馬朴差同判西京國子監。九月九日﹐工部員外郎李士觀奏﹐乞爲故相張商英詔太常賜謚﹐命詞撰碑。奉聖旨﹐依奏﹐碑額朕當親書。

又詔﹕自今並遵祖宗舊制﹐選用大臣﹐裁抑內侍﹐不崇飾恩倖﹐不聽用姦人﹐不輕爵祿﹐不濫賜予﹐不奪爾居以營燕遊之地﹐不竭爾力以廣浮用之費﹐凡蠹國害民之事﹐一切寢罷。案﹕《東都事略》《宋史﹟本紀》﹑王宗沐畢沅《續通鑑》並系此於戊申。《靖康要錄》《北盟會編》均於十二日載此手詔全文。以月朔丁酉推之﹐十二日正戊申也。手詔﹕朕以眇躬﹐寄士民之上﹐夙夜祇懼﹐靡敢皇寧。比者金人犯順﹐都城閉關逾月﹐軍民展力﹐捍奭實勞﹐朕知之矣。而不逞之徒﹐輒乘時造端﹐相煽爲變﹐內作不靖﹐震驚朕師﹐謗罵大臣﹐毆擊內侍﹐白鐫剽掠﹐乃敢公肆凶殘。朕念嗣位之初﹐首遭艱難﹐徳意未孚﹐致汝等抵冒如此﹐朕甚悼焉﹗播告汝等﹕「朕自今庶事﹐並遵用祖宗舊制﹐選用大臣﹐裁抑內侍﹐不崇飾恩倖﹐不聽任姦人﹐不輕爵祿﹐不濫賜予﹐不奪爾居以營宴遊之地﹐不竭爾力以廣無用之費﹐凡蠹國害民之事﹐一切寢罷﹐務與汝等休息。其有姦宄不悛﹐敢復犯法﹐紊亂我綱紀﹐當重置刑戮﹐必罰無赦。咨爾有眾﹐明聽朕言。」《要錄》《會編》文同。

又李邦彥立大旗於河東﹑河北﹐有擅出兵者﹐並依軍法。案﹕此文見於《中興遺史》﹐乃《續鑑》所本也。《遺史》曰﹕金人旣退﹐種師道請臨河邀之三戰﹐可使無噍類﹐若縱之去﹐他日禍不可測。李邦彥等不從﹐罷師道爲中太一宮使﹐五日一到朝堂議事。以姚古﹑種師中﹑折彥質﹑範瓊等領兵﹐護金人過河。邦彥奏立大旗於河東﹑河北﹐有擅出兵者﹐並依軍法。然邦彥罷於庚戌﹐而師道罷於癸丑﹐則師道罷在邦彥之後﹐而此事當在邦彥未罷以前﹐故系於此。

又李邦彥罷﹐以張邦昌爲太宰﹐吳敏少宰。案﹕《東都事略》《十朝綱要》《宋史﹟本紀》﹑王宗沐﹑薛應旂﹑畢沅《續通鑑》並系此於庚戌。陳均《編年備要》﹑陳桱《通鑑續編》亦不書日﹐而文與此同﹐今姑從《東都事略》諸書﹐附系於此。然以《三朝北盟會編》考之﹐有可疑者數事。《會編》於五日辛丑陳東上書之後﹐卽云李邦彥罷﹐而張邦昌爲太宰亦在辛丑﹐則與他書庚戌不合﹐此可疑者一也﹔《會編》五日辛丑張邦昌》爲太宰﹐謂卽於是日從肅王至金營﹐而《長編本書肅王至金營在六日壬寅﹐從行者有沈晦無邦昌﹐而邦昌與康王自金營歸在九日乙巳﹐則邦昌之歸在肅王至金營之後﹐此可疑者二也﹔然趙甡之《中興遺史》亦云邦昌從肅王爲質﹐則邦昌之從肅王﹐或是歸而又往﹐不與肅王同日﹐似他書系於庚戌﹐較《會編》爲可信﹐而《靖康要錄》是月十四日有罷李邦彥制文與援吳敏少宰制﹐獨無授張邦昌制文﹐此可疑者三也。蓋邦彥於是月罷經兩次﹐一罷於陳東上書之日。蔡絳《北徵紀實》云﹕邦彥爲都人所憤怨﹐靉出門﹐爭呼毆擊﹐將殺之﹐馬逸偶脫﹐百姓獨得其履﹐因乘婦人小輿﹐垂黃裙轎簾上﹐密匿於啟聖院﹐以丐罷﹐待命得去﹐始敢出。此辛丑日之罷也。一罷於陳公輔論列之日。《會編》又於十日丙午書李邦彥爲太宰﹐謂李邦彥方罷數日﹐張邦昌又以太宰出質﹐左右揆皆虛位。吳敏乃以札子乞復用邦彥爲太宰。十一月丁未﹐李邦彥乞致仕﹐十四日庚戌﹐陳公輔論列﹐李邦彥﹑王孝迪﹑蔡懋皆罷。此丙午日復用﹐而庚戌日又罷也。辛丑﹐則邦昌與康王同在金營。庚戌﹐則邦昌已從肅王復往出質﹐拜授太宰。未知究在何日﹖存疑以俟更考。惟吳敏之爲少宰﹐則與邦彥之罷同在庚戌﹐確有可徵。《靖康要錄》備載是月十二日邦彥奏乞致仕手詔及十四日罷李邦彥﹑授吳敏少宰制文﹐今並附錄於此。十二日手詔﹕李邦彥任政府屢年﹐累形憂國愛民之誼﹐以至愼惜名器﹐抑裁冗﹐獻納非一。朕在東宮時﹐熟聞嘉譽﹐策立之際﹐備整忠誠。金人犯闕﹐其所建明﹐惟知利社稷撫軍民爲急﹐朕一一施行。眾志未能徧諭﹐乃作勿靖﹐鼓唱流言﹐又與前日異議﹐元惡之人﹐忽生怨憤﹐實駭予聽。已依所乞宮祠﹐播告中外﹐咸信勿疑。十四日﹐《授邦彥太一宮使制》曰﹕大臣事道﹐必嚴去就之規﹔明主佑賢﹐務全體貌之志。眷時元輔﹐久執化鈞﹐方引疾以辭榮﹐用疏恩而渙號。起復特進﹑太宰兼門下侍郎李邦彥﹐毓徳惇大﹐秉心曠夷。以髙文摛藻於禁林﹐以偉望奮庸於政路。遂參夢卜﹐進任臺衡。丕敍羣才﹐以大明於國事﹔力裁眾獘﹐曾不顧於身謀。迨予纘紹之初﹐載嘉翊戴之職。登之眾宰﹐倚以遠猷。方四郊多壘之虞﹐惟一日萬幾之曠。𨿽稍間於綏定﹐念正賴於敉寧。忽覽奏封﹐力祈謝事﹐諭言屢遣﹐章卻復來。惟陳誼之甚髙﹐遂貪賢而莫獲﹐加班崇於祕殿﹐行使組於殊庭。並衍戶租﹐是詔眷禮。於戲﹗進而許國﹐旣朕心朕徳之咸知﹔退不忘君﹐尙嘉謀嘉言之入告。往安素履﹐用體至懷。可特授觀文殿大學士﹑太一宮使﹐依前起復特進。十四日《授吳敏少宰制》曰﹕朕祇膺聖訓﹐獲紹丕基﹐遵制揚功﹐仰憲祖宗之舊﹔圖事揆策﹐旁咨弼亮之賢。爰得異才﹐俾登宰路﹐告爾朝列﹐咸聽朕言。中大夫﹑知樞密院事吳敏﹐气和而志剛﹐才通而識邃。潛心自得﹐學造古人之微﹔秉義不回﹐徳全仁者之勇。蚤儀禁蠹﹐遂贊政機﹐非堯﹑舜不陳﹐安社稷爲悅。定禁中之策﹐實靖我家﹔運掌上之奇﹐遂固吾圉。逮鈞衡之虛次﹐謂公義以咸歸。是用升次輔之聯﹐兼以列西臺之侍。陪惇多邑﹐躐進文階﹐並錫寵光﹐用昭眷禮。嗚呼﹗慨觀今日﹐浩若涉川。考政刑則本末失倫﹐語才用則上下交困。易於出令﹐而宣布者多還﹔輕於用人﹐而欺誕者得肆。廢伏節以狥義﹐咸僥利以成風。國勢頹靡而不張﹐軍律汰玩而無紀。非至公無以懷黨與﹐非持重無以鎭姦萌。卿其畢議而力行﹐朕且虛己而傾佇。往欽成命﹐以究永圖。可特授銀靑光祿大夫﹑少宰兼中書侍郎。

又種師道罷中丞。許翰奏﹕師道智慮未衰﹐方時多故﹐而虎臣置之散地﹐非策也。案﹕《北盟會編》﹕是月十七日癸丑﹐種師道免宣撫使﹐赴朝參﹐五日一赴院簽書。《東都事略》《宋史﹟本紀》並系此於癸丑﹐與《會編》合。李《十朝綱要》﹕二月癸丑﹐金人皆渡河北去。種師道罷爲中太一宮使﹐辛酉﹐乃復其職。本書於是日又言師道爲河北宣撫﹐蓋因事連類附書﹐實則師道復用當在後八月辛酉﹐非於一日之間罷而卽復也。陳均《編年備要》云﹕許翰言「不當解師道兵柄。」上曰「師道老矣﹐難用﹐當使卿見之。」令相見於殿門外。師道寂然不語﹐翰因言「平仲城下用師之失以感發之。」師道始言「我眾彼寡﹐當分兵結寨守要地﹐使糧道不通﹐挫以持久﹐可破也。」翰深嘆息其言﹐復上奏師道智慮未衰云云。

又王云﹑曹闍使金軍中﹐議以三鎭軍民不肯割地﹐願輸租賦﹐代割地之約。及云﹑闍回云金有虛意﹐其實以款我師﹐非誠言也。朝廷信之。耿南仲﹑唐恪尢主其議﹐意謂非歸租賦﹐則割地以賂之﹐和可以決成。乃詔宣撫使不得輕易進兵﹐而議和使紛然矣。案﹕《靖康要錄》﹕是月二十五日﹐給事中王云﹑侍衛親軍馬軍指揮使曹闍使斡離不軍。二十五日乃辛酉也。李《十朝綱要》﹕是年五月癸未﹐遣給事中王云使斡離不軍﹐以曹闍副之。殆歸而又往耳。《東都事略》系此於二月辛亥﹐則爲十五日。《宋史﹟本紀》﹑薛應旂《續通鑑》並系此於辛酉﹐與《要錄》同﹐疑《事略》誤也﹐今從《要錄》。

﹝慈谿馮一梅輯注﹞

卷五十四

欽宗

△靖康元年﹝丙午﹐一一二六﹞

１﹑三月﹝案﹕錢大昕《四史朔閏考》﹕是月丁卯朔。﹞壬午﹐詔曰「朕承道君皇帝付託之重﹐十有四日﹐金人之師已及都城。大臣建言捐金帛﹐割土地﹐可以紓禍。賴宗社之靈﹐守備勿缺﹐久乃退師。而金人要盟﹐終非可保。今肅王渡河北去未還﹐粘罕深入南陷隆徳﹐﹝案﹕粘罕陷隆徳在二月十九日乙卯。﹞未至三鎭﹐先敗元約﹐又所過殘破州縣﹐殺掠士女。朕夙夜追咎﹐何痛如之﹗已詔元主和議李邦彥﹐奉使許地李綱﹑李鄴﹑鄭望之﹐悉行罷黜﹐﹝案﹕《靖康要錄》﹕元年正月十七日聖旨﹐李綱﹑李鄴﹑鄭望之奉使失詞﹐妄許金人金幣﹐並罷。《北盟會編》﹕三月五日辛未﹐李綱﹑李鄴﹑鄭望之落職﹐不許宮祠。﹞又詔種師道﹑姚古﹑種師中往援三鎭。﹝案﹕詔種師道等在二月二十五日辛酉﹐已附載於二月十七日癸丑。﹞朕惟祖宗之地﹐尺寸不可與人﹐且保塞陵寢當固守﹐不忍陷三鎭二十州之民﹐以偸頃刻之安。與民同心﹐永保疆土﹐播告中外﹐使知朕意﹐仍札與三鎭帥臣。」﹝《紀事本末》卷百四十五。案﹕李﹤上直下土﹥《十朝綱要》﹕三月戊辰﹐吳敏言「棄民於夷狄以存宗社﹐恐無可存之理。」遂定計不棄。陳均《九朝編年備要》云﹕先是﹐徐處仁入見﹐首論奭戎狄者不一而足﹐朝廷甘言重幣修好可也﹐何至捐三鎭以與之。陛下受祖宗之天下尺地﹐豈可與人﹗矧保塞奉二祖之陵寢﹐中山爲陛下之始封﹐夷狄詐而難測﹐今要盟劫質﹐侵侮莫甚。但見其還﹐從而信之﹐則過矣。上矍然曰「卿言是也﹐吾意亦爾。」自是稍議奭戎而堅守三鎭﹐則此意蓋出於徐﹑吳二人也。﹞

２﹑甲午﹐監察禦史胡舜陟言「陛下踐阼之初﹐放朱勔於田裏﹐天下稱頌。然典刑未正﹐士論藉藉。勔爲民蠹賊﹐爲國召怨﹐以禦前財物﹑東南諸司錢﹑燕山免夫錢﹐悉爲花石什物之費﹐前後蠹耗﹐不可勝極﹐遂使國家財物﹐內外一空。﹝案﹕《靖康要錄》此下云﹕自發運使部刺史以至州縣長吏屬﹐皆勔以貨賂除授﹐特謂東南爲小朝廷。於是令行私廷﹐權移匹庶﹐廢置予奪﹐在牙類間。夫人主之所以崇髙者﹐富貴也﹐富以其財﹐貴以其權﹐豈臣下所得而有﹖勔閭閻賤人﹐而專國家之財利﹐行朝廷之權勢﹐而又奪民田宅﹐以爲己有。器宇服用﹐上擬乘輿﹐田畝房廊﹐跨連州縣﹐此所謂支大於傒﹐脛大於股﹐非國之利﹐百姓所以愁恨﹐士大夫所以憤憊而切齒也。勔之大惡如此﹐天地之所不容﹐而猶偃然裏第﹐曾無少指﹐何以懲不軌而昭典憲﹗伏望睿斷﹐賜以誅殛﹐藉沒其貲產。凡勔所引用﹐悉行廢黜﹐以慰天下之公願。﹞勔以市井之人而建旄鉞﹐與將相有大功者等。子姪至承宣觀察者數人﹐廝役爲橫行﹐媵妾有封號﹐污辱名器﹐中外不平。」﹝案﹕《靖康要錄》此乃別一篇也﹐與前篇同日奏上﹐此僅節錄數語。而《要錄》載其全文云﹕臣嘗論朱勔放歸田裏﹐罰不當罪﹐未蒙施行。臣更爲陛下具疏其惡。勔市井之人也﹐始以髙貲交結權貴﹐進奉花石及造禦前什物﹐前後十年﹐蠹耗禦府及東南財用﹐不可以數計。凡進奉之物﹐皆彊取於士庶之物﹐未嘗酬直﹔造什物﹐則州縣之財﹐爲之一空﹐所獻什物﹐靉直萬分之一﹐餘皆竊以自潤。及分遣權倖﹐以徼恩寵﹐故勔建旄鉞﹐與將相有大功者等。子姪至承宣觀察者數人﹐下迨廝役猶爲橫行﹐媵妾有亦封號﹐污辱名器﹐中外不平。勔與其子汝功﹑汝賢﹐各立門戶﹐招權鬻爵﹐上自侍從以至省寺﹐外則監司以至州縣長史官屬﹐由其父子以進者甚眾。貨賂公行﹐其門如市﹐廢置予奪﹐易若反掌。遂使道義之流﹐況邀纓紱﹐以勔所引用布列內外也。勔之田產﹐跨連州縣﹐歲收租課十餘萬石。甲第名園﹐幾半吳郡﹐皆奪士庶而有之﹐守令爲用﹐莫敢誰何﹐人人銜冤﹐痛入骨髓﹐是爲封豕長蛇薦食於民者也。頃嘗引趙霖建三十六浦閭及浙西園田﹐驅二浙安業之民﹐興必不可成之役﹐徒菑丁夫﹐憂及下戶。方時天寒﹐役民於風雨波濤之中﹐死者相藉。霖欲牟利獻勔﹐督役益嚴﹐吳﹑越不勝其苦。盧宗原知徽州﹐盡欲公使遺勔﹐驟引爲發運使﹐未幾得待制。宗原掊克﹐六路被害﹐妄興水利﹐倖求公賞﹐實倚勔聲勢﹐無所忌憚也。徐鑄﹑應安道﹑王仲閱等輩﹐以常平轉運使錢與之﹐軸轤相禦以往﹐皆賴勔以竊顯官。小人多才﹐窮奢極侈﹐其居遊園第﹐悉擬宮禁﹐服食器用﹐上僣乘輿﹐建禦容殿於私家﹐非所以致嚴肅﹑尊君父。在京則以養種園爲名﹐遷徙居民以爲宅所。占官舟兵級甚多﹐用費官糧充其私用。臣近嘗論勔專國家之利﹐行朝廷之權﹐而勢侔人主者此人也。人臣之罪﹐莫大於是。如此而不誅﹐則朝廷之法廢矣﹗廢法以惠姦惡﹐非聖朝所宜。有伏望特震﹐卽加誅殛﹐仍竄流其子孫﹐籍沒其資產。凡所引用﹐悉行廢黜﹐以爲亂臣賊子之戒。﹞詔勔安置廣南﹐籍沒財產。﹝《紀事本末》卷之百四十八。案﹕李《十朝綱要》﹕是年二月丁巳﹐責朱勔居住衡州。三月甲午﹐詔籍朱勔家資﹐安置廣南。卽此事也。是月劾朱勔者﹐舜陟之前有許翰諸人﹔與舜陟同日有餘應求﹐其奏牘﹐並見《靖康要錄》﹐今亦附載於此。是月十六日﹐臣僚上言﹕契勘朱勔父子倚藉權勢﹐妄作威福﹐固非一日。其平江府並二浙諸州縣﹐自通判以上﹐往往盡出勔門﹐气焰燻灼﹐無所不至。又聞勔家收養亡命逃軍至數千人﹐每遇朔望﹐門人使臣﹐羅列廷下﹐腰金者不下三數百人。二浙之民﹐旣罹荼毒﹐又惡其僣﹐平昔莫敢誰何﹐姑以避禍而已。臣近拘截舟船﹐應付行宮﹐其諸王帝姬倉卒有止乘艸籠网船東下者﹐而朱勔之子汝賢﹑汝功﹐妄作名目﹐貼占上等座船十餘嘡﹐搬載所藏黃金等物﹐盡歸平江。至以余州尙能與友婿胡締﹑親家劉懤前去體勘﹐得朱勔父子叔侄家資無慮數千百萬。前日金賊侵侮深入﹐上自乘輿供奉之物﹐下至臣僚民庶之家﹐悉裒聚以應一時之急﹐豈容姦蠹之人﹐輒爾倖免﹗欲望特降睿旨﹐自闕下選差淸彊官委之﹐取便路前去體究。二浙見任官﹐如有不經由三省﹑密院直降指揮差往者﹐並一面先次放罷。如有𨿽係朝廷指揮而來歷本由勔父子者﹐卽行體量﹐倘不作過﹐且畱在任﹔若有作過違法害民者﹐具名奏劾﹐重行典憲。至於招納亡命﹐亦許有所委官根究指實﹐隨卽措置。其見在家資﹐並乞直取﹐以助國計。田宅兼行拘收﹐庶以少謝東南平日被害之民。奉聖旨﹐兩浙州縣應緣交通朱勔﹐騷擾害民官吏﹐並令本路漕臣程昌弼﹑顧彥臣體究取索﹐先次放罷﹐差官兼權具申尙書省。其應朱勔家召募到花石綱人兵﹐並揀塡充廂﹑禁軍。仍用拘束朱勔家財﹐先次支與招軍例物﹐直取朱勔家資﹐拘收田宅。依奏令本路樁管﹐申取朝廷指揮。十八日﹐禦史中丞許翰言﹕恭睹陛下自膺受大位﹐獨奮乾剛﹐誅流凶姦﹐四方之人﹐莫不鼓舞。獨朱勔父子﹐未就殲夷﹐士論猶郁。勔肆姦惡﹐逾二十年﹐專以奇技淫巧﹐熒惑朝廷。花石之供﹐毒流海宇﹐竭百姓膏血﹐罄州縣帑藏。一門之內﹐建節正任﹐廝役姻親﹐悉補官爵﹐權傾中外﹐汨亂朝政。名爲應奉禦前﹐其實般入私室。錢穀出入﹐不許驅磨﹐計其姦髒﹐擢朆莫數。近臣嘗論奏﹐方今兵興之際﹐上下匱乏﹐宜修理財之政﹐當自東南始。𨿽諸局支用﹐難以稽察﹐而有司帳籍﹐尙可驅磨。欲望陛下擇有風力淸彊官﹐就兩浙近便處置司﹐追攝勔父子並其侄汝翌﹑汝賢等。及自來專一應付嘗爲監司守令﹐力能刻剝生民﹐助其凶焰﹐除徐汝﹑王汝明﹑蔣彜已死亡外﹐令前發運使盧宗原﹑陸寘﹐前兩浙提刑王仲閱﹑胡邃﹑前兩浙提舉常平趙霖﹐前知平江府應安道﹑通判陸宗許操﹑司錄周杞﹐前知常熟縣宋晦﹐前知華亭縣黃昌衡﹑淮南運司兪賙﹐前知秀州周審言並諸司人吏已未出職﹐並乞鉤赴所司﹐一就勾勘﹐根磨自來應付過錢物﹐計其家資﹐盡行籍沒。內有百姓田園係彊奪侵占者﹐據契撥還。勔父子罪惡滔天﹐非正典刑﹐戮之槁街﹐不足以舒東南士民怨憤之气。上項官吏﹐各具罪犯﹐取旨黜責施行。二十八日﹐監察禦史余應求奏﹕臣聞舜旣受命誅四凶﹐而天下服者﹐何也﹖以其用刑輕重當於人心也。陛下臨蒞以來﹐元惡巨姦﹐相繼誅逐﹐而天下之情終未厭塞者﹐以其用刑輕重未當於人心。再臣請陳之﹐近年用事之臣﹐欺君妄上﹐專權怙寵﹐蠹財害民﹐壞法敗國﹐奢侈過制﹐賕賄不法者﹐蔡京始之﹐王黼終之﹐則京之罪大於黼審矣。隳壞軍政﹐搆造邊隙﹐棄盟啟戎﹐招寇胎禍﹐私取官物﹐擅蓄禁民者﹐童貫始之﹐譚稹繼之﹐則貫之罪大於稹審矣。佳花美石﹐珍禽異獸﹐挽車行舟﹐水陸不絕﹐割剝百姓﹐荼毒天下者﹐朱勔始之﹐李彥繼之﹐則勔之罪大於彥審矣。外總樞府﹐內預朝政﹐用名士以濟其姦﹐盜文名以售其僞﹐專爲諂媚以道主意﹐競作淫靡以蕩上心者﹐蔡攸﹑梁師成實爲之﹐則攸﹑師成之罪同矣。比者之禍﹐職之八人﹐今黼﹑稹﹑彥﹑師成或殄或竄﹐而京﹑貫﹑攸﹑勔尙從輕典﹐罰之不同如此﹐此軍民之所以憤怨﹐士論之所以喧沸﹐而陛下有刑失之譏﹐大臣有庇姦之謗也。伏望睿慈﹐大正典刑﹐放京﹑攸於南荒﹐梟貫﹑勔於東市﹐以慰宗社之靈﹐以決天下之望﹐不勝幸甚﹗﹞

３﹑乙未﹐左司諫陳公輔言「臣謂京父子﹐𨿽無嘉謀讜論﹐輔導人主﹐而邪佞姦險﹐能爲身謀﹐則舉朝公卿﹐無出其右者。若使其遲畱畿甸﹐他日姦謀復肆﹐羣臣皆樂附之﹐陛下𨿽欲制之﹐不可得矣。願獨奮威斷﹐亟行竄逐﹐以慰天下公議。」制﹕「蔡京可責授崇信軍節度副使﹐徳安府安置﹔攸先已降大中大夫﹐爲勸上皇北歸﹐特依已降指揮﹐令前去侍省。」﹝《紀事本末》卷百四十八。案﹕《紀事本末》卷百三十一又載﹕是月甲午﹐陳公輔言蔡京父子懷姦誤國之罪﹐詔蔡京可責授崇信軍節度副使﹐徳安府安置。同此一事﹐而編日互異。李《十朝綱要》《宋史﹟本紀》並系此於丙申﹐較乙未更後一日。是月劾蔡京者﹐尙有胡舜陟諸人。其奏牘及責授蔡京制文並見《靖康要錄》﹐今亦附載於此。是月五日﹐監察禦史胡舜陟言﹕伏見平燕以來﹐爲宣撫使者童貫﹑蔡攸﹑王安中﹑譚稹是也﹐共成邊患﹐幾喪社稷。貫等皆責官﹐而貫居池﹐安中居隨﹐稹居房﹐獨攸任便居住﹐臣所未諭。若以攸扈從上皇﹐不可使便離行宮﹐此爲攸計則善﹐爲上皇計則未善也。攸依上皇﹐廢格責命﹐必隨車馬至都﹐巧謀姦計﹐復竊恩寵﹐此臣所謂爲攸計善也。彼得罪於天下﹐人人皆欲魚肉之﹐使侍上皇蒙眷任如舊﹐人心愈不平﹐萬一有小變﹐上皇寧免驚憂﹐如邦人欲擊李邦彥之類﹐臣所謂爲上皇計則未善者此也。攸自知罪惡暴白﹐公議不容﹐使朝夕在上皇側﹐而思爲自全之謀﹐無所不至。必如封倫在唐﹐反覆變詐﹐三宮見賣﹐使太宗兄弟間自爲矛盾之議﹐此尢非國家之福也。陛下孝事上皇﹐以天下養﹐人無間言。𨿽有封倫輩﹐何所施其喙﹐要之姦邪可畏﹐不得不預爲之備。然則今日赫然下詔﹐令攸某州居住可乎﹖恐其悲辭乞憐於上皇﹐而謫居指揮﹐有時不行。臣愚區區﹐欲降睿旨﹐備列前後臣僚論列攸罪狀及封章所言者﹐悉奏上皇﹐使聖意曉然﹐知公義不容如此﹐畱之非徒無益﹐適足致害﹐上皇必棄絕之。朝廷謫居之命得以行﹐則上皇於朝廷﹐不以私恩廢法﹐而朝廷之威令不屈於臣﹐不亦善乎﹖奉聖旨﹐候攸到京﹐三省取旨施行。三十日﹐臣僚上言﹕臣等伏見蔡京父子當國日久﹐竊弄威柄﹐敗壞紀綱﹐使朝廷失信於四夷﹐致上皇負謗於天下﹐軍民怨憤﹐士論沸騰﹐前後臣僚﹐論列非一。其他元惡巨姦﹐悉已竄逐﹐獨京父子尙遲回近甸﹐未正典刑。訪聞攸不自引避﹐欲以扈衛行宮爲名﹐僥倖入都﹐竊聽民言﹐深可憂慮者。攸果入都城﹐則百姓必致生變。萬一驚犯上皇屬車之塵﹐則坐不預言之罪。伏望陛下特降睿旨﹐早賜黜責施行。《責蔡京制》曰﹕《呂刑》三千﹐論罪無先於侮上﹔舜功二十﹐知人實本於殛凶。若稽先聖之格言﹐參酌庶民之公論﹐肆於元惡﹐敢廢刑章。責授中奉大夫﹑守祕書監﹐分司南京﹐致仕蔡京﹐以疏虞不學之資﹐挾輕果敢爲之气﹐自初登用﹐首務更張巧。緣紹述之名﹐公肆劫掠之計﹐列聖貽謀之憲度﹐掃蕩無餘。一時異議之忠賢﹐誅鋤略盡。竭府庫之儲﹐以供浮費﹔假爵祿之寵﹐以市私恩。黎元愁痛而無可樂生﹐志士隱憂而至於祈死。當上皇之戒悟﹐畏天鑑之昭垂﹐屢明眾惡而斥疏﹐卒以自營而收召。乃至交通官禁﹐黷用邦財﹐眞同妾婦之爲﹐莫識穿窬之況。逮﹤耳少﹥衝之臨禦﹐屬中外之艱虞﹐靡知徇國之忠﹐但出全軀之策。靖言蠹敗﹐已無及於噬臍﹔悉舉愆尢﹐殆不勝於擢朆。彈章疊上﹐匪朕敢私。謂薘彼豺狼﹐安用狐貍之間﹔而養玆稂莠﹐灼知禾稼之傷。原情本合於殲夷﹐遠佞姑從於屏棄。體於恩宥﹐無怠省循。可責授崇信軍節度副使﹐徳安府安置。﹞

《續宋編年資治通鑑》﹕三月﹐張邦昌罷﹐以徐處仁爲太宰﹐唐恪中書侍郎。時朝廷召徐處仁﹐又擢恪﹐人皆賀﹐獨給事謝克家曰﹕州郡失一良守﹐朝廷得一憸人。其後﹐附會南仲乖謬有不可述者。處仁入相﹐都人傾望﹐咸謂有所建明。旣至當軸﹐殊無嘉策﹐又與吳敏議論不合。一日﹐處仁方秉筆﹐而敏以語相侵﹐處仁以筆擲之﹐正中敏﹐面額鼻皆黑﹐同坐者皆引去。明日﹐吳敏奏其事。不逾日﹐罷處仁而以吳敏代之。敏年少﹐多不習事﹐不能裁減。其如軍期緊如星火﹐敏不畱意。時語云﹕敏不理太原而理太學﹐不理防秋而理《春秋》﹐不理姦石而言安石﹐不理肅王而理舒王。蓋譏其不切事務故也。案﹕李《十朝綱要》﹕三月己巳﹐太宰張邦昌罷爲觀文殿大學士﹑中太乙宮使﹐中書侍郎徐處仁爲太宰﹐而不書唐恪。《靖康要錄》三月三日有罷張邦昌﹑授徐處仁太宰制文。三日卽己巳也﹐亦不書唐恪。《東都事略》《北盟會編》《宋史﹟本紀》﹑薛應旂﹑畢沅《續通鑑》均於己巳兼書唐恪爲中書侍郎﹐惟王宗沐《續通鑑》並系於戊辰﹐較他書前一日﹐疑宗沐似有誤。《要錄》《會編》並載三月三日《罷張邦昌制》曰﹕難進易退﹐允髙君子之風﹔崇舊優賢﹐實重公朝之義。誕揚明命﹐敷告治廷。光祿大夫太宰兼門下侍郎張邦昌﹐知沈而識精﹐器博而用遠。早登禁路﹐廷臣無出其先﹔久預政機﹐天下實受其賜。嘉有功於社稷﹐俾正位於臺衡。丙吉有聲﹐獨擅邊書之備﹔王商多質﹐有嚴漢相之威。念其行李之勤﹐處以眞祠之逸。升華祕殿﹐庶便於諮詢﹔陪賦爰田﹐用昭於物采。於戲﹗畱侯知足﹐願遺人事之勞﹔南仲將歸﹐毋憚簡書之急。其全明哲﹐以保功名。可特授觀文殿大學士﹑太乙宮使﹐依前光祿大夫﹐加食邑七百戶。《授徐處仁太宰制》曰﹕國猶置器﹐安危之勢相形﹔治若循環﹐文質之宜疊用。方更張於初載﹐益圖任於老成。人皆曰賢﹐政將焉往﹖大中大夫﹑守中書侍郎徐處仁﹐秉心彊固﹐守道端方﹐器博而周知﹐輕薛宣之方略﹔材全而藏用﹐陋黃霸之功名。尙猶黃朆之詢﹐實慰蒼生之望。朕恭承聖訓﹐嗣守丕基﹐思藝祖之艱難﹐法仁皇之忠厚。周封八百國﹐當謹守於輿圖﹔漢制三千條﹐期盡遵於軌迹。欲興聖統﹐無逾老臣﹐庸登左揆之崇﹐兼列東臺之侍﹐並贈爵邑﹐昭示寵光。嗚呼﹗多難以興﹐在勉彊而行道﹔無爲而治﹐期垂拱以仰成。其蹈古人之爲﹐無負天下之譽。可特授通奉大夫﹑太宰兼門下侍郎﹑兼神霄官使。又案《靖康遺錄》而「理舒王」句下有「不管燕山卻管聶山﹐不管東京卻管蔡京﹐不管河北地界卻管舉人免解﹐不管河東卻管陳東﹐不管二太子卻管立太子」﹐云云。考林泉《野記》云﹕虜使來議和﹐處仁請付種師道處置﹐少宰吳敏主和議﹐不允﹔敏又差注親戚數人﹐處仁抹去之﹐由是不和。

又五月﹐命李綱迎上皇於南京。四月﹐始至京師。案﹕李《十朝綱要》﹕是年二月丙午﹐金人退師﹐卽下詔奉迎上皇。三月丁卯朔﹐遣徽猷閣待制宋﹤日奐﹥奉表道君皇帝行宮。癸酉﹐命門下侍郎趙野爲道君行宮奉迎使。丙子﹐攺擷景園爲寧徳宮﹐以居太上皇后。癸未﹐遣知樞密院李綱迎候道君皇帝於南京。《宋史﹟本紀》﹑薛應旂﹑畢沅《續通鑑》亦並書癸未﹐惟《東都事略》書癸卯﹐然是月丁卯朔不得有癸卯日﹐《事略》誤也。李綱迎上皇事﹐其自撰《靖康傳信錄》敍述最詳﹐今節錄其文於此。《傳信錄》云﹕初﹐恭謝行宮所﹐以都城圍閉﹐止絕東南遞角﹐又止東南勤王之師﹐又令綱運於所在卸納﹐泗州官吏以聞。朝廷不以爲然﹐道路藉藉﹐且言有他故。而太學生陳東上書乞誅六賊﹐指蔡京﹑蔡攸﹑童貫﹑朱勔﹑髙俅﹑盧宗原。於是議遣聶山爲發運使密圖之。山請詔書及開封使臣數十人以行。右丞李綱白上曰「此數人者罪惡固不可恕﹐然聶山之行﹐恐朝廷不當如此措置。昔肅宗欲發李林甫墓﹐李泌諫謂其如明皇何﹖肅宗抱泌頸泣曰﹕『思不及此。』使山之所圖果成﹐驚動道君﹐此憂在陛下﹔使所圖不成﹐爲數人所覺﹐萬一挾道君於東南﹐求劍南一道﹐陛下何以處之﹖」上感悟曰「柰何﹖」綱對曰「不若罷聶山之行﹐顯謫童貫等﹐乞道君去此數人者﹐早回鑾輿﹐可以不勞而事定。」上以爲然。山乃不果行﹐童貫等亦相繼而去。又云﹕三月二十七日﹐宰執奏事延和殿﹐進呈車駕﹐出郊詣資福寺迎奉道君儀注﹐耿南仲欲盡屏道君左右內侍﹐出榜行宮門﹐敢畱者斬。先遣人搜索﹐然後車駕進見。李綱以爲不若止依常法﹐不必如此﹐示之以疑﹐必欲過爲之防﹐恐卻有不可防者。南仲曰「《易》曰或之者﹐疑之也。古人之疑﹐有所不免。」綱曰「古人𨿽不免於疑﹐然貴於有所決斷﹐故《書》有稽疑﹐《易》曰以斷天下之疑。倘疑情不解﹐如所謂竊竊者﹐則爲患不細。」南仲紛紛不已。綱奏曰「天下之理﹐誠與疑﹐明與暗而已。誠則明﹐明則愈誠﹐自誠與明推之﹐可以致於堯﹑舜﹔疑則暗﹐暗則愈疑﹐自疑與暗推之﹐其患至於有不可勝言者。耿南仲當以堯﹑舜之道輔陛下﹐而其人暗而多疑﹐所言不足深采。」上笑之﹐而南仲怫然怒甚。旣退﹐再召對於睿思殿。賜茶訖﹐南仲忽起奏曰「臣適遇左司諫陳公輔於對班中﹐公輔乃二月五日爲李綱結搆士民伏闕者﹐豈可處諫職﹐乞送禦史臺根治。」上及宰相皆愕然。綱奏曰「臣適與南仲辯論於延和殿﹐實爲國事﹐非有私意﹐而南仲銜臣之言﹐故有此奏。伏闕之事﹐陛下素有鑑察﹐臣不敢復有所辧。但臣以非才﹐冒處樞輔﹐仰荷特達之知﹐未能有所補報﹐區區素志﹐欲俟賊馬出疆﹐道君鑾輿還闕﹐然後求歸田廬﹐臣之願也。今南仲之言若此﹐臣豈敢復畱﹐願以公輔事送有司﹐臣得乞身待罪。」上笑曰「伏闕士庶以億萬計﹐如何結搆﹖朕所洞知﹐卿不須如此﹗」南仲猶不已。於是綱出﹐居啟聖院﹐不復歸府﹐入札子求去。章凡十餘上﹐上皆批答封還﹐不允﹐差禦藥宣押造朝及押赴察院治事。《靖康要錄》是月有《趙野等奉迎道君表》﹑道君示宋﹤日奐﹥誥及陳公輔《奏乞更擇重臣迎候》諸文﹐並附錄之。靖康元年三月七日﹐開封少尹田灝特除直祕閣差充宣諭使司參謀官﹐門下侍郎趙野充道君太上皇帝行宮奉迎使﹐蔡攸充副使。皇帝《迎道君表》﹕臣言﹐一遠宸顏﹐再更月律﹐望雲飛而結想﹐候日禦以言旋。春序向闌﹐暄和在後。恭惟道君太上皇帝﹐怡神昭曠﹐熙命穆淸﹐化洽區中﹐治以超於振古﹔心遊物表﹐道自妙於從霄。惟翼衛於百神﹐宜駢臻於萬福。恭念時巡之久﹐豈無順動之勞﹗方天地之晏淸﹐顧邦基之寧謐﹐夙馳使介﹐爰達誠忱。伏望回鑾﹐馭以安行。溯龍舟而利涉﹐致天下而養﹔申微願於晨昏﹐得四海之驩。慰羣心於黎庶﹐瞻望行闕﹐臣無任云云。謹遣皇帝太保﹑護國武昌軍節度使﹑景王臣杞﹐通議大夫守門下侍郎臣趙野﹐安徳軍節度充上淸寶籙宮使臣鄭威之﹐上表奉迎以聞。十五日﹐道君太上皇帝誥﹕予夙心慕道﹐託神器於嗣聖﹐丕承天命﹐善無所諭。然有恭謝﹐難卽燕安。禦舟東來﹐重煩有司﹐衛兵僅滿三千﹐庶事艸創﹐固可知也。及邊吏馳備﹐胡騎犯闕﹐行宮邈在淮﹑泗﹐而都城盡閉﹐道路隔絕﹐深自惟念﹐恐貽嗣聖之憂﹐故畱浙兵以自衛。至於止糧綱﹐截遞角﹐皆私憂過計﹐恐資寇耳。緣此三事﹐姦人乘間造言﹐緣飾形似﹐遂致朝廷之疑﹐每見臺札名敕州縣﹐而實及子躬﹐興言及此﹐不覺流涕。比緣嗣聖遣宋﹤日奐﹥賚書至行宮﹐遂得通父子之情﹐話言委曲﹐坦然明白﹐由是兩宮釋然﹐胸中無有芥蒂﹐重惟宗廟再安。𨿽賴大臣翊贊之助﹐至若使予父子之間﹐歡然略有無纖毫憂疑者﹐﹤日奐﹥竭力爲多也。傳言求忠臣於孝子之門﹐若張仲在周﹐而宣王有成功﹐信孝子錫類之效矣。﹤日奐﹥周旋兩宮﹐庶幾古人有足稱者﹐因書其事﹐以賜宋﹤日奐﹥云。十六日﹐祕書省校書郎陳公輔奏﹕恭聞太上皇帝聖駕將還﹐中外欣慶﹐此陛下孝誠所感﹐天下之幸也。然或者以謂上皇左右有懷姦之臣﹐搆造語言﹐離間陛下父子﹐致有疑心﹐臣竊惑之。仰惟太上皇帝臨禦日久﹐去冬夷狄侵擾﹐因厭萬機之繁﹐遂欲內禪。而陛下天性至孝﹐感泣退避﹐慈諭數四﹐方卽大寶﹐此與唐睿宗因天變而答天戒﹐太子惶懼入請事體稍類﹐豈比明皇幸蜀﹗肅宗自卽位於靈武﹐是宜父子歡好之情﹐𨿽千萬年不復有疑矣。若乃陛下攺更諸事﹐進退大臣﹐賞善罰惡﹐興利除害﹐皆以宗廟社稷爲念﹐合天下公議﹐所以奉承上皇詔旨﹐豈有私意耶﹗𨿽使姦臣離間百端﹐而上皇仁慈﹐陛下孝徳﹐二十餘年﹐人無間言﹐豈一旦能入哉﹖且父子天性也﹐上皇於陛下親邪﹐於羣臣親邪﹖臣謂上皇之親﹐無親於陛下也。臣恐臣僚未悉此意﹐或因道路相傳之言﹐皇惑聖聽﹐致父子間自有此疑﹐此大不可也。況上皇聰明勇智﹐寬裕豁達﹐不防姦邪﹐浸以侵惑﹐旣以痛自感悔﹐斷然不疑﹐以神器授之陛下。方在位時﹐已自下哀痛之詔﹐追惟己愆﹐引咎興嘆﹐大革獘端﹐蠲除宿害﹐質諸天地﹐難復更易﹐𨿽禹﹑湯罪己﹐周公攺過﹐何以復加﹗陛下今日所行﹐盡遵行上皇去年十二月詔書也。臣恐趙野輩不能委曲爲陛下感激敷陳﹐欲乞更擇重臣﹐節次往前路迎候。萬一上皇聖意少有所疑﹐卽當懇切備述陛下篤孝之誠﹐以開具去年詔書與今日奉行之意﹐實無少異。至於誅逐姦惡﹐明正典刑﹐乃深憤羣邪誤國﹐致上皇有遜位南幸之事﹐雪君父之況﹐孝莫大於此也。上皇英睿剛決﹐倘詳此意﹐何至有疑哉﹗然後迎奉之禮﹐備加隆甚﹐陛下鑾輿﹐親出近郊﹐后妃嬪禦﹐親王貴戚﹐下至百官公卿﹑士庶耆老﹐皆當往迎﹐俾聖意悟前日之去匆遽如彼﹐今之歸尊榮如此﹐自非陛下堪任託付之重﹐使寇難稍平﹐京師人安﹐政事修舉﹐人心欣快﹐能如是乎﹗以慰悅上皇之心﹐方知此事爲天子之父﹐尊之至也。自還宮後﹐凡百供奉之物﹐陛下儉爲過納﹐上皇務極隆厚﹐著爲令式﹐使四方具知陛下處己之薄﹐奉親之厚﹐以勸天下之孝。仍乞於人臣中選端正之士﹐有徳行學問全忠孝大節者﹐輔贊上皇﹐日侍燕間﹐開導聖心。窮天人性命之眞﹐脫然不復以天下事累己。嗇神斂明﹐治心養气﹐用保無疆之壽﹐豈不善哉﹗臣聞堯﹑舜之道﹐孝弟而己﹐孝弟之至﹐通於神明﹐光於四海﹐無所不通。陛下貴爲天子﹐惟父爲尊﹐得盡生事之禮﹐誠天下之樂﹐不可有加。臣愚﹐伏願陛下躬堯﹑舜之孝﹐至誠盡道﹐以事其親﹐父子間洞然無纖介之嫌﹐固足以感動上皇之心﹐而讒邪不入﹐慈愛愈隆﹐則天地百神﹐保佑聖躬﹐將見陛下全萬年人子之孝﹐上皇享萬年天下之養﹐宗社增休﹐生靈蒙福﹐自今以始﹐豈有窮哉﹗臣一介微臣﹐非有言責﹐然區區愚忠﹐夙夜不忘愛君憂國之心﹐故前後屢以狂言﹐上干天誅。今日又不避僣越之罪﹐妄意議及陛下父子之間﹐死有餘責。伏惟睿慈特賜裁處。奉聖旨﹐陳公輔除見闕諫官。又臣僚上言﹕恭惟太上皇帝臨蒞天下二十六年﹐憂勤政事﹐倦於萬幾﹐久有傳位聖慈之意。比緣戎虜深侵﹐兵革方興﹐發於誠心﹐俾領開封牧﹐付以軍國之事﹐則是傳位之本旨也。夫以上皇英明果斷﹐獨定大義﹐巍巍盛徳﹐比同帝﹑堯﹐在廷之臣﹐無能養睿使者。而誠心退托之意﹐未孚於天下﹐何以昭示後世﹐見天王之用心哉﹗願下明詔﹐推原盛徳﹐宣布中外﹐以稱陛下尊崇孝養之意﹐著在史冊﹐垂之無窮﹐天下幸甚。奉聖旨依奏。《十朝綱要》﹕四月己亥﹐上迎道君皇帝於迎春苑﹐奉道君皇帝入居龍徳宮。壬寅﹐上朝於龍徳宮。《要錄》﹕是年四月三日﹐車駕幸宜春苑﹐奉迎太上皇帝。是日﹐太上皇帝入國門。三日卽己亥也﹐與《綱要》合。﹞

１﹑四月﹝案﹕錢大昕《朔閏考》﹕是月丁酉朔。﹞壬子﹐以知應天府杜充爲集英殿修撰﹑知隆徳府。﹝案﹕隆徳府陷於二月癸丑﹐而三月庚寅姚古復之﹐見李《十朝綱要》。﹞是日﹐斡離不遣議使賈霆﹑副使冉企﹝案﹕「冉企」﹐《宋史﹟本紀》﹑畢沅《續通鑑》並作「冉企弓」﹐《東都事略》作「冉企」﹐與《紀事本末》同。﹞來﹐就命王俅引伴到闕。時俅至中山望都縣﹐追及肅王。斡離不以三鎭未下﹐未令王回﹐故遣霆等來議。﹝《紀事本末》卷百四十五。案﹕《靖康要錄》謂五月六日王俅與賈霆﹑冉企同來﹐與此不合。《東都事略》《宋史﹟本紀》並系於四月壬子﹐與此同﹐今附載《要錄》之文於此﹐以俟考正。《要錄》五月十日云﹕右武大夫﹑知東上閣門事王俅奉使斡離不軍中﹐迎請肅王。金人拒之﹐殺吏卒十九人﹐奪馬十二匹﹐已而納之以爲誤。斡離不元約肅王至河而還。至於倍約﹐堅畱王候交割三鎭而遣﹐然王卒不能歸。王俅五月六日以使人賈霆﹑冉企同來。﹞

２﹑癸丑﹐禦史中丞陳過庭言「蔡京﹑王黼﹑童貫﹐造爲亂階﹐均犯大惡﹐然竄殛之刑﹐獨加於黼﹐而京﹑貫止於善地安置﹐罪同罰異。」詔京移衡州安置﹔貫責授昭化軍節度副使﹑郴州安置。臣僚又言「伏見朱勔父子皆衡州一處安置﹐典刑未正。」﹝案﹕朱勔於二月丁巳責住衡州﹐又於三月甲午安置廣南﹐今已屆四月﹐而尙云在衡州﹐何也﹖﹞詔﹕「勔移韶州羈管﹐子汝賢全州﹐汝功復州﹐汝文峽州﹐汝明建昌軍﹔侄汝相某州﹐汝舟臨江軍﹐汝冀歸州﹐弟勩撫州﹐並居住。」﹝《紀事本末》卷百四十八。案﹕《北盟會編》《靖康要錄》並記此於十六日﹐則爲壬子﹐與此差一日。《要錄》《會編》並載原奏﹐今附錄於此。元年四月十六日﹐禦史中丞陳過庭言﹕國家承祖宗積累之盛﹐比年以來﹐國用匱乏﹐海內空虛﹐細民愁苦﹐盜賊縱橫。金人乘中國無備﹐敢以數萬直犯京闕者﹐蓋將相大臣﹐同惡相濟﹐二十餘年﹐所以至此。蔡京竊弄威柄於前﹐王黼竊弄威柄於後。蔡京﹑王黼敗壞法度於內﹐童貫﹑蔡攸敗壞法度於外。爭權競利﹐其初𨿽相爲矛盾﹐至於包藏禍心﹐害民蠹國﹐則若合符節。然竄殛之刑﹐獨加於王黼﹐而蔡京﹑童貫止於善地安置而已﹔罪同罰異﹐其誰不疑﹖𨿽天心隆恕﹐務欲保全﹐柰天下憤嫉何﹖乃四夷侮笑何﹖若京及貫不肆諸市朝﹐不投之荒裔﹐誠不足以厭天下之意。奉聖旨﹐蔡京移衡州安置﹐童貫責授昭化軍節度副使﹐郴州安置。臣僚上言﹕伏見朱勔父子皆衡州一處安置﹐典刑未正。臣竊謂人臣之罪莫大於僣越﹐義在不赦。謹按朱勔於私家建神霄殿﹐乃安奉上皇禦容於其中﹐恃此脇持上下﹐凡節朔郡縣吏與監司經由﹐皆朝拜於其家。人臣之家有朝拜之稱﹐此何理也﹗昔應奉挽舟之名﹐私募人兵數千﹐實以自衛﹐不隸州縣﹐結爲死黨﹐大逆不道﹐迹狀明甚。竊弄威柄﹐江﹑淮以東﹐均被其毒﹐魚奪民產﹐無有紀極。如平江司理院﹐意欲得之﹐州郡卽時遷徙﹐無敢不從者。凶焰如此﹐若不早爲之所﹐竊恐別致生事。伏望肆諸市朝﹐與眾棄之﹐散遣其子孫﹐投之四裔﹐以絕姦倖﹐天下甚幸。奉聖旨﹐朱勔移韶州羈管。﹞

３﹑癸亥﹐禦史中丞陳過庭言﹕當蔡京專政﹐攸則以陰謀詭計出入宮禁﹐外示異同﹐中實附會。﹝《紀事本末》卷百三十一。案﹕下文貶及童貫﹐而此云僅劾京﹑攸﹐似覺疏略。過庭此日上言﹐實兼劾童貫也。過庭奏牘全文見《靖康要錄》﹐今附載於此。《要錄》﹕四月二十九日﹐禦史中丞陳過庭言﹕罪惡之著﹐莫甚蔡攸。當京擅權專政﹐彼則以陰謀詭計出入宮禁﹐外示異同﹐中實附會。及童貫興師召亂﹐彼又副之﹐出搆邊隙﹐歸冒重賞。以襦袴之資而當大位﹐以斗筲之器而握重兵﹐蠹國害民﹐亞於京﹑貫﹐竄殛之罰﹐不可以免。今𨿽降指揮﹐令侍京於貶所﹐又官爲大中大夫﹐列於侍從﹐如是而曰竄斥﹐可乎﹗又奏﹕京以姦惡竄之遠方﹐諸子及孫﹐自當隨侍。今攸居杭州﹐翛居宿州﹐諸孫居拱州﹐各遣妻妾﹐自圖安便﹐其不孝又甚矣。宜令所屬發遣赴貶所﹐庶知人倫之義。﹞詔﹕蔡京等久稽典憲﹐眾議不容。京可移韶州﹐貫移英州﹐勔移循州﹐攸責授節度副使﹑永州安置﹐勔子孫分送湖南。﹝《紀事本末》卷百三十一﹐又卷百四十八。案﹕李《十朝綱要》系此於乙丑﹐後癸亥二日。《宋史﹟本紀》﹑薛應旂《續通鑑》亦在乙丑﹐惟畢沅《續通鑑》在癸亥﹐與此同。《靖康要錄》在是月二十九日﹐亦卽乙丑也﹐未知孰是﹖﹞

《續宋編年資治通鑑》﹕夏四月﹐夏人寇邊﹐攻震威城。戎酋呼知城朱昭曰「大金約我夾攻﹐自河以北大金得之﹐自河以西我國得之。今麟府諸壘悉已歸我﹐公何恃而不降乎﹖」攻甚急﹐城陷﹐昭死之。案﹕陳桱《通鑑續編》云﹕先是﹐粘沒喝遣撒拇使夏﹐許割天徳﹑云內﹑金肅﹑河淸四軍及武州等八館之地﹐因攻鎭威城。兵馬監押朱昭力戰而敗﹐乃盡殺其妻子﹐納屍井中﹐復率士搏戰死之﹐城遂陷。旣而金將兀室以數萬騎陽爲出獵﹐掩至天徳﹐逼逐夏人﹐悉奪有其地。夏人請和﹐金人執其使。又案「震威城」﹐《宋史﹟本紀》﹑陳桱《通鑑續編》﹑王宗沐《續通鑑》並作「鎭威城」﹐《東都事略》《編年備要》作「震威」﹐薛應旂《續通鑑誤》作「震武」。

又復《春秋》學官。案﹕《宋史﹟本紀》﹑畢沅《續通鑑》並乙巳日﹐《靖康要錄》在九日卽乙巳也。《要錄》﹕元年四月九日﹐少宰吳敏札子﹕「《六經》垂訓﹐蓋天地所以奠世法也﹐猶之江﹑河﹑淮﹑濟﹐經營中國﹐終入大海。自三代以後﹐凡生民有一飯之安﹐皆《六經》之功世。蓋由之而不知﹐其獨恨彊秦之禍﹐禮缺樂亡。而近者王安石以經術自任﹐又廢其一﹐其意以謂《魯史》旣亡﹐而《三傳》不足取信﹐則《春秋》永無復可考。殊不知聖人作經﹐豈不料後羣言次第湮沒﹐而此經獨存﹖當是之時﹐聖人豈不欲明其說於天下﹗且人之立言﹐詞不達意﹐而必待補足其說﹐則其文亦繆矣。而聖人之經﹐豈乃如此﹖是蓋勿思之甚也。昔韓宣子適魯﹐見《易象》與魯《春秋》曰﹕『《周禮》盡在魯矣。』《易》明天道﹐而《春秋》著王法。譬如覆載之間﹐象緯昭於上﹐而形質列於下﹐是皆一气所成。然則文王之作《易》﹐素王之作《春秋》﹐是皆《周禮》之所在也。臣願下明詔﹐復立《春秋》學官﹐今歲貢舉﹐遂以取士﹐庶幾同講聖人之遺經﹐以輔世教。臣不勝大願。」奉旨依奏。

又置詳議司﹐以徐處仁﹑吳敏﹑李綱三人領其事。又擇官檢討﹐分六房﹐期以半年﹐去一切之政﹐羣臣以爲與熙寧條例司﹑崇寧講議司相似。條例司欲變祖宗法﹐講議司欲制禮作樂以文太平﹐今欲破觚斫雕﹐以濟艱難﹐其相似者乃名也﹐而不相似者實也。上弗信﹐言者不已﹐尋罷詳議司。案﹕李《十朝綱要》系此於戊申﹐《靖康要錄》在是月九日。則爲乙巳較《綱要》前四日﹐蓋乙巳奏上而戊申乃舉行耳。《東都事略》亦在戊申。薛應旂《續通鑑》系於己亥﹐恐誤。《靖康要錄》﹕元年四月九日﹐少宰吳敏奏﹕「皇天眷佑有宋﹐以開中興之業。《詩曰》『周𨿽舊邦﹐其命惟新』﹐今日之謂也。方今民未見徳﹐敵未畏威﹐謂其大更革﹐以承天休﹐而玩歲愒日﹐何以有成﹖臣不勝大懼。伏望明詔宰執置司辟屬﹐遵上皇詔旨﹐取祖宗舊法﹐悉加討論﹐復其宜於今者﹐以幸天下﹐成王酌先祖之道﹐宣天復古﹐庶幾在此。」奉聖旨依奏﹐置司討論。旣而詔少宰吳敏﹑太宰徐處仁各薦舊官十員﹐仍差宰臣充詳議提舉官。徐處仁踏逐到呂本中﹑範宗尹爲吏房﹐趙柟﹑李車爲戶房﹐劉寧止﹑張元傒爲兵房﹐安元﹑方若爲禮房﹐莫儔爲刑房﹐劉彥邊爲工房﹔吳敏踏逐到梅執禮﹑晁說之爲吏房﹐張愨﹑向子諲爲戶房﹐折彥質爲兵房﹐孫傅爲禮房﹐胡安國﹑李朴爲刑房﹐李彌大﹑江端友爲工房﹐於尙書省令廳置司﹐以侍從官爲參議﹐余官爲檢討﹐分六房﹐使各討論﹐限半年結局。奉聖旨依奏。提舉官差李綱﹑吳敏﹑徐處仁。臣僚上言「近請置詳議司﹐討論祖宗舊法﹐𨿽已許置司辟屬﹐而言者屢論﹐以爲不當置。見今未曾開局﹐欲乞更不置司。如聖意尙欲討論﹐卽乞令尙書省六曹各具其事上之。都省送中書省取旨施行。」奉聖旨依奏。五月十九日﹐監察禦史胡舜陟上言﹐乞權罷詳議司。從之。李《十朝綱要》﹕五月甲申﹐罷詳議司。甲申爲五月十八日﹐較《要錄》前一日。

又詔吏部考覈濫賞﹐凡由楊戩﹑李彥之公田﹐王黼﹑朱勔之應奉﹐童貫﹑譚稹等西北之師﹐孟昌齡父子河防之役﹐與夔蜀﹑湖南之開疆﹐關陜﹑河東之攺幣﹐吳越﹑山東茶鹽陂田之利﹐宮觀池苑營繕之功﹐後苑書藝局文字庫等之費﹔又若近習所引﹐獻頌可采﹐效用宣力﹐應奉有勞﹐特赴殿試之流﹐所叨恩數﹐一褫奪之。案﹕《宋史﹟本紀》﹑薛應旂﹑畢沅《續通鑑》亦在癸丑﹐王宗沐系於癸卯﹐誤也。《靖康要錄》臣僚上言在四月十五日﹐則爲辛亥﹐較癸丑前二日。蓋辛亥奏上﹐而癸丑下詔。並《要錄》﹕臣僚上言「否泰以類相反﹐而君子小人各以其類相爲往來。方今天下姦惡如織﹐蕪穢郡縣﹐戕賊黎元﹐凡才無爛羊之能﹐濫寵有續貂之嘆。吏部充塞﹐無闕以擬注。版曹空匱﹐不給祿廩﹐若不一大鏟革﹐恐終不可有爲。今以軍興多故﹐郡縣餉運﹐鞭笞良民﹐無直而糴﹐上下皆獘﹐公私其勞。而姦宄無用之人﹐坐靡食廩之蓄﹐此所謂繁其華去其實﹐而披其枝傷其心者也。願詔吏部稽考庶官﹐凡由楊戩﹑李彥之公田﹐王黼﹑朱勔諸道之應奉﹐童貫﹑譚稹等西北之師﹐孟昌齡父子河防之役﹐與夫夔蜀﹑湖南之開疆﹐關陜﹑河東之攺幣﹐吳越﹑山東陂田﹐宮觀池苑營繕之功﹐後苑書藝局文字庫等之賞﹐淫朋比徳﹐各從其類﹔又若近習所引﹐獻頌可采﹐效用宣力﹐應奉有勞﹐特赴殿試之流﹐此皆殃民蠹國﹐敗俗妨賢﹐姦凶敗位﹐賕賄買官﹐所叨恩數﹐不限髙卑﹐一切追奪﹐還其本秩。若非士族而橫竊名器﹐如節度橫行之貴仕﹐祕殿延閣之華資﹐或以童稚奴僕而濫膺﹐或以商賈胥徒而貨取﹐人人論列﹐簡牘徒繁。願令吏部略具閥閱﹐關諸臺諫分司看詳﹐上之朝廷﹐次第裁抑。其坐公田等事如鮮於可等﹐非理譴逐﹐宜自元斷月日﹐復其資秩恩數﹐量才推擢﹐以勸忠良。然後位著可淸﹐賢能可進﹐民生可安﹐國用可節。昔唐去斜封墨敕之官﹐一日停數千員﹐不以爲疑﹐則今亦何難之有﹖夫糞土之墻﹐則匠石不施塗塈﹐鄭﹑衛調瑟﹐則後夔難致《簫韶》。願陛下順天休命﹐而一新之。」奉聖旨依奏。

又科舉復用詩賦。案﹕李《十朝綱要》﹕是月己未﹐復詔科舉依祖宗法﹐以詩賦取士﹐禁用《莊》《老》及王安石《字說》。《宋史﹟本紀》﹑薛應旂﹑畢沅《續通鑑》亦在己未﹐惟王宗沐系於甲寅﹐恐誤。《靖康要錄》﹕是月二十三日﹐臣僚上言。二十三日﹐亦卽己未也。《要錄》﹕二十三日﹐臣僚上言「竊以國家治亂在用人﹐用人在責實。熙寧間﹐王安石執政﹐攺更祖宗之法﹐附會經典﹐號爲新政。以爵祿招誘輕進冒利之人﹐使爲奧援﹐挾持新政﹐期於必行﹐自比商鞅﹐天下始被其害矣。以至爲士者﹐非性命之說不談﹐非《莊》《老》之書不讀﹐上慕軒﹑黃﹐下比堯﹑舜﹑三代﹐以漢﹑唐爲不足法﹐流獘至今﹐爲害日久。晉以王衍溺爲《莊》《老》﹐遂至南渡。今天下之士﹐操筆弄墨﹐朝誨夕諭﹐升孔子之堂﹐宗虛無之教﹐而欲風教不壞﹐朝廷乂安﹐其可得乎﹗朝廷以科舉取卓偉之才﹐以詩賦待才能之士﹐以策論試操守之節﹐或質之以吏學﹐或要時政。今之策士﹐盡成虛無不根之言﹐欲士詳於古今治亂﹐不可得矣。國家以詩賦爲名臣者﹐不可勝紀。變更舊章之後﹐至今五紀﹐特立不羣爲大臣﹐幾何人哉﹗國富民康﹐果及祖宗之時乎﹖不待辧說可知矣。今國威不彰﹐由用人不責其實﹐救之之術﹐莫若遵祖宗成憲。王安石《解經》﹐有不負聖人之旨﹐亦許收用。至於《老》《莊》《字說》﹐並行禁止。」奉聖旨﹐送禮部詳議。

又追復呂公著等官。案﹕李《十朝綱要》﹕是年四月辛酉﹐追復呂公著﹑韓維﹑範純仁﹑呂大防舊官職。《靖康要錄》﹕元年四月二十五日﹐臣僚上言上皇聖旨有曰﹕縉紳賢能﹐陷於黨籍﹐此上皇晚悟之意﹐陛下皆宜奉承﹐不可緩者也。近日黨人中惟司馬光獨蒙褒崇﹐如呂公著﹑韓維﹑範純仁﹑呂大防﹑安燾輩﹐皆猶未及。公著及事仁祖﹐稱其有顏氏之節﹐英宗﹑仁宗尢加禮遇﹐神宗嘗賜手札曰﹕『託中外腹心之寄﹐均皇家休戚之重﹐無逾卿者。』其眷遇可謂至矣。備載《國史》﹐不可誣也。凡在元祐黨籍﹐皆一時名流﹐願一洗之﹐悉追還舊職與合得恩澤。如陳瓘﹑鄒浩在建中初﹐並命言路﹐天下稱爲『鄒陳』。今瓘已褒贈﹐而浩未見其敍復﹐願早賜施行﹐以允公議。奉聖旨﹐以吏﹑刑部開具職位姓名﹐元犯因依及未曾牽復﹐不管漏落﹐具狀申尙書省。二十五日﹐卽辛酉也﹐與《綱要》合。

又詔臺諫者天子之耳目﹐宰執不當薦舉﹐當自親擢。案﹕李《十朝綱要》系此於壬戌。《靖康要錄》﹕是月二十五日聖旨。以丁酉朔推之﹐二十五日爲辛酉。

又趙良嗣先竄郴州﹐就誅之。案﹕《三朝北盟會編》﹕是年三月二十七日癸巳﹐誅趙良嗣於郴州。李《十朝綱要》﹕是年七月辛卯﹐遣廣西轉運副使李昇之誅趙良嗣﹐並函首赴闕﹐竄其子孫於海南。《宋史﹟本紀》及陳桱﹑王宗沐﹑薛應旂﹑徐乾學﹑畢沅《續鑑》亦並在七月﹐均與此書系四月不合﹐惟陳均《九朝編年備要》系此於四月﹐王偁《東都事略》在四月癸亥﹐與此合。《靖康要錄》﹕是月二十七日聖旨﹐趙良嗣取首級。又書七月二十七日聖旨﹐趙良嗣﹐令廣副李昇之刑訖﹐函首赴闕。一書之中兩載其事﹐顯有誤。今姑系四月末﹐以俟考正。《要錄》﹕四月二十七日﹐監察禦史胡舜陟奏﹕「伏見今日搆成邊患﹐幾傾社稷﹐實自朝官趙良嗣﹐便佞狡猾﹐虜中姦雄﹐始得罪於其國而逃。童貫得之﹐延爲上客﹐遂與金人有海上之盟。因以叨竊蒙祿﹐日與貫謀開燕﹐敗契丹百年之好﹐召金寇侵陵之禍﹐以良嗣肆諸市朝﹐未足以賞吾赤子肝腦塗地之苦。今猶居郴﹐安居善地﹐典刑未正﹐公議不容。近童貫亦移郴﹐豈可使三賊共處﹖伏望特賜睿斷﹐戮之於市﹔其指揮使楊思順﹐妻濟陽郡夫人侯氏﹐與其家屬﹐並徙嶺表﹐以紓天下憤懣之情。」奉聖旨﹐趙良嗣取首級。七月二十七日﹐臣僚上言﹕童貫政和中納燕人趙良嗣以爲謀主﹐始建平燕之議﹐經營十年﹐中國空虛﹐招納叛亡﹐充斥州縣﹐卒致生靈塗炭。奉聖旨﹐趙良嗣可令廣副李昇之隨所至州軍行刑訖﹐函首赴闕。當議賚送宣撫司軍前﹐令開封府差得力使臣一員﹐賚今來處分﹐將帶行刑公人赴李昇之處使喚﹐並取首級回。漏泄者﹐依軍法。其子孫已降指揮﹐送萬安軍編管。

又是月﹐金人遣蕭慶來催所許金帛﹐詔三省同議。金人要盟城下﹐貪而無信﹐不可復與。於是拘慶於都髙。徐處仁﹑吳敏建議﹐謂﹕慶本契丹人﹐不如善遇之使歸﹐與如堵約﹐共兵以破金人。上遣吳敏至驛勞慶﹐賜如堵書﹐令賚去﹔慶歸﹐以書馳致粘罕﹐由是罕怒﹐而攻河東愈急矣。案﹕本書十月六日楊天言來問罪﹐附載此事﹐稱有都管趙倫﹐無蕭慶《靖康要錄》十一月十日邢倞勒停﹐附載此事﹐則有述者﹐與趙倫二人﹐亦無蕭慶。《建炎以來系年要錄》又作宰相徐慶仁以蠟書授修職郎王倫。據《靖康要盟錄》及《三朝北盟會編》﹐則爲蕭仲恭﹑趙倫二人也。《金史﹟蕭仲恭傳》亦載有此事﹐而《宣和錄》《靖康遺錄》及此書並作蕭慶﹐豈蕭仲恭卽蕭慶歟﹖存疑俟正。蠟書見《靖康要盟錄》﹐附載於此。《要盟錄》曰﹕先是﹐於四月因虜使蕭仲恭等還朝﹐密賜耶律太師書﹐以黃絹寫之﹐云﹕大宋皇帝致書於左金吾衛上將軍﹑右都監耶律太師﹕昔我烈祖章聖皇帝﹐與大遼結盟澶淵﹐惇信修睦﹐百有餘年。邊境晏安﹐蒼生蒙福﹐義同一家﹐靡有兵革戰鬥之事。通和之久﹐振古所無。金人不道﹐稱兵朔方﹐拘縻天祚﹐翦滅其國﹐在於中國誓好之舊義﹐當興師以拯顚危。而姦臣童貫等迷國擅命﹐沮遏信使﹐納結仇讎﹐許以金繒﹐分據燕土。金匱之約﹐藏在廟祧﹐委棄弗遵﹐神人共怨。致金人之彊暴﹐敢肆陸梁﹐俶擾邊境﹐達於都畿﹐則惟此之故。道君太上皇帝深悼前非﹐因成內禪。朕初卽大位﹐惟懷永圖﹐念烈祖之遺徳﹐思大遼之舊好﹐輟食興念﹐無時敢忘。凡前日大臣前後誤國構禍﹐皆以竄逐﹐思欲親仁善鄰﹐以爲兩國生靈無窮之福。此志旣定﹐未有以達。而使人蕭仲恭﹑趙倫之來﹐能道遼國與燕﹑云之遺民不忘耶律氏之徳﹐冀假國中詔令﹐擁立耆哲﹐眾望所屬﹐宜於國人﹐無如金吾者。適諧至意﹐良用欣懷。昔聞金吾前爲遼國將兵﹐數有大功﹐謀立晉王﹐實爲大遼宗社之計﹐不幸事不克就﹐避禍去國。向使前日之謀行﹐晉王有國﹐則天祚安享榮養。耶律氏不亡﹐於天祚不害其爲忠﹐而於耶律氏之計﹐行至忠矣。宗社之英﹐天人所相﹐是宜繼有遼國﹐克紹前休﹐以慰遺民之思。方今總兵於外﹐宜有西南招討大帥之助﹐雲中畱守尙書願忠佐之﹐一徳協心﹐足以共成大事。以中國之勢﹐竭力擁衛﹐何有不成﹗謀事貴斷﹐時不可失﹐惟金吾圖之﹗書不盡言﹐已令蕭仲恭﹑趙倫面道委曲。天時蒸染﹐更冀保綏。謹白。」畢沅《續通鑑》載此事於是年七月蕭仲恭還金時。陳桱《通鑑續編》﹑徐乾學《通鑑後編》與王宗沐﹑薛應旂《續通鑑》追敍此事於是年八月金人分道入寇時﹐並止蕭仲恭﹑趙倫二人﹐與《要盟錄》合。《宣和錄》﹕上遣吳敏至驛﹐慰勞蕭慶﹐始令開戶。慶見敏﹐卽慟哭投地。敏令左右扶起﹐以上意存問之﹐謂之曰「本朝皇帝以金人渝盟而來督責金帛﹐羣臣不忍﹐故請畱大使於此。皇帝以大使本契丹懿親﹐奉使而來﹐元非得已﹐謂大使良苦﹐遣敏奉候。」慶泣謝﹐因陽罵金人反覆無信義。始與臣國約和﹐取其金帛﹐而竟滅之﹐乃立異姓﹐稱藩臣之。國王﹐契丹外孫也﹐彊見逼立﹐非其本意﹐每言天皇創業逾二百年﹐一旦淪亡﹐未嘗不泣。今大朝誠能賜與誓書﹐約爲兄弟﹐如先朝南北故事﹐願歸約國主舉兵相應﹐上以報大朝之賜﹐下以復國家之仇﹐破金必矣。卽大朝遲疑不決﹐本朝孤弱﹐惟其所制﹐中原之難﹐未有旣也。敏心喜以爲誠然﹐退奏慶言如此﹐因請賜余睹書﹐今慶齋去。又案如堵本書十月六日作余睹﹐《靖康遺錄》亦作余睹﹐畢沅《續通鑑》作伊都﹐《十朝綱要》作余堵。《金史》入《叛臣傳》作耶律﹐其姓也。《宣和錄》《靖康要盟錄》《北盟會編》稱耶律金吾﹐金吾其官也。

１﹑五月﹝案﹕錢大昕《朔閏考》﹕是月丙寅朔。﹞丁丑﹐王師與金人戰於楡次縣﹐制置副使種師中死之。﹝《靖康要錄》十二月十九日附載種師中死於五月五日﹐爲庚午﹐與此差三日。《東都事略》《宋史﹟本紀》﹑薛應旂﹑王宗沐﹑畢沅《續編通鑑》系並丁丑﹐與此同。﹞初﹐斡離不師還﹐抵中山﹑河間兩鎭﹐兵民固守不肯下。肅王﹑張邦昌及割地使等躬至城下說諭﹐卽以矢石及之而退﹐沿邊諸郡亦然。﹝案﹕《續宋編年通鑑》系此數語於二月﹐今刪去不取。﹞師中因此進兵逼金人﹐金人出境﹐粘罕之師至太原﹐太原亦堅壁固守﹐虜兵圍之﹐悉破諸縣﹐爲鎖城法困之﹐使內外不相通。﹝案﹕《續宋編年通鑑》云﹕鎖城法者﹐於城外矢石不及之地築城環繞﹐分人防守﹐使內外不相通。﹞𨿽姚古進師﹐復隆徳﹑威勝﹐﹝案﹕李《十朝綱要》﹕是年三月庚寅﹐姚古復隆徳府﹐辛卯﹐復威勝軍。又《宋史﹟本紀》﹑薛應旂﹑畢沅《續通鑑》同。﹞扼南北關﹐累出兵﹐有勝負而不能解圍。﹝案﹕李《十朝綱要》﹕是年四月丙辰﹐姚古與粘罕戰於關南﹐敗績﹐退保隆徳府。﹞於是詔師中由井陘道與古相犄角。師中進次平定軍﹐復壽陽﹑楡次諸縣。時粘罕以暑度隰﹐﹝「度隰」﹐《靖康要錄》作「度井陘」﹞會西山之師於雲中所畱兵﹐皆分就畜牧﹐覘者以爲兵散﹐將歸告於朝廷。大臣信之﹐從中督戰無虛日﹐使者項背相望﹐詔書以逗撓切責師中。師中讀詔嘆曰「逗撓﹐兵家戮也。吾結朆兵間﹐今老矣﹐忍以此爲罪乎﹗」慨然赴﹐墜崖下而死。將士退保平定軍。《紀事本末》卷百四十五。案﹕《續宋編年通鑑》云﹕師中乘勝復壽陽﹑楡次等縣﹐有輕金人之意﹐又輜重賞軍之物﹐悉畱眞定﹐不以隨行。金人乘間訩突諸軍﹐以神臂弓射卻之﹐欲賞射者﹐而隨行銀碗只數十枚﹐庫吏告不足而罷﹐於是士皆憤怨。又嘗約姚古﹑張灝兩軍同進﹐二人不至﹐師中與虜戰於楡次﹐裹創力戰而死。觀此﹐則其咎不僅在督戰者矣。陳桱《通鑑續編》及封有功《編年》《靖康小雅》諸書載此互有詳略﹐並錄附此﹐以俟考證。陳《鑑云》﹕師中五月辛未抵壽陽之石坑﹐爲金將完顏活女所襲﹐五戰三勝。回趨楡次﹐至殺熊嶺﹐去太原百里。兵沚甚﹐敵知之﹐悉眾攻右軍﹐右軍潰﹐而前軍亦奔。師中獨以麾下死戰﹐自卯至巳﹐身被四創﹐力疾鬥死。「活女」﹐畢《通鑑》作「和尼」。《金史》有傳﹐婁室之子也。封氏《編年》曰﹕先是﹐師中被詔﹐以兵裹送大金令歸。至大名府﹐復被詔以所統兵救援太原。遂自天長髮平定軍﹐至壽陽縣﹐凡數百里間﹐未嘗見一金人。師中以爲金人知師至﹐悉已遁去﹐而我師肆行﹐未嘗被堅執銳﹐五兵之具﹐悉委傔從負之。將至石坑﹐有報前軍已到石橋﹐至太原止二十里。中軍至石坑﹐軍壘未屯﹐有報楡次縣路金人賊馬將至。師中曰「必金人殘零歸將。」著令後軍去收捉﹐轉刻之間﹐金人大至﹐我兵未措手﹐閒鐵騎來訩﹐奔潰被傷﹐不可勝數﹐師中遂歿﹐幸脫兵將十無二三矣。《靖康小雅》曰﹕時許翰同知樞密院事﹐昧於兵機﹐以峻文繩公﹐不容頃刻。公方欲規畫所宜﹐並待餉饋稍給﹐方乃鼓行﹐而許翰督責益急。公太息曰「事之不濟﹐天也。我何愛一死﹐不報國也﹗」乃由土門下井陘至楡次。金人先屯兵縣中﹐公遣擊走之﹐遂入縣休士﹐時軍中乏食三日矣。戰士日給豆一勺﹐皆有沚色。翌日﹐賊遣重兵迎戰﹐招安巨寇楊志爲選鋒﹐首不戰﹐由間道徑歸。前軍參謀官黃友戰沒。胡騎四集﹐官軍潰散﹐公獨與親兵小校數百搏戰﹐左右以名馬援公﹐請俱遁去。公謝曰「吾大將也﹐事至於此﹐不當求生﹐爾曹亟去﹐無攖賊鋒。」公遂力戰而死。《靖康要錄》﹕九月三日﹐臣僚上言「竊聞昨者出師河東﹐大將種師中全軍陷沒﹐兵威挫衄﹐太原之圍﹐至今未解。抑貽睿聖宵旴之憂﹐益壯戎虜憑陵之勢﹐忠義之士﹐憤懣切齒﹐曾不知本兵之地實有以致之也。師中老成持重﹐號爲名將﹐練達虜情﹐洞曉軍律。擁萬之眾﹐出援孤城﹐所當料敵制勝﹐臨機應變﹐以圖萬全之利﹐必不輕舉妄發﹐以僥倖速戰之功也。同樞密院事許翰﹐輕躁寡謀﹐而好談兵﹐輒以逗撓不進﹐移文督責﹐令出師以贖過。師中素剛﹐不受迫促。翰從中制之﹐所不能堪﹐忘其萬死﹐以決一戰﹐卒至敗績。陛下𨿽已知其盡忠﹐然師中含恨地下﹐而翰之罪曾未暴白﹐臣實痛之。使翰百輩在朝﹐何所云補﹐而失一師中﹐所係甚重。謹按﹐翰終始蔡京之門﹐指天誓日﹐結爲死黨。陛下踐阼之初﹐反除禦史中丞﹐未嘗以一言及京﹑攸之惡﹐而與僚屬議論﹐卽委曲開諭﹐以一身庇之﹐又欲使其僚不復言﹐聞者莫不憤疾。首薦蔡氏族婿陳求道爲臺屬﹐求道以告訐得罪。𨿽陛下灼見其姦不復用﹐士論尢爲不平。躐遷樞府﹐艱難多事之時﹐移病謁告﹐累月不出。今者尙以延康祕職﹐出殿近藩。且翰在言路﹐則黨惡庇姦以欺君﹐在樞府﹐則妄作生事以誤國﹐迹其罪狀﹐夫豈勝誅﹗伏望睿斷﹐重賜竄斥﹐以爲懷姦罔上之戒﹐少贖師中將士九泉之冤。」奉聖旨﹐許翰落職宮祠。

《續宋編年資治通鑑》﹕五月﹐募民輸財助軍。案﹕《靖康要錄》手詔在四月。《四史朔閏考》﹕是月丙寅朔。二日乃丁卯也。又案《宋史﹟本紀》﹑畢沅《續通鑑》亦系並丁卯﹐惟《北盟會編》作庚午﹐與《要錄》差三日。《要錄》﹕二日手詔曰「朕嗣承丕緒﹐夙夜兢惕﹐思所以撫綏四海﹐惠養元元﹐以爲無窮之計。而寇戎弗靖﹐未能偃兵﹐故將起天下之師﹐以振國威﹐然而興師十萬﹐日費千金。方今積獘之後﹐朕𨿽痛自刻勵﹐罔敢汰侈﹐罷斥浮冗﹐粗給經費﹐其於師旅之用﹐誠未有以贍之也。昔漢帝募民入粟塞下﹐而師賴以濟。今朕上爲祖宗社稷之重﹐將以定中興之業﹐下爲億兆蒼生之眾﹐將以圖休息之期﹐此忠臣義士協濟艱難之秋也。應天下士民上戶有能推其財穀贏餘以佐軍興者﹐仰州縣聽其自願﹐不得抑勒﹐不以多寡別項儲蓄﹐專以充募兵養士之費。具數申樞密院﹐各以名聞﹐朕將等第推恩﹐以爲忠義之勸﹐故玆詔示﹐想宜知悉。」

又楊時請罷王安石配享孔子。案﹕《宋史﹟本紀》及李《十朝綱要》﹕是月戊辰﹐詔追奪王安石王爵﹐罷配享孔子廟。又案《宋史﹟本紀》﹑薛應旂﹑王宗沐﹑畢沅《續通鑑》亦並系戊辰。《靖康要錄》楊時上言在五月三日﹐亦卽戊辰也。《要錄》﹕時又爲陳過庭所劾﹐詔並與外任監當。今並附錄於此。五月三日﹐右諫議大夫楊時言﹕伏見蔡京用事二十餘年﹐蠹國害民﹐幾危社稷﹐人所切齒﹐而論其罪者﹐曾莫知其所本也。蓋京以紹述神宗爲名﹐實挾王安石以圖其利﹐故推尊安石﹐加以王爵﹐配享孔子廟廷。而京之所爲﹐自謂得安石之意﹐使人毋得而議﹐其小有異者﹐則以不忠不孝之名目而痛加竄黜。人皆結舌﹐莫敢爲言﹐而京得肆意矣。然則致今日之禍者﹐實安石有以啟之也。臣謹按﹐安石挾管﹑商之術﹐飾六藝以文姦言﹐變亂祖宗法度。當時司馬光已言其爲害之甚當見於數十年之後﹐今日之事﹐若合符契。其著爲邪說﹐以塗學者耳目﹐敗壞其心術者﹐不可屢數。姑卽其爲今日之害尢甚者一二以明之﹐則其爲邪說可見矣。昔神宗皇帝嘗稱美漢文惜百金以罷露臺﹐曰「朕爲天下守財耳﹗」此愼乃儉徳﹐惟懷永圖﹐正宜將順。安石乃言「陛下能以堯﹑舜之道治天下﹐𨿽竭天下以自奉不爲過﹐守財之言非正理。」曾不知堯茅茨﹑土階﹐未嘗天下以自奉。其稱禹曰「克儉於家」﹐則竭天下以自奉者﹐必非堯﹑舜之道。其後王黼﹑朱勔借其說以應奉花石之事﹐竭天下之力﹐號爲享上﹐實安石竭天下自奉之說有以倡之也。有釋《鳧鷖》守成之詩﹐於末章則以謂「以道守成者﹐役使羣動﹐泰而不爲驕﹔宰制萬物﹐費而不爲侈﹐孰獘獘然以愛物爲事﹖」夫《鳧鷖》之五章﹐特曰「鳧鷖在亹﹐公屍來止燻燻。旨酒欣欣﹐燔炙芬芬。公屍燕飲﹐無有後艱。」自古釋之者﹐未有泰而不爲驕﹑費而不爲侈之說也。安石獨倡爲此說﹐以啟人主之侈心。其後蔡京輩輕貨妄用﹐專以侈靡爲事﹐蓋祖此說耳。則安石邪說之害﹐豈不甚哉﹖臣伏望睿旨斷王安石學術之謬﹐追奪王爵﹐詔中外毀去配享之像﹐使邪說淫亂不爲學者之惑﹐實天下萬世之幸。奉聖旨﹐王安石合依鄭康成等例﹐從祀孔子廟廷﹐令禮部攺正施行。五日﹐禦史中丞陳過庭奏﹕臣聞太學﹑賢士之關﹐禮義之所自出。今也學官相詬於上﹐諸生相毆於下﹐甚者諸生奮袂而競前﹐祭酒奉頭而竄避﹐敗壞風教﹐一何甚耶﹗且朝廷之大臣﹐進退出處﹐理常也。學正馮楫揚言以爲是﹐博士雷觀痛詆以爲非。喧爭糾訐﹐甚於街童巷婦之相詈辱者。除本臺見行體究外﹐不識學徒何所取法乎﹖《五經》之訓﹐義禮淵微﹐後人所見不同﹐或是或否﹐諸家所不能免也。是者必指爲正論﹐否者必指爲邪說﹐此乃近世一偏之辭﹐非萬世之通論。自蔡京擅權﹐專向王氏之學﹐凡蘇氏之學﹐悉以爲邪說而禁之。近罷此禁﹐通用蘇氏之學﹐各取所長而去所短也。祭酒楊時矯枉太過﹐復論王氏爲邪說﹐此又非也。致使諸生集眾﹐直造祭酒位次﹐欲見而詆之﹐時若不自引避﹐必致生事。又有時中齋生姓葉者﹐黨王氏之學﹔止善齋生姓沈者﹐黨蘇氏之學﹐至相毆擊﹐其人稍眾﹐庠序事體﹐固當如是耶﹗臣伏望聖慈裁酌﹐如祭酒楊時偏見曲說﹐徳不足以服眾﹐學正馮楫﹑博士雷觀﹐輕浮爭競﹐大失生儒之體﹐欲乞指揮﹐並行斥責。又諸生鼓倡集眾爲首之人及兩齋相毆擊者﹐亦乞下所隸根究姓名﹐重行屏斥。庶幾朋黨不立﹐爭訟不生﹐而使學者樂道向方﹐不陷於淫辟﹐豈勝幸甚﹗奉聖旨﹐禦史臺差官體究。旣而詔並與外任監當。陳桱《通鑑續編》云﹕中丞陳過庭﹑諫議大夫馮澥上疏詆時﹐乃罷時。祭酒時因乞罷諫職﹐詔攺給事中。時力辭﹐遂以徽猷閣待制致仕。

又種師道駐滑州﹐以老病乞罷。案﹕李《十朝綱要》系此於壬申﹐《靖康要錄》於是月十二日書種師中死事後連書師道乞罷。十二月爲丁丑﹐而壬申則初七﹐死日也。是師道乞罷在師中未死之前﹐《要錄》恐誤。

又赦河北。案﹕《靖康要錄》是月九日有赦河北制文。九日乃甲戌也。又《宋史﹟本紀》﹑畢沅《續通鑑》亦並系甲戌。《要錄》﹕九日制曰「朕躬承慈訓﹐嗣守丕基﹐涉道未深﹐爲日尙寡。屬戎虜之侵軼﹐徧河北而驛騷。賴宗廟社稷之靈﹐驅犬羊而盡矣。繄將帥士民之力﹐保金湯之屹然。三關底寧﹐萬寓胥悅。推舜嗣位﹐歷試諸艱﹐而天付予﹐庶其在於此。有慚否徳﹐乃纘文武。爰念黎元遭焚劫之憂﹐師旅竭轉輸之苦﹐丁壯勇於扞禦﹐老弱疲於給軍。田野蕭條﹐旣失耕桑之候﹔體骸撐柱﹐或罹鋒鏑之災。痛在朕心﹐罪非爾眾。宜敷慶澤﹐用釋艱虞。應河北路州軍徳音到日﹐死罪減等﹐余無輕重並赦云云。嗚呼﹗信順獲助於天人﹐克平禍亂﹔赦宥取法於雷雨﹐期共恩休。咨爾一方﹐體予至意。」

又師中訃聞﹐上哭於禁中﹐贈使相﹐官其子孫二十人。姚古屯威勝軍﹐帳下統制官焦安節妄傳寇至﹐以動軍情﹐師潰於盤陀﹐退保隆徳。安節勸古遁﹐故兩郡皆潰。古及安節還闕﹐李綱召安節﹐斬於瓊林苑內﹐姚古竄廣州。案﹕《靖康要錄》﹕是年六月三日﹐李綱爲兩河宣撫。二十五日﹐賜禦筵餞李綱於瓊林苑。二十六日﹐李綱犒軍訖﹐斬樂州都護﹑統制熙河路軍馬焦安節於瓊林苑。李《十朝綱要》餞李綱在六月庚申﹐斬安節在六月辛酉﹐均與《要錄》合。姚古安置廣州則在壬戌﹐蓋二十七日也。《三朝北盟會編》姚古責授節度副使﹐廣州安置在六月二十八日癸亥﹐與《綱要》差一日。《靖康要錄》﹕是年六月二十七日﹐禦史中丞陳過庭奏﹕「周世宗戰於髙平﹐斬敗將何徽﹑樊愛能等七十餘人﹐軍聲大振。如世宗者﹐政事憲度﹐𨿽未盡善﹐至於用師果決﹐誠可爲後世法。臣謹按﹐河東制置使姚古𨿽本將家﹐其實畏懦﹐素無戰功。所以登壇持節者﹐惟以名馬寶貨鬻於童貫之門﹐濫被恩賞﹐以至於是。然荷國厚恩﹐不思報稱。自太原被圍﹐古提重兵於威勝﹑隆徳﹐逗畱數月﹐未嘗寸進。及種師中以忠勇自奮﹐而古違期弗應﹐遂致師中失利﹐此古可斬之罪一也。虜人方圍太原﹐未有一騎一卒敢窺南北關﹔自師中失利﹐古卽退師威勝﹐士庶叩馬懇訴﹐願共守奭﹐古乃夜半遁去﹐致使威勝之民﹐扶老攜幼﹐斃於道路﹐哭泣之聲﹐振於山谷﹐此古可斬之罪二也。古旣退師﹐其部將又妄言於眾曰﹕『國家已割太原與金人﹐我輩可以南歸。』於是役夫﹑般運﹑糧艸﹑器甲及民眾在廂者﹐悉委棄而去﹐此古可斬之罪三也。興師之初﹐有效用十五人直入隆徳﹐縛僞守倅以獻﹐不血刃而得一郡。古乃掩其功狀﹐不以實奏﹐致此十五人者止於賜帛﹐士气不揚﹐抱戈不戰﹐此古可斬之罪四也。當僞官之守隆徳﹐存卹其民人﹐保護其婦女﹐賊鋒敢犯﹐立斬以徇﹔又閉賊兵於他所﹐不許妄出﹐請於粘罕﹐遣還其兵。自言先世乃汝﹑潁間人﹐深有效順之志﹐一旦縛至軍中﹐古若如韓信之師左車﹐李愬之釋李祐﹐太原之圍自此可解﹐乃貪冒功賞﹐獻圖於朝﹐用心不忠﹐安能成事﹖此古可斬之罪五也。人有上黨道中見大刀巨斧凡數十輩﹐擁騎而載婦人者﹐云是將官寵妾﹐軍中婦人﹐不可勝數﹐人無鬥志﹐士气不振﹐此古之可斬之罪六也。古欲退師﹐無以發端﹐忽有統制官焦安節厲聲而前曰﹕『虜騎迫近﹐何爲尙畱於此﹖』古旣不能斬安節以慰眾心﹐卽從其言﹐領眾宵遁﹐實古之謀假於安節耳﹐此古可斬之罪七也。樊﹑何一失﹐而世宗斬之﹐古有大罪﹐可斬者七﹐其可恕乎﹖近日如統制官張師正﹑王從道﹐畏法逃竄﹐已試之軍法﹐如此特小者耳。斬一姚古則主威立﹐斬一姚古則軍聲振﹐斬一姚古則四夷知畏﹐豈但能解太原一方之圍而快龍徳士庶之憤而已哉﹗伏望特賜睿斷﹐明正典刑。」奉聖旨﹐姚古責授節度副使﹑廉州安置。又《九朝編年備要》「子孫」下有「族屬」二字。《北盟會編》﹕種師中死﹐年六十八﹐侄沔招魂﹐奉柩至京師。上哭於禁中﹐親制祭文云「吁嗟虎臣﹐公爾忘身。」遣內侍張實致祭﹐贈蔊徳軍節度使﹑開府儀同三司﹐官其子孫族屬三十人﹐功徳院賜名「旌忠」。二子﹕濬﹑潛。師中旣死﹐朝廷議失律兵將之罪﹐中軍統制官王從道朝服斬於馬行市﹔副統制張師正統勝捷兵方屯大名﹐札下﹐知大名府李彌大斬之﹐眾遂潰﹐後爲韓世忠招降者是也。又李《十朝綱要》﹕五月乙未﹐姚古與金人戰於盤陀﹐兵敗﹐遁還隆徳府。在師中死後十九日。《三朝北盟會編》在五月十九日甲申﹐在師中死後七日。

又下戒厲詔。先是﹐諫議馮澥言﹕有公論﹐有中道。公論天下所同﹐而中道萬世不易。祖宗之法與元丰之法擇其可者行之﹐諸經古注與安石新議擇其善者而從之﹐何必此之是彼之非。詔榜朝堂﹐禦史李光駁之﹐不聽。右正言崔鶠奏﹕馮澥乃熙﹑丰人才之一也﹐自紹述一道徳而天下一於諂佞矣﹐紹述同風俗而天下同於欺罔矣﹐紹述理財而公私竭矣﹐紹述造士而人才乏矣﹐紹述開邊而胡塵犯闕矣﹐此用熙﹑丰人才之效也。於是降詔。原注呂中曰﹕自二月金人退師﹐至十一月金人復入寇﹐宜上下協力﹐以救旦夕危亡之急﹐而朝廷方爭結黨與﹐臺諫方追論前事﹐士大夫爭法之新舊﹐辧黨之邪正﹐鼓爲烈焰﹐漲爲洪波而已。夫虜之退師非吾徳足以感之﹐吾力足以制之﹐特以二酋之勢未必勝﹐恐爲吾勤王之師所乘耳﹐故退師以誤我﹐使吾志怠而師散﹐然後彼可以得志。而一退之後﹐吾之上下相與稱慶﹐迎上皇於東南﹐散西師於關陜﹐勤王之師盡歸諸道﹐宰執﹑臺諫之論﹐其號則不棄三鎭﹐其實則不救三鎭也﹔其辭則以爲內修政事自可攘夷狄﹐而其實則籍口以治不急之務也。國家待虜大抵急則謀之﹐緩則忘之﹐豈獨靖康哉﹗案﹕《靖康要錄》﹕六月二日有崔鶠奏疏﹐李光札子﹐隨卽降詔。據《四史朔閏考》﹕六月丙申朔。二日爲丁酉也。馮澥兩疏則在五月﹐今並附錄於此。五月十日﹐左諫議大夫馮澥言﹕臣聞太學者﹐道義之所由出﹐風化之源﹐賢士之關也。博士講明訓迪於上﹐子弟切磋琢磨於下﹐委委蛇蛇﹐人無異論﹐此誠大學之盛也。國家自崇﹑觀以來﹐行貢試之法﹐而鄕舉裏選﹐徒蹈虛文。自是士失所守﹐而太學教養之法﹐一切不振。士不自重﹐務爲輕浮﹐博士先生狃於黨與﹐各自爲說﹐無復至當﹐煽以成風。附王氏之學﹐則詀詆元祐之文﹔附元祐之學﹐則譏誚王氏之說﹐風流至此﹐頹敝莫回﹐玆今日之大患也。比者朝廷罷元祐學術之禁﹐不專王氏之學﹐陛下固欲中立不倚﹐六經之旨﹐惟其說通者取之﹐其謬者捨之﹐不主於一﹐此固甚盛之舉也。臣訪聞太學﹐校試去取於其上者﹐或主一偏之說﹔守經肄業於其下者﹐或執一偏之見﹐上下嘵嘵﹐甚非陛下開設學校教養多士之意。臣又聞臣僚上言﹐乞罷安石配享﹐而謂安石之說爲邪說。朝廷從言者請﹐罷安石配享而列於從祀﹐此固公議所在﹐其誰以爲不然。若言者以安石之說爲邪說﹐則過矣。安石之釋經固不能無失也﹐夫孟子所謂息邪說者﹐謂楊朱﹑墨翟之言﹔若以安石之說便同楊朱之言爲邪說﹐則復當禁之﹐此所以起學者之謗而致爲紛紛也。士之擔簦負笈﹐赴於天子之學以就教養者﹐非特欲以進取爵祿爲心﹐亦願其所養所學與操守者何如耳。今科舉在邇﹐爲士者若引用王氏之說﹐有司懷私﹐便爲邪說而黜落之﹐則其利害所係甚重﹐臣固不得不論也。臣願陛下明詔有司﹐訓敕中外﹐凡學校科舉考校去取﹐不得專主元祐之學﹐亦不得專主王氏之學﹐或傳注﹐或己說﹐惟其說之當理而已。倘有司輒敢以私好惡去取者﹐乞重賜斥責﹐庶使天下學者曉然無惑﹐而庠序多士得以安其心矣。奉聖旨依奏。十三日﹐左諫議大夫馮澥奏﹕臣聞天下有公論﹐有中道。公論者﹐天下之所同﹔而中道則萬世而不易。熙寧﹑元丰及元祐以來﹐人無公論﹐治失中道﹐不偏於此﹐則偏於彼。天下獘於變更﹐士夫困於遷謫﹐五六十年間之是非相攻﹐禍福相軋﹐紛爭擾攘﹐至於前日大亂而後已。陛下龍興﹐以英資睿斷﹐誅鋤姦凶﹐戔刂除蠹獘﹐曠然大變﹐與天下更始﹐宜於此時明大公至正之道於天下﹐合天下之公論﹐垂萬世而不易。而臣竊聽近日朝廷議論﹐觀士大夫之趨向﹐駸駸復偏於元祐﹐鼓倡應和﹐漸不可解﹐則義理又將不得其中﹐而政治又將不得其平矣。臣聞道貴適中﹐法則隨時。祖宗之法﹐至於今百有餘年﹐蓋有可行者﹐亦有不可行者。今但擇其可行者行之﹐不可行者去之則已矣﹐何必祖宗之是而熙﹑丰之非者哉﹖傳注之說﹐千有餘年﹐其於聖經﹐不爲無補﹐然要之公論﹐豈無淺漏未盡之處﹖王安石以名世之學﹐發明要妙﹐著爲新經﹐鏤板太學﹐頒之天下﹐學者翕然宗仰﹐然要之公論﹐亦有穿鑿太過之獘。新經令學者擇其善而從之﹐其不善者而攺之則已矣﹐何必傳注之是而新經之非哉﹖祖宗之治遠矣﹐臣不及見。熙寧﹑元丰年間﹐內外安平﹐公私充實﹐法令具備﹐賦役均平﹐朝廷無倖位﹐州縣無橫斂﹐夷狄畏威﹐盜賊不作﹐使今日之治得如其時﹐有何不可﹖是時學校英秀如林﹐治經習吏﹐皆有本原﹐程文具在﹐可以按考﹐使今日學者得如其時﹐亦有何不可﹖自崇寧以來﹐蔡京持權二十餘年﹐紛更變亂﹐靡有寧止。自熙﹑丰之法掃地無遺﹐故其大壞﹐至於如是之極。仁宗皇帝﹐陛下之髙祖也﹔神宗皇帝﹐陛下之祖也。子孫之心﹐寧有厚薄﹖王安石﹑司馬光﹐皆天下之大賢﹐其優劣等差﹐自有公論。臣願陛下無作好惡﹐不蔽偏黨﹐允執厥中﹐以照臨臣下﹐則是非自明﹐紛爭自息矣。伏望睿慈與兩府大臣少加詳議﹐如有可采﹐乞明榜朝堂﹐頒示太學﹐以安士心﹐以絕眾疑﹐則臣死生幸甚。苟爲不然﹐臣甘受邪言之誅﹐早正典刑﹐以示天下﹐亦死生幸甚。取進止。三省同奉聖旨﹐出榜朝堂。六月二日﹐右正言崔鷗奏﹕伏睹詔書諫臣直論得失以求實是﹐此見陛下求治之切也。然數十年來﹐王公卿相﹐皆自蔡京出。其除擢居要路﹐以待相繼而用者﹐又充塞乎臺省。要使一門生死則一門生生﹐一故吏逐則一故吏來﹐更持政柄﹐互秉鈞軸﹐歷千百年無一人互異﹐𨿽萬子孫無一人害己。此蔡京之本謀也﹐安得直是之言聞於陛下﹗且如馮澥近日上章﹐其言曰熙寧元丰之間﹐士無異論斥逐﹐布衣之士﹐誰敢爲異乎﹖士攜策負笈﹐不遠千里﹐遊於學校﹐其意不過求仕宦耳。安石著《三經》之說﹐用其說者入官﹐不用其說者斥落。於是天下靡然雷同﹐不敢可否﹐陵夷至於今大亂。此無異論之大效也﹐而何敢爲此說以熒惑人主乎﹖又曰崇寧以來﹐博士先生﹐狃於黨與﹐各自爲說﹐附王氏之學﹐則試毀元祐之文﹔服元祐之學﹐則試誚王氏之說﹐尢爲欺罔﹐豈有博士先生敢有爲元祐之學而試誚王氏之說乎﹖自崇寧以來﹐京賊用事﹐以學校之法馭士人﹐如軍法之馭卒伍。大小相制﹐內外相轄﹐一有異論居其間﹐則累之上下學官﹐以黜免廢錮之刑待之。其意以爲﹐一有異論﹐則己之罪必暴於天下﹐聞於人主云耳﹐博士先生有敢詆誚王氏者乎﹖欲乞下太學﹐取博士﹐講復視﹐則澥之誕罔見矣。至如蘇軾﹑黃庭堅之文集﹐範鎭﹑沈括之雜說﹐畏其或記祖宗之事﹐或記名臣之說﹐於己不便﹐故一切禁之﹐坐以嚴刑﹐購以重賞﹐不得收藏﹐則禁士之異論﹐其法亦已密矣。澥言元祐之學詆誚王氏之說﹐其欺罔不亦甚乎﹖欺罔之言公行﹐則實是何從而見也。然先王之求實是亦有道矣。皇帝淸問下民﹐《周官》詢於眾庶﹐《孟子》不以左右卿大夫之言爲然﹐必詢於國人﹐則實是見矣。臣乞以澥所上言章並臣之章﹐垂於象魏﹐揭於通衢﹐以驗國人之論而賞罰之﹐以戒小人欺罔君父者﹐此陛下之福﹐天下之幸也。又奏﹕臣近上章論諫官馮澥﹐未蒙施行﹐澥復遷吏部侍郎﹐此士論之所共憂﹐臣適當言責不得而已也。觀澥之意﹐不過欲以熙寧﹑元丰之法爲治。澥乃熙﹑丰人材之一也﹐己之欲行則自安﹐己之說廢則身危﹐非爲國家忠計。此天地否泰所係﹐國家治亂之所自分﹐不可忽也。昔在仁宗﹑英宗﹐特選天下惇朴敢言之士以遺子孫﹐而王安石用事﹐皆目爲流俗之人﹐盡逐去之﹐乃自爲新說以造士﹐號爲新美之才。新美之才充塞乎朝廷﹐而人主不聞天下之安危。元祐之初﹐相司馬光﹐收仁宗﹑英宗時人材用之﹐故宣仁聖烈皇后擁少主不出簾帷而天下治。問其四夷﹐則率服矣﹔問其盜賊﹐則消弭矣﹔問其軍士﹐則豫附矣﹔問其百姓﹐則富樂矣。當是時﹐天下之勢安於泰山。及章惇﹑蔡卞用事﹐斥之於瘴海炎荒之外。蔡京陰蓄異圖﹐凶謀益熾﹐於是盡收熙﹑丰時人材用之﹐誘以美官﹐餌以厚祿﹐於是海內小人波蕩而從之﹐萬口一詞﹐疊相倡和﹐爲紹述之論﹐以誘惑人主。紹述一道徳而天下一於諂佞矣﹐紹述同風俗而天下同於欺罔矣﹐紹述理財而公私傷矣﹐紹述造士而人才乏矣﹐紹述開邊而四夷交侵﹑胡塵犯闕矣﹗此用熙﹑丰人材之效也。譬之治疾﹐一醫治病而瘳﹐一醫治病而壞﹐此賢否不待較而明也。且元符末﹐以連年四月朔日食﹔四月者﹐正陽之月也﹐古人所忌。詔求直言﹐應詔者數千人。蔡京因此以除去異者﹐乃遣腹心之黨考定之﹐分邪正二等﹐同己者爲正﹐異己者爲邪﹐異與京同考也﹐故在正等。凡異己者﹐京皆指以爲邪﹐陷爲罪戾﹐凡數十人。近者上皇下責躬之語﹐其言以求直言奪於權臣﹐反歸咎建議臣僚。然則前日附會蔡京號爲上書正等者﹐皆今日之罪人也。陛下嗣位之初﹐天下觀陛下好惡是非﹐以卜世之興衰﹐今用蔡京正等之人﹐豈上皇好惡悔過之意﹖天下之士聞之解體矣。又奏﹕臣伏聞前諫官馮澥曾上章疏乞榜朝堂﹐朝廷以爲是﹐施行之﹔禦史李光以爲非﹐繳駁之。及光之繳駁也﹐馮澥不敢以自直﹐大臣不敢以爲辧﹐寘李光而不問﹐遷馮澥而不詰﹐政刑如此﹐士論紛然。且以澥之言爲是﹐則光可罪﹔以光之言爲是﹐則澥可斥﹐當斥而反遷﹐是謂賞姦。《傳》曰「下義其罪﹐上賞其姦。上下相蒙﹐難以濟矣。」馴致其道﹐至於今大亂。陛下中夜以思﹐當食而嘆﹐未知所以善其後也。而臣下不思所以排姦糾紛﹐以寬陛下社稷之憂﹐但襲用前日相蒙之術﹐以嘗試陛下﹐此罪人也。他日有論蔡京紹述爲是﹐而籍沒之資產可還﹐放逐之子孫可用者矣。何以知之﹖嘗試之說行而陛下無與照姦﹐則何言之不行﹐何說之不入﹖此非獨臣憂之﹐天下忠臣義士所共憂也。今臣區區犯姦鋒﹐蹈禍機﹐與陛下言之﹐卒於不勝而自斃也﹐亦愚矣。但臣職在言責﹐伐姦邪之謀﹐塞禍亂之原﹐爲國家長慮卻顧﹐臣之責也。且侍從者﹐執政之階也。近澥之意不過欲次補近臣﹐漸當揆路﹐以行其邪說﹐以固其黨與﹐爲萬世自安之計﹐此賊臣蔡京之術﹐行之至今﹐天下破壞﹐玆亦極矣。陛下尙忍使京之餘黨再破壞耶﹗前車未覆﹐而不戒者有矣﹐未有前車已覆而不戒者也。伏望陛下究馮澥之建議﹐李光之駁奏﹐孰是就非﹐而大明賞罰﹐以示四方﹐使四方曉然知陛下政不容姦﹐則𨿽鄰敵不敢輕中國。不然﹐匹夫匹婦﹐忿然有不服之心﹐國威不復振矣。取進止。侍禦史李光札子論馮澥推尊王安石之學﹐鼓惑眾心﹐安石置條例司﹐專任己能﹐斥逐名賢﹐任用小人﹐馴致蔡京﹑蔡卞操繼述之說﹐掃除祖宗法度。於光札子後﹐禦批﹕祖宗之法﹐子孫當守之如金石。蔡京首倡紹述﹐變亂舊章﹐至於今日﹐可作一詔。詔曰﹕朕以薄陋﹐紹體聖緒﹐惟祖宗紹造區宇﹐重休累洽﹐以至於今。其法度條章﹐𨿽隨時損益﹐凡以惠遺天下者﹐咸根抵於仁義﹐澤施於民﹐淪入骨髓﹐在於後人奉承之不敢有渝。邇者﹐蔡京懷諂蒐慝﹐妄作不靖﹐凡舊章彜憲﹐肆行變亂﹐挾紹述之言﹐爲劫持之計﹐內外騷動﹐公私匱困。比歲上皇深燭其姦﹐親禦翰墨﹐攘剔蠹獘﹐咸所釐正。迨朕纘紹﹐夙夜祗懼﹐嘉與公卿大夫圖惟故實﹐務導二帝三王之常道﹐以協我列聖之心﹐以爲萬世之賴。尙慮邪說詖行﹐習熟見聞﹐搖動眾心﹐憲於國體﹐明示厥指﹐罔有不學。

又以李綱爲兩河宣撫使。初朝廷聞種師中敗﹐師道又以老病告歸﹐乃別議選宣撫使﹐代師道領兵再援太原。耿南仲謂﹐國弱敵彊﹐宜割三鎭以賂之。綱奏﹕「祖宗之地不可﹖﹐割之徒資敵勢﹐生靈陷於夷狄﹐豈爲民父母之道哉﹖」上從綱議﹐爲再援之計。南仲曰方今欲援太原﹐非綱不可。南仲以綱異議﹐故出之。綱召對﹐自陳書生不知兵﹐恐不勝任﹐且誤國事。逾旬不受命。或謂綱曰「公知上所以遣行之意乎﹖此非爲邊事﹐乃欲緣此以去公﹐則都人無辭。公堅臥不起﹐讒者益得以行其說也﹐上怒且不測﹐柰何﹗」許翰書「杜郵」二字遺綱﹐綱乃受命。宣撫司得兵三萬人而闕馬﹐綱白上曰戎事非馬無以奮張軍容﹐欲括都城馬﹐尋寢命不果行。綱以二萬人分爲五軍﹐時勝捷兵叛於河北﹐遣左軍往宣撫之﹐又遣右軍屬劉韐。時韐除宣撫副使﹐又以解潛爲制置副使代姚古﹐以折彥質爲河東勾當公事﹐與潛治兵於隆徳府。綱請銀絹百萬﹐期以六月二十二日啟行。案﹕《靖康要錄》﹕六月三日﹐詔以知樞密院事李綱爲河北河東路宣撫使。六月三日乃戊戌也。《東都事略》《宋史﹟本紀》﹑畢沅《續通鑑》亦並系六月戊戌﹐惟李《十朝綱要》系此於五月丙子﹐與原本五月合。丙子乃五月十一日﹐與六月戊戌差二十三日。據《傳信錄》﹐六月三日召對睿思殿。自是授官之日卽日召對﹐若以《綱要》言之﹐則是授官二十三日之後始得召對﹐恐無此理﹐一不合也﹔本書謂綱授宣撫在種師中敗之後﹐而種師中死於五月丁丑﹐若丙子﹐則在丁丑前一日﹐反在師中未死之前﹐二不合也﹔原本與《綱要》恐並誤。據《靖康傳信錄》﹕六月三日﹐召對睿思殿﹐諭所以欲遣行者。綱再拜力辭﹐自陳﹕「書生不知兵﹐在圍城中﹐不得已爲陛下料理兵事﹐實非所長。今使爲大帥﹐恐不勝其任﹐且誤國事﹐死不足以塞責。」上不許﹐卽命尙書省書敕﹐令面受﹐綱奏曰「借使臣不量力﹐爲陛下行﹐亦須擇日受敕。今拜大將如呼小兒﹐可乎﹖」上乃許別擇日受敕。綱退卽移疾在告﹐入札子乞致仕﹐力陳所以不可爲大帥。且云「此必有建議不容臣於朝者。」章十餘上﹐輒批答不允﹐且督令受命。於是臺臣余應求﹑諫官陳公輔相繼上言綱不當去朝廷。上皆以爲大臣遊說﹐斥去之﹐乃無敢言者。

又貶陳公輔。案﹕《靖康要錄》﹕六月十日﹐司諫陳公輔上札子。奉聖旨﹐左司諫陳公輔差監合州酒稅務。十日乃乙巳也。《宋史﹟本紀》﹑薛應旂﹑畢沅《續通鑑》亦並系乙巳。《要錄》札子云﹕臣竊觀今日天下之勢﹐譬猶病人之身﹐有在四肢者﹐有在心腹者。守奭失備﹐邊境騷然﹐河北寇難方退﹐河東用兵失利﹐夏人西陲亦或侵擾﹐病亦甚矣﹐然猶在四肢者。乃若朝廷之上﹐人主聽言不審﹐大臣用心不公﹐士大夫趨向不一﹐而其病在心腹焉。四肢病不治﹐猶未害者也﹐心腹病不治﹐厥身不可保矣。臣待罪萬死﹐爲陛下言之。比者狂虜直造京闕﹐諸門不開﹐僅月餘日﹐宗廟社稷﹐危如累卵。然人心堅守﹐士气奮發﹐卒能使番寇引去﹐國家復存者﹐四肢𨿽病﹐而心腹無病故也。何以言之﹖陛下卽位之初﹐求言如不及﹐小大之臣﹐各盡所言﹐而陛下聽之﹐未嘗惑也。其言之善﹐𨿽疏賤之人﹐必以施行﹔其言之不當﹐𨿽狂妄之甚﹐亦不加罪﹐故上下無不通情﹐朝廷無壅蔽之患。今則不然﹐忠言切直而未必信﹐姦言傾覆而未必察﹐眞僞不明﹐是非蜂起﹐而陛下愈惑矣。前日余應求以迎合大臣得罪﹐不知其所言何事﹐但見應求親爲陛下拔擢﹐每欲盡忠圖報。若或希進﹐以爲身謀﹐自當以佞媚之言迎合陛下﹐何乃迎合大臣﹖人情皆謂其不然。今陛下又不出其所言﹐明著其罪﹐以釋天下之疑﹐乃陰逐之﹐中外皆謂此大臣欲蔽塞言路耳。應求何足惜﹐臣恐無敢爲陛下盡言﹐則大臣之忠邪﹐政事之臧否﹐人情之疾苦﹐國勢之安危﹐不得復聞於上矣。所謂人主聽言不審者﹐此也。陛下卽位之初﹐一時大臣固有姦庸不足用者﹐陛下灼知﹐稍稍去之﹐遂乃專任一二忠直之臣﹐彼亦自知委任之專﹐又見國家危急﹐故各盡忠﹐不敢懷私﹐以相擠毀。今則不然﹐或以忿怨相攻﹐或以巧說相毀﹐各植私黨﹐不先公家。如李綱者﹐其忠勇𨿽可恃﹐而剛愎自用﹐不無過咎﹐故同列不平﹐共相誣譖﹐陛下已疑之矣﹐今更出使將兵。宣王時﹐吉甫所以成北伐之功者﹐以內有張仲之孝友也。今陛下若以綱爲可立功名﹐一意任之﹐如憲宗之裴度﹐固可責其成功﹐但聖心已疑﹐而大臣又無張仲之助﹐則其事尢危矣。綱何足惜﹐宗社存亡﹐爲可慮焉。臣所謂大臣用心不公者﹐此也。陛下卽位之初﹐凡百政事﹐皆以祖宗爲法﹐痛革宿蠹﹐蠲除獘源﹐民心熙熙﹐猶幸及見仁宗四十二年太平之盛﹐而士大夫皆一其所向﹐無敢異議。今則不然﹐或欲以祖宗熙﹑丰之法並行﹐或欲以王氏諸儒之學兼用﹐持兩偏之說﹐立中道之論﹐如馮澥之徒是矣。夫陛下初欲盡復祖宗﹐猶恐有妨太上皇帝所行之事﹐故遲遲未決。今上皇已自深悟姦臣誤國﹐盡欲革去前非﹐臣僚乃敢尙挾私意以害公法。且王安石開端﹐蔡京紹述﹐流獘至此﹐幾亡天下。若非祖宗恩徳及民深厚﹐豈能復存家國﹗今更復爲異同之言﹐此何理也﹖臣聞向者太上皇帝初立﹐便欲追復祖宗﹐未逾年間﹐用曾布﹑蔡京﹐乃至中輟。今日思之﹐誠爲誤矣。然當時之誤﹐天下事勢猶可支持一二十年。今若復誤﹐大非前日之比。海內窮愁﹐公私困迫﹐國勢危蹙﹐人情駭懼﹐無甚於今日﹐一有所誤﹐立可召亂。議論之臣﹐曾不念此﹐可爲之太息哉﹗臣所謂士大夫趨向不一者﹐此也。凡此三者﹐誠心腹之病﹐不可不治﹐願陛下急治之。審於聽言﹐無以言罪人﹐使臣下各盡其所見﹔專於委任﹐毋以邪害正﹐使大臣各盡其公心﹔破兩可之說﹐盡歸於祖宗﹐使士大夫皆一其所向﹐若是﹐則心腹之病除矣。四肢之病縱使未去﹐姑少遲之﹐必無大害﹐蓋未有能已心腹之疾而不能治四肢者也。如其不然﹐則內外皆病矣。臣區區小官﹐誤蒙拔擢﹐舉家數口﹐坐食廩祿﹐非不能以諛佞之言揣合聖心﹐朋比大臣﹐苟以一時富貴﹐自念平昔願希古人專君之忠。今在言責﹐若不竭其愚忠﹐少圖補報﹐非但負陛下特達之知﹐亦負臣平生所學矣﹐將何顏面復在人間乎﹖伏望少霽天威﹐畱神聽覽﹐臣所有干犯聖聰﹐竄殛之罪﹐實不敢逃﹐惟陛下處之。取進止。奉聖旨﹐左司諫陳公輔差監合州酒稅務。

又彗出紫微垣。案﹕《三朝北盟會編》系於六月二十八日癸亥。據《靖康要錄》﹐陳過庭》稱二十七日壬戌夜。《東都事略》《九朝編年備要》及《宋史﹟本紀》﹑王宗沐﹑薛應旂﹑畢沅《續通鑑》並系於壬戌﹐與此同﹐《會編》恐誤。《靖康要錄》﹕元年七月十六日﹐禦史中丞陳過庭言﹕伏見前月二十七日壬戌夜﹐今月初四日戊辰夜以來﹐彗星見於天之東北。夫以陛下恭儉憂勤﹐仁民愛物﹐施於四海﹐不宜致此變易﹐故凡明於天文者﹐皆曰此金賊滅亡之象。稽之天理﹐驗之人事﹐金賊殘暴﹐殺傷太甚﹐自取滅亡﹐決有是理。𨿽然天道幽遠﹐天象著明﹐倘以幽遠之說而昧著明之戒﹐似非古先哲王正厥事以應天變之義。又況戎狄未殄﹐寇盜未平﹐主威未振﹐國勢未彊﹐權綱未舉﹐紀律未嚴﹐是非未明﹐賞罰未當﹐罪人已得﹐未加明刑﹐寬詔己頒﹐未蒙實惠﹐倉庫未盈﹐私室未富﹐貴近之列﹐未皆正人﹐州縣之間﹐未皆廉吏﹐命令數下而數易﹐差除屢報而屢移。朝有姑息之政﹐吏多冗之員。如是則星象垂戒﹐其可忽乎﹖伏望時降明詔﹐切自警畏﹐內修徳﹐外修政﹐進君子﹐退小人﹐獎廉潔﹐蠲苛嬈﹐修兵甲﹐選車徒﹐備邊陲﹐儲糧食﹐卹民隱﹐去冗吏﹐除獘源。如此之類﹐次第施行﹐庶幾變災爲祥﹐轉禍爲福矣。願陛下加察焉。取進止。

又太白﹑熒惑﹑歲﹑鎭四星聚張。案﹕《九朝編年備要》《宋史﹟本紀》﹑薛應旂﹑畢沅《續通鑑》同。

又金置元帥府﹐以諳版孛極烈斜乜馬爲都元帥﹐粘罕﹑斡離不爲左右副元帥﹐撻懶﹑兀室爲左右監軍﹐闍目及耶律余睹爲左右都監﹐凡七人。是時粘罕﹑兀室﹑余睹三大酋棄太原北去﹐往返千有餘裏避暑﹐及秋乃還﹐而我援兵雲集不能解太原之圍﹐失計甚矣。案﹕《金史﹟太宗本紀》﹕六月庚申﹐以宗望爲右副元帥。宗望卽斡離不也﹐與此系於六月合。《三朝北盟會編》﹕是年四月十五日辛亥﹐金人建元帥府﹐設置官屬﹕都元帥﹑左右副元帥﹑左右監軍﹑左右都監﹐凡七人。引《節要》曰﹕斡離不初寇燕山﹐粘罕初寇河東﹐稱都統府﹐至是攺曰元帥府﹐乃劉彥宗之議也。《會編》系是年二月二十二日戊午粘罕自隆徳府南犯澤州界。二十四日庚申粘罕過澤州﹐遊騎直至孔寨河﹐晉絳戒嚴。二十六日逢奉使路允迪等﹐言城下講和﹐已割三鎭﹐乃還太原﹐於城外舊城築而居之﹐號曰元帥府。盡陷屬縣﹐運芻粟﹐爲久居之計。則是二月已有元帥府之稱。一書之中﹐兩說不合﹐《會編》恐誤。又案撻懶﹐《金史》《大金國誌》並有傳。《大金國誌》云﹕一名撻辣﹐一名昌﹐武元從弟也。《金史》有兩《撻懶傳》﹐而與阿里刮破宋兵﹐獲胡直孺﹑隨師元一事﹐兩傳並載﹐未知當何屬也。兀室卽《金史》之希尹也。《大金國誌》云﹕兀室一名悟室﹐一名希尹﹐武元帝疏族﹐族屬爲子也。《金史》云﹕完顏希尹本名谷神﹐歡都之子也。並見本傳。闍目﹐卽《金史》之闍母也﹐有傳。《大金國誌》作闍目﹐無傳。余睹前作如堵﹐注詳本年四月。

﹝慈谿馮一梅輯注﹞

卷五十五

欽宗

△靖康元年﹝丙午﹐一一二六﹞

１﹑七月﹝案﹕錢大昕《四史朔閏考》﹕是月乙丑朔。﹞乙亥﹐蔡京移儋州﹐﹝案﹕《續宋編年通鑑蔡》京竄儋州系於二月﹐誤。二月甲寅朔﹐攸與童貫始爲孫覿所劾﹐但責降未放逐。﹞攸雷州﹐﹝案﹕李﹤上直下土﹥《十朝綱要》﹕是年五月壬申﹐移蔡攸安置潯州。此蓋由潯州移置雷州也。﹞以臣僚累章論其陰賊姦惡﹐罪釁彰著﹐乞投畀海外也。凡京子孫﹐皆分徙湖南﹑江西遠郡﹐尋詔遇有大赦﹐不得量移。﹝《紀事本末》卷百三十一。原注京天資險譎﹐舞智以禦人﹐在人主前﹐左狙右伺﹐專爲固位之計。終始持一說﹐謂當越拘攣之俗﹐竭九州四海之力以自奉。徽宗𨿽富貴之﹐而陰知其姦諛﹐不可以託國﹐故屢起屢僕。嘗收其素所不合者﹐如趙挺之﹑張商英﹑劉正夫﹑鄭居中﹑王黼之屬﹐疊居臺司以柅之。京每聞將罷退﹐輒入宮見上﹐叩頭祈哀﹐無復有大臣廉況事。燕山之役起﹐攸實在行﹐京送之以詩﹐陽爲不可之言﹐冀事之不成﹐得以自解。暮年﹐卽家爲府﹐嗜利干進者趑趄其門輸貨﹐僮奴以得美官者踵相躡﹐綱紀法度﹐一切爲虛文﹐識者竊憂之。而京患失之心﹐無所不至﹐根結盤固﹐牢不可脫。卒以召釁誤國﹐爲宗社奇禍﹐𨿽以譴死﹐而海內猶以不正典刑爲恨云。案﹕是年五月﹐蔡攸安置潯州﹐至此移置雷州。而五月安置潯州﹐此書不載﹐乃《紀事本末》偶脫也。其奏牘並見《靖康要錄》﹐附載於此。《要錄》﹕五月七日﹐監察禦史胡舜陟言「伏見朝廷訪聞蔡攸見在鄭州﹐不卽上道﹐令本路提刑司催促起發隨侍。臣竊謂朝受命夕引道﹐人臣之義也。冬溫夏淸﹐昏定晨省﹐人子之孝也。攸負罪至重﹐公議不容。陛下姑寘之輕典﹐恩徳隆厚﹐固宜奉命省愆﹐不遑啟處。而乃驕蹇自肆﹐遲畱近郡﹐至煩特旨﹐差官督迫而後行﹐則是慢上違令﹐失人臣之義也。攸平昔不孝﹐視父如仇﹐惡言詀詆﹐無所不至﹐今見其父以罪投竄﹐往往快之。故始乞隨侍者﹐姑欲自逭罪戾﹐終不肯往者﹐乃不孝之眞情。如是則絕三綱﹐廢五常﹐禽獸之不若也。頃金賊犯闕﹐日望四方勤王之師﹐以濟緩急。上皇南幸﹐亦未嘗一日忘陛下﹐必欲師旅來護京城。攸爲恭謝行宮使司﹐輒降札子﹐妄稱聖旨﹐抗越江東將兵逐州土兵弓手﹐並未得團結起發﹐聽候指揮使喚﹐又令鎭江府﹑揚泗州有已發遣經過人並在畱。原攸此計﹐必幸京師不守﹐畱東南之兵以自衛﹐用心如此﹐不忠莫大焉。攸爲臣則不忠﹐爲子則不孝﹐得罪於名教﹐無所容於天地之間﹐豈典刑之可貸乎﹖伏乞徙攸嶺表遠惡之所﹐以爲亂臣賊子之戒。取進止。」臣僚上言「臣聞善除惡者﹐如去艸之絕根﹔不善除惡者﹐如養虎之遺患﹐其爲禍爲福﹐非不皎然易見。自昔人生幾失而莫救者﹐依違牽制﹐坐視不忍決也。臣謹案﹐攸大罪有七﹐其小者擢朆莫數﹐不復道也。以樞密之臣爲俳優鄙賤之事﹐淫言媟語﹐巧發應機﹐怪服異裝﹐安排獻笑﹐出入禁闥﹐沈酣燕遊﹐處男女合避之嫌﹐犯君臣至嚴之分﹐閫閥不限﹐堂階陵夷﹐攸之罪一也﹔盜柄鬻恩﹐援引死黨﹐父子兄弟﹐自相戈矛﹐伐異黨同﹐門分楚﹑越﹐及京謫衡州﹐有旨令攸隨侍﹐自當聞命就道﹐乃遁迹滎陽﹐積日不發﹐旣不順於其君﹐復不孝於其父﹐攸之罪二也﹔朋比中官﹐握臂交膝﹐旣暱私恩﹐互輸誠款﹐一推一挽﹐呼吸相助﹐攸之罪三也﹔幽﹑燕之役﹐開釁起戎﹐以力爭爲恢復﹐以並擾爲撫定﹐以營﹑平﹑檀﹑欒要害控扼之地﹐捐之金人﹐蜂蠆在懷﹐虎兕在檻﹐猶且公肆誕謾﹐以爲百世偉績﹐醻功之際﹐超取上資﹐國公帝師﹐一舉而委之﹐偃蹇傲睨﹐居之不疑﹐攸之罪四也﹔虜旣渝約﹐詭謀日彰﹐藥師負恩﹐逆迹又著﹐帥臣將校﹐章疏疊來。自去年秋杪﹐中朝士大夫已窺竊私語﹐知禍必至﹐而攸帷幄謀臣﹐邊機在手﹐縱使不敏﹐睹形亦悟﹐而乃蔽藏覆匿﹐不告於朝﹐惴惴然惟恐前日罔功冒賞﹐姦迹呈露﹐至使金虜長驅﹐藥師助叛﹐畿邑爲之驛騷﹐兩路罹其荼毒。聖主宵旰﹐生民瘡痍﹐伊誰致之﹐攸之罪五也﹔攸知有必至之禍﹐不告於朝﹐不謀於君上﹐乃自汲汲爲妻孥念﹐其家所蓄器皿金銀首飾之類﹐先自銷鎔﹐爲輕裝計﹐及虜將至﹐捲室而東去﹐𦇤褓之子苟所愛者﹐悉攜以往﹐猶偃然肆語曰﹐得旨扈上皇駕﹐縱使當時懇告得命﹐亦合畱家屬京城﹐與國均憂。臣頃在潤州人來云﹐六夫人某日出某寺觀燒香﹐六夫人與詔使修撰某日過江回去﹐蓋攸之妻與子也。回之日﹐實二月二十四日﹐在上皇渡江回鑾之後。其避危圖安﹐反覆熟慮﹐直至於是。夫爲君爲宗社爲萬姓謀﹐其忽如彼﹐爲妻爲子爲婢妾計﹐其審如此﹐人臣不忠﹐復有甚於此乎﹖攸之罪六也﹔上皇旣傳位陛下﹐則陛下神明主矣。凡戴天履地而爲人者﹐孰不稽首曰吾君也﹐況身爲輔臣乎﹖況前日職在樞機乎﹖樞機實本兵柄﹐曰戰曰守﹐此實司之﹐可須臾離乎﹖今外州兵馬都監﹐小邑巡尉﹐寇至而逃﹐比之他官﹐罪固加等﹐若廟謀兵機所寄﹐先眾而遁﹐當如何哉﹖攸之罪七也。攸罪有七﹐天下共知。其前四罪﹐縱付寬典﹐在祖宗時﹐亦合投荒。其後三罪﹐則匿寇祕禍﹐殘我生民﹐庇身謀家﹐忘我宗社﹐蔑君臣之義﹐擲大兵之柄。自古人臣有此三惡﹐其可復容於覆幬閒乎﹖若不早行誅殛﹐其如祖宗何﹖其如天下後世何﹖昔唐五王不誅武三思﹐致唐室以再亂。曾不知幾上之肉﹐角翼復生﹐潛飛深宮﹐大肆吞噬﹐可不懼哉﹖攸之姦狡詭祕﹐公卿大臣有墮計中而不悟者。臣度其不一二年﹐必有爲之遊說﹐始許及門﹐旋遂造室。若廁足有地﹐姦計卽行﹐鉤引支黨﹐同惡相濟﹐蕭墻之禍﹐起於意外。是時𨿽自愴悔﹐噬臍何及。望陛下大明典刑﹐以絕後患﹐如散官安置湖外﹐誠不足以塞天下之紛紛。」奉聖旨﹐移潯州安置。六月五日﹐臣僚上言「自崇寧初蔡京輔政﹐首亂舊章﹐排斥異己﹐汲引同類﹐待以不次﹐朝脫冗散﹐暮宿嚴近。常情怨克自重﹐於是枉道求合﹐靡然成風。凡所厚者﹐蓋不獨顯榮其身﹐又及其子孫﹐又及其親戚故舊﹐陰相倚重﹐盤根錯節﹐牢不可破。二紀之間﹐門生故吏﹐充牣天下。然才者少﹐不才者多﹔省事者少﹐生事者多。貪殘苛嬈﹐遠近告病﹐此猶非京之本意也。察其建三衛﹐置四輔﹐疏興化之水﹐修臨平之塔﹐又令許敷仁奏請太上皇五日一視朝﹐當此之時﹐孰不爲朝廷寒心﹖幸其族子有所陳告﹐臺臣因之論列其事﹐太上皇𨿽務納污﹐猶令整其墳山。京之僣心﹐終不肯已﹐又加王安石王爵﹐欲自爲階梯﹐眾論喧騰﹐心不自安。復封韓琦以塞人言﹐乃蔡確﹑何執中﹑鄭居中﹑童貫﹐皆因之爲例封王矣。本朝封王者﹐不過國初功臣及後父耳。隳國朝之法﹐長姦雄之心﹐京凶悖之情﹐遇事輒發﹐不可一一數也。賴上皇聖明﹐不爲邪說所惑。京知狂謀終不得逞﹐於是結附戚裏內侍﹐交通宮禁﹐肆所欲爲﹐以耗國財﹐敝民力﹐必欲坐視顚覆﹐以快不遂之意。鄧洵武﹑範致虛等﹐託爲紹述之言﹐以助京劫持上下﹔而何執中﹑余深﹑林攄﹑薛昂﹐皆其死黨﹐濟其姦謀﹐成其羽翼﹐使不可制。太上皇每下詔書﹐施行善政﹐皆爲此輩壅遏。是以見人心日益愁怨﹐國勢日益陵遲﹐權門日益盛彊﹐朝廷日益孤弱。趙挺之﹑劉逵﹑張康國﹑鄭居中﹑劉正夫𨿽號與京不同﹐然引用羣小﹐梗閉正路﹐亦由一道。蔡京﹑蔡攸﹐乃其子弟﹐相與爲異﹐有若仇讎﹐考其蹤迹﹐實皆同惡相濟。至王黼爲相﹐奢汰愈甚﹐開邊黷武﹐禍及生靈﹐迹其所來﹐亦本由京。勢位相軋﹐乃相攻陷﹐遂致犬羊窺伺﹐變生一旦。太上皇播越﹐宗社阽危﹐𨿽其所致非一﹐要之造端立本﹐捨京而誰﹖今京降黜﹐𨿽屢有指揮﹐然罰不當罪﹐輿論猶郁。縱朝廷未欲誅於兩觀之下﹐猶當投之海外﹐以示薄責﹐其宗族婚姻因京而致顯官者﹐望悉攺正。其何執中﹑余深﹑鄧洵武等﹐第其罪惡與安石等王爵﹐亦行寢罷施行。」奉聖旨﹐京﹑攸永不放還﹔如臣僚敢有引薦﹐當正刑章﹐仍報行言章。七月十日﹐左正言程瑀奏﹕「伏睹臣僚近有章疏﹐屢論列蔡京罪惡﹐甫竄嶺南﹐而韶州乃佳地﹐使京自擇﹐不過如此﹐比日𨿽有不放還指揮﹐然京旦暮之人耳﹐不早逐之海外﹐誠無以答天心而塞人望。按京陰賊著於心﹐造飾姦宄﹐脇制臣鄰﹐迷國妄上﹐不可悉數。至於誣謗上皇﹐罪應誅戮者﹐臣請爲陛下言之。神宗彌畱之際﹐宣仁贊決大命﹐大臣共聞﹐初無異論。京乃自謂常帶劊子入內﹐欲斬王珪﹐以禁制宣仁不暇他議﹐哲宗已立﹐己實有功。使宣仁飲恨於重泉﹐而仁宗與子之意﹐不暴白於天下。然則謀一身之利﹐而謗前朝誣母后若此﹐其誰謂人臣而敢爲之﹖上皇性本慈愛﹐忘慕功名。京獲柄用﹐假紹述以濟姦謀﹐逐臺諫以塞言路。外則締交黨與﹐內則陰連宦官﹐相與倡爲丰亨豫大之說﹐以開奢麗誇侈之端。大變舊章﹐妄作新事﹐無非蠹國而害民﹐不但欺君而罔上﹐壞轉般之法﹐僅足都內給支﹐而淮﹑泗之儲峙﹐寶鈔茶鹽之制盡供禦前使用﹐而轉輸之經費竭。天變動於上而不憂﹐人言喧於下而不卹﹐以至委軍政於童貫﹐使之專恣於外﹐賞罰不公﹐沚寒不卹﹐將士怨嗟﹐卒致搆患外國﹐幾覆宗社。竊據重位﹐擅弄威福二十餘年﹐海內側目。其歸乃在於困民力﹐蠹邦財﹐壞軍政﹐使上皇負謗於天下﹐實有問鼎之心﹐顧天下怨嫉者眾﹐未敢發耳。罪惡彰彰﹐死有餘責﹐此天所不容﹐地所不載﹐臣僚論列﹐不可勝數。而二三人臣懷京卵翼之私﹐爭爲庇護﹐是誠不忍負京之私恩也﹐不亦異哉﹖夫鈇鉞不用而刀鋸日敝﹐君子之謂國政陵夷者﹐言刑戮日加於微賤而不行於大臣也。陛下修祖宗之盛徳﹐臣非敢以殺大臣啟陛下﹐姑願投之海表﹐以示法必行於大臣而已。釋宣仁之恨﹐爲人孫之事也﹔分上皇之謗﹐爲人子之事也。陛下一舉﹐而爲人子孫之心無憾﹐何憚而不爲乎﹖若欲行法於姦邪﹐而牽制於宰制﹐臣竊以爲過矣。取進止。」﹞

２﹑丙子﹐童貫移吉陽軍安置。﹝《紀事本末》卷百四十八。案﹕李《十朝綱要》《宋史﹟本紀》﹑薛應旂《續通鑑》並系此於乙亥日。《三朝北盟會編》系此於丁丑日﹐惟徐乾學《通鑑後編》﹑畢沅《續通鑑》與此同。﹞

３﹑甲申﹐蔡京至潭州﹐卒。﹝《紀事本末》卷百四十八。案﹕李《十朝綱要》﹕七月乙酉﹐詔蔡京子孫二十三人已分竄湖南﹑江西遠地﹐自今遇有大赦更不量移。是日﹐京死於潭州。較甲申後一日。《三朝北盟會編》及《宋史﹟本紀》﹑薛應旂《續通鑑》亦在乙酉﹐並與《綱要》同。惟王宗沐《續通鑑》謂詔下十日京死。則是乙酉下詔﹐而甲午始死﹐不知何所據也﹖徐乾學《通鑑後編》﹑畢沅《續通鑑》並在甲申﹐與此同日。《中興姓氏姦邪錄》云﹕京至潭州﹐病卒於東明寺﹐年八十。﹞

４﹑辛卯﹐詔童貫隨所至州軍行刑訖﹐函首赴闕。﹝《紀事本末》卷百四十八。案﹕李《十朝綱要》﹕遣監察禦史張澂誅之。亦在是月辛卯。而《三朝北盟會編》﹕八月二十三日丙辰﹐至南雄州﹐追及童貫﹐遵聖旨處分﹐斬於使院。凡三刀﹐不過﹐乃倚死於門閾切斷之﹐取其首﹐用水銀等養浸﹐齋管赴闕。九月二十一日甲申﹐標童貫首﹐榜示開封府。其月日均與此不同。蓋七月辛卯乃是下詔之日﹐而八月丙辰乃行刑之日﹐九月甲申乃榜示開封府之日也。《東都事略》《宋史﹟本紀》﹑薛應旂﹑徐乾學﹑畢沅《續鑑》並系七月辛卯﹐而《宋史》及徐﹑畢二《鑑》復書九月壬午梟童貫首於都市。壬午﹑甲申﹐止差二日。陳桱《通鑑續編》﹑王宗沐《續通鑑》並系七月﹐亦皆據下詔日耳。《靖康要錄》﹕七月二十七日奉聖旨﹐九月十九日張澂還奏﹐附載其文於此。《要錄》﹕七月二十七日﹐臣僚上言「竊觀自陛下臨禦以來﹐臺臣﹑諫臣以至學士大夫奏疏上書﹐皆乞誅童貫以謝天下。陛下聖度涵容﹐久未賜可。臣竊以謂祖宗垂憲﹐於治安無事之時﹐殺大臣爲在所當禁﹐至後世有臣亂天下危宗社而不殺之﹐非祖宗之志也。況貫閹腐刑余﹐在祖宗時﹐止堪埽除之役﹐豈眞所謂大臣也哉﹖貫握兵權幾三十年﹐大姦大惡﹐不可縷數。臣獨論其可殺而不可赦者。壞太祖皇帝之兵制﹐敗眞宗仁宗皇帝之信誓﹐通萬餘里之小夷﹐殘百餘年之興國。虜後欲歸﹐卻其表而不受﹐虜主潛遁﹐指其蹤而使擒。契丹舊臣﹐痛入骨髓﹐假手女眞﹐俾之報復﹐旁結西夏﹐共爲敵仇。虜騎欲入﹐貫猶趣往太原﹐經紀雲中。虜破忻﹑代﹐卽捨太原以歸。其舟楫載所親兵及兵仗﹑家屬﹐佩陜西河北河東宣撫使印﹐浮汴渡江淮而去。貫於是時何有陛下﹐陛下柰何卒赦之﹖惟陛下思夷狄侵奪之變﹐實生於貫﹐致上皇前日之播越﹐軫陛下父子之情﹐肅邸今日之拘縻﹐傷陛下兄弟之愛。念太祖﹑太宗百戰以得之天下﹐一童貫實危之﹐此而不殺﹐臣恐太祖﹑太宗含怒於上天未已也。臣願陛下奮乾剛﹐發睿斷﹐卽貫之貶所﹐檻至京師﹐陳百官﹐召六師﹐誅於觀闕之下。醢其軀以賜戰士﹐函其首以遺女眞。戰士受醢﹐必踴躍以增气﹔女眞發函﹐必悚惕而畏威。契丹之怨稍平﹐女眞之師自退矣。苟或不然﹐則垂盡老奴﹐將死牖下﹐受侮四夷﹐貽譏萬世﹐無以慰祖宗之神靈﹐則女眞之兵恐未殄也。」又上言「臣按童貫以奴隸之資﹐荷不世之遇﹐夤緣恩寵﹐包藏禍心。近者臣僚論其罪惡﹐備載章疏﹐以其養兵於家﹐儲甲於庫﹐有潛謀不軌之兆﹐陛下寬宥﹐姑投海裔。今日竊聞有司檢校器用﹐復有交椅以靑龍首金銀緣背爲飾者﹐士論傳駭﹐以爲貫之不軌蹤迹暴白無甚於此。伏望斷自淵衷﹐正其典刑﹐天下幸甚。」奉聖旨﹐童貫罪十﹐首薦朱勔起花石﹐引趙良嗣滅契丹﹐修延福宮等﹐朕在東宮屢爲搖動﹐策立之時亦有異語﹐不俟策命擅去東南﹐差畱守不授命﹐東京解圍聞而惡之﹐家中有非法之物﹐私養死士。前項罪不容誅﹐亦可告諭中外。仍差監察禦史張澂將帶開封府公人前去追童貫﹐隨所至州軍行刑訖﹐函首赴闕。當議齋送宣撫司軍前一行人漏泄者﹐依軍法。其子孫已降指揮送吉陽軍編管﹔見隨貫子孫﹐仰張澂交割與所在州軍﹐選差官員多差兵役管押前去。九月十九日﹐監察禦史張澂奏﹐至南雄州﹐將童貫已行刑了畢。其首級黑漆木匣盛貯及用水銀生油養浸﹐固護齋管前來﹐未審何處交納。奉聖旨﹐付密院交割﹐檢坐前後臣僚言章並張澂所奏﹐令開封府大字於市曹要鬧處出榜曉示標首。﹞

《續宋編年資治通鑑》﹕秋七月﹐除元符上書邪等之禁。案﹕《宋史﹟本紀》﹑薛應旂﹑王宗沐﹑畢沅《續通鑑》﹑徐乾學《後編》均系乙丑朔。《十朝綱要》系於是月乙亥﹐與諸書不合﹐恐誤。

又彗出東北﹐長數丈﹐掠帝座﹐掃文昌﹐大臣謂此乃夷狄將衰﹐非中國憂也。提舉醴泉觀譚益勣面奏垂象可畏﹐當修徳以應天﹐不宜惑其諛說。案﹕《靖康要錄》﹕是月十六日﹐禦史中丞陳過庭奏稱﹐前月二十七日壬戌夜﹑今月初四日戊辰夜以來﹐彗星見於天之東北。知此書系於七月者﹐當指戊辰夜言矣。李《十朝綱要》﹕是年八月庚子﹐以星文變異﹐避殿減膳﹐詔侍從條上民間疾苦。《靖康要錄》於八月九日降此詔﹐均不書彗出之日﹐惟《三朝北盟會編》於八月七日庚子書彗出東北﹐而八日辛丑以彗出下詔。徐乾學《後編》﹑畢沅《續通鑑》彗出下詔並在八月庚子﹐《東都事略》在八月辛丑﹐《宋史﹟本紀》於八月庚子書避殿減膳﹐而辛丑詔求民之疾苦者十七事﹐悉除之。蓋彗星自六月壬戌夜始見﹐至八月猶未滅也。

又詔罷討論。左正言程瑀爭之﹐以爲可痛憤者三﹐可深惜者二。不聽。案﹕此節原本附載於四月詔吏部考覆濫賞之後﹐書七月不書日。今據《靖康要錄》﹐是年七月十二日程瑀有此奏﹐以乙丑朔推之﹐十二日乃丙子也。然瑀奏有云七月七日之詔下矣﹐是下詔當在七日辛未﹐而瑀於十二日奏上也。《十朝綱要》﹕是年七月辛未詔﹐前此欲懲革濫賞十餘事﹐然歲月已久﹐眞僞混淆﹐難以究治﹐可更勿問。與瑀稱七月七日正合。《要錄》﹕元年七月十二日﹐左正言程瑀奏﹕「臣聞予奪廢置﹐人主馭人臣之柄也。古之人操此以役使羣眾﹐喜怒不存於胸中﹐體公任理﹐惟其當之爲貴。有予有置﹐不傷於人﹔有廢有奪﹐不傷於義﹐故下之人知上之非我私也。得者無所懷徳﹐而失者亦不敢以爲怨。猶春夏之施生﹐秋冬之肅殺﹐各因其時任其化﹐造物者旣是無心﹐物亦何嘗懷徳與怨哉﹖苟欲有予而無奪﹐有置而無廢﹐是猶欲有春夏而無秋冬也﹐其果可行乎﹖然則前日所予﹐今日奪之﹐前日所置﹐今日廢之﹐亦顧於理何如耳﹗不審其理之當奪當廢﹐而戚戚焉懼人以爲怨﹐亦過計矣。臣竊惟比年以來﹐上則權臣﹐內則邠官﹐外則恩倖﹐竊弄權柄﹐輕視官爵﹐言功第賞﹐補授汎濫﹐不可勝紀。陛下卽位﹐臣下交章論列﹐四月十五日及五月七日所得聖旨﹐旣許褫奪裁抑﹐允當眾心。士夫鼓舞﹐以謂官曹自此淸﹐名器自此重﹐廩祿自此節﹐僥倖之徒自此退﹐聽依流年進之人自此而免於淹滯﹐實天下之幸也。事務吏曹文移取索﹐未果上聞。五月九日復降聖旨﹐深念僥倖苟得﹐不足深責﹐可使自新﹐以示寬大。特開願致仕與依進納正官之路﹐其官品已髙﹐或元初被賞﹐不致僥冒者﹐具名取旨。其實有軍功戰功及吏職年老補授人﹐更不褫奪﹔內有才力之人﹐而可量才任使﹐先次施行。聖旨可謂深厚﹐亦足以杜眾多之口矣。諸臣不惟天下公議云何﹐故懷私植黨﹐陰爲曲說﹐阻撓成命﹐欲入粟納金人﹐並理限選依官戶法﹐則欺陛下以爲實爲公私之利﹐恐陛下以失信於人。欲今凡叨冒濫之人﹐注授﹑磨勘﹑赴任﹐各從其私﹔有司未稽考﹐則以有司見行一例阻節爲言。夫有旨使之裁抑矣﹐則合注授者未得注授﹐合磨勘者未得磨勘﹐合赴任者未得赴任﹐何疑之有﹖顧阻節歸道有司畫旨﹐並且令依條注授磨勘赴任。夫苟且之事﹐豈初政所宜有﹐乃公然著之命令﹐此何理哉﹖猶以爲未快也。復飾小說以惑宸聽﹐而七月七日之詔下矣。詔書流傳臣聽﹐尋繹詔旨﹐以爲可痛憤者三﹐可深惜者二﹐敢爲陛下言之。夫歲月旣久﹐干涉𨿽眾﹐三銓苟未廢﹐簡牘且存﹐可覆視也﹐何至眞僞雜而不可治究乎﹖羣臣乃以難究治欺陛下﹐此可痛憤者一也﹔赦宥之行﹐除罪惡耳。今以往昔濫授爵賞﹐欲加釐正﹐未嘗求瑕垢而加刑罰也﹐羣臣乃以經赦而求罷﹐首尾相戾欺陛下﹐此可痛憤者二也﹔冒居髙爵﹐濫叨重賞之人﹐民之所疾﹐眾之所惡也﹐褫奪裁抑果行﹐彼將鼓舞之矣﹐乃今啟陛下以姑息僣濫之流﹐指爲安民和眾之意﹐白黑正不相侔矣。臣度陳啟之際﹐是必恐動陛下﹐以爲民不安﹐眾不和﹐勢當置而不問﹐此可痛憤者三也。僣濫之徒﹐僥倖得志﹐胚胎於崇寧﹐熾盛於政和﹐大橫於宣和﹐皆朋附權臣宦官恩倖而已。其苟賤趨事﹐比於奴隸者所不問﹐捨是賂賕交結﹐誅求應副﹐皆剝削吾民膏血者也。乃使之享髙爵﹐居民上以治民﹐其奉法循理之吏﹐不問堂除吏部差注爲所攘奪﹐謗嗟盈路。今幸裁抑﹐民吏少快望矣。未幾反之﹐此可深惜一也﹔上皇去冬更張庶事殆盡﹐獨未及此﹐豈以爲不當澄汰哉﹖蓋以此遺陛下﹐使陛下一舉而空之﹐聳天下耳目者也。陛下卽位﹐臣僚再三言之﹐陛下亦幸再三聽之﹐宰執亦再三奉聖旨矣。今宰執不以退有後言爲非﹐不以反汗爲嫌﹐用意巧密﹐持說堅牢﹐以欺陛下﹐恐陛下偶不察其情﹐遂爲之降詔命﹐前所畫者悉反焉。臣所慮者﹐不惟僥倖之流復得志﹐慮天下之人竊議初攺之失﹐此可深惜者二也﹔昔管仲奪伯氏駢邑三百﹐飯疏食沒齒無怨言﹔諸葛亮廢廖立﹑李平﹐及亮卒﹐立涕泗而平致死。夫何故﹖奪之廢之得其當也。今羣臣不惟其當與否﹐區區以避怨爲事﹐使陛下不得專廢置予奪之柄﹐臣竊未諭。伏望察臣所言﹐斷以無疑﹐收還詔命﹐俾有司尊稟五月九日聖旨施行。內有願致仕及依進納正官法兩項﹐緣轉官則有多少﹐職名則有髙下﹐有元係選人而攺官﹐有元係白身而受命﹐輕重不侔﹐恐難限以兩色﹐欲望更爲三省詳議。抑臣常觀唐室斜封之濫﹐啟罷之者﹐姚崇﹑宋尋也。後崔蒞﹑薛昭素以爲言﹐而太平公主主其說於內﹐復詔量才敍用。而姚﹑宋尋亦斥逐﹐使姚﹑宋在位﹐敍用之詔﹐恐未遂用也。昨者裁抑指揮﹐皆宰執聚議畫旨矣。今復更焉﹐得無異於狐埋之而狐搰之乎﹖前後異詞﹐是非混雜﹐坐致政令不一﹐上累國體﹐伏願畱神裁察。取進止。」

又勝捷軍叛討平之。初﹐勝捷軍統制官張思正與金人遇於河北﹐而潰至大名府﹐宣撫使李彌大斬思正以徇﹐不能撫眾﹐眾皆不自安。又聞童貫已誅﹐有大校李福者﹐爲首遂掠靑﹑淄間﹐脇從至四萬人。彌大遣裨將韓世忠擊之﹐追至臨淄河﹐臨陣斬福﹐余棄甲而遁。世忠單騎入其軍曰﹕我輩皆西人﹐平生惟殺番賊﹐幾曾作賊邪﹖官家使我招汝﹐若能降﹐悉赦汝罪。皆拜而請命﹐遂降之。案﹕童貫辛卯伏誅﹐而勝捷軍丙戌已平矣﹐則勝捷之叛必在童貫未誅之前。此云聞童貫已誅﹐恐誤。

又楊時言﹕宣仁皇后保祐哲宗﹐枉被誣謗﹐久而未明﹐乞行政典。上從之。案﹕李《十朝綱要》﹕七月丁亥﹐詔侍從官共議攺修宣仁皇后謗史。《宋史﹟本紀》﹑薛應旂﹑畢沅《續通鑑》﹑徐乾學《後編》並同。

１﹑八月﹝案﹕錢大昕《四史朔閏考》﹕是月甲午朔。﹞庚申﹐遣刑部尙書王云使斡離不軍﹐應道軍承宣使曹曚副之﹐許以三鎭稅賦之數。﹝《紀事本末》卷百四十五。案﹕《靖康要錄》載此在八月二十六日﹐以甲午朔推之﹐二十六日乃己未﹐較此先一日。李《十朝綱要》﹕是月乙卯﹐遣禮部尙書王云使金國﹐以閤門舍人馬識遠副之﹐至庚申﹐又遣使金。卽此事也。《宋史﹟本紀》﹑徐乾學《後編》並系王云使金於乙卯﹐王宗沐﹑薛應旂﹑畢沅《續通鑑》並系庚申﹐與此同。《靖康前錄》稱﹐云自金還﹐已與金人議定﹐竟爲吳敏所沮。然吳敏罷職在是月己未﹐前庚申一日﹐不應罷職後復能沮議。蓋前經出使許以三鎭稅賦﹐而吳敏沮之﹐至是吳敏罷職﹐云乃復使金耳。《宣和錄》載是年七月望日﹐致書金人﹐許以三鎭稅賦。可知王云之使先已往復數次矣。本書二月辛酉載王云﹑曹曚使虜﹐議以租賦代割地之約﹐尙不止此一行也。今附載《宣和錄》二書及《靖康前錄》於此。《宣和錄》﹕七月望日﹐致書與金人粘罕云「大宋皇帝致書與大金國元帥﹐比因專使﹐常以布書﹐具載悃誠﹐想加通亮。但以三鎭之民﹐懷土顧戀﹐以死堅守﹐𨿽令不從﹐遂致宿師﹐引日已久。重惟兵民﹐各爲其主﹐困於暴露﹐深可憫傷﹗是用欲以三鎭稅租﹐納充歲幣﹐旣不失通和之議﹐抑亦爲長久之圖﹐諒惟仁明﹐必能矜察。已遣使大金皇帝及皇子郎君﹐今再命單車﹐復陳本末﹐願加聰聽﹗有少禮物﹐具於別幅。秋暑尙熾﹐更希保護。」又致書斡離不云「大宋皇帝致書大金國皇子郎君﹐比常布問﹐具致悃誠。近因使介之旋﹐猶詳惇好之意﹐但以三鎭之民﹐懷土顧戀﹐𨿽令不從﹐以致宿師﹐引日已久。重惟兵民﹐各爲其主﹐困於暴露﹐深可憫傷﹗是用願以三鎭租稅﹐納充歲幣﹐方昭大信﹐諒不受於閒言﹔將究遠圖﹐豈是生於細故﹗成長利於兩國﹐在仁人之立談﹐想惟英俊﹐必能體亮。已遣使大金皇帝及大金國相元帥﹐令再命單車﹐復陳本末﹐願加聰察﹗有少禮物﹐具如別幅。秋暑尙煩﹐更希保護。」《靖康前錄》云﹕先是﹐朝廷以姚古﹑種師中﹑黃迪敗衄﹐乃遣王云入使金國﹐至是日﹐云至闕奏上皇﹐言金人亦頗厭兵﹐只要三鎭稅租﹐效關南十縣舊例﹐限半月﹐復到燕山﹐仍要坐到稅租歲計銀絹數目﹐及要三道使命往三處詔諭﹐從所請﹐卽便解兵﹐仍不得爽約。云日夜奔馳﹐凡六日至京。具奏﹐上大喜﹐顧問羣臣可否﹖云與太宰吳敏素不平﹐遂沮云請。朝廷旣不從云請﹐遂差云出知鄧州。云再三論列利害﹐言「朝廷旣嘗許三鎭﹐誓墨未漧﹐豈可變盟﹖今斡離不俯從云言﹐雲中國非金人所處之地﹐譬猶吞舟之魚﹐蕩而失水﹐則蟻能害之﹔吞車之獸﹐介而離山﹐則蟻能咬之﹐蓋居非其所也。然貴朝所以欲三鎭二十州者﹐𨿽得其地﹐不過租稅而已﹐不若效關南地﹐令南朝歲上稅租﹐此萬全計也。云數請求﹐乃肯從說﹐願相公熟議。」敏曰「斡離不旣與聖上立盟﹐回戈之後﹐反陷隆徳﹐掠我子女﹐焚毀廬舍。是金人先已渝盟﹐三鎭不與﹐固已宜矣。」云曰「云嘗語此於斡離不﹐斡離不云﹕『粘罕本我之後軍﹐後來應軍期﹐所過州縣不服﹐卽攻隆徳府﹐過澤州﹐粘罕未知兩國講好﹐後旣得我令旨及貴朝移文﹐卽便北去太原專候交割之使。𨿽閒有劫掠之事﹐乃邏卒耳﹐兩國必欲講好﹐小事勿論。𨿽稅租之請﹐自有簿籍﹐早上其數』。云卽還朝。」敏曰「公爲中國臣子﹐堅爲夷狄邪﹖主上已嘗降詔諭天下。」百端沮云。不報。此皆吳敏未罷以前而二月辛酉以後事也。﹞

《續宋編年資治通鑑》﹕八月﹐召李綱﹐以種師道代之。綱爲宣撫﹐而副使劉韐﹑制置使解潛﹑察訪使張灝﹑勾當公事折彥質等皆承受禦前處分﹐事得專達。綱奏上以節制不專﹐恐誤國事﹐𨿽降指揮約束﹐而承受專達自若也。兵出少衄﹐綱謂分路進兵﹐賊以全力制吾孤軍﹐不若合大兵﹐由一路進。會範世雄以湖南兵至﹐卽薦爲宣撫判官﹐方欲會合親率師討賊﹐而召還矣。師道被命﹐無兵從行﹐及次河陽﹐虜使王汭自燕來﹐師道聞虜必再舉入寇﹐亟拜疏請幸長安﹐大臣以爲怯。未幾﹐召還﹐命劉韐代之。韐未及行﹐復命範訥代韐。案﹕《靖康要錄》﹕是年九月十九日﹐詔李綱罷宣撫使﹐以觀文殿學士知揚州。以甲子朔推之﹐十九日乃壬午也。《北盟會編》亦同。而此書在八月﹐《十朝綱要》在八月丙申﹐均與《要錄》不合。《靖康傳信錄》云﹕上命種師道以同知樞密院事﹐守本官致仕。行至封邱縣﹐得尙書省札子﹐有旨﹐除觀文殿學士﹑知揚州。自召還至除知揚州﹐相去多日。蓋《綱要》記召還之日﹐而《要錄》所記乃除知揚州日耳。《宋史﹟本紀》﹑王宗沐﹑薛應旂﹑徐乾學﹑畢沅諸《鑑》亦並書八月丙申召李綱還﹐而書九月戊寅李綱出知揚州﹐惟《東都事略》僅於九月戊寅書李綱罷。自據其出知揚州日言也。又案李《十朝綱要》﹐劉韐代種師道系於是年九月壬辰﹐而《三朝北盟會編》﹐十月三日乙未﹐種師道以疾召還京師。後《綱要》三日。《北盟會編》云﹕是時師道已在鄭州疾篤﹐昏塞復蘇﹐部曲請畱﹐公曰「念臨軒之語﹐忍不進邪。」抵河陽﹐疾甚﹐朝廷聞之﹐急召還﹐宣醫弗輟。據是則師道之還﹐實因疾篤﹐非有他故也。《宋史﹟本紀》﹑薛應旂﹑畢沅《續通鑑》﹑徐乾學《後編》並書十月丙午﹐召種師道還。後《綱要》十四日。

又劉岑﹑李若水分使虜軍﹐請緩師。使還﹐言至斡離不軍﹐止索歸朝官﹐所欠金銀﹐見粘罕則專論三鎭。案﹕《靖康要錄》﹕是月十九日聖旨﹐著作佐郎劉岑借太常少卿充計議使﹐差奉使大金國﹔邠門宣贊舍人馬識遠副之。宗澤借宗正少卿奉使斡離不軍前﹐李若水借祕書少監奉使粘罕軍前副使﹐並令選差限七日起發。李若冰攺名若水﹐劉岑日下先次出試院﹐並請緩師故也。二十一日﹐徽猷閣待制王云借禮部尙書充大金國和議國信使﹐馬識遠充副使﹐劉岑攺差充大金軍前和議使﹐周望依舊充正旦國信使。前差李處權指揮勿行﹐所有計議使副﹐並攺作和議。十九日爲壬子﹐二十一日乃甲寅也。《宋史﹟本紀》系乙卯﹐則爲二十二日。《十朝綱要》系甲寅﹐與《要錄》同。《北盟會編》﹕是月二十日癸丑﹐李若水奉使金人於山西軍前。又云﹕二十四日丁巳﹐李若水以吏部侍郎充山西軍前和議使﹐王履以相州觀察使充山西軍前和議副使。九月一日甲子出國門﹐十五日戊寅見粘罕於楡次縣。大金山西軍前敍述尢詳﹐諸書參錯﹐皆十九日以後事也。《東都事略》系甲辰﹐則爲十一日﹐恐是甲寅之誤耳。斡離不﹑粘罕所議不同﹐詳見李若水札子﹐附錄於此。《靖康要錄》﹕十月十二日﹐李若水札子言「臣等被命奉使山西皇子軍前﹐館伴首詰三鎭及所欠金銀﹑歸朝官﹑歲幣四事。及見皇子﹐但說『這段事﹐大事也』﹐意謂三鎭。續到國相軍前﹐館伴無主意。及見國相﹐專理會三鎭﹐無一言及歲幣﹑歸朝官﹐至於金銀不惟不言﹐且深以爲諱。或言或不言﹐或同或異﹐要之大不過此四者。臣等熟計之﹐如歸朝官﹐徒費廩祿﹐終不爲用﹐玩而畱之﹐惟以宿禍。前旣下詔遣﹐不當復吝。況金人以絹書之故﹐堅要此輩﹐以示本朝不復收納﹐且絕燕人南向之念﹐不若與之﹐以中其情。臣恐將來數少﹐復別生事端﹐已先說所以損傷之因。彼旣信而不疑矣﹐故云據見抵教過來。臣等論歸朝官如此﹐歲幣春旣不與﹐秋亦復然。朝廷必謂旣已用兵﹐幣何得與﹖然用兵之說歸罪將帥﹐持禮而議和﹐遣使不絕﹐初未嘗明與之暌也﹐豈有不與之理﹖臣等恐朝議惜今歲之幣﹐但語之以講和之後﹐必不虧少。彼意不深較臣等論歲幣者如此﹐城下所許金銀﹐臣等初不知其的數。旣見館伴說﹐乃知如此之多﹐遂痛言當初使人不量朝廷有無﹐胡亂許耳。今庫藏已竭﹐那里得來。彼亦知其無有﹐故云若果是無時﹐以他物準折。臣等論金銀者如此。三鎭祖宗之地﹐且陵寢在中﹐所系甚大﹐臣等固已恭依聖訓﹐曲致折租之說。彼云旣割三鎭﹐則租稅自屬大金﹐如何更將來折。臣等復以息生靈﹑繼盟好﹐永無窮之利動之﹐而其意確然﹐終未諧契﹐仍云已令王汭將意旨去也﹐不復如皇子尙有尋思之語。去就決擇﹐惟望宸斷﹐區區所見﹐尙恐未盡。更望陛下參酌王云﹑劉岑所說﹐揆王汭之情﹐令侍從官以上聚議﹐早爲之圖﹐無使長驅深入﹐以成不支之勢﹐則天下幸甚。」又札子﹕「臣竊見朝廷自來遣使﹐未嘗不以皇子爲重﹐國相爲輕﹐凡百禮數亦如之。臣等到彼兩處﹐備見情狀﹐殆與傳聞不同。人但見以皇子係大聖之子﹐族屬爲近﹐昨至城下﹐暴聲遠聞﹐矜露其功﹐大有跋扈之勢﹐故特重之。然國相爲堂叔﹐又爲左副元帥﹐位在上﹐論其功亦相等﹐而皇子輕驕﹐頗有易與之迹﹐國相嚴整﹐每多固拒之辭。故皇子要歸朝官而國相不及﹐皇子欲尋思三鎭而國相確然不許﹐皇子索金銀甚切而國相反以爲諱。嘗以此異同﹐質之於館伴﹐則艴然曰﹕『此事一般﹐莫是貴朝看得。』別其微意﹐似恨吾待之有差也。又密問其給使人﹐眞定寨中者曰﹕『此事只由皇子。』在太原寨中者曰﹕『皇子常來此閒取稟。』𨿽云各護其所事﹐然已見有相軋之象。前此常聞皇子忌國相下太原﹐而功出己上﹐故有欲和之意。今則國相所陷城邑增多﹐而其規模之大﹐事體之重﹐則又過之。伏望陛下屈己爲民﹐度時用徳﹐均其所以待遇之禮﹐庶使交孚﹐不害和議大計。」又札子﹕「臣等自深州入金人亂兵中﹐轉側千餘里﹐回至南關﹐凡歷府者二﹐歷軍者二﹐歷縣者七﹐歷鎭寨者四﹐並無本朝人馬﹐但見金人列營數十﹐官舍民廬﹐悉皆焚毀﹐瓶罌牖戶之類﹐無有全者。惟井陘﹑百井﹑壽陽﹑楡次﹑徐溝﹑太谷等處僅有民存﹐然已漢蕃雜處。祗應公皂皆曰﹕『力不支給﹐脇令拜降。』男女老幼﹐陵鑠日甚一日﹐尫殘窮苦﹐狀若幽陰閒人。每見臣等﹐知來和議﹐口𨿽不言﹐意實赴愬﹐往往以手加額﹐吁嗟哽塞﹐至於流涕。又於山上見有逃避之人﹐連綿不絕。聞各收集散亡士卒﹐立寨柵以自衛﹐持弓刀以捍賊。金人屢遣人多方誘之﹐必被剿殺。可見仗節死義﹐力拒鮏羴﹐眞有戀上之意。惟河北﹑河東兩路﹐涵浸祖宗徳澤﹐垂二百年﹐昨因蔡京用事﹐新政流毒﹐民不聊生。而童貫開邊﹐燕﹑云首禍﹐披民膏血﹐以事空虛。丁壯疲於調發﹐產業蕩於誅求﹐道路嚎呼﹐血訴無所﹐塗炭桎梏﹐誰其救之﹖陛下嗣位之初﹐力行仁政﹐獨此邊事未已﹐未沐醇醲之澤也。而今戎馬憑陵﹐肆行攻陷﹐百姓何知﹐勢必脇從﹔而在邑之民﹐無逡巡向賊之意﹐處山之眾﹐有激昂拒賊之心﹐可謂不負朝廷矣。哀斯民之無生﹐服斯民之有義﹐愧起顏面﹐痛在肺肝。以陛下憂民之心﹐愛民之切﹐而主議用事之人﹐前後誤國﹐陷之死地﹐可爲流涕﹐可爲痛哭。言而及此﹐實觸忌諱。然臣等區區忠孝之心﹐目擊其事﹐不忍不以上聞。伏望陛下深軫聖宸﹐薄采愚說﹐下哀痛之詔﹐慰民於旣往﹔思救援之計﹐拯民於將來。上答天心﹐下慰元元之望。取進止。」

又徐處仁﹑吳敏罷。以唐恪爲少宰﹐何鹵中書侍郎﹐陳過庭尙書右丞﹐尙書右丞許翰罷同知﹐以聶昌代之﹐李回簽書樞密院事。時門下侍郎耿南仲專主和議﹐上是之﹐處仁力爭。南仲引王云使虜﹐密請逐二相以藉口。左正言程瑀上言﹕徐處仁庸常﹐吳敏﹑耿南仲昏懦﹐唐恪傾險﹐此政事所以曠敗而不振。昇下宜別選英賢﹐以圖大計。案﹕《東都事略》《宋史﹟本紀》﹑王宗沐﹑薛應旂﹑徐乾學﹑畢沅《續通鑑》並系此於己未﹐《靖康要錄》系於二十四日﹐則爲丁巳。《北盟會編》則在八月二日乙未。又許翰之罷﹐薛﹑徐﹑畢《三鑑》並系戊午。徐﹑吳爲臣僚所劾﹐詳見《靖康要錄》﹐今並附載於此。《要錄》﹕是年七月十三日﹐禦史中丞陳過庭言「臣聞漢田千秋以一言寤意﹐旬月取宰相﹐」匈奴單於曰﹕『漢置丞相非賢也﹐一妄男子上書得之矣。』蓋宰相非其人﹐取笑四方。見輕戎狄如是﹐而責其撫百姓﹐鎭四方亦難矣。臣謹按少宰吳敏不才而喜爲姦﹐無識而好任數。又其天資險佞﹐籧篨戚施﹐面若畏人﹐退而害物。自童幼時爲蔡京父子養於門下﹐側媚狎暱﹐日益親附。方鄭居中作相﹐與京搆隙﹐京乃峻擢敏輩﹐列於侍從﹐分布親黨﹐四面刺探﹐當時被其中傷者不可勝計。姦迹旣彰﹐久被棄斥。前年攸及子翛覆出爲惡﹐首加薦引。敏知京﹑翛將敗﹐而攸及李邦彥齊驅並進﹐於是又背京而從攸。夷考其行﹐豈宜寘諸廟堂﹐以污宰輔之任﹖伏自上皇禪位﹐陛下登極之初﹐授受揖遜﹐若唐堯﹑虞舜﹐初無閒言﹐乃貪天之功以爲己力﹐每於章疏﹐喋喋自明﹐此敏之罪一也。陛下仁孝通於神明﹐形於四海﹐天下之所共知。敏輒具札子﹐欲令百官在上皇前則言陛下孝﹐陛下前則言上皇慈﹐播傳中外﹐人心疑惑﹐此敏之罪二也。臣僚累上章疏擊蔡京父子﹑余深﹑李邦彥等﹐敏竭力營護﹐類多阻抑不行﹐或行之不盡﹐使陛下刑政賞罰不均﹐此敏之罪三也。頃時方賊作過﹐敏居眞州﹐遽挈其家﹐遁於甍社﹐州人因此驚駭不安其居。昨者金寇犯闕﹐又首入札子﹐乞令其父搬家東下﹐執政從官﹐紛然相效﹐使京師之眾﹐扇搖惶惑﹐此敏之罪四也。左司郎官吳巖夫﹐婚姻之家﹐顯有親嫌﹐引列宰屬﹐倚爲腹心﹐而不顧公論﹐此敏之罪五也。敏妻兄曾開初除知東平﹐葉夢得除知潁昌﹐敏以東平不及潁昌﹐於是令開與夢得兩易其任。曾楙﹑曾班﹑曾幾皆其妻黨﹐故剖符大藩﹐或持節善地﹐不惜爵位以私其親﹐此敏之罪六也。昔與宇文虛中同際中書舍人﹐潤色誥命﹐賴虛中爲多。及臺臣列論虛中惡同王蕃﹐而又極力營救﹐不爲施行﹐其罪七也。敏頃嘗薦燕瑛爲廣南漕臣﹐交通情好﹐蓋非一端﹔胡直孺爲發運使﹐時敏寄居眞州﹐干求請謁﹐靡所不至。瑛與直孺皆以交結匪人﹐薦致彈劾﹐𨿽不得已而罷去﹐特以龍圖直學士典領要藩﹐其罪八也。居眞州不能擇交﹐而與髒污罪人石悈宴飲遊從﹐近乃召悈赴闕﹐士論大喧﹐其罪九也。太學官吳若上書痛詆其罪﹐初則怒而逐之﹐日下押出國門﹐是時金寇初退﹐城外剽掠未息﹐若無宿之地﹐實幸其爲亂兵所殺耳﹐旣又復其舊職﹐果出於誠心乎﹖太學生陳東上書痛詆其罪﹐初則欲加以重辟﹐旣又命之以官﹐作威作福﹐喜怒自已﹐其罪十也。他惡未暇悉數。敏自知其才不足以當大任﹐中懷慚怍﹐不敢舉頭仰面以見士民﹐眾皆侮笑之﹐不敢入尙書省判狀治事。自當軸以來﹐不得已而過省者靉十數日而已。方今國家多事﹐外則夷狄交侵﹐內則綱紀廢壞﹐𨿽賢而智者﹐猶恐不勝其責﹔況如敏者﹐他日誤國﹐萬萬無疑。古人云『屋大而柱小﹐可爲寒心』﹐正敏之謂也。臣愚伏望陛下念祖宗基搆之艱﹐搜采羣策﹐共致中興。如敏之姦懦﹐速宜擯斥﹐若遲疑不決﹐則國勢委靡﹐中外解體﹐不可支持矣。臣不勝感切之至。取進止。」八月二十六日﹐臣僚上言「臣等歷考自古中興之君﹐商髙宗則得傅說﹐周宣王則得仲山甫﹐漢宣帝則得丙魏﹐王相協心﹐相與圖治。故能伐鬼方﹐攘夷狄﹐單於慕義﹐稽首稱藩﹐載之經史﹐可不誣矣。至若唐肅宗復兩京﹐迎明皇﹐非不大有功也。而裴冕﹑苗晉卿之徒﹐相業庸謬﹐肅宗之治因以不振。稽古之士﹐於此惜之。伏惟陛下勤儉之徳﹐本於生知﹔緝熙之學﹐期於日益。蓋惟商髙宗﹑周宣王一無以異﹐漢﹑唐以下﹐皆不足數。然自卽位以來﹐於今三時﹐邊陲未寧﹐黎元擾動﹐興滯補敝之效﹐未有可觀者﹐殆以宰相非其人乎﹖謹按太宰徐處仁﹐初以蔡京薦﹐進自縣令﹐不三年備位政府﹐縉紳駭其速化﹐而不聞其有善譽也。自金人退師﹐陛下采其治郡之能﹐擢位首相。蓋將與國回天下之務﹐取生民愁嘆之獘而盡革之。而器局凡陋﹐不得大體﹐智識滯暗﹐不達時變﹐則不能宅百揆﹐熙庶績﹐以副具瞻之望。太宰之職﹐可冒居乎﹖謹按少宰吳敏﹐初以蔡京欲聯親議﹐遂以辟雍私試髙第入仕﹐因與京結爲死黨。在上皇朝﹐縉紳目之﹐位在劉昺林攄之右。上皇內禪﹐睿智先定﹐父子授受﹐夫復何疑﹖而敏因攸刺得密旨﹐乃貪天之功以爲己有﹐叨處二府﹐竊據相位。使其效力自贖猶可容﹐而以佞濟姦﹐以私植黨﹐凡其施設﹐悉效蔡京﹐意在專權固寵。處仁之暗﹐猶能識之。二人因以不和﹐而天下之事遂致不決﹐每出一令行一政﹐命一官除一吏﹐不卹宗社之安危﹐生民之利病﹐惟務己言之勝。遷延淹時者有之﹐朝令夕攺者有之﹐遂使天下之人﹐自春涉秋﹐日望朝廷之惠澤﹐而殊未有以慰其心也。方今北虜鴟張﹐重兵壓境﹐河東之役﹐師老糧匱﹐爲天下憂﹐日甚一日﹐而和議之使未遣﹐擾民之事益繁﹐怨囂並興。上天見異﹐穀未及笭﹐飛蝗蔽空。而處仁與敏傲然自肆﹐略不引避﹐意在歸過人主﹐殊失愛君之義。矧以小忿交爭黼座之前﹐大臣之體﹐得此是乎﹖臣等采之輿言﹐稽之舊與﹐處仁與敏﹐誤國負恩﹐罪在不赦。陛下仰念祖宗創業艱難之事﹐上皇罪己傳位之心﹐下卹四海蒼生翹首惠澤之久﹐急罷二姦﹐別加圖任﹐庶幾中興之業不愧於商﹑周﹐天下幸甚。」奉聖旨﹐徐處仁知東平府﹐吳敏知揚州﹐並放謝辭﹐疾速發赴新任。九月五日﹐臣僚上言「臣聞李唐諸帝﹐其聰明英武無若太宗者。及太子承乾廢﹐以三十一子未知所立﹐其心亡聊﹐承佩刀自向﹐賴長孫無忌抱持以免。乞立晉王﹐因事方決。𨿽其平時英略如此﹐一爲多愛所牽﹐不知自處。乃知自疑似之間﹐能斷以大義﹐無纖芥胸次者﹐誠天下之難能也。伏睹道君太上皇帝﹐去冬銳然以大位內禪於陛下﹐不謀宮闈﹐不問閹官﹐不詢郡君﹐使神器永有依歸﹐其賢於唐太宗遠矣。蔡攸出入密侍﹐聞上皇倦勤之意甚久﹐姦人多慮﹐用心不臧﹐不肯宣露者﹐將有所待。一旦上皇除陛下以開封牧﹐攸知事勢已定﹐又自度父子稔惡﹐平時內憚陛下剛明﹐遂授其語與吳敏﹐俾之建白。攸又贊除敏爲門下侍郎﹐其慮患深矣。敏不自揆﹐乃攘爲己功﹐羣小交口稱道爲有定策之勛﹐玆實駭聞。借當時上皇意未有所主﹐𨿽百吳敏﹐何能爲哉﹖」奉聖旨﹐吳敏提舉亳州明道宮。臣僚上言「臣聞國之威柄﹐惟賞與罰。賞罰者﹐是非之所以分而政事之所以立也。若惟善者不賞﹐有罪者不罰﹐則是非倒置﹐無所懲勸矣。伏見前宰相吳敏﹐因上皇有內禪之意﹐遂乞傳位於陛下﹐曾未累日﹐遂至輔弼。自維年少﹐恐不能協副眾望﹐乃招致賢能﹐張大聲勢﹐當是時也﹐人皆稱之。及戎虜旣退﹐浸生驕侈﹐挾贊助之功﹐偃蹇無所忌憚。邊防之急﹐不復經意﹐將帥之任﹐不復關懷﹐器甲遲緩而不預爲之備﹐糧食稽遲而不早爲之所﹐般運失時﹐蠹害爲甚。凡此數者﹐皆當今之先務﹐𨿽究心悉力﹐猶懼不能濟事﹐而敏乃恬然視之如平時﹐可不爲之寒心哉﹗以至元祐舊臣﹐則抑遏而不加牽復﹐蔡氏大惡﹐則蔽覆而不正典刑﹐使陛下之仁恩不能以下布﹐而臣僚之章疏亦沮而不行焉。不問邪正﹐同於己者喜之﹔不問愚知﹐異於己者惡之。於是士大夫失望﹐民庶解體﹐則今日之罷已爲晚也。而敏𨿽罷相﹐猶爲觀文知揚州﹐以爲己力。又徳蔡攸所授之語﹐惟思報蔡氏之恩﹐略不顧君臣大義。𨿽交章攻京﹑攸之罪﹐而敏橫身障蔽﹐斥逐臺諫﹐招引同門﹐以爲其助。迫不得已﹐凡三四貶竄﹐僅能置京﹑攸於湖外而已。陛下灼知其姦﹐乾剛之斷﹐投京海外﹐竄攸嶺表﹐分布子孫﹐各置遠方。京不及過嶺而卒於內地﹐大不慰天下之心﹐無有不歸咎於敏者。方金賊犯順﹐李邦彥欲議和﹐敏則以和爲是﹐𨿽三鎭之重﹐遽欲棄與﹔徐處仁欲議戰﹐敏則以戰爲然﹐𨿽種師中逐賊出界﹐不以爲功。王云倍程北歸﹐求天書以議退兵﹐敏遂沮其議﹔及解潛﹑折可求敗衄﹐遂復請遣使以議和﹐其失機會﹐一至於此。太原之圍﹐幾年未解﹐河北之寇﹐旣去復來﹐敏方且檄河北諸將﹐聲言襲燕﹐其謬謀誤國﹐莫不如此。國家之急﹐又數與等輩交相矛盾﹐懷姦積惡﹐柔佞陰狠﹐未見其比。投之遐裔﹐尙恐未塞人望﹐觀文隆名﹐宮祠優職﹐豈宜畀之﹖」奉聖旨﹐吳敏落職。九日臣僚上言「近嘗論列吳敏掩蔽上皇內禪之徳﹐當投荒裔﹐以爲不忠之戒。陛下尙存體貌﹐止令落職宮祠﹐罪大責輕﹐未協物論。且陛下自卽大位﹐屏去宮嬪﹐不邇聲色﹐近以星文謫見﹐減膳避殿﹐以消天變﹐憂勤恭儉﹐前古未聞。敏身爲宰輔﹐自當仰體陛下至誠惻怛之意﹐夙夜在公﹐思所以報國。邇者重造金器數百千﹐置婢妾二三人﹐以供娛樂﹐自謂宰相事業如斯而已。木石肺腸﹐略無憂國之心﹐是可忍也﹐孰不可忍也﹗以故內外細大之事﹐一切不復經意﹐同列詢訪﹐但笑而不答。伏望遠賜投竄﹐𨿽未是償誤國之大過﹐亦使之知罪不可幸而免也。」奉聖旨﹐吳敏責授崇信軍節度副使彥州安置。「彥州」﹐《宋史》作「涪州」。

又福州軍亂﹐殺守臣李延俊﹐朝廷命劉頷討平之。案﹕「李延俊」﹐《宋史﹟本紀》﹑徐乾學《通鑑後編》﹑畢沅《續通鑑》並作「柳廷俊」﹐《九朝編年備要》作「李庭俊」。

﹝慈谿馮一梅輯注﹞

卷五十六

欽宗

△靖康元年﹝丙午﹐一一二六﹞

１﹑九月甲子朔﹐﹝案﹕《四史朔閏考》﹕是年九月朔日無干支。據《三朝北盟會編》書九月一日甲子﹐知甲子乃朔日也﹐下宜有「朔」字﹐據增。﹞金人陷太原。﹝案﹕太原之陷﹐《續宋編年通鑑》及《十朝綱要》《東都事略》《北盟會編》《宋史﹟本紀》《金史》《本紀》﹑王宗沐﹑薛應旂﹑畢沅《續通鑑》﹑徐乾學《後編》並系丙寅。爲是月初三日。﹞時朝廷以姚古爲河北河東制置使﹐種師中副之。古引兵至威勝﹐聞粘罕將至﹐其眾驚擾﹐一夕遁歸隆徳﹐河東皆震﹐人民多奔懷澤間。﹝案﹕姚古遁歸隆徳在是年四月丙辰﹐見《十朝綱要》。﹞時諸路救兵未至﹐師中兵最先進﹐至楡次﹐與賊戰﹐死之。﹝案﹕事在五月丁丑。﹞詔以李綱爲宣撫使﹐督諸將救太原﹐﹝案﹕李綱爲宣撫在六月戊戌。﹞劉韐副之﹐折彥質﹑王以寧﹑郭執中等十餘人並在幕下。又以解潛爲制置使﹐代姚古﹑種師中統西番兵﹐許孝爲前軍統制﹐遣潛屯威勝﹐韐屯遼州﹐以寧節制浙兵﹐張孝純子灝爲陜西路都轉運使兼浙東察訪使﹐與都統制折可求﹑張思正等皆屯汾州﹐﹝案﹕《十朝綱要》﹐劉韐﹑解潛﹑折可求﹑張思正﹑張灝諸人授官治兵分屯各處系於六月辛丑﹐《宋史﹟本紀》亦系六月辛丑﹐而止書劉韐﹑解潛二人。《靖康要錄》云﹕至六月初﹐太原告急者益少﹐人皆知困﹐內外憂患。或聞李綱爲宣撫已到懷州﹐乃命劉韐爲副使﹐當平定之路﹔解潛爲制置﹐當威勝之訩﹔折可求爲都統制﹐居太原之北﹔張思正亦爲都統制﹐當文水之南﹔且命張灝爲陜西路都漕兼河東察訪﹐而督其戰﹐軍旅威甚﹐河東之人皆喜曰「太原圍解﹐河東安矣。」﹞範瓊率山東兵屯南北關山間﹐皆去太原五驛﹐約以三道並進。會城下﹝案﹕《續宋編年通鑑》云﹕時大雨連月﹐或謂陰盛以語上﹐上以綱兵權太重﹐處仁曰「綱書生耳。夷狄﹐中國之陰。今太原兵圍未解﹐不以此憂而憂綱乎﹖」﹞有張行中獻戰車﹐云可當鐵騎。於是造千餘輛。其制兩竿雙輪﹐前施秕籬﹐四槊運轉甚捷。每車用甲士三十五人﹐執弓弩﹑槍牌之屬以翼之﹐結陣而行﹐鐵騎遇之皆靡。又爲蠻牌﹐施釘其上﹐戰則鋪之於地﹐以卻賊馬之訩突。然河東七月旦暮已涼﹐而兵猶未進﹐且多江﹑浙﹑閩﹑蜀人﹐皆羸弱不可戰。﹝案﹕《靖康要錄》云﹕河東七月旦暮已涼﹐鎧甲可禦﹐人人相視曰「炎暑固不可用兵﹐今已涼﹐而猶未進﹐事將柰何﹖」又見官軍之過者﹐皆江﹑浙﹑閩﹑蜀﹐俯僂跛躄﹐竟日轉徙道途之間﹐問之汝何爲者﹐曰「救太原兵也。」識者默然。或有知兵者﹐私相謂曰「賊數不多﹐廣爲虛寨﹐以張聲勢耳﹗若使諸帥三路同日而入﹐賊必不能支﹐吾取勝必矣﹔若參差不齊﹐勝負未可知也。」﹞八月﹐劉韐兵先進﹐金人並力奭之。韐兵潰﹐懷州將領王彥戰死。﹝案﹕《續宋編年通鑑》云﹕凡九戰﹐皆捷﹐斬虜數百。﹞而解潛兵與敵遇於南北關﹐﹝案﹕《十朝綱要》﹐劉韐﹑解潛與金人戰並系於是年七月癸巳﹐《三朝北盟會編》﹐解潛自威勝進兵屯南關在七月二十七日辛卯﹐《傳信錄》亦云二十七日。蓋辛卯進兵而癸巳與敵遇耳。﹞轉戰四日﹐殺傷相當。金人濟師﹐潛軍大敗。潛與數十騎走山間﹐﹝案﹕《十朝綱要》﹐解潛敗走系於是年八月癸卯﹐《三朝北盟會編》在八月三日乙未。﹞師中亦敗走﹐所部兵僅有一二回者。執中﹑彥質與河東轉運使髙衛﹑錢歸善遁至隆徳﹐獨思正之兵在汾州﹐其眾尙十七萬﹐號百萬﹐未出戰。金人相謂曰「韐﹑潛旣敗﹐不足慮也。」乃驅婦艾老弱守虛寨﹐以當平定﹑威勝之路﹐而並其兵以奭思正。思正引兵出汾州﹐﹝案﹕《十朝綱要》系此於八月丁未﹐與折可求潰師同日。﹞執冀璟﹐徇於眾曰「此不堅守石嶺關遁還者也﹐斬之。」﹝案﹕「冀璟」﹐《三朝北盟會編》作「冀景」。石嶺關義勝軍耿守忠叛﹐冀景棄關潛走﹐在宣和七年十二月九日丙午。《靖康要錄》云﹕關最險要﹐一夫守之﹐萬夫莫開。是時太原張孝純謀守關﹐人或曰「冀景可也。」於是命景﹐景辭以兵不足。孝純命其漢兒耿守忠以本部兵八千助之。景復辭﹐孝純曰「弟如我語。」景不得已而往。使守忠當前﹐慮其居後見襲也。守忠至關﹐果啟而獻之。景以軍騎奔還﹐金人遂圍太原。是時宣和七年十二月之初也。﹞是月十五日夜﹐金人於文水縣張飲賞月﹐諜者以告﹐思正﹑灝襲之﹐斬首數百﹐幾獲李嗣本。﹝案﹕《靖康要錄》﹕灝﹑思正以小捷之故﹐馳黃幟呼於中路﹐曰「汾州報捷」。州縣歡聲震地﹐曰我師勝矣﹐或持酒席相慶曰「皇帝聖慈﹐吾其見太平乎。」至有感泣揮涕者。﹞十六日﹐復出戰﹐金人曰「彼眾𨿽多而喧囂不整﹐無能爲也。」乃以鐵騎三千直訩我師。我師大奔﹐相蹂踐而死者數萬人﹐坑谷皆滿。思正以敗卒數千奔汾州﹐灝以牙兵數百趨慈隰。於是威勝﹑隆徳﹑汾﹑晉﹑澤﹑絳之民扶攜老幼渡河南奔者以萬計﹐諸州縣井邑皆空。時粘罕已至﹐乘勝急攻太原﹐太原凡被圍九月﹐至是力不支﹐城遂陷。﹝《紀事本末》卷百四十五。案﹕張灝﹑張思正之敗﹐陶宣傒《河東﹟逢虜記》言其始末最詳﹐今附錄於此。《逢虜記》云﹕灝軍汾州﹐鄕兵﹑正兵約七八萬﹔解潛正軍﹑威勝軍護甲鄕兵﹑正兵約九萬。先七月初一日﹐張灝遣統制官折可求﹑副統制張思正統領軍馬解圍太原。凡七日﹐軍行三十五里﹐至地名郭山柵﹐營於中下四髙迫窄之地﹐中有溝澗﹔諜者不審﹐柝望不明﹐大軍止爲一營。十一日早﹐賊兵先至﹐擊左軍﹐左軍稍勝﹔又擊右軍﹐右軍不勝﹐突入中軍。是時兩統制使與應副錢糧向運使三人帳中早膳﹐正膳間﹐賊騎突入﹐流矢中向運使﹐死﹐二統制騎馬走﹐後軍不見陣而潰。八月初﹐解潛護甲軍無探諜﹑無柝望﹐忽見賊幟﹐潰於軍中﹐元負器甲槍刀﹐皆未釋縛﹐軍中驚潰﹐兵馬塡塞坑谷﹐不知其數﹔拋棄金銀﹑錢糧﹑縑帛以數十萬計。先一日﹐護甲地震﹐殷殷如雷聲。次日﹐軍壞﹐解潛僅免﹐竄歸藍田。宣撫司聞﹐止解潛軍前。自八月十四日﹐張灝遣副統制張思正統軍馬﹐由文水縣解圍太原。張灝約張思正﹐思正答云「軍中無此禮。」灝十五夜攜具入軍中相見﹐啜茶列杯盤﹐聞軍中虛驚喧亂﹐張灝急索馬馳歸﹐須臾﹐軍起潰散﹐傷損千餘人矣。十七日﹐至文水縣﹐統制官李安並其子忠信先登﹐殺獲幾二三千人﹐不暇取級。城中見官軍至﹐歡呼鼓舞﹐皆以壺漿相餽。旣得文水﹐張思正更不入城﹐畱其軍保守﹐貪功希賞﹐遂徑趨太原。未行間﹐十八日﹐賊兵淸曉至﹐人馬困乏﹐所負器械皆未解縛﹐恐我軍先動﹐遂鼓噪發喊三聲以恐﹐我軍不動﹐賊兵遂至。始發一隊﹐自西南來﹐相繼不絕而至﹐我軍走山﹐山後絕壁﹐我軍橫死者不知其數。軍皆四走﹐已在賊圍中。賊說令降﹐皆脫剝赤露﹐然後敲死﹐得免者十無三四。使臣將佐百餘員﹐金銀﹑錢糧﹑縑帛拋棄以十餘萬計。後軍統制冀景不見敵先遁﹐張灝軍一次陷郭山柵﹐一次陷文水﹐所失七萬餘眾﹐被宣撫司指揮﹐往彼點勘軍馬﹐止有八千餘人﹐馬五百匹﹔每賊至城下﹐杜門謹守不敢出戰。賊兵恣行剽掠﹐無有救者。文水之舉﹐先約許孝烈軍克日並進﹐至日失期﹔張灝軍有赤露披堅執銳者﹐有賣軍器者﹐有鼓唱引去者﹐有使臣妄冒占放者。將佐輩日事杯酒﹐更無紀律。汾﹑晉一帶﹐已失支梧。《靖康要錄》﹕八月十九日﹐河東察訪使張灝﹑都統制折可求等﹐與金人合戰﹐潰散兩陣人馬﹐那回還汾州團結。奉聖旨﹐折可求降兩官﹐差遣依舊﹔張思正等令李綱體度輕責﹐降奪官資﹐依舊軍前使喚﹐以觀後效。﹞

２﹑壬申﹐臣僚言「蔡京蠹國二十餘年﹐罪惡貫盈。陛下奮獨斷之威﹐投之海外﹐京滯畱道途﹐至長沙而卒。識與不識﹐無不抵掌而嘆。攸之罪不減乃父﹐燕山之役﹐禍及天下﹐驕奢淫佚﹐載籍所無﹐若不竄之海外﹐恐不足以正凶人之罪。」詔移萬安軍。攸行至嶺外﹐上遣使以手札隨所至賜死﹐並誅其弟翛及朱勔云。﹝《紀事本末》卷百四十八。案﹕《續宋編年通鑑》附載此事於二月﹐《靖康要錄》系此於九月九日。以月朔甲子推之﹐與此壬申正合。《三朝北盟會編》﹕九月五日戊辰移蔡攸萬安軍安置﹐十九日壬午賜蔡攸自盡。均與此不合。《宋史﹟本紀》在辛未﹐薛應旂﹑王宗沐《續通鑑》在丙寅﹐均誤。徐乾學《後編》﹑畢沅《續通鑑》均在壬申﹐與此同。《要錄》﹕九月九日﹐臣僚上言「蔡京恃吳敏之蔽﹐滯畱道途﹐至長沙而卒。識與不識﹐無不罪敏之沮格言章﹐不早投竄﹐致京身死內地﹐抵掌而嘆者紛然。蔡攸之罪不減乃父﹐敏乃置之雷州。雷𨿽在廣南﹐其地濱海﹐地無煙瘴﹐風土不異於中州﹐此吳敏之私意也。今若不置之海外﹐無以正凶人之罪而服眾人之心。無若使京之早斃﹐再失天下之望。」奉聖旨﹐移萬安軍。﹞

《續宋編年資治通鑑》﹕九月﹐金人陷太原。始﹐粘罕久攻太原不下﹐乃於城外築舊城居之﹐號元帥府﹐已而歸雲中﹐畱銀朱大王攻城。至是粘罕自雲中復至﹐乘勝急攻。丙寅﹐城陷。太原城方四十里﹐人守甚堅﹐而百姓自十五以上六十以下皆籍爲兵。屋舍盡拆去壁﹐令其相通﹔時時出兵﹐劫番賊寨﹐掠取柴薪﹔糧食旣盡﹐殺老弱餉軍﹐沚羸日甚。賊知城困甚﹐以云梯登城﹐守城者猶與之戰。城破﹐軍民猶巷戰。賊怒﹐縱兵屠其城﹐盡殺勝捷軍﹐擒帥臣張孝純﹐副總管王稟負太原廟禦容赴汾水而死﹐轉運韓總﹑提舉單孝忠三十六人皆被害。太原自去年十二月乙卯受圍﹐凡二百六十日﹐城中軍民餓死者十八九﹐固守不下﹐至是始破。原注太原之援﹐自種師中一敗於楡次﹐姚古復敗於盤陀﹐解潛又敗於南關﹐張灝繼敗於文水﹐四敗之餘﹐朝廷急召李綱。綱方欲出師決戰﹐召歸﹐而太原更無可援之兵﹐坐待其亡也。太原陷凡十五日﹐上下相蒙﹐上皆不知。太原者﹐京師之藩屏。太原陷﹐則王室孤矣﹐內外無援矣。或謂河東之援兵非不多﹐良將非不用﹐而竟不能以救太原者﹐何哉﹖朝廷之威令不嚴﹐將帥紀律不一﹐大臣議論不和﹐此靖康之所以敗也。案﹕太原失守﹐封有功《編年》詳載其事﹐附錄於此。《編年》云﹕粘罕攻城之具曰炮石洞﹑子鵝車﹑編橋﹑云梯﹑火梯﹐凡有數千。每攻城﹐先列炮三十座﹔凡舉一炮﹐聽鼓聲﹐齊發炮。炮石入城者﹐大過於斗﹐樓櫓中炮﹐無不壞者。賴總管王稟先設虛柵﹐下又置粗糠布袋在樓櫓上﹐𨿽爲所敗﹐卽時復成。粘罕塡濠之法﹕先用洞子﹐下置車輪﹐上安巨木﹐狀如屋形﹐以生牛皮幔上﹐又以鐵葉裹之﹐人在其內﹐推而行之﹐節次相續﹐凡五十餘輛﹐人運土木﹑柴薪於中。粘罕塡濠﹐先用大板薪柴﹐次以薦覆﹐然後置土在上﹐增覆如初。王稟每見塡濠﹐卽先穿壁爲竅﹐致大韝在內﹔俟其薪多﹐卽便放燈於水中﹔其燈下水尋木﹐能燃濕薪﹐火旣漸盛﹐令人鼓韝﹐其焰互天﹐能致不令塡濠。其鵝車一如鵝形﹐下亦用車輪﹐冒之以鐵皮﹐使數千百人推行﹐欲上城樓。王稟於城中亦設跳樓﹐亦如鵝形﹐使人在內迎敵﹐亦先以索絡巨石﹐置彼鵝車上﹐又令人在下﹐以搭鉤及繩拽之﹐其車前倒﹐又不能進。其云梯﹑火梯﹐悉用車輪﹐其髙一如城樓﹐悉爲王稟隨機應變﹐終不能攻。我又嘗內起重城﹐慮外壁之壞。無何﹐人眾糧乏﹐三軍先食牛馬騾驢﹐次烹弓弩筋甲﹔百姓煮浮萍﹑艸﹑樹皮﹑糠粃﹑艸茭以充腹﹐次則妻男將斃﹐𨿽慈父﹑義夫無不親食其肉﹐不暇相易﹐恐斤兩輕重人之不等也。非王公之功﹐則太原不旬月卽失矣。又曰﹕太原被圍二百五十餘日﹐外城已失﹐月城中乏薪﹐乃毀屋取木﹐燃骨充爨﹐殍死百分﹐惟僅存一二﹐餘皆病不能起。𨿽披堅執銳者﹐以其沚乏﹐悉委軍器﹐但倚壁瞠目﹐不能步走。至是金人攻重城如蹈平地。王稟聞金人入城﹐復領羸兵與之巷戰﹐身被數十創。孝純等爲金人所執﹐粘罕謂曰「爾以一城輒敢拒守﹗且大遼爲我滅﹐今城旣爲我得﹐有何能乎﹖」孝純曰「使我有糧﹐爾豈能逞其志也﹗聞自古爲天下者﹐務廣徳不務廣地。爾滅大遼﹐使不繼世﹐滅人宗廟﹐徳旣不施﹐地𨿽廣大﹐極盛必衰﹐兵𨿽黷武﹐好戰必亡。」粘罕笑謂之曰「大遼天祚﹐內政不修﹐外侮鄰國﹐畋獵不時﹐女色無厭﹐耽酒嗜音。我家大聖皇帝﹐知其必亡﹐躬行天討。以順伐逆﹐社稷邱墟﹐固已宜矣﹐何云無徳﹖爾家國主﹐遣使海上﹐就盟者屢矣﹐數次敗好﹐我太祖武元皇帝存大體﹐不欲出師問罪。我家旣得雲中﹐聞你家始以兵來朔界﹐後以趙良嗣﹑馬擴等來﹐我皇帝責其敗盟﹐乃不遣使事。本當欲不通和﹐以良嗣等再三請求﹐乞依舊好﹐大聖皇帝降旨云﹕初以南朝失信﹐斷絕無疑﹐緣南朝皇帝禦筆親書﹐今更不論元約﹐特與燕京﹑涿﹑易﹑檀﹑順﹑景薊六州二十四縣漢民﹐其係官物及奚﹑契丹﹑渤海﹑西京﹑平﹑灤等州不在許與之數。後聞爾家竊入燕京﹐用兵失律﹐敗衄奔歸﹔童貫再遣趙良嗣來請我家圍燕京。我大聖皇帝遂分三路入燕。僞後奔走﹐遼大臣開門以降﹐乃遣良嗣﹑馬擴歸你家朝廷獻捷。吾大聖皇帝不豫歸國﹐交與你燕京。爾家遣詹度﹐使人招我家知平州張覺加其節鉞﹐使世襲平州﹔又將不係交割民戶招誘南去﹐敗盟之君﹐有如此乎﹖向者我皇帝遣二太子郎君與我等分兵問罪﹐天兵旣抵汴京﹐爾家君臣哀鳴請和﹐交割三鎭二十州以贖其罪。太子矜憐從請﹐遂乃班師。誓墨未漧﹐盟言又變﹐三鎭不還﹐以兵襲我。自古違盟﹐不能享國。今再奉敕命復行弔伐﹐汝宜自新﹐吾當用汝。」孝純曰「朝廷之事﹐我未嘗與聞。惟被命帥此一方﹐世受國恩﹐焉敢背棄﹖我聞不戰屈人之兵者爲上﹐向數攻城﹐未嘗得志。近以我兵沚乏﹐故城爲爾所得。又況攻城爲下策﹐何足道哉﹗孝純惟有一死以報朝廷﹐勿復多言。」遂瞑目不語。粘罕又使人捽僕孝純及子浹於地﹐曰「從我則有生理﹐不然﹐我以萬種之刑及爾父子。」浹大聲曰「我不負朝廷。」頗被楚捶﹐抗言不撓﹐父子要以必死。粘罕曰「爾父子不畏死﹐先取其餘各官來令看﹗」遂將統制髙子祐﹑統領李宗顏﹑運副韓總﹑提舉單孝忠﹑廉訪狄流﹑通判方笈張叔達三十餘人皆被殺﹐而孝純父子顏色不變。粘罕顧謂髙尙書曰「押去﹐勿令自盡。」孝純不食者累日﹐稍稍爲左右誘令啜粥食。粘罕令人押付雲中。《靖康要錄》云﹕金人領兵寇澤州﹐逢朝廷講和官﹐乃還太原﹐遣人入城諭之曰「朝廷已割太原矣﹐亟開門。」孝純並副總管王稟曰「朝廷已割太原矣﹐爾但奏朝廷﹐云某等不肯。」堅守如初。金人大怒﹐無如之何﹐畱兵數萬守之。其酋歸雲中﹐賊於太原城外用植鹿角木﹐環其城原數里﹐中爲小徑﹐往來縱犬以警之。是時天气已熱﹐各休於林樾之下﹐而分食太原十邑﹐其守益固。大酋旣歸雲中﹐有諜者來﹐云四月二十七日於雲中張飲而慶者三日﹐漢兒蕃兵打球以助焉。太原𨿽被圍甚密﹐而竊出告急不絕﹐皆於衣領中藏奏狀以達朝廷。且令速進兵解圍。告急之人能至脫者﹐閒爲賊獲逮﹐其書至朝廷﹐以兵與之﹐賊亦甚懼。其告急之人能至者﹐枯瘠如鬼﹐曰「太原城中煮弓弩皮甲以食﹐又將告竭矣。」又云粘罕以太原未下﹐河東勁兵必乘其後﹐因畱攻太原﹐稟總守奭﹐以死拒寇。城中食盡﹐至煮弓弩﹑馬甲﹐取筋皮充糧。𨿽粘罕盡銳攻之﹐自十二月至七月不能陷也。久之﹐食盡人疲﹐力不能支。諸道援兵如姚古﹑折可求﹑劉光世﹑種師中﹑劉韐﹑張灝﹑解潛等軍﹐四面俱至﹐賊分兵摧之﹐皆不得前。是月九日﹐城遂不守﹐帥臣檢校少保張孝純不能死﹐爲賊所擒﹔稟獨與部下決戰﹐突圍而出﹐胡騎追之﹐力戰不解﹐部曲盡亡﹐稟遂負太原廟中太宗禦容赴汾水而死。《靖康遺錄》謂金人攻陷太原﹐張孝純拜降﹐誤也。孝純被執不屈﹐封氏《編年》備載其詳。又云謂王稟登閣抱太宗禦容﹐令人縱火而死。與此異。然《靖康要錄》《靖康小雅》亦並云投汾水死。《遺史》又謂走入統平殿﹐取檀香禦像以匹練系於其背﹐縋城投溪其死。而《金虜節要》謂粘罕移得其祕﹐令孝純驗之。夫祕猶可驗﹐則死於水﹐不死於火明矣。《三朝北盟會編》又載運判王舉被殺﹐通判王逸自焚死。《宋史﹟本紀》又載通判方笈死之﹐詳見封氏《編年》。

又朔州守臣孫翊領兵援太原﹐敗於城下。翊﹐河東名將也﹐金人亦憚之。粘罕旣侵太原﹐反據雁門﹐翊自朔不得而入﹐遂由寧化﹑岢嵐﹑憲州出天門關以援太原﹐營於城下。翊之離朔也﹐旬餘之間﹐朔以無守已降於敵﹐而翊麾下多朔人﹐至是驅朔之父老以示翊軍﹐於是軍叛。翊方戰﹐爲叛卒所害。案﹕此文與《金虜節要》略同。原本系於此月恐誤。《三朝北盟會編》﹕宣和七年十二月十八日乙卯﹐粘罕兵至太原﹐知朔寧府孫翊來援﹐戰敗被殺。則宣和七年事也﹐書於太原陷時者﹐殆史有附見之例耳﹐今姑附此於月末。封氏《編年》曰﹕粘罕兵至太原﹐朔寧府孫翊來援﹐兵不滿二千﹐與金人戰於城下﹐張孝純曰「賊已在近﹐不敢開門﹐觀察可盡忠報國。」翊曰「但恨兵少力乏。」乃復戰數日﹐五兵皆盡﹐爲金人所殺。

又府州守臣折可求援太原﹐敗於交城。可求統麟﹑府之師二萬眾﹐自府州涉大河﹐由岢嵐﹑憲州將出天門關以援太原﹐爲敵據關﹐不克﹐復越山取松子嶺道出焉。至於交城﹐遇粘罕之眾﹐大戰移時﹐可求遠來新至﹐勞逸有間﹐故敗績。原注金人初犯太原﹐翊與可求隨而援之﹐可謂勤矣。然𨿽有援太原之心而無援太原之術﹐何哉﹖當粘罕自雲中悉眾侵太原之初﹐翊在朔州﹐由馬邑﹑懷仁東去雲中無數捨之遠﹔可求在武州﹐由武﹑朔東去雲中路近於交城﹐皆是坦途﹐更無關阻。若翊與可求會麟﹑府﹑武﹑朔之師﹐並力以搗雲中﹐時粘罕妻子財室盡在雲中﹐敵必倉皇歸救根本﹐太原之軍自可從後襲之。孫臏走大梁而救韓﹐皆此道也。粘罕失意﹐則斡離不亦喪气矣。由是痛翊與可求救太原之無術也。案﹕原本系此於是月﹐亦誤。李《十朝綱要》﹕是年八月丁未﹐折可求率兵擊金人於子夏山﹐師潰。《東都事略》在八月辛丑﹐《宋史﹟本紀》在八月己酉﹐陳桱《續編》﹑徐乾學《後編》﹑畢沅《續通鑑》亦並系此於八月﹐則原本誤也。薛應旂《續通鑑》亦並系此於九月﹐沿舊誤耳。

又吳革以邠門舍人充使﹐見粘罕﹐庭揖不拜﹐責其貪利敗約。气勁詞直﹐虜相顧動色愧服﹐爲追回威勝軍人馬。受書以歸﹐備得其情狀﹐報宣撫使。折彥質請於朝﹐急備河南。及對﹐上問割地事﹐革曰「金人有吞箭之盟﹐入寇必矣﹐乞措置邊事﹐起陜西兵爲京城援。」不復議和﹐乃遣革使陜西句兵﹐命諸帥臣講武備。案﹕《三朝北盟會編》系此於是月十一日甲戌﹐吳革回闕在十月十日壬寅﹐亦見《會編》。

又何鹵請置四道總管府﹐分總四道兵。以知大名府趙野總北道﹐知河南府王襄總西道﹐知鄧州張叔夜總南道﹐知應天府胡直孺總東道。事得專決﹐財得通用﹐官得辟置﹐兵得誅賞﹐緩急則以羽檄﹐召之入衛京師。案﹕《靖康要錄》系此於是年九月二十三日﹐止書臣僚上言﹐不書何鹵請置。以甲子推之﹐二十三日乃丙戌也。《要錄》又於是月二十七日書聖旨﹐差北道都總管趙野﹑副顏岐﹐東道都總管胡直孺﹑副朱勝非﹐西道都總管王襄﹑副張杲﹐南道都總管張叔夜﹑副髙公純。二十七日爲庚寅﹐蓋丙戌請置﹐而庚寅舉行耳。《宋史﹟本紀》丙戌﹑庚寅兩書其事﹐與《要錄》合。薛應旂﹑畢沅《續通鑑》及徐乾學《後編》止於丙戌日書之﹐從其請置之日也﹔李《十朝綱要》﹑王宗沐《續通鑑》止於庚寅日書之﹐從其舉行之日也。《三朝北盟會編》﹕是年八月二十日癸丑﹐詔四總管許自選將以奭都城。而西道總管孫昭遠副之﹐北道總管範訥副之﹐無顏岐﹑張杲二人﹐餘皆與《靖康要錄》《十朝綱要》同。疑四總管本有此職﹐至九月丙戌請於四總管各加帥銜﹐使所部州軍莫不受其節制耳。《會編》又於九月二十一日甲申書置四道總管﹐與此止差兩日﹐當同一事。《東都事略》獨系於戊寅之下﹐與諸書不合﹐恐誤也。何鹵奏牘見《要錄》﹐附載於此。《要錄》﹕元年九月二十三日﹐臣僚上言「契勘金賊遊騎侵犯河北﹐都城備奭﹐決可無虞﹐理當更彊外援。如今春勤王之師﹐無所統一﹐沿路作過﹐來不及期﹐若俟臨時遣使﹐決難倚辦。萬一道路沮擁﹐朝廷號令﹐不以時達﹐州縣緩急﹐私自爲計﹐各相願望﹐亦無任其責者。天下之勢﹐治平則宜重內﹐遭亂則宜重外。重外者宜假之以權﹐今將佐士卒﹐官吏財用﹐足以應辦。今擇人分總四道﹐各付以一面﹐令事得專決﹐財得通用﹐吏得罷置﹐兵得誅賞。倉猝之際﹐合從以衛王室﹐連橫以奭狂虜﹐不煩朝廷警急措畫﹐可以指揮﹐以爲救援﹐此今日之急計也。擇之旣精﹐待之宜厚﹐委之旣專﹐賞之旣寵﹐彼若不捐軀以報君父﹐則不忠不孝之罪﹐天下得以滅之﹐豈敢復有願望哉﹖謹條具如右﹕一﹑以三京並鄧州爲四帥﹐各帶都總管。北京帥總北道﹑河北東路﹑京東東路﹐西京帥總西道﹑京西北路﹑陜西﹑京兆﹑秦鳳﹑環慶路﹐南京帥總東道﹑京東西﹑淮南東西路﹐鄧州帥總河南道﹑京西西南路﹑荊湖北路﹐仍各置副一員﹐出則畱守﹐事平日依舊。一﹑四帥分總四道﹐止爲警急﹐帥所部勤王﹐差撥兵馬﹐移運錢糧﹐令所部州軍各聽節制﹐相爲應援﹐其餘事並依舊法。一﹑四帥舊係帥府處自依舊﹐舊非帥府處﹐幕府官屬﹐依帥府差辟隨府置罷。一﹑合用兵馬﹐遂令所部州召募訓練﹐以備差發。仍於所差處﹐不限文武﹐選有謀略忠勇官統制。合用錢糧﹐遂令所部州縣不限髙卑﹐選通曉財用官﹐以遠及近﹐攢移運別項樁管﹐充差發兵馬之用。取進止。」奉聖旨依奏。又臣僚上言「竊見臣僚集議﹐乞於洪州﹑潁昌府﹑開徳府﹑鄭州各置都副總管用武臣﹐緣上件委任﹐所責非輕﹐惟人才實可濟今日急難者用之﹐必不如平時間﹐其元初薦引及目前瑕疵﹐以爲窒礙﹐如此庶幾可以得人。若使集侍從﹑臺諫同一處薦舉﹐又恐人數不多﹐難於推擇。臣愚欲乞令六曹尙書侍郎﹑開封府同集一處﹐翰林學士﹑兩省待制同集一處。臺官在本臺各屬文武可充都總管四人﹐內有議論不同﹐許別爲一狀薦舉﹐以充其數外﹐武臣副總管四員﹐乞令三衙都指揮使﹑樞密院承旨同集一處﹐以同薦舉。若此選擇﹐必可得人﹐不誤他日朝廷倚仗。」奉聖旨依奏﹐並限一日。

１﹑十月﹝案﹕錢大昕《四史朔閏考》﹕是月癸巳朔。﹞丁酉﹐金人陷眞定府﹐吉州防奭使﹑本路兵馬都鈐轄劉翊死之。﹝《紀事本末》卷百四十五。案﹕《續宋編年資治通鑑》云﹕斡離不陷眞定府。初﹐虜人以三鎭未得﹐復兩道入寇。斡離不之師八月十四日入塞﹐微以眾攻廣信軍﹑保州﹐不克﹐遂越中山攻眞定。先是﹐眞定帥劉韐守奭備具﹐人恃以安。總管王淵﹑鈐轄李質﹐訓練士卒數千人皆可用﹐虜不敢犯。是時眞定在河朔最爲堅壘﹐上以太原危急﹐恐敵東軼侵犯河朔﹐命韐爲宣撫副使﹐領兵五萬守遼州以據其險﹐又辟淵﹑質自隨。乃以李邈代守眞定。邈措置乖謬﹐鈐轄劉稟率眾鐫夜搏戰城上。金人初攻北壁﹐稟身拒之﹐至是僞移攻城東﹐邈復趣稟往應﹐力攻兩日﹐一夕賊潛移攻具薄北城﹐城中不知也。黎明﹐金人忽鼓﹐眾憑堞而上﹐城陷。李邈不能死﹐黎明爲虜人所擒。稟猶率眾巷戰﹐麾下稍稍亡去﹐稟顧其弟曰「我﹐大將也﹐其可受賊戮乎﹗」因策馬挺刀潰圍欲出﹐而諸門皆爲金人所守﹐遂於孫氏園山亭中解絳絕脰而死。邈被執至燕山﹐不屈死之。據趙子砥《燕云錄》曰﹕知眞定李邈城陷之日﹐金人執見斡離不﹐使之跪﹐曰「本朝無此使之拜。」又云「比肩難當。」使之飲﹐曰「我非臣僕。」欲脇而從之﹐斡離不止之曰「其人髙節﹐不可屈致。」於是與之伴食同飲。斡離不南寇﹐欲與偕行﹐邈辭。於是押至燕山。張匯《金虜節要》曰﹕眞定之陷也﹐邈已抗節於斡離不﹐故斡離不執之燕山。金相劉彥宗逼邈﹐不從﹐復逼邈剃頭朆﹐邈亦不從。逼之甚﹐邈遂盡削朆爲僧﹐終不從彼之俗。遂又且示其不仕。彥宗憾之﹐聞於粘罕﹐命彥宗殺之﹐邈談笑赴市﹐至死不攺。又案「劉翊」﹐《續宋編年通鑑》及《宋史﹟本紀》《九朝編年備要》王宗沐﹑《續通鑑》並作「劉稟」﹐李《十朝綱要》作「劉靖」。古字書無「稟」字﹐惟吳任臣《字匯補》云﹕從性切﹐音淨﹐人名。宋有劉稟。與《十朝綱要》劉靖同音﹐疑並沿舊誤。《靖康要錄》《北盟會編》及徐乾學《後編》﹑薛應旂﹑畢沅《續通鑑》並作「劉翊」﹐同《紀事》。此節原本附系九月﹐則誤﹐九月甲子朔不得有丁酉日。《宋史﹟本紀》是年十月癸巳朔﹐丁酉乃十月初五日也。《續宋編年通鑑》《九朝編年備要》並系此於十月﹐《宋史﹟本紀》《東都事略》﹑徐乾學《後編》﹑薛應旂﹑畢沅《續通鑑》並書十月丁酉﹐惟《北盟會編》系十月六日戊戌﹐較丁酉後一日耳。《靖康要錄》𨿽於是年九月七日書吉州防奭使﹑本路都鈐轄劉翊卒﹐而又於十月五日書斡離不軍陷眞定府﹐殆傳聞異辭﹐故並存之。《金史﹟太宗本紀》系此於九月辛未﹐而陳桱《通鑑續編》﹑王宗沐《續通鑑》亦並系於九月﹐殆因此誤歟。﹞

２﹑戊戌﹐虜使楊天吉﹑王汭﹝案﹕「王汭」﹐《續宋編年通鑑》及《九朝編年備要》作「王芮」﹐他書並作「王汭」。﹞來議事﹐取蔡京﹑童貫﹑王黼﹑吳敏﹑李綱等九人家屬﹐命王時雍﹑曹矇館之。時雍議盡以三鎭所入歲幣並祖宗內府所藏珍玩悉歸二帥﹐且以河東宿師暴露日久﹐欲厚犒之。天吉﹑汭頗領其說﹐先取犒師絹十萬匹以行。﹝《紀事本末》卷百四十五。案﹕《續宋編年通鑑》云﹕斡離不﹑粘罕以楊天吉﹑王芮爲問罪使﹐齋書來責問契丹梁王及余睹蠟書並元割三鎭﹐並令開門以待。先是﹐斡離不歸﹐粘罕聞斡離不獲金帛不貲而己無所得﹐遣使求賂。時勤王兵集﹐有輕敵意﹐乃拘其使﹐逾月不遣。有都管趙倫者﹐懼不得歸﹐詐以告館伴邢倞曰「金國有餘睹者﹐領契丹精銳甚眾﹐貳於金人﹐願歸大國﹐可結之以圖二酋。」大臣信之﹐卽以詔書付倫賜睹﹐仍賜倫銀絹。倫歸白粘罕﹐罕怒﹐表聞其主。其主報云深入攻討﹐委元帥從長措置。又麟府折可求來獻言「夏國之北﹐有大遼天祚梁王出榜﹐稱『金國不道﹐毀我宗廟。今南朝天子如能合擊金人﹐立我宗社﹐則當修好如初。』」吳敏奏上﹐令致書梁王﹐乃由河東入麟府﹐爲粘罕遊兵所得﹐故金以爲詞。金使之來也﹐禮貌甚倨﹐持其書於上前曰「陛下旣不割三鎭之地﹐又安忍復欲立契丹之後﹖」上曰「此乃姦人所爲也。」而金使請必割三鎭﹐要金帛﹑車輅儀及加其主之徽號。上乃卑辭深明其非朝廷之罪﹐吏書王時雍實館之云。又案粘罕令楊天吉﹑王汭等問罪書見《北盟會編》。書曰﹕大金骨盧你移賫勃極烈左副元帥﹑皇子右副元帥﹐同致書於大宋皇帝闕下﹐頃因啟釁﹐以致連兵﹐曲直所歸﹐彼此自見。思得尋盟之計﹐用申割地之言。厥後事因稽畱﹐已約復變。況上皇之鑑未遠﹐抑亡遼之戒在前。旣思再造之功﹐可忽輕志之意。將久保有成之信﹐盍早畫元議之疆。曾自爲辭﹐管行割送。今則反假士民之固圉﹐更張軍勢以解圍。玆事難圖﹐昔言安在﹖乃者﹐差蕭仲恭﹑趙倫等齋書報復﹐回日輒受間諜之語﹐陰傳構結之文。敢蹈前非﹐又在今日。爲此申過朝廷﹐奉到宣命﹐據此釁惡﹐更逾上皇﹐仰就便差官問罪﹐從長相度施行。今差保靜軍節度使楊天吉﹑昭徳軍節度使王汭充問罪使副前去﹔若深悔前過﹐請速令皇叔越王﹑弟鄆王並太少宰一員﹐同詣行府﹐齋書陳請過咎。仍據元割三鎭﹐卽行戒諭﹐並令開門﹐以待撫定。苟不能此﹐的示所圖。謹白。《靖康要錄》云﹕十一月十日﹐新差知鼎州邢倞除名勒停﹐追敍此事云﹕先是二月間﹐斡離不軍旣還﹐粘罕尙畱隆徳府﹐詔遣路允迪等以和議之書往。粘罕聞斡離不軍獲金帛寶貨﹐而己無所得﹐遣使數來求賂。時勤王之師踵至﹐大臣有輕敵之意﹐猥曰「吾兵彊盛雄壯如此﹐當與虜抗衡而滅之﹔彼旣領吾肅王過河﹐吾何不能畱其使與之相當﹖」於是館其使蕭仲恭﹑趙倫等﹐逾月不遣。有都管趙倫者﹐本燕人﹐獪狡懼不得歸﹐乃詐以情告館伴邢倞曰「金國有餘睹金吾者﹐領契丹精銳甚眾﹐貳於金人﹐願歸大國。大國可結之﹐圖其二酋。」倞遂以聞﹐朝廷大臣信之﹐卽以詔書授倫賜余睹﹐納倫衣領中﹐仍送賜趙倫等各帛絹千匹﹑白金千兩。倫至粘罕所﹐首以其書獻之。粘罕大怒﹐以倫所獻書表聞其主﹐且具言南宋反覆之狀。其主復報云「深入攻討﹐事無大小﹐委元帥府從長措置。」遂破太原﹐提兵向京師。朝廷以倞始禍﹐故有是命。又案此節原本附系九月誤也﹐戊戌爲十月初六日。《東都事略》《宋史﹟本紀》﹑薛應旂﹑王宗沐﹑畢沅《續通鑑》及徐乾學《後編》並書十月戊戌。《靖康要錄》系此於十月五日﹐差一日耳。《北盟會編》系此於十月十八日庚戊﹐與此差十二日﹐然並在十月也﹐今據正。《續宋編年資治通鑑》亦系此於十月。﹞

３﹑金人陷汾州﹐知州右文殿修撰張克戩死之。﹝《紀事本末》卷百四十五。案﹕《續宋編年資治通鑑》云﹕粘罕陷汾﹑澤等州。汾𨿽糧乏兵疲﹐而知州張克戩堅守以待敵。俄聞朝廷分河東爲兩路﹐隆徳爲東﹐平陽爲西﹐各命守臣救汾州﹐兵未至而城陷。克戩南向焚香拜舞﹐乃自引決﹐其家死於難者凡十八人。紹興中贈忠確。都監賈亶死之。又案「克戩」﹐《紀事本末》誤作「克戰」﹐恐系傳鈔之誤。《續宋編年資治通鑑》作「克戩」﹐他書亦並作「克戩」﹐今據攺。此節與前節《紀事本末》同系九月﹐並誤。𨿽《東都事略》《宋史﹟本紀》﹑薛應旂﹑畢沅《續通鑑》﹑徐乾學《後編》並系此於十月庚子﹐《靖康要錄》在十月八日亦爲庚子﹐亦並與戊戌差二日耳。《三朝北盟會編》在十月十日壬寅﹐亦止與戊戌差四日耳。陳桱《通鑑續編》﹑陳均《九朝編年備要》﹑王宗沐《續通鑑》等書亦並系於十月。﹞

４﹑庚戌﹐王云遣使臣至自眞定府﹐報金人已講和﹐不復議割三鎭﹐止須玉輅﹑冠冕及上尊號等事。﹝《紀事本末》卷百四十五。案﹕《靖康要錄》系此於十九日﹐則辛亥也﹐與此差一日。李《十朝綱要》亦在辛亥日。﹞

５﹑壬子﹐詔太常禮官入議金主尊號﹐命康王使斡離不軍﹐尙書左丞王副之。後辭﹐以知樞密院馮澥行﹐﹝案﹕《宋史﹟本紀》﹐貶爲單州團練副使﹐命馮澥代行在是月戊午。﹞親衛大夫﹑康州防奭使﹑知東上邠門事髙世則領遙郡觀察使充參議官。初﹐金騎之退也﹐朝廷遣王云﹑曹曚奉使軍前﹐六月十九日始回﹐云﹑曚言金人七月十一日復至燕京﹐十五日議罷兵﹐八月一日更不點集。宰執以爲不可信﹐出云知唐州﹐曚罷職。至九月間﹐聞金人已陷太原﹐始召云﹑曚再使。曚不肯行﹐曰「但速起天下兵控要害﹐寇必再至。」又出曚外任宮觀。云請試行﹐探賾其意。旣至軍前﹐卽先遣﹐從李裕回﹐稱云「金人索謝和議禮物﹐須康王親到﹐議乃可成。」故有是命。﹝《紀事本末》卷百四十五。﹞

６﹑癸丑﹐金人陷平陽府。﹝案﹕《靖康要錄》系此於二十四丙辰﹐《東都事略》《北盟會編》《十朝綱要》同。﹞初﹐汾州旣陷﹐議者謂汾州之南有回牛嶺﹐險峻如壁﹐可以控扼﹐乃命將以守﹐朝廷有遣劉琬﹝案﹕「劉琬」﹐《北盟會編》作「劉銳」﹐《宣和錄》《河東逢虜﹟記》亦作「劉銳」﹐乃劉仲武之子。﹞統眾駐平陽以捍北邊。然國用乏竭﹐倉廩不足﹐士之守回牛者﹐日給豌豆二升或陳麥而已。士笑曰「軍食如此﹐而使我戰乎﹗」金人領銳師寇嶺﹐於山下仰望官兵曰「彼若以矢石自上而下﹐吾曹病矣﹐爲之柰何﹖」徘徊未敢進。俄而官軍潰散﹐遂越嶺至平陽。琬領兵遁去﹐﹝案﹕《北盟會編》《河東逢虜﹟記》﹕知平陽府經略使林積仁亦於是日遁去。﹞城遂陷﹐官吏皆縋而出。已而威勝﹑隆徳﹑澤州皆陷。﹝《紀事本末》卷百四十五。案﹕《續宋編年資治通鑑》云﹕金人陷威勝軍﹐執守臣張堯佐。據李《十朝綱要》系此於十月壬寅﹐而《北盟會編》在八月二日乙未﹐恐誤。是年二月金人攻陷威勝軍﹐三月姚古復之﹐至是又陷。《北盟會編》又載﹕是年十二月十六日丁丑﹐金人送東道總管胡直孺﹑知威勝軍張堯佐入城。則被執而未死也。﹞

７﹑辛酉﹐檢校少傅﹑鎭洮軍節度使﹑河北河東路宣撫使種師道薨。﹝《紀事本末》卷百四十五。案﹕《續宋編年通鑑》書十一月種師道薨﹐上臨其喪﹐後謚忠憲。《靖康要錄》亦書十一月四日太尉﹑鎭洮軍節度使﹑同知樞密院種師道卒。而此系於十月辛酉﹐《北盟會編》《宋史﹟本紀》﹑王宗沐﹑薛應旂﹑畢沅《續通鑑》及徐乾學《後編》並系辛酉﹐與此同。師道追謚在髙宗時﹐事狀告詞並見封有功《編年》﹐附錄於此。《編年》曰﹕種師道薨後﹐猶子湘知敍州﹐以伯父師道自來勞績奏上﹐乞加褒卹。中書門下省﹕吏部狀準司封關﹐紹興五年六月三日﹐敕中書門下尙書省送到故太尉同知樞密院事開府儀同三司種師道親侄邠門宣贊舍人新差權發遣敍州軍州事種湘狀﹕「亡伯師道﹐出入五朝﹐四更文武﹐忠亮顯著﹐見於勛業。任提舉常平日﹐因上言免役等事﹐入元祐等黨籍。伏念伯師道﹐元係太尉﹐見任樞臣﹐薨背日﹐蒙恩止依散節度使劉昌祚等例﹐贈開府儀同三司。今伯師道在位並無子孫﹐其告敕等﹐屢經兵火﹐並皆失去﹐無緣詳具。今略具大節﹐並遺表錄白在前﹐欲乞依元祐宰臣呂大防近例﹐恭候行下太常寺定謚。其贈官更望朝廷詳酌施行﹐伏候指揮。」三省﹑樞密院同奉聖旨﹕「種師道特贈少保﹐仍令太常寺定謚。」今來太常寺擬謚曰忠憲。謹按謚法曰﹕慮國忘家曰「忠」﹐文武可法曰「憲」。勘會本官係特恩贈謚﹐依指揮合命詞給告﹐伏乞朝廷詳酌施行﹐伏候指揮。六月二十一日奉聖旨﹕「依太常寺所申司封供到﹐勘會種師道生前封邑﹐昨緣渡江失散案牘﹐無憑契勘外﹐尋將渡江後應管簿書﹐檢照得無種師道封邑﹐除下已種湘取索﹐候到別具狀供施行。」奉敕旨﹕「古者死而無謚。至於周﹐有考行易名﹐付之公論﹐褒貶予奪﹐莫之敢私﹐百世傳焉﹐垂勸天下。故太尉﹑鎭洮軍節度使﹑同知樞密院事﹑贈少保種師道﹐世載韜略﹐性服仁義。早親有道﹐以自修飭。言行無玷﹐出處可觀。論新法之害民﹐遂坐黨籍﹔言北伐之誤國﹐致使退休。女眞內侵﹐起授師柄。昌言擊討﹐國勢所憑。和議奪之﹐至於禍敗。馳驅出入﹐以沒其身。天下盡傷﹐九原難作。夫心篤國家之念﹐可謂曰『忠』﹐材兼文武之資﹐是宜爲『憲』。使爾不朽﹐名言在玆。精爽未淪﹐尙歆加寵﹐可謚曰『忠憲』。」告詞云「材弗究於當時﹐名愈髙於後世。自古賢哲﹐遺恨常多。朕方聽鼙鼓而增思悼爪牙之先奪﹐肆加褒卹﹐載揚芬芳。故太尉﹑鎭洮軍節度使﹑同知樞密院事﹑贈開府儀同三司種師道﹐文武俱宜﹐忠孝無爽﹐昔在燕山之役﹐每忤權臣﹐至於靖康之初﹐首陳善計。謀旣沮於和議﹐功莫遂乎戰多。飲恨而終﹐昌言猶在﹐贈典未及﹐人情郁然﹗因猶子之控陳﹐升亞保而作寵。夫誦詩見方虎之烈﹐拊髀聞頗牧之風﹐夢想音容﹐悼嗟何已﹗恩章所及﹐其尙知歆。可特贈少保﹐餘如故。」﹞

《續宋編年資治通鑑》﹕冬十月﹐竄李綱。言者謂綱專主戰﹐議喪師費財﹐又指言十罪。責授節副﹐建昌軍安置。以綱上疏辧論﹐謂退﹐有後言以惑眾聽﹐再謫寧江。案﹕《靖康要錄》﹕元年十月一日﹐臣僚論列李綱章疏甚多。奉聖旨﹐李綱差提舉杭州洞霄宮﹐尋責授保靜軍節度副使﹐建昌軍安置。《三朝北盟會編》悉附載於九月十九日除知揚州之後。《要錄》﹕元年十月一日﹐臣僚上言「所謂大臣者﹐以身任社稷之安危﹐儻輕動妄作﹐懷私誤國﹐豈能逃譴哉﹖伏見李綱本以凡才﹐誤膺器使﹐卵翼於蔡氏之門﹐傾心死黨﹐逮上皇將有內禪之意﹐攸先刺探﹐引綱爲援﹐使冒策立之功﹐而綱之罪狀有不可言者﹐臣請爲陛下陳之。太上皇帝心存道奧﹐倦聽萬幾﹐陛下以太子受大寶位﹐臣下何預焉﹐乃敢貪天之功以爲己力﹐此其罪一也。金人之兵﹐薄於城下﹐逮西京兵至﹐彼且心懼气懾﹐不敢肆行抄掠﹐莫測西兵之多寡彊弱﹐兩軍相持﹐則易於和議矣﹔綱乃妄意一勝﹐逮姚平仲之挫衄﹐使金人復肆虎狼之心﹐其罪二也。王孝迪榜取民金寶﹐京都之民﹐爲之騷動。朝廷大議已定﹐不取於民﹔而綱自出榜文﹐以爲己功﹐身爲大臣﹐躬至肆市﹐以收前榜﹐竊譽兵民﹐使怨歸於君上﹐其罪三也。兵旣妄動﹐朝廷不得已蹔行罷免﹐爲之死黨者﹐默諭其意﹐力率士庶伏闕﹐乞用李綱﹐脇持君父﹐幾至變亂﹐其罪四也。身領守奭﹐不知體國﹐假君爵祿﹐以市私恩﹐四璧之賞太濫﹐幾至數千人﹔而親戚故舊﹐或濫轉官資﹐或白身授官﹐鮮有遺者﹐其罪五也。陰與吳敏﹐黨庇蔡氏﹐薦京入對﹔上皇之歸也﹐力引蔡氏﹐俾還京國﹐蹤迹詭祕﹐其遺攸書﹐則有密語不敢忘之說﹐但不知所謂密語者何事﹐其罪六也。自謂功多﹐排斥同列﹐任情好惡﹐妄作威福﹐至陛下有惟辟作福作威之戒﹐其罪七也。身爲樞輔﹐智術疏淺﹐不能逆詐﹐輒以蠟書付入金國之使﹐妄結餘睹﹐使金人復加怨憤﹐抄掠吾民﹐而河東﹑河北之寇未平﹐其罪八也。陛下以種師中之敗沒﹐欲遣樞臣宣撫河東﹔而綱輒拒抗君命﹐乞納陛下所與之命﹐以臣抗君﹐幾於跋扈﹐其罪九也。逮至澤孟﹐不務持重﹐以量兵勢﹐惟以軍法督戰﹐遂至解潛之兵潰散﹐卒無尺寸之功﹐而並門失守﹐其罪十也。古人所云﹐是口尙乳臭者﹐其綱之謂乎﹖且行軍用兵﹐徒知襲童貫之迹﹐妄自尊大﹐爲僚佐者罕見其面﹐獨持淺智﹐不能用賢﹐果致憤敗﹐欲誅厥由﹐咎將誰執﹖伏望陛下早正十罪﹐特賜竄斥。」又臣僚上言「臣聞國之所恃者賞罰也﹐民之所信者號令也。若黜賞之心不當於﹖心﹐號令之施﹐播告或匿厥指﹐則非所以定國是而孚民聽也。臣竊見李綱自樞密出爲宣撫﹐其任可謂重矣。綱天資疏薄﹐濟以凶愎﹐地位尊崇﹐況於咨訪。辟置幕府﹐皆一時趨附之憸人﹔選用裨佐﹐多平日敗亡之冗士。圖事揆策﹐旣非所長﹔料敵應變﹐又其所短。淹畱累月﹐糜費國用﹐不可資計﹐卒不能解太原之圍。若不究正其罪而顯黜之﹐則非所以定國是也。然綱彊辧似智﹐敢爲似勇﹐竊主威以交羣枉﹐違公道以市私恩。故一時小人﹐喜爲稱譽﹐每綱之敗﹐則歸咎朝廷﹐以賈眾怨。蚩蚩之民﹐輕信易動﹐綱之姦詐﹐何由盡知。若不明數其罪而播告之﹐則非所以孚庶聽也。臣按綱之罪﹐未易悉陳﹐請爲陛下言其大者。上皇獨決大議﹐傳位陛下﹐蔡攸乃詭傳上皇之命﹐謂吳敏有建請之功﹐峻加柄用﹐以庇蔡氏之宗﹐敏固已不勝誅矣。綱於陛下龍飛之後﹐乃始引敏以爲證質﹐奏疏自云﹐臣與吳敏力建大策﹐贊成內禪。綱之欺天罔上﹐抑又甚矣﹗綱之罪一也。今春金騎至城下﹐陛下屈己爲民﹐以講和好﹐其使都邑之民輸金帛以助國﹐蓋非得已。執政王孝迪庸暗無狀﹐揭大榜於通衢﹐肆爲乖謬不可施行之論。臺諫交章奏劾﹐陛下卽罷輸納﹐或命以官﹐或以官屋折還元價。綱乃掠人主之美﹐使行營司收榜﹐都人但見李綱收榜﹐曾不知出於陛下也。故綱之罷﹐其徒倡市井無賴千百爲羣﹐白鐫縱殺﹐幾至生事﹐綱之罪二也。陛下始降親徵之詔﹐燕﹑越兩王上表固諫﹐從臣言官亦皆奏疏乞罷親徵﹐嚴都城守奭﹐𨿽殿臣武帥亦以爲言﹐綱又言爲躬述利害﹐回鑾輿之行。陛下俯順羣情﹐豈獨綱之力哉﹖欺愚惑眾﹐妄是誇耀﹐綱之罪三也。迨西師四集﹐種師道與諸將札兵郊外﹐金營寢懼﹐若綱稍加持重﹐從師道之謀﹐絕其抄掠﹐徐爲後圖﹐豈有姚平仲喪敗之禍﹗平仲之戰﹐綱實使之輕舉妄發﹐誤國大計﹐猶復肆爲狂誕之言﹐瀆亂朝聽﹐綱之罪四也。蔡京之棄君父﹐遁於洪州﹐遣人以奏牘抵綱﹐使之請對。綱輒敢爲京敷奏﹐京亦恃綱在朝﹐遽至國門﹐以俟召命﹐顯庇元惡﹐輕負國恩﹐綱之罪五也。蔡攸建請上皇爲渡江之計﹐日搆姦言﹐離間兩宮。逮其黨宋﹤日奐﹥傳導語言﹐狂率不遜﹐神人共憤。攸旣以罪被斥﹐綱爲營救﹐綱之罪六也。攸在丹陽﹐綱自圍城中通書﹐至爲諛詞云﹐不敢渝徳﹐又有太師鈞候甚安﹐此中不輟通問之語﹐時京在占云館也。其披寫腹心﹐親密無間﹐一至於此﹐綱之罪七也。於乞去之章﹐妄云奉使兩宮協和﹐上皇之於陛下﹐陛下之奉上皇﹐天性至愛﹐本無纖毫之間﹐綱安得此語哉﹖綱之罪八也。綱任爲元帥﹐偃蹇違命﹐輒取陛下除授兵部侍郎以後誥敕﹐繳納朝廷﹐略無顧憚﹐綱之罪九也。綱總行營﹐專主用兵﹐邇者乃復請卑詞厚幣以講和﹐又請親降手詔棄太原於度外﹐綱之罪十也。今夷狄憑陵﹐國威未振﹐綱之誤朝致寇﹐喪師辱命﹐與夫懷姦黨惡之罪﹐已條具於前矣。伏望陛下秉乾綱之斷﹐曠離照之明﹐處之散秩﹐竄之遐方﹐以申邦憲。」

又陷平定軍。粘罕東攻太原之壽陽。城小而百姓死守﹐凡三受攻﹐殄虜之眾萬人﹐竟不能拔﹐乃攻平定﹐欲據井陘。其始攻也﹐喪士三千﹐復與斡離不合兵攻平定﹐亦喪二三萬人﹐拔之。粘罕﹑窩裏孛會議平定﹐再寇京闕﹐兀室曰「今河東已得太原﹐河北已得眞定﹐二者乃兩河領袖也﹐乘此先取兩河﹐徐取東京不爲晚﹔先犯東京不利﹐則兩河非我有也﹔兼太子昨已到東京﹐不能取之。」粘罕曰「東京天下之根本﹐我謂不得東京﹐兩河𨿽得莫守﹔昨東京不能得者﹐以我不在彼也。」又舒右手作取物之狀曰「如運臂取物﹐回首得之矣。」諸酋稱善。案﹕李《十朝綱要》系此於丙午﹐爲是月十四日。《北盟會編》在九月二十一日甲申﹐《宋史﹟本紀》﹑徐乾學《後編》及薛應旂﹑畢沅《續通鑑》並書攻平定軍於十月庚子﹐爲初八日。蓋攻於甲申而陷於丙午也。

上聞新失太原﹑眞定﹐大以爲憂﹐乃下哀痛之詔﹐命兩河互相救援﹐命諸路合從連衡﹐見便而動﹐無拘一律。案﹕《靖康要錄》系此於十月十五日丁未﹐李《十朝綱要》系於丙午﹐爲十四日。《宋史﹟本紀》﹑徐乾學《後編》﹑薛應旂﹑畢沅《續通鑑》並系辛丑﹐則爲初九日。詔文見《要錄》﹐附載於此。詔曰「朕通好鄰國﹐屈己增幣﹐無所不至﹐凡所以保疆土﹐全養生靈。敵未退師﹐攻陷城邑﹐每聞邊報﹐痛切朕心﹐已令盡召天下之兵矣。凡爾州郡﹐豈可嬰城自困﹐坐待其斃﹖今仰河東﹑河北諸路帥臣﹐傳檄所部州軍﹐各得便宜行事﹐合縱連橫﹐相爲救援﹐見便卽動﹐無拘於律。其見官吏能與鄕裏豪傑率眾捍敵﹐保守郡邑﹐大者寵以公爵﹐次者授以節鉞﹐或召用於朝﹐或世襲其地。各宜體國﹐奮然自拔﹐無使鄕裏墳墓﹐坐被殘破﹐父母妻子﹐生致離散。所祈皇天后土宗廟﹐北顧流涕﹐明告此言﹐忠臣義士﹐寧不動心﹖故玆詔示﹐想宜知悉﹐仍仰宣撫使徧行告諭。」十一月八日﹐詔曰﹕朕嗣有大統﹐屬時艱難﹐外傷憑陵﹐元元被害﹐於是捐棄金帛寶玉不可數計﹐以救百姓於垂斃。繼修和好﹐遺賂之使﹐項背相望﹐凡有所求﹐悉從其請﹐𨿽衮冕車輅﹐稱號之美﹐槪無所愛﹐凡以保守土地﹐全活生靈。而敵勢未已﹐動起兵端﹐必欲割我人民﹐覆我宗社﹐使我百姓﹐父母妻子﹐悉被驅擄﹐財物積聚﹐皆遭劫奪。忠臣孝子﹐自當體國念家﹐人自爲戰。令下之日﹐應河北﹑河東﹑京畿便行淸野﹐保守城池。其眾徒結﹐捍寇立功﹐自節鉞以下﹐皆以充賞。仍仰州縣預以報聞。若自能斬首獲級者﹐倍軍功。凡吾赤子﹐與其殘於敵人之手﹐流爲異域之人﹐孰若從危卽安﹐轉禍求福﹖興言及此﹐流涕無從。其餘諸路有忠義之人﹐能率眾勤王﹐或立功河北﹑河東者﹐並依此恩推之。咨爾眾庶﹐咸體朕意。

陷隆徳府﹐執守臣張有極。案﹕《北盟會編》系此於十月十七日乙酉。是年二月粘罕陷隆徳府﹐守臣張確見殺﹔三月姚古復之﹐四月以杜充知隆徳府﹐至是又陷。未知杜充受代在何時耳﹖《會編》云﹕是日﹐粘罕至城下﹐言要守城者出議。是日通判李諤出城入粘罕寨﹐見粘罕言「我今提兵問罪趙皇去﹐不攻你城﹐但將犒軍酒食糧料來﹐我等乘夜過去。」諤乃奉聽。是夜入城﹐言於知府張有極﹐言可與父老共議。遂呼在城父老等言「通判昨日相見﹐言不攻打城壁﹐只要犒設酒食等物﹐可否﹖」良久﹐眾曰「若如此﹐拜降也。如通判要與卽與﹐男女等卽願守城。」遂不出報。次日早﹐粘罕使人來問犒設物﹐眾官上城﹐城上人云「前日李大夫許我犒設﹐昨日何故不送來﹖」父老喧言罵詈﹕「這悰無犒設物。」諤止之﹐又云「不可﹗但與他所許物﹐無使攻城。萬一不虞﹐悔之何及﹖」將官言「公莫待反也﹖」遂以刃中諤面。粘罕攻城﹐城陷﹐殺戮甚眾﹐劫掠無遺﹐知府張有極被俘。《會編》又載﹕是年十二月十六日﹐金人請以河東轉運使張有極爲大金隨軍轉運使。

雨木冰。案﹕《靖康要錄》十月二十三日﹐乃乙卯也﹐《宋史﹟本紀》﹑徐乾學《後編》﹑畢沅《續通鑑》同。

髙麗來貢。胡舜陟言﹕髙麗事金國﹐必窺我之虛實以報敵﹐望止令遞表﹐卻其使還。案﹕《靖康要錄》系胡舜陟奏於十月二十五日﹐則丁巳也。《要錄》又於十一月五日載髙麗貢使﹐十一月一日至定海縣。《宋史﹟本紀》竟於十月丁巳書髙麗入貢﹐則誤矣。《要錄》﹕十月二十五日侍禦史胡舜陟奏﹕「漢建武時﹐西域請置都護﹐送侍子﹐光武不許。唐貞觀中﹐髙昌王將入城﹐西域諸國悉欲遣使奉獻﹐魏徵以爲不可﹐太宗從之。皆不欲蠻夷獘中國也。髙麗獘我國家五十餘年矣。政和以來﹐人使每歲一至﹐淮﹑浙之間﹐不勝其擾。所過州縣﹐官私船嘡奪爲用﹐驅村堡挽舟﹐一縣至有數百人﹐田桑農業盡廢。州縣前期句致保丁﹐多至凍餓失所﹐沿流亭館寺觀﹐悉陳設排新﹐所用之物﹐皆出於民。官吏督迫﹐急於軍期﹐吏緣爲姦﹐民無所訴。更有宦官爲之提轄﹐事過有須索﹐州縣猶苦之﹐鞭笞取辧於口。故淮﹑浙間﹐皆言髙麗一過﹐甚於遭寇。朝廷所得貢獻﹐皆玩好無用之物﹐所費皆帑藏之寶﹐民之膏血。近日賜予﹐尢加優典﹐所費不貲﹐而又有一路饋遺燕勞之用約數十萬緡。髙麗人貪利欲數至﹐臣不知朝廷蠹國害民以待此小詀﹐果何用邪﹖又有爲害之大者。彼昔臣事契丹﹐今必事大金矣。二虜能致其死命﹐而我無如彼何﹐故畏虜而不畏我。所得賜予﹐聞與敵分﹔我之山川形勢﹐兵旅眾寡﹐財用虛實﹐往往窺測以報金人。如此﹐不惟有所煩費﹐實養虎遺患﹐豈非爲害之大者乎﹖臣近見兩浙中路髙麗人使入朝﹐不久則至明州。臣恐復如前日騷動淮﹑浙﹐耗蠹邦財。今日聖政一新﹐悉革獘事﹐以撫養我赤子。伏望陛下以漢光武﹑唐太宗爲法﹐勿使入朝﹐實國之利﹔如使人已到明州﹐止令本州遞表入進﹐遣還使人。大率髙麗人入朝﹐於國於民有害﹐但於州縣駐吏管待﹐小人有利焉。臣願睿明察此﹐去數十年之獘政﹐以慰天下企望之情。」奉聖旨依奏。十一月五日﹐髙麗國王楷使賀皇帝登寶位﹐詔差衛膚敏借太常少卿爲接伴使﹐未至﹐以明州知鄞縣李文淵攝事管客。十一月一日至定海縣﹐計二百九十二人﹐館於樂賓館。先是﹐樞密院奉聖旨﹐令人使更不赴闕﹐明州差官押送禮物。至明年四月﹐人使離館歸國去云。

卷五十七

欽宗

△靖康元年﹝丙午﹐一一二六﹞

１﹑十一月﹝案﹕錢大昕《四史朔閏考》﹕是月壬戌朔。﹞甲子﹐康王入辭﹐上賜以玉帶﹐撫慰甚厚。王出城北﹐權畱定林院﹐候冠服禮物成而行。﹝《紀事本末》卷百四十五。案﹕《靖康要錄》﹕十一月四日﹐康王﹑馮澥等奉玉輅同發出門。是月甲子爲三日﹐蓋三日入辭而四日出國門也。﹞

２﹑丁卯﹐王云﹑馬識遠﹑楊渙﹑趙希顏等來見康王﹐云曰「當日謂和議成﹐大王方可行。」馮澥曰「如此﹐則李裕之言妄矣。」云以鄙語詆澥﹐澥怒﹐卽奏云無禮誕妄﹐誤國大計。不報。﹝《紀事本末》卷百四十五。﹞

３﹑戊辰﹐云至自軍前﹐言事勢中變﹐欲得三關而止﹐不然進取汴都﹐﹝案﹕《續宋編年資治通鑑》云﹕若二十日使不至﹐卽再犯闕。﹞中外大駭。康王復入門。罷馮澥爲資政殿學士﹑太子賓客。﹝《紀事本末》卷百四十五。案﹕《靖康要錄》系此於十一月七日﹐卽戊辰也。《靖康紀聞》﹕元年十一月五日﹐樞密馮澥歸自河東﹐具言金人索金玉輅及上尊號事﹐胡廷從之。澥行靉兩日﹐中途遇王云﹐復同還﹐云堅欲割三鎭地﹐卽此日事。徐乾學《後編》云﹕康王未行﹐而車輅至長垣爲金人所卻﹐王遂不行。﹞

４﹑己巳﹐集百官議三鎭於延和殿﹐﹝案﹕「己巳」﹐原本誤作「己丑」﹐據《宋史﹟本紀》﹑薛應旂﹑畢沅《續通鑑》﹑徐乾學《後編》並作「己巳」。《靖康要錄》在是月八日﹐亦己巳也﹐今攺正。《靖康紀聞獨》云在是月十四日﹐恐誤。﹞各執筆札﹐文武分列廊廡﹐凡百餘人。惟梅執禮﹑孫傅﹑呂好問﹑洪芻﹑秦檜﹑陳國材等三十六人言不可與﹐自範宗尹以下七十人﹐皆欲與之。不與者曰「朝廷經三世得河東﹐陵寢在焉﹔河北﹐天下之四支﹐四支苟去﹐吾不知其爲人﹐人民貢賦﹐皆其末也。況天下者﹐太祖之天下﹐非陛下之天下﹐石敬塘故事﹐豈可遵乎﹖」與者曰「朝廷嘗許三鎭﹐今反不與﹐是中國失信於夷狄﹔若姑且與之﹐縱復猖獗﹐則人怨神怒﹐師出無名﹐可不戰而敗也。」宗尹言最切﹐至伏地流涕﹐乞與之以紓禍。已而黃門持宗尹章疏示眾曰「朝廷有定議﹐不得異論。」會李若水歸自粘罕所﹐慟哭於庭﹐必欲從其請。﹝案﹕《續宋編年資治通鑑》云﹕何鹵持之甚堅﹐曰「三鎭﹐國家根本﹐柰何棄之﹖況虜情變詐﹐安可保其必信﹖割之亦來﹐不割亦來。且河北之民皆爲赤子﹐棄地則並棄其民﹐爲民父母而棄其子﹐可乎﹖」上然其言。唐恪密啟上以親徵爲名西幸洛京﹐據秦雍以圖恢復﹐而畱太子居守。何鹵力詆其不然﹐上以足頓地曰「今當以死守社稷。」﹞

先是﹐金人遣王雲約以十五日以前告割地書到﹐不然以十五日渡河矣。何鹵謂唐恪曰「三鎭之地﹐割之則傷河外之情﹐不割則太原﹑眞定已失矣﹐不若任之﹐但飭守備以待。」恪唯唯。梅執禮建議淸野﹐尋召孫傅及執禮入對﹐議遂定。﹝《紀事本末》卷百四十五。案﹕《靖康要錄》是月七日先有詔書﹐今附載於此。詔曰﹕朕屈意議和﹐無所不至﹐𨿽衮冕﹑車輅﹑名號之類﹐一無所惜﹐蓋欲保祖宗之土地。而金人必欲三鎭﹐今與之﹐其害如何﹔欲不與之﹐其利如何﹖朕當從眾而行之﹐不敢自任。令禦史臺官告報百官﹐初八日於尙書省議以聞﹐宰執親戚不預﹐不得觀望。今日百官廷議﹐系宗社安危﹐各要見的永久利害。若割三鎭或不割﹐各如何保無後患﹔割之而來﹐不割而來﹐各如何備奭﹐不得鹵莽。朕無固必﹐只從眾議是者行之。﹞

５﹑癸酉﹐晚﹐金人至河外﹐宣撫副使折彥質領兵十二萬與之對壘。﹝案﹕《續宋編年資治通鑑》云﹕又簽書李回以萬騎行視黃河上。﹞敵發數十騎來覘﹐回﹐報其帥曰「南兵亦盛﹐未可輕渡。」或欲整兵俟戰﹐有婁宿大王曰﹕﹝案﹕「婁宿大王」﹐《靖康要錄》作「婁氏大王」﹐卽《金史》之《婁室》也。《金史》《大金國誌》並有傳。《金史》云﹕婁室字斡裏衍﹐完顏部人﹐年二十一﹐代父白答爲七水諸部長。《大金國誌》云﹕婁室一名婁宿﹐女眞人﹐不知族屬之遠近。武元初﹐興選族帳之壯武者﹐婁室與焉。畢沅《續通鑑》作「洛索」。﹞「南兵𨿽多﹐不足畏之。與之戰﹐則勝負未可知﹐不若加以虛聲﹐盡取戰鼓﹐擊之達旦﹐以觀其變。」眾以爲然。黎明﹐王師悉潰﹐遂長驅而南。﹝《紀事本末》卷百四十五。案﹕《靖康要錄》﹕是月十五日﹐折彥質責授海州團練副使﹐永州安置。以此故也。十五日爲丙子﹐後此三日耳。《北盟會編》於十二日癸酉書折彥質軍潰﹐李回奔京師﹐於十五日丙子書折彥質﹑燕瑛棄河南走回京師﹐而於十七日戊寅書責降折彥質﹐二十二日癸未書罷李回。﹞

６﹑甲戌﹐金眾盡渡。﹝案﹕《續宋編年資治通鑑》云﹕金眾悉渡。自河東澤﹑潞﹐官吏多棄城走﹐西道總管王襄與河陽守臣燕瑛皆棄城走。粘罕乘勝陷河陽及西京。薛應旂《續通鑑》云﹕金活女師先渡孟津﹐粘沒喝從之。﹞斡離不屯兵慶源城下﹐欲爲攻城之計﹐﹝案﹕《續宋編年資治通鑑》云﹕都統王淵遣兵三百餘人往劫金寨﹐金兵亂﹐乃殺賊數百。﹞宣撫使範訥統兵五萬﹐守滑﹑濬以扞之。斡離不知有備﹐乃由恩州古楡渡趨大名。﹝《紀事本末》卷四十五。案﹕《續宋編年資治通鑑》云﹕斡離不乃由恩州至楡渡而趨大名﹐由李固渡濟河。《靖康要錄》﹕是月十三日﹐劉韐奏﹕「據都統制措置慶源府城守王淵申﹐契勘金人十月二十三日到城下﹐安排攻打﹐二十四日淵差州統制官韓世忠揀選步兵三百人﹐於西北門劫破敵寨﹐放火殺死金人不知數目﹐其賊寨盡皆鬧亂﹐昏黑相殺﹐其得功將士乞等第推賞。」奉聖旨﹐韓世忠與除正任防奭使﹐餘軍兵各轉五員資。﹞

７﹑乙亥﹐命康王再使斡離不軍﹐許割三鎭﹐並奉衮冕﹑車輅以行﹐仍尊金國主爲皇叔﹐上尊號十八字。﹝《紀事本末》卷百四十五。案﹕《北盟會編》﹕十一月十三日甲戌﹐馮澥﹑李若水充告和使副﹐同王云﹑馬識遠詣粘罕軍前﹐交割三鎭地界。較此前一日。據李若水《山西軍前奉使錄》云﹕限十四日起發出門。則馮澥等出使與此同日矣。《奉使錄》又云﹕若水等行次懷州﹐見館伴使蕭慶慶曰「王侍郎等幾時可以到來﹖」若水曰「某等與王侍郎同日出國門﹐某等兼程先來。」蓋同日奉使而行有遲速耳。康王奉使﹐《會編》系十六日丁丑﹐與此云乙亥奉使﹐丁丑出城﹐微有不同。據《宣和錄》﹕耿南仲旣定康王札子﹐奏乞差文臣耿延禧﹐武臣髙世則二員充參議官。丙子﹐康王奏事在禁中﹐申時﹐還府第。延禧﹑世則參見。康王慨然曰「國家多難﹐君主憂辱﹐苟可以了事﹐義不得辭。然深入不測虜廷﹐未有還期﹐公等歸與父母妻子訣﹐來日五更至此同行。」延禧﹑世則乃歸。惟王雲家屬不在京師﹐畱宿康王府第。丁丑五更﹐皆至。少頃﹐與王同行。是康王奉使札子固宣於乙亥日﹐而出城在丁丑日﹐與此合。﹞

８﹑丙子﹐王及之同金國通和使王汭來﹐云﹝案﹕「王汭」﹐《靖康紀聞》作「王芮」。﹞軍已至西京﹐不復請三鎭﹐直以畫河爲言﹔陛辭殊不遜﹐有「姦臣附闇主」之語。上下洶懼﹐卽許之﹐且以兩府二人行。﹝案﹕兩府二人﹐聶昌﹑耿南仲也﹐詳見二十一日壬午。《十朝綱要》謂卽馮澥﹑李若水﹐誤也。馮澥﹑李若水奉使已於乙亥出國門矣﹐與此無涉。《靖康紀聞》系此於十六日﹐則爲丁丑﹐較此後一日。﹞唐恪旣書敕﹐何鹵大駭曰「不奉三鎭之詔﹐而從畫河之命﹐何也﹖」鹵不肯書﹐因請罷。﹝案﹕《續宋編年資治通鑑》云﹕何鹵以堅持三鎭不與金人故罷。以陳過庭爲中書侍郎﹐孫傅爲尙書右丞。然據《紀事本末》乃由於不署畫河敕書﹐此恐誤。《靖康要錄》﹕是月十五日﹐何鹵以資政殿學士知杭州﹐畱領開封府事﹐十六日以資政殿學士提舉龍泉觀。陳過庭﹑孫傅除官亦並在十六日。是月十五日爲丙子﹐十六日乃丁丑﹐與《紀事本末》正合。《東都事略》《宋史﹟本紀》﹑薛應旂﹑畢沅《續通鑑》﹑徐乾學《後編》亦並系丁丑﹐議三鎭在是月八日。《靖康要錄》議三鎭後卽云朝廷從與之者﹐是日何鹵罷中書侍郎。誤。與此同議三鎭時﹐上聞何鹵言﹐卽以足頓地曰「當以死守社稷。」又召梅執禮等入對定議﹐卽下詔淸野。則當日竟從鹵議﹐何至卽日罷官﹖何鹵之罷在十六日﹐而不在初八日﹐可無疑矣。《靖康紀聞》以議三鎭系於十四日﹐亦云朝廷從與之者議﹐遂罷何鹵中書侍郎﹐並以不書畫河敕書﹐與前議三鎭誤合爲一耳。議以三鎭與金人者﹐範宗尹諸人。而《宋史﹟本紀》﹕是月癸酉﹐範宗尹以首議棄地罷。則堅持三鎭之時﹐鹵實未嘗罷也。《要錄》又書是月十七日何鹵領開封府尹職事﹐二十九日鹵爲門下侍郎﹐日下供職﹐閏十一月一日鹵授通奉大夫﹑尙書右僕射兼中書侍郎。則未幾卽復職。﹞遂斷諸路門橋﹐諸軍守城至晚﹐詔金人已渡河﹐百官疾速上城。金兵由汜水關渡河。西京提刑許髙﹐河北提刑許亢﹐各統兵防洛口﹐望風而退。京師聞之﹐杜門淸野。﹝《紀事本末》卷百四十五。案﹕《靖康要錄》﹕是月十四日﹐京畿人戶盡移入城。十四日乃乙亥也﹐與此差一日。﹞

９﹑丁丑﹐王云﹑耿延禧﹑髙世則等從康王出城﹐云白王曰「京城樓櫓﹐天下所無。然眞定城髙幾一倍﹐金人使云等坐觀﹐不移時破之。此𨿽樓櫓如畫﹐亦不足恃也。」王不答。行次長垣﹐百姓喧呼遮道﹐至頂盆焚香﹐乞起兵扼賊﹐不宜北去。﹝《紀事本末》卷百四十五。案﹕《靖康要錄》﹕是月十六日﹐遣康王爲告和使﹐耿延禧除龍圖直學士﹐與髙世則爲參謀。是日﹐康王出門﹐午後諸門皆塞﹐獨畱東水門並陳州門。﹞

１０﹑戊寅﹐康王發長垣入滑州。﹝《紀事本末》卷百四十五。案﹕《十朝綱要》云﹕己卯﹐康王至滑州。卽明日。﹞

１１﹑庚辰﹐康王至相州。﹝《紀事本末》卷百四十五。案﹕《北盟會編》﹕康王發自濬州﹐至相州。是日﹐粘罕遣鐵騎四百﹐自懷州來邀截奉使車騎﹐津人告以過河累日矣。又遊騎追躡於後﹐逢巡檢任永吉﹐告之如津人云﹐乃回。﹞

１２﹑壬午﹐康王次磁州﹐﹝案﹕《北盟會編》﹐康王至磁州在二十日辛巳。﹞州人殺副使王云。先是云奉使歸過磁﹑相﹐言金人聲勢非前日比﹐勸二郡爲淸野計﹐二郡從之﹐撤近城居民﹐命運積穀入城﹐﹝案﹕《續宋編年資治通鑑》云﹕金人再至﹐果以磁﹑相無糧由他路入。﹞磁人以是怨云。王至﹐懇謁嘉應侯廟﹐﹝案﹕《續宋編年資治通鑑》云﹕磁有崔府君祠。乃東漢之崔子玉也﹐封嘉應侯﹐號曰應王。上至﹐州人擁神馬謂應王出迎﹐守臣義烏宗澤啟上謁其廟。﹞百姓遮道諫曰「不可北去﹐肅王已爲人誤。初言二太子重信義﹐肅王至河必還﹐大臣亦保無他﹐今果如何﹖」雲乘馬在後﹐語百姓曰「大王謁廟卽歸﹐非去也。」或曰「已有萬人守北關﹐𨿽欲行不可。」耿延禧﹑髙世則諭云勿與辯﹐云曰「人言何足卹。」徐進至廟﹐民心益忿﹐至厲聲指云曰「淸野之人﹐眞姦細也﹗」祠神畢﹐云出﹐遂被害。及王出廟門﹐父老百姓前擁言曰「大王不可北去﹐今離北門五六十里﹐卽有番兵。王尙書是細作﹐適已打壘了。」王遣人諭以不復北行﹐眾乃引還。初﹐過河之明日﹐巡警任永爲金騎所掩﹐問王所在﹐永不答﹐後得脫﹐因請王回相州。會汪伯彥亦以蠟書來言敵遣五百餘兵沿路訪問﹐欲邀襲王。﹝案﹕《續宋編年資治通鑑》云﹕於是延禧等皆勸上回相州。﹞王卽回﹐具奏河北民心不寧﹐磁人殺王云﹐不令北去﹐且聞敵已南渡﹐故復回相以俟聖裁。王令韓公裔訪得他道﹐潛師夜起﹐遲明﹐至相﹐磁人無一知者。﹝《紀事本末》卷百四十五。案﹕《續宋編年資治通鑑》云﹕宗正少卿宗澤嘗論列宰相非其人﹐宣撫副使提兵不進﹐並劾云使金張皇事勢﹐及上乞疏邢﹑洺﹑磁﹑趙﹑相五州各養精兵二萬﹐寇至一郡﹐則四郡相應﹐凡一路常有十萬兵。上大喜之﹐嘗以語康王。其後議卒不合。王至磁﹑澤﹐出迎謁﹐王問之﹐澤曰「兵皆在山村﹐急則召至﹐殊不費糧。」王喜其言。尋相州守臣汪伯彥領兵郊迎王入宿於州治﹐因言是日被朝旨二﹕一﹐令本路諸郡召土豪民兵奭賊﹐節鉞而下﹐皆充賞典﹔一﹐河北不得鼓倡民間起兵生事﹐有礙和議。同時行下﹐兼傳聞斡離不於十四日由大名府魏縣李固渡過河﹐今願大王暫畱﹐審議國計。﹞

遣耿南仲使斡離不軍﹐聶昌使粘罕軍﹐且以大河爲界﹐許之。又告和初﹐金人入寇﹐騎軍駐懷州﹐不行者越旬。是日﹐遣楊天吉﹑王汭﹑勃堇撤離母來﹐命吏部尙書王時雍﹑帶禦器械王俅﹑尙書吏部員外郎王及之館伴。天吉云「兵已臨大河﹐去國城咫尺間﹐兩國戰爭累年﹐生民塗炭已久﹐此緣小人用事﹐起此兵端。今欲休兵致好﹐以誓書遣臣等來﹐復兩國之歡好﹐止求以黃河爲界。」上不得已從之。汭曰「陛下惇信許和﹐乃兩朝休兵之幸﹐未知遣何人報聘﹖」上曰「待遣往。」汭曰「春時議和退師﹐以三鎭爲約。陛下遣張邦昌﹑路允迪割地﹐皆臨時驟進﹐銜命而往﹐果見中沮。今傾國而來﹐蓋要理會﹐今失信公事也。若不輟左右親信大臣一往﹐必不取信。」於是上批﹕「金人欲割地﹐須兩府二人﹐各令自陳。」陳過庭以「主憂臣辱」﹐首自請行﹐唐恪﹑馮澥皆依違不對﹐耿南仲以老辭﹐聶昌以親辭。尋詔過庭﹐忠誼可嘉﹐特免奉使﹐差辭免人耿南仲﹑聶昌爲告和使﹐日下出門。﹝《紀事本末》卷百四十五。﹞

１３﹑癸未﹐南仲﹑昌偕王汭等出國門。﹝《紀事本末》卷百四十五。案﹕《續宋編年資治通鑑》云﹕南仲至衛州﹐衛州欲殺金人王汭﹐汭走﹐南仲得脫﹐遂如相州。昌至絳州﹐諭令割地﹐絳人不奉詔﹐爲鈐轄趙子淸所殺﹐刳其目﹐碎切之。考絳人殺聶昌在閏十一月十五日﹐《續鑑》蓋因連類並書。﹞

１４﹑康王次相州。﹝《紀事本末》卷百四十五。案﹕陳桱《通鑑續編》云﹕初﹐相州湯陰人嶽飛﹐少負气節﹐家貧力學﹐尢好《左氏春秋》﹑孫﹑吳兵法﹐有神力﹐能挽弓三百斤﹐弩八石。劉韐宣撫眞定﹐募敢死士﹐飛與焉﹐屢禽劇賊。至是因劉浩以見﹐王以爲承信郎。﹞

１５﹑甲申﹐初下詔淸野﹐﹝案﹕《續宋編年資治通鑑》云﹕梅執禮建議淸野﹐命梅執禮爲河東﹑北京﹑京畿淸野使。已而京畿民扶攜入城﹐大擾﹐遂罷。據《靖康要錄》系於議三鎭之後﹐《東都事略》《宋史﹟本紀》﹑徐乾學《後編》﹑畢沅《續鑑》並系庚午。議三鎭在己巳﹐則庚午卽其次日也。《靖康紀聞》系淸野詔於十五日。﹞內外驚擾﹐軍民乘時掠財貨﹐焚屋宇﹐城東巡檢龍淸等捕殺三百餘人稍定。﹝案﹕「龍淸」﹐《靖康紀聞》作「魏淸」﹐系此事於十八日﹐乃己丑﹐前甲申五日。﹞未幾﹐罷淸野指揮﹐民間鼓舞﹐﹝案﹕《靖康要錄》罷淸野指揮在十七日﹐乃是戊寅﹐前甲申六日。《靖康紀聞》﹕十九日﹐開封府揭榜云「前日北兵來﹐系折彥質潰兵已招安訖﹐城外居民各仰歸業。」又榜云「淸野指揮更不施行。」十九日乃是庚辰。《北盟會編》罷淸野指揮亦系於十九日﹐前甲申四日。﹞而鐵騎已逼城下矣﹐自此金兵日至。﹝案﹕《靖康紀聞》﹕十七日﹐道路傳聞遊騎已渡河﹐執政諸公似未深信﹐皆云「自秋末簽事李回已將兵防河矣。」但邊報益急﹐殿前司乃遣馬綱作斥堠。十九日夜二更﹐馬綱還﹐報金人已渡河﹐大臣猶未之信﹐再遣使臣劉詞將步騎三百出封邱門遠探。二十日﹐劉詞遠探星馳而還云「兵次陳橋﹐爲金人掩殺﹐傷者幾百人。」大臣始倉皇而計無從出矣。《靖康要錄》﹕十七日﹐堠騎言金兵已過近郊﹐京師大震﹐於是戒嚴﹐繕治樓櫓。明日﹐知是折彥質潰卒﹐復開三門。議者或謂敵乘機渡河﹐鼓行而南﹐有易我心﹔不若四面十里間各屯兵二萬﹐堅據要害﹐以伐其謀﹐別馳萬騎往來助之﹐絕敵糧道。淸野以來﹐芻槁且竭﹐使不得進掠﹐縱諜間﹐伺敵隙。時出兵嘗其虛實﹐令河北郡邑結營自守﹐更走使以元帥拜康王﹐集兵揚言搗燕山﹐以動其心。潛軍河北﹐合四方勤王之師﹐統其背夾攻之﹐敵不難亡也。或謂金兵焱銳﹐而我師挫衄久矣﹐聞深入﹐气益不能支敵﹐坐傷國體﹐不若擁駕臨狩﹐徐議所向﹔嬰孤城自守﹐誰可久也邪﹖猶豫未決間﹐而敵掩至﹐朝廷茫然﹐不知所爲。﹞

初﹐種師道聞眞定﹑太原皆失﹐檄召南道總管司勤王兵及陜西制置司團練兵。時總管張叔夜﹑制置司錢蓋得檄﹐各統兵赴闕。﹝案﹕《續宋編年資治通鑑》云﹕張叔夜入衛﹐上以手札趣兵。叔夜自將中軍﹐二子伯奮﹑仲熊將前﹑後軍﹐凡三萬人﹐至尉氏﹐遇賊遊騎﹐與戰﹐殲虜數百人﹐轉斗而前﹐己丑至京師﹐屯於玉津園。東道總管胡直孺爲虜生得﹐以示城上﹐都人益恐。尋擢叔夜簽書樞密﹐以其兵入城﹐同孫傅措置四壁。叔夜與範瓊同襲虜營﹐不克﹐叔夜奉種師道檄﹐與錢蓋各統兵赴闕。有詔止兩道兵毋得妄動﹐而散。至是上始以手札趣之﹐而又至也。《靖康要錄》﹕十一月二十二日﹐張叔夜自鄧州帶獵戶勤王至南薰門。二十二日爲癸未﹐與己丑差六日。李《十朝綱要》系此於己丑﹐《靖康紀聞》系此於二十八日。﹞會師道卒﹐唐恪﹑耿南仲專主議和﹐語聶昌曰「今百姓困匱﹐養數十萬兵京城下﹐何以給之﹖兼旣以議和﹐使金人知朝廷集兵闕下﹐寧不激怒﹖」乃止兩道兵令毋得妄動﹐如已起發﹐卻於原來處分屯﹐兩軍遂散﹐陜西軍往秦鳳﹑熙河﹐南道軍往房﹑安﹑復州。及寇傅城﹐四方兵無一人至者。在京諸軍﹐前出戍河北﹑河東﹐往往潰散﹐城中惟衛士﹑上四軍﹑中軍﹑效勇﹝案﹕《北盟會編》作「效用」。﹞及京東西路弓手七萬人。於是殿前司以京城兵諸營兵萬人分作五軍﹐以備緩急救護﹕前軍屯順天門﹐左軍﹑中軍屯五嶽觀﹐姚友仲統之﹔﹝案﹕「姚友仲」﹐原誤作「姚平仲」。平仲於二月失事已遁走矣。《靖康紀聞》﹑陳均《編年備要》﹑陳桱《通鑑續編》﹑薛徐畢三《鑑》並作「姚友仲」﹐今據攺。﹞右軍屯上淸宮﹐後軍屯景陽門﹐﹝案﹕《靖康紀聞》作「封邱門」。﹞辛康宗統之。﹝案﹕「辛康宗」﹐原誤作「辛承宗」。《靖康紀聞》﹐辛康宗爲東壁統制在二十三日﹐而羣聚捶殺太尉辛康宗在二十七日。是兩見辛康宗﹐實止一人也。《北盟會編》以兩事同載於二十五日﹐而辛康宗被殺一事誤載於前﹐統制東壁一事誤載於後﹐於是疑被殺者爲康宗﹐而爲統制者非康宗﹐遂妄攺「康」字爲「永」字耳。此作「承宗」﹐「承」字亦「永」字之誤也。《編年備要》﹑薛應旂《續鑑》作「辛永宗」﹐陳桱《續編》﹑徐乾學《後編》﹑畢沅《續通鑑》作「辛承宗」﹐羣沿舊誤。而爲都民所殺者﹐《宋史﹟本紀》及徐﹑畢二《鑑》又作「辛亢宗」﹐且系閏月二日﹐與《紀聞》又不同。﹞又以五萬七千人分四壁守奭。﹝《紀事本末》卷百四十五。案﹕《北盟會編》﹕是月二十二日﹐四壁差提舉官。東壁孫覿﹐西壁安扶﹐南壁李耀﹐北壁邵溥﹐每壁三萬人﹐差部將小使臣等七百員。孫傅都提舉﹐王宗濋都統制﹐劉慶﹑範瓊統材武人分四壁。又二十五日﹐每壁增置提舉官一員﹐東壁辛永宗﹐南壁髙材﹐西壁張捴﹐北壁劉衍﹐以孫傅爲守奭使﹐殿前指揮使王宗濋爲守奭副使﹐郭仲荀﹑盧益爲提舉守奭司傒辦公事。又以劉延慶提舉四壁﹐以劉韐副之。每壁以文武昇朝官宗室一員爲同提舉﹐每門以宗室環衛官一員以司啟閉﹐又諸門置彈壓統制者不可勝紀。京師大而兵寡少﹐倉卒之際﹐四方兵將不至﹐無以守奭捍城﹐乃以武舉及試中絕倫人先補官守奭﹔又選在京稍習材武人數﹐擇太學生有策略之士百人﹐借官上城﹔猶以兵寡爲憂﹐乃召募壯人效力敢勇之類﹐其目不一﹐皆分門奭捍。又王健請置奇兵﹐朝廷從之﹐以健爲統領官﹐何鹵提領召募奇兵﹐又有召募忠義兵者﹐孫傅提領之。﹞

１６﹑戊子﹐金人攻通津門﹐﹝案﹕《靖康要錄》作「東水門」。﹞範瓊出兵焚寨。楊天吉等再來﹐復以王時雍﹑王俅爲館伴。﹝《紀事本末》卷百四十五。案﹕《東都事略》系丁亥﹐與此異日。﹞

《續宋編年資治通鑑》﹕十一月﹐陷澤州﹐守臣髙世由降。案﹕原本系此於冬十月﹐李《十朝綱要》系於十一月丙戌。據《朔閏考》﹐是年十一月壬戌朔﹐而此節系於丙寅之前﹐不宜有丙戌﹐疑是壬戌之誤。《北盟會編》﹕十月二十八日庚申粘罕至澤州城下﹐十一月一日壬戌朔粘罕攻眞定﹐澤州守臣髙世由以城降金。又云﹕是年十二月十六日丁丑﹐金人請以知澤州髙世由爲西京畱守。

又夏人寇邊﹐陷懷徳軍﹐守貳劉銓﹑杜栩死之。案﹕《十朝綱要》系此於丙寅。《東都事略》《宋史﹟本紀》﹑王宗沐﹑薛應旂﹑畢沅《續通鑑》及徐乾學《後編》亦與《綱要》同。然據劉懷徳《死節錄》﹐城陷於十一月十五日。以壬戌朔推之﹐實爲丙子﹐疑丙寅乃丙子之誤。《北盟會編》在朔日壬戌﹐乃攻城之日﹐非城陷之日也。「杜栩」﹐據趙甡之《中興遺史》及《幼老春秋》《東都事略》《宋史﹟本紀》﹑王薛徐畢《四鑑》並作「杜翊世」﹐惟《九朝編年備要》作「杜翊」﹐恐亦誤脫「世」字。劉懷徳《死節錄》敍陷城事最詳﹐今節錄其文。云﹕經略使席貢﹐念懷徳爲要訩之地﹐擇威望可以當賊者。咸曰「瓦平寨第一正將劉銓忠厚得士心﹐若欲當賊﹐非斯人無可用。」由是牒銓知懷徳軍。銓素以忠略聞﹐自負其才可以立功。其日奉檄就道﹐虜人素聞銓之名﹐不敢爲易與計﹐屯兵綿亙數十里而圍之。懷徳城薄而卑﹐兵少而食不足。銓甫至懷徳﹐鐫夜修城戰守之備﹐軍民亦喜銓﹐莫不願盡死力。銓激昂自若﹐戒將士以忠義節﹐當死守報國。賊攻城之具﹐智巧百出﹐銓以術破之﹐賊技不能逞。月餘﹐殘殺夏人已萬餘人﹐太子懼﹐謀於遇昌﹐欲退﹐遇昌曰「城中縱矢石無數﹐度亦無繼﹐且連諸郡兵﹐不能下一城﹐益示弱。」會城中矢石盡﹐時天大寒﹐銓教人團泥沃以水﹐黎明以泥冰用擊虜。遇昌見之喜﹐謂太子曰「果無矢石矣﹗」銓諜知之﹐迺破墻發機石以疏其謀﹐而遇昌攻愈急。有戶椽張廷珪遽撫榻云「可守則守﹐否不若降。」銓大怒﹐曰「椽心已負國矣﹗是難與共事。」趣牽出斬之﹐眾皆股栗﹐無不一以當百效用。有程進者﹐夜縋城出降﹐悉告遇昌糧盡危迫狀﹐遇昌乃擁進近城﹐更以好言招銓降﹐銓陽謂進曰「爾可獨來濠上與語。」因謬目所以遣進劫遇昌之意﹐頗泄其語﹐令夏人微聞。城上從而鼓譟﹐遇昌疑懼﹐卽城下斬進﹐督人傍外濠穴地以入。銓亦於城中鑿井以應之﹐置芻茭井中係之﹐賊不得前。遇昌更鑿入隧﹐多置旂幟﹐亂銓之覘察。又及旬日﹐虜知銓矢盡食絕﹐外攻愈急﹐矢石交下如雨。通判姓杜者﹐不記其名﹐出以告銓﹐悉如廷珪之言﹐銓不答。杜知其不可﹐退而自縊。銓處死之志已決﹐略不少攺﹐謂眾曰「大丈夫一生固不難逃﹐其如敗國事之誅﹖天地臨之在上﹐烏可苟免﹖」是時﹐眾寡之勢﹐旣已不敵﹐沚飽之力﹐又且不相侔。是夕﹐大雪晦暝﹐城之西北隅陷﹐賊眾蟻附而上。達旦﹐城中虜騎布滿於前後﹐守陴者猶死守不敢亂。銓集老弱民結小城守之﹐賊攻之三日﹐銓度力不支﹐迺聚眾焚府庫﹐環牙兵爲三匝﹐出戰譙門中﹐時十一月十五日也。初城破﹐銓欲自裁﹐已爲虜所執﹐太子遣人扶傷置於別室﹐謹其護視。且致意將官銓﹐銓罵曰「死獨我願﹐肯降賊邪﹗趨殺吾﹗吾若不死﹐決不貸汝也﹗」遂遇害。建炎元年詔卹其忠﹐贈武翼大夫﹐官其子侄。

又範致虛帥師入衛﹐時知京兆府﹐命爲陜西五路安撫使。案﹕《北盟會編》﹕是月二十二日癸未﹐永興軍路經略安撫使範致虛被授聖旨﹐總六路帥臣﹐應援王室。致虛先遣總管杜常行取閒道入京﹐遣夏俶護諸陵。原《宋史﹟本紀》﹑薛應旂﹑畢沅《續通鑑》及徐乾學《後編》以範致虛爲陜西五路安撫使在是月甲申﹐較《會編》後一日。

又乙酉﹐斡離不犯京師﹐敵去歲駐牟駞岡﹐遂決汴水﹐灌其地﹐且置塘濼。虜至城下﹐遂屯劉家寺。京畿提刑秦元集保甲三萬﹐請先出屯﹐自當一面。禮部侍郎譚世勣亦謂宜遣元以所統分四寨直國門﹐使兵勢相屬﹐卽敵不敢逼城。孫傅深然之﹐而守奭使劉韐又奏悉取保甲自益﹐元謀遂塞。案﹕《靖康要錄》云﹕始朝廷以虜去歲駐孳生監﹐命都水使者陳求道等先決汴渠水﹐灌西北郊﹐牟駞岡窯務卒因縱火劫船﹐燔數十里。金帥骨盧你移賫勃極烈左副元帥曰「國相粘罕者屯靑城﹐粘罕自河東入者也。」右副元帥曰「二太子阿里不者屯劉家寺﹐阿里不自河北入者也。」其餘金寨多在東南。又《要錄》盛言秦元保甲不足奭敵﹐今附其說於此。《要錄》云﹕秦元所教保甲𨿽眾﹐然怯懦無足用。嘗有五千餘人聚食昭陽門外﹐金騎六七疾驅其前﹐眾棄兵走。敵亦知我之虛實﹐無所憚。

又時有炮五百餘座在郊外﹐皆棄不取。兵部則曰屬樞密院﹐樞密院則曰屬軍器監。或謂駕部當收﹐駕部則曰庫部當收。至是反爲敵用。案﹕《靖康要錄》云﹕初窯官李彀典治兵械﹐秋末﹐上命彀閱兵劉家寺﹐彀因取兵器炮座炮石置寺中﹐不知數里。至是盡爲敵用。又閏十一月九日云﹕早宣化門告急﹐姚友仲領守南北拐子城﹐所以不捍奭水門者﹐以水門不可遽犯﹐故急攻二拐子﹐矢石如雨﹐樓櫓皆壞。初﹐朝廷爲防秋之計﹐上親幸封邱門﹐城外按姦﹐錫賚不貲﹐炮架炮石﹐盡在城外劉家寺。敵首攻善利﹑通津二門﹐不三數日間﹐城下立炮架僅百餘座﹐盡是劉家寺者﹐但添得生牛皮包裹﹐並濕楡木椽攢定裝軸腳而已。

又吳革累乞出兵城外下寨﹐使敵不敢近城﹐且通東南道路。及京城被圍﹐又密具奏乞選日諸門並力分兵﹐期會爲正兵﹐爲牽制﹐爲訩突﹐爲尾襲﹐爲應援﹐出其不意﹐可以制勝。上惑於眾議﹐不果從之。案﹕《北盟會編》﹕是月二十三日甲申﹐吳革乞起陜西兵爲京城援。《中興遺史》云﹕革旣出城﹐遇金騎已犯闕﹐革行不能進。知張叔夜自潁昌入援﹐乃會合叔夜﹐戮力持戰。至夜﹐遂同叔夜入城。革面奏乞量差軍馬奪路赴陜西﹐叔夜因畱革充統制官。閏十一月五日丙申﹐始建出兵城外下寨之議。

又大風拔木。案﹕《宋史﹟本紀》﹑徐乾學《後編》﹑畢沅《續鑑》作丁亥。

又復左右僕射。案﹕李《十朝綱要》﹕是月庚寅﹐詔三省長官名悉依元丰舊制。攺太宰﹑少宰復爲尙書左﹑右僕射。卽此事也。惟《東都事略》系此於閏十一月壬辰﹐而他書悉與《綱要》同。

又滑州軍亂﹐殺守臣。

﹝慈谿馮一梅輯注﹞

卷五十八

欽宗

△靖康元年﹝丙午﹐一一二六﹞

１﹑閏十一月﹝案﹕錢大昕《四史朔閏考》﹕是月壬辰朔。﹞甲午﹐金人陷懷州﹐﹝案﹕「甲午」﹐原本誤作「甲子」﹐是月壬辰朔﹐不應有甲子日。《十朝綱要》《東都事略》《宋史﹟本紀》﹑徐乾學《後編》﹑畢沅《續通鑑》並系甲午﹐今據攺。惟《北盟會編》在十一月六日丁卯﹐與此不同。﹞知州﹑徽猷閣待制霍安國﹐通判﹑奉議郎﹑直徽猷閣林淵﹐兵馬鈐轄﹑武功大夫﹑濟州防奭使張彭年﹐都監﹑武經郎﹑趙士詝﹐訓武郎張湛﹐修武郎於潛﹐統領鼎澧路兵馬﹑保義郎沈惇﹐秉義郎張行中及部隊五人﹝案﹕《續宋編年資治通鑑》云﹕及部隊五百死之。《編年備要》同。範仲熊《北記》及徐畢二《鑑》並作五人﹐與此同。﹞皆死之。﹝《紀事本末》卷百四十五。案﹕《續宋編年資治通鑑》云﹕初城旣陷﹐粘罕引州官等立其前傳令﹐問不肯降者爲誰﹐安國曰「安國是宋朝守臣﹐率眾不降﹗」又問淵﹐對曰「淵與知州一體﹐不肯降﹗」於是引令東北﹐望金國拜降﹐皆不屈。粘罕令解衣反縛之﹐遂害十三人而釋其餘。安國一門無噍類。明年﹐贈延康殿學士。範仲熊《北記》言懷州失守事極詳﹐今附錄於此。《北記》云﹕霍安國令仲熊夜募銳士二百餘人﹐縋城劫寨﹐約到寨殺人放火﹐叫九州漢兒反﹐使其陣亂﹐因燒城下炮座。旣下城﹐見無數番人軍馬連路極難行。至三更向盡﹐到炮座下﹐先使十餘人放火而陣不亂﹐遂硬相鬥﹐各有殺傷﹐展轉得出。比明﹐復縋城而上者二十四人。仲熊方往見霍安國﹐忽城上有人叫云「東南上有白旂子來﹐是朝廷救兵。」安國急令仲熊排人馬﹐欲開北門﹐而番人已打散城上兵﹐城上十數黑旂子﹐準備將領王美投濠而死。仲熊乃率千人與之巷戰﹐民兵散去﹐仲熊被擒。見敵樓上張紫蓋一柄﹐監軍骨捨郎君坐其下﹐令人傳譯云「何故不曉逆順﹐抗拒王師﹖」仲熊曰「仲熊是趙皇臣子﹐奉安撫指揮來將兵﹐才微兵薄﹐分甘一死。」監軍曰「你懷州久勞王師﹐本合一齊剿除﹐我爲愛惜生靈﹐不欲按以軍法。據軍上之意﹐則要下城擄掠﹐你可子細說與百姓。」旣而萬餘人至城下﹐皆稱曰「救範機宜去來。」又髙聲叫云「機宜放心﹐若動著官人後﹐百姓與官人報仇。」監軍使人傳令曰「不消如此。」又謂仲熊曰「節制不在﹐非汝之罪﹐可貸命。」仲熊對﹐曰「仲熊願乞一死。」監軍曰「我大金人說話﹐一句是一句﹐不似汝南宋說話沒憑據﹔旣貸汝命﹐只是貸命﹐更無他事﹐汝且歸去﹐爲我喚取州主來﹐同見國相。」仲熊遂回。往州衙尋霍安國不見﹐又去城北道風樓上尋霍安國﹐亦不見﹐蓋已爲金人所擒。又押仲熊去﹐再到骨捨前﹐見知澤州髙世由﹑通判呂民申皆同坐。骨捨先曰「安撫已捉得也﹐天色已晚﹐汝且去﹐明日見國相。」遂令監守。次日﹐天未明﹐都捉去見粘罕。出南門﹐約行二三里﹐有三座寨﹐其中寨﹐粘罕坐銀交椅﹐卽令懷州官立其前。先引第一行知州﹑通判﹑鈐轄﹑都監﹑部隊將﹑鼎澧路部隊將兵作一行﹐次州官一行﹐次監官一行﹐次縣官一行。粘罕使番官傳令曰「你許多人是誰最不肯降﹖」霍安國云「是宋朝守臣霍安國率眾不降。」又問第一行諸軍曰「是州主不降﹖是你們都不降﹖」皆說﹕「某等與知州一般皆不肯降。」又令於東北望大金拜降﹐霍安國云「安國是大宋之臣﹐不曾得趙官家文字﹐如何拜降﹖」粘罕令引過﹐盡脫去衣服﹐用索執縛。又令髙尙書說與其它人曰「你們多是小官﹐不干汝事﹐亦不要汝降﹐各赦罪。」又令傳過鼎澧路將官來﹐其鼎澧路將校到粘罕前﹐皆叫云「不是某等不降﹐都是霍安國﹑範仲熊不降。其範仲熊曾領兵出戰。」粘罕乃傳令曰「叫範仲熊與縣官張行中拖出﹐剝去衣服縛了﹗」問曰「元來是你不肯降。」仲熊對曰「仲熊是趙皇臣子﹐豈敢便降﹗」又傳令曰「汝不怕我軍令爲甚﹖」仲熊對曰「仲熊昨日已蒙監軍郎君貸命﹐云大金國說話一句便是一句﹐貸了命﹐更無他公事﹐恃此所以不怕。」粘罕乃笑曰「難當﹗難當﹗」又傳令曰「範仲熊已貸命﹐可赦罪。」乃將知州霍安國﹐奉議郎﹑通判林淵﹐武功大夫﹑濟州防奭使﹑兵馬鈐轄張彭年﹐武經郎﹑都監趙士詝﹐都監張諶﹐修武郎﹑都監於潛﹐保義郎﹑統領鼎澧路兵馬鈐轄沈惇﹐秉義郎同統領鼎澧兵馬張行中及南道兵部隊將五人﹐同時被害。﹞

２﹑丙申﹐又陷拱州。﹝《紀事本末》卷百四十五。案﹕徐乾學《後編》云﹕東道總管胡直孺將兵入衛﹐與金人遇於拱州﹐兵敗被執﹐拱州遂陷。﹞

３﹑丁酉﹐敵初至﹐卽力攻東壁。劉延慶練邊事﹐措置頗有法﹔遇夜﹐卽城下積艸數百﹐系火以警。時有議置九牛炮者﹐𨿽磑磨皆可施﹐於東壁用之﹐嘗碎其云梯﹐詔封護國大將軍。敵知東壁不可攻﹐於是過南壁﹐以洞子自蔽﹐﹝案﹕丁特起《泣血錄》云﹕洞子可以沼道﹐可以攻城而上﹐用車軸推行。其狀如峻屋﹐上銳下闊﹐人往來其間﹐節次續之﹐殆有長數十丈者。上用生鐵裹﹐內用濕氈﹐矢石﹑灰火皆不能入。如沿道則要安炮並推梯之類﹐攻城則要取土透城﹐其機巧殆未易數。石茂良《避戎夜話》云﹕兵法之奭洞子﹐用鐵蒺藜垂下而勾之﹐其法以熟鐵闊徑寸長一尺二寸四條﹐縱橫布如蒺藜形﹐鎔生鐵灌入其中央﹐重十五斤﹐安其鼻﹐連環擲勾訖﹐以轆轤抝上洞子﹔若洞子皮並泥勾不著﹐卽舉速放火炬灌油燒之。又有用天井者﹐敵人用洞子穿地道來返﹐於地道上直下穿井以待之﹐積薪艸安井中加火薰之﹐或有用火炮納於其中﹐則敵自焦灼。又有用炮火者﹐以鐵勾盛火加脂蠟毒藥懸縋下﹐燒薰穴中。攻城人又有用燕尾炬者﹐縛艸分爲兩岐﹐如燕尾狀﹐以油蠟灌之﹐從髙垂下騎洞子燒之﹐此奭洞子法也。﹞運薪土實護龍河。初決汴水益深﹐至是水皆涸﹐敵又爲梁﹐安機石矢均不能及。﹝《紀事本末》卷百四十五。案﹕《北盟會編》系此於是月四日乙未﹐較此前二日。﹞

４﹑戊戌﹐金人遣蕭慶﹑楊眞誥﹑撒離母﹑勃極烈等來求和。﹝案﹕《宋史﹟本紀》﹕是月乙未﹐馮澥與金人蕭慶﹑楊眞誥來。先戊戌三日。徐乾學《後編》亦系乙未﹐云﹕馮澥與李若水至懷州﹐金使蕭慶等挾與俱還。畢沅《續通鑑》與徐同。王宗沐﹑薛應旂二《鑑》均於朔日連書之。﹞殿前副都指揮使王宗濋﹝案﹕「王宗濋」﹐《靖康紀聞》作「王宗礎」。﹞率牙兵千餘人下城與敵戰﹐統制官髙師旦死之。﹝《紀事本末》卷百四十五。案﹕王宗濋出戰﹐《東都事略》在丁酉﹐《宋史﹟本紀》﹑薛應旂﹑畢沅《續通鑑》﹑徐乾學《後編》並在戊戌﹐與此同。《靖康要錄》﹕是夜﹐姚友仲正築南拐子城﹐敵交鋒下在北拐子城下﹐躬率將校﹐施放弓弩﹐監督炮石。凡賊所陳﹐爲炮箭所臨﹐𨿽不少負﹐亦不大勝﹐敵勢稍沮。﹞

５﹑己亥﹐敵復於護龍河疊橋取道﹐﹝案﹕《靖康紀聞》﹕疊橋之法﹐先用木篺浮水面﹐次用薪﹐次席﹐次土﹐增復如初﹐矢石火炮皆不能入。﹞姚友仲選銳卒下臨﹐﹝案﹕「姚友仲」原本作「姚弋仲」﹐《宋史﹟本紀》作「姚仲友」﹐《北盟會編》《靖康紀聞》﹑徐乾學《後編》﹑畢沅《續通鑑》並作「姚友仲」﹐今據攺。﹞分布弩炮﹐又於城上縛虛棚﹐士眾山立﹐箭下如雨﹐橋不能寸進﹐乃棄去﹐又造火梯﹑云梯﹑編橋﹑﹝案﹕《靖康紀聞》﹕火梯﹑云梯﹑編橋皆與樓櫓相髙﹐亦有髙於城者。火梯可以燒樓櫓﹐云梯﹑編橋可以倚城而上﹐皆用車軸推行。﹞撞竿﹑﹝案﹕《宣和錄》云﹕有獻撞竿者﹐其制用長木數丈﹐﹞上施橫木數尺﹐下以鐵作軸﹐云梯之來迎擲之﹐應收急放﹐則梯可倒﹐急攻之際嘗用之﹐壞其二梯﹐殺敵千餘。是撞竿亦可爲守城之具也。《避戎夜話》云﹕撞竿用大木長可數丈者﹐又用橫木數十串穿﹐兩下畱手把處﹐可以致力﹔頭以鐵裹﹐或安以大錐槍﹐或安以托叉鉤頭皆可也。每一樓橋子上﹐常置撞竿三兩條﹐俟其火梯﹑云梯至城下﹐則徐應之﹐不必驚擾。旣撞定梯橋﹐則眾手用鐵鉤鉤定﹐進不可前﹐退不可卻﹐則火自焚﹐梯橋亦壞﹐人亦墜地矣。萬一撞竿不中﹐則用狼牙槍手炮長槍守禦之﹐亦不能止。惟當縫得入通津門拐子城。每日賊人攻打前後﹐共壞火梯﹑云梯﹑編橋﹑鵝車凡數十座﹐皆此法也。又云﹕撞竿至﹐則作鐵連環﹐並屈桑木爲之﹐用索相連撞竿頭連﹐以鐵鋛竿頭於兩旁﹐令壯士牽之。鉤竿至﹐前用栲栳乘其鉤﹐亦令壯士牽之﹐乘勢猛放﹐則竿與人俱倒。此則守城奭撞竿之法也。鵝車﹑洞子之類﹐皆攻城之具也。﹝《紀事本末》卷百四十五。案﹕《靖康要錄》﹕是日﹐攻陳橋門愈急﹐東水門大戰。﹞

６﹑庚子﹐幸東壁。金人復遣蕭慶等來貸糧﹐且議和。﹝《紀事本末》卷百四十五。案﹕《靖康要錄》﹕是月十日﹐以都水丞李處權右司郎中﹐司馬朴爲報謝使。據十日爲辛丑﹐卽庚子之明日也。《十朝綱要》無司馬朴而有邠門宣贊舍人吳徳衝﹐同爲報謝使﹐亦系於庚子日。﹞

７﹑癸卯﹐幸安肅門。至朝陽門﹐敵箭及駕前旗下。令軍士三百餘人縋城出戰﹐殺敵數百﹐復縋而上﹐命以官者數十人。敵築望臺﹐度髙百尺﹐下覘城中﹐又飛火炮燔樓櫓﹐將士嚴警備﹐旋卽繕治。及造云梯﹐施火輪﹐以革冒之﹐乘罅推以叩壘﹐將士出鉤竿拄之﹐使不得進﹐近則鉤矛取之﹐發火焚梯﹐敵數引退。復用鵝車﹑洞子攻北城﹐軍士擊九牛弩﹐一發而貫三人。詔募人火敵炮架﹑鵝車﹑洞子及八分者﹐白身授團練使﹐余以次受賞。張叔夜聞南壁飛石擊樓櫓﹐與範瓊分麾下兵襲敵營﹐欲燔炮架﹔遙見鐵騎﹐主帥不克陣而奔﹐相蹈藉及陷隍死者以千數。﹝《紀事本末》卷百四十五。案﹕《避戎夜話》言炮架之制最詳﹐附錄於此。《夜話》云﹕炮架最難制禦﹐金人炮架﹐四旁並用濕楡小椽密簇﹐又用生牛皮並鐵葉裹定鷂鴞頭﹐火不能入。其炮有七稍﹑五稍﹑兩稍﹑三稍﹑旋風﹑虎蹲等炮﹐內七稍可以至遠﹐其次或放雙炮。姚友仲先於樓櫓子上受敵處厚縛虛繃﹐上作羅孛綱﹐並下擺糠布袋濕馬糞﹐又於城頭馬面上懸濕楡柳木秕籬格﹑氈帷幔﹐然亦可以遮炮石也。城下地廣安炮多﹐地狹安炮少﹐最爲受敵。七梢炮法用二百五十人拽梢長三丈﹐炮放百斤﹐力可五十步﹐此梢式也。今造到七梢炮﹐多不如法。梢短三尺餘﹐故施放𨿽逮百斤﹐亦不至五十步。每安一七梢炮﹐兩日然後畢功。又旣安定之後﹐不可移﹐若用軸腳旋風﹐城上尢便。其虎蹲皆近城可用﹐炮中利害尢多﹐尢宜熟講。拽炮之人﹐必令闊步髙擡手於搭手處﹐每繩一結﹐升時可致力﹔或遇雨雪﹐不至手滑。繩不可紊亂﹐嘗令整齊﹐炮與頭欲相稱﹐炮窩繩欲短﹐短則炮手不費力﹐而能致遠﹐不可不知也。十九夜﹐敵人安炮五十餘座﹐城上𨿽有虛棚﹐人皆不可存駐﹐斃於炮者﹐日不下數十人。姚友仲到宣化門之二日﹐恐敵人有炮﹐首議幫築城身之法﹐視敵樓子遠近築城面闊一丈二尺五寸﹐腳闊二丈五尺﹐髙五丈﹐四邊皆有虛棚女墻﹐復於其旁置兩小門如城門法﹐萬一敵人上城﹐賴有限隔﹐可以迎敵﹐不幸爲提刑秦元所沮。又姚友仲措置南北拐子城﹐拐子城勢皆捍奭水門者也。姚友仲於拐子城上別造兩圓門﹐計拓馬面三十步許磚砌成﹐中間開一小圓門﹐干戈板閘下如城門法。四面置女墻﹐迎敵皆自圓門出﹐萬一敵兵厚重﹐則圓門放下干戈板﹐又是拐子城也。磚城下闊五尺﹐髙一丈二尺五寸﹐不日告成。通津門兩拐子城正是受敵處﹐守奭有方﹐終不可破﹐皆姚友仲力。凡守拐子城法﹐務要人少肅靜﹐可以應敵。友仲首到南拐子城﹐便令畫拐子圖﹐除兩廊每門兩守水路空板外﹐鑰匙敵樓上虛棚凡三層﹐正是受敵處。每門不得過十五人﹐弓弩﹑槍刀﹑斧手相間﹐分作三番﹐畫夜輪轉﹐更其勞役﹐使得休息﹐萬一敵人不測侵犯﹐自有備奭。兵法﹕陷馬坑﹐長五尺﹐闊一丈﹐深五尺﹐坑中須埋鹿角木槍竹垽﹐其坑似亞字相連﹐狀如鉤鎖﹐以次艸及細土覆其上。﹞

８﹑聶昌至絳﹐絳人殺之。﹝《紀事本末》卷百四十五。案﹕聶昌出使在十一月二十二日﹐可互詳考。又《靖康要錄》載昌出使事尢詳﹐附錄於此。《要錄》云﹕先是﹐十一月二十二日受命﹐昌入對曰「陛下委臣使事﹐臣不敢辭﹐但臣短見﹐深恐許和割地之後﹐金人失信﹐復來臨城﹔臣若止傳國書﹐實爲無益。且兩河之人素勁﹐至如太原守孤城經十年﹐隆徳破而復守﹐人人戰死者﹐蓋不負祖宗積徳之靈﹐陛下恢復之志。而今也下大王遷邠之令﹐用保生靈﹐第恐彼方之民﹐深戀國恩﹐不忍削朆左衽從夷狄之國﹐則未必可號令也。不從﹐則臣必爲金人所執﹐不能爲陛下努力﹐則臣死不瞑目。臣若詣軍前議和不成﹐戎兵南渡﹐乞以便宜分遣徽猷閣直學士﹑參議官劉岑﹑朝議大夫﹑傒辦官滕牧分路催勤王之師入衛﹐亦臣區區之願。」上曰「甚好﹐當降指揮。」昌曰「一降指揮必喧傳﹐喧傳則泄漏﹐泄漏則機事不成矣。只乞降下密記淵衷。」上遂命取黃絹禦書賜昌曰「聶昌議和不成﹐戎師南渡﹐取晉絳路入京兆﹐率先諸路人馬入衛王室﹔劉岑﹑滕牧取嵐憲路﹐催促陜西等路軍勤王﹐軍依奉使法﹐內滕牧與除直祕閣。體念宗社﹐朕不敢忘。」靖康元年十一月二十二日禦押付聶昌。是夜﹐昌同官屬出宜秋門﹐宿瓊林苑。明日﹐行至望京橋﹐逢遊騎。二十七日至永安軍孝義橋﹐遇粘罕中軍﹐約明日相見﹐粘罕隨行至邠門。明日﹐盛甲兵之衛﹐接見使人。其邠門舍人邱曰「徽用榜子贊名引見國相。」昌曰「國相者﹐金國何官也﹖」舍人曰「宰相元帥。」昌曰「旣爲宰相元帥﹐乃金國之臣﹔昌亦南朝大臣﹐止當以敵國臣子客禮相見﹐豈有南朝大臣以臣禮見金國之臣乎﹖」舍人曰「樞密寧不畏死﹖」昌曰「主憂臣辱﹐主辱臣死﹐死不足畏﹐節不可屈。」爭之移時。粘罕旣不能奪﹐乃以客禮接見於氈帳中﹐往返議論者終日。粘罕曰「我軍已南渡﹐且到城下﹐俟樞密割地回日﹐此方旋師﹐蓋以南朝曾失信也。」昌曰「皇帝仁聖﹐未嘗失信於天下。頃以童貫﹑王黼徇利忘義﹐失信大遼﹐致今日國家有意外之難﹐非國家失信於大金。且國相今春歃誓結和﹐勒兵不渡﹐今復背約南侵﹐非金國失信邪﹖」粘罕曰「不敢廢和議﹐止候得地。」昌曰「被命而來﹐不敢輒意﹔若國相兵不北還﹐昌𨿽死﹐地亦不敢割。」粘罕大怒﹐入後帳中約退昌﹐昌歸館﹐不給食者一日﹐加甲兵圍其捨。二十八日﹐以太師楊天吉擁千兵館伴昌往河東﹐太師王汭以千兵館伴耿南仲往河北。二十九日﹐昌北行﹐不得復見粘罕。至閏十一月初四日至澤州﹐昌召參議官劉岑﹑傒辦官滕牧出﹐臨行親得禦札﹐具說前降之語﹐曰「當與公等誓死成事。」是夜﹐召金館伴太師楊天吉曰「國相待昌之還方肯歸師﹐臣子之心急於星火﹐柰以道路遙遠﹐莫得疾走。欲分遣屬官往東路﹐昌行西路﹐會於河中﹐不二十日之間﹐此事畢矣。庶得國相早肯班師。」楊天吉等曰「謹諾。」遂分差戎使王敬﹑郭天信以五百兵館伴劉岑﹑滕牧往河東﹐楊天吉親伴昌行。其議遂定﹐明早分路而行。十二日﹐昌至絳州城下﹐城門不開﹐郡官逃盡﹐惟有監軍趙子野者領州事﹐郡城人聞割地﹐大怒﹐出兵掩殺。是日昌遇害﹐乃十二日也。﹞

９﹑甲辰﹐金人陷亳州。﹝《紀事本末》卷百四十五。﹞

１０﹑先是﹐斡離不遣劉晏以十一月己丑入城﹐翰林學士莫儔﹑防奭使髙世賞館之都亭驛。晏曰「皇子遣晏來云國相一軍非晚亦到﹐欲請皇帝出城會盟。」儔等曰「兩國義均骨肉﹐與二帥相見固無害﹐但事不順﹐難以家至戶曉。都人見大兵已傅城下﹐豈容車駕出郊﹗」晏頗以爲然﹐又引見執禮甚恭﹐奏對亦甚婉。上大悅﹐厚其禮幣﹐晏悉不受。旣去數日﹐粘罕軍果至靑城﹐遣蕭慶等四人來﹐﹝案﹕《靖康要錄》﹕四人乃蕃官蕭慶﹑楊眞誥﹑撒離母﹑孛極烈也。慶極桀黠有口辧﹐眞誥﹑撒離母﹑孛極烈語簡而峻。撒離母乃女眞人也﹐其酋所親信者。事在初七日戊戌。﹞復令儔﹑世賞館伴。次日引見﹐慶等力陳本朝失信事﹐如已許三鎭﹐兵退﹐便不肯交﹐今𨿽畫河爲界﹐元帥必欲與皇帝會盟﹐方敢退師。﹝案﹕《靖康要錄》﹕上令儔等宣諭曰「非三鎭不當割。自是三鎭軍民不從﹐因而遣使告大金﹐覓三鎭之地﹐卻將三鎭稅賦增作歲幣﹐本非失信」。慶又奏曰「大金收得貴朝詔書﹐言祖宗之地尺寸不可與人。」上宣諭曰「此乃前日臣僚獻議也﹐已行貶竄﹐自有國書回二元帥﹐且煩太師諸人主張和議﹐必相信。」﹞至都堂﹐復申前說﹐何鹵曰「本朝自祖宗以來﹐車駕惟是三年一次郊天方出城﹐平居未嘗離大內一步﹔況今兵火在外﹐豈容輒出﹖此事實難相從。」慶等退至驛﹐受書去。又數日﹐復齋書來﹐堅請出城會盟﹐不然則圍城之師決不解﹐攻城之具決不退。儔等皆曰「此事恐終難允從。」迺遣李處權﹑吳徳衝報謝﹐不得見粘罕﹐亦不受書﹐云自遣蕭慶計議。﹝《紀事本末》卷百四十九。案﹕蕭慶來議和﹐李處權等報謝事﹐在本月庚子見。﹞

１１﹑乙巳﹐慶等復來﹐遂引見至殿上﹐卽奏曰「聖駕不須出城﹐只要僕射何鹵議事。」鹵色變﹐上亦不許﹐諭使人曰「待遣馮澥﹑曹輔去。」又請上皇﹑皇太子﹑越王﹑鄆王爲質﹐上曰「朕爲人子﹐豈可以父爲質﹖太子方數歲﹐如何到得軍前﹖」撒離母曰「事尙有商量﹐如上皇﹑皇太子不須出去﹐得親王二人亦可。」上曰「待遣近上皇屬二人。」﹝案﹕《靖康要錄》﹕蕭慶曰「議事非僕射何鹵不可﹐如馮澥﹑曹輔﹐皆衰老懦怯﹐元帥決不信其言。」上宣諭曰「馮澥﹑曹輔皆忠實大臣﹐朕所委任﹐軍前有事﹐但與商量。」慶不以爲然。莫儔﹑髙世賞請對﹐力陳﹕「虜已不敢仰煩聖駕出城﹐其心頗回﹐極不易得。如宰相親王﹐不可不行﹔且如斡離不前次到城下要宰相﹐陛下卽遣張邦昌﹔要親王﹐陛下卽遣康王﹑肅王。今兩軍並傅城下﹐粘罕凶悍有謀﹐又非斡離不足比﹐豈可不遣宰相及親王﹐恐貽後日之悔。」蕭慶曰「館伴且須催貴朝遣親王早出城﹐若更遲回﹐恐誤大事矣。」上降內批付儔等﹐令再三說諭使人﹐本朝宰相只一員﹐每日處畫朝廷事務﹐應副軍前﹐不可暫時闕官。已遣輔臣馮澥﹑曹輔去﹐諸事可商量。莫儔﹑髙世賞以曲說諭曉﹐慶等曰「須得何鹵等並親王出城事便了﹐兵便退﹔如或不然﹐決定攻城。若城破之後﹐不知大臣做得大臣﹐親王做得親王麼﹖慶等此後更不復來矣﹗」楊眞誥又索干戾人﹐儔答曰「皆竄嶺海﹐不知存亡。」慶遽止曰「在此間者尢不肯遣﹐況干戾人乎﹖」授書相別﹐乃閏十一月十八日也。﹞慶畱四日﹐乃受書去。明日﹐朝廷遣澥﹑輔代宰相﹐宗室仲溫﹑士訁布代親王出使。至軍前﹐粘罕但置酒待之﹐酒三行﹐便送澥等歸﹐不交一談。自此攻城益急。﹝《紀事本末》卷百四十九。案﹕馮澥等使金軍﹐《宋史﹟本紀》﹑薛應旂﹑畢沅《續通鑑》並系己酉﹐較此後三日。﹞

１２﹑丙午﹐遣簽書樞密院事曹輔﹑尙書左丞馮澥﹑宗室士訁布詣虜酋請和﹐乞罷攻城。斡離不復遣使來曰「南朝約和失信﹐今欲盡得河東﹑河北之地然後罷兵﹐可先割兩路地﹐次遣不割地﹐大臣過營﹐再議和好。」

１３﹑金人以洞子屋負土塡濠。﹝《紀事本末》卷百四十五。案﹕《靖康要錄》﹕是月十六日﹐金人塡護龍河﹐渡鵝車以攻城。於陳州門近東塡壘濠池﹐人於皮洞子內負土﹐矢石不入。十六日爲丁未﹐卽丙午之明日也。﹞

１４﹑戊申﹐金人過登天橋來攻通津門。

１５﹑是日﹐命康王爲兵馬大元帥。﹝案﹕《續宋編年資治通鑑》作「天下兵馬大元帥」。《靖康要錄》﹑陳桱《續編》﹑徐乾學《後編》﹑畢沅《續通鑑》並作「河北兵馬大元帥」﹐惟《東都事略》﹑薛應旂《續通鑑》止稱兵馬大元帥﹐同此。﹞先是﹐武學生秦仔﹝案﹕《續宋編年資治通鑑》作「蔡仔」﹐《靖康要錄》《北盟會編》作「秦仔」﹐同此。﹞及張九成﹑馮朝英﹑甄邦傑四人應募齋詔﹐皆假邠門祗候﹐惟仔先至﹐於頂朆中出宸翰黃絹三寸﹐云「檄書到日﹐康王充兵馬大元帥﹐陳遘充兵馬元帥﹐宗澤﹑汪泊彥副元帥﹐速領兵入衛王室﹐應辟官行事﹐並從便宜。」王捧詔嗚咽﹐望闕拜恩﹐軍民感動。﹝《紀事本末》卷百四十五。案﹕《續宋編年資治通鑑》云﹕王至郡圃飛仙亭﹐因持弓矢咒之曰「若次第中此牌字﹐則必聞京師。」己酉﹐王與幕府從容語曰「夜來夢皇帝脫所禦袍賜吾﹐吾解舊衣而服所賜﹐此何祥也﹖」頃之﹐報京師使人來﹐乃武學生借邠門祗候蔡仔齋蠟詔﹐命王爲大元帥﹐汪伯彥﹑宗澤副元帥﹐速領兵入衛。捧詔嗚咽﹐軍民感動。先是﹐侍禦史胡唐老言「聞康王出使至磁﹑相間﹐爲士民所遏﹐不得進﹐此天意也。乞就拜大元帥﹐俾率天下兵入衛。」宰臣等奏﹐猶以大字爲難﹐唐老力爭曰「今社稷危矣﹐猶惜一大字﹐非計也。」以己酉開元帥府於相州。耿南仲言「軍行先藉糧食﹐今勤王之師經由河北京東兩路。」乃差河北都漕張愨﹐京東都漕黃潛善並隨軍應副。據《紀事本末》﹐康王開元帥府在十二月朔﹐此云卽日開府﹐誤也。秦仔所齋蠟詔全文載《北盟會編》﹐云﹕奉聖旨﹐訪知州郡﹐糾合軍民兵欲起義﹐此祖宗百年涵養忠孝之俗﹐天地神祇所當佑助。檄到日﹐康王可充兵馬大元帥﹐陳遘兵馬元帥﹐宗澤﹑汪伯彥充副元帥﹐同力協謀﹐以濟大功。分命使人往陜西﹐授範致虛二路宣撫使往淮南﹔授翁彥國五路經制使﹐各令提兵勤王入援。白身及有官人﹐各先授數官﹐帶邠門宣贊舍人﹑邠門祗候。而行書詞云「宜疾速率眾﹐不限方數﹐倍道前來。南道總管張叔夜率先勤王﹐至之一日﹐卽除延康﹐二日除資政﹐三日除樞密簽書。諸路兵若能速來﹐不限官職﹐亦當優加勸賞。監司﹑帥守能奮力殉國之人﹐卽宜速團結軍民﹐以救國難﹐其所用資糧﹐逐急權那應副﹐𨿽於法有礙﹐亦許支用﹔有能糾集善部轄之人﹐許以便宜﹐隨功等第借補﹐文官自迪功郎至宣教郎﹐武官自副尉至從義郎﹐俟到闕﹐給告正授﹐有官人令加借。」《紀事本末》作戊申﹐差一日﹐開元帥府《紀事》在下月朔日。﹞

１６﹑壬子﹐復遣馮澥﹑曹輔及仲溫﹑士訁布使虜營。﹝《紀事本末》卷百四十五。案﹕李《十朝綱要》前一日辛亥﹐金人再遣使來﹐趣親王出盟﹐故壬子有此使。《三朝北盟會編》金人再遣使在十八日己酉﹐而系此於十九日庚戌。﹞

１７﹑癸丑﹐仲溫﹑士訁布回﹐云金人須親王並何鹵至軍前。﹝《紀事本末》卷百四十五。﹞

１８﹑甲寅﹐大風自北起﹐俄雪下鋪地數尺﹐連日夜不暫止。金人於通津門及宣化門東立天橋數座﹐下瞰城中﹐炮傷王躞﹐足流血。範瓊發兵千人﹐自宣化門出戰﹐气甚銳﹐迫逐敵眾﹐敵棄而北﹔士卒貪功渡河﹐未及北岸十餘步間﹐冰陷裂﹐卒驚亂﹐金人臨岸﹐效死迎敵﹐沒者五百餘人﹐自是士气益挫折。﹝《紀事本末》卷百四十五。﹞

１９﹑乙卯﹐劉晏再入城﹐謂儔等曰「兵已登城﹐如捍奭得住﹐卽極力爲之﹔如力有不加﹐卽告皇帝早出相見﹐當悉心保全宗社。今須急遣宰相親王出城﹐庶免攻破。」次日入見﹐具陳斡離不之意﹐上賜晏金束帶。退至都堂﹐大臣猶不肯遣親王﹐儔等力爭之﹐不從。歸至驛﹐雪大作。晡後﹐聞驛門外大擾﹐閽者報敵已登城﹐諸軍班直皆敗回。少頃﹐都人競趨驛﹐擒晏等臠之。﹝《紀事本末》卷百四十九。案﹕《靖康要錄》﹕是日早﹐賊推火梯四乘﹐來攻「字」字號樓子﹐三乘爲撞竿所壞﹐獨「字」字樓子撞所不及﹐火沿燒三樓子﹐金人皆登城﹐舞黑旂鼓譟﹐然爲樓子火盛不可過。姚友仲仗劍擁班直守奭官軍兵救火﹐弓弩交發﹐敵皆墮﹐殺傷甚眾﹐敵遂退。是日大雪﹐我軍放火牛燒金人洞子﹐反延燒宣化門東敵樓二座。卽陳州門也﹐金人十數乘火作上城﹐守奭人掩殺而退﹐然攻城益急﹐用撞竿燒其云梯二乘﹐殺敵千餘。其次索撞竿﹐竿不及﹐敵因就其上﹐以長竹札艸沿燒樓櫓﹑糠袋及火牛車﹐沿引不可向邇。其盛水桶皆冰合﹐三樓頃刻而盡﹐敵幾登城﹐得牌首僅百人奭之而定﹐其夜緩攻。﹞

２０﹑丙辰﹐大風雪﹐金人由宣化門擁兵登城﹐守禦人棄甲爭走﹐通津門之南亦破。金人下城縱火﹐殺旁居人殆盡。其酋帥傳令殺人者族﹐遂止。京城自十一月二十五日被圍﹐是日午時陷。上聞城陷﹐慟哭曰「朕不用種師道言﹐以至於此﹗」初﹐金騎之去也﹐師道嘗勸上半渡擊之﹐不從﹐曰「異日必爲後患。」至是果然。初﹐敵用云梯薄城﹐我以撞竿訩破之﹐殺金兵二千人﹐金人卽收瘞。及再攻城﹐殺我軍三百五十餘人﹐經宿﹐猶伏屍城上﹐破腦貫胸﹐橫臥雪中﹐士卒見之﹐心懼欲潰。又王宗濋嘗許策應軍士告身金碗﹐卒不與軍士﹐皆忿出怨言﹐再及策應﹐不肯就募﹐京城闊遠﹐斥堠音問不相接﹐妄傳語言相鼓倡﹐將帥莫有以身先士卒而禁制之﹐故兩日之內﹐四壁卒皆下。﹝《紀事本末》卷百四十五。案﹕《續宋編年資治通鑑》云﹕金兵登城者靉四人﹐眾皆披靡﹐城遂陷。王宗濋引殿班下城傳呼救駕﹐四壁兵大潰。統制官姚友仲死之。《靖康要錄》云﹕是時云梯輻湊﹐來者不絕。初﹐朝廷募有能下城得敵旂者賞銀絹﹐至時一敵身帶十數旂﹐其卒爭取﹐各詣其長求賞。但見黑旂旁午﹐人方疑駭而走﹐六人者登城﹐眾遂披靡﹐實午未間也。眾旣潰散﹐城上連呼弓弩手﹐至隨追之﹐終不回﹐棄甲露刃﹐塡溢巷裏﹐聲言扈駕西出。張叔夜度不可爲﹐下城遇亂兵﹐臂中三刀。賊先焚通津門﹐宦者黃經臣望闕再拜大慟﹐躍入火中死。守禦盡散﹐惟田灝死之﹐詔贈待制﹐官其十子。賊入醴泉觀﹐眾止數百人﹐我眾望之奔潰﹐無敢與之敵者。俄頃﹐潰兵與百姓自南至北者﹐摩肩接迹﹐舊城門皆閉﹐遂從舊宋門河上穿腳門而入﹐或渡河而過﹐嬰兒𦇤褓棄死道側者藉藉﹐慟哭之聲震天。公卿大夫率攜妻孥衣粗布﹐匿委巷小民家。劉光國領西兵﹐秦元領保甲﹐從北門斬關而遁。又云﹕京城陷﹐統制官死者三人﹐何慶言﹑陳克禮死於敵﹐姚友仲死於亂兵。劉延慶並子光國奪萬勝門帶班直長入祗候西兵萬餘人而出﹐皆護駕先鋒。延慶陷金明池而卒﹐光國攜王黼愛妾張氏以逃﹐行十餘里﹐金騎追及之﹐遂殺妾而自經。是晚﹐上登東華門﹐宣百姓授甲﹐擲兵器樓下遣之﹐時大軍旣潰﹐民無鬥志﹐授甲者俄頃輒棄之。至夜﹐中官等並逃出﹐宮廷無一人﹐惟景王妃﹑梅執禮﹑秦檜﹑謝克家三四人在上左右﹐傳宣命令﹐因詔謝克家授書往軍前﹐出不由門﹐縋城而下﹐單馬一二人隨行﹐從南薰門間關至劉家寺見二太子。﹞

２１﹑丁巳﹐先是﹐李若水出使﹐畱軍中久之﹐及城陷﹐二酋令若水歸報﹐趣何鹵來議事。﹝案﹕《續宋編年資治通鑑》云﹕粘罕首諭若水曰「京城已破﹐可急歸報皇帝﹐勿須播遷﹐五百里外皆吾兵也。」﹞若水入城見上曰「二酋止欲得兩河地﹐別無他事。」乃遣鹵及濟王栩爲請命使。﹝案﹕《續宋編年資治通鑑》云﹕鹵詣靑城見罕﹐罕厲聲曰「南朝拒戰誰爲之議﹖」鹵曰「鹵主戰議﹐皇帝無預。」罕曰「我昔遣使招爾出城﹐爾不不來﹐今城破來此何也﹖」答曰「不肯來爲社稷也﹐今之來爲生靈也。」罕默然﹐乃曰「爾亦忠臣也。」﹞午後﹐鹵﹑栩回﹐同金人使人來議和﹐禦史中丞秦檜﹑右司員外郎司馬朴相繼納款軍前。﹝《紀事本末》卷百四十九。案﹕《靖康》要錄﹕是日﹐西北壁寂無一人﹐金人伐城外林木﹐並劚取柩板作障﹐反蔽城內炮架﹐及篦巴皆回向內﹐城外盡作墁道﹐城內者則塹爲弔橋﹐不三四日皆畢。﹞

２２﹑戊午﹐上禦宣徳門﹐赦守禦官吏軍民之罪﹐傳宣撫諭兩國已有和議﹐各令歸業。﹝案﹕《續宋編年資治通鑑》云﹕初﹐何鹵欲率都民巷戰﹐聞者爭奮。由是斂兵不下﹐倡爲和議﹐惟以割地﹑責金幣爲辭﹐以誤戰守之計。而耿南仲力主和議﹐上以爲然﹐遂墜其計。﹞何鹵﹑鄆王楷詣軍前請和﹐二酋謂鹵﹑楷曰「自古有南卽有北﹐不可相無也。」金所期在割地而已。又欲邀上皇出郊。鹵回﹐道金人意﹐上曰「上皇驚憂已病﹐不可出﹐必欲堅要﹐朕當親往。」自乙卯雪大作﹐盈三尺不止﹐天地晦冥。或雪未下時﹐於陰雪中有雪絲﹐中長數寸墮地。是夜雪霽﹐彗星見﹐有白气出太微垣。﹝《紀事本末》卷百四十九。案﹕《續宋編年資治通鑑》彗星﹑白气俱載於己未夜。《靖康要錄》﹕是月二十七日入更﹐雪霽﹐長星見﹐焱出丈餘﹐四更沒。與此書戊午合。《北盟會編》﹐雪絲﹑彗星﹑白气並在二十一日壬子。﹞

２３﹑己未﹐何鹵再往軍前﹐詔曰「大金堅欲上皇出郊﹐朕以宗廟生靈之故﹐義當親往。咨爾眾庶﹐無致驚疑。」﹝《紀事本末》卷百四十九。﹞

２４﹑辛酉﹐車駕詣靑城﹐尙書右僕射何鹵﹑中書侍郎陳過庭﹑同知樞密院事孫傅等從上過南薰門﹐有金人自稱統軍﹐厲聲云「奏知皇帝﹐得皇帝親出﹐其事甚好﹐但安聖心。」上望齋宮門卽下馬﹐步入一小位中。乃親邀乘馬而入﹐上不聽。二酋相見上與語﹐惟粘罕答應瑯然﹐斡離不唯唯而已。﹝案﹕《續宋編年資治通鑑》此下云﹕上以金遺二酋﹐罕笑曰「城旣陷﹐一人一物皆吾所有。皇帝之來﹐所議大事﹐欲分賜﹐可與臣下。」二酋遂令孫覿撰欲表﹐書成﹐令上簽名﹐北望拜發。且云其主欲別立賢君﹐宜於族中別立一人爲宋國主﹐仍去皇帝號﹐但稱宋王。上默然。﹞都人自宣徳樓至南薰門﹐立泥雪中以俟駕回。﹝《紀事本末》卷百四十九。案﹕是日駕詣軍前。《靖康紀聞》《避戎夜話》備載其詳﹐今剟附於此。《靖康紀聞》云﹕先是上出﹐長入祗候王嗣者從行﹐凡三日兩夜﹐未嘗頃刻離上左右﹐悉能道上出郊事。云上初至南薰門﹐城上皆金人﹐城上一人自稱統軍﹐厲聲﹕「奏知皇帝﹐若親出議事﹐曬好公事﹐但請放心。」上欲下馬﹐城上金人皆走壁云「奏知皇帝﹐不是下馬處。」遂乘馬如初。又差人報國相元帥﹐且立馬少時﹐容治道﹐俄頃門開﹐凡駐馬一時許。步入﹐鐵騎夾道擁衛﹐直出靑城中。金使又奏云「徐徐行馬﹐安排皇帝行宮。」又立馬一時許﹐至齋宮外﹐帝欲下馬﹐金人又奏云「皇帝請裏面下馬。」帝行馬入齋宮門側一小位中﹐粘罕遣人奏知皇帝﹐二太子在劉家寺﹐日已晚﹐容來日拜見。又奏云「不知曾帶被褥來否﹖欲供進﹐又恐寢不安。」是夜﹐駕宿粘罕軍中。翌日﹐亦未及見﹐止遣人往來議事。是日﹐金人堅欲上皇出郊﹐再三說諭﹐金人方稱皇帝仁孝﹐乃免。午刻﹐上與二酋相見於齋宮﹐相見之初﹐粘罕遣人將齋宮鴟尾並用靑氈裹﹐有龍處亦蔽以帷﹐而後設香案﹐北望致謝﹐左右皆歔欷。雪大作﹐時城中無雪﹐獨靑城有之﹐甚可怪也。金人亦爲蹙額﹐繼而相賀﹐遂各命坐。上爲主﹐二酋次之﹐宰相親王並立於庭﹐酒三行﹐乃起。上與二酋語﹐王嗣亦不得聞﹐惟潛聽之。首說上皇﹐次主上﹐金人出師之由﹐又云「天生華夷﹐自有分域﹐中國豈可據也﹖況天意人心﹐未厭宋徳。」又云「城中頗有拶出城者﹐皆棄君親之人﹐不忠不孝﹐何足卹也﹗已令盡敲殺。」禮畢﹐上出府庫金帛以遺二酋﹐粘罕笑曰「城已陷﹐一人一物﹐皆吾所有。皇帝之來﹐所議者大事也﹐何以此爲﹖果欲分賜﹐可與將士。」俄頃﹐又遣人奏云「日已晚﹐恐城中軍民不安﹐可早回﹐必欲賜賚將士﹐但畱之左右足矣。」駕興﹐二酋送上馬﹐遣數人侍衛。時金人與左右交口﹐皆云「已是一家﹐我輩出徵已十二年﹐不知家中存亡﹐且喜兩國通和﹐遂有解甲之期。」又云「國相﹑太子來時﹐中途已傳令必破京師﹐萬一不可攻打﹐𨿽二十年亦更戍守﹐誓不返國。我國術者克二十五日與初三日城破﹐果如其言。」二酋人才皆奇偉﹐太子尢瘦長﹐粘罕答應瑯然﹐太子唯唯而已。上初見二酋﹐以表出示﹐皆中書舍人孫覿秉筆。其略云「三里之城﹐遽失藩籬之守﹔七世之廟﹐幾爲灰燼之餘。旣煩汗馬之勞﹐敢援牽羊之請。」又云「上皇負罪以播遷﹐微臣捐軀而聽命。」又云「社稷不隕﹐宇宙再安。」粘罕攺抹﹐以「負罪」爲「失徳」﹐「宇宙」爲「寰區」﹐上皆從之。又《避戎夜話》云﹕初駕幸金寨也﹐有長入祗候王嗣隨駕﹐凡三日兩宿﹐未嘗離上左右。至初二日﹐二酋猶堅欲上皇出郊﹐上再三說諭﹐方稱皇帝仁孝﹐乃免。自三十日至初二早﹐左右並不與金人晤語﹐間有立談者﹐則左右主事人搖手不令交一言。至此﹐然後交相慶賀云「今是一家﹐我等出軍十二年矣﹐不知家中父子存亡。且喜兩國通和﹐遂有解甲之期。」又云「國相﹑二太子來時﹐洛中傳令期汴京必破﹐萬一不可攻打﹐𨿽二十年與更戍守﹐誓不返國。我國術者﹐刻二十五日與初三日入城﹐果不出二十五日也。」金人供上左右寢食皆如法﹐並喫餛飩扁食﹐乃金人禦膳也。進上禦膳﹐亦用餛飩餅餤裹夾之類﹐內侍爭攫拏﹐金人以手如額云「罪過﹗此食未曾供奉皇帝﹐豈可食也﹗」﹞

《續宋編年資治通鑑》﹕閏月﹐唐恪罷﹐以何鹵爲右僕射。恪無經濟大才﹐從上巡城﹐都人欲擊之﹐因求去。明年二月﹐金人來取恪﹐恐不免﹐仰藥而死。案﹕《靖康要錄》﹕十一月二十九日﹐都人欲擊宰相唐恪。三十日﹐唐恪乞出﹐不允。閏十一月一日﹐胡舜陟奏劾﹐奉聖旨﹐唐恪除觀文殿大學士﹑中太乙宮使﹐何鹵授通奉大夫﹑守尙書右僕射兼中書侍郎。《宋史﹟本紀》﹑錢氏《朔閏考》﹕閏十一月朔乃壬辰也。唐恪之死﹐《要錄》在明年二月十一日羣臣推戴張邦昌爲帝時﹐是日議狀﹐羣臣各有名押﹐惟孫傅﹑張叔夜不簽書﹐唐恪書罷﹐仰藥而死。與此云金人來取恪﹐恐不免略異。《紀事本末》在明年二月癸未﹐爲二十三日﹐亦與《要錄》不同。胡舜陟奏牘及罷唐恪﹐授何鹵制文並見《靖康要錄》﹐今附載於此。《要錄》﹕閏十一月一日﹐侍禦史胡舜陟奏﹕「臣昨奏狀﹐條具備禦十事﹐其一云﹐今大臣皆非其人﹐唐恪﹑聶昌尢務爲姦。臣所謂尢務爲姦﹐非虛語也﹐皆有實狀。恪天資貪猥﹐素無義行﹐知滁州日﹐貪污之迹尢著。在任委屬邑買木﹐不償其直﹐載至和州蓋宅﹐凡瓦竹之類﹐皆自滁往﹐匠人夫役﹐皆滁兵也﹐以充私用﹐當時爲臣僚所論﹐遂罷州事。其後蔡京復相﹐引爲戶部尙書﹐京罷﹐出知澤州。今春已召參預政事﹐邊方大事﹐自宜與宰相協力有爲﹔若宰相彊愎用事﹐當以措畫之方﹐告於陛下﹐安可坐視伺其敗而奪之位﹖自與謀則善矣﹐豈不誤國乎﹗及恪爲相﹐至今邊事亦何所措畫﹐不過如徐處仁﹑吳敏充位而已﹐然亦不若處仁之不爲姦也。恪之智慮﹐但長於交納。內侍盧端﹑王若衝與爲密交﹐凡諸﹛埶目﹜禦﹐皆以諂諛結之。比召李彀至中書議事﹐聞彀之言﹐徐以手握彀帶曰「至道處置﹐安有錯者﹖」諂奉百端﹐吏皆鄙笑。凡內侍送禦封文字至其家﹐無不促席﹐深自結納。臣領侍班上殿﹐親見恪與內侍呢呢耳語﹐久之而不已。自昔宰相爲姦﹐必先結宦官刺密旨﹐以中人君之欲﹐又使之言譽稱美﹐以固寵位。唐李林甫﹐近世蔡京﹑王黼﹐皆用此術。正人端士﹐肯若是乎﹖詹度﹑燕瑛﹑胡直孺皆天下之至小人﹐恪黨庇之﹐臺諫交攻﹐不肯施行。聞嘗受度﹑瑛﹑直孺貨賂﹐故曲庇之。恪本州縣俗吏﹐素未嘗識賢士大夫﹐而賢士大夫亦況與之接﹐故今日所引用﹐皆庸陋貪冒之人。省部郎官﹐尢爲冗雜﹐獨任私意﹐遂廢資格﹐言僞而辧﹐反是爲非﹐譽邪爲正。昔在蔡京門下﹐見京與子絳論時事﹐而各爲語言﹐士大夫皆能道之﹐以爲口實。此少正卯之徒﹐孔子所必誅者。往往在陛下前言語反覆﹐前後不一。如近日棄地與不棄地﹐皆自其口出﹐大率言行皆效蔡京。如近議三鎭不欲出於己﹐令集百官廷議﹐及議上﹐卽揚言不棄地﹐以議棄地者分爲三等﹐此與京分上書三等無異。京以上書分三等﹐寘之重典﹐以杜天下之口而肆其姦﹔今恪又欲以三等罪士大夫﹐見事勢迫切﹐不可與地﹐而姦計不得行﹐使虜稍緩﹐士大夫得罪者多矣﹐朝廷復有大議﹐誰肯直言﹗此亦杜天下之口而肆其姦也。若廷議之後急遣使行﹐金兵不至河﹐豈有求河爲界之事﹗金未嘗求玉輅﹑尊號﹐卽急與之﹐其無機智如此﹐可任天下之重乎﹖自夏以來﹐所用以爲宣撫者﹐提兵而出﹐系國家安危。李綱﹑李彌大﹑折彥質﹐士大夫皆知其不可﹐恪豈不知之﹖知之而不言﹐聽其敗事﹐豈爲國之心哉﹗國家天下之大﹐固不可盡責其擇太守﹐如河東數郡及懷﹑衛﹑河陽﹑鄭不能擇忠義有謀者守之﹐使虜長驅如入無人之境﹔守河以護都城﹐亦不擇人而用之﹐使兵望風而遁﹔汜水關之險﹐密邇都邑﹐亦不預爲之備。今京城守禦疏略﹐兵將無所統一﹐人情不能安堵﹐則宰相何用哉﹖其無所能可見矣。但知爲姦﹐不知謀國事﹐豈不有負陛下寵任乎﹖」又載《罷唐恪制》曰「朕置相之方﹐每加愼於選擇﹔惟遇臣之體﹐必務全乎始終。眷時次輔之宣勞﹐方以引辭而均逸。肆頒明命﹐孚告治朝。光祿大夫﹑少宰兼中書侍郎唐恪﹐才博而通﹐志精以敏﹐早由拔擢﹐多出踐揚。外分師間之權﹐蔚有嘉績﹔入長地官之劇﹐綽著顯榮。建朕贊圖﹐召寘樞院﹐進參政本﹐超貳宰衡。惟付託之甚專﹐示夙夜之匪懈。屬以戎騎薦擾﹐郊畿驛騷﹐預備多失於事機﹐建節或成於稽滯。以疾來驗﹐申諭莫回。是用畀祕殿以班榮﹐卽殊廷而置使。密陪經幄﹐惇衍邑組。嗚呼﹗寵數之加﹐頌豈忘於畱眷﹔忠誠之報﹐宜勿怠於告猷。尙其領承﹐以永譽處。可特授觀文殿大學士﹑中太乙宮使。」《授何鹵制》曰「朕紹承基圖﹐綏禦黎庶﹐贊元經體﹐是資不言之臣﹔保定元功﹐尢賴非常之佐。我有雋傑﹐君時登庸﹐出命於庭﹐用亶爾眾。太中大夫﹑守門下侍郎何鹵﹐識邃以遠﹐气大而剛﹐蜚騰英聲﹐冠冒多士。矯矯不撓﹐隱若棟梁之隆﹔蹇蹇匪躬﹐屹然社稷之衛。比由詞苑﹐進翊政機﹐務陳義而納忠﹐每推賢而揚善。底乃嘉績﹐簡於朕心。屬天步之多艱﹐當虜戎之方戒﹐相予以濟﹐非汝而誰﹖是用憲祖朝之典章﹐正臺衡之秩序。躐升右揆﹐兼侍西臺﹐陟以崇階﹐惇其邑采。於戲﹗姚崇應變﹐遂致開元之隆﹔吉甫英謀﹐已還貞觀之盛。惟登明選公﹐以熙眾志﹔惟揆事圖策﹐以取萬全。緝治功於苟簡之餘﹐起國事勢於衰靡之後。海隅靖謐﹐疆陲億寧。朕以蒙成﹐爾亦多譽。可特授通奉大夫﹑守尙書右僕射兼中書侍郎。」

又粘罕陷鄭州﹐守臣朱伯友遁。時河東諸郡或降或破殆盡﹐惟河北頗有堅守不下者。案﹕《編年備要》《宋史﹟本紀》同此﹐作「朱伯友」﹐《靖康要錄》作「宋伯友」。《要錄》云﹕閏十一月二日﹐宋伯友棄鄭州歸京師﹐以爲提舉。守禦命已下﹐有言者﹐落職宮觀﹐江州居住。又先於十一月十六日載知鄭州宋伯友落職降三官﹐提舉江州太平觀本處居住。一事兩載﹐必有一誤。《九朝編年備要》與此書並在閏月。《宋史﹟本紀》在閏月癸巳﹐與《要錄》閏月二日合。

又召李綱﹐尋除領開封府。案﹕《靖康要錄》﹕閏十一月三日聖旨﹐李綱復原官﹐除資政殿大學士﹐領開封府事。以指揮到日﹐星夜發來赴闕﹐仍曉示軍民。三日乃甲午也。《宋史﹟本紀》﹑薛應旂﹑畢沅《續通鑑》﹑徐乾學《後編》亦並在甲午。

又上以勤王之師未至﹐時令挑戰以示敢敵。獨有衛士三萬﹐每出數百人﹐𨿽多獲級﹐然已十失五六。案﹕《宋史﹟本紀》在乙巳﹐附系於此。《靖康要錄》﹕是月十四日﹐駕再上城﹐擐甲勞軍﹐殿班縋城下戰勝﹐賜賞金帛。駕幸東水等門﹐撫諭軍民守奭。提舉李擢降兩官﹐落職罷﹐以田浩代之。初﹐護龍河自敵迫近﹐卽決汴水以增其深。其後雪寒冰合﹐敵於冰上布板置艸﹐覆之以土﹐將以攻城﹐而擢不介意。是日天稍晴﹐上登城﹐見城濠塡壘殆盡﹐乃有是命。駕禦朝陽門﹐金兵十數逼城﹐出不遜語﹐衛士三百餘乞下戰。。從之﹐遂與合戰。中有執盾者二人獨奮身躍入﹐至手殺五六十輩而餘兵不進。詔促使援之﹐卒無肯前者﹐二人竟死。上不懌﹐因下城。初﹐有制城樓禁火﹐士卒噤戰﹐不能執兵﹐至有僵僕者。然上在禁中﹐徒跣祈晴﹐又撫問存卹﹐絡繹不絕﹐多給衣襖﹐務令溫暖。眾皆感泣﹐不敢憚勞。以勤王不至﹐時令挑戰以示敢敵﹐然可用者獨有衛士三萬餘﹐每出數百人﹐𨿽多獲級以歸﹐然亦十失五六﹐至是死亡以數千計。敵又遣使議和﹐須上皇出郊﹐詔不從﹔復請以近上親王﹐詔遣王行。將出﹐敵遽以兵迎﹐因不復出﹐獨遣馮澥代行。賊聲言失信﹐攻城益急﹐南壁「惟」字﹑「乃」字號二樓最危。時濠池已爲髙陵﹐敵旣逼城﹐旁七八樓爭發矢石﹐動以千百計。旣非受敵﹐往往虛棄﹔或止之﹐則眾指爲姦細而殺之。敵俟城上稍息﹐拾矢石反射城上﹐交下如雨﹐弓弩多不能立﹐炮亦良久乃能一發﹐傷者甚眾﹐給賞官皆應給不辦。又樓櫓之屬爲矢石所壞﹐換易不及﹐每一柱一板﹐率厚賞募人。旣而有中炮碎其首者﹐有爲流矢傷之於柱者﹐人皆莫肯施工﹐不得已逼使之。或請磚石壘壁﹐可免換易﹐從之﹐亦頗以爲便。旣而灰棚多爲炮石所損﹐因以布囊盛糠﹐爲藉其下。卽用火牛車﹐以備云梯之來。其制﹐髙於城﹐以繩貫竹木﹐似梯而彎﹐其下施平板﹐上下龕蒙以牛皮﹐可數人以據城。又其下卽輪軸乃鵝車也﹐箭所不能入。有獻撞竿者﹐其制﹐用長竿數丈﹐上施橫木數尺﹐下以鐵作軸﹐云梯之來﹐迎擲之﹐應手急索﹐則梯可倒﹐則急攻之際﹐嘗用之壞其二梯﹐殺敵千餘。至是日﹐撞竿不及﹐敵因就其上﹐以長竿升火燒樓櫓糠袋及火牛車﹐不可向邇。頃之﹐敵稍登城﹐有執盾者奭之﹐乃下﹐是夜緩攻。

又丙辰﹐京城失守。先是﹐有卒郭京者﹐自言能用六甲法可以生擒斡離不﹑粘罕。又有劉孝竭者﹐募眾﹐或稱六丁力士﹐或稱北斗神兵﹐或稱天關大將﹐大率效京﹐有識者危之。時京盡令守禦人下城﹐獨坐城樓上﹐以親兵數百自衛。俄頃﹐金人分四翼鼓噪而進﹐前軍殲焉﹐後者悉墜河﹐城門急閉。京治眾曰﹕須自下作法。因下城引餘兵南遁。案﹕李《十朝綱要》﹕龍衛兵郭京者﹐自言能用六甲法生擒二酋。同知樞密院孫傅深信之﹐命以官﹐賜金帛數萬﹐使自募兵得萬二千人。事在十一月庚辰。又云﹕是月甲寅﹐何鹵趣郭京以六甲兵出戰﹐兵敗﹐京遁去。是郭京已於甲寅日先遁﹐至丙辰而城始陷也。《靖康要錄》云﹕前此軍頭郭京者﹐妄稱有李藥師術﹐募無賴輩數千﹐聚天淸寺﹐號「六甲正兵」。初爲成忠郎﹐尋遷武翼大夫。每以危急告之﹐京頷之而已。民庶語及京者﹐輒以手加額。時何鹵募奇兵五千﹐名屬於京。有士人上書孫傅﹐以謂自古未嘗有以此成功者。其朝廷或聽之﹐宜少付之兵﹐俟其有成﹐乃稍進任。今聞眾至三萬﹐或失利則爲朝廷羞。傅怒謂客曰「京殆爲時而生﹐敵中瑣細﹐一一知之。幸公語傅﹐若言與他人﹐定坐沮師之罪。」揖而退之。又有劉宗傑﹑傅臨政之徒﹐各募眾﹐或稱六丁力士﹐或稱北斗神兵﹐或稱天關大將﹐大率效京﹐有識者危之。京嘗曰「非朝廷危急﹐吾師不出。」至是乃登城﹐豎旗繪天王像﹐指示眾曰「此可令敵瞻落矣。」眾亦莫測。又云﹕京師被圍﹐朝廷急於命將﹐有郭京﹐軍中一老會員﹐京師盛傳用六甲兵法﹐可以生擒二酋。其法用兵七千七百七十人﹐嘗自試於內﹐朝廷信之不疑﹐賜以金繒數萬計﹐使自募兵﹐恩數備至﹐人皆呼爲「郭相公」。其所招募皆市井遊惰﹐色色有之﹐不問武藝精否﹐但擇其元命合六甲法者。有賣綫者﹐京一見授以將命﹐他皆類此。金兵攻圍甚急﹐京談笑自若﹐云擇日出師﹐凡三日可至太平﹐直抵陰山而止。其所招軍但只砍首級﹐不必戰也。前期豎天王旗﹐每壁三面﹐按五方色﹐或畫天王﹐不知何法也。又有劉無忌﹐乃賣藥道人﹐常以身倒植泥中乞錢﹐亦作統制官﹐蓋取邱濬詩﹐有「郭京楊式劉無忌﹐皆在東南臥白雲」之讖。又云﹕初﹐郭京出兵﹐延頸俟捷於宣化門者已千萬人。俄報云郭京軍已得大寨懸大旗於賊壁矣﹐又報云前軍得馬千匹矣。又遣使臣傳令樓子上﹐除守樓外﹐余並不得上﹐蓋郭京以六甲法能使人隱形。未脫口﹐賊分四翼鼓噪而進﹐訩斷前軍﹐一掃而空﹐居後者悉墮護龍河﹐弔橋爲積屍所壓﹐不可拽。城門急閉﹐金人大怒﹐鐵衣沿城而上﹐止用云梯一嘡﹐可制五十人。初祗十餘人登壘﹐官兵無一用命者﹐城遂陷﹐是日午時也。又云﹕先是﹐四壁屯京畿保甲及軍士共七十萬﹐每壁提舉一員﹐同提舉二員﹐使臣十人﹐右僕射何鹵﹑樞密孫傅曹輔皆在城上。又旋募無數兵馬﹐以艸澤爲統制﹐如傅臨政﹑裴淵﹑陳徳之類﹐凡九十餘頭領。諸統制皆自號令﹐不受樞密節制﹐旣不齊一﹐專務姑息﹐人不畏威。加之賞罰不明﹐無以鼓勵﹐遂至失守。如劉延慶並子光國﹐眾咸惡之﹐指爲罪魁﹐其日猶拜少師。初﹐郭京旣爲朝廷用﹐募兵不復取其武勇﹐但相視面目以爲去取。有武臣欲爲褊裨﹐京不許曰「公𨿽材武﹐但明年正月當死﹐恐爲我累。」其誕妄自任類此。或言授用之初﹐試其術有異﹐京因謂金人唾手可取﹐內侍輩尢尊信﹐傾心待之。是日﹐大啟宣化門出師﹐門去敵不百步﹐又天已明﹐人固已駭乏。先是務出師﹐城上皆持滿﹐待我師稍卻﹐卽並力以射﹐用此退敵。京欲出兵﹐乃令守禦人皆下﹐無令覘軍﹐恐失大事﹐獨與張叔夜坐宣化門甕城頭上﹐以親兵數百自衛。兵才出﹐卽倡曰「先鋒劫寨﹐套馬數百匹矣。」都人皆喜歡﹐傳增數千﹐其實妄也。初﹐賊攻陳州門外﹐京自內出﹐正當其鋒﹐我軍數百人方逾濠﹐敵二百餘騎突之﹐皆沒河中﹐蹂踐殆盡﹐哀號之聲﹐所不忍聞。敵因趨門﹐方急呼守者奭之﹐吾眾已亂﹐不及出矣。京見事去﹐卽白叔夜云「須自下作法。」因下城引餘兵南遁。《北盟會編》﹕靖康二年五月二日﹐郭京走至襄陽﹐統制官張思正禽而殺之。追敍前事云﹕初﹐郭京自京城奔走﹐沿路稱撒豆爲兵﹐撒艸爲馬﹐假幻眾聚兵。二月至襄陽有三千餘﹐下寨於海子頭﹐京居於洞山寺。欲冊立宗室爲帝﹐制置使錢蓋﹑西京總管王襄及統制官張思正止之﹐不從。會有自京城逃遁來者﹐具說京以妖術誤國﹐京城不守﹐思正乘間會諸頭領兵襲京﹐囚之。至是欲以京赴行在﹐半途爲李孝忠所襲﹐思正就轎以槍刺殺之。

又時上四軍班直猶有萬餘﹐馬亦數千﹐及護駕人馬等皆欲奪門而出﹐指揮使蔣宣﹑李福率衛士數百人入祥曦殿﹐欲護駕突圍出。張叔夜連四日大戰﹐斬其金環貴將二人。城破﹐叔夜被創﹐父子力戰﹔士皆殊死鬥﹐殺傷相當﹐所存猶二萬人﹐亦以此請。上惑於和議﹐竟不能從﹐士卒號哭而散。案﹕《靖康要錄》閏月二十七日載此事﹐當是戊午日事也。《要錄》﹕閏十一月二十七日﹐有殿班指揮使蔣宣集眾數百人﹐欲衛上突圍出奔﹐上猶豫﹐卽昇殿挽禦衣﹐挾上﹐上急顧宣曰「汝是何人﹐汝是何人﹖敢爾宣置﹗」上以足頓地。曰「臣不顧死﹐欲盡忠陛下﹐陛下不用﹐大事去矣。」上託故還內﹐秦檜委曲諭之云「汝等護駕而去﹐果保全乎﹖」眾默然。檜曰「我今爲汝告官家﹐更將書往軍前議﹐看如何﹖」眾唯唯。於是檜復請往﹐其眾或以兵器擊窗壁欲通﹐暴甚﹐因盜內庫器皿﹐莫敢誰何。賴上親出﹐涕泣慰諭。時左言亦爲殿班指揮使彈壓之﹐稍定﹐因擢宣爲防奭使﹐以安其心。《北盟會編》是年十二月十三日誅蔣宣﹑盧萬﹑李福。

又庚申﹐日出赤如血。案﹕《靖康要錄》﹕是月二十八日﹐雪止﹐日出色甚明赤﹐人皆言不祥。二十八日爲己未﹐較庚申前一日。《靖康紀聞》﹕二十九日黎明﹐日出如火赤﹐人皆驚視。《北盟會編》亦在二十九日庚申。

１﹑十二月壬戌朔﹐車駕畱靑城。

２﹑是日﹐康王開兵馬大元帥府於相州。

３﹑粘罕遣蕭慶入城﹐居尙書省﹐﹝案﹕《續宋編年資治通鑑》此下有「檢視府庫帑藏」六字。﹞朝廷動靜﹐並先關白。

４﹑晚﹐有榜云「奉聖旨和議已定﹐止是往來禮數未畢﹐切慮軍民等疑慮﹐今曉諭更令知悉」。﹝《紀事本末》卷百四十九。﹞

５﹑癸亥﹐車駕自靑城回﹐父老夾道山呼﹐拜於路側。﹝《紀事本末》卷百四十九。﹞

６﹑甲子﹐上禦祥曦殿﹐百官始造朝。金人使四人從駕﹐入城者亦朝見。車駕詣延福宮朝太上皇帝。﹝案﹕《續宋編年資治通鑑》云﹕上詣延福宮朝太上皇帝﹐奏曰「金人以擇賢爲君﹐且以弟康王爲主﹐不失宗社之大也。」時韋妃在側言曰「二宮今許以康王繼位而中興可待﹐然陛下可急作詔書﹐召四方兵赴京師﹐金人狡計﹐必不止於擇賢﹐禍有不可勝言者。二宮必不肯畱於京師﹐惟陛下熟計之﹗」﹞金人索金一千萬錠﹐銀二千萬錠﹐縑帛如銀之數﹐欲以犒軍。﹝案﹕金人索金銀﹐薛應旂﹑畢沅《續通鑑》﹑徐乾學《後編》並於癸亥日連書之﹐均誤。王宗沐《續通鑑》於是月朔日連書﹐尢誤。惟陳桱《續編》亦系甲子﹐與此同。﹞朝廷令羣臣獻金帛﹐諸王﹑內侍﹑帝姬亦如之。又置局買金銀﹐金價至五十千﹐銀至三千五百。命王時雍兼領開封尹﹐與徐秉哲分東﹑西廂括金帛﹐禦史監視納數。﹝案﹕《靖康要錄》﹕是月四日﹐開封府榜﹕盡數於戚裏豪富之家根括金帛赴納。四日爲乙丑﹐與此差一日。﹞敵索京城騾馬﹐詔除現任職事官畱馬一匹外﹐並限三日赴開封府納﹔隱畱者﹐全家行軍法﹔告者賞錢三千貫。於是自禦馬而下得七千餘匹﹐悉歸之。《紀事本末》卷百四十九。﹝案﹕《續宋編年資治通鑑》索騾馬系於丙寅﹐與此差二日。又云﹕敵索少女一千五百人充後宮祗應﹐宮嬪逃匿不肯出宮﹐赴池死者甚眾。薛應旂《續通鑑》亦在丙寅﹐而徐乾學《後編》﹑畢沅《績通鑑》並於癸亥日連書之﹐徐﹑畢誤也。《靖康要錄》及《朝野僉言》《避戎夜話》並載﹐據云尙書省榜連金人書云﹕十二月二十三日﹐骨盧你移賚勃極烈左副元帥﹑皇太子元帥謹致書於大宋皇帝﹕近欽差官入檢視府藏﹐積絹一色約有一千四百萬匹﹐於內惟取犒賞所須一千萬匹。今承來示﹐搜尋深意﹐恐似防再索﹐假以爲辭﹐於理未安。初破城時﹐本擬縱兵﹐但緣不忍﹐以故約束。今來賞勞諸軍﹐議定合用金一百萬錠﹐銀五百萬錠﹐緞子依絹數﹐不限官私﹐早望應副。見在庫絹﹐𨿽見有餘﹐惟取所須﹐此金銀緞子﹐亦系所須﹐之外亦不必取。昨來本府再舉之際﹐累承示諭當致金帛費耗﹐驗今所論﹐似謬前言。且亦亮悉﹐無用浮詞。謹奉書承達﹐不宣。謹白。尙書省奉聖旨﹐令出榜曉諭﹐今備錄國書在前。勘會大金軍旣登城﹐收兵不下﹐保全一城生靈﹐恩徳甚厚﹐軍前金銀表緞自當竭力應副。內藏﹑元丰大觀等庫及龍徳寧徳兩宮﹑禦前皇后邠中﹑皇太子宮並臣僚之家﹐已根括數目外﹐大段缺少﹐令曉諭權貴戚裏豪富﹐凡有金銀表緞人戶﹐各仰體認大金之恩﹐匹兩以上﹐盡行輸納。差王時雍管東北壁﹐徐秉哲管西南壁﹐陳求道﹑余大均管東壁﹐王詔受納﹐王及之﹑夏承管北壁﹐李佩受納﹐依諸家元納到封頭斤兩交割﹐赴大金軍前﹐如敢隱畱及官吏乞覓﹐並仰一並措置施行。此榜出﹐都人大恐。﹞

７﹑甲戌﹐金人乞割河中府解州﹐許之。﹝《紀事本末》卷百四十九。﹞

８﹑乙亥﹐康王至大名府﹐時金騎充斥﹐攝大名尹張從請王移行府﹐以河冰方堅﹐自相至大名﹐𨿽涉河而地裏不遠﹐密邇王室﹐發勤王之兵爲便。﹝案﹕《續宋編年資治通鑑》云﹕王發相州﹐使臣馳報黃河未凍﹐眾失色。王禱於天地﹑河神﹐至於河渡﹐忽報河凍已合。卽是日事。又云﹕戊子﹐康王總師渡河至大名﹐都漕﹑權府事張愨與北道副總管秦符﹑顏岐率眾郊迓。時京師圍久﹐及康王駐北門﹐而四方事皆取決於霸府矣。案﹕原本於二年四月癸亥追敍此事﹐今附注於此。耿延禧《建炎中興記》云﹕十四晚﹐探者報雲河水凍盡。十六日當立春﹐乃黃河拆冰。上下震懼﹐以爲宗廟社稷﹐無疆之休﹐在此一舉。十六日五更﹐楊靑報元水鎭再合﹐施艸布土訖﹐王乘小車安然而渡﹐大軍悉渡﹐惟後糧車過﹐冰薄陷者十餘車﹐使臣髙公海馬溺於河中。旣渡﹐三軍讙譟。時夕雷陰晦﹐王渡河日﹐麗空陰雲解駁﹐紅黃雲遮日而行。是夕宿元水鎭﹐王坐帳中﹐置酒召耿南仲﹑汪伯彥﹑耿延禧﹑髙世則﹐舉杯慰勞。又云﹕王之宿元水鎭也﹐先鋒劉浩遣一騎兵齋狀由﹐稱所統人馬﹐至濬州值大河未凍﹐先發丁順軍將五百人濟舟至岸﹐中軍猶未渡﹐前軍逢胙城縣鐵騎千餘人疾馳至滑州邀截﹐訩斷我軍﹐丁順將殘兵東走。浩中軍兵二千人﹐自濬州沿河路﹐因來追赴大元帥府﹐聽候使喚。是日五更起發﹐慮恐滑州之金騎追襲劉浩﹐奔訩北來。命不須髮﹐嚴飭諸將蓐食乃行。是日雪霽﹐所定程頓至其店早飯﹐不敢如約﹐行由小徑﹐遂與扈從庖傳相失。王至村舍下馬﹐村人係火爲王溫酒炙脯臘。王呼耿延禧等圍火而坐﹐未許久﹐村人有來報﹐旁近有三金騎﹐問之曰「康王軍幾日到﹖」村人告已過數日矣。金人以鞭擊鞍云「失探﹐失探。」王聞之﹐卽上馬行﹐申刻至北京。是時乍晴﹐師人多寒﹐王呼諸將問卹﹐且軍士見王躬擐甲冑﹐上下馬無倦色﹐每見軍士﹐輒慰勉之﹐三軍皆如挾纊至。以耿延禧寒﹐取所常服綿裘畀之。又以汪伯彥不耐寒﹐解所服墨緣戰袍並絳以賜之。權知大名府張愨﹑北道總管顏岐曁諸監司﹐率官吏軍民出郊以迎﹐王歸於府治。北京新遭兵燹之餘﹐人心不定﹐王每出號令﹐人心慰服。是時京城圍閉久﹐號令不通﹐王軍在河北﹐天下不得聞動靜﹔及是渡河﹐駐軍北門﹐天下甲兵四集﹐取決帥府矣。﹞先是﹐金人遣使者致書﹐且傳二酋意﹐云康王已據河北﹐恐諸郡不肯交地﹐請遣使迎之﹐及命曹輔由京東往。及是輔回﹐稱不知康王所在。﹝《紀事本末》卷百四十九。案﹕《靖康要錄》遣曹輔迎康王爲是月二日事﹐回稱不見康王爲是月二十二日。此書乙亥﹐則十四日也。《北盟會編》遣曹輔在是月三日。《靖康紀聞》載金人書云「旣往不咎﹐故無可言。事至於今﹐良可驚悸。康王見在河北﹐可遣一人同使命喚回﹐未審聖意如何﹖凝寒﹐伏惟善保壽祺。」具書不名﹐但題云骨盧你移賚勃極烈大金副元帥書上。先是﹐康王出使﹐駐於相州﹐粘罕遣使持書來喚回朝廷﹐乃議遣樞密曹輔行。《靖康要盟錄》曰﹕是時朝廷遣人﹐每出﹐金人必搜索蠟書。上乃於曹輔衣襟用礬書詔﹐以賜康王。京城將吏士卒失守﹐幾至宗社傾危﹐尙賴金人講和﹐止於割地而已。仰大元帥康王﹐將天下勤王兵總領分領﹐屯近甸以伺變難﹐無得輕動﹐恐誤國事﹐四方將帥﹐亦宜詳此。《朝野僉言》曰﹕初二日﹐酋遣使乞令人於河北召康王。使者傳云﹐康王已占據河北之地﹐恐河北州軍恃王不肯交割﹐請遣人迎之。是時金人已懷廢立之意﹐而朝廷大臣無有覺悟者。何鹵奏﹐上乃遣簽書樞密曹輔由京東詣河北迎康王。何鹵令人於曹輔衣襟上以礬書爲詔﹐以遺康王。爲朝廷使人每出﹐金人搜索文字蠟書﹐故以礬書帛﹐入水方見。曹輔東出曹州﹐見守臣曾懋說﹕「大金已登城講和﹐斂兵不下。」曾懋詰曹輔曰「虜人貪暴變詐﹐豈有登城斂兵不下者乎﹖公等家屬必爲所虜﹐脇之使爲此言。」輔乃裂襟令懋看﹐以達元帥。次借州印以發四方撫諭文字。數日﹐取曹州守臣軍令狀回﹐稱不知康王所在﹐金人軍前復發入城。﹞

９﹑庚寅﹐康王如東平府。﹝《紀事本末》卷百四十九。案﹕《續宋編年資治通鑑》云﹕庚寅﹐王離北京﹐二年正月辛卯﹐上入東平府界。與此異日。又云﹕戊子﹐宗澤軍進屯開徳﹐建大元帥旗於軍中。汪伯彥請王移軍東平﹐則措身於安地﹐身安國難可除。王問耿南仲﹐亦以爲然。遂決計東去。案﹕原本於二年四月癸亥追敍此事﹐移附此。《北盟會編》亦書此事於二十七日戊子﹐云﹕王命副元帥宗澤軍屯於開徳府。是日發中軍澤領所部磁州軍民之兵二千﹐洺州軍民一千﹐揚言康王在軍中﹐以都統制陳淬統制。前一日﹐先鋒統制劉浩攺差充副元帥下前軍統領﹐右軍統制尙功緒攺差充副元帥下左軍統領﹐各將帶本部人二千起發﹔後一日﹐以常景充副元帥下右軍統領﹐帶本部人二千﹐攺差王忠孝充副元帥下後軍統領﹐將本部人一千﹐並於開徳府駐札。《建炎中興日曆》云﹕先是﹐王聚幕府僚屬議所向﹐宗澤請直趨開徳府﹐次第進寨﹐以解京城之圍。汪伯彥曰「金人數十萬眾聚京城下﹐周圍四壁﹐各把定要害。自開徳府之南四十里曰衛南縣﹐至京城下札連珠寨﹐嘗遣人硬探﹐水泄不通。五軍除破過河五軍保衛大王外﹐續收方一萬三千人﹐其間召募民兵又居其半﹐如何徑要解圍﹖事須量力﹐只今未說解圍﹐且先要安頓得大王去處穩當﹐然後促河北所檄諸郡及檄京城﹑河東諸郡人兵﹐俟其皆來會合﹐以當東北面。更檄宣撫司陜西﹑江﹑淮勤王師帥﹐以當西南面﹐約日俱進﹐聲援相接﹐乃可解圍。況金人河上絡繹往來﹐開徳不是大王安泊處﹐大名亦去河咫尺﹐不可久住。欲差撥數項軍民之兵前去開徳府﹑興仁府﹑濮州諸處屯泊﹐大王往東平府﹐措身於安地﹐身安則難可圖。」耿南仲﹑延禧﹑髙世則等無異論﹐更召諸將問之﹐諸將亦以爲然﹐王遂定議往東平府。先遣副元帥宗澤往開徳府。三日發﹐五軍皆盡。庚寅﹐王遂進發﹔楊靑代劉浩爲先鋒都統制﹐是夜宿於大王寨。﹞

《續宋編年資治通鑑》﹕十二月﹐邠門祗候侯章齋蠟書至大元帥府﹐催發勤王兵。章言「陛辭日﹐皇帝諭臣曰﹕『康王辟中書從行﹐可令便宜。艸詔盡起河北兵﹐守臣自將入援。』」是夜﹐王命延禧艸詔﹐曉頒諸郡﹐惟中山﹑慶源被圍不得達。元帥府五軍總一萬人﹐又遣招馴賊楊靑﹑常景等﹐皆效順﹐又得萬餘人。案﹕原本於二年四月癸亥追敍及此﹐據《北盟會編》則侯章至相乃是月甲子日也。康王得蠟詔後部署離相入援﹐詳見汪伯彥《建炎中興日曆》。據《日曆》云﹕大元帥承禦前蠟書﹐促援甚急﹐乃離相州趨入援。或者以汪伯彥守相嚴備﹐且宜住相州﹐假如金人至﹐必不可犯﹐王叱之。集諸將於世恩堂﹐議入援之路。秦仔﹑劉定﹑侯章請從濬﹑滑徑赴京城。諸將皆曰「河冰未合﹐濬州渡無船﹐一不可也。滑州卽金人寨﹐其次長源﹑韋城皆大寨﹐豈能徑渡﹖二不可也。」秦仔等曰「以帛縑橫絕河中﹐兵馬攀援以渡﹐避滑州韋城大寨﹐可轉戰而南耳。」諸將曰「金人在滑州﹐練帛在南岸者﹐其誰能維之﹖假使半渡﹐金人解維﹐則何以轉戰而南﹖戰士則可﹐元帥大王將如之何﹖卽轉戰不勝﹐退安得練帛復渡乎﹖」仔等不能對。諸將欲回邢﹑洺﹐自恩州渡往北京。王語之曰「曷不徑趨澶淵﹖」諸將曰「爲其逼李固渡金寨﹐萬一驚擾﹐非萬全耳。」會孟世寧自北京遣人來投文﹐自元水鎭過子城渡﹐適河冰合可行﹐乃定議。然陰陽官選日﹐猶欲二十五日起發。耿南仲請以十四日行﹐前期差劉浩爲先鋒﹐領人馬南趨澶﹑滑以疑金騎﹐又移檄大名府路帥司﹐差兩將人馬分遣前去舊魏縣駐札。曁吾到岸之際﹐庶幾防新魏縣敵寨之金人。一將於內黃縣駐札﹐有以防滑州敵寨之金人。大名府路總管司差邠門祗候孟世寧領兵三千﹐屯內黃縣﹔大名府路兵馬都監王彥領兵二千人﹐又屯舊魏縣﹐乙亥日進發。

又遣陳過庭﹑劉韐﹑折彥質如兩河割地。其後過庭死於燕山。案﹕《靖康要錄》﹕是月五日﹐吏部差文武官各二十員﹐隨金人軍往兩河交地﹐州各一員﹐中書侍郎陳過庭爲交地都提舉。五日乃丙寅也。又十二日聖旨﹐吏部差在京朝官三十六人﹐轉三官﹐借寺監承赴軍前﹐交兩路地界﹐並取三十六州太守親同往爲質。十二日乃癸酉也。《十朝綱要》書此事﹐與丙寅﹑與《要錄》合。《北盟會編》是月五日六日連書此事﹐與《要錄》五日所書同。而十七日戊寅復書云﹕再遣割兩河地界使臣。先是﹐朝廷遣陳過庭﹐而金人拘畱﹐至是始遣﹐復增差使臣十人。

又戊辰﹐金人入城﹐取軍器﹑甲仗﹑弓箭。案﹕《北盟會編》﹕是月六日丁卯﹐金人索軍器。較此前一日。

又尙書省火﹐延燒民居五百家。案﹕《靖康要錄》﹕是月十五日﹐火自尙書省延及祠部﹑吏部﹑刑部。十五日乃丙子也。《北盟會編》亦在十五日丙子。《東都事略》云﹕乙亥夜﹐京師火。

又雨雹。案﹕《宋史﹟本紀》﹑徐乾學《後編》﹑畢沅《續通鑑》均作「庚辰」。

又壬午﹐副元帥宗澤部兵二千人自磁州先諸軍至﹐康王大悅。澤在磁州屢乞會兵奪李固渡斷賊路﹐眾議不可。澤自遣其將李光弼﹑張徳領兵趨渡﹐至安城縣﹐虜騎千餘人過北城﹐二將出東目閂夾擊之﹐賊潰﹐斬首數百級﹐獲其齋糧。會師移文約赴大名﹐遂還師﹐先諸軍至。案﹕原本於二年四月癸亥追敍﹐及今移附此。《北盟會編》以此與梁揚祖至同系癸亥。

又知信徳府梁揚祖兵萬人﹐馬千匹﹔知潞州王麟兵一千繼至。諸將如張俊﹑苗傅﹑楊沂中﹑田師中皆在麾下。王問揚祖以諸將孰優﹐揚祖以俊對﹐王亦喜。俊自是常在左右﹐王畱揚祖爲隨軍轉運使。案﹕原本於二年四月癸亥追敍此事﹐今移附此。王麟兵至﹐《北盟會編》在乙酉﹐不與揚祖同日。《會編》云﹕王麟以兵至北京。麟自將一千人至元帥府﹐自稱母老無兼侍﹐又以疾竭告乞還守洺州。王語僚屬曰「麟有異志邪﹖」卒許其歸﹐以麟所部兵撥隸副元帥宗澤。後聞麟歸洺﹐金人至﹐以城降﹐爲軍民所殺﹐並及其家。又云﹕時苗傅與範實同爲武翼郎﹐又有武功郎祁超﹑從義郎蓋淵﹐統制一萬人自信徳府同至。又云﹕時張俊爲武義大夫﹐梁祖揚謂張俊最得力。王擢俊爲元帥府統制。

又甲申﹐康王始聞金人登城﹐斂兵未下﹐淵聖詔見通和﹐卿等兵未可動。王涕泣﹐知詔書爲敵所爲。宗澤請進師直趨開徳﹐解京師之圍。汪伯彥以澤爲狂譎不情﹐澤亦詆伯彥等爲失策。澤曰「金人狡計百端﹐豈可稍信﹖當速進兵﹐直指都城﹐爲言兩國通和﹐可亟退師﹐如敵有詭謀﹐卽援兵已到﹐無能爲也。」伯彥堅守和議﹐力沮之。案﹕原本於二年四月癸亥追敍此事﹐今移此。

﹝慈谿馮一梅輯注﹞

卷五十九

欽宗

△靖康二年﹝丁未﹐一一二七﹞

１﹑春正月辛卯朔﹐﹝案﹕《四史朔閏考》同。﹞車駕詣延福宮﹐朝太上皇。命濟王栩﹑景王杞出賀二酋﹐粘罕亦遣珍珠大王同使臣八人入賀。﹝《紀事本末》卷百四十九。案﹕「珍珠」﹐《續宋編年通鑑》作「眞珠」﹐爲粘罕之子。金史粘罕子曰斜哥﹐有傳﹐無「珍珠」。《續鑑》爲粘罕遣其子入賀﹐上命濟王栩﹑景王杞報謝。與此不同。﹞

２﹑壬辰﹐金人趣迎康王甚急﹐學士院具詔﹐虜再三易之﹐遣中書舍人張澂行﹐以曹輔不見王而還故也。﹝《紀事本末》卷百四十九。案﹕李《十朝綱要》﹕是日﹐金人始聞王在開徳。徐夢莘《北盟會編》於是月二十七日丁巳載中書舍人張澂齋詔開徳府﹐下訪尋康王。蓋壬辰行而丁巳至也。《會編》云﹕初﹐宗澤領兵駐於開徳府﹐揚聲康王在軍中。金人聞知﹐乃以人馬裹送中書舍人張澂齋上蠟封詔﹐召王還京師。於城下叫問﹐守禦人兵報以康王不在本府﹐仍不知屯駐去處﹐金人與澂乃回。﹞

３﹑癸巳﹐康王次東平府。﹝《紀事本末》卷百四十九。案﹕《續宋編年通鑑》於是年四月癸亥下追敍此事﹐云﹕癸巳﹐帥臣盧益﹑黃潛善迎康王﹐居於府治。《北盟會編》云﹕王以正旦過莘縣﹐宿陽谷縣。二日過景徳鎭﹐宿迷魂寨。至是日東平府本路安撫使盧益﹑轉運副使黃潛善﹑轉運判官閭邱升以下官史出郊迎接﹐百姓父老﹐夾道駢肩﹐歡呼之聲﹐溢滿城市。﹞

４﹑庚子﹐車駕復幸靑城。時敵索金銀益急﹐欲縱兵入城。上以問蕭慶﹐慶答云「須陛下親見元帥乃可。」何鹵﹑李若水亦欲上親行。上將從之﹐會粘罕致書﹐以諸國畢集﹐加上其王徽號﹐請再幸營。﹝案﹕《續宋編年通鑑》云﹕先是﹐粘罕遣人催諸州交割地界﹐索金銀益急﹐欲縱兵入城﹔又遣使來曰「農務方興﹐將歸﹐上大金皇帝徽號事﹐請皇帝到營面議。」上曰「朕以十日出城見元帥。」﹞金使有髙尙書者﹐奏云「陛下不必親出﹐但遣親王大臣以行可也。」上欲無往﹐恐敵縱兵殘民﹐乃以同知樞密院事孫傅兼太子少傅﹐吏部侍郎謝克家兼太子賓客﹐輔皇太子監國。傅仍爲畱守﹐戶部尙書梅執禮副之﹐遂出城﹐鹵以下皆從。﹝案﹕《續宋編年通鑑》云﹕都城百姓數萬扌戹車駕曰「陛下不可出﹐旣出﹐事在不測。」號泣不與行﹐帝亦泣下。範瓊怒曰「皇帝本爲生靈屈己求和﹐今幸金營﹐朝去﹐暮卽返矣。若不使車駕出城﹐汝等亦無生理﹗」百姓怒﹐投瓦礫以擊之。瓊以劍斷其手指及殺死數輩﹐蓋攀輅之人也。上至靑城﹐與粘罕相見﹐罕曰「今北朝﹑皇朝別立異姓爲主矣。」遂畱上於靑城。﹞至晚﹐遣王孝竭歸﹐傳旨議事未畢﹐來日入城。﹝案﹕《靖康要錄》云﹕敵館帝於齋宮之西廡曲室中三間﹐是夜衾枕不具﹐宿戎席﹐土牀而寢。﹞詔令王若衝﹑邵成章衛皇太子赴宣徳門。自是並稱制行事。遣邠門宣贊舍人符彬持詔至北道總管司﹐詔曰「朕卽位以來﹐交戰不已﹐京師再圍﹐略無外援。比者敵已登城﹐按兵議和﹐凡有所請﹐靡有不從﹐﹝案﹕《靖康要錄》此下有云﹕時事至此﹐尙不獲已﹐許帝姬和親﹐立大河爲界。而金人實未斂兵﹐欲質我太上皇帝﹐又欲使朕南遷王室。見今愈守京城﹐終不退歸。然上禱皇天﹐天爲之震怒﹔下告人民﹐民爲之懷憤。思祖宗積累至此而欲盡乎﹖朕徳薄不能以保吾民。朕思一身朝夕不能安﹐痛切深思﹐實無罪戾。夫何使朕與民至於此極也﹖﹞然未肯斂兵而去。咨爾河北之民﹐各宜奮發忠孝﹐更相倍集﹐自保土疆﹐使予中國不失於蕃夷﹐天下安平﹐與汝等分土共享之。朕言及此﹐痛若碎首。」﹝《紀事本末》卷百四十九。﹞

５﹑辛丑﹐車駕在靑城﹐畱儀衛三百﹐命侍衛親軍馬軍副都指揮使郭仲荀統之﹐減七百餘人遣入城﹐除親王﹑宰相﹑執政﹑學士院﹑禮部﹑太常寺官外﹐並令先歸。於是鄆王楷而下九人﹕宰相何鹵﹑執政馮澥曹輔﹑翰林學士承旨吳開﹑吏部尙書莫儔﹑中書舍人孫覿﹑尙書禮部侍郎譚世勣﹑太常少卿汪藻皆分居靑城齋宮。﹝案﹕呂本中《痛定錄》曰﹕前此上在靑城齋宮無聊﹐何鹵奏宜賦詩以遣興﹐乃以孫覿﹑汪藻應制。上命用「時」字韻﹐覿詩曰「﹤月筮﹥臍有愧平燕日﹐嘗膽無忘在莒時。」藻詩曰「虜帳夢回驚日處﹐都城心切望云時。」有以此賦達帥酋﹐見「在莒」之句﹐又斥其爲「虜帳」﹐因摭此爲名﹐遂遲畱車駕。﹞初﹐上幸虜營﹐約五日必還﹐至是民以爲金銀未足﹐各竭其家所有獻之﹔有福田院貧民﹐亦納金二兩﹐銀七兩。而虜來索不已﹐﹝案﹕《續宋編年通鑑》云﹕金人根括津搬﹐絡繹道路﹐上遣中使歸云「朕拘畱在此﹐候金銀數足方可還。」﹞於是增侍從郎官二十四員再根括﹐又分遣搜掘戚裏﹑宗室﹑內侍﹑僧道﹑技術﹑﹝案﹕原本「技」誤「俊」﹐據《續宋編年通鑑》攺。﹞倡優之家。﹝《紀事本末》卷百四十九。﹞

６﹑丙午﹐太學生徐揆﹝案﹕《靖康紀聞》作「何揆」﹐然他書內皆作「徐揆」﹐疑《紀聞》誤也。﹞詣南薰門﹐以書白守門者﹐乞達二酋﹐請車駕還闕。二酋取揆赴軍中詰難﹐揆厲聲抗論﹐爲所殺。﹝《紀事本末》卷百四十九。案﹕《續宋編年通鑑》云﹕太學生徐揆詣南薰門﹐誑言獻金銀﹐虜遣騎取揆赴軍中﹐揆以書上罕﹐請車駕還闕﹐厲聲抗論﹐爲所殺。《十朝綱要》《靖康紀聞》《北盟會編》《宋史﹟本紀》《編年備要》及陳桱《續編》﹑徐乾學《後編》﹑薛應旂﹑畢沅《續通鑑》亦並云徐揆爲虜所殺。而《靖康要錄》獨不言其死﹐疑《要錄》誤也。《要錄》﹕是月十四日云﹕太學生徐揆﹑汪若海等上書﹐乞還聖駕﹐不報。又二十七日云﹕先是太學生徐揆往軍前說二酋﹐請車駕還﹐被畱不遣。繼眾學生劉名欲詣軍前﹐以門首阻遏不得前。又二月十四日云﹕太學生徐揆者﹐上再出郊﹐被畱不歸﹐城中震擾﹐計無所出。揆具書極陳﹐以爲「元帥欲計之善﹐吾君親來﹐則大金獲無窮之利﹐苟吾君不歸﹐中原自此必亂﹐則豪傑必出﹐豪傑旣出﹐豈大金之利哉﹖委曲千餘言﹐祈必歸吾君。」而後己袖書至南薰門﹐使守門金人達於粘罕。翌日﹐敵使人召揆出﹐遂畱之。《北盟會編》系此於正月十七日丁未﹐較此後一日。徐揆﹑汪若海二書﹐俱全載《會編》。﹞

７﹑是日﹐通奉大夫劉韐死於金營。﹝《紀事本末》卷百四十九。案﹕《靖康要錄》﹕是月二十七日﹐前資政殿學士﹑北壁守禦劉韐卒。二十七日乃丁巳也﹐與此差十一日。《十朝綱要》《東都事略》《宋史﹟本紀》﹑薛應旂﹑畢沅《續通鑑》﹑徐乾學《後編》並禦丙午﹐與此合。據劉子羽《言父死節事狀》稱﹐韐於正月十六日自縊。十六日卽丙午﹐《要錄》誤也。《續宋編年通鑑》云﹕韐守眞定有威名﹐金人欲用之。韐乃手書片紙﹐遣人遺其子曰「忠臣不事二君﹐此余所以必死也。」沐浴更衣﹐酌卮酒以衣絳自縊。而燕人嘆其忠﹐相與菆於壽聖院之西崗上﹐及金人去始斂﹐凡八十日矣﹐顏色如生﹐觀者異焉。中興﹐贈資政殿大學士﹐謚忠顯。韐初在陜西﹐爲童貫所知。及是能以忠死﹐議者不以前失所從爲韐罪云。宇文虛中撰《宋故資政殿學士銀靑光祿大夫贈特進資政殿學士開府儀同三司謚忠顯劉公神道碑銘》曰﹕公之畫謀﹐無非先幾。又以死明君臣之義﹐𨿽古烈士﹐視公有愧。天子震悼﹐褒卹相繼﹐還其舊秩﹐贈大學士。易名忠顯﹐惟以節惠。公娶李氏﹐進封康樂。繼室曰呂﹐敏於婦學﹐安康名郡﹐承其恩渥。公子三人﹐詒訓靖忠。長曰子羽﹐綽有父風﹐入奉朝請﹐執雁以從﹐進直蕓閣﹐亦以似公。子翼﹑子翚﹐入品仕初﹐將命東浙﹐帝以詔除﹐管記幕府﹐從公辟書。有女出適﹐曰祝可久﹐通籍於朝﹐在列之右。二孫珙﹑瑺﹐嶷嶷並秀。公仕三紀﹐屢經郊宥﹐貤被恩秩。升父之後﹐故於賞延﹐尙遺二幼。公生丁未﹐治平二祀﹐迨其捐軀﹐歲拱辰巳。崇安之麓﹐新阡郁起﹐揭此銘詩﹐亶告來裔。《靖康要錄》云﹕韐字仲偃﹐建州崇安人。元祐末第進士。至崇寧間﹐累從辟陜西經略司﹑轉運司屬官﹐後從童貫爲陜西提舉平貨司事﹐專餉海外。除直祕閣領轉運司事﹐復行解鹽﹐除祕閣修撰爲制置使。六路大舉﹐劉法戰歿﹐命韐權鄜延帥﹐出奇兵以解震武之圍。後密疏請與戎和﹐邊事遂息。以徽猷閣待制提舉嵩山崇福宮﹐宣和元年也。繼除越州牧﹐賊方臘起﹐陷余杭﹐韐守奭有備﹐賊不敢近。以功拜述古殿直學士。四年﹐詔入觀﹐至國門﹐有旨徑詣河北﹑河東宣撫使充參謀官。頗嘗論列燕﹑薊不可得狀﹐請二人卽班師。旣而郭藥師以涿州來附﹐朝廷促進兵﹐韐執前議﹐朝廷知其意異。至眞定﹐金人以燕歸於我﹐韐乞宮祠﹐詔赴闕。會郭藥師入朝﹐韐奏其反覆﹐乞賜第厚廩以畱之﹐不報。除顯謨閣直學士﹑知建州﹐攺福州﹐除延康殿學士。言者論其過闕日﹐私見執政臺省﹐落職宮祠。未幾復職﹐知荊南府﹐攺建州。河北盜起﹐以爲眞定帥﹐單騎入城﹐招賊首奏以官﹐余縱歸田裏﹐一路遂平。金人入寇抵城下﹐知其有備﹐畱兵以旁﹐長驅內向。旣而以兵圍城﹐韐以彊弩射之﹐敵知不可脇﹐遂退。敵之來也﹐諸郡皆閉門﹐多至百餘日﹐民坐困﹐韐獨縱民樵汲﹐啟閉如平時。父老感恩﹐爲置生祠。靖康元年四月﹐拜資政殿學士。敵圍太原﹐朝廷悉以陜兵付姚古﹑種師中往援﹐兩軍敗績。上急於解太原之圍﹐拜韐爲河北路置制使﹐復拜宣撫副使。韐至遼州﹐收集古﹑師中潰兵得數千人﹐調募河北僅得四萬人﹐約解潛﹑折可求俱進。會潛未出關爲敵所襲﹐諸屯皆潰﹐而韐一軍獨全。有詔令歸援河朔﹐師至信徳﹐而眞定已陷。拜爲宣撫使﹐命移軍治州﹐繼召入覲﹐對便殿﹐時敵已渡河矣。除提舉京城四壁守奭使﹐除都大提舉。敵攻東壁﹐以死抗之﹐旋報罷。宰相以韐嘗極言不可輕戰﹐降旨謂韐沮國搖民﹐落職降五官宮祠。未幾﹐復命專領北壁守奭。二十五日﹐城陷﹐眾遁﹐韐奔赴禁中﹐以衛乘輿。虜旣僞和﹐且索韐出﹐敵雅知眞定之政。時金樞密院使韓政年髙﹐粘罕欲以韐代之。韐辭曰「偸生以事二姓﹐有死不爲也。」遂館於樞密院﹐屢欲用之﹐終不肯受﹐敵亦未之迫也。上再出郊﹐正月二十六日﹐敵因遣韓政謂曰「帝不復歸矣﹐議立異姓﹐欲以君爲政代﹐許以家屬行﹐君宜受命﹐尙何望乎﹖」韐僞謝﹐覬少須之。是夕﹐自書家信於片紙曰「金人不以予爲有罪﹐而以予爲可用。夫貞女不事二夫﹐忠臣不事兩君﹔況主憂臣辱﹐主辱臣死。以順爲正者﹐此妾婦之道也﹐此予所以有死也。」副指揮使陳灌使劉玠乘閒入城歸報諸子﹐因闔戶以衣絳自經而死。金人大怒﹐尸之於途﹐曰「是不從大國之命者。」久之事稍緩﹐灌等竊其屍﹐瘞之蔬圃﹐因逃入城中。敵旣去﹐子子羽同灌等出城棺斂﹐時幾百日﹐顏色如生﹐觀者異焉。卒年六十一。今天子卽位﹐詔曰「劉韐能死節﹐不爲敵用﹐追復舊官職﹐贈特進﹑大學士。」﹞

８﹑己酉﹐開封府言根括得金十三萬八千兩﹐﹝案﹕《續宋編年通鑑》作「三十萬八千兩」。李《十朝綱要》作「十七萬八千兩」。﹞銀六百萬兩﹐衣緞一百萬疋﹐詔令權住納。﹝《紀事本末》卷百四十九。案﹕《靖康要錄》﹕是月十九日﹐令權住納金銀﹐開封府申根括到金十六萬兩﹐銀二百萬兩﹐聞二帥有喜色。﹞

９﹑庚戌﹐大風雨﹐上遣中使還城﹐以陰雨﹐打球之會未成﹐尙須少畱。自上再幸靑城﹐都人日日迎駕﹐自內前抵南薰門不可勝數﹐至有炙火於臂﹐或自燒其指﹐或望門側而拜者﹐風寒雨雪不減。是日大雪終日﹐泥淖沒膝﹐人不聊生。於是就相國寺﹑定力院﹑保勝院﹑興國寺置四場﹐米人三升﹐錢六十二文。﹝案﹕《靖康要錄》﹕是月二十九日又云﹕後宮糶米凡二十八場﹐豬肉一斤二貫五百﹐驢肉二千二百﹐而人肉一斤八百五十。﹞都人又各率錢啟祝聖回鑾祈晴道場﹐晝夜不絕﹐遣鴻臚卿康執權﹑祕書省校書郎劉才邵﹑國子博士熊彥詩等押監書及道釋經板並館閣圖籍納虜營。﹝《紀事本末》卷百四十九。案﹕自上再幸靑城至此﹐《靖康要錄》皆系於是月二十六日。二十六日乃丙辰也﹐與此差六日。《續宋編年通鑑》金人來索郊天儀制及監書圖籍印板﹐系於丁巳﹐卽丙辰之明日。《三朝北盟會編》金人索書籍在元年十二月二十三日甲申。趙子砥《燕云錄》曰﹕金人旣破京城﹐金帛﹑子女﹑象馬﹑寶貝盡爲攘奪。燕人乃說粘罕曰「今日破國而掠取太甚﹐天下後世所譏。」於是又取圖籍﹑文書與其鏤板﹐皆行其所欲不在是也。當時下鴻臚寺取經板一千七百片。是時子砥實爲寺丞﹐使之管押隨行。又案﹕《宋史﹟本紀》於四月載云祕閣三館書爲之一空。﹞

１０﹑丁巳﹐太學諸生爲書欲詣軍前﹐不得進﹐以申畱守司﹐乞遞達。上自靑城以手札至﹐云「此事豈口舌所能下﹗」﹝《紀事本末》卷百四十九。﹞

《續宋編年資治通鑑》﹕丁酉﹐知冀州權邦以兵千人至帥府﹐王命屯開徳﹐隸於宗澤。案﹕原本於四月癸亥追敍此月事﹐今移置此。

又云﹕大風霾﹐是夜﹐西北陰雪中有如火光。案﹕《靖康要錄》﹕是月十七日﹐霧气四塞﹐不分人面。十八日﹐霧气未收﹐陰靄異常﹐至三更大風雪﹐凡二尺。十七日丁未﹐十八日戊申也。二十四日﹐陰霧蔽日﹐申時﹐人皆云駕回﹐至晚無耗。入夜雪作。二十四日乃甲寅也。《宋史﹟本紀》大霧四塞在丁未。徐乾學《後編》﹑薛應旂﹑畢沅《續通鑑》並於是月己亥書﹕陰曀﹐風迅發。夜﹐西北陰雲中有如火光。

又云﹕辛亥﹐加大金皇帝徽號。案﹕《靖康要錄》﹕元年十二月八日﹐議定金主號爲崇天繼統昭徳定功修文成武光聖皇帝。《靖康紀聞》﹕二年正月二十一日﹐上大金皇帝徽號。與此書辛亥合﹐惟「昭徳定功」之下《紀聞》多「惇仁體信」四字﹐疑《要錄》脫誤也。

又云﹕戊午﹐金人索大成樂器﹑太常禮制器用﹐以至琴棋﹑博戲之具﹐珍奇圖畫等物﹐悉皆置金營﹐凡四日乃止。案﹕《靖康要錄》系此於二十六日﹐乃丙辰也﹐較此前二日﹐載金人索取各物極詳﹐附錄於此。《要錄》云﹕敵須南郊法駕﹑大駕之屬﹑玉輅﹑副輅﹑鹵簿﹑儀仗﹑皇后以下車輅﹑鹵簿﹑儀仗﹑皇太子諸王以下至百官車輅﹑儀仗﹑禮器﹑法物﹑禮經﹑禮圖﹑大樂﹑軒縣﹑樂舞﹑樂圖﹑舜文二琴﹑教坊樂器﹑樂書﹑樂章﹑祭器﹑明堂布政﹑閏月體式﹑八寶﹑九鼎﹑元圭﹑鎭圭﹑大器會室﹑渾天儀﹑銅人﹑刻漏﹑古器﹑祕閣三館書籍﹑監本印板﹑古聖賢圖像﹑明堂辟雍圖﹑皇城宮闕圖﹑四京圖﹑大宋兆司並天下州府職貢﹐令應宋人文集﹑陰陽醫卜之書﹐諸科醫二百七十人﹐教坊樂工四百人﹐金玉雜役諸工﹐如消﹑碾﹑染﹑刷﹑織﹑繡﹑棋﹑畫﹑鍼﹑綫﹑木﹑漆﹑帽﹑帶﹑皮﹑鐵之類﹐課命人﹑卜祝司﹑天臺官﹑六尙局撘材修內司﹐廣備﹑廣固諸軍曹司﹐並許以家屬行﹔又取內人街巷弟子女童及權貴戚裏家細人﹐指名要蔡京﹑童貫家祗應﹐凡千餘人。選端麗者﹐府尹悉捕諸倡於教坊中﹐以俟采擇﹐里巷爲之一空。上皇所出內人﹐𨿽已嫁者﹐亦徑取以往。告報下﹐如鵝鴨趨湯火。開封尹下書事小火者不搜捉﹐免一人至千緡﹐或願入小火下之家充其婢妾者﹐至府則皆蓬首垢面不食﹐作羸病狀﹐覬得免。而尹徐秉哲自置釵粉﹐冠插鮮花﹐衣令膏沐﹐粉黛盛飾畢﹐滿車送軍中﹐父母夫妻相抱持而哭﹐觀者莫不歔欷隕涕﹐此皆內侍鄧珪之謀也。初珪爲承宣使﹐傳宣河北﹐爲敵所得﹐降之﹐用事敵中﹐教令呼索。至是又詣珪家屬及官吏﹑侍人﹑內侍﹑僧道﹑醫卜千餘人﹐並珍寶雜物諸色藥材﹐皆以萬數﹐內帑百司所有﹐至此殆盡。凡人間有用之物﹐公私儲蓄﹐取之畢足。如奉使及河外守臣親屬﹐盡取以往﹐嘗須冠子一萬餘頂﹐他皆稱是。先差兵部尙書呂好問﹑戶部侍郎邵溥專一承受軍前﹐取索文字。正月內金帛﹐見納比元數金百之一﹐銀並衣段十之一二﹐畱守司申狀﹐城中所有止如此﹐如敢隱庇﹐同受軍法。

又云﹕敵犯蔡州﹐知鄂州崇陽縣李涓持兵入援﹐至城下﹐與敵戰﹐創甚﹐猶被血大呼﹐叱左右負己以戰﹐遂遇害﹐士死什七。明年敵退﹐蔡人以涓屍歸朝廷﹐錄其忠﹐贈朝奉郎﹐官其二子。案﹕原本及《九朝編年備要》﹑薛應旂《續通鑑》並系此於是月﹐不書日。李《十朝綱要》系此於元年十二月壬午。《東都事略》﹐金人犯蔡州在元年十二月庚寅﹐未知孰是。今姑附是月未。又原本「涓屍」誤作「涓死」﹐據《編年備要》攺。

１﹑二月辛酉朔﹐﹝案﹕《四史朔閏考》同。﹞車駕在靑城。﹝《紀事本末》卷百四十九。﹞

２﹑乙丑﹐都人傳聞已軍前擊球﹐駕卽日回﹐相率迎候者數萬人﹐至晚云來日入城。時括金帛已申了絕。會軍前取過教坊人孟子著﹝案﹕「孟子著」﹐《靖康紀聞》及《汴都記》均作「孟子書」。﹞周禮義﹑內侍藍忻﹑醫官周道隆等﹝案﹕「周道隆」﹐《靖康紀聞》作「周行隆」﹐《汴都記》作「周道隆」。﹞稱各有窖藏金銀﹐乞差人搜取。二酋大怒﹐遣金牙郎君來責云「少君稱已盡數發絕﹐何由尙有藏匿﹖」遂遣人荷鋤入城﹐劚取內侍鄧珪及教坊諸工所窖。於是開封復根括﹐立賞限陳首﹐京城大恐。﹝《紀事本末》卷百四十九。﹞

３﹑丙寅﹐敵塹南薰門路。自上出郊日﹐遣王孝竭入城﹐撫諭都人亦日候駕﹐𨿽風雪不憚。是日﹐孝竭不至﹐人心大恐。頃之﹐傳監國皇太子令旨﹐以皇帝出郊﹐多日未回﹐太上皇帝來日往軍前﹐乞駕早還。已而吳開﹑莫儔自敵營持文書至﹐今依戎主﹐詔推薦異姓堪爲人主者﹐從軍前備禮冊命。仍邀太上皇帝出城。孫傅等讀詔號絕﹐卽以狀懇請﹐不報。次日﹐復申前請﹐乞立趙氏。敵以非其主本意﹐卻之。《紀事本末》卷百四十九。案﹕吳開﹑莫儔持書文書及孫傅等以狀申請﹐詳見《僞楚錄》及《靖康紀聞》等書﹐今附錄於此下。據云﹕二月六日夜﹐遣翰林學士承旨吳開﹑翰林學士莫儔持書入城﹐書曰「大金元帥府﹐近以降申表奏﹐今回降聖旨﹕『先皇帝有大造於宋人﹐而宋人悖徳﹐故去歲有問罪之師。乃因嗣子遣使軍前﹐哀鳴祈請﹐遂許自新。旣而不攺前迹﹐更變愈速﹐是致再討﹐猶敢抗師。洎官兵並力﹐擊城摧破﹐方伸待罪之禮﹔況近尋載書﹐有違期約﹐子孫不紹﹐社稷傾危。今旣伏罪﹐宜從誓約。宋之舊封﹐頗亦廣袤﹐旣爲我有﹐理宜混一。然念斯舉止爲弔伐﹐本非貪土﹐宜別擇賢人﹐立爲藩屏﹐以王玆土。其汴都人民﹐願隨主遷者聽。』右所降聖旨在前﹐今請宋宰相文武百官在京臣僚﹐一面共請上皇以下后妃男女及親屬王公之屬出京﹐仍勾集耆老僧道軍民遵依聖旨﹐共議薦舉堪爲人主者一人﹐不限名位尊卑﹐所貴道徳隆茂﹑勛業耆舊﹐素爲眾所推服﹐長於治民者﹐𨿽無眾善﹐有一於此﹐亦令薦舉。當依聖旨﹐備禮冊命﹔趙氏宗人﹐不豫此議。應宋之百司並事新君﹐其國候得姓氏﹐隨冊建號。所都之地﹐臨日共議。天會五年二月六日﹐右金吾上將軍﹑右都監﹝押﹞﹐右監軍﹝押﹞﹐皇子﹑右副元帥﹝押﹞﹐骨盧你移賚勃極烈左副元帥﹝押﹞﹐諳扳勃極烈都元帥﹝在闕﹞。」開﹑儔又出上軍前批付畱守孫傅云「今月六日大金詔書﹐以屢失盟誓﹐別立異姓。仍依宣旨﹐專候上皇以下后妃諸王公主以次日放出京﹐俾令團聚﹐自惟失信﹐故當如此。猶許舊地別立賢人﹐其爲萬姓之幸非細。今因元帥差人齋文字入城﹐附此誠意﹐幸爲曉然﹐早請上皇已下舉族出城﹐諸事並從元帥指揮﹐方是長計。無拘舊分﹐妄爲禍亂﹐速招連累。」孫傅《第一狀》﹕「中大夫﹑同知樞密院事孫傅等﹕今月六日亥時﹐準元帥府公文﹐備到大金皇帝聖旨指揮﹐傅等聞命震越﹐義當卽死。然念世被本朝徳澤﹐至深至厚。嗣君親政﹐才及棋年﹐恭儉憂勤﹐實已無所不至。若遽蒙廢絕﹐實非臣子所敢聞知。輒復忍死須臾﹐冒陳悲慟激切之詞﹐仰幹臺聽。伏望垂天地再造之恩﹐畢終始保全之賜。傅等誓當捐軀碎首﹐圖報萬分。謹具畫一下項﹕一﹑太上皇以下﹐不敢有違令旨﹐見起發赴軍前﹐同伸懇告。一﹑嗣君自卽位以來﹐政修徳備﹐並無虧失﹐惟是失信一事﹐上累譴訶。蓋緣親政之初﹐偶爲謀臣所誤﹐繼已盡行竄責。兼檢會上違大遼信誓﹐係童貫﹑趙良嗣﹑王黼等妄起事端﹐並行處斬了當。以此顯見嗣君悔悟前失﹐非有他心。一﹑嗣君自在東宮﹐卽有徳譽﹐著聞中外﹐比旣卽位﹐臣民歸仰。今感戴保全﹐恩徳至厚﹐若蒙終惠﹐未加廢絕﹐尙可以歲修臣事之儀﹐如拋降金銀表段之數﹐𨿽目下未能敷足﹐將來下令外路取索﹐分歲貢納﹐實爲大金永遠無窮之利﹔若一旦廢棄﹐遂同匹夫﹐𨿽有報恩之心﹐何緣自效﹖一﹑伏詳來旨﹐令別擇賢人﹐以王玆土﹐許汴都人民隨主遷居﹐具見仁慈存卹之至。不惟臣民愛戴﹐罔有二心﹐兼據中外異姓﹐實未有堪充選者。若倉卒冊立﹐四方必不服從﹐緣此兵連禍結﹐卒無休息之期﹐非所以上副元帥愛息生靈之本意。一﹑今日之事﹐生之殺之﹐予之奪之﹐全在元帥﹔𨿽大金皇帝詔有廢立﹐然將在外﹐君命有所不受﹐則閫外之事﹐元帥自可專行。一﹑汴京兩經根括取索﹐公私所有﹐各已罄竭﹐顯見將來難以立國。乞班師之後﹐退守偏方﹐以備藩屏。如蒙大恩﹐特許嗣君﹐已廢復立﹐所有稱呼號位﹐一聽指揮。右件如前﹐謹具申皇子元帥﹑國相元帥。伏望特加矜憫﹐早賜允從﹐伏候臺令。」孫傅《第二狀》﹕「孫傅等伏睹詔書﹐宜擇賢人﹐立爲藩屏。竊見國主自在東宮﹐恭儉著聞﹐若願選擇賢人﹐必無出其右者。兼本國自太祖皇帝以來﹐累世並無失徳。爲上皇聽信姦臣﹐及國主年幼新立﹐爲大臣所誤﹐以致違盟失信﹐上干國典。伏望國相元帥﹑皇太子元帥﹐察傅等前狀﹐許其自新﹐降號稱藩﹐復主社稷。容其退避﹐以責後效。再念趙氏祖宗徳澤﹐在民未泯﹐或未允從前懇﹐亦望時賜哀憫﹐許於國王子弟中擇一賢者立之﹐或不願立上皇之子﹐乞於神宗皇帝二子中擇選建立﹐使長得北面﹐永爲藩屏。非爲不滅趙氏﹐亦使一國之生靈蒙被恩澤﹐永爲依歸。傅等不勝激切狠禱之至﹗」孫傅《第三狀》﹕「翰林院承旨前來指揮擇立賢人事。竊以本國目前將相﹐多是上皇時用事誤國之人。自嗣君卽位以來﹐所任宰相亦繼以罪罷﹐將帥率皆敗亡之餘﹐其他臣僚悉皆碌碌無聞之徒﹐元帥府之所備知﹐豈敢蔽賢不以上聞﹖若舉於艸澤之間﹐亦非聞望素著﹐人心必不歸向﹐孰肯推戴﹖兼趙氏徳澤﹐在人至厚﹐若別立異姓﹐城中立生變亂﹐非所以稱皇帝及元帥府愛惜生靈之意。若自元帥府選立趙氏一人﹐不惟恩徳有歸﹐城中以及外方立便安帖。或天命攺卜﹐歷數有歸﹐卽非本國臣民所敢豫議。乞自元帥府推擇賢人﹐永爲藩屏。傅等不勝痛切殞越惶懼之至﹗」元帥府看詳孫傅狀﹕「『將相多是罪廢之人亡敗之徒﹐臣僚類皆碌碌無聞之輩﹐若舉於艸澤之間﹐孰肯推戴』者。夫運數旣衰﹐亦必有繼興者﹐若言敗亡之世﹐必無可繼﹐則三王之後﹐迄至於今﹐安有君臣之道﹐人倫之序﹖何不詳道理之深也﹗如或必欲元帥府推擇﹐緣在軍前﹐皆系北地漢兒﹐若舉北人﹐卽與混一無異。若欲推擇南人﹐其見在軍前南官﹐亦樞密等之所共知也﹐未審果有可舉者否﹖若有可舉﹐請具姓名見示﹐亦與依應﹐惟不許何鹵﹑李若水豫此議。如或京內外俱難自舉﹐仍請諸官各具名銜﹐依元帥府所舉推戴狀申」。孫傅等《第四狀》﹕「準元帥府札子節文﹐『再請恭依聖上已降聖旨﹐早舉堪爲人主者一人﹐當依已去札子施行』。右傅等竊惟本國趙氏祖宗徳澤﹐在人日久﹐累於前狀瀝懇投告。今來渝盟失信﹐止是上皇與前主﹐其子及支屬並不幹豫。上冀恩造﹐更賜詳酌﹐庶得中外帖然﹐不致生事。若不容傅等死請﹐必欲推擇異姓﹐自中及外﹐委無其人。兼實難於自舉。伏乞元帥府選擇﹐敢不一聽臺命。」又狀﹕「右傅等除已與百官父老具狀申元帥外﹐尙有未盡之意﹐不敢自嘿﹐今更忍死瀝血﹐上干臺聽。伏以前主皇帝違犯盟約﹐旣已屈服﹐服而捨之﹐存亡繼絕﹐惟在元帥。不然﹐則有監國太子﹐自前主恭命出郊以來﹐鎭撫軍民﹐上下帖然﹐或許就立﹐以從人望。若不容傅等申臣子之情﹐必欲立異姓﹐天下之人﹐必不服從﹐四方英雄﹐必至雲集﹐生靈塗炭﹐卒未得安。傅等自知此言罪在不赦。然念有宋自祖宗以來﹐徳澤在人﹐於今九世﹐天下之人﹐𨿽匹夫匹婦﹐未忍忘之。況傅等世食君祿﹐方主辱臣死之時﹐上爲祖宗﹐下爲生靈﹐苟有可言﹐不敢避死。傅等無任哀痛惶懼隕越之至﹗謹具申皇子元帥﹑國相元帥﹐伏候臺旨。」孫傅《第五狀》云「文武百官僧道軍民孫傅等﹐右前已累申元帥府﹐乞軫卹趙氏﹐存全社稷﹐許國主歸國﹐降號稱藩﹐永事大國﹔或就立監國嗣子﹐以從人望﹔或選趙氏近屬﹐使本國生靈有主﹐中外安帖﹐以全大國弔伐之義。傅等今在南薰門拜泣俟命﹐不勝哀懇痛切之至﹗」吳開﹑莫儔齋到元帥府札子。曰「吳承旨回得孫樞密等狀二道﹐並初七日狀二道﹐備已洞悉。右契勘昨有文字﹐惟貴道徳﹐不在名位髙卑﹐本欲利民。今請百官僧道軍民耆老﹐旣乞行府推擇﹐行府於在京官僚未諳可否﹐但恐在京目下爲首勾當官員必是可舉﹐可以共立﹐早具本官名銜狀申﹔如未可﹐卽依已去文字﹐須得共薦一人﹐限今月十一日。如此度不見舉薦﹐必當別有悔吝﹐無得有違。天會五年二月。」又大金元帥府牒﹕「今月十日﹐右副元帥親到左副元帥麾下﹐共議宋人告請復立趙氏﹐僧道耆老郭鐸等告乞立趙氏文狀﹐並孫樞密等今月七日八日九日三次共五道錄白。爲言此事已經共議﹐差官入京﹐須得別行舉薦外﹐善利門下人員﹐以輒受狀文﹐嚴加懲戒訖。慮在京人﹐猶以投狀爲辭﹐別致沮滯。今請在京官孫樞密等照會﹐依吳承旨﹑莫學士等齋去文字日限施行﹐不得沮滯。」吳開﹑莫儔持文字來示﹐粘罕大怒﹐明日二事不了﹐便舉兵入。士庶傳聞回語﹐相與號泣。

４﹑丁卯﹐太上皇帝﹑太上皇后同詣靑城﹐鄆王以下三十餘人﹑諸王妃﹑公主﹑都尉等皆從。至午﹐燕王﹑越王民擁畱之﹐開封尹捕斬爲首者一人﹐乃止。太上皇遲疑未行﹐敵令範瓊邀請。已而徐秉哲以兵衛﹐出南薰門。先是﹐敵取內侍四十五人﹐各問所掌﹐畢﹐遣其半還﹐但索曾管宮邠被任用者。畱守司不悟其計﹐謂欲效禁中所爲。及開邀上皇並取諸王﹐孫傅欲匿不遣﹐開示以鄧述與管宮邠者所供名字﹐乃盡發焉。述亦內侍﹐爲眞定府走馬承受﹐眞定陷﹐金人置之軍中用事云。﹝《紀事本末》卷百四十九。案﹕《續宋編年通鑑》云﹕太上將往軍前﹐張叔夜諫曰「今上皇帝一出不可復歸﹐陛下不可再出。臣當率勵精兵﹐護駕突圍而出﹐庶幾僥倖於萬一﹔縱敵騎追之﹐臣當以身決於死戰﹐陛下或可以偸生。天若不祚宋﹐死於封疆﹐不猶生陷於夷狄乎﹖」上皇遲疑未行。上欲飲藥﹐爲範瓊所奪。瓊逼上皇出宮。﹞

５﹑辛未﹐皇后﹑皇太子同詣靑城﹐百官軍民﹐奔隨號泣﹐太學諸生擁拜車前﹐哭聲震天。自太上皇出郊﹐孫傅乞畱皇后﹑皇太子以主國事。﹝案﹕《續宋編年通鑑》云﹕金人來取太子﹐傅欲以五千金藏太子於民間﹐抗敵上書﹐乞存趙氏﹐以身隨太子。吳革陰以兵法部勒﹐且告急於康王及在外諸大臣﹐約日大舉。至是革以請以所募士微服潰圍而出。傅不許。﹞至是開﹑儔來督脇不已﹐傅言於眾曰「上蒙塵托孤於傅﹐豈可自脫分付與人﹖請從皇太子往﹐死生同之。」遂以畱守事付王時雍﹔隨至南薰門﹐範瓊以死扞拒﹐不令出﹐傅畱宿門下。﹝案﹕《續宋編年通鑑》雲從太子往﹐後陷敵中﹐不知身沒何地。﹞初﹐太子將出﹐人情洶洶﹐瓊慮生變﹐以危言詟衛士﹐然後益兵擁衛以出。﹝案﹕《續宋編年通鑑》云﹕都人及士卒爭之﹐瓊幾爲所殺。﹞於是召百官會議﹐相視久之﹐計無所出。眾曰「今日當勉彊應命﹐舉在軍前者一人。」時都城先閧傳敵中已定立張邦昌爲大楚皇帝﹐都金陵﹐抑令城中官員﹑父老﹑僧道簽狀推舉﹐若不從﹐便屠城。尙書左司員外郎宋齊愈適自外至﹐或問以敵意所主﹐齊愈寫張邦昌三字示之﹐旣與所傳符合﹐議遂定。議狀云云。案﹕議狀文見《僞進錄》。狀云﹕文武百官﹑僧道軍民等﹐準元帥府指揮﹐「須得共薦一人﹐限今月十一日狀申」者。契勘自古受命之主﹐爲上應圖籙﹐下有勛徳在民﹐或權貴近臣﹐或英豪特立﹐有大才略﹐因而霸有天下﹐方爲人樂推。今來本國臣僚如孫傅等﹐召自外方﹐被用日淺﹐率皆駑下﹐迷誤趙氏﹐以至今日﹐人皆懷怨﹐方此俯伏﹐謹俟誅責。若付以土地﹐俾備藩屏﹐必爲百姓嫉忿﹐立致變亂﹐上負選建之意。然傅等奉元帥之令﹐備到詔書嚴切﹐舉國惶恐﹐非敢違拒﹐實以在內官員委無其人。伏望元帥臺慈體念﹐乞於軍前選命張邦昌以治國事﹐如軍前別有道徳隆懋爲天命所歸者﹐乞賜選擇﹐則本國人民敢不推戴哉﹖是日﹐不書議狀者惟孫傅﹑張叔夜。﹝《紀事本末》卷百四十九。案﹕《玉照新誌》卷四載宋齊愈事﹐云見《長編靖康》二年二月注。今《紀事》已佚舊注﹐錄以補之。《新志》云﹕紹興中﹐趙鼎﹑張浚爲左右相﹐嘗共啟於髙宗﹐云靖康之末﹐金人議立僞主﹐意在張邦昌﹐而退翁適在眾中﹐發於憤躁﹐掌上密書以示所厚﹐云「夷狄設意如是﹐坐有姦人隨聲唱之﹐故及於禍。」思陵惻然憐之﹐詔追復元官﹐錄其子孫。元牘云﹕建炎元年七月二十八日﹐尙書省札子﹕臣僚上言﹕新除諫議大夫宋齊愈﹐昨三月初間﹐同王時雍在皇城司聚議乞立張邦昌拜大金賜詔畢書立狀時﹐𨿽時雍等恐懼﹐不敢塡寫張邦昌姓名﹐而齊愈執筆奮然大書張邦昌三字﹐仍自持其狀﹐以示四座﹐無不驚駭。齊愈自言﹐自從二月在告不出﹐欺誕若此。聞左右時雍等﹐實齊愈也。今使居諫議大夫之任﹐一時陛下未知其人邪佞﹐而朝廷未有人論﹐更乞聖裁。七月八日﹐同奉聖旨﹕「宋齊愈罷諫議大夫﹐令禦史臺王賓置司根勘﹐具案奏聞。」今據王賓勘到﹐宋齊愈招金人﹐邀請淵聖皇帝出城未回﹐知孫傅承軍前遣吳開等將文字﹐稱廢淵聖﹐共舉堪爲人主一人。及知孫傅等乞不廢淵聖皇帝﹐不許﹐須管於異姓中選舉姓名通申。齊愈知孫傅等在皇城司集議﹐遂到本司﹐見眾官及卓子上文字﹐不論資次﹐管舉一人。齊愈問王時雍舉誰﹐時雍曰「金人令吳開來密諭旨﹐意在張邦昌。今已寫下﹐只空姓名。」又看得元來文字﹐請舉軍前南官。以此參驗王時雍言語﹐卽是要舉張邦昌。齊愈恐違時雍﹐別生不測﹐爲時雍曾說吳開密諭張邦昌亦欲蚤了圖出。齊愈輒自舉筆於紙上書張邦昌姓名三字﹐欲要於舉狀內塡寫﹐卻將呈時雍稱是﹐又節次徧呈在座元集議官。齊愈令人吏依紙上所寫張邦昌三字別寫申狀﹐係時雍等姓名﹐分付吳開﹑莫儔將去﹐其舉狀內別無齊愈姓名。初蒙勘問時﹐懼罪隱下不招。再蒙取會到中書舍人李會狀﹐二月下旬間﹐忽有左司員外郎宋齊愈自外至﹐見商議未定﹐卽於本司廳前取筆紙就卓子上取紙一片書寫張邦昌三字。卽不是文字上書﹐開呈在坐﹐相顧失色﹐皆莫敢應﹐別無語言。其所寫姓名文字﹐係宋齊愈手自捋去。會卽時起去﹐是時只記得胡舜陟在坐﹐司業董逌午間亦在坐﹐未委見與不見。其餘卿﹑監﹑郎官﹐會以到局未久﹐多不識之。及根取元狀單子勘﹐方招檢準。建炎元年五月一日﹐赦書內一項﹕昨金人迫脇張邦昌僣號﹐實非本心﹐已復歸舊班﹔其應干供奉行事之人﹐並與放免。法寺稱宋齊愈係謀叛不道已上皆斬﹐不分首從﹐敕犯惡逆以上﹐罪至斬﹐依法用刑。宋齊愈合處斬除名。五月一日大赦前﹐合從虛妄﹐杖一百﹐罰銅十斤﹐情重﹐奏裁。同奉聖旨﹕「宋齊愈身爲士大夫﹐當守節義﹔國家艱難之際﹐不能死節﹐乃探金人之情﹐親書僣逆之名姓﹐謀立異姓以危宗社。造端在前﹐非受僞命臣僚之可比。特不原赦﹐依斷﹐仍命尙書省出榜曉諭。」吳江王彳分之孺云﹐唱之者﹐楊願也。紹興中﹐附麗秦檜爲簽書樞密院命矣。又案《玉照新誌》此下又引張栻記其父浚語﹐謂齊愈獄由忤李忠定而起﹐此說殊不足取﹐刪去不載﹐僅取元牘附此。﹞

６﹑壬申﹐取傅及叔夜往軍中。﹝《紀事本末》卷百四十九。案﹕《宣和錄》云﹕先是﹐正月﹐上再幸金營﹐以孫傅兼太子太傅以保護東宮。及軍前索太上﹐傅知必來索皇后﹑太子﹐傅欲畱中宮太子不遣﹐密謀以黃金五千兩﹐使人匿太子於民間。別以狀類太子並宦者二人﹐擊殺之﹐並戮當死者數人﹐以其首同死並宦者死送於敵中﹐告以宦者竊太子﹐欲投軍前。都人爭之﹐擊殺宦者﹐誤傷太子﹐因以兵討斬其爲亂者﹐苟不已﹐欲身以一死當之。自初七日至十一日﹐無當之者。傅撫膺大慟曰「不謂中國無一男子﹐且上蒙塵﹐託孤於傅﹐豈可自脫﹐分付與人﹖吾太子太傅﹐義當與太子同死生。今主辱臣死之時﹐金人𨿽不索吾﹐吾當從太子行。求見二酋。以義責之﹐以祈萬一﹐然後就死。」眾偉其言。時方在皇城伺候太子同出﹐傅之子因來省傅﹐傅叱之曰「使若勿來﹐而竟來耶﹖吾分死國矣﹗𨿽汝曹百輩來﹐吾心不可移也﹗」叱使速去﹐勿亂人意。傅之子亦曰「大人以身殉國﹐某何言哉﹗願力保太子。」遂以畱守司等事付次官吏部尙書王時雍。有頃﹐傅從朱后﹑太子至南薰門﹐求出見二酋。守門金人曰「軍中惟欲得皇后﹑太子﹐畱守何爲出耶﹖」傅曰「主上出辱﹐太子復出﹐我宋之大臣﹐且太子傅﹐上旣不回﹐當以死從太子﹐幸爲速白元帥。」金人許爲稟之。傅是夜畱宿門下﹐不動。黎明﹐金人開門﹐以粘罕命﹐召傅入。十三日﹐並家屬取去。《中興遺史》曰﹕吳革見太上皇及六宮皆出城﹐志痛不已。己入內﹐白畱守孫傳曰「上皇業已出城﹐乞力畱皇后﹑皇太子。」庚午﹐革頓首言「二帝出郊﹐駕未必回﹐願殿下堅避﹐以固國本。」孫傅曰「何辭以拒之﹖」革曰﹕有一內臣﹐貌類太子﹐金人邀請﹐則抱以登車﹐出朱雀門﹐密諷百姓邀畱不可﹐則墮之車下﹐以死告﹐奉屍以往﹐仍以振救饑乏爲名﹐招忠義勇智之士﹐結爲隊伍﹐太子微服居中﹐潰圍出。不從﹐皇后及皇太子遂行。先是﹐燕王﹑越王出門﹐有百姓攔截﹐稱國中無主﹐欲畱之﹐不令去﹐爲範瓊所戮。是日﹐瓊恐百姓喧亂﹐乃領兵往來﹐內則告諭百姓曰「趙氏已失國﹐軍前現議﹐別立異姓。今晚﹐皇后及皇太子盡出﹐不得邀阻。」迨晚﹐皇后及皇太子同車載以行﹐百官萬姓﹐哭送於道﹐太學諸生﹐哭送於門。太子傅令致別﹐哀號之聲﹐震動天地。是時﹐宮嬪輩有徒步隨車者﹐自皇后而下﹐止有被復隨行﹐士庶旁觀﹐心肝殞潰。十二日壬申﹐粘罕取孫傅﹑張叔夜赴軍前。又云﹕張叔夜赴軍前見粘罕﹐罕召叔夜﹐紿之曰「孫傅不立異姓已殺之。公年老大﹐家族繁盛﹐豈可與孫傅同死耶﹖可供狀。」叔夜曰「累世荷國厚恩﹐誓與國家俱存亡﹐實不願立異姓。」迫之數四﹐終不從﹐惟請死而已。金人皆義之。﹞

７﹑癸酉﹐吏部尙書王時雍﹑戶部尙書梅執禮行畱守事﹐百官赴祕書省﹐士庶﹑僧道赴朵樓﹐軍民赴大晟府﹐集議推戴事。時孫傅﹑張叔夜已出﹐獨時雍主其事﹐恐百官不肯書﹐乃先自書以率之﹐百官亦隨以書。﹝案﹕《靖康要錄》﹐推戴表﹐軍器少監王紹艸之﹐禦於十五日﹐與此差二日。﹞吳開﹑莫儔持往軍營﹐禦史中丞秦檜不書﹐獨具單狀云。﹝案﹕《續宋編年通鑑》云﹕張叔夜不書名﹐惟秦檜獨具單狀﹐謂邦昌輔相無狀﹐不能盡臣節以釋二酋之難﹐不足以代趙氏﹐情願押赴軍前。敵不從。今考張叔夜不書名乃十一日議狀也﹐秦檜不書名乃十五日推戴表也﹐《續宋編年通鑑》誤合爲一事。秦檜於十五日具單狀﹐張叔夜已於十二日入金營矣。《十朝綱要》亦誤合爲一﹐並禦於辛未日。﹞

８﹑金人於宗正寺取玉牒簿﹐指名要南班宗室﹐自二宮以近屬官序髙者先取。﹝《紀事本末》卷百四十九。﹞

９﹑甲戌﹐開﹑儔齋敵牒﹐據文武官申乞立張相治國事﹐已申本國冊立爲皇帝﹐乞令取冊寶及一行冊命禮數。﹝《紀事本末》卷百四十九。﹞

１０﹑乙亥﹐金人取秦檜並太學生三十人﹑博士﹟正﹟錄十員﹔何鹵已下隨上在軍前﹐並取家屬。﹝《紀事本末》卷百四十九。案﹕《靖康要錄》秦檜乞立趙氏卽在此日﹐《紀事》則乞立趙氏在十三日﹐至此始取詣軍前。《要錄》取何鹵﹑髙俅等家屬在十七日。林泉《野記》云﹕鹵北遷﹐終不屈於敵。秦檜自敵中還﹐力稱其忠﹐遙加觀文殿大學士﹐且訪其子孫云。﹞

１１﹑戊寅﹐敵遣元隨肅王﹑張邦昌﹑路允迪三節官吏等歸。是日﹐大元帥府檄諸路云「敵歸未的﹐京信不通﹐或云系橋﹐或云結擊。登城之敵﹐至今不下﹐講和之說﹐實款我帥。觀其形勢﹐敵自詭說。宜進至京師﹐張大軍聲﹐逼脇令去。切務持重﹐毋致誤國﹐亦無以人兵挑戰﹐自啟國敗盟之釁。」﹝《紀事本末》卷百四十九。案﹕《靖康要錄》﹕是日﹐傳聞康王領兵在鄆州﹐分屯開徳﹐以和議不進。趙甡之《中興遺史》曰﹕是日﹐幕府奉大元帥康王指揮﹕京城全無消息﹐吾寢食不遑。可再呈檄書﹐行下諸處。契勘當府﹐今月七日﹑九日﹑十一日﹑十三日﹑十五日﹑十七日﹐節次札下﹐興仁府黃待制駐札開徳府﹐宗元帥節制諸頭項人馬﹐及札下南京宣﹑總兩司互爲應援。及一面關牒陜西﹑京西﹑江淮勤王師帥去訖外﹐今再契勘探報金人歸期全未見的確﹐京城信息不通。據探報或云系橋﹐或云結筏﹐不久渡河。然登城之敵﹐至今不下。大寨或有﹐小寨未起﹐旁列四處﹐劫虜吾民﹐搬運糧斛。或稱候麥苗長大﹐可以餵牛馬﹐方可北歸。是未有去計﹐講和之說﹐實款我天下之師。觀其形勢﹐敵包詭謀。今仰見在開徳府駐札副元帥宗修撰﹑興仁府駐札節制黃待制﹐各更切加意﹐召募信實人前去﹐硬探知見得委有姦計﹐倘或窺伺舊城﹐未有退師之意﹐仰審觀形勢﹐料度彼己﹐隨處糾合附近統制官人兵克日進寨﹐於近京駐札﹐張大軍勢﹐迫脇令去。仍切持重﹐明遠斥堠﹐毋致反落姦計﹐不得先以人兵挑弄﹐自啟敗盟之釁。內如宗元帥舉師之日﹐先告諭開徳府﹑濮州﹔黃待制舉師之日﹐告諭興仁府﹑單州﹑廣濟軍﹐各嚴備守奭﹔逐處城上已擺布。若軍若民之兵﹐不得一例起發﹐使各保守﹐以防乘虛。及令逐處守臣各應副隨軍權糧食五七日﹐並後來不住應副﹐仍各申隨處所屬轉運使﹐不得少有闕誤。並仰南京宣﹑總兩司照會與宗元帥﹑黃待制。一依今來指揮﹐各精覘探﹐互相關報﹐會合進寨﹐約日於近京駐札﹐務要聲援相應﹐及仰一面備坐。今來指揮行下﹐陜西﹑京西﹑江淮等處勤王領兵去處﹐約日催發會合﹐仍具逐頭項職位﹑姓名。及札下河北運判顧大夫﹑京東運副黃龍圖﹑隨軍轉運梁修撰等﹐各隨處應副錢糧﹐不得少有闕誤。並小貼子﹕再契勘南京﹑開徳府﹑興仁府處﹐去京城遠近不同﹐卽起發﹐當有先後﹐務要同日到京城側近。切在契勘﹐無令參差不齊。又小貼子﹕再契勘京城圍閉日久﹐昨朝廷遣使齋詔傳諭﹐𨿽知金人已再講和﹐無復虜掠﹐然到今累月﹐未聞退歸。阻隔道路﹐朝廷命令不通﹐臣子之心寢食不遑。今來勤王之師﹐諸道雲集﹐便欲相與戮力﹐進兵血戰。仰念聖上屈己謹信﹐講好息民之意﹐未得輕進。當府已累札下﹐審觀形勢可進﹐無先以兵相加﹐自取敗盟之釁。今仰節制黃待制﹑副元帥宗修撰﹑宣撫使範承宣訥﹑北道總管趙資政野﹑經制翁閣學彥國﹑發運使向直閣子諲﹑發運方徽猷孟卿﹑淮南東路提刑汪郎中師中﹑知揚州許龍學份﹑前知密州郭待制奉世﹑西道總管王資政襄﹑陜西五路經制錢侍郎蓋﹑知淮寧府趙待制子崧﹐各切親飭諸將﹐整軍伍﹐利器械﹐具糗糧。若旬月之間﹐師猶未退﹐忍復坐視﹐當約日齊進﹐誓身一戰。凡在臣子﹐世受國恩﹐各懷忠義之報﹐必效死立功。仍仰吐心瀝誠﹐繹方略﹐合謀解難﹐速行條具申。﹞

１２﹑庚辰﹐康王如濟州。﹝《紀事本末》卷百四十九。案﹕耿延禧《建炎中興記》云﹕二十三日﹐王至濟州。是時﹐元帥軍濟州﹐自黃河而南分布勤王之師。宗澤屯澶州﹐以拒虜之在衛南﹑韋城者﹔閭邱升屯濮州﹐以拒虜之在臨濮﹑南華者﹔黃潛善在曹州﹐以拒敵之在考城者﹔趙野﹑範訥在南京﹐以奭敵之在寧陵﹑襄邑者﹔向子諲在宿﹐趙子崧在鉅野﹐何志同在許﹐皆圍京都﹐未進。或勸約諸道路﹐同日大進兵鏖戰﹐決勝負於一日﹔或以爲敵在城上﹐外逼之則下而入﹐有不可言者﹔又惑於曹輔﹑張澂之說﹐未敢前。﹞

１３﹑辛巳﹐尙書禮部侍郎李若水爲敵所殺。﹝《紀事本末》卷百四十九。案﹕《東都事略》系此於庚辰﹐較此前一日。《續宋編年資治通鑑》云﹕李若水死於軍營。初﹐若水爲割地使﹐粘罕與若水曰「和後背約國當亡﹐得不忘念滅亡之定﹐聽讀至先皇帝有大造於宋之言﹖」若水曰「金人與大遼相持十三年不能下﹐上皇一出兵而遼亡﹐是大宋有徳於金﹐金何造於宋乎﹖」粘罕曰「不割三鎭﹐是違誓也。」若水曰「大金渝盟深入﹐以兵脇地﹐大臣無謀﹐反以許人﹐如大金祖宗地而肯割與人乎﹖前𨿽曾議割地﹐百姓不肯爲戎人﹐咸生怨謗。嗣君皇帝方且誅姦臣以慰眾心﹐安忍逐赤子於外邦﹐以苟一己之安乎﹖」又曰「皇帝本非失信﹐以祖宗積累之難﹐二世方得﹐河東陵寢在焉﹐大河在焉﹐不敢輕與夷狄﹐惟義所在。」又指粘罕曰「元帥金銀所需之外﹐種種無厭﹐貪人土地﹐害我生靈﹐是一巨賊。自去年變盟﹐再立主上﹐承事大國﹐歃血未乾﹐又復違背。」又厲聲曰「此皆上皇不明﹐聽姦臣交結外邦小夷﹐以滅兄弟之國﹐故有是報。」粘罕令十壯士擁若水出﹐若水曰「若水不畏死﹐當訴於上帝。」被敵擊幾死。掖至靑城門廡下﹐敵中蕭慶太師者﹐數勸之。敵使之監視﹐日三飯飲之。若水絕不食﹐若水曰「天無二日﹐寧有二主哉﹖」其僕亦解曰「侍郎父母老。」若水曰「忠臣事君﹐有死無二﹐吾終不顧家矣。汝可徐言吾死於國也。」至是粘罕又召若水﹐若水知敵不可以義動﹐因歷數其失信五事。罕大怒﹐令人擁郊壇畔敲殺之。臨死﹐謂其僕謝寧曰「我爲國死﹐亦累及汝耶﹗」臨死爲歌詩一首﹐末章曰「矯首問天兮天卒不言﹐忠臣效死兮死亦何愆﹖」人聞而悲之。死年三十五。建炎初﹐謚忠湣。今考此歌﹐乃相州觀察使王履所作也。若水充山西軍前和議使﹐王履爲副使。是年正月﹐履亦從駕同出軍前﹐至是與若水同時被害。此歌亦被害時所作。《北盟會編》有副使﹑節使王履事迹﹐載此極詳。《宋史》及徐學乾《通鑑後編》亦均以此歌爲若水作﹐與此同誤。《會編》又載《忠湣曲周李公事迹》云﹕初﹐金人出榜闕下﹐求立異姓﹐云「軍前南官亦舉﹐惟不許何某﹑李某預此議。」及軍前取家屬﹐兄若虛到南薰門﹐親見悉番官數人﹐共嘆其忠。且言「我滅大遼﹐死難者二十餘人﹐你南朝只李侍郎一人。」後自京師奔大元帥府上書者數十人﹐皆言爲社稷死者李若水一人。今上皇帝卽位之初﹐尙書右丞呂好問又上札子﹐乞優加褒贈。建炎元年丁未五月九日奉聖旨﹐特贈觀文殿學士﹐與子孫恩澤五人﹐賜其家銀絹五百匹。後因臣僚札子﹐乞賜美謚﹐當年六月九日奉聖旨﹐可特謚﹐續準告謚忠湣。建炎三年七月﹐召兄若虛上殿﹐上正色曰「圍城中士大夫止有李若水。」紹興四年正月﹐內明州武節郎﹑新鎭江府焦山巡檢張珍說﹐圍城中作行門﹐第二次從駕出郊﹐親見當日粘罕在殿上﹐髙尙書讀罷詔﹐使蕭慶脫禦服﹐獨侍郎向前云「陛下不可脫﹐這賊亂做也。」立於淵聖皇帝後﹐左手掩抱淵聖皇帝﹐右手指而罵之。某等出門外﹐不見後面事。紹興八年夏﹐金國使人烏陵思謀對接伴使稱公忠義﹐且問子弟幾人﹐今在某處仕宦。紹興九年春﹐又蒙朝廷致給還致仕遣表恩澤三人。建炎三年秋﹐家屬流寓揚州﹐遂槁葬公於蜀岡。紹興十一年五月十三日﹐遷葬公於湖州歸安縣廣徳鄕卜村南黃龍塢。少傅公塋之左﹐敕賜墳寺﹐額曰褒忠永慶禪院。賢士大夫往哀挽者百餘人。公娶劉氏﹑趙氏﹐並贈碩人。三子﹕曰浩﹐早亡﹔曰淳﹐曰浚。孫四人﹕楷﹑禮﹑枟﹑相。繼以二子郊恩﹐累贈公左宣奉大夫。公所著詩文﹐經兵火多散失。有文集十卷﹐行狀﹑墓志﹑神道碑皆未就﹐故實紀其事迹云。《靖康要錄》云﹕是時﹐若水侍上側﹐極力爭之﹐且責曰「爾許我和屢矣﹐天子爲生靈屈至尊親來計議﹐旣以詭詐苛畱﹐又輒收悖逆如此﹐何也﹖」若水知意已定﹐因抱上大慟﹐且罵曰「爾曹狗彘之不若也﹕遠陋之夷﹐敢廢中國聖明天子乎﹖吾當以死爭之﹐苟不從吾言﹐則神人共怒﹐汝輩安能長久﹖俱爲萬段矣﹗」金人大怒﹐因使之拽去﹐以馬閧擊其口﹐面流血。反縛之﹐置空室中﹐三日不與食。若水罵不絕口﹐已而遣其貴臣髙慶裔來﹐以好語諭曰「公忠孝人也﹐大金將寵用公﹐不患不富貴﹐何不少屈﹐徒死何益也﹗」若水曰「爾曹禽獸﹐豈知臣子有忠義之節乎﹖我大宋忠臣也﹐聖主被辱﹐恨不手殺汝輩以謝吾君﹐而乃以富貴誘我乎﹖我有死而已。」因極罵之﹐敵知不可回也﹐遂斃之﹐棄於道。民有憐之者﹐因密瘞之。其給使親見本末﹐因逃歸城中具言之﹐且知所瘞之所。四月十二日金人去﹐其父與諸弟出城得其屍﹐已六浹旬﹐而不壞如生焉。五月﹐今上登極於南京﹐遂贈觀文殿學士﹐官其子孫若弟凡七人。﹞

１４﹑癸未﹐城內復以金七萬五千八百兩﹑銀一百十四萬五千兩﹑衣緞四萬八千四百疋納軍前。

１５﹑康王次濟州。

１６﹑觀文殿大學士﹑中太一宮使唐恪薨。張邦昌攝位﹐朝士無貴賤﹐多拱手臣之﹐獨恪先事而死﹐識者推其節。﹝《紀事本末》卷百四十九。案﹕《靖康要錄》﹕是月十一日﹐書推戴張邦昌議狀﹐羣臣各有名押。唐恪書罷﹐仰藥而死。十一日爲辛未﹐與此差十二日。前納金銀及康王次濟州二事﹐《要錄》均在二十三日﹐卽癸未也﹐與此同。李《十朝綱要》亦於癸未日﹐云﹕唐恪已書立張邦昌狀﹐仰藥而死。﹞

１７﹑乙酉﹐敵以金銀不足﹐遣人來取﹐提舉官以下八人受約束﹐戶部尙書梅執禮﹑尙書禮部侍郎陳知質﹑尙書刑部侍郎程振﹑給事中安扶同見。﹝案﹕《靖康要錄》﹕旣至門﹐監軍金牙郎君者﹐踞坐呵責不容辧。﹞敵責以金銀不足﹐曰「胡不賦之於民﹗」四人同辭對曰「今天子蒙塵﹐臣民皆願前死﹐𨿽肝腦不計也。於金繒何有哉﹐顧誠亡以塞責。」敵大怒﹐問官長安在﹐欲加以罪而置其餘﹐振恐。執禮坐之﹐遽前曰「皆官長也。」敵不勝其忿﹐先取其副侍禦史胡舜陟﹑殿中侍禦史胡唐老﹑監察禦史姚舜明王候﹐各杖之百﹐幾死。執禮等猶爲請命﹐旣而遣還﹐至南薰門﹐有呼於後者曰「尙書且止有元帥臺。」令四人皆下馬﹐跪聽命﹐則以次殺之﹐梟其首﹐乃下令曰「根括官已正典刑﹐金銀或尙未足﹐當縱兵自索。」﹝《紀事本末》卷百四十九。案﹕夏少曾《朝野簽言》云﹕或謂金人所殺四人之緣由﹐欲結兵以救二聖﹐曾與王時雍議事不從。時雍以聞金人欲明正其罪﹐恐動眾心﹐故以金銀事殺之。若爲金銀事﹐自有四壁根括官﹐執禮爲副畱守﹐非其職也。《靖康要錄》﹕二十四日﹐宦者復語賊帥曰「試許士庶以金銀換米麥﹐當有出者。」旣而果然﹐遂督迫益急﹐城中驚駭﹐不知所爲。畱守司遣官百員﹐分定街巷﹐不問貧富﹐徧加根檢﹐下至貧民一分一錢之微亦取。前兩府﹑尙書﹑大以各金二十兩銀五百兩﹐表段三十疋﹐下至寄居﹑致仕﹑選人﹑校尉各以差次輸納﹐科配官絡繹廛市。旣定數目﹐日下輸納﹐少有違限﹐發遣家屬赴軍前﹐至此人不聊生矣。金人令稱科配﹐不得用「根括」二字。內臣恨取去工技等﹐怨所遣官吏。旣至敵壁﹐乃紿言城中金帛取不及一二分﹐官吏隱蔽不肯用心﹐敵必欲元數﹐督責日急﹐戶部置場收買﹐金每兩三十千﹐銀二千七百。又以象玉珠犀腦麝沈檀之屬﹐準折金帛之數。二十六日﹐開封府申軍前乞取四屍。許之。﹞

１８﹑戊子﹐夜﹐白气貫斗。﹝《紀事本末》卷百四十九。案﹕《北盟會編》在是月二十六丙戌夜。﹞

《續宋編年資治通鑑》﹕二月丙寅﹐敵塹南薰門路﹐粘罕遣使召上出乘馬﹐使者曰「元帥指揮不請乘馬。」上大驚﹐及至帳前﹐帝欲上堦﹐使者曰「元帥不請上堦。」天顏大變﹐左右色失﹐乃令蕭慶讀金主詔曰「別立異姓﹐廢淵聖爲陳畱王﹐保州守墳墓。」逼上脫去龍章﹐盡皆扯裂。時何鹵悉在上側﹐驚懼莫知所措﹐獨若水抱上抗敵曰「皇帝不可廢﹐龍章不可褫。若水今日有死而已。」金人相顧曰「忠臣也。」案﹕《宣和錄》云﹕聞初五日之擊球也﹐國相就客席﹐執禮甚恭﹐每上語﹐則起立側身﹐聽答畢﹐復坐。而二太子馳擊堦下﹐酒七行畢﹐上離席曰「欲入城。」國相者蹙額不懌。旣退﹐二太子送至行在﹐殊有眷眷之意﹐馬上忽胡語﹐莫能曉。金人再譯﹐似謂天命有歸者﹐眾皆惘然。上尢憂沮﹐然見有禮數﹐勤腆不以爲意也。復以歸意懇之﹐乃云「國相來日﹐尙欲相見。」已而果有使來﹐傳國相語﹐問所以歸之意。答以安撫百姓及催促應副軍前﹐別無他。眾謂歸期決矣。咸有喜色。初六日拂旦﹐來請上﹐卽趨駕﹐扈從官猶整服而進﹐謂果得遂也。才出門﹐忽有撤黃屋者﹐方驚愕﹐洎至屯外﹐則已望北方設一香案﹐隨官各千百步外排立﹐上獨前下馬﹐望香案兩拜﹐讀詔訖﹐數金酋擁上乘馬去﹔繼引宰執從官跪聽﹐眾皆叩頭哀請﹐竟不從。每宰執一人監以二金兵﹐侍從一人監以二燕兵﹐各分散。

又云﹕丁卯﹐以京東漕臣閭邱昇所領濮州兵及深州守臣姚鵬﹑博州守臣孫振等兵一萬四千人隸宗澤﹐新降到軍賊丁順及簟州王徹廣濟軍孟世寧等兵三萬七千人隸潛善。案﹕原本於四月癸亥追敍是年正月事﹐連書及此﹐而是年正月辛卯朔不宜有丁卯日﹐疑此上脫誤「二月」兩字耳﹐今移置是月。

又云﹕壬申﹐王已約諸路合兵﹐而東平去京師差遠﹐與幕屬議進屯濟州。宗澤帥兵至韋城﹐與敵大戰﹐敗之。王次濟州﹐元帥府官軍及羣盜來歸者凡八萬人﹐分屯於河南諸郡﹔向子諲在宿﹐何志同在許﹐趙野﹑範訥在宋﹐趙子崧在陳﹐皆圍繞京師未進。案﹕原本於四月癸亥追敍此事﹐誤同前節﹐今移附此。

又云﹕延寧宮火。案﹕李《十朝綱要》系此於戊子。《靖康要錄》﹕是月二十八日﹐保康門悰火﹐沿燒延寧宮﹐頃刻而盡。時元祐皇后居宮中﹐急就天漢橋南遇仙店﹐門垂簾幕以避﹐移居觀音院回私第。

又云﹕金人犯雷澤縣﹐尉宋珙奭之。珙勇而有謀﹐先結繩桑下﹐虜至挑戰﹐已而僞遁﹐虜追奔﹐馬絓而倒﹐悉斬之。案﹕「宋珙」﹐《九朝編年備要》作「宋拱」。

﹝慈谿馮一梅輯注﹞

欽宗

△靖康二年﹝丁未﹐一一二七﹞

１﹑三月辛卯朔﹐車駕在靑城﹐金人令禦史臺報百官﹐詣南薰門外迎拜邦昌﹐用申時入城。邦昌與百官交拜於道﹐以鐵騎裹送﹐及門而還﹐以付範瓊﹔卽入憩幕次﹐與從官語移時﹐入居尙書令廳。﹝《紀事本末》卷百四十九。案﹕《靖康要錄》﹕是月一日﹐虜使從官﹑卿﹑監﹑郎官十員晝夜宿直﹐續增作十五員﹐管掌事務﹐並使臣十五員﹐祗應三衙﹐亦同宿守。《續宋編年資治通鑑》云﹕金人遣張邦昌入城﹐居尙書省令廳﹐百官班迎南薰門。邦昌臥病不食﹐金帥令勸進﹐邦昌謂王時雍等曰「諸公怕死﹐又掇送與邦昌耶﹖𨿽暫假而歸﹐焉可得免禍﹖」《朝野簽言》云﹕初﹐邦昌在燕﹐自正月間金人令同肅王等至京城下﹐方百官推戴時﹐邦昌皆不知也。粘罕﹑斡離不令王汭以推戴文字示邦昌。邦昌讀前後文畢﹐大驚﹐曰「趙氏無罪﹐遽蒙廢滅﹐邦昌所不敢聞。必欲立邦昌﹐請繼以死。」二酋令王汭召邦昌﹐邦昌曰「元與肅王﹑曹駙馬奉使﹐每元帥召﹐卽三人俱行﹐不可獨往。」汭彊之以行。至二酋前﹐二酋說推戴意﹐邦昌堅避﹐如是者半日。二酋知邦昌不可彊﹐乃詭邦昌曰「大金皇帝有詔﹐令立宋之太子﹐以公爲相﹐善輔佐之﹐毋使敗盟﹐請公入城。」邦昌入城修帽涼衫以扇障面﹐呵喝如宰相儀﹐徑詣尙書省下馬。百官拜階下﹐邦昌答拜。金人有旨﹕「如三日不伏推戴﹐先戮大臣﹐次盡殺軍民。」百官父老哭告邦昌﹐令卽權宜之計﹐救取一城老小。王時雍﹑徐秉哲﹑呂好問曰「大金欲冊立太宰﹐三日不立﹐將夷宗廟﹐殺生靈。」邦昌謂時雍等曰「諸公怕死﹐乃掇送與邦昌。𨿽督責而歸﹐焉可免禍﹖身爲大臣﹐豈篡逆耶﹖有死而已。」時雍等彊之﹐邦昌引刀自裁﹐眾奪之。遂議申推戴文字至金國軍前。《張邦昌事略》云﹕吳開﹑莫儔至報邦昌將入城﹐於是治尙書令廳待之。﹞

２﹑丁酉﹐金人奉冊寶立邦昌﹐百官等會於尙書省。邦昌泣﹐卽上馬﹐至西府門﹐佯爲昏憒欲僕﹐立馬﹐少蘇﹐復號慟﹐導至宣徳門西闕下馬﹐入幕次﹐復慟。金人持禦衣紅繖來﹐設於次外。邦昌出次﹐步至禦街褥位﹐望金國拜舞﹐跪受冊﹐略曰「咨爾張邦昌﹐宜卽皇帝位﹐國號大楚﹐都金陵。」邦昌禦紅繖還次訖﹐金人揖﹐上馬出門﹐百官引導如儀。邦昌步入自宣徳門﹐由大慶殿至文徳殿前﹐進輦﹐卻弗禦﹐步昇殿於禦牀西側﹐別置一椅﹐坐受軍員等賀訖﹐文武合班﹐邦昌乃起立﹐遣邠門傳云「本爲生靈﹐非敢竊位。」傳令勿拜。王時雍等懇奏﹐復傳旨云「如不蒙聽從﹐卽當歸避。」時雍率百官遽拜﹐邦昌急回身面東拱手以立。大抵往來議事者﹐開﹑儔也﹔逼逐上皇以下者﹐時雍﹑秉哲也﹔脇懼都人者﹐範瓊也﹔遂皆擢用。﹝《紀事本末》卷百四十九。案﹕《續宋編年資治通鑑》云﹕是日﹐風霾﹐日色薄而有暈﹐百官皆慘怛﹐邦昌亦有憂色。惟王時雍﹑吳開﹑莫儔﹑左言範瓊等欣然若有所得。邦昌尋以胡思權戶部尙書﹐葉宗諤權司農少卿﹐胡直孺戶部尙書﹐前諫議範宗尹吏部侍郎﹐謝克家落致仕﹐中書舍人。李棹並仍舊職﹐李寧靖﹑詹義並權直學士院﹐王時雍權樞密院兼領尙書省﹐呂好問領門下省﹐徐秉哲領中書省。尙書左丞馮澥守舊職﹐李回權右丞﹐吳開同知樞密院事﹐莫儔簽書樞密院事﹐周懿文開封尹﹐王及之權都水使者。李回﹐靖康初簽書樞密院事﹐執政在城中者﹐惟回一人。馮澥﹑曹輔畱虜營﹐邦昌素善澥﹐將歸之﹐而輔不在請中﹐故以回補其處。時雍旣用事﹐請用二府﹐蓋韉許之。時雍﹐蜀人也。在蜀爲市伍圖利﹐人謂之「三川牙郎」﹐至是都人又號爲「賣國牙郎」。開﹑儔爲虜來須索﹐朝暮往還賊中﹐有「捷疾鬼王」之呼。粘罕﹑斡離不有「了事官人」之稱﹐都人亦目之爲「賣國吳牙」。曹勛《北狩見聞錄》云﹕三月初七日﹐聞張邦昌僣位。徽宗曰「邦昌誓死社稷﹐則社稷增重﹔今屍君之位﹐猶且庶幾。但所系至重﹐旣立異姓﹐則吾事決矣。」因泣下沾襟。明日﹐臣下有進詩者曰「伊尹定歸商社稷﹐霍光終作漢臣鄰。」徽廟讀且罵曰「待其歸商興漢﹐則吾已在龍荒之北矣﹗」﹞

３﹑乙巳﹐邦昌往靑城謝金人。旣至﹐迎接殿下﹐揖而升致賓主之禮﹐酒三行﹐面議七事﹕其一﹐乞不毀趙氏陵廟﹔其二﹐乞免取金帛﹔其三﹐乞存樓櫓﹔其四﹐乞俟江寧府修繕畢﹐三年內遷都﹔其五﹐乞五日班師﹔其六﹐乞以帝爲號﹐稱大楚皇帝﹔其七﹐乞借金銀犒賞﹔虜皆許之。又請歸馮澥﹑曹輔﹑路允迪﹑孫覿﹑張澂﹑譚世勣﹑汪藻﹑康執權﹑元可當﹑沈晦﹑黃夏卿﹑郭仲荀﹑鄧肅﹑太學﹑六局官﹑祕書省官等﹐亦從之。先是﹐虜須《六經》秀才各五人﹐至是亦聽回。其八人不回者﹐皆平日士流不檢者﹐甘心歸之。惟何鹵﹑孫傅﹑張叔夜﹑秦檜﹑司馬朴等﹐或以言語﹐或以廢立事不遣回﹐令舉家北遷。﹝《紀事本末》卷百四十九。案﹕《續宋編年資治通鑑》云﹕宰相何鹵及孫傅﹑張叔夜﹑秦檜﹑司馬朴等舉家北遷。此五人皆嘗爭論乞存立趙氏者﹐金人遂驅之北行。鹵初不割三鎭以至罷官﹐後不肯議和遂陷虜中﹐不食嘔血而死。叔夜北遷道中﹐惟飲湯﹐義不食其粟。五月至白溝河﹐禦者曰「過界河矣。」叔夜乃仰天大呼。翌日﹐扼吭而死。司馬朴北行卽不食﹐至燕山而死﹐可謂全節。注引呂中曰﹕靖康之禍﹐視石晉無以異。然契丹三入中國而三敗﹐契丹極力以攻之﹐而晉人亦極力以奭之﹐晉之力𨿽疲﹐而契丹亦斃矣。觀澶州之戰﹐虜乘風縱火以迫之﹐而晉軍饑渴之餘乃大呼而求戰﹐向使如靖康時﹐則望之而走矣。若非杜威之降虜﹐晉不亡也。契丹之敗晉﹐以百戰之力﹔而靖康之取兩河﹐再渡河﹐再迫京師﹐未嘗有一戰之勞。皆小人之夷狄﹐終始實誤之也。其始也﹐開釁以召禍﹔其後也﹐又幸欲速和以免禍。靖康之賣國降虜﹐卽靖康主和之人也﹔靖康之主和﹐卽宣和開釁之小人也﹔宣和開釁﹐卽熙寧﹑紹聖用兵之遺也。履霜堅兵﹐其來有漸矣。﹞

４﹑癸丑﹐金人歸馮澥﹑曹輔﹑譚世勣﹑孫覿﹑汪藻﹑徐天民﹑蘇餘慶﹑郭仲荀﹑沈晦﹑黃夏卿等﹐二使隨同入齋到虜書云「自來所取金帛﹐皆是犒賞軍兵之所急用﹐𨿽不能足數﹐亦且期大半。今楚國肇造﹐本固則安﹐慮因科括之急且重﹐因於斯民﹐亦議權止﹐令出榜曉諭。」﹝《紀事本末》卷百四十九。案﹕《北盟會編》﹕是日﹐邦昌乞免括金銀及請歸馮澥等﹐二書附載於此。《乞免括金銀書》曰「某聞之﹐先聖云「何以守位﹖」曰「仁。」「何以理財﹖」曰「義。」人君之於天下﹐惟以百姓爲本。百姓不存﹐則社稷無以固其重﹐人君不能保其尊。又況創業造始之君﹐惟務施徳布惠﹐收天下之心﹐然後作爲事業﹐固其根本。由漢﹑唐以來﹐率由此道﹐後世子孫﹐終必賴之﹐皆百世不易之理也。某材質庸謬﹐道義無聞。仰荷大金皇帝天造洪恩﹐遽令軍民官吏推戴﹐冊命俾以南土﹐使主斯民﹐永爲屏翰﹐以事大國。方宿夜祗懼﹐無以報徳﹗思臨士民﹐坐視困苦﹐莫之拯救﹐痛傷肺肝﹐殞身無門。今見京城百姓﹐自前宋皇帝朝已曾根括金銀數次﹐𨿽有藏匿﹐官吏搜索﹐悉皆罄盡。今又蒙元帥科降﹐數目浩大﹐難以充足﹔軍前遣人搜檢﹐亦無所得。百姓嗷嗷﹐憂疾餓死﹐日以萬計﹔復懼根括金銀﹐數不能足。重念大金皇帝以邦昌主斯民﹔而從政之初﹐民心離散﹐怨謗交興﹐邦昌恐以此主國﹐必致傾僕。惟元帥慈恩洪博﹐智燭髙明﹐曲照物情﹐俯加矜卹﹐止絕再降金銀數目﹐庶使億兆生靈﹐保全性命﹐不陷顚危。邦昌所圖﹐竊冀其安﹐仰副大金皇帝建立藩屏之意﹐邦昌不任哀懇惶懼之至。」《請歸馮澥等書》曰「比膺詔冊﹐獲撫邦封。載惟艸創之初﹐方賴臣鄰之助。顧羣臣之全闕﹐致庶務之悉隳。徒以菲材﹐託於人上﹐何以仰承殊渥﹐外敉多虞﹐若涉洪川﹐罔知攸濟。玆冒陳於危懇﹐蓋深恃於眷私﹐所冀垂矜﹐必蒙賜可﹗竊以左丞馮澥﹐國之老成﹔營軍郭仲荀﹐眾所推許。儻還職任﹐俾贊時艱﹐必能系多士之心﹐有以副萬夫之望。此外臣僚等﹐或因扈從先帝﹐或緣差往軍前﹐如臺意欲畱之人﹐乞下恩慈遣還。則庸疏之質﹐旣得助於眾賢﹔報稱之衷﹐敢忘懷於大惠﹖尙祈英鑑﹐俯亮愚誠﹗」金人得書﹐遂遣左丞馮澥﹑簽書樞密院事曹輔﹑太常少卿汪藻﹑禮部侍郎譚世勣﹑中書舍人孫覿及徐天民﹑蘇餘慶﹑郭仲荀﹑沈晦﹑黃夏卿等均皆遣還。﹞

５﹑丁巳﹐邦昌率百官詣南薰門﹑五嶽觀內﹐望軍前遙辭二帝。邦昌慟哭﹐百官軍民皆哭﹐有號絕不能起者。道君皇帝北狩﹐寧徳皇后及諸親王﹑妃嬪以下皆行﹐斡離不軍護送﹐由滑州路進發。﹝《紀事本末》卷百四十九。案﹕曹勛《北狩聞見錄》云﹕上皇到郊宮﹐金蕭慶裔﹑王汭來奏﹐取向日張覺投降本朝﹐並張覺緘首處分一宗文字。上皇曰「當日張覺投降﹐兩國初未有不受之約﹐又元系大遼故臣﹐遂納覺不疑。繼得山西軍前移文要覺﹐卽斬首以獻﹐不謂上國指以爲釁。今城破國亡﹐禍變及此﹐尙何文字之有﹖況已嘗移文上國﹐死亡一切惟命﹐不必以此爲辭也。」虜唯唯。自後更不復來取。金人凡有計議﹐只在上禦前奏稟。隔數日一遣人起居。上皇到寨中十餘日﹐自制札子一通與國相云「某頃以海上之盟﹐謂歡好可以萬世。𨿽嘗招收張覺﹐繼蒙須索﹐令戮以爲報﹐意罪不至甚﹐而大兵踵來﹐乃指爲釁﹐某卽避罪南去。歸後塊處道宮﹐憩養魂魄﹐未嘗干預朝政。而姦臣伺隙﹐離間父子﹐𨿽大兵南來﹐亦不相關報﹐致煩天討﹐兵甲臨城﹐至城破時﹐始知三關敗約所致。蓋嗣子不能奉承大國之約﹔某亦有失義方之訓。事遽至此﹐咎將誰執﹖尙有血誠﹐祈回洪聽﹐某願以身代嗣子﹐遠朝闕廷。卻令男某等乞一廣南煙瘴小郡﹐以奉祖宗遺祀﹐終其天年﹐某卽分甘斧鉞﹐一聽大國之命。誠迫意切﹐惟待臺令﹗」札子去後二日﹐有番使來云「承示文字﹐但三關之盟﹐初不恁地﹐止說子孫不紹﹐社稷傾危﹐𨿽承札子﹐卻不敢背元約。」蔡鞗《北狩行錄》云﹕三月二十八日﹐起行邢﹑趙之間﹐皇子元帥斡離不請觀打圍。契丹舊臣郭藥師﹑張令徽初以天祚出奔﹐上表請歸﹐本朝許之﹐爵以衮衣之貴﹐錫以金珠之優﹐使鎭山後。一旦大金兵至﹐投戈乞命。至是遣出令拜太上皇﹐藥師曰「昔日君臣敢不盡禮﹐前日之降﹐力所不加﹐乞赦臣罪。」上曰「天時如此﹐非公之罪﹐何赦之有﹖」藥師等慚而退。﹞

６﹑戊午﹐金人漸下城﹐令戶部尙書邵博提舉修繕﹐是日﹐交割外城。金旣不能下南京﹐乃自寧陵而上﹐盡僞置官屬﹐安撫士民﹐至是率驅而北。﹝《紀事本末》卷百四十九。﹞

７﹑己未﹐金兵下城﹐盡絕我兵﹐分四壁屯守。邦昌詣虜營辭﹐服赭袍﹐張紅蓋﹐所過起居並如常儀﹐從行者王時雍﹑徐秉哲﹑吳開﹑莫儔。﹝《紀事本末》卷百四十九。﹞

《續宋編年資治通鑑》﹕金人取二王宮﹐以近屬宗室赴軍前。開封府解發宮嬪一千二百人﹐親王二十五人﹐帝姬﹑駙馬四十九人﹐宗室南班官等絡繹道路凡數十里。案﹕原本系此於二月﹐據《紀事本末》﹐是月丁巳﹐道君皇帝北狩﹐寧徳皇后及諸親王﹑妃嬪以下皆行。靖康皇族陷虜記載此姓名極詳。據云﹕一﹑少帝位下太子諶﹐小大王訓﹐見在五國城﹐鄭才人生﹔大公主﹑二公主﹐各年幼﹐狄才人生。一﹑見在親王﹕景王﹑濟王﹑莘王﹑徐王﹑安康郡王﹑相國王﹑溫國王﹑廣平郡王﹑儀國公﹔頑使﹐狄才人韓州生﹔鐵使﹐閻婉容五國生。一﹑見在公主﹕純福公主尙醫官王宗沔男昌遠﹔小公主﹐尙藥官乙成男惇復﹔榮徳公主嫁習古國王﹐已死﹐見在大金皇后後位居住﹔洵徳公主嫁設野馬郎君﹐見在上京﹔寧福公主嫁陳王﹐已死﹐其子見在冷山居住﹔惠福公主嫁開府相公斜保三國相男﹐見在上京居住。一﹑見在貴妃﹕崔貴妃﹑王婉容﹑大王婕妤﹑小王婕妤﹑狄才人﹑喬婕妤。一﹑見在駙馬都尉﹕宋邦光﹑向子房﹑向子扆。一﹑見在諸王男女﹕成文﹐鄆王男﹔成規﹐肅王男﹔成章﹐景王男﹔成範﹐邠王男﹔成之﹐莘王男﹔成式﹐濟王男。相國王﹑儀國公下各一男﹐年幼﹔相國公﹑溫國公下各一女﹔安康郡王﹑康平郡王下各一女﹔故和王女嫁王遵道男安﹐今已到行在﹔故信王女四人。一﹑見在棣華宅親王等﹕和義郡王有奕﹐永寧郡王有恭﹐燕五節使有章﹐越五節使有忠﹐燕五觀察有亮﹐越五觀察有徳。一﹑親賢宅宗子﹕故晉康郡王孝騫男安規等﹐士稱公繪。一﹑歿故親王﹕燕王趙州﹐越王韓州﹐鄆王韓州﹐肅王五國﹐祁王五國﹐信王五國﹐建安郡王靑城﹐嘉國王五國﹐瀛國公五國﹐昌國公五國。一﹑歿故公主﹕嘉徳嫁宋國王﹐上京歿﹐令福﹑華福﹑安徳﹑順徳﹑顯徳﹑柔福。一﹑歿故貴妃﹕王貴妃﹐閻婉容。一﹑歿故駙馬﹕曾寅﹑曹晟﹑蔡鞗﹑劉文彥﹑田丕。一﹑金國北京坐諸宮院見在宗室﹕仲慕﹑仲瑥等﹐並宗女姨﹤女監﹥﹐兵士等五百餘人﹐去年來上京﹐告朝廷艱難﹐賜錢三萬貫﹐牛三百頭爲養濟。一﹑奉使洪皓等見在燕京等處住﹐金國已降赦﹐已令換官﹐往往不肯祗受。一﹑應被虜宗室女見在北人家作奴婢者﹐金國已降赦﹐官中二人換一人出﹐令作百姓﹐自在居住。一﹑應扈二帝親屬四百餘人﹐爲遷二帝往五國﹐畱在遼東﹐落後養濟焉。

又吳革謀起兵﹐先誅範瓊﹐劫二帝還﹐期以三月初八日舉事﹐與謀者呂好問﹑馬伸﹑張所﹑吳倫等數人。又內親事官數百人以不忍屈節立﹖姓﹐殺妻奴﹐焚所居﹐謀赴﹐夜有班直﹑班廣等數百人排闥﹐曰「邦昌以翌日受冊﹐請舉事。」革被甲上馬﹐時已黎明﹐北行至咸豐門﹐四面皆瓊兵。瓊與殿司﹑左言謀設計﹐若同謀者﹐紿革至帳下謀議事﹐遂斬之﹐其徒百餘人並戮河上。革至死顏色猶不變。案﹕《靖康要錄》系此於是月六日﹐乃丙申也。革謀於初八日舉事﹐而邦昌於初七日受冊﹐未及期而謀泄﹐故先爲範瓊所誘。李《十朝綱要》亦系於丙申日。《僞楚錄》云﹔初﹐駕出不得還。戶部梅執禮置二十七所﹐皆託以彈壓振濟爲名﹐其實招集材勇之人﹐欲以救駕。有陜西統制官吳革﹐實一所之數﹐在京監糶官米﹐見軍前廢立﹐抱忠負義﹐以官米養軍。召在京壯士﹐慨然起兵謀反正﹐交結班直散班﹑祗侯親從等﹐欲奪駕外走。時有軍前取去醫人入城置藥物﹐見說四方勤王兵將至近甸﹐每日軍發兵出戰﹐精兵多出外﹐城下不滿萬人﹐二聖可一舉得之。革聞是說﹐欲爲奪駕之計。初五日﹐內親事官數百人﹐聞立張邦昌﹐以不忍屈節異姓﹐先殺妻孥血屬﹐焚其居室以應。爲徒中所告﹐左言範瓊領兵追革至朱雀門﹐詐呼與之謀曰「吳統制你側身偃黃河﹐此事得自家們共議。」革聞以爲二人率兵助己﹐乃下馬欲與之語﹐瓊乃執革並其子斬之。次日﹐王時雍使範瓊體究髙士謩﹑趙子昉﹐於是開封府促二人送獄。蓋二人各占一所也。《靖康要錄》載吳革生平事迹極詳﹐今附載於此。《要錄》云﹕靖康元年正月﹐女眞犯闕﹐革以所部解圍。八月﹐虜陷太原府﹐朝廷遣革奉使女眞軍中﹐持國書見粘罕﹐庭揖不拜。計議邊事﹐責其貪利敗約﹐气勁語直﹐金帥愧服。爲追回攻威勝軍等處軍馬﹐授書以歸。十月﹐召赴闕﹐得對﹐上問割地與不割地利害﹐革對北人有吞箭之誓﹐入寇必矣。乞措置邊備﹐起陜西兵馬爲京城援﹐不復議和。遂差革使陜西句兵。閏十一月二日﹐出城﹐金騎已至。會南道軍馬至﹐遂同總管張叔夜入城。上巡幸南壁﹐革面奏量差兵馬奪路赴陜西﹐叔夜因畱革充統制官。賊攻宣化門﹐塡道渡濠﹐革竊往相視﹐自南壁守奭官開安上門所堰濠水三尺﹐及盡洩蔡河閘水夜浸之。不從。及塡道將合﹐始省前議﹐水已冰矣。二十五日﹐賊登城﹐革率使臣親兵赴南薰門東策應﹐手殺執黑旗者十許人。部曲皆散去﹐革獨死拒於安上門東﹐使賊不能西。二年正月﹐上再出靑城﹐革建言駕出必隳彼計﹐宰相何鹵不聽。又請於樞密孫傅﹑張叔夜﹐欲因事至軍前計議。叔夜問計安出﹐革著論者三﹕一﹐車駕還內﹔二﹐金人歸國﹔三﹐革死。遂畱革札子繳奏﹐言革有兩朝萬一乂安之計﹐願至軍前口陳。不報。二月八日﹐上皇后妃﹑諸王宮嬪盡出城。九日﹐革入內白畱守孫傅﹐言上皇已出﹐乞畱皇后﹑皇太子。明日引見皇太子﹐革頓首言「二帝出郊﹐駕未必回。願陛下堅避﹐以固國本。」孫傅曰「何辭以拒之﹖」革曰「有內臣貌類太子﹐虜或邀請﹐則抱以登車。出朱雀門﹐密諷百姓邀畱﹐不可﹐則墮之車下以死告﹐奉屍以往。仍以振救饑乏爲名﹐詔忠義勇知之士﹐結爲隊伍﹐太子微服軍中﹐潰圍南去。」十一日﹐太子竟出。革乃於啟聖院置局﹐名振濟所﹐募士救就食﹐一日之間﹐至者萬計。革陰以軍法部勒。時今上爲兵馬大元帥﹐懷蠟丸由間道告急於濟州。及約在外將相擁近城﹐內外相應﹐夾攻賊寨﹐圖還二帝。久之﹐復遷居同文館﹐其後附者益眾﹐使臣效用數千人﹐勇士數萬﹐多兩河驍悍之士。旣而孫傅﹑張叔夜皆赴軍前﹐金人立張邦昌之議益急﹐革議欲誅範瓊等數十人﹐乃分兵約日突出十八門﹐列爲二壘﹐與劉家寺及靑城金寨相對。又遣蠟彈﹐期以三月八日內外合軍﹐部勒旣定﹐須期而發。革字義夫﹐國初功臣吳廷祚七世孫。性資忠勇﹐天文地理﹑人事兵機﹐無不通曉。死之日﹐知與不知﹐皆爲泣下。

又金人以明珠孛堇爲河北統軍屯濬州﹐阿離孛堇爲河東統軍屯河陽。案﹕《靖康要錄》於是月二十一日聞此信。李《十朝綱要》擊此於辛亥。

又發運使翁彥國起東南兵數萬至泗州﹐不行﹐知州事賈公望以京城望救責之﹐彥國始持軍兼程渡淮而進。案﹕《靖康要錄》﹕是月二十八日﹐邦昌聞翁彥國領兵至﹐以手書與之。封皮云「付翁彥國」﹐其中乃邦昌上端朝中丞﹐云「不得已﹐及他日保家屬」之語。李《十朝綱要》﹕二年四月壬戌﹐知淮寧府趙子崧﹑知潁昌府何志同﹑荊浙江淮經置使翁彥國等﹐築壇歃血誓﹐戮力合謀﹐共安王室。《北盟會編》在四月五日甲子。

又金人以兵五萬守潼關﹐扼西來之兵。陜西置制使錢蓋統兵十萬至潁昌﹐聞京城已破﹐蓋遂棄大兵挈家往湖北。由是襄﹑定至荊門一路騷動。陜西宣撫使範致虛自長安領兵十萬勤王﹐日與之戰﹐攻奪潼關。旣得關﹐乃引兵東去﹐遂至陜府。粘罕遣將率精騎擊致虛前軍﹐敗之﹐致虛不敢進﹐駐兵潼關﹐以疑敵而已。先是﹐裨將李彥先說曰「陜爲軍後﹐盍少遺之兵﹐行者利速﹐多爲支軍﹐則捨不致淹﹐敗不至覆。不然眾屯聚出殽澠﹐一蹶於險矣。」致虛不聽。及範致虛旣敗﹐統制翟興提兵復西京﹐擒畱守髙世由﹑隨軍轉運使張友極斬之。案﹕李《十朝綱要》﹕靖康二年三月己未﹐永興經略使範致虛率兵與金人戰於潼關﹐克之。遣兵馬鈐轄翟興復西京﹐斬僞尹髙世由﹑張友極。卽此事也。範致虛兵敗﹐詳見封有功《編年》及趙甡之《中興遺史》﹐附載於此。《編年》曰﹕先是﹐範致虛在長安措置兵馬守奭。丙午年秋﹐河東汾﹑潞﹑石﹑隰而南皆無故。致虛作守河計﹐以河東置諸度外﹐河西沿流堡壘相望﹐招募諸色人﹐借補官資﹐僧道技術如趙宗印﹑張孝慶等﹐皆補幕屬統制官者﹐莫知其數。宗印者﹐汾州孝義縣人。本姓趙﹐落朆爲僧﹐作萬花長老﹐遭亂﹐欲避地﹐因過河中府﹐題詩於佛剎曰「七十勞生西復東﹐鄕關在望念飄蓬﹔大遼半歲九分盡﹐全晉一年千里空。周召以亡無善政﹐蔡貫𨿽死有餘風﹔華陰乞食山陰去﹐巖谷幽尋四老翁。」安撫使席益見之﹐遣人追回﹐與語﹐大奇之﹐薦與致虛。致虛謬不知兵﹐見宗印談兵口辧﹐以爲奇士﹐乃令還俗﹐用便宜累借中散大夫﹑直龍圖閣爲節制。宗印請築長城﹐起潼關﹐迄龍門﹐𨿽致虛行移峻急﹐而上下皆不以爲是。築城及肩﹐應命而已。宗印以僧爲一軍﹐謂之「尊勝隊」﹐以行童爲一軍﹐謂之「尊勝隊」。而河東僧行多竄名軍中﹐亦有補官者。致虛會五路兵﹐欲勤王赴援京師﹐屯軍華陰。《遺史》云﹕範致虛在陜州也﹐前軍出武關由鄧州新興﹑澠池之間﹐屯於千秋地場。僞河南尹髙世由告急於粘罕﹐亦會金人將欲回軍。婁宿孛堇自伊陽直訩之﹐王師不備﹐遂﹖輜重而奔﹐死者幾半。致虛恐懼而遁。

又宗澤敗敵於長垣﹐遂得韋城縣。敵欲夜襲﹐澤知之﹐因移軍南華﹐敵果夜至﹐得空壁。澤自南華遣兵過大溝河擊敵﹐大敗之﹐斬首數百。澤謀引兵渡河﹐據敵歸路﹐而對壘諸寨﹐一夕解去﹐澤自臨濮引兵趨滑州﹐抵大名城。又知張邦昌僣位﹐擬先行誅討﹐乃將所部復還屯衛南﹐復貽書康王曰「今日國之存亡在大王行之得其道與不得其道爾。所謂道者﹐其說有五﹕一曰近剛正而遠柔邪﹐二曰納諫諍而拒諂諛﹐三曰尙恭儉而抑驕奢﹐四曰體憂勤而忘逸樂﹐五曰進公實而退私僞。」澤謂所親曰「怨結王之左右矣﹐不卹也。」

１﹑夏四月庚申朔﹐﹝案﹕《四史朔閏考》同。﹞大風吹石折木﹐車駕北狩﹐皇后﹑皇太子偕行﹐粘罕軍護送﹐由鄭州路進發。﹝《紀事本末》卷百四十九。案﹕《續宋編年資治通鑑》云﹕淵聖皇帝率後諸王望拜城中﹐泣別宗廟﹐哭聲振動靑城。日色慘翳﹐風聲如號﹐移時方止。今考淵聖北狩後事實﹐《北記》《燕云錄》均有載及﹐附錄於此﹐以見辛稼軒《南渡錄》爲僞記之書﹐《宣和遺事》尢誣妄太過﹐皆不足信也。《北記》云﹕四月四日﹐粘罕回軍至鄭州﹐教番兵一人引去見少帝﹐其人引仲熊到靑城太平庫前﹐中有內侍及婦人數人﹐中一人身甚瘦﹐人指云「此少帝也。」仲熊拜訖﹐云「臣受國恩﹐才薄位卑﹐無所展效﹐致陛下及此﹐死有餘責。」帝不言﹐金人已叱仲熊令退。有番官梁慶裔來叫仲熊曰「國相有臺旨﹐有國書送你歸。」書題曰「書致於南朝皇帝闕下﹐骨盧你移賚勃極烈左副元帥」﹐不寫姓名﹐只用一元帥府印﹐下云謹封。書云「天會五年四月日﹐骨盧你移賚勃極烈左副元帥謹致書於南朝皇帝闕下﹕早者攻下懷州﹐內有鄕貫系河南人以下﹐不系朝廷措置﹐州縣人民隨軍將帶前來﹐比至汴京了畢﹐權令鄭州就糧養濟﹔除情願歸降﹐已發過河北外﹐內有不願歸降人﹐從事郎懷州河內縣丞範仲熊﹐遣令還鄕。仰冀英聰﹐俯爲亮悉。專奉書陳達﹐不宣。謹白。」慶裔遣馬軍一人至京師投下﹐而仲熊遂歸。《燕云錄》云﹕道君由滑﹑濬至燕山﹐淵聖由淮陽至雲中。道君五月十八日丁未到燕山﹐離門三里﹐太子邀請觀看射柳技打球﹐飲宴至暮。次日入門﹐於延壽寺駐驆﹐貴妃﹑親王﹑帝姬﹑駙馬聖眷同處﹐日侍道君之側﹐金人供奉甚厚。六月初二日﹐請道君聖眷球場宴會﹐二太子捧卮跪勸。道君﹑鄭後時躬親打球﹐迎待之禮﹐至重至厚。是時康王登寶位﹐赦文傳至燕山﹐二太子得之﹐封呈道君﹐道君卽召貴妃相賀﹐喜動龍顏。七月初﹐淵聖至自雲中﹐駐燕山湣忠寺。朱皇后﹑太子祁王﹑三郡王聖眷同處﹐侍帝側﹐金人供奉如道君之禮。二聖兩寺居住。七月上旬﹐於昊天寺相見﹐親王東序﹐駙馬西序﹐道君居左面﹐淵聖居右面﹐皇太子次南面西﹐酒五盞﹐自早至午﹐禮畢而歸。七月中旬﹐鄭後體候違和﹐淵聖諸後同來延壽寺問候﹐住及兩時。九月十三日﹐二聖同聖眷起發往中京﹐南人與燕人泣涕送於東門之外﹐日盡乃發。金人不能禁止﹐數日爲之不市。起發之前﹐金人納絹萬匹爲路費﹐道君分賜百五十匹與仙露寺宗室仲理以下作冬衣﹐領之者無不感泣。燕山至中京九百五十里﹐過石門至景州上盧龍嶺﹐山下過欒撒河﹐至澤河過大漠﹐至中京﹐於相府院駐驆。相府院者﹐契丹舊時相國所居也。一門五位﹐左二位﹐道君居之﹔右二位﹐淵聖居之﹔中一位﹐番官居之。中京人煙風物﹐比之燕山蕭索太甚﹐二聖服食器用﹐皆需於燕山﹐每兩月金人排辧起供應。道君聖眷千餘口﹐淵聖聖眷百餘口﹐皆駐驆中京相府院﹐去大金國尙三千里。二聖於此止之。東京取去宗室嗣濮王仲理以下姨﹤女監﹥﹐命宗女等千八百餘口至燕山仙露寺養膳﹐日給米一升﹐半月支鹽一升﹐而嗣王與兵卒無異﹐拘縻點勘﹐監視嚴密。自困於道途﹐苦於寂寞﹐一歲之間﹐死及八分﹐止存三百九十八人。保州禦莊宗室趙遵顧奉使金國﹐亦在燕山拘縻﹐國相粘罕近許放還本州。其禦莊宗室﹐仍舊不曾起發。奉使官中書侍郎陳過庭並文武官五十餘員並門下侍郎耿南仲﹑孫元在眞定。丁未八月﹐遣詣燕山崇國寺安泊。至十月﹐國相粘罕到燕山計議﹐追呼出頭﹐許其南歸﹐無不歡呼。方行備車促裝﹐無復有指揮﹐並押赴顯州﹐自旦至暮方得行。見粘罕﹐以燭從頭至足炤之﹐令厚加養濟。戊申三月間﹐一南人貨驢肉瓦橋來﹐買得故紙﹐內有本朝足本赦書。司馬朴營求得之﹐爲京師醫藥靳法告於燕山畱守﹐收捉司馬朴﹐枷項禁勘。獄成﹐申元帥府。已而貸死﹐杖七十依舊養濟。知燕山蔡靖﹐其子松年與眷屬同處﹐金人養濟甚厚。松年與一渤海道奴通事﹐燕市中合開酒肆﹐燕王﹑嗣濮王﹑宰臣何鹵﹑樞密張叔夜﹑駙馬曹都尉﹐並皆身亡﹐其餘有從淵聖在中京者﹐則未知存亡。﹞

２﹑辛酉﹐金營始空﹐其行甚遽﹐以四方勤王兵大集故也。營中遺物甚多﹐令戶部拘收象牙一色至二百擔﹐他不急之物稱是。祕閣圖書﹐狼藉泥中﹐金帛猶多﹐踐之如糞壤。﹝《紀事本末》卷百四十九。﹞

３﹑先是﹐朝請郎﹑徽猷閣待制﹑知信徳軍黃潛善遣探事人張宗至京師﹐宗得邦昌僣號文﹑金人僞詔﹑邦昌僞赦﹑迎立太后書﹐各一紙。﹝案﹕《張邦昌事略》云﹕辛酉﹐邦昌手書赦天下﹐呂好問謂邦昌曰「赦書日行五百里﹐今四城之外便是蕃人﹐欲赦伊誰﹖況公權攝當復辟。」又謂邦昌曰「今日所宜先者﹐當迎元祐皇后﹐使人知天下已還趙氏。且速請大元帥早正大位﹐以絕狂敵之謀。」邦昌從之。好問因請孟忠厚勸後以從臣之請﹐則天下定矣。癸亥﹐冊元祐皇后﹐稱宋太后。好問曰「吾言不可矣。」卽不出﹐孟忠厚出邦昌所上書﹐有「推戴大元帥」之語﹐於是復出。﹞康王讀畢﹐往麟嘉堂與僚屬呼問之﹐慟哭乃歸。時潛善建議﹐自山口鎭過兗州﹐抵宿州駐軍﹐謀渡江左﹐輜重先發﹐至山口﹐三軍藉藉﹐乃不果行。王揮淚大慟﹐期身先士卒﹐追二聖於河北。諸將請曰「此將臣職耳﹐大王乃宗廟社稷所系﹐不可輕舉。」王謂耿南仲等曰「斯報國之秋也﹐宜奮忠義﹐邀擊歸路。」於是布檄並檄副元帥宗澤﹐促河南北兵依應指揮。﹝《紀事本末》卷百五十。案﹕《續宋編年資治通鑑》云﹕邦昌降僞赦﹐攺「赦」字爲「手書」。時四方勤王兵大集﹐吳開﹑莫儔爲邦昌散還諸路﹐故僞赦首及之。今考邦昌上宋太后》手書﹐見《北盟會編》﹔僞赦﹐見《中興遺史》及《靖康遺錄》《靖康要錄》﹐而文皆不同﹐並附錄之。《會編《上宋太后手書》云﹕余世受宋恩﹐身相前帝﹐每欲薘生而取義﹐惟期尊主以庇民。豈圖禍變之非常﹐以至君臣之易位。旣重罹於羅网﹐實難邇於刀繩。外逼大國兵火之威﹐內拯黎元塗炭之命﹐顧難施於面目﹐徒自悼於夙宵。杵臼之存趙孤﹐惟初心之有在﹔契丹之立晉祖﹐考前迹以甚明。載惟本朝開創之圖﹐首議西宮尊崇之禮﹐號同母后﹐國系周朝。玆惟臣子之至恭﹐以示邦家之大順。肆稽成憲﹐爰舉徽章。恭惟哲宗元祐皇后﹐徽柔懿恭﹐聰明睿知。天作之合﹐早媲徳於泰陵﹔王假有家﹐夙母儀於方夏。端著紫庭之範﹐具彰彤管之聲。𨿽嘗寓瑤華崇道之居﹐亦繼奉欽聖還宮之詔。久棲神於淸館﹐積系望於綿區。今二帝已遷﹐山川大震﹐匪仰伸於欽訓﹐則曷副於儀刑﹖是用竭誠於心﹐涓日之吉﹐祗伏掖庭之次﹐恭陳舊國之儀。揭崇號以正名﹐開別宮而移禦。幅員時乂﹐庶臻康濟之期﹔京邑旣安﹐更介靈長之祉。宜上尊號曰宋太后﹐禦延福宮﹐令有司擇日奉冊寶﹐其應干典禮。合行事件﹐令禮部疾速施行。《中興遺史》赦文曰﹕天下承平幾二百載﹐百姓樂業﹐豈復知兵。姦臣首結邊難﹐招致禍變﹐城守不堅﹐致嗣君皇帝﹐越在郊野。予以還歸﹐橫見推逼。有堯﹑舜之揖讓﹐無湯﹑武之干戈。四方之廣﹐弗通者半年﹔京城之大﹐無君者三月。從宜康濟﹐庶拯危難。應手書到日﹐罪無輕重﹐並與釋放。第一項﹐差官省視園陵。第二項﹐諸州天慶﹑天寧寺依舊行香。第三項﹐諸州軍守臣﹐各令兵至近甸﹐保守無虞﹐義同有功﹔起發勤王兵﹐仰卻於元來處分屯。第四項﹐存卹諸處宗室﹐余並依前赦。《靖康遺錄》云﹕初四日﹐邦昌下赦云「宋家遭陽九之危﹐二帝北遷﹐蒙塵萬里。予適以使還﹐彊見推立﹐旣自裁而弗獲﹐乃忍死而救民。言念生靈﹐系心宸極。道路阻郵傳之問﹐遠近乖向往之誠。宜敷徳音﹐用聲寰宇。可大赦天下」云云。其中一項云「諸道勤王人兵﹐當國家危急不能進援﹐京師失守﹐乃欲偸安﹐𨿽無誠節﹐亦已勤勞。宜各歸本貫﹐別候中旨。」《靖康要錄》﹕四月二日﹐尙書省牒﹕禮部﹑三省同奉手書﹕「海內承平垂二百載﹐生民樂業﹐豈復知兵。乃者姦臣輕啟邊難﹐大金在舉﹐奄及都畿﹐城守不堅﹐二帝遷北。中原之大﹐逾月無君。予適以還歸﹐橫見推逼﹐旣自殘而獲免﹐乃忍死以救民。言念生靈﹐系心宸極。道路阻音郵之達﹐吏民無詔令之承。想其憔悴之憂﹐同此危亡之急﹐倘不深求於民瘼﹐豈能安濟於時艱﹖宜於撫循﹐用舒﹐庶期臻於寧謐﹐以終久於遠圖。可依下項應手書到日﹐昧爽以前﹐罪無輕重﹐常赦所不原者﹐並特釋放赦﹐內官吏並與推恩﹔勤王之師﹐今管押歸元來去處﹐除放租招免盜賊等事宜﹐令禮部徧牒施行。」赦並與覃恩同﹐但易「赦」字爲「手書」而已。此書四日方下﹐作是日行。﹞

４﹑甲子﹐迎元祐皇后於私第﹐入居延福宮。邦昌遣蔣師愈等齋咨目至大元帥府﹐及書至﹐王詢於師愈等所以來之因﹐對曰「邦昌先遣使臣李興﹑潘謹燾等未回﹐聞有元帥府探兵入城﹐因知大王在濟﹐故遣師愈等來。」是日﹐謹燾及興齋僞尙書省札子至云。﹝《紀事本末卷百五十。原注四月二日奉面旨﹐差往濟﹑鄆等處訪尋康王所在﹐仰逐處州郡守臣等具軍法文狀申尙書省。又二年四月二日札後有王時雍﹑李回二押字。王問二聖﹐皆如所聞﹔又問邦昌所服﹐曰紅袍﹑玉帶﹑帽子。王掩泣﹐左右皆流涕。卽以札子付謹燾等﹐回曰﹕大元帥府令差使臣潘謹燾﹑李興體問京城﹐訪聞二聖曾幸金營﹐於甚日還京﹐有脫金營來者﹐供具不一。京城卽無報應文字﹐未審在京系是何人主管事務﹐仰開封府具軍法人狀來﹐伺候行遣。眾以爲得體。案﹕四月二日乃辛酉也﹐在甲子前。原本此二條並附甲子日後﹐蓋注文也。邦昌及康王》咨目全文﹐載見《北盟會編》﹐而並系於是月七日丙寅﹐疑與下文吳何事相混。邦昌遣蔣師愈﹑蔡琳﹑程僎等齋咨目於康王曰﹕邦昌伏自拜違﹐已而北去﹐所遭禍難﹐不可備詳。仰惟王慈﹐必蒙矜憫。昨自燕山﹐九月餘日﹐金師再舉之後﹐杳不聞耗。至冬臘月二十日還闕﹐以今年正月十五日還城﹐外方知國家禍變之酷。主上蒙塵於郊外﹐凡使人一行﹐盡畱不遣。二月七日﹐又聞宣金酋之令﹐遂遷二帝﹑皇太子及上皇皇后以下后妃嬪禦﹑諸王公﹑帝姬並宗室近屬皆出﹐六宮遂空。旣而又欲洗城﹐焚燒宗廟社稷﹐百萬生靈﹐分爲魚肉。俄然俾推異姓﹐方免屠城﹐廟﹑社﹑景靈宮乃不燒毀。尋奉少帝禦筆﹐付孫傅等﹐令並依元帥指揮﹐方爲長計﹐無拘舊分﹐妄爲禍福﹐速招連累。於時公卿士大夫號慟於軍前﹐以救君父﹔而邦昌對二太子哀號擗踴﹐以身投地﹐絕而復蘇﹐敵執酋命﹐終莫能回。度非口舌可爭﹐則以首觸柱﹔求死不能﹐又緣甲士防虞﹐晝夜監守﹐𨿽欲引繩揮刃﹐赴井投河﹐皆不可得。豈謂城中之人﹐相與逃死﹐乃嫁大禍於一身﹐變出不測﹐死安足惜﹗忽劉彥宗等齋城中文字﹐與吳開﹑莫儔俱至﹐邦昌呵責彥宗﹐又對眾罵城中文武百官﹐爲自免之計﹐逼人以首惡之名﹐皆受國恩﹐一旦如此﹐曾不如蛇雀尙知報恩﹔我若有兵﹐定與大金相抗﹐不共戴天。彥宗等語塞而退。邦昌遂不復飲食﹐六七日垂危。而百官陳述禍福﹐謂事已至此﹐𨿽臣民盡死﹐莫能回二帝之遷﹐惟有從權。且與承當此事﹐則存宗廟﹐保社稷﹐景靈設像﹐皆得無虞﹐而一城文武百官﹐億萬生靈﹐皆得性命可爲後圖﹐豈非忠孝之大也﹖若堅持一節﹐以就死地﹐而壞了後事﹐累及二帝﹐豈得爲忠臣乎﹖邦昌身爲宰輔﹐世荷大恩而不能報﹐主辱而不能死﹐復何面目以見士民﹖然念興復之計﹐有在於從權﹐以濟大事﹐故遂忍死於此﹐欲追二帝之還﹐而報之殿下也。玆幸金騎已退﹐道路可通﹐故差刑議曹之婿蔣師愈﹑本府內知蔡琳﹑承務郎程僎齋此﹐以明本心。今則社稷不墜﹐廟主如故﹐祖宗神禦﹐皆幸全存。伏惟殿下盛徳在躬﹐四海系望﹐願寬悲痛﹐以幸臣民。續次差謝克家等間道賫玉璽一紐詣行府﹐當別貢陳。初夏方暄﹐更乞倍保王重﹐邦昌無任瞻望激切之至。四月五日﹐邦昌惶恐咨目上覆康國大王殿下。又康王咨目曰﹕構咨目上太宰相公閣下﹕天降大禍﹐不使構前期殞滅﹐而使聞君親之流離﹐見宗族之蕩覆﹐肝心摧裂﹐涕淚不禁﹐窮天下之楚毒﹐不足爲諭。便欲引繩伏刃﹐而二聖之鑾輿未復﹐四方之兵馬大集﹐將士忠憤﹐責以大義﹐故飲泣忍死﹐力圖奉迎。今河北﹑河東忠義之兵數逾百萬﹐預使邀迎﹐率皆響應﹐蚤夜以覬﹐聞人足音而跫然。念與相公去歲同處賊營﹐從容浹月﹐自謂知心﹐故此來之事﹐聞流言而不信﹐士大夫將佐﹐亦皆云爾。今奉來教﹐備陳始終﹐有伊尹之志﹐達周公之權﹐然後知所期不謬。天或悔禍﹐可覬二聖之復。所論遣謝克家之意﹐讀之愕然失措﹐其何敢承﹖願皆緘藏內府﹐責在守者﹐俟鑾輿歸而上之。九廟之不毀﹐生靈之獲全﹐相公之功﹐已不愧於伊周矣。構方身率士卒﹐圖援父兄﹐願相公協忠盡力﹐奉迎二聖﹐復還中都﹐克終伊周之志。構𨿽身膏賊手﹐受賜而死矣﹗气令漸熱﹐伏惟鈞候動止康裕。方寸方亂﹐修謝不能多及。構咨目上太宰相公閣下。遣成忠郎黃永錫齋詣邦昌前投下﹐且令觀變。﹞

５﹑丙寅﹐邦昌又遣其甥吳何及王舅韋淵同齋目稱臣﹐言其大略﹐言「封府庫以待大王﹐孔子曰﹕『子在﹐回何敢死。』臣所以不死者﹐以君上之在外也。」王召何等﹐飲以酒﹐賜予良厚。何向時與王使斡離不軍前﹐至是日﹐敍舊不忘也。﹝《紀事本末》卷百五十。﹞

６﹑丁卯﹐謝克家以邦昌之命﹐齋玉璽至大元帥府﹐其篆文曰「大宋受命之寶」。帥府僚屬耿南仲﹑汪伯彥等引克家捧寶跪進﹐王謙拒再三﹐慟哭不受﹐命柏彥司之。

監察禦史馬伸言於邦昌曰「伏見金人犯順﹐虜劫二帝北行﹐且逼立相公使主國事。相公所以忍死就尊位者﹐自信敵退必能復辟也﹐忠臣義士不卽就死﹐城中之人不卽生變者﹐亦以相公必立趙孤也。今敵去多日﹐吾君之子﹐已知所在﹐獄訟謳歌﹐又皆歸往﹐相公尙處禁中﹐未反初服﹐未就臣列。道路傳言﹐以謂相公外挾彊敵之威﹐使人遊說康王﹐且令南遁﹐然後據有中原﹐爲久假不歸之計。伸知相公必無是心﹐但爲敵人未遠﹐因循未能盡攺。𨿽然如此﹐亦大不便。蓋人心未孚﹐一旦喧閧﹐𨿽有忠義之志﹐相公必不能自明﹐滿城生靈﹐反遭塗炭﹐孤負相公初心矣。望速行攺正﹐易服歸省﹐庶事稟取太后命令而後行﹐仍速迎奉康王歸京﹐日下開門﹐撫勞四方勤王之師﹐以示無間﹐應內外赦書施恩﹐惠收人心等事﹐權行拘收﹐俟立趙氏日然後施行。庶幾中外釋疑﹐轉禍爲福﹐伊周復生﹐無以加矣。如以伸言爲不然﹐卽先次受戮﹔伸有死而已﹐必不敢輔相公﹐爲宋朝叛臣也﹗」案﹕王淸明《玉照新誌》卷三云﹕靖康初﹐秦檜爲中丞﹐馬伸爲殿中侍禦史。一日﹐有人持文字至臺云「金軍前令推立異姓。」秦未及應語之間﹐馬遽云「此天位也﹐逆金安得而易﹖今捨趙氏其誰立﹖」秦始入議狀﹐連名書之。已而二帝北狩﹐秦亦陷金﹐獨馬公主臺事﹐排日以狀申張邦昌云「伏睹大金以太宰相公權主國事﹐未審何日復辟﹖謹具狀申太宰相公﹐乞指揮施行﹐至康王卽位日乃止。」又案﹕秦入議狀在二年二月癸酉﹐可考。邦昌命一切攺正。是日﹐開城門。﹝《紀事本末》卷一百五十。﹞

７﹑戊辰﹐邦昌召侍從官議事﹐晚降手書﹐恭請元祐皇后垂簾聽政﹐以俟復辟。是書旣出﹐中外大悅﹐追回諸路赦文並毀所立宋太后手書不用。

元祐皇后遣尙書左丞馮澥爲奉迎使﹐權尙書右丞李回副之﹐持詔往濟州迎康王。王覽書﹐因語幕屬曰「邦昌知君臣公義﹐免興師﹐此爲庶幾。」命移檄諸路帥臣﹐具言邦昌恭順之意﹐約束士卒不得擅入京城。是日﹐濟州父老軍民以萬計詣大元帥府﹐言本州四旁望見城中紅光屬天﹐乞王正位於濟。﹝案﹕《續宋編年資治通鑑》﹕濟之父老請王卽位於濟﹐宗澤言﹕邦昌等陰與虜結﹐未可深信﹐且開府於南京﹐乃祖宗受命之地﹐取四方中﹐漕運尢易。上然之。據汪伯彥《建炎中興﹟日曆》云﹕戊辰﹐幕府僚耿南仲等會於麟嘉堂集議王卽位事﹐諸將及官吏或曰濟州﹐或曰南京云云。則當卽戊辰事也。《日曆》又云﹕會有竄逸自金寨歸者﹐傳太上皇聖語﹐「康王可便卽皇帝位」﹐又衣胱蠟封方二寸許﹐親筆二字曰「卽眞」﹐益昭天命之符﹐二聖相授之至意。仲琮等議遂屈。於是勸卽帝位南京之議定矣。溇擇官王符選擇得四月二十一日庚辰﹐具以呈稟﹐王慨勣可之。《中興記》云﹕是時議上卽位於濟州或南都未定﹐濟州父老軍民數萬人詣轅門﹐乞卽位於濟州。羣臣議卽位於南都便﹐乃集議於麟嘉堂。宗室仲琮等數以議不當卽位﹐當著淡黃衣稱制﹐不攺元﹐下書誥四方。南仲﹑延禧﹑世則曰「二帝北狩﹐天下不可一日無君。道君之子﹐皇帝之弟﹐惟上一人已建大元帥府統天下之兵﹐不於此時正位號以定天下﹐天下無所統一﹐將生變亂﹐稱制不攺元﹐那得久異必卽大位而後天下定﹔況有自金寨歸者﹐道上皇語云﹕『可告康王卽大位。』爲宗廟社稷計﹐若卽位﹐乃道君之心﹐宗廟社稷之福也。何可淡衣稱制﹐以取天下之疑﹐生姦雄之謀乎﹖」仲琮議屈﹐遂定卽位於南都。﹞時曹勛自河北軍前竄歸﹐詣大元帥府﹐進太上皇帝禦衣﹐上有禦札曰「便可卽眞﹐來救父母。」又令諭王往﹐曾密賜馬價珠子合﹐及王密啟欲決河灌虜人語爲質驗﹔宣和皇后以金環寄王及傳王再出使日有宮女招兒見金甲神人擁衛事。王慟哭拜受﹐由是決意趨應天。﹝《紀事本末》卷百五十。案﹕《續宋編年資治通鑑》云﹕元祐皇后又令侄權衛卿孟忠厚持詔往濟州迎康王。略曰﹕王其速驅輿衛入處宸居。上以安九廟之靈﹐下以弭四方之變。時使臣曹勛自河北竄回。今考曹勛竄歸事詳見《北狩聞見錄》﹐云﹕上皇自北狩出城起行﹐至過河旬日後﹐宣諭勛曰「我夢四日並出﹐此中原爭立之象﹐不知中原之民尙肯推戴康王否﹖」勛曰「本朝徳澤在民﹐至深至厚。今𨿽暫立異姓﹐終必思宋﹐不肯歸邦昌﹐幸寬聖念。」又曰「我夢想常不忘﹐第記此事。」次日﹐宣諭勛曰「我左右惟汝後生健步﹐又知我行事﹐爲我持信尋康王﹐庶知父母系念於彼及此行艱難。」勛曰「臣仰賴天威﹐可以俟便冒圍而出﹐願不辱命﹐得達聖意。」是晚﹐太上出禦衣三襲﹐襯一領﹐折領寫字於領中曰「便可卽眞﹐來救父母。」並押九字﹐復縫如故﹐付某。又索得鄭皇后所帶金耳環子一嘡。雙飛小蛺蝶﹐俗呼髙飛。是今上在藩邸時手制﹐以爲的驗。及皇太后信物﹐令某不以方所﹐必見康王奏之。訓誥丁寧﹐且囑且泣曰「無忘吾北行之苦。」又以拭異白紗帕子付某曰「見大王深致我血異之痛﹐父子未期相見﹐惟早淸中原﹐速迎父母﹐此外吾不能多致。」語言气哽﹐吾訓故也。待到燕山﹐爾乃去此信﹐三聖人知﹐餘皆不知。皇后初取環子與沈押班﹐令付勛曰「到時傳語大王﹐願早如此環﹐遂得相見﹐並見吾父﹐幸道無恙。」皇太后以下皆哭﹐上皇又宣諭曰「如見大王﹐但奏可淸中原之謀﹐悉舉行之﹐無以我爲念。且保守宗廟﹐洗雪積憤。」又曰「藝祖有約﹐藏於太廟﹐誓不誅大臣﹐言有違者不祥﹐相襲未嘗輒易。每念靖康﹐誅罰爲甚﹐今日之禍﹐𨿽不在此﹐要當知而戒焉。」太上又令奏云「恐吾宋之徳未泯﹐士眾推戴﹐時宜速應天順民﹐保守自家宗廟﹔若不順取﹐記得光武不立時事否﹖」又宣諭曰﹕曾有龍徳宮密賜馬價珠犀合子等物﹐大王曾說欲決河灌渡河番人等事以爲密驗。在金寨臨行日﹐恭承皇太后聖訓﹐令奏大王曰﹕大王再使軍前﹐欲出門時﹐二後洎宮人送大王至廳﹐有幼女名招兒﹐見四金甲人﹐貌狀雄偉﹐各執弓劍﹐擁衛王后﹐女指示眾﹐眾𨿽不見﹐莫不畏肅。太后悟曰「我事四聖﹐香火甚謹﹐必其陰助﹐今陷敵中﹐愈當虔事。」自後夜深必四十拜乃止。更令奏﹕大王宜嚴崇奉以答天貺。臣扈從時﹐皇太后未知主上卽位﹐嘗用象戲局﹐以黃羅貼覆。書康王字於上﹐焚香祝曰「今三十二子俱擲於局﹐若康王入九宮者﹐大王必得天位。一擲其子果入九宮﹐他子皆不近。」皇太后以手加額﹐喜甚﹐臣下拜賀﹐具奏太上。太上復令謂太后曰「瑞卜昭應殊異﹐便可放心﹐卿等可賀我。」勛等皆再拜。﹞

８﹑庚午﹐太后禦內東門小殿﹐垂簾聽政﹐邦昌以太宰退處資善堂﹐羣臣詣祥曦殿起居太后畢﹐邦昌服紫袍﹐獨班歸兩府幕次。自僣號位至是凡三十三日。不禦正殿﹐不受常朝﹐不山呼見百官﹐稱予不稱聖旨﹐手詔則曰手書。至於禁中諸門悉緘鎖﹐題以「臣邦昌謹封」。﹝《紀事本末》卷百五十。案﹕《續宋編年資治通鑑》敍此於是年三月。又云﹕與執政坐議必自稱名﹐有面得者爲面旨﹐由中降只曰中旨﹐宣示四方則曰宣旨﹐遇金人至則遽易服。《張邦昌事略》云﹕始﹐呂好問謂邦昌曰「盍奉欽聖故事乎﹖」邦昌曰「敵去未遠﹐請俟翌日。」好問曰「何可緩也﹖」至是請元祐皇后垂簾。﹞

９﹑壬申﹐在京文武百官上表康王勸進﹐宗澤亦以狀申請﹐王深拒之。﹝《紀事本末》卷百五十。案﹕《北盟會編》是月十二日辛未載宗澤書曰﹕伏蒙大王仁慈﹐頒賜教諭云「今日之事﹐非左右戮力﹐造次在念﹐恐不能濟。」伏讀再四﹐涕泗橫臆。仰諗眷私﹐責任之重﹐但恐疲茸﹐𨿽自瀝竭﹐路遠言輕﹐不能感動﹐有誤大事﹐罪不可逃。澤伏見姦臣張邦昌﹐竊據寶位﹐攺元肆赦﹐又挾孟後以令天下﹐仍欲散諸路勤王之兵﹐篡亂蹤並﹐無可疑者。今誨諭有或出權宜之語﹐且人臣豈張紅繖﹐服紫袍﹐居正殿者異自古姦臣﹐初未嘗不謙遜退避﹐中藏禍心﹐況惡狀彰著如此。今二聖諸王皇族﹐悉渡河而北﹐惟大王在濟﹐天意可知。宜整頓乾坤﹐興復社稷﹐以傳萬世﹐不可遲疑﹐牽於不斷。澤衰老痛切﹐忠義之極﹐不免縷縷敷陳﹐乞賜哀亮﹐早定民志﹐使天下有所歸向。《易》曰﹕『見幾而作﹐不俟終日。』願大王速圖之。」別幅曰「並承親訓﹐筆之紙尾。仰荷隆謙﹐所批近有尙書省札子於鄆﹑濟間尋訪大王事。此乃出自姦計﹐不可不察。澤近探得禦寶與朝廷印記﹐盡被敵攜去﹐兼驅行吏﹐故作行遣﹐惑亂天下﹐何鹵等亦在敵中。澤近行下河北等路州縣﹐已令常切驗認﹐不得憑信﹐若大元帥文字﹐方得施行﹐過爲隄備去訖。伏乞照察。」﹞

１０﹑甲戌﹐太后告天下書曰「比以敵國興師﹐都城失守﹐祲纏宮闕﹐旣二帝之蒙塵﹐誣及宗祊﹐謂三靈之攺卜。眾恐中原之無統﹐姑令舊弼以臨朝﹐扶九廟之傾危﹐免一城之慘酷。乃以衰癃之質﹐起於閒廢之中﹐迎置宮闈﹐進加號位﹐舉欽聖已還之典﹐成靖康欲復之心。永言運數之屯﹐坐視家邦之覆﹐撫躬獨在﹐流涕何從﹗緬維藝祖之開基﹐實自髙穹之眷命﹐歷年二百﹐人不知兵﹐序傳九君﹐世無失徳。𨿽舉族有北轅之釁﹐而敷天同左袒之心。乃眷賢王﹐越居近服﹐已徇羣臣之請﹐俾應神器之歸﹐繇康邸之舊藩﹐嗣宋朝之大統。漢家之厄十世﹐宜光武之中興﹔獻公之子九人﹐惟重耳之尙在。玆爲天意﹐夫豈人謀﹗尙期中外之協心﹐同定安危之至計﹐庶臻小愒﹐漸底丕平。用敷告於多方﹐其深明於吾志。」﹝案﹕此文汪藻所爲也。秦湛《回天錄》云﹕呂公好問建言「今日布告復辟之書﹐須是明白使人易曉﹐不必須詞臣。」乃命太常少卿汪藻行。﹞

是日﹐大元帥府約束﹐比金人邀請二聖北去﹐已星夜措置邀迎﹐外敵先於三月七日抑逼宰臣張邦昌僣稱僞號。今來邦昌已歸寶退位﹐所有八日已後稱中旨﹑面旨事異不得施行。差到官不許上﹐如有闕官﹐卽具申差。自今後凡有公事﹐並須申稟帥府與決﹔如有姦詐僞冒可疑文字﹐並申審。以顏岐爲參議官﹐滕康﹑周望爲紀實﹐李綱傳檄京師﹐與湖南安撫使郭三益等會合荊湖勤王之師﹐旬日間﹐集精兵十萬﹐見起發前來。﹝《紀事本末》卷百五十。﹞

１１﹑乙亥﹐以資政殿學士路允迪爲奉請車駕進發使﹐右諫議大夫範宗尹副之。車駕將至國門﹐臣僚前路奉迎至大慶殿﹐文武百官再上表。﹝《紀事本末》卷百五十。﹞

１２﹑丁丑﹐文武百官三上表。﹝《紀事本末》卷百五十。﹞

１３﹑戊寅﹐大元帥命宗澤部將士於長垣﹑韋城﹑衛南﹑南華防托起發﹐以辛宗彥爲先鋒﹐統制丁順副之﹔祁超前軍統制﹐王徹副之﹔張瓊左軍統制﹐孔彥威副之﹔張浚中軍統制﹐趙俊副之﹔苗傅右軍統制﹐劉浩副之﹔範實後軍統制﹐張煥副之﹔楊惟忠都統制﹐以備護衛入應天。﹝《紀事本末》卷百五十。案﹕《續宋編年資治通鑑》云﹕是月是日王如南京。﹞

１４﹑庚辰﹐康王次新興店。﹝案﹕《建炎中興日曆》﹕晚宿新興店。王至是神意喜悅﹐問地名﹐曰「新興店。」伯彥曰「嘗聞太平興國中北戎寇邊﹐太宗皇帝幸大名親徵﹐方渡河﹐有謁於馬首者﹐問其姓名﹐曰﹕『宋捷。』帝喜之。不旋踵﹐果有北戎之捷。今大王治兵討賊﹐行入紹統﹐而初宿新興﹐天意若曰宋室中興﹐其命維新﹐將克繼前人之美﹐與夫邑號柏人﹐裏名勝母者異矣。」王善其說。﹞鄜路經略使張深﹑副總管劉光世自陜州至﹐王以光世爲都提舉﹐曹輔﹑路允迪﹑範宗尹》以太后詣旨趣進發。﹝《紀事本末》卷百五十。案﹕《中興遺史云﹕金人已立張邦昌卽僞位﹐張深召光世及諸將議事﹐深對將士曰「諸公好事在目前。」以所持扇左右倒﹐眾莫敢應﹐往往偶語出語論。光世乃遣使王默﹑張景等蕃漢弓箭手一百人騎﹐夜半齋狀前去招安盜賊﹐俾深罔測。光世密諭之曰「側聞康王領大元帥聚兵京東﹐汝等嘗詣大元帥府分明投下文字而回。」金人旣退兵﹐深與光世進至朱仙鎭﹐遇默﹑景﹐得元帥府札子二道﹐一云「仰劉光世將所統軍馬速赴大元帥府。」二云「仰張深將所部回興仁府﹐只於本府駐札及差使臣劉宗偕來。」深得札子﹐失驚惶懼。光世卽辭深去﹐以所部兵至濟州。時王師無至者﹐王大喜。自是委以心腹﹐彈壓諸軍。王發濟州﹐劉光世從衛。﹞

１５﹑辛巳﹐康王次單州。﹝《紀事本末》卷百五十。案﹕《北盟會編》﹕是日﹐知單州事王映來迎﹐何志同趙子崧皆以兵來會。﹞

１６﹑壬午﹐康王次虞城縣﹐西道總管孫昭遠案﹕《北盟會編》稱西道總管王襄﹐副總管孫昭遠。以所部兵來會。張邦昌言「謝克家回﹐恭聞車駕自濟州﹐由金鄕﹑單州徑至南京﹐卽藝祖受命之邦﹐嗣皇朝無疆之歷﹐天人合應﹐以啟中興。所有合排辦輿輦﹑仗衛﹑冠冕﹑服禦﹑禁衛儀物之屬﹐百官有司﹐各以其職﹐羣合發付南京﹐以俟冊立禮畢﹐遂建朝廷﹐以出號令。臣猥以駑下﹐承乏宰司﹐當躬率百官赴行在所﹐欲於二十五日起離前去﹐庶伸翊戴之誠﹐以請權宜之罪。其一行事務﹐異令所屬排辦﹐欲以中書舍人李擢﹑太常少卿汪藻傒當公事。」從之。﹝《紀事本末》卷百五十。﹞

１７﹑癸未﹐康王次應天府。﹝《紀事本末》卷百五十。案﹕《北盟會編》云﹕大元帥早發虞城﹐申刻至南京府治。金人圍京城時﹐屢分兵犯南京﹐朱勝非皆奭退之。復有北道總管趙野及宣撫範訥兵王淵﹑韓世忠皆在南京﹐故城市全盛。是日﹐戒都統制五軍楊維忠等警嚴﹐以備非常。﹞

１８﹑甲申﹐康王率百官朝三殿禦容﹐元祐太后令備車駕法仗等﹐百官庶務各分其半來進。是日﹐王時雍﹑徐秉哲奉乘輿服禦至南京﹐張邦昌繼至﹐伏地慟哭請死﹐王慰之。﹝《紀事本末》卷百五十。案﹕《續宋編年資治通鑑》﹕癸未﹐康王次應天府﹐翌日﹐詣鴻慶宮朝三殿禦容。﹞

１９﹑丙戌﹐耿南仲等議曰「恭惟藝祖皇帝與殿下誕彌之歲﹐皆值丁亥﹐天元所屬﹐應有宋火徳之祥。藝祖開基﹐攺元建隆﹐今紹隆前烈﹐請攺元建炎。」﹝《紀事本末》卷百五十。案﹕《建炎中興日曆》云﹕初議攺元﹐命幕府官屬聚議﹐耿南仲等議曰「王者卽位﹐求端於天﹐探一元之意﹐以正本始﹐故必建元。後漢光武中興﹐攺元建武。大王再造王室﹐宜用光武故事紀元。恭惟藝祖皇帝誕彌之年﹐太歲丁亥﹔大王殿下誕彌歲亦丁亥﹐天元屬火﹐宋以火徳王。藝祖開基﹐攺元建隆﹐累聖相授﹐逮至靖康乃遭中微。殿下紹隆﹐益光前烈。南仲等議請以攺元爲建炎」。﹞

２０﹑戊子﹐太后遣使齋手書往南京。其詞曰「吾早緣閒退﹐久遂燕安﹐託迹琳宮﹐惟務勤於香火﹔棲心道妙﹐曷嘗事於朝廷。不謂季年﹐乃逢大變﹐二帝遷辱﹐九廟危疑。迫公議以從權﹐難利懷之固避。暫還宮禁﹐勉處簾帷﹐每應政機﹐如負芒刺。第手書之達意﹐懇康國以投誠﹐冀應歷數之歸﹐深慰寰區之望。臣鄰旣往﹐冠蓋相議﹔符寶旣將﹐物儀備設。丹悃悉期於陳露﹐淵聰猶執於謙異。欲報之誠﹐以日爲歲。今聞涓辰之吉﹐受冊有期﹐將同日月之照臨﹐行布風雷之號令。天命所屬﹐黎元鹹竭於心﹔大器旣安﹐衰老遂諧於素志。」﹝《紀事本末》卷百五十。案﹕《元祐太后冊文》見《北盟會編》﹕是年五月二日﹐禦札﹕「敕內外文武臣僚等﹐朕惟盛徳者報必隆﹐屬尊者禮宜備﹐古之彜訓﹐國有故常。元祐皇后制行徽柔﹐宅心虛靜﹐蚤儷極於永泰﹐久玩道於瑤華。庚辰並後之文﹐已嘗誕告﹔丙午復號之旨﹐未及布宣。比者戎騎內侵﹐都城失守﹐方二聖之播遷﹐屬百辟之抗言。還禦官闈﹐暫臨庶務。洞達事機之變﹐深維宗社之安﹐踵遣使軺﹐諄諭至意。逮此纘圖之日﹐亟頒歸政之書﹐功加於時﹐舉協於義。是用參稽眾志﹐奉上尊稱﹐冀茂對於休辰﹐以永綏於壽祉。元祐皇后冊爲元祐皇太后﹐仍令所司擇日奉上冊寶﹐應令行典禮官卽速討論以聞。」施行。﹞

１﹑五月己丑朔﹐案﹕《四史朔閏考》同。康王卽皇帝位於南京﹐遙上尊號曰孝慈淵聖皇帝。﹝《紀事本末》卷百五十。案﹕朱勝非《南都翊戴記》云﹕上幸南京登極﹐勝非建言受命中興﹐宜築壇行禮﹐北望二聖﹐寅受寶冊。及卽帝位﹐因治壇於府東偏﹐五月朔﹐上登壇受寶﹐攺元建炎。請以中興受命名壇﹐載於祀典。詔可之。汪伯彥《中興日曆》云﹕先是﹐四月二十七日﹐元祐皇后詔令遣王時雍﹑徐秉哲備車駕法仗等﹐百官庶務各分其半﹐發船載宮嬪及張邦昌等前赴南京迎請。又命內侍邵成章﹑王衮管押乘輿服禦輦儀仗至南京來進。王坐便廳﹐南仲﹑伯彥﹑潛善﹑延禧﹑耘﹑世則皆侍立﹐成章等捧笥以前﹐默數各件﹐內有道冠一頂﹐非人間樣制。成章等拱以奉白太母傳語﹕「此冠自祖宗以來﹐凡退朝宴間﹐不戴頭巾﹐只戴此冠。後來神宗皇帝易以頭巾﹐循襲至哲宗皇帝﹑道君皇帝﹐非祖宗制也。願殿下卽位後﹐退朝間宴戴此冠﹐便是祖宗太平气象。」王斂容流涕曰「上天眷命﹐羣情愛戴﹐幕屬將佐﹐上書勸進﹐拜叩固請﹐至於五六﹐吾固辭者亦屢矣﹗方此躊躕以思﹐繼又奉太上皇帝卽眞之詔﹐太母乘輿服禦之意﹐迫不得已﹐敢不欽承。」於是命溇擇官選得五月一日庚寅﹐命有司於南京譙門之左﹐營築壇場﹐命朱勝非撰策文告天﹐命滕康撰赦文肆赦。五月一日庚寅受天命﹐南仲充禮儀使﹐延禧讀冊告天﹐汪伯彥﹑黃羣善﹑董耘﹑髙世則元帥府僚屬皆登壇行事。王泣涕卽皇帝位於應天府治之正衙。南仲﹑伯彥﹑潛善﹑延禧﹑耘﹑世則等先稱賀上殿侍立﹐邦昌率百官稱賀。冊封淵聖文見《北盟會編》。《會編》云﹕五月二日﹐禦札﹕「敕內外文武臣僚等﹐朕比以乘輿播越﹐宗廟阽危﹐迫於師言﹐勉紹大業。居軫晨昏之戀﹐載深手足之懷。恭惟乾龍皇帝﹐聰明憲天﹐節儉由性﹐子育加於庶勷﹐色養致於兩宮。金人內侵﹐四鄰多壘﹐乃遣單車之使﹐欲邀龍徳之臨﹐代親而行﹐卽日命駕。繼而編戶困於金繒﹐復再屈於虜營﹐欲爲民而請命。沈機淵識﹐外晦內明﹐時方艱虞﹐聖以尊養﹐溥率萬邦之望﹐徯瞻入駿之歸。𨿽道妙無名﹐豈形容之可及﹖惟徳施罔極﹐顧尊奉敢忘﹔爰舉徽稱﹐用昭盛烈。乾龍皇帝宜上尊號曰孝慈淵聖皇帝﹐仍令所司擇日奉上冊寶﹐應合行典禮官卽速討論以聞。」﹞

﹝慈谿馮一梅輯注﹞

