

欽定四庫全書

史部二

皇王大紀總目

編年類

卷一

三皇紀

五帝紀

卷二

五帝紀

卷三

五帝紀

卷四

五帝紀

卷五

三王紀

卷六

三王紀

卷七

三王紀

卷八

三王紀

卷九

三王紀

卷十

三王紀

卷十一

三王紀

卷十二

三王紀

卷十三

三王紀

卷十四

三王紀

卷十五

三王紀

卷十六

三王紀

卷十七

三王紀

卷十八

三王紀

卷十九

三王紀

卷二十

三王紀

卷二十一

三王紀

卷二十二

三王紀

卷二十三

三王紀

卷二十四

三王紀

卷二十五

三王紀

卷二十六

三王紀

卷二十七

三王紀

卷二十八

三王紀

卷二十九

三王紀

卷三十

三王紀

卷三十一

三王紀

卷三十二

三王紀

卷三十三

三王紀

卷三十四

三王紀

卷三十五

三王紀

卷三十六

三王紀

卷三十七

三王紀

卷三十八

三王紀

卷三十九

三王紀

卷四十

三王紀

卷四十一

三王紀

卷四十二

三王紀

卷四十三

三王紀

卷四十四

三王紀

卷四十五

三王紀

卷四十六

三王紀

卷四十七

三王紀

卷四十八

三王紀

卷四十九

三王紀

卷五十

三王紀

卷五十一

三王紀

卷五十二

三王紀

卷五十三

三王紀

卷五十四

三王紀

卷五十五

三王紀

卷五十六

三王紀

卷五十七

三王紀

卷五十八

三王紀

卷五十九

三王紀

卷六十

三王紀

卷六十一

三王紀

卷六十二

三王紀

卷六十三

三王紀

卷六十四

三王紀

卷六十五

三王紀

卷六十六

三王紀

卷六十七

三王紀

卷六十八

三王紀

卷六十九

三王紀

卷七十

三王紀

卷七十一

三王紀

卷七十二

三王紀

卷七十三

三王紀

卷七十四

三王紀

卷七十五

三王紀

卷七十六

三王紀

卷七十七

三王紀

卷七十八

三王紀

卷七十九

三王紀

卷八十

三王紀

【臣】等謹案皇王大紀八十卷宋胡宏撰宏字仁仲號五峯崇安人安國之季子也幼事楊時侯仲良而卒傳其父之學紹興中嘗上書數千言忤秦檜意以防補承務郎久不調檜死始召用辭疾不赴是書成於紹興辛酉紹定間嘗宣取入祕閣所述上起盤古下迄周末前二卷皆粗存名號事迹帝堯以後始用皇極經世編年博采經傳而附以論斷陳振孫書錄解題譏其悞取莊子寓言及敍邃古之初無徴不信然古帝王名號可攷統系斯存典籍相傳豈得遽爲芟削至其采摭浩繁𨿽不免小有出入較之羅泌路史則切實多矣故陳亮極重是書而朱子亦取之未可以一掩也朱彛尊曝書亭集有是書跋稱近時鄒平馬驌撰繹史體例頗相似疑其未見是書正可並存不廢今考驌書多引路史而不及皇王大紀一字彛尊以爲未見理或有然至於此書體用編年繹史則每事標題而雜引古書之文排比論次略如袁樞記事本末之法體例截然不同不知彛尊何以謂其相似殆偶未詳檢驌書歟乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

皇王大紀序

天道保合而太極立氤氳升降而二气分天成位乎上地成位乎下而人生於其中故人也者父乾母坤保玆天命生生不窮者也天始萬物日月星辰施其性地生萬物水火金木運其气人主萬物仁義禮智行其道君長陪貳由道以紀綱人生而理其性然後庶績熈萬物遂地平天成而人道立三皇五帝三王五伯者人之英傑爲君爲長率其陪貳應時成物如春之生夏之長秋之利冬之貞也自堯而上六閼逢荒落堯之初載甲辰迄於赧王乙巳二千有三十年一代之盛衰一周人事之治亂備矣萬世不能易其道者也後人欲稽養生理性之法則舎皇帝王伯之事何適哉嗚呼聖人作書契以記事之情明心之用自皇帝墳典至於孔子春秋法度文章盈天下七雄諸侯棄禮縱欲竊去害己之籍逮秦呂政窮欲極凶遂公行焚禁孔子八世孫鮒𨿽以藏經爲己任然亡秦之暴烈於猛火藏之甚祕禁未解而鮒死漢興數葉然後出於孔子屋壁壊爛漫滅經是以僅存而不完若夫史傳則莫爲之主追記錄於雜識多聞之事或出於好事者之胸臆故有甚悖於理害於事者歷世老師宿儒或循習而不悟或存置而不察或偏倚而不該後生防蔽不知取正於道大道之爲百家裂也久矣我先人上稽天運下察人事述孔子承先聖之志作春秋傳爲大君開爲仁之方深切著明配天無極者也愚承先人之業輒不自量研精經典泛觀史傳致大荒於兩離齊萬古於一息根源開辟之防茫究竟亂亡之徵驗事有近似古先而實怪誕鄙悖者則裁之削之事有近似後世而不害於道義者咸詳而著之庶幾皇帝王伯之事可以本始百世諸史祖春秋載紀所謂史也史之有經猶身之肢體有脈絡也易詩書春秋所謂經也經之有史猶身之脈絡附肢體也肢體具脈絡存孰能得其生乎夫生之者仁也人仁則生矣生則天地交泰乾坤正禮樂作而萬物俱生矣是故萬物成於性者也萬事貫於理者也萬化者一體之所變也萬世者一息之所累也若太極不立則三才不備人情橫放事不貫物不成變化不興而天命不幾於息乎愚是以將求友於天下與之合堂同席而捨焉又與之接袂比肩而進焉不得於今必得於後此皇王大紀之所以書也有宋紹興重光作噩夏四月朔安定胡宏序

欽定四庫全書

皇王大紀卷一

宋胡宏撰三皇紀

盤古氏

太和涵動靜之性一動一靜交天地之道也動則爲陽陽極則陰生一陰一陽交天之用也靜則爲柔柔極則剛生一剛一柔交地之用也動之大者爲太陽太剛小者爲少陽少剛靜之大者爲太陰太柔小者爲少陰少柔太陽爲日太陰爲月少陽爲星少陰爲辰日月星辰交天之體也【金木生於水土石之際故不數金木也】日月星辰爲寒暑晝夜暑寒晝夜交天之變也變乎情性形質者也水火石土爲雨風露雷雨風露雷交地之化也化乎飛走艸木者也本乎天者分陰分陽本乎地者分柔分剛陰伏陽而形質生陽伏陰而情性生陽生陰陰生陽陽克陰陰克陽陽之不可伏者不見於地陰之不可克者不見於天得天气者動得地气者靜陽之類圓成形則方陰之類方成像則圓陽得陰而爲雨陰得陽而爲風剛得柔而爲云柔得剛而爲雷雨生於水露生於土雷生於石電生於火雷與風同爲陽之極故有電必有風陽交乎陰而生蹄角之類剛交乎柔而生根荄之類陰交乎陽而生羽翼之類柔交乎剛而生枝榦之類天交於地地交於天故有羽而走者足而騰者艸而木者木而艸者此物之所以萬也人也者暑寒晝夜無不變雨風露雷無不化情性形體無不感飛走艸木無不應所以目善萬物之色耳善萬物之聲鼻善萬物之气口善萬物之味而爲萬物之靈也盤古氏生於大荒莫知其始仰觀天倪俯察地軸明天地之道達陰陽之變爲三才首君於是宇宙光輝而混茫開矣

論曰鴻荒文明天行也鴻荒之世結繩而治理則昭然其事不可詳矣世傳天地之初如雞子盤古氏以身變化天地日月山河艸木於其中所謂訛失其眞而盤姓爲萬姓之先則不可沒者也

天皇氏

陰陽常和而太極立太極常存而天命行得陽之多者爲天得陰之多者爲地天變時而地應物時則陰變而陽應物則陽變而陰應時可逆知物必順成陽逆而陰隨陰逆而陽順故有變必有應變於內者應於外變於外者應於內變於下者應於上變於上者應於下天變而日應之故變者從天而應者法日也是以在天則日紀於星月防於辰在地則水生於土火濳於石在物則飛者棲木走者依艸在人則心聮於肺膽屬於肝本一气也生則爲陽消則爲陰自下而上謂之升自上而下謂之降升者生也降者消也陽生於下陰生於上是以萬物皆反生也陰生陽陽生陰陰復生陽陽復生陰陰爲陽之母陽爲陰之父陽得陰而生陰得陽而成陽者道之用陰者道之體陽用陰陰用陽以陽爲用則尊陰以陰爲用則尊陽陽不能獨立必待陰而後生陰不能自見必待陽而後成陽以陰爲基陰以陽爲倡夫陰𨿽對陽爲二然陽存則生陽去則死天地萬物生死於陽則歸之於一也天皇氏之先與乾曜合徳君有五期輔有三名三五歷紀嵗在攝提一姓十三頭【十三人也零陵山中民俗至今謂一人爲一頭】閼逢【甲】旃防【乙】柔兆【丙】彊圉【丁】著雍【戊】屠維【己】上章【庚】重光【辛】黓【壬】昭陽【癸】十干也困惇【子】赤奮若【醜】攝提格【寅】單閼【卯】執徐【辰】大荒落【巳】惇牂【午】恊洽【未】涒灘【申】作噩【酉】閹茂【戍】大淵獻【亥】十二支也

論曰世傳羲農黃帝之書謂之三墳少昊顓頊髙辛唐虞之書謂之五典孔子討論墳典斷自唐虞上世文書簡邃經三季而失其傳不可得而論次故也今去孔子又逺矣乃欲始於古初不亦過乎吁因秦焚書後世競傳古先事紛亂怪誕迷誤後生無所考正其有能不悖於理者可不采拾乎其有顯然謬妄背義而傷道者可不剪削乎其有誣罔聖人者可不明辯乎或謂有欲正人心息邪說之志愚敢僭子輿氏之名乎哉攷其事窮其理以自正而已

地皇氏

天曰皇天地曰后土天圓而地方天有四時春三月曰蒼天夏三月曰昊天秋三月曰旻天冬三月曰上天地有四方方有嶽東曰皡天西曰成天南曰白天北曰天東南曰暘天西南曰朱天西北曰幽天東北曰昜天【或作鸞】中央曰鈞天東方曰岱嶽西方曰華嶽南方曰衡嶽北方曰恆嶽中央曰嵩嶽天南髙而北下是以望之如倚蓋焉地東南下而西北髙是以東南多水西北多山也天之陽在東南日月居之地之陽在西北土石處之海之潮汐陰陽盈虛升降之也所以應月者天道左旋日月右轉日入則晚潮生於左日出則早潮生於右月近於日則潮小月逺於日則潮大陰陽盛衰之義也陽主贏陰主虛故天之南全見而北全不見陽侵陰陰侵陽故東西各半見天之陽在南而陰在北地之陰在南而陽在北人之陽在上而陰在下旣交則陽下而陰上地皇氏一姓十二頭定星辰分晝夜以三十日爲月朔以十一月爲冬至

人皇氏

天有八象地有八象合天地而生人合父母而生子而人有十六象天主用地主體體必交而後生故陽與剛交而生心肺陽與柔交而生肝膽剛與陽交而生腸胃柔與陰交而生腎與膀胱肺生骨肝生肉胃生髓膀胱生血心生目膽生耳脾生鼻腎生口日爲心心藏神辰爲腎腎藏精星爲脾脾藏魂月爲膽膽藏魄火爲胃石爲肺土爲肝水爲膀胱府故胃受物而化之傳气爲肺傳血爲肝而傳水谷爲脬腸天之神棲於日人之神發於目人之神寤則棲於心寐則棲於腎所以象天地之晝夜也神統於心气統於腎魂隨气而變焉形統於首魄隨形而止焉形气交而神主乎其中焉神者人之主也將寐在脾熟寐在腎將寤在膽正寤在心心居肺膽居肝何也言性者歸諸天言體者歸諸地地中有天石中有火是以星膽象之也其倒懸何也艸木者地之本體也人與艸木反生是以倒懸也口目橫而耳鼻縱何也動者體橫植者體縱體必交也故動者宜縱而反橫植者宜橫而反縱是故陰陽交而天有形剛柔交而地有質仁義行而人有位東至日所出爲太平南戴日爲丹穴西至日所入爲太防北戴斗極爲崆峒太平之人仁丹穴之人武人皇氏之世萬物羣生連屬其鄕禽獸成羣艸木遂長淳風沕穆兄弟九頭分理九州

有窼氏

上古之民同與禽獸居族與萬物並於是始教民構木爲橧窼夏暑居之穴地爲營窟冬寒居之未知稼穡食艸木之食未有火化飲禽獸而茹其毛先取其皮而蔽前後取而蔽後或曰古者禽獸多而人民少於是民皆窼居以避之晝拾橡栗暮棲木上故命之曰有窼之民

燧人氏

天渾渾於上不可測也觀斗之所建則知天之行矣天行所以爲晝夜【天行無息也以地故成晝夜】日月所以爲寒暑夏淺冬深【春夏夜數少秋冬夜數多】天地之交也左旋右行天日之交也日朝東夕西隨天之行也夏北冬南隨天之交也天一周而超一星應日之行也春卯正夏午正秋酉正冬子正應日之交也極南大暑極北大寒南融北結萬物之死地也夏則日隨斗而北冬則日隨斗而南故天地交而寒往暑來暑往寒來亭毒化育而物乃生人之初生倥侗顓防未知五行之用燧人氏上觀星辰握機矩教人出火民未知衣服夏多積薪冬則之未知烹炮飲血而茹腥始教之燔炙養人利性遂天之意後世聖人有鑽燧攺火之法春以楡栁夏以棗杏季夏以桑柘秋以柞槱冬以槐檀燧人氏有四佐焉明由必育成愽隕丘贊曰甞聞邵雍氏問堯夫曰我非羲皇上世之人乎愚考其言猶信𨿽生末世不及見三墳亦無憾矣論曰濳心三皇之紀則知太和保合無窮之道無始而有始無終而有終者也是故有鴻荒之時亦猶日之夜月之晦時之冬焉生消升降終而復始於穆天命不已而成四時之造化於皇羣聖體是以爲三綱之禮樂事本乎道道藏於事天生人人成天三皇神其體五帝妙其用禹湯文武成其功孔子孟子傳其學孟之死𨿽未得其傳者惟皇上帝降於下民若有恆性誰能出不由戶何莫由斯道也當周昭王時西方有傑戎厭苦世累欲求超脫之道遂捐君叛親棄婦入山刻私意窮幻見駕空說曰我能得心法變現萬端出生入死願欲必從而非一世事理之所能嬰也漢明帝時其書始入中國魏晉以上爲其徒有禁逮乎末流樹立典教橫被中華據名山勝地千百爲羣談渺茫陳禍福以恐喝愚眾而士大夫爭信鄕之用夷變夏三綱弛絕人無宰物之情由於此矣可不懼乎夫陰陽剛柔天地之體也體立而變萬物無窮矣人生合天地之道者也故君臣父子夫婦交而萬事生焉酬酢變化妙道精義各有攸止亦無窮己傑戎能力索於心而不知天命故其說周羅包括髙妙微無所不通而其行則背違天地之道淪滅三綱體用分離本末不貫不足以開物成務終爲邪說噫戴天履地冬裘夏葛日作夜息渇飲饑食應其身萬事皆不能與常人殊異獨於君臣之義父子之仁夫婦之禮則掃之除之殄之滅之謂之盡性可乎謂之不失其心可乎是又下於戎狄一等矣中華豪傑天下有大道列聖之所傳授者日新而無窮也豈可防然爲戎傑邪說所誘化而不自知耶

五帝紀

帝太昊包犧氏

帝太昊風姓成紀人也母曰華胥履大人迹而生太昊太昊生而聖明徳合天地圗書出而蓍艸生圖龍馬也出於河書書也出於洛蓍靈艸也生於蔡一叢而滿百莖者其下必有神守之河圖見九宮洛書見五行五居於中右七而左三九在五上右二而左四一在五下右六而左八

天一生水地六成之地二生火天七成之天三生木地八成之地四生金天九成之天五生土地十成之天數二十有五地數三十天地之數五十有五二五爲一故大衍之數五十而其用四十有九乎富哉此圖書之文也有天之圓焉有地之方焉天地之道起於中焉天道周流起一而積六變三而積九地道執方起一而積八變四而積十二天函地故圓者刓方以爲用變其體而不變其用地函天故方者引圓以爲體變其用而不變其體八者天地之體也六者天之用也十二者地之用也太昊用蓍三衍而成爻三少爲九九老陽幹也三多爲六六老爲陰坤也乾變三女坤變三男離肖乾坎肖坤震艮相變巽兌相效而八卦以六變立不言之數曰乾坤震巽坎離艮兌消息謂易是故卦成於八極於六十四而用止於六十也爻止六重爲三百八十四而用止於三百六十也是故一年四時一時三月一月三十日也天數五地數五五者天地之【闕】數也一三五九也二四六也是故爻用九六而不用七八气之法平地於室埋十二律管管上與地平實以葭莩之灰冬至陽气距地面九寸黃鐘九寸故黃鐘應余律皆然太古以竹爲管後世以玉爲管始陽气以辧五气以明五音气始於木木生火火生土土生金金生水水生木相生不窮音起於金金克木木克土土克水水克火火克金一律含五音十二律納六十音相生不窮於是始作甲歷甲乙丙丁戊己庚辛壬癸卽十干也子丑寅卯辰己午未申酉戌亥卽十二支也支幹相配爲十二辰六甲而天道周矣嵗以是紀而年不亂月以是紀而時不易晝夜以是紀而人知度東西南北以是定而方不惑夫然故乾居西北納甲與壬坤居西南納乙與癸震東方也納庚巽東南也納辛坎正北納戊離正南納己艮居東北納丙兌在正西納丁度十二律均十二鐘父始之母終之六子經營之而六甲十二辰者二十四卦之祖三十二卦之宗重之爲六十四也兩地而三天數之所起也吉凶之徵也是故乾坤定上下之位坎離別左右之門六戊爲天門六己爲地戶天地之所以辟闔日月之所以出入春夏秋冬晦朔望晝夜有長短行度有盈縮五運六气【一嵗五行主運各七十二日少陰君火太陰濕土少陽相火陽明燥金太陽寒水厥陰風木疊周十二辰假令壬寅年少陽相火司天則在前第四厥陰在泉前一辰少陰君火爲初气太陰爲二少陽爲三陽明爲四太陽爲五厥陰爲六各六十日】交騖乎天地之間旣萬物矣日隨天而轉月隨日而行星隨月而現天半明半晦日半贏半縮月半盈半虧星半動半靜日月交會謂之辰辰天之體也元气之節會也日爲天之主月爲日之婦星爲日余辰爲月餘日爲天之元月爲天之防星爲天之運辰爲天之世元防運世日月星辰疊經而無窮辰至日爲生日至辰爲用順爲用而逆爲生也陽在陰中陽逆行陰在陽中陰逆行陽在陽中陰在陰中則皆順行【按圖可見】日行陽度則贏行陰度則縮陽主舒長陰主慘急日入贏度陰從爲陽日入縮度陽從爲陰冬至之月所行如夏至之日夏至之月所行如冬至之日夏至之午中陽之極秋分之酉中陰之中凡三百六十中分之則二至二分相去之數也日紀於星月防於辰日以遲爲進月以疾爲退日月一防而加半日減半日是以爲閏餘也期三百有六旬有六日日之餘贏也六則月之餘縮也亦六去日月之餘十有二則三百五十有四乃日行之數一嵗之閏六陰六陽凡三年一閏五年再閏【三年三十六日五年六十日】凡十九年閏【闕】爲一章四章爲一蔀五蔀周六甲凡三百八十年而歷象小成爰自古先人知其母不知其父臥則呿呿起則於於其行塡塡其視顚顚無知如艸木有欲如禽獸質美者抱其璞情厚者含其眞未知三綱五常之倫器用之利帝始推擇天下之賢可與共代天工者得金提鳥鳴視黙紀通仲起陽侯以爲輔佐作龍書以代結繩之政制龍官以範徜徉之民教民佃漁以网罟爲器教民婚姻以儷皮爲禮於是夫婦別君親尊臣子順羣生和樂有网罟之歌都於宛丘宛丘後爲陳都謂之太昊之墟始有卜筮曰卜蓍曰筮後世有天下凡有大疑必決之卜筮卜人定史定墨君定體天子之長尺有二寸諸侯一尺大夫八寸有六色六體具八卦五行天地之數神物也天子蓍長九尺諸侯七尺大夫五尺士三尺孔子曰大人之器威敬天子無筮諸侯有守筮天子道以筮諸侯非其國不筮卜宅寢室天子不卜處太廟教天下豢養六牲馬也牛也雞也豕也狗也羊也以祭天神以祀地祗以饗人以充庖廚以養聖賢故號曰包犧氏始推五徳之運帝出乎震震東方也甲者萬物之始生木徳之盛也於是以木徳王天下光理天下明如日月陰陽和靜神不擾四時得節萬物不傷羣生不天𨿽有詭智無所用之此之謂至一君主四海之內一百有一十年而魂气歸於天體魄降於地生民追思其徳號曰帝太昊女媧襲據尊位世傳女媧者帝女弟也循帝之迹無所革造始制笙簧號曰女帝

論曰世傳往古天不兼覆女媧鏈五色石以補天其言𨿽陋甚推其本防蓋言女媧以婦人能理男子之事爾乃婦人而有雄才大略者也後世唐武氏其似之乎此非常之變也自漢以來不擇天下之才任以爲相寄托宗廟社稷之主而以天下大柄倚仗婦人女子其不生禍亂者亦云幸矣幸也者小人之事非大人之道天下公器不受正命乃欲以小人之道持之豈非不知學之過歟若漢之武帝蜀之昭烈托霍光而寄孔明其於道學槪乎其有聞者矣

女媧死共工氏伯九州自謂水徳失五行之敍不能奄有天下虞其湛樂滛失其身欲壅防百川隳髙湮下以害天下皇天弗福庶民弗助禍亂並興而天下歸於大庭氏共工氏有子曰勾龍能辧土之所宜以教兆民後世有天下者祀勾龍以配社

驪連氏

栗陸氏

中央氏

栢皇氏

大庭氏

赫胥氏

赫胥氏之時民居不知所爲行不知所舎含哺而嘻鼓腹而遊

尊盧氏

啟統氏【一作混沌氏】

昊英氏

朱襄氏

葛天氏

葛天之樂三人摻牛尾投足以歌八闋一曰載民二曰鳥三曰遂艸木四曰奮五穀五曰敬天常六曰達帝功七曰依地徳八曰總萬物之極

陰康氏

無懷氏【凡十三氏皆祖包犠氏】

論曰劉道原博極羣書以爲古無三皇五帝三王五伯之數其辧甚悉愚以爲如是稱而逆理害義𨿽人謂之聖賢之經猶當攺也茍於理義無傷害𨿽庸愚之說猶可從也皇帝王伯𨿽經不稱其數而雜見於前修之文非有逆理害義之事也柰何必欲去之乎皇者初冒天下者也帝者主宰天下者也王者天下歸往者也自燧人氏而上則三皇之世也包犧神農黃帝堯舜是五君有先天地開辟之仁後天地制作之義人至於今受其賜故孔子曰包犧氏沒神農氏作神農氏沒黃帝堯舜氏作按黃帝之後少昊顓頊髙辛皆甞帝天下矣孔子所以越而遺之必稱堯舜者以三君居位僅可持其世而已未甞有制作貽萬世故也則五帝之名實定矣夏禹商湯文武爲三王齊桓晉文秦穆宋襄楚莊之爲五伯其迹詳甚焉可誣也

炎帝神農氏

炎帝神農氏有熊之君少典正妃有蟜氏之女曰任已之所生也少典女登遊於華山之陽有神龍之祥生爲神農長於薑水爲姜姓師爲悉諸學於老龍吉得河圖圖之眞數三而已太極具萬象爲神神生象象生器器生數是故天六地四天以气爲質神爲神地以質爲質气爲神人得天地日月交之用故四肢各有脈一脈三部一部五應天數也神農知天地之道明於人之性以有天下更無懷氏神農立極先定乾坤推五徳之運以火承木因以紀官號曰烈山氏亦曰連山氏都於曲阜時人生益庶殫蠃蛖之肉窮艸木之滋或傷生而殞命於是神農徧閱百物著其可食者與其可療治者使民知所用避作爲陶冶合土範金制斤斧耒耜枷芟槍刈耨鏄茅蒲襏襫相土田燥濕肥磽興農桑之業春耕夏耘秋獲冬藏爲臺榭而居治其絲麻爲之布帛有子曰柱能治百谷百蔬與民並耕而食發教於天下使之積粟國富民安故號曰神農氏又曰伊祁氏伊祁氏始爲蠟蠟也者合也嵗十二月合聚萬物索饗之主先嗇而祭司嗇焉祭百種以報嗇也饗農及郵表畷禽獸迎貓爲其食田防迎虎爲其食田豕祭坊與水庸事也曰土反其宅水歸其壑昆虫毋作艸木歸其澤皮弁素服以祭若送終也野夫黃冠故黃衣黃冠而祭息田夫也大羅氏艸笠而至致鹿與女而詔戒諸侯曰好田好女者亡其國四方年不順成八蠟不通以謹民財也順成之方其蠟乃通以移民也旣蠟不興功而休民息已後世王天下者祀柱以配稷有獻羊頭山嘉禾八穗者乃作穗書以頒時令令曰丈夫丁壯而不耕天下有受其饑者婦人丰盈而不織天下有受其寒者神農親耕【籍田之禮蓋始此】後親織以爲天下先於是四方之民丰衣足食各執其方物或舉而不用事或廢而不舉乃命天下日中爲市致天下之民聚天下之貨交易而退各得其所夙沙氏煮海爲鹽行不用道其臣箕文諫而殺之神農修徳不徵夙沙之人以其君歸命是時也禮艸昧而未制樂湮塞而未作燔黍爲飱捭豚爲俎酒大羮污尊而杯飲蕢桴而土鼓截葦爲籥繩絲削桐爲五之琴詠丰年之歌以通神明之徳合天人之和法省而不煩威厲而不殺俗朴而不爭不令而人化南至交趾北至幽都東至暘谷西至三危莫不服從神農居天位百有四年而歿號曰炎帝伯夷叔齊曰神農之有天下也時祀盡敬而不祈禧其於人也忠信盡治而無求焉樂與政【闕】

治爲治不以人之壞自成也不以人之卑【闕】

以遭時自利也此眞吾所謂道也

帝臨魁在位八十年

帝承在位六十年

帝明在位四十九年

帝直在位四十五年

帝來在位四十八年

帝哀在位四十三年

帝楡防在位五十五年

皇王大紀卷一

欽定四庫全書

皇王大紀卷二

宋胡宏撰五帝紀

黃帝軒轅氏

黃帝軒轅氏少典之後曰公孫氏母曰附寶有蟜氏女也感大電光繞北斗樞星照於郊野之祥生軒轅於壽丘長於姬水爲姬姓生而龍顏防而徇齊學於大眞長而惇敏成而聰明有風後老天五聖知命規紀地典力牧【或作墨】七聖爲之輔又有常光大鴻容光三臣爲之佐神農侵暴諸侯軒轅興師徵之神農氏大戰於阪泉之野三戰神農氏敗績黃龍負圖出於河有璽焉章曰天皇符璽軒轅遂踐天子位在所則有景云若金枝玉葉蔭其上因以云紀官春官爲靑雲氏夏官爲縉雲氏秋官爲白雲氏冬官爲黒雲氏中官爲黃雲氏置三公之職以象三臺侍中風後配上臺老天配中臺五聖配下臺推五徳之運以土承火號曰歸藏氏始作軒車故曰軒轅氏都於有熊作布政之所曰合宮又曰明庭神農氏之臣蚩尢起九冶始作鎧防戈矛以賊亂爲政平民化之罔不寇賊鴟義姦宄奪攘矯防軒轅徵之值天霧晦防軍行迷乃作指南車載之以旌前朱雀而後武左靑龍而右白虎招揺在上進退有度左右有局各司其局進擊蚩尢殺之於涿鹿之阿徙其徒於有北天下有不道從而徵之凡五十三徵奄有中區東至於海登九山及岱宗西至崆峒登雞頭南至於江登熊湘北逐葷粥合符釡山置左右大監監於萬國命倫氏訪大夏之西昆侖之陰取嶰谿之竹空竅厚均者斷兩節間而吹之中黃鐘之宮於是制十二籥以聽鳳凰之鳴其雄聲六雌聲亦六故黃鐘之宮聲發於自然爲十二律之本其長九寸實秬黍其中容秬黍一千二十五是故度起於黃鐘之長量起於黃鐘之虛衡起於黃鐘之重或曰度始於忽十忽爲毫十毫爲釐以十積之而成分寸尺丈引是爲五度量者始於一粟六十粟爲一抄十抄爲撮以十積之而成龠合升斗斛是爲五量後至於周四升爲豆四豆爲區四區爲鬴量實一鬴甗實二鬴盆實二鬴甑實二鬴豆實三而成觳簋實一觳庾實二觳鬲實五觳衡者始於絫黍粒百爲銖二十銖爲兩十六兩爲斤三十斤爲鈞四鈞爲石是爲五權度量權合於律然後措諸天下無所不行田可分祿可均法一政平禮可制樂可作故律也者萬事根本也是故度律均鐘紀之以三平之以六成於十二陰陽相扶同類取妻隔八生子黃鐘天統幹之初九始於子十一月也黃鐘生林鐘林鐘地統坤之初六位於未六月也林鐘生太簇太簇人統幹之九二位於寅正月也太簇生南呂南呂坤之六二位於酉八月也南呂生姑洗姑洗幹之九三位於辰三月也姑洗生應鐘應鐘坤之六三位於亥十月也應鐘生防賔防賔幹之九四位於午五月也防賔生大呂大呂坤之六四位於丑十二月也大呂生夷則夷則幹之九五位於申七月也夷則生夾鐘夾鐘坤之六五位於卯二月也夾鐘生無射無射幹之上九位於戌九月也無射生仲呂仲呂坤之上六位於巳四月也陽爲六律陰爲六呂自子至巳爲陽律陽呂皆下生自午至亥爲陰律陰呂皆上生下生者三分損一上生者三分益一制是十二筒【卽十二籥也】黃鐘九寸林鐘六寸太簇八寸以天地之气是爲三律其他咸不全寸有餘分焉子爲天正中男之所也醜爲地正少男之所也寅爲人正長男之所也聖人明三正以正始則天下之理得矣軒轅命榮猨氏鑄是十二鐘大不出鈞重不過石合陰陽之和播之於五音宮商角徵羽文之以八聲金石土革絲木匏竹大不逾宮細不過羽器重者從細輕者從大是故鐘尙羽磬尙角琴瑟尙宮笙簫利徵鞉鼓柷敔一聲細鈞有鐘無鏄無鐘聲以和樂律以平聲金石以動之絲竹以行之詩以道之歌以詠之匏以宣之瓦以贊之革木以節之而行八風聲應相保而和細大不逾而平命曰雲門大捲樂

論曰至哉宮之聲也猶五行之土金木水火得之然後生猶四端之仁義禮智得之然後得中猶事之中天地萬物得之然後成是故宮聲者不可以易知也必上有體元之君下有調元之臣安土樂天然後宮聲可識而雅樂可復也後世以其淺陋之徳而欲求妙之聲必不應矣惟禮亦然故孔子曰人而不仁如禮何人而不仁如樂何

太極函三爲一始動於子參之於醜得三又參之於寅得九又參之於卯得二十七歷十二辰得十七萬七千一百四十七而天地之數備陰陽保合元气運行周天三百六十五度四分度之一二十八宿之躔次卽天度也天道起於子自北東行周十二辰而爲一晝夜行一周則東超一度與日相應五日爲一三爲一气六气爲一時四時而成嵗日自牽牛東北西行一晝夜行一度而爲一日月隨日西行一晝夜行十三度十九分度之七其行度也有贏縮故或二十九周或三十周而日月會是以三五而盈三五而闕有晦有朔而爲一月正月孟春天行至寅東北艮之方日月所防之辰曰娵訾其分野衞其宿箕【十一度或云十度】尾【十八度或云十九度】日在危經營室及奎昬參中旦尾中律中太簇其音匏其器笙竽其風條風至而立春其節雨水驚蟄其卦曰防曰益曰漸曰泰曰需曰遁二月仲春天行至卯正東震之方日月所防之辰曰降婁其分野魯其宿心【大火也五度或云六度】房【五度】氐【十五度或云十六度】日在奎經婁至胃昬弧中旦建星中南方朱鳥七宿昬畢見於南方律中夾鐘其聲角其音竹其器管籥其徳木其數八其味酸其臭羶其風明庻風至而春分日出而甲入於西極日在兩交晝夜等其於人也爲肉爲目爲肝爲呼爲怒爲號爲仁其卦曰晉曰解曰大壯曰豫三月季春天行至辰東南巽之方日月所防之辰曰大梁其分野趙其宿角【十二度】亢【九度】日在胃經卯及畢昬七星中旦牽牛中胃西方之宿也是爲西陸律中姑洗其節淸明谷雨自箕至角七宿形爲蒼龍鱗虫屬焉其類三百六十龍爲之長其卦曰訟曰蠱曰革曰夬曰旅四月孟夏天行至已東南巽之方日月所防之辰曰實沈其分野晉其宿軫【十七度】翼【十八度】日在畢經觜參及東井昬翼中旦婺女中律中仲呂其音木其器柷敔其風淸明風至而立夏其節小滿芒種其卦曰師曰比曰小畜曰幹曰大有五月仲夏天行至午正南離之方日月所會之辰曰鶉首其分野秦其宿張【十八度】星【七度】柳【十五度或云十四度】日在東井經及柳昬亢中旦危中東方蒼龍七宿昬中見於南方律中防賔其聲徵其音絲其器琴瑟其徳木其數七其味苦其臭焦其風景風至而夏至日出於艮南入於幹晝長夜短其於人也爲脈爲舌爲心爲笑爲視爲喜爲禮其卦曰家人曰井曰咸曰姤曰鼎六月季夏天行至未其方西南坤之方日月所防之辰曰鶉火其分野周其宿【四度或云二度】東井【三十三度或云三十四度】日在柳經星及張昬火中旦奎中柳南方之宿也是爲南陸律中林鐘其節小暑大暑自軫至井七宿形爲朱雀羽虫屬焉其類三百六十鳳爲之長其卦曰丰曰渙曰履曰遁曰恆土者物之府藏也偏王四時其數五其味甘其臭香其虫倮其律中黃鐘之宮宮者聲之紀綱也徧主五聲其於人也爲血爲口爲脾爲歌爲樂爲思爲信七月孟秋天行至申西南坤之方日月所會之辰曰鶉尾其分野楚其宿參【九度或云十度】觜【二度或云一度】日在張經翼及軫昬建星中旦畢中律中夷則其音土其器壎缶其風涼風至而立秋其節處暑白露其卦曰節曰同人曰損曰否曰巽八月仲秋天行至酉正西兌之方日月所防之辰曰壽星其分野鄭其宿畢【十六度或云十八度】昴【十一度】胃【十四度或云十五度】日在軫經角亢及氐昬牽牛中旦觜觿中北方武七宿昬畢見於南方律中南呂其聲商其音金其器鐘鼓其徳金其數九其味辛其臭腥其風閶闔風至而秋分日出於卯入於庚日在兩交晝夜等其於人也爲骨爲鼻爲肺爲哭爲悲爲言爲義其卦曰萃曰大畜曰賁曰觀曰歸妹九月季秋天行至戌西北幹之方日月所會之辰曰大火【心爲大大】其分野宋其宿婁【十六度或云十二度】奎【十六度】日在氐經房心及尾昬虛中旦柳中房東方之宿也是爲東陸律中無射其節寒露霜降自參至奎七宿形爲白虎毛虫屬焉其類三百六十麟爲之長其卦曰無妄曰明夷曰困曰剝十月孟冬天行至亥西北幹之方日月所防之辰曰析木其分野燕其宿東壁【九度】營室【十六度或云十七度】日在尾經箕及斗昬危中旦七星中律中應鐘其音石其器磬其風不周風至而立冬其節小雪大雪其卦曰艮曰旣濟曰噬嗑曰大過曰坤十一月仲冬天行至子正北坎之方日月所會之辰曰星紀其分野吳越其宿虛【十度】湏女【十二度或云十一度】日在斗及湏女昬東壁中旦軫中牽牛北方之宿也是爲北陸日出於巽南入於坤西方白虎七宿昬畢見於南方律中黃鐘其聲羽其徳水其數六其味鹹其臭朽其風廣莫風至而冬至是月之行度盡斗二十六度復起牽牛之初度則爲冬至而三百六十五度四分度之一周矣是爲一嵗而歷更端焉故爲三微之始其於人也爲髓爲耳爲腎爲呻爲恐爲聽爲智其卦曰未濟曰蹇曰順曰中孚曰復十二月季冬天行至醜東北艮之方日月所會之辰曰枵其分野齊其宿牽牛【八度或云七度】斗【三十六度或云三十五度】日在湏女經虛及危昬婁中旦氐中律中大呂其節小寒大寒自壁至斗七宿形爲武介虫屬焉其類三百六十爲之長其卦曰屯曰謙曰睽曰升曰臨曰小過北斗七星一曰天樞【又曰貪狼】二曰天旋【又曰巨門】三曰天機【又曰祿存】四曰天權【又曰文曲】五曰天衡【又曰亷貞】六曰開陽【又曰武曲】七曰揺光【又曰破軍】自一至四爲天魁是爲璿璣自五至七爲天綱是爲玉衡玉衡爲杓月建一辰閏則指兩辰之間周而復始斟酌元气均節五行運平四時武曲之下有小星曰輔弼日之所行謂之黃道南北極之中謂之赤道二十八宿系於黃道之上日春西陸夏南陸秋東陸冬北陸月立春春分行黃道東謂之靑道立夏夏至行黃道南謂之朱道立秋秋分行黃道西謂之白道立冬冬至行黃道北謂之黑道黃道內外各四並黃道爲九黃道赤道如二環相交而小差幾日月同在一度相遇則日爲之食正一【闕】

則月爲之食月生三日而成震曰朏與日相衡則光盈故十五而成幹近日則明闕故三十日成坤滅藏於癸曰晦合壁曰朔舒先速後近一逺三曰軒轅命師大撓氏正甲子羲和氏占日常儀氏占月防區氏占星隸首氏理算數伶倫氏榮猨氏正律呂各盡其方於是命容成氏綜六術爲蓋天著周天歷度造調歷以斗杓建寅春正月爲嵗首天秉陽垂日星陽數奇故觀天者占星而已地秉陰竅於山川陰數耦故觀地者隨山而理川軒轅旣上觀天文大明時令乃周行天下觀地理遷徙往來無常處以兵師爲營衞按洛書之文方者土也於是畫天下爲九州以井制地使民存亡更守出入相司嫁娶相媒有無相貸疾病相救六尺爲步步百爲畆畆百爲夫夫三爲屋屋三爲井井方一里裏五爲邑邑十爲丘丘十爲都都十爲師師十爲州以總人心以詳民數塞欺陵之路弭姦宄之望治五气藝五種撫萬民度四方上古牛未穿馬未絡至是服牛乘馬引重致逺而民力裕上古山處於穴棲於木至是營宮室制戶牖而猛暴禁作杵臼而谷粟始鑿作釡竈而民始粥作甑而民始飯以烹以炰以爲醴酪行而有屝【艸爲之】屨【帛爲之】履【皮爲之】焉死而有棺槨焉城城築邑重門擊柝以待暴客木爲弧剡木爲矢【弩刀槍鉞皆是時所作】習熊虎貔貅之士以威天下後世因之以有六弓四弩八矢五兵五盾之法所以養民而保之者至矣於是制軒冕目垂旒耳充纊衣黃裳旁觀翚翟艸木之英華畫繢五色爲文章東靑西白南赤北黒天地黃靑與白相次也赤與黒相次也與黃相次也靑與赤謂之文赤與白謂之章白與黒謂之黼黒與靑謂之黻五采備謂之繡土以黃其象方天時變象以圜山以章水以龍鳥獸虵雜四時五色以章之凡畫繢之事後素工以別貴賤而上下有序各安其分五行之動疊相息也五行四時十二月還相爲本也五聲六律十二管還相爲宮也五味六和十二食還相爲滋也五色六章十二衣還相爲質也軒轅明於天地之道體神而起數倚數而觀象見象而制器是以成而人用之用而人利之利而人安之安而人守之守而人不可變是謂徳配天地道之至也制度之經也其可變者禮樂污隆而已書契作而史官建左史記言右史記動倉頡沮誦軒轅史官也見鳥獸迒之迹有文理之可滋作鳥迹篆以乂百工以察萬品其文分類象形而生故謂之字字有六義一曰指事【上下之類】二曰象形【日月之類】三曰諧聲【團圓之類】四曰防意【止戈爲武之類】五曰轉注【考老之類】六曰假借【令長之類】天下之字一而音不同者土風殊而呼吸異天有陰陽地有柔剛律有辟翕呂有唱和一陰一陽交春夏秋冬備而萬情生焉一柔一剛交東南西北備而萬形成焉一辟一翕交平上去入備而萬聲生焉一唱一和交開發收閉備而萬音成焉日生律月生呂星生聲辰生音金成律土成呂火成聲水成音律爲君爲夫呂爲臣爲婦聲爲父爲男音爲子爲女東方之言在齒舌其音輕而深西方之言在頰舌其音重而淺北方之言在喉舌其音重而深南方之言在唇舌其音輕而淺便於喉者不利於唇巧於齒者不善於頰是故吳楚傷於輕淺燕趙傷於重濁秦隴則去聲爲入梁益則平聲似去若管之以天地律呂則輕重淺深淸濁之變三十有六而窮矣故字有母止於三十六也能知其母律隨天而變呂隨地而化辟隨陽而出翕隨陰而入唱隨剛而上和隨柔而下故聲音之道正則字之義無不通近而能逺微而能彰𨿽五方之民言語不通而可以音詔之也軒轅居寶位百年而歿於橋山天下哀慕黃帝以其生而居中土宰制羣動者也帝推歷生律制器規圓矩方法一置而變順天地之紀幽明之占死生之說存亡之難時播百谷艸木淳化鳥獸虫蛾旁羅水波土石金玉勞動心思耳目節用水火材物故民安樂不使而成不禁而止百官無私天下和風雨時五穀登而人民壽鳳凰巢阿閣麒麟遊於郊猶作輿幾之箴以警宴安作金幾之銘以戒逸欲成功大致丰利不自髙其道不自聖其躬徳澤流天下至今人防其惠𨿽死猶生也世有方士家鼓惑愚人僥幸榮利言世有仙術帝得之騎龍上升天羣臣思慕葬弓劍衣冠者眞妖妄矣帝四妃二十五子其得姓者十有四人爲十二姓姬酉祁己滕箴任荀嬉姞儇依元妃西陵之女嫘祖親蠶爲絲以率天下生二子長曰囂是爲靑陽摯次曰昌意

論曰按史載五帝三王惟包羲爲別姓自炎而下皆同宗也歷世緜逺𨿽不可攷其然否以理推之則或可信今夫在天則日月疊照而五星二十八宿不得與之爭光在水則大江濁河貫注華夏而眾水演迆不得與之爭道在山則岍岐嶓橫亙四海之內而萬山低伏不得與之爭勢在人則包羲神農黃帝堯舜禹湯文武仲尼傑出一世獨與天地相似而俊材異能之士委命陳力不得與之爭聖何獨至於姓而疑之乎其可疑者世數多寡長短耳故愚特載其苗裔而於世數則略之云

靑陽少昊氏

靑陽摯之生螺祖感大星如虹下臨華渚之祥黃帝之時降居江水爲己姓以金徳王故號曰金天氏能修太昊之法象日月之明故曰少昊氏都於曲阜靑陽初立鳳鳥適至因作鳳凰之書以鳥紀官鳳鳥知天時故立鳳鳥氏爲歷正鳥春分來秋分去故立鳥氏以司分伯趙夏至鳴冬至止故立伯趙氏以司至靑鳥立春鳴立夏止故立靑鳥氏以司啟丹鳥立秋來立冬去故立丹鳥氏以司閉是爲歷正之四屬祝鳩性馴順故立司教化者爲祝鳩氏睢鳩摯而有別故立司政法者爲睢鳩氏鳲鳩均平故立司田土者爲鳲鳩氏爽鳩鷙故立司刑禁者爲爽鳩氏鶻鳩春來冬去故立司事者爲鶻鳩氏是爲鳩民之五氏西曰鷷雉東曰鶅雉南曰翟雉北曰鵗雉伊洛之間曰翚雉立五雉爲五工正利器用正度量以夷民者也立春夏秋冬行宵桑老九扈爲九農正扈民無淫者也少昊氏有四叔焉曰重曰該曰修曰熈重明木之性爲勾芒該明金之性爲蓐收修及熈明水之性爲冥世不失職遂濟窮桑靑陽在位八十四年樂作九淵之歌帝旣歿少昊氏衰九黎亂徳天下之人相懼以神相惑以怪家爲巫史民匱於祀災禍薦至

論曰邪說之爲人害也久矣以五帝之時九黎猶亂風教矧漢以來聖學絕滅世衰一世在上之人茍且徼幸功成而气盈利得而志怠崇尙勢力而不知仁義者乎是故𨿽隆盛之時禮制不必行刑賞不必中民不知方故釋氏巫祝得以其說誑惑斯民爲薦死求生祈福免禍天下靡然從之在上者恬然不復知禮制賞刑之本在下者不復知正身修行之實教浮虛之言徧天下風俗旣移孰能不外飭事君之禮內懷背上之心志在伏節死義以三綱爲己任臨事不茍免乎【闕文】庶幾頽靡之風可一變也

顓頊髙陽氏

顓頊髙陽氏昌意正妃蜀山氏曰女樞感瑤光貫月如虹之祥而生顓頊學於緑圖師於伯夷靜淵有謀疏通知逺養財以任地載時以象天依神以制義治气以教化潔誠以祭祀四方歸之以水徳王都於濮陽【後世謂濮陽爲帝丘】始以民事紀官覩蛞之形而作科斗書地純陰凝聚於中天浮陽轉旋於外周旋無端其體渾渾顓頊始爲儀制以驗其盈升虛降治乙卯歷以明四時命少昊氏子重爲南正司天以屬神髙陽氏子黎爲火正司地以屬民絕地天通使無相侵潰革九黎之亂神人不雜萬物有序民安其生作五基之樂五莖之歌少昊子昧爲師生允格臺駘能業其官宣汾洮障大澤以處大原帝用嘉之封諸汾川帝爲天子北自幽陵南自交趾西自流沙東自蟠木動靜之物大小之神日月所照莫不砥屬在位七十八年而歿適子曰窮蟬別子曰鯀封爲崇伯

帝嚳髙辛氏

帝嚳髙辛氏靑陽之孫生而神靈自言其名師於伯招聰以知逺明以察微順天之義知民之急仁而威願而信其動眾也時其服喪也哀普施利物不私其身天下歸之都於亳次序三辰以治歷明時教民稼穡執中而尹天下取地之財而節用之撫教萬民而利誨之歷日月而迎送之明神而敬事之其色鬱鬱其徳嶷嶷制鼙鼓鐘磬塤箎作六英之樂火正黎能昭顯天明惇大地徳光照四海帝使並掌重職賜之氏曰祝融市法壞祝融修之以便兆民祝融死弟吳回嗣居其位吳回之子陸終娶方氏生六子皆析剖而產焉長曰樊封於昆吾爲己姓次曰參胡【後胡爲國】次曰彭城【彭城其封國也】次曰鄶人【後爲鄶國】次曰安期次曰季連有封於豕韋者其後重黎職弛而閏餘乖次孟陬殄滅攝提失方帝元妃有邰氏女曰姜嫄與帝嚳禋祀上帝以弗無子步從帝而歸歆然心動孕十月而生子異而寘之隘巷寘之平林又寘之寒冰牛羊字之鳥覆翼之鳥去而呱厥聲載路匍匐岐嶷以就口實因名曰棄娶陳鋒氏女曰慶都有赤龍之祥孕十四月而生堯於丹陵娶有娀氏女曰簡狄浴於丘祈於髙禖有飛燕之祥卜之而順於是生契娶娵訾氏女曰常儀生子摯帝歿摯襲位未久而殂堯有聖徳以子州支君疇爲師初封於陶後封於唐號曰陶唐氏

論曰天地之間有气化有形化人之生𨿽以形相禪固天地之精也姜嫄克禋克祀以弗無子志之所至气亦至焉气之所至精亦至焉故履帝嚳之武而敏歆於是有子不可謂怪而諸儒不識陋可知也至於防緯之書謂慶都感赤龍之精而生堯簡狄吞鳥之卵而生契則誣矣何者人也乃與繁气交而生人則無是理矣是以載其事而削其詞焉西漢薄太后有蒼龍據腹之祥而生文帝若非史氏記之詳明則後世必謂薄與龍交而生子矣是故儒者莫要於窮理理明然後物格而知至知至然後意誠而心不亂

皇王大紀卷二

欽定四庫全書

皇王大紀卷三

宋胡宏撰五帝紀

帝堯陶唐氏

元載甲辰

論曰或傳自開辟或曰自燧皇至於春秋獲麟之嵗二百七十六萬年分爲十紀六紀在包羲前三紀在包羲後而末紀流訖於黃帝者也謹按包羲始畫卦造書契夫孰知其前之六紀五百年必有王者興自包羲至於皇帝兩紀五十餘萬年間作者惟神農氏一人其妄可知故自盤古至於帝嚳𨿽有紀其年者皆不敢信姑載其事而已西洛先覺卲雍氏作皇極經世歷帝堯卽位之年起於甲辰惟雍精極天之數必不妄也故用之以表時序事庶幾可以傳信乎

堯自唐侯升爲天子時年十六都於平陽奉養儉素富而不汰貴而不驕黃收純衣彤車白馬物不尙奇異器不寶玩好樂不聽滛泆其仁如天其知如神就之如日望之如雲巡狩行教周流五嶽心周率土意加窮獨民饑寒曰我饑寒之也民有罪曰我陷之也放則天命勤於君道日月勞之來之匡之直之輔之翼之使自得之又從而振徳之作布政之宮曰衢室立誹謗之木使天下得盡其言建進善之旌使天下得盡其才置諫鼓於朝使天下得攻其過天下之人無有異心不賞而勸不罰而治戴之如日月親之如父母仁昭而義立徳溥而化廣有蓂莢之艸生於庭朔後日生一葉望後日落一葉月二十九日而晦則一葉厭而不落羲和立渾儀之制以銅爲壺再疊差置實以淸水吐以玉虯轉注兩壺右爲夜左爲晝一晝夜十二辰百刻一辰得四刻六分刻之一著之箭置之壺內浮箭壺以出刻爲準漏水壺以沒刻爲度鑄金爲胥銅爲徒居壺之左右左手握箭右手指刻以別早暮地居天中日出地上爲晝日入地下爲夜其制肇於蓋天羲和祝融之後也世世相傳爲疇師以建寅月爲嵗首十二載甲寅

二十一載甲子

三十一載甲戌

四十一載甲申有閼伯實沈者亦髙辛氏之子兄弟也居於曠林而不相能日尋干戈以相徵討堯遷閼伯於商丘主辰遷實沈於大夏主參契仁聖帝使爲司徒教天下以人倫父子有親君臣有義夫婦有別長防有序朋友有信

五十一載甲午有苗暴殺戮無辜始大爲割耳截鼻防陰黥面五虐之刑民相漸化泯泯棼棼反覆詛盟堯與戰於丹水之浦以遏止其惡夷絕其世

六十一載甲辰大荒之開自帝太昊炎帝黃帝保聚生養至於堯時人民眾多耕牧之地日少西北則龍底橫濁河之衝西南則灔澦巫峽塞岷江之口淮濟萬川未由地中行汜濫於天下蛇龍居之艸木暢茂禽獸偪人五穀不登獸蹄鳥迹之道交於中國民無所定下者爲巢上者爲營窟堯有憂之羣臣薦崇伯鯀往治之七十載許由居於沛澤養性無欲堯聞而往見之曰日月出矣而爝火不息其於光也不亦難乎時雨降矣而猶浸灌其於澤也不亦勞乎天生夫子於天下而我猶尸之吾自視缺然請致天下許由對曰子治天下天下旣已治矣而我猶代子吾將爲名乎名者實之賔也吾將爲賔乎鷦鷯巢林不過一枝偃防飲河不過滿腹歸休乎君予無所用天下爲庖人𨿽不治庖屍祝不越樽俎而代之矣他日由以告其友巢父巢父曰汝何不隱汝光而見若身若名令聞於君而又告予子行矣毋污我乃臨淸泠之水以洗其耳由悵然而不自得遂遁於箕山之下潁水之陽終身不復見初窮蟬生敬康敬康生勾芒勾芒生蟜牛蟜牛生瞽瞍瞽瞍之妻握登有大虹之祥而生舜於諸馮之姚墟故爲有姚居於嬀汭故爲有嬀好學樂善寛裕溫良善與人同樂取諸人以爲善學於務成昭務成昭曰避天下之逆從天下之順則身修而萬物得矣握登死瞽瞍再娶生象愛象而惡舜必欲殺之舜大杖則走小杖則受順適孝慈欲殺不可得年二十孝友聞於人有友七人焉雄陶方回續牙伯陽東【或作陳】不訾秦不虛【或作宇】靈甫常輔翼之耕於歷山歷山之人皆讓畔漁於雷澤雷澤之人皆讓居陶甄於河濵器不苦窳作什器於壽丘就時於負夏一遷而所居成聚二遷成邑三遷成都至鄧之墟十有萬家克供子職號泣於旻天曰父母之不我愛於我何加焉念未順於父母如窮人無所歸孟子曰舜之居深山之中與木石居與鹿豕遊其所以異於深山之野人者幾希及其聞一善言見一善行若決江河沛然莫之能禦也堯欲以位讓四嶽四嶽辭堯命悉舉貴戚及疏逺隱匿者於是眾以舜言之於堯堯曰然朕聞之舜生三十年矣父母不使娶堯知舜告則不得娶也遂女以二女娥皇女英九男百官牛羊倉廩備以養舜於畎畆之中舜內行彌謹釐降二女不敢貴驕於嬀汭事舜親戚甚有婦道九男皆益篤舜事父母彌至於是瞽瞍信其孝而順其道焉舜尙見堯堯館甥於貳室亦饗舜疊爲賔主

論曰子告父母而娶女氏告父母而妻此婚禮之常也若夫聖人不居廟堂之上而窮居山林聖人人倫之至而反不得於父母此則非常之大事也堯爲天子當此非常之事豈得不以爲急務是故二聖人略常禮以天子二女嫁於匹夫旣二女嬪虞瞽瞍底豫聖人之化行而人倫明於天下後世豈特不格姦於一家一時而已耶大哉權乎去輕以就重略名以全實虧小以成大舎近以圖逺聖人之所以變化莫測而天下之所以治也聖學衰防當事任者尙變詐隨流俗急輕而緩重務名而棄實知小而昧大見近而忘逺因循茍且以是爲權兆於滅亡而不悟悲夫

堯問舜曰人情如何舜對若曰天命理防人心情慢妻子具而孝衰於親嗜欲得而信衰於友爵祿盈而忠衰於君操志以事天者其惟君子乎成性而配天者其惟聖人乎舜問於堯曰天王之用心何如堯曰吾不敖無告不廢窮民苦死者嘉孺子而哀婦人此吾所以用心已舜曰美則美矣而未大也堯曰然則如何舜曰天徳而出寜日月照而四時行若晝夜之有經云行而雨施矣堯曰子天之合也與之語禮樂而不逸道廣大而不窮於是以爲大蔚孟子曰天下大恱而將歸已視天下恱而歸猶艸芥也惟舜爲然不得乎親不可以爲人不順乎親不可以爲子舜盡事親之道瞽瞍底豫而天下化瞽瞍底豫而天下之爲父子者定此之謂大孝七十一載甲寅堯命舜朝廷之大位理天下之大事時髙陽氏有才子八人蒼舒隤敳檮戭大臨龎降庭堅仲容叔逹齊聖廣淵明允篤誠天下謂之八凱髙辛氏有才子八人伯奮仲堪叔獻季仲伯虎仲熊叔豹季貍忠肅恭懿宣慈惠和天下謂之八元舜悉舉而用之共工者金天氏子也毀信廢忠崇飾惡言靖譛庸回服讒搜慝以誣盛徳天下謂之窮奇舜北流之於幽陵讙兜者有熊氏之子也掩義隱賊好行防徳醜類惡物頑嚚不友是與比周天下謂之渾惇舜南放之崇山三苗之君貪於飲食冒於貨賄侵欲崇侈不可盈饜聚斂積實不知紀極不分孤寡不卹窮匱天下謂之饕餮舜西竄之三危崇伯鯀不可教訓不知話言告之則頑舎之則嚚傲狠明徳以亂天常築堤城以湮洪水九載績用弗成天下謂之檮杌舜東殛之於羽山遷四族於四裔以禦魑魅虞書堯典敍曰昔在帝堯聰明文思光宅天下將遜於位讓於虞舜作堯典堯典曰若稽古帝堯曰放勲欽明文思安安允恭克讓光被四表格於上下克明峻徳以親九族九族旣睦平章百姓百姓昭明協和萬邦黎民於變時雍乃命羲和欽若昊天歷象日月星辰敬授人時分命羲仲宅嵎夷曰暘谷寅賔出日平秩東作日中星鳥以殷仲春厥民析鳥獸孳尾申命羲叔宅南交平秩南訛敬致日永星火以正仲夏厥民因鳥獸希革分命和仲宅西曰昧谷寅餞納日平秩西成宵中星虛以殷仲秋厥民夷鳥獸毛毨申命和叔宅朔方曰幽都平在朔易日短星昴以正仲冬厥民隩鳥獸氄毛帝曰咨汝羲曁和期三百有六旬有六日以閏月定四時成嵗允釐百工庶績咸熙帝曰疇咨若時登庸放齊曰子朱啟明帝曰吁嚚訟可乎帝曰疇咨若予采驩兜曰都共工方鳩僝功帝曰吁靜言庸違象恭滔天帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂僉曰於鯀哉帝曰吁咈哉方命圯族嶽曰異哉試可乃已帝曰往欽哉九載績用弗成帝曰咨四嶽朕在位七十載汝能庸命遜朕位嶽曰否徳沗帝位曰明明側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝又不格姦帝曰我其試哉女於時觀厥刑於二女釐降二女於嬀汭嬪於虞帝曰欽哉

論曰堯典載寅賔出日寅餞納日不及月者傳曰日之所行爲中道月五星隨之而已故不及也周官冬夏致日春秋致月失聖人之防矣

七十二載堯娶散宜氏女曰女皇生子丹朱丹朱不肖於是堯生八十七年老而衰矣將命舜攝天子事或曰柰何捨子朱堯曰私一人病天下可乎鯀之妻有莘氏女曰修紀感流星之祥生子禹於石紐長於西羌師於大成摯學於西王國傷先人之非度將釐攺制量乃濳心圖書南遊衡山東登宛委見石匱發之得金簡玉字洪範九疇究天地之理知萬物之性舜薦禹爲司空往平水土顓頊裔孫伯益大費能議百物堯命益作虞棄自幼而遊戱樹藝五穀輙美大及長便弓矢有殊能爲大司馬甚好農事堯命爲后稷與禹偕行

論曰宏聞諸先君子有曰知人之哲無過於堯有言丹朱可登庸者已知嚚訟有言共工若予采者已知其象恭有言伯鯀可使治水者已知其方命有言舜可以遜位者則曰兪予聞之矣妻舜之二女觀其刑家二女嬪虞瞽瞍底豫而家齊乃命以位觀其治國五典克從百揆時敍四門穆穆而國治納於大麓使大錄萬機之政觀其平天下無烈風雷雨之迷天地之和應而天下平然後授以帝位此事理之次不可易者也司馬子長曰堯使舜入山林川澤暴風雷雨舜行不迷堯以爲聖吁安得此淺陋之言哉夫處已之難莫難於正心誠意處物之難莫難於治國平天下觀其家齊國治天下平則知其意誠心正矣意誠心正與天地參不可以有加矣於是又使入山林川澤豈所以試乎且烈風雷雨非可期者也設若不遇堯將遂無以知其聖耶此眞齊東野人之語而子長不察也孟子曰盡信書不如無書故君子於文詞有滯者取其理與意可矣

七十三載堯曰格汝舜詢事攷言乃言底可績三載汝陟帝位舜讓於徳弗嗣堯曰咨爾舜天之歷數在爾躬人心惟危道心惟防惟精惟一允執厥中四海困窮天祿永終堯授終於文祖舜遂攝天子事

八十一載甲子初禹旣受命命諸侯興人徒發歷山之金始鑄幣調有餘給不足咸使傳工令曰九月除道十月成梁其時儆曰收而場工偫而畚挶營室之中土功其始火之初見期於司裏伯益所至烈山澤而焚之禹身爲民先左繩準右規矩載四時水行乘舟陸行乘車山行乘輴泥行乘樏櫛風沐雨不避艱險思天下有溺者猶已溺之後稷思天下有饑者猶已饑之教民稼穡樹藝五穀令民一夫一婦受田五十畆校數嵗所收之中爲定式而貢五畆於公禹八年於外三過其門而不入或一饋而十起或一沐三握髮延接四方之士曰吾不恐賢者畱於中道恐其畱吾門也訪之以利害咨之以謀防得善則拜甞曰人無食則不可使利歸之則勞而不怨故導河自積石刳龍門之腹析底柱爲三門疏九河

論曰龍門華陰底柱孟津大伾大陸皆河之衝也九河之處徒駭最北鬲津最南其中二百餘里地勢平延其流澶漫易以淤塞遷徙不常故禹多與之地使下流通曠則中國無河患及齊桓公擅一時之利不顧大河形便爲萬世慮適河行徒駭遂因以太史馬頰覆釡胡蘇簡潔鉤盤鬲津八河之地充樹藝立城邑河之下流始迫隘矣自是而後中國始以河爲患焉爲天下者何必與河爭此地乎不計其利深計其害捐河故地以與河亦省事安民永世之一防也

瀹濟漯決汝漢排淮泗掘地而注之江凡治天下名川三百支川三千髙髙下下導滯丰物封崇九山陂障九澤丰殖九藪淚越九原宅居九隩合通四海殺九嬰於汶水繳大風於靑丘斬猰防修蛇於洞庭禽封狶於桑林至危且勞也而民樂盡其力於是險阻夷通鳥獸之害人者消人得平土而居之使大章步東極至於泰逺步西垂至於邠使豎亥步南極至於濮鈆步北垂至於祝栗東西二萬八千里南北二萬六千里莆雚之地悉爲良田田始開一嵗曰菑二嵗曰新田三嵗曰畬東有九夷被髮文身南有六蠻雕題交趾有不火食者焉西有七戎被髮衣皮北有八狄衣羽毛穴居有不粒食者焉中國夷蠻戎狄五方之性不可推移皆有安居和味宜服利用備器五方之民言語不通嗜欲不同逹其志通其欲舟車所至無不臣服堯賜禹姓姒氏妻伯益以姚姓之玉女賜姓嬴氏封契於殷賜姓子氏封棄於邰賜姓姬氏棄娶姞姓之女爲元妃夏書禹貢敍曰禹別九州隨山濬川任土作貢作禹貢禹敷土隨山刋木奠髙山大川冀州旣載壺口治梁及岐旣修大原至於嶽陽覃懷底績至於衡漳厥土惟白壤厥賦惟上上錯厥田惟中中恆衞旣從大陸旣作島夷皮服夾右碣石入於河濟河惟兗州九河旣道雷夏旣澤灉沮防同桑土旣蠶是降丘宅土厥土黒墳厥艸惟繇厥木惟條厥田惟中下厥賦貞作十有三載乃同厥貢漆絲厥篚織文浮於濟漯逹於河海岱惟靑州嵎夷旣略濰淄其道厥土白墳海濵廣斥厥田惟上下厥賦中上厥貢鹽絺海物惟錯岱畎絲枲鉛松怪石萊夷作牧厥篚檿絲浮於汶達於濟海岱及淮惟徐州淮沂其乂防羽其藝大野旣豬東原底平厥土赤埴墳艸木漸包厥田惟上中厥賦中中厥貢惟土五色羽畎夏翟嶧陽孤桐泗濵浮磬淮夷蠙珠曁魚厥篚纎縞浮於淮泗逹於河淮海惟州彭蠡旣豬陽鳥攸居三江旣入震澤底定篠簜旣敷厥艸惟天厥木惟喬厥土惟塗泥厥田惟下下厥賦下上上錯厥貢惟金三品瑤琨篠蕩齒革羽毛惟木島夷卉服厥篚織貝厥包橘柚錫貢沿於江海達於淮泗荊及衡陽惟荊州江漢朝宗於海九江孔殷沱濳旣道云土夣作又厥土惟塗泥厥田惟下中厥賦上下厥貢羽毛齒革惟金三品杶榦栝栢礪砥砮丹惟箘簵楛三邦底貢厥名包匭菁茅厥篚纁璣組九江納錫大浮於江沱濳漢逾於洛至於南河荊河惟豫州伊洛瀍澗旣入於河滎波旣豬導菏澤被孟豬厥土惟壤下土墳壚厥田惟中上厥賦錯上中厥貢漆枲絺紵厥篚纎纊錫貢磬錯浮於洛達於河華陽黑水惟梁州岷嶓旣藝沱濳旣道蔡防旅平和夷底績厥土靑黎厥田惟下上厥賦下中三錯厥貢璆鐵銀鏤砮磬熊羆狐貍織皮西傾因桓是來浮於濳逾於沔入於渭亂於河黒水西河惟雍州弱水旣西涇屬渭汭漆沮旣從灃水攸同荊岐旣旅終南惇物至於鳥防原隰底績至於豬野三危旣宅三苗丕敍厥土惟黃壤厥田惟上上厥賦中下厥貢惟球琳瑯玕浮於積石至於龍門西河防於渭汭織皮昆侖析支渠摉西戎卽敍導岍及岐至於荊山逾於河壺口雷首至於太嶽底柱析城至於王屋太行恆山至於碣石入於海西傾朱圉鳥防至於太華熊耳外方桐栢至於陪尾導嶓冢至於荊山內方至於大別岷山之陽至於衡山過九江至於敷淺原導弱水至於合黎餘波入於流沙導黒水至於三危入於南海導河積石至於龍門南至於華陰東至於底柱又東至於孟津東過洛汭至於大伾北過洚水至於大陸又北播爲九河同爲逆河入於海嶓冢導漾東流爲漢又東爲滄浪之水過三澨至於大別南入於江東匯澤爲彭蠡東爲北江入於海岷山導江東別爲沱又東至於澧過九江至於東陵東迆北防於匯東爲中江入於海導沇水東流爲濟入於河溢爲滎東出於陶丘北又東至於菏又東北防於汶又北東入於海導淮自桐栢東防於泗沂東入於海導渭自鳥防同穴東防於灃又東防於涇又東過漆沮入於河導洛自熊耳東北防於澗瀍又東防於伊又東北入於河九州攸同四隩旣宅九山刋旅九川滌源九澤旣陂四海防同六府孔修庶土交正底愼財賦咸則三壤成賦中邦錫上姓只臺徳先不距朕行五百里甸服百里賦納總二百里納秷三百里納稭服四百里粟五百里米五百里侯服百里采二百里男邦三百里諸侯五百里綏服三百里揆文教二百里奮武衞五百里要服三百里夷二百里蔡五百里荒服三百里蠻二百里流東漸於海西被於流沙朔南曁聲教訖於四海禹錫圭告厥成功禹請於堯貢金九牧以鑄九鼎著九州之制度焉

論曰史載秦滅周九鼎入於秦自是不復見左氏以爲鼎者圖像百物而爲之備使民知神姦者也愚竊以爲誣矣魑魅魍魎自古不以爲天下患惟鄙夫鄙婦則或言之縉紳先生不道也王者恊於上下以承天休乃以此爲事而庸鑄之於鼎乎然則禹所鑄者何也始除洪水之害別九州之分野差土田之髙下定貢賦之式度立井田封建之經界盡一時生養斯民之道矣故又鑄於九鼎以爲萬世準桀有昏徳而遷於商商紂暴虐而遷於周如此其重也春秋之時晉鄭鑄刑書則知古人創立制度欲傳久逺者必於鼎矣秦方廢井田開阡陌除封建置郡縣滅先王之迹焚及簡編況鼎者明著制度章章堅大之器乎秦不沈之於伊洛必淪之於瀍澗矣始皇百不資於先代而無故求周鼎於泗水則其欲詭惑天下之意可知矣漢興去古未逺易解利西南無所往其來復吉有攸往夙吉髙祖父子知無所往之利而不知來復往夙之吉侵尋至今茫茫禹迹法度盡廢上不仁其身民各私其有不均不平不正不定暴虐無告寃陷困窮爭鬭滋起獄訟煩多皆此之由也孰能居其位而仁其民博咨於天下求所正諸

靈後氏因軒轅靈之圖像形篆以銘鐘鼎命天下修社祀水旣大泄益始教民鑿井而飲命後夔作咸池大章之樂堯曰樂者天地之精也得失之節也夔能和之以平天下一而足矣有老人擊壤而歌曰日出而作兮日入而息兮耕田而食兮汲井而飲兮帝何力於我兮景星見甘露降醴泉出朱艸生鳳凰來百載舜相堯二十有八載堯乃殂落葬於陽城丘隴小葬具防孔子曰大哉堯之爲君也惟天爲大惟堯則之蕩蕩乎民無能名焉巍巍乎其有成功煥乎其有文章

百有一載甲申

百有二載丹朱旣除喪舜委政於禹臯陶退避於南河之南丹朱惟慢遊是好傲虐是作朋淫於家天下諸侯朝覲者不之丹朱而之舜訟獄者不之丹朱而之舜謳歌者不謳歌丹朱而謳歌舜

論曰堯舜命舜禹行天子之事舜禹亦旣受命行天子之事及堯舜旣終又避其子何哉人臣至於代天子行天下之政已亢矣況又將去人臣以爲天子乎堯舜之防甫除舜禹政自己出使丹朱商均去其宮室可則可矣是用九而爲首非所以明微也故舜禹避之以展天下之情成揖讓之禮其心與計利害遼乎天地之不相及也使舜禹而有計利之心則是以爭奪行尙何授受之有若夫益則又異於舜禹矣啟賢能敬承繼禹之道益歷事三代年亦老矣奉身而退順天道也讀書者能無以文害辭無以辭害意則子輿氏之言燦然明白無可疑

皇王大紀卷三

欽定四庫全書

皇王大紀卷四

宋胡宏撰五帝紀

帝舜有虞氏

元載舜踐天子位都於蒲阪建旂乘鸞車號有虞以土徳王封丹朱於實沈之墟是爲唐以奉其先祀服其服禮樂如之以客見天子天子弗臣示不敢專也封象於有庳

論曰蘇黃門曰世未有不能承其父母而能治天下者斯言信矣象日以殺舜爲事固非在妻二女之後此萬章之失也以象之傲而欲殺舜世有傳之者安能其必無乎就其事以處兄弟之間亦可以爲訓不必深辧也且弟以殺兄爲事在常人則或有報復之心在賢者則必引咎自責不藏怒不宿怨也在聖人則哀矜而訓誘之矣是舜封象於有庳使吏治其國而享其衣食租賦欲常常而見之使源源而來友之至也先儒乃以有庳爲今之舂陵吁舜都蒲阪使誠封象於是則欲常常而見之使源源而來適以道斃之也然則有庳當何居殆畿內之地歟觀此則漢文之於淮南晉武之於齊攸宋太祖之於義康唐太宗之於元吉莫不有慙徳可以爲世戒矣

行戊午歷作布政之宮曰五府又曰總章畏天而愛民卹逺而親近好問而好察邇言隱惡而揚善執其兩端用其中於民於是日月光華卿云叢聚作五弦之琴詠南風之詩曰南風之薰兮可以解吾民之慍兮南風之時兮可以阜吾民之財兮巧於使民不窮其力天下無佚民割靑州碣石北遼東之地爲營州割冀州恆山以北燕薊之地爲幽州割冀太行西北之地爲並州南撫交趾西發氐羌北發山戎息愼東方島夷舜凡有事必咨於大禹稷契臯陶伯夷垂益後夔謂之八師虞書舜典敍曰虞舜側微堯聞之聰明將使嗣位歷試諸難作舜典舜典曰若稽古帝舜曰重華恊於帝濬哲文明溫恭允塞徳升聞乃命以位愼徽五典五典克從納於百揆百揆時敍賔於四門四門穆穆納於大麓烈風雷雨弗迷帝曰格汝舜詢事考言乃言底可績三載汝陟帝位舜讓於徳弗嗣正月上日受終於文祖在璇璣玉衡以齊七政肆類於上帝禋於六宗望於山川徧於羣神輯五瑞旣月乃日覲四嶽羣牧班瑞於羣後嵗二月東巡狩至於岱宗柴望秩於山川肆覲東後協時月正日同律度量衡修五禮五玉三帛二生一死贄如五器卒乃復五月南巡狩至於南嶽如岱禮八月西巡狩至於西嶽如初十一月朔巡狩至於北嶽如西禮歸格於藝祖用特五載一巡狩羣後四朝敷奏以言明試以功車服以庸肇十有二州封十有二山濬川象以典刑流宥五刑鞭作官刑朴作教刑金作贖刑眚災肆赦怙終賊刑欽哉欽哉惟刑之卹哉流共工於幽州放驩兜於崇山竄三苗於三危殛鯀於羽山四罪而天下咸服二十有八載帝乃殂落百姓如防考妣三載四海遏密八音月正元日舜格於文祖詢於四嶽辟四門明四目逹四聰咨十有二牧曰食哉惟時柔逺能邇惇徳允元而難壬人蠻夷率服舜曰咨四嶽有能奮庸熈帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉帝曰棄黎民阻饑汝后稷播時百谷帝曰契百姓不親五品不遜汝作司徒敬敷五教在寛帝曰臯陶蠻夷猾夏冦賊姦宄汝作士五刑有服五服三就五流有宅五宅三居惟明克允帝曰疇若予工僉曰垂哉帝曰垂汝共工垂拜稽首讓於殳斨曁伯與帝曰兪往哉汝諧帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於夔龍帝曰兪往欽哉帝曰夔命汝典樂教冑子直而溫寛而栗剛而無虐簡而無傲詩言志歌永言聲依永律和聲八音克諧無相奪倫神人以和帝曰龍朕聖讒說殄行震驚朕師命汝作納言夙夜出納朕命惟允帝曰咨汝二十有二人欽哉惟時亮天工三載考績三考黜陟幽明庶績咸熈分北三苖

論曰肆類於上帝禋於六宗此闕文失其次者也其文宜曰受終於文祖禋於六宗在璇璣玉衡以齊七政肆類於上帝宜於冢土望於山川書經焚毀伏生耄矣口授於人故多闕失也國有大事必旣告諸祖禰然後告於天地以及羣臣此禮之常也故有以六宗爲三昭三穆學者多從其說孔安國曰六宗者四時也寒暑也日也月也星也水旱也夫聖人名必當物祀上帝而謂之類者本乎天者咸在其中也況四時寒暑水旱與日月星辰之運卽天神之屬又可分裂各爲神乎古者大旱雩於上帝不曰雩於旱神斯可見矣歷代諸儒之說咸與孔氏不相逺獨虞喜以六宗爲地【闕】之於理無義攷之於文無徴𨿽欲取之其孰信之又曰舜柴於四嶽所以致吾誠而教諸侯以必有事也封十二山使無牧伐表識一州之走集示民之有事也五載巡狩周徧天下禮百神體諸侯以撫兆民天行健聖人之行亦健天心無欲聖人之心亦無欲天徳日新聖人之徳亦日新此聖人在位益久而天下益平治之道也自史遷著封禪書載管言上古封禪之君七十有二後世人主希慕之以爲太平盛典然登不徧於四嶽封非有十二山入懷宴安不行五載一巡狩之制出崇泰奢無納言計功行賞之實鐫文告成明示得意而非所以教諸侯徳也泥金檢玉遂其侈心而非所以教諸侯禮也心與天道相反事與聖人相悖故太平之典方舉而天災人禍隨至者多矣梁許懋曰燧人氏之前世質民淳安得泥金檢玉結繩而治安得鐫文告成是故攷舜典可以知後世封禪之失稽懋言可以知史遷著書之繆君天下者柰何信史遷而不信孔氏乎

虞書大禹謨敍曰臯陶矢厥謨禹成厥功帝舜申之作大禹臯陶謨益稷大禹謨曰若稽古大禹曰文命敷於四海祗承於帝曰後克艱厥後臣克艱厥臣政乃又黎民敏徳帝曰兪允若玆嘉言罔攸伏野無遺賢萬邦咸寜稽於眾捨己從人不虐無告不廢困窮維帝時克益曰都帝徳廣運乃聖乃神乃武乃文皇天眷命奄有四海爲天下君禹曰惠迪吉從逆防惟影響益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熈罔違道以干百姓之譽罔咈百姓以從己之欲無怠無荒四夷來王益稷帝曰來禹汝亦昌言禹拜曰都帝予何言予思日孜孜臯陶曰吁如何禹曰洪水滔天浩浩懷山襄陵下民昏墊予乘四載隨山刋木曁益奏庶鮮食予決九川距四海濬畎澮距川曁稷播奏庶艱食鮮食懋遷有無化居烝民乃粒萬邦作乂臯陶曰師汝昌言禹曰都帝愼乃在位帝曰兪禹曰安汝止惟防惟康其弼直惟動丕應傒志以昭受上帝天其申命用休帝曰吁臣哉鄰哉鄰哉臣哉禹曰兪帝曰臣作朕股肱耳目予欲左右有民汝翼予欲宣力四方汝爲予欲觀古人之象日月星辰山龍華虫作防宗彛藻火粉米黼黻絺繡以五采彰施於五色作服汝明予欲聞六律五聲八音在治忽以出納五言汝聽予違汝弼汝無面從退有後言欽四鄰庶頑讒說若不在時侯以明之撻以記之書用識哉欲並生哉工以納言時而颺之格則承之庸之否則威之禹曰兪哉帝光天之下至於海隅蒼生萬邦黎獻共惟帝臣惟帝是舉敷納以言明試以功車服以庸誰敢不讓敢不敬應帝不時敷同日奏罔功無若丹朱傲惟慢遊是好傲虐是作罔晝夜頟罔水行舟朋淫於家用殄厥世予創若時娶於塗山辛壬癸甲啟呱呱而泣予弗子惟荒度土功弼成五服至於五千州十有二師外薄四海咸建五長各迪有功苗頑弗卽工帝其念哉帝曰迪朕徳時乃功惟敍臯陶方祗厥敍方施象刑惟明禹曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壞帝曰兪地平天成六府三事允治萬世永賴時乃功夔曰於予擊石拊石百獸率舞庶尹允諧又曰戛擊嗚球搏拊琴瑟以詠祖考來格虞賔在位羣後徳讓下管鞀鼓合止柷敔笙鏞以間鳥獸蹌蹌簫韶九成鳳凰來儀帝庸作歌曰勅天之命惟時惟防乃歌曰股肱喜哉元首起哉百工熈哉臯陶拜手稽首颺言曰念哉率作興事愼乃憲欽哉屢省乃成欽哉乃賡載歌曰元首明哉股肱良哉庶事康哉又歌曰元首叢脞哉股肱惰哉萬事墮哉帝拜曰兪往欽哉

九載甲午

十九載甲辰舜問於善捲曰子有意於天下乎善捲曰予立於宇宙之中冬日衣皮毛夏日衣葛絺春耕形足以勞動秋收斂身足以休養日出而作日入而息逍遙於天地之間而心意自得吾何天下爲哉去入深山莫知其處他日問其友石戶之農石戶之農曰捲捲乎後之爲人葆力之士也身負妻戴子入海終身不反二十九載甲寅昆吾之裔子以擾龍事帝封之川賜姓曰董

三十一載舜子商均女英所生也不肖不可付以天下舜耄不能親政命伯禹攝天子事伯禹請讓於咎繇舜稱美咎繇之休以堯命已之事命禹禹再辭又固舜曰毋天之歷數在爾躬人心惟危道心惟微惟精惟一允執厥中

三十二載禹遂攝天子事舜命禹出徵三苗苗民逆命伯益贊禹班師振旅而歸舜大敷文徳以緝武備有苗乃格

三十三載大禹謨曰帝曰格汝禹朕宅帝位三十有三載耄期倦於勤汝惟不怠總朕師禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆允出玆在玆惟帝念功帝曰臯陶惟玆臣庶罔或幹予正汝作士明於五刑以弼五教刑期於無刑期於予治民協於中時乃功懋哉臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寜失不經好生之徳洽於民心玆用不犯於有司帝曰俾予從欲以治四方風動惟乃之休帝曰來洚水儆予成允成功惟汝賢克勤於邦克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功予懋乃徳嘉乃丕績天之歷數在爾躬爾終陟元後人心惟危道心惟微惟精惟一允執厥中無稽之言勿聽弗詢之謀弗庸可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好興戎朕言不再禹曰枚卜功臣惟吉之從帝曰禹官占惟先蔽志昆命於元朕志先定詢謀僉同神其依筮協從卜不習吉禹拜稽首固辭帝曰母惟汝諧正月朔旦受命於神宗率百官若帝之初帝曰咨禹惟時有苗弗率汝䢐徵禹乃防羣後誓於師曰濟濟有眾咸聽朕命蠢玆有苖昬迷不恭侮慢自賢反道敗徳君子在野小人在位民棄不保天降之咎肆予以爾眾士奉辭罰罪爾尙一乃心力其克有勲三旬苖民逆命益贊於禹曰惟徳動天無逺弗屆滿招損謙受益時乃天道帝初於歷山往於田日號泣於旻天於父母負罪引慝祗載見瞽瞍夔夔齋栗瞽瞍亦允若至諴感神矧玆有苖禹拜昌言曰兪班師振旅帝乃誕敷文徳舞干羽於兩階七旬有苗格

三十九載甲子

四十八載舜陟方於鳴條舜生三十徴庸三十在位五十載陟方乃死帝釐下土方設居方別生分類作汨作九共九篇槀飫孔子曰君哉舜也巍巍乎有天下而不與焉又曰無爲而治者其舜也與夫何爲哉恭己正南面而已矣又曰後世𨿽有作者虞帝弗可及也已矣徳如天地化如四時又曰舜其至孝矣五十而慕孟子曰舜之飯糗茹艸也若將終身焉及其爲天子也被袗衣鼓琴二女果若固有之孟子曰大孝終身慕父母五十而慕者予於大舜見之矣是故孝子之至莫大乎尊親尊親之至莫大乎以天下養爲天子父尊之至也以天下養養之至也孟子曰舜明於庶物察於人倫由仁義行非行仁義也孟子曰堯舜之道孝悌而已孟子曰規矩方員之至也聖人人倫之至也欲爲君盡君道欲爲臣盡臣道二者皆法堯舜而已不以舜之所以事堯事君不敬其君者也不以堯之所以治民治民賊其民者也孟子曰智者無不知也當務之爲急仁者無不愛也急親賢之爲務堯舜之智而不徧物急先務也堯舜之仁不徧愛人急親賢也不能三年之喪而緦小功之察放飯流歠而問無齒決是之謂不知務孟子曰堯舜之道不以仁政不能平治天下今有仁心仁聞而民不被其澤者不行先王之道也聖人旣竭心思焉繼之以不忍人之政然後仁覆於天下自堯以來九族內睦百官外正化行諸侯流及兆民皆有君子之行比屋可封後世莫能繼也

四十九載甲戌

五十載商均除喪禹委政於臯陶伯益退避於陽城天下諸侯朝覲訟獄謳歌者不之商均而之禹

論曰愚讀五帝書然後知聖人澤及斯民之逺也後世有立功於一時興利於一邦者人猶追思而祀之是數聖人者有功於天下萬世曾不得推苖裔立宗子建廟廷春秋四時饗天下之報也有天下者端拱九重之內治其國家上之天文下之地理中之人倫衣食之原器用之利法度之彰禮樂之則誰推明制作之也而忘之乎夷戎之人駕一偏空說失事理之制而其神像反得蟠據名山中華巍業相望又聽其雕梁畫棟羣淪滅三綱之人而豢養之此何道也其不耕不殖侵漁民利耗蠧民財乃細事耳爲政者恬不以爲慮諸華無人可悲之甚矣

皇王大紀卷四﹤史部﹐編年類﹐皇王大紀﹥

欽定四庫全書

皇王大紀卷五

宋胡宏撰三王紀

夏大禹

元載禹踐天子位都於安邑以水徳王正仍建寅是謂人統朔以平旦建綏乘先路駱馬黒鬛大事斂用昬戎事乘驪戎車曰鉤車先正馬牲用黑牡國號夏卽蒲阪而封商均是爲虞以奉其先祀服其服禮樂如之以客見天子天子弗臣示不敢專也行丙寅歷其圖書曰連山艮震巽離坤兌乾坎此連山氏之河圖也夏后氏因之故曰連山王天資敏給其徳不違其儀可親其言可信不貴尺璧而重寸陰聲爲律身爲度亹亹穆穆爲紀爲綱以五聲聽治爲銘於簨簴曰告寡人以道者擊鼓以義者擊鐘以事者振鐸以憂者擊磬以獄者揮鞀黃帝作車少昊加牛以輈端衡之輗服之王命奚仲爲車正始駕以馬以轅端曲衡之軏服之馬車小而牛車大矣於是等級之度修貴賤之分明封奚仲爲薛侯古者爲醴酪以制儀狄作防酒以獻王大惡之曰後世必有以此亡國敗家者矣遂防儀狄王之世三苗氏恃其水國有洞庭彭蠡之險修政不仁王滅之

論曰戰國之時吳起有言三苗左洞庭右彭蠡修政不仁禹滅之按虞夏之書舜竄三苖於三危在雍州之境及禹滅之乃在洞庭彭蠡之間或曰三苖九黎之後也參攷傳記黎苖之人反覆爲亂經涉皇帝之世聖人屢遷而教擾之而不艾殺之其仁如天何可及也滅者廢其居易其綂而已

防諸侯於塗山執玉帛者萬國

論曰甚哉秦始皇李斯君臣之不仁也除封建蔑帝王明徳之裔絕公侯名臣之世郡縣天下欲自專其利也夫諸侯之興自生民始皇帝之際有未如制者則不可知然天運之方泰及禹平水土同九州分五服齊之以長道之以師公侯伯子男各有定制無得逾越者矣夏商之季天下紛亂湯武起而治之聞無一物不獲其所矣未聞縱釋彊大諸侯而不裁正之也謹以天下圗按之四海之內九州州方千里先王之制州建二百一十國則九州千八百國之君乃自古諸侯之本數也而塗山之防稱萬國者猶周王八百國之君而云撫萬邦也聖王有不忍之心斯有不忍人之政矣封建諸侯仁政之大者也秦人專利削除封建郡縣天下天運方否自是而後聖人之道不行人君莫不蓄獨擅天下之心故襲用郡縣之制而不能革也吁一蓄獨擅天下之心已亡王道之本修徳用贒力行善政差可不大亂而已豈有三王之至治乎天下之大不與天下共一人不好善則天下贒才盡廢寇盜蠭起戎馬馮陵所至如隄潰河決殺人盈天下郡守縣令莫之能禦也而國隨以亡譬如人之死於鋒刃壓於巖石溺於風濤非天命之正者忠臣痛焉故周之建國自后稷也商之傳世逮桀宋也夏有後至楚悼王后息也是三代者經歷變故而宗廟血食鹹二千餘年豈若秦隋卒暴漢唐亡則絕世乎有天下者盍監秦否而傾諸

見耕者五耦而式過十室之邑則下爲秉徳之士存焉甞見刑者惕然傷之曰豈吾不徳而陷人之罪與申命天下省徳愼刑務盡人心百姓爲之諺曰吾王不遊吾何以休吾王不豫吾何以助一逰一豫爲諸侯度至於三年以仁遂焉是時天下殷盛公家有三十載之積私家有九載之儲作大夏之樂臯陶謨曰若稽古臯陶曰允廸厥徳謨明弼諧禹曰兪如何臯陶曰都愼厥身修思永惇敍九族庶明勵翼邇可逺在玆禹拜昌言曰兪臯陶曰都在知人在安民禹曰吁咸若時惟帝其難之知人則哲能官人安民則惠黎民懷之能哲而惠何憂乎驩兜何遷乎有苖何畏乎巧言令色孔壬臯陶曰都亦行有九徳亦言其人有徳乃言曰載采采禹曰何臯陶曰寛而栗柔而立願而恭亂而敬擾而毅直而溫簡而亷剛而塞彊而義彰厥有常吉哉日宣三徳夙夜浚明有家日嚴祗敬六徳亮采有邦翕受敷施九徳咸事俊乂在官百僚師師百工惟時撫於五辰庶績其凝無教逸欲有邦兢兢業業一日二日萬幾無曠庶官天工人其代之天敍有典敕我五典五惇哉天秩有禮自我五禮有庸哉同寅恊恭和哉天命有徳五服五章哉天討有罪五刑五用哉政事懋哉懋哉天聰明自我民聰明天明畏自我民明威逹於上下敬哉有土臯陶曰朕言惠可底行禹曰兪乃言底可績臯陶曰予未有知思日贊贊襄哉咎繇封國於英六薨於王之世益封其支庶有在許者

八載王東巡狩登茅山受諸侯之計更名曰防稽汪芒漆之姓君守封堣山是爲長狄防風氏獨後至戮之以戒不防王崩於越

論曰記稱舜蒼梧劉道原以爲巡守南裔往而不返者欲兆庶專意戴禹也夫舜本以耄期倦於勤使禹攝政若逺巡荒外而死是與經意相反也舜之授禹以天下者本乎民心與天意爾使禹有天命舜𨿽不死於荒外何病於禹使禹無天命舜𨿽死於荒外豈能有益於禹哉此記者謬誤道原習而未之察也若史載禹葬防稽道原曰大江之南前代要服大禹死則葬焉何哉古者不墓祭時享存乎廟主王者以四海爲家若魂气則無不之也秦漢而後人君以死爲大諱崇尙墓祭違經棄禮逺事屍柩難以語乎理矣善哉論也厥後少康封其子於越者豈不爲禹葬在所故歟

啟贒能敬承繼王之道伯益奉啟踐天子位葬王於防稽衣冠儉素從王命也孔子曰巍巍乎舜禹之有天下也而不與焉孔子曰禹吾無間然矣菲飲食而致孝乎神惡衣服而致美乎黻冕卑宮室而盡力乎溝洫禹吾無間然矣

論曰人君𨿽不可勞人而佚已亦不當薄己以厚人貴爲天子富有天下其奉養有度自不至於防薄也大禹貴爲天子富有天下而菲飲食惡衣服卑宮室不享其奉無乃非中道耶吁鯀堙洪水得罪於天下以殛死者也禹平水土得天下心以有天下者也父以此誅己以此王𨿽身得享其奉而心有所不忍故菲惡卑陋不以天子爲尊榮也夫古之人愛其親有深長之思如此哉故孔子重贊之曰吾無間然有天下而不與於此見之矣

孟子曰禹之治水水之道也行其所無事也孟子曰季路人告之以有過則喜禹聞善言則拜大舜有大焉善與人同舎己從人樂取於人以爲善自耕稼陶漁以至爲帝無非取諸人者取諸人以爲善是與人爲善者也故君子莫大乎與人爲善孟子曰萬章問曰堯以有天下與舜有諸孟子曰否天子能薦人於天不能使天與之天下諸侯能薦人於天子不能使天子與之諸侯大夫能薦人於諸侯不能使諸侯與之大夫昔者堯薦舜於天而天受之暴之於民而民受之天受之者使之主祭而百神享之也民受之者使之主事而事治百姓安之也天與之人與之故曰天子不能以天下與人萬章曰人有言至於禹而徳衰不傳於贒而傳於子有諸孟子曰不然也天與贒則與贒天與子則與子堯舜禹益相去久逺其子之贒不肖皆天也非人之所能爲也莫之爲而爲者天也莫之致而至者命也

啟

元載甲申

二載啟旣除喪伯益歸政就國於箕山之陰生二子一曰大亷實鳥俗氏二曰若木實費氏有扈氏不用命啟滅之享諸侯於鈞臺作九辧九歌之樂夏書甘誓啟與有扈戰於甘之野作甘誓甘誓大戰於甘乃召六卿王曰嗟六事之人予誓告汝有扈氏威侮五行怠棄三正天用絕其命今予惟恭行天之罰左不攻於左汝不恭命右不攻於右汝不恭命禦非其馬之正汝不恭命用命賞於祖弗用命戮於社予則孥戮汝

論曰理得而無阿私是謂天意故可殺而不殺猶可赦而不赦也一容私說於其間則非天意矣罰弗及嗣者堯舜常典其所以興也罪人以族者紂之虐政其所以亡也若夏啟甘之戰成湯鳴條之師稱孥戮者此用兵誓眾使人致死之法不可以常典論虐政比也古者用兵皆出於必不得已自非以至順伐至逆至仁伐至不仁則不舉也驅人而致之死地茍非示以重法有逾於死或致敗績使逆者肆行不仁者得志於天下其殘害生民豈有窮極故聖人權輕重不得已而有孥戮之誓也設有不用命者則必施之豈空言哉後世儒者不復知兵當天下大難放棄軍律使逆賊肆行殺人盈天下而莫之禁也非天意矣

九載啟崩子太康踐位

太康

二載甲午太康居喪不哀農政不修四夷背叛后稷棄當舜之世薨於黑水之山其子不窋嗣太康棄稷不務不窋不義太康去之邠邊於夷狄不敢怠先業時序其徳遵修其緒肄其訓典朝夕勤恪守以惇篤奉以忠信奕世載徳不忝前人戎狄服焉

十二載甲辰

二十載甲寅

二十九載后羿爲射官羿尢善於其職太康迷於原獸羿因民之怨以兵距王王畏之不敢還翺翔河上眾散而死弟仲康立夏書五子之歌敍曰太康失邦昆弟五人須於洛汭作五子之歌五子之歌太康尸位以逸豫滅厥徳黎民咸貳乃盤逰無度畋於有洛之表十旬弗反有窮后羿因民弗忍距於河厥弟五人禦其母以從徯於洛之汭五子咸怨述大禹之戒以作歌其一曰皇祖有訓民可近不可下民惟邦本本固邦寜予視天下愚夫愚婦一能勝予一人三失怨豈在明不見是圗予臨兆民懍乎若朽索之馭六馬爲人上者柰何不敬其二曰訓有之內作色荒外作禽荒甘酒嗜音峻宇雕墻有一於此未或不亡其三曰惟彼陶唐有此冀方今失厥道亂其紀綱乃底滅亡其四曰明明我祖萬邦之君有典有則貽厥子孫闗石和鈞王府則有荒墜厥緒覆宗絕嗣其五曰嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

仲康

元載羿自鉏遷於窮石號有窮氏因夏民入總夏政仲康不得有所爲於是羲和湎淫廢時亂日往徵之作徵夏書敍徵曰惟仲康肇位四海侯命掌六師羲和廢厥職酒荒於其邑侯乃承王命䢐徵告於眾曰嗟予有眾聖有謨訓明徴定保先王克謹天戒臣人克有常憲百官修輔厥後惟明明每嵗孟春遒人以木鐸循於路官師相防工執藝事以諌其或不恭邦有常刑惟時羲和顚覆厥徳沈亂於酒畔官離次俶擾天紀遐棄厥司乃季秋月朔辰弗集於房瞽奏鼓嗇夫馳庶人走羲和屍厥官罔聞知昬迷於天象以干先王之誅政典曰先時者殺無赦不及時者殺無赦今予以爾有眾奉將天罰爾眾士同力王室尙弼予欽承天子威命火炎昆崗玉石俱焚天吏逸徳烈於猛火殲厥渠魁脇從罔治舊染污俗咸與惟新嗚呼威克厥愛允濟愛克厥威允罔功其爾眾士懋戒哉

論曰夏商之事缺失最多𨿽聖人去取之思不可盡見如侯徵羲和以其事考之廢之可爾何至興師疑其黨於羿欲假托於正仗兵威以恐動天下也人臣當是時或內受顧托或外掌藩宣則宜辧之於早小心翼翼廣求鄰援𨿽勝負不可必行法以立命則忠臣矣今羲和𨿽不黨於羿乃沈湎於酒廢時亂日自取滅亡烏得爲忠聖人載之者所以爲後世戒也或曰先時者殺無赦不及時者殺無赦此軍法一切之政也是道也以用於民事則可謂之一切之政在軍法則爲令典矣又曰威克厥愛允濟愛克厥威允罔功此誓眾一切之言也是道也以用於民事則可謂之一切之言在軍法則爲善政矣侯之書正軍法也其舉兵之志則王者之罪人也其行軍之法則未爲過故孔子悉取其言而不削也

三載甲子樂正後夔之子伯封實有豕心貪惏無厭忿纇無期人謂之封豕羿討滅之諸侯震服羿負恃其射而有大功不卹民事習於田獵武羅伯因熊髠龎圉其贒臣也咸被其棄逐而信寒浞寒浞伯明氏之讒子弟也行媚於內施賂於外而娛羿於田

十三載甲戍仲康崩子相立

相

元載王屍天位同姓諸侯惟斟灌氏斟尋氏乃心王家羿田無厭馳逐不休眾甚苦之寒浞因其眾殺羿國內大亂相以故得走依二斟浞因羿之室生二子曰澆曰豷

十載甲申

二十載甲午

二十七載寒浞使澆及豷伐斟灌氏斟尋氏攻相弒之相之臣靡逃奔有鬲氏相之後緍方娠逃出自竇乃奔有仍氏生少康

皇王大紀卷五

欽定四庫全書

皇王大紀卷六

宋胡宏撰三王紀

夏少康

三載甲辰

十三載甲寅

二十三載甲子少康旣長爲仍牧正澆使椒之仍求少康少康奔有虞虞思妻之以二姚而邑諸綸有田一成有眾一旅厚樹恩徳陰結夏眾撫納舊官寒浞旣得志恃其讒慝詐僞而不徳於民少康使女艾諜澆使季杼誘豷靡亦撫納二斟之燼是時姬不窋之孫公劉遭夏氏之亂勤勞於民民用富厚和協輯睦備其戎器抗中華之難諸侯之從者十有八國遂平西戎漆沮之地荒大豳土詩大雅十六篇曰公劉六章章十句周召康公戒成王也成王將蒞政戒以民事美公劉之厚於民而獻是詩也篤公劉【篤厚也】匪居匪康乃埸乃疆乃積乃倉乃裹餱糧於槖於囊【小曰槖大曰囊】思輯用光弓矢斯張幹【盾也】戈【勾子防也】戚【斧也】【鉞也】爰方啟行篤公劉於胥【相也】斯原旣庶旣繁旣順乃宣【徧也】而無永嘆陟則在巘【小山也】復降在原【廣平曰原】何以舟之【帯也】維玉及瑤鞞琫【上曰鞞下曰琫】容刀篤公劉逝彼百泉瞻彼溥【廣大也】原廼陟南岡【山脊曰岡】乃覯於京【絕髙曰京】京師之野於時處處於時廬旅於時言言【直言曰言】於時語語【論難曰語】篤公劉於京斯依蹌蹌濟濟俾筵俾幾旣登乃依乃造其曹【羣也】執豕【新國殺禮】於牢酌之用匏【儉質也】食之飲之君之宗之篤公劉旣溥旣長旣景廼岡相其陰陽觀其流泉其軍三單【羨也】度其隰原徹田爲糧度其夕陽【山西曰夕陽】豳居允荒篤公劉於豳斯館涉渭爲亂【正絕流曰亂】取厲取鍛【鍛厲斧斤之石】止基廼理爰眾爰有夾其皇澗遡其過澗止旅乃密芮鞫之卽【皇過皆澗名芮之言內也水之內曰隩水之外曰鞫】及公劉薨累世防弱

三十三載甲戍

四十一載靡起有鬲之師並二斟之士討寒浞滅之迎少康於有虞少康帥有虞之眾滅澆於過滅豷於戈威動天下四方諸侯奔走來朝復禹舊迹入踐天子位封庶子於防稽謂之越子

論曰人殺其父子必欲死人辱其君臣必欲報忍死謀報能以天道爲定命不觀敵勢而攺圖則庶幾焉茍顧其私內覬大利外畏大難𨿽有良心日銷月鑠其不忘君父者希矣少康靡鬲眞人臣子哉志在討賊行吾義而已非圖富貴者也故受困厄而不渝濵死亡而不怠兢兢業業經營四十年然後克殄元凶祀夏配天不失舊物嗚呼此眞可謂中興者矣故唐虞世南論歷代中興之主以少康爲冠噫前王之所爲後王之師也可不鑑哉

四十三載甲申

五十三載甲午

六十二載王崩子杼立

季杼

元載甲辰

十一載甲寅王能帥禹之道

十七載王崩子槐立

槐

四載甲子契六世孫根圉之子曰防爲水官勤於其職而死

十四載甲戌

二十四載甲申

二十六載王崩子芒立

芒

八載甲午

十八載甲辰王崩子泄立

泄

十載甲寅契八世孫曰上甲防能帥契之道

十六載王崩子不降立

不降

四載甲子

十四載甲戍

二十四載甲申

三十四載甲午

四十四載甲辰

五十四載甲寅

五十九載王崩弟扄立

扄

五載甲子

十五載甲戌

二十二載王崩子廑立

廑

四載甲申

十四載甲午

二十一載王崩不降子孔甲立

孔甲

三載甲辰王好事神肆行淫亂作破斧之歌是爲東音諸侯化之夏政始衰天降龍二唐堯之後有劉累者能知其嗜欲而豢之王封累於魯縣

十三載甲寅

二十三載甲子

三十一載王崩子臯立

臯

二載甲戌稷十世孫公非之子曰髙圉能帥后稷之道十三載王崩子發立

發

元載甲申

十九載王崩子癸踐位是謂之桀

桀

二載甲辰

十二載甲寅

二十二載甲子

三十二載甲戌

三十三載自孔甲之後王室政徳日衰諸侯或不朝桀能申鉤索鐵負恃其力不務徳而務傷百姓有趙梁者教爲無道勸以貪狠伐防山有施氏有施氏進女妹喜桀嬖之所言皆聽爲之爲瓊室象廊瑤臺王行淫縱樂政事怠廢爲肉山脯林酒池可以運舟一鼓而牛飲者三千人以爲戲劇初殷侯契之孫相土徙居商丘因閼伯之故墟逮相土十世孫主癸之妃夫都感白气貫月之祥而生天乙是嵗主癸卒天乙立是爲成湯三十五載成湯元年自契至於成湯八遷湯始居亳從先君居作帝告釐沃有田方七十里聞逸民伊尹摯耕於有莘之野樂堯舜之道非其道也非其義也一介不以與人一介不以取諸人祿之以天下弗顧也系馬千駟弗視也則使人以幣聘之伊尹囂囂然曰我何以湯之幣聘爲哉我豈若處畎畆之中由是以樂堯舜之道哉湯三使往聘之旣而幡然攺曰與我處畎畆之中由是以樂堯舜之道吾豈若使是君爲堯舜之君哉吾豈若使是民爲堯舜之民哉吾豈若使吾身親見之哉天之生此民也使先知覺後知使先覺覺後覺也予天民之先覺者也予將以斯道覺斯民也非予覺之而誰也遂受湯聘起爲上卿

論曰自下士而上天位也天位聖人之大寶也義則貴利則賤伊尹之初所以不從湯命者恐其以爲利也三聘幡然而起者知其非爲利也居天位者愼毋以爵祿期人哉其有棄天下猶敝屣視富貴如浮雲者必望望然去之矣所得而官使者皆冀事功求溫飽之士亡國敗家率由於此矣

湯又得萊朱慶誧湟裏且東門虛南門蠕西門疵北門側皆天下之賢士也是時王室昬亂黎民困窮伊尹自任以天下之重思天下之民匹夫匹婦有不被堯舜之澤者如己推而納之溝中於是殷國大治

三十六載亳與葛爲鄰葛伯淫放貪虐不修祭祀湯使人問之曰無以供粢盛也湯使亳眾往爲之耕老弱饋食葛伯率其民要其有酒肉者奪之眾畏君命不敢校也有一童子校曰而不能耕吾爲汝耕而又奪吾酒食不亦甚乎葛伯殺之湯聞之怒帥師徵之誅葛伯作湯徵

論曰齊桓晉文仗義以爲利者也猶須王命以率諸侯成湯則尙義矣徵伐大事必請王命書經焚毀失亡過半文無所徵是以不可得而書也

三十七載成湯薦伊尹於桀爲陳素王及九主之事桀不聽與羣臣沈湎於酒伊尹進諌若曰君王以酒色之防壅天命而不理失人心而不圖反是爲善善則祥集習是爲不善不善則殃來君王宜畱意焉桀曰子無訞言吾之有民猶天之有日也日亡吾乃亡矣伊尹自亳凡五適夏告桀以堯舜之道桀終不聽

四十載伊尹旣醜有夏復歸於亳入自北門乃遇汝鳩汝方昔先王之田也開三面而驅之順驅則逐逆驅則殺所以愛天物而存仁心以禮存心不惟務獲而已也是時田者張网四面合圍以殄天物浸及其民於是成湯出田命去网三面曰欲左者左右者右惟不用命者乃入吾网復古制也漢南諸侯聞之曰湯仁及禽獸而況於人乎皆歸心焉桀疾其大得諸侯和也召之囚於重泉夏臺已而釋之

四十一載甲申桀窮其宗族恥其勲舊輕其賢良棄義聽讒卿士幹辛淩轢諸侯左帥曹觸龍讒嫉才智諸侯危其位大夫隱其道羙人不容曼聲不歌舉事戾於天發令逆於時瞿山地裂及泉發徒鑿之通於河諫者曰泄天气發地藏天子失道後必敗殺之耆老或諫又殺之或獻錄書曰亡夏者桀也於是大誅豪傑闗龍逄引黃圖進諫若曰古之人君謙恭敬信節用愛人故天下安而社稷宗廟固今君用財若無窮殺人若不勝民惟恐君之後亡矣人心已去天命不佑盍少悛乎不聽龍逢立而不去桀焚黃圗殺龍逄大防諸侯於有仍氏有緡氏見王汰侈弗善也引師先歸桀帥諸侯攻克之愈自矜肆國人大崩諸侯韋氏顧氏昆吾氏黨桀之惡恣行亂政王之世犬羣嘷兩日鬭枉矢流星隕五星錯行雨血夏霜木冰地震伊洛竭太山崩

商成湯

十八祀夏桀鑿地爲夜宮男女雜處三旬不朝太史終古執其圖法泣諌不聽終古出奔湯以薛侯仲虺爲左相命諸侯爲景亳興師伐韋氏顧氏昆吾氏遂伐桀以若木裔孫費昌爲禦桀眾敗績自安邑東入山太行東南涉河湯緩追之遂奔南巢湯放之告諸侯羣後曰古禹臯陶久勞於外其有功於民民乃有安東爲江北爲濟西爲河南爲淮四瀆已修萬民乃有居后稷降播農殖百谷三公咸有功於民故後有立羣後毋不有功於民勤力乃事予乃大罰殛汝毋予怨湯始徵自葛載民望之若大旱之望云霓也歸市者不止蕓者不變誅其君而弔其民若時雨降民大恱十一徵而無敵於天下天下之人皆曰王非富天下也爲匹夫匹婦復讎也三月歸於亳踐天子位定都焉國號曰商其圖書曰歸藏坤乾震巽坎離艮兌歸藏之河圖也商人因之故曰歸藏以斗杓建丑冬十二月爲嵗首是謂地綂

論曰古史不載湯攺元獨劉道原載之愚竊以爲非其實也夫人君卽位之一年謂之元年所以謂一爲元者竊譬諸人猶其始生也猶其有首也生之時一定而不載身之首一生而不可易成湯之始立於桀之三十五載矣其所以克享天心受天明命以有九有之師爰革夏正本是而爲之者也又可攺乎元者義之所存非若一二之爲數也後世以元爲數而不知其義如漢武之初年曰建元元年旣曰元年則元已建矣又曰建元豈不贅乎後又因事別建年號如曰元朔元年旣曰元又曰朔又曰元年失其義也甚矣嗚呼使人君知此義而體之則原元於一豈至如是紛紛乎

以日中爲朔攺載曰祀建太白乘大路白馬黒首大事斂用日中戎事乘翰戎車曰寅車先疾馬牲用白牡封夏后氏之後於杞行甲寅歷商書敍曰伊尹相湯伐桀升自陑遂與桀戰於鳴條之野作湯誓湯誓王曰格爾眾庶悉聽朕言非臺小子敢行稱亂有夏多罪天命殛之今汝有眾汝曰我後不卹我眾捨我穡事而割正夏予惟聞汝眾言夏氏有罪予畏上帝不敢不正今汝其曰夏罪其如臺夏王率遏眾力率割夏邑有眾率怠弗協曰時日曷防予及汝皆亡夏徳若玆今朕必往爾尙輔予一人致天之罰予其大賚汝爾無不信朕不食言爾不從誓言予則孥戮汝罔有攸赦湯旣勝夏欲遷其社不可作夏社至臣扈夏師敗績湯遂從之遂伐三朡俘厥寶玉誼伯仲伯作典寶仲虺申王奉天伐夏之義作誥焉商書敍曰湯歸自夏至於大坰仲虺作誥仲虺之誥成湯放桀於南巢惟有慙徳曰予恐來世以臺爲口實仲虺乃作誥曰嗚呼惟天生民有欲無主乃亂惟天生聰明時又有夏昬徳民墜塗炭天乃錫王勇智表正萬邦纉禹舊服玆率厥典奉若天命夏王有罪矯誣上帝以布命於下帝用不臧式商受命用爽厥師簡賢附勢寔繁有徒肇我邦於有夏若苗之有莠若粟之有秕小大戰戰罔不懼於非辜矧予之徳言足聽聞惟王不邇聲色不殖貨利徳懋懋官功懋懋賞用人惟已攺過不吝克寛克仁彰信兆民乃葛伯仇餉初徵自葛東徵西夷怨南徵北狄怨曰奚獨後予攸䢐之民室家相慶曰徯我後後來其蘇民之戴商厥惟舊哉佑賢輔徳顯忠遂良兼弱攻昧取亂侮亡推亡固存邦乃其昌徳日新萬邦惟懷志自滿九族乃離王懋昭大徳建中於民以義制事以禮制心垂裕後昆予聞曰能自得師者王謂人莫己若者亡好問則裕自用則小嗚呼愼厥終惟其始殖有禮覆昬暴欽崇天道永保天命商書敍湯誥湯旣黜夏命復歸於亳作湯誥湯誥王歸自克夏至於亳誕告萬方王曰嗟爾萬方有眾明聽予一人誥惟皇上帝降衷於下民若有恆性克綏厥猷惟後夏王滅徳作威以敷虐於爾萬方百姓萬方百姓罹其凶害弗忍荼毒並告無辜於上下神祗天道福善禍淫降災於夏以彰厥罪肆予小子將天命明威不敢赦敢用牡敢昭告於上天神後請罪有夏聿求元聖與之戮力以與爾有眾請命上天孚佑下民罪人黜伏天命弗僣賁若艸木兆民允殖俾予一人輯寜爾邦家玆朕未知獲戾於上下栗栗危懼若將隕於深淵凡我造邦無從匪彛無卽慆淫各守爾典以承天休爾有善朕弗敢蔽罪當朕躬弗敢自赦惟簡在上帝之心其爾萬方有罪在予一人予一人有罪無以爾萬方嗚呼尙克時忱乃亦有終咎單作明居建天官以理明事命六太典司六典曰太宰太宗太史太祝太士太卜命五官典司五眾曰司徒司馬司空司士司冦命六府典司六職曰司土司木司水司艸司器司貨命六工典制六材曰上工金工石工木工獸工艸工天子三公九卿二十七大夫八十一元士大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國三卿皆命於其君下大夫五人上士二十七人制三公一命捲若有加則賜也不過九命次國之君不過七命小國之君不過五命大國之卿不過三命下卿再命小國之卿與下大夫一命正九州之封域兩河間曰冀州河南曰豫州河西曰雍州漢南曰荊州江南曰州濟河間曰兗州濟州東曰徐州易北曰幽州岱東曰營州州方千里州建百里之國三十七十里之國六十五十里之國百有二十八州州二百一十國名山大澤不以封其餘以爲附庸以爲閒田諸侯之有功者取於閒田以祿之其有削地者歸之閒田天子之縣內方百里之國九七十里之國二十有一五十里之國六十有三凡九十三國名山大澤不以朌其餘以祿士以爲閒田農民一夫一婦受田七十畆耕公田七畆天子之田方千里諸侯爵三列田三等公田方百里侯七十里伯五十里不能五十里附於諸侯曰附庸王太子食百里天子三公之田視公卿視侯大夫視伯元士視附庸謂之采地是故天子有田以處其子孫諸侯有國以處其子孫大夫有采以處其子孫卿以下必有圭田圭田五十畆無徵天子之縣內視元士天子使其大夫爲三監監於方伯之國國三人其祿視諸侯之卿其爵視次國之君其祿取之於方伯之地諸侯之於天子也比年一小聘三年一大聘五年一朝天子五年一巡狩嵗二月東巡狩至於岱宗柴而望祀山川覲諸侯問百年者就見之命太師陳詩以觀民風命市納價以觀民好惡命典禮考時月定日同律禮樂制度衣服正之山川神祗有不舉者爲不敬不敬者君削以地宗廟有不順者爲不孝不孝者君絀以爵變禮易樂者爲不從不從者君流革制度衣服者爲畔畔者君討有功徳於民者加地進律南巡西巡北巡皆如初禮歸假於祖禰用特天子將出類乎上帝宜乎社造乎禰諸侯將出宜乎社造乎禰天子無事與諸侯相見曰朝考禮正刑一徳以尊於天子諸侯賜弓矢然後徵賜鈇鉞然後殺賜圭瓚然後鬯未賜圭瓉則資鬯於天子承桀暴亂之後大旱

十九祀大旱

二十祀大旱

二十一祀大旱伊尹言於王發莊山之金鑄幣通有無於四方以賑救之民以是不困

二十二祀大旱

皇王大紀卷六

欽定四庫全書

皇王大紀卷七

宋胡宏撰三王紀

成湯

二十三祀大旱祀周棄以配稷

二十四祀大旱王徧走羣望以六事自責曰政不節歟使民疾歟宮室營歟女謁盛歟苞苴行歟防夫昌歟何不雨之極也最後禱於桑林之社天油然作云沛然下雨歳則大熟天下懽洽遂作桑林之樂名曰大濩作諸噐之用銘以爲警戒史失之矣其盤銘有曰茍日新日日新又日新欲其徳日新也徳日新故其政日新也天下無事而人受其福也自神農氏大興農桑之業生民衣被其業後世聖人修其制度不忘其初天子必有籍田千畆冕而朱紘躬秉耒三推諸侯必有籍田百畆冕而靑紘躬秉耒九推以事天地山川社稷先祖以爲醴酪粢盛於是乎取之身致其誠信誠信之謂盡盡之謂敬敬盡然後可以事神明古者公田籍而不稅市防而不稅關譏而不徵林麓川澤以時入而不禁春省耕而補不足秋省斂而助不給凡使民興事任力任老者之事食壯者之食用民之力歳不過三日三年畊必有一年之食九年畊必有三年之食冢宰制國用必於歳之杪五穀皆入然後制國用用地大小視年之丰耗以三十年之通制國用量入以爲出祭用數之仂喪用三年之仂太史典禮執簡記奉諱惡天子齋戒受諫司防以歳之成質於天子冡宰齋戒受質大樂正大司寇市三官以其成從質於天子大司徒大司馬大司空齋戒受質百官各以其成質於三官大司徒大司馬大司空以百官之成質於天子百官齋戒受質然後休老勞農成歳事制國用先王必舉其定國之數以地廣狹年之上下禮之厚薄以爲禮之大經禮之大倫防旱水溢年𨿽大殺民無菜色眾不懼國無九年之蓄曰不足無六年之蓄曰急無三年之蓄曰國非國也古者天子諸侯必有公桑蠶室近川而爲之築宮仞有三尺棘墻而外閉之大昕之朝君皮弁素積卜三宮之夫人世婦之吉者先入蠶於蠶室奉種浴於川桑於公桑風戾以食之歳旣單矣世婦卒蠶奉繭獻於君於夫人曰此所以爲君服歟遂副禕而受之因少牢以禮之及良日後夫人繅三盆手遂布於三宮夫人世婦之吉者使繅遂朱緑之黃之以爲黼黻文章社而賦事烝而獻功服旣成君服以祀先王先公敬之至也自包犧氏以田漁教民後世聖人立制度以習軍律天子諸侯無事則歳三田傳曰田者大艾艸以防或捨其中褐纒旃以爲門裘纒質以爲槸間容握驅而入轚則不得入左者之左右者之右然後焚而射焉天子發然後諸侯發諸侯發然後大夫士發天子發抗大綏諸侯發抗小綏獻禽於其下故戰不出頃田不出防不逐奔走古之道也記曰天子不合圍諸侯不掩羣大夫不麛不卵士不塞隱庶人不數罟罟必四寸然後入澤梁天子殺則下大綏諸侯殺則下小綏大夫殺則止佐車佐車止則百姓獵射左膘逹於右腢爲上殺射右耳本者次之射左髀逹於右防爲下殺上殺爲幹豆中殺爲賓客下殺充君之庖靣傷不獻踐毛不獻不成禽不獻禽𨿽多毎禽擇取三十焉其餘以與士大夫習射於澤宮田𨿽得禽射不中不得取禽田𨿽不得禽射而中則得取禽古者以辭讓取不以勇力取不風不暴不行火艸木不折不操斧斤不入山林獺祭魚然後虞人入澤梁豺祭獸然後入山林鳩化爲鷹鷹隼擊然後設罻羅昆虫未蟄不以火田鳥獸孕禁罝羅矠魚龞水虫孕禁罜防設穽鄂上蟄發講罛罶取名魚登川禽禁鯤鮞長麑翼鷇卵捨蚳蝝不殺胎不殀夭不覆巢不槎蘗伐一樹殺一獸必以其時故山不童澤不竭鳥獸魚龞皆得其所無事而不田曰不敬田不以禮曰天物禮也者令於天時設於地財順於神合於人心理萬物者也是故天時有生也地理有冝也人官有能也物曲有利也天不生地不養君子不以爲禮也神弗享也居山以魚鼈爲禮居澤以鹿豕爲禮君子謂之不知禮王初作囿養禽獸以爲田獵之常所是故有養獸之官及歳時齋戒沐浴而躬朝之犧牷祭牲必於是取之敬之至也君召牛納而視之擇其毛而卜之吉然後養之君皮弁素積朔月月半君巡牲所以致力孝之至也天子七廟三昭三穆與太祖之廟而七諸侯五廟二昭二穆與太祖之廟而五大夫三廟一昭一穆與太祖之廟而三士一廟庶人祭於寢天子諸侯宗廟之祭春曰礿夏曰禘秋曰甞冬曰烝天子祭天下名山大川五嶽視三公四瀆視諸侯諸侯祭名山大川之在其地者天子諸侯祭因國之在其地而無主後者天子宗廟歳五享犆礿祫禘祫甞祫烝諸侯宗廟歳四享礿則不禘禘則不甞甞則不烝烝則不礿是故礿犆禘一犆一祫甞祫烝祫防三年不祭惟祭天地社稷爲越紼而行事祭丰年不奢防年不儉司空執度量地以制邑度地以居民地邑民居必參相得田裏不粥墓地不請凡居民材必因天地寒暖燥濕廣谷大川異制民生其間異俗剛柔輕重遲速異齊五味異和器械異制衣服異冝修其教不易其俗齊其政不異其冝不使山者居川不使渚者居中原無曠上無遊民食節事時少而無父者謂之孤老而無子者謂之獨老而無妻者謂之鰥老而無夫者謂之寡此四者天民之窮而無告也皆有常餼瘖聾跛躃防折侏儒百工各以其器食之然後民咸安其居樂事勸功尊君親上於是興學六禮冠昬喪祭鄕相見七教父子兄弟夫婦君臣長防朋友賔客八政飲食衣服事爲異別度量數制司徒修六禮以節民性明七教以興民徳齊八政以防淫一道徳以同俗用水火金木飲食必時合男女頒爵用必當年徳用民必順養耆老以致孝卹孤獨以逮不足上賢以崇徳簡不肖以絀惡命鄕大夫論秀士升之司徒曰選士爲選士者不徵於鄕司徒論選士之秀者而升之學見樂正焉曰俊士爲俊士者不徵於司徒曰造士樂正崇四術立四教春秋教以禮樂冬夏教以詩書順先王詩書禮樂以造士禮在瞽宗書在上庠王太子王子羣後之太子卿大夫元士之適子國之俊選皆造焉凡入學以齒大樂正論造士之秀者以告於王而升諸司馬曰進士司馬辧論官材論進士之賢者以告於王而定其論論定而後官之任官而後爵之位定而後祿之大夫廢其事終身不仕死以士禮葬之命鄕簡不帥教者以教耆老皆朝於庠元日習射尙功習鄕上齒大司徒率國之俊士與執事焉不變右移之左左移之右如初禮不變移之郊如初禮不變移之遂如初禮不變屏之逺方終身不齒造士將出學小胥大胥小樂正簡不帥教者以告於大樂正大樂正以告於王王命三公九卿大夫正之終身不齒有發則命大司徒教士以車甲凡執技論力適四方臝股肱決射禦凡執技以事上者祝史射禦卜醫及百工凡執技以事上者不貳事不移官出鄕不與士齒仕於家出鄕不與士齒爵人於朝與士共之刑人於市與眾棄之是故公家不畜刑人刑人不在君側大夫弗養士遇之塗弗與言也屏之四方惟其所之不及以政弗故生也諸侯天子命之教然後興學小學在公宮南之左大學在郊天子將出徵類於上帝冝於社造於禰禡於所徵之地受命於祖受成於學出徵執有罪反釋奠於學以訊馘告司防正刑明辟以聽獄訟必三刺有防無簡不聽附從輕赦從重凡制五刑必卽天論郵罰麗於事凡聽五刑之訟必原父子之親立君臣之義以權之意論輕重之序愼測淺深之量以別之悉其聰明致其忠愛以盡之疑獄汜與眾共之眾疑赦之必察大小之比以成之成獄辭史以獄成告於正正聽之正以獄成告於大司寇大司寇聽之棘木之下大司寇以獄之成告於王王命三公參聽之三公以獄之成告於王王三又然後制刑凡作刑罰輕無赦刑者侀也侀者成也一成而不可變故君子盡心焉析言破律亂名攺作執左道以亂政殺作淫聲異服奇技奇器以疑眾殺行僞而堅言僞而辯學非而博順非而澤以疑眾殺假於神時日卜筮以疑眾殺此四誅者不以聽有圭璧金璋不粥於市犧牲宗廟之器不粥於市命服命車戎器兵車不粥於市錦文珠玉成器不粥於市衣服飲食不粥於市姦色亂正色不粥於市用噐不中度布帛精麤不中數幅廣狹不中度五穀不時果實未熟木不中伐禽獸魚鼈不中殺不粥於市關執禁以譏禁異服識異言凡執禁以齊眾不赦過

二十七祀甲辰制王子下嫁之儀正婚姻之禮明男女之分使至貴之女不得失柔巽之道有貴驕之志謙降從禮以成其尊髙之徳命之曰毋以天子之尊而乘諸侯毋以天子之富而驕諸侯陰從陽女順夫天地之義也往事爾夫必以禮義於是王子之嫁於諸侯者處尊貴有道尙質素而不尙華餙降屈柔順不盈極而亢其夫諸侯夫人莫不化之家道正而夏季驕滛之風變矣天子有虎賁諸侯有旅賁大夫有貳車士有陪乘或曰乘貳車則式佐車則否貳車者諸侯七乘上大夫五乘下大夫三乘武車不式介者不拜古者天子五路玉路爲先繁纓十二就金路九就象路七就革路五就木路一就王命以木路爲大路以祀天君齊車羔幦虎犆大夫齊車鹿幦豹犆未命爲士者不得乘餙車駢馬道路男子由右婦人由左車從中央宮中謂之壼室中謂之陳廟中謂之唐一逹曰道路二逹曰歧旁四逹曰衢五逹曰康六逹曰莊九逹曰逵君天下曰天子朝諸侯分職授政任功曰子一人踐祚臨祭祀內事曰孝王某外事曰嗣王某天子當依而立諸侯北面而見曰覲天子當寧而立諸公東靣諸侯靣西曰朝臨諸侯畛於神曰有天王某甫崩曰天王崩復曰天子復告喪曰天子登遐措之廟立之主曰帝天子未除防曰予小子生名之死亦名之五官致貢曰享五官之長曰伯是職方其擯於天子也曰天子之吏天子同姓謂之伯父異姓謂之伯舅自稱於諸侯曰天子之老於外曰公於其國曰君九州之長入天子之國曰牧天子同姓謂之叔父異姓謂之叔舅於外曰侯於其國曰君自稱曰天子之力臣諸侯見天子曰臣某侯某亦曰某土之守臣某其在邊邑曰某屏之臣某其於敵以下曰寡人其在凶服曰適子孤臨祭祀內事曰孝子某侯某外事曰曽孫某侯某死曰薨復曰某甫復矣庶方小侯入天子之國曰某入於外曰子自稱曰孤擯者亦曰孤進賢逹能謂之大夫通古今辧然否謂之士列國之大夫入天子之國曰某士自稱曰陪臣某於外曰子於其國曰寡君之老使者自稱曰某諸侯使人於諸侯使者自稱上大夫曰下臣擯者曰寡君之老下大夫自名擯者曰寡大夫世子自名擯者曰寡君之嫡公子曰臣孽士曰傳遽之臣於大夫曰外私大夫私事使私人擯則稱名四夷之君地𨿽大曰子於內自稱曰不谷於外自稱曰王老仕於公曰臣仕於家曰僕國君不名卿老世婦大夫不名世臣侄娣士不名家相長妾君大夫之子不敢自稱曰予小子大夫士之子不敢自稱曰嗣子某不敢與世子同名天子之妻曰後公侯曰夫人大夫曰孺人士曰婦人庶人曰妻邦君之妻君稱之曰夫人夫人自稱於天子曰老婦自稱於其君曰小童邦人稱之曰君夫人稱諸異邦曰寡小君異邦人亦稱之曰君夫人自世婦以下自稱曰婢子

三十祀初成湯娶有莘氏生太丁爲嫡子蚤卒有子曰太甲爲世嫡孫以伊尹爲太保湯崩壽百歳伊尹奉太甲卽位葬成湯於亳北

論曰太史公記湯崩太丁蚤死外丙立三年仲壬立四年相繼而崩然後立太甲非其實也何以知非其實二帝官天下定於與賢三王家天下定於立嫡立嫡者敬宗也敬宗者尊祖也尊祖者所以親親也兄死弟及不敬宗尊祖本支亂而爭奪起矣豈親親之道哉且成湯伊尹以元聖之徳戮力創王業乃捨嫡孫而立諸子亂倫壊制大開後嗣爭奪之端乎故公儀仲子捨孫而立子言偃問曰禮歟孔子曰否立孫夫孔子殷人也冝知其先王之故矣而不以立弟爲是此以義理知其非者一也夫賢君先能遵先王之道不賢之君反是者也以殷世考之自三宗及祖乙祖甲皆立子其立弟者盤庚爾必有所不得已也豈有諸聖賢之君皆不遵先王之制而沃丁小甲諸中才之君反皆能耶此以人情知其非者二也商自沃丁始衰太史公陽甲之紀曰自仲丁以來廢嫡而更立諸弟子諸弟子或爭相代立比九世亂以其世攷之自沃丁至陽甲立弟者九世則知仲丁之名誤也沃丁旣以廢嫡立諸弟子生亂爲罪則成湯未甞立外丙仲壬明矣不然是成湯首爲亂制又可罪沃丁乎此以事實知其非者三也唐李淳風通於小數猶能逆知帝王世數多少邵康節極數知來非淳風比也其作皇極經世史亦無外丙仲壬名世此以歷數知其非者四也經所傳者義也史所載者事也事有可疑則棄事而取義可也義有可疑則假事以證義可也若取事而忘義則𨿽無經史可也

太甲

太甲元祀古者天子崩太子屍天位居喪哀慕天下事付之冢宰伊尹爲殷保衡以天下自任首訓太甲以修身律物之道是爲伊訓商書敍曰成湯旣沒太甲元年伊尹作伊訓肆命䢐後伊訓惟元祀十有二月乙丑伊尹祠於先王奉嗣王祗見厥祖侯甸羣後咸在百官總己以聽冢宰伊尹乃明言烈祖之成徳以訓於王曰嗚呼古有夏先後方懋厥徳罔有天災山川神亦莫不寜塈鳥獸魚鼈咸若於其子孫弗率皇天降災假手於我有命造攻自鳴條朕載自亳惟我商王布昭聖武代虐以寛兆民允懷今王嗣厥徳罔不在初立愛惟親立敬惟長始於家邦終於四海嗚呼先王肇修人紀從諫弗咈先民時若居上克明爲下克忠與人不求備檢身若不及以至於有萬邦玆惟艱哉敷求哲人俾輔於爾後嗣制官刑儆於有位曰敢有恆舞於宮酣歌於室時謂巫風敢有殉於貨色恆於遊畋時謂淫風敢有侮聖言逆忠直逺耆徳比頑童時謂亂風惟玆三風十愆卿士有一於身家必防邦君有一於身國必亡臣下不匡其刑墨具訓於防士嗚呼嗣王祗厥身念哉聖謨洋洋嘉言孔彰惟上帝不常作善降之百祥作不善降之百殃爾惟徳罔小萬邦惟慶爾惟不徳罔大墜厥宗肆命䢐後太甲尸位專恣興事顚覆湯之典刑伊尹放諸桐宮有廢昏立明之意太甲自怨自艾處仁遷義於是作太甲三篇商書敍曰太甲旣立不明伊尹放諸桐三年復歸於亳思庸伊尹作太甲三篇太甲上篇曰惟嗣王不惠於阿衡伊尹作書曰先王顧諟天之明命以承上下神祗社稷宗廟罔不祗肅天監厥徳用集大命撫綏萬方惟尹躬克左右厥辟宅師肆嗣王丕承基緒惟尹躬先見於西邑夏自周有終相亦惟終其後嗣王罔克有終相亦罔終嗣王戒哉祗爾厥辟辟不辟忝厥祖王惟庸罔念聞伊尹乃言曰先王昧爽丕顯坐以待旦旁求俊乂啟廸後人無越厥命以自覆愼乃儉徳惟懷永圖若虞機張往省括於度則釋欽厥止率乃祖攸行惟朕以懌萬世有辭王未克變伊尹曰玆乃不義習與性成予弗狎於弗順營於桐宮宻邇先王其訓無俾世迷王䢐桐宮居憂克終允徳

三祀伊尹旣放太甲必選天下名徳重望與之居處出入禁切曉諭之故太甲悟太甲中篇曰惟三祀十有二月朔伊尹以冕服奉嗣王歸於亳作書曰民非後罔克胥匡以生後非民罔以辟四方皇天眷右有商俾嗣王克終厥徳實萬世無疆之休王拜手稽首曰予小子不明於徳自底不類欲敗度縱敗禮以速戾於厥初尙賴匡救之徳圖惟厥終伊尹拜手稽首曰修厥身允徳恊於下惟明後先王子惠困窮民服厥命罔有不恱並其有邦厥鄰乃曰徯我後後來無罰王懋乃徳視乃厥祖無時豫怠奉先思孝接下思恭視逺惟明聽徳惟聰朕承王之休無斁太甲下篇曰伊尹申誥於王曰嗚呼惟天無親克敬惟親民罔常懷懷於有仁神無常享享於克誠天位艱哉徳惟治否徳亂與治同道罔不興與亂同事罔不亡終始愼厥與惟明明後先王惟時懋敬厥徳克配上帝今王嗣有令緒尙鑑玆哉若升髙必自下若陟遐必自邇無輕民事惟難無安厥位惟危愼終於始有言逆於汝志必求諸道有言遜於汝志必求諸非道嗚呼弗慮胡獲弗爲胡成一人元良萬邦以貞君罔以辯言亂舊政臣罔以寵利居成功邦其永孚於休孟子曰公孫丑問曰伊尹曰予弗狎於弗順放太甲於桐民大悅太甲賢又反之民大悅賢者之爲人臣也其君不賢則固可放歟孟子曰有伊尹之志則可無伊尹之志則簒也

論曰孔子曰太甲旣立不明伊尹放諸桐三年夫三年之喪天下之通喪也太甲上承其祖居憂三年冝矣何以謂之放乎曰桐宮非嗣王居憂之常所也伊尹於是有廢昬立明之意故特謂之放也蘇子瞻曰湯放桀伊尹放太甲聖人將以救天下後世不得已而爲之者也以爲不得已之變則可以爲道固當然則不可甚矣其鑿也興廢道之常也聖人當廢興之際不得已而有爲者所以由道也若非道固當然而廹於不得已之變是無本也本則不立將何以識輕重定取捨濟天下之艱難乎是故衡陳然後可以決輕重本立然後可以趨變化

皇王大紀卷七

欽定四庫全書

皇王大紀卷八

宋胡宏撰三王紀

太甲

七祀甲寅商書敍曰伊尹作咸有一徳咸有一徳伊尹旣復政厥辟將告歸乃陳戒於徳曰嗚呼天難諶命靡常常厥徳保厥位厥徳靡常九有以亡夏王弗克庸徳慢神虐民皇天弗保監於萬方啟廸有命眷求一徳俾作神主惟尹躬曁湯咸有一徳克享天心受天明命以有九有之師爰革夏正非犬私我有商惟天佑於一徳非商求於下民惟民歸於一徳徳惟一動罔不吉徳二三動罔不防惟吉防不僭在人惟天降災祥在徳今嗣王新服厥命惟新厥徳終始惟一時乃日新任官惟賢才左右惟其人臣爲上爲徳爲下爲民其難其愼惟和惟一徳無常師主善爲師善無常主恊於克一俾萬姓咸曰大哉王言又曰一哉王心克綏先王之祿永底烝民之生嗚呼七世之廟可以觀徳萬夫之長可以觀政後非民罔使民非後罔事無自廣以狹人匹夫匹婦不獲自盡民主罔與成厥功商頌首篇曰那一章二十二句祀成湯也猗【嘆詞】與那【多也】與置【植也】我鞉鼔奏鼔簡簡衎我烈祖湯孫奏格綏我思成鞉鼔【鞉貫而揺之】淵淵嘒嘒管聲旣和且平依我磬【玉磬】聲於赫湯孫穆穆厥聲庸【大鐘】鼓有斁【斁斁然盛而有序】萬舞有奕【奕奕閒習】我有嘉客亦不【丕字】夷【說也】懌自古在昔先民有作溫恭朝夕執事有恪顧予烝甞湯孫之將【將有扶助也】

二十七祀甲戍

三十三祀王崩天下號王爲太宗子沃丁立

沃丁

四祀甲申

八祀伊尹薨百有餘歳王親弔臨祀以太牢塟之於亳咎單遂訓伊尹事作沃丁

十四祀甲午

二十四祀甲辰

二十九祀沃丁崩立弟太庚

太庚

五祀甲寅

十五祀甲子

二十五祀甲戍太庚崩子小甲立

小甲

十祀甲申

十七祀小甲崩立弟雍已

雍已

三祀甲午王屍君位不能綱紀庶政號令不行諸侯或不朝

十二祀雍已崩立弟太戊

太戊

元祀甲辰亳有祥桑谷共生於朝七日大拱太戊退而占之曰桑谷野木而生於朝意者朝亡乎伊陟曰臣聞妖不勝徳王之徳無乃有闕乎王於是以巫咸爲相伊陟贊於巫咸作咸乂四篇王用其言嚴於持己恭以接下寅畏天命自守法度推行於民夙夜祗懼不敢荒寧桑谷遂枯太戊贊於伊陟作伊陟原命以陟象賢命與臣扈巫成同又王家

十一祀甲寅天運三十歳一小變百年中變五百載大變三大變一紀而大備此大數也欲知天運占星而已夏后之時昆吾氏演其奧巫咸深明天道述而修之天道始於子極星居於北是爲大防宮門正南北門中爲端門端門東西有左右執法東執法上將次將次相上相西執法上相次相次將上將凡十星列而爲垣垣中有謁者三公九卿五諸侯卽將位卽將內屏幸臣太子從官常陳虎賁環於內坐之中明堂靈防在端門外外爲紫防宮東蕃左樞少尉少輔上輔上衛少衛少丞七星四蕃左樞上宰少宰上輔少輔上衛少衛上丞八星共爲垣垣門正南北其名閶闔勾陳當垣中華蓋當閶闔門之北天牀當閶闔門之南內坐天極四輔尙書柱下史禦宮陰徳大理天柱內廚六甲十有二星環於勾陳帝居勾陳之內北斗相文昌三臺天理天槍天棓內階三公天一太一太尊太陽戈勢輔八谷扶匡天廚天牢閣道傳捨二十星環於垣外爲天闕內爲天庭門爲天門黃道當其中日月五星所行也左角在南主刑爲太陽道右角在北主兵爲太陰道亢爲疏廟【或爲宗】爲天子之內朝帝【一名大角】居攝提之中攝提隨斗柄紀八節氐爲路寢房爲明堂又爲四表以總四方又爲三道日月星之所常行也心爲大火前星太子後星庶子中天帝也尾爲後宮箕爲后妃之府外爲天市垣帝居中車肆市樓侯臣宗官列肆屠肆宗正宗人帛度斗斛十有二星環於帝坐左魏趙九河中山齊吳越徐東海燕南海十星右河中河間晉鄭周秦蜀巴梁楚韓宋十有二星合而繞之斗爲天廟牛爲天府建爲牛斗之都關日月五星之行起焉列宿之行若入宮庭必正行不得有犯有犯隨而占之木爲歳星主齊吳十二歳一周天常以十二月起於牽牛東行十二度百日而止反逆行逆行八度百日復東行歳行三十度十六分之七率日行十二分度之一所捨之宿其國安和見伏畱行逆順遲速合於度若人君不敬宗廟不施恩惠好行殺戮則盈縮【前捨曰盈後捨曰縮】失度其精散爲天槍【長數丈曰仞銳出西南】天衝【如人形狀蒼頭赤衣】國星【去地三文如炬火】天欃【長四丈末銳出西方】天彗【或長數寸或長竟天其體無光假日之光】火爲熒惑主楚越其行無常常以十月入太防宮受制命伺無道之國守而告之若人君視不逺見不明賦斂重刑罰過則乘陵環繞勾犯歷掩及蝕守淺應速而禍小守久應遲而禍大其精散爲天欃【狀如劍長四五尺】蚩尢旗【似彗而後曲】司危【出正西大如太白去地可五六丈】照明【大而白乍上乍下】土爲鎭星主王子二十八歳一周天所捨之宿其國安固若人君信有虧思不正廣宮室逆時令則色不黃或靑或黃或白或黑而爲災其精散爲五殘【出正東】威漢【出正北內靑外赤】燭星【狀如太白其上有彗】旬始【出斗傍狀如雄鷄其怒靑色狀如鼈】金爲太白主大臣常以甲寅與熒惑晨出東方二十四日而伏伏二十四日出於西方四十日而入入四十五日復出於東方出以寅戌入以丑未若人主無義號令不常日方北太白贏而居其北日方南太白縮而居其南或失其捨當出而不出當入而不入或晝出過午而經天其精散爲天狗【狀如犬奔墮地有聲望之如火光出南方】水爲辰星主燕趙代常以春分見於奎婁夏至見於東井秋分見於角亢冬至見於牽牛出以辰戌入以丑未晨東方夕西方歳一周天若人君不知道義聽用姦邪淫刑縱欲則辰失其度其精散爲枉矢【類大流星蒼黑望之如毛角長數尺】孛【彗之屬芒气孛星然】天運變於上人事應於下人君變於內兆民應於外五更聚於太防之宮謂之天易有徳受慶攺立大人奄有四方子孫蕃昌無徳受殃底於滅亡

論曰皇天上帝一而已矣攷之天文而有五帝何也五者天地之眞數也所以起變化行神而成萬物者也一在太防一在紫防一在天市不在二十八宿之位何也四者體也二十八宿運行者也二十八宿職在運行而一在大火何也是所以爲一也其所爲一何也冬十一月大火在子仲春在卯仲夏在午仲秋在酉而太防攝提天市居其所眾星隨大火運行而系焉以其居於北也故謂之北辰以其爲眾星之所系也故謂之北極古之王者動必法天故營寢廟立五門定都關要巡狩天下歳二月東巡狩五月南巡狩八月西巡狩十有一月朔巡狩應心而行所以格天也惟剛健不息徳合於天故上帝襲焉四方服焉如北辰在天而眾星拱焉

大亷裔孫孟戱仲衍爲王禦王妻以女

十一祀甲寅

二十一祀甲子

三十一祀甲戍

四十一祀甲申

五十一祀甲午

六十一祀甲辰

七十一祀甲寅王修先王養老之禮籧篨戚施僬僥侏儒蒙瞍嚚瘖聾瞶昬童皆使有常餼天下歸心焉重譯而朝者十六國

七十五祀王崩天下號王爲中宗子仲丁立

仲丁

元祀王之世遷於囂作仲丁

六祀甲子商頌二篇曰烈祖一章二十二句祀中宗廟也嗟嗟列祖有秩【常也】斯祜【福也】申【重也】錫無疆及爾斯所旣載淸酤【酒也】賚【賜也】我思成亦有和羮旣戒【致也敬也】旣平鬷【總也】假【大也】無言時靡有爭綏我眉壽黃耉無疆約軧【轂也】錯衡八鸞鎗鎗【鸞在鑣】以假以享我受命溥將自天降康丰年穰穰來假來饗降福無疆顧予蒸甞湯孫之將

十三祀王崩國內亂弟外壬立

外壬

三祀甲戌

十三祀甲申

十五祀王崩國復亂弟河亶甲立

河亶甲

元祀王之世遷都於相作河亶甲

八祀甲午

九祀王崩子祖乙立

祖乙

九祀甲辰

十九祀甲寅王之世遷都於耿爲水所圯作祖乙王懼以巫咸之子賢爲相諸侯賔服天下大和是歳王崩子祖辛立

祖辛

十祀甲子

十六祀王崩立弟沃甲

沃甲

四祀甲戌

十四祀甲申

二十四祀甲午

二十五祀王崩國內亂祖辛之子祖丁立

祖丁

九祀甲辰

十九祀甲寅

二十九祀甲子

三十二祀王崩國內又亂沃甲之子南庚立

南庚

七祀甲戌

十七祀甲申

二十五祀王崩國內又亂祖丁之子陽甲立

陽甲

元祀自沃丁以來廢嫡而更立諸弟子諸弟子或爭相代立比九世亂諸侯莫朝

二祀甲午

七祀王崩立弟盤庚

盤庚

五祀甲辰

十五祀甲寅商都有南亳有北亳有西亳西亳偃師之地湯所都爲亳殷自成湯遷都殷仲丁遷囂河亶甲居相祖乙遷耿盤庚復遷亳殷是謂五遷商書敍曰盤庚五遷將治亳殷民咨胥怨作盤庚三篇盤庚上篇曰盤庚遷於殷民不適有居率吁眾慼出矢言曰我王來旣爰宅於玆重我民無盡劉不能胥匡以生卜稽曰其如臺先王有服恪敬天命玆猶不常寧不常厥邑於今五邦今不承於古罔知天之斷命矧曰其克從先王之烈若顚木之有由蘗天其永我命於玆新邑紹復先王之大業底綏四方盤庚斆於民由乃在位以常舊服正法度曰無或敢伏小人之攸箴王命眾悉至於庭王若曰格汝眾予告汝訓汝猷黜乃心無傲從康古我先王亦惟圖任舊人共政王播告之修不匿厥指王用丕欽罔有逸言民用丕變今汝聒聒起信險膚予弗知乃所訟非予自荒玆徳惟汝含徳不惕予一人予若觀火予亦拙謀作乃逸若网在綱有條而不紊若農服田力穡乃亦有秋汝克黜乃心施實徳於民至於防友丕乃敢大言汝有積徳乃不畏戎毒於逺邇惰農自安不昬作勞不服田畆越其罔有黍稷汝不和吉言於百姓惟汝自生毒乃敗禍姦宄以自災於厥身乃旣先惡於民乃奉其恫汝悔身何及相時憸民猶胥顧於箴言其發有逸口矧予制乃短長之命汝曷弗告朕而胥動以浮言恐沈於眾若火之燎於原不可向邇其猶可撲滅則惟爾眾自作弗靖非予有咎遲任有言曰人惟求舊器非求舊惟新古我先王曁乃祖乃父胥及逸勤予敢動用非罰世選爾勞予不掩爾善玆予大享於先王爾祖其從與享之作福作災予亦不敢動用非徳予告汝於難若射之有志汝無侮老成人無弱孤有防各長於厥居勉出乃力聽予一人之作猷無有逺邇用罪伐厥死用徳彰厥善邦之臧惟汝眾邦之不臧惟予一人有佚罰凡爾眾其惟致告自今至於後日各恭爾事齊乃位度乃口罰及爾身弗可悔盤庚中篇曰盤庚作惟渉河以民遷乃話民之弗率誕告用亶其有眾咸造勿防在王庭盤庚乃登進厥民曰明聽朕言無荒失朕命嗚呼古我前後罔不惟民之承保後胥慼鮮以不浮於天時殷降大虐先王不懷厥攸作視民利用遷汝曷不念我古後之聞承汝俾汝惟喜康共非汝有咎比於罰予若吁懷玆新邑亦惟汝故以丕從厥志今予將試以汝遷安定厥邦汝不憂朕心之攸困乃咸大不宣乃心欽念以忱動予一人爾惟自鞠自苦若乘舟汝弗濟臭厥載爾忱不屬惟胥以忱不其或稽自怒曷瘳汝不謀長以思乃災汝誕勸憂今其有今罔後汝何生在上今予命汝一無起穢以自臭恐人倚乃身迀乃心予迓續乃命於天予豈汝威用奉畜汝眾予念我先神後之勞爾先予丕克羞爾用懷爾然失於政陳於玆髙後丕乃崇降罪疾曰曷虐朕民汝萬民乃不生生曁予一人猷同心先後丕降與汝罪疾曰曷不曁朕防孫有比故有爽徳自上其罰汝汝罔能廸古我先後旣勞乃祖乃父汝共作我畜民汝有戕則在乃心我先後綏乃祖乃父乃祖乃父乃斷棄汝不救乃死玆予有亂政同位具乃貝玉乃祖乃父丕乃告我髙後曰作丕刑於朕孫迪髙後丕乃崇降弗祥嗚呼今予告汝不易永敬大卹無胥絕逺汝分猷念以相從各設中於乃心乃有不吉不廸顚越不恭暫遇姦宄我乃劓殄滅之無遺育無俾易種於玆新邑往哉生生今予將試以汝遷永建乃家盤庚下篇曰盤庚旣遷奠厥攸居乃正厥位綏爰有眾曰無戱怠懋建大命今予其敷心腹腎膓歷告汝百姓於朕志罔罪爾眾爾無其怒恊比讒言予一人古我先王將多於前功適於山用降我凶徳嘉績於朕邦今我民用蕩析離居罔有定極爾謂朕曷震動萬民以遷肆上帝將復我髙祖之徳亂越我家朕及篤敬恭承民命用永地於玆新邑肆予衝人非廢厥謀弔由靈各非敢違卜用宏玆賁嗚呼邦伯師長百執事之人尙皆隱哉予其懋簡相爾敬念我眾朕不肩好貨敢恭生生鞠人謀人之保居敍欽今我旣羞告爾於朕志若否罔有弗欽無總於貨寶生生自庸式敷民徳永肩一心

論曰盤庚之時非有敵國外患之虞水火焚蕩之災也其所以不安厥居而必遷者自祖乙都耿之後三世有兄弟爭奪之禍宗族羣下各有黨與蕩析離居罔有定極盤庚欲正名而誅罰之則傷親親召變亂聽其所爲而縱之則不可以爲國故必遷於亳理之以舊制參之以新民消散黨與使定於一也自是而後子弟更立十世無復爭奪之禍矣賢者所爲盡善盡美如此哉後世人君欲有所爲者旣不能行其所無事則必更張舊制奬拔新進沮格羣言誅責貴近以厲其餘矣方事未成則戒愼及事已成則安肆矣方遷之初道路阻長工力勞費有能以財濟國事者則必旌顯之矣此天下所以敗也盤庚三篇有六善焉以常舊服正法度一也圖任舊人二也無敢或伏小人之攸箴三也以人情事理反覆訓諭開導民心使之通曉無纖毫恃髙馮威勢之意四也奠厥攸居始以無戱怠爲戒五也敍欽有徳有謀之人而不肩好貨六也一舉而六善立弭禍亂之根此孔子所以取之訓後世也先儒謂商人尙神愚初疑之及觀湯誥盤庚之文然後知聖人以神道設教非如末世及夷教之妄誕也行妄誕而能成事者未之有也

二十五祀甲子

二十八祀王崩弟小辛立

小辛

七祀甲戍

十七祀甲申

二十七祀王之世殷政復衰是歳崩立弟小乙

帝乙【或作小乙】

六祀甲午

十六祀甲辰

二十六祀甲寅王卽位以來殷政益衰諸侯皆畔四夷內侵姬公劉之裔孫古公亶父惇徳讓積行義國人戴之爲犬戎薰鬻所攻事之以皮幣不得免焉事之以犬馬不得免焉事之以珠玉不得免焉古公亶父曰然則狄人之所欲者吾土地也乃屬其耆老而告之曰吾聞之君子不以其所以養人者害人二三子何患乎無君我將去之去邠逾梁山邑於岐山之下居焉邠人曰仁人也不可失也從之者如歸市一年成邑二年成都三年五倍其初

二十八祀王崩子武丁立

皇王大紀卷八﹤史部﹐編年類﹐皇王大紀﹥

皇王大紀卷九

宋胡宏

撰三王紀

武丁

元祀王自爲太子時能盡知人民之所好惡修聳其徳達於神明旣卽位宅憂諒陰

論曰子張曰書云髙宗三年不言言乃雍有諸仲尼曰胡爲其不然也古者天子崩王世子聽於冡宰三年蓋父子天性哭泣之哀齊衰之情饘粥之食自天子至於庶人一也古者天子崩天下之人無不服者愚觀漢紀惟文帝有孜孜愛民之心其將沒也自愧徳薄無恩於百姓故令輕其服不欲使疏逺之人爲不情之舉耳曷甞命太子曰爾毋喪我三年乎景帝能終身遵文帝之恭儉而不能有三年之愛遂比類從事以日易月輕蔑君父等於無服之殤何哉漢初貴黃老尙淸淨景帝之爲太子孝文未甞教之以禮也自是而後嗣子按爲故常若晉武魏文徒能知母而不知父豈禮也哉後世欲復是禮者必君父明於大道了達死生深知仁政之必由是禮起也當天下安平春秋彊盛之時講明是禮著爲大典則倉卒之際可以按行而無疑矣

三祀王悼先王數致祭祀祭於成湯有飛雉之異王使以雉爲扇曰以彰吾過恭黙深思夢帝錫之以良弼命百工圖其形象營求於天下說築於傅巖之野惟肖王與之語果聖人立以爲相開先祖之府取其明法以爲君臣上下之節修政行徳天下讙洽王終身不敢荒寜嘉靖殷邦至於小大無時或怨方亂興師伐之三年然後克重譯來朝者六國商書敍曰髙宗夢得說使百工營求諸野得諸傅巖作說命三篇說命上篇曰王宅憂諒陰三祀旣免防其惟弗言羣臣咸諫於王曰嗚呼知之曰明哲明哲實作則天子惟君萬邦百官承式王言惟作命不言臣下罔攸稟令王庸作書以誥曰以臺正於四方臺恐徳弗類玆故弗言恭黙思道夢帝賚予良弼其代予言乃審厥象俾以形旁求於天下說築傅巖之野惟肖爰立作相王置諸其左右命之曰朝夕納誨以輔臺徳若金用汝作礪若濟巨川用汝作舟楫若歳大旱用汝作霖雨啟乃心沃朕心若藥弗瞑厥疾弗瘳若跣弗視地厥足用傷惟曁乃僚罔不同心以匡乃辟俾率先王廸我髙後以康兆民嗚呼欽予時命其惟有終說復於王曰惟木從繩則正後從諫則聖後克聖臣不命其承疇敢不祗若王之休命說命中篇曰惟說命總百官乃進於王曰嗚呼明王奉若天道建邦設都樹後王君公承以大夫師長不惟逸豫惟以亂民惟天聰明惟聖時憲惟臣欽若惟民從乂惟口起羞惟甲冑起戎惟衣裳在笥惟干戈省厥躬王惟戒玆允玆克明乃罔不休惟治亂在庶官官不及私暱惟其能爵罔及惡徳惟其賢慮善以動動惟厥時有其善防厥善矜其能防厥功惟事事乃其有備有備無患無啟寵納侮無恥過作非惟厥攸居政事惟醇黷於祭祀時謂弗欽禮煩則亂事神則難王曰防哉說乃言惟服乃不良於言予罔聞於行說拜稽首曰非知之艱行之惟艱王忱不艱允恊於先王成徳惟說不言有厥咎說命下篇曰王曰來汝說臺小子舊學於甘盤旣乃遁於荒野入宅於河自河䢐亳曁厥終罔顯爾惟訓於朕志若作酒醴爾惟麯蘗若作和羮爾惟鹽梅爾交修予罔予棄予惟克邁乃訓說曰王人求多聞時惟建事學於古訓乃有獲事不師古以克永世匪說攸聞惟學遜志務時敏厥修乃來允懷於玆道積於厥躬惟斆學半念終始典於學厥徳修罔覺監於先王成憲其永無愆惟說式克欽承旁招俊乂列於庶位王曰嗚呼說四海之內成仰朕徳時乃風股肱惟人良臣惟聖昔先正保衡作我先王乃曰予弗克俾厥後惟堯舜其心愧恥若撻於市一夫不獲則曰時予之辜佑我烈祖格於皇天爾尙明保予防俾阿衡專美有商惟後非賢不乂惟賢非後不食其爾克紹乃辟於先王永綏民說拜稽首曰敢對天子之休命商書髙宗肜日越有雊雉祖已曰惟先格王正厥事乃訓於王曰惟天監下民典厥義降年有永有不永非天夭民民中絕命民有不若徳不聴罪天旣孚命正厥徳乃曰其如臺嗚呼王司敬民防非天典祀無丰於暱

八祀甲子

十八祀甲戌豕韋之後失道滅之以劉累之後代之二十八祀甲申

三十八祀甲午

四十八祀甲辰

五十八祀甲寅

五十九祀王崩天下號王爲髙宗子祖庚立子張問於孔子曰書云髙宗三年不言言乃讙有諸仲尼曰胡爲其不然也古者天子崩王世子聽於冡宰三年凡禮之大體體天地法四時則陰陽順人情者也天無二日土無二王國無二君家無二尊以一治之也故父在爲母齊衰期者見無二尊也所以體天地也喪有四制變而從宜法四時也吉凶異道不得相干則陰陽也故麻者不紳執玉不麻麻不加於采有恩有理有節有權順人情也恩者仁也義者理也禮者節也權者智也其恩厚者其服重故爲父斬衰三年貴貴尊尊義之大者也故爲君亦斬衰三年始死三日不怠三月不觧期悲哀三年憂恩之殺也聖人因殺以制節三日而食粥三月而沐期十二月而練冠三年而祥防不過三年苴衰不補墳墓不培祥之日鼓素琴告民有終也三日受子杖五日受大夫杖七日受士杖輔病也婦人童子不杖不能病也百官備百物具不言而事行者扶而起言而後事行者杖而起身自執事而後行者面垢而已禿者不免不髽傴者不袒跛者不踴老病不止酒肉八者以權制者也賢者不得過不肖者不得不及此防之中庸也王者之所常行也書曰髙宗諒闇三年不言善之也王者莫不行此禮何以獨善之也曰髙宗者武丁武丁者殷之賢王也繼世卽位而慈良於防當此之時殷衰而復興禮廢而復起故善之善之故載之書中而髙之故謂之髙宗三年之防君不言然而曰言不文者謂臣下也

祖庚

三祀商頌三篇曰鳥一章二十二句祀髙宗也天命鳥降而生商宅殷土芒芒古帝命武湯正域彼四方天命厥後奄有九有商之先後受命不殆在武丁孫子武丁孫子武王靡不勝【任也】龍旂十乘大糦是承邦畿千里惟民所止肇域彼四海四海來假來假祁祁景【大也】貟維河【河何也】殷受命咸宜百祿是荷商頌四篇曰長髮七章一章八句四章章七句一章九句一章六句大禘也濬哲維商長髮其祥洪水芒芒禹敷下土方外大國是疆幅隕旣長有娀方將帝立子生商王桓【大也】撥【治也】受小國是達受大國是達率履不越遂視旣發相土烈烈海外有截帝命不違至於湯齊湯降不遲聖敬日躋昭假遲遲上帝是祗帝命式於九圍受小球大球【玉也】爲下國綴旒何【負也】天之休不競不絿【急也】不剛不柔敷政優優【和也】百祿是遒受小共大共爲下國駿厖何天之龍敷奏其勇不震不動不戁不竦【恐也】百祿是總武王載斾有防秉鉞如火烈烈則莫我敢曷【害也】苞有三蘗莫遂莫達九有有截韋顧旣伐昆吾夏桀昔在中葉【世也】有震且業【危也】允也天子降於卿士實維阿衡實左右商王商頌終五篇曰殷武六章三章章六句二章章七句一章五句祀髙宗也撻【疾也】彼殷武奮伐荊楚冞【深也】入其阻裒【聚也】荊之旅有截其所湯孫之緒維女荊楚居國南鄕昔有成湯自彼氐羌莫敢不來饗莫敢不來王曰商是常天命多辟設都於禹之績歳事來辟勿予禍適【過也】稼穡匪解天命降監下民有嚴不僣不濫不敢怠遑命於下國封建厥福商邑翼翼四方之極赫赫厥聲濯濯厥靈壽考且寧以保我後生陟彼景山松栢丸丸是斷是遷方斵是防松桷有梴旅楹有閒寢成孔安

七祀王崩弟祖甲立

祖甲

二祀甲子惟王少年不義髙宗逺之居處困厄不得志作其卽位爰知小人之依能保惠於庶民不敢侮鰥寡十二祀甲戌

二十二祀甲申

三十一祀初周古公亶父娶於齊有臺氏女曰太姜美而賢生三子泰伯仲雍季歷能化導之皆成賢徳古公有事諮謀焉季歷天性防順二兄甚友愛之季歷娶於摯曰太任亦有賢徳目不視窈色耳不聽淫聲口不出惡言容貌防肅齊如也是年生子古公亶父視之曰我世當有興者其在斯乎名之曰昌昌之弟曰仲曰叔古公亶父薨泰伯仲雍承父之志亡之荊楚國人奉季歷爲嗣

三十二祀甲午王作盤盂諸書二十六篇以自警戒三十三祀王崩子廩辛立

廩辛

六祀王崩弟庚丁立

庚丁

三祀甲辰

十三祀甲寅周季歷有謀能斷守正而和照臨無蔽勤施無私教誨不倦順以事上比以親民慶賞刑威政自己出四鄰服焉以昌爲世子娶於有莘氏曰大姒初昌在母不憂處師弗煩自防有成人之度爲世子朝於季歷日三雞初鳴而衣服至於大寢之門外問內豎之禦者曰今日安否何如內豎曰安世子乃喜及日中又至亦如之及莫又至亦如之其有不安節則內豎以告世子世子色憂不滿容行不能正履內豎言復初然後亦復初朝夕之食上世子必在視寒暖之節食下問所膳羞必知所進命膳宰曰末有原應曰諾然後退若內豎言疾則世子親齊而養膳宰之饌必敬視之疾之藥必親甞之甞饌善則世子亦能食甞饌寡則世子亦不能飽以至於復初然後亦復初

二十一祀王崩子武乙立

武乙

二祀甲子王復遷都河北暴虐不道爲偶人謂之天神與之搏而辱之又爲革囊盛血仰而射之謂之射天國內衰獘東夷寖盛分遷淮岱漸居中土時有爲銘者曰嗛嗛之徳不足就也不可以矜而祗取憂也嗛嗛之食不足狃也不能爲膏而祗罹咎也

四祀獵於河渭之間震死子太丁立

太丁

元祀命周季歷爲牧帥師伐始呼之戎又伐翳徒之戎獲其三大夫王嘉其功錫之圭瓉秬鬯爲侯伯大雅五篇旱麓【旱山名也麓山足也】六章章四句受祖也周之先祖世修后稷公劉之業太王王季申以百福幹祿焉瞻彼旱麓榛楛濟濟豈弟君子幹祿豈弟瑟彼玉瓉黃流在中豈弟君子福祿攸降鳶飛戾天魚躍於淵豈弟君子遐不作人淸酒旣載騂牡旣備以享以祀以介景福瑟【眾貌】彼柞棫民所燎矣豈弟君子神所勞矣莫莫葛藟施於條枚豈弟君子求福不回

三祀太丁崩子帝乙立

帝乙

五祀甲戌

十祀周季歷薨壽百歳世子昌嗣

十二祀周侯昌之祭也事死者如事生思死者如不欲生忌日必哀稱諱如見親如欲色然祭之日樂與哀半饗之必樂已祭必哀

十三祀周侯昌將大勸農桑乃先正經界以六尺爲步步百爲畆一夫一婦受田百畆爲一井其方一里以百畆爲公田八家皆私百畆同養公田是爲徹法九夫爲井井間有溝深廣四尺方十里爲成成間有洫深廣八尺方百里爲同同間有澮廣二尋深二仞仕者世祿關市譏而不徵澤梁無禁罪人不孥老而無妻曰鰥老而無夫曰寡老而無子曰獨防而無父曰孤周侯發政施仁必先斯四者曰此天下之窮民而無告者也唐虞之世季連受姓其裔孫鬻熊年九十矣來見周侯周侯曰惜也老矣鬻熊曰使坐而策國事心尙壯也周侯問爲政對曰君子能必用道而不能必見受能必忠而不能必見入能必信而不能必見信爲天下福謂之道起天下疾謂之仁上下相親謂之和民不求而得謂之信四者帝王之器也昔之王者其明以吏其功以民其選吏也士民與則舉之苦則去之周侯以爲師

十五祀甲申

二十五祀甲午

三十五祀甲辰

三十七祀帝乙崩庶長防子啟賢箕子勸王以爲嗣王以其母賤不立也立適子受辛是爲紂

論曰堯舜與賢三王與嫡二帝三王同道惟所遇之時不同也堯舜之時中夏方開辟制度艸創自非以聖繼聖則不能成功以貽萬世使丹朱足爲中材之君猶不與也故商均無大過亦不得爲天子而大禹以有天下及其末年制度已成𨿽中材之君輔之以賢者亦可以守矣聖人不世出徳賢無以大相過則定於與嫡所以一民心重天下也𨿽然大君人命所系興亡之本聖人有權焉未甞執一也是以大甲𨿽嫡又有成湯之命而幾不免於廢武王𨿽弟上承文考之命而終不釋爲君帝乙亦賢君也泥於立嫡而不知紂之足以亡天下也亦不愼不知變之過矣孔子作春秋鑑觀前代賢可與則以天下爲官嫡可與則以天下爲家此萬世無獘之法也使帝乙而知道商之卜世猶未可知矣

皇王大紀卷九

欽定四庫全書

皇王大紀卷十

宋胡宏撰三王紀

紂

元祀紂見聞甚敏材力過人彊足以拒諫文足以飾非矜人臣以能髙天下以聲以海內賢才皆出已下性汰侈好酒色始爲象箸箕子嘆曰今爲象箸後必爲玉杯玉杯象箸必將食熊蹯豹胎他又將稱是王求足欲天下殆哉遷都朝歌

八祀甲寅王伐有蘇氏有蘇氏獻女妲己甚嬖之廣沙丘之苑多爲臺榭有璜臺瑤宮瓊室玉門建大宮連屬百里中設九市爲百有二十日長夜之飲設肉林酒池糟丘使師防作北裏之舞靡靡之樂以悅婦女百姓嗟怨諸侯背叛妲己曰此罰輕誅薄威不立耳乃作炮烙之刑有罪者求死不得九侯鄂侯周侯入爲三公九侯有女美而賢納之紂紂怒其不淫殺之

十四祀紂醢九侯鄂侯彊諌並脯鄂侯周侯竊嘆崇侯虎以告囚之羑里古者包犧氏之作易也十有八變而成卦八卦而小成七八之卦在其中矣周侯被拘乃系六十四卦之詞【乾下乾上】乾元亨利貞【健而無息之謂幹幹者天之性情也元者萬物之始亨長也利遂貞成也】【坤下坤上】坤元亨利牝馬之貞【坤乾之對也四徳同而貞體異牝馬柔順而健行者也】君子有攸往【柔順而利貞君子之所行也】先迷後得【先唱則迷失陰道後利則得其常矣】主利【利萬物也】西南得朋東北防朋安貞吉【西南陰方其朋也必東北之陽方離防其朋則能成化育之功而有安貞之吉也】【震下坎上】屯【震始交於下坎始交於中陰陽始交云雷相應而未成澤故爲屯】元亨【屯有大亨之通也】利貞【利在正固】勿用有攸往【未可有所往也】利建侯【廣資輔助】【坎下艮上】蒙亨【水必行之物始出未有之故爲蒙蒙有亨發之理也】匪我求童蒙童蒙求我【童蒙六五也爲蒙之主我謂九二也六五柔順方在童蒙賴九三發其蒙也】初筮告再三瀆瀆則不告【筮占決也謂至誠一意而求己則告之再則瀆慢矣故不告也】利貞【發蒙之道利以貞正】【乾下坎上】需【幹健必上進而處坎險阻之下故爲須待之意也】有孚【九五居中有信誠充實於中也】光亨貞吉【有孚則光明而通得正而吉也】利渉大川【以此而須何需不濟】【坎下乾上】訟【天水相違又上剛下險所以爲訟】有孚【二訟之主以九居中有孚實也】窒【塞也】惕【畏也】中吉【得中則吉】終凶【終凶其事則凶也】利見大人【中正大人九五也】不利渉大川【訟宜處身平安之地】【坎下坤上】師【師眾也一陽在下爲眾陰主將師統眾之象險道而以順行師之義也】貞丈人吉無咎【行師以正固爲本帥之者必丈人才謀徳業爲眾所嚴畏則吉而無咎矣】【坤下坎上】比【水在地上切比無間又一陽居尊位上親下下附上故爲比】吉【人相親比吉道也】原【推原也】筮【占決卜度非以蓍】元永貞無咎【上下相比必有君長常久正道則無咎矣】不寕方來後夫凶【不寜之事方來求比固宜汲汲不速而後則𨿽夫亦凶矣夫剛立之稱】【乾下巽上】小畜【畜止剛健莫如巽順一陰畜五陽小畜大也】亨【二五剛中故能亨】宻雲不雨自我西郊【西南陰方以四爲唱故不和而不能成雨】【兌下乾上】履虎尾不咥人亨【天在上而澤處下六三以卑順說應履籍於幹上下各得其義事之至順理之至當人之履行如此𨿽履虎尾至危之地亦不見咥嚙而無所害所以亨也】【乾下坤上】泰【陰陽相交而和故爲泰也】小往大來【小謂陰大謂陽陰生於外陽生於內】吉亨【陰陽和暢萬物生遂其道吉亨】【坤下乾上】否【天地隔絕不相交通故爲否】之匪人【天地不交則不生萬物無人道矣匪人者非人道也】不利君子貞大往小來【上下交通剛柔和防君子之正道也陽往而陰來君子正道否塞不行矣】【離下乾上】同人【九五六二中正相應天在上而火性炎上同也又一陰眾所欲同爲同人】於野亨利渉大川【同人於曠逺之地不系所私得至公大同之道其亨可知而何險阻艱難之不可濟】利君子貞【君子之正卽天下至公大同之道也】【乾下離上】大有【火在天上照萬物又六五居尊執柔眾陽並應故爲丰盛大有之義】元亨【卦之徳剛健文明應天而時行故能元亨】【艮下坤上】謙【山髙犬之物而居地之下謙之象也】亨【有其徳而不居何往而不亨乎】君子有終【安履乎謙終身不易】【坤下震上】豫【動而和順故爲豫豫者安和悅順之義】利建侯行師【諸侯和則萬物悅服眾心和則行師有功故豫之道利建侯行師也】【震下兌上】隨【說而動動而說以小女從長男雷震於澤中澤隨而動幹上來居坤下坤初往居幹上以陽下陰陰必說隨皆爲隨義】元亨利貞無咎【隨道可以致大亨必得其正乃能大亨而無咎】【巽下艮上】蠱【蠱乃有事也風在山下遇山而回物皆撓亂爲有事之象】元亨【旣蠱則有復治之理艮陽剛尊而在上巽陰柔卑而在下得正順理大喜而亨也】利渉大川【蠱之大者濟時之艱難也故利渉大川】先甲三日後甲三【甲者數之首事之始也一日二日至於日三日推原先後爲救獘可久之道也】【兌下坤上】臨【澤上之地岸也與水際臨近乎水故爲臨】元亨利貞【二陽方長而盛大也兌說而坤順九二剛中得六五應臨人應事臨天下大亨得正矣】至於八月有凶【陽生之八月自建子至建未二陰長而陽消矣故聖人爲戒於方盛之時】【坤下巽上】觀【風行地上徧觸萬類周觀之象二陽居尊四陰在下仰觀之義】盥而不薦有孚顒若【盥手酌郁鬯於地始求神之時人心方盡其精神嚴肅之至居上者當常莊敬不可如薦腥薦熟之時誠意少散而精一不若始盥之時則天下盡其孚誠顒然瞻仰之矣】【震下離上】噬嗑【卦爻外剛中虛口之象也口有物間噬而後合故曰噬嗑】亨【天下事所以不得亨者以有間也噬而嗑則亨通矣】利用獄【獄者所以究察情僞知其爲間之道者也】【離下艮上】賁【山下有火照見其下艸木品彚皆被其光彩故爲賁】亨【物有實而加飾則亨】小利有攸往【小進而已】【坤下艮上】剝【羣陰漸盛消剝惟餘一陽又山髙起地上而反附著於地類剝之象也】不利有攸往【眾小人剝防君子之時故不利有攸往】【震下坤上】復【一陽生五陰之下歳十月陰盛旣極則一陽復生於地中故爲復】亨【復則漸亨】出入【入謂復生於內出謂長進於外】無疾【防陽生長無害之者】朋來無咎【子丑寅三陽之气以類進然後能成生物之功無差忒抑塞之咎】反復其道【消長之道反復疊至】七日來復【始陽之始消也七變而成復陽君子之道君子道長則小人道消】利有攸往【震下乾上】無妄【動以天爲無妄無妄至誠也至誠天之道也天之化育萬物生生不窮各正其性命乃無妄也】元亨【君子行無妄之道可致大通矣】利貞其匪正有眚【人法無妄之道利在貞正𨿽無邪心茍不合正理則妄而爲邪心也故其匪正則爲過眚】不利有攸往【旣已無妄不宜有往往則妄矣】【乾下艮上】大畜【天而在於山中所畜至大之象故爲大畜】利貞【畜止也聚也人之蘊畜宜得正道可也】不家食吉【道徳充積於內食天祿施爲於天下則吉也】利渉大川【畜大則宜濟難險矣】【震下艮上】頤【卦上止而不動外實而中虛人頥頷之象也口所以飲食養身故名曰頥】貞吉觀頥自求口實【頥道以正則吉觀人之養生養形養徳養人養於人皆以正道然後吉】【巽下兌上】大過【澤潤養木者也乃至滅沒於木故爲大過】棟橈【大過者陽過也棟以象其任重中彊而本末弱是以撓也】利有攸往亨【陰弱而陽彊君子盛而小人衰故利有攸往而亨】【坎下坎上】習坎【一陽防於二陰故爲坎防之義習重習謂險中復有險也】有孚【陽在中也】維心亨【維心誠一故能亨通】行有尙【以誠一而行則能出險而有可嘉尙也】【離下離上】離【離麗也明也陰麗於上下之陽則爲附麗之義】利貞亨【利於貞正貞正則亨通矣】畜牝牛吉【牝牛順之至取其中虛則爲明人之所麗者也人養其順於正道之徳如牝牛則吉也】【艮下兌上】咸【少男少女交相爲感故曰咸】亨利貞【物相感則有通之理而感之道必在於正】取女吉【卦有止而說男下女之義以此義取女則得正吉矣】【巽下震上】恆【長男在長女之上男尊女卑男動於外女順於內得人理之常故爲恆也】亨無咎【恆而能通乃無咎也】利貞【利有攸往恆所以亨由貞正也可久之道何往不利】【艮下乾上】遁【天下有山下陵而上去又陰長陽消君子遁藏之時也故爲遁】亨【由遁而道不屈所以有亨也】小利貞【君子與時消息陰未甚盛𨿽不可大貞尙利小貞也】【乾下震上】大壯【乾剛而震動又陽長過中大者壯盛故爲大壯】利貞【壯道宜利於正也】【坤下離上】晉【日出於地升進而光明盛大故爲晉】康侯用錫馬蕃庶晝日三接【上之大明下能同徳以附治安之侯也故錫予之多親禮之至】【離下坤上】明夷【日入地中闇君在上明者見傷之時也故爲明夷】利艱貞【君子利在艱難而不失其正也能如是所以明也】【離下巽上】家人【二與五正男女之位於內外爲家人之道明於內而巽於外處家之道也】利女貞【女正則家道正矣】【兌下離上】睽【離火炎上兌澤潤下又二女同居其志不同行故爲睽乖之義】小事吉【卦才說而麗乎明柔進而上行得申而應乎剛故小事則吉】【艮下坎上】蹇【坎險在前艮止不進又前有險難後有峻阻故爲蹇】利西南不利東北【西南坤方坤體順而易東北艮方艮體止而險處順易則難可紓止於險則難當益甚矣】利見大人【惟聖賢乃能濟難】貞吉【濟難者必以大正之道而堅固其守則吉也】【坎下震上】解【震動於坎險之外出乎險也又陰陽交感和暢則雷雨作而觧散故爲天下難觧之時】利西南無所往其來復吉有攸往【坤體廣大平易人初得難觧當治以寛大簡易也難觧則安平無事當正紀綱明法度進復先代明王可久可繼之治是有法也】夙吉【尙有當觧而未盡者不早去則將復盛故夙則吉也】【兌下艮上】損【艮山體髙兌澤體深下深則上益髙矣又澤在山下其气上通潤及百物也又三爻皆上應說以奉上也又三本剛而成柔上本柔而成剛皆損下益上之義上益而下損故爲損】有孚【損過而就中損浮末而就本實】元吉無咎【至誠順理大吉而善不合正理則有咎矣】可貞利有攸往【所損合正則可貞固常行所往皆利矣】曷之用二簋可用饗【饗祀之禮多儀備物所以飾誠敬之心而已飾過則僞故云何所用𨿽二簋亦可以饗言在誠也】【震下巽上】益【以象言之風烈則雷迅雷激則風怒兩相助益也以義言之巽震二卦皆由下變而成上卦變陰爲損下卦變陽爲益損上益下之義也下厚則上安故益下爲益】利有攸往利渉大川【險難無所不可濟】【乾下兌上】夬【夬決也澤本下而上於至髙之處有潰夬之象又眾陽上進決去一陰所以爲夬也】揚於王庭孚號有厲【陽剛君子之道旣盛則去小人當顯行於公朝𨿽如是然必至誠以命眾使知尙有危道】告自邑不利卽戎【上陰𨿽防猶有未去是君子之道未至也又當自治不剛尙武則道益進乃共之善】利有攸往【巽下乾上】姤【姤遇也風行天下徧觸萬類乃遇之象又一陰始生與陽遇也】女壯勿用娶女【陰始生而漸盛女壯則男弱故戒勿娶如是之女女柔和順從家道乃成】【坤下兌上】萃【萃聚也澤上於地水之方聚也】亨【亨下羨文】王假有廟【王者萃天下之道其至大莫過於宗廟也】利見大人【人物聚則爭亂起非大人莫能治之也】亨利貞【萃以正則能亨也】用大牲吉【丰厚之時上交神下接民物其用宜稱也力足以有爲與天下同其富樂可也】利有攸往【巽下坤上】升【木生地中長而益髙爲升之象】元亨【升進則有亨義以卦才之善故元亨也】用見大人勿卹南徵吉【用巽順剛中之道以見大人不假憂卹前進則吉也南徵前進也】【坎下兌上】困【水在澤下枯涸之象爲困乏之義又陽防於下陰揜於上君子爲小人所揜蔽窮困之時也】亨【卦才處險而悅故亨】貞大人吉無咎【能不失其正大人也故吉而無咎焉】有言不信【當困而言人誰信之】【巽下坎上】井【木入於水下而上乎水汲井之義也】攺邑不攺井無喪無得往來井井【邑可攺井不可遷汲之不竭存之不盈其徳也常至者皆得其用也周】汔至亦未繘井羸其瓶凶【用𨿽幾至亦與未下繘於井同君子之道貴有成也若贏敗其瓶則失其用而凶矣】【離下兌上】革【兌水離火相就而相克與相滅息所以爲變革之義】已日乃孚【革變其故人未能遽信故必已日然後從】元亨【革獘壊而致其通宜大亨矣】利貞悔亡【革得正道則得去故之義而無變動之悔】【巽下離上】鼎【以木從火烹飪之象觀卦全體則足腹耳其鼎之象矣】元吉亨【卦之才離明巽順五居中以柔應剛爲得中道可以致元亨而未遽至元吉吉羨文】【震下震上】震【震乾坤一索而成動而上進生物之長也故爲長男其象爲雷爲有主其義爲動】亨【雷之奮發有驚懼之象動而進雷奮發省有主而保大皆可致亨】震來虩虩笑言啞啞震驚百里不喪【匕】鬯【虩虩顧慮不安之貌啞啞笑言和適之貌處震不敢自寜則能保其安裕人之致其誠敬莫如祭祀匕載鼎實升爼而祈亨鬯以酌祼灌地而降神當是時𨿽雷震不失其所守此言震動之大安而不自失其誠敬也】【艮下艮上】艮其背不獲其身【陽止於上陰靜於下安其止也人之所以不能安其止者動於欲也艮其背不牽於欲則無我矣故曰不獲】行其庭不見其人無咎【無我則安行而不爲物所亂矣故無咎】【艮下巽上】漸【進不越次爲漸山上有木其髙因山也其髙有因所以爲漸】女歸【男女萬事之先也天下之事進必以漸者莫如女歸】吉【女之歸能如諸爻男女各得其正則善也】利貞【諸卦利貞有不正之疑而爲之戒者損之九二是也有必貞乃得宜者大畜是也有言所以利者以其有貞漸是也】【兌下震上】歸妹徵凶【震動兌說小女從長男以說而動動而位皆不當故凶妹小女也】無攸利【如卦之義不獨女歸將無所往而利矣】【離下震上】丰【震動離明以明而動動而能明皆致丰之道也】亨【丰爲盛大其義自亨】王假之【極天下之光大者惟王者能之】勿憂冝日中【丰之時繁庶殷盛治之冝如日之中明照無所不及然後無憂】【艮下離上】旅【山上有火火行而不居又麗乎外皆旅之象】小亨【如卦之才柔得乎中外而順乎剛止而麗乎明是以小亨也】旅貞吉【得旅之正而吉也】【巽下巽上】巽【一陰在二陽之下順於陽所以爲巽順也】小亨利有攸往利見大人【卦之才陽剛巽順於中正之道柔皆順乎剛故可以小亨利有攸往利見大人也兌亦剛中正而亨巽乃小亨者兌柔在外用柔也巽柔在內性柔故也】【兌下兌上】兌【一陰居二陽之上陰說於陽而爲陽所說故爲兌】亨【能說於物物所與也故亨】利貞【非道求說則爲邪謟卦徳剛中能正者也】【坎下巽上】渙亨【水遇風則渙然離散人之離散由乎中治離散之道亦本乎中九來居二四同於五皆主中故亨】王假有廟【中者心之象也王者収合人心無大於享帝立廟】利渉大川【木在水上濟川之象】利貞【合渙之道利在正固】【兌下坎上】節【澤上有水澤之容有限水滿則不害故爲有節之象】亨【凡事有節則能致通】苦節【節貴適中過則苦矣】不可貞【苦則豈能常是以不可固守也】【兌下巽上】中孚【義在二體則二五中實在全體則三四中虛中虛信之本中實信之質】豚魚吉【豚躁魚冥物之難感者也信能及之則無不至矣所以吉也】利渉大川【忠信可以蹈水火泛渉大川乎】利貞【守信之道利在堅正】【艮下震上】小過【雷震於髙其聲過常又陰居尊位爲小者過又爲小事過與過之小】亨【過者過其常也事有待過而亨者故小過自有亨義】利貞【過之道利於不失時宜】可小事不可大事【小事可過事之大者何可過也】飛鳥遺之音【謂過之不逺故也】不宜上宜下【謂宜順也其吉必大】【離下坎上】旣濟亨小【水火相交各當其用故爲旣濟天下大事已濟之時也然不能無小未亨者】利貞【處時旣濟正固守之】初吉【方濟時也】終亂【濟及則反】【坎下離上】未濟【火在水上不相爲用故爲未濟】亨【未濟有生生之義故亨爲卦才五以柔居尊位居剛而應剛得柔之中有致亨之道】小狐汔濟濡其尾無攸利【老狐多疑畏故履冰而聽其防也小狐則未能然汔當爲仡勇於濟也濡其尾而不能濟無所利矣】

十五祀周之臣子日夜憂懼謀所以救其君父者無所不至竭國中珎寶良馬使閎夭泰顚來獻遣使四出謀於牧伯及各諸侯諸侯憂懼憤惋入見請從昌囚是時西有昆夷之患北有獫狁之難紂懼華夷之大叛也已乃召昌釋之昌因獻洛西地請除炮烙之刑紂大喜許之賜以弓矢鈇鉞得專徵伐爲西方諸侯伯

論曰君子小人之不可相處如水火也況文王大聖受辛下愚乎惟文王陟降在帝左右致紂敬信得專徵伐紂𨿽名爲天子其實與天下諸侯下及萬民均入化育之中矣此文王受命之實也先儒不識天道乃以攺元稱王爲受命陋之甚也文王得徵伐之柄九年而薨故泰誓曰皇天震怒命我文考肅將天威惟九年大統未集旣曰大統未集則安有攺元稱王之事【故泰誓三篇皆只稱文考及武成然後稱我文考文王】先儒不本經文推原理而妄生此論是以文王爲曹操司馬懿之流矣吁操與懿尙不攺元稱帝而謂文王爲之甚哉

十六祀小雅七篇曰采薇六章章八句遣戍役也文王之時西有昆夷之患北有獫狁之難以天子之命命將率遣戍役以守衛中國故歌采薇以遣之出車以勞還枤杜以勤歸也采薇采薇薇亦作【生也】止曰歸曰歸歳亦莫止靡室靡家獫狁之故不遑啟居獫狁之故采薇采薇薇亦柔【始生也】止曰歸曰歸心亦憂止憂心烈烈載饑載渇我戍未定靡使歸聘采薇采薇薇亦剛【少而剛】止曰歸曰歸歳亦陽【歷陽月也十月爲陽】止王事靡盬不遑啟處憂心孔疚我行不來彼爾維何【爾華盛貌】維常之華彼路斯何君子之車戎車旣駕四牡業業【壯貌】豈敢定居一月三捷駕彼四牡四牡騤騤【彊也】君子所依小人所腓四牡翼翼【閒習也】象弭【弓反末也】魚服【矢服】豈不日戒獫狁孔棘昔我往矣楊柳【蒲柳也】依依今我來思雨雪霏霏【甚也】行道遲遲【長逺也】載渇載饑我心傷悲莫知我哀【君子能盡人之情故人忘其死】小雅八篇曰出車六章章八句勞還率也我出我車於彼牧矣【出車就馬於牧地】自天子所謂我來矣召彼僕夫謂之載矣王事多難維其棘矣我出我車於彼郊矣設此旐矣建彼旄矣彼旟旐斯胡不斾斾憂心悄悄僕夫況瘁王【殷王】命南仲【文王屬】往城於方【朔方】出車彭彭【四馬貌】旂旐央央【鮮明貌】天子命我城彼朔方赫赫南仲獫狁於襄【除也】昔我往矣黍稷方華今我來思雨雪載塗【凍釋也】王事多難不遑啟居豈不懷歸畏此簡書【戒命也】喓喓艸虫趯趯阜螽未見君子憂心忡忡旣見君子我心則降赫赫南仲薄伐西戎春日遲遲卉【艸也】木萋萋倉庚喈喈采繁祁祁執訊【辭也】獲醜薄言還歸赫赫南仲獫狁於夷【平也】小雅九篇曰枤杜四章章七句勞還役也有枤之杜有睆其實【睆實貌也】王事靡盬繼嗣我日日月陽止女心傷止徵夫遑止有枤之杜其葉萋萋王事靡盬我心傷悲卉木萋止女心悲止徵夫歸止陟彼北山言采其王事靡盬憂我父母檀車【役車也】幝幝【敝貌】四牡痯痯【罷貌】徵夫不逺匪載匪來憂心孔疚期逝【往也】不至而多爲卹【憂也】卜筮偕止會言近止徵夫邇止【卜之筮之防人占之邇近也】

十八祀甲子西伯誅亂政大夫潘正於是詢於八虞而咨於二虢度於閎夭而謀於南宮諏於蔡原而訪於辛尹【辛甲尹佚】重之以榮公泰顚散宜生甞遊於鳳凰之墟襪系觧顧左右前後皆君子也乃自結之大雅四篇曰棫朴五章章四句文王能官人也芃芃【盛貌】棫朴薪之槱之【積也】濟濟辟王左右趣之濟濟辟王左右奉璋【半圭也】奉璋峨峨【盛壯也】髦士攸宜淠彼【舟行也】涇舟烝【眾也】徒楫【櫂也】之周王於邁六師及之倬【大也】彼云漢【天也】爲章於天周王壽考遐不作人追琢【雕也金曰雕玉曰琢】其章金玉其相【質也】勉勉我王綱紀四方呂望唐四嶽姜姓之苖裔也事紂以其無道去之北海窮困於朝歌賣食於棘津逮西伯得徵伐之柄喟然嘆曰吾聞西伯善養老者盍往歸乎乃西歸於周釣於渭上西伯將獵卜之卜人曰所獲非龍非彲非虎非熊而王者之輔也遂出田渭陽至於磻溪見老父坐茅而釣昌使問之曰叟樂此耶對曰君子樂行其志小人樂供其事吾非樂於漁者也昌顧左右曰得無是乎問其姓名同車而歸與論政事大說之拜大司馬望曰王國富民霸國富士僅存之國富大夫將亡之國富倉府西伯曰吾願富其民望曰聞善斯行宿善不祥於是發倉庫益賑鰥寡孤獨以望爲師虞芮爭舊質之於周入其境耕者讓畔行者讓路入其邑男女異路班白不提挈入其朝卿士大夫濟濟相讓虞芮之君心愧而歸以所爭爲閒田孔子曰不令而從不教而化文王之道不可加矣大雅三篇曰緜九章章六句文王之興本由大王也緜緜瓞【瓝也】民之初生自土沮漆【二水也】古公亶父【豳公也古言久也亶父名或字】陶復【陶其土而復之】陶穴【陶其壤而穴之】未有家室古公亶父來朝走馬率【循也】西水滸【涯也】至於岐下爰及姜女【大姜】聿來胥【相也】宇【居也】周原【在岐山南】膴膴【美也】堇荼【菜也】如飴爰始爰謀爰契【開也】我曰止曰時築室於玆廼慰【安也】廼止廼左廼右廼疆廼理廼宣廼畆自西䢐東周爰【於也】執事乃召司空乃召司徒俾立室家其繩則直縮版以載作廟翼翼捄之【虆也桴也】陾陾度【猶投也】之薨薨築之登登削屢馮馮【削墻屢鍜之聲】百堵皆興鼛【大鼓長一丈二尺】鼓弗勝廼立臯門臯門有伉【髙貌】廼立應門應門將將【嚴正也】廼立冡土【大社】戎【大也】醜攸行【起大事動大眾必先宜於社而後行】肆不殄厥慍亦不隕【墜也】厥問柞棫抜矣行道兌【成蹊也】矣昆夷駾【突也】矣維其喙【困也】矣虞芮質厥成文王蹶【動也】厥生予曰有疏附【率下以親上也】予曰有先後【相道前後也】予曰有奔奏【諭徳宣譽也】予曰有禦侮【武臣折衝也】諸侯密須氏不承王命西伯令之不聽興師侵阮遂至於共西伯帥師遏之密人乃服崇侯蔑侮父兄不敬長老聽獄不哀制祿不均百姓力盡不得衣食西伯伐之軍於其郊崇侯恃城郭之固不肻服西伯進軍其城下崇侯固守三旬猶不降西伯勒兵攻滅之於是四方無道諸侯多懼而修徳矣大雅七篇曰皇矣八章章十二句美周也人監【視也】代殷莫若周周世世修徳莫若文王皇矣【大也】上帝臨下有赫監觀四方求民之莫【定也】維此二國【夏殷】其政不獲維彼四國【四方也】爰究爰度上帝耆【老也】之憎其式廓乃眷西顧此維與宅作之屏之其菑其翳修之平之其灌其栵啟之辟之其檉其據攘之剔之其檿其柘帝遷明徳串【習也】夷【常也】載路【大也】天立厥配【嫓也】受命旣固帝省其山柞棫斯拔松栢斯兌帝作邦作對自大伯王季維此王季因心則友則友其兄則篤其慶【厚其善】載錫之光【大也】受祿無喪奄【大也】有四方維此王季帝度其心貊【靜也】其徳音其徳克明克明克類克長克君王此大邦克順克比比於文王其徳靡悔旣受帝祉施於孫子帝謂文王無然畔援無然歆羨誕先登於岸密人不共敢距大邦侵阮䢐共王赫斯怒爰整其旅以按䢐旅以篤周祜以對於天下依其在京侵自阮疆陟我髙岡無矢我陵我陵我阿無飲我泉我泉我池度其鮮原【小山別大山曰鮮亦善也】居岐之陽在渭之將【側也】萬邦之方【則也】下民之王帝謂文王予懷明徳不大聲以色不長夏以革不識不知順帝之則帝謂文王詢爾仇【匹也】方同爾兄弟以爾鉤援【鉤梯也所以鉤引上城者】與爾臨【臨車】衝【衝車】以伐崇墉【城也】臨衝閒閒【動揺也】崇墉言言【髙下也】執訊連連【徐也】攸【所也】馘【不服者殺而獻其左耳曰馘】安安是類是禡【類禡師祭也於內曰類於外曰禡】是致是附【致其社稷羣神附其先祖爲之立後】四方以無侮臨衝茀茀【彊盛】崇墉仡仡【亦髙大也】是伐是肆【犯突也】是絕是忽【滅也】四方以無拂西伯自岐渉渭徙居於丰築城郭作臺池園囿庶民謂其臺曰靈臺囿曰靈囿沼曰靈沼大雅六篇曰靈臺五章章四句民始附也文王受命而民樂其有靈徳以及鳥獸昆虫馬經始靈臺經之營之庶民攻之不日成之經始勿亟庶民子來王在靈囿麀鹿攸伏麀鹿濯濯【娛遊貌】白鳥翯翯【肥澤貌】王在靈沼於牣魚躍【牣滿】虡【植者曰虡橫者曰栒】業【大版也】維樅【崇牙也】賁鼓【大鼓】維鏞【大鐘】於論鼓鐘於樂辟廱【水旋丘如壁曰辟雍以節觀者】於論鼓鐘於樂辟廱鼉鼔逢逢【和也】蒙瞍奏公【事也】初鑿沼得朽骨命葬之左右曰此無主矣西伯曰天子主天下諸侯主一國寡人固骨之主矣遂葬之天下聞之曰西伯仁及朽骨況生者乎

論曰子產聽鄭國之政以其乘輿濟人於溱洧子輿氏以不知爲政譏焉今記文王葬朽骨得無近似之乎夫施於人而望其報者情之常也朽骨而無主則無爲望其報於此見文王心無一毫在於利也心無一毫在於利眞天下之君也此所以記之也有載武王遇暍者於道負置防樾之下左擁而右扇之者夫武王克相上帝寵綏四方之君也豈陵遲無政姑息如此哉乃道路妄庸人之言爾是類則削

周大姒不妬忌而西伯有內行此徳政之所以流布而風化之所以興也大雅六篇曰思齊四章章六句文王所以聖也思齊【莊也】太任文王之母思媚周姜京【周地名】室之婦太姒嗣徽音則百斯男惠於宗公神罔時怨神罔時恫【痛也】刑於寡妻至於兄弟以禦於家邦雝雝在宮【雝雝毛公云和也鄭氏雲宮謂辟廱非是】肅肅【敬也】在廟不顯亦臨無射亦保肆【大也】戎疾【害也】不殄【絕也】烈【業也】假【大也】不瑕不聞亦式不諫亦入肆成人有徳小子有造古之人無斁譽【名也】髦【俊也】斯士太姒生十子長曰伯邑考早卒次曰發性慈和有聖徳西伯以爲世子世子帥西伯事季歷之道而行之不敢有加焉西伯有疾世子不說冠帶而養西伯一飯世子亦一飯西伯再飯世子亦再飯次曰鮮次曰旦旦師於虢叔仁聖多才多藝西伯任以政事唐虞而下夏后殷商千餘年中明天子賢后妃盡道於宮壼化行乎天下爲時人所歌美者有矣逮孔子刪詩於周衰而文王之時有詩在焉故以爲周南周南首篇曰關雎五章章四句后妃之徳也風之始也所以風天下而正夫婦也故用之鄕人焉用之邦國焉風風也教也風以動之教以化之詩者志之所之也在心爲志發言爲詩情動於中而形於言言之不足故嗟嘆之嗟嘆之不足故永歌之永歌之不足不知手之舞之足之蹈之也情發於聲聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感神莫近於詩先王以是經夫婦成孝敬厚人倫美教化移風俗故詩有六義焉一曰風二曰賦三曰比四曰興五曰雅六曰頌上以風化下下以風刺上主文而譎諫言之者無罪聞之者足以戒故曰風至於王道衰禮義廢政教失國異政家殊俗而變風變雅作矣國史明乎得失之迹傷人倫之廢哀刑政之苛吟詠情性以風其上達於事變而懷其舊俗者也故變風發乎情止乎禮義發乎情民之性也止乎禮義先王之澤也是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明者也是謂四始詩之至也然則關雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公周南召南正始之道王化之基是以關雎樂得淑女以配君子憂在進賢不淫其色哀窈窕思賢才而無傷善之心焉是關雎之義也關關雎鳩【雎鳩摯而有別】在河之洲【水中可居曰洲】窈窕淑【善也】女君子好逑【匹也】參差荇菜【接余也】左右流【求也】之窈窕淑女寤【覺也】寐【寢也】求之求之不得寤寐思服【思之也】悠哉悠哉輾轉反側參差荇菜左右采之窈窕淑女琴瑟友之【宜以琴瑟友樂之】參差行菜左右芼【擇也】之窈窕淑女鐘鼓樂之周南二篇曰葛覃三章章六句后妃之本也后妃在父母家則志在於女功之事躬儉節用服澣濯之衣尊敬師傅則可以歸寧父母化天下以婦道也葛之覃【延也葛所以爲絺綌】兮施於中谷維葉萋萋【茂盛也】黃鳥【摶黍也】於飛集於灌【聚也】木其鳴喈喈【和聲之逺聞也】葛之覃兮施於中谷維葉莫莫【成就貌】是刈是濩【煮也】爲絺【精曰絺】爲綌【麤曰綌】服之無斁【厭也】言【我也】告師【女師也】氏言告言歸【女嫁曰歸】薄污我私薄澣我衣害【何也】澣【私服宜澣】害否【公服宜否】歸寧父母【父母在則有時而歸寧】周南三篇卷耳四章章四句后妃之志也又當輔佐君子求賢審官知臣下之勤勞內有進賢之志而無險詖私謁【請也】之心朝【夕】思念至於憂勤也采采捲耳【苓耳也】不盈頃筐【畚屬易盈之器】嗟我懷人寘【置也】彼周行【列也】陟彼崔嵬【土山之戴石者】我馬虺隤【病也】我姑【且也】酌彼金罍【人君黃金罍】維以不永懷陟彼髙岡【山脊也】我馬黃【馬病則黃】我姑酌彼兕觥【角爵也】維以不永傷陟彼砠【石山戴土】矣我馬瘏【病也】矣我僕痡【亦病也】矣云何吁【憂也】矣周南四篇曰樛木三章章四句后妃逮下也言能逮下而無嫉妬之心焉南有樛木【木下曲曰樛】葛藟累之樂只君子福履【祿也】綏【安也】之南有樛木葛藟荒【奄也】之樂只君子福履將【大也】之南有樛木葛藟縈【旋也】之樂只君子福履成【就也】之周南五篇曰螽斯【蚣蝑也】三章章四句后妃子孫眾多也言若螽斯不妬忌則子孫眾多也螽斯羽詵詵【眾多也】兮宜爾子孫振振【仁厚也】兮螽斯羽薨薨【眾多也】兮宜爾子孫繩繩【戒愼也】兮螽斯羽揖揖【防聚也】兮宜爾子孫蟄蟄【和集也】兮周南六篇曰桃夭三章章四句后妃之所致也不妬忌則男女以正婚姻以時國無鰥民也桃之夭夭【少壯也】灼灼【華之盛也】其華之子於歸宜其室家桃之夭夭有蕡其實【實貌有色有徳】之子於歸宜其家室桃之夭夭其葉蓁蓁【至盛貌】之子於歸宜其家人【一家皆宜】周南七篇曰兔罝三章章四句后妃之化也關雎之化行則莫不好徳賢人眾多也肅肅【敬也】兔罝【罟也】防之丁丁【防杙聲也】﨣﨣武夫公侯幹【桿也】城肅肅兔罝施於中逵【九達之道】﨣﨣武夫公侯好仇肅肅兔罝施於中林﨣﨣武夫公侯腹心周南八篇曰芣苢三章章四句后妃之美也和平則婦人樂有子矣采采芣苢【馬舄也車前也宜妊】薄言采【取也】之采采芣苢薄言有【藏也】之采采芣苢薄言掇【拾也】之采采芣苢薄言捋【取也】之采采芣苢薄言袺【執衽也】之采采芣苢薄言襭【扱衽也】之周南九篇曰漢廣三章章八句徳廣所及也文王之化被於南國美化行乎江漢之域無思犯禮求而不可得也南有喬木不可休息漢有遊女不可求思【辭也】漢之廣矣不可泳【潛行也】思江之永【長也】矣不可方思【方泭也】翹翹【薪貌】錯薪【錯雜也】言刈其楚【尢翹翹者】之子於歸言秣【養也】其馬漢之廣矣不可泳思江之永矣不可方思翹翹錯薪言刈其蔞之子於歸言秣其駒漢之廣矣不可泳思江之永矣不可方思周南十篇曰汝墳三章章四句道化行也文王之化行乎汝墳之國婦人能閔其君子猶勉之以正也遵【循也】彼汝【水名也】墳【大防也】伐其條【枝也】枚【幹也】未見君子惄【饑意也】如調【朝也】饑遵彼汝墳伐其條肄【斬而復生曰肄】旣見君子不我遐【逺也】棄魴魚頳【赤也】尾【魚勞則尾赤】王室如燬【火也】𨿽則如燬父母孔邇【甚近也】周南終十一篇曰麟之趾三章章三句關雎之化行則天下無犯非禮𨿽衰世之公子皆信厚如麟趾之時也麟之趾【足也】振振【信厚也】公子於嗟麟兮麟之定【題也】振振公姓【公同也】於嗟麟兮麟之角【角末肉】振振公族【公同祖】於嗟麟兮

論曰深逺哉周南之義后妃之能助其夫者事亦多矣聖人惟取不妬忌之詩至於四五者何歟愚讀史至隋文帝獨孤後然後知婦人之惡以妬忌爲大也自漢而下后妃之妬忌者有矣何獨至於獨孤後而知之吁婦人之妬妬其夫已爲非義獨孤後肆其妬心不獨妬文帝使不得有異生子又妬及其子焉太子勇有寵妾曰云昭訓獨孤怒曰睍地伐漸不可耐專寵阿云有如許豚犬遂內啟賊子廣行簒奪東宮之謀外賂姦臣素造放黜儲君之事而文帝亦不得其死曰獨孤誤我卒至宗祀絕滅生靈塗炭開皇之中天下戶八百九千萬唐興撫綏三十餘年至永徽初始及三百八十萬戶耳吁獨孤一行妬忌於宮閫之閒而滅天下之戶五六百萬聖人刪詩立周南之義教訓萬世后妃專以無妬忌爲大美也其意深且逺矣夫專以無妬忌爲大美則必以妬忌爲大惡矣攷諸獨孤後其爲大惡豈不深切著明也哉愚是以知王者欲齊其家措之天下而周南不可不學也

召公奭周之同姓或曰西伯庶子也食采於召西伯所掌南邦之政逮孔子刪詩於周衰取古諸侯夫人盡道爲人所歌美者而召伯之詩在焉故謂之召南召南首篇曰鵲巢三章章四句夫人之徳也國君積行累功以致爵位夫人起家而居有之徳如鳲鳩【稭鞠也】乃可以配焉維鵲有巢維鳩居之【鳲鳩不自爲巢居鵲之成巢】之子於歸百兩【乘也】禦之【迎也諸侯之子嫁於諸侯送迎皆百乘】維鵲有巢維鳩方之【有之也】之子於歸百兩將之【送也】維鵲有巢維鳩盈之【滿也】之子於歸百兩成之召南二篇曰采繁三章章四句夫人不失職也夫人可以奉祭祀則不失職矣於以采蘩【皤蒿也】於沼【池也】於沚【渚也】於以用之公侯之事【祭也】於以采蘩於澗之中【山夾水曰澗】於以用之公侯之宮【廟也】被之【首飾也】僮僮【竦敬也】夙【早也】夜在公被之祁祁【舒遲去事有儀也】薄言還歸召南三篇曰艸虫三章章七句大夫妻能以禮自防也喓喓【聲也】艸虫【常羊也】趯趯阜螽【蠜也妻待禮以從夫】未見君子憂心忡忡【猶衝衝】亦旣見止【辭也】亦旣覯【遇也】止我心則防【下也】陟彼南山言采其蕨【鼈也】未見君子憂心惙惙【憂也】亦旣見止亦旣覯止我心則說【服也】陟彼南山言采其薇未見君子我心傷悲亦旣見止亦旣覯止我心則夷【平也】召南四篇曰采蘋三章章四句大夫妻能循法度能循法度則可以承先祖共祭祀矣於以采蘋【大萍也】南澗之濵【厓也】於以采藻【聚藻也】於彼行【流也】潦於以盛之維筐【方者】及莒【圓者】於以湘之【烹也】維錡【釡屬有足者】及釡於以奠【置也】之宗室牖下【將嫁女者禮之於大宗之廟設幾筵於戶外】誰其尸之【主也】有齊【敬也】季【少也】女召南五篇曰甘棠三章章三句美召伯也召伯之教明於南國蔽芾【小貌】甘棠【杜也】勿翦勿伐召伯所茇【艸舍也】蔽芾甘棠勿翦勿敗召伯所憩【息也】蔽芾甘棠勿翦勿拜【防也】召伯所說【捨也】召伯六篇曰行露三章一章三句二章六句召伯聽訟也衰亂之俗防貞信之教興彊暴之男不能侵陵貞女也厭浥【濕意】行【道也】露豈不夙夜謂行多露誰謂雀無角何以穿我屋【雀之穿屋似有角者】誰謂女無家何以速【召也】我獄【埆也】𨿽速我獄室家不足誰謂防無牙何以穿我墉【墻也視墻之穿可謂鼠有牙】誰謂女無家何以速我訟𨿽速我訟亦不女從【不棄禮而從彊之男】召南七篇曰羔羊三章章四句鵲巢之功致也召南之國化文王之政在位皆節儉正直徳如羔羊也【大夫羔裘以居】羔羊之皮【小曰羔大曰羊】素【白也】絲五紽【數也】退食自公委蛇委蛇【委曲自得之貌】羔羊之革素絲五緎【縫也】委蛇委蛇自公退食羔羊之縫素絲五總【亦數也】委蛇委蛇退食自公召南八篇曰殷其靁三章章六句勸以義也召南之大夫逺行從政不遑寧處其室家能閔其勤勞勸以義也殷【雷聲也】其靁在南山之陽【山南曰陽】何斯【此也】違【去也】斯莫敢或遑【腵也】振振【信厚也】君子歸哉歸哉殷其靁在南山之側何斯違斯莫敢遑息【止也】振振君子歸哉歸哉殷其靁在南山之下何斯違斯莫或遑處【居也】振振君子歸哉歸哉召南九篇曰摽有梅三章章四句男女及時也召南之國被文王之化男女得以及時也摽【落也】有梅其實七兮【在樹者七也】求我庶士迨【及也】其吉兮【善也】摽有梅其實三兮求我庶士迨其今兮【急辭也】摽有梅頃筐塈之【取也】求我庶士迨其謂之【不待備禮也】召南十篇曰小星二章章五句惠及下也夫人無妬忌之行【以色曰妬以行曰忌】惠及賤妾進禦於君知其命有貴賤能盡其心矣嘒【防貌】彼小星【眾無名者】三五在東【三心三月在東五噣正月在東】肅肅宵徵夙夜在公寔命不同嘒彼小星維參【伐也】與昴【畱也言眾無名之星隨也噣伐畱在天也】肅肅宵徵抱衾【被也】與裯【襌被也】寔命不猶【若也】召南十一篇曰江有汜三章章五句美媵也勤而無怨嫡能悔過也文王之時江沱之間有嫡不以其媵備數媵遇勞而無怨嫡亦自悔也江有汜【決復入爲汜】之子歸不我以不我以其後也悔江有渚【小洲也】之子歸不我與不我與其後也處【止也】江有沱【江之別者】之子歸不我過不我過其嘯也歌召南十二篇曰野有死麕三章章四句一章三句惡無禮者天下大亂彊相陵遂成淫風被文王之化𨿽當亂世猶惡無禮也野有死麕白茅包之【郊外曰野包裹也羣田之所獲而分其肉白茅取潔淸也凶荒殺禮猶有以將之】有女懷春吉士誘之林有朴樕【小木也】野有死鹿白茅純束【猶包之也】有女如玉【有徳也】舒【徐也】而脫脫兮【舒遲也】無感【動也】我帨兮【佩巾也】無使尨也吠【非禮相陵則狗吠】召南十三篇曰何彼穠矣三章章四句美王姬也𨿽則王姬亦下嫁於諸侯車服不系其夫下王后一等猶執婦道以成肅雝之徳也【肅敬也雝和也】何彼穠矣【猶戎戎盛也】唐棣【栘也】之華曷不肅雝王姬之車何彼穠矣華如桃李平王之孫齊侯之子【武王之女大姬嫁胡公滿王之孫與侯之子齊平也】其釣維何維絲伊緡【釣者以絲爲緡則善】齊侯之子平王之孫召南終十四篇曰騶虞二章章三句鵲巢之應也鵲巢之化行人倫旣正朝廷旣治天下純被文王之化則庶類蕃殖搜田以時仁如騶虞則王道成也彼茁【出也】者葭【蘆也】一發五豝【豕牝曰豝虞人翼五豝以待君之發】於嗟乎騶虞彼茁者蓬【艸名】一發五豵【云豕生三曰豵又一歳曰豵】於嗟乎騶虞孔子謂其子伯魚曰女爲周南召南矣乎人而不爲周南召南其由正墻面而立也與是時也天下純被西伯之化三分天下有其二西伯惠訓不怠使盡臣節共王事焉孤竹君生三子長曰伯夷季曰叔齊父愛叔齊欲立之孤竹君薨大臣致國於叔齊叔齊不受則致於伯夷伯夷亦不受國人乃立其中子二子逺迹東海之濵聞西伯作興曰吾聞西伯善養老者偕往歸焉耕於首陽山周欲官之辭使者若曰吾寧貧賤而求志是以在此遂終身不食祿周亦不彊致也孟子曰伯夷辟紂居北海之濵聞文王作興曰盍歸乎來吾聞西伯善養老者太公辟紂居東海之濵聞文王作興曰盍歸乎來吾聞西伯善養老者天下有善養老則仁人以爲已歸矣五畆之宅樹墻下以桑匹婦蠶之則老者足以衣帛矣五母雞二母彘無失其時則老者足以無失肉矣百畆之田匹夫耕之八口之家足以無饑矣所謂西伯善養老者制其田裏教之樹畜導其妻子使養其老五十非帛不暖七十非肉不飽不暖不飽謂之凍餒文王之民無凍餒之老者此之謂也

論曰先儒謂伯夷叔齊讓國不義武王不食粟爲天下之淸以愚觀之不然二子蓋行天地正大之情彌縫父子兄弟之間者也其彌縫父子兄弟之間柰何孤竹君欲捨長子伯夷而立少子叔齊夫父子天性也兄弟天倫也捨長立少虧天性亂天倫矣使伯夷立則無父而天性遂虧使叔齊立則無兄而天倫遂亂天下豈有無父子兄弟之國哉故二子者寧捨君國之富貴尊榮潔身而去之旣爲是以辭先君之國矣豈復可仕乎空乏其身處防賤而不悔所以成吾仁非以讓國不仕立一節爲髙者也此所以爲聖之淸乎若太史遷之說二子以武王伐紂而不食周粟是介僻淺陋不知天命難乎與語仁者烏得爲聖之淸哉將蓄徳之君子可不審諸

亳有雀生鸇史占之曰以小生大威振名昌紂愈益輕肆棄耆舊貴戚大臣商容防子防仲箕子比干膠鬲之徒不用而用蜚廉惡來蜚廉者孟戲中衍之裔孫惡來其子也俱以材力進善諛好讒有梅伯者性忠直數諫爭紂怒而殺之葅醢其身有雷開者性阿佞進諛言紂賜之金玉而封之嘗以夏田或諫曰非時也君踐一日之苗而民失終歳之食其可乎殺之園囿污池沛澤多而虎豹犀象生焉夷羊在牧蜚鴻滿野山鳴河竭天雨肉雨石雨日見生毛兔有角女子化爲丈夫宮中夜聞哭聲而不見其人

二十三祀西伯寢疾病謂世子曰見善勿怠時至勿疑去非勿處此三者道之所以止也柔而定恭而敬屈而彊忍而剛此四者道之所以起也世子再拜受西伯薨葬於畢孟子曰舜生於諸馮遷於負夏卒於鳴條東夷之人也文王生於岐周卒於畢郢西夷之人也地之相去也千有餘裏世之相後也千有餘歳得志行乎中國若合符節先聖後聖其揆一也

論曰記稱武王夢帝與九齡文王曰我百女九十吾與女三焉文王九十七乃終武王九十三而終夫聖人之所以爲聖人者體天道開物成務無所爲而已若年數之長短則亦聽乎天烏能以相與也先儒不窮理輕信其說又以文王受命攺元稱王武王末受命爲繼文王七年而崩也遂不敢以泰誓十一年爲武王之年而生文王十四歳生武王武王不葬文王舉兵之論夫詩人言文王受命指其至誠動天人之助中庸言武王末受命者乃指其正天位也三年之防自天子達於庶人聖人之所以異於人者以其舉動以類而節奏和也豈有武王方在創巨痛深之中而舉兵耀武於天下之國者哉古者天子諸侯十五而冠旣冠然後可以言娶豈有大聖如文王乃爲童稚而生子者乎先儒謬誤相承誣聖人之盛徳而莫之察也愚是以辧云

大雅九篇曰下武六章章四句繼文也武王有聖徳復受天命能昭先人之功焉下武維周世有哲王三後在天王配於京王配於京世徳作求永言配命成王之孚成王之孚下土之式永言孝思孝思維則【則其先人也】媚玆一人【天子紂也】應侯順徳永言孝思昭哉嗣服【嗣爲西伯也】昭玆來許【進也】繩【循也】其祖武【迹也】於萬斯年受天之祜受天之祜四方來賀於萬斯年不遐有佐

二十四祀周西伯發元年

二十七祀周西伯納呂望之女邑姜邑姜賢立未嘗倚坐未甞倨怒未嘗厲是年生元子誦

二十八祀甲戍

三十二祀黎侯近於王畿不供王命紂方日夜極意聲色不知治也西伯發戡黎殷人大震祖伊告而不納作西伯戡黎紂窮凶極惡百姓化下可接屋而誅內史向摯去之於是防子告父師箕子少師比干遂遁於荒野箕子佯狂紂囚以爲奴比干極諫陳先王艱難天命不易國家將亡之明徵請王洗心易行伏於象魏之門紂大怒曰比干自以爲聖人吾聞聖人心有七竅遂剖而視之人人離懼呂望言於周伯曰先謀後事者昌先事後謀者亡夏條可結冬冰可折不可失者時也是歳大旱羣臣及四方諸侯皆請伐殷

論曰孔子曰三分天下有其二以服事殷周之徳其可謂至徳也已矣先儒以爲此言文王者也及觀下武媚玆一人應侯順徳及矢於牧野維予侯興之辭然後知孔子槪以周爲言者方紂天命未絕武王固盡臣禮繩其祖武嗣服西伯媚於天子如文王之時矣及紂無天命爲獨夫然後伐之而爲王周之徳其可謂至徳也已矣

商書敍曰殷始咎周周人乘黎祖伊恐奔告於受作西伯戡黎西伯戡黎西伯旣戡黎祖伊恐奔告於王曰天子天旣訖我殷命格人元罔敢知吉非先王不相我後人惟王淫戲用自絕故天棄我不有康食不虞天性不廸率典今我民罔弗欲喪曰天曷不降威大命不摯今王其如臺王曰嗚呼我生不有命在天祖伊反曰嗚呼乃罪多參在上乃能責命於天殷之卽喪指乃功不無戮於爾邦商書敍曰殷旣錯天命防子作誥父師少師防子防子若曰父師少師殷其弗或亂正四方我祖底遂陳於上我用沈酗於酒用亂敗厥徳於下殷罔不小大好艸竊姦宄卿士師師非度凡有辜罪乃罔恆獲小民方興相爲敵讎今殷其淪喪若渉大水其無津涯殷遂喪越至於今曰父師少師我其發出狂吾家耄遜於荒今爾無指告予顚隮若之何其父師若曰王子天毒降災荒殷邦方興沈酗於酒乃罔畏畏咈其耉長舊有位人今殷民乃攘竊神祗之犧牷牲用以容將食無災降監殷民用乂讎斂召敵讎不怠罪合於一多瘠罔詔商今其有災我興受其敗商其淪防我罔爲臣僕詔王子出廸我舊云刻子王子弗出我乃顚隮自靖人自獻於先王我不顧行遁

皇王大紀卷十

欽定四庫全書

皇王大紀卷十一

宋胡宏撰三王紀

武王

十有一年春一月癸巳王自周徵商以其罪告於皇天后土所過名山大川師渡孟津作泰誓中流白魚躍入於王舟旣濟有火自上覆於下至於王屋流爲烏戊午次於河朔諸侯以師來防者八百國王徇師而誓之時厥明王乃大巡六師明誓眾士癸亥王帥九師虎賁三百人陳於牧野作牧誓二月甲子昧爽紂率其眾號七十萬防於牧野起自黃陵至於鵲岸王以太白之旗麾之曰無畏寧爾也非敵百姓也尙父鼔之殷商之眾若崩厥角稽首紂反走宣室衣其珠玉衣自焚死王引師入商誅妲己殺惡來驅蜚廉於海隅而戮之分師討紂之黨滅者五十國驅虎豹犀象而逺之天下大恱殷防子啟面防銜璧輿櫬而見王王親釋其縛受其璧而祓之焚其櫬禮而命之使復其所乃進殷之遺老問其亡故對曰子不聽父弟不聽兄婦不聽夫臣不聽君君令不行以信爲欺以欺爲忠政由妃妾田獵無時坐起以金鼔棄尊卑長防之敍無量度權衡之則教民以惡所以亡也王曰信哉問羣臣曰政將何施尙父曰殷民習於防惡者宜戮之以振徳威召公曰有罪者誅之無罪者安之以示好惡周公曰宜使各安其居昭之以徳化之以道王曰善哉親殷人如周視殷民如子攺獨夫之苛施庶民之政倍庶士之祿大賚天下善人是富始濟河而立邠岐之社爲天下大社遷殷社以爲宗廟之屏謂之亳社各賜諸侯以爲之戒祀於太廟始定事先之禮諱名立諡賤不誄貴防不誄長惟天子稱天以誄之諸侯不得相誄追王古公亶父曰太王季歷曰王季文考曰文王

論曰先儒謂文王受命攺元稱王九年而崩武王以大統未集故卽位而不攺元因文王九年爲十一年觀兵於商至十三年乃復伐商夫元原於一不可再者也若文王可以大統未集而攺元稱王武王承文王之業何以不可使武王卽位而不攺元也無元何以爲君故紂之二十四祀武王之元年而此十一年者武王之十一年也夫文王武王盡道以事紂未嘗不冀其悛攺也攺而有天命則固君之不攺而無天命則將臣之文王何容心哉順天而已一日天命未絕則猶君也君可以兵脇乎君子之能事君者猶卑巽而不矜溫恭而不厲況聖人天性慈和發而中節者乎先儒不知君臣之義乃造觀兵之說則其事君不能道義以爲本可知矣夫文武本列諸侯也而得列諸侯心恱誠服咸率道由義治其國以事紂自非與天地合徳與日月齊明與神合其變化者不能感人如是也豈後世因便乘利僥幸成功於一時不知命者所可比擬乎泰誓敍曰十有一年經曰十三年者三之文誤也曷爲知其然以皇極經世知之也

柴於上帝祈於社望於山川以後稷配天破鼔折桴馬散之華山之陽而弗復乘牛散之桃林之野而弗復服車甲釁而藏之府庫而弗復用倒載干戈包之以虎皮將帥之士使爲諸侯名之曰建櫜散軍而郊射左射貍首右射騶虞而貫革之射息也禆冕搢笏而虎賁之士說劍也祀乎明堂而民知孝朝覲然後諸侯知所以臣耕籍然後諸侯知所以敬食三老五更於大學天子親袒割牲執醬而饋執爵而酳冕而總幹然後諸侯知所以悌祀先賢於西學然後諸侯知徳之可崇謹權量審法度修廢官興滅國繼絕世舉逸民自西自東自南自北無思不服

論曰揖讓徵伐以安天下皆聖人之所爲也或以爲揖讓近厚徵伐近薄言湯武之徳不如堯舜則非矣若以徵伐爲啟後世爭奪之門者自漢氏而後英雄咸假揖讓成其簒竊而未有能明白行湯武之事者也𨿽謂揖讓不如徵伐亦可矣或曰韶盡美矣又盡善也武盡美矣未盡善也然則孔子之言何耶曰此謂樂耳韶之樂徳盡美矣其音聲節奏又盡善也武之樂徳盡美矣其音聲節奏未盡善也觀聖人者盍亦審諸

以斗杓建子冬十有一月爲歳首是謂天統以夜半爲朔攺祀曰年建大赤乘赤路黃馬蕃鬛大事斂用日出戎事乘騵戎車曰元戎先良馬牲用騂剛行丁巳歷論曰十一月一陽復於地下此周正之所以建子也十二月二陽長於地中此商正之所以建丑也天道至防非聖人莫能知建正以昭示天下使天下之爲人上者由之而知則能養天下之善於至防而不至於夭閼止天下之惡於至防而不至於盈積深探其幾推而行之聖人之妙用也知道者於此見天心焉是仁之端也聖人教天下後世之意可謂深切著明矣豈因易代止以新時人耳目而已哉

周書敍曰惟十有一年武王伐殷一月戊午師渡孟津作泰誓三篇泰誓上篇曰惟十有三【當爲一字】年春大防於孟津王曰嗟我友邦冢君越我禦事庶士明聽誓惟天地萬物父母惟人萬物之靈亶聰明作元後元後作民父母今商王受弗敬上天降災下民沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦皇天震怒命我文考肅將天威大勲未集肆予小子發以爾友邦冡君觀政於商惟受罔有悛心乃夷居弗事上帝神祗遺厥先宗廟弗祀犧牲粢盛旣於防盜乃曰吾有民有命罔懲其侮天佑下民作之君作之師惟其克相上帝寵綏四方有罪無罪予曷敢有越厥志同力度徳同徳度義受有臣億萬惟億萬心予有臣三千惟一心商罪貫盈天命誅之予弗順天厥罪惟鈞予夙夜祗懼受命文考類於上帝宜於冢土以爾有眾底天之罰天矜於民民之所欲天必從之爾尙弼予一人永淸四海時哉弗可失泰誓中篇曰惟戊午王次於河朔羣後以師畢防王乃徇師而誓曰嗚呼西土有眾咸聽朕言我聞吉人爲善惟日不足凶人爲不善亦惟日不足今商王受力行無度播棄黎老眤比罪人淫酗肆虐臣下化之朋家作仇脇權相滅無辜吁天穢徳彰聞惟天惠民惟辟奉天有夏桀弗克若天流毒下國天乃佑命成湯降黜夏命惟受罪浮於桀剝防元良賊虐諫輔謂已有天命謂敬不足行謂祭無益謂暴無傷厥監惟不逺在彼夏王天其以予乂民朕夣協朕卜襲於休祥戎商必克受有億兆夷人離心離徳予有亂臣十人同心同徳𨿽有周親不如仁人天視自我民視天聽自我民聽百姓有過在予一人今朕必往我武惟揚侵於之疆取彼凶殘我伐用張於湯有光朂哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世泰誓下篇曰時厥明王乃大巡六師明誓眾士王曰嗚呼我西土君子天有顯道厥類惟彰今商王受狎侮五常荒怠弗敬自絕於天結怨於民斮朝渉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以恱婦人上帝弗順祝降時喪爾其孜孜奉予一人恭行天罰古人有言曰撫我則後虐我則讎獨夫受洪惟作威乃汝世讎樹徳務滋除惡務本肆予小子誕以爾眾士殄殲乃讎爾眾士其尙廸果毅以登乃辟功多有厚賞不迪有顯戮嗚呼惟我文考若日月之照臨光於四方顯於西土惟我有周誕受多方予克受非予武惟朕文考無罪受克予非朕文考有罪惟予小子無良周書牧誓敍曰武王戎車三百輛虎賁三百人與受戰於牧野作牧誓牧誓時甲子昧爽王朝至於商郊野乃誓王左杖黃鉞右秉白旄以麾曰逖矣西土之人王曰嗟我友邦冢君禦事司徒司馬司空亞旅師氏千夫長百夫長及庸蜀羌髳防盧彭濮人稱爾戈比爾幹立爾矛予其誓王曰古人有言曰牝雞無晨牝雞之晨惟家之索今商王受惟婦言是用昬棄厥肆祀弗答昬棄厥遺王父母弟不迪乃惟四方之多罪逋逃是崇是長是信是使是以爲大夫卿士俾虐於百姓以姦宄於商邑今予發惟恭行天之罰今日之事不愆於六步七步乃止齊焉夫子朂哉不愆於四伐五伐六伐七伐乃止齊焉朂哉夫子尙桓桓如虎如貔如熊如羆於商郊弗迓克奔以役西土朂哉夫子爾所弗朂其於爾躬有戮周書武成敍曰武王伐殷往伐歸獸識其政事作武成武成惟一月壬辰旁死魄越翼日癸巳王朝步自周於徵伐商底商之罪告於皇天后土所過名山大川曰惟有道曾孫周王發將有大正於商今商王受無道暴殄天物害虐烝民爲天下逋逃主萃淵藪予小子旣獲仁人敢祗承上帝以遏亂略華夏蠻貊罔不率俾恭天成命惟爾有神尙克相予以濟兆民無作神羞旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵一戎衣天下大定釋箕子囚封比干墓式商容閭散鹿臺之財發鉅橋之粟大賚於四海而萬姓恱服厥四月哉生明王來自商至於丰乃偃武修文歸馬於華山之陽放牛於桃林之野示天下弗服丁未祀於周廟邦甸侯衛駿奔走執豆籩越三日庚戍柴望大告武成旣生魄庶邦冢君曁百工受命於周王若曰嗚呼羣後惟先王建邦啟土公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集予小子其承厥志肆予東徵綏厥士女維其士女匪厥黃昭我周王天休震動用附我大邑周乃反商政政由舊列爵惟五分土惟三建官惟賢位事惟能重民五教惟食防祭惇信明義崇徳報功垂拱而天下治

皇王大紀卷十一

欽定四庫全書

皇王大紀卷十二

宋胡宏撰三王紀

武王

大雅首篇曰文王七章章八句文王受命作周也文王在上於昭於天周𨿽舊邦其命維新有周不顯帝命不時文王陟降在帝左右亹亹文王令聞不已陳錫哉周侯文王孫子文王孫子本支百世凡周之士不顯亦世世之不顯厥猶翼翼思皇多士生此王國王國克生維周之楨濟濟多士文王以寧穆穆文王於緝熈敬止假哉天命有商孫子商之孫子其麗不億上帝旣命侯於周服侯服於周天命靡常殷士膚敏祼將於京厥作祼將帝服黼冔王之藎臣無念爾祖無念爾祖聿修厥徳永言配命自求多福殷之未防師克配上帝宜鑑於殷駿命不易命之不易無遏爾躬宣昭義問有虞殷自天上天之載無聲無臭儀刑文王萬邦作孚大雅二篇曰大明八章四章章六句四章章八句文王有明徳故天復命武王也明明在下赫赫在上天難忱斯不易維王天位殷適使不挾四方摯仲氏任自彼殷商來嫁於周曰嬪於京乃及王季維徳之行大任有身生此文王維此文王小心翼翼昭事上帝聿懷多福厥徳不回以受方國天監在下有命旣集文王初載天作之合在洽之陽在渭之涘文王嘉止大邦有子大邦有子俔天之妹文定厥祥親迎於渭造舟爲梁不顯其光有命自天命此文王於周於京纘女維莘長子維行篤生武王保右命爾爕伐大商殷商之旅其防如林矢於牧野維予侯興上帝臨女無二爾心牧野洋洋檀車煌煌駟騵彭彭維師尙父時維鷹揚涼【佐也】彼武王肆伐大商防朝淸明大雅十篇曰文王有聲八章章五句繼伐也武王能廣文王之聲卒其伐功也文王有聲遹駿有聲遹求厥寧遹觀厥成文王烝哉文王受命有此武功旣伐於崇作邑於丰文王烝哉築城伊淢作丰伊匹匪棘其欲遹追來孝王后烝哉王公伊濯維丰之垣四方攸同王后維翰王后烝哉丰水東注維禹之績四方攸同皇王維辟皇王烝哉鎬京辟廱自西自東自南自北無思不服皇王烝哉考卜維王宅是鎬京維正之武王成之武王烝哉丰水有芑武王豈不仕詒厥孫謀以燕翼子武王烝哉大雅十一篇曰生民八章四章章十句四章章八句尊祖也后稷生於姜嫄文武之功起於后稷故推以配天焉厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷誕彌厥月先生如達不坼不副無菑無害以赫厥靈上帝不寧不康禋祀居然生子誕寘之隘巷牛羊腓字之誕寘之平林防伐平林誕寘之寒冰鳥覆翼之鳥乃去矣后稷呱矣實覃實訏厥聲載路誕實匍匐克岐克嶷以就口實藝之荏菽荏菽斾斾禾役穟穟麻麥幪幪瓞唪唪誕后稷之穡有相之道茀厥丰艸種之黃茂實方實苞實種實褎實發實秀實堅實好實頴實栗卽有邰家室誕降嘉種維秬維秠維穈維芑恆之秬秠是獲是畝恆之穈芑是任是負以歸肇祀誕我祀如何或舂或揄或簸或蹂釋之叟叟烝之浮浮載謀載惟取蕭祭脂取羝以軷載燔載烈以興嗣歳卭盛於豆於豆於登其香始升上帝居歆胡臭亶時后稷肇祀庶無罪悔以迄於今

論曰后稷人臣祭天可乎堯之初載地未平天未成制度艸創后稷教民稼穡樹藝五穀誕降嘉種人賴以生於是祭報天而興嗣歳禮時爲大若後人效之則亂矣

大建公侯於天下封黃帝之後於祝唐帝之後於薊虞帝之後胡公嬀滿於陳以胡公之父虞閼父嘗爲周陶正王賴其利器用也妻之以元女大姬分之以肅愼氏之楛矢以備三恪復封夏后氏之後東婁公於封紂子武庚於殷用其禮樂作賔於王家皆爲上公是爲二王之後得神農之後封之於焦封尙父於齊都營丘爽鳩氏之墟封周公於魯都曲阜少昊大庭之墟封召公於燕庶叔髙於畢皆畱相周封叔鮮於管叔度於蔡叔處於霍以監殷是爲三監以殷餘民封康叔於朝歌國號衛封叔振鐸於曹叔武於叔季載於封庶弟叔繡於滕叔鄭於毛又封諸叔於郜於雍於原於郇於酆虢仲虢叔爲文王卿士勲在王室藏於盟府仲封於西虢實故夏墟叔封於東虢都制初泰伯仲雍奔荊楚采藥於衡山之下荊人義之從者日眾東至海上得千餘家遂爲國自號句吳泰伯薨無子仲雍嗣爲吳君天子使求其後得周章仲雍曾孫也世君吳矣因封之曰吳伯復封章弟於故夏墟是爲虞仲封少昊之裔玆輿於莒封祝融安期之裔挾於邾封四嶽姜姓文叔於許封仲虺弟雍渭之後於薛新受封者八百國兄弟之君十有五人同姓者四十餘人班宗彛作分器孔氏之論曰聖人南面而聽天下所宜先者五而民不與焉一曰治親二曰報功三曰舉賢四曰使能五曰存愛五者一得於天下民無不足無不贍者五者一物紕繆民莫得其所矣周頌三十篇曰賚一章六句大封於廟也賚予也言所以錫予善人也文王旣勤止我應受之敷時繹思我䢐維求定時周之命於繹思康叔之國王訓之作康誥酒誥梓材周書有敍傳失之矣康誥王若曰孟侯朕其弟小子封惟乃丕顯考文王克明徳愼罰不敢侮鰥寡庸庸祗祗威威顯民用肇造我區夏越我一二邦以修我西土惟時怙冒聞於上帝帝休天乃大命文王殪戎殷誕受厥命越厥邦厥民惟時敍乃寡兄朂肆汝小子封在玆東土王曰嗚呼封汝念哉今民將在祗遹乃文考紹聞衣徳言往敷求於殷先哲王用保乂民汝丕逺惟商耉成人宅心知訓別求聞由古先哲王用康保民於天若徳裕乃身不廢在王命王曰嗚呼小子封恫瘝乃身敬哉天畏棐忱民情大可見小人難保往盡乃心無康好逸豫乃其乂民我聞曰怨不在大亦不在小惠不惠懋不懋已汝惟小子乃服惟王應保殷民亦惟助王宅天命作新民王曰嗚呼封敬明乃罰人有小罪非乃惟終自作不典式爾有厥罪小乃不可不殺乃有大罪非終乃惟災適爾旣道極厥辜時乃不可殺王曰嗚呼封有敍時乃大明服惟民其勑懋和若有疾惟民其畢棄咎若保赤子惟民其康乂非汝封刑人殺人無或刑人殺人又曰非汝封劓刵人無或劓刵人王曰外事汝陳時臬司師玆殷罰有倫又曰要囚服念五六日至於旬時丕蔽要囚王曰汝陳時臬事罸蔽殷彛用其義刑義殺勿庸以次汝封乃汝盡遜曰時敍惟曰未有遜事已汝惟小子未其有若汝封之心朕心朕徳惟乃知凡民自得罪防攘姦宄殺越人於貨睯不畏死罔弗憝王曰封元惡大憝矧惟不孝不友子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪天惟與我民彛大冺亂曰乃其速由文王作罰刑玆無赦不率大戛矧惟外庶子訓人惟厥正人越小臣諸節乃別播敷造民大譽弗念弗庸瘝厥君時乃引惡惟朕憝已汝乃其速由玆義率殺亦惟君惟長不能厥家人越厥小臣外正惟威惟虐大放王命乃非徳用乂汝亦罔不克敬典由裕民惟文王之敬忌乃裕民曰我惟有及則予一人以懌王曰封爽惟民迪吉康我時其惟殷先哲王徳用康乂民作求矧今民罔迪不適不迪則罔政在厥邦王曰封予惟不可不監告汝徳之說於罰之行今惟民不靜未戾厥心廸屢未同爽惟天其罰殛我我其不怨惟厥罪無在大亦無在多矧曰其尙顯聞於天王曰嗚呼封敬哉無作怨勿用非謀非彛蔽時忱丕則敏徳用康乃心顧乃徳逺乃猷裕乃以民寧不汝瑕殄王曰嗚呼肆汝小子封惟命不於常汝念哉無我殄享明乃服命髙乃聽用康乂民王若曰往哉封勿替敬典聽朕告汝乃以殷民世享酒誥王若曰明大命於妹邦乃穆考文王肇國在西土厥誥毖庶邦庶士越少正禦事朝夕曰祀玆酒惟天降命肇我民惟元祀天降威我民用大亂喪徳亦罔非酒惟行越小大邦用喪亦罔非酒惟辜文王誥教小子有正有事無彞酒越庶國飲惟祀徳將無醉惟曰我民迪小子惟土物愛厥心臧聰聽祖考之彞訓越小大徳小子惟一妺土嗣爾股肱純其藝黍稷奔走事厥考厥長肇牽車牛逺服賈用孝養厥父母厥父母慶自洗腆致用酒庶士有正越庶伯君子其汝典聽朕教爾大克羞耉惟君爾乃飲食醉飽丕惟曰爾克永觀省作稽中徳爾尙克羞餽祀爾乃自介用逸玆乃允惟王正事之臣玆亦惟天若元徳永不忘在王家王曰封我西土棐䢐邦君禦事小子尙克用文王教不腆於酒故我至於今克受殷之命王曰封我聞惟曰在昔殷先哲王迪畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲越在外服侯甸男衛邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祗辟我聞亦惟曰在今後嗣王酣身厥命罔顯於民祗保越怨不易誕惟厥縱淫泆於非彞用燕喪威儀民罔不盡傷心惟荒腆於酒不惟自息乃逸厥心疾狠不克畏死辜在商邑越殷國滅無罹弗帷徳馨香祀登聞於天誕惟民怨庶羣自酒腥聞在上故天降喪於殷罔愛於殷惟逸天非虐惟民自速辜王曰封予不惟若玆多誥古人有言曰人無於水監當於民監今惟殷墜厥命我其可不大監撫於時予惟曰汝劼毖殷獻臣侯甸男衛矧太史友內史友越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒厥或誥曰羣飲汝勿佚盡執拘以歸於周予其殺又惟殷之迪諸臣百工仍湎於酒勿庸殺之姑惟教之有斯明享乃不用我教辭惟我一人弗卹弗蠲乃事時同於殺王曰封汝典聽朕毖勿辯乃司民湎於酒梓材王曰封以厥庶民曁厥臣達大家以厥臣達王惟邦君汝若恆越曰我有師師司徒司馬司空尹旅曰予罔厲殺人亦厥君先敬勞肆䢐厥敬勞肆往姦宄殺人歷人宥肆亦見厥君事戕敗人宥王啟監厥亂爲民曰無胥戕無胥虐至於敬寡至於屬婦合由以容王其效邦君越禦事厥命曷以引養引恬自古王若玆監罔攸辟惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斵惟其塗丹雘今王惟曰先王旣勤用明徳懷爲夾庶邦享作兄弟方來亦旣用明徳後式典集庶邦丕享皇天旣付中國民越厥疆土於先王肆王惟徳用和懌先後迷民用懌先王受命已若玆監惟曰欲至於萬年惟王子子孫孫永保民

皇王大紀卷十二

欽定四庫全書

皇王大紀卷十三

宋胡宏撰三王紀

武王

十三年初王克商以箕子歸於丰王就見之問道焉箕子爲王陳洪範周書敍曰武王勝殷殺受立武庚以箕子歸作洪範洪範惟十有三祀王訪於箕子王乃言曰嗚呼箕子惟天陰隲下民相協厥居我不知其彞倫攸敍箕子乃言曰我聞在昔鯀陻洪水汨陳其五行帝乃震怒不畀洪範九疇彞倫攸斁鯀則殛死禹乃嗣興天乃錫禹洪範九疇彞倫攸敍初一曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極一五行一曰水二曰火三曰木四曰金五曰土水曰潤下火曰炎上木曰曲直金曰從革土爰稼穡潤下作咸炎上作苦曲直作酸從革作辛稼穡作甘二五事一曰貌二曰言三曰視四曰聽五曰思貌曰恭言曰從視曰明聽曰聰思曰睿恭作肅從作乂明作哲聰作謀睿作聖三八政一曰食二曰貨三曰祀四曰司空五曰司徒六曰司冦七曰賔八曰師四五紀一曰歳二曰月三曰日四曰星辰五曰歷數五皇極皇建其有極斂時五福用敷錫厥庶民惟時厥庶民於汝極錫汝保極凡厥庶民無有淫朋人無有比徳惟皇作極凡厥庶民有猷有爲有守汝則念之不恊於極不罹於咎皇則受之而康而色曰予攸好徳汝則錫之福時人斯其惟皇之極無虐防獨而畏髙明人之有能有爲使羞其行而邦其昌凡厥正人旣富方谷汝弗能使有好於而家時人斯其辜於其無好徳汝𨿽錫之福其作汝用咎無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直會其有極歸其有極曰皇極之敷言是彞是訓於帝其訓凡厥庶民極之敷言是訓是行以近天子之光曰天子作民父母以爲天下王六三徳一曰正直二曰剛克三曰柔克平康正直彊弗友剛克燮友柔克沈潛剛克髙明柔克惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用僭忒七稽疑擇建立卜筮人乃命卜筮曰雨曰霽曰防曰驛曰克曰貞曰悔凡七卜五占用二衍忒立時人作卜筮三人占則從二人之言汝則有大疑謀及乃心謀及卿士謀及庶人謀及卜筮汝則從從筮從卿士從庶民從是之謂大同身其康彊子孫其逢吉汝則從從筮從卿士逆庶民逆吉卿士從從筮從汝則逆庶民逆吉庶民從從筮從汝則逆卿士逆吉汝則從從筮逆卿士逆庶民逆作內吉作外凶筮共違於人用靜吉用作凶八庻徴曰雨曰暘曰燠曰寒曰風曰時五者來備各以其敍庻艸蕃廡一極備凶一極無凶曰休徴曰肅時雨若曰乂時暘若曰哲時燠若曰謀時寒若曰聖時風若曰咎徴曰狂恆雨若曰僭恆暘若曰豫恆燠若曰急恆寒若曰防恆風若曰王省惟歳卿士惟月師尹惟日歳月日時無易百谷用成乂用明俊民用章家用平康日月歳時旣易百谷用不成乂用昬不明俊民用防家用不寜庻民惟星星有好風星有好雨日月之行則有冬有夏月之從星則以風雨九五福一曰壽二曰富三曰康寜四曰攸好徳五曰考終命六極一曰凶短折二曰疾三曰憂四曰貧五曰惡六曰弱王敬受焉將封之箕子不受儻佯而去商人以蓋天之法正時令周人受於商而志其法謂之周髀後世失其傳遂與渾儀異天子寢疾病周人深以爲憂周公祈於先王欲以身代作金縢曰武王有疾周公作金縢金縢旣克商二年王有疾弗豫二公曰我其爲王穆卜周公曰未可戚我先王公乃自以爲功爲三壇同墠爲壇於南方北面周公立焉植璧秉珪乃告太王王季文王史乃冊祝曰惟爾元孫某遘厲虐疾若爾三王是有丕子之責於天以旦代某之身予仁若考能多材多藝能事神乃元孫不若旦多材多藝不能事神乃命於帝庭敷祐四方用能定爾子孫於下地四方之民罔不祗畏嗚呼無墜天之降寶命我先王亦永有依歸今我卽命於元爾之許我我其以璧與珪歸俟爾命爾不許我我乃屏璧與珪乃卜三一習吉啟籥見書乃並是吉公曰體王其罔害予小子新命於三王惟永終是圖玆攸俟能念予一人公歸乃納冊於金縢之匱中王翼日乃瘳王問於師尙父曰黃帝髙陽之道可得聞乎尙父對曰在丹書王下堂將南面而聽尙父曰先王之道不北面王乃東面尙父西面道書之言曰敬勝怠者吉怠勝敬者滅義勝欲者從欲勝義者凶且臣聞之仁而得之仁而守之其量百世不仁得之仁而守之其量十世以不仁得之以不仁守之必及其世王曰善哉退而爲銘於席之前左端曰安樂必敬右端曰毋行可悔後左端曰一反一側亦不可忘右端曰所監不逺視爾所代銘於鑑曰見爾前慮爾後銘於盥盤曰與其溺於人也寜溺於淵溺於淵猶可遊也溺於人不可救也銘於楹曰毋曰胡殘其禍將延母曰胡害其禍將大母曰胡傷其禍將長銘於杖曰嗚呼危於忿防嗚呼失道於嗜欲嗚呼相忘於富貴銘於帶曰愼戒必恭恭則壽銘於劍曰帶之以爲服動必行徳行徳則興背徳則崩銘於矛曰造矛造矛少間弗忍終身之羞予一人所聞以戒後世子孫命以衮服之日月星辰章於旌旗自殷而上天子之服十有二章以日月星辰山龍華虫繪之於衣以宗彞藻火粉米黼黻繡之於絺以爲裳至是定爲九章登龍於山登火於宗彛王之服大裘冕爲上龍衮而下皆爲禆冕六服皆衣纁裳蓋取諸乾坤東方有醫無閭之珣玕琪焉南方有梁山之犀象焉西方有霍山之珠玉焉北方有幽都之筋角焉東南有會稽之竹箭焉西南有華山之金石焉東北有斥山之文皮焉西北有昆侖之璆琳瑯玕焉中有岱嶽與其五穀魚鹽生焉是謂九府唐虞夏商以珠玉爲上幣其次金幣三等或赤或黃或白赤爲上幣銅錢爲下幣名曰泉後轉曰錢尙父立圜法輕重以銖通九府之貨

十六年甲申古者君名世子有司端冕見之南郊過闕則下過廟則趨自爲赤子而教固已行矣少長立太傅少傅飬之以禮樂樂所以修內也禮所以修外也禮樂交錯於中發形於外是故其成也懌恭敬而溫文太傅審父子君臣長防之道以示之少傅奉世子以觀太傅之徳行而審諭之太傅在前少傅在後入則有保出則有師師也者教之以事而諭諸徳者也保也者愼其身以輔翼之而歸諸道者也知爲子然後可以爲人父知爲臣然後可以爲人君知事人然後可以使人是故養世子不可不愼也記曰虞夏商周有師保有疑丞設四輔及三公不必備惟其人語使能也君子曰徳徳成而教尊教尊而官正官正而國治君之謂也世子初學周公以爲世子則無爲也抗世子法於伯禽使與世子居處出入欲令世子知父子君臣長防之道也世子有過則撻伯禽所以示世子以世子之道也君之於世子也親則父也尊則君也有父之親有君之尊然後兼天下而有之是故飬世子不可不愼也行一物而三善皆得者惟世子而已其齒於學之謂也故世子齒於學國人觀之曰將君我而與我齒讓何也曰父在也君在也長長也然而眾知父子之道君臣之義長幼之節矣故父在斯爲子焉爲君臣焉爲長幼焉父子君臣長幼之道得而國治語曰樂正司業父師司成一人元良萬國以貞世子之謂也仲尼曰聞之曰爲人臣者殺其身有益於君則爲之況迂其身以善其君乎周公優爲之周禮夏官之屬曰諸子掌國子之倅記曰周庻子官職諸侯卿大夫士之庻子之倅掌其戒令與其教治別其等正其位國有大事則帥國子而致於太子惟所用之若有甲兵之事則授之以車甲合其卒伍置其有司以軍法治之司馬弗徵凡國之政事國子存遊倅使之修徳學道春合諸學秋合諸射以考其藝而進退之所以預爲太子羽翼也王迹箕子之所之東至朝鮮就封之朝鮮夷也箕子始教其民田蠶織作設禁八條相殺以當時償相傷以谷償相盜者男沒爲奴女沒爲婢欲自贖者人五十萬𨿽免爲民俗猶羞之嫁娶無所售是以其民終不相盜無門戶之閉婦人貞信不淫僻初箕子去周過故殷墟野哭則不可飲泣則婦人乃歌曰麥秀漸漸兮禾黍油油兮彼狡童兮不與我好兮殷人聞之無不流涕

十七年王崩周公奉元子誦以卽位生十三年矣祝雍作頌曰使王世子近於民逺於年嗇於時惠於則親賢而任能其頌曰令月吉日惟王太子始加元服去子防志存心衮軄欽若昊天六合是式率商祖考永永無極王屍天位周公應問無窮導之以道太公誠立而敢斷輔善而相義以充大其志召公防潔而切直匡過而諫邪以矯拂其行史佚博聞彊記敏給而善詞以承救其遺忘王𨿽童防四聖維之故朝廷無過事孔子曰舜有臣五人而天下治武王曰予有亂臣十人孔子曰才難不其然乎唐虞之際於斯爲盛有婦人焉九人而已孟子曰堯舜性之也湯武身之也動容周旋中禮者盛徳之至也哭死而哀非爲生者也經徳不回非以干祿也言語必信非以正行也君子行法以俟命而已矣孟子曰齊宣王問曰湯放桀武王伐紂有諸孟子對曰於傳有之曰臣弒其君可乎曰賊仁者謂之賊賊義者謂之殘殘賊之人謂之一夫聞誅一夫紂矣未聞弒君也

皇王大紀卷十三

欽定四庫全書

皇王大紀卷十四

宋胡宏撰三王紀

成王

元年召公爲太保周公爲太師畢公爲太傅六月塟王於畢諡曰武王周公以太師位冢宰曰昔大禹惡防酒而好善言湯執中立賢無方文王視民如傷望道而未之見武王不泄邇不忘逺用集大命於厥躬今予小子旦朂輔衝人思兼三王以施四事其有不合者仰而思之夜以繼日幸而得之坐以待旦管叔自以年長而周公居中專政已與二叔監殷屏棄居外乃相與宣言於國曰公將不利於孺子周公乃告二公曰我之弗辟我無以告我先王淮夷奄君聞王室將有內亂爲武庚謀復殷祚通使三監勸之起兵曰此萬世一時也武庚從之召公不懌周公作書開諭勉勵焉名曰君奭周書敍曰召公爲保周公爲師相成王爲左右召公不說周公作君奭君奭周公若曰君奭弗弔天降防於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥嗚呼君已曰時我我亦不敢寜於上帝命弗永逺念天威越我民罔尢違惟人在我後嗣子孫大弗克恭上下遏佚前人光在家不知天命不易天難諶乃其墜命弗克經歷嗣前人恭明徳在今予小子旦非克有正迪惟前人光施於我衝子又曰天不可信我道惟寜王徳延天不庸釋於文王受命公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸乂王家在祖乙時則有若巫賢在武丁時則有若甘盤率惟玆有陳保乂有殷故殷禮陟配天多歷年所天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚公曰君奭天壽平格保乂有殷有殷嗣天滅威今汝永念則有固命厥亂明我新造邦公曰君奭在昔上帝割申勸寜王之徳其集大命於厥躬惟文王尙克修和我有夏亦惟有若虢叔有若閎夭有若散宜生有若泰顚有若南宮括又曰無能往來玆廸彛教文王蔑徳降於國人亦惟純佑秉徳廸知天威乃惟時昭文王廸見冒聞於上帝惟時受有殷命哉武王惟玆四人尙廸有祿後曁武王誕將天威咸劉厥敵惟玆四人昭武王惟冒丕單稱徳今在予小子旦若遊大川予往曁汝奭其濟小子同未在位誕無我責収罔朂不及耉造徳不降我則鳴鳥不聞矧曰其有能格公曰嗚呼君肆其監於玆我受命無疆惟休亦大惟艱告君乃猷裕我不以後人迷公曰前人敷乃心乃悉命汝作汝民極曰汝明朂偶王在亶乘玆大命惟文王徳丕承無疆之卹公曰君告汝朕允保奭其汝克敬以予監於殷喪大否肆念我天威予不允惟若玆誥予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時嗚呼篤棐時二人我式克至於今日休我咸成文王功於不怠丕冒海隅出日罔不率俾公曰君予不惠若玆多誥予惟用閔於天越民公曰嗚呼君惟乃知民徳亦罔不能厥初惟其終只若玆往敬用治記曰周公踐祚庶子之正於公族者教之以孝弟睦友子愛明父子之義長幼之序其朝於公內朝則東面北上【內親也】𨿽有貴者以齒【明父子也】其在外朝則以官【體異姓也】司士爲之其在宗廟之中則如外朝之位【崇徳也】宗人授事以爵以官【尊贒也】其登餕獻受爵則以上嗣【尊祖之道也】庶子治之𨿽有三命不逾父兄其公大事則以喪服之精麄爲序【不專人親也】𨿽於公族之喪亦如之以次主人若公與族燕則異姓爲賔膳宰爲主人公與父兄齒【而孝弟之道達也】族食世降一等【親親之殺也】其在軍則守公禰【孝愛之深也】公若有出疆之政庶子以公族之無事者守於公宮正室守大廟【尊宗室而君臣之道著矣】諸父守貴宮貴室諸子諸孫守下宮下室【讓道達矣】五廟之孫祖廟未毀𨿽爲庶人冠取妻必告死則赴練祥則告【不忘親也親未絕而列於庶人賤無能也】族之相爲也宜弔不弔宜免不免有司罰之至於賻承含皆有正焉【睦友之道也】公族其有死罪則磬於甸人其刑罪則纎剸亦告於甸人公族無宮刑獄成有司讞於公其死罪則曰某之罪在大辟其刑罪則曰某之罪在小辟公曰宥之有司曰在辟公又曰宥之有司又曰在辟及三宥不對走出致刑於甸人公又使人追之曰𨿽然必赦之有司對曰無及也反命於公公素服不舉爲之變如其倫之喪無服親哭之是故庶子之官治而邦國有倫邦國有倫而眾鄕方矣公族之罪𨿽親不以犯有司正術也所以體百姓也刑於隱者不與國人慮兄弟也弗弔弗爲服哭於異姓之廟爲忝祖逺之也素服居外不聽樂私喪之也骨肉之親無絕也公族無宮刑不翦其類也大雅十七篇曰泂酌三章章五句召公戒王也言皇天親有徳饗有道也泂【逺】酌彼行潦【流潦】挹彼注玆可以餴【餾也】饎【酒食也】豈弟君子民之父母泂酌彼行潦挹彼注玆可以濯罍豈弟君子民之攸歸泂酌彼行潦挹彼注玆可以濯漑豈弟君子民之攸塈大雅十八篇曰捲阿十章六章章五句四章章六句召公戒成王也言求賢用吉士也有捲者阿【太陵曰阿捲然深逺】飄風自南豈弟君子來遊來歌以矢其音伴奐爾遊矣優遊爾休矣豈弟君子俾爾彌爾性似先公酋矣爾土宇昄章亦孔之厚矣豈弟君子俾爾彌爾性百神爾主矣爾受命長矣茀祿爾康矣豈弟君子俾爾彌爾性純嘏爾常矣有馮有翼有孝有徳以引以翼豈弟君子四方爲則顒顒卬卬如圭如璋令聞令望豈弟君子四方爲綱鳳凰於飛翽翽其羽亦集爰止藹藹王多吉士維君子使媚於天子鳳凰於飛翽翽其羽亦傅於天藹藹王多吉人維君子命媚於庶人鳳凰鳴矣於彼髙岡梧桐生矣於彼朝陽菶菶萋萋雝雝喈喈君子之車旣庶且多君子之馬旣閒且馳矢詩不多維以遂歌周書敍旅獒曰西旅獻獒太保作旅獒旅獒惟克商遂通道於九夷八蠻西旅底貢厥獒太保乃作旅獒用訓於王曰嗚呼明王愼徳四夷咸賔無冇逺邇畢獻方物惟服食器用王乃昭徳之致於異姓之邦無替厥服分寶玉於伯叔之國時庸展親人不易物惟徳其物徳盛不狎侮狎侮君子罔以盡人心狎侮小人罔以盡其力不役耳目百度惟貞玩人喪徳玩物喪志志以道寜言以道接不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安嗚呼夙夜罔或不勤不矜細行終累大徳爲山九仞功虧一簣允迪玆生民保厥居惟乃世王巢伯來朝芮伯作旅巢命二年三監及淮夷叛挾武庚西伐周周人震動周公決防東徵諸侯百官皆以爲難以爲可徵者十人而已周公委召公畢公以內事帥師而東作大誥大誥王曰猷大誥爾多邦越爾禦事弗弔天降割於我家不少延洪惟我幼沖人嗣無疆大歷服弗造哲迪民康矧曰其有能格知天命已予惟小子若渉淵水予惟往求朕攸濟敷賁敷前人受命玆不忘大功予不敢閉於天降威用寜王遺我大寶紹天明卽命曰有大艱於西土西土人亦不靜越玆蠢殷小腆誕敢紀其敍天降威知我國有疵民不康曰予復反鄙我周邦今蠢今翼日民獻有十夫予翼以於敉寜武圖功我有大事休朕卜並吉肆予告我友邦君越尹氏庶士禦事曰予得吉卜予惟以爾庶邦於伐殷逋播臣爾庶邦君越庶士禦事罔不反曰艱大民不靜亦惟在王宮邦君室越予小子考翼不可徵王害不違卜肆予衝人永思艱曰嗚呼允蠢鰥寡哀哉予造天役遺大投艱於朕身越予衝人不卬自卹義爾邦君越爾多士尹氏禦事綏予曰無毖於卹不可不成乃寜考圖功已予惟小子不敢替上帝命天休於寜王興我小邦周寜王惟卜用克綏受玆命今天其相民矧亦惟卜用嗚呼天明畏弼我丕丕基王曰爾惟舊人爾丕克逺省爾知寜王若勤哉天閟毖我成功所予不敢不極卒寜王圖事肆予大化誘我友邦君天棐忱辭其考我民予曷其不於前寜人圖功攸終天亦惟用勤毖我民若有疾予曷敢不於前寜人攸受休畢王曰若昔朕其逝朕言艱日思若考作室旣底法厥子乃弗肯堂矧肯構厥父菑厥子乃弗肯播矧肯獲厥考翼其肯曰予有後弗棄基肆予曷敢不越卬敉寜王大命若兄考乃有友伐厥子民飬其勸弗救王曰嗚呼肆哉爾庶邦君越爾禦事爽邦由哲亦惟十人廸知上帝命越天棐忱爾時罔敢易法矧今天降戾於周邦惟大艱人誕鄰胥伐於厥室爾亦不知天命不易予永念曰天惟喪殷若穡夫予曷敢不終朕畝天亦惟休於前寜人予曷其極卜敢弗於從率寜人有指疆土矧今卜並吉肆朕誕以爾東徵天命不僣卜陳惟若玆風首篇曰七月八章章十一句陳王業也周公遭變故陳后稷先公風化之所由致王業之艱難也七月流火九月授衣一之日觱發二之日栗烈無衣無褐何以卒歳三之日於耜四之日舉趾同我婦子饁彼南畝田畯至喜七月流火九月授衣春日載陽有鳴倉庚女執懿筐遵彼防行爰求柔桑春日遲遲采蘩祁祁女心傷悲殆及公子同歸七月流火八月萑葦蠶月條桑取彼斧斨以伐逺揚猗彼女桑七月鳴鵙八月載績載載黃我朱孔陽爲公子裳四月秀葽五月鳴蜩八月其獲十月隕萚一之日於貉取彼狐貍爲公子裘二之日其同載纉武功言私其豵獻豜於公五月斯螽動股六月莎雞振羽七月在野八月在宇九月在戶十月蟋蟀入我牀下穹窒燻防塞向墐戶嗟我婦子曰爲攺歲入此室處六月食郁及薁七月亨葵及菽八月剝棗十月獲稻爲此春酒以介眉壽七月食八月斷壺九月叔苴采荼薪樗食我農夫九月築圃十月納禾稼黍稷重穋禾麻菽麥嗟我農夫我稼旣同上入執宮功晝爾於茅宵爾索綯亟其乘屋其始播百谷二之日鑿冰衝衝三之日納於淩陰四之日其蚤獻羔祭韭九月肅霜十月滌朋酒斯饗曰殺羔羊躋彼公堂稱彼兕觥萬壽無疆周公居東勞來殷民固守其所三監淮夷欲西不得西欲戰不得戰其黨日離

論曰漢景帝時吳楚七國反天下震動周亞夫爲上將疾走洛陽據形便堅壁不戰而遣偏裨出淮泗絕其饟道凡三月七國皆破滅其謀暗與周公合成功宜哉

三年封王母弟叔虞於河汾之東唐之故墟初邑姜方娠夢上帝曰余命而子曰虞將與之唐屬之參而蕃育其子孫及生有文在其手曰虞遂以名之王與叔虞戱削桐爲圭曰以此封若史佚請命有司卜日王曰吾戱耳佚曰天子無戱言言則史書之禮成之樂歌之言不可不愼也遂封之唐箕子曰唐叔之後必大國南有晉水至子燮父攺號爲晉

論曰人非聖人出言安能盡善言而是則踐言可也言而非則攺之可也史佚戒成王愼可矣使之有言必踐則非矣然當時諸公不以爲過者豈非唐叔適可以封故歟

四年周人執武庚殺之致辟管叔於商囚蔡叔於郭鄰以車七乘降霍叔於庶人三年不齒王有疑周公之心公乃爲詩以貽王名之曰鴟鴞豳風二篇曰鴟鴞四章章五句周公救亂也以王未知其志也鴟鴞鴟鴞旣取我子無毀我室恩斯勤斯鬻子之閔斯迨天之未陰雨徹彼桑土綢繆牖戶今女下民或敢侮予予手拮據予所捋荼予所蓄租予口卒瘏曰予未有室家予羽譙譙予尾翛翛予室翹翹風雨所漂揺予維音嘵嘵王亦未敢誚公

論曰鴟鴞食母之鳥也詩曰鴟鴞鴟鴞旣取我子者指管蔡背父叛君流不利孺子之言使成王有疑心也毋毀我室恩斯勤斯鬻子之閔斯者重傷管蔡背毀王室不思君父顧復之恩創業之勤也迨天之未陰雨徹彼桑土綢繆牖戶今女下民或敢侮予者言如是然後可以有室家而人信服也予手拮據予所捋荼予所蓄租予口卒瘏者周公佐佑武王創立室家勤苦如是也曰予未有室家者以成王爲室家主而有疑周公之心王室危而未可保也夫鴟鴞遞相食者也管蔡旣背成王矣今成王又將背周公故周公亦以鴟鴞自諭曰予羽譙譙予尾翛翛予室翹翹風雨所漂揺予維音嘵嘵其事惡故其比惡其心切故其辭切成王讀是詩知比鴟鴞之爲惡矣心不能無慍怒而未敢誚公者以其心疑而未決也及天威震動則啟書感泣焉寜知非此詩不先有以驚動其心乎

豳風四篇曰破斧三章章六句美周公也周大夫以惡四國焉旣破我斧又缺我斨周公東徵四國是皇哀我人斯亦孔之將旣破我斧又缺我錡周公東徵四國是吪哀我人斯亦孔之嘉旣破我斧又缺我銶周公東徵四國是遒哀我人斯亦孔之休豳風五篇曰伐柯二章章四句美周公也周大夫刺朝廷之不知也伐柯如何匪斧不克娶妻如何匪媒不得伐柯伐柯其則不逺我覯之子籩豆有踐風六篇曰九罭四章一章四句三章章三句美周公也周大夫刺朝廷之不知也九罭之魚鱒魴我覯之子衮衣繡裳鴻飛遵渚公歸無所於女信處鴻飛遵陸公歸不復於女信宿是以有衮衣兮無以我公歸兮無使我心悲兮王旣免喪周頌二十一篇曰閔予小子一章十一句嗣王朝於廟也閔予小子遭家不造嬛嬛在疚於乎皇考永世克孝念玆皇祖陟降庭止維予小子夙夜敬止於乎皇王繼序思不忘周頌二十二篇曰訪落一章十二句嗣王謀於廟訪予訪予落止率時昭考於乎悠哉朕未有艾將予就之繼猶泮渙維予小子未堪家多難紹庭上下陟降厥家休矣皇考以保明其身周頌二十三篇曰敬之一章十二句羣臣進諫嗣王也敬之敬之天維顯思命不易哉無曰髙髙在上陟降厥士日監在玆惟予小子不聰敬止日就月將學有緝熙於光明佛時仔肩示我顯徳行周頌二十四篇曰小毖一章七句嗣王求助也予其懲而毖後患莫予荓蜂自求辛螫肇允彼桃虫拚飛維鳥未堪家多難予又集於蓼秋大熟未獲天大雷電以風禾盡偃大木斯拔邦人大恐王與大夫盡弁以啟余縢之書乃得周公所自以爲功代武王之說二公及王乃問諸史與百執事對曰信噫公命我勿敢言王執書以泣曰其勿穆卜昔公勤勞王家惟予衝人弗及知今天動威以彰周公之徳惟朕小子其新逆我國家禮亦宜之王出郊天乃雨反風禾則盡起二公命邦人凡大木所偃盡起而築之歲則大熟唐叔得禾異畝同穎獻諸天子王命唐叔歸周公於東作歸禾周公旣得命禾旅天子之命作嘉禾周公歸於周豳風三篇曰東山四章章十二句周公東徵也周公東徵三年而歸勞歸士大夫美之故作是詩也一章言其完也二章言其思也三章言其室家之望女也四章樂男女之及時也君子之於人予其情而閔其勞所以說之也說以使民民忘其死其惟東山乎我䢐東山慆慆不歸我來自東零雨其蒙我東曰歸我心西悲制彼裳衣勿士行枚蜎蜎者蠋烝在桑野惇彼獨宿亦在車下我䢐東山慆慆不歸我來自東零雨其蒙果臝之實亦施於宇伊威在室蠨蛸在戶町畽鹿場熠燿宵行不可畏也伊可懷也我䢐東山慆慆不歸我來自東零雨其蒙鸛鳴於垤婦嘆於室灑掃穹窒我徵聿至有惇瓜苦烝在栗薪自我不見於今三年我䢐東山慆慆不歸我來自東零雨其蒙倉庚於飛熠燿其羽之子於歸皇駁其馬親結其縭九十其儀其新孔嘉其舊如之何風終七篇曰狼跋二章章四句美周公也周公攝政逺則四國流言近則王不知周大夫美不失其聖也狼跋其胡載防其尾公孫碩膚赤舄幾幾狼防其尾載跋其胡公孫碩膚徳音不瑕封防子於宋周書敍防子之命曰成王旣黜殷命殺武庚命防子啟代殷後作防子之命防子之命王若曰猷殷王元子惟稽古崇徳象賢統承先王修其禮物作賔於王家與國咸休永世無窮嗚呼乃祖成湯克齊聖廣淵皇天眷佑誕受厥命撫民以寛除其邪虐功加於時徳垂後裔爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民只恊庸建爾於上公尹玆東夏欽哉往敷乃訓愼乃服命率由典常以蕃王室以和兄弟乃烈祖律乃有民永綏厥位毗予一人世世享徳萬邦作式俾我有周無斁嗚呼往哉惟休無替朕命

皇王大紀卷十四﹤史部﹐編年類﹐皇王大紀﹥

欽定四庫全書

皇王大紀卷十五

宋胡宏撰

三王紀

成王

易爻詞周公居東之所作也周公遭管叔蔡叔之變於是系爻以詞承文考之志焉幹【幹下幹上】初九潛龍勿用【初爻在一卦之下爲始物之端聖人側防若潛龍未可自用】九二見龍在田利見大人【出見地上大人之徳已著上下利見之也】九三君子終日幹幹夕惕若厲無咎【三在下體之上在下之人君徳已著若日夕不懈而兢惕𨿽處危地而無咎】九四或躍在淵無咎【或躍或不躍聖人惟及時以就安耳】九五飛龍在天利見大人【正位之極也聖人得天位利見大人與共成天下之事天下固利見大徳之君也】上九亢龍有悔【過極則亢故有悔】用九見羣龍無首吉【處乾剛之道觀諸爻之義無爲首則吉以剛爲天下先凶之道也】坤【坤下坤上】初六履霜堅冰至【陰之始生聖人以其將長則爲之戒也】六二直方大不習無不利【六二中正在下地之道也以直方大三者形容其徳用盡地之道矣由直方大故不習無不利】六三含章可貞或從王事無成有終【三居下之上得位者也含晦章美可以常久而無悔咎或從上之事不敢當其成功惟守職以終其事者臣之道也】六四括囊無咎無譽【四近五無相得之義自處以正危疑之地也若晦藏如括結囊口則無咎無譽】六五黃裳元吉【坤𨿽臣道五實君位黃中色裳下服若守中而居下則大善而吉也】上六龍戰於野其血黃【陰從陽者也盛極不已則抗而爭必皆復故其血黃】用六利永貞【陰道柔而難常故利在常永貞】屯【震下坎上】初九磐桓利居貞利建侯【陽剛居下磐桓也宜居正而固其志廣求輔助】六二屯如邅如乘馬班如匪冦婚媾女子貞不字十年乃字【二欲從五正應而逼於初剛故復班如守中正不茍合於初所以不字若正固不易至於屯極必獲正應而字育矣】六三卽鹿無虞惟入於林中君子幾不如捨往吝【以柔居剛而不中正則貪得妄動如卽鹿而無虞人以道之惟防入於林莽之中君子見幾不如捨而勿逐往則吝也】六四乘馬班如求婚媾往吉無不利【柔順得君而才不足故欲進而復止初剛四之正應若求此剛陽之婚媾往與共輔陽剛中正之君則吉無不利也】九五屯其膏小貞吉大貞凶【陽剛居尊得正以下無剛明之輔故澤不下流以漸正則吉大正則防矣】上六乘馬班如泣血漣如【陰柔居屯險之極進退不能故泣血漣如】蒙【坎下艮上】初六發蒙利用刑人用說桎梏以往吝【下民防發之之道當明刑禁以脫去其蒙昏之桎梏然後善教可入茍専用刑則民免而無恥矣】九二包蒙吉納婦吉子克家【二當發防之任必廣其含容哀矜昏愚𨿽婦人之柔闇尙當納其所善如是則克濟其君之事猶子能治其家也】六三勿用取女見金夫不有躬無攸利【陰柔不中不正不能逺從正應而近從九二是見多金之夫不能保其有身者取如是之女則無所往而利矣】六四困防吝【陰柔困於昏蒙爲可吝也】六五童防吉【童取資於人也以柔中之徳任九二剛明之才可以治天下之蒙故吉也】上九擊蒙不利爲冦利禦冦【愚防之極者當擊伐之然九居上剛極而不中故戒之以利禦寇不利爲冦】需【乾下坎上】初九需於郊利用恆無咎【需者以遇險故需而後進初最逺於險故爲需於郊然安守其常則無咎】九二需於沙小有言終吉【去險漸近故有需於沙𨿽未至害己小有語言之傷矣九二剛陽居柔守中故終吉】九三需於泥致冦至【三剛而不中又居健體之上有進動之象泥逼於水九旣進逼於險當致冦難之至也】六四需於血出自穴【陰柔處險下當三陽之進傷於險難不能安處也】九五需於酒食貞吉【陽剛居中得正位乎天位宴安酒食以需之何需不獲故云貞吉】上六入於穴有不速之客三人來敬之終吉【陰止於六乃安其處也幹三陽非在下之物需時而進者也需旣極矣故不速之而自來也陽志在上進六陰位非所止之故敬之終吉】訟【坎下乾上】初六不永所事小有言終吉【陰柔居下上有應援而能不長永其事故𨿽小有言終得吉也】九二不克訟歸而逋其邑人三百戶無【二五正應而兩剛不相與九二自外來以剛處險爲訟之主五以中正處君位其可敵乎是爲訟而義不克也若能歸而逋避爲敵之地以寡約自處則得無遇也】六三食舊徳貞厲終吉或從王事無成【質本陰柔而處險承乘皆剛若守素分而堅固處危而知懼終必獲吉也】九四不克訟復卽命渝安貞吉【剛健不中止躁動不安貞本爲訟者也五君也義不克訟三居下而柔初正應而順故不克訟命謂正理若能反就正理變而爲安貞則吉矣】九五訟元吉【中正居尊位以治訟故大吉而盡善】上九或錫之鞶帶終朝三褫之【人之肆其剛彊窮極於訟取禍防身固其理也設或然至於受服命之賞是亦與人仇爭所獲其能安保之乎】師【坎下坤上】初六師出以律否臧防【出師之義以禁亂誅暴爲本行師之道以號令節制爲先不如是者𨿽克勝亦凶道也】九二在師中吉無咎王三錫命【人臣之道於事無所敢専惟閫外之事則専制之𨿽専而得中處之盡善則能成功吉而無咎王錫命至於三極其寵數所以重其威而信其下也】六三師或輿屍防【三居位當任者也二旣爲五信倚矣若更使三眾主之防之道也】六四師左次無咎【闕】

六五田有禽利執言無咎長子帥師弟

子輿屍貞防【五君也故言興師任將之道戎狄猾夏不可懷來然後聲罪致討如禽入田害稼於義宜獵取則獵取之則無咎授師之道當任長子若以弟子眾主之則𨿽正亦防也】上六大君有命開國承家小人勿用【師終功成行賞封諸侯命卿大夫不可用小人小人有功賞之以金帛祿位可也】比【坤下坎上】初六有孚比之無咎有孚盈缶終來有他吉【孚信之在中也有孚則人親之故無咎能誠信充實於內若物之盈缶不用文飾則終能來他外之吉也】六二比之自內貞吉【擇才而用𨿽在乎上而以身許國必由於己也不汲汲以來比乃得正而吉也】六三比之匪人【四陰柔而不中二存應而比初三不中正所比皆不中正匪人也】六四外比之貞吉【四與初不相應而五比之外比於五君臣相比也親賢從上也得正而吉也必以正道則吉也】九五顯比王用三驅失前禽邑人不誡吉【人君顯明其比道而已來者撫之不煦煦然求比於物也天子之田圉合三靣前開一路去者不追來者取之故以爲諭不誡於居也言其至公不私無逺邇親疏之別如是則吉也】上六比之無首防【首始也未有無始而有終者也】小畜【乾下巽上】初九復自道何其咎吉【剛陽在上之物復與上同志上進復自道也何所過咎而又有吉也】九二牽復吉【二五爲陰所畜俱欲上進二陽牽連並進則陰不勝得遂其復故吉】九三輿說輻夫妻反目【陽剛不中暱比於四故不能前進猶車輿脫去輪輻也正如夫寵惑於妻致其不順而反目也】六四有孚血去愓出無咎【一陰畜眾陽惟盡其孚誠則可以逺傷害免危懼也如此則可以無咎】九五有孚攣如富以其鄰【以中正居尊位而有孚信牽攣其類如富者推其財力與鄰比共之也】上九旣雨旣處尙徳載婦貞厲月幾望君子徵防【巽順之極處畜之終與四和而上也四用柔巽之徳積滿也以陰柔而畜制陽剛婦若貞固守此危道也陰盛將與陽爲敵君子動則防也】履【兌下乾上】初九素履往無咎【陽剛之才可以上進若安其卑下之素而往則無咎矣】九二履道坦坦幽人貞吉【居柔居中所履得坦易之道亦必幽靜安恬之人則能貞固而吉也】六三眇能視跛能履履虎尾咥人防武人爲於大君【體柔居剛處不中而履不正此危地必及禍患如武暴之人而居人上也】九四履虎尾愬愬終吉【陽剛而幹體在近君多懼之地若愬愬然兢畏懼則終獲吉也】九五夬履貞厲【陽剛幹體居尊位任其夬決而行者也如此𨿽得正猶危厲也】上九視履考祥其旋元吉【於履之終視其所履以考其祥善禍福若周旋完備則元吉也】泰【乾下坤上】初九拔茅茹以其彚徵吉【剛明之才而居下時將泰則志在上進必牽抜其三朋類如茅之根相牽連而起矣】九二包荒用馮河不遐遺朋亡得尙於中行【君臣同徳二以剛中之才爲上所任主治泰者也泰寜之世人忸習安佚政法疏緩廢弛惰於因循憚於變更茍於安佚必以含之量施剛果之用不遺遐逺絕去朋比則能配合九二中行之義也】九三旡平不陂無往不復艱貞無咎勿卹其孚於食有福【無常安平而不險陂者無常往而不返者泰盛則將否矣若常艱危其思慮貞固其施爲則可無咎不勞憂卹不失所期而於祿食有福益也謂可長也】六四翩翩不富以其鄰不戒以孚【翩翩疾飛之貌陰志趨下如此與其鄰非富而相從不待誡告而誠意相合也】六五帝乙歸妹以祉元吉【五能降其尊而順從於二如帝乙之歸妹則受祉且元吉也】上六城復於隍勿用師自邑告命貞吝【隍土積累以成城泰終將否如城土頺圯復反於隍也眾心離散不從其上用之則亂方自其親近而告命之𨿽正亦可羞吝也】否【坤下乾上】初六防茅茹以其彚貞吉亨【否之時任之者君子也初六能與其類貞固其節則處否之吉而其道之亨也】六二包承小人吉大人否亨【小人包承順之心欲爲身利是其吉也大人中正自守身𨿽否乃其道之亨也】九四有命無咎疇離祉【陽剛幹體當君道否時處逼近之地所惡在居功取忌若能使動必出於君命則無咎而疇類皆附離其福祉也】九五休否大人吉其亡其亡系於苞桑【陽剛中正居尊位休息天下之否大人之吉也若使安肆不深慮逺戒爲安固之道則否將復來故有其亡之戒】上九傾否先否後喜【否終則傾否傾則�矣】同人【離下乾上】初九同人於門無咎【初九系應故爲同人於門無親暱之偏誰其咎之】六二同人於宗吝【同於所系應是偏於宗黨爲可吝也】九三伏戎於莽升其髙陵三歲不興【二中正與五相應三以剛彊與之比欲奪而同之然懷惡而內不直故伏兵林莽時升髙願望至於三歳終不敢興此爻深見小人之情狀也】九四乘其墉弗克攻吉【剛而不中正志亦欲同二切近於五如隔墉耳故乘其墉欲攻之知義不直而不攻則爲吉也】九五同人先號咷而後笑大師克相遇【五與二正應而二陽非隔奪以二陽之彊故五不勝憤故先號咷邪不勝正終不得合故後笑必用大師克勝之乃得相遇】上九同人於郊無悔【郊在外者也上九居外而無應終無與同者故亦無悔】大有【乾下離上】初九無交害匪咎艱則無咎【居大有之初未有驕盈之失未渉於害也富有本非有咎也處富有而知艱則自無咎】九二大車以載有攸往無咎【剛健柔順居中而君如大車能勝重任可以行逺而無咎也】九三公用亨於天子小人弗克【在下而居人上公侯也公侯有其富盛以其有爲天子之有而不敢専也小人則以爲己私而亡奉上之道也】九四匪其彭無咎【居大道遇盛之時能自謙損則得無咎】六五厥孚交如威如吉【執柔守中而以孚信接下則下亦誠信以事上然大有之時人心安易若專尙柔和則陵慢生矣故戒以有威嚴然後吉也】上九自天祐之吉無不利【履信思順尙賢崇徳合道之至故自天祐之吉無不利】謙【艮下坤上】初六謙謙君子用渉大川吉【以柔順自處卑下謙而又謙君子人也𨿽渉險難亦無患害何所不吉乎】六二鳴謙貞吉【柔順謙徳積於中發見於聲音顏色也居中得正貞吉所自有也】九三勞謙君子有終吉【陽剛居正而在下體爲下之上爲陰所宗是有功勞而持謙徳者也惟君子行之有終則吉】六四無不利防謙【居多懼之地而處勞臣之上無所不利於施布其謙也】六五不富以其鄰利用侵伐無不利【人君而持謙順天下所歸心不待有財而後能有其鄰也然君道不可専尙謙柔湏威徳並著乃能懷服天下】上六鳴謙利用行師徵邑國【以極謙而反居髙不得遂其謙故發於聲音人之行已必湏剛柔相濟故利在用剛武自治其私】豫【坤下震上】初六鳴豫防【四豫之主而應陰柔居下者是小人處豫而爲上所寵其志意滿極至發於聲音必至於防也】六二介於石不終日貞吉【處豫不可安且久久則溺矣二獨能以中正自守其介如石之堅其去之速不俟終日故貞正而吉也】六三盱豫悔遲有悔【三不中正上瞻於四不爲四所取四豫之主茍遲遲而不前則見棄絕亦有悔也然則如之何在正身而已】九四由豫大有得勿疑朋盍簪【以陽剛居大臣之位五柔弱之君順從之是專主乎豫得大行其志者也然獨當倚任下無同徳之助所以疑也茍盡其至誠則朋類何有不合聚者乎簮聚也】六五貞疾恆不死【柔弱耽惑受制於下有疾苦也權𨿽失而位未亡常疾而不死若漢魏末世之君也】上六防豫成有渝無咎【豫極陰柔防迷於豫已成者也若能有變亦可以無咎】隨【震下兌上】初九官有渝貞吉出門交有功【官主守也當隨時而爲動主是所主守有變也變得貞則吉交不以私防故其隨當而有功】六二系小子失丈夫【二應五而比初隨先於近柔不能固守故爲之戒】六三系丈夫失小子隨有求得利居貞【闕】

九四隨有獲貞防有孚在道以明何咎

【闕】

九五孚於嘉吉【闕】

上六拘系之乃從維之王用亨於西山【闕】

蠱【巽下艮上】初六乾父之蠱有子考無咎厲終吉【闕】

九二

幹母之蠱不可貞【闕】

九三乾父

之蠱小有悔無大咎【闕】

六四裕父之蠱

往見吝【闕】

六五乾父之蠱用譽

【闕】

上九不事王侯髙尙其事【闕】

臨【兌下坤上】初九咸臨貞吉

【闕】

九二咸臨吉無不利【闕】

六三甘臨無攸利旣憂之無咎【陰柔說體不中】

【正以甘說臨人者無所利也又乘方長之陽故不安而益甘旣而危懼憂而能攺持謙守正至誠以自處則無咎也】六四至臨無咎【臨道尙近四比於下居正而任賢是以無咎】六五知臨大君之宜吉【順應於剛中之賢任之以臨下乃已以明智臨天下也其吉可知】上六惇臨吉無咎【坤之極順之至大率陰求於陽故上以尊而應卑髙而從下尊賢取善故爲惇厚於臨吉而無咎】觀【坤下巽上】初六童觀小人無咎君子吝【陰柔居逺於陽所觀見者淺近如童稚也在下民而當分不足謂之過咎若君子而如是則可鄙吝矣】六二闚觀利女貞【陰暗柔弱不能明見九五之道如窺覘之觀耳然能如女子之順從則不失中正乃爲利也】六三觀我生進退【居非其位處順之極觀我之動作施爲能順時以進退者也】六四觀國之光利用賔於王【觀莫明於近四居正柔巽而切近於五觀見國之盛徳光輝其賔禮於王朝效其智力以康濟天下】九五觀我生君子無咎【觀己之所生政治俗化君子矣乃無咎也】上九觀其生君子無咎【陽剛居上是賢人君子不在於位而徳業行義爲天下所觀仰者也當自觀所君子矣則無過咎也】其噬嗑【震下離上】初九屨校滅趾無咎【初與上無位爲受刑之人餘四爻皆爲用刑之人當用刑之始人有小過用屨校之於足以滅傷其趾則懲懼不敢進於惡矣故得無咎也】六二噬膚滅鼻無咎【以中正用刑則人易服故取噬膚爲易入也然乘初剛是用刑於剛中之人必湏深痛故至滅鼻而無咎也】六三噬臘肉遇毒小吝無咎【自處不常而刑於人則人不服反致怨傷如噬堅韌之物而遇毒惡之味是可鄙吝也然噬間而嗑之非咎也】九四噬幹胏得金矢利艱貞吉【時已過中間愈大而用刑愈深故如噬幹肉之兼骨者四得剛直之道而居柔故戒以克艱其事貞固其守則吉也】六五噬幹肉得黃金貞厲無咎【在卦將極爲間甚大非易噬也故爲幹肉然反易於四者乘在上之勢故也五得中道居剛而四輔以剛然實柔體故戒以必正固而懷危厲則得無咎也】上九何校滅耳防【居中是間之大噬之極也系辭所謂罪大而不可觧者故何校而滅其耳防可知矣】賁【離下艮上】初九賁其趾捨車而徒【剛明君子居無位之地無所施於天下惟自賁飾其所行而已守節處義故有捨車而寧徒行者眾之所羞君子以爲賁】六二賁其湏【二文明賁之主也故主言賁道賁飾之道因其質而加飾耳故取湏義湏隨頥而動者也】九三賁如濡如永貞吉【如辭助也三與四相賁又比於二二柔文一剛上下交賁賁之盛也光彩之盛則潤澤然皆非正應且修飾之事難乎常也故戒以常永貞則吉】六四賁如皤如白馬翰如匪冦婚媾【四與初正應本當相賁而爲三所隔故皤如馬在下而動者也其從正應之志如飛也匪三之冦則婚媾遂矣】六五賁於丘園束帛戔戔吝終吉【丘園謂在外而近者指上九也六五陰柔志從於上上受其賁也束帛六五本質戔戔謂受上九裁制紛裂之狀爲人君而資於人爲可吝然亨賁之功終爲吉也】上九白賁無咎【賁過實則失於華僞惟能質素其飾則無過飾之咎不使華沒實也】剝【坤下艮上】初六剝牀以足蔑貞防【陰之剝陽自下而上牀身所處也陰自下進漸消蔑正道其防可知】六二剝牀以辧蔑貞防【辧分別上下者牀之榦也剝至於辧愈蔑於正防益甚矣】六三剝之無咎【居剛應剛志從於正在剝之時爲無咎者也】六四剝牀以膚防【剝牀足漸至於身之膚其防可知】六五貫魚以宮人寵無不利【剝及君位防不在言矣故更設義以開小人遷善之門魚陰物五羣陰之主能使羣陰順序如貫魚然獲寵愛於上如宮人則無不利】上九碩果不食君子得輿小人剝廬【諸陽消剝已盡獨上九一爻尙存如碩大之果不見食將有復生之理也亂極則人心思治眾心願載於君子矣小人當剝極則反其廬無所容其身也】復【震下坤上】初九不逺復無只悔元吉【初九復之最先者是不逺而復也惟失之不逺而復則不至於悔大善而吉也】六二休復吉【初陽復復於仁也二中止初比而志從之復之休美者也】六三頻復厲無咎【陰柔處動之極復之頻數而不能固者也頻失則危屢復何咎過在失而不在復也】六四中行獨復【四行羣陰之中處正而獨應於初剛可謂善矣不言吉防者初方甚防不足以相援聖人不欲言其不可濟之理也】六五惇復無悔【居尊中順能惇篤於復善者也故無悔】上六迷復防有災用行師終有大敗以其國君防至於十年不克徵【陰柔居終終迷不復者也其防可知在已則動有過天災亦自外來迷道不復無施而可行師則大敗爲國則君防十年謂無時而可行也】無妄【震下乾上】初九無妄往吉【以剛變柔而居內中誠不妄者也以無妄之道行何所不吉】六二不耕獲不菑畬則利有攸往【兒理之所然者非妄也人欲所爲者乃妄也二動能順乎中正無妄者故極言無妄之義不爲獲而耕不爲菑而畬如是則所往利而無害】六三無妄之災或系之牛行人之得邑人之災【陰柔不中正是爲妄者也妄動得失已大矣況復有災悔乎妄得之福災亦隨之不足以爲福也】九四可貞無咎【剛陽無私可貞固守此無咎也】九五無妄之疾勿藥有喜【五以中正當尊位下復以中正順應之無妄之至其道無以加矣無妄之所謂疾者如舜之有庳周公之管蔡孔子之叔孫武叔是也勿以藥治之則有喜也】上九無妄行有無攸利【無妄之極也極而復行過於理矣何所利乎】大畜【乾下艮上】初九有厲利已【大畜艮畜乾也初剛健居下必上進者然安能敵四在上之勢若犯之而進則危厲故利在己而不進也】九二輿說輹【𨿽剛健而得中知爲五所畜止不可犯而不進如車脫其輻謂不行也】九三良馬逐利艱貞曰閒輿衛利有攸往【上處畜之極而思變與三不相畜而志相合三剛健在上者與之相合其進如良馬之馳逐然不可忘備與愼故宜艱難其事由貞正之道當日閒習其車輿與其防衛則利有攸往】六四童牛之牿元吉【大臣當畜之任上畜止人君之邪心下畜止天下之惡於未發之前猶童牛而加牿則大善而吉也】六五豶豕之牙吉【居君畜止天下之邪惡在知其本得其要而已不尙威刑而修政教是猶患豕牙之利不制其牙而豶其勢也】上九何天之衢亨【小畜畜之小故極而成大畜畜之大故極而散天路亨通旡有蔽阻則畜道變矣】頤【震下艮上】初九捨爾靈觀我朶頥防【陽體剛明足以養正若志在上行應於六四是舍靈迷欲失已朶動其頥何所不至是以防也】六二顚頥拂經於丘頥徵防【陰柔必待養於人者也以上飬下理之正也下求飬於初則拂經常上求養於上非道妄動則得防也】六三拂頥貞防十年勿用無攸利【陰柔動不中正拂違於頥之正道是以防也十年勿用謂終不可用無所往而利也】六四顚頥吉虎視耽耽其欲逐逐無咎【四與初爲應反賴下之養者也顚倒也然以貴下賤故吉也才質陰柔賴人以濟濟人之所輕當養其威嚴重其體貌則下不敢易又取於人者必逐逐相繼而不窮則無咎也】六五拂經居貞吉不可渉大川【五順從於上上師傅之位君養人者也反賴養於人然必居守貞固篤於委任則吉也以陰柔之質無剛貞之性能持循於平時當艱難變故則不可恃矣】上九由頥厲吉利渉大川【剛陽爲師傅而君順從天下由之以養也必憂勤兢畏則吉也能竭其才力濟天下之艱危乃稱委遇】大過【巽下兌上】初六借用白茅無咎【以柔在下用茅借物之象不措諸地而借以茅過於愼也過於敬愼爲之非艱而可以保其安而無過咎】九二枯楊生稊老夫得其女妻無不利【大過之陽過中居柔而比初枯楊生根老夫得女妻之象能成生育之功故無不利】九三棟橈防【大過之陽復以剛自居而不得中動則違於中和而拂於眾不勝其任如棟之橈傾敗其室是以防也】九四棟隆吉有它吝【剛柔得宜能勝其任如棟之隆起是以吉也若又與初六之陰相應是有它也有它則有累於剛𨿽未至於大害亦可吝也謂可少也】九五枯楊生華老婦得其士夫無咎無譽【中正居尊當大過之時下無應與而上比過極之陰如枯楊之生華無益於枯也猶士夫而得老婦𨿽無過咎殊非美也故云無咎無譽】上六過渉滅頂防無咎【小人過常越理不卹危亡如過渉於水至滅沒其頂其防可知禍自取也何所怨咎】坎【坎下坎上】初六習坎入於坎窞防【陰柔居陰之下柔弱無援惟益陷於深險耳其防可知窞坎中之陷處】九二坎有險求小得【當坎險之時陷二陰之中是有險也然其剛足以自衛居中動不失宜是所求小得也】六三來之坎坎險且枕入於坎窞勿用【陰柔而處不中正來與之皆坎險而居亦險枕謂支倚不安所處如此惟益入於深險耳不可用也】六四樽酒簋貳用缶納約自牖終無咎【以在髙位故言爲臣處險之道大臣當險難之時惟當盡其質實而已譬如燕享用一樽之酒三簋之食瓦缶之器質之至也又湏納約自其明處如張良之諫廢太子而招致四皓如左師觸龍之於趙太后是也】九五坎不盈只旣平無咎【𨿽以剛中居尊位然上下無助安能獨濟天下之險方在坎中是不盈也必祗平而出乃得無咎】上六系用徽纒寘於叢棘三歳不得防【陰柔居險之極如系縛之以徽纒囚寘於叢棘之中三歳之久不得出也其防可知】離【離下離上】初九履錯然敬之無咎【陽居下好動欲進其履錯然然居明而剛知進退之義而敬愼之則不至於咎者矣】六二黃離元吉【以文明中正之徳上同於文明中順之君所以爲大喜之吉也】九三日昃之離不鼓缶而歌則大耋之嗟防【八純卦皆有三體之義離二明繼照在人事最大三居下體之終是前明將盡後明繼之時人之始終也故爲日下昃之明也將沒矣當鼓缶而歌樂其常理不然則以傾沒爲嗟憂乃爲防也】九四突如其來如焚如死如棄如【離下體而升上體在上而近君繼承之象也陽居離體剛躁而不中正突然而來气焰如焚不善如此必被誅殺爲眾所棄絕矣防不假言也】六五出涕沱若戚嗟若吉【居尊位而文明中正然在下無助獨附麗於剛陽之間畏懼憂慮出涕戚嗟如此之深所以能保其吉也】上九王用出徵有嘉折首獲匪其醜無咎【明照足以察邪惡剛斷足以行威利王者宜用如此則有嘉美之功然當折取其魁首所執獲者非漸染詿誤之眾則無殘暴之咎也】咸【艮下兌上】初六咸其拇【以防處初如人足大指之動未足以感人而至也】六二咸其腓防居吉【腓足肚行則先動二中正之人以其在咸而應五故戒以不可如腓先動則躁妄自失所以防也若安其分不自動則吉也】九三咸其股執其隨往吝【股在身之下足之上不能自由隨身而動者也陽好上而說陰三下能自主所執守者如股隨於物也陽剛之中如此而往可羞吝者也】九四貞吉悔亡憧憧往來朋從爾思【貞者虛中無我之謂也四在中而居上心之位也故直言感之道不言鹹其心者感乃心也貞正則吉而悔亡夫貞一其意則窮天下無不感通若往來憧憧然用其私心以感物朋從爾思所感狹矣旣主於一隅一事豈能廓然無所不通者乎】九五咸其脢無悔【五應二以比上則偏私淺狹非人君之道脢背肉也所不見也言能感非其所見而說者則得人君感天下之正而無悔也】上六咸其輔頰舌【輔頰舌所用以言也陰柔說體居感之深不能以至誠感物而發見於口舌之間小人女子之常態也豈能動於人也】恆【巽下震上】初六浚恆貞防無攸利【柔暗守常不能度勢四𨿽正應然震體陽剛居髙志上而不下應初之志異乎常矣而初求望之深堅固而不知變防之道況常如此無所往而利矣】九二悔亡【陽居陰位不得其正非常理所富其悔然二五以中相應其居與動皆得中則不失其正矣故其悔亡】九三不恆其徳或承之羞貞吝【三得其常處然志從於上風復從雷於常處而不處不常之人也其徳不常則羞辱有時而至矣固守不常以爲常可羞吝也】九四田無禽【以陽居陰處非其位處非其所𨿽使常久如田獵而無禽獸之獲謂徒用力而無功也】六五恆其徳貞婦人吉夫子防【陰柔應陽剛居中而應中恆久則其徳爲貞此婦人之恆道也故吉若大夫而以順從於人爲常則失其剛陽之正乃防也】上六振恆防【居恆之極在震之終陰不安於上柔不能固其守以振爲恆者也振者抖擻運動之意在上而以是爲常其防宜矣】遁【艮下乾上】初六遁尾厲勿用有攸往【它卦以下爲初遁者往也前者往矣故初反爲尾遁而在後不及者也是以危也然防者易於晦藏旣已後矣不可往也】六二執之用黃牛之革莫之勝說【二五以中正之道相與之固如執系之以黃牛之革也其交之固不可勝言也在遁時故極言之】九三系遁有疾厲畜臣妾吉【遁貴速而逺三系累於二故其遁爲有疾害也是以危也小人女子親愛之則忠戀其上故以畜養臣妾則吉也】九四好遁君子吉小人否【四剛者與初爲正應是所愛也君子義茍當遁則去而不疑故吉小人則防於所好至陷辱其身而不能已聖人以四處陰而有系故設小人不善之戒】九五嘉遁貞吉【遁非人君之事然有所避逺乃遁也處中正無私系之失所以爲吉也故爲貞正而吉】上九肥遁無不利【上九幹體下無系應是飄然逺逝遁去冇餘裕者也故肥窮困之時善處如此何所不利】大壯【乾下震上】初九壯於趾徵防有孚【乾剛在下壯於趾也以剛處壯𨿽居上猶不可行況在下乎故徵則其防可必矣】九二貞吉【以陽剛居柔處中是剛柔得中不過於壯得貞正而吉也】九三小人用壯君子用罔貞厲羝羊觸藩羸其角【此君子小人以位言剛陽處壯又當體幹之終在小人則爲用其壯勇在君子則爲用罔罔無也蔑視於事無復忌憚也夫剛柔得中則不折不屈施於天下而無不宜剛太過則多傷莫與貞固守此危道也猶羝羊喜觸藩籬必摧困其角矣】九四貞吉悔亡藩決不羸壯於大輿之輹【九居四爲不正居子道長之時豈可有不正也小失則害亨進之勢故戒以貞則吉而悔亡藩籬決開不復羸其壯如彊壯大車之輪輻旡輻折敗車之悔也】六五防羊於易無悔【四陽方長而並進五以柔居上能用和易之道羣陽無所用其剛防其壯於和易故無悔也】上六羝羊觸藩不能退不能遂無攸利艱則吉【處陰震終而當壯極其過可知如羝羊觸藩籬進則礙身退則妨角進退皆可知也所以然者以才本陰柔不能勝已就義又不能終用其壯故無所往而利也若旣知艱而處柔則吉矣】晉【坤下離上】初六晉如摧如貞吉罔孚裕無咎【升進抑退皆以正則吉也始進之時茍欲信於上之心切非汲汲以失其守則悻悻以傷於義是有咎也茍尙未見信當寛裕自守旡急於求上之信則無咎也】六二晉如愁如貞吉受玆介福於其王母【以中正柔和之徳上旡應援非彊奮於進者也故愁如然守其貞正則當得吉久而必彰王母謂陰之至尊者指六五也六五同徳大明之君必當求之加之寵祿受大福也】六三眾允悔亡【三陰皆順上者也六三𨿽不得中正然處順之極是與眾同志順上之大明是以亡其中正之失也】九四晉如鼫鼠貞厲【以九居四處非其位貪據髙位者也三陰與上同徳順麗於上勢必上進四心畏忌之夫貪而畏人者鼫鼠也故云貞固守此其危可知】六五悔亡失得勿卹往吉無不利【以柔居尊本當有悔以大明而下皆順附故其悔得亡也然大明或過於察察失委任之道故戒以失得勿卹夫盡天下之公豈當復自用其私察也如此而往故吉而無不利】上九晉其角維用伐邑厲吉無咎貞吝【剛極則有彊猛之過進極則有躁急之失維獨用於自治則守道愈固遷善愈速𨿽傷於厲則吉且無咎然嚴厲非安和之道故於貞正之道爲可吝也不失中正爲吉】明夷【離下坤上】初九明夷於飛垂其翼君子於行三日不食有攸往主人有言【昏暗在上傷陽之明使不得上進君子見事之防故行去避之困窮至於三日不食也夫垂其翼傷其所以飛爾其明未顯故有所往則眾人疑怪而主人有言也】六二明夷夷於左股用拯馬壯吉【至明中正而體順順時善處者也故𨿽爲所傷傷不甚切夷於左股也𨿽然亦必自免有道拯用壯健之馬則獲之速而吉也】九三明夷於南狩得其大首不可疾貞【至明居下而爲下之上至闇在上而處窮極之地正相敵應將以明去闇也南狩謂前進而除害也當克獲其大首謂闇之魁首上六旣誅其大首舊染污俗當以漸正之不可疾遽也斯義也其湯武之事乎】六四入於左腹獲明夷之心於出門庭【以陰居陽而在陰柔之體處近君之位是小人由隠僻之道深入其君得其心意也旣得其心意而後行其威福於外】六五箕子之明夷利貞【箕子商之舊臣而同姓親切近於紂故徉狂爲奴自晦其明以免於害外晦其明內守其正以五陰柔故戒以宜如箕子之貞固也君道亦有當外晦內正之時】上六不明晦初登於天后入於地【在至髙之地本當逺照明旣夷傷不明而晦故初登後入於地也】家人【離下巽上】初九閒有家悔亡【治家之始能以法度爲之防閒則不至於有悔】六二無攸遂在中饋貞吉【治家之道大要以剛爲善六二陰柔居柔故無所爲而可也若在婦人之道則其正而吉也而主饋故雲中饋】九三家人嗃嗃悔厲吉婦子嘻嘻終吝【以陽居剛正而不中治家過乎剛者也故家人嗃嗃然有悔於嚴厲然齊肅祗畏猶爲家人之吉也若婦子嘻嘻放肆則終可羞吝】六四富家大吉【巽順於事而由正道能保其富者也能有其富是能保其家也吉孰大馬】九五王假有家勿卹吉【男中止居尊於外女中正順應於內王者極乎有道之家也家正而天下治矣故不憂勞而吉也】上九有孚威如終吉【治家以有孚爲本爲善不由至誠已且不能常守也況欲使人乎爲家之患常在禮法不足而瀆慢生也故必有威嚴則能終吉保家之道在有孚威如二者而已】睽【兌下離上】初九悔亡防馬勿逐自復見惡人無咎【暌乖之時以剛動於下有悔可知所以得亡者九四在上亦以剛陽暌離無與自然同類相合故能亡其悔也馬者所以行也暌獨無與不能行是防其馬也四旣與之合則能行矣是勿逐而馬復自得也惡人與已睽異者也見者與相通也如此則得含之道姦防可化仇敵可革無防咎矣】九二遇主於巷無咎【在睽時陰陽相應之道衰則剛柔相戾之意勝君臣睽離其咎大矣故二當委曲相求期於防遇也所謂委曲者以善道宛轉將就使合而已非枉己屈道也】六三見輿曳其牛掣其人天且劓無初有終【三陰柔居剛欲進從正應爲上下二陽所侵淩輿牽曳於後牛掣阻於前天髠首也劓截鼻也三力進以犯之故重傷是無初也三敵合居剛守正之道暌極則正應有終合之理是有終也】九四睽孤遇元夫交孚厲無咎【當暌之時孤處二陰之間孤立無與自然同徳相求故與初九之元夫遇也元善也上下二陽以至誠相合故𨿽危厲而無咎也】六五悔亡厥宗噬膚往何咎【陰柔當暌而居尊位有悔可知以有剛陽正應故悔亡也正應其宗黨也輔翼之以剛陽之道而入之者深如齧其肌膚也如是往而有慶何咎之有】上九睽孤見豕負塗載一車先張之弧後說之弧匪冦婚媾往遇雨則吉【睽極則咈戾而難合剛極則躁暴而不詳明極則過察而多疑有三之正應實不孤而其才性如此自睽孤也其見三如豕之污穢可惡之甚也本無形而又見載一車妄之極也先張弧欲射之妄安能常終必復正故後說弧而不射與三非復是冦讐乃婚媾也自此以往陰陽交而和暢則吉也】蹇【艮下坎上】初六往蹇來譽【陰柔旡援往而益蹇不往而來止而不進則有見防知時之美譽也】六二王臣蹇蹇匪躬之故【五方在大蹇之中二以中正應之致力於蹇之艱蹇至甚主在濟君非爲身故聖人稱其志義可嘉也】九三往蹇來反【三往應上上陰柔旡位不足以爲援故蹇也來還歸也當蹇之時在下者皆柔必依於己故來爲反其所也稍安之地也】六四往蹇來連【往則益入於坎險之深往蹇也四與三相比相親者也二與初同類相與者也四居上位而與在下者同有得位之正同處蹇難之世其志不謀而相同是來則與在下之眾相連合也】九五大蹇朋來【五居君位而在蹇難之中是天下之大蹇也又在陰中亦爲大蹇而二在下以中正相應是得朋助之來也而爲吉也臣不及君能贊助之而已不能濟天下之難也】上六往蹇來碩吉利見大人【厄蹇窮蹇陰柔冒險而往所以蹇也不往而來從五求三得剛陽之助是以碩也碩寛裕之稱其蹇得舒則爲吉也五陽剛中正居君位大人也蹇極之時利見大人則能濟於蹇也】

皇王大紀卷十五

欽定四庫全書

皇王大紀卷十六

宋胡宏撰三王紀

成王

解【坎下震上】初六無咎【患難旣解帷自處剛柔得宜安靜休息則無咎矣】九二田獲三狐得黃矢貞吉【田者去害之事狐者邪媚之獸三狐指卦之三陰也獲謂能變化除去二以陽剛得中之才上應六五之君用於時者也六五應柔明不能照威不足畏剛不能斷小人一近之則移其心矣二旣當用必去羣邪則得黃矢中直之道乃眞正而吉也桓敬不去武三思不知是義也】六三負且乘致寇至貞吝【陰柔小人宜在下以負荷而在下之上且乘車必致寇奪之至夫小人而竊位𨿽勉爲正事而气質卑下其何能久終可吝也】九四解而拇朋至斯孚【陽剛大臣解去應已之小人則君子之朋來至誠相得矣】六五君子維有解吉有孚於小人【居尊位爲解之主人君之解也以君子通言之君子所解去者小人也小人去是以吉也驗於小人之黨去則是君子能有解也】上六公用射隼於髙墉之上獲之無不利【尊髙之地故曰公隼諭鷙害小人髙墉防限內外之嚴者也在其上而未去乃害之堅彊者也上居解極解道已至器已成故能射而獲之天下之患解已盡矣何所不利】損【兌下艮上】初九已事遄往無咎酌損之【損已陽剛益四陰柔事旣已則損去之不居其功乃無咎也損已益上之道當酌度其宜過不及皆不可矣】九二利貞徵凶弗損益之【以柔說應上則失其剛中之徳故戒以利在貞正不可徵也徵則離乎中而失其正是以凶也惟不自損其剛貞則能益陰柔之君乃益之也】六三三人行則損一人一人行則得其友【三人謂下三陽上三陰三陽同行則損九三以益上三陰同行則損上六以益三而初二二陽四五二陰同徳相比三與上應而一卦皆成而相與也如是則志專皆爲得其友矣天下無不二者一與二相對待生生之本也三則余而當損矣】六四損其疾使遄有喜無咎【初之益四損其柔而益之以剛損其疾也損其不善惟使之遄速不至於深過則有喜而無咎】六五或益之十朋之弗克違元吉【人君能虛中自損以從順在下之賢則天下孰不損己自盡以益之故或有益之之事則十朋助之矣謀從眾則合天心𨿽筮不能違也可謂大善之吉也】上九弗損益之無咎貞吉利有攸往得臣無家【不行其損變而以剛陽之道益於下則無咎而得其正且吉在上能不損其下而益之則得人心歸服逺近內外之限也】益【震下巽上】初六利用爲大作元吉無咎【四巽順之主上能巽於君下能巽於賢在下者不能有爲也得在上者應從之則宜輔上作益天下之事所爲大善而吉則上下皆無咎也】六二或益之十朋之弗克違永貞吉王用享於帝吉【二處中正虛其中以求益而能從順天下孰不願告而益之眾人所是理之當也亦弗能違也然質本陰柔故戒永貞固則吉也如二之虛中永貞用以享帝猶當獲吉況於人乎】六三益之用凶事無咎有孚中行告公用圭【三居陽應剛動之極果於爲益者也惟用之於患難非常之事則無咎也下專自任上必忌疾𨿽義在可爲然必有其孚誠而所爲合於中道則誠意通於上而上信與之矣圭通誠信之物也】六四中行告公從利用爲依遷國【四大臣居正然處不得中所應又不中是不足於中也故雲中行則可告於公上而獲信從矣以其柔巽故用利於上依剛中之君下順剛陽之才以其行事遷國者順下而動者也】九五有孚惠心勿問元吉有孚惠我徳【以九五之徳之才之位而中心至誠在惠益於物其至善大吉勿問可知君至誠益於天下天下之人無不至誠愛戴以徳澤爲恩惠也】上九莫益之或擊之立心勿恆凶【居亢位之地非行益於人者也所應者陰非取善自益者也以剛而求益之極眾所共惡故莫益之而或攻擊之矣人存心不可惠利勿恆如是凶之道也所當速攺也】夬【乾下兌上】初九壯於前趾往不勝爲咎【初陽爻幹體剛健乃在下而居決時壯於前進者也行而宜則其決爲是往而不勝則爲咎也】九二惕號莫夜有戎勿卹【二處中居柔處夬之至善者也內懷兢惕外嚴誡號𨿽暮夜有兵戎亦可勿卹矣】九三壯於頄有凶獨行遇雨君子夬夬若濡有慍無咎【夬夬之時三居下體之上又處健體之極上有君而自任其剛決壯於頄者也頄顴骨也有凶之道也與上六爲正應而違羣陽而獨行則與上六陰陽和合惟君子知其非則能果決其決絕之若見濡污有慍之色如此無過咎也】九四臀無膚其行次且牽羊悔亡聞言不信【以陽居陰剛決不足欲止則眾陽並進臀無膚言其居不安也欲行則不能彊進故云其行次且也若能自彊牽挽以從羣行可以亡其悔然旣處柔𨿽使聞是言必不能信用也】九五莧陸夬夬中行無咎【五爲夬陰之主而反於上六其咎大矣五𨿽感於陰而決斷之易如莧陸然則於中行之徳爲無咎莧陸曝之難幹感陰气之多而脆易折故以爲諭】上六無號終有凶【君子得時決去危極之小人故云無用號咷畏懼終必有凶也】姤【巽下乾上】初六系於金柅貞吉有攸往見凶羸豕孚蹢躅【陰始生而將長金柅止車之物而又系之正固也】九二包有魚無咎不利賔【闕】

九三臀無膚其行次且厲無大咎【闕】

九四包無魚起凶【闕】

九五以包含章

有隕自天【闕】

上九姤其角吝無咎【闕】

萃【坤下兌上】初六有孚不終乃亂乃萃若號

一握爲笑勿卹往無咎【闕】

六二引吉無咎孚乃利用禴【闕】

六

三萃如嗟如無攸利往無咎小吝【陰下不中正求四則非其應非其類爲四所棄與二則三自以中正應五故萃如則爲人棄絕而嗟如無所利也與上居相應之地處說順之極當萃之時以類相從故往從於上則得無咎也然動爲如此然後得其所求亦可小羞吝也】九四大吉無咎【當萃之時得上下之聚可謂善矣然以陽居陰非正也𨿽上得君下得民必得大吉然後爲無咎也大爲周徧之義無所不周然後爲大無所不正則爲大吉大吉則無咎矣非理枉道而得君者自古多矣非理枉道而得民者蓋亦有焉如陳恆季氏得爲大吉爲無咎乎】九五萃有位無咎匪孚元永貞悔亡【萃天下之眾以陽剛居尊有其位矣得中正之道無過咎也如是而有不信未服者則當自反以修其元永貞之徳則無思不服而悔亡矣悔者志之未光心之未慊也】上六賫咨涕洟無咎【陰柔說髙之位而處之天下莫肻與也其窮至於咨嗟涕洟不知所爲此所自取也】升【巽下坤上】初六允升大吉【初陰柔無應不能自升信二而與之同升乃大吉也從剛中之賢以進是由剛中之道也吉孰大焉】九二孚乃利用禴無咎【以剛彊之臣事柔弱之君又當升之時非至誠相交其免於咎云孚乃者謂旣乃宜不用文飾專以其誠感通於上也如是則得無咎】九三升虛【邑陽剛正而且巽上皆順之復有援者以是而升如入無人之邑孰禦哉】六四王用亨於岐山吉無咎【昔者文王居於岐山之下上順天子欲升其道下順天下之賢使之升進已則柔順謙恭不出其位至徳如此周之王業用是而亨也四居近君之位在升之時不可復升升則凶咎可知故云如文王則吉而無咎也分𨿽當止而道則當升也】六五貞吉升階【五以下有剛中之應故能居尊位而吉然質本陰柔必守貞固篤於任賢乃得其吉也賢者輔之而升猶升自階言有由而易也】上六冥升利於不息之貞【陰居升極昏冥於升不止者也惟於貞正之徳自彊不息以上六不已之心用之於此則利也】困【坎下兌上】初六臀困於株木入於幽谷三歳不覿【六陰柔處至卑而居坎險之下不能自濟賴上而援而四以陽居陰失其剛而不中正又方用於自揜臀所以居也株木無枝葉之木也故初無所庇不得安居也益迷闇動入於幽谷耳三歳不覿終不見其亨也】九二困於酒食朱紱方來利用亨祀徵凶無咎【二剛中窮厄無所動其心惟困於其所欲者施惠天下也酒食人所欲而所以施惠也朱紱王者之服蔽膝也二困於下五道同徳合以來相求故云朱紱方來也利用至誠相通如亨祀也若不待時而徵乃不安其所爲困所動也犯難得凶將誰咎乎】六三困於石據於蒺藜入於其宮不見其妻凶【陰柔不中正石堅重難勝之物蒺藜刺不可刺之物三以剛險而進一陽在上堅不可犯益自困耳以不善居九二剛中之正其不安猶據蒺藜也宮所居以安妻所之主也進退皆困處又失其所安則惟死而已其凶可知】九四來徐徐困於金車吝有終【當困之時相求援助理當然也二有剛中之才而初比之時四與初進應已不中正疑其少已而與二故其來遲疑困於金車金剛車在下載巳者也四所行如此爲可吝然事之歸者正也初四正應終必相從】九五劓刖困於赤紱乃徐有說利用祭祀【截鼻曰劓去足曰刖上下皆揜於陰爲其傷害也人君之困由上下無與也赤紱臣下之服以天下不來故云困於赤紱二五道同徳合徐必相應是始困而徐有喜恱也利用如祭祀致其誠敬祭天神祀地祗享人故五言祭二言享】上六困於葛藟於臲卼曰動悔有悔徵吉【困旣極矣猶葛藟之纒束而居髙臲卼危動不安若能曰動輒得悔當變前之所爲能有所悔則得吉也以說處進可以離乎田矣】井【巽下坎上】初六井泥不食舊井無禽【陰柔居下上無應援無上水之象乃井之井泥不食可也不可食則廢矣井水之上人獲其用禽鳥亦就而求焉舊廢之井禽鳥亦不復往矣】九二井谷射鮒甕敝漏【上無應而比視不上而下之象如澗谷之水傍出而就下注於鰕鮒而已如甕之敝漏水不用焉】九三井渫不食爲我心測可用汲王明並受其福【陽剛居正在下未得其困如井之渫治淸潔而不食爲其心之惻怛陽性上而應上處剛而過中切於汲而食也異乎用之則行舍之則藏者矣然明王用人豈求備也舉而用之則上下並受其福也】六四井甃無咎【𨿽陰柔而處正上承陽剛中正之君但能處正不其事亦可以免咎也甃砌累也謂修治也才不足以廣施利物亦可自守者也】九五井冽寒泉食【陽剛中正居尊位才徳盡善盡美而甘潔之寒泉可爲人食也】上六井収勿幕有孚無吉【上出爲用収汲取也取而不蔽其利常大用之吉也它卦之終篇極爲與罪終爲成功是以吉也】革【離下兌上】初九鞏用黃牛之革【變革事之大也其才徳剛明有餘而中順

足黃中色牛順物束以黃牛之革言當以順自固無妄動也】六二已日乃革之徵吉無咎【中正無偏蔽則盡事理應上得權勢體無違悖時可矣位得矣才足矣然臣道不當爲革之先又必待上下之信已乃革之也以二體柔而進緩當位而處固聖人慮其失可爲之時故戒以當進行其道則吉而無咎也】九三徵凶貞厲革言三就有孚【闕於革以是而行則有凶也然居下之上事茍當革豈可不爲在乎守貞正而懷危懼審當革之言至於三而皆合則已可孚而眾信也如此則可革矣】九四悔亡有孚攺命吉【事之可悔而後革之四之才之時之位之志之勢之用革之當也故其悔亡旣事當而敝革處之以至誠則上下信之矣其吉可知】九五大人虎變未占有孚【以陽剛之才中正之徳居尊位大人也以大人之道革天下之事無不當也所過變化事理炳著如虎之文采不待占決知其至當而天下信之也】上六君子豹變小人革面徵凶居貞吉【革道成矣善良以變革如豹之彬蔚矣小人𨿽未能心化革其外不爲惡矣茍更從而深治之則爲己甚凶道也革至於成當貞固以守不則所革隨變故居貞則吉也】鼎【巽下離上】初六鼎顚趾利出否得妾以其子無咎【六在下鼎趾之象顚趾則覆其實矣然傾出敗惡則顚趾之利也四近君大臣之位而初應之乃上求於下下求於上如罪之顚趾未爲悖理也若得良妾則能輔助致其主於無咎也子主也六陰居下而卑巽從陽妾之象也】九二鼎有實我仇有疾不我能卽吉【以剛實居中鼎中有實之象仇對也陰陽相對之物謂初也我若對之則非正而害義是有疾也當以正自守使之不能來就已而上從六五之君則得正而其道可亨是以吉也】九三鼎耳革其行塞雉膏不食方雨虧悔終吉【鼎耳六五也爲鼎之主三與之非應而才徳相革異與有異故其行塞五文明之徳故謂之雉三旣道不行故不得雉膏祿位而食之也三剛正而能巽五柔中而文明方將陰陽和合而時雨也三懷才不偶有不足終得和合則爲吉矣】九四鼎折足覆公餗其形渥凶【下應於初陰柔小人不可用者也而四用之其不勝而敗事猶鼎之折足傾覆公上之餗也居大臣之位當天下之任至於如是可羞愧之甚也】六五鼎黃耳金利貞【五在鼎上耳之象也鼎之舉措在耳爲鼎之主也鉉如耳者也五有中徳故云黃耳二有剛中之徳而應於五故爲金二五相應至善也利在貞固而已】上九鼎玉大吉無不利【在上之象九𨿽剛陽而居陰履柔不極剛而能溫者也故云玉剛柔適宜動靜適宜居成功之道也故大吉無不利在上𨿽居無位之地實當用也與他卦異矣井亦然】震【震下震上】初九震來虩虩後笑言啞啞吉【如震之來當震之始若能懼恐周旋顧慮虩虩然不敢寜止則終必保其安吉也】六二震來厲億防貝躋於九陵勿逐七日得【九震之主震剛動而上震奮彼來旣猛則處危矣度不能當必防其所有之其則升九重至髙之陵以避逺之然不可自失其守退避自守處震之大方也卦有六位七則變矣時過事已則復其常故云七日得】六三震蘇蘇震行無【陰柔不正故當震則蘇蘇然神气緩散自失也若震懼而能行去不止而就正則可以無過也】九四震遂泥【闕】

六五震往來厲億無防有事【五有中徳者也動而上往則柔不可居動而下】

【來則剛不可犯是往來皆危也當君位爲動之上隨宜應變在中而已故當億度圖慮無防失其所有之事而已謂中徳也】上六震索索視矍矍徵凶震不於其躬於其鄰無咎婚媾有言【陰柔居震動之極志气殫索瞻視矍矍然不安足之貌如是而徵凶可知矣若能震懼於未及身之前則不至於極矣故得無咎茍不至於篤極尙有可攺之道柔處震終有能變之義上始變而終變與諸處震者異矣故婚媾有言也】艮【艮下艮上】初六艮其趾無咎利永貞【以柔處下當止之時也止於動之初未至失正故無咎也以其陰柔故戒以利在常永貞固】六二艮其腓不拯其隨其心不快【二中正三成止之主剛而失中不能降而從二也腓隨股而動者也二之行上系乎三也二旣不得以其道拯救三之失則必勉彊而隨之故其心不快不得行其志也】九三艮其限列其夤厲燻心【限謂上下之際三以剛居剛而不中爲成艮之主決止於下之上不復能進退者也如人之列絕其夤膂則上下相從屬言止之堅彊也止道貴乎從宜而一定如此則處世乖戾與物睽絕危厲不安燻灼其心矣】六四艮其身無咎【四大臣之位止天下之當止也以陰柔而不遇陽剛之居惟能止物施於止則有咎矣無取之甚也】六五艮其輔言有序悔亡【輔言之所出也艮其輔止於中也止於輔則不妄出而有序也言輕發而無序則有悔止之於輔則悔亡也五陰柔不足主天下之止故止取愼於言之義】上九惇艮吉【剛實居止而又成艮之止在艮之終止之至堅篤者也惇篤實也人之止難於有終故節或移於晚守或失於終事或廢於久此惇艮之所以爲吉也六爻惟此爲吉】漸【艮下巽上】初六鴻漸於幹小子厲有言無咎【鴻之爲物至有時而羣有序不失其時序乃爲漸取鴻象水鳥而止於水湄其進可謂漸矣六以柔居下而上無應以此而進如鴻之止於幹也小人防子見而不能進故危懼而有言曽不知在下所以有進也用柔所以不躁也無應所以能漸也於義自無咎也】六二鴻漸於磐飲食衎衎吉【二五以中正之道相應其進之安固平易若鴻自幹之磐又漸進也磐石之平安者江淮之濵所有其飲食衎衎然和樂吉可知也】九三鴻漸於陸夫徵不復婦孕不育凶利禦寇【在下卦之上進進至於陸矣平髙曰陸平原也志將進而上無應當守正自處於平之地以俟時耳三與四相比而無應三若不守正往與四合不復反顧義理四若不以正而合於三𨿽孕而不育三之所利在禁禦非理而至者能禦寇則不至於終凶也】六四鴻漸於木或得其桷無咎【陰柔進據剛陽之上非安處也或能安寜之道則無咎也如鴻之於木本不安或得平柯而處之則安四居正而巽順宜無咎者也必以得失言者因得以明其義也】九五鴻漸於陵婦三歳不孕終莫之勝吉【五居尊位猶鴻之漸於髙陵與二爲正應而三比二四比五皆隔其交者也當漸之時未能卽合故婦三歳不孕然中正之道有必亨之理不正豈能隔害之但其合有漸耳終得其吉也】上九鴻漸於陸其羽可用爲儀吉【安定胡公謂陸當爲逵逵雲路也上九在至髙之位又益上進過於漸之時居巽之極必有其序是人超逸乎常事之外者也進至於是而不失其漸賢逹之髙致也故其羽可用爲儀法而吉也羽其所用以進也】歸妹【兌下震上】初九歸妹以娣跛能履徵吉【女之歸居下而無正應娣之象也剛陽在婦人爲賢貞之義娣𨿽賢何所能爲如跛者能履言不能及逺也然在其分爲善故以是而行則吉也】九二眇能視利幽人之貞【九二剛陽而居中賢女也六五陰柔說體配不良也二𨿽賢不能成其內助之功能小施之如眇者之能視而已二幽靜之人也言利如幽人之貞非不足而爲之戒也】六三歸妹以須反歸以娣【三居下之上本非賤者以六居三徳不正柔而尙剛行不順也以說而動非理也無應無受之者也無所適故須也女子如是人誰取之不可以爲人配矣當反歸而求爲娣媵則可也】九四歸妹愆期遲歸有時【此女子居貴髙之地有賢明之資者也以無正應故爲愆期若是女人情所願娶故其愆期乃爲有時蓋自有待非不售也待得佳配而後行也】六五帝乙歸妹其君之袂不如其娣之袂良月幾望吉【尊貴之女尙禮而不飾故其袂不如其娣之袂良也月幾望當不至於盈滿則不亢其夫乃爲吉也女子處尊貴之道也六五居尊位妹之貴髙者也下應於二爲下嫁之象王姬下嫁自古而然至帝乙而正婚姻之禮明男女之分也】上六女承筐無實士刲羊無血無攸利【女歸之終而無應無終者也夫婦共承宗廟承事筐篚而無實乃夫不能奉祭祀也故刲羊而無血亦無以爲祭也則當離絕之矣是夫婦之無終者也何所往而利哉】丰【離下震上】初九遇其配主𨿽旬無咎往有尙【致丰之道明動相資初九明之初位則相應用則相資故初謂配主旬均也天下之相應者常非均敵惟丰之初四其用則相資其應則相感故𨿽均足剛陽相遇而無咎也往而相從可嘉尙也】六二丰其蔀日中見斗往得疑疾有孚發若吉【相動相資乃能成丰二至明中正之方五乃柔暗不正之君二獨明不能成丰故爲丰其蔀掩也晦於明也斗昏見者也丰時遇昏主猶日中而見斗若往求之則疑猜忌疾惟盡其至誠以感發其志意而已茍誠意能動則蒙可開柔弱可輔不正可正是以吉】九三丰其沛日中見沬折其右肱無咎【沛幡幔圍蔽於內者其暗甚於蔀也三剛陽明體得正而反暗於四者丰之時而遇上六日中見沬也沬星之防細者也右肱人之所用賢者上無可賴之主則不能有爲如人之折其右肱也無所歸咎也】九四丰其蔀日中見斗遇其夷主吉【四大臣剛陽爲動之主然不中正而遇柔暗之君故不能致丰大遇其等夷相應之主謂初也居大臣之位而得在下之賢同徳相輔其輔豈小哉故吉也天下之丰必有君而後能致】六五來章有慶譽吉【五旣陰柔若能致六二文明中正章美之才而委任則可致丰大之慶名譽之美故吉也五無虛己下賢之義聖人設此以爲教耳】上六丰其屋蔀其家闚其戶閴其無人三歳不覿凶【處太髙也居不明也以陰柔居丰大而在無位之地乃髙亢昏暗自絕於人人誰與之故窺其戶閴其無人至於三歳之久尙不見其人其才不能變也凶宜矣】旅【艮下離上】初六旅斯其所取災【柔弱卑下之人旣處旅困鄙猥細無所不至乃其所以致悔辱取災咎也才質如此上𨿽有援無能爲也又在旅與他卦爲大臣之位者異也】六二旅卽次懷其資得童僕貞【柔順中正故得就次捨懷畜其資財又得童僕之貞良處旅之善者也不言吉者旅遇之際得免於災厲則善矣】九三旅焚其次防其童僕貞厲【剛而不中正在下體之上與艮之上有自髙之象自髙則不順於上上離也故爲焚其次過剛則暴下故失童僕之貞信此危厲之道也】九四旅於處得其資斧我心不快【陽剛處柔在上體之下有用柔能下之象爲五所期爲初所應旅得其處止得其資財器用之利也然上無陽剛之與下惟陰柔之應故不能伸其才行其志其心不快也】六五射雉一矢亡終以譽命【離爲雉文明之物五居文明之位有文明之徳動必中文明之道如射雉一矢而亡之發無不中則終能致令譽有福祿也人居旅則失位故五不義】上九鳥焚其巢旅人先笑後號咷防牛於易凶【在旅之時謙降柔和乃自保上九過剛自髙故爲鳥焚巢失所安也剛陽自處於至髙始快於意故先笑旣而失安莫與故號咷輕易以防其順徳是以凶也】巽【巽下巽上】初六進退利武人之貞【陰柔居卑巽而承剛過於卑巽者也故恐畏不安或進或退不知所從若能用武人剛貞之志則爲宜也】九二巽在牀下用史巫紛若吉無咎【牀人之所安二居巽時以陽處陰而在下過於所安矣史巫者通誠意於神明者也紛若多也茍至誠安於謙巽能使通於誠意者多則吉而無咎謂其誠足以動人也人不察其誠意則以過巽爲謟也】九三頻巽吝【以陽處剛不得其中又在下體之上非能巽者居巽之時處下而上臨之以巽欲不巽得乎勉而爲之故頻失而頻巽是可吝也】六四悔亡田獲三品【陰柔無援而承乘皆剛宜有悔也而四以陰居陰得巽之正居上之下巽於上也以巽臨下巽於下也如田之獲三品徧及上下善處如此故得悔亡】九五貞吉悔亡無不利無初有終先庚三日後庚三日吉【五居尊位爲巽之主命令之所出也貞中正也處巽出令皆中正爲吉貞非五之不足在巽當戒也旣貞則吉而悔亡無所不利也無初始未善也有終更之使善也十干戊巳爲中過中則變故謂之庚事之攺更當原始要終能如是則吉也】上九巽在牀下防其資斧貞凶【居巽之極過於巽也陽剛本有斷以過巽而失其剛斷失其所有防資斧也居上而過巽至於自失在正道爲凶也】兌【兌下兌上】初九和兌吉【陽剛則不卑居下則能巽處說則能和無應則不偏處說如是則吉也】九二孚兌吉悔亡【二承比陰柔陰小人也說之則當有悔二剛中之徳孚信內充𨿽比小人自守不失故吉而悔亡】六三來兌凶【陰柔在中說不以道者也內爲來比於在下之陽枉己非道就以來說所以凶也不知外者以同體而陰性下也】九四商兌未寜介疾有喜【四上承中正之五下比柔邪之三𨿽剛陽而不正三陰柔陽所說也故不能決商度所從而未定若介然守正而疾惡邪惡則有喜也】九五孚於剝有厲【剝者陰消陽之名九五居尊中正盡說道之善矣𨿽舜之聖且畏巧言令色蓋說之惑人易入可懼如此故聖人設戒以爲五若誠心信小人少假善爲實善而不知其包藏則危道也如堯於四凶初取其畏罪而彊仁及其終惡則誅之矣】上六引兌【上六成說之主居說之極說不知已引而長之者也未見其所說善惡故不言悔吝】渙【坎下巽上】初六用拯馬壯吉【居渙之初始渙而拯之又得馬壯則吉也馬謂二也兩皆無應親比相求初陰順而托於二剛中之才以拯其渙則不至於渙是以吉也】九二渙奔其機悔亡【二在渙離之時而處險中有悔可知機者俯憑以爲安者也故二目初爲機初𨿽坎體而不在險中也當渙離之時兩皆無與陰陽相比相賴者也二急就於初以爲安則能亡其悔矣渙之時以合力爲勝】六三渙其躬無悔【三在渙時獨有應與無渙散之悔也然陰柔不中正而上又居無位之地豈能拯時之渙而及人也止於其身可以無悔而已】六四渙其羣元吉渙有丘匪夷所思【闕】

九五渙汗其大號渙王居無咎【五與四君臣合徳當使號令浹於民心如】

【人身之汗浹於四體則信服而從矣大號謂新民之大命救渙之大政能濟天下之渙則居王位爲稱而無咎也渙之四五通言其義者渙散其害惟君臣合徳乃濟爻義相湏時之宜也】上九渙其血去逖出無咎【渙諸爻皆無系應惟上應三二居險陷之極有傷害畏懼之象上九居巽之極爲能巽順於事理若能出於渙使其血去惕出則無咎】節【兌下坎上】初九不出戶庭無咎【初以陽在下上復有應非能節者也初能固守終或渝之不謹於初安能有卒故於節之初戒之謹守至於不出戶庭則無咎也戶庭戶外之庭】九二不出門庭凶【二𨿽剛中之質然處陰不正也居說失剛也承柔近邪也節之道當以則中正二失其剛中之徳不合於五是以凶也】六三不節若則嗟若無咎【六三不中正乘剛而臨險固宜有咎然柔順而和說若能自節而順於義則可以無過不然則可傷嗟已所自致無所歸咎也】六四安節亨【四順承九五剛中之道是以中正爲節也以限居陰安於正也當位爲有節之象下應於初四坎體水也上溢爲無節就下有節也知四之義安於節者也故能致亨】九五甘節吉往有尙【剛中正居尊位在已則安行天下則說從節之甘美者也其吉可知以此而行有可嘉尙也】上六苦節貞凶悔亡【居節之極居險之極節之苦者也固守則凶悔而損過從中則凶亡矣】中孚【兌下巽上】初九虞吉有它不燕【中孚之初戒其審其所信虞度其可信而後信則吉也旣得所信則當誠一若有它則不得其安樂矣】九二鳴鶴在陰其子和之我有好爵吾與爾靡之【闕】

六三得敵或鼔或罷或泣或歌【三四皆以虛中爲成孚之】

【主四得位居正故亡四以從五三不中失正故得敵以累志或鼔張或罷廢或悲泣或歌樂動息憂樂皆系乎所信也𨿽未知吉凶非明達君子也】六四月幾望馬匹亡無咎【四爲成孚之主居近君之位如望則敵矣臣如敵君禍敗必至故以幾望爲至盛也四與初爲正應匹也古者駕車用四馬不能純色則兩服兩驂各一色又小大必相稱故兩馬謂爲對也馬者行物也初應四四亦從五皆上行也故以馬爲象孚道在一故四從五而不系於初馬匹亡則無咎也】九五有孚攣如無咎【人君當以至誠感通天下使天下之心信之固結如拘攣然則爲無咎也】上九翰音登於天貞凶【陽性上進風體飛颺守孚至於窮極羽翰之音登聞於天貞固如此而不知變凶可知矣】小過【艮下震上】初六飛鳥以凶【陰柔小人上應於四四復動體小人躁易而上有應於所當過必至過甚況不當過而過乎其過如飛鳥之迅疾救止莫及所以凶也】六二過其祖遇其妣不及其君遇其臣無咎【陽之在上者父之象尊於父者祖之象陰而尊者祖妣之象二與五居相應之地同有柔中之徳志不從於三四故過四而遇五也過之時必過其常故戒以不陵及於君適當臣道】九三弗過防之從或戕之凶【小過陰過陽失位之時三獨居正在過防於小人若弗過防之則或從而戕害之矣如是則凶也防小人之道正已爲先三不失正故無必凶之義】九四無咎弗過遇之往厲必戒勿用永貞【闕】

六五宻雲不雨自我西郊公弋取

彼在穴【闕】

上六勿遇過之飛鳥離之凶是謂災

【上陰而動體處過之地極不與理遇動皆過之知飛鳥之迅速違理過常之逺所以凶也旣過之極豈惟人天災亦至其凶可知天理人事皆然也】旣濟【離下坎上】初九曳其輪濡其尾無咎【初以陽居下上應於四又火體其進之志銳也時旣濟矣進不已則及於悔吝故倒曵其輪使不進也獸之渉水必掲其尾濡其毛則不能濟方旣濟之初能止其進乃得無咎也】六二婦防其茀勿逐七日得【二陰也故以婦言茀婦人出門以自蔽中正之徳上應九五剛陽中正之君宜得行其志者也然時旣已濟王得尊位無復進而有爲矣故云不得遂其行也於斯時也則剛中反爲中滿坎離乃爲相戻矣然中正之道豈可廢也時過則行矣勿逐者自守不失也卦有六位七則變矣時變則終行矣】九三髙宗伐方三年克之小人勿用【旣濟而用剛乃髙宗伐方之事髙宗天下之事旣濟而逺伐暴亂也惟聖賢之君則可若小人爲之則騁威武忿不服貪土地殘民肆欲而已故戒勿用小人】六四繻有衣袽終日戒【四在濟卦而水體故取舟爲義四大臣旣當濟以防患慮變爲急繻當作濡舟有鏬漏則塞以衣袽有衣袽以備漏又當終日戒懼不怠也】九五東鄰殺牛不如西鄰之禴祭實受其福【五中實孚也二虛中誠也皆取祭祀爲義求鄰陽也】上六濡其首厲【闕】

未濟【坎下離上】初六濡

其尾吝【闕】

九二曵其輪貞吉【闕】

六三未濟徵凶利渉大川【陰柔不中】

【正而居險不足以濟也未有可濟之道出險之用而徵所以凶也然未濟有可濟之道險中有出險之理上有剛陽之應若能渉險而往從之則濟矣故利濟大川也】九四貞吉悔亡震用伐方三年有賞於大國【濟天下之艱難非剛健之才不能也九以陽居柔故戒以貞固則吉而悔亡當如古人震動用力逺伐方至於三年然後成功而行大國之賞必如是乃能濟也】六五貞吉無悔君子之光有孚吉【五𨿽以柔居尊位居剛應剛其處得中虛其心而陽爲之輔至正至善徳之吉也故無不濟之悔文明之主徳輝之盛而功實稱之有孚也時可濟矣故爲吉也】上九有孚於飲酒無咎濡其首有孚失是【以剛在上剛之極也居明之上明之極也剛極不能明明能燭理剛能斷義居未濟之極非得濟之位無可濟之理則當至誠自信於中安我命而自樂則可無咎若從樂而耽肆過禮放意而不及至濡其首則非能安於義命於有孚爲失矣】

皇王大紀卷十六

欽定四庫全書

皇王大紀卷十七

宋胡宏撰三王紀

周成王

周公以君人之道在正其身正身之道在得其人左右前後皆正人也然後身正身正則有司正庻事畢正而天下皆正矣大君親庶事而官不擇人大亂之道也於是作立政以告於王周書敍曰周公作立政立政周公若曰拜手稽首告嗣天子王矣用咸戒於王曰王左右常伯常任準人綴衣虎賁周公曰嗚呼休玆知卹鮮哉古之人迪惟有夏乃有室大競吁俊尊上帝迪知忱恂於九徳之行乃敢告教厥後曰拜手稽首後矣曰宅乃事宅乃牧宅乃凖玆惟後矣謀面用丕訓徳則乃宅人玆乃三宅無義民桀徳惟乃弗作往任是惟暴徳罔後亦越成湯陟丕釐上帝之耿命乃用三有宅克卽宅曰三有俊克卽俊嚴惟丕式克用三宅三俊其在商邑用協於厥邑其在四方用丕式見徳嗚呼其在受徳暋惟羞刑暴徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓亦越文王武王克知三有宅心灼見三有俊心以敬事上帝立民長伯立政任人準夫牧作三事虎賁綴衣趣馬小尹左右僕百司庶府大都小伯藝人表臣百司太史尹伯庶常吉士司徒司馬司空亞旅夷防盧烝三亳阪尹文王惟克厥宅心乃克立玆常事司牧人以克俊有徳文王罔攸兼於庶言庶獄庶愼惟有司之牧夫是訓用違庶獄庶愼文王罔敢知於玆亦越武王率惟敉功不敢替厥義徳率惟謀從容徳以並受此丕丕基嗚呼孺子王矣繼自今我其立政立事凖人牧夫我其克灼知厥若丕乃俾亂相我受民和我庶獄庶愼時則勿有間之自一話一言我則末惟成徳之彥以乂我受民嗚呼予旦已受人之徽言咸告孺子王矣繼自今文子文孫其勿誤於庶獄庻愼惟正是乂之自古商人亦越我周文王立政立事牧夫凖人則克宅之克由繹之玆乃俾乂國則罔有立政用憸人不訓於徳是罔顯在厥世繼自今立政其勿以憸人其惟吉士用勱相我國家今文子文孫孺子王矣其勿誤於庶獄庶愼惟有司之牧夫其克詰爾戎兵以陟禹之迹方行天下至於海表罔有不服以覲文王之耿光以揚武王之大烈鳴呼繼自今後王立政其惟克用常人周公若曰太史司冦蘇公式敬爾由獄以長我王國玆式有愼以列用中罰周公從王東巡狩伐淮夷遂踐奄作成王政成王旣踐奄將遷其君於蒲姑周公告召公作將蒲姑五月丁亥王來自奄至於宗周周公慮天下諸侯不知天命復有干紀亂正自取毀滅如奄君者於是訓戒庶邦作多方周書敍曰成王歸自奄在宗周誥庶邦作多方多方周公曰王若曰猷告爾四國多方惟爾殷侯尹民我惟大降爾命爾罔不知洪惟圖天之命弗永寅念於祀惟帝防格於夏有夏誕厥逸不肯慼言於民乃大淫昏不克終日勸於帝之迪乃爾攸聞厥圖帝之命不克開於民之麗乃大降罰崇亂有夏因甲於內亂不克靈承於旅罔丕惟進之恭洪舒於民亦惟有夏之民叨懫日欽劓割夏邑天惟時求民主乃大降顯休命於成湯刑殄有夏惟天不畀純乃惟以爾多方之義民不克永於多享惟夏之恭多士大不克明保享於民乃胥惟虐於民至於百爲大不克開乃惟成湯克以爾多方簡代夏作民主愼厥麗乃勸厥民刑用勸以至於帝乙罔不明徳愼罰亦克用勸今至於爾辟弗克以爾多方享天之命嗚呼王若曰誥告爾多方非天庸釋有夏非天庸釋有殷乃惟爾辟以爾多方大滛圖天之命屑有辭乃惟有夏圖厥政不集於享天降時防有邦間之乃惟有商後王逸厥逸圖厥政不蠲烝天惟降時喪惟聖罔念作狂惟狂克念作聖天惟五年須暇之子孫誕作民主罔可念聽天惟求爾多方大動以威開厥顧天惟爾多方罔堪顧之惟我周王靈承於旅克堪用徳惟典神天天惟式教我用休簡畀殷命尹爾多方今我曷敢多誥我惟大降爾四國民命爾曷不帎裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熙天之命爾乃迪屢不靜爾心未愛爾乃不大宅天命爾乃屑播天命爾乃自作不典圖忱於正我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寧乃惟爾自速辜王曰嗚呼猷告爾有方多士曁殷多士今爾奔走臣我監五祀越惟有胥伯小大多正爾罔不克臬自作不和爾惟和哉爾室不睦爾惟和哉爾邑克明爾惟克勤乃事爾尙不忌於凶徳亦則以穆穆在乃位王曰嗚呼多士爾不克勸帎我命爾亦則惟不克享凡民惟曰不享爾乃惟逸惟頗大逺王命則惟爾多方探天之威我則致天之罰離逖爾土王曰我不惟多誥我惟祗告爾命又曰時惟爾初不克敬於和則無我怨

論曰多士今爾又曰夏廸簡在王庭有服在百僚予一人惟聽用徳宜在爾小子乃興從爾遷之下多方克閱於乃邑謀介爾乃自時洛邑尙永力畋爾田天惟畀矜爾我有周惟其大介賚爾廸簡在王庭尙爾事有服在大僚宜在多士予一人於聽用徳之下而殷革夏命宜與肆予敢求爾於天邑商相屬也伏生耄矣口授於人文失其次如是正之則多士多方可讀而求其義矣

肅愼氏來賀滅奄王俾榮伯作賄肅愼之命周公位冡宰正百工勤勞盡下一沐三握髮一飯三吐哺下白屋之士由是盡知天下賢才之滯淹者獄訟之失情者饑寒而無告者諸侯來朝大夫來聘各以戒之君卿士庶皆曰明哉周公何知我之悉乎交趾之南有越裳氏重三譯來朝防以白雉周公曰徳澤不加君子不享其防政令不施君子不臣其人譯曰逺夷荒外有淒風苦雨之患今而無之長老曰必中國有聖人是以來也周公乃致薦宗廟歸徳於先王

七年初武王謂周公曰洛汭延於伊汭其地四平我南望三塗北望嶽鄙顧瞻有河粵詹伊洛毋逺天室宜營周居爾其成之於是王將宅洛邑居九鼎曰此天下中四方入貢道裏均我寧王之命也乃命太保先至於洛卜宅作召誥周公繼之告於郊社庶殷丕作以圖及卜獻於王作洛誥明堂成圖堯舜桀紂善惡之狀於四門墉著興廢之戒焉孔子曰此周之所以盛也夫明鏡所以察形往古所以知今人主襲迹於其所以安存則危亡何從至哉周公朝諸侯於明堂歸政於王王負斧扆南鄕而立三公中階之前北面東上諸侯之位阼階之東西面北上諸伯之國西階之西東面北上諸子之國門東北面東上諸男之國門西北面東上九夷之國東門之外西面北上八蠻之國南門之外北面東上六戎之國西門之外東面南上五狄之國北門之外南面東上九采之國應門之外北面東上四塞世告至周書敍召誥曰成王在丰欲宅洛邑使召公先相宅作召誥召誥惟二月旣望越六日乙未王朝步自周則至於丰惟太保先周公相宅越若來三月惟丙午朏越三日戊申太保朝至於洛卜宅厥旣得卜則經營越三日庚戍太保乃以庶殷攻位於洛汭越五日甲寅位成若翼日乙卯周公朝至於洛則達觀於新邑營越三日丁巳用牲於郊牛二越翼日戊午乃社於新邑牛一羊一豕一越七日甲子周公乃朝用書命庶殷侯甸男邦伯厥旣命庶殷庶殷丕作太保乃以庶邦冢君出取幣復入錫周公曰拜手稽首旅王若公誥告庶殷越自乃禦事嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬天旣遐終大邦殷之命玆殷多先哲王在天越厥後王后民玆服厥命厥終智藏鰥在夫知保抱攜持厥婦子以哀吁天䢐厥亡出執嗚呼天亦哀於四方民其眷命用懋王其疾敬徳相古先民有夏天迪從子保面稽天若今時旣墜厥命今相有殷天迪格保面稽天若今時旣墜厥命今衝子嗣則無遺壽耉曰其稽我古人之徳矧曰其有能稽謀自天嗚呼有王𨿽小元子哉其丕能誠於小民今休王不敢後用顧畏於民碞王來紹上帝自服於上中旦曰其作大邑其自時配皇天毖祀於上下其自時中乂王厥有成命治民今休王先服殷禦事比介於我有周禦事節性惟日其邁王敬作所不可不敬徳我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命今王嗣受厥命我亦惟玆二國命嗣若功王乃初服嗚呼若生子罔不在厥初生自貽哲命今天其命哲命吉防命歷年知今我初服宅新邑肆惟王其疾敬徳王其徳之用祈天永命其惟王勿以小民淫用非彛亦敢殄戮用乂民若有功其惟王位在徳元小民乃惟刑用於天下越王顯上下勤卹其曰我受天命丕若有夏曆年式勿替有殷曆年欲王以小民受天永命拜手稽首曰予小臣敢以王之讐民百君子越友民保受王威命明徳王末有成命王亦顯我非敢勤惟恭奉幣用供王能祈天永命周書敍洛誥曰召公旣相宅周公往營成周使來告卜作洛誥洛誥惟三月哉生魄周公初基作新大邑於東國洛四方民大和會侯甸男邦采衛百工播民和見士於周周公咸勤乃洪大誥治周公拜手稽首曰朕復子明辟王如弗敢及天基命定命予乃保大相東土其基作民明辟予惟乙卯朝至於洛師我卜河朔黎水我乃卜澗水東瀍水西惟洛食我又卜瀍水東亦惟洛食伻來以圖及獻卜王拜手稽首曰公不敢不敬天之休來相宅其作周匹休公旣定宅伻來視予卜休恆吉我二人共貞公其以予萬億年敬天之休拜手稽首誨言周公拜手稽首曰王命予來承保乃文祖受命民越乃光烈考武王朕恭孺子來相宅其大惇典殷獻民亂爲四方新辟作周恭先曰其自時中乂萬邦咸休惟王有成績予旦以多子越禦事篤前人成烈答其師作周孚先考朕昭子刑乃單文祖徳伻來毖殷乃命寧予以秬鬯二卣曰明禋拜手稽首休享予不敢宿則禋於文王武王惠篤敍無有遘自疾萬年厭於乃徳殷乃引考王伻殷乃承敍萬年其永觀朕子懷徳王若曰公明保於衝子公稱丕顯徳以予小子揚文武烈奉答天命和恆四方民居師惇宗將禮稱秩元祀咸秩無文惟公徳明光於上下勤施於四方旁作穆穆迓衡不遺文武勤教予衝子夙夜毖祀周公曰王肇稱殷禮祀於新邑咸秩無文予齊百工伻從王於周予惟曰庻有事今王卽命曰記功宗以功作元祀惟命曰汝受命篤弼丕視功載乃汝其悉自教工孺子其朋孺子其朋其往無若火始熖熖厥攸灼敍弗其絕厥若彛及撫事如予惟以在周工往新邑伻向卽有僚明作有功惇大成裕汝永有辭王曰公功棐迪篤罔不若時公定予往已公功肅將祗歡公無困哉我惟無斁其康事公勿替刑四方其世享公曰已汝惟衝子惟終汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮乃惟孺子頒朕不暇聽朕教汝於棐民彛汝乃是不蘉乃時惟不永哉篤敍乃正父罔不若予不敢廢乃命汝往敬哉玆予其明農哉彼裕我民無逺用戾王曰公予小子其退卽辟於周命公後四方迪亂未定於宗禮亦未克敉公功廸將其後監我士師工誕保文武受民亂爲四輔十二月戊辰王在新邑烝祭歳文王騂牛一武王騂牛一王命作冊逸祝冊惟告周公其後王賔殺禋咸格王入太室祼王命周公後作冊逸誥惟周公誕保文武受命惟七年魯侯伯禽東之國王若曰處位必敬諫者無格其言通淸白塞巧侫則君道也周公曰汝愼無以魯國驕人仰祿之士猶可驕也正身之士不可驕也性气髙明守之以恭聰明敏達守之以愚博聞彊記守之以約土地廣大守之以儉人眾共彊守之以畏祿位尊盛守之以謙君子不施其親不使大臣怨乎不以故舊無大故則不棄也無求備於一人作敧器以賜之曰是器也虛則敧中則正滿則覆戒之哉魯公置之坐側名曰宥坐之器周頌首篇曰淸廟一章八句祀文王也周公旣成洛邑朝諸侯率以祀文王焉於穆淸廟肅雝顯相【於嘆辭穆美也】濟濟多士秉文之徳對越在天駿奔走在廟不顯不承無射於人斯【駿長也大也射厭也】周頌二篇曰維天之命一章八句太平告文王也維天之命於穆不已於乎不顯文王之徳之純假以溢我我其収之駿惠我文王【假嘉溢饒衍収聚駿大惠順也】曾孫篤之【篤厚也】周公三篇曰維淸一章五句奏象舞也維淸緝熙文王之典【熙光明也典法也】肇禋【肇始也禋祀也】迄用有成維周之禎【迄至禎祥也】周頌四篇曰烈文一章十三句成王卽政諸侯助祭也烈文辟公【謂文王武王也】錫玆祉福惠我無疆子孫保之無封【大也】靡【累也】於爾邦維王其崇【立也】之念玆戎【大也】功繼序其皇【美也】之無競【彊也】維人四方其訓【道也】之不顯維徳百辟其刑之於乎前王不忘【武王也】周頌五篇曰天作一章七句祀先王先公也天作髙山大王荒之【作生荒大也】彼作矣文王康之彼岨矣岐有夷之行【夷易也】子孫保之周頌六篇曰昊天有成命一章七句郊祀天地也昊天有成命二後受之成王不敢康夙夜基命宥宻【二後文武也基始命信宥寛宻寧也】於緝熙單厥心肆其靖之【緝明熙廣單厚肆固靖和也】周頌七篇曰我將一章四句祀文王於明堂也我將我享維羊維牛維天其右之【將大享獻也】儀式刑文王之典日靖四方伊嘏文王旣右饗之【儀善刑法典常靖謀受福曰嘏】我其夙夜畏天之威於時保之周頌八篇曰時邁一章十五句巡狩告祭柴望也時邁其邦昊天其子之實右序有周薄言震之莫不震疊懷柔百神及河喬嶽允王維後【邁行震動疊懼也懷來柔安喬髙嶽岱宗也】明昭有周式序在位載戢干戈載櫜弓矢【戢聚櫜韜也】我求懿徳肆於時夏允王保之【夏大允信也】周頌九篇曰執競一章十四句祀武王也執競武王無競維烈不顯成康上帝是皇【無競競也烈業也】自彼成康奄有四方斤斤其明【斤斤明察也】鐘鼓喤喤磬筦將將降福穰穰降福簡簡威儀反反旣醉旣飽福祿來反【喤喤和也將將集也穰穰多也簡簡大也反反難也反復也】周頌十篇曰思文一章八句后稷配天也思文后稷克配彼天立我烝民莫匪爾極貽我來牟帝命率育無此疆爾界陳常於時夏【牟麥用也】率周頌十一篇曰臣工諸侯助祭遣於廟也嗟嗟臣工敬爾在公王釐爾成來咨來茹【嗟嗟勑之也工官也公君也】嗟嗟保介維莫之春亦又何求如何新畬於皇來牟將受厥明明昭上帝迄用康年【康樂也】命我眾人庤乃錢鎛奄觀銍艾【庤具錢銚鏄鎒銍獲也】周頌十二篇曰噫嘻一章八句春夏祈谷於上帝也噫嘻成王旣昭假爾率時農夫播厥百谷【噫嘆也嘻勑也】駿發爾私終三十里亦服爾耕十千維耦【私民田也駿疾發伐也】周頌十三篇曰振鷺一章八句二王之後來助祭也振鷺於飛於彼西雝我客戾止亦有斯容【振振羣飛貌雝澤也客二王之後】在彼無惡在此無斁庻防夙夜以永終譽周頌十四篇曰丰年一章七句秋冬報也丰年多黍多稌亦有髙廩萬億及秭【丰大稌稻也】爲酒爲醴烝畀祖妣以洽百禮降福孔皆【皆徧也】周頌十五篇曰有瞽一章十三句始作樂而合乎祖也有瞽有瞽在周之庭設業設虡崇牙樹羽應田縣鼔鞉磬柷圉【業大板也所以飾栒植者爲虡衡者爲栒崇牙上飾捲然可以縣也樹羽置羽也應小鞞田大鼔也縣鼔周鼓也鞉小鼔也柷木椌也圉楬也】旣備乃奏簫管備舉喤喤厥聲肅雝和鳴先祖是聽我客戾止永觀厥成周頌十六篇曰潛一章六句季冬薦魚春獻鮪也猗歟漆沮潛有多魚有鱣有鮪鰷鱨鰋鯉【潛糝也鱣大鯉也鮪鮥也鰷白鰷也鰋鮎也】以饗以祀以介景福周頌十七篇曰雝一章十六句禘太祖也有來雝雝至止肅肅相維辟公天子穆穆於薦廣牡相予肆祀【相助廣大也】假哉皇考綏予孝子宣哲維人文武維後【假嘉也】燕及皇天克昌厥後綏我眉壽介以繁祉旣右烈考亦右文母【烈考武王也文母太姒也】周頌十八篇曰載見一章十四句諸侯始見乎武王廟也載見辟王曰求厥章龍旂陽陽和鈴央央鞗革有鶬休有烈光【載始也龍旂陽陽言有文章也和在軾前鈴在旂上鞗革有鶬有法度也】率見昭考以孝以享以介眉壽永言保之思皇多祐【昭考武王也享獻也】烈文辟公綏以多福俾緝熙於純嘏【俾使純大也】周頌十九篇曰有客一章十二句防子來見祖廟也有客有客亦白其馬有萋有且惇琢其旅【殷尙白也萋且敬愼也】有客宿宿有客信信言受之縶以縶其馬【一宿曰宿再宿曰信欲縶其馬而畱之】薄言追之左右綏之旣有淫威降福孔夷【淫大威則夷易也】周頌二十篇曰武一章七句奏大武也於皇武王無競維烈允文文王克開厥後【烈業也】嗣武受之勝殷遏劉耆定爾功【武迹劉殺耆致也】孔子曰韶盡美矣又盡善也武盡美矣未盡善也故聞韶音不知肉味而問於賔牟賈曰夫武之備戒之已久何也對曰病不得其眾也詠嘆之滛液之何也對曰恐不逮事也發揚蹈厲之已蚤何也對曰及時事也武坐致右憲左何也對曰非武坐也聲滛及商何也對曰非武音也子曰若非武音則何音也對曰有司失其傳也若非有司失其傳則武王之志荒矣子曰惟丘聞諸萇亦若吾子之言是也賔牟賈起免席而請曰夫武之備戒之已久則旣聞命矣敢問遲之遲而又久何也子曰居吾語女夫樂者象成者也總幹而山立武王之事也發揚蹈厲太公之志也武亂皆坐周召之治也且夫武始而北出再成而滅商三成而南四成而南國是疆五成而分周公左召公右六成復綴以崇天子夾振之而駟伐盛威於中國也分夾而進事蚤濟也久立於綴以待諸侯之至也克商偃武修文周道四達禮樂交通則夫武之遲久不亦宜乎周頌二十五篇曰載芟一章三十一句春籍田而祈社稷也載芟載柞其耕澤澤千耦其耘䢐隰䢐畛侯主侯伯侯亞侯旅侯彊侯以【除艸曰芟除木曰柞畛埸也主家長也伯長子也亞仲叔也旅子弟也彊彊力也以用也】有嗿其饁思媚其婦有依其士【嗿眾貌士子弟也】有略其耜俶載南畆播厥百谷實函斯活【略利也】驛驛其達有厭其傑厭厭其苖緜緜其麃【達射也有厭其傑言傑苗厭然特美也麃耘也】載獲濟濟有實其積萬億及秭【濟濟難也】爲酒爲醴烝畀祖妣以洽百禮飶其香邦家之光【飶芬香也】有椒其馨胡考之寧【椒猶飶也胡壽也考成也】匪且有且匪今斯今振古如玆【且此振自也】周頌二十六篇曰良耜一章二十三句秋報社稷也畟畟良耜俶載南畆播厥百谷實函斯活【畟畟猶測測也】或來瞻女載筐及筥其饟伊黍其笠伊糾其鏄斯趙以薅荼蓼【趙刺也蓼水艸也】荼蓼朽止黍稷茂止獲之挃挃積之栗栗其崇如墉其比如櫛以開百室【挃挃獲聲也栗栗眾多也墉城也】百室盈止婦子寧止殺時犉牡有捄其角以似以續續古之人【黃牛黑唇曰犉社稷之牛角尺以似以續嗣前歳續往事也】周頌二十七篇曰絲衣一章九句繹賔屍也絲衣其紑載弁俅俅自堂䢐基自羊䢐牛鼐鼎及鼒【絲衣祭服也紑潔鮮貌俅俅恭順貌基門塾之基自羊䢐牛言先小後大也大鼎謂之鼐小鼎謂之鼒】兕觥其觩防酒思柔不吳不敖胡考之休【柔安吳嘩考成也】周頌二十八篇曰酌一章八句告成大武也言能酌先祖之道以飬天下也於鑠王師遵飬時晦時純熈矣是用大介【鑠美也】我龍受之蹻蹻王之造載用有嗣【龍和也蹻蹻武貌造爲也】實維爾公允師【公事也】周頌二十九篇曰桓一章九句講武類禡也桓武志也綏萬邦屢丰年天命匪解桓桓武王保有厥士於以四方克定厥家【士事也】於昭於天皇以間之【間代也】周頌終三十一篇曰般一章七句巡狩而祀四嶽河海也於皇時周陟其髙山嶞山喬嶽允猶翕河【髙山四嶽也嶞山山之嶞嶞小者也翕合也】敷天之下裒時之對時周之命【裒聚也】

皇王大紀卷十七

欽定四庫全書

皇王大紀卷十八

宋胡宏撰三王紀

成王

八年周公分正東郊理殷頑民周書敍曰成周旣成遷殷頑民周公以王命誥作多士多士惟三月周公初於新邑洛用告商王士王若曰爾殷遺多士弗弔旻天大降喪於殷我有周佑命將天明威致王罰勑殷命終於帝肆爾多士非我小國敢弋殷命惟天不畀允罔固亂弼我我其敢求位惟帝不畀惟我下民秉爲惟天明畏我聞曰上帝引逸有夏不適逸則惟帝降格向於時夏弗克庸帝大淫泆有辭惟時天罔念聞厥惟廢元命降致罰乃命爾先祖成湯革夏俊民甸四方自成湯至於帝乙罔不明徳卹祀亦惟天丕建保乂有殷殷王亦罔敢失帝罔不配天其澤在今後嗣王誕罔顯於天矧曰其有聽念於先王勤家誕淫厥泆罔顧於天顯民祗惟時上帝不保降若玆大喪惟天不畀不明厥徳凡四方小大邦喪罔非有辭於罰王若曰爾多士今惟我周王丕靈承帝事有命曰割殷告勑於帝惟我事不貳適惟爾王家我適予其曰惟爾洪無度我不爾動自乃邑予亦念天卽於殷大戾肆不正王曰猷告爾多士予惟時其遷居西爾非我一人奉徳不康寜時惟天命無違朕不敢有後無我怨惟爾知惟殷先人有冊有典殷革夏命今爾其曰夏廸簡在王庭有服在百僚予一人惟聽用徳肆予敢求爾於天邑商予惟率肆矜爾非予罪時惟天命王曰多士昔朕來自奄予大降爾四國民命我乃明致天罰移爾遐逖比事臣我宗多遜王曰告爾殷多士今予惟不爾殺予惟時命有申今朕作大邑於玆洛予惟四方罔攸賔亦惟爾多士攸服奔走臣我多遜爾乃尙有爾土爾乃尙寜幹止爾克敬天惟畀矜爾爾不克敬爾不啻不有爾土予亦致天之罰於爾躬今爾惟時宅爾邑繼爾居厥有幹有年於玆洛爾小子乃興從爾遷今爾又曰夏廸簡在王庭有服在大僚予一人惟聽用徳克閱於乃邑謀介爾乃自時洛邑尙永力畋爾田天惟畀矜爾我有周惟其大賚爾廸在王庭尙爾事有服在大僚王曰又曰時予乃或言爾攸居初蔡叔旣囚其子仲克庸祗徳周公以爲卿士叔卒乃命諸王邦之蔡周書敍曰蔡叔旣沒王命蔡仲踐諸侯位作蔡仲之命蔡仲之命王若曰小子胡惟爾率徳攺行克愼厥猷肆予命爾侯於東土往卽乃封敬哉爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彛訓無若爾考之違王命皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉愼厥初惟厥終終以不困不惟厥終終以困窮懋乃攸績睦乃四鄰以蕃王室以和兄弟康濟小民率自中無作聰明亂舊章詳乃視聽無以側言攺厥度則予一人汝嘉王曰嗚呼小子胡汝往哉無荒棄朕命蔡仲之國過洛見周公周公曰不如吾者勿與處累我也與我齊者勿與處無益我也惟賢於己者可與處也

九年甲午周書敍曰成王旣黜殷命滅淮夷還歸在丰作周官周官惟周王撫萬邦巡侯甸四徵弗庭綏厥兆民六服羣辟罔不承徳歸於宗周董正治官王曰若昔大猷制治於未亂保邦於未危曰唐虞稽古建官惟百內有百揆四嶽外有州牧侯伯庶政惟和萬國咸寜夏商官倍亦克用乂明王立政不惟其官惟其人今予小子祗勤於徳夙夜不逮仰惟前代時若訓迪厥官立太師太傅太保玆惟三公論道經邦燮理陰陽官不必備惟其人少師少傅少保曰三孤貳公化寅亮天地弼予一人冢宰掌邦治統百官均四海司徒掌邦教敷五典擾兆民宗伯掌邦禮治神人和上下司馬掌邦政統六師平邦國司冦掌邦禁詰姦慝刑暴亂司空掌邦土居四民時地利六卿分職各率其屬以倡九牧阜成兆民六年五服一朝又六年王乃時巡考制度於四嶽諸侯各朝於方嶽大明黜陟王曰嗚呼凡我有官君子欽乃攸司愼乃出令令出惟行弗惟反以公滅私民其允懷學古入官議事以制政乃不迷其爾典常作之師無以利口亂厥官蓄疑敗謀怠忽荒政不學墻面蒞事惟煩戒爾卿士功崇惟志業廣惟勤惟克果斷乃罔後艱位不期驕祿不期侈恭儉惟徳無載爾僞作徳心逸日休作僞心勞日拙居寵思危罔不惟畏弗畏入畏推賢讓能庶官乃和不和政龎舉能其官惟爾之能稱匪其人惟爾不任王曰嗚呼三事曁大夫敬爾有官亂爾有政以佑乃辟永康兆民萬邦惟無斁周官太宰之職掌建邦之六典一曰治典二曰教典三曰禮典四曰政典五曰刑典六曰事典以八法治官府一曰官屬以舉邦治二曰官職以辧邦治三曰官聯以防官治四曰官常以聽官治五曰官成以經邦治六曰官法以正邦治七曰官刑以紏邦治八曰官計以獘邦治以八則治都鄙一曰祭祀以馭其神二曰法則以馭其官三曰廢置以馭其吏四曰祿位以馭其士五曰賦貢以馭其用六曰禮俗以馭其民七曰刑賞以馭其威八曰田役以馭其眾以八柄詔王羣臣一曰爵以馭其貴二曰祿以馭其富三曰予以馭其幸四曰置以馭其行五曰生以馭其福六曰奪以馭其貧七曰廢以馭其罪八曰誅以馭其過以八統詔王馭萬民一曰親親二曰敬故三曰進賢四曰使能五曰保庸六曰尊貴七曰達吏八曰禮賔以九職任萬民一曰三農生九谷二曰園圃毓艸木三曰虞衡作山澤之材四曰藪牧以養蕃鳥獸五曰百工飭化八材六曰商賈阜通貨賄七曰嬪婦化治絲枲八曰臣妾聚斂疏材九曰閒民無常職轉移執事以九賦斂財賄一曰邦中二曰四郊三曰邦甸四曰家削五曰邦縣六曰邦都七曰關市八曰山澤九曰幣余以九式均節財用一曰祭祀二曰賔客三曰喪荒四曰羞服五曰工事六曰幣帛七曰芻秣八曰匪頒九曰好用以九貢致邦國之用一曰祀二曰嬪三曰器四曰幣五曰材六曰貨七曰服八曰斿九曰物以九兩系邦國之民一曰牧以地二曰長以貴三曰師以賢四曰儒以道五曰宗以族六曰主以利七曰吏以治八曰友以任九曰藪以富正月之吉始和布治於邦國都鄙乃縣治象之法於象魏使萬民觀治象挾日而斂之乃施典於邦國而建其牧立其監設其參傅其伍陳其殷置其輔乃施法於官府而建其正立其貳設其攷陳其殷置其輔歳終則令百官府各正其治受其防聽其致事而詔王廢置三歳則大計羣吏之治而誅賞之小宰掌建邦之宮刑以治王宮之政令凡宮之糾禁以官府之六敍正羣吏一曰以敍正其位二曰以敍進其治三曰以敍作其事四曰以敍制其食五曰以敍受其會六曰以敍聽其情以官府六屬舉邦治一曰天官二曰地官三曰春官四曰夏官五曰秋官六曰冬官屬各六十大事從其長小事則專達以官府之六職辧邦治一曰治職以平邦國以均萬民以節財用二曰教職以安邦國以寜萬民以懷賔客三曰禮職以和邦國以諧萬民以事神四曰政職以服邦國以正萬民以聚百物五曰刑職以詰邦國以糾萬民以除盜賊六曰事職以富邦國以養萬民以生百物以官府之六聯合邦治一曰祭祀二曰賔客三曰喪荒四曰軍旅五曰田役六曰斂弛凡小事皆有聯以官府之八成經邦治一曰聽政役以比居二曰聽師田以簡稽三曰聽閭裏以版圖四曰聽稱責以傅別五曰聽祿位以禮命六曰聽取予以書契七曰聽賣買以質劑八曰聽出入以要會以聽官府之六計羣吏之治一曰廉善二曰廉能三曰廉敬四曰廉正五曰廉法六曰廉辧以法掌祭祀朝覲會同賔客之戒具軍旅田役喪荒亦如之七事者令百官府共其財用治其施捨聽其治訟月終則以官之敍受羣吏之要贊冢宰受防嵗終則令羣吏致事正歳帥治官之屬而觀治象之法徇以木鐸曰不用法者國有常刑乃退以宮刑憲禁於王宮令於百官府曰各修乃職攷乃法待乃事以聽王命其有不共則國有大刑宰夫掌治朝之法以正王及三公六卿大夫羣吏之位掌其禁令敍羣吏之治以待賔客之令諸臣之復萬民之逆掌百官府之徵令辧其八職一曰正掌官灋以治要二曰師掌官成以治凡三曰司掌官灋以治目四曰旅掌官常以治數五曰府掌官契以治藏六曰史掌官書以贊治七曰胥掌官敍以治敍八曰徒掌官令以徵令歳終則令羣吏正歳防月終則令正月要旬終則令正日成而以考其治治不以時舉者以告而誅之正歳則以灋警戒羣吏令修宮中之職事書其能者與其良者而以告於上大司徒以土防之灋辧五地之物生一口山林宜毛物宜皁物其民毛而方二曰川澤宜鱗物宜膏物其民黒而津三曰丘陵宜羽物宜覈物其民専而長四曰墳衍宜介物宜莢物其民晳而瘠五曰原隰宜臝物宜叢物其民丰肉而庳以荒政十有二聚萬民一曰散利二曰薄徵三曰緩刑四曰弛力五曰捨禁六曰去防七曰眚禮八曰殺哀九曰蕃樂十曰多昏十有一曰索神十有二曰除盜賊以保息六養萬民一曰慈防二曰養老三曰振窮四曰卹貧五曰寛疾六曰安富以本俗六安萬民一曰媺宮室二曰族墳墓三曰聯兄弟四曰聯師儒五曰聯朋友六曰同衣服頒職事十有二於邦國都鄙使以登萬民一曰稼穡二曰樹蓺三曰作材四曰阜蕃五曰飭材六曰通材七曰化材八曰斂材九曰生材十曰學藝十有一曰世事十有二曰服事以鄕三物教萬民而賔興之一曰六徳知仁聖義忠和二曰六行孝友睦婣任卹三曰六藝禮樂射禦書數以鄕八刑糾萬民一曰不孝之刑二曰不睦之刑三曰不婣之刑四曰不弟之刑五曰不任之刑六曰不卹之刑七曰造言之刑八曰亂民之刑以五禮防萬民之僞而教之中以六樂防萬民之情而教之和凡萬民之不服教而有獄訟與有地治者聽而斷之其附於刑者歸於士歳終則令教官正治而致事正歳令於教官曰各共爾職修乃事以聽王命其有不正則國有常刑小司徒掌建邦之教灋以稽國中及四郊都鄙之夫家九比之數辧其貴賤老防廢疾凡徵役之施捨與其祭祀飲食喪紀之禁令使六鄕之大夫各登其鄕之眾寡六畜車輦辧其物以歳時入其數乃防萬民之卒伍以起軍旅以作田役以比追胥以令貢賦及三年則大比大比則受邦國之比要鄕大夫正月之吉受教灋於司徒退而頒之於其鄕吏使各以教其所治辧其可任者國中自七尺以及六十野自六尺以及六十有伍皆徵之其捨者國中貴者賢者能者服公事者老者疾者皆捨歳終則令六鄕之吏皆防政致事大比則攷其徳行道藝而興賢者能者此謂使民興賢出使長之使民興能入使治之族師五家爲比十家爲聯五人爲伍十人爲聯四閭爲族八閭爲聯使之相保相受刑罰慶賞相及相共以受邦職以役國事以相葬埋比長五家相受相和親有辠奇衺則相及師氏掌以媺詔王以三徳教國子一曰至徳以爲道本二曰敏徳以爲行本三曰教徳以知逆惡教三行一曰孝行以親父母二曰友行以尊賢良三曰順行以事師長居虎門之左司王朝掌國中失之事以教國子弟凡國之貴遊子弟學焉凡祭祀賔客防同喪紀軍旅王舉則從聽治亦如之保氏掌諫王惡而養國子以道乃教之六藝一曰五禮二曰六樂三曰五射四曰五禦五曰六書六曰九數乃教之六儀一曰祭祀之容二曰賔客之容三曰朝廷之容四曰防紀之容五曰軍旅之容六曰車馬之容凡祭祀賔客防同喪紀軍旅王舉則從聽治亦如之司諫掌糾萬民之徳而勸之朋友正其行而彊之道藝巡問而觀察之以時書其徳行道藝辧其能而可任於國事者以攷鄕裏之治以詔廢置以行赦宥司救掌萬民之衺惡過失而誅讓之以禮防禁而救之凡民之有衺惡者三讓而罰三罰而士加明刑恥諸嘉石役諸司空其有過失者三讓而罰三罰而歸於圜土凡歳時有天患民病則以節巡國中及郊野而以王命施惠大宗伯掌吉禮以實柴槱燎禋祀昊天上帝血祭社稷五祀五嶽貍沈祭山林川澤疈辜祭四方百物享先王春祠夏禴秋甞冬烝凶禮哀邦國一曰喪二曰荒三曰弔四曰禬五曰卹所以補諸侯也賔禮春曰朝夏曰宗秋曰覲冬曰遇時防殷同聘頫所以圖事比功陳謨協慮也所以發禁施政結好除慝也軍禮大師以用之大均以卹之大田以簡之大役以任之大封以合之嘉禮飲食親宗族兄弟昬冠成男女賔射親故舊朋友饗燕親四方賔客脤膰親兄弟之國賀慶親異姓之國以禮樂合天地之化百物之產以事神以諧萬民凡大祭祀卜日宿眡滌濯涖鬯省牲鑊奉玉齍詔大號若王不與祭祀則攝位凡大祭祀王后不與則攝而薦豆籩徹大賔客則攝而載果朝覲防同則爲上相大喪亦如之王命諸侯則儐

論曰武王定天下命周公制禮追王大王王季文王上祀先公以天子之禮夫先公之於先王𨿽有逺近侯王之制皆吾祖也故一事以天子之禮劉歆附防成書乃曰享先王則衮冕享先公享射則鷩冕是降先公於先王使與賔客爲伍也天下寜有是故周禮之書顚倒人倫不可以爲經也

又曰天子有天下祭祀以立本莫先於宗廟莫大於天莫重於社稷山川祀之經也觀周家庚戌之禮則神之序可知矣周禮乃曰祀山川則毳冕祭社稷則絺冕是以社稷降於山川也故劉歆顚倒神其書不得與易詩書春秋比也

小宗伯掌建國之神位右社稷左宗廟掌五禮之禁令與其用等掌三族之別以辧親疎其正室皆謂之門子毛六牲辧其名物而頒之於五官使共奉之辧六齍之名物與其用使六宮之人共奉之大祭祀省牲眡滌濯逆齍省鑊將瓉祼賜卿大夫士爵則儐大師立軍社奉主車大甸饁獸頒禽防同軍旅甸役之禱祠肄儀爲位肆師掌立大祀用玉帛牲牷立次祀用牲幣立小祀用牲大祭祀展犧牲表齍盛告防展器陳告備及果築鬻禮成則告事畢凡事佐宗伯郁人掌祼器凡祼玉濯之陳之以贊祼事鬯人掌共秬鬯凡祭祀社壝用大罍禜門用瓢賫廟用修凡山川四方用蜃凡祼事用槪凡疈事用散大喪之大渳設斗共其釁鬯凡王之齋事共其秬鬯凡王弔臨共介鬯天府掌祖廟之守藏凡國之玉鎭大寶器藏焉若祭天之司民司祿而獻民數谷數則受而藏之守祧掌守先王先公之廟祧其遺衣服藏焉若將祭祀則各以其服授屍冡人掌公墓之地辧其兆域而爲之圖先王之塟居中以昭穆爲左右凡諸侯居左右以前卿大夫士居後各以其族凡死於兵者不入兆域凡有功者居前以爵等爲丘封之度與其樹數凡祭墓爲屍凡諸侯及諸臣塟於墓者授之兆爲之蹕均其禁令國民族塟使皆有私地域職喪掌諸侯及卿大夫士之喪蒞其禁令樂師掌教國子小舞凡舞有帗舞有羽舞有皇舞有旄舞有幹舞有人舞教樂儀行以肆夏趨以采齊車亦如之環拜以鐘鼓爲節大胥掌學士之版以待致諸子春入學捨采合舞秋頒學合聲小胥掌學士之徵令而比之觵其不敬者正樂縣之位王宮縣諸侯軒縣卿大夫判縣士特縣辧其聲凡縣鐘磬半爲堵全爲肆大師掌六律六同以合陰陽之聲陽聲黃鐘大簇姑洗蕤賔夷則無射陰聲大呂應鐘南呂林鐘小呂夾鐘皆文之以五聲宮商角徵羽皆播之以八音金石土革絲木匏竹教六詩曰風曰賦曰比曰興曰雅曰頌以六徳爲之本以六律爲之音小師掌教鼓鞀柷敔塤簫管歌鼔擊頌磬笙磬凡爲樂器以十有二律爲之數度以十有二聲爲之齊量凡和樂亦如之編鐘以鐘鼓奏九夏王夏肆夏昭夏納夏章夏齊夏族夏祴夏驁夏鼙鼔龡竽笙塤籥簫篪篴管舂牘應雅以教祴樂擊土鼓龡豳詩祈年於田祖以樂田畯

論曰樂舞所以象徳也故必於其人必於其事必於其時不於其人不於其事不於其時則爲無義人心不厭鬼神不饗也劉歆柰何牽合周禮之文乃曰黃帝之雲門以祀天神堯之咸池以祀地示舜之韶以祀四望禹之大夏以祀山川成湯之大濩以祀先妣夫以雲門祭天猶可言也地示烏知堯之咸池四望烏知舜之韶山川烏知禹之大夏而周之先妣烏能知商湯之大濩也哉設禮作樂而不知其義則何以爲禮樂也彼劉歆者叛父背君不祥之人也是烏知禮樂世儒瞢瞢然推尊其書使與聖經並此愚之所以拊膺太息論之而不能自己者也又曰天命之謂性王者受命於天宰制天下其所以祭祀天地者盡其心以成吾性耳非有天地神示在吾度外有形體狀貌可得見而承事之也劉歆周禮曰樂六變而天神皆降八變而地示皆出此豈君子知理之言類巫祝造妖怪者之辭也則又以爲神降示出然後可得而禮曽不知樂所以導和禮所以爲節作樂乃所以行禮禮神也豈待神降示出然後行禮哉夫天地之道一往一來否泰相因變化無方人日用而不窮不可以智慮測度不可以才能作爲者謂之神神特以往來言之道固一體不可分也先儒多以神屬之天屬之人我知其不知神之情狀矣故易書詩春秋皆無如周禮之文者然則劉歆僞妄其可不辟乎

太卜與其屬掌卜筮之占有六屬天曰靈地曰繹東曰果西曰靁南曰獵北曰若秋取而春攻之上春釁之及卜辧其上下左右陰陽陳之貞之命之作之作有八命一曰徵二曰象三曰與四曰謀五曰果六曰至七曰雨八曰瘳辧九簭一曰更二曰咸三曰式四曰目五曰易六曰比七曰祠八曰參九曰環凡國之大事簭而後卜上春相蓍凡卜簭君占體大夫占色史占墨卜人占坼掌三兆之法一曰玉兆二曰瓦兆三曰原兆其經兆之體皆百有二十其頌皆千有二百兆分爲四一曰方二曰功三曰義四曰弓掌三易一曰連山二曰歸藏三曰周易其經卦皆八其別皆六十有四掌三夢一曰致夢二曰觭夢三曰咸陟其經運十其別九十以八命者贊三兆三易三夣之占以觀國家之吉凶以詔救政馮相氏掌十有二歳十有二月十有二辰十日二十有八星之次冬夏致日春秋致月辧四時之序以防天位保章氏辧九州封域之分星至星辰日月之變動辧十煇一曰祲二曰象三曰防四曰監五曰闇六曰瞢七曰彌八曰敍九曰隮十曰想以觀天下之遷分妖祥辧吉凶以五云之物辧丰荒之祲象以十有二風察天地之和命乖別之妖祥以詔救政訪序事占夢以歳時觀天地之防辧陰陽之气以日月星辰占六夢之吉凶一曰正二曰噩三曰思四曰寤五曰喜六曰懼季冬聘王夢獻吉夢於王捨萌於四方遂令巫始儺歐疫堂贈無方無算春招弭以除疾殃太祝掌六祝之辭以事神示一曰順祝順丰年也二曰年祝求永眞也三曰吉祝祈福祥也四曰化祝弭災兵也五曰瑞祝逆時雨寜風旱也六曰防祝逺罪疾也掌六祈以同神示一曰類二曰造三曰禬四曰禜五曰攻六曰說作六辭以通上下親疏逺近一曰祠二曰命三曰誥四曰防五曰禱六曰誄辧六號一曰神二曰鬼三曰示四曰牲五曰齍六曰幣辧九祭一曰命二曰衍三曰炮四曰周五曰振六曰擩七曰絕八曰繚九曰共辧九拜一曰稽首二曰頓首三曰空首四曰振動五曰吉六曰防七曰奇八曰褒九曰肅以享右祭祀國有大故烖彌祀社稷禱祠大師宜於社造於祖設軍社類上帝有事於四望及軍歸獻於社大防同造於廟宜於社過大山川則用事焉反行舍奠建邦國先告後土用牲幣禁督逆祀命者旱暵則令巫舞雩有冦戎則保郊祀於社大史掌六典灋則約劑以貳六官頒告朔於邦國閏月詔王居門終月祭祀與執事讀禮書而協事大防同朝覲執書以詔王小史掌邦國之志奠系世辧昭穆若有事則詔王之忌諱讀禮灋佐太史卿大夫之防賜諡讀誄內史掌王之八枋之法以詔王治一曰爵二曰祿三曰廢四曰置五曰殺六曰生七曰予八曰奪執國法及國令之貳以攷政事以逆防計受納訪以詔王聽治凡命諸侯及孤卿大夫則策命之凡四方之事書內史讀之掌書王命遂貳之外史掌書外令掌四方之志掌三皇五帝之書掌達書名於四方禦史掌邦國都鄙及萬民之治令以贊冢宰掌贊書凡數從政者

皇王大紀卷十八﹤史部﹐編年類﹐皇王大紀﹥

欽定四庫全書

皇王大紀卷十九

宋胡宏撰三王紀

周成王

大司馬制畿封國以正邦國設儀辧位以等邦國進贒興功以作邦國建牧立監以維邦國制軍詰禁以糾邦國施貢分職以任邦國簡稽鄕民以用邦國均守平則以安邦國比小事大以和邦國以九伐之灋正邦國馮弱犯寡則之賊贒害民則伐之暴內陵外則壇之野荒民散則削之負固不服則侵之賊殺其親則正之放弒其君則殘之犯令陵政則杜之外內亂鳥獸行則滅之凡令賦以地與民制之上地食者三之二其民可用者家三人中地食者半其民可用者二家五人下地食者三之一其民可用者家二人中春教振旅中夏教茇捨中秋教治兵中冬教大閱大合軍以行禁令以救無辜伐有罪大防同則率士庶子而掌其政令大祭祀饗食羞牲魚授其祭司勲掌六鄕賞地之灋以等其功王功曰勲國功曰功民功曰庸事功曰勞治功曰力戰功曰多凡有功者銘書於王之太常祭於大烝司勲詔之凡賞無常輕重眡功凡頒賞地三之一食惟加田無國徵掌固掌修城郭溝池樹渠之固頒其士庶子及其眾庶之守造都邑治其固與其守灋凡國都之竟有溝樹之固郊亦如之民皆有職焉若有山川則因之人各掌其方之道治與其禁令司士掌羣臣之版辧其年歳與其貴賤周知邦國都家縣鄙之數卿大夫士庶子之數以詔王治以徳詔爵以功詔祿以能詔事以久奠食惟賜無常正朝儀之位辧其貴賤之等王南鄕三公北面東上孤東面北上卿大夫西面北上王族故士虎士在路門之右南面東上大僕大右大僕從者在路門之左南面西上司士擯孤卿特揖大夫以其等旅揖士旁三揖王還揖門左揖門右大僕前王入內朝皆退凡祭祀帥其屬而割牲羞俎豆司右掌羣右之政令凡軍旅防同合其車之卒伍而比其乘屬其右凡國之勇力之士能用五兵者屬焉虎賁氏掌先後王而趨以卒伍旅賁氏掌執戈盾夾王車而趨大僕掌正王之服位出入王之大命掌諸侯之復逆王眡朝則前正位而退入亦如之建路鼓於大寢之門外以待達窮者與遽令王出入則自左馭而前驅凡軍旅田役贊王鼓救日月亦如之小臣掌王之小命詔相王之小灋儀掌三公及孤卿之復逆正王之燕服位王之燕出入則前驅禦僕掌羣吏之逆及庶民之復掌王之燕令僕掌五寢掃除之事大馭掌馭玉路以祀及犯軷王自左馭馭下祝登受轡犯軷遂驅之及祭酌僕僕左執轡右祭兩軹祭軓乃飲凡馭路行以肆夏趨以采齊凡馭路儀以鸞和爲節戎僕掌馭戎車掌倅車之政以巡守及兵車之防齊僕掌馭金路以賔朝覲宗遇饗食道僕掌馭象路以朝夕燕出入掌貳車之政令田僕掌馭田路以田以鄙掌佐車之政凡田王提馬而走諸侯晉大夫馳車僕掌戎路之萃廣車之萃闕車之萃革車之萃輕車之萃凡師共革車各以其萃校人辧六馬之屬種馬一物戎馬一物齊馬一物道馬一物田馬一物駑馬一物天子十有二閒馬六種邦國六閒馬四種家四閒馬二種馬八尺以上爲龍七尺以上爲騋六尺以上爲馬職方氏掌天下之圖周知其利害使同貫利東南曰州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸其穀宜稻正南曰荊州其山鎭曰衡山其澤藪曰云夢其川江漢其浸潁湛其利丹銀齒革其民一男二女其畜宜鳥獸其穀宜稻河南曰豫州其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種正東曰靑州其山鎭曰沂山其澤藪曰望諸其川淮泗其浸沂沭其利蒲魚其民二男二女其畜宜雞狗其穀宜稻麥河東曰兗州其山鎭曰岱山其澤藪曰大野其川河泲其浸盧維其利蒲魚其民二男三女其畜宜六擾其谷宜四種正西曰雍州其山鎭曰嶽山其澤藪曰蒲其川涇汭其浸渭洛其利玉石其民三男二女其畜宜牛馬其穀宜黍稷東北曰幽州其山鎭曰醫無閭其澤藪曰貕飬其川河泲其浸淄時其利魚鹽其民一男三女其畜宜四擾其谷宜三種河內曰冀州其山鎭曰霍山其澤藪曰楊紆其川漳其浸汾潞其利松栢其民五男三女其畜宜牛羊其穀宜黍稷正北曰並州其山鎭曰恆山其澤藪曰昭余祁其川滹沱嘔夷其浸淶易其利布帛其民二男三女其畜宜五擾其谷宜五種凡邦國大小相維王設其牧制其職各以其所能制其貢各以其所有形方氏掌制邦國之地域而正其封疆無有華離之地使小國事大國大國比小國大司冦掌三典一曰刑新國用輕典二曰刑平國用中典三曰刑亂國用重典以五刑糾萬民一曰野刑上功糾力二曰軍刑上命糾守三曰鄕刑上徳糾孝四曰官刑上能糾職五曰國刑上願糾暴以圜土聚教罷民凡害人者寘之圜土弗使冠飾而施職事焉以明刑恥之其能攺者上罪三年而捨中罪二年而舍下罪一年而捨反於中國不齒三年其不能攺而出圜土者殺凡圜土之刑人也不虧體其罰人也不虧財以兩造禁民訟入束矢於朝然後聽之以兩劑禁民獄入鈞金三日乃致於朝然後聽之以嘉石平罷民凡萬民之有罪過而未麗於灋而害於州裏者桎梏而坐諸嘉石役諸司空重罪旬有三日坐期役其次九日坐九月役其次七日坐七月役其次五日坐五月役其下罪三日坐三月役使州裏任之則宥而捨之以肺石達窮民凡逺近惸獨老防之欲有復於上而其長弗達者立於肺石三日士聽其辭以告於上而罪其長凡諸侯之獄訟以邦典定之凡卿大夫之獄訟以邦灋斷之凡庶民之獄訟以邦成獘之小司冦以五刑聽萬民之獄訟附於刑用情訊之至於旬乃獘之讀書則用灋凡命夫命婦不躬坐獄訟凡王之同族有罪不卽市奉而適甸師氏以待刑殺以五聲聽獄訟求民情一曰辭聽二曰色聽三曰气聽四曰耳聽五曰目聽以八辟麗邦灋附刑罰一曰議親二曰議故三曰議贒四曰議能五曰議功六曰議貴七曰議勤八曰議賔聽民之所刺宥以施上服下服之刑大比登民數自生齒以上登於天府內史司防冡宰貳之以制國用孟冬司民獻民數於王王拜受之以圖國用而進退之歳終則令羣士計獄獘訟登中於天府司刑掌五刑之灋以麗萬民之罪墨罪五百劓罪五百宮罪五百刖罪五百殺罪五百若司冦聽獄獘訟則以五刑之灋詔刑罰而以辧罪之輕重墨者使守門劓者使守關宮者使守內刖者使守囿髠者使守積司刺掌三刺三宥三赦之法以贊司冦聽獄訟一刺曰訊羣臣再刺曰訊羣吏三刺曰訊萬民一宥曰不識再宥曰過失三宥曰遺忘一赦曰幼弱再赦曰老耄三赦曰惷愚以此三法求民情斷民中而施上服下服之罪司約掌邦國及萬民之約劑治神之約爲上治民之約次之治地之約次之治功之約次之治器之約次之治摯之約次之凡大約劑書於宗彛小約劑書於丹圖若有訟者則珥而辟藏其不信者服墨若大亂則六官辟藏其不信者殺司盟凡邦國有疑防同則掌其盟約之載旣盟則貳之司隸帥其民而搏盜賊凡囚執人之事士師掌五禁左右刑罰一曰宮禁二曰官禁三曰國禁四曰野禁五曰軍禁以木鐸徇於朝書而縣於門閭禁庶民之亂暴力正者矯誣犯禁者作語言而不信者禁野之橫行徑逾者禁山之爲苑澤之沈者禁川遊者禦晨行者禁宵行者夜遊者禁以兵革趨行者禁馳騁於國中者禁嘂呼嘆鳴於國中者行歌哭於國中之道者防禁行作不時者不物者防酒謹酒以五戒先後刑罰毋使罪麗於民一曰誓用之於軍旅二曰誥用之於防同三曰禁用諸田役四曰糾用諸國中五曰憲用諸都鄙掌士之八成一曰邦汋二曰邦賊三曰邦諜四曰犯邦令五曰矯邦令六曰邦盜七曰邦朋八曰邦誣

論曰此司冦之書宅心忠恕𨿽條貫闕失而防刑之意深殆周公之遺法也歟春秋之時鄭子產趙宣子始出入先王用刑之法作爲刑書末流至於暴秦以斬劓人爲不足而夷人之三族帝王五刑之典盡廢而墨劓剕宮大辟五虐之刑獨行天下之人揺手觸重罪而無輕刑以當之漢孝文哀民之無辜於是廢肉刑而立笞與棄市之法𨿽防民之意甚至而未知先王五刑之本也故當斬右趾者棄市笞者往往至死𨿽名爲輕刑而實殺人與專用肉刑無異故後世不得不更之以輕至於令有笞杖徒流絞斬𨿽差善於漢然使人自新之路猶狹繩人以罪之法猶急非帝王以刑弼教之意也虞書曰象以典刑鞭作官刑撲作教刑金作贖刑怙終賊刑此乃帝王正五刑也又曰流宥五刑五刑有服五服三就五流有宅五宅三居是此正五刑皆有流宥之法也墨劓剕宮大辟賊刑之科目也後世止以是爲五刑故肉刑一廢遂不可復非不可復也不行帝王正五刑而專以賊刑當天下之罪慘莫甚焉自非天下之至不仁者孰忍專用之若盡復正五刑於當絞斬之科增立劓剕與宮無遂絕人命而笞杖悉行流宥之法無輕折辱人典刑所以待士大夫也昔人爲輔相士大夫失行有能不顯其過隨宜他敍人以爲媿至於無敢犯者意其近似典刑流宥之法也鞭刑所以待府史胥徒在官之有過者撲刑所以待士農工商從師之不率者嘉石之役疑其近似鞭刑流宥之法也朝庠之禮疑其近似撲刑流宥之法也𨿽鞭撲輕刑聖人猶愼行之待人如此其有禮也人豈得不生媿恥其能使天下人人有士君子之行無足怪也流宥之而不攺然後刑之刑之而不攺然後當之以墨劓剕宮大辟則又審其輕重而許之贖又流宥之今之三流圜土之禁其近之乎及其終不攺然後殘賊其肌體𨿽殺之所謂以生道殺之也其誰不心悅誠服乎行之以歳月頑鈍無恥之風宜亦少衰矣

大司徒掌天下土地之圖周知九州之地域廣輪之數辧其山林川澤丘陵墳衍原隰之名物而辧其邦國都鄙之數制其畿疆而溝封之設其社稷之壝而樹之田主各以其野之所宜木遂以名其社與其野載師掌任土之法以物地事授地職而待其政令以廛裏任國中之地以場圃任園地以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任疆地凡任地國宅無徵園廛二十而一近郊十一逺郊二十而三甸稍縣都皆無過十二惟其漆林之徵二十而五凡宅不毛者有裏布凡田不耕者出屋粟凡民無職事者出夫家之徵以時徵其賦閭師掌國中及四郊之人民六畜之數以任其力以待其政令以時徵其賦凡任民任農以耕事貢九谷任圃以樹事貢艸木任工以飭材事貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其物任虞以澤事貢其物凡無職者出夫布凡庶民不畜者祭無牲不耕者祭無盛不樹者無槨不蠶者不帛不績者不衰遺人掌邦之委積以待施惠鄕裏之委積以卹民之囏阨門關之委積以飬老孤郊裏之委積以待賔客野鄙之委積以待羇旅縣都之委積以待防荒凡賔客防同師役掌其道路之委積凡國野之道十里有廬廬有飲食三十里有宿宿有路室路室有委五十里有市市有館館有積凡委積之事巡而比之以時頒之均人掌均地政均地守均地職均人民牛馬車輦之力政凡均力政以歳上下丰年則公旬用三日焉中年則公旬用二日焉無年則公旬用一日焉防札則無力政無財賦不収地守地職不均地政三年大比則大均廩人掌九谷之數以待國之匪頒賙賜稍食以歳之上下數邦用凡萬民之食食者人四鬴上也人三鬴中也人二鬴下也若食不能人二鬴則令邦移民就谷詔王殺邦用司市以次敍分地而經市以陳肆辧物而平市以政令禁物靡而均市以商賈阜貨而行布以度量成賈而徵儥以質劑結信而止訟以賈民禁僞而除詐以刑罰禁虣而去盜以泉府同貨而斂賖大市以質小市以劑大市日而市百族爲主朝市朝時商賈爲主夕市夕時販夫販婦爲主凡陳貨賄名相近者相逺也實相近者相邇也而平正之凡治貨賄六畜珍異亡者使有利者使阜害者使亡靡者使防國防荒札喪則市無徵而作布凡市僞飭之禁在民商工賈皆十有二市刑小刑憲罰中刑徇罰大刑撲罰其附於刑者歸於士國君過市則刑人赦夫人過市罰一幕世子過市罰一帟命夫過市罰一蓋命婦過市罰一帷凡天患禁貴儥者使有恆賈四時之珍異亦如之防人掌斂布絘布總布質布罰布防布入於泉府以斂布之不售貨之滯於民用者以其賈買之物揭而書之以待不時而買者賣者各從其抵都鄙從其主國人郊人從其有司然後予之凡賖者祭祀無過旬日喪紀無過三日凡民之貨者與其有司辧而授之以國服爲之息約以國之所用來償以此使爲息也禁鬭囂虣亂者出入相淩犯者以屬遊飲食於市者若不可禁則搏而戮之坐而論道謂之王公作而行之謂之士大夫審曲面埶以飭五材以辧民器謂之百工百工之事皆聖人之所作也智者創物巧者述之守之世謂之工天有時地有气材有美工有巧合此四者然後可以爲良也攻木之工七輪輿弓廬匠車梓攻金之工六築冶鳬防段桃攻皮之工五函鮑韗韋裘設色之工五畫繪鐘筐防刮摩之工五玉楖雕矢磬搏埴之工二陶旊有虞氏上陶夏后氏上匠殷人上梓周人上輿故一器而工聚焉者車爲多車有六等輈有三度軸有三理軫之方也以象地也蓋之圜也以象天也輪輻三十以象日月也蓋弓二十有八以象星也龍旂九斿以象大火也鳥旟七斿以象鶉火也熊旗六斿以象伐也蛇四斿以象營室也弧旌枉矢以象弧也論曰謹按孔子定書周官六卿冡宰掌邦治統百官均四海者也今以劉歆所成周禮攷之太宰掌建邦之六典夫太宰統五官之典以爲治者豈於五官之外更有治典哉則掌建六典歆之妄也太宰之屬六十小宰也司防也司書也職內也職歳也職幣也是六官之所掌詞繁而事復類皆簿書期防之末俗吏掊克之所爲而非贊冡宰進退百官均一四海之治者也古之君國子民者以義爲利不以利爲利故百乘之家不畜聚斂之臣與其有聚斂之臣寜有盜臣今天官有宰夫者攷羣都縣鄙之治乘其財用之出入凡失財用物辟名者誅之其足用長財善物者賞之夫君相守恭儉而不尙末作使民務本則足用長財之要也百官有司謹守其職豈敢逾越制度自以足用長財爲事若劉歆之說是使百官有司不守三尺上下交徵利椎剝其民以危亡其國之道非周公致太平之典也古之王者守禮寡欲由義而行無所忌諱不畏災患今天官甸師乃曰喪事代王受眚災此楚昭宋景之所不爲者也而謂周公立以爲訓開後王忌諱之端乎先王之制凡官府次捨列於庫門之外所以別內外嚴貴賤也今宮正乃比宮中之官府次捨之眾寡又曰去其奇衺之民則是妃嬪與官吏眾庶雜處簾陛不嚴而內外亂矣宮伯掌王宮之士庶子鄭以爲宮中諸吏之嫡庶宿衛王宮者也天子深居九重前朝後市謹之以門衛嚴之以城郭溝池環之以鄕遂縣都藩之以侯甸男邦采衛守之以夷蠻戎狄周匝四垂中天下而立定四海之民周公乃於宮中置諸史又以其士庶子衛王宮何示人不廣而自削弱如此也王后之職恭儉不妬忌帥夫人嬪婦以承天子奉宗廟而已矣今內宰凡建國佐後立市豈後之職也哉內小臣掌王后之命後有好事於四方則使往有好令於卿大夫則亦如之閽人掌守王宮中門之禁說者以爲此二官奄者墨者也婦人無外事以貞潔爲行若外通諸侯內交羣下則將安用君矣夫人臣尙無境外之交曽謂後而可乎古者不使刑人守門公家不畜刑人大夫弗飬士遇諸塗弗與言也周公作立政戒成王以卹左右綴衣虎賁欲其皆得俊乂之人今反以隱宮刑余在日月之側開亂亡之端乎寺人內豎賤人非所貴也女祝掌宮中禱祠禳禬之事夫祭祀之禮天子公卿大夫士行之於外后妃夫人嬪婦供祭服籩豆於內凡天地宗廟山川百神祀有常典又安用此麼麼禱祠禳禬於宮中此殆漢世女巫執左道入宮中乘妃姬爭妬與爲厭勝之事者劉歆乃以爲太宰之屬置於王宮其誣周公也甚矣冡宰當以天下自任故王者內嬖嬪婦敵於後外寵庶孽齊於嫡宴遊無度衣服無章賜予無節法度之廢將自此始𨿽在內廷爲冢宰者眞當任其責者也若九嬪之婦法世婦之宮具女禦之功事女史之內政典婦之女功後夫人之職也王安石以爲皆統於冡宰則王所以治內可謂至公而盡正矣夫順理而無阿私之謂公由理而無邪曲之謂正修身以齊家此王者治國平天下之定理所自盡心者茍身不能齊家而以付之冡宰爲王也悖理莫甚焉又可謂之公正乎噫安石眞姦人哉四方職貢各有定制王者爲天下主財奉禮義以飬天下無非王者之財也不可以有公私之異今大府乃有式貢之餘財以共玩好之用不防有如李唐之君受裴延齡之欺罔者乎玉府乃有王之金玉良貨賄之藏不防有如漢桓靈置私庫者乎內府乃有四方金玉齒革良貨賄之獻而共王之好賜不防有如李唐之君受四方羨余之輕侮者乎王之裘服宜夫人嬪婦之任也今旣有司裘又有縫人屨人等九官則皆掌衣服者也膳夫酒正之職固不可廢又有醋人鹽人等十有六官則皆掌飲食者也醫師之職固不可廢又有獸醫等五官皆醫事也幕次捨之事固不可廢而皂隸之所作也亦置五官焉凡此類不應冗濫如是且皆執技以事上役於人者也而以爲冡宰進退百官均一四海之屬何也漢興經五伯七雄聖道絕滅大亂之後陳平爲相尙不肯任廷尉內史之事況周公承文武之徳相成王爲太師乃廣置宮闕猥防衣服飲食技藝之官以爲屬必不然矣其末則又有夏采之官焉專掌王崩復土者嗚呼安得是不祥之人哉禮官臨大變一時行之可矣乃預置官以俟王崩而行其職何不祥之甚也太宰之屬六十有二攷之未有一官完善者則五卿之屬可知矣而可謂之經與易詩書春秋配乎又按周公司徒掌邦教敷五典者也司空掌邦土居四民者也世傳周禮缺冬官愚攷其書而質其事則冬官未嘗闕也乃劉歆顚迷妄以冬官事屬之地官其大綱已失亂如是又可信以爲經與易詩書春秋配乎昔先王盛時不令而行不禁而止天下風動無一物不得其所其次猶令行禁止天下無寃民今劉歆司徒之屬有調人者掌和萬民之難有辟讎之法有交讎之令有成鬭怒之書此下陵上替政令不行之明徵也周公力平王室身致太平其經世之典固如是哉王者提綱撫世已受大不窺小今劉歆司徒之屬有防人者凡珍異之有滯者斂而入於膳府其細已甚矣細已甚而民不傷者未之冇也夫齊民非有勢禁也徒以財利相役猶能制人之命破人之產招怨生禍況人君居九重以雷霆之威萬鈞之勢而細可行哉百官有司必承望風防禦人於國門之外使民欲與之偕亡而後已也又有泉府者掌買賣商賈之滯貨斂散百姓之賒貸夫審於音者聾於官理勢自然王者布正大之徳以治世不行煦沬姑息之惠以沽名乃能張理天綱整頓萬姓若夫買賣賒貸之事正市井商賈爭錐刀之末而艸莽細民私相交際之所爲也豈大君之所宜及哉其言顚悖如是乃尊以爲經使與易詩書並是學者之不察也愚又攷劉歆王畿之制邦中爲六卿四郊爲六遂遂外爲邦甸甸外爲家削削外爲邦縣縣外爲邦都名𨿽不同其制度則一不應更有異也其所載鄕遂之官比與裏皆下士一人閭與鄼皆中士一人族與鄙皆上士一人黨與縣皆下大夫一人州與遂皆中大夫一人鄕卿一人王畿八百萬家略計其所當置卿大夫士已有百餘人矣成王固曰唐虞稽古建官惟百夏商官倍今子小子仰惟前代時若訓迪厥官說者謂周官三百也今乃冗濫如是又設三百六十職焉其妄誕不經昭昭矣自劉歆成書獨鄭康成推贊之眞周公之罪人也謹按劉歆漢家贒宗室向之子附防王莽變亂舊章殘賊本宗以趨榮利周禮之書本成於孝武之時爲其雜亂藏之祕府不以列於學宮及成哀之世歆得校理祕書始列序爲經眾儒共排其非惟歆以爲是夫歆不知天下有三綱以親則背父以尊則背君與周公所爲正相反者也其所列序之書假托周官之名勦入私說希合賊莽之所爲爾王安石乃酷好亂臣賊子僞妄之書而廢大聖垂老筆削之經棄恭儉而崇汰侈捨仁義而營貨財不數十年夷戎亂華首足易位塗炭天下未知終始原禍亂之本乃在於是嗚呼悲夫有天下者尙監之哉

皇王大紀卷十九

欽定四庫全書

皇王大紀卷二十

宋胡宏撰三王紀

成王

十一年周公在丰將沒作無逸用訓於王周公薨王命君陳纘周公之任作君陳魯公來奔喪初周公欲葬成周王葬公於畢告周公作亳姑諡曰文公孔子曰昔者周公事文王行無專制事無由已身若不勝衣言若不出口奉持於前洞洞焉若將失之可謂能子矣武王崩成王幼周公承之成文武之徳聽天下之政七年致政於成王請而後爲復而後行無擅志無矜色可謂能臣矣魯公奉周公主歸國徐夷乘喪作亂魯公治兵於費作費誓子夏問諸孔子曰三年之喪卒哭金革之事無辟也者歟孔子曰夏后氏三年之喪旣殯而致事殷人旣葬而致事記曰君子不奪人之親亦不可奪親此之謂乎子夏曰金革之事無辟也者非歟孔子曰吾聞諸老耼昔者魯公伯禽有爲爲之也今有三年之喪從其利者則吾不知也

論曰孔子定書必有先後之義經秦焚燬聖人之意不可盡見愚詳攷經文禹當堯時別九州平水土而載於夏書之首者此夏后氏之所以王天下也今𨿽以載於帝堯之時讀者探本索原固未失聖人之意矣髙宗惟傅說之言是聽殷所以衰而復興禮所以廢而復起黷於祭祀其初年時事也若不能攺致有肜日之異又何以爲髙宗故今載肜日之訓於說命之前以不沒髙宗攺過從善致中興之實也康誥敍曰成王旣伐管叔蔡叔以殷餘民封康叔謹按康叔者成王之叔父也不應稱之曰朕其弟成王者康叔之猶子也不應稱曰乃寡兄其曰兄曰弟者蓋武王命康叔之辭也故史記武王封康叔於衛且康叔文王之子叔虞成王之弟也周公東徵叔虞已得封於唐王命歸周公於東豈有康叔得封反在唐叔之後者乎故不得不捨書敍而從經史也周公東徵三年而歸明年奉王東伐淮夷遂踐奄還歸於丰而作多方及營洛邑成周成反政於王分正東郊而作多士以多士在多方之前旣無大義而時不可逆是以正之也武王崩之年師尙父猶在成王二年三監叛尙父不任徵討而周公自行者是尙父已薨矣周公不見知於成王所以敢將兵居外者恃召父爲保爾不然周公其可離成王左右乎故君奭之作在元年而不在亂定之後也以無逸系於周公將沒者考於君奭立政洛誥諸篇周公於成王皆有衝孺幼小之稱而無逸獨無故知其爲最後也凡此皆本之經文非敢以胸臆亂古書之舊或有尙論古人之君子盍試攷諸是乎非耶又從而正之可也

周書敍無逸曰周公作無逸無逸周公曰嗚呼君子所其無逸先知稼穡之艱難乃逸則知小人之依相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知周公曰嗚呼我聞曰昔在殷王中宗嚴恭寅畏天命自度治民只懼不敢荒寜肆中宗之享國七十有五年其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寜嘉靖殷邦至於小大無時或怨肆髙宗之享國五十有九年其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年自時厥後立王生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或三四年周公曰嗚呼厥亦惟我周太王王季克自抑畏文王卑服卽康功田功徽柔懿恭懷保小民惠鮮鰥寡自朝至於日中昃不遑暇食用咸和萬民文王不敢盤於遊田以庶邦惟正之供文王受命惟中身厥享國五十年周公曰嗚呼繼自今嗣王則其無淫於觀於逸於遊於田以萬民惟正之供無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉周公曰嗚呼我聞曰古之人猶胥訓告胥保惠胥教誨民無或胥譸張爲幻此厥不聽人乃訓之乃變亂先王之正刑至於大小民否則厥心違怨否則厥口詛祝周公曰嗚呼自殷王中宗及髙宗及祖甲及我周文王玆四人迪哲厥或告之曰小人怨汝詈汝則皇自敬徳厥愆曰朕之愆允若時不啻不敢含怒此厥不聽人乃或譸張爲幻曰小人怨汝詈汝則信之則若時不永念厥辟不寛綽厥心亂罰無罪殺無辜怨有同是叢於厥身周公曰嗚呼嗣王其監於玆周書敍君陳曰周公旣沒命君陳分正東郊成周作君陳君陳王若曰君陳惟爾令徳孝恭惟孝友於兄弟克施有政命汝尹玆東郊敬哉昔周公師保萬民民懷其徳往愼乃司玆率厥常懋昭周公之訓惟民其又我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫凡人未見聖若不克見旣見聖亦不克由聖爾其戒哉爾惟風下民惟艸圖厥政莫或不艱有廢有興出入自爾師虞庶言同則繹爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉王曰君陳爾惟周公丕訓無依勢作威無倚法以削寛而有制從容以和殷民在辟予曰辟爾惟勿辟予曰宥爾惟勿宥惟厥中有弗若於汝政弗化於汝訓辟以止辟乃辟狃於姦宄敗常亂俗三細不宥爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良惟民生厚因物有遷違上所命從厥攸好爾克敬典在徳時乃罔不變允升於大猷惟予一人膺受多福其爾之休終有辭於永世周書敍費誓曰魯使伯禽宅曲阜徐夷並興東郊不開作費誓費誓公曰嗟人無嘩聽命䢐玆淮夷徐戎並興善糓乃甲冑敽乃幹無敢不弔備乃弓矢鍛乃戈矛礪乃鋒刃無敢不善今惟淫捨牿牛馬杜乃擭敜乃穽無敢傷牿牿之傷汝則有常刑馬牛其風臣妾逋逃勿敢越逐只復之我商賚汝乃越逐不復汝則有常刑無敢冦攘逾垣墻竊馬牛誘臣妾汝則有常刑甲戌我惟徵徐戎峙乃糗糧無敢不逮汝則有大刑魯人三郊三遂峙乃楨榦甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑衛侯伯皆有馴行由是康叔入爲司冦季載入爲司空有令名於天下王追念周公有大勲勞命魯公世世祀周公以天子之禮樂得郊禘大雩是以魯君孟春乘大輅載弧韣旂十有二旒龍章而設日月祀帝於郊配以後稷當祫則牲用白牡尊用犧象山罍郁尊用黃目灌用玉瓚大圭薦用玉豆雕篹爵用玉琖仍雕加以璧散璧角爼用梡嶡升歌淸廟下管象武朱幹玉戚冕而舞大武皮弁素積裼八佾以舞大夏此宗周禘禮也以祀周公於魯廟賜許田爲魯會東都朝宿之邑命魯公之弟食采於周舉文武勤勞之後鬻熊曾孫熊繹以子男之田封之於楚居丹陽大雅十五篇曰假樂四章章六句嘉成王也假樂君子顯顯令徳宜民宜人受祿於天保右命之自天申之幹祿百福子孫千億穆穆皇皇宜君宜王不愆不忘率由舊章威儀抑抑徳音秩秩【有常也】無怨無惡率由羣匹受福無疆四方之綱之綱之紀燕及朋友【羣臣也】百辟卿士媚於天子不解於位民之攸塈【息也】

十九年甲辰

二十九年甲寅王將崩命大臣輔太子作顧命周書敍曰成王將崩命召公畢公率諸侯相康王作顧命顧命惟四月哉生魄王不懌甲子王乃洮颒水相被冕服憑玉兒乃同召太保奭芮伯彤伯畢公衛侯毛公師氏虎臣百尹禦事王曰嗚呼疾大漸惟防病日臻旣彌畱恐不獲誓言嗣玆予審訓命汝昔君文王武王宣重光奠麗陳教則肄肄不違用克達殷集大命在後之侗敬迓天威嗣守文武大訓無敢昏逾今天降疾殆弗興弗悟爾尙明時朕言用敬保元子釗濟於艱難柔逺能邇安勸小大庶邦思夫人自亂於威儀爾無以釗冒貢於非防玆旣受命還出綴衣於庭越翼日乙丑王崩太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗丁卯命作冊度越七日癸酉伯相命士須材狄設黼扆綴衣牖間南向敷重篾席黼純華玉仍幾西序東向敷重底席綴純文貝仍幾東序西向敷重丰席畫純雕玉仍幾西夾南向敷重筍席紛純漆仍幾越玉五重陳寶赤刀大訓璧琬琰在西序大玉夷玉天球河圖在東序之舞衣大貝鼖鼔在西房兌之戈和之弓垂之竹矢在東房大輅在賔階面綴輅在阼階面先輅在左塾之前次輅在右塾之前二人雀弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執銳立於側階王麻冕黼裳由賔階隮卿士邦君麻冕蟻裳入卽位太保太史太宗皆麻冕彤裳太保承介圭上宗奉同瑁由阼階隮太史秉書由賔階隮禦王冊命曰皇后憑玉兒道末命命汝嗣訓臨君周邦率循大卞燮和天下用答文武之光訓王再拜興答曰眇予末小子其能而亂四方以敬忌天威乃受同瑁王三宿三祭三吒上宗曰饗太保受同降盥以異同秉璋以酢授宗人同拜王答拜太保受同祭嚌宅授宗人同拜王答拜太保防収諸侯出廟門侯

論曰人多以爲成王中材之主也以愚觀其臨終處斷大事不動聲色過人逺甚然後知周公所以教之者至而成王進徳之勇也成王旣崩然後逆元子於南門之外者是太子宮在南門外也夫太子國儲宮副疾旣大漸而不居中可乎古者聖贒之君以死生爲常故不與怛化小人大命未終妻子已環而泣之者同也以大臣爲腹心故公其子而不與之私重輔弼也以天下爲家故必終於正寢公卿百官受顧命而不沒於妻子之手也後世此道不明人君牽滯於兒女子之情而懼於死生之變以利勢亂其心而以天下私其子故不任大臣以天下而大臣亦不敢以天下自任於是有母后臨朝之顚制有外戚擅權之大患有閹寺狐鼠之深害有偏信獨任之陰謀矣此後世所以不及三代也又曰唐虞夏商天子之服十有二章繢日月星辰山龍華虫於衣絺繡宗彛藻火粉米黼黻於裳上公九章自山龍而下侯伯七章自華虫而下子男五章自宗彛而下卿大夫三章自粉米而下士一章黼黻而已周天子九章士皮弁素積天子公侯卿士五服有章矣康王受命之際其君臣冕服非常章何也天子崩嗣君卽位而後成服者不敢重已事而輕天命也不敢後父事而先已事也衰麻者【闕文】

周書序康王之誥曰康王旣尸天子遂誥諸侯作康王之誥康王之誥王出在應門之內太保率西方諸侯入應門左畢公率東方諸侯入應門右皆布乘黃朱賔稱奉圭兼幣曰一二臣衛敢執壤奠皆再拜稽首王義嗣徳答拜太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壊我髙祖寡命王若曰庶邦侯甸男衛惟予一人釗報誥昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞羣公旣皆聽命相揖趨出王釋冕反喪服冬十月葬王於畢諡曰成王

皇王大紀卷二十

欽定四庫全書

皇王大紀卷二十一

宋胡宏撰三王紀

康王

元年自帝太昊開明倫理後聖繼作至於康王修身齊家之法備矣於是集爲十篇以垂後世統人倫曰天下之人莫不有家家之大至於王者極矣君臣父子夫婦謂之三綱夫婦父子君臣長幼朋友謂之五典又曰五常父子兄弟夫婦君臣長幼朋友賔客謂之七教祖父伯叔子孫姑姊妹女子子外王父外王母舅姨外舅外姑謂之九族或曰上親父下親子三也以父親子以子親孫五也以祖親曾髙以孫親九也或曰諸父兄弟姊妹諸舅師長朋友謂之六紀極家之大父子之性夫婦之道兄弟之倫與眾庶一也恩莫隆焉義莫重焉敍莫備焉所以爲天下率也王或失度則史書之士誦之三公進讀之宰夫徹其膳史不書其罪死宰不徹膳其罪死是故王者莫大於修身身修然後能齊其家齊家之道始於夫婦夫婦之道得故天地合而萬物興冠禮曰天下無生而貴者天子之元子士也故始冠冠諸侯之有冠禮夏之末造也古者五十而後爵故無大夫冠禮夏殷之世冠適子於阼一加緇布之冠再加皮弁三加爵弁每一加則醮於客位周公之冠元子也三加畢乃一醴是後遂以爲常其冠庶子也則醮於房外士之冠者也冠而字之敬其名也見於母母拜之見於兄弟兄弟拜之成人而與爲禮也冠端奠摰於君遂以摰見於鄕大夫鄕先生成人之道也將責以禮義也禮義之始在於正容體齊顏色順詞令故冠而後服備服備而後容體正顏色齊詞令順委貌周道也章甫殷道也母追夏后氏之道也周弁殷冔夏収三王共皮弁素積古者冠禮筮日筮賔所以敬冠事敬冠事所以重禮正君臣親父子和長幼爲國本也故孝弟忠順之行立而後可以爲人可以爲人而後可以治人故聖王重冠冠者禮之爲始也嘉事之重者也行之於祖廟以祼享之禮將之以金石之樂節之而不敢擅重事所以自卑而尊先祖也大古冠布齊則緇之三入爲纁五入爲緅七入爲緇其緌也孔子曰吾未之聞也冠而敝之可也是故緇布之冠不緌曾子問於孔子曰將冠子冠者至揖讓而入聞齊衰大功之喪如之何孔子曰內喪則廢外喪則冠而不醴徹饌而埽卽位而哭如冠者未至則廢如將冠子未及期日而有齊衰大功小功之喪則因喪服而冠除喪不攺冠乎孔子曰天子賜諸侯大夫冕弁服於太廟歸設奠服賜服於斯乎有冠醮無冠醴父沒而冠則己冠埽【素報】地而祭於禰已祭而見伯父叔父而後饗冠者或曰以喪冠者𨿽三年之喪可也旣冠於次入哭踴者三乃出天子之子十有三年而冠十有五年而娶諸侯之子十有五年而冠二十而娶士及庶人二十而冠三十而娶男娶曰婚女嫁曰姻父子爲子嫁娶必擇世有仁義者婚義曰昏禮萬世之始也將以爲社稷主爲先祖後而可以不致敬乎婚姻之禮行之以媒妁納采問名納吉納徴請期親迎是謂六禮禮以幣雁主人皆筵幾於廟而拜迎於門外入揖讓而升聽命於廟幣必誠辭無不腆告之以直信信事人也信婦徳也古者婦人先嫁三月祖廟未毀教於公宮祖廟旣毀教於宗室女師教之以婦徳婦言婦容婦功教成祭之牲用魚芼之以蘋藻及期女次純衣纁【許云】袡而立於房中姆纚【山奇】笄宵衣在其右女從者畢袗纚笄被顈【乎善】黼在其後父親醮子而命之迎男先於女剛柔之義也天先乎地君先乎臣其義一也子承命以迎主人爵弁纁【許云】裳緇袘筵幾於廟而拜迎於門外壻執鴈入揖讓升堂見外舅外姑再拜奠鴈舅姑承子以授壻恐事之違也男女有別然後父子親父子親然後義生義生然後禮作禮作然後萬物安女乘以幾壻降出禦婦車而壻授綏親之也親之也者親之也敬而親之先王之所以得天下也姆辭不受乃驅禦輪三周禦者代壻乃先俟於門外女從男夫婦之義由此始也婦至壻揖婦以入共牢而食合巹而酳【音】同尊卑也故婦人無爵從夫之爵坐以夫之齒三王作牢用陶匏夙興婦沐浴以俟見質明贊見婦於舅姑婦執笲棗栗腵修以特豚饋卒食婦餕余私之也厥明舅姑共饗婦以一獻之禮奠酬舅姑先防自西階婦降自阼階授之室也以著代也孔子曰嫁女之家三夜不息燭思相離也取婦之家三日不舉樂思嗣親也三月而廟見稱來婦也擇日而祭於禰成婦之義也曾子曰女未廟見而死則如之何孔子曰不遷於祖不祔於皇姑壻不杖不菲不次歸葬於女氏之黨示未成婦也男女非有行媒不相知名非受幣不交不親故日月以告君齋戒以告神爲酒食以召鄕黨僚友以厚其別也以此坊民民猶有自獻其身取妻不取同姓故買妾不知其姓則卜之寡婦之子非有見焉弗與爲友故朋友之交主人不在不有大故則不入其門賀娶妻者曰某子使某聞子有客使某羞貧者不以貨財爲禮老者不以筋力爲禮或曰昏禮不賀人之序也納女於天子曰備百姓於國居曰備酒漿於大夫曰備灑掃夫婦曰天子娶後三夫人九嬪二十七世婦八十一禦妻有妾諸侯一娶九女三姓夫人行以侄娣從兩國來媵亦以侄娣從有世婦有妻有妾諸侯不下漁邑君子逺色以爲民紀後夫人必有女史彤管之法史不紀過其罪殺后妃羣妾以禮禦於君所女史書其日月當禦者授之以銀環著於左手當退者授之以金環著於右手事無小大記以成法大夫曰孺人有侄有娣士曰婦人有妾庶人曰妻孔子曰宗子𨿽七十無無主婦非宗子𨿽無主婦可也諸侯不再娶不二嫡也妻者齊也一與之齊終身不攺是故婦人從人者也幼從父兄嫁從夫夫死不嫁而從子所以敬父母尊先祖也夫也者夫也夫也者以知帥人者也是故愼之於始有五不取之制不幸而誤𨿽有七出之義而又有三不去之禮焉曾子問於孔子曰昏禮旣納幣有吉日女之父母死則如之何孔子曰壻使人弔如壻之父母死則女之家亦使人弔父喪稱父母喪稱母父母不在則稱伯父世母壻已葬壻之伯父致命女氏曰某之子有父母之喪不得嗣爲兄弟使某致命氏許諾而弗敢嫁禮也壻免喪女之父母使人請壻弗取而後嫁之禮也女之父母死壻亦如之曰親迎女在塗則如之何曰女攺服布深衣縞総以趨喪女在塗而女之父母死則女反如壻親迎女未至而有齊衰大功之喪則如之何曰男不入攺服於外次女入攺服於內次然後卽位而哭曰除喪則不復昏禮乎曰祭過時不祭禮也又何反於初曰取女有日而女死如之何曰壻齊衰而弔旣塟而除之夫死亦如之子婦曰後王命冢宰降徳於眾庶兆民子事父母婦事舅姑雞初鳴咸盥潄櫛【側乞】縰【所買】笄緫子拂髦冠緌纓端韠【音必】紳搢笏偪屨著綦【其記】婦衣紳衿纓綦屨左皆佩紛帨刀礪小觽【許規】金燧右皆佩大觽木燧子有玦捍管遰【時世】婦有緘管綫纊施縏【步下】袠【秩】以適父母舅姑之所下气怡聲問衣燠寒疾痛苛【音何】癢而敬抑搔之出入則或先後而敬扶持之問所欲而敬進柔色以溫之饘酏【羊支】酒醴飯食膳羞芼羮惟所欲棗栗飴蜜以甘之堇荁【丸】枌楡【扶云】免【問】薧滫瀡以滑之脂膏以膏之春宜羔豚膳膏薌【牛】夏宜腒鱐膳膏臊【狗】秋宜犢麛【音迷】膳膏腥【雞】冬宜鮮羽膳膏羶【羊】狼腸狗腎貍正脊兔凥【苦髙】狐首豚腦魚乙鼈丑去之雛尾不盈握舒雁翠鵠鴞胖【音判】舒鳬翠雞肝雁腎鴇【音保】奧鹿胃雛鼈弗食羮食自諸侯以下至於庶人無等大夫燕食有膾無脯有脯無膾士不貳羮胾【側吏】男女未冠笄者総角衿【其鴆】纓皆佩容臭昧爽而朝問何食飲矣若已食則退若未食則佐長者視具孺子早寢晏起惟所欲食無時由命士以上父子異宮昧爽而朝日出而退各從其事日入而夕父母舅姑之衣衾簟席枕幾不杖屨只敬之勿敢近惇【對】牟巵匜【羊支】非餕【音俊】莫敢用孺子餕在父母舅姑之所有命之應惟敬對進退周旋愼齊升降出入揖遜不敢噦【於月】噫【於介】咳欠伸跛倚睇視不敢唾洟寒不敢襲癢不敢搔不有敬事不敢裼不涉不撅【居衛】褻衣衾不見裏父母唾洟不見冠帶垢和灰請潄衣裳垢和灰請澣衣裳綻裂紉【女陳】箴請補綴【朱劣】五日則燂【詳亷】湯請浴三日具沐其間面垢燂潘【方煩】請靧【音悔】足垢燂湯請洗少事長賤事貴共帥時子婦孝敬者父母舅姑之命勿逆勿怠若飲食之𨿽不嗜必甞而待加之衣服𨿽不欲必服而待加之事人代之已𨿽弗欲姑與之而姑使之而後復之子婦有勤勞之事𨿽甚愛之姑縱之而寜數休之子婦未孝未敬勿庸疾怨姑教之而後怒之不可怒子放婦出而不表禮焉父子不同席父母有過下气怡色柔聲以諫諫若不入起敬起孝說則復諫不說與其得罪於鄕黨州閭寜熟諫父母怒不恱而撻之流血不敢疾怨起敬起孝父母有婢子若庶子庶孫甚愛之𨿽父母沒沒身敬之不衰子有二妾父母愛一人焉子愛一人焉由父母衣服飲食由執事毋敢視父母所愛𨿽父母沒不衰子甚宜其妻父母不恱出子不宜其妻父母曰是善事我子行夫婦之禮焉沒身不衰曾子曰孝子之養老也樂其心不違其志樂其耳目安其寢處以其飲食供養之孝子之身終終身也者非終父母之身終其身也是故父母之所愛亦愛之父母之所敬亦敬之至於犬馬盡然而況於人乎凡爲人子之禮冬溫而夏淸昏定而晨省冠衣不純素在醜夷不爭出必告反必面所遊必有常所習必有業恆言不稱老言孝不言慈閨門之內戲而不嘆居不主奧坐不中席行不中道立不中門食饗不爲槪祭祀不爲屍聽於無聲視於無形不登髙不臨深不茍訾不茍笑不服闇不登危不許友以死親在行禮於人則稱父人或賜之則稱父拜之父命呼惟而不諾手執業則投之食在口則吐之走而不趨親老出不易方復不過時親癠色容不盛冠者不櫛行不翔言不惰琴瑟不禦食肉不至變味飲酒不至變貌笑不至矧怒不至詈疾止復初舅沒則姑老冢婦每事必請於姑介婦請於冢婦舅姑使冢婦母怠不敢無禮於介婦舅姑若使介婦毋敢敵禮於冢婦不敢並行不敢並命不敢並坐凡婦不命適私室不敢退子婦無私貨無私畜無私器不敢私假不敢私與婦或賜之則受而獻諸舅姑受則喜若反賜之則辭不得命如更受賜藏以待乏婦若有私親兄弟將與之則必請而後與之內則曰禮始於謹夫婦爲宮室辧外內凡內外雞初鳴咸盥潄衣服斂枕簟灑掃堂室及庭布席各從其事男子居外女子居內深宮固門閽寺守之男不入女不出不敢懸於夫之楎椸不敢藏於夫之篋笥不敢共湢浴夫不在斂枕簟篋席襡器而藏之少事長賤事貴咸如之男不言內女不言外非祭非喪不相受器其相授則女授以篚其無篚則皆坐奠之而後取之內外不共井不共湢浴不通寢席不通乞假男女不通衣裳內言不出外言不入男子入內不嘯不指夜行以燭無燭則止女子出門必擁蔽其面夜行以燭無燭則止是故男女不雜坐不同椸枷不同巾櫛嫂叔不通問諸母不潄裳女子許嫁纓非有大故不入其門姑姊妹女子子已嫁而反兄弟弗與同席而坐弗與同器而食僕禦婦人則進左手寡婦不夜哭婦人疾問之不問其疾以此坊民民猶淫泆而亂於徳夫婦七十而同藏無間妾未五十必與五日之禦𨿽婢妾衣服飲食必後長者妻不在妾禦莫當夕妻將生子及月辰居側室夫使人日再問之作而自問之妻不敢見使姆對至於子生夫復使人日再問之男設弧於門左女設帨於門右國君世子生告於君接以大牢宰掌具大夫少牢士特豕庶人特豚其非冢子則皆降一等三日卜士負之吉者宿齋朝服寢門外詩負之射人以桑弧蓬矢六射天地四方女則否天地四方者男子之所有事也故必先志於其事然後卜士之妻大夫之妾使食子異爲孺子室於宮中擇於諸母與可者必求其寛裕慈惠溫良恭敬愼而寡言者使爲子師其次爲慈母其次爲保母皆居子室他人無事不往三月之末擇日剪髮爲鬌男角女羈是日也夫婦夙興沐浴衣服具視朔食夫入門升自阼西妻抱子出自房東面姆先相曰母某只見孺子夫對曰欽有帥執子右手而名之妻曰記有成遂有名辯告內外書曰某年某月某生而藏之宰告閭史閭史書而藏諸閭府獻其一於州史州史獻諸州伯州伯命藏諸州府夫入食如養禮世子生則君夫人皆立於階西鄕世婦抱子升自西階君名之乃降適子庶子見於外寢君撫其首咳而名之禮帥初無辭眾子則使有司名之凡父在孫見於祖祖名之無辭大夫之子有食母士之妻自養其子冢子未食而見必執其右手適子庶子已食而見必循其首曾子問於孔子曰君薨而世子生如之何孔子曰卿大夫從攝主北面於西階南大祝禆冕執束帛升自西階盡等不升堂命母哭祝聲三告曰某之子生敢告升奠幣於殯東兒上哭防眾主人卿大夫士房中皆哭不踴盡一哀反位遂朝奠小宰升舉幣三日眾主人卿大夫士如初位北面太宰太宗太祝皆禆冕少師奉子以衰祝先子從宰宗人從入門哭者止子升自西階殯前北面祝立於殯東南隅祝聲三曰某之子某從執事敢見子拜稽顙哭眾皆哭踴三者三降東反位皆袒子踴房中亦踴三者三襲衰杕奠出太宰命祝史以名徧告於五祀山川曾子問曰如已塟而世子生則如之何孔子曰太宰太宗從太祝而告於禰三月乃名於禰以名徧告於社稷宗廟山川凡名子者不以國不以隱疾不以山川男女曰子能食食教以右手能言男惟女兪男鞶革女鞶絲六年教之數與方名七年男女不同席不共食八年出入門戶卽席飲食必後長者始教之讓九年教之數日曲禮曰幼子常視毋誑童子不衣裘裳立必正方不傾聽長者與之提攜則兩手捧長者之手負劍辟咡詔之則掩口而對十年出就外傅居宿於外學書計衣不帛【汝朱】袴朝夕學幼儀請肄【以至】簡諒凡男拜尙左手女子十年不出姆教婉娩聽從執麻枲治絲繭織絍組紃學女事以供衣服觀於祭祀納酒漿籩豆菹醢禮相助奠男子十有三年學樂誦詩舞勺成童舞象學射禦玉藻曰童子不裘不帛不屨絇無緦服聽事不麻無事則立主人之北南面見先生從人而入女子十五而笄二十而嫁笄而字有故二十三年而嫁雜記曰女𨿽未嫁年二十而笄禮之婦人執其禮燕則鬈首聘則爲妻奔則爲妾凡女拜尙右手修身曰男子二十而冠冠而字父前子名君前臣名始學禮曲禮曰毋不敬儼若思安定辭安民哉傲不可長欲不可縱志不可滿樂不可極坐如屍立如齋賢者狎而敬之畏而愛之愛而知惡憎而知善積而能散安安而能遷臨財毋茍得臨難毋茍免狠毋求勝分毋求多疑事毋質直而勿有夫禮者所以定親疎決嫌疑別同異明是非也禮不妄說人不辭費禮從宜不逾節修身踐言謂之善行行修言道禮之質也禮聞取於人不聞取人禮聞來學不聞往教道徳仁義非禮不成教訓正俗非禮不備是以君子恭敬撙節退讓以明禮太上貴徳其次務施報禮尙往來往而不來非禮也來而不往亦非禮也夫禮者自卑而尊人富貴而知好禮則不驕不淫貧賤而知好禮則志不懾男子旣冠可以衣裘帛舞大夏惇行孝弟博學不教內而不出曲禮曰侍坐於先生先生問焉終則對請業則起請益則起先生召無諾惟而起從於先生不越路而與人言遭先生於道趨而進正立拱手先生與之言則對不與之言則趨而退將適捨求毋固將上堂聲必將卽席容毋怍衣毋撥足毋蹷虛坐盡後食坐盡前坐必安執爾顏長者不及毋儳言正爾容聽必恭毋勦說毋雷同必則古昔稱先生君子之容舒遲見所尊者齋遫足容重手容恭日容端口容止聲容靜頭容直气容肅立容徳色容莊燕居告溫溫戎容曁曁言容詻詻色容厲肅視容淸明立容辧卑毋讇【醜冉】頭頸必中山立時行盛气顚實揚休玉色侍坐於尊所尊見起同坐不起燭至起食至起上客起始見君子者辭曰某固願聞名於將命者敵者曰某固願見童子曰聽事侍坐於君子不顧望而對非禮也侍坐於君子君子欠伸撰杖屨視日早暮侍坐者請出矣侍坐於君子君子問更端則起而對侍坐於君子若有告者曰少問願有復也則左右屏而待不窺密不旁狎不道舊故不戲色不疑在躬不度民械不願於大家不訾重器毋訾衣服成器毋身質言語有貳車之乘馬服車不齒觀君子之衣服服劍乘馬弗賈毋側聽毋噭應毋淫視毋怠荒毋瀆神毋循枉遊毋倨立毋跛坐毋箕寢毋伏斂發毋髢冠毋免勞毋袒暑毋褰裳謀於長者必操幾杖以從之長者問不辭讓而對非禮也見父之執不謂之進不敢進不謂之退不敢退不問不敢對此孝子之行也尊長於己逾等不敢問其年燕見不將命遇於道見則面不請所之喪俟事不犆弔年長以倍則父事之十年以長則肩隨之羣居五人則長者必異席博學曰男子三十而有室始理男事博學無方孫友視志學記曰發慮憲求善良足以謏聞不足以動眾就賢體逺足以動眾未足以化民君子如欲化民成俗其必由學乎玉不琢不成器人不學不知道是故古之王者建國君民教學爲先說命曰念終始典於學其此之謂乎𨿽有嘉肴弗食不知其防也𨿽有至道弗學不知其善也是故學然後知不足教然後知困知不足然後能自反也知困然後能自彊也故曰教學相長也說命曰斆學半其此之謂乎古之教者家有塾黨有庠遂有序國有學比年入學中年考校一年視離經辧志三年視敬業樂羣五年知類通達彊立而不反謂之大成夫然後足以化民成俗近者說服逺者懷之此大學之道也記曰蛾子時術之其此之謂乎大學始教皮弁祭菜示敬道也宵雅肄三官其始也入學鼓篋孫其業也夏楚二物収其威也未卜禘不視學遊其志也時觀而弗語存其心也幼者聽而弗問學不躐等也此七者教之大倫也記曰凡學官先事士先志其此之謂乎大學之教也時教必有正業退息必有居學不學操縵不能安不學博依不能安詩不學雜服不能安禮不興其藝不能樂學故君子之於學也藏焉修焉息焉遊焉夫然故安其學而親其師樂其友而信其道是以𨿽離師輔而亦不反也說命曰敬孫務時敏厥修乃來其此之謂乎今之教者呻其呫畢多其訊言及於數進而不顧其安使人不由其誠教人不盡其材其施之也悖其求之也拂夫然故隱其學而疾其師苦其難而不知其益也𨿽終其業其去之必速教之不刑其此之謂乎大學之法禁於未發之謂豫當其可之謂時不淩節而施之謂孫相觀而善之謂摩此四者教之所興也發然後禁則扞格而不勝時過然後學則勤苦而難成雜施而不孫則壊亂而不修獨學而無友則孤陋而寡聞燕朋逆其師燕辟廢其學此六者教之所由廢也君子旣知教之所由興又知教之所由廢然後可以爲人師也故君子之教諭也道而弗牽彊而弗抑開而弗達道而弗牽則和彊而弗抑則易開而弗達則思和易以思可謂善諭矣學者有四失教者必知之人之學也或失則多或失則寡或失則易或失則止此四者心之莫同也知其心然後能救其失也教也者長善而救其失者也善歌者使人繼其聲善教者使人繼其志其言也約而達防而臧罕譬而諭可謂繼志矣君子知至學之難易而知其美惡然後能博諭能博諭然後能爲師能爲師然後能爲長能爲長然後能爲君故師也者所以學爲君也是故擇師不可不愼也記曰三王四代惟其師此之謂乎凡學之道嚴師爲難師嚴然後道尊道尊然後民知敬學是故君之所不臣於其臣者二當其爲屍則弗臣也當其爲師則弗臣也大學之禮𨿽詔於天子無北面所以尊師也善學者師逸而功倍又從而庸之不善學者師勤而功半又從而怨之善問者如攻堅木先其易者後其節目及其久也相說以解不善問者反此善待問者如撞鐘叩之以小則小鳴叩之以大則大鳴待其從容然後盡其聲不善答問者反此此皆進學之道也記問之學不足以爲師必也其聽語乎力不能問然後語之語之而不知𨿽捨之可也良冶之子必學爲裘良工之子必學爲箕始駕馬者反之車在馬前君子察於此三者可以有志於學矣古之學者比物醜類鼓無當於五聲五聲弗得不和水無當於五色五色弗得不章學無當於五官五官弗得不治師無當於五服五服弗得不親君子曰大徳不官大道不器大信不約大時不齊察於此者可以有志於本矣三王之祭川也皆先河而後海或源也或委也此之謂務本仕道曰男子四十始仕方物出謀發慮道合則服從不合則去七十懸車致仕君子之居恆當戶寢恆東首若有疾風迅雷甚雨則必變𨿽夜必興衣服冠而坐日五盥沐稷而靧粱櫛用椫櫛發晞用象櫛進禨進羞工乃歌浴用二中上絺下綌出杅履蒯席連用湯履蒲席衣布晞身乃屨進飲將適公所宿齋居戒外寢沐浴史進象笏書思對命旣服習容觀玉聲乃出揖私朝煇如也登車則有光矣侍坐則必退席不退則必引而去君之黨若賜之食而君客之則命之祭然後祭先飯辯甞羞飲而俟若有甞羞者則俟君之食然後食飯飲而俟君命之羞羞近者命之品甞然後惟所欲凡甞逺食必順近食君未覆手不敢飡君旣食又飯飱飯飱者三飯也君旣徹執飯與醬乃出授從者凡侑食不盡食食於人不飽惟水漿不祭若祭爲已偞卑君若賜之爵則越席再拜稽首受登席祭之飲卒爵而俟君卒爵然後受虛爵君子之飲酒也受一爵而色灑如也二爵而言言斯禮已三爵而油油以退退則坐取屨隱辟而後屨坐左納右坐右納左凡尊必上酒惟君面尊惟饗野人皆酒凡侍於君紳垂足如履齊頥霤垂拱視下而聽上視帶以及祫聽向任左凡君召以三節二節以走一節以趨在官不俟屨在外不俟車士於大夫不敢拜迎而拜送士於尊者先拜進面答之拜則走士於君言大夫沒矣則稱謚若字名士與大夫言名士字大夫於大夫所有公諱無私諱凡祭不諱廟中不諱教學臨文不諱侍食於先生異爵者後祭先飯客祭主人辭曰不足祭也客飱主人辭以疏主人自置其醬則客自徹之一室之人非賔客一人徹一食之人一人徹凡燕食婦人不徹食棗桃李弗致於核祭上環食中棄所操凡食果實者後君子火熟者先君子有慶非君賜不賀君賜車馬乘以拜賜衣服服以拜賜君未有命弗敢卽乘服也君賜稽首據掌致諸地酒肉之賜弗拜凡賜君子與小人不同日凡獻於君大夫使宰士親皆拜稽首送之大夫不親拜爲君之答已也大夫拜賜而退士待諾而退又拜弗答拜大夫親賜士士拜受又拜於其室凡於尊者有獻而弗敢以聞士於大夫不承賀下大夫於上大夫承賀

皇王大紀卷二十一

欽定四庫全書

皇王大紀卷二十二

宋胡宏撰三王紀

康王

十一年甲子宋公防子啟薨世子蚤死有孫曰腯不立以弟衍嗣是爲防仲

十二年君陳薨命畢公髙之洛邑周書敍曰康王命作冊畢分居裏成周郊作畢命惟十有二年六月庚午朏越三日壬申王朝步自宗周至於丰以成周之眾命畢公保釐東郊王曰嗚呼父師惟文王武王敷大徳於天下用克受殷命惟周公左右先王綏定厥家毖殷頑民遷於洛邑宻邇王室式化厥訓旣歷三紀世變風移四方無虞予一人以寜道有升防政由俗革不臧厥臧民罔攸勸惟公懋徳克勤小物弼亮四世正色率下罔不只師言嘉績多於先王予小子垂拱仰成王曰嗚呼父師今予只命以周公之事往哉旌別淑慝表厥宅裏彰善癉惡樹之風聲弗率訓典殊厥井疆俾克畏慕申盡郊圻愼固封守以康四海政貴有恆辭尙體要不惟好異商俗靡靡利口惟贒余風未殄公其念哉我聞曰世祿之家鮮克由禮以蕩陵徳實悖天道敝化奢麗萬同流玆殷庶士席寵惟舊怙侈滅義服美於人驕淫矜誇將由惡終𨿽収放心閒之惟艱資富能訓惟以永年惟徳惟義時乃大訓不由古訓於何其訓王曰嗚呼父師邦之安危惟玆殷士不剛不柔厥徳允修惟周公克愼厥始惟君陳克和厥中惟公克成厥終三後協心同底於道道洽政治澤潤生民四夷左衽罔不咸賴予小子永膺多福公其惟時成周建無窮之基亦有無窮之聞子孫訓其成式惟乂嗚呼罔曰弗克惟旣厥心罔曰民寡惟愼厥事欽若先王成烈以休於前政聖人生知性與道合宜無待於思也而孟子謂聖人旣竭心思焉繼之以不忍人之政然後仁覆於天下者蓋天下之情萬端變動百出聖人欲總攝無遺永終必用故竭心思然後可也聖人竭心思而爲之愚人肆愚見而攺之天下之無仁政也久矣立宗廟井田封建學校軍制宮室車旗冠服聘射燕飲養老喪塟服制祭祀皆仁政之大者也集爲十有三篇以見帝王之法制大略具存若能引而伸之觸類而長之亦可以致大治人道曰聖人南面而治天下必自人道始矣立權度量考文章攺正朔易服色殊徽號異器械別衣服此其所以得與民變革者也其不可得變革者則有矣親親也尊尊也長長也男女有別也上治祖禰尊尊也下治子孫親親也旁治昆弟合族之道也族人不得以其戚戚君位也君不與同姓同車與異姓同車不同服同姓從宗合族屬異姓主名治際會名著而男女有別別子爲祖繼別爲宗有百世不遷之宗宗其繼別子之所自出者謂宗其爲始祖後者爲大宗也大宗百世不遷者也宗其繼髙祖者五世則遷者也是故祖遷於上宗易於下宗其爲曾祖之後者爲曽祖宗宗其爲祖後者爲祖宗宗其爲父後者爲禰宗自髙祖宗至禰宗四宗爲小宗四世而緦服之窮也五世袒免殺同姓也六世而親屬竭矣其庶姓別於上而戚單於下婚姻可以通乎系之以姓而勿別綴之以食而弗殊𨿽百世而婚姻不通者周道然也適子庶子只事宗子宗婦𨿽貴富不敢以貴富入宗子之家𨿽眾車徒捨於外以寡約入子弟猶歸器衣服衾裘車馬則必獻其上而後敢服用其次也若非所獻則不敢以入於宗子之門不敢以富貴加於父兄宗族若富則具二牲獻其贒者於宗子夫婦皆齊而敬宗焉終事而後私祭曾子問於孔子曰宗子爲士庶子爲大夫其祭也如之何孔子曰以上牲祭於宗子之家祝曰孝子某爲介子某薦其常事若宗子有罪居於他國庶子爲大夫其祭也祝曰孝子某使介子某執其常事攝主不厭祭不旅不假不綏祭不配布奠於賔賔奠而不舉不歸肉其辭於賔曰宗兄宗弟宗子在他國使某辭宗子去在他國庶子無爵而居者望墓爲壇以時祭若宗子死告於墓而後祭於家宗子死稱名不言孝身沒而已祭殤必厭蓋弗成也祭成喪而無屍是殤之也殤有陰厭有陽厭宗子爲殤而死庶子弗爲後也其吉祭特牲祭殤不舉無肵俎無酒不告利成是爲陰厭幾殤與無後者祭於宗子之家當室之白尊於東房是謂陽厭庶子不祭祖者明其宗也庶子不爲長子斬不繼祖與禰故也庶子不祭殤與無後者從子祔食庶子不祭禰者同其宗也有小宗而無大宗者有大宗而無小宗者有無宗亦莫與之宗者公子是也公子有宗道公子之家爲士大夫之庶者宗其士大夫之適者公子之宗道也絕族無移服親者屬也自仁率親等而上之至於祖自義率祖順而下之至於禰是故人道親親也親親故尊祖尊祖故敬宗敬宗故収族収族故宗廟嚴宗廟嚴故重社稷重社稷故愛百姓愛百姓故刑罰中刑罰中故庶民安庶民安故財用足財用足故百志成百志成故禮俗刑禮俗刑然後樂井田曰先王之井田也井不易之田也城郭宮室塗巷溝洫不與焉夏后氏之田九州九等見天下之田有九等也而州一等者舉其多者也故田必以九等定周承二代以六尺爲步步百爲畆寸有長短尺有大小以中人之指爲度則今之官尺可以爲準也尺定則步定步定則畝定畝定則井定井定則四井爲邑四邑爲丘四丘爲甸四甸爲縣四縣爲都一都之田一千二十四井百里之國均分爲十都則不足爲九都則有餘故有大都有小都因山川形勢之宜而制之也王畿方千里爲方百里者百爲夫家八百萬五家爲比五比爲閭四閭爲族五族爲黨五黨爲州五州爲鄕是四萬五千家爲鄕也五家爲鄰五鄰爲裏四里爲鄼五鄼爲鄙五鄙爲縣五縣爲遂是七萬五千家爲六遂也近郊爲鄕逺郊爲遂王畿八百萬夫爲鄕遂者六十猶有餘夫五千而曰六鄕六遂者百里爲六鄕一鄕大夫治百里也百里爲六遂一遂大夫治百里也與外公侯所治同也諸侯百里爲夫家八萬𨿽百里六遂其爲地也狹於王畿百倍其爲夫家也少於王畿百倍矣當家之一夫一婦受田百畝夏后商周之百畝當秦四十一畝一百六十步餘夫二十五畝當秦十畝一百步【余夫爲少壯未娶者已娶未成家者人受十畝一百步】蓋先王以百步爲畝而秦以二百四十步也一井之田九百畝八夫耕之以百畝爲公田當今五六口之家能耕古之百畝而已耕秦之百畝則力不給以古畝分田則易以秦分田則難蓋古畝實収公田之谷粟而已秦畝則稅之惟取公家之谷粟而已不問民之有山陵川澤之出與否也秦畝則賦之惟取公家之財具而已不問民有水旱虫螟之災也是故古畝𨿽小而民得其所秦畝𨿽大而民不獲其所者眾矣今遵用先王之畝而井之井九百畝因其山川宜溝洫者溝洫之宜封樹者封樹之夫間有遂遂上有徑十夫有溝溝上有道百夫有洫洫上有塗千夫有澮澮上有道萬夫有川川上有路以達於畿田首廣二尺深二尺謂之遂九夫爲井井間廣四尺深四尺謂之溝方十里爲成成間廣八尺深八尺謂之洫方百里爲同同間廣二尋深二仞謂之澮專達於川凡井邑皆有溝樹之限而都鄙有城郭溝池之固居者有定宅行者有定路善良得安姦宄可禁今日土田之欺爭訟皆絕矣法制一定壞之則難此其大略也行之者可以類推焉也孟子曰百畝之糞上農夫食九人其次食八人其次食七人其次食六人下食五人言農有勤惰則得谷粟有多寡也封建曰先王之封建也計不易之田以爲都畿以封諸侯畿田方千里公侯田方百里伯方七十里子男方五十里方者以數計爲定制也不能五十里附於諸侯曰附庸若夫山陵林麓川澤之地則因田之所占以爲疆界其長短廣狹不可懸定不可得而方也名山大澤天子自有之不以封諸侯也若田則必以數計周公封魯儉於百里太公封齊亦儉於百里此其正封錫之山川土田是也加賜附庸所以尊盛之耳附庸之君自有其田諸侯不得兼而有之也故顓臾爲束防主在魯邦域之內至於末流而魯猶不敢奄爲已有也先王之制嚴密如此而王制曰方百里者爲田九十億山林陵麓川澤溝洫城郭宮室塗巷三分去一其餘六十億畝旣曰方百里者爲田九十億畝矣又曰去山陵林麓川澤溝洫城郭宮室塗巷其文脫疎自相抵牾秦滅先王之迹漢興儒者首爲此言後世不復推究妄妄相承井田封建之制亂而不可尋矣故劉歆周官大司徒之職遂以爲諸公侯伯子男之地封疆方五百里四百里三百里二百里其食者半三之一四之一而職方氏又曰以方五百里則四公方四百里則六侯方三百里則七伯方二百里則五十子方百里則百男前後乖異無復法制也削去漢儒妄言則公侯伯子男田土人民各有定數山林陵麓川澤各隨田以爲封疆之界制國不過千乘都城不過百雉家富不過百乘五國以爲屬屬有長十國以爲連連有帥三十國以爲率率有正二百一十國以爲州州有伯天子賜之以弓矢然後得專徵賜之以鈇鉞然後得專殺諸侯之於天子比年一小聘三年一大聘五年一朝此商制也與唐虞五載一巡狩羣後四朝之制同乎異乎曰不異如元年東方諸侯來朝二年南方諸侯來朝則東方諸侯來小聘是謂比年一小聘三年西方諸侯來朝則南方諸侯來小聘而東方諸侯來大聘是謂三年大聘四年北方諸侯來朝是謂羣後四朝是年也則西方諸侯來小聘而南方諸侯來大聘五年北方諸侯來小聘而西方諸侯來大聘六年二月天子乃東巡狩是謂五載一巡狩時則東方諸侯朝於岱宗之下是謂五年一朝是年也受北方諸侯大聘七年五月南巡狩則受東方諸侯小聘八年八月西巡狩則受南方諸侯小聘而受東方諸侯大聘九年十一月北巡狩則受西方諸侯小聘而受南方諸侯大聘十年則東方諸侯復來朝而北方諸侯來小聘十年西方諸侯來大聘周而復始天子無逾年不與四方諸侯接四方諸侯無逾年不稟命於天子此眞帝王檢身修徳保大其業日新無獘之良法也故周制亦比年一小聘三年一大聘而六年五服一朝者周家禮文繁縟故朝與巡狩各展一年欲行之者無倦可長久也曰然則周以十二歳而一巡狩之言非與曰非也周官曰六年五服一朝又六年王乃巡狩者猶曰前六年五服朝之年後六年王時巡狩之年爾讀者以詞害意不知簡易尋繹先王之制而劉歆周官遂生異說以爲王之所撫諸侯者歳徧存三歳徧覜五歳徧省七歳屬象胥諭言語協辭命九歳屬史諭書名聽聲音十有一歳達瑞節同度量成牢禮同數器修法則十有二歳王巡狩殷國欲推行則乖戾使先王之制亦不明於後世此學士大夫之罪也鄭氏謂三年一大聘五年一朝乃晉文霸時所致安得此無稽之言乎鄭氏於經無不通誦爲之解釋然以臆斷者十七八其言封建之制所害尢大不得不辧也天子適諸侯曰巡狩諸侯朝於天子曰述職春省耕而補不足秋省斂而助不給入其疆土地辟田野治養老尊贒俊傑在位則有慶慶以地入其疆土地荒蕪遺老失贒掊克在位則有讓一不朝則貶其爵再不朝則削其地三不朝則六師移之諸侯有世子世其國者也夫人之首子爲嫡子嫡子死則立母弟無母弟則立庶長無庶長則選於支庶之親且贒者入繼大宗皆因朝而與見之天子天子許之而誓之以事上君民之道然後定爲世子其秩視天子之元士諸侯薨世子居喪諒陰三年政在命卿喪畢以士服入見天子曰類見言諡曰類天子以冊命命之以宗廟賜之以衮冕之類而饗之始成爲諸侯此繼世之諸侯也始封者論功徳定其爵等分之以田數天子立於太廟阼階之南南面大宗伯儐天子所封者北面史由天子之右執策命之再拜稽首受職再命受服三命受位四命受器五命賜則六命賜官七命賜國八命賜牧九命作伯大司徒命土方氏以土圭土其地而制其域小司徒立其宗廟社稷正其畿疆之封量人爲之營城郭宮室市朝道巷門渠司險設五溝五塗而樹之林以爲阻固而達其道路大宗伯作其瑞典正其儀辧其等司服正其服內史作冊命副以命卿公侯之國三卿皆命於天子伯國二卿命於天子一卿命於其君子男之國二卿皆命於其君無送故迎新之勞無簿書緣絕之獘無胥吏專擅之姦上無苟且之政下無觀望之事上下之分辧而民志定貴貴尊尊化行天下城郭溝池周徧四垂以經理國家而姦宄彊暴不得縱橫以守衛中夏而蠻夷戎狄不得猖獗垣藩屏翰本固根深牢不可防此太昊神農黃帝堯舜禹湯文武聖聖相承竭其心思使諸華之人父子世世相保不爲兵戈之所摧折者也自堯而上年不可知自堯而下二千餘年𨿽有衰亂而終未嘗大禍中國也自秦郡縣天下及今才千五百餘歳而戰爭大作中原蹂踐屠毒者至於再至於三矣而爲國者猶未悟也嗚呼天乎悲夫

論曰先儒以爲王畿方千里積百同九百萬夫之地其言是也以爲中有山林陵麓川澤溝瀆城郭宮室塗巷三分去一餘六百萬夫又以田不易一易再易相通定受田者三百萬家則非矣何以言之愚深攷封建之法王畿方千里者田方千里也公侯方百里者田方百里也方千里者爲方百里者百爲田百萬井九百萬夫之地受田者八百萬夫百倍公侯之國夫然後足以爲天子都畿鎭撫天下也若受田者止於三百萬家則是方百里者三十七五十里者一爾安在其爲方千里本根不彊將何以應千八百國之求乎劉歆所言以爲諸公之地封疆方五百里其食者半諸侯之地方四百里諸伯之地方三百里其食三之一諸子之地方二百里諸男之地方百里其食者四之一亦非矣按周制分土惟三未嘗有五等也先王以田制祿一夫一婦受田百畝上農夫食九人諸侯之下士視上農夫中士倍下士上士倍中士下大夫倍上士卿四大夫祿君十卿祿計口受田積而上之視其交際之廣狹裁其用度之多寡而受之也爲公侯者田必百里不百里不足以事天子睦四鄰親九族守宗廟定社稷伯必七十里子男必五十里不可多也不可寡也若鄭氏劉歆所言乃連山亙川不審田之定數茫然依約以爲國者也夫田之肥磽四方不同故大禹有九等之別後世亦有十色之辧因其地之肥磽以定井之廣狹百里之田提封萬井是爲定制豈有先定四封然後去山林陵麓川澤又始以不易一易再易定其夫家之數乎井田封國帝王之世萬事根本也若根本無法制則萬事將如之何又諸公封方五百里其食者半則是方百里者六十五十里者一矣以鄭氏所言王畿計之合六國諸侯已足與王爲敵尾大不掉豈先王之良制哉嗚呼井田封國仁民之要法也唐太宗嘗慨然有復古之心惜其諸臣識不足以知三代之遺風也使太宗有其臣足以行之則唐世終無藩鎭跋扈簒弒之禍而術流終無卒徒扶立彊鎭制命之事矣噫有國家者欲如三代保守中國以天年終必有以封國而後可

皇王大紀卷二十二﹤史部﹐編年類﹐皇王大紀﹥

欽定四庫全書

皇王大紀卷二十三

宋胡宏撰三王紀

康王

學校曰陶唐氏始建大學曰成均有虞氏曰庠曰米廩夏后氏曰序曰校商曰學曰瞽宗周曰膠曰庠此五代之學也若夫天子曰辟雍諸侯曰頖宮則漢儒之亂名也凡始立學者旣釁器用幣然後釋菜不舞不授器乃退儐於東序一獻無介語可也及釋奠於先聖先師行事必以幣凡學春官釋奠於其先師秋冬亦如之凡學世子及學士必時春誦夏學干戈秋學禮冬誦書學羽籥【弋灼】凡祭與養老乞言合語學舞干戚大樂正授數小樂正詔之於東序禮在瞽宗書在上庠執禮典書者詔之大司成論說在東序凡侍坐於大司成者逺近間三席可以問終則負墻列事未盡不問凡語於郊者必取賢斂才焉或以徳進或以事舉或以言揚曲藝皆誓之以待又語三而一有焉乃進其等以其序謂之郊人逺之於成均以及取爵於上尊也古者家有塾黨有庠鄕有校遂有序國有學以周官攷之則州亦有序名𨿽不同然家之塾黨之庠所以教童子秀士也鄕之校遂之序所以教成人選士也國之學所以教壯而博學造士也自王太子王子羣後之太子卿大夫元士之適子而下人材皆生於鄕遂之夫家者也鄕大夫遂大夫受教法於司徒退而頒之於六鄕六遂之吏使各以教其所治五家爲比五比爲閭閭胥教二十五家以司徒之法者也其法謂何六禮也七教也八政也有事則閭胥各聚其眾而讀法書其敬敏任卹者四閭爲族族師帥四閭胥教百家月吉屬其家讀法書其孝弟睦婣有學者春秋祭酺亦如之五族爲黨黨帥五族教百家四時之孟月吉日屬其眾讀法春秋祭亦如之國索神而蠟祭則以禮屬民而飲酒於序書其徳行道義五黨爲州州長帥五黨正教二千五百家正月之吉屬其眾讀法以攷閭胥族師黨長所書徳行道藝而勸之以糾其過惡而戒之若歳時祭祀州社則屬其眾而讀法春秋以禮防民而射於州序亦如之歳終則防三年大比則大攷州裏以贊卿大夫廢置大比則鄕老及鄕大夫羣吏獻賢能之書於王王再拜受之登於天府內史貳之按唐虞之官人也三載考績三考乃黜陟幽明夏后商周因之者也官人旣如是則學校之教士亦如是閭胥族師黨正擇民之秀者十年出就外傅鄕遂大夫三大比然後自塾之庠升秀士之有徳者於鄕校遂序名在司徒不從鄕之徵役而謂之選士又三大比則鄕遂大夫贊司徒自鄕校遂序升選士之有徳行者於學建大樂正焉名在大胥之版不從司徒車甲之教而謂之俊士大樂正掌成均之法以治建國之學政合國之子弟凡有道者有徳者使教焉順先生詩書禮樂以造士教之以樂徳中和只庸孝友教之以樂語興道諷誦言語教之以樂舞雲門大捲大咸大磬大濩大夏大武於九年學成然後大樂正以告於王王與冢宰定其論某可以爲公與某可以爲孤與某可以爲卿與某可以爲大夫與某可以爲士與官有闕則各以其材補之小學九年習六禮七教八政之名數而歸之於家見於行事不專居學也其有𨿽通名數而識趣污下無徳行者則各因其材以爲工賈府史胥徒不得爲士大夫矣鄕學九年通六禮七教八政之理義亦歸之於家見諸行事不專居學其𨿽有通義而志不正固無徳行者亦各因其材以爲工賈或府史胥徒不得爲士大夫矣國學九年講習先聖王之大道一年視離經辧志三年視敬業樂羣五年視博習親師七年視論學取友謂之小成九年知類通達彊立而不反謂之大成然猶有大姦慝矯情飾行者可以欺眾人而得至於國學者及大樂正揆之以天道照之以聖心則無所逃矣故有天子視學之禮而大樂正之任不可輕矣此古者人材所以過人必四十而後仕也豈與不問賢否糊名考校取其虛文一日之長者比哉軍法曰制軍之法天子之田方千里爲方百里者百百里爲六鄕百里爲六遂近郊爲鄕逺郊爲遂方裏而井一井八家爲田九百畆四井爲邑四邑爲丘四丘爲甸【六十四井一丘之賦戎馬一疋牛三頭】四甸爲縣四縣爲都甸地方八里【八八六十四井】旁加一里爲成【加三十六井爲百井】一成之賦長轂一乘步卒七十二人甲士三人【八百夫中取七十五人亦十一之法】五家爲比五比爲閭【二十五家】四閭爲族【百家】五族爲黨【五百家】五黨爲州【二千五百家】五州爲鄕【一萬二千五百家】六鄕【七萬五千家】出車百乘六遂出車百乘五人爲伍五伍爲兩【二十五人】四兩爲卒【一百人】五卒爲師【二千五百家】五師爲軍【一萬二千五百人】千乘之軍步卒甲士七萬五千人是爲六軍天子提封百萬井出車萬乘爲六軍者十大都之田方三十二里爲井一千有奇爲夫家八千有奇出車十乘有奇公侯之國方百里爲田百井或爲十都或爲九都爲夫家八萬出車百乘步卒甲士七千五百人爲師者三是故天子萬乘言車數也諸侯千乘大夫百乘言夫數也三代明王安不忘危存不忘亡治不忘亂周官大司馬中春教振旅司馬以旗致民平列陳如戰之陳辧皷鐸鐲鐃之用王執路諸侯執賁皷軍將執晉皷師帥執提旅帥執鼙卒長執鐃兩司馬執鐸公司馬執鐲以教坐作進退疾徐疏數之節遂以搜田有司表貉誓民鼓遂圍禁火獘獻禽以祭社中夏教苃捨如振旅之陳羣吏撰車徒讀書契辧號名之用帥以門名縣鄙各以官名家以號名鄕以州名野以邑名百官象其事以辧軍之夜事其他皆如振旅遂以苖田如搜田之法車獘獻禽以享礿中秋教治兵如振旅之陳辧旗物之用王載太常諸侯載旂軍吏載旗師都載旜鄕遂載物郊野載旐百官載旟各書其事與其號焉其他皆如振旅遂以狝田如搜田之法羅獘致禽以祀祊中冬教大閱前期羣吏戒眾庶修戰法虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物皷鐸鐲【大角】鐃各帥其民而致質明獘旗誅後至者乃陳車徒如戰之陳皆坐羣吏聽誓於陳前斬牲以左右徇陳曰不用命者斬之中軍以鼙令皷皷人皆三鼓司馬振鐸羣吏作旗車徒皆作鼓行鳴鐲車徒皆行及表乃止三鼓摝鐸羣吏獘旗車徒皆坐又三鼓振鐸作旗車徒皆作鼓進鳴鐲車驟徒趨及表乃止坐作如初乃鼓車馳徒走及表乃止鼓戒三闋【苦冗】車三發徒三刺乃鼓退鳴鐃且卻及表乃止坐作如初遂以狩田以旌爲左右和之門羣吏各帥其車徒以敍和出左右陳車徒有司平之旗居卒間以分地前後有屯百步有司巡其前後險野人爲主易野車爲主旣陳乃設驅逆之車有司表貉於陳前中軍以鼙令鼓鼓人皆三鼓羣吏振鐸車徒皆作遂鼓行徒銜枚而進大獸公之小禽私之獲者取左耳及所獘鼓皆駴車徒皆噪徒乃獘致禽饁獸於郊入獻禽以享烝五十者不爲甸徒軍旅什伍同爵則尙齒頒禽隆諸長者劉歆周官大司馬天子六軍大國三軍次國二軍小國一軍謹按井田封國之制天子方千里百萬井九百萬夫之地受田者八百萬夫以一成十里之賦計之於八百萬夫之家取七十二萬人爲步卒選二萬人爲甲士是爲萬乘蓋什一之法眞先王寛大之制也夫然後可以中天下而立當四面應諸侯而無侵陵之慮矣豈止六軍而已哉然而云爾者天子閒居以六軍入宿衛有大事天子親出六卿各將一軍以從故也夫立政而籍兵固七十五萬人矣平居入宿衛有事而徴發惟六軍是用是亦什一之法眞先王長久之策也夫然後可以中天下而立當四面應諸侯而無危迫之慮矣豈止六軍而已哉若諸侯則田方百里九萬夫之地是爲千乘之國受田者八萬夫所得以爲兵者三師而已不得有三軍之眾也嗚呼聖帝明王之制可謂盡善天子諸侯形勢如此其懸絕也夏非桀商非紂周非幽厲則其盛大之業豈至於亡湯七十里文王百里非大聖人安能致諸侯心恱誠服而有天下後人徒見春秋之時五伯擅命遂以封建爲不如郡縣曾不知平王而下衰防不足以自立然猶傳世二十爲天下共主幾五百年者正賴之於諸侯也如後世郡縣天下則東周之亡也久矣秦之子嬰晉之湣懷隋之越代可攷也則又有唐末藩鎭防扈訾封建者是皆逆賊專地抗衡朝廷不能制其死命不得已而授之者也豈與三代論功徳選親賢分土惟三者比乎

論曰三代宿衛之法不可得聞矣然亦有可推者按三代王畿千里八百萬夫籍爲兵者七十有五萬人以六軍爲十畨入宿衛自王城達於畿封一歳十二月虞夏五載一巡狩周天子六年時巡則未知其宿衛扈從者皆以一時而更乎以一時而更則五年而再周也春聽之以鼔鐸夏教之以茇捨秋辧之以旗物冬習之以戰陣宿衛三月巡狩四方周而復始習之也故不惰教之也故不驕親之也故不悖寛之也故不怨三王之王以守則固以徵則彊後王𨿽不振猶有所持循者以法良故也

宮室曰周禮土方氏掌以土圭之法測土深正日景以求地中日南則景短多暑日北則景長多寒日東則景夕多風日西則景朝多陰日至之景尺有五寸謂之地中天地之所合也四時之所交也風雨之所會也陰陽之所和也然則百物阜安乃建王國焉匠人建國水地以縣置【魚制】以縣眡以景爲規識日出之景與日入之景畫參諸日中之景夜考之極星以正朝夕營國方九里旁三門國中九經九緯經塗九軌左祖右社靣朝後市市朝一夫夏后氏世室堂修二七廣四修一五室三四步四三尺九階四旁兩夾白盛門堂三之二室三之一殷人重屋堂修七尋堂崇三尺四阿重屋周人明堂度九尺之筵東西九筵南北七筵堂崇一筵五室凡室二筵室中度以幾堂上度以筵宮中度以尋野度以步塗度以軌廟門容大扄七个闈門容小扄三个路門不容乘車之五个應門二徹三个王宮門阿之制五雉宮隅之制九雉經塗九軌環塗七軌野塗五軌門阿之制以爲都城之制宮隅之制以爲諸侯之城制環塗以爲諸侯經塗野塗以爲都經塗天子五門雉門象魏之門發號施令受大朝會法度所出振鐸之朝也夏后氏之世室也旁爲淸臺以觀天文殷人之陽館也又曰重屋也周曰明堂旁爲靈臺以云物其外爲庫門又其外爲臯門其內爲應門又其內爲路門應門之內爲燕朝以朝王族外爲治朝以朝百官庫門之外謂之外朝朝士掌建邦外朝之法左九棘孤卿大夫位焉羣士在其後右九棘公侯伯子男位焉羣吏在其後靣三槐三公位焉州長眾庶在其後左嘉石平罷民焉右肺石達窮民焉路門之內路寢一天子居之小寢五後與三夫人居之內有九室九嬪居之諸侯三寢三門應門之外爲臯門其內爲路門天子諸侯門有臺天子之堂夏一尺殷三尺周九尺諸侯七尺大夫五尺士三尺天子外屏【旅樹也】諸侯內屏卿大夫以簾士以帷冠服曰冠冕衣裘屨王祀昊天上帝則服大裘而冕祀五帝亦如之享先王則衮冕享先公饗射則鷩【必列】冕祀四望山川則毳冕祭社稷五祀則希冕祭羣小祀則冕凡兵事韋弁服眂朝則皮弁服凡甸冠弁服大札大荒大烖素服公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自冕而下如孤之服士之服自皮弁而下如大夫之服其齊服有端素端王之五冕皆冕朱裏延紐五采繅十有二就皆五采玉十有二玉笄朱紘諸侯之繅斿九就瑉玉三采其餘如王之事繅斿皆就玉瑱玉笄王之皮弁防五采玉璂象邸玉笄諸侯及孤卿大夫之冕韋弁皮弁各以其等爲之始冠緇布冠自諸侯下達冠而敝之可也冠朱組纓天子之冠也緇布冠繢緌諸侯之冠也冠丹組纓諸侯之齊冠也冠綦組纓士之齊冠也縞冠武子姓之冠也縞冠素紕旣祥之冠也居冠屬武自天子下達有事然後緌垂緌五寸惰遊之士也冠縞武不齒之服也親沒不髦素冠徹緣大帛不緌委武縞而後蕤君衣狐白裘錦衣以裼之錦衣狐裘諸侯之服也君子狐靑裘豹褎綃衣以裼之麛【亡雞】裘靑豻褎絞衣以裼之羔裘豹飾緇衣以裼之狐裘黃衣以裼之君之右虎裘厥左狼裘士不衣狐白犬羊之裘不裼庶人之服不文飾也故不裼裘之裼也見美也弔則襲不盡飾也君在則裼盡飾也服之襲也充美也是故屍襲執玉襲無事則裼弗敢充也禮不盛服不充故大裘不裼王后六服禕【許韋】衣揄狄闕狄鞠衣展衣素紗夫人揄狄君命屈狄再命禕衣一命襢衣士褖衣惟世婦命於奠繭其他則皆從男子外內命婦之服鞠衣展衣緣衣素紗王后之首服爲副編次追衡笄王及後之服屨赤舄黑舄赤繶黃繶靑句素屨葛屨外內命夫命婦之命屨功屨散屨大夫士朝端夕深衣深衣曲袷如矩三袪十有二幅縫齊倍要鉤邊續衽衽當旁袼之髙下可以回肘長衣中衣繼揜【於撿】尺袷二寸袪【起魚】尺二寸緣廣寸半具父母大父母衣純以繢具父母衣純以靑孤子衣純以素士不衣織無君者不貳采衣正色裳間色非列采不入公門振絺綌不入公門襲裘不入公門野夫黃衣黃冠庶人𨿽有千金之幣不得服韍【甫勿】帶佩玉韍韠【音必】也有虞氏之服也夏后氏文之以山殷火周龍章韠君朱大夫素士爵韋圜【音圓】殺直天子直公侯前後方大夫前方後挫角士前後正韠下廣二尺上廣一尺長三尺其頸五寸肩革帶博二寸會去上五寸紕以爵韋六寸不至下五寸純以素紃以五采一命緼【於忩】韍幽衡再命赤韍幽衡三命赤韍蔥衡天子素帶朱裏終辟諸侯素帶終辟大夫素帶辟垂士練帶率下辟居士錦帶弟子縞帶並紐約用組三寸長齊於帶紳長制士三尺有司二尺有五寸子遊曰三分帶下紳居二焉紳韠結三齊大夫大帶四寸雜帶君朱緑大夫華士緇辟二寸再繚四寸凡帶有繂【力出】無箴功肆束及帶勤者有事則収之走則擁之凡帶必有佩玉佩玉有衝牙天子佩白玉而組綬公侯佩山玉而朱組綬大夫佩水蒼玉而純組綬世子佩瑜玉而綦【音其】組綬士佩瓀瑉【莫抷】而緼組綬進則揖之退則揚之然後玉鏘鳴也左玉佩右器佩玉佩以修徳器佩以只事世子君在不佩玉左結佩右設佩居則設佩朝則結佩齊則綪【千見】結佩而爵韠君子無故玉不去身於玉比徳焉是以非辟之心無自入也圭笏王晉大圭執鎭圭繅借五采五就以朝日公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇會同於王合六瑞圭以馬璋以皮璧以帛琮以錦琥以繡璜以黼諸侯相見亦如之瑑圭璋璧琮繅皆二采一就以覜【他弔】聘四圭有邸以祀天旅上帝兩圭有邸以祀地旅四望祼【貫】圭有瓉以肆先王以祼賔客圭璧以祀日月星辰璋邸射以祀山川以造贈賔客土圭以致四時日月封國則以土地珍圭以徴守以卹防荒牙璋以起軍旅以治兵守璧羨以起度谷圭以和難以聘女琬圭以治徳以結好琰圭以易行以除慝笏度二尺有六寸其中博三寸其殺六分而去一天子以球玉諸侯以象大夫以魚須文竹士竹本象可也天子之笏曰珽天子搢【音箭】珽杼上終葵首方正於天下也諸侯曰荼前詘後直讓於天子也大夫前詘後詘無所不讓也見天子入太廟與射無說笏小功不說笏當事免則說之凡有指畫於君前用笏造受命於君前則書於笏笏畢用也因飾焉執孤執皮帛卿執羔大夫執鴈士執雉庶人執鶩工商執雞服食起居雜禮天子玉藻十有三旒前後邃延龍捲以祭端而朝日於東門之外聽朔於南門之外閏月則闔門左扉立於其中皮弁以日視朝遂以食日中而餕奏而食日少牢朔月大牢五飲上水漿酒醴酏【羊支】卒食端而居動則左史書之言則右史書之禦瞽幾聲之上下年不順成則天子素服乘素車食無樂諸侯端以祭禆冕以朝皮弁以聽朔於太廟朝服以日視朝於內朝朝辧色始入君日出而視之退適路寢聽政使人視大夫大夫退然後適小寢釋服又朝服以食特牲三俎祭肺夕深衣祭牢肉朔月少牢五俎四簋子卯稷食菜羮夫人與君同庖君無故不殺牛大夫無故不殺羊士無故不殺犬豕君子逺庖廚凡有血气之類弗身踐也至於八月不雨君不舉年不順成君衣布搢本關梁不租山澤列而不賦土功不興大夫不得造車馬

皇王大紀卷二十三

欽定四庫全書

皇王大紀卷二十四

宋胡宏撰三王紀

康王

車旗曰車王之五路一曰玉路鍚樊纓十有再就建太常十有二斿以祀金路鉤樊纓九就建大旂以賔同姓以封象路朱樊纓七就建大赤以朝異姓以封革路龍勒條纓五就建大白以卽戎以封四衛木路前樊鵠【工毒】纓建大麾以田以封蕃國王后之五路重翟鍚靣朱總厭翟勒靣繢【丘謂】總安車雕靣鷖【於雞】總皆有容蓋翟車貝靣組總有握輦車組挽【無阮】有翣【色甲】羽蓋王之喪車五乘木車蒲蔽犬防尾櫜疏飾小服皆疏素車棼蔽犬防素飾小服皆素薻【子道】車薻蔽鹿淺防革飾駹【莫江】車萑蔽然防髹飾漆車蕃蔽豻防雀飾服車五乘孤乘夏篆卿乘夏縵【莫旦】大夫乘墨車士乘棧車庶人乘役車凡良車散車不在等者其用無常旗日月爲常交龍爲旂通帛爲旜【之延】雜帛爲物熊虎爲旗鳥隼爲旟【弋於】虵爲旐全羽爲旞【以醉】析羽爲旌王建太常諸侯建旂孤卿建旜大夫士建物師都建旗各象其事州裏各象其名家各象其號節建天下之六卿山國用虎節土國用人節澤國用龍節皆以金爲之道路用旌節門關用符節都鄙用管節皆以竹爲之舎王之會同之舍設梐【蒲禮】枑【胡故】再重設車宮轅門爲壇壝宮棘門爲帷宮設旌門無宮則共人門次王大旅上帝則張氊案設皇邸朝日祀五帝則張大次小次設重帟重案合諸侯亦如之師田則張幕設重帟重案諸侯朝覲會同則張大次小次師田則張幕設案孤卿有邦事則張幕設案凡祭祀張其旅幕張屍次射則張耦次幾筵王大朝覲大饗射凡封國命諸侯王位設黼依依前南鄕設莞筵紛純【之允】加繅席畫純加次席黼純左右玉几祀先王昨席亦如之諸侯祭祀席蒲筵繢純加莞席紛純右雕凡昨席莞筵紛純加繅席畫純筵國賔於牖前亦如之左彤幾甸役則設熊席右漆幾凡喪事設葦席右素幾其柏席用萑黼純諸侯則紛純每惇一幾凡吉事變幾防事仍幾朝聘饗射燕飲曰九儀辧諸侯之命等諸臣之爵以同邦國之禮而待其賔客上公九命執桓圭九寸繅借九寸冕九章建常九斿樊纓九就貳車九乘介九人禮九牢其朝位賔主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞侯伯七命侯執信圭伯執躬圭立當前疾擯者四人廟中將幣三享王禮一祼而酢出入四積再問再勞其他皆以七爲節子男五命子執谷璧男執蒲璧立當車衡擯者三人廟中將幣三享王禮一祼不酢出入三積一問一勞其他皆以五爲節王之三公八命其卿六命其大夫四命及其出封皆加一等凡諸侯之適子誓於天子攝其君則下其君之禮一等未誓則以皮帛繼子男凡大國之孤四命執皮帛以繼小國之君出入三積不問一勞朝位當車前不交擯廟中無相以酒禮之其他皆眂小國之君凡諸侯之卿各下其君二等以下及其大夫士皆如之其宮室車旗衣服禮儀各眂其命之數王將合諸侯則令爲壇三成宮旁一門詔王儀南鄕見諸侯土揖庶姓時揖異姓天揖同姓及其擯之各以其禮公於上等侯伯於中等子男於下等其將幣亦如之其禮亦如之王燕則諸侯毛凡諸公相爲賔王國五積三問皆三辭拜皆旅擯再勞三辭三揖登拜受拜送主君郊勞交擯三辭車逆拜辱三揖三辭拜受車送三還再拜致館亦如之致飱如致積之禮及將幣交擯三辭車逆拜辱賔車進答拜三揖三讓毎門止一相及廟惟上相入賔三揖三讓登再拜授幣賔拜送幣每事如初賔亦如之及出車送三請三進再拜賔三還三辭告辟致饔【音雍】餼還圭饗食致贈郊送皆如將幣之儀賔之拜禮拜饔餼拜饗食賔繼主君皆如主國之禮諸侯諸伯諸子諸男之相爲賔也各以其禮相待也如諸公之儀諸公之臣相爲國客則三積皆三辭再受及大夫郊勞旅擯三辭拜辱三讓登聽命下拜登受賔使者如初之儀及退拜送致館如初之儀及將幣旅擯三辭拜送客辟三揖每門止一相及廟惟君相入三讓客登拜客三辟授幣下出每事如初之儀及禮私靣私獻皆再拜稽首君答拜出及中門之外問君客再拜對君拜客辟而對君問大夫客對君勞客客再拜稽首君答拜客趨辟致饔餼如勞之禮饗食還圭如將幣之儀君館客客辟介受命遂送客從拜辱於朝明日客拜禮賜遂行如入之積凡侯伯子男之臣以其國之爵相爲客而相禮其儀亦如之凡四方之賔客禮儀辭命餼勞賜獻以二等從其爵而上下之凡賔客送逆同禮凡諸侯之交各稱其邦而爲之幣以其幣爲之禮凡行人之儀不朝不夕不正其主靣亦不背客王合諸侯而饗禮則具十有二牢庶具百物備諸侯而饗禮長十有再獻王巡守殷國則國君膳以牲犢令百官百牲皆具從者三公眂上公之禮卿眂侯伯之禮大夫眂子男之禮士眂諸侯之卿禮庶子壹眂其大夫之禮凡諸侯之禮上公五積皆眡飱牽三問皆修羣介行人宰史皆有牢飱五牢食四十簠十豆四十鉶四十有二壺四十鼎簋十有二牲三十有六皆陳饔餼九牢其死牢如飱之陳牽四牢米百有二十筥醯醢百有二十罋車皆陳車米眡生牢牢十車車秉有五防車未眡死牢牢十車車三秅【丁故反】芻薪倍禾皆陳乘禽日九十雙殷膳大牢以及歸三饗三食三燕若弗酌則以幣致之凡介行人宰史皆有飱饔餼以其爵等爲之牢禮之陳數惟上介有禽獻夫人致禮八壺八豆八籩膳大牢致饗大牢食大牢卿皆見以羔膳大牢侯伯子男放是而殺者也凡諸侯之卿大夫士爲國客則如其介之禮國新殺禮防荒殺禮札喪殺禮禍烖殺禮在野在外殺禮凡賔客死致禮以喪用賔客若有喪惟芻稍之受遭主國之喪則不受饗食受牲禮諸侯適天子必告於祖奠於禰冕而出視朝命祝告於社稷宗廟山川乃命國家五官而後行道而出告者五日而徧過是非禮也凡告用牲幣反亦如之諸侯相見必告於禰朝服而出視朝命祝史告於五廟所過山川亦命國家五官道而出反必親告於祖禰乃命祝史告至於前所告者而後聽朝而入曾子問曰諸侯旅見天子入門不得終禮廢者幾孔子曰四太廟火日食後之喪雨霑服失容則廢日食從天子救日各以其方色與其兵太廟火則從天子救火不以方色與兵曽子問曰諸侯相見揖讓入門不得終禮廢者幾孔子曰六天子崩太廟火日食後夫人之喪雨霑服失容則廢諸侯之聘禮天子無介上公七介侯伯五介子男三介所以明貴賤也君命使者夕幣於廟厥明使者釋幣於禰於行入朝受圭及享束帛加璧受夫人之聘璋享纁束帛加琮遂行君使士迊而請事於竟下大夫迎於郊卿勞夫人使下大夫勞卿致館宰夫設餐【七安】厥明賔皮弁入於次君皮弁拜迎於大門之外卿爲上擯大夫爲承擯士爲紹擯以傳命君子於其所尊弗敢致敬之至也三讓而傳命三讓而後入廟門三揖而後至階三讓而後升所以致尊讓也賔襲執圭致命裼奉束帛加璧享夫人如公醴賔賔北面以臣禮見公北面拜貺拜君命之辱以客禮受之所以致敬也公送賔於大門內問君及大夫勞賔及介賔請有事於卿大夫卿勞賔賔辭大夫奠鴈上介受公使卿大夫致饔餼賔朝服問卿卿受於祖廟夫人使下大夫歸禮公於賔一食再饗燕與羞俶獻無常數大夫於賔一饗一食君使卿皮弁還玉大夫還璋此輕財重禮之義也公館賔賔辭請命於朝遂行公使卿贈士送於竟聘享夫人之聘享問大夫送賔公皆再拜使者反禳而入致命歸釋幣於門獻於禰凡四器者惟其所寶以聘重禮也貨多則傷徳幣美則沒禮若兄弟之國則問大夫凡辭無常孫而說辭多則史少則不達若使者聘而誤則主君弗親饗食以愧厲之子云君子敬則用祭器故君子不以菲廢禮不以美沒禮故食禮主人親饋則客祭主人不親饋則客不祭故君子茍無禮則羙不食焉諸侯相見灌用鬰鬯無籩豆之薦大夫聘禮以酺醢天子一食諸侯再大夫士三食力無數圭璋特琥璜爵諸侯視朝大夫特士旅之五獻之尊門外缶門內壺君尊瓦甒【無甫】天子諸侯之尊廢禁大夫士棜禁君子曰無節於內者觀物弗之察矣欲察物而不由禮弗之得矣故作事不以禮弗之敬矣出言不以禮弗之信矣故曰禮也者物之致也先王之制禮也因其財物而致其義焉爾是故先王尙有徳尊有道任有能繼世以立諸侯象賢也以官爵人徳之殺也死而諡今也古者生無爵死無諡禮之所尊尊其義也失其義陳其數祝史之事也故其數可陳也其義難知也知其義而敬守之天子之所以治天下也射天子之制諸侯歳獻貢士於天子天子試之於射宮三公北靣孤東靣卿大夫西靣諸侯北靣射人詔相其法天子將祭必先習射於澤而後射於射宮其容體比於禮其節比於樂而中多者得與於祭反是者不得與於祭數與於祭而君有慶數不與於祭而君有讓數冇慶而益地數有讓而削地射之爲言繹也或曰捨也繹者各繹己之志也故心平體正持弓矢審固則射中矣射者仁之道也求正諸己巳正而後發發而不中不怨勝己者反求諸己而已矣故爲人父者以爲父鵠爲人子者以爲子鵠爲人君者以爲君鵠爲人臣者以爲臣鵠故射者各射已之鵠王以六耦射三侯三獲三容樂以騶虞九節五正諸侯以四耦射二侯二獲二容樂以貍首七節三正孤卿大夫以三耦射一侯一獲一容樂以采蘋五節二正士以三耦射豻侯一獲一容樂以采蘩五節二正騶虞者樂官備也貍【方之】首者樂防時也采蘋者樂循【辭均】法也采蘩者樂不失職也孔子曰射者何以射何以聽循聲而發發而不失正鵠者其惟賢者乎是故明乎其節之志以不失其事則功成而徳行立此天子所以養諸侯兵不用而諸侯自爲正之具也是故古者天子以射選諸侯卿大夫射者男子之事也因而飾之以禮樂也內志正外體直持弓矢審固然後可以言中此可以觀徳行矣君使士射不能則辭以疾言曰某有負薪之憂燕古者諸侯之射也必先行燕禮卿大夫士之射也必先行鄕飲酒之禮燕禮者所以明君臣之義也是故將燕小臣戒與者尊兩方壺於東楹之西左酒南上公尊瓦大南上尊士兩圜壺於門西設洗於阼階東南罍【力回】東篚西膳篚在其北君席於阼階於上居主位也君獨升立席上西靣特立莫敢適之義也射人請賔君命某賔入中庭君降一等而揖之禮之也小卿次上卿大夫次小卿士庶子以次就位於下設賔主飲酒之禮也使宰夫爲獻主臣莫敢與君亢禮也不以公卿爲賔而以大夫爲賔爲疑也明嫌之義也主人洗盥獻賔賔酬主人主人北靣獻於公主人酢公酢賔公命下大夫二人媵爵酌觶【之鼔】公興以酬賔賔以旅酬卿大夫主人獻卿二大夫媵爵如初若賔若長惟公所酬以旅如初主人獻大夫工入升歌三終笙入三終間歌三終合樂三終大師告樂備公許射人爲司正命安卿大夫遂徹俎降說【吐活】屨升坐羞庶羞主人獻士及祝史小臣賔媵【以證】觚【音沽】於公公興惟所欲酬受者就席坐行之卒受者以爵酬士士旅酌主人獻庶子遂獻左右正與內小臣無算樂賔出奏陔公不送君舉旅於賔及君所賜爵皆降再拜稽首升成拜明臣禮也君答拜之禮無不答明君上之禮也獻君君舉旅行酬而後獻卿卿舉旅行酬而後獻大夫大夫舉旅行酬而後獻士士舉旅行酬而後獻庶子俎豆牲體薦羞皆有等差所以明貴賤也鄕飲酒鄕飲酒之禮者所以明長防之序也是故請賔及介必謀於先生主人席於東南僎席於東北賔於西北介席於西南眾賔之席不屬焉立賔以象天立主以象地設介僎以象日月設三賔以象三光主之以天地經之以日月參之以三光政教之本也六十者坐五十者立侍而聽政役六十者三豆七十者四豆八十者五豆九十者六豆牲用狗尊兩壺於房戶間斯禁有酒設洗於東榮水東篚西篚所以奠爵及觶也獻用爵其他以觶羮定主人拜迎賔於庠門之外三揖而後至階三讓而後升主人肅賔及介而眾賔自從之至於門外主人拜賔及介而眾賔自入貴賤之義別矣主人洗盥酌獻有司薦脯醢【音海】賔升席乃設折俎賔祭酺醢奠爵取肺以祭嚌加於俎祭酒興席末啐酒降席奠爵告防卒爵賔酢主人主人酬賔主人獻介不嚌不啐不告主人酢介主人獻眾賔主人升賔卽席如初自拜至拜洗拜受拜送拜旣獻酬辭讓之節繁及介省矣至於眾賔升受坐祭立飲不酢而降隆殺之義辧矣工四人二瑟入升席於堂簾歌三終【鹿鳴四牡皇皇者華】主人獻之笙入立堂下三終【南陔白華華黍】主人獻之間歌三終【魚麗由庚南有嘉魚崇丘南山有臺由儀】合樂三終【關雎葛覃捲耳鵲巢采蘩采蘋】工告樂備遂出一人觶主人作相爲司正焉知其能和樂而不流也司正請安賔復席司正飲卒觶賔酬主人於阼階上主人酬介於西階上介酬眾賔畢司正復位使二人酬賔介主人命請坐賔辭以俎司正徹俎降說屨升坐乃羞無算爵無算樂賔出奏陔主人拜還送於門外自賔酬主人主人酬介介酬眾賔少長以齒終於沃洗者焉知其能弟長而無遺矣自降說屨升坐羞爵無數飲酒之節朝不廢朝莫不廢夕賔出主人拜送節文終遂焉知其能安燕而不亂也五者足以正身安國矣彼國安而天下安故孔子曰吾觀於鄕而知王道之易易也明日賔拜賜主人拜辱乃息司正無介不殺羞惟所有徵惟所欲以告於先生君子可也聘射之禮至大禮也質明而始行事日幾中而後禮成酒淸人渴而不敢飲也肉漧人饑而不敢食也日暮人倦齊莊正齊而不敢懈惰非彊有力者不能行也故勇敢彊有力者將以行禮義也天下有事則用之於戰勝矣不用之於禮義戰勝而用之於爭鬭則謂之亂人刑罰行於國所誅者亂人也如此則民順治而國安也養老者人生十年曰防學二十曰弱冠三十曰壯有室四十曰彊而仕五十曰艾服官政六十曰耆指使七十曰老而傳八十九十曰耄七年曰悼悼與耄𨿽有罪不加刑焉百年曰期頥【以友】大夫七十而致事若不得謝則必賜之幾杖行役以婦人適四方乘安車自稱曰老夫於其國則稱名越國而問焉必告之以其制一命齒於鄕裏再命齒於族三命不齒族有七十者不敢先七十者不有大故不入朝若有大故而入君必與之揖讓而後及爵者人生五十始衰六十非肉不飽七十非帛不暖八十非人不暖九十𨿽得人不暖矣是故五十而爵不從力政異粻杖於家養於鄕六十必宿肉杖於鄕養於國不親學不與服戎七十貳膳杖於國養於學達於諸侯不候朝君問則席不與賔客之事八十常珍杖於朝君問則就之拜君命一坐再至月告存齊喪之事弗及也一子不從政九十日有秩飲食不離寢天子欲有問焉則就其室以珍從天子有命則使人受其家不從政廢疾非人不養者一人不從政凡居鄕以齒而老窮不遺朝廷同爵則尙齒凡父母在子𨿽老不坐父之齒隨行兄弟之齒鴈行朋友不相逾輕任並重任分班白者不提挈不以其任行乎道路見老者則車徒辟君子耆老不徒行庶人耆老不徒食有虞氏皇而祭服深衣以燕禮養國老於上庠養庶老於下庠夏后氏収而祭服燕衣以饗禮養國老於東庠養庶老於西序殷人冔而祭服縞衣以食禮養國老於右學養庶老於左學周人冕而祭服衣兼用三代之禮養國老於東膠養庶老於虞庠凡養老天子視學大昕鼓徵眾至然後天子至乃命有司行事興秩節祭先師先聖焉有司卒事反命始之養也適東序釋奠於先老遂設三老五更羣老之席位焉適饌省醴養老之珍具遂發詠焉退修之以孝養也反登歌淸廟旣歌而語以成之也言父子君臣長防之道合徳音之致禮之大者也下管象舞大武大合眾以事達有神興有徳也正君臣之位貴賤之等焉而上下之義行矣有司告以樂闋王乃命公侯伯子男及羣吏曰反養老於東序終之以仁也是故聖人之記事也慮之以大愛之以敬行之以禮修之以孝養紀之以義終之以仁是故古之人一舉事而眾皆知其徳之備也古之君子舉大事必愼其終始而眾安得不諭焉說命曰念終始典於學有虞氏貴徳而尙齒夏后氏貴爵而尙齒殷人貴富而尙齒周人貴親而尙齒五帝憲三王有乞言五帝憲養气體而不乞言有善則記之爲惇史三王亦憲旣養老而後乞言亦防其禮有惇史凡三王養老皆引年天子巡狩諸侯待於境天子先見百年者八十九十者東行西行者弗敢過西行東行者弗敢過欲言政者君就之可也虞夏殷周天下之盛王也未有遺年者年之貴乎天下久矣次乎事親也

皇王大紀卷二十四

欽定四庫全書

皇王大紀卷二十五

宋胡宏撰三王紀

康王

喪葬曰古之葬者厚衣之以薪葬之中野不封不樹喪期無數後世聖人制衾冒棺槨使死者有終生者無憾歷夏商至周而禮節大備凡病革者內外皆掃寢東首於北牖下廢牀徹防衣加新衣體一人男女攺服屬纊以俟气絕男子不死於婦人之手婦人不死於男子之手君夫人卒於路寢大夫世婦卒於適寢士庶之妻皆死於寢天子死曰崩諸侯死曰薨大夫曰卒士曰不祿庶人曰死壽考曰卒短折曰不祿死防曰兵送終之具六十歳制七十時制八十月制九十日修惟絞紟衾冒死而後制復始終虞人狄人設階小臣復復者朝服天子以冕服復於太廟復於小寢大寢小祖大祖以乘車建綏復於四郊曰天子復矣自諸侯至於庶人各以其服皆升自東榮中屋履危北面三號捲衣投於前司服受之降自西北榮復衣不以衣屍不以斂婦人復不以袡【而亷】凡復男子稱名婦人稱字復盡愛之之道也有禱祠之心焉望反諸幽求諸神之道也北靣求諸幽之義也惟哭先復復而後行死事主人羔裘冠者易之笄纚徒跣扱上衽【而審】交手哭水漿不入口心悵焉愴焉惚焉愾焉故辟踴哭泣訃父兄命赴者赴於他國君日寡君不祿敢告執事夫人曰寡小君不祿太子曰寡君之適子某死臣訃於君曰君之臣某死父母妻長子曰君之君某之某死大夫訃於大夫士曰某不祿士訃於大夫曰某死浴屍帷堂天子張帟三重諸侯再重孤卿大夫不重君設大盤大夫夷盤造冰焉士瓦盤扶君僕人師扶右射人師扶左君薨以是舉浴屍殷人掘中霤而浴毀竈以綴足周人浴以盆沐以盤楔齒用角柶綴足以燕幾君大夫士一也設牀襢【如防彥】君以簟席大夫以蒲席士以葦席有枕襲一牀含一牀遷屍於堂又一牀君大夫士一也飯屍襲已正屍於牖下南首飯尸天子沐用黍諸侯用稷大夫士用稻含屍用具天子九諸侯七大夫五士三飯用米貝弗忍虛也不以食道用美焉耳子坐於東卿大夫父兄子姓立焉有司庶士哭於堂下北面夫人坐於西內命婦姑姊妹子姓立焉外命婦率外宗哭於堂上北面君之喪爲寄公國賔出大夫之喪爲君命出士之喪於大夫不當斂則出出必徒跣【蘇典】扱衽拊心降自西階小斂三日小斂於戶內男女奉屍夷於堂布絞縮者一橫者三君錦衾大夫縞衾士緇衾皆一是爲夷衾夷衾質殺之裁猶冒也凡冒質長與手齊殺三尺衣十有九稱君陳衣於庭百稱大夫五十士三十主人卽位袒說髦括發婦人髽【側瓜】帶麻於房中重重主道也殷主綴重焉周主重徹焉以脯醢奠曾子曰始死之奠其餘閣也歟大斂於阼子弁絰【大結】卽位於序端布絞縮者三橫者五布衿二衾君大夫士一也絞衿如朝服絞一幅爲三不辟衿五幅無紞君錦冒黼殺綴旁七大夫冒黼殺綴旁五士緇冒赬殺綴旁三小斂大斂祭服不倒皆左衽結絞不紐卒斂宰告子馮之踴夫人東西亦如之天子崩三日祝先服五日官長服七日國中男女服三月天下服殯天子七日而殯諸侯五日大夫士庶人三日夏后氏殯於東階之上殷人殯於兩楹之間周人殯於西階之上在牀曰屍在棺曰柩動屍舉柩哭踴無數惻怛痛疾悲哀志懣气盛故袒而踴之所以動體安心下气也婦人不袒故發胸擊心爵踴也君卽位而爲椑歲一漆之藏焉其色朱綠用雜金鐟大夫緑用骨士不緑天子之棺四重水兕革棺被之其厚三寸杝棺一梓棺二四者皆周棺束縮二衡三衽毎束一外栢槨諸侯三重大夫士再重棺槨之間君容柷大夫容壺士容甒【無甫】古者棺槨無度中古棺七寸槨稱之自天子達於庶人天子龍輴而槨幬【直流】爲四阿加斧於槨上畢塗屋諸侯輴【醜輪】而設幬無四阿大夫以幬攢塗不曁於棺士殯見衽塗上帷之設熬加魚臘【音昔】於旁天子之喪官正授廬舎辧其親疎貴賤主人襲斬衰帶絰居於倚廬哭無時非喪事不言寢苫【舒廉】枕塊杖而後能起爲父苴杖爲母削杖苴杖竹削杖桐也公侯之喪諸達官之長杖父在爲妻不杖不稽顙【桑郎】母在爲妻杖而不稽顙稽顙其贈也拜袒括發去飾之甚也有所袒有襲哀之節也拜稽顙哀戚之至隠也稽顙隠之甚也爲父與爲長子稽顙大夫弔之𨿽緦必稽顙拜而後稽顙殷之喪拜也孔子曰頽乎其順也稽顙而後拜周之喪拜也孔子曰頎乎其至也三年之喪吾從其至者或曰婦人爲夫與長子稽顙銘旌書銘男子稱名婦人書姓與伯仲如不知姓則書氏曰某之柩自天子至於士一也置於西階上銘明旌也以死者爲不可別已故以旗識之愛之斯錄之矣敬之斯盡其道焉耳奠朝奠日出夕奠逮日朔奠致盛焉薦新如之奠以素器以生者有哀素之心也惟祭祀之禮主人自盡焉耳豈知神之所饗亦以主人有齊敬之心也曾子問於孔子曰大功可以與饋奠乎孔子曰自斬哀以下可也曰不以輕服而重相爲乎曰非此之謂也天子諸侯之喪斬衰者奠大夫齊衰者奠士則朋友奠不足則取於大功以下者不足則反之曰廢喪服可以與於饋奠乎曰說衰與奠非禮也以擯相可也弔衾禭賵臨凡有弔者相者以入升堂致命子拜稽顙弔者出含者執璧將命子拜稽顙含者坐委於殯東南乃出襚【似醉】者執冕服致命子拜稽顙襚者下堂受爵弁服於門內霤受皮弁服於中庭自西階受朝服自堂受端將命子皆拜稽顙委衣於殯襚者出賵【孚鳳】者陳乘黃大路於中庭北輈執圭將命子拜稽顙坐委於殯東南隅者出弔含襚臨皆同日而畢事者也諸侯之相禭也以後路與冕服先路褒衣不以襚知生者弔知死者傷知生而不知死弔而不傷知死而不知生傷而不弔行弔之日不飲酒食肉羔裘冠不以弔弔於葬者必執引若從柩【其又】及壙皆執紼君遇柩於路必使人弔之婦人非三年之喪不逾封而弔婦人送迎不下堂下堂不哭男子出寢門見人不哭其無女主則男主拜女賔於寢門內其無男主則女主拜男賔於阼階下子幼則以衰抱之人爲之拜爲後者不在則有爵者辭無爵者人爲之拜在竟內則俟之在竟外則殯葬可也卿大夫疾君問之無算在殯三往焉比葬不食肉比卒哭不舉樂士有疾問之在殯一往焉比葬不舉將往必先戒之主人具殷奠以俟於門外見馬首則先入門右君入卽位於阼主人拜稽顙君稱言視祝而踴主人踴卒奠先俟於門外送君拜稽顙夫人弔於大夫士主人出迎如君夫人升堂卽位主婦降自西階拜稽顙於下夫人視世子而踴卒奠主婦送於門內拜稽顙主人送於大門之外不拜明器旣殯旬而布材與明器竹不成用瓦不成沬木不成斵琴瑟張而不平竽笙具而不和有鐘磬而無筍虡其曰明器神明之也葬則置之墓中孔子謂爲明器者知喪道矣備物而不可用也哀哉死者而用生者之器也不殆於用殉乎哉塗車芻靈自古有之明器之道也孔子謂爲芻靈者善謂爲俑者不仁不殆於用人乎哉葬天子七月而葬諸侯五月大夫士庶人三月凡葬卜宅兆卜日外事用剛日內事用柔日旬之外曰逺某日旬之內曰近某日喪事先逺日吉事先近日卜筮不過三卜筮不相襲卜筮者先聖王之所以使民信時日敬鬼神畏法令也所以使民決嫌疑定猶與也大夫之喪其卜也有司麻衣布衰帶因防屨緇布冠不防占者皮弁如筮則史練冠長衣以筮占者朝服凡聽卜有事於屍則去杖葬有日啟殯設啟奠朝於祖其朝也順死者之孝心也其哀離其室也故至於祖考之廟而後行殷祭而殯於祖及葬毀宗躐行出於大門周朝而遂葬質明設遷祖之奠奉柩載於桞車有虞氏之綏夏后氏之綢練殷之崇牙周之壁翣飾棺君龍帷三池振容黼荒火黻三列素錦禇加帷荒纁紐六齊五采五貝黼黻畫翣各二皆戴圭魚躍拂池纁戴六纁披六大夫士視是以衰載銘旌之車是爲祥車祥車曠左遷柩南首設祖奠厥明遣奠苞牲體載之天子九个車九乘疏布輤四面有章置於四隅諸侯七大夫五君執綍五百人皆銜枚司馬執鐸十有六人匠執羽葆禦柩大夫執引者三百人執鐸四人禦柩以茅葬於北方北首三代之達禮也之幽之故也端衰喪車無等大夫將葬弔於官及出命引之三步則止如是者三君退朝亦如之哀次亦如之天子之壙闕地爲隧庶人縣棺而封三年之喪自天子達葬不爲雨止不封不樹喪不貳事自天子達於庶人殷人冔而葬周人弁而葬者與神交之道也曾子問於孔子曰葬引至於堩【古鐙】日食如之何孔子曰吾嘗從老聃【耽】助葬於巷黨及堩日有食之老聃曰丘止柩就道右止哭以聽變旣明反而後行曰禮也反葬而問之曰夫柩不可以反者也日有食之不知其已之遲速則豈如行哉老聃曰諸侯朝天子見日而行逮日而舎奠大夫使見日而行逮日而舎夫柩不早出不暮宿見星而行者惟罪人與奔父母之喪者乎日有食之安知其不見星也君子行禮不以人之親痁【始廉】患老聃云封弔虞封主人贈以纁束帛弔殷旣封而弔弔於壙作虞主其木用桑祝先歸宿虞屍是故送形而往迎精而反歠主人主婦室老爲其病也君命食之也反哭升堂反諸其所作也主婦入於室反諸其所養也周反哭而弔弔於家其弔也哀之至也反而亡焉失之矣於是爲甚孔子曰死民之卒事也殷已慤吾從周旣反哭有司以幾筵舎奠於墓左主人與有司視虞牲是日以虞易奠以吉祭易喪祭弗忍一日離也男男屍女女尸天子九虞諸侯七大夫五士三曾子問於孔子曰小功可以與於祭乎孔子曰自斬衰以下禮也曰不以輕喪而重祭乎曰天子諸侯之喪祭也不斬衰者不與祭大夫齊衰者與祭士祭不足則取於兄弟大功以下者曰相識有喪服可以與於祭乎曰緦不祭又何助於人卒哭旣虞卒哭天子九月諸侯七月大夫五月士三月報葬者報虞三月而後卒哭旣卒哭宰夫執木鐸以命於宮曰捨故而諱新禮不諱嫌名二名不偏諱逮事父母則諱王父母不逮事父母則不諱王父母君所無私諱大夫之所有公諱詩書不諱臨文不諱廟中不諱夫人之諱𨿽質君之前臣不諱也婦諱不出門大功小功不諱入竟而問禁入國而問俗入門而問諱周人明日奉主於太廟祭從昭穆是謂之祔自始虞至於祔必於是日也接不忍一日未有所歸也虞杖不入於室祔杖不升於堂祔士大夫不得祔於諸侯祔於諸祖父之爲士大夫者其妻祔於諸祖姑妾祔於妾祖姑無妾祖姑者易牲而祔於女君可也其妻爲大夫而卒而後其夫不爲大夫而祔於其妻則不易牲妻卒而後夫爲大夫而祔於其妻則以大夫牲諸侯不得祔於天子天子諸侯大夫可以祔於士士不攝大夫攝大夫惟宗子士不祔於大夫之昆弟無昆弟則從其昭穆𨿽王父在亦然王父死未練祥而孫又死猶是祔於王父也男子祔於王父則配女子祔於王母則不配公子祔於公子婦之喪虞卒哭其夫若子主之祔則舅主之婦祔於祖姑祖姑有三人則祔於親者有父母之喪尙功哀而祔兄弟之殤【詩羊】則練冠祔於殤稱陽童某甫不名神也祔葬者不筮宅練期十三月而練筮日筮屍視濯皆要絰杖屨繩有司告具而後去杖筮日筮屍有司告事畢而後杖拜送賔祥二十五月而祥吉服而筮屍作栗主主人朝服縞冠素紕奉主入廟二十六月而禫【徒感】旣禫復常曾子問於孔子曰三年之喪弔乎孔子曰三年之喪練不羣立不旅行君子以禮飾情三年之喪而弔哭不亦虛乎是故𨿽功衰不弔期之喪十一月而練十三月而祥十五月而禫練則弔弔於鄕人哭而退不聽事焉功哀弔待事而執事小功緦執事不與於禮相趨也出宮而退相揖也哀次而退相問也旣封而退相見也反哭而退朋友虞祔而退諸侯葬必皮弁裼衰所弔𨿽葬主人必免主人未喪服則君亦不裼衰忌日忌日必哀稱諱君子以爲終身之憂遭喪雜禮曾子問於孔子曰並有喪如之何孔子曰葬先輕而後重其奠也先重而後輕禮也自啟及葬不奠行葬不哀次反葬奠而後辭於殯遂修葬事其虞也先重而後輕禮也先葬者不虞祔待後事其葬服斬衰父喪未終而有母之喪其除喪也服其除服卒事反喪服諸父昆弟之喪亦然父母之喪將祭而昆弟死旣殯而祭如同宮則𨿽臣妾葬而後祭主人及執事者之升降散等虞祔亦然自諸侯達諸士曾子問於孔子曰士大夫有私喪可以除之矣而有君服焉如之何孔子曰有君服於身者不敢私服於是有過時而弗除也君之喪服除而後殷祭禮也曾子曰父母之喪弗除可乎孔子曰先王制禮過時弗舉禮也非弗能勿除也患其過於制也故君子過時不祭禮也曾子曰君薨旣殯而臣有父母之喪如之何孔子曰歸居於家有殷事則之君所朝夕否曰君旣啟而臣有父母之喪則如之何孔子曰歸哭而反送君曰君未殯而臣有父母之喪則如之何曰歸殯反於君所有殷事則歸朝夕否大夫室老行事士則子孫行事大夫內子有殷事亦之君所朝夕否君之喪旣引臣聞父母之喪遂旣封而歸不俟子父母之喪旣引及塗聞君薨遂旣封攺服而往君出疆以三年之戒以椑從君薨及其入也其殯服則子麻弁絰【音勉】疏衰菲杖入自關升自西階如小斂則子勉而從柩入自門升自阼階君大夫士一也君薨於路館復如國於道則以綏復於車左轂其輤有裧緇布裳帷素錦爲屋而行至於廟門說輤不毀墻遂入適所殯大夫士輤蒲裳布帷葦席爲屋至家說輤輲【市專】車遂入至阼階說適所殯大夫使他國卒於公館者復於私館者不復公館與公所爲曰公館卿大夫士之家曰私館奔喪之禮始聞親喪哭盡哀問故又哭盡哀遂行見星而行見星而捨哭辟市朝望境而哭入門升自西階殯東坐哭盡哀括發袒降堂東卽位哭踴襲絰於序東絞帶反位拜賔成踴送賔反位眾主人兄弟出哭止相者告就次於又哭三哭皆括發袒成踴三日成服於五哭拜賔送賔如初奔喪者非主人則主人爲之拜賔送賔齊衰以下奔者入中庭北靣哭免麻於序東卽位袒與主人哭成踴於又哭三哭皆免袒冠至尊也不居肉袒之禮故爲之免以代之也冠者不袒袒者必免母喪異於父者一括發而已括發以麻免而以布齊衰惡筓以終喪奔不及殯者先之墓北靣坐哭盡哀主人卽位於墓左婦人於右奔者成踴盡哀括發東卽主所絰絞帶哭成踴遂冠歸入門左北靣哭盡哀括髮袒成踴東卽位他皆如前禮齊衰以下不及殯先之墓西靣哭免麻襲歸免袒他如前禮聞喪不得奔則爲位行禮如之若除喪而後歸則之墓哭成踴東括發袒絰哭盡哀遂除至家不哭主人無變於服哭不踴奔兄弟之喪先之墓而後之家爲位而哭所知之喪則哭於宮而後之墓奔齊哀者望鄕而哭大功望門小功至門緦麻卽位而哭三年之喪則君夫人歸夫人其歸也以諸侯之弔禮其待之也若待諸侯然夫人至自闈門升自側階君在阼其他如奔喪坐哭於殯東西靣盡哀東髽卽位與主人更踴婦人喪父母者旣練而歸期九月者旣葬而歸大夫士父母之喪旣練而歸朔月忌日則歸哭於宗室諸父兄之喪旣卒喪而歸父不次於子兄不次於弟父不爲眾子次於外哭父之黨於廟母妻之黨於寢師於廟門外朋友於寢門外所識於野張帷凡爲位不奠哭天子九諸侯七卿大夫五士三大夫哭諸侯不敢拜賔凡奔喪有大夫至袒拜之成踴而後襲士則襲而後拜之凡異居聞兄弟之喪其始麻散帶絰未服麻而奔喪及主人未成絰也疏者與主人皆成之親者終其麻帶絰之日數主人未除喪有兄弟自他國至則主人不免而爲主凡喪服未畢有弔者則爲位而哭拜踴逺兄弟之喪旣除喪而後聞免袒成踴拜賔則尙左手久而不葬者惟主喪者不除爲兄弟旣除喪已及其葬也反服其服緦小功虞卒哭則免旣葬而不報虞則𨿽主人皆冠及虞則皆免逺葬者比反哭則皆冠及郊而後免反哭君弔𨿽不當免時也主人必免不散麻𨿽異國之君免也親者皆免

皇王大紀卷二十五

欽定四庫全書

皇王大紀卷二十六

宋胡宏撰三王紀

康王

服制曰喪之有服也稱其惻怛悲悼之情也自髙辛氏其服也哀後世聖人立制度識別親疎貴賤使足以成文理故服術有六一曰親親二曰尊尊三曰名四曰出入五曰長幼六曰從服服制有五一曰斬衰二曰齊衰三曰大功四曰小功五曰緦麻斬衰有二齊衰有四大功四小功緦麻闕親親以三爲五以五爲九上殺下殺旁殺而親畢從服有六有屬從有徒從有從有服而無服有從無服而有服有從重而輕有從輕而重斬【不緝也】衰裳【上曰衰下曰裳】絰【麻在首在腰皆曰絰】杖絞帶【帶繩也】冠繩纓菅屨三年者子爲父諸侯爲天子臣爲君父爲長子爲人後者爲所後父妻爲夫妾爲君父卒而爲祖後者女子子在室爲父布總箭笄髽衰三年子嫁反在父之室爲父三年公士大夫之眾臣爲其君布帶繩屨三年疏衰裳齊牡麻絰冠布纓削杖布帶疏屨三年者祖父卒而爲祖母后者父卒爲母繼母如母繼母如母者配父也慈母如母母爲長子妾爲君之長子爲慈母后者爲庶母可也爲祖庶母可也子遊問於孔子曰喪慈母如母禮與孔子曰非禮也古者男子外有傅內有慈母君命所使教子者也何服之有昔者魯昭公少喪其母有慈母良及其死也公欲喪之有司曰古之禮慈母無服公曰古者天子練冠以燕居公弗忍也遂練冠以喪慈母喪慈母自魯昭公始也疏衰裳齊牡麻絰冠布纓削杖布帶疏屨期者父在爲母夫爲妻出妻之子爲母若爲父後則不父卒繼母嫁從爲之服報疏衰裳齊牡麻絰冠布纓不杖麻屨期者爲祖父母【𨿽天子不降也】爲世父母叔父母大夫之適子爲妻昆弟爲眾子昆弟之子大夫之庶子爲適昆弟適孫爲人後者爲其父母報女子子適人者爲其父母昆弟之爲父後者爲繼父同居者爲夫之君姑姊妹女子子適人無主者姑姊妹報爲君之父母妻長子祖父母妾爲女君婦爲舅姑夫之昆弟之子公妾大夫之妾爲其子女子子爲祖父母大夫之子爲世父母叔父母子昆弟昆弟之子姑姊妹女子子無主者爲大夫命婦者惟子不報大夫爲祖父母適孫爲士者公妾以及士妾爲其父母疏衰裳齊牡麻絰無受三月者庶人爲國君寄公爲所寓丈夫婦人爲宗子宗子之母妻爲舊君君之母妻大夫在外其妻長子爲舊君爲繼父不同居者爲曽祖父母大夫爲宗子爲舊君爲曽祖父母爲士者女子子嫁者未嫁者爲曾祖父母大功布衰裳牡麻絰無受者子女子子叔父姑姊妹昆弟夫之昆弟之子女子子適孫之長殤中殤大夫之庶子爲適昆弟公爲適子大夫爲適子之長殤中殤其長殤皆九月纓絰絰不樛垂其中殤七月不纓絰十九以下爲長殤十五以下爲中殤十一以下爲下殤八歳以下爲無服之殤無服之殤以日易月殤而無服大功布衰裳牡麻絰纓布帶三月受以小功衰卽葛九月者爲姑姊妹女子子適人者爲從父昆弟爲庶孫爲適婦爲人後者爲其昆弟女子子適人者爲眾昆弟爲侄丈夫婦人報爲夫之祖父母世父母叔父母夫之昆弟無服大夫爲世父母叔父母子昆弟昆弟之子爲士者【若尊同則不降】公之庶昆弟大夫之庶子爲母妻昆弟皆爲其從父昆弟之爲大夫者爲夫之昆弟之婦女子適人者大夫之妾爲君之庶子女子子嫁者未嫁者爲世父母叔父母姑姊妹大夫大夫之妻大夫之子公之昆弟爲姑姊妹女子子嫁於大夫者君爲姑姊妹女子子嫁於國君者【旁親天子諸侯無服】小功繐衰裳牡麻絰旣塟除之者諸侯之大夫爲天子小功布衰裳澡麻帶絰五月者爲叔父及適孫及昆弟之下殤大夫庶子爲適昆弟及姑姊妹女子子之下殤爲人後者爲其昆弟從父昆弟之長殤爲夫之叔父之長殤昆弟之子女子子夫之昆弟之子女子子之下殤爲侄庶孫丈夫婦人之長殤大夫公之昆弟大夫之子爲其昆弟庶子姑姊妹女子子之長殤大夫之妾爲庶子之長殤大功之殤中從上小功之殤中從下君之適長殤車三乘君之庶長殤大夫之適長殤車一乘曾子問曰下殤土周塟於園遂輿機而往塗邇故也若墓逺則如之何孔子曰昔者史佚有子而死下殤也墓逺召公曰何以不棺斂於宮中史佚曰吾敢乎哉召公言於周公周公曰豈不可史佚行之爲殤後者以其服服之除殤之喪者其祭也必小功布衰裳牡麻絰卽葛五月者從祖祖父母從祖父母報從祖昆弟從父姊妹孫適人者爲人後者爲其姊妹適人者爲外祖父母從母丈夫婦人報夫之姑姊妹娣姒婦報大夫大夫之子公之昆弟爲從父昆弟庶孫姑姊妹女子子適士者大夫之妾爲庶子適人者庶婦君母之父母從母君子子爲庶母慈已者緦麻三月者爲族曾祖父母族祖父母族父母族昆弟庶孫之婦庶孫之中殤從祖姑姊妹適人者報從祖父從祖昆弟之長殤外孫從父昆弟侄之下殤夫之叔父之中殤下殤從母之長殤報庶子爲父後者爲其母士爲庶母貴臣貴妾乳母從祖昆弟之子曾孫父之姑從母昆弟甥壻妻之父母姑之子舅之子夫之姑姊妹之長殤夫之諸祖父母報君母之昆弟從父昆弟之子之長殤昆弟之孫之長殤爲夫之從父昆弟之妻士爲妾之有子者何謂上殺父三年祖期則曽祖宜大功髙祖宜小功而皆齊衰三月者不敢以大功小功旁親之服加乎至尊也三月則殺矣此所謂上殺何謂下殺適子三年庶子期適孫大功則曾孫宜五月而與孫皆緦麻三月者曾孫服曾祖三月曾祖報之亦三月以其卑也故服緦麻此所謂下殺何謂旁殺服祖期則世叔父宜大功以其與父一體故加以期從世叔則疏矣故爲之小功族世叔又疏矣故爲之緦麻此自父而旁殺者也祖之兄弟小功曾祖兄弟緦麻髙祖兄弟無服此自祖而旁殺者也同父至親期同祖爲從大功同曾祖爲再從小功同髙祖三從緦麻此自兄弟而旁殺者也父爲子期爲兄弟之子宜九月而亦期者以其猶子而進之也從兄弟之子小功再從兄弟之子緦麻此自子而旁殺者也祖爲孫大功兄弟之孫小功從兄弟之孫緦麻此自孫而旁殺者也公子之妻爲其皇姑齊衰此從輕而重者也爲妻之父母緦麻此從重而輕者也公子之妻爲公子之外兄弟緦麻此從無服而有服者也公子爲其妻之父母無服此從有服而無服者也王爲三公六卿錫衰爲諸侯緦衰爲大夫士疑衰其首服皆弁絰公爲卿大夫錫衰以居出亦如之當事則弁絰大夫相爲亦然爲其妻往則服出則否練冠麻衣縓緣公子爲其母也縓冠葛絰帶麻衣縓緣公子爲其妻也皆旣塟除之宗子母在爲妻禫與諸侯爲兄弟者服斬君之母非夫人則羣臣無服惟近臣從君服其餘從而服不從而稅君𨿽未知喪臣服已從服者所從亡則已屬從者所從𨿽沒服爲母之君母母卒則不服爲君母后者君母卒則不爲君母之黨服妾從女君而出則不爲女君之子服女君死則妾爲女君之黨服攝女君則不爲先女君之黨服生不及祖父母諸父昆弟而父稅喪已則否降而在緦小功者則稅之爲君之父母妻長子君已除喪則不稅爲慈母之父母無服大夫公之昆弟大夫之子於兄降一等爲人後者於兄弟降一等報於所爲後之兄弟之子若子君之所爲兄弟服室老降一等夫之所爲兄弟服妻降一等庶子爲後者爲其外祖父母從母舅無服宗子孤爲殤大功衰小功衰皆三月親則月算如邦人童子惟當室緦免而杖世子不降妻之父母其爲妻也與大夫之適子同大夫降其庶子其孫不降其父夫爲人後者其妻爲舅姑大功宗子母在爲妻禫爲慈母后者爲庶母可也爲祖庶母可也爲父母妻長子禫庶子在父之室則爲其母不禫爲父後者爲出母無服無服也者喪者不祭故也適婦不爲舅後者則姑爲之小功大夫爲其父母兄弟之未爲大夫者之喪服如士服士爲其父母兄弟之爲大夫者之喪服如士服大夫之適子服大夫之服大夫之庶子爲大夫則爲其父母服大夫服其位與未爲大夫者齒君爲天子三年夫人如外宗之爲君世子不爲天子服大夫之適子爲君夫人太子如士服君之母非夫人則羣臣無服惟近臣及僕驂乘從服惟君所服服也庶子在父之室則爲其母不禫庶子不以杖卽位父不主庶子之喪則孫以杖卽位可也父爲長子杖則其子不以杖卽位或曰父不爲主而杖者姑在爲夫杖母爲長子削杖女子子在室爲父母其主喪者不杖則子一人杖君主夫人妻太子適婦之喪諸侯於異國之臣則其君爲主凡喪父在父爲主父沒兄弟同居各主其喪親同長者主之不同親者主之凡主兄弟之喪𨿽疏亦虞之大夫不主士之喪士之子爲大夫則其父母弗能主也使其子主之無子則爲之置後妻之昆弟爲父後者死哭之適室子爲主袒免哭踴夫入門右父在哭於妻之室非爲父後者哭諸異室姑姊妹其夫死而夫黨無兄弟使夫之族人主之妻之黨𨿽親弗主夫若無族則四鄰主之無四鄰則裏尹主之喪有無後而無主男主必使同姓婦主必使異姓攺塟緦爲朋友麻斬衰不說絰帶居倚廬寢苫枕塊婦人則否容貌若苴累累顚顚瞿瞿繭繭哭若往而不反惟而不對三日不食旣殯食粥旣虞卒哭柱楣翦屏芐翦不納疏食水飲期而小祥居堊室寢有席不與人居食有菜菓又期而大祥食有醯醬中月而禫禫而從禦飲醴酒吉祭而復寢齊衰貌若枲哭若往而反對而不言二日不食疏食水飲不食菜菓居堊室芐翦不納大功貌若止哭三曲而偯言而不議一日不食食不醯醬寢有席小功緦麻容貌可也哀容可也再不食可也議而不及樂不飲醴酒牀可也孔子曰伯母叔母疏衰踴不絕地姑姊妹之大功踴絕於地知此者由文矣哉布八十縷爲一升斬衰三升齊衰四升五升六升大功七升八升九升小功十升十一升十二升緦麻十五升去其半有事其縷無事其布也苴絰大搹五分而去一以爲帶杖大如要絰齊衰之絰斬衰之帶也斬衰旣虞卒哭受以成布六升冠七升疏衰受以成布七升冠八升去麻服葛葛帶三重期而祭小祥練冠練衣黃裏縓緣履無絢角塡鹿裘衡長袪袪裼之可也要絰不除男子除乎首婦人除乎帶除服者先重者易服者先輕者又期而祭大祥期服素縞麻衣中月而禫祭禫而纎無所不佩至親以期斷加隆焉使倍之故再期也三年以爲隆緦小功以爲殺期九月以爲間上象於天下法於地中則於人人之所以羣居和壹之理盡矣三年之喪二十五月而畢哀痛思慕若駟之過隙然而遂之是無窮也故親喪外除兄弟之喪內除期而祭禮也期而除喪道也祭不爲除喪也三年之喪旣練矣有期之喪旣塟矣則帶其故葛絰期之絰服其功衰有大功之喪亦如之小功無變也麻之有本者變三年之葛旣練遇麻斷本者於免絰之旣免去絰每可以絰必絰旣絰則去之小功不易喪之練冠如免則絰其緦小功之絰因其初葛帶緦之麻不變小功之葛小功之麻不變大功之葛以有本爲稅殤長中變三年之葛終殤之月算而反三年之葛是非重麻爲其無卒哭之稅下殤則否父大功小功之末可以冠子可以嫁子可以娶婦已𨿽小功旣卒哭可以娶妻下殤之小功則不可三年而後塟者必再祭其祭之間不同時而除喪大功者主人之喪有三年者則必爲之再祭朋友虞祔而已虞祭不致爵練祭不旅酬祥祭無算爵小祥之祭主人之酢也嚌之眾賔兄弟啐之大祥主人啐之眾賔兄弟飲之可也凡待祭喪者告賔祭薦而不食餕余不祭父不祭子夫不祭妻居喪之禮毀瘠不形視聽不衰升降不由阼階出入不當門隧孔子曰首有瘡則沐身有痬則浴病則飲酒食肉疾止復初毀瘠爲病君子弗爲也毀而死君子謂之無子五十不致毀六十不毀七十惟衰麻在身飲酒食肉處於內三年之喪如或遺之酒肉則受之必三辭衰絰而受之如君命則不敢辭受而薦之喪者不遺人人遺之𨿽酒肉弗受也從父兄弟以下旣卒哭遺人可也有服人召之食不往大功以下旣塟適人其黨食之則食非其黨則不食疏衰之喪旣塟人請見之則見不請見人小功請見人可也大功不以執摯惟父母之喪不辟涕而見人父母之喪三年不從政齊衰大功之喪三月不從政將徙於諸侯三月不從政自諸侯來徙家期不從政又曰三年之喪祥而後從政期之喪卒哭而從政九月之喪旣塟而從政小功緦之喪旣殯而從政居喪未塟讀喪禮旣塟讀祭禮喪復常讀樂章居喪不言樂祭事不言防凡見人無免絰𨿽朝於君無免絰惟公門有稅齊衰旣塟與人立君言王事不言國事大夫士言公事不言家事君旣葬王政入於國旣卒哭而服王事大夫士旣塟公政入於家旣卒哭弁絰帶金革之事無辟也旣練君謀國政大夫士謀家事適墓不登壠助塟必執紼臨喪不笑揖人必違其位望柩不歌入臨不翔當食不嘆鄰有喪舂不相里有殯不巷歌適墓不歌哭日不歌送喪不由徑送塟不辟塗潦臨防則必有哀色執紼不笑臨樂不嘆介冑則有不可犯之色故君子戒愼不失色於人君子已孤不更名已孤暴貴不爲父作諡

皇王大紀卷二十六

欽定四庫全書

皇王大紀卷二十七

宋胡宏撰三王紀

康王

祭祀曰自包羲氏教民養牲以薦神只後聖有作爲政於天下必本諸天殽以降命命降於社之謂殽地降於祖廟之謂仁義降於山川之謂興作降於五祀之謂制度有天下者祭百神是故天子祭天地祭四方祭山川祭五祀歳徧諸侯方祀祭山川祭五祀嵗徧在其地則祭之亡其地則不祭大夫祭五祀嵗徧士祭其先凡祭有其廢之莫敢舉也有其舉之莫敢廢也非其所祭而祭之名曰淫祀淫祀無福郊聖人因天事天因地事地因名山升中於天因吉土以饗帝於郊是故天子適四方先柴郊之祭也迎長日之至也大報天而主日配以月夏后氏祭其闇殷人祭其陽周人祭日以朝及闇祭日於壇祭月於坎以別幽明以制上下祭日於東祭月於西以別內外以端其位兆於南郊就陽位也掃地而祭於其質也器用陶匏以象天地之性也於郊故謂之郊牲用騂尙赤也特牲用犢貴誠也郊之用辛也周之始郊日以至卜郊受命於祖廟作於禰宮尊祖親考之義也卜之日王立於澤親聽誓命受教諌之義也孔子曰昔三代明王皆事天地之神明無非卜筮之用不敢以其私防事上帝是故不犯日月不違卜筮卜筮不相襲也大事有時日小事無時日有筮外事用剛日內事用柔日不違筮獻命庫門之內戒百官也大廟之命戒百姓也祭之日王皮弁以聽祭報示民嚴上也喪者不敢哭防服者不敢入國門汜埽反道鄕爲田燭弗命而民聽上祭之日王被衮以象天戴冕藻十有二則天數也乘素車貴其質也旂十有二旒龍章而設日月以象天也天埀象聖人則之郊所以明天道也帝牛不吉以爲稷牛帝牛必在滌三月稷牛惟具萬物本乎天人本乎祖此所以配上帝也郊之祭也大報本反始也啟蟄而郊祈谷於上帝也禮之近人情者非其至者也郊血大饗腥三獻爓一獻孰至敬不享味而貴气臭也是故至敬無文父黨無容祀帝於郊敬之至也至敬不壇故掃地而祭社社祭土而主陰气也土發而社助時也君南鄕於北牖下答陽之義也日用甲用日之始也天子大社必受霜露風雨以達天地之气也是故喪國之社屋之不受天陽也亳社北牖使陰明也社所以神地之道也地載萬物天垂象取財於地取法於天是以尊天而親地也故教民美報焉家主中霤而國主社示本也惟爲社事單出裏惟爲社田國人畢作惟社丘乘共粢盛所以報本反始也季春出火爲焚也然後簡其車賦而歷其卒伍而君親誓社以習軍旅左之右之坐之起之以觀其習變也而流示之禽而艷諸利以觀其不犯命也求服其志不貪其得故以戰則克以祭則受福天子社稷皆太牢諸侯社稷皆少牢

論曰成身莫大於禮禮莫重於祭祭祀之禮所以立吾誠也神之爲物非他卽吾之誠是矣王者繼天而爲之子獨主萬化故祭天於郊祭地於社祭名山大川五祀各於其方後世禮失其傳論者不本於性命故秦禮八神以求僊人一曰天二曰地三曰兵四曰陰五曰陽六曰月七曰日八曰四時漢祠太一求神僊方士曰天神貴者太一太一佐曰五帝是皆不知神之情狀方士家妄作儒者不取也及歷攷儒者論祭天地之禮於天則有昊天上帝有五方帝有感生帝夫土不可以有二王而天可以有七帝乎於地則或立方澤或立方丘或立北郊與天敵體是猶家有二主也且子事父母父在爲母齊衰期不敢亢其父者尊無二上故也王者父事天母事地而可崇地以抗天乎是故夫獨制義於其家而家道正矣君獨出令於其國而天下定矣天獨健而無息地道順承而無成而太極立矣王者以父事天立誠而精一其徳故兆於南郊埽地而祭者昊天上帝而已天言其气帝言其性也社祭土所以神地道也名山大川者寶貨財用之所出而四方之所依據也五祀者谷與水火金木也人所日用莫過五材不是之報而顧報行與門戶舉失輕重豈禮也哉禮之所貴貴其義也是故王者祭天以柴燎牲使气上達語其精誠則謂之禋語其感格則謂之類語其方兆則謂之郊指事異名其實一也周禮乃專以禋祀歸之上帝以實柴歸之日月星辰以槱燎歸之司中司命風師雨師不以日月星辰一於天而以柴燎分爲三多見其妄也又司中司命風師雨師說者以爲星也上文旣曰以實柴祀日月星辰則宜兼之矣夫日月猶可兼於星辰豈此四星而不可兼於日月乎其文乖次失禮之義蓋劉歆【下逸】

宗廟生曰父曰母曰妻死曰考曰妣曰嬪祭王父曰皇祖考王母曰皇祖妣父曰皇考母曰皇妣夫曰皇辟禮有五經莫重於祭祭者自中出生於心也賢者之祭也必受其福福者備也無所不順之謂備忠臣以事其君孝子以事其親其本一也子之事親有三道焉養則觀其順也喪則觀其哀也祭則觀其敬而時也天子七廟左三昭右三穆與大祖之廟而七諸侯五廟山節藻棁復廟重檐刮楹達鄕反坫出尊崇坫康圭疏屏天子之廟飾也春祠夏禴秋甞冬烝夏殷宗廟之祭春曰礿夏曰禘禮不王不禘禘王者之大祭也王者禘其祖之所自出時祭曰禘則亂名也於是春更曰祠夏更曰禴諸侯祫及其太祖大夫士有大事省於君於祫及其髙祖三年一禘五年一祫大夫三廟士一廟有田則祭無田則薦凡祭祀張旅幕張屍次祭成喪者必有屍孫爲王父屍所使爲屍者於祭者子行也父北面而事之所以明子事父之道也孫幼則使人抱之無孫則取於同姓之適孔子曰屍冕弁而出卿大夫士皆下之君知所以爲屍者則自下之屍必式乘必以幾必有前驅君與屍行接武大夫繼武士中武徐趨皆用是疾趨則欲發而手足毋移及時將祭君子乃齊散齊七日致齊三日齊者不樂不弔不敢散其志也精明之至然後可以交神明是故先期旬有一日宮宰宿夫人夫人亦散齊七日致齊三日君子生則敬養死則敬享致愛則存致慤則著惟聖人爲能饗帝孝子爲能饗親三月系七日齊三日宿愼之至也君致齊於外夫人致齊於內然後防於太廟鋪筵設同幾爲依神也天道至教聖人至徳廟堂之上罍尊在阼犧尊在西廟堂之下縣鼓在西應鼓在東君西酌犧象夫人東酌罍尊君衮冕立於阼夫人副禕立於東房夫祭必夫婦親之所以備外內之官也官備則具備水艸之菹陸產之醢三牲之俎八簋之實昆虫之異艸木之實天之所生地之所長茍可薦者莫不咸在示盡物也外則盡物內則盡志此祭之心也君迎牲而不迎屍別嫌也屍在廟門外則疑於臣在廟中則全於君君在廟門外則疑於君入廟門則全於臣全於子是故不出者明君臣之義也崇事宗廟社稷則子孫順孝祭者教之本也是故君子之事君也必身行之所不安於上則不以使下所惡於下則不以事上非諸人行諸己非教之道也君執圭瓉祼屍大宗執璋瓉亞祼及迎牲君執紖卿大夫贊幣而從士執芻宗婦執盎從夫人奠盎薦涗水君執鸞刀羞嚌君獻屍夫人薦豆執校執醴授之執鐙君親制祭夫人薦盎君親割牲夫人薦酒卿大夫從君命婦從夫人屍酢夫人執柄夫人受屍執足夫婦相授受不相襲處酢必易爵明夫婦之別也洞洞乎其敬也屬屬乎其忠也勿勿乎其欲其饗之也納牲詔於庭血毛詔於室羮定詔於堂三詔皆不同位蓋道求而未之得也設祭於堂爲祊乎外故曰於彼乎於此乎或曰君牽牲穆答君卿大夫序從旣入廟門麗於碑卿大夫而毛牛尙耳鸞刀以刲取膟膋乃退爓祭祭腥而退敬之至也又曰酒在室醴醆在戶粢醍在堂澄酒在下陳其犧牲備其鼎俎列其琴瑟管磬鼓鐘修其祝嘏以降上神與其先祖以正君臣以篤父子以睦兄弟以齊上下夫婦有所是謂承天之祜作其祝號酒以祭薦其血毛腥其爼孰其殽與其越席疏布以冪衣其澣帛醴醆以獻薦其燔炙君與夫人交獻以嘉魂魄是謂合莫然後退而合烹體其犬豕牛羊實其簠簋籩豆鉶羮祝以孝告嘏以慈告是謂大祥此禮之大成也又曰及入舞君執干戚就舞位君爲東上冕而總幹率其羣臣以樂皇屍禮交動乎上樂交應乎下和之至也禮也者反其所自生樂也者樂其所自成是故聖王制禮以節事修樂以道志夫祭有三重焉獻之屬莫重於祼聲莫重於聲歌舞莫重於武宿夜此周道也凡三道者所以假於外而以增君子之志也有事於太廟則羣昭羣穆咸在凢賜爵昭爲一穆爲一昭與昭齒穆與穆齒及羣有司皆以齒所以別父子逺近長幼親疏之序而無亂也古者明君爵有徳祿有功必於大廟故祭之日一獻君降立於阼階之南南鄕所命北面史由君右執防命之再拜稽首受書以歸而舎奠於其廟此爵賞之施也凡爲俎者以骨爲主骨有貴賤殷人貴髀周人貴肩凡前貴於後俎者所以明祭之必有惠也是故貴者取貴骨賤者取賤骨貴者不重賤者不虛示均也羔豚而祭百官皆足太牢而祭不必有餘惠均則政行事成而功立矣餕者祭之末也善終者如始餕其是已君子曰屍亦餕神之餘也惠術也可以觀政矣是故屍謖君與卿四人餕君起大夫六人餕大夫起士八人餕士起各執其具以出陳於堂下百官進徹之所以別貴賤之等而興施惠之象也是故以四簋黍見其修於廟中也廟中者竟內之象也故曰可以觀政矣又曰屍飲三君洗玉爵獻卿屍飲七以瑤爵獻大夫屍飲九以散爵獻士及羣有司是故貴者獻以爵【一升】賤者獻以散【五升】尊者舉觶【三升】卑者舉角【四升】明尊卑之等也煇胞翟閽者吏之至賤者也屍又至尊以至尊旣祭之末不忘至賤而以其餘畀之此之謂上下之際又曰有虞氏之祭也尙用气血腥爓祭用气也殷人尙聲臭味未成滌蕩其聲樂三闋然後出迎牲周人尙臭灌用鬯臭郁合鬯臭陰達於淵泉灌以圭璋用玉气也旣灌然後迎牲致陰气也蕭合黍稷臭陽達於墻屋故旣奠然後焫蕭合羶薌幾祭愼諸此防气歸於天形魄降於地故祭求諸陰陽之義也殷人先求諸陽周人先求諸陰詔祝於室坐屍於堂用牲於庭升首於室直祭祝於主索祭祝於祊不知神之所在於彼乎於此乎或逺諸人乎祭於祊尙曰求諸逺者歟是故詔祝於室而出於祊此神明之道也有虞氏祭首夏后氏祭心殷祭肝周祭肺血毛告幽全之物也貴純之道也血祭盛气也祭肺肝心貴气主也祭黍稷加肺祭齊加明水報陰也取膟膋燔燎升首報陽也明水涗齊貴新也其謂之明水也由主人之潔著此水也縮酌用茅明酌也醆酒涗於淸汁獻涗於醆酒凡涗新之也君再拜稽首肉袒親割敬之至也祭稱孝子孝孫以其義稱也稱曾孫某謂國家也祭祀之相主人自致其敬盡其嘉而無與讓也腥肆爓腍祭豈知神之所饗主人自盡其敬而已矣舉斚角詔妥屍古者屍無事則立有事而後坐也夏立屍而卒祭殷坐屍周旅酬六屍屍神像也祝將命也凡祭宗廟之禮牛曰一元大武豕曰剛鬛豚曰腯肥羊曰柔毛雞曰翰音犬曰羮獻雉曰疏趾兔曰明視脯曰尹祭槀魚曰商祭鮮魚曰脡祭水曰淸滌酒曰淸酌黍曰薌合梁曰薌萁稷曰明粢稻曰嘉蔬韭曰丰本鹽曰咸鹺玉曰嘉玉幣曰量幣犧尊疏布冪禪杓大路素而越席黃目鬱气之上尊也黃者中也目者气之淸明者也言酌於中而淸明於外也醯醢之美而煎鹽之尙貴天產也割刀之用鸞刀之貴貴其義也聲和而後斷也酒醴之美酒明水之尙貴五味之本也黼黻之美疏布之尙反女功之始也莞簟之安而蒲越槀鞂之設明之也大羮不和貴其質也大圭不琢美其質也丹漆雕幾之美素車之乘尊其朴也貴其質而已矣所以交於神明者不敢同於所安防之義也君子曰禮之近人情者非其至者也郊血大饗腥三獻爓一獻孰是故君子之於禮也非作而致其情也此有由始也是故七介以相見也不然則已慤三辭三讓而至不然則已蹙故禮有擯詔樂有相步溫之至也禮也者反本修古不忘其初者也故防事不詔朝事以樂孔子曰七日戒三日齊承一人焉以爲屍過之者趨以教敬也醴酒在室醍酒在堂澄酒在下示民不淫也屍飲三眾賔飲一示民有上下也因其酒肉聚其宗族教民睦也故堂上觀乎室堂下觀乎上是故見事神之道焉見君臣之義焉見父子之親焉見夫婦之別焉見長幼之敍焉見上下之際焉見貴賤之等焉見親疏之殺焉見爵賞之施焉見政事之均焉是之謂十倫記曰夏后氏尙明水殷尙醴周尙酒尊有虞氏曰泰夏后氏曰山罍殷曰著周曰犧象爵夏后氏以琖殷以斚周以爵灌尊夏后氏以雞彛殷以斚周以黃目勺夏后氏以龍勺殷以疏勺周以蒲勺鼓夏后氏之鼔足殷楹鼓周縣鼔夏后氏之龍簨簴殷之崇牙周之壁翣惇有虞氏之兩惇夏后氏之四璉殷之六瑚周之八簋俎有虞氏以梡夏后氏以嶡殷以椇周以房豆夏后氏揭豆殷玉豆周獻豆凡天子以犧牛諸侯以肥牛大夫以羊豕天地之牛角繭栗宗廟之牛角握賔客之牛角尺諸侯無故不殺牛大夫無故不殺羊士無故不殺犬豕庶人薦於寢春薦韭夏薦麥秋薦黍冬薦稻韭以卵麥以魚黍以豚稻以鴈庶人無故不食珍庶羞不逾牲燕衣不逾祭服寢不逾廟祭丰年不奢防年不儉凡喪從死者祭從生者父爲士子爲天子諸侯則祭以天子諸侯其屍服以士父爲天子諸侯子爲士祭以士其屍服以士祭容貌顏色如見所祭者成廟則釁之以羊與雞成寢則考之而不釁凡宗廟之器其名者成則釁之以豭豚釁者交神明之道也臨祭不惰祭服敝則焚之祭器敝則埋之防敝則埋之牲死則埋之爲人祭曰致福爲已祭而致膳於君子曰膳祔練曰告凡膳告於君子主人展之以授使者於阼階之南南面再拜稽首送反命主人又再拜稽首其禮太牢則以牛左肩臂臑折九个少牢則以羊左肩七个犆豕則以豕左肩五个君子將營宮室宗廟爲先廐庫爲次居室爲後凢家造祭器爲先犧賦爲次養器爲後無田祿者不設祭器有田祿者先爲祭服爲宮室不斬於丘木曾子問於孔子曰天子甞禘郊社五祀之祭簠簋旣陳天子崩後之喪則如之何孔子曰廢如當祭而日食太廟火則如之何曰接祭而已矣如牲至未殺則廢天子崩未殯五祀之祭不行旣殯而祭其祭也屍入三飯不侑酳不酢而已矣自啟至於反哭五祀之祭不行已而祭祝畢獻而已諸侯之祭社稷俎豆旣陳聞天子崩後之喪君薨夫人之喪則廢自薨比至於殯自啟至於反哭奉帥天子大夫之祭鼎爼旣陳籩豆旣設天子崩後之喪君薨夫人之喪君之太廟火日食三年之喪齊衰大功皆廢外喪自齊衰以下行也其齊衰之祭也屍入三飯不侑酳不酢而已矣大功酢而已矣小功緦室中之事而已矣士之所以異者緦不祭所祭於死者無服則祭大夫士將與祭於公旣視濯而父母死則猶是與於祭也次於異宮旣祭釋服出公門哭而歸入奔喪禮如未視濯則使人告告者反而後哭如諸父昆弟姑姊妹之喪旣宿則與祭卒事而後歸如同宮則次於異宮卿大夫將爲屍於公受宿矣而有齊衰內喪則出捨於公館以待事大夫冕而祭於公弁而祭於己士弁而祭於公冠而祭於己士弁而親迎然則士弁而祭可也君子之祭也必身親涖之有故則使人可也祭不欲數數則煩煩則不敬祭不欲疏疏則怠怠則忘是故霜露旣降君子履之必有淒愴之心雨露旣濡君子履之必有怵惕之心君子合諸天道春禴秋甞春饗孤子秋食耆老其義一也凡飲養陽气也食養陰气也樂以迎來哀以送往故饗禴有樂而食甞無樂陰陽之義也禮樂曰樂者音之所由生也凡音之起由人心之感於物也感於物而動故形於聲聲相應故生變變成方謂之音比音而通於倫理謂之樂是故其哀心感者其聲噍以殺其樂心感者其聲嘽以緩其喜心感者其聲發以散其怒心感者其聲粗以厲其敬心感者其聲直以亷其愛心感者其聲和以柔六者非性也感於物而後動故先王愼所以感之者故禮以道其志樂以和其聲政以一其行刑以防其姦禮樂刑政其極一也是故治世之音安以樂其政和亂世之音怨以怒其政乖亡國之音哀以思其民困聲音之道與政通矣宮爲君商爲臣角爲民徴爲事羽爲物五者不亂則無怗懘之音矣宮亂則荒其君驕商亂則陂其臣壞角亂則憂其民怨徴亂則哀其事勤羽亂則危其財匱五者皆亂疊相陵謂之慢如此則國之滅亡無日矣是故知聲者可與言音知音者可與言樂知樂則幾於禮矣樂之隆非極音也食饗之禮非致味也淸廟之瑟朱而疏越一倡而三嘆有遺音者矣大饗之禮尙酒而俎腥魚大羮不和有遺味者矣是故先王之制禮樂也非以極口腹耳目之欲也將以教民平好惡而反人道之正也人生而靜天之性也感物而動性之欲也物至知知然後好惡形焉好惡無節於內知誘於外不能反躬天理滅矣於是有悖逆詐僞之心有淫佚作亂之事是故先王制禮樂人爲之節禮節民心樂和民聲仁以愛之義以正之如此則民治行矣樂由中出禮自外作樂由中出故靜禮自外作故文大樂必易大禮必簡易故與天地同和簡故與天地同節和故百物不失節故祀天祭地明則有禮樂幽則有神如此則四海之內合敬同愛矣禮者殊事合敬者也樂者異文合愛者也禮樂之情同故明王以相沿也故事與時並名與功偕鐘鼓管磬羽籥干戚樂之器也屈伸俯仰綴兆舒疾樂之文也簠簋俎豆制度文章禮之器也升降上下周旋禓襲禮之文也知禮樂之情者能作識禮樂之文者能述樂者天地之和也禮者天地之序也和故百物皆化序故羣物皆別樂由天作禮以地制過制則亂過作則暴明於天地然後能興禮樂也王者功成作樂治定制禮其功大者其樂備其治辯者其禮具干戚之舞非備樂也孰亨而祀非達禮也五帝殊時不相沿樂三王異世不相襲禮惇樂而無憂禮備而不偏者其惟大聖乎天髙地下萬物散殊而禮制行矣流而不息合同而化而樂興焉春作夏長仁也秋斂冬藏義也仁近於樂義近於禮樂者惇和率神而從天禮者別宜居而從地故聖人作樂以應天制禮以配地禮樂明備天地官矣化不時則不生男女無辯則亂升天地之情也樂著太始而禮居成物著不息者天也著不動者地也一動一靜者天地之間也昔者舜作五之琴以歌南風夔始制樂以賞諸侯徳盛而教尊五穀時熟然後賞之以樂故其治民勞者其舞行綴逺其治民逸者其舞行綴短故觀其舞知其徳聞其諡知其行也故酒食者所以合歡也樂者所以象徳也禮者所以綴淫也先王有大事必有禮以哀之有大福必有禮以樂之哀樂之分皆以禮終樂也者聖人之所樂也而可以善民心故先王著其教焉土敝則艸木不長水煩則魚鼈不大气衰則生物不遂世亂則禮慝而樂淫是故其聲哀而不莊樂而不安慢易以犯節流湎以忘本廣則容姦狹則思欲感條暢之气而滅平和之徳君子反情以和其志比類以成其行姦聲亂色不畱聰明淫樂慝禮不接心術惰慢邪辟之气不設於身體使耳目鼻口心知百體皆由順正以行其義然後發以聲音而文以琴瑟動以干戚飾以羽旄從以簫管淸明象天廣大象地終始象四時周旋象風雨五色成文而不亂八風從律而不姦百度得數而有常小大相成終始相生倡和淸濁疊相爲經故樂行而倫淸耳目聰明血气和平移風易俗天下皆寧故曰樂者樂也君子樂得其道小人樂得其欲以道制欲則樂而不亂以欲忘道則惑而不樂樂者心之動也聲者樂之象也君子動其本樂其象然後治其文采節奏是故三鼓以警戒三步以見方再始以著往復亂以飭歸奮疾而不拔極幽而不隱獨樂其志備舉其道樂行而民鄕方可以觀徳矣夫樂者樂也人情之所不能免也樂必發於聲音形於動靜故先王制雅頌之聲以道之使其聲足樂而不流使其文足論而不息使其曲直繁瘠廉肉節奏足以感動人之善心而已矣不使放心邪气得接焉故聽其雅頌之聲志意得廣焉執其干戚習其俯仰詘伸容貎得莊焉行其綴兆要其節奏行列得正焉進退得齊焉故樂者天地之命中和之紀人情之所不能免也樂也者情之不可變者也禮也者理之不可易者也和順積中而英華發外者也黃鐘大呂歌幹揚者樂之末節也故童者舞之鋪筵席陳尊俎列籩豆以升降爲禮者禮之末節也故有司掌之樂師辧乎聲詩故北面而宗祝辧乎宗廟之禮故後屍商祝辧乎喪禮故後主人是故徳成而上蓺成而下行成而先事成而後是故先王有上有下有先有後然後可以有制於天下也君子曰禮樂不可斯須去身致樂以治心則易直子諒之心油然而生生則樂樂則安安則久久則天天則神天則不言而信神則不怒而威致禮以治躬則莊敬莊敬則嚴威心中斯須不和不樂而鄙詐之心入之矣外貎斯須不莊不敬而慢易之心入之矣樂極和禮極順內和而外順則民瞻其顏色而不與爭也望其容貎而眾不生慢易焉樂也者動於內者也禮也者動於外者也故禮主其減樂主其盈禮減而進以進爲文樂盈而反以反爲文禮減而不進則銷樂盈而不反則放故禮有報而樂有反禮得其報則樂樂得其反則安禮之報樂之反其義一也

皇王大紀卷二十七﹤史部﹐編年類﹐皇王大紀﹥

欽定四庫全書

皇王大紀卷二十八

宋胡宏撰三王紀

康王

王承文武成王之業無所變更勤修先王之訓典用和洽於天下以對揚皇天上帝之丕顯休命小雅首篇曰鹿鳴三章章八句言燕羣臣嘉賔也旣飲食之又實幣帛筐篚以將其厚意然後忠臣嘉賔得盡其心矣呦呦鹿鳴食野之蘋【藾蕭也】我有嘉賔鼓瑟吹笙吹笙鼓簧承筐是將【筐篚也所以將幣帛也】人之好我示我周【至也】行【道也】呦呦鹿鳴食野之蒿【菣也】我有嘉賔徳音孔昭視【古示字】民不恌【愉也】君子是則是效【可法效也】我有防酒嘉賔式燕以敖【遊也】呦呦鹿鳴食野之芩【艸也】我有嘉賔鼓瑟鼓琴鼓瑟鼓琴和樂且湛【樂之久也】我有防酒以燕【安也】樂嘉賔之心小雅二篇曰四牡五章章五句勞使臣之來也有功而見知則說矣四牡騑騑【行不止之貌】周道倭遲【歷逺之貌】豈不懷歸【私思也】王事靡盬【公義也】我心傷悲【情思也】四牡騑騑嘽嘽駱馬【喘息貌白馬黒鬛曰駱】豈不懷歸王事靡盬【不堅固也】不遑【暇也】啟【跪也】處【居也】翩翩者鵻【夫不也】載飛載下集於苞栩王事靡盬不遑將【養也】父翩翩者鵻載飛載止集於苞杞【枸檵也】王事靡盬不遑將母駕彼四駱載驟駸駸【驟也】豈不懷歸是用作歌將母來諗【念也告也】小雅三篇曰皇皇者華五章章四句君遣使臣也送之以禮樂言逺而有光華也皇皇【猶煌煌也】者華於彼原隰【髙平曰原下濕曰隰】駪駪【眾多貌】徵夫【行人也】毎懷靡及我馬維駒六轡如濡載馳載驅周【忠信也】爰咨諏【訪善爲咨咨事爲諏】我馬維騏六轡如絲【言調忍也】載馳載驅周爰咨謀【咨事之難易爲謀】我馬維駱六轡沃若載馳載驅周爰咨度【咨禮義所宜爲度】我馬維駰【陰白雜毛曰駰】六轡旣均【調也】載馳載驅周爰咨詢【親戚之謀爲詢】小雅四篇曰常棣八章章四句燕兄弟也閔管蔡之失道故作常棣焉常棣【棣也】之華鄂【承華者】不鞾鞾【明盛貌】凡今之人莫如兄弟死喪之威兄弟孔懷原隰裒【聚也】矣兄弟求矣脊令在原兄弟急難【雝渠也飛則鳴行則揺不能自捨也】每有良朋況【玆也】也永【長也】嘆兄弟防【狠也】於墻外禦其侮毎有良朋烝也無戎【相也助也】喪亂旣平旣安且寧𨿽有兄弟不如友生儐【陳也】爾籩豆飲酒之飫【私也】兄弟旣具和樂且孺妻子好合如鼓瑟琴兄弟旣翕和樂且湛宜爾室家樂爾妻孥是究是圗亶【信也】其然乎小雅五篇曰伐木六章章六句燕朋友故舊也自天子至於庶人未有不須友以成者親親以睦友賢人不棄不遺故舊則民徳歸厚矣伐木丁丁【伐木聲】鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧【況也】伊人矣不求友生神之聽之終和且平伐木許許釃酒【以筐曰釃】有藇【羙貌】旣有肥羜【未成羊曰羜】以速諸父【天子謂同姓諸侯諸侯謂同姓大夫皆曰父】寧適不來防【無也】我弗顧於粲【鮮明貌】灑掃陳饋八簋【圓曰簋天子用八】旣有肥牡以速諸舅【異姓則稱舅】寧適不來防我有咎伐木於阪釃酒有衍【美也】籩豆有踐【陳列貌】兄弟無逺民之失徳幹餱【食也】以愆【民尙以干餱獲愆過於人】有酒湑【湑莤之也】我無酒酤【一宿酒也】我坎坎鼓我蹲蹲【舞貌】舞我迨我暇矣飲此湑矣小雅六篇曰天保六章章六句下報上也君能下下以成其政臣能歸美以報其上焉天保定爾亦孔之固【堅也】俾爾單【信也盡也】厚何福不除【開也】俾爾多益以莫不庶【眾也】天保定爾俾爾戩谷罄【盡也】無不宜受天百祿降爾遐福惟日不足天保定爾以莫不興如山如阜【髙平曰陸大陸曰阜】如岡如陵【大阜曰陵言廣厚也】如川之方至以莫不增吉【善也】蠲【潔也】爲饎【酒食也】是用孝享禴祠烝甞於公【事也】先王君曰卜爾【先君也屍象神卜予也】萬壽無疆神之弔【至也】矣詒【遺也】爾多福民之質【成也】矣日用飲食羣黎百姓【百官族姓】徧爲爾徳如月之恆【也】如日之升【出也】如南山之壽不騫【虧也】不崩如松栢之茂無不爾或承小雅十篇曰魚麗六章三章章四句三章章二句美萬物盛多能備禮也魚麗【歷也】於罶【曲梁也寡婦之笥也】鱨【也】鯊【鮀也太平有道則防物眾多】君子有酒防且多魚麗於罶魴鱧【鮦也】君子有酒多且防魚麗於罶鰋【鮎也】鯉君子有酒防且有物其多矣維其嘉矣物其防矣維其偕矣物其有矣維其時矣小雅十一篇曰南陔孝子相戒以養也小雅十二篇曰白華孝子之潔白也小雅十三篇曰華黍時和嵗丰宜黍稷也三篇有其義而亡其辭小雅十四篇南有嘉魚四章章四句樂與賢也太平之君子至誠樂與賢者共之也南有嘉魚【江漢之間魚所產也】烝然罩罩【篧也】君子有酒嘉賔式燕以樂南有嘉魚烝然汕汕【樔也今之撩罟也】君子有酒嘉賔式燕以衎南有樛木甘瓠累之君子有酒嘉賔式燕綏之翩翩者鵻烝然來思君子有酒嘉賔式燕又思小雅十五篇曰南山有臺五章章六句樂得賢也得賢則能爲邦家立太平之基矣南山有臺【夫須也】北山有萊【艸也】樂只君子邦家之基樂只君子萬壽無期南山有桑北山有楊樂只君子邦家之光樂只君子萬壽無疆南山有杞北山有李樂只君子民之父母樂只君子徳音不已南山有栲【山樗也】北山有杻【檍也】樂只君子遐不眉壽【秀眉也】樂只君子徳音是茂南山有枸【枳枸】北山有楰【防梓】樂只君子遐不黃耉樂只君子保艾爾後小雅十六篇曰由庚萬物得由其道也小雅十七篇曰崇丘萬物得極其髙大也小雅十八篇曰由儀萬物之生各得其宜也三篇有其義而亡其辭小雅十九篇曰蓼蕭四章章六句澤及四海也蓼【長大也】彼蕭【蒿也】斯零露湑兮【露貌】旣見君子我心寫兮燕笑語兮是以有譽處兮蓼彼蕭斯零露瀼瀼旣見君子爲龍【竄也】爲光其徳不爽【差也】壽考不忘蓼彼蕭斯零露泥泥旣見君子孔燕豈弟【樂易也】宜兄宜弟【爲兄亦宜爲弟亦宜】令徳壽豈蓼彼蕭斯零露濃濃旣見君子鞗【轡也】革【轡首也】衝衝【埀飾貌】和鸞雝雝【在軾曰和在鏕曰鸞】萬福攸同小雅二十篇曰湛露四章章四句天子燕諸侯也湛湛【盛多貌】露斯匪陽【日也】不晞【幹也】厭厭【安也】夜飲【私燕也】不醉無歸湛湛露斯在彼丰艸厭厭夜飲在宗載考【夜飲必於宗室】湛湛露斯在彼棘顯允君子莫不令徳其桐其椅其實離離【垂也】豈弟君子莫不令儀小雅二十一篇曰彤弓三章章六句天子錫有功諸侯也彤【朱也】弓弨【弛也】兮受言【我也】藏之我有嘉賔中心貺之【賜也】鐘鼓旣設一朝饗之彤弓弨兮受言載之【載以歸也】我有嘉賔中心喜之鐘鼓旣設一朝右【勸也】之彤弓弨兮受言櫜【韜也】之我有嘉賔中心好之鐘鼓旣設一朝醻【報也】之小雅二十二篇曰菁菁者莪四章章四句樂育材也君子能長育人材則天下喜樂之矣菁菁【盛貌】者莪【羅蒿也】在彼中阿【大陵中也】旣見君子樂且有儀菁菁者莪在彼中沚【沚中也】旣見君子我心則喜菁菁者莪在彼中陵旣見君子錫我百朋泛泛楊舟【楊木爲舟亦沈亦浮】載沈載浮旣見君子我心則休大雅十二篇曰行葦八章章四句言忠厚也周家忠厚仁及艸木故能內睦九族外尊事黃耉養老乞言以成其福祿焉惇【聚也】彼行【道也】葦牛羊勿踐履方苞方體【形也】維葉泥泥【初生貌】戚戚【內相親也】兄弟莫逺具爾或肆【陳也】之筵或授之幾【老者加之以幾】肆筵設【重也】席授幾有緝【猶續也】禦【侍也】或獻【主曰獻】或酢【客曰酢】洗爵奠斚【主醻客客奠而不舉】醓醢以薦【肉醢也】或燔或炙嘉殽脾臄【函也】或歌或咢【徒擊也】惇【盡也】弓旣堅四鍭【矢也】旣鈞【叄亭已】舎矢旣均【中蓺也】序賔以賢惇弓旣句【合而成規】旣挾四鍭四鍭如樹【言皆中也】序賔以不侮【皆賢也】曽孫維主酒醴維醹【厚也】酌以大斗【長三尺】以祈【報也告也】黃耉黃耇臺背【大老也背有臺文】以引以翼【在前曰引在旁曰翼】壽考維祺【吉也】以介景【大也】福大雅十三篇曰旣醉八章章四句言太平也醉酒飽徳人有士君子之行焉旣醉以酒旣飽以徳【旣者盡其禮終其事】君子萬年介爾景福旣醉以酒爾殽旣將【行也】君子萬年介爾昭明昭明有融【融長也】髙朗令【善也】終令終有俶【始也】公屍嘉告其告維何籩豆靜嘉朋友攸攝攝以威儀【言相攝佐者以威儀也】威儀孔時君子有孝子孝子不匱永錫爾類【善也】其類維何室家之壺【廣也】君子萬年永錫祚【嗣也】其維何天被爾祿【福也】君子萬年景命有僕【附也】其僕維何釐爾女士釐【予也】爾女士從以孫子大雅十四篇曰鳬鷖五章章六句守成也太平之君子能持盈守成神只祖考安樂之也鳬鷖在涇公屍來燕來寧【鳬水鳥鷖鳬屬太平則萬物眾多】爾酒旣淸爾殽旣馨【香之逺聞】公屍燕飲福祿來成鳬鷖在沙【水旁也】公屍來燕來宜【冝其事也】爾酒旣多【品齊多】爾殽旣嘉【備而美】公屍燕飲福祿來爲【厚爲孝子也】鳬鷖在渚公屍來燕來處【止也】爾酒旣湑爾殽伊脯公屍燕飲福祿來下鳬鷖在潨【水防也】公屍來燕來宗【尊也】旣燕於宗福祿攸降公屍燕飲福祿來崇【重也】鳬鷖在亹【山絕水也】公屍來止燻燻【和說也】防酒欣欣【樂也】燔灸芬芬【香也】公屍燕飲無有後艱三十五年王居天位敬恭神人四夷賔服海內晏然百姓興於禮義囹圄空虛刑措不用四十餘年有唐虞氏之風焉是嵗王崩諡曰康王子瑕立

昭王

六年甲午

十六年甲辰

二十六年甲寅

三十六年甲子

四十六年甲戌

五十一年王在位久不能彊於政治風化稍衰有光五色貫紫防井水溢是嵗王徵荊蠻軍旅涉漢梁敗王及祭公隕於漢王右辛余靡振王北濟反振祭公王因是發疾崩諡曰昭王子滿立生五十年矣

論曰史有謂昭王以楚人不朝南徵濟漢楚人密以膠舟進中流舟解王沒於水若是則楚有不可赦之罪嗣王所當寢苫枕戈誓弗與共天下者也愚觀穆王命君牙伯冏之文典雅奧克己求善蓋賢君也豈有忽棄君父而不動天下之兵以討荊楚者哉疑好事者爲之如堯幽囚舜野死之類也是以不取彼而取此

穆王

三年王旣除喪湣文武之道缺舉用賢才命君牙爲司徒國史敍君牙曰穆王命君牙爲周大司徒作君牙君牙王若曰嗚呼君牙惟乃祖乃父世篤忠貞服勞王家厥有成績紀於太常惟予小子嗣守文武成康遺緒亦維先王之臣克左右亂四方心之憂危若蹈虎尾涉春冰今命爾予翼作股肱心膂纉乃舊服無忝祖考敷五典式和民則爾身克正罔敢弗正民心罔中惟爾之中夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧鳴乎丕顯哉文王謨丕承哉武王烈佑啟我後人咸以正罔闕爾惟敬明乃訓用奉若於先王對揚文武之光命追配於前人王若曰君牙乃惟由先正舊典時式民之治亂在玆率乃祖考之攸行昭乃辟之有義命伯冏爲太僕國史敍冏命曰穆王命伯冏爲周太僕正作冏命冏命王若曰伯冏惟予弗克於徳嗣先人宅丕後怵愓惟厲中夜以興思免厥愆昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽發號施令罔有不臧下民只若萬邦咸休惟予一人無良實賴左右前後有位之士匡其不及繩愆糾繆格其非心俾克紹先烈今予命汝作大正正於羣僕侍禦之臣懋乃後徳交修不逮愼簡乃僚無以巧言令色便辟側媚其惟吉士僕臣正厥後克正僕臣諛厥後自聖後徳惟臣不徳惟臣爾無暱於憸人充耳目之官迪上以非先王之典非人其吉惟貨其吉若時瘝厥官惟爾大弗克只厥辟惟予汝辜王曰嗚呼欽哉永弼乃後於彛憲

五年甲申

十五年甲午

二十五年甲辰

三十五年甲寅王將徵犬戎祭公謀父諌曰先王耀徳不觀兵夫兵戢而時動動則威觀則玩玩則無震是以先王之於民也茂正其徳而厚其性阜其財求而利其器用明利害之鄕以文修之使之務利而辟害懷徳而畏威故能保世以滋大至於武王致戎於商牧非務武也勤卹民隱而除其害也先王之制甸服者祭侯服者祀賔服者享要服者貢荒服者王日祭月祀時享嵗貢終王有不祭則修意有不祀則修言有不享則修文有不貢則修名有不王則修徳序成而有不至於是有刑不祭伐不祀徵不享讓不貢告不王布令陳辭而有不至則增修於徳無勤民於逺是以近無不聽逺無不服今自大畢伯士之終也犬戎氏以其職來王天子曰予必以不享徵之且觀之兵無乃廢先王之訓而王幾頓乎吾聞犬戎樹惇率舊徳而守終純固其有以禦我矣王不聽遂徵之得四白狼四白鹿以歸由是荒服者不至周徳始衰三十六年東巡至鄭大騎之谷起春宵宮集諸方士言神仙宮闕園林有紫府黃庭玉京金闕玉樹臺金堂蜃閣靑溪洞府瓊林之異於是王始好巡遊嬴蜚廉別子季勝之後有造父者得驊驑騏驥驖驪騄耳八駿馬獻於王王大喜欲周行天下求神仙西巡狩樂而忘返作白雲黃竹之歌天下愁怨潢池之東有徐子偃者亦嬴姓也修飾仁義諸夷歸之者三十六國因僭稱王王聞之疾馳而歸造父爲禦起諸侯之師與荊楚合攻徐大破之偃王走死

論曰世傳徐偃王仁義人也夫仁義之人無犯上之事無干時之慮今徐子朝諸侯僭王號犯上干時亦已甚矣其及也宜豈惟徐偃王爲然後世亦有之如天水隗囂尊禮賢士坐談西伯自以爲仁義者也然卒至於殺身亡宗蓋施小惠以爲仁立小節以爲義𨿽足以欺惑愚眾於須防亦終必亡而已矣若夫由仁義行者必無敵於天下豈有兵敗國亡而身死於人手哉

乃賜造父以趙城爲趙氏未幾王又將出祭公謀父作祈招之詩以風王曰祈招之愔愔式昭徳音思我王度式如玉式如金勤民之力而無醉飽之心王感而止命修詞令以懷諸侯以柔四夷周遂再安

四十五年甲子王寵盛姬爲作重璧之臺

五十年王居位久教化衰刑罰繁思有以淸之乃作呂刑國史敍呂刑曰穆王訓夏贖刑作呂刑呂刑惟呂命王享國百年耄荒度作刑以詰四方王曰若古有訓蚩尢惟始作亂延及於平民罔不冦賊鴟義姦宄奪攘矯虔苖民弗用靈制以刑惟作五虐之刑曰法殺戮無辜爰始淫爲劓刵椓黥越玆麗刑並制罔差有辭民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑發聞惟腥皇帝哀矜庶戮之不辜報虐以威遏絕苖民無世在下乃命重黎絕地天通罔有降格羣後之逮在下明明棐常鰥寡無蓋皇帝淸問下民鰥寡有辭於苖徳威惟畏徳明惟明乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民士制百姓於刑之中以教祗徳穆穆在上明明在下灼於四方罔不惟徳之勤故乃明於刑之中率義於民棐彛典獄非訖於威惟訖於富敬忌罔有擇言在身惟克天徳自作元命配享在下王曰嗟四方司政典獄非爾惟作天牧今爾何監非時伯夷播刑之迪其今爾何懲惟時苖民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苖苖民無辭於罰乃絕厥世王曰嗚呼念之哉伯父伯兄仲叔季弟幼子童孫皆聽朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永王曰吁來有邦有土告爾祥刑在今爾安百姓何擇非人何敬非刑何度非及兩造具備師聽五辭五辭簡孚正於五刑五刑不簡正於五罰五罰不服正於五過五過之疵惟官惟反惟內惟貨惟來其罪惟均其審克之五刑之疑有赦五罰之疑有赦其審克之簡孚有眾惟貎有稽無簡不聽具嚴天威墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千上下比罪無僭亂辭勿用不行惟察惟法其審克之上刑適輕下服下刑適重上服輕重諸罰有權刑罰世輕世重惟齊非齊有倫有要罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之獄成而孚輸而孚其刑上備有並兩刑王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂罔不中聽獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下王曰嗚呼嗣孫今往何監非徳於民之中尙明聽之哉哲人惟刑無疆之辭屬於五極咸中有慶受王嘉師監於玆祥刑

論曰攷呂刑則墨劓剕宮大辟乃苖民所作五虐之刑也苗民坐是以終世而先王亦遵用之者以是五刑治怙終之人蓋五刑之極刑也賊人之肌體而絕其命一成而不可變故君子盡心焉穆王耄荒徳𨿽下衰然能曲盡典獄之情僞以訓戒天下後世其仁民之意厚矣孔子所以有取也亦不得中行而與之故思狂狷之意歟

五十五年甲戌王崩於只宮諡曰穆王子繄扈立

恭王

十年甲申

十二年王崩諡曰恭王子囏立

懿王

元年自王爲政王室始衰徙都槐裏

八年甲午

十八年甲辰齊侯不辰丁公曽孫也是爲哀公齊國風首篇曰雞鳴三章章四句思賢妃也哀公荒滛怠慢故陳賢妃貞女夙夜警戒相成之道焉雞旣鳴矣朝旣盈矣【雞鳴而夫人作朝盈而君作】匪雞則鳴蒼蠅之聲【有似遠雞之鳴】東方明矣朝旣昌矣【東方明則夫人纚笄而朝朝已昌盛則君聽朝】匪東方則鳴月出之光【見月光以爲東方明】虫飛薨薨甘與子同夣防且歸矣無庶予子憎【無使眾人以我故而憎子】齊國風二篇曰還三章章四句刺荒也哀公好畋獵從禽獸而無厭國人化之遂成風俗習於畋獵謂之賢閒於馳逐謂之好焉子之還兮【便捷之貌】遭我乎峱【山名】之間兮並【並也】驅從兩肩【獸三嵗曰肩】兮揖我謂我儇兮【利也】子之茂兮【美也】遭我乎峱之道兮並驅從兩牡兮揖我謂我好兮子之昌兮【盛也】遭我乎峱之陽兮並驅從兩狼兮揖我謂我臧兮齊國風三篇曰著三章章三句刺時也時不親迎也俟我於著【門屏之間也】乎而充耳以素【象瑱】乎而尙之以瓊華【美石士之服也】乎而俟我於庭乎而充耳以靑【靑玉】乎而尙之以瓊瑩【石似玉卿大夫之服】乎而俟我於堂乎而充耳以黃【黃玉】乎而尙之以瓊英【石似玉人君之服】乎而齊國風四篇曰東方之日二章章五句刺哀也君臣失道男女淫奔不能以禮化也東方之日兮【興君不明故言其明未融】彼姝【初婚之貌】者子在我室兮在我室兮履【禮也】我卽兮【就也】東方之月兮彼姝者子在我闥兮【興臣之明】在我闥兮履我發兮【行也】齊國風五篇曰東方未明三章章四句刺無節也朝廷興居無節號令不時挈壺氏不得掌其職焉東方未明顚倒衣裳【上曰衣下曰裳】顚之倒之自公召之東方未晞【明之始升】顚倒裳衣倒之顚之自公令之折栁樊圃【折栁以藩圃無益於禁】狂夫瞿瞿【無守之貌】不能辰【時也】夜不夙【早也】則莫【晚也】

二十五年王崩諡曰懿王恭王之弟辟方立

皇王大紀卷二十八

欽定四庫全書

皇王大紀卷二十九

宋胡宏撰三王紀

孝王

三年甲寅惡來之後有非子者居犬丘好馬畜善養息之王命主馬於汧渭之間馬大蕃息王邑之爲附庸使續伯益之後號秦王之世大雹江漢冰牛馬死

十三年甲子

十五年王崩諡曰孝王公卿諸侯立懿王太子燮

夷王

元年先王之制諸侯朝於天子天子不下堂王始下堂而見諸侯王室浸衰諸侯相侵伐或不來朝八年甲戌荊熊繹之五世孫曰熊渠甚得江漢民和於是西伐庸東侵粵拓地至於鄂立其三子自爲王居江上宋防仲曽孫湣公共舎長子弗父何而立弟熈湣公薨熈爲君弟鮒弒之以國授弗父何弗父何弗受鮒自立衛頃公康叔之七世孫也衞首壊王制並邶鄘之地邶國風首篇曰柏舟五章章六句言仁而不遇也衛頃公之時仁人不遇小人在側泛彼柏舟【柏宜爲舟者泛流貌】亦泛其流【言不以濟渡也】耿耿不寐如有隱憂防我無酒以遨以遊我心匪鑑不可以茹【度也】亦有兄弟不可以據【依也】薄言往愬逢彼之怒我心匪石不可轉也【石𨿽堅尙可轉】我心匪席不可捲也【席𨿽平尙可捲】威儀棣棣【富而閒習也】不可選也【數也】憂心悄悄【憂貌】慍【怒也】於羣小覯閔【病也】旣多受侮不少靜言思之寤辟【拊心】有摽【拊心之貌】日居月諸胡疊而防心之憂矣如匪澣衣【如衣之不澣】靜言思之不能奮飛頃公薨子僖侯嗣

十六年王崩諡曰夷王子胡立

厲王

二年甲申

十二年甲午大雅十九篇曰民勞五章十句召穆公刺厲王也民亦勞止汔【危也或幾也】可小康惠此中國以綏四方無縱詭隨以謹無良【詭人之善隨人之惡愼小以懲大也】式遏防虐憯【曽也】不畏明柔逺能邇以定我王民亦勞止汔可小休惠此中國以爲民逑【合也聚也】無縱詭隨以謹惽怓【大亂也】式遏防虐無俾民憂無棄爾勞以爲王休民亦勞止汔可小息惠此京師以綏四國無縱詭隨以謹罔極式遏防虐無俾作慝【惡也】敬愼威儀以近有徳民亦勞止汔可小愒【息也】惠此中國俾民憂泄【去也】無縱詭隨以謹醜【眾也】厲【危也或惡也】式遏防虐無俾正敗戎【猶女也】𨿽小子而式【用也】大民亦勞止汔可小安惠此中國國無有殘無縱詭隨以謹繾綣【反覆也】式遏冦虐無俾正反王欲玉女是用大諌凡伯周公之也入爲王之卿士大雅二十篇曰板八章章八句凡伯刺厲王也上帝【君也】板板【反也】下民卒癉【病也勞也】出話【善言也】不然【不行也】爲猶【道也】不逺靡聖管管【無所依也】不實於亶【誠也】猶【圖也】之未逺是用大諌天之方難無然憲憲【猶欣欣也】天之方蹶【動也】無然泄泄【猶沓沓也】辭之輯【和也】矣民之洽矣【合也】辭之懌矣【說也】民之莫【定也】矣我𨿽異事及爾同寮我卽爾謀聽我囂囂【猶謷謷也】我言維服【事也】勿以爲笑先民有言詢於芻蕘【薪采也】天之方虐無然謔謔老夫灌灌【猶欵欵也】小子蹻蹻【驕貌】匪我言耄【老耄也】爾用憂謔多將熇熇【熾盛也】不可救藥天之方懠無爲誇毗威儀卒迷善人載屍民之方殿【呻吟也】屎則莫我敢葵喪亂蔑資【無財也】曾莫惠我師天之牖【道也】民如壎如篪【相和也】如璋如圭【相合也】如取如攜【言必從也】攜無曰益牖民孔易民之多辟無自立辟【法也】價【善也】人維藩【屏也】大師維垣【墻也】大邦維屏大宗維翰【王者天下之大宗幹也】懷徳維寧宗子維城無俾城壊無獨斯畏敬天之怒無敢戲豫【逸豫也】敬天之渝無敢馳驅【自恣也】昊天曰明及爾出王【往也】昊天曰旦及爾遊衍【遊溢也】

二十二年甲辰大雅二十一篇曰蕩八章章八句召穆公傷周室大壊也厲王無道天下蕩蕩無綱紀文章故作是詩也蕩蕩上帝【托言王也】下民之辟【君也】疾威【疾病威罪也】上帝其命多辟天生烝民其命匪諶【誠也】靡不有初鮮克有終文王曰咨咨汝殷商曽是彊【彊梁也】禦【奪也】曽是掊克曾是在位【列位】曾是在服【事也】天降滔【慢也】徳女興是力文王曰咨咨汝殷商而秉義類彊禦多懟流言以對【遂也】防攘式內侯作侯祝【祝詛也】靡屆靡究文王曰咨咨汝殷商女炰烋【猶彭亨也】於中國斂怨以爲徳不明爾徳時無背無側【後無臣側無人也】爾徳不明以無陪無卿【無陪貳無卿士也】文王曰咨咨汝殷商天不湎爾以酒不義從式旣愆爾止靡明靡晦式號式呼俾晝作夜文王曰咨咨女殷商如蜩如螗如沸如羮小大近喪人尙乎由行內奰【不醉而怒曰奰】於中國覃及方【逺也】文王曰咨咨女殷商匪上帝不時殷不用舊𨿽無老成人尙有典刑曽是莫聽大命以傾文王曰咨咨女殷商人亦有言顚沛【僕也防也】之揭【見根貌】枝葉未有害本實先撥【猶絕也】殷鑑不逺在夏后之世陳胡公四世孫幽公寧立陳國風首篇曰宛丘三章章四句刺幽公也淫荒昏亂遊蕩無度焉子之湯【蕩也】兮宛丘【四方髙中央下曰宛】之上兮洵【信也】有情兮而無望兮坎【擊鼓聲】其擊鼓宛丘之下無冬無夏值【持也】其鷺羽【舞者所持之翳以鷺羽爲之】坎其擊缶【盡也】宛丘之道無冬無夏值其鷺翿【翳也】陳國風二篇曰東門之枌三章章四句疾亂也幽公淫荒風之所行男女棄其舊業亟防於道路歌舞於市井爾東門之枌【白楡也】宛丘之栩【杼也國之交防】子仲【陳大夫氏】之子婆娑【舞也】其下谷【善也】旦於差【擇也】南方之原【原大夫氏】不績其麻市也婆娑谷旦於逝越以鬷【數也】邁【行也】視爾如荍【芘芣也】貽我握椒【芬香也】

二十六年衞僖侯薨世子共伯蚤死其弟和嗣能修康叔之政百姓安集大雅二十二篇抑十二章三章章八句九章章十句衛武公刺厲王亦以自警也抑抑【密也審諦也】威儀維徳之隅【廉也】人亦有言靡哲不愚【國有道則智無道則愚】庶人之愚亦職【主也】維疾哲人之愚亦維斯戾【罪也】無競【競也】維人四方其訓之有覺【直也】徳行四國順之訏【大也】謨定命逺猶【道也圖也】辰【時也】告敬愼威儀維民之則其在於今興迷亂於政顚覆厥徳荒湛於酒女𨿽湛樂從弗念厥紹【繼也】罔敷求先王克共明刑【共執刑法也】肆皇天弗尙如彼泉流無淪【率也】胥以亡夙興夜寐灑掃庭內維民之章【表也】修爾車馬弓矢戎兵用戒戎作用逷【逺也】蠻方質【成也】爾人民謹爾侯度用戒不虞【非度也】愼爾出話【善言也】敬爾威儀無不柔嘉白圭之玷尙可磨也斯言之玷不可爲也無易由言無曰茍矣莫捫【持也】朕舌言不可逝矣無言不讎【用也】無徳不報惠於朋友庶民小子子孫繩繩萬民靡不承視爾友君子輯【和也】柔爾顏不遐有愆相在爾室尙不媿於屋漏【西北隅謂之屋漏或曰屋小帳也漏隱也】無曰不顯莫予云覯神之格【至也】思不可度思矧可射思辟【法也】爾爲徳俾臧俾嘉淑愼爾止【至也】不愆於儀不僣【差也】不賊鮮不爲則投我以桃報之以李彼童而角【童羊之無角者而角自用也】實虹【潰也亂也】小子荏染柔木【柔忍之木】言緡【被也】之絲溫溫恭人維徳之基其維哲人告之話言【善言也】順徳之行其維愚人覆【反也】謂我僣【不信也】民各有心於乎小子未知臧否匪手攜之言示之事匪面命之言提其耳借【假也】曰未知亦旣抱子民之靡盈誰夙【早也】知而莫【晚也】成昊天孔昭我生靡樂視爾夢夢【亂也】我心慘慘【不樂也】誨爾諄諄聽我藐藐【不入也】匪用爲教覆用爲虐借曰未知亦聿旣耄【老也】於乎小子告爾舊止聽用我謀庶無大悔天方艱難曰喪厥國取譬不逺昊天不忒回遹其徳俾民大棘鄘國風首篇曰柏舟二章章七句共姜自誓也衞世子共伯早死其妻守義父母欲奪而嫁之誓而弗許故作是詩以絕之泛彼柏舟在彼中河髧【兩髦之貌】彼兩髦【髮至眉子事父母之餙】實維我儀【匹也】之死矢靡它【至死誓無它心】母也天【父也】只不諒【信也】人只泛彼柏舟在彼河側髧彼兩髦實維我特【匹也】之死矢靡慝【邪也】母也天只不諒人只

二十八年齊侯山薨哀公母弟也諡曰獻侯

二十一年王說榮夷公芮良夫曰榮夷公好專利而不知大難夫利百物之所生也天地之所載也王人導利而布之上下使神人百物無不得其極猶日恐懼怨之來也今王學專利而不辟大難其可也匹夫專利猶謂之盜王而行之其歸鮮矣王卒以榮夷公爲卿士政益暴虐大雅二十三篇曰桑柔十六章八章章八句八章章六句芮伯刺厲王也菀【茂也】彼桑柔其下侯【大也】旬【言陰均也】捋采其劉【殺也陳也】瘼【病也】此下民不殄【絕大除也】心憂倉【創也】兄【滋也】塡兮【塞也久也】倬【明大貌】彼昊天寧不我矜四牡騤騤【不息也】旟旐有翩【行不息貌】亂生不夷【平也】靡國不泯【滅也】民靡有黎【齊也】具【俱也】禍以燼【災余也】於乎有哀國步斯頻【急也】國步蔑資【基也】天不我將靡所止疑【定也】云䢐何往君子實維秉心無競【彊也】誰生厲【惡也】階至今爲梗【病也】憂心慇慇念我土宇我生不辰逢天僤【厚也】怒自西䢐東靡所定處多我覯孔棘我圉【埀也】爲謀爲毖【愼也】亂況斯削告爾憂卹誨爾序爵誰能執熱逝不以濯【濯所以救熱禮所以救亂】其何能淑載胥及溺如彼遡【鄕也】風亦孔之僾【唈也不能舒息也】民有肅心荓【使也】云不逮好是稼穡力民代食稼穡維寶代食維好天降喪亂滅我立王降此蟊賊【虫食根曰蟊食節曰賊】稼穡卒【盡也】癢【病也】哀恫【痛也】中國具贅【連屬也】卒荒【虛也】靡有旅力以念穹蒼維此惠君民人所瞻秉心宣【徧也】猶【謀也】考愼其相【質也或曰輔相也】維彼不順自獨俾臧【使人謂我善也】自有肺腸俾民卒狂瞻彼中林甡甡【眾多成羣也】其鹿朋友已譖不胥以谷【相欺背不以善相與】人亦有言進退維谷【窮也】維此聖人瞻言百里【逺慮也】維彼愚人覆狂以喜匪言不能胡斯畏忌維此良人弗求弗迪【進也】維彼忍心是顧是復民之貪亂寧爲荼毒大風有隧【道也】有空大谷維此良人作爲式谷維彼不順徵以中垢【言闇冥也】大風有隧貪人敗類【善也】聽言則對誦言如醉匪用其良覆【反也】俾我悖嗟爾朋友予豈不知而作如彼飛虫時亦弋獲旣之陰女反予來赫【炙也】民之罔極職涼【薄也】善背爲民不利如雲不克民之回遹職競用力民之未戾【定也】職盜爲冦涼曰不可覆背善詈𨿽曰匪予旣作爾歌

三十二年甲寅

三十四年時荊楚冦於南獫狁冦於北淮夷冦於東命虢公徵之不克徴斂數起虐用其民民不堪命聚議而興謗召穆公以告王怒得衛巫使糾謗者収殺之人莫敢言道路以目王喜曰吾能弭謗矣穆公對曰古者天子聽政使公卿至於列士獻詩瞽獻典史獻書師箴瞍賦蒙誦百工諫庶人傳語近臣盡規親戚補察瞽史教誨耆艾修之而後王斟酌焉是以行事而不悖民之有口猶土之有川也川壅而潰傷人必多民亦如之是故善爲川者決之使導善爲民者宣之使言今王障之其與能幾何王不聽

二十七年京師憒憒王無所容乃流於彘在汾水之上實河東永安天下莫與太子靜保於召穆公之宮穆公素得民心與周公奉太子監國訓諭國人國人乃定二伯行政謂之共和諸侯相侵伐或朝或不朝

三十八年晉虞叔六世孫司徒立是爲僖公唐國風首篇曰蟋蟀三章章八句刺晉僖公也儉不中禮故作是詩以閔之欲其及時以禮自娛樂也此晉也而謂之唐本其風俗憂深思逺儉而用禮有堯之遺風焉蟋蟀【蛬也】在堂【九月】嵗聿【遂也】其莫今我不樂日月其除【去也】無已【甚也】太康【樂也】職【主也】思其居好樂無荒【大也】良士瞿瞿【瞿瞿然顧禮義也】蟋蟀在堂嵗聿其逝今我不樂日月其邁無已太康職思其外【禮樂之外】好樂無荒良士蹶蹶【動而敏於事】蟋蟀在堂役車其休今我不樂日月其慆【過也】無已大康職思其憂【可憂也】好樂無荒良士休休【樂道之心】秦非子曾孫仲好賢用兵攻奪西戎地其邑始大秦國風首篇曰車鄰美秦仲也秦仲始大有車馬禮樂侍禦之好焉有車鄰鄰【眾車聲】有馬白顚【的顙也】未見君子寺人【內小臣】之令阪【陂者曰阪】有漆隰有栗旣見君子並坐鼓瑟【又見其禮樂焉】今者不樂逝者其耋【老也】阪有桑隰有楊旣見君子並坐鼓簧【笙也】今者不樂逝者其亡【喪棄也】

四十二年甲子王在彘

五十一年王死於彘諡曰厲王周召二伯知太子之有志也遂奉太子卽位是嵗旱

皇王大紀卷二十九

欽定四庫全書

皇王大紀卷三十

宋胡宏撰三王紀

宣王

元年甲戌

二年天下大旱

三年旱

四年旱

五年旱

六年大旱大雅二十四篇曰云漢八章章十句仍叔美宣王也宣王承厲王之烈內有撥亂之志遇烖而懼側身修行欲銷去之天下喜於王化復行百姓見憂故作是詩也倬彼云漢【天河也】昭回【轉】於天王曰於乎何辜今之人天降喪亂饑饉薦【重也】臻【至也】靡神不舉靡愛斯牲圭璧旣卒寧莫我聽旱旣太甚蘊【言暑也】隆【言雷也】虫虫【言熱也】不殄【絕也】禋祀自郊䢐宮上下奠瘞靡神不宗【上天下地奠禮瘞物宗尊也】后稷不克上帝不臨耗斁下土寧丁【當也】我躬旱旣大甚則不可推【去也】兢兢【恐也】業業【危也】如霆如雷周餘黎民靡有孑遺昊天上帝則不我遺胡不相畏先祖於摧【至也】旱旣大甚則不可沮【止也】赫赫【旱气】炎炎【熱气】云我無所大命近止靡瞻靡顧羣公先正【百辟卿士也】則不我助父母先祖胡寧忍予旱旣太甚滌滌山川【旱气山無木川無水也】旱魃【旱神也】爲虐如惔【燎之也】如焚我心憚【勞也】暑憂心如燻【灼也】羣公先正則不我聞昊天上帝寧俾我遁旱旣太甚黽勉畏去胡寧瘨【病也】我以旱憯不知其故祈年孔夙方社不莫昊天上帝則不我虞敬恭明神宜無悔【恨也】怒旱旣太甚散無友紀鞫哉庶正疚哉冢宰趣馬師氏膳夫左右【嵗防則殺禮百官祿餼不足矣】靡人不周【救也】無不能止瞻卬昊天云如何裏【或云憂也】瞻卬昊天有嘒【眾星貌】其星大夫君子昭假無贏大命近止無棄爾成何求爲我以戾【定也】庶正瞻卬昊天曷惠其寧大雅二十五篇曰崧髙八章章八句尹吉甫美宣王也天下復平能建國親諸侯褒賞申伯焉崧髙維嶽駿【大也】極於天維嶽降神生甫及申維申及甫維周之翰【幹也】四國於蕃四方於宣亹亹申伯王纉之事於邑於謝【周之南國也】南國是式王命召伯定申伯之宅登【成也】是南邦世執其功【事也】王命申伯式是南邦因是謝人以作爾庸【城也】王命召伯徹【治也】申伯土田王命傅禦【治事之官】遷其私人【家人也】申伯之功召伯是營有俶【作也】其城寢廟旣成旣成藐藐【髙美貌】王錫申伯四牡蹻蹻【牡貌】鉤膺【樊纓也】濯濯【光明也】王遣申伯路車乘馬【四馬也】我圖爾居莫如南土錫爾介圭以作爾寶往近【已也】王舅【申伯宣王之舅】南土是保申伯信邁王餞於郿申伯還南謝於誠歸王命召伯徹申伯土疆以峙其粻式遄其行申伯畨畨【武勇也】旣入於謝徒禦嘽嘽【喜樂也安舒也】周邦咸喜戎有良翰不【丕也】顯申伯王之元舅文武是憲【有文有武可爲表式】申伯之徳柔惠且直揉此萬邦聞於四國吉甫作誦其詩孔碩其風肆【長也】好以贈申伯王以樊侯仲山甫爲相大雅二十六篇曰烝民八章章八句尹吉甫美宣王也任賢使能周室中興焉天生烝【眾也】民有物【事也】有則【法也】民之秉彛【常也】好是懿【美也】徳天監有周昭假於下保玆天子生仲山甫仲山甫之徳柔嘉維則令儀令色小心翼翼古【故也】訓【道也】是式威儀是力天子是若【順也】明命使賦【布也】王命仲山甫式是百辟纉戎【大也】祖考王躬是保出納王命王之喉舌【冢宰也】賦政於外四方爰發肅肅王命仲山甫將【行也】之邦國若否仲山甫明之旣明且哲以保其身夙夜匪解以事一人人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦人亦有言徳輶如毛【輕也】民鮮克舉之我儀【宦也】圖之維仲山甫舉之愛【隱也或曰惜也】莫助之衮【君之上服】職【王職也】有闕維仲山甫補之仲山甫出祖四牡業業【言髙大也】徵夫捷捷【言樂事也】毎懷靡及四牡彭彭【盛也】八鸞鏘鏘【鳴聲】王命仲山甫城彼東方四牡騤騤八鸞喈喈仲山甫䢐齊式遄其歸【言周人望其速回也】吉甫作誦穆如淸風【淸防之風飬萬物者也】仲山甫永懷以慰其心大雅二十七篇曰韓奕六章章十二句尹吉甫美宣王也能錫命諸侯奕奕梁山維禹甸【治之】之有倬其道【有倬如之道】韓侯受命王親命之纉戎【大也】祖考無廢朕命夙夜匪解防共【固執也】爾位朕命不易幹不庭【直方】方以佐戎辟四牡奕奕孔修【長也】且張【大也】韓侯入覲以其介圭入覲於王王錫韓侯淑【善也】旂綏章【所引以登車有采章也】簟茀【車蔽也】錯衡【文衡也】衮赤舄鉤膺【樊纓也】鏤錫【眉上曰鍚今之當盧以金飾之】鞹鞃【革軾中也】淺幭【虎皮覆式淺毛也】鞗革【轡也】金厄【鳥蠋也】韓侯出祖出宿於屠【地名】顯父【有顯徳者】餞之淸酒百壺其殽維何炰鼈鮮魚其防【菜殽也】維何維筍及蒲【蒻也】其贈維何乘馬路車籩豆有且【多貌】侯氏燕胥【皆也】韓侯取妻汾王【大也或云指厲王也】之甥蹶父【卿士也】之子韓侯迎止於蹶之裏百兩彭彭八鸞鏘鏘不【丕字】顯其光諸娣從之祁祁【徐靚也】如雲韓侯顧之爛其盈門蹶父【姞蹶父姓也】孔武靡國不到爲韓姞相攸莫如韓樂孔樂韓土川澤訏訏【大也】魴鱮甫甫【大也】麀鹿噳噳【眾也】有熊有羆有貓有虎慶旣令居韓姞燕譽溥【大也】彼韓城燕【安也】師【眾也】所完以先祖受命因時百蠻王錫韓侯其追其貊奄受百國【韓侯之先武王之子也長是蠻服之百國撫戎狄追貊之國】因以其伯實【寔也是也】墉實壑【溝也】實畆實籍獻其貔皮赤豹黃羆【皆猛獸也】大雅二十八篇曰江漢六章章八句尹吉甫美宣王也能興衰撥亂命召公平淮夷江漢浮浮【廣彊貌】武夫滔滔匪安匪遊淮夷來求旣出我車旣設我旟匪安匪舒淮夷來鋪【病也】江漢湯湯武夫洸洸【武貌】經營四方告成於王四方旣平王國庶定時靡有爭王心載寧江漢之滸【水瀍也】王命召虎式辟四方徹我疆土匪疚【病也】匪棘【急也】王國來極【中也】於疆於理至於南海王命召虎來【勤也】旬【營也】來宣【徧也】文武受命召公維翰無曰予小子召公是似【嗣也】肇【謀也】敏【疾也】戎【大也】公【事也】用錫爾祉釐【賜也】爾圭瓉秬鬯一卣【黒黍香艸酒一噐也】告於文人錫山土田於周受命自召祖命虎拜稽首天子萬年虎拜稽首對【遂也】王休作召公考【成也】天子萬壽明明天子令聞不已矢【施也】其文徳洽此四國大雅二十九篇曰常武六章章八句召穆公美宣王也有常徳以立武事因以戒焉赫赫明明王命卿士南仲大祖大師皇父整我六師以修我戎旣敬旣戒惠此南國王謂尹氏命程伯休父左右陳行戒我師旅率彼淮浦省此徐土不畱不處三事就緒【誅其君弔其民爲之立三有事之臣】赫赫業業【動也】有嚴天子王舒【徐也】保【安也】作匪紹匪遊【不敢繼以傲遊也】徐方繹騷震驚徐方如雷如霆徐方震驚王奮厥武如震如怒進厥虎臣闞如虓虎鋪惇淮濆【陳屯其兵於淮水之厓也】仍執醜虜截【治也】彼淮浦王師之所王旅嘽嘽【盛貌】如飛如翰如江如漢如山之苞如川之流緜緜翼翼【靚以敬也】不測不克濯【大也】徵徐國王猶【謀也】允塞徐方旣來徐方旣同天子之功四方旣平徐方來庭徐方不回王曰還歸重黎羲和世敍天地掌四嶽之祀述諸侯之職陶虞之時姜氏爲四伯歷虞夏商不失其守至周有甫有申有齊有許皆其苗冑也程伯休父始爲大司馬焉王嘗視朝而宴姜後脫簮珥待罪於永巷王退朝使傅姆請曰王樂欲而不崇徳棄禮而怠於政亂之興自妾始妾豈能受天下之誅願賜以死王愀然變色使命後曰是寡人之過也夙興夜寢勤於政事厲王之時鹿鳴廢而和樂闕矣常棣廢而兄弟闕矣伐木廢而朋友闕矣四牡廢而君臣闕矣皇皇者華廢而忠信闕矣天保廢而福祿闕矣采薇廢而徵伐闕矣出車廢而功力闕矣杕杜廢而師眾闕矣魚麗廢而法度闕矣南陔廢而孝友闕矣白華廢而亷恥闕矣華黍廢而蓄積闕矣由庚廢而陰陽失其道理矣南有嘉魚廢而賢者不安下不得其所矣崇丘廢而萬物失其道理矣蓼蕭廢而恩澤乖矣湛露廢而萬國離矣彤弓廢而諸夏衰矣菁菁者莪廢而無禮儀矣小雅盡廢故四夷交侵中國微矣小雅二十三篇曰六月六章章八句宣王北伐也六月棲棲【簡閱貎】戎車旣飭四牡騤騤載是常服【日月爲常服戎服】獫狁孔熾我是用急王於出徵以匡王國比物四驪閒之維則【物是毛物也則法也言先教戰】維此六月旣成我服我服旣成於三十里【師行三十里】王於出徵以佐天子【出徵以佐其爲天子】四牡修廣其大有顒【大貌】薄伐獫狁以奏【爲也】膚【大也】公【功也】有嚴【威也】有翼【敬也】共武之服共武之服以定王國獫狁匪茹整居焦獲【周地接狄者】侵鎬【北方地】及方至於涇陽織文鳥章白斾【繼旐者也】央央【鮮明貌】元戎十乘以先啟行戎車旣安如輊如軒【從後視之如輊從前視之如軒】四牡旣佶【壯健貌】旣佶且閒薄伐獫狁至於太原文武吉甫萬邦爲憲吉甫燕喜旣多受祉來歸自鎬我行永久飲禦【進也】諸友【恩舊】炰鼈鱠鯉侯【維也】誰在矣張仲孝友荊楚盛彊王命方叔帥車三千乘徵之楚人震恐去王號小雅二十四篇曰采芑四章章十二句宣王南徵也薄言采芑【芑菜也】於彼新田於此菑畆【言宣王能新美天下之士也】方叔涖止其車三千師幹之試【方叔卿士受命爲將臨眾試之也】方叔率止乘其四騏四騏翼翼路車有奭【赤貌】簟茀魚服鉤膺【樊纓也】鞗革【轡有垂也】薄言采芑於彼新田於此中鄕方叔涖止其車三千旂旐央央方叔率止約軧錯衡【朱而約之文衡】八鸞瑲瑲【聲也】服其命服朱芾斯皇有瑲【聲也】蔥【蒼也】珩【三命蔥珩】鴥彼飛隼其飛戾天亦集爰止方叔涖止其車三千師幹之試方叔率止鉦人伐鼓【鉦以靜之鼓以動之也】陳師鞠【告也】旅顯允方叔伐鼓淵淵【聲也】振旅闐闐蠢【動也】爾蠻荊大邦爲讎方叔元老克壯其猶方叔率止執訊獲醜戎車嘽嘽嘽嘽焞焞【眾盛貌】如霆如雷顯允方叔徵伐獫狁蠻荊來威小雅二十五篇曰車攻八章章四句宣王復古也宣王能內修政事外攘夷狄復文武之境土修車馬備器械復防諸侯於東都因田獵而選車徒焉我車旣攻【堅也】我馬旣同【齊也宗廟齊豪尙純戎事齊力尙彊也田獵齊足尙疾也】四牡龐龐【充實也】駕言䢐東【之洛也】田車旣好四牡孔阜東有甫艸【大也】駕言行狩之子於苗選徒囂囂建旐設旄搏獸於敖【地名】駕彼四牡四牡奕奕【言諸侯來防也】赤芾金舄防同有繹【陳也】決【鉤】拾【遂也】旣佽【利也】弓矢旣調射夫旣同助我舉柴【積也】四黃旣駕兩驂不猗【禦者良也】不失其馳舎矢如破【習射禦法也】蕭蕭馬鳴悠悠斾旌【不諠嘩也】徒禦不驚大庖不盈之子於徵有聞無聲【肅也】允矣君子展也大成小雅二十六篇曰吉日四章章六句美宣王田獵也能愼防接下無不自盡以奉其上焉吉日維戊【戊午皆剛日也】旣伯旣禱【伯馬祖也】田車旣好四牡孔阜升彼大阜從其羣丑吉日庚午旣差【擇也】我馬獸之所同麀鹿【鹿牝曰麀】麌麌【多也】漆沮之從天子之所【從漆沮驅來也】瞻彼中原其祁【大也】孔有儦儦俟俟或羣或友悉率左右以燕天子旣張我弓旣挾我矢發彼小豝殪此大兕【一發而死曰殪】以禦賔客且以酌醴

十年陳侯薨諡曰幽公子孝嗣是爲僖公陳國風三篇曰衡門三章章四句誘僖公也願而無立志故作是詩以誘掖其君也【橫木爲門言淺陋也】衡門之下可以棲遲【遊息也】泌【泉水也】之洋洋【廣大也】可以樂饑【樂道忘饑】豈其食魚必河之魴豈其娶妻必齊之姜豈其食魚必河之鯉豈其娶妻必宋之子陳國風四篇曰東門之池三章章四句刺時也疾其君之淫昬而思賢女以配君子也東門之池可以漚麻彼美淑姬可與晤【遇也對也】歌東門之池可以漚紵彼美淑姬可與晤語東門之池可以漚菅彼美淑姬可與晤言陳國風五篇曰東門之楊二章章四句刺時也昏姻失時男女多違親迎女猶有不至也東門之楊其葉牂牂【盛貌】昬以爲期明星煌煌東門之楊其葉肺肺【亦盛貌】昬以爲期明星晢晢

十一年甲申小雅二十七篇曰鴻鴈三章章六句美宣王也萬民離散不安其居而能勞來還定安集之至於鰥寡無不得所焉鴻鴈於飛【大曰鴻小曰鴈】肅肅其羽【羽聲】之子【侯伯卿士】於徵劬勞於野爰及矜人哀此鰥寡鴻鴈於飛集於中澤之子於垣百堵皆作【一丈爲板五丈爲堵】𨿽則劬勞其究安宅鴻鴈於飛哀鳴嗸嗸維此哲人謂我劬勞維彼愚人謂我宣【示也】驕秦仲戰死於西戎破之自厲王之流籍田禮廢虢文公言於王曰民之大事在農上帝之粢盛於是乎出民之蕃庶於是乎生事之供給於是乎在和恊輯穆於是乎興財用蕃殖於是乎始惇龎純固於是乎成今天子修先王之緒而棄其大功匱神乏祀而困民之財將何以求福用民王不能從

十二年初魯侯伯禽薨子考公酋無子立弟煬公熈自熈至魯侯敖子弟更立六世矣是年敖來朝以其子括與戲見王王欲立戲仲山甫曰不可不順必犯犯命必誅故出令不可不順也行而不順民將棄上夫下事上少事長所以爲順也今建其少是教逆也若魯從之諸侯效之王命將有所壅若其不從而誅之是自誅也是事也誅亦失不誅亦失夏魯侯歸而薨諡曰武公王卒立戲是後諸侯多不遵先王之制矣齊侯無忌暴虐不道國人殺之諡曰厲公立其子赤赤誅殺厲公者七十人

十六年晉侯費立僖公之孫也徙都於絳

二十一年甲午小雅二十八篇曰庭燎三章章五句美宣王也因以箴之夜如何其夜未央庭燎【大燭也】之光【光也】君子至止鸞聲將將夜如何其夜未艾【芟末曰艾】庭燎晣晣【明也】君子至止鸞聲噦噦夜如何其夜鄕晨庭燎有煇【光明防也】君子至止言觀其旂小雅二十九篇曰沔水三章二章章八句一章六句規宣王也沔彼流水朝宗於海【水猶有所朝宗也】鴥彼飛隼載飛載止嗟我兄弟【同姓臣也】邦人諸友【異姓臣也】莫肯念亂誰無父母沔彼流水其流湯湯【言放縱無所歸也】鴥彼飛隼載飛載揚念彼不迹【不循道也】載起載行心之憂矣不可弭【止也】忘鴥彼飛隼率彼中陵民之訛言寧莫之懲我友敬矣讒言其興小雅三十篇曰鶴鳴二章章九句誨宣王也鶴鳴於九臯【深逺之澤也】聲聞於野魚潛在淵或在於渚樂彼之園爰有樹檀其下維萚他山之石可以爲錯【石錯可以琢玉】鶴鳴於九臯聲聞於天魚在於渚或潛在淵樂彼之園爰有樹檀其下維谷【惡木】他山之石可以攻玉魯人奉括之子伯禦弒其君戲諡曰懿公二十二年王封母弟友於鄭錫之祊田爲巡狩助祭泰山湯沐之邑

二十三年晉侯伐條

三十年有兔舞於鎬京

三十一年甲辰小雅三十一篇曰祈父三章章四句刺宣王也祈父【司馬也祈圻畿同】予王之爪牙胡轉予於卹靡所止居祈父予王之爪士胡轉予於卹靡所底止祈父亶不聰胡轉予於卹有母之尸饔小雅三十二篇曰白駒四章章六句大夫刺宣王也皎皎白駒【宣王之末賢者有乘白駒而去者】食我場苗縶之維之以永今朝所謂伊人於焉逍遙皎皎白駒食我場藿縶之維之以永今夕所謂伊人於焉嘉客皎皎白駒賁然來思爾公爾侯逸豫無期愼爾優遊勉爾遁思皎皎白駒在彼空谷生芻一束其人如玉母金玉爾音而有遐心小雅三十三篇曰黃鳥三章章七句刺宣王也黃鳥黃鳥無集於谷無啄我粟此邦之人不我肯谷言旋言歸復我邦族黃鳥黃鳥無集於桑無啄我粱此邦之人不可與明言旋言歸復我諸兄黃鳥黃鳥無集於栩無啄我黍此邦之人不可與處言旋言歸復我諸父小雅三十四篇曰我行其野三章章六句刺宣王也我行其野蔽芾其樗【惡木也】昬姻之故言就爾居爾不我畜復我邦家我行其野言采其蓫【惡菜也】昬姻之故言就爾宿爾不我畜言歸思復我行其野言采其葍【亦惡菜也】不思舊姻求爾新特【外昏】成不以富亦只以異小雅三十五篇曰斯幹九章四章章七句五章章五句宣王考室也秩秩【流行也】斯幹【澗也】幽幽南山如竹苞矣如松茂矣兄及弟矣式相好矣無相猶【道也病也】矣似【嗣也】續妣祖築室百堵西南其戶爰居爰處爰笑爰語約【縮板】之閣閣椓【防土也】之橐橐風雨攸除鳥防攸去君子攸芋【大也覆也】如跂斯翼如矢斯棘如鳥斯革如翚斯飛君子攸躋殖殖【平正也】其庭有覺【大】其楹噲噲其正噦噦其冥【正晝冥夜也言寛明】君子攸寧下莞【蒲席】上簟【竹也】乃安斯寢乃寢乃興乃占我夢吉夢維何維熊維羆維虺維蛇大人占之維熊維羆男子之祥維虺維蛇女子之祥乃生男子載寢之牀載衣之裳載弄之璋【晝日衣下之餙也半圭曰璋臣之職也】其泣喤喤朱芾斯皇【芾天子純朱諸侯黃】室家君王乃生女子載寢之地載衣之禓載弄之瓦【禓褓也夜衣也瓦紡磚也】無非無儀惟酒食是議無父母貽罹小雅三十六篇曰無羊四章章八句宣王考牧也誰謂爾無羊三百維羣誰謂爾無牛九十其犉【黃牛黑唇曰犉】爾羊來思其角濈濈爾牛來思其耳濕濕或降於阿或飲於池或寢或訛【動也】爾牧來思何蓑何笠或負其餱三十維物【異毛色者三十也】爾牲則具爾牧來思以薪以蒸以雌以雄爾羊來思矜矜兢兢【言堅彊也】不騫【虧也】不崩【羣疾也】麾之以肱畢來旣升【從人意也】牧人乃夢眾維魚矣旐維旟矣大人占之眾維魚矣實維丰年【陰陽和而魚眾多】旐維旟矣室家溱溱【眾也旐旟所以聚眾】

三十二年王師伐魯誅伯禦立懿公之弟稱王欲得國子之能訓導諸侯者仲山甫曰魯侯肅恭明神敬事耆老賦事行刑必問於遺訓而咨於故實不幹所問不犯所咨於是命魯侯於夷宮以爲侯伯尹吉甫之子伯奇事父母孝後母疾之譖於吉甫吉甫放之伯奇抱石自投於河

三十九年王伐姜戎戰於千畆王師敗績晉侯擊卻戎兵全師以歸晉侯取齊姜以條之役生世子命之曰仇是戰也生少子命之曰成師師服曰異哉君之名子也四十年王旣喪南國之師將料大原之民仲山甫曰古者司民協孤終司商協名姓司徒協旅司防協姦牧協職工協革場協入廩協出是則少多死生出入往來者皆可知也於是又審之以事王治農於籍春搜夏苗秋狝冬狩是皆習民數者也又何料焉王卒料之人民咨怨

四十一年甲寅啟商之時有作倒薤篆者至於文王有赤雀銜書丹鳥入室之瑞而作鳥書王之世史籕作大篆

四十三年王殺杜伯杜伯無辜其子隰叔奔晉

四十六年王防諸侯田於圃日中見杜伯起於道左朱衣朱冠操朱弓朱矢射王若中心折脊者王暴崩諡曰宣王太子涅立

皇王大紀卷三十

欽定四庫全書

皇王大紀卷三十一

宋胡宏撰三王紀

幽王

二年涇渭洛三川震伯陽父曰天地之气不失其序若過其序民亂之也陽伏而不能出陰迫而不能烝於是有地震陽失而在陰川源必塞塞必竭竭必崩夫國依山川而崩竭亡之徴也昔伊洛竭而夏亡河竭而商亡今周徳若二代之季矣不亡何待若亡不過十年天之紀也未幾三川竭岐山崩小雅三十七篇曰節南山十章六章章八句四章章四句家父刺幽王也節【髙峻貌】彼南山維石巖巖【積石貌】赫赫【顯盛貌】師尹【尹氏】民具【俱也】爾瞻【視也】憂心如惔【燔也】不敢戲談國旣卒【盡也】斬【斷也】何用不監【視也】節彼南山有實【滿也】其猗【長也】赫赫師尹不平謂何天方薦【重也】瘥【病也】喪亂多民言無嘉防【曾】莫懲嗟尹氏大師維周之氐【本也】秉國之均【平也】四方是維【制也持也】天子是毗【輔也】俾民不迷不弔【至也】昊天不宜空【窮也】我師弗躬弗親庶民弗信弗問弗仕【察也】勿罔君子式夷式已【用平則巳也】無小人殆瑣瑣【小貌】姻亞則無膴仕【婿之父相謂曰姻両壻曰亞膴厚也】昊天不傭【均也】降此鞠【盈也】訩【訟也】昊天不惠防此大戾【乖也】君子如屆【極也】俾民心闋【息也】君子如夷【平易也】惡怒是違【則民乖爭之情去】不弔昊天亂靡有定式月斯生【月月益甚也】俾民不寧憂心如酲【病酒曰酲】誰秉國成【平也】不自爲政卒勞百姓駕彼四牡四牡項【大也】領我瞻四方蹙蹙【縮小貌】靡所騁【馳也】方茂【勉也】爾惡相爾矛矣旣夷旣懌【服也】如相醻【酢也】矣昊天不平我王不寧不懲其心覆怨其正【長也】家父【大夫也】作誦以究王訩式訛【化也】爾心以畜萬邦

三年初王娶於申生太子宜臼又得褒姒王愛之甚生子伯服有虢石父者以巧佞得幸比於褒姒而譖太子及申後王信之廢後黜太子於申立伯服爲太子以石父爲卿王之世日暈再重內赤外靑中有黒畫貫上下小雅三十八篇曰正月十二章八章章八句五章章六句大夫刺幽王也正月【夏四月】繁【多也】霜我心憂傷民之訛言亦孔之將【大也】念我獨兮憂心京京【憂不去也】哀我小心癙【病也】憂以癢【亦病也】父母生我胡俾我瘉【病也】不自我先不自我後好言自口莠【醜也】言自口憂心愈愈【憂懼也】是以有侮憂心惸惸【憂意也】念我無祿民之無辜並其臣僕【古者有罪不入於刑則役之圜上以爲臣僕】哀我人斯於何從祿瞻烏爰止於誰之屋【富人之屋烏所集也】瞻彼中林侯【維也】薪侯蒸民今方殆【危也】視天夢夢【夢夢然亂也】旣克有定靡人弗勝有皇上帝伊誰云憎【惡也】謂山蓋卑爲岡爲陵【在位非君子也】民之訛言寧莫之懲召彼故老【元老也】訊【問也】之占夣具曰予聖誰知烏之雌雄謂天蓋髙不敢不局【曲也】謂地蓋厚不敢不蹐【累足也】維號斯言有倫【道也】有脊【理也】哀今之人胡爲虺蜴【螈也】瞻彼阪田【﨑嶇之處】有菀其特【菀然特茂】天之扤【動也】我如不我克【謂其迅疾也】彼求我則如不我得執我仇仇【匹也類也】亦不我力心之憂矣如或結之今玆之正【長也】胡然厲【惡也】矣燎之方揚寧或滅之赫赫宗周褒姒烕之終其永懷又窘【困也】陰雨【諭君有難】其車旣載乃棄爾輔載輸【墮也】爾載將【請也】伯【長也】助子無棄爾輔員【益也】於爾輻屢顧爾僕不輸爾載終逾絕險曾是不意【不以爲意】魚在於沼亦匪克樂濳𨿽伏矣亦孔之炤憂心慘慘念國之爲虐彼有防酒又有嘉殽【言禮物備】洽比其鄰昬姻孔云念我獨兮憂心慇慇【痛也】佌佌【小也】彼有屋防防【陋也】方有谷民今之無祿天夭是防【夭之防之也】哿【可也】矣富人哀此惸獨小雅三十九篇曰十月之交八章章八句大夫刺幽王也十月之交朔日辛卯日有食之亦孔之丑彼月而防此日而防【月臣道日君道】今此下民亦孔之哀日月告防不用其行四國無政不用其良彼月而食則維其常此日而食於何不臧爗震電不寧不令百川沸騰山冡崒崩髙防爲谷深谷爲陵哀今之人胡防莫懲皇父卿士番維司徒家伯冢宰仲允膳夫棸子內史蹶維趣馬楀維師氏【皇父家伯仲允皆字番棸蹶楀皆氏】艷妻【褒姒美色曰艷】煽【熾也】方處抑此皇父豈曰不時【是也】胡爲我作不卽我謀徹我墻屋田卒污萊【下則污髙則萊】曰予不戕禮則然矣皇父孔聖【自謂聖也】作都於向【邑名】擇三有事【侯國三卿】亶侯多藏【信維貪人多藏也】不憖遺一老俾守我王擇有車馬以居䢐向黽勉從事不敢告勞無罪無辜讒口囂囂下民之孽匪降自天噂沓背憎職競由人悠悠【憂也】我裏【居也】亦孔之痗【病也】四方有羨我獨居憂民莫不逸我獨不敢休天命不徹【道也通也】我不敢效我友自逸【親屬之臣心不能已】小雅四十篇曰雨無正七章二章章十句二章章八句三章章六句大夫刺幽王也雨自上下者也眾多如雨而非所以爲政也浩浩昊天不駿【長也】其徳降喪饑饉【谷不熟曰饑蔬不熟曰饉】斬伐四國旻天疾威弗慮弗圖舎【除也】彼有罪旣伏其辜若此無罪淪【率也】胥【相也】以鋪【徧也】周宗旣滅靡所止戾【定也】正【長也】大夫離居莫知我勩【勞也】三事大夫莫肯夙夜邦君諸侯莫肯朝夕庶曰式臧覆【反也】出爲惡如何昊天辟【法也】言不信如彼行邁則靡所臻凡百君子各敬爾身胡不相畏不畏於天戎【兵也】成不退饑成不遂【安也】曾我暬【侍也】禦防防日瘁【病也】凢百君子莫肯用訊聽言則答譖言則退哀哉不能言匪舌是出維躬是瘁哿矣能言巧言如流【哿矣世所謂能言也巧言從俗如水轉流】俾躬處休維曰於【往也】仕孔棘且殆云不可使得罪於天子亦云可使怨及朋友謂爾遷於王都曰予未有室家【賢者不肯遷於王都也】防【憂也】思泣血【無聲曰泣血】無言不疾【無所言而不見疾也】昔爾出居誰從作爾室【遭亂世義不得去思其友而不肯反者也】小雅四十一篇曰小旻六章三章章八句三章章七句大夫刺幽王也旻天疾威敷於下土謀猶回【辟也】遹【辟也】何日斯沮謀臧不從不臧覆用我視謀猶亦孔之卬【病也】潝潝訿訿亦孔之哀謀之其臧則具是違謀之不臧則具是依我視謀猶伊於胡底我旣厭不我告猶謀夫孔多是用不集發言盈庭誰敢執其咎如匪行邁謀是用不得於道哀哉爲猶匪先民是程匪大猶是經維邇言是聽維邇言是爭如彼築室於道謀是用不潰【遂也】於成國𨿽靡止或聖或否民𨿽靡膴或哲或謀或肅或艾如彼泉流無淪胥以敗不敢暴虎不敢馮河人知其一莫知其他戰戰兢兢如臨深淵如履薄冰小雅四十二篇曰小宛六章章六句大夫刺幽王也宛【小貌】彼鳴鳩【鶻雕】翰飛戾天【言行小人道責髙明之功終不可得】我心憂傷念昔先人明發【發夕至明】不寐有懷二人【文王武王】人之齊聖飲酒溫克彼昏不知壹醉日富各敬爾儀天命不又中原有菽庶民采之【言采者則得之】螟蛉【桑防也】有子果蠃【蒲盧也】負之【持也】教誨爾子式谷似之題【視也睇也】彼脊令載飛載鳴【飛且鳴不能自舎君子有取節爾】我日斯邁而月斯徵夙興夜寐無忝爾所生交交【小貌】桑扈率場啄粟【竊脂也竊脂肉食今無肉而循場啄粟失其食性不能自活】哀我塡寡宜岸【訟也】宜獄握粟出卜自何能谷溫溫恭人如集於木【恐墜也】惴惴小心如臨於谷【恐隕也】戰戰兢兢如履薄冰小雅四十三篇曰小弁八章章八句刺幽王也太子之傅作焉弁【樂也】彼鸒【卑居雅烏也】斯歸飛提提【羣貌】民莫不谷我獨於罹【言遭褒姒之難】何辜於天我罪伊何心之憂矣云如之何踧踧【平易也】周道鞠【窮也】爲茂艸我心憂傷惄【思也】焉如搗【心疾也】假寐永嘆維憂用老心之憂矣疢如疾首維桑與梓必恭敬止【父之所樹已尙不敢不恭敬】靡瞻匪父靡依靡母不屬於毛不離於裏【毛在外陽也言父裏在內陰也言母】天之生我我辰【時也】安在菀彼桞斯鳴蜩嘒嘒有漼【深也】者淵萑葦淠淠【眾也】譬彼舟流不知所屇心之憂矣不遑假寐鹿斯之奔維足伎伎【舒貌】雉之朝雊尙求其雌譬彼壊木疾用無枝心之憂矣寧莫之知相彼投兔尙或先之行有死人尙或墐之【路冢曰墐】君子秉心維其忍之心之憂矣涕旣隕之君子信讒如或醻之君子不惠不舒究之伐木掎矣【掎其巓】析薪扡矣【隨其理】舎彼有罪予之佗矣【加也】莫髙匪山莫浚匪泉君子無易由言耳屬於垣無逝我梁無發我笱我躬不閱遑卹我後小雅四十四篇曰巧言六章章八句刺幽王也大夫傷於讒故作是詩也悠悠昊天曰父母且無罪無辜亂如此憮【大也】昊天已威子愼無罪昊天泰憮予愼無辜亂之初生僭始旣涵【容也】亂之又生君子信讒君子如怒亂庶遄沮君子如祉亂庶遄已君子屢盟亂是用長君子信盜亂是用暴盜言孔甘亂是用餤【進也】匪其止共維王之卬【病也】奕奕寢廟君子作之秩秩【進智也】大猷聖人莫之他人有心予忖度之躍躍毚兔【狡兔也】遇犬獲之荏染【柔意】柔木【椅桐梓漆也】君子樹之往來行言心焉數之蛇蛇【淺意】碩言出自口矣巧言如簧顏之厚矣彼何人斯居河之麋【水艸之交】無拳【力也】無勇職爲亂階旣防【骭痬也】且尰【腫足也】爾勇伊何爲猶將多爾居徒幾何小雅四十五篇曰何人斯八章章六句蘇公刺暴公也暴公爲卿士而譖蘇公焉故蘇公作是詩而絕之彼何人斯其心孔艱胡逝我梁不入我門伊誰雲從維暴之云二人從行誰爲此禍胡逝我梁不入唁我始者不如今云不我可彼何人斯胡逝我陳【堂塗也】我聞其聲不見其身不愧於人不畏於天彼何人斯其爲飄風胡不自北胡不自南胡逝我梁秪攪【亂也】我心爾之安行亦不遑捨爾之亟行遑脂爾車壹者之來云何其旴爾還而入我心易【說也】也還而不入否難知也壹者之來俾我只【病也】也伯氏吹壎【土曰壎】仲氏吹篪【竹曰篪】及爾如貫諒不我知出此三物【豕犬雞】以詛爾斯爲爲蜮則不可得有靦【姡然也】面目視人罔極作此好歌以極反側【不正直也】小雅四十六篇曰巷伯七章四章章四句一章五句一章八句一章六句刺幽王也寺人傷於讒故作是詩也萋兮斐兮成是貝錦【文章相錯成余泉余蚳之貝文也】彼譖人者亦已太甚哆兮侈兮成是南箕【箕星哆然踵狹而舌廣今讒人因寺人之近嫌而成言其罪猶因箕星之哆而又侈大之】彼譖人者誰適與謀緝緝【口舌聲】翩翩【往來貌】謀欲譖人愼爾言也謂爾不信防防幡幡謀欲譖言豈不爾受旣其女遷驕【讒也】人好好【喜也】勞人【憂譖者】艸艸【勞心也】蒼天蒼天視彼驕人矜此勞人彼譖人者誰適與謀取彼譖人投畀豺虎豺虎不食投畀有北有北不受投畀有昊楊園【園名】之道猗【加也】於畆丘寺人孟子作爲此詩凡百君子敬而聽之小雅四十七篇曰谷風三章章六句刺幽王也天下俗薄朋友道絕焉習習谷風維風及雨將恐將懼維予與女將安將樂女轉棄予習習谷風維風及頽【頽風之焚輪者也風薄相扶而上】將恐將懼寘予於懷將安將樂棄予如遺習習谷風維山崔嵬無艸不死無木不萎忘我大徳思我小怨小雅四十八篇曰蓼莪六章四章章四句二章章八句刺幽王也民人勞苦孝子不得終養爾蓼蓼【長大貌】者莪匪莪伊蒿哀哀父母生我劬勞蓼蓼者莪匪莪伊蔚【牡菣也】哀哀父母生我勞瘁缾之罄矣【盡也】維罍之恥【缾小罍大】鮮民之生不如死之久矣無父何怙無母何恃出則銜卹入則靡【無也】至父兮生我母兮鞠我拊我畜我長我育我顧我復我出入腹我【子行父母之神行】欲報之徳昊天罔極南山烈烈飄風發發民莫不谷我獨何害南山律律飄風弗弗民莫不谷我獨不卒小雅四十九篇曰大東七章章八句刺亂也東國困於役而傷於財譚大夫作是詩以告病焉有饛【滿也】簋飱【熟食謂黍稷也】有捄【長貌】棘【赤心也】匕周道如砥【平也】其直如矢【不偏也】君子所履小人所視睠【反領也】言顧之潸焉出涕小東大東【小亦於東大亦於東也】杼柚其空糾糾葛屨可以履霜佻佻【獨行貌】公子【譚公子】行彼周行旣往旣來使我心疚有冽【寒意】氿泉【側出】無浸獲【艾也】薪契契【憂苦也】寤嘆哀我憚人【勞也】薪是獲薪尙可載也哀我憚人亦可息也東人【譚人】之子職勞不來西人【周人也】之子粲粲衣服舟人之子【舟楫之人】熊羆是裘【言富也】私人之子【私家也】百僚是試【試用於百官也】或以其酒不以其漿【或醉於酒或不得漿】鞙鞙【長貌】佩璲不以其長【不稱也】維天有漢【天河也】監亦有光【光而不明】跂彼織女終日七襄【防駕也從旦至莫七辰而一移因謂之七防】𨿽則七襄不成報章【不能反報成章】睆【明貌】彼牽牛不以服【牝服也】箱【車箱也】東有啟明西有長庚【太白旦出東爲啟明莫出西爲長庚】有捄天畢載施之行【畢掩兔之器捄畢貌何甞見其可用乎鄭曰畢祭器所以助載鼎今天畢則施於行列而已】維南有箕不可以簸揚維北有斗不可以挹【防也】酒漿維南有箕載翕【合也】其舌維北有斗西柄之揭小雅五十篇曰四月八章章四句大夫刺幽王也在位貪殘下國搆禍怨亂並興焉四月維夏六月䢐【往也或曰猶始也】暑先祖匪人胡寧忍予秋日淒淒百卉具腓【病也】亂離瘼矣奚其適歸冬日烈烈飄風發發民莫不谷我獨何害山有嘉卉侯栗侯梅廢【也】爲殘賊莫知其尢相彼泉水載淸載濁我日構禍曷云能谷滔滔江漢南國之紀盡瘁以仕寧莫我有匪鶉匪鳶【鶉雕也雕鳶貪殘之烏】翰飛戾天匪鱣匪鮪濳逃於淵山有蕨薇隰有杞【枸檵也】桋【赤棟也】君子作歌維以告哀小雅五十一篇曰北山六章三章章六句三章章四句大夫刺幽王也役使不均已勞於從事不得養其父母焉陟彼北山言采其杞偕偕【彊壯貌】士子朝夕從事王事靡盬【不堅固也】憂我父母溥天之下莫非王土率土之濵莫非王臣大夫不均我從事獨賢四牡彭彭【不得息】王事傍傍【不得已】嘉我未老鮮【善也】我方將【壯也】旅力方剛經營四方或燕燕居息或盡瘁事國或息偃在牀或不已於行或不知叫號【呼召也】或慘慘劬勞或棲遲偃仰或王事鞅掌【失容也】或湛樂飲酒或慘慘畏咎或出入風議或靡事不爲小雅五十二篇曰無將大車三章章四句大夫悔將小人也無將大車【大車小人之所將也】只自塵兮無思百憂只自疷【病也】兮無將大車維塵冥冥無思百憂不出於熲【光也】無將大車維塵雝兮【猶蔽也】無思百憂祗自重兮【猶累也】小雅五十三篇小明五章三章章十二句二章章六句大夫悔仕於亂世也明明上天照臨下土我徵䢐西至於艽野【遠荒之地】二月初吉【朔日】載離寒暑心之憂矣其毒大苦念彼共人涕零如雨豈不懷歸畏此罪罟【网也】昔我往矣日月方除【除陳生新鄭云四月爲除】曷云其還嵗聿云莫念我獨兮我事孔庶心之憂矣憚【勞也】我不暇念彼共人睠睠懷顧豈不懷歸畏此譴怒昔我往矣日月方奧【暖也】曷云其還政事愈蹙嵗聿云莫采蕭獲菽心之憂矣自詒伊戚念彼共人興言出宿豈不懷歸畏此反覆嗟爾君子無恆安處靖共爾位正直【正直爲正能正人之曲曰直】是與神之聽之式谷以女嗟爾君子無恆安息靖共爾位好是正直神之聽之介【大也】爾景【亦大也】福小雅五十四篇曰鼔鐘四章章五句刺幽王也鼓鐘將將淮水湯湯憂心且傷淑人君子懷允不忘鼓鐘喈喈淮水湝湝憂心且悲淑人君子其徳不回鼓鐘伐鼛【大鼓】淮有三洲憂心且妯【動也】淑人君子其徳不猶鼓鐘欽欽鼓瑟鼓琴笙磬同音【謂四縣皆同也】以雅以南以籥不僭小雅五十五篇曰楚茨六章章十二句刺幽王也政煩賦重田萊多荒饑饉降喪民卒流亡祭祀不饗故君子思古焉楚楚【茨棘也】者茨言抽【除也】其棘自昔何爲我藝黍稷我黍與與我稷翼翼我倉旣盈我庾【露積日庾】維億【萬萬曰億】以爲酒食以享以祀以妥【安坐也】以侑【勸也】以介景福濟濟蹌蹌絜爾牛羊以往蒸甞或剝或亨或肆或將祝祭於祊祀事孔明先祖是皇【大也】神保是饗孝孫有慶報以介福萬壽無疆執防踖踖爲俎孔碩或燔或炙君婦莫莫【言淸靜而敬至也】爲豆孔庶爲賔爲客獻醻交錯【東西爲交邪行爲錯】禮儀卒度笑語卒獲神保是格報以介福萬壽攸酢【報也】我孔熯【敬也】矣式禮莫愆工祝致告【善其事曰工】䢐賚孝孫苾芬孝祀神嗜飲食卜爾百福如幾【期也】如式【法也】旣齊旣稷【疾也卽也】旣匡旣勑永錫爾極時萬時億禮儀旣備鐘鼔旣戒孝孫䢐位工祝致告神具醉止皇尸載起鼓鐘送尸神保聿歸諸宰君婦廢徹不遲諸父兄弟備言燕私樂具入奏以綏後祿爾殽旣將莫怨具慶旣醉旣飽小大稽首神嗜飲食使君壽考孔惠孔時維其盡之子子孫孫勿替引之小雅五十六篇曰信南山六章章六句刺幽王也不能修成王之業疆理天下以奉禹功故君子思古焉信彼南山維禹甸【治也】之畇畇【墾辟貌】原隰曾孫田之我疆我理南東其畆【或南或東】上天同雲雨雪雰雰益之以霢霂【小雨也】旣優旣渥旣霑旣足生我百谷疆埸【畔也】翼翼【讓畔也】黍稷彧彧曾孫之穡以爲酒食畀我屍賔壽考萬年中田有廬疆埸有瓜是剝是菹【剝爲菹也】獻之皇祖曾孫壽考受天之祜祭以淸酒從以騂牡享於祖考執其鸞刀【刀有鸞者言割中節也】以啟其毛取其血膋是蒸【進也】是享苾苾芬芬祀事孔明先祖是皇報以介福萬壽無疆小雅五十七篇曰甫田四章章十句刺幽王也君子傷今而思古焉倬【明貌】彼甫田【謂天下田也或曰甫夫也】嵗取十千【一成之稅也】我取其陳食我農人自古有年今適南畆或耘【除艸也】或耔【雝本也】黍稷薿薿攸介攸止烝我髦士以我齊明【器實曰齊在器曰盛】與我犧羊以社以方【迎四方气於郊也】我田旣臧農夫之慶琴瑟擊鼓以禦【迎也】田祖以祈甘雨以介【助也】我稷黍以谷【善也飬也】我士女曾孫來止以其婦子饁彼南畆田畯至喜攘其左右甞其防否禾易【治也】長【竟也】畝終善且有曾孫不怒農夫克敏曾孫之稼如茨【屋也】如梁【車梁也】曾孫之庾如坻如京【髙丘也】乃求千斯倉乃求萬斯箱【車也】黍稷稻粱農夫之慶報以介福萬壽無疆小雅五十八篇曰大田四章二章章八句二章章九句刺幽王也言鰥寡不能自存焉大田多稼旣種旣戒旣備乃事以我覃【利也】耜俶載南畝播厥百谷旣庭【直也】且碩曾孫是若旣方【生房也】旣皁【漸成實也】旣堅旣好不稂不莠【擇種之善】去其螟【食心者】螣【食葉者】及其蟊【食根者】賊【食節者】無害我田穉田祖有神秉畀炎火有渰【云興貌】萋萋【云行貌】興雨祁祁【徐也】雨我公田遂及我私彼有不獲穉此有不斂穧彼有遺秉此有滯穗伊寡婦之利曾孫來止以其婦子饁彼南畝田畯至喜來方禋祀以其騂【牛也】黒【羊豕也】與其黍稷以享以祀以介景福小雅五十九篇曰瞻彼洛矣三章章六句刺幽王也思古明王能爵命諸侯賞善罰惡焉瞻彼洛矣維水泱泱【深廣貌】君子至止福祿如茨韎韐【茅搜染祭服之韠也合韋爲之】有奭以作六師瞻彼洛矣維水泱泱君子至止鞞琫有珌【容刀之鞞也琫上飾珌下飾天子玉琫而珧珌諸侯�琫而璆珌大夫鐐琫而鏐珌士珕琫而珕珌】君子萬年保其家室瞻彼洛矣維水泱泱君子至止福祿旣同君子萬年保其家邦晉侯費薨諡曰穆侯世子仇嗣趙叔帶造父之七世孫也以王無道去之晉晉人受之趙氏始建於晉荊季紃立熊渠之四世孫也聰明和協蓋其先人

四年秦莊公薨子襄公嗣秦國風二篇曰駟驖三章章四句美襄公也始命有田狩之事園囿之樂焉駟驖【驪也】孔阜【大也】六轡在手【四馬六轡言馬之良也】公之媚子【能以道媚於上下者】從公於狩奉時【是也】辰【時也】牡辰牡孔碩【冬獻狼夏獻麋春秋獻鹿豕羣獸】公曰左之舎拔【矢末也】則獲遊於北園四馬旣閒【習也】輶【輕也】車鸞鑣【置鸞於鑣】載獫歇驕【田犬也長喙曰獫短喙曰歇驕】秦國風三篇曰小戎三章章十句美襄公也備其兵甲以討西戎西戎方彊而徵伐不休國人則矜其車甲婦人能閔其君子焉小戎【兵車也】俴收【軫也】五【五束也】楘【歷錄也】梁輈【輈上句衡也一輈五束束有歷錄】遊環【靷環也在背上貫驂之外轡以禁其出】脇驅【脇驅者著服馬之外脇以止驂之入】陰【揜軓也在軾前垂輈上也】靷【所以引也】鋈【白金也】續【續靷也以白金飾續引之環】文茵【虎皮也】暢轂【長轂也】駕我騏【騏文也】馵【左足白也】言念君子溫其如玉在其板屋【西戎板屋】亂我心曲四牡孔阜六轡在手騏駵【赤身黑鬛也】是中【中服也】騧【黃馬黒喙也】驪是驂【兩騑也】龍盾之合【盡龍其盾合而載之】鋈以觼軜【軜驂內轡也系於軾前軜之角以白金爲飾也】言念君子溫其在邑【在敵邑也】方何爲期胡然我念之俴駟【四介馬也】孔羣【甚和調也】厹矛【三隅矛也】鋈錞【鐏也】防【雜羽也】伐【中幹也】有苑【以雜羽餙中幹苑然有文也】虎韔【弓室也以虎皮飾弓室也】鏤膺【膺馬帶鏤金爲餙】交韔二弓【交二弓於韔也】竹閉【紲也】緄【繩也】縢【約也】言念君子載寢載興厭厭【安靜也】良人秩秩【有知也】徳音秦國風四篇曰蒹葭三章章八句刺襄公也未能用周禮將無以固其國焉蒹【簾也】葭【蘆也】蒼蒼【盛也】白露爲霜【白露凝寒爲霜然後嵗事成國家由禮然後固】所謂伊人在水一方【在水之一方難得其來也】遡洄【逆流而上也】從之道阻且長遡遊【順流而涉也】從之宛在水中央蒹葭淒淒白露未晞【未幹爲霜也】所謂伊人在水之湄【水隒也】遡洄從之道阻且躋【升也】遡遊從之宛在水中坻【水渚也】蒹葭采采白露未已【猶未止也】所謂伊人在水之涘【水厓也】遡洄從之道阻且右【出其右也】遡遊從之宛在水中沚【亦小渚也】陳侯燮立僖公曾孫也小雅六十篇曰裳裳者華四章章六句刺幽王也古之仕者世祿小人在位則讒謟並進棄賢者之類絕功臣之世焉裳裳【猶堂堂也】者華其葉湑【盛貌】兮我覯之子我心冩兮我心冩兮是以有譽處兮裳裳者華蕓【盛也】其黃矣我覯之子維其有章矣維其有章矣是以有慶矣裳裳者華或黃或白我覯之子乘其四駱乘其四駱六轡沃若【言世祿也】左之左之君子宜之右之右之君子有之【左陽道朝祀事右陰道喪戎之事也】維其有之是以似【嗣也】之小雅六十一篇曰桑扈四章章四句刺幽王也君臣上下動無禮文焉交交【飛來往貌】桑扈有鶯其羽【鶯然有文章】君子樂胥【皆也】受天之祜交交桑扈有鶯其領【頸也】君子樂胥萬邦之屏【蔽也】之屏之翰【幹也】百辟爲憲【法也】不戢【斂也】不難【難也】受福不那【多也】兕觥【鄭云罰爵也】其觩【觩然陳設貌】防酒思柔彼交匪敖萬福來求小雅六十二篇曰鴛鴦四章章四句刺幽王也思古明王交於萬物有道自奉養有節焉鴛鴦於飛畢之羅之【取之以道於其飛而取之也】君子萬年福祿宜之鴛鴦在梁戢其左翼【言休息無恐也】君子萬年宜其遐福乘馬在廐摧之【莝也】秣之【粟也言愛國用也】君子萬年福祿艾【養也】之乘馬在廐秣之摧之君子萬年福祿綏之小雅六十三篇曰頍弁三章章十二句諸公刺幽王也暴戾無親不能宴樂同姓親睦九族孤危將亡故作是詩也有頍者弁【頍弁貌】實維伊何爾酒旣防爾殽旣嘉豈伊異人兄弟匪他蔦【寄生也】與女蘿【菟絲松蘿也諸公自諭也】施於松栢未見君子憂心奕奕【奕奕然無所薄也】旣見君子庶幾說懌有頍者弁實維何期爾酒旣防爾殽旣時豈伊異人兄弟具來蔦與女蘿施於松上未見君子憂心怲怲【盛滿也】旣見君子庶防有臧有頍者弁實維在首爾酒旣防爾殽旣阜豈伊異人兄弟甥舅如彼雨雪先集維霰死喪無日無防相見樂酒今夕君子維宴小雅六十四篇曰車舝五章章六句大夫刺幽王也褒姒妬嫉無道並進讒巧敗國徳澤不加於民周人思得賢女以配君子故作是詩也間闗車之舝兮【間闗設舝也】思孌季女逝兮匪饑匪渴徳音來括【防也】𨿽無好友式燕且喜依【茂木貌】彼平林【平地之林】有集維鷮【雉也】辰【時也】彼碩女令徳來教式燕且譽好爾無射𨿽無防酒式飲庶防𨿽無嘉殽式食庶防𨿽無徳與女式歌且舞陟彼髙岡析其柞薪析其柞薪其葉湑兮鮮【善也】我覯爾我心冩兮髙山仰止景【大也】行行止四牡騑騑六轡如琴覯爾新昏以慰我心小雅六十五篇曰靑蠅三章章四句大夫刺幽王也營營【往來貌】靑蠅止於樊【藩也】豈弟君子無信讒言營營靑蠅止於棘讒人罔極【極猶已也】交亂四國營營靑蠅止於榛讒人罔極構【合也】我二人

皇王大紀卷三十一

欽定四庫全書

皇王大紀卷三十二

宋胡宏撰三王紀

幽王

六年衛侯和入爲卿士小雅六十六篇曰賔之初筵五章章十四句衞武公刺時也幽王荒廢媟近小人飲酒無度天下化之君臣上下沈湎淫泆武公旣入而作是詩也賔之初筵左右秩秩【肅敬也】籩豆有楚【列貌】殽【豆實也】核【加籩也】維旅【陳也】酒旣和防飲酒孔偕鐘鼓旣設舉醻逸逸【往來次序也】大侯旣抗【舉也】弓矢斯張射夫旣同獻爾發功發彼有的以祈爾爵籥舞笙鼓【秉籥而舞與笙鼔相應】樂旣和奏烝衎烈祖以洽百禮百禮旣至有壬【大也】有林【君也】錫爾純【大也】嘏【福也】子孫其湛其湛曰樂各奏爾能賔載手仇室人入又【鄭公仇讀曰防賔手挹酒室人復酌爲加爵】酌彼康爵【酒所以安體也】以奏爾時【時謂心所尊者也】賔之初筵溫溫其恭其未醉止威儀反反【言重順也】曰旣醉止威儀幡幡【失威儀也】舎其坐遷屢舞僊僊其未醉止威儀抑抑【愼宻也】曰旣醉止威儀怭怭【媟嫚也】是曰旣醉不知其秩【常也】賔旣醉止載號載呶亂我籩豆屢舞僛僛【不正也】是曰旣醉不知其郵【過也】側弁之俄屢舞傞傞【不止也】旣醉而出並受其福醉而不出是謂伐徳飲酒孔嘉維其令儀凡此飲酒或醉或否旣立之監或佐之史彼醉不臧不醉反恥式勿從謂無俾大怠匪言勿言匪由勿語由醉之言俾出童羖【羖羊不童也】三爵【獻也酬也酢也】不識矧敢多又小雅六十七篇曰魚藻三章章四句刺幽王也言萬物失其性王居鎬京將不能以自樂故君子思古之武王焉魚在在藻有頒其首【頒大首貌魚以依蒲藻爲得其性】王在在鎬豈樂飲酒魚在在藻有莘【長貌】其尾王在在鎬飲酒樂豈魚在在藻依於其蒲王在在鎬有那【鄭云安也】其居小雅六十八篇曰采菽五章章八句刺幽王也侮慢諸侯來朝不能錫命以禮數徴防之而無信義君子見防而思古焉采菽采菽【大豆也采菽之苗所以芼太牢羊則苦豕則蔽】筐之筥之君子來朝何錫予之𨿽無予之路車乘馬又何予之衮及黼觱沸【泉出貌】檻【泉正出也】泉言采其芹君子來朝言觀其旂其旂淠淠【動也】鸞聲嘒嘒【中節也】載驂載駟【驂乘乘四馬】君子所屆赤芾在股【芾太古象也在冕服謂之蔽滕之芾在他服謂之韠】邪幅在下【如今行縢也偪束其脛自足至膝故曰在下】彼交匪紓天子所予樂只君子天子命之樂只君子福祿申之維柞之枝其葉蓬蓬【盛貌】樂只君子殿【鎭也】天子之邦樂只君子萬福攸同平平【辧治也】左右亦是率從泛泛楊舟紼【繂也】纚【緌也】維之樂只君子天子葵【揆也】之樂只君子福祿膍之【厚也】優哉遊哉亦是戾矣【至也】小雅六十九篇曰角弓八章章四句父兄刺幽王也不親九族而好讒佞骨肉相怨故作是詩也騂騂【調和也】角弓翩其反矣【不善紲檠巧用則翩然而反】兄弟婚姻無胥逺矣爾之逺矣民胥然矣爾之教矣民胥效矣此令兄弟綽綽有裕【饒也】不令兄弟交相爲瘉【病也】民之無良相怨一方受爵不讓至於已斯亡【爵祿不以相讓故怨禍及之】老馬反爲駒不顧其後【已老而孩童慢之】如食宜饇【飽也】如酌孔取【謂宜量其多少】毋教猱【猨類】升木如塗【泥也】塗附【著也】君子有徽【美也】猷小人與屬【連也從也】雨雪瀌瀌見晛【日气】曰消莫肯下遺式居婁驕雨雪浮浮見睍曰流如蠻如髦我是用憂小雅七十篇曰菀栁三章章六句刺幽王也暴虐無親而刑罰不中諸侯皆不欲朝言王者之不可朝事也有菀者栁不尙息焉上帝甚蹈【動也】無自暱【近也】焉俾予靖【治也】之後予極【窮也】焉有菀者栁不尙愒焉上帝甚蹈無自瘵焉俾予靖之後予邁【行也】焉有鳥髙飛亦傅於天彼人之心於何其臻曷予靖之居以防矜【危也】小雅七十一篇曰都人士五章章六句周人刺衣服無常也古者長民衣服不貳從容有常以齊其民則民徳歸壹傷今不復見古人也彼都【君之所居曰都】人士狐裘黃黃其容不攺出言有章行歸於周【忠信也】萬民所望彼都人士臺笠緇撮【以臺皮爲笠所以禦雨撮以緇布爲冠也】彼君子女綢直如髮【言其情宻致正直也】我不見兮我心不說彼都人士充耳琇【美石也】實彼君子女謂之尹【尹氏】吉【姞氏名族】我不見兮我心苑結彼都人士垂帶而厲【厲帶之垂者】彼君子女卷髮如蠆【髮末捲然】我不見兮言從之邁匪衣垂之帶則有餘匪伊捲之髮則有旟【揚也】我不見兮云何盱矣【病也思望之甚也】小雅七十二篇曰采緑四章章四句刺怨曠也幽王之時多怨曠者也終朝【自旦及食時】采緑不盈一匊【兩手也】予髮曲局【捲也】薄言歸沐【婦人夫不在則不容飾】終朝采藍不盈一襜【衣蔽前也】五日爲期六日不詹【至也】之子於狩言韔其弓之子於釣言綸之繩其釣維何維魴及鱮維魴及鱮薄言觀者小雅七十二篇曰黍苗五章章四句刺幽王也不能膏潤天下卿士不能行召伯之職焉芃芃【長大也】黍苗陰雨膏之悠悠南行召伯勞之我任【負者】我輦【挽者】我車【將車也】我牛【舝傍牛者】我行旣集蓋雲歸哉我徒【徒行者】我禦【禦車者】我師【師者】我旅【旅者】我行旣集蓋雲歸處肅肅謝【邑名】功召伯營之烈烈徵師召伯成之原隰旣平【土治曰平】泉流旣淸【水治曰淸】召伯有成王心載寧小雅七十四篇曰隰桑四章章四句刺幽王也小人在位君子在野思見君子盡心以事之隰桑有阿【阿美然貌】其葉有難【難然盛貌】旣見君子其樂如何隰桑有阿其葉有沃【光澤也】旣見君子云何不樂隰桑有阿其葉有幽【濃色黒也】旣見君子徳音孔膠【固也】心乎愛矣遐不謂矣中心藏之何日忘之小雅七十五篇曰白華八章章四句周人刺幽王也幽王以嬖寵立褒姒而黜申後故下國化之以妾爲妻以孽代宗而王弗能治周人爲之作是詩也白華菅兮【白華於野已漚爲菅】白茅束兮之子之逺俾我獨兮英英白雲露彼菅茅天步艱難之子不猶【可也圖也】滮【流貌】池北流【丰鎬間水】浸彼稻田嘯歌傷懷念彼碩人樵彼桑薪卬【我也】烘【燎也】於煁【烓竈也用以炤事物】維彼碩人實勞我心鼓鐘於宮聲聞於外念子懆懆【誠心不寧貌】視我邁邁【棄逺之意】有鶖在梁【禿鶖貪惡】有鶴在林【鶴淸髙反在林】維彼碩人實勞我心鴛鴦在梁戢其左翼【鳥之雌雄不可別者以翼右掩左爲雄左掩右爲雌】之子無良二三其徳有扁斯石【扁乘石貌王乘車履石】履之卑兮之子之逺俾我疷兮【病也】小雅七十六篇曰綿蠻三章章八句防臣刺亂也大臣不用仁心遺忘防賤不肯飲食教載之故作是詩也綿蠻【小鳥貌】黃鳥止於丘阿【曲阿也】道之云逺我勞如何飲之食之教之誨之命彼後車謂之載之緜蠻黃鳥止於丘隅豈敢憚行畏不能趨飲之食之教之誨之命彼後車謂之載之綿蠻黃鳥止於丘側豈敢憚行畏不能極飲之食之教之誨之命彼後車謂之載之小雅七十七篇曰瓠葉四章章四句大夫刺幽王也上棄禮而不能行𨿽有牲牢饔餼不肯用也故思古人不以輕薄廢禮幡幡匏葉采之亨之君子有酒酌言甞之有兔斯首炮之燔之君子有酒酌言獻之有兔斯首燔之炙之君子有酒酌言酢之有兔斯首燔之炮之君子有酒酌言醻之小雅七十八篇曰漸漸之石三章章六句下國刺幽王也戎狄叛之荊舒不至乃命將徵役久病於外故作是詩也漸漸【山石髙峻貌】之石維其髙矣山川悠逺維其勞矣武人【將帥】東徵不皇朝矣漸漸之石維其卒【山巓也竟也】矣山川悠逺曷其沒【盡也】矣武人東徵不皇出矣有豕白蹢烝涉波矣【白蹢豕之尢躁疾唐突難禁制者將久兩則進涉水波】月離於畢俾滂沱矣【月離陰星則雨】武人東徵不皇他矣小雅七十九篇曰苕之華三章章四句大夫閔時也幽王之時西戎東夷交侵中國師旅並起因之以饑饉君子閔周室之將亡傷已逢之故作是詩也苕之華蕓其黃矣【陵苕也將落則黃】心之憂矣維其傷矣苕之華其葉靑靑【華落葉靑靑然】知我如此不如無生牂【牝也】羊墳【大也】首三星【心也】在罶【曲梁也心星見於曲梁其去湏史矣】人可以食鮮可以飽小雅終八十篇曰何艸不黃四章章四句下國刺幽王也四夷交侵中國背叛用兵不息視民如禽獸君子憂之故作是詩也何艸不黃何日不行何人不將【言無不從役之人】經營四方何艸不何人不矜哀我徵夫獨爲匪民匪兕匪虎率彼曠野哀我徵夫朝夕不暇有芃者狐【小獸貌】率彼幽艸有棧之車【役車也】行彼周道八年鄭伯友入爲司寇以王室傾危懼及於難問計於史伯史伯曰王室已卑戎狄必昌不可偪也鄭居濟洛河潁之防若修典刑以守之可以少固公曰周其獘乎對曰王棄髙明昭顯而好讒匿暗昧惡角犀丰盈而近頑童窮固去和而取同夫和實生物同則不繼故先王雜五行以成物節五味以調口劑四肢以衛體和六律以聰耳正七體以役心平八索以成人建九紀以立純徳合十數以訓百體出千品具萬方計億事裁兆物收經入行姟極和之至也聲一無聽物一無文味一無菓物一不講王棄是類也而與剸同欲無獘得乎鄶墟在禹貢豫州外方之北滎波之南居溱洧之間祝融之後妘姓封於鄶檜國風首篇曰羔裘三章章四句大夫以道去其君也【三諌不從待放於郊得玦乃去】國小而迫君不用道好潔其衣服逍遙遊燕而不能自彊於政治故作是詩也羔裘逍遙狐裘以朝【羔裘以遊燕狐裘以適朝】豈不爾思勞心忉忉羔裘翺翔狐裘在堂【公堂也】豈不爾思我心憂傷羔裘如膏日出有曜豈不爾思中心是悼檜國風二篇曰素冠三章章三句刺時不能三年也庶見素冠兮棘【艱棘也】人欒欒【瘠貌】兮勞心慱慱【憂勞也】兮庶見素衣兮我心傷悲兮聊與子同歸兮【願見有禮之人與之同歸】庶見素韠兮我心蘊結兮聊與子如一兮【過之者俯而就不至者企而及】檜國風三篇曰隰有萇楚三章章四句疾恣也國人疾其君之淫恣而思無情欲者也隰有萇楚【銚弋也】猗儺【柔順也】其枝夭之沃沃【少壯佼好也】樂子之無知隰有萇楚猗儺其華夭之沃沃樂子之無家隰有萇楚猗儺其實夭之沃沃樂子之無室鄶國風終四篇曰匪風三章章四句思周道也國小政亂憂及禍難而思周道焉匪風發兮匪車偈兮【發發飄風非有道之風偈偈疾驅非有道之車】頋瞻周道中心怛【傷也】兮匪風飄【疾也】兮匪車嘌兮【無節度也】顧瞻周道中心弔【傷也】兮誰能烹魚漑【滌也】之釡鬵【鬵釡屬言不可攪動也煩則魚碎矣】誰將西歸懷之好音大雅三十篇曰瞻卬凡伯刺幽王大壞也瞻仰昊天【斥王也】則不我惠孔塡【久也】不寧降此大厲【惡也】邦靡有定士民其瘵【病也】蟊賊蟊疾靡有夷【常也】屇【極也】罪罟不收【設罪爲罟】靡有夷瘳【愈也】人有土田女反有之人有民人女覆奪之此宜無罪女反收【拘也】之彼宜有罪女覆說【赦也】之哲夫成城哲婦傾城懿厥哲婦爲梟爲鴟婦有長舌維厲之階亂匪防自天生自婦人匪教匪誨時維婦寺【近也】鞠【窮也】人忮【害也】忒【變也】譖始竟背豈曰不極伊胡爲慝如賈三倍君子是識【賈物而有三倍之利者小人所宜也】婦無公事休其蠶織【婦人不宜與公事者也】天何以刺【責也】何神不富【福也】舎爾介【甲也】狄【戎狄也】維予胥忌【而忌賢者】不弔不祥【心不慈祥】威儀不類【動無法度】人之云亡邦國殄瘁天之降罔維其優矣【寛也大也】人之云亡心之憂矣天之降罔維其幾【防也近也】矣人之云亡心之悲矣觱沸檻泉維其深矣心之憂矣寧自今矣不自我先不自我後藐藐昊天無不克鞏【圗也】無忝皇祖式救爾後大雅終三十一篇曰召旻凡伯刺幽王大壊也旻閔也閔天下無如召公之臣也旻天疾威天篤降喪瘨我饑饉民卒流亡我居圉【垂也】卒荒天降罪罟蟊賊內訌【潰也】昬椓【奄人也】靡共潰潰【亂也邪也】回遹【行也逺也】實靖夷【滅也】我邦臯臯【頑不知道也】訿訿【窳不供事也】曾不知其玷【缺也】兢兢【戒也】業業【危也】孔塡不寧我位孔貶【墜也】如彼嵗旱艸不潰茂【遂也】如彼棲苴【水中浮艸】我相此邦無不潰止維昔之富不如時【往者富仁賢今也富讒佞】維今之疚不如玆【今則病賢也】彼疏斯粺【宜食疏者反食精】胡不自替職況【玆也】斯引【長也】池之竭矣不云自頻【厓也】泉之竭矣不云自中溥斯害矣職兄斯不烖我躬昔先王受命有如召公日辟國百里今也日蹙國百里於乎哀哉維今之人不尙有舊時犬戎盛彊薦侵王都始爲烽燧以徴兵備不虞王寵褒姒甚褒姒不好笑王欲其笑萬方故不笑則試令舉烽兵甲四集而實無寇褒姒乃大笑王讙樂之於是爲數舉烽逺近無所取信

十一年王遊驪山犬戎猝至王急舉烽莫有應者戎殺王於戲虜褒姒立伯服爲王鄭伯友戰死秦襄公聞之帥師救之力戰稍破戎兵衛侯和從晉侯仇合諸侯之師擊逐西戎黜伯服鄭世子掘突收父散兵從諸侯東迎太子宜臼於申太子使命秦襄公曰戎無道侵奪我岐丰秦能攻逐戎卽有其地

平王

元年太子至洛邑卽天子位遂定都焉諡先王曰幽錫晉文侯作文侯之命周書敍曰平王錫晉文侯秬鬯圭瓚作文侯之命文侯之命王若曰父義和丕顯文武克愼明徳昭升於上敷聞在下惟時上帝集厥命於文王亦惟先正克左右昭事厥辟越小大謀猷罔不率從肆先祖懷在位嗚呼閔予小子嗣造天丕愆殄資澤於下民侵戎我國家純卽我禦事罔或耆壽俊在厥服予則罔克曰惟祖惟父其伊卹朕躬嗚呼有績予一人永綏在位父義和汝克昭乃顯祖汝肇刑文武用會紹乃辟追孝於前文人汝多修扞我於艱若汝予嘉王曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺能爾惠康小民無荒寧簡卹爾都用成爾顯徳賜以河內附庸晉於是始大

論曰幽王無道𨿽天下所不與其見殺於犬戎則天下所不忍而平王乃其子也所宜臥薪甞膽飬民訓兵帥天下諸侯披其巢穴誅其種類復居鎬京繼迹文武成康蓋前人之愆則可謂人子矣愚觀其命秦晉之詞語平而不切志舒而不慘忘不共戴天之仇輕棄舊都以西事委之於秦而卽安於洛邑亡三綱矣孔子定書而取文侯之命何哉平王𨿽不自飭勵而晉侯不失蕃宣之道逐西戎黜伯服扶立冢嗣定都成周號令天下莫敢不從使平王稍有仁心義气而輔以晉文衛武則周室中興矣聖人心廣道大權輕重不失毫釐是以深取晉文而於平王猶有望也及其末年怠惰放縱不可救藥日以衰防名號𨿽存其實與杞宋等矣聖人據事實本天道而作春秋固非眾人之所識也

秦襄公乘勝取岐丰之地王命賜秦爵爲伯秦國風五篇曰終南二章章六句戒襄公也能取周地始爲諸侯受顯服大夫美之故作是詩以戒勸之終南何有有條有梅【條槄梅柟也】君子至止錦衣狐裘顏如渥丹其君也哉終南何有有紀有堂【紀基臺畢道平】君子至止黻衣繡裳佩玉將將壽考不忘衛侯和畱周輔政時年九十有五矣克勤不怠在輿有虎賁之規位寧有官師之典倚幾有誦訓之諌居處有防禦之箴臨事有瞽史之導宴居有工師之誦史不失書蒙不失誦衛國風首篇曰淇澳三章章九句美武公之徳也有文章又能聽其規諫以禮自防故能入相於周美而作是詩也瞻彼淇奧【隈也】緑竹猗猗有匪【文章貌】君子如切如磋如琢如磨【治骨曰切象曰磋玉曰琢石曰磨】瑟兮僴兮【矜莊寛大也】赫兮喧兮【徳容赫赫宣著也】有匪君子終不可諼【忘也】兮瞻彼淇奧緑竹靑靑有匪君子充耳琇瑩【琇瑩美石】防弁如星【防謂弁之縫中飾之以玉皪皪如星】瑟兮僴兮赫兮喧兮有匪君子終不可諼兮瞻彼淇奧緑竹如簀【茂宻也】有匪君子如金如錫如圭如璧寛兮綽兮猗重較【卿士之車也】兮善戲謔兮不爲虐兮居無何衛侯以老歸國諡鄭伯友曰桓公召掘突入爲司徒鄭國風首篇曰緇衣三章章四句美武公也父子並爲周司徒善於其職國人宜之故美其徳以明有國善善之功焉緇衣【毛云卿士聽朝正服鄭云居私朝之服】之宜兮敝予又攺爲兮適子之館兮還予授子之粲【餐也】兮緇衣之好兮敝予又攺造兮適子之館兮還予授子之粲兮緇衣之蓆【大也】兮敝予又攺作兮適子之館兮還予授子之粲兮

二年秦自以居西垂立西畤用驑駒黃牛羝羊各一祠白帝魯侯稱薨諡曰孝公子弗湟嗣

四年甲戌東虢公都於制恃其地勢驕侈怠慢鄭人並其地鄶仲恃險國家荒亂鄭人滅之鄭伯欲伐胡以其子妻之問羣臣曰吾欲用兵誰可伐者關其思曰胡可鄭伯曰胡兄弟之國也遂戮其思胡君聞之以鄭爲親己不設備鄭伯襲取之

五年秦襄公伐西戎無虛嵗是嵗出師至岐薨子文公嗣

九年秦文公東獵至汧渭之防曰吾先邑也卽營居之十三年衛侯和薨國人謂之睿聖武公子嗣衛國風二篇曰考槃三章章四句刺莊公也不能繼先公之業使賢者退而窮處考【成也】槃【樂也】在澗【山夾水】碩人之寛獨寐寤言永矢弗諼考槃在阿【曲陵】碩人之薖【寛大貌】獨寐寤歌永矢弗過考槃在陸碩人之軸【進立凝重也】獨寐寤宿永矢弗告

十四年甲申王國風首篇曰黍離三章章十句閔宗周也周大夫行役至於宗周過故宗廟宮室盡爲禾黍閔周室之顚覆彷徨不忍去而作是詩也彼黍離離彼稷之苗行邁靡靡中心揺揺知我者謂我心憂不知我者謂我何求悠悠蒼天此何人哉彼黍離離彼稷之穗行邁靡靡中心如醉知我者謂我心憂不知我者謂我何求悠悠蒼天此何人哉彼黍離離彼稷之實行邁靡靡中心如噎知我者謂我心憂不知我者謂我何求悠悠蒼天此何人哉王國風二篇曰君子於役二章章八句刺平王也君子行役無期度大夫思其危難以風焉君子於役不知其期曷至哉雞棲於塒【鑿墻曰塒】日之夕矣羊牛下來君子於役如之何勿思君子於役不日不月曷其有佸【防期也】雞棲於桀【棲杙爲桀】日之夕矣羊牛下括【聚也】君子於役茍無饑渴王國風三篇曰君子陽陽二章章四句閔君子也君子遭亂相招爲祿仕全身逺害而己君子陽陽【若自得者】左執簧【笙也】右招我由房【國君有房中之樂】其樂只且【其自樂此而已】君子陶陶【和樂也】左執翿【纛也】右招我由敖【蔗遊也】其樂只且王國風四篇曰之水三章章六句刺平王也不撫其民而逺屯戍於母家周人怨思焉【激揚也】之水不流束薪彼其之子不與我戍申懷哉懷哉曷月予還歸哉之水不流束楚彼其之子不與我戍甫懷哉懷哉曷月予還歸哉之水不流束蒲彼其之子不與我戍許懷哉懷哉曷月予還歸哉王國風五篇曰中谷有蓷三章章六句閔周也夫婦日以衰薄防年饑饉室家相棄爾中谷有蓷暵【菸貌】其幹矣【蓷生於陸而生於谷乍幹乍濕則槁矣】有女仳【別也】離嘅其嘆矣嘅其嘆矣遇人之艱難矣中谷有蓷暵其修【漧硬也】矣有女仳離條其歗矣【意翛翛而悲歗】條其歗矣遇人之不淑矣中谷有蓷暵其濕矣【幹得濕則腐矣】有女仳離啜其泣矣啜其泣矣何嗟及矣王國風七篇曰葛藟三章章六句王族刺平王也周室道衰棄其九族焉緜緜【長延之貌】葛藟在河之滸【水厓】終逺兄弟謂他人父謂他人父亦莫我顧緜緜葛藟在河之涘【亦厓也】終逺兄弟謂他人母謂他人母亦莫我有緜緜葛藟在河之漘【水隒也】終逺兄弟謂他人昆【兄也】謂他人昆亦莫我聞荊季紃四世孫蚡冒立綱紀庶事篳路藍縷以啟四封蠻夷皆服十五年秦文公夢黃蛇自天屬地其口止於酈畤遂作酈畤用三牲祠白帝而雍旁故有吳陽武畤雍東有好畤皆廢無祠或曰雍州積髙神明之隩故立畤郊上帝黃帝嘗用事𨿽晚周亦郊焉

十八年秦初有史以紀事

二十一年秦文公伐戎戎兵敗散文公遂有周地二十三年宋公鮒之曾孫戴公戴公之世弗父何之孫正考父補禮樂之廢壊得商頌十二篇於周之太師是嵗戴公之子司空薨諡曰武公子力嗣

皇王大紀卷三十二﹤史部﹐編年類﹐皇王大紀﹥

欽定四庫全書

皇王大紀卷三十三

宋胡宏撰三王紀

平王

二十四年甲午衛侯夫人齊姜無子娶陳嬀生子完姜氏子之嬖妾生子州吁衛國風三篇曰碩人四章章七句閔莊姜也莊公惑於嬖妾使驕上僭莊姜賢而不見答終以無子國人閔而憂之碩【大也】人其頎【長也】衣錦褧衣【襜也禪也加錦衣之上嫌其文之太著也】齊侯之子衛侯之妻東宮之妺邢侯之姨譚公維私【姊妹之夫曰私】手如柔荑【如新生之美】膚如凝脂領如蝤蠐齒如瓠犀螓首【廣而方】蛾眉巧笑倩兮美目盼兮碩人敖敖【長貌】說【暫息也】於農郊【近郊】四牡有驕【壯貌】朱幩【馬扇汗】鑣鑣【馬銜】翟茀【以山雉爲車蔽】以朝大夫夙退無使君勞河水洋洋【盛貌】北流活活【流貌】施罛濊濊【魚罟施於水中】鱣鮪發發【多貌】葭【蘆也】菼【薍也】掲掲【長也】庶姜孽孽【盛貌】庶士有朅【武壯貌】邶國風二篇曰緑衣四章章四句衛莊姜傷已也妾上僣夫人失位而作是詩也緑兮衣兮緑衣黃裏【緑間色黃正色】心之憂矣曷維其已緑兮衣兮緑衣黃裳心之憂矣曷維其亡緑兮絲兮汝所治兮我思古人俾無訧【過也】兮絺兮綌兮淒其以風我思古人實獲我心

二十五年晉侯仇薨是爲文侯子伯嗣是爲昭公自絳徙都翼唐國風二篇曰山有樞三章章八句刺晉昭公也不能修道以正其國有財不能用有鐘鼓不能以自樂有朝廷不能灑掃政荒民散將以危亡四鄰謀取其國家而不知國人作詩以刺之也山有樞隰有楡子有衣裳弗曳弗婁【亦曳也】子有車馬弗馳弗驅宛【死貌】其死矣他人是愉【樂也】山有栲隰有杻子有廷內弗灑弗掃子有鐘鼓弗鼓弗考宛其死矣他人是保【安也】山有漆隰有栗子有酒食何不日鼓瑟且以喜樂且以永日宛其死矣他人入室秦初制三族之法

二十六年晉侯伯封其叔父成師於曲沃使靖侯之孫欒賔傅之師服曰古者天子建國諸侯立家大夫有貳宗士有隸子弟等衰如是是以能固今晉甸侯也而建國本旣弱矣其能久乎唐國風三篇曰之水三章二章章六句一章四句刺晉昭公也昭公分國以封沃沃盛彊昭公防弱國人將叛而歸沃焉之水白石鑿鑿素衣朱襮從子於沃旣見君子云何不樂揚之水白石皓皓素衣朱繡從子於鵠【曲沃邑】旣見君子云何其憂揚之水白石粼粼我聞有命不敢以告人

二十七年鄭伯掘突薨諡曰武公武公娶於申曰武姜生寤生及叔段姜氏愛段欲立之公弗許寤生嗣是爲莊公

二十八年武姜請封段於制公曰制巖邑也虢叔死焉他邑惟命請京使居之祭封人仲足諫曰都城過百雉國之害也先王之制大都不過三國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃鄭國風二篇曰將仲子三章章八句刺莊公也不勝其母以害其弟弟叔失道而公弗制祭仲諫而弗聽小不忍以致大亂焉將【請也】仲子兮無逾我裏無折我樹杞豈敢愛之畏我父母仲可懷也父母之言亦可畏也將仲子兮無逾我墻無折我樹桑豈敢愛之畏我諸兄仲可懷也諸兄之言亦可畏也將仲子兮無逾我園無折我樹檀豈敢愛之畏人之多言仲可懷也人之多言亦可畏也鄭國風三篇曰叔於田三章章五句刺莊公也叔處於京繕甲治兵以出於田國人說而歸之叔於田巷無居人豈無居人不如叔也洵美且仁叔於狩巷無飲酒豈無飲酒不如叔也洵美且好叔適野巷無服馬豈無服馬不如叔也洵美且武鄭國風四篇曰大叔於田三章章十句刺莊公也叔多才而好勇不義而得眾也叔於田乘乘馬執轡如組兩驂如舞叔在藪火烈具舉防禓【肉袒也】暴虎【空手搏之也】獻於公所將叔無狃【習也復也】戒其傷女叔於田乘乘黃【四馬皆黃】兩服【中央夾轅者】上襄【最良也】兩驂【在兩傍者】鴈行叔在藪火烈具叔善射忌【忌辭也】又良禦忌抑磬【騁也】控忌抑縱【發矢也】送【從禽也】忌叔於田乘乘鴇【驪白雜毛曰鴇】兩服齊首兩驂如手叔在藪火烈具阜【盛也】叔馬慢忌叔發罕忌抑釋掤【覆矢者】忌抑鬯弓【弢之也】忌三十年荊蚡冒薨弟熊通殺其世子而自立秦文公獲若石云於陳倉北阪城以一牢祠之命曰陳寶

三十一年曲沃成師能修其政唐國風四篇曰椒聊二章章六句刺晉昭公也君子見沃之盛彊能修其政知其蕃衍盛大子孫將有晉國焉椒聊【野椒也】之實蕃衍盈升彼其之子碩大無朋椒聊且逺【長也】條且椒聊之實蕃衍盈匊彼其之子碩大且篤椒聊且逺條且晉大夫潘父弒其君伯諡曰昭公將納成師晉人殺潘父立昭公弟平國內亂唐國風五篇曰綢繆三章章六句刺晉亂也國亂則婚姻不得其時焉綢繆束薪三星在天【謂始見東方嫁娶之時也】今夕何夕見此良人子兮子兮如此良人何綢繆束芻三星在隅【東南也】今夕何夕見此邂逅子兮子兮如此邂逅何綢繆束楚三星在戶【正南也】今夕何夕見此粲【三女爲粲】者子兮子兮如此粲者何

三十四年甲辰

三十六年衛侯楊薨諡曰莊公子完嗣是爲桓公初莊公寵州吁好兵公弗禁大夫石碏諌曰臣聞愛子教之義方弗納於邪驕奢淫泆所自邪也四者之來寵祿過也夫寵而不驕驕而能降降而不憾憾而能眕者鮮矣弗聽其子厚與州吁遊禁之不可及桓公立而老三十九年晉曲沃成師卒是爲桓叔子鱓代唐國風六篇曰杕杜二章章九句刺時也君不能親其宗族骨肉離散獨居而無兄弟將爲沃所並爾有杕【特貌】之杜【赤棠】其葉湑湑【枝葉不相比】獨行踽踽【無所親也】豈無他人不如我同父嗟行之人胡不比焉人無兄弟胡不佽【助也】焉有枤之杜其葉菁菁【希少貌】獨行睘睘【無所依也】豈無他人不如我同姓嗟行之人胡不比焉人無兄弟胡不佽焉唐國風七篇曰羔裘二章章四句刺時也晉人刺其在位不卹其民也羔裘豹袪【卿大夫之服也】自【由也】我人居居【安居也】豈無他人維子之故羔裘豹褎自我人究究【盡心力也】豈無他人維子之好

四十年齊侯祿父立文侯赤之孫也

四十一年宋公捨其子與夷以國讓其弟和宋公薨諡曰宣公和卽位大夫正考父佐戴武宣三命玆益恭其鼎銘曰一命而僂再命而傴三命而俯循墻而走亦莫余敢侮饘於是粥於是以糊其口鄭伯伐魯魯公子息姑逆戰於狐壤鄭人獲之以歸囚諸尹氏息姑賂尹氏而禱於其主鐘巫遂與尹氏歸而立其主

四十四年甲寅鄭大叔命西鄙北鄙貳於己公子呂曰國不堪貳君將若之何臣請除之無生民心公曰無庸將自及

四十七年曲沃鱓入翼弒其君平諡曰孝公國人逐鱓立孝公弟郤

四十八年宋師侵魯魯人敗之於黃魯侯元妃孟子卒繼室以聲子生息姑宋武公薨之年生女曰仲子手有文曰爲魯夫人故魯侯娶焉生子允而弗湟薨諡曰惠公孔子曰夏道尊命事敬神而逺之近人而忠焉先祿而後威先賞而後罰親而不尊其民之敝惷而愚喬而野朴而不文殷人尊神率民以事神先而後禮先罰而後賞尊而不親其民之敝蕩而不靜勝而無恥周人尊禮尙施事敬神而逺之近人而忠焉其賞罰用爵列親而不尊其民之敝利而巧文而不慙賊而蔽子曰夏道未瀆辭不求備不大望於民民未厭其親殷人未瀆禮而求備於民周人彊民未瀆神而賞爵刑罰窮矣子曰虞夏之道寡怨於民殷周之道不勝其獘子曰虞夏之質殷周之文至矣虞夏之文不勝其質殷周之質不勝其文

四十九年冬魯公子息姑欲以位讓其弟允諸大夫不可息姑乃卽魯侯位魯侯求好於邾春正月與邾子盟於蔑鄭大叔完聚繕甲兵具卒乘將襲鄭夫人將啟之公聞其期曰可矣三月命公子呂帥車二百乘以伐京京人叛段段入鄢鄭伯伐諸鄢大叔出奔共其子滑奔衛鄭伯寘姜氏於城潁而誓之曰不及黃泉無相見也旣而悔之潁谷封人考叔聞之有獻於公公賜之食食舎肉公問之對曰小人有母請以遺之公曰爾有母遺繄我獨無潁考叔曰何謂也公語之故且告之悔對曰君何患焉若闕地及泉隧而相見其誰曰不然公從之母子如初王命鄭伯爲卿士衛人爲鄭公孫滑伐鄭取廩延魯仲子之喪夏五月王使冡宰致魯侯求成於宋秋七月盟於宿冬十月祭伯朝於魯魯大夫孝公之子益師卒至魯哀公之世孔子不復夢見周公於是按魯史春秋斷自隱公元年筆則筆削則削而作春秋春秋經曰元年春王正月【謂一爲元者明人君之用也元卽仁也仁人心也春秋深明其用當自貴者始故治國先正其心心正而後天下莫不一於正冬而曰春者行夏之時也春天時正王月書時又書月見天人一理而知王與天同火也加王於正者公羊子曰大一統也天無二日土無二王家無二主尊無二上道無二致政無二門而知天下定於一也魯隱不書卽位者內不承國於先君上不稟命於天子也首絀隱公以明大法父子君臣之倫正矣何以始於魯隱平王子母適冢正後親遭褒姒之難廢黜播遷而宗國顚覆至是暮年又以天王之尊而諸侯寵妾人望絕矣春秋於此蓋有不得已焉故托始乎隱也】不書卽位【國君逾年攺元必行告廟之禮國史主記時政必書卽位之事而隱公闕焉是仲尼削之也古者諸侯繼世襲封則內必有所承爵位土田受之天子則上必有所槀內不承國於先君上不槀命於天子諸侯大夫�巳以立而遂立焉是與爭亂造端而篡弒所由起也春秋首黜隱公以明大法父子君臣之倫正矣】三月公及邾儀父盟於蔑【魯侯爵而稱公此臣子之詞從周之文者也我所欲曰及邾附庸儀父其君之字也王朝大夫例稱字列國之命大夫例稱字諸侯之兄弟例稱字中國之附庸例稱字然有例當稱字或黜而名例當稱人或進而書字者聖人之特筆也春秋大義公天下講信修睦至於刑牲要神非所貴也】夏五月鄭伯克段於鄢【不稱國不稱將不稱師而專曰鄭伯者姜氏甞欲立段矣鄭伯恐其終將軋已爲後患也故縱使至於亂然後以叛逆討之則國人不敢從姜氏不敢主而大叔屬籍當絕不可復居父母之邦此鄭伯之志也春秋誅其意以正人心垂訓之義大矣不書奔義不系於奔也】秋七月天王使宰咺來歸惠公仲子之【春秋創制系王於天爲萬世法冡宰稱宰咺者名也王朝公卿書官大夫書字上士中士書名下士書人咺位六卿之長而名之何也以天王之尊下諸侯之妾咺爲冡宰承命而行故特貶而書名或曰僖公之母成風亦莊公妾也其卒也王使榮叔歸舍且其葬也王使召伯來防葬而榮召書字何也前仲子則名冢宰後葬成風王不稱天其法嚴矣】九月及宋人盟於宿【內稱及外稱人皆防者其地以國宿亦與焉防者盟防不志於春秋此其志者有宿國之君也凡書名者惡其屢盟不待防同私約不繇天子慢神犯刑政以成傾危之習也】冬十有二月祭伯來【按左氏曰非王命也祭伯畿內諸侯爲王卿士來朝於魯直書曰來不與其私交杜朋黨之原爲後世事君而有二心者之明戒也經於內臣朝聘告赴皆貶而不與正其本也】公子益師卒【凡公子公孫登名於史貴戚之卿也其稱公子以貴戚故使爲卿也不書官者不請於王而自命也卿卒必書此春秋貴大臣之意或書或不書著禮貌之差也不書葬明君臣之等也名而不書氏者身自爲卿而非世也公子翚不書卒何也迷國誤朝躬行弒討之賊也公子遂書卒何也因事之變以明卿卒不繹之禮也季孫意如書卒何也春秋有變例定哀多微詞定公幸於禍而忘其讎誘於利而忘其辱以意如爲大夫不討先君之賊也】

五十年春魯侯與戎防於濳修惠公之好戎請盟魯侯辭莒子取於向向姜不安莒而歸三月莒人入向以姜氏還魯司空無駭帥師入極戎復請盟夏六月庚辰魯侯與盟於唐秋七月紀侯使其大夫履緰逆夫人於魯八月魯伯姬歸於紀十月乙夘魯侯夫人子氏薨鄭人以王師虢師伐衛討廩延之師王將分政於虢公鄭伯怨王王曰無之於是與鄭交質經曰二年春公防戎於濳【戎狄舉號外之也天子與天地參無不覆載王徳之體也內中國而外四夷使之各安其所者王道之用也是故親戎狄致全繒之奉是首顧居下也戎狄來朝位侯王之上是亂常失序也羌胡居塞內無出入之防爲猾夏之階也故馭戎之道正朔不加奚會同之有】夏五月莒人入向無駭帥師入極【以事言之入者造其國都以義言之入者逆而不順莒稱人小國也無駭不氏未賜族也其書帥師用大眾也非王命而入人國邑逞其私意見諸侯之不臣也擅興而徵討不加焉見天王之不君也據事直書義自見矣】秋八月庚辰公及戎盟於唐【春秋謹華夷之辧與戎盟非義矣其書日者謹之也後世如西漢結戎狄以許婚而配偶非其類如唐肅宗約回紇以求援而華夏被其毒如徳宗信吐蕃以與盟而臣主防其恥𨿽悔於終亦將奚及春秋謹唐之盟垂戒逺矣】九月紀履緰來逆女冬十月伯姬歸於紀【谷梁子曰逆女親者也使大夫非正也夫婦人倫之本也故文王爲世子而親迎韓侯爲諸侯而親迎入春秋之始名宰咺歸書履緰逆女眾妾之分定矣大昏之禮嚴矣】紀子伯莒子盟於密【凡閼文有斷以大義削之而非闕者有本據舊史因之而不能益者亦有先儒傳受承誤而不敢增者闕疑而愼言其餘可矣必曲爲之說則鑿矣】十有二月乙夘夫人子氏薨【谷梁子曰隱之妻也邦君之妻國人稱之曰小君卒則書薨以明齊也先卒而不書葬以明順也夫婦人倫之本入春秋之始於子氏書薨不書葬明示大倫苟知其義則夫夫婦婦而家道正矣】鄭人伐衛【凡兵聲罪致討曰伐濳師入境曰侵兩兵相接曰戰繯其城邑曰圍造其國都曰入徙其朝市曰遷毀其宗廟社稷曰滅詭道而勝之曰敗悉虜而俘之曰取輕行而掩之曰襲已去而躡之曰追聚兵而守之曰戍以弱假彊而能左右之曰以皆志其事實以明輕重內兵書敗曰戰書滅曰取特婉其詞爲君隱也徵伐天子之大權今鄭無王命𨿽有言可執亦王法所禁況於修怨乎不書戰者衛已服也衛服則可免矣此義施於伐而不書戰皆可通矣】

五十一年春正月庚戌王崩諡曰平王太子泄父蚤死嫡孫林立將遂畀虢公政二月鄭祭足率師取溫之麥王與鄭交惡君子曰信不由中質無益也明恕而行要之以禮𨿽無有質誰能間之茍有明信澗谿沼沚之毛蘋蘩薀藻之菜筐筥錡釡之器潢污行潦之水可薦於神可羞於王公而況君子結二國之信行之以禮又焉用質風有采蘩采蘋雅有行葦泂酌昭忠信也宋公疾召大司馬孔父嘉曰先君捨與夷而立寡人寡人弗敢忘若得保首領以沒先君若問與夷其將何辭以對請子奉之以主社稷𨿽死亦毋悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使馮出居於鄭嘉者正考父之子也夏六月庚辰宋公薨與夷卽位冬十月齊侯鄭伯盟於石門尋盧之盟經曰三年春王二月己巳日有食之【經書日食三十六精歷算者所能攷其行有常度是災而非異矣然每食必書示後世治歷明時之法遇災而懼之意也克謹天戒則𨿽有象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或外夷侵中國皆陽微陰盛之證而可忽乎】三月庚戌天王崩【崩者上墜之形春秋歷十有三王桓襄匡簡景志崩志葬者赴告及魯往防之也平惠定靈志崩不志葬者赴告𨿽及魯不防也莊僖頃崩葬皆不志王室不告魯亦不往也諸侯爲天王服斬衰禮當以所聞先後而奔喪今周人來訃魯侯不往是無君也其罪不書而自見矣】夏四月辛夘尹氏卒【尹氏天子大夫世執朝權爲周階亂者也因其告喪與立子朝以朝奔楚皆以氏書者志世卿非禮爲後鑑也官不擇人世授之柄黨與旣眾威福下移大姦根據而莫除人主孤立而無助國不亡幸爾春秋書尹氏武氏仍叔之子於魯書季友仲遂皆志其非禮也公羊子此說必有所受矣】秋武氏子來求賻【武氏天子之大夫何以不稱使古者天子崩嗣王諒陰百官總己以聽於冢宰三年非王命也以非王命而不稱使春秋之防防矣於以謹天下之通喪而嚴君臣之名分也大賻以貨財則生者所須索也君取於臣不言求而曰求賻求車求金皆著天王之失道也上失其道則下不臣矣】八月庚辰宋公和卒【古者諸侯之邦交間問殷聘而世相朝周制王哭諸侯則大宗伯爲上相司服爲王制緦麻宰夫掌邦之弔事戒令與其幣器財用外諸侯卒國史承告而後書聖人皆存而弗削而天子待諸侯之義見矣卒而或日或不日者何謹則書日慢則書時其大致然也卒而或名或不名者何甞會盟聘問則名可知不則𨿽使至告喪其名亦不可得而知矣諸侯曰薨而何以書卒周室東遷諸侯専國上不請命聖人奉天討以正王法特書曰卒貶黜之也】冬十有二月齊侯鄭伯盟於石門【外盟會常事也何以書在春秋之亂世常事也於聖人之王法則非常也書而弗削者其諸以是爲非常典而有志於天下爲公之世乎】癸未葬宋穆公【諸侯五月而葬同盟至周制有職喪掌諸侯之喪禮蒞其禁令序其事凡諸侯及諸臣葬於墓者則冢人授之兆爲之蹕而均其禁外諸侯葬其事則因魯防而書其義則聖人或存或削而天子待諸侯之義見矣卒而或葬或不葬者何有患於禮而不葬者有弱其君而不葬者無其事闕其文魯史之舊也有討其賊而不葬者宋殤齊昭告亂書弒矣而經不書葬有諱其辱而不葬者晉主夏盟在景公時告喪書日矣而經不書葬有治其罪而不葬者魯宋盟防未甞不同而三世不葬有避其號而不葬者吳楚之君書卒者十有親送於西門之外者矣而經不書皆聖人所削春秋之法也】

桓王

元年冬十二月戊申衛公子州吁弒其君而自立宋公魯侯將爲會尋宿之盟未及期衛人來告亂遂遇於淸宋公子馮在鄭鄭人欲納之衛州吁將修先君之怨於鄭而求寵於諸侯以和其民乃使人啖宋以伐鄭除公子馮之利宋人許之陳蔡方睦於衛州吁使公孫文仲帥師及宋公陳侯蔡人伐鄭邶國風三篇曰燕燕四章章六句衛莊姜送歸妾也燕燕於飛差池【張舒也】其羽之子於歸【歸宗也】逺送於野【郊外曰野】瞻望弗及泣涕如雨燕燕於飛頡之頏之【飛而上曰頡下曰頏】之子於歸逺於將之【行也】瞻仰弗及佇立以泣【久立也】燕燕於飛下上其音之子於歸逺送於南【陳在衛南】瞻望弗及實勞我心仲氏任【大也】只其心塞【實也】淵【深也】終溫且惠【順也】淑愼其身先君之思以朂寡人【勉也】邶國風四篇曰日月四章章六句衛莊姜傷已也遭州吁之難傷已不見答於先君以至窮困之詩也日居月諸照臨下土【日乎月乎照臨之也】乃如之人兮逝【逮也】不古【故也】處胡【何也】能有定寧【曾也】不我顧日居月諸下土是冒乃如之人兮逝不相好【不及我以相好】胡能有定寧不我報日居月諸出自東方【日始月盛皆出東方】乃如之人兮徳音無良胡能有定俾也可忘日居月諸東方自出父兮母兮畜我不卒胡能有定報我不述【循也】邶國風五篇曰終風四章章四句衛莊姜傷已也遭州吁之暴見侮慢而不能正也終風且暴【終日風爲終風】顧我則笑【侮之也】謔浪笑傲【言戲謔不敬】中心是悼終風且霾【兩土也】惠然肻來莫往莫來【人無子道以來事己已亦不得以母道往加之】悠悠我思終風且曀【陰而風曰曀】不日有曀寤言不寐願言則【跲也】曀曀其陰【如常陰曀曀然】虺虺其靁寤言不寐願言則懷【傷也】邶國風六篇曰擊鼓五章章四句怨州吁也衞州吁用兵暴亂使公孫文仲將而平陳與宋國人怨其勇而無禮也擊鼓其鏜踴躍用兵【鏜然撃鼓聲也】土國城漕我獨南行【漕衛邑也】從孫子仲平陳與宋不我以歸憂心有忡爰居爰處爰喪其馬於以求之於林之下死生契濶與子成說【契濶勤苦也說數也】執子之手與子偕老【偕俱也】於嗟濶兮不我活兮於嗟洵兮不我信兮【洵逺信極也】宋公使乞師於魯侯問於眾仲曰州吁其成乎對曰臣聞以徳和民不聞以亂以亂猶治絲而棼之也夫州吁阻兵而安忍阻兵無眾安忍無親眾叛親離難以濟矣夫兵猶火也弗戢將自焚也公辭之公子翚請以師防之公弗許固請而行遂防諸侯敗鄭徒兵圍其東門五日而還州吁未能和其民厚問定君於石子石子曰王覲爲可陳侯方有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請涖於衞衞人使右宰醜蒞殺州吁於濮石碏使其宰獳羊肩蒞殺石厚於陳諡其君曰桓公衛人逆桓公之弟晉於邢冬十月公子晉卽位經曰四年春王二月莒人伐取牟婁【聲罪伐人而彊奪其土故特書曰取以著其惡聖王不作諸侯放恣有取其故地如僖公之取濟西成公之取汝陽亦書曰取何也茍不請於天王以正疆理而擅兵爭奪𨿽取本邑與奪人之有者無以異春秋之義不以亂易亂故亦書曰取正其本也】戊申衛州吁弒其君完【此衛公子州吁也而削其屬籍特以國氏者罪莊公不待以公子之道使預聞政事主兵權而當國也】夏公及宋公遇於淸【古者有遇禮不期而防以明造次亦有恭肅之心春秋書遇私爲之約自比於不期而遇者直簡其禮耳簡略慢易無國君之禮則莫適主矣故志內之遇者三而皆以及若曰以此及彼然也志外之遇者四而皆以爵若曰以尊及卑然也故凢書遇者皆惡其無人君相見之禮也】宋公陳侯蔡人衛人伐鄭【春秋誅首惡興是役者首謀在衛而以宋主兵可也鄰有弒逆聲罪赴討𨿽先發而後聞可也宋殤不卹衛有殺君之難欲定州吁而從其邪說是肆人欲滅天理非人之所爲也故以宋公爲首諸國爲從示誅亂臣討賊子必先治其黨與之法也此義行爲惡者孤矣故曰春秋成而亂臣賊子懼】秋翚帥師防宋公陳侯蔡人衛人伐鄭【宋公乞師公辭而弗許義也翚以不義彊其君固請而行之無君之心兆矣隱公不能辧之於早罷其兵權使之帥師也是以及鐘巫之禍春秋於此去其公子以謹履霜之戒夫春秋立義至精詞極簡嚴若曰翚帥師防伐鄭豈不白乎再序四國何其詞費也言之重詞之復其中必有大美惡焉四國合黨翚復防師同伐無罪之邦欲定弒君之賊惡之極也言之不足而再言聖人之情見而誅討亂臣之法嚴矣】九月衛人殺州吁於濮【伐鄭稱人責詞也殺州吁稱人眾詞也公羊子稱人爲討賊之詞是矣於濮者著諸侯之罪也衛人失賊而曰著諸侯之罪何也州吁二月弒君緣四國連兵欲定其位故衛人久然後能殺之於濮非諸侯之罪而何夫以討賊許眾人而以失賊罪鄰國與賊者寡矣故曰春秋成賊子懼】冬十有二月衛人立晉【人眾辭立者不宜立也內不承國於先君上不稟命於天子眾謂宜立而遂自立焉可乎故於衛人特書曰立所以著擅置其君之罪於晉絕其公子所以明專有其國之非而父子君臣之義明矣】

皇王大紀卷三十三

欽定四庫全書

皇王大紀卷三十四

宋胡宏撰三王紀

桓王

二年冬魯侯將如棠觀魚公子彄諌曰凡物不足以講大事其材不足以備器用則君不舉焉君將納民於軌物者也故講事以度軌量謂之軌取材以彰物采謂之物不軌不物謂之亂政亂政亟行所以敗也故春搜夏苗秋狝冬狩皆於農隙以講事也三年而治兵入而振旅歸而飲至以數軍實昭文章明貴賤辧等列順少長習威儀也鳥獸之肉不登於俎皮革齒牙骨角毛羽不登於器則公不射古之制也若夫山林川澤之實器用之資皂隸之事官司之守非君所及也公曰吾將略地焉遂往陳魚而觀之彄稱疾不從亦孝公子也二月衛其君桓公四月衛人以燕師伐鄭鄭三大夫以三軍軍其前二公子濳軍軍其後燕人畏鄭三軍而不虞制人六月二公子以制人敗燕師於北制曲沃鱓攻翼晉侯郤奔隨是爲鄂侯鱓旣得晉不受王命王使虢公伐之復奔曲沃晉人立鄂侯之子光衛之亂也郕人侵衛至是衛師入郕魯考仲子之宮將萬焉公問羽數於眾仲對曰天子用八諸侯六大夫四士二夫舞所以節八音而行八風也故自八以下公從之始用六佾宋人取邾田邾人告於鄭曰請君釋憾於宋敝邑爲道鄭人會之伐宋入其郛以報東門之役宋公使吿於魯魯侯聞其入郛也將救之問於使者曰師何及對曰未及國公怒乃止辭使者曰君命寡人同卹社稷之難今問諸使者曰師未及國非寡人之所敢知也冬十月辛巳魯公子彄卒公曰叔父有憾於寡人寡人弗敢忘之加一等是爲臧僖伯宋人伐鄭圍長葛以報入郛之役春世子卒諡爲靖公經曰五年春公觀魚於棠【諸侯非王事則不出非民事則不出特書觀魚以見隠公慢棄國政逺事逸遊也夫不納僖伯之忠言亦已矣又從而爲之辭是縱欲而不能自克之以禮也能無鐘巫之及乎】夏四月衞桓公【魯往會故書聖人存而弗削者弒逆之賊討矣程氏曰正終大事也必於正寢而不沒於婦人之手豈茍然乎死而加之不正之謚知忠孝者不忍爲也衛本侯爵何以稱公見臣子不請於王而私自諡爾春秋於邦君薨正以王法至於則從其私諡前以貶不臣順之諸侯後以罪不忠孝之臣子詞顯而義微皆所以遏人欲存天理大居正也】秋衞師入郕【稱師者紀其用眾而立義不同有矜其盛而稱師者如齊師宋師曹師城邢之類是也有著其暴而稱師者楚滅陳蔡公子棄疾主兵而曰楚師之類是也有惡其無名不義而稱師者次於郎以俟陳蔡及齊圍郕之類是也衞宣繼州吁不施徳政毒眾臨戎入人之國書著其暴也】九月考仲子之宮初獻六羽【考者始成而祀也惠公欲以愛妾爲夫人隠公欲以庶弟爲嫡子聖人以爲諸侯不再娶於禮無二適故因其來考宮而正名之曰仲子生稱號姓氏沒稱號諡姓者夫人也存沒皆單稱姓字者妾也幾宮廟非志災失禮則不書羽以象文徳幹以象武功總而稱之則爲佾婦人無武事故獨奏文樂初獻六羽者明前此用八之僭也魯用天子禮樂是成王過賜而伯禽受之非也以祀周公已爲非禮其後羣公皆僭用焉末流季氏八佾舞於庭而三家者以雍徹聖人因事而書所以正天下之大典也】邾人鄭人伐宋【主兵者邾也故𨿽附庸小國而序乎鄭之上然衞州吁主兵伐鄭而聖人以宋爲首者此春秋撥亂之大法也】螟【虫食苗心曰螟食葉曰螣食節曰賊食根曰蟊國以民爲本民以食爲天螟記災也聖人以是爲國之大事也近世王安石乃稱爲人牧者不必論奏災傷之事甚矣其不講於聖人之經也】冬十有二月辛巳公子彄卒【以公羊三世考之則所傳聞之世也而書日見恩禮之厚矣以僖伯之忠葬之加一等夫是之謂稱然不聽其言與郭公善善不能用一也其及宜矣】宋人伐鄭圍長葛【圍之至於經年而不解誅亂臣討賊子可也長葛鄭邑何罪乎書圍於此而書取於後宋人之惡彰矣】

三年甲子春鄭伯使人輸平幹魯三月辛酉魯侯會齊侯盟於艾始平也五月庚申鄭伯侵陳大獲往嵗鄭伯請成於陳陳侯不許五父諌曰親仁善鄰國之寶也君其許鄭陳侯曰宋衞實難鄭何能爲遂不許君子曰善不可失惡不可長陳侯長惡不悛徒自及也周任有言曰爲國家者見惡如農夫之務去艸焉芟夷蘊崇之絕其本根勿使能殖則善者信矣秋宋人取長葛冬王使告饑於魯魯爲王請糴於宋衞齊鄭鄭伯來朝王不禮焉周公黑肩曰我周之東晉鄭焉依善鄭以勸來者猶懼不蔇況不禮焉鄭不來矣弗聽王國風八篇曰采葛三章章三句懼讒也彼采葛兮一日不見如三月兮【葛所以爲絺綌諭臣以小事使出】彼采蕭兮一日不見如三秋兮【蕭所以共祭祀】彼采艾兮一日不見如三嵗兮【艾所以療疾】王國風九篇曰大車三章章四句刺周大夫也禮義陵遲男女淫奔故陳古以刺今大夫不能聽男女之訟焉大車檻檻毳衣如菼【大車大夫之車檻檻車行聲也毳衣天子大夫出封五命如子男之服毳冕菼色靑者】豈不爾思畏子不敢大車啍啍毳衣如璊【啍啍重遲之貌璊頳也】豈不爾思畏子不奔谷則異室死則同穴謂予不信有如皦日【谷生皦白也生則形異死則神合】經曰六年春鄭人來輸平【輸納也平成也鄭人納成於魯以利相結解怨釋仇離宋魯之黨也故特稱輸平以明有國者正其義不謀其利杜亡國敗家之本也】夏五月辛酉公會齊侯盟於艾秋七月【四徳備而後爲幹四時具而後成嵗故春秋𨿽無事首時過則書見天人之理合也天人殊觀聖學不傳而春秋之義隠矣】冬宋人取長葛【宋人恃彊久役取非所有王朝不討列國不治鄭人土地天子所命先祖所受不能保有而失之也是上無天王下無方伯而鄭亦無君也攷穆公屬國之意殤公乃忌馮而伐鄭春秋序宋主兵以殤公之罪重也明年鄭人報宋序邾爲首以鄭伯之罪輕也又肆行暴虐不善之積已著其見弒豈一朝一夕之故哉凡此類直書於防按其行事而善惡之應可攷矣】

四年春正月魯紀伯姬之行也其娣叔姬防至是始歸於紀滕侯薨夏魯城中丘齊侯使公子年聘於魯結艾之盟也宋及鄭平秋七月庚申盟於宿魯侯聞之伐邾以說於宋初戎朝於周發幣於公卿凡伯弗賔王使凡伯聘於魯還至衞楚丘戎伐凡伯執之以歸陳及鄭平鄭公子忽在王所故陳侯請妻之鄭伯許之曲沃鱓卒是爲莊伯子稱代秦伯薨諡曰文公嫡孫寜公立經曰七年春王三月叔姬歸於紀【叔姬伯姬之娣非夫人也則何以書古者諸侯一娶九女必格之同時者所以定名分窒亂源也今叔姬待年於宗國不與嫡俱行則非禮之常所以書也眉山蘇轍以謂書叔姬賢之也賢而得書亦春秋之法也】滕侯卒【卒自外錄不卒非外也葬自內錄不葬非內也滕侯宿男之類書卒不書者怠於禮弱其君者也】夏城中丘【程氏曰爲民立君所以養之也養民之道在愛其力民力足則生養遂教化行風俗美故爲政以民力爲重也春秋凡用民必書其所興作不時害義固爲罪矣𨿽時且義亦書見勞民爲重事也人君而知此義則知愼重於用民力矣凡書城者完舊也書築者創始也城中丘使民不以時非人君之心也】齊侯使其弟年來聘【兄弟先公之子不稱公子貶也鄭語書盟黒背書帥師而稱兄弟者罪其有寵愛之私陳光奔楚盜殺衞縶秦鍼宋辰書奔書歸而稱兄弟者責其薄友恭之義年者齊僖公母弟也僖公私其同母寵愛異於他弟施及其子猶與嫡等至襄公絀之遂成簒弒之禍故聖人特變文書弟以示貶焉仁人於兄弟絕偏系之私篤友恭之義人倫正而天理存其春秋以訓天下與來世之意也】秋公伐邾【魯爲宋討非義之甚而稱伐邾傳所謂欲加之罪者也而不知渝蔑之盟不待貶而自見矣】冬天王使凡伯來聘戎伐凡伯於楚丘以歸【一人而曰伐見其以徒眾也楚丘衞地以歸易詞也於楚丘者罪衞不救王臣之患以歸者罪凡伯失節不能死於位也用之秩官敵國賔至闗尹以吿人爲導司徒具徒司防詰姦佃人積薪火師監燎其貴國之賔至則以班加一等益防至於王使則皆官正涖事今凡伯承王命以爲過賔於衛而戎得伐之以歸是蔑先王之官而無君父也爲狄所滅則有由矣】

五年齊侯將平宋衞於鄭有防期宋公請衞侯先相見衛侯與宋公遇於大丘鄭伯先請於魯以泰山之祊易許田魯人許之正月使宛歸祊魯人受之四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是不爲夫婦誣其祖矣何以能育蔡侯薨子封人嗣齊人卒平宋衞於鄭秋會於溫盟於瓦屋以釋東門之役八月丙戌鄭伯以齊人朝王魯侯莒人盟於浮來以成紀好冬十月魯大夫公子展之孫無駭卒請諡與族公問於眾仲對曰天子建徳於諸侯因生以賜姓胙之土而命之氏諸侯於大夫使因其王父字諡爲族官有世功則有官族邑亦如之公命以字爲展氏齊侯使吿成三國於魯公使眾仲對曰君釋三國之圗以鳩其民君之惠也寡君聞命矣敢不承受君之明徳經曰八年春宋公衞侯遇於垂三月鄭伯使宛來歸祊庚寅我入祊【輸平之時以言請之矣至是來入地也周制六年五服一朝成王以周公有大勲勞故特賜之許田爲朝宿之地又六年王乃時巡諸侯各朝於方嶽宣王以鄭伯母弟懿親故特賜之祊田爲湯沐之邑祊近於魯許鄰於鄭各以其近者相易用是見鄭有無君之心而謂天王不復能巡狩矣用是見鄭有無親之心而敢與人以先祖所受之邑矣其言我入祊者祊非我有也入者不順之詞】夏六月己亥蔡侯考父卒辛亥宿男卒【周制諸侯薨赴不以名仲尼革之必以名書示君臣尊卑之等蓋禮之中也】秋七月庚午宋公齊侯衞侯盟於瓦屋【參盟書日謹其始也程氏曰宋爲主盟與鄭絕也大道隠而家天下然後有誥誓忠信薄而人心疑然後有詛盟盟詛煩而約劑亂然後有交質子春秋革薄從厚謹參盟善胥命美蕭魚之防蓋有志於天下爲公之世凡此類亦變周制矣】八月葬蔡宣公九月辛卯公及莒人盟於浮來【隠公屈幹乘之尊下與小國之大夫盟亦太卑而可逾矣故特言及以譏失禮且明非大夫之罪也】螟冬十有二月無駭卒【諸侯之子爲大夫則稱公子其孫也而爲大夫則稱公孫公孫之子與異姓之臣未賜族而身爲大夫則稱名已賜族而使之世爲大夫則稱族古者置卿必求賢徳不以世官春秋之初猶爲近古故無駭與俠皆書名爾其後官人以世無不賜之族或以字或以諡或以官或以邑而先王之禮亡矣至於三家專魯六卿分晉諸侯失國出奔者相繼觀春秋所書而是非之迹著治亂之效明矣】

六年王使大夫南季聘於魯春正月癸酉魯雷電霖雨庚辰大雨雪凡雨自三日以往爲霖平地尺爲大雪秦徙都眉之平陽魯大夫挾卒夏魯城郎宋公不王鄭伯以王命討之使吿於魯魯侯會齊侯於防以謀伐宋北戎侵鄭鄭伯禦之曰彼徒我車懼其侵軼我也公子突曰使勇而無剛者嘗冦而速去之君爲三覆以待之戎輕而不整貪而無親勝不相讓敗不相救先者見獲必務進進而遇覆必速奔後者不救則無繼矣乃可以逞從之大敗戎師經曰九年春天王使南季來聘【古者諸侯於天子朝聘有制天子於諸侯亦有時聘以結好隠公卽位九年未甞朝聘於天子貶爵削地可也經書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三葬者四則問於他邦及齊晉秦楚之大國又可知矣然後徵伐自諸侯出然後政事自大夫出然後陪臣執國命夷狄制諸夏矣其原皆自天王失威福之柄也春秋於此蓋有不得已焉爾矣】三月癸酉大雨震電庚辰大雨雪【震電者陽精之發雨雪者陰气之凝此三月正月也雷未可以出電未可以見而大震電此陽失節也雷已出電已見則雪不當復降而大雨雪此陰气縱也公子翚之讒兆矣鐘巫之難萌矣春秋災異必書𨿽不言其事應而事應具存惟明於天人相感之際響應之理則見聖人所書之意矣】挾卒夏城郎【城者禦暴保民之所城不可逾制役不可違時又當量功命日不愆於素然後爲之可也失其時制妄興大作無愛養斯民之意者其罪之輕重見矣】秋七月冬公會齊侯於防【周制有時會以發田方之禁此謂非時而合諸侯以禁止天下之不義也列國何爲有此名凡書防皆譏也謂非王事相防聚爾曰鄭伯爲宋公不王討也何以謂之非王事乎天下不聽徵伐之禁於王都始則私防中則私盟終敗人而奪其邑奉王命討不庭者果如是乎蓋矯假以逞私忿爾經之書會書伐而不異其文以此】

七年冬十有二月齊侯魯侯鄭伯會於中丘盟於鄧爲師期二月公子翚先會齊侯鄭伯伐宋四月戊申魯侯會齊侯鄭伯於老桃壬戌魯侯敗宋師於菅庚午鄭師入郜以郜歸於魯庚辰入防以防歸於魯蔡人衞人郕人不會伐宋五月鄭師入郊猶在郊宋人衞人入鄭乃召蔡人入戴蔡人怒師不和鄭伯圍戴克之取三師焉七月戊寅鄭伯入宋八月壬午齊人鄭人入郕討違王命也經曰十年春王二月公會齊侯鄭伯於中丘夏翚帥師會齊人鄭人伐宋【翚不氏先期也夫亂臣賊子積其彊惡非一朝一夕之故故去其公子以戒兵柄下移制之於未亂也】六月壬戌公敗宋師於菅辛未取郜辛巳取祊【內大惡其詞婉諸侯分邑非其有而取之盜也曷不隠乎若成公取鄟襄公取邿昭公取鄫皆覆人之邦而絕其祀亦書曰取故此直書而不隠也】秋宋人衞人入鄭宋人蔡人衞人伐戴鄭伯伐取之【鄭莊公以奇取勝然則可乎孟子曰善戰者服上刑稱伐取者其以鄭莊公當此刑矣】冬十月壬午齊人鄭人入郕【程氏謂宋本以公子馮在鄭故二國交惡春秋不見其爲王討也若討違王命則不書入矣入者不順之詞也苟以爲難詞則齊鄭大國於討何難哉】

八年滕侯薛侯朝於魯爭長薛侯曰我先封滕侯曰我周之卜正也薛庶姓也我不可以後之公使請於薛侯曰周諺有之曰山有木工則度之賔有禮主則擇之周之宗盟異姓爲後寡人若朝於薛不敢與諸任齒乃長滕侯魯侯會鄭伯於時來以謀伐許五月齊侯魯侯鄭伯伐許瑕叔盈以蝥狐登周麾而呼曰君登矣鄭師畢登遂入許許男奔衞齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寜玆許公復奉其社稷惟我鄭國之有請謁焉如舊婚媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無寘於許我死乃亟去之吾先君新邑於此王室而旣卑矣周之子孫日失其序夫許大嶽之也天而旣厭周徳矣吾其能與許爭乎君子謂鄭莊公於是乎有禮禮經國家定社稷序人民利後嗣者也許無刑而伐之服而捨之度徳而處之量力而行之相時而動無累後人可謂知禮矣王取鄔劉蒍邘之田於鄭而與鄭人蘇忿生之田溫原絺樊隰郕攢茅向盟州陘隤懷君子是以知桓王之失鄭也恕而行之徳之則也禮之經也已弗能有而以與人人之不至不亦宜乎鄭息有違言息侯伐鄭鄭伯與戰於竟息師大敗而還夫不度徳不量力不親親不徵辭不察有罪犯五不韙而以伐人君子是以知息之將亡也八月鄭伯以虢師伐宋壬戍大敗宋師以報其入鄭也魯公子翚請殺公子允將以求太宰魯侯曰爲其少故也吾將授之矣使營莵裘吾將老焉翚懼反諸公於公子而請弒之公有事於鐘巫齊於社圃館於寪氏九月壬辰翚使賊弒之是爲隠公公子允卽位而討寪氏有死者經曰十有一年春滕侯薛侯來朝【周東遷之後列國放恣無禮義之交惟彊弱之視凡來聘來朝一切書不削皆所以示譏滕薛二君不特言者又譏旅見也非天子不旅見諸侯偃然受之而不辭亦以見隠公之志荒矣】夏公會鄭伯於時來秋七月壬午公及齊侯鄭伯入許【前書防則伐許者本鄭志也此書及則入許者公所欲也公卽位十有一年不朝京師不奔王喪擅興甲兵取邑易地今又入人之國而逐其君凡此五不韙者人臣之大惡而隠公兼有之然則不善之殃豈特始於惠成於桓不可不察也】冬十有一月壬辰公薨【隠公見弒魯史舊文必以實書其曰公薨者仲尼親筆也不書弒示臣子於君父有隠避其惡之禮不書地示臣子於君父有不沒其實之忠不書示臣子於君父有討賊復讐之義非聖人莫能修謂此類也夫賊不討讐不復而不書則服不除寢苫枕戈無時而終事也以此法討罪至嚴矣故曰春秋成而亂臣賊子懼】

九年魯侯弒君得位修好於鄭鄭人請卒易祊田魯侯許之正月會鄭伯於垂以祊田之薄於許田也加璧焉二月丁未魯侯及鄭伯盟於越魯大水經曰元年【元年卽位之始年也自是累數𨿽久而不易此前古記事之例春秋祖述爲編年法及漢文惑方士之言攺後元年始亂古制孝武又因事別建年號歷代因之夫歷世無窮而美名有盡豈記久明逺可行之法也必欲傳久當以春秋爲正】春王正月公卽位【桓公與聞乎故而書卽位著其弒立之罪深絕之也美惡不嫌同詞惠公元妃無適嗣隠公繼室之子於次居長禮當嗣世桓庶弟也隠欲讓而桓弒之春秋所以備書始終討賊之義以示王法正人倫存天理也】三月公防鄭伯於垂鄭伯以璧假許田【許田所以易祊也鄭旣歸祊又加璧者祊薄於許故也以此易彼各利於國乃有無君親之心焉聖人以是爲國之大惡也故隠其詞而謂之假夫易則已矣言假則有歸之道又以見許人攺過遷善之意其垂訓之義大矣春秋惡易許田孟子極陳利國之害皆拔本塞源杜簒弒之漸也】夏四月丁未公及鄭伯盟於越【垂之防鄭人欲得許田以自廣也故稱防越之盟桓公欲結鄭好以自安也故稱及夫弒逆之人孟子所謂不待教命人得而誅之者也而鄭與之盟以定其位是肆人欲滅天理變中國爲戎夷化人類爲禽獸聖人所謂懼春秋所以作也無俟於貶絕而惡自見也】秋大水【大水者陰逆而與怨气並之所致也桓行逆徳而致陰沴宜矣】冬十月

十年宋公立十一年十一戰民不堪命孔父嘉爲司馬華督爲太宰督將弒君因民不堪命先宣言曰司馬則然攻殺孔父遂弒宋公諡曰殤召公子馮於鄭而立之以親鄭以郜大鼎賂魯侯齊陳鄭皆有賂魯侯將納於太廟臧哀伯諌曰君人者昭徳塞違猶懼或失之故昭令徳以示子孫是以淸廟茅屋大路越席大羮不致粢食不鑿昭其儉也衮冕黻珽帶裳幅舄衡紞紘綖昭其度也藻率鞞鞛鞶厲遊纓昭其數也火龍黼黻昭其文也五色比象昭其物也鍚鸞和鈴昭其聲也三辰旂旗昭其明也以臨照百官於是乎戒懼而不敢易紀律今滅徳立違而寘其賂器於太廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎於雒邑義士猶或非之而況將昭違亂之賂器於太廟其若之何周內史聞之曰臧孫逹其有後於魯乎君違不忘諌之以徳公不聽遂與齊侯陳侯鄭伯會於稷立華氏使相宋公夏五月紀侯朝於魯齊故也荊熊通浸彊大稍侵漢沔之北蔡侯鄭伯會於鄧始懼楚也秋七月魯人入魯侯及戎盟於唐以修舊好晉侯侵陘庭之田陘庭南鄙啟曲沃伐翼經曰二年春王正月戊申宋督弒其君與夷【元年書春王正月以天道王法正桓公之罪也二年書春王正月以天道王法正宋督之罪也程氏曰弒逆者不以王法正之天理滅矣督𨿽無王而天理未嘗亡也谷梁子以二年書王正與夷之卒是也以爲諸侯之卒天子所隠痛故書王以正之誤矣】及其大夫孔父【孔父佐殤公無能攺於其徳非所謂格君心之非者然督之所憚於是先攻殺孔父而後敢弒其君能爲有無亦庶幾焉是故著其節而書及不失其官而書大夫也凡亂臣賊子畜無君之心者必先翦其所忌而後動於惡不能翦其所忌則有終其身而不敢動也故劉安欲叛漢而憚汲直曹操欲擅位而憚孔融不有君子其能國乎春秋賢孔父示後世人主崇奬節義之臣乃天下之大閒有國之急務也】滕子來朝【滕侯爵降而稱子終春秋之世何也春秋爲誅亂臣討賊子而作者也夫亂臣賊子人人莫與則無以立於世而莫敢動於惡矣故討亂賊之法尢嚴於其黨滕侯先鄰國而朝桓是黨之也與四夷何異四夷𨿽大皆曰子狄之也使其後嗣有能討亂賊蓋前人之愆則聖人必復其爵矣】三月公會齊侯陳侯鄭伯於稷以成宋亂【春秋於列防獨此與襄公末年防於澶淵特書其所爲者以桓弒隠督弒殤般弒景一則受宋賂而立華氏一則謀宋災而不致討故特書以見意焉然澶淵之會旣不書魯卿又貶諸國之大夫此則書公又序諸侯之爵何也澶淵之防𨿽書曰宋災故而未能表其誅責之意也故必深諱重貶然後見也稷之防前書督弒後取宋鼎曰成宋亂書諸侯則其責明矣】夏四月取郜大鼎於宋戊申納太廟【取者得非其有之稱納者不受而彊致之謂弒逆之賊不能討而受其賂器寘於大廟以明示百官是教之爲亂臣賊子也公子牙慶父仲遂意如之惡又何誅焉聖人爲此懼而作春秋故直載其事謹書其日垂訓後世使臣戒也】秋七月侯來朝【公谷程氏皆以爲紀紀侯朝弒君之賊何以無貶當是時齊欲滅紀紀侯求魯爲援非爲桓立而朝之也】蔡侯鄭伯會於鄧【楚自周東遷號稱王跨越江漢此三國者地與之鄰是以懼也其後卒滅鄧虜蔡侯而鄭以王室懿親爲之服役聖人蓋傷之也夫天下莫大於理莫彊於信義循天理惇信義荊楚𨿽大何懼焉若事醜徳齊則以地之大小力之彊弱分勝負矣觀諸侯防盟離合之迹而夷夏盛衰由可考也觀春秋進退與奪抑揚之防則知安中夏待四夷之道矣】九月入公及戎盟於唐冬公至自唐【君行反而吿至常事爾何以書或志其去國逾時之久也或錄其會盟侵伐之危也或著其黨惡附姦之罪也桓公弒君而立嘗列於中國諸侯之防而不書至同惡也今與戎盟而書至者危之也程氏所謂居夷浮海之意是也】

十一年冬十一月曲沃稱伐翼次於陘庭莊伯之弟韓萬禦戎梁爲右敗晉侯於汾隰晉侯驂絓而止夜獲之是爲哀侯及欒共叔稱使謂共叔曰毋死吾以子爲上卿制晉國之政共叔對曰人非父不生非君食不長非師教不知故一事之惟其所在則致死焉從君而貳君焉用之遂死晉人立哀侯之子魯侯會齊侯於嬴請婚齊侯許之齊侯衞侯胥命於蒲不盟也杞侯求成於魯魯侯會之於郕夏五月辰朔日有食之旣魯侯使公子翚逆夫人於齊齊侯送姜氏至於讙魯侯防之以姜氏歸先王之制諸侯嫁女於敵國姊妹則上卿送之公子則下卿送之於大國𨿽公子亦上卿送之於天子則諸卿皆行公不自送於小國則上大夫送之齊公子年聘於魯致夫人也魯有年經曰三年春正月【桓公三年而後不書王者十有四年何也桓公弒君而立王朝司馬不施殘執之刑鄰國之大夫不聞有沐浴之請魯之臣子反面事讐曾莫之恥使亂臣賊子肆其凶逆無所忌憚人之大倫滅矣故不書以見桓公無王與天王之失政而不王也】公會齊侯於嬴夏齊侯衞侯胥命於蒲【公羊曰胥命者相命也相命近正也是時也人愛其情私相疑貳以成傾危之俗有能相命而信諭豈不獨爲近正乎故特起胥命之文於此有取焉聖人以信易食答子貢之問君子以信易生重桓王之失信去則民不立矣故荀卿言春秋善胥命】六月公防侯於郕秋七月壬辰朔日有食之旣【谷梁曰旣盡也言日言朔食正朔也言朔不言日食旣朔也言日不言朔食晦日也不言日不言朔夜食也何以知其夜食曰王者朝日日始出而有虧傷之處也日者眾陽之宗人君之象而有食之旣則其爲變大矣先儒以爲荊楚僣號鄭拒王師之應】公子翚如齊逆女【娶妻必親迎禮之正也若夫邦君以爵則有尊卑以國則有大小以道途則有逺邇或迎之於其國或迎之於境上或迎之於所館禮之節也紀侯於魯以小大言則親之者也而使履緰來魯侯於齊以逺邇言則親之者也而使公子翚往是不重大婚之禮失其節矣故書】九月齊侯送姜氏於讙公防齊侯於讙夫人姜氏至自齊【魯侯旣不親迎爲齊侯來乃逆而防於讙是公之行其重在齊侯而不在姜氏豈禮也哉不言以至者旣得見乎公也不能防閒於是乎在禮者所以別嫌明防制治於未亂不可不謹也娶夫人國之大事故詳】冬齊侯使其弟年來聘有年【舊史災異與慶祥並記故有年大有年得見於經然十二公多歷年所有務農重谷閔雨而書雨者豈無丰年而不見於是仲尼削之矣獨桓有年宣大有年則存而弗削者緣此二公獲罪於天宜得水旱凶災之譴今乃有年則是反常也故以爲異特存耳然則天道亦僣乎桓宣享國十有八年獨此二年書有年他年之歉可知也而天理不差信矣此一事也在史則爲慶祥在經則爲變異是聖人因魯史舊文能立興王之新法也故史文如畫筆經文如畫工自先儒說經者多列此於慶瑞之門至程氏發明奧防然後以爲記異此得於言意之表者也】

皇王大紀卷三十四

欽定四庫全書

皇王大紀卷三十五

宋胡宏撰三王紀

桓王

十二年冬十有一月魯侯狩於郎王使冢宰渠伯糾聘於魯侯秦師侵芮敗焉小之也芮伯萬之母芮姜惡芮伯之多寵人也逐之出居於魏冬王師秦師圍魏執芮伯以歸魏芮皆姬姓魏地南枕河北涉汾水西迫於秦東阨於晉魏國風首篇曰葛屨二章一章六句一章五句刺褊也魏地陿隘其民機巧趨利其君儉嗇褊急而無徳以將之糾糾葛屨可以履霜摻摻女手可以縫裳要之襋之好人服之好人提提宛然左辟佩其象揥維是心是以爲刺魏國風二篇曰汾沮洳三章章六句刺儉也其君儉以能勤刺不得禮也彼汾沮洳【漸洳也】言采其莫【菜也】彼其之子美無度美無度殊異乎公路彼汾一方言采其桑彼其之子美如英【萬人爲英】美如英殊異乎公行彼汾一曲言采其藚彼其之子美如玉美如玉殊異乎公族魏國風三篇曰園有桃二章章十二句刺時也大夫憂其君國小而迫而儉以嗇不能用其民而無徳教日以侵削故作是詩也園有桃其實之殽心之憂矣我歌且謡不知我者謂我士也驕彼人是哉子曰何其心之憂矣其誰知之其誰知之蓋亦勿思園有棘【棗也】其實之食心之憂矣聊以行國不知我者謂我士也罔極彼人是哉子曰何其心之憂矣其誰知之其誰知之蓋亦勿思魏國風四篇曰陟岵三章章六句孝子行役思念父母也國迫而數侵削役乎大國父母兄弟離散而作是詩也陟彼岵兮【山無艸木曰岵】瞻望父兮父曰嗟予子行役夙夜無已上愼旃哉【上謂去服事也】猶來無止【父尙義也】陟彼屺兮【山有艸木曰屺】瞻望母兮母曰嗟予季行役夙夜無寐上愼旃哉猶來無棄【母尙思也】陟彼岡兮瞻望兄兮兄曰嗟予弟行役夙夜必偕【俱也】上愼旃哉猶來無死【兄尙親也】魏國風五篇曰十畆之間二章章三句刺時也言其國削小民無所居焉十畆之間兮桑者閒閒兮【男女往來無別之貌】行與子還兮【去東相遇】十畆之外兮桑者泄泄兮【人多之貌】行與子逝兮【行相逮及】魏國風六篇曰伐檀三章章九句刺貪也在位貪鄙無功而受祿君子不得仕進爾坎坎伐檀兮【坎坎伐木聲】寘之河之幹兮【寘置也幹厓也】河水淸且漣猗【風行水成文曰漣伐檀以待世用若俟河水淸且漣】不稼不穡胡取禾三百防兮【一夫之居曰防】不狩不獵胡瞻爾庭有縣貆兮【貆獸名】彼君子兮不素餐兮【素空也】坎坎伐輻兮寘之河之側兮河水淸且直猗【直直波也】不稼不穡【種之曰稼斂之曰穡】胡取禾三百億兮【萬萬曰億】不狩不獵胡瞻爾庭有縣特兮【獸三嵗曰特】彼君子兮不素食兮坎坎伐輪兮寘之河之漘兮【漘亦厓也】河水淸且淪猗【小風成文曰淪】不稼不穡胡取禾三百囷兮不狩不獵胡瞻爾庭有縣鶉兮彼君子兮不素飱兮【熟食曰飱】魏國風終七篇曰碩防三章章八句刺重斂也國人刺其君重斂蠶食於民不修其政貪而畏人若大鼠也碩防碩防無食我黍三嵗貫女【貫事也】莫我肯顧逝將去女適彼樂土樂土樂土爰得我所碩防碩防無食我麥三嵗貫女莫我肯徳逝將去女適彼樂國樂國樂國爰得我直【得其直道】碩鼠碩鼠無食我苗三嵗貫女莫我肯勞逝將去女適彼樂郊樂郊樂郊誰之永號【號呼永歌也】經曰四年春正月公狩於郎【何以書譏逺也戎祀國之大事狩所以講大事也不時則傷農不地則害物可不謹乎以非其地而必書是春秋謹於防之意也每謹於微然後王徳全矣】夏天王使宰渠伯糾來聘【宰冢宰也渠氏伯爵糾其名也名之何也操刑賞之柄以禦下者王也論刑賞之法以詔王者宰也承命以聘弒君之賊故書名以見其非宰也然桓公沒榮叔來錫命何以書字而不名也始而來聘冢宰書名以見貶終而追錫王不稱天以示譏其義備矣宰咺獨稱官糾兼稱爵何也如咺者豈初得政猶未受封而糾則或以諸侯入相或旣相而封者乎漢初命相必擇列侯爲之後用公孫因相而得封蓋欲仿古重其任也任之重則責益深矣嫡妾之分君臣之義天下之大倫無所輕重糾以旣封故兼稱爵見春秋責相之意也】不書秋冬【四時具然後成嵗故𨿽無事必書首時今此獨於秋冬闕焉何也立天之道曰陰曰陽陽居春夏以養育爲事所以生物也陰居秋冬以肅殺爲事所以成物也王者賞以春夏刑以秋冬象天道也桓弒隠公而立大司馬九伐之法𨿽未之舉猶有望也及使冢宰下聘恩禮加焉則天下之望絕矣故宰糾書名而去秋冬二時以見天王之不復能用刑也】十三年甲戌冬十有一月己丑陳侯鮑薨諡曰桓公公弟佗殺太子免而代之陳國風六篇曰墓門二章章六句刺陳佗也陳佗無良師傅以至於不義惡加於萬民焉墓門有棘斧以斯之夫也不良國人知之知而不已誰昔然矣墓門有梅有鴞萃止夫也不良歌以訊之訊予不顧顚倒思予齊侯鄭伯朝於紀欲以襲之紀人知之王使仍叔之子聘於魯陳其君桓公魯城祝丘王奪鄭伯政鄭伯不朝王以諸侯伐鄭鄭伯禦之王爲中軍虢公林父將右軍蔡人衞人屬焉周公黑肩將左軍陳人屬焉鄭子元請爲左拒以當蔡衞爲右拒以當陳人曰陳亂民莫有鬭心若先犯之必奔王卒顧之必亂蔡衞不支固將先奔旣而萃於王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛命二拒曰旝動而鼓蔡衞陳皆奔王卒亂鄭師合以攻之王卒大敗祝聃射王中肩王亦能軍聃請從之公曰君子不欲多上人況敢陵天子乎茍自救也社稷無隕多矣夜鄭伯使祭足勞王且問左右王國風六篇曰兔爰三章章七句閔周也桓王失信諸侯背叛搆怨連禍王師傷敗君子不樂其生焉有兔爰爰【緩意】雉離於羅我生之初尙無爲我生之後逢此百罹【憂也】尙寐無吪【動也】有兔爰爰雉離於罦【覆車也】我生之初尙無造我生之後逢此百憂尙寐無覺有兔爰爰雉離於罿【罬也】我生之初尙無庸我生之後逢此百防尙寐無聰鄭國風七篇曰遵大路二章章四句思君子也莊公失道君子去之國人思望焉遵大路兮摻執子之袪兮無我惡兮不寁故也【摻擥也寁速也】遵大路兮摻執子之手兮無我魗兮不寁好也【魗棄也】鄭國風八篇曰女曰雞鳴三章章六句刺不說徳也陳古義以刺今不說徳而好色也女曰雞鳴士曰昧旦子興視夜明星有爛將翺將翔弋鳬與鴈弋言加之與子宜之宜言飲酒與子偕老琴瑟在禦莫不靜好知子之來之雜佩以贈之知子之順之雜佩以問之知子之好之雜佩以報之衛國風八篇曰伯兮四章章四句刺時也言君子行役爲王前驅過時而不反焉伯兮朅兮【朅武勇貌】邦之桀兮【桀特立也】伯也執殳【長丈二而無刃】爲王前驅自伯之東首如飛蓬豈無膏沐誰適爲容其雨其雨杲杲出日願言思伯甘心首疾焉得諼艸【令人忘憂】言樹之背【背比堂也】願言思伯使我心痗防國風九篇曰有狐三章章四句刺時也衞之男女失時喪其妃耦焉古者國有防荒則殺禮而多昏會男女之無夫家者所以育人民也有狐綏綏【匹行貌】在彼淇梁【石絕水曰梁】心之憂矣之子無裳有狐綏綏在彼淇厲【厲深可厲之旁】心之憂矣之子無帶有狐綏綏在彼淇側心之憂矣之子無服初衞侯烝於夷姜生伋子屬諸右公子爲之娶於齊而美公納之國風之十八篇新臺三章章四句刺衞宣公也納伋之妻作新臺於河上而要之國人惡之而作是詩也新臺有泚河水彌彌燕婉之求籧篨不鮮【不能俯者】新臺有灑河水浼浼燕婉之求籧篨不殄魚网之設鴻則離之燕婉之求得此戚施【不能仰者】秋魯大雩凡祀啟蟄而郊龍見而雩始殺而嘗閉蟄而烝魯有螽州公如曹度其國危遂不復經曰五年春正月甲戍己丑陳侯鮑卒夏齊侯鄭伯如紀【此外相如國史承告而書聖人存而弗削者以小國恃大國之安靖已而乃包藏禍心以圖之也所以著齊人滅紀之罪明紀侯去國之由也】天王使仍叔之子來聘【卿大夫天下之公選也周衰小人得政以朝廷官爵施及童稚賢者老身於萆門圭竇公道不行然後兵亂侵陵國家傾覆春秋書武氏仍叔之子云者戒後世人主徇大臣私意而用其子弟之弱者居公選之地以敗亂其國家欲其深省之也】陳桓公城祝丘秋蔡人衞人陳人從王伐鄭【魯桓弒君而自立宋督弒君而得政天下大惡人理所不容也則遣使聘焉而莫之討鄭伯不朝貶其爵可也乃憤怒自將以攻之非天討也故不稱天若移此師以加宋魯誰曰非天討乎旣譏天王以端本矣三國以兵防伐則言從王者又以明君臣之義也君行而臣從正也戰於繻葛而不書戰王卒大敗而不書敗者又以存天下之大防也三綱軍政之本聖人寓軍政於春秋而書法若此者皆裁自聖心非國史所能與也】大雩【大雩者雩於上帝用盛樂也諸侯雩於境內山川爾魯侯而郊禘大雩欲悉書於策則有不勝書故雩祭因旱以書而特謂之大郊禘亦因事以書而義自見此皆國史所不能與而君子以謂性命之文是也諸侯不得祭天地大夫不得祭山川士庶人不敢以他人祖稱祭於己之寢禮也明乎春秋之義則知聖人治國如指諸掌之說矣】螽冬州公如曹【天子三公稱公王者之後稱公州公諸侯而稱公者昔畢髙以父師而釐束土衛武以列國而入相於周蓋與後世出入均勞之意同此其所以稱公也外相如不書此何以書將有其末故先錄其本】

十四年冬十有一月州公自曹朝於魯荊熊通侵隨使防章求成焉軍於瑕以待之隨人使少師董成鬭伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而恊以謀我故難間也漢東之國隨爲大隨張必棄小國小國離楚之利也少師侈請羸師以張之熊率且比曰季梁在何益鬭伯比曰以爲後圖少師得其君王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也公曰吾牲牷肥腯粢盛丰備何則不信對曰夫民神之主也是以聖王先成民而後致力於神故奉牲以吿曰博碩肥腯謂民力之普存也謂其畜之碩大蕃滋也謂其不疾瘯蠡也謂其備腯咸有也奉盛以吿曰潔粢丰盛謂其三時不害而民和平年丰也奉酒醴以告曰嘉栗防酒謂其上下皆有嘉徳而無違心也所謂馨香無讒慝也故務其三時修其五教親其九族以致其禋祀於是乎民和而神防之福故動則有成今民各有心而神乏主君𨿽獨丰其何福之有君姑修政而親兄弟之國庶免於難隨侯懼而修政楚不敢伐齊侯欲滅紀紀侯求魯爲之主春二月魯侯會之於郕北戎伐齊齊侯使乞師於鄭鄭太子忽帥師救齊六月大敗戎師獲其二帥大良少良甲首三百以獻於齊於是諸侯之大夫戍齊齊人饋之餼使魯爲其班後鄭鄭忽以其有功也怒故有郎之師魯侯之未昏於齊也齊侯欲以文姜妻忽忽辭人問其故太子曰人各有耦齊大非吾耦也詩云自求多福在我而已大國何爲君子曰善自爲謀及其敗戎師也齊侯又請妻之固辭人問其故太子曰無事於齊吾猶不敢今以君命奔齊之急而受室以歸是以師昏也民其謂我何遂辭諸鄭伯六月壬午魯大閱以簡車馬陳公子躍蔡出也蔡人殺佗而立之秋七月丁卯魯夫人生子以太子生之禮舉之接以太牢卜士負之士妻食之公與文姜宗婦命之公問名於申繻對曰名有五有信有義以類命爲象取於物爲假取於父爲類不以官不以山川不以隠疾不以畜牲不以器幣周人以諱事神名終將諱之故以國則廢名以官則廢職以山川則廢主以畜牲則廢祀以器幣則廢禮晉以僖侯廢司徒宋以武公廢司空先君獻武廢二山是以大物不可以命公曰是其生也與吾同物命之曰同紀侯朝於魯謀請王命以求成於齊魯侯吿之以不能經曰六年春正月寔來【寔者州公名也書曰寔來不復其國也春秋之法諸侯不生名失地滅同姓則名正名經世之本名正而天下定矣或曰孟子以諸侯失國托於諸侯禮也今州公書名以匹夫畜之可乎曰世衰道防諸侯其有壤地褊小迫乎彊暴而失國是不幸焉非其罪也則以諸侯之禮接之可也若譚子在莒子在黃溫子在衛𨿽失國出奔而春秋不名義可見矣若夫或棄賢保佞或驕奢淫縱或用兵暴亂自底滅亡如蔡獻舞邾益曹陽州寔之徒待之以初乃禮之過也觀春秋所書則知所以處寓公之禮與彊爲善自暴棄者之勸戒矣】夏四月公會紀侯於郕秋八月壬午大閱【書八月不時也書大閱非禮也先王寓軍政於四時之田訓民禦暴其備豫也懼鄭忽畏齊人不因田狩而閱兵車屬農失政甚矣春秋非持以不時非禮書也乃天未陰雨徹彼桑土綢繆牖戶之意】蔡人殺陳佗【佗殺太子而代其位至是逾年不成之爲君者以賊討也書蔡人以善蔡書陳佗以善陳善蔡者以蔡人知佗之爲賊善陳者以陳國不以佗爲君知其爲賊故稱人稱人討賊之詞也不以爲君故稱名稱名當討之賊也魯桓殺君而鄭伯與之盟宋督殺君而四君納其賂則不知其爲賊矣齊商人殺君者及其見殺則稱位蔡般弒父者及其見殺則稱爵是齊蔡國人皆以爲君矣聖人於此抑揚予奪遏人欲於橫流存天理於旣滅見諸行事可謂深切而著明者矣】九月丁卯子同生【適冢始生卽書於防與子之法也唐虞禪夏后殷周繼春秋兼帝王之道賢可禪則以天下爲公而不拘於世及之禮子可繼則以天下爲家而不必於讓國之義萬世之通道也與賢者貴於得人與子者定於立嫡經書子同生所以明與子之法正國家之本防後世配嫡奪正之事垂訓之義大矣此世子也其不曰世子何也天下無生而貴者誓於天子然後爲世子】冬紀侯來朝【主者成敗之機榮辱之本也魯桓弒君之賊人人之所同惡夫人得而討之者也而紀侯主之以求援其能國乎然則何以得免於貶志不在於朝桓也】

十五年冬十二月乙亥魯焚咸丘谷伯鄧侯朝於魯盟向求成於鄭旣而背之鄭人齊人衞人伐盟向王遷盟向之民於郟曲沃伯入翼殺其君小子侯王使虢仲伐之稱復歸曲沃虢仲立哀侯弟緡唐國風八篇曰鴇羽三章章七句刺時也昭公之後大亂五世君子下從徵役不得養其父母而作是詩也肅肅鴇羽集於苞栩王事靡盬【靡不攻致也】不能藝稷黍父母何怙悠悠蒼天曷其有所肅肅鴇翼集於苞棘王事靡盬不能藝黍稷父母何食悠悠蒼天曷其有極肅肅鴇行集於苞桑王事靡盬不能藝稻梁父母何嘗悠悠蒼天曷其有常經曰七年春二月己亥焚咸丘【易稱王用三驅禮天子不合圍夫子釣而不綱皆愛物之意也焚咸丘所謂焚林而田者也】夏谷伯綏來朝鄧侯吾離來朝【谷伯鄧侯何以生名桓天下之大惡也執之者無禁殺之者無罪谷伯鄧侯越國逾境相繼而朝之卽大惡之黨也故特貶而書名與失地滅同姓者比焉經於朝桓者或貶爵或書名或稱人以誅絕其黨撥亂之法嚴矣誅止其身而黨之者無罪則人之類不相賊殺爲禽獸也幾希矣】不書秋冬【田常弒其君孔子請討之以從大夫之後不敢不告也桓弒隠公而立𨿽方伯連帥環視而未之卹猶有望也及谷鄧二國自逺來朝則天下諸侯莫有可望者矣故七年谷伯鄧侯各書其名而去秋冬二時以見諸侯之不復能修其職也然則見之行事不亦深切著明矣乎故曰春秋成而亂臣賊子懼】

十六年冬十一月己卯魯烝王使家父聘於魯春三月丁巳魯再烝隨少師有寵楚鬭伯比曰可矣讎有釁不可失也夏楚子合諸侯於沈鹿黃隨不防使防章讓黃楚子伐隨軍於漢淮之間季梁請下之弗許而後戰所以怒我而怠寇也少師謂隨侯曰必速戰不然將失楚師隨侯禦之望楚師季梁曰楚人上左君必左無與王遇且攻其右右無良焉必敗偏敗眾乃攜矣少師曰不當王非敵也弗從戰於速隨師敗績隨侯逸鬭丹獲其戎車與其戎右少師秋隨及楚平楚子將不許鬭伯比曰天去其疾矣隨未可克也乃盟而還楚辟地東至睢上魯伐邾秋八月雨雪王使祭公言於魯以取女遂逆後於紀秦寜公魯姬生武公徳公寜公薨庶長弗忌威壘三父舎世子兄弟不立而立其庶出子經曰八年春正月己卯烝【烝以中冬時也何以書爲再烝見瀆也】天王使家父來聘【家父何以無貶乃同則書重之義虞史以人主大臣爲一體春秋以天王宰相爲一心故來聘桓公則宰糾書名以正其始錫桓公命王不稱天以正其終而榮叔家父之徒不與也故人主之職在論相而止矣】夏五月丁丑烝【春秋之文有一句而包數義者戎伐凡伯於楚丘以歸之類是也有再書而一貶者春正月己卯烝夏五月丁丑烝是也】秋伐邾冬十月雨雪祭公來遂逆王后於紀【劉敞曰祭公王之三公也曷爲不稱使不與王之使祭公也師傅之官坐而論道其任重矣今其來魯乃命魯侯以婚之事者也若是則大夫可矣何必三公任之重使之輕故祭公緣比義得専命不報遂行如紀而王以輕使爲失祭公以遂行爲罪矣此說是也官師從單靖公逆王后於齊劉夏非卿而書靖公合理則不書故先儒以爲宜使卿逆公監之禮也】

十七年冬紀季姜歸於京師巴子使吿於楚請與鄧爲好楚子使道朔將巴客聘於鄧鄧南鄙鄾人奪之幣殺道朔及巴行人楚讓於鄧鄧人弗受夏楚鬭廉及邑師圍鄾鄧飬甥聃甥救鄾三逐巴師不克鬭廉衡陳於巴師之中以戰而北鄧人逐之背巴師而夾攻之鄧師大敗鄾人宵潰秋虢仲芮伯荀侯賈伯伐曲沃曹伯終生使其世子射姑朝於魯終生叔振鐸七世孫也魯侯饗之樂奏而嘆施父曰曹太子其有憂乎非嘆所也經曰九年春紀季姜歸於京師【自逆者而言則當尊崇其匹內主六宮之政使妃妾不得上僭故從天王所命而稱王后示天下之母儀也自歸者而言則當樛屈逮下使夫人嬪婦皆得進禦於君而無嫉妬之心故從父母所子而稱季姜化天下以婦道也詞之抑各有所當皆正始之道王化之基也】夏四月秋七月冬曹伯使其世子射姑來朝【周制世子攝其君者謂朝於天子有時𨿽老疾者亦不敢後故使世子攝已事以見天子急述職也諸侯間於王事則相朝其禮本無時曹伯旣有疾何急於朝桓而使世子攝哉君疾而儲副出啟姦邪窺伺之心危道也世子將欲已乎則方命矣曰孝子盡道以事其親者也不盡道而茍焉以從命爲孝又焉得爲孝】

十八年曹伯薨射姑嗣三月曹葬其君桓公虢仲譖其大夫詹父於王詹父有辭以王師伐虢夏虢公出奔虞秦人納芮伯萬於芮魯侯衞侯期於桃丘衞侯弗至初虞叔有玉虞公求旃弗獻旣而悔之曰周諺有之匹夫無罪懷璧其罪吾焉用此其以賈害也乃獻之又求其寶劍叔曰是無厭也無厭將及我遂伐虞公公奔共池鄭伯以忽怒故請師於齊以伐魯冬十月丙午齊侯以師助之魯侯與戰於郎邶國風八篇曰雄雉四章章四句刺衛宣公也滛亂不卹國事軍旅數起大夫久役男女怨曠國人患之而作是詩也雄雉於飛泄泄其羽【興也雄雉見雌雉飛而鼓其翼泄泄然】我之懷矣自詒伊阻【詒遺伊維阻難也】雄雉於飛下上其音展矣君子實勞我心【展誠也】瞻彼日月悠悠我思【瞻視也】道之云逺曷云能來百爾君子不知徳行不忮不求何用不臧國風九篇曰匏有苦葉四章章四句刺衞宣公也公與夫人並爲淫亂匏有苦葉濟有深涉【興也匏謂之瓠瓠之葉苦不可食也濟度也由膝以上爲涉】深則厲淺則揭【以衣涉水爲厲謂由帶以上也掲褰衣也遭時制宜如遇水深則厲淺則掲矣男女之際安可以無禮義將無以自濟也】有彌濟盈有鷕雉鳴【彌深水也盈滿也深水人之所難也鷕雌雉聲也衛夫人有淫泆之意授人以色假人以辭不顧禮義之難使宣公有淫昏之行】濟盈不濡軌雉嗚求其牡【濡淸也由輈以上爲軌違禮義不由其道猶雉鳴而求其牡矣飛曰雌雄走曰牝牡】雝雝鳴鴈旭日始旦【雝雝鴈聲和也納采用鴈旭日始出謂大昕之時】士如歸妻迨冰未泮【迨及泮散也】招招舟子人涉卭否【招招號召之貌舟子舟人主濟渡者卭我也】人涉卭否卭須我友【人皆涉我友未至我獨侍之而不涉以言室家之道非得所適貞女不行非得禮義昏姻不成】邶國風十七篇曰靜女三章章四句刺時也衛君無道夫人無徳靜女其姝俟我於城隅【靜貞靜女也徳貞靜而有法度乃可說也姝美色也俟侍也城隅以言髙而不可逾】愛而不見搔首踟躕【言志往而行正】靜女其孌貽我彤管【旣有羙徳又有美色又能遺我以古人之法可以配人君也古者後夫人必有女史彤管之法史不記過其罪殺之後妃羣妾以禮禦於君所女史書其日月授之以環以進退之生子月辰則以金環退之當禦者以銀環進之著於左手旣禦著於右手事無大小記以成法】彤管有煒說懌女美【煒赤貌彤管以赤心正人也】自牧歸荑洵美且異【牧田官也荑牙之始生也本之於荑取其有始有終】匪女之爲美美人之貽【非爲其徒說美色而已美其人能遺我法則】衛侯納伋子之妻生壽及朔屬壽於左公子姜氏與朔搆伋子公使諸齊使盜待諸莘將殺之壽子吿之使行不可曰棄父之命烏用子矣有無父之國則可也及行飲以酒壽子載其旌以先盜殺之伋子至曰我之求也此何罪又殺之邶國風十九篇二子乘舟思伋壽也衞宣公之二子爭相爲死國人傷而思之作是詩也二子乘舟泛泛其景【二子伋壽也朔與母愬伋於公公令伋之齊使賊先待於隘壽知之以告伋使去伋曰君命不可逃國人傷其涉危遂往如乘舟而無所薄泛泛然迅疾而不凝也】願言思子中心養養【願每也飬飬然憂不知所定】二子乘舟泛泛其逝【往也】願言思子不瑕有害【言二子之不逺害】邶國風十篇曰谷風六章章八句刺夫婦失道也衛人化其上淫於新昏而棄其舊室夫婦離絕國俗傷敗焉習習谷風以陰以雨【興也習習和舒貌東風謂之谷風陰陽和而谷風至夫婦和則室家成室家成而繼嗣生】黽勉同心不宜有怒【言黽勉者思與君子同志也】采葑采菲無以下體【葑湏也菲芴也下體根莖也】徳音莫違及爾同死行道遲遲中心有違【遲遲舒行貌違離也】不逺伊爾薄送我畿【門內也】誰謂荼苦其甘如薺【荼苦菜也】宴爾新昏如兄如弟【宴安也】涇以渭濁湜湜其沚【涇渭相入而淸濁異】宴爾新昏不我屑以【屑潔也】毋逝我梁毋發我笱【逝之也梁魚梁笱所以捕魚也】我躬不閱遑卹我後【閱容也】就其深矣方之舟之就其淺矣泳之防之【舟舩也】何有何亡黽勉求之【有謂富也亡謂貧也】凡民有喪匍匐救之不我能慉反以我爲讐【慉養也】旣阻我徳賈用不售【阻難也】昔育恐育鞠及爾顚覆【育長鞠窮也】旣生旣育比予於毒我有防蓄亦以禦冬【防美禦禦也】宴爾新昏以我禦窮有洸有潰旣詒我肄【洸洸武也潰潰怒也肄勞也】不念昔者伊予來塈【塈息也】衛國風四篇曰氓六章章十句刺時也宣公之時禮義消亡淫風大行男女無別遂相奔誘華落色衰復相棄背或乃困而自悔喪其妃耦故序其事以風焉美反正刺淫泆也氓之蚩蚩抱布貿絲【氓民也蚩蚩惇厚之貌布幣也】匪來貿絲來卽我謀送子涉淇至於頓丘【丘一成爲頓丘】匪我愆期子無良媒【愆過也】將子無怒秋以爲期【將願也】乘彼垝垣以望復關【垝毀也復闗君子所近也】不見復闗泣涕漣漣【言其有一心乎君子故能自悔】旣見復闗載笑載言爾卜爾筮體無咎言【曰卜蓍曰筮體兆卦之體】以爾車來以我賄遷【賄財遷徙也】桑之未落其葉沃若於嗟鳩兮無食桑葚於嗟女兮無與士耽【桑女功之所起沃若猶沃沃然鳩鶻鳩也食桑葚過則醉而傷其性耽樂也女與士耽則傷禮義】士之耽兮猶可說也女之耽兮不可說也桑之落矣其黃而隕自我䢐爾三嵗食貧淇水湯湯漸車帷裳【隕墜也湯湯水盛貌帷裳婦人之車也】女也不爽士貳其行【爽差也】士也罔極二三其徳【極中也】三嵗爲婦靡室勞矣夙興夜寐靡有朝矣言旣遂矣至於暴矣兄弟不知咥其笑矣【咥咥然笑】靜言思之躬自悼矣【悼傷也】及爾偕老老使我怨淇則有岸隰則有泮【泮坡也】總角之宴言笑宴宴信誓旦旦【總角結髮也晏晏和柔也信誓旦旦然】不思其反反是不思亦已焉哉經曰十年春王正月【桓無王今復書王何也十者盈數也天道十年則亦周矣人事十年則亦變矣故易稱守貞者十年而必反傳論逺惡者十年而必棄桓公至是其數已盈宜見誅於天人矣十年書王紀常理也有習於谷梁子而不得傳者見二年書王以爲正與夷之卒此年書王而曹伯適薨遂附益之以爲正終生之卒誤矣果正諸侯之卒不緣篡弒者陳侯鮑在五年之正月曷不書王以正其卒乎】庚申曹伯終生卒夏五月葬曹桓公秋公會衛侯於桃丘弗遇【弗者遷詞惡失信也衞初約魯防於桃丘至是中變而從齊鄭於是乎有郎之師其戰於郎直書曰來盟於惡曹俱奪其爵則桃丘之弗遇也蓋惡衞侯之失信矣桃丘衞地】冬十有二月丙午齊侯衞侯鄭伯來戰於郎【春秋加兵於魯眾矣未有書來戰此獨不稱侵伐而以來戰爲文何也兵防器戰危事聖人所重也誅暴禁亂敵加於己蓋有不得已而應者矣未有悖道縱欲得己不已而先之者也魯桓弒立天下大惡人人之所得討也鄭伯則首盟於越以定其位齊侯則繼會於稷以濟其姦曾不能修方伯之職駐師境上聲罪致討伸天下之大義也今特以私忿小怨親帥其師戰於魯境尙爲知類也哉此春秋之所必誅而不以聽也故以三國爲主而書來戰於郎鄭人主兵而首齊猶州吁主兵而先宋】

皇王大紀卷三十五

欽定四庫全書

皇王大紀卷三十六

宋胡宏撰三王紀

桓王

十九年冬十一月齊侯衛侯鄭伯盟於惡曹楚屈瑕將盟貳軫鄖人軍於蒲騷將與隨絞州蓼伐楚師莫敖患之鬭防曰鄖人軍其郊必不誡且日虞四邑之至也君次於郊郢以禦四邑我以鋭師宵加於鄖鄖有虞心而恃其城莫有鬭志若敗鄖師四邑必離莫敖曰盍請濟師對曰師克在和不在眾成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還三月癸未鄭伯薨子忽嗣初齊人將妻忽忽辭祭仲曰必取之君多內寵子無大援將不立三公子皆君也弗從初祭仲有寵於莊公爲公娶鄧曼生忽故祭仲立之夏五月鄭葬其君莊公宋雍氏女於莊公曰雍姞生公子突雍氏宗有寵於宋公宋公誘祭仲而執之曰不立突將死亦執突而求賂焉秋七月祭仲與宋人盟以突歸而立之鄭伯忽出奔衛鄭國風九篇曰有女同車二章章六句刺忽也鄭人刺忽之不昏於齊太子忽嘗有功於齊齊侯請妻之齊女賢而不取卒以無大國之助至於見逐故國人刺之有女同車顏如舜華【親迎同車也舜木槿也】將翺將翔佩玉瓊琚【佩有琚瑀所以納間】彼美孟姜洵美且都【孟姜齊長女閒都也】有女同行顏如舜英【行行道也英猶華也】將翺將翔佩玉將將【將將鳴玊而後行】彼美孟姜徳音不忘鄭國風十篇曰山有扶蘇二章章四句刺忽也所美非美然也山有扶蘇隰有荷華【興也扶蘇扶胥小木也荷華扶渠也其華菡蓞言髙下大小各得其所也】不見子都乃見狂且【子都世人之美好者也狂狂人也且辭也】山有橋松隰有遊龍【松木也龍紅艸也】不見子充乃見狡童【子充良人也狡童昭公也】鄭國風十一篇曰萚兮二章章四句刺忽也君弱臣彊不倡而和也萚兮萚兮風其吹女【興也萚槁也人臣待君倡而後和】叔兮伯兮倡予和女【叔伯言羣臣長防也君倡臣和也】萚兮萚兮風其漂女【漂猶吹也】叔兮伯兮倡予要女【要成也】鄭國風十二篇曰狡童二章章四句刺忽也不能與賢人圖事權臣擅命也彼狡童兮不與我言兮【昭公有狂狡之志】維子之故使我不能餐兮【憂懼不遑餐也】彼狡童兮不與我食兮【不與賢人共食祿】維子之故使我不能息兮【憂不能息也】宋公陳侯魯柔蔡叔盟於折魯侯會宋公於夫鐘冬十月魯侯會宋公於闞經曰十有一年春正月齊人衛人鄭人盟於惡曹【防者盟會不志於春秋其所志必有君與貴大夫矣惡曹之盟三國之君也旣不以道興師又結怨固黨故前書其爵而以來戰著罪後書此盟而以奪爵示貶】夏五月癸未鄭伯寤生卒【鄭莊公一念不善志殺其弟使糊其日於四方自以爲保國之計得也然身歿未防忽儀亹突則而象之兄弟相殘國內大亂民人思保其室家而不得不亦酷乎可以爲永鑑矣】秋七月鄭莊公九月宋人執鄭祭仲【祭仲不名命大夫也以天子命大夫爲諸侯相乃至於見執廢絀其君而立不正不亦甚乎故稱其字者所以尊王命貴正卿大祭仲之罪以深責之也春秋美惡不嫌同詞突之書名則本非有國由祭仲立之也若忽則以世嫡之正至於見逐不能立乎其位貴賤之分亡矣凡此類皆聖人親筆非國史所能與也】突歸於鄭【不以突系之鄭者正其不當立也不稱公子絕之也何以書於鄭春秋書歸有二義一易詞也一順詞也其書入亦有二義一難詞也一逆詞也突𨿽不順焉權臣許之立大國爲之援而世子忽之才不能以自固也則其歸無難故谷梁子曰歸易詞也】鄭忽出奔衛【忽以國氏正也出奔而名不能君也攷於詩可以見忽之失國亦其自取非獨仲之罪矣春秋書法如此欲人自彊於爲善者也】柔防宋公陳侯蔡叔盟於折公防宋公於夫鐘冬十有二月公防宋公於闞

二十年夏四月壬寅魯侯會侯莒子於曲池平二國盟焉宋多責賂於鄭鄭不堪命魯侯欲平宋鄭五月丁亥會宋公燕人盟於句瀆之丘六月壬辰陳侯薨捨公子完而立弟林魯侯以宋公之成未可知也再會之於虛九月又會之於宋公辭平丙戌遂與鄭伯盟於武父十月陳葬其君厲公丙戌衞侯薨子朔嗣魯侯鄭伯帥帥伐宋戰焉楚伐絞莫敖屈瑕曰絞小而輕輕則寡謀請無扞采樵者以誘之從之絞人獲三十人明日絞人爭出楚人坐其北門而覆諸山下大敗之爲城下之盟而還伐絞之役楚師分涉於彭羅人欲伐之使伯嘉諜之三巡數之經曰十有二年春正月夏六月壬寅公會侯莒子盟於曲池秋七月丁亥公會宋公燕人盟於谷丘八月壬辰陳侯躍卒公會宋公於虛冬十有一月公防宋公於丙戌公防鄭伯盟於武父【魯君臣頻與宋公盟會皆存而不削何其費也曰盟者春秋所惡而屢盟以長亂會者諸侯所不得而數會以厚疑聖人不削者於以見屢盟而卒叛數會而卒離故春秋之志在於天下爲公講信修睦不以會盟爲可恃也】丙戌衛侯晉卒十有二月及鄭師伐宋丁未戰於宋【宋責賂於鄭而無厭屢盟於魯而無信二國聲其罪以致討故書曰伐然取其賂以立督者魯桓也資其力以簒國者鄭突也無諸己然後非諸人春秋之義用贒治不肖不以亂易亂也故又書曰戰於宋罪在內也】

二十一年冬十一月楚屈瑕伐羅鬭伯比送之還謂其禦曰莫敖必敗舉趾髙心不固矣遂見楚子曰必濟師楚子辭焉夫人鄧曼曰大夫其非眾之謂其謂君撫小民以信訓諸司以徳而威莫敖以刑也莫敖狃於蒲騷之役將自用也夫固謂君訓眾而好鎭撫之召諸司而勸之以令徳見莫敖而吿諸天之不假易也不然夫豈不知楚師之盡行也楚子使賴人追之不及莫敖使徇於師曰諌者有刑及鄢亂次以濟且不設備及羅羅與盧戎兩軍之大敗之莫敖縊於荒谷羣帥囚於冶父以聽刑楚子曰孤之罪也皆免之十二月齊侯帥師及宋公衛侯燕人侵紀魯侯鄭伯會紀侯伐之四國之師皆敗走春正月衛葬其君宣公魯大水王寵子克屬諸周公黒肩辛伯諌曰內寵並後嬖子匹嫡外寵二政大都耦國亂之本也弗聽冬十月鄭人請修好於魯經曰十有三年春二月公會紀侯鄭伯己巳及齊侯宋公衛侯燕人戰齊師宋師衛師燕師敗績【齊爲無道恃彊淩弱而以紀爲主何也彼爲無道加兵於己必有引咎辧諭之文不得免則固其封守訴諸天子方伯及四鄰諸侯其必有伸之者矣不如是而憤然與戰爲之援者弒君之賊簒國之人也不得保其國自此戰始矣故春秋以紀爲主省徳相時自治之意也】三月衛宣公【自內錄也旣與衛人戰曷爲葬宣公怨不棄義怒不廢禮是知古人以爲重也禮喪在殯孤無外事衛宣未朔乃卽戎已爲失禮又不稱子是以吉服從金革之事其爲惡大矣凡此類據事直書年月具存而惡自見矣】秋七月冬十月

二十二年冬十一月魯侯鄭伯會於曹曹人致餼焉鄭使公子子人於魯尋盟且修曹之防夏六月壬申魯禦廩災乙亥嘗齊侯生三子諸兒小白子糾使鮑叔牙傅小白鮑叔曰臣知棄矣召忽曰固也小白必不爲後管仲曰事未知也冬十月丁巳齊侯薨諸兒嗣宋人以齊人蔡人衛人陳人伐鄭焚渠門入及大逵伐東郊取牛首以大宮之椽歸爲盧門之椽秦庶長三父等賊殺出子復立世子武公經曰十有四年春正月公會鄭伯於曹無冰【古人於冰藏之周用之徧亦理陰陽天地之一事也仲冬燠而無冰則政治縱弛不明之所致也春秋經邦大訓而書法若此其察於四時之變詳矣】夏五【傳疑也疑而不益見聖人之愼也而世或以私意攺易古書者有矣盍亦視此爲鑑也然則春秋何以謂之作曰其義則防自聖心或筆或削明聖人之大用其事則因舊史有可損而不能益也】鄭伯使其弟語來盟【來盟稱使則前定之盟也其不稱使如楚屈宄齊髙子則權在二子盟不盟特未定也】秋八月壬申禦廩災【門觀災而新作則書禦廩災其新必矣何以不書常事也以爲常事而不書垂敎之意深矣知其說者然後知其國之急務爲政之後先矣】乙亥甞【禮以時爲大六月甞則不時也禮以敬爲本壬申災乙亥甞是不攺卜而供未易災之餘則不敬也故書】冬十有二月丁巳齊侯祿父卒宋人以齊人蔡人衛人陳人伐鄭【師而曰以能左右之以行己意也列國之兵有制皆統乎天子而敢私用之與私爲之用以伐人國大亂之道也故谷梁子曰以者不以者也】

二十三年甲申冬十二月王使家父求車於魯古者諸侯不貢車服天子不私求財春正月乙未王崩諡曰桓王太子他立二月己巳齊其君僖公祭仲專鄭伯患之使其婿雍糾殺之雍姬知之以告仲三月仲殺糾公載以出奔蔡曰謀及婦人宜其死也四月乙亥鄭昭公入許叔復歸於許齊侯魯侯盟於艾以謀定許邾人牟人葛人朝於魯鄭伯突因櫟人殺檀伯而遂居櫟九月宋公魯侯衞侯陳侯防於袲伐鄭將納突弗克而還秦伐彭戲氏至於華山經曰十有五年春二月天王使家父來求車【需索之謂求王畿千里所入不至於有求諸侯各有職貢不至於來求若王者有求下觀而化未至於簒弒奪攘則不厭矣古之君人者必昭儉徳以臨照百官尊卑登降各有度數示等威明貴賤然後民志定安其分而無求兵刑寢矣及侈心一動莫爲防制必至於亢不衷官失徳防恥道喪寵賂日章淪於危亡而後止也觀春秋所書則見王室衰亂之由而知興衰撥亂之說矣】三月乙未天王崩夏四月己巳葬齊僖公五月鄭伯突出奔蔡【祭仲逐君不書何也陸淳曰聖人之教在乎端本淸源故凡諸侯之奔皆不書所逐之臣而以自奔爲名所以警乎人君其說是也夫君實有國而出於臣乃其自取焉耳本正而天下之事理也】鄭世子忽復歸於鄭【忽甞嗣位君其國歸而獨稱世子者亡其君位也其稱復歸謂絕而復歸也古者諸侯世國故失國出奔歸而稱復則可大夫不世官故失位出奔歸而稱復則不可或曰復厭詞也】許叔入於許【許大嶽之裔先王建國迫於齊鄭不得奉其社稷則當伸大義以直詞吿諸天子方伯求復其國糞除宗廟孰能與之爭今乃因亂竊入則非復國之義故書入入云者難詞也】公防齊侯盟於艾邾人牟人葛人來朝【公羊曰皆何以稱人皆外之也其外之何天王崩不奔喪而相率朝弒君之賊也】秋九月鄭伯突入於櫟【制邑之死虢君京城之叛大叔皆莊公所親戒也而又城櫟而寘子元焉使昭公不立何謀國之疎也衞有蒲戚而出獻公楚有陳蔡不羮而叛棄疾末大必折有國之害也故夫子行乎季孫墮三都以張公室於厲公復國削而不書獨書入於櫟則其國已復矣於以明居重馭輕彊榦弱枝以身使臂之義爲來世鑑也爲國者可不謹於禮乎春秋此義皆小康之事衰世之意也】冬十有一月防宋公衞侯陳侯於袲伐鄭【谷梁曰地而後伐疑詞非其疑也昭公與突之是非邪正亦明矣然昭公𨿽正其才不足以君一國之人復歸於鄭日以防弱厲公𨿽篡其智足以結四鄰之援旣入於櫟日以盛彊諸侯不顧是非而計其彊弱始疑於輔正終變而與邪故詳書其防地而後言伐譏其疑於爲義而果於爲不義也】

莊王

元年冬十一月宋公魯侯蔡侯衛侯會於曹謀伐鄭也春二月諸侯遂伐鄭弗克而還衛國風六篇曰芃蘭二章章六句刺惠公也驕而無禮大夫刺之芃蘭之支【興也芃蘭艸也君子之徳當柔潤溫良】童子佩觿【觿所以觧結成人之佩也人君治成人之事𨿽童子猶佩觿早成其徳】𨿽佩佩觿能不我知【不自謂無知以驕慢人也】容兮遂兮垂帶悸兮【容儀可觀佩玉遂遂然垂其紳帶悸悸然有節度】芃蘭之葉童子佩韘【韘玦也能射禦則佩韘】𨿽則佩韘能不我甲【甲狎也】容兮遂兮垂帶悸兮衞左公子泄右公子職怨衞侯之搆殺二子也相與立羣公子黔牟而逐之衞侯奔齊鄘國風二篇曰墻有茨三章章六句衞人刺其上也公子頑通乎君母國人疾之而不可道也墻有茨不可掃也【興也墻所以防非常茨蒺蔾也欲掃去之反傷墻也】中冓之言不可道也【中冓內冓也】所可道也言之醜也【於君醜也】墻有茨不可襄也中冓之言不可詳也【詳審也】所可詳也言之長也【長惡長也】墻有茨不可束也【束而去之】中冓之言不可讀也【讀抽也】所可讀也言之辱也【辱辱君也】鄘國風三篇曰君子偕老三章一章七句一章八句一章九句刺衛夫人也夫人淫亂失事君子之事故陳人君之徳服飾之盛宜與君子偕老也君子偕老副笄六珈【能與君子俱老乃宜居尊位服盛服也副者後夫人之首飾編髮爲之笄衡笄也珈笄飾之最盛者所以別尊卑】委委佗佗如山如河【委委者行可委曲從迹也佗佗者徳平易也山無不容河無不潤】象服是宜【象服尊者所以爲飾】子之不淑云如之何【有子若是何謂不善乎】玼兮玼兮其之翟也【玼鮮盛貌褕翟�翟羽飾衣也】鬒髮如雲不屑髢也【鬒黒髮也如雲言美長也屑潔也】玉之瑱也象之揥也【瑱塞耳也揥所以摘髮也】揚且之晳也【眉之廣晳白晳】胡然而天也胡然而帝也【尊之如天審諦如帝】瑳兮瑳兮其之展也防彼縐絺是袣袢也【禮有展衣者以丹縠爲衣防覆也絺之靡者爲縐當是濖袢延之服也】子之淸揚揚且之顏也【淸視淸明也廣而顏角丰滿】展如之人兮邦之媛也【展誠也美女爲媛】鄘國風五篇曰鶉之奔奔二章章四句刺衛宣姜也衛人以爲宣姜鶉鵲之不若也鶉之奔奔鵲之彊彊【鶉則奔奔鵲則彊彊然】人之無良我以爲兄【良善也兄謂君之兄】鵲之彊彊鶉之奔奔人之無良我以爲君【君國小君】鄘國風四篇曰桑中三章章七句刺奔也衞之公室淫亂男女相奔至於世族在位相竊妻妾期於幽逺政散民流而不可止【衛之公室淫亂謂宣惠之世男女相奔不待媒氏以禮會之也世族在位取姜氏弋氏庸氏者也竊盜也幽逺謂桑中之野】爰采唐矣沫之鄕矣【爰於也唐防菜名沬衞邑】云誰之思美孟姜矣【姜姓也言世族在位有是惡行】期我乎桑中要我乎上宮送我乎淇之上矣【桑中上宮所期之地淇水名】爰采麥矣沫之北矣云誰之思美孟弋矣【弋姓也】期我乎桑中要我乎上宮送我乎淇之上矣爰采葑矣沬之東矣云誰之思美孟庸矣【庸姓也】期我乎桑中要我乎上宮送我乎淇之上矣國風七篇曰凱風四章章四句美孝子也衞之淫風流行𨿽有七子之母猶不能安其室故美七子能盡其孝道以慰其母心而成其志焉凱風自南吹彼棘心【興也南風謂之凱風樂夏之長養棘難長養者】棘心夭夭母氏劬勞【夭夭盛貌劬勞病苦也】凱風自南吹彼棘薪【棘薪其成就者】母氏聖善我無令人【聖也】爰有寒泉在浚之下【浚衞邑也在浚之下言冇益於浚】有子七人母氏勞苦睍睆黃鳥載好其音【睍睆好貌】有子七人莫慰母心【慰安也】經曰十有六年春正月公會宋公蔡侯衞侯於曹夏四月公防宋公衞侯陳侯蔡侯伐鄭【春會於曹蔡先於衛四月伐鄭衞先於蔡王制諸侯之爵次其先後有序不可亂也春秋時霸者以意之向背爲升降諸國以勢之彊弱爲上下蔡嘗先衞今序陳下者先儒以爲後至也以至先後易其序是以利率人而不要諸禮也後世有以醵賞誘人之趨事赴功以重罰沮人之奉公守正意亦如此夫亂之所由生也則儀位以爲階春秋防防杜漸尢嚴於名分考其所書意自見矣】秋七月公至自伐鄭【其致罪納突也罪桓之上無王法恣爲不義而莫之禁也】冬城向十有一月衞侯朔出奔齊

二年冬十一月丙辰魯侯齊侯紀侯會盟於黃魯侯平齊紀且謀衞故也十有二月丙午魯侯邾子防盟於趡三月齊人侵魯疆疆吏來吿公曰彊塲之事愼守其一而備其不虞姑盡所備事至而戰又何謁焉丙午及齊師戰於奚四月丁丑蔡侯薨弟獻舞嗣蔡人召蔡季於陳六月季自陳歸於蔡蔡人嘉之癸巳蔡人葬其君桓侯魯宋衞伐邾天子有日官諸侯有日禦日官居卿以底日日禦不失日以授百官於朝八月朔日有食之不書日官失之也鄭國風十三篇曰褰裳二章章五句思見正也狂童恣行國人思大國之正已也子惠思我褰裳涉溱【惠愛也溱水名也】子不我思豈無他人狂童之狂也且【狂行童昏所化也】子惠思我褰裳涉洧【洧水名也】子不我思豈無他士【士事也】狂童之狂也且鄭國風十四篇曰丰四章二章章三句二章章四句刺亂也婚姻之道闕陽倡而陰不和男行而女不隨子之丰兮俟我乎巷兮【丰丰滿也巷門外也】悔予不送兮【時有違而不至者】子之昌兮俟我乎堂兮【昌盛壯貌】悔予不將兮【將行也】衣錦褧衣裳錦褧裳【衣錦褧裳嫁者之服】叔兮伯兮駕予與行【叔伯迎己也】裳錦褧裳衣錦褧衣叔兮伯兮駕予與歸鄭國風十五篇曰東門之墠二章章四句刺亂也男女有不待禮而相奔者也東門之墠茹藘在阪【東門城東門也墠除地町町者茹藘茅搜也男女之際近而易則如東門之墠逺而難則如茹藘在阪】其室則邇其人甚逺【邇近也得禮則近不得禮則逺】東門之栗有踐家室【栗行上栗也踐淺也】豈不爾思子不我卽【就也】鄭國風十六篇曰風雨三章章四句思君子也亂世則思君子不攺其度焉風雨淒淒雞鳴喈喈【興也風雨淒淒然雞鳴猶守時而鳴喈喈然】旣見君子云胡不夷【胡何夷說也】風雨瀟瀟雞鳴膠膠【瀟瀟暴疾也膠膠猶喈喈也】旣見君子云胡不瘳【瘳愈也】風雨如晦雞鳴不已【晦昏也】旣見君子云胡不喜鄭國風十七篇曰子衿二章章四句刺學校廢也亂世則學校不修焉靑靑子衿悠悠我心【靑衿靑領也學子之所服】縱我不往子寜不嗣音【嗣習也古者教以詩樂誦之歌之之舞之】靑靑子佩悠悠我思【佩佩玉也士佩瓀瑉而靑組綬】縱我不往子寜不來【不來者言不一來也】佻兮逹子在城闕兮【佻逹往來相見貌乘城而見闕】一日不見如三月兮【言禮樂不可一日而廢】鄭忽素惡髙渠彌渠彌因獵射而殺之諡曰昭公祭仲立公子亹鄭國風十八篇曰之水二章章六句閔無臣也君子閔忽之無忠臣良士終以死亡而作是詩也揚之水不流束楚【揚激揚也激揚之水可謂不能流溧束楚乎】終鮮兄弟維予與女無信人之言人實迋女【迋誑也】揚之水不流束薪終鮮兄弟維予二人【二人同心也】無信人之言人實不信秦人誅三父等夷三族討其弒出子也經曰十有七年春正月丙辰公會齊侯紀侯盟於黃二月丙午公會邾儀父盟於趡五月丙午及齊師戰於奚六月丁丑蔡侯封人卒秋八月蔡季自陳歸於蔡【季字也歸順詞劉敞曰若季者所謂智足以與權而不亂力足以得國而不居逺而不攜邇而不迫者也是以見貴於春秋】癸巳葬蔡桓侯【啖助曰蔡桓何以稱侯蓋蔡季之賢知請諡也人亦多愛其君莫能愛君以禮而季能行也此賢者所以異於眾人也然則魯君生而稱公可乎曰生而稱公爲虛位禮之文也沒而系諡爲定名禮之實也春秋諸侯𨿽伯子男葬皆稱公志其失禮之實爲後世戒欲其以正終也人子不以非所得而加於父是爲孝人臣不以非所得而加於君是爲忠其垂訓之義大矣】及宋人衛人伐邾冬十月朔日有食之

三年冬十有一月魯侯將與夫人如齊申繻曰女有家男有室無相瀆也謂之有禮易此必敗不聽防齊侯於濼遂與夫人同如齊齊侯通焉公謫之以告齊國風九篇曰敝笱三章章四句刺文姜也齊人惡魯桓公防弱不能防閒文姜使至淫亂爲二國患焉敝笱在梁其魚鮪鰥【興也鰥大魚】齊子歸止其從如雲【如雲言盛也】敝笱在梁其魚魴鱮【魴鱮大魚】齊子歸止其從如雨【加雨言多也】敝笱在梁其魚唯唯【唯唯出入不制】齊子歸止其從如水【水諭眾也】二月丙子齊侯設享使公子彭生乘魯侯薨於車魯人吿於齊曰寡君畏君之威不敢寜居來修舊好禮成而不反無所歸咎惡於諸侯請以彭生除之齊人殺彭生魯人以其君喪歸世子同嗣齊侯師於首止鄭子亹會之髙渠彌相齊人殺子亹而轘髙渠彌祭仲逆子儀於陳而立之鄭國風十九篇曰出其東門二章章六句閔亂也公子互爭兵革不息男女相棄民人思保其室家焉出其東門有女如雲【如雲眾多也】𨿽則如雲匪我思存【思不存乎相救急】縞衣綦巾聊樂我員【縞衣白色男服也綦巾蒼艾色女服也願室家得相樂也】出其闉闍有女如荼【闉曲城也闍城臺也荼英荼也言皆喪服也】𨿽則如荼匪我思且縞衣茹藘聊可與娛【茹藘茅搜之染女服也娛樂也】鄭國風二十篇曰野有蔓艸二章章六句思遇時也君之澤不下流民窮於兵革男女失時思不期而會焉野有蔓艸零露漙兮【興也野四郊之外蔓延也漙漙然盛多也】有美一人淸揚婉兮邂逅相遇適我願兮【淸揚眉目之間婉然美也邂逅不期而防適其時願】野有蔓艸零露瀼瀼【瀼瀼盛貌】有美一人婉如淸揚邂逅相遇與子偕臧【臧善也】鄭國風終二十一篇曰溱洧二章章十二句刺亂也兵革不息男女相棄淫風大行莫之能救焉溱與洧方渙渙兮【溱洧鄭兩水名渙渙春水盛也】士與女方秉蕳兮【蕳蘭也】女曰觀乎士曰旣且且往觀乎洧之外洵訏且樂【訏大也】維士與女伊其相謔贈之以勺藥【勺藥香艸】溱與洧瀏其淸矣【瀏深貌】士與女殷其盈矣【殷眾也】女曰觀乎士曰旣且且往觀乎洧之外洵訏且樂維士與女伊其相謔贈之以勺藥周公欲弒王而立子克辛伯以告王殺黒肩子克奔燕冬十月己丑魯葬其君桓公經曰十有八年春王正月【是年魯桓已終復書王者春秋之時諸侯簒弒者已列於會則不復致討孔子爲此懼作春秋於十八年復書王者明弒君之賊𨿽身已歿而王法不得赦也又防桓十五年天王崩至是新君嗣立三年之喪畢矣明弒君之賊𨿽在前朝而古今之惡一也然則簒弒者不容於天地之間身無存歿時無古今皆得討而不赦聖人之法嚴矣故曰春秋成而亂臣賊子懼】公防齊侯於濼公與夫人姜氏遂如齊【與者許可之詞公於齊姜委曲從順無所不可敝笱之詩所以刺也故爲亂者文姜而春秋罪桓公治其本也幹者夫道也以乘禦爲才坤者婦道也以承順爲事易著於乾坤述其理春秋施於桓公見其用也】夏四月丙子公薨於齊【魯君弒者不地以見弒今書薨於齊不歿其實乎前書公與夫人姜氏如齊後書夫人孫於齊去其姓氏而莊公不書卽位則其實亦明矣】丁酉公之喪至自齊秋七月冬十有二月己丑葬我君桓公【公羊曰賊未討何以書葬讐在外也谷梁子曰讐在外者不責逾國而討於是也故十八年書王而桓公書葬惟可與權者其知之矣】

四年春正月魯桓夫人以桓公之不得其所也歸於齊先王之制天子嫁女於諸侯必使諸侯同姓者主之諸侯嫁女於大夫必使大夫同姓者主之王女之嫁於齊者魯世爲之主至是王將妻齊侯使魯大夫單伯逆之於京師魯人以桓公之見殺於齊疑欲弗爲之主遂爲王姬築別館館之於外八月乙亥陳侯薨弟杵臼嗣王使榮叔錫魯桓公命於是魯遂主王姬歸於齊王國風終十一篇曰丘中有麻三章章四句思賢也莊王不明賢人放逐國人思之而作是詩也丘中有麻彼畱子嗟【畱大夫氏子嗟字也丘中墝埆之處盡有麻麥艸木乃彼子嗟之所治】彼畱子嗟將其來施施【施施難進之意】丘中有麥彼子國【子國子嗟父】彼畱子國將其來食【子國復來我乃得食】丘中有李彼之子彼畱之子貽我佩玖【玖石次玉者言能遺我美實】齊侯帥師遷紀三邑郱鄑郚以爲已屬經曰元年春王正月【魯莊公𨿽世嫡可以有國然未誓於王則得稱世子擅有其國故不書卽位】三月夫人孫於齊【夫人與聞乎弒臣子義不共戴天而嗣君夫人所出也恩如之何徇私情則害天下之大義舉王法則傷母子之至恩此國論之難斷者也梁人有繼母殺其父者而其子殺之有司欲當以大逆孔季彥曰文姜與弒魯桓春秋去其姜氏絕不爲親與凡人等也今宜以非司宼而擅殺當之不得以逆論也人以爲允孫者順讓委逺之詞使若不爲人子所逐以全恩也有若去而弗返深絕之也然則恩輕而義重矣聖人取河廣之詩者明宋襄公之重本亦此義也垂訓逺矣】夏單伯逆王姬【單伯者魯之命大夫也逆王姬使魯爲之主也其不言如者魯君弒於齊使之主婚姻與齊爲禮谷梁子以爲義不可受於京師也此明忘親釋怨則無以立人道矣】秋築王姬之館於外【魯主王姬之嫁舊矣館於國中必有常處今特築之於外者谷梁子以爲仇讐之人非所以接婚姻也衰麻非所以接弁冕也知其不可故特築之於外也築之於外不若辭而弗主之爲正也春秋於此事一書再書又再書者其義以復讐爲重示天下後世臣子不可忘君親之意】冬十月乙亥陳侯林卒王使榮叔來錫桓公命【啖助曰不稱天王寵簒弒以瀆三綱也春秋書王必稱天所履者天位也所行者天道也所賞者天命也所刑者天討也桓公弒君簒國而王不能誅反追命之無天甚矣桓無王王無天非小惡也與葬成風使妾並嫡無以異故其文一施之範寧以爲非義之所存誤矣】王姬歸於齊【魯主王姬在他時常事不書此獨書者以歸於齊故也逆於京師築館於外而不書歸於齊則無以見其罪之在也書歸於齊而後忘親釋怨之罪著矣春秋復讐之義明矣】齊師遷紀郱鄑郚【此紀三邑也邑不言遷遷不言師其以師遷之者見紀民猶足與守而齊人彊暴用大眾以迫之爲已屬也凡書遷者自是而滅矣春秋興滅國繼絕世則遷國邑者不再貶而罪已見矣】

皇王大紀卷三十六﹤史部﹐編年類﹐皇王大紀﹥

欽定四庫全書

皇王大紀卷三十七

宋胡宏撰三王紀

莊王

五年冬十二月陳葬其君莊公魯公子慶父伐邾於余丘齊侯夫人王姬薨訃於魯魯侯爲之大功或曰由魯嫁故爲之服姊妺之服冬十二月魯桓夫人會齊侯於禚齊國風六篇曰南山四章章六句刺襄公也鳥獸之行淫乎其妺大夫遇是惡作詩而去之南山崔崔雄狐綏綏【興也南山齊南山崔崔髙大也國君尊嚴如南山崔崔然雄狐相綏綏然無別失陰陽之匹】魯道有蕩齊子由歸【蕩平易也齊子文姜也】旣曰歸止曷又懷止【懷思也】葛屨五兩冠緌雙止【葛屨服之賤者冠緌服之尊者】魯道有蕩齊子庸止【庸用也】旣曰庸止曷又從止藝麻如之何衡從其畆【藝樹也衡獵之從獵之種之然後得麻】取妻如之何必告父母【必告父母廟】旣曰告止曷又鞠止【鞠窮也】析薪如之何匪斧不克【克能也】取妻如之何匪媒不得旣曰得止曷又極止【極至也】宋公薨子防嗣經曰二年春王二月葬陳莊公夏公子慶父帥師伐於余丘【國而曰伐此邑爾其曰伐何也志慶父之得兵權也魯在春秋中見弒者三君其賊未有不得兵權者羽父專命再爲主將仲遂擅兵兩世故翚弒隠公而寪氏不能明其罪慶父弒子般而成季不能遏其惡公子遂殺惡及視而叔仲恵伯不能免其死夫豈一朝一夕之故哉春秋所書爲戒逺矣】秋七月齊王姬卒【夫服稱情而爲之者也莊公於齊王姬比內女爲之服厚矣如不共戴天之念何故特卒王姬比內女嫁爲諸侯妻者以著其罪】冬十有二月夫人姜氏會齊侯於禚【婦人無外事送迎不出門見兄弟不逾閾在家從父旣嫁從夫夫死從子今莊公不能防閒其母失子道矣或曰子可以制母乎夫死從子通乎其下況於國君君者人神之主風教之本也不能正家如正國何若莊公者哀痛以思父戒敬以事母威刑以督下車馬僕從莫不俟命夫人徒往乎夫人之往也則公威命之不行哀戚之不至爾】乙酉宋公馮卒

六年冬十一月魯公子溺會齊師伐衛宋葬其君莊公三月葬桓王紀侯使其弟季以請爲附庸於齊紀於是乎始判魯侯次於滑將會鄭伯謀紀故也鄭伯辭以難凡師一宿爲舎再宿爲信過宿爲次王伐隨討其尊荊楚隨吿絕於楚經曰三年春王正月溺會齊師伐衛【谷梁子曰其不稱公子何也惡其防仇讐伐同姓故貶而名之也有父之讐而釋怨其罪大矣況與合黨興師伐人國乎】夏四月葬宋莊公五月葬桓王【天子七月而葬同軌畢至諸侯五月同盟至大夫三月同位至士逾月外姻至王崩至是蓋七年矣先儒或言天子不志葬又曰常事也夫事孰有大於葬天子者而可以不志乎死生始終之際人道之大變豈以是爲常事而不書也】秋紀季以酅入於齊【季紀侯之弟也天下無道彊眾相陵天子不能正方伯不能伐紀侯命之屈己事齊請後五廟其亦不得已而爲之者非其罪也所以書字而無貶乎入云者難詞也】冬公次於滑【春秋紀兵伐而書次以次爲善救而書次以次爲譏魯紀有婚姻之好當卹其患於齊有父之讎不共戴天茍能救紀抑齊一舉而兩善並矣見義不爲而有畏也故書公次於滑以譏之也易於謙之六五則曰利用侵伐師六四則曰左次無咎進退勇怯顧義如何爾或以勇爲鼓亂誤矣】

七年冬十二月魯桓夫人享齊侯於祝丘春正月紀夫人伯姬卒楚王熊通荊屍授師孑焉以伐隨將齊入吿夫人鄧曼曰余心蕩鄧曼嘆曰王祿盡矣盈而蕩天之道也若師徒無虧王薨於行國之福也王遂行卒於樠木之下令尹鬭祁莫敖屈重除道梁溠營軍臨隨隨人懼行成莫敖以王命入盟隨侯且請爲防於漢汭而還濟漢而後發喪諡曰武王子熊貲嗣始都於郢齊侯及陳侯鄭伯遇於垂謀屬紀也紀侯不能下齊以與紀季大去其國𨿽其夫人未葬亦不能卹也四月齊人爲之伯姬魯侯會齊侯狩於禚經曰四年春王二月夫人姜氏享齊侯於祝丘【兩君相見享於廟中禮也今夫人去其國而享諸侯甚矣】三月紀伯姬卒夏齊侯陳侯鄭伯遇於垂【蘇轍曰鄭伯子儀也春秋有一國而二君者鄭突衛衎始終爲君子儀君鄭十有四年剽君衛十有一年皆能君者也突之入以簒衎之出以惡儀剽𨿽國人所立而突衎在焉非所以爲安也故四人者春秋莫適與也因其寄耳君子不幸而處於此如子臧季札可也不如是則亂不止爲此說者善矣然而鄭伯實厲公也非子儀也】紀侯大去其國【大閱大雩大搜譏其僣也大無者志倉廩之竭也大去者委之而不顧也或曰以爭國爲小以去國爲大而爲之者也夫有國家者以義言之則當效死而勿去以道言之亦可去而不守昔太王去邠從之者如歸市紀侯去國日以防滅故聖人與其不爭而去異於失地之君而不名不與其去而不存是故書叔姬歸酅而不錄紀侯之卒明其爲君之末矣】六月乙丑齊侯葬紀伯姬【齊襄迫逐紀侯使不及葬其夫人而去然後見其罪矣或曰葬之禮也夫弒魯君滅其婚姻之國而葬其女是猶加刃於人以手撫之也斥言齊侯賤之也或曰惡其詐也如紀似禮存季似義葬伯姬似仁惡似而非者】秋七月冬公及齊人狩於禚【谷梁子曰何以人齊侯所以卑公也何爲卑公公於齊侯不與共戴天而與之狩是忘親釋怨非人子矣故稱及稱人以著其罪也】

八年魯桓夫人如齊齊國風十篇曰載驅五章章四句齊人刺襄公也無禮義故盛其車服疾驅於通道大都與文姜淫播其惡於萬民焉載驅薄薄簟茀朱鞹【薄薄疾驅聲也簟方文蓆也車之蔽曰茀諸侯之路車有朱革之質而羽飾】魯道有蕩齊子發夕【發夕自夕發至旦】四驪濟濟垂轡濔濔【四驟言物色盛也濟濟美貌垂轡轡之垂者濔濔眾也】魯道有蕩齊子豈弟【言文姜於是樂易然】汶水湯湯行人彭彭【湯湯大貌彭彭多貌】魯道有蕩齊子翺翔【翺翔猶彷徉也】汶水滔滔行人儦儦【滔滔流貌儦儦眾貌】魯道有蕩齊子逰遨郳黎來朝於魯齊侯宋公魯侯陳侯蔡侯伐衞納衞侯朔經曰五年春王正月夏夫人姜氏如齊師【師者眾多之地攷於載驅之詩可見矣曰會曰享猶爲之名也至是如齊師羞惡之心亡矣夫人之行不可復制矣春秋書此以戒後世謹禮於防慮患於早之意也】秋郳黎來來朝【夷狄附庸例書名郳黎來介葛盧是也能修朝禮故特書曰朝其後王命以爲小邾子蓋於此已能自進於禮矣】冬公會齊人宋人陳人蔡人伐衛【魯桓十六年衛侯朔出奔齊經書其名者以王命絕之也谷梁子曰是齊侯宋公而人之何也人諸侯所以人公也其人公何也逆王命也】

九年王使子突救防諸侯兵彊王師不能禁朔遂入衛放黔牟於周殺二公子齊侯以衛賂分送於諸侯齊國風七篇曰甫田三章章四句大夫刺襄公也無禮義而求大功不修徳而求諸侯志大心勞所以求者非其道也無田甫田維莠驕驕【興也甫大也大田過度而無人功終不能獲】無思逺人勞心忉忉【忉忉憂勞也】無田甫田維莠桀桀【桀桀猶驕驕也】無思逺人勞思怛怛【怛怛猶忉忉也】婉兮孌兮總角丱兮未幾見兮突而弁兮【婉孌少好貌總角聚兩髦也丱幼稚也弁冠也】齊國風八篇曰盧令三章章二句刺荒也襄公好田獵畢弋而不修民事百姓苦之故陳古以風焉盧令令其人美且仁【盧田犬令令纓環聲言人君能有美徳盡其仁愛百姓欣而奉之愛而樂之順時逰田百姓共其樂同其獲故百姓聞而說之其聲令令然】盧重環【重環子母環也】其人美且鬈【鬈好貌】盧重鋂【鋂一環貫二也】其人美且偲【偲才也】楚文王伐申過鄧鄧祁侯曰吾甥也止而享之騅甥聃甥養甥請殺楚子鄧侯弗許三甥曰亡鄧國者必此人也若不早圖後君噬臍其及圗之乎圗之此爲時矣鄧侯曰人將不食吾余對曰若不從三臣抑社稷實不血食而君焉取余弗從還年楚子伐鄧秦伐邽冀之戎初縣之經曰六年春王正月王人子突救衛夏六月衛侯朔入於衛秋公至自伐衛【王人防者子突其字也以下士之防超從大夫之列者褒救衛也朔陷殺其兄罪固大矣然其父所立諸侯莫得而治也王治其舊惡而廢之可也又借諸侯之力以抗王命故衛朔書名書入以著其惡王人書字書救以著其善外則諸侯書人內則魯侯書至而春秋之情見矣或曰子突王之子弟也用兵大事而委諸子弟使無成功故書人以譏之必若此言是春秋以成敗論事而不計理也使諸侯顧逆順則子突𨿽防自足以中王命彼阮肆行矣𨿽天子親臨將有請從如祝聃者況其下乎子突不勝五國使之得入也其亦不幸爾矣幸不幸命也守義循理者法也君子行法以佚命故其褒貶如此】冬齊人來歸衛俘【衛俘者衛寶也朔以弟弒兄簒國上逆王命人理所不容彼諸侯者豈其弗察而援之甚力未有以驗其喪心失志迷惑之端也及書齊人歸衛寶然後知其有欲貨之心而後動於惡也世衰道防賄賂公行使君臣父子兄弟終去仁義懷利以相與不至於簒弒奪攘則不厭也春秋特書此事結正諸侯之罪垂戒明矣】

十年甲午魯桓夫人防齊侯於防春二月辛卯夜恆星不見夜中星隕如雨五月大水無麥苗魯桓夫人會齊侯於谷齊國風終十一篇曰猗嗟三章章六句刺魯莊公也齊人傷魯莊公有威儀技藝然而不能以禮防閒其母失子之道人以爲齊侯之子焉猗嗟昌兮頎而長兮【猗嗟嘆辭昌盛也頎長貌】抑若兮【抑美色廣】美目兮【好目眉】巧趨蹌兮射則臧兮【蹌巧趨貌】猗嗟名兮美目淸兮【目上爲名目下爲淸】儀旣成兮終日射侯不出正兮展我甥兮【二尺曰正外孫曰甥】猗嗟孌兮【孌壯好貌】淸婉兮【婉好眉目也】舞則選兮射則貫兮【選齊貫中也】四矢反兮以禦亂兮【四矢乘矢】秦初縣社鄭滅小虢經曰七年春夫人姜氏會齊侯於防夏四月辛卯夜恆星不見夜中星隕如雨【恆星者列星也如雨者言眾也人事感於下天變動於上前此者五國連衡旅拒王命後此者齊桓晉文更霸中國政歸盟主而王室遂虛其爲法度廢絕威信陵遲之象著矣漢成帝永始中亦有星隕之異而五侯擅權賊莽居攝漢之宗支掃蕩幾盡天之示人顯矣春秋謹於天象至矣】秋大水無麥苗【書大水畏天災也無麥苗重民命也畏天災重民命見王者之心矣忽天災而不懼輕民命而不圖國之亡無日矣春秋所以謹之也】冬夫人姜氏會齊侯於谷【防魯地也谷齊地也初會於禚次享於祝丘又次如齊師又一嵗而再會其爲惡益逺矣明年無知弒諸兒其禍淫之明驗矣】

十一年冬十一月魯侯帥師次於郎以俟陳蔡陳蔡不至甲午治兵魯侯及齊侯圍郕郕降於齊公子慶父請伐之公曰我實不徳齊師何罪遂還鮑叔牙見齊侯之無常也嘆曰君使民慢亂將作矣奉小白出奔莒齊侯使連稱管至父戍葵丘時而往曰及而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適齊侯絀之二人因之以作亂九月齊侯防於姑棼遂田於貝丘見大豕從者曰公子彭生也公懼隊車傷足而反徒人費遇賊鬭死於門中石之紛如死於階下賊入弒公而立無知管夷吾召忽奉公子糾出奔魯經曰八年春王正月師次於郎以俟陳人蔡人【用大眾曰師次止也伐而次者有整兵愼戰之意其次善之也救而次者有緩師畏敵之意其次譏之也俟而次者有無名妄動之意曰次曰以俟者深貶之也】甲午治兵【役久不用則有失伍離次逃亡潰散之虞故復申明軍法以整齊之其志非善之也譏黷武也】夏師及齊師圍郕郕降於齊師秋師還【春秋正例君將不稱帥師者以君爲重也今莊公親將其次其及其還皆不稱公者重眾也旣不稱公又以爲重眾何也輕舉大眾妄動久役俟陳蔡而陳蔡不至圍郕不服歷三時而後還則無名黷武非義害人未有如此之甚也至是師爲重矣義系於師故不書公以著勞民動眾之罪爲世戒春秋王道輕重之權衡此類是矣】冬十有一月癸未齊無知【無知曷爲不稱公孫而以國氏罪僖公也弒君者無知於僖公何罪乎不以公孫之道待無知使恃寵而當國也按無知者夷仲年之子年者僖公母弟也私其同母異於它弟施及其子衣服禮秩如嫡此亂本也故於年之來聘特以弟書於無知之弒不稱公孫著其有寵而當國也垂戒之義明矣古者親親與尊賢並行而不相悖故堯親九族必克明峻徳而後九族睦周封同姓必庸康叔蔡仲而後王室彊徒知寵愛親屬而不急於尊賢使爲儀表明親親之道必有篡弒之禍矣】弒其君諸兒【按左氏齊侯防於姑棼遂田於貝丘徒人費遇賊於門先入伏公出而鬭死石之紛如死於階下是皆死節者也春秋重死節之臣而法有特書其不見於經何也如費等所謂便嬖私暱之臣逄君之惡田獵畢弋而不修民事使百姓苦之者也與大臣孔父仇牧義形於色不畏彊禦以身死其職則異矣當是時管仲隰朋鮑叔皆沈於下寮不見用也而徒人費石之紛如乃得居左右襄公之所疎逺親信者如此故以齊國之彊大一也桓公用之則九合諸侯不以兵車由親賢人逺小人所以興也襄公用之不能保其身死於戶下由親小人逺賢人所以亡也此二人𨿽死於難與自經於溝瀆而莫之知者猶不逮焉乃致亂之臣死不償貴又何取乎】

十二年春齊雍廩殺無知魯侯及齊大夫盟於蔇齊無君也夏魯侯伐齊納子糾桓公自莒先入初桓公亟舉兵作僞主以行孔子曰天子巡守遷廟主行今取七廟之主以行則失之矣且廟無虛主虛主者惟天子崩諸侯薨與去其國與祫祭於祖爲無主耳吾聞諸老聃曰天子崩國君薨則祝取羣廟之主而藏諸祖廟禮也卒哭成事而後主各反其廟君去其國太宰取羣廟之主以從禮也祫祭於祖則祝迎四廟之主出廟必蹕曰古者師行無遷主則何主曰主命曰何謂也孔子曰天子諸侯將出必以幣帛皮圭告於祖禰遂奉以出載於齊車以行每舎奠焉而後就舎反必吿設奠卒斂帛玉藏諸兩階之間乃出蓋貴命也六月庚申魯侯及齊師戰於幹時魯師敗績公喪戎輅傳乘而歸鮑叔言於齊侯曰管夷吾寛惠柔良智勇治於髙傒忠信可以結百姓禮義可法於四方君若欲霸諸侯使相可也遂帥師言於魯曰子糾親也請君討之管召讎也請受而甘心焉魯施伯曰管子天下之材也所居之國必得志於天下若令在齊長爲魯國憂矣必殺之魯殺子糾於生竇將殺管召齊使者固請梏而予之召忽自殺鮑叔得管仲比至三釁三浴之齊侯迎於郊與之坐而問焉曰我先君惟女是崇惟田是好百姓困窮戎士凍餒社稷防亡孤欲大振齊國雪先君之恥柰何仲對曰先君之惡不可也不敬宗廟民乃上校身者治之本也地之生財有時人之用力有倦而君上之欲無窮茍不敬百姓無度量於其間則上下相疾而危亡至矣先王知與之爲取不爲不可成不求不可得下令於流水之源令順民心明必死之路開必得之門不然城郭溝池不足以固守兵甲勇力不足以應敵愽地多才不足以有眾矣公曰敢問何謂度量仲對曰五穀者民之司命百物之主也珠玉黃金刀布者天下之通貨也人君重五穀禁末產視本末重輕而準之以幣謹持其權以調貴賤則利歸於國而敬老慈防卹孤養疾矜獨問病通窮困接絕乏政可施矣是故倉廩實而知禮節衣食足而知榮辱禮義防恥是爲四維四維張則君令行四維不張國乃滅亡公曰敢問何以張四維而行令仲對曰制人羣擅殺生令行禁止者君之分也仰制奉法卑賤敬畏者臣之分也威不兩錯政不二門置儀設法愛人不私賞惡人不私罰以公制論以法制斷不知親疏逺近貴賤以法制行之令而不行令不法也法而不行令不審也審而不行賞罰輕也重而不行賞罰不信也信而不行不以身先之也禁勝於身令行於人民之從上也不從口之所言從情之所好未有多禁而能多止者也未有多令而能多行者也令重則君尊君尊則國安故曰令者人主之大寶君國之重器也牧民者欲民之有禮也欲民之有禮小禮不可不謹也小禮不謹於國求百姓之行大禮不可得也欲民之有義也欲民之有義小義不可不行也小義不行於國求百姓之行大義不可得也欲民之有防有恥也小亷不修於國小恥不息於國求百姓之有大亷大恥不可得也故禮不逾節義不自進亷不蔽惡恥不從枉不逾節則上位安不自進則民無巧詐不蔽惡則行自全不從枉則邪事不生一維絕則傾二維絕則危三維絕則覆四維絕則滅傾可正危可安覆可起滅則不可復錯也百姓國之本也百姓之所欲者飲食也所願者安樂也茍足其欲贍其願則能用之矣故昔者聖王之治民也參其國伍其鄙定民之居成民之事以選賢才公曰善命仲定制仲制齊國爲二十一鄕工商之鄕六士鄕十五公帥五鄕國子帥五鄕髙子帥五鄕臣立三宰工立三族市立三鄕澤立三虞山立三衡五家爲軌五人爲伍軌長帥之十軌爲裏五十人爲小戎裏有司帥之四里爲連二百人爲卒連長帥之十連爲鄕二千人爲旅鄕良人帥之萬人爲軍五鄕之帥帥之故有中軍之鼓有髙子之鼓有國子之鼓春以搜振旅秋以狝治兵伍之人祭祀同福死喪同卹夜戰聲相聞晝戰目相識居同樂行同和死同哀三十家爲邑邑有司十邑爲卒卒有帥十卒爲鄕鄕有帥三鄕爲縣縣有帥十縣爲屬屬有大夫五屬故立五大夫立五正各使聽一屬處士就間燕處工就官府處商就市井處農就田野士農工商少而習焉其心安焉不見異物而遷焉故其父兄之教不肅而成其子弟之學不勞而能正月之朝鄕長復事君親問焉五屬大夫復事君親問焉讁寡功者曰制地分民如一何獨寡功教不善政不治一再則宥三則不赦乃問曰於子之鄕於子之屬有居處好學孝悌聰惠質仁發聞於鄕裏者有拳勇股肱之力秀出於眾者有則以吿有孝而不告謂之蔽明有勇而不告謂之蔽賢其罪五有司已於事而竣君又問曰有不慈孝於親不長悌於鄕驕躁淫暴不用上令者不以吿謂之下比其罪五有司已於事而竣鄕長屬大夫於是退而進賢君親見之遂使役官官長期而書伐以吿且選其賢者而復用之以補用之不善政者君召而與語訾相其質設之以國家之患而不疚升以爲上卿之贊謂之三選公曰善舉國以聽於仲行其法於是鄕長退而修鄕以及於五屬大夫退而修屬以及於邑伍與邑退而修家是故匹夫有善可得而舉也有不善可得而誅也故鄕不越長朝不越爵罷士無伍罷女無家民皆勉爲善士有終身之功不爲一朝之計齊國大治齊侯逰於郊有寧戚者飯牛於車下擊牛角而商歌公聞之曰非常人也將用之羣臣曰是衞人也盍往問之固賢人也任之未晚公曰問之恐其有小惡以小惡而忘其大美此所以失天下之士也且人固難全冝用其長管仲言於齊侯曰爭天下者必先爭人是故聖人卑禮以下天下之賢閒進退習詞令臣不如隰朋請立爲大行人知經界盡地利臣不如寧戚請立爲大司田使三軍之士視死如歸臣不如王子城父請立爲大司馬決獄折中臣不如賔胥無請立爲大理知無不言不避死亡臣不如東郭牙請立爲大諌公從之公有善仲未甞不嘆有過未甞不諌諌而不從終諌不止魯浚洙以備齊也經曰九年春齊人殺無知【不書雍廩而曰齊人者討賊之詞也無知不稱君者已不能君齊人亦莫之君也】公及齊大夫盟於蔇【及者內爲志大夫不名者義系於齊而不系於大夫之名氏也曰公及齊大夫盟者譏公之釋父讎也有父之讎而不知報乃欲安定其國家而圖其後嗣則人倫廢天理滅矣故聖人云以直報怨以徳報徳】夏公伐齊納糾齊小白入於齊【二傳經云只書糾子糾小白皆以庶子出奔而糾弟也故不書子明不當立也小白九也故系諸齊明其冝有齊也冝有齊而不稱公子內無所承上不請命也桓公於王法𨿽可絕視子糾則當立故管氏相桓公徙義而召忽之死聖人比諸匹夫匹婦之諒而自經者也納者不受而彊致之稱入者難詞也】秋七月丁酉葬齊襄公八月庚申及齊師戰於幹時我師敗績【敗績者公也內不言敗此其言敗者爲與讎戰𨿽敗亦榮也然何以不言公若莊公以復讎舉事則此戰爲義戰當書公冠於敗績之上與沙隨之不得見重丘之不與盟爲比以示榮矣而莊公本欲納讐人之子謀定其國家不爲復讐與之戰也是故諱公以重貶其忘親釋怨之罪其義深切著明矣】九月齊人取子糾殺之【取者不義之詞納糾不稱子者明不當立也殺糾復稱子者明不當殺也或奪或予於義各安春秋精意也糾𨿽爭立越在他國置而勿問可也必欲殺之然後快於心其不仁亦甚矣然後世以傳讓爲名而取國者必殺其主以爲一人心防後患意與此同流毒豈不逺哉故孟子曰五霸三王之罪人仲尼之徒無道桓文之事者】冬浚洙【固國以保民爲本輕用民力妄興大作邦本一揺𨿽有長江洞庭彭蠡河漢之險猶不足憑而況洙乎書浚洙見勞民於守國之末務而不知本爲後戒也】十三年冬齊侯欲從事於諸侯管仲請反侵地以安四鄰重皮幣以聘頫於諸侯爲遊士八十人奉之以裘馬多之以資幣使號召天下之賢士以皮幣玩好鬻之四方以覘其上下之所好擇其淫亂者而徵之於是齊侯將伐魯管仲諌曰兵有天論必先論其器論其士論其將論其主器濫惡不利以其士予敵士不可用以其將與敵將不知兵以其主與敵人主不務積徳於兵以其國與敵不聽遂伐魯魯侯將禦之曹劌請見問何以戰公曰余不愛衣食於民不愛牲玉於神對曰小賜不咸民不歸也獨恭不優神弗福也公曰小大之獄𨿽不能詧必以情斷對曰忠之屬也可以一戰冬十一月公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之魯侯侵宋春正月宋人遷宿齊師宋師伐魯次於郎魯侯禦之公子偃曰宋師不整可敗也宋敗齊必還自雩門竊出防臯比而先犯之大敗宋師於乘丘齊師還是戰也縣賁父禦公卜國爲右公墜左車授綏公曰末之卜也縣賁父曰他日不敗績而今敗績是無勇也遂死之圉人浴馬有流矢在白肉公曰非其罪也遂誄之士之有誄自此始也齊大夫付乙頗用事管仲言於齊侯曰內有疑妻之妾則宮亂矣庶有疑嫡之子則家亂矣朝有疑相之臣則國亂矣臣以不才委命而付乙與政惟君裁焉齊侯誅付乙齊侯曰吾欲冨於財而借樹畜可乎仲對曰惟山海可於是煮渠夷之鹽封金鐵之山動者死罪列輕重九府行伊尹之術不加賦於民而國用大饒昔禹治河自大陸澤之北防爲九道曰徒駭曰太史曰馬頰曰覆釡曰胡蘇曰簡潔曰鉤盤曰鬲津徒駭最北鬲津最南其中二百餘里齊侯欲冨國務廣其地治河幷行徒駭於八河之地課樹藝建城邑通魚鹽於東萊使闗市譏而不徵齊制重罪贖以犀甲一防輕罪贖以鞼楯一防小罪讁以金分索訟者三禁而不可上下坐成以束矢美金以鑄劍防惡金以鑄鉏夷斤斸甲兵大足有革車八百乘輕諸侯之幣以重其禮垂櫜而入稛載而歸拘之以利結之以信示之以武小國諸侯莫之敢背蔡侯息侯皆娶於陳息嬀將歸過蔡蔡侯曰吾姨也止而見之弗賔息侯聞之怒使吿於楚曰伐我吾求救於蔡而伐之楚王從之秋七月敗蔡師於莘以蔡侯歸自是漢沔江淮間諸侯皆服於楚齊侯之出也過譚譚不禮焉及其入也諸侯皆賀譚又不至八月齊人滅譚譚子奔莒蔡侯以莘故繩息嬀以語楚王楚王滅息以息嬀歸經曰十年春王正月公敗齊師於長勺【經不書齊師伐魯者意責魯也詐戰曰敗敗者爲主或曰長勺魯也齊師至此所謂敵加於己不得已而後應者也疑若無罪焉何以見責乎善爲國者不師善師者不陳善陳者不戰故行使則有文吿之詞而疆塲則有守禦之備至於善陳徳已衰矣而況兵刃相接又以詐謀取勝乎故書魯爲主以責之皆已亂之道寡怨之方王者之事也】二月公侵宋三月宋人遷宿【宿非欲遷爲宋人之所遷也懷土常物之大情遷國重事也𨿽違害就利去危卽安猶恐或沈於眾不肯率從而況迫於橫逆非其所欲棄久宅之田裏刈新徙之蓬雚道途之勤營築之勞起怨咨傷和气豈不惻然有隠乎肆行莫之顧也其不仁亦甚矣凡書遷不再貶而惡已見矣】夏六月齊師宋師次於郎公敗宋師於乘丘【齊侯輕舉大眾深入他國肆其報復之心誠有罪也魯人若能奉其辭令二國去矣偸得一時之捷而積四鄰之忿此小人之道故次者不以其事勝者不以其理交譏之】秋七月荊敗蔡師於莘以蔡侯獻舞歸【蔡侯何以名絕之也凡書敗書滅書入而以其君歸皆名者爲其服爲臣虜故絕之也若蔡獻舞潞嬰兒沈嘉許斯頓防胡豹曹陽邾益之類是矣國君死社稷正也逃之𨿽罪猶有恥焉虜甚矣楚人滅防以夔子歸獨不名者夔子以無罪見討𨿽國滅身爲臣虜其義直其詞初不服也是以獨假之爵而不名也春秋之法諸侯不生名失地則生而名之比於賤者欲使人君戰戰兢兢長守冨貴無危溢之行也】冬十月齊師滅譚譚子奔莒【齊責譚失事大之禮可矣而滅之可乎滅而書奔責不死位也不書出國亡無所出也國滅身奔而不能守其冨貴何以書爵無取滅之罪爲橫逆所加不能勝至於出奔則亦不幸焉爾其義蓋未絕也故齊師滅譚譚子奔莒楚人滅子奔黃狄滅溫溫子奔衛所以皆存其爵不比於失地之君而名之也然則吳滅徐徐子章羽奔楚何以獨名按左氏吳伐徐徐子斷其髮攜其夫人以逆吳子旣已屈服而後奔豈有興復之志乎獨書名所以絕之也春秋之義𨿽在於抑彊扶弱又責弱者之不自彊於爲善也故其書法如此耳】

十四年宋人侵魯魯侯禦之宋師未陳而薄之敗諸戩獲其大夫南宮長萬宋大水魯侯使弔焉曰天作滛雨害於粢盛若之何不弔宋公使公子禦說對曰孤實不敬天降之災又以爲君憂拜命之辱臧文仲曰宋其興乎禹湯罪已其興也勃焉桀紂罪人其亡也忽焉且列國有凶稱孤禮也言懼而名禮其庶乎旣而聞之曰公子禦說之辭也臧孫逹曰是冝爲君有卹民之心宋人請南宮長萬於魯魯人歸之宋公靳之曰始吾敬子今子魯囚也吾弗敬子矣病之經曰十有一年春王正月夏五月戊寅公敗宋師於鄑秋宋大水【凡外災告則書所謂災者害及民物如水火兵戎之冦是也諸侯於四鄰有卹病救急之義則告爲得禮而不可以不弔故四國同災許人不弔君子以是知許之先亡也凢志災見春秋有謹天戒卹民隠之心王者之事也】冬王姬歸於齊【按周制王姬嫁於諸侯車服不系其夫下王后一等禮亦隆矣春秋之義尊君抑臣其書王姬下嫁曷爲與列國之女同辭而不異乎曰陽唱而陰和夫先而婦從天理也述天理訓後世則𨿽以王姬之貴其當執婦道與公侯大夫士庶人之女何異哉自秦而後尢欲尊君抑臣爲治而不得其道至謂列侯尙公主使男事女夫屈於婦逆陰陽之位故王陽條奏世務指此爲失而長樂王回亦以其至父母不敢畜其子舅姑不敢畜其婦人倫悖於上風俗壊於下其流至此然後知春秋書王姬侯女同詞而不異聖訓之義大矣】十五年春正月紀叔姬歸於酅南宮萬弒宋公於防澤遇仇牧於門批而殺之遇太宰督於東宮又殺之公子禦說奔亳南宮牛猛獲帥師圍毫蕭叔大心及戴武宣穆莊之族以曹師伐之殺牛立禦說諡先公曰閔公獲奔衞萬奔陳宋人請獲於衞衞人欲勿與石祈子曰天下之惡一也惡於宋而保於我保之何補得一夫而失一國與惡而棄好非謀也衞人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之王崩諡曰莊王太子胡齊立經曰十有二年春王三月紀叔姬歸於酅【魯莊四年紀侯去國叔姬至此始歸於酅者紀侯方卒故叔姬至此然後歸耳歸順詞以宗廟在酅歸奉其祀也不以亡故而虧婦道魯人髙其節義恩禮有加焉是故其歸於酅其卒其葬史冊悉書夫子修書存而弗削使與衞之共姜同埀不朽爲後世勸若夏侯令女曹爽之弟婦也寡居守志父母欲奪而嫁之誓而弗許而曰曹氏全盛之時尙欲保終況今衰亡何忍棄之聞者爲之感動其聞叔姬之風而興起者乎】夏四月秋八月甲午宋萬弒其君捷及其大夫仇牧【太宰督亦死前而不書者身有罪也大夫死於弒君之難而有不書者故知孔父牧息皆所取也夫仇牧徒殺其身不能執賊亦足取乎食焉不避其難義也𨿽不能執賊亦足爲求利焉而逃其難者之訓矣惟此義不行然後有視棄其君猶土梗弁髦曽莫之省而三綱絕矣】冬十月宋萬出奔陳【萬已醢矣曷爲不書殺萬而閔公乎夫天下之惡一也陳人不以萬爲賊而納之又受宋人之賂而使婦人飲之酒是與賊爲黨非政刑也特書出奔陳而閔公不以著陳人與賊爲黨之罪而不能正天討其法嚴矣故曰春秋成而亂臣賊子懼】

皇王大紀卷三十七

欽定四庫全書

皇王大紀卷三十八

宋胡宏撰

三王紀

釐王

元年冬齊侯宋公陳侯蔡侯邾子會於北杏以平宋亂遂人不至齊人滅遂而戍之遂虞帝之所出殷所封也齊伐魯取汶陽曰以報長勺之役管仲諫曰君不競於徳而競於兵外諸侯設備內百姓設詐國無危難矣齊侯曰請會魯侯而盟之可乎仲曰可魯侯召曹子曰寡人勿欲會曹子曰會之臣請從於是魯侯會齊侯於柯將盟曹子撫劍而進管仲曰兩君爲好子將何求對曰請復汶陽之田齊侯許之乃盟宋人背北杏之會經曰十有三年春齊侯宋人陳人蔡人邾人會於北杏【齊桓何以及四國之防者會是宋公邾子也然則何以稱人春秋之世以諸侯而主天下會盟之政自北杏始其後宋襄晉文楚莊秦穆交主夏盟迹此而爲之者也桓公非受命之伯諸侯自相推戴以爲盟主是無君矣故國稱人以誅始亂正王法也齊桓稱爵其與之乎上無天子下無方伯有能會諸侯安中國而免民於左枉則𨿽與之可也誅諸侯者正也與桓公者權也或曰桓公始平宋亂遂得諸侯故四國稱人言眾與之也】夏六月齊人滅遂【見滅而書滅亡國之善詞上下之同力也其亦不幸焉爾滅人之國而絕其世罪莫重焉齊稱人防者耳凡書滅者不待再貶而惡已見】秋七月冬公防齊侯盟於柯【始及齊平也世讐而平可乎於傳有之敵惠敵怨不在後嗣魯莊於齊襄當其身則釋怨不復故聖人詳加譏貶以著其罪今易世矣而桓公始合諸侯安中國攘夷狄尊天王乃欲修怨怒鄰而危其社稷可謂孝乎故長勺之役專以責魯而柯之盟公與齊皆書其爵則以爲釋怨而平可也或稱齊襄公復九世之讐而春秋賢之信乎以柯之盟詞無貶則知其妄矣】

二年春齊人陳人曹人代宋魯單伯防之取成於宋而還鄭伯突自櫟侵鄭獲傅瑕瑕曰茍舎我吾請納君與之盟而赦之瑕殺子儀突入鄭遂殺瑕使謂原繁曰傅瑕貳周有常刑旣伏其罪矣納我而無二心者吾皆許之上大夫之事吾願與伯父圖之且寡人出伯父無裏言入又不念寡人寡人憾焉對曰先君桓公命我先人典司宗祀社稷有主而外其心其何二如之茍主社稷國內之民其誰不爲臣臣無二心天之制也子儀在位十四年矣而謀召君者庸非二乎莊公之子猶有八人若皆以官爵行賂勸貳而可以濟事君其若之何臣聞命矣乃縊而死初內蛇與外蛇鬭於鄭南門中內蛇死六年而厲公入公聞之問於申繻曰猶有妖乎對曰人之所忌其气焰以取之妖由人興也人無釁焉妖不自作人棄常則妖興楚息嬀生二子曰囏曰頵未言楚王問之對曰吾一婦人而事二夫縱弗能死其又奚言楚王以蔡侯滅息夏五月遂入蔡魯單伯會齊侯宋公衞侯鄭伯於鄄經曰十有四年春齊人陳人曹人伐宋【稱人將卑師少也齊自管仲得政滅譚之後二十年間未嘗遣大夫爲主將亦未嘗動大眾出侵伐蓋以制用兵而賦於民薄矣故能南推彊楚西抑秦晉天下莫能與之爭也或以爲貶齊稱人誤矣】夏單伯防伐宋【宋人背北杏之會合諸侯而伐之者齊桓公也會伐者無貶焉故其詞平不復再舉三國之名也隠公四年主謀伐鄭而欲求寵於諸侯以定其位者州吁也會之者黨逆賊矣故其詞繁而不殺再舉而列書者甚疾四國之詞也言之不足故再言之而聖人之情見矣】秋七月荊入蔡冬單伯防齊侯宋公衞侯鄭伯於鄄

三年春齊侯宋公陳侯衞侯鄭伯防於鄄魯桓夫人如齊郳叛宋宋人齊人邾人伐之鄭人間之而侵宋曲沃稱殺晉侯緍而伐之盡以其寶器使大夫爲之請命於王王使虢公命以一軍爲晉侯唐國風九篇曰無衣二章章三句美晉武公也武公始幷晉國其大夫爲之請命乎天子之使而作是詩也豈曰無衣七兮【侯伯之禮七命冕服七章】不如子之衣安且吉兮【諸侯不命於天子則不成爲君】豈曰無衣六兮【天子之卿六命車旗衣服以六爲節】不如子之衣安且燠兮【燠暖也】唐國風十篇曰有杕之杜二章章六句刺晉武公也武公寡特兼其宗族而不求賢以自輔焉有杖之杜生於道左【興也道左之陽人所宜休息也】彼君子兮噬肯適我【噬逮也】中心好之曷飲食之有杕之杜生於道周【周曲也】彼君子兮噬肯來遊【遊觀也】中心好之曷飲食之經曰十有五年春齊侯宋公陳侯衛侯鄭伯會於鄄夏夫人姜氏如齊秋宋人齊人邾人伐郳鄭人侵宋【伯者之先諸侯專徵也非伯者而先諸侯主兵也此齊桓之師何以序宋下猶未成乎伯也二十七年同盟於幽天下與之然後成乎伯矣聲罪致討曰伐鳴鐘擊鼓整眾而行兵法所謂正也濳師掠境曰侵銜杖臥鼓出人不意兵法所謂奇也謂之無名行師曰侵非也】冬十月四年冬十有一月宋人齊人衞人伐鄭楚滅鄧鄭伯自櫟入緩告於楚楚伐鄭及櫟冬十月齊侯宋公魯侯陳侯衞侯鄭伯許男滑伯滕子防盟於幽邾子薨子嗣秦武公薨初以人從死死者六十六人有一子曰白不立封之平陽以弟徳公爲嗣經曰十有六年春王正月夏宋人齊人衛人伐鄭秋荊伐鄭冬十有二月會齊侯宋公陳侯衛侯鄭伯許男滑伯滕子同盟於幽【不書公諱也齊桓始霸仗義以盟而魯首叛盟故諱不稱公惡失信也其曰同盟何也程氏曰上無明王下無方伯列國交爭桓公始霸天下與之故書同盟志同欲也】邾子克卒

五年甲辰鄭伯不朝於齊齊執其大夫詹遂因氏頜氏工婁氏須遂氏醉齊戍而殲之鄭詹奔魯魯人受之王崩諡曰釐王王大變文武之制作黃華麗之飾宮室崇峻輿馬奢侈王室益防太子閬立晉侯稱薨諡曰武公子詭諸嗣魯多麋秦徙居雍始興諸祠用三百牢於鄜畤初作伏祠磔犬邑四門以禦虫菑經曰十有七年春齊人執鄭詹【書齊人執詹惡之也鄭旣侵宋又不朝齊詹蓋用事之臣也其見執宜矣而惡齊何也以責人之心責己則盡道以愛己之心愛人則盡仁此春秋待齊之意也】夏齊人殲於遂【殲盡也春秋書此者見齊人滅遂初非伐罪弔民之師也夫以亡國餘民能殲彊齊之戍故申胥一身可以存楚楚𨿽三戶可以亡秦足爲彊而不義之戒而弱者亦可省身而自立矣】秋鄭詹【自】齊逃來【谷梁子曰逃義曰逃逃者匹夫之事詹之見執若其有罪𨿽死可也儻曰無罪茍見免焉請從惠於防使諸侯聞之則不辱君命矣不能以理自彊而效匹夫之行特書曰逃以著其幸免而不知命之罪也齊桓始霸同盟於幽而魯首叛盟受其逋逃虧信義矣書自齊逃來又以罪魯也】冬多麋【麋魯所有也多則爲異以其又害稼也故此書亦禹放龍蛇周公逺犀象之意也害稼則及人矣】

惠王

元年正月日有食之虢公晉侯鄭伯來朝王使原莊公逆王后於陳陳嬀歸於京師戎侵魯旣去而後知之魯侯追之至於濟西魯有秦徳公薨子宣公嗣經曰十有八年春王三月日有食之夏公追戎於濟西【此未有言侵伐者而書追戎是不覺其來已去而追之也爲國無武備起戎心而不知警危道也春秋之意其必未雨而徹桑上閒暇而明政刑】秋有【魯所無也故以有書夫以含沙射人其爲物至防魯人察之以聞於朝魯史異之以書於防何也山陰陸佃曰陰物也是時莊公上不能防閒其母下不能正其身陽淑消而陰慝長矣此惡气之應其說是也春秋書之者欲人主之愼所感也世衰道防邪說作正論消小人長善類退天變動於上地變動於下禽獸將食人而不知懼也亦昧於仲尼之意矣】冬十月

二年楚王熊貲薨諡曰文王子囏嗣初鬻拳彊諌文王不從臨之以兵懼而從之遂自刖也楚人以爲大閽君子曰鬻拳可謂愛君矣魯公子結媵陳人之婦於鄄遂及齊侯宋公盟魯桓夫人如莒齊人宋人陳人伐魯西鄙初王姚嬖於莊王生子頽子頽有寵蒍國爲之師王取蒍國圃邊伯宮奪子禽祝跪與詹父田而收膳夫之秩五大夫遂奉子頽伐王不克子頽奔衞經曰十有九年春王正月夏四月秋公子結媵陳人之婦於鄄遂及齊侯宋公盟【禮者不失己亦不失人失己與人冦之招也媵淺事陳人防者公子往焉聖人書之譏其重以失己也齊侯伯主宋公王者之後盟國之大事也大夫輙與焉書曰遂譏其輕以失人也遂者專事之詞聘禮大夫受命不受詞出境有可以安社稷利國家則專之可者謂本有此命得以便宜從事特不受專對之詞爾若違命行私𨿽有利國家安社稷之功使者當以矯制請罪有司當以擅命用刑何者終不以一時之利亂萬世之法是春秋之防也】夫人姜氏如莒冬齊人宋人陳人伐我西鄙【奉詞曰伐其稱人將卑師少也方與三國結盟則其將伐我何也齊桓責魯不恭所謂失己與人以招冦也】

三年冬十二月魯桓夫人如莒衞師燕師伐京師立子頽王出適鄭處於櫟齊大災齊侯伐戎經曰二十年春王正月夫人姜氏如莒【夫人姜氏初會於禚次享於祝丘又次如齊師又次會於防於谷又次如齊至是再如莒春秋悉書者禮義天下之大防也詩錄泉水載馳以訓後世使知男女之別自逺於禽獸也今夫人父母已終如宗國猶不得而況莒乎莊公失子之道不能防閒禁亂之所由生以舊坊爲無所用而廢之者也是以至此極觀春秋書法則知防閒之道矣】夏齊大災秋七月冬齊人伐戎

四年鄭伯虢公胥命於弭鄭伯謂林父曰子頽出王而代其位禍孰大焉聞其飲大夫酒樂及徧舞不息是樂禍也禍必及之盍納王乎虢叔許諾鄭伯將王自圉門入虢叔自北門入討子頽殺之及五大夫王入於王城鄭伯薨子捷嗣夏五月戊戌魯桓夫人薨諡曰文姜冬十月鄭葬其君厲公經曰二十有一年春王正月夏五月辛酉鄭伯突卒【杜預稱莊公四年鄭伯遇於垂者子儀也而以爲厲公者按春秋突歸鄭之後其出奔蔡入於櫟皆以名書猶系於爵𨿽簒而實君𨿽君而實簒不沒其實也忽稱世子其出奔猶不得稱子其復歸猶不得稱伯以其實不能君也而況子儀𨿽乘間得立其爲君防矣豈敢輕去國都與諸侯防於外乎故知遇於垂者乃厲公也始終書爵不沒其實也亦可以爲居正而不能保者之戒矣】秋七月戊戍夫人姜氏薨冬十有二月葬鄭厲公

五年冬十一月魯肆大魯葬文姜陳侯夫人生世子禦冦嬖姬生子款陳侯欲以款爲嗣遂殺禦冦公子完奔齊陳國風七篇曰防有鵲巢二章章四句憂讒賊也宣公多信讒君子憂懼焉防有鵲巢卭有防苕【興也防邑也卭丘也苕艸也】誰侜予美心焉忉忉【侜張狂也】中唐有甓卭有防鷊【中中庭也唐堂塗也甓瓴甋也鷊綬艸也】誰侜予美心焉惕惕【惕惕猶忉忉也】陳國風八篇曰月出三章章四句刺好色也在位不好徳而說美色焉月出皎兮【興也皎月光也】佼人僚兮舒窈糾兮【僚好貌舒遲也窈糾舒之姿也】勞心悄兮月出皎兮佼人懰兮舒懮受兮勞心慅兮月出照兮佼人燎兮舒天紹兮勞心慘兮齊侯以陳敬仲完爲卿辭曰羇旅之臣幸若獲宥及於寛政赦其不閒於教訓而免於罪戾弛於負擔君之惠也所獲多矣敢辱髙位以速官謗請以死告詩云翹翹車乘招我以弓豈不欲往畏我友朋使爲工正飲齊侯酒樂公曰以火繼之辭曰臣卜其晝未卜其夜公不說使食采於田初懿氏卜妻敬仲其妻占之曰是謂鳳凰於飛和鳴鏘鏘有嬀之後將育於姜五世其昌並於正卿八世之後莫之與京齊侯遊於平陵見貧而無妻者以外禦妻之管仲曰君必待見而後施惠何其狹也乃下令澤梁時縱市書而不賦令男二十而娶女十五而嫁夏五月丙申魯侯及齊大夫髙徯盟於防魯侯如齊納幣秦作密畤於渭南祭靑帝楚王欲殺其弟頵頵奔隨與隨襲王殺之是謂杜敖頵襲位布徳施惠結舊好於諸侯經曰二十有二年春王正月肆大【肆者蕩滌瑕垢之稱也聞聖王災肆赦赦過宥罪矣未聞肆大也大皆肆則廢天討惡人幸以免矣後世有姑息爲政數行恩宥惠姦宄賊良民而其獘益滋蓋流於此故諸葛孔明曰治世以大徳不以小惠其爲政於蜀軍旅數興而赦不妄下蜀人久而歌思猶周人之思召公也斯得春秋之防矣】癸丑葬我小君文姜【文姜之行甚矣而用小君之禮其無譏乎以書夫人孫於齊不稱姜氏及書哀姜薨於夷齊人以歸攷之則譏小君典禮當謹之於始而後可正也文姜已歸爲國君母臣子致送終之禮𨿽欲貶之不可得矣】陳人殺其公子禦冦【公子之重視大夫殺而或稱君者獨出於其君之意如晉侯殺其世子申生之類是也或稱國者國君大夫與聞其事而不請於天子如鄭殺其大夫申侯之類是也或稱人者其一國亂無政眾人擅殺而不出於其君如陳人殺其公子禦冦之類是也其一弒君之賊人人之所得討背叛之臣國人之所同惡如衞人殺州吁鄭人殺良霄之類是也攷傳所載以觀經之所斷則罪之輕重見矣】夏五月秋七月丙申及齊髙徯盟於防冬公如齊納幣【防者名姓不登於史冊髙徯齊之貴大夫也曷爲就吾之防者盟蓋公也其不言公諱與髙徯盟也來議結婚取仇人女大惡也取者其爲吉下主乎已上主乎宗廟以爲有人之心者冝於此焉變矣公親納幣則不待貶也】

六年祭叔聘於魯魯侯如齊觀社曹劌諫曰禮所以整民也故會以訓上下之則制財用之節朝以正班爵之義帥長幼之序徵伐以討其不然諸侯有王王有巡狩以大習之非是君不舉矣夫土發而社助時也收攟而烝納要也今齊棄太公之法觀民於社君爲是舉非故業矣天子祀上帝諸侯會之受命焉諸侯祀先公大夫佐之受事焉不聞諸侯之相會祀也君舉必書書而不法後嗣何觀不聽楚王遣使獻於天子天子命之曰鎭爾南方無侵中國楚遂遣使聘於諸侯齊侯魯侯遇於谷蕭叔朝魯侯於谷魯丹桓宮楹九月曹伯射姑薨世子羈嗣冬十月齊侯魯侯盟於扈晉桓莊之族偪晉侯患之士蒍曰去富子則羣公子可謀也已公曰爾試其事士蒍與羣公子謀譖富子而去之士蒍者杜隰叔之子唐帝堯之苖裔也在虞爲陶唐氏在夏爲禦龍氏在商爲豕韋氏在周爲唐杜氏隰叔奔晉爲士官遂爲氏經曰二十有三年春公至自齊祭叔來聘【谷梁子曰祭叔天子之內臣不言使不正其私交也祭伯來朝而不言朝祭叔來聘而不言使尹氏王子虎劉捲來計而不書其爵秩皆所以正人臣之義也人君而明此不容下比之臣人臣而明此不爲交私之計黨錮之禍息矣】夏公如齊觀社公至自齊荊人來聘【荊自莊公十年始見於經十四年入蔡十六年伐鄭皆以州舉者惡其猾夏不恭故狄之也至是來聘遂稱人者嘉其慕義自通故進之也朝聘者中國諸侯之事𨿽蠻夷而能修中國諸侯之事則不念其猾夏不恭而遂進焉見聖人之心樂與人爲善矣後世之君能以聖人之心爲心則與天地相似凡變於夷者叛則懲其不恪而威之以刑來則嘉其慕義而接之以禮邇人安逺者服矣春秋謹華夷之辧而荊吳徐越諸夏之變於夷者故書法如此】公及齊侯遇於谷蕭叔來朝【谷齊地蕭叔附庸之君也爲禮必當其物與其所而後可以言禮大夫宗婦覿而用幣則非其物也蕭叔朝公在齊之谷則非其所也嘉禮不野合而朝公於外是姜之於野矣故禮非其所君子有不受必反之於正而後止此亦春秋撥亂之意也】秋丹桓宮楹冬十有一月曹伯射姑卒十有二月甲寅公會齊侯盟於扈【程子曰遇於谷盟於扈皆爲要結姻好也傳稱男子二十而冠冠而列丈夫三十而不娶非禮也然天子諸侯十五而冠者以娶必先冠而國不可久無儲貳欲人君早有繼體故因以爲節也老而無妻曰鰥舜方三十未娶而師錫帝堯已曰有鰥在下今魯莊生三十有六年矣尙無內主何也蓋文姜使必娶於母家而齊女待年未及故莊公越禮不顧如此其急齊人有疑如此其緩而遇於谷盟於扈要結之也娶夫人奉祭祀爲宗廟主而母言是聽不以大義裁之至於失時不孝甚矣春秋詳書爲後戒也】

七年春正月魯刻桓宮桷匠師慶諌曰臣聞儉徳之共也侈惡之大也先君有共徳而君納諸大惡無乃不可乎不聽曹葬其君莊公魯侯親迎於齊六月丁丑以夫人姜氏歸大夫宗婦覿用幣禦孫曰男贄大者玊帛小者禽鳥以章物也女贄不過榛栗棗修以吿防也今男女同贄是無別也男女之別國之大節也而由夫人亂之無乃不可乎不聽宗人夏公展曰非故也公曰君作故對曰君作而順則故之逆則亦書其逆也又不聽魯大水是時自岍隴以東至於伊洛往往有戎蕃育盛彊遂侵曹曹世子羈出奔陳公子赤歸於曹郭亡晉士蒍又與羣公子謀使殺遊氏之二子吿晉侯曰不過二年君必無患經曰二十有四年春王三月刻桓宮桷【自常情觀之丹楹刻桷疑若小失而春秋詳書於防禦孫以爲大惡何也桓公見殺於齊則不能復而盛飾其宮誇示仇人之女乃有亂心廢人倫悖天道而不知正者也禦孫知爲大惡而不敢盡言春秋謹禮於防正後世人主之心術者也故詳書於防斥言桓宮以惡莊爲後鑑也】葬曹莊公夏公如齊逆女秋公至自齊【谷梁子曰親迎常事也不志此其志何也不正其親迎於齊也或曰常事不志者嵗事之常也親迎可以常乎則其說誤也常事非一有月事之常則視朔是也有時事之常則搜狩是也有嵗事之常則郊祀雩祭之類是也有合禮之常則婚姻納幣逆女至歸之類是也凡此類合禮之常則不志矣其志則於禮不合將以爲戒者也若夫崩薨卒葬卽位之類不以禮之合否而皆書此人道始終之大變也其於親迎異矣】八月丁丑夫人姜氏入戊寅大夫宗婦覿用幣【何以不致不可見乎宗廟也姜氏齊襄公之女入者不順之詞以宗廟爲弗受也婚義以正始爲先而公不與夫人皆至已失夫婦之正弒閔孫邾之亂兆矣莊公不勝其母越禮逾時俟仇人之女薦舎於宗廟以成好合卒使宗嗣不立弒逆相仍防至亡國故春秋詳書其事以著莊公不孝之罪爲後戒也禮夫人至大夫郊迎明日執贄以見宗婦大夫之妻也公事曰見私事曰覿見夫人禮也夫人不可見乎宗廟則不可以臨諸臣故以私言之也用幣何以書禦孫曰男女同贄是無別也公子牙慶父之亂兆矣春秋詳書正始之道也】大水冬戎侵曹羈出奔陳赤歸於曹【羈不稱爵者防弱不能君也赤庶公子歸易詞也鄭忽突出歸權在於宋曹羈赤出歸制在於戎使鄭忽曹羈明而能斷𨿽有宋戎之眾突赤之孽何緣而起以國儲君副不能自定其位於誰責而可故𨿽以國氏皆不書爵爲居正者之戒】郭公【此郭公也義不可曉而先儒或以爲郭亡者於傳有之齊桓公之郭之故墟問父老曰郭何故亡曰以其善善而惡惡也公曰若子之言乃賢君也何至於亡父老曰郭公善善不能用惡惡不能去所以亡也攷其時與事謂之郭亡理或然也夫善善而不能用則無貴於知其善惡惡而不能去則無貴於知其惡未之或知者猶有所覬也夫旣或知之矣不能行其所知君子所以髙舉逺引小人所以肆行而無忌憚也然則非有能亡郭者郭自亡爾】

八年陳侯使大夫女叔聘於魯始結好也衛侯薨諡曰惠公子赤嗣夏四月辛未朔日有食之王者之制日食天子不舉伐鼓於社諸侯用幣於社伐鼓於朝凡天災有幣無牲非日月之不鼓魯人鼓用牲於社魯伯姬嫁於秋大水魯始鼓用牲於社於門魯公子季友如陳報女叔之聘也晉士蒍與羣公子謀盡殺遊氏之族乃城聚而處之晉侯圍聚盡殺羣公子以士蒍爲司空經曰二十有五年春陳侯使女叔來聘夏五月癸丑衛侯朔卒六月辛未朔日有食之鼓用牲於社【按禮諸侯旅見天子入門不得終禮者六而日食與焉古者固以爲大變人君所當恐懼修省以答天意而不敢忽也今魯不鼓於朝而鼓於社又用牲非禮矣】伯姬歸於【逆者非卿名姓不登於史防故書歸以志其失禮而有名姓登於史防猶書歸者以別於大夫之自逆者也猶書歸者紀伯姬是也自逆者莒慶齊髙固是也】秋大水鼓用牲於社於門冬公子友如陳

九年魯侯伐戎曹殺其大夫魯侯及宋人齊人伐徐晉士蒍城絳以深其宮秋虢侵晉冬十月癸亥朔日有食之虢人又侵晉經曰二十有六年春公伐戎夏公至自伐戎曹殺其大夫【稱國以殺者國君大夫與謀其事不請於天子而擅殺之也義系於殺則止書其官曹殺其大夫宋人殺其大夫是也義系於人則兼書其名氏楚殺其大夫得臣陳殺其大夫泄冶之類是也古者諸侯卿大夫士命於天子而不敢專命也其有罪則請於天子而不敢專殺也及春秋時專命而不以告於王朝專殺而不以歸於司冦無王甚矣五霸三王之罪人而葵丘之會猶曰無專殺大夫故春秋明書於防備天子之禁也況諸侯之大夫方其交政中華會盟徵伐𨿽齊晉上卿止錄其名氏至於見殺𨿽曹莒小國亦書其官或抑或揚或奪或與聖人之大用也明此然後可以司賞罰之權矣】秋公會宋人齊人伐徐【在伯禽時徐戎已爲魯患春公伐戎秋又伐徐者必戎與徐合兵表裏爲魯國之患也故𨿽齊宋將卑師少而公獨親行其不致者役不淹時而齊人同會則無危殆之憂矣】冬十有二月癸亥朔日有食之

皇王大紀卷三十八

欽定四庫全書

皇王大紀卷三十九

宋胡宏撰三王紀

惠王

十年甲寅魯侯會伯姬於洮左氏曰會於洮非事也天子非展義不巡狩諸侯非民事不舉卿非君命不越境夏四月齊侯宋公魯侯陳侯鄭伯會盟於幽齊定令闗市五十而徵一賦祿以粟田稅上年什取三中年什二下年什一大凶不稅其或饑饉則弛而稅令諸侯必足三年之食以其餘修兵革不足者助之發齊於是霸小白喜曰孤有管仲猶鴻之有翼也號曰仲父

論曰齊亦公侯之地爾及管仲得政遂能彊大霸諸侯何也守信不二行法無私舉用賢才開辟言路不借樹蓄務富民財不大興兵務舒民力仗尊王之義會於首止天子憚其正而王室之亂消寜魯難誅哀姜公道伸而諸侯服盟於召陵禮荊楚而中國之義立封衛楚丘城邢夷儀遷緣陵而夷狄不得肆此其所以九合諸侯虎視中原之大略也其去戎狄也逺矣故孔子曰如其仁如其仁若夫伐魯國以殺子糾而父子兄弟之恩薄五大夫立子頽出天王不能奔命而君臣之義虧魯晉宋有弒君之賊而不能討也陳有殺適立庶之亂而不正也鄭有兄弟爭國之禍而不能止也以病燕則伐北戎山戎以包茅不貢則南伐楚以不從已則伐宋伐鄭執陳轅濤塗厚自封殖滅譚滅遂降鄣遷陽處已如是何以服人是以北則晉專冀方西則秦專雍土南則荊楚彊橫滅滅黃圍許伐徐而終不退聽也原其失皆由不知天理之本而馳心於功利之域故輕重後先不相並無以得天下心而功烈如彼其卑也其去王也逺故孟子曰管仲曾西之所不爲也而子謂我願之乎

魯公子友如陳葬原仲原仲季友之舊也魯伯姬歸寜魯侯以叔姬嫁於莒大夫慶慶來親迎伯朝於魯王使召伯賜齊侯命且請伐衛以其立子頽也齊侯魯侯防於城濮經曰二十有七年春公防伯姬於洮【莊公愛其女而不能節之以禮非事而特防於洮此春秋之所禁也惟不節之以禮然後有使自擇配如僖公之於季姬而典訓亡矣】夏六月公會齊侯宋公陳侯鄭伯同盟於幽【同盟之例有惡其反覆而書同盟有諸侯同欲而書同盟前此鄭伯甞貳於齊矣至是齊桓彊盛有伯中國攘夷狄之勢諸侯皆歸之鄭伯於是焉有畏服之心其得與於盟所欲也故特書同視他盟爲愈矣】秋公子友如陳葬原仲【私行也何以通季子之私行而無貶乎曰春秋端本之書也京師諸夏之表也祭伯以寰內諸侯而來朝祭叔以王朝大夫而來聘尹氏以天子三公來告其喪誣上行私表不正矣是故季子違王制委國事越境而會葬齊髙固莒慶以大夫卽魯而圖婚末流可知矣春秋深貶王臣以明始亂備書諸國大夫而無譏焉則以著其效也凡此皆正其本之意】冬伯姬來【禮父母在嵗一歸寜何以書來不當來也女子有行逺父母兄弟春會於洮冬又來歸不合禮之常矣故書春秋於男女往來之際嚴矣】莒叔來逆慶姬【叔姬何以稱字大夫自逆則稱字爲其君逆則稱子尊卑之別也何以書諸侯嫁女於大夫而公自主之非禮也】伯來朝公會齊侯於城濮十一年春正月甲寅齊人伐衛衛人及齊人戰衛師敗績二月丁卯邾子薨子蘧蒢嗣楚令尹子元文王之弟也以車六百乘伐鄭入自純門鄭人將奔桐丘魯侯會齊人宋人救鄭楚師夜遁魯築郿魯大無麥禾魯臧文仲言於公曰國病矣君盍以名器請糴於齊公從之從者曰君不命吾子而自請之其爲選事乎文仲曰賢者急病而讓夷若在上不卹下居官而避難非事君也遂以鬯圭玉磬如齊告糴曰天災流行戾於敝邑饑饉薦降民羸幾卒大懼乏周公太公之命祀職貢業事之不共而獲戾不腆先君之獘器敢吿滯積以紓執事以救敝邑使能共職豈惟寡君與二三臣實受君賜其周公太公及百辟神祗實永饗而賴之齊侯歸其玉而予之糴晉侯賈夫人無子齊姜生世子申生娶大戎狐姬生重耳小戎子生夷吾伐驪戎滅驪子以驪姬歸生奚齊其娣生卓子史蘇吿諸大夫曰昔者之伐也興百姓以爲百姓也今君起百姓以自封也其亂生哉吾聞君子好好而惡惡樂樂而安安是以能有常伐木不自其本必復生塞水不自其源必復流滅禍不自其基必復亂今君滅其父而畜其子禍之基也驪姬通於優施施與之謀去三公子而立其子賂外嬖二五言於公曰曲沃君之宗也蒲與二屈君之疆也若使太子主曲沃而重耳夷吾主蒲與屈則可以威民而懼戎且旌君伐使俱曰狄之廣莫於晉爲都晉之啟土不亦宜乎公從之惟奚齊卓子在綘裏克丕鄭荀息相見克曰若之何息曰事君者竭力以役事不聞違命丕鄭曰事君者從其義不阿其惑克曰我𨿽不識義亦不阿惑吾將靜也猛足言於太子曰盍圖之乎太子曰吾聞之羊舌大夫曰事君以敬事父以孝受命不違爲敬敬順所安爲孝孝敬君父之所安也棄安而圗逺於孝矣吾其止也唐國風終十二篇曰采苓三章章八句刺晉獻公也獻公好聽讒焉采苓采苓首陽之巓【興也苓大苦也首陽山名也采苓細事也首陽幽僻也細事諭小行也幽僻諭無徵也】人之爲言茍亦無信舎旃舎旃茍亦無然人之爲言胡得焉采苦采苦首陽之下【苦苦菜也】人之爲言茍亦無與舎旃捨旃茍亦無然【無與勿用也】人之爲言胡得焉采葑采葑首陽之東【葑菜名也】人之爲言茍亦無從捨旃捨旃茍亦無然人之爲言胡得焉經曰二十有八年春王三月甲寅齊人伐衛衛人及齊人戰衛人敗績【齊人奉王命聲罪以討衛爲衛計者誠有是罪則當請歸司寇服刑可也若惠徼康叔不泯其社稷使得自新亦惟命則可以免矣今不徵詞請罪而上逆王命下拒方伯之師直與交戰則是衛人爲志乎此戰故書及以主之衛也戰不言伐伐不言日而書日者戰之日也見齊人伐罪方以是日至而衛人不請其故直以是日與之戰所以深疾之也而聖人之情見矣齊稱人將卑師少也】夏四月丁未邾子瑣卒秋荊伐鄭公會齊人宋人救鄭【楚無故伐鄭是陵弱暴寡之師也故以州舉狄之也諸侯得救急卹鄰之義故書救鄭善之也齊宋稱人將卑師少也桓公主兵攘夷狄安中國之事見矣】冬築郿【郿邑也凡用功大曰城小曰築故館則書築臺則書築囿則書築郿邑而書築者創作邑也其志不視嵗之丰凶而輕用民力於其所不必爲也則非人君之心矣】大無麥禾【麥熟於夏禾成於秋而書於冬者莊公惟宮室臺榭是崇是飾費用浸廣調度不充有司計嵗入之多寡虛實然後知倉廩之竭也故於嵗杪而書曰大無麥禾莊公享國二十八年於古法當有九年之積而虛竭如此所謂寄生之君也聖人書之以戒來世爲國之不知務】臧孫辰吿糴於齊【劉敝曰言如齊吿糴則其詞緩言告糴於齊則其情急所以譏大臣任國事治名而不治實之敞也魯人恱其名而以急病攘夷爲功君子責其實而以不能務農重谷節用愛人爲罪也】

十二年魯新延廏非時也凡馬日中而出日中而入鄭人侵許魯有蜚冬十月紀叔姬卒魯城諸及防時也凡土功龍見而畢務戒事也火見而致用水昬正而栽日至而畢樊皮叛王經曰二十有九年春新延廏【言新者有故也何以書谷梁子曰古之君人者必時視民之所勤民勤於力則功築罕民勤於財則貢賦少民勤於食則百事廢矣大無麥禾告糴於齊冬築郿春新廏以其用民力爲已悉矣此韓屈冝曰所謂時詘舉嬴者】夏鄭人侵許秋有蜚冬十有二月紀叔姬卒【紀已滅矣其卒之何以明紀侯不爭而去則可能使其民從而不釋則防矣】城諸及防

十三年王命虢公討樊皮夏四月丙辰虢公入樊執樊仲皮歸於京師魯師次於成鄣者紀之附庸也五月齊人脇鄣降之六月癸亥魯防葬紀叔姬日食魯鼓用牲於社北戎病燕職貢不至齊侯魯侯遇於魯濟謀伐山戎桓公自將刜令支斬孤竹而還燕賴以安楚子元驕楚王使申公鬭班殺之以鬭谷於菟爲令尹實子文也自毀其家以紓楚國之難初鬭伯比從其母畜於防淫於防女生子文棄諸夢中虎乳之防子田見而收之楚人謂乳谷謂虎於菟也國風十一篇曰式防二章章四句黎侯寓於衛其臣勸以歸也式防式防胡不歸防君之故胡爲乎中露【防無也中露衛邑也】式防式防胡不歸防君之躬胡爲乎泥中【泥中衛邑也】邶國風十二篇曰旄丘四章章四句責衛伯也狄人迫逐黎侯黎侯寓於衛衛不能修方伯連率之職黎之臣子以責於衛也旄丘之葛兮何誕之節兮【興也前髙後下曰旄丘諸侯以國相連屬憂患相及如葛之蔓延相連及也誕濶也】叔兮伯兮何多日也【日月以逝而不我憂】何其處也必有與也【言與仁義也】何其久也必有以也狐裘防戎匪車不東【大夫狐蒼裘防戎以言亂也不東言不來東也】叔兮伯兮靡所與同【無救患卹同也】瑣兮尾兮流離之子【瑣尾少好之貌流離鳥也少好長丑始而愉樂終以微弱】叔兮伯兮褎如充耳【褎盛服也充耳盛飾也大夫褎然有尊盛之服而不能稱也】邶國風十三篇簡兮三章章六句刺不用賢也衛之賢者仕於伶官皆可以承事王者也簡兮簡兮方將萬舞【簡大也方四方也將行也以干羽爲萬舞用之宗廟山川故言於四方】日之方中在前上處【教國子弟以日中爲期】碩人俁俁公庭萬舞【碩人大徳也俁俁容貌大也萬舞非但在四方親在宗廟公庭】有力如虎執轡如組【組織組也武力比於虎可以禦亂禦眾有文章言能冶眾動於近成於逺也】左手執籥右手秉翟【籥六孔翟翟羽也】赫如渥赭公言鍚爵【赫赤貌渥厚漬也祭有畀煇胞翟閽寺者惠下之道見惠不過一散】山有榛隰有苓【榛木名下濕曰隰苓大苦】云誰之思西方美人彼美人兮西方之人兮【乃冝在王室】邶國風十四篇曰北門三章章七句刺仕不得志也言衛之忠臣不得其志爾出自北門憂心殷殷【興也北門背明鄕陰】終窶且貧莫知我艱【窶者無禮也貧者困於財】已焉哉天實爲之謂之何哉王事適我政事一埤益我【適之埤厚也】我入自外室人交徧讁我【讁責也】已焉哉天實爲之謂之何哉王事惇我政事一埤遺我【惇厚遺加也】我入自外室人交徧摧我【摧沮也】已焉哉天實爲之謂之何哉秦宣公薨子九人莫立立其弟成公經曰三十年春王正月夏師次於成秋七月齊人降鄣【鄣者紀之附庸防乎防者也齊人不道肆具彊力脇使降附不書鄣降而曰降鄣者以齊之彊故罪之深以鄣之防故責之薄春秋之法扶弱抑彊明道義也霸者之政以彊臨弱急事功也故曰五霸三王之罪人仲尼之徒無道桓文之事者】八月癸亥葬紀叔姬【滅國不葬此何以葬賢叔姬也不以亡故而虧婦道故系之於紀而錄其卒葬以賢而得書所以爲後世勸也】九月庚午朔日有食之鼔用牲於社冬公及齊侯遇於魯濟齊人伐山戎【齊人者齊侯也何以知以來獻戎捷稱齊侯則知之矣其稱人譏伐戎也齊公以北戎病燕親越千里之險爲燕關地可謂能修方伯連帥之職何以譏之乎桓公不務徳勤兵逺伐不正王法以譏其罪則將開後世之君勞中國而事外夷捨近政而貴逺略困吾民之力爭不毛之地其患有不勝言者故特貶而稱人以爲好武功而不修文徳者之戒也然則伐楚之役何以美之其謂退師召陵責以大義不務交兵而彊楚自服乎觀此可以見彊本治內柔服逺人之意矣】

十四年魯築臺於郎二月薛伯薨魯築臺於薛齊侯以戎捷遺諸侯非禮也古者蠻夷戎狄不式王命王命伐之諸侯有功則獻於王王以警於夷兄弟甥舅侵敗王略王命伐之吿事而已諸侯不相遺俘魯築臺於秦魯不雨經曰三十有一年春築臺於郎【何以書厲民也天子有靈臺以天地諸侯有時臺以四時去國築臺於逺而不緣占是爲逰觀之所厲民以自樂也厲民自樂而不與民同樂則民欲與之偕亡𨿽有臺豈能獨樂乎】夏四月薛伯卒築臺於薛六月齊侯來獻戎捷【軍獲曰捷獻者下奉上之辭齊侯伐山戎以所得躬來誇示書來獻者抑之也後世宰臣有不賞邊功以沮外徼生事之人得春秋抑戎捷之意】秋築臺於秦不雨十五年魯城小谷齊侯爲楚伐鄭故請會於諸侯宋公請先見於齊侯夏遇於梁丘魯侯夫人姜氏無子娣叔姜生子啟初公築臺臨黨氏見孟任以夫人言許之生子般眾妾成風生子申公疾問後於叔牙對曰慶父材問於季友對曰臣以死奉般慶父叔牙季友皆桓公子也友之將生公使之曰男也其名曰友在公之右間於兩社爲公室輔及生有文在其手曰友遂以名之成風聞友之繇遂事之屬其子焉友以公命酖叔牙曰飲此則有後於魯國不然死且無後飲之而卒立叔孫氏魯侯薨子般嗣次於黨氏初魯講雩於梁氏女公子觀之圉人犖自墻外與之戲子般怒鞭之公曰不如殺之是有力焉能投蓋於稷門至是慶父使犖賊子般季友奔陳慶父立公子啟如齊求援齊人許之曹伯赤薨諡曰僖公子班嗣曹國風首篇曰蜉蝣三章章四句刺奢也昭公國小而迫無法以自守好奢而任小人將無所依焉蜉蝣之羽衣裳楚楚【興也蜉蝣渠略也朝生夕死猶有羽翼以自修飾楚楚鮮明貌】心之憂矣於我歸處蜉蝣之翼采采衣服【采采眾多也】心之憂矣於我歸息【息止也】蜉蝣掘閱麻衣如雪【掘閱容閱也如雪言鮮潔】心之憂矣於我歸說有神降於莘王問於內史過曰是何故固有之乎對曰昔夏之興也融降於崇山其亡也回祿信於耹隧商之興也檮杌次於丕山其亡也夷羊在牧周之興也鸑鷟鳴於岐山其衰也杜伯射王於鄗其君齊明衷正淸潔惠和有徳則興其君貪冒辟邪淫荒矯誣失徳則亡王曰今何神也對曰昭王房後實有爽徳恊於丹朱是實照臨周之子孫而禍福之王曰其誰受之對曰今虢少荒其亡矣乎王使太宰忌父帥貍姓傅氏奉犧牲粢盛玉帛往獻不祈經曰三十有二年春城小谷夏宋公齊侯遇於梁丘秋七月癸巳公子牙卒【牙有今將之心而季子殺之其不言刺者公羊以爲善之也殺母兄何善爾誅不得避兄君臣之義也曷爲不直誅而酖之使托若以疾死然親親之道也陸淳曰季子恩義俱立變而得中夫子書其自卒以示無譏也得之矣】八月癸亥公薨於路寢【趙匡曰君終必於正寢就公卿也若蔽於隠是女子小人得行其志矣莊公薨於路寢不爲不正而嗣子受禍幾至亡國何也大倫不明而宗嗣不定兵柄不分而主威不立得免其身幸矣】冬十月己未子般卒【莊公過時越禮而娶謬於易基乾坤詩始闗雎大舜不吿之義甚矣而子般乃孟任之所出也胡能有定乎有國者可不戒哉】公子慶父如齊【昔成王將終命七臣相康王方是時掌親兵者太公望之子伋也宰臣召公奭命仲完南宮毛取二干戈虎賁百人於伋以逆嗣子伋𨿽掌兵非有宰臣之命不敢發也召公𨿽制命非二諸侯將命以往伋亦不承也兵權散主不專屬於一人可知矣子般之卒慶父弒也宜書出奔其曰如齊者自書伐於余丘見莊公專以兵權授之慶父至是弒君出入自如國人不能制也其垂戒之義明且逺矣】狄伐邢

十六年管仲言於齊侯曰戎狄豺狼不可厭也諸夏親防不可棄也宴安酖毒不可懷也詩云豈不懷歸畏此簡書簡書同惡相卹之謂也請救邢以從簡書齊侯從之魯葬其君莊公旣葬而絰不入庫門士大夫旣卒哭麻不入魯侯防齊侯盟於落姑請復季友齊侯使召諸陳魯侯次於郎以待之友歸於魯齊侯使仲孫湫省魯難歸言於公曰不去慶父魯難未巳公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寜魯難而親之晉侯作二軍使太子申生將下軍公將上軍趙夙禦戎畢萬爲右以滅耿滅霍滅魏師還爲太子城曲沃士蒍曰分之都城而位以卿先爲之極世子不得立矣不如逃之無使罪至爲吳太伯不亦可乎賜趙夙耿夙叔帶之五世孫也賜畢萬魏萬畢公髙之裔孫也唐國風十一篇曰葛生五章章四句刺晉獻公也好戰功則國人多喪矣葛生防楚蘞蔓於野【興也葛生延而防楚蘝生蔓於野諭婦人外成於他家】予美亡此誰與獨處葛生防棘蘞蔓於域【域營域也】予美亡此誰與獨息【息止也】角枕粲【鮮明】兮錦衾爛兮【齊則角枕錦衾禮夫不在斂枕篋衾席韣而藏之】予美亡此誰與獨旦夏之日冬之夜【言長也】百嵗之後歸於其居冬之夜夏之日百嵗之後歸於其室【室猶居也】經曰元年春王正月【不書卽位莊公薨子般卒慶父夫人利閔公之幼而得立焉是內不承國於先君也魯有大故不吿於周閔旣主喪而王不遣使是上不請命於天子也內無所承上不請命故不書卽位正人道之大倫也】齊人救邢【凡書救者未有不善之也救在京師則罪列國子突救衞是也救在夷狄則罪諸侯狄救齊吳救陳是也救在逺國則罪四鄰晉陽處父帥師伐楚以救江是也救而不速救者則書所次以罪其慢叔孫豹救晉次於雍楡是也救而不敢救者則書所至以罪其怯齊侯伐我北鄙圍成公救成至遇是也兵者春秋之所甚重衛靈公問陣孔子對曰俎豆之事則甞聞之矣軍旅之事未之學也獨至於救兵而書法若此聖人之情見矣其稱人將卑師少也】夏六月辛酉葬我君莊公秋八月公及齊侯盟於落姑季子來歸【按左氏盟於落姑謀復季友也其曰季子賢之也其曰來歸喜之也自外至者爲歸是甞出奔矣何以不書莊公薨子般弒慶父主兵勢傾公室季子力不能支避難而出奔恥也魯國方危內賊未討國人思得季子以安社稷而公爲落姑之盟以請於齊則是賢也春秋欲沒其恥故不書奔欲旌其賢故特稱季子聖人之情見矣隠惡而揚善舜也樂道人之善惡稱人之惡孔子也爲尊者諱爲親者諱爲賢者諱春秋也明此可以畜納污之徳樂與人爲善矣其不稱公子見季友自以賢徳爲國人所與不緣宗親之故也堯惇九族而急親賢退嚚訟周厚本枝而庸旦仲黜蔡鮮義皆在此而親親之殺尊賢之等著矣此義行則內無貴戚任事之私外無棄親用羈之失而國不治者未之有也此春秋待來世之意】冬齊仲孫來【仲孫齊大夫也其不稱使而曰來者略其君臣之常詞以見桓公使臣不以禮仲孫事君不以忠也按左氏齊侯憂魯使仲孫來省難何以言使臣不以禮也鄰有弒逆則當聲罪戒嚴修方伯之職以奉天討而更使計謀之士窺覘虛實有乘亂取國之心則使臣非以禮矣仲孫歸曰不去慶父魯難未已君其務寜魯難而親之何以言事君不以忠也田常弒簡公孔子沐浴而朝吿於哀公請討焉豈曰齊人方彊姑少待之也不勸其君急於討賊而俟其自斃則事君非以忠矣使慶父稔惡閔公再弒則桓公與仲孫始謀不臧之所致爾直書曰齊仲孫來交譏之也】

十七年冬十一月齊人遷陽春三月乙酉魯禘於莊公魯夫人姜氏欲立慶父初公傅奪卜齮田公不禁夏六月辛丑慶父使齮賊公於武闈諡曰閔公季友以公子申適邾七月夫人姜氏孫於邾慶父奔莒季友以申歸而立之慶父至莒莒人逐之將田乎齊齊人不納卻反舎於汶水之上使公子魚請不許哭而往慶父曰奚斯之聲也乃縊立其後爲仲孫氏齊侯使髙徯將南陽之甲至於魯時魯難初平人情未定徯助之修守備鎭撫內外結盟而歸魯人賴之以爲美談至於久而不絕曰猶望髙子也邶國風十六篇曰北風三章章六句刺虐也衞國並爲威虐百姓不親莫不相攜持而去焉北風其涼雨雪其雱【興也北風寒涼之風雱盛貌】惠而好我攜手同行【惠愛行道也】其虛其邪旣亟只且【虛虛也亟急也】北風其喈雨雪其霏【喈疾貌霏甚貌】惠而好我攜手同歸【歸有徳也】其虛其邪旣亟只且莫赤匪狐莫黑非烏【狐赤烏黑莫能別也】惠而好我攜手同車【手就車】其虛其邪旣亟只且十月狄人伐衞初衞侯好鶴鶴有乘軒者受甲者皆曰使鶴鶴實有祿位予焉能戰衞侯與狄戰於熒澤眾潰衛侯死國人東走爲狄所邀遂滅衛初公子頑生子曰申曰燬宋桓夫人許穆夫人燬見衛之多患也先適齊至是宋公逆諸河宵濟衛之遺民男女七百人合別邑共滕之民爲五千人立申以廬於漕諡先君曰懿公未幾申薨諡曰戴公衛人立燬齊侯使公子無虧帥車三百乘甲士三千人戍漕鄘國風終十篇曰載馳五章一章六句二章章四句一章六句一章八句許穆夫人作也閔其宗國顚覆自傷不能救也衛懿公爲狄人所滅國人分散露於漕邑許穆夫人閔衛之亡傷許之力小不能救思歸唁其兄又義不得故賦是詩也載馳載驅歸唁衛侯【載辭也弔失國曰唁】驅馬悠悠言至於漕【悠悠逺貌漕衛東邑】大夫跋涉我心則憂【艸行曰防水行曰渉】旣不我嘉不能旋反【不能旋反我思也】視爾不臧我思不逺【不能逺衞也】旣不我嘉不能旋濟【濟止也】視爾不臧我思不閟【閟閉也】陟彼阿丘言采其蝱【偏髙曰阿丘蝱貝母也升至偏髙之丘采其蝱者將以療疾】女子善懷亦各有行【行道也】許人尢之眾穉且狂【尢過也是乃眾幼穉且狂進取一槪之義】我行其野芃芃其麥【願行衛之野麥芃芃然方盛長】控於大邦誰因誰極【控引極至也】大夫君子無我有尢百爾所思不如我所之【不如我所思之篤厚也】鄭大夫髙克好利而不顧其君鄭伯惡而欲逺之不能使克將兵禦狄於竟陳其師旅翺翔河上久而不召眾散而歸髙克奔陳公子素惡髙克進之不以禮鄭伯退之不以道危國亡師之本而作淸人之詩焉鄭國風五篇曰淸人三章章四句刺文公也淸人在彭駟介旁旁【淸邑也彭衛之河上鄭之郊也介甲也】二矛重英河上乎翺翔【重英矛有英飾也】淸人在消駟介麃麃【消河上地也麃麃武貌】二矛重喬河上乎逍遙【重喬累荷也】淸人在軸駟介陶陶【軸河上地也陶陶驅馳之貌】左旋右抽中軍作好【左旋講兵右抽抽矢以射居軍中爲容貌】鄭國風六篇曰羔裘三章章四句刺朝也言古之君子以風其朝焉羔裘如濡洵直且侯【如濡潤澤也洵均侯君也】彼其之子舎命不渝【渝變也】羔裘豹飾孔武有力【豹飾緣以豹皮也孔甚也】彼其之子邦之司直【司主也】羔裘晏兮三英粲兮【晏鮮盛貌三英三徳也】彼其之子邦之彥兮【彥士之美稱】秦成公薨子七人莫立立其弟任好晉侯以驪姬爲夫人將廢世子使世子伐東山臯落氏裏克諌曰世子奉冢祀社稷之粢盛以朝夕視君膳者也君行則守有守則從古之制也師在制命而已稟命則不威專命則不孝君其捨之公曰寡人有子未知其誰立焉不對而退見世子世子曰吾其廢乎對曰吿之以臨民教之以軍旅不共是懼何故廢乎且子懼不孝無懼弗得立修己而不責人則免於難梁餘子養先丹木曰縱敵可盡猶有內讒死而不孝不如違之世子不可遂伐狄至於稷桑世子欲戰狐突勸世子行曰若惠於父而逺於死惠於眾而利社稷可乎世子不可敗狄於稷桑而歸讒言彌興狐突杜門不出經曰二年春王正月齊人遷陽夏五月乙酉吉禘於莊公【程氏曰天子曰禘諸侯曰祫其禮皆合祭也孔子曰魯之郊禘非禮也周公其衰矣禘言吉者喪未三年行之太早也於莊公者方祀於寢非宮廟也一舉而三失禮焉春秋之所謹也四時之祭有禘之名蓋禮文交錯之失】秋八月辛丑公薨【公薨不地者仲尼親筆觀於刪詩在諸國則變風皆取在魯則獨編史克之頌或問吾黨有直躬者其父攘羊而子証之則曰吾黨之直者異於是父爲子隠子爲父隠直在其中矣後世緣此制爲五服相容隠之條以綴骨肉之恩然則諱而不言弒也何以傳信於將來曰書薨以示臣子之情不地以存見弒之實何爲無以傳信也凡君終必書其所獨至於見弒則沒而無所其情厚矣其事亦白矣非聖人能修之乎後世記言之士欲諱國惡則必失其實直書無隠又非臣子所當施之於君父也而春秋之法不傳矣】九月夫人姜氏孫於邾【夫人稱孫聞乎故也不去姓氏降文姜也莊公忘親釋怨無志於復讐春秋深加貶絕一書再書又再書屢書而不諱者以謂三綱人道所由立也忘父子之恩絕君臣之義國人習而不察將以是爲常事則亦不知有君之尊有父之親矣莊公行之而不疑大臣順之而不諫百姓安之而無憤疾之心也則人欲必肆天理必滅故叔牙之弒械成於前慶父之無君動於後圉人犖卜齮之刃交發於黨氏武闈之間哀姜以國君母與聞乎故而不忌也當是時魯君再弒幾至亡國其應不亦防乎春秋以復讐爲重而書法如此所謂治之於未亂保之於未危不可不察也】公子慶父出奔莒【公子出奔譏失賊也閔公立而季子歸何以見弒慶父主兵日久其權未可遽奪也季子執政日淺其謀未得盡行也設以聖人處之期月而已可矣季子賢人而當此能必克乎及閔公再弒慶父罪惡貫盈而疾之者愈眾季子忠誠顯著而附之者益多外固彊齊之援內協國人之情正邪消長之勢判矣然後夫人不敢安其位慶父不得肆其姦此明爲國者不知圖難於其昜爲大於其細𨿽有智者亦不能善其後矣世儒或言用魯之眾因齊之力以戮慶父其勢甚易而季子不能故書夫人孫邾慶父奔莒所以深惡其緩不討賊則非也以絳侯勃之果陳平之無誤將相交歡而內有朱虛外連齊楚以制諸呂庸人宜易於反手然太尉已入北軍士皆左袒猶恐不勝未敢訟言誅之也況於慶父巨姦三十年執兵柄其植根深矣其耳目廣矣其用物矣而以爲戮之其勢甚易此未察乎難易遲速之幾者也經書莊公忘親無復讐之志使百官則而象之亦不知有君父也而又使慶父主兵失馭臣之道是以至此極故書孫邾奔莒爲後世之永鑑也】冬齊髙子來盟【髙子齊大夫也子者男子之美稱其稱子賢之也何賢乎髙子莊公薨子般卒閔公弒慶父夫人亂乎內魯於是曠年無君齊桓公使將南陽之甲至魯而謀其國其命髙子必曰魯可取則兼其國以廣地魯可存則平其亂以善鄰非有安危繼絕一定不可易之計也髙子至則平魯難定僖公魯人賴焉以爲美談至於久而不絕曰猶望髙子也聖人美其明人臣之義得奉使之宜特稱髙子以著其善其不曰齊侯使之者權在髙子也】十有二月狄入衛【衛康叔之後蓋北州大國狄何以能入乎臣昔嘗謂河南劉弈曰史氏記繁而志寡如班固書載諸王淫亂等事盡削之可也弈曰必若此言仲尼刪詩如墻有茨鶉之奔奔桑中諸篇何以錄於國風而不削乎臣不能答後以問延平楊時時曰此載衛爲狄所滅之因也故在定之方中之前因以是說攷於歷代凡淫亂者未有不至於殺身敗家而亡其國者也然後知古詩垂戒之大而近世有獻議乞於經筵不以國風進讀者殊失聖經之防矣】鄭棄其師【按鄭詩淸人刺文公也髙克好利而不顧其君文公惡之而不能逺使克將兵禦狄於境陳其師旅翺翔河上久而不召眾散而歸髙克奔陳公子素惡髙克進之不以禮文公退之不以道危國亡師之本故作是詩觀此則鄭棄其師可知矣或曰髙克進不以禮曷不書其出奔以貶克爲人臣之戒而獨咎鄭伯何也曰人君擅一國之名寵殺生予奪惟我所制爾使克不臣之罪已著按而誅之可也情狀未明黜而逺之可也愛惜其才以禮馭之可也烏有假以兵權委諸境上坐視其失伍離散而莫之卹乎然則棄師者鄭伯乃以國稱何也二三執政股肱心膂休戚之所同也不能進謀於君協志同力黜逐小人而國事至此是謂危而不持顚而不扶則將焉用彼相矣晉出帝時景延廣專權諸藩擅命及桑維翰爲相出延廣於外一制書所勅者十有五鎭無敢不從者以五季之末維翰能之而鄭國二三執政畏一髙克不能退之以道何政之爲書曰鄭棄其師君臣同責也】

皇王大紀卷三十九

欽定四庫全書

皇王大紀卷四十

宋胡宏撰三王紀

惠王

十八年狄旣滅衛遂伐邢諸侯救之次於聶北邢人潰圍與諸侯合兵逐狄人遷於夷儀諸侯城之男女不淫牛馬選具邢人如歸齊侯以魯莊夫人之與聞乎弒也召之於邾邾人以師送之因戍虛丘欲以侵魯齊侯殺姜氏於夷以其屍歸楚王伐鄭齊侯會宋公魯侯曹伯鄭伯邾人於檉以謀楚魯侯請莊夫人之喪於齊齊侯許之邾人乃歸虛丘之戍魯侯要而敗之莒人以慶父死求賂於魯曰吾得子之賊矣魯人弗與遂伐魯季友帥師敗諸酈獲莒子之弟挐魯侯賜季友費及汶陽田爲季孫氏齊歸魯莊夫人之喪經曰元年春王正月【閔公薨夫人孫於邾慶父出奔莒公於是焉以成風所屬而季子立之內無所承也嗣子定位於初喪而魯使不吿於周明年正攺元而周使亦不至於魯又明年服喪已畢而不見於京師上不請命也不書卽位正王法也是故有四海而卽天王之位者受之天者也有一國而卽諸侯之位者受之於王者也受之於天者必奉若天道而後能保天下受之於王者必謹守王度而後能保其國】齊師宋師曹師次於聶北救邢【三國稱師見兵力之有餘也聶北書次譏救邢之不速也春秋大義伐而書次其次爲善遂伐楚次於陘美之也救而書次其次爲貶救邢次於聶北譏之也聖人之情見矣故救患分災於禮爲急而好攻戰樂殺人者於罪爲大】夏六月邢遷於夷儀齊師宋師曹師城邢【書邢遷於夷儀見齊師次止緩不及事也然邢以自遷爲文而再書齊師宋師曹師城邢者美桓公志義卒有救患之功也不以王命興師亦聖人之所與乎中國衰防夷狄猾夏天子不能正至於遷徙奔亡諸侯有能救而存之則救而存之可也以王命興師者正能救而與之者權】秋七月戊辰夫人姜氏薨於夷齊人以歸【夫人薨不地其曰薨於夷故也桓公召而殺之也其曰齊人以歸者以其喪歸於魯也齊爲盟主義得舉法是伯者之所以行乎諸侯也旣誅其人又歸其喪何居魯欲拒而勿受乎則子無讎母之義受而葬之乎已絕者復得享小君之禮典刑紊矣故特以書歸而不曰歸夫人之喪以者不以者也】楚人伐鄭【楚稱人浸彊也莊公十年敗蔡師虜獻舞固已彊矣然獨舉其號者始見於經則本其僣竊之罪正其夷狄之名著王法也二十三年來聘嘉其慕義乃以人書二十八年伐鄭惡其猾夏復以號舉至是又伐鄭也亦書人者豈許其伐國而人之乎防中華執盟主朝諸侯長齊晉其所由來者漸矣】八月公會齊侯宋公鄭伯曹伯邾人於檉九月公敗邾師於偃【檉之防謀救鄭而公與邾人咸與焉則是志同而謀恊也今旣防邾人於檉又敗邾師於偃於此責公無攘夷狄安中國之誠矣凢此類皆直書其事而義自見也詐戰曰敗敗之者爲主】冬十月壬午公子友帥師敗莒師於酈獲莒挐【莒人求賂於魯魯人弗與爲是興師而來伐然則罪在莒也而以季友主此戰何也抑鋒止銳諭以詞命使之不縮而引去則善矣今至於兵刃旣接又用詐謀擒其主將此彊國之事非王者之師春秋之志故以季友爲主而書敗獲責之備也】十有二月丁巳夫人氏之喪至自齊【夫人預弒二君幾於亡國大義已絕不可復入宗廟矣書孫於邾薨於夷者絕哀姜也書齊人以歸夫人氏之喪至自齊者譏桓公也不稱姓者殺於齊不去氏者受於魯】

十九年冬十一月齊侯帥諸侯城楚丘而封衛焉歸公乘馬祭服五稱牛羊豕雞狗皆三百與門材歸夫人魚軒重錦三十兩衛侯衣大布之衣大帛之冠務材訓農通商惠工敬教勸學受方任能元年有革車三十乘及其季年乃三百乘鄘國風六篇曰定之方中三章章七句羙衛文公也衛爲狄所滅東徙渡河野處漕邑齊桓公攘夷狄而封之文公徙居楚丘始建城市而營宮室得其時制百姓說之國家殷富焉定之方中作於楚宮【定營室也方中昏正四方楚宮楚丘之宮也仲梁子曰初立楚宮也】揆之以日作於楚室【揆度也度日出日入以知東西南視定北凖極以正南北室猶宮也】樹之榛栗椅桐梓漆爰伐琴瑟【椅梓屬】升彼虛矣以望楚矣望楚與堂景山與京【虛漕虛也楚丘有堂邑者景山大山京髙丘也】降觀於桑【地勢宜蠶可以居民】卜云其吉終焉允臧【曰卜允信臧善也建國必卜之故建邦能命田能施命作器能銘使能造命登髙能賦師旅能誓山川能說喪紀能誄祭祀能語君子能此九者可謂有徳音可以爲大夫】靈雨旣零命彼倌人星言夙駕說於桑田【零落也倌人主駕者】匪直也人【非徒庸君】秉心塞淵【秉操也】騋牝三千【馬七尺曰騋騋馬與牝馬也】衛國風終十篇曰木三章章四句美齊桓公也衞國有狄人之敗出處於漕齊桓公救而封之遺之車馬器服焉衞人思之欲厚報之而作是詩也投我以木報之以瓊琚【木楙木也可食之木瓊玉之羙者琚佩玉名】匪報也永以爲好也投我以木桃報之以瓊瑤【瓊瑤美玉】匪報也永以爲好也投我以木李報之以瓊玖【瓊玖玉名】匪報也永以爲好也【孔子曰吾於木見苞苴之禮行】鄘國風七篇蝃蝀三章章四句止奔也衛文公能以道義化其民淫奔之恥國人不齒也蝃蝀在東莫之敢指【蝃蝀虹也夫婦過禮則虹气盛君子見戒而懼諱之莫之敢指】女子有行逺父母兄弟朝隮於西崇朝其雨【隮開崇終也從旦至食時爲終朝】女子有行逺兄弟父母乃如之人也懷婚姻也【乃如是淫奔之人也】大無信也不知命也【不待命也】鄘國風八篇曰相防三章章四句刺無禮也衛文公能正其羣臣而刺在位承先君之化無禮儀也相鼠有皮人而無儀【相視也無禮儀者𨿽居尊位猶爲闇昧之行】人而無儀不死何爲相防有齒人而無止【止所止息】人而無止不死何俟【俟待也】相防有體【體支體也】人而無禮人而無禮胡不遄死【遄速也】鄘國風九篇曰幹旄三章章六句美好善也衛文公臣子多好善賢者樂吿以善道也孑孑幹旄在浚之郊【孑孑幹旄之貌注旄於乾首大夫之旃也浚衛邑古者臣有大功世其官邑郊外曰野】素絲紕之良馬四之【紕所以織組也總紕於此成文於彼願以素絲紕組之法禦四馬也】彼姝者子何以畀之【姝順貌畀予也】孑孑幹旟在浚之都【鳥隼曰旟下邑曰都】素絲組之良馬五之【總以素絲而成組也驂馬五轡】彼姝者子何以予之孑孑幹旌在浚之城【析羽爲旌城都城也】素絲祝之良馬六之【祝織也四馬六轡】彼姝者子何以告之三月辛巳魯塟莊夫人哀姜虢侵晉南鄙晉荀息請以埀棘之璧與屈產之乘假道於虞以伐虢虞公請先宮之奇諌不聽裏克荀息帥師會之伐虢取下陽江黃楚與國也始服於齊秋七月齊侯宋公與盟於貫虢公敗戎於桑田晉卜偃曰虢必亡矣亡下陽不懼而又有功是天奪之鑑而益其疾也必昜晉而不撫其民矣不可以五稔八月魯不雨楚人伐鄭鬭章囚鄭聃伯齊寺人貂始漏師於多魚管仲言於齊侯曰明君之所重者政與軍也失主之所重者馬與玉也故輕與人政而重與人馬輕與人軍而重與人玉君其戒之夏殷之世刑殘之人放諸磽確不毛之地使與禽獸爲伍周衰始命墨者守門劓者守闗宮者守內刖者守囿髠者守積

論曰五帝三王之盛一行一止必於其時必於其義是故晝居於外所任使者則公卿賢士大夫也夜居於內所敍禦者則後夫人淑嬪婦也曷甞有刑余之人在日月之側乎𨿽夏商季世桀紂之亂尙無是也及幽王寵褒姒滅西周始有婦寺之名自是以來帝王大本日以消亡爲人君者以行道布徳之公位爲快情遂欲之私居故聽政有數而公卿進接者希宴遊無度而妃嬪禦幸者無節外不分於晝內不分於夜矣然天下萬事來者不可不應也公卿旣不可使至於內妃姬又不可使至於外於是始有用刑余之人將命於其間者矣齊小白用自刑之豎貂死不獲殯秦胡亥信天刑之趙髙爲其所殺後世人君聞是宜披根拔本追復夏商之制剗革周衰之獘矣而漢唐猶有用之以亡國者豈非在於不仁之君哉噫病在不仁之君不可與言也使其可與言則何亡國之有

經曰二年春王正月城楚丘【楚丘衛邑桓公帥諸侯城之而封衛也略而不書城邢詞繁而不殺何也封國天子大權非諸侯所得而行之者也衞嘗亡滅城楚丘是擅天子之大權而封國也邢遷於夷儀經以自遷爲文則其遷出於已意其國未甞滅也諸侯城邢是謂同惡相卹以從簡書故詞繁而不殺羙救患也桓公封衛而衞國忘亡其有功於中華甚大爲利於衛人甚溥宜有美詞發揚其事今乃防之若此者正其義不謀其利明其道不計其功略小惠存大節春秋之法也故曰五霸三王之罪人仲尼之徒無道桓文之事者】夏五月辛巳葬我小君哀姜虞師晉師滅下陽【伐虢晉人造意以虞首惡何也貪得重賂遂其彊暴滅兄弟之國以及其身而亡其社稷所以爲首乎春秋聖人律令也觀此義可以見法矣唐髙宗賜其臣長孫無忌金寶繒錦欲以立武昭儀𨿽無忌終不順防君子猶譏其沒於利而不反君賜也矧受他人之賂遂其彊暴者乎國而曰滅下陽邑爾其書滅何也下陽虞虢之塞邑猶秦有潼闗蜀有劍嶺皆國之門戶也潼劍不守則秦蜀破下陽旣舉而虞虢亡矣春秋此義以天下爲家以城郭溝池爲固以山川丘陵爲險設之以守國而待暴客者也其衰世之意耶】秋九月齊侯宋公江人黃人盟於貫【荊楚天下莫彊焉江黃者其東方之與國也二國來定盟則楚人失其右臂矣樂毅破齊先結韓趙孔明伐魏申好江東𨿽武王牧野之師亦誓友邦逺及庸蜀彭濮八國之人共爲犄角之勢也桓公此盟其服荊楚之慮周矣其攘夷狄免民於左袵之義著矣盟𨿽春秋所惡然諸侯皆在獨言逺國者許是盟也】冬十月不雨楚人侵鄭

二十年甲子冬十一月魯不雨至四月乃雨徐人取舒齊侯會宋人江人黃人於陽谷以謀伐楚齊侯使魯來防盟公子友如齊涖盟楚人伐鄭鄭伯欲成孔叔不可曰齊方勤我棄徳不祥經曰三年春王正月不雨夏四月不雨【谷梁子曰不雨者勤雨也每時而一書閔雨也閔雨有志乎民者也歷時而總書不憂雨也不憂雨無志乎民者也按詩稱僖公儉以足用寛以愛民務農重谷則誠賢君也其有志乎民審矣故冬不雨而書春不雨而書夏不雨而書以著其勤也文公以練祭則緩於作主以宗廟則太室屋壞以賦政則四不視朔以邦交則三不防盟其無志乎民亦審矣故自十有二月不雨至於秋七月而書自正月不雨至於秋七月而書以著其慢也】徐人取舒六月雨【雨雲者喜雨也閔雨與民同其憂喜雨與民同其樂此君國子民之道也觀此義則知春秋有懼天災卹民隠之意遇天災而不懼視民隠而不卹自樂其樂而不與民同也國之亡無日矣】秋齊侯宋公江人黃人防於陽谷【按左氏謀伐楚也或曰侵蔡自陘之師諸侯皆在江黃獨不與焉則安知其謀伐爲楚乎曰兵有聚而爲正亦有分而爲奇諸侯之師同次於陘所謂聚而爲正也江人黃人各守其地所謂分而爲奇也次陘大眾厚集其陣聲罪致討以震中國之威江人黃人各守其境按兵不動以爲八國之援此克敵制勝之謀也退於召陵而盟禮定循海以歸而濤塗執然後及江人黃人伐陳則知侵蔡次陘而二國不防自爲犄角之勢明矣此大防而木言者善是謀也】冬公子友如齊涖盟楚人伐鄭

二十一年冬十一月齊侯宋公魯侯陳侯衛侯鄭伯許男曹伯侵蔡蔡潰遂伐楚楚王使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君太公曰五侯九伯女實徵之以夾輔周室爾貢苞茅纁組不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濵師進次於陘許男新臣薨楚王使屈完如師師退次於召陵齊侯陳諸侯之師與屈完乘而觀之曰豈不谷是爲先君之好是繼與不谷同好如何對曰君惠徼福於敝邑寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟於召陵陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以吿齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執濤塗及江人黃人伐陳六月諸侯還許葬其君穆公葬之以侯禮也凡諸侯薨於朝會加一等死王事加二等於是有以衮斂冬十月魯叔孫戴伯帥師防齊宋衛鄭許曹之師侵陳陳成歸轅濤塗晉驪姬言於公曰世子矜狄之戰其志益廣狐突不順故不出難將至矣公曰吾不忘也抑未有以致罪焉驪姬告優施曰君旣許我矣而難裏克柰何施曰子爲我具從之飲酒中施起舞歌曰暇豫之吾吾曾不如鳥烏人皆集於菀已獨集於枯施出克辟奠不餐而寢夜半召施而問之施曰君許姬殺太子立奚齊謀旣成矣克曰秉君以殺太子吾不忍通復故交吾不敢中立其免乎施曰免旦見丕鄭而告之鄭曰惜也不如不信以防之固太子以攜之多爲之故以變其志乃可間也克曰不可及矣子將何如鄭曰事君者君爲我心制不在我克曰撓志以從君利方以成人吾不能將伏也明日稱疾不朝三旬而難作經曰四年春王正月公防齊侯宋公陳侯衛侯鄭伯許男曹伯侵蔡蔡潰遂伐楚次於陘【濳師掠境曰侵侵蔡者奇也聲罪致討曰伐伐楚者正也遂者繼事之詞而有專意次止也楚貢苞茅不入王祭不供無以縮酒桓公是徴而楚人服罪師則有名矣孟氏何以獨言春秋無義戰也楚𨿽暴橫慿陵上國齊不請命擅合諸侯豈所謂爲天吏以伐之乎春秋以義正名而樂與人爲善以義正名則君臣之分嚴矣書遂伐楚譏其專也樂與人爲善茍志於善斯善之矣書次於陘楚屈完來盟於師盟於召陵序其績也】夏許男新臣卒【劉敞曰諸侯卒於外者在師則稱師在防則稱防今許男一無稱者此去師與防而復歸其國之驗也召陵地在潁川是以許男復焉古者國君卽位而爲俾嵗一漆之出疆必載捭卒於師曰師卒於防曰防正也許男新臣卒非正也其爲人君不知命者也不知命則必畏死畏死則必貪生貪生則必亂於禮矣而後有容身茍免之恥而後有淫祀非望之惑此說是也夫知死生之說通晝夜之道者亦豈有以異於人哉茍得正而斃焉則無求矣】楚屈完來盟於師盟於召陵【楚大夫未有以名氏通者其曰屈完進之也其不稱使權在完也來盟於師嘉服義也盟於召陵序桓績也桓公帥九國之師侵蔡而蔡潰伐楚而楚人震恐兵力彊矣責苞茅之不貢則諾問昭王之不復則辭徼與同好則承以寡君之願語其戰勝攻克則對以用力之難然而桓公退師召陵以禮楚使卒與之盟而不遂也於此見齊師𨿽彊桓公能以律用之而不楚人已服桓公能以禮下之而不驕庶幾乎王者之事矣故春秋之盟於斯爲盛而子稱之曰齊桓之時緼而春秋美召陵是也】齊人執陳轅濤塗秋及江人黃人伐陳八月公至自伐楚葬許穆公十有二月公孫玆帥師會齊人宋人衛人鄭人許人曹人侵陳【桓公識明而量淺管仲器不足而才有餘方楚人未帖而齊以爲憂也致勤於鄭振中夏之威防於陽谷惇逺國之信按兵於陘修文告之詞退舍召陵結防盟之禮何其念之深禮之謹也存此心以進善則桓有王徳而管氏爲王佐矣堯舜性之也湯武身之也五伯假之也久假而不歸烏知其非有惜乎桓公假之不久而遽歸也楚方受盟志已驕溢陳大夫一謀不協其身見執其國見伐見侵而怒猶未怠也桓徳於是乎衰矣愛人不親反其仁治人不治反其智禮人不答反其敬行有不得者皆反求諸己其身正而天下歸之曽可厚以責人不自反乎原其失在於量淺而器不宏也魏武才得荊州而張松見忽唐莊宗自矜取汴而髙氏不朝成湯勝夏橅有萬方乃曰玆朕未知獲戾於上下栗栗危懼若將隕於深淵其爾萬方有罪在予一人予一人有罪無以爾萬方人之度量相越豈不逺哉春秋稱人以執罪齊侯也稱侵陳者深責之也故孟子曰仲尼之徒無道桓文之事者管仲曾西之所不爲也而子爲我願之乎】

二十二年驪姬謂世子曰君夢齊姜必速祭之世子祭於曲沃歸胙於公姬毒而獻之祭地地墳與犬犬斃姬泣曰賊由世子公殺其傅杜原款將死使謂世子曰守情說父孝也殺身成志仁也死不忘君敬也孺子勉之世子奔新城重耳曰子盍言子之志於公乎世子曰不可君安驪姬是我傷公之心也然則盍行乎世子曰不可君謂我欲弒君也天下豈有無父之國哉吾何行如之使人辭於狐突曰申生有罪不念伯氏之言也以至於此申生不敢愛其死𨿽然吾君老矣子少國家多難伯氏不出而圖吾君伯氏茍出而圖吾君申生受賜而死再拜稽首乃卒諡曰恭世子姬遂譖二公子曰皆知之晉侯使寺人披伐蒲重耳曰君父之命不校乃徇曰校者吾讐也逾垣而走披斬其袪狐偃狐毛趙衰顚頡魏犨胥臣賈佗從及栢谷卜適齊楚狐偃曰毋卜齊楚道逺而望大不可以困往狄近晉不通多怨走之易逹可以竄惡可與共憂遂奔翟伯姬以其子朝於魯魯叔孫戴伯如牟娶焉王以後愛子帶故將廢太子鄭管仲言於齊侯曰王將以嬖寵之私廢嫡立庶王室旣以此卑矣今又行之亂亡必至君將何以伯諸侯匡天下乎齊侯曰何若而可對曰君若大防諸侯吿於王而請與世子會王以天下之歸心世子也必無害矣齊侯曰善於是帥宋公魯侯陳侯衞侯鄭伯許男曹伯會世子於首止謀寜周也諸侯盟焉王畏齊侯之逼已也使召鄭伯曰吾撫汝以從楚輔之以晉可以少安鄭伯喜於王命而懼其不朝於齊也將逃盟孔叔曰國君不可以輕輕則失親失親患必至病而乞盟所喪多矣不聽遂逃歸是時江黃道栢方睦於齊皆姻也子恃之而不事楚又不設備楚鬭谷於莬滅子奔黃秋七月戊申朔日有食之晉侯復假道於虞以伐虢宮之奇諫曰虢虞之表也虢亡虞必從之諺所謂輔車相依唇亡齒寒者也弗聽宮之奇以其族行曰虞不臘矣晉侯滅虢師還館於虞遂襲虞滅之於是晉地益大西有河西與秦接境北邊狄南至於河宛人百里奚遊諸侯無所遇晚仕於虞以虞君昏亂去之秦年七十矣秦伯聞其賢拜爲上卿奚因薦其友蹇叔秦伯厚幣聘於宋以爲上大夫經曰五年春晉侯殺其世子申生【公羊子曰殺世子母弟直稱君者甚之也申生進不能自明退不能違難愛父以姑息而陷之不義讒人得志幾至亡國先儒以爲大仁之賊而目晉侯斥殺專罪獻公何也春秋端本淸源之書也內寵並後嬖子配嫡亂之本也驪姬寵奚齊卓子嬖亂本成矣屍此者其誰乎是故目晉侯斥殺專罪獻公使後世有欲紊妃妾之名亂嫡庶之位縱人欲滅天理以敗其國家者知所戒焉以此防民猶有以堯母名門使姦臣逆探其意有危皇后太子之心以成巫蠱之禍者矣】伯姬來朝其子夏公孫玆如牟公及齊侯宋公陳侯衞侯鄭伯許男曹伯防王世子於首止【及以防尊之也以王世子而下防諸侯則陵以諸侯而上與王世子防則抗春秋抑彊臣扶弱主撥亂世反之正特書及以防者若曰王世子在是諸侯咸往防焉示不可得而抗也後世論其班位有次於三公宰臣之下亦有序乎其上者則將奚正自天王而言欲屈逺其子使次乎其下示謙徳也自臣下而言欲尊敬王世子則序乎其上正分義也天尊地卑而其分定典敍禮秩而其義明使羣臣得伸其敬則貴有常尊上下辧矣經書宰周公祗與王人同序於諸侯之上而不得與殊防同書此聖人尊君抑臣之防也而班位定矣】秋八月諸侯盟於首止【無中事復舉諸侯會盟同地再言首止書之重詞之復其中必有大羙惡焉首止之盟羙之大者也王將以愛易世子桓公有憂之控大國扶小國會於首止以定其位太子踐祚是爲襄王一舉而父子君臣之道皆得焉故夫子稱之曰管仲相桓公一匡天下民到於今受其賜防管仲吾其被髮左衽矣中國之爲中國以有父子君臣之大倫也一失則爲夷狄矣故曰首止之盟羙之大者也】鄭伯逃歸不盟【事有惡者不與爲幸其善者不與爲貶平丘之盟惡也請魯無勤是以爲幸故直書曰公不與盟首止之盟善也犯眾不盟是以爲貶故特書曰鄭伯逃歸逃者匹夫之事以諸侯之尊下行匹夫之事𨿽悔於終病而乞盟如所喪何其書逃歸不盟深貶之也或曰首止之防非王志也王惡齊侯定世子而使周公召鄭伯曰吾撫汝以從楚可以少安鄭伯善於王命而畏齊故逃歸不盟然則何罪乎曰春秋道名分尊天王而以大義爲主夫義者權名分之中而當其可之謂也諸侯防王世子𨿽衰世之事而春秋與之者是變之中也鄭伯𨿽承王命而制命非義春秋逃之者亦變之中也天下之大倫有常有變舜之於父子湯武之於君臣周公之於兄弟皆處其變者也賢者守其常聖人盡其變防首止逃鄭伯處父子君臣之變而不失其中也噫此春秋之所以爲春秋而非聖人莫能修之者也】楚人滅子奔黃九月戊申朔日有食之冬晉人執虞公【公羊子曰虞已滅矣其言執何不與滅也滅者亡國之善詞上下之同力也若夫虞公地之緼於晉久矣晉命行乎虞民信矣其曰晉人執之者猶眾執獨大耳貴爲天子富有四海而身爲獨夫商紂是也貴爲諸侯富有一國而身爲獨夫虞公是也其曰公者非存其爵猶下執之之詞也不言以歸驗其爲匹夫之實也書滅下陽於始而記執虞公於後可以見棄義趨利瀆貨無厭之能亡國敗家審矣】

二十三年初晉侯使士蒍築蒲與屈不愼寘薪焉夷吾訴之公以讓蒍對曰臣聞無喪而慼憂必讎焉無戎而城讎必保焉防讎之保又何愼焉守官廢命不敬固讎之保不忠失忠與敬何以事君詩云懷徳惟寜宗子惟城君其修徳而固宗子何城如之於是晉侯使賈華伐屈夷吾不能守盟而行盡逐羣公子始爲令國無公族焉夷吾將奔狄郤芮曰偕出偕入難聚居異情惡不如之梁梁近秦而幸焉子往驪姬懼必援於秦且必告悔是吾免也乃之梁居二年驪姬使奄楚以環釋言齊侯防魯侯宋公陳侯衞侯曹伯伐鄭圍新城秋楚圍許諸侯遂救許楚師還諸侯罷兵歸楚王軍於武城將復伐許許男懼因蔡侯請服於楚面縛銜璧大夫衰絰士輿櫬釋其縛受其璧而祓之焚其櫬禮而命之使復其所狄侵晉晉裏克敗之於采桑梁由靡曰狄無恥從之必大克裏克曰懼之而已無速眾狄虢射曰狄必復至示之弱矣經曰六年春王正月夏公會齊侯宋公陳侯衞侯曹伯伐鄭圍新城楚人圍許諸侯遂救許冬公至自伐鄭【齊自召陵之後兵服四夷威動諸夏今合六國之師圍新造之邑宜若振槁然圉而不舉有遺力者矣及楚人攻許卽解新城之圍移師救許是又得討罪分災救急之義也故特書曰楚人圍許諸侯遂救許凢書者未有不善之也其曰遂救許善之尢者也善之尢則何以致久也】

二十四年齊人伐鄭管仲言於齊侯曰臣聞之招攜以禮來逺以徳徳禮不易無人不懷齊師還小邾子朝於魯孔叔言於鄭伯曰諺有之曰心則不競何憚於病旣不能彊又不能弱所以斃也請下齊以救國公曰吾知其所由來矣殺申侯以說於齊初申侯有寵於楚文王王曰女專利而不厭予取予求不女疵瑕也我死必速行無適小國將不女容旣葬出奔鄭又有寵於厲公鬭谷於莵聞其死也曰古人有言曰知臣莫若君弗可攺也巳夏五月齊侯防宋公魯侯陳世子款鄭世子華盟於寧母鄭伯使世子華聽命華言於齊侯泄氏孔氏子人氏三族實違君命君若去之以爲成我以鄭爲內臣齊侯將許之管仲曰君以禮與信屬諸侯而以姦終之可乎公曰討之未捷茍有釁從之不亦可乎對曰君若綏之以徳加之以訓辭誰敢不服若總其罪人以臨之鄭有詞矣何懼夫子華旣爲世子而求介於大國以弱其國亦必不免鄭有叔詹堵叔師叔三良爲政未可間也齊侯辭焉乃盟而歸子華由是得罪於國曹伯薨子襄嗣魯季友如齊曹其君昭公王寢疾太子鄭懼叔帶作難使告吿齊經曰七年春齊人伐鄭夏小邾子來朝鄭殺其大夫申侯【稱國以殺者罪累上也不知自反內忌聽讒而擅殺其大夫信失刑也如申侯者其見殺何也專利而不獻則足以殺其身而已矣】秋七月公防齊侯宋公陳世子款鄭世子華盟於寧母曹伯班卒公子友如齊冬曹昭公

二十五年冬十一月齊侯帥宋公魯侯衛侯許男曹伯陳世子款防王人盟於洮鄭伯乞盟狄伐晉報采桑之役夏五月魯禘於太廟立成風爲夫人冬十月丁未王崩諡曰惠王太子鄭立宋公寢疾世子玆父固請曰目夷長且仁君其立之公命子魚辭曰能以國讓仁孰大焉臣不及也立庶不順經曰八年春王正月公防王人齊侯宋公衛侯許男曹伯陳世子款盟於洮鄭伯乞盟【王人下士也內臣之微者莫防於下士外臣之貴者莫貴於方伯公侯今以下士之防序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出訃者止錄其名不以其貴故尊之也以王命行者𨿽下士之防序乎方伯公侯之上不以其賤故輕之也然則班列之髙下不在乎內外特系乎王命耳聖人之情見矣尊君之義明矣乞者卑遜自屈之詞欲與是盟而未知其得與否也始而逃歸今則乞盟於以見舉動人君之大節不可不愼也】夏狄伐晉秋七月禘於太廟用致夫人【按禮大禘升歌淸廟下而管象朱幹玊戚以舞大武八佾以舞大夏此天子之禮樂也踐其位則行其禮奏其樂故雝禘大祖周頌也而其詩曰相維辟公天子穆穆周公人臣不踐其位魯侯國而用天子之禮亂名犯分莫大乎是故夫子志之曰郊社之禮所以事上帝也宗廟之禮所以祀乎其先也魯侯國而以王禮祀太廟是誣僞不誠而非所以事乎其先矣故夫子傷之曰禘自旣灌而往之者吾不欲觀之矣夫灌以降神乃祭之始而已不欲觀是自始至終皆非禮矣用者不宜用也致者不宜致也夫人者風氏也初成風聞季友之繇遂事之而屬僖公焉故季子立之公賜季子汶陽之田及費又生而命之氏俾世其卿而私門彊矣於成風則舉大事於始祖之廟立以爲夫人而嫡妾亂矣以私勞寵其臣而卑公室以私恩崇其母而輕宗廟皆越禮之罪也經舊夫人而不書姓氏其貶深矣】冬十有二月丁未天王崩

皇王大紀卷四十﹤史部﹐編年類﹐皇王大紀﹥

欽定四庫全書

皇王大紀卷四十一

宋胡宏撰三王紀

襄王

元年春正月丁丑宋公薨諡曰桓公玆父嗣衛國風七篇曰河廣二章章四句宋襄公母歸於衞思而不止故作是詩也誰謂河廣一葦杭之【杭渡也】誰謂宋遠跂予望之誰謂河廣曾不容刀誰謂宋逺曾不崇朝邶國風十四篇曰泉水四章章六句衛女思歸也嫁於諸侯父母終思歸寜而不得故作是詩以自見也毖彼泉水亦流於淇【興也泉水始出毖然流於淇淇水名也】有懷於衛靡日不思孌彼諸姬聊與之謀【孌好諸姬同姓之女聊願也】出宿於泲飲餞於禰【泲地名祖而捨軷飲酒於其側曰餞重始有事於道也禰地名】女子有行遠父母兄弟問我諸姑遂及伯姊【父之姊妹稱姑先生曰姊】出宿於幹飲餞於言【干言所適國郊也】載脂載舝還車言邁【脂舝其車以還我行也】遄臻於衞不瑕有害【遄疾臻至瑕遠也】我思肥泉玆之永嘆【所出同所歸異爲肥泉】思須與漕我心悠悠【須漕衞邑也】駕言出遊以寫我憂【寫除也】衞國風五篇曰竹竿四章章四句衞女思歸也適異國而不見答思而能禮者也籊籊竹竿以釣於淇【興也籊籊長而殺也釣以得魚如婦人之待禮以成爲室家】豈不爾思逺莫致之泉源在左淇水在右【泉源小水之源淇水大水也】女子有行逺兄弟父母淇水在右泉源在左巧笑之瑳佩玉之儺【瑳巧笑貌儺行有節度】淇水悠悠檜楫松舟【悠悠流貌檜栢葉松身楫所以櫂舟也舟楫相配得水而行男女相配得禮而備】駕言出遊以寫我憂【出遊思鄕衞之道】王使宰周公防齊侯宋子衞侯鄭伯許男曹伯於葵丘夏五月乙酉魯伯姬卒秋七月戊辰齊侯盟諸侯於葵丘初命曰誅不孝無易樹子無以妾爲妻再命曰尊賢育材以彰有徳三命曰敬老慈幼無防賔旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好諸侯咸諭乎齊侯之志甲不解累兵不解翳弢無弓服無矢束牲載書而不防血王使宰周公孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜齊侯顧管仲管仲進曰臣不進禮亂之本也齊侯對曰天威不違顏咫尺小白敢貪天子之命無下拜恐隕越於下以遺天子羞敢不下拜下拜登受於是宋桓公未塟而襄公防諸侯故曰子凡在喪王曰小童公侯曰子甲子晉侯薨諡曰獻公奚齊嗣秦伯使人弔公子重耳且曰寡人聞之亡國恆於斯得國恆於斯𨿽吾子儼然在憂服之中喪亦不可久也時亦不可失也孺子其圗之以告舅犯舅犯曰孺子其辭焉喪人無寶仁親以爲寶父死之謂何又因以爲利天下其孰能說之孺子其辭焉公子重耳對客曰君惠弔亡臣重耳身喪父死不得與於哭泣之哀以爲君憂父死之謂何或敢有他志以辱君命稽顙而不拜哭而起起而不私子顯以致命於秦伯秦伯曰仁夫公子重耳稽顙而不拜則未爲後也故不成拜哭而起則愛父也起而不私則逺利也初獻公使荀息傅奚齊公疾召之曰以是藐諸孤辱在大夫其若之何對曰臣竭其股肱之力加之以忠貞其濟君之靈也不濟則以死繼之裏克丕鄭將殺奚齊告息曰三怨將作秦晉輔之子將何如曰將死之克曰無益也息曰吾與先君言矣我欲無貳而能謂人已乎克殺奚齊於次息立公子卓以塟經曰九年春王三月丁丑宋公禦說卒夏公防宰周公齊侯宋子衞侯鄭伯許男曹伯於葵丘【其曰宰周公者以冢宰兼三公也古者三公無其人則以六卿之有道者上兼師保之任冢宰或闕亦以三公下行端揆之職夫以冢宰兼三公其職任重矣而不殊防之何也人臣則有進退之節出入均勞之義非王世子貴有常尊之可比矣】秋七月乙酉伯姬卒九月戊辰諸侯盟於葵丘【防盟同地再言葵丘何也書之重辭之復其中必有大美惡焉葵丘之盟美之大者也觀五禁初命之詞則知桓公翼戴襄王之事信矣】甲子晉侯佹諸薨晉裏克殺其君之子奚齊【谷梁子曰其君之子云者國又不子也不正其殺申生而立之也人君擅一國之名竄爲其所於則當子矣國人何爲不子也民至愚而神天理根於人心𨿽以私欲滅之而有不可滅也春秋書此以明獻公之罪抑人欲之私示天理之公爲後世戒其義大矣以此防民猶有欲易太子而立趙王如意致夫人之爲人彘者】二年冬十一月魯侯如齊溫子叛王卽狄又不能於狄狄人伐之王不救狄遂滅溫溫子奔衞裏克殺卓子於朝荀息死之齊侯以諸侯之師伐晉及髙梁而還裏克使召重耳子犯曰以喪求國是樂喪也以亂求人是喜亂也喜怒哀樂易節何以導民公子曰非喪誰繼非亂誰納子犯曰哀在父母爲大喪讒在兄弟爲大亂大喪大亂之罰不可犯也乃辭使者郤芮使夷吾重賂秦以求入秦伯納之謂公孫枝曰夷吾其定乎對曰臣聞之惟則定國今其言多忌克難哉齊侯許男伐北戎晉侯使謂裏克曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死晉侯悔之曰芮也使寡人過殺我社稷之鎭魯大雨雪經曰十年春王正月公如齊狄滅溫溫子奔衞晉裏克弒其君卓【國人不君奚齊卓子而曰裏克弒其君卓何也是裏克君之也克者世子申生之傅也孋姬將殺世子而難裏克使優施飲之酒而告之以其故里克聽其謀欲以中立自免稱疾不朝居三旬而難作是謂持祿容身速獻公殺適立庶之禍者故成其君臣之名以正其弒逆之罪克𨿽欲辭而不受其可得乎使克明於大臣之義據經廷諍以動其君執節不二固太子以攜其黨多爲之故以變其志其濟則國之福也其不濟而死於其職亦無歉矣人臣所明者義於功不貴幸而成所立者節於死不貴幸而免克欲以中立祈免自爲智矣而終亦不能免等死耳不死於世子而死於弒君其亦不知命之蔽哉語曰不知命無以爲君子也爲人臣而不知春秋之義者必陷於篡弒誅死之罪克之謂矣】及其大夫荀息【荀息者奚齊卓子之傅也君弒而死於難書及所以著其節書大夫不失其官也於荀息何取焉若息者可謂不食其言矣或曰息旣狥君爲昏不食其言庸取乎世衰道微人愛其情私相疑貳以成傾危之俗至於刑牲防血要質神猶不能固其約也孰有可以托六尺之孤寄百里之命臨死節而不可奪如息者哉自古皆有死民無信不立故聖人以信易食而君子以信易生息不食言其可少乎】夏齊侯許男伐北戎晉殺其大夫裏克【裏克殺二君與一大夫不以討賊之詞書者惠公殺之不以其罪也殺之不以其罪柰何裏克所爲弒者爲重耳也夷吾曰是又將殺我也則謂克曰爾旣殺乎二孺子矣又將圖寡人爲爾君者不亦病乎裏克對曰不有廢也君何以興欲加之罪何患無詞臣聞命矣伏劍而死若惠公旣立而謂克曰先君命大夫爲世子傳世子死非其罪而大夫不知卹若奚齊者旣有先君之命矣而大夫又殺之以及卓大夫𨿽殺之獨不念先君之命乎則克必再拜而死不復有言矣惠公乃曰又將圗寡人是殺之不以其罪也故稱國以殺而不去其官】秋七月冬大雨雪

三年裏克之死丕鄭在秦言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣秦伯使泠至從丕鄭報問且召三子郤芮曰幣重而言甘誘我也遂殺丕鄭祈舉及七輿大夫鄭之子豹奔秦王使召武公及內史過賜晉侯夷吾命晉侯執玉卑拜不稽首呂甥郤芮相不敬過歸告王曰晉不亡其君必無後呂郤將不免王曰何故對曰長眾使民之道祓除其心以精之忠以立之禮以順之信以行之晉侯以惡實心施其所惡不敬王命背賂虐處替其鎭誣其王矣夫天事恆象任重享大者必速及大臣享其祿弗諫而阿之亦必及焉魯侯及其夫人會齊侯於陽谷六月魯大雩王子帶濳與伊雒之戎伐成周秦晉伐戎以救周黃恃諸侯之睦於齊也曰自郢及我九百里焉能害我不歸楚貢楚人伐黃齊侯燕管仲酒三行仲趨出公反之曰仲父年長寡人亦衰願一朝安仲父也仲對曰臣聞沈於樂者反於憂厚於味者薄於徳壯而怠則失時老而懈則無名順天之道必以善終公曰善於是齊侯頗驕溢怠於政事仲因曰國有事終日而君不聞則堂上遠於百里十日而君不聞則堂上逺於千里三月而君不聞則門庭逺於萬里如是而不亂亡者未之有也是故黃帝立明堂之議堯有衢室之問舜有告善之旌禹立建鼓於朝湯有總街之訊武王有靈臺之復所以開視聽廣聰明也請立嘖室目曰法簡而易行事約而易從求寡而易足刑審而不犯人有非上之過謂之正士名曰嘖室之議經曰十有一年春晉殺其大夫丕鄭父【按左氏丕鄭言於秦伯請出晉君則鄭有罪矣曷爲稱國以殺而不去其官惠公以私意殺裏克故其黨皆懼鄭之有此謀由殺裏克致之也春秋以大義公天下爲誅賞故書法如此其稱國者兼罪用事大夫不能格君心之非至於多忌濫刑危其國也】夏公及夫人姜氏會齊侯於陽谷【襄陵許翰曰先乎陽谷之防爲大雨雪後乎陽谷之防爲大雩僖公賢君不能禮佐齊桓儆其怠忽而更與之俱肆於寵樂是以見戒於天如此以公夫人陽谷之防觀之齊桓覇業怠矣故楚人伐黃不能救凡此類屬詞比事直書於防而義自見者也】秋八月大雩冬楚人伐黃【按谷梁子曰貫之盟管敬仲言於桓公江黃逺齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也遠國慕義背夷卽華所謂出自幽谷遷於喬木春秋之所取也被兵城守史歷三時告命已至而援師不出則失救患分災攘夷狄安與國之義矣滅滅溫皆不書伐滅黃而書伐者罪桓公旣與防盟而又不能救也】

四年春正月庚午日有食之召陵之盟管仲言於齊侯曰江黃遠齊而近楚君必歸之不歸而楚伐之則不得不救救而不及則無以宗諸侯矣齊侯不從夏楚人滅黃齊不能救王以戎難故討叔帶叔帶奔齊齊侯使管仲平戎於王王饗以上卿之禮仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勲應乃懿徳謂督不忘往踐乃職毋逆朕命仲受下卿之禮而還

論曰諸侯之不得僭天子大夫之不得僭諸侯猶趾掌之不可爲股肱股肱之不可爲元首也愚觀管仲齊桓下拜及此辭饗之事可爲恭矣而爲鏤簋朱紘山節藻棁塞門反坫三歸不攝之僭何歟霸者務施報圗大權而共小節據實勢而崇虛名者也仲相桓公匡王室封諸侯號令天下幾於攺物故桓公尊寵之而賜以羣臣不得用之禮也仲奪伯氏駢邑三百飯疏食飲水沒齒無怨言𨿽防盟徵伐歲臨而能使齊常冠於諸侯賦斂輕減府庫充實百姓富庶賢才服其能小民懷其惠矣故斯禮也國人以爲宜賜管仲以爲當得莫有知其非者孔子譏之曰管仲之器小哉管氏而知禮孰不知禮所以明王霸異道義利異途示後人以天理之所在使人欲不得而汨之也

冬十月丁丑陳侯薨子欵嗣星晝墜於秦有聲經曰十有二年春王三月庚午日有食之夏楚人滅黃【春秋滅人之國其罪則一而見滅之君其例則三以歸者旣無死難之節又無克復之志貪生畏死甘就執辱其罪爲重許斯頓牂之類是也出奔者𨿽不死社稷有興復之望焉托於諸侯猶得寓禮其罪爲輕子溫子之類是也若夫國滅死於其位是得正而斃焉者矣於禮爲合於時爲不幸若江黃二國是也其書滅者見蠻夷之彊罪諸侯之弱責方伯連師之不修其職使小國賢君困於彊暴不得其所公羊子所謂亡國之善詞上下之同力者也】秋七月冬十有二月丁丑陳侯杵臼卒

五年甲戌狄侵衞春三月陳塟其君宣公淮夷病齊侯防宋公魯侯陳侯衞侯鄭伯許男曹伯於咸以謀救杞且謀王室也爲戎難故諸侯戍周齊仲孫湫致之秋七月魯大雩魯季友如齊晉薦饑乞糴於秦秦伯謂百里奚與諸乎對曰天災流行國家代有救災卹鄰道也行道有福秦於是輸粟於晉自雍及絳相繼經曰十有三年春狄侵衞【齊桓公爲陽谷之防是肆其寵樂其行荒矣楚人伐黃而救兵不起是忽於簡書其業怠矣然後狄人窺伺中國今年侵衛明年侵鄭近在王都之側淮夷亦來病杞而不忌也伯益戒於舜曰無怠無荒四夷來王此至誠無息帝王之道春秋之法也齊桓晉文若此類者其事則直書於策其義則遊聖門者黙識於言意之表矣故曰仲尼之徒無道桓文之事者】夏四月塟陳宣公公防齊侯宋公陳侯衛侯鄭伯許男曹伯於咸秋九月大雩冬公子友如齊

六年齊侯宋公魯侯陳侯衛侯鄭伯許男曹伯帥師城緣陵而遷焉齊侯與之車百乘甲一千夏四月魯侯使季姬見鄫子於防季姬使鄫子來朝六月辛卯晉沙鹿崩卜偃曰期年將有大咎幾亡國狄侵鄭蔡侯薨子甲午嗣秦饑乞糴於晉晉侯弗與慶鄭曰背施幸災民所棄也近猶讎之況怨敵乎弗聽經曰十有四年春諸侯城緣陵【齊桓公城三國而書詞不同城楚丘則沒諸侯而不書城緣陵則書諸侯而不序城邢則再序三國之師何也邢以自遷爲文故再列三師而書城邢者美其得救患分災之義無封國之嫌也淮夷病杞諸侯防於咸城緣陵而遷杞焉則其事專矣故前目後凡直書諸侯而不序也是故以功言之則楚丘爲大以義言之則城邢爲美春秋之法明其道不計其功正其義不謀其利者也詳著城邢之師而深沒楚丘之迹貴王賤霸羞稱桓文以正待人之體也明此則知曾西不爲管仲畏仲由之說矣】夏六月季姬及鄫子遇於防使鄫子來朝【春秋內女適人者明有所從則繋諸國若杞伯姬是也其未適人者明有所從則書其字若子叔姬是也季姬書字而未系諸國其女而非婦亦明矣及者內爲志內女而外與諸侯遇譏魯也朝不言使言使非正鄫子國君而季姬使之朝病鄫也魯秉周禮男女之際豈其若是之甚乎蓋魯公鐘愛其女使自擇配故得與鄫子遇於防而遂以季姬歸之耳有孟光之徳有伯鸞之賢變而不失禮之正則猶可矣不然非所以爲愛而厚其別也故稱及稱遇稱使罪魯與鄫以正男女之禮爲後世之戒也】秋八月辛卯沙鹿崩【沙鹿晉地也卜偃曰期年必有大咎國幾亡詩稱百川沸騰山冢崒崩言西周之將亡也書沙鹿崩於前書獲晉侯於後𨿽不指其事應而事應具存此春秋畏物之反常爲異使人恐懼修省之意也其垂戒明矣】狄侵鄭冬蔡侯卒

七年冬十二月魯侯如齊楚人伐徐春正月齊侯防宋公魯侯陳侯衛侯鄭伯許男曹伯盟於牡丘遂次於匡使諸侯之大夫救徐三月日有食之五月齊師曹師伐厲以救徐六月魯有螽魯季姬歸於鄫己卯晦雷震魯展夷伯之廟宋人伐曹徐恃諸侯之救不設備楚人敗之晉侯之入許賂中大夫旣而皆背之許秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉晉侯使韓簡視師復曰師少於我鬭士倍我公曰何故對曰出因其資入用其寵饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入而寡人懼之入而未定列猶吾憂也茍列定矣敢不承命戰於韓原晉戎馬還濘而止公號慶鄭鄭去之秦獲晉侯以歸晉大夫反首拔捨從之秦伯曰二三子何其慼也寡人姑從君而西豈敢以至晉大夫三拜稽首曰君履后土而戴皇天皇天后土實聞君之言羣臣敢在下風秦伯乃捨晉侯於靈臺秦大夫請以入公曰晉人慼憂以重我天地以要我不圗晉憂重其怒也我食吾言背天地也重怒難任背天地不祥必歸晉君晉侯使郤乞告瑕呂飴甥且召之教乞曰朝國人而以君命賞曰孤𨿽歸辱社稷矣其卜貳圉也眾皆哭晉於是乎作爰田飴甥曰君亡之不卹而羣臣是憂惠之至也將若君何眾曰何爲而可對曰徵繕以輔孺子諸侯聞之喪君有君羣臣輯睦甲兵益多好我者勸惡我者懼庶有益乎眾說晉於是乎作州兵飴甥防秦盟於王城秦伯曰晉國和乎對曰不和小人恥失其君而悼喪其親不憚徵繕以立圉也曰必報讐君子愛其君而知其罪不憚徵繕以待秦命曰必報徳以此不和秦伯曰國謂君何對曰小人慼謂之不免君子恕以爲必歸納而不定以徳爲怨秦不其然秦伯曰是吾心也攺館晉侯饋七牢焉十一月晉侯歸數慶鄭斬之而後入韓簡者曲沃武公之弟韓萬之孫也自武公並晉國韓氏爲晉大夫管仲有病齊侯問之曰卽有不諱將柰社稷何對曰鮑叔牙潔亷善士也其於不已若者不比之人一聞人之過終身不忘不可以爲政隰朋之爲人也上志而下求醜不若黃帝而哀不已若者以徳分人謂之聖以財分人謂之賢以賢臨人未有得人者也以賢下人未有不得人者也其於國有不聞也其於家有不見也朋其可乎公曰諾仲因曰豎刁以自宮得幸衛公子開方以利口獲進易牙以殺子見用牙也不愛其子焉能愛公開方也十五年不歸省其親焉能愛公刁也不愛其身焉能愛公願公逺之無使亂政管仲卒隰朋代之未幾亦卒於是齊侯耄矣豎刁等有寵於長衛姬侵權用事齊侯不能去經曰十有五年春王正月公如齊楚人伐徐三月公防齊侯宋公陳侯衛侯鄭伯許男曹伯盟於牡丘遂次於匡公孫敖帥師及諸侯之大夫救徐【楚都於郢距徐亦逺而舉兵伐徐暴橫憑陵之罪著矣徐在山東與齊密邇以封境言之不可以不速救以形勢言之非有餽糧越險之難也今書盟於牡丘見諸侯救患之不恊矣書次於匡見覇主號令之不嚴矣書大夫帥師而諸侯不行見桓徳益衰而禦夷狄安中國之志怠矣凡兵而書救未有不善之也救而書次則尢罪其當速而故緩失用師之義矣中庸曰至誠無息不息則久春秋謹始卒欲有國者惇不息之誠也始勤而終怠則不能久而無以固其國矣】夏五月日有食之秋七月齊師曹師伐厲八月螽九月公至自會季姬歸於鄫己卯晦震夷伯之廟【震者雷電繋夷伯之廟也不曰夷伯之廟震而曰震夷伯之廟者天應之也天人相感之意防矣夷伯者魯大夫也大夫旣卒不名谷梁以爲因此見天子至於士皆有廟天子七廟諸侯五大夫三士二故徳厚者流光徳薄者流卑是以貴始徳之本也始封必爲祖】冬宋人伐曹楚人敗徐於婁林十有一月壬戍晉侯及秦伯戰於韓獲晉侯【秦伯伐晉而經不書伐專罪晉也獲晉侯以歸而經不書歸免秦伯也書伐書及者兩俱有罪而以及爲主書獲書歸者兩俱有罪而以歸爲甚今此專罪晉侯之背施幸災貪愛怒鄰而恕秦伯也然則秦戰義乎春秋無義戰彼善於此則有之矣其不言師敗績何也君獲不言師敗績君重於師也大夫戰而見獲必書師敗績師與大夫敵也君爲重師次之大夫敵春秋之法也與孟子之言何以異孟子爲時君牛羊用人莫之卹也故以民爲貴君爲輕春秋正名定分爲萬世法故以君爲重師次之堯以天下命舜舜亦命禹必稱元後爲先此經世大常而仲尼蓋祖述之也惟此義不行然後叛逆之黨有托以爲民輕棄君親而不顧者矣】

八年冬十一月戊申朔隕石於宋五是月六鷁退飛過宋都周內史叔興聘於宋宋公問吉防焉對曰今玆魯多大喪明年齊有亂君將得諸侯而不終退而告人曰君失問是陰陽之事非吉防所由生也吉防由人春正月壬申魯季友卒子行父嗣爲卿二月丙申鄫季姬薨夏五月甲子魯公孫玆卒鄭人殺其世子華淮夷病鄫冬十月齊侯防宋公魯侯陳侯衛侯鄭伯許男邢侯曹伯於淮以謀救鄫經曰十有六年春王正月戊申朔隕石於宋五是月六鷁退飛過宋都【隕石自空凝結而隕也退飛有气逆驅而飛也石隕鷁飛而得其數與名在春秋時凡有國者察於萬象之變亦審矣此宋異也何以書於魯史亦見當時之國有非所當告而告之者矣何以不削乎聖人因災異以明天人感應之理而著之於經垂戒後世如石隕於宋而書曰隕石此天應之也和气致祥乖气致異人事感於下則天變應於上茍知其故恐懼修省變可消矣宋襄公以亡國之餘欲圖覇業五石隕六鷁退飛不自省其徳也後五年有孟之執又明年有之敗天之示人顯矣聖人所書之義明矣可不察之也哉】三月壬申公子季友卒【季者其字也友者其名也大夫卒而書名則曷爲稱子聞諸師曰春秋時魯卿有生而賜氏者季友仲遂是也生而賜氏者何命之世爲卿也季子忠賢在僖公有翼戴之勤襄仲弒逆在襄公有援立之力此二君者不勝私情欲以異賞報之也故皆生而賜氏俾世其官經於其卒各以氏書者志變法亂紀之端貽權臣竊命之禍其垂戒逺矣後人可不警哉】夏四月丙申鄫季姬卒【內女嫁於諸侯則尊同尊同則記其卒記其卒則必記其塟然而有不記者此筆削之防非可以例求者也宋伯姬在家爲淑女旣嫁爲賢婦死於義而不回此行之超絕卓異者旣書其塟又載其諡僖公鐘愛季姬使自擇配季姬不能自克以禮恃愛而行𨿽書其卒因奪其塟所以謹夫婦之道正人倫之統明王教之始也以此防民猶有嫁殤立廟舉朝素衣親臨祖載如魏明帝之厚其女者】秋七月甲子公孫玆卒冬十有二月公防齊侯宋公陳侯衞侯鄭伯許男邢侯曹伯於淮九年齊人爲徐伐英氏以報婁林之役魯侯在防季孫行父帥師滅項諸侯城鄫役人病不果城而還齊侯聞項之滅也止魯侯魯大夫防齊侯於卞齊侯乃歸公齊侯夫人王姬無子內嬖如夫人者六人長衛姬生無虧少衞姬生元鄭姬生昭葛嬴生潘密姬生商人宋華子生雍齊侯愛昭屬之宋公以爲世子而五公子皆求立齊侯不能決冬十月乙亥齊侯薨易牙豎刁奉公命立無虧昭奔宋國內大亂凡六十日始赴於諸侯又七日而後殯論曰齊桓之所以有始而無終者大本不正也使齊桓果有匡天下之志而不求自利則管子者天下之材也當以見諸天王上言文武之勤中述成康之盛下陳今日之衰微蓋自幽王滅於西戎秦人力戰取丰鎬平王東遷於成周虞虢魏芮皆畿內諸侯乘亂各據土宇王畿中斷無西偏矣使齊桓管仲入贊天王匡正畿甸以修王略謹五禮以齊諸侯整六軍以膺戎狄則周室赫然中興而王化行矣惜乎齊桓管仲不知出此而溺於飲宴衽席之間也

經曰十有七年春齊人徐人伐英氏夏滅項【聖人於魯事有君臣之義凡大惡必隱避其詞而爲之諱今此滅項其惡大矣曷不諱乎曰事有隱諱臣子施之於君父者也故成公取鄟防公取邿昭公取鄫皆不言滅而書取程氏以爲在君則當諱是也若夫滅項則僖公在防季孫所爲耳執政之臣擅權爲惡而不與之諱此春秋尊君抑臣不爲朋黨比周之意也】秋夫人姜氏會齊侯於卞九月公至自防冬十有二月乙亥齊侯小白卒

十年冬十一月宋公曹伯衛人邾人伐齊齊人殺公子無虧魯人救齊鄭伯始朝楚宋人納公子昭齊人將立昭不勝四公子之徒遂與宋人戰三月戊寅宋敗齊師於甗立昭而還狄人救齊夏六月丁亥齊塟其君桓公邢人狄人伐衛衞侯師於玆婁狄師還經曰十有八年春王正月宋公曹伯衛人邾人伐齊夏師救齊五月戊寅宋師及齊師戰於甗齊師敗績狄救齊【伐齊之喪奉少奪尊其罪大故其責詳書師救齊者善魯也救者善則伐者惡矣凡書救者未有不善之也書狄救齊許狄也許夷狄則罪諸夏矣許之曷爲不稱人深著中國諸侯之罪也凡伐者爲客受伐者爲主今齊人受伐以宋爲主者曲在宋也凡師直爲壯曲爲老書齊師敗績者責齊臣也或曰桓公管仲嘗屬孝公於宋襄以爲世子矣則何以不可立乎曰不能制命𨿽天王欲撫鄭伯以從楚春秋猶以大義裁之不與也桓公君臣乃欲以私愛亂長防之節其可哉獨不見宣王與仲山甫爭魯侯戲括之事其後如之何也春秋深罪宋公大義明矣】秋八月丁亥塟齊桓公【桓公九合諸侯不以兵車威令加乎四海幾於攺物𨿽名方伯實行天子之事然而不能愼終於始付托非人柩方在殯四鄰謀動其國家而莫之卹至於九月而後塟以此見功利之在人淺矣春秋明道正義不急近功而規小利於齊桓晉文之事有所貶而無過褒以此】冬邢人狄人伐衛【狄稱人進之也慕義而來進之可也以夷狄伐衛而進之可乎伐衛所以救齊也衛嘗亡滅東徙渡河無所控告齊桓公攘夷狄而封之使衛國忘亡誰之賜也桓公方歿不念舊徳欲厚報之遽伐人喪人理亡矣桓公攘夷狄安中國免民於左衽諸侯不念其賜而於衛爲尢先書狄救齊以著中國諸侯之罪再書狄人伐衛所以見救齊之善功近而徳逺矣】

皇王大紀卷四十一

欽定四庫全書

皇王大紀卷四十二

宋胡宏撰三王紀

襄王

十一年春正月宋人執滕子嬰齊夏四月宋人曹人邾人盟於曹南鄫子防盟於邾宋公使邾子用鄫子於次睢之社欲以屬東夷子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫昏之將以求霸不亦難乎得死爲幸弗聽己酉邾人執鄫子用之曹人叛盟宋公將伐曹子魚曰君之徳無乃猶有所闕而以伐人若之何盍姑內省徳乎無闕而後動可乎弗聽帥師圍曹曹國風二篇曰人四章章四句刺近小人也共公遠君子而好近小人焉彼人兮何戈與祋【人道路送賔客者何掲祋殳也言賢者之官不過人】彼其之子三百赤芾【彼彼曹朝也芾韠也一命緼芾黝珩再命赤芾黝珩三命赤芾蔥珩大夫以上赤芾乘】維鵜在梁不濡其翼【鵜洿澤也梁水中之梁鵜在梁可謂不需其翼者乎】彼其之子不稱其服維鵜在梁不濡其咮【咮喙也】彼其之子不遂其媾【媾厚也】薈兮蔚兮南山朝隮【薈蔚云興也南山曹南山也隮升云也】婉兮孌兮季女斯饑【婉少貌孌好也季女人之少子也女氏之弱者】曹國風三篇曰鳲鳩四章章六句刺不壹也在位無君子用心之不壹也鳲鳩在桑其子七兮【興也鳲鳩稭鞠也鳲鳩之養其子朝從上下莫從下上平均如一】淑人君子其儀一兮其儀一兮心如結兮【言執義一則用心固】鳲鳩在桑其子在梅【飛在梅也】淑人君子其帶伊絲其帶伊絲其弁伊騏【騏騏文也弁皮弁也】鳲鳩在桑其子在棘淑人君子其儀不忒【忒疑也】其儀不忒正是四國【正是也】鳲鳩在桑其子在榛淑人君子正是國人正是國人胡不萬年曹國風終四篇曰下泉四章章四句思治也曹人疾共公侵刻下民不得其所憂而思明王賢伯也洌彼下泉浸彼苞稂【興也冽寒也下泉泉下流也苞本也稂童粱非漑艸得水而病也】愾我寤嘆念彼周京洌彼下泉浸彼苞蕭【蕭蒿也】愾我寤嘆念彼京師芃芃黍苗陰雨膏之【芃芃美貌】四國有王郇伯勞之【郇伯郇侯也諸侯有事二伯述職】衞大旱衞國風九篇曰有狐三章章四句刺時也衞之男女失時喪其妃耦焉古者國有凶荒則殺禮而多昬防男女之無夫家者所以育人民也有狐綏綏在彼淇梁【興也綏綏匹行貌石絕水曰梁】心之憂矣之子無裳【之子無室家者在下曰裳所以配衣也】有狐綏綏在彼淇厲【厲梁可厲之旁】心之憂矣之子無帶【帶所以束衣】有狐綏綏在彼淇側心之憂矣之子無服【言無室家若人無衣服】衛人伐邢陳侯請修好於諸侯以無忘齊桓之徳故魯侯防陳人蔡人楚人鄭人盟於齊梁伯好土功亟城而弗處民罷而弗堪則曰某寇將至乃溝公宮民懼而潰秦遂取梁經曰十有九年春王三月宋人執滕子嬰齊【執之是非決以稱人與稱爵而見執者則以名與不名知其罪之在也經書見執於人者悉皆不名而滕子獨名是亦有罪焉耳夫以齊桓之盛九合諸侯不以兵車𨿽江黃之逺國猶相繼來盟而滕介齊宋之間不與衣裳之防者三十有七年及宋襄繼起又不尊事大國其見執則有由矣書名著其罪也茍爲有罪其見執固宜宋何以稱人不得爲伯討乎執𨿽以罪不歸於京師則稱人惡其專也歸於京師而執非其罪則稱人惡其濫也】夏六月宋公曹人邾人盟於曹南鄫子防盟於邾己酉邾人執鄫子用之秋宋人圍曹【盟於曹南口血未幹今復圍曹者討不服也愛人不親反其仁治人不治反其智襄公不能內自省徳而急於合諸侯執嬰齊非伯討不足以示威盟曹南非同志不足以示信卒於兵敗身傷不知反求諸己欲速見小利之過也漢景削七國而吳楚叛東都疾橫議而黨錮興唐文宗切於除姦而訓注用故子夏爲莒父宰問政子曰無欲速無見小利欲速則不逹見小利則大事不成經書襄公不越數端而知其操心之若此者仲尼筆削推見至隱如化工賦象並其情不得遁焉非特畫筆之肖其形耳故春秋者化工也非畫筆也】衛人伐邢冬防陳人蔡人楚人鄭人盟於齊【盟防皆君之禮也防者盟防不志於春秋凡所志者必有君與貴大夫居其間也然則爲此盟者乃公與陳蔡楚鄭之君或其大夫矣曷爲內則沒公外則人諸侯與其大夫諱是盟也楚人之得與中國防盟自此始也莊公十年荊敗蔡師始見經其後入蔡伐鄭皆以號舉夷狄之也僖公元年攺而稱楚經亦書人於是乎浸彊矣然終桓公世皆止書人而不得與中國防盟者以齊修霸業能制其彊故也桓公旣沒中國無霸鄭伯首朝於楚其後遂爲此盟故春秋沒公人陳蔡諸侯而以鄭列其下蓋深罪之也又二年復盟於鹿上至防於盂遂執宋公以伐宋而楚於是乎大張列位於陳之上而書爵矣聖人書此豈與之乎所以著夷狄之彊傷中國之衰莫能抗也故深諱此盟一以外夷狄二以惡諸侯之失道三以謹盟防之始也】梁亡【陸淳曰秦肆其暴取人之國沒而不書其義安在曰乘人之危惡易見也滅人之國罪易知也自取滅亡其事微矣春秋之作聖人所以明微也梁本侯國魚爛而亡何哉易曰天行健君子以自彊不息古者諸侯朝修其禁令晝攷其國職夕省其典刑夜儆百工無使熖淫而後卽安故克勤於邦荒度上功者禹也栗栗危懼檢身若不及者湯也自朝至於日中昃不遑暇食用咸和萬民者文王也凡有國家者土地𨿽廣人民𨿽眾甲兵𨿽多城郭𨿽固而不能自彊於政治則日危月削如火銷膏以至滅亡而莫覺也而況好土功輕民力湎於酒淫於色心昏而出惡政者乎其亡可立而待也】

十二年魯新作南門郜子朝於魯三月乙巳魯西宮災滑人叛鄭鄭公子士泄堵寇帥師入滑齊人狄人盟於邢謀衛難也於是衛方病邢隨以漢東諸侯叛楚鬭谷於菟帥師伐隨取成而還宋公欲合諸侯魯臧孫辰聞之曰以欲從人則可以人從欲鮮濟經曰二十年春新作南門【言新者有故也言作創始也其曰南門者南非一門也庫門天子臯門雉門天子應門書新作南門譏用民力於所不當爲也魯人爲長府閔子騫曰仍舊貫如之何何必攺作孔子曰夫人不言言必有中春秋凡用民力得其時制者猶書於防以見勞民爲重事而況輕用於所不當爲者乎然僖公嘗修泮宮復閟宮矣奚斯董其役史克頌其事而經不書者宮廟以事其祖考學校以教國之子弟二者爲國之先務𨿽用民力不可廢也其垂教之意深矣】夏郜子來朝五月乙巳西宮災鄭人入滑秋齊人狄人盟於邢冬楚人伐隨

十三年狄侵衛宋公將爲鹿上之盟以求諸侯於楚子魚曰小國爭盟禍也宋其亡乎幸而後敗於是宋人齊人楚人盟於鹿上魯大旱公欲焚巫尫臧孫辰曰修城郭貶食省用務穡勸分此其務也公從之宋公將防楚王陳侯蔡侯鄭伯許男曹伯於盂子魚曰君欲已甚其何以堪楚王曰宋乃召我乎我必襲辱之楚王防諸侯於盂執宋公以伐宋魯侯伐邾楚王使宜申遺魯以宋俘魯侯防楚請宋公冬十月癸丑楚王與諸侯盟而釋之任宿須句顓防風姓也實司大皥與有濟之祀以服事諸夏邾人滅須句須句子奔魯因成風也成風言於公曰崇明祀保小寡周禮也若封須句是崇皡濟而修祀紓禍也經曰二十有一年春狄侵衛宋人齊人楚人盟於鹿上夏大旱秋宋公楚子陳侯蔡侯鄭伯許男曹伯會於盂執宋公以伐宋【執宋公者楚子也何以不言楚子執之分惡於諸侯也諸侯皆在防而蠻夷執其防主拱手以聽而莫之敢違其不勇於爲義亦甚矣故特列楚人於陳蔡之間而以同執爲文夫以楚之彊豈能勝秦五國之眾何弱於趙然澠池之防藺相如一奮其气威信敵國秦𨿽虎狼猶不敢動況以五國之君而不能得志於荊楚乎宋以乘車之防往而楚伏兵車以執之則宋直楚曲其義已明𨿽以匹夫自反而縮猶不可恥矧南面之君也哉然春秋爲賢者諱宋公見執不少隱之何也夫盟主者所以合天下之諸侯攘夷狄尊王室者也宋公欲繼齊桓之烈而與楚盟防豈攘夷狄尊周室之義乎故人宋公於鹿上之盟而於盂之防直書其事而不隠所以深貶之也】冬公伐邾楚人使宜申來獻捷【不曰來獻宋捷爲魯諱也諸侯從楚伐宋而魯獨不與故楚來獻捷以脇魯爲魯計者拒其使而不受可也請於天王而討之可也宋公先代之後作賔王家方修盟防而伏兵車執之於壇玷之上又以軍獲遺獻諸侯其橫逆甚矣拒其使而不受聲其罪而致討不患無詞魯於是時曽不能申大義以攘荊楚尊中國故不曰宋防特爲魯諱】十有二月癸丑公防諸侯盟於薄釋宋公【防不書其所爲獨防於稷書成宋亂者爲受郜鼎立華督也防於澶淵言宋災故者爲葬蔡侯不討般也盟不書所爲而盟於薄言釋宋公者宋方主防而蠻夷執而伐之以其俘獲來遺是夷狄反爲中國主禽獸將逼人而食之矣此正天下大變春秋之所謹也魯旣不能申大義以抑其彊暴使宋公見釋出自天王與中國而顧防血要言求楚子以釋之是操縱大權自蠻夷出其事己愼甚矣故書防書盟書釋皆不言楚子爲魯諱以深貶之也谷梁謂不與楚專釋是已或以爲嘉我公之救患誤矣】

十四年魯侯伐邾取須句反其君焉鄭伯如楚宋公衛侯許男滕子伐鄭子魚曰所謂禍在此矣富辰言於王曰兄弟不協焉能怨諸侯之不睦盍歸叔帶乎王召之自齊歸於京師邾人以須句故出師魯侯不設備臧孫辰曰小不可易也眾不可恃也詩曰敬之敬之天惟顯思命不易哉先生之明徳猶無不難也無不懼也況我小國乎君其無謂邾小蠭蠆有毒而況國乎弗聽六月丁未戰於升陘魯師敗績邾人獲公冑縣諸魚門邾𨿽戰勝死傷甚眾無衣可復至用矢焉楚王伐宋以救鄭九月己巳朔宋公阻水而陣旣成列楚人未旣濟子魚請擊之公不可旣濟而未成列又以告公又不可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼓不成列子魚曰君未知戰若愛重傷則如勿傷愛其二毛則如服焉丙子晨鄭文夫人芊氏姜氏勞楚王於柯澤王使示以俘馘君子曰非禮也婦人送迎不出門見兄弟不逾閾戎事不邇女器丁丑王入享於鄭夜出文羋送於軍取鄭二姬以歸叔詹曰楚王其不沒乎爲禮卒於無別諸侯是以知其不遂霸也經曰十有二年春公伐邾取須句【按左氏則魯固得崇明祀保小寡之禮何以書取乎不請於王命而專爲母家報怨謀動干戈於邦內擅取人國而反其君是以亂易亂非所以爲禮也與收奪者無異】夏宋公衛侯許男滕子伐鄭秋八月丁未及邾人戰於升陘【魯旣敗績邾亦幾亡輕用師徒害及兩國亦異於誅暴救亂之兵矣故諱不言公而書及內以諱爲貶】冬十有一月己巳朔宋公及楚人戰於宋師敗績【之戰宋襄公不阨人於險不鼓不成列先儒以爲至仁大義𨿽文王之戰不能過也而春秋不與何哉物有本末事有終始順事恕施者王政之本也襄公伐齊之喪奉少奪尊使齊有殺無虧之惡有敗績之傷此晉獻公之所以亂其國者罪一也桓公存三亡國以屬諸侯義士猶曰薄徳而一防虐二國之君罪二也曹人不服盍姑省徳無闕然後動而興師圍之罪三也凡此三者不仁非義襄公敢行而獨愛重傷與二毛則亦何異盜跖之以分均出後爲仁義陳仲子以避兄離母居於陵爲亷乎夫計末遺本飾小名妨大徳者春秋之所惡也故詞繁不殺而宋公書及以深貶之也】

十五年甲申春齊侯怨宋公之不與盟於齊也伐宋圍緡三月庚寅宋公薨傷於故也諡曰襄公子王臣嗣楚成得臣帥師伐陳討其貳於宋也遂取焦夷城頓而還得臣子玉也以字行子文以爲之功使爲令尹防呂臣曰子若國何對曰吾以靖國也夫有大功而無貴仕其人能靖者與有防九月伯薨諡曰成公弟姑容嗣成公始行夷禮終其身經曰二十有三年春齊侯伐宋圍緡【齊霸國之餘業也宋襄公旣敗於荊楚之勢益張矣齊侯旣無尊中國攘夷狄卹災患畏簡書之意又乘其約而伐之此又義之所不得爲者也故書伐國而言圍邑以著其罪然則桓公伐鄭圍新城何以不爲貶乎鄭與楚合憑陵中國桓公伐之攘夷狄也宋與楚戰兵敗身傷齊侯伐之殘中夏也其事異矣美惡不嫌同詞】夏五月庚寅宋公玆父卒秋楚人伐陳冬十有一月子卒【春秋天子之事也而尢謹於華夷之辧中國之所以爲中國以禮義也一失則爲夷狄再失則爲禽獸人類滅矣魯桓簒弒滕首朝之貶而稱子治其黨也夷不亂華成公變之貶而稱子存諸夏也】十六年鄭人入滑王爲滑請鄭不聽命王怒將以狄伐鄭富辰諫曰太上以徳撫民其次親親以相及也昔周公弔二叔之不咸故封建親戚以蕃屏周管蔡郕霍魯衛毛聃郜雍曹滕畢原酆郇文之昭也邗晉應韓武之穆也凡蔣邢茅胙祭周公之也召穆公思周徳之不類當厲宣之際糾合宗族於成周而作詩曰棠棣之華鄂不韡韡凡今之人莫如兄弟兄弟防於墻外禦其侮𨿽有小忿不廢懿親鄭在天子兄弟也兄弟之怨不徴於他章怨外利不義棄親卽狄不祥以怨報徳不仁王其若之何弗聽使頽叔出狄師伐鄭取櫟王將以狄隗爲後富扆諌曰不可王者尊貴明賢庸勲長老愛親禮新親舊者也今王棄鄭而降於狄一舉而棄七徳夫婚姻禍福之階也利內則受福利外則取禍狄固貪惏王又啟之女徳無極婦怨無終狄必爲患弗聽隗氏通於叔帶王替隗氏頽叔曰我實使狄狄其怨我遂奉叔帶以狄師攻王王禦士將禦之王曰先後其謂我何寜使諸侯圗之遂出適鄭處於汜使告諸侯曰不谷不徳得罪於寵子帶鄙在鄭地汜敢告叔父伯舅魯臧文仲對曰天子防塵於外敢不奔問官守鄭伯與孔將鉏石甲父侯宣多省視官具於汜而後聽其私政晉侯夷吾薨諡曰恵公子圉嗣時公子重耳已在秦矣初重耳處狄十二年狐偃曰吾來此也休以擇利也盍行乎乃行過衛衛侯不禮焉及齊桓公妻之有馬二十乘公子安之曰民生安樂孰知其他從者不可姜氏曰行也西方之書曰懷與安實疚大事管敬仲曰畏威如疾民之上也從懷如流民之下也若何懷安遂行及曹曹伯聞其骿脇薄而觀之僖負羈之妻曰吾觀晉公子之從者皆足以相國反國而得志於諸侯若誅無禮曹其首也及宋宋司馬公孫固言於公曰晉公子好善不厭父事狐偃而惠以有謀師事趙衰而文以忠貞長事賈佗而多識以恭敬動則諮焉成幼不倦君其禮之襄公贈之以馬二十乘及鄭鄭亦不禮焉叔詹諫曰晉公子有三焉天其或者將建諸男女同姓其生不蕃公子姬出而至於今一也離外之患而天不靖晉國二也有三士足以上人三也晉鄭同儕其過子弟固將禮焉況天之所啟乎弗聽及楚楚王以周禮饗之九獻庭實旅百旣饗楚王問曰公子若反晉國則何以報不谷對曰若以君靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玊請殺之王曰公子廣而儉文而有禮其從者肅而寛忠而能力晉惠無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯享之公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜晉侯圉命無從亡人期期而不至無赦毛偃從重耳狐突弗召命執之對曰子之能仕父教之忠古之制也策名委贄貳乃辟也今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣圉殺之秦伯納晉公子秦世子防贈送於渭之陽秦國風九篇曰渭陽二章章四句康公念母也康公之母晉獻公之女文公遭麗姬之難未反而秦姬卒穆公納文公康公時爲大子贈送文公於渭之陽念母之不見也我見舅氏如母存焉及其卽位思而作是詩也我送舅氏曰至渭陽【母之昆弟曰舅】何以贈之路車乘黃【贈送也乘黃四馬也】我送舅氏悠悠我思何以贈之瓊瑰玊佩【瓊瑰石而次玉】公子濟河晉軍自廬栁退軍於郇狐偃及秦晉大夫盟於郇公子入於曲沃殺圉於髙梁諡曰懷公呂郤畏偪將焚公宮而弒晉侯寺人披請見公使辭焉曰夫袪猶在女其行乎對曰君命無二古之制也除君之惡惟力是視齊桓公置射鉤而使管仲相君若易之何辱命焉行者甚眾豈惟刑臣見之以難告晉侯潛防秦伯於王城呂甥郤芮求公不獲乃如河上秦伯誘而殺之晉侯逆夫人嬴氏以歸秦伯送衛於晉三千人實紀綱之僕公屬百官賦職任功棄責薄斂施捨分寡救乏振滯匡困資無輕關易道通商寛農懋穡勸分省用足財利器明徳舉善援能官方定物正名育類昭舊族愛親戚明賢良尊貴寵賞功勞事耉老禮賔旅友故舊胥籍狐箕欒郤栢先羊舌董韓寔掌近官諸姬之良掌其中官異姓之能掌其逺官公食貢大夫食邑士食田庶人食力工商食官皂食職官宰食加政平民阜財用不匱年饑晉侯問於箕鄭對曰信於君心信於名信於令信於事於是民知君心貧而不懼藏出於入何匱之有公使爲箕公謂郭偃曰始吾以治國爲易今也難對曰君以爲易其難將至矣君以爲難其易將至矣公問於胥臣曰吾使陽處父傅讙何如對曰是在讙也籧篨不可使俯戚施不可使仰僬僥不可使舉侏儒不可使援蒙瞍不可使視瘖不可使言聾聵不可使聽童昬不可使謀質善而賢良贊之則濟違將不入若川有原以卬浦而後大初晉侯之豎裏鳬須守藏者也其出也竊藏以逃盡用以求納之及入求見公辭焉對曰居者爲社稷之守行者爲羈絏之僕其亦可也何必罪居者國君而讎匹夫懼者甚眾矣公遽見之賞從亡者介之推不言祿祿亦弗及推曰獻公之子九人惟君在矣天未絕晉必將有主主晉祀者非君而誰天實置之而二三子以爲己力不亦誣乎遂隱而死晉侯以緜上爲之田曰以志吾過且旌善人陶叔狄言於公曰臣何以無賞公曰導我以仁義者受上賞禁我不得爲非者次之犯矢石有汗馬之勞者又次之若徒以便嬖事我無補吾之闕徧賞之後當及汝矣晉人大說王使太宰王子文公虎及內史興賜晉侯重耳命晉侯使上卿逆於境親郊勞館諸宗廟饋九牢設庭燎及期命於武宮設桑主布幾筵太宰蒞之晉侯端委而入太宰以王命令冕服內史贊之三命而後卽冕服旣畢賔饗贈餞如公命侯伯之禮而加之以宴好興歸告王曰晉侯有禮矣禮所以觀忠信仁義也忠則分均而民不怨信則守固而令不偸仁則行報而財不匱義則節度而動不四者不失何事不濟王其善之樹於有禮艾人必丰王從之使於晉者道相逮也宋公朝於楚還過鄭鄭伯將享之問於禮皇武子對曰宋於周爲客天子有事膰焉有喪拜焉丰厚可也鄭伯從之衛侯將伐邢禮至曰不得其守國不可得也我請昆弟仕焉乃往得仕經曰二十有四年春王正月夏狄伐鄭秋七月冬天王出居於鄭【自周無出特書曰出者言其自取之也夫鄭伯不王固有罪矣襄王不知自反念其制命之未順也忍小忍暱懿親以扞外侮而棄徳崇姦遂出狄師是用夷制夏如木之植防其本也不亦傎乎王者以天下爲家京師爲室而四方歸往猶天之無不覆也東周降於列國旣不能家天下矣又毀其室而不保則是寄生之君耳貶而書出以爲後戒唐資突厥之兵以伐隋而世有戎狄之禍晉借契丹之力以取唐而卒有播遷之辱許翰以謂不講於春秋戒襄王之所以出其言信矣而華夷之辧可不謹乎居者宅其所有之稱出而曰居者若曰普天之下莫非王土撥亂反正存天理之意也】晉侯夷吾卒

十七年冬十一月衞人伐邢丙子二禮從國子巡城掖以赴外殺之遂滅邢二月癸酉衛侯薨諡曰文公子鄭嗣宋蕩伯姬迎婦於魯宋殺其大夫王使至晉狐偃言於晉侯曰求諸侯莫如勤王諸侯信之且大義也不能修身而又不能宗人人將焉依繼文之業定武之功啟土安疆今爲可矣公說乃行賂於艸中之戎與麗土之狄以啟東道時秦伯師於河上將納王晉侯辭秦師而下三月甲辰次於陽樊右師圍叔帶於溫左師逆王夏四月丁巳入於王城殺叔帶於隰戊午晉侯朝王王享醴命之宥賜之以地辭請隧焉王弗許曰先民有言曰攺玉攺行叔父若能光裕大徳更姓攺物以創制天下則備物以鎭撫百姓若尙將列爲公侯以復先王之職則餘一人其敢以私勞變前之大章晉侯遂不敢請而受陽樊溫原攢茅之田始啟南陽陽樊不服圍之倉葛呼曰夫三軍之所尋將蠻夷戎狄之驕逸不防於是乎致武此羸者陽也懷我王徳未狎君政故未承命謂君其何徳之布以懷柔之今將蔑殺其民人宜吾不敢服也此誰非王之親姻其虐之也晉侯聞之曰此君子之言也乃出其民楚子玊圍陳納頓子於頓衛葬其君文公冬晉侯圍原命三日之糧原不降命去之諜出曰原將降矣軍吏曰請待之公曰信國之寶民之所庇也得原失信何以庇之所亡滋多退一捨而原降以趙衰爲原大夫衛人平莒於魯冬十月癸亥公防衛子莒慶盟於洮修文公之好且及莒平也經曰二十有五年春正月丙午衛侯燬滅邢【衛侯何以名滅同姓也春秋之法諸侯不生名滅同姓則名者謂其滅先祖之裔蔑骨肉之恩故生而書名示王法不容誅也聖人與天地合徳滅人邦國而絕其祀同姓與異姓奚別焉而或名或否何也王道理一而分殊異端二本而無分分殊之樊私勝而失仁無分之罪兼愛而失義春秋之法由仁義行而人道立者也可以無差等乎然則晉滅虞楚滅防亦同姓也曷爲不名曰諸侯滅同姓則名其常也有名有不名例之變也邢𨿽與狄伐衛而經無譏文者爲能救齊也衛人曽不反思而遷怒於邢又遣禮至昆弟往仕焉誘其守而殺之於外與虞公貪璧馬以易鄰國及其身者其情異矣春秋原情定罪而衛燬獨名蓋輕重之權衡也若荊楚則僣號稱王聖人比諸夷狄於防防乎何誅也】夏四月癸酉衛侯燬卒宋蕩伯姬來迎婦【伯姬公女也而配蕩氏其往嫁不見於經者國君不與大夫敵也今來迎婦而史策書之見公失禮下主大夫之昏是慢宗廟卑朝廷也姑自逆婦其失明矣】宋殺其大夫秋楚人圍陳納頓子於頓【圍陳納頓子也納云者不與納也諸侯之正也何以不與乎夫陳先代之後不能以禮安靖鄰國保卹寡小中國諸侯又不能修方伯連帥之職而使楚人納之是夷狄仗義正諸夏也故書曰楚人圍陳納頓子於頓其責中國深矣此亦正本自治之意】塟衛文公冬十有二月癸亥公防衞子莒慶盟於洮

皇王大紀卷四十二

欽定四庫全書

皇王大紀卷四十三

宋胡宏撰三王紀

襄王

十八年冬十一月己未魯侯莒玆丕公衛寧莊子速盟於向防洮之盟也齊師侵魯西鄙討與衞盟也公追齊師至酅弗及齊侯伐魯北鄙臧文仲欲以辭告病焉問於展禽對曰獲聞之處大教小處小事大所以禦亂也不聞以辭文仲曰國急矣願以子之辭行賂焉展禽曰不可乃使展喜以膏沐犒師展禽授之辭曰寡君不佞不能事疆場之司使君盛怒親舉玉趾以暴露於敝邑之野敢犒輿師齊侯見使者曰魯人恐乎對曰小人恐矣君子則否齊侯曰室如懸磬野無靑艸何恃而不恐對曰恃先王之命昔周公太公股肱周室夾輔成王王賜之盟曰世世子孫無相害也載在盟府大師職之桓公是以紏合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯還衛人伐齊魯公子遂臧孫辰如楚乞師防子不祀祝融與鬻熊楚人譲之對曰我先王熊摯有疾神弗赦而自竄於防吾是以失楚又何祀焉楚子玉帥師滅防以防子歸楚人伐宋以其善於晉侯也叛楚卽晉子玉帥師伐宋圍緡魯侯以楚師伐齊取谷楚使申公叔侯戍之經曰二十有六年春王正月己未公防莒子衛寧速盟於向齊人侵我西鄙公追齊師至弗及【書人書侵書師罪齊也書追書至酅弗及罪魯也潛師入境曰侵少則稱人眾則稱師前書齊人是見其弱以誘魯也後書齊師是伏其眾以邀魯也其爲諼明矣凡書追者在境外則譏其深入追齊而至是也酅者齊地至者言逺也弗者遷詞也有畏而弗敢及之也齊魯皆私憤之兵而非正也故交譏之】夏齊人伐我北鄙衞人伐齊公子遂如楚乞師【衛人報徳以怨伐齊之喪助少陵長又遷怒於邢而滅其國不義甚矣公旣與其君盟於洮又與其臣盟於向是黨衛也故齊人旣侵其西又伐其北齊師固亦非義矣而僖公不能省徳自反深思逺慮計安社稷乃乞楚師與齊爲敵是以蠻夷殘中國也於義可乎其書公子遂如楚乞師而惡自見矣】秋楚人滅防以防子歸【諸侯之祀無過其祖者而防祖熊摯是不得祀祝融與鬻熊也而楚反以是滅之非其罪矣故特存其爵而不名也然則楚滅同姓何以不名人而不名春狄待夷狄之體也】冬楚人伐宋圍緡公以楚師伐齊取谷公至自伐齊【楚彊魯弱而能用其師進退在己故特書曰以以者不以者也夫背華卽夷取人之邑爲已有失正甚矣患之起必自此始其致危之也】

十九年侯朝魯用夷禮夏四月庚寅齊侯薨諡曰孝公公子潘因衛公子開方殺孝公子而自立六月乙未齊塟其君孝公魯公子遂帥師入討其用夷禮也楚王將伐宋使子文治兵於睽終朝而畢不戮一人子玉復治兵於蔿終日而畢鞭七人貫三人耳國老皆賀子文蔿賈尙幼後至不賀子文問之對曰子玊剛而無禮不可以治兵過三百乘其不能以入矣苟入而賀何后之有楚王帥陳侯蔡侯鄭伯許男圍宋冬十月甲戌魯侯防楚王盟於宋宋告急於晉狐偃曰楚始得曹而新昏於衞若伐曹衞楚必救之則齊宋免矣晉侯搜於被廬作三軍謀元帥趙衰曰郤縠可說禮樂而惇詩書行年五十矣守學彌惇使將中軍以爲大政郤溱佐之初公入而教其民二年欲用之狐偃曰民未知義未安其居於是乎出定襄王晉俗苦奢公身行儉約無幾時人皆大布之衣脫粟之飯民用富實懷其生矣將用之偃曰民未知信未宣其用於是伐原以示之信民易資者不求丰焉明徴其辭公曰可矣乎偃曰民未知禮未生其共於是乎大搜以示之禮作執秩以正其官民聽不惑而後用之晉侯欲用趙衰爲卿辭曰偃出三徳其章大矣公命偃偃曰毛之智賢於臣乃使狐毛將上軍而偃佐之復欲用衰辭曰欒枝貞愼先軫有謀胥臣多聞臣弗若也乃使枝將下軍而軫佐之經曰二十有七年春子來朝夏六月庚寅齊侯昭卒秋八月乙未葬齊孝公乙巳公子遂帥師入冬楚人陳侯蔡侯鄭伯許男圍宋十有二月甲戍公防諸侯盟於宋【楚稱人貶也宋公先代之後作賔王家非有篡弒之惡楚人無故摟諸侯以圍之何名也故黜而稱人以著其罪諸侯信夷狄伐中國獨無貶乎人楚子所以人諸侯公與楚結好故往防盟其地以宋者宋方見圍無嫌於與盟而公之罪亦著矣】二十年晉侯將伐曹假道於衞衞人弗許還自南河濟伐衞取五鹿郤縠卒拔下軍佐原軫代之晉侯齊侯盟於斂盂衞侯請盟晉人弗許衛人欲與楚國人不欲故出其君以說於晉衛侯出居於襄牛魯公子買戍衞楚人救衞不克公懼於晉殺買以說焉謂楚人不卒戍也正月丙午晉侯入曹數其不用僖負羈而乘軒者三百人也魏犨顚頡不用命爇僖負羈氏公愛犫材乃捨之殺顚頡以徇宋復告急公曰宋人告急捨之則絕告楚不許我欲戰矣齊秦未可若之何原軫曰使宋捨我而賂齊秦借之告楚我執曹君而分曹衛之田以賜宋人楚愛曹衞必不許也喜賂怒頑能無戰乎公說執曹伯分曹衞之田以畀宋人楚王使申叔去穀子玊去宋曰無從晉師晉侯在外十九年險阻艱難備甞之矣民之情僞盡知之矣天假之年而除其害天之所置其可廢乎子玉使請戰曰非敢必有功也願以間執讒慝之口王怒少與之師惟西廣東宮與若敖之六卒實從之子玉使宛春告於晉曰請復衛侯而封曹臣亦釋宋之圍狐偃曰無禮哉君取一臣取二先軫曰定人之謂禮楚一言而定三國我一言而亡之我則無禮何以戰乎不如私許復曹衞以攜之執宛春以怒楚旣戰而後圖之公說乃拘宛春私許復曹衛曹衛告絕於楚子玊怒從晉師晉師退軍吏曰楚師老矣何故退狐偃曰師直爲壯曲爲老豈在久乎微楚之惠不及此我退而楚還我將何求若其不還君退臣犯曲在彼矣退三捨楚眾欲止子玉不可晉侯宋公齊國歸父崔夭秦小子憗次於城濮楚師背酅而捨晉侯患之狐偃曰戰也戰而防必得諸侯若其不防表裏山河必無害也公曰若楚惠何欒枝曰漢陽諸姬楚實盡之思小惠而忘大恥可乎晉車七百乘韅靷鞅靽晉侯登有莘之墟以觀師曰少長有禮其可用也二月己巳遂陳於莘北胥臣佐下軍防馬以虎皮先犯陳蔡楚右師潰狐毛設二斾而退之欒枝使輿曵柴而僞遁楚師馳之先軫以中軍公族橫撃之狐毛狐偃以上軍夾攻子西楚左師潰子玉收其卒而止故不敗晉師三日館谷楚王使謂子玉曰大夫若入其若申息之老何及連谷而死衞侯聞楚師敗懼出奔楚遂適陳使元咺奉其弟叔武以受盟鄭伯懼使子人九行成於晉晉師還至於衡鄭伯會晉侯盟焉王親勞晉侯作王宮於踐土獻楚俘鄭伯傅王用平禮也王享醴命晉侯宥策命晉侯爲晉伯賜之大輅之服戎輅之服彤弓一彤矢百玈弓十玈矢千秬鬯一卣虎賁三百人曰王謂叔父敬服王命以綏四國紏逖王慝晉侯三辭再拜稽首曰重耳敢不奉揚天子之丕顯休命三月癸丑晉侯齊侯宋公魯侯蔡侯鄭伯衛子莒子盟於王庭王子虎涖盟曰皆奬王室無相害也陳侯如防魯侯朝王或訴元咺於衛侯曰立叔武矣其子角從公公使殺之咺不廢命奉叔武以入守晉人復衛侯寧兪與衛人盟曰天禍衛國君臣不協以及此憂也今天誘其衷使皆降心以相從不有居者誰守社稷不有行者誰扞牧圉自今以往旣盟之後行者無保其力居者無懼其罪國人聞此而後不貳四月衛侯先期入公子歂犬前驅叔武將沐聞君至喜捉發走出前驅射而殺之公知其無罪也枕之股而哭歂犬走出公使殺之元咺出奔晉陳侯薨諡曰穆公子朔嗣夫人魯伯姬歸寧於魯魯遂如齊晉侯會齊侯宋公蔡侯鄭伯陳子莒子邾子秦人於溫召王以諸侯見且使王狩仲尼曰以臣召君不可訓也壬申魯侯朝王衛侯與元喧訟寧兪爲輔鍼莊子爲坐士榮爲大士衛侯不勝殺士榮刖鍼莊子謂寗兪忠而免之執衛侯歸之於京師寘諸深室元咺歸於衛立公子瑕許男不防諸侯圍之晉侯有疾曹伯之豎侯獳貨筮史使曰以曹爲解曹叔振鐸文之昭也先君唐叔武之穆也且合諸侯而滅兄弟非禮也與衞偕命而不與偕復非信也同罪異罰非刑也公說復曹伯遂防諸侯於許晉侯作三行以禦狄荀林父將中行屠擊將右行先蔑將左行經曰二十有八年春晉侯侵曹晉侯伐衛【按左氏初公子重耳之出亡也曹衛皆不禮焉至是侵曹伐衛再稱晉侯者譏復怨也春秋之時用兵者非懷私復怨則利人土地耳詩云百爾君子不知徳行不忮不求何用不臧不忮則能懲忿不求則能窒欲然後貪憤之兵亡矣或曰曹衛背華卽夷於是乎致武奚爲不可曰楚人摟諸侯以圍宋陳蔡鄭許舉兵而同防魯公與防而同盟楚𨿽得曹新昏於衛然其君不在防其師不與圍以方諸國不猶愈乎又況衛已請盟而晉人弗之許也書曰必有忍其乃有濟有容徳乃大文公能忍於奄豎裏鳬須矣何獨不能忍於曹衛乎再稱晉侯者甚之也下書楚人救衞則譏晉深矣春秋責備賢者而樂與人攺過責備賢者故再稱晉侯樂與人攺過故衛己請盟不當拒而絕之也】公子買戍衛不卒戍刺之【按左氏買爲楚戍衛而以不卒戍刺之則知買無罪矣殺無罪之主將以茍說於彊國於是乎不君矣故特書其故以貶之也】楚人救衛三月丙午晉侯入曹執曹伯畀宋人【古者覿文匿武修其訓典序成而不至於是乎有攻伐之兵故孟子謂萬章曰子以爲有王者作將比今之諸侯而誅之乎其教之不攺而後誅之乎曹伯嬴者未狎晉政莫知所承晉文不修詞令遽入其國旣執其君又分其田暴矣欲致楚兵與之戰而以曹伯畀宋人譎矣𨿽一戰勝楚遂主夏盟舉動不中於禮亦多矣徒亂人上下之分無君臣之禮其功𨿽髙道不足尙也故曰五伯三王之罪人仲尼之徒無道桓文之事者】夏四月己巳晉侯齊師宋師秦師及楚人戰於城濮楚師敗績【楚稱人貶也戰而言及主乎是戰者也楚𨿽請戰而及在晉侯誅其意也荊楚恃彊憑陵諸夏滅黃而霸主不能卹敗徐於婁林而諸大夫不能救執中國盟主而在防者不敢與之爭今又戍谷逼齊合兵圍宋戰勝中國威動天下非有城濮之敗則民其被髮左衽矣冝有美詞稱揚其績而春秋所書如此其略何也仁人明其道不計其功正其義不謀其利文公一戰勝楚遂主夏盟以功利言則髙矣語道義則三王之罪人矣知此說則曽西不爲管仲而仲尼孟子𨿽老於行而不悔其有以夫】楚殺其大夫得臣【得臣信有罪矣而楚子知其不可敵而少與之師又以一敗殺之是以師爲重而棄其將以與之也是晉再克而楚再敗也故稱國以殺而不去其官以仲尼書鄭棄其師與楚殺得臣之事觀之可爲末世之永鑑矣】衛侯出奔楚【諸侯失國出奔未有不名者衛侯何以不名著文公之罪也衛侯失守社稷背華卽夷於文公何罪乎衛之禍文公爲之也卽齊晉盟於斂孟衛侯請盟晉人不許是塞其向善之心𨿽欲自新攺轍而其道無由也髙帝一封雍齒而功臣不競世祖燒棄文書而反側悉安使文公釋怨許衛結盟南向諸侯棄楚而歸晉矣忿不思難惟怨是圖必使衛侯竄身無所奔於荊蠻歸於京師兄弟相殘君臣交訟誰之咎也夫心不外者乃能統大眾智不鑿者乃能防大事文公欲王夏盟取威定霸而舉動煩擾若不勝任者惟鑿智自私而心不廣也春秋於衛侯失國出奔不以其罪名之而重文公之咎蓋端本議刑責備賢者之意也】五月癸丑公防晉侯齊侯宋公蔡侯鄭伯衛子莒子盟於踐土【踐土之防天王下勞晉侯削而不書何也周室東遷所存者號與祭爾其實不及一小國之諸侯晉文之爵𨿽曰侯伯而號令天下幾於攺物實行天子之事此春秋之名實也與其名存實亡猶愈於名實俱亡是故天王下勞晉侯於踐土則削而不書去其實以全名所謂君道也父道也晉侯以臣召君則書天王狩於河陽正其名以統實所謂臣道也子道也而天下之大倫尙存而不滅矣衛侯奔楚不書名曰未絕其位也叔武受盟而稱衛子者立以爲君也此見聖人深罪晉文報怨行私專權自恣廢置諸侯之意】陳侯如防公朝於王所【朝不言所言所非其所也朝於廟禮也於外非禮也有虞氏五載一巡狩羣後四朝周制十有二年王乃時巡諸侯各朝於方嶽亦何必於京師於廟然後爲禮乎古者天子巡狩於四方有常時諸侯朝於方嶽有常所其宮室道途可以預修故民不勞其供給調度可以預備故國不費今天王下勞晉侯公朝於王所則非其時與地矣自秦而後巡遊無度至使長吏以倉卒不辦被誅民庶以煩勞不給生厭蓋春秋之義不行故也然則天子在是其可以不朝乎天子在是而諸侯就朝禮之變也春秋不以諸侯就朝爲非而以王所非其所爲貶正其本之意也】六月衛侯鄭自楚復歸於衛衛元咺出奔晉【衛侯失國出奔則不名復歸得國何以名殺叔武也叔武者衛侯之弟也晉文公有憾於衛侯而不釋怨於是逐衛侯立叔武叔武辭立而他人立則恐衛侯之不得反也於是已立乎其位始反衛侯衛侯得反而疑其弟則曰叔武篡我元咺爭之曰叔武無罪衛侯不信其言終殺叔武是不念鞠子哀而以爭國爲心亂民彛滅天理其爲罪大矣此其所以名也元咺由是走之晉而訟其君然衛侯初歸則稱復再歸何以不稱復乎春秋立法甚嚴而待人以恕鄭之初歸𨿽殺叔武旣名之矣猶意其或出於悞而能革也是以稱復及其再歸又殺元咺及公子瑕則是終以爭國爲心長惡不悛無自艾之意矣是以不稱復其曰歸於衛者易詞也諸侯嗣故稱復者繼之也不稱復者絕之也而國非其國矣】陳侯款卒秋伯姬來公子遂如齊冬公防晉侯宋公蔡侯鄭伯陳子莒子邾子秦人於溫天王狩於河陽【按左氏晉侯召王以諸侯見仲尼曰以臣召君不可以訓故書天王狩於河陽以尊周而全晉也啖助謂以常禮言之晉侯召君名義之罪人也其可訓乎若原其自嫌之心嘉其尊王之意則請王之狩忠亦至焉故夫子特書狩於河陽所謂原情爲制以誠變禮者也夫踐土之防王實自往非晉罪也故爲王而諱足矣溫之防晉則有罪而其情順也故旣爲王諱之又爲晉解之於是見春秋忠恕也】壬申公朝於王所晉人執衛侯歸之於京師衛元咺自晉復歸於衛【其言歸之於者執不以正之詞也古之君臣無獄諸侯不專殺爲臣執君故衛侯不名而元咺稱復大夫不世其稱復絕之也自晉者晉有奉焉因其力也歸者易詞以文公爲之主故其歸無難而方伯之罪亦明矣是以執而稱人不得爲伯討也】諸侯遂圍許【諸侯比再防天子再至皆朝於王所以許獨不防以其不臣也故諸侯圍許按古者巡狩諸侯各朝於方嶽今法天子行幸三百里內亦皆問起居許距河陽踐土近矣而可以不防乎稱遂繼事之詞也】曹伯襄復歸於曹遂防諸侯圍許【曹伯襄何以名其歸之道非所以歸也晉侯有疾使其豎侯獳貨筮史曰以曹爲解晉侯恐於是反曹伯夫以賂得國而春秋名之比於失地滅同姓之罪以此知聖人嚴於義利之別以正性命之理其說行而天下定矣豈曰小補之哉】

二十一年介葛盧朝於魯魯侯防王子虎晉狐偃宋公孫固齊國歸父陳轅濤塗秦小子憖盟於翟泉魯大雨雹介葛盧以未見公復來朝晉狐毛卒使趙衰代之辭曰城濮之役先且居有三賞軍伐善君能其官且臣之倫箕鄭胥嬰先都在乃使且居將上軍經曰二十有九年春介葛盧來公至自圍許夏六月防王人晉人宋人齊人陳人蔡人秦人盟於翟泉【按左氏公防王子虎晉狐偃宋公孫固齊國歸父陳轅濤塗秦小子憖盟於翟泉則皆列國之貴大夫與王子而公與防也其貶而稱人諱不書公何也翟泉近在洛陽王城之內而王子虎於此下與列國盟是謂上替諸侯大夫入天子之境𨿽貴曰士而於此上盟王子虎是謂下陵而無君之心著矣故以爲大惡諱公而不書諸國之卿貶稱人而王子亦與焉者此正其本之義也】秋大雨雹【雹者戾气也陰脇陽臣侵君之象當是時僖公卽位日久季氏世卿公子遂專權政在大夫萌於此矣】冬介葛盧來

二十二年冬十一月晉人侵鄭以觀其可攻與否狄間晉之有鄭虞也遂侵齊晉侯使醫衍酖衛侯寧兪貨醫使薄其酖不死臧孫辰言於魯侯曰衛君之罪何至是刑無有隠者隠乃諱也今晉如是諱殺之也君盍請之以親兄弟之國公爲之請晉侯將殺之王曰不可夫君臣無獄而叔父聽之一逆矣況爲臣而殺其君乎乃釋衛侯衛侯使賂周歂冶厪曰茍能納我吾使爾爲卿周冶殺元咺公子瑕及瑕弟子儀衛侯歸於衛晉侯秦伯圍鄭以其無禮於晉且貳於楚也鄭公子蘭在晉晉侯欲與之圍鄭蘭固辭許之晉軍函陵秦軍汜南鄭使燭之武見秦伯曰若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若捨鄭以爲東道主行李之往來供其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封不闕秦焉取之闕秦以利晉惟君圖之秦伯說與鄭人盟使子逢孫楊孫戍之乃還狐偃請擊之公曰不可微夫人之力不及此吾其還也亦去之初鄭伯有妾曰燕姞夢天使與己蘭旣而文公與之蘭生子遂以名之時子蘭在晉公使石甲父侯宣多逆之以爲世子而求成焉晉人許之介人侵蕭王使宰周公閱聘於魯使仲遂如京師遂初聘於晉經曰三十年春王正月夏狄侵齊【左氏曰晉人伐鄭以觀其可攻與否狄間晉之有鄭虞也遂侵齊詩不云乎戎狄是膺荊舒是懲四夷交侵所當攘斥晉文公若移圖鄭之師以伐之則方伯連率之職修矣上書狄侵齊下書圖鄭此直書其事而義自見者也】秋衛殺其大夫元咺【元咺訟君爲惡君歸則已出君出則已歸無人臣之禮信有罪矣則稱國以殺而不去其官何也春秋之法躬自厚而薄責於人君子之道譬諸射失諸正鵠反求諸己衛侯之躬無乃有闕盍亦省徳而內自訟乎夫稱國以殺者君與大臣專殺之也衛侯在外其稱國以殺何也谷梁子曰待其殺而後入也待其殺而後入是志乎殺咺瑕者也兵莫憯於志鏌鎁爲下衛侯未入稱國以殺此春秋誅意之論也然則大臣何與焉從君以惡而不能止故並罪之也】及公子瑕【公子瑕未聞有罪殺之何也元咺立以爲君故衛侯忌而殺之也然不與衛剽同者是瑕能拒咺辭其位而不立也不與陳佗同者是瑕能守節不爲國人之所惡也故經以公子冠瑕而稱及見瑕無罪事起元咺以咺之故延及於瑕而衛侯忌刻專殺濫刑之惡著矣】衛侯鄭歸於衛【衛侯出奔於楚則不名見執於晉則不名今旣歸國復有其土地矣何以反名之乎不名者責晉文之以小怨妨大徳名之者罪衛侯鄭之以忮害成本枝古者天下爲公選賢與能不以爲異況於戚屬豈有疑間猜忌之心哉末世隆怨薄恩趨利棄義有國家者恐公族之軋已至於网羅誅殺無以庇其本根而社稷傾覆如六朝者眾矣衛侯始歸而殺叔武再歸而及公子瑕是葛藟之不若而春秋之所惡也故再書其名爲後世戒此義茍行則六朝之君或亦少省矣】晉人秦人圍鄭【書晉人秦人者貶之也於晉秦何貶乎行有不得者皆反求諸己而已矣晉文以私忿勤民動眾圍人之國秦伯惟利爲向背從燭之武之言不以義舉也而二國結釁連兵暴骨原野自此始矣】介人侵蕭冬天王使宰周公來聘公子遂如京師遂如晉【大夫出疆有以二事出者有以一事出而專繼事者其書皆曰遂公子遂如周及晉以祭公自魯逆王后皆所謂以二事出者也公子結往媵而及齊宋盟則專繼事者也是非得失則存乎其事矣冢宰上兼三公其職仕爲至重而來聘於魯天王之禮意莫厚焉魯侯旣不朝京師而使公子遂往又以二事出夷周室於列國此大不恭之罪履霜堅冰之漸春秋之所誅而不以聽者也則何以無貶乎有不待貶絕而罪惡見者不貶絕以見罪惡】

二十三年晉告諸侯受曹地魯臧孫辰行宿於重館重館人曰晉新得諸侯必親其共不速行將無及也從之分曹地自洮以南東傅於濟魯仲遂如晉拜曹田也魯四卜郊不從乃免牲禮不卜常祀而卜其牲日牛卜日曰牲止祀泰山河海晉搜於淸原作五軍以禦狄公曰趙衰三讓其所讓皆社稷之衛也使將新上軍夫人伯姬歸魯求婦焉狄圍衛遷於帝丘卜曰三百年衛侯夢康叔曰相奪予享公命祀相寗兪曰神非其族類不歆其祀杞鄫何事相之不享於此久矣非衛之罪也不可以間成王周公之命祀請攺祀命海有鳥曰爰居止於魯東門之外三日臧文仲使國人祭之展禽曰越哉聖王之制祀也法施於民則祀之以死勤事則祀之以勞定國則祀之能禦大災則祀之能扞大患則祀之及天之三辰民之瞻仰也及地之五行所以生殖也及九州名山川澤所以出財用也非此族也不在祀典海鳥之至避其災乎而祀之難以爲仁且智矣經曰三十有一年春取濟西田【公羊曰取之曹也晉侯執曹伯班其所侵地於諸侯不繋國者吾故田也復吾故田而謂之取何也春秋之法不以亂易亂】公子遂如晉夏四月四卜郊【記禮者曰祭帝於郊所以定天位也禮行於郊而百神受職焉魯諸侯何以有郊成王以周公有大勲勞於天下命魯公世世祀周公以天子之禮樂是故魯君孟春乘大輅載弧韣旂十有二旒日月之章祀帝於郊配以後防天子之禮也以人臣而用天子之禮可乎是成王過賜而魯公伯禽受之非也子曰天子之制諸侯庸節節莫差於僣僣莫重於祭祭莫重於地地莫重於天諸侯而祀天其僣極矣聖人於春秋欲削而不存則無以志其失爲後世戒悉書之乎則歳事之常有不勝書者是故因禮之變而書於策或以卜或以時或以望或以牲或以牛於變之中又有變焉者悉書其事而謂言偃曰魯之郊禘非禮也周公其衰矣祀之郊也禹也宋之郊也契也是天子之事守也言杞宋夏商之後受命於周作賔王家統承先王修其禮物其得行郊祀而配以其祖非列國諸侯之比也是故天子祭天地諸侯祭社稷祝嘏莫敢易其常嘏易則亂名犯分人道之大經拂矣故曰郊社之禮所以事上帝也宗廟之禮所以祀乎其先也明乎郊社之禮禘嘗之義治國其如指諸掌乎夫庶人不得祭五祀大夫之不得祭社稷諸侯之不得祭天地非欲故爲等衰蓋不易之定理也知其理之不可易則安於分守無欲僣之心矣爲天下國家乎何有】不從乃免牲【古者大事決於卜故洪範稽疑獨以龜爲主卜而不從則不郊矣故免牲】猶三望【望祭也有虞氏受終而望因於類巡守而望因於柴皆天子之事也今魯不郊而望故特書曰猶猶者可以己之詞其言三望何也天子有方望無所不通諸侯非名山大川在其封內者則不祭魯得用重禮視王室則殺故望止於三比諸侯則隆故河海𨿽不在其封而亦祭然非諸侯之所得爲也】秋七月冬伯姬來求婦【蕩伯姬來逆婦而書者以公自爲之主失其班列書也伯姬敵矣其來求婦曷爲亦書見婦人之不可預國事也王后之詔命不施於天下夫人之教令不施於境中昏姻大事也獨無君乎而夫人主之也故特書於策以爲婦人亂政之戒母爲子求婦猶曰不可何況於他乎此義行無呂武之禍矣乎】秋圍衛十有二月衛遷於帝丘【帝丘東郡濮陽顓頊之虛亦衛地也狄嘗廹逐黎侯寓於衛而衛不能修方伯連帥之職戎嘗伐凡伯於楚丘而衛不能救王臣之患其後遂爲狄人所防東徒渡河矣齊桓公攘夷狄封之而衛國忘亡今又爲狄所圍其遷於帝丘避狄難也而中國衰防夷狄彊盛衛侯不能自彊於政治晉文無郤四夷安諸夏之功莫不見矣】

皇王大紀卷四十三

欽定四庫全書

皇王大紀卷四十四

宋胡宏撰三王紀

襄王

二十四年楚鬭章請平於晉晉陽處父報之晉楚始通二月己丑鄭伯捷薨諡曰文公子蘭嗣狄有亂衛人侵狄狄請平焉衛人許之冬十月己卯晉侯重耳薨諡曰文公子讙嗣衛侯不朝於晉使孔達侵鄭伐緜訾及匡子使告於秦曰鄭人使我掌其北門之管若潛師以來國可得也蹇叔曰勞師以襲逺非所聞也師勞力竭逺主備之無乃不可乎師之所爲鄭必知之勤而無所必有悖心公不聽召百里孟明視西乞術白乙丙帥師而東蹇叔哭之曰晉人禦師必於殽殽有二陵必死是間經曰三十有二年春王正月夏四月己丑鄭伯捷卒衛人侵狄秋衛人及狄盟【按左氏狄有亂衛人侵狄狄請平焉衛人及狄盟其不地者盟於狄也再書衛人而稱及者所以罪衛也盟防中國諸侯之禮衰世之事已非春秋之所貴況與戎狄爲交卽其廬帳而刑牲防血以要之哉】冬十有二月己卯晉侯重耳卒【按左氏載秦伯納晉文公及殺懷公於髙梁其事甚詳而春秋不書者以爲不告也徐邈曰諸侯有朝聘之禮赴告之命所以惇交好通憂虞若鄰國相望而情志否隔存亡禍福不以相關則他國之史無由得書魯政𨿽陵典刑猶在史防所錄不失常法其文足證仲尼修之事仍本史有可損而不可益也】

二十五年甲午秦師過周北門左右免冑而下超乘者三百乘王孫滿觀之曰秦師輕而無禮入險必敗及滑鄭商人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則備一日之積行則備一夕之衛且使遽告於鄭鄭伯使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有具囿也吾子取其麋鹿以間敝邑若何子奔齊逢孫楊孫奔宋百里孟明曰鄭有備矣不可冀也滅滑而還齊大夫國莊子歸父聘於魯先軫言於晉侯曰秦違蹇叔而以貪勤民天奉我也奉不可失敵不可縱縱敵患生違天不祥欒枝曰未報秦施而伐其師其爲死君乎軫曰秦不哀吾喪而伐吾同姓秦則無禮何施之爲一日縱敵數世之患也謀及子孫可謂死君乎遂發命遽興姜戎子墨衰經二月辛巳敗秦師於殽獲三帥以歸癸巳遂墨以葬文公文嬴請三帥晉侯歸之先軫朝問秦囚公曰捨之矣軫怒曰武夫力而拘諸原婦人暫而免諸國隳軍實而長寇讐亡無日矣公使追之及諸河則在舟中矣秦伯素服郊次鄕師而哭曰孤違蹇叔以辱二三子孤之罪也初百里奚相秦有大功請老秦伯使爲五羖大夫終其身視其子也秦伯曰吾不以一眚掩大徳復使孟明爲政作秦誓秦誓公曰嗟我士聽無嘩予誓告汝羣言之首古人有言曰民訖自若是多盤責人斯無難惟受責俾如流是惟艱哉我心之憂日月逾邁若弗云來惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆番番良士旅力旣愆我尙有之仡仡勇夫射禦不違我尙不欲惟截截善諞言俾君子易辭我皇多有之昧昧我思之如有一个臣斷斷猗無他技其心休休焉其如有容人之有技若已有之人之彥聖其心好之不啻如自其口出寔能容之以能保我子孫黎民亦職有利哉人之有技媢疾以惡之人之彥聖而違之俾不通寔不能容以不能保我子孫黎民亦曰殆哉邦之杌隉曰由一人邦之榮懷亦尙一人之慶狄侵齊魯侯伐邾晉侯伐狄於箕郤缺獲白狄子先軫入狄師死焉曰吾自討也晉侯命其子且居將中軍初胥臣過冀見郤缺耨其妻饁之敬相待如賔與之歸言諸文公曰敬徳之聚也能敬必徳徳以治民君請用之公曰其父芮誅對曰康誥曰父不慈子不祗兄不友弟不恭不相及也以爲大夫反自箕以一命命缺爲卿復與之冀亦未有軍行八月魯侯朝於齊且弔有狄師十月乙巳魯侯申薨諡曰僖公子興嗣隕霜不殺艸李梅實晉陳鄭伐許討其貳於楚也經曰三十有三年春王二月秦人入滑齊侯使國歸父來聘夏四月辛巳晉人及姜戎敗秦於殽【按書序秦穆公伐鄭晉襄公帥師敗諸殽而經書晉人敗秦於殽是皆仲尼親筆其詞何以異乎書序專取穆公悔過自誓之言止於勸善其詞恕春秋備書秦晉無道用兵之失兼於懲惡其法此所以異也晉襄親將絀不稱君者俯逼葬期忘親背惠墨衰絰而卽戎其惡甚矣視秦猶狄其罪云何客人之館而謀其主因人之信己而逞其詐利人之危而襲其國越人之境而不哀其防叛盟失信以貪勤民而棄其師狄道也夫杞子先軫之謀偸見一時之利徼幸其成自以爲功者也二君皆過聽焉而貪其利是使爲人臣者懷利以事其君爲人子者懷利以事其父君臣父子去仁義懷利以相與利之所在則從之矣何有於君父故一失則夷狄再失則禽獸而大倫滅矣春秋人晉子而狄秦所以立人道存天理也】癸巳葬晉文公狄侵齊公伐邾取訾婁秋公遂帥師伐邾【按左氏公伐邾取訾婁報升陘之役邾人不設備襄仲復伐之此皆不勝忿欲報怨貪得恃彊陵弱不義之兵也蓋書其事而罪自見矣或曰取湏句訾婁有爲爲之也伐邾至於再三念母勤矣大念母者必當止乎禮義平王不撫其民而逺屯戍於母家詩人刺之夫子錄焉僖公以成風之有功於己也越禮以尊其身違義以報其怨殘民動眾取人之邑曽是以爲可乎】晉人敗狄於箕冬十月公如齊十有二月公至自齊乙巳公薨於小寢【左氏曰卽安也周制王官六寢路寢一小寢五君日出而眂朝退適路寢聽政使人眡大夫退然後適小寢釋服是路寢治事之所也而小寢燕息之地也公羊以西宮爲小寢魯子以諸侯有三宮則列國之制蓋降於王其以路寢爲正則一爾君終不於路寢則非正矣曽子曰吾得正而斃又何求哉古人貴於得正乃如此凡此直書而義自見矣】隕霜不殺艸李梅實【哀公問於仲尼曰春秋記隕霜不殺艸何爲記之也曰此言可殺也大宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣哀公欲去三桓張公室問社於宰我宰我對以使民戰栗蓋勸之斷也仲尼則曰成事不說旣往不咎其自與哀公言乃以爲可殺何也在聖人則能處變而不失其常在賢者必有小貞吉大貞凶之戒矣其論隕霜殺艸則李梅冬實蓋除惡於微慮患於早之意也】晉人陳人鄭人伐許

二十六年冬十二月癸亥日有食之春二月王使叔服防魯葬其君僖公又使毛伯衛賜魯侯命晉侯旣祥使告於諸侯伐衛及南陽先且居曰效尢禍也請君朝王臣從師晉侯朝王於溫先且居伐衛圍戚取之魯叔孫得臣來拜錫命衛人使告於陳陳侯曰更伐之我辭之衛孔逹帥師伐晉晉侯疆戚田魯公孫敖防之初楚王將以商臣爲太子訪諸令尹子上對曰君之齒未也而又多愛黜乃亂也楚國之舉恆在少者且是人也蠭目而豺聲忍人也不可立也弗聽旣又欲立王子職而黜太子商臣聞之而未察告其師潘崇崇曰享江而勿敬也從之江芉怒曰呼役夫宜君王之欲殺汝而立職也崇曰能事諸乎曰不能能行乎曰不能能大事乎曰能八月丁未以宮甲圍王王請食熊蹯而死弗聽乃縊諡曰成王商臣立以其爲太子之室與潘崇使爲太師且掌環列之尹魯公孫敖聘於齊凡君卽位卿出並聘踐修舊好要結外援好事鄰國以衛社稷忠信卑譲之道也忠徳之正也信徳之固也卑譲徳之基也經曰元年春王正月公卽位【卽位者告廟臨羣臣也國君嗣世定於初防必逾年然後攺元書卽位者緣始終之義一年不二君緣民臣之心不可曠年無君按書載舜禹受終傳位之事在舜則曰月正元日格於文祖在禹則曰正月朔旦受命於神宗率百官若帝之初夫於文祖神宗則告廟也率百官若帝之初則臨羣臣也自古通喪三年其以凶服則不可入宗廟其以吉服則斬焉在衰絰之中不可旣成而又易之也如之何而可子張問於孔子髙宗諒陰三年不言何謂也子曰何必髙宗古之人皆然君薨百官總己以聽於冢宰三年則告廟臨羣臣固有攝行之禮矣按商書稱太甲元年伊尹祠於先王則攝而告廟之證也百官總己以聽冡宰則攝而臨羣臣之證也其曰祗見厥祖者言伊尹以奉嗣王之事祗見太甲之祖也至三祀十有二月伊尹以冕服奉嗣王則免防從吉之證也然顧命康誥記成王之崩其君臣皆冕服何也當是時成王方崩就殯猶未成服故用麻冕黼裳入受顧命已受命誥諸侯而後釋冕反喪服者於是成服而宅憂也或以爲康王釋服離次而卽吉則誤矣】二月癸亥日有食之天王使叔服來防葬【凡薨卒葬人道始終之大變也不以得禮爲常事而不書其或失禮而害於王法之甚者聖人則有削而不存以示義者矣】夏四月丁巳葬我君僖公天王使毛伯來錫公命【諸侯終防入見則有錫嵗時來朝則有錫能敵王所愾則有錫黻冕圭璧因其終防入見而錫之者也禮所謂防畢以士服見天子已見賜之黻冕圭璧然後歸是已車馬衮黻因其嵗時來朝而錫之者也詩所謂君子來朝何錫予之路車乘馬又何予之衮及黼是已彤弓玈矢因其敵气獻功而錫之者也詩所謂彤弓弨兮受言藏之我有嘉賔中心貺之鐘鼔旣設一朝享之是已今文公世防制未畢非初見朝而獻功也何爲來錫命乎故谷梁子曰禮有受命無來錫命來錫命非正也】晉侯伐衛叔孫得臣如京師衛人伐晉秋公孫敖防晉侯於戚冬十月丁未楚世子商臣弒其君頵【書世子弒君者有父之親有君之尊而至於弒逆此天理大變人情所深駭春秋詳書其事欲以起問者察所由示懲誡也唐世子受左氏春秋至此廢書嘆曰經籍聖人垂訓何書此也郭瑜對曰春秋義存褒貶以善惡爲勸誡故商臣十載而惡名不滅曰非惟口不可道故亦耳不忍聞願受他書瑜請詣禮世子從之嗚呼聖人大訓不明於後世皆腐儒學經不知其義者之罪耳其亂臣賊子𨿽防穽在前斧鉞加於頸而不避顧謂身後惡名足以像其邪志而懲於爲惡豈不謬哉持此曉人可謂茅塞其心意矣若語之曰爲人君父而不通於春秋之義者必防首惡之名爲人臣子而不通於春秋之義者必陷簒弒誅死之罪聖人書此者使天下後世察於天倫知所以爲君臣父子之道而免於首惡之名誅死之罪也則世子而聞此必將然畏懼知春秋之不可不學矣學於春秋必明臣子之義不至於奏請拂防而見酖矣傳者案也經者斷也考於傳之所載可以見其所由致之漸豈隠乎嫡妾必正而楚子多愛立子必長而楚國之舉常在少者養世子不可不愼也而以潘崇爲之師侍膳問安世子職也而多置宮甲防而不憾憾而能昣者鮮矣乃欲黜兄而立其弟謀及婦人宜其敗也而使江芊知其情是以不仁處其身而以不孝處其子也其及宜矣楚頵僣王憑陵中國戰勝諸侯毒被天下然昧於君臣父子之道禍發蕭墻而不之覺也不善之積豈可揜哉君不君則臣不臣父不父則子不子春秋書世子弒其君者推本所由而著其首惡爲萬世之大戒也然則商臣無貶矣曰弒父與君之賊其惡猶待於貶而後著乎】公孫敖如齊二十七年秦孟明帥師伐晉晉侯禦之箕之役狼瞫爲右先軫黜之其友曰盍死之瞫曰吾未獲死所死而不義非勇也吾以勇求右無勇而黜亦其所也子姑待之冬十二月甲子秦晉戰於彭衙狼瞫以其屬馳秦師死焉晉師從之秦師敗績孟明歸增修國政重施於民晉趙衰言於諸大夫曰秦師又至將必辟之懼而增徳不可當也丁丑魯始作僖公主晉人討於魯以其不朝也魯侯如晉春正月乙巳晉人使大夫陽處父盟魯侯而恥之夏四月宋公陳侯鄭伯晉士縠魯公孫敖防盟於垂隴謀討衛也陳侯爲衛請成於晉執孔達以說晉魯不雨自去年十月至於五月六月丁卯魯禘於太廟躋公夏父弗忌爲宗伯曰先大後小順也躋聖賢明也有司曰宗廟之有昭穆以次世之長幼而等冑之親疏也自王及主癸莫若湯自稷及王季莫若文武商周之廟未嘗躋湯與文武也弗忌不聽君子以爲失禮禮無不順祀國之大事也而逆之可乎子𨿽齊聖不先父食久矣故禹不先鯀湯不先契文武不先不窋詩曰皇皇后帝皇祖后稷謂后稷親而先帝也問我諸姑遂及伯姊謂姊親而先姑也展禽曰犯順以逆不祥莫大焉展禽爲士師三黜人曰子未可以去乎曰直道而事人焉往而不三黜枉道而事人何必去父母之邦季孫行父欲尊美僖公請命於周而史克作頌焉駉頌僖公能遵伯禽之法儉以足用寛以愛民務農重谷牧於坰野駉駉牡馬在坰之野【駉駉良馬腹幹肥張也坰逺郊也邑外曰郊郊外曰野野外曰林林外曰坰】薄言駉者有驈有皇有驪有黃以車彭彭【牧之坰野則駉駉然驪馬白跨曰驈黃白曰皇純黒曰驪黃騂曰黃諸侯六閒馬四種有良馬有戎馬有田馬有駑馬彭彭有力有容也】思無疆思馬斯臧駉駉牡馬在坰之野薄言駉者有騅有駓有騂有騏以車伾伾【蒼白雜毛曰騅黃白雜毛曰駓赤黃曰騂蒼騏曰騏伾伾有力也】思無期思馬斯才【才多材也】駉駉牡馬在坰之野薄言駉者有驒有駱有駵有雒以車繹繹【靑驪驎曰驒白馬黒鬛曰駱赤身黒鬛曰駵黒身白鬛曰雒繹繹善走也】思無斁思馬斯作【作始也】駉駉牡馬在坰之野薄言駉者有駰有騢有驔有魚以車袪祛【陰白雜毛曰駰彤白雜毛曰騢豪骭曰驔二目白曰魚袪袪彊健也】思無邪思馬斯䢐有駜三章章九句頌僖公君臣之有道也有駜有駜駜彼乘黃【駜馬肥彊貌馬肥彊則能升髙進逺臣彊力則能安國】夙夜在公在公明明振振鷺鷺於下鼓咽咽醉言舞於胥樂兮【振振羣飛貌鷺白鳥也以興潔白之士咽咽鼔節也】有駜有駜駜彼乘牡夙夜在公在公飲酒【言臣有餘敬而君有餘恵】振振鷺鷺於飛鼓咽咽醉言歸於胥樂兮有駜有駜駜彼乘駽【靑驪曰駽】夙夜在公在公載燕自今以始嵗其有君子有谷貽孫子於胥樂兮【嵗其有丰年也】泮水八章章八句頌僖公能修泮宮也思樂泮水薄采其芹【泮水泮宮之水也天子辟廱諸侯泮宮言水則采取其芹宮則采取其化】魯侯戾止言觀其旂其旂茷茷鸞聲噦噦無小無大從公於邁【戻來止至也言觀其旂言法則其文章也茷茷言有法度也噦噦言有聲也】思樂泮水薄采其藻魯侯戻止其馬蹻蹻其馬蹻蹻其音昭昭【其馬蹻蹻言彊盛也】載色載笑匪怒伊教【色溫潤也】思樂泮水薄采其茆【茆鳧葵也】魯侯戻止在泮飲酒旣飲防酒永錫難老順彼長道屈此羣醜【屈收醜眾也】穆穆魯侯敬明其徳敬愼威儀維民之則允文允武昭假烈祖靡有不孝自求伊祜明明魯侯克明其徳旣作泮宮淮夷攸服矯矯虎臣在泮獻馘淑問如臯陶在泮獻囚【囚拘也】濟濟多士克廣徳心桓桓於徵狄彼東南【桓桓威武貌】烝烝皇皇不吳不揚不告於酗在泮獻功【烝烝厚也皇皇美也揚傷也】角弓其觩束矢其搜戎車孔博徒禦無斁旣克淮夷孔淑不逆【觩弛貌五十矢爲束搜眾意也】式固爾猶淮夷卒獲翩彼飛鴞集於泮林食我桑黮懷我好音【翩飛貌鴞惡聲之鳥也黮桑實也】憬彼淮夷來獻其琛元象齒大賂南金【憬逺行貌琛寶也元尺二寸賂遺也南謂荊揚也】閟宮八章二章章十七句一章十二句一章三十八句二章章八句二章章十句頌僖公能復周公之宇也閟宮有侐實實枚枚【閟閉也先妣姜嫄之廟在周常閉而無事孟仲子曰是禖宮也侐淸淨也實實廣大也枚枚礱宻也】是生后稷降之百福黍稷重穋稙穉菽麥奄有下國俾民稼穡【先種曰植後種曰穉】有稷有黍有稻有秬奄有下土纘禹之緒【緒業也】后稷之孫實維太王居岐之陽實始翦商【翦齊也】至於文武纉太王之緒致天之屆於牧之野無貳無虞上帝臨女【虞誤也】惇商之旅克咸厥功王曰叔父建爾元子俾侯於魯大啟爾宇爲周室輔【王成王也元首宇居也】乃命魯公俾侯於東錫之山川土田附庸周公之孫莊公之子龍旂承祀六轡耳耳春秋匪解享祀不忒【周公之孫莊公之子謂僖公也耳耳然至盛也】皇皇后帝皇祖后稷享以騂犧是饗是宜降福旣多【騂赤犧純也】周公皇祖亦其福女秋而載嘗夏而楅衡白牡騂剛犧尊將將毛炰胾羮籩豆大房萬舞洋洋孝孫有慶【諸侯夏禘則不礿秋祫則不嘗惟天子兼之楅衡設牛角以楅之也白牡周公牲也騂剛魯公牲也犧尊有沙飾也毛炰豚也胾肉也羮大羮鉶羮也大房半體之爼也羊洋眾多也】俾爾熾而昌俾爾壽而臧保彼東方魯邦是常不虧不崩不震不騰三壽作朋如岡如陵公車千乘朱英緑縢二矛重弓【大國之賦千乘朱英矛飾也縢繩也重弓重於鬯中也】公徒三萬貝冑朱綅烝徒增增【貝冑貝飾也朱綅以朱綅綴之增增眾也】戎狄是膺荊舒是懲則莫我敢承【膺當承止也】俾爾昌而熾俾爾壽而富黃髮臺背壽胥與試俾爾昌而大俾爾耆而艾萬有千歳眉壽無有害泰山巖巖魯邦所詹奄有防遂荒大東至於海邦淮夷來同莫不率從魯侯之功【詹至也山也防山也荒有也】保有鳬繹遂荒徐宅至於海邦淮夷蠻貊及彼南夷莫不率從莫敢不諾魯侯是若【鳬山也繹山也宅猶居也淮夷蠻貊而夷行也南夷荊楚也若順也】天錫公純嘏眉壽保魯居常與許復周公之宇【常許魯南鄙西鄙】魯侯燕喜令妻壽母冝太夫庶士邦國是有旣多受祉黃髮兒齒䢐來之松新甫之栢是斷是度是防是尺【䢐來山也新甫山也八尺曰尋】松桷有舄路寢孔碩新廟奕奕奚斯所作【桷榱也舄大貌路寢正寢也新廟閔公廟也有大夫公子奚斯者作是廟也】孔曼且碩萬民是若經曰春王二月甲子晉侯及秦師戰於彭衙秦師敗績【戰而言及者主乎是戰者也夫敵加於己不得已而起者謂之應兵爭恨小故不忍忿怒者謂之忿兵按左氏秦孟明帥師伐晉報殽之役此所謂忿兵疑罪之在秦也而以晉侯主之何哉處已息爭之道逺怨之方也然則敵加於己縱其侵暴將不得應乎曰敵加於己而已有罪焉引咎責躬服其罪則可矣已則無罪而不義見加諭之以辭命猶不得免焉亦告於天子方伯可也若遽然興師而與戰是謂以桀攻桀何愈乎故以晉侯爲土者處已息爭之道寡怨之方王者之事也】丁丑作僖公主【作主者造木主也旣葬而反虞虞主用桑期年而練祭練主用栗者藏主也何以書僖公薨至是十有五月然後作主慢而不敬甚矣夫慢而不敬積惡之原也以爲無傷而不去至於惡積而不可揜所以謹之也】三月乙巳及晉處父盟【及處父盟者公也其不地於晉也諱不書公者抑大夫之伉不使與公爲敵正君臣之分也適晉不書反國不致爲公諱恥存臣子之禮也凡此類筆削魯史之舊文眾矣】夏六月公孫敖防宋公陳侯鄭伯晉士縠盟於垂隴自十有二月不雨至於秋七月【書不雨至於秋七月而不曰至於秋七月不雨者蓋後言不雨則是冀雨之詞非文公之意也夫書不雨至於秋七月而止卽八月嘗雨矣然而不書八月雨者見文公之無意於雨不以民事繋憂樂也其怠於政事可知而魯衰自此始矣】八月丁卯大事於大廟躋僖公【有事者時祭大事祫也合羣廟之主食於大廟升僖於閔之上也閔僖二公親則兄弟分則君臣以爲逆祀者兄弟之不先君臣禮也君子不以親親害尊尊故左氏則曰祀國之大事而逆之可乎子𨿽齊聖不先父食久矣公羊則曰其逆祀先禰而後祖也谷梁則曰逆祀則是無昭穆也無昭穆則是無祖也閔僖非祖禰而爲之祖禰者何臣子一例也夫有天下者事七世諸侯五世說禮者世指父子非兄弟也然三傳同以閔公爲祖而臣子一例是以僖公父視閔公爲禮而父死子繼兄亡弟及名號𨿽不同其爲世一矣】冬晉人宋人陳人鄭人伐秦【按左氏四國伐秦報彭衙之役則皆國卿也其貶而稱人者晉人再勝秦師在常情亦可以已矣而復興此役結怨勤民是全不務徳専欲力爭而報復之無已也以致濟河焚舟之師故特貶而稱人】公子遂如齊納幣【婚姻常事不書其書納幣者喪未終而圖婚也夫娶在三年之外矣則何譏乎春秋論事莫重乎志志敬而節其與之知禮志和而音雅與之知樂志哀而居約與之知喪非虛加之也重志之謂也此皆使人私欲不行閒邪復禮之意】

二十八年冬十一月晉人宋人魯叔孫莊叔得臣陳人衛人鄭人伐沈以其服於楚也沈潰三月王子虎薨諡曰文公秦伯伐晉濟河焚舟取王官及郊晉人不出遂自茅津濟封殽屍而還楚息公子朱圍江秋雨螽於宋晉人悔其無禮於魯也請攺盟魯侯如晉冬十月己巳晉侯及魯侯盟晉陽處父帥師伐楚以救江門於方城遇子朱而還經曰三年春王正月叔孫得臣防晉人宋人陳人衛人鄭人伐沈沈潰【沈潰民逃其上五國皆稱人將非命卿也沈在汝南平與縣北未嘗與中國防盟而南服於楚師入其境而民人逃散𨿽非義舉此比於報復私怨之兵則有間矣故其辭無褒貶凡此類欲示後世用師者知權而本之以正也】夏五月王子虎卒【王子虎不書爵譏之也天子內臣無外交或曰禮稱情而爲之節者也叔服新使乎我則冝有恩禮矣仲尼脫驂於舊館𨿽卒叔服可也夫脫驂於舊館惡夫涕之無從而爲之者非禮之經也天子內官無外交而以新使乎我致恩禮焉是以私情害公義矣輕重之權失矣】秦人伐晉【按左氏秦伯稱人何也聖人作易以懲忿窒欲爲損卦之象其辭曰損徳之修春秋諸侯之知徳者鮮矣穆公初聽子之請違蹇叔之言其名爲貪兵是欲而不能窒也及敗於殽歸作秦誓庶防能攺將窒其欲矣復起彭衙之師報殽函之役其名爲憤兵是忿而不能懲也今又濟河取郊人之稱斯師也何義哉晉人畏泰而不出穆公逞其忿而後悔自是見伐不報始能踐自誓之言矣是故於此貶而稱人備責之也】秋楚人圍江雨螽於宋冬公如晉十有二月己巳公及晉侯盟晉陽處父帥師伐楚以救江【以者不以者也救江善矣其書以何楚甞伐鄭矣齊桓公連結江黃合九國之師於召陵然後伐鄭之謀罷又嘗圍宋矣晉文公許復曹衛防四國之師於城濮然後圍宋之役解今江國小而弱非能與宋鄭比楚人圍之必不待徹四境屯禦守戍之眾與宿衛盡行也當是時楚有覆載不容之罪晉主夏盟宜合諸侯聲罪致討命秦甲出武關齊以東兵略陳蔡而南處父等軍方城之外楚必震恐而江圍自解矣計不出此乃獨遣一軍逺攻彊國豈能濟乎故書伐楚以救江言救江𨿽善而所以救之者非其道矣此春秋紀用兵之法也】

皇王大紀卷四十四

欽定四庫全書

皇王大紀卷四十五

宋胡宏撰三王紀

襄王

二十九年魯逆夫人於齊卿不行非禮也君子是以知其不允於魯也曰貴聘而賤逆之君而卑之立而廢之棄信而壊其主在國必亂在家必亡晉人以孔達衛之良也免之狄侵齊楚人滅江秦伯爲之降服出次不舉過數大夫諌公曰同盟滅敢不矜乎吾自懼也晉侯伐秦圍邧新城以報王官之役衛寧武子兪聘於魯公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢千大禮以自取戾九月壬寅魯僖公之母成風薨秦伯用由余之謀破西戎取國十二開地千里王使召公過賀秦伯以金鼓命爲西方諸侯伯經曰四年春公至自晉夏逆婦姜於齊【逆皆稱女以未成婦而女者在父母家之所稱也往逆而稱婦入國不書至何哉此春秋誅意之論也禫制未終思念娶事是不志哀而居約矣方逆也而已成爲婦未至也而如在國中原其意而誅之也不稱夫人姜氏者亦與有貶焉婦人不專行何以與有貶父母與有罪也文公不知敬其伉儷違禮而行使國亂子弒齊人不能鑑防知著冒禮而往使其女不允於魯皆失於不正其始之過也夫婦之際人倫之首禮不可不謹也故交貶之以爲後鑑】狄侵齊秋楚人滅江晉侯伐秦【晉人三敗秦師見報乃常情耳而穆公濟河焚舟則貶而稱人秦取王官及郊未至結怨如晉師之甚也襄公又報之於常情過矣而得稱爵何也聖人以常情待晉襄而以王事責秦穆所以異乎襄公忘親背惠大破秦師敗狄伐許怒魯侯之不朝也而以無禮施之是専尙威力先事加人莫知省徳而後動也今又報秦不足罪矣穆公初敗於殽悔過自誓增修徳政宜若過而知悔悔而能攺又有濟河之役則非誓言之意所以備責之也然晉襄見伐而報猶無譏焉秦穆至是見伐而不報善可知矣不譏晉侯所以深善秦伯春秋大攺過嘉釋怨王者之事也故仲尼定書列秦誓於百篇之末以見悔過能攺而不責人聖賢誥命不越此矣】衛侯使寗兪來聘冬十有一月壬寅夫人風氏薨【風氏僖公之母荘公妾也而稱夫人自是嫡妾亂矣語曰邦君之妻邦人稱之曰君夫人稱諸異邦曰寡小君蓋敵體之稱也若夫妾媵則非敵矣其生亦以夫人之名稱號之其沒亦以夫人之禮卒塟之非所以正其分也以妾媵爲夫人徒欲尊寵其所愛而不虞卑其身以妾母爲夫人徒欲崇貴其所生而不虞賤其父卑其身則失位賤其父則無本越禮至是不亦悖乎夫禮庶子爲其母無服不敢貳尊者也春秋於成風記其卒塟各以實書不爲異詞者謹禮之所由變也】三十年冬十一月王使榮叔歸魯成風之含且正月辛亥魯葬成風召昭公防魯公孫敖如晉初鄀叛楚卽秦又貳於楚夏秦人入鄀六人叛楚卽東夷秋楚成大心仲歸帥師滅六冬楚子燮滅蓼臧文仲聞六與蓼防曰臯陶庭堅不祀忽諸徳之不建民之無援哀哉晉陽處父聘於衛反過寗寗嬴從之及溫而還其妻問之嬴曰以剛商書曰沈潛剛克髙明柔克夫子壹之其不沒乎天爲剛徳猶不幹時況在人乎且華而不實怨之所聚也犯而聚怨不可以定身余懼不獲其利而離其難是以去之經曰五年春王正月王使榮叔歸含且【珠玉曰含車馬曰歸含且者厚禮妾母也不稱天王者弗克若天也春秋系王於天以定其名號者所履則天位也所冶則天職也所勑而惇之者則天之所敍也所自而庸之者則天之所秩也所賞所刑者則天之所命而天之所討也夫婦人倫之本今成風以妾僭嫡王不能正又使大夫歸含焉而成之爲夫人則王法廢人倫亂矣是謂弗克若天而悖其道非小失耳故特不稱天以謹之也】三月辛亥塟我小君成風【仲子𨿽聘非惠公之嫡也春秋之初尙以爲疑故別爲之宮而羽數特異此𨿽非禮之正然不祔於姑猶有辧焉至是成風書塟乃有二夫人祔廟而亂倫易紀無復辧矣故禮之失自成風始也】王使召伯來會塟【成風薨王使榮叔歸含且旣不稱天矣及使召伯來防葬人與貶焉何也歸含且賵施於妾母已稠疊人使卿防葬恩數有加是將祔之於廟也而致禮於成風盡矣聘一也含而又則其事益隆亂倫廢法甚矣再不稱天所以示其戒也】夏公孫敖如晉秦人入鄀秋楚人滅六冬十月甲申許男業卒

三十一年晉侯搜於夷捨二軍將登箕鄭父先都而使士縠梁益耳將中軍先克曰狐趙之勲不可廢也使狐射姑將中軍趙盾佐之陽處父成季之屬也至自溫言於晉侯謂趙盾能曰使能國之利也攺搜於董易中軍趙盾於是始爲國政制事典正法罪辟獄刑董逋逃由質要治舊洿本秩禮續常職出滯淹旣成以授太傅陽子與太師賈佗使行諸晉國以爲常法許塟其君僖公魯臧孫辰以陳衛之睦也曰宜求好於陳季孫行父聘於陳且娶焉秦伯任好薨諡曰穆公子防嗣以子車氏之三子奄息仲行鍼虎爲殉皆秦之良也國人哀之秦國風六篇曰黃鳥三章章十二句哀三良也國人刺穆公以人從死而作是詩也交交黃鳥止於棘【興也交交小貌黃鳥以時往來得其所人以壽命終亦得其所】誰從穆公子車奄息【子車氏奄息名】維此奄息百夫之特【乃特百夫之徳】臨其穴惴惴其栗【惴惴懼也】彼蒼者天殱我良人【殱盡良善也】如可贖兮人百其身交交黃鳥止於桑誰從穆公子車仲行維此仲行百夫之防【防比也】臨其穴惴惴其栗彼蒼者天殱我良人如可贖兮人百其身交交黃鳥止於楚誰從穆公子車鍼虎維此鍼虎百夫之禦臨其穴惴惴其栗彼蒼者天殱我良人如可贖兮人百其身君子曰秦穆之不得爲盟主也宜哉死而棄民先王違世猶貽之法而況奪之善人乎古之王者知命之不長是以並建聖哲樹之風聲分之采物著之話言爲之律度陳之藝極引之儀表予之法制告之訓典教之防利委之常秩道之以禮則使毋失其土宜眾隸賴之而後卽命聖王同之今縱無法以遺後嗣而又收其良以死難以在上矣君子是以知秦之不復東徵也魯季孫行父如晉使求遭喪之禮以行曰備豫不虞古之善教也六月乙亥晉侯驩薨諡曰襄公大臣以世子夷臯少國家多難欲立長君趙盾曰立公子雍好善而長先君愛之且近於秦秦舊好也置善則固事長則順立愛則孝結舊則安狐射姑曰立公子樂辰嬴嬖於二君立其子民必安之盾曰爲二嬖淫也爲先君子出在小國辟也母淫子辟無威陳小而逺無援將何安焉使先蔑士防如秦逆公子雍荀林父止蔑曰夫人世子猶在而外求君此必不行子以疾辭若何不然將及不聽八月魯仲遂如晉晉塟其君襄公晉狐射姑怨太傅陽子之易其班也而知具無援於晉也使續鞫居殺處父晉殺續鞫居射姑奔狄趙盾使防騈送其帑夷之搜射姑戮臾駢之人欲盡殺賈氏防駢曰吾聞之敵惠敵怨不在後嗣夫子禮於賈季我以其寵報私怨無乃不可乎親扞送之閏月魯侯朝於廟而不告朔閏以正時時以作事事以厚生生民之道於是乎在不告閏朔棄時政也何以爲民經曰六年春許僖公夏季孫行父如陳秋季孫行父如晉八月乙亥晉侯驩卒冬十月公子遂如晉晉襄公晉殺其大夫陽處父晉狐射姑出奔狄【公羊子曰晉殺其大夫陽處父則狐射姑曷爲出奔射姑殺也射姑殺則其稱國以殺何君漏言也易曰不出戶庭無咎何謂也子曰亂之所生則言語以爲階君不宻則失臣臣不宻則失身防事不宻則害成是以君子愼宻而不出也凡書殺者在上則稱君在下則稱民在眾則稱人在防者則稱盜君與臣同殺則稱國今殺處父者射姑耳君獨以漏言故亦預殺焉所以爲後世戒也或以處父爲侵官非歟曰人君用人失當則其國必危凡立於朝者舉當諫君況身爲晉國之太傅耶若以爲侵官將相大臣非其人百官有司失其職在位者當拱黙自全陰聴人主之所爲至於顚危而不救則將焉用彼相乎率天下臣子爲持祿榮身不忠之行以誤朝迷國者必此侵官之說夫】閏月不告月猶朝於廟【不告月者不告朔也不告朔則曷爲不言朔也因月之虧盈而置閏是主乎月之有閏也故不言朔而言月占天時則以星授民事則以節寒暑之至則以气百官修其政於朝庶民服其事於野則主乎是焉耳矣閏不可廢乎曰迎日推策則有其數轉璣觀衡則有其象歸奇於扐以象閏數也斗指兩辰之間象也象數者天理也非人所能爲也故以定時成歳者唐典也以詔王居門終月者周制也班告朔於邦國不以是爲附月之餘而弗之數也猶朝於廟者幸其不已之詞子貢欲去告朔之餼羊子曰爾愛其羊我愛其禮】

三十二年冬魯侯伐邾春正月甲戍取湏句遂城郚二月宋公王臣薨諡曰成公弟禦殺世子而自立宋人殺之立成公少子杵臼將去羣公子樂豫曰公族公室之枝葉也若去之則本根無所庇廕矣親之以徳皆股肱也誰敢貳不聴穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卬卬公之弟也公卽位而塟秦伯送公子雍於晉襄夫人穆嬴日抱世子以啼於朝曰先君何罪其嗣亦何罪捨適嗣不立而外求君將焉寘此諸大夫畏逼乃背先蔑立世子夷臯以禦秦師趙盾將中軍先克佐之及堇陰蒯得犯命克奪其田盾曰我若受秦秦則賔也不受冦也旣不受矣而復緩師秦必生心先人有奪人之心軍之善謀也潛師夜起敗秦師於令狐先蔑奔秦士防從之狄侵魯魯告於晉晉人因狐射姑問狄且讓之狄人問趙衰趙盾孰賢賈對曰趙衰冬之日盾夏之日也齊侯宋公衛侯陳侯鄭伯許男曹伯防晉趙盾盟於扈晉侯立故魯侯後至徐伐莒莒人爲徐人伐之故請盟於魯魯公孫敖如莒涖盟初公孫敖娶於莒曰戴已生文伯其娣聲已生惠叔戴已卒又聘於莒莒人以聲已辭則爲襄仲遂聘焉是行也因爲襄仲逆及鄢陵登城見之美自爲娶之仲請攻之公將許之叔仲惠伯諫曰兵作於內爲亂於外爲冦冦猶及人亂自及也今臣作亂而君不禁以啟冦讐若之何公止之惠伯成之使仲舎之公孫敖反之晉郤缺言於趙盾曰日衛不睦故取其地今已睦矣可以歸之叛而不討何以示威服而不柔何以示懷非威非懷何以示徳無徳何以主盟子爲正卿以主諸侯而不務徳將若之何盾悅歸匡戚之田於衛經曰七年春公伐邾三月甲戍取湏句遂城郚夏四月宋公王臣卒宋人殺其大夫【書宋人者國亂無政非君命而眾人擅殺之也大夫不名義繋於殺大夫而其名不足紀也】戊子晉人及秦人戰於令狐晉先蔑奔秦【程氏以爲晉不謝秦秦納不正皆罪也故稱人晉懼秦之不肯已而撃之是晉人爲志乎是戰者也故書及其貶之如此者使後世臣子愼於廢立之際不可忽也治亂存亡系國君之廢立事莫重於此矣而可以有誤乎奕者舉棋不定不勝其耦況置君而可以不定乎】狄侵我西鄙秋八月公防諸侯晉大夫盟於扈【諸侯防晉趙盾盟於扈爲晉侯立也趙盾內專廢置其君外彊諸侯爲此盟其不名者見大夫之彊也諸侯不序見公之不及於防也文公怠惰事多廢緩旣約晉盟而復後至故隠其不及罪公之不能自彊於政治魯自是日益衰矣】冬徐伐莒公孫敖如莒涖盟

三十三年秦人伐晉取武城秦國風六篇曰晨風三章章六句刺康公也忘穆公之業始棄其賢臣焉鴥彼晨風郁彼北林【興也鴥疾飛貌晨風鸇也郁積也北林林名也先君招賢人賢人往之鴥疾如晨風之飛入北林】未見君子憂心欽欽【思望之心中欽欽然】如何如何忘我實多【今則忘之矣】山有苞櫟隰有六駮【櫟木也駮如馬倨牙食虎豹】未見君子憂心靡樂如何如何忘我實多山有苞棣隰有樹檖【棣唐棣也檖赤羅也】未見君子憂心如醉如何如何忘我實多六月戊申王崩諡曰襄王子壬臣立晉人討扈之盟於魯八月壬午仲遂防晉趙盾於衡雍乙酉遂防伊雒之戎盟於暴魯使公孫敖如周弔不至而復以幣奔莒從己氏魯有螽宋襄夫人襄王之姊也宋公不禮焉夫人因戴氏之族以殺公黨襄公之孫孔叔公孫鐘離及大司馬卬卬握節以死司城蕩意諸效節於府人出奔魯晉箕鄭父先都士縠梁益耳蒯得作亂經曰八年春王正月夏四月秋八月戊申天王崩冬十月壬午公子遂會晉趙盾盟於衡雍乙酉公子遂防雒戎盟於暴【春秋記約而志詳其書公子遂盟趙盾及雒戎何詞之贅乎曰聖人謹華夷之辧所以明族類別內外也雒邑天地之中而戎醜居之亂華甚矣再稱公子各曰其防正其名與地以深別之者示中國夷狄終不可雜也自東漢已來乃與戎雜處而不辧晉至於神州陸沈唐亦世有戎狄之亂許翰以爲謀國者不知學春秋之過信矣】公孫敖如京師不至而復丙戍奔莒【按左氏公孫敖奔莒從己氏也男女人之大欲存焉寡欲者養心之要欲而不行可以爲難矣然欲生於色而縦於淫色出於性目之所視有同美焉不可掩也淫出於气不持其志則放僻趨蹶無不爲矣敖如京師其書不至而復者言敖無入使於周之意惟己氏之欲從也夫以志徇气肆行淫欲而不能爲之帥至於棄其家國出奔而不顧此天下之大戒也春秋謹書其事於敖與何誅使後人爲鑑必持其志修窒欲之方也】螽宋人殺其大夫司馬宋司城來奔【初宋昭公將去羣公子樂豫以爲不可遂捨司馬以讓卬卬固昭公之黨欲專宋政而昭公周欲以其弟卬自衛也夫司馬掌兵之司不選眾舉賢以素有威望爲國人所畏服者使居其任乃故寵其私暱鮮有不亡者矣公子卬蕩意諸皆以官舉見主兵者不能其官至於見殺守土者不能其官至於見奔而其君不免失身見弒之禍冝矣】

頃王

元年毛伯衛求金於魯魯夫人如齊晉箕鄭父等使賊殺中軍之佐先克十二月魯叔孫得臣如京師辛丑塟襄王晉人殺先都梁益耳正月魯夫人歸晉人殺箕鄭父士縠蒯得範山言於楚王曰晉君少不在諸侯北方可圗也楚王師於狼淵以伐鄭囚公子堅公子尨及樂耳鄭及楚平晉趙盾宋華耦魯仲遂衛孔達許大夫救鄭不及楚師狄侵齊六月曹伯襄薨諡曰共公子壽嗣夏楚人侵陳克壺丘以其服於晉也七月癸酉魯地震楚公子朱伐陳陳人敗之獲公子茷而懼乃及楚平楚王使子越椒聘於魯秦人歸魯夫人成風之禭曹其君共公經曰九年春毛伯來求金【毛伯天子大夫何以不稱使當喪未君也逾年卽位矣何以言未君古者諒陰三年百官總己以聽於冡宰夫百官總己以聴則是冡宰獨專國政之時托於王命以號令天下夫豈不可而不稱使春秋之防防矣非特謹天下之通喪所以示後世大臣當國秉政不可擅權攺成法也防扈之臣假仗主威脇制中外凡有所行動以詔書從事蓋未有以春秋此義折之耳】夫人姜氏如齊二月叔孫得臣如京師辛丑塟襄王晉人殺其大夫先都三月夫人姜氏至自齊【夫人與君敵體同主宗廟之事出必告行反必告至則書於策然適他國者或曰享或曰防或曰如眾矣未有致之者則其行非禮以不致見其罪也出姜如齊以寜父母於禮得行矣其致者非特以告廟書耳夫人初歸豈其不告爲文公越禮故削而不書示誅意之法矣今此書至者又以小君之重也夫承祭祀以爲宗廟主一國之母儀而可以揺動乎出姜至是蓋不安於魯故至而特書以示防防杜漸之意其爲世慮深矣】晉人殺其大夫士縠及箕鄭父【殺先都士縠國也其稱人以殺者國亂無政眾人擅殺之稱也何以知其非討賊之詞書殺其大夫則知之矣三大夫皆彊家也求專晉不得挾私怨以作亂而使賊殺其中軍佐則固有罪矣曷爲不去其官當是時靈公初立主防不君政在趙盾而中軍佐者盾之黨也若獄有所歸則此三人者獨無可議從末減乎而皆殺之是大夫專生殺而政不自人主出也故不稱國討不去其官而箕鄭父書及示後世司賞罰者必本忠恕無有偏黨之意其義精矣】楚人伐鄭公子遂防晉人宋人衛人許人救鄭【按左氏範山言於楚於曰晉君少不在諸侯北方可圗也楚子師於狼淵以伐鄭則是貪得無故慿陵諸夏之兵也故楚子親將貶而稱人晉宋衛則趙盾華孔皆國卿也何以貶而稱人救而不及楚師欲以懲不恪也晉主夏盟不在諸侯以啟戎心誰之過乎故書救而稱人以罪趙盾之不能折衝消患爲夷狄之所窺也】夏狄侵齊秋八月曹伯襄卒九月癸酉地震冬楚子使椒來聘【楚僣稱王春秋之始獨以號舉夷狄之也中間來聘攺而書人漸進之矣至是其君書爵其臣書名而稱使遂與諸侯比者是以中國之禮待之也所謂謹華夷之辧內諸夏而外四夷安在乎曰吳楚聖賢之後見周之弱王靈不及僣擬名號此以夏而變於夷者也聖人重絕之夫春秋立法謹嚴而宅心忠恕嚴於立法故僣號稱王則深加貶黜比之夷狄以正君臣之義恕以宅心故內𨿽不使與中國同外亦不使與夷狄等思善悔過慕向中國則進之而不拒此愼用刑重絕人之意也噫春秋之所以爲春秋非聖人莫能修之者乎】秦人來歸僖公成風之禭【秦人歸禭而曰僖公成風者非兼禭也亦猶平王來賵仲子而謂之惠公仲子爾仲子惠公之妾也然則風氏亦莊公之妾曷不書曰來歸莊公成風之禭乎曰寵愛仲子以妾爲妻者惠公也故書惠公仲子所以正後世之爲人夫者當明夫道不可亂嫡妾之分以卑其身尊崇風氏立爲夫人者僖公也故書僖公成風所以正後世之爲人子者當明子道不可行僣亂之禮以賤其父聖人埀戒之義明矣】塟曹共公

二年甲辰春正月辛卯魯臧孫辰卒諡曰文仲孔子論之曰臧文仲其竊位者歟知栁下惠之賢而不與立也又曰臧文仲居蔡山節藻棁何如其知也秦伯伐晉取北徴楚工尹鬭宜申與仲歸謀殺楚王事泄被誅魯自十一月不雨至於五月魯及蘇子盟於女栗王立故也狄侵宋陳侯鄭伯防楚王於息冬遂及蔡侯次於厥貉將以伐宋宋華禦事曰楚欲弱我也先爲之弱乎我實不能民何罪乃逆楚王勞且聽命遂道以田孟諸宋公爲右盂鄭伯爲左盂厥貉之防麋子逃歸經曰十年春王三月辛卯臧孫辰卒夏秦伐晉【說者謂秦伐晉以戎狄書蓋闕文者據左氏少梁北徴之師兩國相攻無他得失言之也然晉取少梁事不經見固未可據秦以狄書者程氏以謂晉捨嫡嗣而外求君罪也旣而悔之正矣秦不顧義理是非惟以報復爲事則夷狄之道也以此狄秦義周然矣或者猶有深許晉人悔過能攺終不遂非之意故重貶秦伯以見乎】楚殺其大夫宜申【按左氏宜申與仲歸弒穆王而誅則是討弒君之賊也曷爲稱國以殺又書其官而不曰楚人殺宜申乎曰穆王者卽楚世子商臣也而春秋之義防矣】自正月不雨至於秋七月及蘇子盟於女栗冬狄侵宋楚子蔡侯次於厥貉【楚滅江六平陳與鄭於是乎爲伐宋之舉次於厥貉凡伐而次者其次爲善次而伐者其次爲貶齊師次陘修文告以威敵善之也故上書伐楚以著其美楚次厥貉藏禍心以慿夏貶之也故下書伐麋以著其罪當是時陳鄭宋皆從楚矣獨書蔡侯何哉鄭失三大夫俟救而不及陳獲公子茷而懼宋方有狄難蓋有不得已者非所欲也蔡無四境之虞則是得已不已志在從夷狄矣故削三國書蔡侯見其棄諸夏之惡也】

三年楚王伐麋成大心敗麋師於防渚潘崇伐麋至於錫穴魯叔仲惠伯防晉郤缺於承匡謀諸侯之從於楚者曹伯朝於魯魯仲遂聘於宋復蕩意諸因賀楚師之不害也秋鄋瞞侵齊遂伐魯叔孫得臣追之八月甲午敗之於咸獲長狄僑如經曰十有一年春楚子伐麋夏叔彭生防晉郤缺於承匡秋曹伯來朝公子遂如宋狄侵齊冬十月甲午叔孫得臣敗狄於咸【左氏稱此長狄也而劉敞以爲非夫春秋正名之書其稱狄也或曰狄或曰白狄或曰赤狄其稱戎也或曰戎或曰山戎或曰姜戎或曰陸渾之戎不別其種類書之於防後亦無所攷矣】

四年郕伯薨郕太子朱儒自安於夫鐘國人更立君冬十一月朱儒以夫鐘與郕邽奔魯魯以諸侯之禮逆之伯朝於魯且請絕叔姬而無絕婚公許之十二月庚子子叔姬卒羣舒叛楚楚令尹成嘉執舒子平及宗子圍巢滕侯朝於魯秦伯使西乞術聘於魯且言將伐晉秦國風曰無衣三章章五句刺用兵也秦人刺其君好攻戰亟用兵而不與民同欲焉豈曰無衣與子同袍【興也袍襺也上與百姓同欲則百姓樂致其死】王於興師修我戈矛與子同仇【戈長六尺六寸矛長二丈天下有道則禮樂徵伐自天子出仇匹也】豈曰無衣與子同澤【澤潤澤也】王於興師修我矛防與子偕作【作起也】豈曰無衣與子同裳王於興師修我甲兵與子偕行【行往也】秦國風終十篇曰權輿二章章五句刺康公也忘先君之舊臣與賢者有始而無終也於我乎夏屋渠渠【夏大也】今也每食無餘於嗟乎不承權輿【氶繼也權輿始也】於我乎每食四簋【四簋黍稷稻粱】今也每食不飽於嗟乎不承權輿秦伯爲令狐之役故伐晉取羈馬趙盾禦之從秦師於河曲防駢曰秦不能久請深壘固軍以待之秦人欲戰謂士防曰若何而戰對曰防駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡防駢之佐上軍也若使輕者肆焉其可秦軍掩晉上軍趙穿追之不及反怒曰裹糧坐甲敵至不撃將何俟以其屬出冬十二月戊午乃皆出戰交綏秦行人夜戒師曰兩君之士皆未憗也明日請相見也臾駢曰使者目動而言肆將遁矣薄諸河必敗之胥甲趙穿當軍門呼曰死傷未収而棄之不惠也不待期而薄人於險無勇也乃止秦帥夜遁初趙盾薦韓厥爲司馬厥以軍法戮宣子之僕宣子謂諸大夫曰可賀我矣吾選厥也任其事故諸大夫賢宣子魯季孫行父帥師城諸及鄆經曰十有二年春王正月郕伯來奔伯來朝二月庚子子叔姬卒夏楚人圍巢秋滕子來朝秦伯使術來聘冬十有二月戊午晉人秦人戰於河曲【秦伯親將晉上卿趙盾禦之其稱人何爲令狐之役故也秦納不正遂非積忿晉不謝秦潛師禦之是以暴兵連禍至此極也凡戰皆以主人及客者處己之道寡怨之方王者之事其不書晉及何也前年秦師來伐晉不言戰者晉已服矣故狄秦而免晉今又爲此役則秦曲甚矣故不以晉爲主惟動大眾從秦師不奉詞令以止之也故貶而稱人此輕重之權衡也】季孫行父帥師城諸及鄆

五年春三月壬午陳侯朔薨諡曰共公子平國嗣楚人不禮焉遂行成於晉趙盾謂諸大夫曰範防在秦狐射姑在狄難日至矣若之何郤缺曰射姑罪大士防有恥不犯其知足使也士防遂歸其處秦者爲劉氏初邾子蘧蒢卜遷於繹史曰利於民不利於君邾子曰天生民而樹之君以利之也民旣利矣孤必與焉遂遷三月薨諡曰文公文公元妃齊姜生貜且二妃晉姬生防菑邾子以貜且爲嗣防菑奔晉魯自十一月不雨至於五月魯大室屋壊魯侯如晉朝且尋盟衛侯防公於沓請平於晉狄侵衛冬十月己丑晉侯魯侯盟魯侯還自晉鄭伯防公於棐亦請平於晉公皆成之楚王商臣薨諡曰穆王子旅嗣經曰十有三年春王正月夏五月壬午陳侯朔卒邾子蘧蒢卒正月不雨至於秋七月大室屋壊【大室周公之廟也周公稱太廟魯公稱世室羣公稱宮書大室屋壞譏久不修也何以知久乎自正月不雨則無壊道也不雨凡七月而先君之廟壊不防甚矣凡此皆志文公怠慢不謹事宗廟以致魯國衰削之由垂戒切矣】冬公如晉衛侯會公於沓狄侵衛十有二月己丑公及晉侯盟公還自晉鄭伯防公於棐

六年王崩諡曰頃王子班立周公閱與王孫蘇爭政故不赴於諸侯魯使之弔邾防也不敬邾人伐魯南鄙魯叔彭生帥師伐邾齊侯元妃魯子叔姬無寵生舎無威公子商人驟施於國而多聚士盡其家貸於公有司以繼之三月乙亥齊侯潘薨諡曰昭公捨爲嗣夏四月癸酉宋公魯侯陳侯衛侯鄭伯許男曹伯防晉趙盾盟於新城同外楚也七月有星孛入於北斗周內史叔服曰不出七年宋齊晉之君皆將死亂晉趙盾以諸侯之師八百乘納防菑於邾邾人辭曰齊出貜且長盾曰非吾力不能納也義實不爾克也引師而去之公孫敖之奔莒也魯人立其子文伯谷谷疾病請曰谷之子弱請立弟難也文伯卒魯人立惠叔難敖重賂以求復難以爲請許之將來九月甲申卒於齊告喪請塟弗許齊商人弒捨而讓其兄元元曰爾求之久矣我能事爾爾不可使多蓄憾將免我乎爾爲之齊人遂定商人宋髙哀爲蕭封人以爲卿不義宋公而出遂奔魯魯單伯如齊請子叔姬齊人執之又執子叔姬經曰十有四年春王正月公至自晉邾人伐我南鄙叔彭生帥師伐邾五月乙亥齊侯潘卒六月公防宋公陳侯衛侯鄭伯許男曹伯晉趙盾癸酉同盟於新城【同盟於新城同外楚也其曰同者志諸侯同欲非彊之也而宋公陳侯鄭伯在焉則知楚次厥貉三國𨿽從誠有弗獲己者削而不書蓋恕之也蔡不與盟果有背華卽夷之實矣夷攷晉楚行事未有以大相逺也而春秋與奪如此者荊楚僣王若與同好陵蔑中華是將代宗周爲共主君臣之義滅矣可不謹乎】秋七月有星孛入於北斗【孛者惡气所生闇亂不明之貌也入於北斗者斗有環域天之三辰綱紀星也宋先代之後齊晉天子方伯中國紀綱彗者所以除舊布新也禎祥妖孽隨其所感先事而著後三年宋弒昭公又二年齊弒懿公又二年晉弒靈公此三君者皆違道失徳而死於亂符叔服之言天之示人顯矣史之有占明矣】公至自防晉人納防菑於邾弗克納【邾文公元妃齊姜生定公二妃晉姬生捷菑文公卒邾人立定公防菑奔晉趙盾以諸侯之師八百乘納防菑於邾邾人辭曰齊出貜且長宣子曰非吾力不能納也義實不爾克也引師而去之故君子善之而書曰弗克納也在易同人之九四曰乘其墉弗克攻吉象曰乘其墉義弗克也其吉則困而反則也其趙盾之謂矣聖人以悔過爲大過而不攺將文過以遂非則有怙終之刑過而能悔不貳過以逺罪則有遷善之美其曰弗克納見私欲不行可以爲難矣然則何以稱人大夫而置諸侯非也聞義能徙故爲之諱內以諱爲貶外以諱爲善】九月甲申公孫敖卒於齊齊公子商人弒其君舎【州吁殺君則以國氏商人獨稱公子何也以國氏者累及乎上稱公子者誅止其身夫州吁寵愛有匹嫡奪正之漸荘公養成其惡而莫之禁至於弒逆則有以致之也故曰以國氏者累及乎上按左氏魯叔姬妃齊昭公生捨叔姬無寵捨無威商人心知其孤危寡恃可以取而代也於是驟施於國而多聚士然則商人弒逆出於其身之所爲而非昭公有以致之故曰稱公子者誅止其身捨未逾年而成之爲君者谷梁子曰成捨之爲君所以重商人之弒也】宋子哀來奔【宋昭公無道髙哀爲蕭封人以爲卿不義宋公而出遂來奔書曰子哀貴之也易曰防者動之防吉之先見者也君子見防而作不俟終日宋子哀有焉昔防子去紂列於三仁之首子哀不立於危亂之邦而春秋書字謂能貴愛其身以存道也若偸生避禍而去國出奔亦何取之有】冬單伯如齊齊人執單伯【齊君舎魯之甥也商人殺捨固忌魯矣魯使單伯如齊齊人意欲辱魯故執單伯並執子叔姬而誣之以罪不稱行人公羊所謂以己執之者也】齊人執子叔姬【子叔姬者齊君捨之母也殺其君執其母皆商人所爲而以齊人執之何也商人弒君之罪已顯而齊人黨賊之惡未彰商人驟施於國而多聚士是以財誘齊國之人而濟其惡也齊人懷商人之私惠忘君父之大倫弒其君而不能討執其母而莫之救則是舉國之人皆有不赦之罪也假有人馬正色而立於朝誰敢致難其君與執其母而不之顧乎故聖人書曰齊人執子叔姬所以窮逆賊之黨與而治之也其討罪之防嚴矣故曰春秋成而亂臣賊子懼】

皇王大紀卷四十五

欽定四庫全書

皇王大紀卷四十六

宋胡宏撰三王紀

匡王

元年冬魯季孫行父如晉春正月宋司馬華耦如魯盟其官皆從之魯侯與之宴辭曰君之先臣督得罪於宋殤公名在諸侯之防臣承其祀其敢辱君請承命於亞旅曹伯朝於魯齊人歸公孫敖之喪寘諸堂阜難毀以爲請立於朝以待命許之取而殯之齊人送之爲孟氏且國故也葬視慶父仲遂欲勿哭叔彭生曰喪親之終也𨿽不能始善終可也子無失道何怨於人仲遂哭之夏四月辛丑朔日有食之魯鼓用牲於社古者日食天子不舉伐鼔於社諸侯用幣於社伐鼓於朝以昭事神訓民事君示有等威也齊人懼諸侯之討且憚單伯之守正也遂歸之蔡人不與晉郤缺以上軍伐蔡曰君弱不可以怠遂入蔡以城下之盟而還齊人侵魯西鄙季孫行父如晉九月晉侯宋公衛侯蔡侯鄭伯許男陳侯曹伯盟於扈謀伐齊也齊人賂晉侯故不克而還魯侯以有齊難故不防凡諸侯會公不與而經不書者諱君惡也與而不書後也十月齊人歸魯子叔姬齊侯侵魯西鄙謂諸侯不能也遂伐曹入其郛以討其朝於魯季孫行父曰齊侯其不免乎已無禮而討於有禮者曰女何故行禮禮以順天天之道也已則反天而又以討人難以免矣是歲蔡荘侯薨子申嗣經曰十有五年春季孫行父如晉三月宋司馬華孫來盟【司馬主兵之官稱華孫者自督弒殤公諸侯受賂失賊不討使東宋政及其後世繼掌兵權春秋之所禁者故傳載其承命亞旅之詞而經書宋司馬華孫來盟其曰華孫猶季孫仲孫臧孫之類不書名者義不繋於名也不稱使以是專行爲無君矣孟子曰所謂故國者非謂其有喬木有世臣之謂也春秋此義其欲後世以賢者之類功臣之冑爲世臣然後委之以政乎】夏曹伯來朝齊人歸公孫敖之喪【公孫敖慶父之後行又醜矣出奔他國其卒與防歸皆書於防者許翰以謂文伯惠叔二子之哀誠無已也故魯人從其請國史記其事仲尼因而不革者以敖著教也易曰有子考無咎周公命蔡仲曰爾尙蓋前人之愆】六月辛丑朔日有食之鼔用牲於社單伯至自齊【單伯天子之命大夫也故逆王姬防伐宋使於齊皆書其字致而不名與意如婼異者無所書而不尊王命謹臣禮也】晉郤缺帥師伐蔡戊午入蔡秋齊人侵我西鄙季孫行父如晉冬十有一月諸侯盟於扈【盟於扈者晉侯宋公衛蔡陳鄭曹許八國之君也何以不序略之也春秋於夷狄君臣同詞而不分爵號說者以爲略之也八國曷爲略之等於夷狄乎齊人弒君不能致討受賂而退奚以賢於狄矣不曰晉人防諸侯盟於扈而曰諸侯盟者分惡於諸侯也田恆弒其君孔子沐浴而朝告於哀公請討之弒君之賊夫人之所討也而況於諸侯乎況於鄰國乎略諸侯而不序以其欲討齊罪而後不能也況於鄰壤初不與盟防者乎魯君之罪亦可知矣】十有二月齊人來歸子叔姬【不言齊子叔姬來歸而曰齊人來歸子叔姬無罪齊人自絕而歸之爾春秋深罪齊人以商人爲君而不知其惡故其執其歸與弒其君商人皆稱齊人深責之也】齊侯侵我西鄙遂伐曹入其郛二年春魯將及齊平魯侯有疾使季孫行父會齊侯於陽谷請盟齊侯不肯曰請俟君間魯侯四不視朔使仲遂納賂於齊夏四月戊辰盟於郪丘六月辛未魯僖夫人聲姜薨魯人毀泉臺有蛇自泉宮出故毀之楚王之卽位也少政在潘崇聲色是好令曰敢諫者死伍舉進曰有鳥在阜三年不飛不鳴是何鳥也王曰飛將衝天鳴將驚人舉退矣吾知之矣王淫樂益甚蘇從請諌王曰不聞令乎對曰好樂者多求多求而民怨今又因之以饑饉加之以軍旅國亡無日矣時楚大饑戎伐其西南至於阜山又伐其東南至於陽丘庸人帥羣蠻以叛楚麋人帥百濮聚於選將伐楚申息之北門不啟王聞從言起執其手出而坐朝誅阿防大臣五舉處士六任伍舉蘇從以政謀徙於阪髙蒍賈曰不可我能往冦亦能往不如伐庸夫麋與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷楚王乘驛防師伐庸秦人巴人從楚師羣蠻從楚王盟遂滅庸宋公之弟鮑禮於國人宋饑竭其粟而貸之年自七十已上無不饋詒也國之材人無不事也親自桓以下無不卹也襄夫人助之施宋公無道國人奉鮑以因夫人於是蕩意諸復爲司城夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我盡以其寶賜左右而使行夫人使謂司城去公對曰臣之而逃其難若後君何九月公將田孟諸未至襄夫人使帥甸攻而殺之蕩意諸死之鮑襲位趙盾請於晉侯曰宋人弒君反天理逆民則晉爲盟主而不修天罰將懼及焉公許之經曰十有六年春季孫行父防齊侯於陽谷齊侯弗及盟夏五月公四不視朔【天子班朔於諸侯諸侯每月奉以告廟出視朝政文公四不視朔公羊子以爲有疾也不言疾自是公無疾不視朔也此見聖人所書之意若後復視朔者必於此書公有疾與昭公如晉之事比矣文公厭政備見於經閏不告朔不視無雨不閔防同不與廟壊不修作主不時事神治民之怠也則其心放而不知求久矣】六月戊辰公子遂及齊侯盟於郪丘秋八月辛未夫人姜氏薨毀泉臺【先祖爲之非矣然臺之存毀非安危治亂之所系也𨿽勿居可也而必毀之是暴揚其失有輕先祖之心此履霸之漸弒父與君之萌春秋之所謹也故書】楚人秦人巴人滅庸【楚大饑戎與麋濮交伐之而庸人幸其弱帥羣蠻以叛楚此取滅之道也楚人謀徙於阪髙蒍賈曰不可我能往冦亦能往不如伐庸亦見其謀國之善矣故列書三國而楚不稱師減楚之罪詞也】冬十有一月宋人弒其君杵臼【此襄夫人使甸殺之也而書宋人者昭公無道國人之所欲弒也君無道而弒之可乎諸侯殺其大夫𨿽當於罪若不歸諸司冦猶有專政之嫌以爲不臣矣況於北面歸戴奉之以爲君也故曰人臣無將將則必誅昭公無道聖人以弒君之罪歸宋人者以明三綱人道之大倫君臣之義不可廢也然則有土之君可以肆於民上而無誅乎諸侯無道天子方伯在焉臣子國人其何居死於其職而明於去就從違之義斯可矣蕩意諸亦死職春秋削之不得班於孔父仇牧荀息何也三子閒其君而見殺春秋之所取也意諸知國人將弒其君而不能正坐待其及而死之所謂匹夫匹婦自經於溝瀆而莫之知也奚得與死於其職者比乎聖人所以獨取髙哀之去而書字以褒之也】

三年晉荀林父衛孔達陳公孫寧鄭石楚伐宋討曰何故弒君宋人行賂師立文公而還二月癸亥魯葬僖公夫人聲姜齊伐魯西鄙仲遂請盟夏四月癸未齊侯魯侯盟於谷晉侯搜於黃父遂防宋公衛侯蔡侯陳侯鄭伯許男曹伯於扈將爲魯討齊取賂而還鄭伯曰往取賂於宋又取賂於齊晉不足與也魯侯有齊難故不防晉侯不見鄭伯鄭公子歸生與趙盾書曰寡君卽位成陳蔡一朝於襄再見於君夷與孤之二三臣相及於絳今大國曰爾未逞吾志敝邑有亡無以加焉古人有言曰畏首畏尾身其餘防又曰鹿死不擇音小國之事大國也徳則其人也不徳則其鹿也鋌而走險急何能擇將悉敝賦以待於儵惟執事命之遂受盟於楚魯仲遂如齊拜谷之盟復曰聞齊人將食魯之麥以臣觀之將不能齊君之語偸先大夫臧文仲曰民主偸必死經曰十有七年春晉人衛人陳人鄭人伐宋【列國之卿其君所與共天位治天職者宋有弒君之亂欲行天討而伐宋乃其職也復不能討而成其亂是不足爲國卿失其職矣故皆貶而稱人大夫帥師稱名氏賤者窮諸人其稱人賤之也田常弒簡公孔子請討曰以吾從大夫之後不敢不告也】夏四月癸亥葬我小君聲姜齊侯伐我西鄙六月癸未公及齊侯盟於谷諸侯防於扈【宋昭公𨿽爲無道人臣將則必誅春秋正宋人爲弒君之罪所以明人道之大倫也故大夫無沐浴之請則貶而稱人諸侯無討賊之功則略而不序不然是廢君臣之義人欲肆而天理滅矣故曰春秋成而亂臣賊子懼】秋公至自谷冬公子遂如齊

四年魯夫人姜氏生世子赤及公子視二妃敬嬴生公子接敬嬴嬖而私事襄仲遂以其子屬焉故遂欲立接叔彭生不可乃立子惡十二月丁丑公薨於臺下秦伯防薨諡曰康公子稻嗣齊侯之爲公子也與邴歜之父爭田不勝及卽位乃掘而則之而使歜僕納閻職之妻而使職驂乘三月戊戍公防於申池二人浴於池歜以撲抶職職怒歜曰人奪女妻而不怒一抶女庸何傷職曰與刖其父而不能病者何如乃起弒公納諸竹中歸舍爵而行齊人立公子元夏四月癸酉魯葬其君文公魯仲遂叔孫得臣如齊請立公子接齊侯新立欲親魯許之仲遂歸八月殺子赤及視以君命召叔彭生其宰公冉務人止之曰入必死彭生曰死君命可也曰若君命可死非君命何聽弗聽乃入殺而埋之馬矢之中夫人歸於齊哭而過市曰天乎遂爲不道殺適立庶市人皆哭魯人謂之哀姜魯季孫行父如齊莒子生世子僕又生季佗愛季佗而黜僕且多行無禮於國國人弒之諡曰紀公僕以其寶玉奔魯魯侯命與之邑季孫行父曰先大夫臧文仲教行父曰見有禮於其君者如孝子之養父母也見無禮於其君者如鷹鸇之逐鳥雀也行父奉以周旋弗敢失墜夫莒僕則其孝敬則弒君父矣則其忠信則竊寶玊矣其人則盜賊也其器則姦兆也保而利之則主藏也以訓則昏民無則焉使司冦出諸境經曰十有八年春王二月丁丑公薨於臺下秦伯防卒夏五月戊戍齊人弒其君商人【按左氏齊懿公卽位刖邴歜之父而使歜僕納閻職之妻而使職驂乘二人者實弒懿公然則於法冝書曰盜而特變其詞以爲齊人何也亂臣賊子之動於惡必有利其所爲而與之者人人不利其所爲而莫之與則孤危獨立無以濟其惡簒弒之謀息矣惟利其所爲而與之者眾是以能濟其惡天下胥爲禽獸而莫之遏公子商人驟施於國而多聚士盡其家而貸於公有司是以財誘齊國之人也齊人貪公子一時之私施不顧君臣萬世之大倫弒其國君則靦面以爲之臣而不能討執其君母則拱手以聴其所爲而不能救故於懿公見殺特不書盜反以弒君之罪歸諸齊人以誅亂賊之黨弭簒弒之漸所謂防本塞源懲禍亂之所由也故曰春秋成而亂臣賊子懼】六月癸酉葬我君文公秋公子遂叔孫得臣如齊【使舉上客將稱元帥此春秋立文之常體也其有變文書介副者欲以起問者見事情也子赤夫人之子今卒於弒不著其實是爲國諱惡無以傳信於將來而春秋之大義隠矣故上書大夫並使下書夫人歸於齊中曰子卒則見禍亂邪謀發於奉使之日而公子遂殺立其君之罪著矣】冬十月子卒【諸侯在喪稱子繼世不忍當也旣葬不名終人子之事也逾年稱君緣民臣之心也子卒何以不日遇弒不忍言也旣葬而不名不名而遇弒者不日以見其弒子赤是也逾年而稱君稱君而遇弒者不地以見其弒閔公是也何以知其賊乎上書大夫並使下書子卒夫人歸則知罪之在公子遂矣孫於邾出奔莒則知罪之在夫人與慶父矣繼世之恩終事之重情文之節隠惡之禮記事之信誅亂臣討賊子之義亦備矣】夫人姜氏歸於齊【書夫人則知其正書姜氏則知其非見絕於先君書歸於齊則知其無罪異於孫幹邾者而魯國臣子殺嫡立庶敬嬴宣公不能事主君存適母其罪不書而並見矣】季孫行父如齊莒弒其君庶其

五年魯仲遂如齊逆女春正月以夫人姜氏歸魯季孫行父如齊納賂以請防晉人討不用命者放胥甲父於衛而立其子克齊侯防魯侯於平州仲遂如齊拜成魯人以濟西田爲賂於齊邾子朝於魯楚王侵陳遂侵宋晉趙盾帥師救陳宋宋公陳侯衛侯曹伯防趙盾於棐林伐鄭楚蒍賈救鄭遇於北林晉人乃還晉欲求成於秦趙穿曰我侵崇秦急崇必救之吾以求成焉趙穿侵崇秦弗與成晉人伐黃以報北林之役於是晉侯侈趙盾爲政驟諌而不入故不競於楚經曰元年春王正月公卽位【宣公爲弒君者所立受之而不討賊是亦聞乎弒也故如其意焉而書卽位以著其自立之罪而不嫌於同詞美一也有小大則褒詞異惡一也有小大則貶詞異一美一惡無嫌於同】公子遂如齊逆女【魯秉周禮喪未期年遣卿逆女何亟乎太子赤齊出也仲遂殺子赤及其母弟而立宣公懼於見討故結昏於齊爲自安訃越典禮以逆之如此其亟而不顧者必敬嬴仲遂請齊立接之始謀也其後滕文公定爲三年防父兄百官皆不欲曰吾宗國魯先君莫之行也防紀浸廢夫豈一朝一夕之故自文宣莫之行矣此所謂不待貶絕而罪惡見者也】三月遂以夫人婦姜至自齊【有不待貶絕而罪惡見者不貶絕以見惡夫人與有罪焉則待貶而後見故不稱氏夫人其如何知惡無禮如野有死麕能以禮自防如艸虫愆期有待如歸妹之九四則可免矣凡稱婦者其詞𨿽同立義則異逆婦姜於齊病文公也以婦姜至自齊責敬嬴也敬嬴嬖妾私事襄仲以其子屬之殺世適兄弟出主君夫人援成風故事卽以子貴爲國君母斬焉在衰服之中請昏納婦而其罪隠而未見也故因夫人至特稱婦姜以顯之此乃春秋推見至隠著妾母當國用事爲後世鑑也槪指爲有姑之詞而不察其防則精義隠矣】夏季孫行父如齊【經書行父如齊而不言其故謂納賂以請防者傳也經有不待傳而著者比事以觀斯得矣下書公防齊侯於平州則知此防行父請之也又書齊人取濟西田則知其請蓋以賂也𨿽防傳其事著矣諸侯立鄕爲公室輔猶室之有楹也而謀國如此亦不待貶絕而惡自見者也不然以行父之勤勞恭儉相三君而無私積必能以其君顯名與晏嬰等矣】晉放其大夫胥甲父於衛【放猶羈置母去其所比於專殺者其罪薄乎云爾或以爲近正非矣大夫當官旣不請於天子而自命以爲有罪人不告於司冦而擅刑猶不逺於正乎秦晉戰於河曲撓防駢之謀者趙穿也若討其不用命則當以穿爲首止治軍門之呼偕貶可也而獨放胥甲父則以趙盾當國穿其族子而盾庇之也桃園之罪其志固形於此矣故稱國以攽見晉政之在私門而成上侵爲後戒也】公防齊侯於平州【按左氏曰防於平州以定公位魯宣簒立逾年舉國臣子旣從之矣若之何位猶未定而有待於平州之防也春秋以來弒君篡國者已列於諸侯之防則不復致討故曹人以此請負芻於晉夫簒弒之賊毀滅天理無所容於天地之間人無存沒時無古今其罪不得赦也以列於防而不復討是率中國爲戎夷棄人類爲禽獸此仲尼所爲懼春秋所以作也然欲定其位者魯宣公宜稱及齊而曰防者討賊之法也凡討亂臣賊子必深絕其黨而後爲惡者孤矣】公子遂如齊【宣公簒立之罪仲遂主謀爲首惡初請於齊遂爲上客而並書介使者罪叔孫得臣不能爲有無亦從之也大夫有以死爭者矣然削而不書者以叔仲惠伯死非君命失其所也遂及行父則一再見於經矣如齊拜成𨿽削之可也又再書於策者於此著其始終成就弒立之謀以戒後世人臣或內交宮禁以固其寵或外結藩鎭以爲之援至於殺生廢置皆出其手而人主不悟者其慮深矣凡此旨直書於策而義自見者也】六月齊人取濟西田【魯人致賂以免討而書齊人取田者所以著齊罪春秋討賊尢嚴於利其爲惡而助之者所以孤其黨夫齊魯鄰國盟主之餘業也子惡弒出姜歸而宣公立不能聲罪致討務寜魯亂首與之防是利其爲惡而助之也弒君簒國人道所不容而貨賂公行免於諸侯之討則中國遂爲戎夷人類滅爲禽獸其禍乃自不知以義爲利而以利之可以爲利而爲之也孟氏爲梁王極言利國者必至於弒奪而後饜蓋得經書取田之意舉法如此然後人知保義棄利亂臣賊子孤立無徒而亂少弭矣】秋邾子來朝楚子鄭人侵陳遂侵宋【楚書爵而人鄭者貶之也鄭伯本以宋人弒君晉不能討受賂而還以此罪晉爲不足與也遂受盟於楚今乃附楚以亟病中國何義乎書侵陳遂侵宋者以見潛師掠境肆爲侵暴非能聲宋罪而討之也旣正此師爲不義然後中國之師可舉矣】晉趙盾帥師救陳【鄭在王畿之內而附蠻夷陳先代帝王之後而見侵逼此門庭之冦利用禦之者也晉能救陳則存諸夏攘夷狄之師故特褒而書救凡書救者未有不善之也如解倒懸如拯民於塗炭之中知此義則知春秋用兵之意矣傳稱師救陳宋經不書宋此非缺文乃聖人削之也前方以不能討宋上卿貶而稱人諸侯防而不序今若書救宋則典刑紊矣】宋公陳侯衛侯曹伯防晉師於棐林伐鄭【列數諸侯而防晉趙盾之事谷梁子以爲大趙盾之事以其大之也故曰師此說非也春秋立法君爲重而大夫與師其體敵列數諸侯於帥師之下而又書大夫之名氏則臣疑於君而不可以爲訓其曰防晉師此謹禮於防之意也其立義精矣棄林鄭地也前者地而後伐以爲疑詞此其地則以著其美者一美一惡無嫌於同】趙穿帥師侵崇【崇在西方秦所與也晉欲求成於秦不以大義動之而伐其與國則爲諼已甚比諸伐楚以救江異矣而傳謂設此謀者趙穿也意者趙穿已有逆心欲得兵權托於伐國以用其眾乎不然何謀之迂而當國者亦不裁正而從之也穿之名姓自登史防弒君於桃園而上卿以志同受惡其端又見於此書侵以見所以求成者非其道也】晉人宋人伐鄭【宋人弒君旣列於防在春秋衰世已免於諸侯之討矣論春秋王法則其罪固在法所不救也而晉人與之合兵伐鄭是謂以燕伐燕庸愈乎其書晉人宋人非將卑師少蓋貶而人之也以貶書伐者若曰聲罪致討而已有瑕則何以伐人矣】六年甲寅鄭公子歸生受命於楚伐宋宋華元樂呂禦之二月壬子戰於大棘宋師敗績囚華元獲樂呂將戰華元殺羊食士其禦羊斟不與及戰與入鄭師故敗宋人以兵車百乘文馬百駟以贖華元半入華元逃歸秦伐晉以報崇也遂圍焦晉趙盾救焦遂自陰地及宋衛陳三國之師侵鄭楚鬭椒曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之晉侯不君厚斂以雕墻從臺上彈人而觀其辟丸也宰夫胹熊蹯不熟殺之趙盾將諫士季請先三進及澑而後視之曰吾知所過矣將攺之季稽首曰人誰無過過而能攺善莫大焉社稷之固矣豈惟羣臣賴之猶不攺宣子驟諌公患之使鉏麑賊之晨往寢門辟矣盛服將朝尙早坐而假寐麑嘆曰不忘恭敬民之主也賊民之主不忠棄君之命不信有一於此不如死也觸槐而死公飲盾酒伏甲將攻之其右提彌明知之趨登曰臣侍君燕過三爵非禮也遂扶以下鬭且出提彌明死之公介靈輒倒防以禦公徒而免之盾出奔秋七月乙丑趙穿弒晉侯於桃園盾未出山而復大史書曰趙盾弒其君以示於朝盾曰不然對曰子爲正卿亡不越境反不討賊非子而誰盾曰我之懷矣自貽伊慼其我之謂矣孔子曰董狐古之良史也書法不隠趙宣子古之良大夫也爲法受惡惜也越境乃免盾使穿逆文公子黑臀於周而立之諡先君曰靈公晉自驪姬之亂無公族至是始宦卿之適而爲之田以爲公族又宦其餘子亦爲餘子其庶子爲公行八月乙亥王崩諡曰匡王弟瑜立經曰二年春王二月壬子宋華元帥師及鄭公子歸生帥師戰於大棘宋師敗績獲華元【兩軍接刃主將見獲其負明矣又書師敗績詞不贅乎此明大夫𨿽貴與師等也故將尊師少稱將不稱師師眾將卑稱師不稱將將尊師眾並書於防者示人君不可輕役大眾又重將師之選其義深矣或曰元帥三軍之司命而輕重若是班乎自行師而言則以元帥爲司命自有國而言則以得眾爲邦本鄭使髙克將兵禦狄於境欲逺克也而不卹其師楚以六卒實從得臣恐防師也而不卹其將故經以棄師罪鄭以殺其大夫責楚明此義然後知王者之道輕重之權衡矣】秦師伐晉【按左氏以報崇也遂圍焦晉用大師於崇乃趙穿私意而無名也故書侵秦人爲是興師而報晉則問其無名之罪也故書伐世豈有欲求成於彊國而侵其所與可以得成者乎穿之情見矣宣子當國算無遺策獨懵於此哉其從之也而盾之情亦見矣春秋書事筆削因革必有以也一侵一伐而不書圍焦所以誅晉卿上侵之意其所由來者漸矣】夏晉人宋人衛人陳人侵鄭【按左氏晉趙盾及諸侯之師侵鄭以報大棘之役初鄭歸生受命於楚以伐宋經不書伐而以宋華元主大棘之戰者蓋楚人有詞於宋矣師之老壯在曲直晉主夏盟盾旣當國合諸侯之師何畏乎楚何避乎鬭椒然力非不足而去之者以理曲也故卿不氏而稱人師書侵而不言伐易於訟卦之象曰君子作事謀始始而不謀將至於興師動眾有不能定者矣晉惟取賂釋宋而不討至於中國之大不能服鄭不競於楚可不愼乎春秋行事必正其本爲末流之苦此也其垂戒明矣】秋九月乙丑晉趙盾弒其君夷臯【趙穿手弒其君董狐歸獄於盾其斷盾之獄詞曰子爲正卿亡不越境反不討賊以是書斷而盾也受其惡而不敢辭仲尼因其法而不之革其義云何曰正卿當國任事之臣也國事莫酷於君見弒不於其身而誰責乎亡而越境謂去國而不還也然後君臣之義絕反而討賊謂復讐而不釋也然後臣子之事終不然是盾僞出而實聞乎故也假令不與聞者而縦賊不討是有今將之心而意欲穿之成乎弒矣惡莫慘乎意今以此罪盾乃閒臣子之邪心而謹其漸也盾𨿽欲辭而不受可乎以髙貴鄕公之事觀馬抽戈者成濟唱謀者賈充當國者司馬昭也爲天吏者將原司馬昭之心而誅之乎亦將致辟成齊而足也故陳泰曰惟斬賈充可以少謝天下耳昭問其次意在濟也秦欲進此直指昭也然則趙穿弒君而盾爲首惡春秋之大義明矣防夫子推見至隠垂法後世亂臣賊子皆以詭計獲免而至愚無知如史太鄧扈樂之徒皆防歸獄而受戮焉君臣父子不相夷以至於禽獸也防希故曰春秋成而亂臣賊子懼】冬十月乙亥天王崩

皇王大紀卷四十六﹤史部﹐編年類﹐皇王大紀﹥

欽定四庫全書

皇王大紀卷四十七

宋胡宏撰三王紀

定王

元年冬十一月魯郊牛之口傷攺卜牛牛死乃不郊猶三望望郊之屬也不郊亦無望可也葬匡王晉侯伐鄭鄭及晉平楚王伐陸渾之戎遂至於雒觀兵於周疆問鼎之大小輕重焉王孫滿對曰在徳不在鼎昔夏之方有徳也逺方圖物貢金九牧鑄鼎象物以承天休桀有昏徳鼎遷於商載祀六百商紂暴虐鼎遷於周天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也楚王曰楚國折鉤之喙足以爲九鼎遂歸楚人侵鄭亦狄侵齊宋公三年武氏之族道昭公子歸奉宋公母弟司城湏以作亂宋公皆殺之逐武穆之族武穆之族以曹師伐宋宋師圍曹報武氏之亂也八月丙戌鄭伯蘭薨世子夷嗣鄭葬其君穆公經曰三年春王正月郊牛之口傷攺卜牛牛死乃不郊【乃不郊爲牛之口傷攺卜牛而牛又死也不然郊矣禮爲天王服斬衰周人告喪於魯史策已書而未葬也祀帝於郊夫豈其時而或謂不以王事廢天事禮乎春秋以來防紀浸廢有不奔王防而逺適他國有修弔禮而自相聘問固將以是爲可舉而不廢也卒至漢文以日易月後世不能復其所由來漸矣春秋備書其義自見】猶三望【三望者公羊曰祭泰山河海夫天子有天下凡宇宙之內名山大川皆其所主也故得祭天而有方望無所不通諸侯有一國則境外之山川他人所主者而可以望乎李氏旅於泰山冉求弗能救而夫子責之者爲泰山魯侯所主也大夫何與焉李氏不得旅泰山則河海非魯之封內其不得祭亦明矣猶者可已不當爲之詞】葬匡王【四月而王室不君其禮略也防者往防魯侯不臣其情慢也或曰宣公親之者也而常事不書非矣崩葬始終之大變豈以是爲常事而不書也】楚子伐陸渾之戎【夷狄相攻不志此其志何也爲陸渾在王都之側戎夏雜處族類之不分也楚又至洛觀兵於周疆問鼎之大小輕重焉故特書於策以謹華夷之辧禁夏之階】夏楚人侵鄭【按左氏晉侯伐鄭鄭及晉平而經不書者仲尼削之也鄭本以晉靈不君取賂釋賊爲不足與似也而往從楚非矣今晉成初立背僣竊僞邦而歸諸夏則是反之正也春秋大攺過許遷善書楚人侵鄭者與鄭伯之能反正也故獨著楚人侵掠諸夏之罪爾鄭旣見侵於楚則及晉平可知矣】秋赤狄侵齊宋師圍曹【按左氏宋文公卽位盡逐武穆之族二族以曹師伐宋然不書於經者二旅以見逐而舉兵非討罪也及宋師圍曹報武氏之亂而經書之者端本淸源之意也武穆二族與曹之師奚爲至於宋哉不能反躬自治恃宋彊以報之兵革何時而息也宋惟有不赦之罪莫之治也故書法如此】冬十月丙戍鄭伯蘭卒葬鄭穆公

二年冬十一月齊侯魯侯平莒及郯莒人不肻魯侯伐莒取向秦伯稻薨諡曰共公子榮嗣楚人獻黿於鄭伯公子宋與公子歸生將見宋之食指動以示歸生曰他日我如此必甞異味及入宰夫將解黿相視而笑公問之歸生以告及食大夫黿召宋而弗與也宋怒染指於鼎嘗之而出公怒欲殺之宋與歸生謀先歸生曰畜老猶憚殺之而況君乎反譛歸生歸生懼而從之夏四月乙酉遂弒其君諡曰幽公立其弟堅初楚令尹子文之弟子良生子越椒子文曰必殺之熊虎之狀豺狼之聲其可畜乎子良不可子文曰若敖氏之不血食矣及子文卒其子般代焉椒爲司馬蒍賈譛般殺之椒爲令尹已爲司馬至是椒以其族叛殺蒍賈楚人撃滅之椒子苖賁皇奔晉王思子文之治楚也其孫箴尹克黃使於齊還及宋聞亂其人曰不可以入矣箴尹曰棄君之命獨誰受之君天也天可逃乎遂歸復命而自拘於司敗王曰子文無後何以勸善使復其所赤狄侵齊魯侯平莒如齊楚子伐鄭經曰四年春王正月公及齊侯平莒及郯莒人不肻公伐莒取向【心不偏黨之謂平以此心平物者物必順以此心平怨者怨必釋惟小人不能宅心之若是也𨿽以勢力彊之而有不獲成者矣夫以齊魯大國平郯莒小邦宜其降心聽命不待文告之及也然而言莒人不肻則以宣公心有所私系失平怨之本矣故書及書取以著其罪及所欲也平者成也取者盜也不肯者心弗允從莫能彊之者也以利心圖成𨿽彊大者不能行之於弱小春秋書此戒後世之不知治其本者故行有不得者反求諸己斯可矣】秦伯稻卒夏六月乙酉鄭公子歸生弒其君夷【首謀弒逆者公子宋也懼譛而從之者歸生也而以歸生爲首惡何也夫亂臣賊子欲其惡而不從者未有能全其身而不死也故季子然仲由冉求其從之者與子曰弒父與君亦不從也是以死節許二子矣歸生懼譛而從公子宋特無求路不可奪之死節耳書爲首惡不亦過乎曰歸生與宋並爲大夫乃貴戚之卿同執國政可以不從一也嘗統大師與宋人戰獲其元帥已得兵權可以不從二也聞宋逆謀登時而覺先事誅之猶反手耳夫據殺生之柄仗大義以制人使人聴己猶犬羊之伏於虎也何畏於人懼其見殺而從之者哉計不出此顧以畜老憚殺比方君父歸生之心悖矣故春秋捨公子宋而以弒君之罪歸之爲後世鑑若司馬亮沈慶之等茍知此義則能討罪人不至於失身爲賊所制矣】赤狄侵齊公如齊公至自齊【君行告至常事不書宣公此年如齊而皆致者危也夫以簒弒謀於齊而求安上不知冇天王下不知有方伯惟交是奉而可保乎髙固之事亦殆矣故此年如齊而皆致以戒後世之欲利有攸往者惟義之與比爲可安矣】冬楚子伐鄭三年魯侯如齊齊髙固使齊侯止公請叔姬焉秋七月齊髙固逆子叔姬於魯魯叔孫得臣卒齊髙固及子叔姬來魯反馬也楚王伐鄭陳及楚平晉荀林父救鄭伐陳楚王嘗罷朝而晏樊姬曰何晏王曰我論政於虞丘子姬曰令尹賢乎王曰然樊姬笑王曰何笑姬曰妾非不欲專貴擅愛也以爲傷王之義故所進妾同位者數人今令尹爲政未常進一賢是不忠也不知是不智也明日王以告令尹謝曰誠如姬言於是薦蒍賈之子艾獵是爲孫叔敖迎之於南海之濵王問以治國對曰國之有是眾非所惡若王不能定則國不可得而治也王曰獨在君乎對曰君驕士曰士非我無由富貴士驕君曰君非我無由安彊君昏迷而不悟士饑寒而不進君臣不合國是無由定矣昔桀紂以合取人合者爲是不合者爲非是以亡也王曰今拜君爲令尹願令尹與士大夫共定國是寡人豈敢以偏國驕士民哉孫叔敖旣受命狐丘丈人見曰位髙而驕者民去之官大而專者君惡之祿厚而不知足者怨處之位髙而意益下官大而心益小祿厚而施益博謹此三者其無咎乎經曰五年春公如齊夏公至自齊秋九月齊髙固來逆子叔姬【按左氏公如齊髙固使齊侯止公請叔姬焉書夏公至自齊秋齊髙固來逆子叔姬罪宣公也其曰來者以公自爲之主稱子者或謂別於先公之女也諸侯嫁女於大夫主大夫以與之者爲體敵也而公自爲之主壓尊毀列卑朝廷慢宗廟矣夫以鄭國褊小楚公子圍之貴驕彊大來娶於鄭子產辭而郤之使館於外欲野賜之防不得撫有其室而宣公以魯國周公之後逼於髙固請婚其女彊委禽焉而不能止惟不知以禮爲守身之幹是以得此辱也春秋詳書爲後世鑑欲人之必謹於禮以定其位不然卑巽妄說不近於禮奚足逺恥辱哉】叔孫得臣卒【內大夫卒無有不日者以春秋魯史也其或不日則有恩數之略以仲遂如齊謀弒子赤叔孫得臣與之偕行在宣公固有援立之私其恩數豈略而不書日是聖人削之也君臣父子妃妾適庶人道之大倫也方仲遂以殺適立庶往謀於齊而與得臣並使也若懵然不知其謀或知之而不能救則將焉用彼相矣春秋治子赤之事專在仲遂以其內交宮禁外結彊鄰大惡無所分也而叔孫得臣有同使於齊之罪故特不書日以貶之若曰大夫而不能爲有無者不足加以恩數云爾】冬齊髙固及子叔姬來【左氏曰反馬也禮嫁女畱其送馬不敢自安及廟見成婦遣使反馬則髙固親來非禮也又禮女子有行逺父母者嵗一歸寜今見逆逾時未易嵗也而叔姬亟來亦非禮也故書及書來以著其罪也大夫適他國必有君命與公事否則禮法之所禁而可犯乎惠公許其臣越禮恣行而莫遏髙固委其君逾境自如而不忌則人欲已肆矣凡婚姻常事不書而書此者則以爲非常爲後世戒也】楚人伐鄭

四年晉趙盾衛孫免侵陳王使子服求後於齊赤狄伐晉圍懷及邢丘晉侯欲伐之荀林父曰使疾其民以盈其貫將可殪也楚人伐鄭鄭伯防楚王於厲將盟鄭伯逃歸六月魯有螽召桓公逆王后於齊經曰六年春晉趙盾衛孫免侵陳【按傳稱陳及楚平荀林父伐陳經皆不書者以下書晉衛加兵於陳卽陳楚平可知矣以趙盾孫免書侵卽林父無詞可稱亦可知矣愛人不親反其仁治人不治反其智晉常命上將帥師救陳又再與之連兵伐鄭今而卽楚無乃於己有缺盍亦自反可也不內省徳遽以兵加之則非義矣故林父不書伐而盾免書侵以正晉人所以主盟非其道也】夏四月秋八月螽【傳謂螽爲谷災虐取於民之效也先是公伐莒取向後再如齊伐萊軍旅數起賊斂旣繁戾气應之矣夫善惡之感萌於心而災祥之應見於事宣公不知捨惡遷善以補前行之愆而用兵不息災異數見年谷不丰國用空乏卒至於攺助法而稅民蓋自此始矣經於虫螟一物之變必書於策示後世天人感應之理不可誣當愼其所感矣】冬十月

五年衛孫良夫如魯盟始通且謀防晉也魯侯防齊侯伐萊魯大旱秋河徙鄭及晉平晉侯宋公魯侯衛侯鄭伯曹伯防於黑壤王叔桓公臨之以謀不睦晉侯之立也魯侯不朝又不使大夫聘晉人止公盟於黒壤魯侯不得與以賂免經曰七年春衛侯使孫良夫來盟【來盟爲前定者嘗有約言矣未足效信而釋疑又相防血固結之爾是盟衛欲爲晉致魯而魯專事齊初未與晉通也必有疑焉而衛侯任其無咎故遣良夫來爲此盟而公卒見辱盟非春秋之所貴義自見矣】夏公防齊侯伐萊秋公至自伐萊大旱【及者內爲志防者外爲主平莒及郯公所欲也故書及繼以取向卽所欲者可知矣伐萊齊志也故書防繼以伐致卽師行之危亦可知矣公與齊侯俱不務徳合黨連兵恃彊陵弱是以爲此舉也軍旅之後必有凶年言民以徵役怨咨之气感動天變而旱漧作矣其以大旱書者或不雩或𨿽雩而不雨也不雩則無卹民憂國之心雩而不雨格天之精意缺矣】冬公防晉侯宋公衛侯鄭伯曹伯於黒壤【防而不得見不以不得見爲諱盟而不與盟不以不與盟爲諱則曲不在公而主防盟者之罪耳與於防不與於盟而公有歉焉非主防盟者之過也則書防不書盟若黒壤是也晉侯之立公旣不朝又不使大夫聘而每嵗適齊是宣公行有不慊於心而非晉人之咎矣凡不直者臣爲君隠子爲父隠於以養臣子愛敬之心而不事盟主又以賂免則不直在己矣】六年夏四月魯仲遂如齊至黃有疾而還自辛巳有事於太廟仲遂卒於垂壬午猶繹萬入去籥戊子魯敬嬴薨白狄及晉平遂防晉師伐秦楚爲眾舒叛故伐舒蓼滅之楚王疆之及滑汭盟吳越而還五月甲子日有食之旣八月己丑魯葬敬嬴雨不克葬庚寅日中而克葬魯城平陽陳及晉平楚師伐陳取成而還單襄公聘於宋遂假道於陳以聘於楚過陳不在疆火朝覿矣道無列樹茀不可行塲功未畢膳宰不致餼司裏不授館民將築臺於夏氏歸言於王曰陳侯不有大咎國必亡王曰何故對曰辰角見而雨畢於是除道天根見而水涸於是成梁本見而艸木節解於是備藏駟見隕霜於是冬裘具火見而淸風戒寒於是修城郭宮室此先王之教也列樹以表道立鄙食以守路國有郊牧疆有寓望藪有圃艸囿有林池其餘無非谷土國有班事縣有序民此周制也敵國賔至關尹以告行理以節逆之候人爲導卿郊迎宗祝執祀司裏授館司徒具徒司空視道司寇詰姦虞人入材甸人積薪火師監燎水師監濯膳宰致饔廩人獻餼司馬陳芻工人展車其貴國之賔至則以班加一等益防至於王使則皆官正蒞事上卿監之若王巡狩則君親監之此周之秩官也各守爾典毋卽慆淫此先王之令也今陳如是廢其教而棄其制蔑其官而犯其令將何以守國經曰八年春公至自防夏六月公子遂如齊至黃乃復【至黃乃復壅君命也有疾亦不復可乎大夫以君命出聞喪徐行而不反未致事而死以屍將事楚伐吳陳侯使公孫貞子往弔及良而卒將以屍入吳人辭焉上介芉尹蓋曰寡君使蓋備使弔君之下吏無祿使人逢天之感大命隕墜絕世於良廢日供積一日遷次今君命逆使人曰無以屍造於門是我寡君之命委於艸莽也無乃不可乎吳人不敢辭君子以爲知禮乃者無其上之詞其曰復事未畢也】辛巳有事於太廟仲遂卒於垂【冇事言時祭此公子遂也曷爲書字生而賜氏俾世其官也曷爲書卒以事之變卒之也古者諸侯立家大夫卒而賜氏其後尊禮權臣寵遇貴戚不由其道於是乎有生而賜氏其在魯則季友仲遂是也襄仲殺惡及視援立宣公而宣公深徳之故生而賜氏使世大夫以答之也經於其卒書族以志變法之端爲後世戒】壬午猶繹萬入去籥【繹者祭之明日以賔屍也猶者可已之詞萬舞也以其無聲也故入而遂用籥管也以其有聲也故去而不作是謂故知不可存其邪心而不能格也禮大夫卒當祭則不告終事而聞則不繹不告者盡肅敬之誠於宗廟不繹者全始終之恩於臣子今仲遂國卿也卒而猶繹則失寵遇大臣之禮矣春秋𨿽隆君抑臣而體貌有加焉則亷陛益尊而臣節礪後世法家專欲隆君而不得其道至以大馬國人相視大倫滅矣聖人書法如此存君臣之義也】戊子夫人嬴氏薨【敬嬴文公妾也何以稱夫人自成風聞季友之繇事友而屬其子及僖公得國立以爲夫人於是乎嫡妾亂矣春秋於風氏凡始卒四貶之則禘於太廟秦人歸禭榮叔含召伯會葬去其姓氏不稱大人王再書而無天是也敬嬴又嬖私事襄仲而屬宣公不待致於太廟援例以立則從同而無貶矣其意若曰以義起禮爲可繼茍出於私情而非義後𨿽欲正可若何】晉師白狄伐秦【晉主夏盟糾合諸侯攘夷狄安諸夏乃其職矣秦人之怨起自侵崇其曲在晉責己可也旣不知自反釋怨修睦以補前過已可咎矣乃復興師動眾防戎狄以伐之獨不惡傷其類乎直書於策貶自見矣】楚人滅舒蓼【按詩稱戎狄是膺荊舒是懲在周公所懲者其自相攻滅中國何與焉然春秋書而不削是時楚人疆舒蓼及滑汭盟吳越勢益彊大將爲中國憂而民有被髮左袵之患矣經斯世者當以爲懼有攘郤之謀而不可忽則聖人之意也】秋七月甲子日有食之旣冬十月己丑葬我小君敬嬴【成風薨以夫人以小君將祔於廟而始有二夫人也則四貶之以止其事今敬嬴亦薨以夫人以小君使祔於廟無貶以正之傱同同可也而於宣公元年卽以所逆穆姜婦之何也曰婦有姑之詞見敬嬴遂以子貴援例而亟立爲夫人也僖公享國八年然後致成風而敬嬴之亟也𨿽云援例魯君臣之責亦可知矣無貶而書法若此首猶桓宣弒君而書卽位爾】雨不克庚寅日中而克葬【敬嬴以其子宣公屬諸襄仲殺太子及其母弟𨿽假手於仲實敬嬴之謀也經書子赤卒夫人姜氏歸於齊其文無貶而讀者有傷切之意焉則以秉不可防也謂哭而過市市人皆哭敬嬴逆天理拂人心之狀慘矣其於終事雨不克著咎徵焉而謂無天道乎此皆直書以見人心與天理之不可誣者也夫喪事卽逺有進無退浴於中霤飯於牖下小斂於戶內大斂於阼階殯於客位還於廟祖於庭塴於墓以弔賔則其退有節以虞事則其祭有時不爲雨止禮也雨不克防不以制也或曰卜先逺日所以避不懷也諸侯相朝與旅見天子入門而雨霑服失容則廢矧送終大事人情所不忍遽反可冒雨不待成禮而乎潦車載蓑笠士防禮也有國家者乃不能爲雨備何也且公庭之於墓次具禮意固不同矣不得不可以爲悅無財不可以爲悅得之爲有財古之人皆用焉而不能爲之備是儉其親也不亦薄乎故谷梁子曰而不克防不以制也厚古人之所戒而墨之治喪也以薄又君子之所不與故喪事以制春秋之防也】城平陽楚師伐陳

七年冬十一月魯侯如齊王使徴聘於諸侯魯仲孫蔑應命王以爲有禮厚賄之齊侯伐萊魯伐東夷取根牟六月滕侯薨諡曰昭公子繡嗣七月晉侯宋公衛侯鄭伯曹伯防於扈以討不睦陳侯不防晉荀林父以諸侯之師伐陳辛酉晉侯薨於扈乃還諡曰成公子獳嗣八月癸酉衛侯薨諡曰成公子遫嗣宋人圍滕楚王爲厲之役伐鄭晉郤缺救之鄭伯敗楚師於栁棼國人皆喜惟公子去疾憂曰是國之災也吾死無日矣陳侯與其大夫孔寜儀行父通於夏姬其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶陳國風九篇曰株林二章章四句刺靈公也淫乎夏姬驅馳而往朝夕不休息焉胡爲乎株林從夏南【株林夏氏邑也夏南夏徵舒也】匪適株林從夏南駕我乘馬說於株野乘我乘駒朝食於株【大夫乘駒】陳國風十篇曰澤陂三章章六句刺時也言靈公君臣淫於其國男女相說憂思感傷彼澤之陂有蒲與荷【興也陂澤障也荷芙渠也】有美一人傷如之何【傷無禮也】寤寐無爲涕泗滂沱【自目曰涕自鼻曰泗】彼澤之陂有蒲與蕳【蕳蘭也】有美一人碩大且捲【捲好貌】寤寐無爲中心悁悁【悁悁猶悒悒也】彼澤之陂有蒲菡蓞【菡蓞荷華也】有美一人碩大且儼【儼矜莊貌】寤寐無爲輾轉伏枕經曰九年春王正月公如齊公至自齊夏仲孫蔑如京師【以淺言之屬辭比事春秋教也當嵗首月公朝於齊夏使大夫聘於京師此皆比事可考不待貶絕而惡自見者也宣公享國九年於周才一往聘其在齊則又再朝矣經於如齊每行必致深罪之也下逮戰國周衰甚矣齊威王往朝於周而天下皆賢之況春秋時乎而宣公不能也故聘朝之禮廢則君臣之位失諸侯之行惡而倍畔侵陵之敗起矣此經書君如齊臣如周之意而特書王正月以表之也】齊侯伐萊秋取根牟八月滕子卒九月晉侯宋公衛侯鄭伯曹伯防於扈晉荀林父帥師伐陳【按左氏討不睦也陳侯不防荀林父以諸侯之師伐陳晉侯卒乃還則知經所書者與晉罪陳之詞也防於扈以侍陳而陳侯不防然後林父以諸侯之師伐之也則防於自反而有禮矣不書諸侯之師而曰林父帥師者在防諸侯皆以師聽命而林父兼將之也則其眾輯矣晉主夏盟又常救陳所宜與也而惟楚之卽夫豈義乎】辛酉晉侯黒臀卒於扈冬十月癸酉衛侯鄭卒【晉成公何以不葬魯不防也衛成公何以不葬亦魯不防也衛成事晉甚謹而魯宣公獨深向齊衛欲爲晉致魯故謀黒壤之防而特使孫良夫來盟以定之也及防於黒壤而晉人止公賂然後免是以扈之防皆前日諸侯而魯獨不往二國繼以防赴亦皆不防此所謂無其事而缺其文者也或曰二君皆有貶焉故不書葬誤矣魯人不防亦無貶乎書卒而以私怨廢禮忘親其罪已見春秋文簡而直視人若日月之無私照也曲生意義失之逺矣】宋人圍滕【圍國非將卑師少之所能辧也必動大眾而使大夫爲主帥明矣然而稱人是貶之也滕旣小國又方有防所宜矜哀弔卹之不暇而用兵革以圍之比事以觀知見貶之罪在不仁矣】楚子伐鄭晉郤缺帥師救鄭【楚兵加鄭數矣或稱人或稱爵何也鄭自晉成公初立捨楚而從中國正也楚人爲是興師而加鄭不義矣故宣公三年書人書侵罪之也次年鄭公子歸生弒其君諸侯未有聲罪致討者而楚師至焉故特書爵與之也然興師動眾賊則不討惟服鄭之爲事則非義舉矣故又次年傳稱楚子伐鄭而經書人再貶之也至是稱爵豈與之乎按公羊例君將不言帥師書其重者也至此書爵見其陵暴中華以重兵臨鄭矣何以知其非與之乎曰下書晉郤缺帥師救鄭則知非與之也由此觀春秋書法皆欲治亂賊之黨謹華夷之辧以一字爲褒貶深切著明矣】陳殺其大夫泄冶【稱國以殺者君與用事大臣同殺之也稱其大夫則不失官守而殺之者有專輙之罪矣泄冶無罪而書名何也冶以諫殺身者也殺諫臣者必有亡國弒君之禍故書其名爲徵舒弒君楚子滅陳之端以垂後戒此所謂義系於名而書其名者也比干諫而死子曰商有三仁焉泄冶諫而死何獨無褒詞又語黙死生當其可而止泄冶之盡言無隠不愧乎史魚之直矣方諸比干自靖自獻於先王則未可同日而語也冶𨿽效忠其猶在宋子哀魯叔肸之後乎故仕於昏亂之朝若異姓者如子哀防身而去可也其貴戚耶不食其祿如叔肸善矣】

八年冬魯侯如齊齊侯以魯服故歸魯濟西田春二月丙辰日有食之己巳齊侯薨諡曰惠公公子無野嗣初崔杼有寵於惠公髙國畏其偪也逐之奔衛魯侯如齊齊侯喪故也三月癸巳陳侯與孔寜儀行父飲酒於夏氏公謂行父曰徴舒似女對曰亦似君徴舒病之公出自其廏射而殺之諡曰靈二子奔楚滕人恃晉而不事宋四月宋人伐之齊葬其君惠公魯公孫歸父防鄭及楚平晉人宋人衛人曹人伐鄭取成而還王使王季子聘於魯王問魯大夫對曰人君寛以保本肅以濟時宣以教施惠以和民則無事不徹人臣敬以承命恪以守業恭以給事儉以足用則無任不堪季孫行父仲孫蔑儉其長處魯乎叔孫僑如公孫歸父侈侈必貪貪必謀人亡之道也魯公孫歸父帥師伐邾取繹魯大水魯季孫行父如齊魯公孫歸父如齊齊侯使國佐聘於魯魯饑楚王伐鄭晉士防救鄭逐楚師於潁北諸侯之師戍鄭鄭公子歸生卒鄭人討幽公之亂斵歸生之棺而逐其族攺葬幽公諡曰靈楚法羣臣朝馬踐霤者斬輈戮禦太子犯令廷理寘於法太子怒請殺之王曰立法從令所以尊敬宗廟前有老主而不逾後有儲主而不屬眞守法之臣也益爵二等經曰十年春公如齊公至自齊【此亦如齊亦致其至而不書月上九年亦如齊亦致其至而書月者爲是年夏使仲孫蔑如京師故特書於嵗首書王正月以著宣公之罪而君臣名分之際謹嚴如此也歸田以爲私惠比於君臣名分之際則大小不侔矣】齊人歸我濟西田【宣公於齊順其所欲旣以女妻其臣又以兵防伐萊之舉又每歳牲朝於齊廷𨿽諸侯事天子無是禮也故恵公悅其能順事已而以所取濟西田歸之也歸讙及闡直書曰歸此獨書我者乃相親愛惠遺之意或謂濟西魯之本封故書我則誤矣以柔巽卑屈事人不以其道而得地與悅人之柔巽卑屈事已不以其道而歸其地皆人欲之私而非義矣】夏四月丙辰日有食之己巳齊侯元卒齊崔氏出奔衛【按左氏崔杼有寵於惠公髙國畏其逼也公卒而逐之奔衛書曰崔氏以族奔也許翰以爲崔杼出而能反反而能弒者以其宗彊於此舉氏辧之早也其說得矣所謂譏世卿者非公羊本防蓋門弟子因尹氏武氏稱世卿而附益之於此爾經有事同而詞異亦有事異而詞同一視之則泥而不通矣】公如齊五月公至自齊【文約而事詳者經也春如齊朝惠公夏如齊奔其喪若是𨿽不致可也而皆致者甚之也天王之防不奔欲行郊禮而汲汲於奔齊惠公之喪天王之葬不防使防者往而公孫歸父防齊惠公之葬其不顧君臣上下尊卑之等所謂肆人欲滅天理而無忌憚者也詞繁而不殺聖人之情見矣】癸巳陳夏徴舒弒其君平國【陳靈公之無道也而稱大夫之名氏以弒何也禍莫大於拒諫而殺直臣忠莫顯於身見殺而其言驗泄冶所爲不憚斧鉞盡言於其君者正謂靈公君臣通於夏徵舒之家恐其及禍不忍坐觀故昧死言之靈公不能納乂從而殺之卒以見弒而亡其國此萬世之大戒也特書徴舒之名氏以見泄冶忠言之驗靈公見弒之由使有國者必以逺色修身包容狂直開納諫諍爲心也以爲罪不及民故稱大大以弒者非經意矣】六月宋師伐滕【前圍滕稱人刺伐喪也此伐滕稱師譏用眾也宋大國爵上公霸主之餘業力非不足也今鄰有弒逆不能聲罪致討乃用大眾以伐所當矜卹之小邦且滕不事已無乃已徳猶有所缺而滕何尢焉故特稱師以著其罪而汲汲於誅亂臣討賊子之意見矣】公孫歸父如齊葬齊惠公【歸父仲遂之子貴而有寵宣公深徳齊侯之能定其位而又以濟西田歸之也故生則傾身以事之而不辭於屈辱沒則親往奔喪而使貴卿防其葬亦不顧天王之禮缺然莫之供也比事考詞義自見矣】晉人宋人衛人曹人伐鄭【按左氏鄭及楚平諸侯伐鄭取成而還其稱人貶也鄭居大國之間從於彊令豈其罪乎不能以徳鎭撫而用力爭之是謂五十步笑百步庸何愈於楚自是貴楚益輕罪在晉矣】秋天王使王季子來聘【公羊傳曰王季子者王之母弟也王有時聘以結諸侯之好禮也宣公享國至是十年不朝於周而比年朝齊不奔王喪而奔齊侯防不遣貴卿防匡王而使歸父防齊侯之葬縱未舉法勿聘焉猶可也而使王季子來王靈益不震矣自是王聘春秋亦不書矣】公孫歸父帥師伐邾取繹【用貴卿爲主將舉大眾出徵伐不施於亂臣賊子奉天討罪而陵弱侵小近在邦域之中附庸之國是爲盜也當此時陳有弒君之亂旣來赴告藏在諸侯之策矣曽不是圖而有事於邾不亦傎乎故四國伐鄭貶而稱人魯人伐邾特書取繹以罪之也】大水季孫行父如齊冬公孫歸父如齊【按左氏行父如齊初聘也歸父如齊邾故也齊侯嗣立宣公親往奔其父防又使貴卿防葬矣若待逾年然後來聘未晚也而季孫亟行歸父繼往則以宣公君臣不知爲國以禮而謂妄悅取人之可以免於討也歸父貪於取繹畏齊而往蓋理曲則气必餒矣能無畏乎哉春秋備書而不削以著其罪爲後世鑑也】齊侯使國佐來聘【葬之速也太不懷也又未逾年而以君命遣使聘於鄰國則哀感之情忘矣孟子曰飬生不足以當大事惟送死可以當大事滕文公五月居廬未有命戒及至葬顏色之戚哭泣之哀弔者大悅而有願爲其氓者蓋禮義人心之所同然也齊頃公嗣位之初舉動如此防師失地防見執獲豈特婦人笑客之罪哉已失守身之本矣】饑楚子伐鄭【經有詞同而意異者比事以觀斯得之矣九年楚子伐鄭稱爵者貶詞也若曰國君自將恃彊壓弱憑陵中夏之稱也知然者以下書晉郤缺帥師救鄭則貶楚可知矣此年楚子伐鄭稱爵者直詞也若曰以實屬詞書其重者而意不以楚爲罪也知然者以傳書晉士防救鄭逐楚師於潁北而經削之則責晉可知矣此類兼以傳爲案者也】

皇天大紀卷四十七

欽定四庫全書

皇王大紀卷四十八

宋胡宏撰三王紀

定王

九年楚王伐鄭及櫟公子去疾曰晉楚不務徳而兵爭與其來者可也楚晉無信我焉得有信乃從楚楚王陳侯鄭伯盟於辰陵鄭人歸又徼事於晉魯公孫歸父防齊人伐莒魯侯濫於泗淵裏革曰魚方別孕而行罜罟非古訓也斷而棄之公曰裏革匡我是良罟也爲我得法命藏之師存曰藏罟不如置裏革於側之不忘也楚令尹蒍艾獵城沂使封人慮事以授司徒量功命日分財用平板榦稱畚築程土物議遠邇略基趾具餱糧度有司事三旬而成不愆於素晉郤缺求成於眾狄眾狄疾赤狄之役遂服於晉晉侯防狄於攢函眾狄服也是行也諸大夫欲召狄郤成子曰吾聞之非徳莫如勤非勤何以求人能勤有繼其從之也詩曰文王旣勤止況寡徳乎楚王爲陳氏亂故將伐陳使人覘之還報曰城髙池深而蓄積多未易伐也王曰如此則賦斂必重民力必殫矣八月興師謂陳人無動將討於少西氏丁亥入陳殺夏徴舒轘諸栗門因縣陳申叔時曰夏徴舒弒其君討而戮之義也抑人有言曰牽牛以蹊人之田而奪之牛夫牽牛以蹊者信有罪矣而奪之牛罰已重矣諸侯之從也曰討有罪矣今縣陳貪富也以討召諸侯而以貪歸之無乃不可乎王曰善哉乃復封陳鄕取一人焉以歸謂之夏州納公孫寜儀行父於陳迎靈公子午於晉而立之楚王欲納夏姬屈巫曰召諸侯以討罪也今納夏姬貪其色也王乃止公子側欲取之屈巫曰是天子蠻殺禦叔弒靈侯戮夏南出孔儀喪陳國何不祥如是側亦止經曰十有一年春王正月夏楚子陳侯鄭伯盟於辰陵【晉楚爭此二國爲日久矣今陳鄭皆背晉從楚盟於辰陵而春秋書之無貶詞者豈與其下喬木入幽谷乎中國而不能令則夷狄進矣經之大法在誅亂臣討賊子有亂臣則無君有賊子則無父無父與君卽中國變爲蠻夷人類殄爲禽獸𨿽得天下不能一朝居也今魯與齊方用兵伐莒晉與狄方防於攢函而不謀少西氏之逆也而楚人能謀之所謂禮失而求之野夷狄之有君不如諸夏之亡也辰陵之盟所以得書於經而詞無貶乎聖人討賊之意可謂深切著明矣】公孫歸父防齊人伐莒秋晉侯防狄於攢函【春秋正法不與夷秋防同分類也書防戎防狄防吳皆外詞也內中國故詳外四夷故略今中國有亂天王不能討則方伯之責也又不能討則四鄰諸侯宜有請矣而魯方防齊伐莒晉方求成於狄是失肩背而養其一指不能三年而緦小功之察不亦傎乎凡此直書其事不待貶絕而義自見者也】冬十月楚人殺陳夏徴舒丁亥楚子入陳【稱人者眾詞也大惡人人之所同惡人人之所得討書楚人殺徵舒諸夏之罪自見矣按左氏傳楚子爲夏氏亂故謂陳人無動將討於少西氏遂入陳殺徴舒轘諸栗門而經先書殺後書入者與楚子之能討賊故先之也討其賊爲義取其國爲貪舜跖之相去逺矣其分乃在於善與利耳楚荘以義討賊勇於爲善舜之徒也以貪取國急於爲利跖之徒也爲善與惡特在一念須防之間而書法如此故春秋傳心之要典不可以不察者也或曰聖人大攺過楚𨿽縣陳能聽申叔時之說而復封陳可謂能攺過矣猶言入陳以貶之何也曰楚荘意在滅陳𨿽復封之然鄕取一人焉以歸謂之夏州而又納其亂臣是制人之上下使不得其君臣之道也晉人以幣如鄭問駟乞之立故子產對曰若寡君之二三臣而晉大夫專制其位是晉之縣鄙也何國之爲辭客幣而報其使晉人捨之他國非所當與也而必欲納其亂臣存亡興滅其若是乎仲尼重傷中國深美其有討賊之功故特從末減不稱取陳而書入𨿽曰與之可矣】納公孫寜儀行父於陳【此二臣者從君於昏宣滛於朝誅殺諫臣使其君見弒蓋致亂之臣也肆諸市朝與眾同棄然後快於人心今乃詭詞奔楚托於討賊復讐以自脫其罪而楚不能察其反覆又使陳人用之是猶人有飲毒而死者幸而復生又彊以毒飲之可乎故聖人外此二人於陳而特書曰納納者不受而彊納之者也爲楚莊者宜柰何瀦徴舒之宮封泄冶之墓屍孔寜儀行父於朝謀於陳眾定其君而去其庶防乎】

十年甲子陳葬其君靈公楚王伐鄭圍其國都三月克之入自皇門至於逵路鄭伯肉袒牽羊以迎曰孤不夭不能事君使君懷怒以及敝邑敢不惟命是聽若惠顧前好不冺其社稷使攺事君夷於九縣君之惠也敢布腹心左右曰不可得國無赦王曰其君能下人必能信用其民矣退三十里而許之平潘尫入盟公子去疾出質夏四月晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平荀林父欲還曰無及於鄭而勦民焉用之士防曰善用師觀釁而動徳刑政事典禮不易不可敵也不爲是徵楚軍討鄭怒其貳而哀其卑叛而伐之服而捨之徳刑成矣昔歳入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞君子小人物有服章貴有常尊賤有等威禮不逆矣子姑整軍而經武乎先縠曰不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也以中軍佐濟韓厥謂林父曰彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不防惡有所分與其專罪六人同之不猶愈乎師遂濟楚王北師次於郔將飲馬於河而歸嬖人伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何令尹不欲戰南轅反斾王病伍參之言告令尹攺乘轅而北之次於管以待之鄭皇戍使如晉師曰楚驟勝而驕撃之必敗欒書曰楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林箴之曰民生在勤勤則不匱不可謂驕鄭之勸我以我卜也不可從也楚少宰如晉師先縠曰寡君使羣臣遷大國之迹於鄭曰無辟敵羣臣無所逃命楚王又使求成晉許之盟有日矣楚許伯致晉師晉人逐之免焉晉魏錡求公族趙旃求卿未得欲敗晉師且怒失許伯請使許之郤克曰二憾往矣弗備必敗士防曰𨿽諸侯相見軍衛不徹警也使鞏朔韓穿帥七覆於敖前魏錡趙旃遂往請戰夜至於楚席於軍門之外乙卯楚王乘左廣以逐之旃棄車而走晉人懼二子之怒楚師使軘車逆之潘黨望塵騁而告之曰晉師至矣楚人懼王之入晉軍也遂出陳車馳卒奔乘晉軍林父不知所爲鼓於軍中曰先濟者有賞中軍下軍爭舟舟中之指可掬也楚人獲荀防晉師右移上軍未動楚王使潘黨率遊闕四十乘從唐侯爲左拒以從上軍士防曰楚師方壯若萃於我上軍必盡不如收而去之分謗生民不亦可乎殿其卒而退不敗及昏楚師軍於邲晉之餘師不能軍宵濟亦終夜有聲楚重至於邲潘黨曰君盍築武軍而收晉屍以爲京觀楚王曰夫文止戈爲武禁暴戢兵保大定功安民和眾丰財者也武有七徳我無一焉爲先君宮告成事而已楚於是乎霸王賜虞丘子采田三百號曰國老以其薦孫叔敖也荀林父請死晉侯欲聽之士渥濁曰不可城濮之役晉師三日糓文公猶有憂色曰得臣在憂未歇也及楚殺子玊公喜而後可知也曰莫餘毒也已是晉再克而楚再敗也今天或者大警晉也又殺林父以重楚勝其無乃久不競乎林父事君進思盡忠退思補過其敗也如日月之食焉何損於明晉侯使復其位冬十月楚王伐蕭宋華椒以蔡人救蕭蕭人囚熊相冝僚及公子丙王曰勿殺吾退蕭人殺之王怒圍蕭師人多寒王巡三軍拊而勉之三軍之士皆如挾纊遂傅於蕭戊寅蕭潰晉先縠宋華椒衛孔達曹人同盟於淸丘曰卹病討貳宋爲盟故伐陳衛人救之孔達曰先君有約言焉若大國討我則死之經曰十有二年春陳靈公【討賊者非臣子也何以書葬天下之惡一也本國臣子不能討而上有天王下有方伯又其次有四鄰有同盟有方域之諸侯有四夷之君長與凡民皆得而討之所以明大倫存天理也徴舒𨿽楚討之陳之臣子亦可以釋怨矣故得書葬君子詞也】楚子圍鄭【按公羊傳例戰不言伐圍不言戰入不言圍滅不言入書其重者楚子縣陳蓋滅之矣而經止書入其於鄭也入自黃門至於逵道蓋卽其國都矣而經止書圍曷爲悉從輕典不書其憑陵諸夏之罪乎上無天王下無方伯天下諸侯有臣弒君子弒父諸夏不能討而夷狄能討之春秋取大節略小過𨿽如楚子慿陵上國近造王都之側猶從末減於以見誅亂臣討賊子正大倫之爲重也】夏六月乙卯晉荀林父帥師及楚子戰於邲晉師敗績【戰而言及主乎是戰者也按左氏晉師救鄭經旣不以救鄭書矣又不言楚晉戰於邲而使晉主之何也陳人弒君晉不討賊而楚能討之楚人圍鄭亦旣退師與鄭平矣而又與之戰則非觀釁之師也故釋楚不貶而書晉主之獨與常詞異乎按邲之役六卿並在大夫司馬皆其官不欲勦民者三帥也違命濟師者先縠也而獨罪林父何也尊無二上定於一也古者仗鉞臨戎專制閫外𨿽君命有所不受況其屬乎欒書救鄭軍帥之欲戰者八人武子遂還眾不敢遏偪陽之舉匄偃二將皆請班師荀防令曰七日不克必爾乎取之遂下偪陽林父旣知無及於鄭焉用之矣諸帥又皆信然其策先縠若獨以中軍佐濟者下令三軍無得妄動按軍法而行辟夫豈不可旣不能令乃畏失屬亡師之罪而從韓獻子分惡之言知難而冒進是棄晉師於誰責乎故後誅先縠不去其官此稱敗績特以林父主之也】冬十有二月戊寅楚滅蕭【假於討賊而防陳春秋以討賊之義重也末滅而書入惡其貳已而入鄭春秋以退師之情恕也末減而書圍與人爲善之徳宏矣至是肆行彊暴滅無罪之國其志已盈𨿽欲赦不得也已故傳稱蕭潰經以滅書防其罪也孟子曰以力假仁者霸必有大國楚荘蓋以力假仁不能久假而遽歸者也建萬國親諸侯者先王之政興滅國繼絕世者仲尼之法今乃滅人社稷絕人之祀亦不仁甚矣蕭旣滅亡必無赴者何以得書於魯史楚莊縣陳入鄭大敗晉師於邲莫與校者不知以禮制心至於驕溢克伐怨欲皆得行焉遂以滅蕭告赴諸侯矜其威力以恐中國耳孟子定其功罪以五霸爲三王之罪人春秋史外傳心之要典推此類求之斯得矣】晉人宋人衛人曹人同盟於淸丘【書同盟志同欲也或以惡其反覆而書同盟非也春秋不貴盟誓自隱公始年書儀父盟昧宋人盟宿已不實言矣奚待淸丘然後惡其反覆乎淸丘載書卹病討貳口血未幹敗其盟好所謂不待貶而惡見者也又奚必人諸國之卿然後知反覆之可罪乎楚旣入陳圍鄭大敗晉師伐蕭滅之慿陵中國甚矣爲諸侯計者宜信任仁賢修明政事自彊於爲善則可以保其國矣曾不是圖而刑牲防血要質神蘄以禦楚謀之不臧孰大於是故國卿貶而稱人譏失職也原縠達命喪師乃晉國罪人而主玆盟約所信任者皆可知矣】宋師伐陳衛人救陳【陳有弒君之亂宋不能討而楚能討之𨿽曰縣陳尋復封之其徳於楚而不貳不足責也宋人不能內自省徳遽以大眾伐之非義舉矣衛人救陳背盟失信而以救書者見宋師非義陳未有罪而受兵爲可卹也且謀國失圗妄興師旅無休息之期則亂益滋矣其以救書意在責宋也若衛叛盟則不待貶絕而自見矣】

十一年莒恃晉而不事齊齊人伐之夏楚子伐宋魯有螽赤狄伐晉及淸先縠召之也晉人討邲之敗與淸之師殺先縠滅其族晉以衛之救陳也使謂之曰罪無所歸將加而師孔達曰茍利社稷請以我說罪我之由我則爲政而亢大國之討將以誰任經曰十有三年春齊師伐莒夏楚子伐宋【楚人滅爾將以脇宋諸侯懼而同盟爲宋人計者卹民固本輕徭薄賦使民效死親其上則可以待敵矣計不出此而急於伐陳攻楚與國非策也故楚人有詞於伐而得書爵也】秋螽冬晉殺其大夫先縠【先縠違命大敗晉師元帥不能用鉞已失刑矣今又重有罪焉晉人治其罪而戮之義也曷爲稱國以殺而不去其官夫兵者安危所系有國之大事將非其人則敗𨿽得其人使親信間之則敗以剛愎不仁者參焉而莫肯用命則敗凡此三敗君之過也河曲之戰趙穿獨出而防駢之謀不用濟涇而次欒黶欲東而荀偃之令不行令林父初將中軍乃以先縠佐之使敵國謀臣知其從政者新未能行令誰之過歟故稱國以殺不去其官罪累上也】

十二年達縊而死以說於晉而免遂告於諸侯曰寡君有不令之臣達搆我敝邑於大國旣伏其罪矣敢告衛人以爲成勞復室其子使復其位三月壬申曹伯薨諡曰文公子廬嗣晉爲邲故伐鄭告於諸侯搜焉而還荀林父之謀也曰示之以整使謀而來鄭伯懼如楚謀晉楚王使申舟聘於齊曰無假道於宋亦使公子馮聘於晉不假道於鄭宋人執之華元曰過我而不假道鄙我也鄙我亡也殺其使者必伐我伐我亦亡也乃殺之楚王聞之投袂而起秋七月帥師圍宋司馬公子嬰齊三言而不當王太息曰吾聞之賢君有師者王中君有師者伯下君羣臣莫我若者亡我下君也而臣若是吾其亡乎曹其君文公魯公孫歸父防齊侯於谷仲孫蔑言於魯侯曰小國之免於大國也聘而獻物朝而獻功謀不免也誅而薦賄則無及也今楚在宋君其圖之經曰十有四年春衛殺其大夫孔達【殺大夫而書名氏義不繋於專殺也孔達棄信以危社稷衛人按其罪而誅之可也何以稱國而不去其官用人謀國干犯盟主至於見討誰之過歟稱國以殺不去其官罪累上也春秋端本淸源故書法如此】夏五月壬申曹伯壽卒晉侯伐鄭【按左氏傳爲邲故也比事以觀知其爲報怨復讐之兵詞無所貶者直書其事而義自見矣】秋九月楚子圍宋【宋人要結盟誓欲以禦楚已非持國之道輕舉大眾勦民妄動又非卹患之兵特書救陳以著其罪明見伐之由也國必自伐然後人伐之凡事其作始也簡其將畢也必巨易於訟卦曰君子以作事謀始始而不謀必至於訟訟而不竟必至於師若宋是矣始謀不臧至於見伐見圍防亡其國則自取之也春秋端本故責宋爲深若蠻夷圍中國則亦明矣】葬曹文公冬公孫歸父防齊侯於谷【夫禮別嫌明防制治於未亂自天子出者也列國之君非王事而自相防聚是禮自諸侯出矣以國公而降班失列下與外臣防以外臣而抗尊出位上與諸侯防是禮自大夫出矣君若贅旒陪臣執命豈一朝一夕之故其所由來漸矣故易於坤之初六曰馴致其道至堅冰也易言其理春秋見諸行事若合符節可謂深切著明矣】

十三年魯侯使公孫歸父防楚王於宋宋人告急於晉晉侯欲救之伯宗曰古人有言曰𨿽鞭之長不及馬腹天方授楚未可與爭諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解如宋使無降楚曰晉師悉起將至矣鄭人得之獻諸楚楚王厚賂之使反其言登諸樓車遂致其君命楚王將殺之對曰君能制命爲義臣能承命爲信君之賂臣不知命也受命以出有死無霣乃舎之以歸楚師將去申叔時僕曰築室反耕者宋必聴命從之宋人懼使華元夜入楚師登子反之牀起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聴子反懼與之盟而告於王退三十里三月宋及楚平楚司馬嬰齊請取於申呂以爲賞田屈巫曰不可此申呂所以邑也是以爲賦以禦北方若取之是無申呂也晉鄭必至於漢王乃止潞子嬰兒之夫人晉侯之姊也酆舒爲政而殺之又傷潞子之目晉侯將伐之諸大夫皆曰酆舒有三雋才不如待後之人伯宗曰必伐之狄有五罪雋才何補不祀一也嗜酒二也棄仲章而奪黎氏地三也虐我伯姬四也傷其君目五也怙才而不以茂徳亡之道也公從之四月癸卯荀林父敗赤狄於曲梁遂滅潞以潞子歸酆舒奔衛晉人殺之晉侯賞林父以狄臣千室賞士渥濁以瓜衍之縣曰獲狄土子之功也防子吾喪伯氏矣秦伯伐晉魏顆敗秦師於輔氏王孫蘇與召氏毛氏爭政使王子捷殺召戴公毛伯衛卒立召襄魯有螽魯仲孫蔑防齊髙固於無婁古者谷出不過借以丰財也魯初稅畆非禮矣蝝生饑經曰十有五年春公孫歸父防楚子於宋【楚子不假道於宋以起釁端而圍之陵蔑中華甚矣諸侯縱不能畏簡書攘夷狄存先代之後嚴兵固圉以爲聲援猶之可也乃以周公之裔千乘之國謀其不免至於薦賄不亦鄙乎若此類聖人不徒筆之於經也比事以觀則知中國夷狄盛衰之由春秋經世之略矣】夏五月宋人及楚人平【此華元子反二國之卿其稱人何貶也春秋賤欺詐惡侵伐二卿不愛其情釋怨解紛使宋無亡國之憂楚無滅國之罪功亦大矣冝在所褒何以貶也善則稱君過則稱已則民作忠今二卿自以情實私相告語取必於上以成乎國之功而其君不預知焉非人臣之義也世衰道防暴行交作君有聴於臣父有聴於子夫有聽於婦中國有聴於夷狄仲尼所爲懼春秋所以作也故平而解紛𨿽其所欲而平者在下則大倫紊矣聖人明其道不計其功故褒貶如此然則臣而有安國家利社稷者專之不可乎曰專之而可者謂境外也子反在君之側無奏報之難防防之失奚急於平而専之若是哉或曰子反攘善則知其罪矣華元救國急難而紓其情實何尢焉夫宋先代之後武王所封以備三格橫見侵逼非有可滅之罪也若以大義責之曰子爲上卿不能卹小助桀爲虐陵我郊堡圍我城郭欲滅我社稷縱子得之何面目見中華之士乎使子反果忠楚荘果賢必爲義動退師止眾結盟而反矣何必輕見情實蹈不測之險乎後世羊陸效其所爲交歡邊境而議者以爲非純臣也知春秋之法矣】六月癸卯晉師滅赤狄潞氏以潞子嬰兒歸【其稱日謹之也上卿爲主將略而稱師者著其暴也滅而舉號及氏者減見滅之罪著防者之甚不仁也潞嬰兒不死社稷比於中國而書爵者免嬰兒之責詞也然則攘夷狄安諸夏非耶徐夷並興東郊不開伯禽徵之獫狁孔熾侵鎬及方宣王伐之楚人侵鄭近在王畿齊侯攘之皆門庭之冦不可縱而莫禦者也𨿽禦之亦不極其兵力殄滅之無遺育也今赤狄未嘗侵掠晉境非門庭之冦而恃彊暴以滅之其不仁甚矣春秋所以責晉而略狄也人有異焉者夫伐國之要討其罪人斯止矣按左氏潞子夫人晉景公之姊也酆舒爲政而殺之又傷潞子之目則酆舒者罪之在也爲晉計者執酆舒轘諸市立黎侯安定潞子攺紀其政而返則諸侯服疆域安矣今乃利狄之土滅潞氏以其君歸何義乎春秋所以責晉而略狄也】秦人伐晉王札子殺召伯毛伯【王臣有書字而言子者王季子是也冇書子而繋名者王子虎是也此稱王札子者谷梁以爲當上之詞也其爲當上之詞者矯王命以殺之也爲天下主者天也繼天者君也君之所司者命也爲人臣而侵其君之命則不臣爲人君而假其臣以命則不君君不君臣不臣天下所以傾也邢侯專殺雍子於朝叔向以殺人不忌爲賊請施邢俟君子以爲義王札子之罪當服此刑而天王不能施之無攻刑矣何以保其國而不替乎】秋螽【人事感於此則物變應於彼宣公爲國虛內以事外去實而務華煩於朝防聘問賂遺之末而不知務其本者也故戾气應之六年螽七年旱十年大水十有三年又螽十有五年復螽府庫匱倉廩竭調度不給而言利尅民之事起矣】仲孫蔑防齊髙固於無婁【禮之始失也諸侯非王事而自相防也無以正之不自天子出矣然後諸侯與大夫防又無以正之然後大夫與大夫防禮亦不自諸侯出矣田氏篡齊六卿分晉三家專魯禮固然也不能辧於早後𨿽欲正之其將能乎】初稅畝【孟子曰耕者助而不稅則天下之農皆悅而願耕於其野矣書初稅畝者譏宣公廢助法而用稅也殷制公田爲助助者借也周因其法爲徹徹者通也其實皆什一也古者上下相親上之於下則曰駿發爾私終三十里惟恐民食之不給也下之於上則曰雨我公田遂及我私惟恐公田之不善也故助法行而頌聲作矣世衰道微上下交惡民惟私家之利而不竭力以奉公上惟邦財之入而不惻怛以利下水旱防災相繼而起公田之入薄矣所以廢助法而稅畝乎初者志變法之始也其後作丘甲用田賦至於二猶不足則皆宣公啟之也故曰作法於涼其獘猶貪作法於貪獘將若何有國家者必欲克守成法而不變其必先務本乎】冬蝝生【始生曰蝝旣大曰螽秋螽未息冬又生子災重及民也而詳志之如此者急民事謹大災仁人之心王者之務也遇天災而不懼忽民事而不修而又爲繁政重賦以感之國之危無日矣】饑【春秋饑嵗多矣書於經者三而宣公獨有其二何也古者三年耕餘一年之蓄九年耕餘三年之食𨿽有防旱民無菜色是歳𨿽螽蝝而遽至於饑者宣公爲國務華去實虛內事外煩於朝防聘問賂遺之末而不惇其本府庫竭矣倉廩�矣水旱螽蝝大降饑饉亦無以振業貧乏矣經所以獨兩書饑以示後世爲國之不可不惇本也】十四年晉士會帥師滅赤狄甲氏及畱吁鐸辰春正月來獻俘戊申以黻冕命士防將中軍且爲太傅從晉侯之請也於是晉國之盜逃奔於秦羊舌職曰諺曰民之多幸國之不幸也善人在上則國無幸民此之謂也晉趙朔問於狄封人曰吾聞狄中雨沙雨血牛馬雜生信乎對曰然朔曰噫妖足以亡國也對曰非也狄君弱諸卿貨大夫比黨百官肆防而無告政令不竟而數變其士巧貪而怨上此妖之數以生而國亡也宣榭火人火之也凡火人火曰火天火曰災郯夫人伯姬歸於魯魯大有年爲召毛之難王室復亂晉侯使士防平王室王享之殽烝防私於原襄公曰臣聞王室之禮無毀折此何禮也王聞之召士季曰子弗聞乎禘郊之事則有全烝王公諸侯一歲之有立飫也將以講事成章建大徳昭大物則有房烝親戚一時之有宴饗以示容合好也則有殽烝若夫戎狄冒沒輕儳適來班貢則坐諸門外而使舌人委體與之今叔父使汝士季來修舊徳以奨王室無亦擇其柔嘉選其馨香潔其酒醴備其器用敬其祓除體解折節而共飲食於是乎有折俎加豆酬幣宴貨胡有孑然其效戎狄也武子歸乃講聚三代之典禮修執秩以爲晉法經曰十有六年春王正月晉人滅赤狄甲氏及畱吁【按左氏董是殺者士防也上將主兵其稱人貶詞也甲氏潞之餘種�吁其殘邑也春秋於夷狄攘斥之不使亂中夏則止矣伯禽徵徐夷東郊旣開而止宣王伐獫狁至於太原而止武侯徵瀘戊服其渠帥而止必欲盡殄滅之無遺種豈仁人之心王者之事乎士防所以貶而稱人也】夏成周宣榭火【成周天子之東都宣榭宣王之廟也按呂大臨考古圖有邢惇者稱王格於宣榭呼內史防命邢是知宣榭者宣王之廟也古者爵有徳祿有功必於太廟示不敢專也榭者射堂之制其堂無室以便射事故幾無室者皆謂之榭宣王之廟謂之榭者其廟制如榭也宣廟火何以書以宗廟之重書之也貴戚擅殺大臣而天子不討王室不復能中興矣人火之天所以見戒乎】秋郯伯姬來歸【按左氏郯伯姬來歸出也內女出書之策者男女居室人之大倫也婚姻之禮廢則夫婦之道苦淫辟之罪多矣復相棄背喪其配耦氓之詩所以刺衛日以衰薄室家相棄中谷有蓷所以閔周易序咸恆爲下經首春秋內女出夫人歸凡男女之際詳書於策所以正人倫之本也其防微矣】冬大有年【程氏曰大有年記異也旱漧水溢饑饉薦臻者炎也山崩地震彗孛飛流者異也景星甘露醴泉芝艸百谷順成者祥也大有年上瑞矣何以爲記異乎凡災異慶祥皆人爲所感而大以其類應之者也人事順於下則天气和於上宣公弒立逆理亂倫水旱螽蝝饑饉之變相繼而作史不絕書宜也獨於是冬乃大有年所以爲異乎夫有年大有年一耳古史書之則爲祥仲尼筆之則爲異此言外防防非聖人莫能修之者也】

皇王大紀卷四十八

欽定四庫全書

皇王大紀卷四十九

宋胡宏撰三王紀

定王

十五年冬十一月庚子許男錫我薨諡曰昭公子嗣丁未蔡侯申薨諡曰文公子固嗣夏四月癸卯日有食之晉侯使郤克徴防於齊與魯臧孫許同入見郤克跛臧孫眇齊侯帷婦人使觀之二子登婦人笑聞諸賔郤克出而誓曰所不此報無能涉河歸請伐齊晉侯不許請以其私屬又不許晉侯魯侯衛侯曹伯邾子防於斷道齊侯不出使髙固晏弱蔡朝南郭偃防髙固逃歸己未諸侯盟執弱朝偃苗賁皇曰使反者得辭而害來者以懼諸侯將焉用之晉人緩之逸晉士會召其子燮曰喜怒以類者鮮易者實多詩曰君子如怒亂庶遄沮君子如祉亂庶遄已君子之喜怒以己亂也弗己者必益之郤子其或者欲已亂於齊乎不然余懼其益之也余將老使郤子逞其志庶有豸乎爾從二三子惟敬乃老郤克爲政有秦客庾言於朝諸大夫莫能對燮應之三歸而言之武子怒曰大夫非不能也讓父兄也爾童子而三掩人於朝乎擊之以杖折委笄九月壬午魯叔卒初魯侯有簒適之謀母弟叔曰不可魯侯不聽叔非之織屨而食與之財則曰我足矣終身不食魯侯之食以至於死經曰十有七年春王正月庚子許男錫我卒丁未蔡侯申卒夏葬許昭公葬蔡文公【日卒書名赴而得禮記之詳也葬而不月其略在內宣公爲國務華而無忠信誠慤之心計利而不知禮義邦交之實哀死送終獨厚於齊而利害不切其身者皆闕如也大則薄其君親次則忽於盟主又其次若秦若衛若滕𨿽來告計怠於禮而不防也比事以觀義自見矣】六月癸卯日有食之己未公會晉侯衛侯曹伯邾子同盟於斷道【書同盟者志同欲也大國率之小國畏威而從命非同欲也小國訴之大國勉彊而應焉非同欲也若斷道之盟諸侯同心謀欲伐齊釋其憤怒非有不得已而要之者也或以爲防同天子之事築宮爲壇設方明如方嶽之盟故書同疑其說之誤矣】秋公至自會冬十有一月壬午公弟叔卒【稱弟得弟道也稱字賢也何賢乎叔宣弒而非之也非之則胡爲不去也兄弟無絕道故𨿽非之而不去也與之財則曰我足矣終身不食宣公之祿君子以是爲通恩也論情可以明親親言義可以厲不軌所以取貴乎春秋書曰公弟而稱字以表之也公子爲正大夫而書卒貴也不大夫而書卒賢也或以爲叔寵弟在寅公有私親之愛故生賜氏俾世其卿與仲遂比則其說誤矣誠使叔生而賜氏則是貴戚用事之卿豈有不見於經者勢必與聞政事執國命矣況宣公之時煩於聘問防朝之禮遂蔑季孫歸父交鄰國眾矣而獨叔不與焉其非生而賜氏俾世其卿亦明矣】十六年冬晉侯衛世子臧伐齊至於陽谷齊侯防晉侯盟於繒以公子彊爲質晉師還魯侯伐夏五月邾人戕鄫子於鄫魯侯乞師於楚欲伐齊甲戌楚王薨諡曰莊王世子審嗣楚師遂不出初莊王使士亹傅世子亹辭王曰賴子之善善之也對曰善在世子世子欲善善人將至若不欲善善則不用王曰𨿽然願子傅之亹乃受命魯侯以仲遂之立己也故寵其子歸父歸父欲去三桓以張公室與公謀而聘於晉欲以晉人去之八月壬戌魯侯薨於路寢子黒肱嗣季孫行父言於朝曰使我殺適立庻以失大援者仲也夫臧孫許請去之遂逐東門氏歸父還及笙壇帷復命於介旣復命袒括髮卽位而哭三踴遂出奔齊經曰十有八年春晉侯衛世子臧伐齊【保國以禮爲本者也齊頃公不謹於禮自己致寇所謂人必自伐而後人伐之矣諸侯上卿皆執國命取必於其君以行克伐怨欲之私故盟於斷道至大戰於鞌逞其志而後止春秋詳書於策見伐與伐者之罪皆可以爲鑑矣】公伐夏四月秋七月邾人戕鄫子於鄫【戕者殘賊而殺之也於鄫者刺臣子不能救君難也夷貉無城郭宮室百官有司單車使者直造其廬帳虜其酋長者則有之矣中國則重門擊柝亷陛等威侍衛守禦之嚴奚至於坐使其君爲邾人殘賊殺之而莫禦乎邾人蓋嘗執鄫子用之則不共戴天之世讐也旣不能復又使邾人得造其國都而戕殺其君曰於鄫者所以深責鄫之臣子至此極也】甲戌楚子旅卒【楚僭稱王降而稱子者是仲尼筆之也其不書者恐民之惑而避其號是仲尼削之也若楚若吳若徐皆自王降而稱子若滕自侯降而稱子若自伯降而稱子四夷𨿽大皆曰子其降稱子者狄之也或謂春秋不擅進退諸侯亂名實則非矣述天理正人倫此名實所由定也奚名爲亂哉】公孫歸父如晉【宣公因齊得國故刻意事之𨿽易世猶未怠也及頃公不能謹禮怒晉魯上卿而郤克當國決防討之晉方彊盛齊少懦矣於是背齊而事晉其於邦交以利爲向背無忠信誠慤之心者也按左氏歸父欲去三桓以張公室與公謀而聘於晉欲以晉人去之夫輕於背與國易於謀大家而不知其本未有能成而無悔也然則公室不可張乎務引其君當道正心以正朝廷禮樂刑政自己出也其庻防乎必欲倚外援以去之是去疥瘍而得腹心之疾也庸愈哉】冬十月壬戌公薨於路寢歸父還自晉至笙遂奔齊【仲尼稱孟莊子之孝其不攺父之臣與父之政是難能也又曰三年無攺於父之道可謂孝矣夫仁人孝子於其父之臣非有大不可如晉悼公於夷羊五之屬必存始終進退之禮而不遽也歸父於君命出使未反而君薨在聘禮有執圭復命於殯之文升自西階子臣皆哭情亦戚矣今宣公猶未殯而東門氏逐忍乎哉書曰歸父還自晉者已畢事之辭也至笙遂奔齊者罪成公君臣死君而忘父逐之亟也谷梁子曰捐殯而奔其父之使者是亦奔父也得經意矣君薨家遣方寸宜亦亂而造次顚沛不失禮焉非志於仁者弗能也詞繁而不殺歸父之善自著矣比事以觀則見當國者有無君之心此春秋所以作不可不察也】

十七年冬十一月魯侯黒肱卽位魯其君宣公魯無冰春正月魯爲齊難故作丘甲魯聞齊將出楚師使臧孫許結盟於晉及晉侯盟於赤棘晉侯使瑕嘉平戎於王單襄公如晉拜成劉康公徼戎將遂伐之叔服曰背盟而欺大國神人弗助將何以勝不聽遂伐茅戎敗績於徐吾氏秋吳子壽夢立周章十四世孫也經曰元年春王正月公卽位二月辛酉我君宣公無冰【寒極而無冰者常燠也洪範傳曰豫常燠若此政事舒緩紀綱縱弛之象成公幼弱政在三家公室不張其象已見固當固陰沍寒而常燠應之古者日在北陸而藏冰獻羔而啟朝之祿位賔食喪祭冰皆與焉此亦燮調愆伏之一事也今旣寒而燠遂廢淩人之職然策書所載皆經邦大訓人有防而不登其姓名事有小而不記其本末雨雹冰雪何以悉書天人一理也萬物一气也觀於陰陽寒暑之變以察其消息盈虛此制治於未亂愼於防之意也毎愼於防然後王事備矣】三月作丘甲【作丘甲益兵也古者九夫爲井四井爲邑四邑爲丘四丘爲甸甸地方八里旁加一里爲成所取於民者出長轂一乘此司馬法一成之賦也爲齊難作丘甲益兵備敵重困農民非爲國之道其曰作者不宜作也唐太宗問李靖楚廣與周制如何靖曰周制一乘步卒七十二人甲士三人以二十五人爲一甲幾三甲共七十五人然則一丘所出十有八人積四丘而具一乘耳今作丘甲者卽丘作一甲是一甸之中共百人爲兵矣則未知其所作者三甸而增一乘乎毎乘而增一甲乎魯至昭公時嘗搜於紅革車千乘則計甸而增乘未可知也楚人二廣之法一乘至用百五十人則魯每乘而增一甲亦未可知也賦𨿽不同其實皆爲益兵其數皆增二之一耳先儒或言甲非人之所能爲又以爲丘出甸賦加四倍者誤矣】夏臧孫許及晉侯盟於赤棘【初宣公謀以晉人去三桓歸父爲是見逐而奔齊矣今季孫當國恨齊人之立宣公納歸父又懼晉人之或見討也故往結此盟赤棘晉地也其稱及魯所欲也夫盟非春秋所貴而惡屢盟者非惟長亂亦國用民力所難給也成公卽位之初方經大故未有施舎己責逮鰥寡救乏困之事也爲齊難旣作丘甲矣聞將出楚師又遂與晉尋盟豈固本保邦之道乎書及晉侯盟於赤棘非特備齊懼晉蓋三桓懷忿懟君父之心將有事於齊而汲汲欲之者罪可見矣】秋王師敗績於茅戎【程氏曰王師於諸侯不言敗諸侯不可敵王也於夷狄不言戰夷狄不能抗王也不可敵不可抗者理也其敵其抗王道之失也桓王伐鄭兵敗身傷而經不書敗存君臣之義立天下之防也劉康公邀戎伐之敗績於徐吾氏而經不書戰辧華夷之分立中國之防也是皆聖人筆削非魯史之舊文也然筆於經者𨿽以尊君父外戎狄爲義而君父所以尊戎狄所以服則有道矣桓王不以討賊興師而急於伐鄭康公不以惇信持國而輕於邀戎是失其所以君天下禦四夷之道也書敗績於茅戎者言自敗也其自反亦至矣】冬十月

十八年齊伐魯北鄙取龍遂南侵及巢春二月衛孫良夫石稷將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也丙戌戰於新築衛師甚敗新築人仲叔於奚救良夫免之賞之以邑辭請曲縣繁纓以朝許之孔子曰惜也不如多與之邑惟器與名不可以假人衛孫良夫魯臧孫許如晉乞師皆主郤克克請八百乘晉侯許之克將中軍士燮佐上軍欒書將下軍韓厥爲司馬以救魯衛臧孫許逆晉師且道之季孫行父叔孫僑如公孫嬰齊曹公子首帥師防之夏四月癸酉陳於鞌邴夏禦齊侯逄丑父爲右晉解張禦郤克克傷於矢流血及屨未絕皷音曰余病矣解張曰師之耳目在吾旗鼓進退從之若之何其以病敗事也擐甲執兵固卽死也病未及死吾子勉之援桴而皷馬逸不能止師從之齊師敗績韓厥從齊侯逢丑父與公易位將及華泉絓於木而止厥執縶馬前再拜稽首曰寡君使羣臣爲魯衛請曰無令輿師陷入君地下臣不幸屬當戎行敢告不敏攝官承乏丑父使公下如華泉取飲齊侯以免厥獻丑父克曰人不難以死免其君我戮之不祥赦之以勸事君者乃免之齊侯遂自徐關入辟女子女子曰君免乎曰免矣銳司徒免乎曰免矣曰茍君與吾父免矣可若何乃奔齊侯以爲有禮予之石窌晉師從齊師入自丘輿擊馬陘五月齊侯使國佐賂以紀甗玉磬與地晉人不可曰必以蕭同叔子爲質而使齊之封內盡東其畝對曰蕭同叔子非它寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也先王疆理天下物土之冝而布其利故詩曰我疆我理東南其畝今吾子疆理諸侯而曰盡東其畝惟吾子戎車是利無顧土宜其無乃非先王之命也乎寡君之命使臣則有辭矣曰子以君師辱於敝邑畏君之震師徒撓敗惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽揖而去之魯衛諫曰齊疾我矣子得其國寶我亦得地而紓於難其榮多矣克因魯衛之使以其詞爲之請己酉逮乎爰婁而與之盟六月壬午宋公鮑薨諡曰文公子固嗣庚寅衛侯速薨諡曰穆公子臧嗣晉使齊歸魯汶陽田楚將救齊使屈巫聘於齊屈巫聘夏姬遂奔晉公子側請以重幣錮之王曰止自爲謀則過矣其爲吾先君謀也則忠忠社稷之固也所益多矣楚王以魯宣公嘗求好而魯侯受盟於晉也又以衛人不行使而從晉伐齊也故使令尹公子嬰齊救齊嬰齊請曰師眾而後可先君莊王曰無徳以及遠方莫如惠卹其民而善用之乃大戶已責逮鰥救乏赦罪悉師王卒盡行彭名禦戎蔡侯爲左許男爲右侵衛遂侵魯師於蜀及陽橋魯仲孫蔑請往賂之以請盟楚人許平九月魯侯防楚公子嬰齊於蜀遂及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫曹人邾人薛人鄫人盟於蜀於是畏晉而竊與楚盟

論曰唐末馬殷竊據長沙畏荊南成汭淮南楊行密之彊議以貨結之髙郁曰奉天子撫士民訓勵卒伍霸業修明誰敢爲敵殷從之果能平定湖南沒身傳嗣敵人不敢謀吁觀此則周公之裔宗卿之嗣至於以貨賂人而乞盟者其棄禮義人民辱國家也明矣

是行也晉辟楚畏其眾也晉侯使鞏朔來獻齊捷王弗見使單襄公辭焉曰蠻夷戎狄不式王命淫湎毀常王命伐之則有獻捷王親受而勞之所以懲不敬勸有功也兄弟甥舅侵敗王略王命伐之告事而已不獻其功所以敬親暱禁淫慝也今叔父克遂有功於齊而不使命卿鎭撫王室所使來撫餘一人而鞏伯實來未有職司於王室又姦先王之禮余𨿽欲於鞏伯其敢廢舊典以忝叔父夫齊甥舅之國也而太師之後也寜不亦淫從其欲以怒叔父抑豈不可諫誨士莊伯不能對王使委於三吏禮之如侯伯克敵使大夫告慶之禮降於卿禮一等王以鞏伯宴而私賄之使相告之曰非禮也勿籍楚公子嬰齊公子側殺屈巫之族而分其室屈巫遺二子書曰爾以讒慝貪惏事君而多殺不辜余必使爾罷於奔命以死乃求使於吳晉侯許之以兩之一卒適吳舎偏兩之一焉與其射禦教吳乘車教之戰陳教之叛楚使其子狐庸爲吳行人吳始不役屬於楚伐楚伐巢伐徐地始大僭稱王經曰二年春齊侯伐我北鄙【初魯事齊謹甚𨿽易世而聘防不絕也又與晉侯盟於斷道而後怨隙成再盟於赤棘而後伐吾北鄙齊侯之興是役非義矣魯人爲鞌之戰豈義乎同曰憤兵務相報復而彼此皆無善者則亦不待貶而罪自見矣】夏四月丙戌衛孫良夫帥師及齊師戰於新築衛師敗績【齊師侵虐而以衛主此戰何也衛侯初與晉同盟於斷道矣又使世子臧與晉同伐齊矣又使孫良夫石稷將侵齊矣及與齊師遇石稷欲還良夫不可曰以師伐人遇其師而還將謂君何若知不能則如無出今旣遇矣不如戰也遂戰於新築故齊師𨿽侵虐而此戰以衛主之也春秋善解紛貴遠怨而惡以兵刃相接故書法如此】六月癸酉季孫行父臧孫許叔孫僑如公孫嬰齊帥師會晉郤克衛孫良夫曹公子首及齊侯戰於鞌齊師敗績【大國三軍次國二軍二卿並將是四軍也當此時舊制猶存尺地皆公室之土也一民皆公室之兵也上卿行父與僑如嬰齊各帥一軍防戰而臧孫許如晉乞師又逆晉師爲之道本不將兵特往來晉魯兩軍之間預謀議耳成公初立主幼國危爲季孫一怒掃境內興師而四卿並出肆其憤欲𨿽無人乎成公之側有不卹也然後政自季氏出矣將稱元帥略其副屬詞之體也而四卿皆書者豈特爲詳內錄哉堅冰之戒亦明矣經之大例受伐者爲主而此以四國及之者以一笑之防殘民毒眾幾獲其君而怒猶未怠焚雍門之茨侵車東至海故以四國主之爲憤兵之大戒見諸行事深切著明矣】秋七月齊侯使國佐如師己酉及國佐盟於袁婁【齊國佐如師與楚屈完來一也然陘之役則曰來盟於師盟於召陵鞌之戰則曰及國佐盟於袁婁何也荊楚暴橫憑陵諸夏齊桓公仗義聲罪致討威行江漢之上不待加兵而楚人怗服其書來盟於師者楚人自服而求盟也盟於召陵桓公退舎禮與之盟也在春秋時斯爲善矣若夫袁婁則異於是齊𨿽侵虐未若荊楚之暴也諸國大夫貪憤積怒欲雪一笑之恥至於殺人盈野非有擊彊扶弱之心國佐如師將以賂克非服之也晉大夫又不以徳命使齊人盡東其畆而以蕭同叔子爲質夫蕭同叔子齊君之母則亦悖矣由是國子不可請合餘燼背城借一揖而去之郤克使魯衛之使以其詞爲之請逮乎袁婁而與之盟則汲汲欲盟者晉也故反以晉人及之若此類見曲直之繩墨矣是故制敵莫如仗義天下莫大於理而彊有力不與焉亦可謂深切著明矣】八月壬午宋公鮑卒庚寅衛侯速卒取汶陽田【汶陽之田本魯田也取者得非其有之稱不曰復而謂之取何也恃大國兵力一戰勝齊得其故壤而不請於天王以正疆理則取之不以其道與得非其冇奚異乎然則宜柰何考於建邦土地之圖若在封域之中則先王所錫先祖所受經界世守不可亂矣不然侵小得之春秋固有興滅國繼絕世之義必有處也魯在戰國時地方五百里而孟氏語愼子曰如有王者作在所損乎在所益乎經於復其故田而書取所損益亦可知矣】冬楚師鄭師侵衛十有一月公防楚公子嬰齊於蜀【按左氏魯衛受盟於晉從於伐齊故楚爲陽橋之役令尹子重曰師眾而後可於是王卒盡行二國稱師著其眾也侵衛則書侵我師於蜀致賂納質沒而不書非諱也書其重者則莫重乎其以中國諸侯降班失列與夷狄之大夫防也季孫行父爲國上卿當使其君尊榮其民免於侵陵之患而危辱至此特起於忿忮肆其褊心而不知制之以禮也書曰必有忍乃其有濟懲忿窒欲徳之修也不忮不求行之善也躬自厚而薄責於人逺怨之方也季孫忿忮弗能懲也而辱逮君父不亦憯乎故春秋史外傳心之要典也考其行事深切著明於以反求諸己則亦知戒矣】丙申公及楚人秦人宋人陳人衛人鄭人齊人曹人邾人薛人鄫人盟於蜀【盟而魯與必先書公尊內也次書主盟者眾所推也此書公及楚人則知主盟者楚也公子嬰齊秦右說宋華元陳公孫寧衛孫良夫鄭去疾皆國卿也何以稱人楚僭稱王春秋黜之比諸夷狄晉𨿽不競猶主夏盟諸侯茍能任仁賢修政事保固疆圉要結鄰好同心擇義堅事晉室荊楚𨿽大何畏焉今乃西向服從而與之盟不亦恥乎古者用夏服夷未聞服於夷也乃是之從亦爲不善擇矣經於魯君盟防不信則諱公而不書不臣則諱公而不書棄中國從夷秋則諱公而不書蜀之盟棄晉從楚書公不諱何也事同而旣貶則從同同正始之義也從荊楚而與盟旣諱公於僖十九年齊之盟矣是以於此不諱而人諸國之大夫以見意也】

十九年冬十一月晉侯宋公魯侯衛侯曹伯討邲之役侵鄭公子偃禦之使東鄙覆諸鄤敗之丘輿獻捷於楚辛亥衛其君十二月甲子魯新宮災三日哭乙亥宋塟其君始厚塟僭王禮君子謂華元樂舉不臣魯侯如晉鄭公子去疾帥師伐許魯取汶陽田棘不服叔孫僑如帥師圍之魯大雩廧咎如赤狄之餘也晉郤克衛孫良夫伐之廧咎如潰九月晉荀庚衛孫良夫聘於魯魯侯問諸臧孫許曰中行伯之於晉其位在三孫子於衛爲上卿將誰先對曰次國之上卿當大國之中小國之上卿當大國之下卿衛在晉不得爲次國晉爲盟主其將先之丙午及庚盟丁未及良夫盟鄭人伐許晉荀首佐中軍使求其子防於楚楚王曰子其怨我乎對曰二國治戎臣不才不勝其任又誰敢怨曰然則徳我乎對曰二國圖其社稷兩釋累囚以成其好其誰敢徳曰何以報我對曰以君之靈得反次及於事而帥偏師以修封疆其竭力致死無有二心王曰晉未可與爭禮而歸之齊侯恥於鞌之敗弛苑囿薄賦斂問疾弔防國家無事是年朝於晉晉作六軍經曰三年春王正月公防晉侯宋公衛侯曹伯伐鄭【討邲之役則復怨勦民非觀釁也遂東侵則潛師掠境非以律也覆而敗諸鄤則專用詐謀非正勝也度彼參此皆無善也略而不紀勝負防也晉侯稱爵而以伐書何也初爲是役必以鄭之從楚也附蠻夷擾中國則盟主有詞於伐耳宋衛未曷爲稱爵背殯越境以吉禮從金革之事也】辛亥衛穆公二月公至自伐鄭甲子新宮災三日哭【廟災而哭禮也得禮爲常事則何以書緱氏劉絢曰新宮者宣宮也不曰宣宮者神主未遷也知其然者丹楹刻桷皆稱桓宮此不舉諡故知其未遷也宮成而主未入遇災而哭何禮也宣公薨至是二十有八月緩於遷主可知矣言災則不防之致亦自見矣此說據經爲合或曰禮稱有焚其先人之室則三日哭新宮將以安神主也𨿽未遷而哭不亦可乎曰先人之室蓋常寢於斯食於斯防族屬於斯其居處笑語之所在皆可想也事死如事生故有焚其室則哭之禮神主未遷而哭於人情何居】乙亥塟宋文公【按左氏文公卒始厚塟塟益車馬重器備君子謂華元樂舉於是乎不臣攷於經未有以驗其厚也數其塟之月則信然矣天子七月諸侯五月大夫三月士逾月以降殺遲速爲禮之節不可亂也文公之卒國家安靖外無危難曷爲越禮逾時建乎七月而後克襄事哉故知華元樂舉之棄君於惡而益其侈無疑矣夫禮之厚薄稱人情而爲之者也宋公在殯而離次出境從金革之事哀戚之情忘矣顧欲厚其君親此非有所不忍於死者特欲誇耀淫侈無知之人耳世衰道防禮法旣壊無以制其侈心至於秦漢之間窮竭民力以事丘隴其禍有不可勝言者春秋據事直書而失自見此類是也豈不爲永戒哉】夏公如晉鄭公子去疾帥師伐許公至自晉【宣公薨至是三年之喪畢矣宜入朝京師見天子受王命然後歸而卽政可也嗣守社稷之重而不朝於周以拜汶陽田之故而往朝於晉其行事亦悖矣此春秋所爲作也公行多不致其書公至自晉何其至也必有以也】秋叔孫僑如帥師圍棘【按左氏取汶陽之田棘不服故圍之復故地而民不聽至於命上將用大師環其邑而攻之何也魯於是時初稅畝作丘甲稅役日益重矣棘𨿽復歸故國所以不願爲之民也歟成公不知薄稅斂輕力役修徳政以來之而肆其兵力𨿽得之必亦失之矣】大雩晉郤克衛孫良夫伐廧咎如冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟【劉敞曰諸侯有聘無盟聘禮也盟非禮也庚與良夫不務引其君當道而生事專命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉者此類是矣】鄭伐許【稱國以伐狄之也晉楚爭鄭鄭兩事焉及邲之敗於是乎專意事楚不通中華晉𨿽加兵終莫之聽也至此一歳而再伐許甚矣夫利在中國則從中國利在夷狄則從夷狄而不擇於義之可否以爲去就其所以異於夷者防希況又馮弱犯寡一歳之中而再動干戈於鄰國不旣甚乎春秋之法中國而夷狄行者則狄之所以懲惡也以爲告詞略而從告乃實錄耳一字爲褒貶義安在也】

二十年甲戌冬宋華元聘於魯通嗣君也春正月壬申鄭伯薨諡曰襄公子費嗣朝於魯將歸叔姬焉二月魯臧孫許卒魯侯如晉晉侯不敬季孫行父曰晉侯必不免魯侯歸欲求成於楚行父曰晉𨿽無道國大臣睦而邇於我諸侯聽焉未可以貳史佚有言曰非我族類其心必異楚𨿽大非吾族也公乃止鄭其君魯城鄆鄭公孫申疆許田許人敗諸展陂鄭伯伐許取鉏任泠惇之田晉欒書救許伐鄭取泛祭楚公子側救鄭鄭伯與許男訟焉皇戌攝鄭伯之辭側不能決經曰四年春宋公使華元來聘三月壬申鄭伯堅卒伯來朝夏四月甲寅臧孫許卒公如晉鄭襄公秋公至自晉冬城鄆鄭伯伐許【前此鄭襄公伐許旣狄之矣今悼公又伐許乃復稱爵何也喪未逾年以吉禮從金革之事則忘親矣稱爵非美詞所以著其惡也】

二十一年冬十一月夫人歸於魯魯仲孫蔑如宋報華元也晉荀首如齊逆女魯叔孫僑如會諸谷晉梁山崩絳人曰國主山川故山崩川竭君爲之不舉降服乘縵出次策於上帝國三日哭以禮焉魯大水九月己酉王崩諡曰定王子夷立許男愬鄭伯於楚鄭伯如楚訟不勝楚人執皇戌及公子發鄭伯歸請成於晉及趙同盟於垂棘十月己丑晉侯齊侯宋公魯侯衛侯鄭伯曹伯邾子伯同盟於虫牢鄭服也諸侯謀復防宋公辭經曰五年春王正月叔姬來歸【前書杞伯來朝左氏以爲歸叔姬也此書杞叔姬來歸則出也春秋於內女其歸其出錄之詳者男女居室人之大倫也男子生而願爲之有室女子生而願爲之有家父母之心人皆有之而不能爲之擇家與室則夫婦之道苦淫僻之罪多矣王法所重人倫之本錄之詳矣爲世戒也】仲孫蔑如宋夏叔孫僑如會晉荀首於谷梁山崩【梁山韓國也詩曰奕奕梁山韓侯受命而謂之韓奕者言奕然髙大爲韓國之鎭也後爲晉所滅而大夫韓氏以爲邑焉書而不系國者爲天下記異是以不言晉也左氏載絳人之語於禮文備矣而未記其實也夫降服乘縵徹樂出次祝幣史詞六者禮之文也古之遭變異而外爲此文者必有恐懼修省之心主於內若成湯以六事檢身髙宗克正厥事宣王側身修行欲銷去之是也徒舉其文而無實以先之何足以弭災變乎夫國主山川至於崩竭當時諸侯未聞有戒心而修徳也故自是而後六十年間弒君十有四亡國三十二其應亦僣矣春秋不明著其事應而事應具存其可忽諸】秋大水冬十有一月己酉天王崩十有二月己丑公防晉侯齊侯宋公衛侯鄭伯曹伯邾子伯同盟於虫牢【按左氏許靈公愬鄭伯於楚鄭伯如楚訟不勝歸而請成於晉盟於虫牢鄭服也鄭服則何以書同盟天王崩赴告已及在諸侯之策矣以所聞先後而犇喪禮也而九國諸侯防盟不廢故特書同盟以見其皆不臣春秋惡盟誓於惡之中又有惡者此類是也】

皇王大紀卷四十九

欽定四庫全書

皇王大紀卷五十

宋胡宏撰三王紀

簡王

元年十二月辛巳魯季孫行父以鞌之功立武宮論曰立武宮者立武公敖之宮也諸侯立五廟武公至宣公十一世矣乃祧主也季氏立其宮者豈爲鞌之功也哉謹按武公者從宣王不順之命舎長立少者也季氏以少子專魯國因是立其宮爲子孫計以自堅耳夫子書焉以表著其非禮也

魯取鄟晉伯宗夏陽說衛孫良夫相鄭人伊雒之戎陸渾蠻氏侵宋師於鍼衛人不保說欲襲衛曰𨿽不可入多俘而歸有罪不及死伯宗曰不可衛惟信晉故師在其郊而不設備若襲之是棄信也𨿽多衛俘而晉無信何以求諸侯乃止師還衛人登陴夏四月邾子朝於晉晉人謀去故絳諸大夫曰必居郇瑕氏之地沃饒而近鹽韓獻子厥曰土薄水淺國饒則民驕佚近寶公室乃貧不如新田土厚水深有汾澮以流其惡十世之利也丁丑遷於新田魯公孫嬰齊如晉命伐宋壬申鄭伯費薨弟睔嗣魯仲孫蔑叔孫僑如帥師侵宋楚公子嬰齊帥師伐鄭魯季孫行父如晉晉欒書救鄭遇於繞角楚師還晉師遂侵蔡楚公子申公子成以申息之師救蔡晉趙同趙括欲戰書將許之荀首士燮韓厥諫曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令不如還也或曰聖人與眾同欲子盍從眾子之佐十一人其不欲戰者三人而已書曰善鈞從眾夫善眾之主也三卿爲主可謂眾矣從之不亦可乎經曰六年春王正月公至自防二月辛巳立武宮【武宮武公之宮立武宮非禮也喪事卽達有進而無退宮廟卽逺有毀而無立故二昭二穆與太祖而五者諸侯之廟制也曰考廟曰王考廟曰皇考廟皆月祭焉曰顯考廟曰祖考廟享甞乃止去祖爲壇去壇爲墠壇墠有禱則祭無禱乃止去墠爲諸侯之祭法也武公至是歷世十一其毀已久而輙立焉非卽逺有終之意故特書曰立立者不宜立也】取鄟【鄟防國也書取者滅之也滅而書取爲君隱也項亦國也其書滅者以僖公在防季孫所爲故直書其事而不隱此春秋尊君抑臣以辧上下謹於防之意也人倫之際差之毫釐謬以千里故仲尼特立此義以示後世臣子使以道事君而無朋附權臣之惡於傳有之犯上干主其罪可救乖忤貴臣禍在不測故臣子多不憚人主而畏權臣如漢谷來之徒直攻成帝不以爲嫌至於王氏則周旋相比結爲死黨而人主不之覺此世世之公患也歸父家遣緣季氏也朝吳出奔因無極也王章殺身忤王鳯也鄴侯寄館避元載也惟殺生在下而人主失其柄也是以黨與眾多知有權臣而不知有君父矣使春秋之義得行尊君抑臣以辧上下毎謹於防豈有此患乎】衛孫良夫帥師侵宋夏六月邾子來朝公孫嬰齊如晉壬申鄭伯費卒秋仲孫蔑叔孫僑如帥師侵宋【魯遣二卿爲主將動大眾焉有事於宋而以侵書者潛師侵掠無名之意蓋陋之也於衛孫良夫亦然上三年嘗防宋衛同伐鄭矣次年宋使華元來聘通嗣君矣又次年魯使仲孫蔑報華元矣是年冬鄭伯背楚求成於晉而魯衛與宋又同盟於虫牢矣今而有事於宋上卿授鉞大眾就行而師出無名可乎故特書侵以罪之也左氏載此師晉命也後二年宋來納幣請伯姬焉則此師爲晉而舉非魯志明矣兵戎有國之重事邦交人道之大倫聽命於人不得已焉將能立乎春秋所以罪之也】楚公子嬰齊帥師伐鄭冬季孫行父如晉晉欒書帥師救鄭【荊楚僣號稱王聖人比諸夷狄而不赦者大一統以從周使民著於君臣之義也鄭能背夷卽華是攺過遷善出幽谷而遷喬木也嬰齊爲是帥師又因其喪而伐之不義甚矣經所以深惡之也書卿帥師伐鄭於文無貶詞何以知其深惡楚也下書欒武子帥師救鄭則知之矣凡書救者未有不善之也而伐者之罪著矣按左氏晉楚遇於桑隧軍帥之欲戰者八人武子遂還則無功也亦何善之有曰此春秋所以善欒書也兩軍相加兵刃旣接執馘執俘計功受賞此非仁人之心王者之事故舞幹而苗格者舜也因壘而崇降者文也次於陘而屈完服者齊桓也防蕭魚而鄭不叛者晉悼也武子之能不遷戮而知還也亦庶防哉】二年冬十一月魯鼷防食郊牛角攺卜牛鼷防又食其角乃免牛吳伐郯郯成魯季孫行父曰中國不振旅蠻夷入伐而莫之或卹無弔者也夫三月曹伯朝於魯魯不郊猶三望楚公子嬰齊帥師伐鄭晉侯齊侯宋公魯侯衛侯曹伯莒子邾子伯救鄭六月戊辰同盟於馬陵吳入州來嬰齊自鄭犇命蠻夷屬於楚者吳盡取之楚二公子於是乎一嵗七奔命魯大雩衛侯惡其大夫孫林父林父出奔晉邾人有弒其父者邾子瞿然失席曰是寡人之罪也然寡人嘗學斷斯獄矣臣弒君凡在官者殺無赦子弒父凡在宮者殺無赦殺其人壊其室污其宮而豬焉蓋君逾月而後舉爵經曰七年春王正月鼷防食郊牛角攺卜牛鼷防又食其角乃免牛【谷梁子曰郊牛日展斛角而知傷展道盡矣其所以備災之道不盡也攺卜牛鼷鼠又食其角則亡乎人矣非人之所能也所以免有司之過也有司免過卽變異也其應云何許翰曰小害大下賊上食而又食三桓子孫相繼之象也宣公有虞三桓之志至成始弗戒矣理或然也】吳伐郯【稱國以伐狄之也吳本太伯之後以族屬言則周之伯父也何以狄之爲其僣天子之大號也按國語云命圭有命固曰吳伯不曰吳王然則吳本伯爵也後𨿽益熾浸與中國防盟進而書爵不過曰子亦不以本爵與之故紀於禮書曰四夷𨿽大皆曰子此春秋之法仲尼之制也而以爲不敢擅進退諸侯亂名實者誤矣】夏五月曹伯來朝不郊猶三望【吳郡朱長文曰禮天子有四望諸侯則祭境內山川而已魯當祭泰山泰山魯之境也禮所得祭故不書三望僣天子禮是以書之其說是矣楚子軫言三代命祀祭不越望而曰江漢沮漳楚之望非也楚始受封濵江之國漢水沮漳豈其境內哉此亦據後世並兼封略言之耳】秋楚公子嬰齊帥師伐鄭公防晉侯齊侯宋公衛侯曹伯莒子邾子伯救鄭八月戊辰同盟於馬陵【楚人軍旅數起頻年伐鄭以其背已而從諸夏也與莊之欲討徴舒而入陳亦異矣書大夫之名氏書帥師書伐而無貶詞者所謂不待貶絕而罪自見者也晉合八國之君親往救鄭則攘夷狄安中國之師也欲著其善故特書救鄭以美之言救則楚罪益明而鄭能背夷卽華善亦著矣前此晉遣上將諸國不與此則其君自行而防合諸國則楚人暴橫憑陵諸夏之勢益張亦可知矣故盟於馬陵而書同盟者同病楚也】公至自防吳入州來冬大雩衛孫林父出奔晉

三年晉侯使韓穿歸汶陽之田於齊魯季孫行父餞之私焉曰大國制義以爲盟主是以諸侯懷徳畏討無有二心謂汶陽之田敝邑之舊也而用師於齊使歸諸敝邑今有二命義無所立四方諸侯其誰不解體詩曰猶之未逺是用大簡行父懼晉之不逺猶而失諸侯也是以敢私言之晉欒書帥師侵蔡遂侵楚獲申驪魯公孫嬰齊如莒聘且逆也宋公使華元如魯聘伯姬宋公使公孫壽如魯納幣晉趙嬰盾之弟趙同趙括嬰之兄也嬰通於盾子朔之妻莊姬姬成公女也同括放嬰於齊嬰曰我在故欒氏不作我亡吾二昆其憂哉於是姬譛同括於晉侯曰將爲亂欒郤爲徴晉人殺之朔子武從姬氏畜於公宮以趙氏田與祁奚韓厥言於晉侯曰成季之勲宣孟之忠而無後爲善者懼矣乃立武而反其田焉於是趙武冠見欒武子曰美哉吾昔逮事莊主華則榮也實之不知請務實乎見範文子曰賢者寵至而益戒不足者爲寵驕故興王賞諫臣逸主罰之古之王者政徳旣成又聽於民使工誦諫於朝在列者獻詩使勿兜風聴臚言於市辧妖祥於謡考百事於朝問謗譽於路有邪而正之盡戒之術也先王疾是驕也見韓獻子曰戒之此謂成人成人在始與善如與善善進善不善蔑由進矣始與不善不善進不善善亦蔑由至矣人之有冠猶宮室之有墻屋也糞除而已又何加焉見智武子曰成子之文宣子之忠不可忘也吾子勉之見張老而語之曰善矣從欒伯之言可以滋範叔之教可以大韓子之戒可以成物備矣志在子智子之道是先主覆露子也五月使召伯賜魯侯命晉侯使申公巫臣如吳假道於莒與渠丘公立於池上曰城已惡莒子曰辟陋在夷其孰以我爲虞對曰夫狡焉思啟封疆以利社稷者何國蔑有惟或思或縱也勇夫重閉況國乎冬十月癸卯杞叔姬卒晉侯使士燮聘於魯言伐郯也以其事吳故魯侯賂之請緩師士燮不可曰君命無貳失信不立禮無加貨事無二成季孫行父懼使叔孫僑如防晉士燮齊人邾人伐郯衛人媵魯伯姬古者諸侯嫁女於諸侯同姓媵之異姓則否經曰八年春晉侯使韓穿來言汶陽之田歸之於齊【汶陽之田本魯田也魯人恃大國之威以兵力脇齊得其故地而不正疆理於天王則取之不以其道也郤克戰勝令於齊曰反魯衛之侵地齊旣從之今復有命俾歸諸齊則歸之不以其道也而齊人貪得晉有二命穿也列卿無所諌止皆罪矣來言者緩詞也歸之於者易詞也爲國以禮無憚於彊而魯侯防弱遂以歸齊而不能保罪亦見矣】晉欒書帥師侵蔡公孫嬰齊如莒宋公使華元來聘夏宋公使公孫壽來納幣【納幣不書此何以書公孫壽卿也納幣使卿非禮也禮不可略亦不可遇惟其稱而已矣略則輕大倫過則溺私愛宋公之請伯姬魯侯之嫁其女皆致其厚者也而不知越禮逾制豈所以重大婚之禮哉經悉書之爲後法也】晉殺其大夫趙同趙括【按左氏趙莊姬爲趙嬰之亡譛於晉侯曰原屏將爲亂欒郤爲證晉討趙同趙括以其田與祁奚韓厥言於君曰成季之勲宣孟之忠而無後爲善者懼矣乃立武而反其田然則同括無罪爲莊姬所譛而欒郤害之也故稱國以殺而不去其官以見晉之失政刑矣】秋七月天子使召伯來賜公命【諸侯嗣立而入見則有賜已修聘禮而來朝則有賜能敵王所愾而獻功則有賜成公卽位服喪已畢而不入見旣更五服一朝之歳矣而不如京師又未嘗敵王所愾而有功何爲來賜命乎召伯者縣內諸侯爲王卿士者也來賜君命罪邦君之不王譏天子之僣賞也臨諸侯曰天王君天下曰天子蓋一人之通稱】冬十月癸卯叔姬卒晉侯使士燮來聘叔孫僑如會晉士燮齊人邾人伐郯【按左氏士燮來聘言伐郯也以其事吳故公請緩師不可吳初伐郯季孫固曰中國不振旅蠻夷入伐而莫之或卹亡無日矣當其時旣不能救及其旣成豈獲己也而又率諸國伐之何義乎前書來聘下書會伐晉侯之爲盟主可見矣魯旣知其不可從大國之令而不敢違其不能立亦可知矣】衛人來媵【媵者何諸侯有三歸嫡夫人行則侄娣從二國來媵亦以侄娣從凡一娶九女所以廣繼嗣三國來媵非禮也夫以禮制欲則治以欲敗禮則亂而諸侯一娶十有二則是以欲敗禮矣備書三國以明逾制爲後戒也】

四年冬十有一月伯如魯逆叔姬之喪以歸爲歸汶陽之田故諸侯貳晉人懼於是晉侯會齊侯宋公魯侯衛侯鄭伯曹伯莒子伯同盟於蒲是行也將始會吳吳人不至十二月魯伯姬歸於宋季孫行父如宋致女晉人媵焉夏正月丙子齊侯薨諡曰頃公子環嗣楚人以重賂求鄭鄭伯會楚公子成於鄧鄭伯如晉晉人執諸銅鞮欒書帥師伐鄭鄭人使伯蠲行成晉人殺之非禮也兵交使在其間可也楚公子嬰齊侵陳以救鄭九月齊其君頃公楚公子嬰齊自陳伐莒圍渠丘渠丘城惡眾潰奔莒莒城亦惡眾復潰楚遂入鄆君子曰莒恃其陋而不修城郭浹辰之間而楚克其三都無備也夫詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可已也秦人白狄伐晉諸侯貳故也鄭人圍許示晉不急君也是則公孫申謀之曰我出師以圍許爲將攺立君者而紓晉必歸君魯城中城經曰九年春王正月伯來逆叔姬之喪以歸【凡筆於經者皆經邦大訓也叔一女子耳而四書於策何也有男女然後有夫婦有夫婦然後有父子故春秋愼男女之配重大昏之禮以是爲人倫之本也事有大於此者乎男而賢也得淑女以爲配則自家刑國可以移風俗女而賢也得君子以爲歸則承宗廟祭祀能化天下以婦道豈曰小補之哉夷考紀叔姬之行𨿽賢不若宋共姬亦不至如鄫季姬之越禮伯初來朝魯然後出之卒而復逆其喪以歸者豈非叔姬本不應出故魯人得以義責之使復歸乎魯在春秋時內女之歸不得所者有矣聖人詳錄其始卒欲爲後鑑使得有終而無獘也其經世之慮逺矣】公會晉侯齊侯宋公衛侯鄭伯曹伯莒子伯同盟於蒲【按左氏爲歸汶陽之田故諸侯貳於晉晉人懼防蒲以防馬陵之盟夫盟非固結之本也衛獻公言於寧喜求復國喜曰必子鮮在不然必敗小邾射以勾繹來奔曰使季路要我吾無盟夫信在言前者不言而自諭誠在令外者不令而自行晉初下令於齊反魯衛之侵地而齊不敢違者以其順也齊旣從之魯君親往拜其賜矣復有二命俾歸諸齊一與一奪信不可知無惑乎諸侯之解體也晉人不知反求諸己惇信明義以補前行之愆而又欲刑牲防血要質神以禦之是從事於末而不知本矣特書同盟以罪晉也】公至自防二月伯姬歸於宋夏季孫行父如宋致女晉人來媵【致女者何女旣三月而廟見則成婦矣而後父母使人安之故謂之致也常事耳何以書致女使卿非禮也經有因褒以見貶者初獻六羽之類是也亦有因貶以見褒者致女來媵是也伯姬賢行著於家故致女使卿特厚其嫁遣之禮賢名聞於逺故諸國爭媵信其無妬忌之行程氏以爲一女子之賢尙聞於諸侯況君子哉或曰魯女𨿽賢豈能聞於逺乎曰古者庶女之非敵者則求爲媵固爲之擇賢小君則諸侯之賢女自當聞矣】秋七月丙子齊侯無野卒晉人執鄭伯晉欒書帥師伐鄭【按左氏楚人以重賂求鄭鄭伯防公子成於鄧秋鄭伯如晉晉人討其貳於楚執諸銅鞮欒書伐鄭鄭使伯蠲行成晉人殺之楚子重侵陳以救鄭稱人而執者旣不以王命又不歸諸京師則非伯討也殺伯蠲不書旣執其君矣則行人爲輕亦不足紀也楚子重侵陳與處父救江何異削而不書者鄭亦有罪焉耳夫背夷卽華正也今以重賂故又與楚防則是惟利之從而不要諸義也故鄭無可救之善楚不得有能救之名】冬十有一月葬齊頃公楚公子嬰齊帥師伐莒庚申莒潰楚人入鄆【按左氏楚子重自陳伐莒圍渠丘城惡眾潰楚師圍莒莒城亦惡庚申莒潰楚遂入鄆孟子曰鑿斯池也築斯城也效死而民不去則是可爲也夫鑿池築城者爲國之備所謂事也效死而民不去爲國之本所謂政也莒恃其陋不修城郭浹辰之間楚克其三都信無備矣然兵至而民逃其上不能使民效死而不去則昧於爲國之本也𨿽隆莒之城何益乎故經於莒潰特書日以謹之者以明城郭溝池重門擊柝皆守邦之末務必以固本安民爲政之急耳】秦人白狄伐晉【經所謹者華夷之辧也晉常與白狄伐秦秦亦與白狄伐晉族類不復分矣其稱人貶詞也武王伐商誓師牧野庸蜀羌髳防盧彭濮皆與焉豈亦不謹乎除天下之殘賊而出民於水火之中𨿽蠻夷戎狄以義驅之可也亦慮其同惡相濟貽患於後也中國友邦自相侵伐已爲不義又與非我族類者共焉不亦甚乎晉旣失信復聴婦人讒說殺其世臣而諸侯皆貳秦狄交伐比事以觀可謂深切著明矣】鄭人圍許城中城【經世安民視道之得失不倚城郭溝池以爲固也谷梁子謂凡城之志皆譏其說是矣莒𨿽恃陋不設備至使楚人入鄆苟有令政使民效死而不潰冦亦豈能入也城非春秋所貴而書城中城其爲儆守益防王公設險以守其國非歟曰百雉之城七里之郭設險之大端也謹於禮以爲國辧尊卑分貴賤明等威異物采凡所以杜絕陵僣限隔上下者乃設險之大用也獨城郭溝池之足恃乎】

五年衛子叔黒背帥師侵鄭晉命也二月魯五郊不從乃不郊鄭公子班聞叔申之謀立公子繻鄭人殺繻立世子髠頑晉欒武子書曰鄭人立君我執一人焉何益不如伐鄭而歸其君以求成焉晉侯有疾立世子州蒲以爲君三月會齊侯宋公魯侯衛侯曹伯伐鄭鄭公子喜賂以襄鐘子然盟於修澤公子騑爲質鄭伯歸討立君者殺公孫申及其弟禽君子曰忠爲令徳非其人猶不可況不令乎齊人媵宋伯姬丙午晉侯薨諡曰景公五月魯侯如晉晉人以爲貳於楚止之使送葬冬晉葬其君魯侯送葬諸侯莫在魯人辱之經曰十年春衛侯之弟黒背帥師侵鄭【按左氏衛子叔黒背侵鄭晉命也其曰衛侯之弟者子叔黒背生公孫剽孫林父殖出衛侯衎而立剽亦以其父有寵愛之私故得立耳此與齊之夷仲年無異特書弟以爲後戒也】夏四月五郊不從乃不郊五月公防晉侯宋公衛侯曹伯伐鄭齊人來媵丙午晉侯獳卒秋七月公如晉【此葬晉侯也而不書諱之也天子之喪動天下屬諸侯諸侯之喪動通國屬大夫公之葬晉侯非禮也惟天子之事焉可也傳以晉人止公送葬諸侯莫在焉魯人辱之故諱而不書矣假令諸侯皆在魯人不以爲辱而可書乎】冬十月

六年春正月魯侯請受盟晉人歸之晉侯使郤犫聘於魯己丑及郤犫盟魯季孫行父如晉報聘且蒞盟也魯叔孫僑如如齊修前好也秦晉期會於令狐晉侯先至秦伯不肯涉河乃交遣大夫盟經曰十有一年春王三月公至自晉晉侯使郤犫來聘己丑及郤犫盟夏季孫行父如晉秋叔孫僑如如齊冬十月

七年周公楚惡惠襄之偪也且與伯輿爭政不勝怒而出及陽樊王使劉子復之盟於鄄而入三日復出奔晉宋華元善於楚公子嬰齊又善於晉欒書遂如晉楚合二國之成晉士燮楚公子罷許偃盟於宋西門之外曰凡晉楚無相加戎好惡同之鄭伯如晉聽成晉侯魯侯衛侯會於澤狄侵晉晉人敗之於交剛晉郤至如楚涖盟楚子享之公子側相爲地室而縣焉至登金奏作於下驚而走出謂側曰如天之福兩君相見何以代此側曰如兩君相見無亦惟是一矢以相加遺焉用樂至曰世之治也諸侯間於天子之事則相朝於是乎有享宴宴以示慈惠享以訓恭儉防儉以行禮慈惠以布政政以禮成民是以息及其亂也諸侯貪冒侵欲不忌爭防常以盡其民今吾子之言無乃亂乎然吾子主也至敢不從遂入卒事歸以語士燮燮曰無禮必食言吾死無日矣楚公子罷如晉晉侯與盟於赤棘經曰十有二年春周公出奔晉【按左氏周公楚惡惠襄之偪且與伯輿爭政不勝怒而出王使劉子復之盟於鄄而入三日復出奔夫人主無誠慤之心而下要大臣盟是謂君不君人臣無忠信之實而上與人主盟是謂臣不臣旣已要質神以入矣又叛盟失信而出奔則是自絕於天也自周無出而書曰出者見周室衰防刑政號令不行於天下爾】夏公會晉侯衛侯於澤秋晉人敗狄於交剛冬十月

八年晉侯使郤錡乞師於魯將以伐秦將事不敬仲孫蔑曰禮身之幹也敬身之基也郤子無基殆將亡矣春正月魯侯來朝使叔孫僑如先聘且告王孫說曰是貪陵人也王其勿賜聖人之施舎喜怒取與不主寛惠不主猛毅主徳義而已王曰諾禮之如行人魯侯至仲孫蔑爲介說讓王厚賄之三月魯侯從劉康公成肅公會晉侯齊侯宋公衛侯鄭伯曹伯邾人滕人伐秦成子受脤於社不敬劉子曰民受天地之中以生所謂命也是以有動作禮義威儀之則以定命也能者養之以福不能者敗以取禍是故君子致敬以勤禮小人惇篤以盡力敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎秦背令狐之盟召狄與楚欲道以伐晉諸侯是以睦於晉晉侯使呂相絕秦以諸侯之師及秦師戰於麻隧秦師敗績獲秦成差及不更女父師遂濟涇及侯麗而還曹伯廬薨於軍曹人使公子負芻守使公子欣時逆曹伯之喪負芻殺其世子而自立諸侯請討之晉人以其役之勞請俟它年曹其君宣公欣時將亡國人將從之負芻懼告罪且請焉欣時乃反而致其邑成肅公薨於瑕經曰十有三年春晉侯使郤錡來乞師【晉主夏盟行使諸侯徵會討貳誰敢不從以霸主之尊而書曰乞師何也列國疏封𨿽有大小土地甲兵受天子不相統屬魯兵非晉所得專也今晉不以王命興諸侯之師故特書曰乞以見其卑服屈損無自反而縮之意矣聖人作春秋無不重內而輕外至於乞師則內外同辭者蓋皆有報怨復讎貪得之心是以如此若夫誅亂臣討賊子請於天王以大義驅之誰不拱手以聽命何至於乞哉噫此聖人所以垂戒後世見諸行事之深切著明者也】三月公如京師夏五月公自京師遂會晉侯齊侯宋公衛侯鄭伯邾人滕人伐秦【諸侯每歳侵伐四出未有能修朝覲之禮者今公欲防伐秦道自王都不可越天子而往也故皆朝王而不能成朝禮書曰如京師見諸侯之慢也因防伐而行矣又書公自京師以伐秦爲遂事者此仲尼親筆明朝王爲重存人臣之禮也古者諸侯卽位服喪畢則朝小聘大聘終則朝巡狩於方嶽則朝覲春秋所載天王遣使者屢矣十二公之述職蓋闕如也獨此年書公如京師又不能成朝禮不敬莫大焉君臣人道之大倫而至於此極故仲尼嘗喟然嘆曰夷狄之有君不如諸夏之亡也爲此懼作春秋或抑或縱或與或奪所以明君臣之義者至矣其義得行則臣必敬於君子必敬於父天理必存人欲必消大倫必正豈曰小補之哉此以伐秦爲遂事之意也】曹伯廬卒於師秋七月公至自伐秦冬葬曹宣公

皇王大紀卷五十﹤史部﹐編年類﹐皇王大紀﹥

欽定四庫全書

皇王大紀卷五十一

宋胡宏撰三王紀

簡王

九年甲申冬十一月莒子薨諡曰厲公孫密州嗣衛侯如晉晉侯彊見孫林父焉衛侯不可旣歸晉侯使郤犫送孫林父而見之衛侯欲辭夫人姜氏曰不可是先君宗卿之嗣也大國又以爲請不許將亡𨿽惡之不猶愈於亡乎君其忍之衛侯見而復之魯叔孫僑如如齊逆夫人鄭公子喜帥師伐許師敗鄭伯復伐許入其郛許人平以公孫申之封七月魯叔孫僑如以夫人姜氏歸衛侯有疾使殖立敬姒之子衎衛侯薨諡曰定公夫人姜氏旣哭而息見衎之不哀也不內酌飲曰是夫也將不惟衛國之敗其必始於未亡人大夫聞之無不聳懼秦伯榮薨諡曰桓公子後嗣經曰十有四年春王正月莒子朱卒夏衛孫林父自晉歸於衛秋叔孫僑如如齊逆女鄭公子喜帥師伐許九月僑如以夫人婦姜氏至自齊【谷梁曰大夫不以夫人以夫人非正也刺不親逆也僑如之不氏一事而再見者卒名耳然則娶於他邦而道裏或逺必親迎乎以封壤則有大小以爵次則有尊卑以道途則有逺邇或迎之於其國或迎之於境上或迎之於所館中禮之節可也】冬十月庚寅衛侯臧卒秦伯卒十年十二月衛其君定公正月乙巳魯仲嬰齊卒公孫歸父之弟也癸丑晉侯衛侯鄭伯曹伯宋世子成齊國佐邾人同盟於戚討曹伯負芻執而歸諸京師諸侯將見欣時於王而立之欣時辭曰前志有之曰聖逹節次守節下不失節爲君非吾節也𨿽不能聖敢失守乎遂逃奔宋是爲曹子臧四月宋公薨諡曰共公少子成嗣楚將北師公子貞不可公子側曰利則進爾申叔時曰子反必不免楚王侵鄭及暴隧遂侵衛及首止鄭公子喜侵楚取新石晉欒書欲報楚韓厥曰無庸使重其罪民將叛之無民孰戰六月庚辰宋塟其君共公宋華元爲右師魚石爲左師蕩澤爲司馬華喜爲司徒公孫師爲司城向爲人爲大司防鱗朱爲少司冦向帶爲大宰魚府爲少宰蕩氏汰而驕蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉二華戴族也司城莊族也六官皆桓族也魚石將止華元魚府曰右師反必討是無桓氏也魚石曰右師多大功國人與之不反懼桓氏之無祀於宋也右師討猶有戍在遂自止華元於河上請討許之乃反使華喜公孫師帥國人攻蕩氏殺子山魚石向爲人鱗朱向帶魚府出舎於睢上華元使止不可元自止之不可乃反魚府曰今不從不得入矣右師視疾而言速有異志焉若不我納今將馳矣登丘而望之則馳騁而從之則決睢澨閉門登陴矣四子奔楚元使戍爲左師老佐爲司馬樂裔爲司冦以靖國人九月晉士燮齊髙無咎宋華元魯叔孫僑如衛孫林父鄭公子防邾人會吳於鐘離許男畏偪如鄭請遷於楚楚公子申遷許於葉晉三郤害伯宗譛而殺之其子州犁奔楚韓厥曰善人天地之紀也而驟絕之殆難免乎初伯宗每朝其妻必戒之曰盜憎主人民惡其上子好直言必及於難經曰十有五年春王二月衛定公三月乙巳仲嬰齊卒【嬰齊者公子遂之子公孫歸父之弟也歸父出奔齊魯人徐傷其無後也於是使嬰齊後之故書曰仲嬰齊此可謂亂昭穆之序失父子之親者以后歸父則弟不可以爲兄嗣以後襄仲則以公字爲氏亦非矣】癸丑公防晉侯衛侯鄭伯曹伯宋世子成齊國佐邾人同盟於戚晉人執曹伯歸於京師【稱侯以執伯討也何以爲伯討晉合諸侯伐秦曹宣公卒於師曹人使公子負芻守使公子欣時逆曹伯之喪負芻殺其太子而自立至是晉侯執之又不敢自治而歸於京師使卽天刑夫是之謂伯討春秋執諸侯者眾矣未有執得其罪如此者故獨書其爵】公至自會夏六月宋公固卒楚子伐鄭秋八月庚辰塟宋共公宋華元出奔晉宋華元自晉歸於宋宋殺其大夫山宋魚石出奔楚【華元出奔晉與歸於宋皆不省文者著其正也書之重詞之復必有美惡焉詞繁而不殺所以與之也以不賴寵而出奔以國人與晉皆許之討而後入正可知矣蘇轍謂使元懷祿顧寵重於出奔則不能討此說是也山不書氏背其族也背其族者伐其本也人而無本人道絕矣葛藟猶能庇其本根況於人而忍伐其本乎】冬十有一月叔孫僑如會晉士燮齊髙無咎宋華元衛孫林父鄭公子防邾子防吳子於鐘離【吳以號舉夷之也防而殊防外之也殊會有二義會王世子於首止意在尊王室不敢與世子抗也防吳子於鐘離於柤於向意在賤夷狄而罪諸侯不能與之敵也夫以太伯至徳實始有吳以族言之則周之伯父也至其後世遂以號舉者以其僣竊稱王不能居中國之爵號耳成襄之間中國無霸齊晉大國亦皆俛首東向而親吳聖人蓋傷之故特殊防可謂深切著明矣】許遷於葉

十一年冬十一月雨木冰於魯楚王自武城以汝陰之田求成於鄭鄭叛晉滕侯薨諡曰文公子原嗣鄭公子喜帥師侵宋夏四月丙寅朔日有食之晉侯將伐鄭士爕曰若逞吾願諸侯皆叛晉可以逞若惟鄭叛晉國之憂可立俟也郤至曰然則王者多憂乎燮曰我王者也乎哉夫王者成其徳而逺人歸故無憂今我寡徳而求王者之功故多憂欒書曰不可以當吾世而失諸侯乃興師欒書將中軍郤犫如衛遂如齊欒黶如魯皆乞師焉孟獻子曰有勝矣楚王救鄭司馬公子側將中軍過申入見申叔時曰師其如何對曰內棄其民外絕其好凟齊盟而食話言幹時以動而疲民以逞民不知信進退罪也吾不復見子矣晉楚遇於鄢陵士燮不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也今我辟楚又益恥也燮曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能內外無患自非聖人外寜必有內憂盍釋楚以爲外懼乎甲午晦楚晨壓晉軍而陳軍吏患之範匄曰塞井夷竈陳於軍中而疏行首何患焉欒書曰楚師輕窕固壘待之退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而囂我必克之楚潘黨與養由基蹲甲而射之徹七札焉以示王曰君有二臣如此何憂於戰王怒曰大辱國晉侯及楚子鄭伯戰於鄢陵射楚子中目韓厥從鄭伯其右請俘之郤至曰傷國君有刑亦且止楚師薄於險養由基射再發盡殪晉師乃止楚司馬命軍吏察夷傷補卒乘繕甲兵展車馬雞鳴而食惟命是聽晉人患之苗賁皇徇曰搜乘補卒秣馬利兵修陳固列蓐食申禱明日復戰乃逸楚囚王召司馬司馬醉不能見王曰天敗楚也夫余不可以待乃宵遁晉入楚軍三日谷楚師還及瑕王使謂司馬曰先大夫之覆師徒者君不在子無以爲過不谷之罪也司馬再拜曰君賜臣死死且不朽王使止之弗及戰之日齊國佐髙無咎至於師衛侯出於衛魯侯出於壊隤魯叔孫僑如通於公母穆姜欲去季孟而取其室公將會諸侯穆姜送之使逐二子公以晉難告請反而聽命姜怒公子偃公子鉏趨過指之曰女不可皆君也公行待於壞隤申宮儆備設守而後行使孟獻子守於公宮晉侯會齊侯衛侯宋華元邾人於沙隨以謀伐鄭魯侯後至僑如使告郤犫曰吾君待於壞隤以待勝者犫取貨於僑如而訴魯侯晉侯不見公公至自會尹武公防晉侯魯侯齊國佐邾人伐鄭曹人請於晉曰自我先君宣公卽世國人曰若之何憂猶未弭而又討我寡君以亡曹國社稷之鎭公子是大泯曹也先君無乃有罪則君列諸會矣晉侯謂子臧反吾歸而君子臧反曹伯歸子臧盡致其邑與卿而不出魯侯之防伐鄭也姜又命公如初公又申守而行叔孫僑如使告郤犫曰魯之有季孟猶晉之有欒範也政令於是乎成今其謀曰晉政多門不可從也寜事齊楚有亡而蔑從晉矣若欲得志於魯請止行父而殺之我斃蔑也不然歸必叛七月晉人執季孫行父於苕丘魯侯還待於鄆使公孫嬰齊請季孫於晉郤犫曰茍去仲孫蔑而止季孫行父吾於子國親於公室對曰僑如之情子必聞之矣若去蔑與行父是大棄魯國而罪寡君也若猶不棄則夫二人者魯國社稷之臣若朝亡之魯必夕亡郤犫曰吾爲子請邑對曰嬰齊魯之常也敢介大國以求厚焉承寡君之命以請若得所請吾子之賜多矣又何求士燮謂欒書曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何公孫嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫九月魯出叔孫僑如而盟之僑如奔齊立其弟豹十月乙丑季孫及郤犫盟於扈魯侯歸乙丑刺公子偃孟獻子之子子服它言於季孫曰子爲上卿妾不衣帛馬不食粟人其以子爲愛且不華國乎季孫曰吾亦願之然吾聞以徳榮爲國華而見國人之食麤衣惡者猶多是以不敢文子以告獻子獻子囚之七日它於是儉素文子曰過而能攺民之上也使爲上大夫經曰十有六年春王正月雨木冰【雨木冰者雨而木冰也何休曰木者少陽幼君大臣之象冰者凝陰兵之類也冰脇木者君臣將執於兵之徴未防而有沙隨苕丘之事天人之際休咎之應焉可誣也而欲盡廢五行傳亦過矣】夏四月辛未滕子卒鄭公子喜帥師侵宋六月丙寅朔日有食之晉侯使欒黶來乞師甲午晦晉侯及楚子鄭伯戰於鄢陵楚子鄭師敗績【不書師敗績以其君親集矢於目而身傷爲重也當是時兩軍相抗未有勝負之形晉之捷也亦幸焉爾幸非持勝之道範文子所以立於軍門有聖人能內外無患盍釋楚以爲外懼之戒乎楚師𨿽敗其勢益張晉遂怠矣卒有欒氏之譛而誅三郤國內大亂聖人備書以見行事之深切著明也】楚殺其大夫公子側秋公會晉侯齊侯衛侯宋華元邾人於沙隨不見公【臣子之於君父揚其美不揚其惡爲尊者諱爲親者諱禮也聖人假魯史以示王法其於魯事有君臣之義故君弒則書薨易地則書假滅國則書取出奔則書遜屈己而與彊國之大夫盟則書及叛盟失信而莫適守則沒公而書防凡此類𨿽不沒其實示天下之公必隱避其辭以存臣子之禮然則沙隨之防晉不見公是魯侯之大辱深可恥焉者矣曷爲直書其事而不諱乎曰春秋伸道不伸邪榮義不榮勢正已而無卹乎人以仁禮存心而不憂橫逆之至者也沙隨之防魯有內難師出後期所當卹者晉人聽叔孫僑如之譛怒公而不見曲在晉矣魯侯自反非有背仁棄禮不忠之咎也昔曽子嘗聞大勇於夫子曰自反而縮𨿽千萬人吾往矣孟子言浩然之气至剛至大以直養而無害則塞乎天地之間沙隨之不見於公何歉乎直書不諱者示天下後世使之知大勇浩然之气所以守身應物如此其垂訓之義大矣】公至自會公會尹子晉侯齊國佐邾人伐鄭曹伯歸自京師【曹伯不名其位未嘗絕也不絕其位所以累乎天王也其言自京師王命也言天王之釋有罪也善不防賞惡不卽刑以堯爲君舜爲臣𨿽得天下不能一朝居也負芻殺世子而自立不能因晉之執寘諸刑典而使復國則無以爲天下之共主矣】九月晉人執季孫行父舎之於苕丘冬十月乙亥叔孫僑如出奔齊十有二月乙丑季孫行父及晉郤犫盟於扈公至自會乙酉刺公子偃【按左氏所載則是非著矣】

十二年鄭公子騑侵晉衛北宮括帥師救晉侵鄭尹武公單襄公會晉侯齊侯宋公魯侯衛侯曹伯邾人伐鄭自戱童至於曲洧魯侯見單襄公言及郤犫之譛也單子曰君何患焉晉君視逺而步髙夫目以定體足以從之視逺者絕義足髙者棄徳何以能久郤氏晉之寵人也味厚者臘毒位髙者疾顚三卿五大夫可以戒懼矣而錡好陵人犫誣人至掩人其誰能忍之齊國子立於淫亂之朝好盡言以招人過怨之本也惟善人能受盡言齊其有乎二國有禍可以取伯何患之有四月乙酉同盟於柯陵楚公子嬰齊救鄭師於首丘諸侯還齊慶克通於聲孟子鮑牽以告國佐佐召克謂之克告夫人曰國子謫我夫人怒國子相齊侯會諸侯髙鮑處守及還將至閉門而索客孟子訴之曰髙鮑將不納君而立公子角國子知之齊侯刖鮑牽而逐髙無咎無咎奔莒髙弱以盧叛秋七月辛丑魯用郊晉侯使荀防乞師於魯單子防晉侯宋公魯侯衛侯曹伯齊人邾人圍鄭楚公子申救鄭師於汝上諸侯還壬申魯公孫嬰齊卒於貍脤十月丁巳朔日有食之邾子薨諡曰定公子牼嗣齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與盟於徐關而復之盧降使國勝告難於晉待命於淸晉侯侈多外嬖欲去羣大夫而立其左右胥童以克之廢怒郤氏郤錡嘗奪夷陽五田郤犫嘗與長魚矯爭田執而梏之與其父母妻子同一轅三子皆嬖於晉侯晉侯田與婦人先殺而飲酒後使大夫殺郤至奉豕寺人張孟奪之至射而殺之公曰季子欺予晉侯將作難胥童曰必先三郤族大多怨去大族不偪敵多怨有庸公曰然將以甲八百攻郤氏長魚矯請無用眾公使淸沸魋助之抽戈結衽而僞訟於三郤者三郤聽焉遂皆殺之屍諸朝胥童刼欒書荀偃矯曰必殺之公曰一朝而屍三卿吾不忍益也對曰人將忍君遂出奔狄公使辭於二子曰寡人有討於郤氏旣伏其辜矣大夫無辱其復職位乃皆歸胥童爲卿晉侯遊於匠麗氏書偃執之召士匄匄辭召韓厥厥辭舒庸人以楚鄢陵之敗道吳人伐巢伐駕圍釐虺遂恃吳而不設備楚公子槖帥師襲舒庸滅之經曰十有七年春衛北宮括帥師侵鄭夏公防尹子單子晉侯齊侯宋公衛侯曹伯邾人伐鄭六月乙酉同盟於柯陵秋公至自防齊髙無咎出奔莒九月辛丑用郊【郊之不時未有甚於此者也故特曰用郊用者不宜用也或曰蓋以人享叩其鼻血以薦也古者六畜不相爲用況敢用人乎】晉侯使荀防來乞師冬會單子晉侯宋公衛侯曹伯齊人邾人伐鄭十有一月公至自伐鄭壬申公孫嬰齊卒於貍脤十有二月丁巳朔日有食之邾子貜且卒晉殺其大夫郤錡郤犫郤至楚人滅舒庸十三年冬十一月晉欒書荀偃殺胥童庚申使程滑弒晉侯之於翼東門之外以車一乘諡曰厲公民無哀之者魯邊人以告魯侯方朝問諸大夫曰誰之過也裏革曰夫君人者其威大矣失威而至於殺其過多矣周子者晉襄公之五世孫也事單襄公立無跛視無旋聽無聳言無逺晉國有憂未嘗不戚有慶未嘗不怡襄公甚愛之曰周令徳恭孝其必有晉國乎於是晉人來逆周子諸大夫見於淸原周子曰孤始願不及此𨿽及此豈非天乎抑人之求君使出命也立而不從將安用君二三子用我今日否亦今日共而從君神所福也對曰羣臣敢不惟命是聽盟而入朝於武宮逐不臣者七人十二月乙酉朔周子卽位定百事立百官育門子選賢良興舊族出滯賞畢故刑赦囚系宥閒罪薦積徳逮鰥寡振廢淹養老幼卹孤疾年過七十公親見之凡六官之長皆民譽舉不失職官不易方爵不逾徳師不陵正旅不偪師民無謗言欒伯請公族大夫公曰荀家惇惠荀會文敏黶也果敢無忌鎭靜夫膏粱之性難正也使惇惠者敎之則徧而不倦文敏者導之則婉而入果敢者諗之則過不隱鎭靜者修之則壹齊侯使士華免以戈殺國佐於內宮之朝師逃於夫人之宮使淸人殺國勝國弱奔魯以慶封爲大夫旣齊侯反國弱使嗣國氏魯侯朝於晉鄭伯侵宋及曹門外遂會楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還宋人患之西鉏吾曰若楚人與吾同惡以徳於我吾固事之也不敢貳矣不然而收吾憎使贊其政以問釁亦吾患也今將崇諸侯之姦而披其地以塞夷庚逞姦而攜服毒諸侯而懼吳晉吾庸多矣杞伯邾子朝於魯魯築鹿囿夏六月魯侯薨諡曰成公子午嗣生三年矣宋人圍彭城楚公子嬰齊救之伐宋華元如晉告急時韓厥將中軍曰欲求得人必先勤之成霸安彊自宋始矣晉侯師於臺谷救宋遇楚師於靡角之谷楚師還晉士魴乞師於魯晉侯會宋公衛侯邾子魯仲孫蔑齊崔杼盟於虛朾以謀救宋宋人辭諸侯而請師以圍彭城魯其君仲孫蔑請於諸侯先歸會塟經曰十有八年春王正月晉殺其大夫胥童庚申晉弒其君州蒲【弒君天下之大罪討賊天下之大刑春秋合於人心而定罪聖人順於天理而用刑固不以大霈釋當誅之賊亦不以大刑加不弒之人然趙盾以不越境而書弒許世子止以不嘗藥而書弒鄭歸生以憚老懼讒而書弒楚公子比以不能效死不立而書弒齊陳乞以廢長立幼而書弒欒書身爲元帥親執厲公使程滑弒公而以車一乘葬之於翼東門之外仲尼無私與天爲一奚獨於盾止歸生比乞則責之甚偹討之甚嚴而於欒武子闊略如此乎學者深求其防知聖人誅亂賊之大要而後可與言春秋矣】齊殺其大夫國佐公如晉夏楚子鄭伯伐宋宋魚石復入於彭城【此伐宋以納魚石其不曰納宋魚石於彭城何也劉敞曰不與納也諸侯失國諸侯納之正也諸侯世也大夫失位諸侯納之非正也大夫不世也諸侯托於諸侯禮也大夫托於諸侯非禮也其言復入者已絕而復入惡之甚者宋魚石晉欒盈是矣】公至自

晉晉侯使士匄來聘杞伯來朝八

【月】邾子來朝築鹿囿己丑公薨於路寢冬楚人鄭人侵宋晉侯使士魴來乞師十有二月仲孫蔑防晉侯宋公衛侯邾子齊崔杼同盟於虛朾丁未葬我君成公

十四年魯侯午之元年諸侯之大夫圍彭城彭城降晉晉以五大夫歸寘諸瓠丘晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師自鄭以鄫之師侵楚焦夷及陳晉侯衛侯次於戚以爲之援楚師救鄭侵宋呂畱秋七月辛酉王崩諡曰簡王子泄心立邾子朝於魯衛侯使公孫剽聘於魯剽黒背之子也晉荀防聘於魯古者諸侯卽位小國朝之大國聘焉以繼好結信謀事補闕禮之大者也經曰元年春王正月公卽位仲孫蔑會晉欒黶宋華元衛殖曹人邾人莒人滕人薛人圍宋彭城【書圍彭城者魯史舊文也曰圍宋彭城者仲尼親筆也楚已取彭城封魚石矣則曷爲系之宋楚不得取之宋石不得受之楚楚𨿽專其地君子不登叛人所以正疆域固封守也】夏晉韓厥帥師伐鄭仲孫蔑會齊崔杼曹人邾人人次於鄫【楚人釋君而臣是助事已悖矣晉降彭城以魚石等歸遂伐鄭而諸侯次於鄫此皆放於義而行者也傳書楚子辛救鄭而經不書者鄭本爲楚以其君之故親集矢於目是以與楚而不貳也棄中國從蠻夷不能以大義裁之惟私欲之從則鄭無可救之善楚不得有能救之名經所以削之也】秋楚公子壬夫帥師侵宋九月辛酉天王崩邾子來朝冬衛侯使公孫剽來聘晉侯使荀防來聘【簡王崩赴告已及矣則宜以所聞先後而奔喪今邾子方來修朝禮衛侯晉侯方來修聘事於王喪若越人視秦人之肥瘠焉而左氏以爲禮此何禮也滕定公薨世子定爲三年之喪父兄百官皆不欲曰吾宗國魯先君莫之行也喪紀益廢民習於耳目而不察故後世以日易月人子安而行之不知春秋之義惜哉】

皇王大紀卷五十一

欽定四庫全書

皇王大紀卷五十二

宋胡宏撰三王紀

靈王

元年冬十一月葬簡王鄭師侵宋楚令也齊侯伐萊萊人賂之以索馬牛皆百匹乃還春三月魯侯之母姜氏薨夏四月鄭伯薨謚曰成公子髠頑嗣晉師宋師衛師侵鄭晉荀防防諸侯之大夫於戚以謀鄭故魯仲孫蔑請城虎牢以偪之荀防曰善然寡君之憂不惟鄭將有請於齊魯葬齊姜齊侯使諸姜宗婦送葬召萊子萊子不會晏弱城東陽以偪萊魯叔孫豹聘於宋通嗣君也晉荀防復防諸侯之大夫於戚齊崔杼及滕薛小邾之大夫皆會以防有欲請於齊之言故也遂城虎牢鄭人乃成楚右司馬公子申多受小國之賂以偪嬰齊壬夫楚人殺之經曰二年春王正月葬簡王鄭師伐宋夏五月庚寅夫人姜氏薨六月庚辰鄭伯睔卒晉師宋師衛寧殖侵鄭秋七月仲孫蔑會晉荀防宋華元衛孫林父曹人邾人於戚己丑我小君齊姜叔孫豹如宋冬仲孫蔑會晉荀防齊崔杼宋華元衛孫林父曹人邾人滕人薛人小邾人於戚遂城虎牢【虎牢鄭地巖險聞於天下地有所必據而不可以棄焉者也有而不能守故不系於鄭然則據地設險亦所貴乎王公設險以守其國大易之訓也城郭溝池以爲固六君子之所謹也鑿斯池築斯城與民同守孟子所以語滕君也夫狡焉思啟封疆而爭地以戰殺人盈野爭城以戰殺人盈城者固非春秋之所貴守天子之土繼先君之世不能設險守國將至於遷潰滅亡亦非聖人之所與故城虎牢而不系於鄭程氏以爲責鄭之不能有也其聖人以待衰世之意小康之事耶】楚殺其大夫公子申

二年楚公子嬰齊爲簡之師組甲被練使鄧廖帥之以侵吳吳人要而擊之獲鄧廖伐楚取駕駕良邑也廖亦楚之良也魯侯朝於晉春二月盟於長樗而還晉中軍尉祁奚請老晉侯問嗣焉稱解狐其讎也將立之而卒又問焉對曰午也可人有言曰擇臣莫若君擇子莫若父午之少也婉以從令好學而不戲其壯也彊志而用命守業而不淫其冠也和安而好敬柔惠小物而鎭定大事有直質而無流心非義不變非上不舉其佐羊舌職死矣晉侯曰孰可以代之對曰赤也可乃以祁午爲中軍尉羊舌赤佐之軍無秕政單頃公會諸侯盟於雞澤晉侯欲修吳好使荀會逆吳王於淮上吳王不至楚公子壬夫爲令尹侵欲於小國陳侯使袁僑如會求成晉侯使和組父告於諸侯於是諸侯之大夫及袁僑盟晉侯之弟幹亂行於曲梁魏絳戮其僕晉侯怒將殺絳以告羊舌赤對曰絳無貳志事君不辟難有罪不逃刑其將來辭何辱命焉言終魏絳以書至曰日君乏使使臣斯司馬臣聞師眾以順爲武軍事有死無犯爲敬君合諸侯臣敢不敬君師不武執事不敬罪莫大焉臣懼其死以及幹無所逃罪不能致訓至於用鉞臣之罪重敢有不從以怒君心請歸死於司冦晉侯說使佐新軍諸侯還楚司馬公子何忌侵陳許男事楚不防於雞澤晉荀防伐許經曰三年春楚公子嬰齊帥師伐吳公如晉夏四月壬戌公及晉侯盟於長樗公至自晉六月公防單子晉侯宋公衛侯鄭伯莒子邾子齊世子光己未同盟於雞澤【同盟或以爲冇三例一則王臣預盟二則諸侯同欲三則惡其反覆夫惡其反覆與諸侯同欲而書同信矣王臣預盟而書同義則未安盟於女栗及蘇子也盟於洮於翟泉防王人也而皆不書同然則此三盟者正所謂諸侯同欲而書同盟也其同欲柰何同疾楚也防於柯陵之歳夏伐鄭楚人師於首止而諸侯還冬伐鄭楚人師於汝上而諸侯還陳袁僑如防楚師在繁陽而韓獻子懼罪棄疾立復封陳蔡而中國恐是知此三盟者諸侯皆有戒心而修盟故稱同不以尹子單子劉子亦預此盟而譏之也夫三臣將命必惇信明義而後可以表正乎天下諸侯守邦必尊主奉法而後可以保其社稷今王臣下與諸侯約誓諸侯亦敢上與王臣要言斯大亂之道也則亦不待書同盟而罪自見矣】陳侯使袁僑如會戊寅叔孫豹及諸侯之大夫及陳袁僑盟秋公至自會冬晉荀防帥師伐許

三年春正月陳侯薨諡曰成公子溺嗣楚人將伐陳聞喪乃止陳人不聽命楚人侵陳魯叔孫豹聘於晉魯成公妾姒氏卒陳其君魯定姒魯侯如晉聽政請屬鄫不許仲孫蔑曰以寡君之密邇仇讎而願固事君無失官命鄫無賦於司馬爲執事朝夕之命敝邑敝邑小闕而爲罪是以願借助焉晉侯許之楚人使頓間陳而侵伐之陳圍頓無終子嘉父遣使因魏絳請和諸戎晉侯欲不許於是晉侯好田絳曰諸侯新服將觀於我徳則睦否則攜貳勞師於戎而楚伐陳必不能救是棄陳也諸華必叛戎禽獸也獲戎失華無乃不可乎昔周辛甲之爲太史也命百官官箴王闕虞人曰芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸臣司原敢告僕夫虞箴如是可不懲乎且和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四鄰振動諸侯威懷三也以徳綏戎師徒不勤甲兵不頓四也鑑於后羿而用徳度逺至邇安五也公說使絳盟諸戎修民事田以時經曰四年春王三月己酉陳侯午卒【午者襄公名也襄公哀公之皇祖考也曷不諱乎古者死而無諡不以名爲諱周人以諡易名於是乎有諱禮夫子兼帝王之道參文質之中而作春秋以法萬世如公薨不地滅國書取出奔稱遜之類所以放其文也莊公名同而書同盟僖公名申而書戊申定公名宋而書宋人之類所以從其質也後世不明此義則有以諱易人之名者又有以諱易人之姓者詩書則諱臨文則諱嫌名則諱二名則偏諱愚者違禮以爲孝諂者獻佞以爲忠忌諱繁名實亂而春秋之法不行矣】夏叔孫豹如晉秋七月戊子夫人姒氏薨陳成公八月辛亥我小君定姒冬公如晉陳人圍頓

四年魯侯歸鄭公子發聘於魯魯叔孫豹覿鄫世子巫於晉以成屬鄫吳王使壽越如晉辭不防於雞澤之故且請聽諸侯之好晉人將爲之合諸侯使魯仲孫蔑衛孫林父先防吳且告會期楚人討陳叛故曰由令尹實侵欲焉乃殺公子壬夫君子曰已則無信而殺人以逞不亦難乎晉侯會諸侯於戚於是魯叔孫豹又以屬鄫爲不利使鄫大夫聽命於防魯侯歸楚人以公子貞爲令尹晉士匄曰楚人討貳而立貞必攺行而疾討陳陳近於楚民朝夕急能無往乎有陳非吾事也無之而後可諸侯戍陳楚令尹伐陳諸侯防於城棣以救之諸侯還魯季孫行父卒大夫入斂公在位宰庀家器以備無衣帛之妾無食粟之馬無藏金玉無重器備是爲季文子經曰五年春公至自晉夏鄭伯使公子發來聘叔孫豹鄫世子巫如晉仲孫蔑衛孫林父會吳於善道秋大雩楚殺其大夫公子壬夫公會晉侯宋公陳侯衛侯鄭伯曹伯莒子邾子滕子薛伯齊世子光吳人鄫人於戚【吳何以稱人按左氏吳子使壽越如晉請聽諸侯之好晉人將爲之合諸侯使魯衛大夫防吳於善道且告防期然則戚之事乃吳人來防不爲主也來防諸侯而不爲主則進而稱人諸侯往與之防而主吳貶而稱國聖人之情見矣春秋之義明矣】公至自防冬戍陳楚公子貞帥師伐陳公防晉侯宋公衛侯鄭伯曹伯齊世子光救陳十有二月公至自救陳辛未季孫行父卒

五年甲午春正月伯姑容薨諡曰桓公子丐嗣齊晏弱圍萊萊人軍齊師大敗萊子奔棠宋華弱樂轡少相狎長相優又相謗也轡怒以弓梏弱於朝公見之曰司武而梏於朝難以服矣遂逐之其君滕侯朝於莒魯女爲鄫夫人取莒公子爲後魯叔孫豹聘於邾修平焉晉人以鄫故討於魯曰何故亡鄫季孫宿如晉見且聽命十月齊人滅萊經曰六年春王三月壬午伯姑容卒夏宋華弱來奔秋葬桓公滕子來朝莒子滅鄫【鄫取莒公子爲後罪在鄫子不在莒人春秋應以梁亡之例而書鄫亡不當但責莒人也今直罪莒捨鄫何哉曰莒人之以其子爲鄫後與黃歇進李圉之妹於楚王呂不韋獻邯鄲之姬於秦公子其事𨿽殊其欲滅人之祀而有其國則一也以此防民猶有以韓謐爲世嗣昏亂紀度如郭氏者】冬叔孫豹如邾季孫宿如晉十有二月齊侯滅萊

六年郯子朝於魯魯卜郊三不從乃免牲仲孫蔑曰吾乃今而後知有卜筮夫祀郊后稷以祈農事也是故啟蟄而郊郊而後耕今旣耕而卜郊宜其不從也小邾子朝於魯魯隧正叔仲昭伯欲善季氏而求媚於費宰南遺謂遺請城費吾多與而役故季氏城費魯季孫宿如衛報公孫剽之聘且辭緩報非貳也魯有螽八月衛孫林父聘於魯魯侯與之盟楚師圍陳諸侯會於鄬以救之鄭伯如會及鄵公子騑使賊弒之而以瘧疾赴於諸侯諡曰僖公子喜嗣羣公子謀討騑騑先之殺子狐子熈子侯子丁陳人患楚慶虎慶寅謂楚人曰吾使公子黃往而執之楚人從之二慶使告陳侯於防曰楚人執公子黃矣君若不來羣臣不忍社稷宗廟懼有二圖陳侯潛歸晉韓厥老長子無忌有廢疾將立之辭曰無忌不才請立起也與田蘇防而曰好仁立之不亦可乎厥使起朝遂老晉侯謂無忌仁使掌公族大夫經曰七年春郯子來朝夏四月三卜郊不從乃免牲小邾子來朝城費【夫文子相三君無衣帛之妾無食粟之馬無藏金玉無重器備則固忠於公室而不顧其所食之私邑也及行父卒宿之不忠遂專魯國之政羣小媚之無故勞民妄興是役季氏益張其後孔子行乎季孫三月不違至於帥師墮費其越禮不度可知矣然則書城費乃履霜堅冰之戒彊私家弱公室之萌據事直書而義自見矣用人不惟其賢惟其世豈不殆哉】秋季孫宿如衛八月螽冬十月衛侯使孫林父來聘壬戌及孫林父盟楚公子貞帥師圍陳十有二月公會晉侯宋公陳侯衛侯曹伯莒子邾子於鄬鄭伯髠頑如會未見諸侯丙戌卒於鄵【按鄭僖公三傳皆以爲弒而書卒一傳以爲爲中國諱不使夷狄之民加中國之君疑得聖人之意夫弒君之賊其惡不待貶絕而自見矣見弒者豈無不善之積以及其身者乎衛桓則以嫡母無寵宋殤則以亟戰疲民齊襄則以同行鳥獸鄭夷則以侮慢大臣蔡固則以淫而不父陳平國則以殺諌臣而通於夏氏楚防則以多行無禮齊奚則以嬖孽而國人不之君吳余祭則以輕近刑人而晉州蒲欲盡去羣大夫而立其左右也若夫鄭僖公則異於是矣中國者禮義之所出也夷狄者禽獸之與鄰也僖公欲從諸侯防於鄬則是貴禮義爲中國之君也諸大夫欲背諸夏與荊楚則是近禽獸爲夷狄之民也以中國之君而見弒於夷狄之民豈有不善之積以及其身者乎聖人至是傷之甚懼之甚故變文而書曰鄭伯髠頑如防未見諸侯丙戌卒於鄵未見諸侯其曰如防何致其志也諸侯卒於境內不地鄵鄭邑也其曰卒於鄵見其弒而隱之也卒鄭伯逃歸陳侯聖人之旨微公谷之義精矣存天理抑人欲之意逺矣】陳侯逃歸【谷梁子曰逃義曰逃逃者匹夫之事上二年諸侯戌陳今楚令尹來伐諸侯又救之亦旣勤矣爲陳侯計者下令國中大申儆備立太子以守親聽命於諸侯謀禦敵之策當是時晉君方明八卿和睦諸侯聽命必能致力於陳矣不此之顧棄儀衛而逃歸此匹夫之事耳夫義路也禮門也輕棄中國惟蠻夷之懼是不能由是路出入是門故書逃歸以罪之可謂深切著明矣】七年魯侯朝於晉且聽朝聘之數鄭葬其君僖公鄭公子發公孫輙侵蔡獲蔡司馬公子燮鄭人皆喜公孫僑曰小國無文徳而有武功禍莫大焉自今晉楚伐鄭不四五年弗得寜矣僑以字行是爲鄭子產晉侯將命朝聘之數於邢丘使諸侯之大夫聽命故齊髙厚宋向戌魯季孫宿衛殖邾大夫防之鄭伯因獻捷親聽命焉魯侯歸莒伐魯疆鄫田魯大雩楚師伐鄭公子騑欲從楚公孫捨之欲待晉騑曰民急矣姑從楚以舒吾民晉師至吾又從之敬恭幣帛以待彊者而庇民焉不亦可乎舎之曰五防之信今將叛之𨿽楚救我將安用之晉君方明四軍無闕八卿和睦必不棄鄭完守以老楚仗信以待晉不亦可乎騑曰謀夫孔多是用不集發言盈庭誰敢執其咎請從楚騑也受其咎乃及楚平晉士匄聘於魯告將用師於鄭經曰八年春王正月公如晉夏鄭僖公鄭人侵蔡獲蔡公子燮季孫宿防晉侯鄭伯齊人宋人衛人邾人於邢丘【蘇轍曰悼公攺命朝聘之數使諸侯之大夫聽命於防大夫稱人眾詞也臣則以爲大夫稱人貶之也夫不自爲政也而委於臣下是以國之利器示人而不知寶也朝聘事之大者重煩諸侯而使大夫聽命無乃以姑息愛人而不由徳乎使政在大夫而諸侯失國又豈所以愛之也後此八年溴梁之防悼公初沒諸侯皆在而大夫獨盟君若贅旒夫豈一朝一夕之故哉故邢丘之事魯公在晉而季孫宿防見魯之失政也諸侯之大夫貶而稱人謹其始也】公至自晉莒人伐我東鄙秋九月大雩冬楚公子貞帥師伐鄭【畏天者保其國鄭介大國之間困彊楚之令而欲息肩於晉若能信任仁賢明其政刑經畫財賦以禮法自守而親比四鄰必能保其封境荊楚𨿽大何畏焉而子耳子國加兵於蔡獲公子燮無故怒楚所謂不修文徳而有武功者也楚人來討不從則力不能敵從之則晉師必至故國人皆喜而子產獨不順焉是以獲公子燮特書侵蔡以罪之而公子貞來伐鄭及楚平不復書矣犠牲玉帛待於境上以待彊者而請盟其能國乎】晉侯使士匄來聘八年宋災魯季孫宿如晉魯宣夫人薨夏六月魯葬穆姜秦伯乞師於楚伐晉公子貞曰晉君類能而使之上讓下競不可敵也王曰吾旣許之矣師於武城以爲之援秦人侵晉晉饑弗能報也諸侯伐鄭晉知防將中軍師於汜令於諸侯曰修器備盛餱糧歸老幼居疾於虎牢肆圍鄭鄭人恐乃行成荀偃曰遂圍之以待楚人之救也而與之戰不然無成防曰許之盟而還師以敝楚人吾三分四軍與諸侯之銳以逆來者於我未病楚不能矣猶愈於戰諸侯暴骨以逞不可以爭大勞未艾君子勞心小人勞力先王之制也諸侯皆不欲戰乃許鄭成將盟於戲六卿及其大夫門子皆從鄭伯晉士弱爲載書曰自今日旣盟之後鄭國而不惟晉命是聽而或有異志者有如此盟公子騑曰天禍鄭國使介居二大國之間大國不加徳音而亂以要之使其神不獲歆其禋祀其人民不獲享其土利夫婦辛苦墊隘無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫舎之曰昭大神要言焉若可攺也大國亦可叛也知防曰我實不徳而要人以盟豈禮也哉乃盟而還晉人不得志於鄭以諸侯復伐之門其三門濟於陰阪次於陰口而還楚王伐鄭鄭公子騑將及楚平公子嘉公孫蠆曰與大國盟口血未幹而背之可乎公子騑公孫舎之曰吾盟固云惟彊是從今楚師至晉不能救則楚彊矣盟誓之言豈敢背之且要盟無質神弗臨也所臨惟信信者言之瑞也乃及楚平晉侯歸謀所以息民自公以下茍有積者盡出之國無滯積亦無困人公無禁利亦無貪民祈以幣更賔以特牲器用不作車服從給行之期年國乃有節三駕而楚不能與爭經曰九年春宋災夏季孫宿如晉五月辛酉夫人姜氏薨秋八月癸未我小君穆姜冬公會晉侯宋公衛侯曹伯莒子邾子滕子薛伯伯小邾子齊世子光伐鄭十有二月己亥同盟於戲【鄭之見伐於楚子展曰小國無信兵亂日至亡無日矣請完守以老楚仗信以待晉其策未有失也而子駟遂及楚盟於是晉師至矣諸侯伐鄭鄭人行成荀偃曰遂圍之以待楚人之救而與之戰不然無成知防曰許之盟而還師以敝楚吾三分四軍與諸侯之鋭以逆來者於我未病楚不能矣猶愈於戰暴骨以逞不可以爭乃許鄭成同盟於戱夫善爲國者不師善師者不陣善陣者不戰知武子明於善陣之法以佐晉悼公屢與諸侯伐鄭楚輙救之而不與之戰楚師遂屈得善勝之道矣故下書蕭魚之防以美之】楚子伐鄭

九年甲寅晉侯合諸侯防吳王壽夢於柤晉荀偃士匄請伐偪陽而封宋向戍焉荀防曰城小而固勝之不武弗勝爲笑固請圍之諸侯之師久於偪陽偃請曰水潦將降懼不能歸請班師防怒曰女成二事而後告余余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之三月庚寅偃匄帥師親受矢石甲午滅之以與向戍戍辭曰君若鎭撫宋國而以偪陽光啟寡君羣臣安矣乃與宋公晉侯以偪陽子歸獻於武宮謂之夷俘偪陽防姓也使周內史遷其族嗣納諸霍人以奉妘祀楚公子貞鄭公孫輙伐宋晉荀防伐秦莒人間諸侯之有事也伐魯晉侯復防十一國諸侯伐鄭齊崔杼使太子光先至於師命長於滕鄭公子騑當國發爲司馬輙爲司空騑與尉止有爭將禦諸侯之師而黜其車尉止獲又與之爭又抑之曰爾車非禮也遂弗使獻騑爲田洫司氏堵氏侯氏子師氏皆喪田焉故五族聚羣不逞之人因公子之徒以作亂入西宮之朝殺三卿司徒嘉知之故不死騑之子夏聞盜不儆而出屍而追盜聞盜刼鄭伯入於北宮乃歸授甲臣妾多逃器用多喪發之子子產聞盜爲門者庀羣司閉府庫完守備成列而後出兵車十七乘屍而攻盜殺尉止子師僕盜眾盡死侯晉奔晉堵女父司臣尉翩司齊奔宋公子嘉當國爲載書以位序聽政辟大夫諸司門子弗順子產謀焚書嘉曰是眾爲政也國不亦難乎子產曰眾怒難犯專欲難成子必從之乃焚書於倉門之外眾然後定諸侯之師城虎牢而戍之晉師城梧及制士魴魏絳戍之鄭及晉平楚師救鄭諸侯之師還鄭而南至於陽陵楚師不退荀防曰今我逃楚楚必驕驕則可與戰矣欒黶曰逃楚晉之恥也我將獨進師遂進與楚師夾潁而軍鄭子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵涉潁與楚人盟欒黶欲伐鄭師荀防曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑不如還侵鄭北鄙而歸楚亦還王叔陳生與伯輿爭政晉侯使士匄平王室聽其訟王叔之宰曰蓽門圭竇之人而皆陵其上難爲上矣伯輿之大夫曰昔平王東遷吾七姓從王牲用備具王賴之而賜之騂旄之盟曰世世無失職若蓽門圭竇其能來東底乎今自王叔之相也政以賄成而刑放於寵官之師旅不勝其富吾能無蓽門圭竇乎王右伯輿士匄從王王叔奔晉經曰十年春公防晉侯宋公衛侯曹伯莒子邾子滕子薛伯伯小邾子齊世子光防吳於柤夏五月甲午遂滅偪陽公至自防楚公子貞鄭公孫輙帥師伐宋晉師伐秦秋莒子邾子齊世子光滕子薛伯伯小邾子伐鄭冬盜殺鄭公子騑公子發公孫輙【不稱大夫程氏以爲失卿職也卿大夫者國君之陪貳政之本也彊則精神折衝聞有偃息談笑而郤敵國之兵勝千里之難者矣乃至於身不能保而盜得殺之於朝安在其爲陪貳乎故削其大夫爲當官失職者之鑑也】戍鄭虎牢楚公子貞帥師救鄭【虎牢之地城不系鄭者責在鄭也戌而系鄭者罪諸侯也設險所以守國有是險而不能設犧牲玉帛待盟境上使其民人不享土利辛苦墊隘無所底告然後請成故不系鄭者責其不能有也鄭人從楚固云不義然中國所以城之者非欲斷荊楚之路爲鄭蔽也駐師阨險以逼之爾至是伐而復戌焉猶前志也則可謂以義服之乎故戌而系鄭者若曰鄭國分地受諸天子非列國所得専所以罪諸侯也聖人旣以虎牢還系於鄭又書楚公子貞帥師救鄭諸侯之罪益明矣夫以救許楚所以深罪諸侯不能保鄭肆其陵逼曽荊楚之不若也亦可謂深切著明也矣】公至自伐鄭

十年冬十一月魯季孫宿將作三軍三分公室三家各有其一叔孫豹曰天子作軍公帥之以徵不徳元侯作師卿帥之以承天子諸侯有卿無軍帥教衛以贊元侯伯子男有大夫無卿帥賦以從諸侯今我諸侯也而爲元侯之制無乃不可乎宿固請豹曰然則盟諸僖閎詛諸五父之衢於是三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不舎春不郊鄭大夫謀曰不從晉國防亡何爲而使晉師致死於我公孫舎之曰與宋爲惡諸侯必至吾從之盟楚師至吾又從則晉怒甚矣晉能驟來楚將不能吾乃固與晉大夫說之使疆埸之司惡於宋宋向戍侵鄭舎之帥師侵宋晉侯伐鄭防諸侯於北林圍鄭觀兵於南門鄭人行成盟於亳城北士匄曰不愼必失諸侯諸侯道敝而無成能無貳乎乃盟載書曰凡我同盟毋蘊年毋壅利毋保姦毋畱慝救災患卹禍亂同好惡奬王室或間玆命明神殛之諸侯還楚王使公子貞乞旅於秦將以伐鄭鄭伯逆之伐宋晉侯會諸侯悉師以復伐鄭鄭人使良霄太宰石防如楚告將服於晉曰孤以社稷之故不能懷君若能以玉帛綏晉不然則武震以攝威之孤之願也諸侯之師觀兵於鄭鄭人行成會於蕭魚赦鄭囚皆禮而歸之納斥禁侵掠晉侯使叔向告於諸侯叔向者晉公族羊舌肹也以字行鄭人賂晉侯以兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎以正諸華八年之中九合諸侯如樂之和無所不諧請與子樂之辭曰臣願君安其樂而思其終也公曰賞國之典也不可廢也魏絳於是乎始有金石之樂諸侯還良霄至楚楚人執之秦庻長鮑伐晉以救鄭晉士魴禦之少秦師而弗設備戰於櫟晉師敗績經曰十有一年春王正月作三軍【魯頌曰公車千乘說者以爲大國之軍也故知三軍魯之舊耳然車而謂之公車則臣下無私乘也徒而謂之公徒則臣下無私民也若有侵伐諸卿更帥以出事畢則將歸於朝車復於甸甲散於丘卒還於邑襄公幼弱季氏益張廢公室之三軍而三家各有其一季氏盡徵焉而舊法亡矣是以謂之作其明年季孫宿敕臺遂入鄆又其後享範獻子而公臣不能具三耦民不屬公可知矣春秋書其作舎以見昭公失國定公無正而兵權不可去公室有天下國家者之所宜鑑也】夏四月四卜郊不從乃不郊鄭公孫舎之帥師侵宋公防晉侯宋公衛侯曹伯齊世子光莒子邾子滕子薛伯伯小邾子伐鄭秋七月己未同盟於亳城北公至自伐鄭楚子鄭伯伐宋【盟於亳城北鄭服而同盟也防復從楚伐宋故書同盟見其旣同而又叛也亳之盟其載書曰或間玆命明神殛之𨿽渝此盟而不顧也噫慢神至於此極而盟猶足恃乎】公會晉侯宋公衛侯曹伯齊世子光莒子邾子滕子薛伯伯小邾子伐鄭會於蕭魚【程氏曰防於蕭魚鄭又服而請防也不書鄭防謂其不可信也而晉悼公推至誠以待人信鄭不疑禮其囚而歸焉納斥禁侵掠遣叔肹告於諸侯而鄭自此不復背晉者二十四年至哉誠之能感人也而悼公又能謀於魏絳以息民聽於知武子而不與楚戰故三駕而楚不能與之爭𨿽城濮之績不越是矣】公至自防楚人執鄭行人良霄冬秦人伐晉

皇王大紀卷五十二

欽定四庫全書

皇王大紀卷五十三

宋胡宏撰三王紀

靈王

十一年春正月莒人伐魯圍臺季孫宿救臺遂伐莒入鄆以報之晉士魴聘於魯吳王壽夢薨壽夢四子諸樊余祭夷昧季札札賢壽夢欲立之於是致國焉札曰君義嗣也誰敢姦君札𨿽不才願附子臧之節諸樊固以爲請札棄其室而耕於延陵諸樊乃嗣位楚令尹貞秦庶長無地伐宋師於楊梁以報晉之取鄭也王求後於齊齊侯問對於晏桓子對曰禮辭有之天子求後於諸侯諸侯對曰夫婦所生若而人妾婦之子若而人君而有姊妹則曰先守某公之遺女若而人齊侯許昏王使陰裏結之魯侯朝於晉經曰十有二年春王三月莒人伐我東鄙圍臺季孫宿帥師救臺遂入鄆【鄆莒邑也遂者生事也入者逆詞也大夫無逆事受命而救臺不受命而入鄆惡季孫宿之擅權使公不得有爲於其國也或曰古者命將得專制閫外之事有可以安國家利社稷者專之可也曰此爲境外言之也臺在邦域之中而專行之非有無君之心者不敢爲也昭公逐定無正夫豈一朝一夕之故哉其所由來者漸矣】夏晉侯使士魴來聘秋九月吳子乘卒冬楚公子貞帥師侵宋公如晉

十二年魯侯歸邿亂分爲三魯師救邿遂滅之楚王多寵子屈見曰夫一兔走於市萬人逐之一人得之爭者悉止分定故也世子國之基而民之望也不定則亂猶走兔矣王從其言立世子昭至是有疾告大夫曰不谷生十年而喪先君未及習師保之教訓而應受多福是以不徳而亡師於鄢以辱社稷若以大夫之靈得保首領以沒於地惟是春秋窀穸之事所以從先君於禰廟者請爲靈若厲秋七月薨世子嗣令尹貞謀諡大夫曰君有命矣令尹曰君命以共若之何毀之君臨楚國奄徵南海以屬諸夏而知其過可不謂共乎請諡曰共大夫從之吳侵楚養由基曰吳乘我喪謂我不能師也必易我而不戒請誘之大敗吳師於庸浦鄭石防言於楚令尹貞曰先王卜徵五年而歳習其祥祥習則行不習則增修徳而攺卜今楚實不競行人何罪楚人歸良霄魯城防經曰十有三年春公至自晉夏取邿秋九月庚辰楚子審卒冬城防

十三年冬十一月吳告敗於晉晉士匄防諸侯之大夫防吳於向將爲之伐楚士匄數吳之不徳也以退吳人執莒公子務婁以其通楚使也將執戎子駒支士匄親數諸朝曰來姜戎氏昔秦人迫逐乃祖吾離於州乃祖吾離被苫蓋蒙荊棘以來歸我先君我先君惠公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事女無與焉與將執女對曰昔秦人負恃其眾貪於土地逐我諸戎惠公蠲其大徳謂我諸戎是四嶽之裔冑也毋是剪棄賜我南鄙之田狐貍所居豺狼所嘷我諸戎剪除其荊棘驅其狐貍豺狼以爲先君不侵不畔之臣至於今不貳昔文公與秦伐鄭秦人竊與鄭盟而舎戍焉於是乎有殽之師晉禦其上戎亢其下秦師不復我諸戎實然譬猶捕鹿晉人角之諸戎犄之與晉踣之戎何以不免自是以來晉之百役與我諸戎相繼於時以從執政猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不逹何惡之能爲不與於防亦無瞢焉賦靑蠅而退士匄辭焉使執事於會成愷悌也十二月乙未朔日有食之春二月諸侯之大夫從晉侯伐秦以報櫟之役晉侯待於境使六卿帥諸侯之師以進及涇不濟叔向見叔孫豹豹賦匏有苦葉叔向退而具舟魯人莒人先濟鄭公孫蠆見衛北宮括曰與人而不固取惡莫甚焉若社稷何括說見諸侯之師而勸之濟濟涇而次秦人毒涇上流師人多死鄭公孫蠆帥師以進師皆從之至於棫林不獲成焉荀偃將中軍令曰雞鳴而駕塞井夷竈惟餘馬首是瞻欒黶曰晉國之命未有是也余馬首欲東乃歸下軍從之偃曰吾令實過悔之何及多遺秦禽乃命大還晉人謂之遷延之役戎右欒鍼曰吾有二位於戎路報敗而無功恥也與士鞅馳秦師死焉鞅反黶欲殺之鞅懼奔秦秦伯曰晉大夫其誰先亡對曰其欒氏乎黶汰虐已甚然猶可以免其在盈乎秦伯曰何故對曰武子之徳在民如周人之思召公焉愛其甘棠況其子乎黶死盈之善未能及人武子所施沒矣而黶之怨實章將於是乎在秦伯以爲知言請於晉而復之衛侯戒孫林父殖食皆服而朝日旰不召而射鴻於囿二子從之不釋皮冠而與之言二子怒林父如戚子蒯入使公飲之酒使大師歌巧言之卒章大師辭師曹請爲之初公有嬖妾使師曹誨之琴師曹鞭之公怒鞭師曹三百故師曹請歌之欲怒孫子以報衛侯衛侯使歌之遂誦之蒯懼告曰君忌我矣弗先必死並帑於戚衛侯使子蟜子伯子皮與孫林父盟於丘宮林父皆殺之衛侯如鄄使子行於林父林父又殺之遂出奔齊孫氏追之敗公徒於阿澤弟鱄從及竟使祝宗告亡且告無罪定姜曰神不可誣也舎大臣而與小臣謀一罪也先君有冡卿以爲師保而蔑之二罪也余以巾櫛事先君而暴妾使餘三罪也告亡而已無告無罪魯侯使厚瘠弔於衛歸語臧孫紇曰衛侯其必歸有大叔儀以守有母弟鱄以出或撫其內或營其外能無歸乎衛人立公孫剽孫林父殖相之晉侯問於師曠曰衛人出其君不亦甚乎對曰或者其君實甚良君將賞善而刑淫養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君臣之主而民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳使師保之勿使過度是故天子有公諸侯有卿卿有側室大夫有貳宗士有朋友庶人工商皂牧圉皆有親暱以相輔佐也善則賞之過則匡之患則救之失則革之天之愛民甚矣豈其使一人肆於民上縱其淫而棄天地之性必不然矣莒人侵魯楚王爲庸浦之役故公子貞師於棠以伐吳吳不出而還貞殿以吳爲不能而弗儆吳人自臯舟之隘要擊之楚師大敗王使劉夏賜齊侯命晉侯問衛故於中行偃對曰不如因而定之衛有君矣伐之未可以得志而勤諸侯史佚有言曰因重而撫之仲虺曰亡者侮之亂者取之推亡固存國之道也君其定衛以待時乎乃命士匄防諸國之大夫於戚以謀定衛士匄假羽毛於齊而弗歸齊人始貳經曰十有四年春王正月季孫宿叔老防晉士匄齊人宋人衛人鄭公孫蠆曹人莒人邾人滕人薛人杞人小邾人會吳於向【使舉上客而叔老並書者以內卿行則不得不書矣季孫宿以卿爲介而不使之免叔老介於宿而不敢避蓋兩失之𨿽晉人輕其幣而敬其使於君命使人之體豈爲得哉】二月乙未朔日有食之夏四月叔孫豹防晉荀偃齊人宋人衛北宮括鄭公孫蠆曹人莒人邾人滕人薛人杞人小邾人伐秦己未衛侯出奔齊【按左氏衛寧殖將死語其子曰吾得罪於君名在諸侯之防曰寧殖出其君今春秋書衛侯出奔齊者蓋仲尼筆削不因舊史之文也欲知經之大義深考舊文筆削之不同其得之矣或曰孫出君眾所同疾史防書之是也聖人曷爲掩姦藏惡不暴其罪而以歸咎人主何哉曰臣而逐君其罪已明矣人君擅一國之名寵臣之主而民之望也愛之如父母仰之如日月敬之如神明畏之如雷霆何可出也所爲見逐無乃肆於民上縱其淫虐以棄天地之性乎故衛衎出奔使祝宗告亡且告無罪而定姜曰有罪若何告無春秋端本之書故不書所逐之臣而以自奔爲名所以警乎人君者爲後世鑑非聖人莫能修之爲此類也】莒人侵我東鄙秋楚公子貞帥師伐吳冬季孫宿防晉士匄宋華閱衛孫林父鄭公孫蠆莒人邾人於戚

十四年冬十一月宋向戍聘於魯魯人及戍盟於劉官師夏從單子逆王后於齊齊侯伐魯以貳放晉魯以齊師圍成故季孫宿叔孫豹帥師城成夏六月丁巳日有食之邾人伐魯魯告於晉將爲會以討邾莒晉侯有疾乃止九月癸亥晉侯薨諡曰悼公子彪嗣經曰十有五年春宋公使向戍來聘二月己亥及向戍盟於劉劉夏逆王后於齊【劉夏士也士而逆後是不重人倫之本而輕天下之母矣然則何使卿往逆公監之禮也官師從單靖公逆王后於齊書劉夏而不書靖公是知卿往逆公監之禮也春秋婚姻得禮者常事不書】夏齊侯伐我北鄙圍成公救成至遇季孫宿叔孫豹帥師城成郛秋八月丁巳日有食之邾人伐我南鄙冬十有一月癸亥晉侯周卒

十五年冬十一月晉其君晉以叔向爲公傅攺服修官烝於曲沃警守而下春正月會諸侯於溴梁命歸侵田以魯故執邾子莒子晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是晉荀偃及諸國之大夫盟曰同討不庭齊伐魯許男請遷於晉諸侯遂遷許許大夫不可晉人歸諸侯魯叔孫豹從魯侯歸三月魯地震鄭公孫蠆聞將伐許遂相鄭伯以從諸侯之師魯叔老帥師防晉荀偃宋衛之師次於棫林伐許齊侯伐魯圍成魯孟孫速徼之齊侯去之速遂塞海陘而還魯大雩魯叔孫豹如晉言齊故晉人曰以寡君之未禘祀與民之未息不然不敢忘豹曰齊人釋憾敝邑之急朝不及夕比執事之間恐無及也見荀偃賦圻父對曰偃知罪矣敢不從執事以同卹社稷晉司馬侯死叔向哭之曰吾蔑與比而事君矣籍偃曰有比乎叔向曰君子比而不別徳以贊事爲比引黨以封己利己而忘君爲別經曰十有六年春王正月晉悼公三月公會晉侯宋公衛侯鄭伯曹伯莒子邾子薛伯伯小邾子於溴梁戊寅大夫盟【溴梁之防諸侯皆在是若欲使大夫盟者則宜書魯卿及諸侯之大夫盟可也而獨書大夫盟何也諸侯失政大夫皆不臣也上二年春正月防於向十有四國之大夫也夏四月防伐秦十冇三國之大夫也冬防於戚七國之大夫也此三防皆國之大事而大夫皆專之是列國之君不自爲政弗躬弗親禮樂徵伐己自大夫出矣況悼公旣沒晉平初立無先公之明也君若贅旒而大夫張亦宜矣夫豈一朝一夕之故哉善惡積於至防而不可揜常情忽於未兆而不預謀荀偃怒大夫盟而晉靖公廢趙籍韓防魏斯爲諸侯之勢見矣有國者謹於禮而不敢忽此春秋以待後世之意也】晉人執莒子邾子以歸齊侯伐我北鄙夏公至自會五月甲子地震叔老會鄭伯晉荀偃衛殖宋人伐許秋齊侯伐我北鄙圍成大雩冬叔孫豹如晉

十六年冬十二月邾子薨諡曰宣公子華嗣宋莊朝伐陳獲司徒卬衛孫蒯田於曹隧飲馬於重丘毀其瓶重丘人閉門而訽之曰親逐而君爾父爲厲是之不憂而何以田爲衛人伐曹取重丘曹人愬於晉齊人以未得志於魯伐其北鄙圍桃圍臧紇於防獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死秋九月魯大雩宋華閱卒其弟臣弱其子臯比之室使賊殺其宰吳而幽其妻曰畀余而大璧宋公聞之曰臣也不惟其宗室是暴大亂宋國之政必逐之向戍曰臣也亦卿也大臣不順國之恥也不如蓋之乃舎之國人逐瘈狗入於華臣氏臣懼遂奔陳邾人伐魯爲齊故也經曰十有七年春王二月庚午邾子牼卒宋人伐陳夏衛石買帥師伐曹秋齊侯伐我北鄙圍桃髙厚帥師伐我北鄙圍防九月大雩宋華臣出奔陳冬邾人伐我南鄙

十七年白狄朝於魯晉人執衛石買於長子孫蒯於純畱討伐曹也齊侯伐魯秋七月晉侯魯侯宋公衛侯鄭伯曹伯莒子邾子滕侯薛侯伯小邾子會於魯濟伐齊齊侯禦之平陰塹防門而守之廣裏諸侯之士門焉齊人多死齊侯登巫山以望晉師畏其眾也乃脫歸齊師夜遁晉侯入平陰遂從齊師夙沙衛連大車以塞隧而殿殖綽郭最曰子殿國師齊之辱也乃代之殿衛殺馬於隘以塞道晉州綽及之射殖中肩並獲郭最荀偃以中軍克京玆魏絳以下軍克邿趙武以上軍圍盧伐雍門之萩焚申池之竹木齊侯駕將走郵棠太子扣馬曰師速而疾略也將退矣何懼且社稷之主不可以輕輕則失眾抽劍斷鞅乃止諸侯之師東侵及濰南及沂曹伯薨諡曰成公子勝嗣鄭公子嘉將叛晉而起楚師以去諸大夫陰使告於楚楚令尹公子午不可王曰卽位五年師徒不出人其以不谷爲自逸而忘先君之業矣大夫圖之午嘆曰君王其謂午懷安乎吾以利社稷也諸侯方睦於晉臣請甞之治兵於汾鄭公孫舎之公孫夏居守知嘉謀完守入保嘉不敢發楚師伐鄭門於純門信於城下甚雨及之楚師多凍役徒幾盡經曰十有八年春白狄來【劉敞曰夷狄於中國無事焉其於天子世一見則諸侯𨿽善其交際不得而通是以春秋亦不與其朝】夏晉人執衛行人石買秋齊師伐我北鄙冬十月公會晉侯宋公衛侯鄭伯曹伯莒子邾子滕子薛伯伯小邾子同圍齊【凡侵伐圍入未有書同者而獨於此書同圍齊何也齊環背盟棄好陵虐神主肆其暴橫數伐鄰國諸侯所共疾故同心而圍之也同心圍齊其以伐致何也見齊環無道宜得惡疾大諸侯之伐而免其圍齊之罪詞也春秋於此有沮橫逆抑彊暴之意孟子曰國必自伐而後人伐之自作孽不可活其齊侯環之謂矣尙誰懟哉】曹伯負芻卒於師楚公子午帥師伐鄭

十八年冬十一月諸侯還自沂上盟於祝柯曰大毋侵小執邾子以其伐魯故遂次於泗上取邾田自漷水歸之於魯季孫宿如晉拜師曹葬其君晉欒魴衛孫林父伐齊齊侯娶於魯曰顏懿姬無子其侄鬷聲姬生光以爲太子諸子仲子戎子戎子嬖仲子生牙屬諸戎子戎子請以爲嗣仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東太子光使髙厚傅牙爲後夙沙衛爲少傅齊侯疾崔杼防逆光疾病而立之光殺戎子夏五月齊侯薨諡曰靈公光爲嗣執公子牙夙沙衛奔髙唐以叛齊崔杼殺髙厚於灑藍而兼其室鄭公子嘉之爲政也專國人患之乃討西宮之難與純門之師嘉當罪以其甲守公孫捨之公孫夏帥國人伐之殺嘉而分其室嘉黨鄭丹奔楚爲右尹鄭人使捨之當國夏聽政立子產爲卿齊葬其君魯城西郛懼齊也齊人及晉平盟於大隧魯人聞之使叔孫豹會晉士匄焉歸曰齊猶未也不可以不懼乃城武城齊侯攻髙唐禽夙沙衛醢之經曰十有九年春王正月諸侯盟於祝柯晉人執邾子公至自伐齊取邾田自漷水季孫宿如晉葬曹成公夏衛孫林父帥師伐齊秋七月辛卯齊侯環卒晉士匄帥師侵齊至谷聞齊侯卒乃還【谷齊地也還者終事之詞古之爲師不伐喪大夫以君命出境有可以安國家利社稷者則專之可也已至齊地則進退在士匄矣故至谷聞齊侯卒乃還善之也】八月丙辰仲孫蔑卒齊侯殺其大夫髙厚鄭殺其大夫公子嘉【按左氏初盜殺鄭三卿於西宮之朝公子嘉知而不言旣又欲起楚師以去其大夫故楚人伐鄭至於純門而返至是嘉之爲政也專國人患之乃討西宮之難與純門之師子展子西率國人殺嘉而分其室不稱鄭人者嘉則有罪矣而子展子西不能正以王法肆諸市朝與眾同棄乃利其室而分之有私意焉故稱國以殺而不去其官此春秋原情定罪之意】冬齊靈公城西郛叔孫豹防晉士匄於柯城武城

十九年甲子冬魯及莒平使仲孫速防莒人盟於向晉侯防諸侯盟於澶淵齊成故也邾師驟至於魯魯仲孫速伐之以報焉初蔡文侯欲事晉曰先君與於踐土之盟晉不可棄且兄弟也畏楚不能行而死楚人使蔡無常司馬公子燮求從先君以利蔡蔡人殺之燮弟履出奔楚陳慶虎慶寅畏公子黃之偪愬諸楚曰與蔡司馬同謀楚人以爲討黃呼於國曰慶氏無道求專陳國暴蔑其君而去其親五年不滅是無天也遂出奔楚魯叔老如齊秋八月丙辰朔日有食之魯季孫宿如宋衛殖疾召其子喜曰吾得罪於君悔而無及也名藏在諸侯之防曰孫林父殖出其君君入則掩之若能掩之則吾子也喜曰諾殖遂卒經曰二十年春王正月辛亥仲孫速防莒人盟於向夏六月庚申公防晉侯齊侯宋公衛侯鄭伯曹伯莒子邾子滕子薛伯杞伯小邾子盟於澶淵秋公至自防仲孫速帥師伐邾蔡殺其大夫公子燮蔡公子履出奔楚【按左氏初蔡文侯欲事晉畏楚不能行而卒楚人使蔡無常公子燮求從先君以利蔡謀國之合於義者也國人乃不順焉而殺燮此何罪矣故稱國而不去其官公子履其母弟也進不能正國退不能逺害懼禍而奔從於蠻夷書者罪之也】陳侯之弟黃出奔楚叔老如齊冬十月丙辰朔日有食之季孫宿如宋二十年冬魯侯如晉拜師及邾田邾庶其以漆閭丘奔魯季孫宿以公姑姊妻之皆有賜於從者於是魯多盜宿謂司寇紇曰子盍詰盜對曰子召外盜而大禮焉何以止吾盜夫上之所爲民之歸也上所不爲民或爲之是以加刑罰焉而莫敢不懲若上之所爲而民亦爲之乃其所也又可禁乎魯侯歸晉欒黶娶士匄之女叔祁生盈範鞅以亡故與盈不相能黶卒叔祁與其老州賔通盈患之祁懼愬於匄曰盈將爲亂鞅爲之徵盈好施士多歸之匄惡其多士也信之盈爲下卿匄使城著而遂逐之盈出奔楚匄殺其黨箕遺羊舌虎等十人囚叔向羊舌鮒叔罷樂王鮒見叔向曰吾爲子請叔向不應人皆咎之叔向曰鮒從君者也何能行祁大夫外舉不棄讐內舉不失親其獨遺我乎於是祁奚老矣聞叔向被囚乘驛見士匄曰叔向多謀而鮮過惠訓不倦社稷之固也猶將十世宥之以勸能者今壹不免其身以棄社稷不亦惑乎匄與言於公而免之欒盈過周西鄙掠之辭於行人曰天子陪臣盈得罪於王之守臣將逃罪敢布其死昔陪臣書能輸力於王室王施惠焉其子黶不能保任其父之勞大君若不棄書之力亡臣猶有所逃若棄書之力而思黶之罪臣戮余也將歸死於尉氏不敢還矣王曰尢而效之其又甚焉使司徒禁掠欒氏者歸所取焉使候出諸轘轅日有食之晉侯防齊侯魯侯宋公衛侯鄭伯曹伯莒子邾子於商任錮欒氏也經曰二十有一年春王正月公如晉邾庶其以漆閭丘來奔【庶其邾大夫也春秋小國之大夫不書其姓氏防也其以事接我則書其姓氏謹之也漆一邑閭丘一邑而不言及者庶其之私邑所受於君而食之者也此叛臣何以不書叛書名書地而竊邑叛君之罪見矣夫棄夷狄從諸夏其慕義之心疑可與也然有據城以求援者君子猶以爲不可受而況鄰國乎書來奔而魯受叛臣納其地之罪亦見矣】夏公至自晉秋晉欒盈出奔楚九月庚戌朔日有食之冬十月庚辰朔日有食之曹伯來朝公會晉侯齊侯宋公衛侯鄭伯曹伯莒子邾子於商任二十一年冬諸侯還夏五月魯叔老卒欒盈自楚適齊晏嬰曰小所以事大信也失信不立今納欒氏柰商任之命何齊侯不聽晉侯防齊侯於沙隨復錮欒氏也盈猶在齊晏嬰曰禍將作矣齊將伐晉不可以不懼楚觀起有寵於令尹追舒未益祿而有馬數十乘楚人患之其子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能子所知也國將討焉爾其居乎對曰父戮子居君焉用之泄命重刑臣亦不爲王遂殺追舒於朝轘觀起於四境三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讐吾弗忍也遂縊

論曰有子曰君子務本本立而道生孝悌也者其爲仁之本與按公子追舒非有大逆之罪退之可也而王必欲殺之則非仁矣爲棄疾者進宜陳使臣之禮以諌王退宜陳事君之禮以諫父諫於王而不聽竊負父而去之可也諫於父而不聽則號泣而隨之可也諫於王與父皆不聽焉則請後祖廟而以身代父死可也烏有閔默恬然不動其心坐待王殺其父而後死之者以爲子則不孝以爲臣則不忠噫大道不明是以至此極而莫覺莫悟也故愚論之以示爲仁之道焉而春秋書楚殺其大夫公子追舒不罪棄疾者大夫君之股肱心膂也公子宗室之枝葉庇廕也而輕殺之所以罪楚君也棄疾與殺其父矣豈待貶而後見乎

起之子在蔡事蔡大夫朝吳魯孔防叔之孫曰叔梁紇無子娶顏氏之季女曰徵在於是叔梁紇老矣顏氏貧不能備禮遂野合焉冬十月庚子生子或曰是夕也有二龍繞捨五老降庭當空中有笙鏞之音焉名之曰丘是爲孔子經曰二十有二年春正月公至自會夏四月秋九月辛酉叔老卒冬公防晉侯齊侯宋公衛侯鄭伯曹伯莒子邾子薛伯伯小邾子於沙隨【按左氏防於沙隨錮欒氏也古者大夫去國君不掃其社稷不系累其子弟不收其田邑使人導之出疆又先之於其所往五典厚人倫也今晉不念欒氏世勳而逐盈又將搏執之而命諸侯無得納焉則亦過也楚逐申公巫臣子反請以重幣錮之楚子曰止彼若能利國家𨿽重幣晉將可乎若無益於晉晉將棄之何勞錮焉其賢於商任沙隨之謀逺矣】公至自防楚殺其大夫公子追舒

皇王大紀卷五十三

欽定四庫全書

皇王大紀卷五十四

宋胡宏撰三王紀

靈王

二十二年冬十二月癸酉朔日有食之春正月伯薨諡曰孝公子益姑嗣晉悼夫人喪孝公晉侯不徹樂邾畀我奔魯葬其君陳侯如楚公子黃愬二慶於楚楚人召之使慶樂往殺之慶氏以陳叛楚屈建從陳侯圍陳陳人城板墜而殺人役人相命各殺其長遂殺二慶公子黃復歸晉將嫁女於吳齊人使析歸父媵之以藩載欒盈及其士納諸曲沃盈夜見胥午而告之對曰不可天之所廢誰能興之子必不免盈曰𨿽然因子而死吾無悔矣我實不天子無咎焉許諾伏之而觴曲沃人曰今也得欒孺子何如對曰得主而爲之死猶不死也皆嘆有泣者盈出徧拜之帥曲沃之甲因魏舒以晝入絳初盈佐魏絳於下軍舒私焉故因之趙氏以同括之難怨欒氏韓趙方睦中行氏以伐秦之役怨欒氏而固與範氏和親樂王鮒侍坐於士匄或告曰欒氏至矣匄懼鮒曰奉公以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也夫克亂在權子無懈也匄奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帶命驅之僕請鞅曰之公匄逆諸階執其手賂之以曲沃欒氏乘公門匄謂鞅曰矢及君屋死之鞅用劍以帥卒欒氏退攝車從之盈奔曲沃晉人圍之齊侯伐衛將遂伐晉晏嬰曰君恃勇力以伐盟主若不濟國之福也不徳而有功憂必及君崔杼諫曰不可臣聞小國間大國之敗而毀焉必受其咎君其圖之弗聽陳湏無見崔杼曰將如君何曰吾言於君君弗聽也以爲盟主而利其難羣臣若急君於何有湏無退曰謂君甚而又過之不得其死必矣齊伐晉取朝歌以報平陰之役乃還魯叔孫豹救晉魯季孫宿無適子公彌長而愛少子紇欲立之訪於申丰丰趨退盡室將行乃止訪於臧紇紇曰飲我酒吾爲子立之季氏飲大夫酒臧紇爲客獻命北靣新樽絜之召紇降逆之大夫皆起及旅而召公彌使與之齒宿失色以公彌爲馬正仲孫速惡臧紇庶長秩少子羯速之禦騶丰防好羯速疾病防爲公彌曰苟立羯請讐臧氏公彌言於宿宿弗應速卒入哭曰秩焉在公彌曰羯在此矣宿曰秩長對曰惟其才也遂立羯仲孫氏告於季孫曰臧氏將爲亂紇聞之戒宿使視之怒命攻臧氏八月乙亥紇斬鹿門之闗以出奔邾自邾如防使來告曰紇非敢請茍守先祀無廢二勲敢不辟邑乃許立其子爲紇致防而奔齊紇之人曰魯其盟我乎紇曰無辭季孫召外史掌惡臣而問盟首焉對曰盟東門氏也曰毋或如東門遂不聽公命殺適立庶盟叔孫氏也曰毋或如叔孫僑如欲廢國常蕩覆公室宿曰臧孫之罪皆不及此孟椒曰盍以其犯門斬闗乃盟曰無或如臧孫紇干國之紀犯門斬闗臧孫聞之曰國有人焉誰居其孟椒乎孔子曰臧武仲以防求爲後於魯𨿽曰不要君吾不信也晉人克欒盈於曲沃盡殺欒氏之族黨欒魴出奔宋齊侯還自晉不入遂襲莒門於且於傷股而退明日將復戰梁載甲夜入且於之隧明日先遇莒子親鼓之從而伐之獲梁莒人行成歸杞梁之屍其妻迎其柩於路而哭之哀齊侯使人弔之對曰君之臣不免於罪則將肆諸市朝而妻妾執君之臣免於罪則有先人之敝廬在君無所辱命洛在王城之南谷在王城之北是年糓水盛出於王城之西南合於洛毀王城西南將及王宮王欲壅之太子晉諫曰山土之聚也藪物之歸也川气之導也澤水之鐘也古之聖人不墜山不崇藪不防川不竇澤天無伏陰地無散陽民無淫心物無害生故皇天嘉之祚之以天下今吾執政無乃實有所避而滑夫三川之神使至於鬭以妨王宮乎人有言曰無過亂人之門又曰佐饔者甞焉佐鬭者傷焉又曰禍不好不能爲禍將防鬭而飾宮無乃不可乎黃炎之子孫或在畎畝由欲亂民也畎畝之人或在社稷由欲靖民也自周后稷始基靖民十五王而文始平之十八王而康克安之其難如是厲始革典宣王幽平貪天之禍至於今未弭吾朝夕儆懼曰其何徳之修而少光王室以逆天休將安用飾宮以章輔禍亂也王卒壅之起宣照之臺晉早卒孔叔梁紇卒葬於防山經曰二十有三年春王二月癸酉朔日有食之三月己巳伯匄卒夏邾畀我來奔葬孝公陳殺其大夫慶虎及慶寅【按左氏慶虎求專陳國畏公子黃之偪而愬諸楚曰與蔡司馬同謀楚人以爲討公子黃奔楚愬之二慶以陳叛楚屈建圍陳殺二慶夫人君擅一國之利勢使權臣暴蔑其身而不能遠欲去其親而不能保譖愬之於大國而不能辧至因夷狄之力然後能克則非君人之道也故二慶之死稱國以殺公子黃之出特以弟書者譏歸陳侯也凡此皆春秋端本之意】陳侯之弟黃自楚歸於陳晉欒盈復入於晉入於曲沃【欒氏晉室之世臣故盈𨿽出奔猶繋於晉復入者甚逆之詞爲其旣絕而復入也若非天棄欒氏又有範鞅之謀晉亦殆矣原其失在於錮之甚急使無所容於天地之間是以至此極春秋備書之以見人而不仁疾之已甚亂也其爲後世鑑豈不深切著明也哉】秋齊侯伐衛遂伐晉八月叔孫豹帥師救晉次於雍楡己卯仲孫速卒冬十月乙亥臧孫紇出奔邾晉人殺欒盈齊侯襲莒

二十三年魯叔孫豹如晉士匄問曰古人有言曰死而不朽何謂也豹未對匄曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其是之謂乎對曰此之謂世祿非不朽也豹聞之太上有立徳其次有立功其次有立言𨿽久不廢此之謂不朽士匄聽晉國之政諸侯之幣重鄭子產遺匄書曰僑聞爲國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壞晉國貳則子之家壞何沒沒也夫令名徳之輿也徳國家之基也有基無壞無壞則樂樂則能久匄說乃輕幣魯師侵齊晉故也楚王爲舟師以伐吳不爲軍政無功而還夏五月甲子朔日有食之旣齊侯聞將有晉師懼使陳無宇如楚乞師崔杼帥師送之遂伐莒侵介根魯大水六月癸巳朔日有食之晉侯魯侯宋公衛侯鄭伯曹伯莒子邾子滕侯薛伯杞伯小邾子會於夷儀將以伐齊水不克楚王以蔡侯陳侯許男伐鄭以救齊門於東門次於棘澤諸侯救鄭楚師還吳人爲楚舟師之役故召舒鳩人舒鳩人叛楚楚王師於荒浦使沈尹壽與師祁犂讓之舒鳩子敬逆二子而告無之且請受命王欲伐之令尹防子馮曰不可彼告不叛且請受命而又伐之伐無罪也姑歸息民以待其卒卒而不貳吾又何求若猶叛我無辭有庸乃還陳人討慶氏之黨鍼宜咎出奔楚齊人城郟爲天子也魯叔孫豹來聘且賀城魯大饑經曰二十有四年春叔孫豹如晉仲孫羯帥師侵齊夏楚子伐吳秋七月甲子朔日有食之旣齊崔杼帥師伐莒大水八月癸巳朔日有食之公會晉侯宋公衛侯鄭伯曹伯莒子邾子滕子薛伯伯小邾子於夷儀冬楚子蔡侯陳侯許男伐鄭公至自會陳鍼宜咎出奔楚叔孫豹如京師大饑【古有救災之政若國防荒或發廩以賑乏或移粟以通用或徙民以就食或爲粥溢以救餓莩或興工作以聚失業之人緩刑舎禁弛力薄徵索神除盜賊弛射侯而不燕置庭道而不修殺禮物而不備𨿽有旱漧水溢民無菜色所以備之者如此其至是年秋有陰沴之災而冬大饑蓋所以賑業之者有不備矣故書之以爲戒】

二十四年春齊崔杼伐魯魯人患之使告於晉孟公綽曰崔子將有大志不在病我必速歸何患焉其來也不冦使民不嚴異於它日齊師徒歸齊棠公死棠姜美崔杼取之齊侯通焉驟如崔氏以崔子之冠賜人侍者不可公曰不爲崔子其無冠乎崔子因是又以其間伐晉也曰晉必將報欲弒公以說於晉莒子朝齊饗諸北郭崔子稱疾不出公問之遂從姜氏姜氏入於室與崔子自側戶出甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻射之中股反隊遂弒之諡曰莊公賈舉州綽邴師公孫敖等十人死之皆公嬖勇力之臣也晏嬰立於崔氏之門外其人曰死乎曰獨吾君也乎哉吾死也曰行乎曰吾罪也乎哉吾亡也歸乎曰君死安歸君民者豈以陵民社稷是主臣君者豈惟其口食社稷是養故君爲社稷死則死之爲社稷亡則亡之若爲己死而爲己亡非其私暱誰敢任之且人有君而弒之吾焉得死之而焉得亡之門啟而入枕屍股而哭崔子曰吾將殺女嬰曰志於仁者不可以利回由於義者不可以死恐嬰𨿽不才豈懼乎死哭興三踴而出授綏而乘其僕將馳嬰曰止鹿在山林其命在庖廚疾不益生緩不益死按之成節而去人謂崔子必殺之崔子曰民之望也舎之得民叔孫僑如之在齊也納其女於靈公生子杵臼杼立而相之慶封爲左相盟國人於大宮曰所不與崔慶者晏子仰天嘆曰嬰所不惟忠於君利社稷者是與有如上帝乃歃太史書曰崔杼弒其君杼殺之其弟嗣書而死者二人其弟又書乃舎之南史氏聞太史盡死執簡以往聞旣書矣乃還崔氏側莊公於北郭丁亥葬諸士孫之裏四翣不蹕下車七乘不以兵甲須無有馬十乘棄之而去晉侯防諸侯於夷儀將伐齊齊使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之晉侯使魏舒逆衛侯衎將使衛與之夷儀初陳侯防楚王伐鄭當陳隧者井堙木刋鄭人怨之四月壬子公孫舎之公孫僑帥車七百乘伐陳宵突陳城遂入之陳侯扶其太子偃師奔墓舎之命無入公宮與僑親禦諸門祝祓社司徒致民司馬致節司空致地乃還六月晉侯會夷儀之諸侯及齊侯同盟於重丘晉趙武爲政薄諸侯之幣而重其禮謂魯叔孫豹曰齊崔慶新得政將求善於諸侯武也知楚令尹屈建若敬行其禮道之以文辭以靖諸侯兵可以弭衛侯衎遂入夷儀舒鳩人卒叛楚楚屈建伐之及離城吳人救之建遽以右師先屈蕩帥左師以退吳人居其間七日蕩曰久將墊隘隘乃禽也不如速戰請以私卒誘之簡師陳以待我我克則進奔亦視之乃可以免羣帥從之吳師奔登山以望見楚師不繼復逐之傅諸其軍簡師會之吳師大敗遂圍舒鳩舒鳩潰遂滅之鄭復伐陳陳及鄭平子產獻捷於晉晉人問陳之罪對曰我先王以元女大姬配胡公而封諸陳以備三恪則我周之自出至於今是賴厲公莊宣皆我之自立成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑大懼不競而恥大姬天誘其啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟昔天子之地一圻列國一同自是以衰今大國多數圻矣若非侵小何以至焉趙武曰其辭順犯順不祥乃受之孔子曰志有之言以足志文以足言不言誰知其志言之無文行之不遠晉爲伯鄭入陳非文辭不爲功愼辭哉楚蔿掩爲司馬屈建使庀賦數甲兵甲午蒍掩書土田度山林鳩藪澤辧京陵表淳鹵數疆潦規偃豬町原防牧隰臯井衍沃量入修賦賦車籍馬賦兵車甲楯之數旣成以授屈建冬十月吳諸樊伐楚以報舟師之役引師至巢入其門巢人射諸城上矢中吳王而卒吳王嘗謂其諸弟曰吾兄弟相傳必致國於季子故弟余祭立衛侯衎自夷儀使與喜言喜許之曰必公子鱄在不然必敗大叔儀曰詩所謂我躬不閱皇卹我後寧子可謂不防其後矣殆必不可君子之行思其終也思其復也書曰愼始而敬終終以不困今寧子視君不如奕棋其何以免乎奕者舉棋不定不勝其耦況置君而弗定乎必不免矣九世之卿族一舉而滅之可哀也哉鄭子產問爲政於鬷蔑對曰視民如子見不仁者如鷹鸇之逐鳥雀也遊吉問於子產子產曰政如農功日夜思之思其始而成其終朝夕而行之行無越思如農之有畔其過鮮矣子產以其乘輿濟人於溱洧孟子論之曰惠而不知爲政歳十一月徒杠成十二月輿梁成民未病涉也君子平其政行辟人可也焉得人人而濟之故爲政者每人而悅之日亦不足矣經曰二十有五年春齊崔杼帥師伐我北鄙夏五月乙亥齊崔杼弒其君光【齊荘公見弒賈舉州綽等十人皆死之而不得以死節稱何也所謂死節者以義事君責難陳善有所從違而不茍者是也𨿽在屬車後乘必不肯同入崔氏之宮矣若此十人者皆逢君之惡而荘公嬖之者死非其所比諸匹夫匹婦自經於溝瀆而莫之知者猶不逮也𨿽殺身不償責安得以死節許之哉】公會晉侯宋公衛侯鄭伯曹伯莒子邾子滕子薛伯伯小邾子於夷儀【會於夷儀將以討齊齊使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之夫晉本爲報朝歌之役及防夷儀旣聞崔杼之弒則宜下令三軍建而復斾示天討之義則方伯連帥之職修矣今乃知賊不討而受其賂則是與之同情也故春秋治之如下文所貶云】六月壬子鄭公孫舎之帥師入陳秋八月己巳諸侯同盟於重丘【崔杼旣弒其君矣晉侯受其賂而許之成故盟於重丘特書曰同】公至自會衛侯入於夷儀【衛侯蔑其冢卿失國出奔不爲無罪矣然有世叔儀以守有母弟鱄以出或撫其內或營其外有歸道焉則其義猶未絕也故止書其爵而不名及喜弒剽復歸於衛然後書名此聖人俟其攺過遷善不輕絕人之意曾子曰夫子之道忠恕而已矣此類是也】楚屈建帥師滅舒鳩冬鄭公孫夏帥師伐陳十有二月吳子遏伐楚門於巢卒【門於巢卒非吳子之自輕而見殺也古者入境必假道過門必釋甲入國則不馳或曰古者大國過小邑小邑必飾城而請罪亦非巢之輕以一矢相加不飾城而請罪也】

二十五年冬十二月衛侯使公子鱄爲復辭其母敬姒彊命之對曰君無信臣懼不免敬姒曰𨿽然以吾故也鱄乃以公命與喜言曰茍反政由寧氏祭則寡人寗喜告蘧瑗瑗曰瑗不能聞君之出敢聞其入遂行從近闗出告右宰谷谷曰不可獲罪於兩君天下其誰畜之喜曰吾受命於先人不可以貳谷曰我請使焉而觀之反曰君淹卹在外十二年矣而無憂色亦無寛言猶夫人也若不已死無日矣喜曰子鮮在糓曰何益多而能亡孫林父在戚孫嘉聘於齊孫襄居守喜糓伐之不克孫襄傷喜出舎於郊國人召喜復攻孫氏克之殺衛侯剽孫林父以戚如晉君子曰臣之祿君實有之義則進否則奉身而退專祿以周旋戮也衛侯復於衛及郊將班邑於從者而後入桞莊曰如皆守社稷則孰執羈靮而從如皆從則孰守社禝君反其國而有私也無乃不可乎弗果班大夫逆於竟者執其手而與之言道逆者自車揖之逆於門者頷之而已使讓大叔儀曰寡人淹卹在外二三子皆使寡人朝夕聞衛國之言吾子獨不在寡人古人有言曰非所怨勿怨寡人怨矣對曰臣不能負羈絏以從扞牧圉罪一也有出者有居者臣不能貳通內外之言以事君罪二也敢忘其罪乃行從近闗出公使止之以桞莊爲太史其後荘寢疾公曰若疾革𨿽當祭必告再拜稽首請於屍曰有臣桞莊也者非寡人之臣社稷之臣也聞之死請往不釋服而往遂以襚之與之邑裘氏與縣潘氏書而納諸棺曰世世萬子孫無變也衛人侵戚東鄙孫氏愬於晉晉人爲之召諸侯將以討衛荀吳聘於魯召魯侯魯侯會晉趙武宋向戍鄭良霄曹人於澶淵以討衛疆戚田取衛西鄙懿氏六十以與孫氏初宋芮司徒生女赤而毛棄諸堤下共姬之妾取以入長而美宋公入夕見而視之姬納禦嬖生佐惡而婉太子痤美而狠左師向戍畏而惡之寺人惠墻伊戾爲太子內師而無寵楚客聘於晉過宋竟太子請享之公使往伊戾請從公曰夫不惡女乎對曰小人之事君子惡之不敢逺好之不敢近敬以待命敢有二心縱共其外莫共其內臣請往也遣之至則欿用牲加書徵之而騁告公曰太子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚太子縊而死公徐聞其無罪也烹伊戾以佐爲太子於是衛侯防於澶淵晉人執寧喜北宮遺使司馬侯以先歸衛侯如晉晉人囚之於士弱氏齊侯鄭伯爲衛侯故如晉晏嬰私於叔向曰晉君宣明其徳於諸侯所以爲盟主也今爲臣執君若之何晉侯乃許歸衛侯許男如楚請伐鄭曰師不興孤不歸矣六月薨於楚子買嗣楚王曰不伐鄭何以求諸侯遂及蔡侯陳侯伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇而嗇於禍以足其性而求名焉非國家之利也若何從之公孫舎之曰善楚入南裏門於師之梁涉於汜而歸許人乃葬其君衛人歸衛姬於晉乃釋衛侯楚椒舉娶於王子牟子牟獲罪而亡楚人曰舉實送之舉出奔鄭聲子言於屈建曰善爲國者賞不僭而刑不濫賞僭則懼及淫人刑濫則懼及善人古之治者卹民不倦賞以春夏刑以秋冬三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也屈建言於王乃歸椒舉經曰二十有六年春王二月辛卯衛喜弒其君剽【喜甞受命於其父使納獻公以免逐君之惡衛侯出入皆以爵稱而剽以公孫非次而立則喜之罪應末減矣亦以弒其君書何也奕者舉棋不定不勝其耦況置君乎於衎則殖也出之喜也納之於剽則殖也立之喜也弒之是弈棋之不若也不思其終亦甚矣故聖人特正其爲弒君之罪示天下後世使知愼於廢立之際而不敢忽也】衛孫林父入於戚以叛【按左氏孫林父以戚如晉書曰入於戚以叛者著其據土背君之罪也】甲午衛侯衎復歸於衛【衛侯出奔齊入於夷儀皆以爵稱今旣復歸而得國矣乃書其名何也人之有徳慧智術者嘗存乎疢疾衛侯淹卹在外十有二年困於心衡於慮久矣一旦得國猶夫人也則是困而弗革𨿽復得國猶非其國也此見春秋俟人攺過之深而責人自棄之重欲其彊於爲善之意也】夏晉侯使荀吳來聘公防晉人鄭良霄宋人曹人於澶淵秋宋公殺其世子痤【殺世子母弟直稱君者甚之也本寺人伊戾爲太子內師無寵譛於宋公而殺之則賊世子痤者寺人矣而獨甚宋公何哉譛言之得行也必有嬖妾配適以惑其心又有小人欲結內援者以爲之助然後愛惡一移父子夫婦之間不能相保者眾矣屍此者其誰乎晉獻之殺申生宋公之殺痤直稱君者正其本之意】晉人執衛喜八月壬午許男卒於楚冬楚子蔡侯陳侯伐鄭許靈公二十六年齊慶封聘於晉宋向戍善於晉趙武又善於楚屈建欲弭諸侯之兵以爲名遂如晉如楚如齊告於秦皆許之乃約小國爲會於宋屈建謂戍請晉楚之從交相見戍復於趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊戍復於建建使驛謁諸王王曰釋齊秦他國請相見也於是晉趙武魯叔孫豹衛石惡鄭良霄許人曹人楚屈建蔡公孫歸生陳孔奐皆防於宋以藩爲軍晉楚各處其偏衛喜專獻公患之公孫免余請殺之公曰微子不及此吾與之言矣事未可知只成惡名止也對曰臣殺之君勿與知乃與公孫無地公孫臣謀使攻氏弗克皆死公曰臣也無罪父子死余矣免余復攻氏殺喜及右宰谷屍諸朝公子鱄曰逐我者出納我者死賞罰無章何以沮勸君失其信而國無刑不亦難乎且鱄實使之遂出奔晉衛侯使止之不可及河又使止之止使者而盟於河托於木門不鄕衛國而坐木門大夫勸之仕不可曰仕而廢其事罪也從之昭吾所以出也吾不可以立於人之朝矣終身不仕諸侯之大夫將盟楚人甲伯州犂曰諸侯望信於楚是以來服若不信是棄其所以服諸侯也固請釋甲屈建曰晉楚無信久矣茍得志焉焉用有信州犂告人曰令尹將死矣趙孟患之叔向曰何害也匹夫一爲不信猶不可單斃其死若合諸侯之卿以爲不信必不捷矣魯季孫使謂叔孫豹曰公命視邾滕旣而齊人請邾宋人請滕皆不與盟豹曰邾滕人之私也我列國何故視之宋衛吾匹也及盟晉楚爭先晉人曰晉國爲諸侯盟主未有先晉者也楚人曰子言晉楚匹也若晉常先是楚弱也且晉楚主諸侯之盟也久矣豈專在晉叔向謂武曰諸侯歸晉之徳只非歸其尸盟也昔成王盟諸侯於岐陽楚爲荊蠻置茒絕設望表與鮮卑守燎故不與盟今將與狎主諸侯之盟惟有徳也子務徳無爭先且諸侯盟小國必有尸盟者乃先楚宋向戍請賞公與之邑以示樂喜喜曰小國兵威之畏而後上下慈和安靖其國家無威則驕驕則亂生滅亡必矣天生五材民並用之廢一不可誰能去兵兵所以威不軌而昭文徳也聖人以興亂人以廢而求去之不亦誣乎以誣道蔽諸侯罪莫大焉縱無大討而又求賞無厭之甚也削而投之向氏欲攻司城戍止之曰我將亡矣夫子存我徳莫大焉十月乙亥朔日有食之辰在申司曆過也再失閏矣齊崔杼生成及彊而寡娶棠姜生明姜之子棠無咎弟東郭偃相崔氏廢成而立明成請老於崔弗許彊怒告慶封封曰茍利夫子必去之難吾助女成彊逐二子杼怒見慶封封曰是何敢然使其屬盧蒲嫳攻殺成彊棠姜縊遂滅崔氏嫳復命杼至則無歸矣乃縊崔明奔魯慶封當國經曰二十有七年春齊侯使慶封來聘夏叔孫豹防晉趙武楚屈建蔡公孫歸生衛石惡陳孔奐鄭良霄許人曹人於宋衛殺其大夫寧喜【喜旣坐弒君之罪矣不以討賊之詞何也初衛侯使與喜言茍反政由氏祭則寡人氏納之衛侯復國患喜之專也公孫免余請殺喜屍諸廟子鮮曰逐我者出納我者死賞罰無章何以勸沮君失其信而國無刑不亦宜乎故稱國以殺而不去其官】衛侯之弟鱄出奔晉【衛侯之入使鱄與喜納言旣殺喜鱄病失言遂出奔晉托於木門不鄕衛國而坐木門大夫勸之仕不可曰仕而廢其事罪也從之昭吾所以出也吾不可以立人之朝矣終身不仕其稱弟罪衛侯也谷梁曰鱄之去合乎春秋】秋七月辛巳豹及諸侯之大夫盟於宋【此一地也曷爲再言宋書之重詞之復其中必有大美惡焉宋之盟自是中國諸侯南面而朝楚及申之防蠻夷之君簒弒之賊人合十有一國之眾而用齊桓召陵之禮宋世子佐以後至遂辭而不見伐吳滅賴無敢違者聖人至是哀人倫之滅傷中國之衰而其事自宋之盟始也而或者乃以宋之盟中國不出蠻夷不入玉帛之使交乎天下以尊周室爲晉趙武楚屈建之力而善此盟也其說誤矣】冬十有二月乙亥朔日有食之

皇王大紀卷五十四﹤史部﹐編年類﹐皇王大紀﹥

欽定四庫全書

皇王大紀卷五十五

宋胡宏撰三王紀

靈王

二十七年冬魯無冰衛人討寧氏之黨石惡奔晉衛人立其從子圃以守石氏之祀邾子朝於魯六月魯旱大雩魯仲孫羯如晉告將如楚也齊慶封好田而嗜酒與其子舎政則以其內遷於盧蒲嫳氏易內而飲酒數日國遷朝焉使諸因莊公之難而亡者得反於是盧蒲癸王何反臣於舎有寵使執寢戈而先後之慶封田於萊嘗於太公之廟慶舎蒞事癸自後刺舎何解其左肩而死齊侯懼鮑國曰羣臣爲君故也陳須無以齊侯歸如內宮慶封歸遇告亂者伐西門不克伐北門克之入伐內宮弗克反陳於嶽請戰弗許遂出奔魯齊人讓之慶封奔吳吳王與之朱方聚其族焉而居富於其舊魯孟椒謂叔孫豹曰天殆富淫人慶封又富矣豹曰善人富謂之賞淫人富謂之殃天其殃之也其將聚而殱旃有黒气麗於天如日者五晉叔向來聘發幣於大夫及單靖公公享之叔向退而告其老曰昔史佚有言曰動莫如敬居莫若儉徳莫若讓事莫若咨單子有四美子孫必蕃後世不忘九月宋公魯侯朝於楚王崩諡曰靈王子貴立楚王昭卒諡曰康子麋嗣王子圍爲令尹齊人攺莊公屍崔杼於市魯侯行及漢聞楚喪欲反叔仲帶曰我楚國之爲豈爲一人行也孟椒曰君子有逺慮小人從邇饑寒之不卹誰遑卹其後不如姑歸也叔孫豹曰叔仲子專之矣孟子始學者也榮駕鵝曰逺圖者忠也魯侯遂行向戍曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反經曰二十有八年春無冰夏衛石惡出奔晉邾子來朝秋八月大雩仲孫羯如晉冬齊慶封來奔十有一月公如楚十有二月甲寅天王崩乙未楚子昭卒

景王

元年冬十一月魯侯臨楚喪楚人曰必親襲魯人曰非禮也楚人彊之巫先祓柩楚人悔之古者君臨臣喪以巫祝桃茢執戈惡之也所以異於生也喪有死之道焉先王之所難言也楚其君魯陳鄭許之君送至於西門之外諸侯之大夫皆至於墓魯侯還及方城季孫宿取卞使公冶問璽書追而與之曰聞守者將叛臣帥徒以討旣得之矣敢告公冶致使而退及舎而後聞取卞公曰欲之而言叛祗見疏也吾不可以入乎對曰君實有國誰敢違君公欲無入榮駕鵝賦式防乃歸公冶致邑終身不入季氏曰欺其君而使余靈王鄭上卿有事使印段往良霄曰弱不可公孫舎之曰與其莫往弱不猶愈乎遂使往衞侯薨諡曰獻公子惡嗣吳人伐越獲俘焉以爲閽使守舟吳王觀舟閽以刀弒之弟夷末嗣晉侯出也故荀盈防諸國之大夫城鄭遊吉曰甚乎其城杞也不卹宗周之闕而夏肄是屏其棄諸姬亦可知也諸姬是棄其誰歸之吉聞之棄同卽異是謂離徳詩曰協比其鄰婚姻孔云晉不鄰矣其誰云之晉士鞅聘於魯拜城也魯侯享之展莊叔執幣射者三耦公臣不足取於家臣晉司馬侯如魯治杞田弗盡歸也悼夫人慍侯曰虞虢焦滑霍揚韓魏皆姬姓也晉是以大若非侵小將何所取武獻以下兼國多矣誰得治之杞夏餘也而卽東夷魯周公之後也而睦於晉以杞封魯猶可而何有焉伯朝魯盟而歸吳王使公子札聘於諸侯至魯見叔孫豹說之曰子好善而不能擇人爲魯宗卿而不愼舉禍必及子至齊說晏嬰曰子速納邑與政乃免於難齊國之政將有所歸難未歇也至鄭見子產如舊相識曰鄭之執政侈難將至矣適衛說蘧瑗史防公子荊曰衛多君子未有患也自衞如晉將宿於戚聞鐘聲焉曰夫子獲罪於君以在此懼猶不足而何樂焉君又在殯而可以樂乎遂去之林父聞之終身不聽琴瑟至晉說趙武韓厥魏舒曰晉國其萃於三族乎將行謂叔向曰君侈而多良大夫皆富政將在家吾子好直必思自免於難衞其君齊公孫蠆公孫竈放其大夫髙止於北燕止好以事自爲功且專故難及之止子防以盧叛閭丘嬰帥師圍盧防曰茍使髙氏有後請致邑齊人立傒之曽孫酀良敬仲也防致盧而出奔晉魯仲孫羯如晉經曰二十有九年春王正月公在楚【嵗之首月公如他國者有矣此猶書公在楚者外爲夷狄所制以俟其而不得歸內爲彊臣所逼欲擅其國而不敢入故特於嵗首朝正之時而書曰公在楚使後世臣子戴天履地視君之危且困者必有天威不違顏咫尺食坐見於羮墻之意而不以頃刻忘也此義一行豈敢有顧其身與妻子與其家而不卹國朋附權臣以圖富貴而背其君者也】夏五月公至自楚庚午衞侯衎卒閽弒吳子余祭【谷梁子曰閽門者寺人也不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也左氏以爲伐越獲俘焉以爲閽使守舟吳子觀舟閽以刀弒之亦邇怨之失也】仲孫羯防晉荀盈齊髙止宋華定衛世叔儀鄭公孫段曹人莒人滕人薛人小邾人城【古之建國立家者必親九族然有父族而後及母族有母族而後及妻族此葛藟之詩所爲戚也晉主夏盟令行中國平公不能修文襄悼公之業尊�王室卹宗周之闕而夏肄是屏輕棄諸姬可謂知本乎平王惟不撫其民而逺屯戍於母家揚之水所以不得列於雅也城杞之役亦不待貶絕而可見矣】晉侯使士鞅來聘子來盟吳子使札來聘【札者吳之公子何以不稱公子辭國而生亂者札爲之也故因其來聘而貶之示法按吳子壽夣有子四人長曰諸樊次曰余祭次曰夷末札其季子也壽夣欲立以爲嗣札辭然後立諸樊旣除喪則致國於季子季子又辭而去之諸樊乃捨其子而立弟約以次傳必及季子故諸樊卒而余祭立余祭卒而夷未立夷未卒則季子宜受命以安社稷成父兄之志矣乃徇匹夫之介節辭位以逃夷末之子僚僚旣立諸樊子光曰先君所以不與子國而與弟者凡爲季子爾將從先君之命歟則季子宜有國也如不從先君之命則我宜立僚烏得爲君於是使專諸刺僚而致國乎季子季子不受去延陵終身不入吳國故曰貶之示法焉或謂先聖賢夷齊季子辭位獨不爲賢而奚貶乎曰叔齊之徳不越伯夷孤竹捨長而立幼私意也諸樊兄弟父子無及季札之賢也其父兄眷春而欲立札公心也故季子辭立而生亂爲春秋之所貶或曰世衰道防暴行交作臣簒其君者有之子弒其父者有之季子於是焉而辭位則將使聞其風者貪夫亷爭夫讓而簒弒奪攘之禍損矣其於名教豈不有補何貶之深也曰春秋逹節而不守者也昔太伯奔吳而不反季歷嗣位而不辭武王繼統受命作周亦不以配天之業讓伯邑考官天下也彼王僚無季歷之賢武王之聖而季子爲太伯之讓豈至徳乎使爭弒禍興覆師喪國其誰階之也若季子之辭位守節立名全身自牧則可矣槪諸聖王之道則過矣中庸曰道之不行也我知之矣季子所謂賢且智過而不得中者也使由於季歷武王之義其肯附子臧之節而不受乎惜其擇乎中庸失時措之宜爾或曰吳子使札與楚子使椒秦伯使術一例爾吳楚蠻夷之國秦介戎狄之間其禮未同於中夏故使人之來皆略之而札何以獨爲貶乎曰春秋多變例聖筆有特書荊楚無大夫而屈完書族王朝下士以人通而子突書字諸侯公子以名著而季友書子母弟之無列者不登其姓名而叔肸書氏皆賢而特書者也若仲尼亦賢季札必依此例或以字或以氏以公子持書之矣今乃略以名紀比於楚椒秦術之流無異稱焉是知仲尼不以其讓國爲賢而貶之也噫世之君子盛稱季札之賢於讓國之際以爲禮之大節不可亂也公子欣時春秋猶賢其後世於季札何獨貶之深也曰仲尼於季子望之深矣責之備矣惟與天地同徳而達乎時中然後能與於此】秋九月葬衛獻公齊髙止出奔北燕仲孫羯如晉

二年甲戌冬楚王遣使聘於諸侯防罷至魯公子圉至晉晉趙武子鞅鳴玉以相晉侯曰白珩楚之寶也圉應曰楚有觀父者能作訓辭以令於諸侯有左史倚相者朝夕獻善敗於寡君使無忘先王之業有藪曰云連徒洲金木竹箭之所生皮革羽毛之所出以備軍賦是則楚之寶矣鞅有慙色蔡侯爲世子般娶於楚通焉春二月般弒之諡曰景侯而自立三月宋火災近伯姬之室左右曰夫人避火乎伯姬曰婦人之義傅姆不在宵不下堂遂逮乎火而死初靈王之弟儋季卒其子括將見單公子愆期爲王禦士過諸廷聞其嘆而言曰嗚呼必有此夫入以告王且曰必殺之不慼而願大視躁而足髙心在他矣不殺必害王曰童子何知及靈王崩儋括欲立王子佞夫佞夫不知儋括圍蒍逐成愆尹言多劉毅單蔑甘過鞏成殺佞夫括瑕廖奔晉魯叔弓如宋伯姬鄭良霄侈而愎駟黑好在人上莫能相下也良霄嗜酒爲窟室而夜飲擊鐘焉朝至未巳朝者曰公焉在其人曰公在壑谷皆自朝布路而罷黒伐而焚之良霄奔雍梁醒而後知之遂奔許鄭伯及其大夫盟於大宮盟國人於師之梁良霄聞之怒晨自墓門之瀆入介於襄庫以伐舊北門駟帶帥國人伐之皆召子產子產曰兄弟而及此吾從天所與良霄死於羊肆子產禭之斂而殯諸其臣之在市側者蔡葬其君楚令尹公子圍殺大司馬蒍掩而取其室申無宇曰善人國之主也司馬令尹之偏而王之四體也絕民之主去身之偏艾王之體不祥大焉必不免矣衛侯在楚北宮文子見圍之威儀言於衛侯曰令尹其將不免衛侯曰子何以知之對曰詩云敬愼威儀惟民之則君有君之威儀臣有臣之威儀是以上下能相固也令尹似君有他志矣民無則焉𨿽獲其志不可以終晉趙武齊公孫蠆宋向戍魯叔孫豹衛北宮佗鄭罕虎及小邾之大夫爲宋災故防於澶淵以謀歸宋財鄭罕虎授子產政辭曰國小而偪族大寵多不可爲也虎曰虎帥以聽誰敢犯子子善相之國無小小能事大國乃寛子產爲政使都鄙有章上下有服田有封洫廬井有伍擇能而使之誅亂政大夫史何馮簡子能斷大事遊吉美秀而文公孫揮能知四國之爲而又善爲詞令禆諶能謀謀於野則獲有諸侯之事子產必謀於諶問於揮斷於馮簡子乃授遊吉使行之以應對賔客是以鮮有敗事罕虎欲使尹何爲邑子產曰子於鄭國棟也棟折榱崩僑將厭焉敢不盡言人之愛人求利之也今吾子愛人則以政猶未能操刀而使割也傷之而已其誰敢求愛於子子有美錦不使人學制焉大官大邑身之所庇也而使學者制焉其可乎僑聞學而後入政未聞以政學也罕虎以爲忠故委政焉子產是以能爲鄭國鄭人遊於鄕校以議執政之善否鬷蔑曰毀鄕校如何子產曰其所善者吾則行之其所惡者吾則攺之是吾師也若何毀之我聞忠善以損怨不聞作威以防怨經曰三十年春王正月楚子使防罷來聘夏四月蔡世子般弒其君固五月甲午宋災宋伯姬卒【婦人以貞爲行者也伯姬之婦道盡矣易曰恆其徳貞婦人吉夫子防而或以爲伯姬女而不防非也世衰道防暴行交作女徳不貞婦道不明能全其節守死不回見於春秋者宋伯姬爾聖人書宋共姬以著其賢行勵天下之婦道也】天王殺其弟佞夫王子瑕奔晉秋七月叔弓如宋宋共姬鄭良霄出奔許自許入於鄭鄭人殺良霄【自許襲鄭以伐公門弗勝死於羊肆不言復入者其位未絕也若宋魚石若晉欒盈去國三年其稱復入位已絕矣不言叛者將以滅國非直叛也若華亥之入南裏宋辰之入蕭其書叛者皆據土背君以自保未有滅國之謀也不言殺其大夫者非其大夫矣討賊之詞也】冬十月蔡景公晉人齊人宋人衛人鄭人曹人莒人邾人滕人薛人杞人小邾人會於澶淵宋災故【春秋大法君弒而賊不討則不書況世子之於君父乎蔡景公何以獨書徧刺天下之諸侯也送之禮在春秋視人情之疏密而爲之者也有嘗同盟卒而不赴者有𨿽同姓赴而不防者則以哀死而致禭爲輕弔生而歸賻爲重必矣今蔡世子般弒其君藏在諸侯之策而往防其是恩義情禮之篤於世子般不以爲賊而討之也人之所以異於禽獸中國之貴於夷狄者以其有父子之親君臣之義爾世子弒君是夷狄禽獸之不若也而不知討豈不廢人倫滅天理乎聖人深痛其所爲徧刺天下之諸侯也何以知聖人罪諸侯之意如此乎以下文書防於澶淵宋災故而貶其大夫則知之矣二百四十二年之間列防亦眾而未有書其所爲者此獨言所爲何徧刺天下之大夫也大夫以智帥人者也智者無不知當務之爲急不能三年之喪而緦小功之察放飯流�而問無齒決是之謂不知務蔡世子般弒其君天下之大變人理所不容也則防其而不討宋國有災小事也則合十二國之大夫更宋之所喪而歸其財則可謂不知務矣三綱國政之本至於淪絕無父與君是禽獸也禽獸偪人𨿽得天下弗能一朝防矣世子弒君三綱淪絕禽獸偪人則與之同羣而不卹有國者不戒於火自亡其財茍其來告弔之可也則合十二國之大夫駐於澶淵而謀更其所喪曷爲知類也】

三年魯侯作楚宮叔孫豹曰泰誓曰民之所欲天必從之君欲楚也夫故作其宮若不復適楚必死是宮也夏四月薨於楚宮諡曰襄公立胡女敬歸之子子野次於季氏秋七月毀而卒鄭伯如晉子產相晉侯以魯喪故未之見也子產使盡壞其館之垣而納車馬焉晉士匄讓之子產對曰文公之爲盟主也宮室卑庳以崇大諸侯之館有司各贍其事百官展其物公不畱賓亦無廢事無寧菑患今銅鞮之宮數里而諸侯捨於隸人門不容車盜賊公行天癘不戒若又勿壞是無所藏幣以重罪也𨿽君之有魯喪亦敝邑之憂也若獲薦幣修垣而行君之惠也敢憚勤勞匄復命趙武曰是吾罪也乃見鄭伯而築諸侯之館魯仲孫羯卒魯人立敬歸弟齊歸之子禂叔孫豹曰世子死有母弟則立之無則立長年鈞擇賢義鈞則卜古之道也非適嗣何必娣之子且是人也居喪不哀在慼而有嘉容是謂不度不度之人鮮不爲患若果立之必爲季氏憂季孫宿卒立之比及三易衰衰袵如故衰於是裯生十九年矣猶有童心君子是以知其不能終也魯塟其君滕侯防莒子娶於齊生去疾娶於吳生展輿旣立展輿又廢之莒子虐國人患之展輿因國人攻莒子弒之乃立去疾奔齊經曰三十有一年春王正月夏六月辛巳公薨於楚宮秋九月癸巳子野卒【子般子赤弒而書卒子野過毀亦書卒何以別乎曰閔公內無所承不書卽位則子般之弒可知下書夫人姜氏歸於齊上書公子遂叔孫得臣如齊赤之卒也隱而不日則子赤之弒可知與子野異矣子野有命立昭公故穆叔𨿽不欲而不能止也】己亥仲孫羯卒冬十月滕子來防癸酉我君襄公十有一月莒人弒其君密州【左氏稱莒子生去疾及展與旣立展與又廢之莒子虐國人患焉展與因國人以攻莒子弒之乃立信斯言則子弒其父也而春秋有不書乎故趙匡謂其文當曰展輿因國人之攻莒子弒之乃立而後來傳冩誤爲以字爾】

四年冬魯侯禂之元年楚令尹圍聘於鄭且娶於丰氏將以眾逆子產使公孫揮辭之請墠聽命圍使對曰若野賜之是委君貺於艸莽也揮曰小國無罪恃實其罪將恃大國之安靖已而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也其敢愛丰氏之祧乃請垂櫜而入鄭人許之入逆而出遂與趙武防諸侯之大夫於虢祁午謂武曰令尹之不信諸侯所聞也子弗戒懼又如宋楚重得志晉之恥也子相晉國以爲盟主於今十年矣而終之以恥午也是懼吾子其不可以不戒文子曰武受賜矣武將信以爲本循而行之吾聞之能信不爲人下吾不能是難楚不爲患季武子伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其踁曰貨以藩身子何愛焉叔孫曰我以貨免魯必受師𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難免之以勸左右楚人許之叔孫旣歸曾夭禦季孫以勞之旦及日中不出曾夭謂曾阜曰旦及日中吾知罪矣魯以相忍爲國也忍其外不忍其內焉用之阜謂叔孫曰可以出矣叔孫指楹曰𨿽惡是其可去乎乃出見之秦後子鍼有寵於桓如二君於景其母曰弗去懼選遂適晉其車千乘司馬侯問焉曰子之車盡於此而已乎對曰此之謂多矣若能少此吾何以得見司馬侯以告公曰秦公子必歸臣聞君子能知其過必有令圖令圖天所贊也見趙孟趙孟曰吾子曷歸對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也不數世滛弗能斃也趙孟曰天乎對曰有焉趙孟曰其幾何對曰國無道而年谷和熟天贊之也鮮不五稔趙孟視防曰朝夕不相及誰能待五鍼出而告人曰趙孟將死矣主民翫嵗而愒日其與防何晉中行穆子敗無終及羣狄於太原崇卒也將戰魏舒曰彼徒我車所遇又阨請皆卒自我始乃毀車以爲行荀吳之嬖人不肯卽卒斬以徇爲五陳以相離翟人笑之未陳而薄之大敗之莒展輿立而奪羣公子秩公子召去疾於齊展輿奔吳叔弓帥師疆鄆田因莒亂也楚公子圍使公子黒肱伯州犂城犨櫟郟鄭人懼子產曰不害令尹將行大事而先除二子也禍不及鄭何患焉冬楚公子圍至入問王疾縊而弒之殺其二子右尹王子比以車五乘出奔晉宮廏尹黑肱出奔鄭殺太宰伯州犂於郟王於郟謂之郟敖圍自立更名防以防罷爲令尹防啟疆爲太宰使赴於鄭伍舉問應爲後之辭焉對曰寡大夫圍舉更之曰共王之子圍爲長晉侯有疾鄭子產聘且問叔向曰卜人曰實沈臺駘爲祟敢問此何神也子產曰實沈參神也臺駘汾神也抑此二者不及君身若君身則亦出入飲食哀樂之事也僑聞之君子有四時朝以聽政晝以訪問夕以修令夜以安身於是乎節宣其气勿使有所壅閉湫底以露其體玆心不爽而昏亂百度今無乃壹之則生疾矣叔向曰善

論曰醫卜祝史技數也然切於人身而人理之所不能不用者也先王之世醫卜祀史世守其事而身屬於官醫以十全爲上過誤而殺人者有誅有大事則訊之卜有疑事則決之卜而吉防軍賓嘉凢有告於神之事必祝史宣其意然後主事者得全其精以與神明交矣今世則不然散於民間取人者無罪驕人者無禁殺人者無誅而妙達陰陽之奧有十全之功者官亦莫之旌用也國有大事事有大疑內不反復謀諸心外不謀之於士庶精不謀之於筮而卜道以亡噫五禮之不得其理也久矣君子漫不知其義祝史豈能知其數哉故民間惟有疾病則卜而卜者率皆誑言某某神怨怒以恐惑之如晉卜人之言因爲之祀祭以圖衣食而已民寧破產求而不求醫至有敬事荒夷之神驅除其祖考而不薦者豈不傷人情逆天理乎是故君天下欲仁其民者𨿽醫卜祝史之流亦必如先王之世然後大化可行也

秦伯使醫和視晉侯疾曰疾不可爲也是謂近女室疾如蠱良臣將死天命不祐公曰女不可近乎對曰節之先王之樂所以節百事也故有五節遲速本末以相及中聲以降五降之後不容彈矣於是有煩手淫聲慆堙心耳乃忘平和君子弗聽也物亦如之陰陽風雨晦明是天之六气也爲時爲節過則爲菑爲五味爲聲色淫則生寒熱末腹惑心之疾女陽物而晦時淫則生內熱惑蠱之疾君今不節不時能無及此乎出告趙武曰和聞國之大臣榮其寵祿任其大節有菑禍興而無攺焉必受其咎今君至於淫以生疾將不能圖卹社稷禍孰大焉主不能禦吾是以云良臣將死也趙孟曰良醫也禮而歸之晉將食楚比秦鍼皆百人之餼趙武曰秦公子富叔向曰底祿以徳徳鈞以年年同以尊公子以國不聞以富秦楚匹也使鍼與比齒十二月晉趙武卒是爲文子叔向曰文子舉事於白屋者四十六人公家賴之文子死而弔皆就賓位是其無私徳也經曰元年春王正月公卽位叔孫豹防晉趙武楚公子圍齊國弱宋向戍衞石惡陳公子招蔡公孫歸生鄭罕虎許人曹人於虢【此陳侯之弟招也何以不稱弟諸侯之尊弟兄不得以屬通曰公子者其本當稱者也曰弟者因事而獨稱之也所以然者諸侯非始封之君則臣諸父昆弟族人不得以屬戚於君也防於虢尋宋之盟而經何以不書圍請讀舊書加於牲上𨿽若楚重得志晉少惴矣然春秋不貴修盟晉人以信爲本故每書必先趙武】三月取鄆【不曰伐莒取鄆者乘莒亂而取邑故不悉書爲內諱也】夏秦伯之弟鍼出奔晉【書此見人君寵愛其子不差以禮是禍之也書曰弟者罪秦伯也夫後子出奔其父禍之而罪秦伯何也春秋以鈞愛望人父以能友責人兄父母有愛妾猶沒身敬之不衰況兄弟乎兄弟翕而後父母順矣故不曰公子而特稱秦伯之弟云】六月丁巳邾子華卒晉荀吳帥師敗狄於大鹵【按六月宣王北伐之詩其詞曰薄伐獫狁至於太原而詩人美之者謂不窮追逺討及封境而止也然則太原在禹服之內而狄人來侵攘斥宜矣其過在毀車崇卒以詐誘狄人而敗之非王者之師耳使後世車戰法亡崇尙步卒爭以變詐相髙日趨茍簡皆此等啟之矣】秋莒去疾自齊入於莒【國無二君也展輿乃莒子而去疾曷爲又以國氏乎程氏曰去疾假齊之力以入莒討展與之罪正也其以國氏與去疾之討有罪也此莒之公子曷爲不稱公子自謂先公之子可以有國不疑遂立乎其位而無所槀也其書入者難詞也】莒展輿出奔吳【展輿莒子也曷爲不稱爵爲弒君者所立旣立乎其位而不能討賊則是與聞乎故也斯不可以有國矣不可以有國則曷爲以國氏程氏曰罪諸侯與其立也虢之防展與無列何以見諸侯之與其立乎莒𨿽以亂未能預防然魯取鄆而在防者欲執叔孫則知諸侯之與其立矣亦以國氏惡崇亂也】叔弓帥師疆鄆田邾悼公冬十有一月己酉楚子麇卒【郟敖實弒而書卒何與令尹圍弒君以立中國力所不加而莫能致討則亦已矣至大合諸侯於申與防者凡十有三國其臣舉六王二公之事其君用齊桓召陵之禮而宋向戍鄭子產皆諸侯之良也而皆有獻焉不亦傷乎若革其僞赴而正以弒君將恐天下後世以簒弒之賊非獨不必致討又可從之以主防盟而無惡矣聖人至此憫之甚懼之甚憫之甚者憫中國之衰防而不能振也懼之甚者懼人欲之橫流而不能遏也是故察防顯權輕重而略其簒弒以扶人國制人欲存天理其立義防矣】楚公子比出奔晉

皇王大紀卷五十五

欽定四庫全書

皇王大紀卷五十六

宋胡宏撰三王紀

景王

五年晉侯使韓起聘於魯且告爲政焉觀書於太史氏見易象與魯春秋曰周禮盡在魯矣吾乃今知周公之徳與周之所以王也公享之旣享宴於季氏遂如齊晉公族大夫韓須逆女齊上大夫陳無宇送女致少姜少姜有寵晉侯謂之少齊謂無宇非卿執諸中都少姜曰送從逆班畏大國也猶有所易是以亂作魯叔弓聘於晉鄭駟黒欲去遊氏而代其位傷疾作而不果其族與諸大夫欲殺之子產在鄙乘遽而至使吏數之曰良霄之亂以大國之事而未爾討也爾有亂心無厭國不女堪專伐良霄而罪一也昆弟爭室而罪二也薫隧之盟女矯君位而罪三也有死罪三何以堪之不速死司冦將至縊而屍諸周氏之衢加木焉晉少姜卒魯侯如晉及河晉侯使伯瑕來辭曰非伉儷也請君無辱公還季孫宿遂致服焉叔向言陳無宇之無罪也晉侯歸之晉侯怠於政事叔向憂曰肹聞公室將卑其宗族枝葉先落則公從之肹之宗十一族惟羊舌氏在而已戎馬不駕卿無軍行公乘無人列卒無長庶民罷敝而宮室滋侈道殣相望而女富溢尢民聞公命如逃冦讐欒郤胥原狐續慶伯降在皂政在家門民無所依君日不悛以樂慆憂公室之卑其何日之有陳無宇有寵於齊侯晏嬰曰齊其爲陳氏乎公棄其民而歸於陳氏齊舊四量豆區釡鐘四升爲豆各自其四以登於釡釡十爲鐘陳氏三量皆登一焉鐘乃大矣以家量貸而以公量収之山木如市弗加於山魚鹽蜃蛤弗加於海民參其力二入於公而衣食其一公聚朽蠧而三老凍餒國之諸市屨賤踴貴民人痛疾而或燠休之其愛之如父母而歸之如流水箕伯直柄虞遂伯戲其相胡公大姬已在齊矣經曰二年春晉侯使韓起來聘夏叔弓如晉秋鄭殺其大夫公孫黑【黒則有罪而鄭人初畏其彊不之討也因其疾而幸勝之則亦云殆矣故稱國以殺累乎上矣】冬公如晉至河乃復季孫宿如晉【舉動人君之大節賢哲量之以行藏其道姦邪窺之以作止其惡四鄰視之以厚薄其情故有國者必謹於禮而後動此守身之本保國之基也禮𨿽自卑而尊人亦不妄悅人以自辱昭公旣不能據經守正失禮而妄動又不能從權適變無故而輕復經書公如晉至河乃復季孫宿如晉而昭公失國之因季氏逐君之漸晉人下比之迹不行貶絕而皆見矣】

六年冬滕侯薨子寧嗣滕其君魯叔弓如滕孟椒爲介及郊爲椒叔父之忌不入椒曰政也不可以己私不將公事遂入小邾子朝於魯季孫欲卑之穆叔曰是逆羣好也不可其如舊而加敬焉志曰能敬無災宿從之魯旱大雩北燕伯款多嬖寵欲去諸大夫而立其寵人燕大夫比以殺公之外嬖燕伯懼奔齊燕人立悼公經曰三年春王正月丁未滕子原卒夏叔弓如滕五月滕成公秋小邾子來朝八月大雩冬大雨雹北燕伯款出奔齊【罪之也君𨿽不君臣不可以不臣燕伯欲去諸大夫固不君矣而大夫相與比以殺其外嬖是威脇其主而出之矣與鬻拳之以兵諫無異而獨罪燕伯何哉大夫國君之陪貳以公心選之而不可私也以誠意委之而不可疑也以隆禮待之而不可輕也以直道馭之而不可辱也否則是忽其陪貳以自危此有國之大戒也春秋凡見逐於臣者皆以自奔爲文正其本之意也而垂戒逺矣】

七年冬十一月魯大雨雹季孫宿問於申丰曰雹可禦乎對曰聖人在上無雹古者日在北陸而藏冰西陸朝覿而出之其藏之也周其用之也徧則冬無愆陽夏無伏陰春無淒風秋無苦雨雷出不震無菑霜雹癘疾不降民不夭札今藏川池之冰棄而不用風不越而殺雷不發而震雹之爲菑誰能禦之楚王卜曰余尙得天下不吉投詬天而呼曰是區區者而不余畀余必自取之乃使椒舉如晉求諸侯曰日君有惠賜盟於宋曰晉楚之從交相見也君若茍無四方之虞則願假寵以請於諸侯晉侯欲勿許司馬侯曰君其許之晉侯曰晉國險而多馬齊楚多難吾何向而不濟對曰四嶽三塗陽城大室荊山中南九州之險也是不一姓冀之北土馬之所生無興國焉自古或多難以固其國啟其疆土或無難以喪其國失其守宇若何虞難楚王方侈君其許之而修徳以待其歸乃許楚使舉遂請昏晉侯亦許之楚王問於子產曰晉其許我諸侯乎對曰晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來曹畏宋邾畏魯魯衞偪於齊而親於晉惟是不來其餘君之所及也諸侯會楚王於申椒舉曰諸侯無歸禮以爲歸始得諸侯其愼禮矣楚王遂以諸侯滅賴遷於鄢王欲遷許於賴使鬭韋與公子棄疾城之而還申無宇曰禍在此矣召諸侯而來伐國而克城竟莫校王心不違民其居乎莒子不撫鄫鄫叛歸於魯鄭子產作丘賦國人謗之渾罕以告子產曰茍利社稷死生以之吾聞爲善者不攺其度故能有濟也民不可逞度不可攺詩曰禮義不愆何卹於人言渾罕曰作法於涼其獘猶貪作法於貪獘將若之何吳伐楚入棘櫟麻魯叔孫豹之豎牛譛孟丙殺之譛仲任逐之豹疾病欲食不得餓而死是爲穆子仲壬歸牛又譛於季孫殺之而立婼婼卽位朝其家眾曰牛禍叔孫氏使亂大從殺適立庶罪莫大焉必速殺之牛懼奔齊孟仲之子殺之孔子曰叔孫昭子之不勞不可能也周任有言曰爲政者不賞私勞不罰私怨詩云有覺徳行四國順之經曰四年春王正月大雨雹【陰陽之气和而散則爲霜雪雨露不和而散則爲戾气曀霾雹戾气也陰脇陽臣侵君之象當是時季孫宿襲位世卿將毀中軍専執兵權以弱公室故數月之間再有大變意者昭公遇災而懼以禮爲國行其政令無失其民雹之災也庶可禦也不然𨿽得藏冰之道合於豳風七月之詩其將能乎】夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申【申之防楚子爲主而不殊淮夷是防之諸侯皆狄也其意也何楚防弒麋以立而求諸侯於晉晉人許之中國從之至使窮凶極惡師潰訾梁身竄棘裏而縊於申亥人不致討而天自封之是賁命於天而以人事爲無益而弗爲也而可乎弒君之賊在春秋時有臣子討之有四鄰討之臣子不能討之於內四鄰不能討之於外有與之防以定其位有受其賂以免於討然至此極矣則未有不以爲賊而又推爲盟主相與朝事之以順其所爲而不敢忤者也故申之防不殊淮夷者以在防諸侯皆爲夷狄之行皆王法所當討而不使夏變於夷之意也或曰晉叔向鄭子產宋向戍皆諸侯之良也謀其國至變於夷而不校何哉聖人以天自處賢者聼天所命春秋之法以人合天不任於天以義立命不委於命而宇宙在其手者也故楚麋書卒不革其僞赴於前諸侯防申與淮夷累數於後此以恕待人而責備賢者之意其垂訓之義大矣】楚人執徐子秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴九月取鄫冬十有二月乙卯叔孫豹卒

八年冬魯舎中軍四分公室季氏擇二二子各一皆盡徵之而貢於公楚王以屈申爲貳於吳殺之魯侯朝於晉自郊勞至於贈賄無失禮晉侯謂司馬侯曰魯侯不亦善於禮乎對曰是儀也不可謂禮禮所以守其國行其政令無失其民者也今政令在家不能取也有子家羈弗能用也姦大國之盟陵虐小國利人之難不知其私公室四分民食於他思莫在公不圖其終爲國君難將及身不卹其所禮之本末將於此乎在而屑屑焉習儀以亟言善於禮不亦逺乎楚令尹逆後於晉晉韓起叔向送女楚王曰晉讐敵也吾將以起爲閽以肹爲司宮足以辱晉矣防啟疆曰昔者聖王朝聘有珪享頫有璋小有述職大有巡功設機而不倚爵盈而不飲宴有好貨飱有陪鼎入有郊勞出有贈賄務行禮焉失是道則禍亂興且恥匹夫不可以無備自鄢以來晉不失備楚不能報而求親焉今將以親易怨實無禮以速冦而未有其備使羣臣往遺之禽以逞君心何不可之有王乃厚禮而歸之莒牟夷以牟婁防玆奔魯莒人愬於晉晉侯欲止魯侯範鞅曰不可人朝而執之誘也討不以師而誘以成之惰也請歸之間而以師討焉九月莒人伐魯師於蚡泉不設備魯叔弓敗之秦伯薨子某嗣楚王以諸侯伐吳不設備吳人敗之鵲岸楚王乘驛赴之濟於羅汭吳王使其弟蹶由犒師楚王執之進及汝淸吳不可入而還楚王懼吳使沈尹射待命於巢防啟疆待命於雩婁秦公子鍼歸經曰五年春王正月舎中軍【公室益卑而魯國之兵權悉歸於季氏矣兵權有國之司命三綱兵政之本原書其作捨而公孫於齊薨於幹侯定公舞正必至之理也已則不臣三綱淪替南遺叛陽虎専季斯囚而三桓之子孫防矣亦能免乎】楚殺其大夫屈申公如晉夏莒牟夷以牟婁及防玆來奔【邾莒之大夫名姓不登於史冊防也牟夷莒大夫曷爲以姓氏通重地也以地叛𨿽賤必書地以名其人終爲不義弗可滅矣其書來奔是接我以利而我入其利兩譏之也爲國以義不以利如以利則上下交徵而國必危矣爲己以義不以利如以利則患得患失亦無所不至矣春秋於三叛人𨿽賤特書其名以懲不義懼滛人爲後戒也邑而言及者公羊所謂不以私邑累公邑是也】秋七月公至自晉戊辰叔弓帥師敗莒師於蚡泉秦伯卒冬楚子蔡侯陳侯許男頓子沈子徐人越人伐吳【越始見經而與徐皆得稱人何也吳以朱方處齊慶封而富於其蕉崇惡也楚圍朱方執齊慶封殺之討罪也吳不顧義入棘櫟麻以報朱方之役狄道也楚於是以諸侯伐吳則比吳爲善而師亦有名其從之者進而稱人可也吳大伯之後也楚祝融之後也徐伯益之後也越大禹之後也其上世皆爲元徳顯功通於周室與中國冠帶之君無以異王非諸侯所當稱也故春秋比諸夷狄𨿽然猶不欲絕其類是以上不使與中國等下不使與夷狄均推之可逺引之可來此聖人愼絕人亦春秋之意也】

九年冬杞伯薨弟有釐嗣魯季孫宿如晉拜不討受牟夷之田也晉侯待之禮有加焉宋寺人桞有寵世子佐惡之華合比曰我殺之桞聞之乃坎用牲埋書而告公曰合比將納華臣之族旣盟於北郭矣公使視之有焉遂逐合比於是華亥欲代右師乃與桞比從爲之徴曰聞之久矣公使代之魯旱大雩徐儀楚聘於楚楚王執之逃歸懼其叛也使防泄伐徐吳人救之令尹防罷帥師伐吳師於豫章吳人敗其師於房鐘獲宮廏尹罷歸罪於泄而殺之魯叔弓聘於楚齊侯如晉請伐北燕納北燕伯款晉侯許之晏嬰曰燕有君矣民不貳吾君賄左右諂諛作大事不以信未嘗可也鄭鑄刑書叔向詒子產書曰昔夏有亂政而作禹刑商有亂政而作湯刑周有亂政而作九刑今吾子相鄭不能臨之以敬誨之以忠閒之以義行之以禮而制參辟鑄刑書民將棄禮而徴於書錐刀之末將盡爭之亂獄滋丰賄賂並行終子之世鄭其敗乎肹聞之國將亡必多制其此之謂乎子產報曰僑不才不能及子孫吾以救世也旣不承命敢忘大惠楚公子棄疾如晉過鄭伯如見王禁芻牧不樵樹不采蓺鄭人皆知其將爲王也初楚人弗逆韓起晉侯將如之叔向曰楚辟我衷從我而已焉用效人之辟無寧以善爲則而則人之辟乎晉侯從之經曰六年春正月杞伯益姑卒秦景公夏季孫宿如晉塟杞文公宋華合比出奔衞【宋公寵信閹寺殺世適瘞而父子之恩絕逐華合比而君臣之義暌刑人之能敗國亡家亦可畏矣猶有任趙髙以亡秦信防顯十常侍以亡漢寵王守澄田令孜以亡唐而不知鑑覆車之轍者不亦悲夫凡此類直書而義自見矣】秋九月大雩楚防罷帥師伐吳冬叔弓如楚齊侯伐北燕

十年齊侯將伐北燕求成於魯魯侯許之齊侯伐北燕次於虢燕人行成曰敝邑知罪敢不聽命先君之敝器請以謝罪齊侯許之盟於濡上取燕姬瑤甕玉櫝斚耳而還楚王爲章華之宮納亡人以實之芋尹無宇之閽入焉無宇執之有司執無宇謁諸王王將飲酒無宇辭曰天子經略諸侯正封天有十日人有十等下所以事上上所以共神也周文王之法曰有亡荒閱所以得天下也吾先君文王作僕區之法曰盜所隱器與盜同罪所以封汝也逃而舎之是無陪臺也王事無乃闕乎王赦之曰取而臣以往章華臺成王與伍舉升焉曰臺美夫對曰先君莊王爲匏居之臺髙不過望國氛大不過容宴豆先君以是除亂克敵而無惡於諸侯今此臺也民罷而財盡未知其爲美也楚王願與諸侯落之使防啟疆召魯侯曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷嬰齊受命於蜀奉承以來弗敢失殞而嘉惠未至今君若步玉趾辱見寡君寵靈楚國以信蜀之役致君之嘉惠是寡君旣受貺矣何蜀之敢望魯侯遂如楚夏六月甲辰朔日有食之晉侯問於伯瑕曰誰當之對曰去衞地如魯地二國惡之公曰詩云彼日而食於何不臧者何也對曰國無政不用善則自取謫於日月之災故政不可不愼也務三而已一曰擇人二曰因民三曰從時衞侯薨夫人姜氏無子嬖人婤姶生孟縶及元孟縶之足不良弱行孔烝鉏奉元爲嗣晉大夫言於範鞅曰衞事晉爲睦晉庇其賊人而取其地故諸侯貳今又不禮於其孤衛必叛我是絕諸侯也鞅說如衛弔反戚田焉魯季孫宿卒是爲武子孫意如代爲政晉侯謂伯瑕曰信矣可常乎對曰不可六物不同民心不一胡可常也公曰何謂六物對曰歳時日月星辰也公曰何謂辰對曰日月之防是謂辰故以配日經曰七年春王正月曁齊平【我所欲曰及不得已日曁當時昭公結昏彊吳外附荊楚其與齊平無汲汲之意乃齊求於魯而許之平也故曰曁至定公八年魯再侵齊結大國之怨見復必矣其與齊平非不得已乃魯求於齊而欲其平也故曰及平者聖人之所貴然或以賄賂而結平或以臣下而擅平或以附夷狄而得平或以侵犯大國而急於平則皆罪也攷其事而輕重見矣】三月公如楚叔孫舎如齊涖盟夏四月甲辰朔日有食之秋八月戊辰衛侯惡卒九月公至自楚冬十有一月癸未季孫宿卒十有二月癸亥衛襄公十一年冬陳侯元妃鄭姬生悼世子偃師二妃生畱下妃生勝二妃嬖畱有寵公屬諸弟司徒招與公子過公有廢疾招殺偃師而立畱春二月陳侯縊晉築虒祁之宮民力雕盡怨讟並作魯叔弓如晉鄭伯如晉賀宮成也史趙曰甚哉其相防也可弔也而又賀之陳人使幹徴師赴於楚且告有立君公子勝愬之楚人殺幹徴師畱奔鄭魯大搜於紅自根牟至於商衛革車千乘陳公子招歸罪於過而殺之魯大雩楚公子棄疾帥師奉偃師之子吳圍陳曰將定而國陳人聽命遂縣陳使楚穿封戍爲公放招於越殺孔奐魯孔丘字仲尼爲兒時𨿽嬉戲必陳俎豆設禮容及長愽學洽聞彊記無所不通仲孫貜見之曰孔丘正考父之後也臧孫紇有言曰聖人有明徳者若不當世其後必有達人今其將在孔丘乎乃屬其二子說與何忌使學禮焉自是名聞日昭學者推尊焉是年娶於宋丌官氏明年生子魯君適賜之鯉因以爲名居處窮約嘗爲委吏曰防計當而已矣爲乘田曰牛羊茁壯長而已矣經曰八年春陳侯之弟招殺陳世子偃師【此公子招特以弟稱者著招馮寵稔惡而陳侯失親親之道也招以公子爲師徒乃貴戚之卿親則介弟尊則叔父號令廢立自己而出莫敢幹之者也不能援立嫡冢安靜國家而逢君之惡戕殺偃師以致大冦宗社覆沒罪固大矣陳侯信愛其弟何以爲失親親乎尊賢者親親之本不能擇親之賢者厚加尊寵以表儀公族而徇其私愛施於不令之人以至亡國敗家豈不失親親之道乎其曰陳侯之弟招殺陳世子偃師交貶之也】夏四月辛丑陳侯溺卒叔弓如晉楚人執陳行人幹徴師殺之陳公子畱出奔鄭秋搜於紅【搜春事也秋興之則違天時有常所矣其於紅則易地利三家專行公不與焉而兵權在臣下則悖人理此亦直書其事不待貶絕而自見者也凡亂臣欲竊國命必先爲非禮以動民而後上及於君父昭公至是民食於它不卹其所昧於履霜之戒甚矣】陳人殺其大夫公子過大雩冬十一月壬午楚師滅陳執陳公子招放之於越殺陳孔奐陳哀公

十二年甲申宋華亥魯叔弓鄭遊吉衛趙黶防楚王於陳楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許周甘人與晉閻嘉爭閻田晉梁丙張趯以陰戎伐潁王使詹桓伯辭於晉曰先王建母弟以藩屏周亦其廢墜是爲豈如弁髦而因以敝之伯父惠公誘允姓之姦自瓜州入我郊甸后稷封殖天下今戎有中國誰之咎也我在伯父猶衣服之有冠冕木水之有本原也伯父若裂冠毀冕防本塞原𨿽戎狄其何有予一人晉人遂致閻田而反潁俘晉荀盈卒未晉侯飲酒師曠李調侍鼓鐘杜蒯自外來聞聲曰安在曰在寢杜蒯入寢歷階而升酌曰曠飲斯又酌曰調飲斯又酌堂上北面坐飲之降趨而出晉侯呼而問之曰蒯曩者爾心或開予是以不與爾言爾飲曠何也曰子夘疾日君徹宴樂學人捨業知悼子在堂斯其爲子夘也大矣曠也太師也不以詔是以飲之也爾飲調何也曰調也君之防臣也爲一飲一食而忘君之疾是以飲之也爾飲何也曰蒯也宰夫也惟刀匕是共又敢與知防是以飲之也晉侯曰寡人亦有過焉酌而飲寡人杜蒯洗而揚觶遂命徹酒魯仲孫貜如齊魯築郎囿季孫意如欲速成叔孫婼曰經始勿亟庶民子來焉用速成其以勦民也無囿猶可無民其可乎經曰九年春叔弓會楚子於陳許遷於夷夏四月陳災【凡外災告則書今楚以威陳夷於屬縣使穿封戍爲公矣必不遣使告於諸侯言亡國之有天災也何以書於魯國之防乎當是時叔弓與楚子防於陳則目擊其事魯史遂書之爾或曰國史所書必承赴告豈有馮使人之言而載之於史者曰周景王崩有尹單猛朝之變國無赴告矣叔鞅至自京師言王室之亂也春秋承其言遂書於策亦此類爾仲尼作經存而弗革者蓋興滅國繼絕世以堯舜三代公天下之心爲心異於孤秦罷侯置守欲私一人以自奉者所以歸民心合天徳也谷梁以爲存陳得其防矣】秋仲孫貜如齊冬築郎囿

皇王大紀卷五十六

欽定四庫全書

皇王大紀卷五十七

宋胡宏撰三王紀

景王

十三年冬十一月有星出於女鄭禆竈曰晉君將死矣齊欒髙氏皆嗜酒信內多怨彊於陳鮑氏而惡之或告陳無宇曰欒施髙彊將攻陳鮑無宇授甲見鮑國使視二子則皆將飲酒無宇曰彼𨿽不信聞我授甲則必逐我及其飲酒也伐諸遂伐欒髙欒髙謀曰先得公陳鮑焉往遂伐虎門晏嬰端委立於虎門之外四族召之無所往公召之而後入四族戰於稷欒髙敗國人追之又敗諸鹿門施彊奔魯陳鮑分其室晏嬰曰必致諸公無宇從之因請老於莒凡公子公孫之無祿者私分之邑國之貧約孤寡者私與之粟陳氏益大九月魯季孫意如伐莒取郠獻俘始用人於亳社晉侯薨諡曰平公子夷嗣晉其君齊國弱宋華定魯叔孫婼衛北宮喜鄭罕虎許人曹人莒人邾人滕人薛人杞人小邾人會事畢欲見新君叔向辭曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見初罕虎將以幣行子產曰喪焉用幣幣必百兩百兩必千人千人至將不行必盡用之幾千人而國不亡不從旣盡用其幣悔之曰書云欲敗度縱敗禮我之謂矣宋公薨子佐嗣初佐惡寺人栁欲殺之及喪栁熾炭於位將至而去之比又有寵經曰十年春王正月齊欒施來奔秋七月季孫意如叔弓仲孫貜帥師伐莒【前已捨中軍矣曷爲猶以三卿並將乎季氏毀中軍四分公室擇其二二家各有其一至是季孫身爲主將二子各率一軍爲之副則三軍固在其曰捨之者特欲中分魯國之眾爲己私爾以爲復古則誤矣】戊子晉侯彪卒九月叔孫婼如晉晉平公十有二月甲子宋公成卒

十四年春二月楚王在申召蔡侯將往大夫曰王貪而無信幣重而言甘誘我也蔡侯不可楚王伏甲享之醉而執之明日殺之刑其士七十人公子棄疾帥師圍蔡韓起問於叔向曰楚其克乎對曰蔡侯獲罪於其君天將假手以斃之何故不克然肹聞之不信以幸不可再也昔年誑陳今又誘蔡𨿽幸而克必受其咎弗能久矣桀克緍以喪其國紂克東夷而隕其身天之假助不善非祚之也厚其防惡以降之罰也魯夫人薨魯大搜魯仲孫會邾子盟於祲祥晉荀吳謂韓起曰不能救陳又不能救蔡物以無親晉之不能亦可知也已爲盟主而不防亡國將焉用之於是韓起會諸侯之大夫謀救蔡子產曰蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣美惡周必復王惡周矣晉人使狐父請蔡於楚弗許遂還魯葬齊歸公不慼叔向曰魯公室其卑乎君有大喪國不廢搜有三年之喪而無一日之慼國不防喪不忌君也君無慼容不顧親也國不忌君君不顧親能無卑乎殆其失國楚王滅蔡執世子有用之於岡山申無宇曰不祥五牲不相爲用況用諸侯乎王城陳蔡不羮賦皆千乘使棄疾爲蔡公問無宇曰如何對曰擇子莫若父擇臣莫若君鄭莊公城櫟而寘子元焉使昭公不立齊桓公城谷而寘管仲焉至於今賴之臣聞五大不在邊五細不在庭親不在外羈不在內今棄疾在外鄭丹在內君其少戒王曰國有大城何如對曰鄭京櫟實殺曼伯宋蕭亳實殺子遊齊渠丘實殺無知衛蒲戚實出獻公末大必折尾大不掉君所知也王又遷胡沈道房申於荊焉經曰十有一年春王二月叔弓如宋葬宋平公夏四月丁巳楚子防誘蔡侯般殺之於申楚公子棄疾帥師圍蔡【此討賊也𨿽殺之若無罪春秋深惡楚子貶而稱名何也世子般殺其君諸侯與通防盟十有三年矣是中國變爲夷狄而莫之覺也楚子若以大義倡天下奉詞致討討其弒父之罪而在宮者無赦焉討其弒君之罪而在官者無赦焉殘其身瀦其宮室謀於蔡眾置君而去𨿽古之徵暴亂者不越此矣又何惡乎今防本心欲圖其國不爲討賊舉也而又挾欺毀信重幣甘言詐誘其君執而殺之肆行無道貪得一時流毒於後傾危成俗天下大亂劉項之際死者十九聖人深惡楚防而名之也其慮達矣】五月甲申夫人歸氏薨大搜於比蒲【其曰大搜越禮也君有重喪國不廢搜不忌君也三綱軍政之本君執此以禦其下臣執此以事其上政之大本於是乎在君有三年之戚而國不廢一日之搜則無本矣有門庭之冦而宗廟社稷之存亡系焉必從權制而無避矣伯禽喪服徐夷並興至於東郊出戰之師與築城之役同日並舉度緩急輕重蓋有不得已焉者矣晉王克用薨梁兵壓境而荘宗決勝於夾寨周太祖殂契丹入冦而世宗接戰於髙平若此類者君行爲顯親非不顧也臣行爲愛君非不忌也惟審於緩急輕重之宜斯可矣】仲孫貜防邾子盟於祲祥秋季孫意如防晉韓起齊國弱宋華亥衛北宮佗鄭罕虎曹人杞人於厥憗【楚將滅蔡請於楚而弗許晉之不能亦可知矣曷爲諸國猶序而大夫無貶乎扈之盟晉侯受賂弗克而還諸侯略而不序亡義利之分也澶淵之防謀救宋災而不討蔡罪大夫貶而稱人魯卿諱而不書失重輕之別也亡義利之分爲不仁失輕重之別爲不智今晉輿諸侯心欲救蔡而力弗加焉則無惡也凡此見春秋明義利審重輕以恕待人而不求其備矣】九月乙亥我小君齊歸冬十有一月丁酉楚師滅蔡執蔡世子有以歸用之【內入國而以其君來外滅國而以其君歸皆服而以之易詞也旣書滅蔡矣又書執蔡世子有者世子無降服之狀彊以歸而虐用之也父母之仇不與共天下與民守國效死不降至於力屈就擒虐用其身而不顧也則有之爲世子之道得矣】

十五年齊師納北燕伯款於陽因其眾也鄭伯薨子寧嗣宋華定聘於魯取郠之役莒人愬魯於晉晉有平公之喪未之治也魯侯如晉晉人辭之至河而歸公子慭如晉齊侯衛侯鄭伯朝於晉晉侯享諸侯子產相鄭伯辭於享請免喪而後聽命晉人許之晉侯以齊侯宴荀吳相投壺晉侯先吳曰有酒如淮有肉如坻寡君中此爲諸侯師中之齊侯曰有酒如澠有肉如陵寡人中此與君代興亦中之伯瑕謂吳曰子失辭吾固師諸侯矣壼何爲焉其以中雋也齊侯弱吾君歸弗來矣公孫傁趨進曰日旰君勤可以出矣以齊侯出或譛成熊於楚王熊知之而不能行王謂熊若敖氏之餘也遂殺之晉荀吳僞會齊師者假道於鮮虞遂入昔陽滅肥以肥子綿臯歸魯季孫意如不禮於南蒯蒯謂公子慭吾出季氏而歸其室於公子更其位我以費爲公臣慭許之以告公而遂從公如晉蒯不克以費叛如齊慭自晉還及衛聞亂逃介而先及郊聞費叛遂奔齊楚王狩於州來使五大夫帥師圍徐以懼吳次於幹谿以爲之援經曰十有二年春齊髙偃帥師納北燕伯於陽三月壬申鄭伯嘉卒夏宋公使華定來聘公如晉至河乃復五月鄭簡公楚殺其大夫成熊秋七月冬十月公子慭出奔齊楚子伐徐晉伐鮮虞【獻公假道於虞以滅虢因執虞公則以師與人稱之今晉𨿽爲諼固可罪也而狄之不亦過乎楚奉孫吳討陳因以滅陳誘蔡般殺之因以滅蔡晉人視其殘虐莫能救則亦已矣而效其所爲以伐人國是中國居而夷狄行也人之所以爲人中國之所以爲中國信義而已矣一失則爲夷狄再失則爲禽獸禽獸逼人人將相食自春秋末世至於六國亡秦變詐並興傾危成俗河決魚爛不可壅而之皆失信棄義之明驗也春秋謹嚴於此制治未亂拔本塞源之意豈曰過乎】

十六年魯叔弓圍費弗克敗焉意如怒令見費人執之以爲囚俘冶區夫曰非也若見費人寒者衣之饑者食之爲之令主而共其乏困費來如歸南氏亡矣民將叛之誰與居邑若憚之以威懼之以怒民疾而叛爲之聚也意如從之費人叛南氏楚王虐旣殺防掩又奪防居田而不禮許圍蔡洧蔓成然白公子張驟諫王曰不谷𨿽不能用慭寘之於耳子復語對曰賴君用之也故言不然巴浦之犀犛兕象其可盡乎其又以規爲瑱也遂趨而退於是防氏許氏蔡氏鬭氏因羣喪職之族作亂觀從聞之謂朝吳曰今不封蔡蔡不封矣我請試之以棄疾命召公子比公子黒肱於晉及郊而告之情彊與之盟入襲蔡棄疾將食見之而逃觀從使比食坎用牲加書而速行已徇於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟帥陳蔡不羮許葉之師因四族之徒以入楚殺太子祿及公子罷敵比爲王黒肱爲令尹次於魚陂棄疾爲司馬先除王宮使觀從師於幹豁而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎余殺人子多矣能無及此乎右尹鄭丹曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再只取辱焉防夏將入鄢縊於芋尹申亥氏觀從謂比曰不殺棄疾𨿽得國猶受禍也曰余不忍也曰人將忍子吾不忍俟也乃行國每夜駭曰王入矣棄疾使周走而呼曰王至矣告比及黒肱曰君若早自圖也可以無辱眾怒如水火焉不可爲謀二子自殺棄疾爲王更名熊居比於訾殺囚衣之王服而流諸漢取而塟之以靖國人他年申亥以防柩告乃攺之諡曰靈王比之歸也晉韓起問叔向曰濟乎對曰難起曰同惡相求如市賈焉何難對曰無與同好誰與同惡取國有五難有寵而無人一也有人而無主二也有主而無謀三也有謀而無民四也有民而無徳五也比在晉十三年矣晉楚之從不聞達者族盡親叛無釁而動爲羇終世亡無愛徴涉五難以弒舊君誰能濟之有楚國者棄疾乎君陳蔡苛慝不作盜賊隱伏私欲不違民無怨心羋姓有亂必季實立楚之常也誰能害之起曰齊桓晉文不亦是乎對曰齊桓衛姬之子有寵於僖從善如流下善齊肅不藏賄不從欲求善不厭有三士以爲輔佐外主莒衛內主國髙有國不亦宜乎文公狐季姬之子有寵於獻好學不貳生十七年有士五人以爲腹心股肱亡十九年守志彌篤外主齊宋秦楚內主欒郤狐先天方相晉何以代文晉叔向言於諸大夫曰諸侯貳矣不可以不示威乃並徴會治兵於邾南甲車四千乘夏劉子及諸侯防晉侯於平丘將尋盟齊人曰諸侯討貳則有尋盟若皆用命何盟之尋叔向曰明王之制使諸侯歲聘以志業間朝以講禮再朝而防以示威再會而盟以顯昭明奉承齊犠求終事也君曰余必廢之何齊之有惟君圖之寡君聞命矣齊人聽命叔向曰諸侯有間矣不可以不示眾六月辛未治兵建而不斾壬申復斾之諸侯畏之邾人莒人愬於晉曰魯朝夕伐我幾亡矣我之不共魯故之以晉侯不見魯侯使叔向辭之曰諸侯將盟寡君知不得事君矣請君無勤孟椒對曰君信蠻夷之愬以絕兄弟之國棄周公之後亦惟君叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯公子憖之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人聽命甲戌同盟於平丘鄭子產爭承曰昔天子班貢輕重以列列尊貢重周制也卑而貢重者甸服也鄭伯男也而使從諸侯之貢懼弗給也敢以爲請自日中以爭至於昏晉人許之旣盟罕虎咎之曰諸侯若討其可瀆乎對曰晉政多門貳偸之不暇何暇討國不競亦陵何國之爲晉人執季孫意如以幕防之使狄人守之以歸孟椒從楚王歸蔡世子有之子廬於蔡陳悼世子偃師之子吳於陳盡復遷邑致羣賂魯侯如晉荀吳謂韓起曰諸侯相朝講舊好也執其卿而朝其君有不好焉不如辭之使士彌牟辭公於河吳滅州來令尹鬭成然請伐吳王曰吾未撫民人未事神未修守備未定國家而用民力敗不可悔州來在吳猶在楚也子姑待之魯孔丘之母顏氏卒孔子少孤不知叔梁紇之墓乃殯其母於五父之衢人之見之者皆以爲也其愼也蓋殯也問於鄹曼父之母然後得合於防曰吾聞之古也墓而不墳今丘也東西南北之人也不可以弗識也於是封之崇四尺孔子先反門人後雨甚至孔子問焉曰爾來何遲也曰防墓崩孔子不應三孔子然流涕曰吾聞之古不修墓經曰十有三年春叔弓帥師圍費【費內邑也命正卿爲主將舉大眾圍其城若敵國然者家臣彊大夫弱也季孫意如所以惡於下者事其上而不忠於其君以所惡於上者使其下而不禮於其臣出乎爾者反乎爾宜南蒯之及此也春秋之法不書內叛反求諸己而已矣其書圍實欲著其實不沒之也】夏四月楚公子比自晉歸於楚弒其君防於幹谿【或曰昭元年楚防弒立比出奔晉十三年比歸而防縊於棘圍則比未甞一日北靣事防爲之臣防又弒立固非比之君也而書曰比弒其君防何也曰去國𨿽久而爵祿有列於朝出入有詔於國不掃其墳墓不收其田裏不系累其宗族卽君臣之分猶在也比𨿽奔晉而晉人以羇待比以國底祿固楚之亡公子也楚又未甞錮之如晉之於欒盈比又未甞不向楚而坐如子鮮之於衛安得以爲比非楚臣而防非比之君乎春秋書比弒其君防明於君臣之義也或曰防弒郟敖以立比之獲罪豈其無討賊之心而徒貪夫位與曰春秋罪比不明乎君臣之義不責其無討賊之心夫比𨿽當次及之序而棄疾亦居楚國之常以取國言之比具五難而棄疾有五利此事之變也爲比者宜乎效死不立若國有歸爲曹子臧魯叔肹不亦善乎不然身居令尹貴戚之卿爲社稷鎭亂不自己亦可也今乃脇於勢而忘其守怵其利而忘其義被之大惡欲辭而不可得矣爲人臣而不知春秋守經事而不知其宜遭變事而不知其權者若此類是也悲夫聖人垂戒之意明矣】楚公子棄疾殺公子比【宜書曰棄疾弒其君比而曰殺公子比何也初子幹歸自晉觀從假棄疾之命而召之來則來坎牲加書而彊之盟則盟帥四族眾而使之入楚則入殺太子祿而立之爲王則王周走而使於國中謂眾怒如水火而逼之自殺則自殺其行止遲速去就死生皆觀從與國人所爲而比未甞可否之也則宜書曰楚人殺比而春秋變文歸獄棄疾者誅其本意在於代比而非討之也所謂輕重之權衡曲直之繩墨而懷惡者亦無所隱其情矣】秋公會劉子晉侯齊侯宋公衛侯鄭伯曹伯莒子邾子滕子薛伯伯小邾子於平丘【按左氏晉成虒祁諸侯朝而歸者皆有貳心方是時楚人暴橫陵蔑中華在宋之盟爭晉先防及虢之防仍讀舊書遂召諸侯爲申之防遷賴於鄢縣陳滅蔡此乃敵國外患臨深履薄恐懼省戒之時其君當倚於法家弼士以徳修國政其臣當急於責難陳善以禮格君心內結夏盟外攘夷狄復悼公之業若弗暇也今乃施施然安於不競無憤恥自彊之志惟宮室臺榭是崇是飾及諸侯皆貳顧欲示威徵防而以兵甲防之不亦末乎春秋之法制治於未亂保安於未危貴事之預恥以茍成而不要諸道者也是以深惡此防如下文所貶云明其義者然後知仲尼作經於一臺囿之築一宮室門觀之作必謹而書以重民力其弭亂持危固結人心之慮逺矣】八月甲戌同盟於平丘【其書同盟者劉子與盟同懼楚也防與盟同地再書平丘者書之重詞之復其中必有美惡者見行事之深切著明故詞繁而不殺也是盟蓋或善之而以爲惡何哉盟𨿽衰世之事然有定人道之大倫者矣有備天子之明禁者矣有束牲不防相命而信自諭者矣有納斥侯禁侵掠誠格而不復叛者矣其次猶以載書詞命相爭約於大神而不敢越者則未聞主盟中國奉承齊犧而矜其威力恐迫諸侯又信蠻夷之訴絕兄弟之歡求逞私憤問其憂疑如此盟者流及戰國彊眾相誇恫疑恐喝恣行而陵暴死者十九積習所致有自來矣春秋禮義之大宗也曽是以爲善乎詞繁而不殺則惡其競力不道爲後世鑑矣】公不與盟【晉主此盟徳則不競而矜兵甲之威肆脇持之術以諸侯上要天子之老而防血以中國惴惴夷狄簒逆之主而結盟無禮義忠信誠慤之心而以威詐涖之備此五不韙者得不與焉幸也聖人筆削春秋凡魯君可恥者必爲之隱諱至防於沙隨而公不得見盟於平丘而公不得與自眾人常情必深沮喪以爲辱矣仲尼推明其故自反而縮𨿽晉國之嚴不可及也彼以其威我以其理彼以其勢我以其義夫何慊乎哉直書其事示後世立身行己之道也其垂訓之用大矣】晉人執季孫意如以歸【稱人以執非伯討也晉人若按邾莒所討有無之狀究南蒯子仲奔叛之因告於諸侯以其罪執之請於天子以大義廢之選於魯卿更意如之位收斂私邑爲公室之民使政令在君三家臣順則方伯之職矣今魯興邾通好亦不朝夕伐莒而鄆郠之故又非昭公之意也徒以邾莒之言曰我之不共魯故之以遂辭魯君而執意如則是意在貨物而不責其無君臣之義也何得爲伯討乎稱人以執罪晉之偸也】公至自防蔡侯廬歸於蔡陳侯吳歸於陳【曰歸者順詞也陳蔡昔皆滅矣不稱復歸者不與楚防之得滅也其稱歸於者國其所宜歸也廬與吳皆亡世子之子也而棄疾封之可謂有奉矣不言自楚者不與楚子之得封也其稱侯者位其所固有也陳列聖之後蔡王室之親見滅於楚防而諸侯不能救復封於棄疾而諸侯不能與是以夷狄制諸夏也聖人至是懼之甚蓋有不得已焉制春秋爲後法大要皆天子之事也其義則以公天下爲心興滅國繼絕世異於自私其身欲擅而有之者也故書法如此爲天下國家而不封建欲望先王之冶難矣】冬十月蔡靈公公如晉至河乃復吳滅州來

十七年魯孟椒私於荀吳曰魯事晉何以不如夷之小國且兄弟也土地猶大所命能具若爲夷棄之使事齊楚其何瘳於防親親與大賞共罰否所以爲盟主也諺曰臣一主二吾豈無大國吳以告韓起乃歸季孫椒曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠於會起患之以語叔向對曰鮒也能歸之鮒見季孫曰昔鮒得罪於晉君自歸於魯君防武子之賜不至於今敢不盡情歸子而不歸鮒也聞諸吏將爲子除館於西河其若之何且泣意如懼先歸孟椒待禮曹伯薨子須嗣費人司徒老祁慮癸因民之欲叛遂刼南蒯曰羣臣不忘其君子若弗圖費人不忍其君將不能畏子矣何所不逞欲請送子蒯遂奔齊莒子薨諡曰著丘公子狂不慼國人弗順欲立弟庚輿蒲余侯惡公子意恢而善於庚輿狂惡羣公子鐸而善意恢鐸因與蒲余侯殺意恢出狂於齊而納庚輿楚鬭成然有徳於王而不知度與養氏比而求無厭殺成然滅養氏使鬭申居鄖以無忘舊勲晉邢侯與雍子爭鄐田樂王鮒攝理罪在雍子雍子納女於鮒鮒蔽罪邢侯邢侯怒殺二子於朝韓起問於叔向叔向曰買直鬻獄專殺其罪一也已惡而掠美爲昏貪以敗官爲墨殺人不忌爲賊夏書曰昏墨賊殺臯陶之刑也乃施邢侯而屍二子於市仲尼曰叔向古之遺直也經曰十有四年春意如至自晉【其始執之爲乏邾莒之供而非有扶弱擊彊之義也其終歸之爲土地猶大所命能其而非有不能救蔡爲夷執親之悔也然則晉人喜怒皆以利發其勸沮皆以利行違遒甚矣故平丘之防深加貶斥自是而後諸侯不合二十餘年至於召陵又以賄敗十有八國之諸侯而書侵楚以譏之於是晉日益衰外攜內叛不復振矣利之能敗人國家乃如此春秋之深戒也】三月曹伯榺卒夏四月秋曹武公八月莒子去疾卒【卒自外錄者也莒人來赴故魯史書其卒自內錄者也魯人不往是以闕其自昭公以來𨿽薛紀防國無不防其者何獨於莒則不往乎方是時意如専政莒甞訴其疆鄆取鄄之罪於方伯而見執矣爲是怒莒故獨不防其塟也若意如者其傲狠修怨敢施於昭公與莒子及其在晉聞除館西河則恐懼逃歸如一匹夫何也小人無禮喜怒勇怯不中節皆若是爾茍不逺之其能國乎】冬莒殺其公子意恢

十八年吳王夷末薨授國於季札札逃去吳人立夷末之子僚魯禘於武宮叔弓涖事籥入而卒去樂卒事楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱也必求之吾助子請又謂其上之人曰王惟信吳故處諸蔡二三子在其上不亦難乎弗圖必及於難蔡人逐朝吳出奔鄭王怒曰余惟信吳故置諸蔡且防吳不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以剪其翼也四月乙丑太子壽卒六月戊寅王后崩晉荀吳伐鮮虞圍鼓鼓人或請以城叛吳弗許左右曰何故曰吾聞諸叔向曰好惡不愆民知所適事無不濟或以吾城叛吾所甚惡也賞所甚惡若所好何若其弗賞是失信也何以庇民使民知義有死命而無二心不亦可乎鼓人告食竭力盡而後取之不戮一人以鼔子鳶鞮歸魯侯如晉平丘之防故也晉人止之王后諡曰穆晉荀躒會籍談爲介旣除喪以躒宴尊以魯壺王曰伯氏諸侯皆有以鎭撫王室晉獨無有何也躒揖談對曰晉居深山王靈不及拜戎不暇其何以獻器王曰密須之鼓闕鞏之甲襄之二路鏚鉞秬鬯彤弓虎賁非分而何昔而髙祖孫伯黶司晉之典籍故曰籍氏何故忘之談不能對歸以語叔向叔向曰王其不終乎吾聞所樂必卒焉今王樂憂若卒以憂不可謂終王一歳而有三年之喪二焉於是乎以喪賔晏又求彞器樂憂甚矣且非禮也彞器之來嘉功之由非由喪也三年之喪𨿽貴遂服禮也王𨿽弗遂宴樂以早亦非禮也一動而失二禮無大經矣魯孔丘旣除喪五日彈琴而不成聲十日而成笙歌言在不稱徴言徴不稱在經曰十有五年春王正月吳子夷末卒二月癸酉有事於武宮籥入叔弓卒去樂卒事【按曾子問君在祭不得成禮者夫子語之詳矣而無有及大臣者是知去樂不可也有事於宗廟遭大夫之變則以聞可乎按禮衛有太史柳莊寢疾君曰若疾革𨿽當祭必告是知祭而以聞不可也禮莫重於當祭大夫有變而不以聞則內得盡其誠敬之心於宗廟外全隱卹之意於大臣是兩得之也然則有事於宗廟大臣涖事籥入而卒於其所則如之何禮𨿽未之有可以義起也有事於宗廟大臣蒞事籥入而卒於其所去樂卒事其可也緣先祖之心見大臣之卒必聞樂不樂緣孝子之心視已設之饌必不忍輕徹故去樂卒事其可也宗廟合禮者常事不書茍以爲可則春秋何書乎此記禮之變而書之者也】夏蔡朝吳出奔鄭【朝吳蔡之忠臣𨿽不能存蔡而能復蔡其從於棄疾者謂蔡滅而棄疾必能封之也棄疾以其忠於舊君而信之使居舊國可謂知所信矣則曷出奔費無極害其寵也無極楚之讒人去朝吳出蔡侯朱喪太子建殺連尹奢屏王耳目使不聰明卒使吳師入郢辱及宗廟讒人爲亂可不畏乎爲國有九經而尊賢爲上勸賢有四事而去讒爲首志朝吳出奔而入郢之師兆矣然朝吳身居舊國處危疑之地荀有譛之者則王不能無動也能以忠信自任而杜讒諂之謀則善矣而費無極乃語之曰子亦長矣而在下位辱也欲爲之請以名利累其心而莫之覺不智亦甚矣故特書其出奔以罪吳爲後戒也】六月丁巳朔日有食之秋晉荀吳帥師伐鮮虞【滅潞氏甲氏乃再伐鮮虞皆用大夫爲主將而或稱人或稱國或稱其名氏何也以殄滅爲期而無矜惻之意則稱人見利忘義而以狄道欺詐行之則稱國以正兵加敵而不納其叛臣則稱名氏夫稱其名氏非褒之也才免於貶爾而春秋用兵禦敵之略咸見矣】冬公如晉

皇王大紀卷五十七

欽定四庫全書

皇王大紀卷五十八

宋胡宏撰三王紀

景王

十九年齊侯伐徐師於蒲隧徐子及郯人莒人防齊侯盟賂以甲父之鼎魯叔孫婼曰諸侯無害哉齊君之無道也興師而伐逺方會之有成而還莫之亢也晉韓起聘於鄭鄭伯享之孔張后至失位客笑之富子諌子產曰非子之恥乎子產曰發命之不出令之不信刑之頗類獄之放紛會朝之不敬使命之不聽取陵於大國罷民而無功罪及而弗知僑之恥也孔張執政之嗣世守其業而忘其所僑焉得恥之韓起有環其一在鄭商起謁諸鄭伯子產曰非官府之守器也寡君不知公孫揮謂子產曰晉國韓子未可偸也若屬有讒人交鬭其間神而助之以興其防怒悔之何及吾子何愛於一環子產曰吾非偸晉而有二心將終事之是以弗與大國之人皆獲其求將何以給之一共一否爲罪滋大無禮以斥之何厭之有吾且爲鄙邑出一玉而失吾位韓子成貪將焉用之起私覲於子產以玉與馬曰子命起捨夫玉是賜我玉而免吾死也敢不借手以拜楚王聞蠻氏之亂也與蠻子之無質也使鄭丹誘戎蠻子嘉殺之遂取蠻氏旣而復立其子焉晉歸魯侯子服回語季孫曰晉公室將遂卑矣君幼弱六卿彊而奢傲將因是以習習實爲常能無卑乎晉侯薨子去疾嗣魯大雩鄭大旱晉其君魯季孫意如如晉防歸語人曰子服回之言猶信子服氏有子哉經曰十有六年春齊侯伐徐楚子誘戎蠻子殺之【楚子之誘一也或名或不名者防欲滅中國而棄疾討蠻氏謹夷華之辧也蔡侯與蠻子之見殺一也或名或不名者蔡般弒父與君蠻氏亂而無質其罪之輕重差矣】夏公至自晉【左氏曰公如晉平丘之防故也至是始歸者晉人止公其不書諱之也昭公數朝於晉三至於河而不得入兩得見晉侯又欲討其罪而止旃其困辱大甚矣在易之困曰困亨者因困窮而至亨也夫困於心衡於慮而後作徵於色發於聲而後諭此正憤悱自彊之時而夏少康衛文公越勾踐燕昭王四君子者由此其選也今昭公安於危辱無激昻勉勵之志所謂自暴自棄不可與有爲而人亦莫之告矣不亦悲乎諱而不書深貶之也】秋八月己亥晉侯夷卒九月大雩季孫意如如晉冬十月晉昭公

二十年小邾子朝於魯四月甲戍朔日有食之魯祝史請所用幣叔孫婼曰日食天子不舉伐鼓於社諸侯用幣於社伐鼓於朝季孫意如曰惟正月朔慝未作日有食之於是乎有伐鼓用幣其餘則否太史曰在此月也日過分而未至三辰有災於是乎百官降物君不舉辟移時樂奏鼓祝用幣史用辭故夏書曰辰弗集於房瞽奏鼓嗇夫馳庶人走此月朔之謂也當夏四月是謂孟夏意如弗從婼退曰夫子將有異志不君君矣郯子朝於魯魯侯與之宴叔孫婼問焉曰少皥氏鳥名官何故郯子曰我髙祖少皥摯之立也鳳鳥適至故紀於鳥爲鳥師而鳥名孔丘聞之見郯子而學焉旣而告人曰吾聞之天子失官學在四夷猶信諸戎自轘轅之東在河南山北者其種滋廣甚睦於楚晉侯使屠蒯來聘請有事於洛與三塗萇曰客容猛非祭也其伐戎乎荀吳帥師涉自棘津使祭史先用牲於洛潛師從之遂滅陸渾之戎數之以其貳於楚也陸渾子奔楚其眾奔甘鹿有星孛入於大辰西及漢魯申須曰彗所以除舊布新也天事恆象今除於火火出必布焉諸侯其有火災乎梓愼曰若火其宋衛陳鄭乎宋大辰之虛也陳太皥之虛也鄭祝融之虛也皆火房也星孛及漢漢水祥也衛顓頊之虛故爲帝丘其星爲大水水火之牡也鄭禆竈言於子產曰宋衛陳鄭將同日火若我用瓘斚玉瓉鄭必不火子產弗與吳伐楚陽匄爲令尹卜戰不吉司馬魴曰我得上流何故不吉戰於長岸魴先死楚師繼之大敗吳師獲其乘舟余皇吳公子光曰喪先王之乘舟豈惟光之罪眾亦有焉乃使長鬛者三人潛伏舟側曰我呼余皇則對師夜從之三呼皆疊對楚師亂吳人大敗之取余皇以歸經曰十有七年春小邾子來朝夏六月甲戌朔日有食之秋郯子來朝八月晉荀吳帥師滅陸渾之戎【林父之於潞氏士防之於甲氏荀吳之於陸渾戎皆滅之也林父士防稱人荀吳舉其名氏何哉夷不亂華陸渾之戎密邇王室而縱之雜處則非膺戎狄別內外之義也輿辟土服逺以圖彊霸則異矣然舉其名氏非褒詞也才得無貶耳則窮兵於逺虛內事外者可知矣】冬有星孛於大辰【大辰心也心爲明堂天子之象其前星太子後星庶子孛星加心象天子嫡庶將分爭也後五年景王崩王室亂劉子單子立王猛尹氏召伯立子朝歷數載而後定至哀十三年有星孛於東方不言宿名者不加宿也當是時吳人僣亂馮陵上國日敝於兵暴骨如莽其戾气所感固將壅吳而降之罰也故氛祲所指在於東方假手越人吳國遂滅天之示人顯矣史之有占明矣】楚人及吳戰於長岸【言戰不言敗勝負敵也楚地五千里帶甲數十萬戰勝諸侯威服天下本非吳敵也惟不能去讒賤貨使費無極以讒勝囊瓦以貨行而防士奇才爲敵國用故日以侵削至�父之師七國皆敗柏舉之戰國破君奔幾於亡滅吳日益彊而楚削矣是故爲國必以得賢爲本勸賢必以去讒賤貨爲先不然𨿽廣土眾民不足恃也攷其所書本末彊弱之由其爲後世戒明矣】

二十一年曹伯薨子午嗣三月壬午火始昏見戊寅風甚壬午火甚宋衛陳鄭火子產辭晉公子公孫於門外使司冦出新客禁舊客勿出於宮使子寛子上巡羣屏攝至於大宮使公孫登徙大使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司冦別居火道行火所焮城下之人伍列登城明日使野司冦各保其徴郊人助祝史除於國北禳火於回祿祈於四鄘書焚室而寛其徵與之材三日哭國不市使行人告於諸侯宋衛皆如是陳不救火許不弔災君子是以知陳許之先亡也禆竈曰不用吾言鄭又將火鄭人請用之子產不可遊吉曰寶以保民也若有火國幾亡可以救亡子何愛焉子產曰天道逺人道邇非所及也何以知之竈焉知天道是亦多言矣豈不或信遂不與亦不復火鄅人借稻邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾子反其夫人而舎其女曹其君魯人防之見周原伯魯焉與之語不說學閔子馬曰周其亂乎夫必多有是說而後及其大人大人患失而惑又曰可以無學則茍而可於是乎下陵上替能無亂乎夫學殖也不學將落原氏其亡乎楚左尹王子勝言於楚王曰許於鄭仇敵也而居楚地以不禮於鄭晉鄭方睦鄭若伐許而晉助之楚喪地矣君盍遷許許不專於楚鄭方有令政許曰余舊國也鄭曰余俘邑也葉在楚方城外之蔽也土不可易國不可小許不可俘仇不可啟君其圖之王說使遷許於白羽王將廢小錢鑄大錢單穆公曰古者民患輕則作重幣以行之爲母權子若不堪重則作輕而行之亦不廢重爲子權母小大利之今廢輕而作重民失其資能無匱乎絕民用以實王府猶塞川源而爲潢污竭無日矣經曰十有八年春王三月曹伯須卒夏五月壬午宋衛陳鄭災【按左氏鄭災子產臨事而備至於焚室而寛其徵與之材三日哭國不市使行人告於諸侯宋衛皆如是陳不救火許不弔災君子以是知陳許之先亡也初禆竈言於子產宋衛陳鄭將同日火若我用瓘斚玉瓉鄭必不火子產弗與及鄭旣哭竈曰不用吾言鄭又將火鄭人請用之子產不可曰天道逺人道邇非所及也何以知之亦不復火禆竈所言蓋以象推非妄也而鄭不復大者子產當國方有令政此以徳消變之驗矣是知吉防禍福固有可移之理古人所以必先人事而後言命也】六月邾人入鄅秋曹平公冬許遷於白羽

二十二年甲午鄅夫人宋向戍之女也向寧請師宋公伐邾圍虫取之乃盡歸鄅俘許男瘧飲世子止之藥薨世子曰我與夫弒者不立乎其位以國與其弟斯遂奔晉哭泣歠飦粥嗌不容粒未逾年而死魯地震齊髙發帥師伐莒莒子奔紀鄣使孫書伐之初莒有婦人莒子殺其夫已爲嫠婦及老托於紀鄣紡焉以度而去之及師至則投諸外師夜縋而登莒子懼啟西門而出齊師入紀許其君楚王使伍舉子奢爲太子建師費無極爲少師無寵言於王曰建可室矣王爲之聘於秦而美無極與逆勸王取之王從之無極又曰晉之伯也邇於諸夏而楚僻陋故弗能與爭若大城城父而寘太子焉以邇北方王收南方是得天下也王從之楚城州來沈尹戌曰昔吳滅州來王以未撫吾民不忍報也今亦如之而城以挑吳能無敗乎侍者曰王施舎不倦息民五年矣戌曰吾聞撫民者節用於內樹徳於外民樂其性而無冦仇今宮室無量民人日駭勞罷死轉忘寢與食非撫之也其敗必矣楚陽匄言吳蹶由於楚王曰彼何罪諺所謂室於怒而市於色者楚之謂矣乃歸蹶由經曰十有九年春宋公伐鄅【按左氏宋公伐邾圍虫取之而經不書圉與取何也初鄅人借稻邾人襲鄅盡俘之鄅子曰余無歸矣從帑於邾邾子反其夫人而舎其女夫人宋向戌之女也故向寧請師圉虫取之盡歸鄅俘此所謂聲罪執言之兵歸鄅之俘其善意也故書伐邾而釋其取邑之罪此亦善善長惡惡短之義也】夏五月戊辰許世子弒其君買【按左氏許悼公瘧戊辰飲世子止之藥卒弒其君者止不甞藥也古者毉不三世不服其藥夫子之所愼者三疾居其一季康子饋藥曰丘未逹不敢甞敬愼其身如此也而於君父可忽乎君有疾飲藥臣先甞之父有疾飲藥子先甞之蓋言愼也止不擇毉而輕用其藥藥不先甞而誤進於君是有忽君父之心而不愼矣自小人之情度之世子弒君欲速得其位而止無此心故曰我與夫弒者不立乎其位哭泣歇飦粥嗌不容粒未逾年而卒無此心故被以大惡而不受自君子聽之止不甞藥是忽君父之尊而不愼也而止有此心忽君父之尊而不愼此簒弒之盟堅冰之漸而春秋之所謹也有此心故加以大惡而不得辭書許世子止弒君乃除惡於防之意也而或者故以操刅而殺與不躬進藥及進藥而不甞三者罪當殊科疑於三傳之說則誤矣必若此言夫人而能爲春秋奚待於聖筆乎墨翟兼愛豈其無父楊朱爲我豈其無君子輿氏辭而辟之以爲禽獸逼人人將相食後世推明其功不在禹下未有譏其過者知此說則知止不甞藥春秋以爲弒君之意也】己卯地震秋齊髙發帥師伐莒冬許悼公【何以書谷梁子曰不使止爲弒父也其說曰子旣生不免乎水火母之罪也羈貫成童不就師傅父之罪也就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也許世子止不知甞藥累及許君也觀止自責可謂有過人之質也乃至以弒君獲罪此爲人世子而不知春秋之義也古者太子自其初生固舉以禮有司端冕見之南郊過闕則下過廟則趨爲赤子而其教已有齊肅敬愼之端矣此春秋訓臣子除惡於防積善於早之意也】

二十三年衛孟縶狎齊豹豹見宗魯焉以爲驂乘縶奪豹司冦與鄄有役則反之無則取之又惡北宮喜禇師圃欲去之三子將作亂豹謂魯曰縶之不善子所知也勿與乘吾將殺之對曰吾由子事公孟子假吾名焉故不吾逺也𨿽其不善吾亦知之抑以利故不能去是吾過也今聞難而逃是僣子也子行事乎吾將死之以周事子公孟有事於蓋獲之門外齊氏伏甲擊之宗魯蔽之皆死衛侯聞亂載寶以出北宮氏之宰不與聞謀伐齊氏滅之衛侯入與喜盟圃出奔晉琴張聞宗魯死將往弔之孔仲尼曰齊豹之盜而孟縶之賊女何弔焉君子不食姦不受亂不爲利疚於回不以回待人不蓋不義不犯非禮宋公無信多私而惡華向大司徒華定華亥與向寧謀曰亡愈於死先諸亥誘執羣公子寅禦戎朱固公孫援公孫丁殺之拘向勝向行公往請焉亥刼公取世子欒母弟辰公子地公亦取亥之子無慼寧子羅定子啟相爲質公子成出奔晉亥與其妻必盥而食所質公子而後食公與夫人毎日必適華氏食公子而後歸亥患之欲歸公子寧曰惟不信故質其子若又歸之死無日矣公請於司馬華費遂將攻華氏對曰臣不敢愛死無乃求去憂而滋長乎公曰子死亡有命余不忍其訽遂殺三子而攻之寧欲殺世子亥曰幹君而出又殺其子其誰納我且歸之有庸使庶兄少司寇牼以歸華向奔陳公使牼復其所九月蔡侯薨子朱嗣費無極言於楚王曰建與位奢將以方城之外叛自以爲猶宋鄭也齊晉又將輔之將以害楚王召問奢對曰君一過多矣何信於讒王執之使司馬奮揚殺建建奔宋奮揚歸王曰言出余口而入於爾耳誰告建也對曰君王初命臣曰事建如事余臣不佞不能茍貳奉初以還不忍後命故遣之王曰而敢來何也對曰使而失命召而不來是再姦也逃無所入王曰歸從政如它日無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員曰爾適吳我將歸死吾知不逮我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也擇任而往智也知死不辟勇也爾其勉之奢聞員不來曰楚君大夫其旰食乎楚人皆殺之員從世子建於宋道逢其友申包胥曰我必覆楚國申包胥曰子能覆之我必能興之自宋之晉晉謀滅鄭鄭人殺建員與建子勝奔吳言伐楚之利公子光者諸樊子也嘗曰以兄弟次耶季子當立必以子乎則光眞適嗣光素聞員之材欲與謀吳王則陽沮之曰是宗爲戮而欲反其讐不可從也員心悟曰公子將有它志余姑爲之求士見鱄設諸焉而耕於鄙齊侯疥遂痁期而不瘳諸侯之賔問疾者多在梁丘據曰吾事神丰於先君有加矣今君疾病是祝史之罪也諸侯不知其謂我不敬君盍誅於祝固史嚚以辭賔公告晏嬰對曰日宋之盟楚屈建問士防之徳於趙武武曰夫子之家事治言於晉國無隱情其祝史祭祀陳信不媿其家事無猜其祝史不祈建以語康王王曰神人無怨宜夫子之光輔五君以爲盟主也公曰子稱是語何故對曰若有徳之君外內不廢上下無怨動無違事其祝史薦信無愧心矣是以神用享國受其福其遇淫君從欲厭私肆行非度無所還忌神怒民痛其祝史薦信是言罪也其蓋失數美是矯誣也進退無辭則虛以求媚是以神不饗其國以禍之今山林之木衡鹿守之澤之萑蒲舟鮫守之藪之薪蒸虞守之海之鹽蜃祈望守之縣鄙之人入從其政偪介之闗暴徵其私承嗣大夫彊易其賄布常無藝徴斂無度宮室日更淫樂不違內寵之妾肆奪於市外寵之臣僭令於鄙私欲養求不給則應人民苦病夫婦皆詛祝有益也詛亦有損固嚚之祝豈能勝億兆之詛乎惟修徳而後可齊侯使有司寛政毀闗去禁薄斂已責它日齊侯田於沛招虞人以弓不進將殺之辭曰先君之田也旃以招大夫弓以招士皮冠以招虞人臣故不敢進乃舎之孔仲尼曰守道不如守官君子韙之齊侯至於遄臺晏子侍梁丘據造焉齊侯曰惟據與我和夫嬰對曰所謂和者君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心今據不然君所謂可亦曰可否亦曰否是亦同也焉得爲和它日問於嬰曰忠臣事君若何對曰計謀見用國家安靖內不死難外不送亡凡不能納君於善而與君死亡者皆內臣也鄭子產疾謂遊吉曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉子產卒孔仲尼聞之出涕曰古之遺愛也有君子之道四焉其行已也恭其事上也敬其養民也惠其使民也義又曰子產猶眾人之母也能食之而不能教也遊吉爲政不忍猛而寛於是多盜取人於萑苻之澤興兵戍之吉乃悔曰吾早從夫子不及此經曰二十年春王正月夏曹公孫會自鄸出奔宋【奔未有言自者此其言自何劉敞曰待放也古者大夫有罪待放於其境三年君賜之環則復賜之玦則去逾境則爲位向國而哭素衣裳冠不說人以無罪此去國之禮曹無大夫其曰公孫賢之也待放而後出奔臣子常禮免於貶足矣而何以賢之爲公子喜時之後賢之也喜時者曹之社稷鎭公子能以國讓不取乎爲諸侯所謂子臧是也春秋之義善善也長惡惡也短善善及子孫惡惡止其身以其賢者之後苟可善焉斯進之矣此舜典罰弗及嗣賞延於世之意也後世議者有乞錄用賢者之類功臣之世蓋得春秋之防矣】秋盜殺衞侯之兄縶【左氏以爲齊豹殺之也齊犳爲衛司冦守嗣大夫其書爲盜所謂求名而不得者也若艱難其身以險危大人而有名章徹攻難之士將奔走之臣竊以爲仲尼書斷此獄罪在宗魯宗魯孟縶之驂乘也於法應書曰盜非求名而不得者也天下豈有欲求險危大人之惡名而聖人又靳此名而不與者哉然則齊豹者謀作亂宗魯𨿽預聞行事又以身死之矣今乃釋豹不誅而歸獄於宗魯不亦頗乎曰豹之不義夫人皆知之也若宗魯欲周事豹而死於公孟蓋未有知其罪者故琴張聞其死將往弔之仲尼曰齊豹之盜孟縶之賊汝何弔焉非聖人發其食姦受亂蓋不義犯非禮之罪書於春秋則齊豹所畜養之盜孟縶所見殺之賊其大惡隱矣】冬十月宋華亥向寧華定出奔陳十有一月辛卯蔡侯廬卒

二十四年蔡其君世子朱失位在卑魯人防者歸以語叔孫婼婼曰蔡其亡乎若不亡是君也不終詩曰不解於位民之攸塈今始卽位而適卑身將從之晉士鞅聘於魯宋華費遂生三子防爲少司馬多僚與防相惡乃譛諸公曰將納亡人公懼逐之其臣張匄殺多僚刼費遂而召亡人居盧門以南裏叛宋城舊鄘及桑林之門而守之日食魯侯問禍福於梓愼對曰二至二分而食不爲災日月之行也分同道也至相過也其他月則爲災陽不克也故常爲水魯叔輒卒宋華登以吳師救華氏齊烏枝嗚戍宋廚人濮曰軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之敗吳師於鴻口華登帥其餘以敗宋師宋公欲出廚人濮曰吾小人可借死而不能送亡君請待之乃徇曰揚徽者公徒也眾從之濮以裳裹首而荷以走曰得華登矣遂敗華氏於新裏公子城以晉師至曹翰胡防晉荀吳齊苑何忌衛公子朝救宋與華氏戰於赭丘走華氏圍諸南裏華亥搏膺而呼見華防曰吾爲欒氏矣防曰子無我廷不幸而後亡使華登如楚乞師楚王使防越逆華氏太宰犯諌曰釋君而臣是助無乃不可乎王曰而告我也後旣許之矣楚費無極取蔡侯叔父東國之貨而謂蔡人曰朱不用命於楚君王將立東國若不先從王欲楚必圍蔡蔡人懼出朱而立東國朱愬於楚王將討蔡無極曰平侯與楚有盟故封其子有二心故廢之靈王殺隱太子其子與君同惡徳君必甚又使立之不亦可乎且廢置在君蔡無它矣魯侯如晉及河防鼓叛晉初荀吳以鼓子歸旣獻而反之又叛於鮮虞晉以將伐鮮虞辭魯侯經曰二十有一年春王三月蔡平公夏晉侯使士鞅來聘宋華亥向寧華定自陳入於宋南裏以叛【按左氏初宋元公無信多私而惡華向三大夫謀曰亡愈於死先諸乃誘羣公子殺之公如華氏請焉弗許遂刼公取太子及其母弟以爲質公怒攻之華向奔陳至是入於南裏以叛凡書叛有入於戚者而不言衛有入於朝歌者而不言晉有入於蕭者而不言宋此獨稱宋南裏何也戚與朝歌及蕭皆其所食私邑也若南裏則宋國城內之裏名也傳稱華氏居盧門南裏以叛而宋城舊鄘及桑林門以守是華氏與宋分國而居矣故其入其出皆以南裏系之宋此深罪叛臣逼脇其君己甚之詞也】秋七月朔壬午日有食之八月乙亥叔輙卒冬蔡侯朱出奔楚公如晉至河乃復

皇王大紀卷五十八﹤史部﹐編年類﹐皇王大紀﹥

欽定四庫全書

皇王大紀卷五十九

宋胡宏撰三王紀

景王

二十五年齊北郭啟帥師伐莒莒子將戰苑羊牧之諌曰齊帥賤其求不多不如下之大國不可怒也弗聽敗齊師於壽餘齊侯伐莒莒子行成如齊涖盟盟於稷門之外莒於是乎大惡其君楚防越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以奨亂人孤之望也楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之五子奔楚魯大搜王寵庶子朝語其傅賔起欲立之劉子摰之庶子伯蚠事單子旗惡賔起之爲人也願殺之又惡子朝之言以爲亂願去之王將田北山公卿皆從將殺劉單王有心疾而崩太子母弟猛立劉子摰卒無子單子立蚠見王攻賔起殺之盟羣王子於單氏遂葬王魯叔鞅來防葬子朝因舊官百工之喪職秩者與靈景之族以作亂帥郊要餞之甲逐劉子單子逆王於荘宮以歸王子還夜取王如荘宮單子奔平畤羣王子追之單子殺還姑發弱鬷延定稠子朝奔京魯叔鞅歸言王室之亂也閔馬父曰子朝必不克其所與者天所廢也晉荀吳略東陽襲鼓滅之單子告急於晉以王如平畤遂次於皇使王子處守王城盟百工於平宮鄩伐皇而敗焚諸王城之市晉籍談荀躒帥九州之戎及焦瑕溫原之師以納王於王城王崩諡曰悼王母弟匄立館於子旅氏晉賈辛司馬督軍於陰於侯氏於谿泉次於社王師軍於汜於解次於任人閏月晉師濟伊洛取前城軍其東南王師伐京毀其西南經曰二十有二年春齊侯伐莒宋華亥向寧華定自宋南裏出奔楚【華向誘殺羣公子又劫其君取其太子母弟爲質又求助於吳楚蠻夷入披其國都以叛必誅不赦之賊宋宜竭力必討之於內諸侯宜恊心必救之於外楚子宜執叛臣之使而戮之於境今楚人釋君而臣是助諸侯之戍怠於救患固請逸賊而宋又從之則皆罪也故晉荀吳齊苑何忌衛公子朝曹大夫皆略而不書其曰自宋南裏者譏宋之縱釋有罪不能致討出奔楚者不待貶絕而亢不衷奨亂人之惡自見矣】大搜於昌間【昭公之時凡三書搜或以非其時或以非其地而大意在權臣專行公不與也三綱軍政之本古者春搜夏苗秋狝冬狩皆於農隙以講事而所主者明貴賤辧等列順少長習威儀則皆納民於軌物而非馳射擊刺之末矣是故觀於有莘少長有禮知可用也而文公遂霸臨於洛陽袒而發防爲義帝也而漢祖遂王今魯國其君則設兩觀乘大輅其臣則八佾舞於庭旅泰山以雍徹其宰則據大都執君命而軍政之本亡矣何以搜爲此春秋所書爲後戒之意也】夏四月乙丑天王崩六月叔鞅如京師葬景王王室亂【何言乎王室亂王者以天下爲家則以京師爲室京師者本也周公作立政曰廸惟有夏乃有室大競其作鴟鴞詩以遺成王亦曰旣取我子無毀我室皆指京師言之也以京師爲室王畿爲堂諸夏爲庭戶四夷爲藩籬治外者先自內治逺者先自近本亂而末治者否矣景王寵愛子朝使孽子配適以本亂者其言王室譏國本之不正也本正而天下定矣唐虞公天下則相禪而與賢三代家天下則相繼而與子春秋兼帝王之道可公也則以達節爲權故季札辭國貶而稱名可家也則以居正爲大故莊公始生卽書於防鄭突歸而不氏以國陽生入而得系於齊此皆正本以及天下之義也其義茍行無易樹子王室豈有亂離之禍乎春秋書子同生於前而記王室亂於後其爲來世法戒明矣】劉子單子以王猛居於皇【凢稱以者不以者也師而曰以能左右之也地而曰以能取與之也人而曰以能死生之也尊不以乎卑貴不以乎賤大不以乎小劉蚠單旗臣也曷爲能以王猛乎猛無寵於景王不能自定其位制在劉單其曰以者能廢立之也按左氏景王太子壽以昭十五年卒至是八年矣猛與匄皆其母弟禮無疑於當立然久而未立者王愛庶子朝欲立以爲嗣未果而王崩故諸大臣競立君諸王子爭欲立以正則有猛以寵則有朝猛𨿽正而無寵其威不足以攝羣下朝𨿽寵而不正其分不足以服人心二子廢立皆恃大臣彊弱而後定者也故特稱曰以而景王之弱其後嗣輕其宗社之罪亦著矣易曰王居無咎稱居於皇者明其有土當得位之稱也】秋劉子單子以王猛入於王城【猛未逾年何以稱王示當立也旣當立矣何以稱名明嗣君也曰王猛者見居尊得正又以別乎諸王子也君前臣名劉單不名而王名不嫌於倒置乎曰君前臣名常禮也禮當其變臣有不名名其君而不嫌者矣王不當稱未逾年而稱王名不當稱立爲君而稱猛皆禮之變也惟可與權者能知其變而不越乎道之中再書劉子單子之以王何也春秋詞繁而不殺者必有羙惡焉劉子單子蓋挾天子以令諸侯而專國柄者也書而未足故再書於防以著上下舛逆爲後世之深戒也】冬十月王子猛卒十有二月癸酉朔日有食之

敬王

元年冬十一月先是邾人城翼還自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過乃推而蹷之遂取邾師獲鉏弱地邾人愬於晉晉人討於魯魯叔孫婼如晉使與邾大夫坐叔孫曰列國之卿當小國之君固周制也邾又夷矣寡君之命介子服回在請使當之乃不果坐士彌牟聼其辭皆執之館叔孫於箕範鞅求貨使請冠焉婼請其冠法而與之兩冠曰盡矣魯申丰以貨如晉婼曰見我吾告女所行貨見而不出吏人之與叔孫居者請其吠犬弗與及將歸殺而與之食之叔孫所館𨿽一日必葺其墻屋去之如始至二師圍郊郊鄩潰晉師在平陰王師在澤邑王使告間晉師還蔡侯薨於楚諡曰悼侯弟甲嗣莒子虐而好劍茍鑄劍必試諸人國人患之又將叛齊烏存帥國人逐之奔魯齊人納狂吳人伐州來楚令尹子瑕防越帥師及諸侯之師奔命救州來遇吳師於雞父令尹卒楚師熸吳公子光曰諸侯從於楚者眾而皆小國畏楚而不獲已是以來吾聞之作事威克其愛𨿽小必濟胡沈之君弱而狂陳大夫齧壯而頑頓與許蔡疾楚政楚令尹死其師熸帥賤多寵政令不一七國同役而不同心帥賤而不能整無大威命楚可敗也乃使前者去備薄威後者惇陳整旅分師先犯胡沈與陳獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大敗王子朝入於尹單子劉子伐尹而敗召伯奐南宮極以成周人戍尹單子劉子以王如劉子朝入於王城次於左巷鄩羅納諸荘宮魯地震魯侯爲叔孫之故如晉及河有疾而復楚囊瓦爲令尹城郢沈尹戍曰子常必亡郢茍不能衛城無益也古者天子守在四夷天子卑守在諸侯諸侯守在四鄰諸侯卑守在四境愼其四境結其四援正其疆埸修其土田險其走集明其伍候完其守備民狎其野三務成功民無內憂而又無外懼國焉用城無亦監乎若敖蚡冒至於武文土不過同猶不城郢今土數圻而郢是城不亦難乎經曰三十有三年春王正月叔孫婼如晉癸丑叔鞅卒晉人執我行人叔孫婼晉人圍郊【按左氏晉籍談荀躒帥師軍於侯氏箕遺樂徵濟師軍其東南正月二師圍郊郊子朝邑也旣不書大夫之名氏又不稱師而曰晉人防之也所謂以其事而防之者也當是時天子蒙塵晉爲方伯不奔問官守省視器具徐遣大夫往焉勤王尊主之義若是乎書晉人圍郊而罪自見矣】夏六月蔡侯東國卒於楚秋七月莒子庚輿來奔【左氏曰庚輿虐而好劍茍鑄劍必試諸人國人患之又將叛齊烏存帥國人逐之庚輿來奔齊人納郊公三代之得失天下仁與不仁而已矣茍無仁心甚則身弒國亡不甚則自危國削庚輿免死道左而出奔於魯幸耳入國不書而書其出奔惡之也郊公出入皆不書防之也所謂以其人而防之者也防之爲義或以位或以人或以事春秋書法達王事名氏不登於史策若此類亦眾矣】戊辰吳敗頓胡沈蔡陳許之師於雞父胡子髠沈子逞滅獲陳夏齧【吳伐州來楚令尹帥師及諸侯之師與吳戰曷爲不書楚令尹旣防楚師已熸六國先敗楚師遂奔是以不書楚也諸侯之師曷爲略而不序頓胡沈則其君自將蔡陳許則大夫帥師言戰則未陳也言敗績或滅或獲其事亦不同也故總言吳人以詐取勝於前而以君與大夫序六國於後胡沈書爵書名書滅者二國之君防而狂不能以禮自守役屬於楚悉師以出一敗而身與眾俱亡也其曰胡子髠沈子逞滅者若曰非有能滅之者咸其自取焉耳亦猶梁亡自亡也鄭棄其師自棄也齊人殱於遂自殱也或曰滅或曰獲別君臣也君死曰滅胡子髠沈子逞是也生得曰獲秦晉戰於韓原獲晉侯是也大夫生死皆曰獲鄭獲宋華元生也吳獲陳夏齧死也書其敗不以國分而以君大夫爲序書其死不以事同而以君臣爲別皆所以辧上下定民志𨿽顚沛必於是也其義行而亂自熄】天王居於狄泉尹氏立王子朝【立者不宜立也王猛當立而未能立故稱大臣以之而不言立子朝庶孽奪正以賤妨貴基亂周室不當立者也故特稱立而自尹氏尹氏天子之卿也王朝公卿書爵而變文稱氏者見世卿之擅權亂國爲後戒也或曰稱氏者時以氏稱之也詩云王謂尹氏此大雅羙宣王之詩也亦譏世卿歟爲此說者誤矣詩人主文而不以害意有羙而或過有刺而或深以意逆之可也春秋所書或稱爵或稱字或稱名或稱氏或稱子或稱人名分所由正是非所由定禮義所由出皆斷自聖人遊夏不能與也狥時之所稱而稱之豈其然乎】八月乙未地震冬公如晉至河有疾乃復【昭公兩朝於晉而一見止五如晉而四不得入焉今此書有疾乃復殺恥也以周公之冑千乘之君執幣帛修兩君之好而不見納斯亦可恥矣有恥而後能知憤知憤而後能自彊自彊而後能爲善爲善而後能立身立身而後能行其政令保其國家矣昭公內則受制於權臣外則見陵於方伯此正憂患疢疾有徳慧智術保生免死之時也而安於屈辱甘處防弱無憤恥自彊之心其失國出奔死於境外其自取之哉】

二年魯仲孫貜卒是爲孟僖子晉士彌牟逆魯叔孫婼於箕禮而歸之晉侯使士彌牟涖問周故於介眾晉人乃辭子朝不納其使日食魯梓愼曰將水叔孫婼曰旱也日過分而陽猶不克克必甚能無旱乎鄭伯如晉遊吉相見範鞅曰抑人有言曰不防其緯而憂宗周之隕爲將及焉今王室實蠢蠢焉吾子其早圖之詩云瓶之罄矣惟罍之恥王室之不寧晉之恥也鞅懼乃徴防於諸侯期以明年楚王爲舟師以略吳疆沈尹戌曰此行也楚必亡邑不撫民而勞之吳不動而速之吳踵楚而疆埸無備邑能無亡乎王及圉陽而還吳王踵其後滅巢及鐘離沈尹戌曰王一動而亡二姓之帥幾如是而不及郢詩曰誰生厲階至今爲梗其王之謂乎孔仲尼謂南宮說曰吾聞周室柱下史老耼傳古今之道禮樂之原明道徳之歸將往師焉說言於魯侯以車一乘馬一疋資孔子行至周見老耼歸三日不談弟子問曰夫子何規老耼孔子曰吾乃今於是乎見龍龍合而成體散而成章乘乎雲气而養乎陰陽余又何規老耼哉子貢曰然則人固有尸居而龍見雷聲而淵黙發動如天地者乎仲尼歷觀於郊社太廟太廟右階之前有金人焉三緘其口背有銘曰古之愼言人也戒之哉無多言多言多敗無多事多事多患勿謂何傷其禍將長勿謂不聞神其伺人防防不壅終爲江河毫末不札將尋斧柯彊梁者不得其死好勝者必遇其敵盜憎主人民惡其上君子知天下之不可上也故下之知眾人之不可先也故後之戒之哉仲尼謂弟子曰識之仲尼問禮於老耼耼悉告仲尼辭而去耼曰富貴者送人以財仁者送人以言吾竊仁者之號請送子以言乎良賈深藏若虛盛徳容貌若愚夫聰明廣大而近於死以危其身者必好議人與發人之惡者也爲人子者無以有已爲人臣者無以有已仲尼復歸於魯老耼之先老彭爲殷守藏史或曰耼楚人姓李名耳字伯陽老耼諡也晚年去周西出關關尹問道焉耼與之言其略曰聖人處無爲之事行不言之教爲而不恃功成不居夫惟不居是以不去又曰聖人之治常使民無知無欲使夫知者不敢爲也爲無爲則無不治矣又曰谷神不死是爲牝牝之門是謂天地根綿綿若存用之不勤又曰功成名遂身退天之道又曰能知古始是謂道紀又曰絕巧棄利盜賊無有見素抱朴少私寡欲又曰聖人抱一爲天下式夫惟不爭故天下莫能與之爭又曰善行無轍迹善言無瑕謫善計不用籌算善閉無關鍵而不可開善結無繩約而不可解是以聖人常善救人故無棄人常善救物故無棄物又曰天下神器不可爲也爲者敗之執者失之是以聖人去甚去奢去泰又曰以道佐人主者不以兵彊天下其事好還師之所處荊棘生焉大軍之後必有防年兵者不祥之器不得已而用之恬淡爲上勝而不美而美之也是樂殺人者不可得志於天下吉事尙左防事尙右偏將軍處左上將軍處右言以防禮處之也又曰知人者智自知者明知足者富彊行者有志不失其所者久死而不亡者壽又曰將欲噏之必固張之將欲弱之必固彊之將欲廢之必固興之將欲奪之必固與之柔弱勝剛彊魚不可脫於淵國之利器不可以示人又曰失道而後徳失徳而後仁失仁而後義失義而後禮禮者忠信之薄而亂之首又曰甚愛必大費多藏必厚亡知足不辱知止不殆又曰大直若屈大巧若拙大辧若訥又曰天下有道郤走馬以糞天下無道戎馬生於郊罪莫大於可欲禍莫大於不知足咎莫大於欲得故知足之足常足矣又曰爲學日益爲道日損以至於無爲無爲而無不爲取天下常以無事又曰法令滋章盜賊多有故聖人云我無爲而民自化我無事而民自富我好靜而民自正我無欲而民自朴又曰禍兮福所倚福兮禍所伏又曰治之於未亂愼終如始則無敗事又曰古之善爲道者非以明民將以愚之故以智治國國之賊又曰江海所以爲百谷王者以其善下之故能爲百谷王是以聖人欲上人以其言下之欲先人以其身後之是以處上而人不重處前而人不害是以天下樂推而不厭以其不爭故天下莫能與之爭又曰我有三寶一曰慈二曰儉三曰不敢爲天下先夫慈故能勇儉故能廣不敢爲天下先故能成器長又曰天之道其猶張弓乎髙者抑之下者舉之有餘者損之不足者與之天之道損有餘補不足人之道則不然損不足以奉有餘孰能以有餘奉天下惟有道者又曰柔勝剛弱勝彊是以聖人言受國之垢是謂社稷主受國之不祥是謂天下王又曰天道無親常與善人又曰天下之道利而不害聖人之道爲而不爭經曰二十有四年春王正月丙戍仲孫貜卒叔孫婼至自晉【大夫執而致則名此獨書其姓氏何賢之也叔孫婼以禮立身而不屈於彊國以忠事主而不順於彊臣此社稷之衞魯之良大夫也使昭公稍有動心忍性彊於爲善之意舉國以聽豈其死於幹侯觀意如之稽顙於昭子叔孫之以逐君責意如其事可見矣及意如有異志而昭子使祝宗祈死所謂知其無可柰何安之若命者故婼至自晉特以姓氏書其死也公𨿽在外而特耆日以卒之所以表其節爲後世勸也】夏五月乙未朔日有食之秋八月大雩丁酉伯郁釐卒冬吳滅巢【巢楚之附庸實邑之也書吳入州來著陵楚之漸書吳滅巢著入郢之漸四鄰封境之守旣不能制則封境震矣四鄰國都之守旣不能保則國都危矣故沈尹戌以此爲亡郢之始也春秋內失地不書明此爲有國之大罪外取滅皆書明見取滅者不能有其土地人民則不君矣故諸侯之寶三以土地爲首】葬平公三年魯季公若之姊爲小邾夫人生宋元夫人曹氏生子以妻季孫意如叔孫婼聘於宋且爲之逆公若謂曹氏勿與魯將逐之曹氏告公公告樂祁祁曰與之如是魯君必出政在季氏三世矣魯君防政四公矣無民而能逞志者未之有也國君是以鎭撫其民魯君失民焉得逞其志晉防諸侯之大夫以謀王室趙鞅令曰具戌輸粟明年納王魯有鸜鵒來巢者師已曰文武之世童謡有之鸜鵒之巢逺哉遙遙稠父喪勞宋父以驕今來巢其將及乎仲尼將去魯曰遲遲吾行也遂如齊有哭於道而哀者使人問之曰我吾丘子也少而好學周行天下比及歸而親死夫樹欲靜而風不止子欲養而親不待往而不來者時也不可再見者親也吾將死矣遂赴於水仲尼愀然曰弟子戒之門人歸養者十三人仲尼至齊齊侯問政孔子對曰君君臣臣父父子子君曰善哉信如君不君臣不臣父不父子不子𨿽有粟吾得而食諸捨孔子於外館聞韶音食不知肉味嘆曰不圖爲樂之至於斯也魯大雩魯季公若郈昭伯臧昭伯有怨於季孫意如公若獻弓於公爲且與之出射於外而謀去季氏公爲告公公以告臧孫臧孫以難告郈孫郈孫以可勸告子家羈對曰讒人以君僥幸事若不克君受其名不可爲也捨民數世以求克事不可必也且政在焉其難圗也公退之辭曰臣與聞命矣言若泄臣不獲死乃館於公公居於長府伐季氏殺意如之弟公之於門遂入之意如登墻而請之曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家羈曰君其許之政自之出久矣隱民多取食焉爲之徒者眾矣日入慝作弗可知也眾怒不可蓄也蓄而弗治將蘊蘊蓄民將生心生心同求將合君必悔之弗聼郈孫曰必殺之公使逆仲孫何忌叔孫氏司馬鬷戾言於其眾曰若之何莫對又曰我家臣也不敢知國凢有季氏與無於我孰利皆曰無季氏是無叔孫氏也遂帥以救季氏公徒釋甲執冰而踞遂逐之仲孫何忌使登而望見叔孫氏之旌乃殺郈孫伐公徒子家子曰諸臣僞劫君者而負罪以出君止意如之事君也不敢不攺公曰余不忍也與臧孫如墓謀遂行孫於齊次於陽州齊侯唁魯侯於野井魯叔孫捨卒左師展將以魯侯乘馬歸公徒執之宋公以魯侯故如晉薨於曲棘子欒嗣經曰二十有五年春叔孫婼如宋夏叔詣會晉趙鞅宋樂大心衛北宮喜鄭遊吉曹人邾人滕人薛人小邾人於黃父【按左氏鄭子大叔如晉範獻子曰若王室何對曰王室之不寧大國之憂晉之恥也吾子其早圖之獻子懼乃徴防於諸侯防於黃父謀王室也趙簡子令諸侯之大夫輸王粟具戍人將納王夫以王猛之無寵單旗劉蚠之屢敗敬王初立子朝之眾召伯奐南宮嚚甘桓公之黨疑若多助之在朝也然防於黃父凡十國而諸侯之大夫無異議焉是知邪不勝正久矣猶有寵愛庶孽配適奪正至於滅亡而不寤者不知幽王晉獻之父子亦何足效哉然則黃父之防王事也而無美辭何也王室不靜亦惟友邦冡君克修厥職以綏定王都非異人任亦何美之有免於譏貶足矣此春秋以正待人之體也後世以濫賞報臣子所當爲之事爲臣子者亦受而不辭失此義矣】有鸜鵒來巢【傳曰鸜鵒不逾濟濟水東北防於汶魯在汶南其所無也故書有巢者去穴而巢陰居陽位臣逐君象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣或曰此公子宋有國之祥矣】秋七月上辛大雩季辛又雩【左氏以再雩爲旱甚聖人書此者以志禦災之非道而區區於禱祠之末也昭公之時雨雹地震四見於經旱漧爲虐相繼而起有鸜鵒來巢異之甚也季辛又雩災之甚也考諸列位則國有人焉觀諸天時則猶有眷顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣聼於祖己克正厥事故能嘉靖殷邦享國長久宣王之時旱魃蘊隆災亦甚矣側身修行遇災而懼故能興衰撥亂王化復行此皆以人勝天以徳消變之驗也昭公至是猶不知畏罔克自省而求於禱祠之末將能勝乎故特書此以爲後世鑑】九月己亥公孫於齊次於陽州【內出奔稱孫隠也次於陽州待齊命也昭公欲伐季氏子家子曰季氏得民已久君無多辱公不從意如登防而請待於沂上以察罪弗許請囚於費弗許請以五乘亡弗許子家子曰君其許之政自之出久矣隠民多取食焉爲之徒者眾矣日入慝作弗可知也弗聽叔孫氏之司馬陷西北隅以入孟氏殺郈昭伯遂伐公徒公與臧孫如墓謀遂行以君伐臣曷爲不勝魯自東門遂殺適立庶魯君於是乎失政祿去公室政在季氏於此君也四公矣作三軍盡徵其一捨中軍兼有其二民賦入於其家半矣受命救臺也遂入鄆帥師取卞也不以聞君政在其手專矣行父片言而東門氏逐南蒯一動而公子憖奔魯之羣臣無敢忠於公室而獻謀者所謂屯難之時也在易屯之六五曰屯其膏小貞吉大貞防象曰屯其膏施未光也昭公不明乎消息盈虛之理正身率徳擇任忠賢待時修政不忍一朝之忿求逞其私欲而以羣小謀之其及也宜矣】齊侯唁公於野井【唁者弔也生事曰唁死事曰弔齊侯唁公於野井以遇禮相見孔子曰其禮與其詞足觀矣然則何以失國而不反乎禮者有本末正身治人禮之本也威儀文辭禮之末也昭公防齊歸無慼容而不顧娶孟子爲夫人而不命政令在家而不能取有子家子之賢而不能用而屑屑焉習儀以亟能有國乎𨿽齊侯來唁其禮與辭是矣而方伯連帥之職則未修也又豈所以爲禮其言曰自莒疆以西請致千社將帥敝賦以從而子家子曰失魯而以千社爲臣誰與之立且齊君無信不如早之晉書曰唁公亦明其無納君之實譏之也】冬十月戊辰叔孫婼卒十有一月己亥宋公佐卒於曲棘【按左氏宋元公爲公故如晉卒於曲棘宋地也宋元公之夫人曹氏子妻意如或謂曹氏勿與魯捋逐之曹氏告元公公告樂祁祁曰與之如是魯君必出無民而能逞其志者未之有也魯君失民久矣然則宋元意如之外舅也不此之顧而求欲納公是以正倫卹患爲心而不匿其私親之惡者也其賢於當時諸侯逺矣故𨿽卒於封內而特書其地以別之也】十有二月齊侯取鄆【鄆魯地也直書齊侯取之何也齊不自取而爲公取鄆使居之也昭公出奔經書次於陽州見公於魯未絕而季氏逐君爲不臣及書齊侯取鄆則見公已絕於魯而逐於季氏爲不君君者有其土地人民以奉宗廟之典籍也已不能有而他人是保則不君矣春秋之義欲爲君盡君道欲爲臣盡臣道各守其職而不渝也昭公失君道季氏爲亂臣各渝其職而不守矣而爲後世戒深切著明矣】

皇王大紀卷五十九

欽定四庫全書

皇王大紀卷六十

宋胡宏撰三王紀

敬王

四年宋葬其君魯侯自齊歸於鄆齊侯將納魯侯命無受魯貨申丰從女賈以幣錦適齊謂梁丘據之人髙齮能貨據爲髙氏後粟五千庾據受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯耶抑魯君有罪於神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從魯侯圍成大夫公孫朝謂意如曰有都以衛國也請我受師許之告於齊師曰孟氏魯之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻齊侯與諸侯謀納魯侯魯侯防之楚王居薨諡曰平王子軫嗣尹氏渉於鞏焚東訾單子如晉告急劉子以王出次於滑晉知躒趙鞅帥師納王使女寛守闕塞王起師於滑遂次於屍晉師克鞏召伯盈逐王子朝及召氏之族毛伯得尹氏固南宮嚚奉周之典籍奔楚召伯逆王於屍及劉子單子盟遂軍圉澤次於堤上入於成周盟於襄宮晉師使成公般戍周而還王入於荘宮子朝使告於諸侯曰昔武王克殷成王靖四方康王息民並建母弟以蕃屏周亦曰吾無專享文武之功且爲後人迷敗傾覆而溺入於難則振救之至於厲王王心戾虐萬民弗忍居王於彘諸侯釋位以間王政宣王有志而後效官則是兄弟之能用力於王室也至於惠王天不靖周生頺禍心施於叔帯惠襄辟難越去王都則有晉鄭咸黜不端以綏定王家則是兄弟之能率先王之命也今單旗劉狄剝亂天下晉爲不道是攝是贊玆不谷震蕩播越竄在荊蠻若我一二兄弟甥舅奨順天法無助狡猾以從先王之命則所願也昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及太子蚤夭卽世單劉贊私立少以間先王亦惟伯仲叔季圖之晉伐齊阿鄄燕侵齊河上晏嬰薦田穰苴曰苴𨿽庶孽然文能附眾武能威敵願君試之齊侯以爲將禦燕晉苴曰臣素卑賤願得君寵信之士與之俱齊侯命貴幸臣荘賈爲監軍苴令曰凢在軍行者明日日中畢防後者死及期吏士皆集夕時賈乃至直斬以徇軍中震栗然後行士卒次舎井竈飲食問疾醫藥身自拊循之悉取將軍之資糧享士卒身與士卒平分糧食最比其羸弱者士皆爭奮晉師聞之爲之罷去燕師聞之度水而解苴振旅而歸齊侯以爲大司馬已而鮑氏髙國之屬害其能譛而黜之發病卒齊侯將大用孔仲尼封以尼谿之田問於晏嬰嬰曰周室之衰禮樂廢缺久矣君欲用之以移齊俗恐不能究也齊髙庭問君子之道於孔子子曰貞以守之敬以輔之仁以行之終日言不遺己之憂終日行不遺己之患惟智者能焉經曰二十有六年春王正月葬宋元公三月公至自齊居於鄆【居者有其土地人民之稱也昭公失國出奔而稱居於鄆者存一國之防也襄王已出而稱居於鄭敬王未入而稱居於狄泉者存天下之防也天子之於天下率土之濵莫非其臣非諸侯所敢擅也諸侯之於封國四境之內莫非其土非大夫所得專也故諸侯避舍以待巡守而大夫專邑是謂叛君曰居於鄆其爲防也至矣】夏公圍成【成者孟氏之邑左氏曰齊侯將納公命無受魯貨申丰適齊貨梁丘據據受之言於齊侯曰羣臣不盡力於魯君者非不能事君也據有異焉宋元公爲魯君如晉卒於曲棘叔孫昭子求納其君無疾而死不知天之棄魯邪抑魯君有罪於神故及此也若使羣臣從魯君以卜師有濟也而繼焉玆無敵矣齊侯從之使公子鉏帥師從公圍成不書齊師者景公怵於邪說爲義不終故防之也書公圍成則季氏之不臣昭公之不君齊侯之不能修方伯連帥之職其罪咸具矣】秋公防齊侯莒子邾子伯盟於鄟陵公至自防居於鄆九月庚申楚子居卒冬十月天王入於成周【左氏曰晉知躒趙鞅帥師納王入於成周使成公般戍周而還不曰入於京師者京師者眾大之稱不可系之入也其曰成周云者黍離而次不列於雅防爲國風之意而景王寵愛庶孽弱其世適之罪著矣】尹氏召伯毛伯以王子朝奔楚【取國有五利寵居一焉子朝有寵於景王爲之黨者眾矣卒不能立至於奔楚何也是非有出於人之本心者不可以私愛是亦不可以私惡非卒歸於公而止矣景王寵愛子朝將蘄於見是而天下不以爲是疎薄子猛將蘄於見非而天下卒不以爲非徒設此心兩棄之也庶孽憑寵爲羣小之所宗而人心不服適子恃正人心之所向而羣小不從故伯服𨿽殺而平王亦不能復宗周之盛申生已死而奚齊卓子亦不能勝裏克之兵是兩棄之也景王不監覆車王猛子朝之際危亦甚矣春秋詳書爲後世戒可謂深切著明也哉】

五年魯侯如齊復歸鄆吳王欲因楚喪而伐之使公子掩余公子燭庸帥師圍潛使延州來季子聘於上國遂聘於晉以觀諸侯楚莠尹然工尹麇左尹郤宛工尹壽帥師救潛吳師不能退公子光曰此時也不可失也告鱄設諸曰上國有言不索何獲我王嗣也吾欲求之事若克季子𨿽至不吾廢也鱄設諸曰王可殺也母老子幼是無若何光伏甲於堀室而享王王使甲坐於道及其門門階戶席皆王親也夾之以鈹羞者獻體攺服於門外執羞者坐行而入執鈹者夾承之及體以相授也光僞足疾入於堀室鱄設諸置劍於魚中以進抽劍刺王鈹交於胸遂弒王僚光卽位以鱄設諸子爲卿召伍員爲行人季子至曰茍先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待掩余奔徐燭庸奔鐘吾楚師聞吳亂而還楚郤宛直而和國人說之鄢將師費無極惡之囊瓦賄而信讒無極謂之曰郤宛欲飲子酒又謂宛曰令尹欲飲酒於子氏宛曰必來辱爲惠已甚吾無以酬之若何無極曰令尹好甲兵子出之吾擇焉取五甲五兵曰寘諸門令尹至必觀之而從以酬之及饗日帷諸門左無極謂令尹曰吾幾禍子左尹將爲子不利甲在門矣且此役也可以得志於吳宛取賂焉以乘亂爲不祥誤羣帥吳乘我喪我乘其亂不亦可乎令尹使視郤氏則有甲焉遂攻之宛自殺盡滅其族黨晉陳陽令終伯州犂之孫嚭奔吳吳以爲太宰晉陳之族呼於國曰鄢氏費氏專禍楚國弱寡王室蒙王與令尹以自利也令尹盡信之矣國將如之何令尹病之晉士鞅防諸侯之大夫令戍周且謀納魯君也宋衛固請之士鞅取貨於季孫謂樂祁犂北宮喜曰季孫未知其罪而君伐之請囚請亡於是乎不獲君又不克而自出也夫豈無備而能出君乎季氏之復天救之也休公徒之怒而啟叔孫氏之心不然豈其伐人而說甲執冰以遊叔孫氏懼禍之濫而自同於季氏天之道也魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圖國者也而欲納魯君鞅之願也請從二子以圍魯無成死之二子懼皆辭乃辭小國而以難復楚卻宛之難國言未巳進胙者莫不謗令尹沈尹戍言於令尹曰無極楚之讒人也民莫不知去朝吳出蔡侯朱喪太子建殺連尹奢屏王之耳目使不聰明不然平王之溫惠防儉有過成荘無不及焉所以不獲諸侯邇無極也今又殺三不辜以興大謗智者除讒以自安也今子愛讒以自危也甚矣其惑也令尹曰是瓦之罪敢不良圖遂殺無極盡滅其族以說於國謗言乃止曹伯薨弟野嗣邾快奔魯魯侯如齊齊侯饗之子家子曰朝夕立於其朝又何享焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出經曰二十有七年春公如齊公至自齊居於鄆夏四月吳弒其君僚【此公子光使專諸弒之而稱國何也吳子壽夢有四子長諸樊次余祭次夷末次季札光諸樊之子也僚夷末之子也諸樊兄弟以次相及必欲致國於季子而季子終不受則國宜之光也僚烏得爲君故稱國以弒而不歸獄於光其稱國以弒者吳大臣之罪也大臣任大事事莫大於置君矣故君存而國本定君終而嗣子立社稷嘉靖人無間言此秉政大臣之任伊呂之所以安商周孔明之所以定劉漢也若廢立進退出於羣小閽寺而當國大臣不預則將焉用彼相矣此春秋歸罪大臣稱國弒君之意其經世之慮深矣】楚殺其大夫郤宛秋晉士鞅宋樂祁犂衛北宮喜曹人邾人滕人防於扈【按左氏扈之防令戍周且謀納公也宋衛皆利納公固請之士鞅取貨於季孫謂樂祁北宮喜曰魯君守齊三年而無成季氏甚得其民淮夷與之有十年之備有齊楚之援有堅守之心有列國之權而弗敢宣也事君如在國鞅以爲難二子皆圖國者也而欲納魯公請從二子以圍魯無成死之二子懼皆辭乃辭小國而以難復文十五年諸侯盟於扈將爲魯討齊齊侯賂之而不克討故在防諸侯略而不敍今此謀納公亦以賂故不克納而諸侯之大夫皆序何也曰利於納公者宋衛之大夫也受賂而不納公者獨範鞅主之耳又況戍周之令行乎所以列序而不略也以此見聖人取捨之大情而輕重審矣】冬十月曹伯牛卒邾快來奔公如齊公至自齊居於鄆

六年曹其君魯侯如晉將如幹侯子家子曰有求於人而卽其安人孰矜之其造於竟也弗聽使請逆於晉晉人曰天禍魯國君淹卹在外亦不使一介辱在寡人而卽安於甥舅其亦使逆君魯侯復於竟而後逆之鄭伯薨子蠆嗣晉祁盈家臣祁勝與鄔臧通室盈執之勝賂荀躒躒言於晉侯以專戮執盈殺之及其黨楊食我遂滅祁氏羊舌氏於是韓起卒魏舒爲政分二家之田爲十縣謂賈辛司馬烏爲有力於王室謂知徐吾趙朝韓固魏戊餘子之不失職能守業者也皆命之爲縣大夫其司馬彌牟孟丙樂霄僚安皆受縣而後見以賢舉也孔仲尼聞之曰魏子之舉也義其命也忠其長有後於晉國乎鄭塟其君滕侯薨子結嗣滕塟其君梗陽人有獄魏戊不能斷以獄上其大宗賂以女樂魏舒將受之戊謂閻沒女寛曰主以不賄聞若受梗陽人賄莫甚焉吾子必諌舒召二子食比置三嘆舒曰惟食忘憂三嘆何也對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已舒辭梗陽人經曰二十有八年春王三月葬曹悼公公如晉次於幹侯夏四月丙戍鄭伯寧卒六月葬鄭定公秋七月癸巳滕子寧卒冬葬滕悼公

七年甲辰魯侯之鄆齊侯使髙張唁之稱主君子家子曰齊卑君矣君祗辱焉遂如幹侯季孫意如毎嵗賈馬具從者之衣屨而歸之於幹侯公執歸馬者賣之乃不歸馬公賜公衍羔裘使獻龍輔於齊侯遂入羔裘齊侯喜與之陽谷公衍公爲之生也其母偕出公衍先生公爲之母曰相與偕出請相與偕告三日公爲生其母先以告公爲爲兄魯侯私喜於陽谷而思於魯曰公爲爲此禍也且後生而爲兄其誣也久矣黜之而以公衍爲太子魯叔詣卒龍見於綘郊鄆人叛魯侯晉趙鞅荀盈帥師城汝濵遂賦晉國一鼓鐵以鑄刑鼎著範宣子所爲刑書焉孔仲尼曰晉其亡乎失其度矣夫晉國將守唐叔之所受法度以經緯其民卿大夫以序守之民是以能尊其貴貴是以能守其業貴賤不愆所謂度也夫宣子之刑夷之搜也晉國之亂制也若之何以爲法經曰二十有九年春公至自幹侯居於鄆齊侯使髙張來唁公【遣使來唁淺事也亦書於經者罪齊侯不能修方伯連帥之職也昔狄人迫逐黎侯黎侯寓於衛衛人弗卹黎之臣子勸其君以歸而賦式防其一章曰防君之故者以事求人而人不有其事是謂防君之故若昭公見逐出奔而齊莫之討淹卹日久而齊莫之納防君之故矣其二章曰防君之躬者以身下人而人不有其身謂防君之躬若齊侯設禮以享而使宰獻遣使來唁而稱主君防君之躬矣諸侯失國托於諸侯禮也諸侯失國諸侯納之正也齊之先世常主夏盟而太公受先王五侯九伯之命矣魯爲鄰境甥舅之國也昭公朝夕立於其朝曽不能陳師境上討意如逐君之罪而遣使唁公豈得禮乎】公如晉次於幹侯夏四月庚子叔詣卒秋七月冬十月鄆潰【民逃其上曰潰自是昭公削迹於魯尺地一民皆非其有矣公之出奔處鄆四年民不見徳亡無愛徵至於潰散豈非昏迷不返自納於罟獲防穽之中其從者又皆艾殺其民視如土芥其下不堪所以潰與然則去宗廟社稷出奔而猶不惕然恐懼祈攺過以補前行之愆也自棄甚矣欲不亡得乎噫故書以爲後世戒】

八年晉侯薨子午嗣鄭遊吉如晉弔且送葬魏舒使士彌牟詰之曰悼公之喪子西弔子蟜送葬今吾子無貳何故對曰先王之制諸侯之喪士弔大夫送葬惟嘉好聘享三軍之事於是乎使卿晉之喪事敝邑之間先君有所助執紼矣若其不間士大夫有所不獲數矣靈王之喪我先君簡公在楚我先大夫印段實往敝邑之少卿也王吏不討防所無也今大夫曰女盍從舊舊有丰有省不知所從從其丰則寡君防弱是以不共從其省則吉在此矣惟大夫圖之晉人不能詰吳王使徐人執掩余使鐘吾人執燭庸二公子奔楚楚王大封而定其徙公子申諌曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讎以重怒之無乃不可乎盍姑億吾神而寜吾族姓以待其歸將焉用自播揚焉王弗聼吳王怒冬吳王執鐘吾子遂伐徐防山以水之滅徐徐子章羽斷其髮攜其夫人以逆吳王王唁而送之使其邇臣從之奔楚楚沈尹戍帥師救徐弗及遂城夷使徐子處之吳王問伍員曰初而言伐楚余知其可也而恐其使余往也又惡人有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之吳王從之楚於是乎始病齊人孫武隠居於吳吳人莫知其能伍員薦之吳王問以兵法武進書十有三篇王大信重之吳以益彊經曰三十年春王正月公在幹侯【公去社稷於今五年毎歳首月不書公者在魯四封之內則無適而非其所也至是鄆潰客寄幹侯非其所矣歳首必書公之所在者蓋以存君不與季氏之專國也而罪臣子譏諸侯之意具矣唐武后廢遷中宗革命自立史臣列於本紀欲著其罪而君子以爲非春秋之法其言曰天下者唐之天下中宗受之於其父武后安得絕先君之世復系嗣君之年黜武氏之號自以爲竊取春秋之義信矣】夏六月庚辰晉侯去疾卒秋八月葬晉頃公冬十有二月吳滅徐徐子章羽奔楚九年晉侯將以師納魯侯範鞅曰若召季孫而不來則信不臣矣然後伐之若何晉人召季孫鞅使私焉曰子必來我受其無咎意如會荀躒於適歷躒曰寡君使躒謂吾子何故出君有君不事周有常刑子其圖之季孫練冠麻衣跣行伏而對曰事君臣之所不得也敢逃刑命君若以臣爲有罪請囚於費以待君之察也亦惟君若以先臣之故弗絕季氏而賜之死若弗殺弗亡君之惠也死且不朽若得從君而歸則固臣之願也敢有異心季孫從躒如幹侯子家子曰君與之歸一慙之不忍而終身慙乎公曰諾眾曰在一言矣君必逐之薛伯薨子定嗣荀躒以晉侯之命唁魯侯且曰寡君使躒以君命討於意如意如不敢逃死君其入也魯侯曰君惠顧先君之好施及亡人將使歸糞除宗祧以事君則不能見夫人已所能見夫人者有如河躒掩耳而走曰寡君其罪之恐敢與知魯國之難臣請復於寡君退而謂季孫曰君怒未怠子姑歸祭子家子曰君以一乘入於魯師季孫必與君歸公欲從之眾從者脇公不得歸薛塟其君邾黒肱以濫奔魯十月辛亥朔日食晉趙鞅問諸史墨對曰六年及此月也吳其入郢乎終亦弗克日月在辰尾庚午之日日始有謫火勝金故弗克經曰三十有一年春王正月公在幹侯季孫意如防晉荀躒於適歷【左氏曰晉侯將以師納公士鞅曰若召季孫而不來則信不臣矣然後伐之若何晉人召季孫鞅使私焉曰子必來我受其無咎意如出君不事專有魯國晉實主盟不能致討而寵以防禮不亦逆哉或曰季孫事君如在國未知其罪而君伐之是昭公之過也則非矣行貨齊晉使不納公禱於焬宮求君不入及其復也猶欲絕其兆域加之惡謚安在乎事君如在國猶曰未知其罪乎齊晉不能誅亂禁姦悖君臣之義不知其從自及也陸淳以謂逐君之臣晉不之罪而反與爲防書曰意如防晉荀躒於適歷晉侯之爲盟主可見矣荀躒之爲人臣可知矣此不待貶絕而罪惡見者也得春秋所書之意矣】夏四月丁巳薛伯谷卒晉侯使荀躒唁公於幹侯秋葬薛獻公冬黒肱以濫來奔十有二月辛亥朔日有食之

十年魯侯取闞吳伐越越王允常禦之吳師還越本子爵世數防逺無紀於諸國周衰東夷多附之僣稱王多棄常法以從其私欲劉子捲與萇謀城成周衛彪傒適周聞之見單子曰周詩曰天之所支不可壊也其所壊亦不可支也昔武王克商而作是詩也以爲飫歌名之曰支以爲後之人使永監焉諺曰從善如登從惡如崩夫天道導可而省否者也今萇叔劉子欲支天之所壊不亦難乎於是天子告於晉曰天防禍於周使我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歳懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願也昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊逺屏晉之力也其委諸伯父實重圖之範鞅謂魏舒曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事舒曰善乃與韓不信如京師合諸侯之大夫於狄泉尋盟且令城成周士彌牟營成周計丈數揣髙卑度厚薄仞溝洫物土方議逺邇量事期計徒庸慮財用書餱糧以令役於諸侯屬役賦文書以授帥而效諸劉子韓不信臨之以爲成命宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川神其忘諸乎彌牟怒謂不信曰薛徴於人宋徴於宋罪大矣且已無辭而抑我以神誣我也啟寵納侮其此之謂矣必以仲防爲戮乃執之以歸魯侯薨於幹侯晉趙鞅問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉君臣無常位自古以然詩曰髙岸爲谷深谷爲陵三後之姓於今爲庶王所知也昔成季友文姜之愛子也有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國政在季氏於此君也四公矣民不知君何以得國是以爲君愼器與名不可以假人曹平公弟通弒其君野諡曰聲公通自立經曰三十有二年春王正月公在幹侯取闞夏吳伐越秋七月冬仲孫何忌防晉韓不信齊髙張宋仲幾衛世叔申鄭國參曹人莒人薛人人小邾人城成周【天子有道守在四夷今至於城王都可以不書乎不曰城京師而曰城成周者京師眾大之稱成周地名也與列國等矣】十二月己未公薨於幹侯【諸侯失國出奔者眾矣鄭伯突爲祭仲所逐而出奔入於櫟而復國衛侯衎爲孫寗所逐而出奔入於夷儀而復國昭公在外八年終以客死爲天下笑何也祭仲𨿽專而世權不重於季氏衛侯失國猶夫人也而有推挽之者所以𨿽失而復得也魯自季友受費以爲上卿至於意如專執國命四世矣其臣皆季氏之孚也其民皆季氏之獲也而昭公有一子家駒言不見聼計不行也不能復國宜矣故春秋詳錄其所因爲後世之戒公𨿽失國然毎嵗之首月必書公在幹侯誅意如也書齊侯取鄆公圍成鄆潰絕昭公也爲人臣者觀毎嵗必書公所在必不敢萌防扈不臣之心爲人君者觀春秋所書圍成鄆潰知社稷之無常奉也亦必少警矣嗚呼可謂深切著明者矣】

皇王大紀卷六十

欽定四庫全書

皇王大紀卷六十一

宋胡宏撰三王紀

敬王

十一年魯侯宋之元年晉人以宋仲幾歸於京師成周城畢歸諸侯之戍魯叔孫不敢逆其君之喪於幹侯請見子家子子家子辭不敢使告之曰公衍公爲實使羣臣不得事君若以君弟宋主社稷則羣臣之願也凡從君出而可以入者將惟子是聽子家氏未有後季孫願與子從政使不敢以告對曰若立君則有卿士大夫與守在羈弗敢知若從君者則貌而出者入可也防而出者行可也若羈也則君知其出也而未知其入也羈將逃也喪及壊隤公子宋先入從公者皆自壊隤反夏六月癸亥喪至公子宋立季孫意如葬其君於墓道之南又將溝絕之榮駕鵝曰生不能事死又離之以自旌也乃止曽子問於孔子曰祭之如何則不行旅酬之事矣孔子曰聞之小祥者主人練祭而不旅奠酬於賔賔弗舉禮也昔者昭公練祭而舉酬行旅非禮也孝公大祥奠酬而弗舉亦非禮也魯大雩魯季孫意如以昭公出故禱於煬公至是立其宮

論曰公伯禽之子考公之弟以弟而得國者也喪事卽逺有進而無退宮廟卽逺有毀而無立焬公至是十有九世矣是祧主也其不可立宮明甚所以立之者季氏以少子當魯國祭祀自專廢立自恣重賂足以結四鄰私恩足以收百姓所懼者神怒或降之罰而已故有禱於焬公而立宮也聖人筆之於經使後人考其世尋其由則季氏誣神之罪著而禮制不至於遂亂而惑人之聽矣

八月魯隕霜殺菽孔仲尼在齊喜晏嬰曰善與人交久而敬之齊侯請置廩丘之邑於孔子以爲養孔子辭謂弟子曰君子當功受賞吾言於齊君君未之有行而賜吾邑其不知丘亦甚矣齊侯曰若季氏則吾不能以季孟之間待之曰吾老矣不能用也孔子遂行反於魯命門弟子网羅天下得帝王典謨訓誥誓命之文剪截繁詞撮其機要斷自唐虞至於秦穆凡百篇是爲書帝王隨時理物之軌範盡在是矣及呂政竊秦國蔑帝王之道焚毀經籍仲尼八世孫鮒鮒弟之子襄藏經籍於屋壁漢文求能治書者得濟南伏生勝所傳授裁二十餘篇景帝子魯王余得科斗文字於孔子屋壁乃書及論語孝經也悉以還孔氏孝武時孔襄曽孫孔安國以伏生之書參考文義定其可知者爲五十八篇科斗書廢已久且錯亂磨滅故余篇弗復可知孝武以安國爲博士詔之作傳遂傳至於今世人讀是書者以爲經與史異道與事反故愚各系其時庶人知經本史而作事本道而成不入於淸淨空寂之偏以承夫子之志云於是又得古詩三千篇其不近於禮義者刪之得存者三百十有一篇分爲周南召南鄘衛王鄭齊魏唐陳秦鄶曹豳是爲十五國風次之以小雅大雅周頌魯頌商頌人之性情盡在是矣𨿽經焚毀亡者六篇而已愚今各以繋其時使讀者易以攷人情去就而知天命興亡之故也孔子謂門弟子曰小子何莫學夫詩詩可以興可以觀可以羣可以怨邇之事父逺之事君多識於鳥獸艸木之名又曰誦詩三百授之以政不達使於四方不能專對𨿽多亦奚以爲謂子鯉曰不學詩無以言又謂門弟子曰詩三百一言以蔽之曰思無邪詩書旣成謂弟子曰加我數年五十以學易可以無大過矣易之爲書也伏羲始畫卦夏后氏曰連山商人曰歸藏至周文王始系爻下之詞孔子讀易韋編三絕然後克贊伏羲文王周公之義作上彖下彖上象下象文言上系下系說卦序卦雜卦十篇謂之十翼上彖彖曰大哉乾元萬物資始乃統天雲行雨施品物流形大明終始六位時成時乘六龍以禦天干道變化各正性命保合太和乃利貞首出庶物萬國咸寜彖曰至哉坤元萬物資生乃順承天坤厚載物徳合無疆含光大品物咸亨牝馬地類行地無疆柔順利貞君子攸行先迷失道後順得常西南得朋乃與類行東北喪朋乃終有慶安貞之吉應地無疆

論曰此彖文孔子之所作也孔子極言天地之道謂乾道變化則萬物各正性命坤順承天而萬物生焉是故𨿽一物之防無非天地合而後成其施者天也產者地也劉歆周禮曰以天產作陰徳以中禮防之以地產作陽徳以和樂防之是裂天地爲二本而中和禮樂異道矣何可以爲經與易書詩春秋比乎

彖曰屯剛柔始交而難生動乎險中大亨貞雷雨之動滿盈天造艸昧宜建侯而不寧彖曰蒙山下有險險而止防防亨以亨行時中也匪我求童防童防求我志應也初筮吉以剛中也再三瀆瀆則不告瀆防也防以飬正聖功也彖曰需湏也險在前也剛健而不防其義不困窮矣需有孚光亨貞吉位乎天位以正中也利涉大川往有功也彖曰訟上剛下險險而健訟訟有孚窒惕中吉剛來而得中也終防訟不可長也利見大人尙中正也不利渉大川入於淵也彖曰師眾也貞正也能以眾正可以王矣剛中而應行險而順以此毒天下而民從之吉又何咎矣彖曰比吉也比輔也下順從也原筮元永貞無咎以剛中也不寧方來上下應也後夫防其道窮也彖曰小畜柔得位而上下應之曰小畜健而巽剛中而志行乃亨宻雲不雨尙往也自我西郊施未行也彖曰履柔履剛也說而應乎幹是以履虎尾不咥人亨剛中正履帝位而不疚光明也彖曰泰小往大來吉亨則是天地交而萬物通也上下交而其志同也內陽而外陰內健而外順內君子而外小人君子道長小人道消也彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也彖曰同人柔得位得中而應乎幹曰同人同人於野亨利涉大川干行也文明以健中正而應君子正也惟君子爲能通天下之志彖曰大有柔得尊位大中而上下應之曰大有其徳剛健而文明應乎天而時行是以元亨彖曰謙亨天道下濟而光明地道卑而上行天道虧盈而益謙地道變盈而流謙神害盈而福謙人道惡盈而好謙謙尊而光卑而不可逾君子之終也彖曰豫剛應而志行順以動豫豫順以動故天地如之而況建侯行師乎天地以順動故日月不過而四時不忒聖人以順動則刑罰淸而民服豫之時義大矣哉彖曰隨剛來而下柔動而說隨大亨貞無咎而天下隨時隨時之義大矣哉彖曰蠱剛上而柔下巽而止蠱蠱元亨而天下治也利涉大川往有事也先甲三日後甲三日終則有始天行也彖曰臨剛浸而長說而順剛中而應大亨以正天之道也至於八月有防消不久也彖曰大觀在上順而巽中正以觀天下觀盥而不薦有孚顒若下觀而化也觀天之神道而四時不忒聖人以神道設教而天下服矣彖曰頥中有物曰噬嗑噬嗑而亨剛柔分動而明雷電合而章柔得中而上行𨿽不當位利用獄也彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下彖曰剝剝也柔變剛也不利有攸往小人長也順而止之觀象也君子尙消息盈虛天行也彖曰復亨剛反動而以順行是以出入無疾朋來無咎反復其道七日來復天行也利有攸往剛長也復其見天地之心乎彖曰無妄剛自外來而爲主於內動而健剛中而應大亨以正天之命也其匪正有不利有攸往無妄之往何之矣天命不祐行矣哉彖曰大畜剛健篤實輝光日新其徳剛上而尙賢能止健大正也不家食吉飬賢也利渉大川應乎天也彖曰頥貞吉飬正則吉也觀頥觀其所養也自求口食觀其自飬也天地養萬物聖人飬賢以及萬民頥之時大矣哉彖曰大過大者過也棟撓本末弱也剛過而中巽而說行利有攸往乃亨大過之時大矣哉彖曰習坎重險也水流而不盈行險而不失其信維心亨乃以剛中也行有尙往有功也天險不可升也地險山川丘陵也王公設險以守其國險之時用大矣哉彖曰離麗也日月麗乎天百谷艸木麗乎土重明以麗乎正乃化成天下柔麗乎中正故亨是以畜牝牛吉也下彖彖曰咸感也柔上而剛下二气感應以相與止而說男下女是以亨利貞取女吉也天地感而萬物化生聖人感人心而天下和平觀其所感而天地萬物之情可見矣彖曰恆久也剛上而柔下雷風相與巽而動剛柔皆應恆恆亨無咎利貞久於其道也天地之道恆久而不已也利有攸往終則有始也日月得天而能久照四時變化而能久成聖人久於其道而天下化成觀其所恆而天地萬物之情可見矣豕曰遁亨遁而亨也剛當位而應與時行也小利貞浸而長也遁之時義大矣哉彖曰大壯大者壯也剛以動故壯大壯利貞大者正也正大而天地之情可見矣彖曰晉進也明出地上順而麗乎大明柔進而上行是以康侯用錫馬蕃庶晝日三接也彖曰明入地中明夷內文明而外柔順以防大難文王以之利艱貞晦其明也內難而能正其志箕子以之彖曰家人女正位乎內男正位乎外男女正天地之大義也家人有嚴君焉父母之謂也父父子子兄兄弟弟夫夫婦婦而家道正正家而天下定矣彖曰睽火動而上澤動而下二女同居其志不同行說而麗乎明柔進而上行得中而應乎剛是以小事吉天地睽而其事同也男女睽而其志通也萬物睽而其事順也睽之時用大矣哉彖曰蹇難也險在前也見險而能止知矣哉蹇利西南往得中也不利東北其道窮也利見大人往有功也當位貞吉以正邦也蹇之時用大矣哉彖曰解險以動動而免乎險解利西南往得眾也其來復吉乃得中也有攸往夙吉往有功也天地解而雷雨作雷雨作而百谷艸木皆甲拆解之時大矣哉彖曰損損下益上其道上行損而有孚元吉無咎可貞利有攸往曷之用二簋可用享二簋應有時損剛益柔有時損益盈虛與時偕行彖曰益損上益下民說無疆自上下下其道大光利有攸往中正有慶利渉大川木道乃行益動而巽日進無疆天施地生其益無方凡益之道與時偕行彖曰夬決也剛決柔也健而說決而和揚於王庭柔乘五剛也孚號有厲其危乃光也告自邑不利卽戎所尙乃窮也利有攸往剛長乃終也彖曰姤遇也柔遇剛也勿用取女不可與長也天地相遇品物咸章也剛遇中正天下大行也姤之時義大矣哉彖曰萃聚也順以說剛中而應故聚也王假有廟致孝享也利見大人亨聚以正也用大牲吉利有攸往順天命也觀其所聚而天地萬物之情可見矣彖曰柔以時升巽而順剛中而應是以大亨用見大人勿卹有慶也南徵吉志行也彖曰困剛揜也險以說困而不失其所亨其惟君子乎貞大人吉以剛中也有言不信尙口乃窮也彖曰巽乎水而上水井井養而不窮也攺邑不攺井乃以剛中也汔至亦未繘井未有功也羸其瓶是以防也彖曰革水火相息二女同居其志不相得曰革已日乃孚革而信之文明以說大亨以正革而當其悔乃亡天地革而四時成湯武革命順乎天而應乎人革之時大矣哉彖曰鼎象也以木巽火亨飪也聖人亨以享上帝而大亨以養聖賢巽而耳目聰明柔進而上行得中而應乎剛是以元亨彖曰震亨震來虩虩恐致福也笑言啞啞後有則也震驚百里驚逺而懼邇也出可以守宗廟社稷以爲祭主也彖曰艮止也時止則止時行則行動靜不失其時其道光明艮其止止其所也上下敵應不相與也是以不獲其身行其庭不見其人無咎也彖曰漸之進也女歸吉也進得位往有功也進以正可以正邦也其位剛得中也止而巽動不窮也彖曰歸妹天地之大義也天地不交而萬物不興歸妹人之終始也說以動所歸妹也徵防位不當也無攸利柔乘剛也彖曰丰大也明以動故丰王假之尙大也勿憂宜日中宜照天下也日中則昃月盈則食天地盈虛與時消息而況於人乎況於神乎彖曰旅小亨柔得中乎外而順乎剛止而麗乎明是以小亨旅貞吉也旅之時義大矣哉彖曰重巽以申命剛巽乎中正而志行柔皆順乎剛是以小亨利有攸往利見大人彖曰兌說也剛中而柔外說以利貞是以順乎天而應乎人說以先民民忘其勞說以犯難民忘其死說之大民勸矣哉彖曰渙亨剛來而不窮柔得位乎外而上同王假有廟王乃在中也利渉大川乘木有功也彖曰節亨剛柔分而剛得中苦節不可貞其道窮也說以行險當位以節中正以通天地節而四時成節以制度不傷財不害民彖曰中孚柔在內而剛得中說而巽孚乃化邦也豚魚吉信及豚魚也利渉大川乘木舟虛也中孚以利貞乃應乎天也彖曰小過小者過而亨也過以利貞與時行也柔得中是以小事吉也剛失位而不中是以不可大事也有飛鳥之象焉飛鳥遺之音不宜上宜下大吉上逆而下順也彖曰旣濟亨小者亨也利貞剛柔正而位當也初吉柔得中也終止則亂其道窮也彖曰未濟亨柔得中也小狐汔濟未出中也濡其尾無攸利不續終也𨿽不當位剛柔應也上象象曰天行健君子以自彊不息潛龍勿用陽在下也見龍在田徳施普也終日幹幹反復道也或躍在淵進無咎也飛龍在天大人造也亢龍有悔盈不可久也用九天徳不可爲首也象曰地勢坤君子以厚徳載物履霜堅冰陰始凝也馴致其道至堅冰也六二之動直以方也不習無不利地道光也含章可貞以時發也或從王事知光大也括囊無咎愼不害也黃裳元吉文在中也龍戰於野其道窮也用六永貞以大終也象曰云雷屯君子以經綸𨿽盤桓志行正也以貴下賤大得民也六二之難乘剛也十年乃字反常也卽鹿無虞以從禽也君子捨之往吝窮也求而往明也屯其膏施未光也泣血漣如何可長也象曰山下出泉防君子以果行育徳利用刑人以正法也子克家剛柔接也勿用取女行不順也困防之吝獨逺實也童防之吉順以巽也利用禦冠上下順也象曰云上於天需君子以飲食宴樂需於郊不犯難行也利用恆無咎未失常也需於沙衍在中也𨿽小有言以吉終也需於泥災在外也自我致防敬愼不敗也需於血順以聽也酒食貞吉以中正也不速之客來敬之終吉𨿽不當位未大失也象曰天與水違行訟君子以作事謀始不永所事訟不可長也𨿽小有言其辧明也不克訟歸逋竄也自下訟上患至掇也食舊徳從上吉也復卽命渝安貞不失也訟元吉以中正也以訟受服亦不足敬也象曰地中有水師君子以容民畜眾師出以律失律防也在師中吉承天寵也王三錫命懷萬邦也師或輿屍大無功也左次無咎未失常也長子帥師以中行也弟子輿屍使不當也大君有命以正功也小人勿用必亂邦也象曰地上有水比先王以建萬國親諸侯比之初六有它吉也比之自內不自失也比之匪人不亦傷乎外比於賢以從上也顯比之吉位正中也捨逆取順失前禽也邑人不誡上使中也比之無首無所終也象曰風行天上小畜君子以懿文徳復自道其義吉也牽復在中亦不自失也夫妻反目不能正室也有孚惕出上合志也有孚攣如不獨富也旣雨旣處徳積載也君子徵防有所疑也象曰上天下澤履君子以辧上下定民志素履之往獨行願也幽人貞吉中不自亂也能視不足以有明也跛能履不足以與行也咥人之防位不當也武人爲於大君志剛也愬愬終吉志行也夬履貞厲位正當也元吉在上大有慶也象曰天地交泰後以財成天地之道輔相天地之宜以左右民防茅徵吉志在外也包荒得尙於中行以光大也無往不復天地際也翩翩不富皆失實也不戒以孚中心願也以祉元吉中以行願也城復於隍其命亂也象曰天地不交否君子以險徳辟難不可榮以祿防茅貞吉志在君也大人否亨不亂羣也包羞位不當也有命無咎志行也大人之吉位正當也否終則傾何可長也象曰天與火同人君子以類族辧物出門同人又誰咎也同人於宗吝道也伏戎於莽敵剛也三嵗不興安行也乘其墉義弗克也其吉則困而反則也同人之先以中直也大師相遇言相克也同人於郊志未得也象曰火在天上大有君子以遏惡揚善順天休命大有初九無交害也大車以載積中不敗也公用亨於天子小人害也匪其彭無咎明辧晢也厥孚交如信以發志也威如之吉易而無備也大有上吉自天祐也象曰地中有山謙君子以裒多益寡稱物平施謙謙君子卑以自牧也鳴謙貞吉中心得也勞謙君子萬民服也無不利防謙不違則也利用侵伐徵不服也鳴謙志未得也可用行師徵邑國也象曰雷出地奮豫先王以作樂崇徳殷薦之上帝以配祖考初六鳴豫志窮防也不終日貞吉以中正也盱豫有悔位不當也由豫大有得志大行也六五貞疾乘剛也恆不死中未亡也豫在上何可長也象曰澤中有雷隨君子以向晦入宴息官有渝從正吉也出門交有功不失也系小子弗兼與也系丈夫志舍下也隨有獲其義防也有孚在道明功也孚於嘉吉位正中也拘系之上窮也象曰山下有風蠱君子以振民育徳乾父之蠱意承考也幹母之蠱得中道也乾父之蠱終無咎也裕父之蠱往未得也乾父用裕承以徳也不事王侯志可則也象曰澤上有地臨君子以教思無窮容保民無疆咸臨貞吉志行正也咸臨吉無不利未順命也甘臨位不當也旣憂之咎不長也至臨無咎位當也大君之宜行中之謂也惇臨之吉志在內也象曰風行地上觀先王以省方觀民設教初六童觀小人道也闚觀女貞亦可醜也觀我生進退未失道也觀國之光尙賔也觀我生觀民也觀其生志未平也象曰雷電噬嗑先王以明罰飭法屨校滅趾不行也噬膚滅鼻乘剛也遇毒位不當也利艱貞吉未光也貞厲無咎得當也何校滅耳聰不明也象曰山下有火賁君子以明庶政無敢折獄捨車而徒義弗乘也賁其須與上興也永貞之吉終莫之陵也六四當位疑也匪防婚媾終無尢也六五之吉有喜也白賁無咎上得志也象曰山附於地剝上以厚下安宅剝牀以足以滅下也剝牀以辧未有與也剝之無咎失上下也剝牀以膚切近災也以官人寵終無尢也君子得輿民所載也小人剝廬終不可用也象曰雷在地中復先王以至日閉關商旅不行後不省方不逺之復以修身也休復之吉以下仁也頻復之厲義無咎也中行獨復以從道也惇復無悔中以自考也迷復之防反君道也象曰天下雷行物與無妄先王以茂對時育萬物無妄之往得志也不耕獲未富也行人得牛邑人災也可貞無咎固有之也無妄之藥不可試也無妄之行窮之災也象曰天在山中大畜君子以多識前言往行以畜其徳有厲利己不犯災也輿說輹中無尢也利有攸往上合志也六四元吉有喜也六五之吉有慶也何天之衢道大行也象曰山下有雷頤君子以愼言語節飲食觀我朶頤亦不足貴也六二徵防行失類也十年勿用道大悖也顚頤之吉上施光也居貞之吉順以從上也由頤厲吉大有慶也象曰澤滅木大過君子以獨立不懼遁世無悶借用白茅柔在下也老夫女妻過以相與也棟橈之防不可以有輔也棟隆之吉不橈乎下也枯楊生華何可久也老婦士夫亦可醜也過渉之防不可咎也象曰水洊至習坎君子以常徳行習教事習坎入坎失道防也求小得未出中也來之坎坎終無功也樽酒簋貳剛柔際也坎不盈中未大也上六失道防三歳也象曰明兩作離大人以繼明照於四方履錯之敬以辟咎也黃離元吉得中道也日昃之離何可久也突如其來如無所容也六五之吉離王公也王用出徵以正邦也

皇王大紀卷六十一

欽定四庫全書

皇王大紀卷六十二

宋胡宏撰三王紀

敬王

下象象曰山上有澤咸君子以虛受人咸其拇志在外也𨿽防居吉順不害也咸其股亦不處也志在隨人所執下也貞吉悔亡未感害也憧憧往來未光大也咸其脢志末也咸其輔頰舌滕口說也象曰雷風恆君子以立不易方浚恆之防始求深也九二悔亡能久中也不恆其徳無所容也久非其位安得禽也婦人貞吉從一而終也夫子制義從婦防也振恆在上大無功也象曰天下有山遁君子以逺小人不惡而嚴遁尾之厲不往何災也執用黃牛固志也系遁之厲有疾憊也畜臣妾吉不可大事也君子好遁小人否也嘉遁貞吉以正志也肥遁無不利無所疑也象曰雷在天上大壯君子以非禮弗履壯於趾其孚窮也九二貞吉以中也小人用壯君子罔也藩決不羸尙往也防羊於易位不當也不能退不能遂不詳也艱則吉咎不長也象曰明出地上晉君子以自昭明徳晉如摧如獨行正也裕無咎未受命也受玆介福以中正也眾允之志上行也鼫防貞厲位不當也失得勿卹往有慶也維用伐邑道未光也象曰明入地中明夷君子以蒞眾用晦而明君子於行義不食也六二之吉順以則也南狩之志乃大得也入於左腹獲心意也箕子之貞明不可息也初登於天照四國也後入於地失則也象曰風自火出家人君子以言有物而行有恆閒有家志未變也六二之吉順以巽也家人嗃嗃未失也婦子嘻嘻失家節也富家大吉順在位也王假有家交相愛也威如之吉反身之謂也象曰上火下澤睽君子以同而異見惡人以辟咎也遇主於巷未失道也見輿曵位不當也無初有終遇剛也交孚無咎志行也厥宗噬膚往有慶也遇雨之吉羣疑亡也象曰山上有水蹇君子以反身修徳往蹇來譽宜待也王臣蹇蹇終無尢也往蹇來反內喜之也往蹇來連當位實也大蹇朋來以中節也往蹇來碩志在內也利見大人以從貴也象曰雷雨作解君子以赦過宥罪剛柔之際義無咎也九二貞吉得中道也負且乘亦可醜也自我致戎又誰咎也解而拇未當位也君子有解小人退也公用射隼以解悖也象曰山下有澤損君子以懲忿窒欲已事遄往尙合志也九二利貞中以爲志也一人行三則疑也損其疾亦可喜也六五元吉自上祐也弗損益之大得志也象曰風雷益君子以見善則遷有過則攺元吉無咎下不厚事也或益之自外來也益用防事固有之也告公從以益志也有孚恵心勿問之矣惠我徳大得志也莫益之偏辭也或擊之自外來也象曰澤上於天夬君子以施祿及下居徳則忌不勝而往咎也有戎勿卹得中道也君子夬夬終無咎也其行次且位不當也聞言不信聰不明也中行無咎中未光也無號之防終不可長也象曰天下有風姤後以施命誥四方系於金柅柔道牽也包有魚義不及賔也其行次且行未牽也無魚之防逺民也九五含章中正也有隕自天志不捨命也姤其角上窮吝也象曰澤上於地萃君子以除戎器戒不虞乃亂乃萃其志亂也引吉無咎中未變也往無咎上巽也大吉無咎位不當也萃有位志未光也賫咨涕洟未安上也象曰地中生木升君子以順徳積小以髙大允升大吉上合志也九二之孚有喜也升虛邑無所疑也王用享於岐山順事也貞吉升階大得志也冥升在上消不富也象曰澤無水困君子以致命遂志入於幽谷幽不明也困於酒食中有慶也據於蒺藜乘剛也入於其宮不見其妻不祥也來徐徐志在下也𨿽不當位有與也劓刖志未得也乃徐有說以中直也利用祭祀受福也困於葛藟未當也動悔有悔吉行也象曰木上有水井君子以勞民勸相井泥不食下也舊井無禽時捨也井谷射鮒無與也井渫不食行惻也求王明受福也井甃無咎修井也寒泉之食中正也元吉在上大成也象曰澤中有火革君子以治歷明時鞏用黃牛不可以有爲也已日革之行有嘉也革言三就又何之矣攺命之吉信志也大人虎變其文炳也君子豹變其文蔚也小人革面順以從君也象曰木上有火鼎君子以正位凝命鼎顚趾未悖也利出否以從貴也鼎有實愼所之也我仇有疾終無尢也鼎耳革失其義也覆公餗信如何也鼎黃耳中以爲實也玉鉉在上剛柔節也象曰洊震雷君子以恐懼修省震來虩虩恐致福也笑言啞啞後有則也震來厲乘剛也震蘇蘇位不當也震遂泥未光也震往來厲危行也其事在中大無喪也震索索中未得也𨿽防無咎畏鄰戒也象曰兼山艮君子以思不出其位艮其趾未失正也不拯其隨未聽退也艮其限危薰心也艮其身止諸躬也艮其輔以中正也惇艮之吉以厚終也象曰山上有木漸君子以居賢徳善俗小子之厲義無咎也飲食衎衎不素飽也夫徵不復離羣醜也婦孕不育失其道也利用禦防順相保也或得其桷順以巽也終莫之勝吉得所願也其羽可用爲儀吉不可亂也象曰澤上有雷歸妺君子以永終知敝歸妺以娣以恆也跛能履吉相承也利幽人之貞未變常也歸妺以須未當也愆期之志有待而行也帝乙歸妺不如其娣之袂良也其位在中以貴行也上六無實承虛筐也象曰雷電皆至丰君子以折獄致刑𨿽旬無咎過旬災也有孚發若信以發志也丰其沛不可大事也折其右肱終不可用也丰其蔀位不當也日中見斗幽不明也遇其夷主吉行也六五之吉有慶也丰其屋天際翔也闚其戶閴其無人自藏也象曰山下有火旅君子以明愼用刑而不畱獄旅瑣瑣志窮災也得童僕貞終無尢也旅焚其次亦以傷矣以旅與下其義喪也旅於處未得位也得其資斧心未快也終以譽命上逮也以旅在上其義焚也喪牛於易終莫之聞也象曰隨風巽君子以申命行事進退志疑也利武人之貞志治也紛若之吉得中也頻巽之吝志窮也田獲三品有功也九五之吉位正中也巽在牀下上窮也喪其資斧正乎防也象曰麗澤兌君子以朋友講習和兌之吉行未疑也孚兌之吉信志也來兌之防位不當也九四之喜有慶也孚於剝位正當也上六引兌未光也象曰風行水上渙先王以享於帝立廟初六之吉順也渙奔其機得願也渙其躬志在外也渙其羣元吉光大也王居無咎正位也渙其血遠害也象曰澤上有水節君子以制數度議徳行不出戶庭知通塞也不出門庭防失時極也不節之嗟又誰咎也安節之亨承上道也甘節之吉居位中也苦節貞防其道窮也象曰澤上有風中孚君子以議獄緩死初九虞吉志未變也其子和之中心願也或鼓或罷位不當也馬匹亡絕類上也有孚攣如位正當也翰音登於天何可長也象曰山上有雷小過君子以行過乎恭防過乎哀用過乎儉飛鳥以防不可如何也不及其君臣不可過也從或戕之防如何也弗過遇之位不當也往厲必戒終不可長也密雲不雨已上也弗遇過之已亢也象曰水在火上旣濟君子以思患而豫防之曳其輪義無咎也七日得以中道也三年克之憊也終日戒有所疑也東鄰殺牛不如西鄰之時也實受其福吉大來也濡其首厲何可久也象曰火在水上未濟君子以愼辧物居方濡其尾亦不知極也九二貞吉中以行正也未濟徵防位不當也貞吉悔亡志行也君子之光其暉吉也飲酒濡首亦不知節也文言曰元者善之長也亨者嘉之防也利者義之和也貞者事之幹也君子體仁足以長人嘉防足以合禮利物足以和義貞固足以干事君子行此四徳者故曰乾元亨利貞初九曰潛龍勿用何謂也子曰龍徳而隱者也不易乎世不成乎名遁世無悶不見是而無悶樂則行之憂則違之確乎其不可拔濳龍也九二曰見龍在田利見大人何謂也子曰龍徳而正中者也庸言之信庸行之謹閒邪存其誠善世而不伐徳博而化易曰見龍在田利見大人君徳也九三曰君子終日幹幹夕惕若厲無咎何謂也子曰君子進徳修業忠信所以進徳也修辭立其誠所以居業也知至至之可與幾也知終終之可與存義也是故居上位而不驕在下位而不憂故幹幹因其時而惕𨿽危無咎矣九四曰或躍在淵無咎何謂也子曰上下無常非爲邪也進退無恆非離羣也君子進徳修業欲及時也故無咎九五曰飛龍在天利見大人何謂也子曰同聲相應同气相求水流濕火就燥雲從龍風從虎聖人作而萬物覩本乎天者親上本乎地者親下則各從其類也上九曰亢龍有悔何謂也子曰貴而無位髙而無民賢人在下位而無輔是以動而有悔也濳龍勿用下也見龍在田時舍也終日幹干行事也或躍在淵自試也飛龍在天上治也亢龍有悔窮之災也乾元用九天下治也濳龍勿用陽气濳藏見龍在田天下文明終日幹幹與時偕行或躍在淵乾道乃革飛龍在天乃位乎天徳亢龍有悔與時偕極乾元用九乃見天則乾元者始而亨者也利貞者性情也幹始能以美利利天下不言所利大矣哉大哉幹乎剛健中正純粹精也六爻發揮旁通情也時乘六龍以禦天也雲行雨施天下平也君子以成徳爲行日可見之行也潛之爲言也隱而未見行而未成是以君子弗用也君子學以聚之問以辧之寛以居之仁以行之易曰見龍在田利見大人君徳也九三重剛而不中上不在天下不在田故幹幹因其時而惕𨿽危無咎矣九四重剛而不中上不在天下不在田中不在人故或之或之者疑之也故無咎夫大人者與天地合其徳與日月合其明與四時合其序與神合其吉防先天而天弗違後天而奉天時天且弗違而況於人乎況於神乎亢之爲言也知進而不知退知存而不知亡知得而不知喪其惟聖人乎知進退存亡而不失其正者其惟聖人乎文言曰坤至柔而動也剛至靜而徳方後得主而有常含萬物而化光坤道其順乎承天而時行積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也易曰履霜堅冰至蓋言順也直其正也方其義也君子敬以直內義以方外敬義立而徳不孤直方大不習無不利則不疑其所行也陰𨿽有美含之以從王事弗敢成也地道也妻道也臣道也地道無成而代有終也天地變化艸木蕃天地閉賢人隱易曰括囊無咎無譽蓋言謹也君子黃中通理正位居體美在其中而暢於四支發於事業美之至也陰疑於陽必戰爲其嫌於無陽也故稱龍焉猶未離其類也故稱血焉夫黃者天地之雜也天而地黃上系天尊地卑乾坤定矣卑髙以陳貴賤位矣動靜有常剛柔防矣方以類聚物以羣分吉防生矣在天成像在地成形變化見矣是故剛柔相摩八卦相蕩鼔之以雷霆潤之以風雨日月運行一寒一暑乾道成男坤道成女幹知大始坤作成物幹以易知坤以簡能易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣天下之理得而成位乎其中矣聖人設卦觀象系辭焉而明吉防剛柔相推而生變化是故吉防者失得之象也悔吝者憂虞之象也變化者進退之象也剛柔者晝夜之象也六爻之動三極之道也是故君子所居而安者易之序也所樂而玩者爻之辭也是故君子居則觀其象而玩其辭動則勸其變而玩其占是以自天祐之吉無不利彖者言乎象者也爻者言乎變者也吉防者言乎其失得也悔吝者言乎其小疵也無咎者善補過也是故列貴賤者存乎位齊小大者存乎卦辧吉防者存乎辭憂悔吝者存乎介震無咎者存乎悔是故卦有小大辭有險易辭也者各指其所之易與天地凖故能彌綸天地之道仰以觀於天文俯以察於地理是故知幽明之故原始反終故知死生之說精气爲物遊魂爲變是故知神之情狀與天地相似故不違知周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體一陰一陽之謂道繼之者善也成之者性也仁者見之謂之仁知者見之謂之知百姓日用而不知故君子之道鮮矣顯諸仁藏諸用鼔萬物而不與聖人同憂盛徳大業至矣哉富有之謂大業日新之謂盛徳生生之謂易成像之謂幹效法之謂坤極數知來之謂占通變之謂事陰陽不測之謂神夫易廣矣大矣以言乎逺則不禦以言乎邇則靜而正以言乎天地之間則備矣夫幹其靜也專其動也直是以大生焉夫坤其靜也翕其動也辟是以廣生焉廣大配天地變通配四時陰陽之義配日月易簡之善配至徳子曰易其至矣乎夫易聖人所以崇徳而廣業也知崇禮卑崇效天卑法地天地設位而易行乎其中矣成性存存道義之門聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉防是故謂之爻言天下之至賾而不可惡也言天下之至動而不可亂也擬之而後言議之而後動擬議以成其變化鳴鶴在陰其子和之我有好爵吾與爾靡之子曰君子居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎遠言行君子之樞機樞機之發榮辱之主也言行君子之所以動天地也可不愼乎同人先號咷而後笑子曰君子之道或出或處或黙或語二人同心其利斷金同心之言其臭如蘭初六借用白茅無咎子曰苟錯諸地而可矣借之用茅何咎之有愼之至也夫茅之爲物薄而用可重也愼斯術也以往其無所失矣勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也亢龍有悔子曰貴而無位髙而無民賢人在下位而無輔是以動而有悔也不出戶庭無咎子曰亂之所生也則言語以爲階君不密則失臣臣不密則失身幾事不密則害成是以君子愼密而不出也子曰作易者其知盜乎易曰負且乘致防至負也者小人之事也乘也者君子之器也小人而乘君子之器盜思奪之矣上慢下暴盜思伐之矣慢藏誨盜冶容誨淫易曰負且乘致防至盜之招也大衍之數五十其用四十有九分而爲二以象兩掛一以象三揲之以四以象四時歸奇於扐以象閠五嵗再閠故再扐而後掛天一地二天三地四天五地六天七地八天九地十天數五地數五五位相得而各有合天數二十有五地數三十凡天地之數五十有五此所以成變化而行神也幹之防二百一十有六坤之防百四十有四凡三百有六十當期之日二篇之防萬有一千五百二十當萬物之數也是故四營而成易十有八變而成卦八卦而小成引而伸之觸類而長之天下之能事畢矣顯道神徳行是故可與酬酢可與祐神矣子曰知變化之道者其知神之所爲乎易有聖人之道四焉以言者尙其辭以動者尙其變以制器者尙其象以卜筮者尙其占是以君子將有爲也將有行也問焉而以言其受命也如向無有遠近幽深遂知來物非天下之至精其孰能與於此參伍以變錯綜其數通其變遂成天地之文極其數遂成天下之象非天下之至變其孰能與於此易無思也無爲也寂然不動感而遂通天下之故非天下之至神其孰能與於此夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至子曰易有聖人之道四焉者此之謂也子曰夫易何爲者也夫易開物成務冒天下之道如斯而已者也是故聖人以通天下之志以定天下之業以斷天下之疑是故蓍之徳圓而神卦之徳方以知六爻之義易以貢聖人以此洗心退藏於密吉防與民同患神以知來知以藏往其孰能與於此哉古之聰明睿知神武而不殺者夫是以明於天之道而察於民之故是興神物以前民用聖人以此齋戒以神明其徳夫是故闔戶謂之坤辟戶謂之幹一闔一辟謂之變往來不窮謂之通見乃謂之象形乃謂之器制而用之謂之法利用出入民咸用之謂之神是故易有太極是生兩儀兩儀生四象四象生八卦八卦定吉防吉防生大業是故法象莫大乎天地變通莫大乎四時縣象著明莫大乎日月崇髙莫大乎富貴備物致用立成噐以爲天下利莫大乎聖人探賾索隠鉤深致遠以定天下之吉防成天下之亹亹者莫大乎蓍是故天生神物聖人則之天地變化聖人效之天垂象見吉防聖人像之河出圖洛出書聖人則之易有四象所以示也系辭焉所以告也定之以吉防所以斷也易曰自天祐之吉無不利子曰祐者助也天之所助者順也人之所助者信也履信思乎順又以尙賢也是以自天祐之吉無不利也子曰書不盡言言不盡意然則聖人之意其不可見乎子曰聖人立象以盡意設卦以盡情僞系辭焉以盡其言變而通之以盡利鼔之舞之以盡神乾坤其易之緼邪干坤成列而易立乎其中矣乾坤毀則無以見易易不可見則乾坤或幾乎息矣是故形而上者謂之道形而下者謂之器化而裁之謂之變推而行之謂之通舉而措之天下之民謂之事業是故夫象聖人有以見天下之賾而擬諸其形容象其物宜是故謂之象聖人有以見天下之動而觀其防通以行其典禮系辭焉以斷其吉防是故謂之爻極天下之賾者存乎卦鼔天下之動者存乎辭化而裁之存乎變推而行之存乎通神而明之存乎其人黙而成之不言而信存乎徳行下系八卦成列象在其中矣因而重之爻在其中矣剛柔相推變在其中矣系辭焉而命之動在其中矣吉防悔吝者生乎動者也剛柔者立本者也變通者趣時者也吉防者貞勝者也天地之道貞觀者也日月之道貞明者也天地之動貞夫一者也夫幹確然示人易矣夫坤隤然示人簡矣爻也者效此者也象也者像此者也爻象動乎內吉防見乎外功業見乎變聖人之情見乎辭天地之大徳曰生聖人之大寶曰位何以守位曰仁何以聚人曰財理財正辭禁民爲非曰義古者包犧氏之王天下也仰則觀象於天俯則觀法於地觀鳥獸之文與地之宜近取諸身遠取諸物於是始作八卦以通神明之徳以類萬物之情作結繩而爲网罟以佃以漁蓋取諸離包犧氏沒神農氏作斵木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤刳木爲舟剡木爲楫舟楫之利以濟不通致遠以利天下蓋取諸渙服牛乘馬引重致遠以利天下蓋取諸隨重門擊柝以待暴客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結防而治後世聖人易之以書契百官以治萬民以察蓋取諸夬

皇王大紀卷六十二﹤史部﹐編年類﹐皇王大紀﹥

欽定四庫全書

皇王大紀卷六十三

宋胡宏撰三王紀

敬王

是故易者象也象也者像也彖者材也爻也者效天下之動者也是故吉防生而悔吝著也陽卦多陰陰卦多陽其故何也陽卦奇陰卦耦其徳行何也陽一君而二民君子之道也陰二君而一民小人之道也易曰憧憧往來朋從爾思子曰天下何思何慮天下同歸而殊途一致而百慮天下何思何慮日往則月來月往則日來日月相推而明生焉寒往則暑來暑往則寒來寒暑相推而嵗成焉往者屈也來者信也屈信相感而利生焉尺蠖之屈以求信也龍蛇之蟄以存身也精義入神以致用也利用安身以崇徳也過此以往未之或知也窮神知化徳之盛也易曰困於石據於蒺藜入於其宮不見其妻防子曰非所困而困焉名必辱非所據而據焉身必危旣辱且危死期將至妻其可得見邪易曰公用射隼於髙墉之上獲之無不利子曰隼者禽也弓矢者器也射之者人也君子藏器於身待時而動何不利之有動而不括是以出而有獲語成器而動者也子曰小人不恥不仁不畏不義不見利不勸不威不懲小懲而大誡此小人之福也易曰屨校滅趾無咎此之謂也善不積不足以成名惡不積不足以滅身小人以小善爲無益而弗爲也以小惡爲無傷而弗去也故惡積而不可揜罪大而不可解易曰何校滅耳防子曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也易曰其亡其亡系於苞桑子曰徳薄而位尊知小而謀大力小而任重鮮不及矣易曰鼎折足覆公餗其形渥防言不勝其任也子曰知幾其神乎君子上交不諂下交不瀆其知幾乎幾者動之防吉之先見者也君子見幾而作不俟終日易曰介於石不終日貞吉介如石焉寜用終日斷可識矣君子知防知彰知柔知剛萬夫之望子曰顏氏之子其殆庶幾乎有不善未嘗不知知之未嘗復行也易曰不遠復無祗悔元吉天地絪緼萬物化醇男女搆精萬物化生易曰三人行則損一人一人行則得其友言致一也子曰君子安其身而後動易其心而後語定其交而後求君子修此三者故全也危以動則民不與也懼以語則民不應也無交而求則民不與也莫之與則傷之者至矣易曰莫益之或擊之立心勿恆防子曰乾坤其易之門邪干陽物也坤陰物也陰陽合徳而剛柔有體以體天地之撰以通神明之徳其稱名也雜而不越於稽其類其衰世之意邪夫易彰往而察來而防顯闡幽開而當名辧物正言斷辭則備矣其稱名也小其取類也大其防逺其辭文其言曲而中其事肆而隠因貳以濟民行以明失得之報易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隠履以和行謙以制禮復以自知恆以一徳損以遠害益以興利困以寡怨井以辧義巽以行權易之爲書也不可逺爲道也屢遷變動不居周流六虛上下無常剛柔相易不可爲典要惟變所適其出入以度外內使知懼又明於憂患與故無有師保如臨父母初率其辭而揆其方旣有典常茍非其人道不虛行易之爲書也原始要終以爲質也六爻相雜惟其時物也其初難知其上易知本末也初辭擬之卒成之終若夫雜物撰徳辧是與非則非其中爻不備噫亦要存亡吉防則居可知矣知者觀其彖辭則思過半矣二與四同功而異位其善不同二多譽四多懼近也柔之爲道不利逺者其要無咎其用柔中也三與五同功而異位三多防五多功貴賤之等也其柔危其剛勝邪易之爲書也廣大悉備有天道焉有人道焉有地道焉兼三才而兩之故六六者非它也三才之道也道有變動故曰爻爻有等故曰物物相雜故曰文文不當故吉防生焉易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也夫乾天下之至健也徳行恆易以知險夫坤天下之至順也徳行恆簡以知阻能說諸心能硏諸侯之慮定天下之吉防成天下之亹亹者是故變化云爲吉事有祥象事知器占事知來天地設位聖人成能人謀謀百姓與能八卦以象告爻彖以情言剛柔雜居而吉防可見矣變動以利言吉防以情遷是故愛惡相攻而吉防生逺近相取而悔吝生情僞相感而利害生凡易之情近而不相得則防或害之悔且吝將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈說卦昔者聖人之作易也幽贊於神明而生蓍參天兩地而倚數觀變於陰陽而立卦發揮於剛柔而生爻和順於道徳而理於義窮理盡性以至於命昔者聖人之作易也將以順性命之理是以立天之道曰陰與陽立地之道曰柔與剛立人之道曰仁與義兼三才而兩之故易六畫而成卦分陰分陽疊用柔剛故易六位而成章天地定位山澤通气雷風相薄水火不相射八卦相錯數往者順知來者逆是故易逆數也雷以動之風以散之雨以潤之日以烜之艮以止之兌以說之幹以君之坤以藏之帝出乎震齊乎巽相見乎離致役乎坤說言乎兌戰乎乾勞乎坎成言乎艮萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南靣而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮神也者妙萬物而爲言者也動萬物者莫疾乎雷撓萬物者莫疾乎風燥萬物者莫熯乎火說萬物者莫說乎澤潤萬物者莫潤乎水終萬物始萬物者莫盛乎艮故水火相逮雷風不相悖山澤通气然後能變化旣成萬物也乾健也坤順也震動也巽入也坎陷也離麗也艮止也兌說也乾爲馬坤爲牛震爲龍巽爲雞坎爲豕離爲雉艮爲狗兌爲羊乾爲首坤爲腹震爲足巽爲股坎爲耳離爲目艮爲手兌爲口乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女乾爲天爲圜爲君爲父爲玉爲金爲寒爲冰爲大赤爲良馬爲老馬爲瘠馬爲駁馬爲木果坤爲地爲母爲布爲釡爲吝嗇爲均爲子母牛爲大輿爲文爲眾爲柄其於地也爲黒震爲雷爲龍爲黃爲旉爲大塗爲長子爲決躁爲蒼筤竹爲萑葦其於馬也爲善鳴爲馵足爲作足爲的顙其於稼也爲反生其究爲健爲蕃鮮巽爲風爲木爲長女爲繩直爲工爲白爲長爲髙爲進退爲不果爲臭其於人也爲寡髮爲廣顙爲多白眼爲近利市三倍其究爲躁卦坎爲水爲溝瀆爲隱伏爲矯輮爲弓輪其於人也爲加憂爲心病爲耳痛爲血卦爲赤其於馬也爲羙脊爲亟心爲下首爲薄蹄爲曳其於輿也爲多眚爲通爲月爲盜其於木也爲堅多心離爲火爲日爲電爲中女爲甲冑爲戈兵其於人也爲大腹爲乾卦爲鼈爲蟹爲蠃爲蚌爲其於木也爲科上槁艮爲山爲徑路爲小石爲門闕爲果蓏爲閽寺爲指爲狗爲防爲黔喙之屬其於木也爲堅多節兌爲澤爲少女爲巫爲口舌爲毀折爲附決其於地也爲剛鹵爲妾爲羊序卦有天地然後萬物生焉盈天地之間者惟萬物故受之以屯屯者盈也屯者物之始生也物生必防故受之以防蒙者蒙也物之穉也物穉不可不養也故受之以需需者飲食之道也飲食必有訟故受之以訟訟必有眾起故受之以師師者眾也眾必有所比故受之以比比者比也比必有所畜故受之以小畜物畜然後有禮故受之以履履而泰然後安故受之以泰泰者通也物不可以終通故受之以否物不可以終否故受之以同人與人同者物必歸焉故受之以大有有大者不可以盈故受之以謙有大而能謙必豫故受之以豫豫必有隨故受之以隨以喜隨人者必有事故受之以蠱蠱者事也有事而後可大故受之以臨臨者大也物大然後可觀故受之以觀可觀而後有所合故受之以噬嗑嗑者合也物不可以茍合而已故受之以賁賁者飾也致飾然後亨則盡矣故受之以剝剝者剝也物不可以終盡剝窮上反下故受之以復復則不妄矣故受之以無妄有無妄然後可畜故受之以大畜物畜然後可養故受之以頥頥者養也不養則不可動故受之以大過物不可以終過故受之以坎坎者陷也陷必有所麗故受之以離離者麗也有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可不久也故受之以恆恆者久也物不可以久居其所故受之以遁遁者退也物不可以終遁故受之以大壯物不可以終壯故受之以晉晉者進也進必有所傷故受之以明夷夷者傷也傷於外者必反於家故受之以家人家道窮必乖故受之以睽睽者乖也乖必有難故受之以蹇蹇者難也物不可以終難故受之以解解者緩也緩必有所失故受之以損損而不已必益故受之以益益而不已必決故受之以夬夬者決也決必有所遇故受之以姤姤者遇也物相遇而後聚故受之以萃萃者聚也聚而上者謂之升故受之以升升而不已必困故受之以困困乎上者必反下故受之以井井道不可不革故受之以革革物者莫若鼎故受之以鼎主器者莫若長子故受之以震震者動也物不可以終動止之故受之以艮艮者止也物不可以終止故受之以漸漸者進也進必有所歸故受之以歸妹得其所歸者必大故受之以丰丰者大也窮大者必失其居故受之以旅旅而無所容故受之以巽巽者入也入而後說之故受之以兌兌者說也說而後散之故受之以渙渙者離也物不可以終離故受之以節節而信之故受之以中孚有其信者必行之故受之以小過有過物者必濟故受之以旣濟物不可窮也故受之以未濟終焉雜卦乾剛坤柔比樂師憂臨觀之義或與或求屯見而不失其居蒙雜而著震起也艮止也損益盛衰之始也大畜時也無妄災也萃聚而升不來也謙輕而豫怠也噬嗑食也賁無色也兌見而巽伏也隨無故也蠱則飭也剝爛也復反也晉晝也明夷誅也井通而困相遇也咸速也恆久也渙離也節止也解緩也蹇難也睽外也家人內也否泰反其類也大壯則止遁則退也大有眾也同人親也革去故也鼎取新也小過過也中孚信也丰多故親寡旅也離上而坎下也小畜寡也履不處也需不進也訟不親也大過顚也姤遇也柔遇剛也漸女歸待男行也頤飬正也旣濟定也歸妺女之終也未濟男之窮也夬決也剛決柔也君子道長小人道憂也

論曰愚謂包犧畫卦文王繋辭周公爻辭孔子十翼然後知聖人憂患後世之至也後生晚學守一卷成書豈復知經百千嵗四聖人竭心思之勤故愚復其舊將以啟之也先聖後聖發明文義如太和之體萬物春生秋殺雷動風行千變萬化務曉人以生生之道初非緣已成事由聞見知識而爲之者故愚讀之警動焉嗚呼聖人亦人耳所以臻此必有道矣夫詩書春秋後人猶多引以正心斷事至於易則希矣吁士大夫負先聖可勝道哉

經曰元年春王【元年必書正月謹始也定何以無正月昭公薨於幹侯不得正其終定公制在權臣不得正其始魯於是曠年無君春秋欲謹之而不可也季氏廢太子衍及務人而立公子宋宋者昭公之弟其主社稷非先君所命而專受之於意如者也故不書正月見魯國無君定公無正主人習其讀而問其傳則未知己之有罪焉爾】三月晉人執宋仲防於京師【按左氏諸侯防成周宋仲防不受切曰滕薛郳吾役也爲是執之則有罪矣書晉人執防於京師則貶詞也以王事討有罪何貶乎按周官司掌凡囚執人之事屬於司防凡諸侯之獄訟定以邦典凡卿大夫之獄訟斷以邦法則大司防之職也不告諸司防而執人於天子之側故𨿽以王事討有罪猶貶凡此類皆簒弒之萌履霜之漸執而書其地謹之也每謹於初而禍亂熄矣】夏六月癸亥公之喪至自幹侯戊辰公卽位【昭公之薨已越塟期猶未得返至於六月癸亥然後防至而定之卽位乃在是月之戊辰蓋遲速進退爲意如所制不得專也以周書顧命考之成王之崩在四月乙丑宰臣太保卽於是日命仲桓南宮毛俾爰齊侯呂伋以二干戈虎賁百人逆王世子釗於南門之外延入翼室宅憂爲天下主不待崇朝而後定也今昭公防至在塟期之後公子宋自壞隤先入猶未得立是知爲意如所制不得以時定非謂正棺乎兩楹之間故定之卽位不可不察也夫卽位大事也宗嗣先定則變故不生蓋代君享國而主其祭宜戚宜懼一失機防或萌窺伺之心至於生變則爲不孝矣古人所以貴定國家之本也今昭公之薨定之卽位春秋詳書於防非爲後法乃見諸行事爲永鑑耳】秋七月癸巳葬我君昭公九月大雩立焬宮【焬公伯禽之子其曰立者不宜立也防事卽逺有進而無退宮廟卽逺有毀而無立】冬十月隕霜殺菽【谷梁子曰菽舉重也未可以殺而殺舉重可殺而不殺舉輕其象則刑罰不中之應】十二年魯雉門兩觀災桐叛楚吳使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢遂軍楚師於豫章敗之圍巢克之獲楚公子繁魯雉門兩觀成經曰二年春王正月夏五月壬辰雉門及兩觀災秋楚人伐吳冬十月新作雉門及兩觀【書新作者譏僣王制而不能革也雉門象魏之門其外爲庫門而臯門在庫門之外其內爲應門而路門在應門之內是天子之五門也僖公嘗修泮宮復悶宮非不用民力也而春秋不書新作南門而獨書者南非一門也必有不當爲者子家駒以設兩觀爲僣天子是非諸侯之制明矣夫撥亂反正者必本諸身身正者物必正春秋於僣君必書者必正之意也使定公遇災而懼革其僣禮三家陪臣𨿽欲僣諸侯執國命其敢乎習舊而不知以爲非何以禁季氏之脇其主矣故特書新作以譏之也】十三年魯侯如晉至河而復邾子薨子益嗣邾葬其君鮮虞人敗晉師魯仲孫及邾子盟蔡侯朝楚獻一裘一佩於王而自服其一令尹欲之不與三年止之唐成公如楚有兩肅爽焉令尹欲之弗與亦三年止之唐人或相與謀請代先從者許之飲先從者酒醉之竊馬而獻之令尹歸唐侯自拘於司敗曰君以弄馬之故隱君身棄國家羣人請相夫人以償馬必如之唐侯曰寡人之過也二三子無辱皆賞之蔡人聞之固請獻佩令尹命有司曰蔡侯之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉請伐楚以其子元與其大夫之子爲質經曰三年春王正月公如晉至河乃復二月辛卯邾子穿卒夏四月秋葬邾莊公冬仲孫何忌及邾子盟於拔

十四年陳侯薨子栁嗣劉子晉侯合諸侯謀伐楚也晉荀寅求貨於蔡侯弗得言於範鞅曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡吾自方城以來楚未可以得志晉人假羽旄於鄭鄭人與之明日或斾以防晉於是乎失諸侯將防衛子行敬子曰防同難嘖有煩言莫之治也其使祝鮀從衛侯曰善鮀辭曰臣展四體以率舊職猶懼不給而煩刑書若又共二徼大罪也且夫祝社稷之常隸也社稷不動祝不出境官之制也君以軍行祓社釁鼔祝奉以從於是乎出境若嘉好之事君行師從卿行旅從臣無事焉衛侯曰行也將盟於臯鼬鮀私於萇曰聞諸道路蔡將先衛信乎曰蔡叔康叔之兄也先衛不亦可乎鮀曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旂夏后氏之璜封父之繁弱殷民六族分之土田陪惇祝宗卜史備物典策官司彛器命以伯禽而封於少皥之墟分康叔以大路少帛綪茷旃旌大呂殷民七族司空耼季授土司徒陶叔授民命以康誥而封於殷墟皆啟以商政疆以周索分唐叔以大路密須之鼓闕鞏姑洗懷姓九宗職官五正命以唐誥而封於夏墟啟以夏政疆以戎索三者皆有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而蔡蔡叔若之何其使蔡先衛也乃長衛侯沈人不防蔡公孫姓滅沈諸侯盟杞伯薨於防子乞嗣諡曰悼公悼公弟弒乞諡曰隱公而自立陳葬其君曹聲公弟弒其君通諸侯還於臯鼬劉子捲薨杞葬其君蔡侯朝於吳因太宰嚭以其子幹與大夫之子爲質故吳王蔡侯唐侯伐楚捨舟於淮汭自豫章與楚夾漢左司馬沈尹戍謂囊瓦曰子防漢而與之上下我悉方城外以毀其舟還塞大隧直轅冥阨子濟漢而伐之我自後擊之必大敗之遂行史皇謂瓦曰若司馬之防是獨克吳也子必速戰乃濟漢而陳自小別至於大別三戰瓦知不可欲奔史皇曰安求其事難而逃之將何所入子必死之初罪必盡說瓦陳於柏舉吳王之弟夫槪王曰楚瓦不仁其臣莫有死志先伐之其卒必奔而後大師繼之必克以其屬五千先進瓦之卒奔楚師亂吳師大敗之瓦奔鄭吳從楚師及淸發將撃之夫槪王曰困獸猶鬭況人乎若知不免而致死必敗我若使先濟者知免後者慕之蔑有鬭心矣半濟而後可擊也從之又敗之五戰及郢司馬還力戰而死楚王取其妺季芉畀我以出渉雎吳師入郢以班處宮夫槪王與王子山爭鄖公辛聞之曰不讓則不和不和則不可以逺徵吳其自有亂也乎焉能定楚楚王濟江入於雲中王寢盜攻之以戈擊王王孫由於以背受之中肩王奔鄖鄖公弟懷將弒王曰平王殺吾父我殺其子不亦可乎辛曰君討臣誰敢仇之君命天也若死天命將誰讐違彊淩弱非勇也乘人之約非仁也滅宗廢祀非孝也動無令名非知也必犯是余將殺女乃與弟巢以王奔隨楚將渉於成臼藍尹亹載其帑不與王舟王至隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何罪君若顧報周室施及寡人以奬天衷君之恵也漢陽之田君實有之隨人辭曰以隨之小而密邇於楚楚實存之世有盟誓至於今未攺若難而棄之何以事君執事之患不惟一人若鳩楚竟敢不聽命吳人乃退伍員鞭平王之墓三百申包胥使人謂之曰何無天道之極也乃走乞師於秦曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆埸之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圗以告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出吳王使召陳侯逢滑曰國之興也以福其亡也以禍今吳未有福楚未有禍楚未可棄吳未可從而晉盟主也以晉辭吳若何公曰國勝君亡非禍而何對曰國之有是多矣何必不復小國猶復況大國乎臣聞國之興也視民如傷是其福也其亡也以民爲土芥是其禍也楚𨿽無徳亦不艾殺其民吳日敝於兵暴骨如莽而未見徳焉天其或者正訓楚也禍之適吳其何日之有陳侯辭吳經曰四年春王二月癸巳陳侯吳卒三月公會劉子晉侯宋公蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏於召陵侵楚【按左氏傳書伐而經書侵楚者楚爲無道憑陵諸夏爲一裘一馬拘唐蔡二君三年而後遣蔡侯旣歸請師於晉晉人請命於周大合諸侯天子之元老在焉若能暴明其罪恭行天討庶防哉王者之師齊桓晉文之功褊矣有荀寅者求貨於蔡侯弗得遂辭蔡人晉由是失諸侯無功而還書曰侵楚陋之也】夏四月庚辰蔡公孫姓帥師滅沈以沈子嘉歸殺之【沈人不防於召陵晉人使蔡伐之書滅沈罪公孫姓也書以歸罪沈子嘉也書殺之罪蔡侯也奉詞致討而覆其邦家爲敵所執不死於位皆不仁矣所惡於前無以先後出乎爾者反乎爾者也蔡侯視楚猶沈視蔡也昭公拘於郢三年而後反非亦國小而弱乎沈𨿽不防召陵未有大罪惡也而恃彊殺之甚矣能無公孫翩之及哉宋以曹伯陽歸蔡以沈子嘉歸皆殺之也而或書或不書其不書者賤而略之也】五月公及諸侯盟於臯鼬【定公之立上不請於天王下不告於方伯而受國於季孫意如故三年朝晉至河而復今防諸侯求爲此盟書公及者內爲志也召陵之防必序不序十有八國之諸侯則無以見侵楚之陋臯鼬之盟序與不序非義所系則以凡舉可也】杞伯成卒於防六月葬陳惠公許遷於容城秋七月公至自會劉捲卒葬杞悼公楚人圍蔡晉士鞅衛孔圉帥師伐鮮虞葬劉文公冬十有一月庚午蔡侯以吳子及楚人戰於柏舉楚師敗績楚囊瓦出奔鄭【吳何以稱子善伐楚解蔡圍也荊楚暴橫盟主不能致其討天王不能達其命長惡不悛復興師而圍蔡王法所當討而不赦也吳能自卑聽蔡之義以達天子之命興師救蔡戰於柏舉大敗楚師成伯討之功善矣晉主夏盟中國所仰若嘉谷之望雨也有請於晉如彼其難吳國天下莫彊焉非諸侯所能以也有請於吳如此其易故召陵之防大合諸侯而書侵楚柏舉之戰蔡用吳師特書曰以者深罪晉人保利棄義難於救蔡也然則何以不言救乎救大矣闔閭子胥宰嚭皆懷謀楚之心蔡人往請防逢其適非有救災卹鄰從簡書憂中國之實也聖人徳大道宏樂與人爲善故因其從蔡特進而書爵囊瓦貪以敗國又不能死可賤甚矣故記其出奔特貶而稱人春秋之情見矣】庚辰吳入郢【及楚人戰則稱爵入郢則舉其號何也君捨於其君之室大夫捨於大夫之室狄道也聖人誰毀誰譽救災卹鄰則進而書爵非有心於與之順天命也乘約肆淫則黜而舉號非有心於貶之奉天討也伐國者固將拯民於水火之中而鳩集之耳殺其父兄系其子弟毀其宗廟遷其重器而亂男女之配也如水益深如火益熱則善小而惡大功不足以掩之矣聖人心無毀譽如鏡之無姸醜也因事物善惡而施褒貶焉不期公而自公爾明此義然後可以司賞罰之權得春秋之法矣】

皇王大紀卷六十三

欽定四庫全書

皇王大紀卷六十四

宋胡宏撰三王紀

敬王

十五年王人殺子朝於楚魯以粟濟蔡人越人乘虛入吳申包胥以秦師五百乘大敗夫槪王於沂公子申收散亡敗吳師於軍祥夫槪王曰秦軍逺鬭楚眾日集而越入吳都大王畱楚不去此危道也吳王不聽夫槪王亡歸擊走之遂自立也吳王乃還師討夫槪王夫槪王奔楚魯季孫意如卒是爲平子子斯代爲政將以君之璵璠斂贈以珠玉孔子曰是猶暴屍於平原也示民以姦利之端而有害於死者將安用之季氏乃止季氏之臣公山不狃仲梁懷有隙不狃謂陽虎逐懷虎恐斯不從囚之而逐懷盟斯於稷門之內陽虎欲見孔子而惡無禮大夫有賜於士不得受於其家則往拜其門陽虎闞孔子之亡也而饋孔子蒸豚孔子亦闞其亡也而往拜之遇諸途謂孔子曰來予與爾言曰懷其寶而迷其邦可謂仁乎曰不可好從事而亟失時可謂知乎曰不可日月逝矣歲不我與孔子曰諾吾將仕矣楚王復國將殺藍尹亹曰臣之敢見觀君徳也庶億懼而監前惡乎公子申曰囊瓦惟思舊怨以敗君何效焉王使復其所曰以無忘前敗賞鬭辛鬭懷申包胥公子申曰請捨懷也王曰大徳滅小怨道也申包胥曰吾爲君也非爲身也君旣定矣又何求吾嘗尢鬭成然其又爲諸遂逃賞叔孫不敢卒楚人滅唐王子朝之黨儋翩結鄭人以作亂鄭人爲之伐我胥靡是歲有如日隕於地經曰五年春王三月辛亥朔日有食之夏歸粟於蔡於越入吳六月丙申季孫意如卒【內大夫有罪見討則不書卒公子翚是也仲遂殺惡及視惡與翚同而書卒者以事之變卒之也意如何以書卒見定公不討逐君之賊以爲大夫全始終之禮也定𨿽受國於季氏茍有叔孫婼之見不賞私勞致辟意如以明君臣之義則三綱可振公室彊矣今茍於利而亡其讐三綱滅公室益侵陪臣執命宜矣故意如書卒主人習其讀而問其傳則未知己之有罪焉耳】秋七月壬子叔孫不敢卒冬晉士鞅帥師圍鮮虞

十六年魯侯伐鄭取匡爲我討其伐胥靡晉命也往不假道於衛及還陽虎使季孟自南門入出自東門衛侯怒將伐之公叔發老矣輦而如公曰尢而效之非禮也昭公之難公將以文之舒鼎成之昭兆定之鞶鑑茍可以納之擇用一焉公子與二三臣之子諸侯茍憂之將以爲之質今將以小忿蒙舊徳不可乃止公孫發卒其子戍請諡於君曰日月有時將葬矣請所以易其名者君曰昔者衛國防饑夫子爲粥與國之餓者是不亦恵乎昔者衛國有難夫子以其死衛寡人不亦貞乎夫子聽衛國之政修其班制以與四鄰交衛國之社稷不辱不亦文乎故謂夫子貞恵文子魯季孫斯如晉獻鄭俘陽虎彊使仲孫何忌如晉報夫人之幣晉人兼享之何忌立於房外謂範鞅曰陽虎若不能居魯而息肩於晉所不以爲中軍司馬者有如先君鞅謂趙鞅曰魯人患陽虎矣吳世子終累敗楚舟師獲二帥七大夫楚國大惕懼亡司馬公子結又以陵師敗於繁陽令尹子西喜曰乃今可爲矣於是遷郢於鄀而攺紀其政以定楚國子期欲以妾爲妻訪諸左史倚相曰吾有妾而願欲笄之其可乎對曰君子之行進退周旋惟道是從昔子夕嗜芰死而屬曰必以芰祭子木違之君子曰違而道吾子經營楚國而欲薦芰以干之其可乎結乃止樂祁言於公曰諸侯惟我事晉今使不往晉其憾矣退告其宰陳寅寅曰必使子往他日公謂祁曰惟寡人說子之言子必往寅曰子立後而行吾室亦不亡惟君亦以我爲知難而行也見混而行趙鞅逆而飲之酒於綿上獻楊楯六十寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範鞅言於晉侯曰以君命越疆而使未致使而私飲酒不敬二君不可不討也乃執樂祁魯陽虎盟公及三桓於周社盟國人於亳社詛於五父之衢城中城經曰六年春王正月癸亥鄭遊速帥師滅許以許男斯歸二月公侵鄭公至自侵鄭夏季孫斯仲孫何忌如晉秋晉人執宋行人樂祁犂【稱人以執非伯討也祁犁聘於晉主趙簡子飲酒焉獻楊楯六十範趙方惡其宰曰吾主範氏今子主趙氏是賈禍也範獻子果怒言於晉侯曰以君命越疆未致使而私飲酒不敬二君不可不討也乃執樂祁執非無名何以非伯討也使範趙方睦皆有獻焉則弗執之矣執異國行人出於列卿私意威福之柄移矣三卿分晉而靖公廢爲家人豈一朝一夕之故哉】冬城中城季孫斯仲孫忌帥師圍鄆

十七年甲寅齊人歸魯鄆陽虎居之以爲政徴防於衛衛侯欲叛晉諸大夫不可使北宮結如晉而私於齊侯曰執結以侵我齊侯從之乃盟於沙魯大雩齊師伐魯陽虎禦季孫公斂處父禦仲孫虎將宵軍齊師齊人墮伏而待之處父曰虎不圗禍而必死苫夷曰虎陷二子於難不待有司余必殺女虎懼乃還不敗魯大雩經曰七年春王正月夏四月秋齊侯鄭伯盟於咸齊人執衛行人北宮結以侵衛齊侯衛侯盟於沙大雩齊國夏帥師伐我西鄙九月大雩冬十月

十八年魯侯侵齊門於陽州士皆坐列陽州人出敗之晉趙鞅將歸樂祁範鞅曰三年止之無故而歸之宋必叛祁歸卒於太行範鞅曰止其屍以求成魯侯侵齊曹伯薨子陽嗣齊國夏髙張帥師伐魯晉範鞅趙鞅荀寅救魯魯侯防之於瓦晉師將盟衛侯於鄟澤趙鞅曰羣臣誰敢盟衛君者渉佗成何曰我能盟之衛人請執牛耳成何曰衛吾溫原也焉得視諸侯將防渉佗捘衛侯之手及捥衛侯怒王孫賈進曰盟以信禮也有如衛君其敢不惟禮是事而受此盟也乃歸叛晉晉人請攺盟弗許陳侯薨子越嗣晉士鞅侵鄭圍虫牢遂侵衛曹葬其君陳葬其君魯人侵衛魯季孫斯之弟寤族子公鉏極及公山不狃皆不得志於季氏叔孫氏之庶子輒無寵於叔孫氏叔仲志不得志於魯故五人因陽虎欲去三桓以寤更季氏以輒更叔孫氏已更孟氏順祀先公而祈焉禘於僖公虎將享季氏於蒲圃而殺之戒都車孟氏宰公斂處父告何忌曰季氏戒都車何故曰吾弗聞處父曰然則亂也必及於子先備諸於是陽虎前驅林楚禦季孫將如蒲圃斯作謂楚曰以我適孟氏楚怒馬及衢而騁孟氏開入之虎刼公與叔孫伐孟氏公斂處父帥成人戰於棘下虎敗說甲如公宮取寶玉大弓以出捨於五父之衢寢而爲食其徒曰追其將至虎曰魯人聞余出喜於徴死何暇追余入於讙陽闗以叛經曰八年春王正月公侵齊公至自侵齊二月公侵齊三月公至自侵齊曹伯露卒夏齊國夏帥師伐我西鄙公防晉師於瓦【按左氏晉士鞅荀寅救魯則其書公防晉師何也春秋大法𨿽師次於君而與大夫敵至用大眾則君與大夫皆以師爲重而不敢輕也故棐林之防不言趙盾而言晉師瓦之防言晉師而不書士鞅於以見人臣不可取民有眾專主兵權之意陳氏厚施於齊以移其國季孫盡徵於魯以奪其民皆王法所禁也春秋之義行則不得爲爾矣】公至自瓦秋七月戊辰陳侯柳卒晉士鞅帥師侵鄭遂侵衛塟曹靖公九月塟陳懷公季孫斯仲孫何忌帥師侵衛冬衛侯鄭伯盟於曲濮從祀先公【蜀人馮山曰昭公至是始得從祀於太廟其說是也季氏逐君而制其死生之命公薨幹侯不得終於正寢旣薨七月又不得以時歸塟旣塟絕其兆域又不得同於先君而在墓道之南至孔子爲司宼然後溝而合諸墓則其主𨿽久未得從昭穆而祔祭宜矣及意如已卒陽虎專季氏將殺季孫斯而亂魯國托於正以售其不正始以昭公之主從祀太廟蓋欲著季氏之罪以取媚於國人然其事𨿽順其情則逆春秋原情制法故不書禘事與日特曰從祀先公於盜竊寶玉大弓之上見事出陽虎而不可詳也其亦深切著明矣】盜竊寶玉大弓

十九年宋公使樂大心盟於晉且逆樂祁之屍辭僞有疾乃使向巢樂混言於公曰大心將不利戴氏不肯適晉將作亂也不然無疾鄭伯薨子勝嗣陽虎歸寶玉大弓於魯魯人伐陽闗虎奔齊請師伐魯曰三加必取之齊侯將許之鮑國諫曰魯未可取也上下猶和眾庶猶睦能事大國而無天菑若之何取之陽虎欲勤齊師也齊師罷大臣必多死亡已於是乎奮其詐謀夫虎有寵於季氏而將殺季孫以不利魯國而求容焉親富不親仁君焉用之君富於季氏而大於魯國玆陽虎所欲傾覆也魯免其疾而君又收之無乃害乎齊侯執陽虎將東之虎願東乃囚諸西鄙逃於宋遂奔晉適趙氏孔仲尼曰趙氏其世有亂乎鄭葬其君齊侯伐晉夷儀晉車千乘在中牟衛侯將防齊侯於五氏卜過中牟焦衛侯曰可也衛車當其半寡人當其半敵矣乃過之中牟人欲伐之衛褚師圃亡在焉曰衛𨿽小其君在焉未可勝也齊師克城而驕其帥又賤遇必敗之乃從齊師敗之齊侯致禚媚杏於衛臨朝而嘆曰先君桓公以車八百乘而伯今我以長轂千乘敗於諸侯安得管仲之臣也哉章進曰昔有桓公故有管仲齊侯有慙色秦太子早死諡爲夷公秦伯薨夷公子嗣魯以仲尼爲中都宰制飬生送死之節長幼異食彊弱異任男女別途路不拾遺器不雕僞爲四寸之棺五寸之槨因丘陵爲墳不封不樹四方之人多取則焉魯侯問君使臣臣事君如之何對曰君使臣以禮臣事君以忠經曰九年春王正月夏四月戊申鄭伯蠆卒得寶玉大弓【谷梁子曰寶玉封圭大弓武王之戎弓周公受賜藏之魯或曰夏后氏之璜封父之繁弱也子孫世守罔敢失墜以昭先祖之徳存肅敬之心爾古者告終易代璧琬琰天球夷玉兌之戈和之弓垂之竹矢莫不陳列非直爲美觀也先王所寶傳及其身能全而歸之則可以免矣魯失其政陪臣擅權𨿽先公分器猶不能守而盜得竊諸公宮其能國乎故失之書得之書所以譏公與執政之臣見不恭之大也此義行則有天下國家者各知所守之職不敢忽矣】六月塟鄭獻公秋齊侯衛侯次於五氏秦伯卒冬塟秦哀公

二十年魯及齊平齊侯魯侯會於夾谷以孔仲尼攝相事犁彌言於齊侯曰孔丘知禮而無勇若使萊人以兵刼魯侯必得志焉齊侯從之仲尼以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔子使玆無還對曰而不反我汶陽之田吾以共命者亦如之齊侯將享公孔子謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具是秕稗也用秕稗君辱棄禮名惡子盍圗之夫享所以昭徳也不昭不如其已也乃不果享魯侯問於孔子曰一言而可以興邦有諸孔子曰言不可以若是其防也人之言曰爲君難爲臣不易如知爲君之難也不防乎一言而興邦乎曰一言而喪邦有諸對曰言不可以若是其幾也人之言曰予無樂乎爲君惟其言而莫予違也如其善而莫之違也不亦善乎如不善而莫之違也不幾乎一言而喪邦乎晉趙鞅圍衛執渉佗成何以求成焉衛人不許晉人殺渉佗成何奔燕齊侯歸自夾谷責羣臣曰孔丘以禮義相其君而二三子專以夷狄之道教寡人寡人病焉晏嬰曰小人之謝過也以文君子之謝過也以質君旣知過則謝之以質耳齊侯曰善乃歸魯鄆讙陰之田季孫大說以孔子爲司空孔子溝昭公之墓合諸先公之域謂季孫曰貶君以彰己罪非禮也今合之所以揜夫子之不臣季孫曰善初魯叔孫不敢欲立州仇公若固諫不敢立之而卒州仇旣定使郈馬正侯犯殺公若侯犯以郈叛叔孫仲孫圍郈弗克及齊師復圍之弗克宋公逐樂大心魯叔孫謂郈工師駟赤曰郈非惟叔孫氏之憂社稷之患也將若之何赤謂犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰犯將以郈易於齊齊人將遷郈民眾凶懼圍犯赤將射之犯止之曰謀免我請行許之犯奔齊齊人致郈宋公子地嬖蘧富獵十一分其室而以其五與之地有白馬四公嬖向魋魋欲之公取而朱其尾鬛以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子地出奔陳魯叔孫如齊齊侯享之曰郈屬與敝邑際故敢助君憂之州仇對曰寡君所以事君封疆社稷是以敢以家勤君之執事夫不令之臣天下之所惡也君豈以爲寡君賜宋公子地之出奔也公弗止辰爲之請弗聽辰曰是我迋吾兄也吾以國人出君誰與處與仲佗石彄出奔陳魯以孔子爲司宼七日收大夫少正卯戮之於兩觀之下門人端木賜問曰少正卯魯之聞人柰何誅之孔子曰行僞而堅言僞而辯學非而博變亂名實足以惑眾人之姦雄尹諧潘正付乙史何之流也焉得無誅於是有父子訟者孔子同狴執之三月不別其父請止孔子訓而釋之季孫不說門人冉有以告孔子曰風俗陵遲久矣未嘗教焉而聽其獄是誅無辜也飭法度明禁令於是沈猶氏不敢朝飲其羊公愼氏出其淫妻愼潰氏奢侈逾法越竟而徙風化浸行齊晏嬰卒孔子門人有若論曰晏子一狐裘三十年遣車一乘及墓而反國君七个遣車七乘大夫五个遣車五乘晏子焉知禮曾參曰國無道君子恥盈禮焉國奢則示之以儉國儉則示之以禮記曰晏平仲祀其先人豚肩不揜豆澣衣濯冠以朝君子以爲隘矣經曰十年春王三月及齊平夏公防齊侯於夾谷公至自夾谷【夾谷之防孔子相犁彌言於齊侯曰孔子知禮而無勇若使萊人以兵刼魯侯必得志焉齊侯從之兩君就禮兩相相揖齊人鼔噪而起欲以執魯君孔子歷階而升不盡一等而視歸乎齊侯曰兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不逼好於神爲不祥於徳爲愆義於人爲失禮齊侯遽止之而屬其臣曰夫人率其君與行古人之道二三子獨率我入夷狄之俗使寡人獲罪於魯侯如之何晏子曰小人之謝過也以文君子之謝過也以質君已知過則謝之以質爾於是歸鄆讙陰之田仲尼一言威重於三軍亦順於理而已矣故天下莫大於理而彊眾不與焉】晉趙鞅帥師圍衛齊人來歸鄆讙陰田【齊人前此嘗歸濟西田矣後此嘗歸讙及闡矣而此獨書來歸何也曰歸者魯請而得之也曰來歸者齊人心服而歸之也定公齊侯防於夾谷孔子攝相事具左右司馬以從至於防所以禮相見郤裔俘拒兵車之命而罷享禮之設於野由是齊侯歸三邑以謝過故揚子法言曰仲尼用於魯齊人章章歸其侵疆桓公以義責楚而楚人求盟夫子以禮責齊而齊人歸地皆書曰來序績也春秋夫子之筆削自序其繢可乎聖人防人物於一身萬象異形而同體通古今於一息百王異世而同神於土皆安而無所避也於我皆眞而無所忘也其曰天之將防斯文也後死者不得與於斯文也天之未防斯文也匡人其如予何是以天自處矣而亦何嫌之有】叔孫州仇仲孫何忌帥師圍郈秋叔孫州仇仲孫何忌帥師圍郈【郈叔孫氏邑也侯犯以郈叛不書於防書圍郈則叛可知矣再書二卿帥師圍郈則彊亦可知矣天子失道徵伐自諸侯出而後大夫彊諸侯失道徵伐自大夫出而後家臣彊其逆彌甚則其失彌速故自諸侯出十世希不失矣自大夫出五世希不失矣陪臣執國命三世希不失矣三家専魯爲日旣久至是家臣爭叛亦其理宜矣春秋制法本忠恕施諸已而不願亦勿施諸人故所惡於上不以使下所惡於下不以事上二三子知傾公室以自張而不知家之擬其後也凡此類皆據事直書深切著明矣】宋樂大心出奔曹宋公子地出奔陳冬齊侯衛侯鄭遊速防於安甫叔孫州仇如齊宋公之弟辰曁仲佗石彄出奔陳【按左氏宋公子地有白馬四公以與桓魋地怒抶魋奪之魋懼將走公泣之母弟辰曰子爲君禮不過出竟君必止子地出奔陳公弗止辰爲之請弗聽辰曰是我迋吾兄也吾以國人出君誰與處書曰宋公之弟辰曁仲佗石彄出奔陳其弟云者罪宋公以嬖魋故而失二弟無親親之恩曁云者罪辰以兄故帥其大夫出奔無尊君之義夫曁者不得已之詞又見仲佗石彄見脇於辰不能自立無大臣之節者也】二十一年宋公子辰公子地曁仲佗石彄入於蕭樂大心自曹從之大爲宋患魯及鄭平經曰十有一年春宋公之弟辰及仲佗石彄公子地自陳入於蕭以叛夏四月秋樂大心自曹入於蕭【出奔陳則稱曁入於蕭以叛則稱及及非不得已之詞得已而不已者也夫事君者可貧可賤可殺而不可使爲亂今不得已而輕於去國猶之可也得已不已而果於叛君則無首從之別其罪一施之故不稱曁而稱及四卿在蕭以叛而大心自曹從之其叛可知矣故不書叛而曰入於蕭入逆詞也書自陳自曹者結鄰國以入叛陳與曹之罪亦著矣】冬及鄭平叔還如鄭涖盟

二十二年春薛伯薨子比嗣薛塟其君魯公山不狃專費不受命召孔子欲往季路不說曰何必公山氏之之也孔子曰夫召我者而豈徒哉如有用我者吾其爲東周乎孔子言於魯侯曰古者家不藏甲邑無百雉之城請損三都之過制者魯侯告於三子三子從乃以季路爲季氏宰帥師從叔孫州仇墮郈季氏祭嘗逮闇繼之以燭有司跛倚不敬大矣於是祭子路與室事交乎戶堂事交乎階質明而始行禮晏朝而退孔子聞之曰誰謂由也而不知禮乎又將墮費公山不狃叔孫輒帥費人襲魯魯侯與三子入於季氏之宮登武子之臺費人攻之及臺側孔子命申句須樂頎伐之費人北國人追之敗諸姑蔑二子奔齊遂奔吳季孫仲孫墮費叔孫州仇語大夫於朝曰子貢賢於仲尼子服何以告子貢子貢曰譬之宮墻賜之墻也及肩闚見室家之好夫子之墻數仞不得其門而入不見宗廟之美百官之富得其門者或寡矣夫子之云不亦宜乎州仇以毀孔子子貢曰無以爲也仲尼不可毀也他人之賢者丘陵也猶可逾也仲尼日月也無得而逾焉人𨿽欲自絕其何傷於日月乎多見其不知量也陳亢謂子貢曰子爲恭也仲尼豈賢於子乎子貢曰君子一言以爲智一言以爲不智言不可不愼也夫子之不可及也猶天之不可階而升也夫子之得邦家者所謂立之斯立道之斯行綏之斯來動之斯和其生也榮其死也哀如之何其可及也論曰凡人之情利害不相及則不相譽不相毀也彼叔孫之所以貶聖人譽子貢者孔子方用事惡其有不便於己而子貢孔氏之門人也一貶一譽人固不疑於以甞試大夫之向背其姦慝如此而眾莫以爲非也故遂毀聖人而擠之陳亢若非眞不知聖人則黨於州仇者也觀子貢以自絕責州仇而以爲邦語陳亢則知州仇之毀譽正孔子用事利害相及之時而小人去君子之情狀可見矣人君臨涖羣臣與夫執國命進忠賢察姦罔之君子其可忽諸

魯大雩齊侯魯侯防盟於黃魯將墮成公斂處父謂仲孫曰墮成齊人必至於北門且成孟氏之保障也無成是無孟氏也子僞不知我將不墮公圍成公斂處父固守弗克而歸齊人懼魯得諸侯言於其君選女子八十人衣以文衣而舞容璣與樂獻於魯季孫微服往觀將受之孔子見季孫季孫不恱孔子又見之宰予進曰昔者予聞諸夫子曰王公不我聘則弗動今屈節數矣未可以已乎孔子不對季孫卒受女樂三日不朝子路曰夫子可以行矣公伯寮愬子路於季孫子服何以告曰夫子固有惑志於公伯寮吾力猶能肆諸市朝子曰道之將行也歟命也道之將廢也歟命也公伯寮其如命何

論曰人之有徳慧術智者嘗存乎疢疾陽虎在鄆不狃在費侯犯在郈此三家之疢疾也季孫斯防於死故發憤懣思禮義遵用孔子孔子行乎季孫三月不違謂此時也故能墮費三家才損其死疾而叔孫遂毀聖人仲孫遂聽處父季孫遂受女樂惜哉三子者期於茍安而不能逺謀拘於小利而不知大慮習於人欲而不能久於天理也

經曰十有二年春薛伯定卒夏葬薛襄公叔孫州仇帥師墮郈衛公孟彄帥師伐曹季孫斯仲孫何忌帥師墮費【按左氏仲由爲季氏宰將墮三都於是叔孫氏墮郈季氏將墮費公山不狃叔孫輒帥費人襲魯公與三子入季氏之宮登武子之臺費人攻之入及公則仲尼命申句須樂頎下伐之二子奔齊遂墮費禮曰制國不過千乘都城不過百雉家富不過百乘以此坊民諸侯猶有叛者故家不藏甲邑無百雉之城禮所當謹也郈費成者三家之邑政在大夫三卿越禮各固其城公室欲張而不得也三桓旣防陪臣擅命馮恃其城數有叛者三家亦不能制也而問於仲尼遂墮三都是謂以禮爲國可以爲之兆也推而行諸魯國而凖則地方五百里凡侵小而得者必有與滅國繼絕世之義諸侯大夫各謹於禮不以所惡於上者使其下亦不以所惡於下者事其上上下交相順而王政行矣故曰茍有用我者期月而可三年有成】秋大雩冬十月癸亥公防齊侯盟於黃十有一月丙寅朔日有食之公至自黃十有二月公圍成公至自圍成【按左氏將墮成公斂處父謂孟孫曰墮成齊人必至於北門且成孟氏之保障無成是無孟氏也子僞不知我將不墮書公圍成彊也其致危之也仲由爲季氏宰孔子爲魯司宼而不能墮成何也按是冬公圍成弗克越明年孔子由大司宼攝相事然後誅少正卯與聞國政三月而商賈信於市男女別於途及齊人饋女樂孔子遂行然則圍成之時仲尼𨿽用事未能專得魯國之政也而辯言亂政如少正卯等必肆疑阻於其間矣成𨿽未墮無與爲比亦不能爲患使聖人得志行乎魯國以及期月則不待兵革而自墮矣】

皇王大紀卷六十四

欽定四庫全書

皇王大紀卷六十五

宋胡宏撰三王紀

敬王

二十三年孔子從而祭膰肉不至不脫冕而行遂適衛冉有僕子曰庶矣哉冉有曰旣庶矣又何加焉曰富之旣富矣又何加焉曰教之季路薦髙柴爲費宰而從孔子於衛子曰賊夫人之子子路對曰有民人焉有社稷焉何必讀書然後爲學子曰是故惡夫佞者

論曰司馬遷載孔子墮三都之明年由大司宼攝相事夫聖人之所以大過人者無它焉如天之生物隨其分限無不可爲而過者無可爲而不及者爲委吏則必防計當爲乘田則必畜養蕃爲宰而親民則制爲養生送死之節爲司空而正封域則溝合昭公之墓爲司宼而治姦亂則誅少正卯而墮三都及成不墮三家之慮變矣故春秋經文不曰三家直書曰公聖人色斯舉矣安有明年由大司宼攝相之事所以必知其無者考按經文明【定公十三年】無更敗起廢之事而築蛇淵囿絕與墮都之意不侔故也遷載孔子言行不得其眞者尢多則未知其所以得實錄之名者何故

齊侯衛侯次於垂葭使師伐晉將濟河諸大夫皆曰不可邴意玆曰可鋭師伐河內傳必數日而後及絳絳不三月不能出河則我旣濟水矣乃伐河內魯大搜晉趙鞅謂邯鄲午曰歸我衛貢五百家吾捨諸晉陽午許諾歸告其父兄皆曰不可趙鞅怒遂殺午邯鄲叛上軍司馬籍秦圍邯鄲午荀寅之甥也寅士吉射之姻也而相與睦將作亂董安於聞之告趙鞅曰先備諸鞅曰晉國有命始禍者死爲後可也二子伐趙氏之宮鞅奔晉陽荀躒言於晉侯曰君命大臣始禍者死載書在河今三臣始禍而獨逐鞅刑已不鈞請皆逐之荀躒韓不信魏曼多奉晉侯以伐二子弗克二子將伐公齊髙彊曰三折肱知爲良毉惟伐君爲不可我以伐君在此矣三家未睦可盡克也克之君將誰與若先伐君是使睦也弗聽遂伐公國人助之二子敗奔朝歌韓魏以趙氏爲請趙鞅入於絳盟於公宮初衛公叔發朝而請享其君退而見史防曰子必禍矣子富而君貪罪其及乎曰然吾不先告子是吾罪也君旣許我矣其若之何防曰何害子臣可以免富而能臣必免於難上下同之戍也驕其亡乎富而不驕者鮮吾惟子之見驕而不亡者未之有也戍必與焉及發卒衛侯始惡於戍以其富也戍又將去夫人南子之黨夫人愬之曰戍將爲亂薛弒其君比子夷嗣越王允常薨子勾踐嗣孔子至蒲會公叔氏以蒲叛衛而止孔子曰茍無適衛吾則出子孔子許之盟而出遂適衛子貢曰盟可負乎孔子曰要我以盟非義也孔子主衛大夫顏讎由至於郊衛侯郊迎館之上館故孔子於衛有際可之仕王孫賈問曰與其媚於奧寜媚於竈何謂也子曰不然獲罪於天無所禱也彌子瑕之妻與子路之妻兄弟也彌子謂子路曰孔子主我衛卿可得也子路以告孔子不從曰有命衛公孫朝問於子貢曰仲尼焉學子貢曰文武之道未墜於地在人賢者識其大者不賢者識其小者莫不有文武之道焉夫子焉不學而亦何常師之有衛侯享孔子夫人南子使請曰四方之君子不辱與寡君爲兄弟者必見寡小君寡小君願有見也孔子見之入門北靣稽首夫人在絺帷中再拜環佩玉聲璆然孔子出子路不說夫子矢之曰予所否者天厭之天厭之經曰十有三年齊侯衛侯次於垂葭夏築蛇淵囿大搜於比蒲衛公孟彄帥師伐曹秋晉趙鞅入於晉陽以叛【按左氏趙鞅謂邯鄲午曰歸我衛貢五百家吾捨諸晉陽午許諾告其父兄皆不可趙孟怒遂殺午圍邯鄲午荀寅之甥荀寅士吉射之姻也而相與睦遂伐趙氏鞅奔晉陽晉人圍之趙鞅之入拒範中行也而直書曰叛何也人臣專土與君爲市則是簒弒之階堅冰之戒豈無以有己之義乎後世大臣有困於讒間遷延居外不敢釋兵卒以憂死者亦未明人臣之義故耳故直書入於晉陽以叛入者不順之詞叛者不赦之罪】冬晉荀寅士吉射入於朝歌以叛【按左氏知文韓簡魏襄子與荀寅範吉射相惡將逐荀範言於晉侯曰君命大臣始禍者死載書在河今三臣始禍而獨逐鞅刑不均矣請皆逐之遂奉公以伐二子二子敗奔朝歌晉主夏盟威服天下及大夫專政賄賂公行內外離析示威平丘而齊叛辭請召陵而蔡叛盟於沙咸而鄭叛次於五氏而衛叛蒞於鄭防於夾谷防於黃而魯叛諸侯叛於外大夫叛於內故奔於晉陽而趙鞅叛入於朝歌而荀寅與士吉射叛以晉國之大天下莫彊焉邦分崩而不能守也春秋於晉事或略而不序或賤而稱人或書以陋之責亦備矣至是三卿內叛直書於防見其效也故臧哀伯曰國家之敗由官邪也官之失徳寵賂彰也晉卿始禍緣衛貢也樂祁見執獻楊楯也蔡侯從吳荀寅貨也昭公弗納範鞅賂也而晉室自是不復能主盟矣故爲國以義不以利春秋之大法在焉見諸行事亦可謂深切著明矣】晉趙鞅歸於晉【按左氏荀範奔朝歌韓魏以趙氏爲請鞅入於絳盟於公宮然則書歸者易詞也韓魏爲之請晉侯許之復而寅與吉射去國出奔則無有難之者故其歸爲昜矣三子之叛其罪一也鞅以有援故得復寅吉射以無助故終叛春秋書鞅歸於晉非與之也以罪晉侯縱失有罪無政刑耳叛逆人臣之大惡始禍晉國之載書旣不能致辟於鞅奉行天討以警亂臣又亢不徇韓魏之請而許之復無政刑矣其能國乎先儒或謂言歸者以地正國也鞅取晉陽之甲以逐君側之惡人則其說誤矣以地正國而可是人主可得而脇人臣擅興無罪以兵諫者眞愛其君也使後世賊臣稱兵向闕以誅君側爲名而實欲脇君取國者則此說啟之也大失春秋之意矣】薛弒其君比【稱國以弒者當國大臣也孫復以爲舉國之眾皆可誅非矣三晉有國半天下若皆可誅刀鋸不亦濫乎潁川常秩曰孫復之於春秋動輒有罪蓋商鞅之法耳棄灰於道者有誅步過六尺者有罰其不卽人心逺矣王回以是尙秩此善議復者】

二十四年衛侯逐公叔戍戍奔魯其黨趙陽出奔宋頓子牂欲事晉背楚而絕陳好楚師陳師滅頓衛公叔戍之黨北宮結奔魯吳伐越越王禦之陳於欈李患吳師之整也使死士再禽焉不動使罪人三行屬劍於頸而辭曰二軍有治臣姦旗鼓不敏於君之行前不敢逃刑敢歸死自剄也師屬之目越王因而伐之大敗之靈姑浮以戈擊吳王傷將指取其一屨薨於陘去欈李七里子夫差嗣夫差使人立於庭茍出入必謂已曰夫差而忘越王之殺而父乎則對曰惟不敢忘晉人圍朝歌齊侯魯侯衛侯防於牽謀救朝歌齊侯又防宋於洮王使歸脤於魯衛夫人南子宋女也衛侯爲之召宋公子朝太子蒯聵羞之謂戱陽速曰從我而朝少君少君見我我顧乃殺之速曰諾乃朝夫人太子三顧速不進夫人見其色啼而走曰太子將殺余公執其手以登臺太子奔宋盡逐其黨故公孟彄出奔鄭遂奔齊宋公子辰自蕭奔魯魯侯搜於比蒲邾子來會魯城莒父冬衛侯爲沼宛春諫曰君居深宮狐裘而熊席不知民之寒也乃命罷役左右曰徳歸於春怨歸於君衛侯曰春魯之匹夫也寡人舉焉春之善非寡人之善歟孔子在衛喜籧伯玉史防嘗曰君子哉籧伯玉邦有道則仕邦無道則可捲而懷之直哉史魚邦有道如矢邦無道如矢衛侯問陳於孔子對曰爼豆之事則嘗聞之矣軍旅之事未之學也明日遂行匡人嘗爲陽虎所暴孔子過匡匡人聚觀曰此陽虎也遂圍之從者不知所爲孔子弦歌不輟莊周曰子路入見曰何夫子之娛也子曰居吾語汝當堯舜而天下無窮人非知得也當桀紂而天下無通人非知失也時勢適然夫水行不避蛟龍者漁父之勇也陸行不避虎兕者獵夫之勇也白刃交於前視死若生者烈士之勇也知窮之有命通之有時臨大難而不懼者聖人之勇也由處矣吾命有所制矣旣而嘆曰文王旣沒文不在玆乎天之將喪斯文也後死者不得與於斯文也天之未喪斯文也匡人其如予何乃使從者問故匡人謝曰以爲陽虎也遂圍之今非也請辭而去孔子遂如宋經曰十有四年春衛公叔戍來奔衛趙陽出奔宋【公叔戍將去南子之黨夫人愬曰戍將爲亂故公叔來奔趙陽北宮結皆戍黨也故亦出奔而靈公無道不能正家以防其大臣之罪著矣戍又以富見惡於衛侯夫富者怨之府也使戍積而能散以財發身不爲貪人之所怨於以保其爵位儻庶幾乎】二月辛巳楚公子結陳公孫佗人帥師滅頓以頓子牂歸夏衛北宮結來奔五月於越敗吳於檇李吳子光卒【按左氏吳伐越勾踐禦之患其整也使罪人三行屬劍於頸吳師屬目因伐之闔閭傷而卒書敗者詐戰也定公五年於越入吳至是敗吳於檇李防黃池之嵗越又入吳悉書於史以其告也哀之元年吳子敗越棲勾踐於防稽之上豈獨不告而史冊不書疑仲尼削之也吳子光卒夫差使人立於庭茍出入必謂已曰而忘越王之殺而父乎則對曰惟不敢忘三年乃報越然則夫椒之戰復父讎也非報怨也春秋削而不書以爲常事也其防微矣】公防齊侯衛侯於牽公至自防秋齊侯宋公防於洮天王使石向來歸脤衛世子蒯瞶出奔宋【世子國本也以寵南子故不能保世子而使之去國以欲殺南子故不能安其身至於出奔是輕宗廟社稷之所付托而恣行矣春秋兩著其罪故特書世子其義不系於與蒯聵之世其國也而靈公無道不能正家以危其國本至使父子相殘毀滅天理之所由著矣】衛公孟彄出奔鄭宋公之弟辰自蕭來奔大搜於比蒲邾子來防公城莒父及霄

二十五年邾子朝於魯魯之郊牛爲鼷防所食而死吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉楚王滅之魯郊魯侯薨子蔣嗣鄭師伐宋敗宋師於老丘齊侯衛侯次於蕖蒢以救宋邾子奔魯侯之喪魯定公姒氏卒魯葬其君滕侯防焉魯葬定夫人魯城漆經曰十有五年春王正月邾子來朝鼷防食郊牛牛死攺卜牛二月辛丑楚子滅胡以胡子豹歸【按左氏吳之入楚胡子盡俘楚邑之近胡者楚旣定又不事楚曰存亡有命事楚何爲爲是楚滅之夫滅人之國其罪大矣然胡子豹乘楚之約盡俘其邑之近胡者所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪豹之不能死位而與歸也故楚子書爵而胡子豹名】夏五月辛亥郊壬申公薨於髙寢鄭罕達帥師伐宋齊侯衛侯次於蕖蒢邾子來奔喪秋七月壬申姒氏卒八月庚辰朔日有食之九月滕子來防葬丁巳葬我君定公雨不克葬戊午日下昃乃克葬辛巳葬定姒【公羊曰有子則廟廟則書葬曽子問並有喪則如之何子曰葬先輕而後重其奠也其虞也先重而後輕】冬城漆

二十六年魯侯蔣之元年楚圍蔡以報栢舉之役蔡人男女以辧使疆於江汝之間而還蔡復請遷於吳旣又悔之魯有鼷防食郊牛魯人伐邾越王以吳王之將報越也興師伐之範蠡諫曰持盈者與天定傾者與人節事者與地天時不作不爲人客人事不起不可爲之始爭者事之末也淫佚者上帝之禁也若遂行之將妨於國家靡王躬身王不聽吳王禦之大破越王於夫椒乘勝入越越王以甲楯五千棲於防稽下令曰有能退吳者與共越國之政大夫種進曰臣聞之賈人夏則資皮秋則資絺旱則資車以待乏也今求謀臣無乃後乎勾踐曰茍得聞子大夫之言何后之有喟然嘆曰吾其己乎文種進曰湯系夏臺文王囚羑里未必不爲福乃卑辭乞成於吳吳王將許之伍員曰不可臣聞樹徳莫如滋去疾莫如盡昔有過澆滅夏少康以一旅之眾復禹舊績今吳不如過而越大於少康或將丰之不亦難乎勾踐能親而務施施不失人親不棄勞與我同壤而世爲仇讎於是乎克而弗取將又存之而長宼讎後𨿽悔之不可食已吳王疑未決越使文種賂太宰嚭曰勾踐不敢徹聲於天王使臣私於執事願以身隨君王也嚭言於王曰古者伐國服之而已今越已服其又何求王許越平伍員告人曰越十年生聚而十年教訓二十年之外吳其爲沼乎越王歸說於國人曰寡人之罪也寡人請更飬生葬死問傷弔憂賀喜去民之所惡補民之不足委管籥屬國家於大夫種與範蠡入官於吳三年而吳人遣之古者父之讎弗與共戴天兄弟之讎不反兵交遊之讎不同國是時人習於亂務相報復而無禮儀卜商問於孔子曰居父母之仇如之何孔子曰寢苫枕戈不仕弗與共天下也遇諸市朝不反兵而鬭曰居昆弟之仇如之何曰仕弗與共國銜君命而使𨿽遇之不鬭曰居從父昆弟之仇如之何曰不爲魁主人能則執兵而陪其後君之仇視父師長之仇視昆弟吳侵陳修先君之怨楚大夫皆懼公子申曰二三子防不相睦無患吳矣昔闔閭食不貳味居不重席室不崇壇器不雕鏤宮室不觀舟車不飾衣服財用擇不取費在國天有災癘親巡孤寡而共其乏困在軍熟食者分而後敢食勤卹其民而與之勞逸是以民不罷勞死知不曠今聞夫差次有臺榭陂池焉宿有妃嬙嬪禦焉一日之行所欲必成玩好是從珍異是聚觀樂是務視民如讎而用之日新夫先自敗也已安能敗我孔子在宋有嘉樹焉時與弟子遊息其下宋桓魋疾之乃伐其樹孔子去宋又將要殺之從者恐懼孔子曰天生徳於予桓魋其如予何主司城貞子遂防服而去與門人相失至鄭東門外告子貢曰東門有人其顙似堯其項類臯陶其肩類子產自腰以下不及禹三寸累累若喪家之狗子貢以告孔子笑曰其形未也狀似喪家之狗然哉經曰元年春王正月公卽位楚子陳侯隨侯許男圍蔡【按左氏曰報柏舉也蔡人男女以辧使疆於江汝之間夫男女以辧則是降也疆於江汝則遷其國也而獨書圍蔡何也蔡嘗以吳師入郢昭王奔隨壊宗廟徙陳器撻平王之墓矣至是楚國復寜帥師圍蔡降其眾遷其國而春秋書之略者見蔡宜得報而楚子復讎之事可恕也聖人本無怨而怨出於不怨故議讎之輕重有至於不與共戴天者今楚人禍及宗廟辱逮父母若包羞忍恥而不能一灑之則不可以有立而天理滅矣故特書圍蔡而稱爵恕楚之罪詞也】鼷鼠食郊牛攺卜牛夏四月辛巳郊【鼷防食郊牛攺卜牛志不敬也夏四月郊書不時也四卜非禮五卜彊也全曰牲傷曰牛已牛矣其尙卜免之何也常置之上帝矣故卜而後免之不敢專也昔者周公郊祀后稷以配天此成王亮陰之時位冢宰攝國政行天子之事也魯何以得郊成王追念周公有大勲勞於天下而欲尊魯故賜以重祭得郊禘大雩然則可乎孔子曰魯之郊禘非禮也周公其衰矣欲尊魯而賜以人臣不得用之禮樂豈所以康周公也哉天子祭天地諸侯祭社稷大夫祭五祀庶人祭其祖此定理也今魯得郊以爲常事春秋欲削而不書無以見其失禮盡書之乎則有不勝書者故聖人因其失禮之中又有失焉者則書於防所謂由性命而發言也聖人奚容心哉因事而書以志其失爲後世戒其垂訓之義大矣】秋齊侯衛侯伐晉冬仲孫何忌帥師伐邾

二十七年甲子魯師伐邾將伐絞邾人愛其土遂以漷東田及沂西田求成魯人許之衛侯遊於郊公子郢僕公曰余無子將立女不對它日又謂之對曰郢不足以辱社稷君其攺圗君夫人在堂三揖在下君命祗辱衛侯薨夫人曰命公子郢爲世子君命也對曰郢異於它子且君沒於吾手若有之郢必聞之且亡人之子輒在乃立輒滕侯朝魯晉趙鞅納衛世子蒯瞶於戚宵迷陽虎曰右河而南必至焉使太子才八人衰絰僞自衛逆者告於門哭而入遂居之齊人輸粟於朝歌鄭罕達駟送之晉趙鞅禦之遇於鐵鞅誓曰範氏中行氏反易天明斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天明從君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免王良禦衛世子爲右鄭人擊鞅中肩斃於車中太子攻之以戈鄭師北獲齊粟千車衛葬其君吳泄庸如蔡納聘而稍納師師畢入眾知之蔡侯告大夫殺公子駟以說哭而遷墓遂遷於州來孔子在陳將之荊陳蔡大夫謀曰孔丘之徒所言皆中諸侯之病諸侯莫能用將適楚楚若用之陳蔡用事大夫危矣於是孔子絕糧季路慍見曰君子亦有窮乎孔子曰君子固窮小人窮斯濫矣居下而無憂者思不逺處身而常逸者志不廣夫芝蘭生於深林不以無人而不芳君子積徳懷道不爲困窮而攺節夫遇不遇時也賢不肖材也君子修身端行以俟其時凡七日藜羮不糝孔子弦歌不衰從者病莫能興臣於陳侯陳司敗問魯昭公知禮乎孔子曰知禮孔子退揖巫馬期而進曰吾聞君子不黨君子亦黨乎君娶於吳爲同姓謂之吳孟子君而知禮孰不知禮巫馬期以告孔子曰丘也幸茍有過人必知之孟軻氏曰君子之厄於陳蔡之間無上下之交也經曰二年春王二月季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹【曷爲列書三卿哀公得國不張公室三卿並將魯眾悉行伐國取地以盟其君而已不與焉適越之辱兆矣定公之薨邾子來奔防事魯恭矣而不免於見伐徒自辱焉不知以禮爲國之故也邾在邦域之中不加矜卹而諸卿相繼伐之旣取其田而又彊與之盟不知以義睦鄰之故也故詳書以著其罪三人伐則曷爲二人盟盟者各盟其所得也莫彊乎季孫何獨無得季氏四分公室有其二昭公伐意如叔孫氏救意如而昭公孫陽虎囚桓子孟孫氏救桓子而陽虎奔今得邾田蓋季氏以歸二家而不取也】夏四月丙子衛侯元卒滕子來朝晉趙鞅帥師納衛世子蒯聵於戚【世子不言納位其所固有國其所宜君謂之儲副則無所事乎納矣凡公子出奔復而得國者其順且昜則曰歸有奉焉則曰自其難也則曰入不稱納矣況世子哉今趙鞅帥師以蒯瞶復國而書納者見蒯瞶無道爲國人之所不受也國人不受而稱世子者罪衛人之拒之也所以然者緣蒯聵出奔靈公未嘗有命廢之而立他子及公之卒大臣又未嘗謀於國人數瞶之罪選公子之賢者以主其國乃從輒之所欲而居之以子拒父此其所以稱世子也人莫不愛其親而志於殺莫不敬其父而忘其防莫不慈其子欲其子之富且貴也而奪其位蒯聵之於天理逆矣何疑於廢黜然父𨿽不父子不可以不子輒乃據國而與之爭可乎故特系納衛世子蒯聵於戚於趙鞅帥師之下而鞅不知義靈公與衛國大臣不能早正國家之本以致禍亂其罪皆見矣】秋八月甲戌晉趙鞅帥師及鄭罕達帥師戰於鐵鄭師敗績冬十月葬衛靈公十有一月蔡遷於州來蔡殺其大夫公子駟【州來吳所滅也蔡𨿽請遷於吳而中悔吳人如蔡納聘而師畢入蔡侯告大夫殺公子駟以說哭而遷墓如此則實吳人之所遷也而經以自遷爲文何也楚旣降蔡使疆於江汝蔡人聽命而還師矣復背楚請遷於吳而又自悔也其謀之不臧甚矣夫遷國大事也盤庚五遷利害甚明眾猶胥怨不適有居至於丁寜反復播告之修而後定也今蔡介於吳楚二大國之間背楚誑吳及其事急又委罪於執政其誰之咎也故經以自遷爲文而殺公子駟則書大夫而稱國言君與用事大臣擅殺之也放公孫獵則書大夫而稱人言國亂無政眾人擅放之也駟與獵其以請遷於吳爲非者乎而委之罪以說誰敢復有盡忠而與謀其國者哉】

二十八年齊師衛師圍戚求援於中山魯地震魯司鐸火火逾公宮桓宮僖宮災救火者皆曰顧府南宮說至命周人出禦書俟於宮子服何至命宰人出禮書校人乘馬巾車脂轄百官官備府庫愼守官人肅給濟濡帷幕郁攸從之蒙葺公屋自太廟始公父歜至命校人駕乘車季孫斯至禦公立於象魏之外命藏象魏曰舊章不可亡也孔子在陳聞火曰其桓僖乎魯師城啟陽魯季孫斯卒是爲桓子子肥代爲政衛侯適在請弔魯侯辭不得命公爲主客入弔肥立於門右北靣魯侯升自東階西鄕客升自西階弔魯侯拜興哭肥拜稽顙於位有如二孤非禮也古者其君後主人而拜曾子問曰喪有二孤廟有二主禮歟孔子曰天無二日土無二王家無二主尊無二上未知其爲禮也廟有二主自齊桓始也喪有二孤自季康子之過也秦伯薨子某嗣魯師圍邾晉趙鞅攻朝歌荀寅奔邯鄲孔子在陳復將之荊先之以子夏又申之以冉有過葉葉公語孔子曰吾黨有直躬者其父攘羊而子証之子曰吾黨之直者異於是父爲子隱子爲父隱直在其中矣葉公問政孔子曰近者說逺者來葉公問孔子於子路子路不對子曰女奚不曰其爲人也發憤忘食樂以忘憂不知老之將至云爾孔子至楚楚王大喜將封之公子申諫曰周文王百里之君卒王天下今孔丘述三五之道明周召之業又有羣賢爲之輔王誠封之非國之福也王乃止楚狂接輿歌而過孔子曰鳯兮鳯兮何徳之衰也來世不可待也往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避已乎己乎臨人以徳殆乎殆乎畫地而趨迷陽迷陽無傷吾行吾行卻曲無傷吾足山木自宼也膏火自煎也桂可食故伐之漆可用故割之人皆知有用之用而不知無用之用也孔子下欲與之言趨而避之不得與之言或曰接輿姓陸名通孔子去楚長沮桀溺耦而耕孔子過之使子路問津焉長沮曰夫執輿者爲誰曰爲孔丘是魯孔丘與曰是也是知津矣問於桀溺桀溺曰子爲誰曰爲仲由是魯孔丘之徒與曰然曰滔滔者天下皆是也而誰與易之且而與其從辟人之士也豈若從辟世之士哉耰而不輟子路行以告夫子憮然曰鳥獸不可與同羣吾非斯人之徒與而誰與天下有道丘不與易也子路從而後遇丈人以杖荷篠子路問曰子見夫子乎丈人曰四體不勤五糓不分孰爲夫子植其杖而耘子路拱而立止子路宿殺雞爲黍而食之見其二子焉明日子路行以告子曰隱者也使子路反見之至則行矣子路曰不仕無義長幼之節不可廢也君臣之義如之何其廢之欲潔其身而亂大倫君子之仕也行其義也道之不行已知之矣孔子復歸於陳經曰三年春齊國夏衛石曼姑帥師圍戚【按左氏靈公遊於郊公子郢禦公曰余無子將立汝對曰郢不足以辱社稷君其攺國君夫人在堂三揖在下君命祗辱靈公卒夫人曰命公子郢爲太子君命也對曰郢異於他子且君沒於吾手若有郢必聞且亡人之子輒在乃立輒以拒蒯聵前稱世子者所以深罪輒之見立不辭而拒其父也輒若可立則蒯瞶爲未絕未絕則是世子尙存而可以拒乎主兵者衛也何以序齊爲首罪齊人與衛之爲惡而黨之也公孫文仲主兵伐鄭而序宋爲首以誅蕩公石曼姑主兵圍戚而序齊爲首以誅國夏訓天下後世討亂臣賊子之法也古者孫從祖又孫氏王父之字考於廟制昭常爲昭穆常爲穆不以父命辭王父命理也輒𨿽由嫡孫得立然非有靈公之命安得云受之王父辭父命哉故冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也怨乎曰求仁而得仁又何怨出曰夫子不爲也伯夷以父命爲尊而讓其弟叔齊以天倫爲重而讓其兄仲尼以爲求仁而得仁者也然則爲輒者柰何宜辭於國曰若以父爲有罪將從王父之命則有社稷鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣是故輒辭其位以避父則衛之臣子拒蒯瞶而輔之可也輒利其位以拒父則衛之臣子捨爵祿而去之可也烏有父不慈子不孝爭利其國滅天理而可爲者乎】夏四月甲午地震五月辛卯桓宮僖宮災【桓僖親盡矣其宮何以存季氏者出於桓立於僖世專魯國之政其諸以是爲恱而不毀歟何以不稱及等也稱及則祖有尊卑矣或謂祖有功宗有徳所以勸也則如之何曰孝子慈孫事其祖考仁也奚問其功徳之有無也必若此言是子孫得選擇其祖宗而尊事之矣豈理也哉】季孫斯叔孫州仇帥師城啟陽宋樂髠帥師伐曹秋七月丙子季孫斯卒蔡人放其大夫公孫獵於吳冬十月癸卯秦伯卒叔孫州仇仲孫何忌帥師圍邾

皇王大紀卷六十五

欽定四庫全書

皇王大紀卷六十六

宋胡宏撰三王紀

敬王

二十九年蔡侯將如吳諸大夫恐其又遷也承公孫翩逐而射之入於家人而薨以兩矢門之眾莫敢進文之鍇後至曰如墻而進多而殺二人鍇執弓而先翩射之中肘鍇遂殺之子朔嗣逐公孫辰秦塟其君楚單浮余圍蠻氏蠻氏潰蠻子赤奔晉陰地楚司馬眅起丰析與狄戎以臨上雒左師軍於莵和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命士蔑請諸趙鞅鞅曰晉未寜安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸魯城西郛魯亳社災滕侯薨子虞母嗣蔡塟其君滕塟其君齊陳乞施衛寗跪救範氏圍五鹿趙鞅圍邯鄲荀寅奔鮮虞齊國夏伐晉防鮮虞納荀寅於栢人越王歸自吳坐臥飲食必甞膽問於範蠡曰節事柰何對曰惟地爲能包萬物以爲一乃經理其國南至於勾無北至於禦兒東至於鄞西至於姑蔑廣運千里則致其父母昆弟而誓之曰寡人聞之古之賢者四方之民歸之若水之歸下也今寡人不能將帥二三子夫婦以蕃女子十七不嫁丈夫二十不娶父母有罪將免者以告公毉守之生丈夫二壺酒一犬生女子一壺酒一豚當室者死三年釋其政友子死三月釋其政必哭泣塟埋之如其子令孤子寡婦疾疢貧病者納官其子四方之士來者必廟禮之範蠡曰時將有反事將有間必知天下之恆制乃有天下之成利事無間無反則撫民保教以須之辛研言於越王曰五穀者萬民之命國之重寶也糶二十病農九十病末上不過八十下不減三十則農末俱利平糶齊物物貴極則反賤賤極則反貴貿易財幣欲其行如流水行之十年越以富彊孔子在陳曰歸與歸與吾黨之小子狂簡斐然成章不知所以裁之過衛季路曰衛君待子而爲政子將奚先子曰必也正名乎子路曰有是哉子之迂也奚其正子曰野哉由也君子於其所不知蓋闕如也名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足是故君子名之必可言也言之必可行也君子於其言無所茍而已矣經曰四年春王二月庚戌盜殺蔡侯申【按左氏蔡侯將如吳諸大夫恐其又遷也公孫翩逐而射之卒然則翩非防者其以盜稱何也蔡侯倍楚誑吳又委罪於執政其謀國如是則信義俱亡禮文並棄無以守身而自衛夫人得而害之矣故變文書盜以警有國之君也翩弒君而略其名氏姓與霍皆翩之黨稱國以殺而不去其官者二公孫蓋嘗謀國不使其君至於是而弗見庸者也故書法如此而或者以翩非防者而稱盜蘇轍以謂求名而不得非矣天下豈有欲求弒君之名春秋又惜此名而不與者哉】蔡公孫辰出奔吳葬秦惠公宋人執小邾子夏蔡殺其大夫公孫姓公孫霍晉人執戎蠻子赤歸於楚【楚圍蠻氏蠻子赤奔晉楚謂晉曰晉楚有盟好惡同之若將不廢則寡人之願也不然將通於少習以聽命趙鞅曰晉國未寜安能惡楚必速與之乃詐執蠻子以畀楚師其曰晉人云者罪之也蠻子赤何以名夷狄也無罪見執亦書名外之也文公執曹伯則曰畀宋人今此曷雲歸於楚歸於楚者猶曰京師楚也晉主夏盟爲日久矣不競至此春秋所惡】城西郛六月辛丑亳社災秋八月甲寅滕子結卒冬十有二月塟蔡昭公塟滕頃公三十年魯城毗晉圍栢人荀寅士吉射奔齊寅召其祝而責之祝簡對曰先君穆子皮車十乘惟憂徳義之不足也今君革車百乘猶患不足民之怨詛多矣所以亡也一祝豈能勝萬詛哉寅大慙遂行過其屬邑從者請休寅曰是嗇夫也吾好音則遺我以鳴琴吾好佩則遺我以玉環是振我過以求容於我者今其以我求容於人矣遂去之季路問於孔子曰荀氏尊賢而賤不肖其亡何也子曰尊賢不能用賤不肖而不能去能無亡乎晉趙鞅伐衛取中牟以佛爲宰齊燕姬無子諸子鬻姒之子荼嬖諸大夫恐其爲世子也言於齊侯曰君之齒長矣未有世子若之何曰二三子間於憂虞則有疾疢亦姑謀樂何憂於無君齊侯疾使國夏髙張立荼寘羣公子於萊齊侯薨公子嘉公子駒公子黔奔衛公子鉏公子陽生奔魯魯叔還如齊齊塟其君晉趙鞅使尹鐸爲晉陽宰請曰以爲繭絲乎抑爲保障乎鞅曰保障哉尹鐸損其戶數鞅問壯馳玆曰東方之士孰愈對曰國家將興君子自以爲不足其亡也若有餘今主任政而問及小人又求賢者焉其長有後於晉矣佛以中牟叛令曰從我者受邑否者烹田基進曰義死不辟鈇鉞義窮不受軒冕褰裳就鼎捨之使召孔子子欲往季路曰由聞諸夫子曰親於其身爲不善者君子不入也佛叛子之欲往也如之何子曰然有是言也不曰堅乎磨而不燐不曰白乎涅而不緇吾豈匏也哉焉能系而不食鞅平中牟論功以田基爲首基不受而去鞅之臣尹綽郤厥鞅曰綽不愛我諫於顯厥愛我諫於隱綽曰不質君於眾恐君之不變化也經曰五年春城毗夏齊侯伐宋晉趙鞅帥師伐衛秋九月癸酉齊侯杵臼卒冬叔還如齊閏月塟齊景公

三十一年魯城邾瑕吳復伐陳齊乞僞事髙國者每朝必驂乘焉所從必言諸大夫曰彼皆偃蹇將棄子之命皆曰髙國得君必偪我盍去諸固將謀子子早圗之需事之下也及朝則曰彼虎狼也見我在子之側殺我無日矣請就之位又謂諸大夫曰二子者禍矣恃得君而欲謀二三子曰國之多難貴寵之由盡去之而後君定及其未作也先諸大夫從之乞與鮑牧及諸大夫以甲入於公宮國夏髙張聞之乘如公戰於莊敗國夏奔莒遂及髙張晏圉施奔魯魯叔還防吳於柤楚王在城父將救陳卜戰不吉卜退不吉王曰然則死也再敗楚師不如死棄盟逃讎亦不如死死一也其死讎乎遂進師先是有云如眾赤鳥夾日以飛三日楚王使問諸周太史太史曰其當王乎禜之可移於令尹司馬王曰除腹心之疾而寘之股肱何益不谷不有大過天其夭諸有罪受罰又焉移之遂弗禜王攻大冥將戰有疾卜曰河爲祟王弗祭大夫請祭諸郊王曰三代命祀祭不越望江漢沮漳楚之望也禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉王薨於城父諡曰昭王子章嗣孟軻氏曰堯舜性之也湯武身之也五伯假之也久假而不歸烏知其非有也又曰以力假仁者霸霸必有大國以徳行仁者王王不待大以力服人者非心服也力不贍也以徳服人者中心恱而誠服也

論曰楚國敗壊於囊瓦創夷於彊吳幾於亡滅昭王之所以復國而益安彊者皆公子申之謀也或問申於孔子子曰彼哉彼哉聖人度量逺而責人以恕何獨於子西如此乎按楚之先鬻熊爲文王師而封於楚及熊通越禮僭號聖人黜之等於荊蠻文莊而後與中國並駕齊驅聖人進之同於諸夏逮昭王之時中國衰諸侯放恣大夫驕橫無可告語者而昭王獨發大論皆當於道若左右得人其進未可量也惜也子西得君之專執政之久曽不能輔之變楚俗匡天下懵懵然守舊規而已故仲尼責之如此

齊陳乞召公子陽生於魯陽生出萊門逮夜至於齊與饋者皆入遂立之將盟鮑牧醉而往其臣曰誰之命也乞曰受命於夫子遂誣鮑子曰子之命也牧曰女忘君之爲孺子牛而折其齒乎而背之也陽生稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也牧曰誰非君之子乃受盟使胡姬以荼如賴去鬻姒殺王甲拘江說囚王豹於句竇之丘使朱毛告於乞曰防子則不及此𨿽然君異於器不可以二器二不匱君二多難敢布諸大夫乞不對而泣曰君舉不信羣臣乎以齊國之困困又有憂少君不可訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圗其小可也使毛遷孺子於駘不至殺諸野幕之下魯仲孫伐邾孔子居於衛冉有謂子貢曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也經曰六年春城邾瑕晉趙鞅帥師伐鮮虞吳伐陳夏齊國夏及髙張來奔叔還防吳於柤秋七月庚寅楚子軫卒齊陽生入於齊齊陳乞弒其君荼【陽生曷爲不稱公子非先君之子也爲人子者無以有己則以父母之心爲心者景公命荼世其國已則簒荼而自立是自絕於先君豈復得爲先君之子也不稱公子誅不子也陽生不子則曷爲系之齊春秋端本之書也正其本則事理陽生之不子也其誰使之然也不有廢長立少以啟亂者乎故齊景問政於孔子孔子對曰君君臣臣父父子子君不君則臣不臣父不父則子不子以陽生系之齊著亂之所由生也然而弒荼者陽生與朱毛也曷爲書陳乞初景公謂陳乞吾欲立荼如何對曰所樂乎爲君者欲立則立之不欲立則不立也君如欲立則臣請立之陽生謂乞曰吾聞子蓋將不欲立我也對曰千乘之主將廢正而立不正必殺正者吾不立子者所以生子也與之玉節而走之魯景公死荼立陳乞使人迎陽生寘諸家召諸大夫知乞有備不得已逡巡北面再拜而君之爾故里克中立不免殺身之刑陳乞獻諛終被弒君之罪是皆不明春秋之義陷於大惡而不知者也】冬仲孫何忌帥師伐邾宋向巢帥師伐曹三十二年魯侯會吳王於鄫吳徴百牢子服何對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎何對曰晉範鞅貪而棄禮以大國懼敝邑故敝邑十一牢之君若以禮命於諸侯則有數矣若亦棄禮則有淫者矣周之禮制上物不過十二以爲天之大數也今棄周禮而曰必百牢亦惟執事吳人弗聽何曰吳將亡矣棄天而背本太宰嚭召季孫季孫使子貢辭嚭曰國君道長而大夫不出門此何禮也對曰豈以爲禮畏大國也大國不以禮命於諸侯茍不以禮豈可量也寡君旣共命焉其老豈敢棄其國太伯端委以治周禮仲雍嗣之斷髮文身羸以爲飾豈禮也哉有由然也反自鄫以吳爲無能爲也魯季孫肥欲伐邾饗大夫以謀之子服何曰小所以事大信也大所以保小仁也背大國不信伐小國不仁民保於城城保於徳失二徳者危將焉保仲孫何忌曰二三子以爲如何惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出遂伐邾及範門猶聞鐘聲大夫諫不聽茅夷鴻請告於吳不許曰魯擊柝聞於邾吳二千里不三月不至何及於我且國內豈不足夷鴻以茅叛魯師遂入邾處其公宮師晝掠邾眾保於繹師宵掠以邾子歸獻於亳社囚諸負瑕茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圗之吳王從之曹伯好田弋鄙人公孫彊獲白鴈獻之且言田弋之說說之因訪政事大說之使爲司成以聽政彊言霸說於曹伯乃背晉而姦宋宋人伐之晉人不救宋遂圍之築五邑於其郊曰黍丘揖丘大城鐘邗鄭桓子思曰宋人有曹鄭之患也不可以不救駟帥師侵宋經曰七年春宋皇瑗帥師侵鄭晉魏曼多帥師侵衛夏公防吳於鄫秋公伐邾八月己酉入邾以邾子益來【春秋隱君之惡故滅國書取婉以成章而不失其實也恃彊陵弱無故伐人而入其國處其宮晝夜掠以其君來獻於亳社囚於負瑕此天下之惡也吳師爲是克東陽齊人爲是取吾二邑辱國亦甚矣何以備書於防而不諱乎聖人道隆而徳大人之有惡務去之而不積也則不念其惡而進之矣以邾子益來惡也歸邾子益於邾是知其爲惡能去之而不積也故書以邾子來而不諱者欲見後書歸邾子之爲能去其惡而與之也聖人之情見矣明此然後可以操賞罰之權不明乎此以操賞罰之權而能濟者鮮矣】宋人圍曹冬鄭駟帥師救曹

三十三年宋師將還褚師子肥殿曹人詬之不行師待之宋公聞之怒命反之遂滅曹執曹伯陽及司城彊以歸殺之吳王將伐魯問於叔孫輒對曰魯有名而無情伐之必得志焉退而告公山不狃不狃曰非禮也君子違不適讎國未臣而有伐之奔命焉死之可也所托也則隱且夫人之行也不以所惡廢鄕今子以小惡而欲覆宗國不亦難乎若使子帥子必辭王將使我輒病之王問於不狃對曰魯𨿽無與立必有與斃諸侯將救之未可以得志焉晉與齊楚輔之是四讎也夫魯齊晉之唇也唇亡齒寒君所知也不救何爲吳王伐魯公山不狃率故道險從武城克東陽而進次於泗上防虎欲宵攻王捨私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如己也乃止吳王聞之一夕三遷吳人行成將盟子服何曰楚人圍宋易子而食析骸而爨猶無城下之盟我未及虧而有城下之盟是棄國也吳輕而逺不能久將歸矣請少待之弗從吳人盟而還邾子齊出也鮑牧帥師伐魯取讙及闡齊侯使如吳請師將以伐魯魯乃歸邾子邾子又無道吳王使太宰嚭討之囚諸樓臺栫之以棘使諸大夫輔世子以爲政魯及齊平杞伯薨子維嗣齊人歸魯讙及闡晉有豕人言經曰八年春王正月宋公入曹以曹伯陽歸【此滅曹也曷爲不言滅滅者亡國之善詞上下之同力也曹伯陽好田弋鄙人公孫彊獲白鴈獻之且言田弋之說因訪政事大說之彊言霸說於曹伯因背晉而姦宋宋人伐之晉人不救書宋公入曹以曹伯陽歸而削其見滅之實猶虞之亡書晉公執虞公而不言滅也春秋輕重之權衡故書法若此有國者妄聽辯言以亂舊政自取滅亡之禍可以鑑矣】吳伐我【吳爲邾故興師伐魯兵加國都而盟於城下經書伐我不言四鄙及與吳盟者諱之也來戰於郎直書不諱盟於城下何諱之深也楚人圍宋易子而食析骸而爨亦云急矣欲盟城下則曰有以國斃不能從也晉師從齊齊侯致賂晉人不可國佐對曰子若不許請合餘燼背城借一敝邑之幸亦雲從也遂盟於爰婁而春秋與之今魯未及虧不能少待遂有城下之盟是棄國也夫棄國者其能國乎使有華元國佐之臣則不至此矣故春秋不言四鄙及與吳盟者欲見其實而深諱之以爲後世謀國之士不能以禮義自彊偸生惜死至於侵削淩遲而不知恥者之戒也】夏齊人取讙及闡歸邾子益於邾秋七月冬十有二月癸亥杞伯過卒齊人歸讙及闡【按左氏邾子益齊出也魯以益來則齊人取讙及闡又如吳請師而怒猶未怠也以此見國君造惡不悛則四鄰謀取其國家莫能保矣歸邾子益於邾則齊人歸讙及闡又辭師於吳而徳猶未冺也以此見國君去惡而不積則四鄰不侵其封境而自安矣曰伐曰取者逆詞也曰歸者順詞也去逆效順息兵休爭齊無取地之罪魯無失地之辱以此見遷善之優攺過之大而春秋不諱入邾以邾子益來則以明歸益於邾之能掩其前惡而美之也】

三十四年杞葬其君齊侯使孟公綽辭師於吳吳王曰昔旣聞命今又革之不知所從將進受命於君鄭罕達之嬖許瑕求邑無以與之請外取許之圍宋雍丘宋皇瑗圍之每日遷捨壘合鄭師哭罕達救之大敗宋遂取鄭師使有能者無死以郟張與鄭羅歸楚人伐陳陳卽吳故也吳城邘穿溝通江淮遣使至魯儆伐齊經曰九年春王二月葬杞僖公宋皇瑗帥師取鄭師於雍丘夏楚人伐陳秋宋公伐鄭冬十月

三十五年邾子自吳奔魯遂奔齊吳王邾子郯子伐齊南鄙師於鄎魯侯防之齊人弒其君以說子壬嗣赴於師吳王三日哭於軍門之外徐承帥舟師將自海入齊齊人敗之吳師乃還晉趙鞅伐齊取犁及轅毀髙唐之郭侵及賴而還魯侯歸齊塟其君薛伯薨子某嗣薛塟其君吳王復儆師於魯楚師伐陳吳延州來季子救陳謂公子結曰二君不務徳而力爭諸侯民何罪焉我請退以爲子名務徳而安民乃還越王將伐吳範蠡曰未可以美女西施獻於吳王王受之伍員諫不聽初吳王光起臺於姑蘇夫差髙而飾之三年乃成別建春霄宮宮妓千人起海靈館飾以銅溝玉檻作天池靑龍舟日與西施淫戲爲長夜之飲經曰十年春王二月邾子益來奔公會吳伐齊三月戊戌齊侯陽生卒【按左氏公防吳伐齊齊人弒悼公赴於師春秋不著齊人弒君之罪而以卒書者亦猶鄭伯髠頑弒而書卒不忍以夷狄之民加中國之君也其存天理之意防矣魯人入邾以其君來罪也齊侯爲是取讙及闡如吳請師討之也魯人悔懼歸益於邾是知其罪而能攺也齊侯爲是歸讙及闡又辭師於吳是變之正也夫變之正者禮義之所在中國之君也吳人欲遂前言而背達正理狄道也齊之臣子不能將順上及其君此天下大變常理之所無也故沒其見弒之禍而以卒書其防深矣春秋弒君大惡不待貶絕而自見也君而見弒豈無不善之積以及其身乎若悼公變而克正則無不善之積矣故公卒書而沒其見弒所謂不忍以夷狄之民加中國之君也而存天理之意防矣】夏宋人伐鄭晉趙鞅帥師侵齊五月公至自伐齊葬齊悼公衛公孟彄自齊歸於衛薛伯夷卒秋葬薛惠公冬楚公子結帥師伐陳吳救陳【春秩惡首亂善解紛自誅亂臣討賊子之外凡書救者未有不善之也救在王室則罪諸侯子突救衛是也救在逺國則罪四鄰晉陽處父救江是也救在夷狄則罪中國楚公子貞救鄭狄救齊吳救陳是也吳𨿽蠻夷之國來防於齊則進而書人矣使季札聘則又進而書子矣救而果善曷以獨以號舉而不進之也其以號舉而不進之者深著楚罪而傷中國之衰也陳者有虞之後嘗爲楚滅而僅存耳今又無故興師肆行侵伐而列國諸侯其其暴橫不能修方伯連帥之職而吳能救之故獨以號舉深著楚罪而傷中國之衰也子欲居九夷乘桴浮海而曰夷狄之有君不如諸夏之亡也其書吳救陳意乎】

皇王大紀卷六十六﹤史部﹐編年類﹐皇王大紀﹥

欽定四庫全書

皇王大紀卷六十七

宋胡宏撰三王紀

敬王

三十六年齊國書髙無丕帥師伐魯及淸季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝待於黨氏之溝州仇呼而問戰焉對曰君子有遠慮小人何知何忌彊問之對曰小人慮材而言量力而行者也州仇曰是謂我不成丈夫也退而搜乘季氏之甲七千冉求以武城人三百爲已徒卒老幼守宮次於雩門之外公爲遇負杖入保者息曰使之𨿽病也任之𨿽重也君子不能爲謀也士不能死也吾旣言之矣敢不勉乎師及齊師戰於郊公爲與童汪錡往皆死焉齊師自稷不逾溝冉求之右樊遲曰非不能也不信子也請三刻而逾之眾從之冉有用矛遂入齊軍獲甲首八十齊人不能師冉求請從之三季孫弗許魯人欲勿殤童汪錡問於孔子子曰能執干戈以衛社稷𨿽欲勿殤也不亦可乎孔子在衛魯人以幣召孔子還魯侯問曰寡人生於深宮之中長於婦人之手未嘗知哀未嘗知憂未嘗知勞未嘗知懼未嘗知危也今欲知之亦有道乎孔子曰君入宗廟升阼階望榱棟視幾筵而不見其人則哀可知矣夙興視朝一物失應亂亡之端則憂可知矣日出聽政至於中昃諸侯賔來行禮揖讓愼其威儀則勞可知矣緬然長思出於四門周章逺望亡國之墟必有數焉則懼可知矣夫君者舟也庶人者水也水所以載舟亦所以覆舟則危可知矣公曰請問爲政孔子對曰政者正也君爲正則百姓從政矣君之所爲百姓之所從也君所不爲百姓何從夫婦別父子親君臣嚴三者正則庶物從之矣公曰願聞所以行三言之道對曰古之爲政愛人爲大所以治愛人禮爲大所以治禮敬爲大敬之至矣大昏爲大是故冕而親迎親之也君子興敬爲親捨敬是遺親也弗愛不親弗敬不正愛與敬其政之本歟公曰冕而親迎不已重乎孔子愀然作色而對曰天地不合萬物不生合二姓之好以嗣先聖爲天地社稷宗廟之主君何謂己重乎是故三代明王之政必敬其妻子也有道爲政先禮禮其政之本歟公曰敢問君子何貴乎天道也孔子曰貴其不已也是故仁人之事親也如事天事天如事親是故孝子成身君子無不敬也敬身爲大無不愛也愛人爲大不能愛人不能有其身不能有其身不能安土不能安土不能樂天不能樂天則不能成其身公曰何爲則民服孔子對曰舉直錯諸枉則民服舉枉錯諸直則民不服陳司徒轅頗賦封田以嫁公女有餘以爲己大器國人逐之出奔鄭道渴其族轅咺進稻醴粱糗腵脯焉喜曰何其給也對曰器成而具曰何不吾諫曰懼先行吳將伐齊越王入朝王及列士皆有饋賂吳人皆喜伍員懼曰是豢吳也夫諫於王曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其冺矣使醫除疾而曰必遺類焉者未之有也盤庚之誥曰其有顚越不恭則劓殄無遺育無俾易種於玆邑是商所以興也弗聽遂興師伐齊魯侯會之齊國書將中軍戰於艾陵大敗齊師獲國書公孫夏閭丘明陳書東郭書革車八百乘甲士三千以獻於公公使太史固歸國子之元吳王歸國賜伍員屬鏤員自殺盛以鴟夷投之江吳人莫不憐之越王曰吳可伐乎範蠡曰未可滕侯薨子某嗣衛世叔疾娶於宋子朝其娣嬖子朝出孔圉使疾出其妻而妻之疾使寺人誘其初妻之娣寘諸犁孔圉怒奪其妻遂出奔宋魯季孫欲以田賦使冉求訪於孔子三發不應求曰子爲國老待子而行若之何子之不言也孔子曰求先王制土籍田以力而砥其逺邇賦裏以入而量其有無任力以夫而議其老幼鰥寡孤疾有軍旅然後徴之無則已其收田一井出稯禾秉芻缶米而已是故君子之行也度於禮施取其厚事舉其中斂從其薄以丘足矣若不度於禮而貪冒無厭𨿽以田賦將又不足且季孫若欲行而法則周公之典在若欲茍而行又何訪焉弗聽孔子閒居四方之士前後就學者三千人升堂入室者七十二人徳行顏回閔子騫冉伯牛仲弓言語宰我子貢政事冉有季路文學子防子夏是爲十哲而亞於夫子者顏子也顏子問仁子曰克己復禮爲仁一日克己復禮天下歸仁焉顏子曰請問其目子曰非禮勿視非禮勿聽非禮勿言非禮勿動顏子曰回𨿽不敏請事斯語矣顏子問爲邦子曰行夏之時乘殷之輅服周之冕樂則韶舞放鄭聲逺佞人鄭聲淫佞人殆顏子死子哭之曰噫天防予天防予從者曰子慟矣曰有慟乎非夫人之爲慟而誰爲孟子論曰禹稷當平世三過其門而不入孔子賢之顏子當亂世居於陋巷一簞食一瓢飲人不堪其憂顏子不攺其樂孔子賢之孟子曰禹稷顏回同道禹思天下有溺者猶己溺之也稷思天下有饑者猶己饑之也是以如是其急也禹稷顏子易地則皆然仲尼燕居子張子貢言防侍子曰居吾語女禮使女三人以禮周流無不徧也夫郊社之禮所以仁神也嘗禘之禮所以仁昭穆也饋奠之禮所以仁死防也鄕射之禮所以仁鄕黨也食饗之禮所以仁賔客也是故居處有禮故長幼別閨門有禮故三族和朝廷有禮故官爵序田獵有禮故戎事閒軍旅有禮故武功成加於身而措於前凡眾之動得其宜夫禮者理也樂者節也君子無理不動無節不作不能詩於禮繆不能樂於禮素薄於徳於禮虛兩君相見揖讓而入門入門而縣興揖讓而升堂升堂而樂闋下管象舞夏籥序興陳其薦爼序其禮樂備其百官如此而後君子知仁焉行中規還中矩和鸞中采齊客出以雍徹以振羽是知君子無物而不在禮矣入門而金作示情也升歌淸廟示徳也下而管象示事也是故古之君子不必親相與言也以禮樂相示而已子曰制度在禮文爲在禮行之其在人乎子貢越席而對曰敢問防其窮乎子曰達於禮而不達於樂謂之素達於樂而不達於禮謂之偏夫防傳於此名也古之人也子張問政子曰君子明於禮樂舉而錯之而已矣子張復問子曰師爾以爲必鋪幾筵升降酌獻酬酢然後謂之禮乎爾以爲必行綴兆興羽籥然後謂之樂乎言而履之禮也行而樂之樂也是故室則有奧阼席則有上下車則有左右行則有隨立則有序昔聖帝明王力此以南面而天下平矣孔子閒居子夏侍問曰詩云愷悌君子民之父母何如斯可謂民之父母也子曰必逹於禮樂之原以致五至而行三無以橫於天下子夏曰何謂五至子曰志之所至詩亦至焉詩之所至禮亦至焉禮之所至樂亦至焉樂之所至哀亦至焉哀樂相生是故正明目而視之不可得而見也傾耳而聽之不可得而聞也志气塞乎天地此之謂五至子夏曰何謂三無子曰無聲之樂無體之禮無服之防子夏曰敢問何詩近之子曰夙夜基命宥密無聲之樂也威儀逮逮不可選也無體之禮也凡民有防匍匐救之無服之防也子夏曰三王之徳參於天地敢問何如而可以參於天地乎子曰天無私覆地無私載日月無私照奉此三者以勞天下天有四時春夏秋冬風雨霜露無非教也地載神气神气風霆風霆流形庶物露生無非教也淸明在躬志气如神嗜欲將至有開必先天降時雨山川出云是故三代之王也必先其令聞詩云明明天子令聞不已三代之徳也子夏蹶然而起負墻而立曰弟子敢不承乎宰我問神於孔子子曰气者神之盛也魄者之盛也气發揚於上爲昭明焄蒿此百物之精也神之著也眾生必死死必歸土此之謂因物之精制爲之極明命神以爲黔首則二端旣立報以二禮建設朝事燔燎羶薌見以蕭光以報气也薦黍稷羞肝肺首心間以俠甒加以鬰鬯以報魄也教民反古復始不忘其所由生也魯季孫求語於從祖叔母敬姜對曰吾聞之先姑曰君子能勞後世有繼子夏聞之曰善哉商聞之古之嫁者不及舅姑謂之不幸夫婦學於舅姑者禮也敬姜如季氏季孫在朝與之言弗應而入季氏入見曰肥也不得聞命無乃罪乎敬姜曰外朝者子所以業君之官職也內朝者子所以庀季氏之政也而寢門之內吾敢言乎公父文伯朝其母敬姜姜方績文伯諫敬姜曰瘠土之民勞勞則思而善心生沃土之民逸逸則淫而惡心生是故天子大采朝日與公卿祖識地徳日中考政與師尹維旅牧伯相宣序民事少采夕月與太史司載糾防天刑日入監九禦共備祀事而後卽安諸侯朝修王命晝考其國職夕省其典刑夜儆百工使無慆淫而後卽安卿大夫朝考職晝講政夕序業夜庀其家事而後卽安士朝受業晝講貫夕復習夜計過無憾而後卽安庶人明而動晦而休無日以怠王后親織紞公侯夫人加之以紘綖卿之內子爲大命婦祭服列士之妻加之以朝服愆而有辟古之制也自上以下誰敢淫心捨力吾冀而朝夕修我今爾乃曰胡不自安余懼穆伯之絕祀也仲尼聞之曰弟子識之季孫之見敬姜也防門而與之言皆不逾閾祭悼子季孫與焉胙不受徹爼不宴宗不具不繹繹不盡飫則退仲尼聞之曰有別矣穆伯之防敬姜晝哭文伯之防晝夜哭仲尼聞之曰知禮矣仲尼與蠟賔事畢出遊於觀之上喟然而嘆言偃在側曰君子何嘆子曰大道之行也與三代之英丘未之逮也而有志焉大道之行也天下爲公選賢與能講信修睦故人不獨親其親不獨子其子使老有所終壯有所用防有所長鰥寡孤獨廢疾者皆有所養男有所分女有所歸貨惡其棄於地也不必藏於己力惡其不出於身也不必爲己故外戶不閉是謂大同大道旣隱天下爲家各親其親各子其子貨力爲己大人世及以爲禮城郭溝池以爲固以正君臣以篤父子以睦兄弟以和夫婦以功爲己是謂小康禹湯文武成王周公由此其選也此六君子未有不謹於禮者言偃復問曰可得聞歟子曰我欲觀夏道是故之杞而不足徴也吾得夏時焉我欲觀殷道是故之宋而不足徴也吾得坤乾焉嗚呼我觀周道幽厲傷之吾捨魯何適矣魯之郊禘非禮也周公其衰矣杞之郊也禹也宋之郊也契也是天子之事守也故聖王修義之栢禮之序以治人情人情者聖人之田也修禮以耕之陳義以種之講學以耨之本仁以聚之播樂以安之故禮者義之實也協諸義而協禮𨿽先王未之有可以義起也義者仁之節也得之者彊仁者義之本也得之者尊故治國不以禮猶無耜而耕也爲禮而不本於義猶耕而弗種也爲義而不講之以學猶種而弗耨也講之以學而不合之以仁猶耨而弗獲也合之以仁而不安之以樂猶獲而弗食也安之以樂而不達於順猶食而弗肥也父子篤兄弟睦夫婦和家之肥也大臣法小臣亷官職相序君臣相正國之肥也天子以徳爲車以樂爲禦諸侯以禮相與大夫以法相序士以信相考百姓以睦相守天下之肥也是謂大順故無水旱虫螟之災人無防饑妖孽之疾天不愛其道地不愛其寶人不愛其情故天降甘露地出醴泉山出器車河出馬圗鳯凰麒麟皆在郊棷龍在宮沼此之謂大順明於順然後能守危也魯禘孔子曰禘自旣灌而往者吾不欲觀之矣或問禘之說子曰不知也知其說者之於天下也其如示諸斯乎指其掌祭如在祭神如神在子曰吾不與祭如不祭孔子曰禘者帝王之大祭也仲尼嘗奉薦而進其親也慤其行趨趨以數己祭子貢問曰子之言祭濟濟漆漆然今子之祭如是何也子曰濟濟者容也逺也漆漆者容也自反也容以逺若容以自反夫何恍惚之有乎反饋樂成薦其薦爼序其禮樂備其百官君子致其濟濟漆漆夫何神明之及交夫言豈一端而已夫各有所當也孝子將祭百物旣備夫婦齊戒沐浴盛服奉承而進之洞洞乎如弗勝如將失之於是諭其志意以其恍惚以與神明交庶或饗之孝子之志也進退必敬如親聽命則或使之然也其立之也敬以詘其進之也敬以愉其薦之也敬以欲退而立如將受命已徹而退敬齊之色不絕於靣陶陶遂遂如將復入然孝子之有親愛者必有和气有和气者必有愉色有愉色者必有婉容孝子如執圭如奉盈洞洞屬屬如弗勝如將失之嚴威儼恪非所以事親也成人之道也孔子謂季氏八佾舞於庭是可忍也孰不可忍也三家以雍徹孔子曰相維辟公天子穆穆奚取於三家之堂林放問禮之本子曰大哉問禮與其奢也寜儉喪與其易也寜戚季氏旅於泰山子謂冉有曰女弗能救與對曰不能子曰嗚呼曾謂泰山不如林放乎季孫問政於孔子子曰政者正也子帥以正孰敢不正季孫患盜問於孔子子曰苟子之不欲𨿽賞之不竊季孫曰如殺無道以就有道何如子曰子爲政焉用殺子欲善而民善矣君子之徳風小人之徳艸艸上之風必偃季孫問曰使民敬忠以勸如之何子曰臨之以莊則敬孝慈則忠舉善而教不能則勸孔子言衛靈公之無道也季孫曰夫如是奚而不喪子曰仲叔圉治賔客祝鮀治宗廟王孫賈治軍旅夫如是奚其喪季孫問仲由可使從政也與子曰由也果於從政乎何有曰賜也可使從政也與子曰賜也達於從政乎何有曰求也可使從政也與曰求也藝於從政乎何有仲孫何忌問孝子曰無違樊遲禦子告之曰孟孫問孝於我我對曰無違樊遲曰何謂也子曰生事之以禮死葬之以禮祭之以禮何忌子彘問孝子曰父母惟其疾之憂彘問季路仁乎子曰不知也又問子曰千乘之國可使治其賦也不知其仁也求也何如子曰求也千室之邑百乘之家可使爲之宰也不知其仁也赤也何如子曰赤也束帯立於朝可使與賔客言也不知其仁也季路冉有曾晳公西華侍坐子曰以吾一日長乎爾毋吾以也居則曰不吾知也如或知爾則何以哉子路率爾而對曰千乘之國攝乎大國之間加之以師旅因之以饑饉由也爲之比及三年可使有勇且知方也夫子哂之求爾何如對曰方六七十如五六十求也爲之比及三年可使足民如其禮樂以俟君子赤爾何如對曰非曰能之願學焉宗廟之事如防同端章甫願爲小相焉防爾何如鼔瑟希鏗爾捨瑟而作對曰異乎三子者之撰子曰何傷乎亦各言其志也曰暮春者春服旣成冠者五六人童子六七人浴乎沂風乎舞雩詠而歸夫子喟然嘆曰吾與防也三子出曾晳後曰夫三子者之言何如子曰亦各言其志也已矣曰夫子何哂由也曰爲國以禮其言不讓是故哂之惟求則非邦也與安見方六七十如五六十而非邦也者惟赤則非邦也與宗廟會同非諸侯而何赤也爲之小孰能爲之大子貢問政子曰足食足兵民信之矣子貢曰必不得已而去於斯三者何先曰去兵子貢曰必不得已而去於斯二者何先曰去食自古皆有死民無信不立子張問政子曰居之無倦行之以忠子路問政子曰先之勞之請益曰無倦子貢爲信陽宰子曰勤之愼之仲弓爲季氏宰問政子曰先有司赦小過舉賢才曰焉知賢才而舉之曰舉爾所知爾所不知人其捨諸子夏爲莒父宰問政子曰無欲速無見小利欲速則不達見小利則大事不成子路治蒲三年孔子過之入其境曰善哉田疇易艸萊辟溝洫深民盡力也恭敬以信矣入其邑曰善哉墻屋固樹木茂民不偸也忠信以寛矣至其庭曰善哉由也淸聞諸下用命令不擾也明察以斷矣宓不齊爲單父宰父事者三人兄事者五人友事者十一人稟度者五人孔子大之曰此堯舜所以聽天下也宓有才智而仁愛百姓不忍欺孔子曰君子哉言偃爲武城宰孔子過之聞弦歌之聲莞爾而笑曰割雞焉用牛刀子防對曰昔者偃也聞諸夫子曰君子學道則愛人小人學道則易使也子曰二三子偃之言是也前言戲之耳問言偃曰女得人焉爾乎曰有澹臺滅明者行不由徑非公事未嘗至於偃之室也子曰鳯鳥不至河不出圖吾已矣夫又曰甚矣吾衰也久矣吾不復夣見周公又曰茍有用我者期月而已可也三年有成又曰道不行乘桴浮於海從我者其由與子路聞之喜子曰由也好勇過我無所取材子曰夷狄之有君不如諸夏之亡也子欲居九夷或曰陋如之何曰君子居之何陋之有孔子悼道之不行謂門弟子曰我欲載之空言不如見諸行事之深切著明也於是案魯春秋核當世之事而加筆削焉遊夏之徒不能贊一辭也是嵗洛絕於周淇絕於衛經曰十有一年春齊國書帥師伐我【諸侯來伐無有不書四鄙者今齊師及淸渉泗非有城下之盟可諱之辱亦書伐我何也說復於髙宗曰惟甲冑起戎惟干戈省厥躬夫省厥躬者自反之謂也自反而縮則爲壯自反而不縮則爲老師之老壯在曲直曲直在我而不系乎人者也邾子齊之甥魯嘗入邾以其君來齊人爲是取讙及闡請師於吳曲在我矣及歸邾益而齊人歸讙及闡又辭吳師直在齊矣魯人何名防吳伐之也故春秋之記斯師特曰伐我者欲省致師之由而躬自厚也垂訓之義大矣】夏陳轅頗出奔鄭五月公防吳伐齊甲戌齊國書帥師及吳戰於艾陵齊師敗績獲齊國書秋七月辛酉滕子虞母卒冬十有一月葬滕隱公衛世叔齊出奔宋

皇王大紀卷六十七

欽定四庫全書

皇王大紀卷六十八

宋胡宏撰三王紀

敬王

三十七年魯用田賦初魯昭公娶於吳同姓也稱之曰孟子孟子卒孔子與弔適季氏季氏不絻放絰而拜魯侯防吳王於橐臯太宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲苟有盟焉弗可攺也若猶可攺日盟何益今吾子曰必尋盟若可尋也亦可寒也乃不尋盟吳徴防於衛衛侯防吳於鄖魯侯衛侯宋皇瑗盟而卒辭吳盟吳人藩衛侯之舍子貢見宰嚭語及衛故太宰曰寡君願事衛君衛君之來也緩寡君懼故將止之子貢曰衛君之來必謀於其眾或欲或否是以緩來其欲來者子之黨也其不欲來者子之讐也若執衛君是墮黨而崇讐也嚭說乃捨衛侯

論曰子貢在聖門列於言語之科今觀其遺言理暢義明使𨿽甚愚人亦曉然知利害之所在此聖人之所貴也若夫縱橫捭闔不顧理義一出而存魯亂齊破吳彊晉霸越則子貢之所甚惡也嗚呼以文王武王之將聖司馬太史尙信以爲陰修徳政以傾商不宅大憂而幹紂又況聖門諸子哉愚惡夫棄聖經而祖述司馬太史以爲實錄者是以論之使後學無惑焉

宋鄭之間有隙地焉曰彌作頃丘玉暢嵒戈錫鄭子產與宋人爲成曰勿有是及宋平元之族自蕭奔鄭鄭人爲之城嵒戈錫宋向巢伐鄭取錫殺元公之孫遂圍嵒鄭罕達救嵒圍宋師魯螽季孫問諸孔子子曰火伏而後蟄者畢今火猶西流司曆過也經曰十有二年春用田賦【哀公問於有若曰年饑用不足如之何有若對曰盍徹乎曰二吾猶不足如之何其徹也曰百姓足君孰與不足百姓不足君孰與足古者公田九一助而不稅魯自宣公初稅畆後世遂以爲常而不復矣至是二猶不足故又以田賦也夫先王制土籍田以助而砥其逺邇賦裏以入而量其有無今用田賦軍旅之徵非矣田以出粟爲主而足食賦以出軍爲主而足兵周制宅不毛者有裏布無職事者徵夫家漆林之稅二十而五則弛力薄徵當以農民爲急而增賦竭作不使末業者獨幸而免也今二猶不足而用田賦是重田農民而削其本何以爲國書曰用田賦用者不宜用也近世議弛商賈之徵達於時政者欲先省國用首寛農民後及商賈知春秋譏田賦之意矣】夏五月甲辰孟子卒【孟子吳女昭公之夫人其曰孟子云者諱取同姓也禮取妻不取同姓買妾不知其姓則卜之厚男女之別也同姓從宗合族屬異姓主名治際防名著而男女有別矣四世而緦服窮也五世而袒免殺同姓也六世親屬竭矣其庶姓別於上戚單於下昏姻可以通乎綴之以姓而弗別合之以食而弗殊𨿽百世而昏姻不通周道然也昭公不謹於禮欲結好彊吳以去三家之權忍取同姓以混男女之別不命於天子以弱其配不見於廟不書於冊以廢其常典禮之大本防矣其失國也宜故陳司敗問昭公知禮乎子曰知禮子退揖巫馬期而進之曰吾聞君子不黨君子亦黨乎君娶於吳爲同姓謂之吳孟子君而知禮孰不知禮巫馬期以告子曰丘也幸茍有過人必知之書孟子卒𨿽曰亦爲君隱而實不可揜矣】公會吳於橐臯秋公會衛侯宋皇瑗於鄖宋向巢帥師伐鄭冬十有二月螽

三十八年宋向魋救其師鄭罕達使徇曰得桓魋者有賞魋也逃歸遂取宋師於嵒以六邑爲虛許男薨子結嗣單子晉侯魯侯吳王會於黃池越王非其身之所種則不食非其夫人所織則不衣十年不收於國民有三年之食鹹願一戰以雪會稽之恥越王從之大敗吳師獲其太子友遂入吳吳人告敗王惡其聞也自剄七人於幕下將盟與晉爭長晉人曰君言周室旣卑諸侯大夫失禮於天子今君王東海淫名聞於天下君有短垣而自逾之況荊蠻何有於周室命圭有命固曰吳伯不曰吳王周無二王君若無卑天子以干不祥而曰吳公孤敢不從君命吳人不肯曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼔整列二臣死之長防必可知也對曰請姑視之反曰肉食者無墨今吳王有墨國勝乎太子死乎且夷徳輕不能忍久請少待之乃先晉魯侯歸許葬其君魯螽吳王歸國厚幣與越平越自度未能滅吳乃與吳平經曰十三年春鄭罕達帥師取宋師於嵒夏許男成卒公防晉侯及吳子於黃池【黃池衛地其言及者防兩伯之詞也春秋內中國而外諸夷吳人主防其先晉紀常也春秋四夷𨿽大皆曰子吳僭王矣其稱子正名也以防兩伯之詞而言及者先吳則拂經而失序列書則冺實而傳疑特書曰及順天地之經著盟防之實又以見夷之彊而抑其橫也定公以來晉失霸業不主夏盟夫差暴橫勢傾上國自稱周室於已爲長蓋太伯之後以族屬言則伯父也而黃池之防聖人書法如此者則後世治中國禦四夷之道也明此義則知漢宣帝待單於位在諸侯王上蕭傳之議非矣唐髙祖稱臣於突厥倚以爲劉文靖之防失矣況於以父事之如晉者將欲保國而免其侵暴可乎或曰茍不爲此至於亡國則如之何曰存亡者天也得失者人也不可逆者理也以人勝天則事有在我者矣必若顚倒冠履而得天下其能一朝居乎故春秋撥亂反正之書不可以廢焉者也】楚公子申帥師伐陳於越入吳【吳自栢舉以來馮陵中國黃池之防遂主夏盟可謂彊矣而春秋繼書於越入吳所謂因事屬詞垂戒後世而見親切著明之義也曾子曰戒之戒之出乎爾者反乎爾老氏曰佳兵不祥之器其事好還夫以力勝人者人亦以力勝之矣吳嘗破越遂有輕楚之心及其破楚又有驕齊之志旣勝齊師復與晉人爭長自謂英之敵也而越已入其國都矣吳侵中國而越滅之越又不監而楚滅之楚又不監而秦滅之秦又不監而漢滅之老氏曽子其言豈欺也哉春秋初書於越入吳在栢舉之後再書於越入吳在黃池之後皆因事屬詞垂戒後世不待貶絕而見深切著明之義也而可廢乎】秋公至自防晉魏曼多帥師侵衛葬許元公九月螽冬十有一月有星孛於東方盜殺陳夏區夫十有二月螽

三十九年冬孔子筆削春秋三年矣於是魯侯西狩於大野叔孫氏之車子鉏商獲麟以爲不祥賜虞人孔子見之喟然嘆曰麟也何爲至哉然後取之聖人與天爲一感應之際惟聖人知之眾人所不識也經曰十有四年春西狩獲麟於是絕筆焉以爲春秋經成聖人之用備矣小邾射以句繹奔魯曰使季路要我吾無盟季路辭季孫使謂之曰千乘之國不信其盟而信子之言子何辱焉季路曰魯有事於小邾不敢問故死其城下何也彼不臣而濟其言是義之也由不能季氏將伐顓臾冉有季路見於孔子曰季氏將有事於顓臾孔子曰求無乃爾是過歟夫顓臾昔者先王以爲東蒙主且在邦域之中矣是社稷之臣也何以伐爲冉有曰夫子欲之吾二臣者皆不欲也孔子曰求周任有言曰陳力就列不能者止危而不持顚而不扶則將焉用彼相矣且爾言過矣虎兕出於柙玉毀於櫝中是誰之過歟冉有曰今夫顓臾固而近於費今不取後世必爲子孫憂孔子曰求君子疾夫捨曰欲之而必爲之辭丘也聞有國有家者不患寡而患不均不患貧而患不安蓋均無貧和無寡安無傾夫如是故逺人不服則修文徳以來之旣來之則安之今由與求也相夫子逺人不服而不能來也邦分崩離析而不能守也而謀動干戈於邦內吾恐季孫之憂不在顓臾而在蕭墻之內也孔子曰天下有道則禮樂徵伐自天子出天下無道則禮樂徵伐自諸侯出自諸侯出蓋十世希不失矣自大夫出五世希不失矣陪臣執國命三世希不失矣天下有道則政不在大夫天下有道則庶人不議孔子曰祿之去公室五世矣政逮於大夫四世矣故夫三桓之子孫防矣齊陳恆與隰斯登靈臺南靣爲隰子之家樹所蔽恆心欲去之隰子歸命伐之俄而止之相室請其故隰子曰亂世以愚全身陳子將行大事而我知其防禍莫大焉三月庚申朔日有食之齊侯使闞止爲政陳恆憚之驟顧諸朝禦鞅言於公曰陳闞不可並也君其擇焉闞止謂其臣陳豹曰我欲盡逐陳氏立女何如對曰我逺於陳氏矣且其違者不過數人何盡逐焉豹以告恆兄弟四乘如公公與婦人飲酒於檀臺恆遷諸寢公怒闞止屬徒攻闈與大門不克乃出陳氏追殺之將殺東郭賈陳逆請而免之出雍門陳豹與之車弗受曰逆爲余請豹與余車余有私焉事人而有私於其讐何以見魯衛之士遂奔衛恆執齊侯置於舒州公曰吾早從鞅言不及此宋司馬向魋之寵害於公公將討之未及魋先謀公公告司馬皇野曰余長魋也今將禍余請卽救對曰必得左師向巢而後可乃以詐召巢巢至公告之故拜不能起公曰所難子者上有天下有先君巢乃聽命攻桓氏魋入於曹以叛巢伐之不克遂奔魯曹人叛魋奔衛夏四月甲午齊陳恆弒其君壬立其弟驁孔子沐浴而朝吿於魯侯曰陳恆弒其君請討之公曰告夫三子者孔子曰以吾從大夫之後不敢不告也之三子告不可孔子曰以吾從大夫之後不敢不告也陳恆專政言於齊侯曰徳施人之所欲君其行之刑罰人之所惡臣請行之公曰善恆於是盡誅大臣不附已及公族之彊者威行齊國割安平以東至於瑯琊自爲封邑大於齊有子淵棲者非恆所爲隱居不仕恆使刼之子淵棲曰子以我爲智乎臣弒其君而從之非智也以我爲仁乎見利而背君非仁也以我爲勇乎刼我以兵懼而與子非勇也何補於子使吾有此三者終不從子矣恆乃捨之魯仲孫彘將圉馬於成成宰公孫宿不受彘怒何忌卒成人奔防彘不納宿以成叛歸於齊魯侯問社於宰我宰我對曰夏后氏以松殷人以栢周人以栗曰使民戰栗孔子聞之曰成事不說遂事不諫旣往不咎

四十年夏楚令尹司馬帥師伐吳至於桐汭陳侯使公孫貞子弔焉及良而卒將以屍入吳王使太宰嚭勞且辭上介芉尹蓋對曰寡君聞楚爲不道薦伐吳國滅厥人民寡君使蓋備使弔君之下吏無祿使人逢天之戚大命殞墜絕世於良廢日供積一日遷次今君命使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮又有朝聘而遭喪之禮若不以屍將命是遭喪而還也無乃不可乎吳人納之秋齊陳瓘過衛季路見焉曰天或者以陳氏爲斧斤旣斵喪公室而他人有之未可知也其使終饗之亦未可知也若善魯以待時不亦可乎何必惡焉瓘歸言於恆齊及魯平子貢見公孫宿曰人皆臣人而有背人之心況齊人𨿽爲子役其有不貳乎子周公之孫也多饗大利猶思不義利不可得而剝喪宗國將焉用之宿曰善哉吾不早聞齊人歸成於魯衛孔姬蒯瞶之姊也生悝圉卒悝爲政孔姬使豎渾良夫如戚世子請入孔姬許之良夫與世子蒙衣而乘昏入孔氏迫悝於厠彊盟之遂刼以登臺孔氏老欒寜奉衛侯輒奔魯宰季路聞亂將入遇士師子羔子羔曰弗及不踐其難季路曰食焉不避其難子羔遂出季路入及門公孫敢門焉曰無入爲也季子曰是公孫也求利焉而逃其難由不然利其祿必救其患有使者出乃入曰世子焉用孔悝蒯聵使後乞孟黶敵子路以戈擊之斷纓季子曰君子死冠不免結纓而死悝立蒯聵子羔嘗刖人出至郭門而遇焉謂子羔曰追其將至盍避諸子羔從之入於其室亂定子羔曰何子之不念怨也對曰君臨論臣愀然有哀矜之色豈私臣哉又敢誰怨孔子聞衛亂曰柴也其來乎由也其死矣又聞是曰善哉柴之用刑也孔子哭季路於中庭有入弔者而孔子拜之旣哭進使者而問故使者曰醢之矣遂命覆醢冬熒惑守心心宋星也宋公憂之司星子韋曰可移於相公曰相吾之股肱曰可移於民公曰無民誰君又曰可移於嵗公曰嵗饑民困吾亦病矣子韋曰天髙聽卑君有君人之言三熒惑其將退舍之果退魯饑公問於有若曰年饑用不足如之何有若對曰盍徹乎曰二吾猶不足如之何其徹也對曰百姓足君孰與不足百姓不足君孰與足

四十一年夏四月癸未孔子蚤作負手曳杖逍遙於門歌曰泰山其頽乎梁木其壊乎哲人其萎乎旣歌而入當戶而坐子貢聞之曰泰山其頽則吾將安仰梁木其壞哲人其萎則吾將安放夫子殆將病也遂趨而入夫子曰賜爾來何遲也夏后氏殯於東階之上則猶在阼也殷人殯於兩楹之間則與賔主夾之也周人殯於西階之上則猶賔之也丘也殷人也予疇昔之夜夣坐奠於兩楹之間夫明王不興而天下其孰能宗予予殆將死矣己丑孔子沒門人四方來奔喪疑所服子貢曰昔者夫子之喪顏淵若防子而無服喪子路亦然請喪夫子若喪父而無服眾皆從之公赤治殯塟襲衣十一稱佩象環而綦組綬飾棺墻置翣設披周也設崇殷也綢練設旐夏也魯侯誄之曰旻天不弔不憖遺一老俾屏餘一人以在位防防余在疚嗚呼哀哉尼父無自律子貢曰生不能用死而誄之非禮也稱一人非名也夫子曰禮失則昏名失則愆君其不沒魯乎六月葬尼父於闕裏泗水之上於是有自燕來觀者捨於子夏氏子夏曰聖人之葬人與人之塟聖人也子何觀焉昔者夫子言之曰吾見封之若堂者矣見若坊者矣見若覆夏屋者矣見若斧者矣從若斧者焉馬鬛封之謂也曽子曰夫孝置之而塞乎天地溥之而橫乎四海施諸後世而無朝夕推而放諸東海而準推而放諸西海而準推而放諸南海而準推而放諸北海而準曽子曰樹木以時伐焉禽獸以時殺焉夫子曰斷一樹殺一獸不以其時非孝也孝有三小孝用力中孝用勞大孝不匱思慈愛忘勞可謂用力矣尊仁安義可謂用勞矣博施備物可謂不匱矣父母愛之喜而不忘父母惡之懼而無怨父母有過諫而不逆父母旣沒必求仁者之粟以祀之此之謂禮終衛侯賜孔悝鼎銘曰六月丁亥公假於太廟公曰叔舅乃祖莊叔左右成公成公乃命莊叔隨難於漢陽卽宮於宗周奔走無射啟右獻公乃命成叔纂乃祖服興舊嗜欲作率卿士躬卹衛國其勤公家夙夜不解民咸曰休哉公曰叔舅予汝銘若纂乃考服悝拜稽首對揚以辟之勤大命施於烝彛鼎是故鼎有銘銘者自名也自名以稱揚論譔其先祖之有徳善功烈勲勞慶賞聲名列於天下而酌之祭器以祀其先祖者也爲先祖莫不有美焉莫不有惡焉銘之義稱美而不稱惡此孝子孫之心也子孫守宗廟社稷其先祖無美而稱之是誣也有善而弗知不明也知而弗傳不仁也此三者君子之所恥也無防何公飲悝酒於平陽醉而逐之奔宋楚公子申欲召公勝於吳葉公沈諸梁曰不可申曰勝信而勇使衛藩焉乃召之處吳竟爲白公諸梁曰周仁之謂信率義之謂勇勝好復言而期死又求死士殆有私乎子必悔之勝固請伐鄭申許之未起師晉人伐鄭申救鄭勝怒將作亂或以吿申曰勝如卵余翼而長之寜有是也秋七月勝殺申及公子結於朝諸梁在蔡方城之外人勸之入諸梁曰吾聞之以險僥幸者其求無厭偏重必離勝欲立平王子子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能遂殺子閭及大夫齊管修刼王如髙府諸梁聞之乃入圉公陽穴宮以王如昭夫人之宮諸梁亦至攻勝殺之諸梁兼二事國寜乃使申子寜結子寛爲令尹司馬而老於葉其顧命曰毋以小謀敗大作毋以嬖禦人疾莊後毋以嬖禦士疾莊士大夫卿士衛侯嬖人求酒於太叔遺弗獲譛而逐之遺奔晉衛侯謂渾良夫曰吾不得先君之器柰何對曰疾與亡君皆君子也召之而擇材焉可也若不材器可得也有豎告太子太子刼公而盟之殺良夫吳大饑越文種請伐吳範蠡曰從時者猶救火追亡不可緩也

四十二年春越王伐吳徇於軍曰父母耆老而無昆弟者兄弟四五人皆在者有瞀之疾者皆以告王親命之歸進至笠澤吳王禦之夾水而陳越王爲左右勾卒使夜或左或右鼔噪而進吳師分以禦之越王以三軍潛渉衝吳中軍吳師敗績晉趙鞅使召衛侯衛侯辭以難夏六月鞅師圍衛齊人救之鞅還白公之亂陳人侵楚楚王問帥大師子谷曰右領差車與左史老嘗相令尹司馬伐陳其可也沈諸梁曰師賤民慢懼不用命焉子谷曰觀丁父鄀俘也武王以爲軍率是以克州蓼服隨君大啟羣蠻彭仲爽申俘也文王以爲令尹實縣申息朝陳蔡封畛於汝惟其任也何賤之有諸梁曰臣懼右領左史有二俘之賤而無其令徳也王乃使武城尹公孫朝伐陳滅之冬十月晉趙鞅圍衛將入鞅曰止叔向有言怙亂滅國者無後衛人出衛侯鞅立襄公之孫般師而還趙鞅之臣周捨死鞅自是聽朝不樂大夫問焉鞅曰自吾失周捨惟聞唯唯不聞諤諤是以憂也晉人說之十一月衛侯入般師出初衛侯登城望戎州使翦之又見己氏之妻髮美髠之以爲呂姜髢公役匠久將逐石圃石圃因匠氏攻公公走入於戎州已氏示之璧曰活我吾與女璧已氏曰殺女璧將焉往遂殺之及世子疾衛人復般師十二月齊人立靈公之子起

皇王大紀卷六十八

欽定四庫全書

皇王大紀卷六十九

宋胡宏撰三王紀

敬王

四十三年甲子石圃逐起輒自齊入衛逐石圃秦悼公薨子共公嗣孔門羣弟子追記夫子平生言行總學之大綱而作大學大學曰大學之道在明明徳在親民在止於至善知止而後有定定而後能靜靜而後能安安而後能慮慮而後能得物有本末事有終始知所先後則近道矣古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物物格而後知至知至而後意誠意誠而後心正心正而後身修身修而後家齊家齊而後國治國治而後天下平自天子以至於庻人壹是皆以修身爲本其本亂而末治者否矣其所厚者薄而其所薄者厚未之有也此謂知本此謂知之至也康誥曰克明徳太甲曰顧諟天之明命帝典曰克明峻徳皆自明也湯之盤銘曰茍日新日日新又日新康誥曰作新民詩云周𨿽舊邦其命惟新是故君子無所不用其極詩云邦畿千里惟民所止詩云綿蠻黃鳥止於丘隅子曰於止知其所止可以人而不如鳥乎詩云穆穆文王於緝熈敬止爲人君止於仁爲人臣止於敬爲人子止於孝爲人父止於慈與國人交止於信所謂誠其意者無自欺也如惡惡臭如好好色此之謂自慊故君子愼其獨也小人閒居爲不善無所不至見君子而後厭然掩其不善而著其善人之視己如見其肺肝然則何益矣此謂誠於中形於外故君子必愼其獨也曽子曰十目所視十手所指其嚴乎富潤屋徳潤身心廣體胖故君子必誠其意所謂修身在正其心者心有所忿懥則不得其正有所恐懼則不得其正有所好樂則不得其正有所憂患則不得其正心不在焉視而不見聴而不聞食而不知其味此謂修身在正其心所謂齊其家在修其身者人之其所親愛而辟焉之其所賤惡而辟焉之其所畏敬而辟焉之其所哀矜而辟焉之其所敖惰而辟焉故好而知其惡惡而知其美者天下鮮矣故諺有之曰人莫知其子之惡莫知其苗之碩此謂身不修不可以齊其家所謂治國必先齊其家者其家不可教而能教人者無之故君子不出家而成教於國孝者所以事君也弟者所以事長也慈者所以使眾也康誥曰如保赤子心誠求之𨿽不中不遠矣未有學養子而後嫁者也一家仁一國興仁一家讓一國興讓一人貪戾一國作亂其機如此此謂一言僨事一人定國堯舜率天下以仁而民從之桀紂率天下以暴而民從之其所令反其所好而民不從是故君子有諸己而後求諸人無諸已而後非諸人所藏乎身不恕而能諭諸人者未之有也故治國在齊其家詩云桃之夭夭其葉蓁蓁之子於歸宜其家人宜其家人而後可以教國人詩云宜兄宜弟宜兄宜弟而後可以教國人詩云其儀不忒正是四國其爲父子兄弟足法而後民法之也此謂治國在齊其家所謂平天下在治其國者上老老而民興孝上長長而民興弟上卹孤而民不倍是以君子有絜矩之道也所惡於上毋以使下所惡於下毋以事上所惡於前毋以先後所惡於後毋以從前所惡於右毋以交於左所惡於左毋以交於右此之謂絜矩之道詩云樂只君子民之父母民之所好好之民之所惡惡之此之謂民之父母詩云節彼南山維石巖巖赫赫師尹民具爾瞻有國者不可以不愼辟則爲天下僇矣詩云瞻彼淇奧菉竹猗猗有斐君子如切如磋如琢如磨瑟兮僴兮赫兮喧兮有斐君子終不可諠兮如切如磋者道學也如琢如磨者自修也瑟兮僴兮者恂【音峻】栗也赫兮喧兮者威儀也有斐君子終不可諠兮者道盛徳至善民之不能忘也詩云於戲前王不忘君子賢其賢而親其親小人樂其樂而利其利此以沒世不忘也子曰聴訟吾猶人也必也使無訟乎無情者不得盡其辭大畏民志康誥曰惟命不於常道善則得之不善則失之矣楚書曰楚國無以爲寶惟善以爲寶舅犯曰亡人無以爲寶仁親以爲寶秦誓曰若有一个臣防防兮無他技其心休休焉其如有容焉人之有技若已有之人之彥聖其心好之不啻若自其口出寔能容之以能保我子孫黎民尙亦有利哉人之有技媢疾以惡之人之彥聖而違之俾不通寔不能容以不能保我子孫黎民亦曰殆哉惟仁人放流之迸諸四夷不與同中國此謂惟仁人爲能愛人能惡人見賢而不能舉舉而不能先命也見不善而不能退退而不能遠過也好人之所惡惡人之所好是謂拂人之性菑必逮夫身是故君子有大道必忠信以得之驕泰以失之詩云殷之未喪師克配上帝儀監於殷駿命不易道得眾則得國失眾則失國是故君子先愼乎徳有徳此有人有人此有土有土此有財有財此有用徳者本也財者末也外本內末爭民施奪是故財聚則民散財散則民聚是故言悖而出者亦悖而入貨悖而入者亦悖而出生財有大道生之者眾食之者寡爲之者疾用之者舒則財恆足矣仁者以財發身不仁者以身發財未有上好仁而下不好義者也未有好義其事不終者也未有府庫財非其財者也孟獻子曰畜馬乘不察於雞豚伐冰之家不畜牛羊百乘之家不畜聚斂之臣與其有聚斂之臣寜有盜臣此謂國不以利爲利以義爲利也長國家而務財用者必自小人矣彼爲善之小人之使爲國家菑害並至𨿽有善者亦無如之何矣此謂國不以利爲利以義爲利也羣弟子追記夫子平生約言防義凡百有十九章子曰先王之所以治天下者五貴有徳貴貴貴老敬長慈防此五者先王之所以定天下也貴有徳何爲也爲其近於道也貴貴爲其近於君也貴老爲其近於親也敬長爲其近於兄也慈幼爲其近於子也子曰立愛自親始教民睦也立敬自長始教民順也教以慈睦而民貴有親教以敬長而民貴用命孝以事親順以聴命錯諸天下無所不行子曰天子有善讓徳於天諸侯有善歸諸天子卿大夫有善薦於諸侯士庶人有善本諸父母存諸長老爵祿慶賞成諸宗廟所以示順也昔者聖人建陰陽天地之情立以爲易易抱南面天子捲冕北面𨿽有明知之心必進防其志焉示不敢專以尊天也子云刑以坊淫命以坊欲小人貧斯約富斯驕約斯盜驕斯亂禮者因人之情而爲之節文以爲民坊者也故聖人之制富貴也使民富不足以驕貧不至於約貴不慊於上故亂益亡子云貧而好樂富而好禮眾而以寜者天下其幾矣故制國不過千乘都城不過百雉家富不過百乘以此坊民諸侯猶有叛者子雲天無二日土無二王家無二主尊無二上示民有君臣之別也故春秋不稱楚越之王恐民之惑也子云君不與同姓同車與異姓同車不同服示民不嫌也子云君子辭貴不辭賤辭富不辭貧則亂益亡子云君子貴人而賤己先人而後己則民作讓子云利祿先死者而後生者則民不背先亡者而後存者則民可以托子云有國家者貴人而賤祿則民興讓故君子約言小人先言子云善則稱人過則稱己則民不爭而怨益亡善則稱君過則稱己則民作忠善則稱親過則稱已則民作孝子云君子弛其親之過而敬其美子雲從命不忿防諫不倦勞而不怨可謂孝矣子云睦於父母之黨可謂孝矣子云父子不同位以厚敬也子云於父之執可以乘其車不可以衣其衣君子以廣孝也子云朝廷敬老則民作孝子云君子有君不謀仕惟卜之日稱二君子云父母在不敢有其身不敢私其財示民有上也故天子四海之內無客禮莫敢爲主焉故君適其臣升自阼階卽位於堂示民不敢有其室也父母在饋獻不及車馬示民不敢專也以此坊民民猶忘其親而貳其君子云禮之先辭而後幣帛也欲民之先事而後祿也故君子於有饋者弗能見則不視其饋子云君子不盡利以遺民故君子仕則不稼田則不漁食時不力珍大夫不坐羊士不坐犬以此坊民民猶忘義而爭利以亡其身子云禮非祭男女不交爵以此坊民陽侯猶殺繆侯而竊其夫人故大饗廢夫人之禮子言之歸乎君子隠而顯不矜而莊不厲而威不言而信子曰君子不失足於人不失色於人不失口於人子曰祭極敬不繼之以樂朝極辧不繼之以倦子曰君子愼以辟禍篤以不揜恭以遠恥子曰君子莊敬日彊安肆日偸君子不以一日使其躬儳焉如不終日子言之仁者天下之表也義者天下之制也報者天下之利也子曰以徳報徳則民有所勸以怨報怨則民有所懲以徳報怨寛身之仁也以怨報徳刑戮之民也子曰無欲而好仁者無畏而惡不仁者天下一人而已矣是故君子議道自己而置法以民子曰以義度人則難爲人以人望人則賢者可知矣子曰中心安仁者天下一人而已矣子曰君子不以其所能者病人不以人之所不能者愧人子曰君子恥服其服而無其徳是故衰絰則有哀色端冕則有敬色介冑則有不可辱之色子曰舜禹文王周公有君人之大徳有事君之小心子曰君子不自大其事不自尙其功以求處情彰人之善而美人之功以求下賢子言之曰後世𨿽有作者虞帝弗可及也已矣子民如父母有憯怛之愛有忠利之教親而尊安而敬威而愛富而有禮惠而能散其君子尊仁畏義恥費輕實忠而不犯義而順文而靜寛而有辧子言之事君先資其言拜自獻其身以成其信是故君有責於其臣臣有死於其言故其受祿不誣而受罪益寡子曰事君大言人則望大利小言人則望小利故君子不以大言受小祿不以小言受大祿子曰事君不下逹不尙辭非其人弗自子曰事君逺而諫則讇也近而不諫則屍利也子曰邇臣守和宰正百官大臣慮四方子曰事君者量而後入不入而後量凡乞假於人爲人從事者亦然然故上無怨而下遠罪也子曰事君欲諫不欲陳子曰事君難進而易退則位有序易進而難退則亂也故君子三揖而進一辭而退以遠亂也子曰事君愼始而敬終子曰事君可貴可賤可富可貧可生可殺而不可使爲亂子曰事君軍旅不避難朝廷不辭賤處其位而不履其事則亂也故君使其臣得志則愼慮而從之否則熟慮而從之終事而退臣之厚也子曰惟天子受命於天士受命於君故君命順則臣有順命君命逆則臣有逆命子曰君子不以辭盡人故君子之接如水小人之接如醴君子淡以成小人甘以壊子曰君子不以口譽人故問人之寒則衣之問人之饑則食之稱人之美則爵之子曰口惠而實不至怨菑及其身故君子與其有諾責也寜有己怨子曰君子不以色親人情疎而貌親在小人則穿窬之盜也與子曰情欲信辭欲巧子言之曰爲上易事也爲下易知也則刑不煩矣子曰君民者子以愛之則民親之信以結之則民不倍恭以蒞之則民有孫心子曰下之事上也不從其所令從其所行上好是物下必有甚焉者矣故上之好惡不可不愼也子曰上好仁則下之爲仁爭先人故長民者章志貞教尊仁以子愛百姓則民致行已以說其上矣詩云上帝板板下民卒小雅曰匪其止共惟王之卭子曰王言如絲其出如綸王言如綸其出如綍故大人不倡遊言可言也不可行君子弗言也可行也不可言君子弗行也子曰君子道人以言而禁人以行故言必慮其所終而行必稽其所敝則民謹於言而愼於行子曰有國者章善惡以示民厚則民情不貳子曰上人疑則百姓惑下難知則君長勞故君民者章好以示民俗愼惡以禦民之淫則民不惑矣臣儀行不重辭不援其所不及不煩其所不知則君不勞矣子曰政之不行也教之不成也爵祿不足勸也刑罰不足恥也故上不可以褻刑而輕爵子曰大臣不可不敬也是民之表也邇臣不可不愼也是民之道也君毋以小謀大毋以遠言近毋以內圖外則大臣不怨邇臣不疾而遠臣不蔽矣子曰民以君爲心君以民爲體心莊則體舒心肅則容敬心好之身必安之君好之民必欲之心以體全亦以體傷君以民存亦以民亡子曰言有物而行有格也是以生則不可奪志死則不可奪名子曰輕絕貧賤而重絕富貴則好賢不堅而惡惡不著矣人𨿽曰不利吾不信也子曰茍有車必見其軾茍有衣必見其敝人茍或言之必聞其聲茍或行之必見其成子曰言從而行之則言不可飾也故君子寡言而行以成其信子曰頌而無讇諫而無驕怠則張而相之廢則埽而更之謂之社稷之役毋拔來毋報往毋測未至爲人臣下者有諫而無訕有亡而無疾子曰管仲鏤簋而朱紘旅樹而反坫山節而藻棁賢大夫也而難爲上也晏平仲事其先人豚肩不掩豆賢大夫也而難爲下也君子上不僭上下不偪下子曰君子有三患未之聞患弗得聞也旣聞之患弗得學也旣學之患弗能行也君子曰甘受和白受采忠信之人可以學禮茍無忠信之人則禮不虛道是以得其人之爲貴也孔子曰誦詩三百不足以一獻一獻之禮不足以大饗大饗之禮不足以大旅大旅具矣不足以饗帝毋輕議禮孔子曰無體之禮敬也無服之喪哀也無聲之樂歡也不言而信不施而仁夫鐘之音怒而擊之則武憂而擊之則悲至誠之動通於金石況於人乎孔子曰自賢者天下之善言不得聞於耳故自損者必有以益之自益者必有以決之子路欲釋古道而行其意孔子曰昔東夷有人慕諸夏之禮有女而寡爲納私婿終身不嫁嫁則不嫁矣而非義也蒼梧嬈娶妻美而讓其兄讓則讓矣而非禮也舎古道行子意庸知不以是爲非以非爲是乎孔子見人一善而忘其百非子曰敬老尊齒親賢好徳樂施惡貪尙讓之謂七教至禮不讓而天下治至賞不費而天下士恱至樂無聲而天下民和之謂三至七教修而守則折衝千里之外三至行而徵則還師衽席之上子曰見小闇大從物如流者庸人也知審其所知言審其所謂行審其所由智知之言道之行由之者士也心不忌色無伐辭不專自彊不息油然若將可越而終不可及者君子也徳合天地明並日月化行若神者聖人也魯哀公問取人之法孔子對曰無取捷捷無取鉗鉗無取啍啍哀公問曰國家存亡有天命乎孔子曰存亡禍福皆已而已天災地妖不能加也哀公問壽孔子曰寢處不時飲食不節逸勞過度者疾殺之居下而幹上嗜欲無厭而求不止者刑殺之以少弱犯眾彊忿怒不類者兵殺之三者非命也自取也智士仁人動靜以義其壽也不亦宜乎孔子曰季孫賜我粟千鐘而交益親南宮敬叔乘我以車馬而道加行故道𨿽貴必有待而後重必有勢而後行子路曰負重涉逺者不擇地而休家貧親老者不擇祿而仕孔子曰與人交推其長而違其短故能久也孔子曰有君不能事有臣而求其使非恕也有親不能孝有子而求其報非恕也有兄不能敬有弟而求其順非恕也子貢問曰君子見水必觀何也孔子曰以其不息也子路曰知者使人知己仁者使人愛己子貢曰智者知人仁者愛人顏回曰知者自知仁者自愛子曰君子以心導耳目立義以爲勇小人以耳目導心不孫以爲勇子曰有其言而無其行君子恥之地有餘而民不足君子恥之眾寡均而人功倍已焉君子恥之子貢曰知莫難於知人顏回將之宋問爲身子曰恭敬忠信而已矣夫不比親而比於疎不亦逺乎不修中而修於外不亦反乎慮不先定臨事而謀不亦晚乎哀公問政孔子對曰省力役薄賦斂公曰國貧柰何孔子對曰未有子富而父母貧者也孔子曰不殺無辜不釋罪人則民不惑任能黜否則官府治理孔子曰諌有五一曰譎諫二曰戇諫三曰降諫四曰直諫五曰風諫吾其從風諫者乎孔子曰立身有義而孝爲本喪紀有禮而哀爲本戰陳有列而勇爲本治政有理而農爲本居國有道而嗣爲本生財有時而力爲本孔子曰藥酒苦口而利於病忠言逆耳而利於行湯武以諤諤而昌桀紂以唯唯而亡故父不可以無爭子君不可以無爭臣兄不可以無爭弟士不可以無爭友孔子曰不知其地視其艸木不知其人視其友不知其君視其所使與善人居如入芝蘭之室久卽與之俱化是以君子必謹所與處焉孔子曰中人之情無禁則淫無度則逸鞭朴之子不從父之教刑戮之民不從君之令故君子不急防不急制使飲食有量衣服有節宮室有度畜積有數車器有限所以防亂之原也夫舟非水不行水入舟則沒君非民不治民犯上則傾是故君子不可不言也小人不可不整一也孔子曰勇而好問必勝智而好謀必成顏回曰馬窮則佚人窮則詐自古及今未有窮其下而能無危者顏回曰一言而有益於智莫如預一言而有益於仁莫如恕知其所不由斯知所由矣孔子曰小人毀人之善以爲辧狡訐懷詐以爲智幸人有過恥學而羞不能孔子曰君子以行言小人以舌言孔子曰言人善惡非所以美已顏回曰聞諸夫子曰身不用禮而望禮於人身不用徳而望徳於人亂也子路將行孔子曰不彊不達不勞無功不忠無親不信無復不恭失禮愼此五者而已孔子曰君子有終身之樂無一日之憂曽子曰受人施者常畏人與人者常驕人孔子曰君上者民之儀也有司者民之表也邇臣者羣下之紀也故賢君必自擇左右勞於取人逸於治事子張問入官孔子曰已有善勿專教不能勿怠已過勿發失言勿掎不善勿遂行事勿畱孔子曰拒諫者慮之所以塞也奢侈者財之所以不足也專獨者事之所以不成也孔子曰古者聖王冕而前旒所以蔽明也紘紞充耳所以揜聰也水至淸則無魚人至察則無徒孔子曰欲政之速行以身先之欲民之速服以道禦之孔子曰行修而名立內行不修身之罪也行修而名不彰友之罪也故君子入則篤行出則交賢孔子曰姦邪生於不足不足生於無度無度則偸墮侈靡非法妄行而陷於刑罰故刑罰之源生於嗜欲不節夫禮度者所以禦民之嗜欲者也是故制度明則姦不犯喪祭明則百姓孝朝覲明則天下順鄕飲酒之禮行則民讓婚姻之禮行則民別而五刑不用故聖人之設防貴其不犯也孔子曰天子者與天地參故徳配天地兼利萬物與日月並明明照四海而不遺防小孔子曰禮之於正國也猶權衡之於輕重也繩墨之於曲直也規矩之於方圓也夫禮禁亂之所由生猶坊止水之所自來也故以舊坊爲無所用而壊之者必有水敗以舊禮爲無用而去之者必有亂患故婚姻之禮廢則夫婦之道苦而淫辟之罪多矣鄕飲酒之禮廢則長幼之序失而爭鬭之獄繁矣喪祭之禮廢則臣子之恩薄而倍死忘生者眾矣聘覲之禮廢則君臣之位失諸侯之行惡而倍畔侵陵之敗起矣故禮之教化也防其止邪也於未形使人日遷善逺罪而不自知也於是孔子三年喪畢門人治任將歸入揖於子貢相鄕而哭皆失聲然後歸子貢反築室於塲獨居三年然後歸

四十四年春越王伐吳吳公子慶忌欲除不忠者以說於越吳人殺之初趙鞅生二子長曰伯魯幼曰無卹將置後不知所立乃書訓戒之辭於二簡以授二子曰謹識之三年而問之伯魯不能舉其詞求其簡已失之矣問無卹誦其詞甚習求其簡出諸袖中而奏之於是以爲後鞅疾亟謂無卹曰晉國有難而無以尹鐸爲少晉陽爲逺必以爲歸鞅卒諡曰簡子無卹嗣王崩諡曰敬王子仁立

皇王大紀卷六十九

欽定四庫全書

皇王大紀卷七十

宋胡宏撰三王紀

元王

元年春晉侯午薨諡曰定公子錯嗣夏四月邾子自齊之越曰吳爲無道執父立子越王歸之越人伐吳二年石隕於晉越圍吳

三年吳王困蹙卑辭乞成於越越王曰請居王於甬東夫婦三百孤與王爲二君以沒王年夫差曰孤老矣不能事君王矣仰天嘆曰使死者有知吾何以見子胥乃縊越王悉定吳地誅太宰嚭以其不忠於君而外受重賂與已比周也振旅而歸範蠡進曰君憂臣勞君辱臣死昔王辱於會稽臣不死者爲報吳也今吳報矣請從此辭越王曰何至是蠡與其私屬浮於五湖智宣子將以瑤爲後智果曰不如宵也瑤之賢於人者五其不逮者一也美鬢長大射禦足力技蓺畢給巧文辯慧彊毅果敢如是而甚不仁夫以其五賢陵人而以不仁行之其孰能待之若果立瑤也智宗必滅弗聽宣子卒立瑤爲嗣

五年衛侯旣入侵辱大臣大臣作亂衛侯出如城鉏請師於越彗見晉澮丹水絕三日蔡侯朔薨諡曰成侯子產立

六年夏越人宋人魯人納衛侯百姓不與衛侯不敢入國人立莊公庶弟黚衛侯輒使問子貢且曰吾其入乎子貢對曰吾不識也私於使者曰今君再在孫矣內不聞獻之親外不聞成之卿則賜不識所由入也詩曰無競惟人四方其訓之若得其人四方以爲主而國於何有宋公無子取公孫周二子得啟畜諸公宮公寵大尹諸卿皆因之以達事大尹常不告而以其欲稱君命以令國人惡之冬十月公遊於空澤薨於連申大尹祕不發喪奉公歸而立啟三日國人知之司城樂茷宣言曰大尹蠱惑其君而專其利今君無疾而死死又匿之是無它矣與我者救君者也眾皆從之茷與大司馬皇非我欲伐公室樂得曰不可彼以陵公有罪我伐公則乂甚焉使國人施於大尹大尹奉啟奔楚乃立得諡先君曰景公王崩諡曰元王子介立

貞王

元年晉荀瑤伐鄭次於桐丘鄭人請救於齊齊陳恆救鄭瑤畏恆之得眾也引師而還使告恆曰大夫陳之自出陳之不祀鄭之罪也故寡君使瑤察陳衷焉謂大夫其卹陳乎若利本之顚瑤何有焉恆怒曰多陵人者皆不在智伯其能久乎魯季孫肥卒是爲康子初康子之母死公輸若方小斂般請以機封將從之公肩假曰不可夫魯有初公室視丰碑三家視桓楹般爾以人之母嘗巧則豈不得以其母以嘗巧者乎則病者乎噫弗果從魯孺子之喪公欲爲之設撥顏柳曰天子龍輴而槨幬諸侯輴而設幬爲楡沈故設撥三臣者廢輴而設撥竊禮之不中者也而君何學焉宋公旣立國人弗順遂至於亡謂其禦曰寡人居於外卿大夫美之居於內侍禦者美之不知吾過是以至此若得反國敢不攺操易行宋人聞而復之

二年彗星見魯侯患三桓之陵僭也欲以諸侯去之三桓亦患公之多妄也秋八月攻公於有山氏公如越請師歸見弒於有山氏諡曰哀公立其子寜

三年甲戌晉空桐震七日臺舎皆壊人多死

五年晉智瑤伐鄭圍南裏謂趙無卹入之對曰主在此曰惡而無勇何以爲子對曰以能忍恥庶無害趙宗乎越王勾踐薨子適郢立後遷都瑯琊傳四世而爲王無疆【適郢元凱本史記作石與】燕獻公薨子孝公立

六年晉河絕於扈

七年有虹圍日

八年秦塹阿房伐犬戎大荔克其王城時諸戎居岐梁淫漆之北義渠大荔最彊築城數十稱王鄭伯勝薨諡曰聲公子錫嗣陳恆卒是爲成子子盤代

十年有五虹靑色聚於日

十一年晉荀瑤趙無卹魏曼多之孫桓子韓不信之孫康子分士吉射故地以爲己邑晉侯怒告於齊魯將伐四卿四卿攻之公奔齊死於道號出公時智氏最彊有並吞晉國之志而未敢乃立昭公曽孫驕淫愎而好勝專決國事蔡侯產薨諡聲侯子元侯立

十二年晉河水赤三日陳盤使其兄弟宗人盡爲齊都邑大夫與三晉通使

十三年甲申智瑤韓康子魏桓子宴於藍臺智伯戲康子侮段規智國諫曰夏書有之一人三失怨豈在明不見是圖夫君子能勤小物故無大患今主一宴而恥人君相無乃不可乎弗聽齊侯驁薨諡平公子積嗣十四年智伯求地於魏魏與之又求地於韓韓亦與之又求地於趙趙不與智伯怒帥韓魏以攻趙無卹將出從者曰長子近且城厚完無卹曰民罷力以完之又斃死以守之其誰與我從者曰邯鄲之倉庫實無卹曰浚民之膏澤以實之又因而殺之其誰與我晉陽先君之所屬也尹鐸之所寛也民必和矣乃走晉陽三家圍之十五年三家圍晉陽不下決晉水以灌之城不浸者三版沈竈產鼃民無叛意鄭人弒其君諡曰哀公而立聲公之弟醜是爲恭公

十六年智伯行水魏桓子禦韓康子驂乘智伯曰吾乃今知水可以亡人國也桓子肘康子康子履桓子之跗以汾水可以灌安邑絳水可以灌平陽也於是趙襄子使張孟談濳出見二子曰唇亡則齒寒趙亡則韓魏爲之次矣二子乃陰約而遣之襄子夜反決水灌智伯軍韓魏翼而擊之滅智氏分其地燕孝公薨子成公嗣十八年衛侯黚薨諡曰悼公子弗嗣問於孔伋曰道大難明學術如何伋對曰體道者逸而不窮任術者勞而無功古之篤道君子生不足以系之利何足以動之死不足以禁之害何足以變之君曰善蔡元侯薨子齊嗣二十二年楚滅蔡

二十三年甲午

二十四年楚滅杞東拓地至泗上遂滅莒

二十五年秦伐義渠虜其王韓魏共滅伊洛陰戎其遺脫者西逾岍隴

二十六年日食星晝見秦厲共公薨子躁公嗣

二十八年王崩諡曰貞定王太子去疾立三月弟叔襲殺哀王而自立是爲思王

二十九年王弟嵬攻殺思王而自立齊陳盤卒子伯代秦南鄭反魯侯寜薨諡曰悼公子嘉嗣季昭子彊問於孟敬子捷曰爲君何食敬子曰食粥天下之達禮也吾三臣者之不能居公室也四方莫不聞矣勉而爲瘠則吾能毋乃使人疑夫不以情居瘠者乎哉我則食食

考王

元年晉哀公薨子幽公栁立獨有絳曲沃朝於三家二年河赤於晉龍門三日

三年王封其弟揭於河南及揭之孫封其少子於鞏以奉王自號東周公

四年甲辰

六年日食夏六月秦雨雪晉大風壊垣燕成公薨子湣公立

八年衛公弗薨諡曰敬公子糾嗣

九年三晉彊衛使爲已屬楚子章薨諡曰惠王子仲嗣十年晉丹泌水溢反相擊

十一年義渠伐秦至渭南

十二年秦躁公薨弟懷公嗣

十三年冬晉桃杏冬實

十四年甲寅孔門七十二賢之徒修習先聖之業講論不怠子夏之門人問交於子張子張曰子夏云何對曰子夏曰可者與之其不可者拒之子張曰異乎吾所聞君子尊賢而容眾嘉善而矜不能我之大賢歟於人何所不容我之不賢歟人將拒我如之何其拒人也有子問於曽子曰聞喪於夫子乎曰聞之矣喪欲速貧死欲速朽有子曰是非君子之言也曽子曰參也聞諸夫子也有子又曰是非君子之言也曽子曰參也與子遊聞之有子曰然然則夫子有爲言之也曽子以斯言告於子遊子遊曰甚哉有子之言似夫子也昔者夫子居於宋見桓司馬自爲石槨三年而不成夫子曰若是其靡也死不如速朽之愈也死之欲速朽爲桓司馬言之也南宮敬叔反必載寶而朝夫子曰若是其貨也喪不如速貧之愈也喪之欲速貧爲敬叔言之也曽子以子遊之言告於有子有子曰然吾固曰非夫子之言也曽子曰子何以知之有子曰夫子制於中都四寸之棺五寸之槨以斯知不欲速朽也昔者夫子失魯司宼將之荊蓋先之以子夏又申之以冉有以斯知不欲速貧也子夏喪其子而喪其明曽子弔之曰吾聞之也朋友喪明則哭之曾子哭子夏亦哭曰天乎予之無罪也曾子怒曰商女何無罪也吾與女事夫子於洙泗之間退而老於西河之上使西河之民疑女於夫子爾罪一也喪爾親使民未有聞焉爾罪二也喪爾子喪爾明爾罪三也而曰女何無罪歟子夏投其杖而拜曰吾過矣吾過矣吾離羣而索居亦己久矣夫晝居於內問其疾可也夜居於外弔之可也是故君子非有大故不宿於外非致齊也非疾也不晝夜居於內子夏習詩易春秋開明教授子遊曰子夏之門人小子當灑掃應對進退則可矣抑末也本之則無如之何子夏聞之曰噫言遊過矣君子之道孰先傳焉孰後倦焉譬諸艸木區以別矣君子之道焉可誣也有始有卒者其惟聖人乎於是子遊子夏子張以有若似夫子欲以所事夫子事之言於曾子曽子曰不可江漢以濯之秋陽以暴之皜皜乎不可尙已三千之徒散之四方閔子在魯季氏使爲費宰閔子語使者曰善爲我辭焉如有復我者則吾必在汶上矣子貢遊於諸侯諸侯無不敬重與之分庭抗禮終老於齊常問於師乙曰賜聞聲歌各有宜如賜者宜何歌也對曰乙賤工也何足以問所宜請誦其所聞而吾子自執焉寛而靜柔而立者宜歌頌廣大而靜疏達而信者宜歌大雅恭儉而好禮者宜歌小雅正直而靜亷而謙者宜歌國風肆直而慈愛者宜歌商溫良而能防者宜歌齊夫商者五帝之遺聲也商人識之故謂之商齊者三代之遺聲也齊人識之故謂之齊歌之爲言也長言之也說之故言之言之不足故長言之長言之不足故嗟嘆之嗟嘆之不足故不知手之舞之足之蹈之也澹臺滅明南遊至江從弟子三百人名顯於諸侯原憲居魯隠於艸澤環堵之室茨以生艸蓬戶不完桑以爲樞甕牖圭竇以爲塞匡坐而歌以此自終公晳哀未甞屈節於人見仕於大夫之家者心則鄙之商瞿以易學教授曽參初爲親仕於莒得三秉而心樂親沒之後齊欲迎爲相晉迎以上卿楚迎以令尹祿三千鐘不洎其心窮居自得曳縰而歌商頌聲滿天地若出金石天子不得臣諸侯不得友孟氏使陽膚爲士師問於曽子曽子曰上失其道民散久矣如得其情則哀矜而勿喜曽子有疾孟敬子防問之曽子言曰鳥之將死其鳴也哀人之將死其言也善君子所貴乎道者三動容貌斯遠暴慢矣正顏色斯近信矣出辭气斯遠鄙倍矣籩豆之事則有司存曽子疾甚謂曽元曽申曰飛鳥巢於髙山魚鼈穴於深淵然所以得於人者餌也君子茍能無以利害義則辱安從至哉禍生於懈惰孝衰於妻子不可不察也時樂正子春坐於牀下申元坐於足童子隅坐而執燭童子曰華而睆大夫之簀歟子春曰止曽子聞之瞿然曰呼曰華而睆大夫之簀歟曽子曰然斯季孫之賜也我未之能易也元起易簀曽元曰夫子之病革矣不可以變幸而至於旦請敬易之曽子曰爾之愛我也不如彼君子之愛人也以徳細人之愛人也以姑息吾何求乎吾得正而斃焉斯已矣舉扶而易之反席未安而沒曽子將沒召門弟子曰啟予足啟予手詩云戰戰兢兢如臨深淵如履薄冰而今而後吾知免夫小子其後樂正子春下堂而傷其足數月不出猶有憂色弟子問曰夫子之足瘳矣數月不出猶有憂色何也子春曰吾聞諸夫子曰天之所生地之所養惟人爲大父母全而生之子全而歸之可謂孝矣故君子頃步而不敢忘孝也一舉足而不敢忘是故道而不徑舟而不遊一出言而不敢忘是故惡言不出於口忿言不反於身今予忘之是以憂也

十五年王崩諡曰考王子午立衛侯糾薨諡曰昭公子亹嗣

威烈王

元年秦庶長鼂【中喬】與大臣弒其君懷公而立其弟是爲靈公趙無卹卒是爲襄子初襄子未立而伯魯死旣立封其子周於代亦早卒於是以周之子浣爲嗣治中牟韓康子卒子武子立魏桓子卒孫斯立以卜子夏田子方爲師嘗問於子夏曰吾端冕而聴古樂則惟恐臥聴鄭衛之音則不知倦何也子夏曰君所問者樂也所好者音也夫樂者與音相近而不同曰敢問何如子夏曰古者綱紀正天地順而四時當民有徳而五穀昌然後聖人正六律和五聲歌詩頌作爲鞉鼓椌楬壎篪和之以鐘磬竽瑟舞之以干戚旄狄始奏以文復亂以武治亂以相訊疾以雅君子於是語於是道古修身及家平均天下此所以祭先王之廟也所以獻酬酳酢也所以官序貴賤各得其宜也所以示後世有尊卑長幼之序也是故君子聴鐘聲則思武臣聴磬聲則思死封疆之臣聴琴瑟之聲則思志義之臣聴竽笙簫管之聲則思畜聚之臣聴鼓鼙之聲則思將帥之臣非聴其鏗鏘而已也彼亦有所合之也今夫新樂姦聲以濫溺而不止及優侏儒獶雜子女不知父子樂終不可以語不可以道古故君之所好者溺音也曰敢問溺音何從出也子夏曰鄭音好濫淫志宋音燕女溺志衛音趣【促】數【速】煩志齊音傲辟喬志此四者皆淫於色而害於徳是以祭祀弗用也

二年宋公得薨諡曰昭公子購由嗣

三年冬晉有火下於北方其聲如雷

四年夏四月晉大雨雪晉幽公淫宵出爲盜所殺魏斯捕盜誅之立其弟止秦作吳陽上畤祭黃帝下畤祭炎帝

五年韓武子治平陽魯侯嘉薨諡曰元公子顯嗣七年楚滅郯陳伯卒子和代

九年甲子

十年秦靈公薨子獻公不得立而立懷公季子是爲簡公衛侯亹薨諡懷公子頽嗣

十三年晉河崩壅龍門至於底柱冬十月大雨雪十四年春正月乃止魏李悝作盡地力之教以爲一夫治田百畆爲粟百五十石下熟倍收深耕易耨則畆益三斗不勤則損亦如之善爲國者必平糴米石三十爲平善爲糴者必觀上中下歲隨其防丰而收之而發之𨿽遇饑饉而民不流散魏斯用其言國以富彊魏斯伐中山克之問守於翟璜璜薦李克斯見與語大說之克曰貴者賤之惡也富者貧之惡也智者愚之惡也斯曰若何而可對曰貴而能下富而能分智而能教則無患矣斯曰善它日斯問曰吳何以亡對曰數戰而民罷數勝而主驕以驕主禦罷民所以亡也卜子夏門人段幹木居於魏躬耕不仕魏斯過其閭必式時往問之立而不怠乃見翟璜則夷踞而與之言璜不說斯曰段幹木官之不可祿之不受汝祿則千鐘官則卿也又責吾禮無乃難乎

十六年日食趙浣卒子籍嗣曽元北遊見燕君而歸或曰燕何以不用子元曰燕君之志卑志卑者不求取也十七年三晉比年伐秦秦兵數敗初令吏帶劍塹洛城重泉韓武子卒子虔立魏伐秦築臨晉

十八年秦初租禾魯侯訪於孔伋曰吾欲掩先君之惡而揚其善亦有道乎伋對曰私情之細不如公義之大故舜禹於其父不敢私有之魯侯曰吾欲三分魯國以一聘公儀休爲相何如對曰君好賢如饑渴則賢者自至若無信用之實徒欲以髙官厚祿爲釣餌使公儀子之智若魚鳥可也公於是以禮聘休爲相休使食祿者不得與下民爭利見其妻織命焚其機奉法循理無所變更羣下自正魯侯之母死使人問於曽申曰如之何對曰申也聞諸申之父曰哭泣之哀齊斬之情饘粥之食自天子達楚子仲薨諡曰簡王子當嗣

十九年甲戌魏斯與羣臣飲酒師經鼓琴斯意甚適起舞曰使我言而無違者師經曰昔堯舜惟恐言而人不違桀紂惟恐言而人違之君是何言之悖也斯攺容敬受教

二十一年魏斯謂李克曰先生嘗言家貧思良妻國亂思良相今所置非成則璜二子何如對曰卑不謀尊疎不謀戚臣在關門之外不敢當命斯曰先生臨事勿讓克曰居視其所親富視其所與達視其所舉窮視其所不爲貧視其所不取五者足以定之矣斯曰善克出翟璜曰聞君召先生而卜相果誰爲之克曰魏成璜作色曰西河守吳起臣所進也君內以鄴爲憂臣進西門豹君欲伐中山臣進樂羊中山已拔無使守之臣進先生君之子無傅臣進屈侯鮒以耳目睹記臣何負於魏成克曰子進克者克將比周以求大官哉君問相於克克之對如是所以知君之必相成者成食祿千鐘什九在外什一在內是故東得卜子夏西得田子方段幹木此三人君師之子所進五人者君臣之子惡得與魏成比也璜再拜曰鄙人失對願卒爲弟子起衛人聞斯賢而歸之斯問諸克克曰其用兵司馬穰苴弗過也斯以爲將起臥不設席行不騎乘與士卒最下者同衣食分勞苦齊侯積薨諡曰宣公子代嗣是爲康公

二十三年魏斯趙籍韓防來請命王命之爲諸侯司馬氏曰天子之職莫大於禮禮莫大於分分莫大於君今晉大夫暴蔑其君剖分晉國天子旣不能討又寵秩之先王之禮於斯盡矣九鼎震魏侯一日燕羣臣方樂而天雨命駕將適野左右曰君安之曰期虞人獵豈可無一會期哉乃往身自罷之又嘗與田子方飲曰鐘聲不比乎左髙子方曰君明樂官不明樂音君明樂音臣恐聾於官也韓嘗借師伐趙文侯對曰趙兄弟也不敢聞命趙借師伐韓應之亦然二國怒已而知魏侯謀已也皆朝之

二十四年王崩諡曰威烈王子驕立燕湣公薨子僖公立盜弒楚子當諡曰聲王子疑嗣

皇王大紀卷七十

欽定四庫全書

皇王大紀卷七十一

宋胡宏撰三王紀

安王

元年三晉頻年破秦兵奪河西地魏伐秦至陽孤二年秦簡公薨子惠公嗣韓景侯防薨子烈侯取立趙烈侯籍薨弟武侯嗣

三年虢山崩壅河

五年日有食之

七年宋公購由薨諡曰悼公子田嗣

九年晉侯止薨諡曰烈公子頎嗣

十一年秦伐韓宜陽取六邑田和遷齊康公於海上食一城奉先祀

十三年齊田和防魏侯楚人衛人於濁澤求爲諸侯魏爲之請於王及諸侯王許之

十四年魯侯顯薨諡曰穆公子奮嗣穆公嘗問於子思曰爲舊君反服古有與子思對曰古之君子進人以禮退人以禮故有舊君反服之禮也今之君子進人若將加諸膝退人若將墜諸淵毋爲戎首不亦善乎又何反服之禮之有公好賢而不得其道亟問亟饋鼎肉於子思子思不悅於卒也摽使者出諸大門之外北面稽首再拜而不受曰今而後知君之犬馬畜伋於是子思去魯適衛孟子曰萬章曰士之不托諸侯何也孟子曰不敢也諸侯失國而後托於諸侯禮也士之托於諸侯非禮也萬章曰君餽之粟則受之乎曰受之受之何義也曰君之於氓也固周之曰周之則受賜之則不受何也曰不敢也曰敢問其不敢何也曰抱關擊柝者皆有常職以食於上無常職而賜於上者以爲不恭也曰君餽之則受之不識可常繼乎曰繆公之於子思也亟問亟餽鼎肉子思不悅於卒也摽使者出諸大門之外北面稽首再拜而不受曰今而後知君之犬馬畜伋蓋自是臺無餽也悅賢不能舉又不能養也可謂悅賢乎曰敢問國君欲養君子如何斯可謂養矣曰以君命將之再拜稽首而受其後廩人繼粟庖人繼肉不以君命將之子思以爲鼎肉使己僕僕爾亟拜也非養君子之道也堯之於舜也使其子九男事之二女女焉百官牛羊倉廩備以養舜於畎畆之中後舉而加諸上位故曰王公之尊賢者也

十五年秦伐蜀取南鄭秦惠公薨子出公嗣庶長殺出公及其母沈之淵攺立獻公魏侯斯薨是爲文侯子武侯嗣武侯浮西河而下謂吳起曰美哉山河之固對曰在徳不在險昔三苗氏左洞庭右彭蠡徳義不修禹滅之夏桀之居左河濟右泰華伊闕在其南羊腸在其北湯放之商紂之國左孟門右太行常山在其北大河經其南武王殺之君若不修徳舟中之人皆敵國也武侯曰善魏相田文吳起不悅謂文曰將三軍使士卒樂死敵國不敢謀治百官親萬民實府庫守西河而秦兵不敢東鄕韓趙賔從子孰與起文曰不如起曰然則位加吾上何也文曰主少國疑大臣未附百姓不信方是時屬之子乎屬之我乎起黙然久之魏相公叔尙公主而害起公叔之僕曰起易去也其爲人剛勁自喜子先言於君曰吳起賢人而君之國小盍試延以女彼無畱心則必辭矣子因與起歸而令公主辱子使之見之公叔從之起果辭公主武侯疑焉起懼遂奔楚楚王以爲相起明法審令破縱橫之說捐不急之官廢公族疏逺者以撫養戰士南平百越北卻三晉西伐秦諸侯患楚彊而貴戚大臣多怨起者趙武侯薨烈侯太子章嗣韓烈侯薨子文侯嗣

十六年命齊田和爲諸侯和薨諡太公子午嗣

十九年秦城櫟陽徙都之

二十年日有食之旣

二十一年楚王疑薨貴戚大臣作亂攻吳起起走之王屍而伏擊起之徒並中王屍太子臧卽位誅爲亂者七十餘家諡先君曰悼王

二十二年齊康公薨無子田氏遂絕太公之祀齊桓公午薨子威王因齊嗣

二十五年孔子思言茍變於衛侯曰其材可將五百乘公曰吾知之然變也嘗爲吏賦於民而食人二雞子子思曰聖人善官人者猶匠用木也取所長棄所短故杞梓連抱而有數尺之朽良工不棄今君處戰國選爪牙以二卵棄幹城之將此不可使聞於鄰國也衛侯言計是非羣臣和者如出一口子思曰吾觀衛君不君臣不臣矣人主自臧則眾謀不進事是而臧之猶卻眾謀況和非以長惡乎夫不察事之是非而悅人讚已闇莫甚焉不度理之所在而阿諛求容諂莫甚焉君闇臣諂民不與也若此不已國無類矣乃言於衛侯曰君出言自以爲是而卿大夫莫敢矯其非卿大夫出言亦自以爲是而士庶人莫敢矯其非順之則有福逆之則有禍如此善安從生子思悼道不行乃著中庸書曰天命之謂性率性之謂道修道之謂教道也者不可須叟離也可離非道也是故君子戒愼乎其所不睹恐懼乎其所不聞莫見乎隠莫顯乎微故君子愼其獨也喜怒哀樂之未發謂之中發而皆中節謂之和中也者天下之大本也和也者天下之達道也致中和天地位焉萬物育焉仲尼曰君子中庸小人反中庸君子之中庸也君子而時中小人之中庸也小人而無忌憚也子曰中庸其至矣乎民鮮能久矣子曰道之不行也我知之矣知者過之愚者不及也道之不明也我知之矣賢者過之不肖者不及也人莫不飲食也鮮能知味也子曰道其不行矣夫子曰舜其大智也與舜好問而好察邇言隠惡而揚善執其兩端用其中於民其斯以爲舜乎子曰人皆曰予知驅而納諸罟擭陷阱之中而莫之知辟也人皆曰予知擇乎中庸而不能期月守也子曰回之爲人也擇乎中庸得一善則拳拳服膺而弗失之矣子曰天下國家可均也爵祿可辭也白刃可蹈也中庸不可能也子路問彊子曰南方之彊與北方之彊與抑而彊與寛柔以教不報無道南方之彊也君子居之袵金革死而不厭北方之彊也而彊者居之故君子和而不流彊哉矯中立而不倚彊哉矯國有道不變塞焉彊哉矯國無道至死不變彊哉矯子曰素隠行怪後世有述焉吾弗爲之矣君子遵道而行半塗而廢吾弗能已矣君子依乎中庸遁世不見知而不悔惟聖者能之君子之道費而隠夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉天地之大也人猶有所憾故君子語大天下莫能載焉語小天下莫能破焉詩云鳶飛戾天魚躍於淵言其上下察也君子之道造端乎夫婦及其至也察乎天地子曰道不逺人人之爲道而逺人不可以爲道詩云伐柯伐柯其則不逺執柯以伐柯晲而視之猶以爲逺故君子以人治人攺而止忠恕違道不逺施諸已而不願亦勿施於人君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也庸徳之行庸言之謹有所不足不敢不勉有餘不敢盡言顧行行顧言君子胡不慥慥爾君子素其位而行不願乎其外素富貴行乎富貴素貧賤行乎貧賤素夷狄行乎夷狄素患難行乎患難君子無入而不自得焉在上位不陵下在下位不援上正已而不求於人則無怨上不怨天下不尢人故君子居易以俟命小人行險以徼幸子曰射有似乎君子失諸正鵠反求諸其身君子之道辟如行逺必自邇辟如登髙必自卑詩曰妻子好合如鼓瑟琴兄弟旣翕和樂且耽宜爾室家樂爾妻帑子曰父母其順矣乎子曰鬼神之爲徳其盛矣乎視之而弗見聽之而弗聞體物而不可遺使天下之人齊明盛服以承祭祀洋洋乎如在其上如在其左右詩曰神之格思不可度思矧可射思夫防之顯誠之不可揜如此夫子曰舜其大孝也與徳爲聖人尊爲天子富有四海之內宗廟饗之子孫保之故大徳必得其位必得其祿必得其名必得其壽故天之生物必因其材而篤焉故栽者培之傾者覆之詩曰嘉樂君子憲憲令徳宜民宜人受祿於天保佑命之自天申之故大徳者必受命子曰無憂者其惟文王乎以王季爲父以武王爲子父作之子述之武王纉太王王季文王之緒壹戎衣而有天下身不失天下之顯名尊爲天子富有四海之內宗廟饗之子孫保之武王未受命周公成文武之徳追王太王王季上祀先公以天子之禮斯禮也達乎諸侯大夫及士庻人父爲大夫子爲士以大夫祭以士父爲士子爲大夫以士祭以大夫期之喪達乎大夫三年之喪達乎天子父母之喪無貴賤一也子曰武王周公其達孝矣乎夫孝者善繼人之志善述人之事者也春秋修其祖廟陳其宗器設其裳衣薦其時食宗廟之禮所以序昭穆也序爵所以辧貴賤也序事所以辧賢也旅酬下爲上所以逮賤也燕毛所以序齒也踐其位行其禮奏其樂敬其所尊愛其所親事死如事生事亡如事存孝之至也郊社之禮所以事上帝也宗廟之禮所以祀乎其先也明乎郊社之禮禘嘗之義治國其如示諸掌乎哀公問政子曰文武之政布在方防其人存則其政舉其人亡則其政息人道敏政地道敏樹夫政也者蒲盧也故爲政在人取人以身修身以道修道以仁仁者人也親親爲大義者宜也尊賢爲大親親之殺尊賢之等禮所生也故君子不可以不修身思修身不可以不事親思事親不可以不知人思知人不可以不知天天下之達道五所以行之者三曰君臣也父子也夫婦也昆弟也朋友之交也五者天下之達道也知仁勇三者天下之達徳也所以行之者一也或生而知之或學而知之或困而知之及其知之一也或安而行之或利而行之或勉彊而行之及其成功一也子曰好學近乎知力行近乎仁知恥近乎勇知斯三者則知所以修身知所以修身則知所以治人知所以治人則知所以治天下國家矣凡爲天下國家有九經曰修身也尊賢也親親也敬大臣也體羣臣也子庶民也來百工也柔逺人也懷諸侯也修身則道立尊賢則不惑親親則諸父昆弟不怨敬大臣則不體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之齊明盛服非禮不動所以修身也去讒逺色賤貨而貴徳所以勸賢也尊其位重其祿同其好惡所以勸親親也官盛任使所以勸大臣也忠信重祿所以勸士也時使薄斂所以勸百姓也日省月試旣稟稱事所以勸百工也送往迎來嘉善而矜不能所以柔逺人也繼絕世舉廢國治亂持危朝聘以時厚往而薄來所以懷諸侯也凡爲天下國家有九經所以行之者一也凡事豫則立不豫則廢言前定則不跲事前定則不困行前定則不疚道前定則不窮在下位不獲乎上民不可得而治矣獲乎上有道不信乎朋友不獲乎上矣信乎朋友有道不順乎親不信乎朋友矣順乎親有道反諸身不誠不順乎親矣誠身有道不明乎善不誠乎身矣誠者天之道也誠之者人之道也誠者不勉而中不思而得從容中道聖人也誠之者擇善而固執之者也博學之審問之愼思之明辧之篤行之有弗學學之弗能弗措也有弗問問之弗知弗措也有弗思思之弗得弗措也有弗辧辧之弗明弗措也有弗行行之弗篤弗措也人一能之巳百之人十能之巳千之果能此道矣𨿽愚必明𨿽柔必彊自誠明謂之性自明誠謂之教誠則明矣明則誠矣惟天下至誠爲能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣其次致曲曲能有誠誠則形形則著著則明明則動動則變變則化惟天下至誠爲能化至誠之道可以前知國家將興必有禎祥國家將亡必有妖孽見乎蓍動乎四體禍福將至善必先知之不善必先知之故至誠如神誠者自成也而道自道也誠者物之終始不誠無物是故君子誠之爲貴誠者非自成已而已也所以成物也成已仁也成物知也性之徳也合內外之道也故時措之冝也故至誠無息不息則久久則徵徵則悠逺悠逺則博厚博厚則髙明博厚所以載物也髙明所以覆物也悠久所以成物也博厚配地髙明配天悠久無疆如此者不見而章不動而變無爲而成天地之道可一言而盡也其爲物不貳則其生物不測天地之道博也厚也髙也明也悠也久也今夫天斯昭昭之多及其無窮也日月星辰系焉萬物覆焉今夫地一撮土之多及其廣厚載華嶽而不重振河海而不泄萬物載焉今夫山一卷石之多及其廣大艸木生之禽獸居之寶藏興焉今夫水一勺之多及其不測黿鼉蛟龍魚鼈生焉貨財殖焉詩曰惟天之命於穆不巳蓋曰天之所以爲天也於乎不顯文王之徳之純蓋曰文王之所以爲文也純亦不已大哉聖人之道洋洋乎發育萬物峻極於天優優大哉禮儀三百威儀三千待其人而後行故曰茍不至徳至道不凝焉故君子尊徳性而道問學致廣大而盡精微極髙明而道中庸溫故而知新惇厚以崇禮是故居上不驕爲下不倍國有道其言足以興國無道其黙足以容詩曰旣明且哲以保其身其此之謂與子曰愚而好自用賤而好自專生乎今之世反古之道如此者烖及其身者也非天子不議禮不制度不考文今天下車同軌書同文行同倫𨿽有其位茍無其徳不敢作禮樂焉𨿽有其徳茍無其位亦不敢作禮樂焉子曰吾說夏禮杞不足徵也吾學殷禮有宋存焉吾學周禮今用之吾從周王天下有三重焉其寡過矣乎上焉者𨿽善無徵無徵不信不信民弗從下焉者𨿽善不尊不尊不信不信民弗從故君子之道本諸身徵諸庶民考諸三王而不繆建諸天地而不悖質諸神而無疑百世以俟聖人而不惑質諸神而無疑知天也百世以俟聖人而不惑知人也是故君子動而世爲天下道行而世爲天下法言而世爲天下則逺之則有望近之則不厭詩曰在彼無惡在此無斁庶防夙夜以永終譽君子未有不如此而蚤有譽於天下者也仲尼祖述堯舜憲章文武上律天時下襲水土譬如天地之無不持載無不覆幬譬如四時之錯行如日月之代明萬物並育而不相害道並行而不相悖小徳川流大徳惇化此天地之所以爲大也惟天下至聖爲能聰明睿知足以有臨也寛裕溫柔足以有容也發彊剛毅足以有執也齊莊中正足以有敬也文理密察足以有別也溥博淵泉而時出之溥博如天淵泉如淵見而民莫不敬言而民莫不信行而民莫不說是以聲名洋溢乎中國施及蠻貊舟車所至人力所通天之所覆地之所載日月所照霜露所隊凢有血气者莫不尊親故曰配天惟天下至誠爲能經綸天下之大經立天下之大本知天地之化育夫焉有所倚肫肫其仁淵淵其淵浩浩其天茍不固聰明聖知達天徳者其孰能知之詩曰衣錦尙防惡其文之著也故君子之道闇然而日章小人之道的然而日亡君子之道淡而不厭簡而文溫而理知逺之近知風之自知防之顯可與入徳矣詩云濳𨿽伏矣亦孔之昭故君子內省不疚無惡於志君子之所不可及者其惟人之所不見乎詩云相在爾室尙不愧於屋漏故君子不動而敬不言而信詩曰奏假無言時靡有爭是故君子不賞而民勸不怒而民威於鈇鉞詩曰不顯惟徳百辟其刑之是故君子篤恭而天下平詩曰予懷明徳不大聲以色子曰聲色之於以化民末也詩曰徳輶如毛毛猶有倫上天之載無聲無臭至矣子思晚年復歸於魯鄒人孟軻師焉軻魯孟孫之族裔少孤母賢過人擇鄰三徙軻出就傅怠而歸母方織曰軻學不可已也遂截其織曰一絕則續之難矣軻由是進學不息軻見子思問牧民之道何先子思曰利之孟子曰君子教民亦仁義而已矣子思曰是所以利之也上不仁則下不得其所上不義則下樂爲詐不利大矣孔氏之徒曰入其國其教可知也其爲人也溫柔惇厚而不愚則深於詩者也疏通知逺而不誣則深於書者也廣博易良而不奢則深於樂者也潔靜精防而不賊則深於易者也恭儉莊敬而不煩則深於禮者也屬辭比事而不亂則深於春秋者也天子不言出諸侯不生名君子不親惡諸侯失地名滅同姓名晉侯頎薨諡曰孝公子俱酒嗣蜀伐楚取玆方楚爲扞關以拒之魯穆公薨子共公奮立韓文侯薨子哀侯立

二十六年王崩諡曰安王子喜立魏韓趙盡取晉地廢晉侯俱酒爲家人是爲靜公唐叔之祀遂絕

烈王

元年日有食之鄭恭公傳子及孫二世皆不得其死至是子乙立而滅於韓韓徙都之趙敬侯章薨子成侯種嗣

三年宋休公薨子桓公辟兵立【案汲冢紀年作桓公辟兵而史作辟公辟兵且名辟兵而諡辟又辟於義無取史記蓋誤也當作桓公】燕僖公衛愼公皆薨燕立桓公衛立公子訓

五年韓哀侯相韓廆而甚愛嚴遂二人甚相害也遂令人刺廆兼及哀侯魏武侯薨不立太子子防公仲緩爭立

六年齊威王來朝是時諸侯莫朝天下益賢齊王齊王召卽墨大夫曰子居卽墨毀言日至然田野辟人民給官無事東方以寜是子不事吾左右以求譽也封之萬家召阿大夫曰自子守阿譽言日至然田野不辟人民貧餒趙攻鄄子不救衛取薛陵子不知是子厚幣事吾左右以求譽也烹之及左右嘗譽者羣臣聳懼莫敢飾詐齊國大治楚子臧薨諡曰肅王弟良夫嗣

七年日有食之王崩諡曰烈王弟扁立魏大夫王錯出奔韓韓趙同伐魏遂圍之趙成侯曰殺防立公仲緩割地而退韓懿侯曰殺魏君暴也割地而退貪也不如兩分之使不彊於宋衛則我終無魏患矣趙人不聽懿侯去成侯亦去防殺公仲緩而立是爲惠王太史公曰從一家之謀魏必分矣故曰君終無嫡子其國可破也宋桓公薨子剔成立

皇王大紀卷七十一

欽定四庫全書

皇王大紀卷七十二

宋胡宏撰三王紀

顯王

二年魯侯奮薨諡曰恭公子屯嗣

五年秦獻公敗三晉於石門斬首十萬王賜以黼黻之服燕桓公衛聲公訓皆薨燕立文公衛立公子速七年秦獻公薨子孝公立生二十一年矣是時河山以東彊國六淮泗之間小國十餘楚魏與齊接境魏築長城自鄭濵洛以北有上郡楚自漢中南有巴黔中皆夷翟遇秦擯斥之不得與盟防孝公發憤修政欲以彊秦八年下令曰昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀爲後世開業甚光美防往者厲躁簡公出子之不寜國家內憂未遑外事三晉攻奪我先君河西地醜莫大焉獻公卽位鎭撫邊境徙治櫟陽且欲東伐復穆公故地而修其政令寡人思念先君之意常痛於心賔客羣臣有能出奇計彊秦者吾且尊官與之分土於是衛公孫鞅聞是令下乃西入秦鞅好刑名學事魏相公叔痤痤賢之防病惠王問曰有如不可諱將柰社稷何曰痤之中庶子鞅年𨿽少有奇才願君舉國而聽之王黙然公叔曰卽不用必殺之無令出境王出謂左右曰公叔之言豈不悖哉叔召鞅謝曰吾先君而後臣故先爲君謀後以告子子速行矣鞅曰君必不能用子言卒不去至是入秦見孝公說以富彊之術公大說鞅欲變法秦人不順鞅曰民不可與慮始而可與樂成論至徳者不和於俗成大功者不謀於眾甘寵曰不然緣法而治者吏習而民安之鞅曰常人安於故俗學者溺於所聞以此居官守法可也非所與論於法之外也智者作法愚者制焉公曰善拜鞅左庶長卒變法令民爲什伍而相収司連坐告姦者與斬敵首同賞匿姦者與降敵同罰有軍功者各以率受上爵爲私鬭者各以輕重被刑力本業耕織致粟帛多者復其身事末利及怠而貧者舉以爲収孥宗室非有軍功論不得爲屬籍明尊卑爵秩等級各以差次名田宅臣妾衣服有功者顯榮無功者𨿽富無所芬華令行期年民言不便者千數於是太子犯法鞅刑其傅公子防黜其師公孫賈明日秦人皆趣令行之十年道不拾遺山無盜賊民勇於公戰怯於私鬭鄕邑大治初言令不便者有來言便者鞅曰此亂民也盡遷之邊民莫敢議韓侯薨子昭侯立

十一年魯侯屯薨諡曰康公子匽嗣

十四年齊王魏王防田惠王曰齊有寶乎威王曰無有惠王曰寡人國𨿽小尙有徑寸之珠照車前後各十二乘者十枚豈以齊大而無寶乎威王曰寡人所寶者檀子守南城則楚人不敢爲冦泗上十二諸侯皆來朝朌子守髙唐則趙人不敢東漁於河黔夫守徐州則燕人祭北門趙人祭西門徙而從者七千餘家種首備盜賊則道不拾遺此四臣將照千里豈特十二乘哉

十五年秦敗魏師取少梁

十六年初孫臏龎防俱學兵法防爲魏將自知能不及臏用法斷其足欲使廢棄齊使者至魏臏陰說之使者與之歸魏伐趙齊威王遣將軍田忌救趙孫子曰解紛者不控拳救鬭者不搏撠批亢搗虛形格勢禁而已今梁鋭卒竭於外老弱疲於內不若疾走魏都彼必自救是我一舉解趙圍而救於魏也忌從之魏師敗績十八年秦衛鞅圍魏固陽降之韓昭侯相申不害國治兵彊申子常請仕其從兄不許有怨色昭侯曰將聽子之謁而廢子之術乎其行子之術而廢子之請乎子嘗教寡人修功勞視次第今有所私求我將奚聽乎申子乃辟舎請罪昭侯有袴命藏之侍者曰君亦不仁者矣不賜左右而藏之昭侯曰明主愛一嚬一笑嚬有爲嚬笑有爲笑今袴豈特嚬笑哉吾必待有功者

十九年秦衛鞅築冀闕宮庭於咸陽徙都之禁民父子兄弟同室內息者並諸小鄕爲一縣縣置令丞凡三十一縣廢井田開阡陌得賣買

論曰先王之所以溝封井田者畝數一定不可詭移一也邑裏阻固𨿽有戎車不可超越二也道路有制𨿽有姦宄不可羣逞三也此三利者絕兼並之端止獄訟之原沮冦盜禁姦宄於未兆所以均平天下行政教美風俗保世永年之大法也自商鞅廢之及今千六百歲則棄日益深而禍亂不可禁矣可勝嘆哉

二十一年秦衛鞅更爲賦稅法

二十二年宋公剔成爲弟偃所攻敗奔齊偃自立二十六年王致伯於秦諸侯皆賀秦伯使公子少官帥師防諸侯於逢澤朝王

二十八年魏龎防伐韓韓請救於齊宣王召大臣謀蚤救孰與晚救孫臏曰韓魏未而救之是吾代韓受魏兵也且魏有破國之志韓懼亡必愬於齊吾因深結韓親晚承魏可也王乃陰許韓韓恃救五戰不勝委國於齊齊使田忌將孫子爲師直走魏都防歸禦之孫子曰晉人素悍勇號齊怯善戰者因其勢而利道之令軍人入魏地爲十萬竈明日爲五萬竈又明日爲二萬竈防行三日大喜曰齊軍亡者過半矣乃並行逐之孫子度其暮當至馬陵伏隘待其過萬弩俱發防智窮自剄二十九年衛鞅言於孝公曰秦與魏譬若人有腹心之疾非魏並秦秦卽並魏魏居嶺阨之西都安邑與秦界河而擅山東之利利則西侵秦病則東収地今大破於齊可因而伐之魏不能支必東涉然後秦據山河之固東鄕以制諸侯此王業也公使之將魏公子卬禦之鞅遺卬書願盟而罷卬信之鞅伏甲襲卬大破魏師魏王恐徙都大梁乃嘆曰吾恨不用公叔之言秦封鞅商於十五邑號商君楚王良夫薨諡曰宣王子商嗣

三十一年秦孝公薨子惠文王立公子防之徒告商君欲反發吏捕之商君亡之魏魏內之秦秦人車裂以徇滅其家初商君用法嚴酷嘗臨渭論囚渭水盡赤問趙良曰我治秦孰與五羖大夫賢良曰千人之諾諾不如一士之諤諤僕請正言而無誅可乎五羖大夫荊之鄙人也穆公舉之牛口之下而加之百姓之上秦國莫敢望焉相秦六七年而東伐鄭三置晉君一救荊禍勞不坐乘暑不張蓋不從車乘不操干戈及其死也秦之男女流涕童子不歌謡舂者不相杵今君之見也主嬖人景監其從政也淩轢公族殘傷百姓公子防杜門八年矣又殺祝懽而黜公孫賈詩曰得人者興失人者崩此數者非所以得人也君之出也後車載甲多力而駢脇者爲驂乘持矛而操闟防者旁車而趨此一物不具君固不出書曰恃徳者昌恃力者亡此數者非恃徳也君之危若朝露而尙貪商於寵秦政畜百姓之怨秦王一旦捐賔客而不立朝秦國所以収君者豈其防哉鞅弗從以至於難

三十三年孟軻見魏惠王王曰叟不逺千里而來亦將有以利吾國乎孟子對曰王何必曰利亦有仁義而已矣王曰何以利吾國大夫曰何以利吾家士庶人曰何以利吾身上下交徵利而國危矣萬乘之國弒其君者必千乘之家千乘之國弒其君者必百乘之家萬取千焉千取百焉不爲不多矣茍爲後義而先利不奪不饜未有仁而遺其親者也未有義而後其君者也王亦曰仁義而已矣何必曰利孟子見梁惠王王立於沼上顧鴻鴈麋鹿曰賢者亦樂此乎孟子對曰賢者而後樂此不賢者𨿽有此不樂也詩云經始靈臺經之營之庻民攻之不日成之經始勿亟庻民子來王在靈囿麀鹿攸伏麀鹿濯濯白鳥鶴鶴王在靈沼於牣魚躍文王以民力爲臺爲沼而民歡樂之謂其臺曰靈臺謂其沼曰靈沼樂其有麋鹿魚鼈古之人與民偕樂故能樂也湯誓曰時日曷喪予及汝偕亡民欲與之偕亡𨿽有臺池鳥獸豈能獨樂哉王曰寡人之於國也盡心焉爾矣河內防則移其民於河東移其粟於河內河東防亦然察鄰國之政無如寡人之用心者鄰國之民不加少寡人之民不加多何也孟子對曰王好戰請以戰諭塡然鼓之兵刃旣接棄甲曳兵而走或百步而後止或五十步而後止以五十步笑百步則何如曰不可直不百步爾是亦走也曰王如知此則無望民之多於鄰國也不違農時谷不可勝食也數罟不入洿池魚鼈不可勝食也斧斤以時入山林材木不可勝用也谷與魚鼈不可勝食材木不可勝用是使民養生喪死無憾也養生喪死無憾王道之始也五畆之宅樹之以桑五十者可以衣帛矣雞豚狗彘之畜無失其時七十者可以食肉矣百畆之田勿奪其時數口之家可以無饑矣謹庠序之教申之以孝悌之義頒白者不負戴於道路矣七十者衣帛食肉黎民不饑不寒然而不王者未之有也王曰晉國天下莫彊焉叟之所知也及寡人之身東敗於齊長子死焉西喪地於秦七百里南辱於楚寡人恥之願比死者一灑之如之何則可孟子對曰地方百里而可以王王如施仁政於民省刑罰薄稅斂深耕易耨壯者以暇日修其孝悌忠信入以事其父兄出以事其長上可使制梃以撻秦楚之堅甲利兵矣彼奪其民時使不得耕耨以養其父母父母凍餓兄弟妻子離散彼陷溺其民王往而徵之夫誰與王敵故曰仁者無敵王請勿疑三十四年秦伐韓拔宜陽

三十五年齊魏防於徐州以相王韓昭侯作髙門屈宜臼曰君必不出此門何也不時夫人固有利不利時前年秦拔宜陽今年旱君不卹民之急而顧益奢所謂時詘舉贏者也越王無疆伐齊齊說以伐楚之利越遂伐楚楚人大敗之盡取吳故地東至浙江越由此散諸公族爭立海上朝服於楚

三十六年韓髙門成昭侯薨子宣惠王立洛陽人蘇秦說秦王以兼天下之術不用乃去說燕文公曰燕所以不被兵者趙蔽其南也且秦之攻燕戰於千里之外趙之攻燕戰於百里之內王與趙從親則無患矣文公從之資秦車馬說趙肅侯曰秦不敢伐趙者畏韓魏議其後也秦無韓魏之規則禍中於趙矣臣案天下之圖諸侯之地五倍於秦卒十倍於秦而衡人皆請割地予秦秦成則其身富榮國被秦患而不與其憂故日夜務稱秦權恐愒諸侯竊爲主計莫若合六國爲從親以擯秦秦甲必不敢出函谷害山東矣肅侯大悅厚賜賚之使說韓王曰王事秦秦必求宜陽成臯今玆效之明年又求地有盡求無己此市怨結禍也鄙諺曰寜爲雞口無爲牛後夫以韓之彊而有牛後之名竊爲王羞之韓王從其言往說魏王曰大王地方千里武士蒼頭奮擊各二十萬車六百乘騎五千匹乃欲臣事秦願熟察之魏王聽之乃說齊王曰韓魏重畏秦者爲接境壤也戰而勝秦則兵半折四境不守不勝則危亡隨其後所以重與秦戰而輕爲之臣也今秦攻齊過衛陽晉之道經乎亢父之險車不得方軌騎不得比行深入則狼顧韓魏是故恫疑虛喝驕矜而不敢進柰何事之願王少畱意齊王許之遂說楚王曰楚天下彊國也帶甲百萬粟支十年秦之所害莫如楚從親則諸侯割地事楚衡合則楚割地事秦兩事相去逺矣王何居焉楚王許之於是秦爲從約長並相六國時有莊周者防人也嘗爲漆園吏該貫辯博著書自見謂惠子曰孔子行年六十而六十化始時所是卒而非之未知今之所謂是之非五十九非也惠子曰孔子勤志服知也莊子曰孔子謝之矣而其未之嘗言孔子云夫受才乎大本復靈以生鳴而當律言而當法利義陳乎前而好惡是非直服人之口而已矣使人乃以心服而不敢蘁【五各】立定天下之定已乎已乎吾且不得及彼乎又曰建之以常無有主之以太一其動若水其靜若鏡其應若響未嘗先人而嘗隨人人皆取先已獨取後人皆取實已獨取虛常寛容於物不削於人可謂至極關尹老聃乎古之博大眞人哉莊周聞其風而說之以天下爲沈濁不可與莊【端正也】語以巵言爲蔓衍以重言爲眞以寓言爲廣獨與天地精神往來以不傲睨於萬物其書𨿽瑰瑋而連犿【方圓宛轉與物相從之貎】無傷也其詞𨿽參差而諔詭可觀彼其充實不可以已其逍遙遊略曰窮發之北有海者有魚焉其廣數千里未有知其脩者其名爲鯤化而爲鳥其名爲鵬【及朋皆古文鳳字】背若泰山翼若垂天之云摶扶揺【風自下而上曰扶揺亦曰颷】羊角而上者九萬里絕雲气負靑天然後圖南且適南也南者天池也齊諧者誌怪者也諧之言曰鵬之徙於南去以六月息者也野馬也塵埃也【遊气馳聚如野馬蓊欝如塵埃】生物之以息相吹也天之蒼蒼其正色邪其逺而無所至極邪其視下也亦若是則已矣風之積也不厚則其負大翼也無力故九萬里則風斯在下矣而後乃今培【裴】風背負靑天而莫之夭【於表】閼【於葛】者蜩與鷽【鷽學鳩雕鶻也】鳩笑之曰我決起而飛搶【七良突也】楡枋時則不至而控於地而已矣奚以之九萬里而南爲斥鴳笑之曰彼且奚適也我騰躍而上不過數仞而下翺翔蓬蒿之間此亦飛之至也而彼且奚適也此小大之辯也故夫知效一官行比一鄕徳合一君而徵一國者其自視也亦若此矣而宋榮子猶然笑之且舉世譽之而不加勸舉世非之而不加沮定乎內外之分辯乎榮辱之境斯已矣彼其於世未數數然也𨿽然猶有未樹也列子禦風而行泠然善也旬有五日而後反彼於致福者未數數然也此𨿽免乎行猶有所待者也若夫乘天地之正而禦六气之辯以遊無窮者彼且惡乎待哉故曰至人無已神人無功聖人無名肩吾問於連叔曰吾聞言於接輿【接輿楚人姓陸名通】大而無當往而不反吾驚怖其言猶河漢而無極也大有逕庭【敇定逕庭激過也】不近人情焉連叔曰其言謂何哉曰藐【二音】姑射之山有神人居焉肌膚若冰雪淖【昌略淖約柔弱貎】約若處子不食五穀吸風飲露乘雲气禦飛龍而遊乎四海之外其神凝使物不疵癘而年谷熟吾以是狂而不信也連叔曰然瞽者無以與乎文章之觀聾者無以與乎鐘鼔之聲豈惟形骸有聾盲哉夫知亦有之是其言也猶時女也之人也之徳也將旁礡【蒲薄】萬物以爲一世蘄【祁】乎亂孰獘獘焉以天下爲事之人也物莫之傷大浸稽天而不溺大旱金石流土山焦而不熱是其塵垢粃【卑以】糠將猶陶鑄堯舜者也孰肻以物爲事惠子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠【戶郭切瓠落猶云廓落也】落無所容非不呺【許驕】然大也吾爲其無用而掊之莊子曰夫子固拙於用大矣何不慮以爲大樽【樽如酒器縛之腰可以入水所謂腰舟者也】而浮乎江湖而憂其瓠落無所容則夫子猶有蓬之心也夫惠子謂莊子曰吾有大樹人謂之樗其大本擁腫而不中繩墨其小枝卷曲而不中規矩立之塗匠者不顧今子之言大而無用眾所同去也莊子曰何不樹之於無何有之鄕廣莫【大也】之野彷徨乎無爲其側逍遙乎寢臥其下不夭斤斧物無害者無所可用安所困苦哉齊物論曰南郭子綦隱幾而臥仰天而噓嗒【吐答】焉似喪其耦顏成子遊曰形固可使如槁木而心固可使如死灰乎子綦曰偃不亦善乎而問之也今者吾喪我汝知之乎汝聞人籟而未聞地籟汝聞地籟而未聞天籟夫子遊曰地籟則眾竅是已人籟則比竹是已敢問天籟子綦曰夫吹萬不同而使其自己也咸其自取怒者其誰邪大知閒閒小知間間大言炎炎小言詹詹其寐也魂交其覺也形開與接爲構日以心鬭縵【寛心也】者窖【古孝深心也】者密者小恐惴惴大恐縵縵【齊死生貌】其發若機栝其畱如詛盟其殺【色界】如秋冬喜怒哀樂慮嘆變慹【之涉反動貌】姚佚啟態樂出虛蒸成菌【古詠】日夜相代乎前而莫知其所萌若有眞宰而特不得其朕【除忍兆也】與物相刃相靡其行盡如馳而莫之能止終身役役而不見其成功薾然疲役而不知其所歸人之生也固若是芒乎其我獨芒而人亦有不芒者乎夫隨其成心而師之誰獨且無師乎未成乎心而有是非是以無有爲有𨿽有神禹且不能知夫言非吹也言者有言其所言者特未定也道惡乎隱而有眞僞言惡乎隱而有是非道隱於小成言隱於榮華自彼則不見自知則知之是以聖人不由而照之於天彼是莫得其偶謂之道樞樞始得其環中以應無窮故爲是舉莛【廷】與楹厲與西施恢恑憰【決】怪道通爲一惟達者知通爲一勞神明爲一而不知其同也謂之朝三何謂朝三曰狙公賦芧【序橡子也】曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也是以聖人和之以是非而休乎天鈞【陶鈞也】古之人其知有所至矣惡乎至有以爲未始有物者至矣盡矣不可以加矣其次以爲有物矣而未始有封也其次以爲有封焉而未始有是非也是非之彰也道之所以虧也道之所以虧愛之所以成果且有成與虧乎哉果且無成與虧乎哉天下莫大於秋毫之末而太山爲小莫壽乎殤子而彭祖爲夭天地與我並生而萬物與我爲一旣已爲一矣且得有言乎旣已謂之一矣且得無言乎一與言爲二二與一爲三自此以往巧歷不能得而況其凢乎六合之外聖人存而不論六合之內聖人論而不議春秋經世先王之志聖人議而不辯故曰大辯不言孰知不言之辯若有能知此之謂天府齧缺問乎王倪曰子知物之所同是乎曰吾惡乎知之子知子之所不知邪曰吾惡乎知之然則物無知邪曰吾惡乎知之𨿽然嘗試言之庸詎知吾所謂知之非不知邪庸詎知吾所謂不知之非知邪齧缺曰子不知利害則至人固不知利害乎王倪曰至人神矣大澤焚而不能熱河漢沍而不能寒疾雷破山風振海而不能驚若然者乘雲气騎日月而遊乎四海之外死生無變於己而況利害之端乎夢飲酒者旦而哭泣夢哭泣者旦而田獵方其夢也不知其夢也夢之中又占其夢焉覺而後知其夢也且有大覺而後知此其大夢也昔者莊周夢爲蝴蝶栩栩【喜貎】然蝴蝶也自諭適志與不知周也俄然覺則蘧蘧然周也不知周之夢爲蝴蝶與蝴蝶之夢爲周與周與蝴蝶則必有分矣此之謂物化養生主曰吾生也有涯而知也無涯以有涯隨無涯殆己巳而爲知者殆而已矣爲善無近名爲惡無近刑緣督以爲經可以保身可以全生可以養親可以盡年庖丁爲文惠君解牛手之所觸肩之所倚足之所履膝之所踦【畫月骨相離之貌】然向然奏刀�【乎獲】然莫不中音合於桑林之舞乃中經首之防【經首之防司馬彪咸池樂章】文惠君曰譆善哉技蓋至此乎庖丁釋刀對曰臣之所好者道也進乎技矣始臣之解牛之時所見無非牛者三年之後未甞見全牛也方今之時臣以神遇而不以目視官知止而神欲行依乎天理批大郤導大窾因其固然技經肻【其忍骨肉間】綮【啟結處也】之未甞而況大軱【孤骨也】乎良庖嵗更刀割也族庖月更刀折也今臣之刀十九年矣所解數千牛矣而刀刃若新發於硎彼節者有間而刀刃者無厚以無厚入有間恢恢乎其於遊刃必有餘地矣是以十九年而刀刃若新發於硎𨿽然每至於族吾見其難爲怵然爲戒視爲止行爲遲動刀甚微謋【許百】然已解如土委地提刀而立爲之四顧爲之躊躇滿志善刀而藏之文惠君曰善哉吾聞庖丁之言得養生焉老聃死秦佚弔之三號而出弟子曰若此可乎曰然適來夫子時也適去夫子順也安時而處順哀樂不能入也人間世曰顏回將之衛孔子曰回道不欲雜古之至人先存諸已而後存諸人所存於已者未定何暇至於暴人之所行徳厚信矼【工若反矼確實貌】未達人气名聞不爭未達人心而彊以仁義繩墨之言術暴人之前者是以人惡有其美也命之曰菑人菑人者人必反菑之顏回曰我內直與天爲徒外曲與人爲徒成而上比與古爲徒可乎仲尼曰未可以及化顏回曰敢問其方仲尼曰若一志無聽之以耳而聽之以心無聽之以心而聽之以气聽止於耳心止於符气也者虛而待物者也惟道集虛虛者心齋也

皇王大紀卷七十二﹤史部﹐編年類﹐皇王大紀﹥

欽定四庫全書

皇王大紀卷七十三

宋胡宏撰三王紀

顯王

葉公子髙將使於齊問於仲尼曰王使諸梁也甚重齊之待使者蓋將甚敬而不急匹夫猶未可動也而況諸侯乎吾甚栗之子嘗語諸梁也曰凡事若小若大寡不道以懽成事若不成則必有人道之患事若成則必有陰陽之患若成若不成而後無患者惟有徳者能之吾食也執麤而不臧爨無欲淸【七性宜從假借也】之人今吾朝受命而夕飲冰我其內熱與吾未至乎事之情而旣有陰陽之患矣事若不成必有人道之患是兩也爲人臣者不足以任之子其有以語我仲尼曰天下有大戒二其一命也其一義也子之愛親命也不可解於心臣之事君義也無適而非君也無所逃於天地之間是之謂大戒是以夫事其親者不擇地而安之孝之至也夫事其君者不擇事而安之忠之盛也自事其心者哀樂不易施乎前知其不可柰何而安之若命徳之至也爲人臣子者固有所不得已行事之情而防其身何暇至於悅生而惡死夫子其行可矣仲尼曰人莫鑑於流水而鑑於止水惟止能止眾止受命於地惟松柏獨也正在冬夏靑靑受命於天惟舜獨也正幸能正生以正眾生夫保始之徵【始也保其始可信其終也】不懼之實勇士一人雄入於九軍將求名而能自要者而猶若是而況官天地府萬物直寓六骸象耳目一知之所知而心未嘗死者乎申屠嘉曰久與賢人處則無過知不可柰何而安之若命惟有徳者能之兀者叔山無趾踵見仲尼仲尼曰子不謹前旣犯患若是矣𨿽今來何及矣無趾曰吾惟不知務而輕用吾身吾是以亡足今吾來也猶有尊足者存吾是以務全之也夫天無不覆地無不載吾以夫子爲天地安知夫子之猶若是也孔子曰丘則陋矣夫子胡不入乎請講以所聞無趾出孔子曰弟子勉之夫無趾兀者也猶務學以復補前行之惡而況全徳之人乎仲尼曰平者水停之盛也其可以爲法也內保之而外不蕩也徳者成和之修也徳不形者物不能離也惠子謂莊子曰人故無情乎莊子曰然惠子曰人而無情何以謂之人莊子曰吾所謂無情者言人之不以好惡內傷其身常因自然而不益生也大宗師曰知天之所爲者天而生也知人之所爲者以其知之所知以養其知之所不知也𨿽然夫知有所待而後當其所待者特未定也庸詎知吾所謂天之非人乎所謂人之非天乎古之眞人過而弗悔當而不自得也其寢不夢其覺無憂其食不甘其息深深眞人之息以踵眾人之息以喉其耆欲深者其天機淺古之眞人不知悅生不知惡死不忘其所始不求其所終是之謂不以心捐道不以人取天若然者其心忘其容寂淒然似秋暖然似春喜怒通四時與物有宜而莫知其極故聖人之用兵也亡國而不失人心利澤施乎萬世不爲愛人天與人不相勝也是之謂眞人夫藏舟於壑藏山於澤謂之固矣然而夜半有力者負之而走昧者不知也若夫藏天下於天下而不得所遁是恆物之大情也故聖人將遊於物之所不得遁而皆存善夭善老善始善終人猶效之又況萬物之所系而一化之所待乎夫道有情有信無爲無形可傳而不可受可得而不可見自本自根未有天地自古以固存子祀子輿子犁子來相與語曰孰能知死生存亡之一體者吾與之友矣四人相視而笑莫逆於心遂相與爲友俄而子輿有病子祀往問之曰汝惡之乎曰亡予何惡浸假而化予之左臂以爲雞予因以求時夜浸假而化予之右臂以爲彈予因以求鴞炙浸假而化予之凥以爲輪以神爲馬予因而乘之豈更駕哉安時而處順哀樂不能入也此古之所謂縣解縣而不能自解者物有結之且夫物不勝天久矣吾又何惡焉俄而子來有病喘喘【赤兌切】然將死其妻子環而泣之子犁往問之曰叱避無怛化倚其戶與之語曰造化將奚以適子來曰父母於子東西南北惟命之從陰陽於人不翅於父母彼近吾死而我不聽我則悍矣彼何罪焉夫大塊載我以形勞我以生佚我以老息我以死故善吾生者乃所以善吾死今一以天地爲大鑪以造化爲大冶惡乎往而不可哉成然寐蘧然覺子桑戶孟子反子琴張相與語曰孰能登天遊霧撓【而小切】挑【徒小切】無極相忘以生無所終窮三人相視而笑莫逆於心遂相與友莫然有間而子桑戶死未葬孔子使子貢往待事焉或編曲或鼓琴相和而歌子貢反以告孔子曰彼遊方之外者也而丘遊方之內者也彼方且與造物者爲人而遊乎天地之一气芒然彷徨乎塵垢之外逍遙乎無爲之業彼又惡能憒憒【上內】然爲世俗之禮以觀眾人之耳目哉故曰天之小人人之君子人之君子天之小人也顏回問曰孟孫才其母死哭泣無涕不慼不哀而以善喪蓋魯國固有無其實而得其名者乎仲尼曰夫孟孫氏盡之不知所以生不知所以死且方將化惡知不化哉方將不化惡知己化哉吾特與汝其夢未始覺者耶孟孫氏特覺人哭亦哭是自其所以乃且汝夢爲鳥而厲乎天夢爲魚而沒於淵不識今之言者其覺者乎其夢者乎安排而去化乃入於寥天一應帝王曰肩吾曰君人者以已出經式義度人孰敢不聴而化諸狂接輿曰聖人之治也治外乎正而後行確乎能其事者而已矣且鳥髙飛以避矰弋之害鼷防深穴乎神丘之下以避燻鑿之患而曽二虫之無知無名人謂天根曰遊心於淡合气於漠順物自然而無容私焉而天下治矣老耼曰明王之治其功蓋天下而似不自己立乎不測而遊於無有者也列子見壺子而歸三年不出爲其妻爨食豕如食人於事無與親雕琢復朴塊然獨以其形立紛而封哉一以是終無爲名屍無爲謀府無爲事任無爲知主盡其所受乎天而無見得亦虛而已至人之用心若鏡不將不迎應而不藏故能勝物而不傷外篇曰駢拇枝指出乎性哉而侈於徳附贅縣疣出乎形哉而侈於性多方乎仁義而用之者列於五藏哉而非道徳之正也彼正正者不失其性命之情故合者不爲駢而枝者不爲跂長者不爲有餘短者不爲不足是故鳬脛𨿽短續之則憂鶴脛𨿽長斷之則悲故性長非所斷性短非所續無所去憂也天下有常然者曲者不以鉤直者不以繩圓者不以規方者不以矩附離不以膠漆約束不以纆索故天下誘然皆生而不知其所以生同焉皆得而不知其所以得且夫屬其性乎仁義者𨿽通如曾史【曾參史防】非吾所謂臧也屬其性於五味𨿽通如兪兒【兪兒古人善別味者】非吾所謂臧也屬其性乎五聲𨿽通如師曠【師曠冀州南和人生而無目善音律】非吾所謂聰也屬其性乎五色𨿽通如離朱【離朱黃帝時人百步見秋毫】非吾所謂明也吾所謂臧者臧於其徳而已矣任其性命之情而已矣吾所謂聰者非謂其聞彼也自聞而已矣吾所謂明者非謂其見彼也自見而已矣夫不自得而得彼者是得人之得而不自得其得者也適人之適而不自適其適者也若然者𨿽盜跖與伯夷是同爲淫僻也莊子曰上誠好知而無道則天下大亂矣何以知其然耶夫弓弩畢弋機變之知多則鳥亂於上矣鉤餌网罟罾笱之知多則魚亂於水矣削【七妙削格所以施羅网者】格羅落罝罘之知多則獸亂於澤矣吾意善治天下者不然彼民有常性織而衣耕而食是謂同徳同乎無知其徳不離同乎無欲是謂素朴素朴而民性得矣及至蹩躠爲仁踶跂爲義而天下始疑矣澶漫爲樂摘擗爲禮而天下始分矣故純朴不殘孰爲犧樽白玉不毀孰爲珪璋五色不亂孰爲文采五聲不亂孰應六律及至屈折禮樂以匡天下之形縣跂仁義以慰天下之心而民乃始爭歸於利不可止也君子不得已而臨蒞天下莫若無爲無爲也而後安其性命之情故貴以身於爲天下則可以托天下愛以身於爲天下則可以寄天下故君子茍能無解其五藏無擢其聰明尸居而龍見淵黙而雷聲神動而天隨從容無爲而萬物炊累焉吾又何暇治天下哉自天下之衰愚智相欺善否相非誕信相譏大徳不同而性命爛漫矣天下好知而百姓求竭矣於是乎釿鋸制焉繩墨殺焉椎鑿決焉天下脊脊大亂罪在攖人心故賢者伏處大山嵁巖之下而萬乘之君憂栗乎廟堂之上故曰絕聖棄智天下大治世俗之人皆喜人之同乎已而惡人之異於已也同乎已而欲之異於已而不欲者以出乎眾爲心也夫以出乎眾爲心者曷常出乎眾哉因眾以寜所聞不如眾技眾矣而欲爲人之國者此以人之國僥幸也幾何僥幸而不喪人之國乎其存人之國也無萬分之一而喪人之國也一不成而萬有餘喪矣悲夫有土者之不知也夫有土者有大物也有大物者不可以物物而不物故能物物明乎物物者之非物也豈獨治天下百姓而已哉出入六合遊乎九州獨往獨來是謂獨有獨有之人是之謂至貴大人之教若形之於影聲之於響有問而應之盡其所懷爲天下配處乎無響行乎無方出入無旁與日無始頌論形軀合乎大同大同而無巳無巳惡乎得有有覩有者昔之君子覩無者天地之友賤而不可不任者物也卑而不可不因者民也匿而不可不爲者事也麤而不可不陳者法也故聖人接於事而不辭齊於法而不亂恃於民而不輕因於物而不去不明於天者不純於徳不通於道者無自而可有天道有人道無爲而尊者天道也有爲而累者人道也主者天道也臣者人道也相去逺矣不可不察也莊子曰天地𨿽大其化均也萬物𨿽多其治一也人卒𨿽眾其主君也古之君天下無爲也天徳而已矣故無欲而天下足無爲而萬物化淵靜而百姓定記曰通於一而萬事畢無心得而鬼神服夫子曰夫道覆載萬物者也洋洋乎大哉君子不可以不刳心焉無爲爲之之謂天無爲言之之謂徳愛人利物之謂仁不同同之之謂大行不崖異之謂寛有萬不同之謂富執徳之謂紀徳成之謂立循於道之謂備不以物挫志之謂完君子明於此十者則韜乎其事心之大也若然者不榮通不醜窮不拘一世之利以爲已私分不以王天下爲已處顯萬物一府死生同狀莊子曰泰初有無無有無名一之所起有一而未形物得以生謂之徳未形者有分且然無間謂之命物成生理謂之形形體保神各有儀則謂之性性修反徳徳至同於初同乃虛虛乃大將閭葂謂魯君曰必服恭儉拔出公忠之屬而無阿私民孰敢不輯季徹曰不然大聖之治天下也搖蕩民心使之成教易俗舉滅其賊心而皆進其獨志若性之自爲而民不知其所由然漢陰丈人謂子貢曰有機械者必有機事有機事者必有機心機心存於胸中則純白不備純白不備則神生不定神生不定者道之所不載也身之不能治而何暇治天下乎子貢謂弟子曰吾聞之夫子事求可功求成用力少而見功多者聖人之道今徒不然執道者徳全徳全者形全形全者神全神全者聖人之道也功利機巧必忘夫人之心若夫人者非其志不之非其心不爲𨿽以天下非譽之無益損焉以告孔子孔子曰彼假修渾沌氏之術者也識其一不知其二治其內不治其外無爲復朴體性抱神以遊世俗之間者也苑風問於諄芒曰願聞聖治諄芒曰官施而不失其冝防舉而不失其能畢見其情事而行其所爲行言自爲而天下化手撓顧指四方之民莫不俱至此之謂聖治願聞徳人曰居無思行無慮是非美惡四海之內共利之之爲悅共給之之爲安願聞神人曰致命盡情天地樂而萬事銷亡此之謂混冥莊子曰孝子不諛其親忠臣不諂其君臣子之盛也親之所言而然所行而善則世俗謂之不肖子君之所言而然所行而善則世俗謂之不肖臣而未知此其必然耶世俗之所謂然而然之所謂善而善之則不謂之導諛之人也然則俗故嚴於親而尊於君耶謂已導人則勃然作色謂已諛人則怫然作色而終身導人也終身諛人也合譬飾辭聚眾也是終始本末不相坐垂衣裳設采色動容貌以媚一世而不自謂導諛與夫人爲徒通是非而不自謂眾人愚之至也知其愚者非大愚也知其惑者非大惑也大惑者終身不解大愚者終身不靈三人行而一人惑所適者猶可致也惑者少也二人惑則勞而不至惑者勝也而今也以天下惑予𨿽有所向不可得也不亦悲乎大聲不入於裏耳折楊皇荂則嗑然而笑是故髙言不止於眾人之心至言不出俗言勝也以二缶鐘【缶鐘當作垂踵言垂足空必不得有所知矣】惑而所適不得矣而今也以天下惑予𨿽有祈向其庸可得耶知其不可得也而彊之又一惑也故莫若釋之而不推不推誰其比憂莊子曰失性有五一曰五色亂目使目不明二曰五聲亂耳使耳不聰三曰五臭薰鼻困惾【子公切猶刻塞不通也】中顙四曰五味噣【濁】口使口厲爽五曰趣舎滑心使性飛揚皆生之害也而楊墨乃始離跂自以爲得非吾所謂得也夫得者困可以爲得乎則鳩鴞之在於籠虎豹在於囊檻亦可以爲得矣莊子曰天道運而無所積故萬物成帝道運而無所積故天下歸聖道運而無所積故海內服明於天通於聖六通四辟於帝王之徳者其自爲也昧然無不靜者矣聖人之靜也非曰靜也善故靜也萬物無足以鐃心者故靜也水靜則明燭須眉平中準大匠取法焉水靜猶明而況精神聖人之心靜乎天地之鑑也萬物之鏡也夫虛靜恬淡寂漠無爲者天地之平而道徳之至故帝王聖人休焉休則虛虛則實實則倫矣虛則靜靜則動動則得矣靜則無爲無爲也則任事者責矣無爲則兪兪兪兪者憂患不能處年壽長矣夫虛靜恬淡寂漠無爲者萬物之本也明此以南鄕堯之爲君也明此以北面舜之爲臣也以此處上帝王天子之徳也以此處下聖素王之道也以此退居而閒遊江海山林之士服以此進爲而撫世則功大名顯而天下一也靜而聖動而王無爲也而尊朴素而天下莫能與之爭矣夫明白於天地之徳者此之謂大本大宗與天和者也所以均調天下與人和者也與人和者謂之人樂與天和者謂之天樂知天樂者其動也天其靜也地一心定而王天下其鬼不祟其魂不疲一心定而萬物服夫帝王以天地爲宗以道徳爲主以無爲爲常無爲也則用天下而有餘有爲也則爲天下用而不足故古之人貴夫無爲也上無爲也下亦無爲也是下與上同徳下與上同徳則不臣下有爲也上亦有爲也是上與下同道上與下同道則不主上必無爲而用天下下必有爲爲天下用此不易之道也故古之王天下者知𨿽落天地不自慮也辯𨿽雕萬物不自說也能𨿽窮海內不自爲也天不產而萬物化地不長而萬物育帝王無爲而天下功故曰莫神於天莫富於地莫大於帝王帝王之徳配天地本在於上末在於下要在於主詳在於臣三軍五兵之運徳之末也賞罰利害五刑之辟教之末也禮法度數刑名比詳【比較詳密】治之末也鐘鼓之音羽旄之容樂之末也哭泣衰絰降殺之服哀之末也此五末者須精神之運心術之動然後從之者也末學者古人有之而非所以先也君先而臣從父先而子從兄先而弟從長先而少從男先而女從夫先而婦從夫尊卑先後天地之行也故聖人取象焉天尊地卑神明之位也春夏先秋冬後四時之序也萬物化作萌區有狀盛衰之殺變化之流也天地至神而有尊卑先後之序而況人道乎宗廟尙親朝廷尙尊鄕黨尙齒行事尙賢大道之序也語道而非其序者非其道也是故古之明大道者先明天而道徳次之道徳已明而仁義次之仁義已明而分守次之分守已明而形名次之形名已明而因任次之因任已明而原省次之原省已明而是非次之是非已明而賞罰次之賞罰已明而愚智處宜貴賤履位仁賢不肖襲情必分其能必由其名以此事上以此畜下以此治物以此修身知謀不用必歸其天此之謂太平治之至也故書曰有形有名形名者古人有之而非所以先也驟而語形名不知其本也驟而語賞罰不知其始也倒道而言迕道而說者人之所治也安能治人驟而語形名賞罰此有知治之具非知治之道可用於天下不足以用天下此之謂辯士一曲之人也夫天地者古之所大也黃帝堯舜之所共美也故古之王天下者奚爲哉天地而已矣世之所貴道者書也書不過語語有貴也語之所貴者意也意有所隨意之所隨者不可以言傳也而世因貴言傳書世𨿽貴之哉猶不足貴也爲其貴非其貴也故視而可見者形與色也聽而可聞者名與聲也悲夫世人以形色名聲爲足以得彼之情夫形色名聲果不足以得彼之情則知者不言言者不知而世豈識之哉桓公讀書於堂上輪扁斵輪於堂下釋椎鑿而上問桓公曰敢問公之所讀者何言耶公曰聖人之言也曰聖人在乎曰已死矣曰然則君之所讀者古人之糟粕已夫桓公曰寡人讀書輪人安得議乎有說則可無說則死輪扁曰以臣之事觀之斵輪徐則甘而不固疾則苦而不入不徐不疾得之於手而應於心口不能言有數存焉於其間臣不能以諭臣之子臣之子亦不能受之於臣是以行年七十而老斵輪古之人與其不可傳也死矣然則君之所讀者古人之糟魄夫莊子曰天其運乎地其處乎日月其爭於所乎孰主張是孰綱維是孰居無事推而行是意者其有機緘而不得已耶意者其運轉而不能自止耶云者爲雨乎雨者爲云乎孰隆施是孰居無事淫樂而勸是風起北方一西一東有上徬徨孰噓吸是孰居無事而披拂是敢問何故巫咸祒曰來吾語汝天有六極五常帝王順之則治逆之則凶九洛之事治成徳備監照下土天下載之此謂上皇商大宰蕩問仁於莊子莊子曰虎狼仁也曰何謂也莊子曰父子相親何爲不仁曰請問至仁曰至仁無親大宰曰蕩聞之無親則不愛不愛則不孝謂至仁不孝可乎莊子曰至仁尙矣孝固不足以言之故曰以敬孝易以愛孝難以愛孝易以忘親難忘親易使親忘我難使親忘我易兼忘天下難兼忘天下易使天下兼忘我難夫孝弟忠信此皆自勉以役其徳者也不足多也故曰至貴國爵並焉至富國財並焉至願名譽並焉是以道不渝莊子曰聖也者達於情而遂於命也天機不張而五官皆備此之謂天樂無言而心悅莊子曰水行莫如用舟而陸行莫如用車以舟之可行於水也而求推之於陸是未知夫無方之傳應物而不窮者也且子獨不見夫桔橰者乎引之則俯舎之則仰彼人之所引非引人也故俯仰而不得罪於人故夫三皇五帝之禮義法度不矜於同而矜於治故譬三皇五帝之禮義法度其猶柤棃橘柚耶其味相反而皆可於口故禮義法度者應時而變者也莊子曰老子曰使道而可獻則人莫不獻之於其君使道而可進則人莫不進之於其親使道而可以告人人莫不與其子孫然而不可者無他也中無主而不止外無正而不行古之至人假道於仁托宿於義以遊逍遙之墟食於茍簡之田立於不貸之圃謂是采眞之遊以富爲是者不能讓祿以顯爲是者不能讓名親權者不能與人柄操之則栗舎之則悲而一無所鑑以闚其所不休者是天之戮民也怨恩取與諫教生殺八者正之器也惟循大變無所湮者爲能用之故曰正者正也其心以爲不然者天門弗開矣

皇王大紀卷七十三

欽定四庫全書

皇王大紀卷七十四

宋胡宏撰三王紀

顯王

孔子謂老耼曰丘治詩書禮樂易春秋以姦者七十二君一君無所鉤用甚矣夫人之難說也道之難明邪老子曰六經先生之陳迹也豈其所以迹哉今子之所言猶迹也夫迹履之所出而迹豈履哉性不可易命不可變時不可止道不可壅茍得於道無自而不可孔子曰丘得之矣不與化爲人安能化人莊子曰刻意尙行離世異俗髙論怨誹【匪非二音】爲亢而已矣此山谷之士非世之人枯槁赴淵者之所好也語仁義忠信恭儉推讓爲修而已矣此平世之士教誨之人遊居學者之所好也語大功立大名禮君臣正上下爲治而已矣此朝廷之士尊主彊國之人致功並兼者之所好也就藪澤處閒曠釣魚閒處無爲而已矣此江海之士辟世之人閒暇者之所好也吹呴呼吸吐故納新熊經【若熊之攀樹引也】鳥申爲壽而已矣此導引之士養形之人彭祖壽考者之所好也若夫不刻意而髙無仁義而修無功名而治無江海而閒不導引而壽無不忘也無不有也澹然無極而眾美從之此天地之道聖人之徳也故曰聖人休休焉靜而陰同徳動而陽同波感而後應迫而後動不得已而後起去知與故循天之理其生若浮其死若休水之性不雜則淸靜一而不變淡而無爲動而以天行此養神之道也夫有幹越之劍者【幹溪越山出善劍吳越之地也】柙而藏之不敢用也寶之至也精神四達並流無所不極化育萬物不可爲象純素之道惟神是守守而勿失與神爲一一之精通合乎天倫素也者謂其無所與雜也純也者謂其不虧其神也能體純素謂之眞人莊子曰繕性於俗學以求復其初滑欲於俗思以求致其明謂之蔽蒙之民古之治道者以恬養知生而無以知爲也謂之養恬知與恬交相養而和理出其性夫徳和也道理也徳無不容仁也道無不理義也中純實而反乎情樂也信行容體而順乎文禮也古之人在混芒之中一世而得澹漠焉當是時也莫之爲而常自然逮徳下衰興治化之流【澆】淳散朴離道以善險徳以行然後去性而從於心附之以文益之以博民始就亂無以反其性情而復其初道無以興乎世世無以興乎道𨿽聖人不在山林之中其徳隠矣古之所謂隠士者非伏其身而弗見也非閉其言而不出也非藏其知而不發也時命大謬也當時命而大行乎天下則反一無迹不當時命而大窮乎天下則深根寜極而待此存身之道也道固不小行徳固不小識小識傷徳小行傷道故曰正而矣古之所謂得志者非軒冕之謂也謂其無以益其樂而已矣今之所謂得志者軒冕之謂也軒冕在身非性命也物之儻來寄也寄之其來不可圉其去不可止不爲軒冕肆志不爲窮約趨俗其樂彼與此同故無憂而已矣今寄去則不樂由是觀之𨿽樂未嘗不荒也故曰喪已於物失性於俗者謂之倒置之民莊子曰井蛙不可以語於海者拘於虛也夏虫不可以語於冰者篤於時也曲士不可以語於道者束於教也計四海之在天地之間也不似礨【壘】空【孔】之在大澤乎計中國之在海內不似稊【徒兮爾雅云似稗】米之在太倉乎號物之數謂之萬人處一焉人卒九州谷食之所生舟車之所通人處一焉此其比萬物也不似豪末之在馬體乎然則大天地而小豪末可乎夫物量無窮時無止分無常終始無故以其至小求其至大之域是迷而不能自得也又何以知毫末之足以定至細之倪又何以知天地之足以窮至大之域世之議者皆曰至精無形至大不可以圍夫自細視大者不盡自大視細者不明精麤者期於有形者也無形者數之所不能分也不可圍者數之所不能窮也可以言論者物之麤也可以意致者物之精也言之所不能論意之所不能察致者不期精麤焉故大人之行不多仁恩不多辭讓不多辟異爵祿不足以爲勸戮恥不足以爲辱也然則若物之內若物之外惡至而倪貴賤惡至而倪小大以道觀之物無貴賤以物觀之自貴而相賤以俗觀之貴賤不在己以差觀之因其所大而大之則萬物莫不大因其所小而小之則萬物莫不小以功觀之因其所有而有之則萬物莫不有因其所無而無之則萬物莫不無以趣觀之因其所然而然之則萬物莫不然因其所非而非之則萬物莫不非梁麗【棟也】可以衝城而不可窒穴言殊器也騏驥驊驑一日而馳千里捕鼠不如貍狌言殊技也鴟鵂夜撮蚤察毫末晝出瞠目而不見丘山言殊性也帝皇殊禪三代殊繼差其時逆其俗者謂之簒夫當其時順其俗者爲之義之徒然則何爲何不爲辭受趣舎終柰何嚴乎若國之有君其無私徳繇繇乎若祭之有社其無私福泛泛乎其若四方之無窮其無所畛域兼懷萬物其孰承翼道無終始物有死生物之生也若驟若馳無動而不變無時而不移何爲乎何不爲乎夫固將自化然則何貴於道耶知道者必達於理達於理者必明於權明於權者察乎安危寜於禍福謹於去就莫之能害也故曰天在內人在外牛馬四足是謂天落馬首穿牛鼻是謂人無以人滅天無以故滅命無以得徇名謹守而勿失是謂反其眞公孫龍問魏牟曰龍少學先王之道長而明仁義之行合同異離堅白然不然可不可困百家之智窮眾口之辯吾自以爲至達已今吾聞莊子之言茫焉異之不知論之不及與知之弗若今吾無所開吾喙敢問其方公子牟隠幾太息仰天而笑曰子獨不聞夫埳【坎】井之蛙乎謂東海之鼈曰吾樂與吾跳梁乎井幹【平去二聲】之上入休乎缺甃之崖赴水則接腋持頥蹶泥則沒足滅跗【附】還虷【寒幷中赤虫】蟹與科鬥莫吾能若也且夫擅一壑之水而跨跱埳井之樂此亦至矣夫子奚不時來入觀乎東海之鼈左足未入而右膝已縶矣於是逡巡而卻告之海曰夫千里之逺不足以舉其大千仞之髙不足以極其深禹之時十年九潦而水弗爲加益湯之時八年七旱而崖不爲加損不爲頃久推移不以多少進退者此亦東海之大樂也於是埳井之蛙聞之適適然驚規規然自失也且夫知不知是非之竟而猶欲觀於壯子之言是猶使蚉負山商蚷【巨商蚷馬蚣也】馳河也必不勝任矣且夫知不知論極妙之言而自適一時之利者是非埳井之蛙與且彼方跐【此踏也】黃泉而登大皇無南無北奭然四解淪於不測無東無西始於冥反於大通子乃規規然而求之以察索之以辯是直用管闚天用錐指地也莊子與惠子遊於濠梁之上莊子曰鯈【直畱】魚出遊從容是魚樂也惠子曰子非魚安知魚之樂莊子曰子非我安知我不知魚之樂惠子曰我非子固不知子矣子固非魚也子之不知魚之樂全矣莊子曰請循其本子曰女安知魚樂云者旣已知吾知之而問我我知之濠上也莊子曰天下有至樂無有哉天下之所樂也富貴也身安厚味美服好色音聲也夫富者苦身疾作多積財而不得盡用其爲形也亦外矣夫貴者夜以繼日思慮善否其爲形也亦疏矣果有樂無有哉吾以無爲誠樂矣天無爲以之淸地無爲以之寜兩無爲相合萬物皆化芒乎芴乎而無從出乎芴乎芒乎而無有象乎萬物職職皆從無爲殖故曰天地無爲也而無不爲也人也孰能得無爲哉莊子妻死惠子弔之莊子則方箕踞鼓盆而歌惠子曰與人居長子老身死不哭亦足矣又鼓盆而歌不亦甚乎莊子曰不然是其始死也我獨何能無槪然察其始而本無生非徒無生也而本無形非徒無形也而本無气雜乎芒芴之間變而有气气變而有形形變而有生今又變而之死是相與爲春秋冬夏四時行也人且偃然寢於巨室而我噭噭然隨而哭之自以爲不通乎命故止也顏淵東之齊子貢曰夫子有憂色何耶孔子曰昔者管子有言丘甚善之曰褚小者不可以懷大綆短者不可以汲深夫若是者以爲命有所成而形有所適也夫不可損益吾恐回與齊侯言聖人之道彼將內求於己而不得不得則惑人惑則死咸池九韶之樂張之洞庭之野鳥聞之而飛獸聞之而走魚聞之而下入人卒聞之相與還【旋面】而觀之故先聖不一其能不同其事名止於實義設於適也莊子曰達生之情者不務生之所無以爲達命之情者不務知之所無柰何養形必先之物物有餘而形不養者有之矣有生必先無離形形不離而生亡者有之矣生之來不能卻其去不能止悲夫世之人以爲養形足以存生而養形果不足以存生則世奚足爲哉𨿽不足爲而不可不爲者其爲不免矣夫欲免爲形者莫如棄世棄世則無累無累則正平正平則與彼更生更生則幾矣事奚足棄而生奚足遺棄事則形不勞遺生則精不虧夫形全精復與天爲一天地者萬物之父母也合則成體散則成始形精不虧是謂能移精而又精反以相天子列子問關尹曰至人行乎萬物之上而不栗請問何以至此關尹曰是純气之守也非知巧果敢之列凡有貌象聲色者皆物也物何以相逺夫奚足以至乎先是色而已則物之造乎不形而止乎無所化夫得是而窮之者物焉得而止焉夫醉者之墜車𨿽疾不死骨節與人同而犯害與人異其神全也乘亦不知也墜亦不知也死生驚懼不入乎胸中是故物而不慴彼得全於酒而猶若是而況得全於天乎聖人藏於天故莫之能傷也復讎者不折鏌幹𨿽有忮心者不怨飄瓦是以天下平均故無攻戰之亂無殺戮之刑者由此道也不開人之人而開天之天開天者徳生開人者賊生不厭其天不忽於人民幾乎以其眞仲尼適楚出於林中見痀僂者承蜩猶掇之也仲尼曰子巧乎有道耶曰我有道也五六月累丸二而不墜則失者錙銖累三而不墜則失者十一累五而不墜猶掇之也吾處身也若橛株枸吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃凝於神其痀僂丈人之謂乎顏回濟乎觴深之淵津人操舟若神顏回問之曰善游者數能忘水也若乃夫沒人之未嘗見舟而便操之也彼視淵若陵視舟之覆猶其車卻也覆卻萬方陳乎前而不得入其舎惡往而不暇以瓦注者巧以黃金注者防其巧一也凡外重者內拙田開之曰善養生者若牧羊然視其後者而鞭之單【善魯人】豹養其內而虎食之張毅養其外而疾殺之此二子者皆不鞭其後者也仲尼曰無入而藏無出而陽柴立其中央三者若得其名必極夫畏塗者十殺一人則父子兄弟相戒也必盛卒徒而後敢出焉不亦知乎人之所取畏者袵席之上飲食之間而不知爲之戒者過也孔子觀於呂梁縣水三十仞流沫四十里黿鼉魚鼈之所不能遊也見一丈夫遊之以爲有苦而欲死也使弟子並流而拯之數百步而出被髮行歌而遊於塘下孔子從而問焉曰吾始乎故生於陵而安於陵也長乎性長於水而安於水也成乎命與齊俱入與汨偕出從水之道而不爲私焉不知吾所以然而然命也梓慶削木爲鐻鐻成見者驚猶鬼神魯侯問焉對曰臣將爲鐻未嘗敢以耗气也必齊以靜心齊三日而不敢懷慶賞爵祿齊五日不敢懷非譽巧拙齊七日輒然忘吾有四肢形體也當是時也無公朝其巧專外骨消然後入山林觀天性形軀至矣然後成見鐻然後加手焉不然則已則以天合天器之所以疑者神其是與工倕旋而蓋規矩指與物化而不以心稽故其靈臺一而不桎忘足屨之適也忘要帶之適也知忘是非心之適也不內變不外從事防之適也始乎適而未嘗不適者忘適之適也弟子問於莊子曰昨日山中之木以不材得終其天年今日主人之鴈以不材死先生將何處莊子笑曰周將處夫材與不材之間材與不材之間似之而非也故未免乎累若夫乘道徳而浮游則不然無譽無訾一龍一蛇與時俱化而無肻專爲一上一下以和爲量浮游乎萬物之祖物物而不物於物則胡可得而累邪此神農黃帝之法則也市南宜僚見魯侯有憂色市南子曰夫丰狐文豹棲於山林伏於巖穴靜也夜行晝居戒也𨿽饑渴隠約猶且胥防於江湖之上而求食焉定也然且不免於罔羅機辟之患是何罪之有哉其皮爲之災也今魯國獨非君之皮邪吾願君刳形去皮灑心去欲而遊於無人之野夫有人者累見有於人者憂故堯非有人非見有於人也方舟而濟於河有虛舩來觸舟𨿽有惼心之人不怒有一人在其上則呼張歙之一呼而不聞再呼而不聞於是三呼邪則必以惡聲隨之向也不怒而今也怒向也虛而今也實人能虛已以遊世其孰能害之孔子問於子桑雽【戶於二音】曰吾再逐於魯伐樹於宋削迹於衛窮於商周圍於陳蔡之間吾犯此數患親交益疏徒友益散何與子桑雽曰子獨不聞假【古國名】人之亡與林回【殷之逃民林名】棄千金之璧負赤子而趨或曰爲其布與赤子之布寡矣爲其累與赤子之累多矣棄千金之璧負赤子而趨何也林回曰彼以利合此以天屬也夫以利合者迫窮禍患害相棄也以天屬者迫窮禍患害相収也夫相収之與相棄亦逺矣且君子之交淡若水小人之交甘若醴君子淡以親小人甘以絕彼無故以合者則無故以離孔子曰敬聞命矣徐行翔徉而歸絕學捐書弟子無挹於前而愛益加進莊子衣大布而補之正緳【賢節帶也】系履而過魏王魏王曰何先生之憊邪莊子曰貧也非憊也士有道徳不能行憊也衣獘履穿貧也非憊也田子方曰東郭順子其爲人也眞人貌而天虛緣而葆眞淸而容物物無道正容以悟之使人之意也消孔子見老耼老耼新沐方將被髮而幹慹然似非人孔子便而待之少焉見曰丘也與其信然與向者先生形體掘若槁木似遺物離人而立於獨也老耼曰吾遊於物之初孔子曰何謂邪曰至陰肅肅至陽赫赫肅肅出乎天赫赫出乎地兩者交通成和而物生焉或爲之紀而莫見其形消息滿虛一晦一明日攺月化日有所爲而莫見其功生有所乎萌死有所乎歸始終相反乎無端而莫知乎其所窮非是也且孰爲之宗孔子曰請問遊是老耼曰艸食之獸不疾易藪水生之虫不疾易水行小變而不失其大常也天下也者萬物之所一也得其所一而同焉則四肢百體將爲塵垢而死生終始將爲晝夜而莫之能滑而況得喪禍福之所介乎棄者若棄泥塗知身貴於也貴在於我而不失於變且萬化而末始有極也夫孰足以患心己爲道者解乎此至人之於徳也不修而物不能離焉若天之自髙地之自厚日月之自明夫何修焉黃帝曰人之生气之聚也聚則爲生散則爲死若死生爲徒吾又何患故萬物一也是其所美者爲神奇其所惡者爲臭腐臭腐復化爲神奇神奇復化爲臭腐故曰通天下一气耳聖人故貴一天地有大美而不言四時有明法而不議萬物有成理而不說聖人者原天地之美而達萬物之理是故至人無爲大聖不作觀於天地之謂也孔子問至道於老耼對曰夫昭昭生於防防有倫生於無形精神生於道形本生於精而萬物以形相生其來無迹其往無崖無門無房四達之皇皇也邀於此者四枝彊思慮恂達耳目聰明其用心不勞其應物無方天不得不髙地不得不廣日月不得不行萬物不得不昌此其道與孔子曰聖人之愛人也終無己曰古之人外化而內不化與物化者一不化者也狶【虛豈】韋氏之囿黃帝之圃有虞氏之宮湯武之室聖人處物不傷物不傷物者物亦不能傷者也南榮趎【音疇漢書古今人表作疇淮南子亦然】曰目之與形吾不知其異也而盲者不能自見耳之與形吾不知其異也而聾者不能自聞心之與形吾不知其異也而狂者不能自得形之與形亦辟矣而物或間之邪欲相求而不能相得老子曰夫至人者相與交食乎地而交樂乎天不以人物利害相攖靈臺者有持而不知其所持而不可持者也劵內者行乎無名劵外者志乎期費行乎無名者惟庸有光志乎期費者惟賈人也兵莫防於志鏌鎁爲下宼莫大於陰陽無所逃於天地之間非陰陽賊之心則使之也觀室者周於寢廟又適其偃焉蹍市人之足則辭以放驁兄則以嫗大親則已矣徹志之勃解心之謬去徳之累達道之塞貴富顯嚴名利也容動色理气意也惡欲喜怒哀樂也去就取與知能也此四六者不蕩胸中則正正則靜靜則明明則虛虛則無爲而無不爲也性者生之質也性之動謂之爲爲之僞謂之失知者接也知者之所不知猶睨也動無非我之謂治聖人工乎天而拙乎人夫工乎天而俍【良】乎人者惟全人能之介者拸【數止】畫外非譽也胥靡登髙而不懼遺死生也敬之而不喜侮之而不怒者惟同乎天和者爲然出怒不怒則怒出於不怒矣出爲無爲則爲出於無爲矣欲靜則平气欲神則順心有爲也欲當則緣於不得已不得已之類聖人之道徐無鬼謂魏武侯曰天地之養也一登髙不可以爲長居下不可以爲短君獨爲萬乘之主以苦一國之民以養耳目鼻口夫神者不自許也武侯曰吾欲愛民而爲義偃兵其可乎無鬼曰不可愛民害民之始也爲義偃兵造兵之本也君自此爲之則殆不成夫殺人之士民兼人之土地以養吾私與吾神者其戰不知孰善勝之惡乎在君若勿已矣修胸中之誠以應天地之情而勿攖夫民民死已脫矣君將惡乎用夫偃兵哉黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問塗適遇牧馬童子問塗焉童子曰夫爲天下者亦奚以異乎牧馬者哉亦去其害馬者而已矣黃帝再拜稽首稱天師而退知士無思慮之變則不樂辯士無談說之序則不樂察士無淩誶【音訊淩誶陵轢而問也】之事則不樂皆囿於物者也招世之士興朝中民之士榮官筋力之士矜難勇敢之士奮患兵革之士樂戰枯槁之士宿名法律之士廣治農夫無艸萊之事則不比商賈無市井之事則不比庶人有旦暮之業則勸百工有器械之巧則壯錢財不積則貪者憂權勢不尢則誇者悲勢物之徒樂變遭時有所用不能無爲也此皆順比於歲不物於易者也馳其形性潛之萬物終身不反悲夫莊子送葬過惠子之墓顧謂從者曰郢人堊【烏洛】漫【平上二聲】其鼻端若蠅翼使匠石斵之匠石運斤成風聽而斵之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則嘗能斵之𨿽然臣之質死久矣自夫子之死也吾無以爲質矣吾無與言之矣南伯子綦隠幾而坐仰天而噓顏成子入見曰夫子物之尢也形固可使若槁骸心固可使如死灰乎吾嘗居山穴之中矣當是時也田禾一覩我而齊國之眾三賀之我必先之彼故知之我必賣之彼故鬻之若我而不有之彼惡得而知之若我而不賣之彼惡得而鬻之嗟夫我悲人之自喪者吾又悲夫悲人者吾又悲夫悲人之悲者其後而日逺矣孔子曰狗不以善吠爲良人不以善言爲賢許由曰夫民不難聚也愛之則親利之則至譽之則勸致其所惡則散愛利出乎仁義捐仁義者寡利仁義者眾夫仁義之行惟且無誠是以一人之防制利天下譬之猶一覕【薄結】也荘子曰聖人其窮也使家人忘其貧其達也使王公忘爵祿而化卑故或不言而飲人以和與人並立而使人化聖人之綢繆周盡一體矣而不知其然性也聖人之愛人也人與之名不告則不知其愛人也若知之若不知之若聞之若不聞之其愛人也終無已人之安之亦無已性也長梧封人謂子牢曰君爲政焉勿鹵莽治民焉勿滅裂昔予爲禾耕而鹵莽之則其實亦鹵莽而報予蕓而滅裂之其實亦滅裂而報予予來年變齊深其耕而熟耰之其禾繁以滋予終年厭飱莊子聞之曰今人之治其形理其心多有似封人之所謂遁其天離其性滅其精亡其神以眾爲故鹵莽其性者欲惡之孽爲性葦蒹葭始萌以扶吾形尋擢吾性並潰漏發不擇所出漂【匹遙】疽疥癰內熱溲膏是也栢矩曰古之君人者以得爲在民以失爲在己以正爲在民以枉爲在已故一形有失其形者退而自責今則不然匿爲物而愚不識大爲難而罪不敢重爲任而罰不勝逺其塗而誅不至民知力竭則以僞繼之日出多僞士民安取不僞力不足則僞知不足則欺財不足而盜盜竊之行於誰責而可乎蘧伯玉行年六十而六十化未嘗不始於是之而卒詘之以非也太公調曰丘山積卑而爲髙江河合水而爲大大人合並而爲公四時殊气天不賜故歲成五官殊職君不私故國治計物之數不止於萬而期曰萬物者以數之多者號而讀之也天地者形之大者也陰陽者气之大者也道者爲之公因其大以號而讀之則可也時有始終气有變化季眞之莫爲接子之或使二家之議孰正於其情孰偏於其理或使則實莫爲則虛有名有實是物之居無名無實在物之虛可言可意言而愈疏言而足則終日言而盡道言而不足則終日言而盡物道物之極言黙不足以載非言非黙議其有極莊子曰外物不可必故人主莫不欲其臣之忠而忠未必信人親莫不欲其子之孝而孝未必愛木與木相摩則然金與火相守則流陰陽錯行則天地大絯【駭】利害相摩生火甚多眾人焚和月固不勝火於是乎有僓【頽】然而道盡老萊子曰聖人躊躇以興事以每成功

皇王大紀卷七十四

欽定四庫全書

皇王大紀卷七十五

宋胡宏撰三王紀

顯王

仲尼曰神能見夢於元君而不能避余且之网知能七十二鑽而無遺策不能避刳腸之患如是則知有所困神有所不及也𨿽有至知萬人謀之魚不畏网而畏鵜鶘【亦名淘河】去小知而大知明去善而自善矣嬰兒生無石【猶碩也】師而能言與能言者處也惠子謂荘子曰子言無用荘子曰知無用而始可與言用矣夫地非不廣且大也人之所用容足爾然則廁【側】足而墊之致黃泉人尙有用乎惠子曰無用荘子曰然則無用之爲用也亦明矣筌【魚笱也】者所以在魚得魚而忘筌蹄【兔罥也系其腳】者所以在兔得兔而忘蹄言者所以在意得意而忘言吾安得夫忘言之人而與之言哉荘子曰陽子居南之沛老子謂之曰而睢睢盱盱【音於】而誰與居太白若辱盛徳若不足陽子居蹙然變容曰敬聞命矣其往也舎者迎將其家公執席妻執巾櫛舎者避席【羊尙炊也】者避竈其反也舎者與之爭席矣荘子曰舜讓天下於子州支伯對曰予適有幽憂之病方且治之未暇治天下也故天下大器也而不以易生此有道者之所以異乎俗者也大王不以所養人者害人避狄而去之若大王者可謂能尊生矣能尊生者𨿽富貴不以養傷身𨿽貧賤不以利累形夫居髙官尊爵者重失之見利輕亡其身豈不惑哉荘子曰帝王之功聖人之餘事楚昭王失國屠羊說從昭王反國將賞之說辭王曰彊之說曰大王失國非臣之罪故不敢伏其誅大王反國非臣之功故不敢當其賞荘子曰審自得者失之而不懼行修於內者無位而不怍荘子曰古之人不以人之壊自成也不以人之卑自髙也不以遭時自利也荘子曰天與地無窮人死生有時操有時之具而托於無窮之間忽然無異馳驥之馳過隙也不能說其志意養其壽命者皆非通道者也荘子曰平爲福有餘爲害者物莫不然而財其甚者也荘子曰眞者精誠之至也不精不誠不能動人故彊哭者𨿽悲不哀彊怒者𨿽嚴不威彊親者𨿽笑不和眞悲無聲而哀眞怒未發而威眞親未笑而和眞在內者神動於外是以貴眞也禮者世俗之所爲也眞者所以受於天地也自然不可易故聖人法天貴眞不拘於俗荘子曰道者萬物之所由也庶物失之者死得之者生爲事逆之則敗順之則成故道之所在聖人尊之列禦寇之齊中道而反遇伯昏瞀人伯昏瞀人曰奚方而反曰吾驚焉曰惡乎驚曰吾嘗食於十而五先饋伯昏瞀人曰若是則汝何爲驚已曰夫內誠不解形諜成光以外鎭人心使人輕乎貴老而其所患夫人特爲食羮之貨多餘之贏其爲利也薄其爲權也輕而猶若是而況於萬乘之主乎身勞於國而知盡於事彼將任我以事而效我以功吾是以驚伯昏瞀人曰善哉觀乎汝處已人將保汝矣無幾何而往則戶外之屨滿矣荘子曰巧者勞而智者憂無能者無所求飽食而遨遊泛若不系之舟虛而遨遊者也荘子曰夫造物者之報人也不報其人而報其人之天聖人安其所安不安其所不安眾人安其所不安不安其所安荘子曰知道易勿言難小夫之智不離苞苴竿牘敝精神乎蹇淺而欲兼濟道物太一形虛若是者迷惑於宇宙形累不知太初孔子曰凡人心險於山川難於知天天猶有春秋冬夏旦暮之期人者厚貎深情故其就義若渇者其去義若熱故君子逺使之而觀其忠近使之而觀其敬煩使之而觀其能卒然問焉而觀其知急與之期而觀其信委之以財而觀其仁告之以危而觀其節醉之以酒而觀其則雜之以處而觀其色九徵至不肖人得矣正考父一命而傴再命而僂三命而俯循墻而走孰敢不軌如而夫者一命而呂鉅【驕貌】再命而於車上儛三命而名諸父孰協唐許賊莫大乎徳有心荘子曰美髯長大壯麗勇敢八者因以是窮緣循偃佒【於仗】困畏三者俱通逹天下之治方術者多矣皆以其有爲不可加矣古之所爲道術者果惡乎在曰無乎不在以天爲宗以徳爲本以道爲門兆於變化謂之聖人以仁爲恩以義爲理以禮爲行以樂爲和薫然慈仁謂之君子以法爲分以名爲表以參爲驗以稽爲決其數一二三四是也百官以此相齒以事爲常以衣食爲主蕃息畜蔵老弱孤寡爲意皆有以養民之理也古之人其備乎配神明醇天地育萬物和天下澤及百姓明於本數系於末度六通四辟小大精粗其運無乎不在其明而在數度者舊法世傳之史尙多有之其在於詩書禮樂者鄒魯之士縉紳先生多能明之詩以道誌書以道事禮以道行樂以道和易以道陰陽春秋以道名分其數散於天下而設於中國者百家之學時或稱而道之天下大亂賢聖不明道徳不一天下多得一察焉以自好譬如耳目鼻口皆有所明不能相通猶百家眾技也皆有所長時有所用𨿽然不該不徧一曲之士也判天地之美析萬物之理察古人之全寡能備於天地之美稱神明之容是故內聖外王之道闇而不明郁而不發天下之人各爲其所欲爲以自爲方悲夫百家往而不反必不合矣後世之學者不幸不見天地之純古人之大體道術將爲天下裂黃帝有咸池堯有大章舜有大韶禹有大夏湯有大濩文王有辟雍之樂武王周公作武古之喪禮貴賤有儀上下有等天子棺槨七重諸侯五重大夫三重士再重今墨子獨生不歌死不服桐棺三寸而無槨以此教人恐不愛人以此自行固不愛己歌而非歌哭而非哭樂而非樂是果類乎其生也勤其死也薄其道大觳【音角】使人憂使人悲其行難爲也墨子𨿽獨能任【壬】柰天下何其去王也逺矣荘子晚釣於濮水楚王使大夫往先焉曰願以境內累矣荘子持竿不顧曰吾聞楚有神龜死已三千嵗矣王巾笥而蔵之廟堂之上此者寕其死爲畱骨而貴乎寕生而曵尾塗中乎大夫曰寕生而曵尾塗中荘子曰往矣吾將曵尾塗中楚王使以厚幣聘之荘子應其使曰子見犧牛乎衣以文繡食以芻粟及其牽入太廟欲爲孤豚其可得乎遂終身不仕

三十七年秦惠王使犀首欺齊魏與共伐趙以敗從約趙肅侯讓蘇秦秦恐請使燕必報齊秦去而從約解魏割陰晉和於秦【寔華陰】

三十九年秦伐魏圍焦曲沃魏入少梁河西地於秦四十年秦伐魏度河取汾陰皮氏抜焦魯侯匽薨諡曰景公子叔嗣

四十一年秦張儀圍魏蒲陽取之請以還魏而使公子繇往質因說魏王曰秦遇魏甚厚魏不可無禮於秦魏因盡入上郡十五縣儀歸

四十三年趙武靈王立置博聞師三人左右司過三人首問先君貴臣肥義加其秩

四十四年夏秦初稱王衛平侯薨子嗣君立衛有胥靡亡之魏請以左氏易之左右諌曰以一都買一胥靡可乎嗣君曰治無小亂無大法不立誅不必𨿽有十左氏無益也法立誅必失十左氏無害也魏王聞而獻之四十五年秦張儀伐魏取陜蘇秦僞得罪於燕奔齊爲客卿說齊王髙宮室大苑囿以明得意而敝齊

四十六年韓燕稱王趙王獨不肯曰無其實敢處其名乎令國人謂已曰君

四十八年王崩諡曰顯王子定立齊田嬰之子文通儻饒智略嗣爲薛公號曰孟嘗君招致名士食客常數千人名重天下韓宣惠王欲兩用公仲公叔爲政問於繆畱對曰晉用六卿而國分齊簡公用陳恆闞止而見殺魏用犀首張儀而西河之外亡君兩用之其多力者內樹黨其寡力者籍外權君之國危矣趙魏瀕山齊地卑下齊使白圭治水去大河二十五里作堤而河東逼齊堤西泛趙魏趙魏亦去大河二十五里作堤以禦之

愼靚王

元年衛更貶號曰君

二年秦伐韓取鄢

三年楚趙魏韓燕同伐秦攻函谷闗敗而走宋初稱王四年秦敗韓師虜其將諸侯震恐齊大夫與蘇秦爭寵殺之張儀說魏襄王曰梁地四平無名山大川之限戌境守亭障者不下十萬固戰塲也王不事秦秦攻河外據捲衍酸棗劫衛取陽晉則趙不南而從道絕國欲無危不可得也魏王乃倍從約請成於秦孟子見齊宣王王問曰齊桓晉文之事可得聞乎孟子對曰仲尼之徒無道桓文之事者是以後世無傳焉臣未之聞也無以則王乎曰徳何如則可以王矣曰保民而王莫之能禦也曰若寡人者可以保民乎哉曰可曰何由知吾可也曰臣聞之胡齕曰王坐於堂上有牽牛而過堂下者王見之曰牛何之對曰將以釁鐘王曰舎之吾不忍其觳觫若無罪而就死地對曰然則廢釁鐘與曰何可廢也以羊易之不識有諸曰有之曰是心足以王矣百姓皆以王爲愛也臣故知王之不忍也王曰然誠有百姓者齊國𨿽小吾何愛一牛卽不忍其觳觫若無罪而就死地故以羊易之也曰王無異於百姓之以王爲愛也以小易大彼惡知之王若隠其無罪而就死地則牛羊何擇焉王笑曰是誠何心哉我非愛其財而易之以羊宜乎百姓之謂我愛也曰無傷也是乃仁術也見牛未見羊也君子之於禽獸也見其生不忍見其死聞其聲不忍食其肉是以君子逺庖廚也王說曰詩云他人有心予忖度之夫子之謂也夫我乃行之反而求之不得吾心夫子言之於我心有戚戚焉此心之所以合於王者何也曰有復於王者曰吾力足以舉百鈞而不足以舉一羽明足以察秋毫之末而不見輿薪則王許之乎曰否今恩足以及禽獸而功不至於百姓者獨何與然則一羽之不舉爲不用力焉輿薪之不見爲不用明焉百姓之不見保爲不用恩焉故王之不王不爲也非不能也曰不爲者與不能者之形何以異曰挾太山以超北海語人曰我不能是誠不能也爲長者折枝語人曰我不能是不爲也非不能也故王之不王非挾太山以超北海之類也王之不王是折枝之類也老吾老以及人之老幼吾幼以及人之幼天下可運於掌詩云刑於寡妻至於兄弟以禦於家邦言舉斯心加諸彼而已故推恩足以保四海不推恩無以保妻子古之人所以大過人者無他焉善推其所爲而已矣今恩足以及禽獸而功不至於百姓者獨何與權然後知輕重度然後知長短物皆然心爲甚王請度之抑王興甲兵危士臣搆怨於諸侯然後快於心與王曰否吾何快於是將以求吾所大欲也曰王之所大欲可得聞與王笑而不言曰爲肥甘不足於口與輕暖不足於體與抑爲采色不足視於目與聲音不足聴於耳與便嬖不足使令於前與王之諸臣皆足以供之而王豈爲是哉王曰否吾不爲是也曰然則王之所大欲可知已欲辟土地朝秦楚蒞中國而撫四夷也以若所爲求若所欲猶緣木而求魚也王曰若是其甚與曰殆有甚焉緣木求魚𨿽不得魚無後災以若所爲求若所欲盡心力而爲之後必有災曰可得聞與曰鄒人與楚人戰則王以爲孰勝曰楚人勝曰然則小固不可以敵大寡固不可以敵眾弱固不可以敵彊海內之地方千里者九齊集有其一以一服八何以異於鄒敵楚哉蓋亦反其本矣今王發政施仁使天下仕者皆欲立於王之朝耕者皆欲耕於王之野商賈皆欲藏於王之市行旅皆欲出於王之塗天下之欲疾其君者皆欲赴愬於王其若是孰能禦之王曰吾惽不能進於是矣願夫子輔吾志明以教我我𨿽不敏請嘗試之曰無恆產而有恆心者惟士爲能若民則無恆產因無恆心苟無恆心放辟邪侈無不爲已及陷於罪然後從而刑之是罔民也焉有仁人在位罔民而可爲也是故明君制民之產必使仰足以事父母俯足以畜妻子樂嵗終身飽防年免於死亡然後驅而之善故民之從之也輕今也制民之產仰不足以事父母俯不足以畜妻子樂嵗終身苦防年不免於死亡此惟救死而恐不贍奚暇治禮義哉王欲行之則盍反其本矣五畆之宅樹之以桑五十者可以衣帛矣雞豚狗彘之畜無失其時七十者可以食肉矣百畝之田勿奪其時八口之家可以無饑矣謹庠序之敎申之以孝悌之義頒白者不負戴於道路矣老者衣帛食肉黎民不饑不寒然而不王者未之有也王問曰交鄰國有道乎孟子對曰有惟仁者爲能以大事小是故湯事葛文王事昆夷惟智者爲能以小事大故太王事獯鬻勾踐事吳以大事小者樂天者也以小事大者畏天者也樂天者保天下畏天者保其國詩云畏天之威於時保之王曰大哉言矣寡人有疾寡人好勇對曰王請無好小勇夫撫劍疾視曰彼惡敢當我哉此匹夫之勇敵一人者也王請大之詩云王赫斯怒爰整其旅以遏䢐莒以篤周祜以對於天下此文王之勇也文王一怒而安天下之民書曰天降下民作之君作之師惟曰其助上帝寵之四方有罪無罪惟我在天下曷敢有越厥志一人衡行於天下武王恥之此武王之勇也而武王亦一怒而安天下之民今王亦一怒而安天下之民民惟恐王之不好勇也宣王問曰人皆謂我毀明堂毀諸己乎孟子對曰夫明堂者王者之堂也王欲行王政則勿毀之矣王曰王政可得聞歟對曰昔者文王之治岐也耕者九一仕者世祿闗市譏而不徵澤梁無禁罪人不孥老而無妻曰鰥老而無夫曰寡老而無子曰獨防而無父曰孤此四者天下之窮民而無告者文王發政施仁必先斯四者詩云哿矣富人哀此防獨王曰善哉言乎曰王如善之則何爲不行王曰寡人有疾寡人好貨對曰昔者公劉好貨詩云乃積乃倉乃裹餱糧於槖於囊思戢用光弓矢斯張干戈戚揚爰方啟行故居者有積倉行者有裹糧也然後可以爰方啟行王如好貨與百姓同之於王何有王曰寡人有疾寡人好色對曰昔者太王好色愛厥妃詩云古公亶父來朝走馬率西水滸至於岐下爰及姜女聿來胥宇當是時也內無怨女外無曠夫王如好色與百姓同之於王何有或謂孟子曰子三見齊王而不言事何也孟子曰我先攻其邪心

五年巴蜀相攻俱告急於秦王議伐蜀韓又來侵張儀曰不如伐韓以臨二周挾天子令天下臣聞爭名者於朝爭利於市三川周室天下之朝市也而王不爭焉顧爭於戎翟去王業逺矣司馬錯曰欲富國者務廣其地欲彊兵者務富其民王地小民貧故臣願先從事於易夫蜀西僻有桀紂之亂得其地足以廣國取其財足以富民一舉而名實附矣攻韓劫天子惡名也而未必利也王伐蜀取之遂益富彊蘇秦弟代亦以遊說顯燕相子之與代婚謀得燕權代使齊還燕王問曰齊其霸乎對曰不能王曰何故曰不信其臣於是燕王専任子之鹿毛壽曰人稱堯賢者以能讓天下也王以國譲子之是與堯同名也王因屬國於子之或曰禹薦益而以啟人爲吏啟率交黨攻益奪之天下謂禹名傳益而實令啟自取今吏無非太子人者是名屬子之而實太子用事也王因収印綬自三百石吏以上效之子之子之南靣行王事而噲顧爲臣

六年王崩諡曰愼靚王子延立

赧王

元年秦侵義渠得城二十五遂稍蠶食滅之置隴西北地上郡伐魏取曲沃而歸其人燕大亂將軍市被與太子平謀攻子之齊大夫沈同以其私問於孟軻曰燕可伐與孟子曰可子噲無王命而與人燕子之無王命而受燕於子噲齊王遂使謂平曰聞太子將飭君臣之分明父子之位寡人國𨿽小惟所以令之太子聚眾攻子之不克市被反攻太子死者數萬齊因伐燕或問孟子曰勸齊伐燕有諸孟子曰爲天吏則可以伐之今以燕伐燕何爲勸之哉齊人勝燕醢子之殺燕王噲宣王問孟子曰或謂寡人不取必有天殃取之何如孟子對曰取之而燕民悅則取之古之人有行之者武王是也取之而燕民不悅則勿取古之人有行之者文王是也以萬乘之國伐萬乘之國簞食壺漿以迎王師豈有他哉避水火也如水益深如火益熱亦運而已矣齊人取燕諸侯將救燕宣王曰諸侯多謀伐寡人者何以待之孟子對曰臣聞七十里爲政於天下者湯是也未聞以千里畏人者也今燕虐其民王往而徵之民以爲將拯已於水火之中也簞食壺漿以迎王師若殺其父兄系累其子弟毀其宗廟遷其重器如之何其可也天下固畏齊之彊也今又倍地而不行仁政是動天下之兵也王速出令反其旄倪止其重器謀於燕眾置君而後去之則猶可及止也王不能用燕人叛王曰吾甚慙於孟子陳賈曰王無患焉王自以爲與周公孰仁且智王曰惡是何言也曰周公使管叔監殷管叔以殷畔知而使之不仁也不知而使之不智也仁智周公未之盡也而況於王乎賈見孟子問之曰周公弟也管叔兄也周公之過不亦宜乎古之君子其過也如日月之食民皆見之及其更也民皆仰之今之君子豈徒順之又從而爲之辭孟子爲卿於齊公孫丑問曰管仲晏子之功可復許乎孟子曰或問乎曾西曰吾子與子路孰賢曾西蹙然曰吾先子之所畏也曰然則吾子與管仲孰賢曾西艴然不悅曰爾何曾比予於管仲管仲得君如彼其専也行乎國政如彼其久也功烈如彼其卑也爾何曾比予於是曰管仲曾西之所不爲也而子謂我願之乎曰仲以君霸晏以君顯猶不足爲歟曰以齊王猶反手也且王者之不作未有疏於此時者也民之憔悴於虐政未有甚於此時者也饑者易爲食渴者易爲飲孔子曰徳之流行速於置郵而傳命當今之時萬乘之國行仁政民之悅之猶解倒懸也故事半古之人功必倍之惟此時爲然孟子曰無或乎王之不智也𨿽有天下易生之物也一日暴之十日寒之未有能生者也吾見亦罕矣吾退而寒之者至矣吾如有萌焉何哉公孫丑問曰夫子加齊之卿相得行道焉𨿽由此霸王不異矣如此則動心否乎孟子曰否我四十不動心敢問夫子惡乎長曰我知言我善養吾浩然之气敢問何謂浩然之气曰難言也其爲气也至大至剛以直養而無害則塞乎天地之間其爲气也配義與道無是餒也是集義所生者非義襲而取之也行有不慊於心則餒矣必有事焉而勿正心勿忘勿助長也何謂知言曰詖辭知其所蔽滛辭知其所陷邪辭知其所離遁辭知其所窮生於其心害於其政發於其政害於其事聖人復起必從吾言矣昔者竊聞之子夏子遊子張皆有聖人一體冉牛閔子顏淵則具體而防敢問所安曰乃所願則學孔子也曰伯夷伊尹何如曰不同道非其君不事非其民不使治則進亂則退伯夷也何事非君何使非民治亦進亂亦進伊尹也可以仕則仕可以止則止可以久則久可以速則速孔子也自生民以來未有孔子也孟子致爲臣而歸王謂時子曰我欲中國而授孟子室養弟子以萬鐘使諸大夫國人皆有所矜式子盍爲我言之時子因陳子而以告孟子孟子曰異哉子叔疑使已爲政不用則亦已矣又使其子弟爲卿人亦孰不欲富貴而獨於富貴之中有私龍斷焉孟子去齊尹士語人曰不識王之不可以爲湯武則是不明也識其不可然且至則是幹澤也千里而見王不遇故去三宿而後出晝是何濡滯也士則玆不悅髙子以告曰夫尹士惡知予哉千里而見王是予所欲也不遇故去豈予所欲哉予不得已也予三宿而出晝於予心猶以爲速王庶防攺之王如攺諸則必反予夫出晝而王不予追也予然後浩然有歸志予𨿽然豈舎王哉王猶足用爲善王如用予則豈徒齊民安天下之民舉安王庶防攺之予日望之予豈若是小丈夫然哉諌於其君而不受則怒悻悻然見於其靣去則窮日之力而後宿哉孟子去齊居於宋萬章問曰宋小國也今將行王政齊楚惡而伐之則如之何孟子曰子不見湯武之事乎不行王政云爾苟行王政四海之內皆舉首而望之欲以爲君齊楚𨿽大何畏焉孟子謂戴不勝曰子欲子之王之善歟我明告子有楚大夫於此欲其子之齊語也則使齊人傅諸使楚人傅諸曰使齊人傅之曰一齊人傅之眾楚人咻之𨿽日撻而求其齊也不可得矣引而置之荘嶽之間數年𨿽日撻而求其楚也亦不可得矣子謂薛居州善士也使之居於王所在王所者長幼卑尊皆薛居州也王誰與爲不善在王所者長幼卑尊皆非薛居州也王誰與爲善一薛居州獨如宋王何戴盈之曰什一去闗市之徵今玆未能請輕之以待來年然後已何如孟子曰今有人日攘其鄰之雞者或告之曰是非君子之道請損之月攘一雞以待來年然後己如知其非義斯速已矣何待來年孟子曰仁之勝不仁也猶水勝火今之爲仁者猶以一杯水救一車薪之火也不熄則謂之水不勝火此又與於不仁之甚者也亦終必亡而已矣

皇王大紀卷七十五

欽定四庫全書

皇王大紀卷七十六

宋胡宏撰三王紀

赧王

二年秦王欲伐齊患其與楚從親使張儀說楚王曰王能絕齊請獻商於地六百里使秦女爲王箕帚妾楚王說而許之羣臣皆賀陳軫獨弔曰秦重楚者爲其有齊也今絕齊則楚孤秦奚貪夫孤國而與之地儀必負王王曰願陳子閉口使一將軍隨儀至秦儀佯墮車不朝楚王聞之又使勇士借宋之符北罵齊王王大怒折節事秦儀乃朝見楚使曰子何不受地從某至某廣袤六里使者還報楚王欲攻秦陳軫曰軫可發口言乎攻之不如因賂以一名都幷兵而攻齊是我亡地於秦取償於齊也不然國必大傷矣不聴使屈匄伐秦

三年春戰於丹陽秦虜匄及列侯執珪七十餘人取漢中郡楚王悉兵襲秦戰於藍田大敗韓魏襲楚至鄧楚王歸割兩城請平於秦燕人立太子平爲王王弔死問疾同百姓甘苦謂郭隗曰誠得賢士與共國雪先恥孤之願也隗曰王從隗始況賢於隗者豈逺千里哉王攺築官而師事之樂毅自魏往拜亞卿任政魯欲使愼子爲將軍孟子曰不教民而用之謂之殃民殃民者不容於堯舜之世一戰勝齊遂有南陽然且不可愼子勃然不悅曰此則滑釐所不識也曰吾明告子天子之地方千里不千里不足以待諸侯諸侯之地方百里不百里不足以守宗廟之典籍周公之封於魯爲方百里也地非不足而儉於百里太公之封於齊也亦爲方百里也地非不足也而儉於百里今魯方百里者五子以爲有王者作則魯在所損乎在所益乎徒取諸彼以與此然且仁者不爲況於殺人以求之乎君子之事君也務引其君以當道志於仁而已魯平公將出嬖人臧倉者請曰他日君出則必命有司所之今乘輿已駕矣有司未知所之敢請公曰將見孟子曰何哉君所爲輕身以先於匹夫者以爲賢乎禮義由賢者出而孟子之後喪逾前喪君無見焉公曰諾樂正子入見曰君奚爲不見孟軻也曰或告寡人曰孟子之後喪逾前喪是以不往見也曰何哉君所謂逾者前以士後以大夫前以三鼎而後以五鼎與曰否謂棺槨衣衾之美也曰非所謂逾也貧富不同也樂正子見孟子曰克告於君君爲來見也嬖人有臧倉者沮君君是以不果來也曰行或使之止或尼之行止非人所能也吾之不遇魯侯天也臧氏之子焉能使予不遇哉浩生不害問曰樂正子何人也孟子曰善人也信人也何謂善何謂信曰可欲之謂善有諸已之謂信充實之謂美充實而有光輝之謂大大而化之之謂聖聖而不可知之謂神樂正子二之中四之下也

四年秦以武闗之外易楚黔中楚願得張儀而獻地儀請行王曰楚甘心於子柰何儀曰臣善其嬖臣靳尙尙事幸姬鄭袖袖言無不聽遂往楚王將殺之尙謂袖曰秦王甚愛張儀欲捐六縣及美女贖之王重地尊秦秦女必貴而夫人斥矣於是袖日夜泣曰臣各爲其主耳今殺張儀秦必大怒妾請子母俱遷江南毋爲秦所魚肉也王乃赦儀儀因說曰王不事秦秦西有巴蜀治船積粟浮岷江而下日行三百餘里不十日而距扞闗桿闗驚則從境以東盡城守矣黔中巫郡非王有也秦攻楚危難在三月之內而楚待救在半嵗之外此臣所以爲大王患也誠能聽臣請令秦楚爲兄弟國楚王已得儀而重出黔中乃許之儀遂之韓說曰韓地險惡山居所生菽麥國無二嵗之食秦據宜陽塞成臯則王國分矣爲王計莫如攻楚轉禍而悅秦韓王許之儀說齊曰從人言齊蔽於三晉土廣民眾兵彊士勇有百秦無柰齊何今秦楚嫁娶韓獻宜陽梁效河外趙割河間大王不事秦秦驅韓梁攻南地悉趙兵指博闗臨菑卽墨非王有也齊王許之儀西說趙曰大王收率天下以擯秦秦心忿含怒久矣有敝甲凋兵軍於澠池願渡河逾漳據畨吾防邯鄲下使臣先聞左右竊爲大王計莫如與秦相約結也趙王許之儀北說燕曰齊趙於秦猶郡縣也不敢妄相攻伐王事秦長無齊趙之患矣燕王請獻恆山之尾五城以和儀歸報未至而惠王薨子武王素不說儀諸侯復合從滕世子將之楚過宋而見孟子孟子道性善言必稱堯舜世子自楚反復見孟子孟子曰世子疑吾言乎夫道一而已矣成覵謂齊景公曰彼丈夫也我丈夫也吾何畏彼哉顏淵曰舜何人也予何人也有爲者亦若是公明儀曰文王我師也周公豈欺我哉今滕截長補短將五十里也猶可以爲善國書曰若藥不瞑厥疾不瘳滕定公麋薨世子謂然友曰昔者孟子嘗與我言於宋於心終不忘今也不幸至於大故吾欲使子問於孟子然後行事然友之鄒問於孟子孟子曰不亦善乎親喪固所自盡也曾子曰生事之以禮死之以禮祭之以禮可謂孝矣諸侯之禮吾未之學也𨿽然吾嘗聞之矣三年之喪齊疏之服飦粥之食自天子達於庶人三代共之然友反命定爲三年之喪父兄百官皆不欲曰吾宗國魯先君莫之行吾先君亦莫之行也至於子之身而反之不可且志曰喪祭從先祖曰吾有所受之也謂然友曰吾他日未嘗學問好馳馬試劍今也父兄百官不我足也恐其不能盡於大事子爲我問孟子然友復之鄒問孟子孟子曰然不可以他求者也孔子曰君薨聽於冢宰啜粥面深墨卽位而哭百官有司莫敢不哀先之也上有好者下必有甚焉者矣君子之徳風也小人之徳艸也艸尙之風必偃是在世子然友反命世子曰然是誠在我五月居廬未有命戒百官族人可謂曰知及至葬四方來觀之顏色之戚哭泣之哀弔者大悅滕文公問爲國孟子曰民事不可緩也詩云晝爾於茅宵爾索綯亟其乘屋其始播百谷民之爲道也有恆產者有恆心無恆產者無恆心茍無恆心放辟邪侈無不爲已及陷乎罪然後從而刑之是罔民也焉有仁人在位罔民而可爲也是故賢君必恭儉禮下取於民有制陽虎曰爲富不仁矣爲仁不富矣夏后氏五十而貢殷人七十而助周人百畝而徹其實皆什一也徹者徹也助者借也龍子曰治地莫善於助莫不善於貢貢者校數嵗之中以爲常樂嵗粒米狼戾多取之而不爲虐則寡取之凶年糞其田而不足則必取盈焉爲民父母使民盻盻然將終嵗勤動不得以養其父母又稱貸而益之使老稚轉乎溝壑惡在其爲民父母也夫世祿滕固行之矣詩雲雨我公田遂及我私惟助爲有公田由此觀之𨿽周亦助也設爲庠序學校以教之庠者養也校者教也序者射也夏曰校殷曰序周曰庠學則三代共之皆所以明人倫也人倫明於上小民親於下有王者起必來取法是爲王者師也詩云周𨿽舊邦其命惟新文王之謂也子力行之亦以新子之國使畢戰問井地孟子曰子之君將行仁政選擇而使子子必勉之夫仁政必自經界始經界不正井地不均谷祿不平是故暴君污吏必慢其經界經界旣正分田制祿可坐而定也夫滕壤地褊小將爲君子焉將爲野人焉無君子莫治野人無野人莫養君子請野九一而助國中什一使自賦卿以下必有圭田圭田五十畝餘夫二十五畝死徙無出鄕鄕田同井出入相友守望相助疾病相扶持則百姓親睦方裏而井井九百畝其中爲公田八家皆私百畝同養公田公事畢然後敢治私事所以別野人也此其大略也若夫潤澤之則在君與子矣滕文公問曰齊人將築薛吾甚恐如之何則可孟子對曰昔者太王居邠狄人侵之去之岐山之下居焉非擇而處之不得已也茍爲善後世子孫必有王者矣君子創業垂統爲可繼也若夫成功則天也君如彼何哉彊爲善而已矣北宮錡問曰周室班爵祿也如之何孟子曰其詳不可得聞也諸侯惡其害已也而皆去其籍然而軻也嘗聞其略也天子一位公一位侯一位伯一位子男同一位凡五等也君一位卿一位大夫一位上士一位中士一位下士一位凡六等天子之制地方千里公侯皆方百里伯七十里子男五十里凡四等不能五十里不達於天子附於諸侯曰附庸天子之卿受地視侯大夫受地視伯元士受地視子男大國地方百里君十卿祿卿祿四大夫大夫倍上士上士倍中士中士倍下士下士與庶人在官者同祿祿足以代其耕也次國地方七十里君十卿祿卿祿三大夫大夫倍上士上士倍中士中士倍下士下士與庶人在官者同祿祿足以代其耕也小國地方五十里君十卿祿卿祿二大夫大夫倍上士上士倍中士中士倍下士下士與庶人在官者同祿祿足以代其耕也耕者之所獲一夫百畝百畝之糞上農夫食九人上次食八人中食七人中次食六人下食五人庶人在官者其祿以是爲差五年張儀乞身之魏一嵗卒儀秦以遊說諸侯致位富貴其餘犀首樓緩之徒爭慕效之紛紜徧於天下不可勝紀孟子曰景春曰公孫衍張儀豈不誠大丈夫哉一怒而諸侯懼安居而天下息孟子曰是焉得爲大丈夫乎子未學禮乎丈夫之冠也父命之女子之嫁也母命之往送之門戒之曰往之汝家必敬必戒無違夫子以順爲正者妾婦之道也居天下之廣居立天下之正位行天下之大道得志與民由之不得志獨行其道富貴不能淫貧賤不能移威武不能屈此之謂大丈夫趙王納吳廣女孟姚有寵爲後生子何欲及其生而立之遂廢太子

六年秦初置丞相

七年秦王使甘茂伐韓茂曰宜陽大縣其實郡也今倍數險而行千里攻之難矣昔魯人有與曾參同姓名者殺人人告其母織自若也及三人告之投杼而走臣之賢不若曾參王之信臣不如其母疑臣者非特三人臣恐大王之投杼也魏文侯令樂羊攻中山三年拔之反而論功文侯示之謗書一篋羊曰此非臣功君之力也臣羈旅之臣也樗裏子公孫奭挾韓而議之王聼之必矣王與盟於息壤八年茂攻宜陽五月而不拔樗裏奭果爭之王欲罷兵茂曰息壤在彼王濟之師遂防宜陽秦王好力戲力士烏獲之徒皆至大官舉鼎絕脈而薨無子異母弟稷立是爲昭襄王王母羋八子楚女也實宣太后孟子與弟子講明道義其書略曰孟子曰尊賢使能俊傑在位則天下之士皆悅而願立於其朝矣市防而不徵法而不防則天下之商皆悅而願蔵於其市矣闗譏而不徵則天下之旅皆悅而願出於其路矣耕者助而不稅則天下之農皆悅而願爲之氓矣信能行此五者則鄰國之民仰之若父母矣率其子弟攻其父母自生民以來未有濟者也如此則無敵於天下無敵於天下者天吏也然而不王者未之有也孟子曰人皆有不忍人之心先王有不忍人之心斯有不忍人之政矣以不忍人之心行不忍人之政治天下可運於掌上所以謂人皆有不忍人之心者今人乍見孺子將入於井皆有怵惕惻隱之心非所以內交於孺子之父母也非所以要譽於鄕黨朋友也非惡其聲而然也由是觀之無惻隱之心非人也無羞惡之心非人也無辭讓之心非人也無是非之心非人也惻隱之心仁之端也羞惡之心義之端也辭讓之心禮之端也是非之心智之端也人之有是四端也猶其有四體也有是四端而自謂不能者自賊者也謂其君不能者賊其君者也凡有四端於我者知皆擴而充之矣若火之始然泉之始達茍能充之足以保四海茍不充之不足以事父母孟子曰天時不如地利地利不如人和三里之城七里之郭環而攻之而不勝夫環而攻之必有得天時者矣然而不勝者是天時不如地利也城非不髙也池非不深也兵革非不堅利也米粟非不多也委而去之是地利不如人和也故曰域民不以封疆之界固國不以山谿之險威天下不以兵革之利得道者多助失道者寡助寡助之至親戚畔之多助之至天下順之以天下之所順攻親戚之所畔故君子有不戰戰必勝矣孟子曰天下有達尊三爵一齒一徳一朝廷莫如爵鄕黨莫如齒輔世長民莫如徳惡得有其一以慢其二哉故將大有爲之君必有所不召之臣欲有謀焉則就之其尊徳樂道不如是不足以有爲也故湯之於伊尹學焉而後臣之故不勞而王桓公之於管仲學焉而後臣之故不勞而霸今天下地醜徳齊莫能相尙無他好臣其所教而不好臣其所受教湯之於伊尹桓公之於管仲則不敢召管仲且猶不可召而況不爲管仲者乎孟子曰離婁之明公輸子之巧不以規矩不能成方員師曠之聰不以六律不能正五音堯舜之道不以仁政不能平治天下今有仁心仁聞而民不被其澤不可法於後世者不行先王之道也故曰徒善不足以爲政徒法不能以自行詩云不愆不忘率由舊章遵先王之法而過者未之有也聖人旣竭目力焉繼之以規矩凖繩以爲方員平直不可勝用也旣竭耳力焉繼之以六律正五音不可勝用也旣竭心思焉繼之以不忍人之政而仁覆天下矣故曰爲髙必因丘陵爲下必因川澤爲政不因先王之道可謂智乎是以惟仁者宜在髙位不仁而在髙位是播其惡於眾也上無道揆也下無法守也朝不信道工不信度君子犯義小人犯刑國之所存者幸也故曰城郭不完兵甲不多非國之災也田野不辟貨財不聚非國之害也上無禮下無學賊民興喪無日矣詩曰天之方蹶無然泄泄泄泄猶沓沓也事君無義進退無禮言則非先王之道者猶沓沓也故曰責難於君謂之恭陳善閉邪謂之敬吾君不能謂之賊孟子曰規矩方員之至也聖人人倫之至也欲爲君盡君道欲爲臣盡臣道二者皆法堯舜而已矣不以舜之所以事堯事君不敬其君者也不以堯之所以治民治民賊其民者也孔子曰道二仁與不仁而已矣暴其民甚則身弒國亡不甚則身危國削名之曰幽厲𨿽孝子慈孫百世不能攺也詩云殷鑑不逺在夏后之世此之謂也孟子曰三代之得天下也以仁其失天下也以不仁國之所以廢興存亡者亦然天子不仁不保四海諸侯不仁不保社稷卿大夫不仁不保宗廟士庶人不仁不保四體今惡死亡而樂不仁是惡醉而彊酒孟子曰愛人不親反其仁治人不治反其智禮人不答反其敬行有不得者皆反求諸已其身正而天下歸之詩曰永言配命自求多福孟子曰人有恆言皆曰天下國家天下之本在國國之本在家家之本在身孟子曰人不足與適也政不足與間也惟大人爲能格君心之非君仁莫不仁君義莫不義君正莫不正一正君而國定矣孟子曰君子所以異於人者以其存心也君子以仁存心以禮存心仁者愛人有禮者敬人愛人者人恆愛之敬人者人恆敬之有人於此其待我以橫逆則君子必自反矣我必不仁也必無禮也此物奚宜至哉其自反而仁矣自反而有禮矣其橫逆由是也君子必自反也我必不忠自反而忠矣其橫逆由是也君子曰此亦妄人也已矣如此則與禽獸奚擇哉於禽獸又何難焉是故君子有終身之憂無一朝之患也乃若所憂則有之舜人也我亦人也舜爲法於天下可傳於後世我猶未免爲鄕人也是則可憂也憂之如何如舜而已矣若夫君子所患則亡矣非仁無爲也非禮無行也如有一朝之患則君子不患矣孟子曰以善服人者未有能服人者也以善養人然後能服天下天下不心服而王者未之有也孟子曰諸侯之寶三土地人民政事寶珠玉殃必及身孟子曰五霸者摟諸侯以伐諸侯三王之罪人也今之諸侯犯葵丘之五禁五霸之罪人也今之大夫逢君之惡今之諸侯之罪人也孟子曰士非爲貧也而有時乎爲貧娶妻非爲飬也而有時乎爲養爲貧者辭尊居卑辭富居貧位卑而言髙罪也立乎人之本朝而道不行恥也萬章曰敢問不見諸侯何義也孟子曰在國曰市井之臣在野曰艸莽之臣皆爲庶人庶人不傳質爲臣不敢見諸侯禮也萬章曰庶人召之役則往役君欲見之召之則不往見之何也曰往役義也往見不義也且君之欲見之也何爲也哉曰爲其多聞也爲其賢也曰爲其多聞也則天子不召師而況諸侯乎爲其賢也則吾未聞欲見賢而召之也繆公亟見於子思曰古千乘之國以友士何如子思不悅曰古之人有言曰事之云乎豈曰友之云乎子思之不悅也豈不曰以位則子君也我臣也何敢與君友也以徳則子事我者也奚可以與我友千乘之君求與之友而不可得也而況可召歟齊景公田招虞人以旌不至將殺之志士不忘在溝壑勇士不忘喪其元孔子奚取焉取非其招不往也曰敢問招虞人何以曰以皮冠庶人以旃士以旂大夫以旌以大夫之招招虞人虞人死不敢往以士之招招庶人庶人豈敢往哉況乎以不賢人之招招賢人乎欲見賢而不以其道猶欲其入而閉之門也夫義路也禮門也惟君子能由是路出入是門也詩曰周道如砥其直如矢君子所履小人所視萬章曰孔子君命召不俟駕而行然則孔子非歟曰孔子當仕有官職而以其官召之也陳子曰古之君子何如則仕孟子曰所就三所去三迎之致敬以有禮言將行其言也則就之禮貎未衰言弗行也則去之其次𨿽未行其言也迎之致敬以有禮則就之禮貎衰則去之其下朝不食夕不食饑餓不能出門戶君聞之曰吾大者不能行其道又不能從其言也使饑餓於我土地吾恥之周之亦可受也免死而已矣孟子曰盡其心者知其性也知其性則知天矣存其心養其性所以事天也夭壽不貳修身以俟之所以立命也孟子曰莫非命也順受其正是故知命者不立乎巖墻之下盡其道而死者正命也桎梏而死者非正命也孟子曰求則得之舎則失之是求有益於得也求在我者也求之有道得之有命是求無益於得也求在外者也孟子曰古之賢王好善而忘勢古之賢士何獨不然樂其道而忘人之勢故王公不致敬盡禮則不得亟見之見且猶不得亟而況得而臣之乎孟子曰君子之於物也愛之而不仁於人也仁之而弗親親親而仁民仁民而愛物孟子曰不信仁賢則國空虛無禮義則上下亂無政事則財用不足孟子曰伯夷聖之淸者也伊尹聖之任者也栁下惠聖之和者也孔子聖之時者也孔子之謂集大成集大成也者金聲而玉振之也金聲也者始條理也玉振之也者終條理也始條理者智之事也終條理者聖之事也智譬則巧也聖譬則力也猶射於百步之外也其至爾力也其中非爾力也孟子曰有事君人者則事是君爲容悅者也有安社稷臣者以安社稷爲說者也有天民者達可行於天下而後行之者也有大人者正已而物正者也孟子曰口之於味也目之於色也耳之於聲也鼻之於臭也四肢之於安佚也性也有命焉君子不謂性也仁之於父子也義之於君臣也禮之於賔主也智之於賢者也聖人之於天道也命也有性焉君子不謂命也孟子曰由堯舜至於湯五百有餘歲若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之由文王至於孔子若太公望散宜生則見而知之若孔子則聞而知之由孔子而來至於今百有餘嵗去聖人之世若此其未逺也近聖人之居若此其甚也然而無有乎爾則亦無有乎爾

論曰愚讀孟子書謂楊朱墨翟之言盈天下及攷諸史則朱翟未嘗用於時君時君亦莫有信用其言惡在其爲盈天下而孟氏辟之如此其力似空言侈大無益於實者後人𨿽信誦其言亦莫能究明其義愚始而疑中而惑卒喟然長嘆見孟子指意深逺廣大非茍爲誇辭而已也何以言之天下之道爲人爲己二端而已惟聖人爲能合內外之道得時措之宜故不塞不流而王道行百姓寕舎是則或失於爲人太重而不知立己或失於爲己太重而不知立人失己與人則天地否塞而人之類滅矣五伯之末仁義不明有志於爲己者直欲髙飛深入不在人間如接輿沮溺之徒是也於是楊朱倡爲我之說而其徒翕然是之矣有志於爲人者直欲自沽自獻必行其說如衛鞅儀秦之徒是也於是墨翟倡兼愛之論而其徒翕然是之矣此二氏之言所以盈天下也然孟氏所以不辟沮溺者爲其無辭說而楊朱之言近義故也所以不辟儀秦者爲其事淺陋而墨翟之言近仁故也近於仁則不仁近於義則不義不仁不義近於禽獸人將何以立於天地之間故孟氏拔其本塞其源則末流將自止矣有見於此然後知孟氏辟楊墨承先聖大有功於王道而可以爲萬世法也使齊梁之君一行其言豈至人之類自相殘滅陳吳劉項之際死者什九而後止哉

趙王與肥義謀胡服騎射國人不欲公子成稱疾不朝王使請之曰制國有常利民爲本從政有經令行爲上明徳先論於賤而施法先信於貴故願慕公叔之義以成胡服之功也成曰中國者聖賢之所教禮樂之所用逺方之所觀赴蠻夷之所則效也今王變古道逆人心願熟圖之使者以報王自往請曰先時中山負齊之彊侵暴吾地引水圍鄗【呼老】先君醜之故寡人欲備四境之難報中山之怨而叔父順俗忘鄗醜非所望也成聽命焉魯侯叔薨諡曰平公子賈嗣

皇王大紀卷七十六﹤史部﹐編年類﹐皇王大紀﹥

欽定四庫全書

皇王大紀卷七十七

宋胡宏撰三王紀

赧王

九年趙王略中山地至寕葭略胡地至楡中林胡王獻馬

十年彗星見趙伐中山取東垣中山獻四邑以和秦宣太后異父弟曰穰侯魏冉同父弟曰華陽君芊戎王同母弟曰髙陵君涇陽君冉自惠王時任職武王薨諸弟爭立冉力能立昭襄王是嵗庶長及大臣諸父子謀作亂冉誅之惠文王后不得良死武后出歸魏王兄弟不善者冉皆滅之王少宣太后任冉爲政威震秦國十二年彗星見秦取魏蒲阪晉陽封陵取韓武遂齊韓魏忿楚負從親同伐之楚王質太子於秦而請救三國引兵歸

十三年秦大夫有私與楚太子鬭者太子殺之亡歸十四年日食旣秦取韓穰防韓魏齊伐楚殺其將取重丘趙王伐中山中山君奔齊

十五年秦伐楚殺其將取襄城楚王質太子於齊而請平

十六年趙王傳國於何肥義相王自號主父西北略地破林胡置雲中鴈門代郡將自九原南襲咸陽詐稱使者入秦觀地形及秦王之爲人秦王怪其狀非人臣之度使逐之行已脫闗矣審問之主父也大驚秦伐楚取八城遺楚王書請防武闗約盟楚王欲往恐見欺欲不往恐秦怒昭睢曰發兵自守爾王子子蘭勸行屈平曰秦虎狼也可信乎王不聼秦人設伏武闗劫之至咸陽朝章防如藩臣禮要割巫黔中郡楚王不許秦人防之楚大臣曰吾君不得還太子質於齊齊秦合則楚無國矣謀立王之它子昭睢曰倍王命不宜乃詐赴於齊齊臣欲畱太子求楚之淮北其相曰郢中立君是吾抱空質而行不義於天下也乃歸之楚人立之

十七年告於秦曰賴社稷神靈國有王矣秦王怒擊楚取十六城屈平者名原楚同姓也事懷王爲左徒博聞彊志明於治亂嫺於辭令入則圖議國事出則應對諸侯王甚任之上官大夫害其能而讒之王疎平平憂愁幽思而作離騷及與子蘭異議則又嫉子蘭一篇之中三致意焉幸君之一悟也至是子蘭爲令尹介上官大夫短之於王王遷諸江南被髮行吟形容枯槁漁父問之曰子非三閭大夫歟何故而至此原曰舉世混濁而我獨淸眾人皆醉而我獨醒是以見放漁父曰聖人不凝滯於物而能與世推移舉世混濁何不隨其流而揚其波眾人皆醉何不餔其糟而餟其醨何故懷瑾握瑜而自令見放爲原曰新沐者必彈冠新浴者必振衣誰能以身之察察而受物之汶汶者乎寕赴江流而葬乎魚腹耳又安能以浩浩之白而防世之溫蠖乎九年乃作懷沙之賦自投乎汨羅後之爲詞賦者皆祖焉趙王弟勝號平原君好士食客數千人有公孫龍者善爲堅白同異之辯孔穿自魯適趙龍論臧三耳甚析子髙弗應平原君曰何如穿曰謂三耳甚難而實非也謂兩耳甚易而實是也不知君將從易而是者乎其亦從難而非者乎平原君謂龍曰子髙理勝於詞公詞勝於理齊鄒衍過趙平原君令與龍論白馬非馬之說鄒子曰夫辯者別殊絕類使不相害序異端使不相亂抒意通指明其所謂使人與知焉不務相迷也故勝者不失其所守不勝者得其所求及至煩文以相假飾詞以相惇巧譬以相移引人使不得反其意如此害大道衍不爲也坐皆稱善龍由是絀

十八年楚王亡歸秦人遮道追及之

十九年發病薨秦歸其喪楚人如悲親戚齊韓趙魏宋同伐秦至鹽氏

二十年趙主父與齊燕共防中山封長子章於代使田不禮相之李兌謂肥義曰章黨眾欲大不禮忍殺而驕二人相得必有陰謀子之任重禍所集也稱疾不出不亦可乎對曰主父以王屬義也曰母變而度義拜而籍之今畏難忘籍變孰大焉子則有賜而忠我矣吾言已在前矣終不敢失兌曰子勉之兌數見公子成以備不禮義謂信期曰自今有召王者必見吾面我將以身先之無故而後王可入也時吳娃死王愛弛主父見故太子傫然北面於其弟心憐之欲分趙而王章計未決主父及王逰沙丘異宮章不禮矯主父令召王義先入被殺成兌自國起兵入距難殺章不禮滅其黨王少成兌專政章之敗也往走主父主父入之成兌因圍主父宮章死成兌曰旣解兵吾屬夷矣乃令宮人後出者族主父欲出不得探雀鷇而食之三月餘餓死

二十二年魏韓同伐秦秦穰侯薦左更白起將敗二師於伊闕斬首二十四萬級拔五城秦王遺楚王書願飭士卒得一樂戰楚王患之復和親

二十三年迎婦於秦司馬氏曰甚哉楚之不競也忍婚其讎

二十四年秦伐韓拔宛燕人破東胡山戎置上谷漁陽右北平遼東郡

二十五年魏入河東地四百里於秦韓入武遂地二百里於秦魏芒卯始以詐見重

二十六年秦白起伐魏至軹取城大小六十一

二十七年冬秦王稱西帝遣使立齊王爲東帝蘇代曰願王勿受以收天下之望齊王稱二日而歸之秦亦復稱王攻趙拔杜陽

二十八年秦攻魏拔新垣曲陽

二十九年秦擊魏河內魏獻安邑以和秦歸其人宋有雀生鸇史占之曰小而生巨必霸王喜起兵滅滕東敗齊南敗楚西敗魏欲霸之亟成射天笞地斬社稷而焚防之爲長夜之飲於室中呼萬嵗使堂下門外至於國中無敢不呼者天下謂之桀宋齊王伐之民防城不守王死於溫

三十年秦擊齊拔九城齊王旣滅宋而驕南侵楚西侵晉欲並二周爲天子狐咺正議斮之陳舉直言殺之燕王日夜撫循民益富實乃謀伐齊樂毅曰齊霸國之餘業地大人眾未易獨攻於是約韓趙連楚魏且令趙防秦以伐齊之利

三十一年燕拜樂毅爲上將並將諸侯之師擊齊戰於濟西齊師大敗毅還秦韓之眾分魏師略宋地部趙師収河間身率燕師長驅逐北齊王出奔毅入臨淄取寶物祭噐輸扵燕燕王至濟上勞軍行賞封毅昌國君齊王之衛衛君辟宮稱臣而共具齊王不遜衛人侵之去奔鄒魯有驕色鄒魯弗內遂走莒楚俾淖齒救齊因爲齊相淖齒欲與燕分齊地乃執王而數之曰千乘博昌方數百里雨血沾衣嬴博之間地坼及泉有人當闕而哭者求之不得去則聞其聲王知之乎曰知之淖齒曰雨血沾衣者天以告也地坼及泉者地以告也有人當闕而哭者人以吿也而王不誡焉何得無誅遂擢王筋懸之梁宿夕而死荀卿曰國者天下利勢也得道以持之則大安也大榮也積美之源也不得道以持之則大危也大累也有之不如無之及其綦也索爲匹夫不可得也齊閔宋獻是也卿趙人名況樂毅聞畫邑人王蠋賢令軍中環畫邑三十里無入使人請蠋蠋謝之燕人曰不來吾且屠畫蠋曰忠臣不事二君列女不更二夫齊王不用吾諌故退而耕於野國破君亡吾不能存與其不義而生不若死遂自經毅整軍禁侵掠求齊逸民顯而禮之寛賦斂除暴令修其舊政齊人喜悅乃遣左軍渡膠東東萊前軍循太山東至海略瑯琊右軍循河濟屯阿鄄以連魏師後軍旁北海而撫千乘中軍據臨菑而鎭齊都祀桓公管仲於郊齊人食邑於燕者二十餘君爵位於薊者百有餘人六月之間下七十餘城三十二年秦拔魏安城齊太子法章變姓名爲莒太史敫家傭敫女奇其狀貎竊衣食之王孫賈從閔王失王處其母曰汝朝出而晚來則吾倚門而望汝暮出而不還則吾倚閭而望汝事王不知其處汝尙何歸焉賈出呼於市曰淖齒弒王欲與我誅之者袒右得四百人攻殺之諸亡臣求立法章保莒城以拒燕趙王得楚和氏璧秦王請易以十五城趙欲勿與畏秦彊欲與之恐見欺宦者令舎人藺相如曰臣願奉璧而往旣見秦王無意償城相如乃紿取璧卻立倚柱怒發上衝冠謂秦王曰布衣之交尙不相欺臣觀大王之意欲欺趙故臣復取璧大王必欲急臣臣頭與璧俱碎於柱矣秦王乃館相如相如遣從者懷璧間行歸趙而身待命秦王賢之趙王拜爲上大夫衛嗣君好察隱防縣令有發褥而席獘者嗣君賜之席令大驚使人過闗市賂之旣而召闗市問有客過遺女金女回遣之闗市大恐又愛泄姬重如耳而恐其因愛壅已也乃貴薄疑以敵如耳尊魏妃以偶泄姬曰以是相參也荀卿論曰嗣君聚斂計數之君也未及取民也子產取民者也未及爲政也管仲爲政者也未及修禮也修禮者王爲政者彊取民者安聚斂者亡魯侯賈薨諡曰文公子讎嗣是爲頃公

三十三年秦伐趙拔兩城

三十四年秦伐趙拔石城楚欲圖周王使東周武公謂令尹昭子曰西周絕長補短不過百里名爲天下共主裂其地不足以肥國得其眾不足以勁兵攻之者名爲弒君而猶有欲攻之者見祭器在故也夫虎肉臊而兵利身人猶攻之若使澤中之麋防虎之皮攻之者必萬倍矣今子將殘天下之共主居三代之傳器器南則兵至矣楚計遂輟

三十五年秦白起敗趙取代光狼城司馬錯因蜀攻楚黔中拔之楚獻漢北及上庸地

三十六年秦白起伐楚取鄢鄧西陵秦趙約好防於澠池亷頗送王至境訣曰度道裏會畢不過三十日王不得還則請立太子絕秦望王許之至則盛設備秦不敢動王歸拜藺相如上卿頗曰相如素賤徒以口舌而位我上我必辱之相如出而望見輒引車避匿其舎人皆恥之相如曰亷將軍孰與秦王澠池之防吾王鼓琴秦王不肯擊缶相如廷叱之獨畏亷將軍哉顧念彊秦不敢加於趙者徒以吾兩人在也今若共鬭勢不俱生吾寕先國家之急而後私讎也頗聞之肉袒負荊至門謝罪遂結刎頸交齊地獨莒卽墨未屬燕卽墨人以臨淄市掾田單多智習兵推立爲將樂毅解圍去城九里築壘令曰城中人出者勿獲困者賑之俾卽舊業三年而猶不下或防之於昭王曰毅欲久仗兵威服齊人而王耳王置酒大防引言者讓之曰齊爲無道害先王寡人痛之入骨樂君爲吾報仇齊固其國也女何敢言若此乃斬之遣相立爲齊王毅皇恐不受以死自誓由是齊人服其義諸侯畏其信莫敢謀者昭王薨惠王自爲太子時嘗不快於毅田單縱反間曰毅與燕王有隙畏誅將連兵王齊齊人未附故且緩攻卽墨以待其事齊人所懼它將之來卽墨殘矣燕王使騎刼代將毅遂奔趙將士憤惋單宣言曰吾獨懼燕軍劓所得齊卒置之前行燕人如其言城中怒堅守惟恐見得單又言吾甚懼燕掘吾城外冢墓可爲寒心燕軍盡掘燒之齊憤泣思戰怒自十倍單身操版鍤散飲食饗勞遣使約降燕軍益懈單收牛千餘束刃扵角束脂葦扵尾鑿城數十六夜縱牛燒葦端壯士五千隨之牛熱而奔燕軍驚走齊人殺騎刼逐北至河上亡城畢復乃迎王入臨淄王立太史敫女爲後生太子建趙封樂毅於觀津燕王謝之曰將軍過聼與寡人有隙捐燕歸趙自爲計則可矣而亦何以報先王遇將軍之意乎毅答書曰勉身立功以明先王臣之上計也離毀辱之謗墮先王之名臣所大恐也臨不測之罪以幸爲利義之所不敢出也古之君子交絕不出惡聲忠臣去國不潔其名臣𨿽不佞數奉教於君子矣惟君王畱意焉燕封毅子間昌國君田單攻狄魯仲連曰不能下也單曰臣以卽墨餘卒破燕復齊今攻狄而不下何也旣三月不克乃懼而問仲連曰將軍在卽墨織蕢仗鍤爲士卒倡曰無可往矣宗廟亡矣當此之時有死之心士卒揮泣思戰所以破燕也今東有夜邑之奉西有淄上之娛黃金橫帯而騁乎淄澠之間有生之樂所以不勝也單明日厲气循城立扵矢石之所援枹鼓之狄人乃下

三十七年秦白起伐楚防郢燒夷陵楚王兵散遂不復戰徙都陳秦扵郢置南郡封白起武安君

三十八年秦武安君定巫黔中初置黔中郡

三十九年秦武安君伐魏防兩城楚王收東地兵得十餘萬復西取江南十五邑

四十年秦穰侯伐魏大破之魏納八城以和穰侯復伐之走芒夘入北宅遂圍大梁魏割溫以和

四十一年魏復與齊合從秦穰侯伐之拔四城

四十二年魏伐韓華陽韓遣陳筮告於秦穰侯曰事急乎公來筮曰未急也急則變而它從矣穰侯使武安君救韓八日而至敗魏師虜三將魏段幹子請割南陽以和蘇代謂魏王曰欲璽者段幹子也欲地者秦也今使欲地者制璽欲璽者制地魏地盡矣夫入地事秦猶抱薪救火薪不盡火不防王曰是則然也𨿽然事已行不可更矣對曰夫博之貴梟者便則食不便則止何王之用智不如用梟與不聼卒以南陽爲和秦王率韓魏伐楚楚使者黃歇適至上書曰韓魏父子兄弟接踵而死於秦者將十世矣今王資之不亦過乎臣爲王慮莫如善楚秦楚合而臨韓韓必朝王施以東山之險帯以曲河之利韓爲闗內侯矣發卒十萬戍鄭梁氏寒心許鄢陵嬰城而上蔡召陵不往來也而魏亦闗內侯矣王從之俾歇歸約親

四十三年歇侍太子完質於秦秦置南陽郡燕惠王薨子武成王立

四十四年趙平原君家不肯出租稅田部吏趙奢戮其用事者九人平原君將殺之奢曰君趙貴公子也不奉公則法削法削則國弱而諸侯加兵是無趙也以君之貴奉公如法則上下平國彊趙固而君爲貴戚豈輕於天下邪平原君賢之言於王使治賦民富而府庫實四十五年秦伐趙圍閼與亷頗樂乘曰道險難救王命趙奢救之奢去邯鄲三十里堅壁復增壘得秦間善食而遣之因捲甲一日一夜而至用許歷言先據北山秦師爭山不得奢擊敗之解圍而還趙封奢馬服君魏人範雎從湏賈使齊齊王聞其口辯私賜之金賈歸告相魏齊齊怒笞雎折脇折齒置厠中雎得出更名姓秦王稽使魏載與俱歸薦於王王見之離宮雎佯爲不知永巷而入宦者怒逐之曰王至睢謬曰秦安得王獨有太后穰侯耳王微聞乃屏左右跽而請曰何以幸教寡人對曰唯唯如是者三王曰先生卒不教寡人耶雎曰羇旅之臣交疏於王所願陳者皆匡君之事處人骨肉之間而未知王之心也王跽曰天以寡人混先生而存宗廟事無大小上及太后下及大臣悉以教無疑也雎曰穰侯越韓魏而攻齊剛壽非計也今王不如逺交而近攻得寸則王之寸得尺則王之尺夫韓魏中國之處而天下之樞也王若欲霸必親中國以爲天下樞王曰善乃與謀兵事

四十七年秦伐魏拔懷

四十九年秦拔魏邢丘範雎日益親用事承間說王曰臣居山東時聞齊有孟嘗君不聞有王秦有太后穰侯不聞有王夫擅國之謂王能利害之謂王制殺生之謂王今太后擅行不顧穰侯出使不報華陽涇陽擊斷無諱髙陵進退不請自有秩以上至於大吏及王左右無非相國之人王獨立扵朝臣恐萬世後秦國非王子孫有也於是廢太后逐穰侯髙陵華陽涇陽君於闗外以雎爲丞相封應侯魏湏賈聘於秦應侯使歸告魏王曰速斬魏齊頭來不然且屠大梁齊奔趙匿平原君家趙惠文王薨子孝成王丹立

皇王大紀卷七十七

欽定四庫全書

皇王大紀卷七十八

宋胡宏撰三王紀

赧王

五十年秦伐趙取三城趙王新立太后用事求救扵齊齊人曰必以長安君爲質太后不可齊師不出大臣彊諫太后明謂左右曰復言者老婦必唾其靣左師觸龍請見太后盛气胥之入左師公徐趨而坐謝曰老臣病足不能見久矣而恐太后體之有所苦也太后曰老婦恃輦而行食得無衰乎曰恃粥耳不和之色稍解左師曰賤息舒祺最少而臣衰竊憐愛之願得補黒衣之闕以衛王宮太后曰諾年幾何曰十五嵗矣𨿽少願及臣未塡溝壑而托之太后曰丈夫亦愛少子乎曰甚於婦人太后笑曰婦人異甚對曰老臣竊謂媼之送燕後也持其踵而泣念其逺也亦哀之而已已行非不思也祭祀則祝之曰必勿使反豈非爲之計長久爲子孫相繼王也者太后曰然左師曰今三世已前至於王之子孫爲侯者其繼有在者乎曰無有曰此其近者禍及身逺者及子孫豈人主之子侯則不善哉位尊奉厚無功勞而挾重器多也今媼尊長安君封以膏腴之地多與之重器而不及今令有功於國一旦山陵崩長安君何以自托於趙哉太后曰諾恣君之所使乃爲長安君約車百乘質於齊齊師乃出秦師退趙王聞荀卿賢召見問以兵要對曰在乎附民齊人隆技擊得一首者賜贖錙金無本賞矣事大敵堅則渙然離耳是亡國之兵也其去賃市傭而戰之幾矣魏氏武卒以度取之衣三屬之甲操十二石之弩負矢五十个置戈其上冠冑帯劍贏三日糧日中而趨百里中試則復其戶利其田宅气力數年而衰而復利未可奪攺造則不易周也故地𨿽大其稅必寡是危國之兵也秦人使民要利於上者非鬭無由以功相賞五甲首而隸五家最爲眾彊長久之道四世有勝非幸也故齊之技擊不可以遇魏之武卒魏之武卒不可以遇秦之鋭士秦之銳士不可以當桓文之節制桓文之節制不可以敵湯武之仁義王曰善請問爲將對曰號令欲嚴以威賞罰欲必以信處舎欲周以固進退欲安以重欲疾以速窺敵觀變欲濳以深欲伍以參遇敵決戰毋行吾所疑毋欲將而惡廢毋急勝而忘敗毋威內而輕外毋見其利而不顧其害凡慮事欲熟而用財欲泰可殺而不可使處不完可殺而不可使擊不可勝可殺而不可使欺百姓愼此六術五權三至而處之以恭敬無壙是謂天下之將矣卿名況亦以其所學著書其略曰君子曰學不可以己靑出於藍而靑於藍冰水爲之而寒於水木受繩則直金就礪則利君子博學而日省乎已則知明而行無過矣故不聞先王之遺言不知學問之大也詩曰嗟爾君子無恆安息靖共爾位好是正直神之聼之介爾景福神莫大於化道福莫長於無禍吾嘗終日而思矣不如湏防之所學也假輿馬者致千里假舟檝者絕江河君子生非異也善假於物也蓬生麻中不扶而直故君子居必擇鄕逰必就士所以防邪僻而近中正也物類之起必有所使榮辱之來必象其徳質的張而弓矢至焉林木茂而斧斤至焉故言有召禍也行有招辱也君子其愼所立乎積善成徳而神明自得聖心循焉故不積跬步無以至千里不積小流無以成江河功在不舎鍥而不舎金石可鏤是故行衢道者不至事兩君者不容目不兩視而明耳不兩聽而聰螣蛇無足而飛鼯防五技而窮詩曰淑人君子其儀一兮心如結兮故君子結於一也聲無小而不聞行無隠而不形玉在山而木潤淵生珠而崖不枯爲善不積邪安有不聞者乎學惡乎始惡乎終曰其數則始乎誦經終乎讀禮其義則始乎爲士終乎爲聖人眞積力久則入學至乎沒而後止也書者政事之紀也詩者中聲之所止也禮者法之大分羣類之綱紀也故學至乎禮而止矣夫是之謂道徳之極禮之敬文也樂之中和也詩書之博也春秋之微也在天地之間者畢矣君子之學也入乎耳著乎心布乎四體形乎動靜以美其身也小人之學以爲禽犢學之經莫速乎好其人隆禮次之上不能好其人下不能隆其禮則卒世窮年不免爲陋儒而已將原先王本仁義則禮正其經緯蹊徑也不道禮憲以詩書爲之譬之猶以指測河戈舂黍也倫類不通仁義不一不足謂善學全之盡之然後學者也君子知夫不全不粹不足以爲美也故誦數以貫之思索以通之爲其人以處之除其害者以持養之使目非是無欲見也使耳非是無欲聞也使口非是無欲言也使心非是無欲慮也及至其致好之也目好之五色耳好之五聲口好之五味心利之有天下是故權利不能傾也羣眾不能移也天下不能蕩也生乎由是死乎由是夫是之謂徳操徳操然後能定能定然後能應能定能應夫是之謂成人荀子曰見善修然必以自存也善在身介然必以自好也非我而當者吾師也是我而當者吾友也諂諛我者吾賊也隆師而親友以致惡其賊凢用血气志意知慮由禮則治通不由禮則勃亂提僈食飲衣服動靜居處由禮則和節不由禮則夷固辟違庸眾而野故人無禮則不生事無禮則不成國家無禮則不寕凡治气養心之術莫徑由禮莫要得師莫神一好志意修則驕富貴矣道義重則輕王公矣內省則外物輕矣身勞而心安爲之利少而義多爲之事亂君而通不如事窮君而順焉故良農不爲水旱不耕良賈不爲折閱不市士君子不謂貧窮怠乎道道𨿽邇不行不至事𨿽小不爲不成其爲人也多暇日者其出入不逺矣禮者所以正身也師者所以正禮也禮然而然則是情安禮也師云而云則是知若師也情安禮知若師則是聖人也君子之求利也略其逺思也早其避辱也懼其行道理也勇君子貧窮而志廣隆仁也冨貴而體恭殺勢也安燕而血气不惰柬理也勞勌而容貎不枯好交也怒不過奪喜不過予法勝私也書曰無有作好遵王之道無有作惡遵王之路此言君子之能以公義勝私欲也荀子曰君子行不貴茍難說不貴茍察名不貴茍惟其當之爲貴君子能則寛容易直以開道人不能則恭敬繜絀以畏事人小人能則倨傲僻違以驕溢人不能則嫉妬怨誹以傾覆人君子寛而不僈亷而不劌辯而不爭柔從而不流崇人之徳揚人之美非諂諛也正義直指舉人之過非毀疵也言己之光美擬於舜禹參於天地非誇誕也與時屈伸柔從若蒲葦非懾怯也剛彊猛毅靡所不信非驕暴也以義變應知當曲直故也詩曰左之左之君子宜之右之右之君子有之此言君子之能以義屈信變應也君子養心莫善於誠惟仁之爲守惟義之爲存誠心守仁則形形則神神則能化矣誠心行義則理理則明明則能變化矣變化代興謂之天徳誠者君子之所守而政事之本也君子位尊而志恭心小而道大所聽視者近而所聞見者逺是何耶則操術然也故千人萬人之情一人之情是也故操彌約而事彌大公生明偏生闇端慤生通詐僞生塞誠信生神誇誕生惑見其可欲也則必慮其可惡也見其可利也則必慮其可害也取舎如是則常不失於陷矣荀子曰鬭者忘其心者也忘其親者也忘其君者也人之有鬭何哉我甚醜之輕死而暴是小人之勇也重死持義而不撓是士君子之勇也自知者不怨人知命者不怨天先義而後利者榮先利而後義者辱志意致修徳行致厚智慮致明是天子之所以取天下也政令法舉措時聽斷公上順天子下保百姓是諸侯之所以取國家也志行修順上保職是士大夫之所以取田邑也修法則度量刑辟圗籍不知其義謹守其數父子相傳是官人百吏之所以取秩祿也孝悌願慤錄疾力以惇比其事業而不敢怠傲是庶人之所以暖衣飽食也飾邪說文姦言爲倚事以偸生反側於亂世之間是姦人之所以取危辱死刑也材性知能君子小人一也君子注錯之當小人注錯之過譬之越人安越楚人安楚是非知能材性然也是注錯習俗之節異也仁義徳行常安術也然而未必不危也汗僈突盜常危術也然而未必不安也君子道其常而小人道其怪饑而欲食寒而欲暖勞而欲息好利而惡害目辧白黒美惡耳辧音聲淸濁口辧鹹酸甘苦鼻辧芬芳腥臊骨體膚理辧寒暑疾養可以爲堯禹可以爲桀跖可以爲工匠可以爲農賈是人之所生而有也是無待而然者也是禹桀之所同也爲堯禹則常安榮爲桀跖則常危辱堯禹者非生而具者也夫起於變故成乎修之爲待盡而後備者也人之生固小人無師無法則惟利之見耳君子非得勢以臨之則無由得開內焉今使人生而未嘗睹芻豢稻粱也惟菽藿糟糠之睹則以至足爲在此也俄而粲然有秉芻豢稻粱者而至臭之而無嗛於鼻嘗之而甘於口食之而安於體則莫不棄此而取彼矣今以夫先王之道仁義之統以相羣居以相持飬以相藩飾以相安固以夫桀跖之道防直夫芻豢之懸糟糠耳哉然而人力爲此而寡爲彼何也曰陋也仁者告之示之靡之儇之鈆之重之則夫塞者俄且通也陋者俄且僩也愚者俄且知也是豈非人之情固可與如此可與如彼也哉人之情食欲有芻豢衣欲有丈繡行欲有輿馬然有者幾不長慮顧後而恐無以繼之故也偸生淺知之屬曽此而不知是其所以不免於凍餓操瓢囊爲溝壑中瘠者也先王之道仁義之統詩書禮樂之分固爲天下生民之屬長慮顧後而保萬世也非熟修爲之君子莫之能知也以治情則利以爲名則榮以羣則和以獨則足樂意者其是耶夫貴爲天子富有天下是人情之所同欲也然則從人之欲則勢不能容物不能贍也故先王按爲之制禮義以分之使有貴賤之等長防之差智愚能不能之分皆使人載其事而各得其宜故或祿天下而不自以爲多或監門禦旅抱闗擊柝而不自以爲寡夫是之謂人倫荀子曰古有姑布子卿今世有唐舉相人之形狀顏色而知其吉凶妖祥世俗稱之學者不道也故相形不如論心論心不如擇術孫叔敖突禿長左葉公子髙微小短瘠然仁義功名善於後世桀紂長巨姣美然身死國亡爲天下大僇人有三不祥防而不肯事長賤而不肯事貴不肖而不肯事賢是不祥也爲上則不能愛爲下則好非其上是人之必窮也人之所以爲人者以其有辧也辧莫大於分分莫大於禮禮莫大於聖王聖王有百吾孰法焉文久而息節奏久而絕欲觀千嵗則審今日欲知億萬則審一二欲知上世則審周道欲知周道則審其人所貴君子故曰以近知逺以一知萬以防知明此之謂也凡言不合先王不順禮義謂之姦言法先王順禮義然而不好言不樂言則非必誠士也凡人莫不好言其所善而君子爲甚故贈人以言重於金石珠玉觀人以言美於黼黻文章聽人以言樂於鐘鼓琴瑟故君子之於言無厭易曰括囊無咎無譽腐儒之謂也凡說之難以至髙遇至卑以至治接至亂善者於是間也與世偃仰緩急贏絀曲得所謂焉故君子度已則以繩接人則用抴度己以繩足爲天下法則矣接人用抴故能容寛因求以成天下之大事故談說之術齊荘以蒞之端誠以處之堅彊以持之分別以論之譬稱以明之欣驩芬薌以送之寶之珍之貴之神之如是則說常無不受小人辯言險而君子辯言仁也君子之行仁也無厭志好之行安之樂言之聽其言辯而無綂不足以和齊百姓是謂姦人之雄聖王起所以先誅也荀子曰飾邪說文姦言其持之有故其言之成理足以欺惑愚眾者有人矣縱性情安恣雎是它囂魏牟也忍情性茍以分異人爲髙是陳仲史防也不知一天下建國家之權稱上功用大儉約而僈差等是墨翟宋銒也無法而好作聼上從俗無所歸宿是愼到田駢也治怪說玩琦辯不可以爲治是恵施鄧析也略法先王不知其綂材劇志大聞見雜博案往舊造說謂之五行僻違幽隱閉約而無解案飾其辭而祗敬之曰此眞先君子之言也子思唱之孟子和之世俗不知其非遂受而之以爲仲尼子弓爲玆厚於後世是則子思孟子之罪也若夫總方略齊言行一綂類羣天下英傑而告之以太古教之以至順奧窔之間簟席之上斂然聖王之文章具焉佛然平世之俗起焉是聖人之不得勢者仲尼子弓是也一天下財萬物養長生民兼利天下通逹之屬莫不服從則聖人之得勢者舜禹是也今夫仁人將何務哉上則法舜禹之制下則法仲尼子弓之義以務息十二子之說如是而天下之害除仁人之事畢聖王之迹著矣兼服天下之心髙上尊貴不以驕人聰明聖智不以窮人齊給速通不爭先人剛毅勇敢不以傷人不知則問不能則學𨿽能必讓遇君則修臣下之義遇鄕則修長防之義遇長則修子弟之義遇友則修禮節辭讓之義遇賤而少者則修告導寛容之義故無不愛也無不敬也無與人爭也恢然如天地之苞萬物如是則贒者貴之不肖者親之如是而不服者則可謂訞怪狡猾之人矣古之所謂士仕者合羣者也樂分施者也務事理者也今之所謂士仕者無禮義而惟權勢之嗜者也古之所謂處士者修正者也知命者也今之所謂處士者利心無足而佯無欲者也離蹤而跂訾者也君子率道而行端然正已不爲物傾側第作其冠衶禫其辭禹行而舜趨是子張氏之賤儒也正其衣冠齊其顏色嗛然而終日不言是子夏氏之賤儒也偸儒憚事曰君子固不用力是子遊氏之賤儒也彼君子不然佚而不惰勞而不慢宗原應變曲得其宜也荀子曰仲尼之門五尺之豎子言羞稱乎五伯是何也曰齊桓五伯之盛者也前事則殺兄而爭國內行則姑姊妹之不嫁者七人外事則詐邾襲莒並國三十五行事若是小人之傑也彼固曷足稱乎大君子之門哉王者致賢而能以救不肖委然成文而暴國自化故文王載百里地而天下一桀紂有天下而不得以匹夫老故人主不務得道而廣有其勢是其所以危也持寵處位終身不厭之術恭敬辭讓援賢博施推賢讓能少事長賤事貴不肖事賢是天下之通義也有人也勢不在人上而羞爲人之下是姦人之心也君子時詘則詘時伸則伸荀子曰大儒之效武王崩成王防周公履天下之籍聽天下之斷教誨開導成王使諭於道成王冠成人周公歸周反籍焉故以枝代主而非越也君臣易位而非不順也因天下之和遂文武之業天下厭然猶一也是謂大儒之效秦昭王問荀卿曰儒無益人之國卿曰儒者法先王隆禮義謹乎臣子而致貴其上者也明於爲社稷之大義通乎財萬物養百姓之經紀在本朝則志意定乎內禮節修乎朝法則度量正乎官忠信愛利刑於天下應之如讙何謂其無益於人之國也昭王曰善先王之道仁人隆也比中而行之曷謂中曰禮義是也言必當理事必當務凡事行有益於理者立之無益者廢之夫是之謂中事凡知說有益於理者爲之無益者舎之夫是之謂中說我欲賤而貴愚而智貧而富可乎曰其惟學乎行之曰士也惇慕焉君子也知之聖人也上爲聖人下爲士君子孰禁我哉鄕也混然塗之人也俄而並乎堯禹豈不賤而貴矣哉鄕也效門室之辧混然曽不能決也俄而原仁義分是非圖廻天下於掌上豈不愚而智矣哉鄕也胥靡之人俄而治天下之大器舉在此豈不貧而富矣哉故君子無爵而貴無祿而富不言而信不怒而威窮處而榮獨居而樂豈不至尊至富至重至嚴之情舉積此哉故曰誠此然後就也爭之則失讓之則至遵道則積誇誕則虛故君子務修其內而讓之於外務積徳於身而處之以遵道如是則貴名起之如日月天下應之如雷霆故曰君子隱而顯微而明辭讓而勝修百王之法若辧白黒應當時之變若數一二行禮若生四枝立功若詔四時如是則可謂聖人矣此其道出乎一曷謂一曰執神而固曷謂神曰盡善狹【浹】洽之謂神萬物莫足以傾之之謂固神固之謂聖人詩言其志也書言其事也禮言其行也樂言其和也春秋言其微也天下之道畢矣用百里之地而不能以調一天下制彊暴則非大儒也其言有類其行有禮其舉事無悔其持險應變曲當與時遷徙與世偃仰千舉萬變其道一也是大儒之稽也通則一天下窮則獨立貴名仲尼子弓是也法先王統禮義一制度以淺持博以古持今以一行萬是大儒者也用大儒則百里之地久而後三年天下如一諸侯爲臣聞之不若見之見之不若知之知之不若行之聖人也者本仁義當是非齊言行不失毫釐無他道焉已乎行之矣師法者人之大寶也人無師法則隆性矣有師法則隆積矣而師法者所得乎情非所受乎性不足以獨立而治性也者吾所不能爲也然而可化也情也者非吾所有也然而可爲乎注錯習俗所以化性也並一而不貳所以成積也習俗移志安久移質並一而不貳則通於神明參於天地矣塗之人百姓積善而全盡謂之聖人積耨耕而爲農夫積禮義而爲君子故人知謹擇注錯愼習俗大積靡則爲君子矣縱情性而不足問學則爲小人矣君子言有壇宇行有防表道過三代謂之蕩法貳後王謂之不雅荀子曰請問爲政曰賢能不待次而舉罷不能不待須而廢元惡不待教而誅𨿽王公士大夫之子孫也不能屬於禮義則歸之庶人𨿽庻人之子孫也積文學正身行能屬於禮義則歸之卿相士大夫以善至者待之以禮以不善至者待之以刑兩者分別則賢不肖不雜是非不亂賢不肖不雜則英傑至是非不亂則國家治公平者職之衡也中和者聽之繩也其有法者以法行其無法者以類舉聽之盡也故有良法而亂者有君子而亂者未嘗聞也分【扶問】均則不偏勢齊則不一眾齊則不使明王始立而處國有制使有貧富貴賤之等足以相兼臨者是養天下之本也馬駭輿則君子不安輿庶人駭政故君子不安政選賢良舉篤敬興孝悌收孤寡補貧窮如是則庶人安政矣庶人安政然後君子安位故君人者欲安則莫若平政愛民矣欲榮則莫若隆禮敬士矣欲立功名則莫若尙賢使能矣是君人者之大節也孔子曰大節是也小節非也上君也大節是也小節一出焉一入焉中君也大節非也小節𨿽是也吾無觀其餘矣成侯嗣公聚斂計數之君也未及取民也子產取民者也未及爲政也管仲爲政者也未及修禮也故修禮者王爲政者彊取民者安聚斂者亡筐篋富府庫實而百姓貧夫是之謂上溢而下漏傾覆滅亡可立而待也故聚斂者召冦肥敵亡國危身之道也王奪之人霸奪之輿奪之人者臣諸侯奪之輿者友諸侯慮以王命全其力凝其徳力全則諸侯不能弱也徳凝則諸侯不能削也天下無王霸王則常勝矣王者仁天下義天下威天下故甲兵不勞而天下服之此三具者欲王而王欲霸而霸欲彊而彊者王者之制道不過三代法不二後王道過三代謂之蕩法二後王謂之不雅衣服有制宮室有度人徒有數喪祭械用皆有等宜無徳不貴無能不官無功不賞無罪不罰朝無幸位民無幸生尙賢使能而等位不遺析願禁悍而刑罰不過百姓曉然皆知夫爲善於家而取賞於朝也爲不善於幽而蒙刑於顯也夫是之謂定論是王者之論也王者等賦政事財萬物上以飾賢良下以養百姓而安樂之夫是之謂大神以類行雜以一行萬始則終終則始若環之無端也舎是天下以衰矣天地者生之始也禮義者治之始也君子者禮義之始也爲之貫之積重之致好之者君子之始也故天地生君子理天地君子者天地之參也萬物之總也民之父母也君臣父子兄弟夫婦始則終終則始與天地同理與萬世同久夫是之謂大本人生不能無羣羣而無分則爭爭則亂亂則離離則弱弱則不能勝物故宮室不可得而居也不可少頃舎禮義之謂也能以事親謂之孝能以事兄謂之悌能以事上謂之順能以治下謂之君君者善羣也羣道當則萬物皆得其宜故上察於天下錯於地塞備天地之間加施萬物之上防而明短而長狹而廣神明博大以至約故曰一與一是爲人者謂之聖人本政教正法則兼聽而時稽之度其功勞論其慶賞以時愼修使百吏免盡而眾庶不偸宰之事也論禮樂正身行廣教化美風俗兼覆而調一之辟公之事也全道徳致隆髙綦文理一天下振毫末使天下莫不順比從服天王之事也殷之日按以中立無有所偏無爲縱橫之事偃然按兵無動以觀夫暴國之相卒也案平政教審節奏砥礪百姓爲是之日而兵剸天下勁矣按然修仁義伉隆髙正法則選賢良養百姓爲是之日而名聲剸天下美矣權者重之兵者勁之名聲者美之夫堯舜者一天下也不能加毫末於是矣權謀傾覆之人退則賢良知聖之士按自進矣刑政平百姓和國俗節則兵勁城固敵國按自屈矣務本事積財物而勿忘棲遲薛越也是使羣臣百姓皆以制度行則財物積國家按自富矣三者體此而天下服暴國之君按自不能用其兵矣

皇王大紀卷七十八

欽定四庫全書

皇王大紀卷七十九

宋胡宏撰三王紀

赧王

荀子曰萬物同宇而異體人倫並處同求而異道同欲而異知無君以制臣無上以制下欲惡同物欲多而物寡寡則必爭矣離居不相待則窮羣而無分則爭窮者患也爭者禍也救患除禍則莫若明分使羣矣足國之道節用以禮裕民以政禮者貴賤有等長防有差貧富輕重皆有稱者也故天子袾裷衣冕諸侯裷衣冕大夫禆冕士皮弁服徳必稱位位必稱祿祿必稱用由士已上則必以禮樂節之眾庶百姓則必以法數制之量地而立國計利而畜民度人力而授事使民必勝事事必出利利足以生民皆使衣食百用出入相揜輕田野之稅平闗市之徵省商賈之數罕興力役無奪農時如是則國富矣有分者天下之大利也君者所以管分之樞要也先王分割而等異之非特以爲淫泰誇麗將以明仁之文通仁之順也故爲之雕琢刻鏤黻黼文章使足以辧貴賤而已不求其觀爲之鐘鼓管磬琴瑟竽笙使足以辧吉凶合歡和而已不求其餘爲之宮室臺榭使足以避燥濕養徳辧輕重而已不求其外詩曰雕琢其章金玉其相亹亹我王綱紀四方此之謂也若夫重色而衣之重味而食之重財而制之合天下而居之非特以爲淫泰也以爲王天下治萬變財萬物養萬民者爲莫若仁人之善也知慮足以治之仁厚足以安之徳音足以化之故相率而爲之勞苦以務佚之爲之出死斷亡以覆救之爲之雕琢刻鏤黻黼文章以藩飾之故仁人在上百姓貴之如帝親之如父母者無他故焉其所是焉誠美其所得焉誠大其所利焉誠多詩曰我任我輦我車我牛我行旣集蓋雲歸哉此之謂也故曰君子以徳小人以力力者徳之役也百姓之力待之而後功百姓之羣待之而後和百姓之財待之而後聚百姓之勢待之而後安百姓之壽待之而後長父子不得不親兄弟不得不順男女不得不歡少者以長老者以養故曰天地生之聖人成之此之謂也今之世不然厚刀布之斂以奪之財重田野之稅以奪之食苛闗市之徵以難其事不然而已矣有掎挈伺詐權謀傾覆以相顚倒以靡獘之是以臣或弒其君下或弒其上粥其城倍其節而不死其事者無他故焉人主自取之詩曰無言不讎無徳不報此之謂也墨子之言昭然爲天下憂不足夫不足非天下之公患也特墨子之私憂過計也人善治之可以相食養者不可勝數也天地之生萬物墨子大有天下小有一國將蹙然衣麤食惡憂戚而非樂將少人徒省官職上功勞苦與百姓均事業齊功勞苦是則賞罰不行賞罰不行則賢者不可得而進也不肖不可得而退也則能不能不可得而官也若是則萬物失宜事變失應上失天時下失地利中失人和天下熬然若燒若焦墨子𨿽爲之衣褐帶索嚽菽飲水惡能足之乎旣以伐其本竭其原而焦天下矣故先王聖人爲之不然知夫爲人主上者不美不飾之不足以一民也不富不厚之不足以管下也不威不彊之不足以禁暴勝悍也故必將撞大鐘擊鳴鼓吹笙竽彈琴瑟以塞其耳必將雕琢刻鏤黻黼文章以塞其目必將芻豢稻粱五味芬芳以塞其口然後眾人徒備官職漸慶賞嚴刑罰以戒其心使天下生民之類皆知己之所願欲之舉在於是也故其賞行皆知己之所畏恐之舉在於是也故其罰威賞行罰威則賢者可得而進也不肖者可得而退也能不能可得而官也若是則萬物得宜事變得應上得天時下得地利中得人和則財貨渾渾如泉源汸汸如河海暴暴如丘山故儒術誠行則天下大而富使有功撞鐘擊鼓而和詩曰鐘鼓喤喤磬筦將將降福穰穰降福簡簡威儀反反旣醉旣飽福祿來反此之謂也故墨術誠行則天下尙儉而彌貧非鬭而日爭勞苦頓悴而愈無功愀然憂戚非樂而日不和詩曰天方薦瘥喪亂多民言無嘉憯莫懲嗟此之謂也埀事養民以偸譽不可以遂功而防民亦不可古人爲之使民急不傷力緩不後時事成功立上下俱富不教而誅則刑繁而邪不勝教而不誅則姦民不懲誅而不賞則勤屬之民不勸誅賞而不類則下疑俗儉而百姓不一故先王明禮義以一之致忠信以愛之尙賢使能以次之爵服慶賞以申重之時其事輕其任以調齊之潢然兼覆之養長之如保赤子若是故姦邪不作盜賊不起而化善者勸勉矣故曰上一則下一矣上二則下二矣辟之若艸木枝葉必類本此之謂也利而不利也愛而不用也者取天下矣利而後利之愛而後用之者保社稷不利而利之不愛而用之者危國家也上不隆禮則兵弱下不愛民則兵弱已諾不信則兵弱慶賞不漸則兵弱將率不能則兵弱上好功則國貧上好利則國貧士大夫眾則國貧工商眾則國貧無制數度量則國貧下貧則上貧下富則上富故田野縣鄙者財之本也垣窌倉廩者財之末也百姓時和事業得敍者貨之源也等賦府庫者貨之流也故明主必謹養其和節其流開其源而時斟酌焉故田野荒而倉廩實百姓虛而府庫滿夫是之謂國蹷伐其本竭其源而並之其末然而主相不知惡也則其傾覆滅亡可立而待也事彊暴之國難使彊暴之國事我易事之以貨寶則貨寶單而交不結約信盟誓則約定而畔無日割國之錙銖以賂之則割定而欲無厭事之彌煩其侵人愈甚必至於資單國舉然後已修禮以齊朝正法以齊官平政以齊民然後節奏齊於朝百事齊於官眾庶齊於下如是則近者競親逺方致願上下一心三軍同力名聲足以暴炙之威彊足以捶笞之拱揖指麾而彊暴之國莫不趨使矣荀子曰國者天下之制利用也人主者天下之利勢也得道以持之則大安也大榮也積美之源也不得道以持之則大危也大累也有之不如無之有也及其綦也索爲匹夫不可得也彼持國者必不可以獨也論一相以兼率之使臣下百吏莫不宿道鄕方而務是夫人主之職也傳曰農分田而耕賈分貨而販百工分事而勸士大夫分職而聽建國諸侯之君分土而守三公總方而議則天子共己而已矣聰明君子者善服人者也人服而勢從之人不服而勢去之故人主欲得調一天下制秦楚則莫若聰明君子矣夫貴爲天子富有天下名爲聖王兼制人人莫得而制也是人情之所同欲也而王者兼而有是者也人茍不狂惑戅陋者其誰不樂是也哉欲是之主並肩而存違是之主不世絕千嵗而不合何也曰人主不公人臣不忠也人主則外賢而偏舉人臣則爭職而妬賢是其所以不合之故也人主胡不廣焉無卹親疎無偏貴賤惟誠能之求若是則人臣輕職業讓賢而安隨其後如是則禹舜還至王業還起功一天下名配禹舜物由有可樂如是其美者乎嗚呼君人者亦可以察若言矣嗚呼哀哉君人者千嵗而不覺也若夫貫日而治平權物而稱用使衣服有制宮室有度人徒有數喪祭械用皆有等宜以是用挾於萬物尺寸尋丈莫不得修乎制數度量然後行則是官人使吏之事也不足數於大君子之前故君人者立隆政本朝而當所使要百事者誠仁人也則身佚而國治功大而名美上可以王下可以霸故能當一人而天下取主道治近不治逺治明不治幽治一不治二主能治近則逺者治主能治明則幽者化主能當一則百事正明主好要而闇主好詳主好要則百事詳主好詳則百事荒君者論一相陳一法明一指以兼覆之兼炤之者相者論列百官之長要百事之聴度其功勞論其慶賞歲終奉其成功以效於君當則可不當則廢故君人勞於索之而休於使之湯武者修其道行其義興天下同利除天下同害天下歸之故厚徳音以生民則致寛使民則綦理辧政令制度所以接天下之人百姓有非理者如豪末則𨿽孤獨鰥寡必不加焉是故百姓貴之如帝親之如父母爲之出死防亡而不愉者無他故焉道徳誠明利澤誠厚也隆禮義審貴賤則士大夫貴節死制齊制度重官秩則百吏畏法遵繩闗市譏而不徵則商賈惇慤時斬伐佻期日則百工忠信輕稅省斂則農夫朴力士大夫務節死制然後兵勁百吏畏法修繩然後國治商賈惇慤則安貨通財而國求給矣百工忠信則器用巧使矣農夫朴力則百事不廢居則有名動則有功此儒之所謂曲辧也荀子曰有治人無治法法不能獨立類不能自行得其人則存法者治之端也君子法之原也不知法之義而正法之數者𨿽博臨事必亂故明王急得其人得其人則身佚而國治功大而名美上可以王下可以霸書曰惟文王敬忌一人以懌此之謂也故械數者治之流也君子者治之源也官人守數君子養源源淸則流淸故上好禮義尙賢使能無貪利之心則下亦將綦辭讓致忠信而謹於臣子矣如是則𨿽在小民不待符節別契而信不待探籌投鉤而公不待衡石稱懸而平不待斗斛惇槪而嘖故賞不用而人勸罰不用而人服有司不勞而事理政命不煩而俗美百姓莫敢不順上之法象上之志勤上之事而安樂之矣是之謂至平請問爲人君曰以禮分施均徧而不偏請問爲人臣曰以勤侍君忠順而不懈請問爲人父曰寛惠而有禮請問爲人子曰敬愛而致文請問爲人兄曰慈愛而見友請問爲人弟曰敬詘而不悖請問爲人夫曰致功而不流致臨而有辧請問爲人妻曰夫有禮則柔従聴侍夫無禮則恐懼而自竦也此道也偏立而亂俱有而治請問兼能之柰何曰審自禮也古者先王審禮以旁皇周浹於天下動無不審也故君子之於禮敬而安之用天地理萬物變而不凝血气和平志意廣大行義塞於天地之間仁知之極也夫是之謂聖人審禮也君者儀也儀正而景正不能愛人不能利人而求之親愛已不可得也人不親不愛而求其爲己用爲己死不可得也人不爲己用不爲己死而求兵之勁城之固不可得也兵不勁城不固而求敵之不至不可得也敵至而求無危削滅亡不可得也故人主欲彊固安樂則莫若反之民欲附下一民則莫若反之政欲修政美國則莫若求其人故君人者愛人而安好士而榮兩道者何也曰君道也善生養人者也善班治人者也善顯設人者也善藩飾人者也省工價眾農夫禁盜賊除姦邪是所以養生之也天子三公諸侯一相大夫擅官士保職莫不法度而公是所以班治之也論徳而定次量能而授官皆使其人載其事而各得其所宜上賢使之爲三公次賢使之爲諸侯下賢使之爲士夫是所以顯設之也修冠弁衣裳黼黻文章雕琢刻鏤皆有等差是所以藩飾之也善生養人者人親之善班治人者人安之善顯設人者人樂之善藩飾人者人榮之四統者俱而天下歸之職分而民不深次定而序不亂兼聴齊明而百事不畱如是則臣下百吏至於庶人莫不修已而後敢安止誠能而後敢受職百姓易俗小人變心姦怪之屬莫不反慤夫是之謂政教之極故天子不視而見不聴而聰不慮而知不動而功塊然獨坐而天下従之如一體爲人主者在愼取相人主有六患使賢者爲之則與不肖者規之使知者慮之則與愚者論之使修士行之則與污邪之人疑之𨿽欲成立得乎哉語曰好女之色惡者之孽也公正之士眾人之瘞也修乎道之人污邪之賊也今使污邪之人論其怨賊而求其無偏得乎哉古之人取人之道參之以禮用人之法禁之以等卑不得臨尊輕不得縣重愚不得謀知是以萬舉不過也人王欲得善射逺中微者縣貴爵重賞以招致之內不阿子弟外不隠逺人能中是者取之然而求卿相輔佐則獨不若是其公也按惟便嬖親比己者之用也豈不過甚矣哉故明主有私人以金石珠玉無私人官職事業墻之外目不見也裏之前耳不聞也而人主之守司逺者天下近者境內耳目之明如是其狹也人主之守司如是其廣也然則人主將何以知之曰便嬖左右者人主之所以窺逺收眾之門戶牖向也故人主必有便嬖左右足信者然後可其知惠足使規物其端誠足使定物然後可事物之至如泉源一物不應亂之端也卿相輔佐人主基杖也故人主必將有卿相輔佐足任者然後可其徳音足以鎭撫百姓其知慮足以應待萬變然後可四鄰不可以不相接也然而不必相親也故人主必將有足使諭志決疑於逺方者然後可其辧說足以解煩其知慮足以決疑其齊防足以距難然後可無左右足信者謂之闇無輔佐足任者謂之獨所使於四鄰諸侯者非其人謂之孤孤獨而防謂之危國𨿽臣若存古之人曰亡矣荀子曰人臣之論有態臣者有簒臣者有功臣者有聖臣者內不足使一民外不足使距難百姓不親諸侯不信然而巧敏佞說善取寵乎上是態臣者也上不忠乎君下善取譽乎民不卹公道通義朋黨比周以環主圗私爲務是簒臣者也內足使一民外足使距難民親之士信之上忠乎君下愛百姓而不倦是功臣者也上則能尊君下則能愛民政令教化形下如影應卒遇變齊給如響推類接譽以待無方曲成制象是聖臣者也用聖臣者王用功臣者彊用簒臣者危用態臣者亡従命而利君謂之順逆命而利君謂之忠不卹君之榮辱不卹國之臧否偸合茍容以持祿養交而已耳謂之國賊君有過謀過事將危國家隕社稷大臣父兄有能進言於君用則可不用則去謂之諫有能進言於君用則可不用死謂之爭有能比知同力率羣臣百吏而彊君遂以解國之大患除國之大害成於尊君安國謂之輔有能抗君之命竊君之重反君之事以安國之危除君之辱成國之大利謂之拂故諌爭輔拂之人社稷之臣也明君之所尊厚也傳曰從道不從君此之謂也事聖君有聴從無諫爭事中君有諫爭無諂諛事暴君有補削無矯拂迫脇於時窮居於暴國而無所避之則崇其美揚其善違其惡隠其敗言其所長不稱其所短詩曰國有大命不可以告人妨其躬身此之謂也因其懼也而攺其過因其憂也而辧其故因其喜也而入其道因其怒也而除其怨書曰従命而不拂微諫而不倦爲上則明爲下則遜此之謂也以徳復君而化之大忠也以徳調君而補之次忠也以是諫非而怒之下忠也仁者必敬人人賢而不敬則是禽獸也人不肖而不敬則是狎虎也故仁者必敬人賢者則貴而敬之不肖者則畏而敬之賢者則親而敬之不肖者則疏而敬之師術有四而博習不與焉尊嚴而憚可以爲師耆艾而信可以爲師誦說而不陵不犯可以爲師知微而論可以爲師賞不欲僣刑不欲濫賞僣則利及小人刑濫則害及君子若不幸而過寧僣無濫與其害善不若利淫荀子曰趙孝成王請問兵要孫卿曰在乎附民而已民之親我歡若父母其好我芬若椒蘭人之情𨿽桀跖豈肯賊其所好者哉齊人隆技擊得一首者則賜贖錙金無本賞矣事小敵毳【脆】則偸可用也事大敵堅則渙焉離耳是亡國之兵也其去賃市傭而戰之幾矣魏氏之武卒以度取之衣三屬之甲操十二石之弩負矢五十个置戈其上冠防帶劍贏三日之糧日中而趨百里中試則復其戶利其田宅是數年而衰而未可奪也攺造則不易周也是故地𨿽大其稅必寡是危國之兵也秦人使民所以要利於上者非鬭無由也功賞相長也五甲首而隸五家是最爲眾彊長久四世有勝非幸也數也故齊之技擊不可以遇魏氏之武卒魏氏之武卒不可以遇秦之鋭士秦之鋭士不可以當桓文之制節桓文之制節不可以敵湯武之仁義孝成王曰善請問爲將孫卿曰制號政令欲嚴以威慶賞刑罰欲必以信處舎収蔵欲周以固徙舉進退欲安以重欲疾以速窺敵觀變欲潛以深欲伍以參遇敵決戰必道吾所明無道吾所疑夫是之謂六術無欲將而惡廢無急勝而忘敗無威內而輕外無見其利而不顧其害凡慮事欲熟而用財欲泰夫是之謂五權可殺而不可使處不完可殺而不可使擊不勝可殺而不可使欺百姓夫是之謂三至凡百事之成也必在敬之其敗也必在慢之故敬勝怠則吉怠勝敬則滅愼行此六術五權三至而處之以恭敬是謂天下之將通於神明矣荀子曰人君者隆禮尊賢而王重法愛民而霸好利多詐而危權謀傾覆幽險而盡亡威有三禮樂則修分議則明舉錯則時愛利則形如是則百姓貴之如帝髙之如天視之如父母畏之如神明夫是之謂道徳之威禮樂則不修分義則不明舉錯則不時愛利則不形然而其禁暴也察其誅不服也審其刑罰重而信其誅殺猛而必如是百姓刼則畏贏則敖上執拘則防得間則散敵中則奪夫是之謂暴察之威無愛人之心無利人之事而日爲亂人之道百姓讙敖則從而執防之刑灼之如是下比周賁潰以離上矣夫是之謂狂妄之威此三威者道徳之威成乎安彊暴察之威成乎危弱狂妄之威成乎滅亡故桀紂者善爲人所惡而湯武者善爲人所好也人之所惡何也污漫爭奪貪利是也人之所好者何也禮義辭讓忠信是也故人莫貴乎生莫樂乎安所以養生安樂者莫大乎禮義人知貴生樂安而棄禮義辟之是猶欲壽而歾頸愚莫大焉故爲人上者必將愼禮義務忠信然後可此君人者之大本也天行有常不爲堯存不爲桀亡應之以治則吉應之以亂則防彊本而節用則天不能貧養備而動時則天不能病修道而不二則天不能禍水旱不能使之饑渴寒暑不能使之疾祅怪不能使之防故明於天人之分則可謂至人矣不爲而成不求而得夫是之謂天職天有其時地有其財人有其治夫是之謂能參列星隨旋日月逓照四時代禦陰陽大化風雨博施萬物各得其養以成不見其事而見其功夫是之謂神形具神生好惡喜怒哀樂蔵焉夫是之謂天情耳目鼻口形能各有接而不相能也夫是之謂天官心居中虛以治五官夫是之謂天君財非其類以養其類夫是之謂天養順其類者謂之福逆其類者謂之禍夫是之謂天政聖人淸其天君正其天官備其天養順其天政養其天情以全其天功則天地官而萬物役矣天不爲人惡寒也而輟冬地不爲人惡遼逺也而輟廣君子不爲小人匈匈也而輟行天有常道矣地有常數矣君子有常體矣君子道其常小人計其功楚王后車千乘非知也君子啜菽飲水非愚也是節然也若夫心意修徳行厚知慮明生於今而志乎古則是其在我者也故君子敬其在已者而不慕其在天者是以日進也小人錯其在已者而慕其在天者是以日退也星墜木鳴日月蝕風雨之不時怪星之黨見上明而政平𨿽並起無傷也是天地之變陰陽之化物之罕至者也怪之可也畏之非也人祅則可畏也楛耕傷稼耘耨失薉政險失民田稼薉惡糴貴民饑道路有死人政令不明舉錯不時本事不理禮義不修內外無別男女淫亂則父子相疑上下乖離冦難並至夫是之謂人祅三者錯無安國勉力不時則牛馬相生六畜作祅傳曰萬物之怪書不說若夫君臣之義父子之親夫婦之別則日切磋而不舎也皇王大紀卷七十九

欽定四庫全書

皇王大紀卷八十

宋胡宏撰三王紀

赧王

荀子曰說者曰主道利周是不然主者民之唱也上者下之儀也彼將聴唱而應視儀而動唱嘿則民無應也儀隠則下無動也不應不動則上下無以相有也不祥莫大焉故上宣明則下治辧矣上端誠則下願慤矣上公正則下易直矣治辧則易一願慤則易使易直則易知是治之所由生也說者曰桀紂有天下湯武簒而奪之是不然能用天下之謂王湯武非取天下也修其道行其義興天下之同利除天下之同害而天下歸之也天下歸之之謂王天下去之之謂亡故桀紂無天下而湯武不弒君天下者至重也非至彊莫之能任至大也非至辧莫之能分至眾也非至明莫之能知此三至者非聖人莫之能盡故非聖人莫之能王聖人備道全美者也天下者大具也不可以小人有也不可以小道得也不可以小力持也非聖人莫之能有也說者曰治古無肉刑而有象刑殺赭衣而不純治古如是是不然人莫觸罪非獨不用肉刑亦不用象刑人或觸罪而直輕其刑庸人不知惡也亂莫大焉殺人者不死而傷人者不刑是惠暴而寛賊也非惡惡也故象刑殆非生於治古並起於亂今也治古不然凡爵列官職賞慶刑罰皆報也以類相從者也一物失稱亂之端也夫徳不稱位能不稱官賞不當功罰不當罪不祥莫大焉說者曰堯舜擅讓是不然聖王沒天下有聖而在後者則天下不離朝不易位國不更制天下厭焉與鄕無以異也以堯繼堯擅讓惡用矣哉曰老衰而擅是又不然血气筋力則有衰若夫智慮取舎則無衰天子居則設張容負依而坐諸侯趨走乎堂下出門而三公奉軛持納諸侯持輪挾輿先馬大侯編後大夫次之小侯元士次之庶士介而坐道庶人隠竄莫敢望視居如大神動如天帝持老養衰猶有安樂恬愉如是乎故曰諸侯有老天子無老堯舜擅讓是虛言也說者曰堯舜不能教化朱象是不然也堯舜者天下之英也朱象者天下之嵬一時之瑣也不怪朱象而非堯舜豈不過甚矣哉說者曰太古薄塟故不掘也亂今厚飾棺故掘也是不知治道者之所言也聖王之生民也皆使當厚優猶知足而不得以有餘過度故盜不竊賊不刺狗豕吐菽粟而農賈皆能以貨財讓男女自不取於塗而百姓羞拾遺𨿽珠玉滿體文繡充棺黃金充槨人猶且莫之抇也是何也則求利之詭緩而犯分之羞大也亂今反是上以無法使下以無度行知者不得慮能者不得治賢者不得使上失天性下失地利中失人和故百事廢財物屈而禍亂起於是桀紂羣居安禽獸行虎狼貪脯巨人而炙嬰兒矣𨿽倮而埋之猶且必抇也荀子曰禮起於何也曰人生而有欲欲而不得則不能無求求而無度量分界則不能不爭爭則亂亂則窮先王惡其亂也故制禮義以分之以養人之欲給人之求使欲必不窮乎物物必不屈於欲兩者相持而長是禮之所起也故禮者養也君子旣得其養又好其別曷謂別曰貴賤有等長防有差貧富輕重皆有稱者也故一之於禮義則兩得矣一之於性情則兩喪矣儒者使人兩得之者也墨者使人兩喪之者也是儒墨之分也天地者生之本也先祖者類之本也君師者治之本也故上事天下事地尊祖先而隆君師是禮之三本也禮至備情文俱盡其次情文代勝其下復情以歸太一也禮者人道之極也法禮足禮謂之有方之士聖人者道之極也故學者固學爲聖人也文理繁情用省是禮之隆也文理省情用繁是禮之殺也文理情用相爲表裏是禮之中流也君子步驟馳騁不外是矣是君子之壇宇宮庭也於其中焉旁皇周浹曲得其次序是聖人也禮者謹於治生死者也故事生不忠厚不敬文謂之野送死不忠厚不敬文謂之瘠君子賤之使生死終始若一足以爲人願是先王之道忠臣孝子之極也天子之喪動四海屬諸侯諸侯之喪動通國屬大夫大夫之喪動一國屬修士修士之喪動一鄕屬朋友庶人之喪合族黨動州裏刑餘罪人之喪不得合族黨獨屬妻子棺槨三寸衣衾三領不得晝行不得飾棺以昬殣己若無喪者而止禮者防長續短損有餘益不足達愛敬之文而滋成行義之美者也故其立文飾也不至於窕冶其立麤衰也不至於瘠棄其立聲樂恬愉也不至於流淫惰慢其立哭泣哀戚也不至於隘懾傷生是禮之中流也兩情者人生固有端焉若夫益之損之類之盡之使本末終始莫不順比足以爲萬世則是禮也非順惇修爲之君子莫之能知也故曰性者本始材朴也僞者文理隆盛也無性則僞之無所加無僞則美不能自美性僞合然後聖人之名一天下之功於是就也故曰天地合而萬物生陰陽接而變化起性僞合而天下治天能生物不能辧物也地能載人不能治人也宇中萬物生人之屬待聖人然後分也荀子曰凡人之患蔽於一曲而闇於大理凡萬物異則莫不相爲蔽此心術之公患也桀蔽於末喜斯觀而不知闗龍逢以惑其心而亂其行紂蔽於妲己飛亷而不知微子啟以惑其心而亂其行故桀死於亭山紂縣於赤斾成湯鑑於夏桀故主其心而愼治之是以能長用伊尹而身不失道此其所以代夏王而受九有文王鑑於殷紂故主其心而愼治之是以能長用呂望而身不失道此其所以代殷王而受九牧逺方莫不致其珍故目視備色耳聴備聲口食備味形居備宮名受備號生則天下歌死則天下哭夫是之謂至威詩曰鳯凰秋秋其翼若干其聲若簫有鳯有凰樂帝之心此不蔽之福也聖人知心術之患見蔽塞之禍故無欲無惡兼陳萬物而中懸衡然何謂衡曰道故心不可不知道夫何以知曰心知道然後可道可道然後能守道以禁非道以其可道之心取人則合於道人而不合於不道之人矣以其可道之心與道人論非道治之要也人何以知道曰心心何以知曰虛一而靜心未嘗不臧也然而有所謂虛心未嘗不滿也然而有所謂一心未嘗不動也然而有所謂靜不以己所臧害所將受謂之虛不以夫一害此一謂之一不以夢劇亂知謂之靜虛一而靜謂之淸明坐於室而見四海處於今而聞逺久疏觀萬物而知其情參稽治亂而通其度經緯天地而材官萬物明參日月大滿八極夫是之謂大人夫惡有蔽矣哉心者形之君也而神明之主也出令而無所受令自禁也自使也自奪也自取也自行也自止也農精於田而不可以爲田師賈精於市而不可以爲賈師工精於器而不可以爲器師有人也不能此三技而可使治三官曰精於道者也精於道者兼物物故君子一於道而以贊稽物一於道則正以贊稽物則察以正志行察論則萬物官矣導之以理養之以淸物莫之傾則足以定是非決嫌疑矣小物引之則其正外易其心內傾則不足以決庶理也空石之中有人焉其名觙其爲人也善射以好思耳目之欲接則敗其思蚊防之聲聞則挫其精是以辟耳目之欲而逺蚊防之聲閒居靜思則通思仁若是可謂微乎未可也故仁者之行道也無爲也聖人之行道也無彊也仁者之思也恭聖人之思也樂此理心之道也凡觀物有疑中心不定則外物不淸吾慮不淸則未可定然否也凡以知人之性也可以知物之理也以可知人之性求可知物之理而無所疑止之則沒世窮年不能徧也學也者固學止之也惡乎止之曰止諸至足曷謂至足曰聖也聖也者盡倫者也王也者盡制者也足以爲天下極矣故學者以聖王爲師治其法以求其統類以務象效其人荀子曰生之所以然者謂之性性之和所生精合感應不事而自然謂之性性之好惡喜怒哀樂謂之情情然而心爲之擇謂之慮心慮而能謂之動謂之僞慮積焉能習焉而後成謂之爲心也者道之主宰也道也者治之經理也心合於道說合於心辭合於說正名而期質請而諭辧異而不過推類而不悖聴則合文辧則盡故正道而辧姦猶引繩以持曲直是故邪說不能亂百家無所竄有兼聴之明而無奮矜之庸有兼覆之厚而無伐徳之色說行則天下正說不行則白道而冥窮是聖人之辧說也欲過之而動不及心止之也心之所可中理則欲𨿽多奚傷於治欲不及而動過之心使之也心之所可失理則欲𨿽寡奚止於亂故理亂在於心之所可亡於情之所欲性者天之就也情者性之質也欲者情之應也以欲爲可得而求之情之所必不免也欲不可去性之具也𨿽爲天子欲不可盡欲𨿽不可盡可以近盡也𨿽欲不可去求可節也道者進則近盡退則節求天下莫之若也知者論道而已矣人無動而不與權俱道者古今之正權也離道而內自擇則不知禍福之所托志輕理而不重物者無之外重物而不內憂者無之行離理而不外危者無之外危而不恐內者無之心憂恐則口銜芻豢而不知其味耳聴鐘鼔而不知其聲目視黼黻而不知其狀輕暖莞簟而體不知其安故欲養其欲而縱其情欲養其性而危其形欲養其樂而攻其心欲養其名而亂其行夫是之謂以己爲物役矣荀子曰人之性生而有好利焉順是故爭奪生而辭讓亡生而有疾惡焉順是故殘賊生而忠信忘生而有聲色之好順是故淫亂生而禮義文理亡然則從人之性順人之情必出於犯分亂理而歸於暴故必將有師法之化禮義之道也然後合於文理而歸於治用此觀之然則人之性惡明矣其善者僞也孟子曰人之性善是不然凡性者天之就也不可學不可事禮義者聖人之所生也人之所學而能所事而成者也問者曰人之性惡則禮義惡生曰凡禮義者是生於聖人之僞非故生於人之性也故陶人埏埴而爲器然則器生於陶人之僞非故生於人之性也聖人積思慮習僞故以生禮義而起法度然則禮義法度者是生於聖人之僞非故生於人之性也若夫目好色耳好聲口好味心好利骨體膚理好愉佚是好生於人之情性也感而自然不待事而後生之者也夫感而不能然必且待事而後然謂人之生於僞是性僞之所生其不同之徵也聖人之所以同於眾者性也所以異而制眾者僞也夫好利而欲得者此人之情性也假之有弟兄資財而分者且順情性好利而欲得若是則兄弟相拂奪矣且化禮義之文理若是則讓乎國人矣故順情性則弟兄爭矣化禮義則讓國人矣凡人之欲爲善者爲性惡也孟子曰人之性善則惡用聖王惡用禮義矣故性善則去聖王息禮義矣性惡則興聖王貴禮義矣立君上明禮義爲性惡也問者曰禮義積僞者是人之性故聖人能生之也曰陶人埏埴而生瓦然則瓦埴豈陶人之性也哉今將以禮義積爲人之性耶然則又曷貴堯禹曷貴君子矣哉凡所貴堯禹君子者能化性能起僞僞起而生禮義然則聖人之於禮義積僞也亦陶埏而生之也堯問於舜曰人情何如舜對曰妻子具而孝衰於親嗜欲得而信衰於友爵祿盈而忠衰於君人之情乎人之情乎甚不美又何問焉惟賢者爲不然夫人𨿽有性質美而心辧知必將求賢師而事之擇賢友而友之則所聞者堯舜禹湯之道也所見者忠信敬讓之行也身日進於仁義而不自知者靡使然也傳曰不知其子視其友不知其君視其左右靡而已矣荀子曰亂世以族論罪以世舉賢荀子曰欲近四旁莫如中央故王者必居天下之中禮也諸侯召其臣臣不俟駕天子召諸侯諸侯輦輿就馬聘人以珪問士以璧召人以瑗絕人以玦反絕以環人主仁心設焉知其役也禮其盡也故王者先仁而後禮天施然也君子之於子愛之而勿靣使之而勿貎導之以道而勿彊禮以順人心爲本仁愛也故親義理也故行禮節也故成仁有理義有門仁非其理而虛之非禮也義非其門而由之非義也推恩而不理不成仁遂理而不敢不成義審節而不知不成禮和而不發不成樂故曰仁義禮樂其致一也君子處仁以義然後仁也行義以禮然後義也制禮反本成末然後禮也三者皆通然後道也禮者政之挽也爲政不以禮政不行矣天子卽位上卿進曰如之何憂之長也能除患則爲福不能除患則爲賊授天子一策中卿進曰配天而有下土者先事慮事先患慮患先事慮事謂之接接則事優成先患慮患謂之豫豫則禍不生事至而後慮者謂之後後則事不舉患至而後慮者謂之困困則禍不可禦授天子二策下卿進曰敬戒無怠慶者在堂弔者在閭禍與福鄰莫知其門豫哉豫哉萬民望之授天子三防平衡曰拜下衡曰頓首至地曰稽顙爲人臣下者有諫而無訕有亡而無疾有怨而無怒禮之爲正國家也如權衡之於輕重也如繩墨之於曲直也故人無禮不生事無禮不成國家無禮不寧下臣事君以貨中臣事君以身上臣事君以仁士有妬友則賢交不親君有妬臣則賢人不至口能言之身能行之國寶也口不能言身能行之國器也口能言之身不能行國用也口能善身行惡國妖也治國者敬其寶愛其器任其用除其妖不富無以養民情不教無以理民性管仲之爲人力功不力義力知不力仁野人也不可以爲天子大夫孟子三見宣王不言事門人曰曷爲三遇齊王而不言事孟子曰我先攻其邪心公行子之之燕遇曾元於塗曰燕君何如曾元曰志卑者輕物輕物者不求助天子不言多少諸侯不言利害大夫不言得喪士不通財貨有國之君不息牛羊錯質之臣不息雞豚冢卿不修幣大夫不爲場圃從士以上皆羞利而不與民爭業樂分施而恥積蔵故民不困時貧窶者有所竄其手天之生民非爲君也天之立君以爲民也故古者列地建國非以貴諸侯而已列官職差爵祿非以尊大夫而已主道知人臣道知事故舜之治天下不以事詔而萬物成君子之學如蛻幡然遷之故其行效其立效其坐效其置顏色出辭气效無畱善無宿問善學者盡其理善行者究其難君子立志如窮臨患難而不忘細席之言盡小者大積微者著徳至者色澤洽行盡而聲問逺言而不稱師謂之畔教而不稱師謂之倍倍畔之人明君不內朝士大夫遇諸塗不與言故春秋善胥命而詩非屢盟其心一也善爲詩者不說善爲易者不占善爲禮者不相其心同也人之於文學也猶玉之於琢磨也子贑季路故鄙人也被文學服禮義爲天下列士學問不厭好士不倦是天府也多知而無親博學而無方好多而無定者君子不與子貢問於孔子曰賜倦於學矣願息事君孔子曰詩云溫恭朝夕執事有恪焉可息哉賜願息事親孔子曰詩云孝子不匱永錫爾類焉可息哉賜願息於妻子孔子曰詩云刑於寡妻至於兄弟以禦於家邦焉可息哉賜願息於朋友孔子曰詩云朋友攸攝攝以威儀焉可息哉賜願息於耕孔子曰詩云晝爾於茅宵爾索綯亟其乘屋其始播百谷焉可息哉然則賜無息者乎孔子曰望其壙睪如也則知所息矣子貢曰大哉死乎君子息焉小人休焉國將興心貴師而重傅古之賢人賤爲布衣貧爲匹夫食則饘粥不足衣則裋褐不完然而非禮不進非義不受子夏貧衣若縣鶉人曰子何不仕曰諸侯之驕我者吾不爲臣大夫之驕我者吾不復見流言滅之貨色逺之禍之所由生自纎纎也故君子早絕之語曰流丸止於甌臾流言止於智者也有分義則容天下而治無分義一妻一妾而亂誥誓不及五帝盟詛不及三王交質子不及五伯荀子曰孔子曰昔萬乘之國有爭臣四人則封疆不削千乘之國有爭臣三人則社稷不危百乘之國有爭臣二人則宗廟不輟父有爭子不行無禮士有爭友不爲不義荀子曰𨿽有瑉之雕雕不如玉之章章詩云言念君子溫其如玉此之謂也荀子曰魯哀公問舜冠於孔子孔子不對公曰何以不言孔子對曰古之王者有務而拘領者也其政好生而惡殺焉是以鳯在列樹麟在郊野鳥巢之巢可俯而窺也君不此問而問舜冠所以不對也魯哀公問於孔子曰紳委章甫有益於仁乎孔子曰資衰苴杖者不聽樂非耳不能聞也服使然也黼黻衣裳者不茹葷非口不能味也服使然也卿後嘗爲楚蘭陵令以壽終齊襄王薨子建立年少國事皆決於君王后五十一年秦伐韓拔九城斬首五萬

五十二年秦伐韓取南陽攻太行道絕之楚頃襄王疾病黃歇言於應侯曰秦盍歸其太子不歸則咸陽一布衣爾楚更立君必不事秦應侯以告王未用也歇使太子變服出闗度已逺乃自言王怒應侯曰歇出身徇其主不如歸之以親楚從之秋楚王薨考烈王卽位以歇爲相封以淮北地號春申君

五十三年秦武安君伐韓拔野王上黨路絕上黨守與其民謀歸趙曰趙受我秦必攻之趙被秦兵必親韓韓趙爲一則可以當秦矣乃告趙曰韓不能守上黨其吏民皆樂爲趙不樂爲秦有城市邑十七願獻之平陽君曰聖人甚禍無故之利秦蠶食韓地中絕不令相通固自以爲坐受上黨也秦服其勞而趙受其利𨿽彊大不能得之於弱小弱小顧能得之於彊大乎平原君請受之

五十五年秦王齕攻上黨其民走趙趙亷頗軍長平齕因伐趙趙數不勝樓昌請發使爲媾虞卿曰制媾者在秦秦將不聴不如以重寶附楚魏則秦疑天下之合從媾乃可成也不聴使鄭朱行虞卿曰朱貴人也秦必顯重之以示天下天下見王之媾於秦必不救王秦知天下之不救王則媾不可成矣旣而果然亷頗堅壁不出應侯反間曰秦獨畏馬服君之子括耳趙王遂以括代頗藺相如曰括徒能讀其父書不知合變也不聴括自少時學兵法奢不能難然不謂善括母問故奢曰兵死地也而括易言之及括將行母上書曰括父爲將身所奉飯而進者十數友者百數得賞賜盡與軍吏士大夫受命之日不問家事今括東鄕而朝軍吏無敢仰視之者王所賜金帛蔵於家而視便利田宅買之父子異心願王勿遣王曰吾已決矣秦乃陰使武安君爲上將括悉更約束易置軍吏擊秦兵武安君佯敗走張二奇兵劫之趙軍分爲二糧道絕請粟於齊齊王弗許周子曰夫趙於齊楚猶齒之有唇也救趙之務宜若奉漏甕沃焦釡然而愛粟過矣弗聴趙軍食絕急攻秦壘括自出搏戰秦人射殺之卒四十萬人降武安君挾詐盡坑之趙人大震

五十六年武安君分軍爲三王齕攻趙武安皮牢拔之司馬梗北定太原盡有上黨地韓魏恐使蘇代說應侯曰趙亡則武安君爲三公君能爲之下乎不如因而割之無以爲武安君功也應侯言於秦王曰秦兵勞請許韓趙之割地以和王聴之武安君由是與應侯有隙趙王約割六縣虞卿曰秦攻其所不能取倦而歸王又以其所不能取送之是助秦自攻也今以六城賂齊齊秦之深仇也其聴王不待詞之畢也則是王失之於齊而取償於秦示天下有能爲也趙王使虞卿東見齊王未返秦使者己在趙矣秦五大夫王陵復伐趙

五十七年攻邯鄲亡五校王使武安君對曰秦𨿽勝於長平士卒死者過半國內空逺絕河山而爭人國都趙應其內諸侯攻其外破秦軍必矣終辭疾不肯行乃以王齕代陵趙平原君求救於楚約其門下文武備者得十九人餘無可取者毛遂自薦平原君曰賢士之處世若錐處囊中其末立見先生處勝門下三年未有所聞也遂曰臣蚤得處囊中將穎脫而出非特其末見而已乃與之俱至楚言合従之利害不決遂歷階而上楚王怒叱曰汝何爲者遂按劍曰楚地方五千里持防百萬白起小豎子爾一戰而舉鄢郢再戰而燒夷陵三戰而辱王之先人此百世之怨而弗知惡焉合従者爲楚非爲趙也楚王曰唯唯誠若先生言遂定従而歸使春申君救趙魏亦使晉鄙救趙秦王使謂魏曰吾攻趙旦暮且下諸侯敢救者必移兵先擊之魏王恐止晉鄙壁鄴使新垣衍說趙欲共尊秦爲帝卻其兵魯伸連聞之往見衍曰秦棄禮義上首功彼卽肆然而爲帝則連有蹈東海而死爾不願爲之民也且彼將行其天子之禮號令天下變易諸侯之大臣又使子女防妾爲諸侯妃姬梁王得晏然而已乎而將軍又何以得故寵乎衍起再拜曰吾乃今知先生天下士也不敢復言帝秦矣燕武成王薨子孝王立初魏公子無忌仁而下士致食客三千人隠士侯嬴家貧爲夷門監者公子置酒大防賔客坐定公子從車騎虛左自迎侯生上坐賔客皆驚趙平原君夫人無忌姊也使者冠蓋相屬於魏無忌數請魏王救趙及賓客辯士遊說萬端王終不聴乃見侯生問計嬴屏人曰晉鄙兵符在王臥內而如姬最幸力能竊之嘗聞公子爲姬報其父仇姬欲爲公子死無所辭誠一開口則得虎符奪鄙兵北救趙西卻秦此五伯之功也公子如其言果得兵符侯生曰將在外君令有所不受如鄙疑而復請則事危矣臣客朱亥力士可與俱公子至鄴鄙合符果疑亥袖鐵椎椎殺之公子下令曰父子俱在軍者父歸兄弟俱在軍者兄歸獨子無兄弟者歸養得選兵八萬人而進王齕戰數不利武安君曰不聴吾計今何如矣王怒彊起之武安君稱病篤

五十八年免爲士伍遷之陰宻西至杜郵應侯曰起意怏怏有餘言王賜之劍遂自殺魏無忌大破秦師王齕解圍走應侯由是得罪無忌不敢歸魏使將將其軍還趙王以五城封公子與公子飲至暮口不忍獻五城以公子退讓也魏復以信陵奉公子趙有處士毛公隠於博徒薛公隠於賣漿公子間從之遊平原君非之公子曰平原君所與遊徒豪舉耳不求士也平原君以千金爲魯連壽魯連笑曰所貴於天下士者爲人排患解紛而無取也卽有取者是商賈之事連不忍爲也秦太子妃曰華陽夫人無子夏姬生子異人質於趙秦數伐趙趙不禮之困不得意陽翟大賈呂不韋適邯鄲見之曰此奇貨可居乃說曰華陽夫人無子然能立適嗣請爲子西遊異人曰必如君策秦國與君共之不韋以五百金令結賓客以五百金買玩好奇物而西見夫人姊獻於夫人因譽異人之賢日夜泣思太子及夫人曰異人也以夫人爲天夫人大喜姊曰夫人不以繁華時蚤自結諸子中賢孝者舉以爲適卽色衰愛弛𨿽欲開一言尙可得乎今異人賢誠以此時拔之是夫人無子而有子也則終身寵矣夫人承間言之太子許之請不韋傅之不韋娶邯鄲姬絕美者知其有娠獻之期年而生子政異人遂以爲夫人邯鄲之圍趙人欲殺之不韋行金與守者得歸異人楚服而見華陽夫人曰吾楚人也當自子之更名曰楚

五十九年秦伐韓取陽城負黍斬首四萬伐趙取二十餘縣斬首虜九萬赧王恐與諸侯約從秦使將軍樛攻之王入秦頓首受罪盡獻其邑三十六口三萬秦受之歸王於周是嵗崩

皇王大紀卷八十

