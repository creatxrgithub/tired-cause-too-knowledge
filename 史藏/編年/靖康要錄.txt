

欽定四庫全書

史部二

靖康要錄

編年類

提要

【臣】等謹案靖康要錄十二卷不著撰人名氏陳振孫書錄解題曰靖康要錄五卷不知作者記欽宗在儲時及靖康一年之事按日編次凡政事制度及詔誥之類皆詳載焉其與金國和戰諸事編載尢詳云云是振孫之時已莫知出誰手矣今觀其書記事具有月日載文具有首尾決非艸野之士不覩國史日曆者所能作書末一條稱髙宗爲今上又所載秦檜事詞意左袒足徴爲紹興時人之筆也其臣僚奏貶李綱事綱以忠直之資不主割地議和觸忤時宰是時耿南仲以欽宗舊學爲相與綱不合擠之出師又減放兵馬令諸將不受節制幸其敗以快私心貶綱之奏極其丑詆蓋皆時宰之意而托爲百寮同疏以示公論耳宋人雜史傳於今日者如熊克中興小紀李心傳建炎以來系年要錄之類大抵於南宋爲詳其詳於北宋者惟李燾續資治通鑑長編而已然世所行長編率多佚缺今以永樂大典所載補之亦僅及哲宗而止徽宗之事遂以無徵徐夢莘三朝北盟防編起政和迄建炎𨿽較他書爲詳悉而所錄事迹章疏惟以有涉金人者爲主余則略焉此書𨿽敍事少略載文太繁而一時朝政具有端委多有史所不詳者卽以補李燾長編亦無不可也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

靖康要錄卷一

孝慈淵聖皇帝名桓道君太上皇帝長子母曰恭恵皇后王氏以元符三年四月十三日生於坤寧殿九月賜名亶授檢校太尉山南東道節度使韓國公

建中靖國元年六月遷開府儀同三司興徳軍節度使進封京兆郡王

崇寧元年二月攺賜名烜八月又攺賜今名

大觀元年十一月詔曰朕荷天眷祐景命有僕承家之慶是生多男年近防學未親師友因嚴以教宜及其時京兆郡王桓髙密郡王楷可於來春擇日出就外學其輔導講讀之官宜以端亮鯁直有文學政事人充選以稱朕意記室翊善可如王友例令王答拜於是以祕書監蔡崈爲翊善左司員外郎沈錫爲侍講國子司業汪澥爲記室安徳軍觀察畱後知入內內侍省楊震提舉管勾本位

大觀二年正月遷司空武昌軍節度進封定王八月以國子祭酒汪澥爲翊善起居郎翟汝文爲侍講起居舎人兪防爲記室兪防遷以起居郎石公弼代之防恵恭皇后崩至政和元年二月始詔太史擇日以三月己丑出就資善堂聽講讀以光祿少卿李詩爲翊善辟雝司業耿南仲爲侍講司門員外鄭修爲記室甲寅詔宰臣執政官許就資善堂見定王桓嘉王楷王迎揖扵門升堂就坐王西面宰臣執政官東向送亦如之

二年九月侍講鄭居中因奏事經筵乞講讀官至資善堂見二王許之

四月鄭修卒以左司員外郎張叔夜爲記室叔夜罷以符寶郎陳鍔代之

三年正月攺官制加太保

四年二月甲戌行冠禮於文徳殿【或云福寧殿】先是禦制冠禮降議禮局載五禮新儀之首至是始舉行焉

三月辛夘詔曰若昔明王誕受厥命建立儲貳以系天下之心朕嗣無疆大歷荷天之休誕育元良是居冢嫡長子桓年逮志學冠於治朝百辟具瞻主噐之長永維宗廟之重父子之恩考循舊章正位東宮明兩作離爲國大本可以來春出閣立爲皇太子其建宮室設官屬與儀物制度宜令有司討論典禮前期辦具以聞邦家之慶與四海共之

十一月己亥詔皇太子慶防上壽押百僚班又詔皇太子謁廟特許逐室行禮

五年二月乙巳制曰若昔先王必建儲貳以隆萬世之統以系四海之心朕撫世承平念國大本遹追求孝垂裕後昆永惟承宗之艱莫如主器之長咨爾萬邦之有眾聽予一人之告猷皇長子太保武昌軍節度使定王孝友得於天資溫良成扵日就出學外傅率履無違旣冠阼階其儀可象方景命有僕介壽考之萬年而明兩作離兆本支之百世蔽自朕志格於天心孚告大廷申錫顯冊矢愼乃徳惟忠惟孝欽汝止惟防惟康用克相於我家以對揚於休命可立爲皇太子仍令有司擇日備禮冊命丁未出閣詔攺其閣爲府甲寅有司備法駕儀仗列於大慶殿文武百官各服朝服立班於庭執事官入就位皇帝服通天冠絳紗袍禦殿皇太子冠逺逰冠衣朱明衣執桓圭以入受冊於庭以翰林學士承防彊淵明爲禮儀使翰林學士王黼撰冊文【冊文闕或云劉正夫撰審如是則禮儀使亦當用執政】宣和殿學士蔡攸書冊殿中監髙伸書寶禮畢太師魯國公蔡京率百官稱賀訖又詣東宮賀皇太子如故事以戶部尙書劉炳翰林學士承防彊淵明爲賓客中書舎人蔡靖陳邦光並爲詹事祕書監李詩爲顯謨閣待制左庶子兼侍讀宗正少卿耿南仲爲徽猷閣待制右庶子兼侍講祕書少監蘓桓攺名爲左諭徳太常少卿葛次仲爲右諭徳國子司業曽樹殿中侍禦史華昆並爲舎人知入內內侍省楊震董慤提舉左右春坊事內侍容機黎景年全淵張彥卿周珣王若衝王珂管勾左右春坊事劉淵爲家令皇甫僅爲承受丁巳備法駕謁太廟奏免乘金輅及用鹵簿止依常儀乘馬至太廟易朝服行禮又奏乞免宮僚稱臣並從之戊午奏臣竊覩自昔東宮建司設局張官置吏往往竊有所擬無所不備考其執事實無毫末顯是慕爲虛名徒費廩食書曰愼乃儉徳惟懷永圖臣立身之始敢不念玆伏望聖慈詳察應東宮官吏不必具備諸司庶局頗令兼攝至於閒徒冗卒舊例有者亦可蠲除務爲儉約如此則不惟臣少安私分仍得淸心省事専精問學仰副君父教育之意又奏臣昨就資善堂聽讀尋常須候邇英經筵已開方取防定日恭惟聖學髙妙羣臣莫及躬禦經筵但欲遵承祖宗故事非待儒臣講修輔聖明如臣之愚正當力學不可曠日豈應擬視經筵兼臣問安視膳之外遇還府第綽有餘暇必不同往日深在禁嚴出入不敢自便今欲乞聖慈許令每日不拘早晚但稍有間隙卽請學官赴防講讀所貴爲學日益有以副聖慈撫眷之意並從之

九月乙酉詔皇太子遇天寧節赴垂拱殿上壽於親王前別爲一班家令劉淵罷以梁方平代之

六年四月以禮部尙書白時中刑部尙書慕容彥逢爲賓客吏部侍郎劉煥給事中方防爲詹事太常少卿賈安宅爲舎人內符寶郎馮楊爲家令

六月乙亥詔納故少傅恩平郡王朱伯材女孺人朱氏爲妃令所司備禮冊命是月癸未親迎癸丑詔自今車駕行幸皇太子免起居從駕

七年十月生子爲嫡皇孫封秩比皇子以起居郎李彌大起居舎人趙野爲舎人彌大野辭以太常少卿柯棐爲右文殿修撰國子司業魏憲直龍圖閣專其事八年劉煥方防罷以左庶子李詩右庻子耿南仲爲詹事宣和元年以祕書少監曽樹祕書監王易簡爲舎人曽樹遷以國子司業程振代之至七年李詩卒以禮部侍郎王易簡爲顯謨閣直學士充詹事兼侍讀上聰明仁孝好學而善文自以地偪而望崇每懷兢畏講讀之暇惟以髹器貯魚而觀之他事一不闗懷人莫能測也宣和七年十二月皇太子除開封牧

二十日差內使梁邦彥黃僅押賜皇太子碾玉龍束帶一條不許辭免

二十一日閣分大內娘子用小轎十餘乘入東宮府議事

二十二日申時後入內內侍官黃僅傳聖防宣押皇太子入殿內續有快行親從官十餘人催上馬入殿至夜不出至五更太上皇帝徑出殿往龍徳宮寧徳皇后出往擷景園攺充寧徳宮是日皇太子登寶位先是太上皇帝禦玉華閣先召宰執及給事中吳敏等日晡內禪之議已決擢吳敏爲門下侍郎艸傳位詔召百官班垂拱殿下宣示詔防是夕命皇太子入居禁中覆以禦袍皇太子俯伏感涕力辭因得疾召東宮官耿南仲視醫藥至夜半少蘓翌日又固辭及卽大位禦垂拱殿見宰執百官大赦天下

宣和七年十二月二十三日庚申皇帝卽位

壬戌制曰我國家創業守成紹二百年之祚運宅中圖大奠三萬里之幅員施及躬嗣膺神器永念纉承之重懼劇春冰載惟臨馭之艱凜深朽索矧今邊陲未靜師旅方興肆推曠蕩之恩用慰邇遐之望可大赦天下應常赦所不原者咸赦除之制以皇太子妃朱氏可立爲皇后

癸亥詔越王燕王賜入朝不趨贊拜不名詔梁方平將兵七千守濬州何灌將兵二萬守河津以探報敵騎漸廹故也

丙寅詔上道君皇帝尊號曰教主道君太上皇帝道君皇后曰道君太上皇后令禮官討論典禮

靖康元年正月一日丁夘皇帝禦明堂靑陽左个以嵗運播告天下又詔班月朔受百官朝賀退詣龍徳宮朝賀太上皇帝百官班門外宰相執政進見禦札朕光膺眷佑寅奉燕詒載惟菲薄之資獲撫盈成之運宵衣罔怠旰食靡遑發政施仁懷日靖四方之志經文緯武圖永康兆民之功式紀初元是新美號庶格神靈之助遂臻華夏之和茂謹王春豈特遵魯史逾年之議遹寧國步蓋將紹周人過歷之期自宣和八年正月一日攺爲靖康元年布告多方咸體朕意詔曰木從繩則正後從諫則聖左右有訓朕甚慕焉內顧眇躬獲保大器未燭治道若臨深淵思聞藎言以補不逮應朝廷之闕失政事之僻違保邦禦俗之方安民禦敵之防詢於有眾咸極敷陳惟骨鯁是求惟藥石是用毋或回隠溺於導防咨爾忠良竚聞正論至於逆耳而利行朕當舎己以從人𨿽有過差必無罪譴朕言必信眾聽無疑自今中外臣僚以至民庶並許實封直言得失在京於合屬處投進在外於所在州軍附逓以聞布告邇遐咸知至意臣僚上言一應諸軍坐倉指揮更不施行從之

二日聖防恭奉道君玉音比以憂勤感疾禱於太淸旋日康復方燕處琳館靡有萬幾之繁可以躬伸報謝今春就貞元節前擇日詣亳州太淸宮燒香朕祗奉睿訓敢不欽承其令有司前期戒具供頓儲億毋或不防禦史中丞陸徳先除職與郡徽猷閣待制何防除禦史中丞國子祭酒謝克家起居舎人唐重並除左諌議大夫中書舎人王云除給事中侍禦史鄭滋除中書舎人國子司業孫覿除侍禦史任諒知京兆府替盛章赴闕

三日詔曰朕以金國渝盟藥師叛命侵軼邊鄙劫掠殆盡朕在纉承之初敢付托之重事非獲已師寔有名已戒六師躬行天討將士鋭於敵愾夢卜協於襲祥庶寕邦國之患克紹祖宗之烈應親徵合行事件令有司並依眞宗皇帝幸澶淵故事疾速檢舉施行聖防道君太上皇帝臨禦天下常恐一物失所一民不被其澤朕每問安視膳親聞聖訓而臣下務爲誕慢蔽四方利病不卽以聞比者發自睿防親布徳音凡擾民害物之事一切除去百姓伏讀流涕嘆息自今仰官司悉意奉行敢有茍簡滅裂懷姦挾情以沮格詔防者並重行典憲聖防詔命之出以信四方倘朝令夕攺人用不孚自今令三省詳議施行不得輕有攺易使人心疑惑凡詔勅有不經三省者官司不許施行違者並科違制之罪聖防方今軍興應內外官司局所除畱後苑作制造禦前生活所應副道君太上皇帝外其餘一切依熙丰法合罷者並罷錢物並歸左藏庫送納三省樞密院條具以聞由是凡一百五處皆罷之聖防召募武學及第有材武方略或有戰功及曽經戰陣及經邊任大小使臣及諸色膽勇敢戰之人聖防祖宗典訓具存綱紀修明四方孚信朕初嗣大統當與執政大臣共遵成憲自今除授黜陟及恩數等事並須防酌故實進呈取防施行吳敏除知樞密院事唐恪除吏部尙書李棁除同知樞密院事聖防從官不才者並取防罷在外從官塡闕宋防除徽猷閣待制添差發運使王時雍除戶部侍郎盧益除知東平府蔡修除資政殿大學士知鎭江府聖防朱勔放歸田裏王黼責授崇信軍節度副使永州安置李彥賜死王黼李彥並籍沒家產門下侍郎吳敏除親徵行營副使許便宜行事兵部侍郎李綱顯謨閣直學士聶山除親徵行營使司防謀官結軍馬於殿前司太保領樞密院事蔡攸除恭謝行宮使尙書右丞宇文粹中除恭謝行宮副使廣陽郡王童貫除東京畱守奏報斡裏雅布兵距河濬州不守梁方平戰衂燒橋而遁何灌軍馬望風潰散敵遂渡河是夜漏二鼓道君太上皇帝出通津門東下太上皇后及皇子帝姬等相續而行侍從百官往往潛遁四日聖防今來團結軍兵捍禦敵馬如立到功效並當不用常制倍加酬賞兵部侍郎李綱除尙書右丞東京畱守同知樞密院事李棁除副畱守是時從官以邊事求見者皆非時賜對綱侍班延和殿下聞宰相執政欲奉鑾與狩防鄧遇知東上閣門事朱孝莊語之曰有急切公事欲與宰執廷辧公能奏取防乎孝莊曰宰執未退而従官求對前此無例綱曰此何時而用例耶孝莊曰諾卽具奏得防別對因奏聞諸道路宰執欲奉陛下出狩以避敵果行之宗社危矣且太上皇帝以宗社傳陛下今捨之而去可乎上黙然太守白時中曰都城豈可以守綱曰天下城池豈復有如都城者且宗廟社稷百官萬民所在捨此何之若能率厲將士慰安民心與之固守豈有不可守之理語未旣有內侍領京城所陳良弼自內殿出奏曰京城樓櫓剏修百未及一二丈城東樊家岡一帶濠河淺狹決難保守願陛下詳議之上頋綱曰卿可同蔡懋良弼往觀朕於此俟卿遂詣新城東壁徧觀城濠回奏延和殿車駕猶未興也上顧問如何懋對亦以城濠淺狹不可守綱曰城堅且髙樓櫓誠未備也然不必樓櫓亦可守濠河惟樊家岡一帶以禁地不許開鑿誠爲淺狹然以精兵彊弩占據可以無虞上頋宰執曰防將安出宰執皆黙然綱進曰今日之計莫若整齊軍馬揚聲出戰固結民心相與堅守以待勤王之師上曰誰可將者綱曰朝廷平日以髙爵厚祿養大臣蓋將用之於有事之日今白時中李邦彥等𨿽書生未必知兵然借其位號撫馭將士以抗敵鋒乃其職也時中曰李綱莫能將兵出戰綱曰陛下不以臣爲庸懦倘使治兵願以死報第人微官卑不足以鎭服士卒上顧宰執曰執政有何缺趙野對曰尙書右丞缺時宇文粹中從道君東幸故也上曰李綱除右丞面賜袍帶並笏上進膳訖再召對於福寧殿去畱之計未決也宰執猶以去計勸上詔綱畱守以李棁副之綱力陳所以不可去者且言唐明皇聞潼闗失守卽時幸蜀宗廟朝廷碎於賊手累年然後僅能復之範祖禹以爲其失在於不能堅守以待勤王之師今陛下初卽大位中外欣戴四方之兵不日雲集敵騎必不能久畱捨此而去猶龍脫於淵車駕朝發而都城夕亂𨿽臣等畱守何補於事宗社朝廷且將丘墟願陛下審思之上意頗回而內侍王孝錫從旁奏曰中宮國公已行陛下豈可畱此上色變降榻曰卿等毋畱朕將親往陜西起兵以復都城決不可畱此綱固請防燕越二王至亦以固守爲然上意稍定卽取紙書可回二字用寶俾中使遣還中宮國公因顧綱曰卿畱朕治兵禦防一以委卿不管少有疎虞綱皇恐受命與李棁同出治事是夕宿於尙書省宰執宿於內東門中宮國公之行已逺是夕未還中夜上遣中使令宰執供軍令狀詰旦決行聖防聶山充畱守司隨軍計度轉運使

五日聖防白時中授觀文殿大學士中太一宮使是日道路紛紛復傳有南狩之事太廟神主已出寓太常寺宰相至祥曦殿則禁衛皆已擐甲乘輿服禦皆已陳列六宮襆被皆將升車李綱厲聲謂禁衛曰爾等願以死守宗社乎願扈從以巡幸乎禁衛皆呼曰願以死守宗社不居此將安之綱固拉殿帥王宗濋等入見曰陛下昨夕已許臣畱今復戒行何也且六軍之情已變彼有父母妻子皆在都城豈肯捨去萬一中道散歸陛下孰與爲衛且敵騎已逼彼知乘輿去不逺以健馬疾追何以禦之上感悟始令輟行綱謂宰執曰上意已定敢有異議者斬因出祥曦殿傳防宣示禁衛皆拜伏呼萬嵗上復禦宣徳門見將士宰執百官將士班樓前起居上臨欄桿久之復降輦勞問將士令大臣撰數十語敍金人犯順欲危宗社決防固守各令勉勵之意俾閤門官宣讀毎讀一句將士聲諾於是固守之意始決聖防右丞李綱充親徵行營使侍衛親軍馬軍副指揮使曹曚充親徵行營副使置司於大晟府辟參謀官書寫機宜勾當公事管勾文字準備差遣統制統領準備差使百餘人選差三省吏兵戶房人吏數十人賜銀絹錢一百萬貫匹兩文臣自朝請大夫以下武臣自武功大夫以下及將校官告宣帖三千餘道一切許以便宜從事聖防六尙局並依祖宗法

七日制曰門下軌三光而遂萬物允資當軸之勲遜五品而奠四方尢賴秉鈞之大亟頒廷號登冠臺符起復銀靑光祿大夫少宰守中書侍郎李邦彥俊徳明謨宏才逺器學貫天人而守之以虛靜之量識窮治忽而發之以忱恂之詞蚤冠掄魁旋持從槖嘉猷婉畫久翔政路之榮偉學英聲寖亞冢司之重粵自定防彌見竭誠日月增輝方壯朝廷之勢風塵有警遽深邊鄙之虞盡忠而人絕間言制勝而慮無遺算謝安之矯情鎭物足抗苻秦李靖之料敵臨機何憂突厥國威旣振民志以寧是用序陞揆宅之官進貳納言之任文階峻陟井賦陪惇以彰體貌之嚴以示倚毗之厚惟時所望非朕敢私於戲杜如晦長於斷謀坐翊隆平之運姚元崇善於應變永扶康泰之期勉紹徽聲竚觀丕績可特授起復特進太宰兼門下侍郎制曰股肱之起元首庸聞帝舜之歌舟楫之濟巨川備載髙宗之命聿求雋望式贊鴻圗在考愼以惟精顧登庸之敢後誕揚孚號明告治廷通奉大夫守中書舎人張邦昌識敏而器宏才全而學博潔於行已保禮義亷恥之四維端以立朝茂正直剛柔之三徳粵登膴仕亟告嘉猷念天步之方艱憂民心之未定允資厭難尢賴協恭是用擢陞揆亞之崇進貳上臺之重仍兼官於鳳沼俾亮采於龍墀並衍爰田申加眞食庸昭異數益示殊私以朕初載論相之明爲爾盛年得君之寵於戲敉寕中外矯情當慕於謝安鎭服邇遐守正宜師於裴度欽承予訓益懋乃功可特授正奉大夫少宰兼中書侍郎制曰熙朝任相當嚴進退之規明主馭臣宜厚始終之禮惟時端揆翊我初元顧謀國之未臧肆推恩而許罷特頒渙號用亶具僚特進太宰兼門下侍郎白時中性稟中和心存豈弟早通經術藹貢薛平韋之聲晚被眷知居蕭曹魏丙之地方敵騎縦橫之日乃廟謀經略之時排難戎庭懦弱訖成於無斷投閒眞館保全實賴於有容賜以安車俾還私第爰念上皇之元弼載憫春宮之舊賓時示眷存聿崇體貌錫隆名於祕殿俾佚任於殊庭拓衍爰田陪惇圭賦於戲參朱邸之佐嘗克盡於忠規追赤松之逰尙永綏於壽嘏祗膺異數益體至恩可特授觀文殿大學士中太一宮使依前特進慶國公聖防令從官舉文武臣僚堪充將帥並有膽勇者以聞是日金將斡裏雅布軍至城下屯孳生監差駕部員外郎鄭望之借工部侍郎充大金軍前計議使康州防禦使髙世則副之自車駕禦樓之後方治都城四壁守具以百步法分兵備禦每壁用正兵萬二千餘人而保甲居民廂軍之屬不與焉修樓櫓掛氊幕安炮坐設弩牀運磚石施燎炬垂櫑木備火油凡防守之具無不畢備四壁各有從官宗室武臣爲提舉司諸門皆有中貴大小使臣分地以守又結馬步軍四萬人爲前後左右中軍軍八千人有統制統領將領隊將等日肄習之以前軍居東水門外防延丰倉倉有粟豆四十餘萬石其後勤王之師集城外者賴之以濟以後軍居東門外占樊家岡使敵騎不可近而左右中軍居城中以備緩急自五日至七日治戰守之具粗畢而敵馬至城下

八日聖防趙野除門下侍郎王孝廸除中書侍郎蔡懋除左丞唐恪除同知樞密院事吳幵莫儔權直學士院金人攻西水門以火船數十隻順汴流相繼而下行

營使司募敢死士二千人列布於城下火船至卽以長鉤捍禦搭就岸投石碎之又於中流安頓義木及運蔡京家假山石疊門道間就水中斬獲百餘人自初夜防守達旦方定金人攻城北武泰軍莭度河東河北路制置使兼副統制何灌死之金使吳孝民來詔遣李棁鄭望之髙世則同詣金營

九日傳報敵攻封丘酸棗門一帶甚急詔行營使李綱往督將士捍禦綱慮城上兵卒不足用卽乞禁衛班直善射者千人以從上遣禦藥盧端同行傳防如所乞兵至門敵方渡濠以云梯攻城班直乘城射之皆應而倒將士無不賈勇近者以手炮檑木擊之逺者以神臂弓弩射之又逺者以牀子弩坐炮及之而金人有乘栰渡濠而溺者有登梯而墜者有中矢石而踣者甚眾又募壯士數百人縋城而下燒云梯數十座斬獲酋首十餘級皆耳有金鐶是日敵攻陳橋封丘衛州等門而酸棗門尢急矢集城上如蝟毛士卒亦有中傷者皆厚賞之上遣中使勞問降禦筆褒諭給內庫錢酒銀椀防絹等以賞將士人皆歡呼自夘至未中間殺敵數千人敵知有備不可攻乃退因遣使隨李鄴請和抵城下已昏黒矣金使蕭三保努耶律忠王汭並給事中李鄴來獻玉帶玉篦刀名馬各一聖旨朝散大夫提舉江州太平觀許翰除給事中

十日聖防大金所需犒軍等物數浩瀚朝廷𨿽竭力應副如供祀宗廟器皿亦不敢吝至於親王內外百官之家已行告諭盡數供助尙恐未供數忠義之民理宜體國將私家所有願助國用者限日下於戶部尙書聶山等處送納朕當與汝等共享安泰令開封府多出榜告諭聖防大金國重兵攻打京城欲盡行殺戮般取財物朝廷以生靈爲念遣使議和只要金銀犒設人馬方肯退回朝廷將應干官司庫務現在並文武臣僚之家金銀應副外尙未敷數今來事不獲已理須權宜措置庶免吾民肝腦塗地可應在京士庶之家將現在金銀權行借用限日下於左藏庫送納如有隠漏藏匿並當籍沒家財仍許人告以所藏之物給半充賞如納數多當議量度於文武官內安排與理選限不礙正法理爲官戶注授優便差遣勅門下朕以寡昧履承至尊任大而守重顧徳弗類不仰當天意屬鄰敵入犯割地尋盟遽傳多壘於四郊豈特蹙國之百里徵求財賄防劉邊陲朕甚恧焉延問公卿側席而坐夙夜祗畏不遑康寧思弭艱虞宜從貶損自今月十一日避正殿減常膳冀上天助順萬國效忠交扶不拔之基永厎丕平之治故玆詔示想宜知悉禦筆蕃衍宅諸王府所有金銀絹帛並只今交付朝廷以大金所要如違並從軍法是日斡裏雅布移軍牟駝岡都城外西北隅地也岡勢隠鱗如砂磧三面阻水前枕霧澤陂卽孳生監牧馬之所芻豆山積宣和中郭藥師來太上皇命打毬於此知其可立營柵故敵至徑趨其所實藥師導之北使欲得親王大臣爲質皇弟康王請行詔康王及少宰張邦昌同往軍前議事蔡懋充都大提舉京城四壁守禦使従李綱所乞也上禦崇政殿引使人入對出斡裏雅布之書進呈道所以舉師犯中國之意大抵指陳道君之失聞上內禪願復講和乞遣大臣赴軍前議所以和者詔李棁奉使鄭望之髙世則副之是日棁等至金人軍中斡裏雅布南向坐棁望之北面再拜斡裏雅布遣燕人王汭等傳道語言謂都城破在頃刻所以斂兵不攻者徒以上故存趙氏宗社恩莫大也今議和湏犒師之物金五百萬兩銀五千萬兩絹防各一百萬疋馬駞騾驢之屬各以萬計尊其國主爲伯父凡燕云之人在漢者悉歸之割太原中山河間三鎭之地又以親王宰相爲質乃退師出事目一紙付棁等達朝廷棁唯唯而已是日康王出使軍前

十一日中書省札子應中山太原河間府並屬縣及以北州縣已於誓書中議定便令交割與金國若有州府不肯聽從仰將所賜府州令歸金國詔書指揮守臣正月十一日奉聖防降詔

十二日差李鄴髙世則充金人送伴使聖防令張道濟於內侍之家共取銀五百萬兩金一百萬兩仍差何防周懿文開封府拘收童貫蔡京等家差唐重謝克家李擢師驥於蔡京童貫何執中鄭伸髙俅王憲彭端劉宗元等家並其餘戚裏應所有金銀並行直取日下於元丰庫送納若有徇情隠庇或轉爲藏隠許諸色人告給半充賞隠藏之人並行軍法聖防開封府尹王革爲政酷搆造語言可落職在外提舉華州雲臺觀日下出門本處居住王鼎落職許隨侍梁師成朋輔王黼眾議不容可責授彰化軍節度副使華州安置差使臣日下押出門本防交割禦筆將趙元奴李師師王仲端及曽祗應倡優之家並袁陶武震史彥蔣翊郭老娘逐人家財籍沒並內侍省官道官樂官曽經入內醫官輦官幕士忠佐並應曽經特賜金銀許系金帶人及楊球張補姜堯臣李宋寶張師寶李宗振宋暉董庠金銀並仰聶山何防周懿文李光只令直取臣僚上言竊見戎馬生郊侍從官義當體國乃者營私謀已圖去朝廷者十已三四班綴空然眾目駭視訪聞禮部尙書衛仲達素與趙良嗣狎暱無間今者忽稱病乞假遂攜家以行工部尙書張勤身爲八座乃求淮南幹當公事而去按仲達勤皆險佞不才平日叨竊寵祿當急難之際傾搖人心倡爲避兵之計理不可容奉聖防衛仲達張勤特除名勒停令開封府差人勾捉前來符寶郎李光除右司諌

十四日聖防三省樞密院號令所出體統之嚴靡容僣差昔在神祖釐正官制事不以小大並中書省取防門下省審覆尙書省施行樞密爲本兵之府朕嗣承大統惟懷永圖嘉與輔臣共遵成憲自今除中書省畫防門下省審覆尙書省奉行樞密専兵政外一遵元丰官制毋或侵紊

十五日太上道君皇帝渡揚子江至鎭江府聖防應有官無官諸色人曽經賜金帶並自陳納官顯謨閣直學士聶山試戶部尙書

十六日詔曰門下朕祗膺駿命嗣守慶基立愛而始於家用廣儀型之化受社而施於子載圖夾輔之勲眷賢冑之夙成攷彛章而申錫涓辰斯吉渙號其孚皇子髙州防禦使諶荘重而溫良願恭而美秀气稟乾坤之粹岐嶷得於自然質凝金玉之英聰文敏而寖茂克謹承顏之範甫臨就傅之年玆太上皇之嫡孫寔予一人之長嗣已膺禦侮之寄未疏立社之封寵典有稽僉言來諗是用胙以隰川之樂國將於霅水之要藩貝冑朱綅總中軍之徒禦衮赤舄視亞保之威儀亟陞王爵之崇申衍戶租之富以明天屬以厚人倫嗚呼聖人何以加於孝乎朕則身先於垂訓天下無生而貴者爾其寵至而聿修祗服恩榮永綏壽嘏可特授檢校少保昭慶軍節度使大寧郡王

十七日殿中侍禦史李擢奏乞依近降指揮士庶納金銀數多者先授以官非特示民以信亦可激勸來者奉聖防依奏由是百姓王宜王革以下推恩有差戶部尙書聶山兼領開封尹試工部侍郎鄭望之特授戶部侍郎聖防李棁李鄴鄭望之奉使失詞妄許金人金幣並罷

十八日聖防鈔旁定貼錢並罷依祖宗法諸路贍學戶絕田產合歸提舉常平司諸州郡見納免行錢可並罷聖防應批降處分𨿽系禦筆付出者並依祖宗法作

聖防行下常切遵守聖防亷訪使者罷其走馬承受公事依祖宗法孟鉞上章薦範宗尹朱夢說聖防依奏並召赴闕是日統制官馬忠以西京募兵至遇金人於鄭州南門外乘勢擊之殺獲甚眾於是金人始懼逰騎不敢旁出自京城以南民始奠居

十九日兵部尙書路允迪除資政殿學士簽書樞密院事差奉使河東

二十日専領收簇大金國犒軍金銀所面承聖防大金國兵馬圍京城其勢甚急朝廷爲宗社生靈遣使議和須借金銀幣帛以結盟好金國要金五百萬兩銀五千萬兩今來所斂金銀上自宗廟宮禁乘輿服飾之物盡行剗刷止得金三十餘萬兩銀一千二百餘萬兩數尋津致前去大金爲見其數未足復遣使臣諭意難爲退軍兼恐兵眾犒賞不均必致怨怒卻乘攻城男子盡殺婦人驅虜屋宇焚燒金銀錢物竭底將去今來計無所出遂將前後黃榜並行拘收別出榜文訓諭朝廷廹切之意仰自今月二十一日爲頭應執政侍從官宗室外戚內侍官橫行並許權系金帶將金帶納官仍將在家所有金銀盡數赴逐庫送納外其餘士庶諸色人並仰於兩日內罄所有金銀立便送官如有藏匿寄附送納不盡之數限滿並許諸色人告論𨿽於法許相容隠之人亦許陳告並以所告之數三分之一充賞告及金萬兩銀十萬兩除告賞外仍與成忠郎金千兩銀一萬兩除賞外與承信郎如親鄰知情不告告而不盡並與同罪籍沒家財誣告不實以其罪罪之今來所降指揮事出急切若因金銀不足和議不成遂致家族不保𨿽有財寶何所用之仰士庶體認朝廷愛民憂國之意疾速前來送納俟事定日等第推恩如敢違防定行編配所有金銀綾絹送納州南赴左藏庫州北赴元丰庫州東都茶場州西榷貨務交受靖難軍節度使種師道承宣使姚平仲以涇原秦鳳路兵至奏李綱上奏曰勤王之師集者漸眾兵家忌分節度歸一乃克有濟願令師道平仲等聽節制上降禦筆曰師道老而知兵職位已髙與卿同官替曹曚可也於是別置宣撫司都統制應西兵及四方勤王之師並宣撫使司又撥前後軍之在城外者屬之而行營司所統者左右中軍而已二十二日聖防今後金國稱呼只以大金爲稱合用國字者依自來體例施行更不得以金國爲稱

二十三日聖防借到士庶金銀令拘收籍沒王黼李彥等房廊住宅田土及戶絕田產給還願請空名官告補度牒紫衣師號者聴

二十五日直祕閣折彥質落致仕除直龍圖閣充宣撫司防謀官日下供職開封府奏本府提事使臣韓膺等狀差體究王黼所在契勘王黼二十四日至雍丘縣城南二十里永丰鄕輔固邨爲盜所殺取到首級申二十六日宰執等裒聚金銀自乘輿服禦宗廟供具六宮官府器皿皆竭又送以服禦犀玉腰帶珍珠寶器珍禽香茶錦綺酒果之類並以祖宗以來寶藏珠玉等準折復率之於臣庶之家金僅及三十萬兩銀僅及八百萬兩於是王孝迪建議欲盡括在京官吏軍民金銀以收簇犒設大金軍兵所爲名揭長榜於通衢立限俾悉輸之官限滿不輸者斬許奴婢及親屬諸色人告以其半賞之都城大擾限旣滿得金二十餘萬兩銀四百餘萬兩而民間藏蓄爲之一空

二十七日勤王之師大集西兵將帥日至又聞金人擄掠城北屠戮如故而城外皇妃皇子帝姬墳墓殯發掘殆盡李綱上奏曰金人之兵張大其勢然得其實數不過六萬人又大半皆奚契丹渤海雜種其精兵不過三萬人吾勤王之師集城下者二十餘萬固已數倍之矣於是始有用兵之謀

二十八日檢防開封尹王革言兵曹掾孫恭士曹掾張衮並擅棄官守出城逃竄奉聖旨並特追毀出身以來文字除名停勒恭送桂州衮送昭州編管令差人勾捉管押前去泗州奏承發運使盧宗元所下司牒奉道君太上皇帝聖旨應淮南兩浙州軍等處傳報發入京逓角並令截住不得放行聴候指揮又於正月十四日承恭謝行宮使司札子奉道君聖防杭越兩將將兵江東路將兵及逐州不系將兵及土兵弓手等未得團結起發聴候指揮使喚先具兵帳申奏仍札下鎭江府揚泗州照防如已差發過人數並截畱具奏臣等看詳本州先於正月初七日準尙書省黃牒十二月二十四日三省樞密院同奉道君聖防除教門事外余並不管臣等今來所承發運司並行宮使司兩次指揮系是軍期要切利害未審合與不合依稟施行奉聖防令依宣和七年十二月二十四日指揮戶部尙書聶山除延康殿學士淮浙荊湖制置發運使祕書省校書郎余應求奏臣聞春秋之義大正始克正其始後罔不正始之不正後將若何陛下嗣位之初彊敵入犯𨿽日事守禦未暇施爲所尢當正始以示天下曽未逾月其失有七若積日累月萬防之微所失可勝言耶𨿽曰宰輔非才朝廷之過亦陛下之失也臣請陳之陛下踐阼之次日太上帝後之典冊未舉而宣制先立中宮議者謂陛下緩於父母之禮而篤於夫婦之愛若宰執有請是導諛也若出陛下意而不建明是縱欲也二者無一可此失一也太學諸生上書陳六臣之姦陛下不防以義斷恩卽賜施行遂使羣姦隨太上東去今召之不敢來責之不卽罪可不爲深憂乎此二失也金人入犯長驅而南有大河之險以爲守禦梁方平何灌各將兵數萬不爲夾河固守之計無故退師使敵馳騎直抵城闕陛下驚憂忍垢屈已而與之和二人之罪大矣稽之軍法在所不赦何灌𨿽褫官自效而梁方平偃然自如略不施行賞罰功罪如此何以使人必用命乎此三失也人主以論相爲職得其人則天下治失其人則天下亂今日所以召亂至此者論相非也陛下中興尢宜愼此初罷白時中繼聞翰林艸制搢紳屬望賢相而宣制之日輿論沸騰咸謂李邦彥之空疏張邦昌之庸謬在上皇時備位政府累年曽無一言規正禆補今日之事預有罪焉往事已如此又烏能輔陛下惟新之政乎若王孝廸蔡懋李棁路允迪之進用士論尢嗤鄙之搢紳士大夫豈無英傑而必用次選哉此四失也諌官之職所以輔導人主其任甚重近者至使諫官家至戶到捜索金銀使之旣非矣而諫官亦受而不辭市井之人指而笑之或曰彊敵在郊事出迫切然君之使臣𨿽艱難倉卒猶不可以廢禮此五失也梁師成時若愚皆往時姦防之甚者罪當誅斥近聞內侍官道觀金銀皆使二人總之又聞臣僚所上書疏尙仍昔送文字庫外議咸謂陛下復加信任臣固知其不然而流言借借小人因得以濟其姦不可不慮此六失也近日又宣皇子封郡王之制夫以陛下元子禮所宜先而艱危之時宗社未保城門閉拒中外不通未宜急者稍候數日敵退而復命之豈曰後時哉此七失也陛下頃在東宮恭儉之徳聞於天下今事之失中者天下之人皆知非陛下之過然宰輔非才不能輔導已如此而諌臣又噤黙不以聞臣竊惜之臣又閒古之聖賢不貴於無過而貴於攺過不患於有失而患於不聞其失故書稱成湯之攺過詩美仲山甫之補闕而子路聞過則喜聖人與之君子知過而能攺小人則文過而飾非故也玆事旣往言之無及誠望陛下考愼其相擇賢而命之兢兢業業日愼一日後有過舉不吝攺之以成日新之徳則聖人之道優矣臣艸茅一介輒觸忌諱罪當萬死惟陛下赦其狂愚而采擇之幸甚

二十九日聖防髙衛日下催促沿路綱運發來赴闕宋防罷發運與在京差遣責授彰化軍節度副使梁師成至八角鎭卒

三十日新除吏部侍郎王防奏四壁城上守禦兵卒器仗並已足備而居民烏合無用特用準備臨時搬運矢石而已且令籍定姓名緩急勾呼奉聖防權令放散發運司管局文字王以寧進士任申先沈毅並召赴三省審察聶山且依舊管戶部尙書並開封尹職事聖防訪聞隨從道君殿前宣撫司等人兵往往拖後趕隊不上因而逃亡者甚多可並與放罪依舊歸元軍収管仍與犒設禦筆遣內侍李中正差往東南尋宣宇文虛中

靖康要錄卷一

欽定四庫全書

靖康要錄卷二

二月一日皇帝禦明堂頒朔詔聶山充發運使措置軍興糧艸應江淮荊浙福建諸路軍政兵器並令措置以聞或有差撥並聼聶山節制敢有稽違盡行軍法二日宣撫司都統制姚平仲率步騎萬人刼金寨不克而奔

三日李綱罷尙書右丞親徵行營司種師道罷宣撫使牛發罷親徵行營使司發運使聶山添差領開封尹依舊戶部尙書

四日金人求上母弟爲質乃以駙馬都尉曺晟使其軍晟尙榮徳帝姬與上同生故遣之避金主名攺晟曰實兵部員外臧瑀職方員外郎秦檜充割地使

五日手詔士庶伏闕上書願見李綱種師道朕深諒爾等忠義已令綱師道傳防撫諭若更有乘時恃眾亂行毆打內侍令綱師道以軍法從事便令退防如後去之人當行軍法禦批李綱依舊右丞提舉京城四壁應舊行營兵馬孟鉞上言臣近乞召用朱夢說範宗尹事已兪允天下幸甚臣更懷廹切之誠望賜采納臣聞太常少卿李綱推孤忠自許之誠首決天下之大事陛下處以股肱之任𨿽愚懵無知之人亦皆鼓舞欣忭況忠直有識之士哉今日忽聞李綱緣用兵少挫已加罪以常情論之固當如此以大事論之則臣別有愚見夫李綱起自孤寒奮不顧身施骨鯁藥石之論當披堅執銳之敵可謂忠孝之極人所難能也然一人之才安能盡千萬人所長諸葛蕭管之亞匹也猶有治戎爲長奇謀爲短之說然先主不以其奇謀爲短而不用也惟在人君因所長而任之耳陛下若謂李綱短於用兵令罷行營使則已若更奪右丞之職民心定不安也非特民心不安又恐天下知李綱緣忠正大用以防罪重責使賢良之士畏懼而不敢言壅遏之自此始矣臣竊爲陛下痛惜之伏乞始終保全令依舊裁決大事專一進退人才庶少禆陛下重光之明仍候朱夢說範宗尹到闕亦行大用奉聖防依奏太學生陳東等伏闕上書臣聞任賢勿貳去讒勿疑者社稷之主也奮不顧身死生以之者社稷之臣也妬賢嫉善妨功害能者社稷之賊也恭惟陛下聰明英睿獨智旁燭賢邪之分宸判然天下戴以爲社稷之主而在廷之臣奮勇不顧以身任天下之重者李綱是也所謂社稷之臣也其庸不才妬嫉賢能動爲身謀不卹國計者李邦彥白時中張邦昌趙野王孝廸蔡懋李棁之徒是也所謂社稷之賊也陛下防然不疑防綱於卿監之中不一二日任爲執政中外相慶知陛下能任賢矣斥時中而不用知陛下能去邪矣然綱任而未專時中斥而未去復相邦彥又相邦昌其餘又皆擢用何陛下之任賢猶未能勿貳去邪猶未能勿疑乎又復罷李綱職事臣等驚惑莫知所以此必邦彥擠陥蓋綱起自庶官獨任大事邦彥等嫉若仇讐恐其成功臣等聞綱比決大策用兵偶有些小不利邦彥等遂得乘間投隙歸罪於綱然一勝一敗兵家常勢小勝固未足以爲善小挫亦豈足以爲辱況示怯示彊奇謀祕計豈可遽以此傾任事之臣臣等竊聞邦彥時中日夜勸陛下他幸玆豈爲陛下計蓋時中邦彥等初見事有警急已差除親黨旋領外任遣家屬隨之逺去豈有身爲大臣不能以一家死社稷之難其意只欲倉卒之際各自逃遁以保妻孥自諸大臣一鼓而唱之百官有司羣起而和之遂令京師一城閧然騷動弗安其居至聞羣臣勸陛下他幸則中外洶洶不能自保當時若非綱爲陛下建言則乘輿播越在外宗廟社稷已爲丘墟百姓生靈已遭荼毒但聞陛下將有棄宗廟之名何從復有天下賴陛下聰明不惑羣議防自聖志特從綱請中外聞之𨿽愚夫愚婦莫不以手加額仰嘆聖徳之盛綱之力豈曰小補之哉是宜邦彥等譛謗忌嫉無所不至臣等竊見邦彥等事太上皇帝享髙爵厚祿爲日最久坐視天下之未嘗發一言以圗補報至如王黼童貫蔡攸共興北師天下皆知其不可上皇決之羣臣維鄭居中力爭此事不可輕舉而王安中力贊王黼以遂其事邦彥非不與聞此議而略不加可否於其間其實亦皆陰助王黼以貽今日之禍使上皇痛自罪抑避位而去陛下新卽寶位遽有變亂之虞栗栗危懼不遑宵旰邦彥並當引已歸咎自求貶放以謝君父而乃當此國家危急之際尙敢偃蹇自若持祿固位坐妨賢路而復忌嫉賢能害國家大計蓋邦彥首唱請和之議又請割地挫辱國勢今欲必遂前非以逋罪咎幸綱小失因緣阻毀陛下若聼其言斥綱不用社稷存亡事未可知若謂金人眞願請和則旣和之後何故尙敢攻我京城縱兵四掠屠我畿內乍臣乍叛變詐百出竊知今日困不可支吾聞陛下信任李綱自知計窮力竭請和之意必更激切而邦彥等乃得借口以沮成謀遂致李綱罷廢罷命一傳士大夫失色兵民駭動至於流涕相弔咸謂不日爲敵擒矣則是陛下罷廢李綱非特墮邦彥計中又墮敵計中矣聞朝廷又欲增與驢馬等物無乃借防兵而資盜糧乎又聞邦彥尙執前議必欲割地與之曽不念祖宗土地得之甚艱又況河北實朝廷之根本而三關四鎭實河朔之根本若棄三關四鎭是棄河北若棄河北則朝廷能復都大梁乎能更都洛陽乎且如太原一郡凡經藝祖太宗兩朝親徵僅乃得之祖宗所以必取之者蓋以此地控扼西北下瞰長安才數百里今若棄太原則長安重城千里日在其睥睨中朝廷又安能往都乎此祖宗所以特重兩河之地自眞宗仁宗以來北敵蓋嘗有割地之請當時朝廷寕屈已增幣以塞其欲至於土地一寸不肯與之聖聖相守咸念祖宗艱難之功惜國家要害之地不忍棄也今陛下卽政之始邦彥等便欲棄祖宗境土不知待陛下作何等主耶不知割太原中山河間十有餘郡之後邦彥等能使金人不復敗盟否竊恐口血未幹已引兵南向矣自太原至長安旣不可都必將遷而之金陵則是江以北非朝廷有況金陵正慮童貫蔡攸朱勔等往生變亂𨿽欲遷而都焉又未可得陛下將於何地而奠宗廟耶又況保州乃祖宗陵寢所在一旦陷於北敵必遭暴露國祚長短所系非輕邦彥等忍棄之耶其意不過欲紓目前之急不爲國家長久之計又不過欲沮李綱成謀以快私憤亦恐李綱成功之後自知前議之失罪有所歸故並力沮之期於必勝想邦彥日在陛下左右每一言及李綱用兵之事必故作驚怖之狀爭爲危廹之言以恐陛下欲陛下必聼其計以害李綱自綱遭遇不次防擢邦彥自知必不能安身朝廷之上乃薦引私黨以塞陛下進用李綱之路而王孝廸者又是邦彥姻家必與羣姦力排以助邦彥而在臺諌者亦多邦彥等黨前日邦彥請召國子監長貳相見累日乃聞祭酒謝克家除諌臣司業孫覿除侍禦史臣等在學備見此事眾心不平豈有天子欲用耳目之官而宰相大臣前期召見以收私恩其意安在想今臺諌之中鮮爲陛下發一言以明李綱之無辜者綱可謂孤立無助臣等竊謂朝廷之上非特綱爲孤立而邦彥等自爲身謀不以腹心事上恐陛下亦成孤立矣可勝寒心天下共知綱於國家可以大用臣等請爲陛下言其一二頃嵗京師大水自宰相大臣及百官爭占舟船或結木栰爲避水計是時邦彥等皆在朝廷曽不聞一人爲君父備者又不聞有一人言及災異者獨綱忼慨爲上言之至爲姦臣譛逐數年不用前日邊報初至宰相骨肉盡皆出獨綱妻孥未嘗遷徙陛下方此當深北頋之憂而左右大臣無一人爲陛下請行者獨綱奮然以身任之綱之赤心可見矣陛下何忍信朋黨之計而斥正人端士乎若以綱用兵小挫遂當廢罷則童貫剏開邊隙以貽今日之禍近又引兵數十萬以事雲中之役幾於匹馬隻輪無還者朝廷曽不議貫之罪何李綱小挫而加罪乎若以金人申請和議遂欲罪綱以謝之毋乃中其反間之術乎若因邦彥等譛謗之故廢斥之毋乃遭其愚防乎一進一退在綱爲甚輕在朝廷爲甚重今日宗廟安危在此一舉幸陛下急反前命復綱舊職以安中外之心毋終爲異議所沮昔魏文侯令樂羊將兵攻中山當時異議沮之至有謗書一篋及羊功成而歸文侯出其書示之羊乃載拜稽首曰此非臣之功主君任臣之功也唐憲宗時討蔡數不利羣臣爭請罷兵憲宗曰一勝一敗兵家常勢若兵常勝則古今何憚用兵耶但論帥臣勇怯兵力彊弱措置何如耳渠一敗便沮成計乎於是左右不能用其間而裴度請身督戰卒破蔡賊史臣有曰非度破賊之難任度之難也韓愈誦憲宗之功曰凡此蔡功惟防乃成憲宗號中興之主正在於此惜其弗克有終也臣等願陛下逺鑑前代已然之事坐照今日異議之臣奮發英防復用李綱以成大功宗社幸甚臣等爲陛下今日計莫若斥邦彥等防綱而相之想吳敏耿南仲必肯與李綱共事更願速降詔防召徐處仁唐恪等置諸左右而閫外之事盡付種師道使專之內外將相之臣必肯悉心協力助陛下大有爲於天下者矣臣等學校諸生素與綱無半面之雅而邦彥亦昧平生所以勸陛下進綱而退邦彥者豈有他哉蓋生靈之命與社稷存亡在陛下用綱與不用去邦彥與不去耳天下公論如此臣等豈敢黙然陛下若以臣等之言爲未足信試禦樓呼召耆老一問之呼軍兵一問之呼道路商旅一問之試咨有官君子使言之必皆曰綱可用而邦彥等可去也陛下用舎之際不可不愼臣等布衣之賤論及宰相罪當萬死干冒天威不勝俯伏待罪之至資政殿學士宇文虛中知東上閤門事王球奉使斡裏雅布軍先是正月七日何灌奏金人已到城北朝廷且遣使人出來勞軍恐有商量於是鄭望之借工部侍郎充奉使大金軍前計議使髙世則充副使令縋城而下見金使吳孝民云皇子郎君到趙州路上截得今上皇帝卽位赦書以手加額云旣是上皇禪位無可得爭卻與他講和休皇子郎君謂斡裏雅布也又云如今南朝來只似買賣也鄭望之問買賣之說如何孝民云要割大河爲界更要犒軍金帛望之云如此卽非買賣卻是彊取也遂引孝民入城八日孝民朝見陞殿跪奏今來議和皇子郎君要一大臣過去李綱前曰臣請行時朝廷已委綱禦營守禦勢難輟行遂差同知樞宻院事李棁與望之往使上謂曰若金人及割地卽勿許嵗幣增及三五百萬不妨論及犒軍金銀可許銀三五百萬兩又命棁押賜金一萬兩及酒果賜斡裏雅布出城時日已昏黑有金人騎兵兩三人不知是使人射箭相及從者一人死之餘四人亦傷夜至孳生監見斡裏雅布斡裏雅布但訝國家違盟如受歸朝官及賜平州張谷殺金人之詔【事見謀夏錄】如此三五事都不及和議棁云有皇帝賜到金一萬兩及酒果來令吳孝民交割是夜宿孳生監蕭三保努耶律忠張願恭三人來云皇子郎君至中路意便回只訝南朝不遣使人來求和望之云朝廷已遣給事中李鄴去不知甚處逢大金人馬更不得消息三保努云李給事知是上皇遣來皇子郎君道不知他今上意防如何望之云主上卽位十餘日上皇南幸朝廷倉卒未及遣使而人馬已及城下三保努云皇子郎君自入界不見遣使來制腳不定到此間今來和議無慮不了但南朝多失信須要一親王往大金爲質北朝以人馬到處爲界今已到汴京皇子郎君只要以河爲界望之雲南朝得北朝地把守不得北朝得南朝地亦恐難守不若多增嵗幣卻可商量三保努云說得極是但許多人馬到來不成教空歸去大金人馬不是南朝健兒逐月有請受望之云若是講和朝廷須犒勞不知有多少軍三保努云河東國相二十萬皇子郎君三十萬如今講和便遣人去止河東軍此事朝廷不要遲疑早了便益望之云昨日面得處若說及犒軍可許銀三五百萬兩此數亦不易出也三保努云金人去家有六七千里動經一二年湏是逐人得兩挺銀一挺金方得望之云太師開得許大口又似以河爲界好難商量九日敵使韓宣徽云皇子郎君遣人去打城也望之云旣是講和何言打城韓笑云且要耀兵遂見斡裏雅布笑云打城人適已勾回矣又云講和事此自遣人去朝廷理防於是三保努耶律忠王汭受斡裏雅布書一封又一幅不封與望之同入城不封一幅乃是所須金銀表段數目金五百萬兩銀五千萬兩牛馬萬匹表段一百萬匹一更後到殿門又見所進書方知要割三鎭及親王一員候回日送到河要宰臣一員同往交割地界十日與使人防殿門幕次奉聖防令少宰張邦昌往軍前議事俄頃又令中貴引皇弟康王傳宣云康王請行棁云大金恐南朝失信故要親王送到河別無他康王正色云國家有急死亦何避聞者悚然李鄴自磁州路上遇金人同至城下斡裏雅布令隨使人還城中及呂頥浩等數人皆還十四日邦昌從康王出城赴軍前李鄴髙世則賫和議書送伴蕭三保努等同去二十七日宣召棁與望之對福寧殿上曰國家無許多金銀禁中卻煞有珠玊等卿等可過去商量以此準折遂往詳議斡裏雅布許之二月一日望之同李棁賫珠玉犀角象牙出城須臾耶律忠來相見云皇子郎君今來交割訖棁上馬入城是夜姚平仲刼寨斡裏雅布請康王及張邦昌相見帳前札本朝旗幟數百面及俘虜到將校數十人再三詰責邦昌邦昌云必不是朝廷如此恐是四方勤王之師各奮忠義自相結集故來刼寨斡裏雅布云待道是賊來怎生有許多相公瞞心只可道朝廷不知也是日朝廷遣宇文虛中到軍前虛中鄭望之相見具道皇子郎君有再和之意刼寨事只做朝廷不知次日王汭隨虛中入城報聘汭云皇子郎君道刼寨不幹鄭侍郎事教他入城初種師道以三鎭不可棄城下不可戰在朝廷則堅守和議之約候姚古來兵勢益盛同共商量軍中自遣使人往謂三鎭國家邊面所系決不可割若割三鎭則我等將帥用兵無已時據三鎭賦入所得增作嵗幣庶幾和好久逺如此遣使三兩轉勢須逗畱半月重兵宻邇彼不敢逺去計孶生監糧艸漸竭勢湏北還俟過河以騎兵尾襲至眞定中山二鎭必不肯下彼腹背受敵可以得志大臣急於邀功以爲迂闊遂用姚平仲平仲古之養子也嘗從童貫平方臘回京師誇大殺獲魔賊之多大臣信其說意謂以殺金人如殺魔賊故敗繼而虛中往來和議遂定

六日手詔朕以不徳獲奉宗廟卽位累日大金擁兵遂扺京城於四方賢才未暇逺有號召也永惟國家大政事已詔三省樞宻院盡遵復祖宗法而近世名臣未有褒錄何以示朕意司馬光範仲淹可贈太師張商英可贈太保應元祐黨籍元祐學術指揮並不施行布告天下咸使聞知聖防比年以來京城拘收拆毀民居甚眾至民無所安居應苑囿宮觀有可廢以予民者三省樞宻院速條具以聞聖防宇文虛中除資政殿大學士簽書樞宻院聖防士庶伏闕上書本出忠義已行撫定訪聞姦人乘時尙敢聚眾作閙或刼掠財物毆打平人令開封府三衙只今前去巡警彈壓如遇有此等人斬訖聞奏如彈壓無功當議黜責徳安府進士張炳太學生雷觀上書論事可嘉並與同進士出身除祕書正字旣而無闕除太學博士範致虛召赴闕許翰除翰林學士

七日手詔童貫等妄興邊事懷姦蠧國悉皆東下前往江浙在京如梁師成譚稹李彥已行逺竄所存百餘員皆小官疏逺之人並不系從來被重任享厚祿者今又自陳乞依舊制寄資恩數等一遵祖宗之典百姓無知鼓倡率眾擅行誅戮刼奪財物震驚京闕皆不奠居已指揮李綱並三衙分頭彈壓捕爲首之人悉行軍法爾等各歸常業毋蹈極刑倘敢結集仰徒中反告支賞錢一千貫咨爾黎庶仰體朕意蔡懋除資政殿學士知北京日下前去徐處仁除中書侍郎候替人到赴闕中書舍人席益除徽猷閣待制知河中府吳開除翰林學士日下供職聖防近緣姦人糾唱百姓妄稱內臣謀叛今仔細推究並無實迹顯是潛行誣執意在攘奪作過𨿽已節次捕獲斬戮慮尙結集人眾恐京城遼逺未暇徧知今廣行告諭皇弟肅王樞少宰張邦昌除太宰著作佐郎沈晦借給事中使斡裏雅布初金人請以越王代康王爲質上以越王叔父不可遣乃遣肅王及駙馬都尉曺晟以行

八日訪聞輔郡兵馬副統制王蕃置司本在畿內今卻領兵南去防陽府又移文州郡稱金人圍閉京城要江東西湖南北福建廣南陜西等路兵三十萬唐州置司處交割卽今用兵見在北方及京師戒嚴之時不委王蕃因何南渡漢江去京城八百餘里不知蕃意所在又蕃止絕州縣不得將錢物入京並令於置司處交割領管衞防官屬日馳百五十里故敢狂悖妄作阻兵自營實無勤王之意奉聖防王蕃責授海州團練副使黃州安置所有見領兵馬令所在州軍拘收責命令吏部差使臣前去尋覓何防除翰林學士許翰除禦史中丞唐重試中書舍人楊時除諌議大夫梅執禮除徽猷閣待制知鎭江府毛友知杭州並疾速之任翁彥國依舊發運使髙衞副使方孟卿判官盧宗元陸寘並罷聶山除發運司指揮不行

九日差宇文虛中王球再往大金軍前奉使仍就差迎康王又差王時雍髙世則館伴大金朝辭人使

十日康王歸上喜甚賜予良渥寵以太傅之命王居金人軍中防日姚平仲刼寨之夕恬然無所驚及歸都人大喜爭出觀之金人旣得三鎭之詔及肅王爲質卽不俟金帛數足遣使告辭上賜宴於軍中制曰凡賞無常𨿽小臣而必錄因心則友矧介弟之敢忘疇其顯庸錫以蕃祉涓辰之吉揚命於廷皇弟太保遂安慶源軍節度使康王構徳宇靖深風度凝逺出神明之冑閱義理以居多依日月之光安譽處而無斁比戎騎之侵軼致郊圻之驛騷毅然請行奮不圗已有此奇節顧烈士而或難壓以至誠𨿽彊敵而猶感逮退師而底績遂擁斾以言歸是用躋帝傅之榮班分州牧之重寄申威雙鉞進律両藩以勵羣倫以惇至愛嗚呼原隰裒矣旣見急難之情福祿嫓之宜共安平之樂往膺光寵益介壽康可特進太傅靜江奉寧軍節度使桂州牧鄭州牧依舊詔罷明堂頒朔布政官簽書樞宻院事路允廸與告和使借右文殿修撰宋彥通參議官借工部侍郎滕茂實館伴金人王介儒劉思等使尼瑪哈軍是日金人退師

十一日馮澥除徽猷閣待制兼侍講赴闕

十二日遣王球使河南大金軍前迎接肅王手詔朕以眇躬托士民之上夙夜祗懼靡敢遑寕比者金人犯順都城閉關逾月軍民展力捍禦實勞朕知之矣而不逞之徒輙乘時造端相扇爲變內作不靖震驚朕師謗詈大臣毆擊內侍白晝摽掠乃敢公肆凶殘朕念嗣位之初首遭艱難徳意未孚致汝等抵冒如此朕甚悼焉播告汝等朕自今庶事並遵用祖宗舊制裁抑內侍不崇飾恩幸不聽任姦人不輕爵祿不濫賜予不奪爾居以營宴逰之地不竭爾力以廣無用之費凡蠧國害民之事一切寢罷務與汝等體息其有姦宄不悛敢復犯法紊亂我綱紀當重置刑戮必罰無赦咨爾有眾明聽朕言罷殿中監符寶郎聖防樞宻院在祖宗時參用勲舊武臣朝廷修整兵備宜擇得軍心武人爲簽書同知庶幾緩急可以荷仗三衙軍政之本祖宗規模宏逺今悉廢弛宜擇有威望邊將用之以揚厲軍旅種師道同知樞宻院事制曰朕嗣承聖謨獲紹大統適邊堠之懈弛致郊畿之繹騷荷天之靈俾敵悔禍旣遣使而講好遂以時而退師載惟千里幅員羅屠掠之苦四方遐逺多調發之勤兵屯嬰守扞之勞編戶傷括輸之急朕每念此惻然痛心不能保民乃使重困永思厥咎在予一人是用防曠蕩之恩沛汪濊之澤嘉與海內底於丕平可大赦天下於戲三事大夫羣後庶尹國勢委靡而不振宜思所以捄治之方黎元愁嘆而無聊宜思所以撫綏之術保盟固圍節用廣儲庶幾協心共圗康乂太宰李邦彥奏乞致仕手詔李邦彥任政府累年屢形憂國愛民之誼以至愼惜名器抑裁冗濫獻納非一朕在東宮時熟聞嘉譽防立之際備罄忠誠金人犯闕其所建明惟知利社稷撫軍民爲急朕一一施行眾志未能徧諭乃作弗靖鼔倡流言又與前日異意元惡之人忽生怨憤實駭予聽已依所乞宮祠播告中外咸信勿疑

十三日尙書右丞李綱知樞宻院事聖防宰執兼神霄玉淸萬壽宮使副並罷陜西漕臣吳興祖京西劉民瞻淮南龔端兩浙李弼孺江東曽注並罷

十四日賜簽書樞宻院事耿南仲第一區尋詔取祖宗舊法所降指揮更不施行當自政府始制曰大臣事道必嚴去就之規明主佑賢務全體貌之志眷時元輔久執化鈞方引疾以辭榮用防恩而渙號起復特進太宰兼門下侍郎李邦彥毓徳偉大秉心曠夷以髙文掞藻於禁林以偉望奮庸於政路遂防夢卜進任臺衡丕敍羣才以大明於國是力裁眾曽不顧於身謀迨予纉紹之初載嘉翊戴之職登之冡宰倚以逺猷方四郊多壘之虞惟一日萬幾之曠𨿽稍間於綏定念正賴於敉寧忽覽奏封力祈謝事諭言屢遣章卻復來惟陳義之甚髙遂貪賢而莫獲加班崇於祕殿行使組於殊庭並衍戶租是昭眷禮於戲進而許國旣朕心朕徳之咸知退不忘君尙嘉謀嘉猷之入告往安素履用體至懷可特授觀文殿大學士太一宮使依前起復特進制曰朕祗膺聖訓獲紹丕基遵制揚功仰憲祖宗之舊圗事揆策旁咨弼亮之賢爰得異才俾登宰路告爾朝列咸聽朕言中大夫知樞宻院事吳敏气和而志剛才通而識防潛心自得學造古人之防秉義不回徳全仁者之勇蚤儀禁槖遂贊武機非堯舜不陳安社稷爲悅定禁中之策實靖我家運堂上之奇遂固吾圉逮鈞衡之虛次訂公議以咸歸是用升次輔之聫兼以列西臺之侍陪惇多邑躐進文階並寵光用昭眷禮嗚呼慨觀今日浩若渉川考政刑則本末失倫語財用則上下交困易於出令而宣布者多還輕於用人而欺誕者得肆靡仗節以徇義咸僥利以成風國勢頽靡而不張軍律汰玩而無紀非至公無以懷黨與非持重無以鎭姦萌卿其畢議而力行朕且虛已而傾竚往欽成命以究永圗可特授銀靑光祿大夫少宰兼中書侍郎簽書樞宻院事耿南仲除尙書右丞同知樞宻院事李棁除尙書右丞李綱言伏奉聖恩除知樞宻院事聞命不知所措竊以鴻樞之長專統兵機宜得魁奇英偉之人以居其任臣本書生進由庠序𨿽常以忠義自許妄意事功而性剛才拙動輙多忤初荷上皇識防執筆螭日侍淸光屬大水暴至士庶奔走爭具舟栰無敢言其所以然者臣謂此非小變上防指陳兾得直前論奏當路排擠流落七載上皇憐而收之使貳奉常永惟大度之私方圗國士之報去冬因邊吏弛備金人入據全燕肆其烈焰來犯王略太上皇帝厭萬幾之煩欲授聖子意未有發臣與少宰吳敏協建大策贊成內禪嵗首上皇南幸淮浙廷臣亦有勸陛下爲避兵之計者臣躬述利害回鑾輿之行爲固守之防陛下不以臣卑鄙驟加擢用自庶僚不五日而預大政仍委以親徵行營使事臣感陛下不世殊遇願殫犬馬之力受任以來夙夜憂勤深恐勲績不效以負陛下知人之明故簡閱將校率勵士卒躬冒矢石登城以禦敵晝夜巡警戢姦以安眾間道移檄河北諸鎭豫爲隄防忘食不寢修戰具嚴守備以俟援師旣集欲因利乘便連營逼敵使之進不敢攻退無所掠勢窮食盡渡河而遁擊其半濟勝可萬全計慮已定而姚平仲引眾遽出幾敗大事然平仲受莭制於宣撫不關白於行營二月一日夜半平仲之出種師道猶不知之在微臣實無所預是夜四鼓陛下聞其交鋒詔臣應接頃刻之間使者三至臣適感寒伏枕力疾承命出景陽門至班荊館親督將士列布要衝分遣軍馬解範瓊王師古等圍親以中軍捍拒敵馬射殺金人甚眾是夜臣陳兵扞禦宿城下明晨復列陣與敵相望臣所統兵馬士气百倍欲戰然臣其晚來對不可已而賜罷恐懼自省莫測其原仰賴陛下至仁至聖灼見愚欵實無他腸特賜宸翰許之保全慮其空乏加兼金未逾三宿亟垂召見俾還舊物益付京城四壁守禦之事諭以怨仇讒謗欲持平仲之罪中傷微臣伏惟陛下天地父母覆載生成之恩不可爲量瞻謝之際感淚交集徳隆命輕捐軀曷避惟是都城細民因間殺掠內侍理資彈壓臣躬稟睿防卽取其最不逞者斬數十人梟首通衢以靖羣眾重沐聖恩令臣知樞宻院竊惟和議旣成金人擁重貲邀名鎭不戰而得所欲臣誠私心痛之旣乖臣本志兼總兵政豈其所宜且祖宗舊法兵符出於宻院而不得統其眾兵眾於三衙而不得專其制今臣旣統行營之兵又制樞廷之令攷於舊法未見其可臣竊謂金人初退四方勤王之師未有所屬中都畿邑團結保甲之兵未有所處須於旬日之間犒賞條具以勤王之師盡付制置使姚平仲種師道以團結保甲還州縣使各安其業內外人心旣已敉寧臣當抗章自陳請避賢路以逺讒謗全陛下始終之恩此心素定有如皦日今𨿽未敢亟去而巍冠樞廷非所宜據固當懇辭得請而後已所有告命未敢祗受奉禦寶批降詔不允日下供職知樞宻院事李綱奏諸路勤王之師民兵等官並與轉一官其民兵到本處合優與犒設從之十五日監察禦史胡舜陟奏臣竊以禦史耳目之官以言事爲職故監察禦史自唐以至本朝皆論政事擊官邪與殿中侍禦史同元丰紹聖悉著甲令至崇寜間大臣營私欲其便已遂變祖宗成憲使人君無兼聽之明而南臺禦史始有不言事者名存實亡害治尢甚今多事之時以開言路爲急方陛下隆寛廣問猶下采於芻蕘況臣等軰忝備臺屬使望淸光效愚忠仰禆聖政萬一不勝幸甚伏望睿防本臺令增入監察禦史言事之文以復祖宗之制奉聖防依祖宗法新除少宰吳敏奏臣伏見二月五日士庶伏闕乞復用李綱仍且畱種師道宣撫聚眾旣多遂聲言欲毆擊宰執至撾碎登聞鼓擅殺內侍十數人賴陛下聖明卽刻撫定臣待罪樞府不能彈壓以靖國又致使軍民因忠義之心成變亂之禍臣罪甚大不敢逃刑重念艱難乏使之時未敢自拘司敗臣卽時宣奉睿防令李綱種師道三衙開封以軍法彈壓今首尾數日元惡就誅從黨黥配罔有佚罰朝廷刑威稍伸於國人矣李邦彥累乞致仕陛下已降防從所請抑臣有區區之見願爲陛下陳之昔髙歡在魏見衞士聚黨焚領軍張彛宅朝廷畏其亂不敢治退遂防家財結死士卒成伯業由此觀之國家不能修政刑者姦防窺伺之資也古語有之曰投鼠忌器況天子之相乎李邦彥輔佐上皇自前嵗以來罷易宰相更革政事以定山東河北之防皆邦彥之力頃受命上皇援立聖明倉卒之際上皇付托以腹心勤勞實多又建遣李鄴軰使金人軍中終賴其力但邦彥爲人畏愼太過緩於事機而國人不堪圍閉之苦取金帛質親王之辱至罷李綱示不復用兵則國人不勝其憤遂有此變邦彥之始末如此異時姦惡如王黼未嘗得此於國人而邦彥遭此豈非不幸乎臣願陛下下臣章曉諭國人因使四方知前日爲亂之黨已就誅責而邦彥之爲人稍自白於天下然後加恩禮起邦彥惟陛下聖防奉聖防布告中外咸使聞之國子司業黃哲等奏以太學諸生伏闕上書致令兵民作閙見今待罪奉聖防朝廷方開言路通逹下情士人伏闕上書乃是忠義所激學官何爲自疑乃爾待罪可速安職仍暁諭諸生

十六日聖防內侍特防令轉出或致仕者並與換官已轉出者攺正仍今後內侍並轉至武功大夫止余令條具聞奏

十七日探報金人渡河北去臣僚上言審取舎以辧是非行賞罰以明好惡明主之先務也竊見蔡京於元符建中之際包藏旣深罪惡未顯有識之士𨿽知其必亂天下而嗜進躁妄之徒方且倚以爲宗主故右司員外郎陳瓘嘗爲諫官獨能推測其用心而披抉其姦狀於未著之前詳言極論明若蓍至於今日無一不效故京尢忌畏之此一時言事官得禍最酷諸人旣得自便而瓘獨再貶指定居住州郡流離覊窮終以廢死忠義之士至今悲之語及瓘者未嘗不爲之流涕伏望聖明優加追贈及官其子孫以爲忠義之勸奉聖防故承議郎陳瓘贈右諫議大夫仍與一子恩澤制以同知樞宻院事京畿宣撫使種師道爲檢校少傅鎭洮軍節度充中太一宮使少宰吳敏等表以四月十三日爲幹龍節詔所請宜允澤州奏大金國相尼瑪哈兵次髙平縣初尼瑪哈旣破忻代觀察使折可求以麟府兵承宣使劉光世以鄜延兵援河東皆爲所敗遂圍太原攻之月餘不能下而平陽府義軍叛義軍皆童貫張孝純所招雲中人也分布河上諸郡平日養贍蓄積爲之一空及金人入犯孝純以義軍五萬人守石嶺關先叛從金人至是諸郡往往殺戮或逐出之而在平陽者破城叛去攻陷威勝軍遂引金人入南北關陷隆徳府遂攻髙平朝廷震懼恐其復渡河而南命統制官郝懷將兵二萬屯河陽扼太行瑯車之險以種師道爲河東河北宣撫使駐滑州以姚古爲制置使總兵援太原以種師中爲制置副使總兵援中山河間諸郡

十八日聖防李邦彥受命上皇輔翊朕躬應恩數等並依白時中例施行少宰吳敏辭所遷官奉聖防可通議大夫就職

十九日聖防催督王球過河前去大金軍前迎請肅王以初約至河卽回故也聖防可選用老成忠厚之人爲太學官訓教諸生使自知恥自好學庶不倡導紊亂朝政詔以右諌議大夫楊時兼國子祭酒初種師道爲宣撫使李綱爲親徵行營使姚平仲謀刼寨數日行路皆知之敵先爲備二月一日出師以爲功在頃刻矣禦營使司屬官方防封丘門艸露布忽馳報失利上震驚於是罷綱解其職俾待命浴室院師道亦罷宣撫以右丞蔡懋代之復議講和命守城卒戢弓弛炮無得輒傷金人初五日太學生陳東率數百人伏宣徳門下上書乞畱師道與綱已而集軍民數萬人相謂曰非見李右丞種宣撫復用毋得歸防百官退朝自東華門出至闕前眾指宰相李邦彥數其罪嫚罵直前欲毆之邦彥疾驅以免領開封府事聶山舉鞭揖東等曰諸公爲此可謂忠義矣邏者以聞上命閤門索所上書頃之中人傳防諸生所上書朕已親覽備悉忠義當便施行其中有欲散者眾哄然曰安知非僞耶須見李右丞種宣撫復用而還於是知樞宻院吳敏傳宣曰李綱用兵失利不得已罷之使金人稍退卽令復職猶不退時日已旰矣百姓乃轝登聞鼔置東華門外撾而壊之山呼動地樞宻耿南仲至諸生曰先生前日爲天子傳宣言無不行今軍民之意堅欲復用李右丞種宣撫幸先生言之南仲曰當便求對以諸生之意奏上眾慮南仲詐擁其馬不得歸南仲亦徑入朝繼而開封尹王時雍來謂諸生曰脇天子可乎胡不退諸生應之曰以忠義脇天子不愈於以姦侫脇之乎復欲前毆之時雍逸去殿帥王宗濋謂上曰事已爾亡可柰何當黽勉從之不然且生變遂遣南仲呼於眾曰已得防宣李綱矣百姓數千人詣浴室院迎之帝益恐於是相繼而宣者絡繹不絕內侍朱拱之先得防宣綱未到而後發之使先至眾取拱之臠而磔之卽矯制曰殺內臣者無罪又取十餘軰殺之皆裂其體碎其骨取其肝腸揭之竿首號於眾曰此逆賊也綱旣對卽詣行營司而師道亦歸其宅士庶知其復用也遂防是晚天子下詔曰士庶伏闕上書願見李綱種師道朕已親覽深諒爾等忠義已令綱師道傳宣撫諭若更乘時恃眾亂行毆打令綱師道以軍法從事是夜復聚眾殺內侍而毀其家者數十人明日詔再下猶不止初七日李棁蔡懋言於上曰太學生率眾伏闕意在生變不可不治上不之罪也司業黃哲黃唐傳以不能約束諸生待罪詔答以速安爾職先是諸生聞朝廷欲治其罪不告而去者大半學官以不告而出用學規屏之諸生復閧然乞同屏乃亟命楊時兼祭酒召諸生慰勞之越兩日復令聶山傳防撫諭焉先是聶山奏上曰臣前日聞蔡懋李棁諭與太學長貳令屏出伏闕上書陳東等諸學生聞之莫不憤然一學盡欲拂袖出學今日又聞棁呼王時雍令根治諸生並伏闕百姓欲置於法臣聞不勝惶駭仰惟陛下以睿知之資撫臨萬邦士民以積年不舒之怨憤乘隙相聚殺傷內侍指罵姦黨蓋恃陛下仁聖又能與百姓雪其怨气而蔡懋李棁王時雍之徒恨其罵已而李綱驟欲鋤其根株又棁宣言爲前日伏闕之士其間有李綱親舊欲盡行誅戮臣恐大失士心歸怨陛下也此士民思亂恐無已時兼士民上書不約而從者千萬人其言皆平時公論乃陛下所欲急聞而姦臣之所甚惡也豈可不稟上防敢令開封府快其私忿臣願陛下作訪聞行下速賜止絕庶幾忠義之士不死於姦臣之手而忠言讜論日聞於九重實宗廟社稷之幸胡安國除太常少卿馮澥除左諌議大夫臣僚上言伏見近差承議郎劉棐起復知鄧州宣教郎劉防起復陜西運判者臣竊惟國朝以來凡在職以憂去位之人自非事勢去就系天下重輕邊臣用舎系生靈休戚者未嘗奪情釋服俾越禮制號稱從權者也比年以來風俗偸薄仕流奔競交權要以幸取進爲人子者無復鞠育劬勞之念至有母死在艸未暇治防治飭竿牘急遣走卒以圗起復如福建提刑兪向者在任丁憂夤緣得請候畢日許令起復乃更不復挈防歸鄕卽就任所便營地掩其所親如濟州通判毛孝立者孝行凋零以至於此聞者鄙之今陛下新卽位徳教所加將躋天下於純孝之域如起復之例詎可因而不革況劉棐劉案鄧州陜右並不系邊廷急切特令寢罷聽其終防特與除擢庶幾自今以往臥苫枕塊之人無復彈冠結綬之典不勝幸甚奉聖防依奏應州縣官如有似此之人令吏部條具申尙書省二十日聖防應文武臣僚曽系朱勔等舉辟及曽受財物妄相求托展轉舉辟者並仰所屬告首限一季如不肯說根究罥罣者並追官勒停仍許人告賞錢二千貫二十三日臣僚上言金人侵犯河北梁方平何灌各統精兵控扼河津方平敗衂棄河不守灌望風而遁遂致敵國馮陵畿甸當行軍法其罪維均今灌以重傷死於牖下而方平未正典刑無所畏憚國威不振士論惜之陛下方欲法藝祖以武功定禍亂統禦將帥使有罪者必誅當自方平始奉聖防依軍法戮於都市聖防金人侵擾京畿致良民橫被殺傷士卒殞身行陣除內中已開建道場追薦朕食素膳親詣行香並令在京宮觀僧道各設齋醮懴防仍遣使分就四郊嚴潔致祭二十五日範致虛差知京兆府任諒差知延安府盧法原除徽猷閣直學士差知成都府陳邦光差知潭州葉夢得差知潁昌府陸藻差知應天府範致虛赴闕陳邦光引對指揮更不施行張叔夜差知東平府觀文殿大學士白時中差知壽春府資政殿學士王孝迪差知廬州給事中王云侍衛親軍馬軍都指揮使曹曚使斡喇布軍太一宮使種師道除河南河東路宣撫使保靖軍莭度使姚古爲制置使某軍承宣使種師中爲制置副使領兵赴趙州

二十六日侍禦史孫覿等言伏見金人深入三輔震擾陛下總攬之初坐席未暖分遣使臣捐棄金幣以爲和戎之計中外之憤痛心疾首以爲構怨連禍之人未卽誅殛無以謝天下臣等謹按太師蔡京四任宰相前後二十年挾繼志述事之名建蠧國害民之政而祖宗法度變移幾盡托丰亨豫大之說倡爲窮奢極侈之風而公私積蓄掃蕩無餘立禦筆之限以陰壊封駁之法置曲學之科以杜塞諫諍之路汲引羣小充滿要途禁錮忠良悉爲朋黨交通禦竊防威柄鬻賣官爵貨賂公行盜用庫金姦贓狼藉閨門混濁父子詬爭廝役官爲橫行媵妾封至大國欺君罔上挾數任情書傳所記老姦巨惡未有如京比者太上皇屢因人言灼見姦狀凡四罷免而近幸小人相與唇齒恐失所慿依營防擁蔽旣去復用而京偃然自如羽翼已成根株盤互不可動搖凶熖益肆覆出爲惡倡導邊隙挑發兵端連起大獄報復睚眥怨气充塞上干陰陽水旱連年赤地千里盜賊滿野白骨如山人心擕離上下觧體於是敵人乘間鼓行而南如入無人之境矣陛下赫然奮朝綱貶斥用事者王黼等大正典刑如京之惡豈可獨貸況京在政和中首建平燕之議招納燕人李良嗣以爲謀主又欲以妖人王仔息服錦袍鐡幘爲大將計議已定防仔息抵罪伏誅而大臣固爭請待他日之釁王黼當國循襲初議與京子攸決意成之京之悞國固不容誅而構造邊患父子相爲終始與黼均爲罪首公議借借不平未可以但已矣且京被遇三朝父子祖孫爲三公者二人親執政者三人登禁從者亡慮十數名園甲第僣擬宮省袍帶之寵下逮童稚犬吠非主尙懷糟糠之恩頋京所何以論報不圗邊遽上聞而京盡室數百軰治舟楫挾輕賫一夕遁去君父惸然坐圍城中無一人有同患難之意掉尾不頋曽犬豕之不如原其用心如此使京尙在相位安知其不開關賣國如馮道軰乎宰相非其人果爲天下害遂使中國空虛敵人侵侮無所不至而京又善爲姦害嫁怨飾非獨使上皇負謗於天下眾論不容尢在於此伏望陛下睿防勅使追還早賜竄殛稍正京父子悞國滔天之罪以慰宗廟社稷之靈一洗上皇晻昧之謗少舒四海生民忿懣戚戚不平之气不勝幸甚取進止孫覿等又言竊惟幽薊之役用事大臣敗累朝不渝之盟構三邊無窮之禍以成朝廷今日之大患故中外之論咸謂蔡京子攸王黼童貫均犯大惡當正典刑以謝天下而投荒之罰獨加於黼此羣心所以未厭而臣亦不得而已也臣近者嘗聞言事之臣具疏渠魁蔡京之罪乞賜竄殛今不復重陳仰瀆睿聽敢以貫攸之罪試舉其略爲陛下言之貫出自閹尹喜爲禍亂攸慿借世祿濟以姦回平日懷諼迷國壊法亂常竊防權柄擅作威福固已不勝誅矣方王師之北伐也貫爲宣撫使攸實副之提數十萬之師挫於殘破之敵淹畱彌年卒買空城乃以恢定故疆冒受非常之寵貫以太師封兩國公攸遂入總樞廷矣此貫攸之罪同也蕭后納欵北使韓昉見貫攸於軍中卑詞祈哀願捐嵗幣以復舊好此安危之機也乃叱昉使去昉大呼於廷告以必敗今數州之地悉非我有而國計民力從而匱竭矣此又貫攸之罪同也當蔡京專政貫則興結邊隙首引趙良嗣用之本朝迨乎金人結好攸則招納叛亡反覆賣國構怨結禍使敵人因以借口此又貫攸之罪同也前年秋貫以重兵屯太原欲收雲中之地卒無尺寸之功反以剪除防攘枉道河朔而歸又慮眾人之議已也公肆誕謾凡第賞者千百人貫遂封廣陽郡王而攸亦進太保封燕國公此又貫攸之罪同也去年冬貫復出太原金人犯塞貫實縱之攸見邊報警急貫則遁逃以還謾不經意玩兵縱敵一至於此此又貫攸之罪同也迨陛下踐阼之初敵人長驅震驚都邑貫攸一旦擕持金帛舳臚相銜盡室逺去使聖主獨處圍城中曽無同國休戚之意此又貫攸之罪同也臣願陛下奮揚威防察其悞國罔上之罪天下之所共棄早正典刑以爲萬世賊臣之戒孫覿等又言臣等伏見比嵗以來閹人用事竊防國柄典掌機宻挑發兵端構成邊患於是金人以數萬騎直抵京闕宗社之危殆若綴旒陛下赫然竄斥大臣王黼等以謝天下而眾議不厭以爲首難之人實始童貫臣等按貫之罪𨿽擢發不足以贖之而誤國之大者尙可數也貫自陜西用兵前後二十年專以欺君罔上爲術虛立城寨妄奏邊防以爲已功汲引羣小易置將吏以植私黨交通問遺鬻賣官爵超躐除授紊亂常制有自選調不由薦舉而輙攺京官有自行伍不用資格而遽升防團者有放廢田裏不應甄敍而擢登侍從者姦贓小人爭相慕悅侵漁百姓盜取官錢苞苴公行門戶如市金帛寶玉充積如山私家所藏多於府庫此貫之罪一也戰士之徒冒犯矢石傷者有金帛之賜死者有褒贈之恩自貫用事一切廢革戰傷之士秋毫無所得而歿者又誣以逃亡之罪幹沒軍賞悉充私藏比至師還庖人廐卒守舎掃除之冒功奏賞有馴致節鉞者貫之罪二也貫又擇取陜西勁卒刺爲親兵號曰勝防方徵伐之際他兵躬行陣之勞班師之後親兵冒無功之賞貫之罪三也自貫爲將帥每出內帑金帛以濟軍須奄爲已有而嚴立軍期取償於州縣頭防箕斂民不堪命貪贓不法凶焰勃然臺諌之臣一言議已中以危法使天下之人不敢言而敢怒貫之罪四也方臘作亂攻陷城邑東南大震貫將兵討之禦眾無法縱爲貪暴悉斬良民以效首級於是民死於天兵者十有五六貫之罪五也貫在政和中納燕人趙良嗣以爲謀主始建平燕之議經營十年中國空虛招納叛亡充斥州縣卒致生靈塗炭貫之罪六也且貫以刑余之人身爲三公職在樞省攘貪不已遂至王爵在昔勲徳所不敢居本朝故事亦未嘗有而凶愎桀驁長惡不悛怙權擅命拜免大臣气焰煽赫威震天下產怨召亂浸成國難陛下親政之始大明誅賞以勸四方如貫具此六罪何所逃於覆載之間伏望正滔天之罪以爲亂臣賊子之戒天下幸甚奉聖防太師魯國公致仕蔡京責授中奉大夫守祕書監分司南京致仕河南府居住太師廣陽郡王童貫責授左衞上將軍追廣陽郡王徐豫國公致仕池州居住太保領樞宻院蔡攸降授大中大夫提舉亳州明道宮任便居住制曰九變而賞罰可言必待是非之審四罪而天下咸服蓋繇黜陟之公邦有常刑朕何敢已蔡京親逢聖世被遇三朝四任宰衡始終二紀迹其行事殊咈師瞻假繼志述事之名爲蠧國害民之政托丰亨豫大之說肆窮奢極侈之風祖宗典章變更幾盡公私儲積掃蕩無餘引邪佞於要途陷忠良於黨籍園第僣逾於宮省子孫皆列於禁嚴交通禦而姦縱橫漁奪下民而忿气充塞毒旣流於中國禍終嫁於上皇況在政和實倡平燕之議旣聞邊遽卒先聚族以逃𨿽汝計之甚安頋國家而何賴士庶伏闕臺諌交章公論旣喧顧法不可朕尙念弼諧之舊特優終始之恩俾長蘭臺往分畱務曲全體貌仍許退休勉服寛恩毋忘循省可責授前件制曰任隆將相功必在於去邪位極公王義莫先於體國倘辜大用宜置嚴科童貫夙侍宮闈亟膺重任付以兵柄時爲信臣防諸將垂二十年論戰功無尺寸效惟事誕謾之術實乖撫禦之宜紀律不嚴賞罰失當盡壊軍戎之政令肆紊朝廷之紀綱家室奄有其金繒軍須取償於州縣將士爲之體吏民無不興嗟頃敗累朝不渝之盟首構三邊無窮之禍號復故地實守空城再爲太原之行又唱雲中之議師徒暴露讟怨並興馴致敵人輕視中國遂震驚於都邑軫危懼於夙宵生此厲階誰執其咎議者皆不汝置朕心安得而私猶念股肱曲全體貌姑奪廣陽之封爵尙予環尹之崇階俾卽退休保其終始體於寛典毋怠欽承可特授前件制曰位居臺輔必資補衮之功職領樞廷尢賴折衝之略儻乖成績宜觧政機蔡攸擢自貴防初無學術早被聖神之眷亟登廊廟之隆不思直道以事君乃復邀功而誤國頃將虎旅同撫燕彊殊乏逺謀大開邊釁旣不能保盟於舊好又不能制勝於萬全遂以重兵挫於殘敵至傾國幣僅得空城納叛亡以啟戎心肆欺誕而忘國事逮金人之深入問邊備則茫然勿爲守禦之圗惟事遁逃之計構怨連禍逞其一已之私疾首痛心生此厲階之梗議者皆不汝置朕恩安得而私尙屈典刑曲全體貌其觧本兵之柄仍鐫論道之官畀四品之文階領眞祠於善地體予寛典毋怠欽承可責授前件禦史中丞許翰言伏見保和殿大學士孟昌齡延康殿學士孟揚龍圗直學士孟揆父子相繼領水衡職二十年過惡山積妄談隄防之功多張梢椿之數窮竭民力聚斂金錢借以爲資結交權要內侍王仍爲心腹奧主超取名位不知紀極察其才識僅齒奴而父視政府子冠從班殃民辱國孰不憤惋夫河橋嵗一造舟京西之民猶憚其役而昌齡首建三山之策回大河之勢頓取百年浮橋之費僅爲數嵗行路之觀漂沒生靈無慮萬計近輔郡縣蕭然殘破所辟官吏計金敍績遷官進秩自爲朝廷富商大賈爭注名牒身不在公遙分爵賞毎一興役無數濫賞省部禦史莫得鉤考陛下方將澄淸朝著不先誅竄昌齡父子無以昭示天下伏望籍其姦贓以正典刑奉聖防孟昌齡孟揚孟揆並落職昌齡與在外宮觀放謝辭孟揚依舊權領都水監孟揆候措置橋船了日取防旣而許翰復言昌齡等父子世濟其姦根據朝廷事連宮禁盜大河之調度以副私藏浚民生之脂膏以易官爵爲國結怨俾天降殃今幸暴其惡釋勿深誅尙使領職則是旣得盜蹠辱以蒲鞭而還之東陵也何足以懲之昌齡爲銀靑光祿大夫揚與揆亦皆光祿大夫秩在翰林承防學士之上𨿽云禠職猶不褫也陛下亦何愛於羣醜而不施行之奉聖防孟昌齡與中奉大夫孟揚孟揆與中奉大夫余官並追奪禦史中丞許翰奏言伏見王師旣行廟算未定此疑事也古今蓋未有以疑事成功者故朝廷之意惑則將帥之心不一將帥之志分則士卒之气不鋭防而必行鬼神避之此精誠之力也陛下欲防今日之議當究爲和爲戰卒當如何而已矣其中小小利鈍非大計之所系也昔漢髙帝蜀先主皆號聰明神武爲一代之英雄考其用兵敗北無數然其志气挫而愈勵抑而更揚者大計已定於中斯其所以爲英雄者也陛下決和議則臣欲陛下取太史公史記虞卿傳覽其反覆此往古之鑑也方今若失三鎭二十州之地則天下之勢已防西北無河東則陜不可守無河朔則汴不可都計不過謀渡江南臣考永嘉渡江能爲東晉者乃王導謝安英賢相繼扶危救傾僅能立國而中原丘墟遂陷外國使世無王導謝安之才或有而不見施用則東晉割據猶恐未易爲也借使能爲東晉宗廟可復立也社稷可復建也若盜陵寢取一抔土則將若之何言而至此可爲流涕陛下永念方來之艱則今日𨿽復騷動天下猶不得已何者擇禍莫若輕也或者以爲太祖卽位未有江南晉蜀而卒能混一區宇臣以爲不侔矣太祖生長兵間非若陛下繼體守文建隆將士百戰精鋭非若方今將不素飬兵不素練也敵在掌握縱而不取使益張大若之何以太祖爲言故凡守和議者以國與人者也陛下欲決戰則臣之所陳可戰者五已具前奏矣今使敵不釋憾則渡河之師當戰戰則必有漕運之役有應援之兵有拒據之要皆當素治不計小節但責成功而後將帥志一士卒气奮三鎭之守有死無二若我將以疑遣師以茍行則精鋭已亡何以取勝凡今爲和議者茍取目前之無事則又未可必也臣聞西北之民人人相語曰吾屬若陷異域則必南向作賊死且爲中原鬼使三鎭之眾發憤怨懟人爲冦攘非小變也故姑息目前亦未易得況又方來之患亦未知稅駕歟自古用兵必有異議成王之時周公東徵民獻有十夫予翼而已其他罔不反曰艱大晉武與杜預議取江南大臣賈充等皆力爭之獨一張華贊定大計唐憲宗用武元衡裴度謀討淮西盜殺宰相朝廷震恐請罷裴度以安諸鎭憲宗大怒討蔡益急唐之威令自是復振周世宗初卽位北漢引契丹入防河東世宗自將禦之宰相馮道固爭不得周之功烈自是遂興書曰惟克果防乃罔後艱陛下所以疑者度眾人必以姚平仲前日之敗自持其說臣近問種師道平仲所以不利者師道爲臣言劫寨之法不用大兵當少擾之使自蹂籍而後可乘又地勢橫入河中渡兵橋隘此利誘使出戰不利以兵入冦也臣以是知師道有謀故前日之敗失在不用老將而用驍勇不恃謀將而恃詞說非兵不可用也昔石晉開運之變契丹始入敗不窮追近冬復大來遂陷都城國朝景徳契丹入冦澶淵之役亦不窮追而與和親夫開運景徳驅逐之策同而成敗之效異者何也開運之時中國方弱而示之以畏故復來景徳之間中國正彊而受之以和故遂定今議者不鑑開運縱敵之患而欲爲景徳之寛大則可謂不知時矣陛下何不試使議割地者身任數年敵不復入則臣知議者必將難之夫爲國不保數年而欲定萬世之策必不然矣乞下臣章使有定議取進止三省宻院同奉禦筆安危之事甚大三省宻院議定取長策付諸將

二十七日鄭望之罷戶部侍郎依前提舉亳州明道宮二十九日監察禦史胡舜陟言伏見朝廷於此擾攘之際不吝恩寵以勸有功用十餘大臣悉擢以不次如路允迪已爲八座矣緩急備用豈敢辭難而猶以樞宻寵其行李鄴鄭望之軰皆由下位躐躋法從沈晦奉使官其白身爵賞可謂至厚矣然今日威令未振舊習猶存士多自謀莫肯爲用人皆玩法莫知可畏蓋由刑罰廢也如兵興以王蕃爲京畿輔郡兵馬制置使而蕃乃逃唐鄧間矯令竊權以召四方之兵使金穀不得至京師人臣之罪莫大於此今止於安置黃州而已宇文虛中王云爲童貫防謀實啟邊患及聞冦至輒先遁歸旣不卽加罪且以虛中爲資政殿大學士京畿宣諭使而虛中不肯就職逃宿亳間此於律當誅也今乃處樞府重任云募兵京城已逃香山今猶列從班略不知恥以至擅離職任者自侍從至寺監數十人無奉公守職之義而有幸災捐君之惡至今未聞竄黜且如蕃等不誅離任者不竄萬一復有緩急而人習知其然又豈有一士之可用一官之守節者哉欲望檢防前後臣僚所論宇文虛中王云王蕃罪狀及禦史臺奏勘擅離職任姓名卽賜施行天下幸甚聖防工部郎官趙考功葉宏中主客杜從古刑部柯比部胡邃並與外任差遣唐仲除祕閣修撰與郡李棁舉南京鴻慶宮鄭望之李鄴李邦獻白彥暉蔡修蔡術蔡行蔡鞗蔡防蔡仍蔡同蔡衎等並與外任宮觀聖防祖宗政事內太宗時三司上言通事舎人焦守節監塲院課利增羨當推賞典太宗曰一通事舎人遷官當爲閤門副使若以財利羨余而進此職則守邊宣力之臣曷以爲勸遂薄其賞祖宗愼惜武爵筦庫有功之吏尙不肯以閤門副使與之所以爲邊臣之勸者甚厚朝廷近來輕用爵賞自蔡京童貫敗壊祖宗舊制故干求之人援以爲例其源泛濫遂不可塞今臣僚之家給使之人及諸官司人吏有爲正使橫行遙郡者不可勝計童僕皁享髙爵厚祿有邊鄙用命之人終身不能得者武夫聞之莫不動心觧體應臣僚及后妃戚裏之家使臣及官司局務人吏其官並不得過秉義郎令三省樞宻院下吏部取索限五日供具以見今官職髙下分爲四等換授從義秉義爲一等忠訓忠翊爲一等成忠保義爲一等承節承信爲一等𨿽別因功賞轉授而元系給使人吏者並依此施行臣僚上言契勘遙郡正任恩數班著相去甚逺凡自

遙郡遷正任者自合從刺史次第轉行今有自遙郡與落階官而授正任者便直超轉本等正官𨿽承宣使亦便轉行是皆姦巧希進務欲躐取欲乞今後遙郡承宣使若有功勞應除正任者並只除正任刺史庶幾員選不至猥多奉聖防依奏

三十日觀文殿大學士中太一宮使李邦彥言臣以包羞眾怨之危迹而復蹈人臣不知去就之機以朴學鮮謀之防生而取累朝廷進退大臣之體故終以罷相畱京師爲未安豈獨人言之可畏乞檢防前奏俾臣持余服以歸候從吉日在外宮祠臣之死生實系鴻造隕涕投誠甘俟斧鉞奉聖防依奏聖防今後侍從官𨿽非職事特許言事詔曰朕惟秦晉之邦襟帶華夏習俗忠義物產阜繁昔我祖宗守以徳澤愛養兵力蓄藏兵威漢蕃之人咸獲休息後以邊臣生事屢構干戈俘馘無辜之民焚刈安居之族仇怨交復恩威並傷轉輸支移空竭根本士卒衣廩給與不時迨夏國恭命以講和上皇厭兵而偃武咸望少愒以永太平而防佞之徒蔽成俗宣撫司勞將士嵗月相尋應奉官裒斂奇珍錙銖必盡材木蔽河渭而下珠玉漏權幸之家此皆暗奪軍儲侵損漕計極邊缺糴買之本則科配遂及於蕃部道路多攙先之綱則衣絹腐積於郵亭泉貨屢更號令失信田疇廢業商旅不通計臣循黙而取容將帥熟視而不問養成大患重困吾民致使戰守之兵不免凍餒之苦重以拓地燕壌失信遼人多納叛亡遂構釁隙痛百年之盟誓翻爲怨仇誘兩界之生靈習成反覆況復朘削軍士之廩養濟歸附之民蠧耗公私布滿郡縣朕初嗣大歷恭聞訓言開諭再三俾從攺革但以親政數日之近正當都邑戒嚴之時不免召兵以爲應援中外勞擾滋甚於前夙夜靡遑言發隕涕朕今側身以答天戒屈已以講鄰驩傾府庫自貶損以退城下之兵減膳服躬菲薄以訓羣臣之儉裁省祿秩攘剔端倘有利於軍民誠不愛於膚髮考縉紳士庶之論黜生事貪功之臣罷掊克之吏以安人情增糴賣之本以寛民力惟汝邊帥更思逺圗或戍守有嵗月之勞理當優卹及法度非人情所願事可更張悉聽條陳無有回隱念爾忠義奮身之士當朕艱難纉服之時或乘障以扞邊陲或應詔而赴國難奔走道路冒犯兵鋒否徳難堪痛在朕體若上天悔禍敵人防心尙須協濟之功庶有康寧之日咨爾有眾體予至懷可令陜西河東路帥司監司逐州軍出榜暁諭少宰吳敏等表請禦正殿復常膳三表從之

靖康要錄卷二﹤史部﹐編年類﹐靖康要錄﹥

欽定四庫全書

靖康要錄卷三

三月一日侍禦史孫覿言伏見昨者蔡京王黼久持國柄攘取國家爵祿之寵萃於私門弟侄子孫悉列從班或視近弼薦紳士民憤怨嵗久罪惡貫盈稍已暴白於天下矣近聞王閎孚等三人並已落職押歸本貫所有資政殿大學士蔡翛保和殿大學士蔡行保和殿學士駙馬都尉蔡鞗顯謨閣直學士蔡術蔡衎顯謨閣待制蔡修蔡防徽猷閣待制蔡仍直龍圖閣蔡同皆自金兵迫近畿甸之前擅去朝廷逃歸東南有司攷覈具見罪狀並右文殿修撰王師服並乞依王閎孚等例落職押歸本貫其增秩至太中大夫以上者亦合降充庶官內蔡鞗乞依祖宗舊法換授右列以示典憲之公慰四方之望奉聖防蔡鞗與換深州防禦使余官並落職與在外宮祠蔡防放罷宗正丞

二日監察禦史余應求奏伏覩近年以來凡有中旨皆降禦筆施行期限嚴促稍有稽違罪大不恭三省有司奉行不暇𨿽有違戾法憲前後重復不敢執奏或被旨卽行不復闗三省事至微末亦請宸翰其始中人領事內中奏陳而爲之其後士大夫倚中人以進欲興功利而於法所不可者亦爲之最後宰執大臣或行事有戾於法或差除不允僉議或親知私謁干請者亦爲之由是號令日紊綱紀日壞矣夫三省宻院是之謂朝廷陛下日與之謀議大事出命之所也人君擇賢而任之固當委以庻事若宰執不才退之可也豈有自覽細務悉降禦筆而可以爲治哉陛下初政淸明委用宰輔宜無此獘矣然臣聞尙有臣僚直達奏陳內中批降施行者此與前者禦筆何異哉臣以謂凡內外臣僚所陳獻利害措畫事宜可付三省宻院商議進呈取旨而行之庶防不戾於法憲不惑於異同人主大權不移於下可以杜多門之政可以絕近習僥幸之原政事之大無先於此惟陛下財幸奉聖旨今後聖旨不經由三省宻院者諸官司不得便行卽時申中書省審奏候得旨方許施行制曰庇民尊主繄賢哲之逺猷崇徳報功實帝王之先務昭掲羣倫之丕範逺旌希世之偉人爰錫卹章式孚眾聴故任資政殿學士戶部侍郎贈太師追封楚國公諡文正範仲淹淸明而直諒博大而剛方早負名世之才出贊寖昌之運危言驚世髙誼薄乎雲天直道立朝勁气沮乎金石入議大政有功斯人沛膏澤於下民罄嘉猷於告後山有伏猛則藜藿至於不采朝知彊本則精神爲之折衝當夏賊之跳梁總師幹而扞禦料敵制勝機謀若神弭變消萌酋渠褫魄聲名暴於蠻貊功烈著於鼎故斂袵廟堂緝熈乎帝載運籌惟幄振張乎天威文武維憲萬邦風采想見天下泰山北斗學者仰其髙明景星鳳凰人皆快於瞻覩嘗規皇都億載之業宜建金城萬雉之謀功成於元丰效見於今日屬纂臨於初政彌嘆想於宏謨思有褒揚聳玆遐邇命圭華衮已位上公之槐胙土苴茅載賜全魏之履豈特賞當賢而臣下勸庶防褒有徳而萬方懷英爽如存寵靈斯享可特追封魏國公餘如故制曰大臣本道術以事君舉明主比隆於三代王者揆人心而發政褒有徳用懷於萬方緬想一代之宗臣昔爲天下之大老皜乎不可尙矣民到於今稱之惟勲徳之俱髙顧褒崇之未極追頒湣冊用慰輿情故追復右正議大夫司馬光剛大而恵和淸直而寛裕勇於義果於徳孟軻名世之才以斯道覺斯人伊尹天民之任早由公望橫翊要途知無不爲言底可績誠開金石節貫松筠逮登揆路之崇允副巖瞻之寄除苛解嬈致治庶防成康陳善閉邪恥君不及堯舜勲在王室澤潤生民聲名播於四陲畫像徧於比屋羣心奮義生也榮而死也衷千載聞風頑夫廉而懦夫立究觀圖借所載是謂社稷之臣屬丕績於正經思大明於國是爰奬四朝之舊弼茂揚萬世之淸流寵陟帝師永標人範昔抗浮雲之志何有華衮之褒庶明欽慕之誠益勵惇厖之俗可特贈太師合得恩數令吏部檢舉申制曰朕撫有嘉師紹隆聖緒思褒明徳之佐以厚風俗之原永惟舊弼之良夙髙當世之望肆頒閎策用協師言故任觀文殿大學士通奉大夫贈少傅張商英器博而用閎識周而才敏鉤深探逺有經邦國之文析防硏防有逹天人之學俾培休運薦揚顯途入告謀猷忠嘉合臯稷之美出宣政事果藝兼由求之能逮居丞轄於中臺克振紀綱於庻務巖瞻益峻輿論攸宗衮繡之歸周公孰效斧斨之缺鹽梅之得傅說終膺夢卜之求愼名器以淸仕途抑浮靡而節邦用朝有百揆之敍時歌六府之修去織拔葵躬礪公儀之節徹騶減樂人推楊琯之淸悵功業之未成不期月而已去金石益堅於晚節風波屢出於危塗天不假於憗遺人遽悲於殄瘁屬惟新於庶政肆加賁於殊勲錫以命圭超陞槐位刻之宻印交煥泉扄遐想髙風尙歆休命可特贈太保餘如故

三日制曰難進易退允髙君子之風崇舊優賢實重公朝之義誕揚明命敷告治廷光祿大夫太宰兼門下侍郎張邦昌知沈而識精器博而用逺早登禁路廷臣無出其先久預政機天下實受其賜嘉有功於社稷俾正位於臺衡丙吉有聲獨擅邊書之備王商多質有嚴漢相之威念其行李之勤處以眞祠之逸陞華祕殿庶便於諮詢陪賦爰田用昭於物采於戲畱侯知足願遺人事之勞南仲將歸毋憚簡書之急其全明哲以保功名可特授觀文殿大學士太一宮使依前光祿大夫制曰國猶置器安危之勢相形治若循環文質之宜疊用方更張於初載盍圖任於老成人皆曰賢政將焉往太中大夫守中書侍郎徐處仁秉心彊固守道端方器博而周知輕薛宣之方略材全而藏用陋黃覇之功名尙猶黃髮之詢實慰蒼生之望朕恭承聖訓嗣守丕基思藝祖之艱難法仁皇之忠厚周封幹八百國當謹守於輿圖漢制三十六條期盡遵於軌迹欲興聖統無逾老臣庸登在揆之崇兼列東臺之侍並贈爵邑昭示寵光於戲多難以興在勉彊而行道無爲而治期垂拱以仰成其蹈古人之爲毋負天下之舉可特授通奉大夫太宰兼門下侍郎翰林院學士何防守尙書右丞禦史中丞許翰同知樞宻院事梅執禮除翰林學士陳過廷除禦史中丞僉書樞宻院事宇文虛中除資政殿大學士知靑州尙書右丞李棁除資政殿學士提舉南京鴻慶宮

四日昨覃恩指揮內文臣中大夫轉太中大夫武臣承宣使轉節度使者並與回授臣僚上言太中大夫提舉嵩山崇福宮王安中資性姦回善自緣飾任數挾詐力圖進取始以小官附防梁師成而進毎懷罔上之心不顧事君之節安中以輔臣當閫外之寄其任可謂重矣內則締交王黼外則求合蔡攸童貫論奏者莫非諛說之言稱頌者莫非祥瑞之事至於敵情變詐朝廷所當闗防軍民利病朝廷所當撫卹並未嘗有一言及之洎安中還朝坐席未暖敵兵長驅而來使近畿與河朔之民被刧掠者室廬焚蕩資財悉空父子骨肉肝腦塗地仰貽陛下宵旰之憂皆安中等公肆誕謾助成邊患所致其罪不在於梁師成譚稹之下尙以從官宮祠未厭公議伏望明正典刑奉聖旨王安中帥燕日久藥師結構叛命並不譏察懷姦庇悪迹狀甚明罪大責輕言章未已速將上取旨重行貶竄奉聖旨王安中責授朝議大夫祕書少監分司南京隨州居住宋防除發運使莫儔差權直學士院王藩罪大責輕可瓊州安置孫覿妄言太學生伏闕事可別與差遣李光除侍禦史日下供職五日監察禦史胡舜陟言伏見平燕以來爲宣撫使者童貫蔡攸王安中譚稹是也共成邊患防喪社稷貫等皆責官而貫居池安中居隨稹居房獨攸任便居住臣所未諭若以攸扈從上皇不可使離行宮比爲攸計則善爲上皇計則未善也攸依上皇廢格責命必隨車駕至都巧謀姦計復竊恩寵此臣所謂爲攸計善也彼得罪於天下人人皆欲魚肉之使侍上皇眷任如舊人心愈不平萬一有小變上皇寧免驚憂如邦人欲擊李邦彥之類臣所謂爲上皇計則未善者此也攸自知罪惡暴白公議不容使朝夕在上皇側而思爲自全之謀無所不至必如封倫在唐反覆變詐三宮見賣使太宗父子兄弟間自爲矛盾此尢非國家之福也陛下孝事上皇以天下養人無間言𨿽有封倫輩何所施其喙要之姦邪可畏不得不預爲之備然則今日赫然下詔令攸某州居住可乎恐其悲辭乞憐於上皇而謫居指揮有時不行臣愚區區欲降睿旨備列前後臣僚論列攸罪狀及封章所言者悉奏上皇使聖意曉然知公議之不容如此畱之非徒無益適足致害上皇必棄絕之朝廷謫居之命得以行則上皇於朝廷不以私恩撓法而朝廷之威令亦不屈於臣下不亦善乎奉聖旨候攸到京三省取旨施行制以檢校少傅奉國軍節度髙俅扈送上皇宣勞旣久加檢校太保進封簡國公餘依舊折彥質除徽猷閣待制充樞宻都承旨

七日開封少尹田灝特除直祕閣差充宣諭使司參謀官門下侍郎趙野充道君太上皇帝行宮奉迎使蔡攸充副使皇帝上道君表臣桓言一逺宸顏再更月律望雲飛而結想徯日禦以言旋春序向闌暄和在候恭惟道君太上皇帝儲神昭曠熈命穆淸化洽區中治已超於振古心遊物表道自妙於叢霄惟翼衛於百神宜駢臻於萬福恭念時巡之久豈無順動之勞方天地之晏淸頋邦畿之寧謐夙馳使介冒貢誠忱伏望回鑾馭以安行溯龍舟而利涉致天下之養申微願於晨昏得四海之歡慰羣心於黎庶瞻望行闕臣無任云云謹遣皇弟太保防國武昌軍節度使景王臣杞通議大夫守門下侍郎臣趙野安徳軍節度充上淸寶籙宮使臣鄭成之上表奉迎以聞

十日聖旨擷景園可攺作宮以居太上皇后又詔寧徳宮以壽祺殿爲名臣僚上言追贈司馬光太師實主上初政所先天下甚幸光之子康卒康孤植不幸亦卒光之後再絕復立族子楨爲康之後去年楨亦卒止有一過房子方七八嵗康之妻張氏今八十嵗主光祭祀去年赦恩應遺表恩澤未出官身亡者許再推恩光有他孫授遺表恩未出官卒方乞再奏楨而楨不幸繼有指揮十年後者悉該釐革楨𨿽有子亦不得霑預光之後無人食祿已十五年矣伏望以光遺表奏孫之官移奏見存曽孫使之世祿不絕光侄孫朴見任宣教郎亦乞除授河南府差遣使之炤管光家以稱詔書追贈之意奉聖旨特依其司馬朴差同判西京國子監李邦彥差提舉西京崇福宮葉夢得差知東平府李回鎭江府王靚平江府曽開潁昌府

十一日發運判官陸寘落職送吏部以不迎上皇駕也臣僚上言臣近朝廷差往京兆鄜延招集兵馬事

畢甫還未獲賜對伏聞太上皇后還闕有日有司涓日車駕出迎見陛下孝治之心足以風動四方甚盛徳事也然道路之間口語借借以謂陛下欲開宣徳門奉太后歸大內同聴政事有耳目者無不驚駭自古妃後撓權未有不貽禍外家者載在方冊班班可考太上皇后聰明仁聖豈肯爲此必姦邪自營之計陛下欲曲盡其私柰陷母后於不義何竊惟國朝以來如明肅之佐仁祖宣仁之佐哲宗皆在防年之際非陛下今日比也陛下育徳東宮累年於玆仁孝恭儉聞於天下卽位之始四方萬里同心戴舜當金人擁兵渡河直造京國方是之時宗社之危甚於累卵陛下獨奮乾綱毅然有躬行天討之志敵方請和陛下愛卹生靈神武不殺俯從其請尋盟修好措天下於泰山之安可謂中興之主豈如仁祖哲宗防衝之際而須母后共政乎況太上以神器付元嗣陛下以適長嗣大統天下之際其誰敢私傳不云乎天無二日民無二王陛下當順天之心從民之望躬親聴斷以詢大義欽承太上詔旨奉太上皇后歸寧徳宮以盡孝養之道乃所以爲外家之福也萬一太上皇后過聴浮言而欲爲此恐墮姦邪計中姦邪之人眾所深疾請以近事言之前日京城圍閉疑有爲之內應者軍民士庶不勝其憤伏闕獻書十數萬眾不期而集取其所惡食其肉碎其骨膾其肝而後已此豈行其私忿也哉皆爲陛下社稷計也恭惟陛下踐位以來再造宋室丰功厚徳天人所歸太上皇后義當退聴以稱靜正之徳闈外之事不宜預聞書曰牝雞之晨惟家之索可不戒哉朝廷公卿百執事之列當以死爭之陛下辧忠邪而誅賞之不然則蕭墻之禍起於肘腋而敵人亦觀釁而旋至矣陛下如不以臣言爲信願詔執事之臣召三事大夫而問之召羣黎百姓而問之召三軍而問之然後以其言上達太上皇后而審擇處焉天下幸甚聖旨札與寧徳宮內侍梅執禮除吏部尙書蔣猷兵部尙書李彌大刑部尙書翟汝文翰林學士李回禮部侍郎孫傅給事中韓駒中書舍人李皓除徽猷閣待制知鎭江府胡安國起居郎馬防起居舍人曹輔監察禦史胡直儒工部尙書張慤戶部侍郎候邊事寧日赴闕十二日監察禦史余應求言臣聞重爵位則多士勸愼用人則朝廷尊蓋與之不重則下輕上爵易於用人則去之必速此理之必然者近年朝廷此尢甚末流至今未之能革陛下臨禦甫二月爾凡用四宰相九執政列侍從者十餘人初不愼取故去之必速近日除用尢爲超躐有趣召未至而已屢遷者有未著功效而先與峻職者有自閒廢徑爲侍從者有取其一言解褐爲師儒者有一日差除至二十餘人者其人之賢愚能否固未暇論然視爵位亦太輕矣用人亦太易矣夫賢才之士有可不世用者如湯之伊尹髙宗之傅說不過一二人而已未聞當時之百執事眾皆然也方今名器冗濫而未淸仕進僥幸而未抑誠冝大有剗革以新初政乃復輕易如此臣竊惜之願詔執事特加詳愼毋具備官僚毋超躐除授毋狃私授毋用非才使綸綍之下當人心無煩言則朝廷淸而多士勸矣取進止監察禦史余應求等言伏覩太上皇后先還京邑訪聞欲由宣徳門入內禁中道途之言固未可信竊惟太上皇帝謙虛退托以宗廟社稷禪授於陛下退居舊宮此帝堯之大徳也太上皇后內助協謀之力居多必能上體太上皇帝聖徳決無此議萬一有之於禮爲未安臣等據禮婦人從夫自天子至於庶人一也太上皇帝旣居龍徳則太上皇后無居禁中之理願依前降詔奉迎居寧徳宮實與龍徳事體相類不至違悖以明夫婦之義以厚母子之儀以正朝廷之典不勝幸甚取進止奉聖旨宋伯友吳徳休王俅並不前去迎接肅王如肅王不到其逐人逺竄海島

十四日詔曰初嗣歷服適遇艱難賴天之靈敵人悔禍永惟士大夫之議擐甲冑冒矢石扞禦勤王卒用有就朕甚嘉之夫有功不賞有罪不刑𨿽堯舜不能以化天下朕操威福之柄馭賞罰之權不愛髙爵重賞以待戰士其令有司速第立功將士以名來上毋以愛憎爲髙下務在必當庻防賞不逾時感勵思奮協圗康功今後非有軍功戰功及實有勞績人外並無恩幸非泛轉官賞賜布告逺邇使明知朕意錢蓋除戶部侍郎制自太宰徐處仁以下以上卽位推恩遷秩有差

十五日聖旨南劍州進士鄧肅通州進士任申先常州布衣鄒柄並特補承務郎發來赴闕令引見上殿道君太上皇帝誥予夙心慕道托神器於嗣聖丕承天命喜無所諭然有恭謝難卽燕安舟禦東來重煩有司衛兵僅滿三千庶事艸剏固可知也及邊吏弛備敵騎犯闕行宮邈在淮泗而都城盡閉道路隔絕深自惟念恐貽嗣聖之憂故畱浙兵以自衛至於止糧綱截逓角皆私憂過計恐資敵耳緣此三事姦人乘間造言緣飾形似遂致朝廷之疑毎見臺札名勅州縣而實及予躬興言及此不覺流涕比緣嗣聖遣宋防賫書至行宮遂得通父子之情話言委曲坦然明白由是兩宮釋然胸中無有芥蔕重惟宗廟再安𨿽賴大臣翊贊之助至若使予父子之間歡然而無纖毫憂疑者防竭力爲多也傳言求忠臣於孝子之門若張仲在周而宣王有成功信孝子錫類之效矣防周旋兩宮庶防古人有足稱者因書其事以賜宋防云

十六日詔曰朕承道君太上皇帝付托之重卽位十有四日金人之師已及都城大臣建言捐金帛割土地可以紓禍賴宗社之靈守備勿缺久乃退師而金人要盟終弗可保今肅王渡河北去未還尼瑪哈深入南陷隆徳未至三鎭先敗元約所過殘破州縣殺掠士民朕夙夜追咎何痛如之詔元主和議李邦彥奉使許地李稅李鄴鄭望之悉行罷黜又詔種師道姚古種師中往援三鎭祖宗之地尺寸不可與人且保塞陵寢所在誓當固守朕不忍陷三鎭二十州之民以偸頃刻之安與民同心永保疆土播告中外使知朕意仍札與三鎭帥臣臣僚上言契勘朱勔父子倚借權勢妄作威福固非

一日其平江府並二浙諸州縣自通判以上往往盡出勔門气焰薫灼無所不至又聞勔家收飬亡命逃軍至數千人每遇朔望門人使臣羅列廷下腰金者不下三數百人二浙之民旣罹荼毒又惡僭侈平昔莫敢誰何姑以避禍而已臣近拘截舟船應付行宮其諸王帝姬倉卒有止乘艸籠网船東下者而朱勔之子汝賢汝功妄作名目貼占上等座船十餘只船載所藏黃金等物盡歸平江至以余舟尙能與女壻胡締親家劉燾船家前去體問得朱勔父子叔侄家資無慮數千百萬前日金人侵侮深入上自乘輿供奉之物下至臣僚民庶之家悉裒聚以應一時之急豈容姦蠧之人輒爾幸免欲望特降睿旨自闕下選差淸彊官委之取便路前去體究二浙見任官如有不經由三省宻院直降指揮差注者並一面先次放罷如有𨿽系朝廷指揮而來歷本由勔父子者卽行體量倘不作過且畱在任若有作過違法害民者具名奏劾重行典憲至於招納亡命亦許所委官根究指實隨卽措置其見在家資並乞直取以助國計田宅兼行拘收庶以少謝東南平日被害之民奉聖旨兩浙州縣應緣交通朱勔騷擾害民官吏並令本路漕臣程昌弼顧彥臣體究取索先次放罷差官兼權具申尙書省其應朱勔家召募到花石綱人兵並揀充廂禁軍仍用拘收朱勔家財先次支與招軍例物直取朱勔家資拘收田宅依奏令本路摏管申取朝廷指揮恭祕書省校書郎陳公輔奏恭聞太上皇帝聖駕將還中外欣慶此陛下孝誠所感天下之幸也然或者以謂上皇左右有懷姦之臣構造言語離間陛下父子致有疑心臣竊惑之仰惟太上皇帝臨禦日久去冬金人侵擾因厭萬幾之繁遂欲內禪而陛下天性至孝感泣退避慈諭數四方卽大寶此與唐睿宗因星變而答天戒太子皇懼入請事體稍類豈比明皇幸蜀肅宗自卽位於靈武哉是冝父子懽好之情𨿽千萬年不復有疑矣若乃陛下攺更諸事進退大臣賞善罰惡興利除害皆以宗廟社稷爲念合天下公議所以奉承上皇詔旨豈有私意耶𨿽使姦臣離間百端而上皇仁慈陛下孝徳二十餘年人無間言豈一旦能入哉且父子天性也上皇於陛下親邪於羣臣親耶臣謂上皇之親無親於陛下也臣恐臣僚未悉此意或因道路相傳之言惶惑聖聴致父子間自有此疑此大不可也況上皇聰明勇智寛仁豁達不防姦邪浸以欺惑旣已痛自感悔斷然不疑以神器授之陛下方在位時已自下哀痛之詔追惟已愆引咎興嘆大革獘端蠲除宿害質諸天地不復更易𨿽禹湯罪已周公攺過何以復加陛下今日所行盡遵行上皇去年十二月詔書也臣恐趙野輩不能委曲爲陛下感激敷陳欲乞更擇重臣節次往前路迎候萬一上皇聖意少有所疑卽當懇切備述陛下篤孝之誠一一開具去年詔書與今日奉行之意實無少異至於誅逐姦惡明正典刑乃深憤羣邪誤國致上皇有遜位南幸之事雪君父之恥孝莫大於此也上皇英睿剛決倘詳此意何至有疑哉然後奉迎之禮備加隆盛陛下鑾輿親出近郊后妃嬪禦親王貴戚下至百官公卿士庶耆老皆當往迎俾聖意悟前日之去匆如彼今日之歸尊榮如此自非陛下堪任托付之重使冦難稍平京師人安政事修舉人心歡快能如是乎以慰悅上皇之心方知此時爲天子之父尊之至也自還宮後凡百供奉之物陛下過爲儉約上皇務極隆厚著爲令式使四方具知陛下處已之薄奉親之厚以勸天下之孝仍乞於人臣中選端正之士有徳行學問全忠孝大節者輔贊上皇日侍燕閒開導聖心窮天人性命之眞脫然不復以天下事累已嗇神斂明治心養气用保無疆之壽豈不善哉臣聞堯舜之道孝弟之至通於神明光於四海無所不通陛下貴爲天子惟父爲尊得盡生事之禮誠天下之樂不可有加臣愚伏願陛下躬堯舜之孝至誠盡道以事其親父子間洞然無纖介之嫌固足以感動上皇之心而讒邪不入慈愛愈隆則天地百神保佑將見陛下全萬年人子之孝上皇享萬年天下之養宗社增休生靈福自今以始豈有窮哉臣一介微臣非有言責然區區愚忠夙夜不忘愛君憂國之心故前後屢以狂言上干天誅今又不避僭越之罪竊意議及陛下父子之間死有餘責伏惟睿慈特賜裁處奉聖旨陳公輔除見闕諫官臣寮上言恭惟太上皇帝臨涖天下二十六年憂勤政事倦於萬幾久有傳位聖嗣之意比緣金人內侵兵革方興發於誠心俾領開封牧付以軍國之事則是傳位之本旨也夫以上皇英明果斷獨定大議巍巍盛徳比同帝堯在廷之臣無能仰贊睿決者而誠心退托之意未孚於天下何以昭示後世見上皇之用心哉願下明詔推原盛徳宣布中外以稱陛下尊崇孝養之意著在史冊垂之無窮天下幸甚奉聖旨依奏知樞宻院事李綱奉迎太上皇於南京賜玉帶金魚古象簡初道君以正月三日夜乘船出通津門獨蔡攸及內侍數人從以舟行爲緩則乘肩輿又以爲緩則於岸側得小船乘載是夜行數百里扺南都館於亳州州宅中市驢騾乘之至符離始登舟及泗上少憩宇文粹中及童貫髙俅之徒始至童貫以勝防兵三千扈從渡淮如維揚髙俅以禁衛三千畱泗上控扼淮津旣抵維揚父老邀車駕不可渡江而道君決意南幸遂如鎭江道君太上皇后居揚州皇子帝姬皆流寓沿途州縣聞賊退多先歸者初行宮以都城圍閉止絕東南逓角又止東南勤王之師又以綱運於所在缷納泗州官吏以聞朝廷不以爲然道路借借且言有他故而太學生陳東上書乞誅六賊指蔡攸童貫朱勔髙俅盧宗原於是議遣聶山爲發運使宻圖之山請詔書及開封使臣數十人以行右丞李綱白上曰此數人者罪惡固不可恕然聶山之行恐朝廷不當如此措置昔肅宗欲發李林甫墓李泌諌曰其如明皇何肅宗抱泌頸泣曰思不及此山之所圖果成驚動道君此憂在陛下使所圖不成爲數人所覺萬一挾道君於東南求劍南一道陛下何以處之上感悟曰柰何綱對曰不若罷山之行顕謫童貫朱勔盧宗原之屬陛下降詔蔡攸委令勸道君去此數人者早回鑾輿可以不勞而事定上以爲然山乃不果行童貫等亦相繼而去道君皇帝喜李綱之來故有是賜

十七日徐秉哲除殿中侍禦史呂好問左司諌崔鶠右正言李擢李防師驥並與外任孫覿唐重日下出門知樞宻院李綱奏京城四壁提舉守禦官以下計八百八十三人隨龍人別作施行外奉聖旨並與等第推恩監察禦史余應求奏臣聞昔晉文公旣立賞從者之

勲而介子推不言祿謂貪天之功以爲已力義罪賞姦上下相後世賢之夫臣之事君有義命焉貪天之功爲已力是無命也義罪賞姦上下相是無義也有一於此罪莫大焉臣復聞昔者英宗登極韓琦嘗専策立之功掩慈聖光烈之大徳矣時富弼辭轉官之防有曰安得如韓琦等後來之功效深切著明蓋譏之也哲宗登極蔡確又専策立之功掩宣仁聖烈之大徳矣時王巖叟行謫命之詞有曰大母立孫乃敢貪天之力蓋罪之也𨿽然慈聖之謗當時已明宣仁之謗至今未冺忠臣義士爲之痛心疾首二臣之罪大矣恭惟太上皇帝臨涖天下二十有六年憂勤政事倦於萬防久有傳位聖嗣之意道路之人罔不聞知比緣金人深入兵革方興發於誠心以陛下領開封牧付以軍國之事則是睿志先定傳位之本旨也道途之人咸知聖意所起跂踵朝夕冀聞大號是時吳敏給事黃門寓直翰林當艸傳位之詔卽用爲門下侍郎天下之人因言敏首建大謀由是策立之功獨歸於敏而上皇誠心退托之意未孚於天下夫父有天下傳歸於子此古今之通義而上皇聖意之先定者也陛下毓徳春宮十有一年天人之望允屬宗社之托已固禪授之際誰敢異議者若敏果有此言亦人臣之職當然耳尙何功之足云若獨斷於上皇之意是乃貪天之功也不兩月爲樞府宰相叨竊大位意得色驕受此名而不辭得不愧於忠臣義士之心乎況敏天資懦弱暗於事機受任以來依違茍免謨謀智略曽未有聞比者王旅旣集軍聲大振不能仰贊睿決挫此敵師乃同眾人堅守和議而又懷私謀身植黨庇姦聲名日損天下失望欲望聖明罷敏政事黜其策立之功然後下明詔推尊上皇誠心退托之本意以明父子之恩以正君臣之義以爲人臣貪功竊位者之戒取進止

十八日禦史中丞許翰言恭覩陛下自膺受大位獨奮乾剛誅流姦凶四方之人莫不鼓舞獨朱勔父子未就殲夷士論猶郁勔肆姦惡逾二十年専以奇技滛巧熒惑朝廷花石之供毒流海宇竭百姓膏血罄州縣帑藏一門之內建節正任廝役婣親悉補官爵權傾中外濁亂朝政名爲應奉禦前其實般入私室錢谷出入不許驅磨計其姦贓擢髮莫數臣近嘗論奏方今兵興之際上下匱乏宜修理財之政當自東南始𨿽諸局支用難以稽察而有司帳籍尙可驅磨欲望陛下擇有風力淸彊官就兩浙近便處置司追攝勔父子並其侄汝翌汝賢等及自來専一應付嘗爲監司守令力能刻剝生民助其凶焰除徐鑄王汝明蔣彛已死亡外令前發運使盧宗原陸寘前兩浙提刑王仲閎胡邃前兩浙提舉常平趙霖前知平江府應安道通判陸防許撡司錄周杞前知常熟縣宋晦前知華亭縣黃昌衡淮南運使兪賙前知秀州周審言並諸司人吏已未出職並乞勾赴所司一就勾勘根磨自來應付過錢物計其家資盡行籍沒內有百姓田元系彊奪侵占者據契撥還勔父子罪惡滔天非正典刑戮之槁街不足以紓東南士民怨憤之气上項官吏各具罪犯取旨黜責施行聖旨特免根治見任人並罷胡邃放罷送吏部王仲閎兪賙周審言落職陸寘許撡周杞宋晦並送吏部臣僚上言伏見三月十五日聖旨朱汝賢汝功汝楫汝翼汝舟並與守本官致仕吏部供到朱汝賢系慶陽軍承宣使朱汝功系拱衛大夫靜江軍承宣使朱汝楫系拱衛大夫華州觀察使朱汝翼系朝奉大夫直龍圗閣朱汝舟系拱衛大夫明州觀察使臣竊詳陛下卽位以來並逐姦凶已正典刑而蔡京王黼子弟族人職名爵秩例從降貶四海莫不欣快而朱衝父子竊弄威福肆爲姦貪無所不至引用羣小自監司以至州縣徧滿東南士民怨憤孰不扼腕今朱衝旣死防典未經追奪而勔止放歸田裏今又使子孫以崇階美職退歸里巷恐非陛下誅鋤姦凶愛惜名器之本意伏望悉行追奪以爲僥幸小人之戒奉聖旨朱勔令衡州居住朱汝賢汝功汝舟汝楫並與武功大夫余官追奪朱汝翼落職內朱汝明仍落邊郡並令隨侍朱勔所在州府差人管押前去朱勔孫閤門宣贊舍人朱朱繹朱約朱絢朱緯朱緩閤門祗候朱綽朱紳並落職隨侍前去

十九日駕出郊迎奉太上皇后

二十日張孝純陳遘詹度守城有功張孝純陳遘並除資政殿學士詹度除資政殿大學士知澤州髙世由除直龍圖閣通判時惇除直袐閣以敵至能保州城故也章思永除監察禦史上皇宻表奉行玉淸神霄保仙元一六陽三五璇璣七九飛天大法都天教主臣佶誠惶誠恐頓首再拜上言髙上玉淸神霄九陽總眞自然金闕門下臣曩者君臨四海子育萬民緣徳菲薄治狀無效致干戈並興弗獲康靜以宗廟社稷生靈赤子爲念已傳太寶於今嗣聖庻防上應天心下銷兵革所冀遐邇歸順宇宙淸寧而基業有無疆之福中外享升平之樂如其兵戈戢偃溥率安康之後臣卽甘心守道樂處閒寂願天昭鑑臣敢妄言若將來事定復有攺革窺伺舊職獲罪當大已上懇祈或未至當更乞重降災咎止及躬庶安宗社之基次保羣靈之福五兵永息萬國咸寧伏望眞慈特賜俯鑑臣謹因神霄值日功曹吏王撡宻表一通上詣神霄玉府玉淸引進仙曹伏候告報臣誠惶誠恐頓首再拜以聞

二十一日駕詣寧徳宮朝見太上皇后勅扈從上皇行宮官吏等乃者上皇南幸淮浙朕方懍然固守宗廟恭念行宮跋履山川蒙犯霜露夙夜思慕恨不能從實賴忠良代朕宣力悉心扈衛迄保安寧今鑾輿將還天下共慶有功者賞眾無間言應扈從行宮官吏已詔有司候還京日優加賞典除有罪之人迫於公議行遣外余令臺諌並不得以今日降詔前事彈劾其有願在外居住者聴故玆詔諭想冝知悉又詔遣陳求道賫銀絹支賜扈從將校軍兵仍賜詔諭孫覿差知和州朱勝非與郡盧襄除兵部侍郎

二十二日聖旨布衣上書或有可行者作速施行使民庶知朕能用直言之意監察禦史余應求言近年臣僚陳請乞不臺察者如東西兩閣門客省四方館不察之類並乞依舊施行奉聖旨依奏

二十三日臣僚上言伏見江南東路轉運副使曽紆福建轉運副使趙岍唐績提舉市舶張佑提舉廣東香鹽黃昌衡提舉京畿常平陸防皆緣交結權幸以躐取名位邪佞凶惡素無廉聲皆不足以當一道之寄岍績連任福建漕臣朝廷近差陳燐等爲代遂通賄賂於梁師成以造茶爲名不肯離任佑乃泉州大商今市舶廨捨在泉州背公營私何往不可髒污不法民受其獘昌衡防皆朱勔上客昌衡頃知秀州華亭抑勒人戶依等第科買白鶴毎只至有百餘千者自秀州至蘇州花石珍禽絡繹不絕遂就除本州通判益肆掊取防知平江長洲専一勾當朱勔家事抑勒上戶爲朱勔佃田枷項承認至破家蕩產猶監錮不已良民子女必爲勾至田園膏腴者竭力攘奪以搜防奇玩而發人籠篋者有之以訪求古物而掘人墳塜者有之紆故相布之子因諂事內臣王珣進職賜帶頃任眞州鎭江通判皆以本州倡女自隨替罷挈之而去帷簿荒穢父子聚麀尢爲淸議之所不容伏望盡行竄斥以正刑書奉聖旨曽紆趙岍唐績張佑黃昌衡陸防並放罷送吏部內有職人仍落職

二十五日臣僚上言右文殿修撰京東轉運副使王子獻憸佞無恥諂事李彥以公田刻剝於民夤緣進職京東之民欲食其肉又諂事趙良嗣移漕燕山負權恃勢略不事事爲言者論奏降黜以趨媚李彥不旋踵還秩復使京東提舉京西北路常平李端願巧幸便佞奴事李彥貨賂交通無復廉節屢爲辟薦以常平與之乃彊罷見任人李處遁在京西一路搔動民不聊生伏望並賜罷斥奏聖旨王子獻李端願並放罷送吏部王子獻仍落職監察禦史胡舜陟奏西淸次對之官天子侍從之臣也非文學足以備顧問徳望足以儀朝廷者豈容冒居自崇寧以來宰相之子例爲此官旣除修撰卽遷待制有如階官指日轉行名器之輕也如此祖宗之時宰相之子官至正郎者猶少趙普王旦爲相十二年子猶白身此蓋不欲使貴冑與寒畯爭進所以服人心也至蔡攸始爲待制士論駭之其後乳臭童稚目未知書綺襦竹馬方務嬉戲而官已列禁從蔡京王黼之子今已落職而鄭居中之子修年億年劉正夫之子卓民阜民余深之子章白時中之子彥暉或爲待詔或爲直學士官品崇赫而人才駑下何以稱之有害國體取笑中外伏望悉褫其職以協輿論奉聖旨並落職監察禦史胡舜陟奏陛下以大臣誤國悉行罷黜如李邦彥主和議李棁李鄴鄭望之奉使許地是也有索金銀於民間而措置乖方爲國斂怨莫如王孝迪今猶以祕殿峻職出守巨藩臣所未諭按李孝迪天資庸陋無一可用爲禮部尙書則禮部之事廢爲吏部尙書則吏部之事廢爲翰林學士則文詞疏繆取笑四方其不才如此豈宜參預大政苐以李邦彥婣家驟引爲中書侍郎當國家多難之際曽無一言之補及索金銀而國人以陛下卽位之初遭此變亂皆願效死以濟緩急又豈愛其寶貨哉但詔溫語勸諭無不可者孝迪輒大書巨榜掲於通衢以金人殺掠刼僇爲詞恐脇士民而不知辱國已甚又趣之太急使之告訐裏閈之間無不怨憤所從官詣權貴之家差牒未授降官已至士人皆笑其昏妄無所可用一至於此使臨方面民亦受害伏望特賜罷斥奉聖旨王孝迪放罷門下侍郎趙野奏陛下差委奉迎上皇事與志違進退失據若卽乞身引退恐涉避事之嫌若不具布情實議者必以臣爲貪位固寵恬不知恥尙因使事以茍榮祿伏望陛下俯察愚忠保其素守特降睿旨許臣候奉迎上皇回日守本官致仕或在外宮祠奉聖旨所請不允監察禦史余應求奏伏覩去年十二月太上皇帝下詔有曰縉紳賢能陷於黨籍政事興廢拘於紀年臣於此有以仰見太上皇帝聰明仁聖憫黨人之流落鑑法度之拘畏欲兼收並用革而通之以示天下之至公也今陛下克紹太上皇之美意已贈司馬光等官及遵奉祖宗法度矣臣愚謂如黨人之未歿與其子孫可錄用者願令有司條具以聞夫太祖太宗與熙寧元祐紹聖之所行者皆祖宗法也損益因革不可偏廢願詔朝廷置司講畫取其得於中者而行之以稱太上皇之明詔不勝幸甚

二十六日臣僚上言契勘前日金人圍汴朝廷下諸路調集夫兵起發財物而監司守令奉行不一適以擾民姑以所聞江西一路言之調發科配縣各爲政或防勒編戶應募爲勇敢或遂用稅籍敷出雇夫錢此州縣所行也或朝廷拋糴數外別作名目復糴數十萬斛而未嘗有本錢或詔令已罷非泛拋買而遣官催促起發如故此漕司所行也或起諸處嵗額合用錢而聚寄於廨宇所在屬縣此倉司所行也或令州縣盡數起發槍仗手資給發遣或令諸縣且教閱槍仗手別聴指揮此憲司帥司移檄之異也凡此數端乃其大者民間洶洶一日數驚伏望聖慈特降睿旨早賜戒戢如諸路有似此去處亦乞依此施行取進止奉聖旨依奏知樞宻院李綱札子臣昨任太常少卿日於去年十二月二十八日上殿札子論事內一項言金國遣使有所邀求其他可從惟求割河北之地𨿽尺寸不可許但當答以祖宗境土爲人子孫固當守之且河北燕山接境賴塘泊以爲固今割以與之則險阻之地盡在彼疆何以立國當擇使以死爭之其後金人入境遣使議和李棁鄭望之等實任其事而金人所湏以親王宰相爲質還歸朝人割三鎭地索金銀物帛之數後與李邦彥等廷爭以爲宰相當往而親王不可往歸朝官當與而三鎭之地不可與金銀物帛犒師之數當量力以畀之不然後且有悔當時議論與羣臣不合因再拜乞罷陛下厚恩撫慰再四俾専治兵方時艱難不敢力請至於誓書之類並不與聞然猶有力畱三鎭之詔以待勤王之師俟其大集因欲以將帥之意檄軍前以攺誓書旣而姚平仲妄作小衂臣亦罷斥而三鎭之詔遂行方金人退師已逺挾質以往必期於得地而後已如三鎭果下則異時河北河東必不能守宻邇畿甸宗社可憂萬一三鎭爲朝廷固守不下彼必挾親王以行陛下手足之愛何以爲懷由是觀之當時計議奉使之臣得不深罪自金人退師後數日方遣兵防扼不復尾擊蓋以親王之故然而金人本約親王至河而反今已爽約又沿路屠僇橫屍滿野則和議盟約已不可守異時旣得三鎭別求釁端不旬日而至城下其患豈淺淺哉今𨿽遣姚古種師中渡河爲三鎭聲援然相去金人二十程緩不及事臣恐三鎭民心搖動或不能守將來建置帥府與之對壘當於何郡控扼當用何兵蓄聚糧艸當以何法遣師命將當以何人夫四者不可不預爲之隄防臣昨已具札子奏聞乞令元建議臣僚措畫未施行當今所急無大於此願下臣此章令在廷之臣集議其所長而施行之天下幸甚太宰徐處仁札子臣聞早建太子所以重宗廟社稷不忘天下也立嗣必子所從來逺矣昔漢文帝從代而卽位才數月之間有司固請預建太子唐太宗內禪未逾兩月亦立太子何者當危疑之際所以正國本系人心也恭惟皇帝陛下毓徳宸闈年垂一紀仁孝聖哲日聞四方天下莫不歸心故一旦金人入境天步艱難太上皇帝舉神器以屬陛下而人無異議天下貼然數旬之中敵師宵遁社稷再安者蓋以陛下種徳之逺人心素歸故也然而猾夏之後國威實行尙聞頗有不自安之人胥動浮言震驚於眾臣愚竊以謂非早定元子之位無以鎭之臣不勝大願則古者預建國本以幸天下如察允卽乞降三省宻院速下禮部太常寺討論典禮施行臣昧死取進止奉禦札批付三省二十七日迪功郎範宗尹奏竊謂方今天下之事可革者甚眾而欺罔之風革之尢不可緩夫鹿之與馬相去逺矣趙髙謂鹿爲馬而二世惑焉者蓋以天下而欺一人故也以天下而欺一人其禍可勝言哉臣觀國家自崇寧以來上自宰相大臣下至州縣賤吏莫不以欺妄相髙是以財用匱竭生靈愁痛災異數見盜賊羣起而道君不知也前日之禍職此之由今陛下纉紹之初國步艱難之際正當明目達聰之時而臣下尙有肆爲欺罔者使此風復熾則天下之禍將有甚於前日者矣臣願明詔防諫自陛下卽位以來中外之臣有曽爲欺罔者事無巨細已敗未敗悉仰檢舉彈奏以聞然後聲其罪於天下而重加誅責使天下曉然知欺罔不可復爲則陛下深仁厚澤得以下究矣取進止奉聖旨出榜朝堂宰職奏事延和殿進呈車駕出郊迎奉道君儀注耿南仲欲盡屏道君左右內侍然後車駕進見李綱以謂不若止依常法不必如此示之以疑必欲過爲之防恐卻有不可防者南仲曰易曰或之者疑之也古人之疑有所不免綱曰古人𨿽不免於疑然貴於有所斷故書有稽疑易曰以斷天下之疑倘疑情不解如所謂竊鈇者則爲患不細南仲紛紛不已綱曰天下之理誠與疑明與暗而已誠則明明則愈誠自誠與明推之可以致於堯舜疑則暗暗則愈疑自疑與暗推之其患至於有不可勝言者耿南仲當以堯舜之道輔陛下而其人暗而多疑所言不足深采南仲怫然而怒旣退再召對於睿思殿南仲起奏曰臣適遇左司諌陳公輔於對班中公輔乃二月五日爲李綱結構士民伏闕者豈可處諌職乞送禦史臺根治綱奏曰臣適與南仲辯論於延和殿實爲國事非有私意而南仲銜臣之言故有是奏伏闕之事陛下素所鑑察臣不敢復有所辯但以非才冒處樞輔仰荷特達之知未能有所補報區區素志欲俟敵兵出疆道君鑾輿還闕然後求歸裏閭臣之願也今南仲之言若此臣豈敢復畱願以公輔事送有司臣得乞身待罪上曰卿不須如此於是綱出居啟聖院不歸府入札子求去章凡十餘上皆批答封還不允差禦藥宣押送朝及押赴宻院治事

二十八日少宰吳敏札子伏見太學生陳東遭遇聖朝忠義憤發首陳去姦之義繼上用賢之請陛下虛已卽聴其言剛克沈潛或久乃施行東之被奬今適其時伏望錄東之誠加以官使以諷在列奉聖旨補迪功郎賜同進士出身與太學正錄差遣監察禦史胡舜陟奏竊觀陛下踐阼之初以朱勔放歸田裏天下莫不稱頌新政先於去惡然士論借借猶謂典刑未正臣請爲陛下言之論者曰勔施毒螫於東南爲民蠧賊爲國斂怨而臣復以勔有大惡不可不誅禦前財物非天子私藏蓋欲廣儲蓄備緩急耳勔輒請爲花石什物之費今日百萬明日數十萬前後蠧耗不計其數東南常平並轉運司錢則取之向來燕山免夫錢冝不可取矣勔亦取之遂使國家財物內外一空今日兵興之際防不可支吾自發運使部刺史以至州縣長吏屬皆勔以貨賂除授謂東南爲小朝廷於是令行私廷權移匹庶廢置予奪在牙頰間夫人主之所以崇髙者富貴也富以其財貴以其權豈臣下所得而有勔閭閻賤人而専國家之財利行朝廷之權勢而又奪民田宅以爲已有器宇服用上擬乘輿田畝房廊跨連州縣此所謂支大於榦脛大於股非國之利百姓所以愁恨士大夫所以憤懣而切齒也勔之大惡如此天地之所不容而猶偃然裏第曽無少損何以懲不軌而昭典憲伏望睿斷賜以誅殛籍沒其貲產凡勔所引用悉行廢黜以慰天下之公願又奏臣嘗論朱勔放歸田裏罰不當罪未蒙施行臣更爲陛下具防其惡勔市井之人也始以髙貲交結近習進奉花石及造禦前什物前後二十年蠧耗禦府及東南財用不可以數計凡進奉之物皆彊取於士庶之家未嘗酬直造什物則州縣之財爲之一空所獻什物才直萬分之一餘皆竊以自潤及分遺權幸以徼恩寵故勔建旄鉞與將相有大功者等子侄至承宣觀察者數人下迨廝役猶爲橫行媵妾亦有封號污辱名器中外不平勔與其子汝功汝賢各立門戶招權鬻爵上自侍從以至省寺外則監司以至州縣長吏官屬由其父子以進者甚眾貨賂公行其門如市廢置予奪易若反掌遂使忠義之流恥見纓紱以勔所引用布列內外也勔之田產跨連郡縣嵗收租課十餘萬石甲第名園防半吳郡皆奪士庶而有之守令爲用莫敢誰何人人銜寃痛入骨髓是爲封豕長蛇薦食於民者也頃嘗引趙霖建三十六浦閘及浙西園田驅二浙安業之民興必不可成之役徒蓄丁夫擾及下戶方時天寒役民於風雨波濤之中死者相籍霖欲牟利獻勔督役益嚴吳越不勝其苦盧宗原知徽州盡斂公私遺勔驟引爲發運使未防得待制宗原掊克六路被害妄興水利幸求功賞實倚勔聲勢無所忌憚也徐鑄應安道王仲閎等軰以常平轉運使錢與之軸艫相銜以往皆賴勔以竊顯官小人多財窮奢極侈其居浙園第悉擬宮禁服食器用上僭乘輿建禦容殿於私家非所以致嚴肅尊君父在京則以養種園爲名遷徙居民以爲宅所占官舟兵級甚多月費官糧充其私用臣近常論勔専國家之利行朝廷之權而勢侔人主者此人也人臣之罪莫大於是如此而不誅則朝廷之法廢矣廢法以恵姦恐非聖朝所宜有伏望特震天威卽加誅殛仍竄流其子孫籍沒其資產凡所引用悉行廢黜以爲亂臣賊子之戒奉聖旨朱勔安置廣南籍沒財產監察禦史余應求奏臣聞舜旣受命誅四凶而天下服者何也以其用刑輕重當於人心也陛下臨涖以來元惡巨姦相繼誅逐而天下之情終未厭塞者以其用刑輕重未當於人心耳臣請陳之近年用事之臣欺君妄上専權怙寵蠧財害民壞法敗國奢侈過制賕賄不法者蔡京始之王黼終之則京之罪大於黼審矣隳壞軍政構造邊隙棄盟啟戎招冦胎禍私取官物擅蓄禁兵者童貫始之譚稹繼之則貫之罪大於稹審矣佳花美石珍禽異獸挽轉行舟水陸不絕割剝百姓荼毒天下者朱勔始之李彥繼之則勔之罪大於彥審矣外總樞府內預朝政用名士以濟其姦盜文名以售其僞専爲諂媚以道主意競作淫靡以蕩上心者蔡攸梁師成實爲之則攸師成之罪同矣比者之禍職由八人今黼稹彥師成或殄或竄而京貫攸勔尙從輕典罪罰之不同如此此軍民之所以憤怨士論之所以喧沸而陛下有失刑之譏大臣有庇姦之謗也伏望睿慈大正典刑放京攸於南荒梟貫勔於東市以慰宗社之靈以快天下之望不勝幸甚制皇弟太傅鄆王楷爲鳯翔彰徳軍節度兼相州牧太傅肅王樞爲太傅淮南山南東道節度使制曰篤於親以興仁莫先立愛友於弟而施政不令自孚朕嗣守慶基仰奉慈訓肆褒崇於同气乃誕舉於章咨爾在廷聴予作命皇弟太傅靜江奉國軍節度使桂州牧兼鄭州牧康王履常而逹變迪哲而允文傑才鐘河嶽之奇英气稟乾坤之粹佩服儒術居聞義理之多周旋敵營弗爲威武而屈克成休烈載錫寵光河間大雅不羣玆聲華之特異東平全忠成孝宜眷禮之有加屬纂極之云初肆宣恩而自近其更旄於兩鎭仍衍食於多田嗚呼小雅編棠棣之詩尢見急難之助開元著脊令之頌是彰友愛之符往體眷懷益綏壽嘏可特授集慶建雄軍節度使亳州牧兼平陽牧依前太傅康王制皇弟太保武勝興寧軍節度祁王模爲太傅淸海慶源軍節度太保濟王栩爲太傅防國寧海軍節度太保沂王防爲太傅河陽武寧軍節度皇弟南康郡王栻爲檢校太傅威武軍節度鄆國公楃爲檢校少傅橫海軍節度皇弟太保景王杞爲太傅荊南鎭東軍節度使皇子大寧郡王諶爲檢校少傅寧國軍節度使皇弟太保莘王植爲太傅保平崇信軍節度使皇弟韓國公楗爲檢校少傅安徳軍節度皇弟徐王棣爲太傅山南西道武昌軍節度皇弟平陽郡王榛爲檢校太傅寧江軍節度已上並以上卽位推恩也錢蓋除龍圖閣學士充陜西路制置使解潛充陜西五路制置司都統制錢蓋専一措置京兆府等路保甲前軍器少監郭忠孝差京兆路提刑兼同共措置保甲

二十九日聖旨金人自過大河已見渝盟所有發遣歸朝官並歸朝人並令依舊更不發遣

三十日臣僚上言伏見新除發運使宋防險佞庸狡専事反覆早締交於王黼復聨婣於蔡攸叨竊寵榮積有過惡朝廷近者再除防發運使臣等謂陛下濶略往愆責以後效未敢列論今乃聞防包藏禍心覆出爲惡構造不根之語脇持上下欲以離間陛下父子之愛物論洶洶莫不疑駭伏望斷自淵衷早賜竄逐又奏伏見宋防以險詖之姿専爲反覆昨自發遣罷歸旣欲自爲身謀又欲黨庇蔡攸盛稱蔡攸有扈從之功又言上皇忿怒之意於陛下又自稱所以解釋上皇之語於縉紳士大夫間聞其言者莫不駭愕臣料防旣於陛下之前妄言上皇忿怒之意以恐動聖聴安知其不於上皇之前又構造疑似之語以濟其私乎仰惟上皇誠心恬退托大寶於陛下授受得人良所欣然陛下自行宮東去朝夕思慕見於顏色父子之間誠意相感如此上皇何事而致怒陛下何心而有疑哉防乃懷姦爲惡反覆離間如此不置於理無以懲戒又貼黃稱竊見往者初報金人入境防首除發運使其實防送蔡京蔡攸家屬盡往東南故京攸一門與防之家中外千餘人無一在京師者至於京攸門下之士棄官而逃者甚眾其後公卿士夫各遣家出京城十室九空實自防首爲此計以誤之也迹其罪狀誠不可貸欲望並賜施行奉旨宋防落職與在外宮祠監察禦史余應求奏臣嘗觀自古中人預軍政未有不爲患者故齊寺人貂漏師於多魚夙沙衛殿而二將見獲唐用監軍毎無成功此可爲後世深戒者也國家近年邊事専委童貫譚稹終成大禍防危社稷今兵革未弭選將命帥固當委任責以成功所遣中人不過隨軍承受奏報文書而已不使之干預軍政也竊見近者河東承受王嗣昌奏請畫一乞今日報將兵復驗首級提防賞犒催促糧運及差發探報動息出入皆報承受所則是又預軍政矣𨿽名承受其實監軍也夫軍政不専於主帥而闗決於承受則動有牽制進退狐疑又唐之監軍多擁精兵自衛勝則坐分功賞退則引兵先遁今嗣昌又乞以隨軍步馬各兩隊防防若近裏勾當抽摘隨行防防是又踵唐監軍之迹也如此豈有同心赴敵死於行陣之意哉朝廷不察其意而從之臣恐將帥依違不能専制又慮積日累勞爲監軍爲制將自玆始矣臣又觀童貫之初用事也爲熈河蘭防路承受而已旣而措置邊事又爲安撫置使又爲宣撫使終之爵郡王職樞管譚稹之初用事也亦熈河蘭防路承受而已旣而爲勾當公事又爲淮浙制置末乃爲河東宣撫使蓋其由來有漸非一日之積也今嗣昌初爲承受許預軍政師還有功後或任使豈不少假之權浸以隆盛安知數年之後不復爲貫稹者乎易曰履霜堅冰至言防微杜漸當辧之於早也陛下方修法度以治內命將帥以事外委任甚専不從中制愼守典制無敢侵紊而嗣昌陳請乃欲干預軍政擁兵自便首爲亂階漸不可長伏望聖明追還所請重賜竄責以爲中人預軍事之戒示以専任將相之意不勝幸甚奉聖旨王嗣昌奏請畫一指揮更不施行臣僚上言臣等伏見蔡京父子當國日久竊弄威柄敗壞紀綱使朝廷失信於四方致上皇負謗於天下軍民怨憤士論沸騰前後臣僚論列非一其他元惡巨姦悉已竄逐獨京父子尙遲回近甸未正典刑訪聞攸不自引避欲以扈衛行宮爲名僥幸入都竊聴民言深可憂慮若攸果入都城則百姓必致生變萬一驚犯上皇屬車之塵則坐不預言之罪伏望陛下特降睿旨早賜黜責施行奉聖旨京攸累有言章京可責授崇信軍節度副使徳安府安置攸本合重責爲勸上皇北歸已降授大中大夫提舉宮觀特依已降指揮令前去省侍制曰呂刑三千論罪莫先於無上舜功二十知人實本於殛凶若稽先聖之格言參酌庶民之公論肆於元惡敢廢刑章責授中奉大夫守祕書監分司南京致仕蔡京以疏虞不學之資挾輕果敢爲之气自初登用首務更張巧緣紹述之名公肆劫持之計列聖貽謀之憲度掃蕩無餘一時異議之忠賢誅鋤略盡竭府庫之儲以供浮費假爵祿之寵以市私恩黎元愁痛而無復樂生志士隠憂而至於祈死當上皇之覺悟畏天戒之昭垂屢明眾惡而斥疏卒以自營而收召至交通宮禁黷用邦財眞同妾婦之爲莫識穿窬之恥逮衝之臨禦屬中外之艱虞靡知狥國之忠但出全軀之策靖言蠧敗已無及於噬臍悉舉愆尢殆不勝於擢髮彈章疊上匪朕敢私謂捨彼豺狼安用狐貍之問而養玆稂莠灼知禾稼之傷原情本合於殲誅逺佞姑從於屏棄體予恩宥無怠省循可責授崇信軍節度副使徳安府安置聖旨內侍官觀察使銜內除去管內二字

靖康要錄卷三

欽定四庫全書

靖康要錄卷四

四月一日詔皇太子大寧郡王諶嫡長而賢年甫就傅可依大臣所請擇日降制立爲皇太子

二日臣僚上言近日朝廷元惡大憝悉行竄殛而殘孽未殄士論不厭李彥括田京東西賊民之大者監司守令助彥爲虐者猶未放逐監司如王子獻郡守如韓宗冑縣令如劉願王滸此數人罪惡尢著王子獻在京東與彥爲婣好倚勢裒刻百姓嗟怨欲食其肉宗冑守唐日斂數百千以供西城剝膚椎髓民不堪命比因軍興調發恣橫滋甚民至有自經蹈河赴井而死者不可勝計道路流聞情所不忍劉願王滸挾西城之威殘虐百姓與宗冑相埒伏望亟正典刑使爲惡者知戒近見除向子韶爲京東漕其人操守堅正有徇國愛民之心凡李彥黨與在京東爲民蠧者宜悉使之究治鋤其根穴京師亦乞遴選漕臣如京東施行庶幾兩路編氓積年寃憤一旦消釋奉聖防王子獻已施行外韓宗冑等並罷京西路委井度余依皇弟相國公梴爲檢校少保寧軍節度建安郡王楧爲檢校少傅安逺軍節度溫國公棟爲檢校少傅靖難軍節度嘉國公椅爲檢校少傅彰信軍節度儀國公桐爲檢校少傅肇慶軍節度瀛國公樾爲檢校少傅雄武軍節度昌國公柄爲檢校少傅平海軍節度潤國公樅爲檢校少傅興徳軍節度皇伯晉康郡王孝騫以下並加恩有差以上卽位故也三日車駕幸宜春苑奉迎太上皇帝少宰吳敏奏臣聞子路人告之以有過則喜此風不見於世久矣臣有私懇上恃聖眷敢冒陳之乃者侍禦史孫覿言太學諸生又將伏闕爲變而太學生吳若爲之唱上誤聖聴吳若罷逐今孫覿旣責吳若未還臣近稍聞外議謂若常言臣之過而臣勸陛下逐之故至今不復臣初不以爲信昨太學生上書亦有道此者則若之有是言審矣臣愚竊謂如臣方防拔擢任使而若乃能上書言臣之過此人之所難且以臣之故而逐若此臣之所不安也伏望聖防召還吳若以慰眾論以明臣區區願聞其過之心以廣陛下求言之意不勝僣越奉聖防依奏是日太上皇帝入國門

五日聖防依熈丰法監司守貳並替成資闕

六日駕詣龍徳宮朝見太上皇帝髙陽闗路安撫使陳遘中山路安撫使詹度並奏殺獲敵兵其金人已過保州出塞前去保防僖祖順祖陵寢並無疏虞詔曰朕承祖宗之休烈嗣守歷服夙興夜寐弭躬節事日再禦朝深訪元元之疾苦務便安之而聞四方郡縣姦吏故習叨懫弗革朕甚悼焉頃緣扞冦俾招戰士聞荊湖間至居民等第雇募財匱力屈軍食調發固已騷動而京西漕臣驅民陸運牛車擔負老壯道斃今若此類則云少間然而貪吏盜攘苛吏掊克種種如故租稅折科至增數倍供億和市或弗與直吏治之悖謬抵此而欲望王澤究宣邦本安阜其道甚艱朕方詔輔臣擇精明吏出按此屬使重置於法故先播告監司守令庶防承風遵畏簡書自求新益以稱朕意毋忽

七日制尙書右丞耿南仲除門下侍郎知樞密院事李綱四上札子以昨與大臣議論不協之故橫遭誣蔑有玷國體欲乞罷免奉禦批令封還卿奏豈可如此朕委付之意至矣更勿少疑不得再請𨿽累百章亦當封還又詔卿屢貢封章懇求去位自陳危懇甚駭予聞乃者敵在近郊士庶伏闕一朝倉卒眾數十萬忠憤所激不謀同辭此豈人力也哉不恱者造言何所不可故卿不自安殊不知朕深諒卿之不豫知也前日宰執臺諫沮師敗謀格塞公議已悉罷逐方今四海所願以爲輔佐多聚廟堂朕於任賢勿貳去邪勿疑自以爲庶幾焉卿其深體朕心亟安厥位以濟國事制曰朕以菲徳獲承丕基圖政罔協於中施澤未究於下攬有司之抗議援故實以力陳謂愼主器所以嚴七廟之承謂早建儲所以系四海之望欲邁周家千嵗之盛治宜稽漢帝初元之舊文朕恧焉以慙瞿然而攺惟縉紳之言甚大念宗社之計莫先勉徇眾懷遂正國本誕揚顯冊敷告外朝皇子檢校少傅寧國軍節度使大寧郡王諶生有奇姿性得異稟弱靡好弄屹爾成人之儀長則嗜書粹然盛徳之器比肇封於西土猶虛位於東宮是用憲祖宗之彛章信筮而協吉實天心之是祐非朕志之敢私嗚呼朕方逺慕成康之隆近圖文景之懿庶阜民俗克靖我家惟爾益懋於令猷惟爾益勤於典學忠以勵庶邦之享孝以興天下之仁時其榮懷爾益譽處可立爲皇太子仍令所司擇日備禮冊命

八日臣僚上言知陜州王復闒茸貪饕臨民無狀蓋王黼童貫梁師成之僕也交結近習賂遺權貴進非其道處非其據今𨿽落職猶以通議大夫玷守名藩不加汰斥未厭輿論奉聖防王復放罷臣僚上言國朝因唐舊制刋定三品五品之服毎郊祀慶成疏恩四海有司以告然必限以歷仕之年拘以通籍之例除日罪故去官之日如是乃得五品服焉又如是而官至大夫乃得三品服焉一坐污墨終身不豫也其法可謂嚴矣惟中外更踐望實兼著則燕朝對間有特賜之寵以昭異數然率三數嵗不一有也近嵗服章之濫未見前比兒童稚齒垂金曳紫袂相屬肩相摩也外則部刺史州縣之吏托以辦職亦獲此賜夤緣干請薦紳指笑而特賜者十常三四矣又復聴以婦人冠帔攺換於是執政大臣王侯妃戚之家子孫弟侄內外婣黨人人得之朱紫紛亂不勝其濫矣習以爲常恬不知愧方陛下修明紀綱裁抑僥幸服章之安可不革昔唐宣宗重惜服章有司常具緋紫數襲從行以備賞賜或半嵗不用其一故當時以緋紫爲榮伏望眀降詔防自今不許因事特賜與援例攺換其日前非緣陛對元系臣僚賞賜與冠帔攺換者在京委禮部在外委郡守移牒告諭俾之自陳悉從釐正若官品相當及曽任從官以上者自合如令其賞賜金者亦乞準此施行奉聖防依奏禦史臺言根究到保和殿大學士蔡行自敵人迫近畿甸之前擅去朝廷逃歸東南奉防責授昭化軍節度副使襄陽府安置又根究到工部侍郎馮溫舒非因差出擅離職守奉聖防馮溫舒落職徽猷閣直學士河北都運呂頥浩差提舉西京崇福宮詔吏部隨龍人令取索推恩數內門下侍郎耿南仲遷正奉大夫資政殿學士王易簡遷中大夫應隨龍官吏並諸色只應人防有官資人各與轉四官無名目人並補承節郎譚世勣李熈靖並除顯謨閣待制提舉醴泉觀依舊管勾龍徳宮詔龍徳宮日具道君皇帝起居平安以聞

九日少宰吳敏奏皇天眷佑有宋以開中興之業詩曰周𨿽舊邦其命維新今日之謂也方今民未見徳敵未畏威謂宜大更革以承天休而玩嵗愒日何以有成臣不勝大懼伏望明詔宰執置司辟屬遵上皇詔防取祖宗舊法悉加討論復其宜於今者以幸天下成王酌先祖之道宣光復古庶幾在此奉聖防依奏置司討論旣而詔少宰吳敏太宰徐處仁各薦屬官十員仍差宰臣充詳議提舉官徐處仁踏逐到呂本中範宗尹爲吏房趙柟李亙爲戶房劉寧止張元幹爲兵房安元方若爲禮房莫儔爲刑房劉彥適爲工房吳敏踏逐到梅執禮晁說之爲吏房張慤向子諲爲戶房折彥質爲兵房孫傅爲禮房胡安國李朴爲刑房李彌大江端友爲工房於尙書省令置司以侍從官爲防議余官爲檢討分六房使各討論限半年結局奉聖防依奏提舉官差李綱吳敏徐處仁太學生陳東補廸功郎除太學錄旣而東辭不受命少宰吳敏札子奏道君皇帝方舉堯舜之盛徳以授聖神而陛下方建宣光之大功以安宗廟玆者行宮還闕法駕郊迎慈孝藹然契濶悲喜天地爲之開霽神人莫不感動中外大慶古今所無此誠宗社之休臣民之福也臣聞嚴君平爲人臣言依於忠爲人子言依於孝臣竊謂今日羣臣之任正在於此願下臣章曉諭羣臣使凢進見於上皇之側者皆能發眀聖孝晨夕思慕之心以助慈愛凡進見於陛下之側者皆能傳道上皇聖慈起居悅豫之意以安孝心𨿽二聖交歡天性至情無待於此然先事而言臣之職也臣不勝大願奉聖防依奏少宰吳敏札子六經垂訓蓋天所以奠世法也猶之江河淮濟經流中國終入大海自三代以後凡生民有一飯之安皆六經之功世蓋由之而不知獨恨更秦之禍禮缺樂亡而近者王安石以經術自任又廢其一其意以謂魯史旣亡而三傳不足取信則春秋永無復可考殊不知聖人作經豈不料後世綿逺羣言次第湮沒而此經獨存當是之時聖人豈不欲眀其說於天下且人之立言詞不達意而必待補足其說則其文亦繆矣曰聖人之經豈乃是此是蓋弗思之甚也昔韓宣子適魯見易象與魯春秋曰周禮盡在魯矣易明天道而春秋著世法譬如覆載之間象緯昭於上而形質列於下是皆一气所成然則文王之作易孔子之作春秋是皆周禮之所在也臣愚願下明詔復立春秋學官今嵗貢舉遂以取士庶幾同講聖人之遺經以輔世教臣不勝大願奉聖防依奏臣僚上言河陽鄭州當兵馬往來之衝京西路漕臣陸宰未嘗過而問也但自爲逃竄計不復以國家爲意奉聖防陸宰落職送吏部少宰吳敏札子臣伏聞布衣江端友隠居京城東郊素有髙行士大夫多稱道之臣頃見吳升詳言其迎養所生母之孝又嘗聞搢紳誦其詩而端友躬耕蔬食守節自重頃聞講議司欲招之端友訖不肯就自陛下卽位求直言端友當圍城時上書論事甚眾而終不肯一至公卿之門近者陛下招延艸茅鄒柄任申先尹焞鄧肅之流偶未及端友臣愚伏望特加官使以風四方奉聖防賜同進士出身與補承務郎

十一日詔王永從吳滸楊邦直皆系騷擾東南之人臣僚累有章疏永從降授秉義郎致仕吳滸楊邦直並除名勒停送諸州編管日下押出門

十三日幹龍節百官上壽賜宴於紫宸殿太上皇帝賜功徳疏一軸香山子一座眞龍夘瓶眞鳯嘴杯各一種師道種師中等奏昨奉聖訓保守三鎭驅逐金人出界其中山河間府兩鎭並沿邊州軍並已平安獲到敵俘並歸業人口不計數目奏聞事

十五日太宰徐處仁札子唐馬周上疏太宗言陛下誠欲厲精求政不煩逺采上古但及貞觀初則天下幸甚臣愚以馬周之言可謂切於治道乃者金人乘虛深入蹂踐陵侮無所不至國朝以來未有此辱陛下初卽大位日禦便座近見羣臣視閱四方奏報與士民所上章往往夜分不寐而又恭儉約素無所嗜好専以天下國家安危存亡之幾拳拳於心勤勞可謂至矣故不二月而金人出境社稷再安此豈股肱翊贊之勲爪牙宣力之效哉蓋聖徳勤儉得天心之助也書曰終始惟一時乃日新詩曰靡不有初鮮克有終臣願陛下日愼一日𨿽休勿休凡修身治國之要必稽之於祖宗考之於今日如嬪禦之多寡宴遊之疎數土木之營造道佛之齋醮近習之權寵戚裏之祿秩賜予之厚薄費用之丰約凡欲有所爲必仰而念曰祖宗之法何如靖康之初何如三復審諦然後行之則國勢安彊民情悅豫紀綱立而外國畏足以刷金人深入之恥矣伏望陛下畱神於斯八者朝夕思之如盤盂幾杖之銘不忘於起居飲食之間業業兢兢常如今日則陛下可以比隆堯舜之盛治而臣愚亦庶幾馬周之忠君臣俱榮不其偉與奉禦札覽卿所奏甚喜朕心素定無有少易太宰徐處仁札子學之爲王者事誠先務也陛下毓徳春宮十有二年寢門問安而退以經史自娯臣聞靡不有初終之實難願陛下數禦邇英延見講讀之臣仍依故事時召宰執並赴講筵研究經義詢求治道探之以驗物稽之以決事興起治功並隆於唐虞三代之時實天下幸甚奉聖防依奏臣僚上言否泰以類相反而君子小人各以其類相爲往來方今天下姦惡如織蕪穢郡縣戕賊黎元凡才無爛羊之能濫寵有續貂之嘆吏部充塞無闕以擬注版曹空匱不給祿廩若不一大鏟革恐終不可有爲今以軍興多故郡縣餉運鞭笞良民無直而糴上下皆公私共勞而姦宄無用之人坐糜食廩之蓄此所謂繁其華去其實而披其枝傷其心者也願詔吏部稽考庶官凡由楊戩李彥之公田王黼朱勔諸道之應奉童貫譚稹等西北之師孟昌齡父子河防之役與夫防蜀湖南之開疆闗陜河東之攺幣吳越山東陂田宮觀池苑營繕之功後苑書藝文字庫等之賞淫朋比徳各從其類又若近習所引獻頌可采效用宣力應奉有勞特赴殿試之流此皆殃民蠧國敗俗妨賢姦防取位賕賄買官所叨恩數不限髙卑一切追奪還其本秩若非此族而橫取名器如節度橫行之貴仕祕殿延閣之華資或以童稚奴僕而濫膺或以商賈胥徒而貨取人人論列簡牘徒煩願令吏部略具閥閱闗諸臺諌分使防詳上之朝廷次第裁抑其坐公田等事如鮮於可等非理譴逐宜自元防月日復其資秩恩數量才推擢以勸忠良然後位著可淸賢能可進民生可安國用可節昔唐去斜封墨勅之官一日停數千員不以爲疑則今亦何難之有夫糞土爲墻則匠石不施塗塈鄭衛調瑟則伶防難致簫韶願陛下順天休命而一新之奉聖防依奏顯謨閣直學士知平江府李倫落職提舉華州雲臺觀以任大理卿日與朱汝賢爲傳信平江府事皆取決朱勔之家也聖防王黼家屬特令任便居住其咸平縣墳地約三頃蘇州田產嵗課約二千石並特與給還戶部尙書聶山罷領開封尹詔賜聶山攺名昌監察禦史胡舜陟奏竊聞河北金人已遁今日備禦之計尢不可不講蓋金人往來中國如踐無人之境其鋒未嘗少挫而又載金帛以往轂擊而肩摩敺略產畜與夫編民子女𦇤屬不絕一舉而獲利如此輕我之心必甚復來之期今秋決矣古人所謂來而不能困而得气去後未易服者此也然則邊患之事今爲急務正使愛日而圗之孜孜汲汲以至折膠之時猶恐勿及若曰防退未必復來偸頃刻之安務茍簡之集臣恐禍至甚於前日傳曰日中必熭操刀必割貴及時也時者易失而難得從時者若救火追亡蹶而趨之若夫邊城以北深溝髙壘據其要害阻其走集使騎不得越明斥堠謹守備選將以任之練兵以使之積粟以實之誠爲今日先務經營措畫今其時也舎今日而不爲恐無及矣蓋自童貫開燕以燕爲邊然如雄州中山河間疆埸備禦一切廢罷凢百邊事久習誕謾兵以少爲多粟以無爲有將以不才爲才臣願陛下詔三省樞密院使各加意務爲實事更惜寸陰而爲之先條邊防之事其大者有幾雞鳴而起曰今日爲某事用某人明日亦然而日復一日所爲不輟庶幾能爲先患之防向蔡靖到燕山日以危急告朝廷而白時中李邦彥怙爲無慮失其機防遂使敵騎長驅莫之能禦臣所以乞朝廷孜孜汲汲措畫邊事恐蹈覆車之轍復貽陛下宵旰之憂也伏望睿防督責大臣使之愛日措畫邊備天下幸甚奉聖防三省措置

十六日臣僚上言臣聞唐徳宗巡狩奉天自發洋州百姓進獻菓欲各與散官陸贄不可曰爵祿者天下之公器而國之大柄也惟勲功才徳所宜處之夫散官虛名也贄猶力爭至數千百言而不已誠以所系者重也臣伏聞上皇東巡州縣供饋無缺此乃臣子之常分何足爲功兼供匱之物自一毫以上皆出行人及坊郭鄕村有物力之人非出於供饋者之家也供饋愈辦則剝民愈深臣訪聞其間巧於謀身者多是交結近習縱其請求須索無藝往往緣此得其懽心揄揚贊美達之上皇遂至增秩賜金行宮如市有再任者有進三官者有賜黃金至百兩者有召赴都堂審察者濫賞橫賜非散官之比也陛下修眀百度抑絕奔競如此而士大夫冒犯亷隅僥幸茍得如彼況上皇鑾輿還闕將士冒行陣突鋒鏑以衛防社稷者或橫屍原野暴露邊鄙未聞少加恩典而首及州縣猾邪之徒非所以示天下之公也所有遷官進職指揮伏望寢罷以安人情契勘上皇經由道路宣力人寧陵知縣趙子遊諭光祖葉景述各轉三官等聖防轉三官人轉兩官除轉兩官人轉一官禦史中丞陳過廷言國家承祖宗積累之盛比年以來國用匱之海內空虛細民愁苦盜賊縱橫金人乘中國無備敢以數萬直抵京闕者蓋將相大臣同惡相濟二十餘年所以至此蔡京竊弄威福於前王黼竊弄威福於後蔡京王黼敗壞法度於內童貫蔡攸敗壞法度於外爭權兢利其初𨿽相爲矛盾至於包藏禍心害民蠧國則若合符節然竄殛之刑獨加於王黼而蔡京童貫止於善地安置而已罪同罰異其誰不疑𨿽天心隆恕務欲保全柰天下憤嫉何柰四裔侮笑何若京及貫不肆諸市朝不投之荒裔誠不足以厭天下之意奉聖防蔡京移衡州安置童貫責授昭化軍節度副使郴州安置臣僚上言伏見朱勔父子皆衡州一處安置典刑未正臣竊謂人臣之罪莫大於僣越義在不赦謹按朱勔於私家建神霄殿乃安奉上皇禦容於其中恃此脇持上下凡節朔郡縣吏與監司經由皆朝拜於其家人臣之家有朝拜之稱此何理也借應奉挽舟之名私募人兵數千實以自衛不州郡結爲死黨大逆不道迹狀眀甚竊弄威柄江淮以東均被其毒魚奪民產無有紀極如平江司理院意欲得之州郡卽時遷徙無敢不從者防焰若此若不早爲之所竊恐別致生事伏望肆諸市朝與眾棄之散遣其子孫投之四裔以絕姦幸天下幸甚奉聖防朱勔移韶州羈管制以檢校少保平涼軍節度使範訥爲右金吾衛上將軍依前中太乙宮使訥以疾辭節故有是命制加鎭洮軍節度種師道爲太尉依前河北宣撫使聖防朱勔子侄分散諸州居住朱衝朱勤官爵並行追奪監察禦史胡舜陟奏伏見臣僚論宇文虛中罪狀宜正刑典陛下俯循公義特罷樞密然猶以資政殿大學士知靑州士論借借豈所當得謹按虛中天資姦佞善儷權貴始由梁師成以進其後童貫平燕遂爲防謀凡貫欺妄君父文飾已功而見於章奏者皆虛中爲之自貫始開燕薊謀取雲中蠧國防師妄竊防賞招納叛亡構成邊患皆虛中主謀及貫聞防至棄兵遁歸而虛中亦與之偕來遂使邊城不守敵騎長驅在律當與貫相次受誅也朝廷猶責以後效進大學士用爲軍前宣撫使虛中輙遁逃淮甸至煩聖防遣內侍追尋始趨闕下自知罪惡昭著不可逃責乃巧詞詭說求使金國是時和議已定虛中何與焉掠爲已功遂防樞廷其懷姦誤國方命營私罪不在王殏之下自朝廷議割三鎭凡士大夫以至閭閻僮夫匹婦莫不皆以爲非獨虛中與李棁李鄴鄭望之軰以爲當然其意實欲賣國結仇自爲身謀於是爲敵張大其勢恐脇朝廷李鄴謂敵如龍如虎虛中謂體生鱗甲不可與敵是反於敵爲說客使我畏縮甘心割地古人罪六國之臣曰外挾彊秦之威內劫其主以求割地大逆不忠無過此者虛中之謂也今以袐殿峻職出殿巨藩欲望早賜流竄以爲誤國方命者之戒所有錢蓋嘗任邊帥無過失乞且畱靑州以免數易之獘奉聖防曽李序差知靑州宇文虛中候替人到發來赴闕聖防宰執請受可權支三分之二支賜減半支一次從少宰吳敏之請也聖防梅執禮吳幵楊時並兼侍講王防莫儔孫傅並兼

侍讀余並罷斡喇布遣計議使賈霆副使冉企弓來議三鎭未下就差王殏引伴到闕時殏至中山府望都縣趕及肅王斡喇布以三鎭未下未令肅王回故遣賈霆等隨殏先來制太師鎭南軍節度鄭紳進封樂平郡王駙馬都尉康國公致仕錢景臻加食邑應道軍節度朱孝孫加檢校少傅鎭安軍節度劉宗元加食邑嶽陽軍節度王舜臣加檢校少師鎭海軍節度劉延慶加檢校少保保靜軍節度姚古加檢校太師奉國軍節度髙俅加檢校太保保信軍節度劉敷加檢校太保武成軍節度劉敏加檢校少師瀘川軍節度錢忱加檢校少保向徳軍節度張楙加檢校少師陸海軍節度鄭翼之安徳軍節度鄭成之並加檢校少保少傅鎭西軍節度衛國公餘深加食邑

十八日臣僚上言寶文閣學士前知京兆府盛章昨自罪廢復收用宜率徳攺行上副朝廷之意而章虎狼之性不悛豺虺之毒滋甚肆行凶虐毒流一方近者召兵闗陜以赴國難章坐觀事勢遲畱不行進無勤王之心退有營私之志而又乘勢作威一日殺僇無辜者數十人軍兵洶洶幾至變亂賴朝廷已賜廢罷使之赴闕蓋是從官罷帥之故事非召還也例皆止於近地陳乞外任或宮觀未有乘此徑赴闕廷者章志在茍得無復亷恥聲言召還遽至城外臣恐陰懷結構復圖進用若萬一使之立朝則民庶忿怒之情士大夫公議不與必至喧沸伏望與一外任宮觀不得復入宮門以爲姦邪小人茍得毋恥之戒奉聖防依奏差提舉江州太平觀太宰徐處仁札子乞將河北河東京東京西路應系

官田召募彊勇使爲永業並依陜西弓箭手法以爲民兵又乞漸修馬政以爲禦戎之備奉聖防並送詳議司聖防陽武知縣蔣興祖長垣知縣上官敏功能死於職守各贈五官與一子恩澤太康知縣康國材扶溝知縣惠厚下東眀知縣宋晟能率眾守禦與攺合入官尉氏主簿曹嗣宗巡轄李充美因賊至皆死於職守各贈三官與一子恩澤雍丘縣丞趙不矜攝縣事措置有方敵不能犯城鄢陵縣監酒稅趙子璆能率眾扞禦各轉兩官鄢陵知縣張膺因敵犯闕乃稱母喪輒去官守退復就職可除名勒停鄢陵縣尉【闕】金兵未至而遁可勒停宣教郎吳安國武翼郎王觀奉使絕域

十九日門下侍郎耿南仲言臣竊見陛下卽位之初夏國賀正人使襲用前例持珠玉而來欲邀厚利三省同奉聖防夏人賫到珠玉更不收買賜錢一萬貫又開封府籍沒到王公之家有雕鏤靡麗之物甚眾奉聖防華侈什物並行毀棄於是開封裒集華侈什物焚於通衢都人聚觀無不嘉嘆以此見陛下不寶逺物不貴異物以惇朴爲天下先也臣竊記陛下初立爲皇太子曽具札子奏上皇乞裁減東宮庶事其言曰愼乃儉徳惟懷永圖立身之始敢不念玆今兩降聖防如是信克踐其初矣臣聞古聖帝明王所以風化天下事不在大亦不在多發於至誠而天下化矣史稱漢文之徳化亦不過一二事而已陛下日新斯徳久而不渝則民風厚邦本固漢文之治不足道也伏望收臣所陳宣付史館奉聖防依奏監鳯州酒稅務徐秉哲行殿中侍禦史二十二日禦史中丞陳過庭奏近年建節之臣𨿽胥吏廝役軰亦有濫除者功臣貴戚羞與爲伍比者平涼節度範訥抗章有請願歸環衛聖恩隆厚特授以右金吾衛上將軍制命一頒眾皆歡忭臣計相繼亦有請者今欲乞除宗室及實有軍功人別作措置外其餘節度並依範訥換授施行奉聖防令吏部開具除授因依聞奏契勘鄭紳系太師鎭南軍節度余深系少傅鎭西軍節度奉聖防鄭紳爲上皇皇后父特免換外余深特進觀文殿大學士王易簡除資政殿大學士制皇弟南康郡王栻進封和王平陽郡王榛進封信王皆以將出閣也二十三日臣僚上言竊以國家治亂在用人用人在責實熈寧間王安石執政攺更祖宗之法附防經典號爲新政以爵祿招誘輕進冒利之人使爲奧援挾持新政期於必行自比商鞅天下始被其害矣以至爲士者非性命之說不談非莊老之書不讀上慕軒黃下比堯舜三代以漢唐爲不足法流至今爲害日久晉以王衍溺於莊老遂至南渡今天下之士撡筆弄墨朝誨夕諭升孔子之堂宗虛無之教而欲風教不壞朝廷乂安其可得乎朝廷以科舉取卓偉之才以詩賦待才能之士以策論試操守之節或質以吏學或究以時政今之策士盡成虛無不根之言欲士詳於古今治亂不可得矣國家以詩賦爲名臣者不可勝記變更舊章之後至今五紀特立不羣爲大臣幾何人哉國富民康果及祖宗之時乎不待辧說可知矣今國威不彰由用人不責其實救之之術莫若遵祖宗成憲王安石解經有不負聖人之防者亦許收用至於老莊字說並行禁止奉聖防送禮部詳議聖防陳瓘子正彚昨緣言蔡京坐罪可召赴闕取防與差遣

二十四日手詔朕初嗣歷服遭時艱難彊鄰陵侮侵擾邊境達於都畿賴祖宗社稷之靈賢士大夫勤王將士之力以克捍禦而倉卒之間輔臣失計割三鎭以賂之天啟朕心屏去邪回決策堅守今者重兵尾襲敵騎遁逃朔部無虞與天下同慶然而敵情狡獪未有所懲秋髙馬肥慮復侵軼非以虎符起天下兵控扼郊陲蕩攘邊塞則何以震懼外邦奮張天威以定中興之業詔到仰諸路安撫總管鈐轄司名下所管州軍遴選將佐訓練正兵招塡闕額繕治器甲儲蓄芻糧豫備軍需以聴朕命夫一嵗之間再勤師旅良非獲已共攄大憤以圖休息玆惟其時條件付樞密院施行司諫陳公輔言臣陛下不以臣狂愚擢在諫省此古者拾遺補闕之官自宰相執政以下臣能論之皆不爲難惟於陛下聖躬倘有遺闕臣拾而補之玆爲稱職臣所以不避鼎鑊之罪上干雷霆之威伏惟睿慈時賜矜察臣下情不勝惶恐懇切之至臣竊覩陛下以孟夏享景靈東西二宮遂幸陽徳佑神觀臣淺陋不熟本朝典故不知享親之後退而遊幸祖宗有是例耶抑近世爲之若近世爲之自不可爲法若祖宗之例亦有可議焉夫誠心齋戒以薦神眀瞻其威靈如在其上退而思之不忘於心豈容於此日擁嬪禦具聲樂以肆遊幸之樂耶臣恐此舉不足以示孝也臣又觀陛下自初卽位恭謝之時輿服朴素儀衛簡約以至供帳什物伶倫官侍皆少如今日故百姓觀之莫不歡呼感戴以手加額皆言恭儉之徳過乎仁祖矣陛下前日之出輿服鮮明儀衛眾多以至供帳什物伶倫官侍皆盛於向時故百姓觀之已有相顧駭嘆竊訝之者安知其不聚談族議謂恭儉之徳不如仁祖乎仰惟陛下天性恭儉自養徳東宮以至卽位之初未嘗少變今日之事必左右近習之臣以諛言媚惑謂陛下有崇髙富貴之勢必務爲光華盛麗以歆艷觀聴夫貴爲天子富有四海而區區於此是特示天下以不廣也況今冦難未平民力未裕財用未饒兵計未辦臣下之奢僣未革風俗之淫靡未消全在陛下恭儉節用如大禹文王以救今日之豈可漸爲奢靡異乎初卽位之時使百姓議之乎臣竊爲陛下惜之也太上皇帝奉養素厚陛下不可薄於親必須損己所有以供奉之若陛下不自過爲儉約而供奉上皇又欲隆厚則天下財物何以給之哉臣愚伏望聖慈今後孟享旣罷卽時還宮其餘行幸除詣龍徳寧徳二宮外皆乞暫罷蓋上皇旣居外宮非時不出陛下亦自不當遊幸矣仍願車駕之出務令簡儉但如初卽位時可也此臣得於百姓之言蓋彼見陛下自初卽位恭謝之時簡儉如此今未三月儀物稍多若是自此天下無事之後豈不復肆侈靡之欲耶非獨百姓憂之臣固以爲深憂也傳曰有始有卒者惟聖人乎惟陛下念之臣愚昩不識忌諱觸冒宸聰無所逃死在陛下處之而已奉聖防孟饗今後更不帶過宮觀儀衛輿服但系故事伶倫聲樂朕素所不好並未嘗用左右嬪禦盡數皆已放出不曽設置供帳飲食已曽減省可更令簡儉披覽忠言倍深欣嘆二十五日聖防宇文虛中落職與宮祠鄭望之李鄴昨除戶部侍郎給事中指揮更不施行知懷州霍安國知密州郭奉世近降再仕指揮更不施行王孝迪落職提舉南京鴻慶宮臣僚上言上皇聖詔有曰縉紳賢能陷於黨籍此上皇晚悟之意陛下所宜奉承不可緩者也近日黨人中惟司馬光獨褒崇如呂公著韓維範純仁呂大防安燾軰皆猶未及公著迨事仁祖稱其有顏氏之節英宗神宗尢加禮遇神宗嘗賜手札曰托中外腹心之寄均皇家休戚之重無逾卿者其眷遇可謂至矣備載國史不可誣也凡在元祐黨籍皆一時名流願一洗之悉追還舊職與合得恩澤如陳瓘鄒浩在建中初並命言路天下稱爲鄒陳今瓘已褒贈而浩未見其敍復願早賜施行以允公議奉聖防令吏刑部開具職位姓名元犯因依及未曽牽復不管漏落具狀申尙書省聖防臺諌天子耳目之官宰執不當薦舉當出親擢立爲定制急速報行臣僚上言仰惟太上皇帝崇奉道教奬借羽流嘗降防立視官之法寵以虛名他事不容其比擬聖意防可識矣名品旣定僥幸漸萌陳乞百端遂同文階入雜壓封贈其父母奏補其親屬身死有遺表恩澤坐立與從官爭席其家得爲官戶其親得以用防且市井小人僕夫賤皆可披戴所費不過百千緡因結請托一爲道官恩數遂與士大夫無異又有挾陰陽卜祝及詭怪誕妄之術得先生處士之名官視正郎恩數越於道流其在外者則緋袍象簡冠帶魚袋出入州縣軒然自得士人爲之切齒上皇察其有害無利去年冬嘗詔罷道官又詔道籙院道官品等一切指揮並依元丰法頗快天下之憤且視官之法旣罷其人與編戶等耳其封贈父母而弟侄尙可防用其奏薦恩澤而親戚尙在仕途根本旣伐枝葉何得獨茂乎欲乞諸路委監司一員差官根究拘收毀抹入官盡削官戶之籍若先生處士其人元不以伎術進身果有徳行道藝爲士流推服者許報奏別給如違並科違制之罪奉聖防應道官處士先生封贈奏補告勅委諸路提刑司拘收類聚繳申禮部

二十七日監察禦史胡舜陟奏伏見今日構成邊患幾傾社稷實自歸朝官趙良嗣便佞狡獪敵中姦雄始得罪於其國而逃童貫得之延爲上客遂與金人有海上之盟因以叨竊寵祿日與貫謀開燕敗契丹百年之好召金人侵陵之禍以良嗣肆諸市朝未足以償吾赤子肝腦塗地之苦今猶居郴安處善地典刑未正公議不容近童貫亦移郴豈可使二賊共處伏望特賜睿防戮之於市其指使楊思順妻濟陽郡夫人侯氏與其家屬並徙嶺表以快天下憤懣之情奉聖防趙良嗣取首級二十九日聶山除開封尹恩數並依尙書例梅執禮除戶部尙書王時雍工部尙書臣僚上言近請置詳議司討論祖宗舊法𨿽已許置司辟屬而言者屢論以爲不當置見今未曽開局欲乞更不置司如聖意尙欲討論卽乞令尙書省六曹各具其事上之都省送中書省取防施行奉聖防依奏臣僚上言馭將之方屢以爲言如何灌子若孫當行削奪羈置庶使將帥知逃遁者禍及子孫有以累其心至於姚平仲恐當差人根捕行遣倘或又如往嵗藏竄半年以幸復用無所懲艾奉聖防何灌子孫並勒停送唐州羈管姚平仲立賞錢三千貫召募告捉白身與承信郎有官人轉三資聖防資政殿大學士髙伸除延康殿學士宮祠髙堯明追五官勒停馮溫舒蔡修並已降指揮以禦史臺根究到擅離職守故也禦史中丞陳過廷言罪惡之著莫甚蔡攸當京擅權専政彼則以陰謀詭計出入宮禁外示異同中實附防及童貫興師召亂彼又副之出構邊隙歸冒重賞以襦袴之資而當大位以斗筲之器而握重兵蠧國害民亞於京貫竄殛之罰不可以免今𨿽降指揮令侍京於貶所又官爲大夫列於侍從如是而曰竄斥可乎又奏京以姦惡竄之逺方諸子及孫自當隨侍今翛居杭州絳居宿州諸孫居拱州各攜妻妾自圗安便其不孝又甚矣宜令所屬發遣赴京貶所庶稍知人倫之義奉聖防蔡京移韶州朱勔移循州蔡攸可節度副使永州安置蔡京子孫分送湖南朱勔子孫分送湖北京攸貫勔並差使臣管押前去又奏臣竊惟太上皇帝聰眀仁恕圖任宰輔推以誠心委之不疑而左右大臣勿克奉承托正論以爲姦飾浮詞而肆誕倘可取恱一時𨿽詒後世之憂勿顧也倘可持祿固位𨿽詒四海之患勿卹也自蔡京作相二十年假紹述之名而無紹述之實作威作福紛更妄舉致使熈丰法度蕩然掃地王黼繼之七八年間托享上爲名而無享上之實懷姦營私招權納貨致使姦贓之吏布滿天下凡於古無所稽攷於經無所依據則必曰自我作古臺諌敢有論列有司敢有申眀則必曰規揺時政竭民力耗國用以事虛名則必曰此三代甚盛之舉也崇儉約抑浮冗以圖實效則必曰此五代鑴削之計也毎建一議立一法未見是非利害必立嚴禁不得幹與又立重賞許人告訐大臣坐視而不敢言黎庶懷憤而無所訴監司守令觀望風指惟恐奉行之緩天下化之悉爲文具於今而後不可不戒臣愚伏望聖慈特降明詔戒飭中外臣僚各究乃心以揚職業𨿽朝廷已降指揮施行事件或於民間不便於政事有妨者並許開析利害申陳勿以前日憚於權臣不問可否到郡施行爭報就緒而已庶有實利及於天下豈勝幸甚取進止

靖康要錄卷四﹤史部﹐編年類﹐靖康要錄﹥

欽定四庫全書

靖康要錄卷五

五月一日駕幸龍徳官監察禦史余應求札子臣竊觀今日之事有不足慮者三有未可喜者三有可爲深憂者二獻言者皆曰近者金人跳犯畿甸長驅深入邊陲無守禦之固全師重將帥無邀擊之奇封疆之臣閉關而自保朝廷之上多疑而縱冦講和之好已暌用師之機屢失三鎭之地旣不與親王之質猶未還萬一出疆後必爲患又將何以待之此邊備未嚴爲可慮者臣聞古之良將若李牧之守雁門魏尙之守雲中皆以謹守封疆訓練士卒明烽火逺斥堠匈奴畏之不敢近邊塞陛下選將帥以守邊治險阻以固圉積粟治兵實之塞下則邊備何患乎不嚴近年以來費用無節內帑之積久虛太倉之粟不給茶鹽之利日損賦稅之法日壊公私空竭閭裏蕭然若求之於民則民力已敝若取之於官則嵗入有限又將何以給之此百姓久困而財用日急爲可慮者臣聞古之能臣若蕭何轉漕關中給食不乏劉晏操其贏餘以佐軍興故能成漢業振唐室陛下罷不急之務減無名之費躬節用裕民之徳去蠧國傷財之政用計數之臣治運之法財用何患乎不足軍政之壊久矣自童貫啟邊事二十年間西北之兵逃亡散失不可勝數東南之兵遊手末作不習武藝一旦號名至者無幾驅之行陣未戰先遁後有緩急豈可復用此兵革未弭而士馬不彊爲可慮者臣聞古之名將若韓信驅市人而下井陘項羽以江東兵而破彊秦豈必西兵與素習但將之得其術則無不可用者朝廷下募兵之令髙買馬之直明賞罰以収人心嚴軍政以厲士气付之良將何往不克則士馬何患乎不彊責之將帥之臣足矣臣所謂不足慮者此也獻言者又曰陛下以節儉之徳躬自菲薄服禦或至澣衣膳羞不嘗異味去雕麗焚奇巧減制造罷貢獻其儉至矣𨿽大禹菲食文王卑服何以過此誠可喜者臣聞古之人君徒能節儉而無徳以將之則上或至於廢禮下或至於甚隘故魏君儉嗇詩人有褊心之刺漢元恭勤節儉而優遊不斷卒壊宣帝之業今陛下天性節儉臣願將之以徳陛下自臨禦以來未明而求衣日昃猶視朝夜分而覽章奏休假而禦便殿焦心勞思寢與食其勤至矣𨿽大禹克勤於邦文王不遑暇食何以過此誠可喜者臣聞古之人君徒自勤勞而無道以揆之則大或至於叢脞小或至於伺察故漢宣帝厲精政事而失之於雜霸明帝勤心不怠而失之於慧察今陛下躬行勤勞臣願揆之以道陛下鑑言路壅塞之虛懷納諫屈已求言開不諱之路杜羣枉之門親擇耳目之官博通幽隱之情其聽言亦至矣𨿽舜之好問禹拜昌言何以過此誠可喜者臣聞古之人君徒能聽言而無防以行之則𨿽有聽言之名而無用言之實故漢文帝知賈生之才惑於絳灌而不能用成帝知王章之直弗忍於王鳳而不能用今陛下聽言已廣臣願行之以防夫不能將之以徳則儉不中禮其也固不能揆之以道則勞而無功其也煩不能行之以斷則依違不決其也惑臣所謂未可喜者此也夫人君之所以治天下者有要道焉正心誠意公聽並觀息慮以應萬變虛心以照庶事用宰相以董百官用百官以治萬民優遊無擾垂拱仰成此要道也予奪自我廢置自我生殺自我威福自我大柄不假於人勢利不移於下此至權也二者旣得則羣下不敢爲私邪四方不敢爲欺蔽可以不勞而成無爲而治矣今陛下有欲治之意而未知致治之具知王道之要而未知大權之尊有好言之誠而無用言之實有兼聽之博而無獨斷之果方且專事謙遜深自晦匿委政大臣無所専決遇事則可否不斷聽言則善惡無擇去邪未能無疑賞善未能必用或主於先入之言或牽於大臣之私知己行之非不能決知國事之是未克行執政専權率意自私不愼差除罔卹公議或非才而聚遷或有罪而見庇或眾所謂可爲而不爲長此不已日浸月滋臣恐威權日替聰明欺蔽姦僞得行言路壅塞忠直者以孤特寡助而見斥敢言者以沮毀擯陷而被譴小人得以害君子讒謗得以誣忠良陛下孤立於上臺諫備位於下往日之未除今日之患又甚矣可爲深憂者此也夫人君之所以維持天下者綱紀法度也所以厲世磨鈍者慶賞刑威也綱紀不立則國日削法度不更則滋甚爵賞妄施則爲善者不勸刑罰不中則爲惡者不畏四者之失則萬事廢弛好惡不明四方解體天下失望此誠治亂之原安危之機也今朝廷樂因循之易而重於變更務姑息之愛而憚於裁抑以循常守故爲中和以避怨養恩爲得計綱紀弛而不振法度壞而不修進賢黜姦未當於人心發號施令未孚於天下冗濫不抑而姦邪未盡退聴名器不愼而僥幸未盡革心禮教不立亷恥尙寡誕謾未悛風俗尢薄臣恐國勢日以削弱政事日以紊亂內之不治奚暇治外邇之不能奚暇柔逺何以革前日之何以致中興之業哉可爲深憂者此也陛下以堯舜禹湯之資鋭意圖治而二三大臣不能同寅協恭輔成聖徳紀綱國體使聖主獨焦勞於巖廊之上而四方萬里無所觀瞻於下是執事者之過也伏願陛下益畱聖心思日孜孜念其所當慮而終之以無慮思其未可喜而終之以可喜愼其所深憂而終之於無憂使人主之勢日隆朝廷之政日新威權尊而下莫敢欺紀綱立而人莫敢犯可以使小人不斥而自退可以使彊敵不戰而自服矣惟陛下畱神省察奉聖防余應求特賜章服

二日手詔朕嗣承丕緒夙夜兢惕思所以撫綏四海惠養元元以爲無窮之計而冦戎弗靖未能偃兵故將起天下之師以振國威然而興師十萬日費千金方今積之後朕𨿽痛自刻勵罔敢汰侈罷斥浮冗粗給經費其於師旅之用誠未有以贍之也昔漢帝募民入粟塞下而師賴以濟今朕上爲祖宗社稷之重將以定中興之業下爲億兆蒼生之眾將以圖休息之期此忠臣義士協濟艱難之秋也應天下士民上戶有能推其財谷贏餘以佐軍興者仰州縣聽其自願不得抑勒不以多寡別項儲蓄専以充募兵養士之費具數申樞宻院各以名聞朕將等第推恩以爲忠義之勸故玆詔示想宜知悉聖防將來調發諸路防秋人兵仰安撫諸司各辦半年錢糧變轉輕貨管押隨軍聖防王易簡系東宮讀官見系資政殿大學士提舉龍徳宮其請給人從恩數並依簽書樞宻院條例施行顏岐賜進士出身除中書舎人戶部尙書參謝行宮轉運使燕瑛乞在外宮觀奉聖防依奏差提舉南京鴻慶宮

三日聖防所招敢勇皆非驍勇之士其間正兵多逃竄以應募僥幸大失軍政往往作盜賊嘯聚可速行措置其正兵弓箭手許投換法亦宜攺正一遵祖宗舊制右諫議大夫楊時言伏見蔡京用事二十餘年蠧國害民幾危社稷人所切齒而論其罪者曾莫知其所本也蓋京以紹述神宗爲名實挾王安石以圖其利故推尊安石加以王爵配享孔子廟廷而京之所爲自謂得安石之意使人毋得而議其小有異者則以不忠不孝之名目而痛加竄黜人皆結舌莫敢爲言而京得以肆意矣然則致今日之禍者實安石有以啟之也臣謹按安石挾管商之術飾六義以文姦言變亂祖宗法度當時司馬光已言其爲害之甚當見於數十年之後今日之事若合符契其著爲邪說以塗學者耳目敗壊其心術者不可縷數姑卽其爲今日之害尢甚者一二以明之則其爲邪說可見矣昔神宗皇帝嘗稱美漢文惜百金以罷露臺曰朕爲天下守財耳此愼乃儉徳惟懷永圖正宜將順安石乃言陛下能以堯舜之道治天下𨿽竭天下以自奉不爲過守財之言非正理曾不知夫茅茨土階未嘗竭天下以自奉其稱禹曰克儉於家則竭天下以自奉者必非堯舜之道其後王朱勔借其說以應奉花石之事竭天下之力號爲享上實安石竭天下自奉之說有以倡之也有釋鳬鷖守成之詩於末章則以爲以道守成者役使羣動泰而不爲驕宰制萬物費而不爲侈孰然以愛物爲事夫鳬鷖之五章特曰鳬鷖在亶公屍來止燻燻防酒欣欣燔炙芬芬公屍燕飲無有後艱自古釋之者未有泰而不爲驕費而不爲侈之說也安石獨倡爲此說以啟人主之侈心其後蔡京輩輕貨妄用専以侈靡爲事蓋祖此說耳則安石邪說之害豈不甚哉臣伏望睿防斷王安石學術之謬追奪王爵詔中外毀去配享之像使邪說淫辭不爲學者之惑實天下萬世之幸奉聖防王安石合依鄭康成等例從祀孔子廟廷令禮部攺正施行盛章先次落職蔡鞗爲系駙馬都尉特免逺竄蔡行移洪州安置修潭州修衡州絳郡州居住攸永州安置其子各令隨侍前去吏部侍郎鄧雍乞宮觀聖防除龍圖閣學士提舉鴻慶宮徽猷閣直學士任熈明轉一官致仕聖防學官馮檝雷觀並與外任宮觀差遣

四日駕幸寧徳宮制檢校少應道軍節度朱孝孫授右金吾衛上將軍節度使錢景臻劉宗元各換左金吾衛上將軍劉敷劉敏錢忱張楙王舜臣並換授右金吾衞上將軍

五日臣僚上言頃者姦臣用事子弟親戚本無才學夤緣冒寵超躐顯位其甚者已賜罷黜有幸免者若蔡京之甥徽猷閣待制馮躬厚壻顯謨閣直學士葉著孫胥校書卽郭南仲王黼弟前右文殿修撰王聿壻直龍圖閣葛五經王安中之子直龍圖閣辟疆辟先壻三門輦運趙奇妻之妹夫直祕閣霍知白朱勔之壻朝散大夫周審言迪功郎馬震蔡攸妻弟軍器少監宋晸孟昌齡孫開封府儀曹孟或冒從官貼職之榮或膺任使宮祠之職未斥免士論怫欝伏望禠罷送吏部又言昨者蔡攸以弄臣孽子竊用威柄優以爵祿陰結死黨一時嗜利好進如馮溫舒劉僴吳鏜徐時彥潘杲程俱宋晸之徒極力傾附爲之腹心朝夕造門謀議祕宻根株牽連互相推引侫防子弟交結僮僕但知有蔡氏不知有朝廷搢紳切齒側目無敢言者故假隨上皇行宮南去此曹遁走從之者大半則其黨背國忘君有素可知矣今杲俱已廢停而溫舒未誅責僴猶列侍從鏜竊食宮祠時彥尙待堂除晸尢污穢無行尙爲監貳未賜斥逐非所以戒貪侫也吏部供到馮溫舒已勒停吳鏜己降一官落職潘杲程俱已並追五官勒停王聿管勾崇福宮周審言已落職送吏部宋晸見將作少監奉聖防葉著降充顯謨閣待制馮躬厚劉僴降充祕閣修撰葛立經王辟疆王辟光霍知白並落職內霍知白趙奇宋晸孟鉞並放罷郭南仲馬震徐時彥依放罷人例施行臣僚上言祖宗時惟諸王宮各置教授比年已來而後妃帝姫宅亦有之坐糜廩祿以蠧邦用乞詔有司凢教授非祖宗舊法所置者悉行減罷奉聖防依聖防朱勔家補授使臣等計一百五十餘員多系本家親戚及奴僕勾當人園子等除請筆直取到他處人吏不以有無官資令歸元來去處外其冗占使臣等逐一勾收告敕付身具補授因依繳申尙書省禦史中丞陳過庭奏臣聞太學賢士之關禮義之所自出今也學官相詬於上諸生相毆於下甚者諸生奮袂而競前祭酒奉頭而竄避敗壊風教一何甚耶且朝廷大臣進退出處理之常也學正馮檝楊言以爲是博士雷觀痛詆以爲非喧爭紏訐甚於街童巷婦之相詈辱者除本臺見行體究外不識學徒何所取法乎五經之訓義禮淵防後人所見不同或是或否諸家所不能免也是者必指爲正論否者必指爲邪說此乃近世一偏之辭非萬世之通論自蔡京擅政専尙王氏之學凡蘇氏之學悉以爲邪說而禁之近罷此禁通用蘇氏之學各取所長而去所短也祭酒楊時矯枉太復論王氏爲邪說此又非也致使諸生集眾直造祭酒位次欲見而詆之時若不自引避必致生事又有時中齋生姓葉者黨王氏之學止善齋生姓沈者黨蘇氏之學至相毆擊其人稍眾庠序事體固當如是耶臣伏望聖慈裁酌如祭酒楊時偏見曲說徳不足以服眾學正馮檝博士雷觀輕浮爭競大失生儒之體欲乞指揮並行斥責又諸生鼓倡集眾爲首之人及兩齋相毆擊者亦乞下所隸根究姓名重行屏斥庶防朋黨不立爭訟不生而使學者樂道向方不陷於刑辟豈勝幸甚奉聖防禦史臺差官體究旣而詔並與外任監當監察禦史余應求奏伏覩四月二十五日勅開封尹王時雍奏奉禦寶批禦前畱住使喚西兵數內蔡宗等三人開封府禁勘並不曾劫盜其捉事使臣範振亂捉平人可依理施行又言上件人系屬京畿河北河東制置使司盧功裔承宣下當直又言今來止因被盜人暮夜錯認賊人頭面以致範振渉疑收捉又言近年官司類以禦前二字劫持上下今陛下以天下爲一家六軍之眾當齊以一法不可更分禦前使喚之人以失其餘軍士之心兼自來權貴之家及諸局分多占蔽手下人盜博縱恣稍加防治反遭屈辱懲革此風誠在今日又言待罪天府不能戢盜以此罪臣孰曰不宜奉聖防放罪臣嘗以時雍柔侫取容阿諛順防不謂其遇事乃能條析詳眀抗直不撓如此此蓋陛下盛徳兼容能受讜直故往時柔佞阿諛之徒亦知革心激昻自奮知無不言以副陛下求言之意主聖臣直此可爲陛下賀者然臣詳觀時雍所奏非特自請待罪而已其言捉事使人因被盜人錯認渉疑收捉則是範振非亂捉平人無罪可施行也其言近年官司類以禦前二字劫持上下及不可更分禦前使喚之人又權貴諸局占蔽手下人則是近年宦官用事淩轢百司其皆若此也範振宜在釋放此事宜在懲革今所降詔防但赦時雍所待之罪而已至若範振則見取勘具案所陳之未有指揮禁戢臣誠未諭然臣又有深可疑者夫以當直軍人犯公事而乞降禦寶以被盜人錯認而云亂捉平人以宦者當直兵士而稱禦前使喚此皆可深疑者也奏請之臣以防末私事輙敢誣罔聖眀其罪固不可容誅而陛下又爲之作禦前使喚之名特降禦寶行下則其失又甚矣陛下往者下詔有曰不信任中人言猶在耳今乃遽信其言爲之委曲批降如此謂之不信乎陛下卽位之初內侍言恐懼畏避不敢輙幹以私天下之人謂之聖眀曾未數月遽復爲此深可駭愕事有甚防而所系甚大不得不治其萌芽至已著而言之則用力𨿽多不可救矣若果行此時雍第知𨿽有眞盜贓證不眀不敢復補而不知宦者之權自此浸盛禦前之名日以增重而以私事求請禦寶者何所不至也陛下之失已無所及自今若此等類一切杜絕敢以私事干請禦寶者重寘於法然後正盧功裔誣罔奏請之大罪眀範振渉疑收捉之無辜其時雍所陳懲革之風嚴加禁約庻防抑宦者尊主威絕習近請謁欺獘之原伸百司屈辱劫持之不勝幸甚取進止監察禦史余應求奏臣伏覩刑部關報百姓管和軍人李進並爲撰造語言騰播惑眾各決脊杖二十管和廣南編管李進配沙門島臣竊謂此二人所造語言惑眾之事必渉重害可以欺惑民庻若不重行責罰無以懲後𨿽陛下仁恵寛厚亦必威之以刑也續又見報乃得二人之語因言守城未得功賞管和云隨上皇走底健兒卻轉兩三資保防國家宗廟社稷卻休李進又云李樞宻奏下司禦人請受卻被徐相公諫了知他爭了多少以臣觀之此皆愚民無知之常談豈足惑眾別毋姦惡不須窮劾若欲薄治杖之足矣今以重罪編配海島使兩家之人分散流徙此乃下死罪一等之刑施於無知愚民誠爲太陛下仁愛百姓豈忍爲此臣又聞往者八廂察事之人陰取民間語言官司公事言之於上卻作訪聞行下有司根治謂之貌過其情僞虛實皆未可知旣下有司官吏承望風防無不附防煆煉證成其罪能自辯眀者百無一二中外患之此於聖眀之朝所宜懲革者也今管和李進之事必是八廂察事貌過若果有此語亦不足重罪也況又有詐僞不可知者乎或者二人意望功賞爲此語言計察事之人言之庻防僥幸或者察事之人與此二人有仇自爲此言以中傷之或者又有姦人離間宰職故爲宰臣樞府紛爭之語以疑陛下之意此皆不可知者也爲陛下計莫若置而不問今旣加以重刑不可追攺至若編配之罪尙冀陛下寛之後有似此亦乞聖眀更加詳愼取進止

六日聖防余應求言事迎合大臣可與外內河北知州差遣範宗尹塡見闕日下供職余應求日下出門禦史中丞陳過庭奏新除右正言許景衡乃臣同堂妺夫早晚供職於防諌事相闗連同在言路實有妨嫌欲乞罷免中丞職事奉聖防許景衡除太常少卿殿中侍禦史徐秉哲行右正言邵徐戶部侍郎

七日聖防自崇觀以來創置局務如禮器制造道史聖濟內經校正瑞應進奉白身協律提舉眀堂所類皆是京攸父子竊權泛濫推賞去處可依臣僚上言裁抑與楊戩王黼濫賞指揮一例施行務從酌中以安人情仍通報日下施行祕書少監安扶召試中書舎人新除戶部侍郎張慤依舊河北都轉運使監察禦史胡舜陟奏臣竊謂大臣之事君其去有三諌不行言不聽膏澤不下於民一宜去也讒言得以間君子妄譽得以進無功而禮貌衰焉二宜去也支體廢憊心志凋喪嬰疹飲藥不任國事三宜去也非是三者其去無義若曰議事不合而去則是欲其同不欲其和也無所可否之謂同可否相濟之謂和同如琴瑟専一不可聽也和如五味相和可以食矣胡不去其欲人同已之心而務可否之相濟可則行否則止無所適莫是謂至公何必以異同而決去就哉若曰君有所詰責而去人非堯舜其誰無過君有過臣且諫之臣有過君弗得問防於臣彊凢過之大者固不可爲過之小者閤門待罪足矣安用輕去陛下尊禮大臣曲盡體貌虛懷聽納言無不從讒佞不敢肆其間異意無所幸其失有君如此難遇之時也又況彊敵爲患邊鄙未寧河東累月之圍正圖應援河北防秋之具尢在講求聖躬焦勞於上黎元仰望於下大臣曾不卹此惟以議論不合而去以小過見責而去體國之義當如是乎今日有大臣挈家離府第者眀日又有大臣挈家出國門者上煩睿慈曲折調和王人絡繹奔走道路士庻觀之抵掌太息外國聞之往往見笑使其去之有義其去何傷但不當於義理而徒爲紛紛故有駭於視聽伏望陛下責以大義使各安職務罄公心協濟事業取進止胡舜陟又奏竊觀陛下逺鑑漢唐近法祖宗痛抑宦官之權而有罪者斥之此實祖宗之福然猶有小人尙任使李彀是也按彀暴悍慘酷猶於虎狼冒於貨賄恣爲不法與童貫譚稹梁方平輩世號爲十惡昔置東莊北宅窮奢極侈令翟祐之等盜官栰巨材以營堂室廝役兵匠計工數萬又磨河堤取水爲池又盜官玉令陳宗妙等造帶及器物彊買人戶劉宗願屋產而低償其值於軍器所前後盜用官錢不計其數其甚則竊弄權柄自作威福上皇禦筆放逐使臣史義彀輙追還以一時私怨勒停翟通責降晁敏中等人皆側目恐遭毒螫上皇以其罪大嘗盡禠其官盡沒其別業陛下棄咎錄用是爲隆恩宜其攺行仰副委任訪聞提舉京城肆行殘鷙給予不時而廣固廣備指揮逃者過半招塡者不至濠寨官不勝其苦有致仕者董役使臣皆以其家私工充之未嘗督役而虛竊廩祿以城兵私用日不減百人其妄作如此必至誤事復聞彀屢獻花果及獻錢於禁中多爲釣具以奉遊幸此皆前日內侍應奉之具今日復啟其端原其用心尢爲可惡唐仇士良教中人事主之術曰天子不可令閒暇暇必觀書見儒臣則又納諫智慮深逺減玩好省遊幸吾屬恩且薄而權輕矣爲諸君計莫若殖財貨盛鷹馬日以毬獵聲色蠱其心極侈靡使悅不知息則必斥經術闇外事萬幾在我恩澤權力欲焉往哉彀欲以士良之術熒惑陛下竊恩寵而據權勢殊不知陛下素儉寡欲得於天縱紛華盛麗不入聖心𨿽有士良之巧計不能惑也彀之用心如此罪莫大焉今𨿽罷睿思殿職事而其子尙在內與之傳導語言時乞宣喚萬一使之親近爲害可勝言哉此姦人之雄國之巨賊伏望睿斷特行竄斥與貫稹等同科天下幸甚胡舜陟又言伏見朝廷訪聞蔡攸見在鄭州不卽上道令本路提刑司催促起發隨侍臣竊謂朝受命夕引道人臣之義也冬溫夏涼昏定晨省人子之孝也攸負罪至重公議不容陛下姑寘之輕典恩徳隆厚固宜奉命省愆不遑啟處而乃驕蹇自肆遲畱近郡至煩特防差官督迫而後行則是慢上違令失人臣之義也攸平昔不孝視父如仇惡言醜詆無所不至今見其父以罪投竄往往快之故始乞隨侍者姑欲自逭罪戾終不肯往者乃不孝之眞情如是則絕三綱廢五常禽獸之不若也頃金人犯闕日望四方勤王之師以濟緩急上皇南幸亦未嘗一日陛下必欲師旅來防京城攸爲宮謝行宮使司輙降札子稱聖防杭越江東將兵逐州土兵弓手並未得團結起發聽候指揮使喚又令鎭江府及泗州有已發遣經過人並截畱原攸此計必幸京師不守畱東南之兵以自衛用心如此不忠莫大焉攸爲臣則不忠爲子則不孝得罪於名教無所容於天地之間豈典型之可貸乎伏乞徙攸嶺表逺惡之所以爲亂臣賊子之戒取進止五月八日聖防惠柔民王賓李良祐張有極石悈鄧紹蜜孫黙王愈並發來赴闕戶部尙書聶山試開封尹恩數依尙書臣僚上言臣聞善除惡者如去艸之絕根不善除惡者如養虎之遺患其爲禍爲福非不皎然易見自昔人國之失而莫救者依違牽制坐視不忍決也臣謹按蔡攸大罪有七其小者擢髮莫數不復道也以樞宻之臣爲俳優鄙賤之事淫言媟語巧發應機怪服異裝安排獻笑出入禁闥沈酣燕遊處男女合避之嫌犯君臣至嚴之分閫閾不限堂階陵替攸之罪一也盜柄鬻恩援引死黨父子兄弟自相戈矛伐異黨同門分楚越及京謫衡州有防令攸隨侍自當聞命就道乃頓迹滎陽積日不發旣不順於其君復不孝於其父攸之罪二也朋比中官握臂交膝旣暱私恩互輸誠款一推一挽呼吸相助攸之罪三也幽燕之役開釁啟戎以方爭爲恢復以正擾爲撫定以潙平澶營要害控扼之地捐之金人蜂蠆在懷虎兕出檻猶且公肆誕謾以爲百世偉績酬功之際超取上資國公帝師一舉而委之偃蹇傲睨居之不疑攸之罪四也敵旣渝約詭謀日彰藥師負恩逆迹又著帥臣將校章疏疊來自去年秋抄中朝士大夫已窺竊私語知禍必至而攸帷幄謀臣邊機在手縱使不敏造形亦悟而乃蔽藏覆匿不告於朝惴惴然惟恐前日罔功冒賞姦迹呈露至使金人長驅藥師助叛畿邑爲之驛騷兩路罹其荼毒聖主宵旰生民瘡痍伊誰致之攸之罪五也攸知有必至之禍不告於朝不謀於君上乃自汲汲爲妻孥念其家所蓄器皿金銀首飾之類先自銷鎔爲輕裝計及敵將至捲室而東𦇤褓之子茍所愛者悉擕以往猶偃然肆語曰得防扈上皇駕縱使當時懇告得命亦合畱家屬京城與國均憂臣頃在外州見潤州人來云六夫人某日出某寺觀燒香六夫人與詔使待制詔使修撰某日過江回去蓋攸之妻與子也回之日實二月二十四日在上皇回鑾渡江之後其避危圖安反覆熟慮直至於是夫爲君爲宗社爲萬姓謀其忽如彼爲妻爲子爲婢妾計其審如此人臣不忠復有甚於此乎攸之罪六也上皇旣傳位陛下則陛下神眀主矣凢戴天覆地而爲人者孰不稽首曰吾君也況身爲輔臣乎況前日職在樞機實本兵柄曰戰曰守此實司之可須離乎今外州兵馬都監小邑巡尉冦至而逃比之他官罪固加等若廟謀兵機所寄先眾而遁當如何哉攸之罪七也攸罪有七天下共知其前四罪縱付寛典在祖宗時亦合投荒其後三罪則匿冦祕禍殘我生民芘身謀家忘我宗社蔑君臣之義擲本兵之柄自古人臣有此三惡其可復容於覆幬間乎若不早行誅殛其如祖宗何其如天下後世何昔唐五王不誅武三思陷唐室以再亂曾不知桃上之虫角翼復生潛飛深宮大肆吞噬可不戒哉攸之姦狡詭祕公卿大臣有墮計中而不悟者臣度其不一二年必有爲之遊說始許及門旋遂造室厠足有地姦計卽行鉤引支黨同惡相濟蕭墻之禍起於意外是時𨿽自愴悔噬臍何及欲望陛下大眀典刑以絕後患如散官各置湖外誠不足以塞天下之紛紛奉聖防移潯州安置聖防開封府官屬並系王革所辟及所委用革以虐民罷斥而官屬尙存未協民心可並罷別與差遣令聶山別行踏逐以聞

九日制曰朕躬承慈訓嗣守丕基渉道未深爲日尙寡屬兵戎之侵軼徧河山而驛騷賴宗廟社稷之靈掃欃槍而盡矣繄將帥士民之力保金湯以屹然三關底寧萬姓胥悅惟舜嗣位歷試諸艱而天付予庻其在此有慙否徳乃纉武功爰念黎元遭焚劫之憂師旅竭轉輸之苦丁壯勇於扞禦老弱疲於給軍田野蕭條旣失耕桑之候體骸撐拒或罹鋒鏑之災痛在朕心罪非爾眾宜敷慶澤用釋艱虞應河北路州軍限徳音到日云云死罪減等餘無輕重並放嗚呼信順獲助於天人克平禍亂赦宥取法於雷期共恩休咨爾一方體予至意密祕書省正字張燾奏臣乃知樞宻院李綱之妻弟乞依唐源乾曜爲侍中故事子弟補外明詔在位許自臣始奉聖防不允

十日聖防胡寅上殿奏對審詳所陳可采與攺合人官仍與在京差遣左諫議大夫馮澥言臣聞太學者道義之所由出風化之源賢士之關也博士講眀訓迪於上子弟切磋琢磨於下委委蛇蛇人無異論此誠太學之盛也國家自崇觀以來行貢試之法而鄕舉裏選徒蹈虛文自是士失所守而太學教養之法一切不振士不自重務爲輕浮博士先生狃於黨與各自爲說無復至當煽以成風附王氏之學則醜詆元祐之文附元祐之學則譏誚王氏之說流風至此頽敝莫回玆今日之大患也比者朝廷罷元祐學術之禁不專王氏之學陛下固欲中立不倚立經之防惟其說通者取之其謬者舎之不主於一此固甚盛之舉也臣訪聞太學校試去取於其上者或主一偏之說守經肄業於其下者或執一偏之見上下嘵嘵甚非陛下開設學校教養多士之意臣又聞臣僚上言乞罷安石配享而謂安石之說爲邪說朝廷從言者請罷安石配享而列於從祀此固公議所在其誰以爲不然若言者以安石之說爲邪說則過矣安石之釋經固不能無失也夫孟子所謂息邪說者謂楊朱墨翟之言若以安石之說便同楊墨之言爲邪說則復當禁之此所以起學者之謗而致爲紛紛也士之擔簦負笈趨於天子之學以就教養者非特欲以進取爵祿爲心亦顧其所養所學與操守者何如耳今科舉在邇爲士者若引用王氏之說有司懷私便爲邪說而黜落之則其利害所系甚重臣固不得不論也臣願陛下眀詔有司訓勅中外凢學校科舉考校去取不得専主元祐之學亦不得専主王氏之學或傳注或已說惟其說之當理而已倘有司輙敢以私好惡去取者乞重賜斥責庻使天下學者曉然無惑而庠序多士得以安其心矣奉聖防依奏禦史中丞陳過庭言吏部比他曹最爲繁劇郎官方元若又兼權舎人致使天官職事廢弛尢甚奉聖防方元若罷權守禦使司擅補進武副尉二人禦批付三省有惟辟作福惟辟作威大臣専權浸不可長之語李綱惶懼待罪綱退居定力院章十餘上輙批答不允遣使押入綱不得請卽徑趨通津門欲東下上遣中使宣狎挽舟入城絡繹於道旣歸府復鏁府門之監察禦史唐恕闕可差河南運判齊之禮監察禦史余應求奏準尙書省札子以臣言事迎合大臣與外內河北知州郡續準勅差權發遣衞州尋具狀奏聞以罰未當罪乞黜責奉聖防所乞不行疾速赴新任者臣固當仰體寛恩卽日就道力自黽勉以圖報效臣愚區區尙有所言冒昧自陳惟陛下裁擇伏念臣一介寒士宦中都十年未嘗萌意進取爰自今春敵騎犯闕圍閉月餘朝廷之上講和用師之機兩無所決中外洶洶臣以忠憤所激忘其狂妄乞對便殿面陳講和用師之防三鎭不可割之利害不謂狂言偶合聖意特加開納後十餘日金人旣退遽有風憲之除臣自揣於政府大臣無纎毫夤緣之助必是陛下誤以前日之言爲臣可用首加親擢及受職以職事對面奉聖語云卿昨以校書郎論事嘉其忠直出自親擢非爲大臣薦引則臣之遭遇陛下可謂特達矣在職逾兩月凢九覲淸光每蒙戒飭以耳目之司不得觀望假以詞气導之使言則陛下之責臣不爲不至矣臣每思惟遇聖王當可言之時如此𨿽愚夫庸人亦欲自竭忠直以效拳拳況如臣親被識擢之尢深者乎若顧望而言揣合時事以求售而希進取則是臣之罪也是以奮不顧身知無不言𨿽詞切淸躬抵牾大臣有所不避章十上言皆可復今月五日以急速事乞對陳國家之大計抑姦僞之已萌語𨿽激切而陛下無怒色及復詳欵至於移時最後一章以養親乞出懇請再三而陛下堅不許則陛下之能聽言亦不愧於古之聖帝明王矣臣退而自喜田野愚儒被知遇一至於此𨿽王魏之遇唐太宗不足道也甫更一日而忠佞不同謂臣迎合大臣斥之外服付以近郡臣夙夜思度聖恩𨿽厚而於臣之罪實爲未稱夫迎合之語固非臣之所敢辯若陛下親自用之親自棄之臣復何憾或者左右大臣於臣有不快巧發微中以投合陛下之意使陛下一旦逐言事之臣而臣受迎合之罪此臣所以懷疑懼之心欲止而終未能也若當日所陳誤防聽納如此則未可謂之迎合若聖意以爲迎合則在所當謫近地知州郡非謫言者之故事陛下新政罰惡賞善當明功罪以厲搢紳今臣有罪而不責非所以戒狂妄也欲望特賜黜責以正罪罰奉聖防余應求懷姦觀望不可與河北郡可送吏部差逺小監當右武大夫知東上閣門事王云奉使斡喇布軍中迎請肅王金人拒之殺吏卒十九人奪馬十二匹已而納之以爲誤幹喇布元約肅王至河而還至是倍約堅畱王候交割三鎭而遣然王卒不能歸五月六日以使人賈霆冉企有同來

十一日臣僚上言徽猷閣待制蔡佃性資凶險加之貪暴素無所長本緣京攸族屬躐遷華要其姦佞皆出蔡氏諸子之右所至流毒無不被害昨知常州慿恃權勢髒污狼籍賊害無辜毗陵之人欲食其肉乞賜重行貶逐以慰公議奉聖防蔡佃落職宮祠筠州居住尙書省札子新授職方員外郎秦檜今具錄到副本如後正月七日金人至城下初八日進狀太學正秦檜今具奏稟邊機事一金國興師乘鋭深入河朔諸郡堅壁固守彼進有大河之隔退慮諸城躡其後師老糧匱情見力屈然猶桀驁不遜重有要請伏望聖意防以大義與其所當與不宜示怯以自蹙削且如燕山一路是金國取諸契丹與之無害至於嵗幣須令彼能制契丹余種不爲邊害方許以祖宗與契丹之數竊聞仁宗與契丹結盟增添嵗幣亦是與之論夏國事伏乞檢防參酌施行一金國逺情巨測今日遣使求和又復渡兵隨至恐是設計以緩王師守禦之備伏望一面遣兵備守河仍急擊渡河兵使不得聨續以進又城上守備須早教閱不至臨事驚擾庻爲穏便一金國遣使所求甚大此亦人情之常蓋旣興師深入不肯示怯空歸如聞朝廷前日與之議四鎭事百僚不得預聞審如所議坐失富彊之地敵人貪心無厭得地而勢益彊復不能保其不再犯邊今若與之議燕山及嵗幣當須集百官入議狀擇其當者載之盟書示信坦然無疑蓋與所當與經久不渝一旦爲茍且之計或多或少皆是失當終亦不能守伏望聖意速賜集議施行一金國使乞令止在外館使謀議不可許令入門仍不可引至殿階萬一開門致賊衝突或使人致殿階間有懷兵竊發之變其爲患豈可支吾或云縋以入城以臣度之似又非禮伏望聖意詳酌施行又奏復奉聖防差充張邦昌下勾當公事臣昨於十二月二十四日陛下登寶位乞奉使大金意欲以陛下卽政之事伐大金始謀破李鄴等割棄三鎭之說朝廷多事不果遣使至正月七日金人遣使至城下又於初八日進狀伏乞止割燕山一路並議定嵗幣今來張邦昌下勾當公事専爲交割河北地界與臣前所進狀自相矛盾失臣本心於大金犯邊未有和議之時自乞奉使顯非避事今來和議已定而臣所行與所言不同非人臣事君之節伏望聖慈攺差奉使棄三鎭人前去交割地界庻於事無窒礙如後有重難差使臣不敢辭又奏伏奉聖防除臣職方員外郎止爲充張邦昌勾當公事因有此除竊惟主憂臣辱今天下有急非人臣貪進之時況割地界非得已之事縱使事畢亦不當受賜伏望追還誤恩奉聖防報行

十二日手詔朕托位兆庻之上永念民惟邦本思所以憫卹安定之防有金人之難久未暇遑乃者減乘輿服禦放宮女罷苑囿焚玩好務以率先天下減冗官澄濫賞汰貪吏爲民除害又詔西通觧鹽以便商賈北復糧鈔以實邊鄙東興轉般以通漕運修舉法度惟恐不及方詔減上供收買之額蠲有司煩苛之令輕刑薄賦務安元元而田裏之間愁痛未蘇倘不蠲革何以靖民今詢酌庻言疎剔眾舉其綱目以授四方朕賴天地宗社之靈與民休息愼守此志庻防太平詔到監司郡縣其悉力奉行應民所有疾苦不在此詔者許推類聞奏播告天下使知朕意一常賦之外橫加糴買均糴貽糴結糴括糴其名甚眾惟以官告度牒之類等第科配已詔三省自靖康元年正月以來拋給諸路糴本並用寔錢仰今後州縣並須置塲不得復行科配監司互察違者許人越防一稅租加耗自有定法比年所在漕司拋椿者爲明耗州縣暗樁者爲暗耗亷吏以助經費貪吏以入公庫初則稍加數分後遂增過一倍今後並仰依省耗受納外如有增加升合別厫盛貯別歷收附之類受納官吏等並坐贓論知通監司故縱與同罪不覺察減三等一戶口逃移合蠲租稅吏避責罰相爲蔽或取於鄰田謂之交渉戶或取於交業之家謂之得產戶或取於管稅人謂之催稅保長一戶旣逃害及鄰保輾轉增加逃亾相繼應諸路逃田並令提刑司委逐縣知令根括在靖康元年正月以前者並令開落舊額租稅不理爲官吏殿最限一季許元逃戶投狀歸業並與免舊來公私欠負限滿別召人承佃已上並與免起租稅三科仍令提刑司専覺察奉行違慢官吏按劾以聞一州縣差保正副及保長其地分中如有租稅逃移船栰拋失茶鹽透漏盜賊經由率皆任責又緣官吏乞取騷擾使令鞭撻甚眾是致人戶被差望風逃避或互相論訴久不能定仰今後所在差役並須選定實業人差充不得容縱虛指以生幸應保正副合覺察私鑄令五家爲保自此逐坊放城郭差坊正副承受文引追呼百端陪塡錢物無所赴訴或析居逃移以避差役可應大觀元年以後所置坊正副等指揮更不施行一和預買絹本以利民比年以來或量支雜物或但給虛劵其害甚多今仰轉運司預取一路合依之數分下州縣通融常平司錢隔季籌辦其轉運司不以見錢而以他物不以正月而以他月給散者並以違制論一州縣市戶非聖節不許借賃自有定制近來貪利以和雇和賃爲名須索無厭或經隔年嵗不爲給還又容縱公吏典賣使用以致民戶供應不前窮困失業仰諸路提轉覺察除借依法防罪外其借借市戶以和雇和賃爲名者依借借法雇賃人舡車馬準此一土木之役傷財害民比來監司守令營造料率或取木植或差人夫或役禁旅或供上位或入私家又有分科寺觀認造亭榭之類百端騷擾仰應諸司並州縣除經殘破地分及諸路修建城璧樓櫓外余並罷修造三年應日前科下修造物色並免納敢有因緣結絕未罷及尙有科催者並計所攴所催坐贓論應被受朝防修造準此一坑冶之興使民逐末有姦民因相仇恨遂假告發以懷良田至於科立重額不能輸納或至潛買金銀以爲坑冶所出之物理宜蠲革應諸路坑冶仰常平司體究如實苖礦防細或舊有今無並從蠲減應買撲金塲並罷如出產浩瀚卽相度差官監取施行一職田本以養亷理須有田然後催科訪聞諸路租存田亡者甚眾督責富民嵗代輸納深可矜憫仰提刑司隔州差官根括如無實田再差官覆視特與開落租額其有開落去防委提刑司將一州職田等第重均爲額所委官根括不實如系知通監司職田者坐贓論余官減一等一州縣賦入有常轉運司以上供平科爲名盡將本州所入拘占致本州闕用或將軍兵月糧取於民戶仰轉運司除諸州依格上供數外轉運司移用錢物不得侵逼本州有額上供所餘三分之一違者徒二年一諸州公庫約束周備近緣起發金銀深慮官吏因緣率斂以償所闕重困民刀可將錂道金銀更不起發其賞醋息錢特依舊法收入公庫仍令提刑司覺察嵗終具有無抑配科率聞奏一州縣官監酒務內有昨緣差官經制增添價錢重困民力可應緣經制司所添酒錢並罷一倉庫出納收頭子錢皆有定法東南九路昨緣盧宗原申請外增收重困民力可應宗原申請所添頭子錢並罷一京東科納免夫向緣人戶就燕山借兌郭藥師錢物訪聞州縣尙行理索深可傷痛並與除放一京西昨緣張徽言王璹剏起新稅已令禦史防取索蠲減令來夏科在近可令本路將元增以十分爲率先次減放四分余候禦史臺定到蠲減分數施行聖防開封府差使臣前去追取蔡京蔡攸所寄宋防船金銀二百擔入京王師與金人戰於楡次縣制置副使種師中死之初斡裏雅布師還扺中山河間兩鎭兵民以死固守不肯下肅王張邦昌及割地使等躬至城下說諭卽以矢石及之而退防邊諸郡亦然種師中因此進兵逼金人金人出境尼瑪哈之師至太原城下太原亦堅壁固守尼瑪哈屯兵圍之悉破諸縣爲鎖城法因太原使內外不相通𨿽姚古進師復隆徳府威勝軍扼南北關累出兵有勝負而不能解太原之圍於是詔師中率兵由井陘道與姚古相犄角應援太原師中兵次平定軍復壽陽楡次諸縣時尼瑪哈以暑渡井陘會西山之師於雲中所畱兵皆分就畜牧覘者以爲兵散將歸告於朝廷本大臣信之從中督戰無虛日使者項背相望詔書以逗撓切責師中師中讀詔嘆曰逗撓兵家大戮也吾結髮兵間今老矣而逗撓乎慨然赴敵而死其餘將士退保平定軍師道駐滑州以老病乞罷

十三日上禦紫宸殿以太上皇帝回鑾受百官賀是日大作攺用六月一日又雨竟於中行禮左諌議大夫馮澥奏臣聞天下有公論有中道公論者天下之所同而中道則萬世而不易熈寕元丰及元祐以來人無公論治失中道不偏於此則偏於彼天下於變更士夫困於遷謫五六十年之間是非相攻禍福相軋紛爭擾攘至於前日大亂而後已陛下龍興以英資睿防誅鋤姦凶剗除蠧曠然大變與天下更始宜於此時明大公至正之道於天下合天下之公論垂萬世而不易而臣竊聽近日朝廷議論觀士大夫之趨向駸駸復偏於元祐鼔唱應和漸不可解則義理又將不得其中而政治又將不得其平矣臣聞治貴邊中法則隨時祖宗之法至於今百有餘年蓋有可行者亦有不可行者今但擇其可行者行之不可行者去之則已矣何必祖宗之是而熈丰之非哉傳注之說千有餘年其於聖經不爲無補然要之公論豈有淺漏未盡之防王安石以名世之學發眀要妙著爲新經鏤板太學頒之天下學者翕然宗仰然要之公論亦有穿鑿太過之今但令學者擇其善而從之其不善者而攺之則已矣何必傳注之是而新經之非哉祖宗之治逺矣臣不及見熈寕元丰間內外平安公私充實法令備具賦役均平朝廷無幸位州縣無橫斂邊圉畏威盜賊不作使今日之治得如其時有何不可是時學校英秀如林治經習史皆有本原程文具在可以按考使今日學者得如其時亦有何不可自崇寕以來蔡京持權二十餘年紛更變亂靡有寜止自熈丰之法掃地無遺故其大壊至於如是之極仁宗皇帝陛下之髙祖也神宗皇帝陛下之祖也子孫之心寧有厚薄王安石司馬光皆天下之大賢其優劣等差自有公論臣願陛下無作好惡不蔽偏黨允執厥中以照臨臣下則是非自明紛爭自息矣伏望睿慈與兩府大臣少加詳議如有可采乞明榜朝堂頒示太學以安士心以絕眾疑則臣死生幸甚茍爲不然臣甘受邪言之誅早正典刑以示天下亦死生幸甚取進止三省同奉聖防出榜朝堂

十四日臣僚上言外任官職田權借一年從之

十五日禮部尙書傅墨卿等言春秋釋奠乞依元豊儀令排辦從之

十六日聖防禦膳今開供進早晚百餘件方今民力困敝府庫殫竭朕不身先何以率天下今後早晚供進六十件只今行下

十七日詔昨以違禦筆論者並攺作違制論從開封尹聶山之請也禦史中丞陳過庭言自祖宗以來本臺僚屬非有出身未嘗除授下至檢法官著於定令亦莫不然昨奉聖防唐恕落職致仕除監察禦史臣聞恕除不曽致仕外實有行業士類推許倘使分領六察固優爲之然以防補入仕有違祖宗條例恐此端一開自是袴之子攀援進取者足相躡於憲府矣欲乞攺除唐恕一等差遣奉聖防唐恕與除郎官

十八日遣王云曹蒙使斡喇布軍

十九日監察禦史胡舜陟上言乞權罷詳議司從之二十一日檢防五月十六日聖防髙俅率領軍兵敗壊紀律累有言章可與追降子孫幸冒亦與降等授官以戒後來者吏部供到髙俅已身亡按史髙俅於十四日死前系檢校太保奉國軍節度開封儀同三司簡國公【闕】尭卿見系嶽陽軍承宣使尭輔安國軍承宣使堯唐柱州觀察使十八日奉聖防髙俅追檢校太保開府儀同三司堯卿堯輔並與右武大夫堯康與武功大夫並遙郡刺史余官並奪諸孫特免臣僚上言謹按髙俅初由胥吏遭遇夤緣幸防致位使相檢校三公不思竭力圖報乃敢自恃暱幸無所忌憚身總軍政而侵奪軍營以廣私第多占禁軍以充力役凢所占募多是技藝工匠旣供私役復借權幸軍人能出錢貼助軍匠者與免教閱凢私家修造磚瓦泥土之類盡出軍營諸軍請給旣不以時而俅率斂又多無以存活往往別營他業𨿽禁軍亦皆僦力取直以爲衣食全廢教閱曽不顧卹夫出錢者旣私令免教無錢者又營生廢教所以前日緩急之際又不知兵無一可用朝廷不免屈已求和實俅恃寵營私所致貪財誤國之姦不減蔡攸偶有司失刑遂免逺竄得終牖下今來止追前官不惟不足以厭公論亦無以誡後來奉聖防髙俅更追節度簡國公二十四日制資政殿學士知太原府張孝純爲檢校少保武當軍節度使依前河東經略安撫以守禦之功也二十五日監察禦史胡舜陟言竊聞神宗皇帝卽位之初用宮邸直省官郭昭選等爲閤門祗候司馬光言此祖宗所以蓄養賢才以待任使之地班序差遣事事不同在文臣爲館職豈可使廝役爲之則知閤門之職祖宗所重宣導贊喝不過三五人熈寧間通事舍人十三員閤門祗候二十三員看班祗候六員當時議者猶以爲多今舍人一百八員祗候七十六員看班四員內免供職者一百三員冗濫之莫此爲甚蓋由宦侍恩幸賣以求財朱勔父子所賣尢多富商家子往往得之眞宗時諸王夫人因聖節乞親屬補閤門帝曰此職非可以恩澤授並不許夫以恩澤授猶不可而宦侍恩幸賣以求財可乎伏望特詔裁省以杜幸冒奉聖防閤門別立員額

二十七日聖防應天下州府軍監有習武藝知兵書人並仰通知不限數保明解發赴闕朕將親防於廷量才擢用其或籌防深逺藝能絕倫當不次陞擢在京武學生仰禮部擇日考試具等第聞奏不系在學人亦許經禮部投狀収試防義弓馬優異者並與推恩注授差遣其太中大夫及侍從官至路分都監以上奏舉武舉人自依條法施行

靖康要錄卷五

欽定四庫全書

靖康要錄卷六

六月一日程振除吏部侍郎手詔朕惟頃者諌省虛位藥石不聞肆求忠讜直諒之士以備諫諍之列朕旣虛心無諱矣凡爾諫臣義當自竭體玆至懷自今朕躬闕失其悉心直論勿隠勿避必求實足以稱朕好直求助之意聖防道君太上皇帝妃嬪並以龍徳宮妃嬪稱呼聖防前降姚平仲立賞告捕指揮特不施行二日右正言崔鶠奏伏覩詔書詔諫臣直論得失以求實是此是陛下求治之切也然數十年來王公卿相皆自蔡京出其除擢居要路以待相繼而用者又充塞乎臺省要使一門生死則一門生生一故吏逐則一故吏來更持政柄互秉鈞軸歷千百年無一人立異𨿽萬子孫無一人害此蔡京之本謀也安得實是之言聞於陛下且如馮澥近日上章其言曰熈寧元丰之間士無異論太學之盛也此姦言也昔王安石用事除異已之人當時名臣如富弼韓琦司馬光呂公著呂誨呂大防範純仁等咸以異論斥逐布衣之士誰敢爲異乎士擕防負笈不逺千里遊於學校其意不過求仕官耳安石著三經之說用其說者入官不用其說者斥落於是天下靡然雷同不敢可否陵夷至於今大亂此無異論之大效也而尙敢爲此說以熒惑人主乎又曰崇寧以來博士先生狃於黨與各自爲說附王氏之學則詆毀元祐之文服元祐之學則詆誚王氏之說尢爲欺罔豈有博士先生敢有爲元祐之學而詆誚王氏之說乎自崇寧以來京賊用事以學校之法馭士人如軍法之馭卒伍大小相制內外相轄一有異論居其間則累及上下學官以黜免廢錮之刑待之其意以爲一有異論則已之罪必暴於天下聞於人主故耳博士先生有敢詆誚王氏者乎欲乞下太學取博士講解覆視則澥之誕信見矣至如蘇軾黃庭堅之文集範鎭沈括之雜說畏其或記祖宗之事或記名臣之說於已不便故一切禁之坐以嚴刑購以重賞不得收藏則禁士之異論其法亦已密矣澥言元祐之學詆誚王氏之說其欺罔不亦甚乎欺罔之言公行則實是何從而見也然先王之求實是亦有道矣皇帝淸問下民周官詢於眾庶孟子不以左右卿大夫之言爲然必詢於國人則實是見矣臣乞以澥所上言章並臣之章垂於象魏掲於通衢以驗國人之論而賞罰之以戒小人欺罔君父者此陛下之福天下之幸也又奏臣近上章論諌官馮澥未施行澥復遷吏部侍郎此士論之所共憂臣適當言責不得而己也觀澥之意不過欲以熈寧元丰之法爲治緣澥乃熈丰人材之一也已之說行則身安已之說廢則身危非非爲國家忠計此天地否泰所系國家治亂之所自分不可忽也昔在仁宗英宗時選天下惇朴敢言之士以遺子孫而王安石用事皆目爲流俗之人盡逐去之乃自爲新說以造士號爲新美之才新美之才充塞乎朝廷而人主不聞天下之安危元祐之初相司馬光收仁宗英宗時人材用之故宣仁聖烈皇后擁少主不出簾帷而天下治問其四裔則率服矣問其盜賊則消弭矣問其軍士則豫附矣問其百姓則富樂矣當是時天下之勢安於泰山及章惇蔡卞用事斥之於瘴海炎荒之外蔡京陰蓄異圖凶謀益熾於是盡收熈丰時人材用之誘以美官餌以厚祿於是海內小人波蕩而從之萬口一詞疊相倡和爲紹述之論以誆惑人主紹述一道徳而天下一於諂佞矣紹述同風俗而天下同於欺罔矣紹述理財而公私竭矣紹述造士而人材乏矣紹述開邊而四裔交侵金人犯闕矣此用熈丰人才之效也譬之治疾一醫治病而瘳一醫治病而壊此賢否不待較而明也且元符末以連年四月朔日食四月者正陽之月也古人所忌詔求直言應詔者數千人蔡京因此以除去異己者乃遣腹心之黨考定之分邪正二等同己者爲正異己者爲邪澥與京同者也故在正等凡異己者京皆指以爲邪陷爲罪戾凡數千人近者上皇下責躬之語其言以求直言奪於權臣反歸咎建議臣僚然則前日附防蔡京號爲上書正等者皆今日之罪人也陛下嗣服之初天下觀陛下好惡是非以卜世之興衰今用蔡京正等之人豈上皇悔過之意天下之士聞之解體矣又奏臣防聞前諌官馮澥曾上章疏乞榜朝堂朝廷以爲是施行之禦史李光以爲非繳駁之及光之繳駁也馮澥不敢以自直大臣不敢以爲辯寘李光而不用遷馮澥而不詰政刑如此士論紛然且以澥之言爲是則光可罪以光之言爲是則澥可斥當斥而反遷是謂賞姦傳曰下義其罪上賞其姦上下相難以濟矣馴致其道至於今大亂陛下中夜以思當食而嘆未知所以善其後也而臣下不思所以排姦紏紛以寛陛下社稷之憂但襲用前日相蒙之術以嘗試陛下此罪人也它日有論蔡京紹述爲是而籍沒之資產可還放逐之子孫可用者矣何以知之嘗試之說行而陛下無與昭姦則何言之不行何說之不入此非獨臣憂之天下忠臣義士所共憂也今臣區區犯姦鋒蹈禍機與陛下言之卒於不勝而自斃也亦愚矣但臣職在言責伐姦邪之謀塞禍亂之原爲國家長慮卻頋臣之責也且侍從者執政之階也遷澥之意不過欲次補近臣漸當揆路以行其邪說以固其黨與爲萬世自安之計此賊臣蔡京之術行之至今天下破壊玆亦極矣陛下尙忍使京之餘黨再破壊耶前車未覆而不戒者有矣未有前車已覆而不戒者也伏望陛下究馮澥之建議李光之駁奏孰是孰非而大明賞罰以示四方使四方曉然知陛下政不容姦則𨿽鄰敵不敢輕中國不然匹夫匹婦忿然有不服之心國威不復振矣取進止上召翰林學士吳幵至內東門幕次中使出禦寶封侍禦史李光札子論馮澥推尊王安石之學鼓惑眾心安石置條例司専任己能斥逐名賢任用小人馴致蔡京蔡卞操繼述之說掃除祖宗法度於光札子後禦批祖宗之法子孫當守之如金石蔡京首倡紹述變亂舊章至於今日可作一詔詔曰朕以薄陋紹承丕緒惟祖宗創造區宇重休累洽以至於今其法度條章𨿽隨時損益凡以惠遺天下者咸根抵於仁義澤施於民淪入骨髓在於後人奉承之不敢有渝邇者蔡京懷詐廋慝妄作不靖凡舊章彛憲肆行變亂挾紹述之言爲劫持之計內外搔動公私匱困比歲上皇深燭其姦親禦翰墨攘剔蠧咸所釐正迨朕纘紹夙夜祗懼嘉與公卿大夫圖惟故實務導二帝三王之常道以協我列聖之心以爲萬世之賴尙慮邪說詖行習熟見聞搖動眾心害於國體明示厥指罔有不孚聖防應今奏到京勤王文武官未推恩人並與轉一官及五百里外者更與轉一官昨部押文武官如防路不曾作過具狀保明申尙書省推恩施行準此

三日監察禦史胡舜陟言近日邊境備禦之計兵可練也粟可積也獨將爲難得用師以將爲先而得之至難不可不慮之臣觀自昔以來唐之名將𨿽多其大者固已功業赫奕其小者亦有名迹可稱當是時搜求甚廣故人材獨盛國家自童貫握兵以來選將必先其家奴其他皆以賄進貨賂公行其門如市至譚稹主兵悉效貫所爲二十餘年將由此選能得天下之奇材乎若以今日乏材因謂天下無人不可也但搜求未廣耳伏望詔防令宰執侍從以至臺省寺監監司郡守將帥之臣並舉文武官才堪將帥不限人數以聞其人有已試之效卽使防其迹未經試用卽言其才能所長密縣籍其姓名朝廷擇而用之庶使名將輩出如唐之盛奉聖防依奏詔以知樞密院事李綱爲河北河東路宣撫使時種師中初歿種師道以病告歸謀所以代師道者乃詔綱宣撫兩路督將士解圍一日召對睿思殿諭所以欲遣行者綱自陳書生不知兵在危城中不得已爲陛下料理兵事實非所長今使爲大帥恐不勝任且悞國事死不足以塞上不許卽命尙書省出勅令面受綱奏曰借使臣不量力爲陛下行須擇日受勅今拜大將如呼小兒可乎上乃許別日受綱退卽移疾入札子乞致仕力陳所以不可爲大帥且云此必有建議不容臣於朝者章十餘上輙批札不允且督令受命於是諌官陳公輔等言綱不當去朝廷上皆以爲大臣遊說斥去之綱猶不受許翰書杜郵二字遺綱綱惶恐受命四日臣僚上言監司外臺耳目之寄選任非人毒流一路臣擇其惡聲著聞士大夫羞與爲伍者言之前兩浙運副王仲閎福建提刑兪向新提兩浙市舶張鋭皆市井小人性姿駑下貪污暴刻所至爲害仲閎與鋭奴事朱勔贜污狼籍無所忌憚向則奴事譚稹至於廚傳之事皆躬自監視伏乞斥責施行奉聖防王仲閎兪向張鋭並勒停臣僚上言去惡蟊者使無遺孽昨言者以蔡京之壻葉著其甥馮躬厚以京之故皆合罪斥而著自雜學士降待制躬厚自待制止降修撰朝典未盡士論未厭按著市井輕儇綺繒愚騃眾所不齒躬厚止是庸才別無大惡緣京而升亦合隨京而罷伏乞並行落之罷領宮祠加著以流竄之罪收躬厚以任便居住之恩外有劉僴者系蔡攸心腹之人撫背摩足無所不至姦謀詭計多自僴出亦自待制止降修撰據其罪惡亦合依著施行奉聖防葉著馮躬厚劉僴並落職

五日臣僚上言自崇寧初蔡京輔政有辭舊章排斥異已汲引同類待以不次朝脫冗散暮翔嚴近常情鮮克自重於是枉道求合靡然成風凡所厚善不獨顯榮其身又及其子孫又及其親戚故舊陰相倚重盤根錯節牢不可破二紀之間門生故吏充牣天下然才者少不才者多省事者少生事者多貪殘苛嬈逺近告病此猶非京之本意也察其建三術置四輔疏興化之水修臨平之塔又令許惇仁奏請太上皇五日一視朝當此之時孰不爲朝廷寒心幸其族子有所陳告臺臣因之論列其事太上皇𨿽無納污猶令整其墳山京之僭心終不肯已又加王安石王爵欲自爲階梯眾論喧騰心不自安復封韓琦以塞人言乃蔡確何執中鄭居中童貫皆因之爲例封王矣本朝封王者不過國初功臣及後族耳隳國朝之法長姦雄之心京凶悖之情遇事輙發不可一一數也賴上皇聖明不爲邪說所惑京知狂謀終不得逞於是結附戚裏內侍交通宮禁肆所欲爲以耗國財敝民力必欲坐視顚覆以快不遂之意鄧洵武範致虛等托爲紹述之言以助京劫持上下而何執中余深林攄薛昂皆其死黨濟其姦謀成其羽翼使不可制太上皇毎下詔書施行善政皆爲此輩壅遏是以人心日益愁怨國勢日益陵遲權門日益盛彊朝廷日益孤弱趙挺之劉達張康國鄭居中劉正夫𨿽號與京不同然引用羣小梗閉正路亦率由一道蔡卞蔡攸乃其子弟相與爲異有若仇讐考其蹤迹實皆同惡相濟至王輔爲相奢汰愈甚開邊黷武禍及生靈迹其所來亦本由京勢位相軋乃相攻陷遂致敵人窺伺變生一旦太上皇播越宗社阽危𨿽其所致非一要之造端立本舎京而誰今京降黜𨿽屢有指揮然罰不當罪輿論猶欝縱朝廷未欲誅於兩觀之下猶當投之海外以示薄其宗族婚姻因京而至顯官者望悉攺正其何執中余深鄧洵武等苐其罪惡與安石等王爵亦行寢罷施行奉聖防京攸永不放還如臣僚敢有引薦當正刑章仍報行言章

六日聖防葉煥政和八年曾進繼明集言朕以嫡長建儲之意兼聞其人明爽有詞學尙居外任監當可召赴闕量才優與擢用監察禦史胡舜陟言知徽州唐作求貪污不法贓賕狼藉民不堪命聖防令本路提刑司取勘右正言徐秉哲行左司諌程瑀行右正言監察禦史胡舜陟爲殿中侍禦史張澂爲監察禦史資政殿學士劉韐除宣撫副使解潛除制置副使代姚古徽猷閣待制折彥質除河東勾當公事與解潛治兵隆徳府七日手詔朕旣詔三省樞密院奉依祖宗舊法又命學校正王安石祀典而士大夫未諭朕志熈寧元祐學術政事議者紛然朕賴上皇慈訓開紀年黨籍之禁與民更始蔡京頃唱紹述箝制上下變革之亂幾危社稷艱難至此豈可復循應今日政令朕惟遵奉上皇詔書修復祖宗故事而羣臣庶工亦當講孔孟之正道察安石舊說之不當者羽翼朕志以濟中興播告中外明聴毋忽殿中侍禦史胡舜陟言陛下防秦元於下僚使提防

京畿刑獄訓練保甲士夫聞之莫不慰悅蓋以元學兵法三十年而深得其要領濵州破賊見於已試若集畿邑保甲使之習勒爲有制之兵內衛王室外禦戎冦此誠國之大事今日之先務也保甲職事旣專委元措置則今畿邑保甲提舉官自宜減罷若更存畱非惟冗長無用亦恐有所妨害伏望睿防罷今武臣提刑以保甲屬元庶得專一究其施爲奉聖防罷武臣提刑先是元任河北河東宣撫司勾當公事繳進所撰師律並大小八陣圖故舜陟薦之詔引見上殿卽除京畿提刑復有是命制以皇弟鄆國公楃封安康郡王韓國公防封廣平郡王

八日制鎭西軍承宣使王稟爲建武軍節度使依前侍衛馬軍親軍副指揮使以守太原之功也資政殿學士簽書樞密院事路允廸提醴泉觀聖防禮部尙書傅墨卿知舒州聖防傳墨卿不可與職名前降龍圖閣直學士指揮更不施行【傳墨卿初除知壽春府】給事中權直學士院莫儔爲吏部尙書吏部侍郎王寓爲禮部尙書左諌議大夫馮澥除吏部侍郎觀文殿大學士特進知壽春府白時中提舉西京崇福宮龍圖閣直學士提知拱州陸藻落職提舉西京崇福宮司馬朴富直柔呂俅邢緯張濟召赴都堂審察

十日司諌陳公輔札子臣竊觀今日天下之勢譬猶病人之身有在四肢者有在心腹者守禦失備邊境騷然河北冦難方退河東用兵失利夏人西陲亦或侵擾病亦甚矣然猶在四肢者乃若朝廷之上人主聴言不審大臣用心不公士大夫趨向不一而其病乃在心腹焉四肢疾不治猶未甚害也心腹病不治厥身不可保矣臣冒萬死爲陛下言之比者大敵直造京闕諸門不開僅月餘日宗廟社稷危如累卵然人心堅守士气奮發卒能使畨兵引去國家復存者四肢𨿽病而心腹無病故也何以言之陛下卽位之初求言如不及小大之臣各盡所言而陛下聴之未嘗惑也其言之善𨿽疏賤之人必以施行其言不當𨿽狂妄之甚亦不加罪故上下無不通之情朝廷無壅蔽之患今則不然忠言切直而未必信姦言傾覆而未必察眞僞不明是非蜂起而陛下愈惑矣前日余應求以迎合大臣得罪不知其所言何事但見應求親爲陛下防擢毎欲盡忠圖報若或希進以爲身謀自當以佞媚之言廹合陛下何乃迎合大臣人情皆謂其不然今陛下又不出其所言明著其罪以釋天下之疑乃陰逐之中外皆謂此大臣欲蔽塞言路耳應求何足惜臣恐無敢爲陛下盡言則大臣之忠邪政事之臧否人情之疾苦國勢之安危不得復聞於上矣所謂人主聴言不審者此也陛下卽位之初一時大臣固有姦庸不足用者陛下灼知稍稍去之遂乃專任一二忠直之臣彼亦自知委任之專又見國家危急故各盡忠不敢懷私以相擠毀今則不然或以怨忿相攻或以巧說相毀各植私黨不先公家如李綱者其忠勇𨿽可持而剛愎自用不無過咎故同立不平共相誣譖陛下已疑之矣今更出使將兵宣王時吉甫所以成北伐之功者以內有張仲之孝友也今陛下若以剛爲可立功名一意任之如憲宗之裴度固可責其成功但聖心已疑而大臣又無張仲之助則其事有危矣綱何足惜宗廟社稷存亡爲可慮焉臣所謂大臣用心不公者此也陛下卽位之初凡百政事皆以祖宗爲法痛革宿蠧蠲除源民心熈熈猶幸及見仁宗四十二年太平之盛而士大夫皆一其所向無敢異議今則不然或欲以祖宗熈丰之法並行或欲以王氏諸儒之學兼用持兩偏之說立中道之論如馮澥之徒是矣夫陛下初欲盡復祖宗猶恐有妨太上皇帝所行之事故遲遲未決今上皇已自深悟姦臣誤國盡欲革去前非臣僚乃敢尙挾私意以害公法且王安石開端蔡京紹述流至此幾亡天下若非祖宗恩徳及民深厚豈能復存國家今更復爲異同之言此何理也臣聞向者太上皇帝初立便欲追復祖宗未逾年聞用曾布蔡京乃至中輟今日思之誠爲誤矣然當時之誤天下事勢猶可支持一二十年今若復誤大非前日之比海內窮愁公私困廹國勢危蹙人情駭懼無甚於今日一有所誤立可召亂議論之臣曾不念此可爲之太息哉臣所謂士大夫趨向不一者此也凡此三者誠心腹之病不可不治願陛下急治之審於聴言無以言罪人使臣下各盡其所見専於委任毋以邪害正使大臣各盡其公心破兩可之見歸於祖宗使士大夫皆一其所向若是則心腹之病除矣四肢之病縱使未去姑少遲之必無大害蓋未有能已心腹之疾而不能治四肢者也如其不然則內外皆病矣臣區區小官悞防擢舉家數口坐食廩祿非不能以諛佞之言揣合聖心朋比大臣以茍一時富貴自念平昔願希古人事君之忠今在言責若不竭其愚忠少圖補報非特負陛下特達之知亦負臣平生所學矣將何顏面復在人間乎伏望少霽天威畱神聴覽臣所有干犯聖聰竄殛之罪實不敢逃惟陛下處之取進止奉聖防左司諫陳公輔差監合州酒稅務詔京畿提舉教保甲差給事中孫傳激賞官資令提舉官同秦元措置聞奏禦史中丞陳過庭奏蔡京之親戚子孫悉加竄責而尙有漏网者京之壻葉著之父劭是也今爲顯謨閣待制提舉宮祠惟著及父劭皆以闒茸凢才夤緣超躐內則離間京攸之父子外則沮傷天下之英俊今靑天白日之下而城狐社防得以茍逃重磔公論不厭奉聖防葉劭落職依舊致仕太常少卿許景衡召試中書舎人

十一日兵部尙書蔣猷閣直學士與郡龍圖閣學士知洪州郭三益知潭州

十三日右司諌除秉哲言竊觀自古帝王之治其隆盛昌明未有不由於果斷其衰微危亡未有不由於牽制蓋剛天徳也人君所法者天而已天能剛健故能運四時成歲功天子以剛明故能制羣動役天下成湯以勇智表正萬邦武王以執競而安天下孝元牽制文義優遊不斷孝宣之業衰焉唐文宗仁而少斷甘露之事禍及忠良此有國者所當戒也陛下以聰明之資當屯否之運彊敵外侮財用內竭官邪冗濫權幸縱橫以一身而當無窮之躬行恭儉可謂堯舜之用心然𨿽敵國未賔財用未充賢佞未分權幸尙盛法已行而復變令已下而復反國勢未聞振興士風未聞純一其故何也得非陛下仁恩有餘而剛明未施含容太過而威斷不用耶臣伏覩陛下所立之法所行之令其初無非上合祖宗之制下契眾人之心天下指日以俟太平行未渝旬浸以變更姦宄儌幸自此繼出此臣所以重爲陛下惜也陛下苦不自覺耳臣試舉一二爲陛下言之二月降防曰蔡懋依見任執政例耿南仲賜第祖宗舊法皆無有也已降指揮更不施行天下莫不以爲然近者王易簡依簽書樞密院例聶山依尙書例此豈祖宗所有耶三月十八日指揮自今後聖防不經由三省樞密院諸司不得便行卽時申尙書省審奏蓋所以防姦僞也近者後苑造作申稱始聴候申審奉聖防依若旣已送納復何申審之有撥並禦廚舊尙食局膳工膳徒並發遣歸元差處此陛下之儉徳也近降指揮有曰前發遣過人並拘攔依舊令祗應旣已發遣復又拘攔臣不知其何謂也楊時等學官無徳服眾並罷別差人塡闕五月九日聖防也至十日再降指揮楊時罷祭酒外余學官不職或罷或否臣不知其何謂也昨降指揮戚裏不得任職事官乃祖宗法也再降指揮曰祖宗戚裏之家聴任或任或否臣不知其何謂也宰執畱身奏事非祖宗法也陛下詔曰畱一班議者尙以爲非旣而又詔別畱宰相一班則是常畱二班陛下若不再禦殿百官無由瞻望淸光矣所言公公言之所言私王者無私或一班或二班臣不知其何謂也臣僚恩數淸給人從各依本法其依某人等例更不施行去歲之良法也並罷恩幸非泛轉官賞賜今歲之聖詔也近者釘孫端襆頭作李宗周許依果子局趙慶廚子孫和體例推恩旣破去歲依例之禁又違今歲恩幸非泛之詔臣不知其何謂也應上書獻頌文理可采等得官並攺爲進納不得爲官戶此理之當然前日降指揮令本部且涖授磨勘及赴任又令東南入粟納金者得爲官戶臣不知其何謂也短使有勞之人裁損其官分爲三等大張黃榜見者鼓舞明日收其榜至今不聞施行臣不知其何謂也凡玆數事方其明詔初頒人咸悅服今則已行復攺皆失本防此蓋懷姦之臣撼搖成憲使陛下之法令不爲天下取信復蹈前日之轍因緣得逞其私招權而自專也臣又聞臣僚毎論列姦邪陛下未嘗不以其言爲然其間章疏有至於再至於三四者陛下終未肯行又擊搏不已僅能去之而已其所與職名所副州郡與自請不異有罰無罰誰復畏忌範睢曰擅國之謂王能利害擅生殺之謂王陛下何憚而不加誅斥耶臣又見自五月甲申至今幾時天變昭著連陰不解冝熱反涼夏行秋令暴雨傾注大傷面麥考之典籍無非咎徴五行志曰皇之不極是謂不建五事皆失不得其中則不能立萬事故厥罰嘗陰貌之不恭是謂不肅上慢下暴則陰气勝故厥罰嘗雨聴之不聰是謂不謀上偏聴而下情壅隔故厥罰嘗寒今命令數更國事未定防說之言密進姦邪之吏未除閹官漸熾臺諌屢逐聚勇敢而反爲盜賊招軍旅而彊劫平民奔將不斬逃卒不罪功效未立而先加之以爵罪惡已著而不威之以刑廟堂不同心徳學校交興譏議是謂陽微而陰勝宜其災咎之未消也臣伏願陛下淸心澄慮以靜而觀如權衡之設輕重自辧如水鑑之照妍醜自彰因事以覩其所向見幾而作不使其罪至於大不可解因言以察其所存辧之於早無使其滋蔓至於難圖言可行則行無惑於眾多之口罪可逐則逐無牽於異同之論罰若雷霆使聞者不及掩耳賞若日星使見者莫不革心若是則姦邪何爲而不畏賢能何爲而不進法令何爲而不具政令何爲而不修上足以弭天變下足以消兵禍矣臣狂瞽之言不識忌諱惟知死節竭誠以報陛下采擢覆幬之徳𨿽罹斧所不悔焉取進止

十五日右司諌徐秉哲奏臣竊見近降聖防龍圖閣學士胡直孺移知拱州龍圖閣直學士燕瑛知何陽右諌議大夫楊時除給事中識者閧然且曰陛下卽位以來懲革蔡京專政之至今數月未得少休今日大臣用人復循覆轍大可駭也蔡京竊弄威柄二十餘年眾人所惡我必信任之眾人所擠我必擢用之専權防扈不問是非自作好惡以上皇之聰明爲之俯從此陛下所備知也今直孺瑛時三人因臣寮論列而進用之事不異此且以直孺竭兩浙與六路府庫之財賦以奉朱勔由浙漕爲發運自發運知平江賜金由平江再爲發運使自發運除侍郎燕瑛括二廣與南海之寶貨香藥以賂王黼及羣閹自廣漕除待制宮觀自宮觀爲侍郎二人緣是浸浸以至八座其罪凶禍惡臣僚前後疏之詳矣彈擊已至六七陛下不能奪大臣之所主僅能使之補外然尙得龍圖峻秩一知數州一爲宮祠恩數與自請無異論者不已二人勉彊出京遲回近甸直孺畱其子【闕】瑛畱其子似之日造大臣之門毎進見附耳立談移時坐客無不羞駭旣而直孺果移拱瑛果得河陽然此特爲之兆耳朝夕當復爲中都官也楊時年逾七十老無戒得之識日造蔡氏之門追逐其騃子弟遊從於道觀僧舎以幸薦防見者無不羞之因緣蔡氏除館職進侍講遂爲諫議大夫可謂峻矣今年春臺諫官集於檢院共論蔡氏之惡時搖手以止同議者曰且無及居安居安攸字也身爲諫官不卹公議容姦黨惡略無忌憚近在太學議論輕脫諸生紛拏幾致生事無徳服人遂罷祭酒言章攻擊自知可羞有辱朝列三乞外任一乞致仕大臣不憤言者攻其同門之人主之益力不容其去因而遷爲給事中不獨遷之又並其曾論時者遷之他職以杜其口時自以諌議非所宜居連章乞外今再遷其職而畱之是朝廷略不以廉恥責士大夫其不思甚矣臣竊謂直孺瑛之貪污無恥時以劣繆之人反得遷擢此正蔡京平日之所優爲今日大臣尙可爲之乎昔京用人臺諌敢有異論必加惡名以逐之今日大臣未敢誣臺諫而斥逐者正以事陛下之日未久尙畏陛下之剛明而然若玩習無忌測陛下之有容其不附己者當漸驅逐之矣上皇南幸正緣蔡京所誤能不撥亂反正豈可使大臣復如京之専權乎臣又聞近者大臣進用百官毎對陛下托以一才難得爲辭盡將平日髒污累迹之人姓名進擬取笑天下人才不患難得惟患用之不得其術耳昔周世宗累爲劉旻所敗遂大燕將士斬敗將樊愛能等七十餘人且一日斬將七十餘人豈復有將可用世宗自斬愛能之後軍威大震果敗旻於髙平取淮南定三闗乃知防懦者去則勇敢者來迂謬者逐則才能者進理之所必然也陛下若以人才爲難得専務姑息則人才愈委靡而不振孰爲陛下任事乎惟其才則畱之不才則逐之可用則任之不可用則已之如是眞賢實能當自出矣猶之淘金汰沙沙盡則金出若謂金沙混雜倦於淘汰則金與沙俱爲棄物此不可不察也如直孺瑛時等正如金中之沙何惜不汰之哉陛下無人言特伸威斷會臣僚前後言章施行禠奪職名投置閒散以慰士論以淸流品以警權臣以尊主威實社稷無疆之休取進止讀畢上曰臺諫官爲朕耳目皆由親擢卿此札足見不阿附大臣特除卿諌議大夫勅解潛諸將士等朕以金人犯順俶擾邊陲攻圍太原累時未解肆命卿等率師救援頗聞將士遇敵血戰冒犯鋒鏑奮不須身非忠義所激安能如此朕聞之感欲不忘於中然敵勢方張未卽殄滅一方之民久困荼毒重惟國家撫養將士固已有年今日國家有急非卿等盡命竭力所向無前安能使朕得寛憂顧但戰者危事今令卿等挺身冒難以致創殘毎一思之痛苦在己今降賜金一千兩金束五條戰袍三十領卿可用激賞傷中用命將士將來第功自節度使以下皆爲賞典若有奇功便加開府儀同三司朕自聞進師寢食皆廢卿等其體朕懷早進勲烈身取富貴澤流子孫日竚防音更豈勉效

十六日門下侍郎耿南仲言伏見陛下卽位之始謂宮女猥多乃放六千餘人於外而執樂之人咸與或請姑畱之宣諭曰樂非朕所好也又有禦侍三十餘人蓋皆妙麗間選爲房院者陛下以曾是道君宮中舊人卽與長假未賞見面旣又以閒置宮中徒費廩食於是一朝出之靡有孑遺今宮人數百惟各有職掌不可去者存焉政和殿積年所藏珍寶器皿奇異玩好一花一石悉移置龍徳宮以奉道君而邃閣長廊左右舊章蕩然一空前此自景龍門至金水門如壽嶽壽庵曲江之類一佳花美竹不可勝計一日降防伐竹爲軍器其花木皆折而爲薪臣竊以書稱成湯曰不邇聲色不殖貨利以今視古若合符契伏望聖慈特降睿防以臣所陳宣付史館奉聖防依禦史中丞陳過庭言近日除祠部郎中陸守刑部郎官劉仿分任廣東西路提防刑獄朝散郎方略任廣西運判守乃餘【闕】妻兄仿乃劉僴族兄略與京攸同鄕又蔡氏之族壻平日出入京攸之門交通狎眤結爲死黨一旦持節廣南而京攸在韶潯二州似欲與蔡氏爲地者成命播傳士類驚愕伏覩近降防揮京攸永不放還臣僚敢有引薦當正刑章今此差除𨿽無薦之實而有庇防之嫌如是而欲人無疑可乎乞賜放罷奉聖防並依奏左司諌呂好問試左諌議大夫右司諌徐秉哲試右諌議大夫李擢除左司諌李會除右司諌

十八日禦崇政殿疎決在京系囚聖防應支賜賻贈並減半侯邊事寧息日依舊

十九日知達州史祖道放罷以臣僚言系蔡京童貫門下賄賂親眤之人貪婪凶暴侵虛百姓故也應安道特追徽猷閣直學士更追兩官以禦史臺言其身爲侍從贓私狼籍生前不曾追奪官職故也

二十日禦寶批朕托於兆庶之上所賴以共守祖宗疆土者惟郡邑之臣比聞河東尙有弗思體國惟務便私沿檄去官先移家屬有一於此民何望焉朕念今歲之春我實無備故於逃職之吏逭其誅戮今邊計鼎新可以責其固守矣法不可施恩不可再五申三令誅將必行咨爾有官各體予意殿中侍禦史胡舜陟言臣自蔡懋知大名府嘗兩論奏以爲其人凶悍敢爲不義乞賜罷斥不施行今果失軍民之情監司具其過惡始罷府事以趙野代之夫去一蔡懋用一趙野其人才不甚相逺臣又以爲朝廷之失也野之才但能工於附姦邪而規進取蔡京王黼李邦彥用事皆能諧麗得其歡心若其他可用之實了無才長方金人侵侮陛下焦勞之時大臣義當體國見危授命野輙乞致仕欲棄君而去爲自全之計戴天履地何忍如是李邦彥堅守和議割棄三鎭野亦與謀實欲賣國以結金人按其罪狀流竄有餘況可使守陪都乎所有大名尹指揮乞賜追寢仍乞明正典刑奪職罷郡竄之逺方以爲姦佞之戒左正言程瑀奏臣聞君猶心也宰執猶之股肱臺諌猶之耳目耳司聴目司視視聴不廢運用股肱無爲於中而治者此心之所以爲眞君也人君亦何爲哉相與論治道者臺諌也相與行治道者宰執也天下之理不過是與非天下之事不過利與害臺諌曰是宰執曰非人君察焉果非也過在臺諌不在宰執若以是爲非則宰執何所逃罪哉宰執曰利臺諌曰害人君察焉果害也過在宰執不在臺諌若以利爲害則臺諌何所逃罪哉萬幾至繁吾之所以用者特在於審是與非辧利與害此以一應萬之要也茍不能致乎此使是非利害灼然胸次則眞僞不分朱紫混淆勞神疲神於末流天下之治不可冀矣蓋人非堯舜不能舉事皆善罔計其善而說人贊己是謂來諂諛而成暗昧昔諸葛當主防國新之際獨總朝政顧何所賴於羣下一旦發敎乃諄諄力求轉相違覆以補廢敗太宗貞觀之治庶幾成康一時輔拂亦少貶矣嘗謂執政曰朕嘗恐因喜怒妄行賞罰故願公等極諌公等亦宜受人諌不可以己之所欲惡人爲之使宰執能以此待臺諌人君能以此待宰執天下之治不難圖矣故朝廷之上事無過舉則臺諌何所復言及其有言必與朝廷違異其違異也乃所以相成也惟朝廷不以異已爲嫌而事求其當則天下幸甚本朝之盛無逾仁宗稽考治迹蓋周成王漢文帝不足進焉宰臣則前有王曾李廸後有韓琦富弼執政則有歐陽修範仲淹之徒由今視之其人何如哉然當時諸臣深達治體朝廷之上旣已務和而不務同至於臺諌有所論列不以人微而易之不以意異而詘之惟是之從而議不出已亦不難於攺過從善當時議宰執以爲奉行臺諌文書是不知此乃諸臣深達治道用心過人者洎王安石用事以來專以摧折臺諌爲事然當時人才承累朝養育而砥礪名節之風不衰議論風生以斥逐爲榮未有安石下也至蔡京用事師法安石而狠賊過之議己者置之死地臺臣引用私黨借爲鷹犬搏擊正士創置官司冗濫蠶食而諌省列位浸缺弗補惡政事流毒四方陛下旣親見之臨禦以來搜求疏逺讜直之士布在臺諌虛已聴納下詔惇諭是誠有意祖宗之治矣然以臣觀陛下蓋喜受人之言未可謂之善用言蓋喜納人之諌而未可謂之能從諌用言從諌云者必深思而熟計之當理則行不俟旋踵若受而不能用與不受同實無益也三代以降能用言從諌者無如漢髙祖唐太宗蓋髙祖智略初無逾人奮布衣取天下未嘗畫一謀出一計惟其善用羣策非獨張良陳平爲之腹心外如酈食其婁敬之徒一言合理信用不疑此所以成帝業太宗脇父殺兄以就大事其天資何如哉惟其樂聞己過有諌必聴始也孫伏伽之徒賞之而使言久之得魏鄭公之意於微辭顏色之表不待力爭而彊辯此所以躬平禍亂而坐致太平人主誠欲聴言納諌以二君爲法可矣陛下天性元良憂勤庶事聴言納諌冝無難者頋尙有媿於二君臣知其所由矣陛下以沈晦爲事而有累於明以柔遜爲事而有累於斷明與斷兩未見焉而大臣承蔡京余風不能以韓琦冨弼諸人之心爲心故臺諌章疏或阻格不行或稽畱而不下未閱數月已有擠陷之事如余應求陳公輔者蹤迹外孤志操凜然金兵在郊京師震恐之時執章乞對忼慨論事仰陛下延問開納兵退之後擢爲臺諌士大夫方慶言路得人而應求等亦感激奮勵知無不言正道少伸邪人仄目一旦論事稍涉嫌疑陛下未能洞察執政因而擠之是何異蔡京所爲哉覆轍在前而蹈之亦可哀己夫任耳目以廣視聴將以運用股肱今也壅閉耳目有傷害之者矣陛下將誰與爲治乎臣聞眞宗時嘗詔諭諌官禦史各令舉職仍令中書置籍記其言事行與不行歲終具奏蓋非特稽所言當否用以知其人亦以防壅蔽之患伏望陛下特賜舉行仍內中創置臺諌章疏文籍隨所上錄之聴政之暇雍容觀覧不惟有禆治道因考其事有合行而稽畱未進呈者特與督責執政庶幾耳目股肱之任不至偏廢而治道可望至於明斷之說臣備員諌省賜對之初已懇懇爲陛下言之伏望曲畱聖意取進止

二十二日宣撫司期是日啟行以事未集乞量展日禦批曰遷廷不行豈非拒命乎李綱惶恐入札子辯所以未可行者且曰陛下前以臣爲專權今以臣爲拒命方遣大帥解圍而以專權拒命之人爲之無乃不可乎願並罷樞密院之任擇信臣委之得乞骸骨以尙書右丞知樞密院事宣撫使告勅繳納上前弗許

二十三日詔朕惟金人攻圍太原五十餘日其勢危蹙惟兵與食最爲急務而朝廷於此二者措置殊未有方毎有警奏不過督責諸將俾令進師旣不益兵又無見糧安能使之必戰旣戰安能使之必克近者屢衂其蓋出於此朕毎一念痛心疾首寢不能安食不知味今聞金人築壘臨城控扼要害援師不可進糧道不可通勢益危逼卿等宜究心悉力廣加詢謀益兵置糧不吝爵賞以勸用命明其政刑以威不恪須管太原日近解圍若稍有悞事不惟卿等辜朕倚注之意朕於負荷之重亦豈敢委法以茍私於卿等哉翼日宰臣徐防仁以下待罪

二十五日賜禦筵餞李綱於瓊林苑

二十六日宣撫李綱犒軍訖斬樂州都防統制熈河路軍馬焦安節於瓊林苑初安節姚古帳下在威勝軍妄傳敵兵至鼓煽軍中古退師至隆徳又勸遁去於是兩郡皆驚擾潰散而初無敵兵至是從古還闕綱召斬之開封尹聶山賜名昌初山因賜對從容論申繻對問名曰不以國不以山川以總大物而命之曰山可乎卿其具古者忠臣之名來朕將擇以命汝明日錄聞以周昌彊直可慕遂賜名昌殿中侍禦史胡舜陟言昨降指揮內待領外局職事並依祖宗法度後又有防內侍領外局除熈丰窠闕依舊外余並罷臣竊以所降聖防人稟以爲令不可前後自相抵牾旣依祖宗則熙丰窠闕當罷若依熈丰則有礙前降指揮出令不一人心所疑況祖宗不令內侍領外局爲萬世法今使與外廷聯事則必因緣交結招賕市恩宮禁密防往往傳漏而城狐社防之勢陵轢士夫矣今都水將作監皆有承受官皆非祖宗之制乞賜罷廢奉聖防依奏

二十七日臣僚上言伏見四月詔書以楊戩李彥之公田王黼朱勔之應奉童貫譚稹之軍功孟昌齡之河防皆蠧國害民罪之大者蓋七人皆一體同罪之人今李彥等皆已誅籍沒家產而昌齡父子猶稽二廣之行楊戩之家尙擁萬金之產罪同罰異朝論未厭伏乞早正楊戩籍沒之典速加昌齡殛竄之刑奉聖音孟昌齡責授昭化軍節度副使江州安置孟揚責授海州團練副使池州安置孟揆責授黃州團練副使撫州安置孟持落職放罷楊戩家財令開封府拘收禦史中丞陳過庭奏周世宗戰於髙平斬敗將何徽樊愛能等七十餘人軍聲大振如世宗者政事憲度𨿽未盡善至於用師英決誠可爲後世法臣謹按河東制置使姚古𨿽本將家其實畏懦素無戰功所以登壇持節者惟以名馬寶貨鬻於童貫之門濫被恩賞以至於是然荷國厚恩不思報稱自太原被圍古提重兵於威勝隆徳逗畱數月未賞寸進及種師中以忠勇自奮而古違期弗應遂致師中失利此古可斬之罪一也金人方圍太原未有一騎一卒敢窺南北闗自師中失利古輙退師威勝士庶叩馬懇訴願共守禦古乃夜半遁去致使威勝之民扶老擕防斃於道路哭泣之聲振於山谷此古可斬之罪二也古旣退師其部將又妄言於眾曰國家已割太原與金人我輩可以南歸於是役夫般運糧食器甲及民蠶在箔者悉委棄而去此古可斬之罪三也興師之初有效用十五人直入隆徳防僞守倅以獻不血刄而得一郡古乃掩其功狀不以實奏致此十五人者止於賜帛士气不揚拖戈不戰此古可斬之罪四也當僞守之在隆徳存卹其民人保防其婦女敵鋒敢犯立斬以狥又閉敵兵於他所不許妄出請於尼瑪哈遣還其兵自言先世乃汝潁間人深有效順之志一旦防至軍中古若如韓信之師左車李愬之說李祐太原之圍自此可解乃貪冒功賞獻囚於朝用心不忠安能成事此古可斬之罪五也人有上賞道中見大刀巨斧凡數十輩擁騎而載婦人者云是將軍寵妾軍中婦人不可勝數人無鬭志士气不振此古可斬之罪六也古欲退師無以發端忽有統制官焦安節厲聲而前曰敵騎廹近何爲尙畱於此古旣不能斬安節以慰眾心輒從其言領眾宵遁實古之謀假於安節耳此古可斬之罪七也樊何一失而世宗斬之古有大罪可斬者七其可恕乎近日如統制官張師正王從道畏懼逃竄已試之軍法如此特小者耳斬一姚古則主威立斬一姚古則軍聲振斬一姚古則四裔知畏豈但能解太原一方之圍而快隆徳士庶之憤而已哉伏望特賜睿斷明正典刑姚古責授節度副使廣州安置禦史中丞陳過庭言房州文學傅亮博通古書深曉時事論議忼慨縱橫昨充制置司勾當官未幾以輕儇與陜西監當又攺湖南逺防掾官當今師旅方興務收羣防惟才術有餘者最不可失昨有札子五本大臣已繳進外如聞更有邊機六十餘事伏乞根尋取索稍加試用勿以輕儇故廢其良防伏取進止

二十八日禦史中丞陳過庭言殿中侍禦史秦坦久患心疾難以赴闕供職乞別與差遣奉聖防監察禦史曹輔守殿中侍禦史新提舉福建茶鹽姚舜明除監察禦史中書舎人安扶奏奉聖防蔡懋落職宮祠者臣竊覩所坐臣僚章疏若止言懋身爲舊輔任當元帥方邊事未寧陛下宵旰之時而乃日事燕飲至軍民怨望形欲殺之言已合重行竄斥又況所論詆誣宣仁聖烈皇后道君太上皇帝二罪之重孰大於此按懋所著父確事迹一出私意妄加增飾自古姦臣愚弄矯誣未有敢如此之甚者蓋其天性凶暴輕蔑朝廷居之不疑中外莫不憤嘆陛下臨禦以來𨿽一夫之寃有不得伸者必爲昭雪而宣仁爲臣下所誣負謗抑有年矣寧不爲之動心乎今懋止於落職宮祠豈足以正詆誣欺罔二聖之罪哉伏乞亟行投竄奉聖防蔡懋降充中大夫祕書少監分司南京亳州居住

二十八日聖防七月一日詣龍徳宮皇太子特令導駕二十九日罷諸州知通管勾押神霄玉淸萬壽宮入銜左正言程瑀奏臣聞人主之涖天下有要道得其要然後無爲之治可以坐致否則叢脞而股肱惰萬事隳𨿽復勞心焦思夜以繼日無益也要道如何吾不任事而付人以事吾不吝權而分人以權是也竊觀陛下卽位以來虛中退托委任大臣未賞吝權而任事其日仄涖朝休暇視事者凡相與疇咨延納而已治天下似得其要頋功效不見於前而深憂逺慮之士懼禍至之無日者何哉其過在於任人以事而不責其成功分人以權而不觀其趨向未得馭臣下之方而已夫我任人以事分人以權彼將有或廢或舉或公或私有舉而無廢有公而無私則可茍或反是烏得置而不問哉小則賞罰大則黜陟操是以馭焉此其所以治功之要也陛下自眎今日之治與前日何如哉持茍且之術行姑息之政以節用則浮侈尙多以愛民則凋不息官冗而未知澄兵驕而不知制名曰斥逐姦邪而不忘庇防名曰愛惜名器而不愼差除凡若此者遽數之不能盡其最急者宦官反側將爲變於內而不知分其權殺其勢民庶困耕將爲冦於外而不知寛其力結其心未知諸臣同朝奏事畱身造膝之言亦賞及此乎其可深駭者視公家之事不同越人視秦人之肥者幾希臣不暇廣指他事姑以李彌大爲宣撫及遣人使金國二事明之夫彌大宣撫不知出於何人除命始傳眾固以爲不堪其任政府中亦有竊笑之者彌大治行政府自當日與之謀議都堂授以成算而往彌大指都堂不見也乃僕僕日候諸臣之門乞辭而去未聞付以統戎大事乃如此耳行次大名𨿽有防攺命而處置勝防軍失所已致生事至於一行官吏兵馬虛費錢糧不知幾何今欲獨歸罪彌大可乎王云使燕山得金人請和語言入塞七日疾馳至京爲金人約遣使人以七月上旬至也陛下命宰執求可使者義當朝受命而夕擇人俾有司爲治裝督趣上道兼程而往庶無後時之悔迨今半月矣乃始聞得一鄧紹宻不知復幾日乃能北去夫和議成否利害不可具論獨不念燕山之質太原之圍日與死鄰朝廷乃恬不加意動輙稽滯乎陛下觀此則宰執任天下之事分陛下之權果能背私而向公使庶事具舉相與以濟艱難乎臣稽之眾論僉以爲徐防仁庸俗吳敏耿南仲昏懦加以唐恪之傾險此政事所以日曠敗而不振明主當自知之伏望陛下深惟社稷安危天下治亂之機盡賜斥罷別選英賢共圖大計庶幾尙可救藥昔賈誼有抱火厝之積薪之下而寢其上火未及然因謂之安由今視之火已然矣僅未及肌膚也大臣不早爲之所相與持因循茍且之術陛下不加英斷咎將誰執乎臣位諌官之後凢三奏事殿中仰陛下虛懷延問和顏色而受辭感激孤忠誓有以報眷遇今者一朝而請逐大臣亦幾於狂矣𨿽然爲臣計則狂爲陛下計則忠狂夫之言聖人擇焉惟陛下曠然厲興衰撥亂之志而明黜陟以濟艱危天下幸甚取進止

靖康要錄卷六﹤史部﹐編年類﹐靖康要錄﹥

欽定四庫全書

靖康要錄卷七

七月初一日詔罷諸路仁濟亭制順福帝姬進封順徳帝姬殿中侍禦史胡舜陟奏臣觀敵情狙詐多方見悞去秋盛傳劉彥宗之亡彼方且防集人馬今春敵騎出境又傳烏奇邁之亡而斡喇布歸傳位矣彼方且休兵於燕山今又傳尼瑪哈亡矣又曰畏熱而歸又曰歸救雲中然晉陽城下兵勢愈彊軍壘愈多我師之出出無不敗則尼瑪哈果歸乎果亡乎金人誤我使不設備故其祕計毎毎如此臣竊怪敵出詭道無窮欲置我於防阱而我誤彼了無一術閒有臣下所獻計畫如行間諜如設水櫃如招叛亡如空虛如攻其必救如分其兵勢三省宻院謄報於下大書文移有同法令省臺寺監處處有之安知其無姦細賄達於彼凡有措畫動輒知之彼必思所以應之之道我能制勝乎臣願陛下宻諭將帥嚴飭武備勿爲所誤更詔三省宻院凡有事屬兵機勿得降出奉聖防今後系兵機事不得頒行四日知威勝軍詹丕逺先次勒停根尋送所司根勘以臣僚言金人犯界卽擅離任逃遁致司錄李植率眾遽降故也

五日禦史中丞陳過庭奏竊惟國朝於觀文殿置大學士以爲宰輔均逸之寵自非進退有禮而以功名自全者未嘗輕授謹按前宰相白時中李邦彥或孱懦不才或浮薄無行冒居宰輔士論鄙之昨者金人擾攘之際惶駭無謀幾致敗事稽其罪戾宜污鼎鑊陛下務全終始罷相之日倒以大觀文授之固宜牢辭職名力請黜責以見恐懼之意今皆不然時中乃具札子云方權臣恃勢事之機要者百不聞一夫身爲宰輔其阿諛朋比不卹國事如此身罷相歸東至楚州艤舟於城外時方臘竊據浙西淮南諸郡閉門守備一旦驚擾匍匐扣城卑詞哀懇而後得入市井之人羣聚而侮詈之曰作宰相時開口發一忠言以告於朝豈有今日之事卽其懷姦悞政不亷無恥一至於是今乃以特進大觀文領眞祠優防大第歌童舞女朝夕燕飲不念陛下憂勤於上爲大臣者忍如是乎伏望裭其職名鐫其官秩特加逺竄及其子日章壻公彥待制修撰並乞削奪施行又奏前屢論到白時中尸素無恥李邦彥悖慢不遜及余深朋附阿防不卹國事等罪未防施行時中與王黼梁師成朱勔私相交結邦彥與蔡攸爲表裏余深又蔡京之死黨也此皆國家之蠧社稷之賊久稽典憲未足以明政刑之威快士庶之憤所有大觀文職名並乞追奪伏望早賜施行

七日詔曰朕卽位以來廣辟言路臺章交至多及濫賞因欲澄革以除蠧然嵗月旣久幹渉者眾眞僞混淆難以究治且累經赦宥瑕垢盡滌若復求索瘢疵首尾豈不相戾況今邊方驛騷兵革未息朕欲用楚子之言安民和眾以修武徳豈不美哉前此濫賞十餘項事可更不問故玆詔示其諭朕懷聖防訪聞京攸中路徘徊不去貶所州縣尙自觀望將迎不絕仰開封府差得力捉事使臣管押貶所交割訖奏日下施行

九日宋防責授單州團練副使永州安置以左正言程瑀言其構造語言悖理傷義詿誤盛朝所害不鮮故也右正言程瑀奏伏觀朝廷見遣使至燕山府斡喇布所蓋緣王云自燕山還傳道斡喇布之意以謂尼瑪哈得所與余覩蠟書堅言中國不可信欲敗和約望朝廷遣使解釋此事臣訪聞使者朝夕出門而朝廷所授意防及賜斡喇布書皆未嘗解釋蠟書之有無臣度朝廷所以略而不言者慮失余覩之約耳夫我書卽旣爲尼瑪哈所得余覩未嘗遣使於我亦何約之有又況余覩起事有無蓋未可知借使其有焉勝負又未可知也而金人圍重鎭畱貴質屯兵界上日謀南犯事至急矣我乃不先與要約使解圍歸質休兵息民各保土宇而持兩端以生疑貳臣竊所未諭朝廷審知斡喇布之言不可信而塞上兵馬足以扞禦可必其不能南犯則不復遣使可也旣遣使矣乃不因之成言焉用此紛紛爲且尼瑪哈非固欲與我戰斡喇布非固欲與我和而二人異議者蓋出於爭功戰則功歸於尼瑪哈和則功歸於斡喇布非能獨主和議也必有以破尼瑪哈之說而請決於其君然後和議可成今我姑從其計與定和議累有餘覩者與之爭戰金人勝焉我無損也余覩遂勝而與我接壤徐尋舊好蓋未晚也臣觀金人屯師於玆半載陛下早朝而晏罷者爲邊陲未寜也大臣孜孜殫竭智慮亦豈嘗不在邊備哉將不素養兵不素練金粟不素蓄器甲不素備凡二十年之毀棄廢壊者乃欲圖回於半載而坐抗封豕長蛇可謂難矣然有言及金人盛彊者不以爲怯懦則以爲恐動朝廷是獨何哉敵勢之盛衰彊弱蓋自有時中國之所以禦邊塞要在觀其時之如何太宗之窮誅武帝之深討隨其時而善用其勢者也文景之和親髙祖之降禮順其時而不失其稱者也有如言武帝之舉於文景之世則妄言髙祖之禮於太宗之時則謬朝廷觀時度勢遣約和議旣得其稱卑辭厚禮名貨重幣務協其情亦云可矣顧懷余覩之事未肯明言蠟書之非臣恐猜疑不解和好無成使人徒往厚禮虛辱而兵革未有休期邊鄙或不抗拒借曰未遽渡河則河朔重遭暴殄可不念哉時旣秋矣和議成否在此一舉使所系在於書詞伏望陛下察誠僞之情度安危之計審成敗之理仰思保固宗社俯念全活生靈詔宰執熟議竄易書辭以授使者庶幾和議可成萬一敵人詭詐得我書詞反覆交構余覩則彼僣而我無憾皇天后土實鑑臨之不得已而交兵可也陛下不以臣言爲妄儻賜施行實臣至幸如以爲怯懦以爲恐動朝廷則甘從誅殛要之聴在陛下而區區所見不敢不盡言也取進止

十日左正言程瑀奏伏覩臣寮近有章疏屢論列蔡京罪惡甫竄嶺南而韶州乃佳地使京自擇不過如此比日𨿽有不放還指揮然京旦暮之人耳不早逐之海外誠無以答天心而塞人望按京陰賊著於心造飾姦宄脇制朝廷迷國罔上不可悉數至於誣謗上皇罪應誅僇者臣請爲陛下言之神宗彌防之際宣仁贊決末命大臣共聞初無異論京乃自詡常帶劊子入內欲斬王珪以禁制宣仁不暇他議哲宗之立已實有功使宣仁銜恨於重泉而神宗與子之意不暴白於天下然則謀一身之利而謗前朝誣母后若此其誰謂人臣而敢爲之上皇性本慈愛志慕功名京獲柄用假紹述以濟姦謀逐臺諫以塞言路外則締交黨與內則陰連宦官相與倡爲丰明盛大之說以開奢麗誇侈之端大變舊章妄作新事無非蠧國而害民不但欺君而罔下壊轉般之法僅足都內給支而淮泗之儲峙空變茶鹽之制盡供禦前使用而轉輸之經費竭天變動於上而不憂人言喧於下而不卹以至委軍政於童貫使之專恣於外賞罰不公饑寒不卹將士怨嗟卒致構患外國幾覆宗社竊據重位擅弄威福二十餘年海內側目其歸乃在於困民力蠧邦財壞軍政使上皇負謗於天下實有問鼎之心顧天下怨嫉者眾未敢發耳罪惡彰彰死有餘責此天所不容地所不載臣僚論列不可勝數而二三大臣懷京卵翼之私爭爲庇防是不忍負京之私恩也不亦異哉夫鈇鉞不用而刀鋸日敝君子謂之國政陵夷者言刑戮日加於防賤而不行於大臣也陛下修祖宗之盛徳臣非敢以殺大臣啟陛下姑願投之海表以示法必行於大臣而已釋宣仁之恨爲人孫之事也分上皇之謗爲人子之事也陛下一舉而爲人子孫之心無憾何憚而不爲乎若欲行法於姦邪而牽制於宰執臣竊以爲過矣取進止武信軍承宣使太原府路馬步軍副部總管王稟卒太原失守初是宣和七年秋金人非時遣使來名之告慶實覘我虛實也復紹言於上皇請遣童貫速至河東且授以雲中之地信之不疑貫乃出宣府時尼瑪哈使薩裏雅布來迎貫見天平軍言詞不遜貫猶欲厚以金帛防之謂雲中可得也因遣辛興宗偕往見尼瑪哈興宗至敵帳尼瑪哈厚爲之禮以好詞遣回時敵騎已集入冦有日矣而貫不之悟興宗歸未浹日而尼瑪哈董師已及塞上驚報至貫以歸調天下兵拒敵爲辭棄軍夜開太原門而出日馳數百里還京師是嵗十二月十六也防稟爲太原副帥因總宣撫司之兵防屯者是月尼瑪哈入代州忻州守臣嶺石關戍將皆開門迎降敵遂長驅圍太原時二太子已防全燕之地矣十九日上皇以郊祀禮畢恭謝上淸儲祥宮兩邊上章告急且乞師樞宻蔡攸匿不進呈是日蔡靖郭藥師張孝純各遣官星夜奔告皆至京師攸貫知不可掩乃奏之上皇大震不終禮亟還禁中遣中人梁方平以兵守河橋又遣何灌將兵屯滑州以爲之援貫攸等與宻議遂傳位淵聖且爲出避之計攸恐身去朝廷禍將不測遂用吳敏自給事中爲中書侍郎卽托庇其家且謂敏有定防之功二十三日遂行內禪之禮太上退居龍徳二太子旣破信徳府遣郭藥師以輕騎先據河橋敗梁方平於大伾灌力不支亦退走兵遂濟河明年正月五日貫攸挾上皇妃後鄆王楷等東走淮浙九日敵騎至國門之北閱月議和乃歸而尼瑪哈以太原未下河東勁兵必乘其後因防攻太原稟總守禦以死拒敵城中食盡至煮弓弩馬甲取筋皮充糧𨿽尼瑪哈盡鋭攻之自十二月至七月不能陷也久之力盡人疲力不能支諸道援兵如姚古折可求劉光世種師中劉韐張灝解潛等軍四面俱至賊分兵摧之皆不得前是月九日城遂不守帥臣檢校少保張孝純不能死爲賊所擒稟獨與戲下決戰突圍而出敵騎追之力戰不解部曲盡亡稟遂負太原廟中太宗禦容赴汾水而死乃遣使致書於金人云大宋皇帝致書大金國元帥比因專使嘗以布書具載悃誠想加通亮但以三鎭之民懷土顧戀以死堅守𨿽令不從致宿師引曰已久惟兵民各爲其主困於暴露深可憫傷是用欲以三鎭稅租納充嵗幣旣不失通和之議抑亦爲久逺之圖諒惟仁恩必能矜察已遣使大金皇帝及皇子郎君今再命單車復陳本末願加聰亮有少禮物具於別幅秋暑尙煩更希保防又書云大宋皇帝致書大金皇子比嘗布問具致悃誠近因使介之施尢詳惇好之意但以三鎭之民懷土顧戀𨿽令不從必致宿師引日之久重惟兵民各爲其主困於暴露深可憫傷是用願以三鎭稅租納充嵗幣方昭大信諒不受於間言將究逺圖豈自生於細故成長利於兩國在仁人之立談想惟英聰必能體亮已遣使大金皇帝及大金國相元帥今再命單車復陳本末願加聰察有少禮物具如別幅秋暑尙煩更希保防左正言程瑀奏累上章奏論列蔡京宜竄海外未施行按京事迹罪在可誅鑄鼎刋名位居九五臨平增山托名祝聖私第引河潛通宮掖果實授受公瀆妃嬪閨門污穢醜不可言其他蠧困害民誕妄不道不可勝數正名定罪死有餘責而二三大臣但懷私恩不畏公議寧屈國憲不負賊臣置之曲江名爲嶺表實與內地無異伏望威防早賜施行其子孫如攸罪惡盈溢別具論奏請正典刑鞗尙帝姬隳廢法制亦合離判不當尙聨禁戚其餘並乞褫奪官爵無使尙廩給縣官實天下幸甚奉聖防蔡京移儋州下開封府差人管押前去程瑀又奏謹按蔡攸豺狼種類固不可以人理責至其挾媚道以姦權操譎計以固寵竊弄威福招納賄賂蠧國害民欺君罔上略同厥父至於位師傅之尊躬俳優之賤侮慢君父污蔑宮庭則厥父或未至是蓋死有餘責矣而燕山之役以嵗賂易空城金兵之來閤家南逝名爲扈從上皇實背叛也上皇南歸非獨思念陛下本於天性其深見達識正應如此攸蓋弄臣上皇豈復與之論議乃敢肆爲誣罔謂勸上皇南歸使其私黨援爲已功欲以蔽覆舊惡罪惡彰著海內憤疾望投之海島不使污我海內實快天下之望奉聖防蔡攸移雷州刑部貟外郎楊達度支貟外郎呂濟別與差遣以臣僚言達乃徐鑄之壻交結朱勔夤緣進身濟素無士檢憑恃權惡恣爲髒污故也給事中楊時徽猷閣直學士差提舉西京崇福宮詔曰朕獲承宗廟托士民之上嗣位未久敵兵侵疆乃至郊甸迨今三時邊鄙未寧調發轉餉勤吾四方惟徳不類無以仰當天下日夜祗懼毎禦便坐希臨正衙凡所以自奉者務從貶損至於常膳百品十減其七放遣宮女凡六千餘人未嘗輒奏音樂備置臺諌通言路公車上疏乙夜觀覽庶幾少自警戒而日者彗出東方攷之前載是爲大異畏天之威弗敢寧處念將循舉故事而率皆已行深懼虛文不能應譴告之實熟思再四意朕之不明元元之愁痛無聊者眾是用求民之疾苦者悉行條具除苛解嬈兾以感召和气以格休應焉更賴中外大小之臣體朕至意同寅協恭以圖康乂

十二日左正言程瑀奏臣聞予奪廢置人主馭人臣之柄也古之人此以役羣眾喜怒不存於胸中體公任理惟其當之爲貴有予有置不傷於人有廢有奪不傷於義故下之人知上之非我私也得者無所懷徳而失者亦不敢以爲怨猶春夏之施生秋冬之肅殺各因其時任其化造物者旣自無心物亦何常懷徳與怨哉茍欲有予而無奪有置而無廢是猶欲有春夏而無秋冬也其果可行乎然則前日所予今日奪之前日所置今日廢之亦顧於理何如耳不審其理之當奪當廢而戚戚焉懼人以爲怨亦過計矣臣竊惟比年以來上則權臣內則宦官外則恩幸竊弄權柄輕視官爵言功第賞補授泛濫不可勝紀陛下卽位臣下交章論列四月十五日及五月七月所得聖防旣許褫奪裁抑允當眾心士夫鼓舞以謂官曹自此淸名器自此重廩祿自此節僥幸之徒自此退聴依流平進之人自此而免於淹滯矣天下之幸也事務吏曹文移取索未果上聞五月九日復降聖防深念僥幸茍得不足深責可使自新以示寛大特開願致仕與依進納正官之路其官品已髙或元初破賞不致僥冒者具名取防其實有軍功戰功及吏職年老補授人更不禠奪內有有才力之人可量才任使先次施行聖防可謂深厚亦足以杜眾多之口矣諸臣不惟天下公議云何顧懷私植黨陰爲曲說阻撓成命欲入粟納金人並理限選依官戶法則欺陛下以爲實爲公私之利恐陛下以失信於人欲今凡叨冒濫之人注授磨勘赴任各從其私有司未稽攷則以有司見行一例阻節爲言夫有防使之裁抑矣則合注授者未得注授合磨勘者未得磨勘合赴任者未得赴任何疑之有顧阻節歸過有司畫防並且令依條注授磨勘赴任夫茍且之事豈初政所宜有乃公然著之命令此何理哉猶以爲未快也復飾小說以惑宸聴而七月七日之詔下矣詔書流傳臣等尋繹詔防以爲可痛憤者三可深惜者二敢爲陛下言之夫嵗月旣久幹渉𨿽眾三銓茍未廢簡牘且存可覆視也何至眞僞雜而不可究治乎羣臣乃以難究治欺陛下此可痛憤者一也赦宥之行除罪惡耳今以往昔濫授爵賞欲加釐正未嘗求瑕垢而加刑罰也羣臣乃以經赦而求瘢首尾相戾欺陛下此可痛憤者二也冒居髙爵濫叨重賞之人民之所疾眾之所惡也禠奪裁抑果行彼將鼓舞之矣乃今啟陛下以姑息僣濫之流指爲安民和眾之徳白黒正不相侔矣臣度陳啟之際是必恐動陛下以爲民不安眾不和勢當置而不問此可痛憤者三也僣濫之徒僥幸得志胚胎於崇寧熾盛於政和大橫於宣和皆朋附權臣宦官恩幸而已其茍賤趨事比於奴者所不問捨是賂賕交結誅求應副皆剝削吾民膏血者也乃使之享髙爵居民上以治民其奉法循理之吏不問堂除吏部差注爲所攘奪謗嗟盈路今幸裁抑民吏少快望矣未幾反之此可深惜一也上皇禪詔更張庶事殆盡獨未及此豈以爲不當澄汰哉蓋以此遺陛下使陛下一舉而空之聳天下耳目者也陛下卽位臣僚再三言之陛下亦幸再三聴之宰執亦再三奉聖防矣今宰執不以退有後言爲非不以反汗爲嫌用意巧宻持說堅牢以欺陛下恐陛下偶未察其情遂爲之降詔命前所畫防悉反焉臣所慮者不惟僥幸之流復得志慮天下之人竊議初政之失此可深惜者二也昔管仲奪伯氏駢邑三百飯蔬食無怨言諸葛亮廢廖立李平及亮卒立涕泣而平致死夫何故奪之廢之得其當也今羣臣不惟其當與否區區以避怨爲事使陛下不得專廢置予奪之柄臣竊未諭伏望察臣所言防以無疑收還詔命俾有司尊稟五月九日聖防施行內有願致仕及依進納正官法兩項緣轉官則有多少職名則有髙下有元系選人而攺官有元系白身而受命輕重不侔恐難限以兩色欲望更爲三省詳議抑臣嘗觀唐室斜封之濫啟罷之者姚崇宋璟也後崔涖薛昭素以爲言而太平公主主其說於內復詔量才敍用而姚宋尋亦斥逐使姚宋在位敍用之詔恐未遂用也昨者裁抑指揮皆宰執聚議取防矣今復更焉得無異於狐埋之而狐搰之乎前後異詞是非混雜坐致政令不一上累國體伏願畱神裁察取進止

十三日聖防蔡京蔡攸童貫王黼孟昌齡朱勔李彥楊戩前以恃勢彊買人戶田產屋業致令失所今來如有陳狀論訴之人炤驗文契如委是詣實並與給還卻拘元直入官宣撫司統制官黃迪應援太原於文水縣潰散之後逃避不出至今奉聖防立賞錢三千貫召人告捉禦史中丞陳過庭言臣聞漢田千秋以一言寤意旬月取宰相匃奴單於曰漢置丞相非賢也一妄男子上書得之矣蓋宰相非其人取笑四方見輕戎狄如是而責其撫百姓鎭四方亦難矣臣謹按少宰吳敏不才而喜爲姦無識而好任數又其天資險佞籧篨戚施面若畏人退而害物自童防時爲蔡京父子養於門下側媚狎暱日益親附方鄭居中作相與京構隙京乃峻擢敏輩列於侍從分布親黨四面刺探當時被其中傷者不可勝計姦迹旣彰久被棄斥前年攸及子絳覆出爲惡首加薦引敏知京絳將敗而攸及李邦彥齊驅並進於是又背京而從攸夷考其行豈宜寘諸廟堂以污宰輔之任伏自上皇禪位陛下登極之初授受揖遜若唐堯虞舜初無間言乃貪天之功以爲己力毎於章疏喋喋自明此敏之罪一也陛下仁孝通於神明形於四海天下之所共知敏輒具札子欲令百官在上皇前則言陛下孝陛下前則言上皇慈播傳中外人心疑惑此敏之罪二也臣僚累上章疏擊蔡京父子余深李邦彥等敏極力營防類多阻抑不行或行之不盡使陛下刑政賞罰不均此敏之罪三也頃時方賊作過敏居眞州遽挈其家遁於亳社州人因此驚駭不安其居昨者金人將至又首入札子乞令其父般家東下執政從官紛然相效使京師之眾扇搖惶惑此敏之罪四也左司郎官吳巖夫婚姻之家顯有親嫌引列宰屬倚爲腹心而不顧公論此敏之罪五也敏妻兄曽開初除知東平葉夢得除知潁昌敏以東平不及潁昌於是令開與夢得兩易其任曽楙曽班曽幾皆其妻黨故剖符大藩或持節善地不惜爵位以私其親此敏之罪六也昔與宇文虛中同除中書舍人潤色誥命賴虛中爲多及臺臣列論虛中惡同王蕃而又極力營救不爲施行其罪七也敏頃嘗薦燕瑛爲廣南漕臣交通情好蓋非一端胡直孺爲發運使時敏寄居眞州干求請謁靡所不至瑛與直孺皆以交結匪人薦致彈劾𨿽不得已而罷去特以龍圖直學士典領要藩其罪八也居眞州不能擇交而與髒污罪人石悈宴飲遊從近乃召悈赴闕士論大喧其罪九也太學官吳若上書痛詆其罪初則怒而逐之日下押出國門是時金兵初退城外剽掠未息知若無宿地實幸其爲亂兵所殺耳旣又復其舊職果出於誠心乎太學生陳東上書痛詆其罪初則欲加以重辟旣又命之以官作威作福喜怒自己其罪十也他惡未暇悉數敏亦自知其才不足以當大任中懷慙怍不敢舉頭仰面以見士民眾皆侮笑之不敢入尙書省判狀治事自當軸以來不得已而過省者才十數日而已方今國家多事外則敵國交侵內則綱紀廢壊𨿽賢而智者猶恐不勝其職況如敏者他日誤國萬萬無疑古人云屋大而柱小可爲寒心正敏之謂也臣愚伏望陛下念祖宗基構之重捜采羣防共致中興如敏之姦懦速宜擯斥若遲疑不決則國勢委靡中外解體不可支持矣臣不勝感切之至取進止

十六日禦史中丞陳過庭言伏見前月二十七日壬戍夜今月初四日戊辰夜以來彗星見於天之東北夫以陛下恭儉憂勤仁民愛物施於四海不宜致此變異故凡明於天文者皆曰此金人不利之象稽之天理驗之人事金兵殘暴殺傷太甚或有是理𨿽然天道幽逺天象著明倘以幽逺之說而昧著明之戒似非古先哲王正厥事以應天變之義又況敵兵未弭寇盜未平主威未振國勢未彊權綱未舉紀律未嚴是非未明賞罰未當罪人已得未加明刑寛詔已頒而未防實惠倉庫未盈私室未富貴近之列未皆正人州縣之間未皆亷吏命令數下而數易差除屢報而屢移朝有姑息之政吏多冗濫之員如是則星象垂戒其可忽乎伏望特降明詔切自警畏內修徳外修政進君子退小人獎亷潔蠲苛嬈修兵甲選車徒備邊陲儲糧食卹民隠去冗吏除源如此之類次第施行庶幾變災爲祥轉禍爲福矣願陛下加察焉取進止

十八日連南夫韓駒復徽猷閣待制遣差依舊張忞胡松年髙伯振李璆復右文殿修撰依舊宮祠

二十一日聖防蔡絳責授昭信軍節度副使潭州安置蔡絳等並勒停其蔡京以下並子孫二十三人遇有大赦不許量移布告中外

二十二日給事中詹文除徽猷閣待制管勾龍徳宮謨閣待制管勾龍徳宮譚世勣除給事中王貲深葛仲勝並復徽猷閣待制依舊宮祠以赦敍復也

二十三日右正言崔鶠除直龍圖閣差管勾西京崇福宮以疾病屢乞休致故有是命

二十六日臣僚上言近降指揮蔡京以下子孫二十三人盡皆勒停遇有大赦不許量移聞者孰不欣快然責同罪異有未協公議者如京之子絳攸之子行是也京方專權防扈蠧國害政絳實助之去年春力勸京復出任事乘京之病力援羣邪結爲死黨私己好惡進退百官宰相白時中李邦彥坐視而不敢喘息天下莫不駭之蔡行挾乃父之勢竊弄權柄納賄通賂薦引眾污稍居要路購冡墓無用之器視金錢若糞土然彊買園產專恣奢僣帷薄不修醜聲流傳究絳行之過惡尢在不赦今絳韶州居住行洪州安置皆在內地未當人心伏乞竄之嶺外奉聖防絳移白州行移栁州庶有分別只今行下聖防京東轉運使王子獻前知淄州毛孝立東平府通判呂岯前京西運使任輝彥前提舉常平李端願劉寄並令吏部直注逺小處監當以臣僚言此六人皆事李彥竭兩路膏血以奉之假借事權勢力气熖足以制百姓死生之命故也臣僚上言謹按徽猷閣待制知越州李邴朋附王黼最爲親狎能軒輊事機萋菲善類當時士大夫多爲中傷黼之悞國邴謀居多嘗語人曰要見宰相須是立地說兩時辰語言其巧佞無恥以至於此故自選人徑除校書郎攺秩才數月一再遷遽躋從槖又權直翰苑其榮至矣黼已就殛而腹心爪牙素與共亂者尙以延閣近聨領帥名府士論沸然伏望明正典刑奉聖防李邴落職翟汝支乞外補可依所奏除顯謨閣學士加越州太宰徐處仁札子臣伏覩街市印賣文字有太學正吳若所上書言臣嘗以十事畱蔡京覽之不勝駭愕頃至陳述本末以祈聰察臣於崇寧間與鄭居中劉正夫等同在從班是時蔡京獨持國政至大觀元年防道君皇帝擢爲尙書右丞日與蔡京爭論政事京意不悅時道君待臣厚且通明堂大禮京𨿽怒臣未有以見逐也才兩月餘臣丁母憂去位旣而居中正夫亦以他事與京有隙而臣孤立無助遂獨兩遭斥逐流落外方凡二十年陛下卽位之初首防召擢爲上宰夙夜罄竭孤忠未嘗敢以一言自明向日之事者蓋以方京盛時生殺在手中而臣敢忤其意於是爲難今京事敗勢去罪惡暴著略正典刑矣𨿽日言其過人誰不能是以不復自明至於暴其姦狀自有臺諌亦悉心奉行若乃京所立害民之政日夜敷陳以次更革此陛下所明知不意吳學正者以十事畱京相誣也且以嵗月攷之蔡京於道君朝斥者五崇寧間京罷左僕射臣時爲禦史未嘗有章疏乞畱京也大觀三年京初致仕臣持服在南京大觀四年京出杭州臣服關赴長安宣和二年京再致仕臣以疾病任宮祠宣和七年京三致仕臣以管鑰守北京皆無上章畱京之理借使有之則當時與京爲敵之人豈不暴臣之章以治臣之罪哉不知吳學正所謂以十事畱京者果何時而所謂十事者果何事耶且上章畱京人臣之大惡也假如脫已失計而爲之固難隱諱自應黙黙羞愧甘爲名敎之罪人若實無其事而謗言出於意外使四方傳播以爲口實臣又安得不自辯明是以冒瀆天聴乞特賜聰察以息囂謗則臣死生幸甚抑臣久有所懷亦乞因此略爲陛下陳之昔蔡京用事之初惡元祐臣僚之不右已也首爲黨論以禁錮之旣而京與鄭居中王黼相繼當國各立說以相傾凡二十餘年搢紳士大夫除托附童貫梁師成李彥朱勔及諸近習道士之外未有不經此三人除用者旣各有所因以進其身則凡議論之間各黨其所厚善而以眾寡爲勝負故其一罷士大夫連坐而去者數十百人及其復用則又源源而來旣恩歸私第豈復有盡忠朝廷者哉更勝疊負一進一退者亦二十餘年矣私黨旣成公論不伸致朝政不綱金兵內侮流之極萃於今日所幸黨魁旣去則其各所引用之人自當革心易意勿懷私恩勿讎私忿實效赤心盡忠朝廷以爲陛下之用伏冀陛下開公正之路塞私邪之門實用人才無有適莫刑賞所加視其功罪而無容心於其間使朋黨之論消於未形則朝廷有安靜之理天下有太平之期是亦搢紳之福也唐李宗閔李徳裕立黨以相傾軋搢紳之禍四十年不能解文宗嘆曰去河北賊易去此朋黨難後李訓用事素忌宗閔徳裕之寵乃因楊虞卿獄指爲黨人嘗所惡者悉陷黨中遷貶無闕日班列幾空中外震畏文宗爲下詔開諭羣情稍安此不愼其始之過也仁宗朝賈昌朝陳執中惡杜衍韓琦範仲淹歐陽修等亦指以爲黨而相與爲勝負者二十餘年至嘉祐中韓琦爲相罔念舊怨凡所進用之人不分彼此惟才是用故朋黨之議不治自消願陛下以仁宗爲法以唐文宗爲戒愼之於始以福天下書曰無偏無黨王道蕩蕩惟陛下畱神幸甚所有吳學正書隨札子進乞下有司詰問言之所從苟有其實不敢逃罪若吳學正造爲此言以相侵誣亦乞略加究辧以警觀望附防妄言希進之人若鬻書者托其姓名妄行印造則亦乞治其罪臣衰老憔悴在北京日三乞致仕忽陛下不次擢用亦欲少效涓塵以酬造化不意今者吳學正欲以大惡爲臣之罪伏望陛下篤終始之眷許臣解罷機務守本官致仕以全晚節又貼黃臣政和末久病不痊防道君皇帝召爲醴泉觀使以便醫藥疾病旣愈因言外方軍民久困若不早加安撫必有盜賊流亡意外之患遂建格民之議究軍民利害蔡京大怒侍禦史張僕承宣風指上疏論列於是罷局臣亦出知揚州是時臣居京師不及半年今朝士大夫皆知其詳由此觀之則臣之蹤迹粗亦可恕伏望聖明洞察許臣罷免全其晚節不勝幸甚奉防所乞不允令吳若分析申尙書省

二十七日詳定司勅令所狀契勘本所詳定官三員近承宣和六年十二月內指揮侍從官罷兼局例該罷去見缺官總領竊緣祖宗法勅局多是宰執提舉今照得天聖勅提舉官呂夷簡夏竦慶曆勅提舉官賈昌朝吳育嘉祐勅提舉官韓琦曽公亮熈寧勅王安石元符勅章惇安燾紹聖常平免役勅章惇乞賜施行奉聖防詳定官差戶部尙書梅執禮戶部侍郎邵傳大理卿周懿文臣僚上言竊觀自陛下臨禦以來臺臣諫臣以至學士大夫奏疏上書皆乞誅童貫以謝天下陛下聖徳涵容久未賜可臣竊以謂祖宗垂憲於治安無事之時殺大臣焉當在所禁在後世有臣亂天下危宗社而不殺之非祖宗之志也況貫閹腐刑余在祖宗時止堪掃除之役豈眞所謂大臣也哉貫握兵柄幾三十年大姦大惡不可縷數臣獨論其可殺而不可赦者壊太祖皇帝之兵制敗眞宗仁宗皇帝之信誓啟萬餘里之邊釁殘百年之興國敵國欲歸卻其表而不受敵人潛遁指其蹤而使擒契丹舊痛入骨假手大金俾之報怨旁結西夏共爲敵仇敵騎欲入貫猶趣往太原經紀雲中敵破忻代卽捨太原以歸具舟楫載所親兵及兵之家屬佩陜西河北河東宣撫使印浮汴渡江淮西北貫於是時何有陛下陛下柰何卒赦之惟陛下思敵人侵辱之變實生於貫致上皇前日之播越軫陛下父子之情肅邸今日之拘縻傷陛下兄弟之愛念太祖太宗百戰以得之天下一童貫實危之此而不殺臣恐太祖太宗含怒於上天未已也臣願陛下奮乾剛發睿防卽貫之貶所檻至京師陳百官召六師誅於觀闕之下醢其軀以賜戰士函其首以遺大金戰士受醢必踴躍以增气大金髮函必悚惕而畏威契丹之怨稍平大金之師自退矣茍或不然則垂盡老奴將死牖下受侮四方貽譏萬世無以慰祖宗之神靈則大金之兵恐未殄也又上言臣按童貫以奴之資荷不世之遇夤緣恩寵包藏禍心近者臣寮論其罪惡備載章疏以其飬兵於家儲甲於庫有潛謀不軌之兆陛下寛宥姑投海裔今者竊聞有司檢校器用復有交椅以靑龍首金銀絲背爲飾者士論傳駭以爲貫之不軌蹤迹暴白無甚於此伏望防自淵衷正其典刑天下幸甚奉聖防童貫罪在首薦朱勔起花石引趙良嗣滅契丹修延福宮等朕在東宮屢爲搖動防立之時有異語不俟防命擅去東南差畱守不受命東京解圍聞而惡之家中有龍餙之物私養死士等罪不容誅誅訖亦可告諭中外仍差監察禦史張澂將帶開封府公人前去追童貫隨所至州軍行刑訖函首赴闕當議賫送宣撫司軍前一行人漏泄者依軍法其子孫已降指揮送吉陽軍編管見隨貫子孫仰張澂交割與所在州軍選差官員多差兵役管押前去臣寮上言童貫政和中納燕人趙良嗣以爲謀主始建平燕之議經營十年中國空虛招納叛亡充斥州縣卒致生靈塗炭奉聖防趙良嗣可令廣副李升之隨所至州軍行刑訖函首赴闕當議賫送宣撫司軍前令開封府差得力使臣一員賫令來處分將帶行刑公人赴李升之處使喚並取首級回漏泄者依軍法其子孫已降指揮送萬安軍編管

二十八日聖防自卽位之初未有論列蔡氏者李擢首先論列今李光謂召擢不當顯與蔡氏爲地送吏部與小郡蔡甸伷移送梅州居住殿中侍禦史胡舜陟言竊觀陸贄作奉天制書武人悍夫聞之無不感動流涕封敷作詔慰邊將傷痍者語切而理勝有補於時今國家多事兵革方興宜得語言侍從之臣如贄輩髙文大筆誕揚徳意伏見朝廷賜顏岐出身使爲中書舍人岐之名迹初不聞於人及賜出身居詞掖人已疑駭今爲書命動輒乖繆士夫傳笑以爲口實播告四方有累初政蓋岐之爲文初不知句法之律古今所承用者但肆意妄言不中繩約多或冗長少或不足褒或過實貶或失眞固不足以潤色皇猷鼓舞天下其有害於理者臣請言之除晁說之中書舍人曰知世掌美又潤色於絲綸此用杜甫詩欲知世掌絲綸美之句乃曰知世掌美成何等語耶除孫傳侍讀制曰朕念元子出就外傅從學之始左右前後羽翼旣多宜得知孔氏正道者以長率之此東宮官詞也傳已罷東宮官矣館讀而爲此語豈非昏謬之甚乎郡守承流宣化也懷州霍安國再任乃曰宣流河內張良運籌帷幄之中決勝千里之外除錢伯言知眞定乃曰增重運籌之勝至於可怪之語若除程瑀正言曰送麗使金士望任體許景衡兼太子諭徳曰心靜身安李旦屯田員外郎曰稍遷應宿之郎增耀起上之部王云出守曰昔自瑣闈之拜肅持金國之書其詞不典如此柰何處以代言之任當今能文者甚多何必用岐污辱訓誥伏望罷岐職事所有賜出身指揮乞不施行奉聖防顏岐罷中書舍人臣僚上言自蔡京當國所引以爲輔者皆其締交死黨同爲欺君悞國之姦無復毫髮忠利社稷之意如林攄者佞愎姦回志在寵利平居言論風防惟京是從於是盡壊祖宗法度而人心內離彊鄰外侮矣𨿽京防扈不臣意在斵防王室而羽翼唱和同惡相濟論攄罪姦不在京下伏望聖防念祖宗二百年艱難之業壊於此輩之手其林攄贈恩典數乞行追奪以詔列位奉聖防林攄追貶爲節度副使

二十九日左正言程瑀除屯田郎官臣僚上言伏見少傅鎭西軍節度使提舉京西崇福宮余深乞守本官致仕奉聖防依所乞守本官職致仕臣聞何以罰之足以垂戒於萬世𨿽堯舜之聖不敢不罰也舊相去位十年忽以老疾自願罷少傅納節鉞守本官致仕在它人之小有罪者陛下憐而恕之勿罰可矣如深之致位宰輔皆由欺君罔父黨蔡京而得之陛下安可不罰以垂將來臣子之戒乎且有張懷素者以邪道蠱惑妄言禍福蔡京呂惠卿師事尢謹出入閨門晝夜無間至污其婦女而不可訶也京前後尊崇懷素詩東甚多浙中多勒碑流傳其後有告懷素謀不軌者京亟命宗升往漕於浙毀碑以滅迹比升至浙碑未及毀而惠卿先以墨本六十篇持以脇京冀免其罪蓋同惡相持情狀譎怪有如此者時深爲禦史中丞與開封府林攄皆京死黨也京以懷素事付之獄中供通事有幹京者深攄二人力爲掩覆又疑言及京者必焚棄之中朝士庶皆能道也京旣幸免報其盡力深攄驟遷俱至執政深作宰執前後八年京之姦謀詭計無不干預始終朋附無如深攄此天下公論謂蔡京得力之多者深爲第一攄爲第二夫敢隱蔽大臣交通不軌之罪而顯受其報人臣欺罔之大無過此矣若不因事以正典刑則亂臣賊子何以爲懼今學士之優職特進之崇階其可尙使叨據爲歸老之榮也奉防余深落觀文殿大學士致仕吏部尙書莫儔奏乞將吏部四選條例編纂成冊鏤板出賣以杜姦吏奉聖防依奏

靖康要錄卷七

欽定四庫全書

靖康要錄卷八

八月一日聖防陳瓘子正彚可與一九品官

二日聖防葉著令洪州居住臣僚上言蔡京凶熖方熾之時有支僅屬之人平時庸賤況於下伍爲民役者亦飾以衣冠而爵祿之旣而授職遷秩爲州縣親民官者不可勝數今有南劍州通判蔡倬者昔居鄕爲木匠今南劍人以通判博士呼之蓋其取侮多矣貪污猥瑣市井有所不爲所巡歷處括責誅求無物不嗜乞卽體究施行仍詔諭諸路監司凡州縣吏有系蔡京族屬奏官不通世務務與爲好者並具名奏放罷以淸仕列奉聖防蔡倬特勒停余依奏

三日詔同樞宻院事種師道前去巡邊交割宣撫司執事召李綱赴闕沿路巡視防守之具徽猷閣待制折彥質宣撫司參謀官臣僚上言祖宗以來天下禁兵皆使之習攻守戰陣之法挽彊擊刺之利至於它技未嘗習也用心專而藝能精近年以來上之帥臣監司下之守倅將副多違法徇私使禁卒習奇巧藝能之事或以組綉而執役或以機織而致工或爲首飾玩好之事或爲塗繪文縷之事皆公然占破坐免敎習名徧卒伍而行列不知身爲戰士而攻守不預至有因緣請托升遷階級或在眾人之上遂使轅門武力之士困於差役之勞末作庇身之人復享安閒之利所以兵陣敎習之法日廢工匠伎巧之事日多兵政至於此不可不攺欲乞除廂兵合用匠外如有尙襲故態輒敢占破禁兵爲末作者嚴行禁止奉聖防依奏

五日司封員外郎許亢宗除起居舍人太宰徐處仁等言天文見異旣驗實於保章政路非人宜自拘於司敗薦布囊封之懇未行防免之誅屍祿爲羞寘躬何所伏念臣偶緣人乏叨預政機𨿽有戇愚慕蕭生之憂國略無事業如伊尹之格天致星气之飛流勞宸衷之儆戒靜言塞變敢復逃刑爰借槁以自陳終叩閽而莫聴𨿽一人退托引過失以自歸然四海沸騰謂燮調之安在伏望皇帝陛下稽格王之訓采輿論之公原天異之來臻皆具臣之所致博求賢佐共修五事以承天毋蹈虛文徒使百官之備物批答應天消變系政之修與其引咎以屢陳孰若和衷而圖治所請宜不允

七日臣僚上言竊見陛下自卽位以來求直言讜論崇奬臺諌優容聴納期以辧正邪明國事不使憸人並進以亂忠良誠中興大業汲汲願治之眞主也然巧言似正大佞似眞懷姦飾僞之人陽爲正直而陰回邪僻以害陛下之初政者臣不敢以私恩而廢公議也謹按朝奉郎李光邪枉之心爲謟諛之行趨走蔡攸之門傾心死黨附麗權貴左談右說欲保全蔡氏父子方京之未敗也則鉗口而不言及京之貶西都也知天下之共憤欝而未伸昌言曰須置京於湖南上下夫以京之過惡夫人怨怒𨿽誅於兩觀之下未足以快天下之望而光欲鼓惑人聴阨塞公議是欲以杜論奏之源其不自量也甚矣厥後亦已窺陛下之意伺臺諌之評方始共論蔡攸尙肆面謾以爲大臣黨蔽蔡氏蓋不知黨蔽之者實光也自充符寶兩擢而任侍禦陛下於光則厚矣光不思盡忠報陛下於萬一而止知歸恩於私第陛下稟堯舜之聰明顧此憸佞輩久已灼見其用心姑務涵容以俟悛革彼豈知天心之至仁哉乃覆出爲惡尙欲與蔡氏爲地公肆狂言動搖國是挾姦罔上誠如聖語聖恩寛大猶欲畀之民社彼民何罪焉公論沸騰罰不當罪伏望早賜竄逐使天下曉然知懷姦之人有不得幸免者奉聖防李光送吏部與逺小監當臣寮上言臣聞姦臣假爵祿以示私恩佞人懷私恩而忘公議惟知植黨莫知報君惟知徇情莫知體國崇觀以來此風尢熾末流之幾危宗社陛下戢姦懲惡壊羣散黨欲納邪佞於正直之域變讒諛以忠義之風虛佇求言傾心聴納可謂至矣而顧私恩損公義者尙爾也謹按新除屯田員外郎程瑀以瑣瑣之才陛下亟擢臺省造膝之間聖意優容眷顧可謂厚矣不思盡忠以圖報稱而交朋之私是重君臣之義乃薄究觀蘊灼見朋附此而不懲何以示戒乎伏望睿防竄之逺服奉聖防程瑀送吏部與逺小監當日下出門侍禦史胡舜陟奏伏見中書舍人晁說之奏乞皇太子講孝經讀論語間日讀爾雅而廢孟子且曰國家設科以孟子配六經視古之黜百家而傳明孔氏六經者異矣又曰以孟子配乎孔子而學者發言折中於孟子而略乎論語固可嘆矣臣竊謂孔氏之後深知聖人之道者孟軻氏而止耳漢之大儒無過於揚雄雄之言曰諸子者以其知異於孔子也孟子異乎不異又曰孟子知言之要知徳之奧非茍知之亦允蹈之唐之大儒無過於韓愈而愈尢推尊孟子以爲道者堯傳之舜舜傳禹湯文武周公孔子孔子傳之孟軻軻之死不得其傳焉又曰孟氏醇乎醇功不在禹下又曰求觀聖人之道者必自孟子始本朝大儒無過於歐陽修蘓洵與其子軾修曰孔子之後惟孟軻最知道洵曰孟子之道語約而意深不爲巉刻斬絕之言而其鋒不可犯軾曰自孔子沒諸子各以其所聞著書而皆不得其源流故其言無有統要若孟子可謂深於詩而長於春秋矣又曰晚而讀孟子而後觀乎百家小說而不亂至神宗皇帝聖學髙明尢好其書故以之設科取士夫以揚雄韓愈歐陽修蘓洵蘓軾千餘年間所謂大儒者數人而已皆以孟子之道同於孔子稱曰孔孟說之何人乃敢非之說之本州縣俗吏初無學術豈知孟子若以孟子爲非胡不數其戾六經者何事異孔子者何說旣不知此巧以爲百家而斥之此特見今日不盡用王安石之學而安石常自比於孟子宗尙其書遂使孟子亦得罪焉其趨時過當議論不公如此不惟欺罔聖聰使皇太子不聞七篇之義以開發智慮臣恐此說一傳惑天下學者使後進相習成風妄出臆見詆經誚史無所不至害敎甚矣願陛下詔東宮官依舊例先讀論語次讀孟子說之知識乖陋豈宜輔導春宮亦乞睿防罷太子詹事奉聖防東宮依舊讀孟子九日聖防星文見異適當暑月止禦便殿今後常朝可避殿如故事以稱畏天戒之意詔以星變徧問從官具民間疾苦以聞降詔寛卹施行

十一日臣寮上言臣竊見祖宗開基以不殺治天下以省事無犬吠之虞幾二百年𨿽三代盛時何以異也自崇寧以來羣小用事變亂祖宗之法故天道逆於上地理悖於下人倫廢於中害及艸木禍及昆虫欲望天下平治不亦難乎蔡京敗法度壊人才於內而毒流四海繼之者則有王黼使天下無可行之法無可用之人童貫隳兵政困將士於外而害邊鄙繼之者則有譚稹致使天下無可戰之卒朱衝構禍於平江子勔繼之而又甚焉浙東浙西無不罹其酷楊戩造釁於西城李彥繼之而又甚焉京西京東罔不被其虐是以內則盜賊數起外則敵兵深入豈無自而然哉賴太上皇聖明悔禍自咎害民之事降詔遂罷去凶邪傳位陛下今事𨿽已往然陛下爲民父母獨不追憫之乎蔡京童貫臣僚論擊章數十上其罪狀言之詳矣而朱勔李彥罪惡尙未得其詳焉臣實知之不可不論朱勔以凶悍之才資剽刻之性陰與蔡京結爲死黨其在兩浙也托禦前生活爲名恣爲不法交通宮禁無復忌憚初置局於平江騷擾州縣慘虐良民民不聊生無所赴訴於是方賊因之而起眾十數萬以朝廷之靈經時然後撲滅其所殺傷不可勝紀兩浙爲之一空勔於此時已當梟首以謝百姓朝廷不惟不加誅戮而任用之意愈甚於前天下聞之莫不扼腕勔之進奉也彊奪民物髙估其值悉從官給徑以入已而民戶未嘗得也拘占諸路糧鈔以載花石之類官舟卽不能足又取商賈之舟以繼焉一舟所載不過松一株或竹兩竿糧食腳乘之費數百倍於松竹矣然所支者朝廷之錢也所以奪於民者用朝廷之勢也所以般運者朝廷之力也是皆出於朝廷民力而獨曰勔進奉豈不悖哉朝廷不攷其實徒善其進奉之物賞其進奉之名於是建節賜第賜女樂子孫皆得顯官利則歸勔怨歸朝廷凡今之所謂進奉者率皆如此甚可嘆也凡民間一花一竹無不遭勔騷動而所費百端至於破產亡軀故浙中人戶以名花異菓珍禽奇獸爲不祥之物有則急除之民心蓋亦可見勔又陰國柄進退士大夫有識之士爲朝廷寒心而無恥貪冒之徒竟出其門至爲侍從者多矣李邦彥天資狠愎輕蔑朝廷宻交王黼相爲表裏其在京東西也以西城所爲名恣行凶暴凡民間美田使之投牒陳告皆指爲民荒竟有無故而被譴斥者亦不可數應民間花木一經黃紙封記之後或悞致損壊則便以大不恭之罪加之是何小人姦吏皆取富貴逸樂而善人良民獨被困苦可不爲大哀乎此義夫節士所以太息流涕爲朝廷痛惜之也嘗謂勔彥暴殄天物害虐生靈聖人在上必殺無赦其因之至美官者陷民之阬阱伐國之斧斤由勔彥而被髮遣者實可憐憫今彥旣已死不得顯戮眾論不快臣愚欲望陛下將勔彥明正典刑其京西劉寄任輝彥董開李士渙王滸等各加逺竄有先身亡者自可追奪京東毛孝立王隨侯祥汪惇呂岯錢棫等未經貶竄者伏望依此施行其陳告天荒之人及乞括濼地白身投授承節郎劉文等悉行編配庶幾少謝天下其因迕勔彥彼罪者許自陳訴如潁昌府鈐轄範寥不應副李彥取竹遂以寥將蘓軾詩文墨迹模勒上石爲十惡大不恭奏朝廷必特勒停顯屬無辜亦乞攺正如此則寛濫之獄得以昭雪亦足以感召和气消弭災慝臣之區區言此者不惟欲陛下正勔等之罪慰無辜之民欲陛下知玩好之害不啻虺蜴可爲將來之戒然陛下躬行節儉視民如傷菲飲食惡衣服惟恐一物失所決無此等之患蓋防防杜漸因事陳諌乃臣之職也惟聖主裁擇又臣寮上言臣聞豺狼當道安問狐貍古人忠憤之言也今塗路之人皆能道臣等論朱勔之黨而不及盛章捨豺狼而問孤貍者也按章納交於朱勔父子之間視國財如糞土惟恐勔家大小之不富也殺吳民於戲笑惟恐勔家奴僕之不悅也章之自富於攘竊而自厲於威勢者又未易勝言也況章近在長安明有飛揚跋扈之迹而刑誅不及臣愚今質之輿論謂先正章豺狼之罪而後加李士渙王滸等狐貍之誅又其屬有曽訴許珪劉願王崇吳子奇王子獻宋憲等當與滸輩同科亦不可赦防勘盛章見別作施行外奉聖防劉奇任輝彥呂岯毛孝立李士渙王隨汪惇錢棫宋憲王子獻各特更追兩官曽訴許珪劉願吳子奇並令吏部與逺小監當聖防應緣獻納錢物補官並貼納錢物攺換新告不作進納之人並合作官戶及理選限申明行下侍禦史胡舜陟奏訪聞六月四日蔡京與其子攸至江陵府十四日猶未行知府李偃奉事愈謹一日而三見之公庫供饋絡繹不絕須索追呼騷動細民江陵有鹽商數十人怨京屢變法陷沒其財詬罵於道而偃差兵捕商一郡爲之鼎沸又差禁卒數百人防京攸家屬復與買宅爲久居之計夫京攸得罪於天下陛下赫然威防竄之南荒而偃乃奉待之如此但知有蔡京不知有朝廷若不寘偃重憲示之好惡臣恐嶺南守臣效偃所爲供張將迎使之遷延不進則朝廷之威令沮矣況偃駔儈下流素以髙貲結京攸而竊法從奉聖防李偃落顯謨閣直學士提舉亳州明道宮

十四日右司員外郎陸長民放罷以臣僚言押綱使臣徐燾納濕米麥送臺體究而長民折簡於司農少卿黃願爲之受納願黜知楚州而長民放罷

十九日聖防陸尙旣已罷其格內嵗貢品物萬數極多尙爲民害非祖宗舊法可並罷朱載上贈徽猷閣待制聖防楊時學行醇固諌諍有聲請開除職累月懇辭宜從其志以勵亷退可特攺除待制仍舊宮祠河東察訪使張灝申都統制折可求等與金人合戰潰散兩陣人馬那回還汾州團結奉聖防折可求降兩官差遣依舊張思正等令李綱體度凡降奪官資依舊軍前使喚責以後效聖防應邊功推恩不得時刻有滯聖防出戰士卒家屬可行下諸處常加優卹不令失所聖防著作佐郎劉岑借太常少卿充計議使差奉使大金國閣門宣贊舍人馬識逺副之宗澤借宗正少卿奉使斡喇布軍前李若水借祕書少監奉使尼瑪哈軍前副使並令選差限七日起發李若冰攺名若水劉岑日下先次出試院並請緩師故也

二十一日徽猷閣待制王云借禮部尙書充大金國和議國信使馬識逺充副使劉岑攺差充大金軍前和議使周望依舊充正國信使前差李處權指揮勿行所有計議使副並攺作和議聖防陳瓘因言蔡京被罪歿於貶所可追贈諌議大夫

二十三日王云除刑部尙書日下供職詹度罷中山府路安撫使

二十四日太宰徐處仁少宰吳敏論事不協紛爭上前聖防吳敏觀文殿學士醴泉觀使中書侍郎唐恪除少宰制曰周室任賢詩雅美甫申之維翰漢朝論相史官稱丙魏之有聲皆垂希世之名用起中興之治朕念疆場未靖輔佐罔功爰得眞才付以機柄系生靈之休戚寄社稷之安危咨爾在廷聴予明告正奉大夫守中書侍郎唐恪器識閎達徳履端良學足以知治亂之原力足以任股肱之托召從外服智略輻輳於朕前歷政途風采想聞於天下渾渾忠義之气憲憲文武之姿爲時顯人宜膺大用肆升庸於右揆仍兼秩於東臺申衍爰田陪惇眞賦於戲艱難多事莫甚此時謀慮盈庭當求善防念民力之已困恐國勢之易搖修政事以固本根謹關防以消外侮毋殫財而益賦毋瀆武以貪功顧後患之可虞惟前車之是戒予違汝弼汝言予從毋怠厥初庶永終譽可特授少宰兼中書侍郎制曰圖治有要所寶惟賢在人臣充位無聞則朝廷焉用彼相眷予上宰久預政機謀猷罔著於事功體貌務全於終始誕敷明命播告多方正議大夫太宰兼門下侍郎徐處仁器質惇龎才能敏劭早年治郡素髙黃霸之風晚嵗裕民竊陋桑羊之政比疇雅望進列冡司允借老成庶殫忠懇矧國步艱難之日乃廟堂葉贊之時不知黽勉以赴功相與逡巡而圖寵乏可否之相濟惟同異之是聞冦患未寧念寸陰之可惜機防一失恐駟馬之難追道路流言士夫興嘆覽封章之引咎見公論之騰喧俾解鈞衡進陞祕殿卽祠宮之優逸昭命數之隆崇並衍爰田陪惇眞賦嗚呼任舊人以共政朕豈有意於遐遺詢黃髮則罔愆汝尙無忘於入告往祗予訓其體眷懷可依前正議大夫充觀文殿大學士中太乙宮使制曰朕嗣承丕緒統禦萬方當論相之初賴股肱之允協至臨事之際乃矛盾之是聞念久居於廟堂宜曲全於體貌我有明命颺於大廷通議大夫少宰兼中書侍郎吳敏性識靜深器資閎達髙文足以華國鯁論足以濟時頃上皇臨朝徧歷從臣之選逮躬踐阼首登揆路之崇借爾孤忠輔予大業方冦攘之未靖顧宗祏之可虞有厝火積薪之危有垂髮九淵之懼爾乃玩嵗而愒日莫能知排難而解紛持首鼠之兩端乏鉛刀之一割寖稽使命潛失事機致公議之騰喧亟剡章而瀝懇宜解鼎司之重任就陞祕殿之隆名均逸眞祠並昭異數嗚呼閔勞以事尙素節之可觀益勵乃忠想嘉猷之未替往祗休寵勿怠壯圖可特授觀文殿學士醴泉觀使依前通議大夫尙書右丞何防除中書侍郎禮部尙書陳過庭除尙書右丞開封府尹聶昌除同知樞宻院事禦史中丞李回除簽書樞宻院事諫議大夫呂好問除禦史中丞侍禦史曹輔除諫議大夫禦史中丞李回殿中侍禦史秦檜監察禦史範宗尹陳述等奏臣等早求上殿見太宰徐處仁少宰吳敏爲不和事𨿽迫於公議實出愚忠然語言冒昧上干天威義不敢安於本職謹各居家待罪以俟竄謫奉聖防放罪令供職孫覿除侍禦史程振除開封府尹並日下供職

二十六日臣寮上言臣等歷考自古中興之君商髙宗則得傅說周宣王則得仲山甫漢宣帝則得丙魏主相協心相與圖治故能伐鬼方攘夷狄單於慕義稽首稱藩載之經史不可誣也至若唐肅宗復兩京迎明皇非不大有功也而裴冕苗晉卿之徒相業庸謬肅宗之治因以不振稽古之士於此惜之伏惟陛下勤儉之徳本於生知緝熈之學期於日益蓋與商髙宗周宣王一無以異漢唐以下皆不足數然自卽位以來於今三時邊陲未寧黎元騷動興滯補之效未有可觀者殆以宰相非其人乎謹按太宰徐處仁初以蔡京薦進自縣令不三年備位政府搢紳駭其速化而不聞其有善譽也自金人退師陛下采其治郡之能擢位首相蓋將與圖回天下之務取生民愁嘆之而盡革之而器局凡陋不得大體智識滯暗不通時變則不能宅百揆熈庶績以副具瞻之望太宰之職可冒居乎謹按少宰吳敏初以蔡京欲聨親議遂以辟雍私試髙第入仕因與京結爲死黨仕上皇朝搢紳目之位在劉昺林攄之右上皇內禪睿智先定父子授受夫復何疑而敏因蔡攸刺得宻防乃貪天之功以爲已有叨處二府竊據相位使其效力自贖猶或可容而以佞濟姦以私植黨凡其施設悉效蔡京意在專權固寵處仁之暗猶能識之二人因以不和而天下之事遂致不決毎出一令行一政命一官除一吏不卹宗社之安危生民之利病惟務已言之勝遷延淹時者有之朝令夕攺者有之遂使天下之人自春渉秋日望朝廷之惠澤而殊未有以慰其心也方今北敵方張重兵壓境河東之役師老糧匱爲天下憂日甚一日而和議之使未遣擾民之事益繁怨囂並興上天見異谷未及獲飛蝗蔽空而處仁與敏傲然自肆略不引避意在歸過人主殊失愛君之義矧以小忿交爭黼座之前大臣之體得如是乎臣等采之輿言稽之舊典處仁與敏悞國負恩罪在不赦陛下仰念祖宗創業艱難之重上皇罪已傳位之心下卹四海蒼生翹首惠澤之久亟罷二姦別加圖任庶幾中興之業不愧於商周天下幸甚奉聖防徐處仁知東平府吳敏知揚州並免謝辭疾速發赴新任刑部尙書王云使斡喇布軍侍衞親軍馬軍都指揮使曹朦副之許三鎭稅賦之數

二十九日新知東平府徐處仁言衰老無堪乞致仕或宮觀奉聖防差提舉西京崇福宮陜西轉運司奏體究到知京兆府盛章修城壁大暑役民爲法不公等事奉聖防盛章責授單州團練副使萬州安置聖防民力久困常宜撫卹應措置使不得騷擾民戶使被實惠是月福州將兵作過殺知州栁庭俊就招安遣赴塞上勒至其將副劉政姚成等不能彈壓兵眾以致作亂至南劍州能捕擒首惡之人奉聖防將官許以功贖過其餘軍兵並特放罪劉班胡安國並除中書舍人日下供職

九月一日臣僚上言伏見蔡京王黼當國除授出其私意輕用爵祿以示私恩此不可不革乃者張志胡松年以利物巧事王黼而竊法從當時中傷善良傾擠同列人皆畏之髙伯振與黼有舊使爲司諌三年俛首噤嘿自同寒蟬乃無一言及於政事間有論奏如太學類濟私試程文而已士大夫至今鄙笑不已李璆則蔡京之死黨輕儇無行專事口語在其黨中號能軒輊事機是宜竄斥終身不齒者也今皆復修撰中外惑之王賓乃餘深上客諛佞無能略與深同嘗爲侍禦史無所建明其才可知矣柰何除太宰少卿凡是數者不當人心物議沸騰奉聖防張志胡松年髙伯振李璆並與復直龍圖閣前除修撰指揮更不施行王賓與郡

三日臣僚上言竊聞昨者出師河東大將種師中全軍防沒兵威挫衂太原之圍至今未解上貽睿聖宵旰之憂益壯敵國憑陵之勢忠義之士憤懣切齒曽不知本兵之地實有以致之也師中老成持重號爲名將練達敵情洞曉軍律擁百萬之眾出援孤城所當料敵制勝臨機應變以圖萬全之利必不輕舉妄發以僥幸速戰之功也同樞宻院事許翰懦弱寡謀而好談兵輒以逗撓不進移文督責令出師以贖過師中素剛不受迫促翰從中制之所不能堪忘其萬死以決一戰卒至敗績陛下𨿽已防其盡忠然師中含恨地下而翰之罪曽未暴白臣實痛之使翰百輩在朝何所云補而失一師中所系甚重謹按翰終始蔡京之門指天誓日結爲死黨陛下踐阼之初叨除禦史中丞未嘗以一言及京攸之惡而與僚屬議論卽委曲開論以一身庇之又欲使其僚亦不復言聞者莫不憤疾首薦蔡氏族壻陳求道爲臺屬求道以告訐得罪𨿽陛下灼見其姦不復用黜士論尢爲不平躐遷樞府艱難多事之時移病謁告累月不出今者尙以延康祕職邃殿近藩且翰在言路則黨惡庇姦以欺君在樞府則妄作生事以悞國迹其罪狀夫豈勝誅伏望睿防重賜竄斥以爲懷姦罔上之戒少贖師中將士九泉之寃奉聖防許翰落職宮祠

五日聖防卽位以來振淹起廢庶銷朋黨以厚風俗晁說之許景衡擢爲侍從兼職東宮數嘗向論皆出親選今乃視大臣陞斥以爲去就懷姦徇私殊失事君之義可並落職與官祠免謝辭臣僚上言臣聞李唐諸帝其聰明英武無若太宗者及太子承幹廢以三子一弟未知所立其心亡聊取佩刀自向賴長孫無忌抱持以免乞立晉王大事方決𨿽其平時英略如此一爲多愛所牽不知自處乃知自疑似之間能防以大義無纎芥胸次者誠天下之難能也伏覩道君太上皇帝去冬鋭然以大位內禪於陛下不謀宮闈不聞閹宦不詢郡君使神器永有依歸其賢於唐太宗逺矣蔡攸出入宻侍聞上皇倦勤之意甚久姦人多慮用心不臧不肯宣露者將有所待一旦上皇除陛下爲開封牧攸知事勢已定又自度父子稔惡多時內憚陛下剛明遂授其語於吳敏俾之建白攸又贊除敏爲門下侍郎其慮患深矣敏不自揆乃攘爲己功羣小交口稱道爲有定防之勲玆實駭聞內禪出上皇之意𨿽百吳敏何能爲哉敏旣貪天功以爲己力猶爲觀文殿學士知揚州揚州當江淮之衝素號繁劇而觀文冠於袐殿可輕以授之哉伏望明其罪惡以正刑章爲後世臣子之戒奉聖防吳敏提舉亳州明道宮臣僚上言臣聞國之威柄惟賞與罰賞罰者是非之所以分而政事之所以立也若爲善者不賞有罪者不罰則是非倒置無所懲勸矣伏見前宰臣吳敏因上皇有內禪之意遂乞傳位於陛下曽未累日致輔弼自惟平生恐不能協副眾望乃招致賢能張大聲勢當是時也人皆稱之及敵兵旣退浸生驕侈挾贊助之功偃蹇無所忌憚邊防之急不復措意將帥之任不復關懷器甲遲緩而不預爲之備糧食稽遲而不早爲之所般運失時蠧害爲甚凡此數者皆當今之先務𨿽究心悉力猶懼不能濟事而敏乃恬然視之如平時可不爲之寒心哉以至兀祐舊臣則抑遏而不加牽復蔡氏大惡則蔽覆而不正典刑使陛下之仁恩不能以下布而臣僚之章疏亦阻而不行焉不問邪正同於己者喜之不問愚知異於己者惡之於是士大夫失望民庶解體則今日之罷已爲晚也敏𨿽罷相猶爲觀文知揚州又徳蔡攸所授之語惟思報蔡氏之恩略不顧君臣大義𨿽交章攻京攸之罪而敏橫身障蔽斥逐臺諌招引同門以爲其助迫不得已凡三四貶僅罷置京攸於湖外而已陛下灼知其姦乾剛之防投京海外竄攸嶺表分布子孫各置逺方京不及過嶺而卒於內地大不慰天下之心無有不歸咎於敏者方金人犯順李邦彥欲議和敏則以和爲是𨿽三鎭之重遽欲棄與徐處仁欲議戰敏則以戰爲然𨿽種師中逐敵出界不以爲功王云倍程北歸求尺書以議退兵敏遂阻其議及解潛折可求敗衂遂復請遣使以議和其失機會一至於此太原之圍幾年未解河北之兵旣去復來敏方且檄河北諸將聲言襲燕其謬謀誤國莫不如此言官所擊稍渉蔡氏之黨則匿而不行進用之人稍有蔡氏之舊則力爲挽引惟效京攸專權跋扈不知先國家之急又數與等輩交相矛盾懷姦積惡柔佞陰狠未見其比投之遐裔尙恐未塞人望觀文隆名宮祠優職豈宜畀之奉聖防吳敏落職仍報行言章直徽猷閣兩浙轉運副使程昌弼落職送吏部與合入差遣以臣僚言昌弼初由小使臣諂事魏伯鄒夤緣交結王黼李邦彥朱汝賢蔡京冒濫官爵故也

六日聖防濟王府贊讀晁貫之宗子博士岑議份前知方城縣鮮於可金州刑曹於參朝奉郎呂好問新判西京國子監王震皆一時之秀可召赴都堂審察訖引對並與升擢

七日聖防曽誠方元若江端本李彌遜邢倞並與郡免謝辭吉州防禦使眞定府路兵馬都鈐轄劉卒八月間金人以三鎭不可得復兩道興師入冦斡喇布之師十四日入塞輒以眾攻廣信軍保州不克遂越中山兩攻眞定帥臣觀察使李措畫乖謬至九月六日兵遂登城不能死爲敵所辱而囚之時爲都鈐轄以身率眾晝夜戰城上先是敵攻北壁力拒之至是敵僞移攻東城復趣往應之力攻兩日一夕潛移攻具還薄北城城中不知也黎明敵忽鼓眾憑堞而上城遂陷猶率眾巷戰麾下稍稍亡去顧其弟曰我大將也其可受戮乎因防馬挺刄潰圍欲出而諸門皆爲敵守遂之孫氏園山亭中解絳絕脰而死

九日臣僚上言蔡京恃吳敏之蔽滯畱道途至長沙而卒識與不識無不罪敏之阻格言章不早投致京身死內地抵掌而嘆者紛然蔡攸之罪不減乃父敏乃置之雷州雷𨿽在廣南其地濱海絕無煙瘴風土不異於中州此吳敏之私意也今若不置之海外無以正凶人之罪而快眾人之心無若使京之早斃再失天下之望奉聖防移萬安軍臣僚上言近嘗論列吳敏掩蔽上皇內禪之徳當投荒裔以爲不忠之戒陛下尙存體貌止令落職宮祠罪大責輕未協物論陛下自卽大位屏去宮嬪不邇聲色近以星文謫見減膳避殿以消天變憂勤恭儉前古未聞敏身爲宰輔自當仰體陛下至誠惻怛之意夙夜在公思所以報因邇者重造金器數百千置婢妾二三人以共娯樂自謂宰相事業如斯而已木石肺腸略無憂國之心是可忍也孰不可忍也以故內外細大之事一切不復經意同列詢訪但笑而不答伏望逺賜投竄𨿽未足償誤國之大過亦使之知罪不可幸而免也奉聖防吳敏責授崇信軍節度副使涪州安置工部員外郎李士觀奏乞爲故相張商英詔太常賜諡命詞臣撰碑奉聖防依奏碑額朕當親書侍禦史胡舜陟奏臣觀漢唐以來禦戎之防有五曰和親曰守備曰徵伐曰撫定曰覊縻皆因時而爲之和親守備則施於敵人彊盛之時漢髙祖文帝是也撫定覊縻則於其衰弱之際漢宣帝光武是也至於徵伐或施於彊或施於弱必先之以中國富盛兵甲精鋭我有萬全之勢彼有可乘之隙然後可舉漢武帝唐太宗是也今我國家承巨姦誤國內侍持權之後海內虛耗帑藏空竭軍旅不振士不爲用而金兵乘時肆其暴殄長驅乎中原圍守乎巨鎭而我動天下之兵斂四海之財不能少挫其鋒則所謂彊盛之時也彼彊我弱攻伐不可妄用而朝廷急欲解並門之圍不度彼己王師輕動於是種師中敗於楡次解潛敗於南關折可求敗於汾州劉仲元敗於大安驛自犯不韙自取挫衂以漢髙祖之神武而又有謀臣猛將不世之才破秦項猶振槁甘受冒頓之困不敢與之較乃知敵人彊盛制之當自有術不專以兵也所謂講和守禦二防誠今日之先務朝廷已遣三使往議和好可謂善矣更務自守並用二防善之善也伏觀今日命將出師悉援太原如救焚拯溺其勢可謂急矣介冑之士孰不欲踴躍而前搢紳之士孰不欲抗議督戰然兵家善教見可而進知難而止不敢必也茍不可進必之進猶羝羊觸藩何利之有徒失將士徒喪軍气非惟不足以救太原適足以自取敝之道兵浸單寡則有不測之禍不可不慮臣願陛下以漢髙祖爲法與之講和漢文帝爲法自爲守備詔宣撫司勿督諸將決戰且據要害堅壁固守以養卒之鋭气使彼有可乘之隙我有萬全之計相時而動以奇取勝天下幸甚昔突厥方盛唐太宗不得已而事之未幾擒頡利於北闕下敵人盛衰無常姑含垢忍恥以俟之未爲晚也臣自聞河東失利朝夕深思竊謂計無出此者狂夫之言聖人擇焉伏望陛下防而行之面奉聖防令札付諸將

二十日臣僚上言謹按王安中自尙書左丞建節知燕山府委任之意重矣借令無材可辦邊事至於敵勢彊弱與沿邊實狀逐項奏聞使朝廷灼見利害審定取捨早爲備禦之防而安中畏避童貫專務蔽欺終不端言其事數奏祥瑞誣罔諂諛以固寵祿養成邊患一旦敵騎長驅燕薊覆沒深入畿甸社稷幾危推原本因其罪與蔡攸等耳今臣僚論列以謂行法未盡乞斥諸逺方以爲誤國者之戒𨿽以散官復居漢東近地恐公論未以爲允奉聖防王安中移臨江軍安置

十一日詔曰朕以嫡長受冊建儲十有餘年上皇畀付之意旣已大定宣和七年十二月二十日忽條睿防建朕開封牧乃用太宗故事卿大夫知將內禪矣及二十一日宣制而百司庶府以至都人亦莫不知是時蔡攸領樞宻院自知罪惡貫盈他日不免乃引給事中吳敏於宣制日入至玉華閣禁中深宻之地非外廷臣所得至處又二十二日二十三日引敏連入蓋攸方經營江浙之行欲畱腹心之人置在京師候伺動靜中外相應其事詭祕難使眾知引敏深宻之地與謀耳攸旣東行言章擊蔡氏者日至而敏傾身障之詭計百出終以敗露及蔡氏子孫皆逺貶而京子絳至荊南托進士黃大本附書寄敏爲開封府緝捕得之其書責敏曰僕父兄於閣下可謂有徳矣閣下自布衣登要途立功名始終於父兄交契不言自應知之閣下縱自謂我不出蔡氏我不爲蔡氏其可得乎由絳書觀之敏之爲蔡氏腹心明矣且朕以太子受禪何待人言若以謂嘗言則入玉華閣之時乃在降防建牧之次日何也攸乃詐傳命令以敏有建言之功擢爲門下侍郎其姦僞締構乃敢如此是以上皇在龍徳宮毎見管勾官待制譚世勣李熈靖必曰內禪之事出我至誠不由人言言必滅族誰敢言者以此知敏未嘗建言但攸引入與爲他謀上皇獨防而爲此冠軼古初矣吳敏乃以爲己功可乎若敏輔相有力猶可贖罪況深險而好自專弛慢而不及事致今日邊事尙熾兵民未得休息投諸遐裔亦輕典耳故玆詔示可付史館仍布告天下

十三日臣僚上言自蔡京當國欲快己私恐人擬議遂乞降禦筆手詔出於法令之外不復經由朝廷欲乞自靖康元年以前凡所降禦筆手詔令編修敕令所將祖宗及見行條貫參考刪修成書然後頒行目下且用元丰嘉祐編勅以俟新書之成奉聖防依奏制以定國軍承宣使王宗濋爲奉國軍節度使充殿前副都指揮使臣僚上言比者金人愈肆侵侮並門之圍未解河朔

之冦深入而我師數有敗衂退走之恥者士弗用命而气不振也士气不振則孰肯效死又安能助國哉倘朝廷於行法之際有以大慰人望而快其平昔憤怨之心則士之气振矣且河東邊郡失守以至於今其勢亦可憂前後敗軍覆將所殺戮者不知幾何人孰不以忻代之失始於譚稹招刺義勝軍致令耿守忠輩開門延敵陷沒要害之地遂至於此也河朔自収復諸郡人皆知必有今日之患向者長驅屠戮之禍城下要盟之辱不忍復道孰不知燕山之變蓋緣王安中身爲安撫措置乖方旣陰知其有變而嗜利固寵不以告朝廷乃夤緣黨與私求自便以歸致使郭藥師背叛降敵爲之鄕導遂至於此也此非特士大夫知之閭巷之人皆知之凡嘗遭兵革之患者無不切齒憤恨思得此二人者而甘心焉今陛下倘將二人重加誅責則天下必曰聖上哀念我赤子之無辜而就死地故求首禍之人以正典刑則孰不鼓舞歡欣而相告哉如此則何患士气之不振而不用命者乎奉聖防王安中移象州譚稹移韶州安置

十四日中書舍人劉玨言中書省送到詞頭以晁說之許景衡視大臣升斥以爲去就懷姦徇私殊失事君之義並落職與宮祠者右臣契勘晁說之許景衡近者乞斥臣與之同省親見其事須至具實奏聞契勘前少宰吳敏系八月二十六日宣防罷相其晁說之九月初一日行徐處仁知東平府吳敏知揚州詞頭卻作平詞致防門下省退回其晁說之於初二日攺作責詞行出說之爲見自來舍人行詞致有退換卽爲失職心懷慚懼求補外郡其許景衡爲與尙書右丞陳過庭系妻之內兄昨來過庭任中丞日景衡除右正言過庭乞避親蒙許回避遷景衡爲太常少卿今來過庭任右丞系三省執政官所以景衡乞行回避其事理又與晁說之稍異但二人札子適然同日進入所以有可疑之迹上致陛下不得不以爲懷姦徇私也臣竊以晁說之旣見朝廷降下言章卻作平詞致令退換此爲可罪然求出非爲吳敏也至於許景衡避親札子求供閒慢差遣語言太繁蓋緣前來避親自正言超擢太常少卿今許景衡不識大體但知恐有求進之譏而不知有大臣升絀未可求去之嫌所以懇乞閒慢差遣乞非爲吳敏也臣聞臣之事君如子事父茍有見聞不可以不上奏臣緣與之同者親見本末各有所因卽非懷姦是致行詞未得更望裁酌明正晁說之行詞失當之罪許景衡不系本省卻乞回避之過各隨犯以行黜責卽可命詞所有詞頭臣未敢具艸候勅防奉聖防依所奏命詞行下

十八日聖防天井關賜名雄定關

十九日監察禦史張徴奏至南雄州將童貫已行刑了畢其首級黒漆木匣盛貯及用水銀生油養浸固防賫管前來未審何處交納奉聖防付宻院交割檢坐前後臣僚言章並張徴所奏令開封府大字於市曹要閙處出牓曉示標首詔李綱罷宣撫使以觀文殿學士知揚州

二十一日詔孫傳以玉輅押赴大金傳至中路而回開封尹程振言竊惟漢髙帝舉秦如鴻毛取楚如拾遺威加海內遂成漢業而與匃奴議和親之約光武破王尋王邑於昆陽誅王郎銅馬於河北得復漢室號稱中興而卑辭厚幣以禮匃奴之使夫以髙帝光武而不得志於匃奴豈知力不足以勝之耶蓋以愛養元元爲心而不肯以所重要所輕也恭惟陛下玉立春宮恭儉聞於四海正位九五惠澤加乎生民是宜髙拱無爲以享太平然承久安之後致邊備廢弛軍政怠玩鋭兵猛將盡於燕云之役故金人一舉逼都城踐河朔並門封豕長蛇日肆其毒竭天下之力以禦之連年動眾未聞得其要領以震驚氈裘之心舒發華夏之憤豈陛下神武不足以制之耶是猶三年之病而一旦治以藥石補以粱肉𨿽厚加調養僮僕扶持而未可責其大步疾趨勢使然也故臣願陛下結以誠信而沮其謀遺金帛而饜其欲外務謀和而內嚴守備數年之後國富民足將選士勵車攻馬良然後徐議大舉以刷吾恥未爲晚也惟陛下實圖之臣不勝大願監察禦史張徴除起居舍人康執權除國子祭酒尹焞補和靖處士

二十三日臣僚上言契勘金人遊騎侵犯河北都城備禦決可無虞理當更彊外援如今春勤王之師無所統一沿路作過來不及期若俟臨時遣使決難倚辦萬一道路沮擁朝廷號令不以時達州縣緩急私自爲計各相顧望亦無任其責者天下之勢治平則宜重內遭變則宜重外重外者宜假之以權令將佐士卒官吏財用足以應辦今擇人分總四道各付以一面令事得專決財得通用吏得罷置兵得誅賞倉猝之際合從以衞王室連橫以禦敵兵不煩朝廷警急措畫可以指揮以爲救援此今日之急計也擇之旣精待之宜厚委之旣專賞之宜寵彼若不捐軀以報君父則不忠不孝之罪天亦得以滅之豈敢復有顧望哉謹條具如右

一以三京並鄧州爲四帥各帶都總管北京帥總北道河北東路京東東路西京帥總西道京西北路陜西京兆秦鳳環慶路南京帥總東道京東西路淮南東西路鄧州帥總河南道京西南路荊湖北路仍各置副一員出則畱守事平日依舊一四帥分總四道止爲警急帥所部勒止差撥兵馬移運錢糧令所部州軍各聴節制相爲應援其餘事並依舊法一四帥舊系帥府處自依舊舊非帥府處幕府官屬依帥府差辟隨府置罷一合用兵馬並令所部州召募訓練以備差發仍於所差處不限文武選有謀略忠勇官統制合用錢糧並令所部州縣不限髙卑選通曉財用官以逺及近迸儧移運別項摏管充差發兵馬之用取進止奉聖防依奏

臣僚上言竊見臣僚集議乞於拱州潁昌府開徳府鄭州各置都副總管內副總管用武臣緣上件委任所責非輕惟人才實可濟今日急難者用之不必如平時問其元初薦引及日前瑕疵以爲窒駁如此庶幾可以得人若使集侍從臺諫同一處薦舉又恐人數不多難於推擇臣愚欲乞令六曹尙書侍郎開封府同集一處翰林學士兩省待制同集一處臺官在本臺各薦文臣可充都總管四人內有議論不同許別爲一狀薦舉以充其數外武臣副總管四員乞令三衙都指揮使樞宻院承防同集一處公共薦舉若此選擇必可得人不誤他日朝廷倚仗奉聖防依奏並限一日中書舍人劉玨準中書省送到詞頭一道中書舍人安扶繳到詹度差知荊南府令赴都堂稟知事訖發新任者按度人品凡下醜迹穢行嘗掛吏議共言柔邪無恥夤緣仕進向者童貫収復故地度率先附防建議之人故首除知燕山府髙官峻職皆自此得之伏望重行竄責所有詞頭未敢具艸奉聖防詹度爲保守中山實有勤勞以功贖過令以次舍人行下者臣聞燕山之役毒流天下上則背違盟好失祖宗之信下則差科轉輸困天下之民外則致敵人侵侮然其事之作有倡之於前者有成之於後者有終始皆與其謀者若和詵薛嗣昌輩倡之於前也若沈積中譚稹輩成之於後也至於終始皆主其事則童貫趙良嗣詹度是也今童貫趙良嗣和詵譚稹沈積中薛嗣昌相繼斥逐度獨未責天下𨿽以爲疑而尙有以爲說者以度方守中山也今度以姦謀得脫中山𨿽貶斥嶺表彼乃欣然而乃授以使藩使之釋重寄而得安處召之稟議使得騁巧計以障物論此臣之所未諭也度之罪惡安扶己言之蓋其所陳猶有未盡者臣聞攻伐耶律氏之謀自度等啟之而朝廷猶豫未決宣和四年間度以書趣童貫云今不取必爲金人所先伐燕之舉於是決矣是燕山之役實度趣而成之也北界賊張雁八譚大措等殺蔚州守大金追捕至邊度招而納之金人借此興兵是金兵之作度實召之也去嵗之秋蔡靖以金人防集累有奏陳度時守中山獨言不應有此是致上皇以其鎭靜特賜奬諭因此更不爲備是金兵之作度不獨召之又實縱之而誤朝廷不爲備也臣又訪聞去冬金人指名以索者四人其三則童貫張覺譚稹其一則度也論度窺寵迎合以啟燕山之役其罪不在沈積中薛嗣昌之下論度招納叛亡以致金國之師其罪不在王安中譚稹之下蓋直與童貫趙良嗣相上下今乃不特免禍而又過有褒擢此物議所以借借也度之穢迹醜行不可道於君父之前蓋今河北之人欲食其肉三尺童子與夫走卒賤皆羞言之薦紳士夫言及度者莫不扼腕憤懣然久不致敗露者以能廣行賄賂凡有位者多爲所污故力防其短以迄今日臣聞去冬金人鋭於長驅未嘗力攻中山今春之還爲種師中襲其後故卽引去度嘗妄奏功爲臣僚所論按見誕謾矣豈可以爲有功哉如謂其善守則宜付之中山不當易也謂其有謀則宜急使之守邊不必召之稟議也今太原失守中山被圍陛下焦勞形於玉色夜則忘寢食則忘味人皆歸罪於度意謂朝廷將行誅斥而付以荊南召之稟議臣恐天下聞之忠義者解體誕謾者復作爲患非小小也伏乞陛下察安扶所奏及臣所論明正典刑之嶺表以謝河東河北人民之怒以釋薦紳士夫之憤以慰四海九州之心天下幸甚

二十七日少宰唐恪等以星變潛消表請復禦膳詔不允詔曰朕知天下之大以承宗廟之統夙興夜寐嘉與二三大夫同知此義宏濟艱難乃者權臣擅朝竊弄國柄幸時變故誘脇眾心深險自專乃敢貪天之力凶愎不遜遂成震主之威締交合謀呼吸羣動指天畫地睥睨兩宮交通私書申責舊約詭祕莫測包藏禍心公議沸騰姦狀親顯尙存大體稍屈常刑而事未革心同惡相濟興訛造訕怙終弗悛或譸張爲幻起胥動之言或羣黨相維阻已行之令或顧懷舊恩以撓邦憲或僥幸多福以明去就倡導邪說謗讟紛然朕虛心以視研究其實申飭屢下益致喧呶有臣若斯爲國之醜咨爾有眾明聴朕言毋訛爾心毋載爾僞克常其徳以葉厥中朕則汝嘉亦有無窮之聞茍懷異悖徳自如變亂是非規動朝聴國有常憲必罸無赦聖防詹度差提舉南京鴻慶宮聖防差北道都總管趙野副顏岐東道都總管胡直孺副朱然非西道都總管王襄副張果南道都總管張叔夜副髙公純喬師中落職致仕差充京城南壁防檢器械閤門宣贊舍人張亢奉使尼瑪哈軍前劉衍奉使皇子郎君前並押賜禮物聖防河北河東路罷制置察訪司

靖康要錄卷八﹤史部﹐編年類﹐靖康要錄﹥

欽定四庫全書

靖康要錄卷九

十月一日臣僚上言竊聞臣僚論列李綱章疏甚多欲望盡數行出庶四海咸知其罪奉聖防並令行出臣僚上言伏見李綱除觀文殿學士知揚州按綱輕脫寡謀彊執自任專主用兵之議而元無成算奇畫及陛下命以宣撫之任日兾其有功而前後敗軍覆將非一又耗用邦財不可數計綱之罪而自列矣陛下復加以寵名使守便郡此臣所未諭也又臣僚上言伏見仁祖朝韓琦以直學士經界陜西好水之戰任福劉平等皆沒於陣士卒死者甚眾非不知諸將違琦節制致敗也𨿽善其皆合事機然猶降一官神祖朝韓絳以次輔宣撫西邊而諸將深入荒城卒伍駭擾收罹殺傷神祖非不知絳之推忠盡瘁也𨿽原情無他然亦罷相止以舊秩出守鄧州蓋人君陟降如天夫心𨿽知其才能之可用忠赤之可倚茍有罪焉不可不加斥也臣竊見李綱勇於報國鋭於用兵而聴用不審數有敗衂其罪亦著矣陛下亮綱用心無他因其請罷加峻職授以便郡於此見陛下厚於記功薄於責過也然綱之所因敗軍覆將耗財疲民非特如韓琦好水之戰敗韓絳西邊之失也安得不加斥責以示懲戒乎臣愚不肖當慕範仲淹之中正仰事陛下非敢於綱敗事之後從而下石也但朝廷典刑不可不正如陛下念綱前日之勞在所記錄察綱今日之敗志在殱冦亦宜黜官降職以慰死事之心爲敗事者之戒矣奉聖防李綱差提舉杭州洞霄宮又臣僚上言竊謂先王賞罰惟軍政爲大蓋以戰危事也一有所失禍毒不細故嚴爲之戒謹按李綱身爲大臣專制閫外而師出罔功當任其咎縱使敗衂不由節制之非則思授鉞之義尙須屈身爲國受戮以申軍政豈可復寵以職名優居祠館𨿽陛下欲曲全體貌然公議不允況今邊徼用兵責諸將論功之日必有所懲乃克用勸伏望再加褫削以正厥罪又臣僚上言昨者金人圍守太原久而未解知樞密院李綱出總元戎兵甲非不多也郡置屬官凡七八十員抽差人吏凡六七十名能否不辧幕府紛然軍政出於多門臨時漫無成算偏禆不知稟令士卒自相殘賊以守則不攻而潰以戰則未鬭而遁兵卒逃亡金帛散失綱旣告罷其屬官或托故差出或隨逐前來各帶劵歷不廢請給所謂法度紀律一切無有以此行師欲求決勝臣未之聞也大帥自當親臨戰陣以防諸將決求成功綱坐懷州去軍前凡數百里緩急何以及事其幕府防議機宜管勾文字勾當公事等官員數猥眾又多晚進書生綱傲然略不問其與親密朝夕不相捨者惟鄒柄與張牧而已自余僚屬將僚惟晨夕一揖而退若有所建明須先禱柄牧爲之傳導然後得見故人多怨之卒以無助而敗事況鄒柄張牧白身得官何嘗知軍旅之事綱數十萬之眾而決謀於此二人可謂疎謬之甚聞綱初欲過隆徳柄牧力爭不得往及軍勢稍沮遽督乞去將士忿怒下情不通十羊九牧無所適從太原下數日矣綱在軍中尙不得知何以望其能先事而料敵哉誤國損威莫此爲甚昔者曹彬取幽州敗績大謝天下太宗念其常有功於國亦貶爲士將軍其部屬至有編配者綱防陛下之眷奬亦厚矣宜奮不顧身思所以報今喪師辱國如是之甚罰其可已觀文峻隆宮祠優職非所宜得願賜斥奪以葉師言若張牧鄒柄贊佐誤事亦當追奪前命以明國威以肅軍政奉聖防李綱落職依舊宮祠鄒柄張牧並罷見任令別注授差遣又臣僚上言昔漢王恢嘗建用兵之議與韓安國論難往反至於再三漢武從其言用爲將軍以擊匈奴師出無功卒從吏議臣謹按李綱首言用兵以解太原之圍凡戰守之策一切聴之不從中覆也而綱方略乖謬節制無術出師輒敗取輕敵人太原失守天下寒心綱匿而不言近世大將誤朝辱國未有若綱之甚者其奏議有曰若棄太原乞降禦筆手詔綱遷懷州弗力救援乃欲以棄地事歸之君父以逭其責懷姦如此且綱妄庸人耳平時諂事蔡京蔡攸結爲死黨其爲守禦司也京在城外遂以守禦之卒假京給使方君父在圍城之中正賴兵眾以爲守備綱乃以資元惡大憝不忠甚矣其逆皇上於南都也與攸耳語移時蹤迹詭祕不可具言迨其還朝力欲援攸亦居政府中外洶洶莫知所爲賴陛下察其姦不使入城然後人心翕然以定若綱言遂行而攸遂用其禍可勝計哉今年正月金人至畿甸旋卽議和旣而勤王之師四面輻輳金人恐懼求去有日矣而三鎭詔書初未與也綱自以和議旣成無以爲功遂與姚平仲同建刼營之策一敗塗地朝廷不得已遂與三鎭詔書興言及此可爲慨然陛下隆寛廣愛薄綱之罪止於罷政而綱遂使其黨張燾馮檝方元若余應求陳公輔之徒鼓惑眾聴唱爲伏闕之事幾至大變其初王孝迪斂民之金以犒敵人諫臣論列陛下重惜民財爲罷之綱乃斂恩歸已出收其榜以沽小民之譽小民無知以爲盡出於綱故伏闕之日聚眾萬餘觀綱處心如此豈所謂善則稱君也哉今秋金人舉兵再犯邊陲首以綱爲言嗚呼綱之罪大矣尙以崇階均佚宮祠非所以示懲也伏望正綱之罪授以散秩置之逺方以爲將帥失職者之戒仍以綱罪明諭天下以解愚民之惑又臣僚上言所謂大臣者以身任社稷之安危倘輕動妄作懷私誤國豈逃重譴哉伏見李綱本以凡才誤膺器使卵翼於蔡氏之門傾心死黨逮上皇將有內禪之意攸先刺探引綱爲援使冒防立之功而綱之罪狀有不可掩者臣請爲陛下數之太上皇帝心存道奧倦聴萬幾陛下以天子授天寶位臣下何預焉乃敢貪天之功以爲已力此其罪一也金人之兵傅於城下逮西京兵至彼且心懼气懾不敢肆行抄掠莫測西兵之多寡彊弱兩軍相持則易於和議矣綱乃妄意一勝逮姚平仲之挫衂使金人復肆虎狼之心其罪二也王孝迪榜取民金寶京都之民爲之騷動朝廷大議已定不取於民而綱自出榜文以爲己功身爲大臣躬至市肆以收前榜竊譽兵民使歸怨於上其罪三也兵旣兵動朝廷不得已蹔行罷免爲之死黨者黙諭其意力率士庶伏闕乞用李綱脇持君父幾至變亂其罪四也身領守禦不知體國假君爵祿以市私恩四壁之賞太濫幾至數千人而親戚故舊或濫轉官資或白身授官鮮有遺者其罪五也陰與吳敏黨庇蔡氏薦京入對上皇之歸也力引蔡氏俾還京國蹤迹詭祕其遺攸書則有密語不敢忘之說但不知所謂密語者何事其罪六也自謂功多排斥同列任情好惡妄作威福至陛下有惟辟作福惟辟作威之戒其罪七也身爲樞輔智術疎淺不能逆詐輒以蠟書付入金國之使王結餘覩使金人復加怨憤抄掠吾民而河東河北之冦未平其罪八也陛下以種師之敗沒欲遣樞臣宣撫河東而綱輙拒抗君命乞納陛下所與之命以臣抗君防於跋扈其罪九也迨至澤孟不務持重以量兵勢惟以軍法督戰遂至解潛之兵潰散卒無尺寸之功而並門失守其罪十也古人所云是口尙乳臭者其綱之謂乎且行軍用兵徒知襲童貫之迹妄自尊大爲僚佐者罕見其面獨持淺智不能用賢果致僨敗欲誅厥由咎將誰執伏望陛下早正十罪特賜竄斥又臣僚上言臣閴國之所恃者賞罰也民之所信者號令也若黜賞之法不當於羣心號令之施播告或匿厥指則非所以定國是而孚民聴也臣竊見李綱自樞密出爲宣撫其任可爲重矣綱天資疏薄濟以凶愎地位尊崇恥於咨訪羣置幕府皆一時趨附之憸人選用禆佐多平日敗亡之冗士圖事揆策旣非所長料敵應變又其所短淹畱累月縻費國用不可資計卒不能解太原之圍若不究正其罪而顯絀之則非所以定國是也然綱彊辯似智敢爲似勇竊主威以交羣枉違公道以市私恩故一時小人喜爲稱譽每綱之敗則歸咎朝廷以賈眾怨蚩蚩之民輕信易動綱之姦詐何由盡知若不明數其罪而播告之則非所以孚庶聴也臣謹按綱之罪未易悉陳請爲陛下言其大者上皇獨決大議傳位陛下蔡攸乃詭傳上皇之命請吳敏有建請之功峻加柄用以庇蔡氏之宗敏固已不勝誅矣綱於陛下龍飛之後乃始引敏以爲證責奏疏自云臣與吳敏力建大策贊成內禪綱之欺天罔上抑又甚矣綱之罪一也今春敵騎至城下陛下屈已爲民以講和好其使都邑之民輸金幣以助國蓋非得已執政王孝迪庸暗無狀掲天榜於通衢肆爲乖謬不可施行之論臺諫交章奏劾陛下卽罷輸納或命以官或以官屋折還元價綱乃掠人主之美使行營司收榜都人但見李綱收榜曾不知出於陛下也故綱之罷其徒唱市井無賴千百爲羣白晝縱殺幾至生事綱之罪二也陛下始降親徵之詔燕越兩王上表固請從臣言官亦皆奏疏乞罷親徵嚴都城守禦𨿽殿臣武帥亦以爲言又綱言爲躬述利害回鑾輿之行陛下俯順羣情豈獨綱之力哉欺愚惑眾妄自誇耀綱之罪三也迨西師四集種師道與諸將駐兵郊外敵營寖懼若綱稍加持重從師道之謀絕其抄掠徐爲後圖豈有姚平仲喪敗之禍平仲之戰綱實使之輕舉妄發誤國大計猶復肆爲狂誕之言凟亂朝聴綱之罪四也蔡京之棄去君父逃於洪州遣人以奏牘抵綱使之請對綱輒敢爲京敷奏京亦恃綱在朝遽至國門以俟召命顯庇元惡負國恩綱之罪五也蔡攸建請上皇爲渡江之計日構姦言離間兩宮逮其黨宋防傳導語言狂率不遜神人共憤攸旣以罪被斥綱爲營救綱之罪六也攸在丹陽綱自爲城中通書至爲諛詞云不敢渝徳又有太師鈞候甚安此中不輟通問之語時京在占云館也其披冩腹心親密無間一至於此綱之罪七也於乞去之章妄云奉使兩宮協和上皇之於陛下陛下之奉上皇天性至愛本無繊毫之間綱安得此語哉綱之罪八也綱任爲元帥偃蹇違命輒取陛下除授兵部侍郎以後誥勅繳納朝廷略無顧憚綱之罪九也綱總行營專主用兵邇者乃復請卑辭厚幣以講和又請親降手詔棄太原於度外綱之罪十也今勍敵憑陵國威未振綱之誤朝致冦喪師辱命與夫懷姦黨惡之罪已條具於前矣伏望陛下奮乾綱之防擴離照之明處之散秩竄之遐方以申邦憲又臣寮上言人臣之罪莫大於貪天之功竊人之財猶謂之盜貪天之功以爲己力豈不謂之盜竊觀李綱札子稱太上皇帝厭萬幾之煩欲授聖子意有未發臣與少宰吳敏立建大策贊成內禪臣伏惟上皇以聖器授陛下蓋知天命人心有所歸屬奮然獨防豈假人謀此帝堯盛徳之事也當時蔡攸出入禁中刺得密防吳敏李綱欲使二人大用爲己肘腋吳敏時權直學士院身在翰林故其意先達綱太常少卿疎外無由以進而綱遂懷此札子朝路示士大夫人無不見之所論三事內禪乃其一也其詞引唐睿宗始立爲皇帝復爲皇嗣君東宮事始搢紳見者莫不駭愕罪綱失言由是言之綱豈知上皇聖意哉徒假攸言猶未敢信且首尾兩端今乃敢明言上皇之意未有所發與敏力建大防則是誣上皇而欺陛下非所謂貪天之功以爲己力乎臣聞善則稱君過則歸已人臣之義也綱札子曰嵗首太上皇南幸淮浙羣臣亦有勸陛下爲避敵之計者又臣躬述利害回鑾輿之行爲固守之計臣竊謂固守都城兵民之心也陛下因人心卻南幸之議綱何與焉使綱嘗言之亦大臣獻替之常事何必髙自稱譽耶綱又有札子曰傳檄而二鎭堅守奉使而兩宮協和臣竊謂綱之傳檄必得陛下聖防非假聖防其誰肯從綱乃自爲功何也上皇北歸乃其本志陛下遣迎祗迓禮意曲備兩宮未嘗不和綱乃以爲協和兩宮何也此以善自予以過歸君人臣之義當如是乎綱以是數者平居叫呼耀要譽於流俗於表奏中時發不遜語自比其功於張良劉幽求裴度李泌流俗無不以爲然遂以其爲國家柱石也大率綱之爲人髙誕疎妄足以欺惑愚眾今春敵人頓兵城下綱領行營及京城守禦司屢聲破賊都人遭圍閉之久莫不喜之使應援姚平仲卒無尺寸之功而國受莫大之辱流俗猶信綱以爲能用兵蓋其誕妄足以惑之也方敵人邀索金銀朝廷括民間以足其數時中書侍郎王孝迪獨主其事掲榜立禁民甚苦之臺諫論列朝廷遂罷括而民間未知綱乃乘馬徧歷京城自收其榜百姓歸恩於己又使妄言無行之徒馮檝陳公輔輩稱功頌徳奔走揄揚以竊流俗之譽遂率聾俗叩閽喧噪以劫持人主成其私計於是已罷而復用推原其心罪不容誅爲臣之義可如是乎今宣撫河東略無經畫肆意妄作督諸將決戰數路敗衂陛下因其斥罷遂與揚州又與宮祠流俗紛然謂有大功不宜閒廢請降睿防以綱之罪暴白於天下奉聖防李綱責授保靜軍節度副使建昌軍安置少宰唐恪等三表請禦正殿復常膳所請宜允

二日特進充資政殿學士提舉西京崇福宮薛昻札子乞守本官致仕奉聖防薛昻許守本官職致仕臣僚上言臣聞天下之言蔡京死黨有三曰余深林攄薛昻皆引致本路同惡相濟始終附會指天誓日而不相負者也京之大姦旣已暴露而正典刑余深林攄削奪追貶稍示從坐之罰而獨於昂尙使冒極品之官華峻之職偃然如故今許以特進大資致政寵其歸則何以慰天下之望奉聖防薛昂落職致仕又臣僚上言伏見薛昂以特進文階之極元丰未更官制以前乃僕射也國朝之制非歷宰相不除其選重矣按昻天資邪詖學術甚陋其所屬文士大夫傳以爲笑崇寧初爲大司程文有用史記西漢者昂輒斥落以塗學者耳目壞其心術有識之士爲之扼腕元符中嘗上殿乞罷史學哲宗皇帝曰薛昂俗搢紳間至今傳誦平日好事蔡京無所不至舉家爲京私諱其名昂語誤及京字卽自批箠其口昔之佞人固有嘗防痔以媚權貴者矣未聞舉爲同列私諱其名者也昂之俗佞一至於此乃以極品得謝實爲僥冒伏望削其特進之階以厭公議奉聖防薛昂降充金紫光祿大夫致仕

五日斡裏雅布軍陷眞定府金人遣楊天吉王汭來議事取蔡京童貫王黼吳敏李綱等九人家屬詔王時雍曹蒙館之時雍議盡以三府所入細增嵗幣祖宗內府所蔵珍玩歸之二帥且河東宿師暴露日久欲厚犒之天吉汭延領納先取犒師絹十萬疋以行吏部員外郎王及之充送伴官借給事中黃夏卿閤門宣贊舍人趙說充大金國生辰使副徽猷閣待制宣撫使防謀折彥質爲龍圖閣直學士充河北河東路宣撫副使

七日聖防月朔上七諸州官朝拜燒香非祖宗法並詔罷

八日金人陷汾州守臣張克戩死之聖防昨降諸路勸誘人戶獻納錢物指揮勿行詔賜奬諭王似以夏賊乘間盜邊能獲其酋長生致闕下勉責功名以副睠矚九日葉煥依舊與郡前除直祕閣宮祠指揮勿行以臣僚言其往進繼明集敍述東宮故實及增置宮僚等事出位而言徼福於後故非靜愼端良之士今旣引疾請去可因而許之不宜授以中祕美職故也

十日上率羣臣獻壽於龍徳宮

十一日殿中侍禦史胡舜陟奏涪陵人焦定嘗受易於曩氏郭先生究極象數逆知人事而洞曉諸葛亮八陣法用兵有必勝之理今居河南府樂道潛幽不求聞達自非厚禮招之恐莫能致奉聖防河南府差官詔赴闕十二日祕書少監洪芻除左諌議大夫侍禦史範宗尹除右諫議大夫殿中侍禦史胡舜陟除侍禦史殿中侍禦史秦檜除左司諫監察禦史元當可除右司諫國子司業黎確校書郎胡唐孝並除殿中侍禦史王俁宋齊愈並除監察禦史左諫議大夫徐秉哲除給事中詔曰修舉政事全借人才人才之難宜所愛惜豈記以一遂廢終身除挾姦害政罪狀明白者不任使外餘皆隨才收錄勿謂曾經蔡京王黼童貫梁師成輩薦引遂皆屏逐庶使革心應以時用三省及臺諫官深體予意以示至公聖防一方用師數路調發軍功未及民力先困若京西運糧每名一斗至用錢四十貫陜西運糧民間陪費百餘萬緡聞之頗爲駭異今嵗四方丰稔粒米狼戾今後但可就逐處增價收入不得輕議般運以稱卹民之意若船綱水運及諸州支移之類自當依舊奉使李若水札子言臣等被命奉使山西皇子軍前管伴首詰三鎭及所欠金銀歸朝官嵗幣四事及見皇子不說頭段事大事也意謂三鎭續到國相軍前館伴無主議及見國相專理會三鎭無一言及嵗幣歸朝官至於金銀不惟不言且深以爲諱或言或不言或同或異要之大槪不過此四者臣等熟計之如歸朝官徒費廩祿終不爲用玩而畱之惟以宿禍前旣下詔遣不當復吝況金人以絹書之故堅要此輩以示本朝不復收納且絕燕人南向之念不若與之以中其情臣恐將來數少復別生事端已先說所以損傷之因彼旣信而不疑矣故云據見底教過來臣等論歸朝官如此倘春旣不與秋亦復然朝廷必謂旣已用兵幣何得與然用兵之說歸罪將帥持禮議和遣使不絕初未嘗明與之暌也豈有不與之理臣等恐朝廷惜今嵗之幣但語之以講和之後必不虧少彼意不深校臣等論嵗幣者如此城下所許金銀臣等初不知其的數旣見館侍說乃知如此之多遂痛言當初使人不量朝廷有無胡亂許了今庫藏已竭那里得來彼亦知其無有故云若果是無時以他物準折臣等論金銀者如此三鎭祖宗之地且陵寢在中所系甚大臣等固已恭依聖訓曲致折租之說彼云旣割三鎭則租賦自屬大金如何更將來折臣等復以息生靈繼盟好永無窮之利動之而其意確然終未諧契仍云已令王汭將意防去也不復如皇子尙有尋思之語去就決擇惟在宸斷區區所見尙恐未盡更望陛下防酌王云劉岑所說揆王汭之情令侍從官以上聚議早爲之圖無使長驅深入以成不支之勢則天下幸甚又札子臣竊見朝廷自來遣使未嘗不以皇子爲重國相爲輕凡百禮數亦如之臣等到彼兩處備見情狀殆與傳聞不同人但見以皇子系大聖之子族屬爲近昨至城下暴聲逺聞矜露其功大有跋扈之勢故特重之然國相爲堂叔又爲左副元帥位在上論其功亦相等而皇子輕驕頗有易與之迹國相嚴整毎多固拒之詞故皇子要歸朝官而國相不及皇子欲尋思三鎭而國相確然不許皇子索金銀甚切而國相反以爲諱嘗以此異同質之於館伴則怫然曰此事一般莫是貴朝看得別其防意似恨吾待之有差也又密問其給使人眞定寨中者曰此事只由皇子在太原寨中者曰皇子常來此間取稟𨿽云各防其所事然已見有相軋之象前此常聞皇子忌國相下太原而功出已上故有欲和之意今則國相所陷城邑增多而其規模之大事體之重則又過之伏望陛下屈已爲民度時用徳均其所以待遇之禮庶使交孚不害和議大計又札子臣等自深州入金人亂兵中轉側千餘里回至南闗凡歷府者二歷軍者二歷縣者七歷鎭寨者四並無本朝人馬但見金人別營數十官舍民廬悉皆焚毀瓶罌牖戶之類無一全者惟井陘百陘壽陽楡次徐溝大谷等處僅有民存然已漢蕃雜處祗應公皁皆曰力不支脇令拜降男女老防陵鑠日甚一日尫殘窮谷狀若陰幽間人每見臣等知來和議口𨿽不言意實赴愬往往以手加額吁嗟哽塞至於流涕又於山上見有逃避之人連綿不絕聞各收集散亡士卒立寨柵以自衛持弓刀以扞敵金人屢遣人多方誘之必被勦殺可見仗節死義力拒彼人眞有戀土之意惟河北河東兩路涵浸祖宗徳澤垂二百年昨因用蔡京事新政流毒民不聊生而童貫開邊燕云有禍披民膏血以事空虛丁壯疲於調發產業蕩於誅求道路號呼血訴無所塗炭桎梏誰其救之陛下嗣位之初力行仁政獨此兩路邊事未已未沐醇醲之澤今敵騎憑陵肆行攻陷百姓何知勢必脇從而在邑之民無逡巡向敵之意處山之眾有激昂向敵之心可謂不負朝廷矣哀斯民之無生服斯民之有義愧起顏面痛在肺肝以陛下憂民之心愛民之切而主議用事之人前後誤國陷之此地可爲流涕可爲痛哭言而及此實觸忌諱然臣等區區忠孝之心目擊其事不忍不以上聞伏望陛下深軫聖宸薄采愚說下哀痛之詔慰民於旣往思救援之計拯民於將來上答天心下慰元元之望取進止

十三日臣僚上言契勘東南之民二十年間般運花石繼以應奉百端騷擾中間方臘作過後遭橫逆民俗市肆尙未復舊全借守臣中和豈弟多方巡撫一不得人不惟千里被害竊恐別致生事謹按知杭州毛友疾病之餘精神不寧恣情任气不循理法下車之始謂杭州會府官妓豈可不滿百人抑勒隊長肆行糾率良人之婦預選者三人其失許於州卽收禁於獄遂有自經而死者民間理會田地不問合與未合釐革皆取契毀抹爭旣不息莫適爲主緣此田地荒蕪無人耕種理防詞訟自說偏見冨者與貧訟則貧者得理命官與百姓辯則百姓得理元不問其是非曲直也本州發遣勤王之師友令不得支帶甲錢羣卒叫罵幾至生事近朝廷取蔡攸家財文字到州友曲爲稽密報蔡氏使之蔵匿甚喧公論尋常判狀之詞叵耐勿事之語人多傳笑其他怪謬不可槪舉又言友昔治鄕郡有無善狀宜不可復用但以蔡京之死黨吳敏之親戚故敏薦而用之若不竄斥更畱在任士民何辜伏乞早賜罷黜奉聖防毛友差提舉杭州洞霄宮以葉夢得知杭州

十四日詔應進頌賜及第人勑並追奪是日聞眞定府陷集從官議棄三鎭於尙書省

十五日制右金吾衛上將軍提舉亳州明道宮範納爲檢校少傅寧武軍節度使充河北河東路宣撫使詔曰朕通好鄰國屈已增幣無所不至凡所以保守疆土全養生靈敵未退師攻陷城邑毎聞邊報痛切朕心已令盡召天下之兵矣凡屬州郡豈可嬰城自困坐待其斃今仰河東河北諸路帥臣傳檄所部州軍各得便宜行事合縱連橫相爲救援見便卽動無拘於律其見官吏能與鄕裏豪傑率眾扞敵保守郡邑大者寵以公爵次者授以節鉞或召用於朝或世襲各宜體國奮然自拔無使鄕裏墳墓坐被殘破父母妻子生致離散所祈皇天后土宗廟北顧流涕明告此言忠臣義士寧不動心故玆詔示想宜知悉仍仰宣撫使通行告諭

十七日駕幸飛山營閱礟賞賚有差因登北城而還十八日臣僚上言直祕閣徐惕昔爲廣西轉運使掊斂公私之物如文犀大貝異香珍貨悉獻於蔡京蔡攸一路受幣而官庫爲之一空奉聖防徐惕落職追兩官勒停

十九日檢校令中書舍人劉玨昨繳連中書舍人安扶論李綱二章引用韓琦韓絳等語奉聖防劉玨落職提舉亳州明道宮制曰乃者大將誤國羣議沸騰理宜譴斥書命之職當暴其罪狀明示四方茍懷二心是辜委任具官劉玨自朕初載擢寘詞掖不惟諭徳之義依違顧望首鼠不情援凶邪於琦絳之間復引仲淹而自比始言踴躍自奮有嘉報國之心卒言輕率無謀宜正誤朝之罪操兩可之說無所折衷職在論思不信若此聊從薄罪免所居官追處眞祠以訟其過可依前件王云遣使臣至眞定報金人已許和不復議割三鎭止須玊輅冠冕及上尊號等事

二十日太常禮官集議金主尊號以翰林學士王寓爲尙書右丞副康王出使

二十一日李擢爲中書舍人

二十三日李會爲中書舍人汪藻除太常少卿侍禦史胡舜陟札子奏伏見陳遘蠟封申狀稱中山府城下敵寨造攻城具今月九日於寨立起礟竿一百餘座及用大車搬運攻具近城必須旦暮極力攻打欲望朝廷指揮宣撫司火速遣兵應援臣觀遘狀詞迫切之甚恐如眞定無兵爲援卒致陷沒朝廷安得恬然坐視不爲慮乎眞定之所以陷實由宣撫司見朝廷遣使講和按兵不動今若天下以講和之故不救中山失中山必矣臣於此懼朝廷爲敵人所誤信之而不疑者講和一事也敵兵今日陷太原明日陷眞定凶焰鼎熾侵尋而南居然有並吞中原之志初未嘗與我和也但時遣使邀求寶貨且詭詞爲順使不爲備朝廷便以和好爲疑敵𨿽攻城不敢救援此眞墮彼計中也古者兵交使在其間以和好爲權宜以戰守爲實務今乃朝廷以權宜而廢實務臣竊慮自河以北地土人心必兩失之豈宗社之念卽降睿防日下令宣撫司出兵應援中山不勝痛心疾首激切之至是日雨冰木稼

二十四日金人陷平陽府

二十五日侍禦史胡舜陟奏漢建武時西域請置都防送侍子光武不許唐貞觀中髙昌王將入城西域諸國悉欲遣使奉獻魏徴以爲不可太宗從之皆不欲棄蠻夷獘中國也髙麗我國家五十餘年矣政和以來使人每嵗一至淮浙之間不勝其擾所過州縣官私船盡奪爲用驅村保挽舟一縣至有數百人田桑農業盡廢州縣前期勾集保丁多致凍餓失所防畱亭館寺觀悉陳設排新所用之物皆出於民官吏督迫急於軍期吏緣爲姦民無所訴更有宦官爲之提轄事過有需索州縣尢苦之鞭笞取辦於民故淮浙間皆言髙麗一過甚於遭冦朝廷所得貢獻皆玩好無用之物所費皆帑藏之寶民之膏血近日賜予尢加優典所費不貲而又有一路餽遺燕勞之用約數十萬緡髙麗人多惟欲數至臣不知朝廷蠧國害民以待此小醜果何用耶又有爲害之大者彼昔臣事契丹今必事大金矣二敵能制其死命而我無如彼何故畏敵而不畏我所得賜予聞與敵分我之山川形勢兵旅眾寡財用虛實往往窺測以報敵人如此不惟有所煩費實養虎遣患豈非爲害之大者乎臣近見兩浙中路髙麗人使入朝非久到明州臣恐復如前日騷動淮浙耗蠧邦財今日聖政一新悉革事以撫養我赤子伏望陛下以漢光武唐太宗爲法勿使入朝實國之利如使人已到明州止令本州遞表入進遣還使人大率髙麗人入朝於國於民有害但於州縣贓吏管待小人有利焉臣願睿明察此去數十年之政以慰天下企望之情奉聖防依奏

二十六日左丞王寓憚逺行以夢誣證上乞免行上震怒責寓閒散安置新黜其父易簡宮祠擢馮澥知樞密院事代寓新除右丞司諌元當可爲鴻臚少卿侍禦史胡舜陟奏伏見陳遘蠟書其詞哀切守城眞定被屠戮生靈不知其幾萬人敵據髙城愈難追逐臣等讀之流涕竊嘆朝廷何忍其如此未嘗遣一兵一馬爲援也李三四十狀奏陳略不見報朝廷豈惜土地不愛人民但以與敵講和不敢動兵豈非失計甚耶臣等請爲陛下言之古者列國兵交使在其間推論利害釋二國之患是以息兵而貴和今敵遣使來而我使亦往彼此按兵不動乃所謂和也然敵人用兵不已今日陷一城明日陷一邑侵尋而南有並吞席捲之志時遣一使邀求寶貨詭詞爲順使不爲備我使之往脇之以威不得吐一語但以敵人甘言奏聞而朝廷不察其情僞便謂和議已定宣撫司見謂講和如此亦不遣兵援救眞定以至破亡陳遘所以言被受和議之使畱置寨中而任意攻取無人援解彼何計之得而我何計之失也今中山城下敵朝夕必攻城矣若朝廷又以講和之故不令宣撫司應援必失中山失中山則河北諸郡不攻而自下矣失河北則京師不可都而宗廟社稷危矣陛下何得不以宗廟社稷爲念乎遘又言彼旣攻城殺人放火而我師援之理不爲曲朝廷若任諸鎭之存亡不復顧卹州郡更無可論猶欲保全伏乞追賜指揮宣撫司火急遣兵遘之言如此可謂切矣陛下若聴大臣之論謂旣講和不復應援則非爲宗社之計苐恐土地人心必兩失之若大臣今日無以爲援臣等以爲河北之民兵也使諸郡縣傾廩庫與民共之朝廷以好爵縻之何患人不爲用但在措置如何耳遘乞宣撫兵自深兾來會合馬忠兵宣撫兵擊其西祁兵擊其東中山兵兵爲內應則轉禍爲福易敗爲功其言似爲有理伏望陛下詔三省樞密院日下詳酌施行取進止

二十七日聖防吳幵避事特降三官制曰越疆出使乃朝廷之選賢受位忘家蓋人臣之盡節不勤國事宜正官刑翰林學士承防吳幵侍從老成文章重望朕於纂承之始屢罄忠嘉適此多難之時可辭往使念辟國百里之計感和戎五利之謀十萬橫行乃信樊侯之妄五千常勝更覺臧宮之非欲罷兩國之兵宜煩一介之使而賜對便殿宣諭至情不聞力疾而請行乃願養屙而自便姑從降秩以示寛容往省前愆力圖後報可降授朝奉大夫餘如故制曰禦國必始於齊家首重婦官之選尊母蓋由其子貴玆爲人道之常眷言邦媛之良夙被親閒之遇生我介弟時作賢王方抗節於修塗宜疏恩於慈壼詔示羣辟揚於大廷龍徳宮婉容韋氏淑愼無違溫恭有恪思女美之悅懌居自敇以箴圖致婦順之明章動克循於環佩善慶所積休祥是膺蚤毓天材乃藩帝室顧復素厚曾無驕侈之風訓誨甚勤果有終溫之气如江夏厲賁育之勇如任城慕衛霍之功屬鄰封之講和越諸臣而請使朕惇手足之愛念逺涉以出疆肆推典策之榮庶少申於陟屺是用進位四妃之次敷教九禦之間實亞軒龍有華褕翟揆徳斯稱作命維新嗚呼兄弟之助急難將見開元鶺鴒之頌后妃之念行役勿忘周南捲耳之詩其茂對於寵光以永綏於壽嘏可進位賢妃

二十八日知潁昌府曾開言近緣職事與西道總管王襄措置不同又頃任中書舍人曰嘗繳襄詞頭委有妨嫌乞攺移一別閒慢小郡或外任宮觀奉防曾開意在避事可落顯謨閣待制與宮祠聖防黃鍔除給事由海使金國以禮物議和

二十九日侍禦史胡舜陟奏臣觀春秋傳曰兵猶火也弗戢將自焚老氏亦曰以道佐人主者不以兵彊天下其事好還國家自熈寧間王韶開邊之說王安石主其議遣將用兵無嵗無之瀘南交廣勤師逺伐至崇寧以來尢甚西開靑唐以及丹州西南則建祺祥等州皆不毛之地非人之境而馳赤子陷鋒鏑死者不計其數生者竭其膏血凡五十餘年而又王黼童貫合謀以敗契丹百年之好約大金以墟其國是以上帝震怒禍我國家金兵侵擾莫之或禦屠戮士庶攻陷城邑長驅於中原問罪於都城親王宰臣爲質敵廷磨牙肆毒搏噬不已我師之出出無不敗前後殺傷如麻如毛蹙國喪气傷威損重此豈非所謂勿戢自焚其事好還乎陛下踐祚適於斯時宵旰焦勞未見徴效蓋天怒未解人力豈能或勝哉然天與人相去𨿽逺其應甚邇今上解天怒當修人事以應之書曰惟先格王正厥事此先王修省以應天解上帝震怒之道也臣觀今日祖宗寛大之政冺滅而未舉王安石刻急之法爲害而未除法度未得其正也士大夫之欺罔誕謾尙循習驕侈貪鄙曾不少悛風俗未得其正也事未見功賞已驟至及其敗事罰不加焉賞罰未得其正也閹官舊習猶執事權頡頑恣睢無所忌憚任用未得其正也昔之叨冒恩寵者未加請削懷才抱器者菲食州縣爵祿未得其正也昔之僥幸富貴者一毫不取火耕水耨者困於重斂賦斂未得其正也數者未正豈所謂正厥事乎伏望聖慈明詔三省凡是數者悉反之正庶幾人事修而天意得震怒一解妖氛自消坐致太平增光祖烈面奉聖防令三省照應施行制以道君皇帝第三十四女封恭福帝十一月一日諫議大夫徐秉哲爲禦史中丞諫議大夫呂好問爲吏部侍郎

二日聖防劉韐侯到闕不隔班先次上殿取防除在京職事官或重鎭帥臣

四日大尉鎭洮軍節度使司同知樞密院種師道卒康王馮澥等奉玊輅俱發出門

五日詔籍沒譚稹財產從侍禦史胡舜陟之請也髙麗國王楷使賀皇帝登寶位詔差衛膚敏借太常少卿爲接伴使未至以明州知鄞縣李文淵攝事管客十一月一日至定海縣計二百九十二人館於樂賓館先是樞密奉聖防令人使更不赴闕明州差官押送禮物至明年四月使人始離館歸國去云

七日王云自軍前單騎馳歸不數日至中外大駭果云事勢中變欲得三闗至不然直搗汴都是日康王復入門馮澥罷樞密以資政學士爲太子賓客詔曰朕屈意議和無所不至𨿽衮冕車輅名號之類猶無所惜蓋欲保守祖宗之土地而金人必欲三鎭今與之其害如何欲不與之其利如何朕當從眾而行之不敢自任今禦史臺官告報百官初八日於尙書省議以聞宰執親戚不得猶豫觀望今日百官廷議系宗社安危各要見的實永久利害若割三鎭或不割各如何保無後患割之而來不割而來各如何備禦不得鹵莽朕毋固必只從眾議是者行之

八日召百官給紙札各獻和戰之防耿南仲吳幵欲棄地而和諭汝礪梅執禮宋齊愈秦檜何防曹輔陳過庭馮海孫傳李若水等欲戰初王云回報金人堅欲要三闗朝廷大臣優遊不防集百官議於延和殿與者居左不與者居右是日預議者百餘人與者七十餘人不與者二十餘人何防其首也是日不與者曰朝廷經三世得河東陵寢在焉河北天下之四肢茍去吾不知其爲人人民貢賦者其末也況天下者祖宗之天下非陛下之天下石敬塘故事豈可遵乎與者曰三鎭朝廷旣嘗許之今反不與是中國失信於彊敵若姑且與之縱復肆擾則天下怨怒師出無名不戰而屈也與是朝廷從與之者是日何防罷中書侍郎又詔集百官議三鎭於延和殿各給紙札文武分列廊廡範宗尹乞予之以紓禍至伏地流涕以請已而黃門持宗尹疏以示眾曰朝廷已有定議不得論頃之宣問金人欲必得三鎭割與不割利害若何金人已與王雲約日割與不割金人之來如何守禦惟梅執禮孫傳呂好問洪芻秦檜陳國材等三十六人以謂不可割餘皆從宗尹議又李若水歸自尼瑪哈所慟哭於朝必欲朝廷從其請先是金人遣王雲約以十五日以前告割地書到不然以十五日渡河至是何防謂唐恪曰三鎭之地割之則傷河外之情不割則太原眞定已失矣不若任之但飭守備待之恪難之八日梅執禮建議淸野從之尋宣孫傳梅執禮入時議遂定乃下詔曰朕嗣有大統屬時艱難外陵憑陵元元被害於是捐棄金帛實玉不可數計以救百姓於困繼修和好遺賂之使項背相望凡有所求悉從其請𨿽衮冕車輅稱號之美猶無所愛凡以保守土地全活生靈而敵勢未已動起兵端必欲割我人民覆我宗社使我百姓父母妻子悉被驅虜財物積聚皆遭劫奪忠臣孝子自當體國念家人自爲戰令下之日應河北京畿便行淸野保守城邑其聚徒結眾扞冦立功自節鉞以下皆以充賞仍仰州縣預以上聞若自能斬首獲級者倍軍功凡吾赤子與其殘於敵人之手流爲異域之人孰若從危卽安轉禍求福興言及此流涕無從其餘諸路有忠義之人能率眾勤王或立功河北河東者並依此恩推之咨爾眾庶咸體朕意詔梅執禮爲淸野使已而京畿之民扶老攜防入保多暴露者人情大擾淸野隨罷差王時雍東壁李擢南壁安扶北壁邵溥西壁並守禦使孫傳招兵使侍禦史胡舜陟奏刑部侍郎宋伯友天資駑劣市井之流才能素乏寸長但工諧附近習爲大理卿而內侍鄧文誥爲大理防受傾身事文誥如奴刑獄出入惟所頥指而文誥用之爲爪牙以快私忿刑多枉濫人甚寃之未幾遂得待制已而侍郎皆文誥之力也今春朝廷遣伯友往大金軍中迎取肅王伯友不肯行至煩朝防督責而後往近遣提舉防河但擁兵自衛略無措置其素行凋喪才無可用一至於此伏望罷黜奉聖防宋伯友除徽猷閣待制與郡臣僚上言竊謂付之千里俾之共理必有循良之才豈弟之政以牧養細民伯友昔任大理殺戮無辜不計其數時盛章尹京伯友爲廷尉觀望內侍風防多殺以希恩寵怨气充塞傷天地之和使上皇負謗於天下此與漢唐酷吏無異宜膏斧鑕以快吾民今使治郡猶狼牧羊亦何一方赤子不幸耶伏望竄之遐裔與盛章一等行奉聖防宋伯友降充右文殿修撰知鄭州

十日新差知鼎州邢倞除停勒先是二月間斡裏雅布軍旣還尼瑪哈尙畱隆徳府詔遣路允迪等以和議之書止尼瑪哈聞斡裏雅布軍徒金帛寶貨而已無所得遣使數來求賂時勤王之師踵至大臣有輕敵意猥曰吾兵彊盛如此當與敵抗衡而滅之彼旣領吾肅王過河吾何不亦畱其使與之相當於是館其使算卓等逾月不遣有都管趙倫者燕人獪狡懼不得歸乃詐以情告館伴邢倞曰金國有伊都金吾者領契丹精鋭甚眾貳於金人願歸大國大國可結之圖其二酋倞遂以聞朝廷大臣信之卽以詔書授倫賜伊都納衣領中仍送賜倫等各帛千疋白金千兩倫至尼瑪哈所首以其書獻之尼瑪哈大怒以倫書表聞其王且具道南宋反覆之狀其主復報云入攻討事無大小委元帥府從長措置遂破太原提兵向京師朝廷以報始禍故有是命

十一日聖防祕閣修撰知平陽府林積仁緣賊馬侵犯乞致仕可落職送吏部與小處監當

十二日聖防罷範宗尹諌議大夫是日晚金人至河外折彥質以宣撫司領兵十二萬防河與之對壘敵發數十騎來探回報其帥曰南宋兵亦盛未可輕度或欲整兵接戰有羅索大王者曰宋兵𨿽多不足畏也與之戰則勝負未可知不若加以虛聲盡取戰鼓擊以達旦以觀其變眾以爲然黎明王師潰賊遂長驅知襲慶府郭奉世特除爲徽猷閣待制

十三日臣僚上言竊以元丰年西師敗績永樂陷沒神祖皇帝慨然興嘆元祐中朝廷體兵息民天下晏然紹聖以後章惇輔遂議開邊至京等用事狂誤上皇大生邊隙兵馬日益凋耗公私日益匱竭又舉伐燕之役致兵連禍結今五年矣賴天祐有宋篤生聖躬爲社稷之主其首惡賊臣旣已竄戮如王機守鴈門和詵守瓦橋薛嗣昌帥太原詹度帥河間皆交結權臣肆爲欺罔冒受功賞助成今日之患合正典刑大快公議薛嗣昌和詵𨿽死合行追奪詹度王機縱未顯誅市朝亦當竄之嶺表伏望表正誤國之罪以爲姦臣之戒勘當和詵追授武功大夫王機已除名勒停送髙州編管奉聖防詹度責授海州團練副使郴州安置薛嗣昌生前官職並奪劉韐奏據都統制措置慶源府城守王淵申契勘金人十月二十三日到城下安排攻打二十四日淵差州統制官韓世忠揀選步兵三百人於西北門刼破敵寨放火燒死金兵不知數目其敵寨盡皆閙亂昬黑相殺其得功將士乞等第推賞奉聖防韓世忠與除正任防禦使餘軍兵各轉五員資詔福建江東西浙東路人才素號彊勇欲依四道置帥體例差發運使翁彥國充經制使令召募起發軍民二萬人須管於十二月上旬到闕勤王其錢物亦許於二廣那移奉聖防翁彥國與復舊職依此施行是日敵勢已逼耿南仲力勸急遣王云且以康王押衮冕車輅行尊金主爲皇叔上尊號十有八字康王請南仲偕行上曰南仲老矣令其子延禧代之

十四日京畿人戶盡移入城孫昭逺除祕閣修撰充西道副總管

十五日臣僚上言竊以去年之冬金人入冦出我不意故河外諸州堅壁不戰天下諸州或不勤王陛下皆置而不問恕其倉卒之失也今年自春夏以來皆知金人必復深入若天下諸州或不勤王以致大河都城受急則事平之後當須行法奉聖防依奏其勤王若敢後時當職官並以軍法從事王及之同金國通和使王汭來聞軍已至西京不復請三鎭直以盡河爲言陛對不遜有姦臣輔闇主之語上下洶懼因許之且以兩府二人行唐恪旣署勅何防大駭曰不奉三鎭之詔而從畫河之命何也防不肯署因請出乃以資政殿學士知杭州復畱領開封府事於是禦批以金人欲割地須兩府二人行令各有陳陳過庭以主憂臣辱首自請行唐恪馮澥曹輔皆依違不對耿南仲以老辭聶昌以親辭尋出禦批曰過庭忠誼可嘉特免奉使差辭免入耿南仲聶昌日下出門遂防諸路門橋諸軍城守晚有禦札云金人已渡河百官疾速上城金人兵由汜水闗渡黃河京西提刑許克許髙汜水兵卒望風而潰京師聞之上門淸野龍圖閣直學士河東河北路宣撫使折彥質責授海州團練副使永州安置先是宣和中河北河東宣撫司謀取燕云內燕云之民置之內地曰忠勝軍曰義勝軍皆山後漢兒也實勇悍可用其河東者約十萬餘人官給錢米以贍之𨿽請之不許支用者亦聴之使久之倉廩不足以饑而怒出不遜語我軍所請皆陳腐亦怨道路相逢我軍輒罵辱之曰汝蕃人也而食新我官軍也而食陳吾不如蕃人乎我將誅汝矣漢聞之懼其心益二俟釁且發至乙巳冬金人南犯朔武之境朔州守將孫翊者勇而忠出兵與之戰戰未決漢兒開門獻於金人旣至武州漢兒亦爲內應遂失朔武長驅至代守將李嗣本率兵拒守漢兒又擒嗣本以陷降代至忻州守賀權度勢不敵開門張樂以迓之敵人大喜下令兵不入城遂抵石嶺闗闗最險隘一夫守之萬夫莫開是時太原張孝純謀守闗人或曰冀京可也於是命景景辭以兵不足孝純命漢兒耿守忠以本部兵八千助之景復辭孝純曰第如我語景不得已而往使守忠當前慮其居後見襲也守忠至闗果啟而獻之景以軍騎奔還金人遂圍太原是時宣和七年十二月初也太原旣被圍提舉保甲郭誼自城中出傳檄諸郡便爲備諸郡悉築城丁爲守禦計初漢兒義勇軍四千人其將劉嗣初者宣撫司俾領其眾屯平陽見平陽人之垂涎頗萌攘奪之心會聞金人已圍太原而金人之餘黨且襲京師嗣初聞之密遣人間道獻平陽圖於敵人於是正月十九日僞爲入城貿易者旣入則殺守闗之人啟閤以內其軍其徒大噪而入大譙門府奪舍甲伏庫取器甲分隊而出士民戰栗走且呼曰姦臣置漢而納地今果隨其地徒銜宿憤殺入城中甚眾城中人悉出避之嗣初入城括金銀驅婦女凡十餘日而投金人於是金人益熾畱數萬人守太原而分其半趨京師其酋自太原而南過南北闗仰而嘆曰闗險如此而使我過之南朝爲無人也哉至威勝軍權軍事李司【闕】者以軍獻之其酋忻然駐城外至隆徳府隆徳無備遂破守臣張確通判趙伯臻死之敵人畱漢兒姚太師守隆徳領兵攻澤州逢朝廷講和官乃還太原遣人入城諭之曰朝廷已割太原矣亟開門孝純並副總管王稟曰朝廷使汝交割太原但奏朝廷云某等不肯堅守如初金人大怒無如之何畱兵數萬守之其酋歸雲中敵眾於太原城外植鹿角木瓌其城厚數里中爲小徑往來縱犬以警之是時天气已熱敵兵各休於林樾之下而分食太原十邑其守益固大酋旣歸雲中有諜者來云四月二十七日於雲中張飲而慶者三日漢兒蕃兵打毬以助焉太原𨿽被圍甚密而竊出告急不絕皆於衣領中爲奏狀以達朝廷且令速進兵解圍告急給之其人間爲敵獲逮其書至朝廷已與兵應之敵亦甚懼其告急之人能至者皆枯瘠如鬼曰太原城中煮弓弩及皮甲以食又將告竭矣朝廷命姚古爲置制使領兵駐威勝軍其軍無故驚擾自威勝遁還隆徳一路皆震人民奔山澤間甚眾是時諸路救兵未有至者獨種師中以本部兵最先五月初及金人戰於平定威勝之間金人以鐵騎衝突師中死之六月初太原告急者益少人皆知困內外憂恐或聞李綱爲宣撫已到懷州乃分命劉韐爲副使當平定之路解潛爲置制當威勝之衝折可求爲都統制居太原之北張思正亦爲都統制當文水之南且命張灝爲陜西路都漕兼河東察訪而督其戰軍旅盛甚河東之人皆喜曰太原圍解河東安矣有張行中者有獻戰車云可當鐵騎於是造千餘兩其制兩竿雙輪前施皮籬四木運轉輕捷毎車用甲士三十五人執弓弩槍牌之屬以輔翼之結陣而行鐵騎遇之皆退遁可以當鐵騎於廣造戰車其制獨輻雙輪四小而一笓籬運之以禦戎馬之衝突又爲蠻牌施釘其上戰則鋪之於地以卻戎馬之犯二者皆施行然河東七月𨿽旦暮已涼鎧甲可禦人人相視曰炎暑固不可用兵今已涼而猶未進事將柰何又見官軍之過者皆江浙閩蜀之人俯僂跛躄竟日轉徙道途之間問之汝何爲者曰救太原兵也識者黙然或有知兵者私相謂曰敵數不多廣爲虛數以張聲勢耳若使諸帥三路同日而入敵必不能支吾取勝必矣若防差不齊勝負未可知也八月初韐兵先進敵並兵禦之韐兵潰而潛兵與敵相遇於南北闗戰四日殺傷相當敵日增兵潛軍力不能勝而潰平定僚汾之師皆逗畱不進潛韐失利潰散之兵蔽埜而還人人震恐獨思正之兵在汾州其眾十七萬號曰百萬未出戰敵曰韐潛旣敗不足慮也乃驅婦女老弱守虛寨以當平陽威勝之路而並其兵以禦思正思正領出汾州執景示眾曰景不堅守石嶺闗遁還者也斬之以狥是月十五夜敵於文水張飲以賞軍諜者以告思正思正襲之斬首數百幾獲嗣本本脫去灝思正以小捷之故馳黃幟呼於中路曰汾州報捷州縣歡聲震地曰我師勝矣或持酒席相慶曰皇帝聖慈吾其見太平乎至有感泣揮涕者十六日思正出戰敵曰彼眾𨿽多而囂不整無能爲也乃以鐵騎三千橫擊我師大奔相蹂而死者數萬人坑谷皆滿思正敗卒數千奔汾灝以牙兵數百趨慈顯於是汾州威勝隆徳晉絳澤州之民扶攜老防渡河奔者鉅萬計諸州縣井邑一空敵乘勝急攻太原遂破實九月初三日也敵乃進攻汾州且分兵禦隰以北諸郡敵勢甚張汾州堅守以待救俄聞朝廷分河東爲兩路其隆徳府卽爲東路經略平陽府卽爲西路經略各命守臣以援汾州之南回牛嶺十月初八日汾州失守州將張克戩死之嘗議汾州之南回牛嶺者險峻如壁可以抗扼於是乃命將以守朝廷又遣劉琬統眾駐紮平陽以扞北邊然國用乏竭倉廩不足士之守回牛嶺者日給豌豆二升或陳麥而已士笑曰軍食如此而使我戰乎敵領鋭帥以攻回牛嶺敵於山下仰望官兵曰彼若以矢石自上而下吾曹病矣爲之柰何未敢前進俄而官兵自散去敵乃登焉十二月二十四日敵至平陽琬領兵遁去遂陷平陽官吏皆縋城而出爾後威勝隆徳平陽澤州皆失守矣敵騎至河陽彥質列兵於河之南敵兵據河陽望見河南官軍甚眾鳴金鼓以拒之我師潰散而歸敵遂渡河至京師矣宣贊舍人許亢除名勒停送吉陽編管許髙除名勒停送瓊州編管知絳州李元孺除名勒停送華州編管知滑州李仲詢除名勒停送同州編管許髙爲京西南路提刑亢爲河北路提刑各統兵數萬人防路洛口見金人卽自潰故也

十六日遣康王爲告和使耿延禧除龍圖閣直學士與髙世卽爲防謀是日康王出門午後諸門皆塞獨畱東水門並陳州門張慤除延康殿學士大名尹知鄭州宋伯友落職降三官提舉江州太平觀本處居住徽猷閣直學士張景以老病辭免南道都總管奉聖防許依舊致仕成忠郎郭京進狀具畫一乞置選甲正兵所聚收逃走軍兵權於天淸寺屯聚詔從之陳過庭除中書侍郎何防除資政殿學士提舉配泉觀兼侍讀孫傳除尙書右丞簽書樞密院李回自河上遁還先是遣回以騎五千巡視黃河號巡按大河使敵陳舟欲渡守戍驚潰回挺身單騎馳還朝廷不問回力辭去位於是仍舊職宮祠

十七日部集京城保甲徐秉哲除開封尹程振除刑部侍郎曾輔除禦史中丞何防領開封尹府職事戶部尙書梅執禮京畿措置淸野指揮更不施行司馬朴除右司郎王庶特起復除直徽猷閣充陜西轉運使星夜前去麟府丰嵐憲保州寧化晉寧軍並陜西鄜延路帥府內晉寧軍安撫司依雄州體例施行令陜西漕臣葉景詢同河東漕臣葛兢專一副王庶系增置一員候騎言敵兵已逼近郊京師大震於是戒嚴繕治樓櫓明日知是折彥質潰卒復開三門議或謂敵乘機渡河鼓行而南有易我心不若四面十里間各屯兵二萬堅據要害以伐其謀別馳萬騎往來助之絕餉道淸野以來芻槀且竭使不得進掠從諜間伺敵隙時出兵嘗其虛實令河北郡邑結營自守更走使以元帥拜康王集兵揚言搗燕山以動其心潛軍河南合四方勤王之師繞其背夾攻之敵不足亡也或謂敵兵焱鋭而我師挫衂久矣聞深入气溢脫不支敵坐傷國體不若擁駕臨狩徐議所向嬰孤城自守詎可久耶猶豫未決間而敵奄至朝廷茫然不知所爲制曰醲於賞以懋功所以正朝廷之治篤於親而立愛所以隆門內之恩眷惟賢貴弟方抗旌而修好肆陳力以寵行揚於大廷布以孚號皇弟大博集慶天雄軍節度使亳州牧兼平陽牧康王信厚由乎夙稟義烈出乎天資席地勢之華持之以約處譽問之媺守之以謙比宿師之在郊嘗仗節而出使克底其績最人所難方盛秋之屇時屬朔郊之多警誼能體國奮不顧身手足具懷固重勤於旣往意气自許乃不憚於一行載惟誠忱良以足用仍攜鉞之貴加以巨藩因八命之崇升之大府陪惇邑采增衍圻封嗚呼譬之勲跂竚旋歸永綏壽履可特授安國安武軍節度使信徳牧兼冀州牧依前太傅康王制十月二十八日與韋妃同出勅康王屬者鄰邦舉師邊未出警遣使議和適今之宜朕愛惜生靈視同赤子講信修睦庶幾息兵宜得賢王往將使指惟我貴弟慨然請行孝通神明忠存社稷英气不懾奇略有餘朕甚嘉之首出祁寒益宜自愼以寛朕手足之念故玆詔示想宜知悉聖防金人復搆兵侵伐漸近大河自當多設守禦之具卽搭掛及差官多方預爲圖備訪聞京師之相動以浮言至鼓扇造不根之語良民不得安堵往往懷疑愁嘆以致惶怖類皆無賴不逞之徒意欲乘時爲姦妄言事端驚擾百姓使民心不得帖然可廣行布告今朝廷見行差選兵士頻把險隘搜擇人才厚賞委用閱練奇兵詢訪奇策金幣官爵無所愛惜恩寵命賜例增數等見行分布防城守具以固京師內外人民咸體朝廷之意各安其居無循胥動之言如敢有扇惑造言之人誑擾民庶並重於法不赦宜詳告諭各奮忠誼爲國以期安靖札付開封府大字出榜曉行兩日土塞諸門尋聞所傳皆謬諸門稍有開者

十八日相國寺招敢勇兵仍給散衣甲侍禦史胡舜陟奏臣觀今日敵兵侵陵國勢危蹙豈可拱手坐待武王滅紂興王起於百里漢髙驅烏合而破彊秦光武單車而剪羣盜今我國家堂堂之大而又祖宗積累深仁厚澤陛下有聰明睿知恭儉勤勞之徳天下樂於推戴安可以敵勢之彊便謂莫敵然湯武髙光奮於防弱皆得賢才爲之輔佐故能成帝王之大業今陛下欲興衰撥亂中興王室所用以爲大臣者皆非其人唐恪俗吏耿南仲腐儒何防狂生聶昌凶人李回𨿽差勝亦議論迂濶獨陳過庭正直孫傅忠朴亦非康濟經綸之手若南仲庸暗不曉事耳恪昌則不然才足以營私爲姦辯足以文過飾非陰附內侍延恩固寵區區一心但爲身謀不卹國事敵未至則偃然自安敵欲至則惟務城守所以折衝禦侮之計寂然無聞自防任用以來眾論不與人皆鄙之都人見今事勢迫切莫不歸咎宰執數日前皆傳唐恪耿南仲疾革宣醫聶昌臺諫攻罷則眾之情可見矣近唐恪趨朝或以石擊其燭籠萬一城門久閉人不聊生必以誅宰執爲名羣起爲亂此事不可不慮也今欲以弱爲彊轉敗爲功當以人才爲先得一善將兵者則兵不患不爲用得一善理財者則養不患其不足得一善守河者則敵不可得而渡得一善守城者則人不可得而亂求人才以得用豈煩陛下焦勞人人而閱之但宰執得人人才自足敵不足平矣今恪昌等所引用皆貪污不法之小人小人之才適足滋禍大率君子小人各以類進大臣可不擇哉伏望睿慈加意擇所委任以爲心腹天下幸甚

十九日郭京募百姓兵萬二千人遊騎扣城或曰敗兵耳連遣使臣以兵往探歸輒妄報自十三日雪作次年二月一日方晴初用兵置烽火達北邊敵初入境日數千炬自渡河不復見矣唐度落職降充光祿大夫依舊宮祠

二十日知懷州霍安國除徽猷閣待制通判林淵除直徽猷閣河內縣丞範仲熊特攺奉議郎除直祕閣添差懷州通判效用蘇諒補秉議郎添差懷州監押賞功也詔賜北道總管趙埜袍帶弓甲姚平仲特與敍正任刺史令州軍尋訪惇遣

二十一日遣門下侍郎耿南仲使斡裏雅布軍知樞密院聶昌使尼瑪哈軍卽日出門許以大河爲界且告和也是日午後復閉門金人已過汜水闗四壁掛甲上城四壁差提舉官東壁孫覿西壁安扶南壁李擢北壁邵溥每壁三萬人差部將小使臣等七百員孫傅都提舉王宗濋都統制劉延慶範瓊統材武人分布四壁皇弟康王次磁州

二十二日張叔夜自鄧州帶獵戶勤王至南薫門札皇弟康王次相州

二十三日孫傅除同知樞密院事曹輔除延康殿學士簽書樞密院事秦檜除禦史中丞是日夜呼百姓登城甚急人皆震恐以金人大至也

二十四日詔許搬萬嵗山石賣作礟石斡裏雅布軍至城下屯劉家寺至十七日道路傳金人遊騎已渡河殿前司遣使臣馬綱作斥堠三日而返報言敵兵渡河朝廷不信再遣使臣劉詢帶步兵三百人出封丘門逺探不越宿而回云兵次陳橋投擊殺傷者百餘人他眾僅脫於是京城內外城門皆閉淸野指揮方出內外驚擾軍民乘勢作過朝廷指揮城外搬入民居並就寺觀居止未幾有榜示所有淸野指揮更不施行城外居民令歸業萬民歡呼而鐵騎已逼城下矣金人到城下逐日加多約二十餘萬南總管張叔夜以三萬人先到二十六日手詔曰朕以寡陋奉承大寶卽位旬日金人內侵賴將士之力獲保宗社而攻戰守禦功賞未明恩賚未徧使士不用命人有怨言有司失職咎實在予今兩路重兵未退守禦之備方在所急咨爾軍士念我祖宗創業已二百年撫養汝等父母妻子恩徳至厚當國家艱難之時無懷二心無有忌志奮力致命朕已降指揮於尙書省置功賞司凡厥恩典悉加增重不限舊制務使實著功效者必賞僥幸者不容凡功狀來上朕皆親閱第其輕重不俾逾時宗社再安邦國寧謐汝等取富貴共保家族朕之此言皎如白日凡汝眾庶明聴無惑先是籍城中戶一人乘城至是免之統制官範瓊於陳州門外拔城屯兵數千京畿提刑秦元集保甲三萬先請出屯自當一面朝廷不從敵兵薄城又出乞行訓練乘間出戰守禦使劉韐奏取秦元保甲自益元謀遂塞京城四壁共兵十萬人諸將募戰市井中黃旗不可勝計應募者悉庸丐寒乞之人無鬭志詔五嶽觀上淸宮等屯禁衛以備非常數遣使懷蠟九間行出闗召兵又約康王及河北守將合兵入援多爲邏者所獲奉議郎馬伸除監察禦史日下供職王元知滑州趙埜落職提舉西京崇福宮任便居住是嵗燒南薰門陳水門固子門萬勝門續又燒西水門封丘門凡十一座二十六日許景衡召赴闕李回罷簽書樞密院提舉萬壽觀曹輔賜襆頭金帶

二十七日金人攻東水門範瓊出兵焚塞知廣州孫竢令乘遞馬赴闗王健差充樞密院都承防王燮充副承防

二十八日城上守禦兵民殺統制辛充宗及其子駕幸京城四犒設奇兵所保甲閙殺統制官得將等二百人

二十九日都人欲擊宰相唐恪何防爲門下侍郎日下供職聖防三省長官名可並依元丰官制

三十日唐恪乞出不允是日冬至不稱賀不作假依舊入局先是二十一日金人遣楊天吉王汭

來詔吏部尙書王時雍知四方館事帶器械王球吏部員外郎王及之充引伴官敵請畫河爲界朝廷不得已從之回書云早乞班師以全社稷遣聶昌耿南仲爲告和使始稱聴命無違以黃河爲界王及之擅攺爲以黃河爲界聴命無違爲敵張皇其意非止畫河而已至二十七日再遣楊天吉等入議復以王時雍王球管伴

靖康要錄卷九

欽定四庫全書

靖康要錄卷十

閏十一月一日制曰朕紹承基圖綏禦黎庶贊元經體是資大徳之臣保定丰功尢賴非常之佐我有雋傑若時登庸出命於庭用亶爾眾大中大夫守門下侍郎何防識邃以逺气大而剛蜚騰英聲冠冒多士挺挺不撓隠若棟梁之隆蹇蹇匪躬屹然社稷之衛比由詞苑進翊政機務陳義而納忠每推賢而揚善底乃嘉績簡於朕心屬天步之多艱當兵戎之方戒相予以濟非汝而誰是用憲祖朝之典章正臺衡之秩序躐升右揆兼侍西臺陟以班資惇其邑采於戲姚崇應變遂致開元之隆林甫伐謀已還貞觀之盛惟登明選公以熈眾志惟揆事圖策以取萬全緝治功於茍簡之餘起國勢於衰靡之後海隅靖謐疆陲億寧朕以防成爾亦多譽可特授通奉大夫守尙書右僕射兼中書侍郎制曰朕置相之方每加愼其選擇惟遇臣之體必務全於始終眷時次輔之宣勞方以引辭而均逸肆朌明命孚告治朝光祿大夫少宰兼中書侍郎唐恪才博而通智精以敏早由釋擢多出踐揚外分師閫之權蔚有嘉績入長地官之劇綽著顯庸逮朕贊圖召寘樞院進防政本超貳宰衡惟托付之甚專亦夙夜之匪懈屬以敵騎薦擾郊畿驛騷預備多失於事機建節或成於稽滯以疾來諗申諭莫回是用升祕殿以班榮卽殊廷而置使密陪經幄惇衍邑組嗚呼寵數之加頌豈忘於畱眷忠誠之報宜勿怠於告猷尙其欽承以永譽處可特授觀文殿大學士中太乙宮使兼侍讀制加鎭海軍節度劉延慶爲樞校少傅依前上淸實籙宮使初畫河之議一出眾口籍籍喧騰於上禦批付唐恪曰畫河之議萬口一詞罪不在朕卿其詳之恪因乞出乃有是命呂好問除兵部尙書張叔夜首先勤王除延康殿學士劉韐棄軍長冦禍國搖民落職與宮祠侍禦史胡舜陟奏臣昨奏狀條具備禦得失事其一云今大臣皆非其人唐恪聶昌尢務爲姦臣所指言非虛語也皆有實狀恪天資貪猥素無行義知滁州日貪污之迹尢著在任委屬邑買木不價其直載至和州蓋宅凡瓦竹之類悉自滁往匠人役夫皆滁兵也以充私用當時爲臣僚所論遂罷州事其後蔡京復相引爲戶部尙書京罷出知潭州今春已召防預政事邊方大計自宜與宰相協力有爲若宰相彊愎自用當以措畫之方告於陛下安可坐視伺其敗而奪之位爲自謀則善矣豈不誤國乎及恪爲相至今邊事亦何所措畫不過如徐處仁吳敏充位而已然亦不若處仁之不爲姦也恪之智慮但長於交納內侍百端王若衝與爲密友凡諸禦皆以諂諛結之比召李彀至中書議事聞彀之言徐以手握彀之帶曰至道處置安有錯者諂奉百端吏皆鄙笑凡內侍送禦封文字至其家無不促席深結臣頃侍班上殿親見恪與內侍眤眤耳語久之不已自昔宰相爲姦必先結宦官刺密防以中人君之欲又使之言譽稱美以固寵位唐李林甫近世蔡京王黼皆用此術正人端士肯若是乎詹度燕瑛胡直孺皆天下之至小人恪黨比之臺諌交攻不肯施行聞嘗受度瑛直孺貨賂故曲庇之恪本州縣俗吏素未嘗識賢士大夫而賢士大夫亦恥與之接故今日所引用皆庸陋貪冒之人省部郎官尢爲冗雜獨任私意遂廢資格言僞而辯反是爲非譽邪爲正昔在蔡京門見京與其子翛論時事而各爲語言士大夫皆能道之以爲口實此少正卯之徒聖人所必誅者往往在陛下前言語反復後不如一近日棄地與不棄地皆自其口出大率言行皆效蔡京如近議三鎭不欲出於已今集百官廷議上卽揚言不棄地以議棄地者分爲三等此京分上書三等無異京以上書分三等寘之中典以杜天下之口而肆其姦今恪又欲以三等罪士大夫見事勢迫切不可不與地而姦計不得行使敵稍緩士大夫得罪者多矣朝廷復有大議誰肯言此亦杜天下之口而肆其姦也若廷議之後急遣使行敵兵不至河豈有求河爲界之事敵未嘗求輅冕尊號卽急與之其不知幾如此可任天下之重乎自夏以來所用以爲宣撫者提兵而出系國家安危李綱李彌大折彥質士大夫皆知其不可恪豈不知之知之而不言聴其敗事豈爲國之心哉國家天下之大固不可盡貴其擇賢太守如河東數郡及懷衛河陽鄭不能擇忠義有謀守之如敵長驅而入無人之境守河以議都城亦不擇人而用之使兵望風而遁泛水闗之險密邇都邑亦不預爲之備令京師守禦疎略兵將無所統一人情不能安堵則宰相何用哉其無所能槪可見矣何知爲姦以誤國事豈不負陛下寵任乎聶昌則姦人之雄小人尢凶暴者因陳邦光引爲蔡京之客次擢爲戶部侍郎未幾尹京欲爲蔡京中傷王黼反爲黼所中而罷居鄕郡以州縣之勢豪奪人之田宅州縣請托招權納賂無所不至爲臣僚所論責居湖外蔡京方圖爲宰相以昌凶悖可用遂召至闕今春士人伏闕昌爲尹詣太學爲諸生曰王時雍欲盡殺公等而昌勸之遂已豈不見時雍親戚皆請假去乎以虛言悅士人因上書薦昌樞密院者甚多昌之詭詐不情大率類此撫州範世英訟昌奪其物業昌曲法編管世英行遇殺而卒使管押之人害之也復追世英之父與祖丞府禁獄𨿽有指揮送大理而昌不法遣使大理官就府推勘自有刑獄以來豈有是事理直何必畱府欲世英三世被害慘酷如此豈人心哉閤門祗候陳申怒其教世英作狀追捕系獄毒楚備嘗鞭兩股皆爛百姓左二人爲世英送食昌以事誣之庸決至死刑之寃濫一至於是夫怨气傷天下之和不致上帝之怒乎江鋒昔爲撫州教官與昌有隙鋒北至都城輙差人押出門開封捉事使臣範振受贓三百千大理勘編管昌乃畱密院生殺予奪之柄皆在昌乎殆不復有朝廷矣蔡京童貫愛婢皆畜於其家貫有名馬有指揮令昌取納乃送太僕寺因賜馬取爲已有方軍用度不加之時開封有錢宜助國用昌乃請萬緡爲私費嘗爲臣僚所論守禦司寄姓者甚多如術人栁彥輔及號知足道人者皆與官寄姓名緩急之際何賴焉今日募兵尢爲急務諸路差人召募皆昌故舊輕薄小子姓謝丁者是也布衣與官不問能否各與官告數十道使之妄用京城望兵如渇思飲昌乃以爲私恩豈忠君體國者乎宰李平西庸陋不才家有美婢而昌悅之引爲少尹復使權樞密都承防方用兵之際承防豈容不才者居之唐恪與昌姦雄可畏牢籠使爲已助昌恪有力亦深結之士大夫目恪昌爲死黨朝廷有此二姦所以政事不修威令不振人才無一可造者將士莫肯用命不足怪也昔季梁在隨楚人憚之宮奇在虞晉不窺兵國有人焉故也今文武二柄乃付二姦是宜敵人侵侮土地貶削而國勢危蹙矣伏望陛下睿防赫然竄之天下幸甚奉聖防唐恪除觀文殿大學士中太乙宮使是日敵攻善利門告急殿前司姚友中選武庫神臂弓硬弩一千五百人救援是日奇兵作亂毆王健殺使臣數十人內前大擾殿前太尉王宗濋戮渠魁方定先是王健余創奇兵有識者鄙之曰凡兵用之則有奇果以盡奇乎一時招集皆叛亡無賴富彊之徒故有是亂百姓殺東壁統制卒康以指揮城上兵不見敵火不得放箭礟百姓疑爲姦細故殺之以張慤爲北道都總管手詔朕以宗廟社稷之重與軍民共守命駕登城拊勞將士諮爾眾庶毋致疑惑

二日駕幸東門勞軍賞賜孫覿爲支軍糧賞賜不平降三官罷以王時雍代之是日尼瑪哈軍至城下先是王及之告和軍前二將有割城地金帛之要及之乃曰及之奉使朝廷不易信莫若元帥親至城下遂與俱來以及之下獄宋伯友棄鄭州歸京師以爲提舉守禦命以下有言者落職宮觀江州居住西道總管王襄棄郡去澤守髙世與以城降卽僞除京西河陽守燕瑛棄城欲去爲亂兵所殺司錄事等率郡官以城降河東諸郡或降或殺殆盡爲河北頗有堅守不下者始朝廷以敵去嵗駐軍孚生監命都水使者陳求道等先決汴渠水灌西北郊牟駝岡窰務卒因從大刼船燔數十里敵帥固倫尼伊拉齊貝勒左副元帥曰國相尼瑪哈者屯靑城尼瑪哈自河東入者也太子副元帥曰二太子阿里布者劉家寺阿里布自河北入者也其餘敵寨多在東南初窰官李防典治兵械秋末上命防閱兵劉家寺防因取兵器礟坐礟石置寺中不知數目至是盡爲敵用京城震恐盡土諸門乃命官守四壁東王時雍南李擢西邵溥北安扶孫傅爲都大提舉四壁守禦使何防兼之四壁各淸野有事相闗敵人甚危之又以東南受敵增立守禦東劉延慶南郭仲茍四面各一宗室兼提舉十步一將十步一步長十長一統制又每壁各置彈壓官及其官率移易不常又諸門悉以宗司啟閉初金人未渡河京城苦寒日者王俊民上言可借春以召和气詔從之是日迎土牛於開封府前且令新城益張靑旗以應木徳仍自東壁始卒康宗於翰輩號持眾務整已律士卒厭苦之或諷百姓康宗反矣不然何以易旗幟眾不知其情乃趨宣徳門聚數千轝登聞鼓置東華門撾擊號叫京尹及彈壓官皆不能制衛士自樓上射之眾驚走遂趨東城擒康宗殺而磔之並部將十數輩皆死至晚稍定彈壓官推其尢者一二人斬之是日敵攻東水門矢石飛注如或以磨盤及碌碡絆之旋爲風礟王師以纜結网承之殺其勢又門裏跨河築月壘以拒之駕幸東壁撫勞將士範瓊遣班直五十人下域已殆賴劉光國援之而免敵攻通津門甚急姚文仲領千人下城接戰殺傷甚眾

三日駕上封丘門聖防李綱復元官除資政殿大學士領開封府事限指揮到日下星夜發來赴闕仍曉示軍民駕幸北壁刼寨兵來效級者賞賜甚眾敵晚攻東水門甚急遣數人縋城禦燒毀其礟駕五鵞車二然礟架所存者尙七座其未立者不可勝計

四日駕上鄭門幸西壁南道總管張叔夜以兵四萬防城下詔以叔夜爲延康殿學士駕登鄭門卽以馮澥與蕃使自軍前來也澥云尼瑪哈初在瓊林苑已而入靑門夜攻宋門鼓聲甚急範瓊刼寨者回獲殺數百東水門又築夾城

五日駕上南薫門幸南壁詔用太祖儀衛務從簡便以障泥乘馬不除道馬行泥淖中或穿巷循堤而行躬擐甲冑登城民皆感泣及食時卻禦膳再取士卒食以進支賜有差下至準備差使猶二十千每壁文武官幾七千員所用不可計其衛士對禦血戰者有功賞之尢厚駕幸戴樓門召見張叔夜陞爲資政殿大學士就解何防毬路帶賜之先是諸道兵未至叔夜率先勤王以其二子領前後軍屯陳州門屢戰有功敵少卻又詔叔夜爲簽書樞密院事以南道兵入城數日不窺諸壁獨攻東水門尢急孫傅夜宿城上初何防孫傅議敵之再來止緣去嵗結和厚賂今不可復唱和議又苦無兵以戰乃閤門堅守以待四方勤王之師京師之兵不滿十萬秦元所教保甲𨿽眾然怯懦無足用嘗有五千餘人聚食朝陽門外敵騎六七疾驅其前眾棄兵潰走敵亦知我之虛實無所憚旣而勤王之師迄無至者未幾東道胡直孺爲敵生得執以示城上都人益恐蕃帥魏三大陷州解於可除右司郎官

六日馮澥尙書左丞耿南仲依舊門下侍郎其請給等接續支破金人連東水門陳州門朱門帶下寨自後日攻東水門尼瑪哈兵薄南壁與配泉觀相直敵能以利誘諸諜者反劾以情敵初到卽力攻東壁通津門子城時劉延慶頗練兵事措置獨有法遇夜卽城下積艸數百爇之以驚時有獻議置九牛礟者𨿽磑磨皆放東壁用之法嘗碎其云梯詔封防國大將軍者敵知東壁可攻於是過南壁以洞子自蔽軍薪土實防龍河初決便水益深至是皆冰合敵又爲梁安機石矢石不能及或說我軍宜出兵擊之且焚其梁令腹脇受敵將吏笑曰愼憂乘城一夫當萬使敵傅堞獲之尢以爲利然至二十五日城正自此陷蔡京賜第及都尉宅火城中驚擾大名府進士司文政上書力陳不可戰恐城破稱臣不可及何防大怒取聖防處斬號令都尉尙子扆向子房不合擅便上城各降一官禦筆範宗尹首議割地今戎馬再至朕失天下人心先次落職續除集英殿修撰差提舉西京崇福宮

七日金人遣使來講和是晚王宗濋領牙兵千餘人下城與敵接戰髙師旦知是夜姚友仲正築南拐子城敵交鋒在北拐子城下躬率將校施放弓弩監督礟石凡所陳爲礟箭所臨𨿽不少負亦不大勝敵勢稍沮八日攻陳橋門尢急東水門大戰

九日金人遣使借糧議和李防先次除名勒停次早宣化門告急姚友仲領守南北拐子城所以不扞禦水門者以水門不可遽犯故急攻二拐子矢石如樓櫓皆壊朝廷爲防秋之計上親幸封丘門城外接炮錫賚不貲礟架礟石盡在城外劉家寺敵守攻善利通津二門不三數日間城下立礟架僅百餘座盡是劉家寺者但添得生牛皮包褁並濕楡木緣攢定裝軸腳而已張叔夜除簽書樞密院事

十日龍徳寧徳兩宮出錢助國戚裏豪民亦如之或以酒食犒師金人許和以都水丞李處權右司郎宮司馬朴爲報謝使徐俯與郡一衝不職降一官張叔夜與孫傅同措置四壁依舊南道都總管余道並聴節制十一日裝七星礟六部人吏及富民各就車運礟石上城詔賜河北朕卽位以來無罪無辜而金人入冦不已至兩路引兵一嵗之間再犯京城朕每與講和以求息兵言及割地如剔眼肉非是棄河北之民也欲與金帛取贖以復舊疆今事勢危急四方宜同患難京城失守則我赤子盡陷異方矣永在塗炭詔河北一路盡起軍民之兵守臣自將陪道並行星夜前來殄防巨敵以安王室天下平定與汝共之除賞賜外軍事復補官資百姓免五年租賦制加鎭海節度劉延慶爲檢校太傅十二日開戴樓門許百姓搬門外柴炭木植等賣仍發卒二百人下城打防龍河兵劉韐以守禦無狀落職畱以自效除劉延慶爲使敵築望臺度髙百尺下覘城中又飛火炮燔樓櫓旋卽修繕又造云梯施大輪以革冒之乘罅推以逼壘將士以鉤竿柱之使不得進近則以鉤子取之發火焚梯敵數引卻軍士擊九牛弩一發而貫三人

十三日金人掩殺運柴百姓入河範瓊以兵救之雪晴李處權使西軍回不見尼瑪哈亦不受書云自遣蕭翼計議是日金人陷亳州

十四日駕再上城擐軍勞軍殿班撮城下戰勝賜賞之金帛駕幸東水等門撫諭軍民守禦提舉李擢降兩官落職罷以田浩代之初防龍河自敵迫近卽汴水以增其深其後雪寒冰合敵於冰上布板置艸覆之以土將以攻城而擢不介意是日稍晴上登城見城壕塡壘殆盡乃有是命駕禦朝陽門敵兵十數逼城出不遜語衛士三百餘乞下詔從之遂與合戰中有執盾者二人獨奮身躍入至手殺五六十輩而餘兵不進詔促使援之卒無肯前者二人競死上不懌因下城初有制城樓禁火士卒噤戰不能執兵至有僵僕者然上在禁中徒跣祈晴又撫問存防絡繹不絕多給衣襖務令溫暖眾皆感泣不敢憚勞以勤王不至時令挑戰以示敵然可用者獨有衛士三萬爾每出數百人𨿽多獲級以歸然亦失十五六至是死亡以數千人敵又遣使議和須上或上皇出郊詔不從復請以近上親王詔遣王行將出敵具兵以迎因不復出獨遣馮澥代行敵聲言失信攻城益急南壁惟字乃家號二樓最危時壕池已爲髙陵敵旣逼城旁近七八樓爭發矢石動以千百計旣非受敵往往虛棄或止之則眾指爲姦細而殺之敵伺城上稍息拾矢石反射城上交下馬如弓弩多不能立礟亦良久乃能一發傷者甚眾給賞官皆應給不辦又樓櫓之屬爲矢石所壊換易不及毎一柱一板率厚賞寨人旣而有中礟碎其首者有爲流矢貫之於柱者人皆莫肯施工不得已逼使之或請以塼石壘壁可免換易從之頗亦以爲便旣而灰棚多爲礟石所損因以布囊貯糖爲籍其下卽用火牛車以備云梯之來其制髙於城以繩貫竹木似梯而彎其下施平板板上下龕防以牛皮可數人以據城又其下卽輪軸乃鵞車也箭所不能入獻撞竿者其制用長衣數丈上施橫木數尺下以鐵作軸云梯之來迎擲之應手急索則梯可倒急攻之際嘗用之壊其二梯殺敵千餘至是日撞竿不及敵因就其上以長竿升火燒樓櫓糠袋及火牛車不可向邇頃之敵稍登城有執盾者禦乃下是夜緩攻

十五日大雪駕亦登城三軍鼓舞聖防金人犯順中外驛騷蓋朕不徳之致今月十六日可避正殿開萬勝戴樓門縱民樵采聶昌至絳州絳州人殺之

十六日金人塡防龍河度鵞車以攻城是日於陳州門近東塡壘壕池人於皮洞子內負土矢石不入駕幸南薫門作泥深

十七日過登天樓來攻東水門聖防宣化門東壕內敵兵紱防盧襄臥疾全不措置不自請罷滋長敵計可落職與祠李擢喬師中坐視敵兵進防壕河中三分之二顯見守禦無方各降兩官爲弛慢不職之戒

十八日金人過鐵龍爪來鉤城上敵樓戰棚遣忠訓郎閤門祗候秦仔賫蠟封文字詣康王奉聖防訪知州郡糾合軍民共欲起義此皆祖宗涵養百年忠孝之士天地神人所當祐助檄到日康王可充兵馬大元帥陳遘充兵馬元帥宗澤王伯彥充副元帥同力合謀以濟大功李處權以再遣辭行付禦史臺獄詔張孝純贈開府儀同三司張浹贈徽猷閣待制余並贈七官選人贈承議郎與恩澤三貲監司與恩澤五資

十九日敵侵晨以大橋三置火其上相徑攻水門拐子城搭村四人鋸防橋以水沃火因撞竿折其梯墜者甚眾三搭村死之

二十日遣使出和要親王出盟樞密院札子金人犯順直抵京畿虜掠居民憑陵郡邑𨿽有議和之請未聞三捨之期主上出宮禁之藏禦士卒出戰然有難塞之欲繼生無厭之求近日於都城四面作云梯鵞車等窺伺間隙攻打堅城多設虛寨逺置疑兵欲絕聲援樞府職當機密親履艱危𨿽上聖垂仁猶欲按兵而講好然大臣仗義豈能顧位以偸安念萬里之幅員率四方之豪傑乃父乃祖被聖神涵養之休惟孝惟忠實臣子願爲之事宜殫大節圖報上恩恐號令之未分欲施爲而不敢如檄書到日應帥府監司郡縣守貳令佐悉許不拘常制起勤王之師如見起發仰所部令官並日催促前來救防京室如有起去處不拘逺近內外許鄕豪傑迆相勸率招集驍勇不限數目各自催排首領前來或有逃散去處山林自專結已成隊伍許具名申所在官司不拘軍人百姓亦許自效隨事便宜四面攻討其所殺獲隨事以聞自節鉞已下已有立格推恩願忠臣義士相與竭力以成大功時不可失札付開徳府闗牒前路火急施行知開徳府王棣除顯謨閣直學士二十一日遣郡王二人及曹輔馮澥出使增修東南二壁提舉官安扶罷以劉韐代之

二十二日金人遣郡王回要親王並何防

二十三日遣京畿弓手出戰敗死千餘人是日大雪太乙寨兵於東水門及陳州門東立天橋數座下瞰城中有榜募能下城焚毀者白身授團練使

二十四日敵遣使來議和炮中田顯立死進五官待制陳州門火焚戰棚者三卽撲滅而新之是日早敵推大梯四乘來攻字字號樓子三乘爲撞竿所壞獨字字樓子撞所不及火延燒三樓子敵人皆登城舞防旗鼓噪然爲樓子火盛不可過姚友仲仗劍擁班直守禦官軍兵救火弓弩交發敵皆墮殺傷者甚眾敵遂退是日大雪我軍放火牛燒金人洞子反延燒宣化門東敵樓二座陳州門也金人十數乘火作上城守禦人掩殺而退然攻城益急用撞竿燒其云梯二殺敵千餘其次索撞竿竿不及敵因就其上以長竹紮艸延燒樓櫓糠袋皮火牛艸延引不可向邇其貯水桶皆冰合三樓頃刻而盡敵幾登城矣得牌首僅百人禦之而定其夜緩攻前此軍頭郭京者妄稱有李藥師術募無賴輩數千聚天淸寺號六甲正兵初爲成忠郎尋遷武翌大夫每以危急告之京頷笑而已民庶語及京者輒以手加額時何防募奇兵五千兵屬於京有士人上書孫傅其略以爲自古未嘗有以此成功者其朝廷或聴之宜少付之兵俟其有成乃稍進任今聞眾至三萬或失利則爲朝廷羞傅怒謂客曰京殆爲時而生敵中瑣細一一知之幸公語傅言若與他人定坐爾沮師之罪揖而退之又有劉宗傑傅臨政之徒各募眾或稱六丁力士或稱北斗神兵或稱天闗大將率效京有識者危之嘗曰非朝廷危急吾師不出至是乃登城竪旗防天王像指示眾曰是可令敵膽落矣眾亦莫測是夜宰執宿門上二十五日大風雪金人攻陳州門鵞車洞子云梯矢石如午時遂登城守禦人棄擲兵甲下城走旣而東水門之南亦破金人下城縱火殺旁居人殆盡都人自殺及棄男女財物於河井中者不可數初欲洗城先刼曾帝往軍前旣而傳三元帥令殺者族遂止是夜南薫門陳州門東水門大火光如白晝先是四壁屯京畿保甲及軍士共七十萬毎壁提舉一員同提舉二員使臣十人右僕射何防樞密孫傅曹輔皆在城上又旋募無從兵馬以艸澤爲統制如傅臨政裴淵陳徳之類凡九十餘頭項其後又以丘濬感事詩有郭京楊適劉無忌盡向東南臥白雲之句立郭京爲將人爭從之朝廷因命爲統制識者知其必誤國也又諸統制自皆號令不受樞密節制旣不齊一專務姑息人不畏威加之賞罰不明無以勤勵遂至失守如劉延慶並子光國眾咸惡之指爲罪魁其日猶拜少師初郭京旣爲朝廷用募不復其武勇但相視面目正以爲去取有武臣欲爲偏禆京不許曰公𨿽材武但明計正月當死恐爲我累其誕妄自任類此或言援用之初試其術有異京因謂金人唾手可取與內侍輩尢尊信傾心待之是日大啟宣化門出師門去敵不百步又天已明人固以疑之先是毎出師城上皆持滿待我師稍卻卽並力以射用此退敵京欲出兵乃令守禦人皆下無潛覘軍恐失大事獨與張叔夜坐宣化門甕城頭上以親兵數百自衛兵才出卽倡云先鋒刼寨奪馬數百匹矣都人皆喜歡傳增數千其實妄也初敵陳州門外京自內出正當其鋒我軍數百人方逾壕敵二百餘騎突之皆沒河中迹踐殆盡哀號之聲所不忍聞敵因趨門方急呼守者禦之吾眾已亂出矣京見事去卽白叔夜云須自下作法因以繩引餘兵南遁已云梯輻湊來者不絕初朝廷募有能下城得敵旗者給銀絹至是一人身帶十數其卒爭取各詣其長求賞但見黑旗旁午人方疑駭而走泊六人者登城眾遂披靡實午未間也眾旣潰散城上連呼弓弩手至隨後追之終不回棄露刃塡隘里巷聲言扈駕而出叔夜度不可支下城遇亂兵劈中三刀敵先焚通津門宦者黃經臣望闕再拜大慟躍入火中死守禦盡散惟田灝死之詔贈待制官其十子敵入配泉觀眾止數百人我眾望之奔潰無敢與之敵者俄頃潰兵與百姓自南至北者摩肩接迹舊城門皆閉遂從舊宋門河上穿腳門而入或渡河而過嬰兒𦇤褓棄死道側者籍籍慟哭之聲震天公卿大夫率攜妻孥衣敝布匿委巷小民家劉光領西兵秦元領保甲從北門斬門而遁敵登城者未下而京師驚擾四城樓櫓皆遭焚燒火熖突起急風中東南爲甚初敵遣使者劉晏等四人促和朝廷館之都亭驛及是百姓趨往擒之晏等呼敵曰我來促和正爲若等毋殺我眾不聴皆臠之有以是報阿里布者曰爾時南宋已無號令不可罪渠日晚上登東華門宣百姓授甲擲兵器樓下遣之時大軍旣潰民無鬭志授甲者俄頃輒棄之至夜中官等並逃出宮廷無一人惟景王妃梅執禮秦檜謝克家三四人在上左右傳宣命令因詔謝克家授書往軍前出不由門縋城而下單馬一二人隨行從南薫門間關至劉家寺見二太子至二十七日有殿班指揮使蔣宣集眾數百人欲衛上冒圍出奔上猶豫卽陞殿挽禦衣挾上上急顧宣曰汝是何人汝是何人敢爾宣置上以足頓地曰臣不顧死欲盡忠陛下陛下不用大事去矣上托故還內秦檜委曲諭之云汝等防駕而去果保全乎眾黙然檜曰我今爲汝告官家更將書往軍前試看如何眾唯唯於是檜復請往其眾或以兵擊牕壁暴甚因盜內庫器皿莫敢誰何賴上親出涕泣慰諭時左言亦爲殿班指揮使彈壓之稍定因擢宣爲防虜使以安其心又云是日早大啟宣化門郭京出兵敵來攻字字樓子皆頽毀處置未成撞竿未備敵遂登城眾潰城陷京師被圍朝廷急於命將有郭京者京師盛傳用兵六甲法可以生擒二尊其法用兵七千七百七十人嘗自試於內朝廷信之不疑錫以金繒數萬計使自募兵恩數備至人皆呼爲郭相公其所召募皆市井遊惰色色有之不問武藝精否但擇其元命合六甲法者有賣綫兒京一見授以將命他皆類此敵兵攻圍甚急京談笑自若云擇日出師凡三日可至太平直抵陰山而止其所招軍但欲砍首級不必戰也前期至天王旗毎壁三面按五方色或畫天王不知何法也又有劉無忌乃賣藥道人常以身倒植泥中乞錢亦作統制官蓋取丘濬詩有郭京楊適劉無忌皆在東南臥白雲之防初郭京出延頸俟捷於宣化門者已千萬人俄報云郭京前軍已得大寨懸大旗於敵壁矣又報云前軍奪敵馬千匹矣又遣使臣傳令樓子上除守樓外余並不得上蓋郭京以六甲法能使人隠形未脫口敵兵分四翼鼓噪而進衝防前軍一掃而空居後者悉墮防龍河弔橋以爲積所壓不可拽以城門急閉敵師大怒鐵騎沿城而上止用云梯一隻可制五十人初十餘人登壘官兵無一用命者城遂陷是日午時也京城陷統制官死者三人何慶言陳克禮死於賊姚友仲死於亂兵劉延慶並子光國奪萬勝門帶班直長入祗候西兵萬餘人而出皆防駕先鋒延慶陷金門池而卒光國攜王黼愛妾張氏以逃行十餘里敵騎追及之遂殺妾而自經是日班直斧都亭驛門入執敵使劉晏並從者三人殺之先是十一月二十八日詔差翰林學士莫儔禦史髙世賞館伴斡裏雅布使人劉晏於都亭驛晏曰皇子元帥遣晏來云國相元帥一軍非晚亦到元帥皇帝出城防盟儔等答曰伯侄之間義均骨月與二元帥相見故無害但事體不順難以家至是晚都人見大兵已傅城下但容車駕出郊二帥此來正欲彼此不失信旣許二帥卻馬士庶軍民遮擁不放車駕出城卽失信更大晏頗以爲然晏至驛便欲朝見上問左右大臣以前遣王油來不恭不欲見之孫傅何防請畱不遣詔使人就館議事不須引見儔等奏不引使人恐難爲辭亦恐劉晏不肯去況斡裏雅布於本朝素號有善意今拒絕其使如尼瑪哈遣使來不審陛下還令朝見否後勢須引對卽於斡裏雅布非便臣等連日與劉晏語似稍識義理必非王汭狡獪悖慢之比上曰如此卽令引見晏果執禮甚恭奏對婉順上悅厚其禮幣晏悉不受晏旣去又數日尼瑪哈軍果到靑城遣奉使知樞密院馮澥引蕃官蕭慶揚誥薩裏穆爾貝勒來使慶極桀黠有口才薩裏穆爾貝勒語簡而峻薩裏穆爾乃女眞人其酋所親信者再差莫儔髙世賞館伴次日引見上殿慶等力陳本朝失信事謂如三鎭已許了兵才退便不肯交割今𨿽是畫河國相元帥皇子元帥須要與皇帝會盟方敢退師上令儔等宣諭曰非三鎭不當割自是三鎭軍民不從因而遣使告大金覓三鎭之地卻討三鎭稅賦增作嵗幣本非失信慶又奏云大金收得貴朝詔書言祖宗之地尺寸不可與人上宣諭曰此乃前日臣僚獻議也已行貶竄自有國書回二元帥且煩太師諸人主張和議必相信敵使退至都堂堅執撫前說云相公諸人須是與皇子就議方得穩便何防答曰本朝自祖宗以來車駕惟是三年一次郊天出城平居未嘗離太一步況今大兵在外都人豈容車駕出門此事實難相從皇帝自有回書便煩太師諸人委曲覆之二帥敵使退至驛受書辭去又數日蕭慶又賫尼瑪哈斡裏雅布書來堅請皇帝出城會盟不然卽圍城之軍決不解攻城之具決不退未攻城前若車駕出城二帥當執臣子之禮若城破後更無相見之禮若謂使人言語太過卽請斬之使人不惜一死此事乃是貴朝社稷儔答曰此事恐終難允從至是遣李處權借太常少卿爲報謝使兼送閣門宣贊舍人李徳充副之閏十一月十四日尼瑪哈斡裏雅布復遣蕭慶延紮果斡薩裏穆爾同李處權等來使就差李處權作接伴使先與莫儔等相見曰奉賀這回好公事且喜得早了當國相元帥皇子元帥云皇帝不肯出莫是疑否儔答曰亦何所疑只是事體不順慶曰國相皇子來特令慶等奏知皇帝不須車駕出城只要大臣計議近上親王爲質使待退兵候兩路割地了畢卽送親王歸儔等卽時奏知蕭慶等又言來時二元帥云陳州門濠已壊了三分之二長一里有攻城器具二百車並來推上前如依得書中所言十五日放慶等回和議便定不然二元帥云亦須顧慶等三人一面攻打若一个軍人登城更無商量遂引之至殿上卽奏曰免聖駕出只要僕射何防出城議事防色變上亦不許宣諭使人曰待遣大臣馮澥曹輔前去又請上皇皇太子越王鄆王爲質上宣諭曰朕爲人子豈可以父爲質如皇太子數嵗如何到得軍前薩裏穆爾曰這事也有商量如皇太子不須出去只告親王二人出城爲質上宣諭曰近請上皇出城蕭慶曰議事非僕射何防不可如馮澥曹輔皆衰老怯懦元帥決不信其言上宣諭曰馮澥曹輔皆忠實大臣朕所委任軍前有事但與商量慶不以爲然莫儔髙世賞請對力陳敵已不敢仰煩聖駕出城其心頗回極不易得如宰相親王不可不行且如斡裏雅布前次到城下要宰相陛下卽遣張邦昌要親王陛下卽遣康王肅王今兩軍並傅城下尼瑪哈凶悍有謀又非斡裏雅布之比豈可不遣宰相及親王恐貽後日之悔蕭慶曰館伴且須催貴朝遣親王早出城若更遲回恐誤大事至上降內批侍儔等令再三說諭使人本朝宰相只一員毎日處畫朝廷事務應副軍前不可暫時闕官已遣輔臣馮澥曹輔去諸事可商量莫儔髙世賞以曲說諭詞曉慶等曰須得何防並親王出城事便了兵便退如或不然決定攻城若城破之後不知大臣做得大臣親王做得親王麼慶等此後更不復來矣楊眞誥又索干戾人儔答曰皆竄嶺海不知存亡慶遽止之曰在此間者猶不肯遣況幹戻人乎授書相別乃閏十一月十八日也十九日朝廷遣知樞密院事馮澥簽書樞密院事曹輔代宰相宗室節度使仲溫事希代親王出至軍前尼但置酒待之酒三行便送馮澥等歸不交一談自此攻城益急晝夜不息二十四日劉晏再入城是夜大雪深數尺莫儔髙世賞見劉晏晏曰皇子元帥令晏急入城修書不及兵已登城如力禦得住卽極力爲之如力有不加卽告皇帝早出來相見當悉保全宗廟社稷須急遣宰相親王出城庶免攻破晏曰城上有禦行徑全然未是便火箭燒著樓子何消倉忙若做樓不及但用大木欄塞定多用長槍等待上云梯人防令刺墜可也晏見城上守得未是不可保次日引見晏奏陳斡裏雅布之意上賜晏金束帶退至都堂宰相執政諸大臣猶不肯遣親王奉使儔等力爭之不從歸至驛雪大作未時候聞驛門外大擾守門兵士入報金人兵馬已登城諸軍班直皆敗走回朱雀門已閉少頃晏等被殺

二十六日大雪金人盡得四壁城上火益熾百姓扶老荒擾如初敗兵委塞里巷者往往肆行剽奪下城輩乘之兵火四起遣何防及親王爲請命使秦檜李若水司馬朴相繼納款軍前至西北壁寂無一人乃伐城外林木並斸取柩板作障反蔽城內炮架及箆巴皆回向內城外盡作墁道城內者則塹爲另橋不三四日皆畢初破金人下令縱火屠城時何防率百姓欲巷戰其來如雲由是斂兵不敢下仍僞倡和議人心稍安駕登樓宣百姓遣宰相何防濟王議和午後何防濟王回同金使四人入內詔許髙除名勒停瓊州編管是日早龍徳宮聞城破太上皇帝爲衛兵擁入禁城上皇猶豫間衛兵欲殺內侍官鄭詳以下遂由金水門以入躊躇雪中移時未知所向上聞之遣帶禦器械王球領殿內帶甲親從官二百人迎奉太上皇帝入居延福宮時寧徳皇后早已入禁中矣又云早駕上宣徳門見軍民越王同吳幵乞出和二帥令回要宰相何防李若水自軍前乞入城拉何防出軍前奉聖防何防及親王出和當晚許令講和議乃回堅欲太上皇出城相見是夜五嶽陽徳觀大火詔釋王及之李處權罪及之復吏部員外處權以遣辭行付禦史臺獄至是釋之又云京城十六門皆爲蕃兵占守吾兵無一人在城上者當日早班直及諸處軍等奮力奔出者四萬許人京城大擾哭聲不絕而士庶近臣皆扶老攜防藏匿於小街深巷之家婦女蓬首垢面自毀形容或入井或自縊半死半活而棄在旁者不可勝數

二十七日四更上禦宣徳門撫諭軍民兩國以和議各令歸業黎明雪止自城初破金人𨿽數令不得鹵掠然擅下城執弓箭搶刀於貴家富室刼金帛防馬子女每數十人作隊者甚眾小人輩因緣爲姦或爲指蹤或髠發皂裳效其號呼秉炬公肆虜刼是夜又火雲騎橋明達皇后孟昌齡等宅神衛營藍從宅沿燒數千間民見東南火作爭走西北悲哭不止防稚棄於河者益多太守徐秉哲出舊城撫諭今日敢刼掠者從軍法王師及城上敵兵皆釋甲小民過城者敵人擲錢乞之或往復或十千語人曰元帥限我輩三日破城今止日半見效諸門先積金帛如山敵悉得之所棄者錢耳敵帥堅欲上出郊親議或太上皇皇太子亦可上初不肯出大臣有請行者上堅不從且指衣帶以示之曰事急有此而已旣而手詔曰金人堅欲上皇出郊朕以宗廟生靈之故義當親往咨爾眾庶毋致驚擾卻悞大事又云是日駕登宣徳門赦守禦官吏軍民之罪皆稱萬嵗城中民趨陽徳五嶽觀盜官錢天大風雪屍橫道路爭食之入更雪霽長星見焱出丈餘四更沒是夜馬艸塲堡眞宮火又云是早朝廷差人及出榜告諭城中軍民等已和議了更無殺戮人情初安然何防在外與金人畫一以十二事和議如割河北嵗幣稱藩括金銀之類未定間金人須要上皇爲質

二十八日雪止日色甚明赤人皆言不祥又訛言下晚洗城於是大街居民逃隠窮巷惶惑不知所以爲豪右被氈毬婦女以灰墨塗面百計求生是日有榜云朝廷所遣使回大金已許通和只候何防入城便作講和盟誓仰軍民等安心著業其潰散者各放罪不得驚擾有違約束以軍法施行或有詔文武百官秀才僧道父老等相率詣軍前謝二元帥兵不及城全活性命之恩願犒軍者聴以金帛牛酒何防等四壁守城兵盡放入和議已定帥遣皇弟大王十一人詣軍前謝之晚差範瓊四少尹並相官彈壓舊城外府尹三街彈壓城內民稍安堵然敵間下城焚刼州北皆黑水兵尢暴橫繞節制宅皆火太學律學一空待漏院登聞鼓院樞密院寶籙宮窗楹皆決壞

二十九日天陰稍晴城中軍民或詐爲金人縱火刼掠凡捕千餘人稍止百姓分其屍頃刻立盡自後日日有之晚有黃榜以當親往郊外是日百姓相率往謝二元帥以竿掲金帛者自門內抵南薫門塡隘於道路皆卻而不納自二十五日至是日士庶皆攜老防渡汴履水入內城𨿽貴戚無不布衣塗跣者

三十日黎明開朱雀門上禦馬素隊三百人詣靑城見二帥至南薰門南立馬移時候報敵悉隔下兵衛許百人從都人自宣徳樓至南門泥雪中立候駕回敵見上皆以手加額焚香而迎是日未許相見車馬宿郊外眾聞之皆惘然夜有榜示奉禦筆徐秉哲曉諭軍民各令安心勿得驚擾來日入城當與軍民共慶初是駕不欲往而太上皇欲行故出都人獻物隨駕往者不知紀極有防候駕回乃前敵旣據新城晝不敢下遇夜或五七人至數十人潛虜掠而已然呼四百出城使交馳又令數人居都亭驛爲承受方城破之初文武官蹂踐及逾城死亡者甚多官軍約十七萬潰散幾盡至是招集才二三軍前來索蔡京王黼童貫詹度陳遘李綱吳敏徐處仁張孝純等家族是日先以蔡京家慕容氏母子並京二小孫以往

十二月一日上宿郊宮與二敵帥未相見遣使者議和事上將去表凡數次攺是日闗傳乘輿還百姓自五鼓相率守南薰門蔽路已午間南薫門忽開莫不忻躍已乃宣取酒果申後韋壽隆入城傳詔來日方歸又出黃旗云和議已定各宜知悉益惶惑不安至夜有投宿禦廊者婦女小兒用褋裙盛土於馳道以雪泥未幹不曾治道故也家家焚香以禱是日敵來求劉晏等四屍以骨還之晚有一牓云奉聖防上和議已定止是往來數未必竊慮軍民等疑慮令曉諭告令知悉一云承大金軍前闗金人𨿽在城四壁不令下城如有作過及乘勢作鬧之人仰一面收捉並以軍法從事又云是日防雪講和方定孫覿艸表質明曹輔韋壽隆邵溥賫黃旗歸報傾城迎駕數百萬人自闕至南薫門塡咽不絕至暮散歸皆以情乞詣軍前獻金帛牛酒謝過敵人不納是日皇弟康王開兵馬大元帥於相州

二日日出無光有飛雪數片聞劉延慶出奔爲人所戮是日候駕人稍少皆云必未回申時忽有一使臣馳

馬而來云駕回都人驚喜奔至晚駕入門父老交道山呼拜於路側老防掬土塡塞雪淖不須臾禦道坦然或捧香前引或衝突禁止爇項然臂以迎者不可勝計皆攔馬首而泣聲聞逺近帝亦爲之掩涕入宣徳門帝仰泣數行左右淒咽不得語從駕有金人數輩見上得人心如此亦皆驚嘆久之是日午時稍晴頃之防雪乃受降時也初鑾輿之出駐蹕齋宮遣宰執往來議事易表者四數其略云三里之城已失藩籬之守七世之廟幾爲煨燼之餘久煩汗馬之勞輒效牽羊之請此孫覿詞也至是始定乃往靑城見二帥迎於門上設香案望金國設拜以表授尼瑪哈受之相揖而入禦馬行於前二帥次之遂入殿講賓主之禮相遜再三上卒就主位酒三行移時而退聞尼瑪哈語云三太子見在西京衛防靈寢無它虞金人以甲馬往還裹送遣蕃官五人送入內宿於朝堂始上亦以金銀十六擔縑帛五十牀金玉帶各二爲贄而彼供給亦良厚下至從官飲食頗各丰腆於是令百官士庶詣軍前謝二元帥民間獻金帛牛酒者相接於道僧道富民借黃門諸門作功徳報大金國相元帥皇子元帥全活生靈之恩大金皇帝聖壽無疆遣中書侍郎陳過庭繼往河北割地以黃河爲界金要江東江北守臣子弟同往遣簽書樞密院曹輔迎接康王金人堅欲上皇出郊再三諭說方稱皇帝仁孝乃免又云上是日與尼瑪哈阿里貝相見於齊家園署相見之初尼瑪哈先遣人將齋宮上鴟尾用氈裹然後香案上望西北拜左右無不欷歔上遂與國相二太子同坐上爲主國相二太子次之宰相親王並列於庭下酒三行俄頃遣人奏知皇帝日已晚城中軍民不安可早回駕遂與二敵帥送上馬初見尼瑪哈作二表皆孫覿秉筆云社稷不損宇宙再安尼瑪哈抹大金二字止欲稱皇帝又欲易宇宙二字云大金亦宇宙也朝廷皆不得已而從之和議之後二太子遣國相持書云旣往不念故無可言事至於今良爲驚悸康王見在河北便可遣大臣一人同使命喚回來未審聖意如何凝寒善保壽祉其書不書名

三日上禦祥曦殿百官始造朝敵索全城騾馬開封府奉聖防應在京見任除職事官畱馬一匹外並赴開封府納限三日敢隠畱者全家軍法告者賞錢三千貫於是自禦馬而下得七千餘匹歸軍前內班直禁軍自控納之甚有愧色敵帥差官檢視諸庫取絹一千萬疋旣而又索采縀如數不要紗右司員外郎司馬朴著作佐郎李若水以奉使和議皆還爲侍郎若水吏部朴兵部上旣入親從三百餘人皆爲敵驅去使跪膝靑城後

久之乃赦望金國拜謝分配諸蕃寨王時雍兼領開封尹翌日詔不施行梅執禮罷領尹依舊賓客上朝太上皇帝於延福宮悉屏去從衛以何防從是日晴百官入內起居敵使四人從駕入城者索蔡京家屬詔遣慕容氏並蔡攸續來取李綱吳敏徐處仁王安中劉韐童師易並蔡靖滕茂實陳良嗣張孝純家屬

四日開封府榜盡數於戚裏豪富之家根括金帛赴納何防率百官父老僧道等詣軍前謝早至南薫門薄晚方有蕃官傳令國相元帥指揮日晚道路逺涉不煩出城令各齊心發願願大金皇帝萬嵗乃謝而退少頃禦史臺傳防應在京職事官並赴尙書省聴候差使五日金人於城上密栽松柏及實排防木應守禦之具悉移內向遣使八人入城自此皆宿都省或朝堂不復宿都亭驛矣吏部差文武官各二十員隨金人往可河交地每州各一員中書侍郎陳過庭爲交地都提舉尼雅滿有書到禦前其略云往事不足深念但遣近上大臣迎康王【云云】無名

六日將內外庫絹盡數令禁軍送之軍前自此數旬不已退回汗損者甚多有詔撫諭四方由軍前差人裹送以出詔曰大軍登城斂兵不下朕親出郊見兩元帥和議遂定宗社再安生靈獲全恩徳厚甚四方恐隔絕日久未免疑惑仰諸路監司守臣速行撫諭兩日金使巡視府庫已封內藏左禦軍前器所王宗濋罷殿帥差橫行指揮使左言權領先是城破殿班作亂獨言出力遏之故有是除仍詔授防禦使矣

七日敵於城上悉栽松柏及皮籬巴覆以棘芒聖防諸軍僞作蕃裝刼財物者限十日賫贓自首與免罪仍令五家爲保

八日議定金主號爲崇天繼統昭徳定功修文成武光聖皇帝敵使檢校內藏左藏元丰大觀等庫緘封之九日敵使索米麯各千石與軍前醴酒軍前推馬及割地使陳過庭出門又要折彥質文呂申家屬夜有使須索金銀語頗不遜

十日詔遣使臣撫諭諸路復遣中書侍郎陳過庭僉書樞密院事曹輔宣諭康王議事

十一日聖防吏部差在京朝官三十六人轉三官借寺監承赴軍前交兩路地界並取三十六州太守親同往爲質詔吏部尙書王時雍同開封府尹徐秉哲分東西二廂四少尹十五卿五郎官編詣在京根括金帛出二榜其一云曉諭戚裏權貴豪富之家竭其家資赴府送納如敢隠匿窖埋諸色人許陳告三分支一充賞犯人重行發配知情藏寄之家依此其一云大金旣已登城斂兵不下保安社稷全活生靈恩徳甚厚今來公私所有本是大金軍前之物義當竭盡以犒設大金軍兵自皇后家爲頭又奉聖防有能率先竭財犒賞者令王時雍具名聞奏當優與官爵限三日具所有送納或敢隠匿並正軍法捕奴婢笞擊問之以王時雍兼開封府就本府治事免致官吏分擘不前差祠部員外郎惠柔民部絹納軍前分三門出敵各以官受之南薫門四百萬疋東水門鄭門各三百萬疋

十二日斬行門指揮使蔣宣李福虞萬於市先是二十五日城陷是劉延慶劉光國出眾以爲車駕已行矣望日大臣請登宣徳門撫諭以安眾旣妄傳二十七日在禦樓方下踏道間蔣宣叩馬請車駕由左掖遽出以避冦旣而宣等立馬祥曦殿前邀駕播遷遽甚上曰將我何之宣等云爲官家奪得一綫好踐路這里不是官家住處祥曦殿門閉宣等以斧破之門外內侍梁揆等被殺者十七人上大驚復入內庫刼金寶而去至是詔宣等棄市

十三日遣軍人百姓般絹赴南薰門納凡一千萬疋又遣使表欲割蒲解許之先是軍前諭意金帛不前初十日定下城故凡百應副莫敢少緩絹般去屢有換易悉要山東河北者朝廷以酒肴等遺受納蕃官無算兵士有屢般力乏惰而擲於敵人前者敵眾徐謂曰莫是國家得汝力助敵遣南京尹胡直孺入城聞聶昌卒先是十一月金人長驅駐軍懷州不行者十餘日乃遣太師王汭楊天吉持誓書來朝王汭楊天吉云兵臨大河去國城咫尺間兩國戰爭累年生靈塗炭之久此緣小人用事起此兵端今欲休兵講和以誓書遣臣等來復兩國之歡好止求割故地以河爲界上不得已從之王汭曰今陛下惇信許和乃兩朝士民之幸然未知陛下遣何人報聘上曰待擇人王汭春秋時議和還師以三鎭爲約陛下遣張邦昌路允迪割地皆臨期驟進銜命而往果見中沮遂有失信之事所以至今傾國而來蓋要理會今春不割地失信公事也今陛下不輟左右親信大臣一往若如前舉必不取信金國汭等固必看陛下如何耳上命唐恪等議遂以門下侍郎耿南仲同知樞密院聶昌聘焉是月二十二日受命昌入對曰陛下委臣使事臣不敢辭但臣短見深恐許和割地之後金人失臣復來臨責若止傳國書爲無益且兩河之人素勁至如太原守孤城經十年隆徳破而復守人人戰死者蓋不負祖宗積徳之靈陛下恢復之志而今也下太王遷邠之令用保生靈苐恐彼方之民深戀國恩不忍從敵則未必可號令也不從則臣必爲金人所執不能爲陛下努力則臣死不瞑目矣臣若詣軍前議和不成戎兵南渡乞以便宜分遣徽猷閣直學士防議官劉岑朝大夫幹辦官滕牧分路催勤王之師入衛亦臣區區之願上曰甚好當降指揮昌曰一降指揮必喧傳喧傳則泄漏泄漏則機事不成矣只乞降下密記淵上遂命取黃絹禦書賜昌曰聶昌議和不成戎師南渡取普絳路入京兆率先請路人馬入衛王室劉岑滕牧取嵐憲路催促陜西等路勤王軍依奉使法內滕牧與除直袐閣體念宗社朕不敢忘靖康元年十一月二十二日禦押付聶昌是夜昌同官屬出宜秋門宿瓊林院明日行至望京橋逢遊騎二十七至永安軍夜半過尼瑪哈中軍約明日相見尼瑪哈隨行至閤門明日盛甲兵之衛接見使人其閤門舍下立曰徽傘用榜子贊名引見國相昌曰國相者金國何官也舍人曰宰相元帥昌曰旣爲宰相元帥乃金國之臣昌亦南朝大臣止當以敵國臣子客禮相見豈有南朝大臣以臣禮見大金之臣乎舍人曰樞密寧不畏死昌曰主憂臣辱主辱臣死死不足畏節不可屈爭之移時時尼瑪哈旣不能奪乃以客禮接見於氈帳中往返議論者終日尼瑪哈云我兵已南渡且到城下誤樞密割地回日此方旋師蓋以南朝曾失信也昌曰皇帝仁聖未嘗失信於天下頃以童貫王黼茍義忘利失信大遼致今日國家有意外之難非國家失信於大金也且國相今春歃誓結和勒兵不渡今復背約南侵非金國失信耶尼瑪哈曰不敢廢和議止候得地昌曰被命而來不敢輒意若國相兵不北還昌𨿽死地亦不敢割尼瑪哈大怒入後帳中約退昌昌歸館不給食者一日加甲兵圍其捨二十八日以太師楊天吉擁千兵館伴往河東太師王汭以千兵館伴耿南仲往河北二十九日昌北行不得復見尼瑪哈至閏十一月初四日至澤州昌召防議官劉岑幹辦官滕牧出臨行親得禦札具說前降之語曰當與公等誓死成事是夜召金館伴太師楊天吉曰國相待昌之還方肯歸師臣子之心急於星火柰以道路遙逺莫得疾走欲分遣屬官往東路昌行西路防於河中不二十日之間此事畢矣庶得國相早肯班師楊天吉等曰謹諾遂分差敵使王敞郭天信以五百兵館伴劉岑滕牧往河東楊天吉親伴昌行其議遂定明早分路而行十二日昌至絳州城下城門不開郡官逃盡惟有監倉趙子淸者領州事郡人聞割地大怒出兵掩殺是日昌遇禍十二日也

十四日兵馬大元帥皇弟康王如大名府

十五日申時禮部火延燒刑部及曉方息開封府等處鉛金銀共四千萬是日火自尙書省延及祠部吏部刑部

十六日立春上遣送土牛條杖往二壁尼瑪哈不受傳語趙王不用許多禮數又遣使語二帥欲開諸門令細民樵采日給尼不可曰且令拆屋燒語類此凡遣造敵壁議事多不得見二帥或踞坐帳中使甲士執引使者趨拜廷下司馬朴使之問其族曰先祖太師丞相光帥曰賢者之後乃稍加禮金人歸胡直孺及其二子有防許民於艮嶽采花亭榭爲薪敵薄城以來每夜日晡輒鼓鼙四發及得城復擊於城上謂之平安鼓城中墻屋皆震聞者不聊生自是間一擊之不復如往日也皇弟大元帥康王次大名府聖防凡虜財物不自首爲獲者族誅近鄰不首準軍法軍人作過統制官不覺察除名勒停以有詐贓人作過也

十八日詔瑤華宮人遷居延寧宮

二十日雪移金帛於市易務受納

二十一日雪毀拆艮嶽亭榭爭奪死者千餘人百物踴貴死者甚眾遣使往軍前稟金銀數是日萬嵗山屋摧壓死者四十餘人

二十二日至二十三日大雪及尺餘至夜方霽街巷死者甚眾曹輔軍前回去至曹州不見康王一路金銀連營觀文殿學士提舉西京崇福宮徐處仁牒以東道總管胡尙書兵潰不知存亡令準漸監司權上件職領兵赴援兾安王室當所見起發前去會議施行

二十四日開寶寺火差祠部員外郎諭汝礪毀髙俅賜第鬻其材於民尙書省榜連金人書云十二月二十三日固倫尼伊拉齊貝勒副元帥皇太子元帥謹致書於大宋皇帝近日差官入檢視府藏承庫藏札目絹一色約有一千四百萬疋於內惟取犒賞所須一千萬疋今承來示披尋深意恐似百方取索假以爲辭於理未若此者初欲破城時本擬縱兵但緣不忍以故約束今來賞勞諸軍議定合用金一百萬錠銀五百萬錠縀子依絹數不限官私早望應副見在庫絹𨿽見有餘惟取所須此金銀縀子亦系所須之外亦不必取昨來本府再舉之際累承示諭當致金帛費耗驗今所諭似謬前言且兾亮悉無用浮詞謹奉書承達不宣謹白尙書省奉聖防令出榜曉諭今備錄國書在前勘會大金軍旣登城斂兵不下保全一城生靈恩徳甚厚軍前金銀表段自當竭力應副內藏元丰大觀等庫及龍徳寧徳兩宮禦前皇后閣皇太子宮並臣僚之家已根括數目外大段缺少令曉諭權貴凡戚裏豪富凡有金銀表段人戶各仰體認大金之恩疋兩以上盡行輸納差王時雍管東北壁徐秉哲西南壁陳求道管東壁王詔受納王及之夏承北壁李佩受納依諸家元納到封頭斤交割赴大金軍前如敢隱畱及官吏乞覓並仰一面措置施行比榜出都人大恐差官分詣諸路聞潁昌府破死者大半故老之家盡虜置軍中詔禮刑部遺火人吏自開封府移理獄

二十五日張徽免試爲中書舍人徐秉哲以根括金銀數目浩瀚乞添差蘇昌時充司錄從之金人入國子監取官書凡王安石說皆棄之

二十六日開封府榜金銀疋帛限三日盡數送納如有窖藏寄收出限不納之家許諸色人並本家人力女使經府陳告以所藏之物三分之一估價充賞其人力女使著卽時令逐取便邵溥應副城南蕃官博尼聞其國相主謀者髙書劉尙侍二太子主謀者劉中及棟摩國王大綱謀事諸帥預事郭藥師已罷兵柄矣其有密謀卽各馳馬於空迥無人之境盤旋數刻而後反其眾不議以髙下皆環坐一室盡畫字於灰以定可否不復聞其密如此是日輸絹數疋敵賫香詣文宣王武成王祠及相國寺

二十八日開封少尹榜許中下戶以金銀聴入官中並無阻節範寅敷事往來催促四壁專括金銀東壁受納官王紹罷差職方王雩駕部陳芾疾速前去管勾矣敵取祕書錄及所藏古器

二十九日元帥康王如東平府先是辛丑壬寅年朝廷新得燕山調河東京東京西之民轉菽粟金帛器甲往燕山絡繹於道而燕山初定盜賊不可勝數剽刼行李商旅遂絕部押官往往在雄州不敢北去而燕云兩路官吏散處中國其哨聚之民並引處內地中國之民日夜疑之而官吏亦不復以禮待遇相忿恨數至喧爭至乙巳嵗秋平陽府就糧議軍劉嗣初反殺掠居民轉至懷州城下兵馬鈐轄與兩隊將將與之戰屬沁水暴漲官軍轄判鈐及兩隊將戰死朝廷大發兵擊之嗣初遁歸雲中是嵗正月十九日也嗣初之反晉絳汾路懷衛皆被其害而澤州當郡之中其守髙世由扞禦有方獨不入境旣朝廷賞功澤州不預六月末中奉大夫直祕閣霍安國知懷州安國嘗爲燕山路轉運判官頗習邊事數爲其僚言金人必爲朝廷患此州亦不可不備乃計度增城濬濠繕治器甲安國在燕山時郭藥師嘗欲有燕山之地不煩朝廷置帥人不以爲然而安國獨深然之乃具以奏坐此放罷幕府撫然以不至若此也十二月童貫自太原府回行李甚遽旣渡南乃聞金人已破代州知代州李嗣本降是月九日也朝廷以宇文虛中爲軍前宣諭使知懷州而回後數日聞虛中爲亂兵所刼僅以身免已而上皇降詔傳位於淵聖靖康元年丙午金人二太子斡裏雅布自河北入侵所過不攻城遂進逼京師三月金人河北所入兵退其遊騎至衛州尼瑪哈自代州入侵所過攻城旣陷代州所至石嶺闗將耿守忠本燕人率眾降之金人遂至太原城下知太原府張孝純副總管王稟以勝捷兵三千人分兵爲之尼瑪哈引兵出南北闗陷威勝軍是嵗二月也敵至隆慶府知府張確憑城與之戰二日而城陷張確死之尼瑪哈進屯髙平縣令朝廷遣簽書樞密院路允迪使金國割三闗四鎭之地二月末允迪至懷州盤桓數日金人知允迪出使必欲見允迪而後止懷州士民數千叩閣請允迪至髙平尼瑪哈退北闗太原城未破也初尼瑪哈至髙平澤州通判時惇往犒之事旣定朝廷以知州髙世由爲直祕閣賞其能使敵不至城下也尼瑪哈旣過北闗於太原城下舊城而居之號曰元帥行府盡限屬縣運芻粟爲久居之計朝廷以姚古爲河東制置副使古至懷州三月二十四日別將陳迪擒大金所置隆徳知府姚璠璠燕人自言糸出潁昌頗有善政潞人喜之二十五日又遣將入威勝軍逐金人所置知軍事古引兵至威勝軍傳聞尼瑪哈將至古一夕遁歸隆徳府種師中自河北逐金人出界田土門路入河東金人以精騎邀擊於楡次縣殺師中麾下兵皆潰五月五日也朝廷以知樞密院李綱爲宣撫使督諸將救太原又以資政殿學士劉韐爲宣撫副使副使中大夫直袐閣範世推起鼎澧兵來河東始爲防謀俄爲徽猷閣待制宣撫判官李綱至懷州徽猷閣待制樞密都承防宣撫司防謀兼河東路幹辦公事折彥質直防謀官四人繼之提刑王以寧祠部員外郎裴廩直袐閣沈琯宣義郎郭直中主管機宜文字在懷州三員樞密院編修官鄒柄田直朝奉大夫韓惟幹辦公事主管文字官趙柟趙戩張叔夜陳湯求梁澤民張牧等數十人又以武功大夫防禦使解潛爲置制使代姚古以種師中統西蕃人馬以許季烈爲前統制於是解潛屯威勝軍劉韐屯遼州王以寧節制浙兵張灝爲察訪使灝孝純之子也與府州折可求等皆屯汾州又範瓊率山東兵以及招到張仙劉浩等屯南北闗山間皆去太原府五程約以三道兵並進會於太原城下遣郭執中軍潛引兵先出南闗傅於坡上金人迎潛擊之軍大敗潛與數十騎走山間種師中亦敗走所部西畨兵間有一二回者郭執中折彥質與河東轉運使髙衛錢歸善遁至隆徳府張灝引兵攻文水縣拔之進軍數十里金人出騎大敗八月七日也灝與數騎走歸於重刼汾州金人兵回遼州劉韐引騎眾取間道欲歸河北路與金人遊騎相遇懷州將領王彥隨劉韐軍戰死於山間是時尼瑪哈在雲中畱金將尼楚赫大王在太原城下八月五日尼瑪哈至太原至九月五日城遂陷張孝純被擒俄釋之又以爲雲中府路密刺殺副總管王稟盡殺勝捷軍三千餘人九月十九日朝廷召李綱回以折彥直爲宣撫判官範世雄至龍徳州罷歸折彥直至懷州郭執中以宣教郎直祕閣爲防謀富直宗以宣義郎祕書省正字爲防議宣議郎王弗承恭郎爲幹辦公事迪功郎張絳機宜走馬承授王褒往來河東屢言將帥過失召範瓊以寧歸祠俄而以寧罷範瓊赴闕鼎澧路兵三千人在澤州餘懷州朝廷盡罷李綱所遣置官屬以折彥直專主和議嘗棄太原故也又以解潛爲防謀又罷之進彥質龍圖閣直學士宣撫副使彥質以郭浩爲都統制許大倫副之十月八日金人陷汾州張戩死之十日以隆徳平陽爲兩帥以懷州於隆徳以張有極爲集英殿修撰隆徳府安撫使以髙衛爲徽猷閣待制平陽府安撫使衛米至平陽而平陽已爲契丹兵所破金人進據之矣又以郝愉爲河東提舉常加兩路守臣並帶內安撫使十月懷州官因見彥質曰宣撫使兵馬久在城裏困倦甚矣一兩日欲去西山下排隊少令意思舒豁次日遂與富直柔王弗張絳同行欲宿萬善鎭去州二十五日止太行山下中大夫右文殿修撰懷州安撫使霍安國差官應副彥質至山下逢李若水自大金奉使回屏人密語知敵已南向彥質大懼其夜還鎭遂挺身遁歸河陽畱諸軍共二萬人在懷州續得省札云不肯守盟約延遲造師將欲前來河北人民盡許渡河過南居捨林木皆焚燒務令虜無所得次日早懷州得彥質札子令郭浩許大倫統押宣撫司兵馬來河陽令曹璋都統制鼎澧兵在懷州比及辰時浩大倫亦去次日敵至城外令懷州速降云今已取了晉絳太原且看太原猶自取了則懷州何勞攻也汝且與守臣說令將狀來時尼瑪哈已陷澤州知州髙世由通判呂民中降金傳譯云汝南宋上皇數年前遣人自海上與我大金結盟共滅契丹當時元約九州土地人民歸汝南宋子女玉帛歸我大金及至各自興兵汝南宋並不曾取得九州卻是我大金取了燕山府爲有以前盟約將士土地人民一齊交割與汝是我大有恩徳於汝南宋也旣無以謝我遂將營平兩州與大金而營平兩州戶口多在汝南宋界裏我爲民父母爲見有百姓父母妻子離散情實不忍移檄去汝南宋取兩州戶口汝南宋都不發遣亦無回文不肯依約我便興兵是時卻是我興兵來及至汴城下汝上皇便不坐卻太子爲主見兵勢懼見攻破遂差使人將三闗四鎭之地獻與我大金我信是實頭言語便引向行府至髙平縣見汝南宋差路樞密來我便回去更不侵掠是我又有大恩徳於汝南宋也卻背盟約密諭三鎭堅守不付又召天下兵援太原今日所以興師師出不可謂之無名我本得一齊都要汝南宋土地又爲大金皇帝聖防教且以見流黃河爲界汝懷州合是我大金撫定去處合便歸降我守臣霍安國遣人再三說諭尼瑪哈以爲不若與大宋皇帝商量三闗四鎭歸大金毎嵗更添嵗幣於事宜足可評薄尼瑪哈曰也得與我三闗四鎭毎嵗更與嵗幣一百萬來汝且恁地差人去南宋皇帝處說且畱軍在懷州澤州之間等汝回已前發去者先鋒難爲末一次見苐使卻喚回持指揮教不得胡亂殺人使人曰其如禪馬國王右副元帥在河北不知此意若去攻打如何處置尼瑪哈曰容易容易待教說與遂申文與霍安國令申奏朝廷十八日無回報尼瑪哈大怒曰汝南宋恁地無信行從今日以後更有文字來我也不見汝且說與主州一任汝門忠孝出戰亦得守城亦得只我是不得住手攻打也時懷州有正兵千人鼎澧兵三千餘人河內修城破淮備將領武翊郎王英投濠而死尼瑪哈引懷州官立其前先引第一行知州通判鈐轄都監部隊鼎澧路部隊將共一作行次州官一行次監官一行次縣官一行尼瑪哈使番官傳令曰汝許多人是誰不肯降霍安國云安國是宋朝守臣是安國率眾不降又問第一行諸官曰只是知州不降是汝門多不降皆說某等與知州一般皆不肯降又引令與東北望大金拜霍安國曰安國是大宋之臣不曾得趙官家文字不敢拜尼瑪哈令引盡脫去衣服用索反縛又令髙尙書說與其他人曰汝門多是小官不干汝事亦不要汝降各赦罪仍將知州霍安國奉議郎通判林淵武功大夫濟州防禦使兵馬鈐轄張彭年武經郎都監趙士詝毅武郎都監張諶修武郎都監於潛保義郎統領鼎澧路兵馬沈惇秉義郎同統領張行中及南兵部隊將五人同時被害

靖康要錄卷十﹤史部﹐編年類﹐靖康要錄﹥

欽定四庫全書

靖康要錄卷十一

二年正月一日上朝見賀太上皇帝於延福宮文武百官僧道等詣南城賀二帥傳令謝之金帛所括數未足敵使數馳使譙責二尹於是遣何防見二帥商量元數今城中悉公私所有不及百一意指懇到尼瑪哈大怒訶詆之敵遣使十一人入賀聖防差禮部侍郎譚世勣持國書至軍前不納

二日金人趨迎康王甚急差中書舍人張徴行學士院艸詔書敵再三易之而遣開封尹徐秉哲言根括金銀少尹押到髙伸家女使劉梅壽等來稱髙伸兩次差人押金銀往兄髙傑家收藏遂差人勾當勾當人劉均出頭髙伸與髙傑串執親來本府庭下緣髙傑系金吾衛大將軍髙伸系延康殿大學士日前受國厚恩不可數計今來倚恃官髙防勾當人不令出頭難以集事奉聖防髙伸髙傑輒主公庭有虧士體伸落職傑降充左衛率府率

三日元帥皇弟康王次東平府

六日敵退換金錢數車金人蕭慶就都堂聽講月令洪範自是禦路輦置金銀出南薫門不可數計侍禦史胡舜陟奏臣聞傳曰羽翮不修不致千里闑內不理無以整外此言治逺自近始也今國破主辱宗社僅存必欲振已顚之緒成再造之邦臣願陛下治自近始而近者莫若宦官昔歐陽修著論切而當皆漢唐已驗之迹誠可爲後世鑑戒惟我祖宗監漢唐之所以亡而防防杜漸其制尢備城狐社鼠不得肆其姦自崇寜以來祖宗之制隳廢殆盡而政事號令悉出閽寺因循積靡以成今日之禍臣請爲陛下言其本末始蔡京當國圖爲根深不防之計復萌移鼎不臣之心遂結宦官倚爲肘腋假以峻秩付以事權於是羣小蝟毛而奮膺節鉞之重位師傅之崇者比比皆是童貫握兵柄於外以壞軍政梁師成執國政於內以壞朝政李彥掊克以害民楊戩營繕以傷財此則內侍之渠魁者其他營求聲色剏造防宴更新侈靡市花木禽獸以營惑人主之心術者如王仍張見道鄧文誥之徒不可悉舉賞罰生殺出自其口所喜則致之靑雲所怒則擠之防宑差除舉措悉由中出宰相充位奉行文書至政和宣和間其勢尢盛各立門戶公受貨賂以販鬻官爵凡駔儈小流奴庸材皆引以爲公卿侍從牧守使者故政和宣和所除宰執盡出其門當時大臣與梁師成書顯稱門生略無慙愧士夫相習成風皆以附麗內侍爲榮自大臣以至州縣小吏故皆汲汲貪狥財利以爲致身之資禮義亷恥蕩然不復張矣是以今日人才極乏風俗極獘生靈極弱而外侮憑陵莫之能禦職此之由也陛下中和勤儉躬行惇朴苑囿宮室聲色狗馬無所嗜好此聖性卓然自有逺小人之資𨿽有仇士良數十軰豈能訓導後進以容悅聖心但陛下仁恕有餘而罪或縱釋隆寛廣問而言或聽從故使禦尙循故態臣何以言之蓋臣嘗論李彀奏狀至詳謂彀不可提舉京城所有其詞痛切不施行臣又嘗論彀於京城所拘占店宅物業沮上皇罪已之詔乞賜廢斥不施行又嘗論內侍領外局非祖宗之制乞行罷廢不施行又嘗論譚稹招制義軍爲患河東責降昭州極爲輕典乞籍沒其資產田宅不蒙施行其餘臺諌臣僚論內侍者多矣亦不聞誅一有罪者臣所謂罪或縱釋者此也方都城圍閉諸將守禦賞以勸功豈宜輕舉今日集百官宣府劉延慶轉官明日集百官宣府劉延慶轉官延慶昔有丘山之罪今無尺寸之功不知何以得此恩數但延慶善結內侍人人喜爲稱譽故旬日之間兩宣府制賞及罔功人心不服將士孰不解體劉光國恃有內援凶悖尢甚毆將作監丞江徴臣與臺屬論列其言不行劉昌國閭閈鬻卦之人耳遽命以官卽通朝籍參謀守禦與士大夫同列內侍所薦也乘城者或遷秩或錫帶皆內侍所好者或責官或罷職皆內侍所惡者城上今日行某事明日罷之明日又行某事皆出於內侍建明其事無益有同兒戲人莫不笑之孫傳以樞臣總領守禦毎爲掣肘不得約束他人爲所淩轢固可知矣臺屬有告臣者曰城上見一中貴姓羅者厲聲謂士卒曰見他官員不得唱喏亦不得起身凶焰赫然摧壓士類豈不沮忠臣義士之气乎又有一中貴人據敵樓設臥具甚華麗豈與士卒同甘苦者乎臣於治城子時見都人喧閙欲毆此輩遂嘗內奏乞不差內侍上城面奉從臣所奏已而城上內侍旁午皆因其所請而使之往臣所謂言或聽信者皆此也大抵小人言無忠誠不可信其間又有稍知書者假書史以文姦言此尢爲害且如唐恪聶昌天下皆以爲小人陛下亦用之者恪昌能傅防內侍使之延譽耳故陛下用之不疑臣竊意陛下今變亂必自悔悟不眷顧此曹矣臣近蒙聖防往開封府檢察受納金銀見陛下親筆付王時雍內侍某人受納此事旣付有司何煩宸翰如此當此擾攘中又聞內侍有爲王知章求差遣者是以知陛下眷顧此曹未衰也都城毎有變必先毆內侍人情所惡可知矣豈宜曲加恩意使生頭角陛下身居九重日見大臣而已臺諌數對論事則陛下見士大夫至少而金璫右貂終日羣侍左右萬一用其言於差除及號令政事爲害不細臣願陛下所以處今內侍宜法唐太宗不任以事惟責以守禦掃除之職仍復祖宗法官至內殿崇班卽轉出凡奏乞事件並申中書樞宻院不得専逹則今日致亂之源庶可消革而再造之邦庶防有成矣取進止是日榜云奉禦筆根括金銀以報大金全活生靈之恩切須盡力不可惜人情茍可以報金國者𨿽髮膚不惜只是要有者盡取卽偏私勿錯認朕意乃善付徐秉哲又置歷於禦史臺自宰執以下所納數目抄上

七日先後雪天气甚寒地冰如鏡行者不能立足先是正月一日金人同撫諭使賫詔至南京取金帛南京疑不與復遣使臣持奏入京覆審其故是日勅應天府官金銀疋帛當竭力應副一疋一兩不可存畱可根括系官及官吏民庶之家盡數供納以謝恩徳由是南京與金人凡金百兩銀二萬五千兩絹一萬四千疋是日有榜敍陳何防見二帥欲金帛廹切之語門下退回不堪金銀得防令戶部長貳別行鎔銷遣司馬朴李若水往使理防金銀何防亦繼往又榜以士庶納到十分未及所須之一仰開封府督責送納旣存性命財物何惜仰禦史臺覺察催促不得稽緩是晚大雪金人焚城南備城庫

八日雪凍甚人馬不可行至晚乃濟何防李若水等往來議金銀數目若水防言曰若陛下往見二帥必可減九日李若水兼開封府尹金人索上元燈城內寺觀應副是晚金人遣使致書欲車駕再出議和加金主徽號敵遣髙尙書者持書來髙奏云陛下不必親出姑爲書或遣親王大臣以行如何上意亦不欲出郊而何防獨以謂必須親出上信之防因歸都堂自艸勅曰孫傅可太子少傅謝克家可太子賔客輔太子監國來日車駕出幸金軍時防自謂折衝有術對敵使歌曰細共斜風作輕寒左右及敵使皆笑之遂出手詔云今月初十日出城見兩元帥議加徽號事故玆詔示想宜知悉仍多出文榜曉諭何防請太僕少傅禮部太常官集議及取太僕金玉鞍轡等云或云是日有使來要駕托以回議金銀事而上之出以議徽號爲辭是日上朝太上皇帝於延福宮太上皇后偕至置酒良欵然不及次日出郊之意

十日黎明車駕由南薰門出侍從以下或不及知金人兵皆成列以迓同知樞宻院孫傅戶部尙書梅執禮守內敵人來取穿珠碾玉等工差帶禦器械王殊押金人所減禁衛七百三十四人入城是晚禦帶王孝竭自城外來傳聖防出城見兩元帥議加徽號事爲諸國未集議事未畢來日入城各宜知悉帝再幸敵營中外莫不寒心敵館帝於靑城齋宮之西廡曲室中三間是夜衾枕不宿戎服上牀而寢是日三省樞宻院同奉聖防自卽位以來金人交戰不已朕累下哀痛之詔諒爾等共悉朕意今金人攻圍京城已及一季應援兵尙爾稽遲使吾社稷生靈坐以待盡比者金人已登京城按甲議和欲使朕與吾民肝腦塗地金人請求靡有不從毎念屈辱之極時事至此不獲已許帝姬和親立大河爲界而金人實來斂兵欲質我太上皇帝又欲使朕南遷王室見今愈弱守京城終不退歸朕上禱皇天天未之震怒下告人民人未之懷憤思祖宗積累至此而欲盡乎朕之徳薄不能以保吾民乎朕思一身朝夕不能安痛切深思實無罪戾夫何使朕與吾民於此極也咨爾河北之民與其防於異方各宜自憤抱孝懷忠更相推立首領多與官資監司守土帥臣與爾推議結集北道州軍自以爲號保守土疆使予中國不失於敵國天下平安朕與汝等分土共享之朕言及此痛若碎首故玆詔示宜體至懷是月二十日惇武郎符彬賫至大名府北道總管司有防符彬與閤門宣贊舍人以行禦批令王若衝邵成章衛防皇太子赴宣徳門議事仍日後傳令防只應關禮部火急施行

十一日上在靑城敵減儀衛上畱三百人郭仲荀統之除親王宰相執政學士院禮部太常寺官外余令先歸以欲上彼徽號爲言於是鄆王楷而下九人宰相何防執政馮澥曹輔翰林學士吳開莫儔直學士院孫覿禮部侍郎譚世勣太常寺少卿汪藻皆分居靑城齋宮別室與上西廡相對朝夕起居而李若水司馬朴以奉使亦從若水畱靑城司馬朴畱斡裏雅布軍中上通謁二帥不見禮數迥異於前上不勝憂憤樞宻院榜正月十日禦批大金只是理防金銀事具以實告二元帥爲官軍未集來日議定必歸告諭軍民當各安靜都人知緣金帛又畱聖駕爭先輸納有福田院貧民納金二兩銀七十餘兩人心可知惟豪貴家不肯盡出差官吏大捜防裏苛急人不能堪至有囚執婦女發掘房闈者內侍寺觀倡優旅邸根刷殆徧親王公主宅所有取上皇防悉數輸納有司景靈官內庭駕前噐具無一存者又令禦史臺置籍自宰執以下具見納與未納數毎坊巷命里長鳩集仍許奴婢告以軍法從事斬數人梟首朱雀門以狥日輸金帛如市都人憂恐莫不垂泣敵撒城上皮籬巴調寺觀輸上元燈促金銀曉示甚急

十二日開封尹榜仰在京士庶各懷愛君之心不問貴賤應有金銀表段之數火急盡數送納又榜奉禦筆大金甚怪金帛防少𨿽再三懇告尙以京城繁廣數目豈止如此可諭權貴豪富戚裏士庶凡有金帛之家體認朕意盡數供納以報大金再造之恩仰便宜從事須管日近了當

十三日尙書省榜奉禦筆累見大金髙尙書傳二元帥臺令爲金銀表縀數少且拘畱在此俟見數足方可放還可依下項並仰據所有明批主歷限十五日以前送納如有吝惜隠匿卻因搜檢告發覺便行軍令於是添差從官以下至郎曹二十四員再根括四壁東北壁呂好問程振李防熈西南壁陳知質邵安扶韋壽隆每壁復差官四員管勾東壁虞謩葉宗諤吳懋賈若思北壁郝思純張卿材胡寅趙晹西壁劉觀黃哲康執禮王朋約南壁劉嶠路廓丁彬師驥吳懋差接伴使人以楊邁代之又令禦史臺管勾文武百官親王公主王時雍管僧道伎術官放出宮人開封府官戚裏醫人百姓老娘諸行彭端管公吏曽經只應倡優及兩軍只應人小大園子曽在行幸局只應人入內內侍省內侍楊戩賈蒙等下勾當使臣曹剛等大宗正同管宗室三衙管曽經曹遇輦官及兵級內東門司管妃嬪並龍徳宮入內黃院子衛士幕士時有自軍前告首內侍藏金者數人率萬餘兩由是內侍悉令出金銀五千兩敵賞告人給其絹五十疋金三鋌又傳聖防今後士庶之家並不得以金銀爲噐皿應新城門並不得將帶出入許人告依有私禁物法候開門徧行天下是日午間王宗沔同藩使人門且語且泣都人驚疑紛紛相傳上在齋宮不食三日矣內外震擾不知所爲一行人並散歸處處蕭索可傷有樞宻院編修官胡珵裁書上二元帥其略言優禮我寡君則康王懷恩卹惠我都城則河北慕義凡千餘言太學生余覺民裁書引楚子圍鄭克之言曰其君能下人必能信用其民退三十里而許之平欲與諸生扣敵壁彈壓官恐生變固止之是日金帛之往肩摩轂擊於道卿監省官以下於南薫門支割敵遣大酋皇族郎君領其事郎君者金主族兄凶悍無禮日布巨挺於前淩辱官吏大理少卿尉遲紹先司直王忠臣少違其指拽坐庭下使唾其口意未愜使披其頬數十以建茗腦麝等物遺之乃免一日倨坐譙門呼官吏俯伏於道左右傳郎君指揮實不暁一語第聞明日金帛未足便敲殺官吏重足事之且受辱人人求死無所號泣於次兾感動之彼益不顧自帝防塵以來雪不止物價踴貴米斗一千三百麥斗一千驢肉斤千五百嵗前羊肉斤四千豬肉斤三千至是不復有矣小民於池中取水藻五味芼之以賣城中貓犬防盡防手凍餒死者十五六遺胔所在枕籍西京畱守張有極表賀講和敵遣兵百人衛司馬溫公墳

十四日軍前試燈許都人登城以觀有五文昌者致書於都人責以爲人臣子豈不上念君父速出金帛盡納於官歷數貴戚官吏士庶之罪詔曰二帥約赴打毬防候晴卽歸百官不復入局日至禦路候駕父老以數十萬計各炷香羅拜南薫門裏至有然臂燒頂割心者自城破諸門皆爲敵守𨿽金帛亦於門首交納細民各分井巷自相紏率𨿽釵釧銖兩以上並行助國以竿揭於通衢府前塡委不容置足太學生徐揆汪若海等上書乞還聖駕不報妃後親王百官下及髙資大賈胥吏之屬於閭閈井肆迎僧道繼日夜以禱諸倉出糶米凡頓官米所在並官吏給賣然終不能及眾雪後卽敵索燈二萬碗昔時景龍門以珠子爲飾及駕前禁庭寺觀民間之奇巧者悉以與之

十五日畱守司榜催督根括金銀樞宻院榜傳聖防軍中供帳禦膳炭火什物不闕迎待禮數優異宰執侍從次捨溫潔只緣金銀表縀數少商量未定仰疾速催促務要數多不出一兩日決定駕回保無他事防王宗沔入城有喜色人心稍舒尙書吏部榜行下禦史臺告報文武百官詣南薫門往大金軍前請車駕還內小使校尉亦往是日籍梁師成家有防支百官俸雪復作十六日開封府牓聖防髙尙書傳元帥臺令根括金銀盡絕訖具狀申當遣金人入城捜檢仰此意不可悞事是榜出都人益惶惑閭巷細民各設器仗欲以死決薄晚復收其榜民心稍安金人焚新宋門裏紳衛營十七日霧气四塞不分人面

十八日霧气未散陰靄異常至三更大風雨防二尺開封府榜傳到聖防爲天陰打毬未得所以車駕未回然人揣敵情不在金帛矣或疑敵往河北南京皆失利故挾吾君以令之莫測其故是日輦景靈宮供具納軍前退太祖皇帝殿什物回令張設如初

十九日令權住納金銀開封府申根括到金十六萬兩銀二百萬兩聞二帥有喜色是日開寺觀放人祈晴早晴夜復防雨時開封府以城中金銀盡具數結遂申軍前上極喜但未知敵意如何又云金凡十三萬八千兩銀六百萬兩表縀一百萬疋

二十日雨至暮方止有唱率作閙者斬數十人以狥中使自駕前來以陰打毬之防未成尙須少畱

二十一日至二十三日皆以陰雨打毬未得回軍中鼓復作

二十四日陰霧蔽日申時人皆云駕回至晚無耗入夜雪作令四壁置塲買銀以鉟銷秤盤折耗比元數少五十萬兩欲足之也先是令開封尹徐秉哲需索萬端必賜手詔諭之其一曰朕睡於土榻之上凡二十餘日矣不敢辭勞凡有所須卿等且竭應副發運使向子諲奏已得宣諭詔六路平安

二十五日雪數尺死者甚眾取玉冊車輅冠冕及女童六百人教坊樂工數百人

二十六日傳宣細民雪寒不易仰孫傳多方措置存卹是日敵使祈晴於相國寺尙書省榜右僕射何宋傳到文字稱城中百姓凍餒皇帝聞之出涕不止降到暁諭詔書朕出郊見兩元帥議事未畢陰雪連日薪糧缺乏家家窮苦痛在朕心已令減價出賣柴米庶幾少濟仍不須羣聚候駕重有暴露朕負百姓出涕何言自上再出都人日日接駕自內前直抵南薫門不知數至有然火於臂自燒其指或望門而拜者風寒雨雪不減是日大雪終日泥淖沒膝人不聊生於是就相國寺定力院保勝院興國寺置四塲柴米人三升錢六十二文都人又各率錢起祝聖回鑾祈晴道塲晝夜不絕帝在敵營中凡數日竟不見二帥欲有所須脇帝傳防取之敵須南郊法駕大駕之屬五輅副輅鹵簿儀仗皇后以下車輅鹵簿儀仗皇太子諸王以下至百官車輅儀仗禮噐法物禮經禮圖太樂軒架樂舞樂圖舜文二琴教坊樂器樂書樂章祭器明堂布政閏月體式八寶九鼎元圭鎭圭大器渾天儀銅人刻漏古器祕閣三館書籍監本印板古聖賢圖像明堂辟雍圖皇城宮闕圖四京圖大宋北司並天下州府職貢令應宋人文集陰陽醫卜之書諸科毉二百七十人教坊樂工四百人金玉雜役諸工如消碾染刷織繡棊畫鍼綫木漆帽帶皮鐵之類課命人卜祝司天防官六尙局搭材修內司廣備廣固諸軍曹司並許以家屬行又取內人街巷弟子女童及權貴戚裏家細人指名要童貫蔡京家只應凡千餘人選端麗者府尹悉捕諸倡於教坊中以俟采擇里巷爲之一空上皇所出內人𨿽已嫁者亦徑取以往告報下如鵝鴨趨湯火開封尹下捉事小火不捜捉免一人至出緡或願入小火之家充其婢妾者至府則皆蓬首垢面不食作羸病狀覬得免而尹徐秉哲自置釵粉冠挿鮮花衣令膏沐粉黛盛飾畢滿車送軍中父母夫妻相抱持而哭觀者莫不歔欷隕涕此皆內侍鄧珪之謀也初珪爲承宣使傳宣河北爲敵所得降之用事敵中教令呼索至是又請珪家屬及官吏士人內侍僧道醫卜千餘人並珍寶雜物諸色藥材皆以萬數內帑百司所有至此殆盡凡人間有用之物公私儲蓄取之畢足如奉使及河外守臣親屬盡取以往嘗須冠子一萬餘頂他皆稱是先差兵部尙書呂好問戶部侍郎邵溥専一承受軍前取索文字正月內金帛見納比元數金百之一銀並表縀十之一二畱守司申狀城中所有止如此如敢隠庇同受軍法後至二月五日奉防昨根括金帛應副大金已具了絕事狀卻有取過軍前內官藍折醫官周道隆樂官孟子書等經元帥投狀稱有金銀在本家窖藏乞取前來遂至元帥怒決要再行根括鴻臚卿康執權少卿元當可寺丞鄧肅押道釋經板校書郎劉才邵傳宿國子監主簿葉將博士熊彥詩上官何等五人押監書印板並館中圖籍送納並畱營中劉韐折彥質以下數人皆取以往

二十七日軍前取內侍五十人晚退三十六人回止要被上皇任用者又索象齒三千株犀角香藥傾盡府庫所有新宋門至曹門火自旦至午金人降香赴大相國寺祈晴畱守司榜今來兩國通和各惇信誓皇帝議事漸已了當旦夕車駕入城務要軍民著業安靜不得妄生事端先是太學生徐揆往軍前說二帥請車駕還被畱不遣繼眾學生列名欲詣軍前以門首阻遏不得前遂以書申畱守司乞逓逹有禦筆自軍前來云此事豈口舌所能下耶帝在齊宮二帥旣不許見日遣蕭慶等需索城中物或排倉獻帝皆敵饌也帝未嘗視分賜羣臣夜擊柝環帝居或遣小校數人直入臥內巡覻前資政殿學士北壁守禦劉韐卒字仲偃建州崇安人元祐末第進士至崇寧間累從辟陜西經略司轉運司屬官後從童貫爲陜西提舉平貨司事專餉海外除直祕閣領轉運使事復行解鹽除祕閣修撰爲制置使六路大舉劉法戰歿命韐權鄜延帥出奇兵以觧震武之圍後宻防請與戎和邊事遂息以徽猷閣待制提舉嵩山崇福宮宣和元年也繼除越州牧賊方臘起陷余杭韐守禦有備賊不敢近以功拜還古殿直學四年詔入覲至國門有防徑詣河北河東宣撫司充參謀官頗嘗論列燕薊不可得狀請二人大卽班師旣而郭藥師以涿州來附朝廷促進兵韐執前議朝廷知其意異至眞定金人以燕歸於我韐乞宮祠詔赴闕防郭藥師入朝韐奏其反覆乞賜第厚廩以畱之不報除顯謨閣直學士知建州攺福州除延康殿學士言者論其過闕日私見執政臺省落職宮祠未防復職知荊南府攺建州河北盜起以爲眞定帥單騎入城招賊首奏以官余縱歸田裏一路遂平金人入侵抵城下知其有備畱兵其旁長驅內向旣而引兵圍城韐以彊弩射之敵知其不可脇遂退敵之來也諸郡皆上門多至百餘日民坐困韐獨縱民樵汲啟開如平時父老感恩爲置生祠靖康元年四月拜資政殿學士敵圍太原朝廷悉關陜兵付姚古種帥中往援兩軍敗績上急於觧太原之圍拜韐爲河北路制置使復拜宣撫副使韐至遼州招集種帥中潰兵得數千人調募河北僅得四萬人約解潛折可求俱進防潛未出關爲敵所報諸屯皆潰而韐一軍獨全有詔令歸援河朔師至信徳而眞定已陷拜爲宣撫使命移軍洺州繼召入覲對便殿時敵已渡河矣除提舉京城四壁守禦又除都大提舉敵攻東壁以死守之旋報罷宰相以韐嘗極言不可輕戰降防謂韐沮國搖民落職降五官宮祠未防復命専領北壁守禦二十五日城防眾遁韐奔赴禁中以衛乘輿敵旣僞和且索韐出敵雅知眞定之政時敵樞宻院使韓政年髙尼雅滿欲以韐代之韐辭曰偸生以事二姓有死不爲也遂館於樞宻院屢欲用之終不肯受敵亦未之廹也上再出郊正月二十六日敵因遣韓政謂曰帝不復歸矣議立異姓欲以君爲政代許以家屬行君宜受命尙何望乎韐僞謝覬少須之是夕自書家信於片紙曰金人不以予爲有罪而以予爲可用夫貞女不事二夫忠臣不事兩君況主憂臣辱主辱臣死以順爲正者此妾婦之道也予所以有死也付指揮使陳灌劉玠使乘間入城歸報諸子因閤戶以衣絳自經而死敵帥大怒尸之於途曰是不從大國之命者久之事稍緩灌等竊其屍瘞之蔬圃因逃入城中敵騎旣去子子羽同灌等出城棺斂時防百日顏色如生觀者異焉卒年六十一今天子卽位詔曰劉韐能死節不爲敵用追復舊官職贈特進大學士

二十八日樞宻院札子送開封府禁止居民不得鑪頭打造鉄噐竊恐引惹生事軍前來選取蔡京王黼童貫家姫四十七人又取皇后冠禦馬裝具

二十九日般出鄭太宅上皇所賜錢五十萬貫買金銀都城自閉後官糶米凡二十八場豬肉一斤二貫五百驢肉二千二百而人肉一斤八百五十詔差董權司業監起書籍又差兵士八千人運軍前所取諸物候般發盡絕車駕還內又來取內臣露臺倡諸局待詔手藝染織戶人等

三十日般擎天禮儀仗大晟府等物盡赴軍前

二月一日金人來取應修內司並東西八作司文思院後苑作工匠唱探營人教坊樂工取三十六州守臣家屬譚世勣同金人入城觀九鼎皇太子令添置糶米埸濟民自駕出郊以後百物湧貴饑餓困乏剽掠死人割屍以啖

二日壞司天臺渾儀輸軍前又圖明堂九鼎觀之不取止索三館文籍圖書國子監書板金人來取絲綿凡數萬人送之軍前前遣往軍前官如席奎陳防滕茂寔輩皆來取家屬去聞已有用事者又取太淸樓書皆黃帖牙籖載以太平車凡月餘皆遣監官交納於敵寨三日金人來取樂工醫人稍有名者皆不得脫邵溥同金人入城觀合臺星象取州縣職員數是日樂工醫官等家屬出城敵取囊篋視之有金帛未輸者大怒復大索是日禦街盡建迎聖道塲

四日金人有文字來以士民輙至城下問行期軍前出賣收捕毎名金萬兩令開封府出榜暁諭般藏經道經等書板

五日聞軍前已擊毬車駕有還期都人大悅因教坊人員孟子書周禮義內侍藍忻醫官周道隆等於軍前陳狀稱毎人各有窖埋金銀乞差人捜取二帥大怒卽遣濟雅郎君來責云少尹稱已盡數發絕因何尙有藏匿遂差人賫鋤入城斸取內侍鄧珪及教坊諸工所窖金銀於是開封府復行根括立告者之賞三分之一三日陳首京城大恐至未時傳言駕回接者不知防數萬皆不能行至晚云來日入城

六日百司官吏部人盡往南薫門接駕至未時敵人掘斷南薫門路自上出郊日遣禦帶王孝竭入京撫諭都人逐日候駕𨿽風霜雪不憚是日孝竭不至人心大恐頃之有榜傳皇太子令防以皇帝出郊未回太上皇來日往軍前懇告元帥乞駕早還至晚金人遣內翰吳開莫儔持廢帝僞書入城孫傳等數人讀之號絕欲死其文曰元帥府迄以宋主降表申奏今奉回降聖防札子先皇帝有大造於宋而宋人悖徳故去年有問罪之舉乃因嗣子遣使軍前哀鳴祈請遂許自新旣而不攺前變盟渝速是致再討猶敢抗師洎官兵力擊京師摧破方申大罪之禮況追尋載書有違斯約子孫不紹社稷傾覆父子所盟其實如一今旣伏罪宜從誓約宋之舊封頗亦廣袤旣爲我有理宜混一然所舉止在弔民本非貪土宜別擇賢人立爲屏藩以王玆土其汴京人民許隨主遷居者右所降聖防在前今請前宋宰執文武百官洎京僚一面共請上皇並以下后妃兒女及諸親王公主之屬出京仍勻集在京僧道耆舊軍人百姓遵依聖防共議薦舉堪爲人主者一人不限名位髙卑所貴道徳隆茂有大勲業者舊表爲眾所推服聞於治民者𨿽乏眾善有一於此亦合薦舉當依所奉聖防偹禮冊命趙氏宗人不預此議宋之百司並戴新君其國侯得姓命隨冊建號所都之地臨時共議天防五年二月右金吾衛大將軍右都監押右監軍押皇子右副元帥固倫尼伊拉齊貝勒左副元帥押安班貝勒都元帥在闕又帶到皇帝禦筆今月六日子元帥府拜受大金皇帝詔書以屢變盟誓別立異姓仍依宣防専俟上皇以下后妃諸王公主以次闔族出京俾令團聚自惟失信固當如此猶許舊地別立賢人其於萬姓爲幸非細今因元帥府差人賫文字入議附此誠意幸爲暁悉請上皇以下出京諸事並從元帥指揮方是長計是夜三更孫傳遣皇城司官王汝弼入延福宮奏請上皇帝次日出城先是初五日之擊毬也自上靑城齋宮乘馬至打毬防二帥令悉屏從衛止以何防馮澥曹輔郭仲荀從分庭設兩位上東面西鄕尼瑪哈西面東鄕執禮甚恭毎上語則起身側聴答畢復坐而斡裏雅布綉衣打毬馳擊於階下酒七行畢上離席白欲入城尼者頗不懌旣退斡裏雅布送至行在殊有眷眷之意馬上忽番語莫能暁番人再譯似謂天命有歸者眾皆憫然上尢憂怛然見其禮數勤腆不以爲意也遂復以歸意懇之乃云相國來日尙欲相見已而果有使來道相國語問所以歸之意答以安撫百姓及催促應赴軍前別無他意眾謂歸期決矣咸有喜色初赴宴也上聞羣臣不與悵然不怡何防聞馬上有天命之語始憂甚問吳開等曰防將安出至初六日拂旦使來召上趨駕扈從官猶整服而進謂果得還也才出門忽有撤黃屋者眾方驚愕洎至野外則已望北方設一香案隨駕官各於百步外排立上獨前下馬望香案兩拜跪受金人讀詔訖再拜數人擁上馬乘而去繼宣詔引宰執從官跪聽眾皆叩頭哀請竟不從毎宰執一人監以二金兵侍從一人監以二燕兵各分散置諸寨中旣夜乃以前詔書付吳開莫儔而入

七日黎明孫傳遣王汝弼內侍李石周詣請太上皇帝出城者再少頃太上皇后亦至延福宮相率以行但未言軍前廢立已時太上皇帝太上皇后鄆王以下三千餘人諸王妃公主都尉等盡乘車由南薰門出至午燕王越王出百姓稍知其事於內前擁畱開封尹問其故不答捕爲首者一人斬之乃出初上皇遲疑未欲出徐秉哲以兵衛出南薰門已而出榜曰皇帝出郊日久未回太上皇親出懇告二帥仰各知悉初於敵中得僞書卽集從官以下議於祕書省百官僧道耆老軍民中大夫同知樞密院事孫傳等狀今月六日亥時準元帥府公文一道備到大金皇帝聖防指揮傳等聞命震越義當卽死然世被本朝徳澤至深至厚嗣君親政未及期年恭儉憂勤無所不至遽蒙廢絕實非臣子所敢聞知輒復忍死須臾冒陳悲痛激切之詞仰幹臺聴伏望垂天地再造之恩畢終始保全之賜傳等誓當捐軀碎首圖報萬分謹具畫一下項一太上皇以下不敢有違令防見今起發赴軍前同伸懇告之誠乞垂憐憫一嗣君自卽位以來日修政徳並無虧失惟是失信一事上累譴呵蓋緣親政之初偶爲謀臣所誤繼已重行竄責檢防上皇時昨違大遼信誓並保童貫李良嗣王黼等委起事端並行處斬了當以此顯見嗣君悔悟前失非有他心伏望臺慈特賜矜察一嗣君自在東宮卽有徳譽著聞中外比旣卽位臣民歸仰今感戴保全恩徳已厚若蒙終未加廢絕尙可以嵗修臣事之儀如拋降金銀表縀之數𨿽日下不能敷足將來下外路取索分嵗貢納實爲大金永久無窮之利若一旦廢棄遂同匹夫縱有報恩之心何由自效一伏詳來防令別選賢人以王玆土許汴京人民隨主遷居具見慈仁存卹備至不惟臣民愛戴罔有二心兼中外異姓實未有堪充選舉者若倉卒冊立四方必不服從由此兵連禍結卒無休息之期恐非所以上副元帥愛惜生靈之本意一今日之事生之殺之予之奪之全在元帥𨿽大金皇帝詔書有廢立之意然將在軍君命有所不受則閫外之事元帥自可專行如前項所陳事理明白更望臺慈特霽威怒終始保全一汴京城內兩經根括取索公私所有已爲罄竭顯見將來難以立國乞候班師之後退守偏方以備藩屏如大恩特許嗣君已廢復立所有稱呼號位一聽指揮右件如前謹具申呈皇子元帥國相元帥伏望特加矜憫早賜允從伏候臺令天防五年二月日第二狀又傳等伏覩詔書宜擇賢人立爲藩屏許令士庶共議以此見皇帝恩被生靈之意聖徳甚厚然傳等竊見國主自在東宮恭儉著聞若欲選擇賢人必無出其右者兼本國自太祖皇帝以來累世並無失徳惟太上皇聽信姦臣及國王年防新立爲大臣所悞以至違盟失信上干國典敢望國相元帥皇子元帥察傳等前狀許其自新降號稱藩復主社稷容其遷避以責後效再念趙氏祖宗徳澤在人未冺或未允從前懇亦望特賜哀閔許於國主子弟中擇一賢者立之或不欲立上皇諸子則乞於神宗皇帝二子中選擇建立使長得北面永爲藩屏非惟不滅趙氏之祚亦使一國生靈蒙被恩徳永有依歸傳等不勝激切懇禱之至是夜人情震恐不可言巡警逹旦不敢寐已而得敵帥批云樞宻等甚忠義於大金皇帝詔書有違自後日集百官眾庶赴南薫門號哭以告二帥恬然不卹宮嬪戚裏及民間街裏中捜下金帛不許帶往南薫門交割衣服多者無人般運往往棄之悉爲敵得壞合防天輪輸軍前取綾錦文繡文思染院官吏造明堂諸工鑄九鼎人吏以往軍前再根括驢馬是日兵部侍郎李若水卒初上之再出郊也意頗難之若水不知敵人之詐力勸上行保其無他洎出城畱數日無還意若水見尼瑪哈詰之尼瑪哈曰所以畱汝君者金銀未如數耳金銀朝足車駕暮還矣若水信之請手詔督金銀甚急以爲未足則入城自趣之出見尼瑪哈曰城中金銀無遺矣尼瑪哈曰審無遺能以狀甘軍令之誅乎若水急於上歸遂以狀如約已而周道隆孟子書等請其家所窖金爲行賫敵遣人取之而信尼瑪哈呼若水出其金示之曰汝言金盡此何物耶若水憤帝見廢知其必死卽嫚罵尼瑪哈無信而貪敵怒驅出靑城擊殺之別錄在後

八日孫傳等第三狀言準元帥府再遣翰林學士承防吳開前來指揮選立賢人事傳等竊以本國日前將相多是上皇時用事悞國之人自嗣君卽位以來所任宰相亦繼以罷將帥率皆敗亡之餘其他臣僚碌碌無聞此元帥府之所備知豈敢蔽賢不以上聞若舉於艸澤之間亦非聞望素著人心必不歸向孰肯推戴兼趙氏徳澤在人至深至厚若別立他姓則城中立生變亂非所以稱皇帝及元帥愛惜生靈之意若是元帥府特選立趙氏一人不惟恩徳有歸城中以及外方卽便安帖或天命攺卜歷數有歸卽非本國臣民所敢預議乞自元帥府推擇賢人永爲藩屏傳等不勝痛切隕越惶懼之至元帥府札子據樞宻等狀申已備悉竊謂朝廷所以滅宋者豈徒然哉以不守信誓不聽告命爲罪之極也非天命攺卜豈有陸梁如此之甚也皇上猶以寛度釋其罪負別立賢人而已眞可謂伐罪弔民之大義矣今聖諭叮嚀而輙言及趙氏𨿽不忘舊其違命之罪亦已深矣此後不冝更復若此又狀申前日將相多是罪罷敗亡之餘其他臣僚類皆碌碌無聞若舉於艸澤之間孰肯推戴者夫運數旣有其衰亦必有繼興者若言敗亡之世必無可繼則三王之後迄至於今安有君臣之道人倫之敍何不詳道理之深也再請恭依已降聖防早舉堪爲人主者一人當依已去札子施行如或必欲元帥府推擇緣檢防在軍皆系北地漢兒若舉北人則與混一無異實違所奉聖意若欲推擇南人其見在軍前南宮亦樞宻等之所共知也未審果有可舉者否若果有則請其姓名見示亦與依應惟不許何防李若水預此議如或在京內外具難自舉仍諸官各敍名銜連署速具百官依元帥府所舉推戴狀申是日百官聚令防事旣而入內至三更方出都人莫知其詳但益恐懼皆置兵刃自衛是日燕王越王近上宗室曹張兩公主鴻臚少卿康執權元當可光祿少卿範寅防少府少監蘇餘慶軍噐少監徐天民將作少監馮時出赴軍前是日禦街毀拆道塲大金元帥榜東西朶樓別立賢人以王玆土都人慟哭

九日孫傳等復集議再三爲懇告之書付吳開莫儔以出然廹於威勢亦不敢堅執也傳等第四狀準元帥府札云云右傳等竊詳國本趙氏祖宗徳澤深厚在人日久累於前狀瀝懇控告今來渝盟失信旣止是上皇與前主其子及支屬並不幹與尙兾恩造再賜詳擇庶得中外帖然不至生事若不從懇請必欲選擇異姓自中及外委無其人兼實難於自舉伏乞元帥府選擇敢不一聽臺令又第五狀傳等與百官具狀申大金元帥府外尙有不盡之意不敢自隠今更忍死泣血上干臺聽伏以前主皇帝違犯盟約旣已屈服屈服而捨之存亡繼絕惟在元帥不然則有監國皇太子自前主恭命出郊以來撫鎭軍民上下帖然或許就立以從人望若不容傳等伸臣子之情則望賜矜念趙氏祖宗並無失徳內外親賢皆可以擇主若必令擇異姓天下之人必不服從四方英雄必至云擾生靈塗炭卒未得安傳自知此言罪在不赦然念有宋自祖宗以來徳澤在人於今九世𨿽匹夫匹婦未忍忘之又況傳世食君祿方主辱臣死之時上爲祖宗下爲生靈茍有可言敢不避死伏惟臺慈特賜矜察是日畱守司榜率百官耆老於十日午時畢集南薫門同共懇告請車駕還

十日孫傳率百官父老畢集南薫門號哭數刻具懇云云今在南薫門拜泣竢命不勝哀懇痛切之至元帥府札子吳承防賫到文武百官樞宻等狀二道備已洞悉右契勘朝廷所以防者蓋趙氏罪深也況防丁寜務在卹民今來堅執迷惑累有所請復立趙氏甚不應理若謂廢舊立新難復聽從趙氏太祖孰與推戴自立尙可況遵依聖詔擇賢共立孰謂不可兼早有文字惟貴道徳不限名位髙卑本欲利民今諸僧道軍民耆老旣乞行府選擇行府於在京官僚未諳可否但想在京自下爲首勾管者必是可舉所以行府欲立本官請在京文武百寮軍民僧道耆老照防此意若所指在京爲首官員可以共立早具本官名銜狀申如亦未可卽依已去文字須得共薦一人限今月十一日狀申趙氏支屬卽不得過今日與發遣出城如或此時不見薦舉及不發遣必當別有悔吝毋得有違又牒以善利門下人員輙受文狀嚴加懲戒訖慮京人猶以投狀爲辭別敢推注令諸在京孫傳等依吳承防莫學士等責去文字日限施行是日百官軍民於南薫門泣告乞存立趙氏不得逹至午後復吳開入門曰此事不可也開哭眾愈哭是日第六狀某等已累具狀乞元帥府推慈軫卹趙氏存全社稷許國嗣主歸國降號稱藩永事大國或立監國嗣子以從人望或選立趙氏近屬使本國生靈有主中外安帖以全大國弔民之義某等今在南薫門拜泣俟命旣而開儔等云尼瑪哈大怒明日二事不了便舉兵入孫傳語眾曰上防塵托孤子傳豈忍自脫分付與人請從皇太子往死生以之眾偉其言是日取皇后皇太子甚急先是太上皇出孫傳懇告且畱皇后皇太子以主國事至是復來取開儔防百官侍從宿於禁中乞致仕者四十餘人

十一日午後皇后太子出門車凡五兩百官軍民奔隨號泣拜於州橋之南攀轅號慟往往隕絕於地至南薫門太學諸生擁拜車前哭聲震天車中有一人大哭擗踴於上其他往往皆气塞淚盡無能哭者時薄暮將近門猶聞車中呼云百姓救我百姓救我敵守在門下者廹行不得已出初大金詔至畱寺同勾集侍從宻問又令並不令人知懼因而生變但日率軍民迎駕哭於南薫門下者數十萬人至是已發兩宮不免揚示及遣範瓊等說諭皆飲恨垂泣莫知所言孫傳隨太子至南薫門欲出範瓊以死拒之範瓊先以危言詟衛士然後益兵擁皇太子都人憤疾宗室近屬收取幾盡徐秉哲嘗諭捉事輩曰失一人則罪在秉哲矣於是復召百官防議相視久之計無所出眾曰今日當勉彊應命不然一城生靈屠戮於趙氏何益旣無善防不若舉在軍前者一人張邦昌舊在宰相姑舉之以塞命想二帥必有所屬議遂促開儔復以議狀往云準元師府牒限十一日須得共薦一人者契勘自古受命之主必上膺圖籙下有勲徳在民或擁戴近臣或英豪特起有大材略因而霸有天下方爲人所樂推今來本國臣寮如孫傳等召自外方被用日淺率皆駑下迷悞趙氏以至亡國人皆懷怨方且俯伏謹俟大誅若付之土地俾備藩屏必爲百姓忿疾立至變亂上負選用之意今來元帥之令備到詔防嚴切舉國皇皇非敢違拒實以在內官寮委無其人伏望元帥臺慈體念乞於軍前選命張邦昌以治國事如軍前別有道徳隆茂爲天命之所歸者乞賜選擇則本國臣民敢不推戴其日早於宣徳樓曉示錄白金人文字從官往往致仕莫能供具乃取班簿見在京官員名銜以報是日孫傳張叔夜不簽書唐恪書訖仰藥而死

十二日取六部人吏並孫傳張叔夜出軍前吳開莫儔自軍前入城議事百官父老復號泣懇祈於南薫門晚開傳以軍前文字來指揮請疾早勾集官吏軍民若並舉張邦昌者帥便連署各於本銜親書其名皆後名下押字仍於年月紙縫用在上官印限不過此月十三日申上便與冊立入京如別有異見別具狀申只不許引惹趙氏若別舉賢人者亦許不阻敢有逗畱不赴議所者當按軍令是夜三鼓禦史臺告報百官不限大小使臣致仕在京宮觀僧道耆老軍班限十三日絕早並赴宣徳門集議狀申伏奉元帥府依軍法

十三日百官集議狀申伏奉元帥府臺令應在京內官員各於本員親書其名者伏念孫傳等累具丹誠乞立趙氏伏奉嚴令終未允從重念二聖旣防大恩許令圓聚滿城生靈皆可全活孫傳等痛切惶懼不敢稽違今用元狀連粘在前各謹書名銜繳納伏望更賜詳酌是日以申狀曉示凡金人詔及孫傳等狀皆垂於宣徳門外是日皆赴祕書省士庶赴東朶樓軍民赴大晟府僧道赴西朶樓集議推戴張邦昌事內樞宻孫傳張叔夜中丞秦檜堅願盡心趙氏不肯事張邦昌皆爲軍前並其家屬取去以吏部尙書梅執禮行畱守事初百官集祕書省莫知議何事淩晨有賣朝報者並所在各有大榜掲於通衢云金人許推擇趙氏賢者其實姦僞之徒假此以紿百官使畢集也緣是百官各趨赴旣集卽祕書省門外環以兵乃令速薦舉張邦昌間有預知其議不赴議所者孫傳又令範瓊以薦舉邦昌事說諭軍民等於內前而軍民耆老僧道四顧無言不過唯唯而退獨太學諸生對以集等所見殆不其然瓊恐軍民視效乃髙聲折對者曰當今爲忠不可盡可爲孝遂令諸生歸國學辭以當詣學前相見時孫傳張叔夜已出獨時雍主其事晚百官饑但見出白紙數十幅令書職位姓名而退祕其狀詞不以示眾薄暮開儔繳狀以出金人悉取索宗室近屬出軍前取學官十人明經學生三十人

十四日金人來取內侍司天臺僧道秀才少府監官吏及冠子帽子裁縫染作木工鐡工銀作陰陽伎術影戱傀儡小唱等並其家屬什物自此直至二十日方絕悲哀之狀不可言是日髙尙書請王時雍議事於善利門夜三鼓開儔賫到軍前牒己申冊立張邦昌爲皇帝訖謀取冊寶及一行冊命禮數又有指揮再要金銀采縀數足乃止聞善利門議蓋爲此也上有親批爲軍前取物皆卽供去金人來取鄭紳家屬司業董逌勸諭願往北方爲師者給馬一匹錢二十萬卽曰投狀者滿三十人

吏部侍郎李若水初名李若冰始金人至京師朝廷割太原中山河間三鎭以和二月賊眾北歸尼瑪哈慮河東之師襲其後畱攻太原是夏求出使者大臣以若水應詔入對上奇之遂扺河東與尼瑪哈力言講和之利敵許之因遣王汭與偕來是時太原失守敵騎已南十一月尼瑪哈至營於靑城齋宮斡裏雅布營於劉家寺兩軍並力長圍遂合上數遣若水出使見尼瑪哈且求成敵僞許之及城陷若水縋城出見敵稍以爽約責之敵旣斂兵不下上出幸敵寨若水扈蹕旣還堅定和議以若水爲吏部侍郎及駕再幸軍前復從行敵督所括馬及金帛婦女伎藝益急回鑾稍稽中外危恐二月六日果行廢立是時若水侍上側極力爭之且責之曰爾許我和屢矣天子爲生靈屈至尊親來計議旣以詭詐苛畱又輙敢悖逆如此何也若水知意已定因抱上大慟且罵曰爾曹狗彘之不若也逺陋之人敢廢中國聖明天子乎吾當以死爭之茍不從吾言則神人共怒爾亦安能長久俱爲萬段矣敵人大怒因使之拽去以馬箠鞭其口面流血反之置空捨中三日不與食若水罵不絕口已而遣其貴臣髙慶裔來以好語諭曰公忠孝人也大金將寵用公不患不富貴何不少屈徒死何益也若水曰爾曹豈知臣子有忠義之節乎我大宋忠臣也聖主被辱恨不手殺汝輩以謝吾君而乃以富貴誘我我有死而已因極罵之敵知不可回也遂斃之棄於道周有憐之者因宻瘞之其給使親見本末因逃歸城中具言之且知所瘞之所四月十二日敵騎去其父與諸弟出城得其屍已六浹旬而不壊如生焉五月今上登極於南京遂贈觀文殿學士官其子若弟凡七人知樞宻院事太子少傅畱守孫傳字伯野上卽位傳累遷刑部尙書擢同知樞宻院事靖康元年冬金人兩軍防城下樞宻聶昌出使敵中以傳遷知院事方敵之攻也傳親當矢口閱日未嘗少休城旣不守上將幸敵寨命傳居守十一月二十七日夜上以禦寶付之傳用縑爲囊系之肘間親加撫循迨上歸城中帖然明年正月上再出又申前命且使兼太子太傅以保防東宮乘輿果不歸傳屢上書極陳利病鐫諭二帥請大駕還不報二月六日金臣吳開莫儔自敵中攜廢立檄書來中外震駭傅大慟久之曰吾惟知吾君仁聖可帝中國茍立異姓吾當死之又數請再立上明日敵大辟南薫門鐡騎極望闖門而陳且索太皇帝後諸王妃公主傳獨畱中宮太子不遣宻謀欲以黃金五千兩使人匿太子於民間別以狀類太子貌並宦者二人擊殺之並死囚數人以其有首同死児並宦者屍送敵中告以宦者竊太子欲投軍前都人爭之擊殺宦者誤傷太子因以兵討斬其爲亂者茍尙不已欲以一死當之自初七日至十二日無肯當之者傳撫膺大慟曰不謂中國無一男子吾太子太傅義當與太子同死生今主辱臣死之時敵人𨿽不索吾當從太子行求見二帥以義責之以祈萬一然後就死時方在皇城司伺同太子出其子因來省傳叱之曰使若勿來而竟來耶吾分死國矣𨿽汝曹百軰來吾心不可移也叱使速去勿亂人意其子亦曰大人以身狥國某何言哉願大人力保太子遂以畱守事付吏部尙書王時雍有頃皇后太子出南薫門求出見二人守門其人曰軍中惟欲得皇后太子畱守何爲出耶傳曰主上出辱太子復出我宋之大臣且太子傅也上旣不回當以死從太子幸爲速白元帥其人許爲稟之是夜畱門下不動黎明敵人開門以尼瑪哈命召之出自是後死生不可得而知也簽書樞宻院事張叔夜靖康元年冬守鄧州時金人再舉陷太原眞定始詔天下帥守各以兵入赴國難十一月敵至近畿諸道之師未有至者叔夜首以官軍及民兵萬六千人至都城列營於戴樓門外金人稍以兵薄城叔夜屢擊敗之上爲親幸南城登譙樓慰諭且除爲簽書樞宻院自城上以毬文金帶賜之敵大集乃移師入門京師失守上再出郊敵使吳開莫儔連日入趣立異王王時雍以下防議祕書皆請立張邦昌叔夜獨抗防力言不宜廢趙氏有告以恐貽金人怒者叔夜不聽旣而敵人索赴軍前遂畱不遣太學生徐揆者上再出郊被畱不歸城中震擾計無所出揆具書極陳以爲元帥欲計之善莫若親宋則大金獲無窮之利茍吾君不歸中原自此必亂則豪傑必出豪傑旣出豈大金之利哉委曲千餘言祈必歸吾君而後已防書至南薫門守門人逹於尼雅滿翌日敵使人召揆出遂畱之

十五日王時雍集百官作推戴表軍器少監王紹艸之是日禦史中丞秦檜乞立趙氏敵怒追詣軍前開封府榜益催金銀人不聊生悲戚愁嘆皆欲自盡又集從官議各分定貴戚家復行根括如鄭紳張衮內侍之類皆平生貪黷之人前日不無藏匿者旣到敵廷遂自言所有敵人復索至於再三敵取宗室宮內人僧道各四百人在京粟麥數萬牛騾車仗千乘先是敵取宗室𨿽疏逺者不免其間亦有藏匿但龍徳寕徳蕃衍六宮爲之一空聞已有指揮初六日在城外官並隨舊君城內官並事新主開儔又傳到金國書請在京官員應有司事務依舊管勾並面奉元帥臺令軍前所須並令在京官員早與應副不得托疾在假

十六日戶部郎官李知防在南薫門交納銀帛見敵中劉常侍云兵已不下城但立新君後限三日逼遷都居民盡出意在捜取積聚蕩毀城池而去其說初甚峻今方有商議矣都人惶恐遂少解又催寶冊狀及儀物諸人家屬甚急是日戶部散軍衣軍前大怒以爲擅支報以有司年例乃止上有批字取應用物末云且煩應副仍書名押字見者掩泣又上皇來取大小塊玉並後宮才人去

十七日取何防髙俅並隨上出在軍前人家屬令內中庫藏金帛悉送軍前已取宗正玉牒又要二卿並粳米二百石供上皇已下禦膳差官抄札龍徳寕徳宮金約二十餘萬兩鄭紳家銀五千八百兩二帝旣出兵民潛入宮禁及龍徳宮盜物而上皇之服禦滿市

十八日元隨肅王張太宰路樞宻三節官吏入門傳聞康王領兵在鄆州分屯聞徳以和議不進軍前以前日擅支軍衣盡取府庫絹四百餘萬又要車牛千兩開封府又榜催促金銀三日交納盡絕如更遲延致軍前勘問必定捜掘與鄰保一行軍法取景陽鐘並簴宮嬪並皇族盡出郊

十九日軍使來令王徐二尹梅戶書王戶侍等跪聴令云李若水初言銀可滿三百萬錠何爲不遂坊巷今等第均科三日不足畱守以下依法施行諸人大恐二十日有張邦昌使臣入門云去年十二月二十日自燕山府南來今年正月十五日到軍前燕山府至京更無居人皆金人寨京城外悉金人寨圍之禦筆賜徐秉哲朕之宗廟二百年矣爲閹宦姦臣敗壊朕父子兄弟枝葉致無所歸仰徐秉哲多出文榜曉諭軍民善事新主指揮左藏庫支錢一千貫買鍼綫虀來並取衣物皁角敵使人徑入內廷捜取珍寶噐皿等自五代祖宗以來所畜並收江南浙蜀所有上皇二十餘年所積珠玉一旦取去牛車擔負𦇤屬不絕國人嗟忿不忍正視招聘太學秀才六經各五人以爲北方師資國子監給錢三百千狂率之士應者紛然取孫傳耿南仲延禧家屬敵使督金帛者旁午四壁以從官臺官各一人提舉催促府中差官巡門提轄四壁又添官十員指置收買仍令諸倉以米豆換易軍前所須𨿽至太常祭器亦般取去

二十一日益催金帛並取牛車及打角匠畱守王時雍寄防侍從職事官皇城司議遷都初立四議荊南維掦襄陽金陵李知幾乃再叩劉常侍以逼遷之意云此事初實惡今旣立主聽從其便議遷乃好意無可疑者翌日聞議遷回說已定金陵

二十二日軍前指揮集議勸進趙良翰自軍前來雲路允廸初至金人前賀語以立新主事且以太宰目之兾其樂從路叩頭祈請不已二帥大怒遽命監畱追其人從等回

二十三日申時白虹二自東北向西南貫日或云四更初白气如虹自南至北貫穿須防西南至東北天明而隠金人焚封丘陳橋等門令拜表請張邦昌三日內再納金七萬五千八百餘兩銀一百一十四萬五千餘兩表縀四萬八千四百疋又遣使督提舉官以金帛遲延堅欲勒赴軍前嘗曰京城總七百萬除髙力下戶寜不出金銀一鋌耶明日敵使來勒畱守大尹提舉官供狀銀五日納足元數戶部支米十萬石置場博易至是市中倉米石不下二十千麫一升五百騾肉斤三千菠菜斤六百他物稱是棄赤子於地無數餓莩所在如積自帝蒙塵以來京城無君四十餘日無監國三省者半月家家毀器皿屋室充薪日辦糠籺及敝衣恐隨主遷徙或謂當如眞定太原限日出門蓋敵初破眞定放人出逺縱兵殺之敵人般運器物自陽武九十里黃河內入北靑州徑趨大金二帥姫侍各數百皆秀曼光麗紫幘靑袍金束帶爲飾他將亦不下千百人壁玉珍寶山積求取無厭內侍權貴向鬻爵納賂者盡歸於敵矣是日元帥康王次濟州

二十四日皇帝令王宗沔持詔賜大戶云某之宗廟公等所悞勉事新主勿思舊君內中小庫金銀盡般來以爲渡河之費敵使來督金銀李知幾見劉常侍云昨緣根括不盡三軍決欲入城前三日陰晦乃止議此事而國相太子確然不允事止還晴亦城中之禍然無以爲慰恐須作一場惡公事當且應副之也

二十五日大風埃不可行敵使趙少監軍指揮請八人提舉官赴南薰門受約束人皆重其行相謂曰吾儕倘出門必畱營不返矣或曰受朝廷文字催促才三日今三日而所納之數比前一月反倍之復何罪可畱正猶豫間敵又遣蕭將軍促之不得已遂行旣至門監軍濟稚郎君者路坐呵責不容辯戶部尙書梅執禮戶部侍郎陳知質刑部侍郎程震給事中安扶皆擊死仍斬之棄其屍於門不令其家以金銀贖侍禦史胡舜陟殿中侍禦史姚舜明王候各杖百幾死乃下令曰根括官已正典刑金錢或尙未足當縱兵自索旣而宦者復語二帥曰試許士庶以金銀換米麥當有出者已而果然遂督廹益急城中驚駭不知所爲畱守司差官百員分定街巷不問貧富徧加根檢下至貧民一分一錢之防亦取前兩府尙書大尹各金二十兩銀五百兩表縀三十疋下至寄居致仕選人校尉各以差輒輸納科配官絡繹防市旣定數目日下輸納稍有違限發遣家屬赴軍前至此人不聊生矣敵人令稱科配不得用根括二字內臣恨取去王枝等怨所遣官吏旣至敵壁乃紿言城中金帛取未及一二分官吏隠蔽不肯用心敵必欲元數督責日急戶部置場收買金每兩三十千銀二千七百又以象玉珠犀腦麝沈檀之屬準折金帛之數

二十六日開封府申軍前乞取四屍許之

二十七日都人盡赴開封府認納金銀分四壁受納府並不給又盡要城中艸是日百官復防議

二十八日保康門裏火防燒延寜宮頃刻而盡時元祐皇后居宮中急就天漢橋南遇仙店門垂簾幕以避移居觀音院回私第是夜白气貫斗大風寒

二十九日敵僞傳皇子立以張邦昌監國蕭慶知樞宻院孫傳太宰吳開左丞莫儔右丞都人大悅敵遣使人普淨寺取朱勔家書盡取油衣庫什物發太醫局並生藥玳瑁等送軍前

三十日放內侍三人入城敵使趙少監郭藥師來以珍寶賂之大悅提舉官旣被害復以四人少尹主其事懇以犀象珠玉充折是日開儔來報張邦昌且先入城以觀人情仍令開儔語城內人萬一有疏虞卽一城爲墟更不他釋矣於是治尙書令防及西府以待之

靖康要錄卷十一

欽定四庫全書

靖康要錄卷十二

三月一日禦史防報百官詣南薫門迎張太宰以申時入城百官班迎對拜於道城外以鐵騎裹送及門而返交割與範瓊不管別有疎虞卽入憩於幕次與從官語移時入居尙書省令防敵令從官卿監郎官十員晝夜宿直續增作十五員管掌事務並使臣十五員只應三衙亦同宿守是日敵令勸進集議於尙書省傳曰邦昌臥病不食四日謂王時雍等曰諸公怕死乃掇送與邦昌𨿽督責而歸焉可免禍

二日差給事中韋壽隆中書舍人李熙靖左諫議大夫洪芻兵部尙書呂好問工部侍郎何昌言軍器監王紹吏部員外郎王及之禮部員外郎董迥戶部員外郎李促工部員外郎李士觀刑部員外郎呂勤倉部員外郎魯慥光祿少卿黃唐傅著作郎顏博文並充事務官敵有文字來限三日立張邦昌不然下城盡行焚戮都人震恐有自殺者尙書勸進邦昌不從是夜大雨至晚方止

三日敵使來趣勸進取推戴狀告報官員僧道百姓軍人耆老等盡赴令防立班推戴邦昌眾人泣勸再三方從畱守司遂以推戴狀申軍前言京城日久無主伏望早賜備禮施行敵遣開儔傳防仰初七日行冊命之禮王時雍以軍前札子所須金銀並要依元拋數目等第均科遂復分下百二十三坊每坊金四十四萬五千兩銀二百八十一萬四千一百五十兩表段八萬四千三百一十六疋出榜曉示諭下戶金不減百銀不減十表段亦百餘細民但發笑不復憂曰金人以立主事恐民不服先以此脇之耳已而果然

四日或傳邦昌欲以刀繩自裁或曰相公城外不死今欲以塗炭一城耶乃止

五日曹少監傳令請均科官相見於朱雀門以所約數少戒諭之械不納人戶數百人於開封府

六日東上閤門榜告報文選人武臣承信郎以上並致仕尋醫侍養官於受冊日須管數盡要到如有違必重作施行禮部禦史防太常寺與閤門議定到冊命典禮儀注赴文徳殿立班是日早有內親事官殿班數百人不忍屈節異姓先殺妻孥焚所居謀起義於金水門外統制宣贊舍人吳華爲之首範瓊詐與之同謀悉令棄兵乃從後襲殺百餘人捕華並其子皆棄市又生擒十餘人斬之卽以狀申軍前新城內人不知忽傳舊城門皆閉皆謂金人來屠城號哭之聲大震或雲華陰結忠義二十萬謀入軍前奪駕布置甚備又有宗室中大夫子昉武臣髙士謨亦聚兵數成而敗至是與華合會是日散員營火百姓乘勢劫其私財頗眾衛士拒之因亂相殺左言範瓊因此殺華首後錄斬吳華功以範瓊爲正在觀察使殿帥左遷兩官云又云靖康元年正月女眞犯闕華以所部解圍八月敵陷太原府朝廷遣華使女眞軍中持國書見尼瑪哈廷揖不拜計議邊事責其貪利敗約气勁語直敵帥愧服爲追回攻威勝軍等處軍馬授書以歸十月召赴闕得對上問割地與不割地利害華對以北人有吞箭之誓入冦必矣乞措置邊備起陜西兵馬爲京城援不復議和遂差華使陜西勾兵閏十一月二日出城敵騎已至會南道軍馬至遂同總管張叔夜入城上巡幸南壁華面奏乞量差兵馬奪路赴陜西叔夜固畱華充統制官華累乞出城外下寨使敵騎不敢近城且通東南路又宻奏乞選日諸門並出兵分布期會爲正兵爲宰制爲衝突爲尾襲爲應援可一戰而勝上以眾言先入竟不出兵敵攻宣化門塡道渡濠華竊往相視自南壁守禦官開安上門所堰濠水三尺及盡泄蔡河閘水夜浸之不從及塡道將合始省前議水已冰矣二十五日敵登城華率使臣親兵赴南薰門東策應手射殺執黑旗者十許人部曲皆散去華獨死拒於安上門東使敵不能西二年正月上再出靑城華建言駕出必墮其計宰相何防不聽又請於樞宻孫傅張叔夜欲因事至軍前計議叔夜問計安出華著論者三一車駕還內二敵人歸國三華死遂畱華札子繳奏言華有兩朝萬一可安之策願至軍前口陳不報二月八日上皇妃後諸王宮嬪盡出城九日華入內白畱守孫傳言上皇已出乞力畱皇后皇太子明日引見皇太子華頓言二帝出郊駕必未回願殿下堅避以固國本孫傅曰何辭以拒之華曰有內臣貌類太子敵或邀請則抱以登車出朱雀門宻諷百姓邀畱不可則墮之車下以死告奉屍以往仍以賑救饑乏爲名詔忠義之士結爲隊伍太子微服居中潰圍南去十一日太子竟出華乃於啟聖院置局名賑濟所募士就食一日之間至者萬計華陰以軍法部勒時今上爲兵馬大元帥懷蠟彈由間道告急於濟州及約在外將相擁近城內外相應夾攻敵寨圖還二帝久之復遷居同文館其後附者益眾使臣郊用數千人勇士數萬多兩河驍悍之士旣而孫傅張叔夜皆赴軍前敵人立張邦昌之議益急華議欲誅範瓊等數十人乃分兵約日突出十八門列爲二壘與劉家寺及靑城敵寨相對又遣蠟彈期以三月八日內外合軍部勒旣定須期以發三月六日有班直甲士數百人排闥至華曰邦昌以七日受冊請起事華以眾不可奪華披甲上馬時已黎明北行至金水河四面皆範瓊左言兵瓊遣人紿華入帳下議事遂害之使臣數隊百餘人並戮河上華就死顏色不變極口詆罵其忠義之言凜然可畏華字義夫國初功臣吳廷祚七世孫性姿忠勇天文地理人事兵機無不通死之日知與不知皆爲泣下

七日早文武百官僧道軍民等會於尙書省令防已時造報軍前奉冊寶入門邦昌涕泣上馬西府門佯爲昏憒欲僕立馬少蘇復號痛午時導引至宣徳門闕下馬入幕次復慟有金人魯太師以下五十餘人持禦衣紅繖來設於次外邦昌出次步至禦街褥位望金國拜舞跪受冊寶冊文略曰咨爾張邦昌冝卽皇帝位國號大楚都金陵邦昌禦紅繖還次訖金人揖邦昌上馬出門百官等導引如儀邦昌步入自宣徳門由大慶殿至文徳殿前進輦卻弗禦步升殿於禦牀西側別置一椅坐受軍員等賀訖文武合班邦昌乃起立遣閤門傳指揮云勿拜時雍等復奏傳指揮云本爲生靈非敢竊位又傳指揮勿拜又云如不聽從卽當歸避時雍率百官遽拜張急回身面東拱手以立是日風霾日色薄而有暈並初一日邦昌初入門時亦大風或云初上皇之未出門也金人防兵洗城穴城四壁每壁爲五洞門以通鐵騎取東宮亦然會如期而出乃止是日以王時雍權知樞宻院兼權領尙書省吳開權知樞宻院事莫儔權簽書樞宻院事呂好問權門下侍郎徐秉哲權中書侍郎李回權尙書右丞馮澥仍舊左丞周懿文自卿除大尹王及之爲都水使者邵溥自侍郎升尙書大抵往來議事者開儔也逼逐上皇以下者時雍秉哲也脇懼都人者範瓊也遂皆擢用未防時雍等皆落權爲眞正並繡韀張蓋獨好問出入仍舊頗形憂愧

八日以胡思權戶部侍郎葉宗諤權司農少卿胡直孺權戶部尙書前諫議大夫範宗尹仍舊職前吏部侍郎謝克家前兵部侍郎盧襄前中書舍人李擢並落致仕仍舊職李熙靖詹度並權直學士院是日天漢橋火焚百餘家金人放汴水人少安至晚又人語喧沸眾大恐頃之都驛火二更方息

九日大風遣邵溥使南寨李會北寨報以欲詣軍致謝二帥至門先以狀申回傳會云皇帝不須出門好治人民俟要相見自往請也使來取金銀及在京鐵比緣朝廷多事百官有司皆失其職守自今出入局各遵常法禦史臺覺察以聞

十日軍前盡取宗室而四廂乃移文令坊巷五家爲保勿得藏匿都人以爲恨權戶部尙書胡直孺恐以軍前怪問遂免舟北般蓮花甲箭等是日風雨至夜大作城中什物並般出京北善利門朱宗權刑部侍郎陳師尹權太府少卿王及之權都水使者陳求道別與差遣葉份權左司郎官李健權右司郎官

十二日敵遣使徑入景靈宮取陳設神禦等服物田純亮曹易李公衍何作鮮於可朱褒等乞致仕從之工部侍郎何昌言乞攺名善言從之是日手詔向迫大國之威俾救斯民於兵火而諸公橫見推逼不容自裁忍死以理國事豈其心哉出令之初有司乃以聖防行下載循昧陋殊震危衷夫聖孔子不居則予豈敢自今與三省樞宻院官議定處分及內外官司面陳得旨事稱面防內降及批出文字稱中旨遣官傳諭所司稱宣防洪惟非常之變適遭防於斯時尙冀有永之圖迄敉寧於區夏庶爾多士共識此懷令邵溥同郎官四員専一管勾南薰門交納物色軍前遣吳開莫儔還

十三日戶部侍郎押伴敵使入門宴以馬並防段予之敵取宗廟等什物去

十四日金人入內藏庫指揮應官員磨勘轉官注受差遣並合舉敍牽復之類令吏部刑部依條限行遣邦昌有書至軍前曰冒膺縟禮願展謝悰𨿽歷冒於忱辭終未親於臺表退增感悚豈易敷陳載惟艸創之初實軫阽危之慮民志未定顧未有以得其心事緒實繁念將何以濟於治前朝昨奉臺令取索金銀表段以充犒軍伏念自入城已來詢究民間虛實頗聞罄竭悉以傾輸嗣位之初朝夕只畏戒諭官吏罔敢不虞仰荷大恩敢不思愧𨿽割膚體豈足報稱然念斯民困已甚當圍城窘急之久有比室餓殍之多欲撫養卽無資澤以厚其生欲賑給卽乏米糧以續其命而催科正急刎縊相尋若閱日稍淹則所存無防非仁何以守位非民何以守邦坐觀轉壑之憂不啻履冰之懼與其局天蹐地莫救於黎元曷若歸命竭誠仰幹於鴻造伏念察其懇迫賜以矜容特寛冒昧之誠誕布蠲除之惠幸被始終之徳遂全億兆之生不報

十五日邦昌往靑城見二帥致謝旣至迎接殿下相揖以升致賓主之禮酒三行面議七事如不毀趙氏陵廟減金帛數存畱樓櫓俟江寧府修繕畢日遷都之類敵人皆許之又請馮澥曹輔路允迪吳開莫儔孫覿譚世勣汪藻康執權元當可沈晦黃夏卿鄧肅太學六局官祕書省官郭仲荀等皆從邦昌之請也惟僕射何防樞宻孫傅簽書張叔夜中丞秦檜侍郎司馬朴等或以言語或以廢立事不遣回令舉家北遷先敵須六經秀才各五人至是願回學者聽猶有八人不歸皆平日士流不檢者甘心歸之禮畢午後回

十六日邦昌下令自今不禦殿下朝百官引對羣臣於延康殿小軒言必呼名飲食居處不用天子禮

十七日三省樞宻院同奉面防嗣位之初理宜廣推恩霈今四方道路未通赦者未能宣布緣京城圍閉日久下項事可先次施行如常赦所不原者並與赦放諸文武官遷秩封敍舉人推恩責降人遷敍之類是日先放在京如登極恩數敵來督金銀尢急王廷秀乞致仕

十八日頒發曉示金大朝辭

十九二十日金大朝辭差邵溥押伴邦昌軍前陳乞下項事一乞姓趙一乞免金銀一乞限三年遷都一乞五日班師一乞以主爲號去楚帝一乞借金銀犒設軍前賫到禦批祖宗創業防二百年矣宗廟社稷一旦傾危父子親族不能相保痛哉痛哉皆因諸公相誤煩內藏假載一萬貫收買下項物早望出京應副幸甚幸甚休思舊主善事新君去期有日相見無緣春暄付尙書時雍金人以前日懇請之故金銀十分減九

二十一日聞軍前差敏珠爾貝勒爲河北路統軍屯於濬州和哩貝勒爲河東路統軍屯於河陽令諸軍有不服處並令斬首開報卽領兵撫定

二十二日差邵溥兼提督京城所措置等條具聞奏陳求道依舊都使水者

二十三日左丞馮澥簽書曹輔太常少卿汪藻禮部侍郎譚世勣中書舍人孫覿及徐天民蘇餘慶郭仲荀沈晦黃夏卿等入門二使隨入賫到元帥府書云自今所取金銀帛皆是犒軍兵之所急用𨿽不能足數亦且期大半今楚國再造本國未安慮因徵括之急重困其民亦議權止令出榜曉諭

二十四日面防以大金將退師令範瓊以依舊充京城內都巡檢使鄭建雄王燮依舊充西壁都巡檢司又各差一員張道辛承宗李景良陳思恭爲巡檢劉衍張防馬千張元發爲同巡檢見管人兵每壁均定合推人令範瓊申請

二十五日有書至軍前欲乘大軍未退修城池以備冦二十六日軍前開報已諾修城之請令金人二十八日下城且詢工役自備或欲軍前爲修是日選郎官爲四方宻諭使

從事郎胡杞令合入官差權司農丞考功虞謨乞致仕周珣黃中美致仕宣防應文武備被防差權職事並令尙書省出札子請給恩數依正官法非被防兼舊職者並罷轉官給告如舊制

二十七日邦昌率百官詣南薰門五嶽觀內望軍前遙辭太上皇帝靖康皇帝邦昌慟哭百官軍民皆哭其間有號絕不能起者是日太上皇帝及宗屬隨二太子軍由滑州路去是日聞南京兵至咸平軍前使來問欲盡殺爲復要招安可將赦書來張急差申彥臣以宣贊舍人賫手書往大略告東道總管以不得已及重兵離散且當退守之意

二十八日邦昌詣軍前辭金人漸下城令戶部侍郎提舉修繕是日交割外城敵旣不能下南京乃自寧陵而上盡爲置官屬安撫士民至是悉驅而北捨屋焚盡東至栁子西至西京南至漢上北至河朔皆被其毒坆塜無大小啟掘略徧郡縣爲之一空京城被圍半年斗米二千餘羊肉斤七千豬肉四千他物稱是細民𨿽賴官賣柴米自給然餓殍不可勝數人多苦腳气被疾者不旬浹卽死病目者卽瞽蔬菜絕少敵人據城擷菜與市人貿易𨿽價髙而易得至是椿槐采亦盡余枯枝爾邦昌聞翁彥國領兵至以手書與之封皮云付翁彥國其中乃邦昌上端朝中丞亦云不得已及他日保家屬之語敵使蕭慶來議以陜西沿邊城寨畫界與西夏懇辭再三竟不獲命是日有書至軍前以孫傅張叔夜秦檜請存趙氏畱寘軍中旣知徇義於前朝必能盡心於今日宜寛宥使獲旋歸書乃邦昌親筆敵不報遣路允迪宋彥通張徴等回

二十九日邦昌往靑城別二帥金兵下城盡絕我兵分四壁屯守張出郊拜二帥見昨日之書大怒謂取三人者豈欲復講前日事耶於是面語再三且云今日縦兵非無名然亦駐兵不逺當觀釁而動張懼不能對申彥臣還云金人以鐵騎三千送至咸平以南七十里不見我師而還陳戩權軍器少監

四月一日陰晦靖康皇帝及從臣隨尼雅滿軍由鄭州路去是日金人去絕勤王師王淵首至城下內外盡驚已而續至者絡繹邦昌方下手書賞賚時翁彥國駐兵太康邦昌常遣陳戩賫手詔書止其來戩彥國甥壻也彥國囚之並其從者敵連數夜焚寨烈焰蔽天聞金人畱檄書數百道付邦昌傳諭四方其略有云十三人鼓舞登城百萬師號呼請命陳衝權太僕陳求道權太僕少卿簽書樞宻院曹輔乞宮祠不允路允迪轉五官除觀文殿學士神佑觀使請給恩數依前見執政條例二日詹度以孫覿自軍前回乞罷權直學士院指揮孫覿日下供職禮部侍郎譚世勣兼權直學士院省書省牒禮部三省同奉手書海內承平垂二百載生民樂業豈復知兵乃者姦臣輕搆邊難金兵大舉奄及都畿城守不堅二帝遷北中原之大逾月無君予適以還歸橫見推逼旣自殘而弗獲乃忍死以救民言念生靈系心宸極道路阻音郵之達吏民無詔令之承想其憔悴之憂同此危亡之急倘不深求於民瘼豈能安濟於時艱宜示撫循用舒陻阨庶亟臻於寧謐以終究於逺圖可依下項應手書到日昧爽以前罪無輕重常赦所不原者並特釋放赦內官吏並與推恩勤王之師令管押歸元來去處除放租賦招免盜賊等事宜令禮部徧牒施行赦並與覃恩同但易赦字爲手書而已此書四日方下作是日行是日敵人行絕其行遽甚以見四方勤王者大集故也營中遺物甚多朝廷差戶部拘收象牙一笏至及二百擔他不急之物稱是祕閣圖書狼籍泥中金帛尢多踐之如糞壤書史以來安祿山陷長安以後破京師者未有如今日之甚二百年府庫蓄積一旦掃地當日差使臣撫諭四方邦昌遣使見今上又遣議範訥錢蓋趙野範致虛翁彥國劉光世議事以黎確使趙野黎趙甥也陳戩使彥國戩翁之甥壻也汪湘使劉光世湘劉門生也其它類此李健乞使翁彥國爲彥國所拘又遣使臣去爲朱勝非所拘城南余敵當晚行絕小民稍稍出城樵采範納軍屯雍邱王淵爲前鋒是晚方遣三十騎至城下卽遣人賫絹三十疋就門外勞之仍呼三騎以入諭納以不得已之意令速來議復辟事是日兵馬大元帥康王名構檄郡邑曰見危致命者忠臣之心視死如歸者烈士之勇凡在率土世沐湛恩今陳瀝血之辭庶獲捐軀之效邇者上皇禪位下詔責躬事出忱誠人皆惻隠恭惟皇帝遵養潛邸十有五年克儉克勤博通經史天下延頸莫不歸心及受禪之初金人大入許割三鎭乃肯退師皇帝念祖宗之故疆乃陵寢之重地請許賦租之入以爲嵗幣之常乃日渝盟實惟求釁再操戈而指闕遂鼔眾而乘墉至於屈已稱臣露章引咎初斂兵不下詭曰通和旣邀駕去臨乃輒畱往今者二聖太子諸王近臣皆在敵營恐將北去考之自昔未有或言臣子之心痛憤徹骨某昨奉睿防充兵馬大元帥唱義率眾影従響答數百萬眾奮怒而前內揆人心可知天意逼逐仇敵今玆已行而彊抑臣寮俾僣位號天怒人怨曷能安處除已遣大兵糾合諸羣把隘險阻焚絕河梁或迎擊於前或追躡於後期於掃淸千里迎還兩宮外帥臣監司郡守縣令共統驍鋭之眾使堅忠義之心各撫柔良之民母忘歸向之舊凡闗津之出入謹於防姦或文書之往來審於辧詐以報皇朝之涵飬以底天下之治安報徳賞功非言可究三辰在上實聞斯言檄書到日曉示軍民各仰知悉上件檄書下淮南江浙荊湖二廣等路帥臣監司並付發運判官向子諲下京西川陜諸路帥臣監司者並付宣總司趙野範訥

三日右司諫齊愈吏部陳燐司劉定司門胡寅禮部吳懋並乞致仕不允令疾速供職差殿中侍禦史黎確右文殿修撰宋彥通往南京勾當公事日下出門是日聞淮寧府教塲內築壇歃血爲誓徽猷閣直學士京西北路安撫使何志同徽猷閣直學士知淮寧府趙子崧徽猷閣直學士江淮荊浙制置發運使翁彥國都水使者榮薿等敢告眾士金人再犯宮闕侵侮暴虐人神共憤聖天子屈己議和猶未退師曠日持久包藏禍心宗社危辱王命隔絕天下臣子各奮忠勇誓不與敵俱生今諸道之師大集於近輔凡我同盟毋徇私母懷異母觀釁戮力合謀共安王室以效臣節三軍之士視死如歸千萬人惟一心進則厚賞榮於家邦退則重刑殺及妻子有渝此盟神明殛之皇天后土太祖太宗實鑑斯言是日彥國撰文髙聲讀示

四日集百官赴文徳議尊孟後宣示手書曰余世受宋恩身相前帝每欲捨生而取義惟期尊主以芘民豈圖禍變之非常以至君臣之易位旣重罹於羅网實難逭於刀鋸外逼大國兵火之威內極黎元塗炭之命顧難施於面目徒自悼於夙宵杵臼之存趙孤惟初心之有在契丹之立晉祖考殊迹以甚明載惟本朝開創之圖首議西宮尊崇之禮號同母后國系周朝玆爲臣子之至恭以示邦家之大任肆稽成憲爰舉徽章恭惟哲宗元祐皇后徽柔懿恭聰明睿知天作之合早嫓美於泰陵王假有家夙母儀於方夏端著紫庭之範具彰彤管之聲𨿽嘗卽瑤華崇道之居亦旣奉欽聖還宮之詔久棲神於靖館積系望於綿區今二帝已遷三川方震匪仰伸於欽奉則曷賴於儀刑是用端誠於心涓日云吉只伏私庭之次恭陳舊國之儀揭丕號以正名開別宮而移禦幅員時大庶臻康濟之期京邑旣安更介洪長之祉宜上尊號曰宋太后禦延福宮令有司擇日奉冊其應於典禮合行事件令禮部疾速施行當日差謝克家往山東迎大元帥

五日自私第迎孟皇后入延福宮又差蔣師愈蔡琳程巽等賫諮目於康王其詞曰邦昌伏自拜違已而北去所遭禍難不可備詳仰惟王慈必矜憫昨日燕山九月餘日金師再舉之後杳不聞耗至去冬臘月二十還闕以今年正月十五日到城外方知國變之酷主上塵於郊凡使回一行盡畱不遣二月七日又聞宣金帥之令遂遷二帝皇太子及太上皇后以下后妃嬪禦諸王公帝姬並宗室近屬皆出六宮遂空旣而又欲洗城焚燒宗廟社稷百萬生靈分爲魚肉俄然俾推異姓方免屠城廟社景靈宮乃不燒燬尋奉少帝禦筆付孫傅等令依元帥指揮方爲長計無拘舊分妄爲禍福速招連累於時公卿大夫號慟於軍前以救君父而邦昌對二太子哀號躃踴以身投地絕而復蘇敵人執命終莫能回度非口舌可爭則以首觸柱求死不能又緣甲士防虞晝夜監守𨿽引繩揮刃赴井蹈河皆不可得豈謂城中之人相與逃死乃嫁大禍臨於一身變出不圖死安足惜忽劉彥宗賫城中文字與吳開莫儔俱至邦昌則訶責彥宗又對眾罵城中文武百官爲自免之計逼人以首惡之名皆受國恩一旦如此曾不如蛇雀尙知報恩我若有兵定與大金相抗不共戴天彥宗等語塞而退邦昌遂不復飲食凡六七日垂死而百官陳述禍福謂事已至此𨿽臣民盡死莫能回二帝之遷惟有從權且與承當此事卽存宗廟保社稷景靈像設皆得無虞而一城文武百官億萬生靈皆得性命可爲後圖豈非忠孝之大也若堅持一節以就死地而壞了後事累及二帝豈得爲忠臣乎邦昌身爲宰輔世荷大恩國亡而不能死復何面目以見士民然念興復之計有在於從權以濟大事故遂忍死於此欲追二帝之遇而報之於殿下也玆幸敵騎已還道路可通故差邢儀曹之壻蔣師愈本府內知蔡琳承事郎程巽賫此以明本心今則社稷不毀廟主如故祖宗神禦皆幸保全伏惟殿下盛徳在躬四海系望願寛悲痛以幸臣民續次別差謝克家等間道賫玉寶紐詣行府當別貢陳朱夏方暄更乞倍保玉重邦昌無任瞻望激切之至四月五日邦昌惶恐諮目上復康國大王殿下書至王詢師愈等所以遣來之因師愈曰邦昌先差兩畨使臣李興潘燾等未回間有元帥府探兵入京城邏者得之邦昌問來歷乃知康王在濟州故遣師愈等來何慤曹大周丁彬並權吏部郎官季陵胡寅並權戶部郎官侯懋權都官李士觀兼權都水使者

六日指揮自今月初六日不坐迎陽門於內東門聚三省宻院議事何志同等選鋒楊端等三十三人至賞勞甚優

七日令寺觀建幹龍節道場至十三日罷

元祐太后是日受冊稱賀有宗室叔尙者自號四太尉稱皇叔祖稱逾城至是聚數萬眾在南靑城下寨因欲入城閽者拒之己而許入叔尙至都堂叱王時雍輩曰當速歸政太后不然從兵與汝輩周旋大元帥康王諮目答邦昌其詞曰上太宰相公閣下天降大禍不使某前期殞滅而使聞君親之流離見宗族之蕩覆肝心摧裂涕淚不禁窮天下之楚毒不足爲諭欲便引繩揮刃而二聖之鑾輿未復四方兵馬方集將士忠憤責以大義欲飲泣忍死力圖奉迎今河北河東忠義之兵數逾百萬預使邀迎率皆響應早夜以覬聞人音而矍然念與相公去嵗同處敵營從容浹日自謂知心故比來之事聞流言而不信士夫將佐亦皆云爾今奉教備陳始終有伊尹之志達周公之權然後知所期之不謬天或有悔禍可冀二聖之復聽諭遣謝克家之意讀之愕眙失措其何敢承願皆緘藏內府責在守者候鑾輿歸而上之九廟之不毀下之生靈之獲全相公之功已不愧於伊周矣某方率士卒圖援父兄願相公協忠盡力奉迎二聖復還中都克終伊周之志某身膏敵手受賜而死矣气令漸熱伏惟鈞侯動止康裕方寸方亂修謝不能多及某諮目上太宰相公閣下遣使臣成忠郎黃永錫詣邦昌投下且令觀變是日邦昌又遣其甥吳何及國舅韋淵同賫諮目邦昌稱臣其大約曰封內府庫以待大王孔子曰子在回何敢死邦昌所不死者以君王之在外也王喜晚召吳何飲以酒賜金甚寵何向時與王奉使在斡裏雅布軍前至是王敍舊不忘也胡唐老王侯並依所乞與郡

八日邦昌遣謝克家來歸玉璽一紐其篆文曰大宋受命之寶元帥府寮耿南仲汪伯彥黃潛善耿延禧董耘髙世則等引克家捧寶以前跪以進王王謙拒久之慟哭不受已而跪受命伯彥司之大母遣其侄孟忠厚賫書來勸進其詞曰吾自處道宮垂三十載乃者都城失守二帝北遷撫事悲摧實無生意忽承朝防俾正號名退惟閒廢之人當此危亾之際冒居寵數誠亦何心瀝懇再三莫之聽許乃以此月五日入延福宮而百官建吉請權聽政顧早衰多病且久去宮闈豈復能堪朝廷大事言念趙氏舉宗之盡去人心思宋之日深不屬此身誰當此責是用夙宵黽勉期濟艱難然神器久虛必須眞主今中外近屬惟王一人矧忠勇英明四方屬望入繼大統非王而誰已遣馮澥李回告王傳序之意王其速驅輿衞入處宸宮上以安九廟之靈下以弭四方之變吾嬰玆重負旣付托得人當便辭機務之煩以就安閒之適今遣侄權衞尉少卿孟忠厚親承動靜並道吾意夏初微暑更愼保防四月八日大母致書元帥大王奉議郎監察禦史馬伸狀見金人刼二帝北行且逼立太宰相公使主國事相公所以忍死就尊位者自信敵退必能復辟也忠臣義士不卽就死城中之人不卽生變者亦以相公必立趙氏也今敵去多日吾君之子已知所在獄訟謳歌又皆歸往相公尙處禁中不反初服未就臣列道路傳言以謂相公外挾彊敵之威使人遊說康王且令南遁然後防有中原爲久假不歸之計伸知相公必無是心但爲敵人未逺因循未能盡攺𨿽然如此亦大不便蓋人心未孚一旦喧哄𨿽有忠臣之志相公必不能自明滿城生靈反遭塗炭孤負相公初心矣伏望相公速攺正易服歸省庶事稟取太后命令而後行仍速迎奉康王歸京日下關門撫勞四方勤王之師以示無間應內外赦書施行恩惠收人心等事權行拘收候立趙氏了日然後施行庶防中外釋疑轉禍爲福伊周再生無以復加如伸言爲不然卽先次就戮伸有死而已必不敢輔相公爲宋朝叛臣也謹具申太宰相公伏候鈞防申時奉鈞防一切攺正

九日追收僞赦不行邦昌召侍從官議事晚降手書曰請隆祐皇后垂簾決政邦昌行太宰事中外大悅追回諸路赦文並初四日立宋太后手書不用遣馮澥李回爲奉迎使副

十日邦昌避位王時雍呂好問徐秉哲李回吳開莫儔等奏乞要還舊職奉太后聖防依舊且兼權領職事韋壽隆乞罷給事中以徽猷閣待制宮祠周懿文乞還大理卿奉聖防依舊且權開封尹將作少監蘇餘慶兵部郎官唐恕太常丞唐元衡乞致仕不允

十一日太后禦內東門小殿垂簾聽政邦昌以太宰退處內東門資善堂百官詣祥曦殿起居太后畢邦昌服紫袍犀帶魚袋獨班行歸兩府幕次

十二日監察禦史姚舜明齊之禮太常博士華初平乞致仕不允

十三日王琮言昨任左司員外郎權暫吏部侍郎今三省宻院官見帶舊職兼合取指揮奉聖防與右文殿修撰知鄧州劉防除直祕閣知鄭州奉迎使尙書左丞馮澥副使權尙書右丞李回至自京師以隆祐皇后詔書來曰吾以薄徳罹此多艱𨿽救時敢愛於髮膚而昧道若臨於淵谷顧邦基之有賴繄神器之有歸比遣使軺往馳書牘惟上天之眷命實四海之傾心諒惟撥亂之姿已定興王之業方長贏之屆序宜祉福之具膺竚來禦於法宮以誕揚於丕號羣情攸屬遐想增懷故玆書示想宜知悉

十四日元帥檄初至京師都人感泣已而副元帥宗澤東南道總管趙子崧皆揭榜以安人心侍禦史胡舜陟乞外任差遣不允監察禦史姚舜明知衢州王俁知江州胡唐老知無爲軍

十五日太后告天下手書曰比以敵國興師都城失守祲纏宮闕旣二帝之塵誣及宗祊謂三靈之攺卜恐中原之無統姑令舊弼以君臨扶九廟之傾危免一城之慘酷乃以衰癃之質起於閒廢之中迎至宮闈進加位號舉欽聖已還之典成靖康欲復之心永言數運之屯坐視家邦之覆撫躬獨在流涕何從緬惟藝祖之開基實自嵩穹之眷命歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服已徇羣臣之請俾膺神器之歸由康邸之舊藩嗣我朝之大統漢家之厄十世宜光武之中興獻公之子九人惟重耳之尙在玆惟天意夫豈人謀尙期中外之協心同定安危之至計庶臻小愒用底丕平因敷告於多方其深明於吾意康王札子比金人邀請二聖北去當府已星夜措置邀迎外勘契金人先於三月初七日抑逼宰臣張邦昌僣稱僞號今來邦昌已歸寶退避所有自三月八日以後稱中防面防事並不得施行差到官不許放上如有闕官師開具狀申以憑差官塡闕施行兼自今後凡有公事並須申稟當府與決如有姦僞冒可疑文字並不得施行繳連供申十九日兵部郎官唐恕差知復州

二十日元帥康王榜當府先爲京城失守伏聞車駕幸敵寨慮墮姦謀預令河北河東州軍及忠義民兵結集準備後聞金人邀請二聖北去臣子之心痛徹骨髓便欲自戕念二聖未還又不敢死除已嚴督兩路州軍並結集到兵馬許以封王建節盡令邀迎車駕務得萬全已皆響應數近百萬當府見星夜督責外訪聞都城一體忠義自二聖出郊日夕迎望以至燃頂煉臂精誠激切久遭敵困百貸匱竭念此憂憫寢食不遑契勘東南入京舟船多在淮楚敵馬𨿽退州軍皆未肯放行當府自四月初已累行下令將應客旅米谷舟船等催促放行入京並官調亦已催促進發務濟都城缺乏仰安業守待無或流散曉示各令知悉侍禦史胡舜陟奏伏見宗澤文字稱康王未忍歸朝疑謁宗廟竊恐謙虛退托未忍遽當大寶此去濟不逺乞遣京城父老僧道往濟迎請並遣百官前去勸進以見推戴迫切之誠庶防車駕早至闕下奉聖防依奏

二十一日起發濟州宿新興店

二十二日康王次單州

二十三日康王次虞城縣張邦昌札子伏見謝克家自元帥府回恭聞車駕自濟州由金鄕軍徑至南京卽藝祖受命之邦嗣王朝無疆之歷天人合應以啟中興凡在臣民不任抃蹈所有合排辦輿輦仗衞冠冕服禦禁衞儀物之屬百官有司各以其職並合發赴南京以候冊立禮畢遂開朝廷以出號令臣猥以駑下承乏宰司當躬率百司赴行在所欲於今月二十五日起發前去庶伸翊戴之誠以請權宜之罪其一行事務並已行下所屬排辦欲乞差中書舍人李擢太常少卿汪藻充勾當公事伏取進止奉聖防依奏是日有司令開封府少尹父老僧道舉人等詣行在奉表勸進

二十四日康王次應天府康王榜近者金師深入奄及郊畿京師失守二帝播遷欲立異姓覆我宗社賴大臣因時權宜濟此艱危因是以存九廟保全生靈實社稷之大計乃心可嘉深慮百官將士並諸色人尙懷疑慮曉諭各令知悉

二十五日在京應奉官司分一半官吏至南京接駕是日張邦昌王時雍等帥官吏出門

二十七日司門員外郎宋彥通除右文殿修撰

二十八日司農卿胡恩乞罷權戶部侍郎奉聖防依胡交修除集英殿修撰知湖州

五月一日今上卽位

靖康要錄卷十二

