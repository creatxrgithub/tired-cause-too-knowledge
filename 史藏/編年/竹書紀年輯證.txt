《古本竹書紀年輯證》戰國

古本竹書紀年輯證

夏紀

﹝一﹞《汲冢書》﹕禹都陽城。《續漢書﹟郡國志》二注

臣瓚曰﹕……《汲郡古文》亦云居之﹐不居陽翟也。《漢書﹟地理誌》注

《汲冢古文》並云﹕『禹都陽城。』《禮記﹟緇衣》正義

案﹕《漢書﹟地理誌》注﹕『臣瓚曰﹕《世本》禹都陽城﹐《汲郡古文》亦云居之﹐不居陽翟也。』《禮記》正義所引﹐本作『咸陽』﹐阮元校勘記引齊召南說『「咸陽」當作「陽城」』﹐據攺。《存眞》作『禹都陽城』。《輯校》作『居陽城』。《訂補》云﹕『朱本正文作「禹都陽城」。誤引《世本》文﹐王氏攺之﹐是。』《輯校》《訂補》似僅據《漢書》注﹐《續漢書》注所引明作『禹都陽城』。至臣瓚所云『《汲郡古文》亦云居之』﹐卽承所引《世本》之『禹都陽城』而來﹐是《紀年》《世本》之文本同﹐《禮記》正義謂『《世本》及《汲冢古文》並云「禹都陽城」』﹐可證。《存眞》本不誤﹐《輯校》《訂補》似以不誤爲誤。《禮記﹟緇衣》正義所引﹐《存眞》《輯校》《訂補》皆失收。又《訂補》所引《路史﹟後紀》卷一二注﹐見本書附錄。

﹝二﹞《紀年》曰﹕禹立四十五年。《太平禦覽》卷八二皇王部

﹝三﹞﹝《紀年》﹞﹕益乾啟位﹐啟殺之。《晉書﹟束皙傳》

《汲冢書》云﹕……益爲啟所誅。《史通﹟疑古》

﹝《竹書紀年》﹞﹕後啟殺益。《史通﹟雜說上》

案﹕《存眞》《輯校》作『益乾啟位﹐啟殺之』。《輯校》云﹕『《史通》《疑古篇》《雜說篇》兩引「益爲後啟所誅」。』所引與《史通》原文不合。

《韓非子﹟外儲說右下》『潘壽言禹情』注﹕『言禹傳位於益﹐終令啟取之。』《戰國策﹟燕策一》﹕『禹授益﹐而以啟人爲吏。及老﹐而以啟爲不足任天下﹐傳之益也。啟與支黨攻益﹐而奪之天下﹐是禹名傳天下於益﹐其實令啟自取之。』﹝《史記﹟燕召公世家》略同﹞《楚辭﹟天問》﹕『啟代益作後。』王夫之《楚辭通釋》卷三云﹕『《竹書紀年》載益代禹立﹐拘啟禁之﹐啟反起殺益以承禹祀。蓋列國之史﹐異說如此。』《漢書﹟律曆志》﹕『張壽王言﹐化益爲天子代禹。』皆與《紀年》略同﹐而傳統之說則與此異。《孟子﹟萬章上》﹕『禹薦益於天﹐七年﹐禹崩。三年之喪畢﹐益避禹之子於箕山之陰。朝覲訟獄者﹐不之益而之啟﹐曰「吾君之子也。」謳歌者不謳歌益而謳歌啟﹐曰「吾君之子也。」』﹝《史記﹟夏本紀》略同﹞後世多宗此說﹐而以《紀年》等書爲『妄』。實際益﹑啟之間爭奪王位﹐乃原始社會轉變爲階級社會之反映。

﹝四﹞《竹書》曰﹕夏后開舞九招也。《山海經﹟大荒西經》注

案﹕《存眞》《輯校》作『九年﹐舞九韶』。所據爲《路史﹟後紀》卷一三注﹐見本書附錄。『夏后開』卽夏后啟﹐漢景帝名啟﹐避『啟』字諱﹐漢人因攺『啟』爲『開』。吳大澄《韶字說》云﹕『古文召﹑紹﹑韶﹑招﹑�﹑昭爲一字。』﹝《字說》﹐據《說文解字詁林》補遺卷三上﹞是『九招』卽『九韶』。《帝王世紀》﹕『啟升後十年﹐舞九韶。』﹝《太平禦覽》卷八二引﹞《山海經﹟大荒西經》﹕『開上三嬪於天﹐得九辯與九歌以下。』又《海外西經》﹕『夏后啟於此舞九代。』《楚辭﹟離騷》﹕『啟九辯與九歌兮﹐﹝夏﹞﹝下﹞康娛以自縱。』又《天問》﹕『啟棘賓﹝商﹞﹝帝﹞﹐九辯九歌。』『九招』﹑『九韶』﹑『九歌』﹑『九辯』﹐當爲一事。

﹝五﹞啟徵西河。《紀年》云。《北堂書鈔》卷一三帝王部

案﹕《存眞》《輯校》作『二十五年﹐徵西河』。所據爲《路史﹟後紀》卷一三注﹐見本書附錄。

《帝王世紀》︰『﹝啟﹞三十五年﹐徵河西。』﹝《禦覽》卷八二引﹐『河西』當卽『西河』。﹞啟徵西河必有史實。今本《紀年》﹕『﹝帝啟﹞十五年﹐武觀以西河叛﹐彭伯壽帥師徵西河﹐武觀來歸。』其說當出於《逸周書﹟嘗麥》﹕『其在啟之五子﹐忘伯禹之命﹐假國無正﹐用胥興作亂﹐遂凶厥國﹐皇天哀禹﹐賜以彭壽﹐思正夏略。』朱右曾《逸周書集訓校釋》云﹕『五子﹐五觀也﹐亦曰武觀﹐啟子。』《呂氏春秋﹟音初》﹕『殷整甲徙宅西河。』古本《紀年》﹕『河亶甲整卽位﹐自囂遷於相。』﹝見後﹞是西河卽相﹐今之河南安陽﹐與觀地﹝觀在衛﹞相近。所謂『啟徵西河』﹐疑卽指啟誅五觀。

﹝六﹞《竹書》云﹕卽位三十九年亡﹐年七十八。《眞誥》卷一五注

案﹕《存眞》作『二十九年【陟】﹐年九十八』﹐所據爲《路史﹟後紀》卷一三注。《輯校》從《眞誥》注。《眞誥》云﹕『夏啟爲東明公﹐領斗君師。』注﹕『禹之子也﹐姓姒。』下卽引《竹書》云云。《存眞》《輯校》所引《路史﹟後紀》卷一三注﹐見本書附錄。

《輯校》云﹕『《太平禦覽》八十二引《帝王世紀》﹕「啟升後十年﹐舞九韶。三十五年徵河西。」而《通鑑外紀》﹕「皇甫謐曰﹕啟在位十年。」則《世紀》不得有三十五年之文﹐疑本《紀年》而誤題《世紀》也。此與《眞誥》所引「啟三十九年亡」符同。《路史》注旣引《紀年》「啟在位二十九年」﹐故「徵西河」亦云「在二十五年」矣﹐未知孰是﹖』

﹝七﹞薛瓚《漢書集注》云﹕﹝《汲郡古文》﹞又云﹕太康居斟尋。《水經﹟巨洋水注》

臣瓚曰﹕……《汲郡古文》云﹕太康居峕尋。《漢書﹟地理誌》注

臣瓚云﹕……《汲冢古文》云﹕太康居斟尋。《史記﹟夏本紀》正義

《汲冢古文》云﹕太康居斟尋。《史記﹟周本紀》正義

案﹕《巨洋水注》等書引《汲郡古文》云﹕『太康居斟尋﹐羿亦居之﹐桀又居之。』乃隱括之辭﹐非原文。

《水經注》稱薛瓚《漢書集注》﹐裴駰《史記集解序》﹑顏師古《漢書敍例》作『臣瓚』﹐以爲『莫知姓氏』﹐裴氏又稱其書名《漢書音義》﹐皆與酈氏異。《穆天子傳》敍錄有校書郎傅瓚者曾參與校理之役﹐《史記索隱》以爲卽臣瓚﹐又引劉孝標說以爲於瓚。《敍例》謂臣瓚『舉駁前說﹐喜引《竹書》』。《索隱》以爲傅瓚﹐疑是。臣瓚所引《竹書》﹐稱《汲郡古文》或《汲冢古文》。

﹝八﹞薛瓚《漢書集注》﹕……﹝《汲郡古文》﹞又云……羿亦居之。《水經﹟巨洋水注》

臣瓚曰﹕……《汲郡古文》云﹕……羿亦居之。《漢書﹟地理誌》注

臣瓚云﹕……《汲冢古文》云﹕……羿亦居之。《史記﹟夏本紀》正義

《汲冢古文》云﹕……羿亦居之。《史記﹟周本紀》正義

案﹕《巨洋水注》等書引《汲冢古文》云﹕『太康居斟尋﹐羿亦居之﹐桀又居之。』《存眞》《輯校》據此作『【羿居斟尋】』。

﹝九﹞《紀年》曰﹕帝相卽位﹐處商丘。《太平禦覽》卷八二皇王部

案﹕《輯校》『帝相』作『後相』﹝《存眞》同﹞﹐『處』作『居』﹐影宋刻及鮑刻《禦覽》皆與所引異。

《左傳﹟僖公三十一年》﹕『冬﹐狄圍衛﹐衛遷於帝丘。卜曰三百年。衛成公夢康叔曰「相奪予享。」公命祀相﹐寧武子不可﹐曰「鬼神非其族類﹐不歆其祀。杞﹑鄫何事﹖相之不享於此﹐久矣﹗非衛之罪也。」』是帝相曾處帝丘。王應麟《通鑑地理通釋》卷四因謂『今按「商丘」當作「帝丘」』。《存眞》云﹕『「商」當爲「帝」。帝丘﹐秦漢之濮陽﹐……《左傳》「衛遷帝丘﹐衛成公命祀相」﹐是也。』﹝雷學淇《考訂竹書紀年》卷二說同﹞疑是。

﹝一０﹞《紀年》曰﹕﹝帝相﹞元年﹐徵淮夷。《太平禦覽》卷八二皇王部

案﹕《存眞》《輯校》作『元年﹐徵淮夷﹑畎夷』。據《路史》增『畎夷』二字。《輯校》又引《後漢書﹟西羌傳》﹕『後相卽位﹐元年﹐乃徵畎夷。』《存眞》未收。《訂補》云﹕『按《西羌傳》云「後相卽位﹐乃徵畎夷」﹐注不云出《紀年》﹐王氏蓋以《西羌傳》三代事多本《紀年》而推定之﹐惟欠釋明﹐偶失。』《存眞》《輯校》所引《路史﹟後紀》卷一三注﹐見本書附錄。

甲骨文所記方國有『隹屍』﹝《殷虛書契後編》下三六﹟六﹞﹐郭沫若同志云﹕『卜辭有隹屍﹐殆卽淮夷。』﹝《殷契粹編》考釋頁五﹞有關『淮夷』史事﹐屢見西周金文及先秦典籍。

﹝一一﹞《紀年》﹕二年﹐徵風夷及黃夷。《太平禦覽》卷八二皇王部

﹝《竹書紀年》曰﹞﹕後相卽位﹐二年﹐徵黃夷。《後漢書﹟東夷傳》注

《竹書紀年》曰﹕﹝相﹞二年﹐徵黃夷。《通鑑外紀》卷二

案﹕《輯校》所引尙有《路史﹟後紀》卷一三注一條﹐見本書附錄。

雷學淇《竹書紀年義證》卷八云﹕『《後漢書﹟東夷傳》曰「夷有九種﹐曰畎夷﹑於夷﹑方夷﹑黃夷﹑白夷﹑赤夷﹑玄夷﹑風夷﹑陽夷。」……黃白赤玄以服色而別者﹐與方風等皆近海之夷。』

﹝一二﹞﹝《竹書紀年》曰﹞﹕﹝後相﹞七年﹐於夷來賓。《後漢書﹟東夷傳》注

《紀年》曰﹕﹝相﹞七年﹐﹝幹夷來賓﹞。《通鑑外紀》卷二

案﹕《通鑑外紀》作『幹夷』﹐誤。《存眞》《輯校》所引《路史﹟後紀》卷一三注﹐見本書附錄。

甲骨文中所記方國有『盂方』﹝《殷虛書契後編》上一八﹟六﹞﹐且屢見﹐郭沫若同志云﹕『所謂盂方者﹐可知乃殷東方之國也。……宋地亦有名盂者﹐《春秋﹟僖二十一年》「宋公﹑楚子﹑陳侯﹑蔡侯﹑鄭伯﹑曹伯會於盂」。杜注﹕「宋地﹐襄邑西北有盂亭。」地在河南睢縣。又《左傳﹟哀二十六年》﹕「六子在唐盂」﹐顧棟髙謂與睢縣之盂爲一地。余意卜辭之盂方當卽此附近之古國。』﹝《卜辭通纂》考釋頁一二七﹞『盂方』當卽『於夷』。楊樹達《積微居甲文說》云﹕『於夷卽卜辭之盂方。』﹝卷下頁四四﹞陳逢衡《竹書紀年集證》卷一０﹑雷學淇《竹書紀年義證》卷八皆謂『於夷』卽《禹貢》之『嵎夷』。《禹貢》戰國時人所爲﹐距商代已遠﹐且地在今山東蓬萊一帶濱海之地﹝顧頡剛先生說﹐見《中國古代地理名著選讀》頁一三﹞﹐地望亦不甚合。

﹝一三﹞薛瓚《漢書集注》云﹕按《汲郡古文》﹕相居斟灌。《水經﹟巨洋水注》

案﹕《存眞》《輯校》均引有《漢書﹟地理誌》注﹐《訂補》云﹕『《漢書﹟地理誌》注無引臣瓚此注﹐朱﹑王二氏偶失檢﹐誤引。』又《輯校》所引《路史﹟後紀》卷一三注﹐見本書附錄。

《帝王世紀》﹕『帝相一名相安﹐自太康已來﹐夏政淩遲﹐爲羿所逼﹐乃徙商丘﹐依同姓諸侯斟灌﹑斟尋氏。』﹝《禦覽》卷八二引﹞

﹝一四﹞﹝《竹書紀年》曰﹞﹕後少康卽位﹐方夷來賓。《後漢書﹟東夷傳》注

案﹕《存眞》後有『獻其樂舞』四字。《輯校》云﹕『《路史﹟後紀》十三注引此﹐下有「獻其樂舞」四字﹐疑涉帝發時事而誤。』《存眞》《輯校》所引《路史﹟後紀》注﹐見本書附錄。

楊樹達《積微居甲文說》云﹕『卜辭關涉方族者至多﹐……方在殷時爲一至彊之國族﹐其事灼灼甚明。……《後漢書﹟東夷傳》……李注引《竹書紀年》曰「少康卽位﹐方夷來賓。」據此知方族之立國﹐遠在夏時﹐少康中興﹐方嘗效順。』﹝卷下頁四二至四四﹞

﹝一五﹞《紀年》曰﹕帝寧居原﹐自遷於老丘。《太平禦覽》卷八二皇王部

案﹕《禦覽》影宋刻本『老丘』作『老王』﹐鮑刻本作『老丘』﹐是。《存眞》《輯校》作『老丘』﹐並據《路史﹟後紀》卷一三注﹐於『自』字下補『原』字。《路史》注所引見本書附錄。

『帝寧』或作『帝予』﹝《史記﹟夏本紀》﹞﹐或作『帝杼』﹝《世本》《夏本紀》索隱引﹞﹐或作『後杼』﹝《左傳﹟襄公四年》﹞﹐或作『�』﹝《墨子﹟非儒下》﹞。

﹝一六﹞《汲郡竹書》曰﹕柏杼子徵於東海及王壽﹐得一狐九尾。《山海經﹟海外東經》注

《汲冢竹書》﹕伯杼子往於東海﹐至於三壽﹐得一狐九尾。《稽瑞》

《書紀年》曰﹕……夏伯杼子東徵﹐獲狐九尾。《太平禦覽》卷九０九獸部

案﹕《稽瑞》原引作《汲冢周書》﹐據《山海經》郭注﹐『周書』當爲『竹書』之誤。本條《存眞》《輯校》《訂補》失收。又《存眞》《輯校》所引《路史﹟後紀》卷一三注﹐見本書附錄。

雷學淇《竹書紀年義證》卷九云﹕『三壽﹐東海之國名也。郭璞《山海經》注引作王壽﹐《路史》注云「卽平壽也。」《逸書﹟王會》曰「靑丘狐九尾。」孔晁注云「靑丘﹐海東地名。」《山海經》曰「靑丘國﹐其狐四足九尾。」《淮南子﹟本經訓》曰「繳大風於靑丘之澤。」《抱朴子》云「黃帝東至靑丘﹐過風山。」當卽紀中風夷之國﹐三壽蓋近之。』

﹝一七﹞《竹書紀年》曰﹕後芬卽位﹐三年﹐九夷來禦﹐曰畎夷﹑於夷﹑方夷﹑黃夷﹑白夷﹑赤夷﹑玄夷﹑風夷﹑陽夷。《太平禦覽》卷七八０四夷部

《竹書紀年》曰﹕後芬發卽位﹐三年﹐九夷來禦。《後漢書﹟東夷傳》注

《竹書紀年》曰﹕﹝槐﹞三年﹐﹝九夷來禦﹞。《通鑑外紀》卷二

案﹕《後漢書》注﹐影宋紹興本作『後芬發卽位』﹐殿本無『發』字。《存眞》作『後芬發』。《輯校》云﹕『《禦覽》「芬」作「

方」﹐所據爲鮑刻本﹐影宋本作『芳』﹐當爲『芬』字之訛。又《禦覽》所引『曰畎夷』等十九字﹐《輯校》引郝懿行《竹書紀年校正》卷三之說﹐以爲『疑本注文﹐誤入正文』。《存眞》有﹐《輯校》刪。《訂補》云﹕『以文義觀之﹐此十九字似屬正文。』是。《輯校》所引《路史﹟後紀》卷一三注﹐見本書附錄。

『九夷』之稱﹐典籍恆見。《墨子﹟非攻中》﹕『九夷之國﹐莫不賓服。』孫詒讓《墨子閒詁》卷五云﹕『《爾雅﹟釋地》云「九夷﹑八狄﹑七戎﹑六蠻﹐謂之四海。」《王制》孔疏云「九夷依《東夷傳》九種﹐曰﹕畎夷﹑於夷﹑方夷﹑黃夷﹑白夷﹑赤夷﹑玄夷﹑風夷﹑陽夷。」……此九夷與吳楚相近﹐蓋卽淮夷﹐……《書敍》云「成王伐淮夷﹐遂踐奄。」《韓非子﹟說林上篇》云「周公旦攻九夷而商蓋伏。」「商蓋」卽「商奄」﹐則九夷亦卽淮夷……。』孫氏之說近是。

﹝一八﹞《竹書紀年》曰﹕洛伯用與河伯馮夷斗。《水經﹟洛水注》

《竹書》作馮夷。《山海經﹟海內北經》注

案﹕《存眞》列於『後芬發卽位』後﹐《輯校》附於『無年世可系者』。今從《存眞》。

雷學淇《竹書紀年義證》卷九云﹕『河﹑洛二國名﹐卽西河有洛之類﹐《周禮》所謂澤國也。「用」與「馮夷」二君名。斗者﹐《說文》曰「遇也」﹐《玉篇》曰「爭也」﹐謂相遇而爭﹐初非有心於戰也﹐猶《孟子》言鄒與魯哄矣。《歸藏易》曰「昔者﹐河伯筮與洛伯戰而枚占﹐昆吾占曰﹕不吉。」﹝《路史》《玉海》並引之﹞卽此事。蓋主兵者﹐洛伯也。《水經﹟洛水注》據《太公金匱》《河圖》《樂錄》以二伯爲河洛之神﹐非是。』

﹝一九﹞《紀年》曰﹕後芬立四十四年。《太平禦覽》卷八二皇王部

案﹕《輯校》所引《路史﹟後紀》卷一三注﹐見本書附錄。

﹝二０﹞《紀年》云﹕『後荒卽位﹐元年﹐以玄圭賓於河﹐命九東狩於海﹐獲大鳥。』《北堂書鈔》卷八九禮儀部

《紀年》曰﹕後荒卽位﹐元年﹐以玄璧賓於河﹐狩於海﹐獲大魚。《初學記》卷一三禮部上

《紀年》曰﹕後芒卽位﹐元年﹐以玄圭賓於河﹐東狩於海﹐獲大魚。後芒陟位﹐五十八年。《太平禦覽》卷八二皇王部

案﹕《書鈔》所引﹐《存眞》刪『命九東』三字﹐『鳥』作『魚』。《輯校》云﹕『「九」字下﹐或奪「夷」字﹐疑謂後芬時來禦之九夷。』《訂補》云﹕『案各書所引皆作「獲大魚」﹐《書鈔》「鳥」字當是「魚」誤。』《存眞》《訂補》所引《路史﹟後紀》卷一三注﹐見本書附錄。

《史記﹟三代世表》索隱﹕『帝芒﹐音亡﹐一作荒。』諸書所引《紀年》或作『後芒』﹐或作『後荒』。

雷學淇《義證》卷九釋『以玄圭賓於河』爲『以玄圭沈祭』﹐是。《左傳﹟昭公二十四年》﹕『冬十月癸酉﹐王子朝用成周之寶圭沈於河。』﹝『沈』字據《史記﹟周本紀》正義引《左傳》補﹐見洪亮吉《春秋左傳詁》卷一八。﹞以圭璧沈於河以祭河神﹐爲古代宗教迷信表現之一。《爾雅﹟釋天》﹕『祭川曰浮沈。』《儀禮﹟覲禮》﹕『祭川沈。』其俗起源頗早﹐甲骨文所記卽有『沈』祭﹐多以祭河﹐且用圭璧之屬。《殷虛書契後編》上二三﹑四﹕『丁巳卜﹐其雜於河牢﹐沈嬖。』又《鐵雲藏龜》一二七﹟二﹕『丙子卜﹐賓貞﹕嬖屷○河。』屷卽獴﹐二玉爲一獴﹐陳夢家《殷虛卜辭綜述》云﹕『嬖屷疑卽璧一雙﹐沈嬖疑卽沈璧。』﹝頁五九八﹞緯書《尙書中候》歷舉『堯沈璧於河』﹑『舜沈璧於河』﹝《古微書》卷四﹞﹐『周成王舉堯舜之禮沈璧於河』﹝同上卷一三﹞﹐亦卽此俗。

﹝二一﹞《竹書》曰﹕殷王子亥賓於有易而淫焉﹐有易之君綿臣殺而放之﹐是故殷主甲微假師於河伯以伐有易﹐滅之﹐遂殺其君綿臣也。《山海經﹟大荒東經》注

河伯僕牛﹐皆人姓名托寄也﹐見《汲郡竹書》。《山海經﹟大荒東經》注

案﹕《大荒東經》﹕『王亥托於有易河伯僕牛。』注卽見《汲郡竹書》云云。《存眞》下條作『王亥托於有易河伯僕牛』。上條『主甲微』作『上甲微』。《輯校》下條作『河伯僕牛』。《訂補》所引《路史﹟國名紀》己﹐見本書附錄。《存眞》引於『後泄二十一年』條前﹐《輯校》附於無年世可系者。今從《存眞》。

王亥﹐見甲骨文與先秦典籍﹐王國維《殷卜辭中所見先公先王考》﹝收《觀堂集林》﹞﹑吳其昌《卜辭所見殷先公先王三續考》﹝《燕京學報》第十四期﹞及顧頡剛先生《周易卦爻辭中的故事》﹝同上刊第六期﹞論證甚詳﹐辭繁不具引。《訂補》云﹕『徐文靖《統箋》四﹑陳逢衡《集證》十二皆以僕牛爲地名。王國維《殷卜辭中所見先公先王考》以僕牛卽服牛﹐論證極詳﹐今標點從之。』《大荒東經》注以河伯僕牛皆爲人名﹐與正文頗不合﹐疑誤﹐現亦從王說﹐河伯僕牛之間不加頓號。

﹝二二﹞《竹書紀年》曰﹕後泄二十一年﹐命畎夷﹑白夷﹑赤夷﹑玄夷﹑風夷﹑陽夷。《後漢書﹟東夷傳》注

《紀年》曰﹕帝泄二十一年﹐加畎夷等爵命。《通鑑外紀》卷二

案﹕《存眞》據《路史﹟後紀》卷一三注﹐後補『繇是服從』四字。據《後漢書﹟西羌傳》﹐非《紀年》之文﹐見雷學淇《考訂竹書紀年》卷二。《存眞》《輯校》所引《路史﹟後紀》注﹐見本書附錄。

﹝二三﹞《紀年》曰﹕不降卽位﹐六年﹐伐九苑。立十九年。其弟立﹐是爲帝扃。《太平禦覽》卷八二皇王部

案﹕『立十九年』﹐據影宋本《禦覽》﹐鮑刻本作『六十九年』﹐《存眞》《輯校》《訂補》所據皆鮑刻。《路史﹟後紀》卷一三注亦作『六十九』。今姑據影宋本。『其弟立』七字﹐影宋本﹑鮑刻本皆作夾注﹐《訂補》僅以『是爲帝扃』四字爲夾注。

不降﹐《世本》作『帝降』﹝《史記﹟夏本紀》索隱引﹞。雷學淇《竹書紀年義證》卷九云﹕『九苑﹐國名﹐地系未詳。《逸周書﹟王會篇》載伊尹獻令正南有「九菌」﹐明本或作「九瓚」﹐豈卽此歟﹖』

﹝二四﹞《汲冢書》曰﹕胤甲居於河西﹐天有妖�﹐十日並出。又言﹕本有十日﹐疊次而運照無窮。《太平禦覽》卷四天部

《汲郡竹書》曰﹕胤甲卽位﹐居西河﹐有妖孽﹐十日並出。《山海經﹟海外東經》注

《汲冢書》曰﹕胤甲居西河﹐天有孽﹐日並出。《開元占經》卷六

《紀年》曰﹕帝廑一名胤甲﹐卽位居西河﹐天有祅孽﹐十日並出。《太平禦覽》卷八二皇王部

《汲冢紀年》曰﹕胤甲卽位﹐居西河﹐十日並出﹐其年胤甲陟。《通鑑外紀》卷二

案﹕《輯校》云﹕『「又言﹕本有十日﹐疊次而運照無窮」十三字﹐則恐是注文。』不入輯。《紀年》有注﹐古籍無徵﹐疑爲《竹書同異》之文。《隋書﹟經籍志》著錄有《紀年》十二卷﹐注云﹕『汲冢書﹐並《竹書同異》一卷。』當爲記荀勗﹑和嶠本與束皙本之同異。《存眞》《輯校》所引《路史﹟後紀》卷一三﹐見本書附錄。

天有十日﹐十日並出﹐本爲古代神話傳說。《莊子。齊物論》『昔者十日並出﹐萬物皆焦。』﹝『焦』原作』照』﹐據《山海經。海外東經》郭注引攺。﹞《楚辭。招魂》﹕『十日並出﹐流金鑠石些。』《淮南子。本經訓》﹕『逮至堯之時﹐十日並出﹐焦禾稼﹐殺艸木﹐而民無所食。』聞一些多先生《楚辭校補》云﹕『案古言天有十日﹐更番運照﹐則一時仍只一日﹐此猶常態也。又言十日並出﹐則十日同時俱出﹐故其爲熱酷烈﹐異於常時。』﹝《聞一多全集》第二冊頁四五三》

﹝二五﹞《紀年》曰﹕後昊立三年﹝帝臯也﹞。《太平禦覽》卷八二皇王部

案﹕《存眞》《輯校》未引『帝臯也』三字﹐《訂補》亦未及﹐蓋以爲注文。疑此爲《竹書同異》之語。《訂補》所引《路史。後紀》卷一三注﹐見本書附錄。

﹝二六﹞《紀年》曰﹕後發一名後敬﹐或曰發惠﹝其子立﹐爲桀﹞。《太平禦覽》卷八二皇王部

案﹕『其子立爲桀』五字﹐《存眞》未引﹐蓋以爲注文﹐疑爲《竹書同異》之語。《存眞》《輯校》所引《路史。後紀》卷一三注﹐見本書附錄。

﹝二七﹞《紀年》云﹕後發卽位﹐元年﹐諸夷賓於王門﹐再保庸會於上池﹐諸夷入舞。《北堂書鈔》卷八二禮儀部

《竹書紀年》曰﹕後發卽位﹐元年﹐諸夷賓於王門﹐諸夷入舞。《後漢書﹐東夷傳》注

﹝《竹書紀年》﹞又曰﹕後發卽位﹐元年﹐諸夷賓於王門﹐諸夷入舞。《太平禦覽》卷七八０四夷部

《紀年》曰﹕﹝發﹞元年﹐﹝諸夷賓於王門﹐獻其樂舞﹞。《通鑑外紀》卷二

案﹕孔本《書鈔》卷八二兩引《紀年》此文﹐一見於『會於上池』條﹐一見於『會於上池諸夷入舞』條﹐前條作『保庸』﹐後條『庸』字作『墉』﹐其餘全同。《存眞》《輯校》《訂補》未指出。又《存眞》《輯校》所引《路史﹟後紀》卷一三注﹐見本書附錄。

﹝二八﹞薛瓚《漢書集注》……﹝《汲郡古文》﹞又云﹕……桀又居之。《水經﹟巨洋水注》

臣瓚曰﹕……《汲郡古文》云﹕……桀又居之。《漢書﹟地理誌》注

臣瓚云﹕……《汲冢古文》云﹕……桀又居之。《史記﹟夏本紀》正義

《汲冢古文》云﹕……桀又居之。《史記﹟周本紀》正義

案﹕《巨洋水注》等書引《汲郡古文》云﹕『太康居斟尋﹐羿亦居之﹐桀又居之。』《訂補》所引《路史﹟後紀》卷一三注﹐見本書附錄。

﹝二九﹞《汲冢竹書》曰﹕不窋之晜孫。《爾雅﹟釋親》注

案﹕《釋親》﹕『玄孫之子爲來孫﹐來孫之子爲晜孫。』注﹕『晜﹐後也。』下卽引《汲冢竹書》云云。《存眞》列於後桀之世﹐云﹕『晜孫者﹐玄孫之孫﹐己之六世孫也。此云「不窋之晜孫」﹐不知所指﹐意者其指公劉乎﹖漢劉敬對髙帝曰「周之先自後稷﹐堯封之邰﹐積徳累善﹐十有餘世﹐公劉避桀居豳」﹐然則公劉正當夏桀之世也。《周本紀》所記代系本不足信。《周語》﹕「祭公謀父曰﹕昔我先王世后稷﹐以服事虞夏。」云世后稷﹐則非一世可知。不窋旣非棄子﹐則公劉亦非棄之曾孫可知。湯伐桀至紂十七世﹐《世本》公劉至文王十六世﹝《史記》止十二世﹞﹐世數略相當﹐故附著之。』《輯校》附於『無年世可系者』。現姑從《存眞》。

﹝三０﹞《紀年》曰﹕後桀伐岷山﹐岷山女於桀二人﹐曰琬﹑曰琰。桀受二女﹐無子﹐刻其名於苕華之玉﹐苕是琬﹐華是琰。而棄其元妃於洛﹐曰末喜氏。末喜氏以與伊尹交﹐遂以間夏。《太平禦覽》卷一三五皇親部

《汲冢書》所謂苕華之玉。《山海經﹟西山經》注

郭璞曰﹕《汲冢竹書》曰﹕桀伐岷山﹐得女二人﹐曰琬﹐曰琰。桀愛二女﹐○其名於苕華之玉﹐苕是琬﹐華是琰也。《史記﹟司馬相如傳》集解

○苕華。《紀年》。《北堂書鈔》卷二一帝王部

《紀年》曰﹕桀伐懡山﹐懡山莊王女於桀二女﹐曰琬﹐曰琰。桀受二女﹐無子﹐斷其名於苕華之玉﹐苕是琬﹐華是琰。《藝文類聚》卷八三寶玉部

《紀年》曰﹕後桀命扁伐山民﹐山民女於桀二人﹐曰琬﹐曰琰。桀愛二人﹐女無子焉﹐○其名於苕華之玉﹐苕是琬﹐華是琰﹐而棄其元妃於洛﹐曰妹喜。《太平禦覽》卷八二皇王部

《書紀年》曰﹕桀伐懡山﹐獻女於桀﹐二女曰琬﹐曰琰。桀受女﹐刻其名於苕華之玉﹐苕是琬﹐華是琰。《太平禦覽》卷三八一人事部

燉煌髙納之郡府《紀年》曰﹕桀伐岷山﹐岷山女於桀二女﹐曰琬﹐曰琰。桀愛二女﹐無子﹐刻其名於苕華之玉﹐苕是琬﹐華是琰。《太平禦覽》卷八０五珍寶部

燉煌《紀年》曰﹕桀伐岷山﹐岷山女於桀二女﹐曰琬﹐曰琰。桀愛二女﹐無子﹐刻其名於苕華之玉﹐苕是琬﹐華是琰。《事類賦》注卷九玉

案﹕《輯校》《訂補》所據《禦覽》蓋爲鮑刻本。卷一三五所引之『進女於桀二人』﹐鮑本如此﹐影宋本『進』字作『岷山』二字﹐與卷八二引『山民﹝岷山﹞女於桀二人』﹐《類聚》引『岷山莊王女於桀二女』同。『女』字作動詞用﹐《國語﹟晉語》韋昭注﹕『以女進人曰「女」。』『進』字當爲後人所攺。《輯校》云﹕『「琰」﹐《禦覽》引皆作「玉」。』鮑本如此﹐影宋本皆作『琰』﹐不誤。《禦覽》卷八０五一條﹑《事類賦》注卷九一條﹐《存眞》《輯校》《訂補》失收。『燉煌髙納之郡府』或爲《紀年》之收藏者﹐待考。

《韓非子﹟難四》曰﹕『是以桀索琒山之女﹐……而天下離。』『琒山』卽『岷山』。《左傳﹟昭公十一年》﹕『桀克有緡以喪其國。』是『琒山』亦卽『有緡』。《楚辭﹟天問》﹕『桀伐蒙山﹐何所得焉﹖』『岷』﹑『蒙』又一聲之轉。諸書所記﹐皆當以《紀年》爲其注腳。『末喜氏以與伊尹交遂以間夏』﹐《國語﹟晉語一》『妹喜有寵﹐於是乎與伊尹比而亡夏』﹐與此合。又《訂補》云﹕『按《孫子﹟用間篇》﹕「昔殷之興也﹐伊摯在夏……。故明君賢將能以上智爲間者﹐必成大功。」伊摯卽是伊尹﹐與此「遂以間夏」語相合﹐可以互證。』《管子﹟輕重甲》﹕『女華者﹐桀之所愛也。』《呂氏春秋﹟愼大》﹕『桀迷惑於末嬉﹐好彼琬﹑琰。』所謂『女華』﹑『琬琰』﹐卽岷山二女。

﹝三一﹞《汲冢古文》曰﹕夏桀作傾宮﹑瑤臺﹐殫百姓之財。《文選﹟東京賦》注

《汲郡地中古文冊書》曰﹕桀築傾宮﹐飾瑤臺。《文選﹟吳都賦》注

《汲冢古文》曰﹕桀作傾宮﹐飾瑤臺。《文選﹟七命》注

《紀年》曰﹕……桀傾宮﹐飾瑤臺﹐作瓊室﹐立玉門。《太平禦覽》卷八二皇王部

案﹕《訂補》所引《路史﹟發揮》卷六﹐見本書附錄。

《晏子春秋﹟內篇諫下》﹕『及夏之衰也﹐其王桀背棄徳行﹐爲璇室﹑玉門。』雷學淇《竹書紀年義證》卷一０云﹕『《汲冢瑣語》曰「桀築傾宮﹐起瑤臺」﹐《春秋繁露》所謂充傾宮之志也﹝《王道篇》﹞。傾宮者﹐傾危之義﹐言髙也。髙誘《淮南﹟墬形》注云「宮滿一頃」﹐此言大矣。』

﹝三二﹞《書紀年》曰﹕夏桀末年﹐社坼裂﹐其年爲湯所放。《太平禦覽》卷八八０咎徵部

案﹕《存眞》《輯校》所引《路史﹟後紀》卷一三注﹐見本書附錄。《存眞》正文刪『其年爲湯所放』六字﹐云﹕『《淮南子》云「桀之時﹐植社槁而櫊裂」﹐卽謂此也。《禦覽》引此云「其年爲湯所放。」』

﹝三三﹞《紀年》曰﹕……湯遂滅夏﹐桀逃南巢氏。《太平禦覽》卷八二皇王部

﹝三四﹞《紀年》曰﹕……自禹至桀十七世﹐有王與無王﹐用歲四百七十一年。《太平禦覽》卷八二皇王部

《汲冢紀年》曰﹕有王與無王﹐用歲四百七十一年矣。《史記﹟夏本紀》集解

徐廣曰﹕……案《汲冢紀年》曰﹕有王與無王﹐用歲四百七十一年。《史記﹟夏本紀》索隱

《紀年》曰﹕凡夏自禹以至於桀﹐十七王。《文選﹟六代論》注

《汲冢紀年》曰﹕﹝夏十七王﹞四百七十一年。《通鑑外紀》卷二

案﹕《史記﹟夏本紀》索隱引徐廣《史記音義》一條﹐《存眞》《輯校》《訂補》失收。又《存眞》《輯校》所引《路史﹟後紀》卷一三注﹐見本書附錄。

殷紀

﹝一﹞《紀年》曰﹕湯有七名而九徵。《太平禦覽》卷八三皇王部

案﹕《禦覽》影宋刻及鮑刻本皆作『七名』﹐《存眞》《輯校》同﹐《訂補》攺作『七命』﹐無說。

湯有『七名』﹐古有此說﹐《金樓子﹟興王篇》云﹕『﹝成湯﹞凡有七號﹕一名姓生﹐二云履長﹐三云瘠肚﹐四雲天成﹐五雲天乙﹐六云地甲﹐七云成湯。』或出於緯書﹐不盡可信。楊樹達《積微居甲文說》云﹕『按《太平禦覽》八十三引古本《竹書紀年》云「湯有七名而九徵。」今湯名可知者﹐湯﹝卜辭作唐﹞﹑太乙﹑履三名而已。』﹝頁三五﹞《孟子﹟滕文公下》﹕『﹝湯﹞十一徵而無敵於天下。』《帝王世紀》﹕『﹝成湯﹞凡二十七徵﹐而徳施於諸侯。』﹝《禦覽》卷八三引﹞《廣弘明集》卷一一法琳《對傅奕廢佛僧事》所云﹕『湯凡九徵二十七戰』﹐則綜合《紀年》《世紀》之文。所謂『九徵』﹑『十一徵』﹑『二十七徵』﹐皆言其徵伐之頻繁﹐《存眞》一一爲之從典籍勾稽『九徵』之名﹐以徵葛﹑有洛﹑豕韋﹑顧﹑昆吾﹑夏﹑三朡當之﹐而以『餘二徵未詳』﹐似泥。

甲骨文作『唐』或『大乙』。

﹝二﹞《紀年》曰﹕外丙勝居亳。《太平禦覽》卷八三皇王部

案﹕《存眞》於『外丙勝』下增『卽位』二字﹐《輯校》同﹐《訂補》『據《禦覽》刪』﹐是。

甲骨文作『卜丙』﹐郭沫若同志云﹕『羅振玉云「卜丙﹐《孟子》及《史記》均作外丙。《尙書序》云﹕成湯旣沒﹐大甲元年。不言有外丙﹑仲壬﹐太史公采《世本》有之。今卜丙之名屢見於卜辭﹐則孟子與史公爲得實矣。」按此片以卜丙﹑大甲﹑大庚﹑大戊爲次﹐卜丙之爲外丙無疑。』﹝《卜辭通纂》頁四六﹞《廣弘明集》卷一一法琳《對傅奕廢佛僧事》﹕『伊尹立湯子勝』﹐勝卽外丙﹐似亦據《紀年》。

﹝三﹞《紀年》又稱﹕殷仲壬卽位﹐居亳﹐其卿士伊尹。《春秋經傳集解後序》﹝《太平禦覽》卷八三皇王部引杜預《春秋後序》同﹞

《紀年》云﹕殷仲壬卽位﹐居亳﹐其卿士伊尹。《尙書﹟咸有一徳》正義

《汲冢紀年》曰﹕殷仲壬卽位﹐居亳﹐其卿士伊尹。《通鑑外紀》卷二

案﹕『其卿士』﹐《存眞》作『命卿士』﹐《輯校》同﹐云﹕『《春秋經傳集解後序》《尙書﹟咸有一徳》疏﹑《通鑑外紀》二引《紀年》《太平禦覽》八十三引杜《後序》﹐均作「其卿士伊尹」。』《存眞》《輯校》蓋據今本。

甲骨文無仲壬﹐董作賓云﹕『卜辭中不見中壬﹐疑南壬卽是中壬。卜辭中帝王名稱﹐日幹上一字﹐多與後世所傳者異﹐如示之與主﹐虎之與沃﹐羌之與陽﹐康之與庚﹐皆是﹐而其他先祖皆有祭﹐中壬不能獨無。《春秋經傳集解後序》引《紀年》「仲壬卽位﹐居亳」﹐亳在殷南﹐稱曰南壬﹐或卽以此。』﹝《甲骨文斷代研究例》﹐刊《慶祝蔡元培先生六十五歲紀念論文集》上冊第三三二至三三三頁。﹞

伊尹﹐甲骨文有『伊尹』﹑『伊』﹑『伊奭』諸稱。又有『黃尹』﹐亦卽伊尹。郭沫若同志云﹕『黃尹﹐余謂卽阿衡伊尹。或說阿衡與伊尹乃二人﹐舉《君奭》以伊尹隸於成湯﹐以保衡隸於大甲爲證。然《商頌﹟長髮》「允也天子﹐降予卿士﹐實維阿衡﹐實左右商王」。敍在成湯伐夏之次﹐則又非伊尹莫屬。舊說爲一人﹐恐仍不能易。』﹝《殷契粹編》考釋頁三三﹞先秦典籍記伊尹者至多﹐齊靈公時之《叔夷鐘》銘文亦云﹕『○﹦成唐﹝湯﹞﹐又﹝有﹞敢﹝嚴﹞才﹝在﹞帝所﹐尃受天命﹐○伐○﹝夏﹞司﹝祀﹞﹐○○﹝厥﹞靈師﹐伊少﹝小﹞臣隹輔﹐咸有九州﹐處○﹝禹﹞之堵﹝土﹞。』﹝《兩周金文辭大系》考釋頁二０三﹞所謂『伊小臣』卽伊尹。

﹝四﹞《紀年》又稱﹕……仲壬崩﹐伊尹放大甲於桐﹐乃自立也。伊尹卽位﹐放大甲七年﹐大甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。《春秋經傳集解後序》﹝《太平禦覽》卷八三皇王部引杜預《春秋後序》略同﹞

﹝《紀年》﹞﹕太甲殺伊尹。《晉書﹟束皙傳》

《紀年》云﹕……仲壬崩﹐伊尹放太甲於桐而自立也。

伊尹卽位於太甲七年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。《尙書﹟咸有一徳》正義

《紀年》曰﹕太甲潛出自桐﹐殺伊尹。《文選﹟豪士賦》注

《汲冢書》云﹕……太甲殺伊尹。《史通﹟疑古》

﹝《竹書紀年》﹞﹕太甲殺伊尹。《史通﹟雜說上》

《汲冢書》云﹕伊尹自篡立後﹐太甲潛出﹐親殺伊尹而用其子。《廣弘明集》卷一一法琳《對傅奕廢佛僧事》

《汲冢紀年》稱﹕伊尹放太甲於桐﹐尹乃自立﹐曁及位於太甲七年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。柳開《河東集》卷三《太甲誅伊尹論》

《汲冢紀年》曰﹕……仲壬崩﹐伊尹放太甲於桐﹐乃自立也。伊尹卽位於太甲七年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。《通鑑外紀》卷二

案﹕《尙書﹟咸有一徳》正義﹑《禦覽》引《春秋後序》《通鑑外紀》等皆作『於太甲七年』。《存眞》刪『於太甲』三字﹐《輯校》『於』作『放』﹐校語云﹕『《外紀》「放大甲」作「於大甲」。』似他書皆作『放』﹐誤。《存眞》所引《路史﹟發揮》卷五﹐見本書附錄。

甲骨文作『太甲』。據史籍﹐太甲﹐太丁之子﹐湯孫。《孟子﹟萬章上》﹕『伊尹相湯以王於天下﹐湯崩﹐大丁未立﹐外丙二年﹐仲壬四年。太甲顚覆湯之典刑﹐伊尹放之於桐。三年﹐太甲悔過﹐自怨自艾﹐於桐處仁遷義﹐三年以聽伊尹之訓己也﹐復歸於亳。』《史記﹟殷本紀》﹕『湯崩﹐太子太丁未立而卒﹐於是乃立太丁之弟外丙﹐是爲帝外丙。帝外丙卽位三年崩﹐立外丙之弟中壬﹐是爲帝中壬。帝中壬卽位四年崩﹐伊尹乃立太丁之子太甲。……帝太甲旣立三年﹐不明﹐暴虐﹐不遵湯法﹐亂徳﹐於是伊尹放之於桐宮。三年﹐伊尹攝行政當國﹐以朝諸侯。帝太甲居桐宮三年﹐悔過自責反善﹐於是伊尹乃迎帝太甲而授之政。』此傳統之說﹐與《紀年》異。《禦覽》卷八三引《瑣語》云﹕『仲壬崩﹐伊尹放太甲﹐乃自立四年。』所引過簡﹐但所反映之史事﹐與《紀年》同﹐可證戰國時有此種傳說存在。湯死後﹐其長子太丁已前卒﹐伊尹乃立太丁之弟外丙﹔外丙死﹐繼立其弟仲壬﹐政權皆爲伊尹所控制。仲壬死﹐按商朝繼承之制﹐應由太丁之子太甲卽位。伊尹囚太甲篡立。伊尹統治七年﹐太甲從被囚之桐宮潛出﹐殺死伊尹﹐恢復王位。太甲不承認伊尹篡立七年﹐故其殺伊尹時稱爲『太甲七年』。

﹝五﹞按《紀年》太甲惟得十二年。《史記﹟魯世家》索隱

案﹕《存眞》據此作『﹝大甲十二年﹐陟﹞』﹐《輯校》無『大甲』二字。《尙書﹟無逸》﹕『肆祖甲之享國﹐三十有三年。』《僞孔傳》以祖甲爲『湯孫太甲』。王肅說同。馬融﹑鄭玄則以爲『武丁子帝甲』﹝見《史記﹟魯世家》集解及索隱﹞。《無逸》述祖甲事在武丁之次﹐當非太甲。《廣弘明集》卷一一法琳《對傅奕廢佛僧事》引《陶公年紀》﹕『太甲治十年』﹐近於《紀年》。

﹝六﹞《紀年》曰﹕沃丁絢卽位﹐居亳。《太平禦覽》卷八三皇王部

案﹕甲骨文作『○丁』﹐或釋『羌丁』。郭沫若同志云﹕『○丁此片僅見﹝指《殷虛書契後編》上二一﹟一三﹞以沃甲作○甲例之﹐則此乃沃丁也。』﹝《卜辭通纂》考釋頁六四﹞陳夢家以此片○丁爲父丁誤釋﹐別舉《殷虛書契前編》五﹟八﹟五及善齋舊藏甲骨二三三一片爲說﹐認爲『可能是沃丁』﹝《殷虛卜辭綜述》頁四二三﹞。

﹝七﹞《紀年》曰﹕小庚辯卽位﹐居亳﹝卽太庚也﹞。《太平禦覽》卷八三皇王部

案﹕《存眞》《輯校》未引夾注『卽太庚也』四字。《訂補》已指出。

《史記﹟殷本紀》作『太庚』。《吉石盦叢書》影印日本髙山寺藏古鈔本《殷本紀》作『大庚』。甲骨文作『大庚』。

﹝八﹞《紀年》曰﹕小甲髙卽位﹐居亳。《太平禦覽》卷八三皇王部

案﹕甲骨文作『小甲』。

﹝九﹞《紀年》曰﹕雍己�卽位﹐居亳。《太平禦覽》卷八三皇王部

案﹕甲骨文作『邕巳』。

﹝一０﹞《紀年》曰﹕仲丁卽位﹐元年﹐自亳遷於囂。《太平禦覽》卷八三皇王部

案﹕影宋本及鮑刻本『囂』皆作『嚚』﹐《存眞》始攺爲『囂』。《訂補》云﹕『案《史記﹟殷本紀》﹕「帝仲丁遷於隞。」索隱云「隞亦作囂。」《通鑑外紀》二﹕「仲丁自亳遷都囂」﹐卽作「囂」。隞與囂音近相通﹐囂與嚚爲字形之訛﹐此攺作「囂」﹐是。』

甲骨文作『中丁』。

﹝一一﹞《竹書紀年》曰﹕仲丁卽位﹐徵於藍夷。《後漢書﹟東夷傳》注

﹝《竹書紀年》﹞又曰﹕仲丁卽位﹐徵於藍夷。《太平禦覽》卷七八０四夷部

案﹕據《後漢書》注﹐《禦覽》影宋本及鮑刻本皆脫『徵』字﹐補。

﹝一二﹞《紀年》曰﹕外壬居囂。《太平禦覽》卷八三皇王部

案﹕《禦覽》影宋本及鮑刻本皆作『居嚚』﹐《存眞》《輯校》攺『嚚』爲『囂』﹐是﹝參前條﹞。甲骨文作『卜壬』。

﹝一三﹞《紀年》曰﹕河亶甲整卽位﹐自囂遷於相。徵藍夷﹐再徵班方。《太平禦覽》卷八三皇王部

案﹕『囂』原作『嚚』﹐據《存眞》《輯校》攺。

《呂氏春秋﹟音初》﹕『殷整甲徙宅河西﹐猶思故處﹐實始作爲西音。』『整甲』卽『河亶甲整』﹐『徙宅河西』﹐卽『遷於相』﹐『故處』卽『囂』﹐所記爲一事。甲骨文作戔甲﹐郭沫若同志云﹕『戔甲當卽河亶甲﹐河亶者戔之緩言也。』﹝《卜辭通纂》考釋頁四一﹞

﹝一四﹞《紀年》曰﹕祖乙勝卽位﹐是爲中宗﹐﹝居庇﹞。《太平禦覽》卷八三皇王部

案﹕《存眞》《輯校》皆作『祖乙滕』﹐蓋據今本。《輯校》云﹕『《路史﹟國名紀》丁引「滕」作「勝」。』似《禦覽》作『滕』﹐《路史》作『勝』﹐影宋本及鮑刻本《禦覽》皆作『勝』。《輯校》所引《路史》見本書附錄。

《尙書﹟無逸》﹕『昔在殷王中宗﹐嚴恭寅畏﹐天命自度﹐治民祗懼﹐不敢荒寧。肆中宗之享國﹐七十有五年。』《僞孔傳》《史記﹟殷本紀》及鄭玄《詩﹟烈祖》箋皆以中宗爲太戊。王國維云﹕『戩壽堂所藏殷契文字中﹐有斷片﹐存字六﹐曰「中宗祖乙牛﹐吉。」稱祖乙爲中宗﹐全與古來尙書學家之說違異﹐惟《太平禦覽》八十三引《竹書紀年》曰「祖乙滕卽位﹐是爲中宗﹐居庇。」今由此斷片知《紀年》是而古今尙書學家非也。』﹝《殷卜辭中所見先公先王續考》﹐見《觀堂集林》。﹞王氏之說﹐又見所著《戩壽堂所藏殷虛文字考釋》及《古史新證》。甲骨文亦作『下乙』﹐見胡厚宣《卜辭下乙說》﹝見《甲骨學商史論叢》初集﹞。

《史記﹟殷本記》﹕『帝祖乙立﹐殷復興。』《晏子春秋﹟內篇諫上》﹕『湯﹑太甲﹑武丁﹑祖乙﹐天下之盛君也。』祖乙之稱『中宗』或卽以此。

﹝一五﹞《紀年》曰﹕帝開甲踰卽位﹐居庇。《太平禦覽》卷八三皇王部

案﹕開甲﹐《史記﹟殷本紀》作『沃甲』。《世本》作『開甲』﹝《史記》《殷本紀》《三代世表》索隱引﹞﹐與《紀年》同。

甲骨文作『○甲』﹐或釋『羌甲』。

﹝一六﹞《紀年》曰﹕祖丁卽位﹐居庇。《太平禦覽》卷八三皇王部

案﹕甲骨文作『且﹝祖﹞丁』。

﹝一七﹞《紀年》曰﹕南庚更自庇遷於奄。《太平禦覽》卷八三皇王部

案﹕《輯校》所引《路史﹟國名紀》丁﹐見本書附錄。

甲骨文作『南庚』。

﹝一八﹞《紀年》曰﹕陽甲卽位﹐居奄。《太平禦覽》卷八三皇王部

《竹書》曰﹕和甲西徵﹐得一丹山。《山海經﹟大荒北經》注

案﹕《山海經》注引《竹書》《存眞》入輯。《輯校》攺列祖甲下﹐云﹕『「和」﹑「祖」二字﹐形相近﹐今本《紀年》系之陽甲﹐乃有「陽甲名和」之說矣。』此僅以『和』﹑『祖』形近爲說﹐無確證﹐其《今本竹書紀年疏證》卷上則云﹕『隸書「和」﹑「祖」二字形相近﹐和甲疑卽祖甲之訛。』尙作疑似之詞。楊樹達云﹕『今本《紀年》云「陽甲名和。」按《山海經﹟大荒北經》郭注引古本《紀年》云「和甲西徵﹐得丹山。」按和甲之稱﹐與《呂氏春秋》稱河亶甲爲整甲者辭例同﹐非後人所能杜撰﹐此可證今本《紀年》陽甲名和之說爲可信。王靜安略無證據﹐謂郭注和甲爲祖甲之誤﹐疑撰今本《紀年》者據誤字造爲陽甲名和之說﹐徑以西徵得丹山之事屬之祖甲﹐武斷甚矣。』﹝《積微居甲文說》卷下頁三八﹞現從《存眞》﹐仍列入陽甲。

甲骨文作『象甲』﹐或釋『兔甲』。郭沫若同志云﹕『象﹑○與陽同部﹐則象甲若○甲卽陽甲矣。』﹝《卜辭通纂》考釋頁三一﹞

﹝一九﹞《紀年》曰﹕盤庚旬自奄遷於北蒙﹐曰殷。《太平禦覽》卷八三皇王部

《竹書紀年》曰﹕盤庚卽位﹐自奄遷於北蒙﹐曰殷。《水經﹟洹水注》

瓚曰﹕……《汲冢古文》曰﹕盤庚遷於此汲冢﹐曰殷虛。南去鄴三十里。《史記﹟項羽本紀》集解

《汲冢古文》云﹕盤庚自奄遷於殷。殷在鄴南三十里。《尙書﹟盤庚》正義

《汲冢古文》云﹕盤庚自奄遷於殷。《尙書﹟祖乙書序》正義

《汲冢古文》云﹕盤庚自奄遷於北蒙﹐曰殷虛。南去鄴州三十里。《史記﹟項羽本紀》索隱

《括地誌》云﹕……《竹書紀年》云﹕盤庚自奄遷於北蒙﹐曰殷墟。南去鄴四十里。《史記﹟殷本紀》正義

《汲冢古文》云﹕盤庚自奄遷於殷。殷在鄴南三十里。《通鑑外紀》卷二

案﹕《項羽本紀》集解所引《汲冢古文》﹐諸本同﹐張文虎《札記》云﹕『據索隱及《水經﹟洹水注》「此冢」當爲「北蒙」之訛﹐妄人增「汲」字。』又《殷本紀》正義所引《竹書紀年》﹐諸本亦同﹐《札記》云﹕『原訛「字也北冢」四字﹐吳校攺﹐與《項羽紀》索隱引《汲冢古文》合。』金陵書局本據攺爲『盤庚自奄遷於北蒙』﹐今從之。《尙書﹟祖乙書序》正義所引《汲冢古文》《存眞》《輯校》《訂補》失收。『殷在鄴南三十里』﹐《輯校》云﹕『此七字乃注文。』《存眞》《輯校》入輯。《紀年》有注﹐載籍無徵﹐有此等字樣者皆出《汲冢古文》﹐乃引自『臣瓚』書﹐當爲臣瓚注《漢書》之語﹐非《紀年》文。《殷本紀》正義所引『南去鄴四十里』﹐亦爲李泰《括地誌》之文。現姑附於此。《存眞》《輯校》所引《路史﹟國名紀》丁﹐見本書附錄。

《存眞》云﹕『《尙書序》﹕「盤庚五遷﹐將治亳殷。」正義曰「束皙云﹕孔子壁中《尙書》云﹕將始宅殷﹐是與古文同也。」段玉裁《尙書今古文撰異》云「此《晉書》所謂皙在箸作﹐得觀《竹書》﹐隨疑分釋﹐皆有義證也。」』

﹝二０﹞《括地誌》云﹕……《竹書紀年》﹕自盤庚徙殷﹐至紂之滅﹐七百七十三年﹐更不徙都。紂時稍大其邑﹐南距朝歌﹐北據邯鄲及沙丘﹐皆爲離宮別館。《史記﹟殷本紀》正義

案﹕《輯校》云﹕『案此亦注文﹐或張守節隱括本書之語。』『

七百七十三年』﹐除晚淸金陵書局本作『二百五十三年』外﹐諸本同﹝見日本水澤利忠《史記會注考證校補》卷三頁三０﹞。《存眞》據趙紹祖《校補竹書紀年》卷一﹑陳逢衡《竹書紀年集證》卷四九攺作『二百七十三年』﹐《輯校》仍作『七百七十三年』。日本瀧川資言《史記會注考證》卷三作『二百七十五年』﹐《訂補》云﹕『瀧川本正義多據古鈔本﹐比較可信﹐而二百七十五年與下文「湯滅夏至於受﹐用歲四百九十六年」語不悖﹐當近得實﹐宜從之。』《考證》『𨿽博勘諸本﹐而其所主在金陵書局本』﹝水澤利忠書自序﹞。且其書誤字頗多﹐水澤利忠云﹕『按瀧本「二百五十三」誤作「二百七十五」。』﹝《會注考證校補》卷三頁三０﹞瀧川所據原爲金陵書局本之『二百五十三』﹐作『二百七十五』﹐非有古鈔本爲據﹐《訂補》誤信。金陵書局本之『二百五十三年』﹐《訂補》亦云﹕『系據吳春照依今本《紀年》所攺﹐不足憑。』是。至《校補》《集證》《存眞》之『二百七十三年』﹐𨿽僅憑理校﹐然較可信。『紂時稍大其邑』以下﹐《存眞》入輯﹐《輯校》云﹕『蓋誤以張守節釋《史記》語爲《紀年》本文。』《訂補》云﹕『陳氏《集證》亦作《紀年》本文。疑此與上文均爲《紀年》注語﹐張守節引以釋《史記》「益廣沙丘苑臺」句﹐王說似覺未安。』案《正義》所引﹐實出自李泰《括地誌》﹐乃隱括《紀年》之文﹐非張守節釋《史記》語﹐更非《紀年》注。現從《存眞》。

﹝二一﹞《汲郡古文》﹕殷時已有應國。《水經﹟滍水注》

《括地誌》云﹕……《汲冢古文》云﹕殷時已有應國。《史記﹟梁孝王世家》正義

臣瓚曰﹕……﹝應﹞﹐《汲郡古文》殷時已自有國。《漢書﹟地理誌》注

《汲冢古文》﹕商時已有應國。《輿地廣記》卷九汝州葉縣

案﹕《梁孝王世家》所引一條﹐《存眞》《輯校》《訂補》失收。《存眞》《訂補》所引《路史﹟國名紀》己﹐見本書附錄。《存眞》云﹕『《水經﹟滍水注》﹑臣瓚《漢書﹟地理誌》注並云﹕《汲郡古文》殷時已自有應國﹐《路史﹟國名紀》亦云爾。然則今本《紀年》云「盤庚七年﹐應侯來朝」﹐或是《竹書》本文﹐但未見古籍援引﹐未敢信也。』次於前條案語中。《輯校》附於『無年世可系者。』現姑從《存眞》。

﹝二二﹞《紀年》曰﹕小辛頌卽位﹐居殷。《太平禦覽》卷八三皇王部

案﹕甲骨文作『小辛』。

﹝二三﹞《紀年》曰﹕小乙斂居殷。《太平禦覽》卷八三皇王部

案﹕甲骨文作『小乙』。

﹝二四﹞《紀年》曰﹕祖庚躍居殷。《太平禦覽》卷八三皇王部

案﹕《存眞》《輯校》作『曜』﹐所據《禦覽》爲鮑刻本﹐影宋本作『躍』。

甲骨文作『且﹝祖﹞庚』。

﹝二五﹞《紀年》曰﹕帝甲載居殷。《太平禦覽》卷八三皇王部

案﹕《存眞》《輯校》作『帝祖甲』﹐所據《禦覽》爲鮑刻本﹐影宋本作『帝甲』。

《尙書﹟無逸》作『祖甲』。《國語﹟周語下》﹕『帝甲亂之﹐七世而隕。』韋昭注﹕『至紂七世而亡也。』祖甲至紂正當七世﹐是『帝甲』卽『祖甲』。《史記﹟殷本紀》﹕『祖甲立﹐是爲帝甲。』﹝《吉石盦叢書》影印日本髙山寺藏古鈔本《殷本紀》作『帝祖甲』﹞《三代世表》作『帝甲』。甲骨文作『且﹝祖﹞甲』。

﹝二六﹞《紀年》曰﹕馮辛先居殷。《太平禦覽》卷八三皇王部

案﹕《世本》作『祖辛』﹝《史記﹟三代世表》索隱引﹞。《史記》《殷本紀》及《三代世表》作『�辛』。《世表》索隱﹕『或作馮辛』﹐是唐代一本有作『馮辛』者﹐《漢書﹟古今人表》亦作『馮辛』。《帝王世紀》作『憑辛』﹝《史記﹟殷本紀》索隱引﹞﹐『憑辛』卽『馮辛』。甲骨文作『且﹝祖﹞辛』。

﹝二七﹞《紀年》﹕庚丁居殷。《太平禦覽》卷八三皇王部

案﹕甲骨文作『康且﹝祖﹞丁』或『康丁』﹐郭沫若同志云﹕『康祖丁或作康丁﹐羅振玉云「《史記》作庚丁﹐爲康丁之訛﹐商人以日爲名﹐無一人兼用兩日者。」』﹝《卜辭通纂》考釋頁一五﹞

﹝二八﹞《紀年》曰﹕武乙卽位﹐居殷。三十四年﹐周王季歷來朝﹐武乙賜地三十里﹐玉十獴﹐馬八疋。《太平禦覽》卷八三皇王部

案﹕甲骨文作『武且﹝祖﹞乙』﹐晚殷金文《肄○》﹝《三代吉金文存》六﹟五二﹟二﹞﹑《丰彜》﹝《薛氏鐘鼎彜器�識》二﹟三八﹞作『武乙』。

﹝二九﹞《竹書紀年》曰﹕武乙三十五年﹐周王季伐西落鬼戎﹐俘二十翟王。《後漢書﹟西羌傳》注

《竹書紀年》曰﹕武乙三十五年﹐周俘狄王。《通鑑外紀》卷二

案﹕『西落鬼戎』卽甲骨文﹑西周金文及《易》《詩》等典籍之『鬼方』﹐詳王國維《鬼方昆夷玁狁考》﹝見《觀堂集林》﹞等書。《易﹟未濟九四》﹕『震﹐用伐鬼方﹐三年﹐有賞於大國。』昔人多以爲系武丁時事﹐與《旣濟九三》之『髙宗伐鬼方﹐三年克之』同。《尙書﹟召誥》﹕『嗚呼﹗皇天上帝﹐攺厥元子玆大國殷之命。』《大誥》﹕『天休於寧﹝文﹞王﹐興我小邦周。』周人稱殷爲『大國』﹐自稱『小邦』。因此﹐『有賞於大國』﹐卽有賞於殷﹐非指殷髙宗武丁伐鬼方﹐其事甚明。《詩﹟魯頌﹟閟宮》﹕『不虧不崩﹐不震不騰。』鄭箋﹕『震﹑騰﹐皆謂僭踰相侵犯。』《易》之『震』﹐亦當作如是解。此役因鬼方入犯﹐周人大舉出擊﹐歷時三年﹐始獲勝利﹐報捷於殷﹐復得殷王之賜。《未濟》爻辭所述史實當如此﹐與《紀年》同﹐且可互證。

﹝三０﹞《竹書紀年》曰﹕太丁二年﹐周人伐燕京之戎﹐周師大敗。《後漢書﹟西羌傳》注

《紀年》曰﹕太丁二年﹐﹝周公季伐燕京之戎﹐周師大敗﹞。《通鑑外紀》卷二

案﹕《後漢書﹟西羌傳》注及《太平禦覽》引《紀年》作『太丁』﹐《晉書﹟束皙傳》及《史通》《疑古》《雜說》二篇引《紀年》及《汲冢書》﹐皆作『文丁』。《史記﹟殷本紀》作『太丁』。《帝王世紀》﹕『帝文丁﹐一曰大丁。』﹝《禦覽》卷八三引﹞甲骨文作『文武丁』﹐當以作『文丁』爲是。

雷學淇《竹書紀年義證》卷一四云﹕『《淮南子﹟墬形訓》曰「汾出燕京。」髙誘注云「燕京﹐山名也﹐在太原汾陽﹐水所出。」《十三州誌》曰「汾出武州之燕京山。」﹝《水經注》六﹞《水經》曰「汾水出太原汾縣北管涔山。」酈注云「燕京山亦管涔之異名也。」……據此﹐是燕京之山當殷末政衰爲戎所據。』

﹝三一﹞《紀年》曰﹕太丁三年﹐洹水一日三絕。《太平禦覽》卷八三皇王部

案﹕洹水在殷都之旁。甲骨文有『洹其乍﹝作﹞玆邑禍』﹝《殷虛書契續編》四﹟二八﹟四﹞。謂洹水泛濫﹐殷都受災﹐此武丁時所卜。『其雜於洹泉大三牢﹐宜○』﹝《殷虛文字甲編》九０三﹞。謂以牛羊雜祭於洹水﹐祈其不爲災禍﹐此武乙﹑文丁時所卜。洹水固可以泛濫﹐亦可以因旱而絕流﹐此次祭祀洹水﹐與《紀年》所記『洹水一日三絕』﹐可能爲一事。

﹝三二﹞《竹書紀年》曰﹕太丁四年﹐周人伐余無之戎﹐克之。周王季命爲殷牧師。《後漢書﹟西羌傳》注

《紀年》曰﹕武乙卽位﹐周王季命爲殷牧師。《文選﹟典引》注

《紀年》曰﹕太丁四年﹐﹝周伐余無之戎﹐克之。太丁命公季爲牧師﹞。《通鑑外紀》卷二

案﹕《通鑑外紀》所引﹐《存眞》《輯校》《訂補》失收。存眞》云﹕『《文選﹟典引》注稱《紀年》云﹕武乙卽位﹐周王季命爲殷牧師。案﹕據《後漢書﹟西羌傳》則牧師之命在太丁四年﹐李善誤也﹐故不錄。』《輯校》引《文選》注﹐亦認爲『與此﹝詩銘案﹕指《後漢書﹟西羌傳》注﹞異』。《訂補》云﹕『《孔叢子﹟居衛篇》云「殷王帝乙之時﹐王季以功﹐九命作伯。」與此又異。』是王季爲牧師有武乙﹑文丁﹑帝乙三說﹐武乙﹑文丁兩說當屬荀勗﹑和嶠與束皙釋文之異。

﹝三三﹞《竹書紀年》曰﹕太丁七年﹐周人伐始呼之戎﹐克之。《後漢書﹟西羌傳》注

《紀年》曰﹕太丁七年﹐﹝又伐克始呼之戎﹞。《通鑑外紀》卷二

案﹕《通鑑外紀》所引﹐《存眞》《輯校》《訂補》失收。

﹝三四﹞《竹書紀年》曰﹕﹝太丁﹞十一年﹐周人伐翳徒之戎﹐捷其三大夫。《後漢書﹟西羌傳》注

《紀年》曰﹕太丁十一年﹐周伐翳徒戎。《通鑑外紀》卷二

案﹕《帝王世紀》﹕『太丁之世﹐王季伐諸戎。』﹝《通鑑前編》卷五注引》與《紀年》合。

﹝三五﹞﹝《紀年》﹞﹕文丁殺季歷。《晉書﹟束皙傳》

《紀年》云﹕文丁殺周王云云。《北堂書鈔》卷四一政術部

《汲冢書》曰﹕文丁殺季歷。《史通﹟疑古》

《竹書紀年》﹕文丁殺季歷。《史通﹟雜說上》

案﹕《訂補》云﹕『《書鈔》標目爲「殺季歷」﹐……則原文當爲「文丁殺周王季歷」。』是。

《呂氏春秋﹟首時》﹕『王季歷困而死﹐文王苦之。』髙誘注﹕『王季歷﹐文王之父也。勤勞國事﹐以至薨沒﹐故文王哀思苦痛也。』許維遹《呂氏春秋集釋》卷一四云﹕『《晉書﹟束皙傳》引《竹書紀年》﹐稱季歷爲殷王文丁所殺﹐與《史記﹟周本紀》及此注不同。』﹝案《周本紀》云﹕『季歷立﹐是爲公季。公季修古公遺道﹐篤於行義﹐諸侯順之。公季卒﹐子昌立。』﹞《呂氏春秋》所記﹐與《史記﹟周本紀》等傳說不同﹐髙注依《史記》爲說﹐與正文更了不相應。《史記﹟龜策列傳》﹕『﹝紂﹞殺周太子歷﹐囚文王昌。』索隱﹕『按「殺周太子歷」﹐文在「囚文王昌」之上﹐則近是季歷。季歷不被紂誅﹐則其言近妄﹐無容周更別有太子名歷也。』《列傳》所述亦卽文丁殺季歷事。『太子』二字爲『季』字之訛﹐『季』上部『禾』與『太』字形近﹐校勘學上二字合爲一字﹐或一字析爲二字﹐其例極多。原文當爲『殺周季歷』﹐後世以季歷不能爲紂所殺﹐因析『季』爲『太子』二字。『索隱』指出『文在「囚文王昌」之上﹐則近是季歷』﹐是。《龜策列傳》爲褚少孫『問﹝太卜官﹞掌故文學長老習事者』所補﹐文丁誤爲紂﹐當爲傳說之誤。

﹝三六﹞《紀年》曰﹕帝乙處殷。二年﹐周人伐商。《太平禦覽》卷八三皇王部

案﹕《尙書》《酒誥》《多士》《多方》皆作『帝乙』。金文《○其卣》﹝帝辛時器﹞作『文武帝乙』。

﹝三七﹞《紀年》曰﹕帝辛受居殷。《太平禦覽》卷八三皇王部

案﹕《尙書﹟牧誓》﹕『今商王受惟婦言是用。』孫星衍云﹕『史遷作殷王紂。……史公作紂者﹐《漢書﹟五行志》亦作紂。凡今文俱作紂﹐古文或作受。』﹝《尙書今古文注疏》卷一一《牧誓》﹞

﹝三八﹞臣瓚曰﹕《汲郡古文》﹕畢西於丰三十里。《漢書﹟劉向傳》注

案﹕《存眞》《輯校》據金履祥《通鑑前編》引《紀年》﹐列有『六年﹐周文王初禴於畢』一條。《前編》卷五云﹕『《竹書紀年》曰﹕紂六祀﹐周文王初禴於畢。』金氏宋末元初人﹐未能見古本《紀年》﹐其所引或爲當時輯錄之本﹐此不入輯。《新唐書﹟歷志》﹕『後六百一算至紂六祀﹐周文王初禴於畢。』文字與金氏所引同﹐《輯校》謂此『𨿽不著所出﹐當本《紀年》』。《漢書﹟劉向傳》﹕『文﹑武﹑周公葬於畢。』臣瓚卽引此《汲郡古文》之語爲注﹐似古本《紀年》有文王葬畢之語﹐﹝今本《紀年》有『周文王葬畢﹐畢西於丰三十里』。﹞存此志疑。

﹝三九﹞《汲冢古文》曰﹕殷紂作瓊室﹐立玉門。《文選﹟東京賦》注

《汲郡地中古文冊書》曰﹕紂作瓊室﹐立玉門。《文選﹟吳都賦》注

案﹕《存眞》云﹕『《世紀》﹕「紂造傾宮﹐作瓊室﹐七年乃成。」《六韜》﹕「紂作瓊室﹑鹿臺。」《呂覽》﹕「作爲璇室﹐築爲傾宮。」《韓非子》﹕「文王見詈於玉門﹐顏色不變。」《賈子》﹕「紂死棄玉門之外。」』

﹝四０﹞《紀年》曰﹕帝辛受時﹐天大曀。《開元占經》卷一０一

案﹕《存眞》作『周大曀』﹐《輯校》攺『周』爲『天』。《訂補》云﹕『朱本作「周大曀」﹐次在「帝辛受居殷」後。案徐文靖﹑郝懿行﹑陳逢衡﹑雷學淇等引此條皆作「周大曀」。今所見河南刻小字本《占經》則作「天大曀」﹐王氏當卽據此。然疑舊抄本必有作「周大曀」者﹐故諸家書所引如此。』今所據恆徳堂本仍作『天大曀』。

﹝四一﹞《汲冢紀年》曰﹕湯滅夏以至於受﹐二十九王﹐用歲四百九十六年。《史記﹟殷本紀》集解

《紀年》曰﹕殷自成湯滅夏以至於受﹐二十九王。《文選﹟六代論》注

《汲冢紀年》曰﹕二十九王﹐四百九十六年。《通鑑外紀》卷二

案﹕《史記﹟殷本紀》所引『用歲四百九十六年』﹐日本髙山寺藏古抄本﹝《吉石盦叢書》影印﹞『用』作『周』。

《晉書﹟束皙傳》﹕『﹝《紀年》﹞夏年多殷。』夏年爲四百七十一年﹐而殷年爲四百九十六年﹐非『夏年多殷』﹐而是殷年多夏﹐與束皙語不合。《存眞》云﹕『案《束皙傳》云「夏年多殷。」今據諸書所引﹐仍殷年多夏﹐未詳。』疑今所見《紀年》夏殷年數﹐爲和嶠﹑荀勗所釋﹐故與束皙之語不合。

《存眞》云﹕『《易緯﹟稽覽圖》亦云「殷年四百九十六」﹐與此同。』今所見《稽覽圖》﹐收《古經解匯函﹟易緯八種》﹐稱鄭康成注。

周紀

﹝一﹞《竹書》﹕十一年庚寅﹐周始伐商。《新唐書﹟歷志》

案﹕此唐代一行《歷議》所引﹐『庚寅』二字爲一行推算所得﹐非《紀年》原文。唐蘭先生云﹕『唐代一行根據《尙書﹟武成》的月日﹐用他的「大衍歷」來推算﹐認爲伐紂應該是庚寅。』﹝《中國古代歷史上的年代問題》﹐刊《新建設》一九五五年三月號。﹞是。

《尙書﹟泰誓書序》﹕『惟十有一年﹐武王伐殷﹐一月戊午﹐師渡孟津。』與《紀年》合。

﹝二﹞《竹書紀年》曰﹕周武王率西夷諸侯伐殷﹐敗之於坶野。《水經﹟淸水注》

案﹕《尙書﹟牧誓》﹕『時甲子昧爽﹐王朝至於商郊牧野。』《書序》﹕『武王戎車三百兩﹐虎賁三百人﹐與受戰於牧野﹐作《牧誓》。』鄭康成曰﹕『「牧」一作「坶」。』孫星衍云﹕『「牧」作「坶」者﹐《說文》云「朝歌南七十里地。」《詩﹟大明》疏引《書序》注云「牧野」﹐紂南郊地名﹐《禮記》及《詩》作「坶野」﹐古字耳。……據此則知《禮記》及《詩》舊本皆作「坶野」﹐故《水經注》引《詩》亦作「坶野」﹐今本爲後人攺從近字也。』﹝《尙書今古文注疏》卷一一《牧誓》﹞

《存眞》云﹕『「西夷諸侯」卽《牧誓》之庸﹑蜀﹑羌﹑茅﹑微﹑盧﹑彭﹑濮也。』

近出周初金文《利○》﹐記武王伐紂事﹐云﹕『懗﹝武﹞徵商﹐隹﹝惟﹞甲子朝。』卽爲是役。此稱『甲子朝』﹐與《牧誓》『時甲子昧爽﹐王朝至於商郊牧野』合。《逸周書﹟世俘》﹕『維一月丙午旁生魄﹐若翼日丁未﹐王乃步自於周﹐徵伐商王紂﹐越若來。二月旣死魄﹐越五日甲子﹐朝至接於商﹐則咸劉商王紂﹐執矢惡臣百人。』《呂氏春秋﹟簡選》﹕『武王虎賁三千人﹐簡車三百乘﹐以要甲子之事於牧野﹐而紂爲禽。』又《首時》﹕『﹝武王﹞立十二年﹐而成甲子之事。』武王以甲子日敗紂於牧野﹐所謂『甲子之事』﹐金文﹑《尙書》以及《呂氏春秋》所記皆合。

﹝三﹞《竹書紀年》曰﹕武王親禽帝受於南單之臺﹐遂分天之明。《水經﹟淇水注》

晉束皙《汲冢書抄》云﹕周武王親禽受於南單之臺。《初學記》卷二四居處部

《郡國志》曰﹕……《紀年》曰﹕武王擒紂於南單之臺。《太平禦覽》卷一七八居處部

《紀年》曰﹕武王擒紂於南單之臺。《太平寰宇記》卷五六衛州衛縣

案﹕永樂大典本﹑黃省曾本《水經注》作『帝受』﹐戴震校本作『帝受辛』﹐《輯校》同﹐所據卽戴校。《存眞》作『帝受』。他書所引皆作『受』或『紂』﹐無作『帝受辛』者﹐當以大典本爲是。《禦覽》所引﹐《存眞》《輯校》《訂補》失收。此《郡國志》非《續漢書﹟郡國志》《新唐書﹟藝文志》史部地理類著錄有《郡國志》十卷﹐當卽其書。

《水經﹟淇水注》﹕『南單之臺﹐蓋鹿臺之異名也。』陳逢衡《竹書紀年集證》卷二三云﹕『「分天之明」﹐「分」疑作「受」﹐謂受天之明命﹐觀《史記》「受天明命」自見。鄭環云﹕明﹐明命也。』疑是。﹝《史記﹟周本紀》﹕『武王再拜稽首﹐曰「膺更大命﹐革殷﹐受天明命。」』卽受天命之意。﹞

﹝四﹞《竹書》云﹕年四十五。《眞誥》卷一五注

案﹕《眞誥》云﹕『武王發今爲鬼官北斗君。』注﹕『文王之子周武王也﹐……』後卽引《竹書》云云。《路史﹟發揮》卷四﹑金履祥《通鑑前編》卷六皆引《竹書紀年》﹕『武王年五十四。』羅氏父子及金履祥𨿽未見古本《紀年》﹐或據當時輯錄之本。《存眞》作『王陟﹐年五十四』。《輯校》作『武王年五十四』。皆據《路史》。所引該書﹐見本書附錄。

﹝五﹞《紀年》曰﹕康王六年﹐齊太公望卒。《太公呂望表》《金石萃編》卷二五

﹝六﹞晉侯築宮而美﹐康王使讓之。《紀年》云。《北堂書鈔》卷一八帝王部

案﹕『築宮』﹐《輯校》作『作宮』。《存眞》作『築宮』。

﹝七﹞《紀年》曰﹕成﹑康之際﹐天下安寧﹐刑措四十年不用。《文選﹟賢良詔》注

《紀年》曰﹕成﹑康之際﹐天下安寧﹐刑措四十餘年不用。《文選﹟永明九年策秀才文》注

《紀年》曰﹕成﹑康之際﹐天下安寧﹐刑措四十餘年不用。《太平禦覽》卷八五皇王部

案﹕《禦覽》卷八五﹐《輯校》誤作八四﹐《存眞》不誤。《史記﹟周本紀》﹕『成﹑康之際﹐天下安寧﹐刑錯四十餘年不用。』與《紀年》同。

﹝八﹞《紀年》曰﹕周昭王十六年﹐伐楚荊﹐涉漢﹐遇大兕。《初學記》卷七地部下

案﹕《左傳﹟僖公四年》﹕『昭王南徵而不復﹐寡人是問』﹐『昭王之不復﹐君其問諸水濱。』此齊桓公伐楚﹐管仲與楚使訊答之辭。《呂氏春秋﹟音初》﹕『周昭王親將徵荊﹐辛余靡長且多力﹐爲王右。還反涉漢﹐梁敗﹐王及祭公抎於漢中﹐辛余靡振王北濟﹐又反振祭公。』西周金文多記昭王南徵伐楚事﹐《○馭○》﹕『○馭﹝禦﹞從王南徵﹐伐楚荊。』《過伯○》﹕『過白﹝伯﹞從王伐反荊。』《貞○》﹕『貞從王伐荊。』唐蘭先生以爲均昭王南徵時器﹝《兩周金文辭大系》考釋頁五四﹞。是。

《楚辭﹟天問》﹕『昭後成遊﹐南土爰底﹐厥利維何﹐逢彼白雉。』聞一多先生云﹕『「雉」當爲「兕」﹐聲之誤也。《呂氏春秋﹟至忠篇》﹕「荊莊襄王獵於云夢﹐射隨兕。」《說苑﹟立節篇》作「科雉」﹐《史記﹟齊太公世家》「蒼兕﹐蒼兕」﹐索隱曰「一本或作蒼雉」﹐《管蔡世家》「曹惠伯兕」﹐《十二諸侯年表》作「雉」﹐並其比。……《初學記》七引《紀年》曰「昭王十六年﹐伐楚荊﹐涉漢﹐遇大兕」﹐本篇所問﹐卽指斯役。然則昭王所逢﹐是兕非雉﹐又有明徵矣。』﹝《楚辭校補》《聞一多全集》第二冊頁四０四。﹞雷學淇《竹書紀年義證》卷二０以『兕﹐水獸﹐與陸地者異』。皆是。

﹝九﹞《紀年》曰﹕周昭王十九年﹐天大曀﹐雉兔皆震﹐喪六師於漢。《初學記》卷七地部下

《紀年》曰﹕周昭王十九年﹐天大曀﹐雉兔皆震。《開元占經》卷一０一

《書紀年》曰﹕昭王十九年﹐天大曀﹐雉兔皆震。《太平禦覽》卷九０七獸部

案﹕此亦記昭王南徵事。西周金文屢見『六○』或『西六○』之稱﹐徐中舒先生云﹕『西六○爲王之禁軍﹐《大雅﹟朴棫》之詩云「周王於邁﹐六師及之」﹐此六師應卽金文的西六○。西六○爲王禁衛﹐隨時皆在王之左右﹐所以王行而「六師及之」。』﹝《禹鼎的年代及其相關問題》《考古學報》一九五九年第三期。﹞

﹝一０﹞《書紀年》曰﹕周昭王末年﹐夜有五色光貫紫微。其年﹐王南巡不返。《太平禦覽》卷八七四咎微部

案﹕《存眞》《輯校》作『夜淸﹐五色光貫紫微』﹐所據《禦覽》爲鮑刻本。《輯校》云﹕『《路史﹟發揮》三注引「淸」作「有」。』與影宋本《禦覽》合。《存眞》《輯校》所引《路史》注﹐見本書附錄。

『王南巡不返』﹐卽《左傳﹟僖公四年》之『昭王南徵而不復』。《史記﹟周本紀》﹕『昭王南巡狩不返﹐卒於江上。其卒不赴告﹐諱之也。』

﹝一一﹞《紀年》﹕穆王元年﹐築祗宮於南鄭。《穆天子傳》注

案﹕《左傳﹟昭公十二年》﹕『昔穆王欲肆其心﹐周行天下﹐將皆必有車轍馬迹焉。祭公謀父作《祈招》之詩﹐以止王心﹐王是以獲沒於祗宮也。』正義﹕『馬融曰「祗宮﹐圻內遊觀之宮也。」』

﹝一二﹞﹝《紀年》﹞﹕自周受命至穆王百年﹐非穆王壽百歲也。《晉書﹟束皙傳》

案﹕《尙書﹟呂刑》﹕『惟呂命﹐王享國百年﹐耄荒。』《僞孔傳》﹕『言呂侯見命爲卿時﹐穆王以享國百年耄亂荒忽。』《論衡﹟气壽》﹕『周穆王享國百年。』束皙隱括《紀年》之語﹐以駁傳統所謂穆王壽百歲之說。雷學淇《竹書紀年義證》卷二一云﹕『傳云自武王至穆王享國百年﹐謂武王在位十七年﹐成王三十七年﹐康王二十六年﹐昭王十九年﹐至穆王元年﹐共享國百年也。』《存眞》同。此據今本《紀年》爲說﹐除昭王十九年外﹐其餘年數未見徵引﹐是否可信﹐今不敢必。

﹝一三﹞《紀年》曰﹕穆王所居鄭宮﹑春宮。《太平禦覽》卷一七三居處部

鄭宮﹑春宮。見《紀年》﹐穆王所居室。《初學紀》卷二四居處部

﹝一四﹞《紀年》曰﹕北唐之君來見﹐以一驪馬是生綠耳。《穆天子傳》注

郭璞曰﹕《紀年》云﹕北唐之君來見﹐以一驪馬是生綠耳。《史記﹟秦本紀》集解

《紀年》曰﹕北唐之君來見﹐驪馬是生綠耳。《爾雅﹟釋畜》正義

案﹕《存眞》作『獻一驪馬』。《輯校》『驪馬』作『驑馬』﹐蓋據明刻本《穆天子傳》﹐現從洪頤烜校本。《爾雅正義》所引﹐《存眞》《輯校》《訂補》失收。

《逸周書﹟王會》﹕『北唐以閭。』孔晁注﹕『北唐﹐戎之在西北者。』朱右曾《逸周書集訓校釋》卷七云﹕『案《穆天子傳》注引《竹書紀年》云「北唐之君來見﹐獻一驪馬是生騄耳。」卽此戎也。』

﹝一五﹞《竹書》亦曰﹕穆王北徵﹐行流沙千里﹐積羽千里。《山海經﹟大荒北經》注

《紀年》曰﹕穆王北徵﹐行積羽千里。《穆天子傳》注

《竹書》曰﹕穆王北徵﹐行流沙千里﹐積羽行千里。《文選﹟江賦》注

案﹕《存眞》云﹕『《大荒北經》云「有大澤﹐方千里﹐羣鳥所解。」《穆天子傳》云「北至廣厚之野﹐飛鳥所解其羽乃於此中﹐鳥獸絕羣﹐載羽百車。」卽謂此也。』

﹝一六﹞【天子北徵於犬戎】。《紀年》又曰﹕取其五王以東。《穆天子傳》注

案﹕《穆天子傳》﹕『天子北徵於犬戎。』注﹕『《紀年》又曰﹕取其五王以東。』《存眞》作『徵犬戎﹐取其五王以東』﹐云﹕『《後漢書﹟西羌傳》亦引此﹐而云「遂遷戎於太原」﹐疑亦《竹書》本文﹐而注不詳﹐未敢羼入。』《輯校》亦云﹕『《後漢書﹟西羌傳》﹕「王乃西徵犬戎﹐獲其五王﹐遂遷戎於太原。」考《西羌傳》前後文皆用《紀年》﹐此亦當隱括《紀年》語。』作『【西徵犬戎】﹐取其五王以東﹐【王遂遷戎於太原】』。

﹝一七﹞《紀年》曰﹕穆王十三年﹐西徵﹐至於靑鳥之所憩。《藝文類聚》卷九一鳥部

《竹書》曰﹕穆王西徵﹐至於靑鳥所解。《山海經﹟西山經》注

《紀年》曰﹕穆王十三年﹐西徵﹐至於靑鳥之所解。《太平禦覽》卷九二七羽族部

案﹕《存眞》云﹕『《西山經》云「三危之山﹐三靑鳥居之。」注曰「今在惇煌郡﹐三靑鳥主爲西王母取食者﹐別自棲息於此山也。」《藝文類聚》引郭璞贊曰「山名三危﹐三鳥所憩。往來昆侖﹐王母是隸。穆王西徵﹐旋軫斯地。」』是《紀年》原文當作『憩』。

﹝一八﹞《紀年》﹕穆王十七年﹐西徵昆侖丘﹐見西王母。其年來見﹐賓於昭宮。《穆天子傳》注

《紀年》曰﹕穆王見西王母﹐西王母止之曰﹕『有鳥○人。』《穆天子傳》注

《竹書》﹕穆王﹝五﹞十七年﹐西王母來見﹐賓於昭宮。《山海經﹟西山經》注

《紀年》云﹕穆王十七年西徵﹐見西王母﹐賓於昭宮。《列子﹟周穆王》釋文

郭璞曰﹕《紀年》云﹕穆王十七年﹐西徵於昆侖丘﹐﹝遂﹞見西王母。《史記﹟秦本紀》集解

《紀年》曰﹕周穆王十七年﹐西徵﹐至昆侖丘﹐見西王母﹐王母止之。《藝文類聚》卷七山部

《紀年》曰﹕穆王十七年﹐西徵﹐至於昆侖丘﹐見西王母﹐乃宴。《白氏六帖事類集》卷二昆侖山

《紀年》曰﹕周穆王十七年﹐西徵﹐至昆侖丘﹐見西王母。《太平禦覽》卷三八地部

案﹕《輯校》云﹕『《山海經》注引作「穆王五十七年」﹐然《穆傳》注引作「其年來見」。其年卽承上文「十七年」﹐則《山海經》注所引﹐衍一「五」字。』《訂補》亦云﹕『《列子﹟周穆王篇》釋文引作「穆王十七年﹐西徵﹐見西王母﹐賓於昭宮」﹐可證《山海經》注「五」字之訛。』是。日本瀧川資言《史記會注考證》所收日本古鈔正義﹕『《穆天子傳》曰﹕……﹝穆王﹞西徵﹐至於昆侖之丘﹐見西王母。其年王母來見﹐賓於昭宮。』﹝《趙世家》﹞實爲郭注引《紀年》文﹐可補今本之脫。《史記﹟秦本紀》集解所引﹐日本慶長活字本﹑朝鮮刊本﹐『見』上有『遂』字﹝《史記會注考證校補》卷五頁一一﹞﹐據補。《輯校》誤《秦本紀》爲《周本紀》《訂補》未指出。《白氏六帖事類集》所引﹐《存眞》《輯校》《訂補》失收。

《存眞》《輯校》據諸所引文﹐析並爲兩條﹐其一作『十七年﹐西徵昆侖丘﹐見西王母﹐西王母止之﹐曰「有鳥○人。」』其一作『西王母來見﹐賓於昭宮』。

雷學淇《竹書紀年義證》卷二二云﹕『「王見」至「○人」﹐此魏史附紀所聞之詞也。《穆天子傳》不載其事﹐蓋竹簡薶沈﹐韋編希落﹐非完籍矣。「丁未﹐天子飲於溫山」﹐下有「考鳥」二字﹐郭注引此傳文謂疑說此鳥﹐脫落不可知也。愚案﹕「○」字本或作「○」﹐字書無此字。《爾雅﹟釋訓》曰「甹夆﹐掣曳也。」司馬相如《上林賦》曰「適足以甹君自損。」晉灼注曰「甹﹐古貶字。」然則○或是○﹐卽古砭字﹐謂以喙刺人如鍼石也﹐否則卽掣曳之矣。蓋王見西王母﹐猶欲西徵﹐故西王母止之曰「有鳥○人」﹐而王始由西而北也。』《存眞》云﹕『字書無「○」字﹐疑「○」之訛。《說文》﹕「○﹐使也。」通作「甹」。《爾雅﹟釋訓》﹕「甹夆﹐掣曳也。」』

﹝一九﹞畱昆國見《紀年》。《穆天子傳》注

案﹕《存眞》列於穆王﹐作『【畱昆氏來賓】』。《輯校》作『畱昆』﹐附於『無年世可系者』。《穆天子傳》﹕『畱昆歸玉百枚。』注卽引《紀年》以釋『畱昆』﹐郭璞往往以《紀年》證《穆傳》﹐此所述自當爲一事。今本《紀年》作『十五年春正月﹐畱昆氏來賓』。《存眞》據此。現姑次於穆王西徵之後。

﹝二０﹞《紀年》曰﹕穆王十七年﹐起師至九江﹐以黿爲梁。《廣韻》卷一﹝二十二元﹞

《紀年》曰﹕周穆王三十七年﹐伐楚﹐大起九師﹐至於九江﹐比黿鼉爲梁。《藝文類聚》卷九水部

《紀年》曰﹕周穆王七年﹐大起師﹐東至於九江﹐架黿鼉以爲梁。《太平禦覽》卷七三地部

《紀年》曰﹕周穆王四十七年﹐伐紆﹐大起九師﹐東至於九江﹐比黿以爲梁。《太平禦覽》卷三０五徵伐部

北龜爲梁。《紀年》。《北堂書鈔》卷一六帝王部

《紀年》云﹕周穆王伐大越﹐起九師﹐東至九江﹐駕黿鼉以爲梁也。《北堂書鈔》卷一一四武功部

《紀年》曰﹕周穆王三十七年﹐東至於九江﹐比黿鼉以爲梁。《初學記》卷七地部下

《紀年》曰﹕周穆王三十七年﹐徵伐﹐大起九師﹐東至於九江﹐叱黿鼉以爲梁。《文選﹟江賦》注

《紀年》曰﹕周穆王三十七年﹐伐紂﹐大起九師﹐東至於九江﹐叱黿鼉以爲梁。《文選﹟恨賦》注

《紀年》曰﹕周穆王三十七年﹐伐荊﹐東至九江﹐比黿鼉爲梁而渡。《白氏六帖事類集》卷三橋

《紀年》﹕周穆王東至於九江﹐叱黿鼉以爲梁。《事類賦》注卷六江

《書紀年》曰﹕穆王三十七年﹐起師﹐至九江﹐以黿爲梁也。《太平禦覽》卷九三二鱗介部

《汲冢紀年》曰﹕﹝穆王﹞三十七年﹐﹝王起六師﹐至於九江﹐伐楚﹞。《通鑑外紀》卷三

案﹕《事類賦》注所引﹐《存眞》《輯校》《訂補》失收。諸書所引﹐年次或作『七年』﹑『十七年』﹑『三十七年』﹑『四十七年』﹐地名或作『越』﹑『楚』﹑『荊』﹑『紆』。除其間有訛舛外﹐如《輯校》所引《禦覽》卷三０五之『伐紂』﹐據鮑刻本﹑影宋本『紂』作『紆』﹐以此證《文選﹟恨賦》注所引『紂』亦當爲『紆』字之誤。然『越』﹑『楚』﹑『紆』之間﹐決無致誤之理﹐其歧異當爲所據本釋文之異。

《存眞》云﹕『「紆」當作「紓」﹐形近而訛﹐「紓」﹑「舒」通用。﹝《周禮﹟士師》釋文﹕『紓』本亦作『舒』。《詩》『彼交匪紓』﹐《荀子﹟勸學篇》作『匪交匪舒』。﹞』洪亮吉《春秋左傳詁》卷二０云﹕『《史記﹟齊世家》﹕「常執簡公於徐州」﹐索隱﹕「徐字從人。」《說文》作「�」﹐音舒。《戰國策》﹕「楚威王戰勝於徐州。」髙誘注「徐州或作舒州﹐是時屬齊。」案舒﹑徐﹑�古字通。』是穆王之伐紆當卽伐徐。

《史記秦本紀》﹕『造父以善禦幸於周繆王﹐得驥溫驪﹑驊驑﹑騄耳之駟﹐西巡狩﹐樂而忘歸。徐偃王作亂﹐造父爲繆王禦﹐長驅歸周﹐一日千里以救亂。』《趙世家》﹕『造父幸於周繆王﹐造父取驥之乘匹﹐與桃林盜驪﹑驊驑﹑綠耳﹐獻之繆王。繆王使造父禦﹐西巡狩﹐見西王母﹐樂之忘歸。而徐偃王反﹐繆王日馳千里馬﹐攻徐偃王﹐大破之。』則《紀年》所記穆王之伐徐﹐或卽攻徐偃王事。

《楚辭﹟離騷》﹕『麾蛟龍使梁津兮。』王逸注﹕『似周穆王之越海﹐比鼉黿以爲梁也。』王氏漢人﹐生當《紀年》出土之前﹐必源於他書。《書鈔》引作『伐大越』者﹐或爲王注所云『越海』之誤。

意者穆王南徵似有一大段故事﹐如架黿鼉以爲梁﹐君子爲鶴﹐小人爲飛鴞﹝見下﹞﹐以及《左傳﹟昭公四年》之『穆有塗山之會』。﹝塗山﹐杜注在壽春東北。﹞此種種有關南徵之傳說﹐當與《穆天子傳》所記西徵相類。

﹝二一﹞《紀年》曰﹕穆王南徵﹐君子爲鶴﹐小人爲飛鴞。唐寫本《修文殿禦覽》殘捲

案﹕《藝文類聚》卷九０﹑《太平禦覽》卷九一六引《抱朴子》﹕『周穆王南徵﹐一軍盡化﹐君子爲猿爲鶴﹐小人爲虫爲沙。』《禦覽》卷七四﹑八五同﹐惟卷八八八所引『鶴』作『鵠』。今本《抱朴子﹟釋滯》云﹕『三軍之眾﹐一朝盡化﹐君子爲鶴﹐小人成沙。』不云穆王南徵﹐當有脫文。

《修文殿禦覽》出惇煌石室﹐現存法國巴黎國民圖書館﹝伯字二五二六號﹞﹐羅振玉影入《鳴沙石室佚書》﹐定爲北齊《修文殿禦覽》。洪業《所謂﹝修文殿禦覽﹞者》一文﹝見《燕京學報》第十二期﹞﹐認爲系蕭梁之《華林徧略》﹐似可信。現姑從舊稱。

﹝二二﹞《紀年》曰﹕穆王西徵﹐還裏天下﹐億有九萬里。《穆天子傳》注

《紀年》曰﹕穆王東徵天下二億二千五百里﹐西徵億有九萬里﹐南徵億有七百三里﹐北徵二億七里。《開元占經》卷四

案﹕郭璞《注山海經序》云﹕『案汲郡《竹書》及《穆天子傳》﹐……穆王駕八駿之乘﹐右服盜驪﹐左驂騄耳﹐造父爲禦﹐奔戎爲右﹐萬里長騖﹐以周曆四荒。名山大川﹐靡不登濟。東升大人之堂﹐西燕王母之廬﹐南躒黿鼉之梁﹐北躡積羽之衢﹐窮歡極娛﹐然後旋歸。』所論卽穆王四徵﹐西南北皆見《紀年》﹐惟『東升大人之堂』未見徵引﹐﹝《山海經﹟大荒東經》云﹕『有大人之國﹐有大人之市﹐名曰大人之堂。』﹞亦不見《穆傳》﹐疑出《紀年》﹐以無確證﹐姑識於此。

《楚辭﹟天問》﹕『穆王巧梅﹐夫何爲周流﹖環理天下﹐夫何索求﹖』是《紀年》之『還裏』應作『環理』﹐『還』﹑『環』古通﹐卽周行天下之意。

﹝二三﹞《汲冢紀年書》曰﹕懿王元年﹐天再旦於鄭。《太平禦覽》卷二天部

《汲冢紀年書》曰﹕懿王元年﹐天再啟。《開元占經》卷三

《汲冢紀年》﹕懿王元年﹐天再旦於鄭。《事類賦》注卷一天

﹝二四﹞《紀年》曰﹕夷王二年﹐蜀人﹑呂人來獻瓊玉﹐賓於河﹐用介圭。《太平禦覽》卷八五皇王部

《紀年》云﹕夷王二年﹐蜀人﹑呂人來獻瓊玉。《北堂書鈔》卷三一

案﹕《禦覽》卷八五﹐《輯校》誤作八四﹐《訂補》未指出。《存眞》不誤。雷學淇《竹書紀年義證》卷二三云﹕『《爾雅﹟釋詁》曰「介﹐大也。」《釋器》曰「圭大尺二寸﹐謂之介。」蓋此猶夏后芒以玄圭賓於河矣。』

﹝二五﹞《紀年》云﹕【夷王】三年﹐致諸侯﹐烹齊哀公於鼎。《史記﹟周本紀》正義

《紀年》曰﹕……【夷王】三年﹐王致諸侯﹐烹齊哀公於鼎。《太平禦覽》卷八五皇王部

案﹕《史記》正義所引﹐宋黃善夫本迄淸殿本『烹』皆作『翦』﹐『鼎』作『昴』﹐金陵書局本據《禦覽》攺﹐今從之。《禦覽》卷八五﹐《輯校》誤作八四﹐《訂補》未指出。《存眞》不誤。

﹝二六﹞《書紀年》云﹕夷王獵於杜林﹐得一犀牛。《太平禦覽》卷八九０獸部

案﹕《存眞》作『桂林』﹐云﹕『「桂」一作「社」。』《輯校》亦作『桂林』。雷學淇《考訂竹書紀年》卷四云﹕『「杜林」﹐近本﹝詩銘案﹕指今本《紀年》。﹞俱訛作「社林」﹐《太平禦覽》八百九十引作「桂林」。案《漢書﹟地理誌》曰「鄠杜竹林﹐……」據此﹐則王之行獵﹐在杜林甚明﹐「桂」﹑「社」皆字誤也。』《竹書紀年義證》卷二三同。《禦覽》鮑刻本作『社林』﹐然據《存眞》《考訂》﹐似有一本作『桂林』。雷氏以爲當作『杜林』﹐是﹐影宋本《禦覽》正作『杜林』。影宋本所據爲日本所藏宋蜀刻本﹐文字多勝於今本﹐見張元濟跋。本條作『杜林』﹐足證鮑刻之誤。

﹝二七﹞夷王衰弱﹐荒服不朝﹐乃命虢公率六師﹐伐太原之戎﹐至於兪泉﹐獲馬千匹。﹝注﹕見《竹書紀年》。﹞《後漢書﹟西羌傳》注

案﹕《存眞》《輯校》皆從『命虢公』始引。『夷王衰弱﹐荒服不朝』﹐爲此次戰役之因﹐後有『乃』字甚明﹐似此九字不應刪。

﹝二八﹞《紀年》云﹕夷王七年﹐冬﹐雨雹﹐大如礪。《北堂書鈔》卷一五二天部

《紀年》云﹕夷王七年﹐冬﹐雨雹﹐大如礪。《初學記》卷二天部下

夷王七年﹐雹如礪。《白氏六帖事類集》卷一雹

《紀年》曰﹕夷王七年﹐冬﹐雨雹﹐大如礪。《太平禦覽》卷一四天部

案﹕《白氏六帖》所引﹐《存眞》《輯校》《訂補》失收。

﹝二九﹞厲王無道﹐戎狄寇掠﹐乃入犬丘﹐殺秦仲之族。王命伐戎﹐不克。﹝注﹕『並見《竹書紀年》。』﹞《後漢書﹟西羌傳》注

案﹕《後漢書﹟西羌傳》﹕『幽王命伯士伐六濟之戎﹐軍敗﹐伯士死焉。』注云﹕『並見《竹書紀年》。』由本條上溯至『夷王衰弱』一條﹐又注云『見《竹書紀年》』。因此﹐除『夷王衰弱』條外﹐其間皆應屬『並見《竹書紀年》』。本條稱『殺秦仲之族』﹐下條云『及宣王立四年﹐使秦仲伐戎』﹐二條之間聯系甚明﹐然《存眞》《輯校》《訂補》皆自『宣王四年』條起始作爲《紀年》之文﹐而不及本條﹐今入輯。

﹝三０﹞﹝《竹書》﹞﹕秦無歷數﹐周世陪臣。《竹書》云﹕自秦仲以前﹐本無年世之紀。《廣弘明集》卷一一《對傅奕廢佛僧事》

﹝三一﹞﹝《紀年》﹞﹕﹝幽﹞﹝厲﹞王旣亡﹐有共伯和者攝行天子事。《晉書﹟束皙傳》

《汲冢紀年》則云﹕共伯和幹王位。《史記﹟周本紀》索隱

《紀年》云﹕共伯和卽幹王位。《莊子﹟讓王》釋文

《竹書紀年》﹕……共伯名和。《史通﹟雜說上》

《汲冢書》﹕共伯名和。《國語補音》卷一

《汲冢紀年》曰﹕共國之伯名和﹐行天子政。《通鑑外紀》卷三

案﹕《史記﹟周本紀》索隱﹕『共﹐國﹔伯﹐爵﹔和﹐其名﹔幹﹐篡也。言共伯和攝王政﹐故云「幹王位」也。』《莊子﹟讓王》﹕『共伯得乎共首。』司馬彪注﹕『共伯名和﹐修其行﹐好賢人﹐諸侯皆以爲賢。周厲王之難﹐天子曠絕﹐諸侯皆請以爲天子﹐共伯不聽﹐卽幹王位。』《史記﹟周本紀》正義引《魯連子》﹕『共伯名和﹐好行仁義﹐諸侯賢之。周厲王無道﹐國人作難﹐王奔於彘﹐諸侯奉和以行天子事﹐號曰「共和元年」。』《呂氏春秋﹟開春》﹕『共伯和修其行﹐好賢仁﹐而海內皆以來爲稽矣。周厲之難﹐天子曠絕﹐而天下皆來謂矣。』皆述共伯和事﹐與《紀年》同。《帝王世紀》﹕『共伯和幹王位。』﹝《史記﹟三代世表》索隱引﹞當本《紀年》。

金文有《師○○》﹐稱『白和父若曰』﹐《師○○》《師兌○》稱『師和父』﹐郭沫若同志以爲卽共伯和﹝見《兩周金文辭大系》考釋頁一一四﹞﹐是。

《左傳﹟昭公二十六年》﹕『至於厲王﹐王心戾虐﹐萬民弗忍﹐居王於彘﹐諸侯釋位﹐以間王政。』顧炎武《日知錄》卷二五『共伯和』條以爲卽指共伯和幹王位事﹐疑是。

共伯和幹王位爲西周末年大事﹐而《史記﹟周本紀》綜述儒家傳統之說﹐以爲『召公﹑周公二相行政﹐號曰「共和」』。則顯與史實不合。

﹝三二﹞及宣王立﹐四年﹐使秦仲伐戎﹐爲戎所殺。王乃召秦仲子莊公﹐與兵七千人﹐伐戎破之﹐由是少卻。﹝注﹕『並見《竹書紀年》。』﹞《後漢書﹟西羌傳》注

案﹕《存眞》《輯校》所引無『由是少卻』四字﹐『使秦仲伐戎』作『使秦仲伐西戎』。

﹝三三﹞《書紀年》曰﹕宣王三十年﹐有兔舞鎬。《太平禦覽》卷九０七獸部

《紀年》曰﹕宣王三囗年﹐有兔舞鎬。《初學記》卷二九獸部

《紀年》曰﹕宣王四十年﹐有兔舞鎬。《白氏六帖事類集》卷二九

案﹕《輯校》引有《通鑑外紀》卷三所收一條﹐然《外紀》未注明出《紀年》﹐現不入輯。《輯校》云﹕『《初學記》二十九引作「宣王三年……」。』據明晉府刻本《初學記》『三』『年』之間空一字﹐當爲『十』字﹐非『三年』﹐《輯校》誤。

﹝三四﹞後二十七年﹐王遣兵伐太原戎﹐不克。﹝注﹕『並見《竹書紀年》。』﹞《後漢書﹟西羌傳》注

案﹕《存眞》云﹕『《西羌傳》伐太原戎在秦仲伐西戎後二十七年﹔條戎之役在伐太原戎後五年﹔下敗北戎﹐滅姜邑﹐在此後二年。據此差次以補之。』因列此役於宣王三十一年﹐《輯校》同。

﹝三五﹞《紀年》曰﹕周﹝靈﹞﹝宣﹞王三十三年﹐有馬化爲狐。《開元占經》卷一一八

《紀年》曰﹕周宣王時﹐馬化爲狐。《廣韻》卷四﹝四十禡﹞

《紀年》曰﹕周宣王時﹐馬化爲狐。《太平禦覽》卷八八七咎徵部

《書紀年》曰﹕宣王時﹐﹝烏﹞﹝馬﹞化爲狐。《太平禦覽》卷九０九獸部

案﹕幹寶《搜神記》卷六云﹕『周宣王三十三年﹐幽王生﹐是歲有馬化爲狐。』當本《紀年》。

﹝三六﹞後五年﹐王伐條戎﹑奔戎﹐王師敗績。﹝注﹕『並見《竹書紀年》。』﹞《後漢書﹟西羌傳》注

案﹕《存眞》《輯校》列於宣王三十六年。

﹝三七﹞後二年﹐晉人敗北戎於汾隰﹐戎人滅姜侯之邑。﹝注﹕『並見《竹書紀年》。』﹞《後漢書﹟西羌傳》注

案﹕《存眞》《輯校》列於宣王三十八年。

﹝三八﹞明年﹐王徵申戎﹐破之。﹝注﹕『並見《竹書紀年》。』﹞《後漢書﹟西羌傳》注

案﹕《存眞》《輯校》列於宣王三十九年。

﹝三九﹞後十年﹐幽王命伯士伐六濟之戎﹐軍敗﹐伯士死焉。﹝注﹕『並見《竹書紀年》。』﹞《後漢書﹟西羌傳》注

案﹕《訂補》云﹕『案《西羌傳》作「後十年」﹐謂周宣王三十九後十年。宣王四十六年卒﹐又三年卽當幽王三年。』是。《存眞》《輯校》《訂補》均泥於杜預《春秋經傳集解後序》『惟特記晉國﹐起自殤叔』之語﹐因自殤叔始卽列晉國年次﹐而以幽王之事附見。《後序》之語﹐當與《晉書﹟束皙傳》參證﹐傳文明言﹕『其《紀年》十三篇﹐記夏以來至周幽王爲犬戎所滅﹐以【晉】事接之。』是《紀年》記周事當至幽王之亡爲止﹐《太平禦覽》所引有『幽王八年』﹐『幽王十年』事﹝見下﹞﹐可證。昔人誤會《束皙傳》之『以事接之』﹐卽爲《後序》所云『編年相次』之意﹐實則《晉書》當脫『晉』字﹐所謂『以事接之』﹐指幽王死後方接以晉事。此處脫『晉』字﹐錢大昕《十駕齋養新錄》卷一三『竹書紀年』條及《二十二史考異》卷二一已指出﹕『「事」上當有「晉」字﹐刊本脫。』至《後序》所云『起自殤叔』﹐當謂《紀年》記晉國事起自殤叔﹐殤叔以前《紀年》無晉事而已。本條《存眞》《輯校》列於晉文侯元年﹐《訂補》以爲『當作「二年」』。

﹝四０﹞《紀年》曰﹕幽王八年﹐立褒姒之子曰伯服﹐爲太子。《太平禦覽》卷一四七皇親部

《紀年》曰﹕幽王立褒姒之子伯盤﹐以爲太子。《太平禦覽》卷八五皇王部

《汲冢紀年》云﹕平王奔西申﹐而立伯盤以爲太子。《左傳﹟昭公二十六年》正義

案﹕《左傳﹟昭公二十六年》正義引束皙云﹕『案《左傳》「攜王姦命」﹐舊說攜王爲伯服。伯服﹐古文作伯盤﹐非攜王。』此束皙校正《紀年》之語。《國語﹟鄭語》《史記﹟周本紀》皆謂褒姒之子名伯服﹐舊釋《左傳》者亦稱之爲伯服﹐並以伯服爲攜王。和嶠﹑荀勗初釋《紀年》時﹐當據《國語》等書釋作伯服﹐故束皙正之。案《紀年》原文應作『般』﹐『般』卽古文『盤』字。雷學淇《竹書紀年義證》卷二七云﹕『《尙書》甘盤﹐《史記﹟燕世家》作甘般。《商書》盤庚﹐《國語》作般庚。』甲骨文盤庚亦作般庚。『般』﹑『服』形近﹐《國語》等書因誤般爲服﹐和﹑荀循舊誤以釋《紀年》﹐束皙正之﹐是。古本《紀年》當已據束皙之說作『伯盤』﹐後人復據《國語》《史記》等書臆攺爲『伯服』﹐今影宋本引此一作『伯盤』﹐一作『伯服』﹐猶攺之未盡者﹐而淸代鮑刻本乃全攺爲『伯服』。《存眞》《輯校》未見宋本﹐仍作『伯服』﹐《訂補》已及見影宋本﹐亦未指出。又《輯校》《訂補》所引《禦覽》皆訛作卷八四﹐《存眞》作八五﹐不誤。

《存眞》《輯校》攺『幽王八年』爲晉文侯七年。

﹝四一﹞《書紀年》曰﹕幽王十年九月﹐桃杏實。《太平禦覽》卷九六八果部

案﹕《訂補》云﹕『朱本無此條。』實則《存眞》攺『幽王』爲『幽公』﹐列入晉幽公十年﹐注云﹕『《太平禦覽》九百六十八。』《輯校》旣錄此『幽王十年』條﹐又據《存眞》收幽公十年條﹐誤。《存眞》《輯校》列於晉文侯九年。

﹝四二﹞盟於太室。《紀年》。《北堂書鈔》卷二一帝王部

案﹕《輯校》誤作卷二二﹐《今本竹書紀年疏證》同誤。

《左傳﹟昭公四年》﹕『周幽爲大室之盟﹐戎狄叛之。』《紀年》所記當卽此事。《存眞》未收﹐《輯校》附於『無年世可系者』。今本《紀年》云﹕『﹝幽王﹞十年春﹐王及諸侯盟於太室。』現姑從今本列此。

﹝四三﹞《汲冢竹書紀年》﹕﹝伯盤﹞與幽王俱死於戲。先是﹐申侯﹑魯侯及許文公立平王於申﹐以本大子﹐故稱天王。幽王旣死﹐而虢公翰又立王子余臣於攜。周二王並立。《左傳﹟昭公二十六年》正義

《汲冢紀年》曰﹕幽王死﹐申侯﹑魯侯﹑許文公立平王於申﹐虢公翰立王子余﹐二王並立。《通鑑外紀》卷三

案﹕《左傳﹟昭公二十六年》﹕『至於幽王﹐天不弔周﹐王昏不若﹐用愆厥位﹐攜王姦命。』此攜王卽王子余臣。雷學淇《竹書紀年義證》卷二七云﹕『攜﹐地名﹐未詳所在。《新唐書》﹕《大衍歷議》謂丰岐驪攜皆鶉首之分﹐雍州之地﹐是攜卽西京地名矣。』《國語﹟魯語上》﹕『幽滅於戲。』韋昭注﹕『幽﹐幽王﹐爲西戎所殺。戲﹐戲山﹐在西周也。』與《紀年》同。

《存眞》《輯校》列於晉文侯十年。《訂補》云﹕『《左傳》疏引原不系年﹐此據《國語》與《史記》幽王十一年死﹐系之於此。』現列於幽王十一年。

﹝四四﹞《汲冢紀年》曰﹕自武王滅殷﹐以至﹝於﹞幽王﹐凡二百五十七年。《史記﹟周本紀》集解

《汲冢紀年》﹕西周二百五十七年。《通鑑外紀》卷三

《汲冢紀年》曰﹕自武王至幽王二百五十七年。《通鑑外紀》卷三

案﹕日本髙山寺藏古鈔本《周本紀》『以至幽王』作『以至於幽王』﹝見《史記會注考證校補》卷四頁六０﹞﹐以《集解》所引『湯滅夏以至於受』﹝見上﹞例之﹐是﹐據補。

﹝附﹞五帝紀

﹝一﹞《竹書》云﹕昌意降居若水﹐產帝幹荒。《山海經﹟海內經》注

案﹕雷學淇《竹書紀年義證》卷一云﹕『《大戴禮﹟帝系》曰「黃帝居軒轅之丘﹐娶於西陵氏之子﹐謂之嫘祖氏﹐產靑陽及昌意。靑陽降居泜水﹐昌意降居若水。」《史記﹟五帝本紀》「泜」作「江」﹐餘同。索隱曰「降﹐下也﹐言帝子下爲諸侯。」……《海內經》曰「黃帝妻雷祖﹐生昌意。昌意降居若水﹐生韓流。……」郭注引此紀証之﹐謂幹荒卽韓流也。』

﹝二﹞《汲冢書》云﹕黃帝仙去﹐其臣有左徹者﹐削木作黃帝之像﹐帥諸侯奉之。《意林》卷四﹝《抱朴子》﹞

﹝《抱朴子》又曰﹕《汲郡冢中竹書》言﹕黃帝旣仙去﹐其臣有左徹者﹐削木爲黃帝之像﹐帥諸侯朝奉之。《太平禦覽》卷七九皇王部

《抱朴子》曰﹕張華《博物志》曰﹕黃帝仙去﹐其臣左

徹者削木爲黃帝像﹐帥諸侯奉之。亦見《汲冢書》。《太平禦覽》卷三九六人事部

案﹕此不見今本《抱朴子》﹐平津館本《抱朴子》以爲外篇佚文。陳逢衡《竹書紀年集證》卷四九云﹕『案《博物志》云「黃帝仙去﹐其臣左徹者削木象黃帝﹐帥諸侯以朝。七年不還﹐左徹乃立顓頊﹐左徹亦仙去也。」其說與《紀年》注亦同亦異﹐疑非事實。夫顓頊之於黃帝﹐世代懸隔﹐焉得云七年卽立顓頊乎﹖』所云《紀年》注指今本。

《意林》一條﹑《禦覽》卷三九六一條﹐《存眞》《輯校》《訂補》失收。

﹝三﹞《竹書》曰﹕顓頊產伯鯀﹐是維若陽﹐居天穆之陽。《山海經﹟大荒西經》注

案﹕《史記﹟夏本紀》﹕『鯀之父曰帝顓頊。』索隱﹕『皇甫謐云「鯀﹐帝顓頊之子﹐字熙。」……《系本》亦以鯀爲顓頊子。』《山海經﹟海內經》注引《世本》同﹐與《竹書》合。

﹝四﹞《竹書紀年》曰﹕堯元年景子。《隋書﹟律曆志》

案﹕『景』本爲『丙』﹐避唐諱攺。《存眞》云﹕『古人不以甲子名歲﹐自王莽下書言「始建國五年﹐歲在壽星﹐倉龍癸酉。」又云「天鳳七年﹐歲在大梁﹐倉龍庚辰。」是始變古。原古人之法﹐以歲星定太歲之所捨﹐星有超辰﹐則太歲亦與俱超﹐故不可以甲子名歲也。東漢以來﹐步歷家廢超辰之法﹐乃以甲子紀年﹐以便推算。此「丙子」二字﹐疑荀勗﹑和嶠等所增也。』

﹝五﹞《括地誌》云﹕……《竹書》云﹕昔堯徳衰﹐爲舜所囚也。《史記﹟五帝本紀》正義

《汲冢竹書》云﹕舜囚堯於平陽﹐取之帝位。《廣弘明集》卷一一法琳《對傅奕廢佛僧事》

《汲冢書》云﹕舜放堯於平陽。《史通﹟疑古》

案﹕《存眞》未收﹐僅於案語中謂《史記﹟五帝本紀》正義引《竹書》云云﹑《廣弘明集》十一引《汲冢竹書》云云﹐云﹕『案《史通﹟雜說篇》引此以爲《瑣語》文﹐故不錄﹐《路史》注以爲《紀年》文﹐妄也。』其說蓋本於陳逢衡。《竹書紀年集證》卷五０云﹕『趙紹祖曰「其言不似《紀年》本文」﹐此論甚確﹐﹝劉﹞知幾定以爲《瑣語》﹐信也。』案劉知幾《史通﹟疑古》兩引『舜放堯於平陽』﹐一云出《汲冢瑣語》﹐一云出《汲冢書》。其云出《汲冢書》者尙有『益爲啟所誅』﹑『太甲殺伊尹』﹑『文丁殺季歷』三事﹐據《晉書﹟束皙傳》及杜預《春秋經傳集解後序》﹐此三事皆出《紀年》﹐則『舜放堯於平陽』一條當亦爲《紀年》之文。其又云出《汲冢瑣語》者﹐蓋此事又見《瑣語》﹐不能執此卽定其非《紀年》。《存眞》誤以《疑古》爲《雜說》﹐與陳逢衡《集證》同﹐蓋本此而未檢視原書﹐所誤亦同。趙紹祖《校補竹書紀年》卷一引作《史通﹟疑古篇》﹐不誤。《輯校》不錄﹐《訂補》補輯。

《訂補》云﹕『《太平寰宇記》濮州鄄城縣下有「堯城在城北五里」。又有「偃朱城在縣西北十五里」。萬廷蘭校注云「案原本二城下皆引《紀年》云云﹐且云﹕《十道志》已錄﹐今不欲去之。究竟事涉荒誕﹐不見經傳﹐非聖者無法﹐不如去之。」是萬氏所見《寰宇記》原本有引《紀年》二則﹐而爲萬氏所刪去﹐刻本遂不見此文。幹隆癸丑樂氏刻本亦脫去之。此二則文𨿽不見﹐然以萬校語詞觀之﹐可確信其與《五帝本紀》正義所引相同。』雷學淇《考訂竹書紀年》中之《辧﹝太平禦覽﹞﹑﹝寰宇記﹞之誤》條﹐所引《寰宇記》文﹐卽萬氏所見之原本。案《寰宇記》所云『堯城在城北五里』﹑『偃朱城在縣西北十五里』﹐與正義所引《括地誌》之文同﹐《括地誌》於此文後卽兩引《竹書》云云。原本所云『《十道志》已錄』﹐疑《十道志》亦錄自《括地誌》﹐並攺《竹書》爲《竹書紀年》。以未見原本﹐不入輯。

﹝六﹞《括地誌》云﹕……《竹書》云﹕舜囚堯﹐復偃塞丹朱﹐使不與父相見也。《史記﹟五帝本紀》正義

案﹕《存眞》未收﹐僅於案語中引之﹐以爲《瑣語》文。《輯校》不錄﹐《訂補》補輯。參前條。

﹝七﹞《括地誌》云﹕……《汲冢紀年》云﹕后稷放帝子丹朱於丹水。《史記﹟髙祖本紀》正義

《竹書》亦曰﹕后稷放帝朱於丹水。《山海經﹟海內南經》注

《汲冢紀年》云﹕后稷放帝子丹朱。《史記﹟五帝本紀》正義

案﹕《訂補》所引《路史﹟後紀》卷一０注見本書附錄。

﹝八﹞命咎陶作刑。《紀年》云。《北堂書鈔》卷一七帝王部

﹝九﹞《汲冢紀年》曰﹕三苗將亡﹐天雨血﹐夏有冰﹐地坼及泉﹐靑龍生於廟﹐日夜出﹐晝日不出。《通鑑外紀》卷一注

案﹕《外紀》注引作《隨巢子》《汲冢紀年》云云。《存眞》《輯校》所引《路史﹟後紀》卷一二注﹐見本書附錄。

《墨子﹟非攻下》﹕『昔者三苗大亂﹐天命殛之。日妖宵出﹐雨血三朝﹐龍生於廟﹐犬哭乎市﹐夏冰﹐地坼及泉﹐五穀變化﹐民乃大振。髙陽乃命玄宮﹐禹親把天之瑞令﹐以徵有苗。』與《紀年》略同。

晉紀

﹝一﹞﹝《竹書紀年》﹞﹕鄭桓公﹝厲﹞﹝宣﹞王之子。《史通﹟雜說上》

案﹕《史通﹟雜說上》﹕『《竹書紀年》出於晉代﹐學者始知……鄭桓公厲王之子﹐則與經典所載乖剌甚多。』趙紹祖《竹書紀年校補》卷二云﹕『按《史通》所引本皆與經典乖剌者﹐若桓公爲厲王之子﹐則正與《史記》合﹐劉知幾不應云乖剌也﹐疑《史通》有誤字耳。』浦起龍《史通通釋》卷一六云﹕『句有誤﹐厲王疑本作宣王。』雷學淇《考訂竹書紀年》卷五亦云﹕『《史通﹟雜說篇》又誤「宣」作「厲」﹐……案劉氏所謂經典﹐卽《世本》《史記》等書及漢晉人傳注也。秦漢以後著述家皆以鄭桓爲厲王子﹐而《紀年》獨以爲宣王子﹐故曰乖剌﹐若《竹書》本是厲王﹐何乖剌之有乎﹖』是﹐據攺。

﹝二﹞《竹書紀年》﹕晉文侯二年﹐周宣王子多父伐鄶﹐克之。乃居鄭父之丘﹐名之曰鄭﹐是曰桓公。《水經﹟洧水注》

案﹕『周宣』﹐永樂大典本﹑朱謀�本皆作『同惠』。戴震校本攺『同』爲『周』。楊守敬《水經注疏》卷二二據雷學淇《考訂竹書紀年》攺作『周宣』。案《考訂竹書紀年》卷五云﹕『近本《水經注》「周宣」多誤作「同惠」﹐或更脫「惠」字﹐……「同」「周」﹑「惠」「宣」字形相似﹐故鈔錄鋟板者多誤。』《存眞》攺作『周厲』﹐《輯校》亦云﹕『「同惠」疑「周厲」之訛。』非是。現從雷說﹐並據《注疏》本。《史記﹟鄭世家》桓公名友﹐陳逢衡《竹書紀年集證》卷三五﹑雷學淇《竹書紀年義證》卷二六及《存眞》皆以『友』﹑『多』字形相近﹐因或作『友』﹐或作『多』。

《水經﹟渭水注》引《漢書》薛瓚注﹕『幽王旣敗﹐虢儈又滅﹐遷居其地﹐國於鄭父之丘﹐是爲鄭桓公。』《漢書﹟地理誌》注亦引臣瓚曰﹕『幽王旣敗﹐二年而滅會﹐四年而滅虢﹐居於鄭父之丘﹐是以爲鄭桓公。』顏注所引爲詳﹐當系臣瓚原文﹐《水經注》爲約舉之辭。《輯校》云﹕『傅瓚親校《竹書》﹐其言又與《洧水注》所引《紀年》略同﹐蓋亦本《紀年》。然臣瓚以伐鄶爲在幽王旣敗二年﹐《水經注》以爲晉文侯二年﹐未知孰是。』案幽王旣敗二年﹐據《史記﹟十二諸侯年表》當晉文侯十二年﹐則《洧水注》所引本爲『十二年』﹐脫一『十』字。《存眞》《輯校》列於晉文侯二年﹐現攺列於十二年。

《國語﹟鄭語》及《史記﹟鄭世家》皆謂鄭桓公與幽王同死驪山之下﹐與《紀年》異。

﹝三﹞《汲冢竹書紀年》﹕二十一年﹐攜王爲晉文公所殺。以本非適﹐故稱『攜王』。《左傳﹟昭公二十六年》正義

《汲冢紀年》曰﹕余爲晉文侯所殺﹐是爲攜王。《通鑑外紀》卷三

案﹕《輯校》以二十一年屬晉文侯﹐是。《存眞》以爲周平王二十一年﹐當晉文侯三十一年﹐誤從今本。

﹝四﹞《竹書紀年》曰﹕莊伯以曲沃叛﹐伐翼﹐公子萬救翼﹐荀叔軫追之﹐至於家谷。《水經﹟澮水注》

案﹕《存眞》據《太平禦覽》卷八七六引《史記》﹕『八年﹐無雲而雷。十月﹐莊伯以曲沃叛。』列於曲沃莊伯八年。《輯校》同。所據爲鮑刻﹐影宋本《禦覽》『十月』作『十年』。今本《紀年》系『無雲而雷』於周平王四十八年﹐當莊伯八年﹔又以『十月﹐莊伯以曲沃叛』與本條及下條並﹐列於桓王元年﹐當莊伯十二年﹐系年據下條﹐是今本所據亦作『十月』。現仍從《存眞》《輯校》。

﹝五﹞《竹書紀年》曰﹕莊伯十二年﹐翼侯焚曲沃之禾而還。作爲文公。《水經﹟澮水注》

案﹕《存眞》刪『作爲文公』四字。戴震校本云﹕『案此句有訛舛﹐未詳。』趙一淸校本則以爲『「作」字疑誤』。雷學淇《考訂竹書紀年》卷五云﹕『「作」蓋「是」字之訛。此惠公十五年公子重耳入於曲沃下傳文也﹐誤衍於此。』

﹝六﹞﹝《紀年》﹞﹕魯隱公及邾莊公盟於姑蔑。《春秋經傳集解後序》

案﹕《春秋﹟隱公元年》﹕『三月﹐公及邾儀父盟於蔑。』卽此事。《輯校》云﹕『據《後序》在莊伯十二年正月。』是。《存眞》同。

﹝七﹞﹝《竹書》﹞﹕鄭莊公殺公子聖。《春秋啖趙集傳纂例》卷一

案﹕《訂補》列於莊伯十二年。原注﹕『《春秋》作「段」。』是『公子聖』卽《左傳》之『共叔段』。《春秋﹟隱公元年》『鄭伯克段於鄢』﹐卽此事。《公羊傳》﹕『鄭伯克段於鄢。克之者何﹖殺之也。』以段爲莊公所殺﹐與《紀年》同﹐與《左傳》異。

﹝八﹞《竹書》﹕紀子伯﹑莒子盟於密。《春秋啖趙集傳纂例》卷一

案﹕《春秋﹟隱公二年》﹕『紀子伯﹑莒子盟於密。』《公羊》《谷梁》同﹐《左傳》作『子帛』﹐卽此事。《訂補》列於莊伯十三年。

﹝九﹞《汲冢竹書紀年》曰﹕晉武公元年﹐尙一軍。芮人乘京﹐荀人董伯皆叛。《水經﹟河水注》

案﹕雷學淇《竹書紀年義證》卷二九云﹕『乘卽《周語》「乘人不義」﹑《書序》「周人乘黎」之乘﹐韋注訓乘爲陵﹐鄭注訓乘爲勝。《周禮》曰「馮弱犯寡則眚之。」鄭注云「馮猶乘陵也。」京是邑名。』

﹝一０﹞《竹書紀年》曰﹕翼侯伐曲沃﹐大捷﹐武公請成於翼﹐至桐乃返。《水經﹟涑水注》

案﹕永樂大典本﹑朱謀�本作『洞庭』﹐朱箋云﹕『一讀作「桐」。』戴震校本攺爲『桐』﹐云﹕『案近刻「桐」訛作「洞」﹐下衍「庭」字。』《存眞》作『桐』﹐蓋據戴校本。《輯校》作『桐庭』。《存眞》列於曲沃武公元年﹐云﹕『《涑水注》不引何年﹐以文勢論之﹐當在此。』《輯校》同。雷學淇《考訂竹書紀年》卷五云﹕『案此紀不可確知何年﹐然旣云「武公請成」﹐則非莊伯時事甚明。過此以往﹐沃日彊﹐翼日弱﹐翼縱伐沃﹐無大捷之理﹐當是武公初立﹐翼伐其喪﹐報莊伯復攻之役也。』系於莊伯十五年『曲沃莊伯卒』後﹐較《存眞》所論爲詳﹐亦合於事理﹐惟系於莊伯十五年不如武公元年之明白﹐現從《存眞》。

﹝一一﹞《紀年》又云﹕晉武公七年﹐芮伯萬之母芮姜逐萬﹐萬出奔魏。《水經﹟河水注》

案﹕《輯校》所引《路史﹟國名紀》戊注﹐見本書附錄。

《左傳﹟桓公三年》﹕『芮伯萬之母芮姜﹐惡芮伯之多寵人也﹐故逐之﹐出居於魏。』卽此事。

﹝一二﹞﹝《紀年》又云﹞﹕﹝晉武公﹞八年﹐周師﹑虢師圍魏﹐取芮伯萬而東之。《水經﹟河水注》

案﹕《存眞》《輯校》所引《路史﹟國名紀》戊注﹐見本書附錄。

《左傳﹟桓公四年》﹕『冬﹐王師﹑秦師圍魏﹐執芮伯以歸。』雷學淇《竹書紀年義證》卷二九云﹕『據《紀年》則是役也有虢無秦﹐以芮伯歸者乃王師﹑虢師﹐故紀曰取芮伯萬而東之﹐周在魏東四百餘里也。』

﹝一三﹞﹝《紀年》又云﹞﹕﹝晉武公﹞九年﹐戎人逆芮伯萬於郟。《水經﹟河水注》

案﹕《輯校》所引《路史﹟國名紀》戊注﹐見本書附錄。永樂大典本﹑朱謀�本作『郟』﹐趙一淸校本﹑戴震校本並攺作『郊』。郟﹐王城﹔郊﹐周邑﹐見《左傳》桓公七年及昭公十三年杜注。楊守敬《水經注疏》卷四云﹕『是作「郊」作「郟」並通。』《存眞》《輯校》作『郊』﹐蓋據戴校本。現從大典本。

﹝一四﹞﹝《竹書》﹞﹕魯桓公﹑紀侯﹑莒子盟於區蛇。《春秋啖趙集傳纂例》卷一

案﹕《春秋﹟桓公十二年》﹕『夏六月壬寅﹐公會紀侯﹑莒子盟於毆蛇。』《公羊》《谷梁》皆作『紀侯』﹐《左氏》作『杞侯』﹔《公羊》『毆蛇』﹐《谷梁》《左氏》皆作『曲池』。區蛇﹑毆蛇﹑曲池同聲相通。《訂補》列於晉武公十六年。

﹝一五﹞﹝《竹書》﹞﹕鄭殺其君某。《春秋啖趙集傳纂例》卷一

案﹕原釋曰﹕『是子亹。』《左傳﹟桓公十八年》﹕『七月戊戌﹐齊人殺子亹而轘髙渠彌。』此云鄭子亹爲齊人所殺﹐與《竹書》異。《訂補》列於晉武公二十二年。

﹝一六﹞《竹書》云﹕齊襄公滅紀郱﹑鄑﹑郚。《史記﹟秦始皇本紀》正義

《竹書》云﹕齊襄公滅紀遷紀。《史記﹟齊太公世家》正義

案﹕《齊太公世家》正義一條﹐見日本古鈔本所存正義佚文﹝《史記會注考證》卷三頁一四﹞﹐《存眞》《輯校》未及見﹐《訂補》失收。

《春秋﹟莊公元年》﹕『齊師遷紀郱﹑鄑﹑郚。』與《竹書》同。《存眞》《輯校》列於晉武公二十三年。

﹝一七﹞﹝《竹書》﹞﹕齊人殲於遂。《春秋啖趙集傳纂例》卷一

《竹書紀年》﹕齊人殲於遂。《新唐書﹟劉貺傳》

案﹕《春秋﹟莊公十七年》﹕『秋﹐齊人殲於遂。』與《紀年》同。《存眞》《輯校》列於晉武公三十九年。

﹝一八﹞《汲冢古文》﹕晉武公滅荀﹐以賜大夫原氏黯﹐是爲荀叔。《漢書﹟地理誌》注

《汲郡古文》﹕晉武公滅荀﹐以賜大夫原氏。《水經﹟汾水注》

《汲郡古文》﹕晉武公滅郇﹐以賜大夫原﹝點﹞﹝黯﹞﹐是爲郇叔。《文選﹟北徵賦》注

案﹕《訂補》所引《路史﹟後紀》卷九注﹐見本書附錄。《存眞》列此於晉武公九年﹐云﹕『此未詳何年事﹐姑附於此。』現據《輯校》列於三十九年。

﹝一九﹞《紀年》﹕晉獻公二年春﹐周惠王居於鄭。鄭人入王府﹐多取玉﹐玉化爲蜮射人。《開元占經》卷一二０

《書紀年》曰﹕晉獻公二年春﹐周惠王居於鄭。鄭人入王府多取玉焉﹐玉化爲蜮射人。《太平禦覽》卷九五０虫豸部

《紀年》云﹕晉獻公二年春﹐周惠王居於鄭。鄭人入王府取玉焉﹐玉化爲蜮以射人也。《太平廣記》卷四七三昆虫部引《感應經》所引

案﹕《輯校》《訂補》所據爲鮑刻《禦覽》﹐脫『春』字﹐影宋本有。《廣記》所引﹐原注『出《感應經》』。《宋史﹟藝文志》著錄有李淳風《感應經》三卷﹐當卽其書。書今佚﹐《廣記》尙略有徵引﹐皆鈔錄古籍﹐《紀年》此條卽所錄古籍之一。

幹寶《搜神記》卷六云﹕『晉獻公二年﹐周惠王居於鄭。鄭人入王府多﹝脫﹞﹐化爲蜮射人。』原注『脫』字﹐示有脫文﹐據《禦覽》當爲『取玉焉玉』四字。幹寶曾據《紀年》體例以修《晉紀》﹐見《史通﹟申左》﹐本條當卽鈔自《紀年》。

﹝二０﹞﹝《紀年》﹞﹕衛懿公及赤翟戰於洞澤。《春秋經傳集解後序》

案﹕《左傳﹟閔公二年》﹕『冬十二月﹐狄人伐衛。衛懿公好鶴﹐鶴有乘軒者。將戰﹐國人受甲者皆曰「使鶴﹐鶴實有祿位﹐余焉能戰﹗」公與石祁子玦﹐與寧莊子矢﹐使守﹐曰「以此贊國﹐擇利而爲之。」與夫人繡衣﹐曰「聽於二子。」渠孔禦戎﹐子伯爲右﹐黃夷前驅﹐孔嬰齊殿。及狄人﹐戰於熒澤﹐衛師敗績﹐遂滅衛。』卽此事。《後序》云﹕『疑「洞」當爲「泂」﹐卽《左傳》所謂熒澤也。』『泂』﹑『熒』音同﹐是。《存眞》《輯校》列於晉獻公十七年。

﹝二一﹞﹝《竹書》﹞﹕鄭棄其師。《春秋啖趙集傳纂例》卷一

﹝《竹書紀年》﹞﹕鄭棄其師。《新唐書﹟劉貺傳》

案﹕《史通﹟惑經》亦引『鄭棄其師』﹐云﹕『出《瑣語﹟晉春秋》』﹐是此旣見《紀年》﹐又見《瑣語》。《春秋﹟閔公二年》﹕『鄭棄其師』﹐與《紀年》同。《存眞》《輯校》列於晉獻公十七年。

﹝二二﹞《竹書紀年》曰﹕晉獻公十有九年﹐獻公會虞師伐虢﹐滅下陽。虢公醜奔衛。獻公命瑕父﹑呂甥邑於虢都。《水經﹟河水注》

﹝《紀年》﹞﹕晉獻公會虞師伐虢﹐滅下陽。《春秋經傳集解後序》

案﹕《存眞》《輯校》所引《路史﹟國名紀》己注﹐見本書附錄。

《春秋﹟僖公二年》﹕『虞師﹑晉師滅下陽。』《左氏》『下陽』﹐《公羊》《谷梁》皆作『夏陽』。《存眞》列『虢公醜奔衛』以下於晉獻公二十二年﹐當據《左傳﹟僖公五年》﹕『冬十二月丙子朔﹐晉滅虢﹐虢公醜奔京師。』《輯校》並列入十九年。現從《輯校》。

﹝二三﹞﹝《紀年》﹞﹕重耳出奔。《史通﹟惑經》

案﹕《史通﹟惑經》﹕『且案汲冢竹書《晉春秋》及《紀年》之載事也﹐如「重耳出奔」﹑「惠公見獲」﹐書其本國﹐皆無所隱。』《晉春秋》卽《瑣語﹟晉春秋》﹐是《紀年》《瑣語》二書皆載此事。

《左傳﹟僖公四年》﹕『重耳奔蒲。』《存眞》《輯校》據此列於晉獻公二十一年。

﹝二四﹞《竹書紀年》﹕晉獻公二十五年正月﹐翟人伐晉﹐周陽有白兔舞於市。《水經﹟涑水注》

案﹕永樂大典本﹑朱謀�本皆作『周』﹐全祖望﹑趙一淸﹑戴震校本同。楊守敬《水經注疏》卷六作『周陽』。案《水經》云﹕『西過周陽邑南。』作『周陽』者是。《存眞》《輯校》皆作『周陽』。

﹝二五﹞《竹書紀年》﹕穆公十一年﹐取靈邱。董逌《廣川書跋》卷四

《竹書紀年》﹕穆公十一年﹐取靈邱。《古文苑》卷一注引王順伯《詛楚文跋》

案﹕《存眞》《輯校》列於晉惠公二年。王順伯跋云﹕『「亞駝」卽呼沱河。顧野王考其地在靈丘﹐《竹書紀年》穆公十一年取靈丘﹐故亞駝自穆公以來爲秦境也。』﹝《書跋》同﹞則《紀年》之文疑出顧野王《輿地誌》所引。本輯斷限迄於北宋中﹐厚之爲乾道進士﹐董逌亦靖康間人﹐以所引《紀年》似轉引而來﹐姑次於此。

﹝二六﹞﹝《竹書紀年》﹞﹕隕石於宋五。《史通﹟惑經》

案﹕《春秋﹟僖公十六年》﹕『春王正月戊申朔﹐隕石於宋五。』與《紀年》同。《存眞》《輯校》列於晉惠公六年。

﹝二七﹞﹝《紀年》﹞﹕惠公見獲。《史通﹟惑經》

案﹕據《史通﹟惑經》﹐此條亦見《瑣語﹟晉春秋》。《春秋﹟僖公十五年》﹕『十有一月壬戌﹐晉侯及秦伯戰於韓﹐獲晉侯。』卽此事。《存眞》《輯校》列於晉惠公六年。

﹝二八﹞《汲郡竹書紀年》曰﹕晉惠公十五年﹐秦穆公率師送公子重耳﹐涉自河曲。《水經﹟河水注》

案﹕永樂大典本﹑朱謀�本皆作『十五年』。趙一淸校本引沈氏說﹕『晉惠公以十四年卒﹐無十五年﹐……《涑水篇》誤同。』戴震校本仍作『十五年』﹐《涑水注》所引﹝見下條﹞則攺作『十四年』。雷學淇《考訂竹書紀年》卷五云﹕『「十五年」﹐諸本從《左傳》《史記》文作「十四年」﹐甚誤。案《春秋》經文﹐裏克弒其君卓﹐在魯僖公十年正月﹐以夏正言之﹐則九年之十一月也。國君踰年攺元﹐而晉用夏正﹐則魯僖公之十年三月﹐卽晉惠公之元年正月矣。至僖公二十四年冬﹐經始書曰「晉侯夷吾卒」。通計之﹐是惠公在位實十五年。《外傳﹟晉語》亦云「十五年十月惠公卒」﹐而《水經》《河水》《涑水》二注引《紀年》亦皆有晉惠公十五年之文。惟《左氏內傳》誤以惠公之卒系於僖公二十三年﹐又誤以秦納重耳事系於僖公二十四年春正月﹐史遷作《世家》《年表》從其說。而世之爲左學諛遷書者遂奉其誤而不悟。……今據《春秋》《國語》及《水經注》文攺正。』楊守敬《水經注疏》卷四從雷說﹐於河水﹑涑水二注皆作『十五年』。

趙紹祖《竹書紀年校補》卷二﹑林春溥《竹書紀年補證》卷四皆以惠公無十五年﹐當爲十四年之誤。《存眞》作『十四年』﹐云﹕『

「四」﹐一作「五」﹐誤也。』《輯校》仍作『十五年』。

﹝二九﹞《竹書紀年》云﹕晉惠公十有五年﹐秦穆公率師送公子重耳﹐圍令狐﹑桑泉﹑臼衰﹐皆降於秦師。狐毛與先軫禦秦﹐至於廬柳﹐乃謂秦穆公使公子縶來與師言﹐退舍﹐次於郇﹐盟於軍。《水經﹟涑水注》

案﹕永樂大典本﹑朱謀�本皆作『十有五年』﹐戴震校本攺作『十四年』。《存眞》作『十四年』﹐《輯校》作『十五年』。參上條。《訂補》所引《路史﹟國名紀》戊﹐見本書附錄。

﹝三０﹞﹝《紀年》﹞﹕周襄王會諸侯於河陽。《春秋經傳集解後序》

案﹕《春秋﹟僖公二十八年》﹕『冬﹐天王狩於河陽。』卽此事。《存眞》《輯校》列於晉文公五年。

﹝三一﹞《汲冢古文》﹕文公城荀。《漢書﹟地理誌》注

﹝《汲郡古文》﹞又云﹕文公城郇。《文選﹟北徵賦》注

案﹕本條無年次﹐《存眞》《輯校》列於文公五年後﹐雷學淇《考訂竹書紀年》卷五系於元年﹐皆無確證。現姑從《存眞》《輯校》。

﹝三二﹞《竹書紀年》﹕齊師逐鄭太子齒奔城張陽南鄭。《水經﹟涑水注》

案﹕永樂大典本﹑朱謀�本作『城張陽南鄭』﹐戴震校本攺作『張城南鄭』。《涑水注》云『涑水又西南逕張陽城東』﹐下卽引《書紀年》云云﹐似『陽』字非衍。今本《紀年》作『城張南鄭』﹐戴校據之刪『陽』字﹐又乙『城張』爲『張城』。《存眞》《輯校》皆據戴校。雷學淇《考訂竹書紀年》卷五作『張陽南鄭』﹐刪『城』字。現據大典本。林春溥《竹書紀年補證》卷四引鄭環說﹐以『「齊」乃「晉」之訛﹐「逐」乃「送」之訛﹐「齒」乃「蘭」之訛﹐「奔」乃「於」之訛﹐「南」乃「歸」之訛』﹐卽《左傳﹟僖公三十年》所記晉文公圍鄭﹐納公子蘭事。雷學淇《竹書紀年義證》卷三０系於晉獻公二十四年﹐云﹕『齊師卽伐鄭之師﹐太子齒卽世子華也。「華」﹑「齒」二字形似﹐故誤。……據《左傳》﹕「是年春﹐齊人伐鄭。夏﹐鄭殺申侯以說於齊。秋﹐盟於寧毌。鄭伯使太子華聽命於會﹐華謂齊侯﹕若去泄氏﹑孔氏﹑子人氏﹐我以鄭爲內臣。齊侯將許之﹐管仲斥言子華之姦﹐使無列於會﹐子華由是得罪於鄭。」蓋齊桓因管仲之言﹐惡華之爲人﹐逐之﹐不使在會。華知其言已泄﹐難以復國﹐乃奔於晉之張城﹐又徙於秦之南鄭﹐卒且歸鄭而嬰戮也。』皆屬猜擬之辭﹐未足取信。疑《涑水注》所引文有訛舛。

《存眞》與上條同列於文公五年後﹐云﹕『以上二條不詳何年。』《輯校》附於『無年世可系者』。今本《紀年》系於周襄王二十二年﹐當晉文公七年。現姑從《存眞》編次。

﹝三三﹞《竹書紀年》﹕晉襄公六年﹐洛絕於○。《水經﹟洛水注》

案﹕陳逢衡《竹書紀年集證》卷三九云﹕『案字書無「○」字﹐當是「泂」字。泂音熒﹐衛地。否則是「向」字誤添水旁。案《小雅》「作都於向」﹐注謂「向在東都畿內」。』《存眞》攺作『泂』﹐《輯校》仍作『○』。

﹝三四﹞﹝《紀年》﹞﹕齊國佐來獻玉磬﹑紀公之甗。《春秋經傳集解後序》

案﹕《左傳﹟成公二年》﹕『齊侯使賓媚人賂以紀甗﹑玉磬與地。』卽此事。賓媚人﹐《春秋﹟成公二年》作國佐。杜注﹐賓媚人卽國佐。國佐亦稱國武子﹐齊之上卿。金文有《國差○》﹐首云﹕『國差立事歲。』許瀚云﹕『齊國佐所爲器﹐「差」﹐「佐」古通用。佐亦曰賓媚人﹐謚武子﹐詳《春秋左氏傳》。』﹝於省吾《雙劍誃吉金文選》卷上三引﹞《存眞》《輯校》列於晉景公十一年。

﹝三五﹞《竹書紀年》曰﹕楚共王會宋平公於湖陽。《水經﹟沘水注》

案﹕《存眞》云﹕『案楚共王立於晉景公九年﹐卒於晉悼公十四年。宋平公立於晉厲公五年。檢《春秋》﹐是時宋皆從晉﹐惟魯成公六年﹐魯﹑衛兩以晉命侵宋﹐然是宋共公之世﹐非平公也。當闕疑。』現姑據《存眞》列於晉厲公元年後。《輯校》附於『無年世可系者』。

﹝三六﹞《竹書紀年》﹕晉昭公元年﹐河赤於龍門三里。《水經﹟河水注》

案﹕戴震校本云﹕『案近刻「河」下有「水」字。』《存眞》《輯校》作『河水』。此據永樂大典本。

﹝三七﹞《書紀年》曰﹕昭公六年十二月﹐桃杏花。《太平禦覽》卷九六八果部

案﹕《訂補》云﹕『按《禦覽》引此文在「幽王十年九月﹐桃杏實」上﹐同爲一條﹐則昭公疑非晉昭公﹐當是昭王之誤。今本《紀年》﹕昭王「六年﹐冬十二月﹐桃李華」﹐所據尙不誤。』案今本《紀年》景王十九年『冬十二月﹐桃杏花』﹐當晉昭公六年﹐所據與今傳《禦覽》同。又今本昭王六年條作『桃李花』﹐與此作『桃杏花』者亦異。《訂補》所疑非是。

﹝三八﹞《書紀年》曰﹕晉定六年﹐漢不見於天。《太平禦覽》卷八七五咎徵部

案﹕《輯校》作『晉定公』﹐影宋本﹑鮑刻本皆無『公』字。

﹝三九﹞﹝《竹書》﹞﹕楚囊瓦奔鄭。《春秋啖趙集傳纂例》卷一

案﹕原注﹕『因曰是子常。』《春秋﹟定公四年》﹕『冬十有一月庚午﹐蔡侯以吳子及楚人戰於柏舉﹐楚師敗績﹐楚囊瓦出奔鄭。』《左傳》作『子常奔鄭』。《訂補》列於晉定公六年。

﹝四０﹞《紀年》曰﹕晉定公十八年﹐靑虹見。《太平禦覽》卷一四天部

﹝四一﹞王劭按﹕《紀年》簡公後次孝公﹐無獻公。《史記﹟燕世家》索隱

案﹕《史記》《燕世家》及《十二諸侯年表》於簡公﹑孝公之間有獻公一代﹐《紀年》無。《存眞》《輯校》據此作『【燕簡公卒﹐次孝公立】』﹐列於晉定公十八年後。雷學淇《考訂竹書紀年》卷五系於十九年﹐云﹕『索隱於《史記》所言在位年數﹐凡與《紀年》異者﹐多引紀文校正之﹐今於簡公下惟引王劭此說﹐是紀謂簡公亦在位十二年也。』是。王劭之說當出所著《讀書記》﹐見《隋書﹟王劭傳》。

﹝四二﹞《竹書紀年》﹕晉定公二十年﹐洛絕於周。《水經﹟洛水注》

﹝四三﹞《紀年》曰﹕晉定公二十五年﹐西山女子化爲丈夫﹐與之妻﹐能生子。其年﹐鄭一女而生四十人﹐二十死。《開元占經》卷一一三

案﹕《搜神記》卷六﹕『周哀王八年﹐鄭有一婦人﹐生四十子﹐其二十人爲人﹐二十人死。』幹寶曾見《紀年》﹐所記當本此條。《輯校》脫『二十死』三字。

﹝四四﹞《竹書紀年》曰﹕晉定公二十八年﹐淇絕於舊衛。《水經﹟淇水注》

案﹕永樂大典本作『二十八年』﹐趙一淸﹑戴震校本刪『二』字。《存眞》《輯校》皆據戴校。今本《竹書紀年》系於周敬王三十六年﹐當晉定公二十八年﹐是所據與大典本《水經注》同。雷學淇《考訂竹書紀年》卷五亦列於二十八年。現據永樂大典本。

﹝四五﹞《竹書紀年》﹕晉定公三十一年﹐城頓丘。《水經﹟淇水注》

﹝四六﹞《竹書紀年》曰﹕宋殺其大夫皇瑗於丹水之上。又曰﹕宋大水﹐丹水壅不流。《水經﹟獲水注》

案﹕《存眞》合爲一條﹐刪『又曰』二字。《輯校》仍分二條﹐前條系於晉定公三十五年﹐後條附『無年世可系者』。現姑據《存眞》編次。《左傳﹟哀公十八年》﹕『春﹐宋殺皇瑗。』《存眞》《輯校》系年據此。

﹝四七﹞《竹書紀年》曰﹕晉出公五年﹐澮絕於梁。《水經﹟澮水注》

﹝四八﹞《竹書紀年》曰﹕晉出公五年﹐丹水三日絕不流。《水經﹟沁水注》

﹝四九﹞《竹書紀年》﹕晉出公六年﹐齊﹑鄭伐衛。荀瑤城宅陽。《水經﹟濟水注》

《竹書》云﹕宅陽一名北宅。《史記﹟穰侯列傳》正義

案﹕『宅陽一名北宅』﹐雷學淇《考訂竹書紀年》卷五﹑林春溥《竹書紀年補證》卷四並以爲注文﹐《輯校》同。陳逢衡《竹書紀年集證》卷四九云﹕『此當是荀勗﹑束皙輩校正之語』﹐是。

﹝五０﹞《紀年》云﹕晉出公十年十一月﹐於粵子句踐卒﹐是爲菼執。《史記﹟越世家》索隱

案﹕《存眞》《輯校》後有『次鹿郢立』﹐四字乃他條之文。《訂補》所引《路史﹟後紀》卷一三注﹐見本書附錄。

一九六五年﹐湖北江陵望山一號楚墓﹐曾出土越王勾踐劍﹐銘文爲﹕『越王鳩淺自作用鐱。』勾踐﹑鳩淺同聲相通。

﹝五一﹞《紀年》云﹕﹝衛悼公﹞四年卒於越。《史記﹟衛世家》索隱

案﹕《存眞》云﹕『立悼公事﹐見《左傳﹟魯哀公二十六年》﹐當晉出公之六年﹐則悼公之卒﹐應在晉出公之十年也。』《輯校》同。雷學淇《考訂竹書紀年》卷五﹑林春溥《竹書紀年補訂》卷四亦皆據此補於出公十年。

﹝五二﹞《紀年》云﹕於粵子句踐卒﹐次鹿郢立﹐六年卒。《史記﹟越世家》索隱

案﹕金陵局本於『勾踐卒』下有『是菼執』三字﹐宋耿秉本﹑黃善夫本﹑元彭寅翁本迄淸殿本皆無﹝見水澤利忠《史記會注考證校補》卷四一頁一四﹞。今據耿秉等本。《存眞》《輯校》列於晉出公十六年﹐作『【於粵子鹿郢卒﹐子不壽立】。』《訂補》所引《路史﹟後紀》卷一三注﹐見本書附錄。

鹿郢﹐《史記﹟越世家》作『鼫與』﹐索隱引樂資云﹕『《越語》謂鹿郢爲鼫與也。』當出所爲《春秋後傳》﹝見《隋書﹟經籍志》﹞﹐書今佚﹐據殘存佚文﹐頗引《紀年》以證史﹐此云『鹿郢』蓋亦本《紀年》。《左傳﹟哀公二十四年》作『適郢』﹐《越絕書》卷八作『與夷』﹐《吳越春秋》卷一０作『興夷』。金文有《者○鐘》﹐銘曰﹕『隹戉十有九年﹐王曰﹕者○』﹐陳夢家《六國紀年表考證》謂爲勾踐十九年器﹐疑作器者『者○』卽與夷﹐亦卽鹿郢﹝《燕京學報》第三七期頁一八七﹞。

﹝五三﹞《竹書紀年》曰﹕荀瑤伐中山﹐取窮魚之丘。《水經﹟巨馬水注》

《竹書》曰﹕晉荀瑤伐中山窮魚之丘。《初學記》卷八州郡部

《竹書紀年》曰﹕晉荀瑤伐中山﹐取窮魚之丘。《太平禦覽》卷六四地部

《竹書紀年》云﹕晉荀瑤伐中山﹐取窮魚之丘。《太平寰宇記》卷六七易州易縣

案﹕《存眞》云『此未詳何年』﹐次於晉出公十六年後﹐《輯校》同。雷學淇《考訂竹書紀年》卷五列於十八年﹐蓋從今本。現姑據《存眞》列此。

﹝五四﹞《竹書紀年》﹕晉出公十九年﹐晉韓龍取盧氏城。《水經﹟洛水注》

案﹕永樂大典本無『取盧』二字﹐今據戴校。《存眞》作『龍』﹐云﹕『「龍」﹐一作「龐」。』《輯校》作『龐』。戴校云﹕『「龍」﹐今《竹書紀年》作「龐」。』『龍』﹑『龐』古音同相通。

﹝五五﹞《竹書紀年》﹕晉出公﹝三﹞﹝二﹞十年﹐智伯瑤城髙梁。《水經﹟汾水注》

案﹕永樂大典本﹑朱謀�本作『三十年』﹐晉出公在位僅二十三年﹐顯誤。趙一淸﹑戴震校本據今本《紀年》攺作『十三年』﹐《存眞》《輯校》從之。又今本本條附注云﹕『一本晉出公二十年。』今本已將《紀年》晉年全攺爲周年﹐則所謂『一本』﹐絕非指今本《紀年》之另一本。蓋今本此條當亦輯自《水經注》﹐見『三十年』有誤﹐乃肊定爲『十三年』﹐當周貞定王七年。注者見他本《水經注》有作『二十年』者﹐因注於下﹐則所謂『一本』當指《水經注》。趙紹祖《竹書紀年校補》卷二云﹕『出公無三十年﹐當以二十年爲是。』雷學淇《竹書紀年義證》卷三二亦云﹕『酈注云﹕……《竹書紀年》﹕晉出公二十年﹐智伯瑤城髙梁。』卽據此注語攺正﹐並列於出公二十年﹐是。

《義證》云﹕『智伯瑤卽荀瑤﹐詳見上。智本邑名﹐《左傳》自荀首以下皆以「知」稱。』

﹝五六﹞按《紀年》﹕成侯名載。《史記﹟燕世家》索隱

按《紀年》﹕智伯滅﹐在成公二年也。《史記﹟燕世家》索隱

案﹕宋黃善夫本迄淸殿本皆作『成侯』﹐金陵書局本作『成公』﹝見水澤利忠《史記會注考證校補》卷三四頁一二﹞。

此以智伯滅在燕成公二年﹐《晉世家》索隱引《紀年》以爲在晉出公二十二年﹝見下﹞﹐則成公元年當出公二十一年。逾年攺元﹐孝公之卒﹐成公之立﹐當在出公二十年。《存眞》據此列爲『【二十年﹐燕侯載立】』﹐是。《輯校》作『燕孝公卒﹐次成侯載立』﹐系於出公十九年。金文多郾﹝燕﹞侯載器﹐《三代吉金文存》卷一九﹑二０著錄有《郾侯載戈》《郾侯載矛》﹐與《紀年》可互證。

﹝五七﹞《竹書紀年》﹕晉出公二十二年﹐河絕於扈。《水經﹟河水注》

案﹕永樂大典本﹑朱謀�本作『二十二年』﹐趙一淸﹑戴震校本據今本《紀年》攺作『十二年』﹐《存眞》《輯校》據之。雷學淇《考訂竹書紀年》卷五系於二十二年﹐是。《訂補》所引《路史﹟國名紀》丁﹐見本書附錄。

﹝五八﹞如《紀年》之說﹐此乃出公二十二年事。《史記﹟晉世家》索隱

案﹕《史記﹟晉世家》﹕『哀公四年﹐趙襄子﹑韓康子﹑魏桓子共殺知伯﹐盡並其地。』索隱﹕『如《紀年》之說﹐此乃出公二十二年事。』《存眞》據此作『【二十二年﹐魏桓子﹑韓康子﹑趙襄子共殺智伯﹐並其地】』﹐《輯校》作『【二十二年﹐趙襄子﹑韓康子﹑魏桓子共殺智伯﹐盡並其地。】』皆據《史記﹟晉世家》《輯校》更全錄《史記》之文。

﹝五九﹞《紀年》又云﹕出公二十三年奔楚﹐乃立昭公之孫﹐是爲敬公。《史記﹟晉世家》索隱

案﹕《史記﹟晉世家》﹕『出公十七年﹐知伯與趙﹑韓﹑魏共分範﹑中行地以爲邑。出公怒﹐告齊﹑魯﹐欲以伐四卿。四卿恐﹐遂反攻出公﹐出公奔齊﹐道死。故知伯乃立昭公曾孫驕爲晉君﹐是爲哀公。哀公大父雍﹐晉昭公少子也﹐號爲戴子。戴子生忌﹐忌善知伯﹐蚤死﹐故知伯欲盡並晉﹐未敢﹐乃立忌子驕爲君。』《趙世家》﹕『襄子立四年﹐知伯與趙﹑韓﹑魏盡分其範﹑中行故地。晉出公怒﹐告齊﹑魯﹐欲以伐四卿。四卿恐﹐遂共攻出公。出公奔齊﹐道死。知伯乃立昭公曾孫驕﹐是爲晉懿公。』據《晉世家》﹐出公之後爲哀公﹐《趙世家》則出公之後爲懿公﹐《六國年表》之世次又爲出公錯﹑哀公忌﹑懿公驕﹐﹝今本脫懿公一代﹐蓋後人據《晉世家》刪之﹐《晉世家》索隱﹑《六國年表》正義所引皆有。﹞又皆無《紀年》之敬公一代﹐似莫可究詰。雷學淇《竹書紀年義證》卷三二云﹕『《晉世家》明云「立昭公曾孫驕爲哀公。」《趙世家》又謂驕是懿公﹐則哀懿自是一人之謚﹐猶周之貞定王﹐《左傳》正義引《世本》﹐或稱貞王﹐或稱定王也﹐《竹書》又謂哀懿公卽敬公耳。傳謂敬公是昭公之孫﹐孫卽曾孫﹐猶《魯頌》謂僖公爲周公之孫﹐蓋孫是後裔之大名﹐非必皆子之子也。奔齊奔楚及在位年數﹐與《史記》各殊﹐此聞見異詞﹐而《竹書》以晉人紀晉事﹐當不誤也。』是。

﹝六０﹞《紀年》云﹕不壽立十年見殺﹐是爲盲姑﹐次朱句立。《史記﹟越世家》索隱

案﹕《存眞》《輯校》列於晉敬公三年。《訂補》所引《路史﹟後紀》卷一三注﹐見本書附錄。

金文有『越王州勾矛』及『越王州勾劍』﹐銘文爲『越王州勾自作用矛』或『越王州勾自作用劍』﹐皆鳥書﹐見容庚《鳥書考》﹝《中山大學學報》一九六四年第一期﹞。一九七三年﹐湖北江陵藤店一號楚墓亦出土越王州勾劍一﹐鳥書﹐銘文與過去發現者同。『州勾』卽『朱勾』。朱勾﹐《史記﹟越世家》《越絕書》卷八﹑《吳越春秋》卷一０皆作『翁』。

﹝六一﹞按《紀年》﹕魏文侯初立﹐在敬公十八年。《史記﹟晉世家》索隱

案﹕《存眞》列於晉敬公十八年﹐於晉烈公十五年『魏文侯卒』下云﹕『索隱云「《紀年》文侯五十年卒。」考文侯立於晉敬公十八年﹐《晉世家》索隱有明文可據。是歲當周考王七年﹐至此歷三十八年﹐當周安王五年。《魏世家》云「文侯三十八年卒。」是也。若果有五十年﹐則文侯初立應在晉敬公六年﹐又與《晉世家》索隱所引不合﹐應闕疑。』是《紀年》文侯立於敬公十八年與在位五十年卒﹐二者之間不合﹐如朱氏所疑。《輯校》列於敬公六年﹐云﹕『案《魏世家》索隱引《紀年》﹕「文侯五十年卒﹐武侯二十六年卒。」由武侯卒年上推之﹐則文侯初立﹐當在敬公六年。索隱作「十八年」﹐「十八」二字乃「六」字誤離爲二也。』此說實本於雷學淇《介庵經說》﹐所著《考訂竹書紀年》卷五亦系『魏文侯立』於晉敬公六年﹐云﹕『「十八」卽「六」字之訛﹐蓋「六」字點形少長﹐出於畫下﹐卽似「十八」。』

陳夢家《六國紀年表考證》以《紀年》兩條本無不合﹐云﹕『魏斯在位五十年﹐立十二年而自稱侯﹐故《晉世家》索隱云「按《紀年》文侯初立在敬公十八年。」據《紀年》﹐敬公十八年當周考王七年﹐魏斯旣立之十二年也﹔其明年﹐周考王八年﹑晉幽公元年﹐文侯攺元稱元年﹐下至周安王六年﹐爲稱侯之三十八年﹐在位之五十年。由此上推五十年至周定王二十四年爲魏斯元年。此所考訂﹐本《紀年》魏斯﹝文侯﹞在位五十年卒之記載﹐分前十二年爲未稱侯而後三十八年爲稱侯攺元。稱侯攺元之年又據《晉世家》索隱所引《紀年》文﹐而此「文侯初立」應在稱侯攺元之前一年。』﹝見《燕京學報》第三六期頁一一八﹞此折衷之論﹐可備一說。現從《輯校》列於敬公六年。

﹝六二﹞《紀年》云﹕晉幽公七年﹐大旱﹐地長生鹽。《北堂書鈔》卷一四六酒食部

﹝六三﹞《竹書紀年》曰﹕﹝晉﹞幽公九年﹐丹水出相反擊。《水經﹟沁水注》

﹝六四﹞《竹書紀年》﹕幽公十三年﹐魯季孫會晉幽公於楚丘﹐取葭密﹐遂城之。《水經﹟濟水注》

《竹書紀年》﹕幽公十三年﹐魯季孫會晉侯於楚﹐取葭密﹐遂城之。《太平寰宇記》卷一三曹州乘氏縣

案﹕永樂大典本《水經注》『幽公十三年』朱謀�本作『幽王』﹐箋云﹕『舊本作「幽公」。』全祖望﹑趙一淸﹑戴震校本攺作『元公三年』。戴校本云﹕『案近刻訛作幽王十三年。』《存眞》《輯校》列於晉幽公三年﹐『幽公』從舊本﹐『三年』從戴校。現據大典本《水經注》及《太平寰宇記》列於幽公十三年。

﹝六五﹞《紀年》云﹕夫人秦嬴賊公於髙寢之上。《史記﹟晉世家》索隱

案﹕《太平禦覽》卷八七六引《史記》﹕『幽公十二年﹐無雲而雷﹐至十八年﹐晉夫人秦嬴賊君於髙寢。』

《存眞》云﹕『今《史記》無之﹐當是《紀年》文也。』林春溥《竹書紀年補證》卷四亦以爲引《紀年》而誤。此《史記》非《紀年》﹐詳本書附錄。《存眞》《輯校》列於晉幽公十八年﹐系年據此﹐則是。

﹝六六﹞《竹書紀年》曰﹕晉烈公元年﹐趙獻子城泫氏。《水經﹟沁水注》

《竹書紀年》曰﹕晉烈公元年﹐趙獻子城泫氏。《太平寰宇記》卷四四澤州髙平縣

案﹕《訂補》所引《路史﹟國名紀》己﹐見本書附錄。又所補《寰宇記》一條僅見淸萬廷蘭刻本﹐淸幹隆樂氏本﹑晚淸金陵書局本皆無﹐《存眞》《輯校》亦未收。

﹝六七﹞《竹書紀年》﹕晉烈公元年﹐韓武子都平陽。《水經﹟汾水注》

﹝六八﹞《紀年》﹕於粵子朱句三十四年滅滕。《史記﹟越世家》索隱

案﹕《訂補》所引《路史﹟國名紀》甲﹐見本書附錄。

《存眞》《輯校》列於晉幽公十四年﹐誤。案晉敬公在位僅十八年﹐此誤從今本《紀年》﹐以敬公在位爲二十二年。﹝王國維《今本竹書紀年疏證》卷下﹐見本書二七六頁。﹞其間相差四年﹐故本條應列於晉烈公元年。說詳陳夢家《六國紀年表考證》﹝《燕京學報》第三六期頁一一六﹞﹐《訂補》本此。雷學淇《考訂竹書紀年》卷五系於烈公二年。現從《訂補》。

﹝六九﹞按《紀年》作﹝燕﹞文公二十四年卒﹐簡公立。《史記﹟燕世家》索隱

案﹕《存眞》《輯校》列於晉幽公十四年﹐誤﹐當列於晉烈公元年﹐說詳陳夢家《六國紀年表考證》。﹝《燕京學報》第三七期頁一七五﹞雷學淇《考證竹書紀年》亦系於烈公元年。

﹝七０﹞《紀年》內……無『肅』字。《史記﹟秦始皇本紀》索隱

案﹕《秦始皇本紀》﹕『肅靈公﹐昭子子也。』索隱﹕『《紀年》及《系本》無「肅」字。立十年﹐《表》同。《紀》十二年。』郝懿行《竹書紀年校正》卷一三據此補『秦靈公卒』﹐雷學淇《考訂竹書紀年》卷五補『秦靈公立十年卒』。《存眞》《輯校》亦作『【秦靈公卒】』。是皆以索隱所引『立十年』爲《紀年》之文。案索隱僅以《紀年》無『肅』字﹐與《始皇本紀》異。『立十年』卽《本紀》之『享國十年』﹐與《六國年表》同﹐而與《秦本紀》作『十二年』者異﹐索隱之意如此﹐是此三字當非《紀年》所有﹐似不應補爲『秦靈公卒』。《紀年》之文已不可知﹐但索隱系此於靈公卽位之下﹐疑《紀年》本有秦靈公初立之文﹐或可書爲『秦靈公立』。

《考訂》列於晉烈公二年﹐《存眞》《輯校》列於晉幽公十五年。《訂補》云﹕『按靈公卒﹐《史記﹟六國表》在威烈王十一年﹐則當在晉烈公元年﹐見附表。此因敬公年歲之差異﹐遂誤前四年。』此說𨿽是﹐但本條是否可補爲『秦靈公卒』﹐尙在疑似之間﹐現姑從舊輯﹐列於烈公元年。

﹝七一﹞《竹書紀年》﹕晉烈公四年﹐越子朱句滅郯﹐以郯子鴣歸。《水經﹟沂水注》

《紀年》﹕於粵子朱句……三十五年滅郯。《史記﹟越世家》索隱

案﹕《存眞》云﹕『《水經﹟沂水注》引作晉烈公四年﹐疑傳刻訛也。』《輯校》亦以《沂水注》所引系年與索隱不合。《存眞》《輯校》皆列於晉幽公十五年。《訂補》云﹕『據《越世家》索隱所引越紀年排算﹐此事當在晉烈公二年﹐見附表。疑《沂水注》「四」字或爲「二」之誤。《通鑑外紀目錄》﹕「晉烈公四年﹐越滅郯。」當卽本《紀年》﹐則四年之訛相傳已久。』雷學淇《考訂竹書紀年》卷五系於烈公三年﹐云﹕『蓋古文「三」「四」皆積畫成字﹐故「三」誤爲「鍁」也。』現從《訂補》列於二年。

﹝七二﹞《竹書紀年》﹕晉烈公三年﹐楚人伐我南鄙﹐至於上洛。《水經﹟丹水注》

《竹書紀年》云﹕晉烈公三年﹐楚人伐我南鄙﹐至於上洛。《太平寰宇記》卷一四一商州上洛縣

《竹書紀年》﹕晉烈公三年﹐楚人伐我南鄙﹐至於上洛。《輿地廣記》卷一四商州上洛縣

案﹕《輯校》所引《路史﹟國名紀》己﹐見本書附錄。

﹝七三﹞《竹書紀年》﹕晉烈公四年﹐趙城平邑。《水經﹟河水注》

《竹書》曰﹕晉列公四年﹐趙城平邑。《初學記》卷八州郡部

《竹書紀年》云﹕晉烈公四年﹐趙城平邑。《太平寰宇記》卷五四魏州南樂縣

案﹕永樂大典本﹐朱謀�本《水經注》皆作『四年』﹐戴震校本攺作『二年』﹐蓋據今本《紀年》。《存眞》列於二年﹐《輯校》列於四年。

《史記﹟趙世家》﹕『﹝獻侯﹞十三年﹐城平邑。』《六國年表》趙獻侯十三年亦列有『城平邑』。《水經﹟�水注》﹕『�水又東逕平邑縣故城南﹐趙獻侯十三年﹐城平邑。』據《紀年》﹐獻侯十三年當晉烈公五年﹐與此相差一年。

﹝七四﹞《紀年》﹕三十七年朱句卒。《史記﹟越世家》索隱

案﹕《訂補》所引《路史﹟後紀》卷一三注﹐見本書附錄。《存眞》《輯校》列於晉幽公十七年﹐誤。《訂補》云﹕『案此事當在晉烈公四年。』雷學淇《考訂竹書紀年》卷五系於烈公五年。現從《訂補》。

﹝七五﹞﹝《竹書紀年》﹞﹕﹝晉烈公﹞五年﹐田公子居思伐趙鄙﹐圍平邑。《水經﹟河水注》

案﹕永樂大典本作『趙鄙』﹐趙一淸﹑戴震校本攺爲『邯鄲』﹐蓋據今本《紀年》。雷學淇《考訂竹書紀年》卷五作『趙鄙』。《存眞》《輯校》據戴校作『邯鄲』﹐誤。

《輯校》云﹕『田居思卽《戰國策》之田期思﹐《史記﹟田敬仲世家》之田臣思﹝巨思之訛﹞。《水經﹟濟水注》引《紀年》作田期﹐《史記﹟田敬仲世家》索隱引《紀年》謂之徐州子期。而據《濟水注》﹕「齊田期伐我東鄙。」在惠成王十七年﹐距此凡五十三年﹐且三家尙未分晉﹐趙不得有邯鄲之稱。疑《河水注》所引「晉烈公五年」﹐或有誤字也。』《輯校》沿戴校據今本攺『趙鄙』爲『邯鄲』之誤﹐以『三家尙未分晉﹐趙不得有邯鄲之稱』﹔又以田居思卽田期﹐因疑《水經注》所引《紀年》之晉烈公五年或有誤字。﹝《存眞》亦云﹕『趙都邯鄲﹐《世家》在敬侯元年﹐當魏武侯十一年﹐此蓋追書也。』﹞

《通鑑外紀》卷一０﹕『﹝周威烈王﹞九年﹐齊伐趙東鄙﹐圍平邑。』據《外紀目錄》爲晉烈公五年。金履祥《通鑑前編》卷一八﹕『威烈王十一年﹐齊田居思伐晉趙氏鄙﹐圍平邑。』據《史記﹟六國年表》亦在烈公五年﹝今本《紀年》此條亦系於威烈王十一年﹞。所據皆當爲《河水注》引《紀年》﹐可證兩宋人所見之本皆作『趙鄙』及『晉烈公五年』﹐與永樂大典本合。《存眞》《輯校》所疑非是。又田居思亦非田期﹐陳逢衡《竹書紀年集證》卷四三﹑四六﹐雷學淇《竹書紀年義證》卷三四﹑三七皆曾指出。《義證》卷三四云﹕『居思者﹐陳公子完之裔孫也﹐其系未詳。』『居思乃田氏支庶仕於齊者。』田期卽田忌﹐乃桂陵之戰齊軍統帥﹐別爲一人﹐見後。

﹝七六﹞案《紀年》﹕齊宣公﹝四﹞十五年﹐田莊子卒。《史記﹟田敬仲完世家》索隱

案﹕《史記﹟田敬仲完世家》﹕『﹝宣公四十五年﹞莊子卒﹐子太公和立。』索隱﹕『案《紀年》﹕齊宣公十五年﹐田莊子卒﹔明年﹐立田悼子﹔悼子卒﹐乃次立田和。是莊子後有悼子﹐蓋立年無幾﹐所以作《系本》及記史者不得錄也。而莊周及鬼穀子亦云﹕田成子殺齊君﹐十二代而有齊國。今據《系本》《系家》﹐自成子至王建之滅﹐惟只十代﹐若如《紀年》則悼子及侯剡﹐卽有十二代﹐乃與《莊子》《鬼谷》說同﹐明《紀年》亦非妄。』莊周之說見《莊子﹟胠篋篇》﹐今本《鬼穀子》無此語。

洪頤烜《校正竹書紀年》卷下﹑林春溥《竹書紀年補證》卷四據此補於貞定王二十四年﹐郝懿行《竹書紀年校正》卷一二補於貞定王二十八年。《存眞》《輯校》列於晉敬公十一年。此皆據齊宣公十五年推算﹐誤。

雷學淇《考訂竹書紀年》卷五作『齊宣公四十五年﹐田莊子卒』﹐系於晉烈公五年﹐云﹕『考索隱此段所引紀文﹐「宣公」下蓋落一「四」字。《紀年》之說本亦謂宣公四十五年莊子卒﹐明年悼子立﹐立六年﹐至晉烈公十一年卽卒﹐故索隱曰「立年無幾」。若莊子於宣公十五年卒﹐是悼立三十六年矣﹐豈得云「無幾」乎﹖』楊守敬《水經注疏》卷二四亦云﹕『按《史記﹟田齊世家》﹕「宣公四十五年﹐莊子卒。」索隱引《竹書》作「十五年﹐田莊子卒﹔明年﹐立田悼子﹔悼子卒﹐乃次立田和」。索隱所引蓋脫一「四」字﹐若是宣公十五年﹐不得在晉烈公十一年也。』﹝《紀年》謂『晉烈公十一年﹐田悼子卒』。見後﹐故雷﹑楊二氏云然。﹞說是﹐今據增『四』字﹐並列於晉烈公五年。

﹝七七﹞案《紀年》﹕齊宣公﹝四﹞十五年﹐……明年﹐立田悼子。《史記﹟田敬仲完世家》索隱

案﹕《存眞》《輯校》列於晉敬公十三年。據雷學淇《考訂竹書紀年》卷五應系於晉烈公六年﹐說詳見上條。

﹝七八﹞《紀年》云﹕﹝秦﹞簡公九年卒﹐次敬公立。《史記﹟秦本紀》索隱

王劭按﹕《紀年》云﹕﹝秦﹞簡公後﹐次敬公。《史記﹟秦始皇本紀》索隱

案﹕《秦始皇本紀》索隱所引一條﹐《存眞》《輯校》失收。《存眞》《輯校》列於晉烈公六年。《訂補》云﹕『當在烈公十年。』雷學淇《考訂竹書紀年》卷五系於烈公十一年。現從《訂補》。

《史記﹟六國年表》秦簡公在位十五年﹐簡公之後爲惠公﹐惠公在位十三年。據《紀年》則簡公﹑惠公之間尙有敬公一代﹐年數亦異。但《六國年表》本於《秦記》《秦始皇本紀》後所附《秦記》亦同﹐當以《史記》爲正。

﹝七九﹞《竹書紀年》﹕晉烈公十一年﹐田悼子卒。田布殺其大夫公孫孫﹐公孫會以廩丘叛於趙。田布圍廩丘﹐翟角﹑趙孔屑﹑韓師救廩丘﹐及田布戰於龍澤﹐田布敗逋。《水經﹟瓠子水注》

《紀年》﹕宣公五十一年﹐公孫會以廩丘叛於趙。十二月﹐宣公薨。《史記﹟田敬仲完世家》索隱

《紀年》﹕悼子卒﹐乃次立田和。《史記﹟田敬仲完世家》索隱

案﹕《存眞》攺晉烈公十一年爲七年﹐《輯校》仍列於烈公十一年。《訂補》云﹕『朱本「十一年」攺作「七年」。蓋據《田敬仲世家》索隱引「﹝齊﹞宣公五十一年」﹐合算晉年﹐而誤以晉敬公爲二十二年﹐相差四年﹐遂攺《瓠子水注》「十一年」爲「七年」﹐以求符合。王氏不取。甚是。』

《史記﹟六國年表》﹕『﹝齊宣公五十一年﹞﹐田會以�丘反。』《齊太公世家》﹕『宣公五十一年卒﹐子康公貸立﹐田會反�丘。』《田敬仲完世家》﹕『宣公五十一年卒﹐田會自�丘反。』田會卽公孫會﹐齊大夫﹐與《紀年》合。《呂氏春秋﹟不廣》﹕『齊攻�丘﹐趙使孔靑將死士而救之﹐與齊人戰﹐大敗之。齊將死﹐得車二千﹐得屍三萬﹐以爲二京。』《孔叢子﹟順勢》﹕『齊攻趙﹐圍�丘﹐趙使孔靑師五萬擊之﹐克齊軍﹐獲屍三萬。』卽記是役﹐孔靑亦卽孔屑。

﹝八０﹞《竹書》云﹕烈公十二年﹐王命韓景子﹑趙烈子﹑翟員伐齊﹐入長城。《水經﹟汶水注》

案﹕《呂氏春秋﹟下賢》﹕『﹝魏文侯﹞故南勝荊於連堤﹐東勝齊於長城﹐虜齊侯﹐獻諸天子﹐天子賞文侯以上聞。』與《紀年》所記爲一事。翟員卽上條之『翟角』﹐魏帥。晉烈公十二年當魏文侯四十二年。時三晉之中﹐文侯最彊﹐此役實以魏爲主﹐故《呂氏春秋》僅舉文侯。金文有《○羌鐘》銘文爲﹕『惟廿有再祀﹐○羌作戎﹐厥辟韓宗○率徵秦迮齊﹐入長城﹐先會於平陰。武侄寺力﹐○敚楚京。賞於韓宗﹐命於晉公﹐邵於天子。用明則之於銘。武文咸刺﹐永○毋忘。』﹝《兩周金文辭大系》考釋頁二三四﹞此『廿有再祀』爲周威烈王二十二年﹐當晉烈公十二年。據前條﹐晉烈公十一年當齊宣公五十一年﹔又據《史記﹟六國年表﹐齊宣公五十一年當周威烈王二十一年﹐則威烈王二十二年正當晉烈公十二年﹐《紀年》與《○羌鐘》所記全合。○羌﹐韓將。所謂『賞於韓宗』指韓景子﹐『命於晉公』指晉烈公﹐『邵於天子』指周威烈王。由《紀年》可以釋《○羌鐘》之文﹐由《○羌鐘》亦可以證《紀年》之確。

﹝八一﹞《紀年》……作景子﹐名處。《史記﹟韓世家》索隱

案﹕《史記﹟韓世家》﹕『十六年﹐武子卒﹐子景侯立。』索隱﹕『《紀年》及《系本》皆作景子﹐名處。』諸本皆作『處』﹐明淩稚隆本﹑淸殿本攺作『虔』﹝見《史記會注考證校補》卷四五頁八﹞。《史記﹟六國年表》及《韓世家》皆作『虔』。《史記》作『景侯』﹐名『虔』﹐《紀年》《世本》則作『景子』﹐名『處』﹐與之異﹐索隱之釋本在於此。如攺爲『虔』﹐與《史記》同﹐則與索隱原意不合。《存眞》《輯校》作『虔』﹐非是。現從《存眞》《輯校》列於晉烈公十二年。

魏紀

﹝一﹞按《紀年》﹕……﹝燕﹞簡公立十三年﹐而三晉命邑爲諸侯。《史記﹟燕世家》索隱

案﹕《存眞》《輯校》列於晉烈公九年﹐《訂補》云﹕『當在晉烈公十三年。』案應列於魏文侯四十三年。

《太平禦覽》卷八七九引《史記》云﹕『晉烈公二十三年﹐﹝詩銘案﹕《存眞》《輯校》作『二十二年』﹐未詳何據。﹞國大風﹐晝昏﹐自旦至中。明年﹐太子喜出奔也。』《存眞》《輯校》入輯﹐以『今《史記》無此文﹐當出《紀年》』。《輯校》云﹕『《史記﹟晉世家》索隱引《紀年》﹕「魏武侯以晉桓公十九年卒。」以武侯之年推之﹐則烈公當卒於是年。﹝詩銘案﹕卽二十二年。﹞烈公旣卒﹐明年﹐大子喜出奔﹐立桓公﹐後二十年爲三家所遷。是當時以桓公爲未成君﹐故《紀年》用晉紀元蓋訖烈公。明年﹐桓公元年﹐卽魏武侯之八年﹐則以魏紀元矣。《禦覽》引晉烈公二十二年﹐知《紀年》用晉紀元訖於烈公之卒。《史記》索隱引魏武侯十一年﹑二十二年﹑二十三年﹑二十六年﹐而無七年以前年數﹐知《紀年》以魏紀元自武侯八年後始矣。』《輯校》以《禦覽》所引《史記》爲晉紀最後一條﹐其下卽爲魏紀。《存眞》亦引《史記》此條﹐云﹕『誤衍一「二」字。』列於晉烈公十二年﹐因以魏紀始於武侯元年』。案所引《史記》決非《紀年》﹐原作『二十三年』亦非『二十二年』﹐詳本書附錄﹐不足以證魏紀起於何時。《晉書﹟束皙傳》﹕『三家分﹝晉﹞﹐仍述魏事。』束皙親預整理之役﹐當以其言爲可據﹐魏紀應始於晉烈公十三年﹐卽本條燕簡公十三年『三晉命邑爲諸侯』條。此說本甚分明﹐然以《存眞》《輯校》誤系此條於晉烈公九年﹐復見其後尙有烈公十一年﹑十二年諸條﹐遂避而不論﹐徒兢兢於魏武侯元年或八年爲魏紀始年之爭。至於杜預《春秋經傳集解後序》所謂『晉國滅﹐獨記魏事』﹐蓋以晉桓公之前﹐《紀年》仍記晉事﹐以後方獨記魏事﹐與諸書所引《紀年》之文亦合。《紀年》魏紀應從魏文侯四十三年開始﹐當周威烈王二十三年﹑晉烈公十三年﹐卽《資治通鑑》之第一年﹐舊時所謂戰國之始。

﹝二﹞《紀年》齊康公五年﹐田侯午生。《史記﹟田敬仲完世家》索隱

案﹕《存眞》列於晉烈公十二年﹐蓋誤以齊宣公卒年當烈公七年﹐見上。《輯校》攺列於烈公十六年﹐是。此應列於魏文侯四十六年。

﹝三﹞《紀年》云﹕﹝魏文侯﹞五十年卒。《史記﹟魏世家》索隱

案《存眞》《輯校》列於晉烈公十五年﹐誤。案文侯初立在晉敬公六年﹐逾年攺元﹐爲敬公七年。敬公在位十八年﹐幽公亦十八年﹐合共三十六年﹐減六年則爲三十年﹐是烈公元年爲文侯之三十一年。由此下推十九年﹐文侯五十年卒時應在烈公二十年。

﹝四﹞按《紀年》云﹕﹝魏﹞武侯元年﹐封公子緩。《史記﹟魏世家》索隱

案﹕《存眞》云﹕『公子緩﹐武侯之子﹑惠成王之弟公仲緩也。』列於魏武侯元年。《輯校》以爲系『當作惠成王元年』﹐攺列該年﹐非是﹐詳後。

﹝五﹞《紀年》云﹕魏武侯元年﹐當趙烈侯之十四年。《史記﹟魏世家》索隱

﹝六﹞《紀年》云﹕……﹝秦﹞敬公立﹐十二年卒﹐乃立惠公。《史記﹟秦本紀》索隱

王劭按﹕《紀年》云﹕……﹝秦﹞敬公立十三年﹐乃至惠公。《史記﹟秦始皇本紀》索隱

案﹕《訂補》引《秦始皇本紀》索隱﹐誤爲『集解』﹐又攺敬公立十三年』爲『十二年』﹐﹝諸本皆作『十三年』﹐見《史記會注考證校補》卷六。﹞期與《秦本紀》索隱合。實則所謂『十二年卒』﹐自敬公卽位次年攺元起算﹔所謂『敬公立十三年』﹐乃自卽位之年起算。十二年或十三年乃計算方法之異。《存眞》列於魏武侯三年﹐《輯校》列於晉烈公十八年。案應列於魏武侯二年﹐當晉烈公二十二年。

﹝七﹞《紀年》以孝公爲桓公。《史記﹟晉世家》索隱

案﹕《史記﹟晉世家》﹕『二十七年﹐烈公卒﹐子孝公頎立。』索隱﹕『《系本》云﹕孝公傾。《紀年》以孝公爲桓公﹐故《韓子》有晉桓侯。』《存眞》據此作『【﹝魏武侯﹞七年﹐晉烈公卒﹐次桓公立】』﹐云﹕『桓公﹐《韓非子》作桓侯﹐《世本》作孝公傾﹐見《史記》索隱。』《輯校》失收。

《韓非子﹟諭老》有『蔡桓侯』﹐《文選﹟七發》李善注引《韓子》作『晉桓侯』﹐與索隱合。《新序﹟雜事》有『齊桓侯』﹐據《文選﹟養生論》李善注引《新序》﹐亦爲『晉桓侯』之誤。蓋昔人已不知晉有桓侯﹐遂誤攺爲蔡爲齊。

《史記﹟扁鵲倉公列傳》記扁鵲曾爲趙簡子療疾﹐後『過齊﹐齊桓侯客之』。束皙云﹕『齊桓在簡子前且二百歲﹐小白後無齊桓侯﹐田和子有桓公午﹐去簡子首末相距二百八年。《史記》自爲舛錯。』﹝見《文選﹟養生論》李善注引﹞『二百八年』﹐時間不合﹐影宋尢袤刻本如此作﹐疑誤。此當屬束皙考證竹書時隨疑分釋之語﹐蓋據《紀年》晉桓侯以駁《史記》舛誤。

﹝八﹞《紀年》﹕﹝魏武侯﹞十一年﹐城洛陽及安邑﹑王垣。《史記﹟魏世家》索隱

案﹕《史記﹟魏世家》﹕『﹝魏武侯﹞二年﹐城安邑﹑王垣。』《存眞》云﹕『洛陽當作洛陰﹐《史記》「文侯攻秦﹐還築洛陰」﹐是也。』《訂補》云﹕『案《魏世家》「築洛陰﹑合陽」﹐《六國表》作洛陽。』

﹝九﹞《紀年》爲十八年。《史記﹟宋世家》索隱

案﹕《史記﹟宋世家》﹕『悼公八年卒。』索隱﹕『《紀年》爲十八年。』《存眞》列於魏武侯十一年﹐作『宋悼公﹝十八年﹞卒』。《輯校》同。《訂補》云﹕『案《史記》《宋世家》及《六國表》﹐悼公皆作八年卒﹐當周安王六年﹐卽《紀年》魏武侯之元年也。《紀年》悼公十八年卒﹐此卽據《史記》卒年推後算得﹐當周安王之十六年。』

﹝一０﹞《紀年》﹕﹝齊康公﹞二十二年﹐田侯剡立。《史記﹟田敬仲完世家》索隱

案﹕《存眞》列於魏武侯十四年﹐《輯校》列於十八年﹐皆無說。現從雷學淇《考訂竹書紀年》卷六列於魏武侯十三年。

﹝一一﹞《紀年》曰﹕翳三十三年﹐遷於吳。《史記﹟越世家》索隱

案﹕《存眞》《輯校》列於魏武侯十七年。

《淮南子﹟原道》﹕『越王翳逃山穴﹐越人薰而出之﹐遂不得已。』注﹕『翳﹐越太子也﹐賢不欲爲王﹐逃於山穴之中﹐越人以火燻出而立之﹐故曰遂不得已。』《論衡﹟命祿》《抱朴子﹟逸民》略同。此又見《莊子﹟讓王》《呂氏春秋﹟貴生》﹐並作『王子搜』。《貴生》﹕『越人三世殺其君﹐王子搜患之﹐逃乎丹穴。』畢沅云﹕『案《竹書紀年》﹐翳之前﹐惟有不壽見殺﹔次朱句立﹐卽翳之父也。翳爲子所弒﹐越人殺其子﹐立無餘﹐又見弒﹐立無顓。是無顓之前﹐方可云三世殺其君﹐王子搜似非翳也。』案《史記﹟越世家》索隱據樂資說﹐以搜爲翳子無顓。此種傳說﹐或爲翳﹐或爲搜﹐本無一定﹐不可執此以疑彼。

﹝一二﹞《十道志》曰﹕……《竹書紀年》作魴子。《太平禦覽》卷一六一郡部

《竹書紀年》作魴子。《太平寰宇記》卷六０趙州髙邑縣

案﹕《禦覽》引《十道志》﹕『髙邑縣﹐趙房子之邑。《竹書紀年》作魴子。漢以爲鄗縣﹝鄗音犬各反﹞﹐後漢復攺爲髙邑。』《新唐書﹟藝文志》著錄有『梁載言《十道志》十六卷』﹐當卽此書。本條《存眞》《輯校》《訂補》失輯。《寰宇記》﹕『《史記》云「趙敬肅侯救燕﹐燕與中山公戰於房。惠文王四年﹐城之。」是也。《竹書紀年》作魴子。』《訂補》所引《路史﹟國名紀》己﹐見本書附錄。《存眞》列於魏武侯二十年﹐作『趙與中山公戰於訪子』。《輯校》作『魴子』附於『無年世可系者』。現從《存眞》系此。

《訂補》云﹕『案《趙世家》﹕「趙敬侯九年﹐齊伐燕﹐趙救燕。十年﹐與中山戰於房子。」是救燕與戰房子爲二事﹐《寰宇記》引《史記》疑誤。敬侯十年當周安王二十五年﹐《紀年》當魏武侯之二十年﹐朱氏系年卽據之。』

﹝一三﹞﹝《紀年》曰﹞﹕﹝於粵子翳﹞三十六年七月﹐太子諸咎弒其君翳﹔十月﹐粵殺諸咎粵滑﹐吳人立孚錯枝爲君。《史記﹟越世家》索隱

案﹕《訂補》所引《路史﹟後記》卷一三注﹐見本書附錄。《存眞》《輯校》列於魏武侯二十年。

《訂補》云﹕『「粵滑吳」三字應屬下讀﹐滑吳當是地名。』非是。金文有《越王鐘》《越王予》﹐稱『戉﹝越﹞王者﹝諸﹞召於○』﹝見《兩周金文辭大系考釋》補錄頁一至二﹞﹐復有劍二﹝見容庚《鳥書考》﹞。一九五九年﹐淮南市八公山區蔡家崗更鐙二戈。郭沫若同志以『諸咎粵滑蓋卽此者召於○』﹝同上書頁一﹞﹐是。此以翳遷於吳﹐故謂之『吳人』。

﹝一四﹞《紀年》云﹕……明年﹐大夫寺區定粵亂﹐立初無餘之。《史記﹟越世家》索隱

案﹕《存眞》作『初無餘之』﹐《輯校》作『無餘之』。宋耿秉本﹑黃善夫本﹑元彭寅翁本皆有『初』字﹝水澤利忠《史記會注考證校補》卷四一頁一五﹞。《訂補》所引《路史﹟後紀》卷一三注﹐見本書附錄。《存眞》《輯校》列於魏武侯二十一年。

『初無餘之』﹐《史記﹟越世家》作『之侯』﹐索隱引樂資云『王之侯卽初無餘之』﹐當出《春秋後傳》﹐所云『初無餘之』﹐卽本《紀年》。

﹝一五﹞按《紀年》魏武侯二十一年﹐韓滅鄭﹐哀侯入於鄭。《史記﹟韓世家》索隱

案﹕《存眞》列於魏武侯二十二年。《訂補》云﹕『案《韓世家》索隱明載爲武侯二十一年﹐《史記》各本皆同。朱氏偶失察﹐其《周年表》亦同誤。』宋黃善夫本﹑元彭寅翁本皆作『二十二年』﹝見《史記會注考證校補》卷四五頁九﹞﹐與《存眞》合﹐此所謂『各本皆同』﹐疑不盡然。但『二十二年』當誤﹐從下文又云『二十二年』可知﹐見後。

﹝一六﹞《紀年》云﹕晉桓公邑哀侯於鄭。韓山堅賊其君哀侯﹐而立韓若山。《史記﹟韓世家》索隱

按《紀年》﹕﹝魏武侯﹞二十二年﹐晉桓公邑哀侯於鄭。《史記﹟韓世家》索隱

按《紀年》﹕……韓哀侯﹑趙敬侯並以﹝晉﹞桓公十五年卒。《史記﹟晉世家》索隱

案﹕《存眞》列於魏武侯二十三年。《訂補》云﹕『索隱明作「二十二年」﹐朱氏或據訛本《史記》﹐王氏偶未察﹐從之而誤。』《存眞》所據《史記》與上舉黃善夫本﹑彭寅翁本同﹐前後皆作『二十二年』﹐其中必有一誤﹐朱氏因攺後『二十二年』爲『二十三年』。石印《遺書》本《輯校》作『二十二年』﹐不誤。案晉桓公立於魏武侯七年﹐則桓公十五年當武侯二十二年﹐是年韓哀侯卒﹐韓若山立﹐《存眞》誤攺。

《史記﹟韓世家》﹕『韓嚴弒其君哀侯﹐而子懿侯立。』索隱﹕『若山卽懿侯也﹐則韓嚴爲韓山堅也。』嚴古當作巖﹐故字爲山堅。懿侯﹐《史記﹟六國年表》作『莊侯』﹐《紀年》又作『韓共侯』﹝見後﹞。懿侯以哀侯被殺而立﹐應在當年攺元﹐晉桓公十五年當韓懿侯元年。

《史記》《六國年表》及《趙世家》皆謂趙敬侯在位十二年﹐卒於周烈王元年﹐相當於晉桓公十四年。據《紀年》﹐卒於桓公十五年﹐在位則應爲十三年。《存眞》列『趙敬侯卒』於魏武侯二十三年﹐云﹕『《紀年》桓公十五年﹐韓哀侯卒﹐趙敬侯卒。今推校是桓公十六年。』以誤攺《史記》索隱『二十二年』爲『二十三年』﹐此亦誤推後一年。《輯校》系於二十二年﹐是。

﹝一七﹞《紀年》﹕……後十年﹐齊田午弒其君及孺子喜而爲公。《史記﹟田敬仲完世家》索隱

案﹕《存眞》云﹕『索隱曰「在田侯剡立後十年。」又云「梁惠王十三年當齊桓公十八年。」又引《春秋後傳》曰「田午弒田侯及孺子喜而兼齊﹐是爲桓侯。」是所弒者卽侯剡也。』列於魏武侯二十二年。《輯校》列於二十一年﹐云﹕『《史記﹟田敬仲完世家》索隱︰「《紀年》﹕齊康公五年﹐田侯午生。二十二年﹐田侯剡立。後十年﹐齊田午弒其君及孺子喜而爲公。」又據索隱引《紀年》齊宣公薨與公孫會之叛同年﹐而據《水經﹟瓠子水注》引﹐則公孫會之叛在晉烈公十一年。宣公於是年卒﹐則康公元年當爲晉烈公十二年﹐二十二年當爲魏武侯十八年。此事又後十年﹐當爲梁惠成王二年。然索隱又引梁惠王十三年﹐當齊桓公十八年﹐後威王始見。﹝又案《魏世家》索隱引『齊幽公之十八年而威王立。』幽公或桓公之訛。﹞則桓公﹝卽田午﹞十八年當惠成王十三年﹐其自立當在是年矣。年代參錯﹐未知孰是。』《輯校》以晉烈公十二年當齊康公元年﹐本無誤﹐然誤從今本《紀年》以晉敬公在位爲二十二年﹝實僅十八年﹞之故﹐下推相差四年﹐遂誤以齊康公二十二年當魏武侯十八年﹐因謂此後十年爲梁惠王二年﹐實則此年應爲魏武侯二十二年﹐與梁惠王十三年當齊桓公十八年語合。《訂補》云﹕『王氏旣據索隱所引梁惠成王十三年當齊桓公十八年﹐推算桓公立年﹐則當在魏武侯二十二年﹐與朱氏相同﹐不應在二十一年。』是。又以晉年誤推﹑計算參錯之故﹐遂疑《

紀年》年代不合﹐誤。

﹝一八﹞按《紀年》作桓侯璧兵。《史記﹟宋世家》索隱

案﹕《史記﹟宋世家》﹕『休公田二十三年卒﹐子辟公辟兵立。』索隱﹕『按《紀年》作桓侯璧兵。』《存眞》列於魏武侯二十四年﹐作『【宋桓侯璧兵立】』。《輯校》作『宋桓侯璧兵』﹐附於『無年世可系者』。又洪頤烜《校正竹書紀年》卷下補此條於周烈王三年﹐郝懿行《竹書紀年校正》卷一三補於周烈王五年﹐林春溥《竹書紀年補證》卷四亦補於周烈王三年﹐或更謂桓侯元年當周安王二十二年。宋國國君年次﹐《紀年》多闕﹐《宋世家》與《六國年表》亦多歧異。《六國年表》宋辟公元年當周烈王四年﹐卽位當在前一年﹐洪氏﹑林氏本此。烈王三年於《紀年》當魏武侯二十三年﹐現姑列於此。

《宋世家》索隱云﹕『《莊子》云「桓侯行﹐未出城門﹐其前驅呼辟﹐蒙人止之﹐後爲狂也。司馬彪云「呼辟﹐使人避道﹐蒙人以桓侯名辟﹐而前驅呼辟﹐故爲狂也。」』《太平禦覽》卷七三九引《莊子》略同。此不見今本﹐爲《莊子》佚文。雷學淇《竹書紀年義證》卷三七云﹕『「辟」﹑「璧」古今字﹐猶「圭」與「圭」耳。』洪頤烜《讀書叢錄》卷二云﹕『辟公旣名辟兵﹐不得謚爲辟公﹐當從《紀年》作桓公﹐「辟」字卽涉其名而訛。』《史記》誤﹐《紀年》爲是。

﹝一九﹞按《紀年》云﹕魏武侯以桓公十九年卒。《史記﹟晉世家》索隱

按《紀年》﹕武侯二十六年卒。《史記﹟魏世家》索隱

案﹕《存眞》《輯校》作『二十六年﹐武侯卒』。

﹝二０﹞《紀年》作﹝燕﹞簡公四十五年卒。《史記﹟燕世家》索隱

案﹕燕簡公元年當晉烈公二年﹐四十五年當魏武侯二十六年﹐《存眞》《輯校》列於是年。

﹝二一﹞《竹書紀年》︰梁惠成王元年﹐韓共侯﹑趙成侯遷晉桓公於屯畱。《水經﹟濁漳水注》

《紀年》云﹕桓公二十年﹐趙成侯﹑韓共侯遷桓公於屯畱。已後更無晉事。《史記﹟晉世家》索隱

案﹕韓共侯卽韓懿侯。據《水經注》所引﹐索隱之『已後更無晉事』句﹐當屬隱括之詞﹐非《紀年》文。

﹝二二﹞《紀年》曰﹕惠成王元年﹐晝晦。《開元占經》卷一０一

案﹕郝懿行《竹書紀年校正﹟通考》引作『烈王六年』﹐陳逢衡《竹書紀年集證》卷五０﹑林春溥《竹書紀年補證》卷四﹑雷學淇《考訂竹書紀年》卷六仍引作『惠成王元年』﹐與今所據恆徳堂本同。《占經》或有兩本﹐一本將魏紀年換算爲周年﹐後惠成王十六年『邯鄲四曀』條同。

﹝二三﹞按《紀年》云﹕……七﹝年﹞﹝月﹞﹐公子緩如邯鄲以作難。《史記﹟魏世家》索隱

案﹕《存眞》《輯校》列於惠成王七年。陳逢衡《竹書紀年集證》卷四四云﹕『此條當在魏武侯卒後。是役也﹐趙助公子緩﹐故趙謂韓除魏君立公中緩也。據《世家》爲趙成侯﹑韓懿侯﹐……則此條當系於烈王六年﹐是爲魏惠王元年。……中緩爭立﹐當在此時。……余謂當在「烈王六年﹐趙成侯﹑韓懿侯伐我葵」之上。』雷學淇《考訂竹書紀年》卷六攺『七年』爲『七月』﹐亦列於梁惠成王元年。《魏世家》索隱所引《紀年》全文爲﹕『武侯元年﹐封公子緩。趙侯種﹑韓懿侯伐我﹐取蔡﹐而惠王伐趙﹐圍濁陽。七年﹐公子緩如邯鄲以作難。』《輯校》云﹕『案「武侯元年」當作「惠成王元年」﹐據本文自明。』因系此條於惠成王七年。據《水經﹟沁水注》所引﹝見下條﹞﹐索隱之誤不在『武侯元年』﹐而在『趙侯種』之前脫『梁惠成王元年』六字﹐以及如《考訂》所說﹐誤『七月』爲『七年』﹐其爲鈔刻之訛﹐抑司馬貞節取《紀年》時之疏﹐今已不可知。參下條。

﹝二四﹞《竹書紀年》曰﹕梁惠成王元年﹐趙成侯偃﹑韓懿侯若伐我葵。《水經﹟沁水注》

按《紀年》云﹕……趙侯種﹑韓懿侯伐我﹐取蔡﹐而惠成王伐趙﹐圍濁澤。《史記﹟魏世家》索隱

案﹕《史記﹟魏世家》所引﹐諸本作『濁陽』﹐日本南化本﹑伊佐早謙藏本所據古鈔校記作『濁澤』﹝見水澤利忠《史記會注考證校補》卷四四頁一二﹞﹐從之。《史記﹟魏世家》亦作『濁澤』。《水經注》所引『伐我葵』﹐酈道元並引『司馬彪《郡國志》「山陽有鄈城」』爲證。今《續漢書﹟郡國志》作山陽有『蔡城』﹐劉昭注﹕『蔡叔邑』﹐則顯非誤字﹐與《魏世家》索隱所引『取蔡』合。此亦《紀年》和嶠﹑荀勗本與束皙本之異。蓋山陽之古城或作『葵』或作『蔡』﹐古文二字形近﹐釋《紀年》者因一釋『葵』﹐一釋『蔡』﹐兩本皆流傳﹐故一本作『葵』﹐一本作『蔡』。﹝『葵』﹑『蔡』之異﹐反映在續漢書﹟郡國志》上亦一本作『鄈』﹐一本作『蔡』﹐其爲司馬彪書先後之異﹐抑傳錄者各據所知以攺﹐今已不詳﹐至少在南北朝時已有此異文。﹞《輯校》云﹕『索隱引作「蔡」乃字之誤』﹐非是。趙成侯名『種』﹐見《史記﹟趙世家》《世本》亦云﹕『成侯名種』﹝《史記﹟魏世家》索隱引﹞﹐與《魏世家》索隱所引《紀年》合﹐而《水經注》引《紀年》作『偃』﹐或爲二名。

《史記﹟魏世家》﹕『惠王元年。初﹐武侯卒也﹐子罃﹝詩銘案﹕卽惠王。﹞與公中緩爭爲太子﹐公孫頎自宋入趙﹐自趙入韓﹐謂韓懿侯曰「魏罃與公中緩爭爲太子﹐君亦聞之乎﹖今魏罃得王錯﹐挾上黨﹐固半國也﹐因而除之﹐破魏必矣﹐不可失也。」懿侯說﹐乃與趙成侯合軍﹐並兵以伐魏。戰於濁澤﹐魏氏大敗﹐魏君圍。』《趙世家》﹕『﹝成侯﹞六年﹐伐魏﹐敗欌澤﹐圍魏惠王。』欌音濁﹐欌澤卽濁澤。此與《紀年》所記爲一事﹐所謂『惠成王伐趙﹐圍濁澤』﹐卽惠成王被圍於濁澤﹐與《魏世家》《趙世家》合。

﹝二五﹞《竹書紀年》曰﹕梁惠成王元年﹐鄴師敗邯鄲師於平陽。《水經﹟濁漳水注》

《竹書紀年》云﹕梁惠成王敗邯鄲之師於平陽。《太平寰宇記》卷五五相州臨漳縣

案﹕雷學淇《竹書紀年義證》卷三六云﹕『平陽乃近鄴地名﹐蓋韓以少卒夜去﹐而邯鄲之師亦取道於鄴而歸﹐鄴之守令要而擊之﹐故敗之於平陽。《漢書﹟郡國志》云「鄴有平陽城。「《水經﹟濁漳水注》云「漳水又逕平陽城北。」』

﹝二六﹞《竹書紀年》﹕梁惠成王二年﹐齊田壽率師伐趙﹐圍觀﹐觀降。《水經﹟河水注》

案﹕永樂大典本﹑朱謀�本皆作『伐趙』﹐趙一淸﹑戴震校本攺爲『伐我』。戴校云﹕『案近刻訛作「趙」』﹐所據實今本《紀年》。《存眞》《輯校》亦從趙﹑戴校本作『伐我』。《訂補》云﹕『

案《史記﹟六國表》魏表﹕「惠王三年﹐齊伐我觀津。」齊表﹕「威王十一年﹐伐魏取觀。」今本《紀年》與《史記》合﹐諸家皆據之。然《紀年》異於《史記》者甚多﹐似以不攺字爲是。』《訂補》所引《路史﹟國名紀》丁注﹐見本書附錄。

﹝二七﹞徐廣曰﹕《及冢紀年》﹕惠王二年﹐魏大夫王錯出奔韓也。《史記﹟魏世家》集解

案﹕《呂氏春秋﹟長見》﹕『吳起治西河之外﹐王錯譖之於魏武侯。』《觀表》同。《國策﹟魏策一》有『王鐘』﹐『鐘』﹐一作『錯』。前引《史記﹟魏世家》﹕『今魏罃得王錯﹐挾上黨﹐固半國也。』皆當爲此魏大夫王錯。錯本罃黨﹐其『出奔韓』之故未詳。或說《魏世家》之『得』當訓爲『失』﹐古得失互訓﹐則『得王錯』當爲魏罃失王錯﹐致王錯挾上黨半國之力降韓與罃爲敵﹐牽合《史記》《紀年》﹐文字亦捍格難通﹐似迂曲。

﹝二八﹞《竹書紀年》曰﹕梁惠成王三年﹐鄭城邢丘。《水經﹟濟水注》

﹝二九﹞《竹書紀年》﹕梁惠成王三年﹐秦子向命爲藍君。《水經﹟渭水注》

《竹書紀年》云﹕惠王命秦子向爲藍田君。《太平寰宇記》卷二六雍州田縣

《竹書紀年》曰﹕梁惠成王命太子向爲藍田君。《長安志》卷一六藍田縣

案﹕陳逢衡《竹書紀年集證》卷四五云﹕『藍爲秦地﹐魏不得命太子往爲藍君也。當是「秦」與「泰」近﹐而「泰」又與「太」通﹐故《長安志》引《紀年》訛爲梁惠成王命太子向耳。』《訂補》所引《路史﹟國名紀》己﹐見本書附錄。

﹝三０﹞《竹書紀年》﹕梁惠成王四年﹐河水赤於龍門三日。《水經﹟河水注》

﹝三一﹞《竹書紀年》﹕梁惠成王五年﹐公子景賈率師伐鄭﹐韓明戰於陽﹐我師敗逋澤北。《水經﹟濟水注》

案﹕《存眞》《輯校》皆作『我師敗逋』﹐今本《紀年》同﹐疑皆誤讀《水經注》所致。或謂《水經注》此文上下不言有藪澤﹐以『澤北』屬下無主名。案『逋澤』卽『圃田澤』﹐《水經﹟渠水注》云﹕『﹝渠水﹞歷中牟縣之圃田澤。』所引《紀年》亦有『入河水於甫田』﹑『以行圃田之水』等文﹝見下﹞﹐皆可爲證。昔人習見《紀年》所記戰役常有『敗逋』之語﹐因攺『甫』或『圃』爲『逋』。圃田澤在濁澤之北﹐地理亦合。

楊守敬《水經注疏》卷八云﹕『《箋》曰﹕謝云「陽」一作「韓」。守敬按﹕今本《竹書》作戰於韓。徐文靖謂《水經注》戰於陽﹐當是濮陽﹐而今本戰於韓﹐蓋濮陽本衛地﹐至是屬之韓也。余謂酈氏所見《竹書》必是濮陽﹐故引證於此﹐若是韓字﹐非其引書之旨。』是。

雷學淇《竹書紀年義證》卷四０云﹕『韓明疑卽韓朋﹐字相似﹐故誤。明乃韓之公族﹐氏公仲名朋﹐相宣王者也。』《訂補》亦云﹕『案「明」字疑爲「朋」之誤﹐韓朋見《戰國策﹟韓策》﹐卽公仲﹐《韓非子﹟十過篇》作公仲朋﹐《史記﹟田敬仲完世家》作韓憑。「憑」﹑「朋」聲近﹐通。又按韓朋見於《戰國策》及《史記﹟韓世家》﹐在韓宣惠王﹑襄王之時。《濟水注》又引「今王七年﹐韓明帥師伐襄邱」。當韓宣惠王之二十一年﹐與《史記》《國策》相合﹐距此五十四年﹔《韓世家》襄王十二年﹐公仲尙在﹐則距此又六十六年﹐恐無此長壽。疑此「惠王五年」或是「後五年」之誤。』黃丕烈覆刻宋姚氏本《國策》作『公仲明』﹑『韓明』﹐黃氏校勘札記云﹕『鮑攺「明」作「朋」。』是作『朋』者爲鮑彪校注本所攺。一九七三年湖南長沙馬王堆所出帛書《戰國從橫家書﹟公仲倗謂韓王章》作『韓傰』﹑『公仲倗』。

﹝三二﹞《竹書紀年》﹕梁惠成王六年四月甲寅﹐徙邦於大梁。《水經﹟渠水注》

《汲冢紀年》曰﹕梁惠王九年四月甲寅﹐徙都大梁也。《史記﹟魏世家》集解

臣瓚曰﹕……《汲郡古文》云﹕惠王之六年﹐自安邑遷於大梁。《漢書﹟髙帝紀》注

《紀年》以爲惠王九年。《史記﹟魏世家》索隱

《汲冢紀年》云﹕梁惠成王九年四月甲寅﹐徙都大梁。《孟子﹟梁惠王上》正義

案﹕《水經注》所引﹐永樂大典本作『徙邦』﹐戴震校本攺『邦』爲『都』﹐今本顯王四年亦作『邦』﹐所據與大典本合。﹝所據今本爲明天一閣本﹐王國維《疏證》作『都』。﹞《史記﹟魏世家》﹕『惠王三十一年﹐徙治大梁。』此說之誤﹐昔人考辧甚明。然《紀年》所記𨿽可信﹐亦有『六年』﹑『九年』之異。《存眞》《輯校》列於六年﹐雷學淇《考訂竹書紀年》卷六列於九年。《水經注》《史記》集解所引皆有『四月甲寅』之語﹐或據此推算﹐惠王六年夏正四月丙午朔﹐九日甲寅﹐與《水經注》所引合﹔至九年四月己未朔﹐是月有甲子﹑甲戌﹑甲申而無甲寅。共和以後年曆較明﹐《紀年》用夏正﹐杜預《春秋經傳集解後序》已指出﹐似屬可信。現列於六年。

惠王遷梁以後稱梁﹐載籍仍梁﹑魏並用﹐金文則稱梁﹐如《梁上官鼎》﹝《三代吉金文存》二﹟五三﹞﹑《梁廿又七年鼎》﹝同上三四三﹞﹐所鑄布幣﹐文爲『梁充釿五十二尙鑹』﹑『梁充釿金尙鑹』﹑『梁半尙二金尙鑹』﹝見《兩周金文辭大系》考釋卷首插圖六﹞﹐亦皆稱梁﹐似尙未見稱魏者。

﹝三三﹞臣瓚曰﹕《汲郡古文》﹕梁惠王發逢忌之藪以賜民。《漢書﹟地理誌》注

臣瓚案﹕《汲郡古文》﹕梁惠王廢逢忌之藪以賜民。《左傳﹟哀公十四年》正義

臣瓚曰﹕《汲郡古文》﹕梁惠王廢逢忌之藪以賜民。《太平禦覽》卷一五八州郡部

《竹書紀年》云﹕梁惠王發逢忌之藪以賜民。《輿地廣記》卷五東京開封縣

案﹕《訂補》所引《路史﹟國名紀》甲注﹐見本書附錄。《存眞》列於梁惠成王六年徙都大梁之後﹐作『王發蓬忌之藪以賜民』。《輯校》附於『無年世可系者』﹐作『梁惠王廢逢忌之藪以賜民』。今本《紀年》系於周顯王四年『徙邦於大梁』條後﹐《存眞》據此。雷學淇《考訂竹書紀年》卷六亦列於徙都大梁之後﹐惟雷氏以徙都在九年﹐以此與遷都有關﹐因列入該年。現姑列於『徙邦於大梁』條後。

《漢書﹟地理誌》﹕『﹝河南郡﹞開封﹐逢池在東北﹐或曰宋之逢澤也。』注﹕『臣瓚曰﹕《汲郡古文》﹕梁惠王發逢忌之藪以賜民﹐今浚儀有蓬陂忌澤是也。』雷學淇《竹書紀年義證》卷三六云﹕『逢忌之藪一名逢澤﹐此乃圃田之餘波﹐被於梁城東北者﹐非宋之逢澤矣。《秦本紀》集解引徐廣《音義》云「開封東北有逢澤。」正義引《括地誌》云「逢澤一名逢池﹐在汴州浚儀縣東南十四里。」』本條或引作『發』﹐或引作『廢』﹐聲同相通。

﹝三四﹞王劭案《紀年》云﹕齊桓公十一年弒其君母。《史記﹟田敬仲完世家》索隱

案﹕《存眞》列於七年﹐《輯校》列於八年﹐應在惠成王六年。

﹝三五﹞《紀年》云﹕……十二年﹐寺區弟思弒其君莽安﹐次無顓立。《史記﹟越世家》索隱

案﹕《越世家》索隱引樂資云『號曰無顓』﹐當出其所爲《春秋後傳》﹐亦本《紀年》。《存眞》《輯校》列於梁惠成王六年﹐應爲七年。《訂補》所引《路史﹟後紀》卷一三注﹐見本書附錄。

﹝三六﹞《紀年》曰﹕惠成王七年﹐雨碧於郢。《太平禦覽》卷八０九珍寶部

《紀年》曰﹕惠成王七年﹐雨碧於郢。《廣韻》卷五﹝二十二昔﹞

案﹕《存眞》《輯校》所引《路史﹟發揮》卷二﹐見本書附錄。

﹝三七﹞《紀年》曰﹕梁惠成王七年﹐地忽長十丈有餘﹐髙尺半。《太平禦覽》卷八八０咎徵部

﹝三八﹞《竹書紀年》曰﹕梁惠成王八年﹐惠成王伐邯鄲﹐取列人。《水經﹟濁漳水主》

﹝三九﹞《竹書紀年》曰﹕梁惠成王八年﹐伐邯鄲﹐取肥。《水經﹟濁漳水注》

﹝四０﹞《紀年書》曰﹕惠成王八年﹐雨黍。《太平禦覽》卷八四二百谷部

案﹕《禦覽》卷八七七引《史記》曰﹕『梁惠成王八年﹐雨黍於齊。』《存眞》《輯校》皆以爲卽《紀年》﹐誤﹐詳本書附錄。

﹝四一﹞《竹書紀年》曰﹕梁惠成王九年﹐與邯鄲楡次﹑陽邑。《水經﹟洞過水注》

﹝四二﹞《竹書紀年》曰﹕梁惠王九年﹐晉取泫氏。《太平禦覽》卷一六三州郡部

《竹書紀年》謂﹕梁惠王九年﹐晉取泫氏縣。《太平寰宇記》卷四四澤州髙平縣

案﹕《存眞》《輯校》所引《路史﹟國名紀》己﹐見本書附錄。《訂補》云﹕『案萬廷蘭刻本《寰宇記》有「晉烈公元年﹐趙獻子城泫氏」﹐而無此條﹐或別本《寰宇記》有之。』案淸幹隆樂氏本﹑金陵書局本皆有此條﹐《存眞》《輯校》入輯。

陳逢衡《竹書紀年集證》卷五０云﹕『《紀年》自烈王六年﹐韓﹑趙遷晉桓公於屯畱﹐以後更無晉事矣。此焉得云晉取乎﹖……「晉」字疑衍。』《存眞》云﹕『晉卽魏也﹐以楡次﹑陽邑易泫氏也。』《訂補》亦云﹕『案《孟子﹟梁惠王篇》梁惠王自稱晉國。《戰國策》稱晉國者甚多﹐皆指魏國而言﹐與《孟子》相同。劉寶楠《愈愚錄》四云「戰國時晉地多入魏﹐故其稱晉國也有四﹕有指魏境內晉地言者﹐有指魏境內晉都言者﹐有指魏國言者﹐有指魏都言者。」舉證頗備﹐因文長不錄。此「晉」字殆亦是指魏國。』《存眞》《訂補》說是。

﹝四三﹞《竹書紀年》﹕梁惠成王九年﹐王會鄭釐侯於巫沙。《水經﹟濟水注》

案﹕《史記﹟韓世家》﹕『懿侯卒﹐子昭侯立。』《呂氏春秋》《任數》《蕃爲》《處方》《莊子﹟讓王》《國策﹟韓策》皆稱韓昭釐侯﹐《韓非子﹟內儲說下》作昭僖侯﹑昭侯或僖侯﹐蓋兩字謚。《紀年》此稱鄭釐侯﹐他處亦稱鄭昭侯﹐見後。

﹝四四﹞《竹書紀年》﹕梁惠成王十年﹐入河水於甫田﹐又爲大溝而引甫水。《水經﹟渠水注》

案﹕《太平禦覽》卷七二引《水經注》﹐作梁惠成王十五年﹐與傳世各本異。

﹝四五﹞《竹書紀年》﹕梁惠成王十年﹐瑕陽人自秦道岷山靑衣水來歸。《水經﹟靑衣水注》

案﹕《存眞》云﹕『瑕音近雅﹐雅山之南﹐梁州之邊徼也。……瑕陽人浮靑衣水至蜀﹐自蜀至秦﹐又自秦來梁也。』

﹝四六﹞徐廣曰﹕《紀年》東周惠公傑薨。《史記﹟六國年表》集解

案﹕《存眞》《輯校》列於惠成王十一年。《存眞》云﹕『《史記》考王封其弟揭於河南﹐是爲西周桓公﹔桓公子威公﹔威公子惠公﹔惠公封其子於鞏﹐是爲東周惠公。《世本》名班﹐與此異。』金文有《東周左軍矛》﹝《三代吉金文存》二０﹟三五﹞﹑《東周左○壺》﹝《善齋吉金錄》三﹟五０﹞﹐所鑄圜幣﹐文亦爲『東周』。

﹝四七﹞《竹書紀年》云﹕秦師伐鄭﹐次於懷﹐城殷。《水經﹟沁水注》

《竹書紀年》云﹕秦師伐鄭﹐至於懷﹑殷。《太平寰宇記》卷五四三懷州

案﹕《輯校》《訂補》所引《路史﹟國名紀》戊及丁﹐見本書附錄。

《存眞》列於惠成王十一年﹐蓋據今本《紀年》﹐云﹕『此未詳何年事。』現姑據《存眞》系此。《輯校》附於『無年世可系者』。

﹝四八﹞《竹書紀年》﹕梁惠成王十二年﹐龍賈率師築長城於西邊。《水經﹟濟水注》

案﹕《史記﹟魏世家》﹕『﹝襄王﹞五年﹐秦敗我龍賈軍四萬五千於雕陰。』《秦本紀》﹕『﹝惠文君﹞七年﹐公子卬與魏戰﹐虜其將龍賈﹐斬首八萬。』卽此龍賈。

﹝四九﹞《竹書紀年》﹕梁惠成王十二年﹐楚師出河水以水長垣之外。《水經﹟河水注》

案﹕永樂大典本作『出』﹐朱謀�本『出』作『山』﹐箋曰﹕『謝兆申云﹕宋本作楚師決河。』全祖望校本攺爲『決水』﹐趙一淸﹑戴震校本仍作『出』。此條疑有脫訛。

﹝五０﹞《竹書紀年》曰﹕梁惠成王十二年﹐鄭取屯畱﹑尙子﹑涅。《水經﹟濁漳水注》

《竹書紀年》曰﹕梁惠王十二年﹐鄭取屯畱﹑尙子。卽長子之地也。《太平禦覽》卷一六三州郡部

《竹書紀年》云﹕梁惠成王十二年﹐鄭取屯畱﹑長子。《太平寰宇記》卷四五潞州長子縣

案﹕《訂補》所引《路史﹟國名紀》丁注﹐見本書附錄。

《禦覽》所引『卽長子之地也』﹐當爲《竹書同異》之文。『涅』﹐永樂大典本﹑朱謀�本皆作『沮』﹐全祖望﹑趙一淸﹑戴震校本攺作『涅』。楊守敬云﹕『按涅城在武鄕縣西﹐距屯畱﹑長子不遠﹐「沮」又與「涅」形近﹐則攺「涅」是。今本《竹書》無「涅」字﹐《禦覽》﹝一百六十三﹞﹑《寰宇記》引亦無「涅」字﹐或因已誤爲「沮」﹐不可解而刪之。』

﹝五一﹞《竹書紀年》﹕梁惠成王十三年﹐鄭釐侯使許息來致地﹕平丘﹑戶牖﹑首垣諸邑及鄭馳地。我取枳道﹐與鄭鹿。《水經﹟河水注》

案﹕永樂大典本﹑朱謀�本皆作『十三年』﹐戴震校本攺作『十一年』﹐云﹕『案近刻訛作十三年。』《訂補》云﹕『趙一淸《朱箋刊誤》云「《竹書紀年》是十一年。此卽據之。」但今本《紀年》爲周顯王十一年﹐乃梁惠成王之十三年﹐與朱本《水經注》相同﹐趙氏亦偶失考。』《存眞》《輯校》據戴校本﹐列於惠成王十一年﹐誤。雷學淇《考訂竹書紀年》系十三年。永樂大典本作『馳地』﹐全祖望﹑趙一淸﹑戴震校本攺作『馳道』。《存眞》云﹕『馳道﹐近刻《紀年》及《水經注》並作「馳地」。王引之《經義述聞》以爲馳地者弛地也﹐弛﹐易也。』﹝見《爾雅》﹞《存眞》《輯校》皆作『馳道』﹐蓋據戴校本。

﹝五二﹞《竹書紀年》曰﹕惠成王十三年﹐王及鄭釐侯盟於巫沙﹐以釋宅陽之圍﹐歸釐於鄭。《水經﹟濟水注》

﹝五三﹞按《紀年》﹕齊﹝幽﹞﹝桓﹞公之十八年而威王立。《史記﹟魏世家》索隱

案《紀年》﹕梁惠王十三年﹐當齊桓公十八年﹐後威王始見。《史記﹟田敬仲完世家》索隱

案﹕《魏世家》索隱所引『齊幽公』﹐當爲『齊桓公』之誤。《存眞》據此作『【齊桓公卒﹐次威王立】』。《輯校》作『齊威王立』。

《紀年》以桓公在位十八年﹐《史記》《田敬仲完世家》及《六國年表》皆作在位六年﹐相差十二年。金文有《陳侯午惇》﹐銘文首稱﹕『隹十又四年﹐陳侯午以羣諸侯獻金作皇妣孝大妃○器○○。』郭沫若同志云﹕『「隹十又四年」者田齊桓公午之十四年。翁同書云「《史記﹟田敬仲完世家》﹕齊侯太公和卒﹐子桓公午立﹐六年卒。索隱曰﹕【《紀年》】梁惠王十三年當﹝齊﹞桓公十八年﹐後威王始見﹐則桓公十九年而卒。以此銘考之﹐桓公實不止六年﹐索隱之言是也。所稱孝大妃卽太公和之妃。」﹝《○古》三之一﹟八引﹞……要之﹐有本銘之「十又四年」﹐足證《紀年》爲是﹐而《史記》實非也。』﹝《兩周金文辭大系》考釋頁二一八至二一九﹞

《紀年》謂桓公十八年威王立﹐桓公十八年當魏惠成王十三年﹐語本甚明。又《田敬仲完世家》索隱於『威王始見』後注云『則桓公十九年而卒』﹐意謂因逾年攺元之故﹐桓公𨿽僅十八年﹐在位實爲十九年﹐此亦甚明。然《訂補》據此﹐遂以威王卽位於桓公十九年﹐逾年攺元﹐謂『威王元年當在惠王十五年』﹐疑非。

﹝五四﹞按《紀年》﹕魯恭侯﹑宋桓侯﹑衛成侯﹑鄭釐侯來朝﹐皆在十四年。《史記﹟魏世家》索隱

案﹕《存眞》《輯校》列於惠成王十四年。

﹝五五﹞《紀年》云……無顓八年薨﹐是爲菼蠋卯。《史記﹟越世家》索隱

案﹕《訂補》所引《路史﹟後紀》卷一三注﹐見本書附錄。

《存眞》《輯校》列於惠成王十四年﹐應爲十五年。

﹝五六﹞徐廣曰﹕《紀年》一曰魯共侯來朝。邯鄲成侯會燕成侯於安邑。《史記﹟六國年表》集解

案﹕《存眞》《輯校》列於惠成王十五年。據《史記》《六國年表》《燕世家》﹐是時在位者爲燕文公﹐與《紀年》作燕成侯者異。陳夢家《六國紀年表考證》以爲應作成侯﹐並以《燕世家》『成公十六年卒』下索隱所引『按《紀年》成侯名載』﹐爲司馬貞『誤植於成公下』﹐更以金文《郾侯載○》等器﹐『字體不屬戰國初年﹐銘稱燕侯載當系《紀年》之成侯載無疑』﹐因謂『《紀年》前有成公﹐後有成侯﹐明爲二人。』﹝《燕京學報》第三七期頁一七六至一七七﹞此論似嫌武斷。《紀年》佚文無燕文公﹐不得謂《紀年》卽無文公﹐而金文如《郾侯載○》等謂其字體不屬戰國初年﹐亦乏確證。郭沫若同志對《郾侯載○》早已指出﹕『此燕成侯之器﹐《史記﹟燕世家》有成公﹐當周定﹑考二王之際﹐在戰國初年。』﹝《兩周金文辭大系》考釋頁二二七﹞疑此處之『燕成侯』涉前之『邯鄲成侯』而誤﹐原文或爲『文侯』。

﹝五七﹞《竹書紀年》曰﹕惠王十五年﹐遣將龍賈築陽池以備秦。《元和郡縣圖志》卷八鄭州原武縣

《竹書紀年》曰﹕梁惠王十五年﹐遣將龍賈築陽池以備秦。《太平寰宇記》卷一０鄭州原武縣

﹝五八﹞《竹書紀年》云﹕是梁惠成王十五年築也。《水經﹟濟水注》

案﹕《水經﹟濟水注》﹕『自亥谷以南鄭所城矣。《竹書紀年》云是梁惠成王十五年築也。』《存眞》《輯校》據此作『鄭築長城自亥谷以南』﹐不加【】號﹐似《紀年》原文如此﹐非是。雷學淇《考訂竹書紀年》卷六作『鄭築長城』。

﹝五九﹞《竹書紀年》﹕梁惠成王十六年﹐秦公孫壯率師伐鄭﹐圍焦城﹐不克。《水經﹟渠水注》

﹝六０﹞《竹書紀年》﹕梁惠成王十六年﹐秦公孫壯率師城上枳﹑安陵﹑山氏。《水經﹟渠水注》

案﹕永樂大典本『山氏』﹐全祖望﹑戴震校本攺作『山民』。《存眞》作『山民』﹐注云﹕『「民」一作「氏」』﹐蓋據戴校本。

﹝六一﹞《竹書紀年》﹕梁惠成王十六年﹐邯鄲伐衛﹐取漆富丘﹐城之。《水經﹟濟水注》

﹝六二﹞《竹書紀年》﹕梁惠成王十六年﹐齊師及燕戰於泃水﹐齊師遁。《水經﹟鮑丘水注》

﹝六三﹞《紀年》曰﹕惠成王十六年﹐邯鄲四曀﹐室壞多死。《開元占經》卷一０一

案﹕《存眞》作『邯鄲四曀﹐室多壞﹐民多死』。陳逢衡《竹書紀年集證》卷五﹑洪頤烜《校正竹書紀年》卷下﹑郝懿行《竹書紀年校正﹟通考》﹑林春溥《竹書紀年補證》卷四﹑雷學淇《考訂竹書紀年》卷六引同。《輯校》作『邯鄲四曀﹐室壞多死』﹐云﹕『《開元占經》一百一引作「周顯王十四年」。』與今所據恆徳堂本作『惠成王十六年』者異。郝懿行《通考》《存眞﹟補遺》亦引作『顯王十四年』﹐《集證》《補證》則仍引作『惠成王十六年』﹐是《占經》或有兩本﹐一本將魏紀年換算爲周年﹐與前惠成王元年『晝晦』條同。

﹝六四﹞《竹書紀年》﹕梁惠成王十七年﹐宋景○﹑衛公孫倉會齊師﹐圍我襄陵。《水經﹟淮水注》

案﹕《戰國策﹟齊策一》﹕『邯鄲之難﹐趙求救於齊。田侯召大臣而謀曰「救趙孰與勿救﹖」鄒子曰「不如勿救。」段幹綸曰「弗救﹐則我不利。」田侯曰「何哉﹖」「夫魏氏兼邯鄲﹐其於齊何利哉﹗」田侯曰「善。」乃起兵﹐曰「軍於邯鄲之郊。」段幹綸曰「臣之求利且不利者﹐非此也。夫救邯鄲﹐軍於其郊﹐是趙不拔而魏全也。故不如南攻襄陵以獘魏﹐邯鄲拔而承魏之獘﹐是趙破而魏弱也。」田侯曰「善。」乃起兵南攻襄陵。七月﹐邯鄲拔﹐齊因乘魏之獘﹐大破之桂陵。』

《存眞》列此條於桂陵之戰後﹐《輯校》移於戰前﹐《訂補》從《存眞》。據《戰國策》﹐襄陵之圍應在桂陵戰前﹐《輯校》是。

﹝六五﹞《竹書紀年》﹕梁惠成王十七年﹐齊田期伐我東鄙﹐戰於桂陽﹐我師敗逋。《水經﹟濟水注》

《紀年》謂之徐州子期。《史記﹟田敬仲完世家》索隱

王劭按《紀年》云﹕梁惠王十七年﹐齊田忌敗梁於桂陵。《史記﹟孫子吳起列傳》索隱

案﹕雷學淇《竹書紀年義證》卷三七云﹕『田期卽田忌。《史記﹟孫子列傳》索隱謂王劭按《紀年》「梁惠王十七年﹐齊田忌敗梁桂陵」。《田齊世家》索隱於「田臣思」下注云「《戰國策》作田期思﹐《紀年》謂之徐州子期﹐蓋卽田忌也。」王氏﹑司馬氏皆謂田期卽田忌﹐是相傳之舊說如此。蓋名忌字期﹐邑於徐州﹐故云然也。』《義證》又謂《水經注》所說桂陽卽桂陵﹐非是﹐以桂陽爲桂與陽二地﹐王劭乃誤據《水經注》之說﹐攺桂陽爲桂陵。陳夢家《六國紀年表考證》從其說﹝《燕京學報》第三七期頁一六六﹞。案《水經注》云『又有桂城』﹐其下卽引《紀年》『戰於桂陽』爲證﹐是桂城卽桂陽﹔又在引《紀年》之後云『亦曰桂陵』﹐是桂陽亦卽桂陵。據《水經注》之文『亦曰桂陵』一句﹐似指所引《紀年》而說﹐卽一本『桂陽』作『桂陵』﹐酈道元兼見兩本﹐故有此語﹐而王劭所見﹐則僅爲作『桂陵』之本。此當爲和嶠﹑荀勗本與束皙本之異﹐作『桂陵』者疑非王劭所誤攺。

《史記﹟孫子列傳》﹕『其後﹐魏伐趙。趙急﹐請救於齊。齊威王欲將孫臏﹐臏辭謝曰「刑余之人﹐不可。」於是乃以田忌爲將﹐而孫子爲師﹐居輜車中﹐坐爲計謀。田忌欲引兵之趙﹐孫子曰「夫解雜亂紛糾者不控捲﹐救�者不搏�﹐批亢搗虛﹐形格勢禁﹐則自爲解耳。今梁﹑趙相攻﹐輕兵銳卒必竭於外﹐老弱罷於內。君不若引兵疾走大梁﹐據其街路﹐衝其方虛﹐彼必釋趙而自救。是我一舉解趙之圍﹐而收獘於魏也。」田忌從之。魏果去邯鄲﹐與齊戰於桂陵﹐大破梁軍。』一九七二年﹐山東臨沂銀雀山漢墓所出《孫臏兵法》竹簡﹐《擒龐涓》一篇記桂陵之戰﹐稱田忌爲『忌子』﹔《陳忌問壘》一篇稱『陳忌』﹐陳﹑田古通。

﹝六六﹞《竹書紀年》﹕梁惠成王十七年﹐東周與鄭髙都﹑利。《水經﹟伊水注》

﹝六七﹞王劭按《紀年》云﹕宋剔城肝廢其君璧而自立也。《史記﹟宋世家》索隱

案﹕《存眞》列於惠成王十七年﹐云﹕『洪氏本在烈王六年﹐惠成王元年。然惠王十四年﹐宋桓侯朝梁﹐則洪氏誤也。今移於此﹐俟考。』洪頤烜《校正竹書紀年》卷下系於烈王六年﹐云﹕『此條本脫﹐從《史記﹟宋世家》索隱引補﹐「璧」下疑脫「兵」字。』《存眞》所謂洪氏本卽此。郝懿行《竹書紀年校正》卷一三補於烈王七年﹐與洪氏同誤。雷學淇《考訂竹書紀年》卷六系於惠成王十五年。《輯校》附於『無年世可系者』。今姑從《存眞》。

《史記﹟宋世家》﹕『辟公三年卒﹐子剔成立。』以剔城爲桓公之子﹐父子繼位﹐其間無廢奪事﹐與《紀年》《韓非》等書大異。《韓非子﹟二柄》﹕『田常徒用徳而簡公弒﹐子罕徒用刑而宋君�。』又《內儲說下》﹕『戴歡爲宋太宰﹐皇喜重於君﹐二人爭事而相害也﹐皇喜遂殺宋君而奪其政。』《外儲說右下》﹕『子罕爲出彘﹐田恆爲圃池﹐故宋君﹑簡公弒。』韓非所云『子罕』﹑『皇喜』卽剔城肝﹐子罕爲戴氏﹐戴氏奪宋猶田氏之代齊。蘇時學云﹕『戴氏篡宋之說﹐雜見於《韓詩》《淮南》《說苑》諸書﹐而莫始於《韓非子》。《韓非子》曰「戴氏奪子氏於宋」﹐又曰「司城子罕取宋」﹐又曰「戴歡爲宋太宰﹐皇喜重於君﹐二人者爭事而相害也﹐皇喜遂殺宋君而奪之政。」韓非於此事固屢言之﹐而必與齊之田氏並言﹐明田氏與戴氏皆篡之臣也。而《呂氏春秋》於宋偃之亡﹐亦曰「此戴氏之所以絕也」﹐不言子氏而獨言戴氏﹐則戰國之宋爲戴氏之宋﹐而非前日子氏之宋固甚明。然韓非旣言戴氏﹐又曰皇喜﹑曰子罕者何也﹖則戴其氏﹐而喜其名﹐子罕乃其字也。凡名喜者多字子罕﹐若鄭之公孫喜字子罕是也。……或曰﹕戴氏之篡宋固然矣﹐然則其篡宋當以何時歟﹖按《紀年》云「宋易城肝廢其君璧而自立。」璧者宋桓侯﹐而易城肝殆卽司城子罕歟﹖』﹝見陳奇猷《韓非子集釋》卷二頁一一四至一一五﹞蘇說是。『司城』﹑『剔成』一聲之轉﹐『罕』與『肝』同聲通假。『司城子罕』﹑『皇喜』卽剔城肝。

﹝六八﹞《竹書紀年》﹕梁惠成王十七年﹐鄭釐侯來朝中陽。《水經﹟渠水注》

案﹕《國策﹟韓策三》﹕『昭釐侯﹐一世之明君也﹔申不害﹐一世之賢士也﹔韓與魏﹐敵侔之國也。申不害與昭釐侯﹐執圭而見梁君。……』卽此事。

﹝六九﹞《紀年》曰﹕惠成王十七年﹐有一鶴三翔於郢市。唐寫本《修文殿禦覽》殘捲

﹝七０﹞《紀年》﹕『姬』亦作『�』。《史記﹟韓世家》索隱

案﹕《史記﹟韓世家》﹕『﹝昭侯﹞十年﹐韓姬弒其君悼公。』索隱﹕『《紀年》「姬」亦作「�」﹐並音羊之反。姬是韓大夫﹐而王劭亦云﹕不知悼公何君也。』宋耿秉本﹑黃善夫本﹑元彭寅翁本﹑淸殿本﹐皆無《紀年》二字﹝《史記會注考證校補》卷四五頁一０﹞﹐惟汲古閣單刻本索隱有之﹐晚淸金陵書局本﹑日本瀧川資言《史記會注考證》據補。陳逢衡《竹書紀年集證》卷五０補遺下列有『韓姬弒其君悼公』。洪頤烜《校正竹書紀年》卷下﹑郝懿行《竹書紀年校正》卷一四﹑林春溥《竹書紀年補證》卷四並補於周顯王二十年﹐所據爲《史記﹟六國年表》。《存眞》列於惠成王十七年﹐作『十七年﹐韓姬弒其君悼公』。諸家皆照錄《韓世家》文﹐《集證》《存眞》作『姬』﹐洪﹑郝﹑林三家攺『姬』爲『�』。《輯校》刪﹐《訂補》補爲『韓�【弒其君悼公】』。列於十八年。按韓昭侯十年﹐當魏惠成王十七年。

梁玉繩《史記志疑》卷九云『余謂韓姬乃別一韓大夫﹐非韓�也﹐悼公非韓君也。考三晉遷晉靜公於屯畱後之十二年﹐鄭取屯畱﹐靜公遷爲家人。又歷十一年﹐爲昭侯十年。疑悼公卽靜公﹐至是被弒也。各國之君有二謚者甚多﹐靜公在位二年而遷﹐故又謚悼。』《集證》更以『韓姬卽是昭侯﹐韓爲姬姓﹐故云韓姬』。案《晉世家》索隱引《紀年》『韓共侯﹑趙成侯遷晉桓公於屯畱』﹐謂『已後更無晉事』﹐是司馬貞所見《紀年》自此以後不記晉事﹐此處悼公自不得爲晉靜公。王劭見聞極博﹐已不知悼公爲何君﹐當存疑。

﹝七一﹞﹝《竹書紀年》﹞﹕﹝梁惠成王﹞十八年﹐惠成王以韓師敗諸侯師於襄陵。齊侯使楚景捨來求成。公會齊﹑宋之圍。《水經﹟淮水注》

案﹕永樂大典本﹑朱謀�本有『公會齊﹑宋之圍』六字﹐全祖望﹑趙一淸校本亦有﹐戴震校本刪﹐云﹕『原本及《竹書》皆無此語。』所謂『原本』卽大典本﹐則固有此語﹐所據實僅今本《紀年》。楊守敬《水經注疏》卷三０亦刪。《存眞》《輯校》攺『公』爲『王』。

《戰國策﹟楚策一》﹕『邯鄲之難﹐……楚因使景捨起兵救趙。邯鄲拔﹐楚取睢濊之間。』卽此景捨。

﹝七二﹞《竹書紀年》﹕梁惠成王十九年﹐晉取玄武﹑濩澤。《水經﹟沁水注》

案﹕陳逢衡《竹書紀年集證》卷五０謂『玄武』爲『泫氏』之誤﹐『蓋「泫」以脫去水旁而爲「玄」﹐「武」與「氏」又以形近相似而誤』。楊守敬《水經注疏》卷九攺『玄武』爲『泫氏』。雷學淇《考訂竹書紀年》卷六亦作『泫氏』。《集證》《考訂》以『梁惠王九年﹐晉取泫氏』﹝見前﹞﹐脫去『十』字﹐與此爲一事。

﹝七三﹞《竹書紀年》﹕梁惠成王二十年﹐齊築防以爲長城。《水經﹟汶水注》

《竹書紀年》云﹕梁惠王二十年﹐齊閔王築防以爲長城。《史記﹟蘇秦列傳》正義

案﹕正義所引『齊閔王』距此甚遠﹐當誤。惠成王二十年當齊威王七年﹐『閔』疑爲『威』字之誤﹐或『閔王』二字衍。

﹝七四﹞臣瓚曰﹕《汲冢古文》謂﹕衛將軍文子爲子南彌牟﹐其後有子南固﹑子南勁。《紀年》﹕勁朝於魏﹐後惠成王如衛﹐命子南爲侯。《漢書﹟武帝紀》注

《汲冢古文》謂﹕衛將軍文子爲子南彌牟﹐其後有子南勁。《紀年》﹕勁朝於魏﹐後惠成王如衛﹐命子南爲侯。《水經﹟汝水注》

瓚曰﹕《汲冢古文》謂﹕衛將軍文子爲子南彌牟﹐其後有子南勁。《紀年》﹕勁朝於魏﹐後惠成王如衛﹐命子南爲侯。《史記﹟周本紀》集解

案﹕《史記﹟周本紀》集解引文﹐諸本皆脫『紀年勁』三字﹐據日本髙山寺藏古寫本補﹝見水澤利忠《史記會注考證校補》卷四頁八四﹞。《存眞》列於惠成王二十年﹐蓋從今本《紀年》﹐作『衛將軍文子爲子南彌牟﹐後有子南勁朝於魏。惠成王如衛﹐命子南爲侯』。《輯校》析爲二條﹐前條作『子南彌牟』﹔後條作『子南勁朝於魏﹐後惠成王如衛﹐命子南爲侯』。附於『無年世可系者』。雷學淇《考訂竹書紀年》則分列爲三條﹐一見卷五晉出公六年『衛子南彌牟』﹐云﹕『考《左傳》是年彌牟立悼公﹐《史記》索隱引《紀年》亦有悼公立四年卒於越之文﹐或「彌牟」下更有「立悼公」三字﹐俟考。』一見同捲晉烈公二十年『衛子南勁朝於魏』。一見卷六魏惠成王二十一年『王如衛﹐命子南爲侯』。諸書所引前爲《汲冢古文》﹐後爲《紀年》﹐析爲二條是﹐然前條系約舉之辭﹐今姑從《存眞》合爲一條﹐同系於惠成王二十年。

陳逢衡《竹書紀年集證》卷五０云﹕『案《大戴禮》有衛將軍文子篇﹐盧辯曰「文子﹐衛卿也。《世本》曰︰衛靈公生昭子郢﹐郢生文子木﹐《左傳》以爲彌牟也。」案魯哀公二十五年《傳》稱「公孫彌牟」﹐又有「奪南氏邑」之語﹐杜注謂南氏﹐子南之子公孫彌牟也。又彌牟字子之﹐亦見哀二十五年《傳》﹐杜注云「子之﹐公孫彌牟文子也。」又哀二十六年《傳》﹕「衛悼公立﹐南氏相之。」卽彌牟。然則子南其氏﹐彌牟其名﹐子之其字﹐將軍文子則其職與謚也。』

《韓非子﹟說疑》有『衛子南勁』﹐與齊田恆﹑宋子罕﹑楚白公﹑燕子之等並列﹐稱爲『皆朋黨比周以事其君﹐隱正道而行私曲﹐上逼君﹐下亂治﹐援外以撓內﹐親下以謀上』﹐當卽其人。所謂『援外以撓內』﹐與《紀年》所云朝魏﹑惠成王命之爲侯合。田恆﹑白公﹑子之皆屬由奴隸制轉化爲封建期間的變革人物﹐﹝見郭沫若同志《中國古代史的分期問題》《奴隸制時代》頁八至一０。﹞子南勁在衛國所爲當亦與之相同。

﹝七五﹞《竹書紀年》曰﹕魏殷臣﹑趙公孫裒伐燕﹐還﹐取夏屋﹐城曲逆。《水經﹟滱水注》

案﹕《存眞》列於惠成王二十年﹐云﹕『未詳何年。』《輯校》附於『無年世可系者』。雷學淇《竹書紀年義證》卷三八系於惠成王二十三年﹐云﹕『此顯王二十一年﹐趙肅侯二年也。……自惠王二十年歸趙邯鄲﹐與之修睦﹐故此年會於陰晉﹝詩銘案﹕指惠成王二十三年﹞﹐與謀伐燕。必燕或侵軼中山﹐故魏約趙師共伐之也。』語多懸揣﹐系年亦本今本《紀年》。現姑從《存眞》列於惠成王二十年。

﹝七六﹞《竹書紀年》﹕壬寅﹐孫何侵楚﹐入三戶郛。《水經﹟丹水注》

案﹕《存眞》列於惠成王二十年﹐云﹕『未詳何年。』《輯校》附於『無年可系者』。今本作『﹝周顯王﹞二十二年壬寅』云云﹐蓋以其年干支爲壬寅。洪頤烜《校正竹書紀年》卷下云﹕『《丹水注》引此本無年﹐壬寅是紀日﹐非紀年也。』陳逢衡《竹書紀年集證》卷四六云﹕『顯王元年爲癸丑﹐則是年爲甲戌﹐非壬寅也。……韓怡謂壬寅日也﹐上無時月﹐簡有脫落﹐亦非。余案「壬寅」當是「王命」二字之訛﹐王指惠成王﹐孫何蓋魏將也。』時尙無以干支紀年者﹐壬寅當指日﹐如前之『六年四月甲寅徙邦於大梁』﹐洪頤烜﹑韓怡說是。現姑從《存眞》列此。

﹝七七﹞按《紀年》﹕粵子無顓薨﹐後十年﹐楚伐徐州。《史記﹟越世家》索隱

案﹕《存眞》《輯校》列於惠成王二十四年﹐應爲二十五年。

﹝七八﹞《竹書紀年》曰﹕魏章率師及鄭師伐楚﹐取上蔡。《水經﹟汝水注》

案﹕《存眞》列於惠成王二十四年﹐云﹕『此未詳何年事。』《輯校》附於『無年世可系者。』現姑從《存眞》列此。《史記﹟魏世家》﹕『﹝哀王﹞九年﹐與秦王會臨晉﹐張儀﹑魏章皆歸於魏。』索隱﹕『章爲魏將﹐後又相秦。』雷學淇《竹書紀年義證》卷三八云﹕『魏章魏公族﹐後仕秦爲庶長﹐擊楚於丹陽﹐卒歸於魏而卒﹐詳見《

秦本紀》及《六國年表》。』當卽此魏章。

﹝七九﹞《竹書紀年》曰﹕孫何取�陽。《水經﹟潁水注》

案﹕《存眞》列於惠成王二十四年﹐云﹕『此未詳何年事。』《輯校》附於『無年世可系者』。現姑從《存眞》列此。

﹝八０﹞《竹書紀年》﹕梁惠成王二十五年﹐絳中地○﹐西絕於汾。《水經﹟汾水注》

案﹕永樂大典本﹑朱謀�本皆作『梁武王』﹐朱箋云﹕『當作梁惠成王。』趙一淸校本攺﹐戴震校本仍作『梁武王』。楊守敬《水經注疏》卷六云﹕『戴仍作「武王」﹐當是刊板之誤。按梁有惠成王而無武王﹐今本《竹書》系此於周顯王二十三年﹐適當惠成王二十五年。孔刻戴本作惠成王。』

﹝八一﹞《汲郡墓竹書紀年》作逢澤。《水經﹟渠水注》

《紀年》作逢澤。《史記﹟六國年表》集解

案﹕永樂大典本《水經注》云﹕『徐廣《史記音義》云「秦孝公會諸侯於逢澤陂。」陂﹐《汲郡墓竹書紀年》作「逢澤」。』朱謀�本同。戴震校本攺爲『《汲郡墓竹書紀年》作「秦孝公會諸侯於逢澤」』﹐云﹕『案近刻脫「秦孝公會諸侯於」七字。』今本《紀年》有『秦孝公會諸侯於逢澤』﹐實爲戴校所本﹐非有他本《水經注》爲依據。《史記﹟六國年表》秦孝公二十年『諸侯畢賀﹐會諸侯於澤﹐朝天子』。集解﹕『徐廣曰﹕《紀年》作逢澤。』據徐廣《史記音義》所引﹐《紀年》原文當與《史記》秦孝公會諸侯於逢澤有關﹐戴震有見於此﹐又以今本《紀年》爲可憑信﹐因托諸永樂大典本以攺《水經注》舊文﹐𨿽作僞﹐然亦有見地。楊守敬《水經注疏》卷二二據集解攺爲『徐廣《史記音義》曰﹕秦孝公會諸侯於澤﹐《汲郡墓竹書紀年》作逢澤』。近是。

《存眞》據戴校本作『二十九年﹐秦孝公會諸侯於蓬澤。』云﹕『「蓬」亦作「逢」。』《輯校》亦列於惠成王二十九年﹐作『【秦孝公會諸侯於】逢澤』。系年皆據《六國年表》。秦孝公二十年應爲惠成王二十八年。《訂補》云﹕『考徐廣《音義》「《紀年》作逢澤」﹐蓋以明《史記》「澤」之異文。不必《紀年》所記卽此事﹐亦不必《紀年》記逢澤會與《史記》同年。』疑非是。

﹝八二﹞按《紀年》云﹕二十八年﹐與齊田�戰於馬陵。《史記﹟魏世家》索隱

案《紀年》﹕威王十四年﹐田�伐梁﹐戰馬陵。《史記﹟田敬仲完世家》索隱

王劭﹕《紀年》云﹕……﹝梁惠王﹞二十七年十二月﹐齊田�敗梁於馬陵。《史記﹟孫子吳起列傳》索隱

《紀年》當梁惠王二十八年。《史記﹟孟嘗君列傳》索隱

案﹕《史記﹟孟嘗君列傳》﹕『宣王二年﹐田忌與孫臏﹑田嬰俱伐魏﹐敗之馬陵﹐虜魏太子申﹐而殺魏將龐涓。』索隱﹕『《紀年》當梁惠王二十八年。』

《紀年》所記馬陵之戰﹐一作在惠成王『二十七年十二月』﹐一作『二十八年』。《存眞》分列爲二條﹕『二十七年十二月﹐齊﹝威王十四年﹞田�伐我』﹔『二十八年﹐與齊田�戰於馬陵﹐【我師敗逋】』。《輯校》則合爲一條﹐云﹕『案《魏世家》索隱引「二十八年﹐與田�戰於馬陵」。二十七年十二月﹐在周正爲二十八年二月﹐是《魏世家》索隱已攺算爲周正也。』《紀年》用夏正﹐何獨於此二條攺用周正﹐且記二十七年﹑二十八年四條﹐皆爲司馬貞所引﹐何或攺或不攺﹖《輯校》之說實未允當。《訂補》云﹕『案此事《魏世家》《孟嘗君列傳》索隱皆引作「惠王二十八年」﹐則《孫吳列傳》之「二十七年」﹐「七」爲「八」字之訛。』然索隱所引尙有馬陵之戰在『威王十四年』一條﹐威王元年當梁惠成王十四年﹝見前﹞﹐威王十四年正當惠成王二十七年。以《訂補》推算威王元年在惠成王十五年﹐因謂惠成王二十八年『至此正得十四年』﹐此條亦成爲其二十八年說之佐證。《訂補》推算有誤﹐說已見前﹐『七』不得爲『八』字之訛。馬陵之戰爲當時一大戰役﹐始於惠成王二十七年十二月﹐決戰則在次年﹐《存眞》分別錄爲兩條﹐是。

《孟子﹟梁惠王上》﹕『及寡人之身﹐東敗於齊﹐長子死焉。』長子爲太子申﹐所云卽馬陵之戰。《戰國策﹟齊策一》﹕『田忌爲齊將﹐系梁太子申﹐禽龐涓。』亦指是役。《史記》《國策》皆謂此役擒殺魏將龐涓。一九七二年﹐山東臨沂銀雀山漢墓出土《孫臏兵法》竹簡﹐其《擒龐涓》一篇謂﹕『孫子弗息而擊之桂陵﹐而擒龐涓。』是龐涓早在桂陵之戰中見擒﹐與此異。

《史記﹟六國年表》﹕『﹝周顯王二十八年﹑齊宣王二年﹞敗魏馬陵﹐田忌﹑田嬰﹑田�將。』《田敬仲完世家》﹕『使田忌﹑田嬰將。』集解『徐廣曰﹕嬰﹐一作�。』《戰國策﹟魏策二》﹕『魏惠王起境內眾﹐將太子申而攻齊﹐客謂公子理之傅曰「……太子年少﹐不習於兵﹐田�宿將也﹐而孫子善用兵﹐戰必不勝﹐不勝必禽。」』是田�爲齊之名將﹐聞於敵國﹐此役實以田�爲主﹐《紀年》於三田之中特書田�當得其實。田�亦稱『�子』﹐《史記﹟楚世家》﹕『王所以戰勝於徐州者﹐田�子不用也。�子者有功於國﹐而百姓爲之用。』《田敬仲完世家》﹕『﹝齊威王曰﹞﹕吾臣有�子者﹐使守髙唐﹐則趙人不敢東漁於河。』《戰國策﹟齊策》同。

﹝八三﹞《竹書紀年》﹕梁惠成王二十八年﹐穰疵率師及鄭孔夜戰於梁赫﹐鄭師敗逋。《水經﹟渠水注》

案﹕永樂大典本作『穰疪』﹐朱謀�本作『穰苴』。戴震校本攺作『穰疵』﹐云﹕『近刻訛作「苴」。』《韓非子﹟內儲說下》﹕『鄴令襄疵﹐陰善趙王左右。趙王謀襲鄴﹐襄疵常輒聞而先言之魏王。魏王備之﹐趙乃輒還。』又《呂氏春秋﹟無義》﹕『公孫鞅以其私屬與母歸魏﹐襄庛不受﹐曰「以君之反公子卬也﹐吾無道知君。」故士自行不可不審也。』注﹕『襄庛﹐魏人也。』畢沅校本卽據《竹書紀年》爲說﹐謂『襄庛卽穰庛』﹐是。《存眞》作『穰疵』﹐據戴校本。《輯校》作『穰苴』﹐誤。

﹝八四﹞按《紀年》云﹕二十九年五月﹐齊田�伐我東鄙﹔九月﹐秦衛鞅伐我西鄙﹔十月﹐邯鄲伐我北鄙。王攻衛鞅﹐我師敗績。《史記﹟魏世家》索隱

《竹書紀年》曰﹕梁惠成王二十九年﹐齊田錛及宋人伐我東鄙﹐圍平陽。《水經﹟泗水注》

《紀年》曰﹕梁惠王二十九年﹐秦衛鞅伐梁西鄙。《史記﹟商君列傳》索隱

﹝八五﹞《竹書紀年》﹕梁惠成王三十年﹐城濟陽。《水經﹟濟水注》

﹝八六﹞《竹書紀年》﹕梁惠成王三十年﹐秦封衛鞅於鄔﹐攺名曰商。《水經﹟濁漳水注》

《竹書紀年》﹕衛鞅封於鄡。《後漢書﹟光武紀》注

《紀年》云﹕秦封商鞅在惠文王三十年。《史記﹟商君列傳》索隱

案﹕《輯校》所引《路史﹟國名紀》己﹐見本書附錄。

陳逢衡《竹書紀年集證》卷四七云﹕『《商君列傳》謂﹕「鞅旣破魏﹐封之於商十五邑。」「於」讀爲烏﹐當卽鄔也。舊名止鄔﹐今攺曰商﹐故謂之商於。』《存眞》云﹕『《漢書﹟地理誌》鉅鹿郡有鄡縣﹐字亦作「○」﹐音苦堯反﹐故城在保定府束鹿縣東﹐六國時爲趙地﹐非鞅所得封也。只以字形相亂﹐《水經注》《後漢書》注於鄡縣並引《竹書》﹐僞《紀年》亦攺作「鄡」﹐謬矣。』

﹝八七﹞《竹書紀年》﹕梁惠成王三十一年三月﹐爲大溝於北郛﹐以行圃田之水。《水經﹟渠水注》

《竹書紀年》云﹕惠王爲大溝於北郛﹐以行圃田之水。《輿地廣記》卷五東京祥符縣

﹝八八﹞《竹書紀年》﹕梁惠成王三十一年﹐邳遷於薛﹐攺名徐州。《水經﹟泗水注》

《紀年》云﹕梁惠王三十一年﹐下邳遷於薛﹐﹝故﹞﹝攺﹞名曰徐州。《史記﹟魯世家》索隱

《紀年》云﹕梁惠王三十﹝一﹞年﹐下邳遷於薛﹐攺名徐州。《史記﹟孟嘗君列傳》正義

案﹕《訂補》云﹕『會注考證本《史記》作「壽」。張文虎《札記》云「案據集解﹑索隱﹐似卽田常弒簡公之壽州。」』《孟嘗君列傳》正義所引當奪『一』字。

﹝八九﹞《紀年》云﹕與魏戰岸門。《史記﹟秦本紀》索隱

案﹕陳逢衡《竹書紀年集證》卷五０云﹕『《秦本紀》﹕「孝公二十二年﹐封鞅爲列侯﹐號商君。二十四年﹐與晉戰雁門。」索隱曰「《紀年》云﹕與魏戰岸門。此云雁門﹐恐聲誤也。」』補爲『秦與魏戰岸門』。洪頤烜《校正竹書紀年》卷下﹑郝懿行《竹書紀年校正》卷一四﹑林春溥《竹書紀年補證》卷四同。雷學淇《考訂竹書紀年》卷六作『與秦戰岸門』﹐攺『魏』爲『秦』﹐《存眞》《輯校》同。《史記﹟六國年表》秦孝公二十三年『與晉戰岸門』﹐當惠成王三十二年﹐《考訂》《存眞》《輯校》系年據此。案應爲惠成王三十一年。

﹝九０﹞《竹書紀年》曰﹕秦蘇胡率師伐鄭﹐韓襄敗秦蘇胡於酸水。《水經﹟濟水注》

案﹕《存眞》列於惠成王三十二年﹐云﹕『此未詳何年事。』《輯校》附於『無年世可系者』。現姑從《存眞》列此。

﹝九一﹞古書《紀年篇》﹐惠王三十六年攺元﹐從一年始﹐至十六年而稱惠成王卒。《春秋經傳集解後序》

《汲冢竹書》﹕魏惠王亦有後元。《史記﹟孝文本紀》索隱

今案《古文》﹕惠成王立三十六年﹐攺元稱一年﹐攺元後十七年卒。《史記﹟魏世家》集解

按《紀年》﹕惠成王三十六年﹐攺元稱一年﹐未卒也。《史記﹟魏世家》索隱

《紀年》說﹕惠成王三十六年﹐又稱後元一﹐十七年卒。《史記﹟魏世家》索隱

案《紀年》﹕……此時梁惠王攺元稱一年﹐未卒也。《史記﹟田敬仲完世家》索隱

《紀年》當梁惠王二十八年﹐至三十六年攺爲後元也。《史記﹟孟嘗君列傳》索隱

《汲冢紀年》﹕魏惠成王三十六年﹐攺元稱一年。《通鑑外紀》卷二

案﹕《史記﹟魏世家》集解﹑索隱所引作『惠成王十七年卒』﹐杜預《春秋經傳集解後序》作『至十六年而稱惠成王卒』。《魏世家》集解之語﹐出自荀勗﹐爲《紀年》整理考釋之直接參與者﹐杜預亦曾親見竹書﹐二人之語當非臆說。司馬光《資治通鑑考異》卷一旣引《春秋經傳集解後序》﹐又引《魏世家》集解﹐主杜預說。《存眞》《輯校》亦從杜說﹐列惠成王一至三十六年﹐又列後元一至十六年﹐注亦僅引《後序》。雷學淇《考訂竹書紀年》卷六以惠成三十六年當年攺元稱一年﹐其卒則在十七年﹐云﹕『案杜與荀﹑和同時﹐得見《竹書》﹐不應言有同異﹐《後序》「十六年」﹐「六」字自是「七」字之訛﹐乃鈔錄鈐刻者有誤也。……今從和氏說校正。』雷氏攺『六』爲『七』以牽就集解引文﹐實從荀勗之說。二說之歧異﹐一爲三十六年之次年攺元﹐一爲當年攺元。案《魏世家》集解云﹕『荀勗曰﹕和嶠云「《紀年》起自黃帝﹐終於魏之今王﹔今王者﹐魏惠成王子。」案《太史公書》惠成王但言惠王﹐惠王子曰襄王﹐襄王子曰哀王。惠王三十六年卒﹐襄王立十六年卒﹐並惠﹑襄爲五十二年。今案《古文》﹐惠成王立三十六年﹐攺元稱一年﹐攺元後十七年卒﹐《太史公書》爲誤分惠成之世﹐以爲二王之年數也。《世本》惠王生襄王﹐而無哀王﹐然則今王者魏襄王也。』此蓋節錄荀勗《紀年敍錄》之文。《春秋經傳集解後序》云﹕『哀王於《史記》襄王之子﹐惠王之孫也。惠王立三十六年卒而襄王立﹐立十六年卒而哀王立。古書《紀年篇》﹕惠王三十六年攺元﹐從一年始﹐至十六年而稱惠成王卒﹐卽惠王也。疑《史記》誤分惠成之世﹐以爲後王年也。』荀﹑杜皆用《紀年》以校正《史記》﹐以《史記》之惠王三十六年爲前元﹐襄王之十六年實爲惠王之後元﹐並無歧異。所不同者﹐惟一作惠成十七年卒﹐一作十六年卒而已。案惠成王三十六年采惠施之策﹐率諸侯朝齊威王於徐州﹐互尊爲王﹐卽所謂『徐州相王』﹐見《史記﹟六國年表》﹐惠王攺元之故實萌於此。其時慣例﹐如非特殊理由﹝卽不承認前王﹐如奪位等事﹞﹐皆逾年攺元﹐惠成王以徐州相王而攺元﹐具有慶祝之意﹐決無當年攺元之理。此事可由秦惠文王之更元爲證。《史記﹟秦本紀》﹕『﹝秦惠文君﹞十三年四月戊午﹐秦君爲王﹐韓亦爲王。﹝詩銘案﹕『秦』原作『魏』﹐據《史記志疑》說攺。﹞……十四年﹐更爲元年。』秦惠文王十三年稱王﹐十四年更元。案《周本紀》曰﹕『﹝顯王﹞四十四年﹐秦惠王稱王。』梁玉繩《史記志疑》卷三云﹕『乃秦惠十三年也﹐秦惠在位二十七年﹐攺十四年爲元年﹐豈非以稱王之故歟。』荀﹑杜之異﹐疑因計算方法不同所致﹐如從惠成王三十六年稱王﹑決定攺元時起算﹐其卒應爲此後之十七年。以荀勗語較含糊﹐疑有訛舛﹐『攺元後十七年卒』之『攺元』二字﹐似涉前『攺元稱一年』而衍﹐﹝索隱所引『惠成王三十六年﹐又稱後元一﹐十七年卒』﹐卽無『攺元』二字。﹞所謂『後十七年卒』﹐實自三十六年起計算﹐與《後序》所錄《紀年》原文十六年﹐惠成王卒﹐其間似無矛盾。現從《春秋經傳集解後序》。

﹝九二﹞按《紀年》﹕鄭昭侯武薨﹐次威侯立。《史記﹟韓世家》索隱

案﹕《存眞》《輯校》列於惠成王后元二年。

﹝九三﹞王劭按《紀年》云﹕韓昭侯之世﹐兵寇屢交﹐……《史記﹟申不害列傳》索隱

案﹕《訂補》云﹕『按此乃王劭據《紀年》爲說之詞﹐當非原文﹐因昭侯卒事﹐附於此。』

﹝九四﹞薛瓚注《漢書》云……《汲冢古文》曰﹕齊師伐趙東鄙﹐圍中牟。《水經﹟渠水注》

瓚曰﹕……《汲郡古文》曰﹕齊師伐趙東鄙﹐圍中牟。《史記﹟趙世家》集解

《漢書音義》云﹕臣瓚案……《汲郡古文》曰﹕齊師伐趙東鄙﹐圍中牟。《左傳﹟定公九年》正義

案﹕《存眞》列於惠成王后元三年﹐云﹕『諸書未引何年﹐洪氏補在顯王三十一年﹝惠王三十三年﹞﹐陳氏云「當是趙肅侯十八年事」﹝惠王后元三年﹞﹐今從之。』洪氏指洪頤烜《校正竹書紀年》﹝卷下﹞﹐陳氏指陳逢衡《竹書紀年集證》﹝卷五０﹞。《集證》云﹕『余考《田完世家》湣王元年至四十年﹐並無伐趙之事﹐惟宣王十一年﹐與魏伐趙﹐趙決河水灌齊。《趙世家》肅侯十八年亦云「齊﹑魏伐我﹐決河水灌之。」大約俱在顯王末年。』是陳氏亦未確指此役當在肅侯十八年。雷學淇《考訂竹書紀年》卷六系於惠成王后元四年﹐以推算不同﹐﹝《存眞》以惠成王三十六年之後一年方爲後元元年﹐《考訂》卽以三十六年爲後元元年。﹞有一年之差。現姑從《存眞》系此。

﹝九五﹞﹝按《紀年》﹞﹕威侯七年﹐與邯鄲圍襄陵。五月﹐梁惠王會威侯於巫沙。十月﹐鄭宣王朝梁。《史記﹟韓世家》索隱

案﹕鄭威侯卽鄭宣王﹐《紀年》亦稱爲韓威王﹝見後﹞。《韓非子》《說林》《外儲說右》《難一》作韓宣王﹐《史記﹟韓世家》作宣惠王。《史記﹟秦本紀》﹕『﹝秦惠文君﹞十三年四月戊午﹐秦君爲王﹐韓亦爲王。』惠文君十三年當鄭威侯八年﹐此條十月已稱鄭宣王﹐自不得在七年。或謂『七年』不系月﹐而後有『五月』﹑『

十月』等字﹐『五月』上當脫『八年』二字﹐疑是。《存眞》《輯校》列於惠成王后元九年。

﹝九六﹞樂資據《紀年》以嗣君卽孝襄侯也。《史記﹟衛世家》索隱

案﹕《存眞》列於惠成王后元十一年﹐云︰『洪氏據《衛世家》索隱補。』洪頤烜《校正竹書紀年》卷下﹕『﹝周顯王﹞四十四年﹐衛平侯卒﹐子孝襄侯立。』云﹕『此條本脫。《史記﹟衛世家》﹕「平侯八年﹐子嗣君立。」索隱云「樂資據《紀年》以嗣君卽孝襄侯」今據《年表》補。』《存眞》本此﹐除加【】號並刪『四十四年』外﹐文與《校正》同。《輯校》作『衛孝襄侯』﹐附於『無年世可系者』。《史記﹟六國年表》顯王四十五年當『衛嗣君元年』﹐其立當在四十四年﹐洪氏卽據此補。顯王四十四年當惠成王后元九年﹐列此。

﹝九七﹞﹝《竹書紀年》﹞﹕十年﹐齊田肸及邯鄲﹑韓舉戰於平邑﹐邯鄲之師敗逋﹐獲韓舉﹐取平邑﹑新城。《水經﹟河水注》

《紀年》云﹕韓舉﹐趙將。……又《紀年》云﹕其敗當韓威王八年。《史記﹟韓世家》索隱

案﹕《水經注》此條所引《紀年》凡三事﹐第一事冠以『晉烈公』﹐似此三事皆屬烈公﹐誤。永樂大典本﹑朱謀�本作『十年』﹐戴震校本攺作『九年』﹐云﹕『案近刻訛作十年。』《存眞》云﹕『此事《水經注》引作晉烈公十年。索隱云「《紀年》敗韓舉當韓威王八年」﹐計相去七十八歲﹐不應有兩田�﹐兩韓舉。考《趙世家》云「肅侯二十三年﹐韓舉與齊﹑魏戰﹐死於桑丘。」肅侯元年當梁惠王二十二年﹐下逮後元十年﹐爲肅侯之二十五年。蓋《趙世家》誤「五」爲「三」﹐《水經注》誤惠成後元十年爲晉烈公十年也。至《韓世家》以韓舉爲韓將﹐則更舛矣。』《存眞》《輯校》皆列入惠成王后元十年﹐是。

《史記﹟韓世家》﹕『﹝宣惠王﹞八年﹐魏敗我將韓舉。』索隱﹕『韓舉則是韓將不疑﹐而《紀年》云﹕韓舉﹐趙將。蓋舉先爲趙將﹐後入韓。又《紀年》云﹕其敗當韓威王八年。是不同也。』《六國年表》韓宣惠王八年亦書『魏敗我韓舉』。是韓舉明爲韓將。司馬貞所據《紀年》當卽《水經注》所引﹐以有『邯鄲韓舉』之文﹐因云『韓舉趙將』。案《紀年》敍戰役或以師舉﹐或以將舉。陳夢家謂『邯鄲韓舉』﹐『邯鄲』卽趙師﹐『韓舉』卽韓將韓舉﹐不得解爲『趙將韓舉』。《六國年表》本年於韓記『魏敗我韓舉』。於趙記『趙武靈王元年﹐魏敗我趙護』。邯鄲之師其將爲趙護﹐與韓舉顯爲兩人。﹝《六國紀年表考證》《燕京學報》第三六期頁一三七。﹞此役實爲齊﹑魏聯師攻趙﹐《戰國策﹟魏策二》﹕『犀首﹑田�欲得齊﹑魏之兵以伐趙﹐梁君與田侯不欲。……兵未出境﹐梁君﹑田侯恐其至而戰敗也﹐悉起兵從之﹐大敗趙氏。』據《紀年》﹐是役韓助趙﹐韓舉見獲。

﹝九八﹞《紀年》當惠王之後元十一年﹐作『平阿』。《史記﹟孟嘗君列傳》索隱

案﹕《史記﹟孟嘗君列傳》﹕『﹝齊﹞宣王七年﹐田嬰使於韓﹑魏﹐韓﹑魏服於齊。嬰與韓昭侯﹑魏惠王會齊宣王東阿南﹐盟而去。』索隱﹕『《紀年》當惠王之後元十一年﹐作「平阿」。』趙紹祖《竹書紀年校補》卷二云﹕『昭侯當爲威侯﹐宣王當爲威王。』林春溥《竹書紀年補證》卷四同。《存眞》作『十一年﹐王會韓昭侯﹑齊宣王於平阿。』《輯校》作﹕『十一年﹐【會韓威侯﹑齊威王於】平阿。』

﹝九九﹞﹝《紀年》﹞又云﹕﹝梁惠王﹞後元十三年﹐會齊威王於鄄。《史記﹟孟嘗君列傳》索隱

案﹕《史記》諸本或作『鄄』﹐或作『甄』。《呂氏春秋﹟不屈》﹕『惠王布冠而拘於鄄。』髙注﹕『鄄﹐邑名也。自拘於鄄﹐將服於齊也。』卽此事。甄﹑鄄通用﹐雷學淇《竹書紀年義證》卷三九云﹕『甄﹐齊邑名﹐卽《春秋》莊公十四年會於鄄者。本爲衛邑﹐趙成侯嘗取之﹐此時屬齊。字有涓堅眞震四聲。』《存眞》作『鄄』﹐《輯校》作『甄』。

﹝一００﹞﹝《紀年》以爲﹞﹕梁惠王后元十三年四月﹐齊威王封田嬰於薛。十月﹐齊城薛。……嬰初封彭城。《史記﹟孟嘗君列傳》索隱

案﹕《輯校》列『嬰初封彭城』於惠成王后元十三年下﹐云﹕『此司馬貞據《紀年》爲說﹐非本文。』《存眞》系於十四年﹐雷學淇《考訂竹書紀年》卷六系於十五年。現從《輯校》。

﹝一０一﹞﹝《紀年》﹞﹕﹝梁惠王后元﹞十四年﹐薛子嬰來朝。《史記﹟孟嘗君列傳》索隱

﹝一０二﹞﹝《紀年》﹞﹕﹝梁惠王后元﹞十五年﹐齊威王薨。《史記﹟孟嘗君列傳》索隱

﹝一０三﹞《竹書紀年》曰﹕燕人伐趙﹐圍濁鹿。趙武靈王及代人救濁鹿﹐敗燕師於勺梁。《水經﹟滱水注》

案﹕《存眞》列於惠成王后元十五年﹐云﹕『元文不引何年﹐今姑附此。』《輯校》附於『無年世可系者』。《訂補》云﹕『今本《紀年》此事在周顯王十七年﹐當梁惠王十九年。按趙武靈王卽位在梁惠王后十一年﹐此時爲趙成侯二十三年﹐何得云「武靈王」﹖其誤灼然。雷學淇《義證》四十據《趙世家》「武靈王二十六年﹐攘地北至燕﹑代」語﹐系於今王十九年﹐亦乏明證﹐疑難彊定。』現姑從《存眞》列此。

﹝一０四﹞古書《紀年》篇﹐……至十六年而稱惠成王卒。《春秋經傳集解後序》

案﹕《史記﹟魏世家》集解等所引《紀年》﹐已見前﹐此不具引。

﹝一０五﹞《汲郡竹書紀年》曰﹕鄭侯使韓辰歸晉陽及向。二月﹐城陽﹑向﹐更名陽爲河雍﹐向爲髙平。《水經﹟濟水注》

徐廣曰﹕《汲冢紀年》云﹕魏哀王四年﹐攺宜﹝晉﹞陽曰河雍﹐攺向曰髙平。《史記﹟秦本紀》集解

徐廣曰﹕《紀年》云﹕魏哀王四年﹐攺陽曰河雍﹐向曰髙平。《史記﹟趙世家》集解

《括地誌》云﹕……《紀年》云﹕鄭侯使辰歸晉陽﹑向﹐更名髙平。《史記﹟範睢列傳》正義

案﹕《史記﹟秦本紀》集解引作『魏哀王二十四年』﹐《輯校》云﹕『案《紀年》終於今王二十年﹐不得有二十四年﹐「二十」字衍。』日本髙山寺舊藏天養鈔本《秦本紀》正作『四年』﹝見水澤利忠《史記會注考證校補》卷五頁五一﹞﹐據刪。《史記﹟趙世家》集解所引﹐宋景祐本﹑蜀大字集解本﹑紹興本﹑耿秉本﹑明遊明本﹑淸殿本皆作『魏襄王』﹝見《史記會注考證校補》卷四三頁四０﹞﹐宋黃善夫本﹑晚淸金陵書局本皆作『魏哀王』。《輯校》作『魏襄王』﹐蓋據殿本。案徐廣以今王爲哀王﹐作『魏哀王』者是。《訂補》所引《路史﹟國名紀》甲﹐見本書附錄。

﹝一０六﹞《紀年》曰﹕今王四年﹐碧陽君之諸禦產二龍。《開元占經》卷一一三

案﹕幹寶﹕《搜神記》卷六﹕『周烈王六年﹐林碧陽君之禦人產二龍。』當本《紀年》。陳逢衡《竹書紀年集證》卷五０云﹕『「碧陽」二字費解﹐《山海經﹟東山經》云「孟子之山﹐其上有水出焉﹐名曰碧陽。」郝懿行疑碧陽君卽斯水之神。』雷學淇《竹書紀年義證》卷四０云﹕『碧陽﹐地名﹔君﹐僭號也。是時諸國封其臣皆稱君﹐此碧陽君不知是魏臣否﹖《山海經》有碧陽山﹐荒遠﹐疑非是。』

﹝一０七﹞《紀年》又云﹕子之殺公子平。《史記﹟燕世家》索隱

案﹕《存眞》《輯校》列於今王五年。《存眞》云﹕『《燕策》﹕「燕王噲旣立三年﹐舉國屬子之。子之三年﹐燕國大亂﹐將軍市被﹑太子平謀攻子之。儲子謂齊宣王曰﹕因而僕之﹐破燕必矣。王因令章子將五都之兵﹐因北地之眾﹐以伐燕。燕王噲死﹐子之亡。二年﹐而燕人立太子平﹐是爲昭王。」《齊策》﹕「韓﹑齊爲與國﹐張儀以秦﹑魏伐韓﹐齊將救之。田臣思曰﹕不如聽之。子噲與子之國﹐百姓弗戴﹐諸侯不與﹐秦伐韓﹐楚﹑趙必救之﹐是天以燕賜我也。王曰﹕善。因起兵攻燕﹐三十日而舉燕國﹝『三』當作『五』﹞。」則伐燕之爲齊宣﹐本自明白。自太史公作《史記》﹐於齊之世系奪去兩代﹐遂使齊宣不與燕噲相當﹐自不得不以伐燕屬之齊湣。生史遷後者﹐惟遷是從﹐於是《荀子》之文可以攺﹐﹝《王霸篇》齊湣敗燕﹐蓋劉向所攺。﹞《孟子》之書不可讀。自宋以來﹐紛如聚訟﹐若《黃氏日鈔》﹑﹝以《梁惠王篇》伐燕﹐爲易王初立齊取十城﹔《公孫丑篇》伐燕﹐爲湣王乘子之之亂。不知燕文公卒於梁惠王后二年﹐乃齊威王之二十五年﹐則取燕十城者﹐是威王非宣王也。﹞《資治通鑑》﹝移宣王之年以就《孟子》﹞﹐或節外生枝﹐或斷鶴續鳧﹐豈知眞古文《紀年》確乎伐燕者﹐是宣非湣也。此《紀年存眞》之所以不可不輯也。請爲讀《孟子》者正告曰﹕伐燕之役在周赧王元年﹐燕王噲七年﹐齊宣王六年。』

﹝一０八﹞《汲冢紀年》曰﹕齊人禽子之而醢其身也。《史記﹟燕世家》集解

案﹕《存眞》《輯校》列於今王五年。

《史記﹟燕世家》﹕『王因令章子將五都之兵﹐以因北地之眾﹐以伐燕。士卒不戰﹐城門不閉﹐燕君噲死﹐齊大勝﹐燕子之亡。』集解﹕『徐廣曰「《年表》云﹕君噲及太子﹑相子之皆死。」駰案﹕《汲冢紀年》曰「齊人禽子之而醢其身也。」』《史記》所據者爲《國策﹟燕策》﹐誤攺『宣王』爲『湣王』。《國策﹟齊策》亦記是役﹐見前條。《史記﹟田敬仲完世家》據策文﹐又攺『齊王』爲『桓公』﹐以爲『桓公五年』事。或謂『桓』﹑『宣』字相近﹐司馬遷旣以伐燕之役爲湣王事﹐乃以意移於桓公﹐當時所據本或有宣王五年之說﹐又移以爲桓公之五年﹐疑是。

金文有《陳璋壺》﹐銘爲﹕『隹主五年﹐奠�陳○再立事歲﹐孟冬戊辰﹐大臧�孔陳璋內﹝入﹞伐匽﹝燕﹞亳邦之只﹝獲﹞。』﹝見陳夢家《美帝國主義劫掠的我國殷周銅器集錄》A746﹞所記爲齊伐燕之役﹐陳璋入燕都﹐獲此戰利品。器爲燕物﹐刻�乃齊人所加。陳夢家以『隹主五年』爲宣王之五年﹐所記卽是役﹝同上書﹞。唐蘭先生則以爲齊湣王五年事﹝見《戰國縱橫家書》頁一四一﹞。疑莫能定。近河北平山發現中山國大墓﹐所出銅器﹐銘文亦記是役﹐如方壺銘中有『郾﹝燕﹞故君子徻﹝噲﹞﹐新君子之﹐不用禮義﹐不顧逆順﹐故邦亡身死』之語﹐蓋中山預於是役﹐『擇郾吉金﹐鑄爲彜壺』﹐蓋以俘獲之物攺鑄爲器者。

﹝一０九﹞徐廣曰﹕《紀年》云﹕立燕公子職。《史記﹟六國年表》集解

徐廣曰﹕《紀年》亦云爾。《史記﹟趙世家》集解

且《紀年》之書﹐其說又同。《史記﹟趙世家》索隱

案﹕《史記﹟趙世家》﹕『﹝趙武靈王﹞十年﹐……齊破燕﹐燕相子之爲君﹐君反爲臣。十一年﹐王召公子職於韓﹐立以爲燕王﹐使樂池送之。』集解﹕『徐廣曰「《紀年》亦云爾。」』索隱﹕『《燕系家》無其事﹐蓋是疏也。今此云「使樂池送之」﹐必是憑舊史爲說﹐且《紀年》之書﹐其說又同。』《存眞》據此作『【趙召燕公子職於韓﹐立以爲燕王﹐使樂池送之】』﹔《輯校》作『趙立燕公子職』。皆列於今王五年。

《國策﹟燕策一》﹕『子之三年﹐燕國大亂﹐百姓恫怨。將軍市被﹑太子平謀﹐將攻子之。……太子因數黨聚眾﹐將軍市被圍公宮﹐攻子之﹐不克。﹝將軍市被及﹞百姓乃反攻﹐太子平﹑將軍市被死已殉國。……二年﹐燕人立公子平﹐是爲燕昭王。』楊寬先生以『將軍市被及』五字爲衍文﹝《戰國史》頁一０三﹞﹐是《史記﹟燕世家》集解﹑索隱引《六國年表》云﹕『君噲及太子﹑相子之皆死。』﹝詩銘案﹕今本刊去『太子』二字﹐誤。﹞是《紀年》《國策》《六國年表》皆稱太子平已死﹐其後被立爲昭王之公子平﹐自不得爲太子平。《國策》簡札訛舛﹐《史記﹟燕世家》照錄策文﹐又有竄攺﹐以致聚訟紛紜﹐莫衷一是。實則市被本太子平之黨﹐攻子之不克﹐百姓乃反攻太子平及將軍市被﹐二人皆『死已﹝以﹞殉國』。《燕策》稱所立者爲『公子平』﹐稱『公子』而不稱『太子』﹐其誤當在『平』字﹐《燕世家》則攺『公子』爲『太子』﹐益滋混亂。﹝《戰國策》鮑彪﹑吳師道校注本更據《燕世家》之文攺『公子』爲『太子』﹐誤。﹞雷學淇《竹書紀年義證》卷四０云﹕『《燕策》立太子平句﹐本是立公子職之誤﹐《燕世家》又承其訛也。』是。

近世出土燕國兵器﹐有『郾﹝燕﹞王職』�﹐器多出燕下都﹐亦曾出於山東之益都﹑臨朐﹐此『郾王職』卽公子職﹐亦卽燕昭王﹐兵器之出於山東﹐當爲伐齊時所遺畱。

﹝一一０﹞《紀年》曰﹕……周隱王二年﹐齊地暴長﹐長丈餘﹐髙一尺。《太平禦覽》卷八八０咎徵部

案﹕幹寶《搜神記》卷六﹕『周隱王二年四月﹐齊地暴長﹐長丈餘﹐髙一尺五寸。』當本《紀年》。今本《紀年》以隱王爲赧王﹐注云﹕『《史記》作赧王﹐名延﹐蓋赧﹑隱聲相近。』《搜神記》卷六所記﹐多錄自他書﹐按時間先後爲次﹐見於《紀年》者凡五條﹐屬宣王﹑惠王﹑隱王﹑哀王﹑烈王。隱王次於惠王之後﹐哀王之前﹐當非赧王。東周諸王多異稱﹐《世本》《史記》《漢書﹟古今人表》《帝王世紀》所記往往不同﹐此隱王當爲惠﹑哀之間某王之異稱﹐今已不詳。以隱王爲赧王﹐蓋始於今本《紀年》﹐所據當亦爲《禦覽》。《禦覽》此條所引凡二事﹐第一事爲『梁惠成王七年﹐地忽長十丈有餘﹐髙尺半』﹐第二事卽此。輯今本《紀年》者系第一事於周顯王五年﹐《史記﹟六國年表》魏惠成王七年當周顯王五年﹐爲輯者所據。至第二事﹐輯者之意以爲《禦覽》旣列於惠成王七年之後﹐則隱王自當爲顯王以次之周王。顯王之次爲愼靚王﹐與隱王不似﹔愼靚王之次爲赧王﹐赧﹑隱聲近﹐遂以隱王爲赧王。輯者亦非有意作僞﹐觀注自明。案《禦覽》引《紀年》一條兩事者﹐非有先後之別﹐如卷九六八所引兩事﹐第一事在晉昭公六年﹐第二事在周幽王十年﹐與此條同。昔之治《紀年》者習於今本之說﹐皆以隱王卽赧王﹐疑非。《存眞》《輯校》列於今王六年。蓋據今本《紀年》以隱王卽赧王﹐現從舊說﹐姑系於此。

﹝一一一﹞徐廣曰﹕……《紀年》於此亦說楚景翠圍雍氏。韓宣王卒。秦助韓共敗楚屈丐。又云﹕齊﹑宋圍�棗。《史記﹟韓世家》集解

案﹕《存眞》《輯校》列於今王七年。韓宣王二十一年卒﹐當魏襄王六年﹐應系於此。雷學淇《竹書紀年義證》卷四０云﹕『《戰國策﹟楚策》曰「齊﹑秦約攻楚﹐楚令景翠以八城賂齊。」《秦策》﹕「周君謂景翠曰﹕公爵爲執圭﹐官爲柱國。」蓋翠亦楚之顯者也。』《存眞》云﹕『《六國表》﹕「韓宣惠王二十一年﹐秦助我攻楚﹐圍景痤。」痤﹐卽翠也。』《史記﹟越世家》作景翠。《存眞》又云﹕『案《楚世家》﹕「張儀誑楚﹐楚攻秦﹐與秦戰丹陽。秦大敗我軍﹐斬甲士八萬﹐虜我大將軍屈�﹝楚懷王十七年﹞。」《韓世家》﹕「與秦共攻楚﹐敗楚將屈�﹐斬首八萬於丹陽﹝宣惠王廿一年﹞。」然則《紀年》當云韓助秦﹐今云秦助韓﹐傳鈔訛也。』屈�卽屈丐。據《秦本記》﹐是役以秦爲主﹐不記韓事﹐《存眞》說是。

一九七三年﹐湖南長沙所出帛書《戰國縱橫家書﹟蘇秦謂陳軫章》﹕『齊﹑宋攻魏﹐楚回﹝圍﹞翁﹝雍﹞是﹝氏﹞﹐秦敗屈�﹐胃﹝謂﹞陳軫曰﹕……今者秦立於門﹐客有言曰﹕魏王胃﹝謂﹞韓倗﹑張義﹝儀﹞﹕煮棗將楡﹝渝﹞﹐齊兵有﹝又﹞進﹐子來救﹝寡﹞人可也﹐不救寡人﹐寡人弗能枝﹝支﹞也。……』此章亦見《史記﹟田敬仲完世家》。『齊宋攻魏』﹐《世家》無『齊宋』二字﹐『煮棗將楡』作『煮棗將拔』﹐說陳軫者爲蘇代而非蘇秦。所記是役與《紀年》合。

﹝一一二﹞王劭案﹕《紀年》云﹕……﹝齊﹞宣王八年﹐殺王后。《史記﹟田敬仲完世家》索隱

案﹕《存眞》《輯校》列於今王七年。《史記﹟田敬仲完世家》﹕『﹝威王﹞三十三年﹐殺其大夫牟辛。』索隱﹕『徐廣曰「一作夫人。」案《年表》亦作夫人。王劭案﹕《紀年》云「齊桓公十一年﹐殺其君母﹔宣王八年﹐殺王后。」然則「夫人」之字﹐或如《紀年》之說。』今本《六國年表》作『大夫』﹐已爲後人所攺。陳逢衡《竹書紀年集證》卷五０云﹕『據《世家》﹐桓公稱公﹐威王稱王﹐則王后似謂宣王之母﹑威王之妃矣。』

﹝一一三﹞《竹書紀年》曰﹕襄王七年﹐韓明率師伐襄丘。《水經﹟濟水注》

﹝一一四﹞《竹書紀年》﹕魏襄王七年﹐秦王來見於蒲膎關。四月﹐越王使公師隅來獻乘舟﹐始罔及舟三百﹐箭五百萬﹐犀角象齒焉。《水經﹟河水注》

案﹕雷學淇《竹書紀年義證》卷四０云﹕『秦王卽秦惠文王也。蒲版﹐舜舊都﹐其北有長版﹐爲邑之險要﹐故曰蒲版。魏旣獻河西之地於秦﹐因險設關以備秦寇﹐故曰蒲版關﹐此魏之界上關也。後其地入秦﹐攺曰臨晉關。……《秦本紀》曰「惠王后元十二年﹐王與梁王會臨晉。」《魏世家》亦云「六年﹐與秦會臨晉。」蓋會在此年孟春﹐《史記》誤以爲前年。』

﹝一一五﹞《紀年》云﹕褚裏疾圍蒲﹐不克﹐而秦惠王薨。《史記﹟樗裏子列傳》索隱

又按《紀年》﹐則謂之褚裏疾也。《史記﹟樗裏子列傳》索隱

案﹕《存眞》《輯校》列於今王八年。

《史記﹟樗裏子列傳》﹕『昭王元年﹐樗裏子將伐蒲。』索隱﹕『按《紀年》云﹕褚裏疾圍蒲﹐不克﹐而秦惠王薨﹐事與此合。』梁玉繩《史記志疑》卷二九云﹕『或謂惠王是武王之誤﹐則事又在武四年﹐非昭元年矣。』《訂補》云﹕『考秦惠王后爲武王﹐武王后爲昭王。若此信是惠王﹐則與《史記》不同﹐索隱不當云「事與此合。」故此「惠王」疑是「武王」之誤。如此﹐據《六國表》紀年推算﹐事當系在今王十二年﹐與秦圍皮氏役亦相合。』蒲爲衛邑﹐《史記﹟六國年表》周赧王四年所記有魏『圍衛』﹐又秦惠王死﹐是此年秦﹑魏均圍攻衛國。《戰國策﹟衛策》﹕『秦攻衛之蒲﹐胡衍謂樗裏疾曰「公之伐蒲﹐以爲秦乎﹖以爲魏乎﹖爲魏則善﹐爲秦則不賴矣。衛所以爲衛者﹐以有蒲也。今蒲入於秦﹐﹝詩銘案﹕原作『魏』﹐據《史記﹟樗裏子列傳》索隱攺。﹞衛必折而入於魏﹝又案﹕『而入』據索隱引補﹞……。」』策文所記正謂衛處於秦﹑魏圍攻之下﹐秦圍攻蒲急﹐衛必降魏。魏得衛則彊﹐卽所謂『爲魏則善﹐爲秦則不賴』﹐樗裏疾因解蒲圍去。據《紀年》《國策》《六國年表》﹐秦﹑魏圍衛﹐秦解蒲圍﹐以及秦惠王死﹐均在同年﹐是《紀年》之文不誤﹐而誤在『事與此合』之『合』字﹐疑『合』爲『異』字之誤。胡衍之說樗裏疾﹐《樗裏子傳》亦系於秦昭王元年﹐蓋誤圍蒲與圍皮氏在同一年。秦圍皮氏﹐《紀年》在秦昭王元年﹐與《史記》合﹐詳後。

雷學淇《竹書紀年義證》卷四０云﹕『褚裏疾﹐秦孝公子﹐惠公弟。褚裏地名﹐疾名也。《史記》作「樗裏」﹑「煷裏」。疾居褚裏﹐故曰「褚裏疾」。後爲庶長﹐曰「庶長疾」﹔受封於嚴﹐曰「嚴君疾」。』

﹝一一六﹞《紀年》云﹕八年﹐翟章伐衛。《史記﹟魏世家》索隱

案﹕《戰國策﹟趙策四》﹕『翟章從梁來﹐甚善趙王。趙王三延之以相﹐翟章辭不受。』是翟章本魏將﹐後入趙。

﹝一一七﹞《竹書紀年》﹕魏襄王九年﹐洛入成周﹐山水大出。《水經﹟洛水注》

﹝一一八﹞《紀年》云﹕﹝張儀﹞梁安僖王九年五月卒。《史記﹟張儀列傳》索隱

案﹕汲古閣單索隱本作『安僖王』﹐宋黃善夫本﹑淸殿本作『哀王』﹐宋耿秉本﹑明遊明本作『令王』。索隱引《紀年》當作『安僖王』﹐所據爲束皙本。後人以束皙所云《紀年》終於魏安僖王之說不可信從﹐因攺爲『哀王』或『今王』。『令王』爲『今王』之訛﹐今本《穆天子傳》荀勗序錄亦誤『今王』爲『令王』﹐『今』之爲『令』形近而誤。現從《存眞》《輯校》列於今王九年。

《存眞》《輯校》皆引《史記﹟韓世家》索隱﹐爲『集解』之誤。集解引徐廣曰﹕『《周本紀》赧王八年之後云﹕楚圍雍氏。此當韓襄王十二年﹑魏哀王十九年﹐《紀年》於此亦說楚入雍氏﹐楚人敗﹐然爾時張儀已死十年矣。』郝懿行《竹書紀年校正》卷一四以『張儀已死十年』爲《紀年》文﹐《存眞》《輯校》同。然細繹集解所引﹐《紀年》文當止於『楚人敗』﹐此後爲徐廣之語。《史記﹟六國年表》﹕魏哀王十年﹐張儀死﹐《秦本紀》及本傳同。魏哀王十年迄十九年﹐正當十年﹐徐廣所據當爲《史記》。古人記年﹐非如今人之實算﹐如據《紀年》則當爲十一年。《校正》《存眞》《輯校》疑誤。

﹝一一九﹞《竹書紀年》﹕﹝襄王﹞十年﹐楚庶章率師來會我﹐次於襄丘。《水經﹟濟水注》

案﹕永樂大典本﹑朱謀�本作『十年』﹐趙一淸﹑戴震校本攺爲『九年』。戴校云﹕『案近刻訛作十年。』《存眞》《輯校》列於九年﹐所據爲戴校本。

﹝一二０﹞《竹書紀年》曰﹕魏襄王十年十月﹐大霖雨﹐疾風﹐河水溢酸棗郛。《水經﹟濟水注》

﹝一二一﹞《竹書紀年》﹕魏襄王十二年﹐秦公孫爰率師伐我﹐圍皮氏﹐翟章率師救皮氏圍。疾西風。《水經﹟汾水注》

案﹕《存眞》云﹕『疾蓋人名﹐西風地名。﹝《魏策》﹕秦﹑楚攻圍皮氏﹐楚背秦而與魏﹐樗裏疾怒﹐欲與魏攻楚。﹞』其意蓋以『疾』卽樗裏疾。陳逢衡《竹書紀年集證》卷五０以『公孫爰』爲樗裏疾。陳夢家《六國紀年表考證》亦云﹕『《紀年》或稱之褚裏疾﹐或稱之爲公孫爰﹐爰假作緩疾之緩﹐與疾名字相應。』﹝《燕京學報》第三七期頁一九四﹞果如此說﹐則本條『救皮氏圍』之『圍』字當屬下讀﹐作『圍疾西風』。《訂補》云﹕『按此文「公孫爰帥師」﹐明非樗裏疾爲將﹐則「疾」不當指樗裏子也。且上文無褚裏疾名﹐此言疾﹐於文例亦不合。西風地名﹐亦未見他證。疑此文當讀「翟章救皮氏圍。句。疾西風。句。」疾西風是記天異﹐與上「大霖雨﹐疾風」文相類﹐可證。本與救皮氏事不相涉﹐魏史記異在同年遂並書於下﹐《水經注》引或誤及之。』《訂補》之說較長﹐從其標點。

魏襄王十二年當秦昭王元年。一九七五年﹐湖北云夢睡虎地十一號秦墓所出秦簡《大事記》系『攻皮氏』於昭王二年。意此役或延續二年﹐次年魏『城皮氏』﹝見後﹞﹐卽此﹐非如《史記﹟六國年表》魏哀王十三年﹝表當秦昭王元年﹞所記『秦擊皮氏﹐未拔而解』﹐僅在一年之內。

﹝一二二﹞﹝《竹書紀年》﹞﹕﹝魏襄王﹞十三年﹐城皮氏。《水經﹟汾水注》

﹝一二三﹞《紀年》云﹕秦內亂﹐殺其太后及公子雍﹑公子壯。《史記﹟穰侯列傳》索隱

案﹕《史記﹟秦本紀》﹕『﹝昭王二年﹞庶長壯與大臣諸公子爲逆﹐皆誅﹐及惠文後皆不得良死。』﹝詩銘案﹕『諸』下原有『侯』字﹐據日本藏古鈔本刪。﹞《存眞》《輯校》據此列於今王十四年﹐應爲十三年。

﹝一二四﹞《竹書紀年》曰﹕楚吾得帥師及秦伐鄭﹐圍綸氏。《水經﹟伊水注》

《竹書紀年》云﹕楚及秦伐鄭綸氏。《後漢書﹟黃瓊傳》注

《竹書紀年》云﹕楚及秦伐鄭﹐圍綸氏。《太平寰宇記》卷四西京潁陽縣

案﹕《存眞》《輯校》《訂補》所引《路史﹟後紀》卷一三注及《國名紀》丁注﹐見本書附錄。《存眞》列於今王十五年﹐云﹕『元文未引何年﹐雷氏本移此。』雷氏本指雷學淇《考訂竹書紀年》。《輯校》附於『無年世可系者』。今姑從《存眞》系此。《訂補》云﹕『《黃瓊傳》作「楚及秦伐鄭」。』案《黃瓊傳》﹕『瓊至綸氏﹐稱疾不進。』李賢注因引《竹書紀年》『楚及秦伐鄭綸氏』以釋『綸氏』二字。如以此屬下讀爲『綸氏今洛州故嵩陽縣城也』﹐則注引《紀年》失指﹐亦與他書所引《紀年》不合﹐疑筆誤。《伊水注》《訂補》誤爲《潁水注》《存眞》《輯校》不誤。

雷學淇《竹書紀年義證》卷四０亦列於今王十五年﹐與『翟章救鄭』﹝見下條﹞合爲一條﹐云﹕『《戰國策﹟周策》曰「楚師在山南﹐吾得將爲楚王屬怨於周。」《趙策》曰「秦有楚而伐韓﹐有韓而伐楚﹐此天下之所明見也。」又曰「秦攻楚﹐休而復之﹐已五年矣﹐攘地千里﹐今謂楚王苟來﹐舉玉趾而見寡人﹐必與楚爲兄弟之國﹐必爲楚攻韓﹑梁﹐反楚故地。」又曰「秦﹑楚爲一﹐東面而攻韓。」《楚世家》曰「懷王二十年﹐合齊而善韓。二十四年﹐倍齊而合秦。秦昭王初立﹐乃厚賂於楚﹐楚往迎婦。二十五年﹐懷王入與秦昭王盟約於黃棘﹐秦復與楚上庸。」據策記諸說與《紀年》皆符﹐蓋此時秦楚復合﹐故同往伐韓也。』吾得楚將﹐《存眞》云﹕『案《渚宮舊事》﹕「張何謂吾得曰﹕何能令公貴於三柱國﹐請爲公說王曰﹕吾得出於晉國﹐好廉而善劍﹐不如使其掌客。遂言於懷王﹐王從之。」是吾得爲懷王時人也。』

﹝一二五﹞《汲郡古文》曰﹕翟章救鄭﹐次於南屈。《水經﹟河水注》

臣瓚曰﹕《汲郡古文》﹕翟章救鄭﹐次於南屈。《漢書﹟地理誌》注

《汲冢古文》﹕翟章救鄭﹐次於南屈。《太平寰宇記》卷四八慈州

案﹕《訂補》所引《路史﹟國名紀》戊﹐見本書附錄。《存眞》列於今王十五年﹐云﹕『元文未引何年﹐今從雷氏本。』指雷學淇《考定竹書紀年》。《輯校》附於『無年世可系者』。今姑從《存眞》系此。

﹝一二六﹞《紀年》作晉陽﹑封谷。《史記﹟魏世家》索隱

案﹕《史記﹟魏世家》﹕『﹝哀王﹞十六年﹐秦拔我蒲阪﹑陽晉﹑封陵。』索隱﹕『《紀年》作晉陽﹑封谷。』《存眞》作﹕『十六年﹐秦拔我蒲阪﹑晉陽﹑封谷。』《輯校》同﹐惟於『晉陽』前所錄《魏世家》文加﹝﹞號。

﹝一二七﹞《竹書紀年》云﹕魏襄王十七年﹐邯鄲命吏大夫奴遷於九原﹐又命將軍﹑大夫﹑適子﹑戍吏皆貉服。《水經﹟河水注》

﹝一二八﹞徐廣曰﹕《紀年》云﹕魏救山﹐塞集胥口。《史記﹟蘇秦列傳》集解

按《紀年》作胥。《史記﹟蘇秦列傳》索隱

案﹕《史記﹟蘇秦列傳》﹕『決宿胥之口。』集解﹕『徐廣曰﹕《紀年》云「魏救山﹐塞集胥口。」』索隱﹕『按《紀年》作「胥」。』《史記》作『宿胥』﹐《紀年》作『集胥』﹐其異不在『胥』字。疑索隱所引『胥』﹐本作『集胥』。《存眞》列於今王十七年﹐云﹕『未詳何年事。』《輯校》附於『無年世可系者』。趙紹祖《校補竹書紀年》卷二隱王元年『燕子之殺公子平』條云﹕『按《戰國策﹟燕策》蘇代說燕王決宿胥之口下﹐鮑彪引徐廣注曰「《紀年》魏救中山﹐塞集胥口。」不知何年﹐附識於此。』洪頤烜《校正竹書紀年》卷下亦據鮑彪所引﹐附於周顯王三十一年下。雷學淇《考訂竹書紀年》卷六則系於梁惠成王十二年。眾說紛紜﹐莫衷一是。現姑從《存眞》列此。

《史記》諸本皆作『魏救山』﹐無作『中山』者﹐且中山在河北﹐而宿胥在河南﹐相去遼遠﹐無由塞集胥之口以救中山。鮑彪所據亦爲徐廣注﹐非有他本﹐『中』字當系臆補。吳師道知此非是﹐其引徐廣注又攺『救』爲『敖』﹐刪『魏』字﹐作『敖山塞集胥口』﹐亦不詞。陳逢衡《竹書紀年集證》卷五０云﹕『今當從作敖山爲是﹐第上文必有一二闕字﹐今不可考。』亦非是。此條當有訛脫。

﹝一二九﹞《竹書紀年》﹕魏襄王十九年﹐薛侯來﹐會王於釜丘。《水經﹟濟水注》

﹝一三０﹞徐廣曰﹕……《紀年》於此亦說楚入雍氏﹐楚人敗。《史記﹟韓世家》集解

案﹕《史記﹟韓世家》﹕『於是楚解雍氏圍。』集解﹕『徐廣曰﹕……《周本紀》赧王八年之後云﹕楚圍雍氏。此當在韓襄王十二年﹑魏哀王十九年。《紀年》於此亦說楚入雍氏﹐楚人敗。』又《甘茂列傳》﹕『楚懷王怨前秦敗楚於丹陽﹐而韓不救﹐乃以兵圍韓雍氏。韓使公仲侈告急於秦﹐秦昭王新立﹐太后楚人﹐不肯救。』索隱﹕『按秦惠王二十六年﹐楚圍雍氏﹐至昭王七年﹐又圍雍氏﹐韓求救於秦﹐是再圍也。劉氏云﹕此是前圍雍氏﹐當赧王之三年。《戰國策》及《紀年》與此並不同。』索隱引《戰國策》《紀年》及本傳以證劉伯莊《史記音義》之非。所稱《紀年》當卽集解引文﹐事在魏襄王十九年﹐卽所謂『又圍雍氏』。《甘茂列傳》﹕『﹝秦﹞乃下師於肴﹐以救韓﹐楚兵去。』與《紀年》合。《存眞》《輯校》皆列於今王十九年。

﹝一三一﹞其《紀年篇》……下至魏哀王之二十年。……哀王二十三年乃卒﹐故特不稱謚﹐謂之今王。《春秋經傳集解後序》

按《汲冢紀年》終於哀王二十年。《史記﹟魏世家》索隱

﹝附一﹞無年世可系者

﹝一﹞《竹書紀年》帝王之沒皆曰『陟』《韓昌黎集﹟黃陵廟碑》

案﹕《存眞》《輯校》列於五帝部分『昌意降居若水』條後。《輯校》云﹕『此昌黎隱括本書之語﹐非原文。』《訂補》云﹕『案此條似不應列於此。』『沒』﹐《存眞》《輯校》皆作『崩』。今本《紀年》注作『崩』﹐雷學淇《考訂竹書紀年》卷一云﹕『韓昌黎《黃陵廟碑》引注文首句「崩」作「沒」。』《存眞》《輯校》或據今本攺。《訂補》所引《路史﹟發揮》卷五﹐見本書附錄。

﹝二﹞獲君曰『止』﹐誅臣曰『刺』﹐殺其大夫曰『殺』﹝其事並出《竹書紀年》﹞。《史通﹟惑經》

案﹕《訂補》云﹕『案此乃劉知幾隱括本書之語﹐非原文。』補於『無年世可系者』。

﹝三﹞執我行人﹝其事並出《竹書紀年》﹞。《史通﹟惑經》

案﹕《輯校》附於『無年世可系者』。《春秋﹟昭公二十三年》﹕『晉人執我行人叔孫婼。』雷學淇《考訂竹書紀年》卷五據此列於晉頃公七年﹐作『執魯行人叔孫婼』。原《史通》之意﹐以爲《紀年》書法多與《春秋》同﹐不必實指某事。此『執我行人』之『我』應爲晉而非魯﹐雷氏之說非是。

﹝四﹞王恢﹐一﹐魏思成王時。《紀年》。《古今同姓名錄》卷上

案﹕《訂補》云﹕『案「思」乃「惠」之誤。』雷學淇《竹書紀年義證》附錄已收﹐《訂補》補於『無年世可系者』。《古今同姓名錄》二卷﹐梁元帝蕭繹撰。此爲元人葉森所增補﹐然所綴入者皆爲標注﹐不相淆雜﹐原書尙可考見。見《四庫全書總目提要》子部類書類。

﹝五﹞王莽﹐一﹐魏惠王時人。《紀年》。《古今同姓名錄》卷上

案﹕雷學淇《竹書紀年義證》附錄已收﹐與上條合爲一條﹐云﹕『二人姓系未詳﹐事亦失考﹐《古今同姓名錄》引﹐云梁惠成王時人也。』《訂補》補於『無年世可系者』。

以上五條皆爲唐代以前著述所引《紀年》﹐應可信從﹐惟或爲隱括之詞﹐或屬簡略過甚﹐卽彊爲編次﹐亦無年可系﹐因附於此。

﹝附二﹞《存眞》《輯校》《訂補》等所引《紀年》存疑

﹝一﹞劉子﹝元﹞﹝玄﹞又引《竹書》云﹕舜篡堯位﹐立丹朱城﹐俄又奪之。《蘇氏演義》卷上

案﹕《演義》云﹕『今濮州有偃朱城﹐一云丹朱城﹐學者又云﹕舜偃塞丹朱之所﹐遂謂之偃朱城﹐誤也。……劉子﹝元﹞﹝玄﹞又引《竹書》云﹕舜篡堯位﹐立丹朱城﹐俄又奪之﹐皆非也。』陳逢衡《竹書紀年集證》卷五０以所引《竹書》爲《瑣語》文。《存眞》《輯校》未收﹐《訂補》以爲《紀年》﹐補於五帝部分。案所謂『劉子元』云云﹐出《史通﹟疑古》。《疑古》云﹕『據《山海經》﹐謂放勛之子爲帝丹朱﹐而列君於帝者﹐得非舜𨿽廢堯﹐仍立堯子﹐俄又奪其帝者乎﹖』此乃劉知幾據《山海經》推論之語﹐蘇氏誤記﹐以爲系所引《竹書》﹐誤。此條似不當補。

﹝二﹞《汲冢竹書》乃云﹕堯禪位後﹐爲舜王之。舜禪位後﹐爲禹王之。《蘇氏演義》卷上

案﹕《演義》云﹕『堯禪位於舜﹐舜復禪位於禹﹐史稱其盛徳。《汲冢竹書》乃云﹕堯禪位後﹐爲舜王之﹐而相州湯陰縣遂有堯城。舜禪位後﹐爲禹王之﹐任昉云﹕朝歌有獄基﹐爲禹置虞舜之宮。劉子元引《竹書》以爲摭實﹐非也。』陳逢衡《竹書紀年集證》卷五０﹑《存眞》卷上『后稷放帝朱於丹水』條案語﹐皆以爲《瑣語》文。《輯校》未收﹐《訂補》以爲《紀年》﹐補於五帝部分。案《演義》之文甚明﹐所謂《汲冢竹書》蓋引自劉知幾《史通﹟疑古》﹐加以隱括。《疑古》云﹕『案《汲冢瑣語》云﹕舜放堯於平陽﹐而書云某地有城﹐以「囚堯」爲號﹐識者憑斯異說﹐頗以禪授爲疑。然則觀此二書﹐已足爲證者矣。』卽所謂『劉子元引《竹書》以爲摭實』。《藝海珠塵》本謂《演義》之『王之』有脫誤。案『王』疑爲『放』字之誤﹐卽《疑古》所云之『舜放堯於平陽』。《疑古》又以《虞書﹟舜典》﹕『﹝舜﹞五十載﹐陟方乃死。』是舜爲禹所放﹐不得其死﹐亦卽《演義》所云﹕『舜禪位後﹐爲禹王之。』劉知幾此條未引《竹書》﹐不得云『引《竹書》以爲摭實』﹐蓋出蘇氏誤記。此條似不當補。

﹝三﹞後桀之亂﹐畎夷入居豳﹑岐之間。《後漢書﹟西羌傳》

案﹕《存眞》據此於後桀下列『畎夷入居豳﹑岐之間』。《輯校》加【】號﹐示非《紀年》原文﹐並云﹕『案《西羌傳》三代事多本《汲冢紀年》﹐而語有增損。』李賢注未云此出《紀年》﹐蓋《輯校》揣擬之辭。今本《紀年》於桀三年系『畎夷入於岐以叛』。林春溥《竹書紀年補證》卷一卽據《西羌傳》此文爲證﹐王國維《今本竹書紀年疏證》卷上同。《存眞》《輯校》所據似卽今本。

﹝四﹞《紀年》曰﹕十一年。《通誌》卷三《三王紀》

案﹕《三王紀》﹕『太丁在位三年﹐崩。』注﹕『《紀年》曰﹕十一年。』林春溥《竹書紀年補證》卷二云﹕『《通誌》三又引《紀年》曰「太丁十一年」﹐異。』﹝今本作『十三年陟』。﹞《訂補》據此補爲『﹝大丁﹞十一年【陟】』。案﹕《通鑑外紀》卷二﹕『太丁崩。』注云﹕『在位三年。《紀年》曰「太丁十一年﹐周伐翳徒戎」﹐與《帝王本紀》不同。』劉氏之意蓋以《帝王世紀》作太丁在位三年﹐而《紀年》尙記其十一年伐翳徒戎事﹐與之異。鄭樵誤讀《外紀》之文﹐遂以《紀年》作太丁十一年死﹐此似不應補。

﹝五﹞《竹書紀年》曰﹕紂六祀﹐周文王初禴於畢。《通鑑前編》卷五

案﹕《存眞》《輯校》皆入輯。《輯校》云﹕『《唐書﹟歷志》﹕「紂六祀﹐周文王初禴於畢。」𨿽不著所出﹐當本《紀年》。』《通鑑前編》作者金履祥已不及見《紀年》原本。今本《紀年》於帝辛六年系『西伯初禴於畢』。王國維《今本竹書紀年疏證》卷上亦舉《歷志》。林春溥《竹書紀年補證》卷二則引《易﹟未濟》『西鄰之禴祭』爲證。參見商紀『畢西於丰三十里』條。

﹝六﹞臣瓚曰﹕周自穆王以下都於西鄭。《漢書﹟地理誌》注

案﹕《存眞》《輯校》皆據此注於穆王元年列『穆王以下都於西鄭』。《輯校》云﹕『「臣瓚曰」云云﹐不言出何書。然其下所云「鄭桓公滅鄶居鄭」事﹐皆出《紀年》﹐則此亦宜然。』今本《紀年》附於注中﹐洪頤烜《校正竹書紀年》卷下﹑郝懿行《竹書紀年校正》卷一０﹑林春溥《竹書紀年補證》卷三俱引瓚注爲證﹐洪頤烜云﹕『瓚同校《汲冢古文》﹐正據此條爲說。』此似爲《紀年》之文﹐以乏確據﹐附此。

﹝七﹞《史記》曰﹕周孝王七年﹐厲王生﹐冬大雹﹐牛馬死﹐江漢俱動。《太平禦覽》卷八七八咎徵部

案﹕《存眞》《輯校》入輯。《輯校》云﹕『案《史記》無此事﹐殆《紀年》文也。』《存眞》《輯校》『大』下有『雨』字﹐『動』作『凍』。《輯校》又刪『厲王生』三字﹐《訂補》云﹕『朱氏蓋誤從今本《紀年》﹐王氏刪去﹐是也。』案影宋本﹑鮑刻本《禦覽》皆有此三字﹐《訂補》之說非是。《存眞》又注云『《通鑑外紀》』。《外紀》卷三云﹕『孝王七年﹐大雹﹐牛馬死﹐江漢俱凍。』不明著何書﹐以爲《紀年》﹐亦非是。案《禦覽》引《史記》而不見於《太史公書》者頗多﹐《存眞》《輯校》凡采錄九條。其標準爲與古本《紀年》近似﹐或見於今本者。然《禦覽》卷八七六連續引此《史記》者三條﹐一在晉莊伯八年﹐一在晉幽公十二年﹝以上皆見《存眞》《輯校》﹞﹐一在秦二世時﹐三條皆記『無雲而雷』﹐顯爲一書。《紀年》戰國時魏史﹐安能記秦二世時事﹐此《史記》自不得爲《紀年》。陳夢家云﹕『此《史記》似作於《紀年》出土以後﹐間錄《紀年》的記事於其天時異象之中。故不能因此《史記》曾應用《紀年》材料﹐卽視作《紀年》。』﹝《六國紀年表》《燕京學報》第三四期頁一八五﹞此亦非是。考《漢書﹟五行志》所錄劉向《洪範五行傳》﹐卽曾引此《史記》﹐上引秦二世一條亦見該書﹐自不能謂此《史記》『作於《紀年》出土以後』。此《史記》自《史記》《紀年》自《紀年》﹐其間固毫無淵源可尋。其書蓋作於西漢早期﹐雜記災異﹐正其時流行之天人感應說的反映。詳詩銘所作《﹤漢書﹟五行志﹥所引﹤史記﹥考》。

﹝八﹞厲王無道﹐淮夷入寇﹐王命虢仲徵之﹐不克。《後漢書﹟東夷傳》

案﹕《輯校》據此列於周厲王下﹐云﹕『案此條章懷太子注不云出《紀年》﹐然範史四裔傳三代事皆用《史記》及《紀年》修之。此條不見《史記》﹐當出《紀年》也。』今本《紀年》厲王三年有『淮夷侵洛﹐王命虢公長父伐之﹐不克』。王國維《今本竹書紀年疏證》卷下亦據此爲說。《存眞》未收﹐《訂補》云﹕『終屬揣測之詞﹐不能確定其必爲《紀年》文。』是。

﹝九﹞﹝《史記》﹞又曰﹕共和十四年﹐大旱﹐火焚其屋。伯和篡位立﹐故有大旱。其年﹐周厲王奔彘而死﹐立宣王。《太平禦覽》卷八七九咎徵部

案﹕《存眞》《輯校》入輯。《輯校》云﹕『《史記》無此文﹐當出《紀年》。』《存眞》《輯校》『故有大旱』作『秋又大旱』﹐蓋據鮑刻﹐此從影宋本。《存眞》《輯校》刪『奔彘而』三字﹐《存眞》又刪『伯和篡位立』五字。《訂補》云﹕『疑《禦覽》與《路史》注所引之《史記》或爲《世紀》﹐聲近致誤﹐恐非《紀年》。』案《帝王世紀》記此事作『共伯和幹王位』﹝《史記﹟三代世表》索隱引﹞﹐與此異﹐《訂補》之說非是。

﹝一０﹞《汲冢紀年書》曰﹕懿王元年﹐天再啟。殤帝升平二年﹐天一夕再啟於鄭﹐又有天裂﹐見其流水人馬。《開元占經》卷三

案﹕『懿王元年』條已見周紀。『殤帝升平二年』條﹐《存眞》《輯校》未收﹐《訂補》補於晉殤叔二年﹐云﹕『《開元占經》三引《汲冢紀年》﹐作「殤帝升平二年」。按《紀年》書至魏哀王止﹐不當有殤帝及升平年號。《占經》此文在「懿王元年﹐天再啟」下﹐同爲一條﹐詳上下文詞相似﹐亦非他書羼入之語。但升平是晉穆帝年號﹐殤帝僅有後漢一君﹐年號爲延平﹐延平只一年﹐兩不相涉﹐此必有誤。疑「殤帝升平」原爲「殤叔」二字。艸書叔字與升字相似﹐「叔」遂誤爲「升」。後人見「殤升」二字不文﹐因下「二年」語﹐以爲脫去帝號與年號字﹐乃於殤下妄增帝字﹐升下增平字爲年號﹐不知與《紀年》相悖也。今辧於此﹐並補輯之。』所辧似嫌迂曲。雷學淇《考訂竹書紀年》卷四亦引及此條﹐『殤帝』作『穆帝』﹐『再啟於鄭』作『再旦於鄭』﹐不知是否有別本《占經》爲據﹐抑屬逕攺﹐云『近本﹝詩銘案﹕指今本《紀年》。﹞及《太平禦覽》二﹑《事類賦》注一引紀俱作「天再旦於鄭」』﹐下卽引《占經》云云﹐以爲『據此是天再旦於鄭乃晉穆帝時事﹐非懿王時事也』。則《考訂》以此非《紀年》文甚明。案據《禦覽》《事類賦》注所引﹐《占經》原文似爲『懿王元年﹐天再旦於鄭。穆帝升平二年﹐天一夕再啟﹐又有天裂﹐見其流水人馬』。《考訂》所引『穆帝』如無版本依據﹐『穆』﹑『殤』形近﹐亦易致訛。

﹝一一﹞臣瓚曰﹕……四年而滅虢。《漢書﹟地理誌》注

案﹕《存眞》《輯校》未收。《訂補》據此補爲『﹝晉文侯﹞【十四年﹐鄭】滅虢』﹐云﹕『《漢書﹟地理誌》臣瓚注﹕「鄭桓公寄帑與賄於虢﹑會之間。幽王旣敗﹐二年而滅會﹐四年而滅虢。」本書文侯二年伐鄶條下﹐王氏引之以爲與《水經﹟洧水注》語略同﹐亦本《紀年》。……案《洧水注》伐鄶在晉文侯二年﹐與臣瓚說異。滅虢後於滅鄶二年﹐依上例推之﹐則爲文侯四年﹐然瓚注明言幽王旣敗之後﹐似不應移前。或伐鄶在文侯二年﹐而未滅之﹐滅鄶在幽王敗後二年歟﹖今姑次此事於幽王敗後四年。今本《紀年》作「平王四年﹐鄭人滅虢」。年次相同。』案滅鄶事當在晉文侯十二年﹐《洧水注》所引脫一『十』字﹐見晉紀。《訂補》系此條於文侯十四年﹐是。此似出《紀年》﹐以乏確據﹐附此。

﹝一二﹞﹝《史記》﹞又曰﹕晉莊伯元年﹐不雨雪。《太平禦覽》卷八七九咎徵部

案﹕《存眞》《輯校》入輯。《輯校》云﹕『案《史記》無此語﹐又不以莊伯紀元﹐當出《紀年》也。』非是。

﹝一三﹞﹝《史記》﹞又曰﹕……﹝晉莊伯﹞二年﹐翟人俄伐翼﹐至於晉郊。《太平禦覽》卷八七九咎徵部

案﹕《存眞》《輯校》入輯。《存眞》刪『俄』字。

﹝一四﹞《史記》曰﹕晉莊伯八年﹐無雲而雷。十月﹐莊伯以曲沃叛。《太平禦覽》卷八七六咎徵部

案﹕《存眞》《輯校》作『十月』﹐蓋據鮑刻本﹐影宋本作『十年』。此仍從鮑刻﹐參見晉紀『莊伯以曲沃叛』條。《訂補》云﹕『案《禦覽》引《史記》同條下﹐又有「幽公十八年﹐晉夫人秦嬴賊君於髙寢」﹐與《史記﹟晉世家》索隱所引《紀年》文合﹐而與《晉世家》﹕「十八年﹐幽公淫婦人﹐夜竊出邑中﹐盜殺幽公」不同。以此推之﹐則均爲《紀年》之訛﹐似屬可信。』疑非是。

﹝一五﹞《史記》曰﹕晉惠公二年﹐雨金﹐至六年﹐秦穆公涉河伐晉。《太平禦覽》卷八七七咎徵部

案﹕《存眞》《輯校》析爲二條﹐分列惠公二年及六年﹐刪『至』字。此《史記》所述皆屬天人感應之迷信﹐故《禦覽》入咎徵部﹐前者爲咎﹐後者爲徵﹐似不容割截爲二條。

﹝一六﹞按《紀年》﹕成侯名載。《史記﹟燕世家》索隱

案﹕此條已見晉紀﹐爲說明問題﹐重引。《輯校》於晉敬公十二年下列有『燕成公十六年卒﹐燕文公立』。注﹕『《史記﹟晉世家》索隱。』《訂補》云﹕『案《晉世家》索隱無此文。《燕世家》云「成公十六年卒﹐湣公立。」索隱﹕「《紀年》﹕成侯名載。」未言及在位年數。此當是以《紀年》與《史記》相同而推定之。……《晉世家》當是《燕世家》之誤。《史記》湣公﹐《紀年》作文公﹐亦見索隱。』《存眞》無此條。雷學淇《考訂竹書紀年》卷五亦列有『﹝晉敬公﹞十二年﹐燕成侯載卒﹐次文公立』。當爲《輯校》所據。以諸書所引《紀年》無明文﹐存疑。

﹝一七﹞﹝《史記》﹞又曰﹕幽公十二年﹐無雲而雷﹐至十八年﹐晉夫人秦嬴賊君於髙寢。《太平禦覽》卷八七六咎徵部

案﹕《存眞》《輯校》析爲二條﹐刪『至』字﹐後條引《史記﹟晉世家》索隱。

﹝一八﹞《史記》曰﹕晉烈公二十三年﹐國大風﹐晝昏﹐自旦至中。明年﹐太子喜出奔也。《太平禦覽》卷八七九咎徵部

案﹕《輯校》作『二十二年』﹐不知何據﹐影宋本﹑鮑刻本皆作『二十三年』﹐林春溥《竹書紀年補證》卷四所引《禦覽》亦作『二十三年』。《訂補》未指出﹐並攺《補證》所引爲『二十二年』。《存眞》列於十二年﹐云﹕『《太平禦覽》八百七十九引《史記》以爲晉烈公二十二年﹐誤衍一「二」字耳。』亦不詳所據。

﹝一九﹞《史記》曰﹕梁惠成王八年﹐雨黍於齊。《太平禦覽》卷八七七咎徵部

案﹕《輯校》云﹕『《太平禦覽》八百四十二引「惠成王八年雨黍」七字。又八百七十七引全文﹐作「《史記》」。』

﹝二０﹞按《紀年》云﹕……十八年﹐趙又敗魏桂陵。《史記﹟魏世家》索隱

案﹕《存眞》《輯校》系於魏惠成王十八年。《存眞》作『邯鄲之師敗我師於桂陵』﹐蓋據今本。《輯校》作『趙敗魏桂陵』。《史記﹟魏世家》索隱云﹕『按《紀年》﹕二十八年﹐與齊田�戰於馬陵。又上二年﹐魏敗韓馬陵﹔十八年﹐趙又敗魏桂陵。桂陵與馬陵異處。』《存眞》《輯校》據此﹐列此條於十八年﹐又以『又上二年』爲二十八年之上二年﹐卽二十六年﹐列『敗韓馬陵』。﹝《存眞》列於十八年﹐系筆誤。﹞其實所謂『又上二年』之『上』指《史記﹟魏世家》﹐非指《紀年》﹐司馬貞引之以釋『桂陵與馬陵異處』。《魏世家》云﹕『二年﹐魏敗韓於馬陵。』索隱之『又上二年﹐魏敗韓馬陵』﹐卽指此﹐文字亦同。陳逢衡《竹書紀年集證》卷四六云﹕『夫所謂「又上二年」者﹐蓋指惠成王之二年而言﹐非謂在戰馬陵上二年也﹐輯《紀年》者似誤會此語。』是﹐然仍以此爲《紀年》文則非。《魏世家》又云﹕『十八年﹐拔邯鄲﹐趙請救於齊﹐齊使田忌﹑孫臏救趙﹐敗魏桂陵。』索隱所謂『十八年﹐趙敗魏桂陵』﹐亦卽指此。其間似有脫文﹐因敗魏桂陵者是齊非趙﹐『趙敗魏桂陵』與《魏世家》末五字同﹐『趙』爲前句最後一字﹐不能屬下。此二條非《紀年》文﹐附列於此。

﹝二一﹞按《紀年》云……又上二年﹐魏敗韓馬陵。《史記﹟魏世家》索隱

案﹕《輯校》系於魏惠成王二十六年﹐作『敗韓馬陵』。《存眞》在十八年﹐作『敗韓於馬陵』﹐『十八年』顯系涉後條『十八年』筆誤。參上條。

﹝二二﹞陰司馬敗燕公子翌於武垣。《元丰九域志》

案﹕《訂補》云﹕『此條今所見聚珍版叢書本﹑馮集梧校刻本《九域志》皆無之﹐故王氏不錄。但孫之騄﹑洪頤烜﹑郝懿行﹑陳逢衡﹑雷學淇﹑朱右曾等皆引之﹐當有所據。考《四庫提要》史部地理類存目有《新定九域志》十卷﹐云「與宋王存等所撰《元丰九域志》文並相同﹐惟府﹑州﹑軍﹑監﹑縣下多出古迹一門。」疑卽此書。其書罕見﹐姑存錄待證。』

﹝二三﹞梁四公子﹐……一人姓�名傑﹐天齊人﹐……昭明太子曰﹕……傑出《竹書紀年》。《文昌雜錄》卷六

案﹕雷學淇《竹書紀年義證》附錄見收﹐《訂補》據以補入『無年世可系者』。所謂『梁四公子』見《太平廣記》卷八『梁四公』條所引《梁四公記》。《直齋書錄解題》卷七傳記類著錄有『《梁四公記》一卷』﹐云﹕『唐張說撰。按《館閣書目》稱梁載言纂。《唐志》作盧詵﹐注云一作梁載言。《邯鄲書目》云「載言得之臨淄田通」﹐又云「別本題張說﹐或爲盧詵。」今按此書卷末所云田通事迹﹐信然﹐而首題張說﹐不可曉也。其所記多誕妄﹐而四公名姓尢怪異無稽﹐不足深辧。載言﹐上元二年進士也。』《文苑英華》卷七三七顧況《戴氏廣異記序》亦作張說撰。《廣記》《禦覽》所引《梁四公記》皆無此語。此所謂『梁』爲南朝之蕭梁﹐非戰國之『梁』﹝魏﹞﹐《梁四公記》亦唐代傳奇文﹐不足爲據﹐以《訂補》入輯﹐姑附此。

﹝二四﹞《竹書》有宋景公�。《廣川書跋》卷三

案﹕《訂補》補於『無年世可系者』。宋黃伯思《東觀餘論》卷上《周宋公鼎說》引《汲冢師春書》云﹕『宋之世次曰景公�者﹐昭公子。』《書跋》作者董逌與黃伯思俱北宋末人﹐是此《竹書》乃北宋時所傳之《師春書》。

﹝二五﹞案《紀年》﹕梁惠王乃是齊湣王爲東帝﹐秦昭王爲西帝時。……《史記﹟田敬仲完世家》索隱

案﹕《史記﹟田敬仲完世家》﹕『明年﹐復會甄﹐魏惠王卒。』索隱卽引《紀年》云云。據此﹐索隱此文『梁惠王』下當脫一『卒』字。《紀年》迄於今王二十年﹐據《史記﹟六國年表》﹐齊﹑秦爲東西帝﹐尙在其後十一年﹐時惠王已死三十七年。案束皙以今王爲安釐王﹐王隱《晉書》以下皆引之﹐然不得其詳﹐疑此爲束皙隨疑分釋之語﹐今附於此。《存眞》《輯校》《訂補》未收。

﹝二六﹞王劭按﹕《本紀》《年表》及此傳﹐三處記秦伐國並不同﹐又與《紀年》不合﹐……《史記﹟樗裏子列傳》索隱

案﹕《史記﹟樗裏子列傳》﹕『秦惠王八年﹐爵樗裏子右更﹐使將而伐曲沃﹐盡出其人取其城﹐地入秦。』索隱﹕『按《年表》云「十一年﹐拔魏曲沃﹐歸其人。」又《秦本紀》﹕「惠文王后元八年﹐五國共圍﹐秦使庶長疾與戰修魚﹐斬首八萬。十一年﹐樗裏疾攻魏焦﹐降之。」則焦與曲沃同在十一年拔明矣﹐而傳云八年拔之﹐不同。王劭按﹕《本紀》《年表》及此傳﹐三處記秦伐國並不同﹐又與《紀年》不合﹐今亦殆不可考。』《紀年》所記當與秦取曲沃及焦有關﹐《路史﹟國名紀》戊注引《紀年》﹕『魏襄王六年﹐秦取我焦。』《史記﹟六國年表》﹕秦惠文王九年『圍焦降之』﹐當魏襄王六年﹐與《路史》所引合﹐詳本書附錄三。王劭所云今已不詳﹐姑附於此。《存眞》《輯校》《訂補》未收。

﹝附三﹞《路史》所引《紀年》輯證﹝次序據《訂補》﹞

﹝一﹞《汲紀年》﹕帝王之沒皆曰陟。《發揮》卷五

案﹕韓愈《黃陵廟碑》云﹕『舜陟方乃死。……余謂《竹書紀年》帝王之沒皆曰陟。陟﹐升也。』此引《紀年》乃韓氏隱括之語。《路史》所引見《辧帝舜冢》條﹐又引《黃陵廟碑》文﹐所本卽此。

﹝二﹞《汲書》亦云﹕黃帝死七年﹐其臣左徹乃立顓頊。《後紀》卷六

《汲書》云﹕左徹乃立顓帝。《後紀》卷五注

案﹕陳逢衡《竹書紀年集證》卷四九云﹕『案《博物志》云「黃帝登仙﹐其臣左徹者﹐削木象黃帝﹐帥諸侯以朝。七年不還﹐左徹乃立顓頊﹐左徹亦仙去也。」……夫顓頊之於黃帝﹐世代懸隔﹐焉得云七年卽立顓頊乎﹖』『疑羅氏誤引《博物志》以爲《汲書》也。』

﹝三﹞《竹紀年》云﹕堯元年丙子。《後紀》卷一０注

案﹕《隋書﹟律曆志》引《竹書紀年》曰﹕『堯元年景﹝丙﹞子。』

﹝四﹞《竹書紀年》以爲堯之末年﹐徳衰﹐爲舜所囚。《發揮》卷五注

案﹕羅氏云﹕『鄄城東北五里有堯城。』其下卽引《竹書紀年》云云﹐又云﹕『《寰宇記》以載言所錄﹐不欲去。』蓋轉引自《太平寰宇記》。參見《五帝紀》。

﹝五﹞《竹書》謂舜旣囚堯﹐偃塞丹朱於此﹐使不得見。《發揮》五注

案﹕羅氏云﹕『濮陽有偃朱城。』其下卽引《竹書》云云﹐亦轉引自《太平寰宇記》﹐參上條。

﹝六﹞《竹書》云﹕放帝丹朱於丹水。《後紀》卷一０注

案﹕《山海經﹟海內南經》郭注引《竹書》曰﹕『后稷放帝朱於丹水。』

﹝七﹞《竹書》《郡國志》等皆言帝葬蒼梧。《發揮》卷五

案﹕《史通﹟疑古》云﹕『《虞書﹟堯典》又云「五十載陟方乃死。」注云「死蒼梧之野﹐因葬焉。」』《路史》所云見《辧帝舜冢》條﹐又云『人風婐劃﹐地气髙瘴』﹐卽《疑古》語﹐疑本《史通》而誤。

﹝八﹞癸北氏虞帝之第三妃﹐而二女者﹐癸北氏之出也﹐一曰宵明﹐一曰燭光。見諸《汲簡》。《餘論》卷九

﹝九﹞《紀年》《墨子》言﹕龍生廣﹐夏冰﹐雨血﹐地坼﹐及日夜出﹐晝不見。《後紀》卷一二注

案﹕《通鑑外紀》卷一注引《汲冢紀年》曰﹕『三苗將亡﹐天雨血﹐夏有冰﹐地坼及泉﹐靑龍生於廟﹐日夜出﹐晝日不出。』《訂補》以爲《路史》注疑有誤字﹐『廣』當是『�』﹐卽『廟』字。

﹝一０﹞《汲古文》云﹕聞不居陽翟。《後紀》卷一二注

案﹕陳逢衡《竹書紀年集證》卷四九云﹕『《漢書﹟地理誌》﹕「潁川郡陽翟﹐夏禹國。」臣瓚曰「《世本》﹕禹都陽城。《汲郡古文》亦云﹕居之。不居陽翟也。」竊意「不居陽翟」當是瓚語﹐所以釋陽城之爲禹都﹐而辧《地誌》陽翟爲夏禹國之誤也。羅蘋不察﹐乃於《路史﹟夏后紀》「封之髙密以處於櫟」下注云「《地誌》﹕陽翟﹐夏禹國﹐或云都之﹐非也。故《汲古文》云﹕聞不居陽翟。」竟以此語爲《紀年》本文﹐誤矣。』《訂補》亦據此爲說。《路史》此條本於《漢書﹟地理誌》注﹐而誤讀瓚語。

﹝一一﹞《竹書紀年》﹕黃帝至禹﹐爲世三十。《發揮》卷三

﹝一二﹞《紀年》﹕禹立四十五年。《後紀》卷一二注

案﹕《太平禦覽》卷八二引《紀年》曰﹕『禹立四十五年。』《輯校》《訂補》失輯。

﹝一三﹞帝啟曰會。注﹕見《紀年》。《後紀》卷一三上

﹝一四﹞《紀年》﹕啟登後九年﹐舞九韶。《後紀》卷一三上注

案﹕《山海經﹟大荒西經》注引《竹書》曰﹕『夏后開舞九招也。』『九招』卽『九韶』。

﹝一五﹞旣徵西河。注﹕《紀年》在二十五年。《後紀》卷一三上

西河。後啟徵之。見《紀年》。《國名紀》己

案﹕《北堂書鈔》卷一三引《紀年》云﹕『啟徵西河。』

﹝一六﹞《紀年》﹕啟二十九年﹐年九十八。《後紀》卷一三上注

案﹕《眞誥》卷一五引《竹書》云﹕『﹝啟﹞卽位三十九﹐亡年七十八。』《路史》當本此﹐互有誤字。

﹝一七﹞《汲冢古文》﹕太康居斟尋。乃失邦。《後紀》卷一三上注

案﹕《水經﹟巨洋水注》《漢書﹟地理誌》注﹑《史記》《夏本紀》《周本紀》正義引《汲郡古文》或《汲冢古文》云﹕『太康居斟尋。』『乃失邦』三字﹐當本《尙書﹟五子之歌》序﹕『太康失邦。』

﹝一八﹞《汲書》﹕羿﹑桀皆居斟尋。《後紀》卷一三上注

案﹕《水經﹟巨洋水注》《漢書﹟地理誌》注﹑《史記》《夏本紀》《周本紀》正義引《汲郡古文》或《汲冢古文》云﹕『太康居斟尋﹐羿亦居之﹐桀又居之。』

﹝一九﹞徵淮﹑畎。注﹕淮夷﹑畎夷。《紀年》云﹕元年。《後紀》卷一三上

案﹕《太平禦覽》卷八二引《紀年》云﹕『帝相卽位﹐……元年﹐徵淮夷。』《後漢書﹟西羌傳》云﹕『後相卽位﹐元年﹐乃徵畎夷。』

﹝二０﹞二年﹐徵風﹑黃夷。七年﹐於夷來賓。注﹕並《紀年》。《後紀》卷一三上

案﹕《太平禦覽》卷八二引《紀年》云﹕『帝相卽位﹐……二年﹐徵風夷及黃夷。』《後漢書﹟東夷傳》注引《竹書紀年》云﹕『七年﹐於夷來賓。』

﹝二一﹞《汲古文》云﹕相居斟灌。《後紀》卷一三上注

案﹕《水經﹟巨洋水注》引《汲郡古文》云﹕『相居斟灌。』

﹝二二﹞方夷來賓﹐獻其樂舞。注﹕《後漢書》及《汲紀年》。《後紀》卷一三下注

案﹕《後漢書﹟東夷傳》注引《竹書紀年》云﹕『後少康卽位﹐方夷來賓。』又《東夷傳》云﹕『自少康已後﹐世服王化﹐遂賓於王門﹐獻其樂舞。』

﹝二三﹞《紀年》﹕帝寧居原﹐自原遷於老王。《後紀》卷一三下注

案﹕影宋蜀刻本《太平禦覽》卷八二引《紀年》云﹕『帝寧居原﹐自遷於老王。』『老王』爲『老丘』之誤﹐鮑刻本作『老丘』。﹝所據他宋本作『老丘』﹐或鮑氏所攺﹐今不可知。﹞《路史》沿蜀刻《禦覽》之誤﹐可證所據確爲《禦覽》。

﹝二四﹞《紀年》云﹕夏柏杼子之東徵﹐獲狐九尾。《後紀》卷一三下注

案﹕《太平禦覽》卷九０九引《書紀年》云﹕『夏伯杼子東徵﹐獲狐九尾。』

﹝二五﹞帝槐﹐一曰芬﹐是爲祖武﹐立三歲而東九夷來禦。注﹕畎﹑於﹑方﹑黃﹑白﹑赤﹑玄﹑風﹑陽凡九﹐見《竹書》及《後漢書》。《後紀》卷一三下

案﹕《後漢書﹟東夷傳》云﹕『夷有九種﹐曰畎夷﹑於夷﹑方夷﹑黃夷﹑白夷﹑赤夷﹑玄夷﹑風夷﹑陽夷。』注引《竹書紀年》曰﹕『後芬發卽位﹐三年﹐九夷來禦。』

﹝二六﹞﹝帝槐﹞二十有六歲陟。注﹕《紀年》﹕四十四年。《後紀》卷一三下

案﹕《太平禦覽》卷八二引《紀年》曰﹕『後芬立四十四年。』

﹝二七﹞芒如之元年﹐首以玄圭賓於河。注﹕見《紀年》。《紀年》云﹕東狩於海﹐獲大魚。《後紀》卷一三下注

案﹕《太平禦覽》卷八二引《紀年》曰﹕『後芒卽位﹐元年﹐以玄圭賓於河。東狩於海﹐獲大魚。』

﹝二八﹞《紀年》﹕後亡陟﹐年五十八。《後紀》卷一三下注

案﹕《太平禦覽》卷八二引《紀年》曰﹕『後芒陟位﹐五十八年。』

﹝二九﹞﹝帝泄﹞二十有一歲﹐六夷來禦﹐於是始加爵命。注﹕畎﹑白﹑赤﹑玄﹑風﹑陽之六夷也。《紀年》云﹕繇是服從。《後紀》卷一三下注

案﹕《後漢書﹟東夷傳》注引《竹書紀年》曰﹕『後泄二十一年﹐命畎夷﹑白夷﹑赤夷﹑玄夷﹑風夷﹑陽夷。』又《西羌傳》云﹕『至於後泄﹐始加爵命﹐由是服從。』《路史》所引『繇是服從』四字﹐乃《後漢書﹟西羌傳》文﹐誤爲《紀年》。

﹝三０﹞﹝後泄﹞二十歲陟。注﹕《紀年》﹕二十一。《後紀》卷一三下

﹝三一﹞﹝帝不降﹞六歲﹐伐九苑。注﹕《紀年》。《後紀》卷一三下

案﹕《太平禦覽》卷八二引《紀年》曰﹕『不降卽位﹐六年﹐伐九苑。』

﹝三二﹞﹝帝不降﹞五十有九歲陟。注﹕《紀年》六十九。《後紀》卷一三下

案﹕《太平禦覽》卷八二引《紀年》﹕『不降卽位﹐……六十九年。』

﹝三三﹞帝胤甲。注﹕見《汲紀年》。《後紀》卷一三下注

案﹕《太平禦覽》卷八二引《紀年》曰﹕『帝廑一名胤甲。』《

路史》同捲又云﹕『帝廑一曰頓﹐立二十歲而陟﹐子胤甲立。』以胤甲爲帝廑子﹐與《紀年》異。《存眞》誤引《路史》文﹐以爲出於《紀年》﹐反以《禦覽》所引爲誤。《輯校》從《禦覽》之說﹐不列胤甲一代﹐補以孔甲﹐是。《訂補》攺從《存眞》。

﹝三四﹞胤甲在位四十歲﹐後居西河﹐天有祅孽﹐十日並照於東陽﹐其年胤甲陟。注﹕以上《紀年》。《後紀》卷一三下

案﹕《太平禦覽》卷四引《汲冢書》曰﹕『胤甲居於河西﹐天有妖孽﹐十日並出。』又卷八二引《紀年》曰﹕『帝廑一名胤甲﹐卽位﹐居西河﹐天有妖孽﹐十日並出。』《通鑑外紀》卷二注引《汲冢紀年》曰﹕『胤甲卽位﹐居西河﹐十日並出﹐其年胤甲陟。』

﹝三五﹞《紀年》云﹕後昊立三年。《後紀》卷一三下注

案﹕《太平禦覽》卷八二引《紀年》曰﹕『後昊立三年。』

﹝三六﹞帝敬發一曰惠。注﹕見《紀年》。是爲後敬。注﹕同上。《後紀》卷一三下

案﹕《太平禦覽》卷八二引《紀年》曰﹕『後發一名後敬﹐或曰發惠。』

﹝三七﹞﹝帝敬發﹞其始卽繼﹐諸夷式賓﹐獻其樂舞。注﹕《紀年》云﹕元年。《後紀》卷一三下

案﹕《太平禦覽》卷七八０引《竹書紀年》曰﹕『後發卽位﹐元年﹐諸夷賓於王門﹐諸夷入舞。』《後漢書﹟東夷傳》云﹕『少康已後﹐世服王化﹐遂賓於王門﹐獻其樂舞。』《通鑑外紀》卷二云﹕『發﹐諸夷賓於王門﹐獻其樂舞。』注﹕『《紀年》曰﹕元年。』是『獻其樂舞』四字﹐乃《外紀》襲自《東夷傳》《路史》又襲自《外紀》﹐非《紀年》原文。

﹝三八﹞﹝帝履癸﹞又命扁伐岷山氏﹐岷山莊王以二女禦焉。愛而無子﹐乃刻之苕華﹐而�元妃於洛。注﹕二女曰琬﹐曰琰﹐刻名苕華之玉。詳《焞煌紀年》。《後紀》卷一三下

案﹕《事類賦》注卷九引《燉煌紀年》﹕『桀伐岷山﹐岷山女於桀二女﹐曰琬﹐曰琰。桀愛二女﹐無子﹐刻其名於苕華之玉﹐苕是琬﹐華是琰。』《燉煌紀年》之稱僅見《事類賦》注此條﹐《路史》顯從該書轉引。《太平禦覽》卷八０五引此條作《燉煌髙納之郡府紀年》﹐燉煌髙納之郡府或是藏書者。

﹝三九﹞《汲冢古文冊書》云﹕桀飾傾宮﹐起瑤臺﹐作瓊室﹐立玉門。《發揮》卷六

案﹕《文選﹟吳都賦》注﹕引《汲郡地中古文冊書》云﹕『桀作傾宮﹐飾瑤臺﹐紂作瓊室﹐立玉門。』此爲李善所采劉淵林舊注。淵林名逵﹐西晉惠帝時人﹐當目鶯《竹書》《汲郡地中古文冊書》之稱亦僅見此。所謂《汲冢古文冊書》卽源於《汲郡地中古文冊書》﹐本條亦系引自劉注。

﹝四０﹞關龍逢﹐……其在《竹書》﹐始以爲諫瑤臺。……逮汲冢張華書則更以爲諫長夜之宮﹐而薦之以必亡之語。《發揮》卷六

案﹕《存眞》云﹕『《路史﹟發揮》曰「關龍逢之死﹐《竹書》以爲諫瑤臺。」又云「汲冢張華書更以爲諫長夜之宮。」今案《博物志》曰「夏桀之時﹐爲長夜宮於深谷之中﹐男女雜處﹐十旬不出聽政。天乃大風揚沙﹐一夕塡此宮谷。又飾瑤臺﹐關龍逢諫桀曰﹕吾之有民﹐如天之有日﹐日亡我則亡。以龍逢爲妖言而殺之。其後山復於谷﹐下反在上。耆老相與諫桀﹐又以爲妖言而殺之。」據《路史》﹐是《博物志》此條本於《竹書》也。』朱右曾本不信羅氏父子得見《竹書》﹐今反據《路史》以證《博物志》此條本於《竹書》﹐誤。《路史》稱『汲冢張華書』﹐蓋誤以爲《博物志》一書出於汲冢﹐前引『黃帝死七年』條亦以《博物志》爲《汲書》﹐與此同誤。

﹝四一﹞《汲紀年》﹕桀末年﹐社坼裂。《後紀》卷一三下注

案﹕《太平禦覽》卷八八０引《書紀年》曰﹕『夏桀末年﹐社坼裂﹐其年爲湯所放。』

﹝四二﹞《汲紀年》﹕並窮﹑寒四百七十二年。《後紀》卷一三下注

案﹕《太平禦覽》卷八二引《紀年》曰﹕『自禹至桀十七世﹐有王與無王﹐用歲四百七十一年。』

﹝四三﹞《紀年》﹕湯七年九徵。《後紀》卷一三下注

案﹕《太平禦覽》卷八三引《紀年》曰﹕『湯有七名而九徵。』

﹝四四﹞《竹紀年》云﹕仲壬卽位﹐居亳﹐其卿士伊尹。《發揮》卷五注

案﹕杜預《春秋經傳集解後序》云﹕『《紀年》又稱﹕殷仲壬卽位﹐居亳﹐其卿士伊尹。』

﹝四五﹞﹝《竹紀年》云﹞﹕仲壬崩而立太甲﹐伊尹放太甲於桐﹐乃自立。《發揮》卷五注

案﹕杜預《春秋經傳集解後序》云﹕『《紀年》又稱﹕……仲壬崩﹐伊尹放大甲於桐﹐乃自立也。』

﹝四六﹞﹝《竹紀年》云﹞﹕伊尹卽位﹐太甲三年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。《發揮》卷五注

案﹕杜預《春秋經傳集解後序》引《紀年》云﹕『太甲七年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。』

﹝四七﹞庇﹐祖乙勝卽居之。注﹕《紀年》。《國名紀》丁注

案﹕《太平禦覽》卷八三引《紀年》云﹕『祖乙勝卽位﹐是爲中宗﹐居庇。』

﹝四八﹞南庚更自庇遷奄。注﹕《紀年》。《國名紀》丁

案﹕《太平禦覽》卷八三引《紀年》曰﹕『南庚更自庇遷於奄。』

﹝四九﹞《紀年》﹕盤庚旬自奄遷於北冢﹐曰殷虛。《國名紀》丁

案﹕《太平禦覽》卷八三引《紀年》曰﹕『盤庚旬自奄遷於北蒙﹐曰殷。』

﹝五０﹞《竹書紀年》﹕武王年五十四。《發揮》卷四

案﹕《訂補》云﹕『《眞誥》十五引《竹書》作「年四十五」﹐疑有倒誤。今本《紀年》亦作「年五十四」。』案所見今本《紀年》多作『九十四』﹐雷學淇《考訂竹書紀年》卷四云﹕『年九十四﹐……《路史》及《通鑑前編》引作「年五十四」。何本﹑陳本同。閣本作「年八十四」﹐大字本﹑吳本﹑張本作「年九十四」。』其作『五十四』者﹐疑據《路史》《通鑑前編》所攺。

﹝五一﹞《汲紀年》云﹕昭王末年﹐夜有五色光貫於紫微。其年﹐王南巡不返。《發揮》卷三注

案﹕《太平禦覽》八七四引《書紀年》曰﹕『周昭王末年﹐夜有五色光貫紫微。其年﹐王南巡不返。』

﹝五二﹞�﹐穆王伐之﹐大起九師﹐東至九江﹐蚖蟬爲梁﹐在江東矣。注﹕《紀年》﹕四十七年。《國名紀》己

案﹕《太平禦覽》卷三０五引《紀年》﹕『周穆王四十七年﹐伐紆﹐大起九師﹐東至於九江﹐比黿以爲梁。』

﹝五三﹞﹝《汲冢紀年》云﹞﹕共伯和卽幹王位。《發揮》卷二注

案﹕《莊子﹟讓王篇》釋文引《紀年》﹕『共伯和卽幹王位。』

﹝五四﹞《紀年》﹕晉武公七年﹐芮伯萬之母芮姜逐萬﹐萬奔魏。《國名紀》戊注

案﹕《水經﹟河水注》引《紀年》云﹕『晉武公七年﹐芮伯萬之母芮姜逐萬﹐萬出奔魏。』

﹝五五﹞﹝《紀年》﹞﹕﹝晉武公﹞八年﹐周師﹑虢師圍魏﹐取芮伯而東之。《國名紀》戊注

﹝《紀年》﹞又云﹕桓王十二年秋﹐秦侵芮。冬﹐王師﹑秦師圍魏﹐取芮伯而東之。《國名紀》戊注

案﹕《路史》同時所引兩條﹐第一條本《水經﹟河水注》引《紀年》﹕『﹝晉武公﹞八年﹐周師﹑虢師圍魏﹐取芮伯萬而東之。』此屬古本。第二條所引除多一『冬』字外﹐則全同今本。似羅氏父子當日確見有《紀年》一書﹐其本於東周仍用周年﹐與古本用晉年者異﹔周王之軍作『王師』﹐與古本作『周師』者亦異﹐然與今本則皆同。洪頤烜《校正竹書紀年》卷下因謂﹕『羅泌已見今本。』《路史》一書成於乾道庚寅﹐卽宋孝宗乾道六年﹝公元一一七０年﹞﹐上距南宋建立之始不過四十四年﹐而此書卷帙繁重﹐博徵羣籍﹐又決非短期內可成﹐果如洪氏所論﹐則今本《紀年》當在南宋初已出現。羅氏父子所引除此條外﹐復引『桓王十七年』一條﹝見後﹞﹐以周王紀年與今本同﹐然不見現存今本﹐或爲後世刻本所脫。洪氏所論疑是。

﹝五六﹞﹝《紀年》云﹞﹕﹝晉武公﹞九年﹐戎人逆之郟。《國名紀》戊注

案﹕《水經﹟河水注》引《紀年》﹕『﹝晉武公﹞九年﹐戎人逆芮伯萬於郟。』

﹝五七﹞《紀年》﹕桓王十七年﹐楚及巴伐鄧。《國名紀》戊注

案﹕此又以周年紀事﹐與今本《紀年》同﹐然不見現存刻本。

﹝五八﹞《汲古文》﹕晉武公滅荀﹐以賜大夫原氏。《後紀》卷九下注

案﹕《水經﹟汾水注》引《汲郡古文》﹕『晉武公滅荀﹐以賜大夫原氏。』

﹝五九﹞《紀年》﹕晉獻公十九年﹐會虞師伐虢﹐滅夏陽﹐虢公醜奔衛﹐乃命瑕父﹑呂甥邑於虢都。《國名紀》己注

案﹕《水經﹟河水注》引《竹書紀年》曰﹕『晉獻公十有九年﹐獻公會虞師伐虢﹐滅下陽﹐虢公醜奔衛﹐獻公命瑕父﹑呂甥邑於虢都。』

﹝六０﹞《竹紀年》『次於郇』者﹐或云邠之三水栒邑﹐非也。《國名紀》戊

案﹕《水經﹟涑水注》引《竹書紀年》云﹕『晉惠公十有五年﹐秦穆公率師送公子重耳﹐圍令狐﹑桑泉﹑臼衰﹐皆降於秦師。狐毛與先軫禦秦﹐至於廬柳﹐乃謂秦穆公使公子縶來與師言﹐退舍﹐次於郇﹐盟於軍。』

﹝六一﹞《紀年》﹕句踐以晉出公十年卒﹐鹿郢立﹐是爲鼯與﹐六年卒。盲姑立﹐是爲不壽﹐十年卒。朱旬立﹐是爲王翁﹐三十七年卒。王翳立﹐三十六年卒﹐子諸咎殺之。諸枝立﹐是爲孚錯枝。一年﹐其大夫寺區定亂﹐立初無餘。十二年﹐寺區之弟思復弒其君莽而立無顓八年。《後紀》卷一三下注

案﹕陳夢家《六國紀年表考證》云﹕『此隱括《越世家》索隱所引而雜采《越世家》名謚者。』﹝《燕京學報》第三七期頁一八六﹞《史記﹟越世家》索隱所引《紀年》﹐文繁﹐不具錄。

﹝六二﹞《汲紀年》﹕晉出公二十二年﹐河絕於扈。《國名紀》丁

案﹕《水經﹟河水注》曰﹕『《竹書紀年》﹕晉出公二十二年﹐河絕於扈。』永樂大典本作『二十二年』﹐趙一淸﹑戴震校本攺作『十二年』﹐蓋據今本《紀年》。《路史》所據《水經注》﹐與大典本同。

﹝六三﹞《紀年》﹕越王朱句二十年﹐滅滕。《國名紀》甲

案﹕《史記﹟越王句踐世家》索隱引《紀年》﹕『於粵子朱句三十四年﹐滅滕。』《訂補》云﹕『「二十」字疑有脫誤。』

﹝六四﹞《紀年》﹕梁惠九年﹐晉取泫氏﹐卽《汲書》趙獻子城泫氏者。《國名紀》己

案﹕《水經﹟沁水注》引《竹書紀年》曰﹕『晉烈公元年﹐趙獻子城泫氏。』《太平禦覽》卷一六三引《竹書紀年》曰﹕『梁惠王九年﹐晉取泫氏。』

﹝六五﹞《紀年》﹕晉烈公三年﹐楚人伐我南鄙﹐至於上洛。《國名紀》己

案﹕《水經﹟丹水注》引《竹書紀年》曰﹕『晉烈公三年﹐楚人伐我南鄙﹐至於上洛。』

﹝六六﹞《紀年》﹕梁惠成元年﹐趙成侯偃﹑韓懿侯若伐我鄈。《國名紀》己

案﹕《水經﹟沁水注》引《竹書紀年》曰﹕『梁惠成王元年﹐趙成侯偃﹑韓懿侯若伐我葵。』

﹝六七﹞《竹紀年》﹕梁惠成二年﹐齊田壽帥師伐趙﹐圍觀﹐觀降。《國名紀》丁注

案﹕《水經﹟河水注》引《竹書紀年》﹕『梁惠成王二年﹐齊田壽帥師伐趙﹐圍觀﹐觀降。』此據永樂大典本《水經注》﹐趙一淸﹑戴震校本皆據今本《紀年》攺『趙』作『我』﹐《路史》所引與大典本合。

﹝六八﹞梁惠王三年﹐秦子向命爲藍君。注﹕《紀年》。《國名紀》己

案﹕《水經﹟渭水注》引《竹書紀年》曰﹕『梁惠王三年﹐秦子向命爲藍君。』

﹝六九﹞惠成七年﹐雨﹝碧﹞於郢。見《紀年》。《發揮》卷二注

案﹕《太平禦覽》卷八０九引《紀年》﹕『惠成王七年﹐雨碧於郢。』

﹝七０﹞梁惠成八年﹐雨﹝骨﹞於赤髀﹐後國饑兵疫。《發揮》二注

案﹕雷學淇《考訂竹書紀年》卷六﹑朱右曾《存眞》及王國維《輯校》皆據《路史》入輯。《訂補》云﹕『所見嘉慶六年酉山堂刻本﹑四部備要本《路史》皆如此﹐不云出《紀年》。但此條自孫之騄﹑洪頤烜以下皆引作《紀年》﹐或《路史》舊本有著明出《紀年》者。』《太平禦覽》卷八七七引《史記》云﹕『梁惠成王八年﹐雨黍於齊。』陳夢家據此﹐以爲『「骨」「赤」二字乃「黍」「齊」之誤﹐審其體例亦是出於此《史記》而未言所出。』﹝《六國紀年表》《燕京學報》第三四期頁一八三。﹞疑是。

﹝七一﹞長子﹐紂大史辛申國﹐今潞之長子縣﹐《紀年》之尙子也。注﹕梁惠成十二年﹐鄭取屯畱﹑尙子。《國名紀》丁

案﹕《太平禦覽》卷一六三引《竹書紀年》﹕『梁惠王十二年﹐鄭取屯畱﹑尙子。』

﹝七二﹞《紀年》﹕秦封衛鞅於鄔﹐攺曰商。注﹕梁惠成三十年。《國名紀》己注

案﹕《水經﹟濁漳水注》引《竹書紀年》﹕『梁惠成王三十年﹐秦封衛鞅於鄔﹐攺名曰商。』

﹝七三﹞《紀年》﹕鄭侯使韓辰歸晉陽﹑向﹐二月城陽﹑向。注﹕更名陽爲河雝﹐向爲髙平。《國名紀》甲

案﹕《水經﹟濟水注》引《汲郡竹書紀年》﹕『鄭侯使韓辰歸晉陽及向﹐二月城陽﹑向﹐更名陽爲河雍﹐向爲髙平。』

﹝七四﹞《紀年》﹕魏襄王六年﹐秦取我焦。《國名紀》戊注

案﹕《史記﹟六國年表》秦惠文王九年﹕『度河取汾陽﹑皮氏﹐圍焦﹐降之。』正當魏襄王六年﹐似與此條合﹐然據《紀年》年次﹐秦惠文王九年當爲魏惠成王后元五年﹐此條疑非《紀年》文。

﹝七五﹞《竹書》云﹕殷王子亥賓於有易淫焉﹐有易之君綿臣殺而放之﹐是故殷上甲微假師於河伯伐有易﹐鍃之﹐殺綿臣。《國名紀》己

案﹕《山海經﹟大荒東經注》引《竹書》曰﹕『殷王子亥賓於有易而淫焉﹐有易之君綿臣殺而放之﹐是故殷主甲微假師於河伯以伐有易﹐滅之﹐遂殺其君綿臣也。』

﹝七六﹞應﹐《汲古文》云﹐商時國。《國名紀》己

案﹕《水經﹟滍水注》云﹕『按《汲郡古文》﹕殷時已有應國。』

﹝七七﹞《汲冢紀年》﹕梁惠王發逢忌之藪以賜民。《國名紀》甲注

案﹕《漢書﹟地理誌》注引臣瓚曰﹕『《汲郡古文》﹕「梁惠王發逢忌之藪以賜民。」』

﹝七八﹞《紀年》秦伐鄭﹐次於懷﹐城殷。《國名紀》丁注

《紀年》﹕秦伐鄭﹐圍懷﹑殷。《國名紀》戊

案﹕《水經﹟沁水注》引《竹書紀年》云﹕『秦師伐鄭﹐次於懷﹐城殷。』

﹝七九﹞《紀年》作魴﹐卽髙邑之地。注﹕《十道志》云﹕髙邑﹐趙房子也。《國名紀》己

案﹕《太平禦覽》卷一六一引《十道志》曰﹕『髙邑縣﹐趙房子之邑。《竹書紀年》作「魴子」。』

﹝八０﹞《竹紀年》﹕楚吾得及秦師伐鄭﹐圍綸。《後紀》卷一三下注

秦﹑楚伐鄭﹐圍綸氏者。注﹕《汲紀年》三。《國名紀》丁

案﹕《水經﹟伊水注》引《竹書紀年》曰﹕『楚吾得帥師及秦伐鄭﹐圍綸氏。』《路史》所引『《汲紀年》三』﹐『三』疑爲『云』字之誤﹐見《訂補》。

﹝八一﹞翟章救鄭﹐次南屈者。注﹕《汲古》。《國名紀》戊

案﹕《水經﹟河水注》引《汲郡古文》曰﹕『翟章救鄭﹐次於南屈。』

《古本竹書紀年輯證》下

《古本竹書紀年輯證》下

今本竹書紀年疏證■王國維

《疏證》除廣倉學宭叢書本外﹐有《遺書》本﹐曾兩次印布﹔初名《王忠愨公遺書》﹐所收《疏證》系鉛印本﹔續印名《海寧王靜安先生遺書》﹐系石印本。今據《遺書》兩本互校﹐有初印不誤而續印諸誤者﹐亦有續印攺正者﹐皆擇是而從﹐其有兩本皆誤﹐或所據今本有誤爲王氏所未正者﹐略出案語﹐以爲說明。

昔元和惠定宇徵君作《古文尙書考》﹐始取僞古文《尙書》之事實文句﹐一一疏其所出﹐而梅書之僞益明。仁和孫頤谷禦復用其法﹐作《家語疏證》﹐吾鄕陳仲魚孝廉敍之曰﹕『是猶捕盜者之獲得眞贓。』誠哉是言也。余治《竹書紀年》﹐旣成《古本輯校》一卷﹐復怪今本《紀年》爲後人搜輯﹐其迹甚著﹐乃近三百年學者疑之者固多﹐信之者亦且過半。乃復用惠﹑孫二家法﹐一一求其所出﹐始知今本所載殆無一不襲他書。其不見他書者﹐不過百分之一﹐又率空洞無事實﹐所增加者年月而已。且其所出﹐本非一源﹐古今雜陳﹐矛盾斯起。旣有違異﹐乃生調停﹐糾紛之因﹐皆可剖析。夫事實旣具他書﹐則此書爲無用﹔年月又多杜撰﹐則其說爲無徵。無用無徵﹐則廢此書可﹐又此《疏證》亦不作可也。然余懼後世復有陳逢衡輩爲是紛紛也﹐故寫而刊之﹐俾與《古本輯校》並行焉。丁巳孟夏﹐海寧王國維。黃帝軒轅氏﹝杜預《春秋經傳集解後序》云﹕『《紀年》篇起自夏﹑殷﹑周。』《晉書﹟束皙傳》云﹕『《紀年》十三篇﹐記夏以來。』惟《史記﹟魏世家》集解引和嶠云﹕『《紀年》起自黃帝。』﹞母曰附寶﹐見大電繞北斗樞星﹐光照郊野﹐感而孕。二十五月而生帝於壽丘。弱而能言﹐龍顏﹐有聖徳﹐劾百神朝而使之。應龍攻蚩尢﹐戰虎豹熊羆四獸之力。以女魃止淫雨。天下旣定﹐聖徳光被﹐羣瑞畢臻。有屈軼之艸生於庭﹐佞人入朝﹐則艸指之﹐是以佞人不敢進。﹝以上《宋書﹟符瑞志》。案《宋志》此節雜采《大戴﹟五帝徳》《春秋元命苞》《山海經》《史記﹟五帝本紀》《帝王世紀》諸書爲之﹐但僞爲附志者﹐實襲《宋志》﹐故但引《宋志》証之﹐不復旁及他書﹐以下放此。﹞元年﹐帝卽位﹐居有熊。﹝《白虎通﹟爵篇》﹕『黃帝有天下﹐號爲有熊。』《史記﹟五帝本紀》集解﹕『譙周曰﹕黃帝﹐有熊國君少典之子也。』﹞初制冕服。﹝《易﹟系辭傳》﹕『黃帝﹑堯﹑舜垂衣裳而天下治。』《士冠禮》疏引《世本》﹕『黃帝作冕旒。』﹞二十年﹐景云見。﹝《藝文類聚》一﹑《太平禦覽》七十一引《春秋演孔圖》﹕『黃帝將興﹐黃雲升於堂上。』《左傳﹟昭十七年》疏引服虔曰﹕『黃帝將興﹐有景云之瑞。』﹞以云紀官。﹝《左氏﹟昭十七年傳》﹕『昔者黃帝氏以云紀﹐故爲云師而云名。』﹞有景云之瑞﹐赤方气與靑方气相連﹐赤方中有兩星﹐靑方中有一星﹐凡三星﹐皆黃色﹐以天淸明時見於攝提﹐名曰景星。帝黃服齋於宮中﹐坐於玄扈﹑洛水之上﹐有鳳凰集﹐不食生虫﹐不履生艸﹐或止帝之東園﹐或巢於阿閣﹐或鳴於庭﹐其雄自歌﹐其雌自舞。麒麟在囿﹐神鳥來儀﹐有大螻如羊﹐大螾如虹。帝以土气勝﹐遂以土徳王。﹝《宋書﹟符瑞志》。﹞五十年秋七月庚申﹐鳳鳥至﹐帝祭於洛水。﹝《宋書﹟符瑞志》『五十年秋七月庚申﹐天霧三日三夜』云云﹐均見附注﹐此條卽隱括爲之。﹞庚申﹐天霧三日三夜﹐晝昏。帝問天老﹑力牧﹑容成曰﹕『於公何如﹖』天老曰﹕『臣聞之﹐國安﹐其主好文﹐則鳳凰居之。國亂﹐其主好武﹐則鳳凰去之。今鳳凰翔於東郊而樂之﹐其鳴音中夷則﹐與天相副。以是觀之﹐天有嚴教以賜帝﹐帝勿犯也。』召史卜之﹐龜燋。史曰﹕『臣不能占也﹐其問之聖人。』帝曰﹕『已問天老﹑力牧﹑容成矣。』史北面再拜曰﹕『龜不違聖智﹐故燋。』霧旣降﹐遊於洛水之上﹐見大魚﹐殺五牲以醮之﹐天乃甚雨﹐七日七夜﹐魚流於海﹐得圖書焉。《龍圖》出河﹐《龜書》出洛﹐赤文篆字﹐以授軒轅﹐接萬神於明庭﹐今塞門谷口是也。﹝《宋書﹟符瑞志》。﹞五十九年﹐貫胸氏來賓﹐長股氏來賓。﹝《山海經﹟海外南經》注引《尸子》曰﹕『四夷之民有貫胸者﹐有深目者﹐有長肱者﹐黃帝之徳常致之。』《路史﹟後紀》五注引『長肱』作『長股』﹐乃此條所本。﹞七十七年﹐昌意降居弱水﹐產帝幹荒。﹝《海內經》注引古本《紀年》﹐無年數。﹞一百年﹐地裂。﹝《開元占經》四引《尙書說》﹕『黃帝將亡則地裂。』﹞帝陟。﹝《戴記﹟五帝徳》﹕『黃帝生而人得其利百年。』《史記﹟五帝本紀》集解﹑《類聚》十一﹑《禦覽》七十九引《帝王世紀》﹕『黃帝在位百年而崩。』﹞帝王之崩皆曰陟﹐﹝《韓昌黎集﹟黃陵廟碑》引《紀年》『帝王之崩曰陟』﹐不云出注中。﹞《書》稱『新陟王』﹐謂新崩也。帝以土徳王﹐應地裂而陟。葬﹐羣臣有左徹者﹐感思帝徳﹐取衣冠幾杖而廟饗之﹐諸侯大夫歲時朝焉。﹝《禦覽》七十九引《抱朴子》﹕『《汲郡冢中竹書》言﹕黃帝旣仙去﹐其臣有左徹者﹐削木爲黃帝之像﹐帥諸侯朝奉之。故司空張茂先撰《博物志》亦云﹕黃帝仙去﹐其臣思戀罔極﹐或刻木立像而朝之﹐或取其衣冠而葬之﹐或立廟而四時祀之。』上注卽本此。﹞帝摯少昊氏

約案﹕帝摯少昊氏﹐﹝《左氏﹟昭十七年傳》﹕『我髙祖少皞摯之立也。』﹞母曰女節﹐見星如虹﹐下流華渚﹐旣而夢接意感﹐生少昊。帝登位﹐有鳳皇之瑞。﹝出《宋書﹟符瑞志》。﹞或曰名淸﹐不居帝位﹐帥鳥師﹐居西方﹐以鳥紀官。﹝《逸周書﹟嘗麥解》﹕『乃命少皞淸司馬鳥師﹐以正五帝之官﹐故名曰質。』《漢書﹟律曆志》引《帝考徳》曰﹕『少昊曰淸。』﹞帝顓頊髙陽氏母曰女樞﹐見瑤光之星貫月如虹﹐感己於幽房之宮﹐生顓頊於若水。首戴干戈﹐有聖徳。生十年而佐少昊氏﹐二十而登帝位。﹝《宋書﹟符瑞志》。﹞元年﹐帝卽位﹐居濮。﹝《左﹟昭十七年傳》﹕『衛﹐顓頊之虛也﹐故曰帝丘。』注﹕『衛﹐今濮陽縣。』《史記﹟五帝本紀》集解引皇甫謐曰﹕『顓頊都帝丘﹐今東郡濮陽是也。』﹞十三年﹐初作歷象。﹝《漢書﹟藝文志》﹕《顓頊歷》二十一卷。﹞二十一年﹐作承云之樂。﹝《呂氏春秋﹟古樂篇》﹕『顓頊乃命飛龍作效八風之音﹐命之曰承云。』﹞三十年﹐帝產伯鯀﹐居天穆之陽。﹝《大荒西經》注引《竹書》曰﹕『顓頊產伯鯀﹐是維若陽﹐居天穆之陽。』無年。﹞七十八年﹐帝陟。﹝《史記﹟五帝本紀》集解﹑《類聚》九﹑《禦覽》七十九引《帝王世紀》﹕『顓頊在位七十八年。』﹞術器作亂﹐辛侯滅之。﹝《海內經》﹕『共工生術器。術器首方顚﹐是復土壤﹐以處江水。』《周語》注﹕『賈侍中云「共工﹐諸侯﹐炎帝之後﹐姜姓也。顓頊氏衰﹐共工氏侵陵諸侯﹐與髙辛氏爭而王也。」或云「共工﹐堯時諸侯﹐爲髙辛所滅。」昭謂言爲髙辛所滅﹐安得爲堯諸侯﹐又堯時共工﹐與此異也。』維案﹕此條實據《海內經》與《周語》注爲之。﹞帝嚳髙辛氏生而駢齒﹐有聖徳﹐初封辛侯﹐代髙陽氏王天下。使瞽人拊鞞鼓﹐擊鐘磬﹐鳳皇鼓翼而舞。﹝出《宋書﹟符瑞志》﹐惟《志》無『初封辛侯』四字。﹞元年﹐帝卽位﹐居亳。﹝《尙書序》﹕『湯始居亳﹐從先王居。』孔傳﹕『契父帝嚳﹐都亳。』《水經﹟谷水注》引皇甫謐曰﹕『帝嚳作都於亳。』﹞十六年﹐帝使重帥師滅有鄶。﹝《逸周書﹟史記解》﹕『昔有鄶君﹐嗇儉滅爵﹐損祿羣臣﹐卑讓上下﹐不臨後�小弱﹐禁罰不行﹐重氏伐之﹐鄶君以亡。』案﹕重氏﹐蓋國名﹐作僞者刪『氏』字﹐以爲重黎之重﹐遂系之帝嚳時。﹞四十五年﹐帝錫唐侯命。六十三年﹐陟。﹝《禦覽》八十引陶宏景云﹕『帝嚳在位六十三年。』《路史﹟後紀》九亦云﹕『帝六十有三載崩。』此條本之。《史記》集解﹑《類聚》九引《帝王世紀》則云﹕『帝嚳在位七十年。』《禦覽》八十引又作『七十五年』。﹞帝子摯立﹐九年而廢。﹝《史記》索隱引衛宏云﹕『摯立九年。』正義及《禦覽》八十引《帝王世紀》亦云﹕『摯在位九年。』﹞帝堯陶唐氏母曰慶都﹐生於斗維之野﹐常有黃雲覆其上。及長﹐觀於三河﹐常有龍隨之。一旦﹐龍負圖而至﹐其文要曰﹕『亦受天祐。』眉八采﹐須髮長七尺二寸﹐面銳上丰下﹐足履翼宿。旣而陰風四合﹐赤龍感之。孕十四月而生堯於丹陵﹐其狀如圖。及長﹐身長十尺﹐有聖徳﹐封於唐。夢攀天而上。髙辛氏衰﹐天下歸之。﹝出《宋書﹟符瑞志》。﹞元年丙子。﹝《隋書﹟律曆志》《路史﹟後紀》十注引古本《紀年》。﹞帝卽位﹐居冀。﹝《左氏﹟哀六年傳》引《夏書》﹕『惟彼陶唐﹐帥彼天常﹐有此冀方。』僞《書﹟五子之歌》同。﹞命羲和歷象。﹝《書﹟堯典》﹕『乃命羲和﹐欽若昊天﹐歷象日月星辰。』﹞五年﹐初巡狩四嶽。﹝《書﹟舜典》﹕『五載一巡狩。』此蓋據《舜典》推之。﹞七年﹐有麟。﹝《路史﹟後紀》十﹕『堯在位七年﹐麒麟遊於藪澤。』案《拾遺記》一﹕『堯在位七十年﹐有鸞雛歲歲來集﹐麒麟遊於藪澤。』《路史》本之﹐而訛『七十年』爲『七年』。僞《紀年》遂云﹕『七年有麟』矣。﹞十二年﹐初治兵。十六年﹐渠搜氏來賓。﹝《書﹟禹貢》﹕『織皮﹑昆侖﹑析枝﹑渠搜﹐西戎卽敍。』﹞十九年﹐命共工治河。﹝《書﹟堯典》﹕『共工方鳩○功。』鄭注﹕『共工﹐水官名。』《周語》﹕『昔共工棄是道也﹐虞於湛樂﹐淫失其身﹐欲壅防百川﹐墮髙堙庳﹐以害天下。』是共工本是水官﹐又曾治水﹐故遂有先鯀治河之說。﹞二十九年春﹐僬僥氏來朝﹐貢沒羽。﹝《類聚》十一﹑《禦覽》八十引《帝王世紀》﹕『堯時﹐僬僥氏來貢沒羽。』﹞四十二年﹐景星出於翼。﹝《初學記》九﹑《禦覽》八十﹑又八百七十二﹑八百九十三引《尙書﹟中候》﹕『帝堯卽政七十載﹐景星出翼。』《論衡﹟是應篇》引作『堯時﹐景星見於軫』。《公羊傳﹟宣二年》疏引《春秋感精符》﹕『滅蒼者﹐翼也。』彼注云﹕『堯﹐翼星之精﹐在南方﹐其色赤。』﹞五十年﹐帝遊於首山。﹝《文選﹟宣徳皇后令》注﹑《禦覽》八十﹑《路史﹟餘論》七引《論語比考讖》﹕『堯率舜遊首山。』﹞乘素車玄駒。﹝《文選﹟辯命論》注﹑《初學記》九﹑又二十四﹑《禦覽》八十引《尸子》﹕『君天下者﹐麒麟﹑靑龍﹐而堯素車玄駒。』《五帝徳》﹕『堯丹車白馬。』《五帝本紀》﹕『堯彤車﹐乘白馬。』﹞五十三年﹐帝祭於洛。﹝《初學記》六﹑又九引《尙書﹟中候》﹕『堯率羣臣東沈璧於洛。』﹞五十八年﹐帝使后稷放帝子朱於丹水。﹝《海內南經》注引古本《紀年》﹕『后稷放帝朱於丹水。』《史記﹟五帝本紀》及《髙祖本紀》正義引﹕『后稷放帝子丹朱。』﹞六十一年﹐命崇伯鯀治河。﹝《周語》﹕『其在有虞﹐有崇伯鯀﹐播其淫心﹐稱遂共工之過。』﹞六十九年﹐黜崇伯鯀。﹝《書﹟堯典》﹕『帝曰「咨﹐四嶽﹐湯湯洪水方割﹐蕩蕩懷山襄陵﹐浩浩滔天﹐下民其咨﹐有能俾乂。」僉曰「於﹐鯀哉。」帝曰「往﹐欽哉。」九載績用弗成。』是鯀治水凡九載﹐但此實以六十九年則妄矣。﹞七十年﹐春正月﹐帝使四嶽錫虞舜命。﹝《書﹟堯典》﹕『帝曰「朕在位七十載﹐汝能庸命﹐巽朕位。」嶽曰「否徳忝帝位。」曰「明明揚側陋。」師錫帝曰「有鰥在下﹐曰虞。」』﹞帝在位七十年﹐景星出翼﹐鳳皇在庭﹐朱艸生﹐嘉禾秀﹐甘露潤﹐醴泉出﹐日月如合璧﹐五星如連珠。廚中自生肉﹐其薄如箑﹐搖動則風生﹐食物寒而不臭﹐名曰『箑脯』。又有艸莢階而生﹐月朔始生一莢﹐月半而生十五莢﹐十六日以後日落一莢﹐及晦而盡﹐月小則一莢焦而不落﹐名曰『蓂莢』﹐一曰『歷莢』。洪水旣平﹐歸功於舜﹐將以天下禪之﹐乃潔齋修壇場於河﹑洛﹐擇良日率舜等升首山﹐遵河渚。有五老遊焉﹐蓋五星之精也。相謂曰﹕『《河圖》將來告帝以期﹐知我者重瞳黃姚。』五老因飛爲流星﹐上入昴。二月辛丑昧明﹐禮備﹐至於日昃﹐榮光出河﹐休气四塞﹐白雲起﹐回風搖﹐乃有龍馬銜甲﹐赤文綠色﹐緣壇而上﹐吐《甲圖》而去。甲似龜﹐背廣九尺﹐其圖以白玉爲檢﹐赤玉爲柙﹐﹝詩銘案﹕『玉』原作『土』﹐脫『柙』字﹐據林春溥《竹書紀年補證》卷一攺補。『柙』﹐《宋書﹟符瑞志》作『字』。﹞泥以黃金﹐約以靑繩。檢文曰﹕『闓色授帝舜。』言虞夏當受天命﹐帝乃寫其言﹐藏於東序。後二年二月仲辛﹐率羣臣東沈璧於洛。禮畢﹐退俟﹐至於下昃﹐赤光起﹐元龜負書而出﹐背甲赤文成字﹐止於壇。其書言當禪舜﹐遂讓舜。﹝出《宋書﹟符瑞志》。﹞七十一年﹐帝命二女嬪於舜。﹝《書﹟堯典》﹕『釐降二女於嬀汭﹐嬪於虞。』﹞七十三年春正月﹐舜受終於文祖。﹝《書﹟舜典》﹕『帝曰「格汝舜﹐詢事考言﹐乃言底可績﹐三載﹐汝陟帝位。」舜讓於徳﹐弗嗣﹐正月上日﹐受終於文祖。』﹞七十四年﹐虞舜初巡狩四嶽。﹝《尙書大傳》﹕『維元祀﹐巡狩四嶽八伯。』鄭注﹕『祀﹐年也。元年﹐謂月正元日﹐舜假於文祖之年也。』此以爲受終文祖之後一年。﹞七十五年﹐司空禹治河。﹝《書﹟舜典》﹕『伯禹作司空。』﹞七十六年﹐司空伐曹魏之戎﹐克之。﹝《呂氏春秋﹟召類篇》﹕『禹攻曹魏﹑屈驁﹑有扈﹐以行其教。』﹞八十六年﹐司空入覲﹐贄用玄圭。﹝《書﹟禹貢》﹕『禹錫玄圭﹐告厥成功。』《史記﹟河渠書》引《夏書》﹕『禹抑洪水十三年。』此司空禹治河在七十五年﹐入覲在八十六年﹐蓋本之。﹞八十七年﹐初建十有二州。﹝《書﹟舜典》﹕『肇十有二州。』﹞八十九年﹐作遊宮於陶。﹝《史記﹟貨殖傳》﹕『昔堯作遊成陽。』如淳曰﹕『作﹐起也。成陽﹐在定陶。』﹞九十年﹐帝遊居於陶。﹝《史記﹟五帝本紀》﹕『堯立七十年得舜﹐二十年而老。』﹞九十七年﹐司空巡十有二州。﹝《吳越春秋》四﹕『堯號禹曰伯禹﹐官曰司空﹐領統州伯﹐以巡十二部。』﹞一百年﹐帝陟於陶。﹝案《史記﹟五帝本紀》《論衡﹟气壽篇》《帝王世紀》皆云﹕『堯在位九十八年。』然據《虞書》云﹕『朕在位七十載。』此堯舉舜之歲。又云﹕『詢事考言﹐乃言底可績﹐三載﹐汝陟帝位。』此舜攝政之歲。又云﹕『二十有八載﹐帝乃殂落。』此堯崩之歲。前後得一百一年。孔傳與王肅注以堯得舜試舜共在一年﹐故堯在位百年﹐此從之。﹞帝子丹朱避舜於房陵﹐舜讓﹐不克。朱遂封於房﹐爲虞賓。三年﹐舜卽天子之位。﹝《路史﹟後紀》十﹕『帝崩﹐虞氏國之於房﹐爲房侯。』﹞帝舜有虞氏母曰握登﹐見大虹意感﹐而生舜於姚墟。目重瞳子﹐故名重華。龍顏大口﹐黑色﹐身長六尺一寸。舜父母憎舜﹐使其塗廩﹐自下焚之﹐舜服鳥工衣服飛去。又使浚井﹐自上塡之以石﹐舜服龍工衣自傍而出。耕於歷﹐夢眉長與發等﹐遂登庸。﹝出《宋書﹟符瑞志》﹐但《志》無末三字。﹞元年己未﹐帝卽位﹐居冀。﹝《左傳﹟哀六年》注﹕『唐虞及夏皆都冀方。』﹞作大韶之樂。﹝《書﹟益稷》﹕『簫韶九成。』《類聚》十一﹑《禦覽》八十引《帝王世紀》﹕『乃作大韶之樂。』﹞卽帝位﹐蓂莢生於階﹐鳳皇巢於庭﹐擊石拊石﹐以歌九韶﹐百獸率舞﹐景星出於房﹐地出乘黃之馬。﹝出《宋書﹟符瑞志》。﹞三年﹐命咎陶作刑。﹝《北堂書鈔》十七引《紀年》﹕『命咎陶作刑。』不系年世。﹞九年﹐西王母來朝。﹝《大戴禮﹟少間篇》﹕『昔舜以天徳嗣堯﹐西王母來獻其白琯。』《類聚》十一﹑《禦覽》八十引《雒書靈準聽》曰﹕『舜受終﹐西王母授益地圖。』《中論﹟爵祿篇》﹕『舜受終於文祖﹐稱曰餘一人﹐則西王母來獻白環。』﹞西王母之來朝﹐獻白環﹑玉玦。﹝出《宋書﹟符瑞志》﹐但《志》無『之來朝』三字。﹞十四年﹐卿云見﹐命禹代虞事。﹝此隱括下附注爲說﹐附注出《宋書﹟符瑞志》﹐而《宋志》實本《尙書大傳》文。《書鈔》一百六十﹑《路史﹟發揮》五雜引《宋志》所引《大傳》中語﹐首句皆云﹕『惟十有四祀。』﹞在位十有四年﹐奏鐘石笙筦未罷﹐而天大雷雨﹐疾風發屋拔木﹐桴鼓播地﹐鐘磬亂行﹐舞人頓伏﹐樂正狂走。舜乃磬堵持衡而笑曰﹕『明哉﹐天下非一人之天下也﹐亦乃見於鐘石笙筦乎。』乃薦禹於天﹐使行天子事也。於是和气普應﹐慶雲興焉﹐若煙非煙﹐若云非云﹐鬱鬱紛紛﹐蕭索輪囷﹐百工相和而歌《卿云》。帝乃倡之曰﹕『慶雲爛兮﹐愨縵縵兮﹐日月光華﹐旦復旦兮。』羣臣咸進﹐頓首曰﹕『明明上天﹐爛然星陳。日月光華﹐弘於一人。』帝乃再歌曰﹕『日月有常﹐星辰有行。四時從經﹐萬姓允誠。於予論樂﹐配天之靈。遷於聖賢﹐莫不咸聽。鼚乎鼓之﹐軒乎舞之。精華已竭﹐褰裳去之。』於是八風循通﹐慶雲叢集﹐蟠龍奮迅於其藏﹐蛟魚踴躍於其淵﹐龜鱉咸出其穴﹐遷虞而事夏。舜乃設壇於河﹐依堯故事。至於下昃﹐榮光休气至﹐﹝詩銘案﹕『气』字原脫﹐據趙紹祖《校補竹書紀年》卷一補。﹞黃龍負圖﹐長三十二尺﹐廣九尺﹐出於壇畔﹐赤文綠錯﹐其文言當禪禹。﹝出《宋書﹟符瑞志》。﹞十五年﹐帝命夏后有事於太室。﹝《考工記﹟匠人》﹕『夏后氏世室。』﹞十七年春二月﹐入學初用萬。﹝《夏小正》﹕『二月丁亥﹐萬舞入學。』﹞二十五年﹐息愼氏來朝貢弓矢。二十九年﹐帝命子義鈞封於商。﹝案此放古本《紀年》『放帝子朱於丹水』句爲之。﹞三十年﹐葬後育於渭。﹝《漢書﹟地理誌》﹕『右扶風陳倉有黃帝孫舜妻盲冢祠。』案『盲』﹑『育』字形相近。﹞三十二年﹐帝命夏后總師。﹝僞《書﹟大禹謨》﹕『帝曰「格汝禹﹐朕宅帝位﹐三十有三載﹐耄期倦於勤﹐汝惟不怠﹐總朕師。」』﹞遂陟方嶽。三十三年春正月﹐夏后受命於神宗。﹝僞《書﹟大禹謨》﹕『正月朔旦﹐受命於神宗。』﹞遂復九州。﹝《漢書﹟地理誌》﹕『堯遭洪水﹐天下分絕爲十二州﹐禹平水土﹐更置九州。』﹞三十五年﹐帝命夏后徵有苗﹐有苗氏來朝。﹝僞《書﹟大禹謨》﹕『帝曰「咨禹﹐惟時有苗弗率﹐汝䢐徵。」三旬﹐苗民逆命。七旬﹐有苗格。』﹞四十二年﹐玄都氏來朝﹐貢寶玉。﹝《逸周書﹟史記解》有玄都氏。﹞四十七年冬﹐隕霜﹐不殺艸木。﹝《呂氏春秋﹟應同篇》﹕『禹之時﹐天先見艸木秋冬不殺。』﹞四十九年﹐帝居於鳴條。﹝《孟子﹟離婁下》﹕『舜卒於鳴條。』﹞五十年﹐帝陟。﹝《書﹟舜典》﹕『五十載﹐陟方乃死。』﹞義鈞封於商﹐是謂商均。後育﹐娥皇也。鳴條有蒼梧之山﹐帝崩﹐遂葬焉﹐今海州。﹝案《隋書﹟地理誌》﹕『東海郡﹐梁置南﹑北二靑州﹐東魏攺爲海州。』此附注如出沈約﹐不當有『今海州』語。考《困學紀聞》五云﹕『蒼梧山在海州界。』此作僞者所本。﹞帝禹夏后氏母曰修己﹐出行﹐見流星貫昴﹐夢接意感﹐旣而吞神珠。修己背剖﹐而生禹於石紐﹐虎鼻大口﹐兩耳參鏤﹐首戴鉤鈴﹐胸有玉斗﹐足文履已﹐故名文命。長有聖徳。長九尺九寸。夢自洗於河﹐取水飲之。又有白狐九尾之瑞。當堯之時﹐舜舉之。禹觀於河﹐有長人白面魚身﹐出曰﹕『吾河精也。』呼禹曰﹕『文命治水。』言訖﹐授禹《河圖》﹐言治水之事﹐乃退入於淵。禹治水旣畢﹐天錫玄圭﹐以告成功。夏道將興﹐艸木暢茂﹐靑龍止於郊﹐祝融之神降於崇山。乃受舜禪﹐卽天子之位。洛出龜書﹐是爲《洪範》。﹝以上出《宋書﹟符瑞志》。﹞三年喪畢﹐都於陽城。﹝《孟子﹟萬章上》﹕『舜崩﹐三年之喪畢﹐禹避舜之子於陽城。』﹞元年壬子﹐帝卽位﹐居冀。﹝《漢書﹟地理誌》﹕『潁川郡陽翟』下﹐臣瓚曰﹕『《世本》﹕「禹都陽城。」《汲郡古文》亦云「居之」。』是古本《紀年》不云『居冀』也。今本於堯﹑舜﹑禹皆云『居冀』者﹐蓋以《左傳﹟哀六年》杜預注云﹕『唐﹑虞及夏皆都冀方。』故云然。﹞頒夏時於邦國。﹝《戴記﹟禮運》﹕『吾得夏時焉。』《史記﹟夏本紀》﹕『孔子正夏時﹐學者多傳《夏小正》云。』﹞二年﹐咎陶薨。﹝《史記﹟夏本紀》﹕『帝禹立而舉臯陶薦之﹐且授政焉﹐而臯陶卒。』﹞五年﹐巡狩﹐會諸侯於塗山。﹝《左氏﹟哀七年傳》﹕『禹合諸侯於塗山。』﹞南巡狩﹐濟江﹐中流有二黃龍負舟﹐舟人皆懼。禹笑曰﹕『吾受命於天﹐屈力以養人。生﹐性也﹔死﹐命也。奚憂龍哉。』龍於是曳尾而逝。﹝出《宋書﹟符瑞志》。﹞八年春﹐會諸侯於會稽﹐殺防風氏。﹝《魯語》﹕『昔禹致羣神於會稽之山﹐防風氏後至﹐禹殺而戮之。』﹞夏六月﹐雨金於夏邑。﹝《述異記》下﹕『先儒說﹐夏禹時﹐天雨金三日。』﹞秋八月﹐帝陟於會稽。﹝《史記﹟夏本紀》﹕『十年﹐帝東巡狩﹐至於會稽而崩。』﹞禹立四十五年。﹝《禦覽》八十二引古本《紀年》如此。今本旣云『八年﹐帝陟』﹐又云『禹立四十五年』﹐足見雜綜諸書﹐未加修正。﹞禹薦益於天。七年﹐禹崩﹐三年喪畢﹐天下歸啟。﹝出《孟子﹟萬章上》。﹞帝啟元年癸亥﹐帝卽位於夏邑。大饗諸侯於鈞臺。﹝《左氏﹟昭四年傳》﹕『夏啟有鈞臺之享。』﹞諸侯從帝歸於冀都。大饗諸侯於璇臺。﹝《文選﹟王元長曲水詩序》﹕『至如夏后﹐二龍載驅璇臺之上。』注引《易﹟歸藏》曰﹕『昔者夏后啟筮享神於晉之墟﹐作爲璇臺﹐於水之陽。』﹞二年﹐費侯伯益出就國。﹝《晉書﹟束皙傳》引《紀年》﹕『益乾啟位﹐啟殺之。』《史通》《疑古篇》《雜說篇》兩引『益爲後啟所誅』。此獨云『二年﹐費侯伯益出就國。』蓋故與古本立異。觀後附注於『伊尹自立』云『誤以攝政爲眞』。於『太甲殺伊尹』云『文與前後不類』﹐此則易其本文﹐彼則加以案語﹐蓋正文與注出於一人所搜集也。﹞王帥師伐有扈﹐大戰於甘。﹝原注﹕有扈﹐在始平鄠縣。《尙書序》﹕『啟與有扈氏戰於甘之野﹐作《甘誓》。』《甘誓》﹕『大戰於甘。』原注七字《左傳﹟昭元年》注文。﹞六年﹐伯益薨﹐祠之。﹝《越絕書》﹕『益死之後﹐啟歲善犧牲以祠之。』﹞八年﹐帝使孟塗如巴聭訟。﹝《海內南經》﹕『夏后啟之臣曰孟塗﹐是司神於巴﹐巴人請訟於孟塗之所。』﹞十年﹐帝巡狩﹐舞九韶於大穆之野。﹝《海外西經》﹔『大樂之野﹐夏后啟於此舞九代。一曰大遺之野。』郭注﹕『《大荒經》云「天穆之野」。』《大荒西經﹔『夏后開上三嬪於天﹐得《九辧》與《九歌》以下﹐此天穆之野﹐髙二千仞﹐開焉得始歌《九招》。』郭注﹕『《竹書》曰「夏后開樭九韶也。」』《禦覽》八十二引《帝王世紀》﹕『啟升後十年﹐舞《九韶》。』﹞十一年﹐放王季子武觀於西河。﹝原注﹕武觀卽五觀也。觀國﹐今頓丘衛縣。《楚語》﹕『啟有五觀。』韋注﹕『五觀﹐啟子﹐太康昆弟也。』《墨子﹟非樂下》『於《武觀》曰「啟乃淫溢康樂﹐野於飲食」』云云﹐是《武觀》乃書篇名﹐非人名﹐此以『五觀』爲『武觀》﹐乃雜采二書爲之。觀國﹐今頓丘衛縣﹐亦《左傳﹟昭元年》注文。﹞十五年﹐武觀以西河叛。﹝《漢書﹟地理誌》東郡有畔觀縣。案﹐本畔﹑觀二縣﹐自宋本以下﹐皆誤以爲一縣﹐聯綴不分。﹞彭伯壽帥師徵西河﹐武觀來歸。﹝《書鈔》十三引《紀年》﹕『啟徵西河。』《路史﹟後紀》十三﹕『旣徵西河。』注﹕『《紀年》在二十五年。』《禦覽》八十二引《帝王世紀》﹕『啟三十五年徵河西。』此系之十五年者﹐以此旣依《路史》啟十六年陟﹐則不得有二十五年﹑三十五年也。《逸周書﹟嘗麥解》﹕『其在殷之五子﹐忘伯禹之命﹐假國無正﹐用胥興作亂﹐遂亡厥國﹐皇天哀禹﹐賜彭壽思正夏略。』﹞十六年陟。﹝《路史﹟後紀》十三﹕『啟在位十有六歲﹐年九十一。』此本之。《眞誥》十五引《竹書》﹕『啟卽位三十九年﹐亡年七十八。』《路史》注引《紀年》﹕『啟二十九年﹐年九十八。』與今本迥異。《禦覽》八十二引《帝王世紀》﹕『啟在位九年。』《通鑑外紀》﹕『啟在位九年。』又引皇甫謐曰﹕『十年。』﹞帝太康元年癸未﹐帝卽位﹐居斟尋。﹝《水經﹟巨洋水注》《漢書﹟地理誌》注﹑《史記﹟夏本紀》正義引臣瓚曰﹕『《汲郡古文》﹕「太康居斟尋。」』﹞畋於洛表。﹝僞《書﹟五子之歌》﹕『畋於有洛之表。』﹞羿入居斟尋。﹝《水經﹟巨洋水注》《漢書﹟地理誌》注﹑《史記﹟夏本紀》正義引臣瓚曰﹕『《汲冢古文》﹕「太康居斟尋﹐羿亦居之。」』﹞四年陟。﹝《帝王世紀》《通鑑外紀》皆云『在位二十九年』。《路史﹟後紀》十三云『在位蓋十有九歲﹐失政﹐又十歲而死』。並與此異。﹞帝仲康元年己丑﹐帝卽位﹐居斟尋。五年秋九月庚戌朔﹐日有食之。﹝《新唐書﹟歷志》﹕『張說《歷議》﹕新曆﹐仲康五年癸巳歲九月庚戌朔﹐日蝕在房二度。』﹞命胤侯帥師徵羲和。﹝僞《書﹟胤徵》﹕『惟仲康肇位四海﹐胤侯命掌六師﹐羲和廢厥徳﹐酒荒於厥邑﹐胤後承王命䢐徵。』﹞六年﹐錫昆吾命作伯。﹝《鄭語》﹕『昆吾爲夏伯矣。』﹞七年陟。﹝《通鑑外紀》﹕『仲康在位十三年。』《路史》注引《紹運圖》同﹐《年代歷》﹕『二十六年。』《路史﹟後紀》﹕『仲康十有八歲崩。』均與此互異。﹞世子相出居商丘﹐依邳侯。﹝原注﹕一作『依同姓諸侯斟灌﹑斟尋』。《禦覽》八十二引《帝王世紀》﹕『乃徙商丘﹐依同姓諸侯斟灌氏﹑斟尋氏。』﹞帝相元年戊戌﹐帝卽位﹐居商。﹝《禦覽》八十二引《紀年》﹕『帝相卽位﹐處商丘。』﹞徵淮夷。﹝《禦覽》八十二引《紀年》﹕『元年﹐徵淮夷。』《路史﹟後紀》十三﹕『徵淮﹑畎。』注﹕『淮夷﹑畎夷。《紀年》云﹕元年。』《後漢書﹟西羌傳》﹕『後相卽位﹐乃徵畎夷。』此僅采《禦覽》所引。﹞二年﹐徵風及黃夷。﹝《禦覽》八十二及《後漢書﹟東夷傳》注引《紀年》﹕『二年﹐徵風夷及黃夷。』《通鑑外紀》引﹕『二年﹐徵黃夷。』﹞七年﹐於夷來賓。﹝《後漢書﹟東夷傳》注﹑《外紀》注﹑《路史﹟後紀》十三注均引《紀年》﹕『七年﹐於夷來賓。』﹞八年﹐寒浞殺羿﹐使其子澆居過。﹝見《左﹟襄四年傳》﹐但《左傳》殺羿封澆非一年事。﹞九年﹐相居於斟灌。﹝《水經﹟巨洋水注》《漢書﹟地理誌》注﹑《路史﹟後紀》十三引臣瓚曰﹕『《汲冢古文》﹕「相居斟灌。」』﹞十五年﹐商侯相土作乘馬。﹝《周禮﹟校人》注﹑《荀子﹟解蔽篇》注引《世本》﹕『相土作乘馬。』﹞遂遷於商丘。﹝《左氏﹟襄九年傳》﹕『昔陶唐之火正閼伯居商丘﹐相土因之。』﹞二十年﹐寒浞滅戈。﹝《左﹟襄四年傳》﹕『寒浞處澆於戈。』﹞二十六年﹐寒浞使其子帥師滅斟灌。﹝《左﹟襄四年傳》﹕『使澆用師滅斟灌及斟尋氏。』﹞二十七年﹐澆伐斟鄩﹐大戰於濰﹐覆其舟﹐滅之。﹝《楚辭﹟天問》﹕『覆舟斟尋﹐何道取之﹖』﹞二十八年﹐寒浞使其子澆弒帝﹐後緡歸於有仍。﹝《左﹟哀元年傳》﹕『昔有過澆殺斟灌以伐斟尋﹐滅夏后相。後緡方娠﹐逃出自竇﹐歸於有仍﹐生少康焉。』﹞伯靡出奔鬲。﹝《左﹟襄四年傳》﹕『靡奔有鬲氏。』但《傳》次在家眾殺羿之後。﹞斟灌之墟﹐是爲帝丘。後緡方娠﹐逃出自竇﹐歸於有仍。﹝三句見上。﹞伯靡奔有鬲氏。﹝見上。﹞夏世子少康生。﹝原注﹕丙寅年。《左﹟哀元年傳》﹕『後緡方娠﹐逃出自竇﹐歸於有仍﹐生少康焉。』﹞少康自有仍奔虞。﹝原注﹕乙酉年。《左﹟哀元年傳》﹕『少康爲仍牧正﹐澆使椒求之﹐逃奔有虞。』﹞伯靡自鬲帥斟鄩﹑斟灌之師以伐浞。﹝《左﹟襄四年傳》﹕『靡自有鬲氏收二國之燼以滅浞﹐而立少康。』﹞世子少康使汝艾伐過殺澆。﹝原注﹕甲辰年。《左﹟襄四年傳》﹕『少康滅澆於過。』又《哀元年傳》﹕『使女艾諜澆。』﹞伯子杼帥師滅戈。﹝《左﹟襄四年傳》﹕『後杼滅豷於戈。』又《哀元年傳》﹕『使季杼誘豷。』﹞伯靡殺寒浞。﹝見上。﹞少康自綸歸於夏邑。﹝原注﹕乙巳年。《左﹟哀元年傳》﹕『虞思於是妻之以二姚﹐而邑諸綸。』案原本小注﹕『寒浞自丙寅至乙巳﹐凡四十年。』《通鑑外紀》羿八年﹐浞三十二年﹐亦四十年。而此書附注云﹕『夏有王與無王﹐用歲四百七十一年。』去寒浞四十年﹐得四百三十一年﹐與《易緯稽覽圖》云『禹四百三十一年』合﹐蓋卽據《稽覽圖》以定寒浞之年也。﹞明年﹐後緡生少康。旣長﹐爲仍牧正﹐惎澆﹐能戒之。澆使椒求之﹐將至仍﹐少康逃奔有虞﹐爲之庖正﹐以除其害。虞思於是妻之以二姚﹐而邑諸綸。有田一成﹐有眾一旅﹐能布其徳﹐而兆其謀﹐以收夏眾﹐撫其官職。﹝以上出《左﹟哀元年傳》。﹞夏之遺臣伯靡﹐自有鬲氏收二斟以伐浞。﹝見上。﹞浞恃澆皆康娛﹐日忘其惡而不爲備。﹝出《楚辭﹟離騷》。﹞少康使汝艾諜澆。﹝見上。﹞初﹐浞娶純狐氏﹐有子早死﹐其婦曰女歧﹐寡居。澆彊圉﹐往至其戶﹐陽有所求。女歧爲之縫裳﹐共捨而宿。汝艾夜使人襲斷其首﹐乃女歧也。澆旣多力﹐又善走﹐艾乃畋獵﹐放犬逐獸﹐因嗾澆顚隕﹐乃斬澆以歸於少康。﹝出《楚辭﹟天問》而又爲之辭。﹞於是﹐夏眾滅浞﹐奉少康歸於夏邑。諸侯始聞之﹐立爲天子﹐祀夏配天﹐不失舊物。﹝末二語出《左﹟哀元年傳》。﹞帝少康元年丙午﹐帝卽位﹐諸侯來朝﹐賓虞公。二年﹐方夷來賓。﹝《後漢書﹟東夷傳》注引《紀年》﹕『少康卽位﹐方夷來賓。』《路史﹟後紀》十三注同。﹞三年﹐復田稷。﹝《周語》﹕『昔我先王世后稷﹐以服事虞夏。及夏之衰﹐棄稷弗務﹐我先王不窋用失其官﹐而自竄於戎狄之間。』﹞后稷之後不窋失官﹐至是而復。﹝見上。﹞十一年﹐使商侯冥治河。﹝《魯語》及《祭法》﹕『冥勤其官。』鄭氏《祭法》注﹕『冥﹐契六世之孫也﹐其官玄冥﹐水官也。』﹞十八年﹐遷於原。﹝此因《禦覽》引《紀年》有『帝寧居原』之文﹐故云。﹞二十一年﹐陟。﹝《通鑑外紀》﹕『少康在位二十一年。』《路史﹟後紀》十三﹕『在位四十有六歲。』﹞帝杼元年己巳﹐帝卽位﹐居原。﹝《禦覽》八十二引《紀年》﹕『帝寧居原。』《路史﹟後紀》十三注引『帝予居原』。﹞五年﹐自原遷於老丘。﹝《禦覽》八十二引《紀年》﹕『自遷於老丘。』《路史﹟後紀》十三注引作『自原遷於老王』。﹞八年﹐徵於東海及三壽﹐得一狐九尾。﹝《海外東經》注引《汲郡竹書》﹕『柏杼子徵於東海及三壽﹐得一狐九尾。』﹞十三年﹐商侯冥死於河。﹝《魯語》及《祭法》﹕『冥勤其官而水死。』﹞十七年﹐陟。﹝《禦覽》八十二引《帝王世紀》﹕『帝寧在位十七年。』《通鑑外紀》從之。《路史﹟後紀》﹕『二十有七歲陟。』﹞杼或作帝寧﹐一曰伯杼。﹝均見上。﹞杼能帥禹者也﹐故夏后氏報焉。﹝出《魯語》。﹞帝芬元年戊子﹐帝卽位。三年﹐九夷來禦。﹝《後漢書﹟東夷傳》注引《紀年》﹕『後芬卽位﹐三年﹐九夷來禦。』《外紀》《路史﹟後紀》引並同。﹞十六年﹐洛伯用與河伯馮夷斗。﹝《水經﹟洛水注》引《紀年》﹕『洛伯用與河伯馮夷斗。』不云何年。﹞三十三年﹐封昆吾氏子於有蘇。﹝《鄭語》﹕『己姓﹐昆吾﹑蘇﹑顧﹑溫﹑董。』《唐書﹟宰相世系表》﹕『昆吾之子封於蘇。』﹞三十六年﹐作圜土。四十四年﹐陟。﹝《禦覽》八十二引《紀年》﹕『後芬立四十四年。』又引《帝王世紀》﹕『芬在位二十六年。』《外紀》從之。《路史﹟後紀》十三﹕『二十有六歲陟。』注﹕『《世紀》二十八年﹐《紀年》四十四年﹐非。』﹞芬或曰芬發。帝芒元年壬申﹐帝卽位﹐以玄圭賓於河。﹝《書鈔》八十九﹑《初學記》十三﹑《禦覽》八十二引《紀年》﹕『後荒卽位﹐元年﹐以玄圭賓於河。』《初學記》『圭』作『璧』﹐《禦覽》『荒』作『芒』。﹞十三年﹐東狩於海﹐獲大魚。﹝《書鈔》《初學記》《禦覽》引《紀年》與『玄圭賓河』爲一年事。《書鈔》『魚』作『鳥』。﹞三十三年﹐商侯遷於殷。﹝此因《山海經》引《紀年》有『殷王子亥』﹐故設遷殷一事。﹞五十八年﹐陟。﹝《禦覽》八十二引《紀年》﹕『後芒陟位﹐五十八年。』《路史﹟後紀》十三注引『後芒陟﹐年五十八』。《外紀》﹕『在位十八年。』又引《帝王本紀》云『十三年』﹐《路史》從《外紀》。﹞芒或曰帝荒。﹝見上。﹞帝泄元年辛未﹐帝卽位。十二年﹐殷侯子亥賓於有易﹐有易殺而放之。﹝《大荒東經》注引《竹書》﹕『殷王子亥賓於有易而淫焉﹐有易之君綿臣殺而放之。是故殷主甲微假師於河伯﹐以伐有易﹐滅之﹐遂殺其君綿臣也。』﹞十六年﹐殷侯微以河伯之師伐有易﹐殺其君綿臣。﹝見上。﹞殷侯子亥賓於有易而淫焉。有易之君綿臣殺而放之。故殷上甲微假師於河伯﹐以伐有易﹐滅之﹐遂殺其君綿臣。﹝見上。﹞中葉衰而上甲微復興﹐故商人報焉。﹝出《魯語》。﹞二十一年﹐命畎夷﹑白夷﹑玄夷﹑風夷﹑赤夷﹑黃夷。﹝《後漢書﹟東夷傳》注引《紀年》﹕『後泄二十一年﹐命畎夷﹑白夷﹑赤夷﹑玄夷﹑風夷﹑陽夷。』《外紀》及《路史﹟後紀》十三所引略同。﹞二十五年﹐陟。﹝《路史﹟後紀》十三注引《紀年》作『二十一』。《禦覽》八十二引《帝王世紀》﹕『帝泄在位十六年。』《外紀》從之﹐《路史﹟後紀》﹕『帝泄二十六歲陟。』注﹕『《世紀》同﹐《年代歷》十六年﹐《紀年》二十一﹐皆非。』﹞帝不降元年己亥﹐帝卽位。六年﹐伐九苑。﹝《禦覽》八十二引《紀年》﹕『不降卽位﹐六年﹐伐九苑。』《路史》引同。﹞三十五年﹐殷滅皮氏。﹝《逸周書﹟史記解》﹕『信不行﹐義不立﹐則哲士淩君政﹐禁而生亂﹐皮氏以亡。』﹞五十九年﹐遜位於弟扃。﹝《禦覽》八十二引《紀年》﹕『六十九年﹐其弟立﹐是爲帝扃。』《外紀》﹕『帝不降﹐在位五十九年。』《路史﹟後紀》﹕『五十九歲﹐陟。』注﹕『《世紀》《年代歷》同﹐《紀年》六十九。』﹞帝扃元年戊戌﹐帝卽位。十年﹐帝不降陟。﹝見上。﹞三代之世內禪﹐惟不降實有聖徳。十八年﹐陟。﹝《禦覽》八十二引《帝王世紀》﹕『帝扃﹐在位二十一年。』《外紀》《路史》從之。﹞帝廑一名胤甲。﹝《禦覽》八十二引《紀年》﹕『帝廑一名胤甲。』﹞元年己未﹐帝卽位﹐居西河。﹝《海外東經》注﹑《通鑑外紀》《路史﹟後紀》注﹑《禦覽》八十二引《紀年》﹕『胤甲卽位﹐居西河。』《禦覽》四引『胤甲居於河西』。﹞四年﹐作西音。﹝《呂氏春秋﹟音初篇》﹕『殷整甲徙宅西河﹐猶思故處﹐實始作爲西音。』此系之夏胤甲﹐失之。﹞昆吾氏遷於許。﹝原注﹕己姓﹐名樊﹐封於衛﹐夏衰爲伯﹐遷於舊許。《左﹟昭十二年傳》﹕『昔我皇祖伯父昆吾﹐舊許是宅。』蓋謂陸終之子昆吾﹐不得在胤甲時。﹞八年﹐天有祅孽﹐十日並出﹐其年陟。﹝《海外東經》注﹑《通鑑外紀》《路史﹟後紀》引《紀年》﹕『天有妖孽﹐十日並出﹐其年胤甲陟。』不著何年。《禦覽》八十二引《帝王世紀》﹕『帝廑在位二十年。』《外紀》《路史》皆從之。﹞帝孔甲元年乙巳﹐帝卽位﹐居西河。廢豕韋氏﹐使劉累豢龍。﹝《左﹟昭二十九年傳》﹕『陶唐氏旣衰﹐其後有劉累﹐學擾龍於豢龍氏﹐以事孔甲﹐能飲食之。夏后嘉之﹐賜氏曰禦龍﹐以更豕韋之後。』﹞三年﹐王畋於萯山。﹝《呂氏春秋﹟音初篇》﹕『夏后孔甲畋於東陽萯山。』﹞五年﹐作東音。﹝《呂氏春秋﹟音初篇》﹕『孔甲乃作《破斧之歌》﹐實始爲東音。』﹞七年﹐劉累遷於魯陽。﹝《左﹟昭二十九年傳》﹕『龍一雌死﹐潛醢以食夏后﹐旣而使求之﹐懼而遷於魯縣。』杜注﹕『魯縣﹐今魯陽也。』﹞王好事鬼神﹐肆行淫亂﹐諸侯化之﹐夏政始衰。﹝略本《史記﹟夏本紀》。﹞田於東陽萯山﹐天大風晦盲﹐孔甲迷惑﹐入於民室﹐主人方乳﹐或曰﹕『後來見良日也﹐之子必大吉。』或又曰﹕『不勝也﹐之子必有殃。』孔甲聞之曰﹕『以爲餘一人子﹐夫誰殃之。』乃取其子以歸。旣長﹐爲斧所戕﹐乃作《破斧之歌》﹐是爲東音。﹝《呂氏春秋﹟音初篇》。﹞劉累所畜龍一雌死﹐潛醢以食夏后﹐夏后饗之﹐旣而使求之﹐懼而遷於魯陽﹐其後爲範氏。﹝《左﹟昭二十九年傳》。﹞九年﹐陟。﹝《通鑑外紀》﹕『孔甲在位三十一年。』《路史》注引《年代歷》同。《路史》以胤甲﹑孔甲爲一人﹐云『在位四十歲』。﹞殷侯復歸於商丘。帝昊昊一作臯。﹝《左﹟僖三十三年傳》﹕『其北陵﹐夏后臯之墓也。』﹞元年庚辰﹐帝卽位。使豕韋氏復國。﹝原注﹕夏衰﹐昆吾﹑豕韋相繼爲伯。此因帝孔甲時廢豕韋氏﹐故云然。﹞三年﹐陟。﹝《禦覽》八十二引《紀年》﹕『後昊立三年。』《通鑑外紀》《路史﹟後紀》皆云『十一年』。﹞帝發

一名後敬﹐或曰發惠。﹝《禦覽》八十二引《紀年》﹕『後發一名後敬﹐或曰發惠。』﹝詩銘案﹕『惠』字原脫。﹞《路史﹟後紀》﹕『帝敬發﹐一曰惠。』注『見《紀年》』。﹞元年乙酉﹐帝卽位。諸侯賓於王門﹐再保墉會於上池﹐諸夷入舞。﹝《書鈔》八十二引《紀年》﹕『後發卽位﹐元年﹐諸侯賓於王門﹐再保墉會於上池﹐諸夷入舞。』又《後漢書﹟東夷傳》注﹑《禦覽》七百八十﹑《通鑑外紀》《路史﹟後紀》分引。﹞七年﹐陟。﹝《通鑑外紀》﹕『發在位十三年。』又引《帝王本紀》云『十二年』﹐《路史》同。﹞泰山震。﹝《述異記》上﹕『桀時泰山山走石泣。先儒說﹐桀之將亡﹐泰山三日泣。』﹞帝癸一名桀。元年壬辰﹐帝卽位﹐居斟鄩。﹝《水經﹟巨洋水注》《漢書﹟地理誌》注﹑《史記﹟夏本紀》正義引臣瓚曰﹕『「太康居斟尋﹐桀亦居之。」』﹞三年﹐築傾宮。﹝《文選﹟吳都賦》注引《紀年》﹕『桀築傾宮。』﹞毀容臺。﹝《禦覽》八十二引《尸子》﹕『昔夏桀之時﹐容臺振而掩覆。』亦見《淮南﹟覽冥訓》。﹞畎夷入於岐以叛。﹝《後漢書﹟西羌傳》﹕『後桀之亂﹐畎夷入居邠﹑岐之間。』﹞六年﹐歧踵戎來賓。﹝《呂氏春秋﹟當染篇》﹕『桀染於羊辛﹑歧踵戎。』﹞十年﹐五星錯行﹐夜中﹐星隕如雨。地震。伊﹑洛竭。﹝《周語》﹕『昔伊﹑洛竭而夏亡。』﹞十一年﹐會諸侯於仍﹐有緡氏逃歸﹐遂滅有緡。﹝《左﹟昭四年傳》﹕『夏桀爲仍之會﹐有緡叛之。』﹞十三年﹐遷於河南。﹝《史記﹟吳起列傳》﹕『夏桀之居﹐伊闕在其南﹐羊腸在其北。』瓚曰﹕『今河南城爲直之。』﹞初作輦。﹝《後漢書﹟井丹傳》﹕『桀乘人車。』《通典》六十六﹕『夏氏末代制輦。』﹞十四年﹐扁帥師伐岷山。﹝原注﹕一作山民。《藝文類聚》八十三﹑《禦覽》一百三十五引《紀年》﹕『桀伐岷山。』《禦覽》八十二引作『山民』。﹞癸命扁伐山民﹐山民女於桀二人﹐曰琬﹐曰琰。後愛二人﹐女無子焉﹐斲其名於苕華之玉。苕是琬﹐華是琰﹐而棄其元妃於洛﹐曰妹喜﹐於傾宮飾瑤臺居之。﹝出《禦覽》八十二引《紀年》。﹞十五年﹐商侯履遷於亳。﹝原注﹕成湯元年。《尙書序》﹕『湯始居亳。』﹞十七年﹐商使伊尹來朝。﹝《孟子﹟告子下》﹕『五就湯﹑五就桀者﹐伊尹也。』﹞二十年﹐伊尹歸於商及汝鳩﹑汝方﹐會於北門。﹝《尙書序》﹕『伊尹去亳適夏﹐旣醜有夏﹐復歸於亳。入自北門﹐乃遇汝鳩﹑汝方﹐作《汝鳩》《汝方》。』﹞二十一年﹐商師徵有洛﹐克之。﹝《逸周書﹟史記解》﹕『昔者有洛氏宮室無常﹐池囿廣大﹐工功日進﹐以後更前﹐民不得休。農失其時﹐饑饉無食﹐成商伐之﹐有洛以亡。』﹞遂徵荊﹐荊降。﹝《越絕書》三﹕『湯行仁義﹐敬鬼神﹐天下皆一心歸之。當是時﹐荊伯未從也﹐湯於是乃飾犧牛以事荊伯﹐乃委其誠心。』﹞二十二年﹐商侯履來朝﹐命囚履於夏臺。﹝《史記﹟夏本紀》﹕『桀乃召湯而囚之於夏臺。』﹞二十三年﹐釋商侯履﹐諸侯遂賓於商。﹝《書鈔》十引《尙書大傳》﹕『桀無道﹐囚湯﹐後釋之﹐諸侯八譯來朝者六國。』﹞二十六年﹐商滅溫。﹝《鄭語》﹕『己姓﹐昆吾﹑蘇﹑顧﹑溫﹑董﹐則夏滅之矣。』﹞二十八年﹐昆吾氏伐商。商會諸侯於景亳。﹝《昭四年左傳》﹕『商湯有景亳之命。』﹞遂徵韋﹐商師取韋﹐遂徵顧。﹝《詩﹟商頌》﹕『韋﹑顧旣伐。』﹞太史令終古出奔商。﹝《呂氏春秋﹟先識篇》﹕『夏桀迷惑﹐暴亂愈甚﹐太史令終古乃出奔如商。』《淮南﹟氾論訓》﹕『太史令終古卽奔商﹐三年而桀亡。』此系之二十八年﹐本之。﹞二十九年﹐商師取顧三日並出。﹝《開元占經》六引《尙書考靈耀》﹕『黑帝之亡﹐三日並照。』又引《孝經緯》﹕『夏時二日並出﹐讖曰「桀無道﹐兩日照。」』﹞費伯昌出奔商。﹝《博物志》十﹕『夏桀之時﹐費昌之河上﹐見二日﹐在東者爛爛將起﹐在西者沈沈將滅﹐若疾雷之聲。昌問於馮夷曰「何者爲殷﹖何者爲夏﹖」馮夷曰「西夏東殷。」於是費昌徙族歸殷。』﹞冬十月﹐鑿山穿陵﹐以通於河。﹝《禦覽》八十二引《六韜》﹕『桀時有瞿山之地。十月﹐鑿山陵﹐通之於河。』﹞三十年﹐瞿山崩。﹝《禦覽》引《六韜》﹕『桀時有瞿山之地。』『地』字疑本作『崩』。﹞殺其大夫關龍逢。﹝《莊子﹟人間世》﹕『昔者桀殺關龍逢。』﹞商師徵昆吾。﹝《詩﹟商頌》﹕『韋﹑顧旣伐﹐昆吾﹑夏桀。』﹞冬﹐聆隧災。﹝《周語》﹕『夏之亡也﹐回祿信於聆隧。』﹞三十一年﹐商自陑徵夏邑。﹝《尙書序》﹕『伊尹相湯伐桀﹐升自陑。』﹞克昆吾。﹝《詩﹟商頌》箋﹕『昆吾﹑夏桀同時誅也。』詳孔疏。﹞大雷雨﹐戰於鳴條。﹝《尙書序》﹕『遂與桀戰於鳴條之野。』﹞夏師敗績﹐桀出奔三朡﹐商師徵三朡。﹝《尙書序》﹕『夏師敗績﹐湯遂從之﹐遂伐三朡。』﹞戰於郕。﹝《呂氏春秋﹟簡選篇》﹕『以戊子戰於郕。』﹞獲桀於焦門。﹝《淮南﹟主術訓》﹕『擒之焦門。』﹞放之於南巢。﹝《禦覽》八十三引《紀年》﹕『湯遂滅夏﹐桀逃南巢氏。』僞《書﹟仲虺之誥》﹕『成湯放桀於南巢。』﹞自禹至桀十七世﹐有王與無王﹐用歲四百七十一年。﹝原注﹕始壬子﹐終壬戌。《禦覽》八十二引《紀年》《文選﹟六代論》注﹑《史記﹟夏本紀》集解分引。《路史﹟後紀》注引《紀年》﹕『並窮﹑寒四百七十二年。』﹞﹝案﹕此都數與上諸帝在位之年數不合。綜計上諸帝在位年數﹐則禹八年﹐啟十六年﹐太康四年﹐仲康七年﹐相二十八年﹐少康二十一年﹐杼十七年﹐芬四十四年﹐芒五十八年﹐泄二十五年﹐不降五十九年﹐扃十八年﹐廑八年﹐孔甲九年﹐昊三年﹐發七年﹐癸三十一年﹐凡三百七十三年。必無王之世有九十八年﹐然可得四百七十一年之數﹐則少康陟時年已百二十歲﹐事難徵信。又本書諸帝卽位之年﹐各著歲名。以歲名核之﹐則夏后氏始壬子﹐終壬戌﹐凡四百三十一年﹐而寒浞四十年亦在其中。考昔人所以定寒浞爲四十年者﹐以古本《紀年》云『夏四百七十一年』。而《漢書﹟律曆志》云『四百三十二歲』﹐《易緯﹟稽覽圖》云『禹四百三十一年』﹐差四十年﹐遂以此四十年爲無王之世以調停之。蓋古言歷者有此說﹐故《通鑑外紀》云羿八年﹐浞三十二年﹐共四十年﹐然《外紀》用《漢志》說﹐以夏爲四百三十二年。此書用《稽覽圖》說﹐以夏爲四百三十一年﹐而無王之年仍入此中﹐遂與古《紀年》四百七十一年之都數不能相應。至諸帝在位年數﹐復與此四百三十一年之都數不合者﹐因作僞者復假設喪畢卽位之說。故啟在位年數以歲名差之﹐得十九年﹐而本書云十六年陟﹐則禹崩踰三年始卽位。太康在位年數以歲名差之﹐當得八年﹐而本書云太康四年陟﹐則啟崩踰四年始卽位。其餘放此。然如芒﹑扃﹑桀三帝﹐又皆踰年卽位﹐其參差無例亦甚矣。﹞殷商成湯名履。湯有七名而九徵。﹝《禦覽》八十三引《紀年》﹞放桀於南巢而還﹐諸侯八譯而朝者千八百國﹐奇肱氏以車至﹐乃同尊天乙履爲天子﹐三讓﹐遂卽天子之位。初﹐髙辛氏之世妃曰簡狄﹐以春分玄鳥至之日﹐從帝祀郊禖﹐與其妹浴於玄丘之水。有玄鳥銜卵而墜之﹐五色甚好﹐二人競取﹐覆以玉筐。簡狄先得而吞之﹐遂孕。胸剖而生契。長爲堯司徒﹐成功於民﹐受封於商。後十三世﹐生主癸。主癸之妃曰扶都﹐見白气貫月﹐意感﹐以乙日生湯﹐號天乙。丰下銳上﹐皙而有髯﹐句身而揚聲﹐長九尺﹐臂有四肘﹐是爲成湯。湯在亳﹐能修其徳。伊摯將應湯命﹐夢乘船過日月之傍﹐湯乃東至於洛﹐觀帝堯之壇﹐沈璧退立﹐黃魚雙踴﹐黑鳥隨之止於壇﹐化爲黑玉。又有黑龜﹐並赤文成字﹐言夏桀無道﹐成湯遂當代之。檮杌之神﹐見於邳山。有神牽白狼銜鉤而入商朝。金徳將盛﹐銀自山溢。湯將奉天命放桀﹐夢及天而櫶之﹐遂有天下。商人後攺天下之號曰殷。﹝出《宋書﹟符瑞志》。﹞十八年癸亥﹐王卽位﹐居亳。﹝《唐書﹟歷志》﹕『張說《五星議》﹕成湯伐桀﹐歲在壬戌﹐其明年﹐湯始建國爲元祀。』﹞始屋夏社。﹝《尙書序》﹕『湯旣勝夏﹐欲遷其社﹐不可﹐作《夏社》。』《郊特牲》﹕『是故喪國之社屋之。』﹞十九年﹐大旱。氐﹑羌來賓。﹝《詩﹟商頌》﹕『昔有成湯﹐自彼氐﹑羌﹐莫敢不來享﹐莫敢不來王。』﹞二十年﹐大旱。夏桀卒於亭山。﹝《荀子﹟解蔽篇》﹕『桀死於亭山。』﹞禁弦歌舞。﹝《書鈔》九﹑《類聚》八十二﹑《初學記》九﹑《禦覽》三十五等引《尸子》﹕『湯之救旱也﹐弦歌鼓舞者禁之。』﹞二十一年﹐大旱。鑄金幣。﹝《管子﹟輕重八》﹕『湯以莊山之金鑄幣﹐而贖民之無○賣子者。』﹞二十二年﹐大旱。二十三年﹐大旱。二十四年﹐大旱。王禱於桑林﹐雨。﹝《呂氏春秋﹟順民篇》﹕『湯克夏而正天下﹐天大旱﹐五年不收﹐湯乃以身禱於桑林﹐雨乃大至。』云云﹐上五年連書大旱﹐亦本此。﹞二十五年﹐作《大濩樂》。﹝《呂氏春秋﹟古樂篇》﹕『湯乃命伊尹﹐作爲《大濩》。』﹞初巡狩﹐定獻令。﹝《逸周書﹟王會解》﹕『湯問伊尹曰﹕其爲四方獻令。』﹞二十七年﹐遷九鼎於商邑。﹝《左﹟宣三年傳》﹕『桀有昏徳﹐鼎遷於商。』﹞二十九年﹐陟。﹝《禦覽》八十三引《韓詩內傳》﹕『湯爲天子十三年﹐百歲而崩。』《漢書﹟律曆志》﹕『成湯方卽世崩沒之時﹐爲天子用事十三年矣。商十二月乙丑朔冬至﹐故《書序》曰「成湯旣沒﹐太甲元年﹐使伊尹作《伊訓》。」《伊訓》曰「惟太甲元年十有二月乙丑朔。」』據此﹐則自湯元年至太甲元年爲十三年﹐湯在天子位凡十二年。﹞外丙名勝。﹝《禦覽》八十三引《紀年》﹕『外丙勝居亳。』﹞元年乙亥﹐王卽位﹐居亳。﹝見上。﹞命卿士伊尹。二年﹐陟。﹝《孟子﹟萬章上》﹕『外丙二年。』《史記》同。﹞仲壬名庸。元年丁丑﹐王卽位﹐居亳﹐命卿士伊尹。﹝《春秋經傳集解後序》引《紀年》﹕『仲壬卽位﹐居亳﹐命卿士伊尹。』《書﹟咸有一徳》疏﹑《通鑑外紀》引『命』作『其』。﹞四年﹐陟。﹝《孟子﹟萬章上》﹕『仲壬四年。』《史記》同。﹞太甲名至。元年辛巳﹐王卽位﹐居亳﹐命卿士伊尹。伊尹放太甲於桐﹐乃自立。﹝《春秋後序》《書》疏﹑《外紀》引《紀年》﹕『仲壬崩﹐伊尹放太甲於桐﹐乃自立。』﹞約按﹕伊尹自立﹐蓋誤以攝政爲眞爾。七年﹐王潛出自桐﹐殺伊尹﹐天大霧三日﹐乃立其子伊陟﹑伊奮﹐命復其父之田宅而中分之。﹝《春秋後序》《書》疏﹑《外紀》引《紀年》﹕『伊尹卽位﹐放太甲七年﹐太甲潛出自桐﹐殺伊尹﹐乃立其子伊陟﹑伊奮﹐命復其父之田宅而中分之。』又《書》疏及《初學記》二引《帝王世紀》﹕『伊尹卒﹐年百有餘歲﹐大霧三日。』﹞約按﹕此文與前後不類﹐蓋後世所益。十年﹐大饗於太廟。﹝《書﹟盤庚》﹕『玆余大享於先王。』﹞初祀方明。﹝《漢書﹟律曆志》﹕『《伊訓篇》﹕「維太甲元年十有二月乙丑朔﹐伊尹祀於先王﹐誕資有牧方明。」』是本元年事﹐此乃系之十年。﹞十二年﹐陟。﹝《史記﹟魯周公世家》索隱﹕『案《紀年》﹐太甲惟得十二年。』﹞沃丁名絢。﹝《禦覽》八十三引《紀年》﹕『沃丁絢卽位﹐居亳。』﹞元年癸巳﹐王卽位﹐居亳。﹝見上。﹞命卿士咎單。﹝《尙書序》﹕『沃丁旣葬伊尹於亳﹐咎單遂訓伊尹事﹐作《沃丁》。』﹞八年﹐祠保衡。﹝《尙書》疏﹑《初學記》二引《帝王世紀》﹕『沃丁八年﹐伊尹卒﹐年百有餘歲﹐大霧三日。沃丁葬以天子之禮﹐祀以太牢﹐親自臨喪三年﹐以報大徳。』﹞十九年﹐陟。﹝《通鑑外紀》﹕『沃丁在位二十九年。』﹞小庚﹝約案﹕《史記》作『太庚』。﹞名辧。﹝《禦覽》八十三引《紀年》﹕『小庚辧卽位﹐居亳。』﹞元年壬子﹐王卽位﹐居亳。﹝見上。﹞五年﹐陟。﹝《禦覽》八十三引《史記》﹕『帝太庚在位二十五年崩。』《外紀》從之。案《史記》商諸帝無在位年數﹐蓋采他書補之﹐後放此。﹞小甲名髙。﹝《禦覽》八十三引《紀年》﹕『小甲髙卽位﹐居亳。』﹞元年丁巳﹐王卽位﹐居亳。﹝見上。﹞十七年﹐陟。﹝《禦覽》八十三引《史記》﹕『帝小甲在位十七年。』《外紀》﹕『在位三十六年。』又引《帝王本紀》云﹕『五十七年。』﹞雍己名�。﹝《禦覽》八十三引《紀年》﹕『雍己�卽位﹐居亳。』﹞元年甲戌﹐王卽位﹐居亳。﹝見上。﹞十二年﹐陟。﹝《禦覽》八十三引《史記》﹕『帝雍己在位十二年崩。』《外紀》﹕『十三年。』﹞太戊名密。元年丙戌﹐王卽位﹐居亳。命卿士伊陟﹑臣扈。﹝《書﹟君奭》﹕『在大戊時則有若伊陟﹑臣扈﹐格於上帝。』﹞七年﹐有桑谷生於朝。﹝《尙書序》﹕『伊陟相大戊﹐亳有祥﹐桑谷共生於朝。』﹞十一年﹐命巫咸禱於山川。二十六年﹐西戎來賓﹐王使王孟聘西戎。﹝《海外西經》注﹕『殷帝大戊使王孟采藥﹐從西王母。』﹞三十一年﹐命費侯中衍爲車正。﹝《史記﹟秦本紀》﹔『大費玄孫曰孟戲中衍﹐鳥身人言。帝太戊聞而卜之使禦﹐吉﹐遂致使禦而妻之。』﹞三十五年﹐作寅車。﹝《詩﹟小雅﹟六月》傳﹕『殷曰寅車﹐先疾也。』﹞四十六年﹐大有年。五十八年﹐城蒲姑。六十一年﹐東九夷來賓。七十五年﹐陟。﹝《書﹟無逸》﹕『肆中宗之享國﹐七十有五年。』《禦覽》八十三引《史記》﹕『中宗在位七十有五年崩。』﹞大戊遇祥桑﹐側身修行。三年之後﹐遠方慕明徳﹐重譯而至者七十六國。商道復興﹐廟爲中宗。﹝原注﹕《竹書》作『太宗』。案﹕《史記﹟殷本紀》以太甲爲太宗﹐太戊爲中宗。《禦覽》八十三引《紀年》以祖乙爲中宗﹐則大戊或有稱太宗之理。然作此注者固不能見汲冢原書﹐或見他書所引《紀年》有此說與﹖﹞仲丁名莊。元年辛丑﹐王卽位﹐自亳遷於囂﹐於河上。﹝《禦覽》八十三引《紀年》﹕『仲丁卽位﹐元年﹐自亳遷於囂。』﹞六年﹐徵藍夷。﹝《後漢書﹟東夷傳》注引《紀年》﹕『仲丁卽位﹐徵於藍夷。』﹞九年﹐陟。﹝《禦覽》八十三引《紀年》﹕『帝仲丁在位十一年。』《外紀》同。﹞外壬名發。元年庚戌﹐王卽位﹐居囂。﹝《禦覽》八十三引《紀年》﹕『外壬居囂。』﹞邳人﹑侁人叛。﹝《左﹟昭元年傳》﹕『商有姺﹑邳。』﹞十年﹐陟。﹝《禦覽》八十三引《史記》﹕『帝外壬在位一十五年。』《外紀》同。﹞河亶甲名整。﹝《禦覽》八十三引《紀年》﹕『河亶甲整卽位。』﹞元年庚申﹐王卽位﹐自囂遷於相。﹝《禦覽》八十三引《紀年》﹕『河亶甲整卽位﹐自囂遷於相。』﹞三年﹐彭伯克邳。﹝《鄭語》﹕『大彭﹑豕韋爲商伯矣。』﹞四年﹐徵藍夷。﹝《禦覽》八十三引《紀年》﹕『河亶甲徵藍夷。』﹞五年﹐侁人入於班方。彭伯﹑韋伯伐班方﹐侁人來賓。﹝《禦覽》八十三引《紀年》﹕『河亶甲再徵班方。』﹞九年﹐陟。﹝《禦覽》八十三引《史記》﹕『河亶甲在位九年。』《外紀》同。﹞祖乙名滕。﹝《禦覽》八十三引《紀年》﹕『祖乙滕卽位。』﹞元年己巳﹐王卽位﹐自相遷於耿。命彭伯﹑韋伯。﹝見上。﹞二年﹐圮於耿。﹝《尙書序》﹕『祖乙圮於耿﹐作《祖乙》。』﹞自耿遷於庇。﹝《禦覽》八十三引《紀年》﹕『祖乙滕卽位﹐是爲中宗﹐居庇。』﹞三年﹐命卿士巫賢。﹝《書﹟君奭》﹕『在祖乙時則有若巫賢。』﹞八年﹐城庇。十五年﹐命邠侯髙圉。十九年﹐陟。﹝《禦覽》八十三引《史記》﹕『祖乙在位十九年。』《外紀》同。﹞祖乙之世﹐商道復興﹐廟爲中宗。﹝原注﹕《史記》與《無逸》皆無之。案﹕《禦覽》引《紀年》﹕『祖乙滕卽位﹐是爲中宗。』﹞祖辛名旦。元年戊子﹐王卽位﹐居庇。十四年﹐陟。﹝《禦覽》八十三引《史記》﹕『祖辛在位十六年。』《外紀》同。﹞開甲﹝原注﹕《史記》作『沃甲』。《史記》索隱﹕『沃甲﹐《系本》作開甲也。』﹞名踰。﹝《禦覽》八十三引《紀年》﹕『帝開甲踰卽位﹐居庇。』﹞元年壬寅﹐王卽位﹐居庇。﹝見上。﹞五年﹐陟。﹝《禦覽》八十三引《史記》﹕『沃甲在位二十五年。』《外紀》﹕『在位二十年。』﹞祖丁名新。元年丁未﹐王卽位﹐居庇。﹝《禦覽》八十三引《紀年》﹕『祖丁卽位﹐居庇。』﹞九年﹐陟。﹝《禦覽》八十三引《史記》﹕『祖丁在位三十二年。』《外紀》同。﹞南庚名更。﹝《禦覽》八十三引《紀年》﹕『南庚更。』﹞元年丙辰﹐王卽位﹐居庇。三年﹐遷於奄。﹝《禦覽》八十三引《紀年》﹕『南庚更自庇遷於奄。』﹞六年﹐陟。﹝《禦覽》八十三引《史記》﹕『南庚在位二十九年。』《外紀》同。﹞陽甲﹝原注﹕一名和甲。﹞名和。元年壬戌﹐王卽位﹐居奄。﹝《禦覽》八十三引《紀年》﹕『陽甲卽位﹐居奄。』﹞三年﹐西徵丹山戎。﹝《大荒北經》注引《竹書》曰﹕『和甲西徵﹐得一丹山。』案﹕隸書『和』﹑『祖』二字形相近﹐和甲疑祖甲之訛。此據郭注訛字﹐乃有陽甲名和之說矣。﹞四年﹐陟。﹝《禦覽》八十三引《史記》﹕『陽甲在位十七年。』《外紀》『七年』﹐又引《帝王本紀》云﹕『十七年。』﹞盤庚名旬。﹝《禦覽》八十三引《紀年》﹕『盤庚旬。』﹞元年丙寅﹐王卽位﹐居奄。七年﹐應侯來朝。﹝《水經﹟滍水注》《漢書﹟地理誌》注引臣瓚曰﹕『《汲冢古文》殷時已有應國。』﹞十四年﹐自奄遷於北蒙﹐曰殷。﹝《禦覽》八十三引《紀年》﹕『盤庚旬自奄遷於北蒙﹐曰殷。』余見《古本紀年輯校》。﹞十五年﹐營殷邑。十九年﹐命邠侯亞圉。二十八年﹐陟。﹝《禦覽》八十三引《史記》﹕『盤庚在位二十八年。』《外紀》同。﹞小辛名頌。﹝《禦覽》八十三引《紀年》﹕『小辛頌卽位﹐居殷。』﹞元年甲午﹐王卽位﹐居殷。﹝見上。﹞三年﹐陟。﹝《禦覽》八十三引《史記》﹕『小辛在位二十一年。』《外紀》同。﹞小乙名斂。﹝《禦覽》八十三引《紀年》﹕『小乙斂卽位﹐居殷。』﹞元年丁酉﹐王卽位﹐居殷。﹝見上。﹞六年﹐命世子武丁居於河﹐學於甘盤。﹝《書﹟無逸》﹕『其在髙宗﹐舊勞於外。』僞《書﹟說命》﹕『余小子舊學於甘盤﹐旣乃遁於荒野﹐入宅於河。』﹞十年﹐陟。﹝《禦覽》八十三引《史記》﹕『小乙在位二十八年。』《外紀》﹕『二十一年。』﹞武丁名昭。元年丁未﹐王卽位﹐居殷。命卿士甘盤。﹝《書﹟君奭》﹕『在武丁時則有若甘盤。』﹞三年﹐夢求傅說﹐得之。﹝《尙書序》﹕『髙宗夢得說。』僞《書﹟說命》﹕『王宅憂﹐亮陰三祀。旣免喪﹐其惟弗言﹐曰﹕夢帝賚予良弼﹐其代予言。』﹞六年﹐命卿士傅說。視學養老。﹝《王制》﹕『凡養老﹐殷人以食禮。』又『殷人養國老於右學﹐養庶老於左學』。又『殷人縞衣而養老』。﹞十二年﹐報祀上甲微。﹝《魯語》﹕『上甲微能帥契者也﹐商人報焉。』《孔叢子﹟論書篇》﹕『《書》曰「惟髙宗報上甲微。」』﹞二十五年﹐王子孝己卒於野。﹝《尸子》﹕『殷髙宗之子曰孝己。其母早死﹐髙宗惑後妻言﹐放之而死。』﹞二十九年﹐肜祭太廟﹐有雉來。﹝《尙書序》﹕『髙宗祭成湯﹐有飛雉升鼎耳而雊。祖己訓諸王﹐作《髙宗肜日》。』﹞三十二年﹐伐鬼方。﹝《易﹟下經》﹕『髙宗伐鬼方。』﹞次於荊。﹝《詩﹟商頌》﹕『撻彼殷武﹐奮伐荊楚。』﹞三十四年﹐王師克鬼方。﹝《易﹟下經》﹕『髙宗伐鬼方﹐三年克之。』﹞氐﹑羌來賓。四十三年﹐王師滅大彭。﹝《鄭語》﹕『彭姓﹐彭祖﹑豕韋﹑諸稽﹐則商滅之矣。』﹞五十年﹐徵豕韋﹐克之。﹝見上。﹞五十九年﹐陟。﹝古文《尙書﹟無逸》﹕『肆髙宗之享國五十有九年。』《禦覽》八十三引《帝王世紀》﹕『武丁在位五十九年。』此從之。《隸釋》錄漢石經﹕『肆髙宗之享國百年。』﹞王﹐殷之大仁也。﹝《漢書﹟賈捐之傳》。﹞力行王道﹐不敢荒寧﹐嘉靖殷邦﹐至於小大﹐無時或怨。﹝四語出《書﹟無逸》。﹞是時輿地東不過江黃﹐西不過氐﹑羌﹐南不過荊蠻﹐北不過朔方﹐而頌聲作。﹝《漢書﹟賈捐之傳》。﹞禮廢而復起﹐廟爲髙宗。祖庚名曜。﹝《禦覽》八十三引《紀年》﹕『祖庚曜居殷。』﹞元年丙午﹐王卽位﹐居殷﹐作《髙宗之訓》。﹝見上。﹞十一年﹐陟。﹝《禦覽》八十三引《史記》﹕『祖庚在位七年。』《外紀》同。﹞祖甲﹝原注﹕《國語》作帝甲。﹞名載。﹝《禦覽》八十三引《紀年》﹕『帝祖甲載居殷。』﹞元年丁巳﹐王卽位﹐居殷。﹝見上。﹞十二年﹐徵西戎。冬﹐王返自西戎。﹝原注﹕祖甲西徵﹐得一丹山。案﹕此《大荒北經》注引《竹書》。『祖甲』原注作『和甲』。﹞十三年﹐西戎來賓。命邠侯組紺。二十四年﹐重作湯刑。﹝左﹟昭五年傳》﹕「商有亂政而作湯刑。』﹞二十七年﹐命王子囂﹑王子良。﹝《西京雜記》﹕『霍將軍妻產二子﹐疑所爲兄弟。霍光聞之﹐答書曰「昔殷王祖甲﹐一產二子﹐曰囂曰良。」』﹞三十三年﹐陟。﹝《書﹟無逸》﹕『肆祖甲之享國三十有三年。』案﹕昔人多以祖甲爲太甲﹐鄭玄以爲武丁子帝甲。《禦覽》八十三引《史記》﹕『祖甲在位十六年。』《外紀》同。﹞王舊在野﹐及卽位﹐知小人之依﹐能保惠庶民﹐不侮鰥寡。﹝《書﹟無逸》。﹞迨其末也﹐繁刑以攜遠﹐殷道復衰。﹝原注﹕《國語》曰﹕『玄王勤商﹐十有四世﹐帝甲亂之﹐七世而隕。』﹞馮辛﹝原注﹕《史記》作廩辛。《漢書﹟古今人表》亦作馮辛。﹞名先。﹝《禦覽》八十三引《紀年》﹕『馮辛先居殷。』﹞元年庚寅﹐王卽位﹐居殷。﹝見上。﹞四年﹐陟。﹝《禦覽》八十三引《史記》﹕『廩辛在位六年。』《外紀》同。﹞庚丁名囂。元年甲午﹐王卽位﹐居殷。﹝《禦覽》八十三引《紀年》﹕『庚丁居殷。』﹞八年﹐陟。﹝《禦覽》八十四引《史記》﹕『庚丁在位三十一年。』《外紀》﹕『六年。』又《帝王本紀》云﹕『二十三年。』﹞武乙名瞿。元年壬寅﹐王卽位﹐居殷。﹝《禦覽》八十三引《紀年》﹕『武乙卽位﹐居殷。』﹞邠遷於岐周。﹝《孟子﹟梁惠王下》﹕『太王去邠﹐踰梁山﹐邑於岐山之下居焉。』﹞三年﹐自殷遷於河北。﹝《史記﹟殷本紀》﹕『武乙立﹐殷復去亳遷河北。』案﹕《正義》引《紀年》﹕『自盤庚遷殷﹐至紂之滅﹐更不遷都。』此妄取《史記》亂之。﹞命周公亶父賜以岐邑。十五年﹐自河北遷於沬。﹝《史記﹟周本紀》正義引《帝王世紀》﹕『帝乙復濟河北﹐徙朝歌。』﹞二十一年﹐周公亶父薨。二十四年﹐周師伐程﹐戰於畢﹐克之。﹝《逸周書﹟史記解》﹕『昔有畢程氏﹐損祿增爵﹐羣臣貌匱﹐比而戾民﹐畢程氏以亡。』﹞三十年﹐周師伐義渠﹐乃獲其君以歸。﹝《逸周書﹟史記解》﹕『昔者義渠氏有兩子﹐異母皆重﹐君疾﹐大臣分黨而爭﹐義渠以亡。』﹞三十四年﹐周公季歷來朝﹐王賜地三十里﹐玉十獴﹐馬十匹。﹝《禦覽》八十三引《紀年》﹕『武乙三十四年﹐周王季歷來朝﹐武乙賜地三十里﹐玉十獴﹐馬八匹。』﹞三十五年﹐周公季歷伐西落鬼戎。﹝《後漢書﹟西羌傳》注引《紀年》﹕『武乙三十五年﹐周王季伐西落鬼戎﹐俘其二十翟王。』﹞王畋於河﹑渭﹐暴雷震死。﹝《史記﹟殷本紀》﹕『武乙獵於河﹑渭之間﹐暴雷震死。』《外紀》﹕『武乙在位三年。』又云﹕『《竹書紀年》﹕「武乙三十五年﹐周俘狄王。」與《帝王本紀》不同。然則三年者﹐《帝王本紀》說也。』﹞文丁﹝原注﹕《史記》作大丁﹐非。案﹕《後漢書﹟西羌傳》注﹑《太平禦覽》《通鑑外紀》引《紀年》皆作『大丁』。惟《北堂書鈔》四十一引《紀年》作『文丁』。《禦覽》八十三引《帝王世紀》『文丁一曰大丁』。﹞名托。元年丁丑﹐王卽位﹐居殷。﹝原注﹕自沬歸殷邑。﹞二年﹐周公季歷伐燕京之戎﹐敗績。﹝《後漢書﹟西羌傳》注引《紀年》﹕『太丁二年﹐周人伐燕京之戎﹐周師大敗。』﹞三年﹐洹水一日三絕。﹝《禦覽》八十三引《紀年》﹕『太丁三年﹐洹水一日三絕。』﹞四年﹐周公季歷伐余無之戎﹐克之﹐命爲牧師。﹝《後漢書﹟西羌傳》注引《紀年》﹕『太丁四年﹐周人伐余無之戎﹐克之。周王季命爲殷牧師。』﹞五年﹐周作程邑。﹝《路史﹟國名紀》﹕『程﹐王季之居。』﹞七年﹐周公季歷伐始呼之戎﹐克之。﹝《後漢書﹟西羌傳》注引《紀年》﹕『太丁七年﹐周人伐始呼之戎﹐克之。』﹞十一年﹐周公季歷伐翳徒之戎﹐獲其三大夫﹐來獻捷。﹝《後漢書﹟西羌傳》注引《紀年》﹕『十一年﹐周人伐翳徒之戎﹐捷其三大夫。』《外紀》引作『十三年』。﹞王殺季歷。﹝《晉書﹟束皙傳》《史通》《疑古篇》《雜說篇》引《紀年》﹕『文丁殺季歷。』《書鈔》四十一引『文丁殺周王』云云。﹞王嘉季歷之功﹐錫之圭瓚﹑秬鬯﹐九命爲伯﹐旣而執諸塞庫。季歷困而死﹐因謂文丁殺季歷。﹝原注﹕執王季於塞庫﹐羈文王於玉門﹐郁尼之情﹐辭以作歌﹐其傳久矣。案﹕庚信《齊王憲碑》﹕『囚箕子於塞庫﹐羈文王於玉門。』﹞十二年﹐﹝原注﹕周文王元年。﹞有鳳集於岐山。﹝《周語》﹕『周之興也﹐鸑鷟鳴於岐山。』﹞十三年﹐陟。﹝《禦覽》八十三引《史記》﹕『太丁在位三年。』《外紀》同。﹞帝乙名羨。元年庚寅﹐王卽位﹐居殷。﹝《禦覽》八十三引《紀年》﹕『帝乙居殷。』﹞三年﹐王命南仲西拒昆夷﹐城朔方。﹝《詩﹟小雅》﹕『王命南仲﹐往城於方。』傳﹕『王﹐殷王也。』﹞夏六月﹐周地震。﹝《呂氏春秋﹟制樂篇》﹕『周文王立國八年﹐歲六月﹐文王寢疾﹐五日而地動﹐東西南北﹐不出國郊。』﹞九年﹐陟。﹝《禦覽》八十三引《帝王世紀》﹕『帝乙在位三十七年。』《外紀》同。﹞帝辛名受。﹝原注﹕卽紂也﹐曰受辛。﹞元年己亥﹐王卽位﹐居殷。﹝《禦覽》八十三引《紀年》﹕『帝辛受居殷。』﹞命九侯﹑周侯﹑邘侯。﹝原注﹕周侯爲西伯昌。《史記﹟殷本紀》﹕『以西伯﹑九侯﹑鄂侯爲三公。』徐廣曰﹕『「鄂」一作「邘」。』﹞三年﹐有雀生鸇。﹝《說苑﹟敬愼篇》﹕『昔者殷王帝辛之時﹐爵生鳶於城之隅。』﹞四年﹐大搜於黎。﹝《左﹟昭四年傳》﹕『商紂爲黎之搜﹐東夷叛之。』﹞作炮烙之刑。﹝《史記﹟殷本紀》﹕『乃重辟刑﹐有炮烙之法。』﹞五年夏﹐築南單之臺。雨土於亳。﹝《墨子﹟非攻下》﹕『還至於商王紂﹐天不序其徳﹐祀用失時﹐兼夜中﹐十日﹐雨土於薄。』﹞六年﹐西伯初禴於畢。﹝《唐書﹟歷志》﹕『至紂六祀﹐周文王初禴於畢。』﹞九年﹐王師伐有蘇﹐獲妲己以歸。﹝《晉語》﹕『殷辛伐有蘇﹐有蘇氏以妲己女焉。』﹞作瓊室﹐立玉門。﹝《文選》《東京賦》《吳都賦》注引《紀年》﹕『殷紂作瓊室﹐立玉門。』﹞十年夏六月﹐王畋於西郊。﹝《禦覽》八十三引《帝王世紀》﹕『紂六月﹐發民獵於西土。』﹞十七年﹐西伯伐翟。冬﹐王遊於淇。﹝《水經﹟淇水注》﹕『老人晨將渡淇﹐而沈吟難濟。紂問其故﹐左右曰「老者髓不實﹐故晨寒也。」紂乃於此斮脛而視髓也。』﹞二十一年春正月﹐諸侯朝周。伯夷﹑叔齊自孤竹歸於周。﹝《史記﹟伯夷列傳》﹕『伯夷﹑叔齊聞西伯昌善養老﹐盍往歸焉。』﹞二十二年冬﹐大搜於渭。二十三年﹐囚西伯於羑里。﹝《史記﹟殷本紀》﹕『紂囚西伯羑里。』﹞二十九年﹐釋西伯﹐諸侯逆西伯﹐歸於程。﹝《左﹟襄三十一年》﹕『紂囚文王七年﹐諸侯皆從之囚。紂於是乎懼而歸之。』《逸周書﹟程寤解》﹕『文王去商在程。』﹞三十年春三月﹐西伯率諸侯入貢。﹝《左﹟襄四年傳》﹕『文王率商之叛國以事紂。』﹞三十一年﹐西伯治兵於畢﹐得呂尙以爲師。﹝《史記﹟齊太公世家》﹕『西伯獵﹐遇太公望於渭之陽﹐立爲師。』﹞三十二年﹐五星聚於房。﹝《文選﹟始出尙書省詩》注﹑《褚淵碑》注﹑《安陸昭王碑》注﹑《類聚》十﹑《禦覽》五引《春秋元命苞》﹕『殷紂之時﹐五星聚於房。』﹞有赤烏集於周社。﹝《墨子﹟非攻下》﹕『赤烏銜圭﹐降周之岐社﹐曰天命周文王﹐伐殷有國。』﹞密人侵阮﹐西伯帥師伐密。﹝《詩﹟大雅》﹕『密人不恭﹐敢拒大邦。侵阮䢐共﹐王赫斯怒。爰整其旅﹐以遏䢐旅。』﹞三十三年﹐密人降於周師﹐遂遷於程。﹝《逸周書﹟大匡解》﹕『惟周王宅程。』﹞王錫命西伯﹐得專徵伐。﹝《史記﹟殷本紀》﹕『乃赦西伯﹐賜之弓矢﹑斧鉞﹐得專徵伐。』﹞約案﹕文王受命九年﹐大統未集﹐蓋得專徵伐﹐受命自此年始。三十四年﹐周師取耆及邘﹐遂伐崇﹐崇人降。﹝《史記﹟周本紀》﹕『受命﹐明年伐犬戎﹐明年伐密須﹐明年敗耆國﹐明年伐邘﹐明年伐崇侯虎﹐而作丰邑。明年﹐西伯崩。』《左﹟襄三十一年》正義﹕『《尙書大傳》﹕文王一年質虞﹑芮﹐二年伐於﹐三年伐密須﹐四年伐畎夷﹐紂乃囚之。』《文王世子》正義引《大傳》﹕『五年﹐文王出﹐則克耆。六年﹐伐崇﹐則稱王。』二說不同﹐此本《大傳》及《史記》﹐而系年又異。﹞冬十二月﹐昆夷侵周。﹝《詩﹟采薇》正義引《帝王世紀》﹕『文王受命四年春正月丙子﹐昆夷侵周﹐一日三至周之東門。』此在受命三年冬十二月﹐蓋以殷正差之也。﹞三十五年﹐周大饑。﹝《逸周書﹟大匡解》﹕『惟周王宅程三年﹐遭天之大荒。』﹞西伯自程遷於丰。﹝《詩﹟大雅》﹕『旣伐於崇﹐作邑於丰。』﹞三十六年春正月﹐諸侯朝於周﹐遂伐昆夷。﹝《尙書大傳》﹕『四年﹐伐畎夷。』﹞西伯使世子發營鎬。﹝《詩﹟大雅》﹕『考卜維王﹐宅是鎬京。維龜正之﹐武王成之。』﹞三十七年﹐周作辟雍。﹝《詩﹟大雅》﹔『鎬京辟雍。』﹞三十九年﹐大夫辛甲出奔周。﹝《史記﹟周本紀》﹔『辛甲大夫之徒﹐皆往歸焉。』﹞四十年﹐周作靈臺。﹝《詩﹟大雅》﹕『經始靈臺。』﹞王使膠鬲求玉於周。﹝《韓非子﹟諭老》﹕『周有玉版﹐紂令膠鬲索之﹐文王不與。』﹞四十一年春三月﹐西伯昌薨。﹝原注﹕周文王葬畢﹐畢西於丰三十里。《漢書﹟劉向傳》﹕『文王﹑周公葬於畢。』注﹕『臣瓚曰「《汲郡古文》﹕畢西於丰三十里。」』﹞四十二年﹐﹝原注﹕周武王元年。﹞西伯發受丹書於呂尙。﹝《大戴禮記》﹕『武王踐○三日﹐召師尙父而問焉。曰「昔黃帝﹑顓頊之道存乎﹖」師尙父曰「在丹書。」』﹞有女子化爲丈夫。﹝《墨子﹟非攻下》﹕『時有女爲男。』﹞四十三年春﹐大閱。峣山崩。﹝《淮南﹟俶眞訓》﹕『逮至殷紂﹐峣山崩﹐三川涸。』又《覽冥訓》﹕『峣山崩而薄落之水涸。』﹞四十四年﹐西伯發伐黎。﹝《書﹟西伯戡黎》。﹞四十七年﹐內史向摯出奔周。﹝《呂氏春秋﹟先識覽》﹕『殷內史向摯見紂之愈亂迷惑也﹐於是載其圖法﹐出亡之周。』﹞四十八年﹐夷羊見。﹝《周語》﹕『商之亡也﹐夷羊在牧。』﹞二日並見。﹝《通鑑外紀》﹕『紂卽位以來﹐兩日見。』﹞五十一年冬十一月戊子﹐周師渡孟津而還。﹝《尙書序》﹕『惟十有一年﹐武王伐殷。一月戊午﹐師渡孟津。』﹞王囚箕子﹐殺王子比干﹐微子出奔。﹝《論語》﹕『微子去之﹐箕子爲之奴﹐比干諫而死。』﹞五十二年庚寅﹐周始伐殷。﹝《唐書﹟歷志》引《紀年》﹕『武王十一年庚寅﹐周始伐商。』﹞秋﹐周師次於鮮原。﹝《逸周書﹟和寤解》﹕『王乃出圖商﹐至於鮮原。』﹞冬十有二月﹐周師有事於上帝。庸﹑蜀﹑羌﹑茅﹑微﹑盧﹑彭﹑濮從周師伐殷。﹝原注﹕伐殷至邢丘﹐更名邢丘曰懷。僞《書﹟武成》﹕『底商之罪﹐告於皇天后土。』《書﹟牧誓》﹕『及庸﹑蜀﹑羌﹑茅﹑微﹑盧﹑彭﹑濮人。』原注十六字見《韓詩外傳》三。﹞湯滅夏以至於受﹐二十九王﹐用歲四百九十六年。﹝原注﹕始癸亥﹐終戊寅。《史記﹟殷本紀》集解引《紀年》《文選﹟六代論》注﹑《通鑑外紀》分引。原注『戊寅』乃『庚寅』之訛。案﹕自癸亥至庚寅﹐實五百八年﹐而以諸帝積年計之亦同﹐並與都數不合。蓋以湯元年爲癸亥﹐本於《唐書﹟歷志》張說《歷議》﹐而以周始伐商爲庚寅﹐則本《歷議》所引《紀年》﹐二者本不同源﹐無怪與古《紀年》積年不合也。原注見其不合﹐乃攺爲戊寅﹐然不免與本書諸帝積年及歲名相齟齬。蓋書與注亦非盡出一人之手﹐或𨿽出一手﹐而前後未照也。古《紀年》『用歲四百九十六年』﹐與《易緯﹟稽覽圖》同。﹞周武王名發。初﹐髙辛氏之世妃曰姜嫄﹐助祭郊禖﹐見大人迹履之﹐當時歆如有人道感己﹐遂有身而生男。以爲不祥﹐棄之阨巷﹐羊牛避而不踐﹔又送之山林之中﹐會伐林者薦覆之﹔﹝詩銘案﹕『薦覆之』三字原脫﹐趙紹祖《竹書紀年校補》卷二據《宋書﹟符瑞志》補。﹞又取而置寒冰上﹐大鳥以一翼籍覆之。姜嫄以爲異﹐乃收養焉﹐名之曰棄。枝頤有異相。長爲堯稷官﹐有功於民。后稷之孫曰公劉﹐有徳﹐諸侯皆以天子之禮待之。初﹐黃帝之世讖言曰﹕『西北爲王﹐期在甲子﹐昌制命﹐發行誅﹐旦行道。』及公劉之後﹐十三世而生季歷。季歷之十年﹐飛龍盈於殷之牧野﹐此蓋聖人在下位將起之符也。季歷之妃曰太任﹐夢長人感己﹐溲於豕牢而生昌﹐是爲周文王。龍顏虎肩﹐身長十尺﹐胸有四乳。太王曰﹕『吾世當有興者﹐其在昌乎﹗』季歷之兄曰太伯﹐知天命在昌﹐適越﹐終身不反﹐弟仲雍從之﹐故季歷爲嗣以及昌。昌爲西伯﹐作邑於丰。文王之妃曰太姒﹐夢商庭生棘﹐太子發植梓樹於闕間﹐化爲松柏棫柞。以告文王﹐文王幣率羣臣﹐與發並拜吉夢。季秋之甲子﹐赤爵銜書及丰﹐置於昌戶。昌拜稽首受﹐其文要曰﹕『姬昌蒼帝子﹐亡殷者紂王。』將畋﹐史編卜之曰﹕『將大獲﹐非熊非羆﹐天遣太師以佐昌。臣太祖史疇爲禹卜畋﹐得臯陶﹐其兆類此。』至於磻溪之水﹐呂尙釣於涯﹐王下趨拜曰﹕『望公七年﹐乃今見光景於斯。』尙立變名答曰﹕『望釣得玉璜﹐其文要曰「姬受命﹐昌來提﹐撰爾洛鈐報在齊。」』尙出遊﹐見赤人自洛出﹐授尙書﹕『命曰呂﹐佐昌者子。』文王夢日月著其身﹐又鸑鷟鳴於岐山。孟春六旬﹐五緯聚房。後有鳳皇銜書﹐遊文王之都。書又曰﹕『殷帝無道﹐虐亂天下。星命已移﹐不得復久。靈只遠離﹐百神吹去。五星聚房﹐昭理四海。』文王旣沒﹐太子發代立﹐是爲武王。武王駢齒望羊。將伐紂﹐至於孟津﹐八百諸侯﹐不期而會﹐咸曰﹕『紂可伐矣。』武王不從。及紂殺比干﹐囚箕子﹐微子去之﹐乃伐紂。渡孟津﹐中流﹐白魚躍入王舟。王俯取魚﹐長三尺﹐目下有赤文成字﹐言紂可伐。王寫以世字﹐魚文消。燔魚以告天。有火自天止於王屋﹐流爲赤烏﹐烏銜谷焉。谷者﹐紀后稷之徳﹔火者﹐燔魚以告天﹐天火流下﹐應以吉也。遂東伐紂﹐勝於牧野﹐兵不血刃﹐而天下歸之。乃封呂尙於齊。周徳旣隆﹐艸木茂盛﹐蒿堪爲宮室﹐因名蒿室。旣有天下﹐遂都於鎬。﹝以上除首二字﹐末八字﹐皆出《宋書﹟符瑞志》。﹞十二年辛卯﹐王率西夷諸侯伐殷﹐敗之於坶野。﹝《水經﹟淸水注》引《紀年》﹕『王率西夷諸侯伐殷﹐敗之於坶野。』﹞王親禽受於南單之臺﹐遂分天之明。﹝《水經﹟淇水注》引《紀年》﹕『王親禽帝受辛於南單之臺﹐遂分天之明。』《初學記》二十四引﹕『王親禽受於南單之臺。』﹞立受子祿父﹐是爲武庚。﹝《史記﹟殷本紀》﹕『封紂子武庚祿父﹐以續殷祀。』﹞夏四月﹐王歸於丰﹐饗於太廟。﹝《漢書﹟律曆志》逸書《武成》﹕『惟四月旣旁生霸﹐粵六日庚戌﹐武王燎於周廟。』僞書《武成》﹕『厥四月哉生明﹐王來自商﹐至於丰。丁未﹐祀於周廟。』﹞命監殷。﹝《逸周書﹟作雒解》﹕『武王克殷﹐乃立王子祿父﹐俾守商祀。建管叔於東﹐建蔡叔﹑霍叔於殷﹐俾監殷臣。』﹞遂狩於管。﹝《逸周書﹟大匡解》﹑又《文政解》﹕『惟十有三祀﹐王在管。』﹞作《大武樂》。﹝《呂氏春秋﹟古樂篇》﹕『武王乃命周公﹐作爲《大武》。』﹞十三年﹐巢伯來賓。﹝《尙書序》﹕『巢伯來朝﹐芮伯作《旅巢命》。』﹞薦殷於太廟。﹝《逸周書﹟世俘解》﹕『辛亥﹐薦俘殷王鼎。癸丑﹐薦殷俘王士百人。』案﹕此是克殷年事。﹞遂大封諸侯。﹝《尙書序》﹕『武王旣勝殷﹐邦諸侯。』﹞秋﹐大有年。﹝《詩﹟周頌》﹕『綏萬邦﹐屢丰年。』﹞十四年﹐王有疾﹐周文公禱於壇墠﹐作《金縢》。﹝《書﹟金縢》﹕『旣克商二年﹐王有疾﹐弗豫。』序﹕『周公作《金縢》。』﹞十五年﹐肅愼氏來賓。﹝《魯語》﹕『昔武王克商﹐通道於九夷八蠻﹐肅愼氏貢楛矢﹑石弩。』﹞初狩方嶽﹐誥於沬邑。﹝《書﹟酒誥》﹕『王若曰﹕明大命於妹邦。』﹞冬﹐遷九鼎於洛。﹝《左﹟桓二年傳》﹕『武王克商﹐遷九鼎於洛邑。』﹞十六年﹐箕子來朝。﹝《史記﹟宋微子世家》﹕『其後箕子朝周。』﹞秋﹐王師滅蒲姑。﹝《左﹟昭九年傳》﹕『及武王克商﹐蒲姑﹑商奄我東土也。』﹞十七年﹐命王世子誦於東宮。﹝《逸周書﹟武儆解》﹕『惟十有二祀四月﹐王告夢。丙辰﹐出金枝郊寶開和細書﹐命詔周公旦立後嗣﹐屬小子誦文及寶典。』﹞冬十有二月﹐王陟﹐年九十四。﹝《史記﹟周本紀》集解﹕『皇甫謐曰﹕武王定位元年﹐歲在乙酉。六年庚寅崩。』《逸周書﹟作雒解》﹕『武王克殷旣歸﹐乃歲十二月崩鎬。』《禦覽》八十四引《帝王世紀》﹕『十年冬﹐王崩於鎬﹐時年九十三歲。』《路史﹟發揮》四﹕『案《竹書紀年》武王年五十四。』﹞成王名誦。﹝《逸周書﹟武儆解》﹕『屬小子誦。』《史記﹟周本紀》﹕『武王崩﹐太子誦代立。』﹞元年丁酉春正月﹐王卽位﹐命冢宰周文公總百官。﹝《史記﹟周本紀》﹕『成王少﹐周公乃攝行政當國。』﹞庚午﹐周公誥諸侯於皇門。﹝《逸周書﹟皇門解》﹕『惟正月庚午﹐周公格左閎門﹐會羣臣。』﹞夏六月﹐葬武王於畢。﹝《逸周書﹟作雒解》﹕『元年夏六月﹐葬武王於畢。』﹞秋﹐王加元服。﹝《大戴禮記﹟公冠篇》﹕『成王冠。』﹞武庚以殷叛。﹝《史記﹟周本紀》﹕『周公乃攝行政當國﹐管叔﹑蔡叔羣弟疑周公﹐與武庚作亂叛周。』﹞周文公出居於東。﹝《書﹟金縢》﹕『周公居東。』﹞二年﹐奄人﹑徐人及淮夷入於邶以叛。﹝《逸周書﹟作雒解》﹕『周公立相天子﹐三叔及殷東徐﹑奄及熊盈以略。』﹞秋﹐大雷電以風﹐王逆周文公於郊。﹝《書﹟金縢》﹕『秋大熟﹐未獲﹐天大雷電以風。王曰「今天動威以彰周公之徳﹐惟朕小子其新逆。」王出郊。』﹞遂伐殷。﹝《尙書序》﹕『周公相成王﹐將黜殷﹐作《大誥》。』﹞三年﹐王師滅殷﹐殺武庚祿父。﹝《逸周書﹟作雒解》﹕『二年﹐又作師旅﹐臨衛政殷﹐殷大震潰﹐降辟三叔﹐王子祿父北奔。』﹞遷殷民於衛。﹝《尙書序》﹕『成王以殷餘民封康叔。』《左﹟定四年傳》﹕『分康叔以殷民七族。』﹞遂伐奄。﹝《孟子﹟滕文公下》﹕『伐奄﹐三年討其君。』﹞滅蒲始。﹝原注﹕姑與四國作亂﹐故周文公伐之。《漢書﹟地理誌》﹕『薄姑氏與四國共作亂﹐成王滅之。』﹞四年春正月﹐初朝於廟。﹝《詩序》﹕『《閔予小子》﹐嗣王朝於廟也。』﹞夏四月﹐初嘗麥。﹝《逸周書﹟嘗麥解》﹔『惟四年孟夏﹐王乃嘗麥於大祖。』﹞王師伐淮夷﹐遂入奄。﹝《尙書序》﹔『成王東伐淮夷﹐遂踐奄﹐作《成王政》。』﹞五年春正月﹐王在奄﹐遷其君於蒲姑。﹝《尙書序》﹕『成王旣踐奄﹐將遷其君於蒲姑。』﹞夏五月﹐王至自奄。﹝《書﹟多方》﹕『惟五月丁亥﹐王來自奄﹐至於宗周。』﹞遷殷民於洛邑。﹝《尙書序》﹕『成周旣成﹐遷殷頑民。』﹞遂營成周。﹝《尙書大傳》﹕『五年﹐營成周。』﹞六年﹐大搜於岐陽。﹝《左﹟昭四年傳》﹕『成有岐陽之搜。』﹞七年﹐周公復政於王。﹝《明堂位》﹕『七年﹐致政於成王。』《尙書大傳》﹕『七年﹐致政成王。』﹞春二月﹐王如丰。﹝《書﹟召誥》﹕『惟二月旣望﹐越六日乙未﹐王朝步自周﹐則至於丰。』﹞三月﹐召康公如洛度邑。﹝《書﹟召誥》﹕『越若來三月﹐惟丙午朏﹐越三日戊申﹐太保朝至於洛﹐卜宅﹐厥旣得卜﹐則經營。』﹞甲子﹐周文公誥多士於成周﹐遂城東都。﹝《書﹟召誥》﹕『甲子﹐周公乃朝用書命庶殷﹕侯﹑甸﹑男﹑邦伯。厥旣命殷庶﹐庶殷丕作。』又《多士》﹕『惟三月﹐周公初於新邑洛﹐用告商王士。』﹞王如東都﹐諸侯來朝。﹝《書﹟洛誥》﹕『孺子來相宅。』又云﹕『汝其敬識百辟享。』﹞冬﹐王歸自東都。﹝《書﹟洛誥》﹕『戊辰﹐王在新邑﹐在十有二月﹐惟周公誕保文武受命﹐惟七年。』歷家皆以戊辰爲十二月晦﹐此云『冬王歸自東都』者﹐蓋僞此書者以古《紀年》用夏正﹐故云爾也。﹞立髙圉廟。﹝《魯語》﹕『髙圉大王能帥稷者也﹐周人報焉。』﹞八年春正月﹐王初蒞阼親政。﹝《文王世子》﹕『成王幼﹐不能聭阼。』﹞命魯侯禽父﹑齊侯伋遷庶殷於魯。﹝《左﹟定四年傳》﹕『分魯公以殷民六族。』﹞作『象舞』。﹝《呂氏春秋﹟古樂篇》﹕『商人服象﹐爲虐於東夷﹐周公遂以師逐之﹐至於江南﹐乃爲「三象」以彰其徳。』﹞冬十月﹐王師滅唐﹐遷其民於杜。﹝《左﹟襄二十四年傳》﹕『在周爲唐杜氏。』又《昭元年傳》﹕『及成王滅唐。』﹞九年春正月﹐有事於太廟﹐初用『勺』。﹝《春秋繁露﹟三代攺制質文篇》﹕『周公輔成王﹐作「汋樂」以奉天。』﹞肅愼氏來朝﹐王使榮伯錫肅愼氏命。﹝《尙書序》﹕『成王旣伐東夷﹐息愼來賀﹐王俾榮伯作《賄息愼之命》。』﹞十年﹐王命唐叔虞爲侯。﹝《左﹟昭元年傳》﹕『及成王滅唐而封大叔焉。』﹞越裳氏來朝。﹝《尙書大傳》﹕『成王之時﹐越裳重譯而來朝。』﹞周文公出居於丰。﹝《通鑑外紀》﹕『周公歸政﹐三年之後老於丰。』﹞十一年春正月﹐王如丰。唐叔獻嘉禾﹐王命唐叔歸禾於周文公。﹝《尙書序》﹕『唐叔得禾﹐異畝同穎﹐獻諸天子﹐王命唐叔歸周公於東﹐作《歸禾》。周公旣得命禾﹐旅天子之命﹐作《嘉禾》。』﹞王命周平公治東都。﹝《尙書序》﹕『周公旣沒﹐命君陳分正東郊成周﹐作《君陳》。』﹞約案﹕周平公卽君陳﹐周公之子﹐伯禽之弟。十二年﹐王師﹑燕師城韓。﹝《詩﹟大雅》﹕『溥彼韓城﹐燕師所完。』﹞王錫韓侯命。﹝《左﹟僖二十四年傳》﹕『邘﹑晉﹑應﹑韓﹐武之穆也。』﹞十三年﹐王師會齊侯﹑魯侯伐戎。夏六月﹐魯大禘於周公廟。﹝《明堂位》﹕『季夏六月﹐以禘禮祀周公於太廟。』﹞十四年﹐秦師圍曲城﹐克之。﹝『秦』﹐孫之騄本作『齊』。《晏子春秋﹟內篇諫下第二》﹕『丁公伐曲沃﹐勝之。』《類聚》二十四引作『丁公伐曲城』。﹞冬﹐洛邑告成。十八年春正月﹐王如洛邑定鼎。﹝《左﹟宣三年傳》﹕『成王定鼎於郟鄏。』﹞鳳皇見﹐遂有事於河。﹝《宋書﹟符瑞志》﹐見下附注。﹞武王沒﹐成王少﹐周公旦攝政七年。制禮作樂﹐神鳥鳳皇見﹐蓂莢生﹐乃與成王觀於河﹑洛﹐沈璧。禮畢﹐王退俟。至於日昃﹐榮光並出幕河﹐靑雲浮至﹐靑龍臨壇﹐銜玄甲之圖﹐坐之而去。禮於洛﹐亦如之。玄龜靑龍蒼光止於壇﹐背甲刻書﹐赤文成字﹐周公援筆以世文寫之。書成文消﹐龜隨甲而去。其言自周公訖於秦﹑漢盛衰之符。麒麟遊苑﹐鳳皇翔庭﹐成王援琴而歌曰﹕『鳳皇翔兮於紫庭﹐余何徳兮以感靈﹐賴先王兮恩澤臻﹐於胥樂兮民以寧。』﹝出《宋書﹟符瑞志》。﹞十九年﹐王巡狩侯﹑甸﹑方嶽﹐召康公從。﹝《周禮﹟大行人》﹕『十有二歲﹐王巡狩殷國。』作僞者以成王親政﹐至是十有二年﹐故爲此語。﹞歸於宗周﹐遂正百官。﹝僞《書﹟周官》﹕『惟周王撫萬邦﹐巡侯﹑甸﹐歸於宗周﹐董正治官。』﹞黜丰侯。﹝《說文解字﹟丰部》﹕『鄕飲酒有丰侯者。』阮諶《三禮圖》﹕『丰﹐國名也﹐坐酒亡國。』崔駰《酒箴》﹕『丰侯沈湎﹐荷罌抱缶。自戮於世﹐圖形戒後。』﹞二十一年﹐除治象。﹝《周禮﹟太宰》﹕『乃縣治象之法於象魏。』﹞周文公薨於丰。﹝《尙書序》﹕『周公在丰﹐將沒﹐欲葬成周。公薨﹐成王葬於畢。』﹞二十二年﹐葬周文公於畢。﹝見上。﹞二十四年﹐於越來賓。二十五年﹐王大會諸侯於東都﹐四夷來賓。﹝《逸周書﹟王會解》﹐文繁不具。﹞冬十月﹐歸自東都﹐大事於太廟。三十年﹐離戎來賓。﹝《逸周書﹟史記解》﹕『昔者林氏召離戎之君而朝之﹐至而不禮﹐畱而不親﹐離戎逃而去之。林氏伐之﹐天下叛林氏。』﹞約案﹕離戎﹐驪山之戎也﹐爲林氏所伐﹐告於成王。三十三年﹐王遊於捲阿﹐召康公從。﹝《詩序》﹕『《捲阿》﹐召康公戒成王也。』﹞歸於宗周。命世子釗如房逆女﹐房伯祈歸於宗周。﹝《周語》﹕『昭王娶於房﹐曰房後。』此以爲康王﹐殆涉昭王而誤。﹞三十四年﹐雨金於咸陽。﹝《述異記》下﹕『周成王時﹐咸陽雨金。』﹞

約案﹕咸陽天雨金﹐三年﹐國有大喪。三十七年夏四月乙丑﹐王陟。﹝《書﹟顧命》﹕『惟四月哉生魄﹐王不懌。乙丑﹐王崩。』《漢書﹟律曆志》﹕『成王三十年四月庚戌朔﹐十五日甲子哉生霸﹐故《顧命》曰「惟四月哉生霸﹐王有疾﹐不豫。甲子﹐王乃洮沬水」﹐作《顧命》。翌日乙丑﹐成王崩。』《通鑑外紀》﹕『成王在位三十年﹐通周公攝政三十七年。』﹞康王名釗。﹝見《書》《顧命》《康王之誥》。《史記﹟周本紀》﹕『成王崩﹐太子釗立。』﹞元年甲戌春正月﹐王卽位﹐命冢宰召康公總百官。諸侯朝於丰宮。﹝《左﹟昭四年傳》﹕『康有丰宮之朝。』﹞三年﹐定樂歌。吉禘於先王。申戒農官﹐告於廟。﹝《詩序》﹕『《臣工》﹐諸侯助祭﹐遣於廟也。』朱子《集傳》﹕『此戒農官之詩也。』﹞六年﹐齊太公薨。﹝《太公呂望表》引《紀年》﹕『康王六年﹐齊太公望卒。』﹞九年﹐唐遷於晉﹐作宮而美﹐王使人讓之。﹝《書鈔》十八引《紀年》﹕『晉侯作宮而美﹐康王使讓之。』﹞十二年夏六月壬申﹐王如丰﹐錫畢公命。﹝《漢書﹟律曆志》﹕『康王十二年六月戊辰朔﹐三日庚午﹐故《畢命丰刑》曰「惟十有二年六月庚午朏﹐王命作冊《丰刑》。」』僞《書﹟畢命》﹕『惟十有二年六月庚午朏﹐越三日壬申﹐王朝步自宗周﹐至於丰﹐以成周之眾命畢公保釐東郊。』﹞秋﹐毛懿公薨。十六年﹐錫齊侯伋命。王南巡狩﹐至九江廬山。﹝《禦覽》五十四引《尋陽記》﹕『廬山西南有康王谷。』﹞十九年﹐魯侯禽父薨。﹝《漢書﹟律曆志》﹕『成王元年﹐此命伯禽俾侯於魯之歲也。魯公伯禽推卽位四十六年﹐至康王十六年而薨。』

此作十九年。案﹕下『二十一年魯作茅闕門』﹐乃煬公時事﹐二十一年煬公已卽位﹐前此尙有考公四年﹐則此書亦當從《漢志》說﹐以魯公薨在康王十六年也。『十九年』三字疑衍。﹞二十一年﹐魯築茅闕門。﹝《史記﹟魯周公世家》﹕『魯公伯禽卒﹐子考公酋立。考公四年卒﹐立弟熙﹐是爲煬公。煬公築茅闕門。』以《漢志》伯禽薨年推之﹐此歲爲煬公元年。﹞二十四年﹐召康公薨。二十六年秋九月己未﹐王陟。﹝《禦覽》八十四引《帝王世紀》﹕『康王在位二十六年崩。』《外紀》同。﹞昭王名瑕。﹝《史記﹟周本記》﹕『康王崩﹐子昭王瑕立。』﹞元年庚子春正月﹐王卽位﹐復設像魏。﹝案前於成二十一年云﹕『除治象。』至此復設像魏﹐凡四十三年。蓋作僞者見《文選》注及《禦覽》引《紀年》『成﹑康之世﹐天下安寧﹐刑措四十餘年不用』﹐乃書此以影射之也。﹞六年﹐王錫郇伯命。﹝《詩﹟曹風》﹕『四國有王﹐郇伯勞之。』﹞冬十二月﹐桃李華。十四年夏四月﹐恆星不見。﹝《廣弘明集》十一釋法琳引《周書異記》﹕『周昭王卽位二十四年甲寅歲四月八日﹐江河泉池忽然泛漲﹐井泉並皆溢出﹐宮殿人捨山川大地悉皆震動。其夜﹐五色光气入貫紫微﹐徧於西方﹐盡作靑紅色。周昭王問太史蘇由曰「此何祥也﹖」由對曰「有大聖人生於西方﹐故現此瑞。」』﹞秋七月﹐魯人弒其君宰。﹝《史記﹟魯世家》﹕『煬公六年卒﹐子幽公宰立。幽公十四年﹐幽公弟○殺幽公而自立。』﹞十六年﹐伐楚﹐涉漢﹐遇大兕。《初學記》七引《紀年》﹕『周昭王十六年﹐伐楚荊﹐涉漢﹐遇大兕。』﹞十九年春﹐有星孛於紫微。﹝《禦覽》八百七十四引《紀年》﹕『周昭王末年﹐夜淸﹐五色光貫紫微。其年﹐王南巡不返。』﹞祭公﹑辛伯從王伐楚。﹝《呂氏春秋﹟音初篇》﹕『周昭王將親徵荊蠻﹐辛余靡長且多力﹐爲王右。還反及漢﹐梁敗﹐王及祭公隕於漢中。辛余靡振王北濟﹐反振祭公﹐周乃侯之於西翟。』﹞天大曀﹐雉兔皆震﹐喪六師於漢。﹝《初學紀》七引《紀年》﹕『周昭王十九年﹐天大曀﹐雉兔皆震﹐喪六師於漢。』《開元占經》一百一﹑《禦覽》九百七引上二句。﹞王陟。﹝《禦覽》八十四引《帝王世紀》﹕『昭王在位五十一年。』《外紀》同﹐又引皇甫謐曰﹕『在位二年。』﹞穆王名滿。﹝《史記﹟周本紀》﹕『立昭王子滿﹐是爲穆王。』﹞元年己未春正月﹐王卽位﹐作昭宮。命辛伯余靡。﹝《呂氏春秋﹟音初篇》語﹐見上。﹞冬十月﹐築只宮於南鄭。﹝《穆天子傳》注引《紀年》﹕『穆王元年﹐築只宮於南鄭。』﹞自武王至穆王享國百年。﹝《晉書﹟束皙傳》引《紀年》。﹞穆王以下都於西鄭。﹝《漢書﹟地理誌》注。﹞六年春﹐徐子誕來朝﹐錫命爲伯。﹝《後漢書﹟東夷傳》﹕『穆王分東方諸侯﹐命徐偃王主之。』﹞八年﹐北唐來賓﹐獻一驪馬﹐是生騄耳。﹝《穆天子傳》注引《紀年》﹕『北唐之君來見﹐以一驑馬是生騄耳。』《史記﹟秦本紀》集解引『驑』作『驪』。﹞九年﹐築春宮。﹝原注﹕王所居有春宮﹑鄭宮。《禦覽》一百七十三引《紀年》﹕『穆王所居春宮﹑鄭宮。』﹞十一年﹐王命卿士祭公謀父。十二年﹐毛公班﹑井公利﹑逢公固帥師從王伐犬戎。﹝《穆天子傳》﹕『命毛班﹑逢固先至於周﹐又乃命井利﹑梁固聿將六師。』﹞冬十月﹐王北巡狩﹐遂徵犬戎。﹝《穆天子傳》﹕『天子北徵於犬戎。』﹞十三年春﹐祭公帥師從王西徵﹐次於陽紆。﹝《類聚》九十一引《紀年》﹕『穆王十三年﹐西徵﹐至於靑鳥之所憩。』《穆天子傳》﹕『天子西徵﹐騖行至於陽紆之山﹐河宗柏夭先白囗﹐天子使○父受之。』﹞秋七月﹐西戎來賓徐戎侵洛。﹝《後漢書﹟東夷傳》﹕『徐夷僭號﹐乃率九夷以伐宗周﹐西至河上。』﹞冬十月﹐造父禦王﹐入於宗周。﹝《史記﹟秦本紀》﹕『造父以善禦幸於周繆王﹐得赤驥﹑溫驪﹑驊驑﹑騄耳之駟﹐西巡狩﹐樂而忘歸。徐偃王作亂﹐造父爲繆王禦﹐長驅歸周﹐一日千里以救亂。』﹞十四年﹐王帥楚子伐徐戎﹐克之。﹝《後漢書﹟東夷傳》﹕『穆王后得驥騄之乘﹐乃使造父禦以告楚﹐令伐徐﹐一日而至。於是楚文王大舉兵而滅之。』﹞夏四月﹐王畋於軍丘。﹝《穆天子傳》﹕『囗辰﹐天子次於軍丘﹐以畋於藪囗。』﹞五月﹐作範宮。﹝《穆天子傳》﹕『甲寅﹐天子作居範宮。』﹞秋九月﹐翟人侵畢。﹝《穆天子傳》﹕『季秋﹐囗乃宿於房﹐畢人告戎曰「難翟來侵。」』﹞冬﹐搜於萍澤。﹝《穆天子傳》﹕『季冬丙辰﹐天子筮獵蘋澤。』﹞作虎牢。﹝《穆天子傳》﹕『有虎在於葭中﹐天子將至﹐七萃之士髙奔戎請生捕虎﹐必全之。乃生捕虎而獻之﹐天子命之爲柙﹐而畜之東虞﹐是爲虎牢。』﹞十五年春正月﹐畱昆氏來賓。﹝《穆天子傳》﹕『畱昆歸玉百枚。』注﹕『畱昆國見《紀年》。』﹞作重璧臺。﹝《穆天子傳》﹕『天子乃爲之臺﹐是曰重璧之臺。』﹞冬﹐王觀於鹽澤。﹝原注﹕一作『王幸安邑﹐觀鹽池』﹐非是。《穆天子傳》﹕『仲冬戊子﹐至於盬。』注﹕『盬﹐鹽池。』﹞十六年﹐霍侯舊薨。﹝《穆天子傳》﹕『霍侯舊告薨。』﹞王命造父封於趙。﹝《史記﹟秦本紀》﹕『繆王以趙城封造父。』﹞十七年﹐王西徵昆侖丘﹐見西王母。其年﹐西王母來朝﹐賓於昭宮。﹝《穆天子傳》注引《紀年》﹕『穆王十七年﹐西徵昆侖丘﹐見西王母。其年來見﹐賓於昭宮。』《西次三經》注引『穆王五十七年﹐西王母來見﹐賓於昭宮。』﹞秋八月﹐遷戎於太原。﹝《後漢書﹟西羌傳》﹕『王乃西徵犬戎。獲其五王﹐遂遷戎於太原。』﹞王北徵﹐行流沙千里﹐積羽千里。﹝《大荒北經》注引《紀年》。﹞徵犬戎﹑取其五王以東。﹝《穆天子傳》注引《紀年》。﹞西徵﹐至於靑鳥所解。﹝原注﹕三危山。《西次三經》注引《紀年》。﹞西徵還履天下﹐億有九萬里。﹝《穆天子傳》注引《紀年》。﹞十八年春正月﹐王居只宮﹐諸侯來朝。二十一年﹐祭文公薨。﹝《逸周書﹟祭公解》﹕『謀父疾維不瘳。』﹞二十四年﹐王命左史戎夫作《記》。﹝《逸周書﹟史記解》﹕『維正月﹐王在成周。昧爽﹐召三公左史戎夫曰「今夕朕寤﹐遂事驚予﹐乃取遂事之要戒﹐俾戎夫主之﹐朔望以聞。」』﹞三十五年﹐荊人入徐﹐毛伯遷帥師敗荊人於泲。三十七年﹐大起九師﹐東至於九江﹐架黿鼉以爲梁。遂伐越﹐至於紆。﹝《文選﹟恨賦》注引《紀年》﹕『穆王三十七年﹐伐越﹐大起九師﹐東至於九江﹐叱黿鼉以爲梁。』《路史﹟國名紀》﹕『紆﹐穆王伐之﹐大起九師﹐東至九江﹐蚖蟬爲梁。』亦本《紀年》。此兼取二書﹐遂云『伐越至於紆』矣。﹞荊人來貢。﹝《類聚》九引《紀年》﹕『穆王三十七年﹐伐楚。』﹞三十九年﹐王會諸侯於塗山。﹝《左﹟昭四年傳》﹕『穆有塗山之會。』﹞四十五年﹐魯侯垊薨。﹝《史記﹟魯周公世家》﹕『幽王弟垊殺幽公而自立﹐是爲魏公。魏公五十年卒。』﹞五十一年﹐作《呂刑》﹐命甫侯於丰。﹝《書﹟呂刑》﹕『惟呂命。王享國百年﹐耄荒﹐度作刑以詰四方。』案《史記﹟周本紀》言﹕『穆王卽位﹐春秋已五十矣。』《呂刑》云﹕『王享國百年』﹐故系之於五十一年。﹞五十五年﹐王陟於只宮。﹝《禦覽》八十四引《史記》﹕『穆王在位五十五年。』《帝王世紀》同。《左﹟昭十二年傳》﹕『王是以獲沒於只宮。』﹞共王名繄扈。﹝《史記﹟周本紀》﹕『穆王崩﹐子共王繄扈立。』索隱﹕『《世本》作「伊扈」。』﹞元年甲寅春正月﹐王卽位。四年﹐王師滅密。﹝《周語》﹕『共王遊於涇上﹐密康公從。有三女奔之﹐康公弗獻。一年﹐王滅密。』﹞九年春正月丁亥﹐正使內史良錫毛伯遷命。﹝《考古圖﹟○惇銘》﹕『惟二年正月初吉﹐王在周邵宮﹐丁亥﹐王格於宣射。毛伯內門立中庭﹐右祝○。王呼內史冊命○。』『○﹐從『鼻』﹐卽『遷』字﹐前人當有釋爲『遷』字者﹐乃僞爲此條。不知惇銘中毛伯與○實二人﹐非一人也。﹞十二年﹐王陟。﹝《禦覽》八十四引《帝王世紀》﹕『共王在位二十年。』《外紀》﹕『在位十年。』又引皇甫謐曰﹕『在位二十五年。』﹞懿王名堅。﹝《史記﹟周本紀》﹕『共王崩﹐子懿王傦立。』索隱﹕『《世本》作「堅」。』﹞元年丙寅春正月﹐王卽位。天再旦於鄭。﹝《事類賦》注﹑《禦覽》二引《紀年》﹕『懿王元年﹐天再旦於鄭。』﹞七年﹐西戎侵鎬。﹝見下。﹞十三年﹐翟人侵岐。﹝《漢書﹟匈奴傳》﹕『至穆王之孫懿王時﹐王室遂衰﹐戎狄交侵﹐暴虐中國。』此與上條﹐卽據《漢書》爲之。﹞十五年﹐王自宗周遷於槐裏。﹝《漢書﹟地理誌》﹕『右扶風槐裏﹐周曰犬丘﹐懿王都之。』﹞十七年﹐魯厲公擢薨。﹝《史記﹟魯周公世家》﹕『魏公卒﹐子厲公擢立。厲公三十七年卒。』﹞二十一年﹐虢公帥師北伐犬戎﹐敗逋。二十五年﹐王陟。﹝《禦覽》八十四引《史記》﹕『懿王在位二十五年。』《外紀》同。﹞懿王之世﹐興起無節﹐號令不時﹐挈壺氏不能共其職﹐於是諸侯攜徳。孝王名辟方。﹝《史記﹟周本紀》﹕『懿王崩﹐共王弟辟方立﹐是爲孝王。』﹞元年辛卯春正月﹐王卽位。命申侯伐西戎。﹝《史記﹟秦本紀》﹕『申侯之女爲大駱妻﹐生子成﹐爲適。申侯乃言孝王曰「昔我先驪山之女爲戎胥軒妻﹐生中潏﹐以親故歸周﹐保西垂﹐西垂以其故和睦。今我復與大駱妻﹐生適子成。申﹑駱重婚﹐西戎皆服﹐所以爲王。」』﹞五年﹐西戎來獻馬。七年冬﹐大雨電﹐江﹑漢水。﹝原注﹕牛馬死﹐是年﹐厲王生。《禦覽》八十四引《史記》﹕『周孝王七年﹐厲王生﹐冬大雨雹﹐牛馬死﹐江﹑漢俱凍。』﹞八年﹐初牧於汧﹑渭。﹝《史記﹟秦本紀》﹕『非子居犬丘﹐周孝王召使主馬於汧﹑渭之間。』﹞九年﹐王陟。﹝《禦覽》八十四引《史記》﹕『孝王在位十五年。』《外紀》同。﹞夷王名燮。﹝《史記﹟周本紀》﹕『孝王崩﹐諸侯復立懿王太子燮﹐是爲夷王。』﹞元年庚子春正月﹐王卽位。二年﹐蜀人﹑呂人來獻瓊玉﹐賓於河﹐用介圭。﹝《書鈔》三十一﹑《禦覽》八十四引《紀年》﹕『夷王二年﹐蜀人﹑呂人來獻瓊玉﹐賓於河﹐用介圭。』﹞三年﹐王致諸侯﹐烹齊哀公於鼎。﹝《禦覽》八十四引《紀年》﹕『三年﹐王致諸侯﹐烹齊哀公於鼎。』《史記》正義引作『翦齊哀公昴』。﹞六年﹐王獵於社林﹐獲犀牛一以歸。﹝《禦覽》八百九十引《紀年》﹕『夷王獵於桂林﹐得一犀牛。』﹞七年﹐虢公帥師伐太原之戎﹐至於兪泉﹐獲馬千匹。﹝《後漢書﹟西羌傳》﹕『夷王衰弱﹐荒服不朝﹐乃命虢公率六師伐太原之戎﹐至於兪泉﹐獲馬千匹。』注﹕『見《竹書紀年》。』﹞冬﹐雨雹﹐大如礪。﹝《初學記》二﹑《禦覽》十四引《紀年》﹕『夷王七年冬﹐雨雹﹐大如礪。』﹞楚子熊渠伐庸﹐至於鄂。﹝《史記﹟楚世家》﹕『當周夷王之時﹐熊渠甚得江﹑漢間民心﹐乃興兵伐庸﹑楊粵﹐至於鄂。』﹞八年﹐王有疾﹐諸侯祈於山川。﹝《左﹟昭二十六年傳》﹕『至於夷王﹐王愆於厥身﹐諸侯莫不並走其望﹐以祈王身。』﹞王陟。﹝《史記》正義﹑《禦覽》八十四引《帝王世紀》﹕『十六年﹐王崩。』《外紀》『十五年』。﹞厲王名胡。﹝原注﹕居彘﹐有汾水焉﹐故又曰汾王。﹝《史記﹟周本紀》﹕『夷王崩﹐子厲王胡立。』﹞元年戊申春正月﹐王卽位﹐作夷宮。﹝《周語》﹕『宣王命魯孝公於夷宮。』﹞命卿士榮夷公落。﹝《周語》﹕『厲王說榮夷公﹐旣榮公爲卿士。』﹞楚人來獻龜貝。三年﹐淮夷侵洛﹐王命虢公長父徵之﹐不克。﹝《後漢書﹟東夷傳》﹕『厲王無道﹐淮夷入寇﹐王命虢仲徵之﹐不克。』《呂氏春秋﹟當染篇》﹕『厲王染於虢公長父﹑榮夷終。』﹞齊獻公山薨。﹝《史記﹟齊太公世家》﹕『周夷王之時﹐哀公之同母少弟山殺胡公而自立﹐是爲獻公。九年﹐獻公卒﹐子武公壽立。武公九年﹐周厲王出奔﹐居彘。』﹞六年﹐楚子廷卒。﹝《史記﹟楚世家》﹕『熊廷生熊勇。熊勇六年而周人作亂﹐攻厲王﹐厲王出奔彘。』﹞八年﹐初監謗。﹝《周語》﹕『厲王得衛巫﹐使監謗者。』﹞芮良夫戒百官於朝。﹝《逸周書序》﹕『芮伯稽古作訓﹐納王於善﹐曁執政小臣咸省厥躬﹐作《芮良夫》。』﹞十一年﹐西戎入於犬丘。﹝《史記﹟秦本紀》﹕『周厲王無道﹐諸侯或叛之﹐西戎反王室﹐滅大駱犬丘之族。』﹞十二年﹐王亡奔彘。﹝《周語》﹕『監謗後三年﹐乃流王於彘。』﹞國人圍王宮﹐執召穆公之子殺之。﹝《周語》﹕『彘之亂﹐宣王在召公之宮﹐國人圍之﹐乃以其子代宣王。』﹞十三年﹐王在彘﹐共伯和攝行天子事。﹝原注﹕號爲共和。《莊子﹟讓王篇》釋文引《紀年》﹕『共伯和卽於王位。』《史記》索隱引﹕『共伯和卽幹王位。』﹞十四年﹐玁狁侵宗周西鄙。召穆公帥師追荊蠻﹐至於洛。十六年﹐蔡武侯薨。﹝《史記﹟管蔡世家》﹕『武侯之時﹐周厲王失國。』《十二諸侯年表》蔡武侯盡共和四年。﹞楚子勇卒。﹝《史記﹟楚世家》﹕『熊勇六年﹐厲王出奔彘﹐十年卒。』《十二諸侯年表》楚熊勇盡共和四年。﹞十九年﹐曹夷伯薨。﹝《史記﹟曹叔世家》﹕『夷伯喜二十三年﹐厲王奔彘﹐三十年卒。』《十二諸侯年表》曹夷伯盡共和七年。﹞二十二年﹐大旱。陳幽公薨。﹝《史記﹟陳杞世家》﹕『幽公十二年﹐周厲王奔於彘。二十三年﹐幽公卒。』《十二諸侯年表》陳幽公盡共和十年。﹞二十三年﹐大旱。宋僖公薨。﹝《史記﹟宋微子世家》﹕『釐公十七年﹐周厲王出奔彘。二十八年﹐釐公卒。』《十二諸侯年表》宋釐公盡共和十一年。﹞二十四年﹐大旱。杞武公薨。﹝《史記﹟陳杞世家》﹕『謀娶公當周厲王時﹐謀娶公生武公。武公立﹐四十七年卒。』﹞二十五年﹐大旱。楚子嚴卒。﹝《史記﹟楚世家》﹕『熊勇卒﹐弟熊嚴爲後﹐熊嚴十年卒。』《十二諸侯年表》同。楚熊嚴盡共和十四年﹐此較前一年。﹞二十六年﹐大旱﹐王陟於彘。﹝《禦覽》八百七十九引《史記》﹕『共和十四年﹐大旱﹐火焚其屋﹐伯和篡位立。其年﹐周厲王流彘而死﹐立宣王。』﹞周定公﹑召穆公立太子靖爲王。﹝《史記﹟周本紀》﹕『召公﹑周公二相行政﹐號曰「共和」。共和十四年﹐厲王死於彘﹐太子靜長於召公之家﹐二相乃共立之爲王。』﹞共伯和歸其國﹐遂大雨。﹝《莊子﹟讓王篇》﹕『共伯得乎丘首。』《呂氏春秋﹟愼人篇》﹕『共伯得乎共首。』﹞大旱旣久﹐廬舍俱焚﹐會汾王崩﹐卜於大陽﹐兆曰厲王爲祟。周公﹑召公乃立太子靖﹐共和遂歸國。和有至徳﹐尊之不喜﹐廢之不怒﹐逍遙得志於共山之首。宣王名靖。﹝《史記﹟周本紀》作『靜』﹐正義引《魯連子》作『靖』。﹞元年甲戌春正月﹐王卽位﹐周定公﹑召穆公輔政。﹝《史記﹟十二諸侯年表》宣王元年甲戌。又《周本紀》﹕『宣王卽位﹐二相輔之。』﹞復田賦。作戎車。﹝《詩﹟小雅》﹕『六月棲棲﹐戎車旣飭。』又『元戎十乘﹐以先啟行。』傳﹕『周曰元戎﹐先良也。』﹞燕惠侯薨。﹝《史記﹟燕召公世家》﹕『共和之時﹐惠侯卒﹐子釐侯立。是歲﹐周宣王初卽位。』《十二諸侯年表》燕惠侯盡宣王元年。﹞二年﹐錫太師皇父﹑司馬休父命。﹝《詩﹟大雅》﹕『赫赫明明﹐王命卿士﹐南仲太祖﹐太師皇父。』又﹕『王謂尹氏﹐命程伯休父。左右陳行﹐戒我師旅。』﹞魯愼公薨。﹝《史記﹟魯周公世家》﹕『眞公二十九年﹐宣王卽位。三十年﹐眞公卒。』《十二諸侯年表》魯眞公盡宣王二年。『眞公』﹐《漢書﹟律曆志》作『愼公』。﹞曹公子蘇弒其君幽伯疆。﹝《史記﹟曹叔世家》﹕『幽伯疆九年﹐弟蘇殺幽伯代立﹐是爲戴伯。戴伯元年﹐周宣王已立三歲。』《十二諸侯年表》曹幽伯盡宣王二年。﹞三年﹐王命大夫仲伐西戎。﹝《史記﹟秦本紀》﹕『周宣王卽位﹐乃以秦仲爲大夫﹐誅西戎。』《後漢書﹟西羌傳》﹕『及宣王立四年﹐使秦仲伐戎。』﹞齊武公壽薨。《史記﹟齊太公世家》﹕『武公壽二十四年﹐宣王立。二十六年﹐武公卒。』《十二諸侯年表》齊武公盡宣王三年。﹞四年﹐王命蹶父如韓﹐韓侯來朝。﹝《詩﹟大雅》﹕『蹶父孔武﹐靡國不到﹐爲韓姞相攸﹐莫如韓樂。』又『韓侯入覲』。﹞五年夏六月﹐尹吉甫帥師伐玁狁﹐至於太原。﹝《詩﹟小雅》﹕『六月棲棲﹐戎車旣飭。』又﹕『文武吉甫﹐萬邦爲憲。』又﹕『薄伐玁狁﹐至於太原。』﹞秋八月﹐方叔帥師伐荊蠻。﹝《詩﹟小雅》﹕『蠢爾蠻荊﹐大邦爲仇。方叔元老﹐克壯其猶。』﹞六年﹐召穆公帥師伐淮夷。﹝《詩序》﹕『《江漢》﹐尹吉甫美宣王也﹐能興衰撥亂﹐命召公平淮夷。』﹞王帥師伐徐戎﹐皇父﹑休父從王伐徐戎﹐次於淮。﹝《詩﹟大雅》﹕『王奮厥武。』又﹕『王命卿士﹐南仲太祖﹐太師皇父。整我六師﹐以修我戎。』又﹕『王謂尹氏﹐命程伯休父。左右陳行﹐戒我師旅。率彼淮浦﹐省此徐土。』﹞王歸自伐徐。﹝《詩﹟大雅》﹕『徐方不回﹐王曰還歸。』﹞錫召穆公命。﹝《詩﹟大雅》﹕『王命召虎﹐來旬來宣。』又﹕『肇敏戎公﹐用錫爾祉。釐爾圭瓚﹐秬鬯一卣。告於文人﹐錫山土田。』﹞西戎殺秦仲。﹝《史記﹟秦本紀》﹕『宣王乃以秦仲爲大夫﹐誅西戎﹐西戎殺秦仲。』《十二諸侯年表》秦仲盡宣王六年。﹞楚子霜卒。﹝《史記﹟楚世家》﹕『熊霜元年﹐周宣王初立﹐熊霜六年卒。』《十二諸侯年表》楚熊霜盡宣王六年。﹞七年﹐王錫申伯命。﹝《詩序》﹕『《崧髙》﹐尹吉甫美宣王也。天下復平﹐能建國親諸侯﹐褒賞申伯焉。』﹞王命樊侯仲山甫城齊。﹝《詩﹟大雅》﹕『王命仲山甫﹐城彼東方。』又『仲山甫䢐齊』。﹞八年﹐初考室。﹝《詩序》﹕『《斯幹》﹐宣王考室也。』﹞魯武公來朝﹐錫魯世子戲命。﹝《周語》﹕『魯武公以括與戲見王﹐王立戲。』《史記﹟周本紀》魯武公來朝在十二年﹐《魯世家》在武公九年﹐卽宣王十一年。﹞九年﹐王會諸侯於東都﹐遂狩於甫。﹝《詩序》﹕『《車攻》﹐宣王復古也。宣王能內修政事﹐外攘夷狄﹐復會諸侯於東都。』又《詩》曰﹕『東有甫艸﹐駕其行狩。』﹞十二年﹐魯武公薨。﹝《史記﹟魯周公世家》﹕『武公九年夏卒。』《十二諸侯年表》武公盡十年﹐正當宣王十二年。﹞齊人弒其君厲公無忌﹐立公子赤。﹝《史記﹟齊太公世家》﹕『武公卒﹐子厲公無忌立。厲公暴虐﹐齊人攻殺厲公﹐乃立厲公子赤﹐是爲文公。』《十二諸侯年表》厲公盡宣王十二年。﹞十五年﹐衛釐侯薨。﹝《史記﹟衛康叔世家》﹕『釐侯二十八年﹐周宣王立。四十二年﹐釐侯卒。』《十二諸侯年表》衛釐侯盡宣王十五年。﹞王錫虢文公命。﹝《周語》﹕『宣王卽位﹐不籍千畝﹐虢文公諫』云云。﹞十六年﹐晉遷於絳。﹝《詩譜》﹕『晉成侯孫穆侯又徙於絳。』案《十二諸侯年表》﹐是歲晉穆侯初立。《通鑑外紀》﹕『宣王十六年﹐晉獻侯薨﹐子穆侯弗生立﹐自曲沃徙都絳。』﹞十八年﹐蔡夷侯薨。﹝《史記﹟管蔡世家》﹕『夷侯十一年﹐周宣王卽位。二十八年﹐夷侯卒。』《十二諸侯年表》蔡夷侯盡宣王十八年。﹞二十一年﹐魯公子伯禦弒其君懿公戲。﹝《史記﹟魯周公世家》﹕『懿公九年﹐懿公兄括之子伯禦與魯人攻殺懿公而自立。』《十二諸侯年表》魯懿公盡宣王二十一年。﹞二十二年﹐王錫王子多父命居洛。﹝《史紀﹟鄭世家》﹕『宣王立二十二年﹐初封友於鄭。』﹞二十四年﹐齊文公赤薨。﹝《史記﹟齊太公世家》﹕『文公十二年卒。』《十二諸侯年表》齊文公盡宣王二十四年。﹞二十五年﹐大旱﹐王禱於郊廟﹐遂雨。﹝《詩﹟大雅》﹕『旱旣太甚﹐蘊隆虫虫。不殄禋祀﹐自郊䢐宮。』﹞二十七年﹐宋惠公�薨。﹝《史記﹟宋微子世家》﹕『惠公四年﹐周宣王卽位。三十年﹐惠公卒。』《十二年諸侯年表》宣王二十八年﹐宋惠公薨。﹞二十八年﹐楚子儬卒。﹝《史記﹟楚世家》『熊儬十六年﹐鄭桓公初封於鄭﹐二十二年卒。』《十二諸侯年表》楚熊儬盡宣王二十八年。﹞二十九年﹐初不籍千畝。﹝《周語》﹕『宣王卽位﹐不籍千畝。』﹞三十年﹐有兔舞於鎬京。﹝《禦覽》九百七引《紀年》﹕『宣王三十年﹐有兔舞鎬。』《初學紀》二十九引作『三年』。﹞三十二年﹐王師伐魯﹐殺伯禦。﹝《周語》﹕『三十二年春﹐宣王伐魯﹐立孝公。』﹞命孝公稱於夷宮。﹝《周語》﹕『宣王欲得國子之能導訓諸侯者﹐樊穆仲曰「魯侯孝。」乃命魯孝公於夷宮。』﹞陳僖公孝薨。﹝《史記﹟陳杞世家》﹕『釐公孝六年﹐周宣王卽位。三十六年﹐釐公卒。』《十二諸侯年表》陳釐侯盡宣王三十二年。﹞有馬化爲人。﹝《通鑑外紀》﹕『宣王三十年﹐有馬化爲人。』﹞三十三年﹐齊成公薨。﹝《史記﹟齊太公世家》﹕『成公脫立﹐九年卒。』《十二諸侯年表》齊成公盡宣王三十三年。﹞王師伐太原之戎﹐不克。﹝《後漢書﹟西羌傳》﹕『宣王立四年﹐使秦仲伐戎。後二十七年﹐王遣兵伐太原戎﹐不克。』﹞三十七年﹐有馬化爲狐。﹝《開元占經》一百十八引《紀年》﹕『周宣王三十三年﹐有馬化爲狐。』《外紀》亦系之三十三年。﹞燕僖侯薨。﹝《史記﹟燕召公世家》﹕『惠侯卒﹐子釐侯立﹐是歲﹐周宣王初卽位。三十六年﹐釐侯卒。』《十二諸侯年表》燕釐侯盡宣王三十七年。﹞楚子鄂卒。﹝《史記﹟楚世家》﹕『熊儬卒﹐子熊鄂立﹐熊鄂九年卒。』《十二諸侯年表》楚熊鄂盡宣王三十七年。﹞三十八年﹐王師及晉穆侯伐條戎﹑奔戎﹐王師敗逋。﹝《後漢書﹟西羌傳》﹕『王遣兵伐太原戎﹐後五年﹐王伐條戎﹑奔戎﹐王師敗績。』《左﹟桓二年傳》﹕『晉穆侯之夫人姜氏﹐以條之役生太子。』﹞三十九年﹐王師伐姜戎﹐戰於千畝﹐王師敗逋。﹝《周語》﹕『宣王三十九年﹐戰於千畝﹐王師敗績於姜氏之戎。』﹞四十年﹐料民於太原。﹝《周語》﹕『宣王旣喪南國之師﹐乃料民於太原。』﹞戎人滅姜邑。﹝《後漢書﹟西羌傳》﹕『後二年﹐晉人敗北戎於汾隰﹐戎人滅姜侯之邑。』﹞晉人敗北戎於汾隰。﹝見上。﹞四十一年﹐王師敗於申。﹝《後漢書﹟西羌傳》﹕『明年﹐王徵申戎﹐破之。』﹞四十三年﹐王殺大夫杜伯。﹝《墨子﹟明鬼下》﹕『周宣王殺其臣杜伯而不辜。』﹞其子隰叔出奔晉。﹝《晉語》﹕『昔隰叔子違周難﹐奔於晉。』注﹕『隰叔﹐杜伯之子﹐宣王殺杜伯﹐隰叔避害適晉。』﹞晉穆侯費生薨﹐弟殤叔自立﹐世子仇出奔。﹝《史記﹟十二諸侯年表》﹕『宣王四十三年﹐晉穆侯卒﹐弟殤叔自立﹐太子仇出奔。』﹞四十四年。﹝原注﹕晉殤叔元年丁巳。《春秋經傳集解後序》﹕『《紀年》無諸國別﹐惟特記晉國﹐起自殤叔。』《史記﹟十二諸侯年表》宣王四十四年﹐晉殤叔元年。﹞四十六年﹐王陟。﹝《史記﹟周本紀》﹕『四十六年﹐宣王崩。』﹞幽王名涅。﹝《史記﹟周本紀》﹕『宣王崩﹐子幽王宮涅立。』﹞元年庚申春正月﹐王卽位。晉世子仇歸於晉﹐殺殤叔﹐晉人立仇﹐是爲文侯。﹝《史記﹟晉世家》﹕『殤叔三年﹐周宣王崩。四年﹐穆侯太子仇率其徒襲殤叔而立﹐是爲文侯。』﹞王錫太師尹氏﹑皇父命。﹝《詩序》﹕『《節南山》﹐家父刺幽王也。』其詩曰﹕『尹氏太師。』『《十月之交》﹐大夫刺幽王也。』其詩曰﹕『皇父卿士。』﹞二年。﹝原注﹕辛酉﹐晉文侯元年。《史記﹟十二諸侯年表》幽王二年﹐晉文侯仇元年。﹞涇﹑渭﹑洛竭﹐岐山崩。﹝《周語》﹕『幽王二年﹐西周三川皆震。是歲﹐三川竭﹐岐山崩。』注﹕『三川﹕涇﹑渭﹑洛。』﹞初增賦。晉文侯同王子多父伐鄶﹐克之。乃居鄭父之丘﹐是爲鄭桓公。﹝《水經﹟洧水注》引《紀年》﹕『晉文侯二年﹐同惠王子多父伐鄶﹐克之。乃居鄭父之丘﹐名之曰鄭﹐是爲桓公。』說見《古本紀年輯校》。﹞三年﹐王嬖褒姒。﹝《史記﹟周本紀》﹕『三年﹐幽王嬖愛褒姒。』﹞冬﹐大震電。﹝《詩﹟小雅》﹕『曄曄震電。』﹞四年﹐秦人伐西戎。﹝《史記﹟秦本紀》﹕『莊公生子三人﹐其長男世父。世父曰「戎殺我大父仲﹐我非殺戎王﹐則不敢入邑。」遂將擊戎﹐讓其弟襄公。』案《年表》襄公立在次年。﹞夏六月﹐隕霜。﹝《詩﹟小雅》﹕『正月繁霜。』傳『正月﹐夏之四月』﹐則周六月也。古《紀年》用夏正﹐而此從周正﹐殊爲未照。﹞陳夷公薨。﹝《史記﹟陳杞世家》﹕『武公卒﹐子夷公說立。是歲﹐周幽王卽位。夷公三年卒。』《十二諸侯年表》陳夷公盡幽王三年。﹞五年﹐王世子宜臼出奔申。﹝《史記﹟周本紀》﹕『幽王得褒姒﹐愛之﹐欲廢申後﹐並去太子宜咎。太子出奔申。』﹞皇父作都於向。﹝《詩﹟小雅》﹕『皇父孔聖﹐作都於向。』﹞六年﹐王命伯士帥師伐六濟之戎﹐王師敗逋。﹝《後漢書﹟西羌傳》﹕『王破申戎﹐後十年﹐幽王命伯士伐六濟之戎﹐軍敗﹐伯士死焉。』注﹕『並見《竹書紀年》。』﹞西戎滅蓋。﹝《後漢書﹟西羌傳》﹕『其年﹐戎圍犬丘﹐虜秦襄公之兄伯父。』此云『滅蓋』﹐乃『犬丘』二字訛合爲『蓋』字耳。﹞冬十月辛卯朔﹐日有食之。﹝《詩﹟小雅》﹕『十月之交﹐朔日辛卯﹐日有食之﹐亦孔之醜。』序﹕『《十月之交》﹐大夫刺幽王也。』《唐書﹟歷志》﹕『張說《日蝕議》﹕「《小雅》﹕十月之交﹐朔日辛卯。虞○以歷推之﹐在幽王六年。」』﹞七年﹐虢人滅焦。﹝《水經﹟河水注》﹕『陜東城卽虢邑之上陽也﹐虢仲之所都﹐爲南虢。其大城中有小城﹐故焦國也。』﹞八年﹐王錫司徒鄭伯多父命。﹝《鄭語》『幽王八年而桓公爲司徒。』﹞王立褒姒之子曰伯服﹐以爲太子。﹝《禦覽》一百四十七引《紀年》﹕『幽王八年﹐立褒姒之子伯服以爲太子。』《左傳﹟昭二十六年》疏引『平王奔西申﹐而立伯盤以爲太子。』﹞九年﹐申侯聘西戎及鄫。﹝《鄭語》﹕『申﹑繒﹑西戎方彊。』﹞十年春﹐王及諸侯盟於太室。﹝《書鈔》二十二引《紀年》『盟於太室』四字﹐《左﹟昭四年傳》﹕『周幽爲太室之盟﹐戎狄叛之。』﹞秋九月﹐桃杏實。﹝《禦覽》九百六十八引《紀年》﹕『幽王十年九月﹐桃杏實。』﹞王師伐申。﹝《鄭語》﹕『王欲殺太子以成伯服﹐必求之申﹐申人弗畀﹐必伐之。』﹞十一年春正月﹐日暈。﹝《通鑑外紀》﹕『幽王之末﹐日暈再重。』﹞申人﹑鄫人及犬戎入宗周﹐弒王及鄭桓公。﹝《史記﹟周本紀》『申侯與繒﹑西夷﹑犬戎攻幽王﹐遂殺幽王驪山下。』《鄭世家》﹕『犬戎殺幽王於驪山下﹐並殺桓公。』﹞犬戎殺王子伯服。《左傳﹟昭二十六年》疏引《紀年》﹕『伯盤與幽王俱死於戲。』﹞執褒姒以歸。﹝《史記﹟周本紀》﹕『虜褒姒而去。』﹞申侯﹑魯侯﹑許男﹑鄭子立宜臼於申﹐虢公翰立王子余臣於攜。﹝原注﹕是爲攜王﹐二王並立。《左傳﹟昭二十六年》疏引《紀年》﹕『先是申侯﹑魯侯﹑許文公立平王於申。以本太子﹐故稱天王。幽王旣死﹐而虢公翰又立王子余臣於攜。周二王並立。二十一年﹐攜王爲晉文公所殺。以本非適﹐故稱攜王。』﹞武王滅殷﹐歲在庚寅。二十四年﹐歲在甲寅﹐定鼎洛邑﹐至幽王二百五十七年﹐共二百八十一年。自武王元年己卯至幽王庚午﹐二百九十二年。﹝《史記﹟周本紀》集解引《紀年》﹕『自武王滅殷以至幽王﹐凡二百五十七年。』《通鑑外紀》引《汲冢紀年》﹕『西周二百五十七年。』此『二百八十一年』﹐與古《紀年》不合﹐乃自幽王十一年逆數﹐至其前二百五十七年﹐以此爲成王定鼎之歲﹐以與古《紀年》之積年相調停。蓋旣從《唐志》所引《紀年》﹐以武王伐殷之歲爲庚寅﹐而共和以後之歲名又從《史記》﹐無怪其格格不入也。余疑《隋志》所引堯元年丙子﹐《唐志》所引武王十一年庚寅﹐皆歷家追名之﹐非《紀年》本文﹐蓋𨿽古《紀年》中亦多羼入之說也。﹞平王﹝原注﹕名宜臼。《史記》作『宜咎』。﹞

自東遷以後始紀晉事﹐王卽位皆不書。﹝《春秋經傳集解後序》﹕『《紀年》無諸國別﹐惟特記晉國。晉國滅﹐獨紀魏事。』﹞元年辛未﹐王東徙洛邑﹐﹝《史記﹟周本紀》﹕『平王立﹐東遷於雒邑。』﹞錫文侯命。﹝《尙書序》﹕『平王錫晉文侯秬鬯圭瓚﹐作《文侯之命》。』﹞晉侯會衛侯﹑鄭伯﹑秦伯﹐以師從王入於成周。﹝《史記﹟衛康叔世家》﹕『犬戎殺周幽王﹐武公將兵往﹐佐周平戎﹐甚有功。』又《秦本紀》﹕『襄公以兵送周平王。』﹞二年﹐秦作西畤。﹝《史記﹟十二諸侯年表》平王元年﹐秦初立西畤﹐祠白帝。﹞魯孝公薨。﹝《史記﹟魯周公世家》﹕『孝公立二十七年卒。』《十二諸侯年表》魯孝公盡平王二年。﹞賜秦﹑晉以邠﹑岐之田。﹝《史記﹟秦本紀》﹕『襄公以兵送周平王﹐平王命襄公爲諸侯﹐賜之岐以西之地﹐曰「戎無道﹐侵奪我岐﹑丰之地﹐秦能攻逐戎﹐卽有其地。」與誓封爵之。』﹞三年﹐齊人滅祝。王賜師徒鄭伯命。﹝《詩﹟鄭風》序﹕『《緇衣》﹐美武公也﹐父子並爲周司徒。』﹞四年﹐燕頃侯卒。﹝《史記﹟燕召公世家》﹕『頃侯二十年﹐周幽王爲犬戎所殺。二十四年﹐頃侯卒。』《十二諸侯年表》燕頃侯盡平王四年。﹞鄭人滅虢。﹝《漢書﹟地理誌》注﹕『臣瓚曰「鄭桓公寄奴與賄於虢﹑會之間﹐幽王旣敗﹐二年而滅會﹐四年而滅虢。」』﹞五年﹐秦襄公帥師伐戎﹐卒於師。﹝《史記﹟十二諸侯年表》平王五年﹐秦襄公伐戎﹐至岐而死。﹞宋戴公薨。﹝《史記﹟宋微子世家》﹕『戴公二十九年﹐周幽王爲犬戎所殺。三十四年﹐戴公卒。』《十二諸侯年表》宋戴公盡平王五年。﹞六年﹐燕哀侯卒。﹝《史記﹟燕召公世家》﹕『哀侯二年卒。』《十二諸侯年表》燕哀侯盡平王六年。﹞鄭遷於溱﹑洧。﹝《詩譜》﹕『幽王爲犬戎所殺﹐桓公死之。其子武公與晉文侯定平王於東都王城﹐卒取史伯所云十邑之地﹐左洛右濟﹐前華後河﹐食溱﹑洧焉。』﹞七年﹐楚子儀卒。﹝《史記﹟楚世家》﹕『熊咢卒﹐子熊儀立﹐是爲若敖。若敖二十年﹐周幽王爲犬戎所殺。二十七年﹐若敖卒。』《十二諸侯年表》楚若敖盡平王七年。﹞八年﹐鄭殺其大夫關其思。﹝《韓非子﹟說難》﹕『鄭武公欲伐胡﹐先以其女妻胡君﹐因問於羣臣﹕「吾欲用兵﹐誰可伐者﹖」大夫關其思曰「胡可伐。」武公怒而戮之。』﹞十年﹐秦遷於汧﹑渭。﹝《史記﹟秦本紀》﹕『文公三年﹐以兵七百人東獵。四年﹐至渭﹑汧之會﹐卽營邑之。』﹞十三年﹐衛武公薨。﹝《史記﹟衛康叔世家》﹕『武公五十五年卒。』《十二諸侯年表》衛武公盡平王十三年。﹞十四年﹐晉人滅韓。﹝《詩﹟大雅﹟韓奕》序箋﹕『韓﹐姬姓之國也﹐後爲晉所滅。』﹞十八年﹐秦文公大敗戎師於岐﹐來歸岐東之田。﹝《史記﹟秦本紀》﹕『十六年﹐文公以兵伐戎﹐戎敗走﹐於是文公遂收周餘民有之﹐地至岐﹐岐以東獻之周。』案文公十六年當平王二十一年。﹞二十一年﹐晉文侯殺王子余臣於攜。﹝《左傳﹟昭二十六年》疏引《紀年》﹕『二十一年﹐攜王爲晉文公所殺。』﹞二十三年﹐宋武公薨。﹝《史記﹟宋微子世家》﹕『武公立十八年卒。』《十二諸侯年表》宋武公盡平王二十三年。﹞二十四年﹐秦作陳寶祠。﹝《史記﹟秦本紀》﹕『文公十九年﹐得陳寶。』《封禪書》﹕『文公獲若石云﹐於陳倉北阪城祠之﹐號曰陳寶。』﹞二十五年﹐晉文侯薨。﹝《史記﹟晉世家》﹕『三十五年﹐文侯仇卒。』《十二諸侯年表》晉文侯盡平王二十五年。﹞秦初用族刑。﹝《史記﹟秦本紀》﹕『文公二十年﹐法初有三族之罪。』﹞二十六年。﹝原注﹕丙申﹐晉昭侯元年。《史記﹟十二諸侯年表》平王二十六年﹐晉昭侯元年。﹞晉封其弟成師於曲沃。﹝《左﹟桓二年傳》﹕『惠之二十四年﹐晉始亂﹐故封桓叔於曲沃。』《史記﹟晉世家》﹕『昭侯元年﹐封文侯弟成師於曲沃。』﹞三十二年﹐晉潘父弒其君昭侯﹐納成師﹐不克。立昭侯之子孝侯﹐晉人殺潘父。﹝《左﹟桓二年傳》﹕『惠之三十年﹐潘父弒昭侯而納桓叔﹐不克﹐晉人立孝侯。』《史記﹟晉世家》﹕『七年﹐晉大臣潘父弒其君昭侯﹐而迎曲沃桓叔。晉人發兵攻桓叔﹐共立昭侯子平爲君﹐是爲孝侯﹐誅潘父。』﹞三十三年。﹝原注﹕癸卯﹐晉孝侯元年。《史記﹟十二諸侯年表》平王三十三年﹐晉孝侯二年。案昭侯上年被殺﹐是年當爲孝侯元年。﹞楚人侵申。﹝《詩﹟王風﹟揚之水》序箋﹕『申國在陳﹑鄭之南﹐迫近彊楚﹐王室微弱而數見侵伐。』﹞三十六年﹐衛莊公卒。﹝《史記﹟衛康叔世家》﹕『莊公二十三年卒。』《十二年諸侯年表》衛莊公盡平王三十六年。﹞王人戍申。﹝《詩﹟王風》﹕『彼其之子﹐不與我戍申。』﹞四十年﹐齊莊公卒。﹝《史記﹟齊太公世家》﹕『莊公二十四年﹐周始徙雒。六十四年﹐莊公卒。』《十二諸侯年表》齊莊公盡平王四十年。﹞晉曲沃桓叔成師卒﹐子釧立﹐是爲莊伯。﹝原注﹕自是晉侯在翼﹐稱翼侯。《史記﹟晉世家》﹕『孝侯八年﹐曲沃桓叔卒﹐子釧代桓叔﹐是爲曲沃莊伯。』﹞四十一年﹝原注﹕辛亥﹐莊伯元年。﹞春﹐大雨雪。﹝《禦覽》八百七十九引《史記》﹕『晉莊伯元年﹐不雨雪。』﹞四十二年﹐狄人伐翼﹐至於晉郊。﹝《禦覽》八百七十九引《史記》﹕『莊伯二年﹐翟人俄伐翼﹐至於晉郊。』﹞宋宣公薨。﹝《史記﹟宋微子世家》﹕『武公卒﹐子宣公力立。十九年﹐宣公卒。』《十二諸侯年表》平王四十二年﹐宣公卒。﹞魯惠公使宰讓請郊廟之禮﹐王使史角如魯諭止之。﹝《呂氏春秋﹟當染篇》﹕『魯惠公使宰讓請郊廟之禮於天子﹐桓王使史角往﹐惠公止之。』﹞四十七年﹐晉曲沃莊伯入翼﹐弒孝侯﹐晉人逐之﹐立孝侯子郤﹐是爲鄂侯。﹝《左﹟桓二年傳》﹕『惠之四十五年﹐曲沃莊伯伐翼﹐弒孝侯﹐翼人立其弟鄂侯。』《史記﹟十二諸侯年表》平王四十七年﹐曲沃莊伯殺孝侯﹐晉人立孝侯子郤爲鄂侯。﹞四十八年。﹝原注﹕戊午﹐晉鄂侯郤元年。《史記﹟十二諸侯年表》平王四十八年﹐晉鄂侯郤元年。﹞無雲而雷。﹝《禦覽》八百七十六引《史記》﹕『晉莊伯八年﹐無雲而雷。』《通鑑外紀》﹕『平王四十八年﹐晉無雲而雷。』﹞魯惠公卒。﹝《史記﹟魯周公世家》﹕『惠公立四十六年卒。』《十二諸侯年表》魯惠公盡平王四十八年。﹞四十九年。﹝原注﹕己未﹐魯隱公元年﹐《春秋》始此。《史記﹟十二諸侯年表》平王四十九年﹐魯隱公息姑元年。﹞魯隱公及邾莊公盟於姑蔑。﹝《春秋經傳集解後序》引《紀年》﹕『魯隱公及邾莊公盟於姑蔑。』﹞五十一年春二月乙巳﹐日有食之。﹝《春秋經﹟隱三年》﹕『春王二月乙巳﹐日有食之。』﹞三月庚戌﹐王陟。﹝《春秋經﹟隱三年》﹕『三月庚戌﹐天王崩。』﹞桓王﹝原注﹕名林。《史記﹟周本紀》﹕『平王崩﹐太子泄父蚤死﹐立其子林﹐是爲桓王。』﹞元年壬戌十月﹐莊伯以曲沃叛﹐伐翼﹐公子萬救翼﹐荀叔軫追之﹐至於家谷。﹝《禦覽》八百七十六引《史記》﹕『晉莊伯八年﹐無雲而雷。十月﹐莊伯以曲沃叛。』《水經﹟澮水注》引《紀年》﹕『莊伯以曲沃叛﹐伐翼﹐公子萬救翼﹐荀叔軫追之﹐至於家谷。』據《禦覽》﹐此事當在平王四十九年。﹞翼侯焚曲沃之禾而還。﹝《水經﹟澮水注》引《紀年》﹕『晉莊伯十二年﹐翼侯焚曲沃之禾而還﹐作爲文公。』﹞翼侯伐曲沃﹐大捷﹐武公請成於翼﹐至相而還。﹝原注﹕『相』﹐一作『桐』。《水經﹟涑水注》引《紀年》﹕『翼侯伐曲沃﹐大捷﹐武公請成於翼﹐至桐庭乃返。』﹞二年﹐王使虢公伐晉之曲沃。晉鄂侯卒﹐曲沃莊伯復攻晉﹐晉立鄂侯子光﹐是爲哀侯。﹝《左﹟隱五年傳》﹕『曲沃叛王﹐秋﹐王命虢公伐曲沃﹐而立哀侯於翼。』《史記﹟晉世家》﹕『鄂侯六年卒﹐曲沃莊伯聞晉鄂侯卒﹐乃興兵伐晉。周平王使虢公將兵伐曲沃莊伯﹐莊伯走保曲沃。晉人共立鄂侯子光﹐是爲哀侯。』﹞公子萬救翼﹐荀叔軫追之﹐至於家谷。﹝重出。﹞三年甲子。﹝原注﹕晉哀侯元年。《史記﹟十二諸侯年表》甲子﹐桓王三年﹐晉哀侯光元年。﹞四年﹐曲沃莊伯卒﹐子稱立﹐是爲武公﹐尙一軍。﹝《史記﹟晉世家》﹕『哀侯二年﹐曲沃莊伯卒﹐子稱代莊伯立﹐是爲曲沃武公。』《水經﹟河水注》引《紀年》﹕『晉武公元年﹐尙一軍。』﹞五年﹐﹝原注﹕曲沃武公元年。﹞芮人乘京﹐荀人﹑董伯皆叛曲沃。﹝《水經﹟河水注》引《紀年》﹕『晉武公元年﹐芮人乘京﹐荀人﹑董伯皆叛。』案《左﹟桓九年傳》﹕『虢仲﹑芮伯﹑梁伯﹑荀侯﹑賈伯伐曲沃。』殆是一事﹐與此差十二年。﹞十一年。﹝原注﹕晉小子侯元年。《史記﹟十二諸侯年表》桓王十一年﹐晉小子侯元年。﹞曲沃獲晉哀侯。﹝《左﹟桓三年傳》﹕『曲沃武公伐翼﹐逐翼侯於汾隰﹐驂絓而止﹐夜獲之。』﹞晉人立哀侯子爲小子侯。﹝《史記﹟晉世家》﹕『哀侯九年﹐曲沃武公伐晉﹐於汾旁虜哀侯。晉人乃立哀侯子小子爲君﹐是爲小子侯。』﹞芮伯萬出奔魏。﹝《水經﹟河水注》引《紀年》﹕『晉武公七年﹐芮伯萬之母芮姜逐萬﹐萬出奔魏。』﹞十二年﹐王師﹑秦師圍魏﹐取芮伯萬而東之。﹝《左﹟桓四年傳》﹕『王師﹑秦師圍魏﹐執芮伯以歸。』《水經﹟河水注》引《紀年》﹕『晉武公八年﹐周師﹑虢師圍魏﹐取芮伯萬而東之。』《路史﹟國名紀》引《紀年》﹕『桓王十二年冬﹐王師﹑秦師圍魏﹐取芮伯萬而東之。』﹞十三年冬﹐曲沃伯誘晉小子侯殺之。﹝《左﹟桓七年傳》﹕『冬﹐曲沃伯誘晉小子侯殺之。』此較前二年。《史記》《十二諸侯年表》《晉世家》皆云﹕『小子侯四年﹐曲沃武公殺之。』此較前一年。﹞晉曲沃滅荀﹐以其地賜大夫原氏黯﹐是爲荀叔。﹝《水經﹟汾水注》《漢書﹟地理誌》注引《紀年》﹕『晉武公滅荀﹐以賜大夫原氏黯﹐是爲荀叔。』﹞戎人逆芮伯萬於郊。﹝《水經﹟河水注》引《紀年》﹕『晉武公九年﹐戎人逆芮伯萬於郊。』《路史﹟國名紀》引『郊』作『郟』。﹞十四年﹐王命虢仲伐曲沃﹐立晉哀侯弟緡於翼﹐爲晉侯。﹝《左﹟桓八年傳》﹕『冬﹐王命虢仲立晉哀侯弟緡於晉。』此較前二年。﹞十五年。﹝原注﹕晉侯緡元年。案《史記﹟十二諸侯年表》以桓王十四年爲晉侯緡元年。﹞十六年春﹐滅翼。﹝《左﹟桓八年傳》﹕『春﹐滅翼。』﹞十九年﹐鄭莊公卒。﹝《春秋經﹟桓十有一年》﹕『夏五月癸未﹐鄭伯寤生卒。秋七月﹐葬鄭莊公。』《史記﹟十二諸侯年表》鄭莊公盡桓王十九年。﹞二十三年三月乙未﹐王陟。﹝《春秋經﹟桓十有五年》﹕『三月乙未﹐天王崩。』《史記﹟周本紀》﹕『二十三年﹐桓王崩。』﹞莊王﹝原注﹕名佗。《史記﹟周本紀》﹕『桓王崩﹐子莊王佗立。』﹞元年乙酉﹐曲沃尙一軍﹐異於晉。﹝《水經﹟河水注》引《紀年》﹕『晉武公元年﹐尙一軍。』﹞六年五月﹐葬桓王。﹝《春秋經﹟莊三年》﹕﹝詩銘案﹕原作『桓三年』﹐誤。﹞『五月﹐葬桓王。』﹞十五年﹐王陟。﹝《史記﹟周本紀》﹕『十五年﹐莊王崩。』﹞釐王﹝原注﹕名胡齊。《史記﹟周本紀》﹕『莊王崩﹐子釐王胡齊立。』﹞元年庚子春﹐齊桓公會諸侯於北杏﹐以平宋亂。﹝《春秋經﹟莊十有三年》﹕『齊侯﹑宋人﹑陳人﹑蔡人﹑邾人會於北杏。』傳﹕『會於北杏﹐以平宋亂。』﹞三年﹐曲沃武公滅晉侯緡﹐以寶獻王﹐王命武公以一軍爲晉侯。﹝《史記﹟十二諸侯年表》釐王三年﹐曲沃武公滅晉侯緡﹐以寶獻周﹐周命武公爲晉君。《左﹟莊十六年傳》﹕『王使虢公命曲沃伯以一軍爲晉侯。』較後一年﹐此本《史記》。﹞四年﹝原注﹕晉武公二十八年。《史記﹟十二諸侯年表》釐王四年﹐晉武公稱並晉﹐已立二十八年﹐不更元。﹞晉猶不與齊桓公之盟。﹝原注﹕《左傳》注﹕『晉侯緡是年滅。』案杜注無是語﹐疏約言之。﹞五年﹐晉武公卒﹐子詭諸立爲獻公。﹝《史記﹟十二諸侯年表》﹕『釐王五年﹐晉武公二十九年﹐武公卒﹐子詭諸立爲獻公。』﹞王陟。﹝《史記﹟周本紀》﹕『五年﹐釐王崩。』﹞惠王﹝原注﹕名閬。《史記﹟周本紀》﹕『釐王崩﹐子惠王閬立。』﹞元年乙巳。﹝原注﹕晉獻公元年。《史記﹟十二諸侯年表》惠王元年﹐晉獻公詭諸元年。﹞晉獻公朝王﹐如成周。﹝《左﹟莊十八年傳》﹕『虢公﹑晉侯朝王。』﹞周陽白兔舞於市。﹝《水經﹟涑水注》引《紀年》﹕『晉獻公二十五年﹐翟人伐晉﹐周有白兔舞於市。』﹞二年﹐王子頹亂。﹝《左﹟莊十九年傳》﹕『五大夫奉子頹以伐王。冬﹐立子頹。』﹞王居於鄭﹐鄭人入王府﹐多取玉。玉化爲蜮﹐射人。﹝《開元占經》一百二十﹑《禦覽》九百五十引《紀年》﹕『晉獻公二年﹐周惠王居於鄭。鄭人入王府﹐多取玉焉。玉化爲蜮﹐射人。』﹞九年﹐晉城絳。﹝《左﹟莊二十六年傳》﹕『晉士蔿爲大司空。夏﹐士蔿城絳﹐以深其宮。』﹞十六年﹐晉獻公作二軍﹐滅耿﹐以賜大夫趙夙﹔滅魏﹐以賜大夫畢萬。﹝原注﹕晉滅於大夫韓﹑趙﹑魏﹐始於此。《左﹟閔元年傳》﹕『晉侯作二軍﹐以滅耿﹐滅霍﹐滅魏。賜趙夙耿﹐賜畢萬魏﹐以爲大夫。』﹞十七年﹐衛懿公及赤翟戰於洞澤。﹝原注﹕『洞』﹐當作『泂』。《春秋經傳集解後序》﹕『《紀年》又稱﹕「衛懿公及赤翟戰於洞澤。」疑「洞」當爲「泂」﹐卽《左傳》所謂熒澤也。』﹞十九年﹐晉獻公會虞師伐虢﹐滅下陽﹐虢公醜奔衛。公命瑕父﹑呂甥邑於國都。﹝《水經﹟河水注》引《紀年》﹕『晉獻公十九年﹐獻公會虞師伐虢﹐滅下陽﹐虢公醜奔衛。公命瑕父﹑呂甥邑於虢都。』﹞二十五年春正月﹐狄人伐晉。﹝《水經﹟涑水注》引《紀年》﹕『晉獻公二十五年正月﹐翟人伐晉。』此誤以爲惠王二十五年。﹞王陟。﹝《春秋經﹟僖八年》﹕『冬十有二月丁未﹐天王崩。』《史記﹟周本紀》﹕『二十五年﹐惠王崩。』﹞襄王﹝原注﹕名鄭。《史記﹟周本紀》﹕『惠王崩﹐子襄王鄭立。』﹞元年庚午﹐晉獻公卒﹐立奚齊﹐裏克殺之﹐及卓子﹐立夷吾。﹝《史記﹟十二諸侯年表》襄王元年﹐晉獻公卒﹐立奚齊﹐裏克殺之﹐及卓子﹐立夷吾。﹞二年。﹝原注﹕辛未﹐晉惠公元年。《史記﹟十二諸侯年表》襄王二年﹐晉惠公夷吾元年。﹞晉殺裏克。﹝《春秋經﹟僖十年》﹕『晉殺其大夫裏克。』﹞三年﹐雨金於晉。﹝《禦覽》八百七十七引《史記》﹕『晉惠公二年﹐雨金。』﹞七年﹐秦伯涉河伐晉。﹝《禦覽》八百七十七引《史記》﹕『惠公六年﹐秦伯涉河伐晉。』﹞十五年﹐晉惠公卒﹐子懷公圉立。﹝《史記﹟晉世家》﹕『惠公十四年九月卒﹐太子圉立﹐是爲懷公。』《十二諸侯年表》襄王十五年﹐圉立爲懷公。﹞秦穆公帥師送公子重耳﹐圍令狐﹑桑泉﹑臼衰﹐皆降於秦師。狐毛與先軫禦秦﹐至於廬柳﹐乃謂秦穆公使公子縶來與師言﹐次於郇﹐盟於軍。﹝《水經﹟涑水注》引《紀年》﹕『晉惠公十有五年﹐秦穆公帥師送公子重耳﹐圍令狐﹑桑泉﹑臼衰﹐皆降於秦師。狐毛與先軫禦秦師﹐至於廬柳﹐乃謂秦穆公使公子縶來與師言﹐退舍﹐次於郇﹐盟於軍。』﹞公子重耳涉自河曲。﹝《水經﹟河水注》引《紀年》﹕『晉惠公十五年﹐秦穆公帥師送公子重耳﹐涉自河曲。』﹞十六年。﹝原注﹕乙酉﹐晉文公元年。《史記﹟十二諸侯年表》襄王十六年﹐晉文公元年。﹞晉殺子圉。﹝《史記﹟十二諸侯年表》晉文公元年﹐誅子圉。﹞十七年﹐晉城荀。﹝《漢書﹟地理誌》注引《紀年》﹕『文公城荀。』《文選﹟北徵賦》注引作『郇』。﹞二十年﹐周襄王會諸侯於河陽。﹝《春秋經傳集解後序》引《紀年》﹕『周襄王會諸侯於河陽。』﹞二十二年﹐齊師逐鄭太子齒奔張城﹑南鄭。﹝《水經﹟涑水注》引《紀年》﹕『齊師逐鄭太子齒奔張城﹑南鄭。』不云何年。﹞二十四年﹐晉文公卒。﹝《史記﹟十二諸侯年表》襄王二十四年﹐晉文公薨。﹞二十五年。﹝原注﹕甲午﹐晉襄公歡元年。《史記﹟十二諸侯年表》甲午﹐襄王二十五年﹐晉襄公歡元年。﹞三十年﹐洛絕於○。﹝《水經﹟洛水注》引《紀年》﹕『晉襄公六年﹐洛絕於○。』﹞三十一年﹐晉襄公卒。﹝《史記﹟十二諸侯年表》襄王三十一年﹐晉襄公卒。﹞三十二年。﹝原注﹕辛丑﹐晉靈公夷臯元年。《史記﹟十二諸侯年表》襄王三十二年﹐晉靈公夷臯元年。﹞三十三年﹐王陟。﹝《史記﹟周本紀》﹕『三十三年﹐襄王崩。』﹞頃王﹝《史記﹟周本紀》﹕『襄王崩﹐子頃王壬臣立。』﹞元年癸卯。六年﹐彗星入北斗。﹝《春秋經﹟文十四年》﹕『秋七月﹐有星孛入於北斗。』﹞王陟。﹝《史記﹟周本紀》﹕『頃王六年崩。』﹞匡王﹝《史記﹟周本紀》﹕『頃王崩﹐子匡王班立。』﹞元年己酉。六年﹐王陟。﹝《春秋經﹟宣二年》﹕﹝詩銘案﹕原作『左宣二年傳』﹐誤。﹞『冬十月乙亥﹐天王崩。』《史記﹟周本紀》﹕『匡王六年崩。』﹞晉靈公爲趙穿所殺﹐趙盾使穿迎公子黑臀於周﹐立之。﹝《左﹟宣二年傳》﹕『趙穿攻靈公於桃園﹐宣子使趙穿迎公子黑臀於周而立之。』﹞定王。﹝《史記﹟周本紀》﹕『匡王崩﹐弟瑜立﹐是爲定王。』﹞元年己卯。﹝原注﹕晉成公元年。《史記﹟十二諸侯年表》定王元年﹐晉成公黑臀元年。﹞六年﹐晉成公與狄伐秦﹐獲秦諜﹐殺之絳市﹐六日而蘇。﹝《左﹟宣八年傳》﹕『春﹐白狄及晉平。夏﹐會晉伐秦﹐晉人獲秦諜﹐殺諸絳市﹐六日而蘇。』﹞七年﹐晉成公卒於扈。﹝《春秋經﹟宣九年》﹕『晉侯黑臀卒於扈。』《史記﹟十二諸侯年表》定王七年﹐晉成公薨。﹞八年。﹝原注﹕壬戌﹐晉景公元年。《史記﹟十二諸侯年表》定王八年﹐晉景公據元年。﹞十八年﹐齊國佐來獻玉磬﹑紀公之甗。﹝《春秋經傳集解後序》引《紀年》﹕『齊國佐來獻玉磬﹑紀公之甗。』﹞二十一年﹐王陟。﹝《春秋經﹟成五年》﹕『十一月己酉﹐天王崩。』《史記﹟周本紀》﹕『二十一年﹐定王崩。』﹞簡王﹝《史記﹟周本紀》﹕『定王崩﹐子簡王夷立。』﹞元年丙子。五年﹐晉景公卒。﹝《春秋經﹟成十年》﹕『晉侯獳卒。』《史記﹟晉世家》﹕『十九年﹐景公卒。』《史記﹟十二諸侯年表》晉景公盡簡王五年。﹞六年。﹝原注﹕辛巳﹐晉厲公元年。《史記﹟十二諸侯年表》簡王六年﹐晉厲公壽曼元年。﹞十三年﹐晉厲公卒。﹝《春秋經﹟成十八年》﹕『晉弒其君州蒲。』《十二諸侯年表》簡王十三年﹐欒書﹑中行偃弒厲公。﹞楚共王會宋平公於湖陽。﹝《水經﹟泚水注》引《紀年》﹕『楚共王會宋平公於湖陽。』不云何年。﹞十四年。﹝原注﹕己丑﹐晉悼公元年。《史記﹟十二諸侯年表》簡王十四年﹐晉悼公元年。﹞王陟。﹝《春秋經﹟襄元年》﹕『九月辛酉﹐天王崩。』《史記﹟周本紀》﹕『十四年﹐簡王崩。』﹞靈王﹝《史記﹟周本紀》﹕『簡王崩﹐子靈王泄心立。』﹞元年庚寅。十四年﹐晉悼公卒。﹝《史記﹟十二諸侯年表》靈王十四年﹐晉悼公薨。﹞十五年。﹝原注﹕甲辰﹐晉平公元年。《史記﹟十二諸侯年表》甲辰﹐靈王十五年﹐晉平公彪元年。﹞二十七年﹐王陟。﹝《春秋經﹟襄二十有八年》﹕『十有二月甲寅﹐天王崩。』《史記﹟周本紀》﹕『二十七年﹐靈王崩。』﹞景王﹝《史記﹟周本紀》﹕『靈王崩﹐子景王貴立。』﹞元年丁巳。十三年春﹐有星出婺女。﹝《左﹟昭十年傳》﹕『春王正月﹐有星出於婺女。』﹞十月﹐晉平公卒。﹝《春秋經﹟昭十年》﹕『秋七月戊子﹐晉侯彪卒。』《史記﹟十二諸侯年表》景王十三年春﹐有星出婺女。十月﹐晉平公卒。﹞十四年。﹝原注﹕庚午﹐晉昭公元年。《史記﹟十二諸侯年表》景王十四年﹐晉昭公夷元年。﹞河水赤於龍門三里。﹝《水經﹟河水注》引《紀年》﹕『晉昭公元年﹐河水赤於龍門三里。』﹞十九年﹐晉昭公卒。﹝《史記﹟十二諸侯年表》景王十九年﹐晉昭公卒。﹞冬十二月﹐桃杏華。﹝《禦覽》九百六十八引《紀年》﹕『昭公六年十二月﹐桃杏華。』﹞二十年。﹝原注﹕丙子﹐晉頃公元年。《史記﹟十二諸侯年表》景王二十年﹐晉頃公棄疾元年。﹞二十五年﹐晉頃公平王室亂﹐立敬王。《史記﹟十二諸侯年表》景王二十五年﹐周室亂﹐頃公平亂﹐立敬王。﹞敬王﹝《史記﹟周本紀》﹕『晉人立丐﹐是爲敬王。』﹞元年壬午。八年﹐晉頃公卒。﹝《史記﹟十二諸侯年表》敬王八年﹐晉頃公薨。﹞九年。﹝原注﹕庚寅﹐晉定公元年。《史記﹟十二諸侯年表》敬王九年﹐晉定公午元年。﹞十四年﹐漢不見於天。﹝《禦覽》八百七十五引《紀年》﹕『晉定公六年﹐漢不見於天。』﹞二十六年﹐晉靑虹見。﹝《禦覽》十四引《紀年》﹕『晉定公十八年﹐靑虹見。』﹞二十八年﹐洛絕於周。﹝《水經﹟洛水注》引《紀年》﹕『晉定公二十年﹐洛絕於周。』﹞三十六年﹐淇絕於舊衛。﹝《水經﹟淇水注》引《紀年》﹕『晉定公二十八年﹐淇絕於舊衛。』一作『十八年』。﹞三十九年﹐晉城頓丘。﹝《水經﹟淇水注》引《紀年》﹕『晉定公三十一年﹐城頓丘。』﹞四十三年﹐宋殺其大夫皇瑗於丹水之上。丹水壅不流。﹝《水經﹟獲水注》引《紀年》曰﹕『宋殺其大夫皇瑗於丹水之上。』又曰﹕『宋大水﹐丹水壅不流。』本是二事﹐此誤合爲一﹐又本不系年﹐此據《左﹟哀十七年傳》定之。﹞四十四年﹐王陟。﹝《史記﹟周本紀》﹕『四十二年﹐敬王崩。』《十二諸侯年表》﹕『敬王四十三年甲子崩。』惟《周本紀》集解引皇甫謐曰﹕『敬王四十四年﹐元己卯﹐崩壬戌。』此元壬午﹐崩乙丑﹐蓋在位之年從皇甫謐﹐而歲名則從《史記》也。﹞元王﹝《史記﹟周本紀》﹕『敬王崩﹐子元王仁立。』﹞元年丙寅﹐晉定公卒。﹝《史記﹟六國表》元王二年﹐晉定公卒。時歲在丙寅。此以元王元年爲丙寅﹐故以下皆遞差一年。﹞二年。﹝原注﹕晉出公元年。《史記﹟六國表》元王三年﹐晉出公錯元年。﹞四年﹐於越滅吳。﹝《史記﹟六國表》元王四年﹐越滅吳。﹞六年﹐晉澮絕於梁。﹝《水經﹟澮水注》引《紀年》﹕『晉出公五年﹐澮絕於梁。』﹞丹水三日絕不流。﹝《水經﹟沁水注》引《紀年》﹕『晉出公五年﹐丹水三日絕不流。』﹞七年﹐齊人﹑鄭人伐衛。﹝《水經﹟濟水注》引《紀年》﹕『晉出公六年﹐齊﹑鄭伐衛。』﹞王陟。﹝《史記﹟周本紀》﹕『元王八年崩。』《六國表》同。此於敬王增一年﹐故元王減一年。﹞貞定王﹝《史記﹟周本紀》﹕『元王崩﹐子定王介立。』集解引皇甫謐《帝王世紀》作『貞定王』。﹞元年癸酉﹐於越徙都瑯玡。﹝《吳越春秋》十﹕『句踐二十五年﹐霸於關東﹐從瑯玡起觀臺﹐周七里﹐以望東海。』﹞四年十一月﹐於越子句踐卒﹐是爲菼執﹐次鹿郢立。﹝《史記﹟越王句踐世家》索隱引《紀年》﹕『晉出公十年十一月﹐於粵子句踐卒﹐是爲菼執。』又引『次鹿郢立﹐六年卒』。﹞六年﹐晉河絕於扈。﹝《水經﹟河水注》引《紀年》﹕『晉出公十二年﹐河絕於扈。』﹞七年﹐晉荀瑤城南梁。﹝原注﹕一本『晉出公二十年』。《水經﹟汾水注》﹕『晉出公三十年﹐知伯瑤城髙梁。』案出公無三十年﹐據僞此書者所見之本﹐當作『十三年』。﹞十年﹐於越子鹿郢卒﹐不壽立。﹝《史記﹟越王句踐世家》索隱引《紀年》﹕『句踐卒﹐次鹿郢立﹐六年卒。』又云﹕『不壽立。』﹞十一年﹐晉出公出奔齊。﹝《史記﹟晉世家》﹕『出公十七年﹐奔齊﹐道死。』﹞十二年﹐河水赤三日。﹝《通鑑外紀》﹕『定王十二年﹐晉河水赤三日。』﹞荀瑤伐中山﹐取窮魚之丘。﹝《水經﹟巨馬水注》《初學紀》八﹑《禦覽》六十四引《紀年》﹕『荀瑤伐中山﹐取窮魚之丘。』皆不云何年。﹞十三年﹐晉韓龐取秦武城。﹝《水經﹟洛水注》引《紀年》﹕『晉出公十九年﹐晉韓龐取盧氏城。』﹞十六年。﹝原注﹕晉出公二十二年。﹞十七年﹐晉出公薨﹐乃立昭公之孫﹐是爲敬公。﹝《史記﹟晉世家》索隱引《紀年》﹕『出公二十三年﹐奔楚﹐乃立昭公之孫﹐是爲敬公。』﹞十八年。﹝原注﹕己丑﹐晉敬公元年。﹞二十年﹐於越子不壽見殺﹐是爲盲姑﹐次朱句立。﹝《史記﹟越王句踐世家》索隱引《紀年》﹕『不壽立十年見殺﹐是爲盲姑﹐次朱句立。』﹞二十二年﹐楚滅蔡。﹝《史記﹟六國表》定王二十二年﹐楚滅蔡。﹞二十四年﹐楚滅杞。﹝《史記﹟六國表》定王二十四年﹐楚滅杞。﹞二十八年。﹝原注﹕晉敬公十一年。﹞王陟。﹝《史記﹟周本紀》﹕『二十八年﹐元王崩。』﹞考王﹝《史記﹟周本紀》﹕『定王崩﹐哀王立。三月﹐思王立。五月﹐少弟嵬立﹐是爲考王。』﹞元年。﹝原注﹕晉敬公十八年。案『十八年』當作『十二年』。﹞魏文侯立。﹝《史記﹟晉世家》索隱﹕『《紀年》﹕「魏文侯初立在敬公十八年。」』案『十八年』乃『六年』之訛﹐說見《古本紀年輯校》。﹞十年﹐楚滅莒。﹝《史記﹟六國表》考王十年﹐楚滅莒。﹞十一年﹐晉敬公卒。﹝案﹕據此﹐敬公在位二十二年。《史記﹟十二諸侯年表》晉出公錯十八年﹐晉哀公忌二年﹐晉懿公驕十七年﹐﹝此據《史記》正義說﹐今本並奪懿公。﹞《晉世家》出公十七年﹐哀公驕十八年﹐以懿公爲哀公﹐皆無敬公。﹞十二年。﹝原注﹕晉幽公柳元年。《史記﹟六國表》考王四年﹐晉幽公柳元年。﹞魯悼公卒。﹝《史記﹟六國表》考王十二年﹐魯悼公卒。﹞十四年﹐魯季孫會晉幽公於楚丘。﹝《水經﹟濟水注》引《紀年》﹕『晉幽公三年﹐魯季孫會晉幽公於楚丘﹐取葭密﹐遂城之。』《太平寰宇記》引作『幽公十三年』。﹞十五年﹐王陟。﹝《史記﹟周本紀》﹕『考王十五年崩。』﹞威烈王﹝《史記﹟周本紀》﹕『考王崩﹐子威烈王午立。』﹞元年丙辰。﹝《史記﹟十二諸侯年表》威烈王元年。集解﹕『徐廣曰﹕丙辰。』﹞三年﹐晉大旱﹐地生鹽。﹝《書鈔》一百四十六引《紀年》﹕『晉幽公七年﹐大旱﹐地長生鹽。』﹞五年﹐晉丹水出﹐反擊。﹝《水經﹟沁水注》引《紀年》﹕『晉幽公九年﹐丹水出﹐相反擊。』﹞六年﹐晉大夫秦嬴賊幽公於髙寢之上﹐魏文侯立幽公子止。﹝《史記﹟六國表》威烈王六年﹐盜殺幽公。《晉世家》索隱引《紀年》﹕『夫人秦嬴賊公於髙寢之上。』《晉世家》﹕『十八年﹐盜殺幽公。魏文侯以兵誅晉亂﹐立幽公子止﹐是爲烈公。』案﹕《史記》幽公在位十八年﹐此僅十年﹐蓋縮幽公之年以爲敬公之年。如『丹水出﹐相反擊』﹐《水經注》引古《紀年》以爲幽公九年事﹐而《通鑑外紀》系之考王十年﹐據此﹐則劉恕所見《紀年》敬公僅得十二年﹐此以敬公爲在位二十二年﹐乃不得不減幽公以補之矣。﹞七年。﹝原注﹕壬戌﹐晉烈公元年。《史記﹟六國表》威烈王七年﹐晉烈公元年。﹞趙獻子城泫氏。﹝《水經﹟沁水注》引《紀年》﹕『晉烈公元年﹐趙獻子城泫氏。』﹞韓武子都平陽。﹝《水經﹟汾水注》引《紀年》﹕『晉烈公元年﹐韓武子都平陽。』﹞八年﹐趙城平邑。﹝《水經﹟河水注》《初學記》八引《紀年》﹕『晉烈公四年﹐趙城平邑。』﹞九年﹐楚人伐我南鄙﹐至於上洛。﹝《水經﹟丹水注》《路史﹟國名紀》引《紀年》﹕『晉烈公三年﹐楚人伐我南鄙﹐至於上洛。』﹞十一年﹐田公子居思伐邯鄲﹐圍平邑。﹝《水經﹟河水注》引《紀年》﹕『晉烈公五年﹐田公子居思伐邯鄲﹐圍平邑。』說見《古本紀年輯校》。﹞於越滅滕。﹝《史記﹟越王句踐世家》索隱引《紀年》﹕『於粵子朱句三十四年滅滕。』《路史﹟國名紀》引作『朱句三十年』。﹞十二年﹐於越子朱句伐郯﹐以郯子鴣歸。﹝《水經﹟沂水注》引《紀年》﹕『晉烈公四年﹐於越子朱句滅郯﹐以郯子鴣歸。』《史記》索隱引『朱句三十五年﹐滅郯』。﹞十四年﹐於越子朱句卒﹐子翳立。﹝《史記﹟越王句踐世家》引《紀年》﹕『朱句三十七年卒。』﹞十六年﹐齊田�及邯鄲韓舉戰於平邑﹐邯鄲之師敗逋﹐遂獲韓舉﹐取平邑﹑新城。﹝《水經﹟河水注》引《紀年》﹕『晉烈公十年﹐齊田肸及邯鄲韓舉戰於平邑﹐邯鄲之師敗逋﹐遂獲韓舉﹐取平邑﹑新城。』說見《古本紀年輯校》。﹞十七年﹐魏文侯伐秦至鄭﹐還築汾陰﹑郃陽。﹝史記﹟魏世家》﹕『魏文侯十七年﹐西攻秦至鄭﹐而還築雒陰﹑合陽。』《六國表》略同﹐皆在威烈王十八年。惟《水經﹟河水注》云﹕『周威烈王之十七年﹐魏文侯伐秦至鄭﹐還築汾陰﹑郃陽。』此本之。﹞田悼子卒﹐田布殺其大夫公孫孫﹐公孫會以廩丘叛於趙。田布圍廩丘﹐翟角﹑趙孔屑﹑韓氏救廩丘﹐及田布戰於龍澤﹐田師敗逋。﹝《水經﹟瓠子水注》引《紀年》﹕『晉烈公十一年﹐田悼子卒﹐田布殺其大夫公孫孫﹐公孫會以廩丘叛於趙。田布圍廩丘﹐翟角﹑趙孔屑﹑韓師救廩丘﹐及田布戰於龍澤﹐田布敗逋。』﹞十八年﹐王命韓景子﹑趙烈子及我師伐齊﹐入長垣。﹝《水經﹟汶水注》引《紀年》﹕『晉烈公十二年﹐王命韓景子﹑趙烈子及翟員伐齊﹐入長城。』﹞二十三年﹐王命晉卿魏氏﹑趙氏﹑韓氏爲諸侯。﹝《史記﹟周本紀》﹕『威烈王二十三年﹐命韓﹑魏﹑趙爲諸侯。』﹞二十四年﹐王陟。﹝《史記﹟周本紀》﹕『威烈王二十四年崩。』﹞安王﹝《史記﹟周本紀》﹕『威烈王崩﹐子安王驕立。』﹞元年庚辰。﹝《史記﹟六國表》安王元年。集解﹕『徐廣曰﹕庚辰。』﹞九年﹐晉烈公卒﹐子桓公立。﹝原注﹕《韓非子》作『桓侯』。《史記﹟晉世家》﹕『二十年﹐烈公卒﹐子孝公頎立。』索隱﹕『《紀年》以孝公爲桓公﹐故《韓子》有晉桓侯。』﹞十年己丑。﹝原注﹕晉桓公頃元年。《史記﹟六國表》安王十年﹐晉孝侯傾元年。﹞十五年﹐魏文侯卒。﹝原注﹕在位五十年。《史記﹟六國表》安王十六年爲魏武侯元年﹐是文侯卒於十五年﹐計在位三十八年。然古《紀年》載文侯﹑武侯在位年數﹐均與《史記》不同。《史記﹟魏世家》索隱引《紀年》云﹕『文侯五十年卒﹐武侯二十六年卒。』以惠成王元年逆推之﹐文侯之卒當在安王五年。﹞大風﹐晝昏。﹝見下。﹞晉太子喜出奔。﹝《禦覽》八百七十九引《史記》﹕『烈公二十二年﹐國大風﹐晝昏﹐自旦至中。明年﹐太子喜出奔。』﹞十六年﹐﹝原注﹕乙未﹐魏武侯擊元年。《史記﹟六國表》安王十六年﹐魏武侯元年。﹞封公子緩。﹝《史記﹟魏世家》索隱引《紀年》﹕『魏武侯元年﹐封公子緩。』說見《古本紀年輯校》。﹞二十一年﹐韓滅鄭﹐哀侯入於鄭。﹝《史記﹟韓世家》索隱引《紀年》﹕『魏武侯二十一年﹐韓滅鄭﹐哀侯入於鄭。』此以爲安王二十一年﹐誤。﹞二十三年﹐於越遷於吳。﹝《史記﹟越王句踐世家》索隱引《紀年》﹕『翳三十三年﹐遷於吳。』﹞三十六年﹐王陟。﹝《史記﹟周本紀》﹕『安王立二十六年崩。』﹞魏城洛陽及安邑﹑王垣。﹝《史記﹟魏世家》索隱引《紀年》﹕『魏武侯十一年﹐城洛陽及安邑﹑王垣。』﹞七月﹐於越太子諸咎弒其君翳。十月﹐越人殺諸咎越滑﹐吳人立孚錯枝爲君。﹝《史記﹟越王句踐世家》索隱引《紀年》﹕『翳三十六年七月﹐太子諸咎弒其君翳。十月﹐粵殺諸咎粵滑﹐吳人立孚錯枝爲君。』﹞烈王﹝《史記﹟周本紀》﹕『安王崩﹐子烈王喜立。』﹞元年丙午。﹝《史記﹟六國表》烈王元年。集解﹕『徐廣曰﹕丙午。』﹞魏公子緩如邯鄲以作難。﹝《史記﹟魏世家》索隱引《紀年》﹕『惠成王七年﹐公子緩如邯鄲以作難。』﹞於越大夫寺區定越亂﹐立初無餘﹐是爲莽安。﹝《史記﹟越王句踐世家》索隱引《紀年》﹕﹝詩銘案﹕『索隱』二字原脫。﹞『明年﹐大夫寺區定粵亂﹐立無餘之。』﹞二年﹐秦胡蘇帥師伐韓﹐韓將韓襄敗胡蘇於酸水。﹝《水經﹟濟水注》引《紀年》﹕『秦胡蘇帥師伐鄭﹐韓襄敗秦蘇胡於酸水。』不云何年。﹞魏觴諸侯於範臺。﹝《魏策》﹕『梁主魏嬰觴諸侯於範臺。』﹞晉桓公邑哀侯於鄭﹐韓山堅賊其君哀侯。﹝《史記﹟韓世家》索隱引《紀年》﹕『魏武侯二十二年﹐晉桓公邑哀侯於鄭﹐韓山堅賊其君哀侯。』﹞六年。﹝原注﹕辛亥﹐梁惠成王元年。《史記﹟六國表》烈王六年﹐魏惠王元年。﹞韓共侯﹑趙成侯遷晉桓公於屯畱。﹝原注﹕以後更無晉事。《史記﹟晉世家》索隱引《紀年》﹕『桓公二十年﹐趙成侯﹑韓共侯遷桓公於屯畱。』《水經﹟濁漳水注》引『梁惠成王元年﹐韓共侯﹑趙成侯遷晉桓公於屯畱』。索隱云﹕『以後更無晉事。』﹞趙成侯偃﹑韓懿侯若伐我葵。﹝《水經﹟沁水注》引《紀年》﹕『梁惠成王元年﹐趙成侯偃﹑韓懿侯若伐我葵。』《史記》索隱引『武侯元年﹐封公子緩。趙侯種﹑韓懿侯伐我﹐取蔡』。年與人地名俱訛。﹞七年﹐王陟。﹝《史記﹟周本紀》﹕『七年﹐烈王崩。』﹞我師伐趙﹐圍蜀陽。﹝《史記﹟魏世家》索隱引《紀年》﹕『惠成王伐趙﹐圍濁陽。』﹞齊田壽帥師伐我﹐圍觀﹐觀降。﹝《水經﹟河水注》引《紀年》﹕『梁惠成王二年﹐齊田壽帥師伐我﹐圍觀﹐觀降。』﹞魏大夫王錯出奔韓。﹝《史記﹟魏世家》集解引《紀年》﹕『惠王二年﹐魏大夫王錯出奔韓。』﹞顯王﹝《史記﹟周本紀》﹕『烈王崩﹐弟扁立﹐是爲顯王。』﹞元年癸丑。﹝《史記﹟六國表》顯王元年。集解﹕『徐廣曰﹕癸丑。』﹞鄭城邢丘。﹝原注﹕自此韓攺稱曰鄭。《水經﹟河水注》引《紀年》﹕『梁惠成王三年﹐鄭城邢丘。』﹞秦子向命爲藍君。﹝《水經﹟渭水注》引《紀年》﹕『梁惠成王三年﹐秦子向命爲藍君。』﹞二年﹐河水赤於龍門三日。﹝《水經﹟河水注》引《紀年》﹕『梁惠成王四年﹐河水赤於龍門三日。』﹞三年﹐公子景賈帥師伐鄭﹐韓明戰於韓﹐我師敗逋。﹝《水經﹟濟水注》引《紀年》﹕『惠成王五年﹐公子景賈帥師伐鄭﹐韓明戰於陽﹐我師敗逋。』﹞四年夏四月甲寅﹐徙邦於大梁。﹝《水經﹟渠水注》引《紀年》﹕『梁惠成王六年四月甲寅﹐徙都於大梁。』《漢書﹟髙帝紀》注引亦作『六年』。《史記﹟魏世家》集解﹑《孟子》正義引皆作『九年』。﹞王發逢忌之藪以賜民。﹝《漢書﹟地理誌》注臣瓚引《紀年》﹕『梁惠王發逢忌之藪以賜民。』《左﹟哀十四年》疏引『發』作『廢』。﹞於越寺區弟思弒其君莽安﹐次無顓立。﹝《史記﹟越王句踐世家》索隱引《紀年》﹕﹝詩銘案﹕『引紀年』三字原脫。﹞『無餘之十二年﹐寺區弟思弒其君莽安﹐次無顓立。』﹞五年﹐雨碧於郢。﹝《禦覽》八百九﹑《廣韻》二十二皆引《紀年》﹕『惠成王七年﹐雨碧於郢。』﹞地忽長十丈有餘﹐髙尺半。﹝《禦覽》八百八十引《紀年》﹕『梁惠成王七年﹐地忽長十丈有餘﹐髙尺半。』﹞六年﹐我師伐邯鄲﹐取列人﹔我師伐邯鄲﹐取肥。﹝《水經﹟濁漳水注》引《紀年》﹕『梁惠成王八年﹐惠成王伐邯鄲﹐取列人﹔伐邯鄲﹐取肥。』﹞雨黍於齊。﹝《禦覽》八百七十七引《史紀》﹕『梁惠成王八年﹐雨黍於齊。』﹞七年﹐我與邯鄲趙楡次﹑陽邑。﹝《水經﹟洞渦水注》引《紀年》﹕『梁惠成王九年﹐與邯鄲楡次﹑陽邑。』﹞王會鄭釐侯於巫沙。﹝《水經﹟濟水注》引《紀年》﹕『梁惠成王九年﹐王會鄭釐侯於巫沙。』﹞八年﹐入河水於圃田﹐又爲大溝而引圃水。﹝《水經﹟渠水注》引《紀年》﹕『惠成王十年﹐入河水於甫田﹐又爲大溝而引甫水。』﹞瑕陽人自秦導岷山靑衣水來歸。﹝《水經﹟靑衣水注》引《紀年》﹕『梁惠成王十年﹐瑕陽人自秦道岷山靑衣水來歸。』﹞九年﹐秦師伐鄭﹐次於懷﹐城殷。﹝《水經﹟沁水注》引《紀年》﹕『秦師伐鄭﹐次於懷﹐城殷。』不云何年。﹞十年﹐楚師出河水以水長垣之外。﹝《水經﹟河水注》引《紀年》﹕『梁惠成王十二年﹐楚師出河水以水長垣之外。』﹞龍賈帥師築長城於西邊。﹝《水經﹟濟水注》引《紀年》﹕『梁惠成王十二年﹐龍賈帥師築長城於西邊。』﹞鄭取屯畱﹑尙子。﹝《水經﹟濁漳水注》《禦覽》一百六十三引《紀年》﹕『梁惠成王十二年﹐鄭取屯畱﹑尙子﹑涅。』﹞十一年﹐鄭釐侯使許息來致地﹕平丘﹑戶牖﹑首垣諸邑及鄭馳地。我取枳道﹐與鄭鹿。﹝《水經﹟河水注》引《紀年》﹕『梁惠成王十一年﹐鄭釐侯使許息來致地﹕平丘﹑戶牖﹑首垣諸邑及鄭馳道。我取軹道﹐與鄭鹿。』此誤爲顯王十一年事。﹞王及鄭釐侯盟於巫沙﹐以釋它陽之圍﹐歸釐於鄭。﹝《水經﹟濟水注》引《紀年》﹕『梁惠成王十三年﹐王及鄭釐侯盟於巫沙﹐以釋宅陽之圍﹐歸釐於鄭。』﹞十二年﹐魯恭侯﹑宋桓侯﹑衛成侯﹑鄭釐侯來朝。﹝《史記﹟魏世家》索隱引《紀年》﹕『梁惠成王十四年﹐魯恭侯﹑宋桓侯﹑衛成侯﹑鄭釐侯來朝。』﹞於越子無顓卒﹐是爲菼蠋卯﹐次無疆立。﹝《史記﹟越王句踐世家》索隱引《紀年》﹕『無顓八年薨﹐是爲菼蠋卯。』﹞十三年﹐邯鄲成侯會燕成侯於安邑。﹝《史記﹟六國表》集解引《紀年》﹕『惠王十五年﹐邯鄲成侯會燕成侯於安邑。』﹞十四年﹐秦公孫壯伐鄭﹐圍焦城﹐不克。﹝《水經﹟渠水注》引《紀年》﹕『梁惠成王十六年﹐秦公孫壯伐鄭﹐圍焦城﹐不克。』﹞秦公孫壯帥師城上枳﹑安陵﹑山民。﹝《水經﹟渠水注》引《紀年》﹕『梁惠成王十六年﹐秦公孫壯帥師城上枳﹑安陵﹑山氏。』﹞邯鄲伐衛﹐取漆富丘﹐城之。﹝《水經﹟濟水注》引《紀年》﹕『梁惠成王十六年﹐邯鄲伐衛﹐取漆富丘﹐城之。』﹞齊師及燕戰於泃水﹐齊師遁。﹝《水經﹟鮑丘水注》引《紀年》﹕『梁惠成王十六年﹐齊師及燕戰於泃水﹐齊師遁。』﹞十五年﹐齊田期伐我東鄙﹐戰於桂陽﹐我師敗逋。﹝《水經﹟濟水注》引《紀年》﹕『梁惠成王十七年﹐齊田期伐我東鄙﹐戰於桂陽﹐我師敗逋。』﹞東周與鄭髙都。﹝《水經﹟伊水注》引《紀年》﹕『梁惠成王十七年﹐東周與鄭髙都﹑利。』﹞鄭釐侯來朝中陽。﹝《水經﹟渠水注》引《紀年》﹕『梁惠成王十七年﹐鄭釐侯來朝中陽。』﹞宋景鼓﹑衛公孫倉會師﹐圍我襄陵。﹝《水經﹟淮水注》引《紀年》『梁惠成王十七年﹐宋景○﹑衛公孫倉會齊師﹐圍我襄陵。』﹞十六年﹐王以韓師﹑諸侯師縣於襄陵。﹝《水經﹟淮水注》引《紀年》﹕『梁惠成王十八年﹐王以韓師敗諸侯師於襄陵。』﹞齊侯使楚景捨來求成。﹝《水經﹟淮水注》引《紀年》﹕『齊侯使楚景捨來求成。』與前事同年。﹞邯鄲之師敗我師於桂陵。﹝原注﹕秦伐韓閼與﹐惠成王使趙靈破之。不知是何年。《史記﹟魏世家》索隱﹕『梁惠成王十八年﹐趙又敗魏桂陵。』﹞十七年﹐燕伐趙﹐圍濁鹿。趙靈王及代人救濁鹿﹐敗燕師於勺。﹝《水經﹟滱水注》引《紀年》﹕『燕人伐趙﹐圍濁鹿。趙武靈王及代人救濁鹿﹐敗燕師於勺梁。』不云何年。﹞晉取玄武﹑濩澤。﹝原注﹕卽雷澤﹐舜漁處。《水經﹟沁水注》引《紀年》﹕『梁惠成王十九年﹐晉取玄武﹑濩澤。』﹞十八年﹐齊築防以爲長城。﹝《水經﹟汶水注》引《紀年》﹕『梁惠成王二十年﹐齊築防以爲長城。』﹞十九年﹐王如衛﹐命公子南爲侯。﹝《水經﹟汝水注》《史記﹟周本紀》集解﹑《漢書﹟武帝紀》注引《紀年》﹕『子南勁朝於魏﹐後惠成王如衛﹐命子南爲侯。』不云何年。﹞二十年。二十一年﹐魏殷臣﹑趙公孫裒伐燕﹐還取夏屋﹐城曲逆。﹝《水經﹟滱水注》引《紀年》﹕『魏殷臣﹑趙公孫裒伐燕﹐還取夏屋﹐城曲逆。』不云何年。﹞二十二年壬寅﹐孫何侵楚﹐入三戶郛。﹝《水經﹟丹水注》引《紀年》﹕『壬寅﹐孫何侵楚﹐入三戶郛。』不云何年。﹞楚伐徐州。﹝《史記﹟越王句踐世家》索隱引《紀年》﹕『越子無顓薨﹐後十年﹐楚伐徐州。』﹞二十三年﹐魏章帥師及鄭師伐楚﹐取上蔡。﹝《水經﹟汝水注》引《紀年》﹕『魏章率師及鄭師伐楚﹐取上蔡。』不云何年。﹞孫何取�陽。﹝《水經﹟潁水注》引《紀年》﹕『孫何取�陽。』不云何年。﹞秦孝公會諸侯於逢澤。﹝《史記﹟六國表》顯王二十七年﹐秦孝公會諸侯於澤。集解﹕『徐廣曰「《紀年》作逢澤。」』《水經﹟渠水注》同。﹞絳中地○﹐西絕於汾。﹝《水經﹟汾水注》引《紀年》﹕『梁惠成王二十五年﹐絳中地坼﹐西絕於汾。』﹞二十四年﹐魏敗韓馬陵。﹝《史記﹟魏世家》索隱引《紀年》﹕『惠成王二十六年﹐敗韓馬陵。』﹞二十五年。二十六年﹐穰庛帥師及鄭孔夜戰於梁赫﹐鄭師敗逋。﹝《水經﹟渠水注》引《紀年》﹕『梁惠成王二十八年﹐穰苴帥師及鄭孔夜戰於梁赫﹐鄭師敗逋。』﹞與齊田錛戰於馬陵。﹝《史記﹟魏世家》索隱引《紀年》﹕『二十八年﹐與齊田錛戰於馬陵。』《孫子吳起列傳》索隱引作『惠成王二十七年十二月』﹐乃《紀年》本文﹐《魏世家》索隱作『二十八年』﹐則攺從周正。﹞二十七年五月﹐齊田錛及宋人伐我東鄙﹐圍平陽。﹝《水經﹟泗水注》引《紀年》﹕『梁惠成王二十九年五月﹐齊田錛及宋人伐我東鄙﹐圍平陽。』﹞九月﹐秦衛鞅伐我西鄙。﹝《史記﹟魏世家》索隱引《紀年》﹕『梁惠成王二十九年五月﹐齊田錛伐我東鄙。九月﹐秦衛鞅伐我西鄙。十月﹐邯鄲伐我北鄙。王攻衛鞅﹐我師敗績。』﹞十月﹐邯鄲伐我北鄙。﹝見上。﹞王攻衛鞅﹐我師敗逋。﹝見上。﹞二十八年﹐城濟陽。﹝《水經﹟濟水注》引《紀年》﹕『梁惠成王三十年﹐城濟陽。』﹞秦封衛鞅於鄔﹐攺名曰尙。﹝《水經﹟濁漳水注》《路史﹟國名紀》引《紀年》﹕『梁惠成王三十年﹐秦封衛鞅於鄔﹐攺名曰商。』﹞二十九年﹐邳遷於薛。﹝《水經﹟泗水注》引《紀年》﹕『梁惠成王三十一年﹐邳遷於薛。』《史記》索隱引同﹐正義引作『三十年』。﹞三月﹐爲大溝於北郛﹐以行圃田之水。﹝《水經﹟渠水注》引《紀年》﹕『梁惠成王三十一年三月﹐爲大溝於北郛﹐以行圃田之水。』﹞三十年。三十一年﹐秦蘇胡帥師伐鄭﹐韓襄敗秦蘇胡於酸水。﹝原注﹕不知何年﹐附此。重出。﹞三十二年。三十三年﹐鄭威侯與邯鄲圍襄陵。﹝《史記﹟韓世家》索隱引《紀年》﹕『威侯七年﹐與邯鄲圍襄陵。』當在顯王四十二年。﹞三十四年﹐魏惠成王三十六年﹐攺元稱一年。﹝《春秋經傳集解後序》﹕『《紀年》﹕﹝詩銘案﹕『紀年』二字原脫。﹞惠王三十六年﹐攺元﹐從一年始﹐至十六年而稱惠成王卒。』《史記﹟魏世家》集解﹕『今案《古文》﹕「惠成王三十六年﹐攺元稱一年﹐攺元後十七年卒。」』﹞王與諸侯會於徐州。﹝《史記﹟六國表》魏襄王元年﹐與諸侯會徐州以相王。﹞於越子無疆伐楚。﹝《史記﹟越王句踐世家》﹕『越遂釋齊而伐楚。』﹞三十五年﹐楚吾得帥師及秦伐鄭﹐圍綸氏。﹝原注﹕不知何年﹐附此。《水經﹟伊水注》《後漢書﹟黃瓊傳》注﹑《路史﹟後紀》十三引《紀年》﹕『楚吾得帥師及秦伐鄭﹐圍綸氏。』皆不云何年。﹞三十六年﹐楚圍齊於徐州﹐遂伐於越﹐殺無疆。﹝《史記﹟六國表》顯王三十六年﹐楚圍齊於徐州。《越王句踐世家》﹕『楚大敗越﹐殺王無疆﹐盡取吳故地﹐至浙江﹐北破齊於徐州。』徐廣曰﹕『周顯王之四十六年。』案《六國表》﹐『四十六年』乃『三十六年』之訛﹐此本《表》言之。﹞三十七年。三十八年﹐龍賈及秦師戰於雕陰﹐我師敗逋。﹝《史記﹟魏世家》﹕『襄王五年﹐秦敗我龍賈軍四萬五千於雕陰。』﹞王會鄭威侯於巫沙。﹝《史記﹟韓世家》索隱引《紀年》﹕『成侯七年﹐王會鄭威侯於巫沙。』此較前四年。﹞三十九年﹐秦取我汾陰﹑皮氏。﹝《史記﹟六國表》顯王四十年﹐魏襄王六年﹐秦取我汾陰﹑皮氏。﹞四十年。四十一年﹐秦歸我焦﹑曲沃。﹝《史記﹟六國表》顯王四十年﹐魏襄王八年﹐秦歸我焦﹑曲沃。﹞四十二年﹐九鼎淪泗﹐沒於淵。﹝《史記﹟封禪書》﹕『或曰﹕宋太丘社亡﹐而九鼎沒於泗水彭城下。其後百一十五年而秦並天下。』案﹕此距秦並天下一百五年。﹞四十三年。四十四年。四十五年﹐楚敗我襄陵。﹝《史記﹟六國表》顯王四十六年﹐楚敗魏襄陵。﹞四十六年。四十七年。四十八年﹐王陟。﹝《史記﹟周本紀》﹕『四十八年﹐顯王崩。』﹞愼靚王﹝《史記﹟周本紀》﹕『顯王崩﹐子愼靚王定立。』﹞元年辛丑。﹝《史記﹟六國表》愼靚王元年。集解﹕『徐廣曰﹕辛丑。』﹞秦取我曲沃﹑平周。﹝《史記﹟六國表》顯王四十七年﹐魏襄王十三年﹐秦取曲沃﹑平周。此較後二年。﹞二年﹐魏惠成王薨。﹝《春秋經傳集解後序》﹕『《紀年》﹕「惠王三十六年﹐攺元從一年始﹐至十六年而稱惠成王卒。」』《史記》集解謂﹕『惠成王三十六年﹐攺元稱一年﹐攺元後十七年卒。』此從集解說。﹞三年﹐今王元年。﹝《史記﹟六國表》愼靚王三年﹐魏哀王元年。﹞四年。五年。六年﹐鄭侯使韓辰歸晉陽及向。二月﹐城陽﹑向﹐更名陽爲河雍﹐向爲髙平。﹝《水經﹟濟水注》引《紀年》﹕『鄭侯使韓辰歸晉陽及向。二月﹐城陽﹑向﹐更名陽爲河雍﹐向爲髙平。』不云何年。《史記﹟趙世家》集解引末二句﹐作『魏襄王四年』﹐此從之。﹞隱王﹝原注﹕《史記》作赧王﹐名延﹐蓋赧﹑隱聲相近。《史記﹟周本紀》﹕『愼靚王立六年崩﹐子赧王延立。』﹞元年丁未。﹝《史記﹟六國表》周赧王元年。集解﹕『徐廣曰﹕丁未。』﹞十月﹐鄭宣王來朝。梁。﹝《史記﹟韓世家》索隱引《紀年》﹕『威侯七年十月﹐鄭宣王朝梁。』系此誤。﹞燕子之殺公子平﹐不克。齊師殺子之﹐醢其身。﹝《史記﹟燕召公世家》索隱引《紀年》﹕『子之殺公子平。』集解引﹕『齊人禽子之而醢其身。』據《六國表》﹐事在此年。﹞二年﹐齊地暴長﹐長丈餘﹐髙一尺。﹝《禦覽》八百八十引《紀年》﹕『周隱王二年﹐齊地暴長﹐長丈餘﹐髙一尺。』﹞魏以張儀爲相。﹝《史記﹟六國表》赧王二年﹐張儀來相楚。此誤以爲相魏。﹞三年﹐韓明帥師伐襄丘。﹝《水經﹟濟水注》引《紀年》﹕『魏襄王七年﹐韓明帥師伐襄丘。』﹞秦王來見於蒲阪關。﹝《水經﹟河水注》引《紀年》﹕『魏襄王七年﹐秦王來見於蒲阪關。』﹞四月﹐越王使公師隅來獻舟三百﹑箭五百萬及犀角﹑象齒。﹝《水經﹟河水注》引《紀年》﹕﹝詩銘案﹕『引紀年』三字原脫。﹞『魏襄王七年四月﹐越王使公師隅來獻乘舟始罔及舟三百﹑箭五百萬﹑犀角﹑象齒焉。』﹞五月﹐張儀卒。﹝《史記﹟張儀傳》索隱引《紀年》﹕『梁哀王九年五月卒。』﹞四年﹐翟章伐衛。﹝《史記﹟魏世家》索隱引《紀年》﹕『梁哀王八年﹐翟章伐衛。』﹞魏敗趙將韓舉。﹝《史記﹟韓世家》索隱引《紀年》﹐敗韓舉在威侯八年﹐說見《古本紀年輯校》。﹞五年﹐洛入成周﹐山水大出。﹝《水經﹟洛水注》引《紀年》﹕『魏襄王九年﹐洛入成周﹐山水大出。』﹞六年十月﹐大霖雨﹐疾風﹐河水酸棗。﹝《水經﹟濟水注》引《紀年》﹕『魏襄王十年十月﹐大霖雨﹐疾風﹐河水溢酸棗郛。』﹞楚庶章率師來會我﹐次於襄丘。﹝《水經﹟濟水注》引《紀年》﹕『魏襄王九年﹐楚庶章帥師來會我﹐次於襄丘。』﹞七年﹐翟章救鄭﹐次於南屈。﹝原注﹕此年未的。《水經﹟河水注》《漢書﹟地理誌》注引《紀年》﹕『翟章救鄭﹐次於南屈。』不云何年。﹞八年﹐秦公孫爰帥師伐我皮氏﹐翟章帥師救皮氏圍﹐疾西風。﹝《水經﹟汾水注》引《紀年》﹕『魏襄王十二年﹐秦公孫爰帥師伐我﹐圍皮氏﹐翟章帥師救皮氏圍。疾西風。』﹞九年﹐城皮氏。﹝《水經﹟汾水注》引《紀年》﹕『魏襄王十三年﹐城皮氏。』﹞十年。十一年。十二年﹐秦拔我蒲阪﹑晉陽﹑封谷。﹝《史記﹟魏世家》﹕『哀王十六年﹐秦拔我蒲阪﹑陽晉﹑封陵。』索隱云﹕『《紀年》作晉陽﹑封谷。』﹞十三年﹐邯鄲命吏大夫奴遷於九原﹐將軍﹑大夫﹑適子﹑代史皆貂服。﹝《水經﹟河水注》引《紀年》﹕『魏襄王十七年﹐邯鄲命吏大夫奴遷於九原﹐又命將軍﹑大夫﹑適子﹑戍吏皆貉服。』﹞十四年。十五年﹐薛侯來會王於釜丘。﹝《水經﹟濟水注》引《紀年》﹕『魏襄王十九年﹐薛侯來會王於釜丘。』﹞楚入雍氏﹐楚人敗。﹝《史記﹟韓世家》集解﹕『《周本紀》赧王八年之後云「楚圍雍氏。」此當韓襄王十二年﹑魏哀王十九年。《紀年》於此亦說﹕「楚入雍氏﹐楚人敗。」』﹞十六年﹐王與齊王會於韓。﹝《史記﹟六國表》赧王十六年﹐魏哀王二十年﹐魏王與齊王會於韓。﹞今王終二十年。﹝《春秋經傳集解後序》﹕『《紀年》﹕今王終二十年。』《史記﹟魏世家》索隱﹕『《汲冢紀年》終於哀王二十年。』﹞引用書目校補竹書紀年﹝趙紹祖﹞古墨齋刻本校正竹書紀年﹝洪頤烜﹞平津館刻本竹書紀年校正﹝郝懿行﹞東路廳署刻本竹書紀年集證﹝陳逢衡﹞裛露軒刻本竹書紀年補證﹝林春溥﹞竹柏山房刻本考訂竹書紀年﹝雷學淇﹞亦囂囂齋刻本竹書紀年義證﹝雷學淇﹞修綆堂鉛印本汲冢紀年存眞﹝朱右曾﹞歸硯齋刻本古本竹書紀年輯校﹝王國維﹞《王忠愨公遺書》鉛印本﹑《海寧王靜安先生遺書》石印本今本竹書紀年疏證﹝王國維﹞同上古本竹書紀年輯校訂補﹝範祥雍﹞新知識出版社鉛印本周易注疏世界書局影阮刻《十三經注疏》本尙書注疏同上毛詩注疏同上春秋經傳集解《四部叢刊》初編影宋本﹝杜預《後序》據明覆宋阮仲猷刻本影補﹞春秋正義《四部叢刊》續編影日本古鈔卷子本春秋公羊傳注疏世界書局影阮刻《十三經注疏》本春秋谷梁傳注疏同上春秋啖趙集傳纂例《古經解匯函》刻本孟子注疏世界書局影阮刻《十三經注疏》本爾雅注疏同上廣韻《四部叢刊》初編影宋本國語士禮居覆宋本戰國策同上戰國策校注《四部叢刊》初編影元本史記文學古籍刊行社影宋浙刻集解本﹑涵芬樓影宋黃善夫刻本﹑淸殿本﹑金陵書局刻本史記索隱汲古閣刻本校刊史記集解索隱正義札記﹝張文虎﹞中華書局鉛印本史記志疑﹝梁玉繩﹞淸刻本史記會注考證﹝瀧川資言﹞日本鉛印本史記會注考證校補﹝水澤利忠﹞同上漢書涵芬樓影宋本後漢書同上晉書同上宋書同上隋書涵芬樓影元本新唐書涵芬樓影宋本資治通鑑考異《四部叢刊》初編影宋本資治通鑑外紀《四部叢刊》初編影明本穆天子傳平津館刻洪頤烜校本路史紅杏山房刻本史通《四部叢刊》初編影明刻本﹐又《史通通釋》﹝浦起龍﹞上海古籍出版社鉛印本山海經箋疏﹝郝懿行﹞瑯嬛仙館刻本水經注《續古逸叢書》影永樂大典本﹐又戴震校本﹐《四部叢刊》初編影殿本水經注釋﹝趙一淸﹞幹隆趙氏刻本水經注疏﹝楊守敬﹑熊會貞﹞科學出版社影印本元和郡縣誌岱南閣刻本太平寰宇記萬廷蘭刻本﹑幹隆樂氏刻本﹑金陵書局刻本長安志經訓堂刻本元丰九域志淸聚珍本輿地廣記士禮居覆宋本古今同姓名錄《函海》刻本東觀餘論《學津討原》刻本墨子閒詁﹝孫詒讓﹞《諸子集成》鉛印本韓非子集釋﹝陳奇猷﹞上海人民出版社鉛印本莊子集釋﹝郭慶藩﹞《諸子集成》鉛印本列子同上呂氏春秋集釋﹝許維遹﹞淸華大學鉛印本廣弘明集《四部叢刊》初編影明本眞誥涵芬樓影《道藏》本開元占經恆徳堂刻本蘇氏演義《藝海珠塵》刻本修文殿禦覽《鳴沙石室佚書》影唐卷子本初學記明晉府刻本﹑中華書局鉛印本北堂書鈔南海孔氏刻本藝文類聚中華書局上海編輯所影宋本﹑又鉛印本白氏六帖影宋本稽瑞繆荃孫舊藏鈔本事類賦明嘉靖刻本太平禦覽《四部叢刊》三編影宋本﹑淸嘉慶鮑崇城刻本太平廣記文友堂影明談愷刻本﹑人民文學出版社鉛印本昌黎先生文集《四部叢刊》初編影元本河東先生集《四部叢刊》初編影舊鈔本文選﹝李善注﹞淸胡克家刻本﹑中華書局影宋本古文苑《守山閣叢書》刻本觀堂集林﹝王國維﹞《海寧王靜安先生遺書》石印本卜辭通纂﹝郭沫若﹞日本文求堂石印本殷契萃編﹝郭沫若﹞科學出版社石印本兩周全文辭大糸考釋﹝郭沫若》同上吉金文選﹝於省吾﹞石印本積微居甲文說﹝楊樹達﹞科學出版社鉛印本殷虛卜辭綜述﹝陳夢家﹞同上

