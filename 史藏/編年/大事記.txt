

欽定四庫全書

史部二

大事記

編年類

提要

【臣】等謹案大事記十二卷通釋三卷解題十二卷宋呂祖謙撰取司馬遷年表大事記之目編年系月以記春秋後事復采左氏歷代史皇極經世通鑑稽古錄輯而廣之始自周敬王三十九年迄漢武帝徵和三年書法皆視太史公所錄不盡用防書凡例其書作於淳熙七年每以一日排比一年之事本欲起春秋後迄於五代防以疾作而罷此蓋其未經卒業之本也祖謙於史學最長而謙不以筆削自任故每條之下各注從某書修云云以自附於述而不作之義至其通釋則如說經家之綱領専錄經典中要義格言以及歷代名儒議論其解題則如經之有略具本末而附以己見凡史漢同異及通鑑得失皆爲縷析而詳辧之又於典章制度名物象數之旁見側出者並皆夾注句下使讀者得推闡貫通以幾於由博返約之助其用心亦爲周至朱子與祖謙友善平日每譏其學之稍雜而獨於大事記稱譽不置嘗謂其精密爲古今未有又謂解題煞有工夫只一句要包括一叚意思蓋祖謙此書去取詳略實有深意而議論正大於古今興衰治忽之理尢多所發明觀其於愼靚王二年載魏襄王問孟子事取蘇轍古史論以明之後朱子作孟子集注時卽引用其說則其深有取於是書亦槪可見矣惜其編輯未竟不爲全書而義例具存固非後來王禕增修之本所可及也馬氏經籍考作通釋一卷此本乃宋嘉定壬申刋行於吳郡學者所載通釋實分三卷亦可以證通考之誤云乾隆四十年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

大事記卷一

宋呂祖謙撰

庚申周敬王【丐】三十九年【魯哀公蔣十四年齊簡公壬四年晉定公午三十一年秦悼公十年楚恵王章公年宋景公頭曼三十六年衛出公輒十二年陳湣公越二十一年蔡成侯朔十年鄭聲公勝二十年燕獻公十二年吳王夫差十五年並史記年表】

春魯人獲麟孔子作春秋【稽古錄】

夏四月齊陳恆與闞止爭政殺止遂執簡公寘於舒州【以左氏魯史修】

五月庚申朔日有食之【魯史】

宋向魋謀弒景公不克入於曹以叛【以魯史左傳修】莒郊公狅薨【通鑑外紀】

六月宋向魋自曹出奔衛【魯史】

齊陳恆弒簡公於舒州立簡公弟驁而相之遂專國權孔子沐浴朝魯哀公請討之不果從【以魯史史記年表論語修】

冬有星孛【魯史】

魯饑【外紀】

周敬王四十年【魯哀公十五年齊平公驁元年晉定公三十二年宋景公三十七年衛莊公蒯聵元年】

夏五月齊髙無防出奔北燕【魯史】

秋晉趙鞅帥師伐衛【魯史】

冬魯及齊平子服回如齊端木賜爲介齊歸魯侵地【以魯史左傳史記年表修】

閏十二月衛太子蒯聵自戚歸於衛衛出公輙出奔魯【以杜預釋例左傳修】

熒惑守心宋景公憂之司星子韋曰可移景公不可【以史記年表世家修】

周敬王四十一年【魯哀公十六年楚惠王十年衛莊公二年陳湣公二十三年宋景公二十八年】

春二月衛公子還成出奔宋【魯史】

夏四月孔子卒【以魯史左傳修】

六月衛孔悝出奔宋【左傳】

秋七月楚白公公孫勝殺令尹公子申司馬公子結執楚子寘於髙府【以左傳修】

陳人侵楚【左傳】

楚葉公沈諸梁率方城外人討公孫勝誅之迎楚子復位【以左傳稽古錄皇極經世修】

衛太叔遺奔晉【以左傳修】

周敬王四十二年【魯哀公十七年齊平公三年晉定公三十四年楚惠王十一年衛莊公三年陳湣公二十四年吳王十八年】

春衛太子疾殺渾良夫【稽古錄】

三月越子伐吳吳子禦之笠澤吳師敗績【以左傳修】

夏六月晉趙鞅圍衛齊國觀陳瓘救衛晉師還【以左傳修】秋七月己夘楚公孫朝帥師滅陳【以左傳修】

冬十月晉趙鞅復伐衛衛人出荘公而與晉平晉立公孫般師而還【以左傳修】

十一月衛莊公歸於衛般師出石圃作亂莊公死於戎州己氏衛人復公孫般師而立之【以左傳稽古錄修】

十二月齊人伐衛立公子起執般師以歸【左傳】

魯哀公防齊平公盟於蒙【以左傳修】

甲子周敬王四十三年【魯哀公十八年齊平公四年秦悼公十四年楚恵王十二年宋景公四十年衛侯起元年】

春宋殺右師皇瑗【以稽古錄修】

楚公孫寕敗巴師於鄾【以稽古錄修】

夏衛石圃逐其君起起奔齊

公自齊復歸逐石圃【以左傳修】

齊陳恆殺鮑氏晏氏及公族之彊者割齊安平以東至瑯琊爲封邑【以史記世家修】

秦悼公薨子厲共公立【以史記年表世家修】

周敬王四十四年【秦厲共公元年楚惠王十三年衛出公後元年吳王二十年】春越人侵楚【左傳】

夏楚公子慶公孫寛追越師不及【左傳】

秋楚沈諸梁伐東夷三夷男女及楚師盟於敖【左傳】王崩太子仁嗣位是爲元王【以左傳皇極經世修】

吳伐楚【史記年表】

周元王元年【魯哀公二十年齊平公六年晉定公三十七年秦厲共公二年鄭聲公二十六年吳王二十一年】

夏齊人魯人鄭人防於廩邱謀伐晉【以稽古錄左傳修】

冬吳子殺公子慶忌【以左傳修】

十一月越圍吳【左傳】

晉定公薨子出公錯立趙鞅降三年之防爲期【以史記世家年表修】

晉趙簡子卒【以左傳修】

晉趙無卹滅代【以史記蘇氏古史修】

蜀人聘秦【以史記年表修】

晉荀瑤伐鄭取九邑【以史記世家修】

周元王二年【魯哀公二十一年齊平公七年晉出公錯元年】

夏五月越人聘魯始通使於上國【以左傳稽古錄修】

秋八月齊平公魯哀公邾桓公盟於顧【以左傳修】

周元王三年【魯哀公二十二年齊平公八年晉出公二年楚惠王十六年宋景公四十四年吳王夫差二十二年】

夏四月越人納邾隠公於邾邾桓公奔越【以左傳稽古錄修】冬十一月丁夘越滅吳吳子夫差自殺【以左傳修】

越子防齊晉諸侯於徐州【以史記世家皇極經世修】

越人致貢賜越子胙命爲伯【以史記世家修】

越以江北地至泗上與楚以泗東地與魯歸吳所侵宋地【以史記世家修】

越範蠡辭祿逰五湖【以皇極經世修】

越子殺大夫文種【以史記世家皇極經世修】

隕石於晉【外紀】

周元王四年【魯哀公二十三年齊平公九年晉出公三年秦厲共公五年楚惠王十七年蔡成侯十九年】

夏六月晉荀瑤伐齊敗齊髙無防於犁邱【以稽古錄修】秋八月魯叔靑如越越諸鞅聘魯【以左傳修】

蔡成侯薨子聲侯產立【以史記世家修】

楚人聘秦【以史記年表修】

周元王五年【魯哀公二十四年齊平公十年晉出公四年秦厲共公六年蔡聲侯元年】夏四月晉出公及魯臧石伐齊取廩邱【以左傳稽古錄修】越人執邾子以歸立公子何【以左傳修】

魯哀公以公子荊之母爲夫人以荊爲太子【以左傳稽古錄修】閏四月魯哀公朝於越越將妻公季孫肥使因太宰嚭納賂乃止【以杜預釋例左傳修】

義渠聘秦【以史記年表修】

公子閼路弒湣公自立【以世家修】

周元王六年【宋景公四十七年衛出公後七年】

夏五月庚辰衛禇師比及諸大夫逐出公出公奔宋【以左傳稽古錄修】

彗星見【以史記年表修】

周元王七年【魯哀公二十六年齊平公十二年晉出公六年宋景公四十八年衛出公後八年】夏五月越臯如後庸宋樂茷魯叔孫舒伐衛納出公越人受賂不克納師還立莊公之弟黚實悼公【以左傳稽古錄修】

冬十月宋景公薨景公無子取元公曾庶孫得與啟畜諸公宮大尹矯命立啟六卿逐啟及大尹而立得【以左傳稽古錄修】

王崩太子介嗣位是爲貞定【以史記夲紀稽古錄皇極經世修】

晉荀瑤城宅陽【以水經注修】

周貞定王元年【魯哀公二十七年齊平公十三年晉出公七年宋昭公得元年衛悼公黚元年鄭聲公十一年】

春越子使後庸聘魯且言歸駘上之田於邾一月魯哀公及越後庸盟於平陽【以左傳修】

夏四月魯季康子卒【左傳】

晉荀瑤帥師伐鄭次於桐丘齊陳恆帥師救之晉師乃還【以左傳修】

秋八月魯哀公將以越伐魯而去三桓甲戍出奔越魯人立其子悼公寧【以左傳稽古錄修】

甲戍周貞定王二年【魯悼公寧元年】

彗星見【史記年表】

周貞定王三年【魯悼公二年】

晉地震【以外紀修】

周貞定王四年

燕獻公薨子孝公立【史記世家】

周貞定王五年【晉出公十一年鄭聲公三十七年燕孝公元年】

晉荀瑤趙無卹帥師圍鄭荀瑤恥趙無卹無卹由是惎瑤【以左傳稽古錄修】

周貞定王六年【晉出公十二年秦厲共公十四年楚惠王二十六年鄭聲公三十八年】晉人楚人聘秦【以史記年表修】

鄭聲公薨子哀公易立【以年表修】

晉河絕於扈【外紀】

周貞定王七年【鄭哀公易元年】

周貞定王八年【秦厲共公十六年】

秦伐大荔取其王城【以史記本紀修】

哀公薨湣公子出公敇立【以世家修】

周貞定王九年

周貞定王十年

周貞定王十一年【魯悼公十年齊平公二十三年晉出公十七年】

晉荀瑤與趙氏韓氏魏氏分範中行氏之地以爲己邑出公吿齊魯欲伐四卿四卿反攻出公出公奔齊道死荀瑤立昭公曾孫驕國事皆決於瑤【以史記世家稽古錄修】

晉荀瑤滅夙繇【以外紀修】

甲申周貞定王十二年【晉出公十八年蔡聲侯十五年】

蔡聲侯薨子元侯立【以年表修】

晉荀瑤襲衛【以古史戰國策修】

晉三卿宴於藍防荀瑤戲韓虎而侮韓氏之相段規【以稽古錄修】

晉河水赤三日【外紀】

周貞定王十三年【齊平公二十五年晉哀公驕元年秦厲共公二十一年蔡元侯元年】晉取秦武城【以史記夲紀修】

齊平公薨子宣公積立田成子卒子盤立【以史記世家修】周貞定王十四年【齊宣公積元年鄭哀公八年】

鄭人弒哀公立聲公之弟丑【世家】

周貞定王十五年【鄭共公丑元年】

周貞定王十六年【晉哀公四年齊宣公三年】

晉荀瑤與魏駒韓虎圍趙無卹於晉陽無卹使其臣張孟談約韓魏攻荀瑤滅之三分其地張孟談辭趙氏耕於負親之邱【以史記年表世家修】

齊田盤使其宗人盡爲齊都邑大夫與三晉通使【以史記世家修】

晉趙氏使新稚狗伐狄取左人中人【以國語列子外紀修】

周貞定王十七年【晉哀公五年秦厲共公二十五年】

晉知開奔秦【以史記年表修】

周貞定王十八年【秦厲共公二十六年衛悼公十八年蔡元侯六年】

秦左庻長城南鄭【以年表修】

衛悼公薨子敬公弗立【以古史史記世家修】

蔡元侯薨子齊立【以世家修】

周貞定王十九年【衛敬公弗元年蔡侯齊元年燕孝公十五年】

燕孝公薨子成公立【以世家修】

周貞定王二十年【秦厲共公二十八年燕成公元年】

越人迎女於秦【以史記年表修】

杞出公薨子簡公春立【以世家修】

周貞定王二十一年【晉哀公九年秦厲共公二十九年】

晉知寛奔秦【以史記年表修】

甲午周貞定王二十二年【楚惠王四十二年蔡侯齊四年】

楚滅蔡【史記年表】

周貞定王二十三年

周貞定王二十四年【秦厲共公三十二年楚惠王四十四年】

楚滅杞【史記年表】

楚與秦平【以史記世家修】

周貞定王二十五年【秦厲共公三十三年】

秦伐義渠執其君以歸【以史記年表皇極經世修】

周貞定王二十六年【秦厲共公三十四年】

日有食之【以史記年表修】

秦晝晦星見【以史記年表修】

秦厲共公薨子躁公立【以史記夲紀修】

周貞定王二十七年【秦躁公元年】

周貞定王二十八年【秦躁公二年】

王崩長子去疾立是爲哀王立二月弟叔弒哀王而自立是爲思王立五月弟嵬弒思王而自立是爲考王【以史記夲紀修】

考王封其弟揭於河南以續周公之職是爲河南桓公【以稽古錄修】

秦南鄭反【以稽古錄修】

周考王元年

周考王二年【晉哀公十八年】

晉哀公薨子幽公栁立【以世家修】

周考王三年

甲辰周考王四年【晉幽公栁元年】

晉幽公反朝韓趙魏公室獨有絳曲沃餘皆入三晉【以史記世家修】

周考王五年

周考王六年【秦躁公八年】

六月秦雨雪【以史記年表修】

日有食之【以史記年表修】

周考王七年【燕成公十六年】

燕成公薨子湣公立【以史記世家修】

周考王八年【秦躁公十年燕湣公元年】

彗星見【以秦始皇夲紀秦記修】

周考王九年【楚恵王五十七年衛敬公十九年】

楚子薨子中立【以史記世家修】

衛敬公薨子紏立是爲昭公是時三晉彊衛如小侯屬之【以史記世家修】

周考王十年【魯悼公三十七年楚簡王中元年衛昭公元年】

楚滅莒【以史記年表修】

魯悼公薨子元公嘉立【以史記世家稽古錄修】

周考王十一年【魯元公嘉元年秦躁公十三年】

義渠伐秦侵至渭陽【史記年表】

周考王十二年【秦躁公十四年】

秦躁公薨弟懷公立【以史記秦夲紀修】

周考王十三年【秦懷公元年晉幽公十年】

冬晉桃杏實【外紀】

甲寅周考王十四年【魯元公四年晉幽公十一年】

晉幽公魯元公防於楚邱【以外紀修】

周考王十五年【衛昭公六年】

王崩太子午嗣位是爲威烈王【以史記夲紀皇極經世修】

衛公子亹弒昭公代立實懷公【以史記世家修】

西周恵公封其少子班於鞏以奉王實東周恵公【以史記夲紀索隱皇極經世修】

周威烈王元年【晉幽公十三年秦懷公四年衛懷公亹元年鄭共公三十年】

晉趙襄子卒以兄伯魯之孫獻子浣爲後徙治中牟防子之弟桓子逐浣自立於代【以史記世家皇極經世修】

秦庻長鼂弒懷公國人立其孫靈公【以史記夲紀修】

鄭共公薨子幽公已立【以史記世家修】

晉韓康子卒子武子啟章立魏桓子卒子斯立【以史記年表世家皇極經世修】

周威烈王二年【晉幽公十四年秦靈公元年】

晉趙桓子卒國人殺其子迎獻子復位【以史記世家皇極經世修】周威烈王三年【鄭幽公已元年】

晉韓武子伐鄭殺幽公鄭人立其弟繻公駘【以史記世家修】周威烈王四年【秦靈公三年鄭繻公駘元年】

秦作上下畤【史記年表】

周威烈王五年

周威烈王六年【晉幽公十八年】

盜弒晉幽公魏斯誅亂者立幽公之子烈公止【以史記世家年表稽古錄修】

周威烈王七年【晉烈公止元年楚簡王十三年】

晉魏氏城少梁【以史記世家修】

晉韓武子都平陽【以水經注修】

楚伐晉南鄙【外紀】

晉趙獻子城氏【以水經注修】

周威烈王八年【晉烈公二年秦靈公七年】

秦與晉魏氏戰少梁【以史記年表世家修】

越滅郯【外紀】

甲子周威烈王九年【晉烈公三年秦靈公八年】

晉魏氏復城少梁【以年表修】

秦城塹河瀕【年表】

秦初以君甥妻河【年表】

周威烈王十年【晉烈公四年】

晉趙氏城平邑【以水經注修】

周威烈王十一年【齊宣公四十一年晉烈公五年秦靈公十年衛懷公十一年】秦城籍姑【年表】

衛敬公之孫頽弒懷公而代之實愼公【以稽古錄史記世家修】秦靈公薨國人廢其子獻公而立其季父簡公【以稽古錄修】齊田公子居思伐晉趙氏鄙圖平邑【以水經注修】

周威烈王十二年【秦簡公元年衛愼公頽元年】

中山武公初立【年表】

西周桓公薨子威公立【以外紀修】

周威烈王十三年【齊宣公四十三年晉烈公七年秦簡公二年】

齊田白伐晉毀黃城圍陽狐【以史記世家年表修】

秦與晉戰敗鄭下【年表】

晉河岸崩壅龍門至於底柱【以外紀修】

周威烈王十四年【齊宣公四十四年晉烈公八年魯元公十九年】

齊田白伐魯莒及安陽【以史記世家年表修】

晉魏斯使其子擊圍繁龎出其民【以史記世家修】

周威烈王十五年【齊宣公四十五年晉烈公九年魯元公二十年】

齊田白伐魯取一城【以史記年表世家修】

齊田莊子卒子和立【以史記世家皇極經世修】

周威烈王十六年【齊宣公四十六年晉烈公十年魯元公二十一年】

日有食之【以史記年表修】

命晉韓啟章趙浣伐齊入長城【以外紀修】

魯元公薨子穆公顯立【以史記世家修】

齊田汾敗晉趙氏於平邑獲其將韓舉取平邑【以水經注修】周威烈王十七年【晉烈公十一年秦簡公六年魯穆公顯元年】

魯穆公尊事孔伋以公儀休爲相泄栁申詳爲臣然終不能用【以孟子前漢董仲舒傳古史修】

孔伋作中庸【以史記世家修】

秦初令吏帶劍【年表】

晉魏斯伐秦築臨晉九里【以史記世家修】

晉韓武子卒子防立趙獻子卒子籍立【以世家修】

周威烈王十八年【齊宣公四十八年晉烈公十二年秦簡公七年楚簡王二十四年魯穆公二年鄭繻公十五年】

晉魏斯伐宋遂使樂羊伐中山克之使其子擊守中山其後中山復國【以史記世家列傳稽古錄修】

秦塹洛城重泉【年表】

齊田和伐魯取成【以史記世家稽古錄修】

秦初租禾【年表】

晉魏斯伐秦至鄭而還築雒陰合陽【以世家修】

楚子薨子當立【以史記年表世家修】

晉韓防伐鄭取雍丘【以年表修】

鄭城京【年表】

甲戌周威烈王十九年【齊宣公四十九年晉烈公十三年楚聲王當元年衛愼公八年鄭繻公十六年】

鄭伐晉韓氏敗韓兵取負黍【以史記世家稽古錄皇極經世修】

齊宣公與鄭繻公防於西城【以世家修】

齊田和伐衛取毌丘【以世家修】

晉魏斯好賢師卜商友叚幹木敬田子方用吳起爲西河守李悝爲上地守西門豹爲鄴令魏由是彊於三晉【以史記稽古錄說苑皇極經世外紀修】

魏李悝作盡地力之教及平糴法又著法經六篇其後公孫鞅受之以相秦【以前漢志晉志修】

周威烈王二十年

周威烈王二十一年【齊宣公五十一年晉烈公十五年】

晉魏氏以公孫成爲相【以史記年表說苑修】

齊宣公薨子康公貸立【以史記世家修】

齊田防以廩丘叛田氏【以史記年表世家修】

晉趙氏以公仲連爲相【以年表世家皇極經世修】

周威烈王二十二年【齊康公貸元年宋昭公四十七年】

宋昭公薨子悼公購由立【以世家修】

大事記卷一

欽定四庫全書

大事記卷二

宋呂祖謙撰

周威烈王二十三年【魏文侯斯二十二年韓景侯防六年趙烈侯籍六年楚聲王五年燕閔公三十一年宋悼公購由元年】

九鼎震【夲紀年表】

初命晉大夫魏斯趙籍韓防爲諸侯【通鑑】

燕閔公薨子釐公立【以世家修】

楚聲王圍宋十月罷【以呂氏春秋修】

周威烈王二十四年【闕

楚聲王六年燕釐公元年】

王崩太子驕嗣位是爲安王【以史記夲紀皇極經世修】

盜弒楚聲王國人立其子類實悼王【以史記世家通鑑目】

【錄修】

周安王驕元年【秦簡公十四年魏文侯二十四年楚悼王類元年】

秦伐魏至陽狐【以世家年表修】

周安王二年【秦簡公十五年韓景侯九年魏文侯二十五年趙烈侯九年楚悼王二年鄭繻公二十三年】

魏韓趙伐楚至桑丘【通鑑】

鄭圍韓陽翟【年表】

韓景侯薨子烈侯取立【以世家修】

趙烈侯薨國人立其弟武侯【通鑑】

秦簡公薨子恵公立【通鑑】

周安王三年【秦恵公元年晉烈公二十一年魏文侯二十六年韓烈侯取元年趙武侯元年鄭繻公二十四年】

王子定奔晉【年表】

魏虢山崩壅河【年表】

楚歸楡關於鄭【年表】

周安王四年【楚悼王四年鄭繻公二十五年】

楚伐鄭敗鄭師圍鄭鄭繻公殺其相駟子陽【以年表世家修】鄭人列禦寇爲李耳之學著書傳於世耳楚人爲周守藏室史與孔子同時楊朱亦師耳與宋人墨翟春秋後各以其學行天下【以列子史記孟子修】

甲申周安王五年【韓烈侯三年】

日有食之【以年表修】

盜殺韓相俠累【年表】

周安王六年【宋悼公八年鄭繻公二十七年】

鄭駟子陽之黨弒繻公而立其弟乙實康公【通鑑】

宋悼公薨子休公田立【以世家修】

周安王七年【秦恵公五年宋休公田元年鄭康公乙元年】

秦伐繇諸【年表】

周安王八年【韓烈侯六年齊康公十一年魯穆公十六年鄭康公二年】

齊田和伐魯取最韓救魯【以年表世家修】

鄭負黍叛復歸韓【通鑑】

周安王九年【晉烈公二十七年魏文侯三十二年韓烈侯七年楚悼王九年鄭康公三年秦惠公七年】

魏伐鄭城酸棗【年表】

楚伐韓取負黍【年表】

晉烈公薨子孝公頃立【以世家通鑑目錄修】

魏敗秦於注【世家】

周安王十年【晉孝公頃元年】

周安王十一年【秦恵公九年韓烈侯九年魏文侯三十四年趙武侯九年齊康公十四年楚悼王十一年】

秦伐韓宜陽取六邑【年表】

齊田和徙其君康公於海上食一城【皇極經世】

魏韓趙【闕】敗楚師於大梁楡關【以楚世家皇極經世修】

楚與秦平【世家】

周安王十二年【秦恵公十年晉孝公三年魏文侯三十五年齊康公十五年魯穆公二十年】秦與晉戰武城【年表】

齊伐魏取襄陵【以世家皇極經世修】

魯敗齊師於平陸【通鑑】

周安王十三年【秦恵王十一年魏文侯三十六年齊康公十六年楚悼王十三年衛愼公二十六年】

秦侵魏陰晉【年表】

齊田和防魏文侯楚人衛人於濁澤求爲諸侯【通鑑】周安王十四年

甲午周安王十五年【秦惠公十三年韓烈侯十三年魏文侯三十八年趙武侯十三年】秦伐蜀取南鄭【本紀】

韓烈侯薨子文侯立【通鑑】

魏文侯薨子武侯擊立【通鑑】

趙武侯薨國人復立烈侯之子章實敬侯【通鑑】

秦恵公薨子出公立【通鑑】

周安王十六年【秦出公元年韓文侯元年魏武侯擊元年趙敬侯章元年齊康公十九年田齊太公和元年楚悼王十六年】

初命齊大夫田和爲諸侯【通鑑】

趙始都邯鄲【世家】

趙公子朝作亂出奔魏與魏襲邯鄲不克【通鑑】

魏武侯浮西河美山河之固吳起曰在徳不在險【列傳】魏以田文爲相文卒公叔代之吳起出奔楚楚悼王以爲相【以史記列傳舉要歷修】

周安王十七年【秦出公二年韓文侯二年魏武侯二年趙敬侯二年田齊太公二年宋休公十一年魯穆公二十五年鄭康公十一年】

秦庶長弒出公及其母迫靈公之子連於河西而立之實獻公是時秦數有亂魏奪其河西地【以夲紀呂氏春秋修】

田齊伐魯破之【年表】

魏城安邑【年表】

趙敗田齊於靈丘【以世家修】

韓伐鄭取陽城【年表】

韓伐宋執宋公【通鑑】

田齊太公薨子桓公午立【以世家修】

周安王十八年【秦獻公元年魏武侯三年趙敬侯三年田齊桓公午元年】

秦止從死【夲紀】

田齊伐魏趙救魏於廩邱田齊敗績【以世家修】

周安王十九年【秦獻公二年魏武侯四年趙敬侯四年衛愼公三十二年】

秦城櫟陽徙都之【以夲紀修】

魏敗趙人於兔防【年表】

趙築剛平以侵衛【世家】

周安王二十年【魏武侯五年趙敬侯五年田齊桓公三年衛愼公三十三年】

日有食之旣晝晦【以年表通鑑修】

趙圍衛衛愼公乞師於魏魏與田齊伐趙以救衛取剛平【以世家戰國防修】

周安王二十一年【楚悼王二十一年趙敬侯六年魏武侯六年】

楚悼王薨子肅王臧立宗室大臣攻吳起殺之【以列傳修】趙人楚人伐魏取棘蒲【以世家修】

周安王二十二年【韓文侯七年魏武侯七年趙敬侯七年田齊桓公五年楚肅王臧元年闕

鄭康公十六年】

韓魏趙伐田齊至桑丘【年表】

鄭伐韓【以年表世家修】

周安王二十三年【魏武侯八年趙敬侯八年齊康公二十六年田齊桓公六年衛愼公三十六年】

趙襲衛不克【年表】

齊康公薨於海上其所食一城入於田氏田氏遂滅齊【以年表世家修】

趙伐魏取黃城【以世家修】

齊桓公薨子威王因齊立【以世家修】

周安王二十四年【秦獻公七年晉孝公十五年韓文侯九年魏武侯九年趙敬侯九年齊威王因齊元年燕釐公二十五年】

狄敗魏師於澮【通鑑】

魏韓趙伐齊至靈丘【年表】

齊伐燕趙救燕【世家】

秦初爲市【以秦紀修】

晉孝公薨子靖公俱酒立【通鑑】

甲辰周安王二十五年【晉靖公俱酒元年韓文侯十年趙敬侯十年楚肅王四年魯穆公三十三年】

蜀伐楚取玆方

楚爲扞關以拒蜀【以世家修】

魯穆公薨子共公奮立【通鑑】

韓文侯薨子哀侯立【以世家修】

趙與中山戰於房子【世家】

周安王二十六年【晉靖公二年韓哀侯元年魏武侯十一年趙敬侯十一年魯共公奮元年】王崩太子喜嗣位是爲烈王【以夲紀皇極經世修】

魏韓趙共徙晉靖公食一城而分其地【以世家修】

趙伐中山戰於中人【世家】

周烈王元年【秦獻公十年韓哀侯二年趙敬侯十二年鄭康公二十一年】

日有食之【年表】

韓滅鄭自陽翟徙都之【舉要歷】

趙敬侯薨子成侯種立公子勝與成侯爭立爲亂不克【以世家修】

秦初爲戶籍相伍【以秦記修】

周烈王二年【趙成侯種元年】

周烈王三年【魏武侯十四年趙成侯二年齊威王六年燕釐公三十年宋休公二十三年魯共公四年衛愼公四十二年】

六月趙雨雪【世家】

燕敗齊師於林狐【通鑑】

魯伐齊入陽關【年表】

魏伐齊至博陵【通鑑】

燕釐公薨子桓公立【通鑑】

宋休公薨子桓公辟兵立【古史】

衛愼公薨子聲公訓立【以世家修】

周烈王四年【魏武侯十五年趙成侯三年燕桓公元年宋桓公元年衛聲公訓元年】趙以大戊午爲相【以世家修】

趙伐衛取鄕邑七十三【世家】

魏敗趙於北藺【世家】

周烈王五年【韓哀侯六年魏武侯十六年趙成侯四年楚肅王十年秦獻公十四年】魏伐楚取魯陽【通鑑】

韓嚴遂弒哀侯國人立其子懿侯【通鑑】

魏武侯薨不立太子公子防與公中緩爭立國內亂【以稽古錄通鑑修】

趙與秦戰髙安秦師敗績【以世家修】

周烈王六年【韓懿侯元年魏恵王防元年趙成侯五年齊威王九年楚肅王十一年宋桓公三年晉靖公八年衛聲公三年】

趙伐齊取甄衛伐齊取薛陵【以世家修】

齊威王封卽墨大夫烹阿大夫始以齊彊天下【以世家年表修】齊威王來朝【以年表修】

韓分鄭地長子與趙【以世家修】

楚肅王薨無子立其弟宣王良夫【以通鑑修】

韓懿侯趙成侯伐魏與魏防戰於濁澤魏師敗績遂圍魏韓趙不和解去防之位始定【以魏世家通鑑修】

宋桓公薨子剔成立【古史】

魏趙韓滅晉徙靖公於屯畱【以水經注修】

周烈王七年【秦獻公十六年韓懿侯二年魏恵王二年趙成侯六年楚宣王良夫元年宋公剔成元年】

日有食之【通鑑】

秦大疫【年表】

魏敗韓於馬陵【魏世家】

中山築長城【趙世家】

魏敗趙於懷【世家】

王崩弟扁嗣位是爲顯王【以皇極經世修】

秦桃冬花【夲紀】

周顯王元年【秦獻公十七年魏恵王三年趙成侯七年齊威王十一年韓懿侯三年】秦雨金櫟陽【以年表修】

齊伐魏取觀津【通鑑】

趙人歸齊長城【齊世家】

趙與韓來攻【以趙世家修】

韓城邢邱【以水經注修】

甲寅周顯王二年【韓懿侯四年趙成侯八年】

趙與韓分周爲二【以趙世家皇極經世修】

河水赤於龍門三日【以水經注修】

周顯王三年【秦獻公十九年魏恵王五年韓懿侯五年趙成侯九年齊威王十三年】魏侯與韓懿侯防於宅陽遂伐秦城武堵秦敗之於洛陰【以魏世家皇極經世修】

趙與齊防阿下【以世家修】

魏公子景貫伐韓與韓將韓明戰於陽魏師敗走【以水經注修】

周顯王四年【魏惠王六年韓成侯十年宋公五年衛聲公八年】

魏伐宋取儀防【以世家修】

趙攻衞取甄【世家】

周顯王五年【秦獻公二十一年韓懿侯七年魏恵王七年趙成侯十一年】

秦章蟜伐魏趙與韓救之戰於石門秦敗魏趙韓斬首六萬王以黼黻賀秦【以夲紀年表趙世家修】

周顯王六年【秦獻公二十二年魏惠王八年趙成侯十二年】

秦攻魏少梁趙救之【趙世家】

魏伐趙取列人及肥【以水經注修】

周顯王七年【秦獻公二十三年韓懿侯九年魏惠王九年趙成侯十三年燕桓公十一年衛聲公十一年】

魏公孫痤敗韓師趙師於澮獲其將樂祚【以年表通鑑古史修】韓大雨三月【年表】

秦庶長國伐魏與魏戰於少梁魏師敗績獲其將公孫痤【以世家通鑑古史修】

趙成侯與韓懿侯遇於上黨【以趙世家年表修】

衛聲公薨子成侯速立【以世家修】

燕桓公薨子文公立【通鑑】

秦獻公薨子孝公立【通鑑】

魏與趙戰於楡次陽邑【以水經注修】

魏侯防韓懿侯於巫沙【以水經注修】

大事記卷二

欽定四庫全書

大事記卷三

宋呂祖謙撰

周顯王八年【秦孝公元年韓懿侯十年魏惠王十年趙成侯十四年燕文公元年衛成侯速元年】彗星見西方【年表】

魏相公孫痤卒【以商君傳修】

趙與韓攻秦【以趙世家修】

魏伐韓取皮牢【以魏世家修】

秦孝公下令求能出奇計彊秦者衛人公孫鞅自魏入秦因景監求見【以夲紀通鑑修】

秦伐魏圍陜城【以夲紀修】

秦伐戎斬獂王【以夲紀修】

周顯王九年【秦孝公二年魏惠王十一年趙成侯十五年齊威王十九年】

致文武胙於秦【以夲紀皇極經世修】

魏與趙伐齊【以趙世家修】

周顯王十年【秦孝公三年韓懿侯十二年魏惠王十二年楚宣王十一年】

星晝墜於魏有聲【以年表世家修】

秦用公孫鞅變法修刑勸耕戰【以夲紀修】

秦置法官【以商子修】

韓懿侯薨子昭侯立【通鑑】

魏龍賈帥師築長城於西邊【以水經注修】

楚伐魏決白馬之口以水長垣之外【以水經注修】

周顯王十一年【秦孝公四年韓昭侯元年魏惠王十二年趙成侯十七年齊威王二十一年】秦敗韓師於西山【通鑑】

趙成侯與魏侯遇於葛孽【以趙世家修】

齊以鄒忌爲相【以年表世家修】

秦太子犯法衛公孫鞅刑其師傅【以列傳修】

魏侯及韓昭侯盟於巫沙【以水經注修】

韓使許息以枳道易鹿於魏【以水經注修】

甲子周顯王十二年【魏惠王十四年韓昭侯二年趙成侯十八年齊威王二十二年楚宣王十三年秦孝公五年宋公十三年】

魏侯趙成侯防於鄗【以年表世家修】

宋取韓黃池【以年表世家修】

魏取韓朱【以年表世家修】

趙成侯朝齊【以年表修】

齊封鄒忌爲成侯【以年表世家修】

楚尹黒迎女於秦【以年表修】

周顯王十三年【秦孝公六年魏惠王十五年韓昭侯三年趙成侯十九年齊威王二十三年燕文公六年朱公十四年魯共公二十一年衛成侯六年】

韓昭侯宋公魯共公衛成侯朝魏【以年表世家索修】

趙成侯燕文公防於阿【以世家通鑑修】

齊威王趙成侯宋公防於平陸【以年表世家修】

秦以公孫鞅爲左庶長【以夲紀修】

周顯王十四年【秦孝公七年魏惠王十六年趙成侯二十年齊威王二十四年楚宣王十五年宋公十五年魯共公二十二年衛成侯七年】

齊侯魏侯會田於郊【以年表世家修】

趙作檀防【以世家修】

秦孝公魏侯防於杜平【以世家修】

魏侵宋黃池宋復取之【世家】

魯共公卒子康公屯立【以世家修】

楚以昭奚卹爲相【以戰國防修】

趙伐衛取漆城之【以水經注修】

周顯王十五年【秦孝公八年魏惠王十七年趙成侯二十一年齊威王二十五年楚宣王十六年朱公十六年魯康公屯元年衛成侯八年】

秦敗魏師於元裏取少梁【通鑑】

魏伐趙圍邯鄲趙求救於齊楚【以戰國防稽古錄修】

齊田忌衛公孫倉圍魏襄陵以救趙【以世家戰國防水經注修】楚景舎帥師救趙【以世家戰國防修】

宋伐趙圍一城【以戰國防古史修】

周顯王十六年【秦孝公九年魏惠王十八年韓昭侯六年趙成侯二十二年齊威王二十六年魯康公二年衛成侯九年】

魏拔趙邯鄲服十二諸侯遂稱王【以戰國防修】

齊田忌與魏戰於桂陵魏師大敗【以世家修】

齊亦稱王【以世家皇極經世修】

楚景捨取魏睢濊之閒【以戰國防修】

韓伐東周取陵觀邢邱【以世家修】

周顯王十七年【秦孝公十年魏惠王十九年】

秦大良造公孫鞅伐魏【通鑑】

諸侯圍魏防陵【以世家修】

魏築長城塞固陽【以年表世家修】

周顯王十八年【秦孝公十一年魏惠王二十年韓昭侯八年趙成侯二十四年】

秦城商塞【年表】

秦公孫鞅圍魏固陽降之【以年表修】

韓以申不害爲相內修法制外應諸侯韓由是興【以通鑑稽古錄修】

魏歸趙邯鄲趙與魏盟漳水上【以年表修】

周顯王十九年【秦孝公十二年魏恵王二十一年趙成侯二十五年】

秦徙都咸陽【以夲紀修】

秦壊井田開阡陌【以夲紀前漢食貨志修】

秦弛虞衡之禁【以前漢食貨志修】

秦令民父子兄弟同室內息者爲禁【以列傳修】

秦聚小都鄕邑爲三十一縣置令丞【以列傳修】

秦孝公魏惠王【闕】

遇於彤【以世家年表修】

趙成侯薨公子緤與太子爭立緤敗奔韓太子遂立實肅侯【以世家修】

周顯王二十年【秦孝公十三年趙肅侯元年】

秦初置有秩史【以年表修】

周顯王二十一年【秦孝公十四年魏惠王二十三年韓昭侯十一年趙肅侯二年】秦初爲賦【以夲紀年表修】

秦平斗桶權衡丈尺行之【以商君傳修】

趙肅侯與魏王遇於陰晉【以世家修】

韓昭侯朝秦【以年表世家修】

甲戌周顯王二十二年【趙肅侯三年】

趙公子範襲邯鄲不勝而死【世家】

周顯王二十三年【趙肅侯四年魯康公九年衛成侯十六年】

趙肅侯來朝【以世家修】

魯康公薨子景公偃立【以世家通鑑修】

衛更貶號曰侯【世家】

周顯王二十四年【魯景公偃元年】

周顯王二十五年【秦孝公十八年趙肅侯六年齊威王三十五年】

秦防諸侯於京師【以夲紀通鑑修】

趙攻齊防髙唐【以世家修】

齊田忌攻鄒忌不勝出奔【以世家修】

周顯王二十六年【秦孝公十九年魏惠王二十八年趙肅侯七年齊威王三十六年】王致伯於秦【通鑑】

魏以中山君爲相【以世家修】

趙攻魏首垣【以世家修】

齊威王薨子宣王辟疆立【以世家修】

周顯王二十七年【秦孝公二十年齊宣王辟疆元年】

諸侯西賀秦【以年表皇極經世修】

秦孝公使公子少官帥師會諸侯於逄澤以朝王【以夲紀年表修】

周顯王二十八年【魏惠王三十年韓昭侯十八年闕

齊宣王二年】魏龎防伐韓齊田忌孫臏伐魏以救韓魏大發兵使太子申將與龎防合軍拒之戰於馬陵魏師大敗殺太子申龎防【以世家列傳修】

魏城濟陽【以水經注修】

周顯王二十九年【秦孝公二十二年魏惠王三十一年趙肅侯十年楚宣王三十年齊宣王三年】

秦公孫鞅會齊趙共伐魏鞅襲虜魏將公子卬大破其軍魏獻河西之地於秦以和【以年表魏世家通鑑修】

魏徙都大梁【以世家修】

秦封公孫鞅爲列侯食商於十五里號商君【以夲紀通鑑修】楚滅邾【以水經注修】

楚宣王薨子威王熊商立【以世家修】

周顯王三十年【楚威王熊商元年】

楚聘荘周爲相不就周學出李耳著書十餘萬言【以列傳修】周顯王三十一年【秦孝公二十四年魏惠王三十三年】

秦與魏戰於岸門【以夲紀年表索隠修】

秦孝公薨子惠王立【以通鑑年表修】

大茘圍秦合陽【以年表修】

秦公孫鞅出奔魏魏人不納復入商於以叛秦克之於澠池車裂鞅防其族【以列傳戰國防修】

蘇秦說秦連橫不受【以列傳皇極經世修】

甲申周顯王三十二年【秦惠王元年韓昭侯二十二年趙肅侯十三年楚威王三年】楚威王韓昭侯趙肅侯蜀人朝秦【以夲紀年表修】

韓申不害卒【年表】

周顯王三十三年【秦惠王二年魏惠王三十五年齊宣王七年宋公三十四年】天子使人賀秦【以夲紀年表修】

秦初行錢【以年表秦記修】

孟軻見魏惠王王問利國對曰王何必曰利亦有仁義而已矣【以年表孟子修】

齊宣王與魏惠王韓昭侯防平阿南【以世家列傳修】

秦興師求九鼎齊使陳臣思帥師求救而秦兵罷【以戰國防修】

宋太丘社亡【以年表修】

周顯王三十四年【秦恵王三年魏惠王三十六年韓昭侯二十四年趙肅侯十五年齊宣王八年】

秦君冠【以夲紀修】

秦拔韓宜陽尋復歸於韓【以年表修】

趙起壽陵【以世家修】

齊宣王與魏惠王防於甄【以世家修】

周顯王三十五年【秦惠王四年魏惠王后元年韓昭侯二十五年趙肅侯十六年齊宣王九年楚威王六年燕文公二十八年】

致文武胙於秦【以夲紀修】

齊宣王魏惠王與諸侯防於徐州以相王【以年表修】

韓旱作髙門【以年表世家修】

蘇秦說燕與趙合從燕文公納之趙【以年表列傳修】

越王無疆伐楚楚威王大敗越師殺王無疆盡取故吳地至浙江越自此散微【以世家修】

周顯王三十六年【秦惠王五年魏惠王后二年韓昭侯二十六年趙肅侯十七年齊宣王十年楚威王七年燕文公二十九年衛成侯二十九年】

楚威王伐齊大敗申縛於泗上遂圍徐州趙燕皆侵齊齊請和於諸侯乃罷兵【以年表戰國防修】

韓昭侯薨子宣惠王立【以世家修】

齊敗燕於權【以戰國防修】

蘇秦說趙肅侯以六國合從肅侯使蘇秦約韓魏齊楚皆聽命蘇秦並相六國爲從約長【以列傳稽古錄修】

秦使公孫衍伐魏禽魏將龍賈取雕陰【以世家年表修】

秦以張儀爲客卿【以列傳修】

秦以公孫衍爲大良造【以年表修】

燕文公薨子易王立【通鑑】

衛成侯薨子平侯立【通鑑】

周顯王三十七年【秦惠王六年魏惠王后三年韓宣惠王元年趙肅侯十八年齊宣王十一年燕易王元年衛平侯元年】

秦使公孫衍激齊魏伐趙趙決河水灌之齊魏之師乃去從約遂解【以世家通鑑列傳修】

魏以陰晉與秦【以夲紀年表修】

齊伐燕取十城已而復歸之【以世家修】

周顯王三十八年【秦惠王七年】

義渠內亂秦庶長操將兵定之【年表】

周顯王三十九年【秦惠王八年魏惠王后五年】

秦伐魏圍焦曲沃【以年表世家修】

魏以少梁與秦【以年表修】

周顯王四十年【秦惠王九年魏惠王后六年楚威王十一年宋公四十一年】

秦伐魏渡河取汾陰皮氏拔焦【通鑑】

楚莊蹻定黔中以西自王於滇【以西南夷傳修】

楚威王薨子懷王熊槐立【以世家修】

魏伐楚取陘山【以世家修】

宋公剔成爲弟偃所攻出奔齊偃自立【以世家修】

周顯王四十一年【秦惠王十年魏惠王后七年趙肅侯二十二年楚懷王熊槐元年宋王偃元年】

秦敗趙師於河西殺其將趙疪取離石【以世家修】

秦公子華張儀帥師圍魏蒲陽取之【通鑑】

秦以蒲陽歸魏又使公子繇爲質【通鑑】

魏納上郡十五縣於秦【以夲紀年表修】

秦以張儀爲相【以夲紀年表修】

秦陳軫奔楚【以列傳修】

甲午周顯王四十二年【秦惠王十一年魏惠王后八年】

秦縣義渠以其君爲臣【通鑑】

秦歸焦曲沃於魏【通鑑】

周顯王四十三年【秦恵王十二年魏恵王后九年趙肅侯二十四年齊宣王十七年楚懷王三年燕易王七年】

秦初臘【夲紀】

趙肅侯薨子武靈王立【通鑑】

秦楚燕齊魏各出鋭師萬人防趙【以世家修】

大事記卷三

欽定四庫全書

大事記卷四

宋呂祖謙撰

周顯王四十四年【秦惠王十三年魏惠王后十年韓宣惠王八年趙武靈王元年衛平侯八年】

夏四月戊午秦初稱王【以周夲紀通鑑修】

趙武靈王加肥義秩【以趙世家修】

韓韓舉趙趙防帥師與魏師戰韓趙敗績【以年表修】

衞平侯薨子嗣君立【以世家修】

周顯王四十五年【秦惠王后元年齊宣王十九年燕易王九年衛嗣君元年】

蘇秦自燕奔齊爲閒【以稽占錄修】

齊聚學士於稷下騶衍淳於髠田駢接子愼到環淵之徒皆賜列第爲上大夫【以世家修】

秦張儀伐魏取陜【以年表列傳修】

秦築上郡塞【以列傳修】

周顯王四十六年【秦惠王后二年魏惠王后十二年韓宣恵王十年趙武靈王三年齊宣王二十七年楚懷王六年燕易王十年】

秦張儀與齊楚魏大臣防齧桑【以夲紀楚世家修】

韓燕中山皆稱王趙獨稱君其後亦稱王【以年表通鑑修】楚柱國昭陽伐魏敗魏師於防陵取八邑復移兵伐齊陳軫說之而還【以世家修】

周顯王四十七年【秦惠王后三年魏惠王后十三年韓宣惠王十一年趙武靈王四年】韓魏太子朝秦【以夲紀修】

秦張儀免相相魏魏不事秦以公孫衍代儀相秦伐魏取曲沃平周【以列年表修】

韓宣惠王與趙武靈王防於區防【以年表世家修】

周顯王四十八年【韓宣惠王十一年趙武靈王五年齊宣王二十二年燕易王十二年】王崩太子定嗣位是爲愼靚王【以皇極經世修】

齊封田嬰於薛號靖郭君【以通鑑修】

趙迎婦於韓【以年表修】

韓公仲公叔用事【以戰國防通鑑修】

燕易王薨子噲立【通鑑】

周愼靚王【定】元年【秦惠王后五年齊宣王二十年燕王噲元年衛嗣君五年】

衛更貶號曰君獨有濮陽【以世家修】

齊迎婦於秦【以年表修】

秦惠王遊北河【以夲紀修】

周愼靚王二年【秦惠王后六年魏恵王后十六年韓宣惠王十四年趙武靈王七年齊宣王二十三年楚懷王十年】

秦伐韓取鄢【以年表修】

楚城廣陵【年表】

魏惠王會諸侯於臼裏將復尊天子不克【以韓非子戰國策修】魏惠王薨子防王立【通鑑】

魏襄王問孟子天下惡乎定曰定於一孰能一之曰不嗜殺人者能一之【以孟子通鑑修】

周愼靚王三年【秦惠王后七年魏防王元年韓宣惠王十五年趙武靈王八年楚懷王十一年齊宣王二十五年燕王三年宋王十一年】

蘇秦約楚齊趙韓魏燕及匈奴伐秦楚懷王爲從長攻函谷關秦出兵撃六國皆敗走【以楚世家秦夲紀通鑑修】

義渠襲秦大敗秦人於李帛【以戰國策修】

宋東敗齊取五城南敗楚取地三百里西敗魏遂稱王【以世家修】

秦伐魏【以列傳修】

甲辰周愼靚王四年【秦惠王后八年魏防王二年韓宣惠王十六年趙武靈王九年齊宣王二十六年魯景公二十九年】

齊敗魏趙於觀津【以年表世家修】

韓與趙魏伐秦秦使庶長樗裏疾與戰修魚虜韓將申差敗趙公子渴斬首八萬二千【以年表夲紀世家皇極經世修】

齊大夫殺蘇秦【以列傳通鑑修】

魏因張儀請成於秦秦復以張儀爲相【以列傳夲紀年表修】魯景公薨子平公旅立【以世家修】

周愼靚王五年【秦惠王后九年趙武靈王十年齊宣王二十七年燕王五年魯平公旅元年】苴蜀相攻皆告急於秦秦使張儀司馬錯帥師取蜀貶蜀王爲侯使陳莊相之【以列傳夲紀修】

秦伐趙取中都西陽【以夲紀修】

齊以孟軻爲卿【以孟子修】

蘇代與燕相子之爲姻代說燕王噲以國讓子之王從之【以稽古錄修】

周愼靚王六年

王崩太子延立是爲赧王【以夲紀皇極經世修】

徙都西周【夲紀】

周赧王【延】元年【秦惠王后十一年魏防王五年韓宣惠王十九年趙武靈王十一年齊宣王二十九年】

秦侵義渠取二十五城【以年表修】

秦樗裏疾伐魏取焦及曲沃又大破韓師及魏公孫衍於岸門韓太子倉入質於秦以和【以夲紀年表世家通鑑修】

燕亂將軍市被與太子平攻子之不克被反攻太子又不克而死【以世家皇極經世修】

齊章子伐燕取之醢子之殺王噲【以世家通鑑修】

燕人逐齊師趙召公子職於韓以爲燕王使樂池送之不克【以通鑑年表世家修】

孟軻致爲臣於齊而歸【通鑑綱目】

秦封公子通於蜀【以夲紀修】

齊宣王薨子湣王地立【以通鑑修】

周赧王二年【秦惠王后十二年魏防王六年趙武靈王十三年齊湣王元年楚懷王十六年宋王十六年】

孟軻自齊之宋自宋適滕勸滕文公修井法不果行【以孟子修】

秦惠王會魏防王於臨晉立魏公子政爲太子【以夲紀年表修】秦庶長樗裏疾伐趙虜趙將莊豹防藺【以夲紀列修】

齊田嬰卒子文立實孟嘗君招諸侯防士及亡人有罪者爲食客凡數千人是後魏公子無忌趙公子勝楚黃歇皆效之【以列傳修】

楚屈原作離騷【以列傳修】

楚懷王魏防王如趙【以趙世家修】

秦使張儀說楚絕齊親秦許賂以商於地儀歸背楚賂楚使屈匄帥師伐秦【以列傳通鑑修】

周赧王三年【秦惠王后十三年魏防王十年韓宣惠王二十一年齊湣王三年楚懷王十七年宋王十七年】

秦魏章樗裏疾甘茂大破楚師於丹陽虜其將屈匄及禆將逄侯醜等七十餘人斬首八萬取漢中地六百里置漢中郡【以夲紀年表世家列傳修】

楚懷王悉兵襲秦秦大敗之於藍田韓魏襲楚至鄧楚乃引兵歸割二城以和於秦【以世家張儀傳稽古錄修】

楚景翠圍韓雍氏【以韓世家注修】

韓宣惠王薨子襄王倉立【以世家修】

秦庶長樗裏疾帥師救韓敗楚【以夲紀韓世家注修】

齊宋圍魏煮棗【以韓世家注修】

秦樗裏疾與魏伐齊虜其將聲子於濮遂伐燕【以夲紀年表修】燕人共立太子平實昭王【以年表世家修】

秦惠王魏襄王防於蒲阪【以水經注修】

周赧王四年【秦惠王后十四年魏防王八年韓防王倉元年趙武靈王十五年齊湣王三年楚懷王十八年燕昭王平元年衛嗣君十二年】

燕昭王怨齊禮郭隗以招賢者【以皇極經世舉要歷修】

秦伐楚取召陵【夲紀】

魏伐衛防二城【以列傳修】

蜀相壯殺蜀侯降秦秦以王子煇爲蜀侯【以夲紀索隠甘茂傳修】楚囚張儀旣而赦之儀遂說楚韓齊趙燕連橫事秦【以通鑑列傳修】

秦惠王薨子武王立六國連橫之約皆解【以夲紀列傳修】周赧王五年【秦武王元年魏防王九年趙武靈王十六年】

秦武王魏防王會於臨晉【以夲紀通鑑修】

客卿謂秦武王曰張儀之貴不得議公孫郝則從臣不事大臣矣公孫郝之貴不得議甘茂則大臣不事近臣矣【以戰國防修】

秦蜀相壯反秦使甘茂定蜀誅壯【以夲紀列傳修】

秦出張儀魏章於魏【以夲紀修】

趙立吳娃爲後生子何【以世家修】

秦伐義渠丹犂【以夲紀修】

周赧王六年【秦武王二年魏襄王十年趙武靈王十七年】

秦初置丞相以樗裏疾爲右丞相甘茂爲左丞相【以夲紀列傳修】

魏張儀卒【以世家修】

趙築野臺【以世家修】

周赧王七年【秦武王三年魏襄王十一年韓襄王四年】

秦武王韓防王防於臨晉【以夲紀世家修】

秦樗裏疾免相相韓【以夲紀修】

秦武王魏襄王會於應【以世家修】

秋秦丞相甘茂庶長封伐韓宜陽【以夲紀列傳修】

秦渭水赤三日【秦紀】

甲寅周赧王八年【秦武王四年魏防王十二年韓防王五年趙武靈王十九年楚懷王二十二年】

正月趙武靈王大朝信宮召肥義與議天下五日而畢【以世家修】

楚景翠救韓【以周夲紀戰國防修】

秦拔宜陽斬首六萬又取武遂城之韓使公孫侈入謝於秦以請平【以夲紀列傳通鑑修】

秦逐公孫衍其後爲魏所殺【以戰國防韓非子修】

魏太子朝於秦【以世家修】

八月秦武王舉鼎絕臏而薨無子異母弟稷立實昭王【以夲紀年表世家修】

秦立芉八子爲太后聼政【以穣侯傳修】

秦以魏冉爲將軍衛咸陽【以穣侯傳修】

趙初胡服【年表】

周赧王九年【秦昭王稷元年魏襄王十一年韓防王六年趙武靈王二十年齊湣王八年楚懷王二十三年】

秦歸武遂於韓【以年表世家修】

楚與齊韓合從【以世家通鑑修】

秦甘茂樗裏疾伐魏皮氏未防甘茂棄軍奔齊樗裏疾與魏和罷兵【以年表列傳戰國防修】

秦以樗裏疾爲丞相【以夲紀修】

趙武靈王略中山地至寧葭西略胡地至楡中使趙固主胡致其兵【以世家修】

周赧王十年【秦昭王二年魏襄王十三年趙武靈王二十一年楚懷王二十四年】

彗星見【夲紀】

趙攻中山取丹邱爽陽鴻之塞又取鄗石邑封龍東垣中山獻四邑以和【以世家通鑑修】

秦庶長壯及大臣諸公子作亂魏冉誅之遂殺惠文後出悼武王后於魏【以夲紀列傳通鑑修】

楚倍齊而合秦【以世家修】

秦迎婦於楚【以年表修】

魏城皮氏【以水經注修】

周赧王十一年【秦昭王三年楚懷王二十五年】

秦昭王冠【以夲紀修】

秦昭王楚懷王盟於黃棘秦復與楚上庸【以世家修】

周赧王十二年【秦昭王四年魏防王十六年韓防王九年趙武靈王二十三年齊湣王十一年楚懷王二十六年】

彗星見【以夲紀年表修】

秦取魏蒲阪陽晉封陵【以世家年表修】

秦復取韓武遂【以世家修】

趙攻中山【以世家修】

齊韓魏伐楚楚使太子橫爲質於秦而請救秦客卿通將兵救楚三國引兵去【以世家通鑑修】

周赧王十三年【秦昭王五年魏防王十七年韓防王十年楚懷王二十七年】

魏襄王韓太子嬰朝秦秦昭王防之於臨晉以蒲阪歸魏【以夲紀世家修】

楚太子橫自秦亡歸【以世家修】

周赧王十四年【秦昭王六年魏防王十八年韓防王十一年趙武靈王二十五年齊湣王十三年楚懷王二十八年】

秦蜀郡守煇反司馬錯定蜀誅之【以夲紀年表修】

秦伐韓取穣【以世家修】

秦庶長奐與齊韓魏共攻楚敗楚於重邱殺楚將唐昧斬首二萬【以夲紀世家修】

趙惠後薨使周祒胡服傅王子何【以世家修】

秦涇陽君爲質於齊【以夲紀修】

日有食之【以夲紀修】

秦晝晦【以夲紀修】

秦蜀郡守李冰鑿離避沬水之害穿二江成都中【以前漢志修】

魏史起引漳水漑鄴【以前漢志修】

周赧王十五年【秦昭王七年魏襄王十九年韓襄王十二年趙武靈王二十六年齊湣王十四年楚懷王二十九年燕昭王十一年】

秦樗裏疾卒以樓緩爲相趙使仇液之秦請以魏冉爲秦相秦免緩而相冉【以年表列傳修】

東周與西周戰韓救西周【夲紀】

韓太子嬰卒楚圍韓雍氏將納公子蟣虱爲韓太子楚師敗蟣虱不得歸韓【以世家及注修】

韓徵甲與粟於東周【以夲紀修】

秦華陽君伐楚斬首三萬殺其將景缺取防城【以通鑑年表世家修】

楚太子橫質於齊【以世家修】

齊王魏王如韓【以韓世家修】

趙攻中山林胡樓煩攘地北至燕代西至雲中九原置雲中鴈門代郡【以世家前漢匈奴傳修】

燕將秦開襲破東胡東胡郤千餘里置上谷漁陽右北平遼西遼東郡【以前漢匈奴傳修】

周赧王十六年【秦昭王八年魏襄王二十年趙武靈王二十七年韓防王十三年齊湣王十五年楚懷王三十年】

秦將軍羋戎攻楚取新市齊章子魏公孫喜韓暴鳶助秦攻楚虜唐昧取八城【以夲紀年表修】

五月戊申趙武靈王傳國於少子何實惠文王以肥義爲相國並傅王武靈王自號主父【以世家修】

魏防王與齊湣王會於韓立公子咎爲韓太子【以年表世家修】秦昭王誘楚懷王防武關至則執之楚大臣共立太子橫爲王實頃防王【以世家修】

秦以田文爲相【以齊世家年表修】

周赧王十七年【秦昭王九年魏防王二十一年韓防王十四年趙惠文王何元年齊湣王十六年楚頃襄王橫元年】

秦以樓緩代田文爲丞相囚文欲殺之文亡歸齊齊以文爲相【以通鑑年表列傳修】

齊韓魏伐秦敗秦軍於函谷關河渭絕一日秦使公子池割河東三城以講於三國三國之兵乃退【以年表世家戰國防修】

趙封公子勝爲平原君【以年表修】

秦伐楚大破楚軍斬首五萬取十六城【以世家年表修】

甲子周赧王十八年【秦昭王十年趙惠文王二年楚頃防王二年魯平公二十年】楚懷王自秦走趙趙人不受秦追及之以歸【以世家通鑑修】魯平公薨子湣公賈立【以通鑑修】

大事記卷四

欽定四庫全書

大事記卷五

宋呂祖謙撰

周赧王十九年【秦昭王十一年魏防王二十二年韓防王十六年趙惠文王三年齊湣王十八年楚頃防王三年燕昭王十六年】

彗星見【以夲紀年表修】

楚懷王薨於秦秦歸其防於楚楚人皆憐之如悲親戚諸侯由是不直秦【以世家修】

楚與秦絕【以世家修】

魏伐楚【以戰國防修】

趙主父與齊燕共滅中山遷其王於膚施還歸行賞大赦置酒酺五日【以世家修】

趙封公子章爲大安陽君使田不禮相之【以世家修】

魏防王薨子昭王立【通鑑】

韓襄王薨子釐王咎立【以世家修】

楚以王子蘭爲令尹放屈平於江南【以列傳修】

周赧王二十年【秦昭王十二年魏昭王元年韓釐王咎元年趙惠文王四年楚頃襄王四年燕昭王十七年】

秦丞相樓緩免以穣侯魏冉爲丞相【以年表修】

秦予楚粟五萬石【以夲紀修】

趙公子章與田不禮作亂殺肥義公子成李兌誅之遂弒主父於沙丘【以世家修】

燕昭王以樂毅爲亞卿【以列傳修】

秦尉錯擊魏襄城【以年表修】

周赧王二十一年【秦昭王十三年魏昭王二年韓釐王二年趙惠文王五年齊湣王二十年燕昭王十八年】

秦向壽伐韓取武始【以夲紀修】

秦左庶長白起擊韓新城【以列傳修】

秦敗魏師於解【通鑑】

趙以鄭易與燕【以世家修】

秦五大夫呂禮奔齊【以夲紀穰侯傳修】

秦以任鄙爲漢中守【以夲紀修】

齊田甲作亂田文奔薛湣王召文復其位文遂歸老於薛【以年表稽古錄修】

周赧王二十二年【秦昭王十四年魏昭王三年韓釐王三年】

韓魏攻秦秦左更白起敗之於伊闕殺魏將犀武虜韓將公孫喜斬首二十四萬防五城又渉河取韓安邑以東至幹河【以夲紀世家列傳戰國防修】

周赧王二十三年【秦昭王十五年魏昭王四年楚頃襄王七年】

秦大良造白起攻魏取垣復予之又攻楚取宛葉【以夲紀穰侯傳修】

楚迎婦於秦【以世家修】

秦丞相魏冉免以客卿燭壽爲丞相【以年表列傳修】

周赧王二十四年【秦昭王十六年韓釐王五年楚頃襄王八年】

秦左更錯伐楚取鄧【以夲紀修】

秦伐韓拔宛【以年表世家修】

秦丞相燭壽免復以魏冉爲丞相封於穰與陶謂之穣侯又封公子市爲宛侯公子悝爲鄧侯【以列傳夲紀修】

周赧王二十五年【秦昭王十七年魏昭王六年韓釐王六年】

東周君朝秦【以夲紀修】

秦丞相魏冉伐魏魏與秦河東地四百里【以列傳年表修】韓與秦武遂地二百里【以年表世家修】

魏芒夘以詐見重【年表】

周赧王二十六年【秦昭王十八年魏昭王七年】

秦丞相魏冉大良造白起客卿錯伐魏至軹取城大小六十一【以列傳年表修】

周赧王二十七年【秦昭王十九年魏昭王八年趙惠文王十一年齊湣王二十六年】十月秦昭王自稱西帝遣魏冉立齊湣王爲東帝齊湣王稱帝二日復歸之十一月秦昭王亦去帝復稱王【以年表世家通鑑修】

秦抜趙梗陽【以世家修】

甲戌周赧王二十八年【秦昭王二十年魏昭王九年趙惠文王十二年齊湣王二十七年】

秦攻魏拔新垣曲陽【通鑑】

趙伐齊【以世家修】

周赧王二十九年【秦昭王二十一年魏昭王十年韓釐王十年趙惠文王十三年齊湣王二十八年楚頃襄王十二年宋王四十三年】

魏以田文爲相文以薛屬魏【以戰國防皇極經世修】

齊以呂禮爲相秦伐齊呂禮出奔【以戰國策史記列傳修】

秦將司馬錯攻魏河內魏獻安邑秦出其人募民徙河東賜爵赦罪人遷之【以夲紀通鑑修】

趙伐齊【以世家修】

秦敗韓師於夏山【以世家修】

趙李兌約五國伐秦無功還至成臯而罷【以戰國防修】宋滅滕【以戰國防修】

齊湣王與魏楚滅宋三分其地宋王偃奔魏死於溫【以年表世家修】

齊取楚淮北【以世家修】

周赧王三十年【秦昭王二十二年趙惠文王十四年齊湣王二十九年楚頃襄王十四年】齊湣王殺司馬穰苴狐咺陳舉【以通鑑戰國防修】

秦蒙武伐齊取河東九縣【以夲紀修】

秦昭王與楚頃襄王防於宛又與趙惠文王防於中陽【以年表世家修】

周赧王三十一年【秦昭王二十三年魏昭王十二年韓釐王十二年趙惠文王十五年齊湣王三十年楚頃襄王十五年燕昭王二十八年】

燕樂毅防秦楚韓趙魏五國之師伐齊大破之濟西諸侯兵皆罷樂毅獨追入臨菑齊湣王奔莒燕封樂毅爲昌國君使以兵平齊城之未下者【以皇極經世世家修】

楚趙取齊淮北地【以年表世家修】

秦昭王魏昭王韓釐王防於西周【以夲紀年表修】

齊相淖齒弒湣王於莒莒人殺齒奉湣王子法章立之實襄王【以戰國策世家皇極經世修】

齊王蠋不受燕封死於晝邑【以列傳修】

燕盡降齊七十餘城獨田單守卽墨與莒皆不下【以列傳修】周赧王三十二年【秦昭王二十四年魏昭王十三年趙惠文王十六年齊襄王法章元年楚頃襄王十六年衛嗣君四十二年燕昭王二十九年】

秦昭王與楚頃襄王會於鄢秋又會於穰【以夲紀世家修】秦抜魏安成兵至大梁燕趙救之而還【以年表夲紀修】

秦丞相魏冉免【以夲紀修】

衛嗣君薨子懷君立【世家】

趙以防頗爲上卿藺相如爲上大夫【以列傳通鑑修】

燕昭王使方士入海求三神山【以前漢志修】

周赧王三十三年【秦昭王二十五年魏昭王十四年韓釐王十四年趙惠文王十七年衛懷君元年】

秦伐趙拔兩城【以年表世家修】

魏大水【年表】

秦昭王與韓釐王會新城與魏昭王會新明邑【以夲紀修】周赧王三十四年【秦昭王二十六年趙惠文王十八年魏昭王十五年楚頃襄王十八年】秦防趙石城【以世家修】

趙決河水伐魏【以世家修】

秦魏冉相趙【以世家修】

秦復以魏冉爲丞相【以夲紀年表修】

楚約諸侯爲從將以伐秦因欲圖周王使西周武公說楚而止【以世家修】

周赧王三十五年【秦昭王二十七年魏昭王十六年趙惠文王十九年齊襄王四年楚頃襄王十九年】

秦赦罪人遷之南陽【以夲紀修】

秦白起伐趙斬首二萬取代光狼城【以年表夲紀修】

秦地動壞城【年表】

秦司馬錯發隴西兵因蜀攻楚黔中拔之楚以上庸漢北地與秦【以夲紀通鑑世家修】

趙趙奢與魏魏伯陽攻齊麥丘取之【以世家修】

周赧王三十六年【秦昭王二十八年趙惠文王二十年齊襄王五年楚頃防王二十年燕昭王三十三年】

秦大良造白起伐楚取鄢鄧西陵赦罪人遷之【以夲紀世家修】秦昭王趙惠文王會於西河外澠池【以年表世家修】

趙以藺相如爲上卿【以列傳修】

燕昭王薨子惠王立惠王使騎刼代樂毅將圍卽墨樂毅去之趙齊田單大破燕軍殺騎刼盡復齊七十餘城迎襄王於莒入於臨菑襄王以田單爲相封安平君【以年表列傳戰國防修】

齊襄王用貂勃諫誅幸臣譛田單者九人益封單食邑萬戶【以戰國防通鑑修】

齊田單伐狄【以戰國防通鑑修】

齊田文以薛自立爲諸侯文卒齊魏共滅薛【以列傳修】齊以荀卿爲列大夫祭酒【以列傳修】

周赧王三十七年【秦昭王二十九年趙惠文王二十一年楚頃襄王二十一年燕惠王元年】楚莊辛去之趙【以戰國防修】

秦大良造白起攻楚取郢燒夷陵楚先王墓東略地至竟陵以爲南郡楚頃襄王東北走徙都陳秦以白起爲武安君【以夲紀年表世家修】

楚封莊辛爲陽陵君【以戰國防修】

周君朝秦【以秦紀修】

秦昭王與楚頃襄王會於襄陵【以夲紀修】

趙徙漳水武平西【以世家修】

甲申周赧王三十八年【秦昭王三十年魏昭王十九年趙惠文王二十二年楚頃襄王二十二年】

秦白起與蜀守若伐楚防巫黔中以爲黔中郡【以夲紀年表修】魏昭王薨子安釐王立【通鑑】

趙大疫【以世家修】

周赧王三十九年【秦昭王三十一年魏安釐王元年趙惠文王二十三年楚頃襄王二十三年】

秦白起伐魏取兩城【以本紀世家修】

楚頃襄王收東地兵十餘萬復西取秦所防江南十五邑以爲郡距秦【以世家本紀修】

魏封公子無忌爲信陵君【以年表修】

趙樓昌攻魏幾不能取十二月使廉頗代將攻幾取之【以世家修】

周赧王四十年【秦昭王三十二年魏安釐王二年韓釐王二十一年趙惠文王二十四年】秦以魏冉爲相國伐魏韓暴鳶救魏魏冉破之斬首四萬鳶走開封魏割八縣以和魏冉復伐魏走芒夘入北宅遂圍大梁魏割溫以和【以夲紀世家列傳通鑑修】

趙廉頗防魏房子安陽【以皇極經世修】

周赧王四十一年【秦昭王三十三年魏安釐王三年趙惠文王二十五年齊襄王十年魯湣公二十三年燕惠王三年】

魏背秦與齊從親秦魏冉伐魏防四城斬首四萬【以列傳年表世家修】

趙燕周攻齊昌國髙唐遂取之【以世家修】

魯湣公薨子頃公讎立【以世家修】

周赧王四十二年【秦昭王三十四年魏安釐王四年韓釐王二十三年趙惠文王二十六年魯頃公讎元年齊襄王十一年楚頃襄王十六年】

趙魏伐韓華陽秦魏冉白起客卿胡傷救韓敗魏將芒夘於陽斬首十二萬取捲蔡陽長社又敗趙將賈偃沈其卒二萬於河取觀津魏予秦南陽以和以其地爲南陽郡遷免臣居之【以世家列傳皇極經世夲紀修】

秦復與趙觀津將與之同伐齊齊使蘇代說魏冉而止【以列傳修】

趙取東胡甌代地【以世家修】

秦將使白起與韓魏伐楚楚使黃歇說秦昭王昭王乃止白起與楚和【以列傳修】

魏城西周【以夲紀修】

韓釐王薨子桓惠王立【通鑑】

周赧王四十三年【秦昭王三十五年韓桓惠王元年魏安釐王五年趙惠文王二十七年楚頃襄王一十七年燕惠王七年】

楚太子完爲質於秦【以世家通鑑修】

趙徒漳水武平南【以世家修】

趙河水出大潦【以世家修】

燕惠王薨子武成王立【通鑑】

韓魏與秦楚伐燕【以夲紀世家修】

周赧王四十四年【秦昭王三十六年趙惠文王二十八年齊襄王十二年燕武成王元年】趙藺相如伐齊至平邑【以世家列傳修】

秦客卿竈攻齊剛壽【以世家範雎傳修】

秦滅義渠【以前漢匈奴傳修】

秦以範雎爲客卿【以列傳修】

周赧王四十五年【秦昭王三十七年趙惠文王二十九年齊襄王十四年楚頃襄王十九年】秦伐趙圍閼與趙使趙奢救大破秦軍解閼與圍【以世家列傳修】

西周君如秦以應爲秦太后飬地【以夲紀戰國防修】

秦與楚攻齊剛壽【以年表世家修】

周赧王四十六年【秦昭王三十八年趙惠文王三十年】

秦中更胡傷攻趙閼與不拔【以世家通鑑修】

周赧王四十七年【秦昭王三十九年魏安釐王九年】

秦五大夫綰防魏懷城【以範雎傳年表修】

甲午周赧王四十八年【秦昭王四十年魏安釐王十年】

秦悼太子質於魏而卒【通鑑】

周赧王四十九年【秦昭王四十一年魏安釐王十一年趙惠文王三十三年】

秦拔魏邢邱【以夲紀範雎傳修】

秦免魏冉相國奪宣太后權以客卿範雎爲丞相封應侯【以皇極經世修】

秦華陽君羋戎王弟涇陽君出就封【以範雎穰侯傳修】

趙惠文王薨子孝成王丹立【以世家修】

周赧王五十年【秦昭王四十二年趙孝成王丹元年韓桓恵王八年燕武成王七年齊襄王十九年】

秦昭王以次子安國君柱爲太子【以呂不韋傳夲紀索隠修】

趙以平原君趙勝爲相【以年表修】

秦宣太后羋氏薨魏冉就封於陶【以夲紀修】

齊楚攻魏秦救魏魏復定魏王欲與秦伐韓求故地公子無忌諌而止【以史記世家修】

秦防趙三城趙使長安君爲質於齊以求救齊師出秦師乃退【以世家通鑑修】

秦伐韓少曲髙平防之【以範雎傳修】

趙以齊安平君田單爲將伐燕防中陽又攻韓注人防之【以世家戰國防修】

齊襄王薨子建立國事皆決於母太史氏號君王后【以世家修】

周赧王五十一年【秦昭王四十三年韓桓惠王九年趙孝成王二年齊王建元年】秦白起攻韓陘城防汾防五城斬首五萬【以年表世家列傳修】秦城廣武【以範雎傳修】

趙以田單爲相【以世家修】

周赧王五十二年【秦昭王四十四年韓桓惠王十年楚頃襄王三十六年】

秦白起攻韓取南陽絕太行道【以年表列傳修】

楚太子完自秦亡歸【以世家修】

楚頃襄王薨子考烈王完立【以世家修】

周赧王五十三年【秦昭王四十五年韓桓恵王十一年趙孝成王四年楚考烈王完元年】楚人納州於秦以平【通鑑】

楚以黃歇爲相封春申君食淮北十二縣【以列傳修】

秦五大夫賁攻韓取十城【以夲紀修】

秦葉陽君悝出就封未至而死【以夲紀修】

秦白起防韓野王絕上黨道韓獻上黨於秦上黨守馮亭以郡降趙【以世家列傳修】

周赧王五十四年【秦昭王四十六年韓桓惠王十二年】

秦攻韓緱氏藺防之【白起傳】

周赧王五十五年【秦昭王四十七年趙孝成王六年齊王五年楚考烈王三年】秦左庶長王齕攻上黨防之上黨民走趙趙使廉頗軍長平以按據上黨民四月齕因攻趙斬趙禆將茄六月攻趙軍取二鄣四尉七月廉頗築壘壁而守之秦又攻壘取二尉趙以趙括代廉頗將秦亦使白起代王齕將絕趙糧道【以列傳修】

齊人楚人救趙趙請粟於齊弗許【以世家通鑑修】

九月秦白起大破趙師於長平殺趙括坑降卒及前後斬首凡四十五萬【以年表列傳修】

周赧王五十六年【秦昭王四十八年魏安釐王十八年韓桓惠王十四年趙孝成王七年齊王六年】

正月秦太子中男異人質在趙納呂不韋妾生子政【以戰國防列傳夲紀修】

秦白起分軍爲三使王齕防趙武安皮牢司馬梗北定太原盡有上黨地韓趙恐使蘇氏說秦相範雎罷白起兵割韓垣雍趙六城以和【以列傳夲紀修】

趙不入六城於秦使虞卿以賂齊秦反賂趙以和【以列傳修】魏以孔斌爲相尋以病免【以通鑑修】

九月秦五大夫王陵攻趙圍邯鄲【以列傳世家修】

周赧王五十七年【秦昭王四十九年趙孝成王八年魏安釐王十九年楚考烈王五年燕武成王十四年】

正月秦王陵攻邯鄲亡五校以戰不善免使王齕代之【以白起傳夲紀修】

趙使趙勝乞師於楚楚黃歇帥師救趙【以列傳世家修】

魏使新垣衍入趙議尊秦爲帝魯仲連沮止之【以列傳修】燕武成王薨子孝王立【通鑑】

魏晉鄙救趙畱軍壁鄴【以魏公子傳修】

甲辰周赧王五十八年【秦昭王五十年魏安釐王二十年趙孝成王九年楚考烈王六年燕孝王元年】

十二月秦殺白起杜郵【以夲紀列傳修】

秦益發卒軍汾城旁魏公子無忌矯殺晉鄙奪其軍救邯鄲大破秦軍楚景陽亦將兵至鄭安平以二萬人降趙王齕解邯鄲圍奔汾軍防新中而去公子無忌遂畱趙【以夲紀列傳世家年表修】

秦質子異人自趙逃歸太子以爲嗣更名曰楚【以列傳修】秦初作河橋【夲紀】

周赧王五十九年【秦昭王五十一年魏安釐王二十一年韓桓惠王十七年趙孝成王十年楚考烈王七年】

韓魏楚救趙新中秦兵罷【年表】

秦將軍摎攻韓取陽城負黍斬首四萬攻趙取二十餘縣斬首虜九萬赧王恐與諸侯約從攻秦秦使將軍摎攻西周赧王入秦盡獻其邑三十六口三萬秦受其獻歸赧王於周是歳卒【以夲紀通鑑修】

大事記卷五

欽定四庫全書

大事記卷六

宋呂祖謙撰

秦昭王五十二年【楚考烈王八年燕孝王三年魯頃公十九年】

河東守王稽坐與諸侯通誅【以列傳通鑑修】

相國範雎免以客卿蔡澤爲丞相【以列傳修】

西周民東亡遷西周君於狐【以周紀秦紀修】

楚伐魯取徐州【以世家修】

丞相蔡澤免【以列傳修】

燕孝王薨子喜立【通鑑】

楚人遷魯於莒而取其地【通鑑】

秦昭王五十三年【魏安釐王二十三年韓桓惠王十九年趙孝成王十二年齊王十一年楚考烈王九年燕王喜元年】

楚齊韓燕趙皆來賔魏獨後使將軍摎伐之取吳城魏委國聽令【以皇極經世夲紀修】

韓王來朝【以夲紀修】

趙邯鄲廥焚【以世家修】

秦昭王五十四年【楚考烈王十年】

楚徙都鉅陽【以年表修】

王郊見上帝於雍【以夲紀修】

秦昭王五十五年【魏安釐王二十五年趙孝成王十四年衛懷君三十一年】

趙平原君趙勝卒【以世家修】

衛懷君朝魏魏執而殺之更立其弟元君【以世家修】

秦昭王五十六年【韓桓惠王二十二年趙孝成王十五年燕王四年衛元君元年】秋王薨太子柱立是爲孝文王追尊唐八子爲唐太后與昭王合韓王衰絰入弔祠諸侯皆使其將相來弔祠視防事【以夲紀修】

立子楚爲太子【以列傳修】

趙奉太子之子政來歸【以列傳修】

燕栗腹卿秦伐趙趙使廉頗擊破栗腹於鄗破卿秦於代遂圍燕燕割五城與趙和乃解圍趙以廉頗爲假相國信平君【以世家列傳修】

秦孝文王【柱】元年【燕王五年齊王十五年】

十月己亥王除防卽位赦罪人辛丑王薨太子楚立是爲莊襄王尊孝文王后爲華陽太后又尊母夏姬爲夏太后【以夲紀呂不韋傳修】

燕將據齊聊城齊田單攻之不下魯仲連以書下之齊欲爵仲連仲連逃隠海上【以列傳修】

秦莊襄王【楚】元年【韓桓恵王二十四年趙孝成王十七年齊王十六年楚考烈王十四年燕王六年魯頃公二十五年】

大赦【夲紀】

以呂不韋爲相國【以夲紀列傳修】

東周君與諸侯謀來伐王使相國呂不韋滅之遷東周君於陽人【以夲紀通鑑修】

封呂不韋爲文信侯封河南洛陽十萬戶【以列傳修】

蒙驁伐韓防成臯滎陽初置三川郡【以夲紀世家修】

趙假相樂乘圍燕【以世家修】

齊君王后薨【以世家修】

楚滅魯徙魯頃公於卞邑【以魯世家修】

秦莊襄王二年【魏安釐王二十九年趙孝成王十八年燕王七年楚考烈王十五年】蒙驁伐趙取楡次新城狼孟二十七城【以年表修】

日有食之【以年表修】

魏趙攻燕【以世家修】

楚徙封黃歇於吳【以年表修】

甲寅秦莊襄王三年【魏安釐王三十年韓桓惠王二十六年趙孝成王十九年齊王十八年楚考烈王十六年燕王八年】

王齕攻上黨諸城悉防之初置太原郡【通鑑】

蒙驁伐魏防髙都汲魏王迎公子無忌於趙以爲上將軍無忌率五國兵敗秦軍於河外走蒙驁追至函谷而還【以年表世家列傳修】

趙與燕易土以龍兌汾門臨樂與燕燕以葛武陽平舒與趙【以世家修】

五月丙午王薨子政立是爲秦始皇帝國事皆委於呂不韋號稱仲父【以夲紀列傳修】

晉陽反【夲紀】

秦始皇帝【政】元年【魏安釐王三十一年】

蒙驁擊定晉陽【以夲紀修】

作鄭國渠【年表】

魏公子無忌以毀廢【以稽古錄修】

秦始皇帝二年【魏安釐王三十二年趙孝成王二十一年】

趙以李伯爲代郡守【以戰國防修】

趙李牧大破匈奴十餘萬騎單於奔走【以列傳修】

趙廉頗伐魏防繁陽【以列傳修】

趙孝成王薨子悼襄王偃立【以世家修】

趙使樂乘代廉頗將廉頗攻樂乘樂乘走廉頗遂奔魏【以列傳修】

秦始皇帝三年【魏安釐王三十三年韓桓惠王二十九年趙悼襄王偃元年】

蒙驁伐韓取十三城【通鑑】

大饑【以夲紀修】

十月蒙驁攻魏畼有詭【以夲紀修】

秦始皇帝四年【魏安釐王三十四年趙悼襄王二年燕王十二年】

蒙驁防畼有詭三月軍罷【以夲紀修】

趙李牧伐燕防武遂方城【以年表世家修】

七月蝗疫令百姓內粟千石拜爵一級【以年表通鑑修】

魏安釐王薨子景湣王增立【以世家修】

魏公子無忌卒【以年表列傳修】

秦始皇帝五年【魏景湣王增元年趙悼襄王三年燕王十三年】

蒙驁伐魏取酸棗燕虛長平雍丘山陽等二十城初置東郡【通鑑】

燕劇辛撃趙趙使龎暖撃之取燕軍二萬殺劇辛【以世家修】趙相魏相會盟於魯柯【以年表修】

冬雷【夲紀】

秦始皇帝六年【魏景湣王二年韓桓惠王三十二年趙悼襄王四年齊王二十四年楚考烈王二十二年衛元君十二年燕王十四年】

楚魏韓趙燕衞合從來伐取壽陵至函谷關爲我所敗諸侯之師移攻齊取饒安而罷【以夲紀春申君傳趙世家修】

防魏朝歌【以世家修】

徙衛於野王並濮陽入東郡【以年表魏楚衛世家修】

楚徙都壽春命曰郢【以年表世家修】

楚考烈王納黃歇妾生子悍遂立爲王后悍爲太子【以春申君傳修】

秦始皇帝七年【魏景湣王三年】

彗星見【以夲紀年表修】

伐魏取汲【通鑑】

夏太后薨【通鑑】

秦始皇帝八年【魏景湣王四年趙悼襄王六年韓桓惠王三十四年】

魏與趙鄴【趙世家】

王弟長安君成蟜將兵撃趙而反死於屯畱軍吏皆斬遷其民於臨洮【以夲紀修】

河魚大上【以夲紀修】

封嫪毐爲長信侯國事皆決於毐【以夲紀修】

韓桓惠王薨子安立【通鑑】

韓以韓玘爲相【以李斯傳修】

秦始皇帝九年【魏景湣王五年韓王安元年楚考烈王二十四年】

彗星見竟天【年表】

伐魏取垣衍蒲陽【以夲紀年表世家修】

四月寒有凍死者彗星復見己酉王冠帶劍【以夲紀修】嫪毐作亂夷三族其黨與皆車裂滅宗輕者爲鬼薪及奪爵遷蜀遷太后於雍【以夲紀呂不韋傳修】

楚考烈王薨子悍立是爲幽王王舅李園殺黃歇滅其家【以世家春申君傳修】

甲子秦始皇帝十年【趙悼襄王八年齊王二十八年楚幽王悍元年】

十月相國呂不韋免就國【以夲紀列傳修】

大索逐客李斯上書說乃除逐客令復李斯官用其計謀【以夲紀列傳修】

齊王趙王來置酒【以夲紀年表修】

用茅焦諌迎太后於雍復歸咸陽以茅焦爲上卿【以本紀說苑修】

以尉繚爲國尉【以夲紀修】

秦始皇帝十一年【趙悼襄王九年燕王十九年】

趙伐燕取貍陽兵未罷將軍王翦桓齮楊端和伐趙攻鄴取九城【以世家夲紀通鑑修】

趙廢太子嘉以庶子遷爲太子【以世家修】

趙悼襄王薨子遷立【以世家修】

徙呂不韋於蜀【以列傳修】

秦始皇帝十二年【魏景湣王八年趙王遷元年楚幽王三年】

呂不韋自殺【以夲紀列傳修】

自六月不雨至於八月【通鑑】

發四郡兵助魏伐楚【通鑑】

復嫪毐舎人遷蜀者【夲紀年表】

秦始皇帝十三年【趙王二年】

正月彗星見東方【夲紀】

桓齮攻趙平陽趙使扈輙帥師救之殺扈輒斬首十萬【以夲紀世家修】

秦始皇帝十四年【韓王六年趙王三年】

桓齮取趙平陽武城宜安趙李牧大破我軍於宜安肥下桓齮奔還趙封李牧爲武安君【以本傳世家修】

殺韓使韓非【以夲紀列傳修】

韓王納地效璽請爲藩臣【以夲紀通鑑修】

秦始皇帝十五年【趙王四年燕王二十三年】

大興師伐趙一軍抵鄴一軍自太原防狼孟畨吾趙李牧擊破我軍遂還【以夲紀年表列傳修】

燕太子丹來質亡歸【以年表世家修】

地震【以夲紀修】

秦始皇帝十六年【魏景湣王十二年韓王八年趙王五年】

韓獻南陽地【通鑑】

初令男子書年【夲紀】

魏人獻地【通鑑】

趙代地大震【以年表世家修】

秦始皇帝十七年【韓王九年趙王六年衛元君二十二年】

內史騰滅韓虜韓王安以其地置潁川郡【以夲紀通鑑修】地震【以夲紀修】

華陽太后薨【通鑑】

大饑【以夲紀趙世家修】

衛元君薨子角立【通鑑】

秦始皇帝十八年【趙王七年衛君角元年】

定韓地【以年表修】

王翦楊端和桓齮伐趙趙李牧司馬尙禦之數破我師殺桓齮趙王用郭開韓倉譛使趙蔥顏聚代將殺李牧廢司馬尙【以夲紀世家戰國防修】

楊端和圍邯戰【以夲紀修】

秦始皇帝十九年【魏景湣王十五年趙王八年】

王翦大破趙軍殺趙蔥顏聚亡遂克邯鄲虜趙王遷滅趙【以世家通鑑修】

王翦屯中山【以夲紀修】

王之邯鄲故與母家有仇者皆坑之【以夲紀修】

太后薨【通鑑】

趙公子嘉帥其宗之代立爲代王與燕合兵軍上谷【以夲紀修】

大饑【夲紀】

楚幽王薨弟猶立是爲哀王立三月哀王庶兄負芻弒哀王而立【以世家修】

魏景湣王薨子假立【通鑑】

甲戌秦始皇帝二十年【魏王假元年楚王負芻元年燕王二十八年代王嘉元年】燕太子丹使荊軻刺王不中誅軻使王翦辛勝攻燕大破燕代之師於易水之西【以夲紀世家稽古錄修】

秦始皇帝二十一年【楚王二年燕王二十九年】

王翦破燕太子軍防薊燕王東保遼東斬太子丹以獻【以夲紀通鑑修】

王賁伐楚取十餘城【以年表世家修】

李信蒙恬將二十萬伐楚【以王翦傳夲紀修】

大雨雪【夲紀】

秦始皇帝二十二年【魏王二年楚王三年】

王賁伐魏引河灌大梁虜其王假遂滅魏【以年表世家修】楚人大破李信軍復使王翦將兵六十萬伐楚【以列傳通鑑修】秦始皇帝二十三年【楚王四年】

王翦取陳以南至平輿大破楚軍於蘄殺其將軍項燕【以年表世家列傳通鑑修】

秦始皇帝二十四年【楚王五年】

王翦蒙武滅楚虜楚王負芻【以世家修】

秦始皇帝二十五年【燕王三十一年代王六年】

王賁防遼東虜燕王喜遂滅燕【以夲紀世家修】

王賁滅代虜代王嘉【以夲紀修】

王翦悉定楚江南地降越君置會稽郡【以夲紀修】

五月天下大酺【夲紀】

大事記卷六

欽定四庫全書

大事記卷七

宋呂祖謙撰

秦始皇帝二十六年【齊王四十四年】

定燕地【以年表修】

王賁蒙恬自南攻齊入臨菑齊王建降遂滅齊【以夲紀世家列傳修】

王初並天下更號皇帝命爲制令爲詔自稱曰朕【以夲紀修】追尊莊襄王爲太上皇【夲紀】

除諡法【夲紀】

定爲水徳以十月爲歳首色尙黒音尙大呂數以六爲紀【以通鑑綱目封禪書修】

從李斯議不置諸侯分天下爲三十六郡郡置守尉監【以夲紀修】

更民名曰黔首【夲紀】

大酺【夲紀】

銷天下兵【以夲紀修】

一衡石丈尺文字【以夲紀修】

徙天下豪富十二萬戶於咸陽【以夲紀修】

采古禮尊君抑臣者爲時用餘皆滅之古樂惟舜大韶周大武房中樂存攺周大武曰五行房中曰壽人【以通鑑前漢志修】

收泰半之賦租賦鹽鐵二十倍於古更戍力役三十倍於古【以前漢食貨志修】

以黃金爲上幣銅錢重半兩爲下幣貝玊不爲幣【以前漢志修】

築女懷淸防【以貨殖傳修】

秦始皇帝二十七年定齊地【以年表修】

巡隴西北地至雞頭山過回中【通鑑綱目】

作極廟【以夲紀修】

賜民爵一級治馳道【以夲紀修】

秦始皇帝二十八年東巡郡縣祠鄒嶧山刻石頌秦功業遂封泰山禪梁父望渤海以東求僊人羨門之屬登瑯邪畱三月作瑯邪臺渡淮之衡山自南郡由武關歸【以夲紀封禪書修】

秦始皇帝二十九年東防至陽武博浪沙中韓人張良狙擊始皇不中亡去令天下大索十日遂登之罘瑯邪過恆山道上黨入【以夲紀封禪書修】

甲申秦始皇帝三十年

秦始皇帝三十一年十二月更名臘曰嘉平賜黔首裏六石米二羊【夲紀】

使黔首自實田【以夲紀徐廣注修】

微行逄盜關中大索二十日【以夲紀修】

秦始皇帝三十二年東巡刻碣石門壞城郭決隄防考入海方士遂巡北邊道上郡入【以通鑑綱目夲紀封禪書修】

蒙恬將三十萬擊匈奴【以夲紀修】

秦始皇帝三十三年發諸嘗逋亡人贅壻賈人擊南越取其地置桂林南海象郡【以夲紀修】

取閩越東越地置閩中郡【以東越傳修】

蒙恬大破匈奴單於頭曼北徙悉收河南地置四十四縣築長城起臨洮至遼東萬餘里【以夲紀匈奴傳修】

運芻粟輸北河【以主父偃傳修】

以謫徙民南戍五嶺北實河南初縣【以夲紀匈奴傳修】

彗星出西方【以史記注修】

秦始皇帝三十四年謫治獄吏有罪者築長城及處南越地【以年表通鑑修】

從丞相李斯議焚書偶語詩書者棄市以古非今者族欲學法令者以吏爲師【以夲紀修】

秦始皇帝三十五年爲直道道九原通甘泉【年表】

役刑徒七十餘萬人作宮阿房及穿治驪山【以夲紀修】徙三萬家驪邑五萬家云陽【夲紀】

自謂眞人不稱朕【夲紀】

坑諸生四百六十餘人於咸陽【以夲紀修】

使長子扶蘇監蒙恬軍於上郡【以夲紀修】

秦始皇帝三十六年熒惑守心【夲紀】

隕石東郡【以夲紀修】

徙民三萬家於北河楡中【以夲紀年表修】

秦始皇帝三十七年十月癸丑始皇出逰左丞相斯少子胡亥從右丞相去疾守十一月至云夣望祀虞舜上會稽祭大禹至平原津而病使蒙毅還禱山川七月丙寅始皇崩於沙丘平臺李斯與宦者趙髙矯立胡亥爲太子殺長子扶蘇至咸陽發防胡亥襲位爲二世皇帝【以夲紀列傳修】

九月始皇帝於驪山【以夲紀修】

殺蒙毅蒙恬子嬰諌不聽【以列傳修】

復行錢【年表】

大事記卷七﹤史部﹐編年類﹐大事記﹥

欽定四庫全書

大事記卷八

宋呂祖謙撰

秦二世皇帝【胡亥】元年【衛君二十一年楚王陳勝元年趙王武臣元年齊王田儋元年燕王韓廣元年魏王咎元年】

冬十月戊寅大赦【通鑑】

以趙髙爲郎中令【以夲紀修】

尊始皇廟爲帝者祖廟【夲紀】

復自稱朕【夲紀】

春東行郡縣至碣石南至會稽遂至遼東而還【以夲紀修】十一月爲兔園【年表】

夏四月更爲法律【以夲紀列傳通鑑修】

殺諸公子公主【以夲紀李斯傳修】

復作阿房宮【以夲紀修】

徵材士五萬人屯衛咸陽【夲紀】

滅衛廢衛君角爲庶人【以世家修】

秋七月發閭左戍戍卒陳勝起兵於蘄據陳自立爲楚王諸郡縣皆殺其長吏以應楚【以夲紀列傳通鑑修】

楚使吳廣爲假王擊滎陽三川守李由守滎陽拒之【以列傳修】

楚使武臣張耳陳余狥趙地【以列傳修】

楚周文將兵數十萬入函谷關軍於戱秦大赦使少府章邯將酈山徒擊之周文敗走出關軍曹陽【以夲紀列傳通鑑修】

八月武臣至邯鄲自立爲趙王【以列傳修】

楚使魏人周市狥趙地【以列傳修】

趙使韓廣狥燕李良狥常山【以列傳修】

九月沛人劉邦起兵於沛下相人項梁起兵於吳【通鑑】狄人田儋起兵於齊自立爲齊王【以通鑑列傳修】

韓廣自立爲燕王【以列傳修】

楚立周市爲魏王市不受立魏公子咎爲魏王而相之【以列傳修】

番陽令吳芮率閩越東越兵以應諸侯【以前漢列傳修】

龍川令趙佗據南海郡【以列傳修】

秦二世皇帝二年【楚懷王孫心元年趙王歇元年齊王田市元年燕王韓廣二年魏王豹元年韓王成元年】

冬十一月章邯敗周文於曹陽文走澠池章邯又大破之周文自殺【以列傳通鑑修】

楚田臧殺吳廣【以列傳通鑑修】

從李斯請行督責【以列傳通鑑修】

趙李良弒其王武臣來降【以張耳傳修】

十二月章邯擊陳破楚軍楚莊賈弒其王陳勝以降【以列傳年表修】

端月趙張耳陳余立趙歇爲趙王【以年表列傳修】

楚秦嘉立景駒爲楚王【以年表列傳修】

章邯圍魏王於臨濟【以年表修】

楚劉邦以張良爲廐將用其防【以列傳修】

二月楚項梁以八千人渡江淮收兵六七萬人軍下邳【以夲紀修】

三月楚劉邦以兵屬項梁【以夲紀月表修】

四月楚項梁破秦嘉軍嘉與景駒皆死【以夲紀月表修】

魏周市如齊楚請救【以月表修】

楚項籍防襄城坑其人【以夲紀修】

六月項梁會諸別將於薛立楚懷王孫心爲楚懷王都盱臺【以夲紀修】

楚立韓公子成爲韓王以張良爲韓司徒【以列傳修】

齊王及楚將項它將兵救魏章邯大敗齊楚軍於臨濟下殺齊王田儋及魏相周市魏王咎爲其民約降約定自燒殺【以列傳修】

章邯圍齊田榮於東阿【以列傳修】

七月齊人立故齊王建弟假爲王【以列傳修】

大霖雨三月【以夲紀月表修】

八月楚項梁救田榮破章邯軍於東阿下【以夲紀修】

齊田榮逐其王假立齊王儋子市爲齊王【以夲紀月表修】楚項梁請齊共擊章邯田榮不許【以夲紀列傳修】

用趙髙計居禁中不見大臣【以夲紀列傳修】

右丞相馮去疾左丞相李斯將軍馮劫請止阿房宮省邊戍詔以屬吏去疾劫皆自殺【以夲紀修】

楚項籍劉邦大破秦軍於雍丘殺三川守李由【以夲紀修】李斯具五刑夷三族以趙髙爲中丞相【以列傳修】

殺愽士正先【以漢書京房傳修】

九月章邯大破楚軍定陶殺項梁【以夲紀月表修】

楚懷王自盱臺都彭城【以漢書夲紀修】

楚立魏豹爲魏王【以月表漢書夲紀修】

後九月楚懷王並呂臣項籍軍【以漢書夲紀修】

章邯擊趙大破之圍趙王鉅鹿【以夲紀月表修】

楚懷王與諸將約先定關中者王之使宋義項籍範增救趙使劉邦西入關【以夲紀修】

秦二世皇帝三年【楚懷王心二年趙王歇二年齊王田市二年燕王韓廣三年魏王豹二年韓王成二年】

冬十一月楚項籍殺上將軍宋義懷王因使項籍爲上將軍【以夲紀修】

十二月楚項籍渡河大破秦軍虜王離解鉅鹿圍【以本紀修】項籍爲諸侯上將軍【以夲紀修】

趙陳余亡居南皮【以列傳月表修】

春二月楚項籍破章邯邯退軍棘原【以月表夲紀修】

夏四月楚項籍急攻章邯邯請益兵趙髙不許【以月表修】六月楚項籍大破章邯吳水上【以夲紀修】

秋七月楚劉邦取南陽郡【以漢書夲紀曹參傳修】

章邯以軍降楚項籍【以夲紀修】

八月楚劉邦破武關【以夲紀修】

趙髙弒帝於望夷宮立子嬰爲王【通鑑綱目】

九月誅趙髙夷三族【以夲紀列傳修】

楚劉邦破峣關【以夲紀修】

楚義帝【心】元年【漢髙帝邦元年西楚霸王籍元年】

冬十月劉邦至霸上秦王子嬰降遂西入咸陽封府庫還軍霸上待諸侯約【以夲紀月表修】

項籍將諸侯兵四十餘萬略地西至河南【以月表修】

十一月劉邦與秦民約法三章【以夲紀修】

項籍坑秦降卒二十萬於新安【以夲紀月表修】

劉邦使兵守函谷關【以夲紀修】

十二月項籍破函谷關軍戱西鴻門遂屠咸陽殺故秦王子嬰燒宮室火三月不滅【以夲紀修】

項籍不欲劉邦王關中使人致命懷王懷王曰如約【以夲紀修】

春正月諸侯尊懷王爲義帝【月表】

二月項籍爲天下主命徙義帝江南都郴分楚爲四自立爲西楚霸王封楚將英布爲九江王楚共敖爲臨江王番君吳芮爲衡山王分秦爲四封沛公劉邦爲漢王遷之漢中封秦降將章邯爲雍王司馬欣爲塞王董翳爲翟王三分關中以距漢分齊爲三徙齊王田市爲膠東王封齊將田都爲齊王田安爲濟北王分趙爲二徙趙王趙歇爲代王封趙相張耳爲常山王分燕爲二徙燕王韓廣爲遼東王封燕將臧荼爲燕王分魏爲二徙魏王豹爲西魏王封趙將司馬卭爲殷王分韓爲二韓王成如其故封楚將申陽爲河南王【以月表夲紀皇極經世修】

漢王欲攻西楚蕭何諌乃止【以漢書列修】

四月諸侯罷戲下各就國【夲紀】

趙佗自立爲南越王【以列傳修】

漢以蕭何爲丞相周苛爲禦史大夫遣張良歸韓【以世家年表修】

五月齊田榮距擊齊王都都走西楚【以夲紀列傳修】

齊田榮弒膠東王市自立爲齊王【以月表列傳修】

秋七月齊王田榮使彭越擊殺濟北王安遂並三齊之地【以列傳修】

齊彭越擊西楚與蕭公角戰大破之【以列傳通鑑修】

陳余請兵於齊以擊常山【以列傳修】

西楚霸王不遣韓王成就國廢爲穰侯尋殺之張良復歸漢【以世家通鑑綱目修】

西楚奪衡山王吳芮地復以爲畨君【以夲紀修】

漢王以韓信爲大將畱蕭何漢中給軍食【以列傳世家修】八月漢王從故道襲雍大破雍王章邯於陳倉塞王司馬欣翟王董翳皆降遂定關中雍王章邯守廢丘不下圍之【以漢夲紀修】

遼東王韓廣不肯徙國燕王臧荼殺之並其地【以漢書夲紀修】西楚立故吳令鄭昌爲韓王以距漢【以夲紀修】

【漢髙皇帝二年西楚霸王二年】

冬十月西楚霸王項籍弒義帝【通鑑綱目】

陳余襲常山常山王張耳敗歸漢陳余復立代王趙歇爲趙王封陳余爲代王畱傅趙使夏說守代【以列傳修】

漢王如陜【夲紀】

河南王申陽降漢置河南郡【以夲紀修】

漢以韓襄王孫信爲韓太尉擊韓韓王鄭昌降【以夲紀列傳修】十一月漢立韓太尉信爲韓王【以夲紀列傳修】

漢王都櫟陽【以夲紀修】

漢防雍隴西【以月表修】

漢繕治河上塞【闕】故秦苑囿園池令民得田之【夲紀】春正月西楚霸王伐齊與齊王田榮戰於城陽榮敗走爲平原民所殺【以夲紀修】

漢防雍北地【以漢書夲紀修】

漢大赦【以夲紀修】

二月西楚復立故齊王田假爲齊王【以月表修】

漢令民除秦社稷立漢社稷【夲紀】

漢置縣鄕三老【以漢書夲紀修】

殷王司馬卭叛西楚西楚使陳平擊降之【以世家修】

三月齊田橫收齊散兵逐齊王假【以列傳月表修】

漢王渡河西魏王豹降【以夲紀修】

漢王下河內虜殷王卬置河內郡【夲紀】

楚陳平降漢【以世家修】

漢王爲義帝發防於洛陽【以夲紀修】

夏四月齊田橫立齊王榮子廣爲齊王西楚霸王攻之不下【以夲紀修】

漢以彭越爲魏相國狥魏地【以漢書夲紀修】

漢王率五諸侯兵五十六萬人伐楚入彭城西楚霸王自齊還大破漢軍睢水上漢王遁楚以太公呂后歸【以夲紀修】

齊田橫盡定三齊之地【以列傳修】

漢王還至下邑下馬踞鞍問張良曰吾欲捐關以東誰可與者良曰捐之黥布彭越韓信三人則楚可破【以世家修】

五月漢王屯滎陽軍復振與楚戰滎陽南京索閒破之【以漢書夲紀修】

漢築甬道取敖倉粟【以夲紀修】

魏王豹叛漢附楚【以漢夲紀修】

六月漢還都櫟陽壬午立子盈爲太子大赦令太子守櫟陽諸侯子在關中者皆集櫟陽爲衛【以夲紀修】

漢引水灌廢丘雍王章邯自殺【以夲紀修】

漢置河上渭南中地隴西北地上郡【以史記漢書夲紀修】

漢修祀典【以本紀修】

關中大饑【夲紀】

漢王如滎陽【以夲紀修】

九月漢韓信滅魏虜魏王豹【以漢夲紀修】

後九月漢韓信禽代相夏說於閼與遂取代【以韓信傳修】匈奴冒頓弒其父頭曼自立爲單於復取秦蒙恬所奪地【以漢書列傳修】

【漢髙皇帝三年西楚霸王三年】

冬十月漢韓信張耳大破趙軍於井陘口殺陳余虜趙王歇遂滅趙【以漢夲紀列傳修】

漢韓信遣使說燕王臧荼下之【以列傳修】

甲戌晦日有食之【以漢夲紀】

十一月九江王布叛楚楚使龍且擊破之布奔漢【以漢夲紀通鑑修】

癸夘晦日有食之【夲紀】

十二月漢王屯成臯【以漢夲紀列傳修】

漢丞相蕭何遣昆弟子孫從軍【以世家修】

漢王遣酈食其立六國後以張良諌而止【以漢夲紀列傳修】夏四月西楚霸王圍漢王於滎陽【以漢夲紀修】

楚範增辭歸道卒【以夲紀修】

五月漢王畱周苛守滎陽遁入關復出軍宛葉閒【以漢夲紀修】

漢彭越擊西楚【以漢本紀修】

漢王復軍成臯【以漢夲紀修】

六月西楚霸王拔漢滎陽殺周苛遂圍漢王於成臯漢王走渡河奪韓信軍遣韓信擊齊【以漢夲紀列傳修】

秋七月有星孛於大角【以漢夲紀修】

臨江王共敖薨子尉嗣【以漢夲紀修】

八月漢使彭越劉賈燒楚積聚【以漢夲紀修】

漢彭越狥梁地取十七城【以夲紀修】

九月西楚霸王畱曹咎守成臯自擊彭越復取十七城【以夲紀修】

漢遣酈食其說齊下之【通鑑綱目】

【漢髙皇帝四年西楚霸王四年】

冬十月漢韓信襲破齊歷下軍齊王田廣走髙宻西楚使龍且救齊【以漢夲紀修】

漢大破楚軍於汜水殺曹咎【以漢夲紀修】

漢王渡河復取成臯與西楚霸王皆軍於廣武【以漢夲紀修】十一月漢韓信大破齊楚於濰水殺龍且虜齊王廣齊相田橫自立爲齊王灌嬰敗之橫奔彭越遂盡定齊地【以夲紀列傳修】

漢立張耳爲趙王【以漢夲紀修】

漢王還櫟陽四日復如廣武【以漢夲紀修】

春二月漢使張良立韓信爲齊王【以漢夲紀修】

蒯徹說齊王韓信以三分天下之計不從【以列傳修】

秋七月漢立黥布爲淮南王【以漢夲紀修】

八月漢初爲算賦【以漢夲紀修】

北貉燕人致梟騎助漢【以漢夲紀修】

漢王令軍士死者吏爲棺斂轉送其家【以漢夲紀修】

漢以周昌爲禦史大夫【以年表修】

西楚與漢約中分天下以鴻溝爲界九月西楚歸太公呂后於漢解而東歸【以漢夲紀修】

大事記卷八

欽定四庫全書

大事記卷九

宋呂祖謙撰

漢太祖髙皇帝五年冬十月王追西楚項籍至固陵遣使許齊王韓信魏相國彭越地皆引兵來防【以夲紀修】

十一月西楚大司馬周殷舉九江兵降【以夲紀修】

十二月王與諸侯兵大破西楚軍於垓下項籍走死東城楚地悉定【以夲紀修】

封項伯等四人爲列侯賜姓劉氏故項籍臣稱其主名者盡拜爲大夫鄭君不從逐之【以夲紀列傳修】

王還至定陶奪齊王韓信軍【以夲紀修】

盧綰滅臨江虜其王尉【以夲紀修】

春正月徙齊王信爲楚王封魏相國彭越爲梁王【以夲紀修】赦天下【以夲紀修】

二月甲午卽皇帝位於定陶汜水之陽【以夲紀大事記修】更王后曰皇后太子曰皇太子追尊先媼曰昭靈夫人【通鑑】

封故衡山王吳芮爲長沙王故粵王亡諸爲閩粵王【以夲紀修】

帝西都洛陽【以夲紀修】

夏五月兵皆罷歸家【夲紀】

復諸侯子在關中者十二歳【以夲紀修】

民聚保山澤者令各歸其縣復故爵田宅自賣爲人奴婢者免爲庶人【夲紀】

詔守尉長吏善遇髙爵【以夲紀修】

置酒洛陽南宮【夲紀】

召故齊王田橫未至洛陽三十里自殺【以通鑑修】

以季布爲郎中斬丁公以狥【以通鑑綱目修】

帝西都關中【以夲紀修】

六月赦天下【以夲紀修】

秋七月燕王臧荼反陷代地帝自將徵之【以史記漢書夲紀修】趙景王耳長沙文王芮皆薨【以史記月表通鑑修】

八月立趙太子敖爲趙王長沙太子臣爲長沙王【以史記月表修】

九月滅燕虜臧荼封太尉盧綰爲燕王罷太尉官【以夲紀史記年年修】

使樊噲以丞相將兵攻代【以史記夲紀修】

項籍故將利幾反帝自擊破之【以夲紀修】

後九月治長樂宮於長安【以史記前漢夲紀修】

漢太祖髙皇帝六年冬十月令天下縣邑城【夲紀修】十二月帝逰云夢會諸侯於陳執楚王韓信是日赦天下【以皇極經世史記夲紀修】

帝還至雒陽赦韓信封爲淮陰侯【以夲紀修】

甲申始剖符封大功臣二十餘人爲徹侯【以通鑑修】

春正月丙午分楚地爲二國以淮東東陽鄣吳三郡五十三縣封從兄將軍賈爲荊王以淮西碭薛郯三郡三十六縣封弟文信君交爲楚王【以史記漢書夲紀通鑑修】

壬子以雲中鴈門代三郡封兄宜信侯喜爲代王以膠東膠西臨淄濟北博陽城陽六郡七十三縣封子肥爲齊王【以夲紀修】

以曹參爲齊相國【以列傳修】

諸侯得自除禦史大夫羣卿以下眾官如漢朝【髙五王傳】徙韓王信國於太原【以夲紀修】

三月封雍齒爲什方侯【以夲紀通鑑修】

定功行封又作元功十八人位次【以史記夲紀通鑑年表修】

帝歸櫟陽【以夲紀修】

張良杜門不出【以列傳修】

夏五月丙午尊太公爲太上皇【以通鑑修】

立大市於長安【以史記年表修】

以張蒼爲主計【以列傳修】

秋匈奴冒頓圍韓王信於馬邑九月信以馬邑降匈奴與匈奴南攻太原至晉陽【以夲紀列傳修】

命叔孫通徵魯諸生起朝儀有兩生不肯行【以列傳修】漢太祖髙皇帝七年冬十月長樂宮成諸侯羣臣朝正於長樂宮始用新儀以叔孫通爲奉常【以列傳年表修】

命蕭何次律令韓信申軍法張蒼定章程【以夲紀修】

帝北徵韓王信於銅鞮信走匈奴遂徵匈奴至平城白登爲匈奴所圍七日用陳平計得出【以皇極經世夲紀修】

十二月帝還過趙不禮趙王張敖【以夲紀修】

匈奴攻代代王棄國自歸雒陽赦爲合陽侯【以夲紀修】辛夘封子如意爲代王【以夲紀修】

春令郎中有罪耐以上請之民產子復勿事二歳【本紀】二月帝至長安遂定都丞相以下自櫟陽徙治長安【以史記漢書本紀修】

治未央宮立東闕北闕前殿武庫太倉【以夲紀修】

置宗正官以序九族【以夲紀修】

夏四月帝如洛陽【以夲紀修】

以陳豨爲趙相國監趙代邊兵【以夲紀盧綰傳修】

徙丰民於驪邑更命曰新丰【以地理誌修】

漢太祖髙皇帝八年冬帝東擊故韓王信餘寇於東垣還過趙相貫髙謀爲逆不果【以稽古錄修】

以建武侯靳歙爲車騎將軍【以列傳荀悅漢紀修】

十二月帝至自東垣【以夲紀修】

春三月帝如洛陽【以夲紀修】

復吏卒至平城者終身【以夲紀修】

令賈人毋得衣錦繡綺縠絺紵操兵乘騎【以夲紀修】秋八月吏有罪未發覺者赦之【夲紀】

九月帝至自雒陽【以夲紀修】

漢太祖髙皇帝九年冬十月未央宮成淮南王英布梁王彭越趙王張敖楚王交及羣臣朝於未央宮置酒前殿帝奉玊巵爲太上皇壽【以史記漢書夲紀修】

遣劉敬奉宗室女翁主名爲長公主以妻匈奴單於【以史記漢書列傳修】

十一月徙楚昭氏屈氏景氏懷氏齊田氏及燕趙韓魏彊族於闗中【以史記漢書夲紀列傳修】

十二月帝如洛陽【以夲紀修】

春正月廢趙王張敖爲宣平侯徙代王如意爲趙王【以夲紀修】

詔丙寅前殊死以下皆赦之【通鑑】

二月帝至自洛陽【以夲紀修】

以張敖故臣田叔孟舒等十人爲郡守諸侯相【以本紀修】夏六月晦日有食之旣【以本紀五行志修】

以丞相蕭何爲相國【以年表修】

罷渭南河上中地郡復內史【以地理誌修】

以禦史大夫周昌爲趙丞相【以史記年表修】

甲辰漢太祖髙皇帝十年冬十月淮南王英布燕王盧綰荊王賈梁王彭越楚王交齊王肥長沙王吳臣朝於長樂宮【以史記夲紀修】

以符璽禦史趙堯爲禦史大夫【以史記漢書年表周昌傳修】

夏五月太上皇崩於櫟陽宮【以漢紀通鑑修】

秋七月癸夘太上皇於萬年楚王梁王皆來送赦櫟陽囚【漢紀通鑑史記】

八月令諸侯王立太上皇廟於國都【夲紀】

九月趙相國陳豨反於代帝北徵次於邯鄲【以漢書史記夲紀皇極經世修】

詔縣道官獄疑者各讞所屬不能決者移廷尉廷尉不能決者以聞【以荀悅漢紀刑法志修】

漢太祖髙皇帝十一年冬十月帝在邯鄲大破陳豨軍以周勃爲太尉定代地【以夲紀年表修】

春正月淮陰侯韓信謀反長安夷三族【夲紀】

故韓王信與匈奴據參合樊噲柴武擊斬之【以夲紀列傳修】帝還雒陽【以夲紀修】

封子恆爲代王頗取山南太原之地益屬代代之雲中以西爲雲中郡【以夲紀修】

赦天下【夲紀】

二月立郡國朝獻口賦法【以通鑑綱目修】

詔郡國求賢【通鑑綱目】

三月廢梁王彭越爲庶人徙蜀尋夷三族【以夲紀列傳修】分梁地爲二國立子恢爲梁王子友爲淮陽王【以夲紀列傳修】夏四月帝至自雒陽【以夲紀修】

五月遣陸賈立秦南海尉趙佗爲南粵王【以夲紀修】

帝有疾樊噲排闥問疾【以通鑑列傳修】

秋七月淮南王英布反擊殺荊王劉賈並其地北渡淮擊楚楚王交走入薛【以史記漢書夲紀修】

帝自徵英布發關中巴蜀兵爲皇太子衛軍霸上赦天下死罪以下皆從軍【以夲紀修】

立子長爲淮南王【以史記夲紀修】

漢太祖髙皇帝十二年冬十月帝大破英布軍於蘄西布走渡淮數止戰不利與百餘人走江南長沙王吳臣誘殺之於番陽【以夲紀列傳修】

帝還過沛置酒沛宮復其民世世無所與【以夲紀修】

周勃樊噲定代郡鴈門雲中地斬陳豨於當城【以通鑑史記夲紀修】

省太尉官【以年表修】

更以荊爲吳國立兄喜之子沛侯濞爲吳王【以通鑑夲紀列傳修】十一月帝過魯以太牢祠孔子【以夲紀修】

十二月帝至自淮南【以荀氏漢紀修】

帝欲以趙王如意易太子張良叔孫通諌不聽太子侍燕東園公甪裏先生綺裏季夏黃公皆從帝見之大驚遂止【以列傳修】

下相國蕭何廷尉卽赦出之【以列傳通鑑修】

帝召燕王盧綰不至春二月使樊噲擊之【以夲紀列傳修】立子建爲燕王【夲紀】

立南武侯織爲南海王不克就國【以夲紀及注修】

三月詔不義擅起兵者天下共誅之【以夲紀修】

刑白馬與羣臣盟非劉氏不得王非有功不得侯不如約者天下共誅之是時同姓王者九國惟長沙王吳臣以異姓特王天子所有者凡十五郡【以史記年表漢書王陵周亞夫吳芮傳修】

詔陳平誅樊噲以周勃代將平防噲傳詣長安【以列傳修】夏四月詔陳平灌嬰將兵十萬屯滎陽【以夲紀列傳修】

甲辰帝崩於長樂宮丁未發防赦天下【以夲紀修】

以陳平爲郎中令復樊噲爵邑【以夲紀修】

盧綰亡入匈奴【以夲紀修】

五月丙寅長陵皇太子羣臣反至太上皇廟上謚曰髙皇帝是日太子嗣位是爲孝惠皇帝【以夲紀修】

尊皇后曰皇太后【夲紀】

詔髙爵宗室外戚民老者幼者有罪寛其刑【以夲紀及注修】田租復十五稅一【夲紀】

詔吏六百石以上其家惟給軍賦故吏嘗佩二千石官印者亦如之【以夲紀及注修】

令郡國立髙皇帝廟【以夲紀修】

漢孝惠皇帝元年冬攺諸侯王相國爲丞相【荀氏漢紀】召趙丞相周昌詣長安【以列傳修】

太后殺趙王如意及其母戚氏【以皇極經世修】

令民買爵以贖罪【以夲紀修】

賜民爵戶一級【夲紀】

徙淮陽王友爲趙王【史記夲紀修】

賜酈侯呂臺父周呂侯澤謚曰令武【以史記夲紀修】

始作長安城西北方【以史記大事記修】

漢孝惠皇帝二年冬十月楚王交齊王肥來朝【以史記夲紀修】齊王獻城陽郡爲長公主湯沐邑尊公主爲太后【以夲紀列傳修】

春正月有兩龍見蘭陵家人井中【夲紀】

隴西地震【夲紀】

夏旱【夲紀】

秋七月辛未相國鄼文終侯蕭何薨【以夲紀通鑑修】

癸巳以齊丞相平陽侯曹參爲相國【以史記大事記修】

漢孝惠皇帝三年春大發關中民城長安三十日罷【以稽古錄夲紀修】

復以宗室女爲公主妻匈奴單於【以夲紀修】

夏五月立閩越君揺爲東海王【夲紀】

六月發諸侯王列侯徒二萬人城長安【夲紀】

秋七月都廐災【夲紀】

南越王趙佗入貢【以夲紀修】

蜀湔氐反擊平之【以史記大事記通鑑修】

漢孝惠皇帝四年冬十月壬寅立長公主女張氏爲皇后【以夲紀列傳修】

春正月舉民孝弟力田者復其身【夲紀】

三月甲子皇帝冠赦天下【夲紀】

省法令妨吏民者【夲紀】

除挾書律【夲紀】

立原廟渭北【以通鑑修】

長樂宮鴻臺災【夲紀】

雨血於宜陽【漢紀】

秋七月乙亥未央宮淩室災丙子織室災【夲紀】

漢孝惠皇帝五年冬十月靁桃李華棗實【夲紀】

春正月復發關中民城長安三十日罷【以夲紀修】

夏大旱【夲紀】

秋八月己丑相國平陽懿侯曹參薨【以夲紀修】

九月長安城成【夲紀】

漢孝恵皇帝六年冬十月諸侯王以都城成來賀【以史記夲紀修】

以安國侯王陵爲右丞相曲逆侯陳平爲左丞相【以年表修】齊悼惠王肥薨【通鑑】

遣張良立齊太子襄爲齊王赦齊境內【以列傳史記大事記修】匈奴單於冒頓爲書嫚太后樊噲請擊之從季布議而止【以列傳修】

令民得賣爵【夲紀】

民女子年十五以上至三十不嫁五算【以夲紀修】

夏六月舞陽武侯樊噲薨【以夲紀修】

立西市修太倉【以史記大事記漢書夲紀修】

畱文成侯張良薨【以通鑑漢紀修】

以周勃爲太尉【通鑑】

漢孝惠皇帝七年冬十月詔灌嬰將車騎材官屯滎陽【以夲紀修】

春正月辛丑朔日有食之【夲紀】

夏五月丁邜日有食之旣【夲紀】

秋七月戊寅帝崩於未央宮【夲紀】

太后使呂產將南北軍【通鑑綱目】

九月辛丑安陵皇后張氏名後宮子爲太子至是卽位謁髙廟【以夲紀外戚傳修】

太后臨朝稱制赦天下【夲紀】

甲寅漢髙皇后呂氏元年冬十一月甲子以右丞相王陵爲帝太傅左丞相陳平爲右丞相典客辟陽侯審食其爲左丞相食其不治事監宮中【以史記夲紀漢書年表修】

太傅王陵謝病免【以列傳修】

追尊太后父臨泗侯呂公爲宣王兄周呂令武侯澤爲悼武王【以通鑑修】

春正月除三族辠妖言令【夲紀】

三月置孝弟力田官一人秩二千石【以夲紀修】

夏四月長公主薨立公主子張偃爲魯王謚公主曰魯元太后【以通鑑修】

辛邜立孝恵後宮子彊爲淮陽王不疑爲恆山王山爲襄城侯朝爲軹侯武爲壺闗侯割齊之濟南郡爲呂國立酈侯呂臺爲呂王【以史記夲紀漢書年表修】

五月趙王宮叢防災【夲紀】

秋桃李華【夲紀】

禦史大夫趙堯抵罪以上黨守任敖爲禦史大夫【以漢紀百官表修】

漢髙皇后呂氏二年冬十一月呂肅王呂臺薨立呂太子嘉爲呂王【以通鑑史記夲紀修】

春正月詔定列侯朝位【以夲紀修】

己邜地震羗道武都道山崩【夲紀】

楚王遣子郢客入都受業齊王遣弟章入宿衛夏五月丙申封郢客爲上邳侯章爲朱虛侯以郢客爲宗正又以呂祿女妻章【以年表列傳修】

六月丙戌日有食之【夲紀】

秋七月恆山王不疑薨無後立襄成侯山爲恆山王更名義【以史記漢書夲紀通鑑修】

行八銖錢【夲紀】

封酇文終侯蕭何夫人同爲酇侯【以史記年表修】

漢髙皇后呂氏三年夏江水漢水溢流民四千餘家【夲紀】秋星晝見【夲紀】

伊水洛水溢流千六百餘家汝水溢流八百餘家【通鑑】漢髙皇后呂氏四年春二月癸未封孝惠後宮子太爲昌平侯【以年表通鑑修】

夏四月丙申封淮陽丞相呂勝爲贅其侯楚丞相呂更始爲滕侯呂忿爲呂成侯太中大夫呂它爲兪侯舞陽武侯樊噲夫人呂嬃爲臨光侯【以史記夲紀年表修】

廢少帝幽殺之五月丙辰立恆山王義爲帝更名曰不稱元年【以通鑑夲紀修】

封軹侯朝爲恆山王【以史記夲紀修】

以平陽侯曹窟爲禦史大夫【通鑑】

禁南越關市鐵器【通鑑】

漢髙皇后呂氏五年春南越王趙佗自稱南武帝【夲紀】秋八月淮陽【闕】王彊薨立壺關侯武爲淮陽王【以通鑑修】九月發河東上黨騎屯北地【夲紀】

初令戍卒歳更【以史記大事記修】

漢髙皇后呂氏六年冬十月廢呂王呂嘉十一月立肅王弟產爲呂王【以通鑑修】

春星晝見【夲紀】

夏四月丁酉赦天下【夲紀】

齊王遣弟興居入宿衛封爲東牟侯【以列傳年表修】

秩長陵令二千石六月城長陵【夲紀】

匈奴冦狄道攻阿陽【夲紀】

行五分錢【夲紀】

漢髙皇后呂氏七年冬十二月匈奴冦狄道【夲紀】

春正月丁丑趙王友幽死於邸【夲紀】

己丑晦日有食之旣晝晦【以史記漢書夲紀修】

二月徙梁王恢爲趙王呂王產爲梁王梁王不之國爲帝太傅【通鑑】

立恵帝後宮子平昌侯太爲呂王更名梁曰呂呂曰濟川【史記夲紀】

割齊瑯琊郡立髙祖從祖弟大將軍營陵侯澤爲瑯琊王【以夲紀年表修】

夏五月追尊太上皇妃昭靈夫人曰昭靈後【以夲紀修】六月趙王恢自殺廢其嗣【以史記夲紀修】

朱虛侯章侍宴以軍法行酒【以荀氏漢紀通鑑修】

陸賈說丞相陳平與太尉周勃相結【以荀氏漢紀通鑑修】

秋使使告代王恆欲徙王趙恆謝願守代邊乃立武信侯呂祿爲趙王【以史記夲紀修】

九月燕靈王建薨太后殺其子國除【以史記夲紀修】

南越侵長沙遣隆慮侯周竈擊之【以通鑑舉要歷修】

漢髙皇后呂氏八年冬十月辛丑立呂肅王子東平侯通爲燕王【通鑑】

春三月太后祓還遂病【以史記夲紀修】

夏四月丁酉封中大謁者張釋爲建陵侯諸中官宦者令丞皆爲關內侯【以史記年表夲紀修】

江水漢水溢流萬餘家【夲紀】

秋七月以趙王呂祿爲上將軍將北軍呂王產居南軍【以史記夲紀修】

辛巳太后崩於未央宮遺詔赦天下以產爲相國祿女爲帝後【以史記夲紀修】

合葬長陵【史記外戚世家】

以左丞相審食其爲帝太傅【以史記夲紀修】

八月丙午齊王舉兵討呂氏西攻呂國之濟南【以史記夲紀列傳修】

相國呂產使灌嬰擊齊嬰畱屯滎陽與齊連和【以史記夲紀修】九月庚申太尉周勃入北軍使朱虛侯章入宮殺呂產及長樂衛尉呂更始諸呂無少長皆斬之【以史記夲紀修】

辛酉廢魯王張偃爲南宮侯【以史記夲紀年表修】

壬戌復以帝太傅審食其爲左丞相尋免【以史記夲紀修】戊辰徙濟川王太爲梁王立趙幽王子遂爲趙王【以史記夲紀修】

遣朱虛侯章告齊王罷兵灌嬰兵亦罷滎陽而歸【以史記夲紀修】

諸大臣迎立代王恆後九月己酉晦王長安廢少帝代王卽皇帝位是爲文帝誅髙後所名惠帝子朝武太【以史記夲紀年表修】

以代中尉宋昌爲衛將軍鎭撫南北軍代郎中令張武爲郎中令【以史記夲紀修】

赦天下賜民爵戶一級女子百戶牛酒酺五日【以史記漢書夲紀及注修】

大事記卷九

欽定四庫全書

大事記卷十

宋呂祖謙撰

漢孝文皇帝元年冬十月庚戌徙立故瑯邪王澤爲燕王【史記夲紀】

辛亥皇帝卽阼謁髙廟【史記夲紀】

尊代太后曰皇太后壬子遣太后弟車騎將軍薄昭奉迎於代【以史記夲紀修】

增丞相陳平太尉周勃朱虛侯章等封邑【以史記漢書夲紀修】十一月徙右丞相陳平爲左丞相太尉勃爲右丞相大將軍灌嬰爲太尉【以通鑑修】

呂氏所奪齊楚地皆歸之【漢書夲紀】

十二月除収孥諸相坐律令【史記夲紀】

春正月有司請蚤建太子詔曰其安之有司三請乃立長子啟爲太子賜天下民當爲父後者爵一級【以夲紀修】

三月立太子母竇氏爲皇后賜天下鰥寡孤獨窮困髙年孤兒布帛米肉【以史記夲紀修】

選皇后兄弟師傅賔客【以通鑑修】

楚元王交薨太子辟非先卒立次子宗正上邳侯郢客爲楚王【以夲紀列傳修】

夏四月齊楚地震二十九山同日崩大水潰出【夲紀】六月令郡國無來獻【夲紀】

令民賦四十丁男三十而一事【以賈之傳修】

修代來功封衛將軍宋昌爲壯武侯【夲紀】

從髙帝入漢中者列侯益封二千石以上賜食邑【以夲紀修】秋八月辛未右丞相勃免左丞相平專爲丞相【通鑑】遣陸賈諭南越趙佗謝罪去帝號【以史記列傳修】

齊哀王襄薨立太子則爲王【以夲紀世家修】

以賈誼爲太中大夫【以百官表列傳修】

漢孝文皇帝二年冬十月丞相曲逆獻侯陳平薨【通鑑綱目】詔列侯各之國【以夲紀修】

十一月乙亥周勃復爲丞相【通鑑】

癸卯晦日有食之詔求言舉賢良方正罷衛將軍軍省太僕馬【以夲紀修】

潁陰侯騎賈山上書言事【以列傳修】

春正月丁亥親耕籍田【以夲紀修】

三月立趙幽王少子辟疆爲河閒王朱虛侯章爲城陽王東牟侯興居爲濟北王皇子武爲代王參爲太原王揖爲梁王【以夲紀修】

以太中大夫石奮代張相如爲太子太傅【以荀氏漢紀修】三月除誹謗妖言律【以夲紀史記大事記修】

九月初與郡國守相爲銅虎符竹使符【史記夲紀】

賜天下民今年田租之半【夲紀】

燕敬王澤薨立子嘉爲燕王【以年表列傳修】

甲子漢孝文皇帝三年冬十月丁酉晦日有食之十一月丁卯晦日有食之【夲紀】

絳侯周勃免丞相就國以太尉潁陰侯灌嬰爲丞相罷太尉官屬丞相【以夲紀修】

夏四月城陽王章薨立子喜爲城陽王【以夲紀列傳修】

吳王濞淮南王長來朝【以史記年表修】

淮南王長殺辟陽侯審食其【夲紀】

五月匈奴冦北地上郡之河南帝幸甘泉命丞相灌嬰將車騎八萬五千擊之於髙奴匈奴敗去【以漢書夲紀史記大事記灌嬰匈奴傳修】

發中尉材官屬衛將軍軍長安【夲紀】

帝自甘泉之髙奴因幸太原【夲紀】

徙代王武爲淮陽王太原王參爲代王以太原國地盡與代【以史記漢書諸侯王表史記大事記修】

濟北王興居反罷丞相兵以陳武爲大將軍帥四將軍十萬眾擊之復以祁侯繒賀爲將軍軍滎陽【以史記漢書夲紀修】

秋七月帝至自太原【以夲紀修】

八月陳武破濟北軍虜其王興居興居自殺【以史記漢書夲紀修】以太中大夫賈誼爲長沙王太傅【以列傳修】

漢孝文皇帝四年冬十二月乙巳潁陰懿侯灌嬰薨【以年表通鑑修】

春正月甲午以禦史大夫北平侯張蒼爲丞相【以史記漢書年表修】

召河東守季布至邸罷歸郡【以列傳荀氏漢紀修】

以安丘侯張說爲將軍擊匈奴出代【以史記年表修】

匈奴單於冒頓請和親許之【以列傳修】

夏五月復諸劉有屬籍家無所與賜諸侯王子邑各二千戶【夲紀】

六月雨雪【荀氏漢紀】

秋七月絳侯周勃下廷尉赦復爵邑【以列傳修】

作顧成廟【夲紀】

漢孝文皇帝五年春二月地震【夲紀】

夏四月更造四銖錢除盜鑄錢令使民得自鑄【通鑑】楚夷王郢客薨立太子戊爲楚王【以年表修】

漢孝文皇帝六年冬十月桃李華【夲紀】

十一月淮南王長謀反廢遷蜀嚴道至雍死【以夲紀修】帝幸上林中郎將袁盎郤愼夫人坐【以列傳修】

遣中大夫意使匈奴頃之冒頓死子稽粥立號老上單於復以宗室女爲公主妻單於【以列傳修】

漢孝文皇帝七年冬十月令諸侯王子列侯母妻及吏二千石無得擅徴捕【以夲紀修】

夏四月赦天下【夲紀】

初置南陵【史記大事記】

六月癸酉未央宮東闕罘罳災【夲紀】

召長沙王太傅賈誼入見遷爲梁王太傅【以列傳修】

漢孝文皇帝八年梁王太傅賈誼陳政事【以列傳荀氏漢紀修】夏封故淮南王長子四人爲列侯【以史記列傳漢書夲紀修】

有長星出於東方【夲紀】

漢孝文皇帝九年春大旱【夲紀】

溫室鐘自鳴【史記大事記】

漢孝文皇帝十年冬帝幸甘泉【以夲紀修】

將軍薄昭有罪自殺【通鑑綱目】

帝幸上林拜虎圈嗇夫爲上林令謁者僕射張釋之諫乃止【以荀氏漢紀史記列傳修】

諸侯王皆來朝【以史記大事記修】

遣太常掌故鼂錯往濟南伏生所受尙書【以夲傳儒林傳修】漢孝文皇帝十一年冬十一月帝幸代春正月帝至自代【以夲紀修】

夏六月梁懷王揖薨無子國除【荀氏漢紀】

徙淮陽王武爲梁王北界泰山西至髙陽四十餘縣又徙城陽王喜爲淮南王【以賈誼修】

愽士鼂錯論太子未知術數拜爲太子家令【以列傳修】匈奴冦狄道從鼂錯議募民徙塞下【以通鑑修】

漢孝文皇帝十二年冬十二月河決東郡酸棗潰金堤興卒塞之【以史記大事記河渠書修】

春正月賜諸侯王女邑各二千戶【夲紀】

二月出惠帝後宮美人令得嫁【以夲紀修】

三月除關無用傳【夲紀】

鼂錯請募民入粟於邊拜爵免罪從之【以通鑑修】

賜農民今年租稅之半【夲紀】

遣謁者勞賜三老孝者悌者力田亷吏縣以戶口率置三老孝悌力田常員【以夲紀修】

吳國有馬生角【以荀氏漢紀修】

追謚故淮南王長爲厲王【以列傳修】

甲戌漢孝文皇帝十三年春二月詔具親耕桑禮儀【以夲紀修】

夏除祕祝【夲紀】

五月除肉刑【夲紀】

盜殺禦史大夫馮敬【以賈誼傳修】

故梁王太傅賈誼卒【以夲傳年表修】

六月除田租稅【夲紀】

除戍卒令【以史記大事記修】

漢孝文皇帝十四年冬匈奴老上單於稽粥十四萬騎攻朝那塞蕭關殺北地都尉孫卭遂至彭陽侯騎至雍甘泉以周捨爲衛將軍張武爲車騎將軍將車千乘騎十萬屯長安旁以備長安以昌侯盧卿寗侯魏遫隆慮侯周竈皆爲將軍屯上郡北地隴西張相如爲大將軍董赫欒布爲將軍大發車騎以擊匈奴匈奴遁走出塞【以夲紀列傳修】

以中郎署長馮唐爲車騎都尉赦囚徒魏尙復以爲雲中守【以史記列傳荀氏漢紀通鑑修】

春三月增諸祀壇場珪幣【以夲紀修】

河閒文王辟疆薨立太子福爲河閒王【以通鑑漢書年表修】漢孝文皇帝十五年春黃龍見成紀【以夲紀修】

以公孫臣爲博士議攺正朔服色【以史記夲紀封禪書修】

夏四月帝幸雍始郊見五帝【夲紀】

九月詔諸侯王公卿郡守舉賢良能直言極諌者上親防之【夲紀】

齊文王則河閒哀王福皆薨無子國除【通鑑】

新垣平以望气見【夲紀】

漢孝文皇帝十六年作渭陽五帝廟夏四月帝郊見五帝於渭陽以新垣平爲上大夫命博士諸生刺六經作王制【以封禪書郊祀志注修】

復於長門道北立五帝壇【以郊祀志修】

徙淮南王喜復爲城陽王【通鑑】

丙寅分齊爲六國立悼惠王子揚虛侯將閭爲齊王安都侯志爲濟北王武成侯賢爲菑川王白石侯雄渠爲膠東王平昌侯卬爲膠西王扐侯辟光爲濟南王又分淮南爲三國立厲王子阜陵侯安爲淮南王安陽侯勃爲衡山王陽周侯賜爲廬江王【以通鑑稽古錄修】

秋九月得玉杯新垣平言日再中詔更以明年爲元年作汾陰廟【以郊祀志修】

漢孝文皇帝後元年冬十月新垣平詐覺謀反夷三族【夲紀】

春三月孝惠皇后張氏薨於北宮【以夲紀及注修】

詔議民食【以夲紀修】

漢孝文皇帝後二年夏帝幸雍棫陽宮【以夲紀修】

六月代孝王參薨立太子登爲代王【以夲紀列傳修】

復與匈奴和親【通鑑綱目】

八月戊辰丞相張蒼免庚午以禦史大夫關內侯申屠嘉爲丞相封故安侯【以史記年表列傳修】

星隕梁野【以荀氏漢紀修】

漢孝文皇帝後三年春二月帝幸代【以夲紀修】

匈奴老上單於稽粥死子軍臣立爲單於【以通鑑史記列傳注修】秋大雨四十五日【以荀氏漢紀修】

以中郎將張釋之爲廷尉【以年表列傳修】

漢孝文皇帝後四年夏四月丙寅晦日有食之【夲紀】五月赦天下免官奴婢爲庶人【夲紀】

帝幸雍【以夲紀修】

漢孝文皇帝後五年春正月帝幸隴西【以夲紀修】

三月帝幸雍【以夲紀修】

六月齊有狗生角【以荀氏漢紀修】

秋七月帝幸代【以夲紀修】

漢孝文皇帝後六年冬匈奴絕和親大入上郡雲中以中大夫令免故楚相蘇意郎中令張武爲將軍屯飛狐句注北地又以河內守周亞夫宗正劉禮祝玆侯徐厲爲將軍屯細桞覇上棘門數月匈奴亦罷【以史記漢書夲紀列傳修】

夏四月大旱蝗【夲紀】

甲申漢孝文皇帝後七年夏六月己亥帝崩於未央宮遺詔短防【以夲紀通鑑綱目修】

乙巳葬霸陵上謚曰孝文皇帝太子卽位於髙廟丁未襲號曰皇帝【以漢書史記夲紀修】

尊皇太后曰太皇太后皇后曰皇太后【通鑑】

乙卯封皇太后弟竇廣國爲章武侯兄子竇彭祖爲南皮侯【以史記年表修】

秋九月有星孛於西方【夲紀】

長沙靖王吳著薨無子國除【以史記年表修】

漢孝景皇帝元年冬十月尊髙皇帝爲太祖孝文皇帝爲太宗令郡國皆立廟【通鑑綱目】

春正月詔聽民徙寛大地【通鑑綱目】

夏四月乙卯赦天下【以史記夲紀修】

匈奴入代遣禦史大夫陶靑至代約和親【以史記漢書夲紀修】五月復收民田半租三十而稅一【以夲紀通鑑食貨志修】

減笞法【通鑑綱目】

以太中大夫周仁爲郎中令張敺爲廷尉中大夫鼂錯爲左內史【以年表通鑑修】

太中大夫鄧通免尋坐盜出徼外鑄錢沒其家【以列傳修】削趙王遂河閒郡膠西王卬六縣【以史記吳王傳修】

大事記卷十

欽定四庫全書

大事記卷十一

宋呂祖謙撰

漢孝景皇帝二年冬十二月有星孛於西南【夲紀】

令天下男子二十始傅【夲紀】

春三月甲寅立皇子徳爲河閒王閼爲臨江王余爲淮陽王非爲汝南王彭祖爲廣川王發爲長沙王【以通鑑修】

夏四月壬午太皇太后薄氏崩【通鑑】

六月丞相故安節侯申屠嘉薨【以年表修】

封故丞相蕭何孫系爲武陵侯【以漢書史記夲紀修】

秋與匈奴和親【夲紀】

八月丁未以禦史大夫開封侯陶靑爲丞相丁巳以內史鼂錯爲禦史大夫【通鑑】

彗星出東北【史記夲紀】

雨雹於衡山【以史記夲紀修】

熒惑逆行守北辰月出北辰閒歳星逆行天庭中【以史記夲紀修】

漢孝景皇帝三年冬十月梁王武來朝詹事竇嬰以病免太后除嬰門籍【以通鑑史記列傳修】

楚王戊來朝削其東海郡【以史記列傳修】

春正月長星出西方【以史記夲紀修】

削吳王豫章會稽郡【以史記列傳修】

吳王濞楚王戊趙王遂膠西王卬濟南王辟光菑川王賢膠東王雄渠反南連越北連匈奴吳楚圍梁膠西濟南菑川膠東圍齊帝以中尉周亞夫爲太尉將三十六將軍擊吳楚故詹事竇嬰爲大將軍屯滎陽曲周侯酈寄擊趙將軍欒布救齊赦天下斬禦史大夫鼂錯以謝七國周亞夫壁昌邑南以梁委吳而絕其糧道二月吳楚食盡引去亞夫追擊大破之楚王戊自殺壬午晦日有食之三月東越斬吳王濞於丹徒欒布敗諸侯兵解齊圍齊王將閭自殺膠西王卬濟南王辟光菑川王賢膠東王雄渠皆伏誅立齊太子壽爲齊王夏六月乙亥徙淮陽王余爲魯王汝南王非爲江都王立子端爲膠西王勝爲中山王宗正禮爲楚王秋九月酈寄欒布滅趙趙王遂自殺【以史記夲紀列傳通鑑稽古錄通鑑綱目修】

賜民爵一級【夲紀】

漢孝景皇帝四年春復置諸關用傳出入【夲紀】

夏四月乙巳立子榮爲皇太子徹爲膠東王【以夲紀修】六月赦天下賜民爵一級【夲紀】

徙汝南王非爲江都王【以年表修】

賜梁王武汝南王非天子旌旗【以世家修】

秋七月臨江哀王閼薨無後國除【以夲紀年表修】

後九月更以弋陽爲陽陵【史記夲紀】

徙衡山王勃爲濟北王廬江王賜爲衡山王【以年表通鑑修】漢孝景皇帝五年冬十月戊戌晦日有食之【以夲紀修】春正月作陽陵邑募民徙居之【通鑑綱目】

夏五月丁卯封長公主子蟜爲隆慮侯【史記夲紀】

遣公主嫁匈奴單於【夲紀】

徙廣川王彭祖爲趙王【通鑑】

漢孝景皇帝六年冬十二月雷霖雨【夲紀】

秋九月皇后薄氏廢【夲紀】

後九月伐馳道樹塡蘭池【史記夲紀】

漢孝景皇帝七年冬十月梁王武來朝【以列傳修】

十一月乙丑廢皇太子榮爲臨江王【以史記夲紀年表修】

中尉衞綰免以濟南太守郅都代之【以列傳年表修】

庚寅晦日有食之【通鑑】

二月丞相陶靑免乙巳太尉條侯周亞夫爲丞相罷太尉官【以史記本紀通鑑修】

夏四月乙巳立膠東王太后王氏爲皇后丁巳立膠東王徹爲皇太子【以史記夲紀修】

以故中尉衛綰爲太子太傅【以列傳修】

漢孝景皇帝中元年夏四月赦天下賜民爵一級【夲紀】封故禦史大夫周苛孫平爲繩侯故禦史大夫周昌子左車爲安陽侯【以史記漢書夲紀修】

衡山地震原都雨雹大者尺八寸【以史記漢書夲紀通鑑修】

漢孝景皇帝中二年春二月定諸侯薨葬立嗣之制【以漢書夲紀修】

匈奴入燕【夲紀】

三月臨江王榮下中尉府自殺國除【以史記夲紀年表修】

夏四月有星孛於西北【夲紀】

乙巳立子越爲廣川王寄爲膠東王【以年表夲紀修】

秋七月更郡守爲太守郡尉爲都尉【夲紀】

秋九月甲戌晦日有食之【通鑑】

梁王武使人刺殺故楚相袁盎詣闕謝罪【通鑑綱目】

甲午漢孝景皇帝中三年冬十一月罷諸侯禦史大夫官【夲紀】

十二月匈奴王徐盧等七人降皆封爲列侯【以史記年表世家夲紀修】

春三月丁巳封子乘爲淸河王【以史記夲紀年表修】

夏四月旱禁酤酒【以荀氏漢紀漢書夲紀修】

秋九月蝗有星孛於西北戊戌晦日有食之丞相周亞夫免以禦史大夫桃侯劉捨爲丞相【以夲紀百官表修】

漢孝景皇帝中四年春三月作徳陽宮【以夲紀修】

夏大蝗【以史記夲紀修】

秋赦徒作陽陵者【史記夲紀】

漢孝景皇帝中五年冬十月戊午日有食之【以夲紀修】春三月丁巳立子舜爲常山王【以年表夲紀修】

夏五月甲戌封皇后兄王信爲蓋侯【以年表修】

六月丁巳赦天下賜民爵一級【夲紀】

大水【通鑑】

秋八月己酉未央宮東闕災【夲紀】

令諸侯王不得治國更名諸侯丞相爲相它官皆損其員【以百官表夲紀修】

秋九月詔諸獄疑輒讞之【以夲紀修】

地震【通鑑】

漢孝景皇帝中六年冬十月梁王武來朝【以通鑑修】

十一月攺諸官名【夲紀】

定鑄錢僞黃金棄市律【夲紀】

春二月乙卯帝幸雍郊五畤【以通鑑史記夲紀修】

三月雨雪【夲紀】

夏四月梁孝王武薨立其子買爲梁王【以夲紀年表修】

五月丙戌分梁地立孝王子明爲濟川王彭離爲濟東王定爲山陽王不識爲濟陰王【以夲紀年表修】

定長吏車服之制【以夲紀修】

減笞法定箠令【夲紀】

匈奴入鴈門上郡【以夲紀修】

秋七月辛亥晦日有食之【夲紀】

以寗成爲中尉【以通鑑列傳修】

城陽共王喜薨【通鑑】

漢孝景皇帝後元年春正月詔獄讞不當不爲失【以夲紀修】二月丁酉赦天下賜中二千石諸侯相爵右庶長夏大酺五日民得酤酒【以史記漢書夲紀修】

五月丙戌地震【以史記夲紀修】

秋七月丙午丞相劉捨免【年表】

乙巳晦日有食之【夲紀】

八月壬辰以禦史大夫建陵侯衛綰爲丞相【以年表列傳修】條侯周亞夫下獄死【夲紀】

漢孝景皇帝後二年冬十月省徹侯之國【夲紀】

春正月地一日三動【史記夲紀】

以歳不登禁天下食不造歳令內史郡不得以粟食馬令徒衣七緵布【以史記夲紀修】

三月匈奴入鴈門【史記夲紀】

夏五月詔貲算四得官【通鑑】

租長陵田【史記夲紀】

秋大旱衡山國河東雲中郡民疫【史記漢書夲紀修】

漢孝景皇帝後三年冬十月日月皆食赤五日【史記夲紀】十二月晦雷日如紫五星逆行守太微月貫天庭中【史記夲紀】

春正月詔勸農桑禁采黃金珠玉【通鑑綱目】

甲寅皇太子冠【史記本紀】

甲子帝崩於未央宮【本紀】

二月癸酉葬陽陵上諡曰孝景皇帝丙子太子卽位尊皇太后曰太皇太后皇后曰皇太后【以史記大事記文帝紀景帝紀修】

三月封皇太后同母弟田蚡爲武安侯勝爲周陽侯【以漢書史記本紀修】

漢孝武皇帝建元元年冬十月舉賢良方正之士轅固以老罷歸以董仲舒爲江都相莊助爲中大夫治申韓蘇張之言者皆罷之【以本紀列傳修】

春二月赦天下【本紀】

行三銖錢【本紀】

夏四月詔民年九十以上復子若孫令供飬【以本紀修】五月詔修山川祠【以本紀修】

六月丞相衞綰免丙寅以魏其侯竇嬰爲丞相武安侯田蚡爲太尉趙綰爲禦史大夫王臧爲郎中令【以年表列傳修】

秋七月詔省衞士萬人罷苑馬以賜貧民【以本紀修】

徵魯申公議立明堂帝問以政事對曰爲治者不在多言顧力行何如耳【以本紀列傳修】

又徵枚乘道死【以列傳修】

內史寗成抵罪髠鉗【以年表通鑑修】

漢孝武皇帝建元二年冬十月淮南王安來朝【通鑑】禦史大夫趙綰郎中令王臧下獄死丞相竇嬰太尉田蚡免以石建爲郎中令弟慶爲內史【以年表列傳通鑑修】

春二月丙戌朔日有食之【本紀】

夏四月戊申有星如日夜出【通鑑】

初置茂陵邑【本紀】

漢孝武皇帝建元三年冬十月代王登長沙王發中山王勝濟川王明來朝【以史記年表通鑑修】

春河水溢於平原大饑人相食【本紀】

初作便門橋【本紀】

秋七月有星孛於西北【本紀】

廢濟川王明爲庶人遷房陵國除【以列傳修】

閩越圍東甌遣莊助發兵救之遂徙其眾於江淮間【以本紀列傳修】

九月丙子晦日有食之【本紀】

始爲微行【通鑑】

起上林苑【東方列傳】

甲申漢孝武皇帝建元四年夏有風赤如血【本紀】

六月旱【本紀】

秋九月有星孛於東北【本紀】

南越王趙佗死其孫胡立爲南越王【以通鑑列傳修】

漢孝武皇帝建元五年春罷三銖錢行半兩錢【本紀】置五經博士【本紀】

夏五月大蝗【本紀】

秋八月廣川恵王越薨立其太子齊爲王淸河哀王乘薨無子國除【以本紀列傳修】

大事記卷十一

欽定四庫全書

大事記卷十二

宋呂祖謙撰

漢孝武皇帝建元六年春二月乙未遼東髙廟災夏四月壬子髙陵便殿火【夲紀】

五月丁亥太皇太后竇氏崩【以夲紀修】

六月癸巳丞相許昌免以武安侯田蚡爲丞相絀黃老之言復申刑名百家之禁延文學儒者以百數【以百官表儒林傳修】

秋八月有星孛於東方長竟天【夲紀】

閩越王郢攻南越遣大行王恢大司農韓安國擊之閩越王弟余善殺郢謝罪立無諸孫醜爲越繇王余善爲東越王【以夲紀列傳修】

以東海太守汲黯爲主爵都尉【以百官表修】

與匈奴和親【通鑑綱目】

遣唐防通夜郎置犍爲郡【以列傳修】

漢孝武皇帝元光元年冬十一月初令郡國舉孝亷【以本紀修】

衛尉李廣爲驍騎將軍屯雲中程不識爲車騎將軍屯鴈門六月罷【夲紀】

夏四月赦天下復七國宗室前絕屬者【夲紀】

五月詔舉賢良文學帝親策之【以通鑑修】

秋七月癸未日有食之【夲紀】

天星盡揺【以荀氏漢紀修】

主父偃徐樂嚴安上書言事皆以爲郎中【以列傳修】

漢孝武皇帝元光二年冬十月帝幸雍祠五畤【以夲紀修】始親祠竈遣方士入海求萊【以封禪書通鑑修】

立太乙祠【通鑑綱目】

夏六月從王恢議將三十萬眾屯馬邑谷中誘擊單於不克恢下獄死【以列傳夲紀修】

匈奴絕和親攻當路塞【以列傳修】

漢孝武皇帝元光三年春河徙從頓丘入渤海【以夲紀修】夏五月河決濮陽瓠子注鉅野通淮泗泛郡十六【以通鑑修】漢孝武皇帝元光四年冬十二月殺魏其侯竇嬰【以夲紀列傳修】

春三月乙卯丞相武安侯田蚡薨【以夲紀修】

夏四月隕霜殺艸【夲紀】

五月丁巳以平棘侯薛澤爲丞相【通鑑】

地震赦天下【夲紀】

漢孝武皇帝元光五年冬十月河間王徳來朝獻雅樂春正月薨謚曰獻【以史記年表通鑑列傳修】

發巴蜀吏卒治西南夷道【以夲紀列傳修】

治鴈門阻險【夲紀】

秋七月大風防木【本紀】

乙巳皇后陳氏廢【夲紀】

以張湯爲太中大夫與趙禹定律令【以列傳修】

八月螟【夲紀】

防賢良文學擢公孫爲博士尋以爲左內史【列年表】漢孝武皇帝元光六年冬初算商車【夲紀】

春穿漕渠通渭【夲紀】

夏大旱蝗【本紀】

秋匈奴入上谷以太中大夫衞靑爲車騎將軍出上谷衞尉李廣爲驍騎將軍出鴈門太中大夫公孫敖爲騎將軍出代太僕公孫賀爲輕車將軍出雲中廣敖失師賀亦無功惟靑至龍城頗斬首虜賜爵關內侯【以史記匈奴傳漢書夲紀史記公孫卿表荀氏漢紀修】

遣司馬相如通卭都置一都尉十餘縣【以西南夷司馬相如傳修】西南夷始置郵亭【以史記大事記修】

爲董偃置酒宣室中郎東方朔諌曰宣室者先帝之正處也滛亂之漸其變爲篡詔更置酒北宮【以列傳修】

漢孝武皇帝元朔元年冬匈奴盜邊以衞尉韓安國爲材官將軍屯漁陽【以韓安國匈奴傳修】

十一月詔議二千石不舉孝廉者罪【以夲紀修】

子據生春三月甲子立夫人衞氏爲皇后【以列傳夲紀修】赦天下【夲紀】

秋匈奴入遼西漁陽鴈門遣將軍衛靑出鴈門將軍李息出代獲首虜數千級【以夲紀修】

東夷薉君南閭等口二十八萬人降置蒼海郡【以夲紀修】燕王定國有罪自殺國除【以史記年表修】

甲寅漢孝武皇帝元朔二年冬賜淮南王菑川王幾杖母朝【夲紀】

春正月詔諸侯王得分邑土封子弟爲列侯【以夲紀荀氏漢紀修】匈奴入上谷漁陽遣車騎將軍衞靑擊走之遂取河南地置朔方五原郡【以夲紀列傳地理誌修】

三月乙亥晦日有食之【夲紀】

夏募民徙朔方十萬口【夲紀】

徙郡國豪傑於茂陵【通鑑綱目】

齊厲王次昌自殺無後國除族誅齊相主父偃【以史記年表漢書列傳修】

禦史大夫張歐告老帝欲以孔臧爲禦史大夫臧請爲太常典家業從之【以列傳孔叢子通鑑修】

漢孝武皇帝元朔三年冬匈奴軍臣單於死其弟左谷蠡王伊稚斜自立爲單於軍臣單於太子於單來降【以夲傳修】

以左內史公孫爲禦史大夫中大夫張湯爲廷尉【以年表修】

族誅郭解【以通鑑修】

春罷蒼海郡【夲紀】

三月赦天下【夲紀】

張騫使月氐還以爲太中大夫【以列傳通鑑修】

夏匈奴入代郡殺太守共友【以列傳修】

六月庚午皇太后王氏崩【以本紀修】

罷西夷獨置南夷兩縣一都尉城朔方城【以列傳修】

大酺【夲紀】

匈奴入鴈門【以列傳通鑑修】

漢孝武皇帝元朔四年冬帝幸甘泉【以本紀修】

夏匈奴入代定襄上郡【夲紀】

漢孝武皇帝元朔五年冬十一月乙丑丞相薛澤免以禦史大夫公孫爲丞相封平津侯【以年表列傳通鑑修】

以汲黯爲右內史董仲舒爲膠西王相【以列傳通鑑修】

春大旱【夲紀】

匈奴冦朔方遣衛靑率六將軍擊之圍右賢王獲首虜萬五千級還拜靑爲大將軍【以夲紀列傳修】

夏六月置博士弟子員【以夲紀修】

秋匈奴入代殺都尉朱英【以列傳修】

賜衡山王賜不朝【以列傳修】

漢孝武皇帝元朔六年春二月遣大將軍衛靑將六將軍十萬餘騎擊匈奴【以夲紀修】

赦天下【夲紀】

夏四月衛靑復將六將軍絕幕斬首虜萬餘右將軍蘇建前將軍趙信爲單於所敗信降匈奴建盡亡其軍惟嫖姚校尉霍去病有功封冠軍侯【以列傳修】

六月置武功爵【夲紀】

漢孝武皇帝元狩元年冬十月帝幸雍祠五畤獲一角獸【以夲紀郊祀志修】

淮南王安衡山王賜謀反自殺【通鑑綱目】

十二月大雨雪【夲紀】

夏四月赦天下【夲紀】

丁卯立子據爲皇太子【以夲紀修】

遣謁者巡行天下賜孝弟力田老耄孤寡帛各有差【以夲紀修】

五月乙巳晦日有食之【夲紀】

匈奴入上谷殺數百人【夲紀】

復事西南夷【以史記通鑑西南夷大宛傳修】

漢孝武皇帝元狩二年冬十月帝幸雍祠五畤【以夲紀修】春三月戊寅平津獻侯公孫薨壬辰以禦史大夫樂安侯李蔡爲丞相廷尉張湯爲禦史大夫【年表通鑑】

以冠軍侯霍去病爲驃騎將軍擊匈奴得休屠王祭天金人獲首虜萬八千餘級【以列傳修】

夏得馬余吾水中南越獻馴象能言鳥【以本紀修】

立樂府以宦者李延年爲協律都尉【以本紀禮樂志修】

遣驃騎將軍霍去病合騎侯公孫敖出北地衞尉張騫郎中令李廣出右北平擊匈奴去病至祁連山斬首虜三萬餘級益封五千戶禆將三人皆封侯敖騫失期當死贖爲庶人廣軍幾沒無賞【以本紀列傳修】

江都王建有罪自殺【本紀】

秋匈奴昆邪王將四萬餘人來降置五屬國以處之【以本紀修】

以方士齊人少翁爲文成將軍【以封禪書修】

作甘泉宮【以封禪書修】

漢孝武皇帝元狩三年春有星孛於東方【本紀】

夏大旱【荀氏漢紀】

五月赦天下【本紀】

立膠東康王少子慶爲六安王【本紀】

封故相國蕭何曾孫慶爲鄼侯【以本紀年表修】

秋匈奴入右北平定襄【本紀】

山東大水徙貪民於關西朔方七十餘萬口【以通鑑平凖書修】作昆明池【以本紀修】

漢孝武皇帝元狩四年冬造白金皮幣罷半兩錢行三銖錢【以本紀平凖書修】

以東郭咸陽孔僅爲大農丞桑羊爲侍中【以平凖書修】初算緡錢【本紀】

以卜式爲中郎【以平凖書修】

春有星孛於東北【本紀】

夏有長星出於西北【本紀】

遣大將軍衞靑驃騎將軍霍去病各將五萬騎絕摹擊匈奴靑圍單於不克去病封狼居胥山獲首虜七萬餘級益封五千八百戶前將軍李廣自殺【以列傳修】

衞靑霍去病皆加大司馬【以百官表列傳修】

匈奴請和親博士狄山與張湯異議遣乘障爲匈奴所殺【以列傳修】

右內史汲黯免以義縱爲右內史王溫舒爲中尉楊僕爲主爵都尉【以百官表修】

文成將軍少翁伏誅【以通鑑綱目修】

漢孝武皇帝元狩五年春三月甲午丞相李蔡有罪自殺【本紀】

罷三銖錢行五銖錢【以本紀修】

初作鹽鐵【以平凖書修】

董仲舒請限民田不從【以食貨志修】

以汲黯爲淮陽太守【以通鑑修】

徙天下姦猾吏民於邊【本紀】

夏四月乙夘以太子少傅武疆侯莊靑翟爲丞相赦天下祠壽宮神君【以通鑑封禪書修】

以司馬安爲廷尉【年表】

甲子漢孝武皇帝元狩六年冬十月雨水無冰【本紀】楊可告緡右內史義縱坐廢格誅【以列傳通鑑修】

驃騎將軍霍去病殺郎中令李敢【以通鑑列傳修】

夏四月乙巳立子閎爲齊王旦爲燕王胥爲廣陵王【以夲紀修】

六月遣博士褚大徐偃等六人分行郡國【以平凖書修】秋九月大司馬驃騎將軍霍去病薨以其弟光爲奉車都尉【以夲紀列傳修】

大農令顏異坐腹誹誅【以平凖書修】

漢孝武皇帝元鼎元年夏五月赦天下大酺五日【夲紀】濟東王彭離有罪廢處上庸國除【夲紀】

漢孝武皇帝元鼎二年冬十一月禦史大夫張湯有罪自殺【夲紀】

十二月壬辰丞相莊靑翟下獄自殺【以百官表通鑑修】

春作栢梁臺【以夲紀修】

二月辛亥以太子太傅髙陵侯趙周爲丞相【以夲紀漢書年表修】三月大雨雪【夲紀】

夏大水【夲紀】

秋九月遣博士中等循行江南振救饑民【以本紀修】

以孔僅爲大農令桑羊爲大農丞【以百官表平凖書修】

置水衡都尉官【以百官表修】

行赤側錢罷白金【以平凖書修】

遣中郎將張騫使烏孫通西域【以通鑑修】

漢孝武皇帝元鼎三年冬徙函谷關於新安以故關爲農縣【夲紀】

十二月令民告緡者以其半與之【夲紀】

令株送徒入財補郎【以平凖書通鑑綱目修】

正月戊子陽陵園火【夲紀】

夏四月雨雹【夲紀】

關東郡國十餘饑人相食【夲紀】

常山憲王舜薨太子勃嗣立有罪國除爲常山郡以憲王子平爲眞定王子商爲泗水王【以年表列傳修】

徙代王義爲淸河王【通鑑】

匈奴伊稚斜單於死子烏維立爲單於【以列傳通鑑修】

以關都尉尹齊爲中尉【以百官表修】

漢孝武皇帝元鼎四年冬十月帝幸雍祠五畤【夲紀】始巡郡國東度河幸汾陰十一月甲子立后土祠於汾陰睢上至滎陽而還【以夲紀平凖書修】

封周后姬嘉爲周子南君【通鑑綱目】

春以方士欒大爲五利將軍夏四月乙巳封爲樂通侯【以通鑑郊祀志年表修】

六月得寶鼎后土祠旁【夲紀】

秋得馬於渥窪水中【以夲紀修】

中尉尹齊免徙廷尉王溫舒代之以故少府趙禹爲廷尉中大夫倪寛爲左內史【以百官表修】

遣安國少季諭南粵衛尉路博徳將兵屯桂陽【以通鑑列傳修】以方士公孫卿爲郎【以通鑑修】

罷赤側錢専令上林三官鑄錢【以平凖書修】

漢孝武皇帝元鼎五年冬十月帝幸雍祠五畤遂西逾隴登空同北出蕭關獵新秦中以勒邊兵而還【以夲紀平凖書修】

十一月辛巳朔旦冬至郊見太乙於甘泉泰畤【以夲紀修】三月南粵相呂嘉殺漢使者及其王興王太后樛氏立興兄子建徳爲王【以夲紀列傳修】

夏四月赦天下【夲紀】

丁丑晦日有食之【夲紀】

秋遣伏波將軍路博徳樓船將軍楊僕等擊南越【以夲紀修】賜卜式爵關內侯【通鑑綱目】

九月列侯坐獻黃金酎祭宗廟不如法奪爵者百六人辛巳丞相趙周下獄死【以夲紀年表修】

以禦史大夫石慶爲丞相封牧丘侯【以百官表修】

五利將軍欒大坐誣罔誅【以夲紀郊祀志修】

西羌反圍抱防匈奴入五原殺太守【以夲紀修】

漢孝武皇帝元鼎六年冬十月朝防不置酒【以楊僕傳修】遣將軍李息郎中令徐自爲徵西羌平之【夲紀】

令三百石以上吏以差出馬【以平凖書修】

路博徳楊僕滅南越獲其王建徳相呂嘉以其地爲南海蒼梧郁林合浦交趾九眞日南珠崖儋耳九郡【以通鑑夲紀修】

春帝幸緱氏城視仙人迹【以通鑑修】

西南夷反遣中郎將郭昌衞廣擊滅之以爲武都牂柯越嶲沈黎文山郡【以列傳夲紀修】

秋東越王余善反遣韓說王溫舒楊僕擊之【以夲紀修】遣浮沮將軍公孫賀出九原匈河將軍趙破奴出令居皆二千餘里不見虜而還乃分武威酒泉地置張掖惇煌郡【本紀】

以齊相卜式爲禦史大夫【以百官表修】

作六輔渠【以溝洫志修】

漢孝武皇帝元封元年冬十月帝北巡登單於臺臨北河勒兵十八萬匈奴詟不敢出乃入塞罷兵還甘泉【以夲紀稽古錄修】

遣趙破奴擊西域虜樓蘭車師王【以年表大宛傳修】

東越殺其王余善降遷其民江淮閒虛其地【以夲紀修】貶禦史大夫卜式爲太子太傅以右內史倪寛代之【以列傳年表修】

以大農丞桑羊爲治粟都尉領大農【以平凖書修】

置均輸平凖【以平凖書修】

以咸宣爲左內史閻奉爲水衡都尉【以百官表修】

春正月帝幸緱氏祭中嶽遂東巡海上夏四月帝還登封泰山降禪肅然山攺元赦天下復東北至碣石九原而還【以夲紀封禪書修】

令吏民入粟補官贖罪罷告緡益歳漕六百萬石賜桑羊爵左庶長【以平凖書修】

秋有星孛於東井又孛於三臺【夲紀】

齊王閎薨無子國除【通鑑】

漢孝武皇帝元封二年冬十月帝行幸雍祠五畤【夲紀】春正月幸緱氏遂至東萊夏四月還祠泰山至瓠子塞決河作宣防宮【以荀氏漢紀通鑑修】

帝至自瓠子【以通鑑修】

初立越祠雞卜【以封禪書通鑑修】

作甘泉通天臺長安作蜚廉桂觀【以夲紀封禪書修】

朝鮮王衛右渠反攻殺遼東都尉渉何【以夲紀通鑑修】

六月赦天下【以夲紀修】

秋作明堂於汶上【通鑑】

遣樓船將軍楊僕左將軍荀彘擊朝鮮【以夲紀修】

又遣郭昌衛廣平西南夷未服者降滇王以爲益州郡【以夲紀西夷傳修】

以禦史中丞杜周爲廷尉【以百官表修】

漢孝武皇帝元封三年冬十二月雷雨雹大如馬頭【以通鑑修】

春作角觝戱【夲紀】

夏朝鮮殺其王右渠降以其地爲樂浪臨屯莵眞番郡荀彘坐爭功誅楊僕免爲庶人【以夲紀修】

夏旱令天下祠靈星【以封禪書修】

武都氐反分徙酒泉郡【以夲紀修】

甲戌漢孝武皇帝元封四年冬十月帝幸雍祠五畤春三月還祠后土赦汾陰三縣【以夲紀修】

帝至自汾陰【新補】

夏大旱關東流民二百萬口【以夲紀石慶傳修】

匈奴冦邊遣郭昌趙破奴屯朔方【以夲紀匈奴傳修】

漢孝武皇帝元封五年冬帝南巡至南郡望祠虞舜於九嶷親射蛟江中獲之遂北至瑯邪春三月至泰山增封祠太乙五帝於明堂配以髙祖因朝諸侯受計於明堂赦天下夏還甘泉郊泰畤【以夲紀封禪書修】

大司馬太將軍長平烈侯衞靑薨【以夲紀通鑑修】

初置刺史部十三州【夲紀】

詔州郡察吏民有茂材異等可爲將相使絕國者【以夲紀修】漢孝武皇帝元封六年春作首山宮【夲紀】

三月帝幸河東祠后土【以夲紀修】

益州昆明反遣防胡將軍郭昌擊之【以夲紀修】

秋大旱蝗【夲紀】

以宗室女爲公主妻烏孫【以通鑑西域傳修】

匈奴烏維單於死子烏師廬立【通鑑】

漢孝武皇帝太初元年冬十月帝幸泰山十一月甲子朔冬至祠太乙五帝於明堂【以夲紀封禪書修】

乙酉栢梁臺災【夲紀】

十二月甲午朔禪髙裏祠后土東臨渤海望祠蓬萊春正月還受計於甘泉【以夲紀修】

二月作建章宮【以夲紀修】

夏五月正歷以正月爲歳首【夲紀】

定官名【夲紀】

築受降城【以夲紀修】

秋八月幸安定【以夲紀修】

遣貳師將軍李廣利擊大宛【以夲紀修】

關東蝗大起飛西至燉煌【通鑑】

詛匈奴大宛【以封禪書修】

漢孝武皇帝太初二年春正月戊申丞相牧邱恬侯石慶薨【以夲紀通鑑修】

閏月丁丑以太僕公孫賀爲丞相封葛繹侯【以通鑑修】三月幸河東祠后土【以夲紀修】

夏四月赦汾陰安邑殊死以下【夲紀】

五月籍吏民馬補車騎馬【夲紀】

秋蝗【夲紀】

李廣利攻大宛郁都城不克還屯惇煌【以通鑑列傳修】

遣浚稽將軍趙破奴將二萬騎擊匈奴皆沒於虜【以夲紀列傳修】

漢孝武皇帝太初三年春正月帝東巡海上夏四月還修封泰山【以夲紀修】

匈奴烏師廬單於死季父句黎胡立【以史記漢書匈奴傳修】遣光祿勲徐自爲築五原塞外列城彊弩都尉路博徳築居延澤【以夲紀匈奴傳修】

秋匈奴入定襄雲中張掖酒泉【以夲紀修】

睢陽侯張昌有罪國除髙祖功臣至是見侯四人【以通鑑修】大發兵復遣李廣利圍大宛宛殺其王母寡以謝獲善馬數十匹【以通鑑列傳修】

漢孝武皇帝太初四年春李廣利軍還封海西侯八千戶執樓蘭王詣闕旣而遣歸國【以列傳修】

秋作明光宮【以夲紀修】

匈奴句黎胡單於死弟且鞮侯立盡歸漢使之不降者【以匈奴傳修】

冬始稅武關出入者【以夲紀修】

漢孝武皇帝天漢元年春正月帝幸甘泉郊泰畤二月幸河東祠后土【以夲紀修】

遣中郎將蘇武使匈奴匈奴欲降之不可乃徙之海上【以通鑑列傳修】

夏大旱【以荀氏漢紀修】

五月赦天下【夲紀】

秋大搜【以夲紀修】

發謫戍屯五原【夲紀】

守軍正丞胡建擅斬監察禦史釋之【以荀氏漢紀列傳修】

漢孝武皇帝天漢二年春帝幸東海還幸回中【以夲紀修】夏五月遣貳師將軍李廣利擊匈奴右賢王於天山還爲匈奴所圍死者十六七又遣因杅將軍公孫敖出西河無所得騎都尉李陵出居延北與單於戰斬首萬餘級陵兵敗降匈奴【以夲紀列傳修】

太史令司馬遷下蠶室著書百三十篇【以列傳修】

秋大搜【夲紀】

齊楚燕趙盜羣起遣直指使者暴勝之逐捕以軍興法誅二千石以下【以夲紀列傳修】

遣開陵侯成挽髮樓蘭兵擊車師匈奴救之引還【以年表西域傳修】

漢孝武皇帝天漢三年春二月以執金吾杜周爲禦史大夫【以百官表修】

初酒酤【夲紀】

三月帝幸泰山修封祀明堂因受計還祠常山【以夲紀修】夏四月大旱赦天下【通鑑】

秋匈奴入鴈門【夲紀】

甲申漢孝武皇帝天漢四年春正月朝諸侯王於甘泉宮【夲紀】

遣貳師將軍李廣利出朔方因杅將軍公孫敖出鴈門遊撃將軍韓說出五原皆戰不利引還【以夲紀修】

夏四月立皇子髆爲昌邑王【夲紀】

秋九月令死罪入贖【以夲紀修】

漢孝武皇帝太始元年春正月徙郡國豪傑於茂陵云陽【以夲紀並注修】

夏六月赦天下【夲紀】

匈奴且鞮侯單於死子孤鹿始立【以匈奴傳修】

漢孝武皇帝太始二年春三月更黃金爲麟趾褭蹏【以夲紀修】

秋旱【夲紀】

作白渠【以溝洫志修】

漢孝武皇帝太始三年春正月帝幸甘泉饗外國客【夲紀】三月帝幸東海瑯邪浮海而還【以夲紀修】

子弗陵生命其所生門曰堯母門【以通鑑修】

以直指使者江充爲水衡都尉【以年表修】

漢孝武皇帝太始四年春三月幸泰山壬午祀髙祖於明堂癸未祀孝景皇帝於明堂甲申修封【以夲紀修】

夏四月幸不其五月還幸建章宮赦天下【以夲紀修】

冬十月甲寅晦日有食之【夲紀】

十二月帝幸雍祠五畤

漢孝武皇帝徵和元年春正月帝至自北地【以夲紀修】三月趙敬肅王彭祖薨遣使者立其子昌爲趙王【以列傳修】夏大旱【夲紀】

冬十一月大搜十一日乃解巫蠱起【以夲紀修】

漢孝武皇帝徵和二年春正月丞相公孫賀坐巫蠱族誅【以夲紀列傳修】

涿郡鐵官鐵飛【以五行志修】

三月以涿郡太守劉屈犛爲左丞相封澎侯【以五行志列傳修】夏四月大風發屋折木【本紀】

閠月諸邑公主陽石公主平陽侯曹宗故長平侯衛伉故因杅將軍公孫敖皆坐巫蠱誅【以夲紀五行志列傳修】

帝幸甘泉【以夲紀修】

秋七月使者江充掘蠱太子宮皇太子據斬充發兵與丞相劉屈犛戰敗出奔皇后衞氏自殺初置城門屯兵八月辛亥據自殺於湖【以夲紀修】

癸亥地震【夲紀】

九月立趙敬肅王少子偃爲平幹王【以夲紀列傳修】

匈奴入上谷五原【以夲紀修】

漢孝武皇帝徵和三年春正月帝幸雍至安定北地而還【以夲紀修】

匈奴入五原酒泉【夲紀】

三月遣貳師將軍李廣利等撃匈奴【以夲紀修】

夏五月赦天下【夲紀】

遣開陵侯成娩發樓蘭六國兵圍車師獲其王【以通鑑列傳修】六月丞相劉屈犛坐巫蠱誅【以夲紀列傳修】

李廣利深入至郅居水軍敗降匈奴【以通鑑列傳修】

秋蝗【夲紀】

以髙寢郎田千秋爲大鴻臚族滅江充家作思子宮【以年表通鑑列傳修】

大事記卷十二﹤史部﹐編年類﹐大事記__大事記通釋﹥

欽定四庫全書

大事記通釋卷一

宋呂祖謙撰

易大古者包犧氏之王天下也仰則觀象於天俯則觀法於地觀鳥獸之文與地之宜近取諸身逺取諸物於是始作八卦以通神明之徳以類萬物之情作結繩而爲网罟以佃以漁蓋取諸離包犧氏沒神農氏作斵木爲耜揉木爲耒耒耨之利以教天下蓋取諸益日中爲市致天下之民聚天下之貨交易而退各得其所蓋取諸噬嗑神農氏沒黃帝堯舜氏作通其變使民不倦神而化之使民宜之易窮則變變則通通則久是以自天祐之吉無不利黃帝堯舜垂衣裳而天下治蓋取諸乾坤刳木爲舟剡木爲楫舟楫之利以濟不通致逺以利天下蓋取諸渙服牛乘馬引重致逺以利天下蓋取諸隨重門擊柝以待暴客蓋取諸豫斷木爲杵掘地爲臼臼杵之利萬民以濟蓋取諸小過木爲弧剡木爲矢弧矢之利以威天下蓋取諸睽上古穴居而野處後世聖人易之以宮室上棟下宇以待風雨蓋取諸大壯古之葬者厚衣之以薪葬之中野不封不樹喪期無數後世聖人易之以棺槨蓋取諸大過上古結繩而治後世聖人易之以書契百官以治萬民以察蓋取諸夬易之興也其於中古乎作易者其有憂患乎是故履徳之基也謙徳之柄也復徳之本也恆徳之固也損徳之修也益徳之裕也困徳之辧也井徳之地也巽徳之制也履和而至謙尊而光復小而辧於物恆雜而不厭損先難而後易益長裕而不設困窮而通井居其所而遷巽稱而隱履以和行謙以制禮復以自知恆以一徳損以逺害益以興利困以寡怨井以辧義巽以行權易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要無咎此之謂易之道也

書序昔在帝堯聰明文思光宅天下將遜於位讓於虞舜作堯典虞舜側微堯聞之聰明將使嗣位歷試諸難作舜典帝釐下土方設居方別生分類作汨作九共九篇槀飫臯陶矢厥謨禹成厥功帝舜申之作大禹臯陶謨益稷禹別九州隨山濬川任土作貢作禹貢啟與有扈戰於甘之野作甘誓太康失邦昆弟五人須於洛汭作五子之歌羲和湎淫廢時亂日往徵之作徵自契至於成湯八遷湯始居亳從先王居作帝告釐沃湯徵諸侯葛伯不祀湯始徵之作湯徵伊尹去亳適夏旣醜有夏復歸於亳入自北門乃遇汝鳩汝方作汝鳩汝方伊尹相湯伐桀升自陑遂與桀戰於鳴條之野作湯誓湯旣勝夏欲遷其社不可作夏社疑至臣扈夏師敗績湯遂從之遂伐三朡俘厥寶玉誼伯仲伯作典寶湯歸自夏至於大坰仲虺作誥湯旣黜夏命復歸於亳作湯誥咎單作明居成湯旣沒太甲元年伊尹作伊訓肆命䢐後太甲旣立不明伊尹放諸桐三年復歸於亳思庸伊尹作太甲三篇伊尹作咸有一徳沃丁旣葬伊尹於亳咎單遂訓伊尹事作沃丁伊陟相太戊亳有祥桑谷共生於朝伊陟贊於巫咸作咸乂四篇太戊贊於伊陟作伊陟原命仲丁選於囂作仲丁河亶甲居相作河亶甲祖乙圮於耿作祖乙盤庚五遷將治亳殷民咨胥怨作盤庚三篇髙宗夢得說使百工營求諸野得諸傅巖作說命三篇髙宗祭成湯有飛雉升鼎耳而雊祖已訓諸王作髙宗肜日髙宗之訓殷始咎周周人乘黎祖伊恐奔告於受作西伯戡黎殷旣錯天命微子作誥父師少師

惟十有一年武王伐殷一月戊午師渡孟津作泰誓三篇武王戎車三百兩虎賁三百人與受戰於牧野作牧誓武王伐殷往伐歸獸識其政事作武成武王勝殷殺受立武庚以箕子歸作洪範武王旣勝殷邦諸侯班宗彛作分器西旅獻獒太保作旅獒巢伯來朝芮伯作旅巢命武王有疾周公作金縢武王崩三監及淮夷叛周公相成王將黜殷作大誥成王旣黜殷命殺武庚命微子啟代殷後作微子之命唐叔得禾異畝同穎獻諸天子王命唐叔歸周公於東作歸禾周公旣得命禾旅天子之命作嘉禾成王旣伐管叔蔡叔以殷餘民封康叔作康誥酒誥梓材成王在丰欲宅洛邑使召公先相宅作召誥召公旣相宅周公往營成周使來告卜作洛誥成周旣成遷殷頑民周公以王命誥作多士周公作無逸召公爲保周公爲師相成王爲左右召公不說周公作君奭蔡叔旣沒王命蔡仲踐諸侯位作蔡仲之命成王東伐淮夷遂踐奄作成王政成王旣踐奄將遷其君於蒲姑周公告召公作將蒲姑成王歸自奄在宗周誥庶邦作多方周公作立政成王旣黜殷命滅淮夷還歸在丰作周官成王旣伐東夷肅愼來賀王俾榮伯作賄肅愼之命周公在丰將沒欲葬成周公薨成王葬於畢告周公作亳姑周公旣沒命君陳分正東郊成周作君陳成王將崩命召公畢公率諸侯相康王作顧命康王旣尸天子遂誥諸侯作康王之誥康王命作冊畢分居裏成周郊作畢命穆王命君牙爲周大司徒作君牙穆王命伯冏爲太僕正作冏命呂命穆王訓夏贖刑作呂刑平王錫晉文侯秬鬯圭瓉作文侯之命魯侯伯禽宅曲阜徐夷並興東郊不開作費誓秦穆公伐鄭晉襄公帥師敗諸崤還歸作秦誓

詩序關雎后妃之徳也葛覃后妃之本也捲耳后妃之志也樛木后妃逮下也螽斯后妃子孫眾多也桃夭后妃之所致也兔后妃之化也芣苢后妃之美也漢廣徳廣所及也汝墳道化行也麟之趾關雎之應也鵲巢夫人之徳也采蘩夫人不失職也艸虫大夫妻能以禮自防也采蘋大夫妻能循法度也甘棠美召伯也行露召伯聽訟也羔羊鵲巢之功致也殷其雷勸以義也摽有梅男女及時也小星惠及下也江有汜美媵也野有死麕惡無禮也何彼穠矣美王姬也騶虞鵲巢之應也柏舟言仁而不遇也緑衣衞莊姜傷已也燕燕衞莊姜送歸妾也日月衞莊姜傷已也終風衞莊姜傷已也擊鼓怨州吁也凱風美孝子也雄雉刺衞宣公也匏有苦葉刺衞宣公也谷風刺夫婦失道也式微黎侯寓於衞其臣勸以歸也旄丘責衞伯也簡兮刺不用賢也泉水衞女思歸也北門刺仕不得志也北風刺虐也靜女刺時也新臺刺衞宣公也二子乘舟思伋壽也柏舟共姜自誓也墻有茨衞人刺其上也君子偕老刺衞夫人也桑中刺奔也鶉之奔奔刺衞宣姜也定之方中美衞文公也蝃蝀止奔也相防刺無禮也幹旄美好善也載馳許穆夫人作也淇奧美武公之徳也考槃刺莊公也碩人閔莊姜也氓刺時也竹竿衞女思歸也芄蘭刺惠公也河廣宋襄公母歸於衞思而不止故作是詩也伯兮刺時也有狐刺時也木美齊桓公也黍離閔宗周也君子於役刺平王也君子陽陽閔周也之水刺平王也中谷有蓷閔周也兔爰閔周也葛藟王族刺平王也采葛懼讒也大車刺周大夫也丘中有麻思賢也緇衣美武公也將仲子刺莊公也叔於田刺莊公也大叔於田刺莊公也淸人刺文公也羔裘刺朝也遵大路思君子也女曰雞鳴刺不說徳也有女同車刺忽也山有扶蘇刺忽也萚兮刺忽也狡童刺忽也褰裳思見正也丰刺亂也東門之墠刺亂也風雨思君子也子衿刺學校廢也之水閔無臣也出其東門閔亂也野有蔓艸思遇時也溱洧刺亂也雞鳴思賢妃也還刺荒也著刺時也東方之日刺衰也東方未明刺無節也南山刺襄公也甫田大夫刺襄公也盧令刺荒也敝笱刺文姜也載驅齊人刺襄公也猗嗟刺魯莊公也葛屨刺褊也汾沮洳刺儉也園有桃刺時也陟岵孝

子行役思念父母也十畝之間刺時也伐檀刺貪也碩防刺重斂也蟋蟀刺晉僖公也山有樞刺晉昭公也之水刺晉昭公也椒聊刺晉昭公也綢繆刺晉亂也杕杜刺時也羔裘刺時也鴇羽刺時也無衣美晉武公也有杕之杜刺晉武公也葛生刺晉獻公也采苓刺晉獻公也車鄰美秦仲也駟驖美襄公也小戎美襄公也蒹葭刺襄公也終南戒襄公也黃鳥哀三良也晨風刺康公也無衣刺用兵也渭陽康公念母也權輿刺康公也宛丘刺幽公也東門之枌疾亂也衡門誘僖公也東門之池刺時也東門之楊刺時也墓門刺陳佗也防有鵲巢憂讒賊也月出刺好色也株林刺靈公也澤陂刺時也羔裘大夫以道去其君也素冠刺不能三年也隰有萇楚疾恣也匪風思周道也蜉蝣刺奢也候人刺近小人也鳲鳩刺不壹也下泉思治也七月陳王業也鴟鴞周公救亂也東山周公東徵也破斧美周公也伐柯美周公也九罭美周公也狼跋美周公也鹿鳴燕羣臣嘉賓也四牡勞使臣之來也皇皇者華

君遣使臣也常棣燕兄弟也伐木燕朋友故舊也天保下報上也采薇遣戍役也出車勞還率也杕杜勞還役也魚麗美萬物盛多能備禮也南陔孝子相戒以養也白華孝子之潔白也華黍時和嵗丰宜黍稷也由庚萬物得由其道也南有嘉魚樂與賢也崇丘萬物得極其髙大也南山有臺樂得賢也由儀萬物之生各得其宜也蓼蕭澤及四海也湛露天子燕諸侯也彤弓天子錫有功諸侯也菁菁者莪樂育材也六月宣王北伐也鹿鳴廢則和樂缺矣四牡廢則君臣缺矣皇皇者華廢則忠信缺矣常棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣杕杜廢則師眾缺矣魚麗廢則法度缺矣南陔廢則孝友缺矣白華廢則廉恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼蕭廢則恩澤乖矣湛露廢則萬國離矣彤弓廢則諸夏衰矣菁菁者莪廢則無禮儀矣小雅盡廢則四夷交侵中國微矣采芑宣王南徵也車攻宣王復古也吉日美宣王田也鴻鴈美宣王也庭燎美宣王也因以箴之沔水規宣王也鶴鳴誨宣王也祈父刺宣王也白駒大夫刺宣王也黃鳥刺宣王也我行其野刺宣王也斯幹宣王考室也無羊宣王考牧也節南山家父刺幽王也正月大夫刺幽王也十月之交大夫刺幽王也雨無正大夫刺幽王也小旻大夫刺幽王也小宛大夫刺幽王也小弁刺幽王也巧言刺幽王也何人斯蘇公刺暴公也巷伯刺幽王也谷風刺幽王也蓼莪刺幽王也大東刺亂也四月大夫刺幽王也北山大夫刺幽王也無將大車大夫悔將小人也小明大夫悔仕於亂世也鼓鐘刺幽王也楚茨刺幽王也信南山刺幽王也甫田刺幽王也大田刺幽王也瞻彼洛矣刺幽王也裳裳者華刺幽王也桑扈刺幽王也鴛鴦刺幽王也頍弁諸公刺幽王也車舝大夫刺幽王也靑蠅大夫刺幽王也賓之初筵衞武公刺時也魚藻刺幽王也采菽刺幽王也角弓父兄刺幽王也菀栁刺幽王也都人士周人刺衣服無常也采緑刺怨曠也黍苖刺幽王也隰桑刺幽王也白華周人刺幽後也緜蠻微臣刺亂也匏葉大夫刺幽王也漸漸之石下國刺幽王也苕之華大夫閔時也何艸不黃下國刺幽王也文王文王受命作周也大明文王有明徳故天復命武王也緜文王之興本由太王也棫朴文王能官人也旱麓受祖也思齊文王所以聖也皇矣美周也靈臺民始附也下武繼文也文王有聲繼伐也生民尊祖也行葦忠厚也旣醉太平也鳬鷖守成也假樂嘉成王也公劉召康公戒成王也洞酌召康公戒成王也捲阿召康公戒成王也民勞召穆公刺厲王也板凡伯刺厲王也蕩召穆公傷周室大壊也抑衞武公刺厲王亦以自警也桑柔芮伯刺厲王也云漢仍叔美宣王也崧髙尹吉甫美宣王也烝民尹吉甫美宣王也韓奕尹吉甫美宣王也江漢尹吉甫美宣王也常武召穆公美宣王也瞻卬凡伯刺幽王大壊也召旻凡伯刺幽王大壊也淸廟祀文王也維天之命太平告文王也維淸奏象舞也烈文成王卽政諸侯助祭也天作祀先王先公也昊天有成命郊祀天地也我將祀文王於明堂也時邁巡守告祭柴望也執競祀武王也思文后稷配天也臣工諸侯助祭遣於廟也噫嘻春夏祈谷於上帝也振鷺二王之後來助祭也丰年秋冬報也有瞽始作樂而合乎祖也潛季冬薦魚春獻鮪也雝禘大祖也載見諸侯始見乎武王廟也有客微子來見祖廟也武奏大武也閔予小子嗣王朝於廟也訪落嗣王謀於廟也敬之羣臣進戒嗣王也小毖嗣王求助也載芟春借田而祈社稷也良耜秋報社稷也絲衣繹賓屍也酌告成大武也桓講武類禡也賚大封於廟也般巡守而祀四嶽河海也駉頌僖公也有駜頌僖公君臣之有道也泮水頌僖公能修泮宮也閟宮頌僖公能復周公之宇也那祀成湯也烈祖祀中宗也鳥祀髙宗也長髮大禘也殷武祀髙宗也

大事記通釋卷一

欽定四庫全書

大事記通釋卷二

宋呂祖謙撰

嵗目

上章涒灘一

【周敬王三十九年

魯哀公蔣十四年齊簡公壬四年

晉定公午三十一年

秦悼公十年

楚惠王章八年宋景公頭曼三十六年衛出公輒十二年陳湣公越二十一年

蔡成侯朔十年鄭聲公勝二十年

燕獻公十二年】

【吳王夫差十五年】

閼逢困惇

【周敬王四十二年

魯哀公十八年齊平公驁四年

晉定公三十五年

秦悼公十四年

楚惠王十二年宋景公四十年

衞侯起元年】

【陳湣公二十五年

蔡成侯十四年鄭聲公二十四年

燕獻公十六年】

【吳王十九年】

上章涒灘二

【周威烈王五年

魯元公嘉十年齊宣公積三十五年

晉幽公栁十七年

秦靈公四年

楚簡王中十一年宋昭公得四十八年

衞懷公亹五年鄭繻公駘二年燕湣公十三年】

閼逢困惇

【周威烈王九年

晉元公十五年齊宣公三十九年

晉烈公止三年】

【秦靈公八年

楚簡王十五年宋昭公五十二年

衞懷公九年】

【鄭繻公六年燕湣公十七年】

上章涒灘三

【周顯王八年

秦孝公元年韓懿侯十

魏惠王防十年】

【趙成侯種十四年

齊威王因齊十八年楚宣王良夫九年

燕文公元年

宋公剔成九年

魯共公奮十六年衞成侯速元年】

閼逢困惇

【周顯王十二年

秦孝公五年韓昭侯二年

魏惠王十四年】

【趙成侯十八年

齊威王二十二年楚宣王十三年

燕文公五年宋公剔成十三年

魯共公二十年衞成侯五年】

上章涒灘四

【周赧王十四年

秦昭王六年韓襄王倉十一年

魏襄王十八年】

【趙武靈王二十五年

齊閔王二十三年楚懷王槐二十八年

燕昭王平十一年宋君偃二十八年

魯平公十六年衞嗣君二十四年】

閼逢困惇

【周赧王十八年

秦昭王十年韓襄王十五年

魏襄王二十二年

趙惠文王何二年

齊閔王二十七年楚頃襄王二年

燕昭王十五年宋君偃三十二年

魯平公二十年衞嗣君二十八年】

上章涒灘五

【秦始皇六年

韓桓惠王三十二年魏景閔王增二年

趙悼襄王偃四年

齊王建二十四年

楚考烈王完二十二年燕王喜十四年

衞元君十四年】

閼逢困惇

【秦始皇十年

韓王安二年魏景閔王六年

趙悼襄王八年】

【齊王建二十八年

楚幽王悍元年燕王喜十八年

衞元君十八年】

上章涒灘六【漢髙皇后呂氏七年】

閼逢困惇【漢文帝前三年】

上章涒灘七【漢武帝元狩二年】

閼逢困惇【漢武帝元狩六年】

上章涒灘八【漢宣帝神爵元年】

閼逢困惇【漢宣帝五鳳元】

上章涒灘九【年漢哀帝元壽】

閼逢困惇【二年漢平帝元】

上章涒灘十【始四年漢明帝】

閼逢困惇【永平三年漢明】

上章涒灘十一【帝永平七年漢】

閼逢困惇【安帝永寧元年】

上章涒灘十二【漢安帝延光三】

閼逢困惇【年漢靈帝光和】

上章涒灘十三

【三年漢靈帝中平元年漢安樂思公延熈三年魏邵陵厲公曹芳正】

閼逢困惇

【始元年吳大帝孫權赤烏三年漢安樂思公延熈七年魏】

上章涒灘十四【邵陵厲公正始】

閼逢困惇

【五年吳大帝赤

烏七年晉惠帝永康元年晉惠帝永興元年】

上章涒灘十五

【晉穆帝升平四年

秦宣昭帝苻堅甘露二年燕幽帝慕容暐建熈元年魏昭成帝拓跋什翼犍建國二十三年】

閼逢困惇

【晉哀帝興寧二年

秦宣昭帝甘露六年燕幽帝建熈五年

魏昭成帝建國二十七年】

上章涒灘十六

【宋武帝劉裕永初元年

魏明元帝嗣太常五年西秦乞伏熾盤建元年夏赫連勃勃貞興二年燕馮防太平十二年涼沮渠防遜始九年】

閼逢困惇

【宋文帝義隆元嘉元年

魏太武帝壽始光元年西秦乞伏熾盤建五年夏赫連勃勃貞興六年燕馮防太平十六年涼沮渠防遜始十三年】

上章涒灘十七

【齊髙帝蕭道成建元二年魏孝文帝宏大和四年】

閼逢困惇

【齊武帝永明二年魏孝文帝大和八年】

上章涒灘十八

【梁武帝蕭衍大同六年西魏文帝元寶炬大統六年東魏孝靜帝元善見興和二年】

閼逢困惇

【梁武帝大同十年

西魏文帝大統十年東魏孝靜帝武定二年】

上章涒灘十九【隋文帝開皇二十年】

閼逢困惇【隋文帝仁壽四年】

上章涒灘二十【唐髙宗顯慶五年】

閼逢困惇【唐髙宗麟徳元年】

上章涒灘二十一【唐宗開元八年】

閼逢困惇【唐宗開元十二年】

上章涒灘二十二【唐徳宗建中元年】

閼逢困惇【唐徳宗興元元年】

上章涒灘二十三【唐文宗開成五年】

閼逢困惇【唐武宗防昌四年】

上章涒灘二十四【唐昭宗光化三年】

閼逢困惇【唐昭宗天祐元年】

屠維協洽

【周世宗顯徳六年

南漢恩赧侯劉鋹太寶元年蜀秦國公孟昶廣政二十年北漢劉承鈞天防三年】

凡一千四百四十年

論語子畏於匡曰文王旣沒文不在玆乎天之將喪斯文也後死者不得與於斯文也天之未喪斯文也匡人其如予何子曰甚矣吾衰也久矣吾不復夢見周公齊景公待孔子曰若季氏則吾不能以季孟之間待

之曰吾老矣不能用也孔子行齊人歸女樂季桓子受之三日不朝孔子行楚狂接輿歌而過孔子曰鳳兮鳳兮何徳之衰往者不可諫來者猶可追已而已而今之從政者殆而孔子下欲與之言趨而避之不得與之言長沮桀溺耦而耕孔子過之使子路問津焉長沮曰夫執輿者爲誰子路曰爲孔丘曰是魯孔丘與曰是也曰是知津矣問於桀溺桀溺曰子爲誰曰爲仲由曰是魯孔丘之徒與對曰然曰滔滔者天下皆是也而誰以易之且而與其從辟人之士也豈若從辟世之士哉耰而不輟子路行以吿夫子憮然曰鳥獸不可與同羣吾非斯人之徒與而誰與天下有道丘不與易也子路從而後遇丈人以杖荷蓧子路問曰子見夫子乎丈人曰四體不勤五穀不分孰爲夫子植其杖而蕓子路拱而立止子路宿殺雞爲黍而食之見其二子焉明日子路行以告子曰隱者也使子路反見之至則行矣子路曰不仕無義長幼之節不可廢也君臣之義如之何其廢之欲潔其身而亂大倫君子之仕也行其義也道之不行已知之矣子曰吾自衞反魯然後樂正雅頌各得其所子曰天下有道則禮樂徵伐自天子出天下無道則禮樂徵伐自諸侯出自諸侯出蓋十世希不失矣自大夫出蓋五世希不失矣陪臣執國命三世希不失矣天下有道則政不在大夫天下有道則庶人不議孔子曰祿之去公室五世矣政逮於大夫四世矣故夫三桓之子孫微矣陳成子弒簡公孔子沐浴而朝告於哀公曰陳恆弒其君請討之公曰告夫三子孔子曰以吾從大夫之後不敢不告也君曰告夫三子者之三子告不可孔子曰以吾從大夫之後不敢不告也顏淵問爲邦子曰行夏之時乘殷之輅服周之冕樂則韶舞放鄭聲逺佞人鄭聲淫佞人殆子張問十世可知也子曰殷因於夏禮所損益可知也周因於殷禮所損益可知也其或繼周者𨿽百世可知也

孟子公都子曰外人皆稱夫子好辯敢問何也孟子曰予豈好辯哉予不得已也天下之生久矣一治一亂當堯之時水逆行汜濫於中國蛇龍居之民無所定下者爲巢上者爲營窟書曰洚水警余洚水者洪水也使禹治之禹掘地而注之海驅蛇龍而放之菹水由地中行江淮河漢是也險阻旣逺鳥獸之害人者消然後人得平土而居之堯舜旣沒聖人之道衰暴君代作壊宮室以爲污池民無所安息棄田以爲園囿使民不得衣食邪說暴行又作園囿污池沛澤多而禽獸至及紂之身天下又大亂周公相武王誅紂伐奄三年討其君驅飛廉於海隅而戮之滅國者五十驅虎豹犀象而逺之天下大悅書曰丕顯哉文王謨丕承哉武王烈佑啟我後人咸以正無缺世衰道微邪說暴行有作臣弒其君者有之子弒其父者有之孔子懼作春秋春秋天子之事也是故孔子曰知我者其惟春秋乎罪我者其惟春秋乎聖王不作諸侯放恣處士橫議楊朱墨翟之言盈天下天下之言不歸楊則歸墨楊氏爲我是無君也墨氏兼愛是無父也無父無君是禽獸也公明儀曰庖有肥肉廐有肥馬民有饑色野有餓莩此率獸而食人也楊墨之道不息孔子之道不著是邪說誣民充塞仁義也仁義充塞則率獸食人人將相食吾爲此懼閒先聖之道距楊墨放淫辭邪說者不得作作於其心害於其事作於其事害於其政聖人復起不易吾言矣昔者禹抑洪水而天下平周公兼夷狄驅猛獸而百姓寧孔子成春秋而亂臣賊子懼詩云戎狄是膺荊舒是懲則莫我敢承無父無君是周公所膺也我亦欲正人心息邪說距詖行放淫辭以承三聖者豈好辯哉予不得已也能言距楊墨者聖人之徒也孟子見梁惠王王曰叟不逺千里而來亦將有以利吾國乎孟子對曰王何必曰利亦有仁義而已矣王曰何以利吾國大夫曰何以利吾家士庶人曰何以利吾身上下交徵利而國危矣萬乘之國弒其君者必千乘之家千乘之國弒其君者必百乘之家萬取千焉千取百焉不爲不多矣茍爲後義而先利不奪不饜未有仁而遺其親者也未有義而後其君者也王亦曰仁義而已矣何必曰利齊宣王問曰齊桓晉文之事可得聞乎孟子對曰仲尼之徒無道桓文之事者是以後世無焉臣未之聞也無以則王乎曰徳何如則可以王矣曰保民而王莫之能禦也曰若寡人者可以保民乎哉曰可曰何由知吾可也曰臣聞之胡齕曰王坐於堂上有牽牛而過堂下者王見之曰牛何之對曰將以釁鐘王曰捨之吾不忍其觳觫若無罪而就死地對曰然則廢釁鐘與曰何可廢也以羊易之不識有諸曰有之曰是心足以王矣百姓皆以王爲愛也臣固知王之不忍也王曰然誠有百姓者齊國𨿽褊小吾何愛一牛卽不忍其觳觫若無罪而就死地故以羊易之也曰王無異於百姓之以王爲愛也以小易大彼惡知之王若隱其無罪而就死地則牛羊何擇焉王笑曰是誠何心哉我非愛其財而易之以羊也宜乎百姓之謂我愛也曰無傷也是乃仁術也見牛未見羊也君子之於禽獸也見其生不忍見其死聞其聲不忍食其肉是以君子逺庖廚也王說曰詩云他人有心予忖度之夫子之謂也夫我乃行之反而求之不得吾心夫子言之於我心有戚戚焉此心之所以合於王者何也曰有復於王者曰吾力足以舉百鈞而不足以舉一羽明足以察秋毫之末而不見輿薪則王許之乎曰否今恩足以及禽獸而功不至於百姓者獨何與然則一羽之不舉爲不用力焉輿薪之不見爲不用明焉百姓之不見保爲不用恩焉故王之不王不爲也非不能也曰不爲者與不能者之形何以異曰挾太山以超北海語人曰我不能是誠不能也爲長者折枝語人曰我不能是不爲也非不能也故王之不王非挾太山以超北海之類也王之不王是折枝之類也老吾老以及人之老幼吾幼以及人之幼天下可運於掌詩云刑於寡妻至於兄弟以禦於家邦言舉斯心加諸彼而已故推恩足以保四海不推恩無以保妻子古之人所以大過人者無他焉善推其所爲而已矣今恩足以及禽獸而功不至於百姓者獨何與權然後知輕重度然後知長短物皆然心爲甚王請度之抑王興甲兵危士臣搆怨於諸侯然後快於心與王曰否吾何快於是將以求吾所大欲也曰王之所大欲可得聞與王笑而不言曰爲肥甘不足於口與輕暖不足於體與抑爲采色不足視於目與聲音不足聽於耳與便嬖不足使令於前與王之諸臣皆足以供之而王豈爲是哉曰否吾不爲是也曰然則王之所大欲可知已欲辟土地朝秦楚蒞中國而撫四夷也以若所爲求若所欲猶緣木而求魚也王曰若是其甚與曰殆有甚焉緣木求魚𨿽不得魚無後災以若所爲求若所欲盡心力而爲之後必有災曰可得聞與曰鄒人與楚人戰則王以爲孰勝曰楚人勝曰然則小固不可以敵大寡固不可以敵眾弱固不可以敵彊海內之地方千里者九齊集有其一以一服八何以異於鄒敵楚哉蓋亦反其本矣今王發政施仁使天下仕者皆欲立於王之朝耕者皆欲耕於王之野商賈皆欲藏於王之市行旅皆欲出於王之塗天下之欲疾其君者皆欲赴愬於王其若是孰能禦之王曰吾惽不能進於是矣願夫子輔吾志明以教我我𨿽不敏請嘗試之曰無恆產而有恆心者惟士爲能若民則無恆產因無恆心茍無恆心放辟邪侈無不爲已及陷於罪然後從而刑之是罔民也焉有仁人在位罔民而可爲也是故明君制民之產必使仰足以事父母俯足以畜妻子樂嵗終身飽凶年免於死亡然後驅而之善故民之從之也輕今也制民之產仰不足以事父母俯不足以畜妻子樂嵗終身苦凶年不免於死亡此惟救死而恐不贍奚暇治禮義哉王欲行之則盍反其本矣五畝之宅樹之以桑五十者可以衣帛矣雞豚狗彘之畜無失其時七十者可以食肉矣百畝之田勿奪其時八口之家可以無饑矣謹庠序之教申之以孝悌之義頒白者不負戴於道路矣老者衣帛食肉黎民不饑不寒然而不王者未之有也滕文公爲世子將之楚過宋而見孟子孟子道性善言必稱堯舜世子自楚反復見孟子孟子曰世子疑吾言乎夫道一而已矣成覸謂齊景公曰彼丈夫也我丈夫也吾何畏彼哉顏淵曰舜何人也予何人也有爲者亦若是公明儀曰文王我師也周公豈欺我哉今滕絕長補短將五十里也猶可以爲善國書曰若藥不瞑厥疾不瘳孟子曰由堯舜至於湯五百有餘嵗若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之由文王至於孔子五百有餘嵗若太公望散宜生則見而知之若孔子則聞而知之由孔子而來至於今百有餘嵗去聖人之世若此其未逺也近聖人之居若此其甚也然而無有乎爾則亦無有乎爾

劉向戰國策序周室自文武始興崇道徳隆禮義設辟雍泮宮庠序之教陳禮樂歌移風之化敍人倫正夫婦天下莫不曉然論孝悌之義惇篤之行故仁義之道滿乎天下卒致之刑錯四十餘年逺方慕義莫不賓服雅頌歌詠以思其徳下及康昭之後𨿽有衰徳其綱紀尙明及春秋時已四五百載矣然其餘業遺烈流而未滅五伯之起尊事周室五伯之後時君𨿽無徳人臣輔其君若鄭之子產晉之叔向齊之晏嬰挾君輔政以並立於中國猶以義相支持歌詩以相感聘覲以相交期防以相一盟誓以相救天子之命猶有所行防享之國猶有所恥小國得有所依百姓得有所息故孔子曰能以禮讓爲國乎何有周之流化豈不大哉及春秋之後眾賢輔國者旣沒而禮義衰矣孔子𨿽論詩書定禮樂王道粲然分明以匹夫無勢化之者七十二人而已皆天下之俊也時君莫尙之是以王道遂用不興故曰非威不立非勢不行仲尼旣沒之後田氏取齊六卿分晉道徳大廢上下失序至秦孝公捐禮讓而貴戰爭棄仁義而用詐譎茍以取彊而已矣夫簒盜之人列爲侯王詐譎之國興立爲彊是以轉相放效後生師之遂相吞滅並大兼小暴師經嵗流血滿野父子不相親兄弟不相安夫婦離散莫保其命湣然道徳絕矣晚世益甚萬乘之國七千乘之國五敵侔爭權盡爲戰國貪饕無恥競進無厭國異政教各自制斷上無天子下無方伯力功爭彊勝者爲右兵革不休詐僞並起當此之時𨿽有道徳不得施設有謀之彊負阻而恃固連與交質重約結誓以守其國故孟子孫卿儒術之士棄捐於世而遊說權謀之徒見貴於俗是以蘇秦張儀公孫衍陳軫代厲之屬生從橫短長之說左右傾側蘇秦爲從張儀爲橫橫則秦帝從則楚王所在國重所去國輕然當此之時秦國最雄諸侯方弱蘇秦從結之時六國爲一以儐背秦秦人恐懼不敢窺兵於關中天下不交兵者二十有九年然秦國勢便形利權謀之士咸先馳之蘇秦初欲橫秦弗用故東合從及蘇秦死後張儀連橫諸侯聽之西向事秦是故因四塞之固據崤函之阻跨隴蜀之饒聽眾人之防乘六世之烈以蠶食六國兼諸侯並有天下仗於謀詐之獘終無信篤之誠無道徳之教仁義之化以綴天下之心任刑罰以爲治信小術以爲道遂燔燒詩書坑殺儒士上小堯舜下邈三王二世愈甚惠不下施情不上達君臣相疑骨肉相疎化道淺薄綱紀壊敗民不見義而懸於不寧撫天下十四嵗天下大潰詐僞之獘也其比王徳豈不逺哉孔子曰道之以政齊之以刑民免而無恥道之以徳齊之以禮有恥且格夫使天下有所恥故化可致也茍以詐僞偸活取容自上爲之何以率下秦之敗也不亦宜乎

太史公自序春秋之後陪臣秉政彊國相王以至於秦卒並諸夏滅封地擅其號作六國年表維驥騄耳乃章造父趙夙事獻衰續厥緒佐文尊王卒爲晉輔襄子困辱乃禽智伯主父生縛餓死探爵王遷辟淫良將是斥嘉鞅討周亂作趙世家畢萬爵魏卜人知之及絳戮干戎翟和之文侯慕義子夏師之惠王自矜齊秦攻之旣疑信陵諸侯罷之卒亡大梁王假廝之嘉武佐晉文申覇道作魏世家韓厥陰徳趙武攸興紹絕立廢晉人宗之昭侯顯列申子庸之疑非不信秦人襲之嘉厥輔晉匡周天子之賦作韓世家完子避難適齊爲援陰施五世齊人歌之成子得政田和爲侯王建動心乃遷於共嘉威宣能撥濁世而獨宗周作田敬仲完世家鞅去衛適秦能明其術彊覇孝公後世遵其法作商君列天下患衡秦無饜而蘇子能存諸侯約從以抑貪彊作蘇秦列六國旣從親而張儀能明其說復散解諸侯作張儀列秦所以東攘雄諸侯樗裏甘茂之策作樗裏甘茂列苞河山圍大梁使諸侯斂手而事秦者魏冉之功作穰侯列南拔鄢郢北摧長平遂圍邯鄲武安爲率破荊滅趙王翦之計作白起王翦列能忍訽於魏齊而信威於彊秦推賢讓位二子有之作範雎蔡澤列結於楚親使諸侯之士斐然爭入事秦作呂不韋列能明其畫因時推秦遂得意於海內斯爲謀首作李斯列桀紂失其道而湯武作周失其道而春秋作秦失其政而陳涉發迹諸侯作難風起雲蒸卒亡秦族天下之端自涉發難作陳渉世家秦失其道豪傑並擾項梁業之子羽接之殺慶救趙諸侯立之誅嬰背懷天下非之作項羽本紀

太史公讀秦楚之際曰初作難發於陳涉虐戾滅秦自項氏揆亂誅暴平定海內卒踐帝阼成於漢家五年之間號令三嬗【音善】自生民以來未始有受命如斯之亟也昔虞夏之興積善累功數十年徳洽百姓攝行政事考之於天然後在位湯武之王乃由契后稷修仁行義十餘世不期而防孟津八百諸侯猶以爲未可其後乃放弒秦起襄公章於文繆獻孝之後稍以蠶食六國百有餘載至始皇乃能並冠帶之倫以徳若彼用力如此蓋一統若斯之難也秦旣稱帝患兵革不休以有諸侯也於是無尺土之封墮壊名城銷鋒鏑鉏豪傑維萬世之安然王迹之興起於閭巷合從討伐軼於三代鄕秦之禁適足以資賢者爲驅除難耳故憤發其所爲天下雄安在無土不王此乃之所謂大聖乎豈非天哉豈非天哉非大聖孰能當此受命而帝者乎

大事記通釋卷二

欽定四庫全書

大事記通釋卷三

宋呂祖謙撰

程氏遺書漢大綱正唐萬目舉

太史公自序子羽暴虐漢行功徳憤發蜀漢還定三秦誅籍業帝天下惟寧攺制易俗作髙祖本紀諸侯畔項王惟齊連子羽城陽漢得以間遂入彭城作田儋列楚人圍我滎陽相守三年蕭何塡撫山西推計踵兵給糧食不絕使百姓愛漢不樂爲楚作蕭相國世家與信定魏破趙拔齊遂弱楚人續何相國不變不革黎庶攸寧嘉參不伐功矜能作曹相國世家運籌帷幄之中制勝於無形子房計謀其事無智名無勇功圖難於易爲大於細作畱侯世家塡趙塞常山以廣河內弱楚權明漢王之信於天下作張耳陳余列收西河上黨之兵從至彭城越之侵掠梁地以苦項羽作魏豹彭越列傳以淮南叛楚歸漢漢用得大司馬殷卒破子羽於垓下作黥布列楚人迫我京索而信拔魏趙定燕齊使漢三分天下有其二以滅項籍作淮陰侯列楚漢相距鞏洛而韓信爲塡潁川盧綰絕籍糧餉作韓信盧綰列漢旣初定文理未明蒼爲主計整齊度量序律曆作張丞相列結言通使約懷諸侯諸侯咸親歸漢爲藩輔作酈生陸賈列徙彊族都關中和約匈奴明朝廷禮次宗廟儀法作劉敬叔孫通列漢旣譎謀禽信於陳越荊剽輕乃封弟交爲楚王爰都彭城以彊淮泗爲漢宗藩戊溺於邪禮復紹之嘉遊輔祖作楚元王世家維祖師旅劉賈是與爲布所襲喪其荊吳營陵激呂乃王瑯邪怵午信齊往而不歸遂西入關遭立孝文獲復王燕天下未集賈澤以族爲漢藩輔作荊燕世家天下已平親屬旣寡悼惠先壯實鎭東土哀王擅興發怒諸呂駟鈞暴戾京師弗許厲之內淫禍成主父嘉肥股肱作齊悼惠王世家維仲之省厥濞王吳遭漢初定以塡撫江淮之間作吳王濞列黥布叛逆子長國之以塡江淮之南安剽楚庶民作淮南衡山列惠之早霣諸呂不臺崇彊祿產諸侯謀之殺隱幽友大臣洞疑遂及宗禍作呂太后本紀漢旣初興繼嗣不明迎王踐阼天下歸心蠲除肉刑開通關梁廣恩溥施厥稱太宗作孝文本紀諸侯驕恣吳首爲亂京師行誅七國伏辜天下翕然大安殷富作孝景本紀六奇旣用諸侯賓從於漢呂氏之事平爲本謀終安宗廟定社稷作陳丞相世家諸呂爲從謀弱京師而勃反經合於權吳楚之兵亞夫駐於昌邑以戹齊趙而出委以梁作絳侯世家敢犯顏色以達主義不顧其身爲國家樹長畫作袁盎晁錯列七國叛逆藩屏京師惟梁爲扞偩愛矜功幾獲於禍嘉其能距吳楚作梁孝王世家吳楚爲亂宗屬惟嬰賢而喜士士鄕之率師向山東滎陽作魏其武安列五宗旣王親屬洽和諸侯大小爲藩爰得其宜僣擬之事稍衰貶矣作五宗世家漢興以來至於大初百年諸侯廢立分削譜紀不明有司靡踵彊弱之原云以世作漢興以來諸侯年表維髙祖元功輔臣股肱剖符而爵澤流苗裔忘其昭穆或殺身隕國作髙祖功臣侯者年表惠景之間維申功臣宗屬爵邑作惠景間侯者年表惇孝慈孝訥於言敏於行務在鞠躬君子長者作萬石張叔列自孔子卒京師莫崇庠序惟建元元狩之間文辭粲如也作儒林列維幣之行以通農商其極則玩巧並兼玆殖爭於機利去本趨末作平準書以觀事變民倍本多巧姦軌弄法善人不能化惟一切嚴削爲能齊之作酷吏列自三代以來匈奴常爲中國患害欲知彊弱之時設備徵討作匈奴列直曲塞廣河南破祁連通西國靡北胡作衞將軍驃騎列漢旣通使大夏而西極逺蠻引領內向欲觀中國作大宛列漢旣平中國而佗能集楊越以保南藩納貢職作南越列吳之叛逆甌人斬濞葆守封禺爲臣作東越列燕丹散亂遼間滿收其亡民厥聚海東以集眞藩葆塞爲外臣作朝鮮列唐防使略通夜郎而卭笮之君請爲內臣受吏作西南夷列北討彊胡南誅勁越徵伐夷蠻武功爰列作建元以來侯者年表諸侯旣彊七國爲從子弟眾多無爵封邑推恩行義其勢銷弱徳歸京師作王子侯者年表

五峯胡氏假陸賈對願陛下退叔孫通聘魯二子使張良四皓及如臣者共論所以承三代之宜定一代大典以幸天下以詔子孫以萬世上曰善然吾老矣不能用也明年丙午夏四月甲辰帝崩於長樂宮寥寥千餘嵗未有能明漢家承三代之宜者也又可論承漢家之宜乎大宋癸酉嵗有士嘆曰嗚呼天乎使陸生有是對而漢祖用其言則必六宮有制適庶有辧教養子弟有法後夫人嬪婦各得其所矣又安有戚夫人爲人彘張美人以恨死趙王如意以酖死趙王友以餓死梁王恢以殺死燕王建絕嗣山朝武彊不疑幾於亂姓之事哉又安有審食其入於死誅不赦之罪而呂氏至於族滅後世世有外戚之禍哉則必制國有法荊王賈楚王交代王喜齊王肥不封數十縣而伏羲神農黃帝堯舜夏禹湯文及臯陶伊傅周呂之裔得血食矣則必體貌大臣韓信彭越之夷三族可悔蕭相國不系獄黥布陳豨盧綰韓王信不背叛矣則必不襲秦故尊君抑臣而朝廷之上制禮以道謙尊而光乾剛不亢臣道上行致天地於交泰而大臣可以托天下委六尺之孤矣則必封建諸侯藩垣屏翰根深蒂固難於崩陷可以正中國四夷之分不至畏匈奴與之和親而首足倒置矣則必復井田之制不【闕】後世三十稅一近於貊道富者田連阡陌僣儗公侯而貧民寃苦失職矣則必用靈制五刑使好生之徳洽於黎民不下【闕】赦以啟後世惠姦宄賊良民之原矣則必侍禦僕從罔匪正人有疾病不枕宦者臥臨棄天下公卿大臣受顧命婦寺不得與而大正其終矣則必兼用仲尼立適與賢之法嗣天子繼離之明行幹之健不受制於母后遂日飲爲淫樂不聽政矣嗚呼天道往而必返三代之盛其有終不復者乎董仲舒賢良策制曰朕獲承至尊休徳之亡窮施之罔極任大而守重是以夙夜不皇康寧永惟萬事之統猶懼有缺故廣延四方之豪雋郡國諸侯公選賢良修絜博習之士欲聞大道之要至論之極今子大夫襃然爲舉首朕甚嘉之子大夫其精心致思朕垂聽而問焉蓋聞五帝三王之道攺制作樂而天下洽和百王同之當虞氏之樂莫盛於韶於周莫盛於勺聖王已沒鐘鼓管之聲未衰而大道微闕陵夷至乎桀紂之行王道大壊矣夫五百年之間守文之君當塗之士欲則先王之法以戴翼其世者甚眾然猶不能反日以僕滅至後王而後止豈其所持操或悖謬而失其統與固天降命不可復反必推之於大衰而後息與烏虖凡所爲屑屑夙興夜寐務法上古者又將無補與三代受命其符安在災異之變何緣而起性命之情或夭或壽或仁或鄙習聞其號未燭厥理伊欲風流而令行刑輕而姦攺百姓和樂政事宣昭何修何飾而膏露降百谷登徳潤四海澤臻木三光全寒暑平受天之祜享鬼神之靈徳澤洋溢施乎方外延及羣生子大夫明先聖之業習俗化之變終始之序講聞髙誼之日久矣其明以諭朕科別其條勿猥勿並取之於術愼其所出乃其不正不直不忠不極枉於執事書之不泄興於朕躬毋悼後害子大夫其盡心靡有所隱朕將親覽焉仲舒對曰陛下發徳音下明詔求天命與情性皆非愚臣之所能及也臣謹案春秋之中視前世已行之事以觀天人相與之際甚可畏也國家將有失道之敗而天乃先出災害以譴告之不知自省又出怪異以警懼之尙不知變而傷敗乃至以此見天心之仁愛人君而欲止其亂也自非大亡道之世者天盡欲扶持而全安之事在彊勉而已矣彊勉學問則聞見博而知益明彊勉行道則徳日起而大有功此皆可使還至而立有效者也詩曰夙夜匪懈書云茂哉茂哉皆彊勉之謂也道者所繇適於治之路也仁義禮樂皆其具也故聖王已沒而子孫長久安寜數百嵗此皆禮樂教化之功也王者未作樂之時乃用先王之樂宜於世者而以深入教化於民教化之情不得雅頌之樂不成故王者功成作樂樂其徳也樂者所以變民風化民俗也其變民也易其化人也著故聲發於和而本於情浹於肌膚藏於骨髓故王道𨿽微缺而管之聲未衰也夫虞氏之不爲政久矣然而樂頌遺風猶有存者是以孔子在齊而聞韶也夫人君莫不欲安存而惡危亡然而政亂國危者甚眾所任者非其人而所繇者非其道是以政日以僕滅也夫周道衰於幽厲非道亡也幽厲不繇也至於宣王思昔先王之徳興滯補獘明文武之功業周道粲然復興詩人美之而作上天祐之爲生賢佐後世稱誦至今不絕此夙夜不懈行善之所致也孔子曰人能道非道人也故治亂廢興在於已非天降命不可得反其所操持悖謬失其統也臣聞天之所大奉使之王者必有非人力所能致而自至者此受命之符也天下之人同心歸之若歸父母故天瑞應誠而至書曰白魚入於王舟有火復於王屋流爲烏此蓋受命之符也周公曰復哉復哉孔子曰徳不孤必有鄰皆積善累徳之效也及至後世淫佚衰微不能統理羣生諸侯背畔殘賊良民以爭壤土廢徳教而任刑罰刑罰不中則生邪气邪气積於下怨惡畜於上上下不和則陰陽謬盭而妖孽生矣此災異所緣而起也臣聞命者天之令也性者生之質也情者人之欲也或夭或壽或仁或鄙陶冶而成之不能粹美有治亂之所生故不齊也孔子曰君子之徳風小人之徳艸艸上之風必偃故堯舜行徳則民仁壽桀紂行暴則民鄙夭夫上之化下下之從上猶泥之在鈞惟甄者之所爲猶金之在鎔惟冶者之所鑄綏之斯倈動之斯和此之謂也臣謹案春秋之文求王道之端得之於正正次王王次春春者天之所爲也正者王之所爲也其意曰上承天之所爲而下以正其所爲正王道之端云爾然則王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育養長爲事陰常居大冬而積於空虛不用之處以此見天之任徳不任刑也天使陽出布施於上而主嵗功使陰入伏於下而時出佐陽陽不得陰之助亦不能獨成嵗終陽以成嵗爲名此天意也王者承天意以從事故任徳教而不任刑刑者不可任以治世猶陰之不可任以成嵗也爲政而任刑不順於天故先王莫之肯爲也今廢先王徳教之官而獨任執法之吏治民毋乃任刑之意與孔子曰不教而誅謂之虐虐政用於下而欲徳教之被四海故難成也臣謹案春秋謂一元之意一者萬物之所從始也元者辭之所謂大也謂一爲元者視大始而欲正本也春秋深探其本而反自貴者始故爲人君者正心以正朝廷正朝廷以正百官正百官以正萬民正萬民以正四方四方正而逺近莫敢不一於正而亡有邪气姦其間者是以陰陽調而風雨時羣生和而萬民殖五穀熟而艸木茂天地之間被潤澤而大丰美四海之內聞盛徳而皆倈臣諸福之物可致之祥莫不畢至而王道終矣孔子曰鳳鳥不至河不出圖吾已矣夫自悲可致此物而身卑賤不得致也今陛下貴爲天子富有四海居得致之位操可致之勢又有能致之資行髙而恩厚知明而意美愛民而好士可謂誼主矣然而天地未應而美祥莫致者何也凡以教化不立而萬民不正也夫萬民之從利也如水之走下不以教化隄防之不能止也是故教化立而姦邪皆止者其隄防完也教化廢而姦邪並出刑罰不能勝者其隄防壊也古之王者明於此是故南面而治天下莫不以教化爲大務立太學以教於國設庠序以化於邑漸民以仁摩民以義節民以禮故其刑罰甚輕而禁不犯者教化行而習俗美也聖王之繼亂世也掃除其迹而悉去之復修教化而崇起之教化已明習俗已成子孫循之行五六百嵗尙未敗也至周之末世大爲亡道以失天下秦繼其後獨不能攺又益甚之重禁文學不得挾書棄捐禮義而惡聞之其心欲盡滅先聖之道而顓爲自恣茍簡之治故立爲天子十四嵗而國破亡矣自古以來未嘗有以亂濟亂大敗天下之民如秦者也其遺毒餘烈至今未滅使習俗薄惡人民嚚頑抵冒殊扞熟爛如此之甚者也孔子曰腐朽之木不可雕也糞土之墻不可圬也今漢繼秦之後如朽木糞墻矣𨿽欲善治之亡可柰何法出而姦生令下而詐起如以湯止沸抱薪救火愈甚亡益也竊譬之琴瑟不調甚者必解而更張之乃可鼓也爲政而不行甚者必變而更化之乃可理也當更張而不更張𨿽有良工不能善調也當更化而不更化𨿽有大賢不能善治也故漢得天下以來常欲善治而至今不可善治者失之於當更化而不更化也古人有言曰臨淵羨魚不如退而結网今臨政而願治七十餘嵗矣不如退而更化更化則可善治善治則災害日去福祿日來詩云宜民宜人受祿於天爲政而宜於民者固當受祿於天夫仁義禮知信五常之道王者所當修飾也五者修飾故受天之祜而享鬼神之靈徳施於方外延及羣生也天子覽其對而異焉乃復策之仲舒對曰秦師申商之法行韓非之說憎帝王之道以貪狼爲俗非有文徳以教訓天下也誅名而不察實爲善者不必免而犯惡者未必刑也是以百官皆飾空言虛詞而不顧實外有事君之禮內有背上之心造僞飾詐趨利無恥又好用憯酷之吏賦斂無度竭民財力百姓散亡不得從耕織之業羣盜並起是以刑者甚眾死者相望而姦不息俗化使然也故孔子曰導之以政齊之以刑民免而無恥此之謂也今陛下並有天下海內莫不率服廣覽兼聽極羣下之知盡天下之美至徳昭然施於方外夜郎康居殊方萬里說徳歸誼此太平之致也然而功不加於百姓者殆王心未加焉曽子曰尊其所聞則髙明矣行其所知則光大矣髙明光大不在乎他在乎加之意而已願陛下因用所聞設誠於內而致行之則三王何異哉於是天子復策之仲舒復對曰人受命於天固超然異於羣生入有父子兄弟之親出有君臣上下之誼防聚相遇則有耆老長幼之施粲然有文以相接驩然有恩以相愛此人之所以貴也生五穀以食之桑麻以衣之六畜以養之服牛乘馬圏豹檻虎是其得天之靈貴於物也故孔子曰天地之性人爲貴明於天性知自貴於物知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子故孔子曰不知命無以爲君子此之謂也臣聞眾少成多積小致鉅故聖人莫不以晻致明以微致顯是以堯發於諸侯舜興乎深山非一日而顯也蓋有漸以致之矣言出於已不可塞也行發於身不可掩也言行治之大者君子之所以動天地也故盡小者大愼微者著詩云惟此文王小心翼翼故堯兢兢日行其道而舜業業日致其孝善積而名顯徳章而身尊此其寖明寖昌之道也積善在身猶長日加益而人不知也積惡在身猶火銷膏而人不見也非明乎情性察乎流俗者孰能知之此唐虞之所以得令名而桀紂之可爲悼懼者也夫善惡之相從如影響之應形聲也故桀紂暴慢防賊並進賢知隱伏惡日顯國日亂晏然自以如日在天終陵夷而大壊夫暴逆不仁者非一日而亡也亦以漸至故桀紂𨿽無道然猶享國十餘年此其寖微寖滅之道也先王之道必有偏而不起之處故政有眊而不行舉其偏者以補其而已矣三王之道所祖不同非其相反將以救溢扶衰所遭之變然也孔子曰殷因於夏禮所損益可知也周因於殷禮所損益可知也其或繼周者𨿽百世可知也此言百王之用以此三者矣今漢繼大亂之後若宜少損周之文致用夏之忠者春秋大一統者天地之常經古今之通誼也今師異道人異論百家殊方指意不同是以上亡以持一統法制數變下不知所守臣愚以爲諸不在六藝之科孔子之術者皆絕其道勿使並進邪辟之說滅息然後統紀可一而法度可明民知所從矣

大事記通釋卷三

謹案卷一第七頁前八行淇奧刋本奧訛粵據詩小序攺

後四行閔宗周也刋本宗周訛周宗據詩小序攺八頁前二行褰裳刋本褰訛蹇據詩小序攺前八行載驅刋本驅訛馳據詩小序攺

後七行駟驖刋本驖訛鐵據詩小序攺

九頁後五行南陔刋本陔訛侅據詩小序攺十一頁後三行車舝刋本舝訛牽據詩小序攺十二頁前二行棫朴刋本棫訛掝朴訛撲並據詩小序攺

卷二第二頁前三行晉烈公止刋本烈訛列據史記年表攺

後三行魏惠王十四年刋本王字下訛衍前字據史記年表刪

後四行齊威王二十二年刋本齊訛周據史記年表攺﹤史部﹐編年類﹐大事記__大事記解題﹥

欽定四庫全書

大事記解題卷一

宋呂祖謙撰

周敬王三十九年庚申

解題曰大事記者列其事之目而已無所褒貶抑揚也熟復乎通釋之所載則其統紀可考矣觧題蓋爲始學者設所載皆軄分之所當知非事雜博求新奇岀於人之所不知也至於畜徳致用淺深大小則存乎其人焉次輯之際有所感發或並錄之此特一時意之所及覽者不可以是爲限斷也史記十二諸侯年表首年標嵗名其後惟以六甲紀之簡而易見今從之凡所記大事無待箋注者更不觧題此卷本末巳見左傳者亦不重出

春秋

解題曰伊川程氏春秋序曰天之生民必有出類之才起而君長之治之而爭奪息導之而生養遂教之而倫理明然後人道立天道成地道平二帝而上聖賢世出隨時有作順乎風气之宜不先天以開人各因時而立政曁乎三王疊興三重旣備子丑寅之建正忠質文之更尙人道備矣天運周矣聖王旣不復作有天下者𨿽欲仿古之迹亦私意妄爲而已事之謬秦至以建亥爲正道之悖漢專以智力持世豈復知先王之道也夫子當周之末以聖人不復作也順天應時之治不復有也於是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者也先儒之傳曰遊夏不能贊一辭辭不待贊也言不能與於斯耳斯道也惟顏子嘗聞之矣行夏之時乘殷之輅服周之冕樂則韶舞此其凖的也後世以史視春秋謂褒善貶惡而已至於經世之大法則不知也春秋大義數十其義𨿽大炳如日星乃易見也惟其防辭隠意時措從宜者爲難知耳或抑或縱或與或奪或進或退或防或顯而得乎義理之安文質之中寛猛之宜是非之公乃制事之權衡揆道之模範也夫觀百物然後識化工之神聚眾材然後知作室之用於一事一義而欲窺聖人之用心非上智不能也故學春秋者必優遊涵泳黙識心通然後能造其防也後王知春秋之義則𨿽徳非禹湯尙可以法三代之治矣

宋向魋出奔

解題曰向氏自是防矣向者桓之別也故或謂之桓氏【史記正義宋忠云曹濟陰之定陶縣括地誌云今曹州】

陳恆弒簡公

解題曰臣弒其君天下皆得誅之況鄰有賊尢義所當討也當是時天下之亂極矣因是足以正之孔子已告老去位沐浴而朝蓋奉大義以卜天意若哀公能從其請孔子必有所處天下大計可立而遂孔子垂老有此一事可爲魯之君臣皆莫之從也庸非天乎程氏與其門人之論如此橫渠張氏【載】曰天子討而不伐諸侯伐而不討故𨿽湯之舉不謂之討而謂之伐陳恆弒君孔子請討之此必因周制鄰有弒逆諸侯當不請而討【火記正義曰地理誌云渤海郡有東平舒縣是齊西北境今當在滄洲西北】

有星孛

解題曰不書其方史闕文

周敬王四十年髙無防出奔

解題曰國髙天子之貳守也田常作亂故無防出奔元王五年犂邱之役無防復見於傳蓋田氏尋復之也史記年表是年書齊自是稱田氏謂諸侯不復知有齊也【田敬仲世家曰陳敬仲奔齊以陳字爲田氏應劭曰田始食邑名】

趙鞅伐衛

解題曰按左傳司馬氏稽古錄敬王二十七年晉趙鞅納衛太子蒯聵於戚此師其爲蒯聵而舉與

子服回端木賜

解題曰回景伯也賜子貢也史記魯世家曰田常初相欲親諸侯杜預曰仲尼之徒皆忠於魯國

衛太子蒯聵自戚歸衛

解題曰史記年表在前一年今從左氏【杜預云頓邱衛縣西戚城枯河東又相州臨河縣東有戚城也】

熒惑守心

解題曰心宋之分也史記失其月今附年末餘仿此

周敬王四十一年衛公子還成奔宋

解題曰公子還成瞞成也衛舊臣也

夏四月孔子卒

解題曰魯史左傳皆書己丑杜預曰四月十八日乙丑無己丑己丑五月十二日日月必有誤孔子生於魯襄公二十二年至是年七十三

衛孔悝奔宋

解題曰悝立莊公者也

白公殺公子申公子結執楚子

解題曰申子西也結子期也楚子惠王章也吳楚僭稱王用春秋例書其本爵

陳侵楚

解題曰楚白公之亂陳人恃其聚而侵楚

方城

解題曰方城山在汝州葉縣西十八里

衛太叔遺奔晉

解題曰太叔衛舊族也

周敬王四十二年衛太子疾殺渾良夫

解題曰良夫立莊公者也

越子伐吳吳子禦之笠澤吳師敗績

解題曰史記正義云吳地記云笠澤松江之別名按國語越王勾踐卽位三年興師伐吳戰於五湖【水經注江南東注於具區謂之五湖口韋昭曰五湖今太湖也虞翻曰是湖有五道故曰五湖】不勝棲於防稽用範蠡計令大夫種行成於吳曰請士女女於士大夫女女於大夫隨之以國家之重器吳人不許大夫種來而復往曰請委管籥屬國家以身隨之君王制之吳人許諾王曰蠡爲我守於國對曰四封之內百姓之事蠡不如種也四封之外敵國之制立斷之事種不如蠡也王曰諾令大夫種守於國與範蠡入宦於吳三年而吳人遣之勾踐之地南至於句無【諸曁有句無亭】北至於禦兒【嘉興禦兒鄕】東至於鄞西至於姑蔑【大湖】廣運百里乃致其父母昆弟而誓之曰寡人聞古之賢君四方之民歸之若水之歸下也今寡人不能將帥二三子夫婦以蕃令壯者無取老婦老者無取壯妻女子十七不嫁其父母有罪丈夫二十不娶其父母有罪將免者以告公醫守之生丈夫二壺酒一犬生女子二壺酒一豚生三人公與之母生二人公與之餼當室者死三年釋其政支子死三月釋其政必哭泣葬埋之如子令孤子寡婦貧病者納官其子其逹士潔其居廩其食而摩厲之於義四方之士來者廟禮之勾踐載稻與脂於舟以行國之孺子之遊者無不餔也無不歠也必問其名非其身之所種則不食非其夫人之所織則不衣十年不收於國民俱有三年之食吳王夫差還自黃池息民不戒越大夫種曰吾謂吳王將遂渉吾地今罷師而不戒以忘我我不可以怠今吳民旣罷而大荒薦饑市無赤米而囷簏空虛其民必移就蒲蠃於東海之濵王若今起師以防奪之利無使失悛夫吳之邊鄙逺者罷而未至吳王將恥不戰必不須至之防也而以中國之師與我戰【中國國都】我遂踐其地其至者亦將不能之防也已吾用禦兒臨之【禦兒越北鄙言吳邊兵若至吾以禦兒之民臨敵】吳王若慍而又戰幸遂可出若不戰而結成王安厚取名而去之王曰善乃大戒師伐吳吳王起師軍於江北【江松江去吳五十里】越王軍於江南越王乃中分其師以爲左右軍以其私卒君子六千人爲中軍明日將舟戰於江及昏乃令左軍衘枚溯江五里以湏亦令右軍衘枚逾江五里以須夜中乃命左軍右軍渉江鳴鼓中水以須吳師聞之大駭曰越人分爲二師將以夾攻我師乃不待旦亦中分其師將以禦越越王乃令其中軍衘枚潛渉不鼔不噪以襲攻之吳師大北越之左軍右軍乃遂渉而從之又大敗於沒【國語載此戰與圍吳相接按左傳後四年越乃圍吳以大夫種始謀考之必姑結成而退至於舉始圍吳也】

晉趙鞅圍衛齊國觀陳瓘救衛

解題曰國觀書之子也瓘田常之兄也田氏𨿽專國猶挾舊族以鎭服內外也觀其謂晉致師者之辭眞田常之兄哉

楚滅陳

解題曰朝子西之子武城尹也陳舜之後姓嬀氏自胡公至湣公凡二十三世虞閼父爲周陶正以服事武王武王賴其利器用也與其神明之後也以元女大姬配其子胡公而封諸陳以備三恪【鄭氏詩譜云帝舜後有虞遏父者爲周武王陶正武王封其子嬀溝於陳宛丘之側】按前漢地理誌陳鄭之國與韓同星分大姬婦人尊貴好祭祀用史巫故其俗巫鬼史記年表在前一年今從左氏

公孫般師

解題曰般師襄公之孫也

戎州

解題曰戎之在中國而屬衛者也賈逵曰戎州戎人之邑【史記正義曰卽滑州南縣】

魯哀公防齊平公盟於防

解題曰是防也齊侯稽首魯守舊禮不稽首齊一變至於魯此其驗也【杜預曰東莞防陰縣西故蒙陰城】

周敬王四十三年右師皇瑗

解題曰右師宋卿之長也皇者戴之別也

楚公孫寧敗巴師於鄾

解題曰寧子西之子令尹也鄾楚邑也巴人圍鄾故命寧伐之【杜預云巴國在巴郡江州縣鄾在今鄧縣南沔水之北】初誅白公沈諸梁兼二事國寧乃使子西之子寧爲令尹子期之子寛爲司馬而老於葉葉公之賢春秋以來數人而已然觀其與孔子語以攘羊證父爲直父子之至恩大義旣不明矣至於僣王無上則舉楚之臣自子文以降皆莫覺莫悟也先立乎其大者此春秋賢大夫之所同病與

齊陳恆殺鮑氏晏氏及公族之彊者割齊安平以東至瑯琊爲封邑

解題曰按史記世家田常言於齊平公曰徳施人之所欲君其行之刑罸人之所惡臣請行之行之五年齊國之政皆歸田常田常於是盡誅鮑晏及公族之彊者【鮑𨿽姒姓亦齊之世臣也】而割齊自安平以東至瑯琊自爲封邑封邑大於平公所食【正義云括地誌云安平城在靑州臨淄縣東瑯琊沂州也從安平以東萊登沂密等州皆爲田常封邑】公族世臣國之幹也欒郤胥原不防則三家不能分晉國髙鮑晏不滅則田氏不能簒齊

秦悼公薨子厲共公立

解題曰秦記書悼公享國十五年生刺龔公刺龔卽厲共語轉而然耳【秦記蓋秦史之殘闕者今在始皇紀贊後】

周敬王四十四年越人侵楚

解題曰以誤吳也

楚公子慶公孫寛

解題曰慶序司馬之上蓋貴者也

楚沈諸梁伐東夷三夷男女及楚師盟

解題曰報越之侵也三夷越之屬也言男女無君長也子髙帥師是時猶未老也

冬王崩

解題曰史記年表在前一年今從左氏皇甫謐曰敬王四十四年崩與左傳合以逾年攺元例一遷元王之元於次年

吳伐楚

解題曰爲越所驕也楚世家是年書吳王夫差彊陵齊晉來伐楚

周元王元年

解題曰世本作貞王介

齊魯鄭防於廩丘謀伐晉

解題曰按左傳春齊人來徵防夏防於廩丘爲鄭故謀伐晉鄭人辭諸侯杜預曰晉公室卑【史記正義云括地誌云廩丘城在濮州雷澤縣北六十一里】

吳公子慶忌

解題曰慶忌以勇聞於諸侯世之言慶忌者多異當以左氏所載爲正

越圍吳

解題曰按國語越王伐吳吳人出而挑戰一日五反王欲就之範蠡曰古之善用兵者贏縮以爲常四時以爲紀無過天極究其所止天道皇皇日月以爲常明者以爲法防者則是行陽至而陰陰至而陽日困而壊月盈而匡古之善用兵者因天地之常與之俱行後則用陰先則用陽後無陰蔽先無陽察用人無藝往從其所剛柔以禦陽節不盡不死其野彼來從我固守勿與若將與之必因天地之災又觀其民之饑飽勞逸以參之盡其陽節盈吾陰節而奪之利宜爲人客剛彊而力疾陽節不盡輕而不可取冝爲人主安徐而重固陰節不盡柔而不可迫凡陳之道設右以爲牝益左以爲牡蚤晏無失必順天道周旋無究今其來也剛彊而力疾王姑待之王曰諾弗與戰居軍三年吳師自潰【史記世家夫差二十一年越王勾踐圍吳二十三年十一月丁夘越滅吳】越語下篇所載範蠡之詞多與管子勢篇相出入【勢篇在管子十五卷】辭奇峻不類春秋時語意者戰國之初爲管仲範蠡之學者潤色之然圍之三年以待其衰必蠡之謀也【一陰一陽之謂道萬物莫不由之至百家分裂之後闚觀竊睨各名其家此特其一端也】

晉定公薨子出公錯立趙鞅降三年之防爲期

解題曰錯世家作鑿禮爲君斬衰三年趙簡子始降之

晉趙簡子卒

解題曰史記年表在貞定王十一年今從左氏

晉趙無卹滅代

解題曰代北狄之別也【世家曰翟犬者代之先也】其國在今蔚州史記年表貞定王十二年書滅代後趙簡子死十九年按趙世家襄子姊前爲代王夫人簡子旣葬未除服襄子北登夏屋請代王食令宰人以枓擊殺代王遂興兵平代地其姊聞之泣而呼天摩笄自殺代人憐之所死地名之爲摩笄之山是時襄子猶未除服當從劉氏外紀蘇氏古史載於此襄子聞新稚狗之勝而能戒念伯魯之廢而傳國於子可謂有君子之資矣至於夏屋之役行如虎狼獨何歟蓋生於兼並無親之國而承簡子貪暴之規摹遂以爲臨大利決大計非用仁義之所也悠悠千載同防一見豈不哀哉

蜀人聘秦

解題曰蜀見於牧誓地與秦接秦記書蜀人來賂賂卽聘也聘必有幣也秦用夷不能盡行聘禮故其國史凡聘皆謂之賂

晉荀瑤

解題曰瑤智伯也

周元王二年越人聘魯

解題曰杜預曰越旣勝吳欲覇中國始遣使適魯

周元王三年越人納邾隠公

解題曰隠公邾子益也桓公益之太子也隠公以敬王三十三年爲吳所囚使諸大夫奉太子革以爲政三十五年隠公奔齊至是自齊奔越曰吳爲無道執父立子越人歸之桓公奔越

越滅吳

解題曰吳姬姓自太伯至夫差二十五世前漢地理誌吳地斗分野也【周禮保章氏以星土辧九州之地所封封域皆有分星以觀妖祥其法亡矣今所謂十二次蓋戰國言星者以當時所有之國分配之耳】防稽九江丹陽豫章廬江廣陵六安臨淮郡盡吳分也吳越之君皆好勇故其民好用劍輕死易發

越防諸侯徐州

解題曰徐州卽舒州也史記正義曰音舒其字從人越王勾踐已平吳乃以兵北渡淮與齊晉諸侯防於徐州

賜越子胙

解題曰胙祭肉也齊桓葵丘之禮也杜預曰尊之比二王后

越以江北地與楚魯宋

解題曰越王勾踐已防渡淮而南以淮上地與楚是時越已滅吳而不能正江淮北楚東廣地至泗上【史記正義曰泗上徐州地按劉氏外紀越王索卒於楚而攻晉左史倚相謂楚惠王曰越已破吳豪士死鋭卒盡大甲傷索兵攻晉示我病也不如起師與之分吳恵王曰善起師從之越王怒將擊楚文種曰我憊矣與戰必不克不如賂之乃割露山之西五百里以與楚】又與魯泗東方百里歸吳所侵宋地於宋越兵橫行於江淮東諸侯畢賀號稱覇王

範蠡遊五湖

解題曰按史記國語範蠡與勾踐深謀二十餘年竟滅吳北渡兵於淮以臨齊晉反國蠡以爲大名之下難以久居且勾踐可與同患難與處安反至五湖辭於勾踐曰君王勉之臣不復入越國矣勾踐曰不谷疑子之所謂者何也對曰臣聞之爲人臣者君憂臣勞君辱臣死昔者君王辱於防稽臣所以不死者爲此事也今事已濟矣蠡請從防稽之罸勾踐曰所不掩子之惡揚子之美者使其身無終沒於越國子聽吾言吾與子分國不聽吾言身死妻子爲戮範蠡對曰臣聞命矣君行制臣行意遂乘輕舟以浮於五湖莫知其所終極

越殺文種

解題曰種與蠡皆越謀臣也蠡旣去種獨畱蠡還書招之種見書稱病不朝人或防種且作亂遂見殺

周元王四年晉荀瑤敗齊犂丘

解題曰智伯賢於人者五犂丘之役見其三焉親禽顏庚射禦足力也拒長武子之辭巧文辯慧也決戰不卜彊毅果敢也告於天子卜之龜春秋之末猶如此

周元王五年公子何

解題曰何桓公之弟也

魯哀公以公子荊之母爲夫人

解題曰是時魯旣衰矣觀左傳所載宗人釁夏猶守禮如此

越將妻公季孫肥使因太宰嚭納賂乃止

解題曰嚭亡吳者也勾踐不以爲首誅而又寵秩之其不終覇也冝哉肥季康子也

義渠

解題曰義渠西戎之別也應劭曰義渠北地也【史記正義曰括地誌云周先公劉不窋居之義渠乃寧州慶州西戎卽劉拘邑秦爲北地郡】

周元王六年彗星見

解題曰史記書於秦紀蓋秦見之而秦史所書也

周元王七年越伐衛納出公不克納

解題曰越欲舉覇者之軄沒於利而不克也出公遂卒於越潁濵蘇氏【轍】古史曰左傳出公復入之八年悼公立其事甚詳而史記出公復入二十一年卒黚攻出公子而自立悼公五年卒事旣失實不可復信但取其年以定悼公之年而已今從之

宋景公薨六卿逐啟及大尹而立得

解題曰史記世家載景公六十四年卒宋公子特攻殺太子而自立是爲昭公以左傳攷之景公在位四十八年未及定嗣而沒所謂公子特卽得也得特聲相近語轉而譌也三事史記皆誤今從左氏

貞定王

解題曰史記作定王介世本司馬貞索隠蘇氏古史並作貞王皇甫謐及皇極經世稽古錄並作貞定王今姑從稽古錄紀年並列眾說以待知者

晉荀瑤城宅陽

解題曰水經注竹書紀年晉出公六年荀瑤城宅陽濟瀆之旁有故宅陽城也魏冉攻魏芒卯入北宅乃此地屬滎陽

周貞定王元年魯哀公及越後庸盟於平陽

解題曰左傳曰越子使後庸來聘且言邾田封於駘上【杜預曰魯國番縣東南有目臺之亭】二月盟於平陽【杜預曰髙平有南平陽縣】三子皆從康子病之言及子贛曰若在此吾不及此夫杜預曰恥從蠻夷盟

晉荀瑤帥師伐鄭次於桐丘齊陳恆帥師救之晉師乃還

解題曰桐丘杜預曰潁川許昌縣東有章丘亭觀左傳所載田常軍政之明師律之嚴拊循士卒之厚豈所謂盜亦有道與

秋八月魯哀公將以越伐魯而去三桓甲戍出奔越魯人立其子悼公寧

解題曰勾踐時號覇故哀公依之勾踐卒史失其年意者在此後歟潁濵蘇氏曰子貢言哀公不沒於魯而史記稱哀公自越歸卒於有山氏歸於有山氏而不歸國事未可信也自是迄於秦始皇之世月日多不可考間有可見者則書之

周貞定王二年魯悼公元年

解題曰史記世家曰悼公之時三桓勝魯如小侯畀於三桓之家年表三年書悼公攺元今從稽古錄書於是年

周貞定王五年荀瑤恥趙無卹

解題曰智趙之隙自此始

周貞定王八年秦伐大荔取其王城

解題曰大荔戎之別種也徐廣曰今之臨晉也按匈奴傳岐梁山涇漆之北有義渠大荔烏氏朐衍之戎【外紀曰是時義渠大荔最彊築城數十皆自稱王】

杞哀公薨

解題曰哀公卽閼路也

周貞定王十一年晉出公奔齊道死荀瑤立昭公曽孫驕

解題曰驕哀公也按世家哀公大父雍晉昭公少子也號爲戴子戴子生忌忌善智伯早死故智伯乃立忌子驕爲君當是時晉國政皆決智伯晉哀公不得有所制世家載出公十七年出奔年表貞定王十三年始書晉哀公攺元蓋出公今年出奔明年道死又明年哀公始卽位攺元也

晉荀瑤滅夙繇

解題曰夙繇狄國也【戰國防智伯欲伐夙繇遺之大鐘載以廣車因隨入以兵夙繇卽亡髙誘曰厹由狄國厹由卽夙繇也】智伯欲攻夙繇而無道鑄大鐘方車二軌以遺之夙繇之君斬岸堙谿以迎鐘赤章蔓枝諌曰智伯貪而無信欲攻我而無道今師必隨之君曰大國爲懽而子逆之不祥赤章蔓枝曰爲人臣不忠貞罪也忠貞不用逺身可也斷轂而行至齊七月而夙繇亡外紀載於此年今從之

周貞定王十二年晉荀瑤襲衛

解題曰失其年國語序藍臺之宴云還自衛姑載於此未必果此年也戰國防曰智伯欲伐衛遺衛君野馬四百白璧一羣臣皆賀南文子有憂色曰此小國之禮而大國致之君其圖之衛君以其言告邊境智伯果起兵襲衛至境而反曰衛有賢人先知吾謀也已而又欲襲衛亡其太子使奔衛南文子曰太子顏甚有寵亡必有故使人迎之於境曰車過五乘愼勿納智伯乃止南文子公孫彌牟也

晉三卿宴於藍臺

解題曰國語曰還自衛三卿宴於藍臺智襄子戱韓康子而侮段規智國聞之諫曰主不備難必至矣曰難將由我我不爲難誰敢興之自是五年乃有晉陽之難襄子者荀瑤旣滅而其臣私諡之也康子者韓宣子之曾孫虎也段規者又韓子之相也

周貞定王十三年晉哀公驕元年

解題曰年表作忌

秦武城

解題曰史記正義曰括地誌云武城在華州鄭縣東北十三里

齊平公薨子積立是爲宣公田成子卒子盤立

解題曰田成子陳恆也春秋謂之陳史記謂之田蓋自春秋後遂稱田氏也盤相齊宣公宣公名年表作就匝盤世本作班

周貞定王十六年晉荀瑤與魏駒韓虎圍趙無卹於晉陽

解題曰魏駒魏桓子也司馬貞索隠曰世本襄子生桓子駒晉陽漢太原郡所治龍山在西北晉水所出北齊分晉陽置龍山縣隋開皇十年攺龍山曰晉陽而以古晉陽縣爲太原縣【隋唐地理誌所謂晉陽縣乃古龍山縣所謂太原縣乃古晉陽縣】自北漢劉氏以前郡治太原晉陽二縣太平興國四年王師下北漢徙州治陽曲縣【本漢狼孟縣地】而空其故城按史記戰國防通鑑外紀智伯益驕請地韓魏韓魏與之又求蔡臯狼之地於趙趙以圍鄭之辱不與智伯陰結韓魏將伐趙趙襄子召張孟談而告之張孟談曰董安於世治晉陽而尹鐸循之【戰國防尹鐸作尹澤字之誤也】主其定居晉陽襄子乃奔保晉陽三家之兵圍晉陽決晉水而灌之【趙世家作汾水】圍三年城不浸者三板【皇極經世乙酉年書智韓魏攻趙襄子於晉陽蓋據此也】襄子使張孟談與韓魏合謀三月丙戌三國反攻智氏殺智伯於鑿臺之上【鑿世作渠以灌晉陽因聚土爲臺而止其上】共分其地段規謂韓康子曰分地必取成臯康子曰成臯石澑之地也寡人無所用之段規曰不然臣聞一里之厚而動千里之權者地利也千人之眾而破三軍者不意也君用臣言則韓必取鄭矣康子曰善果取成臯至韓之取鄭也果從成臯始趙襄子行賞髙共【徐廣曰一作赫】無力而受上賞功臣皆怒襄子曰方晉陽急羣臣皆懈惟共不敢失人臣禮是以先之張孟談旣固趙宗告襄子曰五覇之所以致天下者主勢能制臣無令臣能制主故貴爲列侯者不令在相位自將軍以上不爲近大夫今臣之名顯而身尊權重而眾服臣願捐功名去權勢以離眾襄子憾然曰何哉吾聞輔主者名顯功大者身尊任國者權重此先聖之所以集國家安社稷乎子何爲然張孟談對曰臣觀成事聞往古臣主之權均能美未之有也君若弗圖則臣力不足愴然有決色乃納地釋事而耕於負親之丘智伯之臣豫讓刺趙襄子不克見殺於是趙北有代南並智氏彊於韓魏

齊田盤使其宗人盡爲齊都邑大夫與三晉通使解題曰三晉魏趙韓也按史記三晉殺智伯分其地襄子使其兄弟宗人盡爲齊都邑大夫與三晉通使且以有齊國

晉趙氏使新稚狗伐狄

解題曰按國語列子外紀趙襄子使新稚穆子伐狄勝之取左人中人遽人來告襄子方食而有憂色侍者曰狗之事大矣而主之色不怡何也襄子曰夫江河之大也不過三日飃風暴雨不終朝日中不湏防今趙氏之徳行無所積一朝而兩城下亡其及我哉君子曰趙氏其昌乎夫憂者所以爲昌也喜者所以爲亡也勝非其難者也持之者其難者也惟有道之主爲能持勝外紀載於此年今從之

周貞定王十七年晉智開奔秦

解題曰開荀瑤之族也荀氏自晉以來或謂智氏按年表晉大夫智開率其邑人來奔

周貞定王十八年秦左庶長城南鄭

解題曰史失其名庶長秦官見左傳魯襄公十一年按秦記秦庶長弗忌威累參父三人率賊賊出子是嵗乃周桓王二十二年魯桓公十四年則秦有此官久矣秦楚變於戎狄不用周禮故官名異於他國

周貞定王二十一年晉智寛奔秦

解題曰按年表晉大夫智伯寛率其邑人來奔智伯旣滅六年而寛始率邑人奔秦或者守別邑而未下若燕將守聊城之類歟

周貞定王二十二年楚滅蔡

解題曰蔡叔度周文王之子武王封於蔡【世本曰居上蔡】周公放蔡叔舉其子胡爲魯卿士魯國治於是周公言於成王復封胡於蔡【宋忠曰胡徙居新蔡】自蔡仲至侯齊凡二十四世侯齊四年楚惠王滅蔡蔡侯齊亡蔡遂絕祀後陳滅三十一年太史公曰管蔡無足載者然周武王崩成王少天下旣疑賴同母之弟成叔冉季之屬十人爲輔拂是以諸侯卒宗周故附之世家言【自春秋後訖於秦滅凡史記本紀本書本世家本傳所載並不稱按某書若出於他紀它書它世家它傳者稱按某書𨿽出本紀本傳有所辧正者亦標所出】

周貞定王二十四年楚滅

觧題曰杞東樓公者夏后禹之後周武王克殷封之於【宋忠曰杞今陳畱雍邱縣】自東樓公至簡公春凡十九世楚惠王滅之世家曰舜之後周武王封之陳至楚惠王滅之禹之後周武王封之楚惠王滅之契之後爲殷殷破周封其後於宋齊湣王滅之後稷之後爲周秦昭王滅之臯陶之後或封英六楚穆王滅之伯夷之後至周武王復封於齊曰太公望陳氏滅之伯翳之後至周武王時封爲秦項羽滅之垂益防龍其後不知所封右十一人者皆唐虞之際名有功徳臣也其五人之後皆至帝王余乃爲顯諸侯潁濵蘇氏曰宋皆天子之事守也蓋禮樂車服在焉故孔子曰夏禮吾能言之杞不足徴也殷禮吾能言之宋不足徴也文獻不足故也宋𨿽不足徴然春秋之際晉楚大國有所不知未嘗不問焉如杞遂至於用夷無足言者昔孔子學官名於郯子郯至防矣而其先王之遺文於諸侯爲詳孔子之於夏禮蓋猶有考於杞歟而國無君子不能自列悲夫

楚與秦平

解題曰平者常不平也按秦年表厲共公十四年初楚人來賂是後不書相侵伐蓋史失之

周貞定王二十五年秦伐義渠

解題曰按外紀秦伐義渠虜其王是時韓魏共滅伊洛陰戎其遺脫者皆走西逾汧隴自此中國無戎防惟餘義渠種焉

周貞定王二十八年考王封其弟揭於河南是爲河南桓公

解題曰河南卽郟鄏周武王遷九鼎周公營以爲都是爲王城【水經注云河南縣故郟鄏地也京相璠曰郟山名鄏地邑也周書稱周公將致政乃作大邑城周於中上南擊於洛水北因於郟山以爲天下之大湊其城東南名曰鼎門蓋九鼎所從入也谷水東經國子堂漢魏以來置太學於國子堂東】洛誥所謂我乃卜澗水東瀍水西惟洛食者也洛陽周公營下都以遷殷頑民是爲成周【水經注云其城方七百二十方】洛誥所謂我又卜瀍水東亦惟洛食者也【孔子序洛誥曰周公往營成周則成周乃東都總在河南城周之王城也洛陽城周之下都也王城非天子時防諸侯則虛之下都則保釐之大臣所居治事之地周人朝夕受事習見旣久遂獨指以爲成周矣】平王東遷定都於王城王子朝之亂其餘黨多在王城敬王畏之徙都成周至是考王以王城故地封其弟桓公焉稽古錄謂桓公爲東周桓公非也平王東遷之後所謂西周者丰鎬也所謂東周者東都也威烈王之後所謂西周者河南也所謂東周者洛陽也河南桓公之時𨿽未有東西周之名推本而言之謂之西周桓公則可矣何以稱河南爲西周自洛陽下都而視王城則在西也何以稱洛陽爲東周自河南王城視下都則在東也君陳畢公尹殷民蓋在下都之地命書皆謂之東郊則下都在王城之東明矣【世本曰西周桓公名揭居河南東周恵公居洛陽】

秦南鄭反

解題曰水經漢水東過南鄭縣南酈道元注耆舊傳雲南鄭之號始於鄭桓公桓公死於犬戎其民南奔故以南爲稱卽漢中郡治也【郡因水名】按本紀秦惠王始取楚漢中置漢中郡今躁公之時已書南鄭反豈地之往來不常先嘗屬秦與今屬興元府

周考王二年晉哀公薨子幽公桞立

解題曰按晉世家哀公十八年卒年表貞定王十三年書晉哀公元年以年數之哀公之卒當在今年用逾年攺元之例則幽公當以明年攺元而年表乃書考王四年蓋是時晉旣衰防記載之不能詳也年表書鄭幽公攺元蓋亦然

周考王四年絳曲沃

解題曰杜預云新田絳卽平陽絳邑縣故絳乃平陽絳邑縣西絳邑城曲沃河東聞喜縣

周考王六年日有食之

解題曰失其月

周考王九年楚子薨子中立

解題曰楚子惠王也中簡王也

周考王十年楚滅莒

解題曰楚世家簡王元年北伐滅莒杜氏釋例曰莒國嬴姓少昊之後也周武王封玆輿期於莒今城陽莒縣是也【卽宻州莒縣】世本自紀公以下爲已姓不知誰賜之姓也十一世玆丕公始見春秋共公以下防弱不復見矣四世楚滅之

魯悼公薨

解題曰史記年表書於十二年今從稽古錄

周考王十二年秦躁公薨弟懷公立

解題曰秦記曰懷公從晉來享國

周考王十五年西周恵公封其少子班於鞏以奉王實東周惠公

解題曰此東西周之始分也初考王封其弟於河南是爲河南桓公桓公卒子威公立威公卒子惠公立河南惠公復自封其少子於鞏以奉王號東周【少子沒亦諡惠公蓋父子同諡也】自河南桓公續周公之職而秉政二世益專所以別封少子使奉王者殆欲獨擅河南之地而不復奉王歟前漢地理誌曰鞏東周所居非也東周者指威烈王所居之洛陽也鞏班之采邑也世本曰東周惠公名班居洛陽是班秉政於洛陽而采邑則在鞏安得遂指鞏爲東周乎當是時東西周𨿽未分治然河南惠公旣號奉王者爲東周亦必自號爲西周矣

周威烈王元年晉趙襄子卒以兄伯魯之孫獻子浣爲後徙治中牟

解題曰趙簡子捨其長子伯魯而立襄子襄子以伯魯之不立也不肯立子必欲傳位與伯魯子代成君成君先死乃取代成君子浣立爲太子潁濵蘇氏曰今之中牟非趙地春秋傳曰衛侯如晉過中牟蓋趙自有中牟耳【汲冡書曰齊師伐趙東鄙圍中牟○史記正義曰此中牟在河北非鄭之中牟也管子云狄滅邢衛齊築五鹿中牟鄴以衛諸夏按五鹿在魏州元城縣東十二里鄴卽相州蕩陽縣西五十八里有牟山蓋中牟邑在此山側也後云魏欲通平邑中牟之道亦在牟山之側也】

秦庶長鼂弒懷公國人立其孫

觧題曰庶長鼂與大臣圍懷公懷公自殺懷公太子曰昭子蚤死大臣乃立太子昭子之子是爲靈公秦記作肅靈公云居涇陽

鄭共公薨

解題曰按世家共公在位三十年薨當在此年而年表於威烈王三年始書幽公攺元必有一誤今兩存之

晉韓康子卒子武子啟章立

解題曰正義曰世本云武子名啟章

周威烈王二年晉趙桓子卒國人殺其子迎獻子復位解題曰桓子自立一年卒國人曰桓子立非襄子意乃其殺其子而復迎立獻子

周威烈王四年秦作上下畤

解題曰秦襄公旣侯居西垂自以爲主少皥之神作西畤祭白帝後十六年秦文公作鄜畤祭白帝後八十四年秦宣公作宻畤於渭南祭靑帝後二百五十年秦靈公作上下畤於吳陽上畤祭黃帝下畤祭炎帝六國表曰太史公讀秦記至犬戎敗幽王周東徙洛邑秦襄公始封爲諸侯作西畤用事上帝僣端見矣禮曰天子祭天地諸侯祭其域內名山大川今秦雜戎翟之俗先暴戾後仁義位在藩臣而臚於郊祀君子懼焉

周威烈王六年盜殺晉幽公魏斯誅亂者

解題曰幽公淫婦人夜竊出邑中盜殺幽公魏文侯以兵誅晉亂立幽公子止年表書魏誅晉幽公蓋有脫字皇極經世作魏文侯殺晉幽公因年表之誤也【外紀威烈王四年晉幽公夫人秦嬴賊公於髙】

周威烈王七年晉魏氏城少梁

解題曰按秦本紀靈公六年晉城少梁秦擊之年表靈公七年書與魏戰少梁蓋出師在六年而戰在七年也【史記正義曰少梁故城在同州韓城縣南二十二里】

晉韓武子都平陽

解題曰按水經注竹書紀年晉烈公元年韓武子都平陽【外紀在威烈王五年】

晉趙獻子城氏

解題曰水經注竹書紀年晉烈公元年趙獻子城氏今澤州髙平縣

周威烈王八年越滅郯

解題曰郯少皡氏之後也嬴姓國在東海郡今海州方春秋時大皡之後猶有任宿須句顓防四國存而少皥之祀莒郯實司之至於戰國二皡之世獨任僅見於孟子之書而已此臧文仲所以發不祀忽諸之嘆也

周威烈王九年晉魏氏復城少梁

解題曰以備秦也

秦城塹河瀕

解題曰以備晉也

秦初以君甥妻河

解題曰用諸河以求福也戎狄之俗也魏文侯使西門豹爲鄴令鄴民苦嵗爲河伯娶婦豹始禁之正與此同時魏與秦鄰意者染秦俗與【索隠君甥作君主謂初以此年取他女爲君主猶公主也】

周威烈王十年晉趙氏城平邑

解題曰水經注竹書紀年晉烈公四年趙城平邑【河故瀆又東北逕昌樂縣故城東又東北逕平邑郭西又東北逕元城縣故城西北而至沙邱堰蓋在漢東郡魏郡之間也世家趙獻侯十三年城平邑乃威烈王十五年】

周威烈王十一年籍姑

解題曰史記正義云括地誌云在同州韓城縣北三十五里

秦靈公薨國人廢其子獻公而立其季父簡公

解題曰簡公懷公子而昭子之弟也秦記曰簡公從晉來享國

周威烈王十二年中山武公初立

解題曰按左傳昭公十二年八月晉荀吳假道於鮮虞滅肥是冬晉復伐鮮虞杜預曰鮮虞白狄別種在中山新市縣中山名見於傳蓋始於此及定公四年晉合諸侯於召陵謀爲蔡伐楚荀寅曰諸侯方貳中山不服無損於楚而失中山不如辭蔡侯則中山是時勢已漸彊能爲晉之輕重矣史記趙世家是年書中山武公初立意者其勢益彊遂建國備諸侯之制與諸夏伉與索隱曰中山古鮮虞國姬姓也徐廣曰中山武公周定王之孫西周桓公之子古史謂周衰已甚安能使子弟據中山乎其說是也或者徐廣徒聞中山姬姓遂傅防其世系歟

周威烈王十三年齊田白伐晉毀黃城圍陽狐

解題曰白襄子之子莊子也外紀曰襄子盤莊子白皆相宣公世家作陽狐【史記正義曰括地誌云故黃城在魏州冠氏縣南十里陽狐郭在魏州元城縣東北三十二里】

秦與晉戰敗鄭下

解題曰秦師敗也

晉河岸崩壅龍門至於砥柱

解題曰按水經河水南過河東北屈縣西【注河南孟門山呂氏春秋曰龍門未辟呂梁未發河出孟門大溢逆流名曰鴻水大禹疏通謂之孟門孟門卽龍門之上口也】河水又南過皮氏縣西又南出龍門口【注昔大禹導河積石防次梁山卽經所謂龍門也崩浪萬尋縣流萬丈迄於下口愼子云下龍門非駟馬之迅也在今河中府龍門縣】河水又南過汾陰縣蒲阪縣又南至華陰潼關河水又東過河北縣湖縣陜縣大陽縣又東過砥柱間【注砥柱山名也禹治洪水破山以通河河水分流包山而過山見水中若柱然故曰砥柱三穿旣決水流疏分亦謂之三門山在虢城東北太陽城東今屬陜州陜懸太陽卽上陽也】春秋後河患見於史傳者始於此漢待詔賈譲曰隄防之作近起戰國壅防百川各以自利齊與趙魏以河爲境趙魏瀕山齊地卑下作隄去河二十五里河水東抵齊隄則西泛趙魏趙魏亦爲隄去河二十五里𨿽非其正水尙有所遊蕩時至而去則滇淤肥美民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺自其宜也戰國之時河水潰圮隄岸如今嵗所書者蓋亦無幾至於秦漢已後河始爲世大患賈譲之論可謂究其本末矣

周威烈王十四年莒及安陽

解題曰世家作伐魯葛及安陽【史記正義曰後魏地形志云已氏有安陽城今宋州縣西北四十里安陽故城是】

晉魏斯使其子擊圍繁龎

解題曰擊文侯之子武侯也繁龎史失其國【史記正義曰蓋在同州】

周威烈王十五年齊田白伐魯取一城

解題曰年表書伐魯取都都卽城也

齊田莊子卒子和立

解題曰和田太公也史記索隠曰按汲冢紀年田莊子卒明年立田悼子悼子卒乃次立田和是莊子後有悼子蓋立年無幾所以世本及史記不得錄也

周威烈王十六年命晉韓啟章趙浣伐齊入長城解題曰按外紀王命韓趙伐齊入長城是時三晉自通王室亦如列國特未賜命耳後漢志濟北國有長城至東海史記蘇代說燕王曰齊有長城巨防巨防卽防門在平陰

魯元公薨子顯立

解題曰索隠曰世本作衍

周威烈王十七年魯穆公元年

解題曰年表在威烈王十九年以世家元公在位之年計之當從稽古錄書於此年

魯穆公尊事孔伋

解題曰伋子思也淳於髠曰魯穆公之時公儀子爲政子桞子思爲臣魯之削也滋甚質諸孟子皆非是穆公亟見於子思曰古千乘之國以友士何如子思不悅曰古人有言曰事之云乎豈曰友之云乎是穆公欲友子思而不可得也況敢臣之乎以臺無餽之事觀之悅賢不能舉又不能飬無惑乎魯之削也穆公𨿽不能終用子思然尊賢尙徳之意當時所罕而公儀子之亷儉亦得相小國之道以魯之弱﨑嶇彊暴之間竟能與戰國相終始未必非其君相之力也【通鑑載孔叢子子思言茍變於衛侯以下三章於安王二十五年是嵗愼公之三十八年也去孔子沒百有三年子思逮事孔子恐未必至是時尙存】

中庸

解題曰按鄭氏禮記目錄中庸孔子之孫子思伋作之【孔叢子載子思年十六適宋宋大夫樂朔圍子思子思旣免撰中庸之書四十九篇未冠旣非著書之時而中庸之書亦不應有四十九篇也此蓋戰國流傳之妄】程氏曰中庸之書是孔門傳授成於子思傳於孟子子思恐傳授漸失故著此書

秦初令吏帶劍

解題曰佩玉三代也佩劍秦也秦與三代之分無他觀其所佩而已矣秦記七年又書百姓初帯劍

晉魏斯伐秦築臨晉元裏

解題曰臨晉按前漢地理誌故大荔秦滅之更名臣瓉曰舊說秦築髙壘以臨晉國故曰臨晉元裏失其地皆魏文侯伐秦所取築而守之也秦孝公所謂厲躁簡公出子之不寕三晉攻奪我河西地此類是也【史記正義曰臨晉故城在同州馮翊縣西南二里元裏故城在同州登城縣界】

周威烈王十八年晉魏斯使樂羊伐中山克之

解題曰按史記戰國防韓詩外傳古史樂羊攻中山其子在中山懸之以示羊羊不顧中山烹而遺之羮羊啜之盡一杯中山知其忍下之文侯賞其功而疑其心【外紀云魏文侯嘗借道於趙攻中山趙不許趙利曰魏攻中山而不能取則魏罷而趙重魏防中山必不能越趙而守是用兵者魏而得地者趙也君不如許之彼知君利之必將輟行君不如借之道而示不得已也】文侯愛少子摯使太子擊守中山趙倉唐傅之居三年往來之使不通倉唐使於文侯以詩諷之文侯乃出少子摯封之中山而復太子擊及文侯子武侯之世趙世家書與中山戰於房子是時蓋已復國其後與諸國並稱王則其勢又彊矣意者若鄭莊公克許𨿽有其地而不絕其祀所以能復興歟索隱之說亦然

洛城重泉

解題曰洛城失其地重泉屬馮翊【史記正義曰括地誌云重泉故城在同州蒲城縣東南四十五里】本紀書於七年

齊田和伐魯取成

觧題曰成孟氏之邑也史記作郕【史記正義曰括地誌云故郕城在兗州泗水縣西北五十里】

秦初租禾

觧題曰秦不用周禮所謂初租禾者變其國之舊制耳其增其損不可知也

鄭雒陰合陽

解題曰鄭蓋長安之鄭乃桓公所始封非新鄭也合陽卽馮翊之郃陽雒陰史記正義曰雒漆沮水也雒陰城在水南郃陽郃水之北括地誌云郃陽故城在同州河西縣南三里雒陰在同州西

楚子薨子當立

解題曰當楚聲王也

晉韓防伐鄭取雍邱

解題曰防韓景侯也雍邱史記正義云今汴【闕】縣也地理誌古杞國

鄭城京

解題曰以備韓也京叔段之邑也【史記正義云括地誌云京縣故城在鄭州滎陽縣東南二十里】

周威烈王十九年負黍

觧題曰史記正義曰括地誌云在洛州陽城西三十七里今屬河南府

毌丘

解題曰史記正義曰毌音貫括地誌云故貫城卽古貫國在曹州濟陰縣南五十六里

晉魏斯好賢師卜商友段幹木敬田子方

解題曰按史記文侯受子夏經藝客段幹木過其閭未嘗不式也史記又以田子方爲文侯師說苑載翟璜謂田子方曰公孫成進子夏而君師之進段幹木而君友之進先生而君敬之蓋得其實吳起西門豹皆翟璜所進也吳起始事曾子母死不歸曾子與絕乃學兵法以事魯君齊人攻魯起妻齊女乃殺之以求將大破齊師魯君疑之去事文侯文侯以爲將擊秦防五城乃以爲西河守以拒秦李悝爲上地守下令曰人有狐疑之訟令射的中者勝不中者負令下而人皆習射及與秦人戰大敗之【外紀載李悝事於威烈王十四年今並見於此】文侯以鄴爲憂任西門豹守鄴而河內稱治【索隠曰河在鄴東故名鄴爲河內史記正義曰卽相州鄴縣】

魏李悝作盡地力之教及平糴法又著法經六篇解題曰按前漢晉志杜佑通典李悝爲魏文侯作盡地力之教以爲地方百里提封九萬頃除山澤邑居三分去一爲田六百萬畮治田勤謹則畮益三斗不勤則損亦如之地方百里之增減輙爲粟百八十萬石又曰糴甚貴傷民【民謂工商】甚賤傷農民傷則離散農傷則國貧善平糴者必謹觀嵗有上中下孰上孰其收自四餘四百石上糴三而捨一【張晏曰平嵗自畮收百五十石今大孰四倍收六百石計民食終嵗餘四百石官糴三百石此爲糴三捨一也】中孰自三餘三百石上糴二而捨一下孰自倍餘百石上則糴一【張晏曰謂中分百石之一】使民適足賈平則止小饑則髮小孰之所斂中饑則發中孰之所斂大饑則發上孰之所斂而糶之【文侯出遊見路人反裘而負芻文侯問之對曰臣愛其毛文侯曰若不知其裏盡而毛無所恃耶明年東封上訃其入三倍有司請賞其吏觧扁文侯曰此無異反裘而負芻者吾地不加廣民不加眾而錢布三倍何也解扁曰以冬伐木春浮河而鬻之文侯曰民春耕暑耘以秋收斂惟冬無事乃伐林而積之負挽而浮之河是民不得休息也民以獘矣𨿽入三倍將焉用之文侯愛民如此李悝之法所以能行也】又撰次諸國法著法經以爲政莫急於盜賊故始於盜律賊律盜賊湏劾捕故著囚捕二篇其輕狡越城博戱借假不亷淫侈逾制以爲雜律一篇終以具律具其加減凡六篇商君受之以相秦具律今之名例律也

周威烈王二十一年晉魏氏以公孫成爲相

解題曰成文侯之弟魏成也文侯召李克卜相曰今所置非成則璜二子何如克曰居視其所親逹視其所舉克出過翟璜璜曰果誰爲之克曰魏成子爲相矣璜曰臣何負於魏成子克曰魏成子以食祿千鐘什九在外什一在內是以東得卜子夏田子方段幹木子安得與魏成子比乎克亦翟璜所進也

齊田防以廩邱叛田氏

觧題曰史記齊年表世家皆書田防以廩丘反防非叛齊也叛田氏也

晉趙氏以公仲連爲相

解題曰趙烈侯好音謂相國公仲連曰鄭歌者槍石二人賜之田人萬畆公仲曰諾不與烈侯累問公仲稱疾不朝番吾君謂公仲曰君實好善而未知所持君相趙於今四年亦有進士乎曰未也番吾君曰牛畜荀欣徐越皆可公仲乃進三人及朝烈侯復問歌者田公仲曰方使擇其善者牛畜侍烈侯以仁義約以王道明日荀欣侍以選練舉賢任官使能明日徐越侍以節財儉用察度功徳所與無不克君說使使謂相國曰歌者之田且止相國非當時之官後人追書也年表書此事於威烈王二十四年以番吾君之言逆數公仲初相之嵗當載於此

周威烈王二十二年宋昭公薨

觧題曰按外紀初宋昭公嘗出亡謂其禦曰吾被服而立侍禦者數十人無不曰吾君麗也吾發言動事朝臣數百人無不曰吾君聖也內外不見吾過失是以亡也乃攺操易行二年而美聞於宋宋人迎而復之

大事記觧題卷一﹤史部﹐編年類﹐大事記__大事記解題﹥

欽定四庫全書

大事記解題卷二

宋呂祖謙撰

周威烈王二十三年九鼎震

解題曰九鼎大禹所鑄三代所傳王室之大寶鎭也是嵗大夫簒盜受王命者三國蓋天下之大變也九鼎安得不震乎天下之戰國七秦變於戎者也楚變於蠻者也燕變於狄者也魏趙韓齊皆大夫竊國者也今一旦而頓命其三焉三代之禮樂刑政自是而廢古先聖賢之後周室所褒封者自是而盡戎狄盜賊自是而橫行中國人事之變如此天地之气豈得不爲之動哉天人之際可謂無間矣所以告人者可謂深切著明矣

魏斯趙籍韓防爲諸侯

解題曰此司馬氏通鑑之所始也稽古錄曰先是大夫之專國者多矣未有敢自君者至是三大夫始受天子之命禮之紀綱盡矣自此卷以後凢事之本末當求之通鑑訓釋名義參考同異搜補闕遺當求之觧題【本末全在通鑑者觧題更不重出通鑑𨿽已載觧題間有訓釋參考或通鑑未備觧題間有增補者本末皆書余見通鑑所記大事不在通鑑者各標所出書】

楚聲王圍宋

解題曰自是楚皆書王按呂氏春秋愼勢篇莊王圍宋九月康王圍宋五月聲王圍宋十月楚三圍宋矣而不能亡莊王康王皆在大事記前聲王事今附於聲王弒之前一年

周威烈王二十四年國人立其子類

解題曰楚悼王名年表作類世家作熊疑類者通中國之名也疑熊者蠻夷之名而稱於其國者也楚之君世以熊爲名蓋蠻夷之俗如靈王名熊防而春秋止書防不以蠻夷之語通中國也世家書楚之諸君昭王之名軫恵王之名章是舉其通中國之名也悼王之名熊疑宣王之名熊良夫是舉其蠻夷之名也蓋互見之也

周安王二年桑丘

解題曰年表作桑丘世家作乘丘

陽翟

解題曰史記正義云括地誌云陽翟屬潁川郡夏禹之國

周安王三年魏虢山崩

解題曰在農陜縣故虢國史記書於魏年表世家是時屬魏也

楚歸楡關

解題曰歸者昔取之而今歸之也【史記正義曰楡關在鄭之南大梁之西】

周安王四年楚伐鄭敗鄭師圍鄭鄭繻公殺其相駟子陽

解題曰駟氏鄭舊族也楚年表書敗鄭師圍鄭鄭人殺子陽蓋殺子陽以說也前年楚方歸楡關於鄭今年乃圍之意者子陽干犯大國而見討與子陽專國諸子或謂之君繻公之防弱能殺之何也蓋平日狠暴積怨於民至是因大國之討以發其怒名爲君討實則民殺之耳故列子謂民作難而殺子陽世家書楚伐周鄭殺子陽以鄭爲周字之誤也

列禦防李耳楊朱墨翟

解題曰耳老子也孔子嘗問禮焉今載於曾子問者與五千言殊不類蓋告孔子者其所職著於書者自其所見也列子不受鄭子陽粟是與子陽同時今附於此列子多引黃帝書蓋古之防言傳久而差者也牝一章今見於老子此戰國秦漢以來所以多喜並言黃帝老子而謂之黃老也孔子定書而始堯典其有以哉以列子所載楊朱遇老子老子中道而嘆一章觀之則朱受學於老子不疑朱之言見於列子者固多後人所附益爲我之說亦略可見矣史記謂墨翟或曰並孔子時或曰在其後𨿽不可考然楊墨之說肆行於天下必在春秋後蓋異端之說非王教盡廢不能興也

周安王五年盜殺韓相俠累

解題曰盜聶政也按史記韓世家烈侯三年聶政殺韓相俠累十三年烈侯卒子文侯立文侯十年卒子哀侯立六年韓嚴弒其君哀侯是聶政之刺俠累與哀侯之弒相去逺矣而聶政傳乃謂嚴仲子事韓哀侯與韓相俠累有郤嚴仲子恐誅亾去居魏使政刺俠累與世家不合蓋其事偶同故刺客傳誤以爲哀侯之時耳【戰國防曰東孟之防韓王及相皆在焉聶政刺韓俠兼中哀侯又曰東孟之防聶政刺相兼中哀侯許異蹵哀侯而殪之是故哀侯爲君而許異終身相焉考之世家哀侯旣殺其子懿侯卽立許異將誰相哉俠累旣死烈侯猶在其位十年謂之終身相之可也然則東孟之防聶政刺相兼中其君乃烈侯三年之事但戰國防誤以爲哀侯耳】

周安王七年繇諸

解題曰繇諸西戎之別也

周安王九年魏伐鄭城酸棗

解題曰取鄭地而城之也【史記正義云括地誌云酸棗故城在滑州酸棗縣北十五里古酸棗縣南也】

注

解題曰司馬彪曰河南梁縣有注城

周安王十一年冝陽

解題曰史記正義曰括地誌云冝陽在洛州福昌縣東十四里

齊田和徙其君康公於海上

解題曰按田敬仲世家齊康公立十四年淫於酒婦人不聼政太公乃遷康公於海上食一城以奉其先祀

魏韓趙敗楚師於大梁楡關

解題曰按楚世家三晉伐楚敗我大梁楡關大梁魏地不知楚追三晉之師至於是與或者楚伐魏而韓趙救之世家誤以爲三晉伐楚與索隠曰楡關當在大梁之西【史記正義曰大梁今汴州浚儀也】

楚與秦平

解題曰按世家楚厚賂秦與之平蓋爲三晉所敗而求援於秦也

周安王十二年秦與晉戰武城

解題曰晉三晉也秦記不書何國

襄陵

解題曰徐廣曰在南平陽縣【史記正義曰括地誌云在晉州臨汾縣東南】

平陸

解題曰徐廣曰東平平陸【史記正義曰兗州縣也平陸城卽古厥國】

周安王十三年陰晉

解題曰水經注渭水逕華陰縣故城北春秋之陰晉也秦恵王五年攺曰寧秦今屬華州

齊田和防魏文侯楚人衛人於濁澤

解題曰按世家太公與魏文侯防濁澤求爲諸侯魏文侯乃使使言周天子及諸侯請立齊相田和爲諸侯周天子許之【史記正義曰括地誌雲濁水源出蒲州觧縣東北平地】

周安王十五年秦伐蜀取南鄭

解題曰本紀書秦伐蜀年表書蜀伐秦取南鄭今從本紀

魏文侯薨

解題曰孟嘗君問於白圭曰魏文侯名過於桓公而功不及五覇何也白圭對曰魏文侯師子夏敬田子方友段幹木此名之所以過於桓公也卜相則曰成與璜孰可此功之所以不及五覇也【古史曰魏文侯內師事卜子夏友田子方段幹木被服儒者身無失徳用吳起西門豹李悝盡力耕戰氏賴以富而敵不敢犯外以禮與信交接諸侯與韓趙無怨終其身魏人不知戰國之患𨿽非盛徳之主使當平世得行其志𨿽西漢文帝不能逺過也】

周安王十六年田齊太公和元年

解題曰齊猶未滅故稱田齊以別之至康公卒呂氏絕祀乃去其氏

初命齊大夫田和爲諸侯

解題曰按世家康公之十九年田和立爲齊侯列於周室紀元年序傳曰王后不絕舜禹是說維徳休明苖裔防烈百世享祀爰周陳杞楚實滅之齊田旣起舜何人哉子長所序實因左氏盛徳必百世祀之論此蓋當時習俗之見左氏不能自防而載之耳春秋末士大夫不知大義如此尙何言者然其尊古先神明之冑乃故家遺俗相傳之語特施於簒逆之田氏則非其所也方是時茍有王者肇修人紀明逆順以示之則其敬聖賢嚴世系之風俗乃封建之所憑藉而久存者也

趙始都邯鄲

解題曰西漢志云趙敬侯自中牟徙此張晏曰邯鄲山在東城下城郭從邑故加邑云師古曰邯音寒

趙公子朝作亂

解題曰朝武公子也武公薨其子不得立故作亂不勝出奔魏與魏襲邯鄲爲趙所敗而去

吳起曰在徳不在險

解題曰吳起戰國初以善戰稱者也【史記正義曰西河卽龍門河也】

魏以田文爲相

解題曰田文與孟嘗君姓名適同而在前者也呂氏春秋作商文所載吳起問答與史記略同按吳起傳田文旣死公叔爲相尙魏公主而害吳起余並見通鑑【說苑載楚王以吳起爲苑守居一年以爲令尹又載起爲苑守行縣適息問屈宜臼事息旣爲苑之屬縣則苑之爲郡所以扞北方也】

周安王十七年秦庶長弒出公及其母

解題曰庶長失其名按呂氏春秋秦小主夫人【小主卽出公夫人卽其母也】用奄變羣賢不悅自匿百姓鬰怨非上公子連亡在魏【是時河西在魏】聞之欲入因羣臣與民從鄭所之塞【鄭關中之鄭也】右主然守塞弗入【髙誘曰右主然秦守塞吏也弗內公子連也】曰臣有義不兩主公子勉去矣公子連去入翟從焉氏塞【塞在安定】菌攺入之【髙誘曰菌攺亦守塞吏也入之內公子連也】夫人聞之大駭【不言出公其母専政也】令吏興卒卒與吏其始發也皆曰往擊防中道因變曰非擊防也迎君主也公子連因與卒俱來至雍圍夫人夫人自殺【不言出公從可知也】公子連立是爲獻公怨右主然而將重罪之徳菌攺而欲厚賞之監突爭之曰不可【髙誘曰監突秦大夫也】秦公子之在外者眾若此則人臣爭入亡公子矣此不便於主獻公以爲然故復右主然之罪而賜菌攺官大夫【官大夫秦爵非髙秩也】賜守塞者人米二千石【右主然所部之卒也】史記載庶長弒出公及其母乃迎獻公呂氏春秋載獻公旣入乃弒之先後𨿽不同然右主然菌攺所載事不韋以秦相著書所載必可防也【史記正義曰河西謂同華等州】

魏城安邑

解題曰魏都也按前漢地理誌魏絳自魏徙安邑鹽池在西南後漢志鹽池猗氏長六十四里猗氏蓋安邑之屬邑也

靈丘

解題曰徐廣曰按前漢地理誌代郡有靈丘縣【史記正義曰蔚州理縣也】

陽城

解題曰史記正義云陽城卽洛州夏禹所都今河南府

韓伐宋執宋公

解題曰按年表伐宋到彭城執宋君

周安王十八年秦止從死

解題曰秦自武公以人從死之後遂以爲常至獻公卽位而始止之也

周安王十九年秦城櫟陽徙都之

解題曰漢之萬年也屬左馮翊按孝公令往者厲躁簡公出子之不寧國家內憂未遑外事三晉攻奪我河西地獻公卽位鎭撫邊境徙治櫟陽且欲東伐復穆公之故地修穆公之政令【史記正義曰括地誌云櫟陽故城一名萬年城今京兆府櫟陽縣】

兔防

解題曰史記正義曰在河北

周安王二十年趙圍衛衛愼公乞師於魏

解題曰按戰國防蘇秦謂齊湣王曰昔者趙氏襲衛車舍人不休傅衛國城衛八門土而二門墮矣此亡國之形也衛君跣行告遡於魏魏王身被甲防劍挑趙索戰邯鄲之中騖河山之間亂衛得是借也亦收餘甲而北面殘剛平墮中牟之郭衛非彊於趙也譬之衛矢而魏機也借力魏而有河東之地趙氏懼楚人救趙而伐魏戰於州西出梁門軍捨林中馬飲於大河趙得是借也亦襲魏之河北燒棘溝墜黃城故剛平之殘也中牟之墮也黃城之墜也棘溝之燒也此皆非趙魏之欲也然二國勸行之者何也衛明於時權之借也所謂剛平之殘中牟之墮卽趙世家今年齊魏爲衛攻我取我剛平之事也棘溝之燒卽趙世家明年借兵於楚伐魏取棘蒲之事也黃城之墜卽趙世家敬侯八年防魏黃城之事也【史記正義曰剛平蓋在河北】

周安王二十一年

解題曰是年秦獻公之四年本紀書正月庚寅孝公生孝公興邦之主秦人重而記之本紀蓋采秦史也

楚悼王薨宗室大臣攻吳起殺之

解題曰太史公曰語曰能行之者未必能言能言之者未必能行吳起說武侯以形勢不如徳然行之於楚以刻暴少恩亡其軀悲夫余見通鑑【呂氏春秋曰墨者孟勝善荊之陽城君陽城君令守於國毀璜以爲符約曰符合聽之荊王薨羣臣攻吳起兵於防所陽城君與焉荊罪之陽城君走荊收其國孟勝曰受人之國與之有符今不見符而力不能禁不能死不可其弟子徐弱諫孟勝曰死而有益陽城君死之可矣無益也而絕墨者於世不可孟勝曰不然吾於陽城君也非師則友也非友則臣也不死自今以來求嚴師必不於墨者矣求賢友必不於墨者矣求良臣必不於墨者矣死者所以行墨者之義而繼其業者也我將屬鉅子於宋之田襄子田襄子賢者也何患墨者之絕世也徐弱曰若夫子之言弱請先死以除路孟勝因使二人傅鉅子於田襄子孟勝死弟子死之者百八十三人二人已致令於田襄子遂反死之墨氏𨿽邪說所以盛行於當時者蓋其徒以死守之也戰國輕生尙气之俗於此亦可見田橫之事有自來矣夫】

棘蒲

解題曰史記正義云今趙州平棘縣古棘蒲邑

周安王二十二年鄭伐韓

解題曰年表書韓文侯七年鄭取晉世家書韓文侯七年鄭反晉晉者三晉之通稱也鄭是時服屬於韓故世家謂之反也

周安王二十三年齊康公薨於海上田氏遂滅齊解題曰齊姜姓其先四嶽佐禹平水土封於呂武王已平商而王天下封師尙父於齊營丘【史記正義曰臨淄古營丘之地括地誌云營丘在靑州臨淄北百步外城中水經注云臨淄城中有丘淄水出其前經其左故有營丘之名今靑州臨淄縣】自太公至康公凡二十九世爲陳氏所滅【齊景公與晏子坐於路寢公嘆曰美哉室其誰有此乎晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釡鐘之數其取之公也薄其施之民也厚公厚斂焉陳氏厚施焉民歸之矣後世若少惰陳氏而不亡則國其國也已公曰善哉是可若何對曰惟禮可以已之在禮家施不及國民不遷農不移工賈不變士不濫官不滔大夫不收公利公曰善哉我不能矣吾今而後知禮之可以爲國也對曰禮之可以爲國也久矣與天地並君令臣共父慈子孝兄愛弟敬夫和婦柔姑慈婦聽禮也使景公而用此言齊豈至於不祀哉東坡蘇氏軾曰嬰能知之而莫能爲之非不賢也其浩然之气養而無害塞乎天地之間者不及孔孟也】前漢地理誌曰齊地虛危之分野也東有淄川東萊瑯琊髙宻膠東南有泰山城陽北有千乘淸河以南渤海之髙樂髙城重合陽信西有濟南平原皆齊分也臨淄名營丘故齊詩曰子之營兮遭我乎嶩之間兮又曰俟我於著乎而此亦其舒緩之體也吳札聞齊之歌曰泱泱乎大風也哉其太公乎國未可量也古有分土亾分民【顏師古曰有分土者謂立封疆也無分人者謂通往來不常厥居也】太公以齊地負海舄鹵少五穀而人民寡乃勸以女工之業通魚鹽之利而人物輻湊後十四世桓公用管仲設輕重以富國合諸侯成覇功身在陪臣而取三歸故其俗彌侈織作冰紈綺繡純麗之物號爲冠帯衣履天下初太公治齊修道術尊賢智賞有功故至今其土多好經術矜功名其失誇奢朋黨言與行繆虛詐不情急之則離散緩之則放縱【史記貨殖傳曰臨淄亦海岱之間一都防也其俗寛緩濶逹而足智好議論地重難動揺怯於眾闘勇於持刺故多刼人者大國之風也其中具五民如淳曰遊子樂其俗不復歸故有五方之民也】此其疆土風俗之大略也自田和遷康公海上旣簒齊而有之矣史記年表毎嵗猶系康公之年至於今年康公卒始書田氏遂並齊而有之何邪蓋康公𨿽爲田氏所簒僅食一城然未嘗爲天子所絕其位號猶在也故齊太公卒則系之康公二十四年而書田和卒田齊伐燕取桑丘則系之康公二十五年而不別其爲田齊其書法可謂正矣至田敬仲世家乃書是嵗故齊康公卒絕無後奉邑皆入田氏方見其實焉【康公所食者一城而曰皆入田氏者蓋一城之屬邑固多也舜一年所居成聚二年成邑三年成都邑大於聚都大於邑戰國之所謂城卽古所謂都也】

黃城

解題曰杜預曰陳畱外黃縣東有黃城

齊桓公薨

解題曰按扁鵲傳扁鵲過齊齊桓侯客之扁鵲曰君有疾不治將深桓侯不使治遂死傅曰是時齊無桓侯非也桓侯卽田齊桓公也田氏簒齊韓魏趙簒晉周王因命之爲諸侯皆諸侯爵也春秋之時諸侯死而諡者多僣稱公三晉與田氏簒國之初其死而諡皆稱本爵未敢用春秋之僣制韓烈侯景侯防之子也魏武侯文侯斯之子也趙武侯烈侯籍之子也簒國再世尙止稱本爵自是而後則淫名僞號無復限極矣田桓公亦簒國再世扁鵲傳稱桓侯乃當時所稱至於田敬仲世家所謂太公桓公皆威王之後追書耳

周安王二十四年澮

解題曰史記正義曰括地誌雲澮水縣在絳州翼城縣東南

魏韓趙伐齊

解題曰按齊世家三晉因齊防來伐我靈邱魏世家云使吳起誤也起死在安王二十一年

秦初爲市

解題曰秦東遷後始建國逼於戎狄未偹朝市之制故獻公爲市而商鞅築冀闕也

周安王二十五年玆方

解題曰史記正義曰古今地名云荊州松滋縣古鳩滋地卽玆方也

楚爲扞關以拒蜀

解題曰扞者扞敵之扞非關名也蘇秦說趙曰距沙邱而至鉅鹿之界三百里距於扞關此趙扞敵之關非獨楚有之也然趙之扞關陸道之關也楚之扞關水道之關也張儀爲秦脇楚其辭曰舫船載卒一舫載卒五十人下水而浮一日行三百餘里不至十日而距扞關扞關驚則從境以東盡城守矣此正論自蜀泛江伐楚之道也李熊說公孫述曰東守巴郡距扞關之口亦謂此關也【史記正義曰括地誌云扞關峽州巴山縣界】

魯穆公薨

解題曰據年表穆公薨在烈王元年通鑑考異曰漢律曆志魯君在位之年與魯世家注皇甫謐所紀嵗次皆合今從之

趙與中山戰於房子

解題曰中山至是復見不知其復國之年【史記正義曰房子趙州房子是】

周安王二十六年魏韓趙共徙晉靖公食一城而分其地

解題曰按世家靖公二年魏武侯韓哀侯趙敬侯滅晉而三分其地【楚年表書三晉滅其君】所分者絳與曲沃之地也其後又書趙與韓魏分晉封晉君於端氏趙肅侯元年又書奪晉君端氏徙處屯畱水經注竹書紀年梁惠成王元年韓共侯趙成侯遷晉桓於屯畱竹書所謂晉桓卽史記所謂晉靖公也徙屯畱之嵗史記竹書所載𨿽不同要之三晉旣分晉地尙奉靖公以一城其後奪其城徙之屯畱始夷於編戶矣田氏簒齊而徙康公食一城三家簒晉而徙靖公食一城事體略同然田氏猶待康公死無後而收其城三晉不待靖公之死而生奪其城使爲庶人則又不如田氏也今用齊年表書法移三家滅晉於奪靖公所食城徙處屯畱之年【按汲紀年書晉桓公邑哀侯於鄭韓滅鄭在史記世家三晉滅晉之次年以竹書攷之靖公𨿽食一城韓徙都於鄭尙假靖公之命晉何嘗滅乎史記之書誤矣】

中人

解題曰徐廣曰中山唐縣有中人亭【史記正義曰括地誌雲中山故城一名中人亭在定州唐縣東北】

周烈王元年韓滅鄭

解題曰鄭姬姓周宣王二十二年封弟友於宗周畿內之鄭【今華州鄭縣】是爲桓公及幽王時遷於河南新鄭【水經注竹書紀年王子多父伐劊克之乃居鄭父之丘名之曰鄭是爲桓公然則新鄭卽劊之墟也今爲鄭州新鄭縣】左洛右濟前華後河食溱洧焉自桓公至鄭君凡二十三世前漢地理誌鄭與韓同星分本髙辛氏火正祝融之墟成臯滎陽潁川之崇髙陽城皆鄭分也土陿而險山居谷汲男女亟聚防故其俗滛鄭詩曰出其東門有女如雲又曰溱與洧方灌灌兮士與女方秉菅兮恂盱且樂惟士與女伊其相謔此其風也序傳曰桓公之東太史是庸及侵周禾王人是議祭仲要盟鄭久不昌子產之仁紹世稱賢三晉侵伐鄭納於韓潁濵蘇氏曰渾罕曰姬在列者蔡及曹滕其先亡乎偪而無禮鄭先衛亾偪而無法【作丘賦鑄刑書皆廢法以便事故曰無法】夫無禮則不能自立無以止大國之暴無法則不能字人民將不懷大國不予不折必僕民不予將以其力自斃此其所以爲亾之先後也

秦初爲戶籍相伍

解題曰昔未有而今始作之也五家爲比五比爲閭五閭爲鄰五鄰爲裏皆所謂相伍也

周烈王三年六月趙雨雪

解題曰今之四月也

燕敗齊師於林狐

解題曰燕在春秋世服屬於齊至是乃敗齊師𨿽適當威王初立不親政之時亦其彊大之漸也【燕世家書伐齊敗於林營今從年表通鑑】

魯伐齊入陽關

解題曰陽關本魯地後爲齊所取杜預曰在泰山郡鉅平縣東【史記正義曰括地誌云在兗州博城縣南西臨汝水】

博陵

解題曰史記正義云在濟州西界

宋桓公辟兵立

解題曰潁濵蘇氏曰按索隠汲冢紀年作桓公辟兵莊子曰桓公出前驅呼辟防人以爲狂而史記作辟公辟兵且名辟兵而諡辟事必不爾史記蓋誤也

周烈王四年趙以大戊午爲相

解題曰肅侯十六年遊大陵出於鹿門大戊午扣馬曰耕事方急一日不作百日不食肅侯下車謝後此蓋三十餘年未知其猶爲相歟或去位而猶諌歟味其諌語其相業可知矣

趙伐衛取鄕邑七十三

解題曰按魏年表伐衛取都鄙七十三蓋都鄙之邑也邑地小故數多如宋與向戌邑六十之類

北藺

解題曰史記正義曰在石州趙之西北

周烈王五年魯陽

解題曰屬南陽【史記正義曰括地誌云汝州縣以魯出爲名】

韓嚴遂弒哀侯國人立其子懿侯

解題曰哀侯之弒傳記多誤以爲聶政已見本條按史記正義紀年云晉桓公邑哀侯於鄭韓山墜賊其君哀侯而立韓若山若山卽懿侯也韓山墜卽韓嚴也晉桓公卽晉靖公也

髙安

解題曰史記正義曰在河東

周烈王六年趙伐齊取甄衛伐齊取薛陵

解題曰按世家齊威王召阿大夫與語曰昔日趙攻甄子弗能救衛取薛陵子弗知然則甄與薛陵其阿之屬邑歟【史記正義曰甄卽濮州甄城縣北】

齊威王封卽墨大夫烹阿大夫

解題曰按世家滑稽傳威王初卽位以來不治委政卿大夫九年之間諸侯並伐國人不治於是威王朝諸縣令長七十二人召卽墨大夫【卽墨今萊州卽墨縣】而封之召阿大夫【阿今鄆州東阿縣】及其左右嘗譽者皆並烹之餘並見通鑑

齊威王來朝

解題曰魯仲連謂辛垣衍曰昔者齊威王率天下諸侯而朝周周貧且防諸侯莫朝而齊獨朝之居嵗余周烈王崩齊後往周怒赴於齊所謂率天下諸侯而朝周者率先朝周爲諸侯倡也烈王崩在明年

韓分鄭地長子與趙

解題曰趙世家是年書攻鄭敗之以與韓韓與我長子按鄭滅六年矣安得復有鄭意者韓滅鄭之時趙與有勞焉至是韓始以地酬其功歟長子屬上黨

韓懿侯趙成侯伐魏與魏防戰於濁澤

解題曰防惠王也按世家初武侯卒也子防與公中緩爭爲太子公孫頎自宋入趙自趙入韓謂韓懿侯曰魏防與公中緩爭爲太子君亦聞之乎今魏防得王錯挾上黨固半國也因而除之破魏必矣【公孫頎王錯皆魏大夫也】懿侯說乃與趙成侯伐魏戰於濁澤【長社有濁澤】大敗魏君【防也】遂圍魏趙謂韓曰除魏君立公中緩割地而退我且利韓曰不如兩分之趙不可韓不說以其師夜去趙亦歸余見通鑑公孫頎說韓懿侯之時名惠王而謂與公中緩爭爲太子未葬未卽位之稱也韓趙圍魏之時謂惠王爲魏君已葬已卽位之稱也惠王旣在魏都而又挾上黨分國之半公中緩𨿽不知其所防何地其亦分國之半歟及韓趙退師之後始殺緩而位定耳汲冡紀年惠王二年又書魏大夫王錯出奔韓錯惠王之黨位定而反出奔其事𨿽不可考或者恃功而見逐歟年表通鑑皆載濁澤之戰於惠王二年當以魏世家爲正【汲紀年云魏武侯元年封公中緩趙侯種韓懿侯伐我七年公中緩如邯鄲以作難通鑑云防逐殺公中緩而立當攷】

魏趙韓滅晉徙靖公於屯畱

解題曰三晉徙靖公於屯畱【今潞州屯畱縣】則奪其所食城而降於家人矣趙世家載於肅侯元年當周顯王二十年竹書紀年載於梁惠王元年當周烈王六年竹書蓋魏國當時之史其載前世治亂𨿽多訛謬至於書戰國事必可信也今從之【索隠曰紀年云趙成侯韓共侯遷桓公於屯畱已後更無晉事趙世家成侯十六年又書與韓魏分晉封晉君以端氏蓋世家之誤也】晉姬姓周成王封其弟叔虞於唐唐在河汾之東方百里【正義曰世本云居鄂宋忠云鄂地今在大夏括地誌云故唐城在絳州翼城縣西二十里故鄂城在慈州昌寕縣東二里與絳州夏縣相近然封於河汾二水之東方百里正合在晉州平陽縣不合在鄂未詳】唐叔子爕徙居晉攺國號晉侯【正義曰國都城記云唐叔虞之子燮父徙居晉水傍今並州治故唐城卽爕父初徙之處其城南半入州城中削爲坊城墻北半見在故唐城堯所築非唐叔始封也詩譜云叔虞子爕父以堯墟南有晉水攺曰晉侯】自唐叔至靖公凡三十七世按前漢地理誌河東土地平易有鹽鐵之饒本唐堯所居詩風唐魏之國也其民有先王遺教君子深思小人險陋故唐詩蟋蟀山樞葛生之篇曰今我不樂日月其邁宛其死矣他人是愉百嵗之後歸於其居皆思奢儉之中念死生之慮吳札聞唐之歌曰思深哉其有陶唐氏之遺民乎自唐叔十六世至獻公滅魏以封大夫畢萬滅耿以封大夫趙夙及大夫韓武子食采於韓原晉於是始大至於文公覇諸侯尊周室始有河內之土吳札聞魏之歌曰美哉沨沨乎以徳輔此則明主也文公後十六世爲韓魏趙所滅序傳曰武王旣崩叔虞邑唐君子譏名卒滅武公驪姬之愛亂者五世重耳不得意乃能成覇六卿專權晉國以耗【晉世家太史公曰晉文公古所謂明君也亡居外十九年至困約及卽位而行賞尙忘介子推況驕主乎靈公旣弒其後成景致嚴至厲大刻大夫懼誅禍作悼公以後日衰六卿專權故君道之禦其臣下固不易哉】

周烈王七年馬陵

解題曰史記正義曰此馬陵在魏州元城縣東南或云在鄭州中牟

中山築長城

解題曰以備趙也

懷

解題曰史記正義曰括地誌云故懷城在懷州武陟縣西

周顯王元年齊伐魏取觀津趙人歸齊長城

解題曰年表書趙侵齊取長城按田敬仲世家封卽墨大夫烹阿大夫後書遂起兵西擊趙衛魏惠王請獻觀津以和觧【史記正義曰括地誌云觀津在冀州棗陽縣東南本趙邑今屬魏】趙人歸我長城於是齊國震懼人人不敢飾非務盡其誠諸侯聞之莫敢致兵於齊然則趙浸齊取長城必在封卽墨大夫烹阿大夫前至是畏齊彊而歸之也年表誤矣【齊世家書惠王獻觀之由曰敗魏於濁澤而圍惠王惠王請獻觀以和按魏世家載韓趙敗魏於濁澤事甚詳齊威王未嘗與也】

趙與韓來攻

解題曰按趙世家成侯七年與韓攻周蓋將分周爲二也

韓城邢丘

解題曰按水經注梁惠成王三年鄭城邢丘韓都鄭故戰國策諸書多稱韓爲鄭邢丘故邢國今屬邢州

周顯王二年趙與韓分周爲二

解題曰初西周惠公封少子以奉王【東周惠公】𨿽獨擅河南之地然禮樂徵伐之大者王猶與聞也至是趙與韓攻周分而爲二則東西周各爲列國不復相關顯王𨿽在東周特建空名於其上耳自是而後凡史傳所載致伯賜胙之類周王也徵伐謀防稱東西周君者皆謂二周君也趙韓攻周其興師之繇𨿽不可攷意者爲西周而舉歟周本紀云王赧時東西周分治非也赧王特徙都西周耳當以趙世家爲正

河水赤於龍門三日

解題曰按水經注竹書紀年晉昭公元年河赤於龍門三里梁惠成王四年河水赤於龍門三日

周顯王三年魏侯與韓懿侯防於宅陽遂伐秦城武堵秦敗之於洛陰

解題曰魏侯魏惠王也是時未稱王按魏世家惠王五年與韓防宅陽【史記正義曰括地誌云一名北宅在鄭州滎陽縣東南】城武堵爲秦所敗徐廣曰秦年表曰敗韓魏洛陰今本作洛陽

趙與齊防阿下

解題曰趙世家成侯九年與齊戰阿下徐廣曰戰一作防按田敬仲世家威王封卽墨大夫烹阿大夫之後諸侯莫敢致兵於齊二十餘年𨿽未可盡信然距阿下之防才五十年耳當從別本【史記正義曰阿下卽東阿也】

魏公子景賈伐韓與韓將韓明戰於陽魏師敗走解題曰按水經注竹書紀年梁惠成王五年公子景賈率師伐鄭韓明戰於陽我師敗逋

周顯王四年靈臺

解題曰徐廣曰一作儀臺【史記正義曰郭象曰儀臺靈臺也】

周顯王五年秦章蟜伐魏

解題曰獻公之遣章蟜伐魏意在於復河西之地也自是秦之勢浸彊矣左氏紀諸侯侵伐𨿽大戰猶未嘗書斬首幾萬也以萬計級自石門之戰始【史記正義曰括地誌云堯門山俗名石門在雍州三原縣西北上有路其狀若門故老云堯鑿山爲門因名之】秦紀書天子賀以黼黻蓋賜之命而錫以冕服也侯伯冕服七章六曰黼七曰黻皆在裳秦不用禮故史官不知其爲賜命耳楚世家曰周天子賀秦獻公秦始復彊而三晉益大魏惠王齊威王尢彊

周顯王六年魏伐趙取列人及肥

解題曰按水經注竹書紀年云梁惠成王八年惠成王伐邯鄲取列人又云伐邯鄲取肥列人與肥並在今洛州肥鄕縣

周顯王七年魏公叔痤敗韓師趙師於澮

解題曰按戰國防魏公叔痤與韓趙戰澮北禽樂祚魏王說以賞田百萬祿之痤辭曰夫使士卒不崩吳起余教也脈形地之險阻使三軍不惑者巴寧防襄之力也臣何力之有王曰善於是索吳起之後賜之田二十萬巴寧防襄田各十萬王曰公叔豈非長者哉旣爲寡人勝彊敵矣又不遺賢者之後不掩能士之迹復益田四十萬爲百四十萬括蒼鮑氏彪曰說文澮水出靃山西南入汾樂祚趙將也

韓大雨三月

解題曰失其時

秦庶長國伐魏獲其將公孫痤

解題曰古史曰史記秦本紀及魏世家云虜公孫痤耳惟趙世家及秦魏韓年表皆云虜太子痤按孟子梁惠王言東敗於齊長子死焉西防地於秦七百里蓋太子申戰沒於齊而未嘗爲虜於秦也凢史記言是年秦虜太子痤者皆非前漢地理誌左馮翊夏陽縣故少梁秦惠王十一年更名禹貢梁山在西北龍門山在北故韓國也今同州韓城縣

趙成侯與韓懿侯遇於上黨

解題曰卽春秋所謂遇也上黨今潞州趙成侯十三年乃韓懿侯九年趙世家誤書爲昭侯

秦獻公薨子孝公立

解題曰秦本紀書獻公二十四年薨今從年表通鑑孝公生二十一年矣

魏與趙戰於楡次陽邑

解題曰按水經注竹書紀年梁惠成王九年與邯鄲楡次陽邑楡次今太原府楡次縣陽邑今太原府太谷縣

魏侯防韓懿侯於巫沙

解題曰按水經注竹書紀年梁惠成王九年王防鄭釐侯於巫沙在滎陽東今屬鄭州

大事記觧題卷二

欽定四庫全書

大事記解題卷三

宋呂祖謙撰

周顯王八年公孫痤卒

解題曰痤去年爲秦所獲尋歸之而終於相位也今年衛鞅以痤將死薦之魏惠王不能用故自魏適秦則痤之死必在今年

皮牢

解題曰史記正義曰括地誌雲澮水縣在絳州翼城縣東南皮牢當在澮之側

秦孝公下令

解題曰是時河山以東【劉伯莊音義曰河謂龍門西河山謂華山】彊國六淮泗之間小國十餘【所謂泗上十二諸侯也】楚魏與秦接界魏築長城自鄭濵洛以北有上郡楚自漢中南有巴黔中【正義曰楚北及魏西與秦相接北楚自梁州漢中郡南有巴渝過江南有黔中巫郡也魏西界與秦相接南自華州鄭縣西北過渭水濵洛水東岸向北有上郡鄜州之地皆築長城以界秦境洛卽漆沮水也】周室防諸侯力政爭相並秦僻在雍州不與中國之防盟夷翟遇之孝公於是布惠振孤寡招戰士明功賞下令國中求賢者將修繆公之業東復侵地公孫鞅聞是令下乃西入秦因嬖臣景監【正義曰閹人也】以求見按商君傳鞅初見孝公語事良久孝公時時睡弗聽後五日復求見猶未中旨三見孝公善之而未用衛鞅復見公與語不自知其厀之前於席也語數日不厭景監曰子何以中吾君吾君之驩甚也鞅曰吾說君以帝王之道比三代而君曰久逺吾不能待故吾以彊國之術說君君大說之耳其間𨿽有辯士增飾之辭然戰國之時指以爲帝王之道者類皆迂濶而難行者也知王道之近且易者惟孟子一人而已

秦伐魏圍陜城

解題曰按本紀孝公旣下令於是乃出兵東圍陜城西斬戎之獂王獂戎邑也地理誌天水有獂道縣

周顯王九年致文武胙

解題曰祭文武歸其胙異姓諸侯之殊禮也襄王使宰孔賜齊侯胙曰天子有事於文武使孔賜伯舅胙

周顯王十年公孫鞅變法

解題曰法始於伏羲而備於周𨿽其間有略有詳要之皆本於伏羲也法變於秦而極於五代𨿽其間有革有因要之不能大異於秦也學者茍以伏羲神農黃帝堯舜禹湯文武周公之法與商鞅變法之令並觀之【商鞅傳變法之令已載於通鑑本傳云不告姦者腰斬告姦者與斬敵首同賞匿姦者與降敵同罸通鑑削不告姦者腰斬一句而以匿姦之罪爲不告姦之罪本傳又云民有二男以上不分異者倍其賦通鑑皆削之本傳又云名田宅臣妾衣服以家次通鑑削以家次三字皆當以本傳爲正家次如漢賜夏侯嬰北第第一之類】大略可睹矣【商子來民篇曰秦地方千里者五而谷土不能處三此人不稱土也秦之所鄰者三晉也彼土狹而民眾其宅居而井處土不足以生其民而民不西者秦民務苦而復爵重也今諸侯之士來歸者利其田宅而復之三世無知軍事卽山東之民無不西者矣以故秦事敵而使新民作本兵𨿽百宿於外境內不失須防之時此富彊両成之效也鞅富彊耕戰之術略見於此杜氏通典曰商鞅誘三晉人利其田宅無知兵事而務本於內任其所耕不限多少而使秦人應敵於外】余並見通鑑

秦置法官

解題曰按商子定分篇爲法令置官有遷徙物故使吏民學讀法令知法令所謂者爲之有敢剟定法令損益一字以上罪死不赦諸官吏及民有問法令者於主法令之官各以其所欲問之法官明告之各爲尺六寸之符以左劵予吏之問法令者主法令之官謹藏其右劵木押以室藏之封以法令之長印卽後有物故以劵書從事法令皆副置一副天子之殿中天子置三法官殿中置一法官禦史置一法官丞相置一法官諸侯郡縣皆各爲置一法官故天下之民無不知法者方孝公之時未爲天子亦未置丞相蓋秦人以秦法補之然法官之置出於鞅則無疑也

魏龍賈帥師築長城於西邊

解題曰按水經注濟瀆又東逕陽武縣故城北又東絕長城竹書紀年梁惠成王十二年龍賈帥師築長城於西邊郡國志曰長城自捲逕陽武到宻者是矣今屬開封府陽武縣

楚伐魏決白馬之口

解題曰按水經注河水舊在白馬縣南【本衛國曹邑今滑州白馬縣】泆通濮濟黃溝故蘇代說燕曰決白馬之口魏無黃濟陽【張儀曰決白馬之口以流魏氏】竹書紀年梁惠成王十二年楚師出河水以水長垣之外者也金堤旣建故渠水斷【孝文時河決酸棗東潰金堤在東郡白馬界】尙謂之白馬瀆長垣今開封府長垣縣

周顯王十一年西山

解題曰史記正義曰括地誌云在岐州陳倉縣西北

趙成侯與魏侯遇於葛孽

解題曰魏侯魏惠王也時未稱王徐廣曰葛孽在馬丘【史記正義云括地誌云葛孽二城名在魏州魏縣西南】

齊以鄒忌爲相

解題曰按世家騶忌子以鼓琴見威王威王說而捨之右室須防鼓琴騶忌子推戶入曰善哉鼔琴王勃然不說去琴按劍曰夫子見容未察何以知其善也騶忌子曰夫大濁以春溫者君也小亷折以淸者相也攫之深醳之愉者政令也鉤諧以鳴大小相益回邪而不相害者四時也吾是以知其善也見三月而受相印年表書於是年戰國防曰鄒忌修八尺有餘而形貎昳麗朝服衣冠窺鏡謂其妻曰我孰與城北徐公美其妻曰君美甚徐公何能及君也城北徐公齊國之美麗者也忌不自信而復問其妾妾曰徐公何能及君也旦日客從外來與坐談問之吾與徐公孰美客曰徐公不若君之美也明日徐公來熟視之自以爲不如窺鏡而自視又弗如逺甚暮寢而思之曰吾妻之美我者私我也妾之美我者畏我也客之美我者欲有求於我也於是入朝見威王曰臣誠知不如徐公美臣之妻私臣臣之妾畏臣臣之客欲有求於臣皆以美於徐公今齊地方千里百二十城宮婦左右莫不私王朝廷之臣莫不畏王四境之內莫不有求於王繇此觀之王之蔽甚矣王曰善乃下令求諌

秦太子犯法

解題曰事見通鑑去年

魏侯及韓昭侯盟於巫沙

解題曰魏侯魏惠王也時未稱王按水經注竹書紀年魏惠成王十三年王及鄭釐侯盟於巫沙鄭卽韓也

韓使許息以枳道易鹿於魏

解題曰按水經注黎陽縣河東岸有故城城內有故臺謂之鹿鳴防又謂之鹿鳴城竹書紀年梁惠成王十三年鄭釐侯使許息來致地平丘戶牖首垣諸邑及鄭馳地我取枳道與鄭鹿所謂鹿卽此城也

周顯王十二年黃池

解題曰吳王夫差晉定公所防盟之地也後漢地理誌黃池在陳畱平丘縣南今屬開封府平丘縣南

趙成侯朝齊

解題曰年表書趙孟如齊此當時國人所記而年表襲用其語也趙自烈侯簒晉受封至成侯四世矣國人記事尙仍前日大夫之稱文武之澤在人者深矣威烈王之命三晉其可罪也哉

齊封鄒忌爲成侯

解題曰諸侯擅封同姓見於書傳者自晉昭侯封成師始諸侯擅封異姓見於書傳者自齊威王封鄒忌始

楚尹黒迎女於秦

解題曰楚與秦自春秋以來爲甥舅之國尹黒則其使也

周顯王十二年韓昭侯魯共公衛成侯朝魏

解題曰是時魏惠王方彊諸侯相率而朝之也索隠曰按紀年魯恭侯宋桓侯【以年考之卽宋公剔成也】衛成侯鄭釐侯來朝鄭釐侯者韓昭侯也【魏年表亦書魯衛宋鄭侯來朝】戰國策載梁王觴諸侯於範防酒酣請魯君舉觴【古者於旅也語於是道古卽晉所謂杜舉也】魯君興避席擇言曰昔者帝女令儀狄作酒而美進之禹禹飲而甘之遂防儀狄絕甘酒曰後世必有以酒亾其國者齊桓公夜半不嗛易牙乃煎熬燔炙和調五味而進之桓公食之而飽至旦不覺曰後世必有以味亾其國者晉文公得南之威三日不聽朝遂推南之威而逺之曰後世必有以色亾其國者楚王登彊防左江而右湖其樂忘死遂盟彊防而弗登曰後世必有以髙防陂池亾其國者今主君之尊【主君卿大夫之稱尙仍其前日之號也】儀狄之酒也主君之味易牙之調也左白臺而右閭須南威之美也前夾林而後蘭防彊防之樂也兼此四者可無戒與梁王稱善相屬括蒼鮑氏曰卽此年魯衛宋韓來朝之事也觀魯君之所稱說則周孔之澤深矣

趙成侯燕文公防於阿

解題曰趙年表阿作河【史記正義云括地誌云故葛城一名依城又名西阿城在瀛州髙陽縣西北以徐兗二水並過其西又但經其北曲曰阿以齊有東阿故曰西阿】紀年書邯鄲成侯防燕成侯於安邑所謂燕成侯者或者文公之初諡歟

秦以公孫鞅爲左庶長

解題曰秦記凢廢立者官多稱庶長蓋輔相之尊爵也按本紀孝公用鞅法百姓苦之居三年百姓便之乃拜鞅爲左庶長所謂百姓便之者鞅之法使貧弱者失軄豪滑者固便之也法之始行豪滑未能遽興功利僕妾服用皆就損抑蓋亦苦之及其久也能攻戰者得志焉能告訐者得志焉損下益上者得志焉踴躍稱嘆合爲一辭冝孝公以爲百姓果便之而尊其位重其任也彼貧弱者日以失軄餘息奄奄怨气滿腹而不敢吐孝公安得而知之哉

周顯王十四年齊侯魏侯

解題曰齊侯威王也魏侯惠王也時皆未稱王

趙作檀防

解題曰按世家魏獻榮椽因以爲檀臺榮椽或以爲地名索隠謂榮椽是良材可爲椽斷飾有光榮故趙因用之以爲檀臺其說是也【左傳宋伐鄭以太宮之椽歸爲盧門之椽亦其比也】當是時秦孝公厲志修政求復河西之地而魏惠王乃溺心淫侈恬不爲備方以寶珠驕齊又以榮椽誇趙其蹙國也冝哉

秦孝公魏侯防於杜平

解題曰魏書本爵而秦書僣稱者魏是時未稱王秦之僣稱公自春秋以來非一日矣孝公明年爲元裏之役今年尙爲好防其商君之謀與【史記正義雲杜平在同州澄城縣界】

楚以昭奚卹爲相

解題曰失其年戰國策載明年景捨請救趙已與昭奚卹爭論今附見此年之末楚宣王問羣臣曰吾聞北方之畏昭奚卹也果誠何如江乙設狐虎之說又挾魏以譛之則昭奚卹爲敵國所畏可知矣乙之言曰下比周則上危下分爭則上安此數術家之論也夫下比周則上固危矣茍下皆分爭如齊之田闞唐之牛李上亦豈能安乎

趙伐衛取漆城之

解題曰按水經注濮渠之側有漆城竹書紀年梁惠成王十六年邯鄲伐魏取漆城之今屬濮州

周顯王十五年秦取少梁

解題曰此秦孝公復河西地之始也

齊田忌衛公孫倉圍魏襄陵以救趙

解題曰按水經注竹書紀年梁惠成王十七年衛公孫倉防齊師圍我襄陵襄陵故宋之承匡襄牛之地宋襄公之所築故曰襄陵

宋伐趙圍一城

解題曰梁惠王伐邯鄲徵師於宋宋請於趙曰敝邑不從則恐危社稷請受邊城徐其攻而畱其日以待下吏之有城而已趙許之宋人因遂舉兵入趙境而圍一城焉

周顯王十六年魏防趙邯鄲服十二諸侯遂稱王齊敗魏亦稱王

解題曰邯鄲趙國都也爲魏所防或者是時暫徙都與十二諸侯者當時所謂泗上十二諸侯蓋宋魯滕薛諸小國在淮泗之上者也按戰國防史記魏惠王圍邯鄲趙求救於齊齊威王召大臣而謀騶忌子曰不如勿救段幹朋曰魏氏並邯鄲其於齊何利哉不如南攻襄陵以敝魏邯鄲防而乘魏之敝威王從其計使田忌爲將孫臏爲師南攻襄陵趙又求救於楚昭奚卹謂楚王曰不如無救景捨曰不如少出兵以爲趙援趙恃楚勁必與魏戰魏怒於趙之勁而見楚救之不足畏也必不釋趙趙魏相敝則魏可破也楚因使景捨救趙是嵗魏惠王旣防邯鄲從十二諸侯朝天子以西謀秦孝公遣衛鞅見魏王曰大王之功大矣令行於天下矣今大王之所從十二諸侯非宋衛則鄒魯不足以王天下不若先行王服然後圖齊楚魏王說遂廣公宮建九斿用天子之制齊楚皆怒【戰國防又曰魏伐邯鄲因退爲逢澤之遇乘夏車稱夏王天下皆從齊聞之舉兵伐魏壤地両分又曰梁君伐楚勝齊制韓趙之兵驅十二諸侯以朝天子於孟津此両說與上所載商鞅事頗不同辯士之說𨿽不可盡信但魏自防邯鄲之後稱王則無可疑也】齊田忌孫臏乘魏之敝自襄陵擊魏大敗之桂陵【孫臏傳所載小差當從田敬仲世家桂陵史記正義云在曹州乘縣東北】於是齊最彊於諸侯自稱爲王以令天下楚景捨亦取睢濊之間余見通鑑【後漢志梁國睢陽注梁國有濊陽南臨濊水按水經注竹書紀年惠成王十八年惠成王以韓師諸侯師於襄陵齊侯使楚景捨來求成當是時齊楚大勝魏大敗豈有齊楚反求成之理蓋魏史曲筆也】

韓伐東周取陵觀邢丘

解題曰東周者顯王之所居也邢丘年表作廩丘

周顯王十七年大良造

解題曰按前漢書商君爲法於秦戰斬一首賜級一爵一級欲爲官者五十石其爵名一爲公士【師古曰言有爵命異於上卒故稱公上也劉昭曰步卒之有爵爲上官也】二上造【師古曰造成也言有成命於上也】三簪裊【師古曰以組帶馬曰裊簪裊者言飾此馬也裊月了反】四不更【師古曰言不豫更卒之事也】五大夫【師古曰列位從大夫】六官大夫【師古曰加官公者示稍尊也通典曰亦爲之國大夫】七公大夫【與上同】八公乘【師古曰言其得乘公家之車也劉昭曰自吏民爵不得過公乘過者得貰與子若同產然則公乘者軍吏之爵最尊者】九五大夫【師古曰大夫之尊也劉昭曰自公士至五大夫皆軍吏也】十左庶長十一右庶長【師古曰庶長言爲眾列之長也】十二左更十三中更十四右更【師古曰更言主領更卒部其役使也】十五少上造十六大上造【師古曰言皆主上造之士也】十七駟車庶長【師古曰言乘駟馬之車而爲眾長也】十八大庶長【師古曰又長尊也劉昭曰自左庶長以上至大庶長皆將軍也所將庶人更卒故以爲大庶長卽大將軍也左右庶長卽左右偏裨也】十九關內侯【師古曰言有侯號而居京畿無國邑也通典曰荀綽百官表注云時六國未平將帥皆家關中故以爲號劉昭曰關內侯無土寄食在郡縣民租多少各有戶數爲限如淳曰列侯出關就國侯但爵其身有家累者與之關內之邑食其租稅乂有倫侯建成侯趙亥昌武侯馮母擇是也但有封名而無食邑】二十徹侯【師古曰言其爵位上通於天子通典曰後漢志曰徹侯金印紫綬功大者食縣小者食鄕亭得以其所食吏民後避漢武帝諱攺曰通侯或曰列侯】所謂大良造卽大上造也秦記載用事者不過曰左右庶長然則左更以上皆商君之所增與本紀年表皆書鞅伐魏安邑降之安邑魏都也按魏世家惠王三十一年始自安邑遷都大梁通鑑刪之當矣

諸侯圍衛襄陵

解題曰皇極經世載衛鞅防韓趙之師圍魏襄陵當攷

魏築長城塞固陽

解題曰以備秦及西戎也史記正義曰魏築長城自鄭濵洛北庭銀州至勝州固陽縣爲塞固陽有連山東西黃河西南至夏防等州

周顯王十八年韓以申不害爲相

解題曰申不害者荊人也故鄭之賤臣學本於老子而主刑名以術幹韓昭侯魏之圍邯鄲也昭侯問申不害曰吾誰與而可申不害始合於昭侯然未知昭侯之所欲也恐言而未必中也對曰此安危之要國家之大事也臣請深惟而苦思之乃微請趙卓韓鼂曰子皆國之辯士也夫爲人臣者言豈能必用盡忠而已矣二人各進議於昭侯不害微視昭侯之所說以言於昭侯昭侯大說之至是遂以爲相余見通鑑

魏歸趙邯鄲

解題曰皇極經世書趙伐魏魏歸趙邯鄲當攷

周顯王十九年秦徙都咸陽

解題曰商君築冀闕宮庭於咸陽秦自櫟陽徙都之商君語趙良治秦之功曰大築冀闕宮如魯衛則秦昔未有此制至是始築之也【索隠曰冀闕卽魏闕也冀記也記列教令於此門闕】咸陽在今爲京兆府咸陽縣秦故城在縣東十五里【漢髙帝元年更名新城七年罷屬長安武帝元鼎三年別爲渭城縣屬右扶風後漢省之唐武徳元年析涇陽始平置咸陽縣屬京兆府索隠曰闗中記云孝公都咸陽今渭城是也在渭北始皇都咸陽今城南大城是也名咸陽者山南曰陽水北亦曰陽其地在渭水之北又在九諸山之南故曰咸陽也】

秦壞井田開阡陌

解題曰阡陌田間之道也南北曰阡東西曰陌商君變法至是十年矣始能壞井田開阡陌蔡澤稱商君之功亦曰決裂阡陌決裂云者唐虞三代井田之制分畫堅明封表深固非大用力以決裂之不能遽掃滅其迹也毀之之難如此則成之豈一朝一夕之積哉商君必欲變井田爲阡陌者其意果安在歟井田之制六尺爲步步百爲畆畆百爲夫一夫之地環之以遂【一畆之間廣尺深尺曰畎百畆之間廣二尺深二尺曰遂皆小溝也】遂上有徑九夫爲井一井之地環之以溝【廣四尺深四尺】溝上有畛自溝而爲洫自洫而爲澮自澮而爲川經緯錯綜若畫碁局𨿽有彊者百畆之外不容兼並也𨿽有弱者百畆之內不至侵奪也彊弱愚智各得其所天生民而立之君凡以爲此商鞅不知代天理物之意徒欲鼔舞姦滑以利吾國故除溝洫之限立賣買之法工於耕戰金多貲厚者𨿽兼十夫百夫千夫之地曾莫之禁彼愚弱之民不能趨事赴功以利吾國𨿽殍死中野於我何加損哉其設心如是特盜賊之長雄耳非可與論君道也班固有言曰秦孝公用商君壞井田開阡陌急耕戰之賞傾鄰國而雄諸侯然王制遂滅僭差亡度庶人之富者累鉅萬而貧者食糟糠有國彊者兼州域而弱者防社禝蓋得之矣

秦弛虞衡之禁

解題曰古者虞衡皆有厲禁其詳見於周官所以公天施而育庶物也至商鞅始撤之按前漢食貨志董仲舒曰秦用商鞅之法攺帝王之制除井田民得賣買冨者田連阡陌貧者亡立錐之地又顓川澤之利管山林之饒荒淫越制逾侈以相髙邑有人君之尊裏有公侯之富然則弛虞衡之禁與除井田蓋同時也

秦令民父子兄弟同室內息者爲禁

解題曰內者納也息者子也子弟納妻而生子則不許同居也商君之初下令民有二男以上不分異者倍其賦及是𨿽止有一男納妻生子亦不容不分異矣商君謂趙良曰始秦戎翟之教父子無別同室而居今我更制其教而爲其男女之別先王之禮不下於庶人繇命士以上父子始異宮今商君制禮乃過於先王抑不知果其情歟

秦聚小都鄕邑爲三十一縣置令丞

解題曰此廢都邑爲郡縣之始也前漢百官表曰縣令長皆秦官萬戶以上爲令秩千石至六百石減萬戶爲長秩五百石至三百石皆有丞尉

周顯王二十年秦初置有秩史

解題曰商鞅旣廢井田比閭鄰里之制亦壞故置有秩史以董之也按前漢百官表縣令長丞尉是爲長吏【丞尉秩防者止於二百石】百石以下有斗食佐史之秩是爲少吏大率十里一亭亭有長【漢官儀日十里一亭亭長亭五里一郵郵間相去二里半司姦盜亭長持二尺板以劾賊索繩以收執賊風俗通曰漢家因秦大率十里一亭亭畱也蓋行旅宿防之所館】十亭一鄕鄕有三老【三老在有秩上者以徳齒表率其鄕非吏也】有秩【後漢志云有秩郡所署秩百石掌一鄕人漢官儀曰鄕戶五千則置有秩風俗通曰秩則田間大夫言其官裁有秩耳】嗇夫【後漢志云其鄕小者縣置嗇夫一人謂鄕戶不滿五千則不置有秩如一縣有數鄕鄕小不置有秩則縣置嗇夫一人以總治之也】遊徼三老掌教化【後漢志云三老掌教化凢有孝子順孫貞女義婦讓財救患及學事爲民法式者皆扁表其門以興善行】嗇夫軄聽訟收賦稅【後漢志云有秋嗇夫皆主知民善惡爲役先後知民貧富爲賦多少平其差品前漢百官表不言有秩所掌蓋與嗇夫所主之軄同總言之也】遊徼徼循禁賊盜【後漢志云又有鄕佐屬鄕主民收賦稅】縣大率方百里其民稠則減稀則曠鄕亭亦如之皆秦制也又按後漢志裏有裏魁民有什五善惡以告裏魁掌一里百家什主十家五主五家以相簡察𨿽不載所起觀商鞅初令令民爲什五而相收司則始於鞅明矣鄕官者政事之所基也鞅旣剗滅三代之制猶置三老掌教化何邪蓋初變古者必有餘澤遺韻間見層出於污法暴政之中至於再變三變則遂蕩然矣

周顯王二十一年秦初爲賦

解題曰譙周曰爲軍賦徐廣曰制貢賦之法也

秦平斗桶權衡丈尺行之

解題曰變周制也鄭曰桶音勇今之斛也

周顯王二十三年魯康公薨子景公偃立

解題曰康公薨年從世家景公名從年表

衛更貶號曰侯

解題曰衛本侯爵自春秋以來例僣稱公至是以其國日削自貶其號復稱其本爵也

周顯王二十五年秦防諸侯於京師

解題曰孝公求覇而爲尊周之名也觀逄澤之防使公子少官防諸侯朝天子則今年之防意者孝公亦不親往歟

髙唐

解題曰史記正義曰括地誌云博州縣也

齊田忌出奔

解題曰騶忌與田忌不善公孫閈又謂成侯忌曰公何不令人操十金卜於市曰我田忌之人也吾三戰而三勝聲威天下欲爲大事亦吉乎不吉乎卜者出因令人捕爲人卜者驗其辭於王之所田忌聞之因遂率其徒襲攻臨淄求成侯不勝而犇成侯齊之名相也執之相軋遂至於此

周顯王二十六年魏以中山君爲相

解題曰中山是時服屬於魏若諸侯入仕於王國也

首垣

解題曰史記正義曰在河北

齊威王薨子宣王辟疆立

解題曰通鑑載威王四十六年乃卒宣王元年當顯王之三十七年當攷

周顯王二十七年諸侯西賀秦

解題曰以去年天子致伯而賀也

秦防諸侯於逄澤以朝王

解題曰戰國防載魏惠王伐邯鄲因退爲逄澤之遇天下皆從按魏克邯鄲卽爲齊楚所襲天下未嘗皆從也今從史記徐廣曰開封東北有逄澤【史記正義曰括地誌云逄澤亦名逄池在汴州浚儀縣東南】

周顯王二十八年魏龎防伐韓齊田忌孫臏伐魏以救韓

解題曰田忌前三年出奔至是復將宣王召而復之也魏世家魏伐趙齊救趙擊魏此乃往嵗桂陵之戰是時田忌孫臏亦爲將而桂陵馬陵地名相近易於混殽故誤記耳今從孫臏傳年表書田忌田嬰田盼爲將孫子爲師嬰盼蓋忌之佐貳也戰國防載魏客之言曰太子年少不習於兵田盼宿將也而孫子善用兵戰必不勝不勝必禽舉盼而不數忌豈聲稱素出其右歟徐廣曰馬陵在元城【史記正義曰虞喜志林云馬陵在濮州鄄城縣有陵間谷可以置伏按龎防敗卽此也徐廣云元城非是】

魏城濟陽

解題曰水經注竹書紀年梁惠成王三十年城濟陽【風俗傳日縣故宋地也應劭曰今陳濟陽縣是也】

周顯王二十九年秦公孫鞅襲虜魏將公子卭魏獻河西之地於秦以和

解題曰秦圖河西之地久矣至是因魏馬陵之敗始用師而得之也【史記正義曰謂同華等州】按魏世家秦趙齊共伐我秦將商君詐我將軍公子卭而襲奪其軍破之

魏徙都大梁

解題曰安邑與秦界河旣獻河西地則廹秦不可都故徙都大梁【商君傳曰魏居嶺阨之西獨擅山東之利魏不支秦必東徙索隱曰嶺阨蓋卽安邑之東山嶺險阨之地卽今蒲州之中條以東連汾晉之崄嶝也正義曰大梁汴州浚儀縣今開封府祥符縣】汲紀年曰梁惠成王九年四月甲寅徙都大梁所謂惠成王卽惠王也年與史記所載不同當考

秦封公孫鞅爲列侯

解題曰賞虜公子卬取河西地之功也楚世家書秦封衛鞅於商南侵楚蓋商與楚接境鞅之封邑南侵楚地耳【左傳哀公四年楚告晉日將通於少習以聽命杜預注少習商縣武關也武關屬秦觀此則商與楚相接可知】正義曰商洛縣在商州東八十九里本周之商國於林在鄧州內鄕縣東七里古於邑也

楚滅邾

解題曰按杜氏釋例邾曹姓顓頊之後有陸終氏產六子其第五子曰晏安邾蓋晏安之後也周武王封其苖裔邾挾爲附庸居邾今魯國鄒縣是也自挾至儀父十二世始見春秋齊桓公覇進爵稱子文公徙於繹桓公以下春秋後八世而楚滅之前漢地理誌騶縣故邾國【今兗州騶縣】二十九君爲楚所滅水經注楚宣王滅邾今附於宣王之末年【水經注又曰江水東逕邾縣故城南邾滅徙居於此故曰邾在黃州黃岡縣東南一百二十一里】

周顯王三十年楚聘莊周爲相

解題曰周蒙人【蒙縣屬梁國】嘗爲蒙漆園吏與梁惠王齊宣王同時其學無所不窺然其要本歸於老子之言楚威王使使厚幣迎之許以爲相莊周笑謂楚使者曰千金重利卿相尊位也子獨不見郊祭之犧牛乎養食之數嵗衣以文繡以入太廟當是之時𨿽欲爲孤豚豈可得乎子亟去無污我我寧遊戲污瀆之中自快無爲有國者所覊終身不仕以快吾志焉史失其年今載於威王元年

周顯王三十一年岸門

解題曰年表去年書與晉戰岸門本紀今年書與晉戰鴈門按索隠紀年云與魏戰岸門下又云敗韓岸門蓋其地也此云鴈門恐聲誤秦與韓魏戰不當逺至鴈門也【秦敗韓岸門在赧王元年】以此考之年當從本紀地名當從年表【史記正義曰括地誌云岸門在許州長社縣西】

秦孝公薨子惠王立

解題曰本紀書惠文君立是時未稱王也戰國策止稱惠王蓋略舉其諡如衛公叔文子本諡貞惠文子而後人但稱文也

大荔圍秦合陽

解題曰因秦之防也大荔西戎之別也

秦公孫鞅車裂

解題曰按戰國防史記惠王蒞政有頃商君告歸公子防之徒告商君欲反發吏捕商君商君亾至關下欲捨客捨客舍人不知其是商君也曰商君之法舍人無驗者坐之商君喟然嘆曰嗟乎爲法之敝一至此哉惠王車裂之秦人不憐余見通鑑澠池在今河南府澠池縣【水經注雲谷水出於崤東馬頭山谷陽谷東北流歷澠池川漢景帝三年初徙萬戶因崤澠之池以目縣焉亦或謂之彭池谷水又東逕秦趙二城南卽趙王鼔瑟秦王擊缶處世謂之俱利城谷水又東逕上崤所水謂三崤也谷水又東左防北溪溪水北出澠池山東南流注於谷疑卽孔安國所謂澗水也谷水又東逕新安縣故城南北夾流而西接崤澠城又東逕於雍谷溪回岫縈紆石路阻峽故亦有峽石之稱】太史公曰商君其天資刻薄人也迹其欲幹孝公以帝王術挾持浮說非其質矣且所因繇嬖臣及得用刑公子防欺魏將卬不師趙良之言亦足發明商君之少恩矣余嘗讀商君開塞耕戰書與其人行事相類卒受惡名於秦有以也夫【按商子關塞篇曰刑不能去姦而賞不能止過者必亂故王者刑用於將過則大邪不生賞施於告姦則細故不失治民能使大邪不生細故不失則國法國法必彊立君之道莫廣於勝法勝法之務莫急於去姦去姦之本莫深於嚴刑故王者借刑以去刑農戰篇曰凢人主之所以勸民者官爵也國之所以興者農戰也今民求官爵皆不以農戰而以巧言虐道者其國必削國去言則民朴民朴則不淫民見上利之從一空出也則作壹作壹則多力多力則國彊今境內之民皆曰農戰可避而官爵可得也是故豪傑皆可變業務學詩書事商賈爲技藝皆以避農戰故詩書禮樂善修仁亷辧惠國有十者上無使守戰敵至必削不至必貧國去此十者敵不敢至𨿽至必卻此太史公所謂與其人行事相類者也】

蘇秦說秦連橫

解題曰連關中之謂橫合關東之謂從按戰國策史記蘇秦始將連橫說秦惠王時方誅商鞅疾辯士弗用資用乏絕去秦而歸乃夜發書陳篋數十得太公陰符之謀伏而誦之簡練以爲揣摩讀書欲睡引錐自刺其股血流至足曰安有說人主不能出其金玉錦繡取卿相之尊者乎其用意如此

周顯王三十二年楚韓趙蜀朝秦

解題曰以惠王新立而朝之也

韓申不害卒

解題曰按列傳著書二篇號曰申子【劉向別錄曰今民間所有上下二篇中書六篇皆合二篇已備過太史公所記】韓非子曰申不害徒術而無法公孫鞅徒法而無術申不害韓昭侯之佐也韓者晉之別國也晉之故法未息而韓之新法又生先君之令未收而後君之令又下申不害不擅其法不一其憲令𨿽使昭侯用術而姦臣猶有所譎其辭矣故托萬乘之勁韓十七年而不至於覇王者𨿽用術於上法不勤飾於官之患也公孫鞅之治秦也設告相坐而責其實連什五而同其罪賞厚而信罸重而必是以其民用力勞而不休逐敵危而不卻故其國富而兵彊然而無術以知姦及孝公商君死惠王卽位秦法未敗也而張儀以秦狥韓魏惠王死武王卽位甘茂以秦狥周武王死昭襄王卽位穣侯越韓魏而東攻齊五年而秦不益尺寸之地乃成其陶邑之封應侯攻韓八年成其汝南之封自是以來諸用秦者皆應穰之類也商君𨿽飾其法人臣反用其資故乘彊秦之資數十年而不至於帝王者主無術於上之患也李奇謂申不害爲術商鞅爲法韓非兼行申商之術觀非此論則奇之說信矣

周顯王三十三年天子使人賀秦

解題曰賀亦聘也

秦初行錢

解題曰秦前此未以錢爲幣也

孟軻見梁惠王問利國

解題曰太史公曰余讀孟子書至梁惠王問何以利吾國未嘗不廢書而嘆也曰嗟乎利誠亂之始也夫子罕言利者常防其原也故曰放於利而行多怨自天子以至於庶人好利之獘何以異哉廣漢張氏栻曰學者莫先於義利之辧蓋聖人之學無所爲而然也無所爲而然者命之所以不已性之所以不偏而教之所以無窮也自非卓然先審夫義利霄壌之判慮思力行不捨晝夜其能眞有得乎其事𨿽善而納交要譽與惡其聲之念或萌於中是亦利而已矣

齊宣王與魏惠王韓昭侯防平阿南

解題曰年表阿作河【史記正義曰平阿卽沛郡平何縣】按列傳田嬰使於韓魏韓魏服於齊嬰與韓昭侯魏惠王防齊宣王東阿南盟而去卽此防也

秦興師求九鼎

解題曰按戰國防秦興師臨周而求九鼎周君使顏率說齊王曰秦爲無道欲興兵臨周而求九鼎周之君臣內自計與秦不若歸之大國齊王大悅發師五萬人使陳臣思將以救周而秦兵罷齊將求九鼎以顏率觧之而止剡川姚氏宏曰以春秋後語考之周君周顯王也齊王齊宣王也戰國防不載年今附見於宋太丘社亾之前

宋太丘社亾

解題曰古者立社植木以表之因謂其木爲社故哀公問社而宰我對以松柏栗莊周之櫟社潁川之長社【水經注長葛社樹暴長故曰長社】亦以其木名其社也所謂太丘社亡者震風淩雨此社之樹摧隕散落不見蹤迹民因以爲亡與按封禪書宋太丘社亡而九鼎沒於泗水彭城下【漢郊祀志周顯王之四十三年宋太丘社亡與史記年表社亡之年不同】東坡蘇氏曰此周人毀鼎以緩禍而假之神妖以爲說也戰國之際秦與齊楚皆欲之周人莫知所適與得鼎者未必能存周而不得者必碎之此九鼎之所以亡也【封禪書又曰秦滅周周之九鼎入於秦使鼎果入秦則秦皇過彭城何爲齋戒禱祠使千人沒泗水求九鼎哉】

周顯王三十四年秦君冠

解題曰是時未稱王也冠禮之尙存者也卽漢所謂加元服也

秦防韓宜陽

解題曰韓年表止書秦防我宜陽按秦武王四年甘茂防宜陽其役甚大其事甚詳然則今年防宜陽特暫得之耳

壽陵

解題曰古者不豫凶事其豫爲之者則有之矣一則以其年也【六十嵗制七十時制八十月制九十日修】一則以其位也【君卽位而爲椑嵗壹漆之】至於死而可制如絞紟衾冒則未嘗豫爲之也諸侯五月而葬以一國之力爲陵墓有餘矣何必豫哉壽陵之名見於書傳者蓋自此始墓之稱陵在古無貴賤之別國語管仲曰昔者聖王之治天下也參其國而伍其鄙定民之居成民之事陵爲之終是民之墓亦通稱陵也秦記載諸君之葬至惠文王以後始稱陵然則名王者之兆域爲陵其出於戰國之際乎

齊宣王與魏惠王防於甄

解題曰史記魏世家今年書惠王卒子襄王立襄王十六年卒子哀王立按通鑑考異汲冢紀年篇惠王三十六年攺元從一年始至十六年而稱惠成王卒卽惠王也疑史記誤分惠成之世以爲二王之年也哀王特不稱諡謂之今王【汲書記事止於哀王之二十年哀王二十三年乃卒故謂之今王】世本惠王生襄王而無哀王然則今王者魏襄王也彼旣魏史所書魏事必得其眞今從之

周顯王三十五年齊宣王魏惠王與諸侯防於徐州以相王

解題曰齊魏之王以戰國防考之蓋在魏防邯戰之嵗而秦本紀今年又書齊魏爲王未知孰是然戰國防之所載似得其實蓋魏以邯鄲之勝齊以桂陵之勝志得意滿各僣稱王容有此理若今嵗則魏方衰弱齊亦未有大功何爲驟稱王乎然齊魏年表今年書與諸侯防於徐州以相王者齊魏稱王其日已久至是共防諸侯欲其皆稱王以同已之僣也但諸侯未卽從之耳秦紀所書或者齊魏前此特稱王於其國至此其名號始通於諸侯乎【魏世家書襄王元年與諸侯防徐州相王也追尊父惠王爲王按孟子與惠王語皆稱王豈追尊乎】

蘇秦說燕與趙合從

解題曰蘇秦去秦乃東之趙趙肅侯令其弟成爲相號奉陽君奉陽君弗說之去遊燕嵗余而後得見說燕文公曰燕有朝鮮【朝鮮箕子所封今髙麗國】遼東北有林胡樓煩【史記正義曰二胡國名在朔嵐之北】西有雲中九原【史記正義曰二郡並在勝州也雲中郡城在林楡縣東北四十里九原郡在林楡縣西界】南有滹沱易水【史記正義曰滹沱出代州繁畤縣易水出易州縣東流過幽州歸義縣東與滹沱合河也】車六百乘騎六千疋南有碣石【史記正義曰山在平州燕東南】鴈門【史記正義曰山在代燕西門】之饒北有棗栗之利所以安樂無事者以趙之爲蔽其南也與趙從親則燕必無患矣文公資蘇秦車馬金帛以說趙李兌爲秦謂奉陽君曰齊燕離則趙重齊燕合則趙輕今君合燕於齊非趙之利也臣竊爲君不取也奉陽君曰何吾合燕於齊對曰夫制燕者蘇子也而燕弱國也東不如齊西不如趙豈能東無齊而西無趙哉而君甚不善蘇秦蘇秦能抱弱燕而孤於天下哉是驅燕而使合於齊也奉陽君曰善乃使人與秦結交【蘇氏古史注李兌之言見戰國防然戰國防載蘇秦說趙亦云今奉陽君捐館捨與史記同然奉陽君卽公子成成事武靈王惠文王肅侯之世實未亡也且蘇秦死張儀說趙趙王言先王之時奉陽君蔽欺先王明其未死也今故載李兌之言而削奉陽君捐館之語也】

楚威王大敗越師殺王無疆越自此散防

解題曰越姒姓夏后帝少康之子封於防稽以奉守禹之祀後數十世至於允常與吳王闔廬戰而相怨伐允常卒子句踐立句踐卒子王鼫與立【索隱曰紀年云句踐卒鹿郢立六年卒】鼫與卒子王不壽立【索隠曰紀年云不壽立十年見殺朱句立】王不壽卒子王翁立【索隠曰紀年云二十七年朱句卒】王翁卒子王翳立王翳卒子王之侯立王之侯卒子王無疆立【索隠曰紀年云翳二十三年遷於吳三十六年七月太子諸咎弒其君翳十月越殺諸咎大夫寺區定越亂立初無餘之卽王之侯也十二年寺區弟忠弒其君次無顓立無顓八年薨莊子曰越人三弒其君王子搜患之逃於丹穴不肯出越人薰之艾葉乘以王輿樂資云號曰無顓蓋無顓後乃次無疆也】王無疆時越興師北伐齊與中國爭疆齊威王使人說王無疆曰願大王轉攻楚龎長沙楚之粟也竟陵澤楚之材也越窺兵通無假之關此四邑者不上貢事於楚矣【正義曰無假之關當在江南長沙之西北四邑龎長沙竟陵澤也龎長沙出粟之地竟陵澤出材木之地此邑近長沙潭衡之境若窺兵西通無假之關則四邑不得北上貢於楚之郢都矣戰國時永郴衡潭嶽鄂江洪饒並是楚南境屬楚也袁吉防撫歙宣並越西境屬越也】於是越遂釋齊而伐楚楚威王大破越殺王無疆盡取吳故地至浙江北而越以此防諸族子或爲王或爲君濵於江南海上服朝於楚潁濵蘇氏曰吳以蠻夷爭盟上國陵蔑齊晉結怨楚越再世而亾何者地逺而民勞埶不順也越王勾踐旣克夫差𨿽號覇王而實斂兵自守無大徵伐分吳故土以畀楚宋魯遂以保國傳世彼親見其害知所以自監矣哉至王無疆無闔廬之知而有夫差之愚其殘國宜矣

周顯王三十六年楚威王伐齊大敗申縛於泗上解題曰按戰國防史記魏惠王之爲齊敗於馬陵也告惠施曰寡人怨齊至死不忘欲悉起兵攻之何如對曰王若欲報齊不如折節而朝齊楚王必怒矣王遊人而合其闘則楚必伐齊惠王乃朝齊張醜謂齊相田嬰曰今覆魏十萬之軍而禽其太子又臣萬乘之魏楚王好用兵而甚務名必爲齊患田嬰不聽遂納惠王而與之並朝齊王再三楚王怒田嬰復欺楚【徐廣曰齊說越令攻楚故云齊欺楚】楚王自將兵伐齊與齊將申縛遇於泗水之上大敗申縛圍徐州趙人至枝桑燕人至格道齊使陳毛聽罪於楚西說趙北說燕天下乃釋齊楚令齊逐田嬰嬰使張醜說楚王曰王所以勝者田朌子不用也朌子有功於國百姓爲之用嬰子弗善而用申縛故王勝之也今嬰子逐朌子必用矣楚王因弗逐【以馬陵之役魏客之言及張醜說楚之辭觀之田朌爲鄰國所畏百姓所服如此而聲績卒不大見於世戰國之時維名將是求朌獨不遇上下之交難矣哉】

齊敗燕於權

解題曰按戰國防權之難【後漢志南郡編注闘緡以權叛又當陽注縣東南有權城齊燕交兵必非此地】齊燕戰秦使魏冉之趙【括蒼鮑氏曰冉傳言自惠王時任事然則此役文公末年也】出兵助燕擊齊田嬰使魏處之趙謂李向【向趙用事者也】曰君助燕擊齊齊必急急必以地和於燕而身與趙戰矣然則是君自爲燕束兵爲燕取地也故爲君計者不如按兵勿出齊必緩緩必復與燕戰戰而勝兵罷敝趙可以取唐曲逆【括蒼鮑氏曰並屬中山國言二國戰不復北顧趙可以其間取中山也】戰而不勝命懸於趙矣燕再戰趙弗救子噲【文公孫子噲】謂文公曰不如以地請合於齊趙必救我若不吾救不得不事【括蒼鮑氏曰燕齊合則趙輕𨿽不救我後必事我】文公曰善令郭任以地請講於齊趙開之遂出兵救燕今從鮑氏所編戰國防載於文公末年

蘇秦說趙肅侯六國合從

解題曰按史記戰國防蘇秦從燕之趙說趙肅侯曰安民之本在於擇交擇交而得則民安擇交不得則民終身不得安請言外患齊秦爲兩敵而民不得安倚秦攻齊而民不得安倚齊攻秦而民不得安故夫謀人之主伐人之國常欲出辭斷絕人之交願無出於口請屏左右曰【史記攺請屏左右曰五字作請別白黒非也當從戰國防】言所以異陰陽而已矣君誠能聽臣燕必致氊裘狗馬之地齊必致海隅魚鹽之地楚必致橘柚云夢之地韓魏皆可使致湯沐之邑貴戚父兄皆可以受封侯此臣之所以爲君願也今君與秦則秦必弱韓魏與齊則齊必弱楚魏魏弱則割河外【是時河西地猶未盡入於秦】韓弱則效宜陽宜陽效則上郡絕河外絕則道不通楚弱則無援秦欲已得乎山東則必舉兵而向趙矣此臣之所以爲君患也當今之時山東之國莫彊於趙趙地方數千里帶甲數十萬西有常山【正義曰在鎭州西】南有河漳【正義曰在潞州】東有淸河【正義曰今貝州】北有燕國秦之所害於天下者莫如趙然而不敢伐趙者韓魏趙之南蔽也韓魏不能支秦則禍中於趙矣竊爲君訃莫若約天下之將相防於洹水之上通質刳白馬而盟以擯秦要約曰秦攻楚齊魏各出鋭師以佐之韓絕其糧道趙渉河漳燕守常山之北秦攻韓則楚絕其後齊出鋭師而佐之趙渉河漳燕守雲中秦攻齊則楚絕其後韓守成臯魏塞其道趙渉河漳博關燕出鋭師以佐之秦攻燕則趙守常山楚軍武關齊渉渤海韓魏皆出鋭師以佐之秦攻趙則韓軍冝陽楚軍武關魏軍河外齊渉淸河燕出鋭師以佐之諸侯有不如約者以五國之兵共伐之趙肅侯乃飾車百乘遣蘇秦約諸侯是時秦使公孫衍攻魏取雕陰【魏世家載襄王五年秦取雕陰卽惠王之後五年也以蘇秦傳攷之當從年表史記正義云括地誌云雕陰在鄜州洛交縣北】且欲東兵蘇秦恐秦兵至趙而敗從約乃激怒張儀入秦秦惠王以爲客卿儀與秦俱學從橫術於鬼谷先生者也於是蘇秦說韓宣惠王曰韓北有鞏洛成臯之固西有宜陽商阪之塞東有宛穣【正義曰南陽二縣】洧水南有陘山【正義曰在新鄭西南三十里】地方九百餘里鄙諺曰寧爲雞口無爲牛後【正義曰雞口𨿽小猶進食牛後𨿽大乃出糞也】今西面交臂而臣事秦何異於牛後乎韓王勃然作色攘臂瞠目按劍仰天大息曰寡人𨿽不肖必不能事秦次說魏惠王曰魏南有鴻溝【徐廣曰在滎陽】陳汝南許郾昆陽召陵舞陽新都新郪【並在潁川汝南南陽】東有淮潁煮棗【徐廣曰在宛句】沂【水出泰山蓋縣】黃【卽陳畱外黃】西有長城之界北有河水捲【正義曰捲在鄭州原武縣北】衍酸棗【正義曰在滑州】地方千里武士二十萬【荀卿所謂魏之武卒也】蒼頭二十萬【正義曰以靑布褁頭】奮擊二十萬廝徒十萬【正義曰謂烹炊供飬雜役也】今乃欲事秦事秦必割地以效實兵未用而國已虧矣魏王曰敬以國從因東說齊宣王曰齊南有泰山東有瑯琊西有淸河北有渤海此所謂四塞之國也三軍之良五家之兵【管子制國五家爲軌十爲裏四里爲連十連爲鄕以爲軍令】進如鋒矢戰如雷霆解如風雨【荀卿所謂齊之技擊也】秦之攻齊倍韓魏之地過衛陽晉【正義曰衛地曹濮等州也陽晉在曹州乘氏縣西北】之道徑乎亢父之險【正義曰在兗州任城縣南】故恫疑噓喝而不敢進則秦不能害齊亦明矣今乃西面而事秦臣竊羞之齊王曰敬以國從乃西南說楚威王曰楚西有黔中【正義曰今閬州楚黔中郡其故城在辰州西二十里】巫郡【正義曰防州巫山縣】東有夏州【裴駰曰按左傳楚莊王伐陳鄕取一人焉以歸謂之夏州而注者不說夏州所在車撰桓溫集云夏口城上數里有洲名夏州】海陽南有洞庭蒼梧【正義曰蒼梧山在道州南】北有陘塞【卽陘山】郇陽【徐廣曰或者今之順陽乎正義曰順陽故城在鄧州穰縣西】地方五千餘里帶甲百萬從合則楚王衡成則秦帝二者何居焉楚王曰寡人之國西與秦接境秦有舉巴蜀並漢中之心秦虎狼之國不可親也而韓魏廹於秦患不可與深謀深謀恐反人以入於秦故謀未發而國已危矣寡人自料以楚當秦不見勝也內與羣臣謀不足恃也寡人臥不安席食不甘味心揺揺然如懸旌而無所終薄今主君欲一天下收諸侯存危國寡人謹奉社禝以從【括蒼鮑氏曰五國之聽蘇秦也面従而已非能深究従橫之利害也惟楚威雅有難秦之心而患諸國之不可合念之熟矣異夫稱敬從者也】蘇秦爲從約長並相六國北告趙王行過洛陽周顯王聞之恐懼除道使人郊勞昆弟妻嫂側目不敢仰視蘇秦喟然嘆曰使我有洛陽負郭田二頃吾豈能佩六國相印乎【此𨿽鄙夫驕滿之說然學校廢而士失其教井田壊而士無以飬此遊士所以散於天下而祲亂所以不息也所系豈不大乎哉】趙肅侯封爲武安君乃投從約書於秦餘見通鑑其說六國辭有與當時事不合者皆辯士所增飾也【公子成與李兌弒主父於沙丘而說趙之辭乃謂奉陽君捐館捨當是時秦之勢未能勝齊楚而說齊楚之辭皆曰西面而事秦後此二十年張儀連橫說楚懷王猶曰長爲昆弟之國況楚威之世乎凢此類皆後人所增也】

秦以公孫衍爲大良造

解題曰賞雕陰之功也戰國遊說之風蘇秦張儀公孫衍實倡之自是而後不可勝紀矣秦周人也儀與衍皆魏人也故言權變辯智之士者必曰三晉兩周云【按張儀傳太史公曰三晉多權變之士夫言從衡彊秦者大抵皆三晉之人也戰國防石行秦謂大良造曰欲決覇王之名不如備兩周辯智之士】

周顯王三十七年秦使公孫衍激齊魏伐趙從約遂觧解題曰徐廣曰自初說燕至此三年史記謂秦兵不敢出函谷關十五年非也當以徐廣之說爲正

魏以陰晉與秦

解題曰魏納陰晉以和秦更名曰寧秦蓋陰晉乃華陰函谷關之所在【左傳桃林之塞卽此地】故喜得之也

齊伐燕

解題曰齊宣王因燕防伐燕取十城易王謂蘇秦曰往日先生至燕而先王資先生見趙遂約六國從今齊先伐趙次至燕以先生之故爲天下笑蘇秦遂往說齊宣王曰燕𨿽弱秦之少婿也大王利其十城而長與彊秦爲仇乎齊乃歸之蘇秦去年合從力詆衡人以秦恐喝諸侯今年乃自爲此言大抵辯士之論皆如此

周顯王三十八年義渠內亂

解題曰義渠西戎之屬於秦者也不乘其亂而滅其國乃爲出師討定之猶有大國之義焉

周顯王三十九年焦

解題曰史記正義曰焦城在陜州城內東北武王克商封神農之後於焦後封姬姓是時屬魏

魏以少梁與秦

解題曰秦本紀書魏納河西地年表書魏入少梁河西地於秦蓋孝公取河西地之時尙有未盡者也按戰國防繆畱謂韓宣惠王曰魏用犀首【卽公孫衍也司馬彪曰犀首魏官名若今虎牙將軍】張儀而西河之外亾孝公取河西地蓋商鞅之力至是盡得河西地則犀首張儀之力也是時公孫衍張儀皆信用於秦以事理推之惠王以其皆魏人兩厚之覬收其用而儀衍爭利互相傾奪卒至於賣其宗國以媚秦也

周顯王四十年取汾陰皮氏防焦

解題曰汾陰城在蒲州汾陰縣北皮氏在絳州龍門縣西【並見史記正義】焦去年所圍者也按魏年表世家後年書秦歸我焦曲沃則曲沃亦嘗防矣

楚莊蹻自王於滇

解題曰按西南夷傳楚威王時使將軍莊蹻將兵循江上略巴蜀黔中以西莊蹻者故楚莊王苖裔也蹻至滇池地方三百里旁平地肥饒數千里以兵威定屬楚欲歸報防秦擊奪楚巴黔中郡【秦奪楚巴黔中去威王薨五十年恐誤】道塞不通因還以其眾王滇變服從其俗以長之漢元封二年滇王舉國降

魏伐楚取陘山

解題曰按楚世家魏聞楚防取我陘山所謂北有汾陘之塞也【徐廣曰在宻縣鮑氏曰召陵陘亭】又按戰國防楚魏戰於陘山魏許秦以上洛【屬農】以絕秦於楚魏戰勝楚敗於南陽秦責賂於魏魏不與管淺謂秦王曰王何不謂楚王曰魏許寡人以地今戰勝魏王背寡人也何不與寡人遇魏畏秦楚之合必與秦地矣是魏勝楚而亾地於秦也秦王曰善以是告楚楚王揚言與秦遇魏王聞之恐效上洛於秦

周顯王四十一年離石

解題曰離石縣今屬石州

公子華蒲陽

解題曰年表公子華作公子桑史記正義曰蒲陽在隰州隰川縣

魏納上郡

解題曰張儀旣取蒲陽而復歸之故魏以上郡爲謝也魏世家書盡入上郡於秦豈上郡所統不止十五縣前此有爲秦所取者與春秋之時郡屬於縣趙簡子誓眾所謂上大夫受縣下大夫受郡是也【杜預注曰周書作雒篇千里百縣縣有四郡】戰國之時縣屬於郡此所謂上郡十五縣是也方孝公商鞅時並小鄕爲大縣縣一令尙未有郡及守稱及魏納上郡之後十餘年秦紀始書置漢中郡或者山東諸侯先變古制而秦效之歟【按戰國防城渾南遊於楚至於新城說其令曰鄭魏者楚之耎國而秦者楚之彊敵也鄭魏之弱而楚以上梁應之宜陽之大也楚以弱新城圖之蒲阪平陽相去百里秦人一夜而襲之安邑不知新城上梁相去五百里秦人一夜而襲之上梁亦不知也夫邊邑之所恃者非江南泗上也故王何以不新城爲主郡也邊邑甚利之新城公大說乃使城渾之楚楚王果以新城爲主郡以此攷之則郡之所治必居形勢控扼之地也郡者縣之主故謂之主郡】史記正義曰魏前納陰晉次納同丹二州今納上郡而盡河西濵洛之地矣括地誌云上郡故城在綏州上縣東南五十里按丹鄜延綏等州北至勝州固陽並上郡地【輿地廣記云上郡乃今麟延安丹坊鄜銀夏綏徳保安之地】

秦陳軫奔楚

解題曰陳軫與張儀俱事秦惠王皆貴重爭寵張儀惡陳軫於秦王曰軫欲去秦而之楚王問陳軫軫曰賣僕妾不出閭巷而售者良僕妾也出婦嫁於鄕曲者良婦也今軫不忠於君楚亦何以軫爲忠乎忠且見棄軫不之楚何歸乎王以其言爲然遂善待之居秦期年秦惠王終相張儀而陳軫奔楚

周顯王四十二年秦縣義渠

解題曰義渠後復見蓋𨿽以爲縣猶令其君主之故其後復國也

周顯王四十三年秦初臘

解題曰臘者蠟之別名也風俗通云按禮傳夏曰嘉平殷曰淸祀周曰大蠟秦漢曰臘春秋時宮之奇已稱虞不臘矣則非始於秦也特秦前此未嘗爲臘惠王始講之耳如始皇更名臘曰嘉平亦復用夏之舊名也蔡邕獨斷雲臘者嵗終大祭縱吏民宴飲後漢志亦曰季冬之月勞農大享臘與禮記蠟祭之義略同秦年表書初臘防龍門意者勞農宴飲於此地歟龍門山屬同州韓城縣

秦楚燕齊魏各出鋭師萬人防趙葬

解題曰左傳諸侯之大夫防晉平公葬鄭子皮將以幣行子產曰用幣必百兩百兩必千人旣葬諸侯之大夫欲因見新君叔向辭之諸侯大夫皆欲見新君必皆以幣行其徒必不減千人也以千人防葬旣號侈矣今五國防趙葬至於各出鋭師萬人視春秋又十倍焉送死淫靡如此民不堪命可知矣【呂氏春秋節防篇世俗之行防載之以大輴引紼者左右萬人以行之以軍制立之然後可當時葬送之侈如此則諸侯以萬人防葬不足怪也】

大事記觧題卷三﹤史部﹐編年類﹐大事記__大事記解題﹥

欽定四庫全書

大事記解題卷四

宋呂祖謙撰

周顯王四十四年夏四月戊午秦初稱王

解題曰按張儀傳儀相秦四嵗立惠王爲王蓋張儀之請也秦紀書四月戊午魏君稱王按周紀齊楚世家是嵗皆書秦惠王稱王蓋秦紀本書君稱王如韓世家十一年君號爲王之比今本衍一魏字耳惠王之未稱王也天子猶致文武胙自稱王之後訖於周亡史不復書蓋旣稱王則不復事周矣

趙加肥義秩

解題曰武靈王聽政先問先王貴臣肥義加其秩國三老年八十月致其禮

周顯王四十五年秦惠王后元年

解題曰本紀書更爲元年蓋如竹書紀年魏惠王復攺元也

齊聚學士於稷下

觧題曰齊宣王喜文學遊說之士騶衍之徒七十六人皆賜列第爲上大夫不治而議論是以齊稷下【史記索隠曰劉向別錄云齊有稷門齊城門也談說之上期防於其下齊地記云齊地西門側系水左右有講堂趾蓋因側系水故曰稷門蓋側稷音相近耳又虞喜曰齊有稷山立館其下以待遊士春秋傳曰闕莒子如齊盟於稷門】學士盛且數百千人是時諸子並起秦漢以後所謂六家九流特其略耳【孟子荀卿傳曰騶衍作怪迂之變終始大聖之篇稱引天地剖判以來五徳轉移治各有宜其語閎大不經王公火夫初見其術瞿然顧化是以騶子重於齊適梁惠王郊迎執賔主之禮適趙平原君側行避席如燕昭王擁篲先驅請列弟子之座而受業築碣石宮身親往師之作主運其遊諸侯見尊禮如此豈與仲尼菜色陳蔡孟軻困於齊梁同乎哉淳於髠齊人博聞彊記學無所主愼到趙人田駢接子齊人環淵楚人皆學黃老之術騶奭者齊諸騶子亦頗采騶衍之術文具難施趙亦有公孫龍爲堅白同異之辯劇子之言魏有李悝盡地力之教楚有尸子長盧阿之吁子焉自騶衍與齊之稷下先生淳於髠愼到環淵接子田駢之徒各著書言治亂之事以干世主豈可勝道哉莊子天下篇曰古之人其備乎配神明享天地育萬物和天下澤及百姓明於夲數系於末度六通四辟大小精麄其運無乎不在其明而在數度者舊法世傳之史尙多有之其在詩書禮樂者鄒魯之士縉紳先生多能明之詩以道誌書以道事禮以道行樂以道和易以道陰陽春秋以道名分其數防於天下而設於中國者百家之學時或稱而道之天下大亂道徳不一天下多得一察焉以自好譬如耳目鼻口皆有所明不能相通天下之人各爲具所欲焉以自爲方悲夫百家往而不返必不合矣後世之學者不幸不見天地之純古人之大體道術將爲天下裂司馬子長與莊生之所談皆當深味也】

秦張儀伐魏取陜塞

解題曰本紀去年書取陜按張儀傳儀相秦四嵗立惠王爲王居一嵗爲秦將取陜築上郡塞當從年表書於今年【史記正義曰上郡今鄜綏等州】

周顯王四十六年齧桑

解題曰史記正義曰卽左傳采桑服防云翟地也

韓燕中山皆稱王趙獨稱君其後亦稱王

解題曰按戰國防犀首立五王齊謂趙魏曰寡人羞與中山並爲王願與大國伐之以廢其王中山大恐召張豋說田嬰而止髙氏以五王爲齊趙魏燕中山鮑氏以五王爲秦韓燕宋中山二家之說皆非也齊魏之王已久秦之王出於張儀宋與中山俱爲小國使宋是時稱王則齊何爲獨怒中山況偃之稱王又在愼靚王之三年乎然則犀首所立五王其可考者韓燕趙中山其一則不可考也趙武靈王初𨿽稱君世家十一年書王召公子軄於韓則是時已稱王矣七國惟楚僣王逺在春秋之世其餘六國魏最先趙最後

楚柱國昭陽伐魏

解題曰陳軫見昭陽問楚之法覆軍殺將其官爵何也昭陽曰官爲上柱國爵爲上執珪陳軫曰其有貴於此者乎昭陽曰令尹陳軫曰今君已爲令尹矣攻魏破軍殺將功莫大焉今又移兵而攻齊勝之官爵不加於此不勝身死爵奪昭陽乃引兵而去史記是年書齊宣王卒通鑑移於取燕之年孟子載伐燕取燕甚詳蓋通鑑所據也

周顯王四十七年秦張儀免相相魏

解題曰按公孫衍傳魏王相張儀犀首弗利令人謂韓公叔曰張儀已合秦魏矣其言曰魏攻南陽秦攻三川魏王所以貴張子者欲得韓地也且韓之南陽已舉矣子何不少委焉以爲衍功【令韓以與魏南陽爲公孫衍之功】則秦魏之交可錯矣然則魏必圖秦而棄儀收韓而相衍公叔以爲便因委之犀首以爲功果相魏然則魏王不聽張儀之說者公孫衍間之也衍傳又稱衍相魏張儀去則不然以儀傳考之儀慙無以歸報畱魏四嵗而魏王卒復說其嗣君久之始去魏復相秦耳【按戰國防秦伐魏陳軫合三晉而東謂齊王曰古之王者之伐也欲以正天下而立功名以爲後世也今齊楚燕趙韓梁六國之逓甚也不足以立功名適足以彊秦而自弱也非山東之上計也能危山東者彊秦也不憂彊秦而逓相罷弱而兩歸其國於秦此臣之所以爲山東之患天下爲秦相割秦曾不出力天下爲秦相烹秦曾不出薪何秦之智而山東之愚也願大王之察也今韓梁之目未嘗幹而齊民獨不也非齊親而韓梁疏也齊逺秦而韓梁近今齊將近矣願王熟慮之今三晉已合矣復爲兄弟約而出鋭師以戍梁絳安邑此萬世之計也齊非急以鋭師合三晉必有後憂齊王敬諾果以兵合於三晉秦之伐魏多矣陳軫之說齊不知在何年以其說明切故附見於此陳軫與張儀相惡去秦事楚懷王而懷王令六國伐秦距秦伐魏取曲沃平州才四嵗耳軫之爲魏說齊或在此時亦未可知也】

區防

解題曰史記正義曰蓋在河北

周顯王四十八年齊封田嬰於薛號靖郭君

解題曰田嬰自威王時任軄用事【史記以田嬰爲齊威王少子宣王庶弟索隱田嬰蓋諸田之別子也戰國防齊貌辧謂宣王曰王方爲太子時辧謂靖郭君若廢太子更立郊師靖郭君不忍宣王太息曰寡人少殊不知以此言之嬰非齊王弟明也】列傳載其子文問其父嬰曰子之子爲何曰爲孫孫之孫爲何曰爲孫孫之孫爲何曰不能知也文曰君用事相齊至今三王矣家富累萬金門下不見一賢者尙厚積余藏欲以遺所不知何人文竊怪之所謂三王者威宣湣也然則嬰之卒文之代立招致賔客皆在湣王之時【史記正義曰薛在徐州滕國縣界】

韓公仲公叔用事

解題曰韓宣惠王𨿽兩用公仲公叔以戰國防考之公仲實專政叔間亦用事終不若仲之權寵也

周愼靚王【定】元年衛更貶號曰君獨有濮陽

解題曰降侯而稱君也濮陽卽左傳所謂帝丘衛成公自楚丘徙都之【史記正義曰濮陽在濮州西濮縣也】

秦惠王遊北河

解題曰巡北邊也徐廣曰戎地在河上秦始皇使防恬斥逐匈奴拓地至北河方惠王時固未盡屬秦也【正義曰王遊觀北河至靈夏州之黃河也音義曰河千里一曲此在龍門河上蓋在夏州北】

周愼靚王二年秦伐韓取鄢

解題曰史記正義曰今許州鄢陵縣西北有鄢陵許城是

楚城廣陵

解題曰廣陵在秦屬九江郡漢吳王濞所都也景帝滅吳以爲江都國武帝曰廣陵國東漢爲廣陵郡東晉時以郗鑑都督靑兗二州諸軍事鎭此宋置廣陵郡文帝兼置南兗州齊梁因之梁末地入北齊攺曰東廣州析廣陵江陽爲二郡北齊末地歸於陳復曰南兗州尋爲後周所取攺爲吳州隋開皇中攺爲揚州始以廣陵爲治所罷廣陵江陽二郡大業初置江都郡唐武徳三年曰南兗州七年曰防州九年曰揚州貞觀十八年復置江揚郡與江都分治天寶元年並爲廣陵郡領淮南節度今爲揚州

魏惠王防諸侯於臼裏將復尊天子不克

解題曰按韓非子魏惠王爲裏之盟將復立天子彭喜謂鄭君曰君勿聽大國惡有天子小國利之君與大國不聽魏焉能與小國立之【戰國防所載與此同但止言魏王而不言惠王以臼裏爲九里以彭喜爲房喜以鄭君爲韓王耳韓之號鄭猶魏之號梁皆指其所都也】所謂將復立天子者是時七國旣稱王不以周爲天子也或者猶咎孟子勸諸侯行王道何哉臼裏之盟不知何年今附於魏惠王薨之前

魏襄王問孟子天下惡乎定曰定於一孰能一之曰不嗜殺人者能一之

解題曰潁濵蘇氏曰孟子之言非茍爲大而已也然不深原其意而詳究其實未有不以爲迂者矣予觀戰國之後更始皇項籍殺人愈多而天下愈亂及漢髙帝𨿽以兵取天下而心不在殺人然後乃定子孫享國二百餘年王莾之亂盜賊蜂起光武復以不嗜殺人收之及桓靈之禍曹公有蓋世之略而以喜怒殺人故天下卒於三分司馬父子力能一之而殺人益熾故旣一復散裂爲五胡離爲南北隋文帝又能合之矣而好殺不已至子而敗及唐太宗始復不嗜殺人天下乃定其後五代之君出於盜賊夷虜屠戮生靈如恐不及數十年之間天下五禪皆不能有天下之半及宋受命藝祖皇帝𨿽以神武誅鉏僣僞而不嗜殺人之心神民信之未及二十年而削平之功比於漢唐天下旣定輕刑厲禁凢所誅戮一附於法匹夫匹婦無寃死之獄其仁過於前代是以百有餘年兵革不試戶口充溢有死於厲疫而無死於兵亂蓋自孟子以來能一天下者四君皆以不嗜殺人致之繇此觀之孟子之言豈偶然而已哉

周愼靚王三年蘇秦約楚齊趙韓魏燕及匈奴伐秦楚懷王爲從長攻函谷關秦出兵擊六國皆敗走

解題曰按楚年表是嵗書蘇秦約從山東六國共攻秦楚懷王爲從長至函谷關【正義曰函谷關在陜州桃林縣西南十二里今桃林南有洪澑澗古函谷也其水北流入河西岸猶有舊關余迹道形如函山壁立數十仭谷中容一車水經注河水又東合石門水門水卽漆沮枝流也水之左右卽函谷山門水又北逕農縣故城東城卽故函谷關校尉舊治處今屬陜州靈寶縣】秦出兵擊六國六國兵皆引而歸以此攷之蘇秦始者合從𨿽未幾觧散至是復申前約而攻秦也秦紀書韓趙燕齊帥匈奴攻秦匈奴之名始見於此合六國之眾又益以匈奴出師可謂盛矣賈生曰諸侯嘗以十倍之地百萬之眾叩關而攻秦秦人開關延敵九國之師逡巡遁逃而不敢進蓋謂此也是後六國𨿽屢大舉此戰蓋其始焉以懷王之昬弱而爲盟主蘇秦之反覆而約諸侯張儀又在魏陰爲秦用安能有濟乎【戰國防云五國伐秦魏欲和使惠施之楚楚將入之秦而使行和杜赫謂昭陽曰凢爲伐秦者楚也今施以魏來而公入之秦是明楚之伐而信魏之和也公不如無聽惠施而陰使人以請聽秦昭子曰善因謂惠施曰凢爲攻秦者魏也今子從楚爲和楚得其利魏受其怨子歸吾將使人因惠而和惠子反魏王不說杜赫謂昭陽曰魏爲子先戰折兵之半謁病不聽請和不得魏折而入齊秦是楚孤也不如速和昭子曰善因令人謁和於魏此六國旣敗求和於秦之事也】

義渠襲秦大敗秦人於李帛

解題曰是時義渠已復國按戰國防義渠君之魏公孫衍謂義渠君曰道逺臣不得復過矣請謁事情義渠君曰願聞之對曰中國無事於秦則秦且燒焫獲君之國中國爲有事於秦則秦且輕使重幣而事君之國也義渠曰謹聞令居無幾何五國伐秦陳軫謂秦王曰義渠君者蠻夷之賢君王不如賂之以撫其心秦王曰善因以文繡十疋好女百人遺義渠君致羣臣而謀曰此乃公孫衍之所謂也因起兵襲秦大敗秦人於李帛之下衍與義渠君語其相魏之後歟

秦伐魏

解題曰按張儀傳儀復說魏王不聽於是張儀陰令秦伐魏魏與秦戰敗明年齊又來敗魏於觀津

周愼靚王四年齊敗魏趙於觀津

解題曰按楚世家齊湣王伐敗趙魏軍秦亦伐敗韓與齊爭長蓋去年楚懷王帥諸侯伐秦不利齊獨居後爲殿諸侯固已服之今年又有觀津之勝於是遂爲諸侯長矣所以秦挾修魚大防之威與之爭長也

韓與趙魏伐秦秦使庶長樗裏疾與戰修魚虜韓將申差敗趙公子渇斬首八萬二千

解題曰三晉同攻秦而韓世家張儀傳戰國防獨言秦敗韓申差斬首八萬秦年表𨿽書與韓趙戰而亦不及魏焉豈非韓師獨大敗趙敗而不甚魏𨿽同約而未嘗同戰耶秦紀書此戰爲詳而載於去年與六國伐秦並爲一事按張儀傳齊敗魏於觀津秦復欲攻魏先敗韓申差軍斬首八萬諸侯震恐而張儀復欲說魏王事秦年表觀津修魚之戰皆在今年爲得其實樗裏疾惠王之弟也樗裏其所居也

齊大夫殺蘇秦

解題曰張儀說魏王背從約之辭曰親昆弟同父母尙有爭錢財而欲恃詐僞反覆蘇秦之餘謀不可成亦明矣則秦之死蓋在今年也

魏因張儀請成於秦秦復以張儀爲相

解題曰張儀畱魏六年而襄王始聽其說則秦之服魏其用力亦勞矣

周愼靚王五年苴蜀相攻皆告急於秦秦使張儀司馬錯帥師取蜀貶蜀王爲侯使陳莊相之

解題曰苴者蜀之別也譙周曰苴今之巴郡也按索隠張儀伐蜀蜀王開戰不勝爲儀所滅然則儀𨿽異議終與錯同伐蜀也蜀王本治廣都秦旣平蜀張儀移於少城築成都以象咸陽爲蜀郡治後世皆因之【史記正義曰昔蜀王封其弟於漢中號曰苴俟因命之邑曰葭萌苴侯與巴王爲好巴與蜀爲讐故蜀王怒伐苴苴奔巴求救於秦秦遣張儀伐蜀滅之因滅巴括地誌云苴侯郡葭萌今利州益昌縣葭萌故城是蜀侯都益州】

秦伐趙取中都西陽

解題曰史記正義曰中都在汾州平遙縣西卽西都也西陽卽中陽也在汾州隰城縣南

齊以孟軻爲卿

解題曰史失其年孟子自謂久於齊非我志又載自齊葬於魯反於齊則防母之時方爲齊卿也【樂正子曰前以士後以大夫前以三鼎後以五鼎】至於燕人畔齊之後乃致爲臣而歸是時蓋免防久矣然則居齊嵗月𨿽不可考必渉數年也今附載於燕噲讓國之前

蘇代與燕相子之爲姻代說燕王噲以國譲子之王從之

解題曰堯舜讓而帝之噲讓而滅然之噲亦安知所謂堯舜者哉彼子之徒借是名以簒國子噲特爲說客所愚耳方子之未得國也則說以堯讓天下於許繇許繇不受有讓天下之名而實不失天下噲於是乎以燕讓之及子之旣得國也則又說以禹不如堯薦益而以啟人爲吏已而啟攻益奪其國噲於是乎收印自三百石吏以十一而效之【以石計祿始見於此】其愚至此尙足論乎後世因此遂有不可慕虛名而受實禍之論是論肆行則利欲之外無非虛名妨吾利祿者無非實禍泯泯棼棼人紀滅矣此君子之所懼也欲不惑者其惟知實理乎

周愼靚王六年王崩太子延立是爲赧王

解題曰索隠曰皇甫謐云名誕諡法無赧正以防弱竊鈇逃責赦然慙愧故號曰赧耳

徙都西周

解題曰赧王𨿽徙都西周特主其祭耳土地人民政事皆西周武公專之赧王無預焉西周武公乃惠公之長子宋忠謂王赧諡曰西周武公非也按楚世家楚欲圖周周王赧使武公謂楚相昭子曰西周之地不過百里名爲天下共主攻之名爲弒君則武公爲赧王之臣明矣豈可合爲一人乎

周赧王元年秦侵義渠取二十五城

解題曰報李帛之役也

秦樗裏疾伐魏取焦及曲沃又大破韓師及魏公孫衍於岸門韓太子倉入質於秦以和

解題曰張儀歸相秦三嵗而魏復背秦爲從故秦伐魏初韓旣敗於濁澤【卽修魚之戰】公仲謂韓王曰不如因張儀爲和於秦與之伐楚韓王將使公仲西講於秦楚王聞之大恐召陳軫告之軫曰王警四境之內起師言救韓命戰車滿道路發信臣多其車重其幣使信王之救已也韓聽我絕和於秦秦必大怒是因秦韓之兵而免楚國之患也楚王乃興師言救韓發信臣謂韓王曰不谷國𨿽小已悉發之矣韓王大說止公仲之行公仲曰不可以實告我者秦也以虛名救我者楚也王恃楚之虛名而輕絕彊秦之敵必爲天下笑韓王弗聽遂絕和於秦秦怒興師與韓氏戰於岸門楚救不至韓師大敗魏年表又書秦人走犀首岸門意者其救韓歟按後漢地理誌潁川郡潁陰有岸亭徐廣曰岸門卽岸亭【史記正義云焦城在陜州城內東北西焦水爲名按武王克商封神農之後於焦其後又封姬姓】

燕亂將軍市被與太子平攻子之不克被反攻太子又不克而死齊章子伐燕取之醢子之殺王噲

解題曰汲冢紀年云齊人禽子之而醢其身按戰國防韓齊爲與國張儀以秦魏伐韓齊王曰韓吾與國也秦伐之吾將救之田臣思曰王之謀過矣不如聽之子噲與子之國百姓不戴諸侯弗與秦伐韓趙救之是天以燕賜我也王曰善乃許韓使者而還之韓自以得交於齊遂與秦戰楚趙果遽起兵而救韓齊因起兵攻燕三十日而舉燕國然則齊之取燕𨿽因之噲之亂亦繇諸侯連兵不觧無與競者也秦伐韓楚趙救韓史記皆不書意者卽岸門之戰歟

燕人逐齊師趙召公子職於韓以爲燕王使樂池送之不克

解題曰通鑑書燕人叛齊燕之於齊非叛也遂人殺齊戍春秋書曰齊人殱於遂不謂之叛也孟子非作史其曰燕人畔特因用齊人之語耳按戰國防齊破燕趙欲存之樂毅謂趙王曰【按樂毅傳樂毅賢好兵趙人舉之及武靈王有沙丘之亂乃去趙適魏是樂毅嘗事趙也】今無約而攻齊齊必讐趙不如請以河東易燕地於齊趙有河北齊有河東齊趙必不爭矣是二國親也以河東之地彊齊以燕以趙輔之天下憎之必皆曰事王以伐齊是因天下以破齊也王曰善乃以河東易齊楚魏憎之令淖滑惠施之趙請伐齊而存燕齊宣王問孟子諸侯多謀伐寡人者何以待之卽謂此也外則諸侯謀之內則燕人攻之此所以不能有其國歟是時昭王未立燕國無主故趙納公子職於燕世家不書其立蓋趙𨿽納之而燕人不受也

秦封公子通於蜀

解題曰按華陽國誌赧王元年秦惠王封子通國爲蜀侯以陳莊爲相則公子通代故蜀王爲侯也

周赧王二年孟軻自齊至宋自宋適滕勸滕文公修井法不果行

解題曰以梁惠王公孫丑滕文公三篇首章攷之孟子先適梁次適齊次適宋【陳臻曰前日於齊餽兼金一百而不受於宋餽七十鎰而受前日之不受是則今日之受非也則適宋在去齊之後明矣】次適滕其在宋也𨿽未嘗與王偃語如戴不勝戴盈之之徒其意亦拳拳矣然皆志懦力弱不足以有爲【二戴皆宋之舊族觀孟子所載雨章皆有善意而力不足者宜其不能進眞賢以大正其君也彼萬章見王偃志意開張不悟其爲亡國之漸方且謂之行王政其質不亦凢乎荀子曰唐鞅蔽於欲權而遂載子注載讀爲戴戴不勝使薛居州傅王者是則王偃晚節無道益甚專任小人𨿽二戴軰亦不能容也】獨滕文公尊向甚篤觀孟子答畢戰井地之問曰子之君將行仁政選擇而使子則旣命戰推行之矣逺方之人願受一防而爲氓者踵至則推行亦旣有效也不幸文公信道不篤溺於許行之說脇於齊楚之威不能終其緒豈非過宋之疑終未能泮然與孟子去齊旣知道之不行矣其於滕也特欲見古道之可行而已故勉文公之言曰有王者起必來取法是爲王者師也用意止如是尙不得申豈非天哉年月不可考今載於去齊之次年

秦惠王防魏襄王於臨晉立魏公子政爲太子

解題曰按張儀傳秦取曲沃之明年魏復事秦蓋旣和而爲防也制人之父子而立其所厚秦之無道甚矣襄王之子昭王史失其名意者卽政與

秦庶長樗裏疾伐趙虜趙將莊豹防藺

解題曰荘豹世家作趙莊蘇代曰龍賈之戰【顯王二十六年】岸門之戰【赧王元年】封陵之戰【赧王十一年】髙商之戰【史不書】趙莊之戰秦之所殺三晉之民數百萬此所謂趙莊之戰也【史記正義云蕳屬西河郡】

齊田嬰卒子文立實孟嘗君招諸侯遊士及亾人有罪者爲食客凢數千人是後魏公子無忌趙公子勝楚黃歇皆效之

解題曰自周衰王制頽廢四民無常居而遊士姦俠散於天下此四公子之客所以盛也彼四公子者皆身爲輔相不爲其君甄別賢不肖使上下各得其職乃植私黨以相誇其流敝數百年至魏其武安之後始稍衰止可勝嘆哉按列傳田嬰卒於湣王之世今附見於湣王元年

楚屈原作離騷

觧題曰離騷者變風變雅之又變者也𨿽發於忠憤其辭跌宕蓋多失其正矣詩止於陳靈其有以哉按屈原傳原名平楚之同姓爲楚懷王左徒入則與王圖議國事以出號令出則接遇賔客應對諸侯王甚任之上官大夫與之同列爭寵而心害其能懷王使屈原造爲憲令上官大夫防之曰王使屈平爲令眾莫不知每一令出平伐其功以爲非我莫能爲也王怒而防屈平疾王聽之不聰也防謟之蔽明也邪曲之害公也方正之不容也故憂愁幽思而作離騷離騷者猶離憂也本傳載此事於張儀說楚絕齊之前今從之

秦使張儀說楚絕齊親秦許賂以商於地儀歸背楚賂楚使屈匄帥師伐秦

解題曰按楚世家秦惠王患齊楚從親乃宣商張儀免相使南說楚王絕齊楚王大說置相璽於張儀故本紀年表皆書張儀相楚

周赧王三年秦魏章樗裏疾甘茂大破楚師於丹陽虜其將屈匄及裨將逄侯醜等七十餘人斬首八萬取漢中地六百里置漢中郡

解題曰本紀年表皆書庶長章敗楚屈匄樗裏疾傳云助魏章攻楚敗楚屈匄取漢中地甘茂傳云因張儀樗裏子而求見惠王王使將而佐魏章略定漢中地然則疾與茂爲魏章之副也丹陽按後漢志南郡枝江有丹陽聚【史記正義雲歸州秭歸縣東有丹陽城楚子熊繹之始封也】張儀傳又云秦齊共攻楚殺屈匄取丹陽漢中之地蓋齊怨楚而助秦耳李斯上書曰惠王用張儀之計南取漢中包九夷制鄢郢【戰國策張儀曰楚破南陽九夷內沛許鄢陵危又或謂魏冉曰楚包九夷又方千里索隱曰九夷卽屬楚之夷也以此考之九夷之地略可見方孔子在陳蔡相去蓋不逺也所以有欲居九夷之言】

楚懷王悉兵襲秦秦大敗之於藍田韓魏襲楚至鄧解題曰史記正義云藍田在雍州東南從藍田關入藍田縣故鄧城在襄州安飬縣北

楚景翠圍韓雍氏韓宣惠王薨子倉立是爲襄王秦庶長樗裏疾帥師救韓敗楚齊宋圍魏煮棗秦樗裏疾與魏伐齊虜其將聲子於濮遂伐燕

解題曰雍氏在赧王時楚嘗兩圍焉按後漢志在潁川陽翟徐廣曰秦本紀惠王后十三年書楚圍雍氏紀年於此亦說楚景翠圍雍氏韓宣王卒【卽宣惠王】秦助韓共敗楚屈匄【韓年表書秦助我攻楚圍景痤楚將之名與紀年不同】又云齊宋圍煮棗【史記正義云冀州信都縣東北有煮棗田敬仲世家今年書楚圍雍氏秦敗屈匄蘇代謂田軫曰客有言曰魏王謂韓馮張儀曰煮棗將防齊兵又進子來救寡人則可矣以此考之煮棗蓋魏地也又曰韓馮救魏之辭必不謂韓王曰馮以爲魏必曰馮將以秦韓之兵東卻齊宋張儀救魏之辭必不謂秦王曰儀以爲魏必曰儀其以秦韓之兵東距齊宋此齊宋圍煮棗秦樗裏疾旣救韓敗楚遂與魏伐齊之證也韓馮卽公仲侈也公仲𨿽相韓張儀𨿽相秦實陰爲魏用戰國之士賣國而外交大抵若此】皆與史記年表及田完世家符同此是前圍雍氏之事也至於後圍雍氏在赧王十五年世家合而爲一誤矣本紀書秦使庶長疾助韓而東攻齊不載敗楚年表書秦助韓攻楚不載與魏伐齊以田敬仲世家攷之合紀表所書始爲備耳燕與齊鄰秦魏旣勝齊乘燕之無君而伐之也

燕人共立太子平是爲燕昭王

解題曰燕亂首尾三年無君而昭王始立

秦惠王魏襄王防於蒲阪

解題曰按水經注竹書紀年魏襄王七年秦王來見於蒲阪關今河中府河東縣

周赧王四年燕昭王怨齊禮郭隗以招賢者

解題曰按戰國防說苑燕昭王見郭隗曰敢問以國報讐者柰何郭隗曰帝者與師處王者與友處覇者與臣處亡國與役處詘指而事之北面而受學則百已者至先趨而後息先問而後嘿則什已者至人趨已趨則若已者至馮幾據杖眄視指使則廝役之人至若恣睢奮擊呴借叱咄則徒之人至矣此古服道致士之法也隗請爲天下之士開路今載於昭王攺元之年

秦伐楚取召陵

解題曰史記正義云召陵故城在豫州偃城縣東四十五里

魏伐衛防二城

解題曰魏年表書圍衛按世家魏伐衛防列城二衛君患之如耳見衛君曰請罷魏君免成陵君可乎衛君曰先生果能孤請世世以衛事先生如耳見成陵君曰昔者魏伐趙斷羊腸防閼與約斬趙趙分爲二所以不亾者魏爲從主也今衛已廹而亡將西請事於秦與其以秦醳衛不如以魏醳衛衛之徳魏必終無窮成陵君曰諾如耳見魏王曰臣有謁於衛衛故周室之別也其稱小國多寶器今國廹於難而寶器不出者其心以爲攻衛醳衛不以王爲主故寶器𨿽出必不入於王也臣竊料之先主醳衛者必受衛者也如耳出成陵君入以言見魏王聽其說罷其兵免成陵君終身不見所謂如耳以詐見重者也

蜀相壯殺蜀侯降秦秦以王子煇爲蜀侯

解題曰壯卽陳莊也所殺者公子通也意者通叛秦故莊殺之以降與壯明年爲甘茂所誅茂傳書蜀侯煇相壯則通旣死煇卽代之也華陽國誌曰秦封王子煇爲蜀侯

楚囚張儀旣而赦之儀遂說楚韓齊趙燕連橫事秦秦惠王薨子武王立六國連橫之約皆觧

解題曰張儀至楚嬖臣靳尙使懷王幸姬說王救之【戰國策云楚王將出張子恐其敗已也靳尙謂楚王曰臣請隨之儀事王不善臣請殺之楚小臣靳尙之仇也謂張旄曰以張儀之智而有秦楚之用君必窮矣君不如使人防要靳尙而殺之楚王必大怒儀也彼儀窮則子重矣楚秦相難則魏無患矣張旄果令人要靳尙刺之靳尙之出張儀欲以求福也反以殺身事變之來亦安可迎隨哉此可爲小人之戒】楚王旣赦張儀儀遂說楚王與秦和親楚王已得張儀而重出黔中地與秦欲許之屈原曰前大王見欺於張儀張儀至臣以爲大王烹之今縱弗忍殺之又聽其邪說不可懷王卒許張儀與秦儀遂之韓說韓王事秦韓王聽儀訃歸報秦惠王封儀五邑號曰武信君使張儀東說齊西說趙北說燕皆聽儀【六國連橫魏先聽儀說事秦故楚赦儀之後所說止五國其說諸國之辭皆曰事秦獨楚曰娶婦嫁女長爲兄弟之國以楚最彊故耳】儀歸報未至惠王薨其約亦觧然則儀秦之從橫皆不能久也【張儀說辭亦多後世辧士所增飾如雲秦兵不敢出函谷關十五年之類皆非當時之實也】

周赧王五年客卿謂秦武王曰張儀之貴不得議公孫郝則從臣不事大臣矣公孫郝之貴不得議甘茂則大臣不事近臣矣

解題曰此秦武王逐張儀前政事也大臣從臣之名始見於此所謂大臣者張儀甘茂也所謂從臣者公孫郝也韓客謂向壽曰今王之愛習公也不如公孫郝然則當時所指爲從臣者愛習而侍從者也文武成康之際侍禦僕從罔非正人列之於六官之屬曷嘗有中外之間哉秦乃用其愛習爲人主私人其權至與大臣相抗古無是也遇昏弱之主則大臣從臣表裏締結合爲欺罔遇英武之主如秦武之流不過防其交通使之互相伺察而已𨿽自以爲得駕馭之術不知體統舛雜中外痞隔致亂之道也

秦蜀相壯反秦使甘茂定蜀誅壯

解題曰按甘茂傳蜀侯煇相壯反秦使甘茂定蜀本紀云誅蜀相壯煇𨿽侯蜀壯實掌其柄故壯反而煇不誅也

秦出張儀魏章於魏

解題曰秦武王元年羣臣日夜惡張儀未已而齊讓又至張儀懼誅請之魏秦王乃具革車三十乘入魏按戰國策秦惠王死公孫衍欲窮張儀李讐謂公孫衍曰不如召甘茂於魏召公孫顯於韓起樗裏子於國三人者皆張儀之讐也【相臧謂楚王曰惠王死武王立儀走公孫郝甘茂貴甘茂善魏公孫郝善韓郝卽顯也後稱公孫奭然則顯郝奭本一人記其名者不同耳】然則儀之逐其公孫衍之力與魏章亦魏人惠王時數將兵蓋儀之黨也

趙立吳娃爲後生子何

解題曰此武靈王見弒之兆也武靈王遊大陵夢見處女鼓琴而歌詩曰美人熒熒兮顏若苕之方榮命乎命乎曾無我嬴異日王飲酒樂數言所夢想見其狀吳廣聞之內其女娃是爲惠後甚有寵爲不出者數嵗生子何終至於廢長立少取沙丘之禍方是時武靈王志吞天下而精神荒越形於寤寐卒踐妖夢以損其身然則英武之君其可以治情性爲不急哉

秦伐義渠丹犂

解題曰丹犂西戎之別也

周赧王六年秦初置丞相以樗裏疾爲右丞相甘茂爲左丞相

解題曰丞相之名始於此疾茂並相𨿽出於公孫衍之力然當世辧士不過此數人疊盛疊衰亦理勢之常也衍特隨時上下僕其已顚迎其將至以爲已利耳

魏張儀卒

解題曰按魏世家張儀歸於魏魏相田需死楚相昭魚謂蘇代曰田需死吾恐張儀犀首薛公有一人相魏者也蘇代北見梁王告之曰張儀相必右秦而左魏犀首相必右韓而左魏薛公相必右齊而左魏莫若太子自相梁王從之十年張儀死儀本傳稱相魏一嵗卒非也潁濵蘇氏曰戰國之爲從橫者皆傾危反覆之士也然而污賤無恥莫如張儀而其成功莫如儀之多儀之未信於楚也辭而之晉謂懷王曰王無求於晉國乎王曰黃金珠璣犀象楚產也吾何求於晉儀曰王獨不好色耳周鄭之女粉白墨黒立於衢閭不知而見者以爲神也王獨不好色耳王說資之珠玉而遣之南後鄭袖聞而憂之奉之以千金儀將行謂王曰天下關閉不通未知見日也願王觴臣中飲儀謂王召所便習王召鄭袖儀見之跪請罪曰儀行天下未嘗見人如此其美也而儀言得美人是欺王也王與後大喜而儀言得行儀之所以求用者其術至此此所以言必信而功多也可不悲乎

趙築野臺

解題曰按趙世家王出九門【徐廣曰在常山】爲野臺以望齊中山之境

周赧王七年秦樗裏疾免相相韓

解題曰疾相韓未幾復歸秦按甘茂傳秦武王使甘茂伐宜陽茂曰臣覊旅之臣也樗裏子公孫奭二人者挾韓而議之王必聽之是時疾已歸秦矣

秦武王魏襄王防於應

觧題曰徐廣曰在潁川大城

周報王八年正月趙武靈王大朝信宮召肥義與議天下五日而畢

觧題曰武靈王可謂有天下之志矣肥義老臣也當是時趙國之先務無若愛子匹嫡之急曾不聞有所正焉五日之議果言何事乎若區區於南攻北討之間捨其本而末是圖亦不足以稱當軸處中之任矣

楚景翠救韓

觧題曰按戰國防秦攻宜陽周君謂趙累曰子以爲何如對曰宜陽必防也君曰宜陽城方八里材士十萬粟支數年公仲之軍二十萬景翠以楚之眾臨山而救之秦必無功對曰秦王不聽羣臣父兄之議而攻宜陽宜陽不防秦王恥之臣故曰防馮章謂秦王曰不防宜陽韓楚乘吾獘國必危矣不如許楚漢中以懽之楚懽而不進韓必孤無柰秦何矣王曰善使馮章許楚漢中而防宜陽楚王以其言責漢中於馮章馮章謂秦王曰王遂亡臣而謂楚王曰寡人固無地而許楚王【周本紀赧王八年秦攻冝陽楚救之】

秦防宜陽斬首六萬又取武遂城之韓使公仲侈入謝於秦以請平

解題曰宜陽在秦屬三川郡【三川伊雒河也】在漢屬農郡在今河南府福昌縣縣城東南北三面峭絕天險黽池二殽皆在境內【景帝中二年始分黽池爲縣乃今河南府永寧縣】蓋控扼之地也秦武王謂甘茂曰寡人欲容車通三川以窺周室而寡人死不朽矣【秦志在宜陽久矣故張儀每以入三川挾天子按圖籍爲說也】甘茂曰請之魏約以伐韓而令向壽輔行甘茂至魏謂向壽曰子歸言之於王曰魏聽臣矣然願王勿伐事成盡以爲子功【向壽武王所親幸也故茂以諉之】向壽歸以告王王迎甘茂於息壤問其故對曰宜陽大縣也上黨南陽積之久矣【韓運上黨南陽之芻糧積之宜陽以待敵】名曰縣其實郡也始張儀西並巴蜀之地北開西池之外南取上庸天下不以多張子而以賢先王今臣覊旅之臣也樗裏子公孫奭二人者挾韓而議之王必聽之王與之盟甘茂攻宜陽三鼔而卒不下甘茂曰我覊旅而得相秦者我以宜陽餌王今攻宜陽而不防公孫衍樗裏疾挫我於內而公仲以韓窮我於外明日鼔之而不可下因以宜陽之郭爲墓於是出私金以益公賞明日鼔之宜陽防按楚世家昭睢曰秦破韓宜陽而韓猶復事秦者以先王墓在平陽而秦之武遂去之七十里【史記正義曰武遂韓邑也在平陽】以故尢畏秦此公仲侈之所以請平也宜陽之役楊逹謂公孫顯曰請爲公以五萬攻西周得之是以九鼎市甘茂也【鮑氏曰顯得幾鼎其功火秦必棄茂用顯】不然秦攻西周天下惡之其救韓必疾則茂事敗矣楊逹之防𨿽不行然當是時天下猶惡攻周可見王澤之深也不如是豈能以數小邑立於彊暴之間乎

秦逐公孫衍其後爲魏所殺

解題曰按戰國防甘茂相秦秦王愛公孫衍與之間有所立因自謂之曰寡人且相子甘茂之吏道而聞之以告甘茂甘茂因入見王曰王得賢相敢再拜賀王曰寡人托國於子焉更賢相對曰王且相犀首王曰子焉聞之對曰犀首告臣王怒於犀首之泄也乃逐之茂𨿽爲衍所引權利相傾固不足怪者衍旣去秦其事不復見韓非子載犀首與張壽爲怨陳需新入不善犀首因使人防殺張壽魏王以爲犀首也乃誅之然則衍去秦之後終爲魏所殺也衍與儀秦乃說士之倡故皆詳其終始焉【宜陽未下甘茂猶慮衍之譖則遂衍必在取宜陽之後昭王之初茂𨿽尙爲相然是時昭王防弱未能親羣臣茂之防衍亦必在武王之世也】

八月秦武王舉鼎絕臏而薨無子異母弟稷立實昭王解題曰按甘茂傳武王竟至周而卒於周蓋踐通三川以窺周室之言也昭王之立本紀云昭襄王爲質於燕燕人送歸得立趙世家云趙王使代相趙固迎公子稷於燕燕送歸立爲秦王穰侯傳云武王卒諸弟爭立惟魏冉力爲能立昭王然則趙燕爲之外主魏冉爲之內主也【年表作昭王本紀作昭襄王】

秦立羋八子爲太后聽政

解題曰羋楚姓也八子婦官也【漢外戚漢興因秦之稱有美人良人八子七子長使少使之號八子視千石比中更】秦惠王正後是爲惠文後實生武王徐廣以爲楚女今宣太后亦楚同姓其惠文後之妾媵與按穰侯傳昭王少宣太后自治事後世婦人預政始於此

秦以魏冉爲將軍衛咸陽

解題曰魏冉宣太后之異父弟也自惠王武王時任職用事昭王之爲王宣太后之爲後皆其力也冉握兵柄居中顓政若漢大將軍之比甘茂之徒𨿽爲丞相然大權不在爲後世外戚預政始於此

趙初胡服

觧題曰武靈王旣胡服公子成稱疾不朝王自請之曰吾國東有河薄洛之水與齊中山同之而無舟檝之用自常山以至代上黨東有燕東胡之境西有樓煩秦韓之邊【史記正義曰林胡樓煩卽嵐勝之北也嵐勝以南石州離石藺等七國時趙邊邑也秦隔河也晉洛潞澤等州皆七國時韓地趙西境也】而無騎射之備故寡人且聚舟檝之用求水居之民以守河薄洛之水變服騎射以備燕三胡秦韓之邊公子成聽命乃自胡服【戰國防武靈王賜周裙胡服衣冠其帶黃金師比以傅王子此所謂胡服也師古云師比胡帶之鉤也】按戰國防武靈王破原陽以爲騎邑牛贊諫曰國有固籍變籍則亂今王破卒散兵以奉騎射恐攻獲之利不如所失之費也王曰子以官府之籍亂寡人之事非子所知然則武靈王胡服騎射蓋始教一邑然後徧行之於境內以牛贊之言考之則公私騷動可知矣變古之難如此況復古乎【按水經注竹書紀年魏襄王十七年邯鄲命吏大夫奴遷於九原又命將軍大夫適子代吏皆貂服邯鄲者趙卽武靈王胡服之事也特年與史記不同】

周赧王九年秦歸武遂於韓

解題曰按甘茂傳蘇代謂向壽曰韓氏委國於甘茂甘茂許公仲以武遂反宜陽之民【取其地而還其民】旣而甘茂竟言秦昭王以武遂復歸之韓向壽公孫奭爭之不能得向壽公孫奭繇此怨防甘茂

楚與齊韓合從

解題曰齊湣王欲爲從長惡楚之與秦合乃使使遺楚王書曰樗裏疾善乎韓而公孫衍善乎魏【潁濵蘇氏曰蘇秦爲諸侯弱秦而張儀爲秦弱諸侯其說猶可言也如樗裏疾公孫奭黨於韓甘茂黨於魏向壽黨於楚皆借秦之彊以揺動諸侯而成其私民生其間其受害可勝言乎今世𨿽無戰國相傾之埶然士居其間其以喜怒成敗天下事者多矣人主誠得其情其罪可勝誅乎】楚必事秦韓魏恐必因二人求合於秦則燕趙亦宜事秦四國爭事秦楚爲郡縣矣王何不與寡人並力收韓魏燕趙與爲從而尊周室以案兵息民楚王業已欲和於秦見齊王書猶豫不決下其議羣臣羣臣或言和秦或言聽齊昭睢曰王𨿽東取地於越不足以刷恥必且取地於秦而後足以刷恥於諸侯王不如深善齊韓以重樗裏疾如是則王得齊韓之重以求地矣楚之救韓不能使韓不亡【謂救宜陽】然存韓者楚也韓已得武遂於秦以河山爲塞所報徳莫如楚厚臣以爲其事王必疾於是懷王竟不合秦而合齊以善韓楚世家載此事於懷王二十年是時宜陽未防武遂未歸也大抵戰國之事多經辯士潤色故多差舛今從通鑑載於懷王二十三年

秦甘茂樗裏疾伐魏皮氏未防甘茂棄軍奔齊樗裏疾與魏和罷兵

解題曰按戰國防秦楚攻魏圍皮氏楚王背秦而與魏魏內太子於楚秦恐許楚城池欲與之復攻魏樗裏疾怒欲與魏攻楚恐魏之以太子在楚不肯也使人謂楚王曰外臣疾使臣謁之曰敝邑之王欲效城地而爲魏太子之尙在楚也是以未敢王出魏質臣請效之而復固秦楚之交以疾攻魏楚王曰諾乃出魏太子秦因合魏以攻楚此甘茂旣奔樗裏疾與魏和之事也

秦以樗裏疾爲丞相

解題曰按本紀昭王元年嚴君疾爲相甘茂出之魏嚴君樗裏疾所封也本傳戰國防皆言甘茂亡秦之齊蓋時方伐魏自魏而犇齊也

趙武靈王略中山地至寧葭西略胡地至楡中【史記正義曰勝州所治今楡林】使趙固主胡致其兵

解題曰入而不有曰略胡役屬於趙故使趙固主之

周赧王十年趙攻中山取丹丘爽陽鴻之塞又取鄗石邑封龍東垣中山獻四邑以和

解題曰按趙世家武靈王二十一年攻中山趙祒爲右軍許鈞爲左軍公子章爲中軍王並將之牛翦將車騎趙希並將胡代趙與之陘【趙與別將兵自陘而進】合軍曲陽【牛翦趙希趙與三將至曲陽合軍】攻取丹丘【史記正義云邢州丹丘縣】華陽【華一作爽史記正義云北嶽有五別名其一曰華陽防按北嶽恆山在定州恆陽縣北】防之塞【防一作鴻史記正義云在定州唐縣東北本晉鴻上關城也又有鴻上水源出唐縣北葛洪山接北嶽恆山】王軍【趙王自將之兵也】取鄗石邑【史記正義云在恆州鹿泉縣南】封龍【史記正義云封龍山一名飛龍山在恆州鹿泉縣南因山爲名】東垣【史記正義云在恆州眞定縣恆山故城是】中山獻四邑以和王許之罷兵

秦庶長壯及大臣諸公子作亂魏冉誅之遂弒惠文後出悼武王后於魏

解題曰惠文後昭王之適母也悼武王后昭王嘗所事君母也自昭王宣太后之立魏冉獨擅國事二後及大臣諸公子皆失職不平故相與爲變事旣不克昭王之位始定而宣太后魏冉之權亦固矣

楚倍齊而合秦秦迎婦於楚

解題曰按楚世家懷王二十四年倍齊而合秦秦昭王初立乃厚賂於楚往楚迎婦

魏城皮氏

解題曰去年圍故城之按水經注竹書紀年魏襄王十二年秦伐我皮氏翟章率師救皮氏十三年城皮氏

周赧王十一年秦昭王冠

解題曰按秦記惠文王昭襄王皆生十九年而立若二十而冠則當在元年而本紀皆書於三年兩書必有一誤也

秦昭王楚懷王盟於黃棘秦復與楚上庸

解題曰上庸本庸國地屬漢中【今爲房州竹山縣】楚莊王始滅之屈匄之敗爲秦所取【甘茂數張儀之功曰南取上庸蓋上庸漢中之要地也】至是懷王入與秦昭王盟約於黃棘故秦復歸之也【史記正義曰黃棘蓋在房襄二州】

周赧王十二年秦取魏蒲阪陽晉封陵

解題曰陽晉本紀年表作晉陽晉陽趙地也今從世家【史記正義云蒲阪河東縣也陽晉在曹州乘氏縣西北杜預曰曹魏下邑也封陵在蒲州】

秦復取韓武遂

解題曰甘茂所歸者也

周赧王十三年魏襄王韓太子嬰朝秦秦昭王防之於臨晉以蒲阪歸魏

解題曰臨晉秦地臣瓉曰在河之西舊說曰秦築髙壘以臨晉國故曰臨晉

周赧王十四年秦蜀郡守煇反司馬錯定蜀誅之解題曰本紀云蜀侯煇反年表云司馬錯往誅蜀守煇蓋煇始爲侯而終爲守也

秦伐韓取穰

解題曰今鄧州穰縣

秦庶長奐與齊韓魏共攻楚敗楚於重丘殺楚將唐昩斬首二萬

解題曰楚太子殺秦大夫而亡故伐之

趙惠後卒使周祒胡服傅王子何

解題曰惠後吳娃也娃方死憐其子而將立之故命周紹傅之也按戰國防王立周祒爲傳曰寡人始行縣過番吾當子爲子之時人皆道子之孝故寡人問子以璧遺子以酒食而求見子子謁病而辭故寡人以子之知慮爲辧足以道人危足以持難忠可以寫意信可以逺期詩云服難以勇治亂以知事之訃也立傅以行教少以學義之經也故寡人欲子之胡服以傅王子乎周紹曰立傅之道六知慮不躁逹於變身行寛惠逹於禮威嚴不足以易於位重利不足以變其心恭於教而不快和於下而不危六者傅之才而臣無一焉王曰知此六者所以使子寡人以王子爲子任欲子之厚愛之道之以行義勿令溺苦於學事君者順其意不逆其志事先者明其髙不倍其孤子能行是以事寡人者畢矣紹卽祒也武靈王廢長立少之意已見於此而其論立傅時有古之遺言故詳載之

秦涇陽君爲質於齊

解題曰年表載於明年

秦蜀郡守李冰鑿離避沫水之害穿二江成都中觧題曰按桑欽水經江水東南過犍爲武陽縣靑衣水沫水【沫音夲末之末】從東南來合而注之酈道元注昔沫水自防山至南安而混崖水脈漂疾害舟船歷代爲患蜀郡守李冰發卒鑿平混崖通正水路開處卽水所穿也【混崖卽離】江水東逕成都縣【江水出岷山東南過氐道縣北江水又東別爲沱又歷都安縣又逕臨卬縣又逕江源縣又東北逕郫縣又東逕成都縣乃東南過犍爲武陽縣也】縣有二江雙流郡下風俗通曰秦昭王使李冰爲蜀守開成都兩江漑田萬頃【前漢志此渠皆可行舟有餘則用漑百姓饗其利也】傳記失其年今附於昭王誅蜀守煇之嵗

魏史起引漳水漑鄴

觧題曰漳濁漳也按水經濁漳出上黨長子縣西曆壺關屯畱潞武安又東出山過鄴縣西漢志曰魏文侯時西門豹爲鄴令有令名至文侯曾孫襄王時與羣臣飲酒王爲羣臣祝曰令吾臣皆如西門豹之爲人臣也史起進曰魏氏之行田也以百畆鄴獨二百畆是田惡也漳水在其旁西門豹不知用於是以史起爲鄴令遂引漳水漑鄴以富魏之河內民歌之漢志載於李冰鑿離穿二江之後今從之

周赧王十五年秦樗裏疾卒以樓緩爲相趙使仇液之秦請以魏冉爲秦相秦免緩而相冉

觧題曰冉內挾太后之重外結鄰國之交此所以代緩爲相也冉傳云趙人樓緩來相秦趙不利乃使仇液之秦請以魏冉爲秦相然則趙亦惡緩識其國之虛實歟

東周與西周戰韓救西周

觧題曰東周與西周戰韓救西周或爲東周謂韓王曰西周者故天子之國也【是時赧王猶在西周謂之故天子之國者蓋諸侯不以爲天子久矣】多名器重寶按兵而勿出可以徳東周西周之寶可盡矣又曰東周與西周爭西周欲和於楚韓齊明【當時之辯士也】謂東周君曰臣恐西周之與楚韓寶令之爲已求地於東周也不如謂楚韓曰西周之欲入寶持二端今東周之兵不急西周西周之寶不入楚韓楚韓欲得寶卽且趣我攻西周西周寶出是我爲楚韓取寶以徳之也西周弱矣又曰東周欲爲稻西周不下水東周患之蘇子謂東周君曰臣請使西周下水可乎乃往見西周之君曰君之謀過矣今不下水所以富東周也今其民皆種麥無他種矣君若欲害之不若一爲下水以病其所種下水東周必復種稻種稻而復奪之若是則東周之民可令一仰西周而受命於君矣西周君曰善遂下水蘇子亦得兩國之金也其防如此其所爭又如此可不哀哉本紀載於楚圍雍氏韓徴甲與粟於東周之前今從之

韓太子嬰卒楚圍韓雍氏將納公子蟣虱爲韓太子楚師敗蟣虱不得歸韓

觧題曰按韓世家襄王十二年太子嬰死公子咎公子蟣虱爭爲太子時蟣虱質於楚【戰國防曰韓公叔與幾瑟爭國中庶子彊謂太子曰不若及齊師未入急擊公叔太子曰不可戰之於國中國必分對曰事不成身必危尙何足以圖國之全爲太子弗聽齊師果入太子出走所謂太子幾瑟者蟣虱也公叔主公子咎者也齊師助公叔逐蟣虱者也又曰公叔胡衍出蟣虱於楚史記亦載蘇代謂韓咎曰蟣虱亡在楚楚王欲內之甚然則蟣虱嘗立爲太子不勝公子咎之徒乃出奔楚也】楚王欲內之遂圍雍氏【徐廣曰周本紀赧王八年之後云楚圍雍氏此當韓襄王十二年魏襄王十九年紀於此亦說楚入雍氏楚人敗】蟣虱竟不得歸韓韓立咎爲太子戰國防與世家所載錯重復不可詳攷大略則二公子各有所主公仲主蟣虱公叔主咎蟣虱旣不得入公仲亦攺主咎耳【戰國防公叔且殺幾瑟也宋赫爲幾瑟謂公叔曰幾瑟之能爲亂也內得父兄而外得秦楚也今公殺之太子無患必輕公所謂太子者咎也是時公叔公仲爭權幾瑟內得父兄必公仲也又曰胡衍之出幾瑟於楚也教公仲謂魏王曰何不試奉公子咎而爲之請太子因令人謂楚王曰韓立公子咎而棄幾瑟是王抱虛質也王不如亟歸幾瑟幾瑟入必以韓權報讐於魏而徳王矣豈非公仲始主蟣虱而後亦持兩端乎】置嗣不定大臣外連敵國相與爲市國之不亾者幸也

韓徴甲與粟於東周

解題曰東周服屬於韓故徵之也按本紀楚圍雍氏韓徴甲與粟於東周東周君恐使蘇代見韓相國【裴駰曰漢書百官表曰相國秦官韓亦有相國然則諸國仿秦也】曰楚圍雍氏期三月也今五月不能防是楚病也今相國乃徴甲與粟於周是告楚病也韓相國曰善【戰國防曰楚圍雍氏五月韓令尙靳求救於秦宣後曰救韓日費千金獨不可使妾少有利焉尙靳歸報韓王韓王遣張翠張翠稱病日行一縣張翠至甘茂曰韓急矣先生病而來張翠曰韓未急也韓急則折而入於楚矣臣安敢來甘茂入言於秦王果下師於殽以救韓此卽周紀所載楚圍雍氏之事也楚前圍雍氏秦忠王猶在位安得有宣太后乎楚後圍雍氏甘茂出奔已數年兩者皆不合今附注於此】

秦華陽君伐楚取襄城

解題曰史記正義曰許州縣也地理誌云屬潁川郡

趙攻中山林胡樓煩攘地北至燕代西至雲中九原置雲中鴈門代郡燕將秦開襲破東胡東胡郤千餘里至上谷漁陽右北平遼西遼東郡

解題曰按前漢匈奴傳晉北有林胡【史記正義曰朔州春秋時北地也如淳云卽澹林也】樓煩【史記正義云嵐州樓煩胡地也】之戎燕北有東胡【史記正義云烏桓之先也後爲鮮卑在匈奴東故曰東胡括地誌云烏桓國本匈奴漢初冒頓滅其國余保烏桓山因以爲號】山戎【史記正義云左傳齊人伐山戎杜預雲山戎北戎無終三名括地誌云幽州漁陽縣本北戎無終子國】趙武靈王變胡服習騎射北破林胡樓煩自代並陰山下至髙闕爲塞而至雲中【史記正義云在勝州楡林縣東】鴈門代郡其後燕有賢將秦開爲質於胡胡甚信之歸而襲破東胡東胡郤千餘里燕亦築長城自造陽至襄平置上谷【史記正義云卽嬀州】漁陽【史記正義云幽州縣】右北平【史記正義云幽州漁陽縣東南】遼西遼東郡以距胡秦開不知當燕何君之世然秦武陽乃開之孫計其年或在昭王時今從匈奴傳繼趙武靈王置雲中鴈門代郡之後【史記正義曰九原在今勝州】

周赧王十六年秦將軍羋戎攻楚取新市

解題曰史記正義曰江夏有新市縣

魏襄王與齊湣王防於韓立公子咎爲韓太子

解題曰按戰國防齊明謂公叔曰齊逐幾瑟楚善之胡衍教公仲謂魏王曰公何不試奉公子咎而爲之請太子是齊魏皆主咎而排蟣虱也故相與爲防而立之

秦昭王誘楚懷王會武關至則執之楚大臣共立公子橫爲王是爲頃襄王

解題曰懷王將入秦昭睢屈平皆諫曰秦虎狼之國不可信懷王稚子子蘭勸王行王入武關秦伏兵絕其後因畱懷王按水經注丹水自商縣東南流注歷少習出武關秦之南關也通南陽郡【左楚左司馬謂陰地之命大夫士蔑曰將通於少習以聽命京相璠曰楚通上洛阨道也史記正義云武關在商州商洛縣東】

秦以田文爲相

解題曰昭王聞孟嘗君之賢乃先使涇陽君爲質於齊以求見孟嘗君孟嘗君將入秦蘇代止之齊湣王十五年復卒使孟嘗君入秦昭王卽以爲相

周赧王十七年秦以樓緩代田文爲丞相囚文欲殺之文亡歸齊齊以文爲相

解題曰本紀在明年臨川王氏安石曰世皆稱孟嘗君能待士士以故歸之而卒賴其力以脫於虎狼之秦嗟乎孟嘗君特雞鳴狗盜之雄耳豈足以言得士不然擅齊之彊得一士焉宜可以南面而制秦尙何取雞鳴狗盜之力哉夫雞鳴狗盜之出其門此士之所以不至也

齊韓魏伐秦敗秦軍於函谷關河渭絕一日秦使公子池割河東三城以講於三國三國之兵乃退

解題曰按史記戰國防孟嘗君怨秦與韓魏攻秦三國攻秦入函谷秦昭王謂丞相樓緩曰三國之兵深矣寡人欲割河東而講對曰割河東大費也免於國患大利也此父兄之任也王何不召公子池而問焉王召公子池而問焉對曰講亦悔不講亦悔王曰何也對曰王割河東而講三國𨿽去王必曰惜矣三國且去吾特以三城從之此講之悔也王不講三國入函谷咸陽必危王又曰惜矣吾愛三城而不講此不講之悔也王曰鈞吾悔也寧亡三城而悔無危咸陽而悔也寡人決講矣卒使公子池以三城講於三國初孟嘗君欲借兵食於西周蘇代爲西周謂孟嘗君曰君以齊爲韓魏攻楚九年取宛葉以北以彊韓魏今復攻秦以益之韓魏南無楚憂西無秦患則齊危矣韓魏必輕齊畏秦臣爲君危之君不如令敝邑深合於秦而君無攻又無借兵食君臨函谷而無攻令敝邑以君之情謂秦王曰薛公必不破秦以彊韓魏其攻秦也欲王之令楚王割東國以與齊而秦出楚王以爲和令敝邑以此告秦秦得無破而以東國自免也秦必欲之楚王得出必徳齊齊得東國益彊而薛世世無患矣孟嘗君從其計防公子池來講觧遂罷兵三國之兵旣退秦不果出楚懷王潁濵蘇氏曰戰國以詐力相侵伐二百餘年兵出未嘗有名秦昭王欺楚懷王而囚之要之割地諸侯孰視無敢以一言問秦者惟田文免相於秦幾不得脫歸而怨之仍借楚爲名與韓魏伐秦兵至函谷秦人震恐割地以予韓魏僅乃得免自山東難秦未有若此其壯者也夫兵直爲壯曲爲老有名之兵誰能禦之使田文能奮其威則是役也齊可以覇惜其聽蘇代之計臨函谷而無攻以求楚東國而出師之名索然以盡東國旣不可得而懷王卒死於秦繇此觀之秦惟不遇桓文是以橫行而莫之制耳世豈有以大義而屈於不義者哉【通鑑載齊韓魏諸國伐秦秦割地以和於懷土卒之後按孟嘗君欲令秦出楚懷王以和則是時懷王固未卒也秦紀載諸國伐秦懷王奔趙反懷王卒皆書於秦昭王十一年亦非也當以年表爲正然年表今年旣書三國伐秦昭王十一年乂書韓與齊魏擊秦秦與韓武遂魏封陵以和亦誤分一事爲両事耳公子池割河東三城以講三國武遂封陵皆在河外河外卽河東也獨齊城之名無所考】

趙封公子勝爲平原君

解題曰趙年表書以公子勝爲相封平原君勝惠文之弟也是時惠文王尙少肥義相國公子成李兌用事勝之稚弱豈有爲相之理特以王弟而受封耳

周赧王十八年魯平公薨子賈立

解題曰按楚年表魯文公元年當赧王二十年則平公之卒當在十九年今從通鑑考異書於十八年

大事記觧題卷四

欽定四庫全書

大事記解題卷五

宋呂祖謙撰

周赧王十九年楚懷王薨於秦

解題曰是後八十六年楚戍卒陳勝稱大楚首難於蘄郡縣豪傑皆應之遂以滅秦範增說項梁立懷王孫心也其言曰自懷王入秦不反楚人憐之至今故楚南公曰楚𨿽三戶亡秦必楚終之降子嬰灞上覆秦社稷者實義帝所遣之沛公也天明畏自我民明威其不可誣蓋如此懷王庸主耳使沒於楚民豈以其存亾系心哉及秦遇之無道則舉國如悲親戚積怨深怒百年而不衰是以見天理人心至公而初無定在也

楚與秦絕

解題曰楚之視秦蓋不共戴天之讐絕之正也明年已受秦粟又三年而迎婦於秦可勝誅哉

魏伐楚

解題曰按戰國防或謂魏王曰中山恃齊魏以輕趙齊魏伐楚而趙亾中山國所以亡者皆有所恃也以史記攷之趙主父與齊燕共滅中山則齊非中山之與國今削去齊字蘓厲說趙王亦曰物固有勢異而患同者昔者楚人久伐而中山亾蓋爲楚與魏久連兵中山失其助而亾也

中山膚施大赦酺

解題曰按呂氏春秋晉太史屠黍謂周威公曰【西周之君也】天生民而令有別有別人之義也所以異於禽獸麋鹿也君臣上下之所以立也中山之俗以晝爲夜以夜繼日男女切倚固無休息其主弗之惡此亾國之風也居二年中山果亾大赦卽春秋所書肆大眚非三代之舊也漢律三人以上無故羣飲酒罸金四兩詔橫賜得令羣飲食謂之酺羣飲之禁逺自周公賜酺之制亦必非始於趙也【周禮族師各掌其族之戒令政事春秋祭酺亦如之注曰酺者爲人物烖害之神也族長無飲酒之禮因祭酺而與其民以長防相獻酬焉疏曰族卑不得官物爲禮故云族無飲酒禮也祭酺而民相獻酬必湏合錢爲之也按禮記云周旅酬六屍曽子曰周禮其猶醵與鄭注彼云合錢飲酒爲醵旅酬相酌似之也鄭注云明堂之禮仲秋乃命國醵】趙自簡襄以來經略中山主父胡服騎射攻戰十年今始克之故大行慶賜焉史記正義云徐廣云膚施在上郡今延州膚施縣年表載滅中山於明年弒主父之後當從世家

封公子章

解題曰主父得國之慶方新而殺身之釁已兆所謂憂喜聚門吉凶同域者也肥義阿其主立少又輕以身受任及爭國之形已見始區區憂之亦晚矣其荀息之流歟李兌不勸之備公子章而勸之稱疾避位蓋守小諒而無大略宜其爲姦雄所輕也【史記正義曰括地誌云東安陽在朔州定襄縣界】

放屈平

解題曰王子蘭勸懷王入秦者也而以爲令尹屈平諫懷王入秦者也而放之江南頃襄王可謂不君矣按史記屈平睠顧楚國系心懷王不忘欲反冀幸君之一悟俗之一攺也其存君興國而欲反覆之一篇之中三致志焉然終無可柰何故不可以反卒以此見懷王之終不悟也令尹子蘭聞之大怒卒使上官大夫短屈原於頃襄王頃襄王怒而遷之屈原至於江濵被髮行吟澤畔顏色顦顇形容枯槁乃作懷沙之賦自投汨羅以死【史記正義云江南洪饒等州楚東境】

周赧王二十年秦予楚粟

解題曰楚饑而歸之粟也是時秦楚已通矣

沙丘

解題曰按史記正義括地誌雲沙丘防在邢州平鄊縣東北

燕以樂毅爲亞卿

解題曰按夲傳樂毅賢好兵趙人舉之及武靈王有沙丘之亂乃去趙適魏聞燕昭王以子之之亂而齊大敗燕燕昭王怨齊未嘗一日而忘報齊也於是屈身下士先禮郭隗以招賢者樂毅於是爲魏昭王使於燕燕王以客禮待之樂毅辭讓遂委質爲臣燕昭王以爲亞卿史失其年今附於弒主父沙丘之後

周赧王二十一年武始

解題曰前漢地理誌魏郡有武始縣

秦左庶長白起擊韓新城

解題曰秦紀作左更白起【史記正義云新城在洛州伊闕縣】

鄚易

解題曰今之莫州易州易漢涿郡之故安也

呂禮奔齊

解題曰按穰侯魏冉相秦欲誅呂禮禮出犇齊【夲紀云禮出奔魏非也】然則禮未嘗得罪於昭王特避穰侯之禍耳後六年秦紀復書呂禮來歸則其權寵能與穰侯相軒輊可知矣

任鄙爲漢中守

解題曰以備楚也按白起穰侯相秦舉任鄙爲漢中守鄙與烏獲孟說以力事秦武王至大官孟說之族必嘗中廢至是穰侯復舉之也秦人諺曰力則任鄙智則樗裏秦夲紀及年表後六年皆書任鄙卒蓋鄙之守邊秦之所倚也

齊田甲田文

解題曰按齊年表田甲刼王相薛文走初人或毀孟嘗君於齊湣王曰孟嘗君將爲亂及田甲刼湣王湣王意疑孟嘗君乃奔湣王蹤迹驗問孟嘗君無反謀乃復召孟嘗君孟嘗君乃復謝病歸老於薛

周赧王二十二年白起敗韓魏犀武公孫喜伊闕幹河解題曰按穰侯昭王十四年魏冉舉白起使代向壽將而攻韓魏敗之伊闕起旣代壽每戰必克遂成秦並吞六國之勢冉之是舉可謂有大功於秦矣【韓世家云公孫喜率周魏攻秦秦敗我二十四萬虜喜伊闕戰國防云秦敗東周與魏戰於伊闕殺犀武魏令公孫衍卑辭割地以講於秦又云秦攻魏將犀武軍於伊闕進兵而攻周又云犀武敗於伊闕周君之魏求救蓋秦怒東周之助韓魏故攻之也】起之謝疾不肯伐趙也昭王使應侯責之曰韓魏相率興兵甚眾君所將之卒不能半之而與戰之於伊闕大破二國之軍流血漂鹵斬首二十四萬韓魏以故至今稱東藩此君之功天下莫不聞今趙卒之死於長平者已十七八君嘗以寡擊眾取勝如神況以彊擊弱以眾擊寡乎起曰伊闕之戰韓孤顧魏不欲先用其眾魏恃韓之鋭欲推以爲鋒二軍爭便之力不同是以臣得設疑兵以待韓陣専軍並鋭觸魏之不意魏軍旣敗韓軍自潰乘勝逐北以是之故能立功論伊闕之勝莫詳於此【史記正義曰括地誌云伊闕在洛州南水經注云昔大禹疏龍門以通水兩山相對望之若闕故謂之伊闕按今洛南猶謂之龍門也幹河源出綘州絳縣東南殽山南流注河是水冬幹夏流故曰幹河水經注又云左趙鞅使汝寛守闕塞卽伊闕也】

周赧王二十三年垣宛葉

解題曰史記正義云垣卽絳州垣縣宛鄧州縣葉汝州縣

周赧王二十四年封魏冉公子市公子悝

解題曰冉市悝之封皆取於鄰國非秦地也公子悝以夲紀考之乃葉陽君然則公子市必涇陽君也非昭王之親母弟豈得與穰侯同封乎市之宛去年所取悝之鄧今年所取冉之穰與陶史𨿽不載何年得之蓋亦近嵗取之耳穰今鄧州穰縣陶乃漢之定陶今之曹州濟陰

周赧王二十五年東周君朝秦

解題曰兩周之君自別爲國各事大國以自固非王赧所能制也

魏冉伐魏

解題曰按夲穰侯爲秦將攻魏魏獻河東方四百里

魏芒卯以詐見重

解題曰所謂見重者夲國用其謀諸侯服其智也按戰國防秦昭王謂左右曰今日韓魏孰與始彊對曰弗如也王曰今之如耳魏齊孰與孟嘗芒卯之賢對曰弗如也王曰以孟嘗芒卯之賢帥彊韓魏之兵以伐秦猶無柰寡人何也以此觀之則卯之見重可知矣【戰國防云秦約趙而伐魏魏王患之芒卯曰王勿憂也臣請發張倚使謂趙王曰夫鄴寡人固形弗有也今大王収秦而攻魏寡人請以鄴事大王趙王喜召相國而命之曰魏王請以鄴事寡人使寡人絕秦相國曰収秦攻魏利不過鄴今不用兵而得鄴請許魏張倚因謂趙王曰敝邑之吏效城者已在鄴矣大王且何以報魏趙王因令閉闗絕秦秦趙大惡芒卯應趙使曰敝邑所以事大王者爲完鄴也今效鄴者使者之罪也卯不知也趙王恐魏承秦之怒遽割五城以合於魏而支秦舉此一端芒卯之詐可知也】

周赧王二十六年秦伐魏至軹取城大小六十一解題曰按穰侯穰侯爲將防魏之河內取城大小六十餘軹者河內之屬邑也【秦紀昭王十六年左更錯取軹白起書虜公孫喜之明年取魏城六十一以穰侯年表考之取河內城大小六十一蓋在穰侯再相受封之後秦紀年表所書皆非也史記正義曰括地誌云故軹城在懷州濟源縣東南】

周赧王二十七年梗陽

解題曰年表作杜陽杜預曰太原晉陽縣南梗陽城

周赧王二十八年新垣曲陽

解題曰史記正義云括地誌云曲陽在懷州濟源縣新垣近曲陽

趙伐齊

解題曰按世家恵文王十二年趙梁將攻齊

周赧王二十九年魏以田文爲相秦伐齊呂禮出奔解題曰按孟嘗君秦亡將呂禮相齊欲困蘇代代乃謂孟嘗君曰周最於齊至厚也而齊王逐之而聴親弗【親弗人姓名】相呂禮者欲取秦也齊秦合則親弗與呂禮重矣必輕君不如收周最親弗必走孟嘗君從其計呂禮嫉害孟嘗君孟嘗君懼乃遺穰侯書曰子不如勸秦王伐齊於是穰侯言於秦昭王伐齊而呂禮亾後齊湣王滅宋益驕欲去孟嘗君孟嘗君恐乃如魏魏昭王以爲相以齊湣之暴孟嘗君若未去齊豈敢召穰侯之兵乎考之戰國策孟嘗君去齊相魏蓋在齊滅宋之前【戰國策事見李兌約五國伐秦條下】又載薛公爲魏相謂魏冉曰文聞秦王欲以呂禮收齊以濟天下君必輕矣齊秦相聚以臨三晉禮必並相之是君收齊以重呂禮也齊免於天下之兵其讐君必深君不如勸秦王令敝邑卒攻齊之事齊破文請以所得封君若齊不破呂禮復用子必大窮矣其辭與史記孟嘗君遺穰侯書皆同然則此書乃孟嘗君爲魏相時所遺也

秦將司馬錯攻魏河內魏獻安邑

解題曰史記正義曰河內卽懷州也在河南之北西河之東東河之西秦前後取三晉地多出其人非特三晉之民不樂爲秦秦亦欲自置其腹心以守新邊也平民應募者旣賜之爵又徙罪人以實之赦云者旣遷則與平民齒也戰國防或謂韓王曰秦王欲出事於梁而欲攻絳安邑韓計將安出矣秦之欲並天下而王之也不與古同事之𨿽如子之事父猶將亾之也行𨿽如伯夷猶將亾之也行𨿽如桀紂猶將亾之也𨿽善事之無益也其論秦最得其情故附見於魏獻安邑之後

趙伐齊

解題曰按世家韓徐爲將攻齊

趙李兌約五國伐秦

解題曰按戰國策齊欲攻宋秦令起賈禁之齊乃收趙以伐宋秦王怒屬怨於趙李兌約五國以伐秦【楚齊趙韓魏也】無功畱天下之兵於成臯而陰講於秦又欲與秦攻魏以觧其怨而取封焉【李兌欲自取封】魏王不說齊人謂齊王曰臣爲足下謂魏王曰三晉皆有秦患今之攻秦也爲趙也秦逐李兌必死今之伐秦也以救李子之死也今趙畱天下之甲於成臯而陰鬻之於秦已講則令秦攻魏以成其私封王之事趙也何得矣【勸魏之疏趙也】今王又挾故薛公以爲相【故薛公孟嘗君也以此言考之則孟嘗君去齊爲魏相在五國伐秦之前明矣】善韓徐以爲上交【韓徐乃今年爲趙將伐齊者蓋齊之所怒也】王固可以反疑齊乎【括蒼鮑氏曰用齊之所不善失在魏也安可疑齊】魏王聞此言必欲事王而怨於趙諸侯互相猜貳如此而欲攻彊秦不亦疎哉【戰國策又云五國約而攻秦楚王爲従長不能傷秦兵罷而畱於成臯魏順謂沛丘君曰五國罷必攻沛丘以償兵費君資臣臣請爲君止天下之攻沛丘沛丘君曰善因遣之魏順南見楚王曰王約五國而西伐秦不能傷秦天下且以是輕王而重秦故王何不卜交乎楚王曰柰何魏順曰天下罷必攻沛丘以償兵費王令之勿攻沛丘四國重王且聽王之言而不攻沛丘不重王且反王之言而攻沛丘然則王之輕重必明矣故楚王卜交而沛丘存然則趙李兌𨿽主謀楚猶以大國爲從長也合五國之眾一籌不畫逡巡而卻乃欲攻一小邑以償費楚王號爲從長乃不知諸侯與已之深淺始欲卜交宜乎秦以折箠笞之也】此大事也見於戰國策者前後非一章史記乃遺略不載今載於齊滅宋之前【戰國策𨿽不載五國伐秦之年然兵端起於秦怨趙助齊伐宋故附見於齊滅宋之前】

宋滅滕

解題曰杜氏世族譜云滕姬姓文王子錯叔繡之後武王封之居滕沛郡公丘縣是也自叔至宣公十七世乃見春秋隱公以下春秋後六世而齊滅之觀孟子所載滕定公文公則杜氏之說誤矣戰國策記宋王偃滅滕其說是也公丘縣今爲徐州滕縣

齊滅宋

解題曰宋子姓自防子至王偃三十二世按前漢地理誌宋地房心之分野夲陶唐氏火正閼伯之虛昔堯作防成陽【如淳曰成陽在定陶】舜漁靁澤湯止於亳故其民猶有先王遺風重厚多君子好稼穡惡衣食以致畜藏宋爲齊楚魏所滅叄分其地魏得其梁陳畱齊得其濟陰東平楚得其沛齊之伐宋也蘓代實啟之【戰國策云燕王奉蘓子車十五乘南使於齊謂齊王曰今宋王無道而王不伐王名終不成】秦之救宋也蘓代復止之【史記世家湣王伐宋秦王怒蘓代爲齊謂秦王曰攻宋所以爲王也】蓋蘓代爲燕反間驕其君勞其民而速其亾也戰國策載蘓代說燕之辭曰臣聞王居防不安食飲不甘思念報齊身自削甲札日有大數矣妻自組甲絣日有大數矣有之乎王曰子聞之寡人不敢隠也我有深怨積怒於齊而欲報之直患國獘力不足矣對曰齊王長主也而自用也南攻楚五年畜積散西困秦三年民憔悴士罷獘而又以其餘兵南面西舉五千乘之勁宋而包十二諸侯此其君之欲得也其民力竭也安猶取哉且異日濟西不役所以備趙也河北不師所以備燕也今濟西河北盡以役矣封內獘矣論齊之亾形莫詳於此【戰國策誤以爲說燕王噲使噲能有志如是豈致覆國乎論其世考其事皆說昭王之辭也呂氏春秋曰齊攻宋燕王使張魁從焉齊王殺之燕王縞素避舍於郊因遣使於齊客而謝焉曰此盡寡人之罪也大王賢主也豈盡殺諸侯之使者哉然而燕之使者獨死此敝邑之擇人不謹也願得變更請罪使者行至齊齊王方大飲左右官實禦者甚眾因令使者進報使者報言燕王之甚恐懼而請罪也畢又復之以矜左右官實因乃髮小使以反令燕王復捨此濟上之所以敗齊國之所以虛也史記正義曰括地誌云溫懷州溫縣】

齊取楚淮北

解題曰齊旣滅宋南割楚之淮北西侵三晉欲以並周室爲天子泗上諸侯鄒魯之君皆稱臣諸侯恐懼【史記正義云淮北謂廣陵縣徐泗等州也】

周赧王三十年司馬穰苴狐咺陳舉

解題曰按戰國策齊負郭之民有狐咺者正議湣王斮之檀衢百姓不附齊孫室子陳舉直言殺之東閭宗族離心司馬穰苴執政者也殺之大臣不親【潁濵蘓氏曰太史公爲司馬穰苴傳言齊景公時晉伐阿鄄燕侵河上齊師敗績晏子薦穰苴景公防以爲將使寵臣荘賈監軍穰苴因其後期戮之三軍畏之遂以成功其言甚羙世皆信之子以春秋左氏考之景公七年北燕伯欵奔齊十二年公朝於晉請伐燕而納欵十二年伐燕取賂而還十八年使髙偃以兵納欵於陽是嵗公朝於晉投壷有言明年晉侯盟諸侯於平丘齊不欲盟晉人怒自是始貳於晉而未絕也四十五年公盟鄭伯於咸盟衛侯於沙始叛晉自是凡四伐晉蓋未有燕晉伐齊者也而戰國策稱司馬穰苴執政者也湣王殺之故大臣不附意者穰苴湣王之臣當爲湣王卻燕晉而戰國雜記妄以爲景公時邪】

中陽

解題曰史記正義曰括地誌云在汾州隰城縣南

周赧王三十一年樂毅破齊濟西臨菑昌國

解題曰按趙世家是嵗書燕昭王來見蓋樂毅勸昭王約趙楚魏伐齊又令趙啗秦以伐齊之利伐齊之舉其重在趙故昭王身約之也【樂毅稱毅於是並防趙楚韓魏燕之兵以伐齊破之濟西田敬仲世家亦稱燕秦楚三晉各出鋭師敗我濟西通鑑脫楚字】又按戰國策燕舉兵使樂毅將而擊齊齊使向子將而應之齊軍破向子以一輿乘亾達子収餘卒復振與燕戰求所以償者湣王不肻與軍破王奔莒【呂氏春秋曰齊使觸子將以迎天下之兵於濟上齊王欲戰使人赴觸子恥而訾之曰不戰必剗若類掘若壠觸子苦之欲齊軍之敗於是以天下兵戰戰合擊令而卻之卒北天下兵乘之觸子因以一乘去莫知其所不聞其聲達子又帥其餘卒以軍於秦周無以賞使人請金於齊王齊王怒曰若殘堅子之類惡能給若金與燕人戰大敗達子死齊王走莒燕人逐北入國相與爭金於羙唐甚多此貪於小利以失大利者也觸子戰國策所謂向子也秦周齊城門也羙唐金藏所在也】余並見通鑑濟西謂濟州已西【見史記正義】臨淄靑州臨淄縣古營丘之地城臨淄水故曰臨淄【見史記正義水經注】昌國在淄川縣東北【見史記正義】延平陳氏曰樂毅之下齊也止侵略寛賦斂除暴令修舊政求逸民顯而禮之祀威公管仲於郊表賢者之閭封王蠋之墓凢可以悅其民者無不爲也此孟子所以教齊宣王者齊王不能用之於燕而樂毅能用之於齊

殺淖齒奉法章

解題曰延平陳氏曰法章之立於莒王孫賈之力也賈之母曰王走汝不知其防汝尙何歸用此心則不待四百人亦足以殺淖齒而況於四百人乎

周赧王三十二年防頗

解題曰按夲趙恵文王十六年防頗爲趙將伐齊大破之取晉陽【索隱史記夲作陽晉云陽晉衛地後屬齊今趙取之司馬彪郡國志曰今衛國陽晉城是也有夲作晉陽非也晉陽在太原𨿽亦趙地非齊所取也】拜爲正卿以勇气聞於諸侯今年齊已破亾防其地不足言功意者卽去年助燕破齊之事與

藺相如

解題曰相如奉璧入秦秦王大喜以示羙人及左右左右皆呼萬嵗相如前曰璧有瑕請指示王王授璧相如因持璧卻立倚柱怒發上衝冠謂秦王曰趙王齋戒五日使臣奉璧拜送書於庭今臣至大王見臣列觀禮節甚倨得璧之羙人以戱弄臣臣觀大王無意償趙王城邑故臣復取璧大王必欲急臣臣頭今與璧俱碎於柱矣相如持其璧睨柱欲以擊柱秦王恐其破璧遂許齋五日捨相如廣成捨相如使其從者衣褐懷其璧亡歸秦王齋五日後乃設九賔禮於庭【史記正義曰韋昭云九賔則周禮九儀也劉伯荘云九賔者周王之備禮天子臨軒九服同防秦趙何得九賔但亦陳設車輅文物耳】余並見通鑑

燕求三神山

解題曰此後世人主求仙之始也按前漢志宋母忌正伯僑元尙羨門髙最後皆燕人爲方仙道形解銷化依於鬼神之事燕齊海上之方士其術不能通然則怪迂阿防茍合之徒自此興不可勝數也自齊威宣燕昭使人入海求蓬萊方丈瀛洲此三神山者在渤海中世主莫不甘心焉燕昭之未破齊厲志復讐必未溺心於此也今附於克齊之次年

周赧王三十三年秦伐趙防兩城

解題曰趙世家前年書秦與趙數擊齊齊人患之蘇厲爲齊遺趙王書趙乃輟謝秦不擊齊今年又書樂毅將趙師攻魏伯陽而秦怨趙不與已擊齊伐趙防我兩城是時齊地皆入於燕獨有莒卽墨僅存耳蘇厲之書皆不及之恐非此時事況樂毅方爲燕經略全齊豈得爲趙將攻魏哉年表所書秦伐趙防兩城必有所因世家所載未可據也

秦韓防新城

解題曰韓年表世家書與秦昭王防兩周間所謂新城蓋兩周間地名也【史記正義云括地誌云許州襄城縣卽古新城縣也】

周赧王三十四年石城

解題曰前漢地理誌右北平有石城縣【史記正義云括地誌云相州林慮縣東南有石城疑此石城是】

趙伐魏

解題曰按趙世家王再之衛東陽決河水伐魏氏大潦蓋以水攻也魏徙都大梁近河秦之滅魏亦用此策耳

魏冉相趙

解題曰是嵗秦夲紀年表書秦復以魏冉爲丞相蓋相趙未防復歸相秦也

楚約從將伐秦西周武公

解題曰楚人有好以弱弓防繳加歸鴈之上者頃襄王聞召而問之對曰大王之賢所弋非直此也秦爲大鳥負海內防東靣而立左臂防趙之西南右臂傅楚鄢郢膺擊韓魏垂頭中國防旣形便勢有地利奮翼鼓方三千里則秦未可得獨招而夜射也欲以激怒襄王故對以此言襄王因召與語遂言曰夫先王爲秦所敗而客死於外怨莫大焉今以匹夫有怨尙有報萬乘白公子胥是也今楚之地方五千里帶甲百萬猶足以踴躍中野也而坐受困臣竊爲大王弗取也於是頃襄王遣使於諸侯復爲從欲以伐秦然卒無成功者特暫激於人言初未嘗有復讐之大志豈能有所立哉楚世家又書楚欲與齊韓連和伐秦因欲圗周周王赧使武公說楚相昭子而止是時齊止余兩城爲燕所圍何暇與楚連和伐秦蓋所載不能無小差也西周武公者西周恵公之長子卽戰國策所謂西周君通鑑謂之東周武公誤矣余見通鑑

周赧王三十五年秦赦罪人遷之南陽

解題曰以備楚也史記正義曰南陽今鄧州

光狼城

解題曰史記正義曰在澤州髙平縣西二十五里

隴西黔中

解題曰隴西今秦階熈河涼沙等州之地黔中今黔辰施沅等州之地

楚以上庸漢北地與秦

解題曰黃棘之盟秦以上庸歸楚楚至是復割與秦也史記正義曰上庸漢北謂割房金均三州及漢水之北

周赧王三十六年白起伐楚取鄢鄧西陵

解題曰鄢楚之別都也在今襄州之冝城縣南丰曽氏鞏曰荊及康狼楚之西山也水出二山之間東南而流春秋之世曰鄢水左丘明魯桓公十有三年楚屈瑕伐羅及鄢亂次以濟是也秦昭王二十八年使白起將攻楚去鄢百里立堨壅是水爲渠以灌鄢遂防之【酈道元水經注云昔白起攻楚引西山谷水卽是水者也舊堨去城一百許裏水從城西灌城東入注爲淵今熨斗陂是也水潰城東北角百姓隨水流死於城東者數十萬城東皆因名其陂爲臭也】秦旣得鄢以爲縣漢恵帝三年攺曰宜城西陵屬江夏郡在西漢爲郡治有云夢宮今之安州云夢縣也

秦趙防澠池

解題曰山楊氏時曰趙社稷安危之機不在璧之存亾夫以小事大古之人有以皮幣犬馬珠玉而不得免者況一璧乎𨿽與之可也相如計不出此不三數年趙卒有覆軍陷城之禍者徒以璧爲之祟也然則全璧歸趙何益哉至於澠池之防則其危又甚矣相如智勇不足重趙使秦不敢惴焉乃欲以頸血濺之豈孔子所謂暴虎馮河死而無悔者歟太史公序曰能信意彊秦而屈體廉子用狥其君俱重於諸侯合兩說觀之相如之抗秦特戰國以气相加之習俗至於體國而深自克則非戰國之士也

齊襄王誅譛田單者田單伐狄

解題曰齊襄王方復國而忌其元勲使無貂勃之諫齊之爲齊未可知也田單東有夜邑之奉西有淄上之娯魯仲連前知其不能下狄𨿽厲气循城僅以成功其所存亦可覩矣君臣之志皆有所極齊之不興也宜哉

荀卿

解題曰荀卿趙人年五十始來防學於齊齊襄王時荀卿最爲老師齊尙修列大夫之而荀卿三爲祭酒焉齊人或防荀卿荀卿乃適楚而春申君以爲蘭陵令春申君死而荀卿廢因家蘭陵

周赧王三十七年楚莊辛

解題曰按戰國防莊辛謂楚襄王曰君王左州侯右夏侯輦從鄢陵君與壽陵君専淫逸侈靡不顧國政郢都必危矣襄王曰先生老悖乎將以爲楚國妖祥乎莊辛曰臣誠見其必然者也非敢以爲國妖祥也君王卒幸四子者不衰楚國必亡矣臣請辟於趙淹畱以觀之荘辛去之趙畱五月秦果舉郢襄王流揜於城陽於是使人發騶徴荘辛於趙以執珪而授之爲陽陵君

白起攻楚取郢楚頃襄王徙都陳

解題曰按戰國策應侯謂武安君曰楚地方五千里持防百萬君前率數萬之眾入楚防鄢郢防其廟東至竟陵楚人震恐東徙而不敢西向武安君曰是時楚王恃其國大不卹其政而羣臣相妬以功諂諛用事良臣斥疎百姓心離城池不修旣無良臣又無守備故起所以得引兵深入多倍城邑發梁防舟以専民心掠於郊野以足軍食當此之時秦中士卒以軍中爲家將帥爲父母不約而親不謀而信一心同功死不旋踵楚人自戰其地咸顧其家各有散心莫有鬭志是以能有功也楚所以敗秦所以勝略見於此矣又按穰侯復相秦四嵗而使白起防楚之郢白起者穰侯之所任舉也相善於是穰侯之富富於王室荘辛告楚襄王亦謂馳騁乎云夢之中而不以天下國家爲事不知夫穰侯方受命乎秦王塡黽塞之內而投已乎黽塞之外然則戰勝者𨿽白起主謀者實穰侯也【史記正義云括地誌云郢城在荊州江陵縣東北楚平王築都之地也夷陵峽州夷陵縣是也在荊州西應劭云夷山在其北竟陵在郢州長壽縣南今復州亦是其地武安在潞州武安縣西南】

周君朝秦

解題曰夲紀書周君來朝未知其爲東爲西也

趙徙漳水武平西

解題曰趙恵文王十八年大潦漳水出然則徙漳水者爲水患也恵文王二十七年又徙漳水武平南按水經及注濁漳水出上黨長子縣西淸漳出上黨沾縣西北至武安縣南入於濁漳兩水旣合支流逕邯鄲經絡趙竟故不得不治耳史記正義曰武平亭在瀛州文安縣北

周赧王三十八年巫黔中

解題曰史記正義云括地誌云巫郡在防州東黔中故城在辰州沅陵縣東今黔府亦其地

周赧王三十九年楚復取江南十五邑

解題曰楚頃襄王旣失郢都復召荘辛聞其言至於顏色變怍身體戰栗此其所以能稍復故地也新敍又載楚襄王用莊辛計舉淮北之地十二諸侯蓋楚喪亂之後補敗扶傾之計皆出於莊辛特不能大有所爲耳

防

解題曰防魏之邑也史記正義曰防防屬齊或屬魏當在相潞之間也

周赧王四十年秦魏冉圍大梁

解題曰魏大夫須賈說穰侯曰臣聞魏之長吏謂魏王曰秦貪戾之國也戰勝暴子割八縣地未畢入兵復出矣夫秦何厭之有哉願王之必無講也此臣之所聞於魏也臣聞魏氏悉其百縣勝甲以上戍大梁臣以爲不下三十萬夫輕背楚趙之兵陵七仭之城戰三十萬之眾而志必舉之臣以爲自天地始分以至於今未嘗有者也攻而不防秦兵必罷陶邑必亾則前功必棄矣願君逮楚趙之兵未至於梁亟以少割收魏穰侯曰善乃罷梁圍【戰國防載穰侯攻大梁防謂穰侯君攻楚得宛穰以廣陶攻齊得剛博以廣陶得許鄢陵以廣陶秦昭王不問者何也以大梁之未亾也今日大梁亡許鄢陵必議議則君必窮爲君計者勿攻便此與湏賈之說同一術也穰侯以外戚秉大權狥私如此範雎安得不乘其隙哉】北宅史記正義曰竹書云宅陽一名北宅

趙防頗防魏房子安陽

解題曰按世家防頗將攻魏房子防之因城而還又攻安陽取之徐廣曰房子屬常山【史記正義云今相州外城古安陽城】

周赧王四十一年齊昌國髙唐

解題曰趙世家書燕周將攻昌國髙唐取之不書何國按前漢地理誌昌國屬齊郡髙唐屬平原郡皆齊地也

周赧王四十二年秦魏冉白起救韓敗魏趙華陽解題曰華陽亭名在宻陽【出史記司馬彪注】捲屬河南郡【史記正義云捲在鄭州原武縣西北】蔡陽今蔡州上蔡水之陽【出史記正義輿地廣記】長社屬潁川郡觀津屬淸河郡【並前漢地理誌按外戚竇皇后家在淸河願如趙郡近家又曰竇廣國聞皇后新立家在觀津是觀津屬淸河也】南陽卽河內修武非鄧州之南陽【出史記正義】晉始啟南陽卽此地也免臣蓋秦之臣以罪免者遷以守新邊秦不信敵國之民故徙其國人使錯居之也秦華陽之役蓋救韓而擊趙魏年表列防云得三晉將或云攻趙韓魏皆記之者誤耳

魏城西周

解題曰按周夲紀馬犯謂周君曰請令梁城周乃謂梁王曰周王病若死則犯必死矣犯請以九鼎自入於王梁王曰善遂與之卒言戍周因謂秦王曰梁非戍周也將伐周也王試出兵境以觀之秦果出兵又謂梁王曰周王病甚矣今王使卒之周諸侯皆生心不若令卒爲周城以匿事端梁王曰善遂使城周所謂周者西周也周君者西周武公也周王者赧王也太丘社之亡九鼎已毀特以虛名紿魏耳使九鼎是時尙存則後十餘嵗秦遂滅周鼎必入於秦始皇何爲索之於泗水哉【周紀書周亡秦取九鼎寶器亦非也】

周赧王四十三年趙河水出大潦

解題曰自威烈十三年書晉河岸崩壅龍門至是始復書趙河水出【安王三年𨿽書魏虢山崩壅河此自爲山所壅非河爲患也】然亦不聞蕩覆城邑數十年而不可塞如後世之甚者也

燕恵王薨子武成王立

解題曰按趙世家明年書燕將成安君公孫操弒其王豈非恵王武成王終始之際防有異論聞於鄰國歟

韓魏與秦楚伐燕

解題曰按燕世家燕恵王七年卒韓魏秦楚兵伐燕蓋乘燕之防也楚世家書使三萬人助三晉伐燕秦夲紀亦書佐韓魏楚伐燕然則是役也韓魏爲兵主秦楚助之而已

周赧王四十四年秦客卿竈攻齊剛壽

解題曰秦夲紀書客卿竈攻齊取剛壽子穰侯按範雎今年說昭王之辭曰穰侯越韓魏而攻齊剛壽非計也少出師則不足以傷齊多出師則害於秦齊年表明年書秦楚擊我剛壽是今嵗攻而未能下也【史記正義云括地誌云故剛城在兗州龔丘縣界壽鄆州之縣】

秦滅義渠

解題曰前漢匈奴秦昭王時義渠戎王與宣太后亂有二子宣太后詐而殺義渠戎王於甘泉遂起兵伐滅義渠不書何年按昭王初見範雎之言曰寡人宜以身受命久矣防義渠之事急寡人旦暮自請太后今義渠之事已寡人乃得受命今載於範雎爲客卿之前

範雎

解題曰按範雎王稽載範雎入秦至湖闗望見車騎從西來範雎曰彼來者爲誰王稽曰秦相穰侯東行縣邑範睢曰吾聞穰侯専秦權惡內諸侯客此恐辱我我寕且匿車中有頃穰侯果至勞王稽因立車而語曰闗東有何變曰無有又謂王稽曰謁君得無與諸侯客子俱來乎無益徒亂人國耳王稽曰不敢卽別去範睢曰吾聞穰侯智士也其見事遲鄕者疑車中有人防索之於是範睢下車走曰此必悔之行十餘里果使騎還索車中無客乃已王稽遂與範睢入咸陽已報使因言曰魏有張祿先生天下辯士也曰秦王之國危於累卵得臣則安然不可以書也臣故載來秦王弗信使捨食艸具待命嵗余當是時昭王已立三十六年南防楚之鄢郢楚懷王幽死於秦數困三晉厭天下辧士無所信穰侯華陽君昭王母宣太后之弟也而涇陽君髙陵君皆昭王同母弟也穰侯相三人者更將有封邑以太后故私家富重於王室及穰侯爲秦將且欲越韓魏而伐齊剛壽欲以廣其陶封範睢乃上書秦昭王大說以車召範睢穰侯挾太后而主斷昭王厭之久矣範睢先使王稽言於昭王謂秦危於累卵意蓋在此及穰侯越三晉攻剛壽以廣其私邑昭王益不能堪所以範睢書入而亟召也說辭益多辧士所附益如所謂穰侯爲秦謀不忠閉闗十五年不敢窺兵於山東方穰侯之時勝敵辟地無嵗不書安得有所謂閉闗十五年者乎大抵觀戰國之事者取其大防而已不必字字爲據也通鑑載於明年今從夲書於昭王三十六年

周赧王四十五年秦圍趙閼與

解題曰按戰國防秦攻趙藺離石祁防【戰國策蘓厲謂周君曰敗韓魏殺犀武攻趙取藺離石祁者皆白起然則藺離石祁之防蓋白起爲將也括蒼鮑氏曰藺及離石屬西河祁屬太原】趙以公子郚爲質於秦而請內焦【括蒼鮑氏曰農陜有焦城】黎【括蒼鮑氏曰東郡有黎卽黎陽】牛狐之城以易藺離石祁於秦趙背秦不予焦黎牛狐秦王怒令公子繒請地趙王乃令鄭朱對曰夫藺離石祁之地曠逺於趙而近於大國有先王之眀與先臣之力故能有之今寡人不逮其社稷之不能卹安能收卹藺離石祁乎寡人有不令之臣實爲此事也非寡人之所敢知卒背秦秦王大怒令衛胡伐趙攻閼與趙奢救之魏令公子咎以鋭師居安邑以挾秦【助趙牽制秦也赧王二十八年魏已獻安邑於秦豈戰國之時城邑往來不常是時防屬魏與】秦敗於閼與反攻魏防【防地名夲屬魏赧王三十九年趙棲昌攻魏防不能取十二月使防頗代將取之自是遂屬趙秦師旣爲趙奢所敗不能取閼與師還因擊防焉謂之魏防者因其夲魏地而稱之也下文止稱救防】防頗救防大敗秦師余見通鑑趙奢始治國賦赧王三十五年已爲將攻齊麥丘至救閼與之時亦旣久矣閼與史記正義曰洺州武安縣西南五十里有閼與山世奢距秦軍卽此山也按括地誌云言距秦軍在此山疑其太近洺州旣去邯鄲三十里而軍又云移之二日一夜至閼與五十里而軍據今洺州去潞州三百里恐潞州銅鞮縣西北閼與聚是趙奢破秦防

以應爲秦太后養地

解題曰按戰國西周策周君之秦客謂周最曰不如譽秦王之孝也因以應爲太后養地秦王太后必喜應在潁川父城縣應鄊養地卽平凖書所謂自天子至於封君湯沐邑皆各爲私奉養不領於天下之經費者也是時範睢之間言已入而天下尊奉太后猶若此得非隙猶未見於外耶

攻齊剛壽

解題曰穰侯猶在相位故攻剛壽之師猶未已也去年範睢初見昭王首以剛壽撼穰侯豈非其言甚宻外庭不得而聞歟

周赧王四十七年秦防魏懷城

解題曰按範睢昭王拜範睢爲客卿謀兵事卒聽範睢謀使五大夫綰伐魏防懷

周赧王四十九年邢丘

解題曰年表作廩丘世家作郪丘【史記正義云括地誌云平臯故城夲邢丘邑漢置平臯縣在懷州武徳縣東南】

秦免魏冉相國奪宣太后權

解題曰範睢書廢太后逐穰侯髙陵華陽涇陽君於闗外按夲紀明年宣太后葬芷陽酈山九月穰侯出之陶是宣太后之沒書薨書葬初未嘗廢魏公子無忌諫魏王親秦之辭止曰太后母也而以憂死亦未嘗言其廢也穰侯𨿽免相猶以太后之故未就國及太后旣葬之後始出之陶耳範睢所載特辯士增飾之辭欲誇範睢之事而不知甚昭王之惡也邵氏皇極經世書曰罷穰侯相國及宣太后權以客卿範睢爲相封應侯蓋得其實矣

秦華陽君芉戎王弟涇陽君市出就封

解題曰昭王聞範睢之說赫然震怒若迅雷之不及掩耳彼四貴者豈容皆久防咸陽穰侯葉陽其去旣別見於後則華陽涇陽必以此時就封也今從範雎傳載於此【史記正義云涇陽雍州縣也】

周赧王五十年安國君柱

解題曰按史記索隱安國君名柱

齊楚攻魏

解題曰齊楚相約而攻魏魏使人求救於秦冠蓋相望也而秦救不至魏人有唐睢者年九十餘矣謂魏王曰老臣請西說秦王唐睢見秦王秦王曰丈人芒然乃逺至此甚苦矣夫魏之來求救數矣寡人知魏之急已唐睢對曰大王已知魏之急而救不發者臣竊以爲用策之臣無任矣夫魏一萬乘之國也然所以西面而事秦稱東藩受冠帯祠春秋者以秦之彊足以爲與也今齊楚之兵已合於魏郊矣而秦救不發亦將賴其未急也使之大急彼且割地而約從王尙何救焉必待其急而救之是失一東藩之魏而彊二敵之齊楚則王何利焉於是秦昭王遽爲發兵救魏魏氏復定魏王以秦救之故欲親秦而伐韓以求故地信陵君無忌謂魏王曰秦與戎翟同俗有虎狼之心貪戾好利無信不識禮義徳行茍有利焉不顧親戚兄弟若禽獸耳此天下之所識也非有所施厚積徳也故太后母也而以憂死穰侯舅也功莫大焉而竟逐之兩弟無罪而再奪之國此於親戚若此而況於仇讐之國乎今王與秦共伐韓而益近秦患臣甚惑之而王不識則不明羣臣莫以聞則不忠今韓氏以一女子奉一弱主內有大亂【韓世家不載其事必是時韓王少母后用事也】外交彊秦魏之兵王以爲不亾乎韓亾秦有鄭地與大梁鄰王以爲安乎王欲得故地今負彊秦之親王以爲利乎秦非無事之國也韓亾之後必將更事更事必就易與利就易與利必不伐楚與趙矣是何也夫越山逾河絕上黨而攻彊趙是復得閼與之事【趙奢敗秦閼與】秦必不爲也若道河內倍鄴朝歌絕漳滏水與趙兵決於邯鄲之郊是知伯之禍也秦又不敢伐楚道渉山谷行三千里而攻冥阨之塞【徐廣曰防以爲今江夏黽縣史記音義曰冥黽並音盲秦兵向楚有兩道渉山谷是西道河外是東道也史記正義曰括地誌云石城山在申州鐘山縣東南二十一里攻冥阨卽此山申州今信陽軍】所行甚逺所攻甚難若道河外倍大梁【史記正義曰從河外出函谷闗歷同州南至鄭州東向陳州則背大梁也】右蔡左召陵【史記正義曰徐廣云一無左字上蔡縣在豫州北七十里邵陵故城亦在豫州郾城縣東四十五里並在陳州西從汴州南行向陳州之西郊則上蔡邵在南面向東皆身之右定無左字也】與楚兵決於陳郊秦又不敢故曰秦必不伐楚與趙矣又不攻衛與齊矣夫韓亾之後兵出之日非魏無攻已秦固有懷茅【史記正義曰夲周邑後屬晉懷州武陟縣西十一里有故懷城括地誌云懷州獲嘉縣東北二十五里有茅亭周與蘓忿生十二邑其一曰攢茅】邢丘【史記正義曰在懷州武徳縣東南二十里】城垝津【史記音義曰垝九毀反蓋在河北】以臨河內河內共汲必危【史記索隱曰皆縣名俱屬河內】有鄭地得垣雍決滎澤水灌大梁【徐廣曰成臯滎陽亦屬鄭史記正義曰垣雍故城在鄭州原武縣西北七里言韓亡之後秦有鄭地得垣雍城從滎澤決溝歷雍灌大梁也】大梁必亾【始皇滅魏果用此防】王之使者出過而惡安陵氏於秦【按戰國策安陵君曰吾先君成侯受詔襄王以守此地蓋安陵趙襄子所封其後遂別爲小國附庸於魏今魏反令使者譛之於秦也使者出過而惡安陵氏於秦戰國策作王之使者大過矣乃惡安陵氏於秦】秦之欲誅之久矣秦葉陽昆陽與舞陽鄰【史記正義曰葉陽今許州葉縣也昆陽故城在許州葉縣北二十五里舞陽故城在葉縣東十里此時葉陽昆陽屬秦舞陽屬魏也葉陽今屬汝州】聽使者之惡之隨安陵氏而亾之繞舞陽之北以東臨許【按史記正義安陵在鄢陵縣西北則去汝許不逺矣】南國必危【史記正義曰在魏之南故曰南國】國無害已【戰國策作魏國豈得安哉】夫憎韓不愛安陵氏可也夫不患秦之不愛南國非也【秦得南國則諸侯之勢危矣魏不可以爲非已地而不卹也】異日者秦在西河晉國去梁千里【史記音義曰晉河東安邑等地至大梁地界有千里也】有河山以防之有周韓以間之從林鄊軍【徐廣曰林鄊在宛縣】以至於今【自秦伐林鄊以來以至於今也】邊城盡防文臺墮垂都防林木伐麋鹿盡而國繼以圍【赧王四十年穰侯圍大梁】又長驅梁北東至陶衛之郊【陶卽穰侯所封也】北至平監【史記正義曰平卽兗州平陸縣監卽故闞城在平陸縣西南】所亾於秦者山南山北河外河內大縣數十名都數百秦乃在河西晉去大梁千里而禍若是矣又況於秦無韓有鄭地無河山而防之無周韓而間之去大梁百里禍必百此矣【百字從戰國策】異日者從之不成也楚趙疑而韓不可得也今韓受兵三年秦撓之以講識亾不聼投質於趙請爲天下鴈行頓刃楚趙必集兵皆識秦之欲無窮也非盡亾天下之國而臣海內不休矣是故臣願以從事乎王【乎字從戰國策】王速受楚趙之約而挾韓之質【而字從戰國策】以存韓而求故地韓必效之此士民不勞而故地得其功多於與秦共伐韓而又與彊秦鄰之禍也夫存韓安魏而利天下此亦王之大時也【大字從戰國策】通韓上黨於共寗【史記正義曰共衛州共城縣寗懷州修武縣】使道安城【是時秦欲取韓上黨故蠶食其地使與韓國中絕故信陵君勸魏假道使韓得與上黨往來豈専爲韓而已哉韓不失上黨則三晉之勢猶完也】出入賦之是魏重質韓以其上黨也今有其賦足以富國韓必徳魏愛魏重魏畏魏韓必不敢反魏是韓則魏之縣也魏得韓以爲縣衛大梁河外必安矣今不存韓二周安陵必危楚趙大破衛齊甚畏天下西鄊而驅秦入朝而爲臣不久矣信陵君之諫世家不書其從違然亦不書魏與秦同伐韓取故地之事必以其言而止也當是時範睢爲謀主謂秦之有韓如人之有腹心之疾故以破韓爲首務其所以親魏者豈誠愛魏哉特欲孤韓之黨耳信陵君之言深切綜練識天下之大勢使魏王能用其計紏率楚趙竭力助韓則韓不至於失上黨趙不至於敗長平六國亦不至爲秦所吞矣謀旣不用又以矯殺晉鄙流落於外秦已滅周六國垂亾魏始再用之猶能收合諸侯折彊秦之鋒若用之於上黨長平未敗之前天下雌雄之勢殆未可量也信陵君諫辭稱秦太后母也而以憂死今附於宣太后薨之後

趙使長安君爲質於齊

解題曰是嵗秦宣太后薨趙太后齊君王后復見於史大抵當時諸國皆母后専政也

趙以田單爲將伐燕

解題曰按戰國策趙王割濟東三城城邑市五十七與齊求安平君爲將攻燕馬服君謂平原君曰國奚無人甚哉君致安平君而將之乃割濟東三城此與敵國戰覆軍殺將之所取也今君以此與齊而求安平君而將之國奚無人甚也且君奚不將奢也奢嘗抵罪居燕燕以奢爲上谷守燕之通谷要塞奢習知之百日之內天下之兵未聚奢已舉燕矣然則君奚求安平君而爲將乎平原君曰將軍釋之矣僕已言之僕主矣僕主幸以聴僕也馬服君曰君之所以求安平君者以齊之於燕也茹肝渉血之仇耶使安平君智則奚以趙之彊爲趙彊則齊不復霸矣今得彊趙之兵以杜【括蒼鮑氏曰杜猶拒也】燕將曠日持久令士大夫餘子之力盡於溝壘府庫敝倉廩虛乃引其兵而歸盡兩國之兵無明此者矣已而得三城城大無能過百雉者此卽趙世家今嵗所載之事也但載所得之城微不同耳平原君謀國如此趙之不競有以哉

周赧王五十一年秦城廣武

解題曰按範睢昭王四十三年秦攻韓汾陘防之因城河上廣武【史記正義云陘城在絳州曲沃縣西北汾水之旁也廣武在鄭州滎陽縣西】

周赧王五十二年秦白起攻韓取南陽絕太行道解題曰南陽河內修武也昭王三十四年嘗取之魏矣今嵗又書取之韓或者中間嘗屬韓也範睢嘗獻謀於昭王曰北斷太行之道則上黨之師不下斯役也其取上黨之漸歟【史記正義云太行在懷州河內縣北】

周赧王五十三年州

解題曰徐廣曰南郡有州陵縣

秦葉陽君

解題曰悝與穰侯同時封爲諸侯者也諒毅說昭王之辭曰平原君親寡君之母弟也猶大王之有葉陽涇陽君也然則悝其昭王之母弟歟範睢論四貴王弟居其二曰髙陵曰涇陽獨無所謂葉陽者髙陵防其別名也悝在四貴之中就封獨後豈昭王獨薄其罪乎

上黨守馮亭以郡降趙

解題曰趙孝成王夢衣偏裻之衣乘飛龍上天不至而墜見金玉之積如山明日王召筮史敢占之曰夢衣偏裻之衣者殘也乘飛龍上天不至而墜者有气而無實也見金玉之積如山者憂也後三日韓上黨守馮亭使者至王大喜召平陽君豹告之對曰聖人甚禍無故之利趙豹出王召平原君與趙禹而告之曰此大利不可失也嚴尢三將敍曰平原君勸趙孝成王受馮亭王曰受之秦兵必至武安君必將誰能當之者乎對曰澠池之防臣察武安君小頭而面鋭瞳子白黒分明視瞻不轉小頭而面鋭者敢斷決也瞳子白黒分明者見事明也視瞻不轉者執志彊也可與持久難與爭鋒防頗爲人勇鷙而愛士知難而忍恥與之野戰則不如持守足以當之王從其計平原君贊孝成王受上黨以致長平之禍以嚴尢所載考之其君臣茍力守其初計𨿽未必能亢秦猶未至於禍趙也卒怵於反間竟以趙括代防頗何遽防其前語耶蓋趙王素畏白起聞王齕爲將則易之故臨敵易將而無所憚秦王聞趙括已爲趙將乃陰使武安君爲上將軍令軍中有敢泄武安君將者斬其亦聞趙之初計歟帷幄之謀至使敵國聞之國非其國矣余見通鑑

周赧王五十四年緱氏

解題曰今河南府偃師縣

周赧王五十五年秦白起大破趙師長平

解題曰史記正義曰在澤州髙平縣西【水經注上黨記曰長平城在郡之南秦壘在城西二軍共食流水澗相去五里秦坑趙眾收頭顱築防於壘中因山爲臺今號曰白起防】

周赧王五十六年異人生子政

解題曰按始皇紀莊襄王爲秦質子於趙見呂不韋姬悅而取之生始皇以秦昭王四十八年正月生於邯鄲及生名爲政徐廣曰作正宋忠云以正月旦生故名正

太原上黨垣雍

解題曰秦上黨郡乃今河東路澤潞遼平定威勝之地太原則莊襄王之世別爲郡矣【史記正義云太原今並州垣雍在鄭州原武縣西北】

趙不入六城於秦使虞卿賂齊

解題曰潁濵蘇氏曰遊說之士皆歷抵諸侯以左右网其利獨虞卿終始事趙専持從說其言前後可考無翻覆之病非說客也余見通鑑

周赧王五十八年十二月秦殺白起

解題曰按戰國策昭王旣息民繕兵復欲伐趙武安君曰不可王曰前年國虛民饑君不量百姓之力求益軍糧以滅趙今寡人息民以養士蓄積糧食三軍之俸有倍於前而曰不可其說何也武安君曰長平之事秦軍大尅趙軍大破秦人歡喜趙人畏懼秦民之死者厚葬傷者厚養勞者相饗飲食餔餽以靡其財趙人死者不得收傷者不得療涕泣相哀戮力同憂耕田疾作以生其財今王發軍𨿽倍其前臣料趙國守備亦以十倍矣趙自長平已來君臣憂懼早朝晏退卑辭重幣四面出嫁結親燕魏連好齊楚積慮並心備秦爲務其國內實其交外成當今之時趙未可伐也王勿聼其後秦數不利武安君曰不聽臣計今果何如王聞之怒因見武安君彊起之曰君𨿽病彊爲寡人臥而將之有功寡人之願將加重於君如君不行寡人恨君武安頓首曰臣知行𨿽無功得免於罪𨿽不行無罪不免於誅然惟願大王覽臣愚計釋趙養民以觀諸侯之變撫其恐懼伐其防慢誅滅無道以令諸侯天下可定何必以趙爲先乎此所謂爲一臣屈而勝天下也大王若不察臣愚計必欲快心於趙以致臣罪此亦所謂勝一臣而爲天下屈者也夫勝一人之嚴焉孰若勝天下之威大耶臣聞明主愛其國忠臣愛其名破國不可復完死卒不可復生臣寧伏受重誅而死不忍爲辱軍之將願大王察之王不答而去範睢云與武安君白起有隙言而殺之任鄭安平使將擊趙其後昭王責範睢亦曰今武安君旣死而鄭安平等畔內無良將而外多敵國然則起之死皆睢之力明矣

新中

解題曰史記正義曰相州安陽縣也秦昭王防之更名安陽

秦質子異人逃歸

解題曰按戰國策異人至不韋使楚服而見王使子異人誦異人曰以棄捐在外無師傅不習於誦王罷之秦之焚書蓋兆於此余見通鑑

河橋

解題曰河之有橋初見於此

周赧王五十九年韓魏楚救趙新中

解題曰按趙世家趙將樂乘慶舎攻秦信梁軍破之徐廣曰年表云新中軍也蓋去年秦取趙新中而屯守之故今年趙與三國攻之而逐之也

赧王入秦盡獻其邑

解題曰按稽古錄周自武王以來凢三十六王八百六十七嵗而亾周紀書西周君奔秦頓首受罪盡獻其邑秦受其獻歸其君於周周君王赧卒【史記正義曰西周卽西周武公也王赧卽周王也周君與王赧此年俱卒通鑑書赧王入秦盡獻其邑歸赧王於周以理考之當從通鑑所謂周君王赧卒蓋史記衍周君二字】周民遂東亾秦取寶器而遷西周公於狐【史記秦紀明年書周民東亡今並與遷西周公於狐事載於明年正義曰西周公蓋武公太子咎也宋忠云王赧諡西周武公非也按西周武公旣有諡則其死必在西周未亾之前遷狐者必其子也音憚】賈誼曰先王知壅蔽之傷國也故置公卿大夫士以飭法設刑而天下治其彊也禁暴誅亂而天下服其弱也五霸徵而諸侯從其削也內守外附而社稷存故秦之盛也繁法嚴刑而天下振及其衰也百姓怨望而海內畔矣故周五序得其道而千餘嵗不絕秦夲末並失故不長久繇此觀之安危之統相去逺矣誼論周秦長短之繇蓋得其要至於所謂飭法設刑而天下治乃申韓之餘習非先王之所先也

大事記解題卷五﹤史部﹐編年類﹐大事記__大事記解題﹥

欽定四庫全書

大事記解題卷六

宋呂祖謙撰

秦昭王五十二年

解題曰是嵗秦旣滅周故以秦年統諸國曹冏六代論曰三代之君與天下共其民故天下同其憂秦王獨制其民故傾危而莫救先王知獨治之不能久也故與人共治之知獨守之不能固也故與人共守之兼親疏而兩用參同異而並進是以輕重足以相鎭親疎足以相衛並兼路塞逆節不生及其衰也苞茅不貢齊師伐楚宋不城周晉戮其宰荊楚負固方城𨿽心希九鼎而畏迫宗姬姦情散於胸懷逆謀消於唇吻【亾粉反】斯豈非信重親戚任用賢能枝葉碩茂本根賴之與曁乎戰國諸姬微矣至於王赧降爲庶人海內無主三十餘年【前漢諸侯王表曰數極徳盡旣於王赧降爲庻人用天年終號位已絕於天下尙猶枝葉相持莫得居其虛位海內無主三十餘年顏師古曰秦昭防王五十二年周初亾五十六年昭防王卒孝文王立一年而卒莊襄王立四年而卒子政立二十六年而乃並天下自號始皇帝是爲三十五年無主也】秦據形勝之地徵伐關東蠶食九國至於始皇乃定天位曠日若彼用力若此豈非深根固蔕不防之道乎呂不韋春秋成於始皇八年【按呂氏春秋維秦八年嵗在涒灘秋甲子朔朔之日良人請聞十二紀此其書成之歲月也涒灘者申也通鑑皇極經世始皇八年歳在壬戌後呂氏春秋一年不韋當時人必不誤蓋後世算歷者之差也】其聽言篇曰今周室旣滅而天子已絕莫大於無天子無天子則彊者勝弱眾者防寡以兵相殘不得休息今之世當之矣然則始皇二十六年以前秦固未嘗敢稱天子蓋海內無主之時也

王稽誅

解題曰範睢旣相言於昭王曰非王稽之忠莫能內臣於函谷關昭王召王稽拜河東守三歲不上計【漢郡守上計蓋秦制也凢郡常以春行所至縣勸民農桑振救乏絕秋冬遣無害吏按訊問諸囚平其罪法論課殿最嵗盡遣吏上計】又任鄭安平昭王以爲將軍安平降趙應侯席槁請罪秦之法任人而所任不善者各以其罪罪之於是應侯罪當收三族秦昭王恐傷應侯之意乃下令國中有敢言鄭安平事者以其罪罪之而加賜相國應侯食物日益厚以順適其意後二歳王稽爲河東守與諸侯通坐法誅【徐廣曰昭王五十一年按戰國策秦攻邯鄲十七月不下莊謂王稽曰君何不賜軍吏乎王稽曰吾與王也不用人言荘曰君懷主輕下之日久矣一人成虎十夫揉椎眾口所移毋翼而飛不如賜軍吏而禮之王稽不聼軍吏窮果惡王稽而反然則王稽之禍固非一日之積方秦圍邯鄲之時昭王固已入軍吏之譖而疑之矣稽假人之寵而虐其下天下之淺人也其殺身宜哉】而應侯曰益以不懌昭王臨朝嘆息應侯進曰臣聞主憂臣辱主辱臣死今大王中朝而憂臣敢請其罪昭王曰吾聞楚之鐵劍利而倡優拙夫鐵劍利則士勇倡優拙則思慮逺夫以逺思慮而禦勇士吾恐楚之圖秦也夫物不素具不可以應卒今武安君旣死而鄭安平等畔內無良將而外多敵國吾是以憂欲以激勵應侯應侯懼不知所出蔡澤聞之往入秦

範睢免蔡澤爲丞相

解題曰太史公序傳列秦將相曰鞅去衛適秦能明其術彊霸孝公後世遵其法天下患衡秦母饜而蘇子能存諸侯約從以抑貪彊六國旣從親而張儀能明其說復散觧諸侯秦所以東攘雄諸侯樗裏茂之策苞河山圍大梁使諸侯斂手而事秦者魏冉之功南防鄢郢北摧長平遂圍邯鄲武安爲率破荊滅趙王翦之計至於範睢蔡澤獨曰能忍訽於魏齊而信威於彊秦推賢譲位二子有之其辭與前數子異矣

西周民東亾

解題曰赧王旣獻西周之邑其民不樂屬秦亾歸東周去年秦歸赧王於周使寄食舊國所謂西周君者亦使之同秦吏守故地焉今赧王旣卒西周民又東亾故降西周君爲庶人而遷狐也自赧王防周統已絕東周𨿽未亾特邾莒附庸之類耳所以存之而未論也按蔡澤傳蔡澤爲秦相東收周室然則遷西周君其蔡澤爲相之日歟狐史記正義曰括地誌云汝州外古梁城卽狐聚

俆州

解題曰史記索隠曰按說文防邾之下邑在魯東又郡國志魯國薛縣六國時曰俆州俆與防並音舒史記正義曰當此時屬魯故楚伐取也

秦昭王五十三年楚齊韓燕趙皆來賔

解題曰按秦紀天下來賔魏後秦使摎伐魏取吳城【史記正義曰吳城在陜州河北縣東北虞山之上亦名吳山周武王封弟虞仲於周之北吳城卽北城也】韓王入朝魏委國聽令蓋周亾而諸侯皆服於秦也

趙邯鄲廥焚

解題曰邯鄲國都也廥說文曰芻槁之藏也

秦昭王五十四年楚徙都鉅陽

解題曰事見年表按楚頃襄王徙都陳而始皇六年春申君用朱英防去陳徙壽春不云自鉅陽徙壽春也年表所載未可知今姑存之

雍

解題曰今鳳翔府天興縣

秦昭王五十五年平原君卒

解題曰按孔叢子子髙以爲趙平原君霸世之士惜不遇其時也其子子順以爲衰世之好事公子無霸相之才也今以事考之則斌之品題實當穿特隨俗而不察耳潁濵蘇氏曰趙勝傾身下士以竊一時之聲可耳至於爲國計慮勝不知也趙欲距燕有廉頗趙奢不能用而割地與齊以借田單知單之賢而不知其不爲趙用也及韓馮亭以上黨嫁禍於趙趙豹明其不可而勝貪取之長平之禍成於勝一言此皆貴公子不知務之禍也乃欲使之相危國拒彊秦難矣哉

衛懷君朝魏魏殺之立其弟

解題曰懷君者嗣君之子也世家載魏囚殺懷君魏更立嗣君弟是爲元君元君爲魏壻故魏立之徐廣曰班氏云元君者懷君之弟則亦嗣君之子也兩說不同通鑑從徐氏按嗣君在位四十二年懷君在位二十一年使嗣君有弟尙存蓋亦八十餘矣徐氏之說是也

秦昭王五十六年追尊唐八子爲唐太后與昭王合葬解題曰唐八子孝文王之母也芉八子以昭王之母遂僭尊稱旣失禮矣唐八子又加以合葬則又甚焉禮庶子爲君爲其母無服不敢貳尊者也自魯成風以來是禮廢矣於秦乎何誅

燕栗腹伐趙

解題曰延平陳氏曰燕使栗腹約懽於趙反而言趙之可伐其爲使也可謂不周矣將渠見信於敵而其君不早信用急而後相之猶足以卻趙師賢者之於國何如哉

趙以廉頗爲假相國

解題曰假相國之名始於此後二年趙又有假相樂乘楚漢之際是名蓋紛紛矣所謂假者未必與聞國政特借國相之名以重其權而已

秦孝文王元年十月己亥王除防卽位赦罪人辛丑王薨

解題曰按本紀孝文王元年赦罪人修先王功臣褒厚親戚弛園囿孝文王除防十月己亥卽位三月辛丑卒

聊城

解題曰史記正義云括地誌云故聊城在博州聊城縣

魯仲連以書下之

解題曰潁濵蘇氏曰戰國遊談之士非從卽衡說行交合而寵祿附之故士不厭詭詐爭走於利魯仲連辯過秦儀陵髠衍而從橫之利不入於口因事放言切中機防排難觧紛如決潰堤不終日而成功逃避爵賞脫屣而去戰國一人而已矣

秦莊襄王元年大赦

解題曰按本紀莊襄王元年大赦罪人修先王功臣施徳厚骨肉而布惠於民孝文王莊襄王元年皆有赦秦漢以後初卽位肆赦蓋始於此至於修功臣厚親戚布徳惠則自古人君初政之所常行𨿽秦之防不能廢也

遷東周君於陽人

解題曰按本紀東周君與諸侯謀秦秦使相國呂不韋誅之盡入其國秦不絕其祀以陽人地賜周君奉其祭祀【史記正義云括地誌云陽人在汝州梁縣西】前漢地理誌周地栁七星張之分野也今之河南雒陽谷城平陰偃師鞏緱氏是其分也初雒邑與宗周通封畿東西長而南北短短長相覆爲千里至襄王以河內賜晉文公又爲諸侯所侵故其分地小徐廣曰周比亾之時凢七縣其縣名卽星分野所載河南雒陽以下是也星經出於戰國之末故舉當時東西周疆界以言之地理誌又謂周人之失巧僞趨利貴財賤義髙富下貧喜爲商賈此亦其末流之敝耳

封呂不韋河南洛陽

解題曰割東西周之地以封之也

拔成臯滎陽初置三川郡

解題曰按本紀年表世家使蒙驁伐韓拔成臯滎陽秦界至大梁初置三川郡所謂三川者河洛伊也三川爲郡則據天下之樞混一之勢成矣自惠王以來禱祠而求者也成臯滎陽本東虢國穆天子傳云七萃之士生捕獸卽獻天子天子畜之東虢則東虢蓋畿內諸侯也【前漢地理誌云成臯故虎牢亦名制左傳云制巖邑也虢叔死焉地理誌注又云滎陽故虢國則成臯滎陽皆東虢地也成臯今河陽汜水縣滎陽今鄭州滎陽縣】周宣以後披以封鄭至戰國地入於韓秦旣滅東西周又取韓成臯滎陽合而爲三川郡此郡之境卽東都王畿之舊也在今爲衛懷孟開封鄭河南汝陜虢拱之地滎陽成臯自春秋以來常爲天下重地繇秦而上晉楚於此而爭霸【謂爭鄭也】繇秦而下楚漢於此而分雌雄天下旣定七國淮南衡山之變猶睥睨此地而決成敗焉東都以後言形勢其及之者鮮矣人事旣攺則地之輕重亦有時而移也

楚滅魯

解題曰魯姬姓武王封周公於少皥之虛曲阜周公不就封畱佐武王子伯禽受封之魯是爲魯公【索隠曰周公之元子就封於魯次子畱相王室代爲周公其餘食小國者六人蔣凢邢茅胙祭也】起魯公至頃公凢三十三世前漢地理誌魯地奎婁之分野也東至東海南有泗水至淮陰臨淮之下相睢陵僮取慮皆魯分也孔子曰齊一變至於魯魯一變至於道言近正也瀕洙泗之水其民渉渡防者扶老而代其任俗旣益薄長老不自安與防少相讓故曰魯道廢洙泗之間齗齗如也去聖久逺周公遺化銷防孔氏庠序衰壞地陿民眾頗有桑麻之業亡林澤之饒俗儉嗇愛財趨商賈好訾毀多巧僞防祭之禮文備實寡然其好學猶愈於他俗【史記正義云徐廣云卞一作下括地誌云下邑故城今宋州嵓山縣是又云在兗州泗水縣東北臨泗水】

秦莊襄王二年楡次新城狼孟

解題曰史記正義曰括地誌云楡次並州縣卽古楡次地也新城者朔州善陽縣西南狼孟在並州陽曲縣東北

魏趙攻燕

解題曰按趙世家延陵鈞率師從相國信平君助魏攻燕

楚徙封黃歇於吳

解題曰子重請取於申呂以爲賞田申公巫臣曰不可此申呂所以邑也是以爲賦以禦北方若取之是無申呂也黃歇告於楚王淮北地邊齊其事急請以爲郡便其說與申公巫臣同意則利吳之安且富耳

秦莊襄王三年

解題曰秦紀莊襄王有四年潁濱蘇氏曰秦紀多以先王之末年爲後王之元年當以年表爲定今從之

魏公子無忌率五國兵敗秦軍於河外

解題曰按本傳走蒙驁遂乘勝逐秦軍至函谷關抑秦兵秦兵不敢出當是時公子威振天下自戰國以來秦爲諸侯所敗者獨孟嘗信陵兩戰耳一則名之正也一則將之賢也名以利敗賢以疑廢六國之亡安得責命於天哉【史記正義曰括地誌云髙都故城今澤州是汲在衛州所理汲縣西南徐廣云汲一作波波縣亦在河內】

龍兌汾門臨樂葛平舒

解題曰史記正義雲龍兌在北新城【兌音奪】汾門在易州北平縣臨樂在幽州固安縣葛在瀛州髙陽縣平舒在蔚州靈丘縣

五月丙午王薨子政立是爲秦始皇帝國事皆委於呂不韋號稱仲父

解題曰按本紀當是之時秦地已並巴蜀漢中越宛有郢置南郡矣北收上郡以東有河東太原上黨郡東至滎陽滅二周置三川郡呂不韋爲相招致賔客遊士欲以並天下李斯爲舎人蒙驁王齮麃公等爲將軍王年少初卽位委國事大臣

晉陽反

解題曰反而歸趙也

秦始皇帝【政】元年作鄭國渠

解題曰前漢溝洫志韓聞秦之好興事欲罷之無令東伐乃使水工鄭國間說秦令鑿涇水自中山【顏師古曰中讀爲仲卽九防之東仲山也】西邸瓠口【史記正義曰焦獲藪亦名瓠】並北山東注洛【史記正義曰洛則同州西漆沮水也】三百餘里欲以漑田中作而覺秦欲殺鄭國鄭國曰始臣爲間然渠成亦秦之利也秦以爲然卒使就渠於是關中爲沃野無凶年秦以富彊卒並諸侯因名曰鄭國梁始皇𨿽少而其謀國者乃如此

魏公子無忌以毀廢

解題曰魏安釐王始畏公子之賢能不敢任以國政魏趙唇齒國也秦圍邯鄲公子數請賔客辯士說王萬端豈獨爲其姊計哉及奪晉鄙軍以存趙則遂爲深讐矣𨿽迫於危亡不得已而復用公子然猜且闇猶夫人也𨿽防秦間亦不可與共功矣

秦始皇帝二年趙以李伯爲代郡守

解題曰按戰國防齊人李伯見孝成王王說之以爲代郡守而居無幾何人告之反孝成王方饋不墮食【不驚故食不墮也】無幾何告者復至孝成王不應已乃使使者言齊舉兵擊燕恐其以擊燕爲名而以兵襲趙故發兵自僃今燕齊已合臣請要其敝而地可多割自是之後爲孝成王從事於外者無自疑於中者孝成王𨿽納上黨將趙括未得爲明主然猶能用頗牧以持其國觀李伯之事則其能駕馭豪傑蓋有以也今附於孝成王薨之嵗

趙李牧大破匈奴十餘萬騎單於奔走

解題曰按本傳李牧大破匈奴單於奔走其後十餘歳匈奴不敢近趙邊城悼襄王元年廉頗旣亾入魏趙使牧攻燕拔武遂方城然則李牧之勝匈奴蓋在孝成王之世今附見於孝成王薨之嵗單於者君長之號前漢匈奴傳云單於廣大之貎也言其象天單於然也

繁陽

解題曰按前漢志屬魏郡應劭曰在繁水之陽

秦始皇帝三年大饑

解題曰秦紀所書蓋秦之地饑也

畼有詭

解題曰畼音塲蓋地名

秦始皇帝四年趙李牧拔武遂方城

解題曰年表世家皆書於今年李牧傳載於悼襄王元年今從年表世家

七月蝗疫令百姓內粟拜爵

解題曰入粟拜爵始於此

魏公子無忌卒

解題曰按本傳公子謝病不朝日夜爲樂飲者四嵗竟病酒而卒其嵗魏安釐王亦薨秦聞公子死使蒙驁攻魏拔二十城初置東郡其後秦稍蠶食魏十八嵗而虜魏王屠大梁髙祖始防少時數聞公子賢及卽天子位毎過大梁常祠公子髙祖十二年從擊黥布還爲公子置守冢五家世世嵗以四時奉祠公子

秦始皇帝五年酸棗燕虛長平雍丘山陽東郡

解題曰裴駰曰陳畱有酸棗縣汝南有長平縣陳畱有雍丘縣河內有山陽縣東郡今爲博濮大名滑開徳之地【史記正義云燕虛在濮州雷澤縣東】

趙龎暖取燕軍殺劇辛

解題曰燕昭王之招賢者也劇辛自趙往蓋燕之舊臣也辛與龎暖舊交易之而反爲所殺不知辛之不察與或者暖之才略有進不可以故意待之也然則人豈易知哉

會盟於魯柯

解題曰戰國末猶有防盟故特著之

秦始皇帝六年楚魏韓趙燕衛合從來伐爲我所敗解題曰秦本紀書韓魏趙衛楚共擊秦取壽陵【史記正義云徐廣云在常山】秦出兵五國兵罷而趙世家云龎暖將趙楚魏燕之銳師攻秦蕞不拔移攻齊取饒安則燕亦同伐秦非止五國也齊自君王后以來事秦不與諸侯同伐是以諸侯歸師移兵攻之且以償兵費也徐廣曰蕞在新丰饒安在渤海或云饒屬北海安屬平原【春申君傳稱至函谷關秦出兵攻諸侯兵皆敗走然則蕞在函谷關左右方攻之而値秦兵之出也】

朝歌

解題曰史記正義曰括地誌云在衛州縣西本妹邑殷都也

徙衛於野王

解題曰衛世家載於後二年非也今從年表魏楚世家【史記正義曰野王懷州城也】

楚徙都壽春命曰郢

解題曰楚都所至命曰郢猶晉都所至命曰絳也壽春今壽州壽春縣

楚考烈王納黃歇妾生子悍

解題曰春申君傳載此於徙都之後今從之【李園女弟說眷申君曰君相楚二十餘年而幽王又有弟郝則春申君納女必在考烈王未薨數年前正當此時也】

秦始皇帝七年彗星見

解題曰按本紀彗星先出東方見北方五月見西方

夏太后薨

解題曰莊襄王母也

秦始皇帝八年王弟長安君成蟜將兵擊趙而反解題曰顏師古曰本使長安君擊趙至屯畱而謀反作亂故賜長安君死斬其軍吏遷其黔首也屯畱上黨縣也臨洮卽今之洮州也按本紀下文將軍壁死卒屯畱蒲鶮反戮其屍司馬貞徐廣謂成蟜爲將軍而反秦軍擊之而成蟜壁於屯畱而死士卒爲成蟜戰死者皆戮其屍然則成蟜據邑而反戰不勝而死耳

河魚大上

解題曰按本紀河魚大上輕車重馬東就食【索隠曰往河旁食魚也】前漢五行志曰劉向以爲近魚孽也逆流而上也

封嫪毐爲長信侯

解題曰按本紀嫪毐封爲長信侯予之山陽地令毐居之宮室車馬衣服苑囿馳獵恣毐事無小大皆決於毐又以河西太原郡更爲毐國【嫪音潦毐音倚亥反】戰國策曰秦攻魏急或謂魏王曰秦自四境之內執法以下至於長挽者曰與嫪氏乎與呂氏乎𨿽至於閭門之下廊廟之上猶之如是也今王割地以賂秦以爲嫪毐功卑體以尊秦以因嫪毐王以國贊嫪毐以嫪毐勝矣王以國贊嫪氏太后之徳王也於骨髓王之交最爲天下上矣今繇嫪毐氏善秦而交爲天下上天下孰不棄呂氏而從嫪氏天下必棄呂氏而從嫪氏則王之怨報矣嫪呂爭權略見於此孔叢子載此說以爲子順之策子順相魏進退有聖賢之風寕忍出此乎

韓以韓玘爲相

解題曰李斯上二世書曰趙髙兼行田常子罕之逆道而刼陛下之威信其志若韓玘爲韓安相也然則韓之滅蓋繇相玘今載於韓王安卽位之年

秦始皇帝九年垣蒲陽衍

解題曰史記正義曰括地誌云垣在絳州垣縣西北蒲邑在隰州隰川縣南蒲水之北衍在鄭州

王冠帶劍

解題曰始皇年二十一帶劍秦俗也

嫪毐作亂夷三族

解題曰按呂不韋傳秦紀有告嫪毐實非宦者毐聞之秦王驗左右未發秦王之雍郊毐恐禍起乃與其黨謀矯王禦璽及太后璽以發縣卒及衛卒官騎戎翟君公舎人將【秦之兵制略見於此縣卒一也衛卒二也官騎三也戎翟四也舎人五也秦國太后用事故太后璽亦可發兵】欲攻蘄年宮爲亂【地理誌蘄年宮在雍】王知之令相國昌平君昌文君發卒攻毐戰咸陽斬首數百皆拜爵及宦者皆在戰中亦爵一級【亦者秦之宦者本無拜爵之法】毐等敗走卽令國中有生得毐賜錢百萬殺之五十萬追斬毐於好畤其黨衛尉竭內史肆佐弋竭中大夫令齊等【衛尉內史之名始見於此魏有中大夫須賈則非獨秦有之也漢書百官表曰秦時少府有佐弋漢武帝攺爲佽飛掌弋射者】二十人皆梟首車裂以狥滅其宗及其舎人輕者爲鬼薪【應劭曰取薪給宗廟爲鬼薪也如淳曰律說鬼薪作三嵗】及奪爵遷蜀【又輕者乃奪爵徙蜀】四千餘家家房陵余見通鑑

秦始皇帝十年逐客

解題曰李斯傳云韓人鄭國來間秦作渠而覺秦宗室大臣請一切逐客方是時呂不韋專國不韋亦客也孰有敢言逐客者乎本紀載於呂不韋免相之後得之矣

齊王趙王來置酒

解題曰凢諸侯相朝主國設饗燕以禮之未有賓客反置酒者蓋齊趙畏秦極其謟而然也齊世家書王入朝秦秦王政置酒咸陽然則秦亦置酒以報之歟

用茅焦諫迎太后於雍

解題曰按本紀齊人茅焦說秦王曰秦方以天下爲事而大王有遷母太后之名恐諸侯聞之繇此倍秦也秦王乃迎太后於雍而入咸陽復居甘泉宮【徐廣曰咸陽南宮也】說苑所載其辭多浮誇且未見所以動始皇者本紀所書簡而實矣戰國策載頓弱面詆始皇不孝始皇勃然而怒頓弱告以山東戰國有六威不掩於山東而掩於母始皇乃霽恕問戰國可兼之計然則始皇所重者獨兼並諸侯耳茅焦所以防復太后者特以諸侯倍秦恐之非能以母子天性感悟之也

以尉繚爲國尉

解題曰按本紀大梁人尉繚來說秦王曰以秦之彊諸侯譬如郡縣之君臣但恐諸侯合從翕而出不意此乃智伯夫差湣王之所以亾也願大王毋愛財物賂其豪臣以亂其謀不過亾三十萬金則諸侯可盡秦王從其計見尉繚亢禮衣服食飲與繚同繚曰秦王爲人蜂凖長目摯鳥膺豺聲少恩而虎狼心居約易出人下得志亦輕食人我布衣然見我常身自下我誠使秦王得志於天下天下皆爲虜矣不可與久遊乃亾去秦王覺固止以爲秦國尉卒用其計策而李斯用事尉繚之策大略與李斯同不過以金防之耳前此範睢之散合從【戰國策雲天下之士合從相聚於趙而欲攻秦秦相應侯曰王勿憂也請令廢之秦於天下之士非有怨也相聚而攻秦者以已有冨貴耳王見大王之狗臥者臥起者起行者行止者止毋相與鬭者投之一骨輕起相牙者何則有爭意也於是使唐睢載音樂予之五千金居武安髙防相與飲謂邯鄲人誰來取者於是其謀者固未可得予也其可得予者與之昆弟矣公與秦計功者不問金之所之金盡者功多矣今令人復載五千金隨公唐睢行之武安散不能三千金天下之士大相與鬭矣】後此陳平之間項羽【陳平說髙帝曰大王能出捐數萬斤金行反間項王信讒必內相誅漢王以爲然乃出黃金四萬斤予平恣所爲不問出入】同出一術蓋亂世風俗貪鄙故此術毎用毎中有言禮義廉恥於多事之際必競以爲迂濶不知撥亂之策莫要於此爲人上者盍亦少思哉

秦始皇帝十一年燕貍陽

解題曰史記正義云按燕無貍陽疑字誤當作漁陽

趙廢太子嘉

解題曰按趙世家太史公曰吾聞馮王孫曰趙王遷其母倡也嬖於悼襄王廢適子嘉而立遷遷素無行信讒故誅其良將李牧用郭開豈不謬哉秦旣虜遷趙之亾大夫共立嘉爲王王代六嵗秦進兵破嘉遂滅趙以爲郡嘉旣正且賢猶能崛起於敗亾之後但勢去而不能支耳使得蚤承統緒豈不能保邦於未危乎此太史公所深恨也遷族類不正竟無行而亾其國然則帝王之家政其可不以族類爲先乎嘉遷廢立不知何年今附見於悼襄王薨之前

徙呂不韋於蜀

解題曰致堂胡氏曰秦王賜不韋書曰君何親於秦號稱仲父諱之也不知其欲蓋而益彰矣古之有國有家者𨿽買妾必擇其良惡族類之龎也而嬴楚恱色納姬不疑其故遂使大賈生販心自是有天下者蓋呂姓也而栢翳宗廟至此已絕爲史者當自始皇元年書爲後秦正其姓氏庶幾實錄矣

秦始皇帝十二年呂不韋自殺

解題曰按本紀文信侯不韋死竊葬其舎人臨者晉人也逐出之秦人六百石以上奪爵遷五百石以下臨遷勿奪爵秦待其國人與他國人不同於此略可見六百石以上則秩之稍髙者也【漢邴曼客爲官不肯過六百石輙自免去】余見通鑑

不雨

解題曰按本紀天下大旱六月至八月乃雨

復嫪毐舎人遷蜀者

解題曰按呂不韋傳秦王所加怒呂不韋嫪毐皆已死乃皆復歸嫪毐舎人遷蜀者秦法𨿽峻然始皇未並天下以前猶間有寛宥至於用水徳之後則無復有此等政事矣

秦始皇帝十三年平陽

解題曰平陽世家作武城李牧傳作武遂【史記正義云括地誌云平陽在相州臨漳縣西】

秦始皇帝十四年桓齮取趙平陽武城宜安

解題曰以年表世家考之去年桓齮攻平陽殺扈輙今年桓齮定平陽武城宜安李牧與戰卻之趙封牧爲武安君通鑑用李牧傳並載於去年不知牧傳特終言之也史記正義曰武城卽貝州武城縣宜安在恆州槁城縣西南肥在恆州槁城縣西春秋時肥子國

韓非

解題曰按新序申子之書號曰術啇鞅之書號曰法太史公謂非喜刑名法術之學則兼治之也六經孔孟之敎與人之公心合故治世宗之申商韓非之說與人之私情合故末世宗之彼各有所合也

韓王納地效璽請爲藩臣

解題曰按本紀年表皆書韓王請爲臣於殺韓非之後則非韓非所將之命也

秦始皇帝十五年大興師伐趙拔狼孟番吾趙李牧擊破我軍遂還

解題曰番吾已爲秦所得至是復書取者邊地往來固無常也秦大興師志在滅趙而爲李牧所卻國其可以無人乎【史記正義云徐廣云番音盤常山有蒲吾縣括地誌云在常山房山縣東番蒲古今音異耳】

秦始皇帝十六年初令男子書年

解題曰按周官媒氏男女自成名以上皆書年月日名焉成名子生三月父名之也內則子生三月之末男角女羈以見於父父名之宰書曰某年某月某日生而藏之宰告閭史閭史書爲二其一藏諸閭府其一獻諸州史州史獻諸州伯州伯命藏諸州府其制詳密如此戰國以來不復重民之生此制廢缺久矣始皇復令男子書年其制及男而不及女特恐民之辟徵役耳豈有三代重民之意哉然下一切之令而使書之亦豈能得其實乎【徐幹中論曰民數爲國之本也先王周知其萬民眾寡之數乃分九職焉九職旣分則劬勞者可見勤惰者有聞也然而事役不均者未之有也事役旣均故上盡其心而人竭其力國家殷富大小不匱百姓休和下無怨疾焉周禮孟冬司防獻民數於王王拜而受之登於天府內史司防冢宰貳之其重之也如是今之爲政者未之知卹也譬猶無田而欲樹藝𨿽有農夫安能措其彊力乎是以先王制六鄕六遂之法所以維持其民而爲之网目也使其鄰比相保受賞罰相延及故出入存亾臧否逆順可得而知也及亂君之爲政也戶口流於國版夫家脫於聯伍避役逋逃者有之於是姦心競生而僞端並作小則濫竊大則攻刼嚴刑峻令不能救也人數者庶事之所自出也莫不取正焉以分田裏以令貢賦以造器用以制祿食以起田役以作軍旅國以建典家以立度五禮用修九刑用措其惟審人數乎】

秦始皇帝十七年內史騰滅韓

解題曰韓姬姓自景侯防受封至王安凢十一世按本紀李斯之復畱也說秦王請先取韓以恐他國於是使斯下韓然則秦並六國始於韓者蓋李斯之策也秦初並天下令曰異日韓王納地效璽請爲藩臣已而倍約與趙魏合從畔秦故興兵誅之此則其出師之名也前漢地理誌韓地角亢氐之分野也韓分晉得南陽郡及潁川之父城定陵襄城潁陽潁陰長社陽翟郟東接汝南西接農得新安宜陽皆韓分也及詩陳鄭之國與韓同星分野潁川南陽本夏禹之國夏人上忠其敝鄙朴【史記貨食傳潁川惇願】韓自武子後七世稱侯六世稱王五世而爲秦所滅秦旣滅徙天下不軌之民於南陽故其俗誇奢上力好商賈漁獵藏匿難制禦也

華陽太后薨

解題曰按呂不韋傳華陽太后與孝文王防葬壽陵夏太后別葬杜東

大饑

解題曰秦紀趙世家書之蓋二國饑也

衛元君薨

解題曰衛世家書元君二十五年卒通鑑用徐廣說書於二十三年今從之按廣注年二十三年卒今本無之

秦始皇帝十八年定韓地

解題曰年表於虜韓王安之明年書秦滅韓於虜楚王負芻之明年書秦滅楚於虜燕王喜之明年書秦滅燕於虜齊王建之明年書秦滅齊於虜代王嘉之明年書秦滅趙例以悉定其地爲滅耳獨虜魏王假之明年不書秦滅魏豈非虜王假之年魏地卽定乎

殺李牧廢司馬尙

解題曰按戰國策秦使王翦攻趙趙使李牧司馬尙禦之李牧數破走秦軍殺秦將桓齮王翦惡之乃多與趙王寵臣郭開等金使爲反間曰李牧司馬尙欲與秦反趙以多取封於秦趙王疑之使趙防及顏防代將斬李牧廢司馬尙又載司空馬去趙謂平原令曰趙將武安君期年而亾若殺武安君不過半年趙王之臣有韓倉者以曲合於趙王其交甚親其爲人嫉賢妬功臣今國危亡王必用其言武安君必死韓倉果惡之王使人代武安君至使韓倉數之曰將軍戰勝王觴將軍將軍爲壽於前而捍首當死武安君曰病鉤身大臂短不能及地起居不敬恐懼死罪於前故使工人爲木材以接手願公入明之韓倉曰受命於王賜將軍死不赦臣不敢言武安君北靣再拜賜死縮劍將自誅乃曰人臣不得自殺宮中趣出自殺其恭如此李牧傳乃謂李牧不受命趙使人防捕得斬之非也使不受命韓倉安得而數之豈非因廉頗不受代事而誤載乎

秦始皇帝十九年王翦虜趙王滅趙

解題曰趙嬴姓【與秦共祖惡來之後爲秦惡來之弟季勝之後爲趙】自烈侯受封至王遷凢九世秦初並天下令曰趙王使其相李牧來約盟故歸其質子已而倍盟反我太原故興兵誅之此則其出師之名也【淮南子曰趙王遷流於房陵思故鄕作爲艸木之謳聞之者莫不流涕】前漢地理誌曰趙地昴畢之分野趙分晉得趙國北有信都眞定常山中山又得涿郡之髙陽鄚州鄕東有廣平鉅鹿淸河河間又得渤海郡之東平舒中邑文安束州成平章武河以北也南至浮水繁陽內黃斥丘西有太原定襄雲中五原上黨上黨本韓之別郡也逺韓近趙后卒降趙皆趙分也趙中山地薄人眾猶有沙丘紂淫亂餘民丈夫相聚遊戱悲歌忼慨起則椎剽掘冡作姦巧多弄物爲倡優女子彈跕躧遊媚富貴偏諸侯之後宮邯鄲北通燕涿南有鄭衛漳河之間一都防也其土廣俗雜大率猜急髙气勢輕爲姦太原上黨又多晉公族子孫以詐力相傾矜誇功名報仇過直嫁取送死奢靡鐘代石北廹近胡防民俗懻忮【章岐反】好气爲姦不事農商自全晉時已患其剽悍而武靈王又益厲之定襄雲中五原本戎狄地其民鄙朴少禮文好射獵

王翦屯中山

解題曰以臨燕也

王至邯鄲與母家有仇者皆坑之

解題曰始皇之拊新國如此

太后薨

解題曰始皇母也

楚幽王薨弟猶立是爲哀王

解題曰猶年表作郝

秦始皇帝二十年易水

解題曰史記正義雲易水源出易縣西谷中之東東南流與滹沱河合【水經易水岀涿郡故安縣閻鄕西山】

秦始皇帝二十一年薊遼東

解題曰薊燕國都也【今燕中府薊縣水經注云城內西北隅有薊丘因丘以名邑猶魯之曲阜齊之營丘】遼東秦漢皆爲遼東郡漢末爲公孫度所據魏司馬懿滅之復爲郡西晉之亂慕容廆據之後魏滅慕容氏其地尋入於髙麗唐李勣平髙麗置安東上都防府統之至徳後廢

王賁伐楚

解題曰按王翦傳秦使翦子王賁擊荊徐廣曰秦諱楚故云荊也

李信蒙恬將二十萬伐楚

解題曰按王翦傳李信蒙恬南伐楚王翦言不用因謝病歸老於潁陽本紀今年書王翦謝病老歸

大雨雪

解題曰按本紀大雨雪深二尺五寸

秦始皇帝二十二年王賁伐魏引河灌大梁滅魏解題曰魏姬姓畢公髙之後自文侯受封至王假凢九世秦初並天下令曰魏王始約服已而與韓趙謀襲秦秦兵吏誅遂破之此則其出師之名也前漢地理誌曰魏地觜觹參之分野也其界自髙陵以東盡河河東河內南有陳畱及汝南之召陵防疆新汲西華長平潁川之舞陽郾許鄢陵河南之開封中牟陽武酸棗捲皆魏分也在晉之南河曲故其詩曰彼汾一曲寘諸河之側至獻公滅魏以封大夫畢萬晉文公霸諸侯尊周室始有河內之土吳札聞魏之歌曰美哉沨沨乎以徳輔此則明主也文公後十六世魏自立爲諸侯【風俗見晉及秦分三十六郡解題】溝洫志大司空掾王橫言禹之行河水本隨西山下東北去周譜云定王五年河徙則今所行非禹之所穿也又秦攻魏決河灌其都決處遂大不可復補宜卻徙完平處更開空使緣西山足而東北入海然則因秦引河灌大梁之後禹之故道亦失矣【戰國防蘇代說燕王曰秦正告魏曰陸攻則擊河內水攻則滅大梁魏以爲然故事秦然則灌大梁之防戰國以來人皆知之矣】

楚人大破李信軍復使王翦伐楚

解題曰王翦傳書李信攻鄢郢破之引兵而西與蒙恬防城父荊人大破李信軍按鄢郢白起取以置南郡是時不屬楚久矣傳之誤也

秦始皇帝二十三年王翦取陳以南至平輿大破楚軍於蘄殺其將軍項燕

解題曰按夲紀今年王翦虜荊王荊將項燕立昌平君爲荊王反秦軍於淮南明年王翦蒙武破荊軍昌平君死項燕遂自殺年表世家王翦傳皆不載項燕立昌平君事今兩存之【潁濵蘇氏曰昌平君者楚人爲始皇相國攻嫪毐者也始皇二十一年將攻荊徙昌平君於郢】平輿今蔡州平輿縣

秦始皇帝二十四年王翦防武滅楚

解題曰楚芉姓出於祝融吳回之孫季連其後中防或在中國或在蠻夷弗能紀其世季連之苖裔鬻熊事文王封鬻熊曽孫於楚自熊繹至王負芻凢四十一世秦初並天下令曰荊王獻靑陽以西【漢書鄒陽傳曰越水長沙還舟靑陽蘇林曰靑陽長沙縣是也】已而畔約擊我南郡故發兵誅得其王此則其出師之名也前漢地理誌曰楚地翼軫之分野也今之南郡江夏零陵桂陽武陵長沙及漢中汝南郡盡楚分也史記貨殖傳曰楚有三俗夫自淮北沛陳汝南南郡此西楚也其俗剽輕易發怒地薄寡於積聚江陵故郢都西通巫巴東有云夣之饒【徐廣曰在華容】陳在楚夏之交通魚鹽之貨其民多賈徐僮取慮【徐廣曰皆在下邳】則淸刻矜已諾彭城以東東海吳廣陵此東楚也其俗類徐僮朐繒以北俗則齊浙江南則越夫吳自闔廬春申招致天下之喜遊子弟東有海鹽之饒章山之銅三江五湖之利衡山九江江南【徐廣曰髙帝所置江南者丹陽也秦置爲鄣郡武帝攺名丹陽】豫章長沙是南楚也其俗大類西楚郢之後徙壽春亦一都防也而合肥受南北潮皮革鮑木輸防也與閩中於越雜俗故南楚好辭巧說少信江南卑濕丈夫早夭縂之楚越之地地廣人希飯稻羮魚或火耕而水耨果隋蠃蛤不待賈而足地勢饒食無饑饉之患以故啙窳偸生無積聚而多貧是故江淮以南無凍餓之人亦無千金之家【前漢地理誌曰信巫鬼重滛祀】楚世家書滅楚名爲楚郡云孫簡曰秦虜楚王負芻滅去楚名以楚地爲秦郡秦避莊襄王諱易楚爲荊不應置楚郡簡之說是也但三十六郡中亦無秦郡之名以地考之南郡九江郡鄣郡防稽郡皆楚地也

秦始皇帝二十五年王賁滅燕

解題曰燕姬姓周武王封召公於北燕【史記正義曰地在燕山之野故國取名焉燕山在幽州漁陽縣東南六十里燕姞姓之國黃帝之後在滑州】自召公受封【索隱曰以元子就封而次子畱周室代爲召公】至王喜凢四十四世前漢地理誌曰燕地尾箕分野也東有漁陽右北平遼西遼東西有上谷代郡鴈門南得涿郡之易容城範陽北新城故安涿縣良鄕新昌及渤海之安次皆燕分也樂浪莵亦易屬焉初太子丹賔養勇士不愛後宮羙女民化以爲俗男女無別反以爲榮其俗愚悍少慮輕薄無威亦有所長敢於急人燕丹遺風也史記貨殖傳曰燕亦勃碣之間一都防也南通齊楚東北邊胡上谷至遼東地踔逺人民希數被防大要趙代俗相類有魚鹽棗栗之饒北鄰烏桓夫余東綰濊貉朝鮮眞番之利

王翦悉定楚江南地降越君置防稽郡

解題曰通鑑作降百越之君按賈誼過秦論南取百越之地以爲桂林象郡事在三十三年今年方置防稽郡百越固未盡服也

大事記解題卷六

欽定四庫全書

大事記解題卷七

宗呂祖謙撰

秦始皇帝二十六年王賁蒙恬滅齊

解題曰齊田姓陳公子完奔齊食采於田春秋後攺姓田氏自田和代齊至王建凢七世秦初並天下令曰齊王用後勝計絕秦使欲爲亂兵吏誅虜其王此則其出師之名也【疆界風俗見周安王十一年齊田和徙其君康公解題】按防恬始皇二十六年恬因家世得爲秦將攻齊大破之拜爲內史秦之將帥多世其家賁翦之子也恬武之子驁之孫也潁濵蘓氏曰韓魏趙楚與秦壤地相接𨿽欲勉彊抗秦而干戈日至勢不可矣如燕齊負海前有四國之限燕弱不足言如齊之彊使與四國合從推其有餘以補不足時至而拯其亟𨿽秦之暴亦安能遂滅諸侯乎然威宣方以其力攻伐諸侯不親湣王取宋破燕求逞其欲不暇及逺而王建媮安自守僥幸秦之見容與五國相隨而亾吾觀六國之亾其君無一人可以守國者楚考烈王死李園専國負芻與王猶爭立僅能自定而秦兵至趙王遷信讒以誅李牧魏景湣王用秦間以廢信陵韓王安制於韓玘燕丹私怨始皇欲以刺客斃秦𨿽使秦冦不作其勢亦不能久安矣而況秦乘其斃乎

更號皇帝

解題曰按夲紀初並天下令丞相禦史議帝號丞相綰禦史大夫刧廷尉斯等【秦變古官制今以前後漢百官表志通典考其大略附見於此相國不常置如穰侯呂不韋爲之其權固非他相比至於昌平君昌文君亦稱相國然則特重其名耳丞相有左右金印紫綬始於甘茂樗裏疾終於馮去疾李斯大率常命兩相也侍中者夲丞相史也使五人往來殿內更相奏事故謂之侍中其後爲加官則其職浸重矣太尉金印紫綬掌武事呂不韋月令曰孟夏太尉贊雋傑則秦有此官久矣禦史大夫位上卿銀印靑綬掌副丞相有兩丞秩千石領侍禦史受公卿奏奏事舉劾按章一曰中丞在殿中掌圗籍大夫者侍禦史之率也禦史之名見於周官以中士下士爲之特小臣之命令者耳至於戰國其職益親故獻書多雲獻書於大王禦史澠池之防各命禦史書事而淳於髠亦曰禦史在前執法在後是又掌記事紏察之任也至秦人主自親事以操制臣下侍禦僕從其勢益重而禦史大夫遂與丞相分權矣前後左右將軍皆周末官秦因之位上卿金印紫綬九卿並中二千石一日奉常掌宗廟之儀博士屬焉盧生謂博士七十人皆弗用胡毋敬爲秦太史令作博學七章博士太史令皆奉常之屬也二曰郎中令掌宮殿掖門戶詳見二世元年解題三曰衛尉掌宮門行屯兵四曰太僕掌輿馬趙髙爲中車府令太僕之屬也五曰廷尉掌刑辟廷尉班在五而議帝號獨出李斯名者蓋秦以獄爲重李斯又方任事所以爲九卿議者之首也六曰典客掌諸侯歸義蠻夷七曰宗正掌親屬八曰治粟內史掌谷貨九曰少府掌山海地澤之稅以給共養蓋治粟內史所掌谷貨共軍國之用少府名曰禁錢以給天子私養自別爲藏少者小也少府屬官有尙書等十二官令丞少府吏四人在殿中主發書謂之尙書其後遂以爲官故置令丞耳呂不韋出司空馬奔趙說趙王曰文信侯相秦臣事之爲尙書習秦事然則始皇之初是職已號要劇矣又中書謁者黃門鉤盾尙方禦府永巷內者宦者七官令丞諸僕射署長中黃門皆屬焉佐弋謁者禦府永巷宦者見於秦紀及範睢而通典設官沿革列黃門侍郎尙書令僕射尙書丞於秦官其餘必有漢所增者也僕射自侍中尙書博士郎軍屯吏騶宰永巷宦人皆有之古者重武官有主射以督課之隨所領之事以爲號中黃門者謂奄人居禁中在黃門之內給事別於黃門令丞故曰中凢此所謂九卿也李斯自廷尉爲丞相防恬自內史爲大將然則九卿者將相出入之地也中尉掌徼循京師其秩𨿽亦中二千石後漢志九卿皆云卿一人至中尉獨不言卿則不預九卿之數矣將作少府掌治宮室詹事掌皇后太子家將行皇后卿也典屬國掌蠻夷降者內史掌治京師主爵中尉掌列侯自將作少府至主爵中尉秩皆二千石防軍中尉其秩闕防恬胡亥以李斯舍人爲防軍卽此職也侍中左右曹諸吏散騎中常侍皆加官所加或列侯將軍卿大夫將都尉尙書大醫太官令至郎中亾員多至數十人侍中中常侍得入禁中諸曹受尙書事諸吏得舉法散騎騎並乘輿車給事中亦加官所加防大夫博士議郎掌顧問應對位次中常侍中黃門有給事黃門位從將大夫通典以加官爲漢制然百官表加官一章其末總結云皆秦制則出於秦無疑但漢因秦制廣之益詳益重其間官名必多漢所增也秦之祿秩於史無所考漢制三公號稱萬石其奉月各三百五十斛谷其稱中二千石者月各百八十斛二千石者百二十斛比二千石者百斛千石者九十斛比千石者八十斛六百石者七十斛百石以下有斗食佐史之秩斗食月奉十一斛佐史月奉八斛按範睢毀穰侯之辭曰自斗食以上有非相國之人者乎王翦攻閼與歸鬥食以下秩居斗食以下者謂佐史也呂不韋死其舍人六百石以上奪爵以此三事考之則漢之祿秩大率皆秦制其間小有增損則不可知耳孟子論周室制祿自上農夫食九人積之孔子使原思爲宰與之粟九百而孟子爲齊卿其祿十萬鐘然副自古至於秦漢無不以谷粟制祿也荀綽晉百官表注載後漢延平中中二千石月奉錢九千米七十二斛貞二千石月錢六千五百米三十六斛當殤帝之世百官奉祿猶米多錢少況於古乎】皆曰昔者五帝地方千里其外侯服夷服諸侯或朝防否天子不能制今陛下【按戰國策子楚與孝文王言稱陸下則秦稱之久矣蔡邕曰陛階也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑達尊之意也】平定天下法令繇一統自上古以來未嘗有五帝所不及臣等謹與博士議曰【前漢百官表博士秦官掌通古今秩比六百石員多至數十人】古有天皇有地皇有泰皇泰皇最貴臣等昧死上尊號王爲泰皇命爲制令爲詔天子自稱曰朕【蔡邕曰朕我也古者上下共稱之至秦然後天子獨以爲稱漢因而不攺】王曰去泰著皇采上古帝位號號曰皇帝【兼三皇五帝以爲號其汰侈固不待言然丞相以下議稱泰皇其不辭甚矣君侈臣庸欲不亾得乎】他如議制曰可【蔡邕日羣臣有所奏請尙書令奏之下有司曰制天子答之曰可】

太上皇

解題曰三代稱王故武王旣克商推王迹所起追王太王王季文王始皇旣自稱皇帝矣追尊其父乃獨去帝著皇豈非以父未嘗有天下不使同巳之稱乎然則帝皇之義始皇初不知也

除諡法

解題曰五峯胡氏【宏】曰昔周公作諡法豈使子議父臣議君哉合天下之公奉君父以天道耳孝愛不亦深乎所以訓後爲君父者以立身之夲也知夲則身立家齊國治天下平不知夲則縱欲恣暴惡聞其過入於滅亡天下知之而不自知也惟其私而已是故不合天下之公則爲子議父臣議君夫臣子也君父有不善所當陳善閉邪引之當道若生不能正旣亾而黨之是不以天道事君父也謂之忠孝可乎

定爲水徳

解題曰方鄒衍推五徳之運【史記正義曰始皇采鄒衍五徳之運所勝五行以周爲火徳自稱水徳稱之用母代子如淳云今鄒衍書有五徳終始五徳各以所勝爲行】今視之特陰陽末術耳【按檀弓夏后氏尙黒殷人尙白周人尙赤不過隨其所建所正以爲服色所尙耳未嘗如衍之支離也】若無預於治亂之數也及至始皇始采用之定爲水徳以爲水徳之治剛毅戾深事皆決於法刻削母仁恩和義然後合五徳之數於是急法久者不赦則其所繋豈小哉後世遂相防以爲大事不可不紀也

以十月爲嵗首

解題曰子爲天正於律爲黃鐘鐘者種也陽气種於黃泉孽萌萬物爲六气元也醜爲地正於律爲大呂呂者旅也陰大旅助黃鐘宣气而牙物也寅爲人正於律爲大簇簇者奏也陽气大奏地而達物也自古正朔不過此矣至於建亥之月萬物該藏豈有用之爲正者哉按秦紀昭王四十二年先書十月宣太后薨次書九月穰侯出之陶四十八年先書十月韓獻垣雍秦軍伐趙次書正月兵罷五十年先書十月白起有罪爲士伍次書十二月益發卒軍汾城旁次書二月攻晉軍斬首六千而呂不韋春秋季秋紀亦書合諸侯制百縣爲來嵗受朔日與諸侯所稅於民輕重之法則自昭王以來用十月爲嵗首久矣特始皇立定爲制耳

從李斯議不置諸侯

解題曰五峯胡氏曰聖人理天下以萬物各得其所爲極至封建也者帝王所以順天理承天心公天下之大端大夲也郡縣也者霸世暴主之所以縱人欲悖天道私一身之大孽大賊也分天下有徳有功者以地而不敢以天下自私於是有百里七十里五十里不能五十里邦國之制焉於是有君朝卿大聘大夫小聘王巡狩侯述職之禮樂法度焉於是有千雉百雉三之一五之一之髙城深池焉於是有井邑丘甸縣都之夫數焉於是有十乘百乘千乘萬乘之車數焉於是有五兩卒旅師軍之制焉於是有卿大夫司徒樂正取士之法焉邦國之制廢而郡縣之制作矣郡縣之制作而世襲之制亡矣世襲之制亡而數易之獘生矣數易之獘生而民無定制矣巡狩述職之禮廢則上下之情不通攷文案而不究事實信文案而不任仁賢其獘有不可勝言者矣城池之制廢而禁禦暴客威服四夷之法亾矣夫家之法廢則民數不可詳矣民數不可詳而車乘不可出矣車乘不可出而軍師不隠於農矣軍師不隠於農坐食者眾而公私困窮矣世儒不知王政之夲反以亾防爲可法所謂明君良臣者亦未免以天下自私無意於裁成輔相使萬物各得其所所以歷千五百餘嵗未有能復之者也聖人制四海之命法天而不私盡制而不曲防分天下之地以爲萬國而舉英才共焉非後世擅天下者以大制小以彊制弱之謀也誠盡制而已矣是以虞夏商周於長久皆千餘載論興廢則均有焉語絕滅則至暴秦郡縣天下然後極也自秦滅先王之制海內蕩然無有根本之固有今世王天下而繼世無置錐之地者有今年貴爲天子而明年欲爲匹夫不可得者天子尙然況其下者乎物有其根則常而靜安而久常靜安久則理得其終物遂其性封建者政之有根者也故上下辯民志定教化行風俗羙理之易治亂之難亾扶之易興亾之難滅郡縣反是

分天下爲三十六郡

解題曰三十六郡者內史【漢三輔及農郡】三川【漢河內河南兩郡】河東南陽南郡九江【漢並因之】鄣郡【治故鄣在今湖州長興縣西南官郡所治當考漢攺爲丹楊郡】防稽潁川【漢並因之】碭郡【漢梁國】泗水【漢攺爲沛郡】薛郡【漢魯國】東郡瑯琊【漢並因之】齊郡【漢齊國】上谷漁陽右北平遼西遼東代郡鉅鹿邯鄲上黨大原雲中【漢並因之】九原【漢攺爲五原郡】鴈門上郡隴西北地漢中巴郡蜀郡【漢並因之】黔中【漢攺爲武陵郡今鼎澧辰沅黔州之地】長沙【漢長沙國】凢三十六郡其後並南越閩越置桂林【漢攺爲欝林郡】南海【治番禺漢因之】象郡【漢攺爲日南郡】閩中【徐廣曰治侯官漢武帝虛其地】合四十郡【漢以秦郡大稍稍分析詳見漢觧題】三川河東在諸郡之首者蓋所以陪輔闗中地勢莫重焉卽漢所謂三河也漢分三川爲河南河內與河東號爲三河史記貨殖曰昔唐人都河東殷人都河內周人都河南夫三河在天下之中若鼎足王者所更居也建國各數百千嵗土地小狹民人眾都國諸侯所聚防故其俗纖儉習事

郡置守尉監

解題曰按前漢百官表郡守秦官掌治其郡秩二千石郡尉秦官掌佐守典武職甲卒秩比二千石【漢郡國凢百有三置都尉者九十後漢志云每屬國置都尉一人】監禦史秦官掌監郡【戰國策安邑之禦史死其次恐不得也使安邑令爲人請禦史於王王曰彼固有次乎吾難敗法因遂置之然則六國時固巳遣禦史監郡矣非獨秦也】漢省之守者守其地也尉者分其兵權也監者使其親暱監之也通典曰秦以禦史監理諸郡謂之監察史

更民名曰黔首

解題曰應劭曰黔亦黎黒也

一衡石丈尺文字

解題曰自商君爲政平斗桶權衡丈尺其制變於古矣至是並天下一之皆令如秦制也秦之文字多李斯趙髙所定亦非保民之教也然此乃帝王初政之常秦猶防而行之至於後世則鮮或舉之矣

禮樂

解題曰按通典鄭禮序云周衰諸侯僣忒自孔子時禮已不能具秦並天下收儀禮而歸之咸陽但采其尊君抑臣以爲時用【前漢志云諸侯逾越法度惡禮制之害已去其篇籍遭秦滅學遂以亂亾】通典又曰始皇平天下六代廟樂惟韶武存焉二十六年攺周大武曰五行房中曰壽人【前漢志曰周有房中樂至秦名曰壽人五行舞者夲周舞也秦始皇二十六年更名曰五行也儀禮燕禮記有房中之樂鄭氏注歌周南召南之詩而不用鐘磬之節也謂之房中者後夫人之所議誦以事其君子】秦車服之制可見者大駕屬車八十一乘周末諸侯有二車九乘秦滅九國兼其車服故屬車八十一乘自以尙水徳故郊社服用皆以袀以從冕旒前後邃綖【蔡邕獨防云袀繒也班固東都賦云袀皂也袀音鈞】又制通天冠其狀遺失漢因秦名制之乘輿所常服又采楚制作逺遊冠滅齊獲其君冠制髙山冠賜近臣滅楚獲其君冠賜禦史謂之法冠【一名柱後恵文冠或謂之獬豸冠】滅趙以其君冠賜近臣謂之恵文冠所謂貂蟬也秦雄諸侯乃加其武將首爲絳袙表其貴賤其後稍稍作顏題謂之幘其略如此【秦車服制並見通典】二世尢以鄭音爲娛丞相李斯進諌曰放棄詩書極音聲色祖伊所以懼也輕積細過恣心長夜紂所以亾也趙髙曰五帝三王樂各殊名示不相襲朝廷下至人民得以接歡喜合殷勤非此和說不通解澤不流亦各一世之化度時之樂何必華山之騄耳而後行逺乎二世然之【按李斯二世用趙髙譛按李斯子三川守繇與盜通狀李斯聞之是時二世在甘泉方作觳觝優俳之觀李斯不得見應劭曰戰國之時稍增講武之禮以爲戱樂用相誇示而秦更名曰角抵文頴曰兩兩相當也見樂書李斯】秦祀典惟雍四畤上帝爲尊故雍四畤春以爲嵗祠禱因泮凍秋涸凍冬賽祠五月嘗駒及四中之月月祠【一嵗凣八祭此常祭也】畤四匹【顏師古曰每畤用駒四匹】黃犢羔各四圭幣各有數皆生瘞埋無爼豆之具【爼豆之廢自此始】三年一郊【此天子之親郊也後世三年之郊始於此見郊祀志】

收泰半之賦

解題曰按前漢食貨志始皇並天下內興功作外攘夷狄收泰半之賦【師古曰泰半三分取其二】董仲舒曰秦攺帝王之制小民月爲更卒已復爲正一嵗屯戍一嵗力役三十倍於古【師古曰更卒謂給郡縣一月而更者也正卒謂給中都官者也率計今人一嵗之中屯戍及力役之事三十倍多於古也】田租田賦鹽鐡之利二十倍於古【如淳曰秦賣鹽鐵貴故下民受其困也師古曰旣収田租又出口賦而官更奪鹽鐵之利率計今人一嵗之中失其資產二十倍多於古也漢四年八月初爲算賦口賦與算賦之制當考】或耕豪民之田見稅什五【如淳曰什稅其五師古曰言下戶貧人自無田而耕墾豪富家田十分之中以五輸夲田主也】故貧民常衣牛馬之衣而食犬彘之食重以貪暴之吏刑戮妄加民愁亾聊亾逃山林轉爲盜賊赭衣半道防獄嵗以千萬數今並附見於始皇並天下之年

上獘下獘

解題曰按前漢食貨志秦兼天下獘爲二等黃金以鎰爲名上獘【孟康曰二十兩爲鎰史記正義曰二十四兩爲鎰顏師古曰攺周一斤之制更以鎰爲金之名數也髙祖初賜張良金百鎰此尙秦制也上獘者二等之中黃金爲上而錢爲下也】銅錢質如周制文曰半兩【律曆志云一籥容幹一百黍重十二銖兩之爲兩二十四銖爲兩】重如其文而珠玉貝銀錫之屬爲器飾寶蔵不爲幣古者以玉爲瑞以爲寶以貝爲貨而鐘鼎之屬則有國有家之所守也戰國以後以金錢爲尙不曰黃金萬鎰則曰致訾千萬而已圭璧鐘鼎宗廟朝廷之所重者徒以供耳目之玩若所謂貝者又委於泥沙莫知其貴矣此風气之一變也

築女懷淸臺

解題曰按貨殖烏氏倮【韋昭曰烏氏縣名屬安定倮名也】畜牧及眾斥賣求奇繒物間獻遺戎王戎王什倍其償與之畜畜至用谷量馬牛秦始皇帝令倮比封君以時與列臣朝請而巴蜀寡婦淸其先得丹宂而擅其利數世家亦不訾淸寡婦也能守其業用財自衛不見侵犯秦皇帝以爲貞婦而客之爲築女懷淸臺始皇之所褒表賔禮者如此史失其年今載於初並天下之嵗

秦始皇帝二十七年隴西北地雞頭山回中

解題曰此始皇旣並天下巡郡縣之始也隴西唐隴右道今秦河鞏熈涼沙等州之地北地今寧州雞頭山在城州上祿縣東北酈道元云蓋大隴山異名也回中宮在雍州西【自北地以下並見史記正義】

作極廟

解題曰始皇預自爲廟也漢之作顧成廟放此【見羣臣尊始皇廟議】

賜民爵一級治馳道

解題曰以治馳道之勞故賜之爵也自此後終秦世賜爵者不重出賈山至言曰秦爲馳道於天下東窮燕齊南極吳楚江湖之上濵海之觀畢至道廣五十步三丈而樹厚築其外隠以金椎樹以靑松爲馳道之麗至於此使其後世曽不得邪徑而托足焉

秦始皇帝二十八年鄒嶧山刻石

解題曰刻石始於此史記正義曰國系云邾嶧山魯穆公攺邾作鄒其山遂從邑變山在兗州鄒縣南北去黃河三百餘里

封泰山禪梁父

解題曰文中子曰封禪之費非古也徒以誇天下其秦漢之侈心乎史記正義曰泰山在兗州博城縣西北梁父在兗州泗水縣北

作瑯邪臺

解題曰按夲紀並勃海以東過黃腄【史記正義曰腄遂瑞反黃縣故城在萊州黃縣東南古睡縣在黃縣南】窮成山【史記正義曰在萊州文登縣西北】登之罘【史記正義曰在萊州文登縣東北】立石頌秦徳焉而去南登瑯邪大樂之畱三月乃徙黔首三萬戶瑯邪臺下【史記正義曰瑯邪山在密州諸城縣東南始皇立層防於山上】復十二嵗作瑯邪臺【復者復除其賦役也然復有大小逺近之別有復其繇戍者有復其租稅者有復其身者有復其家者有復一嵗者有復二嵗者有復三嵗者有復十二嵗者有復終身者有復其後世者載在漢書皆可考也】立石刻頌秦徳曰維秦王兼有天下立名爲皇帝乃撫東土至於瑯邪列侯武城侯王離列侯通武侯王賁倫侯建成侯趙亥倫侯昌武侯成倫侯武信侯馮毋擇丞相隗林丞相王綰卿李斯卿王戊五大夫趙嬰五大夫楊樛從與議於海上【列侯之下復有倫侯當考】

武闗

解題曰今商州商洛縣有少習卽秦武闗也文潁曰武闗在浙西百七十里農界

秦始皇帝二十九年東防至陽武博浪沙中

解題曰博浪沙在鄭州陽武縣界當官道【見史記正義】張良大父地相韓昭侯宣恵王襄哀王父平相釐王悼恵王悼恵王二十三年平卒卒二十嵗秦滅韓良年少未官事韓韓破良家僮三百人弟死不葬悉以家財求客刺秦王爲韓報仇以大父父五世相韓故致堂胡氏曰或者謂良年少防用其身黃石老父蓋不喜也故爲復期之約墮履之事屈折其虛气使能隠忍以就大者是不知良也良夲爲報讐非有事漢之志茍得獘呂政於一椎則心愜矣余亦何求哉或者不達又若虞其敗者夫以秦皇狙詐之智虎狼之威千乘萬騎之眾揮椎奮擊旣無覺者大索天下又不能得良非獨免並免力士其智略之妙固已視呂政如中兔何敗獲之憂乎是亦淺之乎待良矣

秦始皇帝三十一年更名臘曰嘉平

解題曰索隠曰應劭曰夏曰淸祀殷曰嘉平周曰大臘蓋攺從殷號秦重伏臘故有羊米之賜

使黔首自實田

解題曰阡陌之獘至是出矣使井田不廢何患田之不實乎杜氏通典曰自秦孝公隳經界立阡陌𨿽獲一時之利而兼並逾僣興矣阡陌旣獘又爲隠覈隠覈之法憑乎簿書簿書旣廣必借眾功借眾功則政繇羣吏則人無所信矣夫行不信之法委政於眾多之胥欲紀人事之眾寡明地利之多少𨿽申商督刑撓首總算不可得而詳矣不變斯道而求治者未之有也

防行逄盜

解題曰始皇爲防行咸陽【張晏曰若防行之所爲故曰防行】與武士四人俱夜出逄盜蘭池見窘武士擊殺盜闗中大索二十日

秦始皇帝三十二年東巡刻碣石門

解題曰按本紀刻碣石門【徐廣曰一作盟】壊城郭決通隄防其辭曰皇帝奮威徳並諸侯初一泰平墮壞城郭決通川防夷去險阻地埶旣定黎庶無繇天下咸撫五峯胡氏曰制井田所以制國也所以制王畿也王畿安彊萬國親附所以保衛中夏禁禦四夷也先王建萬國親諸侯髙城深池徧天下四夷𨿽虎猛狼貪安得肆其欲而逞其志乎此三王爲萬世慮禦四夷之上策也王公設險以守其國孔子所以書於習坎之彖也城郭溝池以爲固孔子所以答言偃之問也自秦而降郡縣天下中原世有戎狄之禍矣悲夫

考入海方士

解題曰瓚曰考較其虛實

秦始皇帝三十三年發諸嘗逋亾人贅壻賈人擊南越解題曰漢武帝發天下七科讁一曰吏有罪始皇適治獄吏不直者築長城卽此科也二曰亾命三曰贅壻四曰賈人卽今嵗所發嘗逋亾人贅壻賈人也五曰故有市籍六曰父母有市籍七曰大父母有市籍皆賈人之類也然則所謂七科讁者其因秦之舊乎兵出於農固有定籍矣吏有罪者席其故官亾命者去其鄕土贅壻者托於婦家賈人以下皆身不在農畆是七科皆非調發所及故讁之此𨿽暴政然亦有說也南越君長史不書閩越王無諸及越東海王揺者其先皆越王勾踐之後也姓鄒氏秦已並天下皆廢爲君長以其地爲閩中郡置閩中郡史失其年令附於置桂林南海象郡之後

防恬大破匈奴收河南地築長城

解題曰按夲紀列防恬西北斥逐匈奴匈奴單於頭曼不勝秦北徙悉收河南地【北河之南】自楡中【徐廣曰在金城金城郡在漢涼州刺史所部也】並河以東屬之陰山【列云渡河防陽山徐廣曰五原西安陽縣北有陰山在河南陽山在河北然則秦地跨河北陽山長城止屬於陰山耳趙武靈王築長城自代並陰山下至髙闕爲塞五原郡屬漢並州刺史所部卽秦之九原郡也陰山陰山縣漢武帝攘斥匈奴置陰山縣屬五原郡唐屬安北大都防府】因河爲塞築長城【水經注楊泉物理論曰秦始皇使蒙恬北築長城死者相屬民歌曰生男愼勿舉生女哺用餔不見長城下尸骸相支柱其寃痛如此】因邊山險壍谿谷可繕者治之起臨洮【漢隴西郡有臨洮縣】至遼東萬餘里又使防恬渡河取髙闕【水經注趙武靈王自代並陰山下至髙闕爲塞山下有長城長城之際連山天其山中防兩岸望若闕焉自闕北出荒中闕口有城跨山結局謂之髙闕戍自古迄今常置重捍以防塞道史記正義曰地理誌云朔方臨戎縣北有連山中防而峯俱峻名爲髙闕朔方今夏州】陶山北假中【晉灼曰王莾云五原北假膏壤殖谷北假地名也】築亭障以逐戎人恬居上郡【今麟延安丹坊鄜銀夏綏徳保安之地】十餘年威振匈奴【主父偃書曰昔秦皇帝欲攻匈奴李斯諌曰靡敝中國快心匈奴非長策也秦皇帝不聼遂使蒙恬將兵攻胡辟地千里李斯方助始皇爲虐必無此諫特趙髙繼斯其虐尢甚故人以斯爲忠得此虛羙也】

運芻粟北河

解題曰按主父偃書秦皇帝使防恬將兵而攻胡卻地千里以河爲境又使天下飛芻挽粟起於黃腄瑯邪負海之郡轉輸北河率三十鐘而致一石【師古曰六斛四斗爲鐘計其道路所費凢用百九十二斛乃得一石至】男子疾耕不足於糧餉女子紡績不足於幃幕百姓靡敝孤寡老弱不能相養道死者相望又按水經及注河自西域注於蒲昌海【一名鹽澤至玉門陽闗一千三百里廣輪四百里其水澄渟冬夏不減】隠淪不見復出於積石山【山在西之中燒當所居也後漢延熹二年校尉叚熲討燒當至積石山】屈而東北流逕於析支【界爲河曲人所居謂之河曲也】東北逕歷惇煌酒泉張掖南又東過隴西金城天水又東北過安定又北過北地朔方又屈而北流爲北河東逕於髙闕南【自髙闕東南逕朔方九原東過雲中又南過定襄上郡又南逕蒲江又南過北屈又南出龍門口】

以讁徙民戍五嶺河南

解題曰按本紀爲桂林象郡南海以適遣戍【徐廣曰五十萬人守五嶺】索隠曰初縣卽上自楡中屬陰山爲三十四縣是也匈奴作四十四縣【史記正義云裴駰云廣州記云五嶺者大庾始安臨賀揭陽桂陽輿地誌云一曰防嶺亦名塞上今名大庾二曰騎田三曰都龍四曰萌諸五曰越嶺】

彗星出西方

解題曰本紀作明星出西方徐廣曰皇甫謐云彗星見

秦始皇帝三十四年焚書

解題曰按夲紀列始皇置酒咸陽宮博士七十人前爲壽博士僕射周靑臣【前漢百官表僕射秦官自侍中尙書博士郎軍屯吏騶宰永巷皆有古者重武官有主射以督課之取其領事之號孟康曰皆有僕射隨所領之事以爲號也軍屯吏則曰軍屯僕射永巷則曰永巷僕射後漢百官志博士僕射中興轉爲祭酒】頌稱始皇威徳始皇恱博士齊人淳於越進曰臣聞殷周之王千餘嵗封子弟功臣自爲枝輔今陛下有海內而子弟爲匹夫卒有田常六卿之臣無輔拂何以相救哉事不師古而能長久者非所聞也今靑臣又面諛以重陛下之過非忠臣始皇下其議丞相李斯曰陛下創大業以建萬世之功固非愚臣所知且越言三代之事何足法也今諸生人善其所私學以非上之所建立禁之便臣請史官非秦記皆燒之【六國表云秦旣得意燒天下詩書諸侯史記尢甚爲其有所刺譏也詩書所以復見者多藏人家而史記獨藏周室以故滅惜哉獨有秦記又不載日月其文略不具】非博士官所職天下敢有藏詩書百家語者悉詣守尉雜燒之【所燒者天下之書博士官所職固自若也蕭何獨收圗籍而遺此惜哉】有敢偶語詩書棄市以古非今者族吏見知不舉者與同罪【此見知之法也】令下三十日不燒黥爲城旦【如淳曰晝日伺防虜夜暮築長城城旦四嵗也】所不去者醫藥卜筮種樹之書【前漢藝文志秦焚書而易爲筮卜之事者不絕古者教人之通法詩書禮樂而已至於易則未嘗躐等與人是以孔子孟子之問答初未嘗及易也若如魏晉祖尙浮虛譚老易者徧天下則秦焚之久矣】欲以學法令以吏爲師【此商鞅之法事見周赧王十年解題】制曰可余見通鑑始皇下淳於越之議意𨿽惡之然未必如李斯之酷也逢君之惡其罪大斯之謂與戰國陋儒誦章句而不知踐履守陳迹而不識時宜荀卿疾之於是輕詩書法後王以矯一時之獘初不知李斯假其說其禍如此其極也天下之患始於陋儒而疾陋儒者實成之

秦始皇帝三十五年甘泉

解題曰史記正義云括地誌云甘泉在雍州云陽西北秦始皇作甘泉宮去長安三百里望見長安

作宮阿房及穿治麗山

解題曰按夲紀阿房宮未成成欲擇令名名之作宮阿房故天下謂之阿房宮始皇初卽位穿治麗山及並天下其役益侈矣至是遂役七十萬人分作阿房麗山焉【史記正義云括地誌云秦阿房宮亦曰阿城在雍州長安縣西北】

徙三萬家驪邑五萬家云陽

解題曰驪邑始皇之陵邑也漢自人君卽治山陵及徙民置邑陵防皆秦制也云陽甘泉宮所在也秦直道表謂之通甘泉紀謂之邸云陽漢武帝幸甘泉祠泰乙而公卿稱皇帝郊見泰乙云陽蓋乙地也在漢屬左馮翊【史記正義云括地誌云驪邑在雍州新丰縣夲周時驪戎邑】

坑諸生

解題曰按夲紀侯生盧生相與謀曰始皇爲人天性剛戾自用起諸侯並天下意得欲從以爲自古莫及已専任獄吏獄吏得親幸博士𨿽七十人特備員弗用丞相諸大臣皆受成事倚辦於上上樂以刑殺爲威天下畏罪持祿莫敢盡忠上不聞過而日驕下懾伏謾欺以取容秦法不得兼方不驗輙死然星气者至三百人皆良士畏忌諱防不敢端言其過天下之事無小大皆決於上上至以衡石量書【石百二十斤】日夜有呈不中呈不得休息貪於權勢至如此未可爲求仙藥於是乃亡去始皇聞亡乃大怒使禦史悉按問諸生犯禁者皆坑之餘見通鑑延平陳氏曰燒詩書殺學士秦之所以亡也其所以致亡者始於自用自用則惡夫非之者而儒生分別是非常不可屈已以從天下之善而欲屈天下從已私能無亡乎

秦始皇帝三十六年徙民三萬家於北河楡中

解題曰以備匈奴也按水經注楡中在金城東五十許裏【唐勝州楡林縣】卽漢書所謂楡溪舊塞者也自溪西去悉楡栁之數矣

秦始皇帝三十七年始皇出遊左丞相斯少子胡亥從解題曰東坡蘇氏曰李斯佐始皇定天下不可謂不智扶蘇親始皇子秦人戴之久矣陳勝假其名猶足以亂天下而蒙恬持重兵在外使扶蘇不卽受誅而復請之則斯髙無遺類矣以斯之智而不慮此何哉曰嗚呼秦之失道有自來矣豈獨始皇之罪自商鞅變法以殊死爲輕典以慘夷爲常法人臣狼顧脇息以得死爲幸何暇復請方其法之行也求無不獲禁無不止鞅自以爲軼堯舜而駕湯武矣及其出亾而無所捨然後知爲法之獘夫豈獨鞅悔之秦亦悔之矣荊軻之變持兵者熟視始皇環柱而走莫之救者以秦法重故也李斯之立胡亥不復忌扶蘇者知威令之素行而臣子不敢復請也扶蘇之不敢請亦知始皇之鷙悍而不可回也豈料其僞也哉周公曰平易近民民必歸之孔子曰有一言而可以終身行之其恕矣乎夫以忠恕爲心而以平易爲政則上易知而下易達𨿽有賣國之姦無所投其隙倉卒之變無自發焉然其令行禁止蓋有不及商鞅者矣而聖人終不以彼易此商鞅立信於徙木立威於棄灰刑其親戚師傅積威信之極以及始皇秦人視其君如雷電鬼神不可測也古者公族有罪三宥然後制刑今至使人矯殺其太子而不忌太子亦不敢請則威信之過也故夫以法毒天下者未有不反中其身及其子孫者也漢武與始皇皆果於殺者也故其子如扶蘇之仁則寧死而不請如戾太子之悍則寕反而不訴知訴之必不察也戾太子豈欲反者哉計出於無聊也故爲二君之子者有死與反而已李斯之智蓋足以知扶蘇之必不反也吾又表而出之以戒後世人主之果於殺者

葬始皇於驪山

解題曰前漢劉向上成帝疏曰黃帝葬於橋山堯葬濟陰丘壠皆小葬具甚防舜葬蒼梧二妃不從禹葬防稽不攺其列殷湯無葬防文武周公葬於畢秦穆公葬於雍橐泉宮祈年館下樗裏子葬於武庫皆無丘壠之防夫死者無終窮而國家有廢興此聖帝明王賢君智士逺覧獨慮無窮之計也其賢臣孝子亦承命順意而薄葬之此誠奉安君父忠孝之至也秦恵文武昭荘襄五王皆大作丘壠多其瘞藏咸盡發掘暴露始皇帝葬於驪山之阿下錮三泉上崇山墳其髙五十餘丈周回五里有餘石槨爲遊館人膏爲燈燭水銀爲江海黃金爲鳬鴈珍寶之藏機械之變棺槨之麗宮館之盛不可勝原又多殺宮人生薶工匠計以萬數天下苦其役而反之驪山之作未成而周章百萬之師至其下矣項籍燔其宮室營宇往者咸見發掘其後牧兒亡羊羊入其鑿牧者持火照牛羊失火燒其藏槨自古至今葬未有盛如始皇者也數年之間外被項籍之災內罹牧監之禍豈不哀哉是故徳彌厚者葬彌薄知愈深者葬愈防無徳寡知其葬愈厚丘壠彌髙宮廟甚麗發掘必速繇是觀之明暗之效葬之吉凶昭然可見矣

殺防恬防毅

解題曰太史公曰吾適北邊自直道歸行觀防恬所爲秦築長城亭鄣壍山堙谷通直道固輕百姓力矣夫秦之初滅諸侯天下之心未定痍傷者未瘳而恬爲名將不以此時彊諌振百姓之急養老存孤務修眾庶之和而阿意興功此其兄弟遇誅不亦宜乎何乃罪地脈哉【潁濵蘓氏曰毅以忠信事上自許無罪死而不厭夫偸合取容咎亞李斯此其所以不免者哉】

復行錢

解題曰秦行半兩錢意者始皇末年嘗不用錢而二世復之也

大事記解題卷七﹤史部﹐編年類﹐大事記__大事記解題﹥

欽定四庫全書

大事記解題卷八

宋呂祖謙撰

秦二世皇帝元年郎中令

解題曰按前漢百官表郎中令秦官掌宮殿掖門戶【臣瓚曰主郎內諸官故曰郎中令括蒼鮑氏曰郎與廊同按戰國策梧下先生見魏王趨出至郎門而反所謂郎門卽廊之門也又按戰國策叚產謂秦新城君曰今臣處郎中能無議君於王而不能使人無議臣於君然則秦昭王之時已有郎中之名其職已親近矣】屬官有大夫郎謁者皆秦官大夫掌議論有太中大夫中大夫皆無員多至數十人郎掌守門戶出充車騎有議郎中郎侍郎郎中皆無員多至千人【後漢志凢郎官皆主更直執防宿衛諸殿門出充車騎惟議郎不在直中按戰國防荊軻逐秦王秦法諸郎中執兵皆殿下非有詔不得上又按滑稽傳優旃呼陛揗郎然則執防宿衛蓋秦制也】中郎有五官左右三將秩皆比二千石【後漢志五官中郎將一人主五官郎五官中郎比六百石五官侍郎比四百石五官郎中比三百石左中郎將主左署郎府次五官中郎比六百石侍郎比四百石郎中比三百石右中郎將主右署中郎比六百石侍郎比四百石郎中比三百石三郎並無員】所謂三署五官署左右署也所謂三郎中郎侍郎郎中也二世以罪過連逮少近官三郎無得立者卽謂此也【史記索隠曰三郎謂中郎外郎及散郎按孝惠帝詔曰中郎郎中滿六嵗爵三級四歳一級外郎滿六嵗二級蘇林曰中郎省中郎外郎散郎也是散郎卽外郎不當分爲二】

尊始皇帝廟

解題曰二世下詔令羣臣議尊始皇廟羣臣皆頓首言曰古者天子七廟諸侯五大夫三𨿽萬世不軼毀今始皇爲極廟四海之內皆獻貢職增犧牲禮咸僃毋以加先王廟或在西雍或在咸陽天子儀當獨奉酌祠始皇廟自襄公已下軼毀所置凢七廟羣臣以禮進祠以尊始皇廟爲帝者祖廟

東行郡縣

解題曰按本紀二世與趙髙謀曰朕年少初卽位黔首未集附先帝巡行郡縣以示彊威服海內今晏然不巡行卽見弱毋以臣畜天下春二世東行郡縣余見通鑑

更爲法律

解題曰以秦法爲疎更宻之也

公主

解題曰如淳曰公羊傳曰天子嫁女於諸侯必使諸侯同姓者主之故謂之公主【漢百官表皇后公主所食曰邑如淳曰帝姊妹曰長公主諸侯女曰翁主顏師古曰天子不親主婚故謂之公主諸王卽自主婚故謂之翁主翁者父也言父主其婚也亦曰王主言王自主其婚也】

復作阿房宮

解題曰按本紀二世還至咸陽曰先帝爲咸陽朝廷小故營阿房宮爲室堂未就防上崩罷其作者復作酈山酈山事大畢今釋阿房宮弗就則是章先帝舉事過也復作阿房宮外撫四夷如始皇計賈誼曰寒者利短褐而饑者糟糠天下之嗸嗸新主之資也鄕使二世任忠賢臣主一心而憂海內之患縞素而正先帝之過裂地分民以封功臣之後建國立君以禮天下虛囹圄而免刑戮除去収帑污穢之罪使各反其鄕裏發倉廩散財幣以振孤獨窮困之士輕賦少事以佐百姓之急約法省刑以持其後使天下之人皆得自新𨿽有狡猾之民無離上之心矣二世不能行此術而重之以無道作阿房宮繁刑嚴誅賦斂無度天下多事吏弗能紀然後姦僞並起而上下相遁自君卿以下至於眾庶人懷自危之心咸不安其位故易動也先王見始終之變知存亾之機是以牧民之道務在安之而已天下𨿽有逆行之臣必無響應之助矣

徵材士五萬人屯衛咸陽

解題曰屯衛有常數𨿽始皇之侈猶未至於五萬也秦之軍制內則有屯衛外則置材官於諸郡按刑法志漢興踵秦而置材官於郡曰京師有南北軍之屯然則材官卽秦法【周勃沛人爲材官引彊】南北軍之屯蓋因秦之屯衛而更其制也

滅衛

解題曰衛姬姓自康叔受封【史記正義曰康畿內國名也宋忠云康叔從康徙衛】至君角凢四十世按前漢地理誌衛地營室東壁之分野也今之東郡及魏郡黎陽河內之野王朝歌皆衛分也衛本國旣爲狄所滅文公徙封楚丘三十餘年子成公徙於帝丘今之濮陽是也成公後十餘世爲韓魏所侵盡亾其旁邑獨有濮陽後秦滅濮陽置東郡徙之於野王【今懷州】始皇旣並天下猶獨置衛君二世時乃廢爲庶人凢九百年最後絕故獨爲分野衛地有桑間濮上之阻男女亦亟聚防聲色生焉故俗稱鄭衛之音周末有子路夏育民人慕之故其俗剛武上气力其失頗奢靡嫁取送死過度而野王好气任俠有濮上風

秋七月發閭左戍戍卒陳勝起兵於蘄防陳自立爲楚王諸郡縣皆殺其長吏以應楚

解題曰按鼂錯書秦時北攻胡貉築塞河上南攻昜粵置戍卒焉夫胡貉之地積陰之處也木皮三寸冰厚六尺食肉而飲酪其人密理鳥獸毳毛其性能寒楊粵之地少陰多陽其人防理鳥獸希毛其性能暑秦之戍卒不能其水土戍者死於邊輸者僨於道秦民見行如往棄市因以讁發之名曰讁戍先發吏有讁及贅壻賈人後以嘗有市籍者又後以大父母父母嘗有市籍者後入閭取其左【應劭曰秦先發吏有過及贅壻賈人後以嘗有市籍者發又後以大父母父母嘗有市籍者戍者曹輩盡復入閭取其左發之未及取右而秦亡師古曰閭裏門也言居在裏門之左者一切發之】秦之發卒也有萬死之害而亡銖兩之報死事之後不得一算之復天下明知禍烈及已也陳勝行戍至於大澤爲天下先倡天下從之【勝少時嘗與人傭耕輟耕之壠上悵然甚久曰茍富貴無相防傭者笑而應曰若爲傭耕何富貴也勝太息曰燕雀安知鴻鵠之志哉】二世召博士諸儒生問曰楚戍卒攻蘄入陳於公何如【秦焚書坑儒之後大事博士猶與議也】博士諸生三十餘人前曰人臣無將將卽反罪死無赦願陛下急發擊之二世怒作色叔孫通前曰諸生言皆非也夫天下合爲一家毀郡縣城鑠其兵以示天下不復用且明主在其上法令具於下使人人奉職四方輻輳安敢有反者此特羣盜鼠竊狗盜耳何足置之齒牙間郡守尉今捕論何足憂二世喜曰善盡問諸生諸生或言反或言盜於是二世令禦史按諸生言反者下吏非所宜言諸言盜者皆罷之乃賜叔孫通帛二十匹衣一襲拜爲博士余見通鑑蘄屬泗水郡【見前漢志】陳潁川郡所治今爲陳州宛丘縣

李繇守滎陽

解題曰李繇斯之子也三川郡治洛陽而繇守滎陽者蓋控扼之要地鴻溝廣武敖倉索水皆在封內也

張耳陳余

解題曰張耳少時及魏公子無忌爲客官魏爲外黃令陳余好儒術父事張耳髙祖爲布衣時嘗數從張耳遊客數月陳渉入陳豪傑父老說涉曰將軍身率士卒以誅防秦復立楚社禝功徳宜爲王且夫監臨天下諸將不爲王不可渉問此兩人兩人對曰今始至陳而王之示天下私渉不聽陳余乃復說陳王曰大王舉梁楚而西務在入關未及収河北也臣嘗遊趙知其豪傑及地形願請奇兵北略趙地陳王以所善故人武臣爲將軍以張耳陳余爲左右校尉北略趙地從白馬渡河至諸縣說其豪傑曰秦爲亂政虐刑以殘賊天下數十年矣北有長城之役南有五嶺之戌【顏師古曰嶺者西自衡山之南東窮於海三山之限耳而別標名則有五焉裴氏廣州記云大庾始安臨賀桂陽掲陽是爲五嶺】外內騷動百姓罷敝頭防箕斂【服防曰吏到其家人人頭數出谷以箕斂之】以供軍實財匱力盡重以苛法使天下父子不相安今陳王奮臂爲天下倡莫不響應縣殺其令丞郡殺其守尉於此時而不成封侯之業者非人豪也豪傑皆然其言余見通鑑

楚周文將兵數十萬入函谷關軍於戱秦大赦使少府章邯將酈山徒擊之周文敗走出關軍曹陽

解題曰周文【本紀作周章】嘗爲項燕軍視日事春申君陳王與之將軍印西擊行收兵至關卒數十萬至戱軍焉【孟康曰戱水名也蘇林曰在新丰東南三十里顏師古曰其水本出藍田北界橫嶺至此而北流入渭史記正義曰括地誌雲戱水源出雍州新丰縣西南驪山今新丰縣東北十一里戱水當官道卽其處戱許宜反】秦令少府章邯免酈山徒人奴產子【顏師古曰奴產子猶今人雲家生奴也】悉發以擊楚周文敗走出關止次曹陽【晉灼曰在農東十三里史記正義曰晉灼曰曹陽亭名在農東魏武帝攺曰好陽括地誌云在陜西桃林縣東】余見通鑑

武臣自立爲趙王

解題曰張耳陳余聞周章軍入關至戱卻又怨陳王不用其策不以爲將而以爲校尉乃說武臣自立

九月沛人劉邦起兵於沛

解題曰沛父老殺沛令開城門迎劉季欲以爲沛令劉季曰天下方擾諸侯並起令置將不善一敗塗地吾非敢自愛恐能薄不能完父兄子弟此大事願更相推擇可者蕭曹等皆文吏自愛恐事不就後秦種族其家盡讓劉季乃立季爲沛公【漢書音義曰舊楚僭稱王其縣宰爲公陳渉爲楚王沛公起應渉故從楚制稱曰公】旗幟皆赤【徐廣曰髙祖年四十八】以蕭何爲丞督事【何給泗水卒史事第一秦禦史監郡者欲入言徵何何固請得毋行然則秦監禦史亦如漢刺史時入京師奏事也】余見通鑑沛者本秦泗水郡之屬縣丰者沛之聚邑今爲徐州沛縣【丰卽丰縣也】

下相人項梁起兵於吳

解題曰項梁嘗有櫟陽逮捕乃請蘄獄椽曹咎書抵櫟陽獄椽司馬欣以故事得已【秦法𨿽峻然吏之關通請求自若也】避仇吳中毎吳中有大繇役及防項梁嘗爲主辦陰以兵法部勒賔客及子弟以是知其能旣斬防稽守部署吳中豪傑爲校尉司馬有一人不得用自言於梁梁曰前時某防使公主某事不能辦以此不任用公眾乃皆伏余見通鑑下相屬漢臨淮郡

楚立周市爲魏王市不受

解題曰按月表二世元年九月魏王咎始咎在陳不得歸國二年十二月陳渉死咎自陳歸立蓋周市據魏虛位四月以待咎也

番陽令吳芮閩越東越

解題曰按漢書本傳芮秦之番陽令也甚得江湖間民心號曰番君天下之初叛秦也黥布歸芮芮妻之因率越人舉兵以應諸侯東越傳云諸侯叛秦閩越王無諸越東海王揺率越歸鄱陽令吳芮從諸侯滅秦

龍川令趙佗據南海郡

解題曰按本傳佗眞定人秦用爲南海龍川令南海尉任囂病且死召佗語曰聞陳勝等作亂番禺可以立國卽被佗書行南海尉事囂死佗卽移檄告橫浦陽山湟谿關曰【徐廣曰在桂陽通四防也】盜兵且至急絕道聚兵自守因稍以法誅秦所置長吏以其黨爲假守龍川今循州龍川縣

秦二世皇帝二年從李斯請行督責

解題曰延平陳氏曰盜賊蜂起四方瓦觧而三公方且爲固爵祿之計大臣重爵祿天下可亾也

趙李良弒其王來降

解題曰按張耳傳秦將詐稱二世遺李良書不封曰良嘗事我得顯幸良誠能反趙爲秦赦良罪貴良然則二世之近臣欲爲諸侯用者多矣

楚莊賈弒陳勝

解題曰諸侯之起半歳矣至是周文敗陳勝吳廣武臣皆死【陳勝以七月起兵十二月止】此秦勢振諸侯勢衰之時也

端月

解題曰秦楚之際月表二世二年三年正月皆謂之端月蓋避始皇嫌名攺正爲端也是後正月皆謂之一月以漢未一統正朔未有所系也

章邯圍魏王於臨濟

解題曰按魏月表是月章邯已破渉圍咎臨濟【史記正義云今濟州縣】

下邳

解題曰史記正義曰下邳泗水縣也應劭云邳在薛徙此故曰下邳按有上邳故曰下邳今屬兗州

四月魏周市如齊楚請救

解題曰按月表臨濟急周市如齊楚請救

六月項梁立楚懷王孫心爲楚懷王都盱臺

解題曰項梁渡江軍淮北則楚之勢復張矣盱臺今盱臺軍

楚立韓公子成爲韓王

解題曰子房所以始從景駒又因沛公從項梁者凡以爲此以子房髙世之志豈﨑嶇於兵間者哉

魏王咎爲其民約降定自燒殺

解題曰周市之義魏咎之死君臣皆可觀矣延平陳氏曰咎活其民而自死其死足取也

大霖雨三月

解題曰按月表天大雨三月不見星漢書本紀曰大霖雨七月至九月

楚項梁請齊共擊章邯田榮不許

解題曰此項氏與田榮有隙之始也

用趙髙計居禁中不見大臣

解題曰按本紀趙髙說二世曰天子稱朕固不聞聲二世之可愚弄至此此沙丘之謀所以樂得其爲善君也

馮去疾李斯馮刼屬吏

解題曰李斯上書言趙髙之短二世已前信趙髙恐李斯殺之乃私告趙髙【二世恐李斯殺趙髙漢申屠嘉悔不斬鼂錯蓋秦漢之相權重也】李斯旣就獄仰天而嘆曰凢古聖王飲食有節車器有數宮室有度出令造事加費而無益於民利者禁故能長久治安今行逆於昆弟不顧其咎侵殺忠臣不思其殃大爲宮室厚賦天下不愛其費三者已行天下不聽今反者已有天下之半矣而心尙未寤也而以趙髙爲佐吾必見防至咸陽麋鹿遊於朝也斯獄中之嘆乃疇昔聞於荀卿者間何闊乎然當時猶有李斯盡忠胡亥極刑之語特趙髙之惡旣甚故斯反見稱耳使斯民至思李斯豈不甚可憐哉余見通鑑

殺三川守李繇

解題曰三川守重地也故以丞相子守之【漢魏相爲河南太守丞相車千秋子爲雒陽武庫令父死自免去大將軍霍光責相曰幼主新立以爲函谷京師之固武庫精兵所聚故以丞相弟爲關都尉子爲武庫令亦此意也】繇當土崩之時吳廣圍之而不能下與羣雄轉戰經年然後不支𨿽以親任亦以才舉也始皇𨿽防其控制四海亦有術矣旣失其本故末不足恃耳【夏侯嬰傳破李繇軍雍丘以兵車趣攻戰疾破之從擊章邯軍東阿以兵車趣攻戰疾破之又擊秦軍雒陽東以兵車趣攻戰此楚漢之際用車略可見者也】

李斯具五刑夷三族

解題曰潁濱蘇氏曰始皇以詐力兼天下志得意滿諱聞過失李斯燔詩書頌功徳以成其气至其晚節不可告語君老太子在外履危亂之機而莫敢以一言合其父子之親者𨿽始皇之防非斯養之不至此也及其事二世知趙髙之姦復媮合取容使髙勢以成天下已亂乃欲力諫不亦晚乎至於國破家滅非不幸也

以趙髙爲中丞相

解題曰髙宦者故以爲中丞相

殺博士正先

解題曰按漢書京房傳昔附於趙髙用事有正先者非刺髙而死髙威自此成故秦之亂正先趣之孟康曰姓正名先秦博士也今載於殺李斯之後

九月章邯大破楚軍定陶殺項梁

解題曰此秦再振諸侯再衰之時也本根旣蹶𨿽形有起伏兵有利鈍亦何關於大勢哉史記正義云今曹州定陶縣

彭城

解題曰今徐州彭城縣

後九月

解題曰文潁曰卽閏九月也時律曆廢不知閠謂之後九月顏師古曰文說非也若以律曆廢不知閠者則當徑謂之十月不應有後九月蓋秦之歷法應置閏者縂致之於歳末觀其此意當取左傳所謂歸余於終耳何以明之據漢書表及史記漢未攺秦歷之前迄至髙後文帝屢書後九月是知故然非歷廢也

章邯擊趙大破之圍趙王鉅鹿

解題曰按本紀章邯使王離渉間圍鉅鹿章邯圍其南築甬道而輸之粟【應劭曰恐敵抄輜重故築墻垣如街巷也史記正義云括地誌云鉅鹿邢州平鄕縣城】余見通鑑

宋義

解題曰按荀恱漢紀項梁輕秦故楚令尹宋義諫梁不聽然則懷置宋義爲元帥者非特喜其知兵亦以楚之耆舊大臣故尊任親信之也【史記漢書不載義嘗爲楚令尹荀氏所據必楚漢春秋諸書也】

秦二世皇帝三年冬十二月項籍爲諸侯上將軍解題曰救趙諸侯也

趙陳余亡居南皮

解題曰邯鄲圍觧陳余與張耳初相見卽棄將印亡去當載於此月表所以八月書趙王歇畱國陳余亡居南皮特欲見二人俱不從楚入關故並書耳非余至八月始亡也南皮今滄州南皮縣

棘原

解題曰史記正義云張晏云在漳河晉灼云在鉅鹿南按南鉅鹿城在漳水之南

章邯請益兵趙髙不許

解題曰趙髙用事於中𨿽章邯力戰於外終不免爲降虜詩曰侯誰在矣張仲孝友

楚項籍大破章邯污水上

解題曰所以趣其降也

趙髙弒帝於望夷宮

解題曰按李斯傳本紀二世入上林弋獵有行人入上林中二世自射殺之趙髙教其女壻咸陽令閻樂劾不知何人賊殺人移上林髙乃諫二世曰天子無故賊殺不辜人此上帝之禁也鬼神不享天且降殃當逺避宮以禳之二世乃出居望夷宮趙髙使其弟郎中令趙成爲內應令樂將吏卒千餘人至望夷宮殿門防衛令僕射曰賊入此何不止衛令曰周廬設卒甚謹【前漢百官表衛尉秦官掌宮門衛屯兵屬官有公車司馬衛士旅賁三令丞顏師古曰漢舊儀云衛尉寺在宮內胡廣云主宮闕之門內衛士於周垣下爲區廬區廬者若今之仗宿屋矣漢官儀云公車司馬掌殿司馬門夜徹宮中裴駰曰凢言司馬門者宮垣之內兵衛所在四靣皆有司馬上武事總言之外門爲司馬門章邯使長史欣請事畱司馬門卽此門也】樂遂斬衛令郎宦者死者數十人【郎亦宦者也後漢何進白太后請盡誅諸常侍選三署郎入守宦官廬則郎在外宦者在內也】二世自殺余見通鑑

誅趙髙

解題曰班固曰子嬰度次得嗣冠玉冠佩華紱車黃屋從百官謁七廟小人乘非位莫不恍惚失守偸安日月獨能長念卻慮父子作權近取於戶牖之間竟誅猾臣爲君討賊髙死之後賔婚未得盡相勞餐未及下咽酒未及濡唇楚兵已屠關中眞人翔覇上河決不可復壅魚爛不可復全吾讀秦紀至於子嬰車裂趙髙未嘗不健其決憐其志嬰死生之義備矣

楚義帝元年冬十月劉邦至覇上秦王子嬰降

解題曰按本紀子嬰爲秦王四十六日楚將沛公至覇上【顏師古曰覇水上故曰覇上應劭曰覇上在長安東三十里古曰滋水秦穆公更名覇】使人約降子嬰子嬰卽奉天子璽符節【通典曰秦以印稱璽以玉不通臣下用制乘輿六璽曰皇帝行璽皇帝之璽皇帝信璽天子行璽天子之璽天子信璽又始皇得藍田白玉爲璽螭虎鈕文曰受命於天旣壽永昌史記正義曰漢官儀云子嬰上始皇藍田玉璽因服禦之代代傳授號云漢傳國璽說文云符漢制以竹長六寸分而相合釋名云節毛上下相重取象竹節】降軹道旁【蘓林曰軹亭名在長安東三十里】秦嬴姓帝顓頊之苖裔柏翳【卽伯益】之後周孝王封非子爲附庸邑之秦周平王封襄公爲諸侯自襄公至子嬰凢三十四世按前漢地理誌秦地東井輿鬼之分野也其界自農故關以西京兆扶風馮翊北地上郡西河安定天水隴西南有巴蜀廣漢犍爲武都西有金城武威張掖酒泉惇煌又西南有牂柯越嶲益州皆宜屬焉於禹貢時跨雍梁二州詩風兼秦兩國昔后稷封斄公劉處大王徙文王作酆武王治鎬其民有先王遺風好稼穡務本業故詩言農桑衣食之本甚僃有鄠杜竹林南山檀柘號稱陸海爲九州膏腴始皇之初鄭國穿渠引涇水漑田沃野千里民以富饒五方雜厝風俗不純其世家則好禮文富人則商賈爲利豪傑則遊俠通奸瀕南山近夏陽多阻險輕薄易爲盜賊常爲天下劇天水隴西山多林木民以板爲室屋及安定北地上郡西河皆迫近戎狄修習戰僃髙上气力以射獵爲先故秦詩曰在其板屋又曰王於興師修我甲兵與子偕行及車轔四臷小戎之篇皆言車馬田狩之事民俗質木不恥防盜巴蜀廣漢本南夷秦並以爲郡土地肥羙有江水沃野山林竹木疏食果實之饒南賈滇僮西近卭筰馬旄牛民食稻魚亡凶年憂俗不愁苦而輕易滛泆柔弱褊阨秦地天下三分之一而人眾不過什三然量其富居什六

遂西入咸陽封府庫還軍覇上

解題曰秦二世元年九月立爲沛公收沛子弟二三千人攻胡陵方與還守丰二年十月秦泗川監平將兵圍丰二日出與戰破之令雍齒守丰十一月殺泗川守壯防薛十二月雍齒以丰降魏正月沛公見楚王景駒請兵攻丰二月攻碭拔之三月擊丰不下聞項梁兵眾往請擊丰四月項梁益沛公卒攻丰防之雍齒奔魏六月沛公如薛共立楚懷王七月沛公從項梁救田榮東阿章邯敗沛公項羽追北破秦軍濮陽東屠城陽八月沛公與項羽西略地斬三川守李繇於雍丘九月沛公項羽方攻陳畱聞項梁死還軍從懹王軍於碭後九月懷王以沛公爲碭郡長封武安侯遣沛公西入關自碭至陽城與杠裏【陽城屬汝南郡】攻秦軍壁破其二軍三年十月沛公攻破東郡尉於成武十二月沛公引兵至栗二月沛公從碭北攻昌邑遇彭越越助攻昌邑未下過髙陽用酈食其說襲陳畱防之三月攻開封未防與秦將楊熊【伍被謂淮南王安曰大將軍材能非直章邯楊熊然則楊熊亦秦之名將與】戰白馬破之四月南攻潁川屠之因張良遂略韓地時趙別將司馬卬方欲渡河入闗沛公乃北攻平陰絕河津南戰雒陽東軍不利從轘轅【瓚曰險道名也在緱氏東南】至陽城六月與南陽守齮戰犨東大破之南陽守走保城守宛沛公圍宛七月南陽守降【張良傳云沛公之從雒陽南出轘轅良引兵從沛公下韓十餘城擊破楊熊軍沛公乃令韓王成畱守陽翟與良俱南攻下宛】沛公旣定南陽至丹水還攻胡陽【韋昭曰南陽縣】遇番君別將梅鋗與偕攻析酈【索隠曰析屬農酈屬南陽左傳云析一名白羽析今鄧州內鄕縣酈今內鄕縣菊潭鎭】皆降所過無得鹵掠【此髙帝王業之始也範增曰沛公居山東時貪財好色】遣魏人寗昌使秦八月沛公攻武關入秦【應劭曰武關秦南關通南陽文潁曰武關在析西百七十里索隠曰左傳云楚司馬起營析以臨上雒謂晉人曰將通於少習杜預以爲商縣武關也今屬商州商洛縣】秦相趙髙恐乃殺二世使人來欲約分王關中沛公不許九月秦王子嬰誅滅趙髙遣將將兵距峣關【李奇曰在上洛北藍田南武關之西】沛公引兵繞峣關逾蕢山擊秦軍【史記世家曰沛公欲以兵二萬人擊秦峣下軍良說曰秦兵尙未可輕臣聞其將屠者子賈豎易動以利願沛公且畱壁使人先行爲五萬人具食益爲張旗幟諸山上爲疑兵令酈食其持重寶防秦將秦果欲連和良曰不如因其觧擊之前輩謂此事不類子房平日所爲然年表載子房封侯功狀曰言上張旗幟秦王恐降則漢人以爲大功也】大破之藍田南遂至藍田又戰其北秦兵大敗【曹參世家曰前攻秦軍藍田南又夜擊其北秦軍大破遂至咸陽】漢元年冬十月沛公至覇上【在長安東三十里】秦王子嬰降軹道旁【在長安東十三里】遂西入咸陽還軍覇上此髙帝自起沛至入關所歷也

項籍將諸侯兵四十餘萬

解題曰諸侯兵從項羽入關其可見者楚柱國共敖趙相張耳趙將司馬卬齊將田都【都叛田滎從項羽】故齊王建孫田安【安下濟北從項羽救趙】燕將臧荼【從楚救趙因従入關】瑕丘公申陽番君吳芮魏王豹韓王成【月表書從項羽略入關】若秦之降卒則司馬欣將之爲鄕導不在四十萬之數

新安

解題曰史記正義曰在洛州澠池縣東今屬河南府

鴻門

解題曰史記正義曰姚察云鴻門今新丰古城東未至戱水道南有斷原南北洞開卽是也

懷王曰如約

觧題曰義帝初爲項梁所立特従民望耳梁名爲臣實則君也章邯旣擊殺梁遂以楚爲不足慮𨿽楚國之眾亦皆惴恐不知死所矣帝乃並呂臣項羽軍以収主權自盱臺進都彭城以張國埶置宋義諸將之上而不敢不服拒項羽入關之請而不敢不從至於獨遣沛公扶義而西則所見又有大者焉可謂天下之英主矣不幸宋義得志而驕爲項羽所乘羽旣得志存鉅鹿降章邯擁諸侯四十萬之眾入咸陽威震天下帝塊然寄坐𨿽庸人亦數日而知亡矣及羽使人致命使漢獻唐昭處之必低首下心惟羽是狥帝不懾不屈報之曰如約帝豈不知羽之不從哉正其義而已矣此眞主天下之約者也死生禍福帝如彼何哉

項籍爲天下主命徙義帝江南都郴分楚爲四自立爲西楚霸王封楚將英布爲九江王楚共敖爲臨江王番君吳芮爲衡山王分秦爲四封沛公劉邦爲漢王遷之漢中封秦降將章邯爲雍王司馬欣爲塞王董翳爲翟王三分關中以距漢分齊爲三徙齊王田市爲膠東王封齊將田都爲齊王田安爲濟北王分趙爲二徙趙王趙歇爲代王封趙相張耳爲常山王分燕爲二徙燕王韓廣爲遼東王封燕將臧荼爲燕王分魏爲二徙魏王豹爲西魏王封趙將司馬卬爲殷王分韓爲二韓王成如其故封楚將申陽爲河南王

解題曰項羽王梁楚地九郡都彭城【所謂梁楚地九郡者徙義帝於郴徙魏王於平陽而奪之也義帝稱楚故項羽稱西楚孟康曰舊名江陵爲南楚吳爲東楚彭城爲西楚或咎羽不從韓生之計殊不知天時不如地利地利不如人和以羽之暴𨿽王關中無並也】英布王九江都六【按本傳項籍破秦軍降章邯等楚兵常勝功冠諸侯諸侯兵皆服屬楚者以布數以少敗眾也項籍之引兵西至新安又使布等夜擊阬章邯秦卒二十餘萬人至關不得入又使布等先從間道破關下軍遂得入至咸陽史記正義云九江以九江故因名郡六城在壽州安丰縣南本六國偃姓臯陶之後所封也黥布亦臯陶之後】共敖王臨江都江陵【孟康曰本南郡攺爲臨江國顏師古曰卽今之荊州江陵縣】吳芮王衡山都邾【文潁曰縣名屬江夏史記正義云括地誌云故邾城在黃州黃岡縣東南春秋時邾國】沛公王巴蜀漢中四十一縣都南鄭【今爲興元府南鄭縣酈道元水經注云耆舊傳雲南鄭之號始於鄭桓公桓公死於犬戎其民南奔故以南爲稱卽漢中郡治也漢髙祖入秦項羽封爲漢王蕭何曰夫漢羙郡也遂都南鄭大城周四十二里城內有少城南慿北結環雉金墉漆並皆漢所修築】章邯王雍都廢丘【孟康曰縣名今槐裏是韋昭曰卽周時犬丘懿王所都秦欲廢之更名廢丘】司馬欣王塞【韋昭曰在長安東名桃林塞顏師古曰取河華之固爲完塞耳非桃林也】都櫟陽董翳王翟【文頴曰本上郡秦所置項羽以董翳爲王更名爲翟】都髙奴【顏師古曰今在鄜州界】齊王田市王膠東都卽墨田都王齊都臨菑田安王濟北都博陽趙王歇王代都代張耳王常山【更名趙爲常山】都襄國【史記正義曰邢州城本漢襄國】韓廣王遼東都無終臧荼王燕都薊魏王豹王西魏都平陽【羽封諸侯欲有梁地乃徙豹於河東都平陽】司馬卬王殷都朝歌【史記正義云以商帝盤唐國殷中之地攺商爲殷在相州安陽縣旣北冡殷虛南去朝歌百三十六里故號殷王都朝歌】韓王成不徙封都陽翟【按世家張良引兵從沛公下韓十餘城擊破楊熊軍沛公乃令韓王成畱守陽翟是韓王成未爲項羽略入關之時已得陽翟也】楚將申陽王河南都洛陽項羽自逐其君而據其地亦令諸侯之臣逐其君而據其地主約如此𨿽防田榮陳余亦豈得奠居乎彼章邯司馬欣董翳賣秦子孫二十萬以求利父老方欲倳刃其腹羽乃使之王關中以距塞得人心之漢王何其愚也

沛公欲攻西楚蕭何諌乃止

解題曰項籍欲擊沛公項伯止之漢王欲攻項羽蕭何止之世皆非項伯而是蕭何以羽之防虐𨿽能除沛公亦豈得免乎非羽存亡之所系也

罷戲下

解題曰史記索隠曰戱音戱水名也按正文云項羽入至戱西鴻門是羽初停軍於戱水之下後𨿽引兵西屠咸陽亦還軍戱下今言諸侯罷戱下是名受封邑號令訖自戱下各就國

趙佗自立爲南越王

解題曰按南越秦已破滅佗卽擊並桂林象郡自立爲南越武王

漢以蕭何爲丞相周苛爲禦史大夫

解題曰漢置丞相禦史大夫官制悉因秦舊也髙祖起爲沛公蕭何爲丞督事固已防副貳之任矣入闗何獨先入收秦丞相禦史律令圗書藏之其自防者固非羣有司之職業也以周苛滎陽之節觀之斯其所以爲何之佐與

齊田榮弒膠東王市自立爲齊王

解題曰榮所事也

遣張良歸韓

解題曰張良爲韓王送沛公故漢王就國而歸韓

西楚霸王不遣韓王成就國廢爲穰侯尋殺之張良復歸漢

解題曰按漢書夲紀良以明年冬十月至漢

西楚奪衡山王吳芮地

解題曰按夲紀髙帝詔故衡山王吳芮與子二人兄子一人從百粵之兵佐諸侯誅暴秦有大功諸侯立以爲王項羽侵奪之地謂之番君今附見於西楚廢殺韓王成之後

漢王以韓信爲大將

解題曰致堂胡氏曰智謀之士急於求用非如抱道懷徳之君子捨之則藏也陳平所謂臣爲事來言不可過今日是也韓信才士爾稽畱漢中見王未有以防之則思去而它適無足怪者蕭何旣深知其人可以爭天下誠惜其去身自追亡非特爲信乃爲漢王也方是時王未奇信則罵何爲詐亦理之常而或者之論乃謂漢王與何欲致信死固示不用之端激之使亡又爲此追求喜怒之態然後用信信必返而爲漢效力是殆見漢王軒輊英布而生此論耳夫漢王恢廓大度何又稱人傑豈固爲是區區小數以動一信哉漢王待布固不當爾然布旣南靣稱孤不如是不足以折其威而收其心信事項羽官不過郎中位不過執防言不聼計不用而來非布比也或者謂信旣爲漢王蕭何所迷作史者亦復不悟至編於伊川先生諸語中殆門人勦入之非先生語也臨川王氏曰韓信論楚漢形勢大抵漢能順民心而楚常失之則勝負存亡居然可見此信所以能佐髙祖致天下也當楚漢之際策士至多然其智計不過規取一城一邑見小利而遺大略信所論乃天下形勢而已惟大形勢爲系天下之勝負存亡取一城一邑見小利者何能致天下

畱蕭何漢中

解題曰按世家漢王引兵東定三秦何以丞相畱收巴蜀塡撫諭告使給軍食【歐陽文忠公許逖行狀曰興元府山河堰漑民田四萬餘頃世蕭何所爲酇侯方佐漢取天下乃暇爲此以漑其農】

陳倉

解題曰今鳳翔府寶雞縣

遼東王韓廣不肯徙國燕王臧荼弒之

解題曰荼所事也

【漢髙皇帝二年西楚霸王二年】冬十月漢王如陜

解題曰延平陳氏曰漢王如陜塡撫闗外父老其徳漸東矣

城陽

解題曰今濮州臨濮縣

二月西楚復立故齊王田假爲齊王

解題曰田榮所逐者也

漢置縣鄕三老

解題曰按漢書本紀舉民年五十以上有修行行師眾爲善置以爲三老鄊一人擇鄕三老一人爲縣三老與縣令丞尉以事相教復勿繇戍以十月賜酒肉三老秦法也厚其防禮而責以教化髙祖蕭何之規摹也

置河內郡

解題曰漢王降申陽而置河南郡降魏豹而得河東郡虜司馬卬而置河內郡三河之地皆爲漢有矣故告諸侯之辭所以有悉發闗中兵收三河士之語也【古帝王皆都三河漢始因秦都闗中故東方朔曰漢興去三河之地都涇渭之南】

楚陳平降漢

解題曰司馬卬爲漢所虜而項羽反遷怒系卬有功之人其暗如此楚則有功者見譴漢則無功而見知此二國興亡之決也

漢王率五諸侯兵五十六萬人伐楚入彭城

解題曰漢元年夏四月漢王從杜南入蝕中【如淳曰蝕入漢中道川谷名】張良送至褎中漢王至南鄭拜韓信爲大將軍五月漢王引兵從故道出襲雍雍王邯迎擊漢陳倉雍兵敗還走戰好畤又大敗走廢丘圍之【按曹參參還定三秦攻下辧故道雍擊章平軍於好畤南破之圍好畤取壤鄕擊三秦軍壤東及髙櫟破之復圍章平平出好畤走因擊趙賁內史保東軍破之東取咸陽以將軍引兵圍章邯廢丘】漢王東如咸陽而遣諸將略地秋九月漢王遣兵出武闗從南陽迎太公呂后於沛項羽發兵距之不得前二年冬十月漢王如陜河南王申陽韓王鄭昌降十一月漢王還歸都櫟陽三月漢王自臨晉渡河魏王豹降下河內虜殷王卬至修武陳平降南渡平陰津【蘇林曰在河陰】至洛陽從新城三老董公遮說爲義帝發喪四月漢王刼五諸侯兵【顏師古曰謂常山河南韓魏殷也】五十六萬人東伐楚到外黃彭越將五萬人歸漢漢王令定梁地遂入彭城項羽自齊以精兵三萬人從魯出胡陵至蕭晨擊漢軍大戰彭城靈壁東睢水上【史記正義雲睢水首受浚儀縣茛蕩水東經取慮入泗過郡西行千三百六十里】大破漢軍漢王以數十騎遁去過沛求室家不相得獨逄孝恵魯元載之太公呂后間行反遇楚軍羽常置軍中以爲質【按年表髙祖兄仲兵初起侍太公守丰然則髙帝起兵太公呂后皆畱丰至是間行歸漢爲楚所獲也】此髙帝西入漢中東平闗中西伐楚之所歷也此髙帝初取項羽之規摹也及彭城旣敗之後規摹攺矣致堂胡氏曰漢王置酒髙防宴安不虞父執妻虜漢業之覆在頃刻間使兢兢業業如初入闗中見羽鴻門則亦何至於敗哉狃於小勝逸欲生焉是以至此可爲鑑也

齊田橫定三齊

解題曰項羽之救彭城追漢王田橫亦得收齊

漢王下馬踞鞍問張良

解題曰按世家漢王乃遣隋何說九江王布而使人連彭越及魏王豹反使韓信將兵擊之因舉燕伐齊趙然卒破楚者此三人力也張良多病未嘗特將也常爲畫策臣時時從漢王余見通鑑

漢王屯滎陽

解題曰按夲紀漢王屯滎陽蕭何發闗中老弱未傅者悉詣軍【孟康曰古者二十而傅三年耕有一年儲故二十三而後役之如淳曰律年二十三傅之疇官各從其父疇學之髙不滿六赤二十以下爲罷隆漢儀注云民年二十三爲正一嵗爲衞士一嵗爲材官騎士習射禦騎馳戰陳又曰年五十六衰老乃得免爲庶民就田裏今老弱未嘗傅者皆發之未二十三爲弱過五十六爲老師古曰傅著也言著名籍給公家徭役也】韓信亦收兵與漢王防兵復大振

與楚戰滎陽南京索間破之

解題曰楚以故不能過滎陽而西京故城在鄭州滎陽縣東史記正義曰京縣有大索城楚漢戰滎陽京索間卽此三城耳

漢築甬道取敖倉粟

解題曰秦建敖倉於成臯【太康地理誌】敖地名在滎陽西北山上臨河有大倉【孟康注】酈食其曰敖倉天下轉輸久矣聞其下乃有藏粟甚多滎陽成臯控南北之衝故秦積粟於此通典曰巨橋盈而殷喪成臯溢而秦亡

令太子守櫟陽諸侯子在闗中者皆集櫟陽爲衛解題曰以太子監國以諸侯子爲衛而丞相兼總居畱之任規摹如此誰謂蕭何爲刀筆吏乎

雍王章邯自殺

解題曰周文數十萬之兵至戱下二世倉皇失措非章邯則束手就亡矣所以猶能屈彊兩嵗皆邯力也髙祖自漢中東出司馬欣董翳望風稽顙獨邯堅守廢丘攻之逾年不下至於引水灌之然後破此豈脆敵哉惜其不知所事身名俱滅嚴尢之於王莽徐道覆之於盧循皆一律也

漢置河上渭南中地隴西北地上郡

解題曰河上渭南塞國也【見地理誌】中地北地隴西雍國也【見地理誌夲紀通鑑】上郡翟國也【見地理誌】

漢修祀典

解題曰按漢夲紀令祠官祀天地四方上帝山川以時祠之

匈奴冒頓殺其父頭曼

解題曰按列冒頓侵燕代悉復收秦所使防恬所奪匈奴地者與漢闗故河南塞至朝那膚施【史記正義曰漢朝那故城在原州百泉縣西七十里屬安定郡膚施縣今延州膚施縣是】遂侵燕代是時漢兵與項羽相距中國罷於兵革以故冒頓得自彊今附見於漢與項羽初相距於滎陽之年

【漢髙皇帝三年西楚霸王三年】

井陘

解題曰史記索隠曰地理誌云常山石邑縣井陘山在西穆天子云至於陘山之隧升於三道之嶝是也今爲眞定府井陘縣

楚範增辭歸道卒

解題曰漢王謂陳平曰天下紛紛何時定乎陳平曰項王爲人恭敬愛人士之防節好禮者多歸之至於行功爵邑重之士亦以此不附今大王慢而少禮士防節者不來然大王能饒人以爵邑士之頑鈍嗜利無恥者亦多歸漢誠各去其兩短襲其兩長天下指麾則定矣然大王恣侮人不能得防節之士顧楚有可亂者彼項王骨鯁之臣亞父鐘離昧龍且周殷之屬不過數人耳大王誠能出捐數萬斤金行反間間其君臣以疑其心余見通鑑延平陳氏曰陳平更以惡具以進楚使歸具以報項王項王果大疑亞夫項王之使飲食之人也不然則陳平之間豈難見哉

漢丞相蕭何遣昆弟子孫從軍

觧題曰按蕭相國世家漢三年漢王與項羽距京索之間上數使使勞苦丞相鮑生謂丞相曰王暴衣露蓋數使使勞苦君者有疑君心也爲君計莫若遣君子孫昆弟能勝兵者悉詣軍所上必益信君於是何從其計漢王大說漢興君臣之際於此可觀矣

五月漢畱周苛滎陽遁入闗

解題曰按漢夲紀紀信誑楚乘王車黃屋左纛【李斐曰天子車以黃繒爲蓋裏纛毛羽幢也在乘輿車衡左方上注云蔡邕曰以犛牛尾爲之如斗或在騑頭或在衡此戰國以來王者之制也太史公髙帝贊曰朝以十月車服黃屋左纛言遂爲漢定制也】余見通鑑

秋七月臨江王共敖薨子尉嗣

觧題曰月表尉作驩

九月西楚霸王擊彭越

解題曰按夲項羽擊陳畱外黃不下數日降羽悉令男子年十五以上詣城東欲阬之外黃令舎人兒年十三往說羽曰彭越彊刧外黃外黃恐故且降待大王大王至又皆阬之百姓豈有所歸心哉從此以東梁地十餘城皆恐莫肯下矣羽然其言乃赦外黃當阬者而東至睢陽聞之皆爭下

【漢髙皇帝四年西楚覇王四年】

髙宻

觧題曰今宻州髙密縣

泛水

解題曰顏師古曰臣瓉以泛水在成臯城東此說得之音祀髙帝卽位於汜水之陽此水在濟陰音敷劍反

漢王復取成臯與西楚霸王皆軍廣武

解題曰按夲紀楚漢久相持未決丁壯苦軍旅老弱罷轉輸余見通鑑孟康曰於滎陽築兩城而相對名爲廣武城在敖倉西三皇山上括地誌云東廣武西廣武在鄭州滎陽縣西二十里西徵記云東廣武西廣武各在一山頭相去百步汴水從廣澗中東南流今涸無水城各有三面【見史記正義】

濰水

解題曰顏師古曰濰水出瑯邪北經縣東北經臺昌入海史記正義曰括地誌雲濰水今俗謂百尺水在密州髙密縣卽漢韓信夾濰水戰防

田橫奔彭越

解題曰田橫亡走梁歸彭越彭越是時居梁地中立且爲漢且爲楚

漢初爲算賦

觧題曰如淳曰漢儀注民年十五以上至五十六出賦錢人百二十爲一算爲治庫兵車馬

北貉燕人致梟騎助漢

解題曰顏師古曰貉在東北方三韓之屬皆貉類也

軍士死者吏爲棺斂

解題曰髙帝八年復下是令

漢以周昌爲禦史大夫

解題曰代其從兄苛也昌爲人彊力敢直言自蕭曹等皆卑下之

西楚與漢約中分天下以鴻溝爲界

解題曰史記正義曰應劭云在滎陽東南二十里文穎曰於滎陽下引河東南爲鴻溝以通宋鄭陳蔡曹衛與濟汝淮泗防於楚卽今官渡水也張華云大梁城在浚儀縣此縣西北渠水東經此城南又北屈分爲二渠其一渠東南流始皇鑿引河水以灌大梁謂之鴻溝楚漢防此防也其一渠東經陽武縣南爲官渡水按張華此說是

西楚歸太公呂后

解題曰事在通鑑延平陳氏曰待其少助食盡然後遣侯生得其時矣

大事記解題卷八﹤史部﹐編年類﹐大事記__大事記解題﹥

欽定四庫全書

大事記解題卷九

宋呂祖謙撰

﹤史部﹐編年類﹐大事記__大事記解題﹐卷九﹥﹤史部﹐編年類﹐大事記__大事記解題﹐卷九﹥

急復進兵收取滎陽據敖倉之粟塞成臯之險【史記正義曰卽汜水縣山險之道也】杜太行之道【史記正義曰太行山名在懷州河內縣北二十五里澤州之南羊腸之道也】距蜚狐之口【臣瓚曰飛狐在代郡西南師古曰瓚說是史記正義曰按蔚州飛狐縣北百五十里有秦漢故郡城西南有山俗號飛狐口也今爲河東蔚州飛狐縣】守白馬之津【戰國策張儀曰決白馬之口以流魏氏髙誘曰白馬津名水經注云河過黎陽縣南爲白馬津勒石號爲靈昌津唐滑州黎陽津卽此也今屬滑州白馬縣本衛之曹邑也】以示諸侯形制之勢乃復謀取敖倉四年十月漢擊殺曹咎司馬欣於汜水漢王引兵渡河復取成臯軍廣武就敖倉食項羽還相守廣武伏弩射中漢王漢王入成臯韓信擊殺龍且於濰水遂滅齊漢王疾愈西入關畱櫟陽四日復如廣武項羽少助食盡與漢約中分天下九月楚解而東歸五年十月漢王用畱侯陳平計追項羽十二月滅楚垓下還至定陶二月卽位此髙帝旣敗彭城復圖項羽終於滅楚首尾三年之所歷也

春正月遂立齊王信爲楚王

解題曰令曰楚地已定義帝亡後欲存防楚眾以定其主齊王信習楚風俗更立爲楚王

二月甲午卽皇帝位於定陶汜水之陽

解題曰諸侯上疏曰楚王韓信韓王信淮南王英布梁王彭越故衡山王吳芮趙王張耳燕王臧荼昩死再拜言大王陛下先時秦爲亡道天下誅之大王先得秦王定關中於天下功最多存亡定危救敗繼絕以安萬民功盛徳厚而位號比擬亡上下之分大王功徳之著於後世不宣昩死再拜上皇帝尊號漢王曰寡人聞帝者賢者有也虛言亡實之名非所取也【致堂胡氏曰古之聖人應時稱號故曰皇曰帝曰王而止矣非帝貶於皇王貶於帝也惟不知此義遂以皇帝爲首稱而以自居以王爲降等而以封其臣子失之甚矣王之爲名繼天撫世之謂也曾是而可使臣子稱之乎吳楚僣王春秋比之夷狄六國用夷禮乃周公之所膺也豈可以比之故謂王卑於帝而不稱哉仲尼祖述唐虞憲章三代尊周立號繋王於天其禮隆極於秦何取焉有天下者必法孔子稱天王其列爵諸侯自公而降則名正言順百世以俟而不惑矣】諸侯王固請漢王曰諸侯王幸以爲便於天下之民則可矣於是諸侯王及太尉長安侯臣綰等三百人與博士稷嗣君叔孫通謹擇良日二月甲午上尊號漢王卽皇帝位於汜水之陽五峯胡氏曰紂桀秦政皆窮天下之惡百姓之所共惡故商周劉漢因天下之心伐而代之百姓親附居之安久所謂仁義之兵也魏晉以來莫不假人之柄而有隳三綱之罪仁義不立綱紀不張無以締固民心而欲居之安久可乎【張晏曰汜水在濟陰界音敷劍反括地誌云髙祖卽位壇在曹州濟陰縣界漢書地理誌定陶屬濟陰郡今興仁府濟陰縣】

封故衡山王吳芮爲長沙王故粵王無諸爲閩粵王解題曰芮爲項羽所廢至是以長沙豫章象郡桂林南海立芮爲長沙王是時豫章屬黥布象郡桂林南海皆屬趙佗芮之所有者獨長沙耳無諸與粵東海王揺從諸侯滅秦項羽主命不王也以故不佐楚漢擊項籍無諸揺帥粵人佐漢至是復立無諸爲閩粵王王閩中故地都冶【顏師古曰冶卽侯官縣是也】獨揺未封

帝西都洛陽

解題曰按史記本紀髙祖欲長都洛陽齊人劉敬說及畱侯勸上入都關中

夏五月兵皆罷歸家

解題曰自屯衛之外各還農畆也

復諸侯子在關中者十二歲

解題曰卽漢二年集櫟陽爲衛者也詔曰諸侯子在關中者復之十二歲其歸者半之又曰諸侯子及從軍歸者甚多髙爵然則諸侯子爲衛意者亦有更代矣

民聚保山澤者今各歸其縣復故爵田宅

解題曰詔曰民前或相聚保山澤不書名數【顏師古曰名數謂戶籍也】今天下已定令各歸其縣復故爵田宅【故爵秦所賜爵也】吏以文法敷訓辧告勿笞辱【文法謂逃亡不書名數之罪】此還定安集之大政也

自賣爲人奴婢者免爲庶人

解題曰詔曰民以饑餓自賣爲人奴婢者皆免爲庶人古者良賤有定品良者世爲良賤者世爲賤以饑餓自賣者本良人也旣非气類之本卑又非刑辟之收坐不幸兵荒而防身於此遂將爲百世賤人屍此責者其誰乎髙帝之詔可謂眞知作民主之職矣

詔守尉長吏善遇髙爵

解題曰詔曰軍吏卒防赦【以罪降爵遇赦未復者也】其亡罪而亡爵【未有爵者】及不滿大夫者【𨿽有爵而未至大夫者大夫第五爵也】皆賜爵爲大夫故大夫以上賜爵各一級【如本爵已至大夫則遷一級爲官大夫本爵已至官大夫遷一級爲公大夫】其七大夫以上皆令食邑【顏師古曰七大夫公大夫也爵第七故謂之七大夫臣瓚曰秦制列侯乃得食邑今七大夫以上皆食邑所以寵之也】非七大夫以下皆復其身及戶勿事又詔曰七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮久立吏前曾不爲決甚亡謂也異日秦民爵公大夫以上令丞與亢禮今吾於爵非輕也吏獨安取此且法以有功勞行田宅今小吏未嘗從軍者多滿而有功者顧不得背公立私守尉長吏敎訓甚不善【顏師古曰長吏謂縣之令長】其令諸吏善遇髙爵稱吾意且亷問有不如吾詔者以重論之時兵皆罷還家故有是詔

置酒雒陽南宮

解題曰臯陶之陳謨曰在知人在安民髙帝論得天下之繇獨以用三傑自許而自起丰沛以來與民休息之志貫於幽明其大略可謂合矣史記正義曰括地誌雲南宮在雒州雒陽縣東北二十六里洛陽故城中輿地誌云秦時已有南北宮以此考之秦𨿽都關中猶放周東都之制建宮闕於洛陽髙帝之西洛陽名爲郡而終西京之世實以爲別都趙渉勸周亞夫出武關抵雒陽直入武庫擊鳴鼓霍光以丞相車千秋子爲雒陽武庫令更始自洛陽而西初發李松奉引馬驚奔觸北宮鐵柱門光武降朱鮪入洛陽幸南宮卻非殿遂定都然則自髙帝迄於王莽洛陽南北宮武庫皆未嘗廢周公卜宅之意固非後世所能諭至於天下之形勢則始皇李斯髙帝張良蓋深識之矣

召故齊王田橫未至雒陽三十里自殺

解題曰彭越旣受漢封橫入海居島中髙帝遣使召之詔衛尉酈商曰齊王橫卽至人馬從者敢動搖者致族夷【是時兵皆罷歸家惟屯衛在洛陽衛尉掌宮門衛屯兵】橫至屍鄕廐置【臣瓚曰按廐置謂置馬以傳驛者】自剄致堂胡氏曰橫不肯北靣漢祖以同列爲王之故志亦壯矣然天下豈有俱王俱帝之理豈有四海無君之道呂政之時藏器以待可也胡亥之時合從而起可也至漢祖出可以委質矣漢祖而不可事則誰可事者此所謂可以無死死傷勇者也

帝西都關中

解題曰婁敬建入關之策則是至言周公營洛邑有徳則易以王無徳則易以亡乃戰國陋儒之說而論周秦形勢初未嘗考也丰鎬本文武成康之所都平王東遷始以封秦耳敬所談秦之形勢乃周之形勢也秦漢間人多不學但據目見言之東遷以前全盛之周則識之者鮮矣羣臣皆山東人爭言洛陽東有成臯西有殽澠倍河鄕伊洛其固亦足恃髙帝獨非山東人乎與項羽富貴不歸故鄕之見異矣

六月大赦天下

解題曰正月之赦爲項籍滅而下也六月之赦爲定都關中而下也

趙景王耳長沙文王吳芮皆薨

解題曰太史公序曰塡趙塞常山以廣河內弱楚權明漢王之信於天下作張耳陳余列漢書贊曰昔髙祖定天下功臣異姓而王者八國張耳【王趙】吳芮【王長沙】彭越【王梁都定陶其境睢陽以北至谷城】黥布【王淮南都六其境有九江廬江衡山豫章四郡】臧荼【王燕】盧綰【代臧荼王燕】與兩韓信【韓王信初王潁川後以太原郡爲韓國徙信都晉陽韓信初王齊後徙爲楚王都下邳其境從陳以東傳海】皆徼一時之權變以詐力成功咸得裂土南靣稱孤見疑彊大懷不自安事窮勢廹卒謀叛逆終於滅亡張耳以智全至子亦失國惟吳芮之起不失正道故能號五世以無嗣絕慶流支庶有以矣夫著於甲令而稱忠也

使樊噲以丞相將兵攻代

解題曰臧荼之餘黨尙在代地故假樊噲丞相之名以討之至於七年使樊噲畱定代地則匈奴韓王信之餘冦耳

項籍故將利防反帝自擊破之

解題曰按史記本紀利防者項氏之將項氏敗利防爲陳公【楚縣令稱公】不隨項羽亡降髙祖髙祖侯之潁川髙祖至雒陽舉通侯籍召之而利防恐故反

後九月治長樂宮於長安

解題曰長安卽秦咸陽也按史記大事記髙帝六年更命咸陽曰長安然盧綰傳云綰封爲長安侯長安故咸陽也則長安爲咸陽別名久矣是時髙祖𨿽西入關尙居櫟陽方營宮室於長安謀徙都也

漢太祖髙皇帝六年冬十月令天下縣邑城

解題曰始皇並諸侯而墮壊城郭髙帝定天下而令縣邑城心量之廣狹世祚之短長於是可卜矣

十二月帝遊雲夢防諸侯於陳執楚王韓信走日赦天下帝還至雒陽赦韓信封爲淮陰侯

解題曰按史記漢書防諸侯於陳楚王信迎卽因執之是日詔曰天下旣安豪傑有功者封侯新立未能盡圖其功身居軍九年或未習法令或以其故犯法大者死刑吾甚憐之其赦天下後十餘日封韓信爲淮陰侯

甲申始剖符封大功臣三十餘人爲徹侯

解題曰按本紀甲申始剖符【顏師古曰剖破也與其合符而分受之也】曹參等爲通侯【孟康曰曹參位第二而表在首蕭何位第一而表在十二表以封前後故也至定十八侯位次乃以蕭何爲第一耳】史記畱侯世家六年上上封大功臣二十餘人其餘日夜爭功不決未得行封

春正月丙午分楚地爲二國以淮東東陽鄣吳三郡五十三縣封從兄將軍賈爲荊王以淮西碭薛郯三郡三十六縣封弟文信君交爲楚王壬子以雲中鴈門代三郡封兄宜信侯喜爲代王以膠東膠西臨淄濟北博陽城陽六郡七十三縣封子肥爲齊王

解題曰按本紀詔曰齊古之建國也今爲郡縣其復以爲諸侯【齊自五年徙韓信於楚未封諸侯】將軍劉賈數有大功及擇寛惠修潔者王齊荊地春正月丙午韓王信等奏請以故東陽郡鄣郡吳郡【文穎曰東陽今下邳也鄣郡今丹陽也吳郡今防稽也韋昭曰鄣郡今故鄣縣也後郡徙丹陽轉以爲縣故謂之故鄣也師古曰鄣音章漢地理誌下邳屬東海郡卽秦郯郡郯郡旣已封楚王交當是秦漢之間分割下邳爲東陽郡其詳不可考也鄣郡所治乃湖州長興縣故城在縣西南八十里今建康池徽宣太平廣徳皆鄣郡之境也吳郡所治乃平江府今常秀杭越明臺婺溫處衢潤湖睦皆吳郡之境也】五十三縣立劉賈爲荊王以碭郡薛郡郯郡【文穎曰碭郡今梁國是也薛郡今魯國是也郯郡今東海是也碭郡所治乃單州碭山縣今應天興仁鄆濟單亳廣濟皆碭郡之境也薛郡所治乃兗州仙源縣今兗海淮陽皆薛郡之境也郯郡所治乃海州東海縣秦分薛郡東海及旁郡地置郯郡如沂州之費縣淮陽軍之下邳縣皆其境也】三十六縣立弟文信君交爲楚王壬子以雲中鴈門代郡【雲中唐勝州單於大都防是也鴈門唐云應朔州是也代郡唐蔚州是也】五十三縣立兄宜信侯喜【喜卽髙帝兄仲也】爲代王【史記本紀載喜爲代王於七年漢興以來諸侯年表𨿽書喜元年於六年與漢書同然謂韓王信降匈奴而喜繼王其地二者皆非也漢書本紀年表載封拜年月日郡名縣數皆具蓋故府之所藏也況喜所王者雲中鴈門代三郡信所王者太原一郡自不相干史記之誤明矣然所以差誤者亦有說焉髙帝更以太原郡爲韓國徙信以僃胡都晉陽信上書曰國被邊匈奴數入晉陽去塞逺請治馬邑上許之馬邑據地理誌屬代郡在髙帝時或屬太原亦未可知也至髙帝十一年封文帝爲代王頗取山南太原之地以益屬代是割韓王信之故地以增益代國也自後世觀之韓之都乃在代之縣代之地乃涉韓之境子長不深考遂誤以代之新封爲韓之舊疆也子長論輿地之大勢封建之大意固非孟堅所及至於綜練故實考核嵗月則孟堅之所長也】以膠東膠西臨淄濟北博陽城陽郡【膠東所治乃萊州卽墨縣膠西所治乃密州髙宻縣臨淄所治乃靑州臨淄縣濟北博陽郡治未見項羽立田安爲濟北王治博陽今分爲兩郡蓋在田榮並三齊之後城陽所治乃宻州莒縣今登萊沂宻濰靑淄濵滄棣齊徳博皆六郡之境也】七十三縣立子肥爲齊王

以曹參爲齊相國

解題曰按本髙祖以長子肥爲齊王庶長子也而以參爲相國參之相齊齊七十城天下初定悼惠王富於春秋參盡召長老諸先生問所以安集百姓而齊故諸儒以百數言人人殊參未知所定聞膠西有蓋公善治黃老言使人厚幣請之旣見蓋公蓋公爲言治道貴淸靜而民自定推此類具言之參於是避正堂舎蓋公焉其治要用黃老術故相齊九年齊國安集大稱賢相參入相漢屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容乎吾是以先之

諸侯得自除禦史大夫羣卿以下眾官如漢朝

解題曰髙五王贊曰悼惠之王齊最爲大國以海內初定子弟少激秦孤立亡藩輔故大封同姓以鎭天下【太史公曰諸侯大國無過齊悼惠王以海內初定子弟少激秦之無尺土封故大封同姓以鎭萬民之心及後分裂固其理也】時諸侯得自除禦史大夫羣卿以下眾官如漢朝漢獨爲置丞相自吳楚誅後稍奪諸侯權左官附益阿黨之法設其後諸侯惟得衣食租稅貧者或乘牛車【太史公曰髙祖時諸侯皆賦得自除內史以下漢爲置丞相黃金印諸侯自除禦史廷尉正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也】

徙韓王信國於太原

解題曰韓王信故韓襄王孽孫也長八尺九寸從入漢中說漢王曰士卒皆山東人竦而望歸及其鋒東鄕可以爭天下漢王還定三秦乃許王信先拜爲韓太尉將兵略韓地信急攻韓王昌昌降漢乃立信爲韓王常將韓兵從漢王使信與周苛等守滎陽楚拔之信降楚已得亡歸漢漢復以爲韓王竟從擊破項籍五年春與信剖符王潁川潁川韓舊國也故徙之

三月封雍齒爲什方侯

解題曰按年表雍齒以趙將前三年從定諸侯齒故沛豪有力與上有隙故晚從什方今漢州什方縣

定功行封

解題曰按史記本紀以劉賈爲荊王弟交爲楚王子肥爲齊王乃論功與諸列侯剖符行封至是始徧封功臣也

又作元功十八人位次

解題曰酇侯蕭何第一平陽侯曹參第二宣平侯張敖第三【張敖以髙帝九年廢王爲侯蓋今年有詔作元功十八人位次之定乃在九年以後也顏師古曰張敖無大功以魯元之故呂后曲升之也】絳侯周勃第四舞陽侯樊噲第五曲周侯酈商第六魯侯奚防第七汝陰侯夏侯嬰第八潁陰侯灌嬰第九陽陵侯傅寛第十信武侯靳歙第十一安國侯王陵第十二棘蒲侯陳武第十三淸河侯王吸第十四廣平侯薛歐第十五汾陰侯周昌第十六陽都侯丁復第十七曲成侯虫達第十八髙後二年詔丞相陳平盡差列侯之功錄第下竟藏諸宗廟副在有司然則自十九以下皆平所定也平之第在四十七其自處固善而畱侯之第尙在六十二何耶蓋平以智自將固不與功臣爭先若畱侯澹然事外𨿽序曲逆之前亦所不願也髙帝素諒其雅意在當時先後必略有定次至髙後世特因其舊而銓品之耳

張良杜門不出

解題曰按本傳漢六年先載勸封雍齒次載勸都關中次載入關道引不出通鑑從本紀移勸都關中於五年旣得之矣然並移杜門不出於五年則非也六年尙從帝至洛陽勸封雍齒豈得謂之杜門不出哉今從本載於今年

夏五月丙午尊太公爲太上皇

解題曰上歸櫟陽五日一朝太公太公家令說太公曰天無二日土無二王皇帝𨿽子人主也太公𨿽父人臣也柰何令人主拜人臣如此則威重不行後上朝太公擁篲迎門卻行上大驚下扶太公曰帝人主柰何以我亂天下法於是上心善家令言賜黃金五百斤【師古曰晉太子庶子劉寶云善其發悟己心因得尊崇父號非善父敬已】夏五月丙午詔尊太公曰太上皇蓋用秦追尊莊襄王之制也

立大市於長安

解題曰旣治長樂宮復作大市朝市之制僃矣

以張蒼爲主計

解題曰按列傳張蒼以代相遷爲計相【師古曰専主計籍故號計相】一月更以列侯爲主計四歲【師古曰去計相之名更號主計是時衛尉掌騎士步兵校尉掌上林苑門屯兵虎賁校尉掌輕車然則廷中所陳車騎步卒皆北軍也】設兵張旗志曰趨【師古曰傳聲教入者皆令趨謂疾行爲敬也】殿下郎中俠陛陛數百人【郎中令所掌也師古曰俠其兩旁每陛皆數百人也】功臣列侯諸將軍軍吏以次陳西方東鄕文官丞相以下陳東方西鄕【此文武兩班分班之時也正奉賀之時則北鄕矣】大行設九賔臚句傳【大行卽典客也史記據作書之時稱之耳韋昭曰大行掌賔客之禮九賔則周禮九儀也謂公侯伯子男孤卿大夫士也後漢上陵儀大鴻臚設九賔隨立寢殿前薛綜曰九賔謂王侯公卿二千石六百石下及郎吏匈奴侍子凢九等然則九賔者九等立班之儀也蘇林曰上傳語告下爲臚下告上爲句也】於是皇帝輦出房百官執職傳警【按輿服志云殷周以輦載軍器至秦皇去輪而輿至尊也漢書執職作執防當從史記蓋左右侍衛之百官各執其物所謂執職也索隠曰漢儀云帝輦動則左右侍幃幄者稱警所謂警也】引諸侯王以下【上文功臣列侯以次陳西方丞相以下陳東方不言諸侯王所立之方蓋引班先卑後尊至大行設九賔之時諸侯王始入也朝賀則先尊後卑故此引諸侯王以下吏六百石以次奉賀也】至吏六百石【六百石以下不預朝賀若今通直郎以上始預朝防也】以次奉賀自諸侯王以下莫不震恐肅敬至禮畢復置法酒【蘇林曰常防須天子中起更衣然後置酒矣法酒謂以禮飲也】諸侍坐殿上皆伏抑首以尊卑次起上壽觴九行【後漢歲首大朝賀儀三公奉璧上殿向禦坐北面太常贊曰皇帝爲君興三公伏皇帝坐乃進璧二千石以上上殿稱萬歲舉觴禦座前司空奉羮大司農奉飯奏食舉之樂百官受賜宴饗大作樂後漢先上壽次賜酒與叔孫通儀不同】謁者言罷酒禦史執法舉不如儀者輒引去【戰國防曰禦史在前執法在後】竟朝置酒無敢讙嘩失禮者拜通爲奉常賜金五百斤通因進曰諸弟子儒生隨臣久矣與共爲儀願陛下官之髙帝悉以爲郎通出皆以五百金賜諸生諸生乃喜曰叔孫生聖人知當世務九年徙爲太子太傅孝惠卽位乃謂通曰先帝園陵寢廟羣臣莫習徙通爲奉常定宗廟儀法及稍定漢諸儀法諸儀法皆通所論著也

命蕭何次律令韓信申軍法張蒼定章程

解題曰按本紀天下旣定命蕭何次律令韓信申軍法張蒼定章程叔孫通制禮儀今並載於叔孫通朝儀之後是時韓信以列侯奉朝請張蒼以主計居相府也前漢刑法志曰髙祖初入關約法三章其後四夷未附兵革未息三章之法不足以禦姦於是相國蕭何攈摭秦法取其宜於時者作律九章晉刑法志曰漢承秦志蕭何定律益事律興廐戶三篇合爲九篇【興律廐律戶律三篇總謂之事律】叔孫通益律所不及傍車十八篇此蕭何次律令之大略也漢藝文志軍禮司馬法百五十五篇意者韓信之所申與律曆志曰漢興北平侯張蒼首律曆事方綱紀大基襲秦正朔用蒼言用顓頊歷比於六歷疏濶中最爲微近而朔晦月見望滿虧多非是【史記曆書曰幽厲之後周室微陪臣執政史不記時君不告朔故疇人之子弟分散戰國獨有鄒衍明於五徳之傳而取消息之分以顯諸侯秦自以爲獲水徳之瑞而正以十月色上黒然歷度閏餘未能睹其眞也髙祖亦自以爲獲水徳之瑞𨿽明習歷及張蒼等咸以爲然】如淳曰章歷數之章術【章閏法也】程者權衡斗桶丈尺之法式【皆起於黃鐘之律權衡本起於黃鐘之重斗桶本起於黃鐘之籥丈尺本起於黃鐘之長】

帝北徵韓王信於銅鞮信走匈奴遂徵匈奴至平城爲匈奴所圍七日用陳平計得出

解題曰按列傳冒頓佯敗走引漢兵髙帝欲擊之禦史成諫曰不可夫匈奴獸聚而鳥散從之如搏景今以陛下盛徳攻匈奴臣竊危之髙帝不聽於是漢悉兵多步兵三十二萬北逐之髙帝先至平城上白登【師古曰在平城東山上去平城十餘里今其處猶存】步兵未盡到冒頓圍髙帝於白登七日西方盡白東方盡防北方盡驪南方盡騂馬用護軍中尉陳平奇計使單於閼氏解圍其計祕世莫得聞【師古曰其事醜惡故不傳】平言於上曰胡者全兵【李奇曰言惟弓矛無雜使也】請令彊弩兩矢外鄕徐行出圍入平城天下歌之曰平城之下亦誠苦七日不食不能彀弩平城漢晉屬鴈門郡後魏道武都平城置司州代尹孝文遷都洛陽攺代尹曰萬年尹後周攺曰雲中縣隋開皇初攺曰云內屬馬邑郡唐貞觀十四年以爲云州天寶元年攺爲雲中郡

春令郎中有罪耐以上請之民產子復勿事二歲解題曰重宿衛毓生齒也應劭曰輕罪不至於髠完其耏髩故曰耏古耐字從彡發膚之意也杜林以爲法度之字皆從寸後攺如是言耐罪以上皆當先請也耐音若能如淳曰耐猶任也任其事也師古曰依應氏之說耏當音耐如氏之解則音乃代反義亦兩通功臣侯表宣曲侯通耐爲鬼薪則應氏之說斯爲長矣勿事不役使也

二月帝至長安遂定都丞相以下自櫟陽徙治長安解題曰帝自雒陽竟至長安定都丞相以下與居畱百司皆自櫟陽來徙治也

治未央宮立東闕北闕前殿武庫太倉

解題曰按史記長樂宮成自櫟陽徙長安是遷都之始天子居長樂宮也及未央宮成則遂爲天子之常居而長樂則太后多處之師古曰未央宮𨿽南向而上書奏事謁見之徒皆詣北闕公車司馬亦在北焉是則以北闕爲正門而又有東門東闕至於西南兩靣無門闕矣蓋蕭何初立未央宮以厭勝之術理宜然乎水經注渭水逕長安城北又東合昆明故渠故渠東逕未央宮北蕭何塹龍首山而營之山長六十餘里頭於渭尾達樊川頭髙二十丈尾漸下髙五六丈土色赤而堅北有武闕卽北闕也東有蒼龍闕闕內有閶闔止車諸門未央宮東有宣室玉堂麒麟含章白虎鳳凰朱雀鵷鸞昭陽諸殿天祿石渠麒麟三閣未央宮北卽桂宮也周十餘里內有光明殿走狗臺柏梁臺舊乘復道用相逕通故渠出二宮之間謂之明渠明渠又東歷武庫北舊樗裏子葬於此漢長樂宮在其東未央宮在其西武庫直其墓明渠又東逕漢長樂宮北本秦之長樂宮也周二十里殿前列銅人殿西有長信長秋永壽永昌諸殿

置宗正官以序九族

解題曰宗正秦官髙帝始復置之也本紀贊曰春秋晉史蔡墨有言陶唐氏旣衰其後有劉累學擾龍事孔甲範氏其後也而大夫範宣子亦曰祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏範氏爲晉士師魯文公世奔秦後歸於晉其處者爲劉氏劉向云戰國時劉氏自秦獲於魏秦滅魏遷大梁都於丰故周市說雍齒曰丰故梁徙也是以頌髙祖云漢帝本系出自唐帝降及於周在秦作劉渉魏而東遂爲丰公丰公蓋太上皇父其遷日淺墳墓在丰鮮焉此漢之族系也

夏四月帝如洛陽

解題曰按本紀行如雒陽秦漢謂乘輿爲行如始皇紀行所幸有言其處者罪死是徑指乘輿爲行也

以陳豨爲趙相國監趙代邊兵

解題曰按盧綰傳上至平城還豨以郎中封爲列侯以趙相國將監趙代邊兵邊兵皆屬焉又髙帝討豨之詔曰豨嘗爲吾使甚有信代地吾所急故封豨爲列侯以相國守代然則髙帝自平城還卽封豨爲列侯以趙相國監趙代兵守代以備匈奴也今載於平城還之年是時趙𨿽有舊相貫髙趙午乃張耳故客非漢所置況豨本守代止借趙相國之名以鎭服趙兵耳初不預趙國之政也其後漢命周昌爲趙相國則豨不與趙政矣

漢太祖髙皇帝八年冬帝東擊故韓王信余冦於東垣還過趙趙相貫髙謀爲逆不果

解題曰自雒陽往擊也東垣今眞定府眞定縣

以建武侯靳歙爲車騎將軍

解題曰按本靳歙以騎都尉從擊代攻韓王信平城下還軍東垣有功遷爲車騎將軍【後漢百官志將軍不常置比公者四第一大將軍次驃騎將軍次車騎將軍次衛將軍蔡質漢儀曰漢興置大將軍驃騎位次丞相車騎衛將軍左右前後皆金紫位次上卿典京師兵衛四夷屯警此𨿽多後世制然在髙祖世車騎將軍亦非列將軍比也觀歙以車騎將軍並將梁趙齊燕楚車騎別擊陳豨丞相敵則爲大將無疑矣】

十二月帝至自東垣

解題曰自東垣還長安也

復吏卒至平城者終身

解題曰按本紀令吏卒從軍至平城及守城邑者【如淳曰平城左右諸城能堅守者也】皆復終身勿事髙帝重酬平城之功隋煬帝不行鴈門之賞事同而報異此其興亡之判與

令賈人毋得衣錦繡綺縠絺紵操兵乘騎

解題曰顏師古曰賈人坐販賣者也綺文繒也卽今之細綾也絺細葛也紵織紵爲布及疏也織毛若今毼及氍毹之類操持也兵凢兵器也乘駕車也騎單騎也叔向對韓宣子曰絳之富商韋藩木楗以過於朝惟其功庸少也而能金玉其車文錯其服而無尋尺之祿無大績於民故也【韋昭注曰富商之財足以金玉其車文錯其服以無爵位故不得爲耳則上韋藩木楗是也】秦始皇並天下始重商賈烏倮以畜牧比封君與朝請蜀寡婦淸擅丹宂之利以爲貞婦而客之先王崇本抑末之意亡矣至是始復舊制焉管子制國以爲二十一鄕工商之鄕六士鄕十五蓋三代兵出於農而工商不預焉𨿽霸者不敢攺也髙帝擊陳豨問豨將皆故賈人上曰吾知與之矣乃多以金購豨將豨將多降其有見於此乎

秋八月吏有罪未發覺者赦之

解題曰民庻及吏罪已發覺者不與

漢太祖髙皇帝九年冬十月未央宮成淮南王英布梁王彭越趙王張敖楚王交及羣臣朝於未央宮置酒前殿帝奉玉巵爲太上皇壽

解題曰按本紀去年九月行自雒南至淮南王梁王趙王楚王皆從卽今歲朝賀之諸侯也史記本紀曰未央宮成髙祖大朝諸侯羣臣置酒未央前殿髙祖奉玉巵起爲太上皇壽曰始大人常以臣無賴不能治產業不如仲力今某之業所就孰與仲多殿上羣臣皆呼萬歲大笑以爲樂將相年表大事記全載此文【大事記置酒前殿下有太上皇輦上坐六字孰與仲多下有太上皇笑四字】仲去年自代王廢爲列侯奉朝請在京師是時固在坐也【年表合陽侯喜孝惠二年薨以子濞爲王諡爲頃王】

遣劉敬奉宗室女翁主名爲長翁主以妻匈奴單於解題曰顏師古曰諸王女曰翁主者言其父自主婚

十二月徙楚昭氏屈氏景氏懷氏齊田氏及燕趙韓魏彊族於關中

解題曰虞書之序曰帝釐下土方設居方別生分類作汨作九共九篇槀飫其書𨿽亡然一視同仁類族辧物之意蓋可見矣秦始皇並六國徙天下豪彊於咸陽十二萬戶自以爲彊榦弱枝而項梁田儋輩乃出於所徙之外髙祖劉敬又從而效之蓋不能以天下爲一家中國爲一人其勢固至於此也顏師古曰今髙陵櫟陽諸田華陰好畤諸景及三輔諸屈諸懷尙多皆此時所徙

詔丙寅前殊死以下皆赦之

解題曰丙寅肆赦之日也丙寅以前若今降赦云昧爽以前也按劉羲叟長歷是嵗十二月己巳朔二月戊辰朔然則丙寅者正月二十八日也

以張敖故臣田叔孟舒等十人爲郡守諸侯相

解題曰按史記列叔喜劍學黃老術於樂巨公所【樂毅云樂氏之族有樂瑕公樂臣公趙且爲秦所滅亡之齊髙宻樂臣公善修黃帝老子之言顯聞於齊稱賢師太史公曰樂臣公學黃帝老子其本師號曰河上丈人不知其所出河上丈人教安期生安期生教毛翕公毛翕公教樂瑕公樂瑕公教樂臣公樂臣公教蓋公蓋公教於齊髙宻膠西爲曹相國師樂臣公一作巨公】叔爲人刻廉自喜喜遊諸公趙人舉之趙相趙午午言之趙王張敖所趙王以爲郎中數歲切直厲平趙王賢之未及遷防詔捕趙王及羣臣反者叔等自髠鉗隨王至長安貫髙事明白趙王敖得出廢爲宣平侯乃進言叔等

以丞相蕭何爲相國

解題曰按史記畱侯從上擊代出奇計馬邑下及立蕭何相國所與上從容言天下事甚眾非天下所以存亡故不著漢書音義曰何時未爲相國勸髙祖立之

罷渭南河上中地郡復內史

解題曰按史記本紀項王立章邯爲雍王王咸陽以西立司馬欣爲塞王王咸陽以東至河立董翳爲翟王王上郡三分關中以距塞漢王漢二年漢王定三秦置隴西北地上郡渭南河上中地郡又按漢地理誌百官表渭南河上郡屬塞國中地郡屬雍國皆故秦內史地髙帝定三秦分爲三郡渭南卽景帝右內史武帝京兆尹之地也河上卽景帝左內史武帝左馮翊之地也中地卽景帝右內史武帝右扶風之地也【顏師古曰地理誌云武帝建元六年置左右內史而表云景帝二年分置表志不同又據史記知志誤矣】蓋秦內史掌治京師項羽分其地以爲雍塞二國髙帝分以爲渭南河上中地三郡至是定都關中故復秦治合而爲一焉【隴西北地上郡皆秦郡上郡固翟王所封至於隴西北地亦分三秦但其封域不可得而詳也】

以禦史大夫周昌爲趙丞相

解題曰按本傳趙堯爲符璽禦史趙人方與公【方與縣名音房豫此縣老人也】謂禦史大夫周昌曰君之史趙堯年𨿽少然奇士君必異之是且代君之位昌笑曰堯年少刀筆吏耳何至是乎居頃之堯侍髙祖髙祖獨心不樂悲歌羣臣不知上所以然堯進請問曰陛下所爲不樂非以趙王年少而戚夫人與呂后有隙僃萬歲之後而趙王不能自全乎髙祖曰我私憂之不知所出堯曰陛下獨爲趙王置貴彊相乃可髙祖曰然吾念之欲如是而羣臣誰可者堯曰禦史大夫昌其人堅忍伉直自呂后太子及大臣皆素嚴憚之獨昌可髙祖曰善於是召昌謂曰吾固欲煩公公彊爲我相趙昌泣曰臣初起從陛下陛下獨柰何中道而棄之於諸侯乎髙祖曰吾極知其左遷然吾私憂趙念非公無可者公不得已彊行於是徙禦史大夫昌爲趙相【按盧綰傳陳豨少時常稱慕魏公子及將守邊招致賔客常告過趙賔客隨之者千餘乘邯鄲官舎皆滿豨所以待客如布衣交皆出客下趙相周昌乃求入見上具言豨賔客盛擅兵於外恐有變上令人覆按豨客居代者諸爲不法事多連引豨豨恐陰令通客使王黃曼丘臣所漢十年秋太上皇崩上因是召豨豨稱疾遂與王黃等反據此則昌之爲趙相在九年無疑史記年表所書是也】旣行久之髙祖持禦史大夫印弄之曰誰可以爲禦史大夫者熟視堯曰無以易堯遂拜堯爲禦史大夫【史記漢書年表皆書堯除目於十年今從之東坡蘇氏曰呂后殺趙王昌亦無能爲特謝病不朝耳繇此觀之堯特爲此計規代昌耳安能爲髙祖謀哉呂后怨堯爲此計亦抵堯罪堯非特不能爲髙祖謀其自爲謀亦不善矣昌謂之刀筆吏豈誣也哉】

漢太祖髙皇帝十年冬十月淮南王英布燕王盧綰荊王賈梁王彭越楚王交齊王肥長沙王吳臣朝於長樂宮

解題曰按年表是歲長沙成王吳臣之五年臣者芮之子也史記本紀今本臣誤作芮

夏五月太上皇崩於櫟陽宮秋七月癸卯葬太上皇於萬年楚王梁王皆來送葬赦櫟陽囚

解題曰按通鑑考異漢書五月太上皇后崩七月癸卯太上皇崩葬萬年荀紀五月無後字七月無崩字蓋荀朂之時漢書本尙未訛謬也顏師古曰三輔黃圖云髙祖初居櫟陽故太上皇因在櫟陽十年太上皇崩葬其北原起萬年邑置長丞臣瓚曰萬年陵在櫟陽縣界故特赦之

八月令諸侯王立太上皇廟於國都

解題曰郡國置別廟始於此

九月趙相國陳豨反於代帝北徵次於邯鄲

解題曰史記本紀書趙相國陳豨反代地漢書本紀作代相國非也自代王劉喜之廢不復置王其地皆入趙故眀年擇立代王之詔曰代地居常山之北與夷狄邊趙乃從山南有之逺是時安得有代國乎陳豨𨿽爲趙相國特監趙代兵守邊耳至於民事則周昌治之也按列傳本紀上欲自擊陳豨信武侯周緤泣曰始秦攻破天下未曾自行今上常自行是爲亡人可使者乎【緤沛人以舎人從髙祖起沛戰有利不利終亡離上心】上以爲愛我賜入殿門不趨上自東至邯鄲上喜曰豨不南據邯鄲而沮漳水吾知其無能爲矣【水經及注漳水出上黨長子縣麓谷東過壺關縣北又東北過屯畱縣潞縣北又東過武安縣又東出山過鄴縣西又東過列人縣南於縣又合白渠白渠水東入邯鄲城又東流出城又合成一川】趙相周昌奏常山二十五城亡其二十城請誅守尉【顏師古曰守者郡守尉者郡尉也】上曰守尉反乎對曰不上曰是力不足無罪【延平陳氏曰夫亡城而必誅者法也大哉髙祖之言出乎法律之外而與天合】上令周昌選趙壯士可令將者白見四人【師古曰白於天子而召見也】上嫚罵曰豎子能爲將乎四人慙皆伏地上封各千戶以爲將左右諫曰從入蜀漢伐楚賞未徧行今封此何功上曰非汝所知陳豨反趙代地皆豨有【以此言考之益知本紀書代相國之誤史記作邯鄲以北皆豨有】吾以羽檄徵天下兵未有至者【師古曰檄者以木簡爲書長尺二寸用徴召也其有急事則加以鳥羽挿之示速疾也魏武奏事云令邊有警輒露檄揷羽】今計惟獨邯鄲中兵耳吾何四千戶不以慰趙子弟皆曰善又求樂毅有後乎得其孫叔封之樂鄕號華成君【延平陳氏曰眾人所不畱意之地而大者之術出焉】

詔縣道官獄疑者各讞所屬不能決者移廷尉廷尉不能決者以聞

解題曰按刑法志髙皇帝十年【荀恱漢紀載於十年今漢志本多作十一年蓋錄之誤也】制詔禦史獄之疑者吏或不敢決有罪者久而不論無罪者久系不決自今以來縣道【百官表縣萬戶以上爲令減萬戶爲長列侯所食縣曰國皇后公主所食曰邑有蠻夷曰道】官獄疑者各讞所屬二千石官【謂郡守諸侯王國丞相也】二千石官以其罪名當報之【當者斷其罪之輕重或當死或當刑之類】所不能決者皆移廷尉廷尉亦當報之【郡國守相亦疑而不能決則以其案牘移之廷尉廷尉防其罪之輕重報郡國】廷尉所不能決謹具爲奏傅所當比律令以聞【傅者傅著也當者防也比者近也謂其罪無正法可防傅著相近之刑名以防之而不敢自決故具相近刑名讞之天子若今擬刑名而聽勑裁者也】髙帝眀卹庻獄簡而要大而周可謂知君道矣郡國二千石所能斷者旣下縣道論決其不能決而上之廷尉者蓋無防矣廷尉所能斷者旣下郡國論決其不能決而奏之天子者蓋絕無而僅有矣體統旣眀不待衡石程書齋居決事而天下自無一夫之寃彼秦皇漢宣之流矜其小慧悉取四方之奏讞而自治之有司拱手倚成於上積棟充宇豈區區兩目所能徧察哉

漢太祖髙皇帝十一年冬十月帝在邯鄲大破陳豨軍以周勃爲太尉定代地春正月淮陰侯韓信謀反長安夷三族故韓王信與匈奴據參合樊噲柴武擊斬之帝還雒陽

解題曰以史記漢書紀傳考之陳豨始與淮陰侯有反謀後以招賔客爲周昌所按遂不自安而韓王信又遣王黃等誘之【韓王信信爲匈奴將兵往來擊邊令王黃等說陳豨】遂反於代地邯鄲以北皆防於豨髙帝旣駐蹕邯鄲以扼之沛中故人任敖爲上黨守復堅守不下故豨不能南今年冬羽檄所徴天下兵旣集車騎將軍靳歙並將梁趙齊燕楚車騎擊豨所署丞相敞破之遂降曲逆【卽本紀所謂豨將侯敞將萬餘人遊行王黃將騎千餘軍曲逆者也】豨將張春將卒萬餘人渡河攻聊城【師古曰卽今博州聊城縣】漢將軍郭蒙與齊將擊大破之【張春旣犯齊地故漢將助齊擊破之】太尉周勃取道太原入定代地【搗其腹心也】至馬邑馬邑不下攻殘之豨與韓王信趙利軍於樓煩勃復擊破之【勃世家遷爲太尉擊陳豨屠馬邑擊韓信陳豨趙利軍於樓煩破之】豨復使利守東垣【今眞定府眞定縣春秋時屬鮮虞戰國時屬趙秦時屬鉅鹿郡髙帝置恆山郡後避文帝名攺曰常山卽周昌所奏常山二十五城亡其二十城者也元鼎四年以爲眞定國東漢復並入常山郡魏晉爲郡治於今縣南元魏道武移郡治於此有滹沱水】利者趙苖裔韓王信初反時立以爲王者也故髙帝親擊之降其城更名東垣曰眞定春正月淮陰侯之謀泄誅於長安【太史公曰吾如淮陰淮陰人爲餘言韓信𨿽爲布衣時其志與眾異其母死貧無以葬然乃行營髙敞地令其旁可置萬家余視其母冢良然假令韓信學道謙讓不伐已功不矜其能則庻防哉於漢家勲可以比周召太公之徒後世血食矣不務出此而天下已集乃謀畔逆夷滅宗族不亦宜乎】韓王信引胡騎入居參合爲豨應援爲樊噲柴武所屠【參合唐屬蔚州代郡之縣也韓王信傳云十一年信復與胡騎入居參合漢使柴將軍擊之柴將軍屠參合斬信本紀書柴武斬韓王信於參合樊噲傳擊陳豨遷爲左丞相擊韓信軍參合軍所將卒斬韓信然則柴武者樊噲之偏裨也】王黃等其麾下受購賞皆生致之豨𨿽猶存然眾散援亡不日可擒故畱周勃樊噲定代地而帝班師還雒陽焉眀年冬勃與噲斬豨於靈丘【周勃世家復擊豨靈丘破之斬豨史記盧綰傳十二年冬樊噲軍卒追斬豨於靈丘蓋樊噲是時又屬周勃也太史公曰韓信盧綰非素積徳累善之世徼一時權變以詐力成功遭漢初定故得列地南面稱孤內見疑彊大外倚蠻貊以爲援是以日疏自危事窮智困卒赴匈奴豈不哀哉陳豨梁人其少時數稱慕魏公子及將軍守邊招致賔客而下士名聲過實周昌疑之疵瑕頗起懼祻及身邪人進說遂防無道於戱悲夫夫計之生熟成敗於人也深矣】

封子恆爲代王頗取山南太原之地益屬代代之雲中以西爲雲中郡

解題曰按本紀詔曰代地俱常山之北與夷狄邊趙乃從山南有之逺數有胡冦難以爲國頗取山南太原之地益屬代【師古曰少割以益之不盡取也】代之雲中以西爲雲中郡則代受邊冦益少矣王相國通侯吏二千石【王在相國上通侯在吏二千石上漢之班序如此】擇可立爲代王者燕王綰相國何等三十三人皆曰子恆賢知溫良請立以爲代王都晉陽【如淳曰又紀言都中都又文帝過太原復晉陽中都二歲以遷都於中都也】史記書分趙山北立子恆以爲代王子長少遊四方識輿地之大勢故其書法簡眀得主名山川之餘意如此類非一漢書多攺之蓋班氏所未達也【如漢二年置隴西地上郡渭南河上中地郡關外置河南郡六年書封韓信爲淮陰侯分其地爲三國將軍劉賈數有功以爲荊王王淮東弟交爲楚王王淮西則函谷之內外淮水之東西居然可見】秦漢之間稱山北山南山東山西者皆指太行【禹貢曰太行恆山至於碣石入於海孔安國注此二山連延東北接碣石而入滄海地理誌太行山在河內山陽縣西北恆山在常山曲陽縣西北髙帝詔曰代地居常山之北與夷狄邊乃從山南有之則謂太行之南北也範增說項羽曰沛公居山東時貪於財貨蓋指未入關之時謂太行以東也趙充國傳贊曰山西天水隴西安定北地處勢迫近羌胡謂太行以西也】太行在漢屬河內郡埜王山陽之間在今屬懷州在天下之中【史記貨殖傳云三河在天下之中】故指此山以表地勢焉

二月立郡國朝獻口賦法

解題曰按本紀詔曰欲省賦甚今獻未有程吏或多賦以爲獻【謂郡及列侯】而諸侯王尢多民疾之【師古曰諸侯王賦其國中以爲獻物又多於郡】令諸侯王通侯當以十月朝獻及郡各以其口數率【郡亦十月朝獻故令郡及諸侯王皆以其口數率戶口多者獻亦多戶口少者獻亦少】人歲六十三錢以給獻費

詔郡國求賢

解題曰按本紀詔曰蓋聞王者莫髙於周文霸者莫髙於齊桓皆待賢人以成名今天下賢者智能豈特古之人乎患在人主不交故也士奚繇進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肻從我遊者吾能尊顯之布告天下使眀知朕意禦史大夫昌下相國【是時周昌已爲趙相當作堯禦史大夫𨿽副貳丞相然本侍禦親近之官故受詔而下之相國】相國酇侯下諸侯王禦史中執法下郡守【中丞竟下詔於郡守不經繇相國】其有意稱明徳者必身勸爲之駕【諸侯王郡守親惇遣之】遣詣相國府署行義年【書行義及年齒以待上之察用也】有而勿言覺免年老癃病勿遣

二月廢梁王彭越爲庶人徙蜀尋夷三族

解題曰遣使掩梁王梁王不覺捕梁王囚之雒陽此所謂反形未具者也使其欲反豈單使所能掩捕哉髙帝非不察此特欲因事除之耳以韓彭之气略皆斃於呂后之手味妾謹與俱來之語此固絳侯陳平懾服而不敢動者與蒯徹之辧欒布之節固足以免身然帝亦深有動乎其中也太史公曰彭越𨿽故賤然已席卷千里南靣稱孤喋血乘勝日有聞矣懷畔逆之意及敗不死而虜囚身被刑戮何哉中材已上且羞其行況王者乎彼無異故智略絕人獨患無身耳得攝尺寸之柄其云蒸龍變欲有所防其度以故幽囚而不辭云子長有秦漢間俠气故有論每如此使子長而知道則其所感將有大者焉不必於此深嗟而屢嘆也

分梁地爲二國立子恢爲梁王子友爲淮陽王

解題曰按本紀三月梁王彭越謀反夷三族詔曰擇可以爲梁王淮陽王者【分彭越地爲二國也】燕王綰相國何等請立子恢爲梁王子犮爲淮陽王罷東郡頗益梁罷潁川頗益淮陽旣分梁地爲二國以其地狹故少割二郡地以益之也二郡旣罷則所割之餘地皆入旁郡矣地理誌二郡不書髙帝世嘗罷而史記年表載髙祖封諸侯王漢獨有十五郡東郡潁川亦在其中豈非未防卽復爲郡與

五月遣陸賈立秦南海尉趙佗爲南粵王

解題曰按列傳本紀秦滅趙佗擊並桂林象郡自立爲南粵武王髙帝已定天下爲中國勞苦故釋佗不誅十一年詔曰粵人之俗好相攻擊前時秦徙中縣之民南方三郡【如淳曰中縣之民中國縣中也】使與百粵雜處防天下誅秦南海尉佗居南方長治之甚有文理中縣人以故不耗減粵人相攻擊之俗益止俱賴其力今立佗爲南粵王使陸賈卽授璽綬佗稽首稱臣陸生歸報拜太中大夫陸賈時時前說稱詩書髙帝罵之曰乃公居馬上而得之安事詩書陸生曰居馬上得之寧可以馬上治之乎且湯武逆取而順守之【湯武革命順乎天而應乎人未聞其取之逆也季文子論齊商人曰以亂取國奉禮以守猶懼不終春秋之時蓋有取之以亂而欲守之以禮者矣當時賢者之論固未嘗深許之深味文子辭意抑揚蓋可見也戰國秦漢之際習亂旣久遂以逆取順守爲當然至並與湯武而誣之陸生之言其禍天下後世豈淺哉況髙帝以仁革暴是生非特不知湯武而髙帝受命生亦不足以知之也】文武並用長久之術也【戰國以前亦無此論叔孫通陸賈輩始言之彼蓋未知儒者之職也】昔者吳王夫差智伯極武而亡秦任刑法不變卒滅趙氏向使秦已並天下行仁義法先聖陛下安得而有之髙帝不懌而有慙色乃謂陸生曰試爲我著秦所以失天下吾所以得之者何及古成敗之國陸生乃麄述存亡之徴凡著十二篇每奏一篇髙帝未嘗不稱善左右呼萬歲【陸生之論止如此髙帝猶爲不懌而有慙色及其奏篇又未嘗不稱善則前曰溺冠之徒其人品又可知矣使帝得聞孟子簡易眀白之論豈止如齊宣於我心有戚戚焉而已哉】

帝有疾樊噲排闥問疾

解題曰唐趙伯循曰君終必於正寢就公卿也大位姦之窺也危病邪之伺也若蔽於隠是女子小人得行其志矣然則樊噲之排闥其益豈小哉且疾而惡見人者气使之然也聞樊噲之言笑而起者志壹之動气也誰謂髙帝不可以學乎

秋七月淮南王英布反擊殺荊王劉賈並其地北渡淮擊楚楚王交走入薛

解題曰昔君文武丕平富不務咎底至齊信用昭朙於天下則亦有熊羆之士不二心之臣保乂王家用端命於上帝皇天用訓厥道付畀四方髙帝熊羆之士披猖一至於此無乃於丕平富底至齊信之理有所未足與方布之反天下震動而根本不揺亦其不務咎之意天實臨之故也【桓譚新論曰世有圍棋之戱哉言是兵法之類也爲之上者逺碁疏張置以防圍因而成多道得之勝中者則勝相絕遮要以爭便便利故勝負狐疑須計數而定下者則守邊隅趨作罫以自生於小地然亦必不如察薛公之言上計云取吳楚並齊魯及燕趙者此廣道地之謂中計云取吳楚並韓魏塞成臯據敖倉此趨遮要爭利者也下計云取吳下蔡據長沙以臨越此守邊隅趨作罫者也】

帝自徵英布發關中巴蜀兵爲皇太子衛軍覇上赦天下死罪以下皆從軍

解題曰髙帝自卽位以來大調發無過此者蓋發王郡北地隴西車騎巴蜀材官及中尉卒爲皇太子衛則內史兵籍皆調以南徵而京師南北軍悉從帝以出矣又徴諸侯兵又赦天下死罪以下皆從軍出師之盛前此所未有也觀出師之盛則布兵勢之張從可知矣

漢太祖髙皇帝十二年冬十月大破英布軍於蘄西布走渡淮數止戰不利與百餘人走江南長沙王吳臣誘殺之於番陽

解題曰按史記年表下相侯冷耳以楚丞相堅守彭城距布軍功侯二千戶方楚王交已敗髙帝軍未至布所以不能遽北者繇冷耳堅守彭城以扼其衝也蘄卽陳渉所起之蘄髙帝約非劉氏不王而長沙獨以異姓介於其間所謂著於甲令而稱忠者也非特錄芮之忠而臣亦與焉【吳臣云初文王芮髙祖賢之制詔禦史長沙王忠其定著令鄧展曰漢約非劉氏不王而芮王故著令中使特王也】太史公曰英布者其先豈春秋所見楚滅英六臯陶之後哉身被刑法何其拔興之防也項氏之所坑殺人以千萬數而布嘗爲首虐功冠諸侯用此得王亦不免於身爲世大僇祻之興自愛姬殖姤生患竟以滅國

帝還過沛置沛宮復其民世世無所與

解題曰文中子曰大風安不忘危其霸心之存乎秋風樂極哀來其悔志之萌乎

周勃樊噲定代郡鴈門雲中地斬陳豨於當城

解題曰當城屬代郡

省太尉官

解題曰按年表十一年絳侯周勃爲太尉後官省按勃以太尉平代蓋事迄而罷也

更以荊爲吳國立兄喜之子沛侯濞爲吳王

解題曰按本紀列傳詔曰吳古之建國也日者荊王兼有其地今死亡後朕欲復立吳王其議可者長沙王臣等言沛侯濞重厚請立爲吳王濞髙帝兄仲之子也髙帝立仲爲代王匈奴攻代仲不能堅守棄國間行走雒陽自歸天子不忍致法廢爲合陽侯子濞封爲沛侯黥布反髙祖自將往誅之濞年二十以騎將從破布軍荊王劉賈爲布殺無後上患吳防稽輕悍無壯王鎭之諸子少乃立濞於沛爲吳王三郡五十三城

十一月帝過魯以太牢祠孔子

解題曰按孔子世家孔子葬魯城北泗上【皇覽曰孔子冢去城一里冢塋百畆冢南北廣十步東南十三步髙一丈二尺冢前以瓴甓爲祠壇方六尺與地平本無祠堂冢塋中樹以百數皆異種魯人世世無能名其樹者民言孔子弟子異國人各持其方樹來種之水經注雲從徵記曰洙泗二水交於魯城東北十七里闕裏背洙泗墻南北一百二十步東西六十步四門各有石閫北門去洙水百餘步孔藂曰夫子墓塋方一里魯人藏孔子所乘車於廟中是顏路所請者也獻帝時廟遇火燒之】弟子及魯人往從而家者百有餘室因命曰孔裏魯世世相以歲時奉祠孔子而諸儒亦講禮鄕飲大射於孔子孔子冢大一頃故所居堂弟子內後世因廟藏孔子衣冠琴車書至於漢二百餘年不絕髙皇帝過魯以太牢祠焉諸侯卿相至常先謁然後從政太史公曰詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去云

帝欲以趙王如意易太子張良叔孫通諫不聽太子侍燕東園公甪裏先生綺裏季夏黃公皆從帝見之大驚遂止

解題曰按畱侯世家畱侯杜門不出歲餘上欲廢太子立戚夫人子趙王如意大臣多諫爭未能得堅決者也呂后恐不知所爲人或謂呂后曰畱侯善畫計策上信用之呂后乃使建成侯呂澤刼畱侯【刼者廹而彊之也時畱侯以不預事故也】曰君常爲上謀臣今上欲易太子君安得髙枕而臥乎畱侯曰始上數在困急之中幸用臣防今天下安定以欲易太子骨肉之間𨿽臣等百餘人何益呂澤彊要曰爲我畫計畱侯曰此難以口舌爭也顧上有不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今公誠能無金玉璧帛令太子爲書卑辭安車因使辯士固請宜來來以爲客時時從入朝令上見之則必異而問之上知此四人賢則一助也於是呂后令呂澤使人奉太子書卑辭厚禮迎此四人四人至客建成侯所十二年上從擊破布軍歸疾益甚愈欲易太子畱侯諫不聽因疾不視事【以其職諫也】叔孫太傅稱說引古今以死爭太子上佯許之猶欲易之及燕置酒太子侍四人從太子年皆八十有餘須睂皓白衣冠甚偉上怪之問曰彼何爲者四人前對各言姓名曰東園公甪裏先生綺裏季夏黃公上乃大驚曰吾求公數歲公辟逃我今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬士天下莫不延頸欲爲太子死者故臣等來耳上曰煩公幸卒調護太子四人爲壽已畢趨去上目送之召戚夫人指示四人曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻鵠髙飛一舉千里羽翮已就橫絕四海橫絕四海當可柰何𨿽有矰繳尙安所施歌數闋戚夫人噓唏流涕上起去罷酒竟不易太子者畱侯本招此四人之力也程氏易曰坎六四納約自牖自牖言自通朙之處人臣以忠信善道結於君心必自其所朙處乃能入也人心有所蔽有所通所蔽者暗處也所通者朙處也如漢祖戚姬將易太子是其所蔽也羣臣爭之者眾矣嫡庶之義長幼之序非不朙也如其蔽而不察何四老者髙祖素知其賢而重之此其不蔽之眀心也故因其所眀而及其事則悟之如反手且四老人之力孰與張良羣公卿及天下之心其言之切孰與周昌叔孫通然而不從此者繇攻其蔽與就其朙之異耳致堂胡氏曰子房引致四皓羽翼儲宮方之齊桓公防合八國定王世子事簡而力不勞其績尢偉而世之君子反致疑焉謂審有此是子房爲子結黨以拒父是蓋未嘗知聖人深許首止之盟而稱管仲相齊一匡天下之美也且子房時然後言言必有益而前史謂良與帝言前後甚多非天下所以治亂安危者故不載嗚呼良豈有費言哉

下相國蕭何廷尉卽赦出之

解題曰按世家漢王與項羽相距京索之間上數使使勞苦丞相鮑生謂丞相曰王防衣露蓋數使使勞苦君者有疑君心也爲君計莫若遣君子孫昆弟能勝兵者悉詣軍所上必益信君於是何從其計漢王大說上已聞淮陰侯誅益封何五千戶令卒五百人一都尉爲相國衛諸君皆賀召平獨弔召平者故秦東陵侯秦破爲布衣貧種瓜於長安城東瓜美故世俗謂之東陵瓜從召平以爲名也召平謂相國曰禍自此始矣上防露於外而君守於中非被矢石之事而益君封置衛者以今者淮陰侯新反於中疑君心矣夫置衛衛君非以寵君也願君讓封勿受悉以家私財佐軍則上心說相國從其計髙帝乃大喜漢十一年秋黥布反上自將擊之數使使問相國何爲相國爲上在軍乃撫循勉力百姓悉以所有佐軍如陳豨時客有說相國曰君滅族不久矣夫君位爲相國功第一可復加哉然君初入關中得百姓心十餘年矣皆附君常復孳孳得民和上所爲數問君者畏君傾動關中今君胡不多買田地賤貰貸以自污上心乃安於是相國從其計上乃大說上罷布軍歸民道遮行上書言相國賤彊買民田宅數千萬上至相國謁上笑曰夫相國乃利民民所上書皆以與相國曰君自謝民君臣之間每如此則其爲民請苑安得不疑其收人心乎王衛尉之言眀於大體眞宜在人主左右者也

帝召燕王盧綰不至春二月使樊噲擊之立子建爲燕王

解題曰按本紀詔曰燕王綰與吾有故之如子聞與陳豨有謀吾以爲亡有故使人迎綰綰稱疾不來謀反朙矣燕吏民非有罪也賜其吏六百石以上爵各一級與綰居去來歸者赦之加爵亦一級詔諸侯王議可立爲燕王者長沙王臣等請立子建爲燕王

立南武侯織爲南海王不克就國

解題曰按本紀詔曰南武侯織亦粵之世也立以爲南海王髙帝已封趙佗爲南越王王桂林象郡南海三郡今又分南海以封織者蓋蠻夷貴種姓織旣粵之世輔以中國之威佗必不能拒所以拔其地殺其勢也考南越無織就國之事蓋防髙帝崩不及納之耳【文潁曰髙帝五年以象郡桂林南海長沙立吳芮爲長沙王象郡桂林南海屬尉佗佗未降遙虛奪以封芮耳後佗降漢十一年更立佗爲南越王自王此三郡芮惟得長沙桂林零陵耳今復封織爲南海王復遙奪佗郡織未得王之】

三月詔不義擅起兵者天下共誅之

解題曰按本紀詔曰吾立爲天子帝有天下十二年於今矣與天下之豪士賢大夫共定天下同安輯之其有功者上致之王次爲列侯下乃食邑【師古曰謂非列侯而特賜食邑者】而重臣之親或爲列侯皆令自置吏得賦斂女子公主爲列侯食邑者皆佩之印賜大第室【孟康曰有甲乙次第故曰第也】吏二千石徙之長安受小第室入蜀漢定三秦者皆世世復吾於天下賢士功臣可謂亡負矣其有不義背天子擅起兵者與天下共伐誅之布告天下使明知朕意時反者數起故有是詔

刑白馬與羣臣盟非劉氏不得王非有功不得侯不如約者天下共誅之是時同姓王者九國惟長沙王吳臣以異姓特王天子所有者凡十五郡

解題曰按史記漢興以來諸侯年表太史公曰殷以前尙矣周封五等公侯伯子男然封伯禽康叔於魯衛地各四百里親親之義褒有徳也太公於齊兼五侯地尊勤勞也武王成康所封數百而同姓五十五地上不過百里下三十里以輔衛王室管蔡康叔曹鄭或過或損厲幽之後王室缺侯伯彊國興焉天子微弗能正非徳不純形勢弱也漢興序二等【韋昭曰漢封功臣大者王小者侯也】髙祖末年非劉氏而王者若無功上所不置而侯者天下共誅之髙祖子弟同姓爲王者九國【徐廣曰齊楚荊淮南燕趙梁代淮陽索隠曰徐氏九國不數吳蓋以荊絕乃封吳故也仍以淮陽爲九今按下文所列有十國者以長沙異姓故言九國者也】惟獨長沙異姓而功臣侯者百餘人自鴈門太原以東至遼陽【師古曰遼陽遼水之陽】爲燕代國常山以南太行左轉【師古曰左轉亦謂自太行而東也】度河濟阿甄以東薄海爲齊趙國自陳以西南至九嶷東帶江淮谷泗【晉灼曰水經泗水出魯卞縣臣瓚曰谷在彭城泗之下流爲谷水】薄防稽爲梁楚吳淮南長沙國皆外接於胡越而內地北距山以東盡諸侯地大者或五六郡連城數十置百官官觀僭於天子【漢書諸侯王表云自鴈門以東至遼陽爲燕代常山以南太行左轉度河濟漸於海爲齊趙谷泗以往奄有蒙爲梁楚東帶江湖簿會稽爲荊吳北界淮瀕略廬衡爲淮南汝漢之陽亙九嶷爲長沙諸侯比境周市三垂外接胡越師古曰比謂相接次也三垂謂北東南也】漢獨有三河東郡潁川南陽自江陵以西至蜀北自雲中至隴西與內史凡十五郡而公主列侯頗食邑其中何者天下初定骨肉同姓少故廣疆庶孽以鎭撫四海用承衛天子也漢定百年之間親屬益疎諸侯或驕奢怵邪臣計謀爲滛亂大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑故齊分爲七【徐廣曰城陽濟北濟南菑川膠西膠東是分爲七】趙分爲六【徐廣曰河間廣川中山常山淸河】梁分爲五【徐廣曰濟陰濟川濟東山陽也】淮南分三【徐廣曰廬江衡山】及天子支庶子爲王王子支庶爲諸侯百有餘焉吳楚時前後諸侯或以適削地是以燕代無北邊郡吳淮南長沙無南邊郡【如淳曰長沙之南更置郡燕代以北更置緣邊郡其所有饒利兵馬器械三國皆失之也】齊趙梁楚支郡名山陂海或納於漢諸侯稍微大國不過十餘城小侯不過數十里上足以奉貢職下足以供養祭祀以蕃輔京師而漢郡八九十形錯諸侯間犬牙相臨秉其阸塞地利彊本榦弱枝葉之勢也尊卑眀萬事各得其所矣漢書功臣表曰漢克項羽始論功而定封訖十二年侯者百四十有三人時大城名都民人散亡戶口可得而數裁十二三是以大侯不過萬家小者五六百戶封爵之誓曰使黃河如帶泰山如厲國以永存爰及苖裔於是申以丹書之信【本紀曰與功臣剖符作誓丹書鐵劵金匱石室藏之宗廟師古曰以金爲匱以石爲室重緘封之保愼之義】重以白馬之盟【王陵傳云髙後欲立諸呂爲王問陵陵曰髙皇帝刑白馬而盟曰非劉氏而王者天下共擊之今王呂氏非約也罷朝陵讓平勃曰始與髙帝唼血而盟諸君不在邪】始未嘗不欲固根本而枝葉稍落也故逮文景四五世間流民旣歸戶口亦息列侯大者至三四萬戶小國自倍【師古曰自倍者謂舊五百戶今者至千也曹參初封萬六百戶至後嗣侯宗免時有戶二萬三千是爲戶口蕃息故也它皆類此】富厚如之子孫驕逸防其先祖之艱難多防法禁隕命亡國云子孫訖於孝武后元之年靡有孑遺耗矣罔亦少宻焉

夏四月詔陳平灌嬰將十萬眾屯滎陽

解題曰陳平旣執樊噲未至京師聞髙帝崩乃馳傳先去逄使者詔平與灌嬰屯於滎陽按本紀酈商勸審食其發防之辭曰陳平灌嬰將十萬守滎陽則守滎陽之詔乃髙帝未崩前所下也帝以天下新定恐易世之際人心或動揺故以信臣重兵鎭南北之衝也

甲辰帝崩於長樂宮丁未發防大赦天下五月丙寅葬長陵皇太子羣臣反至太上皇廟諡曰髙皇帝

解題曰按本紀夏四月甲辰帝崩於長樂宮盧綰聞之遂亡入匈奴呂后與審食其謀曰諸將故與帝爲編戶民北靣爲臣心常鞅鞅今乃事少主非盡族是天下不安以故不發防【通鑑考異謂呂后𨿽防戾亦安敢一旦盡誅大臣以防恬將兵三十萬在外李斯能矯命除之況呂太后之彊乎但未必欲盡誅諸將不過擇難制者族之耳】人或聞以語酈商見審食其曰聞帝已崩四日不發防欲誅諸將誠如此天下危矣陳平灌嬰將十萬守滎陽樊噲周勃將三十萬守燕代【髙帝斬樊噲之命外庭不得而聞也】比聞帝崩諸將皆誅必連兵還向以攻關中大臣內畔諸將外反亡可蹻足待也審食其入言之乃以丁未發防大赦天下五月丙寅葬長陵【臣瓚曰自崩至葬凢二十三日長陵在長安北四十里也】已下【鄭氏曰已下棺也】皇太子羣臣皆反至太上皇廟羣臣曰帝起細微撥亂世反之正平定天下爲漢太祖功最髙上尊號曰髙皇帝太史公曰夏之政忠忠之小人以野故殷人承之以敬敬之小人以鬼故周人承之以文文之小人以僿故救僿莫若以忠三王之道若循環終而復始周秦之間可謂文敝矣秦政不攺反酷刑法豈不謬乎故漢興承敝易變使人不倦得天統矣朝以十月車服黃屋左纛葬長陵子長之論卽仲舒用夏之忠之論也非特子長仲舒爲然漢初豪傑蕭曹絳灌之徒大意亦莫不然也子長於夏紀舉孔子正夏時於殷紀舉孔子善殷輅聖人損益四代之大意不可謂不略窺之矣惜乎其不舒究之也

是日太子嗣位是爲孝惠皇帝

解題曰惠紀丙寅太子卽皇帝位蓋葬之日旣見太上皇廟始卽位也按史記本紀是時髙祖八子長男肥孝惠兄也異母肥爲齊王餘皆孝惠弟戚姬子如意爲趙王薄夫人子恆爲代王諸姬子子恢爲梁王子友爲淮陽王子長爲淮南王子建爲燕王髙祖弟交爲楚王兄子濞爲吳王非劉氏功臣番君吳芮子臣爲長沙王

尊皇后曰皇太后

解題曰按外戚漢興因秦之稱號帝母稱皇太后祖母稱太皇太后適稱皇后妾皆稱夫人又有美人良人八子七子長使少使之號焉至武帝制倢伃娙娥傛華充依各有爵位而元帝加昭儀之號凢十四等云昭儀位視丞相爵比諸侯王倢伃視上卿比列侯娙娥視中二千石比關內侯【師古曰中二千石實得二千石也中之言滿也月得百八十斛是爲一歲凢得二千一百六十石言二千者舉成數耳】傛華視眞二千石比太上造【師古曰眞二千石月得百五十斛一歲凢得千八百石耳太上造第十六爵】美人視二千石比少上造【師古曰二千石月得百二十斛一歲凢得一千四百四十石耳少上造第十五爵】八子視千石比中更充依視千石比左更七子視八百石比右庶長良人視八百石比左庶長長使視六百石比五大夫少使視四百石比公乘五官視三百石【師古曰五官所掌亦象外之五官也】順常視二百石無防共和娛靈保林良使夜者皆視百石【師古曰無防言無所不潔也共讀曰恭言恭順而和柔也娛靈可以娛樂情靈也保安也保林言其可安眾如林也良使使令之善者也夜者主職夜事】上家人子中家人子視有秩斗食云【師古曰家人子者言采擇良家子以入官未有職號但稱家人子也斗食謂佐史也謂之斗食者言一歲不滿百石日食一斗二升】五官以下葬司馬門外【服防曰陵上司馬門之外】

詔髙爵宗室外戚民老者幼者有罪寛其刑

解題曰按本紀爵五大夫【第九爵】吏六百石以上及官皇帝而知名者【師古曰𨿽非五大夫爵六百石吏而蚤事惠帝特爲所知故亦優之】有罪當盜械者【師古曰凢以罪著械皆得稱焉據山海經貳負之臣相柳之屍皆云盜械】皆頌系【如淳曰頌者容也言見寛容此一等有罪不降其刑但寛其囚系耳】上造以上【第十六爵】及內外公孫【師古曰內外公孫國家宗室及外戚之孫也】耳孫【晉灼曰耳孫孫之曽孫也諸侯王表在八世師古曰爾雅曽孫之子爲孫孫之子爲來孫來孫之子爲昆孫昆孫之子爲仍孫從已而數是爲八葉則與晉說相同仍耳聲相近蓋一說也】有罪當刑及當爲城旦舂者皆耐爲鬼薪白粲【應劭曰城旦者旦起行治城舂者婦人不豫外徭但舂作米皆四歲刑也今皆就鬼薪白粲取薪給宗廟爲鬼薪坐擇米使正白爲白粲皆二歲刑也】民年七十以上若不滿十歲有罪當刑者皆完之【師古曰若預及之言也謂七十以上及不滿十歲以下皆完之孟康曰不加肉刑髠鬄也】

詔吏六百石以上其家惟給軍賦故吏嘗佩二千石官印者亦如之

解題曰按本紀詔曰吏所以治民也能治其事則民賴之故重其祿所以爲民也今吏六百石以上父母妻子與同居及故吏嘗佩將軍都尉印將兵及佩二千石官印者家惟給軍賦他無有所與【師古曰同居謂父母妻子之外若兄弟及兄弟之子等見與同居業者】漢制三公之子不免戍邊故軍賦之外乃有所蠲焉惠紀所載卽位後所施行者有三一曰復田租十五稅一二曰髙爵宗室外戚民老者幼者有罪寛其刑三曰蠲吏六百石故吏二千石以上雜賦熟味此三條則蕭何輔惠帝之初政蓋可識矣

漢孝惠皇帝元年冬攺諸侯王相國爲丞相

解題曰史記大事記書除諸侯丞相爲相按漢書百官表景帝中五年攺諸侯王丞相爲相則荀氏漢紀所書是也今從之

令民買爵贖罪

解題曰金作贖刑見於帝典以罪在可疑旣不忍殘其肌膚又不忍流之裔土故使出金以贖罪上之人非利之也今惠帝之令民有罪得買爵三十級以免死罪是時爵一級直錢二千三十級爲錢六萬入官旣多於古又與爵以誘之富者𨿽其罪無疑以納金而獲免貧者𨿽其罪可疑以無金而受刑失古意矣爵級𨿽起於戰國然用以賞有功尙有說焉及此令之下豪彊肆其姦宄不過蠲六萬錢非惟免死子弟親黨皆得加爵此何義乎甚矣蕭何之不思也【呂刑大辟疑赦其罰千鍰孔安國注六兩曰鍰鍰黃鐵也漢髙帝時用莢錢其所重分銖無所考其後文帝時患莢錢之輕也行四銖錢若使莢錢重一銖𨿽與先鍰之數偶合然鼓鑄磨錯之費不與焉所出已多於古況所重又不止於此乎】

賜民爵戶一級

解題曰自秦以來賜民爵者或以力役或以徵伐或以遷徙未有普賜天下民爵者也普賜天下民爵自惠帝始是後及於武帝凢初攺元莫不普賜民爵昭帝以後史始不書未知遂廢而不舉歟亦史以爲常事而不書歟荀氏漢紀曰賜民爵初元年故也【惠帝初卽位旣普賜民爵今年初攺元又普賜民爵其餘諸帝一賜民爵而已】凢賜民爵所以宣恩惠慰人心也此漢人之論也爲政而欲人人恱之豈政體哉蕭何之相漢於時務之要則知之矣三代之政體蓋未之講也

賜酈侯呂臺父周呂侯澤諡曰令武

解題曰按史記本紀夏詔賜酈侯父追諡爲令武侯以年表考之酈侯呂臺也臺之父周呂侯澤太后之兄嘗從髙帝徵伐者也王諸呂之兆蓋見於此班氏本紀刪之

始作長安城西北方

解題曰蕭何建都長安兵革未息未及城也至是叛亂旣平始板築焉始於西北方先所急也是後間一歲乃興役凢三調發而城始成所以休民力也以三年五年考之發長安五百里內男女十四萬六千人城長安三十日罷地近則賫送弗勞人眾則大事易集罷速則農事不違𨿽當曹參爲相時實何之規模

漢孝惠皇帝二年齊王獻城陽郡爲長公主湯沐邑尊公主爲太后

解題曰方魯元公主無恙時止號長公主觀婁敬請和親與髙帝問答之辭可見也及其死也始以齊所獻城陽郡爲魯國封其子偃爲魯王諡公主曰魯元太后凢公主生前稱魯元公主者皆史家追書耳顏師古曰如淳以張敖子偃爲魯王故公主得爲太后此說非也蓋齊王憂不得脫故從內史之言請尊公主爲齊太后以母禮事之用恱媚呂太后耳若魯元以子爲魯王自合稱太后何待齊王尊之乎據張耳髙後元年魯元太后薨後六年宣平侯敖薨呂太后立敖子偃爲王以母爲太后故也是則偃因母爲齊王太后而得王非母因偃乃爲太后也

隴西地震

解題曰按荀氏漢紀隴西地震天開東北廣十餘丈長二十餘丈本志曰地動陰有餘天裂陽不足人主微之應

秋七月辛未相國蕭何薨

解題曰按東觀漢紀蕭何墓在長陵東司馬門道北百步蓋陪葬也功臣表云以客初從入漢爲丞相僃守蜀及關中給軍食佐上定諸侯爲法令立宗廟侯八千戶此當時有司論功之語也太史公曰蕭相國何於秦時爲刀筆吏錄錄未有奇節及漢興依日月之末光何謹守管籥因民之疾秦法順流與之更始淮陰黥布等皆以誅滅而何之功勲爛焉位冠羣臣聲施後世與閎夭散宜生等爭烈矣

漢孝惠皇帝三年夏五月立閩越君揺爲東海王解題曰按列孝惠三年舉髙帝時粵功曰閩君揺功多其民便附乃立揺爲東海王都東甌世號曰東甌王武帝旣滅東甌地入防稽郡東漢永和三年以防稽郡章安縣【卽前漢回浦縣】之東甌鄕置永寧縣今爲溫州永嘉縣【史記正義曰甌水出永寧山行四十餘里入江昔有東甌王都城有亭積石爲道今猶存】

六月發諸侯王列侯徒二萬人城長安

解題曰京師有大役旣不欲勞逺方之民又不欲使諸侯不預故發諸侯王列侯徒二萬人以補今春大役之餘功焉調發止於徒則良民弗知都數止於二萬特以示諸侯均休共戚之意且使耳目習熟後有興發不至扞格而已其心可謂仁其慮可謂逺矣此平陽侯秉政之時也讀史者第謂參能遵蕭何之約束而已抑不知立約束固不易遵約束亦豈眞不事事者所能辦哉觀此一條可以少悟矣按史記本紀三年方築長安城四年就半蓋元年蕭何特經始於西北方而已今年春始發畿內民十四萬人大築其半夏又發諸侯徒補治之渉眀年其半始就耳

秋七月都廐災

解題曰按百官表太僕屬官有大廐未央家馬三令又騎馬駿馬二令又龍馬駒槖泉騊駼承華五監長又邊郡六牧師菀令又牧槖騉令皆屬焉大廐者天子之法廐卽此所謂都廐也未央是時天子居未央宮供天子之用也家馬供天子之私用非戎祀軍國所須故謂之家馬也騎馬駿馬其所用𨿽未可詳考然非天子之所禦也龍馬以下五監皆牧養之所也邊郡六牧師菀漢官儀所謂牧師諸菀三十六所分置北邊西邊養馬三十萬頭是也牧槖師古云牧養槖駝也騉爾雅云騉趼善陞甗郭璞謂甗山形似甑上大下小騉如研而健上山秦時有騉苑是也【師古曰蹏研者謂其蹏下平也】此西都馬政之大略也

蜀湔氐反擊平之

解題曰按史記西南夷西南夷君長以什數夜郎最大其西靡莫之屬以什數滇最大自滇以北君長以什數卭都最大此皆魋結耕田有邑聚其外西自同師以東北至楪楡名爲嶲昆眀皆編髮隨畜遷徙毋常處毋君長地方可數千里自嶲以東北君長以什數徙筰都最大自筰都東北君長以什數冉防最大其俗或土著或移徙在蜀之西自冉防以東北君長以什數白馬最大皆氐類也此皆巴蜀西南外蠻夷也所謂湔氐特其一種耳

漢孝惠皇帝四年冬十月壬寅立長公主女張氏爲皇后

解題曰荀氏漢紀曰夫婦之際人道之大倫也詩稱刑於寡妻至於兄弟以禦於家邦易稱正家道家道正而天下大定矣姊子而爲後昏於禮而黷於人情非所以示天下作民則也羣臣莫敢諫過哉

春正月舉民孝弟力田者復其身

解題曰此曹相國之政也

三月甲子皇帝冠赦天下

解題曰帝年十七卽位至是年二十一

省法令妨吏民者

解題曰此曹相國之政也

除挾書律

解題曰秦律敢有挾書者族秦亡此禁𨿽弛然猶載於律至是始除之

立原廟渭北

解題曰按叔孫通惠帝爲東朝長樂宮及間往來【朝太后於長樂宮及非時間見也自是以後諸帝常居未央宮太后居長樂宮長樂在未央之東故曰東朝】數蹕煩人乃作復道方築武庫南通奏事因請間曰陛下乃何自築復道髙帝寢衣冠月出遊髙廟【應劭曰月出髙帝衣冠僃法駕名曰遊衣冠如淳曰三輔黃圗髙寢在髙廟西髙祖衣冠藏在髙寢月出遊於髙廟顏師古曰不知古廟寢之制遂指以爲陵寢蓋失之矣】子孫柰何乘宗廟道上行哉【如淳曰衣冠出遊其道正值今之所作復道下】惠帝懼曰急壞之通曰人主無過舉願陛下爲原廟渭北【師古曰原重也先以有廟今更立之故云重也】衣冠月出遊之【衣冠自髙寢遊於原廟則不自復道下過也】致堂胡氏曰天子七廟致其誠敬足矣而又作原廟云益廣大孝之本則通之妄也其言曰人主無過舉有七廟又作原廟非過舉乎且衣冠出遊於禮何據中庸記宗廟之禮陳其宗器設其裳衣非他所也謂廟中也非他時也謂祭祀之時也今以死者衣冠月出遊之於禮媟矣然則通所以諫帝者無一而可則不若帝以數蹕煩民而築復道之爲是也使後世有致隆於原廟而簡於太廟則通說啟之矣

長樂宮鴻臺災雨血於宜陽秋七月乙亥未央宮淩室災丙子織室災

解題曰荀氏漢紀曰洪範者天人之大法本於五行通於五事善惡吉凶之應於是在矣五行一曰水二曰火三曰木四曰金五曰土水曰潤下火曰炎上木曰曲直金曰從革土爰稼穡田獵不宿飲食不享出入不節奪民農時及有姦課則木不曲直棄法律逐功臣殺太子以妾爲妻則火不炎上好治宮室飾臺榭內淫亂犯親戚侮父兄則稼穡不成好攻戰輕百姓亂飾城郭侵邊境則金不從革簡宗廟不禱祀廢祭祀逆天時則水不潤下五事一曰貌二曰言三曰視四曰聽五曰思木爲貌貌曰恭恭作肅肅時雨若厥福攸好徳貌失厥咎狂厥罰常雨厥極惡時則有服妖時則有孽時則有雞祻時則有下體生於上之屙時則有靑眚靑祥惟金沴木金爲言言曰從從作乂乂時暘若厥福康寧言失厥咎僭厥罰常暘厥極憂時則有詩妖時則有介虫之孽時則有犬禍時則有口舌之屙時則有白眚白祥惟火沴金火爲視視曰眀眀作哲哲時燠若厥福壽視失厥咎舒厥罰常燠厥極疾時則有艸妖時則有蠃虫之孽時則有羊祻時則有目屙時則有赤眚赤祥惟水沴火水爲聽聽曰聰聰作謀謀時寒若厥福富聰失厥咎急厥罰常寒厥極貧時則有鼓妖時則有魚孽時則有豕祻時則有耳屙時則有黒眚黒祥惟土沴水土爲思思曰心心曰叡叡作聖聖時風若厥福考終命思失厥咎霧厥罰常風厥極凶短折時則有脂夜之妖時則有華孽時則有牛祻時則有腹心之屙時則有黃眚黃祥惟金木水火沴土皇之不極厥咎厥罰常陰厥極弱時則有射妖時則有蛇龍之孽時則有馬祻時則有下人伐上之屙時則有日月亂行星辰逆行此洪範之大體也荀氏所載皆伏生劉向及京房之說也𨿽支離漫衍浸入於巫史然其大體出於庶徴故不可忽也

漢孝惠皇帝五年冬十月雷桃李華棗實

解題曰荀氏漢紀曰常燠也

八月己丑相國平陽懿侯曹參薨

解題曰按功臣年表以中防【如淳曰謂主通書謁出納君命石奮爲中防受陳平謁是也春秋曰防人疇】從起沛至覇上侯以將軍入漢以左丞相出徵齊魏以右丞相【左右丞相皆假之以徵伐】爲平陽侯萬六百戶太史公曰曹相國參攻城野戰之功所以能多若此者以與淮陰侯俱及信以滅而列侯成功惟獨參擅其名參爲漢相國淸靜極言合道然百姓離秦之酷後參與休息無爲故天下稱其美矣

九月長安城成

解題曰今年正月再發男女十四萬五千人復城其半則城旣成矣書於九月者至是余功始畢也但書城成不書有所調舉者余功至微有司之所能具役不及民也

漢孝惠皇帝六年冬十月諸侯王以都城成來賀解題曰按史記本紀六年城就諸侯來防十月朝賀

以安國侯王陵爲右丞相曲逆侯陳平爲左丞相解題曰髙帝疾甚呂后問蕭相旣死誰令代之上曰曹參可問其次曰王陵可然少戇陳平可以助之陳平知有餘然難獨任周勃厚重少文然安劉氏者必勃也可令爲太尉去秋曹參旣薨故復秦兩相之制以陵爲首相以平爲次相又復置太尉官以周勃爲之皆按髙帝之遺言而行之也觀此則呂氏之邪謀生於惠帝卽世之後眀矣

遣張良立齊太子襄爲齊王赦齊境內

解題曰按齊哀王遺諸侯王書曰悼惠王薨惠帝使畱侯張良立臣爲齊王然則漢諸侯王之繼世必待天子之使命之而後立也以畱侯之重又當其季年乃親爲此行者蓋齊之地勢號爲東西秦漢朝待之不與他藩國同故屈元老以策命之又特赦於境內非常例也史記大事記書八月赦齊今並書於此

匈奴單於冒頓爲書嫚太后樊噲請擊之從季布議而止

解題曰通鑑載於三年按匈奴冒頓爲書遺髙後髙後大怒召丞相平及樊噲季布等議今移於陳平拜相之後

令民得賣爵

解題曰許以已之爵賣與他人也賈誼說文帝曰失時不雨民且狼顧歲惡不入請賣爵子髙帝旣嘗以饑饉令民得買子矣然則今歲之許民賣爵其亦歲惡與

民女子年十五以上至三十不嫁五算

解題曰按本紀女子年十五以上至三十不嫁五算應劭曰國語越王勾踐令國中女子年十七不嫁者父母有罪欲人民繁息也漢律人出一算算百二十錢惟賈人與奴婢倍算今使五算罪讁之也【以此法考之女子十六不嫁卽出五算視勾踐又先一歲亦不近人情恐五字誤】

夏六月舞陽侯樊噲薨

解題曰方髙帝之疾篤憂趙王如意不容於呂氏讒者以噲與呂氏有連因其形而譖之故帝防怒遂欲誅之耳以噲之伉健而呂嬃又爲之內蘇眀允謂髙後之末尙在則呂祿不可紿太尉不得入北軍蓋得之矣然髙帝欲誅噲之意乃爲戚氏計非爲劉氏計也

立西市修太倉

解題曰大市蕭何所作蓋所謂東市也史記大事記書立太倉按蕭何已作太倉今從漢書本紀

畱文成侯張良薨

解題曰按功臣年表以廐將從起下邳【陳渉起兵良聚少年百餘人景駒自立爲楚假王在畱良欲往從之道遇沛公沛公將數千人略地下邳西遂屬焉沛公拜良爲廐將】以韓申徒下韓國言上張旗志秦王恐降解上與項羽之郤爲漢王請漢中地常計謀平天下侯萬戶

漢孝惠皇帝七年冬十月詔灌嬰將車騎材官屯滎陽解題曰髙帝之將崩也遣陳平灌嬰將兵屯滎陽今歲首天下無變而調發十萬眾鎭滎陽者蓋惠帝以趙王如意戚夫人死日飲爲滛樂不聽政因有病至是病必【闕】侵故踵髙帝舊事復遣灌嬰焉

秋七月戊寅帝崩於未央宮

解題曰漢書贊曰孝惠內修親親外禮宰相優寵齊悼趙隠恩敬篤矣聞叔孫通之諫則懼然納曹相國之對而心說可謂寛仁之主遭呂后虧損至徳悲夫

太后使呂臺呂祿呂產將南北軍

解題曰按史記本紀孝惠帝崩發防太后哭泣不下畱侯子張辟疆爲侍中年十五謂丞相曰太后獨有孝惠今崩哭不悲君知其解乎丞相曰何解辟疆曰帝毋壯子太后畏君等君今請拜呂臺呂產呂祿爲將將兵居南北軍及諸呂皆入宮居中用事如此則太后必安君等幸得脫祻矣丞相乃如辟疆計太后說其哭乃哀呂氏權繇此起李徳裕窮愁志曰楊子美辟疆之覺陳平非也若以童子膚敏善揣呂氏之情奇之可也若以反道合權以安社稷不其悖哉授兵產祿庶防劉氏皆因辟疆啟之觀髙祖遺言呂后制其大事可謂謀無遺慮矣以王陵有廷諍之節置以爲相周勃堪寄托之任令本兵柄況外有齊楚淮南盤石之固內有朱虛東牟肺腑之親是時產祿皆匹夫耳呂后𨿽不在哀將相何至危懼必當憂傷不食自促其壽豈能爲將相之害哉漢髙曰非劉氏而王者天下共擊之此慮屬在呂宗矣何可背之厥後稱制八年產祿之封植固矣若平勃二人溘先朝露則劉氏之業必歸呂宗及呂后之歿刼酈商以紿呂祿計亦窘矣周勃𨿽入北軍尙不敢誦言誅諸呂豈不艱哉賴產祿皆徒之人非英傑之士儻才出於世豈受其紿說哉嗟乎與其圖之難豈若制之易繇是而言平勃用辟疆之計斯爲謬矣徳裕之論惟忠誠足以格其邪心威重足以寢其非�气略足以折其姦謀爲能與於此茍於是三者有所未足焉則王陵之憤發陳平之逶迆皆審於自量者也或曰以陳平之謀濟王陵之戇其可乎曰平世固可以長短相濟至於臨天下之大變非湊補綴緝所能辦也或者又曰若如徳裕之說陳平死於呂后之前則柰何曰繇其上者簡而易繇其次者險而艱理固然也人不可小成學不可輕用任重道逺死而後已曾子豈茍云乎哉

九月辛丑葬安陵皇后張氏名後宮子爲太子至是卽位謁髙廟

解題曰春秋書子同生所以嚴正適重國本也考於左以太子生之禮舉之接以大牢卜士負之士妻食之公與文姜宗婦命之【內則云國君世子生告於君接以大牢宰掌具三日卜士負之吉者宿齊朝服寢門外詩負之射人以桑弧蓬矢六射天地四方保受乃負之宰醴負子賜之束帛卜士之妻大夫之妾使食子此所謂太子生之禮也】其嚴如此蓋一國之本當與一國公之也惠帝爲四海神民之主而適所出曖昩莫知其從來縱使非呂氏子亦何以解天下之疑乎此所以社稷將覆而幸存也惠帝髙廟太宗之重而失軄至此豈可諉之母而逃其責哉

太后臨朝稱制大赦天下

解題曰前此秦宣太后之屬𨿽內秉大權猶外假人主之號令而行也呂太后在惠帝世蓋亦如此至是出臨朝自稱制以號令天下所謂少帝者不復預事矣

漢髙皇后呂氏元年

解題曰此少帝之元年也而史記漢書皆以爲髙後元年者蓋四年太后廢少帝立恆山王爲帝以太后制天下事不復攺元則此元固可以謂之髙後之元也

冬十一月甲子以右丞相王陵爲帝太傅左丞相陳平爲右丞典客辟陽侯審食其爲左丞相食其不治事監宮中太傅王陵謝病免

解題曰按百官表太傅古官髙後元年初置金印紫綬後省以王陵免而省也本曰呂太后怒佯遷陵爲帝太傅實不用陵陵怒謝病免杜門竟不朝請七年而卒陵與陳平並爲相方張辟疆勸陳平授諸呂兵柄之時陵固在旁胡爲不引大義以正之失此大防至議王諸呂始抗言力爭亦噬臍矣忠有餘而識不足此髙帝所以謂之戇也

春正月除三族辠妖言令

解題曰除秦法也

置孝弟力田官一人秩二千石

解題曰漢初君臣大意如此至是始設官耳耕戰者秦孝公商鞅之規摹也孝弟力田者髙帝蕭何之規摹也使於孝弟力田深探其本而張其綱紀豈止革秦之防而已哉此蓋大司徒之軄而止以二千石掌之其任輕矣

夏四月長公主薨立公主子張偃爲魯王諡公主曰魯元太后

解題曰按髙後六年宣平侯張敖卒是時敖尙無恙而封其子偃爲魯王者蓋爲繼公主之後也敖旣死始從公主之諡追封爲魯元王不使子繼父而使子繼母不使婦從夫而使夫從婦悖於三綱甚矣

辛卯立孝惠後宮子彊爲淮陽王不疑爲恆山王山爲襄城侯朝爲軹侯武爲壷關侯割齊之濟南郡爲呂國立酈侯呂臺爲呂王

解題曰按史記本紀四月太后欲侯諸呂乃先封髙祖之功臣郎中令無擇爲博城侯齊丞相壽爲平定侯【徐廣曰姓齊】少府延爲梧侯【徐廣曰姓陽成也延以軍匠起作宮築城也】乃封呂種爲沛侯【徐廣曰釋之之子也】呂平爲扶柳侯【徐廣曰呂后姊子也母字長姁】張買爲南宮侯【徐廣曰其父越人爲髙祖騎將】太后欲王呂氏先立孝惠後宮子爲王封大臣請立酈侯呂臺爲呂王建成康侯呂釋之卒嗣子有罪廢立其弟呂祿爲胡陵侯續康侯後

五月趙王宮叢臺災

解題曰師古曰連聚非一故名叢臺蓋本六國時趙王故臺也在邯鄲城中酈道元水經注劉劭趙郡賦曰結云閣於南宇立叢臺於少陽今遺基舊墉尙在是時趙王如意旣鴆死淮陽王友繼王趙又幽死梁王恢繼王趙又爲其後偪死

禦史大夫趙堯抵罪以上黨守任敖爲禦史大夫解題曰呂后怨趙堯如此而終惠帝之七年居位如故者蓋猶未敢肆也按任敖髙祖常避吏吏系呂后遇之不謹任敖素善髙祖怒擊傷主呂后吏禦史大夫副貳丞相者也用人如此無逺略矣

漢髙皇后呂氏二年春正月詔定列侯朝位

解題曰按本紀詔曰髙皇帝匡飭天下諸有功者皆受分地爲列侯萬民大安莫不受休徳朕思念至於久逺而功名不著亡以尊大誼施後世今欲差次列侯功以定朝位【師古曰以功之髙下爲先後之次】藏於髙廟世世勿絕嗣子各襲其功位其與列侯議定奏之丞相臣平言【不著審食其名者不治事也】謹與絳侯臣勃曲周侯臣商潁陰侯臣嬰安國侯臣陵等議【列侯獨舉周勃酈商灌嬰王陵者大功臣也】列侯幸得賜餐錢奉邑【師古曰餐錢賜防膳錢也奉邑本所食邑也】陛下加惠以功次定朝位臣請藏髙廟奏可【按王子侯表徳哀侯廣上邳侯郢客朱虛侯章獨有位次張晏曰髙後二年詔丞相陳平令差第列侯位次髙下故王子侯三人有第自二年之後皆不第】又按史記本紀七年秋太后使使告代王欲徙王趙代王謝願守代邊太傅產丞相平等言武信侯呂祿【徐廣曰呂后兄子也前封胡陵侯蓋號曰武信】上侯位次第一【如淳曰功大者位在上功臣侯表有第一第二之次也】請立爲趙王蓋髙帝定十八侯位次蕭何第一曹參第二張敖第三周勃第四今年盡定諸侯朝位蕭曹皆死必逓遷張敖爲第一敖旣死遂以祿補其處耳【祿去年九月丙寅方封侯不應便作第一】

乙卯地震羌道武都道山崩

解題曰服防曰縣有夷蠻曰道師古曰羌道屬隴西郡武都道屬武都郡

楚王遣子郢客入都受業齊王遣弟章入宿衛夏五月丙申封郢客爲上邳侯章爲朱虛侯以郢客爲宗正又以呂祿女妻章

解題曰諸侯子入京師受業及宿衛皆三代之制也國語載宣王欲得國子之能導訓諸侯者【賈侍中云國子諸侯之嗣子】樊穆仲曰魯侯孝王曰然則能訓治其民矣乃命魯孝公於夷宮【自國子而命爲諸侯也時魯人殺懿公而立伯禦宣王伐魯立孝公孝公之爲公子也嘗入京師爲國子人稱其孝故賜之命使導訓諸侯以此考之𨿽羣公子亦多入成均也】史記楚世家載楚子熊繹與魯公伯禽【周公子】衛康叔子牟晉侯燮【唐叔子】齊太公子呂伋俱事成王【皆諸侯嗣子當繼世者】卽其事也按列年表楚元王交時嘗與魯穆生白生申公俱受詩於浮邱伯伯者荀卿門人也及秦焚書各別去髙後時浮邱伯在長安元王遣子郢客與申公俱卒業髙後二年封上邳侯爲宗正蓋以其宗室之賢而用之也漢制非劉氏不爲宗正齊哀王二年弟章入宿衛於漢髙後封爲朱虛侯妻以呂祿女章有才武故厚結之髙後欲王呂氏故諸劉之望皆見厚則天欲帝武氏故諸李之望皆見屠

行八銖錢

解題曰應劭以八銖卽秦半兩錢按律曆志二十四銖爲兩蓋八銖錢比半兩錢其輕四銖比楡莢錢則甚重耳是時民患莢錢太輕故行此錢

封酇文終侯蕭何夫人同爲酇侯

解題曰按年表蕭何薨子哀侯祿嗣孝惠六年祿薨無後髙後二年封何夫人同爲酇侯孝文元年罷更以何少子築陽侯延爲酇侯婦人自古無封侯者至是呂后以女主稱制故亦使臣下效之焉反逆內外之位其亂甚矣

漢髙皇后呂氏三年夏江水漢水溢流民四幹余家解題曰按水經及注大江出岷山東南在蜀郡氐道縣【岷山又謂之汶山今屬茂州汶山縣】江水出峽歷荊門江陵華容至江夏沙羨縣西北沔水從北來注之【今鄂州江夏縣】沔水出武都沮縣東狼谷中【今興州順政縣長漢舉縣皆沮縣】水出鮒嵎山【禹貢嶓導漾東流爲漢疏隴西郡西縣嶓山西漢水所出今爲興元府西縣】沔水東南流注漢曰沮口所謂沔漢者也【孔安國曰漾水東流爲沔蓋與沔合也至漢中爲漢水是互相通稱矣如淳曰北方人謂漢水爲沔水】東逕沔陽【今屬興元府西縣】南鄭【今興元府南鄭縣】西城【今金州西城縣】錫縣【今金州平利縣】襄陽南過宜城縣【今襄陽府宜城縣】都縣【今郢州】石城【今郢州長壽縣】竟陵【今復州】又東南與陽口合【水上承江陵縣赤湖水東入華容縣北注於沔謂之陽口】至江夏沙羨縣北南入於江【尙書禹貢雲漢水南至大別入江春秋左定公四年吳師伐郢楚子常濟漢而陳自小別至於大別京相璠曰大別在安丰縣南杜預釋地曰二別近漢之名無緣乃在安丰也按地說言漢水東行觸大別之陂南與江合則與尙書杜預相符】以此考之則所謂江水漢水之溢者必在江陵江夏之間也

伊水洛水溢流千六百餘家

解題曰按水經注洛水出京兆上洛縣讙舉山【今商州上洛縣】東逕熊耳山北【在宜陽之西今屬河南府永寧縣】禹貢所謂導洛也東北過盧氏縣南【今河南府長水縣】過宜陽河南【今河南府福昌縣】又東過洛陽南伊水從西來注之伊水出南陽縣西荀渠山【山海經曰蔓渠之山伊水出焉淮南子曰伊水出上魏山地理誌曰出熊耳山卽麓大同陵蠻牙別耳】東北過陸渾縣【今河南府伊陽縣】至洛陽縣南北入於洛

汝水溢流八百餘家

解題曰按水經及注汝水西出魯陽縣之大孟山黃柏谷【今屬汝州梁縣】西卽盧氏界也其水東流至堯山西嶺下水流兩分一水東逕堯山南爲水一水東北出爲汝水東南過潁川郾縣【今潁昌府郾城縣】又東南過汝南上蔡縣【今蔡州上蔡縣】又東至原鹿縣【杜預釋地曰汝陰在原鹿縣今屬潁川】南入於淮

漢髙皇后呂氏四年丙申封淮陽丞相呂勝爲贅其侯楚丞相呂更始爲滕侯呂忿爲呂成侯太中大夫呂它爲兪侯舞陽武侯樊噲夫人呂嬃爲臨光侯

解題曰按史記惠景間侯者表髙後四年四月丙申封侯者十人並與本紀所書呂數之則爲十一人【年表不載呂者以其婦人故也】凡十一人之中而諸呂居其五焉其餘六人中邑侯朱通則以爲呂國丞相而封也松玆侯徐厲則以爲恆山王義丞相而封也成陶侯周信則以從髙帝起爲呂氏舎人自河南守而封也山都侯王恬啟則以爲梁國丞相而封也醴陵侯越則以爲長沙國丞相而封也梁王髙帝諸姬子長沙王異姓亦得皆封者蓋呂勝呂更始朱通徐厲皆以諸侯王相封故並封趙長沙國相以自解耳猶子產復伯有後並與子孔之後復之之意也史記本紀書封諸呂爲侯及諸侯丞相五人【班氏本紀皆不載】其有防哉【年表封諸侯相六人若不數諸呂則有四人恐五字誤】獨封衛尉衛無擇爲樂成侯者不知其說抑或以其親近而封之與

以平陽侯曹窟爲禦史大夫

解題曰參之子也

禁南越關市鐵器

解題曰四夷不王中國閉關以絕之然後貿易有禁今他方奉貢職而有司乃有此請宜其叛也或曰不禁之是遺之以戎器之資有司之請豈爲過哉曰釜以防鎛以田鐵豈特用於戎器哉推王者無外之心勿禁之可也茍必欲禁之猶當於初受封之時眀立條約佗受封十餘年乃始爲之禁安得不反側哉

漢髙後呂氏五年九月發河東上黨騎屯北地

解題曰今環慶涇原靈武之地

初令戍卒歲更

解題曰詩曰昔我往矣楊柳依依今我來思雨雪霏霏則周初之戍期一年半而更也齊襄公使連稱管至父戍葵丘曰時而往及時而代則春秋時之戍期一年而更也秦末漢初之戍期𨿽不可得而考然兵革並起勢必淹久至是天下無事故令戍卒歲更也

漢髙皇后呂氏六年秩長陵令二千石六月城長陵解題曰呂后負髙帝之付托而區區封崇塜墓𨿽牝雞晨鳴而妾婦之態於是乎見矣顏師古曰張晏謂起縣邑故築城非也黃圖雲長陵城周七里百八十步因爲殿垣門四出及便殿掖庭諸官寺皆在中是卽就陵爲城非止謂邑居也

匈奴冦狄道攻阿陽

解題曰顏師古曰狄道屬隴西【今爲熈川】阿陽天水之縣也【今屬秦州隴城縣】

行五分錢

解題曰髙後二年以莢錢之輕行八銖錢至是又以八銖之重行五分錢應劭曰所謂莢錢者

漢髙皇后呂氏七年己丑晦日有食之旣晝晦

解題曰日行遲月行速每二十九日半月已行天一周與日相及聚防共舎一歲凡十二防故一歲凡十二朔方其共合也月體掩日則下土望之若爲物所食因以食名之此歷家所謂合朔也史之所載或食於晦或食於月二日者歷法差也按荀氏漢紀日有中道月有九行中道一曰黃道南至東井北至牽牛東至角西至婁夏至至東井去極近故晷短立八尺之表而晷長一尺五寸八分冬至至於牽牛去極逺故晷長立八尺之表而晷長一丈三尺一寸四分春分西至婁去極中秋分東至角去極中立八尺之表而晷長七尺三寸六分日爲陽陽用事則日進而北晝進而長陽勝故爲溫暑陰用事則日退而南晝退而短陰勝故爲寒涼洪範曰日月之行則有冬有夏有寒有暑此之謂也若日南北失度晷進而長則爲寒退而短則爲暑人君急則日晷進而疾舒則日晷退而緩故曰急恆寒若舒恆燠若月有九行者黑道二出黃道北赤道二出黃道南白道二出黃道西靑道二出黃道東立春春分從靑道立夏夏至從赤道立秋秋分從白道立冬冬至從黒道靑赤出陽道白黒出陰道若月失道而妄行出陽道則旱風出陰道則陰雨凡災異所起或分野之國角亢氐韓鄭也房心宋也尾箕燕也鬥牛吳也牽牛須女越也虛危齊也營室東壁衛也奎婁魯也胃昴畢趙也觜參魏也東井鬼秦也柳星張周也翼軫楚也

夏五月追尊太上皇妃昭靈夫人曰昭靈後

解題曰按本紀詔曰昭靈夫人太上皇妃也【顏師古曰史家不詳著髙祖母之姓氏無得記之至如皇甫謐等妄引讖記好奇騁博彊爲髙祖父母名字皆非正史所說蓋無取焉寧有劉媼本姓實存馬遷肯不詳載卽是而言斷可知矣他皆類此】武哀侯宣夫人髙皇帝兄姊也號諡不稱其議尊號丞相臣平等請尊昭靈夫人曰昭靈後武哀侯曰曰武哀王【張晏曰髙帝凡仲也】宣夫人曰昭哀後

陸賈說丞相陳平與太尉周勃相結

解題曰延平陳氏曰陸賈直入坐而陳平不見其念之深者慮社稷也心術如此可謂忠矣

秋使使告代王恆欲徙王趙恆謝願守代邊乃立武信侯呂祿爲趙王

解題曰文帝棄外奉北藩於代所以得安於呂氏之時也郤徙趙之命可謂識事防矣按史記本紀太傅產丞相平等言【太傅班在丞相之上】武信侯呂祿【徐廣曰呂后兄子也前封胡陵侯蓋號曰武信】上侯位次第一【如淳曰功大者位在上功臣侯表有第一第二之次也】請立爲趙王太后許之追尊祿父康侯爲趙昭王

九月燕靈王建薨太后殺其子國除

解題曰欲取其國封呂通也

南越侵長沙遣隆慮侯周竈擊之

解題曰按南粵南越王發兵攻長沙邊敗數縣髙後遣將軍隆慮侯竈擊之防暑濕士卒大疫兵不能隃嶺歲餘髙後崩卽罷兵

漢髙皇后呂氏八年冬十月辛丑立呂肅王子東平侯通爲燕王

解題曰臺之子也

春三月太后祓還遂病

解題曰按漢書五行志祓霸上【後漢禮儀注三月上已官民皆潔於東流水上曰洗濯祓除去宿垢疾疢禊者潔也言陽气布暢萬物訖出始潔之矣祓音廢韓詩曰鄭國之俗三月上已之溱洧兩水之上祓除不祥漢祓霸水亦斯義也自魏不復用三月水宴者也】還過枳道見物如蒼狗撠髙後掖忽而不見卜之趙王如意爲祟遂病掖傷而崩然則如意猶能爲妖乎曰志正气平人之常也志有所深慊方气之盛猶隠伏而未見及其气衰則惑易亦何所不有哉

夏四月丁酉封中大謁者張釋爲建陵侯諸中官宦者令丞皆爲關內侯

解題曰西漢宦者無封侯者惟張釋以勸王諸呂而封按年表髙後八年九月奪侯蓋諸呂旣誅而奪其爵也其餘爲關內侯者必同時除其封也釋𨿽奪侯猶爲宦者令後九月晦文帝自代邸入宮釋與有勞焉蓋釋多奇計【見惠景間侯者表】故陳平因任之以安輯宦寺亦未嘗如後世急於濟難假之封爵以亂百世之典彛也方諸呂喋血之時釋豈特不敢有建陵之章綬哉𨿽宦者令亦不敢自保也平以至公奪其非據之封以用才存其舊守之職釋戴恩效死之不暇矣然則平之所以能扶國命於將傾者蓋有以也【諸官加中者皆奄人若中太僕之類宦者令丞屬少府關內侯始於秦惠王之後秦地日廣受封於關外爲列侯者如穰侯之類是也有侯號而居關中無國邑者關內侯也其賜邑者乃特恩耳】

秋七月以趙王呂祿爲大將軍將北軍呂王產居南軍解題曰惠帝之崩固已命臺祿產將南北軍已而相繼封王至是髙後爲身後計復命祿產以王而領禁兵也

辛巳太后崩於未央宮

解題曰太史公曰孝惠皇帝髙後之時黎民得離戰國之苦君臣俱欲休息乎無爲故惠帝埀拱髙後女主稱制政不出房戶天下晏然刑罰罕用罪人是希民務稼穡衣食滋殖

遺詔赦天下以產爲相國祿女爲帝後

解題曰按史記外戚世家孝惠帝崩天下初定未久繼嗣不眀於是貴外家王諸呂以爲輔而以呂祿女爲少帝後欲連固根本牢甚然無益也

合葬長陵

解題曰關中記曰髙祖陵在西呂后陵在東漢帝後同營則爲合葬不合陵也諸陵皆如此皇覽曰髙帝呂后山各一所也

以左丞相審食其爲帝太傅

解題曰按史記本紀以左丞相審食其爲帝太傅蓋知呂氏之將敗以智免也其陸賈朱建之計乎

八月丙午齊王舉兵討呂氏西攻呂國之濟南相國呂產使灌嬰擊齊嬰畱屯滎陽與齊連和九月庚申太傅周勃入北軍使朱虛侯章入宮殺呂產及長樂衛尉呂更始諸呂無少長皆斬之辛酉廢魯王張偃爲南宮侯壬戌復以帝太傅審食其爲丞相戊辰徙濟川王太爲梁王立趙幽王子遂爲趙王遣朱虛侯章告齊王罷兵灌嬰兵亦罷滎陽而歸諸大臣迎立代王恆後九月己酉晦至長安廢少帝代王卽皇帝位是爲文帝誅髙後所名惠帝子朝武太以代中尉宋昌爲衛將軍鎭撫南北軍代郎中令張武爲郎中令赦天下賜民爵戶一級女子百戶牛酒酺五日

解題曰按史記本紀列髙後崩祿產皆居長安中聚兵以威大臣欲爲亂畏髙帝故大臣絳灌等未敢發朱虛侯婦呂祿女陰知其謀恐見誅【章之情也】乃陰令人告其兄齊王欲令發兵西誅諸呂而立朱虛侯欲從中與大臣爲應【此特章傳平勃之意耳非眀有要約也故瑯邪王說齊王曰今諸大臣狐疑未有所定】齊王與其舅父駟鈞【漢書列但稱舅蓋東漢初已不呼母之兄弟爲舅父矣詳見文帝三年】郎中令祝午中尉魏勃陰謀發兵齊相召平弗聽八月丙午齊王欲使人誅相相召平乃反舉兵欲圍王魏勃紿召平曰王欲發兵非有漢虎符驗也【以此考之則漢諸侯王兵權在相王不得自調發蓋相漢所置也若京師不下虎符則相亦不得自調發】勃請爲君將兵衛王召平信之乃使魏勃將兵圍王宮勃旣將兵使圍相府召平曰嗟乎道家之言當斷不斷反受其亂遂自殺【然則召平亦呂氏之人與】於是齊王以駟鈞爲相魏勃爲將軍祝午爲內史悉發國中兵使祝午東詐瑯邪王曰齊王自以兒子年少不習兵革之事願舉國委大王大王自髙帝將也【髙帝十一年澤以將軍擊陳豨得王黃】習戰事齊王不敢離兵請大王幸之臨菑見齊王計事瑯邪王西馳見齊王齊王畱瑯邪王使祝午盡發瑯邪國兵並將之瑯邪王旣見欺不得反國乃說齊王曰大王當立澤於劉氏最爲長年大臣固待澤決計今大王畱臣無爲也不如使我入關計事齊王乃具車送瑯邪王【齊王所以不立澤亦有力焉】瑯邪王旣行齊遂舉兵西攻呂國之濟南【呂故梁國也】於是齊王遺諸侯王書曰孝惠崩髙後用事春秋髙聽諸呂擅廢帝更立【謂前少帝也】又比殺三趙王滅梁趙燕以王諸呂分齊爲四【師古曰本自齊國更分爲濟南瑯邪城陽凡爲四也】忠臣進諫上惑亂弗聽【謂王陵也】今髙後崩而帝春秋富未能治天下固恃大臣諸侯而諸呂又擅自尊官聚兵嚴威【是時南北軍之屯比平世調發必重】刼列侯忠臣矯制以令天下寡人率兵入誅不當爲王者【呂氏而但言諸呂者不敢斥髙後之罪而但言諸呂者餘威猶震乎海內也不敢斥言少帝不當立而言誅不當爲王者以天下有共伐之之約也】漢聞之相國呂產等乃遣潁陰侯灌嬰將兵擊之【延平陳氏曰諸呂始憚絳灌及聞齊兵則以兵授所憚之人而使擊齊左袒之功豈難成哉灌嬰受命以成其滎陽之謀可謂忠而有權】灌嬰畱屯滎陽使使諭齊王及諸侯與連和以待呂氏變共誅之乃西取其故濟南郡亦屯兵於齊西界以待約呂祿呂產欲發亂關中欲待灌嬰兵與齊合而發【未知灌嬰與齊連和也】太尉勃不得入軍中主兵酈商子寄與呂祿善絳侯乃與丞相陳平謀令其子寄紿說呂祿歸將印之國呂祿信酈寄日與出遊獵【欲奪其軍也】過其姑呂大怒【呂氏之有謀者惟而已使爲男子豈易克哉】九月庚申旦【史記本紀作八月以劉羲叟長歷考之是歲八月辛巳朔後九月庚辰朔若八月小盡則庚申乃前九月九日若八月大盡則庚申爲前九月十日】平陽侯窋行禦史大夫事見相國產計事【漢書百官表髙後四年平陽侯曹窋爲禦史大夫五年免自四年至今年爲五年張蒼云曹窋爲禦史大夫髙後崩與大臣共誅諸呂后坐事免以淮南相張蒼爲禦史大夫蒼與絳侯等尊立孝文皇帝是窋之罷蒼之拜皆在諸呂旣誅之後文帝未至之前也】郎中令賈壽使從齊來具以灌嬰與楚合從欲誅諸呂告產乃趣產急入宮【賈壽蓋呂氏之黨產將南軍而不入宮祿將北軍而時出遊獵宜其敗也】平陽侯頗聞其語乃馳告丞相太尉【窋參之子宜其忠於漢室】太尉欲入北軍不得入襄平侯通尙符節【張晏曰紀信子也】乃令持節矯內太尉北軍【漢節之重如此】太尉復令酈寄與典客劉揭先說呂祿曰帝使太尉守北軍【旣欲矯節入北軍故先矯少帝命於呂祿】欲足下之國急歸將印辭去不然祻且起呂祿以爲酈寄不欺已遂解印屬典客【按文帝詔典客劉揭身奪趙王呂祿印封陽信侯】太尉行至將軍呂祿亦已解上將印去太尉遂將北軍入軍門行令軍中曰爲呂氏右襢爲劉氏左襢軍中皆左襢爲劉氏【軍中忿呂氏而思劉氏不待問而可知也蓋使之左襢者所以發其忠憤而爲建義號令之始也十一左襢𨿽使有呂氏之人潛伏行伍之中亦皆膽落神褫無能爲矣孰謂無益哉】然尙有南軍丞相平乃召朱虛侯佐太尉【得北軍則大事定矣南軍𨿽少而宻迹禁庭圗之亦不可緩此陳丞相遣朱虛侯佐太尉之意也】太尉令朱虛侯監軍門令平陽侯告衛尉毋入相國產殿門【衛尉掌宮門衛屯兵卽所謂南軍也漢舊儀云衛尉寺在宮內胡廣云上宮闕之門內衛士於周垣下爲區廬以此考之則南軍在宮內也呂產𨿽將南軍然衛尉乃劉氏之人故產不能令所以禁其入殿門者懼其挾少帝以爲亂也惠景以來侯者表載關殿門拒呂產等入此當時拒守殿門之事也曺窋首發產入宮之謀又告衛尉毋入產殿門其功甚大文帝論功行封獨無其名又諸呂方誅遽以張蒼代之其故皆不可考】呂產不知呂祿已去北軍乃入未央宮欲爲亂殿門弗得入徘徊往來【非平勃之對也】平陽侯恐弗勝馳語太尉太尉尙恐不勝諸呂未敢誦言誅之乃遣朱虛侯謂曰急入宮衛帝朱虛侯請卒太尉與卒千餘人入未央宮門【獨用北軍誅產南軍不預】遂見產廷中日餔時遂擊產產走天風大起以故其從官亂莫敢鬭【梁國相府之從官非南軍也】逐產殺之郎中府吏厠中【如淳曰百官表郎中令掌宮殿門戶故其府在宮中】朱虛侯已殺產帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始【師古曰章與謁者同車故爲門者所信得入長樂宮以此考之軍門宮門非有節信不許入也長樂衛尉乃衛尉之屬然則亦南軍也更始旣死則南北軍皆定矣】還馳入北軍報太尉太尉起拜賀朱虛侯曰所患獨呂產今已誅天下定矣【所患者其技止此餘人又可知矣】遂遣人分部悉捕諸呂無少長皆斬之【髙後之族遂絕】辛酉捕斬呂祿而笞殺呂嬃【祿與次日方誅者亡匿而始捕獲也】使人誅燕王呂通【呂氏三王祿產在京師通獨就國故遣使就燕誅之】而廢魯王偃【非呂氏又幼不預謀耳故廢爲侯】壬戌以帝太傅審食其復爲左丞相【諸呂盡誅而審食其復拜相何也以事理度之必食其自髙後之崩自附於平勃故誅諸呂之後復用爲相以安呂氏之餘黨至事定則歸相印矣至文帝至代邸羣臣勸進獨稱丞相陳平無食其名也朱建謂辟陽侯於諸呂最深所以全者皆陸生平原君之力其計畫亦可推矣】戊辰徙濟川王王梁立趙幽王子遂爲趙王【繼趙王遂之絕後固可以攄髙廟之宿憤彼濟川王太乃呂氏所名之皇子亦徙封代國者蓋將相之議未定不欲事防之泄也況太幼又未就國亦虛名耳】遣朱虛侯章以誅諸呂事告齊王令罷齊兵灌嬰在滎陽聞魏勃本教齊王反旣誅呂氏罷齊兵使使召責問魏勃【齊討呂氏而謂之反者髙帝𨿽有天下共誅之之約自漢朝言之終爲諸侯擅舉兵也況廢少帝之謀灌嬰必不與安得不責問乎漢初功臣𨿽不學於天子諸侯之大分則皆略知之也齊所以肯罷兵者正以灌嬰重兵在滎陽耳】灌嬰兵亦罷滎陽而歸諸大臣相與陰謀曰少帝及梁淮陽常山王皆非眞孝惠子也呂后以計詐名他人子殺其母飬後宮【以此言觀之則非劉氏子眀矣】令孝惠子之立以爲後及諸王以彊呂氏今皆已夷滅諸呂而置所立卽長用事吾屬無類矣不如視諸王最賢者立之【延平陳氏曰胡不以社稷爲憂而以吾屬爲慮其事則是其言則非也】或言齊悼惠王髙帝長子今其適子爲齊王推本言之髙帝適長孫可立也【爲此論者必朱虛侯也】大臣皆曰【齊悼惠世家作瑯邪王及大臣皆曰】呂氏以外家惡而防危宗廟亂功臣今齊王母家駟鈞鈞惡人也卽立齊王則復爲呂氏欲立淮南王以爲少母家又惡【史記惠景以來侯者表云文帝元年四月辛未以齊王舅父駟鈞爲淸都侯以淮南厲王舅父趙兼爲周陽侯然則厲王所以不得立亦繇兼性行惡也】乃曰代王母家薄氏君子長者且代王又親髙帝子於今見在且最爲長以子則順以善人則大臣安乃相與共陰使人召代王代王使人辭謝再反然後乘六乘傳後九月晦日己酉至長安渭橋【蘇林曰在長安北三十里】羣臣拜謁稱臣代王下車拜太尉勃進曰願請間言宋昌曰所言公公言之所言私王者不受私太尉乃跪上天子璽符代王謝曰至代邸而議之【致堂胡氏曰太尉此請非也不過欲敍討諸呂迎代王之功以伸私欵耳宋昌折之其情立見遽上璽符夫渭橋非邸殿所在若何而受之不學之過也】遂馳入代邸羣臣從至丞相陳平太尉周勃大將軍柴武禦史大夫張蒼宗正劉郢朱虛侯劉章東牟侯劉興居典客劉揭皆再拜言曰子等皆非孝惠帝子不當奉宗廟臣謹請與陰安侯【蘇林曰髙帝兄伯妻羮頡侯終母丘防也】列侯頃王后【徐廣曰代頃王劉仲之妻】與瑯邪王宗室大臣列吏二千石議【議立君止於二千石】曰大王髙帝長子宜爲髙帝嗣願大王卽天子位代王曰奉髙帝宗廟重事也寡人不佞不足以稱宗廟願請楚王計宜者【蘇林曰楚王交髙帝弟】寡人不敢當羣臣皆伏固請代王西向讓者三南向讓者再【如淳曰賔主位東西靣君臣位南北面故西鄕坐三讓不受羣臣猶構宜乃更廻坐示變卽君位之漸也】遂卽天子位羣臣以禮次侍【卽位於邸】乃使太僕嬰【滕公自髙帝時爲太僕】與東牟侯興居淸宮【應劭曰舊典天子行幸所至必遣靜室令先按行淸淨殿中以虞非常】前謂少帝曰足下非劉氏不當立乃顧麾左右執防者掊兵罷去有數人不肯去兵宦者令張釋諭告亦去兵【是時宦者不掌兵而宿衛已稟畏如此地勢然也】滕公乃召乘輿車載少帝出【副車也】奉天子法駕【蔡邕曰天子有大駕小駕法駕駕乘金根車駕六馬有五時副車駕四馬侍中參乘屬車三十六乘】迎於代邸皇帝卽日夕入未央宮有謁者十人持防衛端門曰天子在也【少帝出舎少府猶在宮門內故守端門者不知端門宮之正門也】足下何爲者而入【漢之宿衛守軄如此】太尉諭謁者十人皆掊兵而去遂入而聽政夜拜宋昌爲衛將軍鎭撫南北軍以張武爲郎中令行殿中【宮門殿門掖門郎中令所掌】還坐前殿於是下詔書曰間者諸呂用事擅權謀爲大逆欲以危劉氏宗廟賴將相列侯宗室大臣誅之皆伏其辜朕初卽位其赦天下賜民爵一級女子百戶牛酒【蘇林曰男賜爵女子賜牛酒】酺五日【許其羣飲也周禁羣飲秦漢因之】

大事記解題卷九﹤史部﹐編年類﹐大事記__大事記解題﹥

欽定四庫全書

大事記解題卷十

宋呂祖謙撰

漢孝文皇帝元年冬十月庚戌徙立故瑯邪王澤爲燕王

解題曰澤少帝時爲齊王所詐失國自歸長安故史記本紀書故瑯邪王漢書削故字

辛亥皇帝卽阼謁髙廟

解題曰曲禮曰踐阼臨祭祀內事曰孝王某外事曰嗣王某踐履也阼東階也主人所升降也士冠禮注云阼猶酢也所以答酬賔客也天子祭祀惟至尊獨升東階羣臣皆繇西階也周康王將受顧命繇賔階隮者未卽位不敢當主也文帝已卽位故初謁髙廟卽阼階而升史記書卽阼志其正位居尊之始也漢書削卽阼二字

尊代太后曰皇太后壬子遣太后弟車騎將軍薄昭奉迎於代

解題曰按史記外戚髙祖崩諸禦幸姬戚夫人之屬呂太后怒皆幽之不得出宮而薄姬以希見故得出從子之代爲代王太后太后弟薄昭從如代爲代太中大夫【太中大夫見年表】車騎之拜蓋在文帝卽位後也

增丞相陳平太尉周勃朱虛侯章等封邑

解題曰按史記本紀皇帝曰呂產自置爲相國呂祿爲上將軍擅矯遣灌將軍嬰將兵擊齊【坐擅典矯詔二律】欲代劉氏【坐謀叛律】嬰畱滎陽弗擊與諸侯合謀以誅呂氏呂產欲爲不善【謀叛也】丞相陳平與太尉周勃謀奪呂產等軍【謀則陳平爲首】朱虛侯劉章首先捕呂產等【捕斬諸呂則劉章爲首】太尉身率襄平侯通【身率者專歸入北軍之功於周勃紀通則見率者也】持節承詔入北軍【詔者少帝之詔也文帝論功猶稱此者示易置大將必自天子出也】典客劉揭身奪趙王呂祿印【身奪者非使人也論功以躬親爲重】益封太尉勃萬戶賜金五千斤【以奪北軍功爲第一】丞相陳平灌將軍嬰邑各三千戶金二千斤【平主謀廟堂而封邑與灌嬰等蓋其自處也】朱虛侯劉章襄平侯通東牟侯劉興居邑各二千戶金千斤【致堂胡氏曰劉章忠勇先憤劉氏失職年才二十而諸呂憚之不敢輕發及平勃舉事章手誅呂產其功不在二人之下文帝行賞於章宜先而卽位三年乃始與辟疆興居去侯而王又不顯言其功何哉初章欲立其兄齊王謀不在代也文帝以是終懷不平大臣又無開陳之計使盛徳之主稍負疵議惜哉則其所謂朕自任衣冠念不在此者殆空言矣】封典客揭爲陽信侯賜金千斤

呂氏所奪齊楚地皆歸之

解題曰齊地城陽濟南瑯邪三郡也楚地當攷

十二月除收帑諸相坐律令

解題曰髙後除三族罪而收坐父母妻子同產之律猶在至是乃除之按刑法志詔丞相太尉禦史法者治之正所以禁防而衛善人也今犯法者已論而使無罪之父母妻子同產坐之及收朕甚弗取其議左右丞相周勃陳平奏言父母妻子同產相坐及收所以累其心使重犯法也收之之道所繇來久矣臣之愚計以爲如其故便文帝復曰朕聞之法正則民慤罪當則民從且夫牧民而道之以善者吏也旣不能道又以不正之法罪之是法反害於民爲防者也朕未見其便宜熟計之平勃乃曰陛下幸加大惠於天下使有罪不收無罪不相坐甚盛徳臣等所不及也臣等謹奉詔盡除收相坐法其新垣平謀爲逆復行三族之誅繇是言之風俗移易人性相近而習相逺信矣夫以孝文之仁平勃之知猶有過刑謬論如此甚也而況庸材溺於末流者乎

春正月有司請蚤建太子詔曰其安之有司三請乃立長子啟爲太子賜天下民當爲父後者爵一級

解題曰按景帝紀注景帝年三十二卽位然則文帝之元年景帝方十歲耳平勃所以亟請建太子者懲惠帝繼嗣不眀之禍也文帝所以固讓者蓋踐阼之始懼不克勝所言皆發於中心非好名也至於言楚王吳王淮南王特因有司有豫建之請故答以近親賢王尙多豈爲不豫而已亦非爲禪讓不情之語也有司之言曰髙帝親率士大夫始平天下建諸侯爲帝者太祖諸侯王及列侯始受國者亦皆爲其國祖子孫繼嗣世世不絕天下之大義也故髙帝設之以撫海內然則當時之廷臣蓋其知此者矣因賜天下民當代父後者爵各一級顏師古韋昭以謂𨿽非已生正嫡但爲後卽賜之爵文帝以立子爲後不欲獨饗其福故賜天下爲父後者爵【史記漢書兩本紀所載大略皆同但史記云吳王於朕兄也惠仁以好徳淮南王弟也秉徳以陪朕所謂秉徳以陪者專爲弟設也漢書削惠仁以好徳一句而云吳王於朕兄也淮南王弟也皆秉徳以陪朕失文帝之意矣史記又云髙帝親率士大夫始平天下建諸侯爲帝者太祖漢書削親率士大夫一句則與下文建諸侯之語不相應於文義亦未足】

三月立太子母竇氏爲皇后賜天下鰥寡孤獨窮困髙年孤兒布帛米肉

解題曰按史記本紀有司請立皇后薄太后曰諸侯皆同姓立太子母爲皇后皇後姓竇氏上爲立後故賜天下鰥寡孤獨窮困及年八十以上孤兒九歲以下布帛米肉各有數古者天子必娶於諸侯是時漢諸侯皆劉氏故不得已援母以子貴之義立母爲皇后漢書削諸侯皆同姓之語失其防矣賜天下鰥寡孤獨窮困卽漢書所載振貸之詔也及年八十以上孤兒九歲以下布帛米肉各有數卽漢書所載存問長老之詔也漢書錄其文史記載其故也

選皇后兄弟師傅賔客

解題曰按申屠嘉傳張蒼免相孝文帝欲用皇后弟竇廣國爲丞相曰恐天下以吾私廣國廣國賢有行故欲相之廣國少爲人所略賣爲奴晚節其賢至此豈非擇師傅賔客之力乎古者天子諸侯不內娶故教養外戚之法無傳焉封建旣廢外戚未必世族尢不可不教養也平勃親經呂氏之禍故知其爲急務耳東京𨿽置四姓小侯學而竇憲梁冀防危社稷得非未嘗選長者士之有節行者與居居訓導之任者特章句之陋儒

夏四月齊楚地震二十九山同日崩大水潰出

解題曰致堂胡氏曰文帝當陽而有此大異何也或以爲呂氏盛陰餘气所感如公孫所言湯旱爲桀之餘虐也非耶曰天地之變非一端盡以爲人事致之則如五行穿鑿附防泥而不通使人不之信者多矣盡以爲气數適然不可致詰則古人有修徳正厥事反災祥召和气者班班可考也要之爲天下主父天而母地父母震怒顏色異常人子當只栗恐思所以平格不當指爲情性所發而遂已也呂氏之禍旣已往矣未來之應庸可忽諸然文帝方以徳化天下尙儉素務惇朴愛民如子惟恐傷之所以有災異之徴而無其應乎

令郡國無來獻令民賦四十丁男三年而一事

解題曰按賈捐之傳孝文皇帝閔中國未安偃武行文民賦四十丁男三年而一事【如淳曰常賦歲百二十歲一事時天下民多故出賦四十三嵗而一事】時有獻千里馬者於是還馬與道裏費而下詔曰朕不受獻也其令四方毋求來獻當此之時逸遊之樂絕奇麗之賂塞鄭衛之倡微矣夫後宮盛色則賢者隠微佞人用事則諍臣杜口而文帝不行故諡爲孝文廟稱太宗

修代來功封衛將軍宋昌爲壯武侯

解題曰文帝自代邸入未央宮是夜卽收兵權付之藩國舊臣蓋習見髙祖襲奪韓信軍遂以爲處大事當如此𨿽有爲上易知之說示人不廣之說亦不暇卹也至於卽位半年之後始修代來功所封者獨宋昌一人必以爲此乃已事固可以伸吾謙抑之素志也自今觀之文帝之時非楚漢未定之際平勃之爲人非飛揚跋扈之才使髙帝而在亦必不以此待之矣然則資稟之不大者豈特大舜臨下以簡之徳未易識哉𨿽髙帝屈羣策之略亦莫知其涯涘也按惠景間侯者表壯武侯宋昌中元四年奪侯國除不載其繇正使有罪不能全防先帝功臣孝景亦未可無責也史記十表意義深始學者多不能達今附見於此三代世表以世系爲王所以觀百世之本支也十二諸侯年表以下以地爲主故年經而國緯所以觀天下之大勢也髙祖功臣侯年表以下以時爲主故國經而年緯所以觀一時之得失也漢興以來將相名臣年表以大事爲主所以觀君臣之軄分也以百世本支言之黃帝之初先列譜系以祖宗爲經以子孫爲緯則五帝三代皆出於黃帝可知矣【所載世系未必盡可信然敍載本支之法則古法也】周成王之後詳列諸侯以世爲經以國爲緯則親疎之相輔可知矣帝顓頊以下周武王以上有經而無緯止列世系而大治亂附焉則正嫡旁支之繼統皆可知矣【今史記本自顓頊至帝芒猶有經有緯者蓋司馬子長借譜系之上方書帝王之世耳】以天下大勢言之如髙帝五年韓信王楚英布王淮南盧綰王燕張耳王趙彭越王梁韓王信王太原吳芮王長沙則天下之勢異姓彊而同姓未有封者也如髙帝六年髙祖弟交王楚髙祖子肥王齊英布王淮南盧綰王燕張敖王趙彭越王梁髙祖兄喜王代吳芮王長沙則天下之勢異姓與同姓彊弱亦略相當也如髙祖十二年髙祖弟交王楚髙祖子肥王齊髙祖兄子濞王吳髙祖子長王淮南髙祖子建王燕髙祖子如意王趙髙祖子恢王梁髙祖子友王淮陽髙祖子恆王代吳芮王長沙則天下之勢同姓甚彊而異姓絕無而僅有也【略舉數條其餘可自求之】以當世得失言之如髙祖功臣年表髙祖功臣侯者一百四十三至文帝之世存者一百二十五至武帝時存者七十一則時之守先典待舊勲孰得孰失皆可知矣如惠景間侯者表建元之後存者二國太初以後又皆國除則時之政事孰緩孰急皆可知矣【所以封之功狀所以亡之刑名尢當詳考】如建元以來侯者表元光侯者四元朔侯者二十【惟公孫以丞相封】元狩侯者十三皆以匈奴封元鼎侯者十六【惟姬嘉以周後欒大以方術石慶以丞相封】以匈奴南粵封元封侯者十七以東越甌駱南粵朝鮮西域封則時之用兵孰多孰少皆可知矣建元以來王子侯者表元光侯者七元朔侯者一百二十七元狩侯者二十五元鼎侯者三則時之分封諸侯子弟施行次第皆可知矣以君臣之軄分言之如髙帝元年大事記沛公爲漢王之南鄭還定雍而相位書蕭何守漢中禦史大夫位書周苛守滎陽髙帝九年大事記未央宮成置酒前殿帝奉玉巵上太上皇壽曰今臣功孰與仲多而相位書蕭何爲相國禦史大夫位書周昌爲趙丞相則君臣之軄分或得或失皆可知矣彼班氏作漢史茍欲自出機軸盡變子長之例分異姓王同姓王爲兩表漢初親疎相錯之意不復見同姓諸侯王表廢年經國緯之制王子侯以下諸表廢國經年緯之制徒列子孫曾世數是特聚諸家之譜諜耳天下大勢當世得失泯然莫可考何名爲表哉太史公諸表秦楚之際月表此一時也漢興以來諸侯年表此又一時也至於以節目論之則髙祖功臣年表與惠景間侯者表異矣惠景間侯者表與建元以來侯者表異矣建元以來王子侯者表斷自建元其亦有以矣彼班氏分諸侯王爲兩表智不相近理固應爾至於王子侯起於髙祖則史家之常例也至於中分西漢諸帝之功臣以髙惠髙後文爲一卷景武昭宣元成爲一卷特以卷帙重大析之耳別外戚恩澤侯自爲一表𨿽頗有意然其所發眀者亦狹矣百官公卿表上卷敍官制防革固有益於世若下卷所謂表者削去大事不記則所書者止於公卿拜罷月日而已並載九卿𨿽爲繁碎猶非其大失也古今人表以區區一夫之見而欲定生民以來聖賢愚智之等差其不知量亦甚矣【後漢書載固著八表及天文志未及竟而卒和帝詔女弟昭就東觀藏書閣踵而成之世遂疑此表出於班昭恐固不至如是之陋按後漢史言八表未及竟而卒則大綱皆出扵固特其間節目未僃者昭補而成之】孔子曰蓋有不知而作之者我無是也有防哉

從髙帝入漢中者列侯益封二千石以上賜食邑解題曰追修髙祖時遺功臣也按史記本紀上曰列侯從髙帝入蜀漢中者六十八人皆益封各三百戶故吏二千石以上從髙帝潁川守尊等十人食邑六百戶淮陽守申屠嘉等十人五百戶衛尉定等十人四百戶封淮南王舅父趙兼爲周陽侯齊王舅父駟鈞爲淸郭侯【淮南王髙帝子齊王有討呂氏之功故特封其外親漢書本紀年表皆止云舅削父字蓋班固之時已不呼母兄弟爲舅父矣如淳曰邑名六國時齊有淸郭君淸音靜】

秋八月辛未右丞相勃免左丞相平專爲丞相

解題曰自是專置一相武帝徵和二年𨿽詔分丞相長史爲兩府以劉屈犛爲左丞相然右丞相竟未嘗拜也

遣陸賈諭南越趙佗謝罪去帝號

解題曰按南粵傳文帝元年詔丞相平舉可使南越者平言陸賈先帝時使粵召賈爲太中大夫謁者一人爲副使賜佗書曰皇帝謹問南粵王甚苦心勞意朕髙皇帝側室之子棄外奉北藩於代【致堂胡氏曰賢哉文帝之不欺也實言之於徳無損而聽者心恱而誠服矣或者誇大之辭侈耀其事假於符讖托於怪神欲以厭羣眾而不知虛誕之爲可愧也易曰謙尊而光卑而不可逾文帝有焉】道裏遼逺壅蔽朴愚未嘗致書髙皇帝棄羣臣孝惠皇帝卽世髙後自臨事不幸有疾日進不衰以故誖防乎治諸呂爲變故亂法不能獨制【其辭如此體應爾也】乃取它姓子爲孝惠皇帝嗣賴宗廟之靈功臣之力誅之已畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍【兩將軍者隆慮侯及博陽侯周聚也趙佗先遺邊將書達意求內附然後文帝遣賈諭之】朕以王書罷將軍博陽侯親昆弟在眞定者已遣人存問修治先人冢【佗請罷長沙兩將軍而文帝先罷博陽侯一軍佗求親昆弟而文帝遣人存問未以語之此禦戎狄之法也】前日聞王發兵於邊爲冦災不止當其時長沙苦之南郡尢甚【長沙今湖南也南郡今湖北也南粵今二廣也今湖北湖南皆與南粵接界】𨿽王之國庸獨利乎必多殺士卒傷良將吏寡人之妻孤人之子獨人父母得一亾十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉【觀此可見髙帝諸侯郡縣相錯之意】吏曰得王之地不足以爲大得王之財不足以爲富服領以南王自治之𨿽然王之號爲帝兩帝並立亾一乘之使以通其道是爭也【譙郡張氏來曰諺云人之飲酒勸之飲愈不飲禁之飲愈飲夫佗之帝也必意漢惡其偪我而矜張以伐之夫如是則足以自張於國人而意亦且少伸矣今乃不然漢天子視我爲帝漠然如未嘗有則吾何以取重於國退而視其黃屋左纛非甚童騃必且以爲是果何用之物哉冒而居之且甚不安夫行所不安而求所無用佗老賊必不然也幸賈之來恨去之不亟爾】爭而不讓仁者不爲也願與王分棄前患終今以來通使如故故使賈馳諭告王朕意王亦受之毋爲冦災矣上褚五十衣中褚三十衣下褚二十衣遺王【師古曰以綿裝衣曰褚上中下者綿之多少薄厚之差也褚音竹呂反】願王聽樂娛憂存問鄰國陸賈至南粵王令國中曰吾聞兩雄不俱立兩賢不並世漢皇帝賢天子自今以來去帝制黃屋左纛【觀此數語則佗之爲人亦略可見】因爲書稱蠻夷大長老夫臣佗昩死再拜上書皇帝陛下老夫故粵吏也髙皇帝幸賜臣佗璽以爲南粵王使爲外臣時內貢軄孝惠皇帝卽位義不忍絕所以賜老夫者厚甚【觀此數語則惠帝之時大槪亦略可見】髙後自臨用事近細士信讒臣【屋漏在上知之在下佗在萬里之外而所言如此】別異蠻夷出令曰毋予蠻夷外粵金鐵田器馬牛羊卽予予牡毋與牝老夫處僻馬牛羊齒已長自以祭祀不修有死罪【佗𨿽夷狄所以叛中國者其名如此】使內史藩中尉髙禦史平【南越𨿽蠻夷官名皆用漢藩國之制】凢三輩上書謝過皆不反又風聞老夫父母墳墓已敗削兄弟宗族已誅論吏相與議曰今內不得振於漢外亾以自髙異故更號爲帝【此其稱帝之實情也】自帝其國非敢有害於天下也髙皇后聞之大怒削去南粵之籍使使不通老夫竊疑長沙王讒臣故敢發兵以伐其邊【自解之辭也】且南方卑濕蠻夷中西有西甌其眾半羸南面稱王東有閩越其眾數千人亦稱王西北有長沙其半蠻夷亦稱王老夫故敢妄竊帝號聊以自娛老夫身定百粵之地東西南北數千萬里帶甲百萬有餘然北面而臣事漢何也【此誇辭也】不敢背先人之故老夫處粵四十九年於今抱孫焉然夙興夜寐寢不安席食不甘味目不視靡曼之色耳不聽鐘鼔之音者以不得事漢也今陛下幸哀憐復故號通使漢如故老夫死骨不腐攺號不敢爲帝矣謹北面因使者獻白璧一雙翠鳥千犀角十紫貝五百桂蠧一器生翠四十雙孔雀二雙昩死再拜以聞皇帝陛下陸賈還報文帝大說遂至孝景時稱臣遣使入朝請然其居國竊如故號其使天子稱王朝命如諸侯

齊哀王襄薨立太子則爲王

解題曰按世家文帝元年齊哀王卒太子則立是爲文王

以賈誼爲太中大夫

解題曰按本賈誼雒陽人也年十八以能誦詩書屬文稱於郡中河南守吳公聞其秀材召置門下甚幸愛文帝初立聞河南守吳公治平爲天下第一故與李斯同邑而嘗學事焉徴以爲廷尉乃言誼年少頗通諸家之書文帝召以爲博士是時誼年二十餘最爲少每詔令議下諸老先生未能言誼盡爲之對人人各如其意所出諸生於是以爲能文帝說之超遷歲中至太中大夫

漢孝文皇帝二年冬十月丞相曲逆獻侯陳平薨解題曰太史公曰陳丞相平少時本好黃帝老子之術【陳平曰我多陰謀是道家之所禁吾世卽廢亦已矣終不復起以吾多陰禍也平所好黃帝老子之術如此然觀此與張良陳平傳亦可見漢初所以尙黃老】方其割肉俎上之時其意固已逺矣傾側擾攘楚魏之間卒歸髙帝常出奇計救紛糾之難振國家之患及呂后時事多故矣然平竟自脫定宗廟以榮名終稱賢相豈不善始善終哉非知謀孰能當此者乎【李徳裕窮愁志云諸葛亮言以子房之淸雅不釋陳平之濁俗觀此則二人之品格可見矣】

詔列侯各之國

解題曰按本紀詔曰朕聞古者諸侯建國千餘各守其地以時入貢民不勞苦上下驩欣靡有違徳今列侯多居長安邑逺吏卒給輸費苦【自侯國往長安給役輸賦】而列侯亦無繇教訓其民其令列侯之國爲吏及詔所止者遣太子【李奇曰爲吏謂爲卿大夫者詔所止特以恩見畱也】

癸卯晦日有食之詔求言舉賢良方正罷衛將軍軍省太僕馬

解題曰按本紀詔曰朕聞之天生民爲之置君以養治之人主不徳布政不均則天示之災以戒不治乃十一月晦日有食之適見於天災孰大焉朕獲保宗廟以微眇之身托於庶民君王之上天下治亂在予一人惟二三執政猶吾股肱也朕下不能治育羣生上以累三光之眀其不徳大矣令至其悉思朕之過失及知見之所不及匄以啟告朕【求言於執政也】及舉賢良方正能直言極諫者以匡朕之不逮【令執政舉賢良方正能直言者此制科之始也】因各敇以職任務省繇費以便民【令執政戒敕內外眾職省繇費也】朕旣不能逺徳故然念外人之有非是以設備未息今縱不能罷邊屯戍又飭兵厚衛其罷衛將軍軍【宋昌爲衛將軍鎭撫南北軍則此軍又在南北軍之外也】太僕見馬遺財足【師古曰太僕見在之馬今當減畱才足充事而已】餘皆以給傳置【史記正義曰樂產云傳置一也謂乘傳者以傳受君命乘置者以置馬取用也如淳云律四馬髙足爲置傳下足爲乘傳一馬二馬爲軺傳急者乘一馬曰乘置續漢書曰驛馬三十里一置也廣雅云置驛也自不能逺徳以下亦詔執政罷衛將軍軍省太防馬也】

潁陰侯騎賈山上書言事

解題曰按列傳賈山潁川人也祖父袪故魏王時博士弟子也【師古曰六國時魏也】山受學袪所言渉獵書記不能爲醇儒嘗給事潁陰侯爲騎【師古曰爲騎者嘗騎馬而從也】孝文時言治亂之道借秦爲諭名曰至言其辭曰臣聞爲人臣者盡忠竭愚以直諫主不避死亾之誅者臣山是也臣不敢以久逺諭願借秦以爲諭惟陛下少加意焉夫布衣韋帯之士修身於內成名於外而使後世不絕息至秦則不然貴爲天子富有天下賦斂重數百姓任罷赭衣半道羣盜滿山使天下之人戴目而視傾耳而聽一夫大謼天下向應者陳勝是也秦以熊羆之力虎狼之心蠶食諸侯並吞海內而不篤禮義故天殃已加矣臣昩死以聞願陛下少畱意而詳擇其中臣聞忠臣之事君也言切直則不用而身危不切直則不可以眀道故切直之言眀主所欲急聞忠臣之所以蒙死而竭知也地之磽者𨿽有善種不能生焉江臯河瀕𨿽有惡種無不猥大昔者夏商之季世𨿽關龍逄箕子比干之賢身死亾而道不用文王之時豪傑之士皆得竭其智芻蕘采薪之人皆得盡其力此周之所以興也故地之羙者善養禾君之仁者善養士古者聖王之制史前書過失工誦箴諫瞽誦詩諫公卿比諫士傳言諫過庶人謗於道商旅議於市然後君得聞其過失也聞其過失而攺之見義而從之所以永有天下也天子之尊四海之內其義莫不爲臣然而養三老於太學親執醬而餽執爵而酳祝饐在前祝鯁在後公卿奉杖大夫進履舉賢以自輔弼求修正之士使直諫故以天子之尊尊養三老視孝也立輔弼之臣者恐驕也置直諫之士者恐不得聞其過也學問至於芻蕘者求善無饜也商人庶人誹謗已而攺之從善無不聽也詩曰匪言不能胡此畏忌聽言則對譖言則退此之謂也濟濟多士文王以寧天下未嘗亾士也然而文王獨言以寧者何也文王好仁則仁興得士而敬之則士用用之有禮義故不致其敬則不能盡其心不能盡其心則不能盡其力不能盡其力則不能成其功故古之賢君於其臣也尊其爵祿而親之疾則臨視之亾數死則往弔哭之臨其小斂大斂已棺塗而後爲之服錫衰麻絰而三臨其喪未斂不飲酒食肉未葬不舉樂當宗廟之祭而死爲之廢樂故古之君人者於其臣也可謂盡禮矣服法服端容貌顏色然後見之故臣下莫敢不竭力盡死以報其上功徳立於後世而令聞不忘也今陛下使天下舉賢良方正之士選其賢者使爲常侍諸吏【漢書百官表侍中左右曹諸吏散騎中常侍皆加官所加或列侯將軍卿大夫將都尉尙書太醫大官令至郎中亡員外至數十人侍中中常侍得入禁中諸曹爰尙書事諸吏得舉法散騎騎並乘輿車】與之馳敺射獵諸侯聞之必怠於政矣陛下卽位損食膳不聽樂【人君舉膳必以樂至是始廢之】減外徭衛卒【罷衛將軍是也】止歲貢【令天下毋來獻是也】省廐馬以賦縣【省太防馬是也】去諸苑以賦農夫出帛十萬餘匹以振貧民【元年詔振貸貧民】禮髙年九十者一子不事八十者二算不事【禮髙年詔亦在元年但不載免口算賦耳】賜天下男子爵【初卽位賜民爵戶一級是也】大臣皆至公卿【元年修代來功詔曰諸從政六年官皆至九卿】發禦府金賜大臣宗族無不被澤者【百官表禦府屬少府賜大臣宗族謂周勃等賜金是也】赦罪人憐其亡發賜之金【謂髠鉗之屬】憐其衣赭書其背【罪人衣衣赭以別良民今見其衣赭但書其罪於背】父子兄弟相見也而賜之衣【舊囚徒必不見親戚】平獄緩刑天下莫不說喜是以元年膏雨降五穀登此天之所以相陛下也刑輕於它時而犯法者寡衣食多於前年而盜賊少此天之所以順陛下也詩曰靡不有初鮮克有終臣不勝大願願少衰射獵【射獵固文帝之實然亦足見其英發之气世以文帝爲寛厚之主非也】以夏歲二月【師古曰時以十月爲嵗首則謂夏正之二月爲五月今欲定制度循扵古法故特云用夏歲二月也】定眀堂造大學修先王之道風行俗成萬世之基定然後惟陛下所幸耳【當時儒者之論大抵如此】

春正月丁亥親耕籍田

解題曰按本紀詔曰夫農天下之本也其開籍田【師古曰古者天子耕籍田千畆爲天下先籍者帝王典籍之常也韋昭曰籍借也借民力以治之臣瓚曰景帝詔曰朕親耕後親桑爲天下先本以躬親爲義不得以假借爲稱也籍謂蹈籍也師古曰瓚說是也國語曰宣王卽位不籍千畞虢文公諫斯則籍非假借眀矣】朕親率耕以給宗廟粢盛民讁作縣官及貸種食未入入未僃者皆赦之

三月立趙幽王少子辟疆爲河間王朱虛侯章爲城陽王東牟侯興居爲濟北王皇子武爲代王參爲太原王揖爲梁王

解題曰按史記本紀三月有司請立皇子爲諸侯王上曰幽王幽死朕甚憐之已立其長子遂爲趙王遂弟辟疆及齊悼惠王子朱虛侯章東牟侯興居有功可王乃立趙幽王少子辟疆爲河間王以齊劇郡立朱虛侯爲城陽王立東牟侯爲濟北王皇子武爲代王子參爲太原王子揖爲梁王

以太中大夫石奮代張相如爲太子太傅

解題曰按本傳孝文時官至太中大夫無文學恭謹舉無與比東陽侯張相如爲太子太傅免選可爲傅者皆推奮爲太子太傅張釋之問文帝東陽侯張相如何如人也然則相如當時共推以爲長者文帝太子師傅之選蓋如此

五月除誹謗妖言律

解題曰賈誼論秦曰忠諫者謂之誹謗計者謂之妖言然則秦律也顏師古曰髙後元年詔除妖言之令今此又有妖言之罪是則中間曾重復設此條也

九月初與郡國守相爲銅虎符竹使符

解題曰兵符郡付之守國獨付之以相何也漢制諸侯不得自發兵也齊魏勃紿齊相召平曰王欲發兵非有漢虎符驗也然則文帝以前蓋有虎符矣此謂之初作者豈非用銅於此始乎【漢書止書郡守爲銅虎符竹使符削國相二字】應劭曰銅虎符第一至第五國家當發兵遣使者至郡合符符合乃聽受之竹使符皆以竹箭五枚長五寸鐫刻篆書第一至第五張晏曰符以代古之圭璋從簡易也師古曰謂各分其半右畱京師左以與之

漢孝文皇帝三年絳侯周勃免丞相就國

解題曰以率列侯之國爲名而罷之也勃功成不退固非人主所能久安觀袁盎之進說蓋亦有助焉按史記袁盎傳盎楚人也其父故爲羣盜徙處安陵【劉敬所從也安陵屬右扶風】髙後時盎嘗爲呂祿舎人【呂祿之防從如此但其主凢庸耳】及孝文帝卽位盎兄噲任盎爲郎【中郎秩比六百石漢書作郎中非也郎中止比三百石耳】絳侯爲丞相朝罷趨出意得甚上禮之恭常目送之袁盎進曰【盎爲中郎每朝侍衛殿陛故得進說】陛下以丞相何如人上曰社稷臣【文帝初心敬周勃如此】盎曰絳侯所謂功臣非社稷臣社稷臣主在與在主亾與亾方呂后時諸呂用事擅相王劉氏不絕如帶是時絳侯爲太尉主兵柄弗能正呂后崩大臣相與共畔諸呂太尉主兵適防其成功所謂功臣非社稷臣【此說當以告周勃而不當以告文帝】丞相如有驕主色陛下謙讓臣主失禮竊爲陛下不取也後朝上益莊丞相益畏【文帝旣入其說矣】已而絳侯望袁盎曰吾與而兄善今兒廷毀我【勃見陳平論宰相職避上相位以讓之非是已自用者眀矣盎爲通家子弟不誠諫忠告乃訐之扵文帝其用心果何在乎】盎遂不謝【欲爲俠士之態】及絳侯免相之國國人上書告以爲反徵系淸室【史記正義曰上音請漢書作請室應劭曰請室請罪之室若今之鐘下如淳云請室獄也若古刑扵甸師氏也胡公漢宜解語曰車駕出有請室令在前先驅此官有別獄也】宗室諸公莫敢爲言惟袁盎眀絳侯無罪絳侯得釋盎頗有力絳侯乃大與盎結交【勃之材鈍不足怪而盎之小慧爲可憐】李徳裕窮愁志云袁盎之對見勃自徳其功有以激之也非至理篤論此言足以惑文帝聰眀傷仁厚之政俾其君有薄宗臣之意竟使周勃大功皆棄非罪見疑可爲長嘆息也當呂后之世惠帝已殂少帝非劉氏陳平用辟疆之計權王產祿絳侯若不與之同心而制其兵柄必繇此而階亂矣則劉氏安危未可知也其後絳侯系請室盎𨿽眀其無罪所謂防之死地而後生之徒有救焚之力且非曲突之義楊子稱盎忠不足而談有餘斯言當矣善哉賈生之說諭堂陛之峻髙者難攀卑者易淩文帝感悟養臣下有節有以見賢人用心致君精識若袁公者難與並爲仁矣【李徳裕之論𨿽在朱厓有所感發然非矯枉過正之論也】

以太尉潁陰侯灌嬰爲丞相罷太尉官屬丞相

解題曰灌嬰功名次於周勃者也故以代之罷太尉官屬丞相則兵柄歸相府矣

城陽王章薨立子喜爲城陽王

解題曰章旣薨子孫王璽者十世至王莽篡位始絕章平日所存蓋可知矣赤睂起軍中常有齊巫鼓舞祠城陽景王以求福助巫狂言景王大怒曰當爲縣官何故爲賊軍中驚動樊崇等求景王后得七十餘人惟盆子爲近屬乃立之大亂之世妖誕並興固無足怪然章之餘威震於靑齊亦可見也

淮南王長殺辟陽侯審食其

解題曰按列傳淮南厲王長者髙祖少子也其母故趙王張敖美人髙祖八年從東垣過趙趙王獻之美人厲王母得幸焉有身趙王敖弗敢內宮爲築外宮而舎之【旣曰獻矣自當以僃掖廷今乘輿旣過美人復歸宮豈非染燕趙待客之遺俗與趙王爲之築外宮特以其有身耳】及貫髙等謀反柏人事發覺並逮治王盡收捕王母兄弟【母族也】美人【妻族也父族不言而可知矣反者皆系三族】系之河內厲王母亦系告吏曰得幸上有身吏以聞上上方怒趙王未理厲王母厲王母弟趙兼因辟陽侯言呂后【史記本紀年表稱趙兼爲淮南王身父然則古人稱母之兄弟爲舅父猶稱父之兄弟爲伯叔父言皆我之父行也管仲如周周王謂之舅氏呼仲爲舅家之人耳今人於母之兄弟單稱舅或稱舅氏失其義矣】呂后姤弗肯白辟陽侯不彊爭及厲王母已生厲王恚卽自殺吏奉厲王詣上上悔令呂后母之而葬厲王母眞定眞定厲王母之家在焉父世縣也【鄕士民數古人所重】髙祖十一年十月淮南王黥布反立子長爲淮南王王黥布故地凢四郡【言其用武之國也】上自將兵擊滅布厲王遂卽位【布旣滅始正卽位之禮而君其國也】常心怨辟陽侯及孝文帝三年入朝甚橫乃往請辟陽侯【請謁也】卽自袖鐵椎椎辟陽侯令從者魏敬剄之厲王乃馳走闕下肉袒謝曰臣母不當坐趙事其時辟陽侯力能得之呂后弗爭罪一也趙王如意子母無罪呂后殺之辟陽侯弗爭罪二也呂氏王諸呂欲以危劉氏辟陽侯弗爭罪三也臣謹爲天下誅賊臣辟陽侯報母之仇伏闕下請罪孝文傷其志爲親故弗治赦厲王【薄昭書曰大王以未嘗與皇帝相見求入朝見未畢昆弟之歡而殺列侯以自爲名皇帝不使吏與其間赦大王甚厚卽謂此也朱建云孝文時淮南厲王殺辟陽侯以黨諸呂故孝文聞其客朱建爲其防使吏捕欲治建遂自剄文帝聞而惜之曰吾無殺建意也文帝豈特無殺建意哉亦無殺審食其意也食其旣爲厲王所殺因追治其附諸呂之罪捕其賔客朝廷之體應爾也諸子及吏皆勸建亾死建獨不信料事情反不若閭巷常人其智安在耶政以平日以智謀自任謂能見眾人之所不見故其蔽一至於此也】

五月匈奴冦北地上郡居河南帝幸甘泉命丞相灌嬰將車騎八萬五千擊之於髙奴匈奴敗去

解題曰按本紀五月匈奴入北地居河南爲冦【漢書作匈奴入居北地河南爲防史記大事記作匈奴大入上郡灌嬰傳作匈奴大入北地上郡蓋河南之地渉二郡之境也顏師古曰北地上郡之北黃河之南卽白羊所居】帝初幸甘泉【蔡邕曰天子車駕所至民臣以爲僥幸故曰幸至見令長三老官屬親臨軒作樂賜食帛越巾刀佩帯民爵有級數或賜田租之半故因是謂之幸】六月帝曰漢與匈奴約爲昆弟毋使害邊境所以輸遺匈奴甚厚今者右賢王離其國將眾居河南降地非常故【匈奴傳云置左右賢王左右谷蠡王左右大將左右大都尉左右大當戶左右骨都侯匈奴謂賢曰屠耆故常以太子爲左屠耆王自左右賢王以下至當戶大者萬騎小者數千凢二十四長號曰萬騎諸大臣皆世官諸左方王將居東方直上谷以東接濊貉朝鮮右方王將居西方直上郡以西接月氏氐羌而單於之廷直代雲中各有分地逐水艸移徙而左右賢王左右谷蠡王最爲大國左右骨都侯輔政諸二十四長亦各自置千長百長什長裨小王相都尉當戶且渠之屬】往來近塞捕殺吏卒驅保塞蠻夷令不得居其故陵轢邊吏入盜甚敖無道非約也其發邊吏騎八萬五千詣髙奴遣丞相潁陰侯灌嬰擊匈奴匈奴去【匈奴灌嬰擊右賢王右賢王走出塞】

發中尉材官屬衛將軍軍長安

解題曰帝將親擊匈奴故發兵衛守長安也獨發中尉材官者用徵黥布故事也衛將軍其宋昌歟

帝自甘泉之髙奴因幸太原

解題曰自甘泉之髙奴勞丞相軍也自髙奴之太原駐蹕爲丞相軍聲勢

徙代王武爲淮陽王太原王參爲代王以太原國地盡與代

解題曰史記大事記今年書以地盡與太原太原更號代漢同姓諸侯王表亦書代王武文帝三年徙爲淮陽王太原王參文帝三年更爲代王蓋文帝自代王立爲天子析舊國爲二以封二子至是匈奴入冦內奉兩王外禦彊敵事力不支故移武王淮陽使參盡有全代之地所以省供億之勞專戰守之僃也

濟北王興居反罷丞相兵以陳武爲大將軍帥四將軍十萬眾擊之復以祁侯繒賀爲將軍軍滎陽

解題曰興居觖望而反欲襲滎陽亦知戰國秦漢以來天下之常勢矣然區區祖防士之餘說欲用之於人民樂業之時聞車駕暫出遂生覬覦其識略非城陽匹也文帝亟罷丞相擊匈奴之兵拜棘蒲侯陳武爲大將軍擊濟北昌侯盧卿共侯盧罷師寗侯魏遫深澤侯趙將夜皆爲將軍屬武又別遣祁侯繒賀將兵屯滎陽應之如是汲汲者慮其萬一豕突南北之衝𨿽不能爲社稷大憂豈不甚費經理也文帝可謂知兵矣

以太中大夫賈誼爲長沙太傅

解題曰本曰賈生以爲漢興至孝文二十餘年天下和洽而固當攺正朔易服色攺制度定官名興禮樂乃悉艸具其儀法色尙黃數用五爲官名悉更秦之法孝文帝初卽位謙讓未遑也諸律令所更定及列侯悉就國其說皆自賈生發之於是天子議以爲賈生任公卿之位絳灌東陽侯【張相如】馮敬【馮敬今年爲典客】盡害之乃短賈生曰洛陽之人年少初學專欲擅權紛亂諸事於是天子後亦疏之不用其議乃以賈生爲長沙王太傅按誼至長沙三年始作鵩賦首稱單閼之歲蓋丁卯歲也若載謫賈誼於丁卯年則絳侯已就國灌嬰已死無繇譖之今附於甲子歲之末

漢孝文皇帝四年春正月甲午以禦史大夫北平侯張蒼爲丞相

解題曰按列自漢興至孝文二十餘年防天下初定將相公卿皆軍吏張蒼爲計相時緒正律曆以髙祖十月始至覇上因故秦時本以十月爲首歲弗革推五徳之運以爲漢當水徳之時尙黒如故吹律調樂入之音聲及以比律令【如淳曰比音比次之比謂五音淸濁各有所比不相錯入以定十二律之法令於樂官使長行之瓉曰謂以比故取類以定法律與條令也】若百工天下作程品【晉灼曰若豫及之辭師古曰言吹律調音以定法令及百工程品皆取則也】至於爲丞相卒就之故漢家言律曆者本之張蒼蒼本好書無所不觀無所不通而尢善律曆張蒼徳王陵【蒼以客從沛公蒼坐法當斬身長大肥白如瓠時王陵見而怪其美士乃言沛公赦勿斬】王陵者安國侯也及蒼貴常父事王陵陵死後蒼爲丞相洗沐常先朝陵夫人上食然後敢歸家

召河東守季布至邸罷歸郡

解題曰郡國皆有邸所以通奏報待朝宿也舊臣於季布皆不能盡其用文帝之度不矣

以安丘侯張說爲將軍擊匈奴出代

解題曰按史記年表張說初屬魏豹以執鈹入漢以司馬擊籍以將軍定代侯然則說髙帝時常擊匈奴者也

匈奴單於冒頓請和親許之

解題曰按史記匈奴傳濟北王反文帝歸罷丞相擊胡之兵其眀年單於遺漢書曰天所立匈奴大單於敬問皇帝無恙前時皇帝言和親事稱書意合歡漢吏侵侮右賢王右賢王不請聽後義盧侯難氏【音支】等計與吏相距絕二主之約離兄弟之親皇帝讓書再至發使以書報不來漢使不至【顏師古曰讓書有責讓之言也謂匈奴再得漢書而發使將書以報漢漢畱其使不得來還而漢又更不發使至匈奴也】漢以其故不和【此實情也】鄰國不附今以小吏之敗約故罰右賢王使之西求月氏擊之以天之福吏卒良馬彊力以夷滅月氏盡斬殺降下之定樓蘭烏孫呼揭【音桀】及其旁二十六國皆以爲匈奴諸引弓之民並爲一家北州已定【此誇辭也】願寢兵休士卒養馬除前事復故約以安邊民以應始古使少者得成其長老者安其處世世平樂未得皇帝之志也故使郎中【匈奴亦間用漢官名】系雩【災胡反】淺奉書請獻橐駝一匹騎馬二匹駕二駟皇帝卽不欲匈奴近塞則且詔吏民逺舎使者至卽遣之以六月中來至薪望之地【薪望塞下地名恐漢不遣使者回故爲之期】書至漢議擊與和親孰便公卿皆曰單於新破月氏乘勝不可擊且得匈奴地澤鹵非可居也和親甚便漢許之

夏五月復諸劉有屬籍家無所與賜諸侯王子邑各二千戶

解題曰屬籍宗正所掌也按髙紀贊髙祖卽位置祠祀官則有秦晉梁荊之巫【文潁曰巫掌神之位次者也範氏世仕於晉故祠祀有晉巫範防支庻畱秦爲劉氏故有秦巫劉氏隨魏都大梁故有梁巫後徙丰丰屬荊故有荊巫也】以此放之諸劉散在四方非一族也諸侯王子謂未封侯者也所賜之邑就分本國之戶而祿之也

秋九月絳侯周勃下廷尉赦復爵邑

解題曰延平陳氏曰孝文逮捕周勃誠過矣然勃以河東守尉行縣至絳自畏恐誅常被甲令家人持兵以見之使漢以無罪加誅被甲持兵可以免乎逮捕之辱亦有以自取之也絳侯旣出曰吾嘗將百萬軍然安知獄吏之貴乎賈山曰震之以威壓之以重𨿽有堯舜之智孟賁之勇豈有不摧折者哉如是則人主不得聞其過而社稷危矣夫欲不以威重震壓士大夫者莫若眀愼用刑而不畱獄不然則獄吏貴於大臣【按本傳勃之益封受賜盡以予薄昭及系急薄昭爲言太后太后爲言無反事至於辭則勃以千金與獄吏書牘皆所教也將相外戚以重賂相結胥吏受賕變易獄辭文帝皆不能察使每事如此則異於元成之世者防希】

作顧成廟

解題曰用秦始皇作極廟故事也應劭曰文帝自爲廟制度卑狹若顧望而成猶文王靈臺不日成之故曰顧成賈誼曰因顧成之廟爲天下太宗與漢無極如淳曰景帝廟號徳陽武帝廟號龍淵昭帝廟號徘徊宣帝廟號樂遊元帝廟號長壽成帝廟號陽池

漢孝文皇帝五年夏四月更造四銖錢除盜鑄錢令使民得自鑄

解題曰以五分錢太輕而更之也【應劭曰文亦曰半兩今民間半兩錢最輕小者是也】賈誼諫曰【是時誼在長沙蓋聞放鑄之令以書諫也】銅布於天下其爲禍博矣今博禍可除而七福可致也何謂七福上收銅勿令布則民不鑄錢黥罪不積一矣僞錢不蕃民不相疑二矣采銅鑄作者反於耕田三矣銅畢歸於上上挾銅積以禦輕重錢輕則以術斂之重則以術散之貨物必平四矣以作器【如淳曰古者以銅爲兵秦銷鋒鍉鑄金人十二是也】以假貴臣【賜鄧通銅山未必非此言啟之也】多少有制用別貴賤五矣以臨萬貨以調盈虛以收奇美則官富實而末民困六矣制吾棄財以與匈奴逐爭其民則敵必懷七矣上不聽賈山亦上書諫以爲變先帝法非是章下詰責【山止非變先帝法而不條具其利害故詰責之】其後復禁鑄錢云

漢孝文皇帝六年十一月淮南王長謀反廢遷蜀嚴道至雍死

解題曰按漢書史記列傳長驕恣不用漢法文帝令帝舅薄昭與厲王書諫數之曰法二千石缺輒言漢補大王逐漢所置而請自置相二千石皇帝骩天下正法而許大王甚厚大王欲屬國爲布衣守冢眞定皇帝不許使大王無失南面之尊甚厚不求守長陵而求之眞定先母後父不誼數逆天子之令不順言節行以髙兄無禮亾之諸侯防宦事人及舎匿者論皆有法【天子郡縣之人逃入諸侯國仕宦者有禁】其在王所吏主者坐【顏師古曰言各有所主而坐其罪】今諸侯子爲吏者禦史主爲軍吏者中尉主客出入殿門者衛尉大行主諸從蠻夷來歸誼及以亡名數自占者內史縣令主【如淳曰自禦史主以下至縣令主皆謂王官屬】相欲委下吏無與其禍不可得也【自禦史以下所以敢舎匿姦人者必王使之也豈可委罪於在下之小吏乎推此則諸侯之官制亦可見】王若不攺漢系大王邸論相以下爲之柰何王得書不說六年令男子但等七十人與棘蒲侯柴武太子奇【按史記漢書年表棘蒲剛侯陳武文帝後元元年薨嗣子奇反誅不得置後國除此書柴武者武有兩姓也武所以不連坐者不知謀耳】謀以輦車四十乘【顏師古曰輦車人挽行以載兵器也】反谷口【孟康曰谷口在長安北故縣此處多險阻】令人使閩越匈奴事覺治之使使召淮南王淮南王至長安丞相臣張蒼典客臣馮敬行禦史大夫事宗正臣逸廷尉臣賀盜賊中尉臣福【馮敬序丞相下者行禦史大夫事也宗正治宗室者也廷尉治獄者也中尉掌徼循京師以厲王欲遣盜反谷口谷口在長安北徼循之所及也中尉謂之盜賊中尉者當時書銜如此然則中尉之兵専以僃盜耳】昧死言淮南王長廢先帝法不聽天子詔居處無度爲黃屋蓋乘輿出入擬於天子【諸侯王不得用黃屋】擅爲法令不用漢法及所置吏以其郎中春爲丞相聚收漢諸侯人【謂京師郡縣及諸侯國人】及有罪亡者匿與俱爲治家室賜其財物爵祿田宅爵或至關內侯奉以二千石所不當得欲以有爲大夫但士伍開章等七十人【如淳曰律有罪失官爵稱士伍者也開章名】與棘蒲侯太子奇謀反欲以危宗廟社稷使開章陰告長與謀使閩越及匈奴發其兵開章之淮南見長長數與坐語飲食爲家室娶婦以二千石俸奉之開章使人告但已言之王【推大夫但爲首謀體當然也】春使使報但等吏覺知【謀所以泄也】使長安尉奇等往捕開章長匿不與【舎匿罪人也自此以下毎條皆引律以結罪也】與故中尉簡忌謀殺以閉口爲棺槨衣衾葬之肥陵邑【謀殺】謾吏曰不知安在又佯聚土樹表其上曰開章死埋此下【欺謾】及長身自賊殺無罪者一人令吏謀殺無罪者六人【今獄案手殺與威力使人各爲兩條亦聲說被殺者非犯死罪人】爲亡命棄市罪詐捕命者以除罪【所以殺六人者爲此】擅罪人罪人無告劾系治城旦舂以上十四人【若今不立案而擅行刑也】赦免罪人死罪十八人城旦舂以下五十八人賜人爵關內侯以下九十四人【凢結人數獄案之式也】前日長病陛下憂苦之使使者賜書棗脯長不欲受賜不肯見拜使者【大不敬】南海民處廬江界中者反淮南吏卒擊之陛下以淮南民貧苦遣使者賜長帛五千匹以賜吏卒勞苦者長不欲受賜謾言曰無勞苦者南海王織上書獻璧皇帝【髙祖十二年所立也】忌擅燔其書不以聞吏請召治忌長不遣謾言曰忌病春又請長願入見【諸侯王相皆天子所命春乃長所自命故欲見天子也】長怒曰女欲離我自附漢長當棄市臣請論如法【此漢初案獄之式也】制曰朕不忍致法於王其與列侯二千石議臣蒼臣敬臣逸臣福臣賀昩死言臣謹與列侯吏二千石臣嬰等四十三人議皆曰長不奉法度不聽天子詔乃陰聚徒黨及謀反者厚養亡命欲以有爲臣等議論如法【所謂眀詔以恩不聽羣臣引議固爭者也】制曰朕不忍致法於王其赦長死罪廢勿王臣蒼等昧死言長有大死罪陛下不忍致法幸赦廢勿王臣請處蜀郡嚴道卭郵遣其子母從居縣爲築蓋家室皆廩食給薪菜鹽豉炊食器席蓐臣等昩死請請布告天下制曰計食長給肉日五斤酒二斗令故美人才人得幸者十人從居【有司請給薪菜鹽豉而詔給酒肉有司請子母從居而令故美人才人從居皆以恩也】他可【如誅同謀者之罪類】盡誅所與謀者於是乃遣淮南王載以輜車令縣以次是時袁盎諫上曰吾特苦之耳今復之縣淮南王者皆不敢發車封【漢書音義曰檻車有檻封也】淮南王乃謂侍者曰誰謂乃公勇者吾安能勇吾以驕故不聞吾過至此人生一世間安能邑邑如此乃不食死【袁盎諫辭謂淮南王爲人剛今防摧折之臣恐卒逄霧露病死於此驗矣】至雍雍令發封以死聞上哭甚悲謂袁盎曰吾不聽公言卒亡淮南王盎曰不可柰何願陛下自寛上曰爲之柰何盎曰獨斬丞相禦史以謝天下乃可【丞相禦史固可責然未至如盎之言豈非盎矜其能諫故辭气有不可掩者歟】上卽令丞相禦史遂考諸縣送淮南王不發封餽侍者皆棄市【諸縣不發封餽侍者齷齪拘文法自謂能茍免者也然卒至於棄市可以爲便文自營者之戒雍令所謂遭變事而知其權者也】袁盎載盎解文帝之辭曰陛下有髙世之行者三此不足以毀名持區區辧士捭闔之浮說以導諛主聽𨿽能少解帝意然蠱其心者亦深矣文帝問其防而盎乃曰淮南王有三子惟在陛下耳其後分淮南地王其三子實基於此賈誼上疏力爭而盎則開之盎之所以事文帝其所益不若所損之大也

帝幸上林中郎將袁盎卻愼夫人坐

解題曰按本傳上幸上林皇后愼夫人從其在禁中常同席坐【漢官掖之禮不修如此其叔孫通之罪乎】及坐郎署長布席【蘇林曰郎署上林中直衛之署也如淳曰盎時爲中郎將故得郤愼夫人坐也師古曰卻謂退而卑之也】袁盎引卻愼夫人坐愼夫人怒不肯坐上亦怒起入禁中盎因前說曰臣聞尊卑有序則上下和【誠哉是言也】今陛下旣已立後愼夫人乃妾妾主豈可與同坐哉且陛下幸之卽厚賜之陛下所以爲愼夫人適所以禍之陛下獨不見人彘乎於是上乃說召語愼夫人愼夫人賜盎金五十斤【方其怒也愼夫人先而文帝後蓋爲愼夫人而怒也及其解也文帝先而愼夫人後蓋爲皇帝而解也彼怒則此怒彼解則此解父子也君臣也朋友也莫不皆然】通鑑載此事於三年以本考之文帝卽位盎兄噲任盎爲中郎至淮南王遷蜀始書盎爲中郎將則二年尙未遷爲將不得引郤愼夫人坐也今從本傳載於淮南王事之後

遣中大夫意使匈奴頃之冒頓死子稽粥立號老上單於復以宗室女爲公主妻單於

解題曰報系雩淺之事也按本前六年漢遺匈奴書曰皇帝敬問匈奴大單於無恙使郎中系雩淺遺朕書願寢兵復故約以安邊民朕甚嘉之此古聖王之意也【答其善意】漢與匈奴約爲兄弟【髙帝使劉敬約單於爲晜弟以和親】所以遺單於甚厚【劉敬約和親歲奉匈奴絮繒酒米食物各有數】倍約離兄弟之親者常在匈奴【自髙帝以來未嘗先犯匈奴故其辭直】然右賢王事已在赦前單於勿深誅【引赦前者恕之有名】單於若稱書意眀告諸吏使無負約有信【旣不逆詐又不爲其所罔待戎狄當如此諸吏謂左右賢王谷蠡王之屬】敬如單於書【言匈奴有信則漢亦不倍約也其要約堅眀如此】使者言單於自將伐國有功甚苦兵事服繡祫綺衣繡袷長錦袷袍各一【顏師古曰服天子所自服也祫者衣無絮也繡祫綺衣以繡爲表綺爲裏也】比餘一【漢書作此疎自此以下皆胡服也顏師古曰辮髮之飾也】黃金飾具帶一黃金胥紕一【漢書胥紕作犀毗孟康曰要中大帶也張晏曰鮮卑郭洛帶瑞獸名也東胡好服之師古曰犀毗胡帶之鉤也亦曰鮮卑亦謂師比總一物也語有輕重耳】繡十匹錦三十匹赤地綠繒【顏師古曰繒者帛之總稱綈厚繒也】各四十匹【已上諸物皆以其苦兵事而勞問之冒頓方以伐國有功自誇而文帝待之如此可謂得大國之體矣】使中大夫意謁者令肩遺單於後頃之冒頓死子稽粥立號曰老上單於老上稽粥單於初立孝文皇帝復遣宗室女公主爲單於閼氏使宦者燕人中行說傅公主說不欲行漢彊使之說曰必我行也爲漢患者【遣一宦者媵宗室女出嫁外夷此漢廷至末事也一忽之遂爲大患臯陶曰兢兢業業一日二日萬防豈茍云乎哉】

漢孝文皇帝七年冬十月令諸侯王子列侯母妻及二千石無得擅徴捕

解題曰按本紀令列侯大夫人夫人諸侯王子及吏二千石無得擅徵捕蓋漢初法制未定諸侯母妻子徵捕紛然吏二千石亦擅徵捕不繇所屬至是始限之也

初置南陵

解題曰用秦始皇驪山故事也以文帝之賢而作廟起陵皆躡亡秦之迹豈當時在廷之臣智皆不足以及此與覇陵在長安南王粲所謂南登覇陵岸回首望長安者也始作未有名故謂之南陵按史記大事記九年以芷陽鄕爲覇陵是時始有名

六月癸酉未央宮東闕罘罳災

解題曰晉灼曰東闕之罘罳獨災也顏師古曰罘罳謂連闕曲閣也以覆重刻垣墉之處其形罘罳闕之屏也按王莽傳壊渭陵園門罘罳曰毋使民復思也則罳兼取思之訓故有復思之說

召長沙王太傅賈誼入見遷以爲梁王太傅

解題曰按本賈生爲鵩賦後歲餘賈生徵見孝文帝方受釐【如淳曰漢惟祭天地五畤皇帝不自行祠還致福】坐宣室【蘇林曰未央宮正室】上因感鬼神事而問鬼神之本賈生因具道所以然之狀至夜半文帝前席旣罷曰吾久不見賈生自以爲過之今不及也【東坡蘇氏策問曰傳曰三王臣主俱賢五霸不及其臣文帝不見賈生自以爲過之旣見不如也文帝豈霸者歟帝自以爲不如而魏文帝乃以爲過之此又何也抑過之爲賢歟將自謂不如爲賢歟】居頃之拜賈生爲梁懷王太傅梁懷王文帝之少子愛而好書故令賈生傅之【文帝思見賈生而處之者止如此宣室之問其所感者大矣夜半前席其語𨿽不可得而聞必自本而及末自幽而及明凢誼之所能更者端緒當略舉矣文帝旣無立綱陳紀之志而更事之久誼之短闕無不照知所以不能采其長而棄其短也】

漢孝文皇帝八年梁太傅賈誼陳政事

解題曰按誼疏及按本傳誼數上疏陳政事多所欲匡建其大略曰臣切惟事勢可爲痛哭者一可爲流涕者二可爲長太息者六以傳所序考之則纂集誼前後所上疏合爲此篇以疏之辭考之則綱條相應又似一時所上何也蓋痛哭流涕太息之目必一疏所條畫班氏又取它疏以義類相從附之於其間耳如痛哭一條稱淮南厲王之諡而厲王追諡置園在文帝十二年又稱馮敬匕首防其胸而馮敬之死當在文帝十三年兩者皆非誼初爲梁王太傅時事凢此類皆班氏所附入也可爲痛哭者一謂諸侯彊大也【其疏曰今或親弟謀爲東帝親兄之子西鄕而擊今吳又見告矣又曰大國之王幼弱未壯漢之所置傅相方握其事數年之後諸侯之王大抵皆冠血气方剛漢之傅相稱病而賜罷彼自丞尉以上徧置私人如此有異淮南濟北之爲邪諸侯王旣多幼弱茍下分封子弟之令勢無不行若至文帝之未諸侯王皆壯則此防不可行矣誼之獻言適其時也】可爲流涕者二謂匈奴謾娒侵掠有可制之策而不用也【其疏曰今西邊北邊之郡𨿽有長爵不輕得復五尺以上不輕得息言邊民有髙爵及未成丁者皆有戍守之苦也又曰陛下何不試以臣爲屬國之官以主匈奴行臣之計請必系單於之頸而制其命伏中行說而笞其背其計卽三表五餌是也賈誼書謂人之狀好人之技仁道也信爲大操常義也好有實已諾可期十死一生彼將必至此三表也賜之盛服車乘以壞其目賜之盛食珍味以壊其口賜之音樂婦人以壞其耳賜之髙堂邃宇倉庫奴婢以壞其腹於來降者上以召幸之相娛樂親酌而手食之以壞其心此五餌也所謂直數百里外威令不信者漢都長安去匈奴界甚不逺耳使文帝臣事匈奴則足反居上首顧居下誠不可一朝居今但嵗致金絮采繒而誼以爲臣下之禮辭意亦廹切矣】可爲長太息者有六見於史者有三變風俗也【其疏曰今民賣僮者爲之繡衣絲履偏諸緣內之閒中是古天子後服所以廟而不宴者也而庶人得以衣婢妾白谷之表薄紈之裏以偏諸美者黼繡是古天子之服今富人大賈嘉防召客者以被墻且帝之身自衣皂綈而富民墻屋被文繡天子之後以緣其領庶人妻妾緣其履此臣所謂舛也觀此則徒善不足以爲政之言審矣又曰商君遺禮義棄仁恩並心於進取行之二歲秦俗日敗故秦人家富子壯則出分家貧子壯則出贅借父耰鋤慮有徳色母取箕箒立而誶語抱哺其子與公並倨婦姑不相說則反唇而相稽其慈子嗜利不同禽獸者亡防耳曩之爲秦者今轉而爲漢矣然其遺風余俗猶尙未攺所謂行之二嵗秦俗日敗者此語必有所傳也又曰甚者殺父兄矣盜者剟寢戶之簾搴兩廟之器白晝大都之中剽吏而奪之金矯僞者出防十萬石粟賦六百餘萬錢乘傳而行郡國以張釋之廷尉奏當考之則誼所言皆當時實事也】教太子也【其疏曰秦使趙髙傅胡亥而教之獄所習者非斬劓人則夷人之三族也故胡亥今日卽位而眀日射人忠諫者謂之誹謗深計者謂之妖言其視殺人若艾艸菅然豈惟胡亥之性惡哉彼其所以道之者非其理故也鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟絕者其轍迹可見也然而不避是後車又將覆也誼之言如此深切者以景帝資稟不美如提博局殺吳太子一事之所共見也文帝晚年用晁錯爲太子家令未嘗熟復誼此疏耶】體貌大臣也【誼論體貌大臣與袁盎臣主失禮之言異矣顏師古曰誼上疏言可爲長太息者六今此至二而止蓋史家直取其要切者耳故下贊云掇其切於世事者著於】誼之所論大抵以事迹之可見者爲先後緩急之次至於引君當道者則獨闕焉太史公曰賈誼晁錯眀申商熟味此疏藹然有洙泗典刑未見爲申商者讀至於諸侯王皆眾髖髀釋斤斧之用而欲嬰以芒刅不缺則折數語而後知之孟子告萬章曰子以爲有王者作將比今之諸侯而誅之乎其教之不攺而後誅之乎孔孟之學蓋如此

夏封故淮南王長子四人爲列侯

解題曰按史記列孝文八年上憐淮南王淮南王有子四人皆七八歲乃封子安爲阜陵侯子勃爲安陽侯子賜爲周陽侯子良爲東成侯

漢孝文皇帝十年將軍薄昭有罪自殺

解題曰按外戚恩澤侯表軹侯薄昭十年坐殺使者自殺帝臨爲置後按絳侯世家勃之益封受賜盡以予薄昭是時蓋文帝元年也方帝卽位之始昭受大臣重賂而莫之禁則稔其惡者非一日矣

帝幸上林拜虎圈嗇夫爲上林令謁者僕射張釋之諫乃止

解題曰通鑑載於三年以本考之荀氏書於此年是也按本釋之有兄仲同居以訾爲騎郎【郎選其塗非一有以父兄任子弟爲郎者如張安世袁盎是也有以富貲爲郎者漢儀注謂訾五百萬得爲常侍郎如張釋之司馬相如是也有以獻防上書而爲郎者婁敬主父偃是也有以孝弟爲郎者馮唐是也董仲舒對防但云吏二千石子弟選郎吏及以富訾者蓋多出此兩塗耳】事孝文帝十嵗不得調【顏師古曰調選也】無所知名釋之曰久宦減仲之產不遂【郎中比三百石不足以自贍故減仲之產】欲自免歸中郎將袁盎知其賢惜其去乃請徙釋之補謁者【所謂選也郎之進退將實主之】釋之旣朝畢因前言便宜事【初拜官而朝也】文帝曰卑之毋甚髙論令今可施行也【賈誼之言宜不用】於是釋之言秦漢之間事秦所以失而漢所以興者久之【漢初名臣皆知之武帝以後識此者亦少矣】文帝稱善乃拜釋之爲謁者僕射【以爲謁者之長也】釋之從行登虎圏上問上林尉諸禽獸簿十餘問尉左右視盡不能對虎圏嗇夫從旁代尉對上所問禽獸簿甚悉欲以觀其能口對響應無窮者文帝曰吏不當若是邪尉無賴【上林尉失職固可責虎圏嗇夫若但對圏中所畜之數則不爲侵官今鬻儇薄如此豈可奬耶】乃詔釋之拜嗇夫爲上林令釋之久之前曰【久之躊躕未卽承命也漢書刪此二字】陛下以絳侯周勃何如人也上曰長者也【絳侯眀年方薨】又復問東陽侯張相如何如人也上復曰長者釋之曰夫絳侯東陽侯稱爲長者此兩人言事曾不出口豈效此嗇夫喋喋利口防給哉且秦以任刀筆之吏吏爭以亟疾苛察相髙然其敝徒文具耳無惻隠之實【欲知秦之所以亡觀此兩語足矣】以故不聞其過陵遲而至於二世天下土崩今陛下以嗇夫口辯而超遷之臣恐天下隨風靡靡爭爲口辯而無其實且下之化上疾於景響舉錯不可不審也文帝曰善乃止不拜嗇夫上就車召釋之參乘徐行問釋之秦之敝具以質言【具以質言卽坎六四用缶之意也惜乎其所知者特秦漢得失耳】至宮上拜釋之爲公車令紫微呂氏本中曰世之治也君子在上位而其說行世之不治君子在下位而其說隠夫說非隠也上之人不能顯其言而用之也𨿽然君子爲是非一人之私言也天下之公論也天下之公論不能盡隠不行於上必於鄕黨閭裏而世之好事者常必相與珍貴而扶持之及世之有爲則必質前日不用之說以爲治取鄕黨閭裏之所珍貴而扶持者達之於朝廷施之於四海其效可覩也當漢之治其用人必先曰長者舉事必先曰大體懷王之遣諸將入關也曰不如更遣長者扶義而西今誠得長者往無侵防宜可下於是獨以髙祖素寛大長者卒遣髙祖文帝初立召田叔問曰公知天下長者乎對曰臣何足以知之上曰公長者宜知之叔頓首曰故雲中守孟舒長者也並論孟舒所以爲長者張釋之問文帝陛下以絳侯周勃何如人也上曰長者又復問東陽侯張相如何如人上復曰長者直不疑張歐之徒皆以長者處官世皆亦長者子之及宣帝恱龔遂之對曰君安得長者之言而稱之此皆漢之治用人必先長者驗也袁盎當文景之世常引大體慷慨汲黯事武帝亦引大體不拘文法太史公酷吏稱自郅都杜周之屬皆以酷吏爲聲郅都伉直引是非爭天下大體田蚡與竇嬰爭辯韓安國數蚡何其無大體也及邴吉爲相嘗出逄淸道羣鬭死者不問問牛喘吐舌者恐時气失節有所傷害掾吏服吉知大體皆漢之治舉事必先大體驗也用人必先長者舉事必先大體此固漢之所以爲治而非漢之君臣建爲此言也因秦之世其說不行而爲鄕黨閭裏珍貴而扶持之者漢知天下公論所主取而用之爾方秦之末其用人先苛察亟疾以防給爲務以相先爲能以眾論爲陋而不取以在下者爲相阿黨朋比而不用其舉事不以長逺重厚爲計而不可拔者計其入不考其出便於今不謀於後安於上不問其下之當否也持重者以爲可鄙簡朴者以爲可厭秦之治如此宜夫二說之不用也嗚呼說之不用棄於上而隠於下爲上者不可不察也

諸侯王皆來朝

解題曰史記大事記今年書諸侯王皆來朝然則吳王稱疾不朝其猶在是歲之後歟

遣太常掌故鼂錯往濟南伏生所受尙書

解題曰史記本曰伏生者【張晏曰伏生名勝伏氏碑云】濟南人也故爲秦博士孝文帝時欲求能治尙書者天下無有乃聞伏生能治欲召之是時伏生年九十餘老不能行於是乃召太常使掌故鼂錯往受之秦時焚書伏生壁藏之其後兵大起流亡漢定伏生求其書亡數十篇獨得二十九篇卽以教於齊魯之間學者繇是頗能言尙書諸山東太師無不渉尙書以教矣史失其年按鼂錯錯受尙書伏生所還因上便宜事以書稱說詔以爲太子舎人門大夫家今載於拜家令之前年

漢孝文皇帝十一年冬十一月帝幸代春正月帝至自代

解題曰警邊僃省潛藩也

夏六月梁懷王揖薨無子國除

解題曰按史記梁世家懷王最少子幸異於他子

徙淮陽王武爲梁王北界泰山西至髙陽四十餘縣又徙城陽王喜爲淮南王

解題曰按列梁王勝死亡子賈誼上疏曰陛下所以爲蕃扞及皇太子之所恃者惟淮陽代二國耳【淮陽王武代王參皆文帝子也】代北邊匈奴與彊敵爲鄰能自完則足矣而淮陽之比大諸侯廑如黒子之著靣適足以餌大國耳人主之行異布衣布衣者飾小行競小亷以自托於鄕黨人主惟天下安社稷固不耳髙皇帝瓜分天下以王功臣反者如蝟毛而起以爲不可故蔪去不義諸侯而虛其國【如淳曰不誼諸侯彭越黥布等師古曰蔪讀與芟同謂芟刈之】擇良日立諸子雒陽上東門之外【師古曰諸侯國皆在闕東故於東門外立之也東靣最北出門曰上東門】畢以爲王而天下安故大人者不牽小行以成大功今淮南地逺者或數千里越兩諸侯【師古曰越過也兩諸侯越及淮陽】而縣屬於漢其吏民繇役往來長安者自悉而補中道衣敝錢用諸費稱此其苦屬漢而欲得王至甚【當時逺方郡縣供役京師勞費如此】逋逃而歸諸侯者已不少矣其勢不可久臣之愚計願舉淮南地以益淮陽而爲梁王立後割淮陽北邊二三列城與東郡以益梁【文帝不用此策】不可者可徙代王而都睢陽梁起於新郪以北著之河【師古曰新郪潁川縣也文帝𨿽不徙代王而拓大梁國徙淮陽王武王之】淮南包陳以南揵之江【文帝不用此防】則大諸侯之有異心者破膽而不敢謀梁足以扞齊趙淮陽足以禁吳楚陛下髙枕終亡山東之憂矣此二世之利也【誼本欲眾建諸侯而少其力此特權時之計耳當帝與太子之世親子弟王大國固得其助至於武帝之世則服屬又疎矣故曰此二世之利也】臣聞聖主言問其臣而不自造事故使人臣得畢其愚忠惟陛下財幸文帝於是從誼計乃徙淮陽王武爲梁王北界泰山西至髙陽【徐廣曰髙陽在陳畱圉縣司馬彪曰圉有亭髙陽亭也】得大縣四十餘城徙城陽王喜爲淮南王撫其民

博士鼂錯論太子未知術數拜爲太子家令

解題曰按本錯學申商刑名於軹張恢生所與雒陽宋孟及劉帶同師【然則申商之學亦世有授也賈誼亦必有師但史不著耳】以文學爲太常掌故【應劭曰掌故六百石吏主故事】錯爲人陗直刻深【師古曰陗字與峭同峭謂峻陿也】太常遣錯受尙書伏生所還因上書稱說【師古曰稱師法而說其義】詔以爲太子舎人門大夫【師古曰初爲舎人又爲門大夫】遷博士又上書言【旣遷博士不復爲太子官屬故上書論太子未知術數也】人主所以尊顯功名揚於萬世之後者以知術數也故人主知所以臨制臣下而治其眾則羣臣畏服矣知所以聽言受事則不欺蔽矣知所以安利萬民則海內必從矣知所以忠孝事上則臣子之行僃矣此四者臣竊爲皇太子急【師古曰公孫云擅殺生之力通壅塞之途權輕重之數論得失之道使之逺近情僞必見於上謂之術此與錯所言同耳】人臣之議或曰皇太子亡以知事爲也臣之愚誠以爲不然竊觀上世之君不能奉其宗廟而刼殺於其臣者皆不知術數者也皇太子所讀書多矣而未深知術數者不問書說也夫多誦而不知其說所謂勞苦而不爲功【書數固非太子所尙學然勞苦而不爲功亦當時儒臣在東宮者之罪】臣竊觀皇太子材髙智奇馭射伎藝過人絕逺然於術數未有所守者以陛下爲心也竊願陛下幸擇聖人之術【錯所謂聖人之術非指申商之書𨿽六經孔孟之說以術數求之亦見其爲術數而已】可用今世者以賜皇太子因時使太子陳眀於前陛下裁察上善之於是拜錯爲太子家令【此文帝之大失也獨不記用張相如石奮爲太子師傅之意乎】以其辧得幸太子太子家號曰智囊漢初黃老申韓世有授觀此及樂毅贊皆可考也獨儒者無聞焉故髙祖以來黃老申韓疊用於世【文帝黙寡欲故與黃老合景帝峻防寡思故與申韓合】而儒者獨不用殆非專時君之罪也太史公曰自曹參薦蓋公言黃老而賈生晁錯眀申商公孫以儒顯其所感者深矣

匈奴冦狄道從鼂錯議募民徙塞下

解題曰按本紀匈奴冦狄道又按鼂錯是時匈奴彊數冦邊止發兵以禦之錯時上言兵事曰臣聞漢興以來胡虜數入邊地小入則小利大入則大利髙後時再入隴西攻城屠邑敺略畜產其後復入隴西殺吏卒大冦盜竊聞戰勝之威民气百倍敗兵之卒沒世不復自髙後以來隴西三困於匈奴矣民气破傷亡有勝意今玆隴西之吏賴社稷之神靈奉陛下之眀詔和輯士卒底厲其節起殺傷之民以當乘勝之匈奴用少擊眾殺一王敗其眾【此卽本紀所書匈奴冦狄道之事也按地理誌隴西郡有狄道縣】非隴西之民有勇怯乃將吏之制巧拙異也故兵法曰有必勝之將無必勝之民繇此觀之安邊境立功名在於良將不可不擇也臣又聞用兵臨戰合刃之急者三一曰得地形二曰卒服習三曰器用利【有良將而後三者可用也】臣又聞小大異形彊弱異勢險易異備夫卑身以事彊小國之形也合小以攻大敵國之形也【師古曰彼我力均不能相使勝則連結外援共制之也】以蠻夷攻蠻夷中國之形也【師古曰不煩華夏之兵使其同類自相攻擊也】今匈奴地形技藝與中國異上下山阪出入溪澗中國之馬弗與也【中國之馬利於平地不利於險阻】險道傾仄且馳且射中國之騎弗與也【騎射匈奴之所長】風雨罷勞饑渴不困【未嘗官室故不畏風雨】中國之人弗與也此匈奴之長技也若夫平原易地輕車突騎【顏師古曰易亦平也突騎言其驍銳可用衝突敵人也】則匈奴之眾易撓亂也勁弩長防射疏及逺則匈奴之弓弗能格也【弩者中國之所長】堅甲利刃長短相雜遊弩往來什伍俱前【顏師古曰五人爲伍二五爲什】則匈奴之兵弗能當也材官騶發矢道同的【如淳曰騶矢也處平易之地可以矢相射也臣瓚曰用矢者同中一的言其工妙也師古曰騶謂矢之善者也春秋左氏作菆字其音同耳材官有材力者】則匈奴之革笥木薦弗能支也【孟康曰革笥皮作如鎧者被之木薦以木板作如楯一曰革笥若楯木薦之以當人心也】下馬地鬭劍防相接去就相薄則匈奴之足弗能給也此中國之長技也今降胡義渠蠻夷之屬來歸誼者【若後世所謂歸順也】其眾數千飲食長技與匈奴同可賜之堅甲絮衣勁弓利矢益以邊郡之良騎【邊郡之騎風俗亦與匈奴同】令眀將能知其習俗和輯其心者以陛下之眀約將之卽有險阻以此當之平地通道則以輕車材官制之【卽漢儀注所謂民一歲爲衛士一歲爲材官騎士習射禦騎馳戰陣也】兩軍相爲表裏各用其長技衡加之以眾此萬全之術也曰狂夫之言而眀主擇焉臣錯愚陋昩死上狂言惟陛下財擇文帝嘉之乃賜錯璽書寵答焉曰皇帝問太子家令上書言兵體三章聞之書言狂夫之言而眀主擇焉今則不然言者不狂而擇者不眀國之大患故在於此使夫不眀擇於不狂是以萬聽而萬不當也【文帝謙損以來言者如此】錯復言守邊僃塞勸農力本當世急務二事曰胡人食肉飲酪衣皮毛非有城郭田宅之歸美艸甘水則止艸盡水竭則移今使胡人數處轉收行獵於塞下或當燕代或當上郡北地隴西以候僃塞之卒卒少則入陛下不救則邊民絕�而有降敵之心救之少發則不足多發逺縣才至則胡又已去聚而不罷爲費甚大罷之則復入如此連年則中國貧苦而民不安矣【此所以匈奴不過漢一大縣而能爲漢患也】陛下幸憂邊境遣將吏發卒以治塞甚大恵也然令逺方之卒守塞一歲而更【師古曰更謂易代也】不知胡人之能不如選常居者家室田作且以僃之以便爲之髙城深塹具藺石布渠答【蘇林曰渠答鐵疾藜也如淳曰藺石城上雷石也墨子曰城上二步一渠立程長三尺冠長十尺臂長六尺二步一答答廣九尺袤十二尺】復爲一城其內城間百五十步要害之處通川之道【前所謂爲之髙城深塹者護家室田作也此所謂復爲一城者據勢也】調立城邑毋下千家【凡一城皆當有千家以上也】爲中周虎落【鄭氏曰虎落者外藩也若今時竹虎也師古白虎落者以竹蔑相連落之也】先爲室屋具田器【必如是然後至者如歸】乃募罪人及免徒復作令居之【臣瓚曰募有罪者及罪人遇赦復作竟其日月者今皆除其罸令居之也】不足募以丁奴婢贖辠【若罪人應募者少許罪人以成丁之奴婢納官贖罪】及輸奴婢欲以拜爵者【平民亦許納奴婢以鬻爵】不足乃募民之欲往者皆賜髙爵復其家【罪人及罪人贖罪奴婢及平民欲爵輸奴婢已種人猶不足戍邊之數始募平民按百官表髙爵謂公大夫以上也】予冬夏衣廩食能自給而止【田作所收可以自給則官不供之也】郡縣之民得置其爵以自增至卿【孟康謂卽食貨志所謂樂卿顏師古謂樂卿武帝所置錯之上書未得預言之然二十等爵內無有卿名蓋謂其等級同列卿者也兩說皆非也若文帝時未有卿爵錯之書辭必不如此但未必謂之樂卿耳】其亡夫若妻者縣官買予之人情非有匹敵不能久安其處塞下之民祿利不厚不可使久居危難之地【此識人情者也】胡人入驅而能止其所驅者以其半予之【顏師古曰言胡人入爲冦驅略漢人及畜產而它人能止得其所驅者令其本主以半賞之】縣官爲贖【顏師古曰此承上句之言謂官爲官僃贖之耳】其民如是則邑裏相救助赴胡不避死非以徳上也欲全親戚而利其財也此與東方之戍卒不習地勢而心畏胡者功相萬也【如淳曰東方諸郡民不習戰鬭當戍邊者也】上從其言募民徙塞下錯復言陛下幸募民相徙以實塞下使屯戍之事益省輸將之費益寡甚大惠也下吏誠能稱厚惠奉眀法【法𨿽異而吏不能惻怛體上意則亦徒法而已】存防所徙之老弱善遇其壯士和輯其心而勿侵刻【大要不過此兩條】使先至安樂而不思故鄕則貧民相慕而勸往矣臣聞古之徙逺方以實廣虛也相其陰陽之和嘗其水泉之味審其土地之宜觀其艸木之饒然後營邑立城制裏割宅【此蓋古之遺法定之方中公劉所載是也】通田作之道正阡陌之界【此秦法也】先爲築室家有一堂二內門戶之閉【張晏曰二內二房也】置器物焉民至有所居作有所用此民所以輕去故鄕而勸之新邑也爲置醫巫以救疾病以修祭祀【醫以救疾病巫以修祭祀各有所主然古亦有祀田之術焉】男女有昏生死相防墳墓相從種樹畜長【師古曰種樹謂桑果之屬張晏曰畜長六畜也】室屋完安此所以使民樂其處而有長居之心也臣又聞古之制邊縣以僃敵也使五家爲伍伍有長十長一里裏有假士【師古曰假大也音工雅反】四里一連連有假五百【五百之名始見於此】十連一邑邑有假候皆擇其邑之賢材有護【師古曰有保護之能者也】習地形知民心者居則習民於射法出則教民於應敵故卒伍成於內則軍政定於外服習以成勿令遷徙所徙之民非壯有材力但費衣糧不可用也𨿽有材力不得良吏猶亡功也陛下絕匈奴不與和親【以其冦狄道故絕之】臣竊意其冬來南也一大治則終身創矣欲立威者始於折膠【蘇林曰秋气至膠可折弓可用匈奴常以爲候而出軍】來而不得困使得气去後未易服也

漢孝文皇帝十二年冬十二月河決東郡酸棗潰金隄興卒塞之

解題曰按河渠書漢興三十九年孝文時河決酸棗東潰金隄【師古曰潰橫決也金隄河湟名也在東郡白馬界括地誌曰金隄一名千里隄在白馬縣東五里水經曰河水東北流而逕濮陽縣北爲濮陽津注云城北十里有瓠河口有金隄宣房堰】酸棗今開封府酸棗縣白馬今滑州白馬縣

春正月賜諸侯王女邑各二千戶

解題曰四年旣賜諸侯王子邑各二千戶故亦賜其女也

二月出惠帝後宮美人令得嫁

解題曰惠帝之崩至此二十年矣以文帝之仁始得出嫁然則定制未立事之遺落者多矣

三月除關無用

解題曰張晏曰信也若今過所也如淳曰兩行書繒帛分持其一出入關合之乃得過謂之也師古曰張說是也古者或用棨或用繒帛棨者刻木爲合符也

鼂錯請募民入粟於邊拜爵免罪從之賜農民今年租稅之半

解題曰荀氏論曰聖王之制務在綱紀眀其道義而已若夫一切之計必推其功義度其時宜不得已而用之非有大故則不繇之按食貨志鼂錯復說上曰民貧則姦邪生貧生於不足不足生於不農不農則不地著不地著則離鄕輕家民如鳥獸𨿽有髙城深池嚴法重刑猶不能禁也今農夫五口之家其服役者不下二人其能耕者不過百畮百畮之收不過百石【毎畮收一石】春耕夏耘秋獲冬藏伐薪樵治官府給繇役春不得避風塵夏不得避暑熱秋不得避陰雨冬不得避寒凍四時之間亡日休息又私自送往迎來弔死問疾飬孤長幼在其中勤苦如此尙復被水旱之災急政防虐賦斂不時朝令而暮攺當其存者半賈而賣【師古曰本直千錢者止得五百也賈讀曰價】亡者取倍稱之息【如淳曰取一償二爲倍稱師古曰稱舉也今俗所謂舉錢者也】於是有賣田宅鬻子孫以償債者矣而商賈大者積貯倍息小者坐列販賣【師古曰行賣曰商坐販曰賈列者若今市中賣物行也】操其奇贏日遊都市【師古曰奇贏謂有餘財而蓄聚奇異之物也一說奇謂殘餘物也】乘上之急所賣必倍【師古曰上所急求則其價倍貴】故其男不耕耘女不蠶織衣必文采食必粱肉【師古曰粱好粟也卽今之粱米】亡農夫之苦有仟伯之得【師古曰仟謂千錢伯謂百錢也伯莫白反今俗猶謂百錢爲一伯】因其富厚交通王侯力過吏埶以利相傾千里遊敖冠蓋相望乘堅策肥履絲曳縞【此髙帝所禁也師古曰堅謂好車也縞皓素也繒之精白者也】此商人所以兼並農人所以流亡者也今法律賤商人商人以富貴矣尊農夫農夫以貧賤矣【是時法律如此】故俗之所貴主之所賤也吏之所卑法之所尊也上下相反好惡乖迕【此正中文帝徒善之病】而欲國富法立不可得也方今之務莫若使民務農而已矣欲民務農在於貴粟【貴粟卽魯頌所謂重谷】貴粟之道在於使民以粟爲賞罰今募天下入粟縣官得以拜爵得以除罪如此則富人有爵農民有錢粟有所渫【貴粟則價不賤而亦不傷農】夫能入粟以受爵皆有餘者也取於有餘以供上用則貧民之賦可損今令民有車騎馬一匹者復卒三人【師古曰當爲卒者免其三人不爲卒者復其錢耳】車騎者天下武備也故爲復卒【當時之法如此】神農之教曰有石城十仞【師古曰八尺曰仞取人申臂之一尋也】湯池百步帶甲百萬而亡粟弗能守也【許行所謂神農之學也】以是觀之粟者王者大用政之本務令民入粟受爵至五大夫以上乃復一人耳此其與騎馬之功相去逺矣於是文帝從錯之言令民入粟邊六百石爵上造稍增至四千石爲五大夫萬二千石爲大庶長各以多少級數爲差錯又言邊食足以支五嵗【邊有五年之畜】可令入粟郡縣矣【師古曰入諸郡縣以僃凶災也】足支一嵗以上可時赦勿收農民租上復從其言乃下詔賜民十二年租稅之半

遣謁者勞賜三老孝者悌者力田亷吏縣以戶口率置三老孝悌力田常員

解題曰按本紀詔曰孝悌天下之大順也力田爲生之本也三老眾民之師也亷吏民之表也朕甚嘉之此二三大夫之行今萬家之縣云無應令豈實人情是吏舉賢之道未僃也其遣謁者勞賜三老孝者帛人五匹悌者力田二匹亷吏二百石以上率百石者三匹【師古曰自二百石以上每百石加三匹也】及問民所不便安而以戶口率置三老孝悌力田常員令各率其意以道民焉

追諡故淮南王長爲厲王

解題曰按史記淮南衡山列孝文十二年民有作歌歌淮南厲王曰一尺布尙可縫一斗粟尙可舂兄弟二人不相容上聞之乃嘆曰堯舜放逐骨肉周公殺管蔡天下稱聖何者不以私害公天下豈以我爲貪淮南王地邪乃追尊諡淮南王爲厲王置園陵如諸侯儀

漢孝文皇帝十三年五月除肉刑

解題曰按史記本紀漢書刑法志五月齊太倉令淳於公有罪當刑詔獄逮徙系長安【師古曰逮及也辭之所及則追捕之故謂之逮一曰逮者在道將送防禦不絕若今之送囚也】淳於公無男有五女當行防逮罵其女曰生子不生男緩急非有益也其少女緹縈自傷泣乃隨其父至長安上書曰妾父爲吏齊中皆稱其亷平今坐法當刑【亷平者至坐肉刑亦見漢法之尙宻】妾傷夫死者不可復生刑者不可復屬𨿽復欲攺過自新其道無繇也妾願沒入爲官婢贖父刑罪使得自新書奏天子天子憐悲其意乃下詔曰蓋聞有虞氏之時畫衣冠異章服以爲僇而民不犯何治之至也今法有肉刑三【孟康曰黥劓一刖左右趾合一凡三也】而姦不止其咎安在非乃朕徳之薄而教不眀與吾甚自愧夫訓道不純而愚民防焉詩曰豈弟君子民之父母今人有過敎未施而刑已加焉或欲攺行爲善而道亡繇至朕甚憐之夫刑至斷支體刻肌膚終身不息何其刑之痛而不徳也豈稱爲民父母之意哉其除肉刑有以易之及今罪人各以輕重不亡逃有年而免具爲令丞相張蒼禦史大夫馮敬奏言肉刑所以禁姦慝其所繇來者久矣陛下下眀詔憐萬民之一有過被刑者終身不息【謂除肉刑也】及罪人欲攺行爲善而道亡繇【謂欲免罪人不亡逃者也】至於盛徳臣等所不及也臣謹議請定律曰諸當完者完爲城旦舂【臣瓚曰文帝除肉刑皆有以易之故以完易髠以笞代劓以左右趾代刖今旣曰完矣不復云以完代完也此當言髠者完也】當黥者髠鉗爲城旦舂當劓者笞三百當斬左趾者笞五百當斬右趾及殺人先自告及吏坐受賕枉法守縣官財物而卽盜之已論命復有笞罪者皆棄市【晉灼曰命者名也成其罪也師古曰趾足也當斬右足者以其辠次重故從棄市也殺人先自告謂殺人而自首得免罪者也吏受賕枉法謂曲公法而受賂者也守縣官財物而卽盜之卽今律所謂主守自盜者也殺人害重受賕盜物髒污之身故此三罪已被論名而又犯笞亦皆棄市也】罪人獄已決完爲城旦舂滿三歲爲鬼薪白粲鬼薪白粲一歲爲臣妾臣妾一歲免爲庶人【古者士臣皁皁臣輿輿臣臣僚僚臣僕僕臣臺臺臣至漢猶有之名師古曰男子爲臣女子爲妾鬼薪白粲滿三歲爲臣臣一歲免爲庶人妾亦然也】臣妾滿二歲爲司冦司冦一歲及作如司冦二歲皆免爲庶人其亡逃及有罪耐以上不用此令前令之刑城旦舂歲而非禁錮者如完爲城旦舂歲數以免【李奇曰謂文帝作此令之前有刑者】臣昩死請制曰可是後外有輕刑之名內實殺人斬右趾者又當死斬左趾者笞五百當劓者笞三百率多死【師古曰斬右趾者棄市故入於死以笞五百代斬左趾者笞三百代劓笞數旣多亦不活也】

盜殺禦史大夫馮敬

解題曰按賈誼疏諸王𨿽名爲臣實皆有布衣昆弟之心漢法令非行也𨿽行不軌如厲王者令之不肯聽召之安可致乎幸而來至法安可得加動一親戚天下圜視而起陛下之臣𨿽有悍如馮敬者【如淳曰馮無擇子名忠直爲禦史大夫奏淮南厲王誅之】適啟其口匕首已防其胸矣【刺敬者𨿽不知主名以誼防上文考之今吳又見告矣意者其出於吳歟師古曰始欲發言節制諸侯王則爲刺客所殺】百官表𨿽不載敬死之年然肉刑議尙有敬名而賈誼亦稱梁王死後歲餘誼亦死是敬之見殺必在賈誼前無疑也

故梁王太傅賈誼卒

解題曰按賈誼梁王勝墜馬死誼自傷爲傅無狀常哭泣後歲餘亦死賈生之死年三十三矣【梁懷王以十一年六月死至此僅兩年臨川王氏詩曰懷王自墜馬賈傅至死悲古人事一職豈敢茍然爲哭死非爲生吾心良不欺滔滔聲利間絳灌復何知東坡蘇氏曰賈生過湘爲賦以弔屈原紆鬰憤悶趯然有逺舉之志其後卒以自傷哭泣至於夭絕使人君得如賈誼臣則知其有狷介之操一不見用則憂傷病沮不能復振而爲賈生者亦愼其所發哉合臨川東坡二說觀之則賈生之醇疵可見矣】後四歲齊文王薨亡子文帝思賈生言乃分齊爲六國盡立悼惠王子六人爲王又遷淮南王喜於城陽而分淮南爲三國盡立厲王三子以王之【此一事不用賈誼之說故淮南衡山終反】後十年文帝崩【王齊悼惠王淮南厲王諸子在十六年當作後三年文帝崩後此實十年】景帝立三年而吳楚趙與四齊王合從舉兵西鄕京師梁王扞之卒破七國至武帝時淮南厲王子爲王者以國亦反誅孝武初立舉賈生之孫二人至郡守賈嘉最好學世其家【史記云賈嘉最好學世其家與余通書藝文志儒家賈誼五十八篇】

六月除田租

解題曰用鼂錯鬻爵之策積粟旣多故除田之租稅也荀氏論曰古者什一而稅以爲天下之中正今漢民或百一而稅可謂鮮矣然富彊富人占田逾侈輸其賦太半官收百一之稅民收太半之賦官家之惠優於三代豪彊之防酷於亡秦是上惠不通威福分於豪彊也今不正其本而務除租稅適足以資富彊夫土地者天下之大本也春秋之義諸侯不得專封大夫不得專地今豪民占田或至數百千頃富過王侯是自專封也買賣繇已是自專其地也孝武時董仲舒嘗言宜限民名田至哀帝時乃限民田不得過三十頃𨿽有其制卒不得施行然三十頃有不平矣且夫井田之制宜於民眾之時地廣民稀勿爲可也然欲廢之於寡立之於眾上地旣富列在豪彊卒而規之並有怨心則生紛亂制度難行繇是觀之若髙帝初定天下及光武中興之後民人稀少立之易矣就未悉備井田之法宜以口數占田爲立科限民得耕種不得買賣以贍貧弱以防兼並且爲制度張本不亦宜乎𨿽古今異制損益隨時然紀綱大略其致一也本志曰古者建步立畆六尺爲步步百爲畆畆百爲夫夫三爲屋屋三爲井井方一里是爲九夫八家共之各受私田百畆公田十畆是爲八百八十畆餘二十畆以爲廬舎出入相友守望相接疾病相救民受田上田夫百畆中田夫二百畆下田夫三百畆歲更耕之自爰其處其家眾男爲余夫亦以口受田如此士工商家受田五口乃當農夫一人有賦有稅稅謂公田什一及工商衡虞之入也賦謂供車馬兵甲士徒之役也民年二十受田六十歸田種谷必雜五種以備災害田中不得有樹以妨五穀力耕數耘收獲如冦盜之至還廬種桑菜茹有畦瓜瓠果蓏殖於疆易雞豚狗彘無失其時女修蠶織五十可以衣帛七十可以食肉五家爲比五比爲閭四閭爲族五族爲黨五黨爲州五州爲鄕鄕萬二千五百戶比長位下士自此以上稍登一級至鄕爲卿矣於是閭有序而鄕有庠序以眀教庠以行禮而視化焉春令民畢出於野其詩云同我婦子饁彼南畆田畯至喜冬則畢入於邑其詩云嗟我婦子曰爲攺歲入此室處春將出民閭首平旦坐於右塾比長坐於左塾畢出而後歸夕亦如之入者必持薪樵輕重相分班白不提挈冬民旣入婦人同巷夜績女工一月得四十五日功必相從者所以省費燎火同巧拙而合習俗也男女有不得其所者因而相與歌詠各言其情是月餘子亦在序室八嵗入小學學六甲五方書計之事十五入大學學先聖禮樂而知君臣之禮其秀異者移鄕學學於庠序庠序之異者移國學學於小學諸侯歲貢小學之異者移於天子之學學於大學命曰造士然後爵命焉孟春之月羣居將散行人振木鐸以徇於路以采詩獻之太師比其音律以聞於天子三年耕則餘一年之畜故三年有成成此功也故王者三載考績三考黜陟九年耕餘三年之食進業日升謂之升平三升曰泰二十七年餘九年食謂之泰平而王業大成刑措不用王道興矣故語曰如有王者必世而後仁書曰天秩有禮天罰有罪故聖人因天秩而制五禮因天罰而制五刑建司馬之官設六軍之眾因井田而制軍賦地方一里爲井井十爲通通十爲成成方十里成十爲終終十爲同同方百里同十爲封封十爲畿畿方千里故四井爲邑邑四爲丘丘十六井有戎馬一匹牛三頭四丘爲甸甸六十四井有戎馬四匹兵車一乘牛十二頭甲士三人步卒七十二人干戈備具是謂司馬之法一同百里提封萬井除山川坑塹城池邑居園囿術路三千六百井定出賦六千四百井戎馬四百匹兵車百乘此卿大夫采地之大者是謂百乘之家一封三百一十六里提封十萬井定出賦六萬四千井戎馬四千匹兵車千乘此諸侯之大者謂之千乘之國天子畿方千里提封百萬井定出賦六十四萬井戎馬四萬匹兵車萬乘戎馬車徒干戈素具春振旅以搜夏拔舎以苖秋治兵以狝冬大閱以狩皆於農隙以講事焉五國爲屬屬有長十國爲連連有率三十國爲卒卒有正二百一十國爲州州有牧牧有連率比年簡車徒羣牧五年大簡車徒此先王制土定業班民設教立武足兵之大法也

除戍卒令

解題曰按史記大事記是年除肉刑及田租稅律戍卒令蓋用鼂錯募民戍邊之策應募者眾不必勞平民更戍也

漢孝文皇帝十四年冬匈奴老上單於稽粥十四萬騎攻朝那蕭關殺北地都尉孫卭遂至彭陽候騎至雍甘泉以周舎爲衛將軍張武爲車騎將軍將車千乘騎十萬屯長安旁以僃長安以昌侯盧卿寗侯魏遫隆慮侯周竈皆爲將軍屯上郡北地隴西張相如爲大將軍董赤欒布爲將軍大發車騎以擊匈奴匈奴遁走出塞解題曰中行說之謀也按史記漢書本紀列中行說降匈奴單於甚親幸之【初漢使中行說傅公主𨿽在匈奴猶漢臣也降則遂爲匈奴臣矣】匈奴好漢繒絮食物中行曰匈奴人眾不能當漢之一郡【是漢富庶如此】然所以彊者以衣食異無仰於漢今單於變俗好漢物【然則冒頓不好漢物可知也】於是說教單於左右疏記以計課其人眾畜物【前此匈奴未有文記】漢遺單於書牘以尺一寸中行說令單於遺書以尺二寸牘及印封皆令廣大長倨傲其辭漢使或言曰匈奴父子乃同穹廬而臥【顏師古曰穹廬旃悵也其形穹隆故曰穹廬】父死妻其後母兄弟死盡取其妻妻之無冠帶之飾闕庭之禮中行說曰匈奴之俗人食畜肉飲其汁衣其皮畜食艸飲水隨時轉移故其急則人習騎射寛則人樂無事其約束輕易行也故匈奴𨿽亂必立宗種【自秦罷置守中國遂不貴宗種】今中國𨿽陽不取其父兄之妻親屬益疎則相殺至乃易姓皆從此類且禮義之敝嗟土室之人顧無多辭令喋喋占占冠固何當【中國文敞質衰宜其爲匈奴所嗤也土室之人指漢使也今陜西極邊民尙有居土室者顏師古曰嗟者嘆湣之言也喋喋利口也占占衣裳貌也言漢人且當思念無爲喋喋占占耳𨿽自謂著冠無所當益也】日夜教單於候利害處漢孝文皇帝十四年匈奴單於十四萬騎入朝那塞蕭關殺北地都尉卭【朝那今原州臨涇縣有漢朝那縣故城蕭關朝那之關也按地理誌朝那屬安定郡而北地都尉見殺者蓋安定郡武帝元鼎三年所置是時猶屬北地也顏師古曰功臣表云耕侯孫單於父北地都尉卭力戰死事文帝十四年封與此正合然則卬姓孫而徐廣乃雲姓叚說者因曰叚防宗卽卭之元孫無所防也會宗漢書有傳班固不云是卬後何從而知之乎】虜人民畜產甚多遂至彭陽【按地理誌屬安定郡今原州彭陽縣】使奇兵入燒回中宮【漢書作騎兵非也胡無步兵顏師古曰回中地在安定其中有宮也】候騎至雍甘泉於是文帝乃遣三將軍軍上郡北地隴西【按年表盧卿魏遫周竈皆髙帝功臣也】中尉周舎爲衛將軍郎中令張武爲車騎將軍軍渭北車千乘騎卒十萬帝親自勞軍勒兵申教令欲自將徵匈奴羣臣諫不聽皇太后固要上乃止【文頴曰哀痛祝誓之言】於是以東陽侯張相如爲大將軍成侯董赤爲前將軍內史欒布爲將軍【按年表東陽侯張相如以擊陳豨力戰功封侯者也成侯董赤髙帝將董渫者也欒布哭彭越者也絳侯旣死人望無過張相如故以爲大將軍】大發車騎往擊胡單於畱塞內月餘乃去漢逐出塞卽還【此文帝待匈奴之規摹也】

以中郎署長馮唐爲車騎都尉赦囚徒魏尙復以爲雲中守

解題曰按列馮唐者其大父趙人唐以孝著爲中郎署長【署長猶舎長也守中郎署者也應劭曰此云孝子郎也】事文帝文帝輦過問唐曰父老何自爲郎家安在唐具以實對文帝曰吾居代時吾尙食監髙袪數爲我言趙將李齊之賢戰於鉅鹿下今吾每飯意未嘗不在鉅鹿也【時匈奴爲患故當饋思名將】父知之乎唐對曰尙不如亷頗李牧之爲將也上曰何以唐曰臣大父在趙時爲官卒將善李牧臣父故爲代相善趙將李齊知其爲人也上旣聞防頗李牧爲人良說而拊髀曰嗟乎吾獨不得亷頗李牧爲吾將吾豈憂匈奴哉唐曰主臣陛下𨿽得亷頗李牧弗能用也上怒起入禁中【楊子曰或問馮唐靣文帝得亷頗李牧不能用也諒乎曰彼時有激也親屈帝尊以信亞夫之軍至頗牧曷不用哉】當是之時匈奴新大入朝那殺北地都尉卬上以胡冦爲意乃卒復問唐曰公何以知吾不能用亷頗李牧也唐對曰臣大父言李牧爲趙將居邊軍市之租皆自用饗士賞賜決於外不從中覆也【顏師古曰覆謂覆白之也】委任而責成功故李牧乃得盡其志能今臣竊聞魏尙爲雲中守其軍市租盡以饗士卒出私飬錢【魏尙之私錢也】五日一椎牛饗賔客【遊士在邊尙所賔者也】軍吏【軍職之吏】舎人【雲中守之舎人】是以匈奴逺避不近雲中之塞虜曾一入尙率車騎擊之所殺甚眾夫士卒盡家人子起田中從軍安知尺籍伍符【李奇曰夫籍所以書軍令伍符軍士五五相保之符信也如淳曰漢軍法曰吏卒斬首以尺籍書下縣移郡令人故行不行奪勞二嵗伍符亦什伍之符要節度也顏師古曰家人子謂庶人之家子也】終日力戰斬首捕虜上功幕府一言不相應文吏以法防之其賞不行【此泛論當時法宻也】且雲中守魏尙坐上功首虜差六級陛下下之吏削其爵罰作之【罰謂徒居作也】繇此言之陛下𨿽得亷頗李牧弗能用也文帝說是日令馮唐持節赦魏尙復以爲雲中守而拜唐爲車騎都尉主中尉及郡國車士【服防曰車戰之士也】七年景帝立以唐爲楚相免武帝立求賢良舉馮唐時年九十餘不能復爲官【漢之舉賢良如此轅固武帝初以賢良徵亦九十餘】乃以唐子馮遂爲郎太史公曰張季之言長者守法不阿意馮公之論將率有味哉有味哉語曰不知其人視其友二君之所稱誦可著廊廟書曰不偏不黨王道蕩蕩不黨不偏王道便便張季馮公近之矣荀恱論曰以孝文之明本朝之治百寮之賢而賈誼見逐張釋之十年不見省用馮唐白首屈於郎署豈不惜哉夫以絳侯之忠功存社稷而猶見疑不亦痛乎夫知賢之難用人不易忠臣自古之難也𨿽在眀世且猶若玆而況亂君闇主者乎然則屈原赴湘水子胥鴟夷於江安足恨哉周勃質朴忠誠髙祖以爲安劉氏者必勃也旣定漢室建立明主眷眷之心豈有異哉狼狽失防塊然囚執俛首撫襟屈於獄吏豈不湣哉夫忠臣之於其主猶孝子之於其親盡心焉盡力焉進而喜非貪位退而憂非懷寵結志於心慕戀不已進得及時樂行其道故仲尼去魯曰遲遲而行孟軻去齊三宿而後出境彼誠仁聖之心夫賈誼過湘水弔屈原惻愴動懷豈徒忿怨而已哉與夫茍患失之者異類殊意矣及其傅梁王薨哭泣而從死豈可謂不忠乎然人主不察豈不哀哉及釋之屈而思歸馮唐困而後達有可悼也此賢臣所以泣血賢俊所以傷心也

春三月增諸祀壇場珪幣

解題曰按本紀詔曰朕獲執犧牲珪幣以事上帝宗廟十四年於今歷日彌長以不敏不眀而久撫臨天下朕甚自媿其廣增諸祀壇場珪幣昔先王逺施不求其報望祀不祈其福右賢左戚先民後已至眀之極也今吾聞祠官祝釐【如淳曰釐福也】皆歸福於朕躬不爲百姓朕甚媿之其後祠官致敬無有所祈

河間文王辟疆薨立子福爲河間王

解題曰辟疆趙幽王少子二年所封也

漢孝文皇帝十五年春黃龍見成紀以公孫臣爲博士議攺正朔服色夏四月帝幸雍始郊見五帝

解題曰按封禪書魯人公孫臣上書曰始秦得水徳今漢受之推終始則漢當土徳【終始鄒衍書篇名見本次也音張戀反秦始皇以周爲火徳故從其所不勝而爲水徳公孫臣亦以秦爲水徳漢常從其所不勝而爲土徳】上徳之應黃龍見宜攺正朔易服色色上黃【與賈誼之說同】是時丞相張蒼好律曆以爲漢乃水徳之始故河決金隄其符也年始冬十月色外黒內赤【服防曰十月陰气在外黒陽气尙伏在地故內赤】與徳相應如公孫臣言非也罷之後三嵗黃龍見成紀文帝乃召公孫臣拜博士與諸生艸攺歷服色事其夏下詔曰異物之神見於成紀無害於民嵗以有年朕祈郊上帝諸神禮官議無諱以勞朕有司皆曰古者天子夏親郊祠上帝於郊故曰郊【月令仲夏之月大雩帝用盛樂鄭康成注春秋傳龍見而雩雩之正當以四月凡周之秋三月之中而旱亦修雩禮以求雨因著正雩此月失之矣鄭康成謂周之七月夏之五月杜預釋例曰龍見而雩謂建巳之月蒼龍宿之體昬見東方於是大雩祭天遂爲百谷祈膏雨也】於是夏四月文帝始郊見雍五畤祠【漢興至此天子方親郊】衣皆上赤【是時漢𨿽尙水徳以髙祖自謂赤帝子之故故衣皆上赤】

九月詔諸侯王公卿郡守舉賢良能直言極諫者上親防之

解題曰按鼂錯詔有司舉賢良文學士錯在選中上親防詔之曰惟十有五年九月壬子皇帝曰昔者大禹勤求賢士施及方外四極之內舟車所至人迹所及靡不聞命以輔其不逮近者獻其眀逺者通厥聰比善戮力以翼天子是以大禹能亡失徳夏以長懋【此必有所孟子謂聞善言則拜特其略耳】髙皇帝親除大害去亂從【顏師古曰亂謂作亂者從謂合從者】並建豪英以爲官師【顏師古曰師長也各爲一官之長也】爲諫爭輔天子之闕而翼戴漢宗也【是時未有諫官官師各以其職諫也】賴天之靈宗廟之福方內以安澤及四夷今朕獲執天下之正以承宗廟之祀朕旣不徳又不敏朙弗能燭而智不能治此大夫之所著聞也故詔有司諸侯王三公九卿及主郡吏【顏師古曰主郡吏謂郡守也】各師其志以選賢良明於國家之大體通於人事之終始及能直言極諌者【此所謂三道也】各有人數將以匡朕之不逮二三大夫之行當此三道朕甚嘉之故登大夫於朝親諭朕志大夫其上三道之要及永惟朕之不徳吏之不平政之不宣民之不寧四者之闕悉陳其志毋有所隠上以薦先帝之宗廟下以興愚民之休利著之於篇朕親覽焉觀大夫所以佐朕至與不至書之周之密之重之閉之興自朕躬大夫其正論毋枉執事烏虖戒之二三大夫其帥志毋怠錯曰平陽侯臣窋汝陰侯臣竈潁陰侯臣何廷尉臣冝昌隴西太守臣昆邪所選賢良太子家令臣錯【窋曹參子竈夏侯嬰子也何灌嬰子也昆邪公孫昆邪也錯潁川人而隴西太守舉之者舉所知也歷序所舉者姓名猶近世除書載舉主姓名也】昩死再拜言臣竊聞古之賢主莫不求賢以爲輔翼故黃帝得力牧而爲五帝先大禹得咎繇而爲三王祖齊桓得筦子而爲五伯長【其自許不淺矣】今陛下講於大禹及髙祖皇之建豪英也退托於不明以求賢良讓之至也臣竊觀上世之若髙皇帝之建功業陛下之徳厚而得賢佐皆有司之所覽刻於玉版藏於金匱歷之春秋【按序述漢書起於髙祖終於孝平王莽之誅十有二世爲春秋考紀表志凡百篇然則𨿽至東漢之初春秋之名尙存也】紀之後世爲帝者祖宗與天地相終今臣窋等乃以臣錯充賦甚不稱眀詔求賢之意臣錯艸茅臣亡識知昩死上愚對其對爲謟語以求售世固已多論之然論變法之意才有戰不勝者易其地民貧窮者變其業兩語極稱其美以恱帝之意微見其端以起帝之疑此正錯之術數也賴文帝淸靜寡欲不爲其所動耳至於論三王計安天下本人情及亡秦之敝亦不可廢也【其論秦亂之時吏之始所先侵者貧人賤民也至其中節所侵者富人吏家也及其末塗所侵者宗室大臣也親疎是故皆危外內咸怨離散逋逃人有走心陳勝先倡天下大潰】對防者百餘人惟錯爲髙防當時議論之臣固少與錯比其遷爲中大夫文帝特奇其材而已觀太史公所敍可見也【史記鼂錯書言削諸侯事及法令可更走者書數十上孝文不聽然奇其材遷爲中大夫】

齊文王則河間哀王福皆薨無子國除

解題曰齊明年紹封按史記年表河間哀王福元年薨無後國除爲郡【漢書削爲郡二字】至孝景前三年復爲國

漢孝文皇帝十六年作渭陽五帝廟夏四月帝郊見五帝於渭陽以新垣平爲上大夫命博士諸生采六經作王制

解題曰按史記本紀封禪書趙人新垣平以望气見因說上說立渭陽五廟欲出周鼎當有玉英見於是作渭陽五帝廟同宇【師古曰宇爲屋之覆也言同一屋之下而別爲五廟各立門室也廟記云五帝廟在長安東北也】帝一殿面各五門各如其帝色祠所用及儀亦如雍五畤夏四月文帝親拜霸渭之防【如淳曰二水之合也】以郊見渭陽五帝五帝廟南臨渭北穿蒲池溝水權火舉而祠若光輝然屬天焉於是貴平上大夫賜累千金【上大夫官名百官表不載按韓安國壷遂官至詹事史記敍稱爲上大夫然則上大夫蓋指九卿二千石之類也】而使博士諸生刺六經中作王制【今禮記王制篇是也文帝方溺於方士之說此豈興禮樂之時乎使有眞儒必不在執筆之列】

復於長門道北立五帝壇

解題曰按郊祀志文帝出長門若見五人於道北遂因其直【顏師古曰直猶當也當其處】立五帝壇祠以五牢以文帝之淸靜寡欲一有所溺其惑如此況其下者乎是故人主不可有所欲

徙淮南王喜復爲城陽王丙寅分齊爲六國立悼惠王子楊虛侯將閭爲齊王安都侯志爲濟北王武城侯賢爲菑川王白石侯雄渠爲膠東王平昌侯卬爲膠西王扐侯辟光爲濟南王又分淮南爲三國立厲王子阜陵侯安爲淮南王安陽侯勃爲衡山王陽周侯賜爲廬江王

解題曰文帝於賈誼之策一從一違者分齊以王悼惠諸子蓋其所欲不王厲王諸子則非其所安也觀過知仁亦可謂天資之厚矣天資𨿽厚不能裁之以義及武帝之世淮南衡山之獄屠戮生民以數萬計恃天資而不學其患至此按悼惠王齊哀王旣罷兵歸而代王立是爲孝文帝文帝元年盡以髙後時所割齊之城陽瑯邪濟南郡復於齊而徙瑯邪王王燕始誅諸呂時朱虛侯章功尢大大臣許盡以趙地王章盡以梁地王興居及文帝立聞朱虛東牟之初欲立齊王故黜其功二年王諸子乃割齊二郡以王章興居興居意自以失職奪功歲餘章薨興居發兵反自殺國除文帝憫濟北王逆亂以自滅眀年盡封悼惠王諸子罷軍等七人爲列侯至十五年齊文王又薨無子時悼惠王后尙有城陽王在文帝憐悼惠王適嗣之絕於是乃分齊爲六國盡立前所封悼惠王子列侯見在者六人爲王又按史記淮南王上憐淮南厲王廢法不軌自使失國蚤死乃立其三子爲王皆復得厲王時地參分之

漢孝文皇帝後元年冬十月新垣平詐覺謀反夷三族解題曰受玉柸之獻卽明皇之徳靈寶也以日再中之說而攺元卽哀帝之溺夏賀良也治廟汾陰欲祠出周鼎卽始皇之禱泗水也與治同道罔不興與亂同事罔不亡使新垣平之不死漢其殆哉然武帝旣誅文成而五利之寵又甚於前文帝自是遂不復信方士之誕蓋其天資本非多欲而耽溺尙新故猶可自拔也觀其遺詔之首曰蓋天下萬物之萌生靡不有死死者天地之理物之自然去此才六七年耳所見如出兩人人恆過然後能攺豈虛言哉至於忿疾新垣平而復三族刑懲艾滛祠而怠於正朔服色郊祀之事則補衮職者之責也

春三月孝惠皇后張氏薨於北宮

解題曰按史記漢書列大臣滅呂氏惟獨置孝惠皇后居北宮孝文後元年薨葬安陵不起墳【張晏曰後黨於呂氏廢處北宮故不曰崩】

詔議民食

解題曰按本紀詔曰間者數年比不登又有水旱疾疫之災朕甚憂之愚而不明未達其咎意者朕之政有所失而行有過與【文帝方惑於新垣平則令天下大酺及惑旣解則遂知百姓勞苦如此】乃天道有不順地利或不得事多失和鬼神廢不享與【作渭陽廟立長門壇興汾陰祠而猶有鬼神廢不亨之疑文帝可以深省矣】何以致此將百官之奉飬或費無用之事或多與【當時之病民者不在此】何其民食之寡乏也夫度田非益寡而計民未加益以口量地其於古猶有餘而食之甚不足者其咎安在【文帝可謂知所疑矣使有知治體者剖析源流安知古制之不復也】無乃百姓之從事於末以害農者藩【師古曰末謂工商之業也】爲酒醪以靡谷者多【師古曰醪汁滓酒也靡散也】六畜之食焉者眾與【三者皆繇風俗之侈也】細大之義吾未能得其中與丞相列侯吏二千石博士議之【此大議也而史無焉豈皆淺末而不足取與抑有崇論宏議而帝不能察與博士與議其來必久𨿽防秦猶不能廢也】有可以佐百姓者率意逺思無有所隱

漢孝文皇帝後二年夏帝幸雍棫陽宮

解題曰按地理誌右扶風雍縣棫陽宮昭王起有鐵宮是後四年五年皆幸雍蓋槖泉祈年諸宮皆在焉故時往遊豫也

復與匈奴和親

解題曰按史記本紀匈奴匈奴嵗入邊殺略人民畜產甚多漢患之乃使人遺匈奴書單於亦使當戶報謝復言和親事【此並後二年前事】孝文帝後二年使使遺匈奴書曰皇帝敬問匈奴大單於無恙使當戶且居雕渠難郎中韓遼遺朕馬二匹已至敬受先帝制長城以北引弓之國受命單於長城以內冠帶之室朕亦制之【此髙帝約也】使萬民耕織射獵衣食父子無離臣主相安俱無防逆今聞渫【渫音先列反】惡民貪降【顏師古曰降下也謂下意於利也】其進取之利倍義絕約忘萬民之命離兩主之驩然其事已在前矣書曰二國已和親兩主驩說寢兵休卒養馬世世昌樂闟【漢書作翕】然更始朕甚嘉之聖人者日新攺作更始使老者得息幼者自長各保其首領而終其天年朕與單於俱繇此道順天卹民世世相施之無窮天下莫不咸便漢與匈奴鄰敵之國匈奴處北地寒殺气早降故詔吏遺單於秫蘗金帛絲絮他物嵗有數今天下大安萬民熈熈朕與單於爲之父母朕追念前事薄物細故謀臣計失皆不足以離兄弟之驩朕聞天不頗覆地不偏載朕與單於皆捐性細故俱蹈大道墮壞前惡以圖長久使兩國之民若一家子元元萬民下及魚鼈上及飛鳥跂行喙息蠕動之類莫不就安利而辟危殆故來者不止天之道也俱去前事朕釋逃虜民【顏師古曰謂漢人逃入匈奴者今不追也】單於無言章尼等【皆匈奴降漢者】朕聞古之帝王約分明而無食言單於畱志天下大安和親之後漢過不先單於其察之單於旣約和親於是制詔禦史曰朕不眀不能逺徳是以使方外之國或不寜息夫四荒之外不安其生封畿之內勤勞不處二者之咎皆自於朕之徳薄而不能逺達也間者累年匈奴並防邊境多殺吏民邊臣兵吏又不能諭吾內志以重吾不徳也夫久結難連兵中外之國將何以自寧今朕夙興夜寐勤勞天下憂苦萬民爲之怛惕不安未嘗一日忘於心故遣使者冠蓋相望結軼【音轍】於道以諭朕意於單於今單於反古之道計社稷之安便萬民之利親與朕俱棄細過偕之大道結兄弟之義以全天下元元之民和親已定始於今年【匈奴所載詔與此不同其辭曰制詔禦史曰匈奴大單於遺朕書言和親已定亡人不足以益眾廣地匈奴無入塞漢無出塞犯令約者殺之可以久親後無咎俱便朕已許之其布告天下使民知之之詔爲許和親而下也紀之詔爲和親已定而下也文帝不憚屈已而和匈奴可謂愛民矣然遺單於書乃雲天下大安萬民熙熙朕與單於爲之父母天下猶一家也一家豈有兩父母哉帝徳廣運乃聖乃神乃武乃文皇天眷命奄有四海爲天下君此文帝所當深省也】

八月戊辰丞相張蒼免庚午以禦史大夫關內侯申屠嘉爲丞相封故安侯

解題曰按張蒼蒼任人爲中候大爲姦利上以讓蒼蒼遂病免蒼爲丞相十五歲而免孝景前五年蒼卒年百有餘嵗子康代侯八年卒子類代爲侯八年坐臨諸侯喪後就位不敬國除【按年表國除在建元五年公行子有子之喪右師往弔入門有進而與右師言者有就右師之位而與右師言者孟子不與右師言右師不恱曰諸君子皆與驩言孟子獨不與驩言是簡驩也孟子聞之曰禮朝廷不歷位而相與言不逾階而相揖也我欲行禮子敖以我爲簡不亦異乎孟子謂公行子之家爲朝廷者喪紀國之大典卿大夫奉君命往弔行禮之所儀制皆視朝廷也觀張類坐臨諸侯喪後至不敬國除用刑之重如此必三代遺法歷戰國秦漢而尙存者也】申屠嘉者梁人以材官蹶張【徐廣曰勇健有材力開張如淳曰材官之多力能腳彊弩張之故曰蹶張律有蹶張士】從髙帝擊項籍遷爲隊率從擊黥布軍爲都尉孝惠時爲淮陽守孝文帝元年舉故吏士二千石從髙皇帝者悉以爲關內侯食邑二十四人而申屠嘉食邑五百戶張蒼已爲丞相嘉遷爲禦史大夫張蒼免相孝文帝欲用皇后弟竇廣國爲丞相曰恐天下以吾私廣國【以此示後後世猶有王氏之禍】廣國賢有行故相之念久之不可而髙帝時大臣又皆多死余見可者乃以禦史大夫嘉爲丞相因故邑封爲故安侯【自漢興以來皆以列侯爲相故因其關內所食邑而封之】是時太中大夫鄧通方隆愛幸丞相入朝而通居上傍有怠慢之禮丞相奏事畢因言曰陛下愛幸臣【漢書作愛幸羣臣】則富貴之至朝廷之禮不可以不肅【富之可也貴之不可也】上曰君勿言吾私之【顏師古曰言欲私戒教之】罷朝坐府中嘉爲檄召鄧通詣丞相府不來且斬通【當是時丞相權重如此】通恐入言文帝曰汝第往吾今使人召若【文帝豈不能畱鄧通蓋欲伸丞相之威耳】通至丞相府免冠徒跣頓首謝嘉坐自如故不爲禮責曰夫朝廷者髙皇帝之朝廷也通小臣戱殿上大不敬當斬【嘉特漢軍行間一卒耳及爲相風采號令威重如此則大業安得不歸髙帝】吏今行斬之通頓首首盡出血不解文帝度丞相已困通使使者持節召通而謝丞相曰此吾弄臣君釋之鄧通旣至爲文帝泣曰丞相防殺臣【嘉終文世之爲相當時近習不敢爲讒慝明矣文帝若因此遂逺之豈特不累盛徳亦可免通餓死之禍】

星隕梁野

解題曰按天文志八月天狗下梁野天狗狀如大流星有聲其下止地類狗【孟康曰星有尾旁有彗下有如狗形者亦太白之精】所墜及望之火光炎炎中天圜如數頃田

漢孝文皇帝後三年匈奴老上單於稽粥死子軍臣立爲單於

解題曰按史記列老上單於稽粥死子軍臣立爲單於旣立孝文皇帝復與匈奴和親而中行說復事之【列云和親後四嵗老上單於死子軍臣立軍臣單於立四嵗匈奴復絕和親大入上郡雲中徐廣曰軍臣後元一年立孝文後元七年崩而二年答單於書其間五年而此云後四年又立四歲入上郡雲中數不容爾也】

秋大雨四十五日

解題曰按荀恱漢紀秋大雨晝夜不絕四十五日藍田山水出流五百餘家漢水出壊民室八千餘家殺三百餘人史記大事記是年書置谷口邑其事多不可考按地理誌谷口邑在左馮翊九�山在西有天齊公五牀山仙人五帝祠是時帝頻嵗遊幸然則谷口置邑或者亦爲遊豫設

漢孝文皇帝後四年五月赦天下免官奴婢爲庶人解題曰爲日食而下也免官奴婢爲庶人蓋特恩非赦例也

以中郎將張釋之爲廷尉

解題曰百家表文帝前三年書中郎將張釋之爲廷尉按本釋之事孝文帝十嵗不得調無所知名欲自免歸中郎將袁盎知其賢惜其去乃請徙釋之補謁者則拜廷尉不在前三年明矣本載釋之爲廷尉當犯蹕盜髙廟玉環兩獄其下云當是時中尉條侯周亞夫與梁相山都侯王恬開【本名恬啟避景帝名易爲開髙帝五年爲郎中令蓋髙帝親信舊臣也】見釋之持議平乃結爲親友張廷尉繇此天下稱之周亞夫文帝後六年始爲中尉【按本紀列周亞夫文帝後六年自河內守爲將軍屯細栁以備胡軍罷拜爲中尉】若移釋之爲廷尉於後三年則與周亞夫爲中尉之年相近班固作表去文帝時已二百年恐簡編漫滅誤以後三年爲前三年耳今書於後三年之末或曰百官公卿表後元年書廷尉信孝景元年書廷尉歐中間無爲廷尉者本紀景帝元年七月詔議吏受所監臨飲食財物法廷尉信又在議中然則廷尉信自文帝後元年拜官至景帝元年七月尙在職七月後始以張歐代之豈可置釋之爲廷尉於後三年乎曰年表後元年𨿽書廷尉信而後七年又書奉常信則旣徙爲他職矣景帝元年議刑名復書廷尉信是信自廷尉而遷奉常又自奉常而還故官遷徙往來表皆不載則漏缺多矣安知非後三年以前信已徙他官而釋之補其處乎又安知景帝元年七月以前釋之已出爲諸侯相然後復用信【按本景帝立釋之恐稱病欲免去懼人誅至欲見謝則未知何如用王生計卒見謝景帝不過也張廷尉事景帝嵗余爲淮南王相景帝以去年六月卽位若今乙月釋之出爲外官謂之嵗余可也】信就職未防而易以張歐乎大抵遷官徙職一往一來嵗月旣逺安能悉得其眞而年表世尢罕讀無復善本故不勝其舛誤也

漢孝文皇帝後六年冬匈奴絕和親大入上郡雲中以中大夫令免故楚相蘇意郎中令張武爲將軍屯飛狐句注北地又以河內守周亞夫宗正劉禮祝玆侯徐厲爲將軍屯細柳霸上棘門數月匈奴去亦罷

解題曰按匈奴軍臣單於立歲餘匈奴復絕和親大入上郡雲中各三萬騎所殺略甚眾於是漢使三將軍屯北地代屯句注【史記正義曰句古侯反注之具反括地誌曰句注山一名西陲山在代州鴈門縣西北三千里句注與夏屋山相接天下之阻路所以分別內外地屬代國】趙屯飛狐口【地屬趙國顏師古曰險阨之處在代郡之南南衡燕趙之中史記正義曰飛狐蔚州縣也在代州東】緣邊亦各堅守以備胡冦又置三將軍軍長安西細柳【張揖曰在昆明池南今有栁市是也顏師古曰如淳謂長安細栁倉在渭北按匈奴云置三將軍軍長安西細栁渭北棘門覇上此則細栁不在渭北揖說是也史記正義曰按三輔故事細栁在直城門外阿房宮西北又匈奴雲長安西細柳則如淳云在渭北非也】渭北棘門【孟康曰在長安北秦時宮門也如淳曰三輔黃圖棘門在橫門外也史記正義曰輿地誌云棘門在渭水十餘里橫音光秦興樂宮北門對橫橋今渭橋】霸上【史記正義曰括地誌云霸陵城在雍州萬年縣東北二十五里漢文帝之陵邑也廟記云霸陵卽霸上也】以僃胡胡騎入代句注邊烽火通於甘泉長安數月漢兵至匈奴亦逺塞漢兵亦罷

夏四月大旱蝗

解題曰按本紀夏四月大旱蝗【顏師古曰蝗卽螽也食苖爲災】令諸侯無入貢弛山澤【韋昭曰弛廢其常禁以利民】減諸服禦狗馬損吏員【減侍禦之人亦所以自損抑者也】發倉庾【史記正義曰胡公云在邑曰倉在野曰庾郭璞云三倉云庾倉無屋】以振民民得賣爵【爵非有上命不得賣】

漢孝文皇帝後七年夏六月己亥帝崩於未央宮解題曰太史公曰孔子言必世而後仁善人之治國百年亦可以勝殘去殺誠哉是言漢興至孝文四十有餘嵗徳至盛也廩廩鄕攺正服封禪矣謙譲未成於今嗚呼豈不仁哉自漢興至孝文以下子長專爲武帝發也𨿽意有所偏亦可謂中武帝之病矣班孟堅贊盡用史記孝文皇帝從代來卽位二十三年一章而自增兩語云斷獄數百防致刑措復采嗚呼仁哉四字以結之失其防矣

遺詔短喪

解題曰按遺詔曰其令天下吏民令到出臨三日皆釋服【上文云朕旣不徳無以佐百姓今崩又使重服久臨以離寒暑之數然則前此民間皆服三年喪也】毋禁取婦嫁女祠祀飲酒食肉者【上文云哀人之父子傷長幼之志損其飲食繩鬼神之祭祀以重吾不徳也然則前此皆有禁】自當給喪事者【吏民給喪事則不當吉服故不在三日之限】皆無踐【孟康曰踐跣也晉灼曰漢語作踐跣徒跣也師古曰孟晉二說是也索隠曰漢語是書名荀爽所作也】絰帶無過三寸毋布車及兵器【應劭曰無以布衣車及兵器也不施重車介士也】毋發人男女哭臨宮殿【此秦漢之舊制欲其聲大且眾也亦出於代哭之遺意但展轉說謬耳】宮殿中當臨者皆以旦夕【此古制也】各十五舉聲【此文帝之意也】禮畢罷非旦夕臨時禁毋得擅哭已下【索隠曰謂柩已下於壙】服大紅十五日小紅十四日纖七日釋服【服防曰皆當言大功小功布也纖細布衣也應劭曰紅者中祥大祥以紅爲領緣纖者禫也凡三十六月而釋服矣此以日易月也晉灼曰漢書例以紅爲功也顏師古曰紅與功同服晉二說是也此喪制者文帝自率已意創而爲之非有取於周禮也何爲以日易月乎三年之喪其實二十七月豈有二十六月之文禫又無七月也應氏旣央之於前而近代學者因循謬說未之思也劉徳云紅亦功也思功非一故以功力爲宇女工惟在絲故以系功爲字按文帝權制百官而已輕重之服不當並言三十六月】佗不在令中者皆以此令比率從事布告天下使明知朕意霸陵山川因其故【應劭曰因山爲藏不復起墳山下川流不遏絕也就其水名以爲陵號】毋有所攺歸夫人以下至少使令中尉亞夫爲車騎將軍屬國悍【徐廣曰姓徐駰按漢書百官表典屬國秦官掌蠻夷降者】爲將屯將軍【顏師古曰典屯軍以僃非常】郎中令張武爲復土將軍【顏師古曰穿壙出土下棺也已而窴之又卽以爲墳故云復土復反還也】發近縣見卒萬六千人【內史諸縣有去長安甚逺者止發近縣不欲勞民也見卒謂見在縣爲材官騎士者也】發內史卒萬五千人【關中之民𨿽皆居內史之地各有所當爲衛士則南北軍當爲材官騎士則內史徼循則中尉其它別官府者尙多有之但其數不可考耳】藏郭穿復土屬將軍武【文帝所以纖悉區處者恐送死之侈也】荀恱論曰書云髙宗諒闇三年不言孔子曰古之人皆然三年之喪天下之通喪繇來者尙矣今而廢之以虧大化非禮也五峯胡氏曰行而有悖於天有累於身𨿽父令不可從也從之則成父之小欲而隳父之大仁君子不謂之孝況三年之喪仁人君子所以事天成身之本非父之所得令者乎【致堂胡氏曰三年之喪自天子逹堯舜三代率繇此道君者民之倡也立愛先親民尙不化已先忘孝又何以率人乎且著爲禮文則有不二之重制爲刑辟則有匿服之誅乃不以身先之禮必不行而刑必不服矣且天子所以不遂服三年何謂哉謂妨政事耶謂費材用耶謂妨攝政之人耶謂妨政事則政事孰先於國家之大憂謂費財用則不得不可以爲恱財用固所以行禮也謂妨攝政之人則自堯舜至周末未聞有攝政之人而奪喪君之國者至於爲小民嫁娶祠祀之故而用輕廢重尢爲不倫揆之以理稽之以事無一而可不法堯舜三代乃安然以刻薄之景帝爲師而無所戒懼特謂位尊勢隆得以自便是不知禮義之爲大也寥寥千餘年間惟晉武欲行古制而泥於裴社之邪說獨魏孝文天性仁厚斷以不疑𨿽不盡合禮文而哀戚之情溢於杖絰讀其史猶足以惻然感動想見其爲人可謂夷狄之有君不如諸夏之亡者豈可不惜哉必欲惇父子之恩使眾著於君臣之義三年之喪自天子逹然後盡道矣】

乙巳葬霸陵上諡曰孝文皇帝太子卽位於髙廟丁未襲號曰皇帝

解題曰史記書卽位其例有二文帝至代邸西鄕讓者三南向讓者再遂卽天子位此卽受朝南面之位也此所載乙巳太子卽位於髙廟此卽廟見阼階之位也【文帝旣卽天子位故下文稱奉天子法駕迎於代邸皇帝卽日夕入未央宮是以襲號而稱帝也景帝乙巳卽位於廟丁未始書襲號皇帝則乙巳卽位乃卽阼階之位非卽天子之位也】文帝自外入故先卽帝位然後卽阼謁廟景帝繼先君之喪故旣葬先卽阼謁廟然後卽帝位然以左攷之晉悼公自周入晉事體與文帝同先朝於武宮五日而後卽位於朝未有不見廟而遽臨羣臣者此陳平周勃不學之過也

乙卯封皇太后弟竇廣國爲章武侯兄子竇彭祖爲南皮侯

解題曰髙祖卽帝位之後呂后兄弟封者二人皆以從徵伐之功非專爲外戚也文帝卽位後薄太后兄弟封者一人亦以從代來之功也景帝初卽位首敗非有功不侯之約以寵母家亦何面目入髙廟乎然考其本末竇太后蓋亦有力焉竇太后欲侯皇后兄王信帝讓曰始南皮及章武先帝不侯及臣卽位乃侯之信未得封也竇太后曰人生各以時行耳竇長君在時竟不得侯死後乃其子彭祖顧得矣吾甚恨之帝趣侯信也以此觀之則兩侯出於竇太后之意朙矣使景帝事母以其道必不逄迎其私意以成其過此責在帝不在太后也

長沙王吳著薨無子國除

解題曰按漢興以來諸侯年表長沙靖王著二十一年來朝薨無後國除

漢孝景皇帝元年冬十月尊髙皇帝爲太祖孝文皇帝爲太宗令郡國皆立廟

解題曰按本紀詔曰蓋聞古者祖有功而宗有徳【顏師古曰祖始也始受命也宗尊也有徳可尊】制禮樂各有繇歌者所以發徳也舞者所以眀功也髙廟酎【張晏曰正月旦作酒八月成名曰酎酎之言純也至武帝時因八月嘗酎會諸侯廟中出金助祭所謂酎金也顏師古曰酎三重釀醇酒也味厚故以薦宗廟】奏武徳文始五行之舞孝文皇帝臨天下通關梁不異逺方除誹謗去肉刑賞賜長老收卹孤獨以遂羣生減耆欲不受獻罪人不孥不誅亡罪不私其利也除官刑出美人重絕人之世也朕旣不敏弗能勝識此皆上世之所不及而孝文皇帝親行之徳厚侔天地利澤施四海靡不獲福明象乎日月而廟樂不稱朕甚懼焉其爲孝文皇帝廟爲昭徳之舞【禮樂志髙祖廟奏舞徳文始五行之舞孝文廟奏昭徳文始四時五行之舞四時舞者孝文所作以眀示天下之安和也孝景采武徳舞以爲昭徳以尊太宗廟】以眀休徳然後祖宗之功徳施於萬世永永無窮朕甚嘉之其與丞相列侯中二千石禮官具禮儀奏丞相臣嘉等奏曰陛下永思孝道立昭徳之舞以眀孝文皇帝之盛徳皆臣嘉等愚所不及臣謹議世功莫大於髙皇帝徳莫盛於孝文皇帝髙皇帝廟宜爲帝者太祖之廟孝文皇帝廟宜爲帝者太宗之廟天子宜世世獻祖宗之廟郡國諸侯宜各爲孝文皇帝立太宗之廟諸侯王列侯使者侍祠天子所獻宗之廟【張晏曰王及列侯嵗時遣使請京師侍祠助祭】請宣布天下制曰可

春正月詔聽民徙寛大地

解題曰春正月詔曰間者歳比不豋民多乏食夭絕天年朕甚痛之郡國或磽陿無所農桑畜【師古曰磽謂堯埆瘠薄也陿謂褊隘也謂食養之畜謂收放也磽音苦交反陿音狹古擊也】或地饒廣薦艸莽水泉利而不得徙【如淳曰莊周云麋鹿食曰薦一曰艸稠曰薦深曰莽】其議民欲徙寛大地者聽之史記文帝紀多載詔書入景紀則皆不載蓋以爲不足載也其防微矣劉氏士略太史公百三十篇十篇有錄無書漢書太史公亦如之以張晏所列亡篇之目較之史記或其篇具在或艸具而未成惟武帝一篇亡耳司馬貞索隠信張晏之說遂爲景紀後人取班書補之是殆不然學者合取司馬氏班氏二紀觀其書法則才識髙下可黙諭矣今各隨事辧之衛宏漢書舊儀注曰司馬遷作本紀極言景帝之短及武帝之過武帝怒而削去之衛宏與班固同時兩紀俱亡景紀所以復出者武帝特能毀其副在京師者耳藏之名山固自有他本也【如古文尙書漢魏儒皆不見至晉南渡以後始出】武紀終不見者豈非指切尢甚𨿽民間亦畏禍而不敢藏乎

匈奴入代遣禦史大夫陶靑至代約和親

解題曰按史記本紀匈奴入代與約和親漢書止書禦史大夫靑至代下與匈奴和親而不書入代使匈奴不入代則陶靑至單於之庭約和可也何繇止於代下乎

五月復收民田半租三十而稅一

解題曰按食貨志文帝除民田之租稅後十二嵗孝景二年令民半出田租三十而稅一也

以太中大夫周仁郎中令張歐爲廷尉中大夫鼂錯爲左內史

解題曰周仁以嘗爲太子舎人而拜郎中令張歐以事太子而爲廷尉鼂錯以太子家令而拜內史景帝初元除拜如此旣示天下以不廣矣若攷之仁本醫工賤品乃以代先帝親信之張武武𨿽非宋昌比猶代國二千石也張釋之爲廷尉天下所稱反以宿憾黜之豈歐所能繼乎【此年七月議刑名𨿽有廷尉信名特暫領其事耳】至於鼂錯之除則社稷安危所系也文帝置錯於東宮其害始見矣【張歐云文帝時以治刑名言事太子然則東宮官屬言刑名者眾矣況錯以才辧爲之渠帥乎】

大中大夫鄧通免尋坐盜出徼外鑄錢沒其家

解題曰通之貪佞苟復尊寵之適所以成父之惡爲景帝疎逺之可也今必置之死地其薄於孝可知

削趙王遂河間郡膠西王卬六縣

解題曰內史鼂錯之謀也按史記吳王濞列削吳豫章郡防稽郡前二年趙王有罪削其河間郡膠西王卬以賣爵有姦削其六縣吳王削地書至卽反前二年當書於此年是時鼂錯已爲內史矣

大事記解題卷十﹤史部﹐編年類﹐大事記__大事記解題﹥

欽定四庫全書

大事記解題卷十一

宋呂祖謙撰

漢孝景皇帝二年令天下男子二十始傅

解題曰顏師古曰舊法二十三今此二十更爲異制也傅讀曰附

春三月甲寅立皇子徳爲河間王閼爲臨江王余爲淮陽王非爲汝南王彭祖爲廣川王發爲長沙王

解題曰按五宗世家徳閼皆栗姬子也余非皆程姬子也彭祖賈夫人子也發唐姬子也榮乃栗姬長子而不立者將建儲故也河間國都樂成今河間府樂壽縣臨江國都江陵今江陵府淮陽國都陳今陳州宛丘縣汝南國都平輿今蔡州平輿縣廣川國都信都今冀州信都縣長沙國都臨湘今潭州長沙縣

六月丞相故安節侯申屠嘉薨

解題曰自嘉之死漢相之威權遂奪矣禦史大夫𨿽副貳丞相之官今鼂錯爲之陶靑特充位而已體統不正蓋自此始

秋與匈奴和親

解題曰修去年代下之約也

八月丁未以禦史大夫開封侯陶靑爲丞相

解題曰按史記列傳自申屠嘉死之後景帝時開封侯陶靑桃侯劉舎爲丞相【徐廣曰陶靑髙祖功臣陶捨之子也諡夷劉舎本項氏親也賜姓劉氏父襄佐髙祖有功舎諡哀侯】及今上【謂武帝也】時柏至侯許昌【徐廣曰髙祖功臣許溫之孫諡哀侯】平棘侯薛澤【徐廣曰髙祖功臣廣平侯薛歐之孫平棘節侯薛澤】武疆侯莊靑翟【徐廣曰髙祖功臣莊不識之孫】髙陵侯趙周【徐廣曰周父夷吾爲楚王戊太傅諫諍而死】等爲丞相皆以列侯繼嗣娖娖【音側角反】廉謹爲丞相備員而已無所能發明功名有著於當世者

彗星出東北雨雹於衡山熒惑逆行守北辰月出北辰間嵗星逆行天庭中

解題曰史記景帝紀載災異甚悉漢書皆略之豈非以旣見五行志不復重出歟失其防矣

漢孝景皇帝三年冬十月梁王武來朝詹事竇嬰以病免太后除嬰門籍

解題曰按史記梁孝王世家二十五年復入朝是時上未置太子也上與梁王燕飲嘗從容言曰千秋萬歲後傳於王王辭謝𨿽知非至言然心內喜太后亦然其春吳楚齊趙七國反皇太后皇后太子各置詹事是時竇嬰必爲太后詹事故於母子燕飲之際得以舉罰爵也嬰𨿽免官猶以外戚通門籍竇太后惡其正論故並與門籍除之禇先生曰臣爲郎時聞之於宮殿中老郎吏好事者稱道之也竊以爲今梁孝王怨望欲爲不善者事從中生今太后女主也以愛少子故欲令梁王爲太子梁王上有太后之重驕蹇日久數聞景帝好言千秋萬世之後傳王而實不行大臣不時正言其不可狀阿意治小私說意以受賞賜非忠臣也茍如魏其侯竇嬰之正言也何以有後禍

楚王戊來朝削其東海郡

解題曰按世家戊立二十年冬坐爲薄太后服私姦削東海郡春戊與吳王合謀反

削吳王豫章防稽郡吳王濞楚王戊趙王遂膠西王卬濟南王辟光菑川王賢膠東王雄渠反南連越北連匈奴吳楚圍梁膠西濟南菑川膠東圍齊帝以中尉周亞夫爲太尉將三十六將軍擊吳楚故詹事竇嬰爲大將軍屯滎陽曲周侯酈寄擊趙將軍欒布救齊赦天下斬禦史大夫鼂錯以謝七國周亞夫壁昌邑南以梁委吳而絕其糧道二月吳楚食盡引去亞夫追擊大破之楚王戊自殺三月東越斬吳王濞於丹徒欒布敗諸侯兵解齊圍齊王將閭自殺膠西王卬濟南王辟光菑川王賢膠東王雄渠皆伏誅立齊太子壽爲齊王夏六月乙亥徙淮陽王余爲魯王汝南王非爲江都王立子端爲膠西王勝爲中山王宗正禮爲楚王秋九月酈寄欒布滅趙趙王遂自殺

解題曰按史記本紀吳王濞楚王戊趙王遂膠西王卬濟南王辟光菑川王賢膠東王雄渠反發兵西鄕天子爲誅鼂錯遣袁盎諭告不止遂西圍梁上乃遣大將軍竇嬰太尉周亞夫將兵誅之漢書本紀則曰吳王濞膠西王卬楚王戊趙王遂濟南王辟光菑川王賢膠東王雄渠皆舉兵反大赦天下遣太尉亞夫大將軍竇嬰將兵擊之斬禦史大夫鼂錯以謝七國二月壬子晦日有蝕之諸將破七國斬首十餘萬級追斬吳王濞於丹徒膠西王卬楚王戊趙王遂濟南王辟光菑川王賢膠東王雄渠皆自殺合二紀而觀之敍次之先後去取之詳略孰優孰劣必有能辧之者矣吳王遺諸侯書曰吳王劉濞敬問膠東王膠西王菑川王濟南王趙王楚王淮南王衡山王廬江王故長沙王子【如淳曰吳芮後四世無子國除庶子二人爲列侯不得嗣王志將不滿故誘與之反也】幸教寡人以漢有賊臣無功天下侵奪諸侯地使吏劾系訊治以僇辱之爲故不以諸侯人君禮遇劉氏骨肉絕先帝功臣進任姦宄詿亂天下欲危社稷陛下多病志失不能省察欲舉兵誅之謹聞教【諸侯未嘗有此書吳王托爲之辭耳亦欲染污之令其必反也齊王後悔背約城守濟北王城壊未完其郎中令劫守王不得發兵淮南王欲發兵應吳其相城守不聽臨江王弗聴而往來使越惟衡山王堅守無二心】敝國𨿽狹地方三千里人𨿽少精兵可具五十萬寡人素事南越三十餘年其王君皆不辭分其卒以隨寡人又可得三十餘萬【觀吳王旣敗渡江走丹徒保東越兵可萬餘人乃使人收聚亡卒則百越蓋亦分兵隨吳也但此書多張虛數也】寡人𨿽不肖願以身從諸王【自此以下部分諸國入防之路也】越直【音値】長沙者因王子定長沙以北西走蜀漢中告越【是時長沙定王已立長沙以北皆漢郡縣吳芮子孫𨿽有二人爲列侯實未嘗從吳南越亦未嘗實爲吳用特以此路無人入冦故張此虛聲耳顏師古曰王子定長沙以北而西趣蜀及漢中平定以訖使報南越也】楚王淮南三王與寡人西靣【本約如此淮南三王不反故吳獨與楚攻梁】齊諸王與趙王定河間河內或入臨晉闗或與寡人防雒陽【齊諸王謂膠東膠西菑川濟南也趙渉說周亞夫出武闗抵雒陽間不過差一二日直入武庫擊鳴鼓而吳亦欲防洛陽蓋形勢所在當時所共知也】燕王趙王固與胡王有約燕王北定代雲中摶胡眾入蕭闗走長安【燕王不反匈奴亦不肯入邊故趙獨受圍使如吳王之約則闗中腹背受敵亦難支也】匡正天下以安髙廟願王勉之楚元王子淮南三王或不沐洗十餘年怨入骨髓【賈誼不欲封淮南諸子蓋爲是也楚元王子未嘗怨漢特誘之同反耳】欲一有所出之久矣寡人未得諸王之意未敢聽今諸王茍能存亡繼絕振弱伐暴以安劉氏社稷之所願也敝國𨿽貧寡人節衣食之用積金錢修兵革聚谷食夜以繼日三十餘年矣凡皆爲此【鄧公之言於此可驗】願諸王勉用之寡人金錢在天下者往往而有非必取於吳諸王日夜用之弗能盡有當賜者告寡人寡人且往遺之敬以聞七國反書聞天子天子乃遣太尉條侯周亞夫將三十六將軍往擊吳楚遣曲周侯酈寄擊趙將軍欒布擊齊【爲齊地諸王也】大將軍竇嬰屯滎陽監齊趙兵【監酈寄欒布兵也竇嬰與鼂錯爭削諸侯地至是其言驗故用之且太后之親也】拜袁盎爲太常吳王弟子徳侯通爲宗正及鼂錯已誅遣盎奉宗廟【奉宗廟之命也太常掌宗廟者也】宗正輔親戚【以親戚恩意曉告之也】使告吳條侯將乘六乘傳會兵滎陽【調發郡縣兵皆竟趣滎陽周亞夫特乘傳會之而已比古者發兵之常也左傳楚子乘驛會師於臨品是也】亞夫旣發至覇上趙渉遮說亞夫曰【渉賤無因至前故遮說亞夫與三老董公遮說漢王同髙帝之滅項氏亞夫之定七國其謀乃出於道旁一夫之言則人才豈有窮哉】吳王素富懷輯死士久矣此知將軍且行必至間人於殽黽阸陿之間【此入函谷闗正路也】且兵事上神密將軍何不從此右去走藍田【此奇道也顏師古曰右謂少西去也】出武闗抵雒陽間不過差一二日【顏師古曰謂右去行遲止一二日也】直入武庫擊鳴鼔諸侯聞之以爲將軍從天而下也【桓將軍說吳王卽此防也】太尉如其計至雒陽使吏搜殽黽間果得吳伏兵乃請渉爲護軍太尉乘傳車將至河南得劇孟喜曰七國反吾乘傳至此不自意全【兵皆會於滎陽故至雒陽尙乘傳未有兵眾也】又以爲諸侯已得劇孟劇孟今無動【袁盎曰吳安得豪傑而誘之誠令吳得豪傑亦且輔王爲義不反也豪傑𨿽非皆知義然識事勢者也當是時漢豈可動哉此劇孟所以不爲吳用也】吾據滎陽滎陽以東無足憂者【桓將軍說吳王曰吳多步兵步利險漢多車騎車騎利平地大王徐行畱下城邑漢車騎至馳入梁楚之郊事敗矣滎陽以東卽梁楚之郊矣】至淮陽問父絳侯故客鄧都尉曰防安出客曰吳兵鋭甚難與爭鋒楚兵輕不能久方今爲將軍計莫若引兵東北壁昌邑以梁委吳吳必盡銳攻之將軍深溝髙壘使輕兵絕淮泗口塞吳饟道彼吳梁相敝而糧食竭乃以全彊制其罷極破吳必矣條侯曰善從其防【吳楚先擊梁棘壁殺數萬人梁孝王城守睢陽而使韓安國張羽等爲大將軍以距吳楚吳楚以梁爲限不敢過而西太尉旣防兵滎陽吳方攻梁梁急請救太尉引兵東北走昌邑深壁而守而使輕騎兵弓髙侯絕吳楚兵後食道】枚乘說吳王曰天子聞吳率失軄諸侯願責先帝之遺約今漢親誅其三公以謝前過【枚乘吳人也其言若此則七國之眾皆不直其上矣】今大王還兵疾歸尙得十半不然漢知吳之有吞天下之心也赫然加怒遣羽林黃頭循江而下【蘇林曰羽林黃頭郎習水戰者也顏師古曰鄧通以櫂船爲黃頭郎】襲大王之都魯東海絕吳之饟道梁王飭車騎習戰射積粟固守以備滎陽待吳之饑大王𨿽欲反都亦不得已夫三淮南之計不負其約【晉灼曰吳楚反皆守約不從也】齊王殺身以滅其迹【以乘之言考之則欒布之解齊圍齊王之自殺在吳未敗之前史記漢書皆敍於吳敗之後者特先敍吳事次序齊事耳】四國不得出兵其郡【晉灼曰膠東膠西濟南菑川王也】趙囚邯鄲【應劭曰漢將酈寄圍趙王於邯戰與囚無異】此不可掩亦已明矣大王已去千里之國而制於十里之內矣張韓將北地【如淳曰張張羽韓韓安國也顏師古曰將北地者言將兵而處吳軍之北以距吳】弓髙宿左右【服防曰韓頺當也】兵不得下壁軍不得大息臣竊哀之願大王熟察焉吳王不用乘防二月中吳王兵旣破敗走於是天子制詔將軍曰蓋聞爲善者天報之以福爲非者天報之以殃髙皇帝親垂功徳建立諸侯幽王悼惠王絕無後孝文皇帝哀憐加惠王幽王子遂悼惠王子卬等【卬不獨於諸齊王中年長好气喜兵諸齊皆憚畏吳王身自爲使結之者也】令奉其先王宗廟爲漢藩國吳王濞倍徳反義誘受天下亡命辠人亂天下法稱病不朝二十餘年有司數請濞罪孝文皇帝寛之欲其攺行爲善今乃與楚王戊趙王遂膠西王卬濟南王辟光菑川王賢膠東王雄渠約從反爲逆無道起兵以危宗廟賊殺大臣【諸國各殺其大臣如楚殺張尙趙殺夷吾趙殺建徳王悍是也】及漢使者迫劫萬民夭殺無罪燒殘民家掘其丘冢甚爲暴虐今卬等又重逆無道燒宗廟【謂髙祖孝文廟在郡國者也】鹵禦物【如淳曰鹵抄掠也宗廟在郡縣之物皆爲禦物】朕甚痛之朕素服避正殿將軍其勸士大夫擊反虜者深入多殺爲功斬首捕虜比三百石以上者皆殺之無有所置敢有議詔及不如詔者皆腰斬【景帝資深刻而學申韓故其詔如此】太史公曰吳王之王繇父省也能薄賦斂使其眾以擅山海利逆亂之萌自其子興爭技發難卒亡其本親越謀宗竟以夷隕鼂錯爲國逺慮禍反近身袁盎權說初寵後辱故古者諸侯地不過百里山海不以封毋親夷狄以防其屬蓋謂吳邪毋爲權首反受其咎豈盎錯邪皇極經世書七國平梁孝王霸有東土【按梁孝王世家吳楚破而梁所破殺虜略與漢中分梁最親有功又爲大國居天下膏腴地四十餘城築東苑方三百餘里廣睢陽城七十里得賜天子旌旗招延四方豪傑自山以東遊說之士莫不畢至】

賜民爵一級

解題曰以七國平故也

漢孝景皇帝四年春復置諸闗用傳出入

解題曰應劭曰文帝十一年除闗無用傳至此復用傳以七國新反備非常

夏四月己巳立子榮爲皇太子徹爲膠東王

解題曰榮景帝長子也徹武帝也按五宗世家景帝子凡十三人爲王而母五人同母者爲宗親栗姬子曰榮徳閼程姬子曰余非端賈夫人子曰彭祖勝唐姬子曰發王夫人兒姁子曰越寄乘舜獨不數武帝者承宗廟大統故不別而爲宗也【武帝母王太后乃王夫人兒姁之姊】史記帝紀書立太子而不著名蓋言榮長子當主七鬯天下所共知不待名也

六月赦天下賜民爵一級

解題曰以立太子故也

徙汝南王非爲江都王賜梁王武汝南王非天子旌旗觧題曰按世家江都易王非以孝景前二年用皇子爲汝南王吳楚反時非年十五有材力上書願擊吳景帝賜非將軍印擊吳吳已破徙爲江都王治吳故國以軍功賜天子旌旗梁孝王亦以破吳有功故有是賜景帝之意不過假至親光寵以鎭服南方耳然天子旌旗豈假人之具哉二王卒皆驕縱或累其身【梁孝王】或殺其子【江都王子建立爲王佩其父所賜將軍印戴天子旗以出淮南事發治黨與頗及江都王建遂自殺】蓋愛之者非其道也

秋七月臨江哀王閼薨無後國除

解題曰自七國平後諸侯有名而無實其始終皆不載有故則書【閼之書薨以無後國除故也】

後九月更以弋陽爲陽陵

解題曰景帝壽陵也屬左馮翊

徙衡山王勃爲濟北王廬江王賜爲衡山王

解題曰處勃於爽塏以賞其貞信徙賜於江北以防其交通其名𨿽異然大意不欲淮南諸子近越耳淮南王安所以不徙者以地不與越接也【淮南王安諌伐閩越書曰不習南方地形者多以越爲人眾兵彊能難邊城淮南全國之時多爲邊吏臣切聞之與中國異以此考之則淮南不與越接可知矣】

漢孝景皇帝五年冬十月戊戍晦日有食之

解題曰本紀書於四年末蓋太初以正月爲歲首之後所追記也班氏因其誤而失於釐正耳今移於五年之首中四年末本紀又書十月戊午日有食之亦誤也

夏五月丁卯封長公主子蟜爲隆慮侯

解題曰按年表長公主嫖子也嫖竇太后女景帝諸羙人皆因長公主見栗姬太子子榮之斥王皇后武帝之立長公主有力焉史記本紀特書其子封侯以著其權寵也漢書削之

遣公主嫁匈奴單於

解題曰自髙帝以來以宗室女名之公主嫁匈奴非帝女也

漢孝景皇帝六年秋九月皇后薄氏廢

解題曰兩漢廢後自此始

後九月伐馳道樹塡蘭池

解題曰列樹以表道古制也伐之非矣塡蘭池𨿽不知其故然塞池以爲陸豈小役哉春秋書毀泉臺谷梁氏以爲自古爲之今毀之不如勿處之而已矣正此意也史記載於本紀所以譏景帝廢古制勞民力漢書削之

漢孝景皇帝七年冬十月梁王武來朝

解題曰按漢興以來諸侯年表是年太子榮廢爲王梁孝王來朝乃梁孝王之二十九年也本傳曰二十九年十月梁孝王入朝景帝使使持節乘輿駟馬迎梁王於闗下旣朝上防因畱以太后親故王入則侍景帝同輦出則同車遊獵射禽獸上林中梁之侍中郎謁者著籍引出入天子殿門與漢宦官無異十一月上廢栗太子竇太后心欲以孝王爲後嗣大臣及袁盎等有所闗說於景帝竇太后議格亦遂不復言以梁王爲嗣事繇此以事祕世莫知【史記漢書皆云事祕世莫知則褚先生所載竇太后安車大駕之語袁盎等論諫之辭皆世俗意之耳】乃辭歸國【褚先生曰諸侯朝見天子漢法凡當四見耳始到入小見到正月朔旦奉皮薦璧玉賀正月法見後三日爲王置酒賜金錢財物後二日復入小見辭去凡畱長安不過二十日小見者燕見於禁門內飲於省中非士人所得入也今梁王西朝因畱且半嵗入與人主同輦出與同車示風以大言而實不與令出怨言謀畔逆乃隨而憂之不亦逺乎非大賢人不知退讓今漢之儀法朝見賀正月者常一王與四侯俱朝見十餘嵗一至今梁王常比年入朝見久畱鄙語曰驕子不孝非惡言也】

十一月乙丑廢皇太子榮爲臨江王

解題曰史記本紀書廢栗太子系以母姓者言繇母失寵而廢也按竇嬰傳四年立栗太子以嬰爲傅七年栗太子廢嬰爭弗能得謝病屏居藍田南山下數月諸竇賔客辧士說莫能來梁人髙遂乃說嬰曰能富貴將軍者上也能親將軍者太后也今將軍傅太子太子廢爭不能拔又不能死自引謝病擁趙女屏間處而不朝秖加懟自明揚主之過有如兩宮奭將軍則妻子無遺類矣嬰然之乃起朝請如故嬰守節不終𨿽有愧於張湛然猶知保傅之職者也

中尉衛綰免以濟南太守郅都代之

解題曰按列傳詔綰擊吳楚有功拜爲中尉【中尉掌治左右宗室外戚者也】景帝廢太子誅栗卿之屬【如淳曰栗氏親屬也卿其名也】上以爲綰長者不忍乃賜綰告歸而使郅都代捕栗氏酷吏傳曰是時民朴畏罪自重而都獨先嚴酷致行法不避貴戚【使王信等有罪都敢行法乎所謂不避貴戚者特外揚此聲耳傳序云道之以政齊之以刑民免而無恥道之以徳齊之以禮有恥且格老氏謂上徳不徳是以有徳下徳不失徳是以無徳法令滋章盜賊多有太史公曰信哉是言也法令者治之具而非制治淸濁之源也昔天下之网嘗密矣然姦僞萌起其極也上下相遁至於不振當是之時吏治若救大揚沸非武健嚴酷惡能勝其任而愉快乎言道徳者溺其職矣故曰聽訟吾猶人也必也使無訟乎下士聞道大笑之非虛言也漢興破觚而爲圜斵雕而爲朴网漏於吞舟之魚而吏治烝烝不至於姦黎民乂安繇是觀之在彼不在此至髙後時酷吏獨有侯封刻轢宗室侵辱功臣呂氏已敗遂禽侯封之家孝景時鼂錯以刻深頗用術輔其資而七國之亂髮怨於錯錯卒以被戮其後有郅都寗成之屬】

夏四月乙巳立膠東王太后王氏爲皇后丁巳立膠東王徹爲皇太子

觧題曰景帝在而稱太后者妾賤不敢體至尊故系於其子之國而稱太后也史記本紀先書立膠東王太后爲皇后次書立膠東王爲太子其書法可謂正矣班氏書立皇后王氏第循常例而已

以故中尉衛綰爲太子太傅

解題曰按本傳上立膠東王爲太子召綰拜爲太子太傅景帝欲治栗氏則以綰爲非擊防之才而免之旣立太子則又以綰爲醇謹而爲太子太傅豈非竊取孔子論孟公綽之意乎然人固有貌似而不同者綰特醇謹無它耳非文帝用萬石君東陽侯之比也

漢孝景皇帝中元年

觧題曰爲立太子而攺元也

夏四月赦天下賜民爵一級

解題曰亦爲立太子而下也史記本紀書除禁錮蓋常赦所不及也

封故禦史大夫周苛孫平爲繩侯故禦史大夫周昌子左車爲安陽侯

解題曰錄忠臣繼絕世也

原都雨雹大者尺八寸

解題曰失其地

漢孝景皇帝中二年春二月定諸侯薨葬立嗣之制解題曰始爲定制因以抑損之也按本紀令諸侯王薨列侯初封及之國大鴻臚奏諡誄防列侯薨及諸侯太傅初除之官大行奏諡誄防【諡爲之定諡也誄若哀公誄孔子之類是也防哀防也皆死者之事也若列侯及諸侯太傅封拜則止用防書命之列侯曰初封又曰之國諸侯太傳曰初除又曰之官蓋兩防命之也諸侯王初封本紀𨿽不載用何官防命以二王世家考之則用禦史大夫也顏師古曰大鴻臚者本名典客後攺曰大鴻臚大行令者本名行人卽典客之屬官也後攺曰大行令故事之尊重者遣大鴻臚焉百官公卿表乃云景帝中六年更名典客爲大行令武帝太初元年更名大行令爲大鴻臚更名行人爲太行令當是表誤】王薨遣光祿大夫弔襚祠賵視防事因立嗣子【漢初立諸侯王所遣之官甚重如惠帝時齊悼惠王薨至遣畱侯立其嗣子其重可知矣今止遣光祿大夫蓋抑損之也】列侯薨遣太中大夫弔祠視防事因立嗣【大中大夫又降光祿大夫一等也】其薨葬國得發民挽防穿復土治墳無過三百人畢事【挽防謂引防車也穿謂穿壙中也復土謂旣揜壙而復土也治墳謂旣復土而穿冢及雜役也此四事者每事不過三百人也畢事毋得過三百人未畢也方未定制之時豈惟隨諸侯防葬僭侈調發無度𨿽列侯之富驕者亦未必不過此數也七國旣平正節以制度之時但不當懲艾太過反啟後害耳如此事則當節者也】

匈奴入燕

解題曰按史記本紀匈奴入燕遂不和親

三月臨江王榮下中尉府自殺國除

解題曰按史記本紀召臨江王來卽死中尉府中而漢書本紀乃書曰臨江王榮坐侵太宗廟地徵詣中尉自殺史記所以不書所坐者蓋謂此特姑爲之名其實召來使酷吏殺之耳班氏乃用他諸侯眞有罪例亦何所發明哉景帝深刻少恩旣已廢榮而又必欲殺之郅都敢直諫𨿽非可授以風指者然麄厲庸暗如鷹犬惟主所用茍下之中尉府則都治之必不遺力帝固知其可使也竇太后聞之怒以危法中都𨿽暫免歸景帝復拜爲鴈門太守匈奴至爲偶人像郅都令騎馳射莫能中見憚如此匈奴患之竇太后乃竟中都以漢法景帝曰都忠臣欲釋之竇太后曰臨江王獨非忠臣邪於是遂斬郅都觀此則景帝之情可見矣【漢書作匈奴患之乃中都以漢法非也是時帝方眷都使匈奴聞之何必曰太后哉惟太后中都以漢法故帝不能救也】史記大事記又書臨江王徵自殺葬藍田燕數萬爲啣土置冢上其逆天理悖人心志壹之動气至於如此

秋七月更郡守爲太守郡尉爲都尉

解題曰守之加太尉之加都皆隆其名也是時方收諸侯之權隆此所以殺彼也

梁王武使人刺殺故楚相袁盎詣闕謝罪

解題曰按史記漢書列傳齊人公孫詭多奇邪計初見王賜千金官至中尉梁號之曰公孫將軍梁內史缺孝王新得公孫詭說之欲請以爲內史竇太后聞乃詔王以韓安國爲內史【竇太后驕寵梁孝王以飬成其釁始與鄭武姜寵叔叚同科然觀其自用韓安國爲內史之意則猶有調防不防於叛逆此鄭武姜所不能及也】公孫詭與羊勝說孝王求爲帝太子及益地事上立膠東王爲太子梁王怨袁盎及議臣乃與公孫詭羊勝之屬陰使人刺殺袁盎及他議臣十餘人刺者至闗中問袁盎諸君譽之皆不容口乃見袁盎曰臣受梁王金來刺君君長者不忍刺君然後刺君者十餘曹備之梁刺客後曹輩果遮刺殺盎安陵郭門外【吳楚已破上以袁盎爲楚相袁盎病免居家與閭裏浮沈相隨行鬭雞走狗袁盎𨿽家居景帝時時使人問籌策梁王欲求爲嗣袁盎進說其後語塞梁王以此怨盎】刺之置其劍劍著身視其劍新治問長安中削厲工工曰梁郎某子來治此劍以此發覺景帝遂聞詭勝等計畫乃遣使捕詭勝等必得內史韓安國聞詭勝匿孝王所入見王泣請死王曰何至此【觀此語則驕騃之狀可見】安國泣數行下曰大王自度於皇帝孰與太上皇之與髙皇帝及皇帝之與臨江王親孝王曰弗如也安國曰夫太上臨江親父子之間然而髙帝曰提三尺劍取天下者朕也故太上皇終不得制事居於櫟陽臨江王適長太子也以一言過廢王臨江【如淳曰景帝嘗屬諸姬太子母栗姬言不遜繇是廢太子栗姬憂死】用宮垣事卒自殺中尉府語曰𨿽有親父安知其不爲虎𨿽有親兄安知其不爲狼今大王犯上禁撓明法太后日夜涕泣幸大王自攺而大王終不覺寤有如太后宮車卽晏駕大王尙誰攀乎【若詭勝不出則景帝窮治日急太后憂懣日深母子兄弟之間皆不能全矣韓安國所言皆實事非爲危語以恐動孝王也】王乃令詭勝皆自殺出之梁王始與有謀鄒陽爭以爲不可故見讒枚先生嚴夫子皆不敢諫及梁事敗詭勝死孝王恐誅乃思陽言深辭謝之賫以千金令求方略解罪於上者陽素知齊人王先生年八十餘多奇計卽往見語以其事王先生曰難哉人主有私怨深怒欲施必行之誅誠難解也以太后之尊骨肉之親猶不能止況臣下乎昔秦始皇有伏怒於太后羣臣諫而死者以十數得茅焦爲廓大義始皇非能說其言也乃自彊從之耳茅焦亦僅脫死如毛犛耳故事所以難者也今子欲安之乎陽曰鄒魯守經學齊楚多辯知韓魏時有奇節吾將歷問之王先生曰子行矣還過我而西鄒陽行月餘莫能爲謀還過王先生曰臣將西矣爲如何王先生曰吾先日欲獻愚計以爲眾不可蓋竊自薄陋不敢道也若子行必往見王長君士無過此者矣鄒陽發寤於心曰敬諾辭去不過梁徑至長安因客見王長君長君者王羙人兄也【通鑑作王皇后兄是時皇后正位已久不應謂之羙人所謂羙人蓋指王皇后妹王夫人兒姁也】鄒陽畱數日乘間而請曰竊聞長君弟得幸後宮天下無有【然則王皇后之立不惟善智數工交結亦其妹有寵之助也】而長君行迹多不循道理者今袁盎事卽窮竟梁王恐誅如此則太后怫郁泣血無所發怒切齒側目於貴臣矣【理誠如此非刼之也】長君誠能爲上言之得毋竟梁事長君必因自結於太后魯公子慶父使僕人殺子般獄有所歸季友不探其情而誅焉【觀此則詭勝自殺之後景帝之怒尙未解也】慶父親殺閔公季子緩追逸賊春秋以爲親親之道也魯哀姜薨於夷孔子曰齊桓公法而不譎以爲過也以是說天子徼幸梁事不奏長君曰諾乘間入而言之是時文吏窮反端頗見太后不食日夜泣不止景帝甚憂之問公卿大臣大臣以爲遣經術吏往治之乃可解於是遣田叔往治之然後得釋因上書請朝【五峯胡氏曰叔悉燒梁獄詞空手來見可謂善處人子母兄弟之間者也漢景忌刻之君也而能賢田叔有過人之聰明越人之度量者何歟以太后在上不敢肆故也天理存亡在敬肆之間耳孔子作春秋必記災異警乎人君萬世不易也梁世家云詭勝自殺上繇此怨望於梁王梁王恐乃使韓安國因長公主謝罪太后然後得釋此乃安國爲梁使時事至於殺詭勝時安國方爲梁內史未嘗至京師也本傳載孝王從安國諫殺詭勝漢使還報梁事皆得釋當以此爲證】

漢孝景皇帝中三年冬十一月罷諸侯禦史大夫官觧題曰顏師古曰所以抑損其權

十二月匈奴王徐盧等七人降皆封爲列侯

解題曰外國歸義封者始於文帝世弓髙襄成兩侯然二人者皆韓王信子孫本皆中國之人能自防於匈奴率其眾復歸中國封之不爲過也彼徐盧等本匈奴酋長景帝乃欲侯之以勸後丞相亞夫之議𨿽若迂濶其用意則遠矣景帝所以顯沮之者以向者引正義裁後兄王信之封無辭以屈之故發憤於此也人主不敢專封爵必與大臣共之蓋古之成法景帝欲行其意而輕廢之此亞夫所以謝病也自是以後人主益行其意封爵紛然丞相亦不復以此爲職守矣

春三月丁巳封子乘爲淸河王

解題曰按地理誌淸河王都淸陽今恩州淸河縣

夏四月旱禁酤酒

解題曰文帝詔曰爲酒醪以靡谷者多歲旱而禁酒意蓋在此也

秋九月丞相周亞夫免以禦史大夫桃侯劉舎爲丞相解題曰亞夫旣以守職忤意免代之者其選可知矣

漢孝景皇帝中四年春三月作徳陽宮

解題曰臣瓚曰是景帝也帝自作之諱不言廟故言宮

秋赦徒作陽陵者

觧題曰按本紀赦徒作陽陵者死罪欲腐者許之蓋以犯罪抵死者多故願就宮刑者特免其死也然則景帝作壽陵徒役之眾刑辟之煩亦可知矣赦有及天下者有及一方者有及一所者此赦止及陽陵一所它縣不與也

漢孝景皇帝中五年冬十月戊午日有食之

解題曰本紀書於去年末今移於此說見前五年

夏五月甲戌封皇后兄王信爲蓋侯

解題曰周亞夫免相旣二年而王信始封侯公議之可畏如此

六月丁巳赦天下賜民爵一級大水

解題曰肆赦賜爵不知其繇史記本紀書六月丁巳赦天下賜爵一級天下大潦然則恩霈或爲水潦而下與

令諸侯王不得治國更名諸侯丞相爲相它官皆損其員

解題曰諸侯王旣不得治國則建空名於一國之上不爲士民所尊埶與富室亡異矣漢初諸侯王國置官一如天朝固僭儗太過今悉減黜之簡陋不復成邦與郡縣殆無以異也方是時懲艾七國之禍惟恐諸侯之不輕及王莾簒逆諸侯王厥角稽首奉上璽韍惟恐在後其兆實見於此是故爲治者以執中爲難按百官表諸侯王髙帝初置金璽盭綬【如淳曰盭緑也以緑爲質盭音戾】掌治其國有太傅輔王內史治國民中尉掌武職丞相統眾官卿大夫都官如漢朝景帝中五年令諸侯王不得復治國天子爲置吏攺丞相曰相省禦史大夫廷尉少府宗正博士宮大夫謁者郎諸官長丞皆損其員【賈誼新書曰諸侯王所在之官衛織履蹲夷以皇帝所在宮法論之郎中謁者受臈取告以官皇帝之法子之事諸侯王或不防潔平端以事皇帝之法論之曰一用漢事諸侯王乃事皇帝也誰是列侯侯之王乃埒至尊也然則天子之與諸侯臣之與下宜撰然齊等若是乎天子之相號爲丞相黃金之印而尊無秩加二千石之上天子列卿秩二千石諸侯列卿秩二千石則臣已同矣人主登臣而尊臣今旣同則法惡得不齊天子衛禦號爲太僕銀印秩二千石諸侯之禦號曰太僕銀印秩二千石則禦已齊矣禦旣已齊則車飾具惡得不齊天子親號曰太后諸侯親號曰太後天子妃號曰後諸侯妃號曰後然則諸侯何損而天子何加焉妻旣已同則夫何以異天子宮門曰司馬防入者爲城旦諸侯宮門曰司馬防入者爲城旦殿門俱爲殿門防入之罪亦俱棄市宮墻門衛同名其嚴一等罪已鈞矣天子之言曰令令甲乙是也諸侯之言曰令儀之言是也天子卑號皆稱陛下諸侯卑號稱陛下天子車曰乘輿諸侯車曰乘輿乘輿等也衣被次齊貢無經緯也茍工巧而志欲之惟冒上軼主次也然則所謂主者安居臣者安在人之情不異靣目狀貎同類貴賤之別非人天根著於容也所恃以別貴賤明尊卑者等級勢力衣服號令也亂且不息滑漫無紀天性則同人事無別然則所謂臣主主者非有相臨之具尊卑之經也特靣形而膚之耳近習乎晝近貌然後能識則防逺無所攷眾庻無以期則下惡能不疑其上君臣同倫異服異等同服則上惡能不其下孔子曰長民者衣服不二從容有常以齊其民則民徳一詩云彼都人士狐裘黃裳行歸於周萬民之望孔子曰爲上可望而知也爲下可類而志也則君不疑於其臣而臣不惑於其君而此之不行沭瀆無界可謂長太息者此也五宗世家贊曰髙宗時諸侯皆賦得自除內史以下漢獨爲置丞相黃金印諸侯自除禦史廷尉正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也】

秋九月詔諸獄疑輒讞之

解題曰按本紀詔曰法令度量所以禁暴止邪也獄人之大命死者不可復生吏或不奉法令以貨賂爲市朋黨比周以苛爲察以刻爲明令亡罪者失職朕甚憐之有罪者不伏罪姦法爲暴甚亡謂也諸獄疑若𨿽文致於法而於人心不厭者輒讞之此詔則善矣然以苛爲察以刻爲明必有所自不反其本而治其末𨿽勤無益也司馬子長不載景帝諸詔其有以哉

漢孝景皇帝中六年冬十月梁王武來朝

解題曰按世家三十五年冬復朝【年表中六年卽梁孝王之三十五年也】上疏欲畱上勿許歸國六月中病熱六日卒【旣歸國六月而卒是以知其朝十月也】自殺袁盎之後凡再朝京師其始也帝至與同車輦其後也上疏欲畱勿許友愛日疎恩數日薄寵之旣過而摧折之復驟斯其所以憂死與

十二月攺諸官名

解題曰按史記本紀更命廷尉爲大理【百官表武帝建元四年復爲廷尉】將作少府爲將作大匠主爵中尉爲都尉【百官表主爵中尉秦官掌列侯景帝中六年更名都尉武帝太初元年更名右扶風治內史右地按武帝元光四年竇嬰田蚡廷辧主爵都尉是魏其然則景帝𨿽攺爲都尉至武帝世卽攺爲右扶風故記載尙仍舊名志其都尉之稱亦如廷尉暫攺爲大理漢書亦未嘗稱爲大理也】長信詹事爲長信少府【百官表長信詹事掌皇太后官景帝中六年更名長信少府平帝元始四年更名長樂少府張晏曰以太后所居宮爲名也居長信宮官則曰長信少府居長樂宮官則曰長樂少府也應劭曰詹省也給也瓚曰茂陵書詹事秩眞二千石】將行爲大長秋【百官表將行秦官景帝中六年更名大長秋或用中人或用士人成帝鴻嘉三年省詹事官並屬大長秋後漢百官志本注曰秦有詹事一人位在長秋上亦宦者主中諸官成帝省之然則長信詹事少府亦多用宦者也秩二千石】大行爲行人【百官表大行本典客屬官至是攺典客爲大行故降其名耳】奉常爲太常典客爲大行【景帝廢太子榮蓋繇大行請立栗姬爲皇后敢請立皇后必非典客之屬官則攺典客爲大行當在廢立太子之前又百官表典客景帝中六年更名大行令武帝太初元年更名大鴻臚然景帝中二年諸侯王薨大鴻臚奏諡誄防復與表不同二者皆當攷】治粟內史爲大農【百官表治粟內史秦官掌谷貨景帝後元年更名大農令武帝太初元年更名大司農】以大內爲二千石置左右內官屬大內【按前漢百官表宗正之屬有內官長丞又云初內官屬少府中屬主爵後屬宗正韋昭曰大內京師府藏以律曆志考之分寸尺丈引職在內官則韋昭之說是也所謂大內者特內官之長耳】後元年冬更命中大夫令爲衛尉【百官表衛尉秦官景帝初更中大夫令後元年復爲衛尉所以更名中大夫令者是時中大夫必屬衛尉也】

定鑄錢僞黃金棄市律

解題曰應劭曰文帝五年聽民放鑄律尙未除先時多作僞金僞金終不可成而徒損費轉相誑燿窮則起爲盜賊故定其律也

春二月乙卯帝幸雍郊五畤

解題曰自文帝誅新垣平後至是始復郊五畤按封禪書孝景卽位十六年祠官各以歲時祠如故無有所祈

夏四月梁孝王武薨立其子買爲梁王五月丙戌分梁地立孝王子明爲濟川王彭離爲濟東王定爲山陽王不識爲濟陰王

解題曰盡封其子所以慰太后之心分其地所以析尾大之勢

定長吏車服之制

解題曰按本紀詔曰夫吏者民之師也車駕衣服宜稱吏六百石以上皆長吏也亡度者或不吏服出入閭裏與民亡異令長吏二千石朱兩轓【應劭曰車耳及出所以爲之藩屏翳塵泥也二千石防朱其次乃偏其左轓以簞爲之或用革如淳曰轓音反小車兩屏也顏師古曰防許愼季登說轓車之蔽也左氏傳曰以藩載欒盈卽是有鄣蔽之車也】千石至六百石朱左轓車騎從者不稱其官衣服下吏出入閭巷亡吏體者二千石上其官屬三輔舉不如法令者皆上丞相禦史請之先是吏多軍功車服尙輕故爲設禁西漢之俗樂易有餘而節亷不足觀陳遵過左阿君之事𨿽至季世此俗尙未攺也

匈奴入鴈門上郡

解題曰按匈奴傳孝景帝復與匈奴和親通闗市給遺匈奴遣公主如故約終孝景時時小入盜邊無大冦然則今年與後二年之冦皆非大入也

以寗成爲中尉

解題曰五峯胡氏曰漢景以郅都寗成爲中尉以嚴酷治宗室貴戚人人惴恐夫親親尊尊之道必選天下有節行賢徳之人爲之師傅爲之交遊則將有大人君子可爲天下用何有憂其犯法耶

城陽共王喜薨

解題曰城陽景王章之子也吳王濞之反發使約齊菑川膠東濟南濟北皆許諾而曰城陽景王有義攻諸呂勿與事定分之耳章死𨿽久忠烈凜然七國尙不敢污其子以非義孰謂其生而觖望乎如喜之秉節守職亦克肖其父者也【漢書吳王濞傳削去而曰城陽景王有義攻諸呂勿與事定分之耳十八字】

漢孝景皇帝後元年

解題曰不知攺元之繇當考

春正月詔獄讞不當不爲失

解題曰景帝𨿽深刻然承文帝之後故卹刑之詔屢下焉

三月丁巳赦天下賜中二千石諸侯相爵右庶長夏大酺五日民得酤酒

解題曰以攺元而行慶賜也賜中二千石諸侯相爵如淳所謂𨿽有尊官未必有髙爵故賜之其說是也茍官髙而爵卑一旦去官𨿽繇役而不免也【謂不更以下】中三年以旱禁酤酒至是除其禁

八月壬辰以禦史大夫建陵侯衛綰爲丞相條侯周亞夫下獄死

解題曰按本傳綰代桃侯捨爲丞相朝奏事如職所奏【顏師古曰言守職而已】然自初宦以至相終無可言帝以爲惇厚可相少主尊寵之賞賜甚多譙郡張氏曰景帝稱竇嬰沾沾自喜多易不足以任宰相持重乃相衛綰夫自喜多易不足以持重是也而求持重者必如綰則已甚矣綰車戱之賤士也其椎魯庸鈍偶似夫惇厚長者之形耳夫惇厚之士其用之也必有防其利者矣豈謂其無是非可否如偶人者哉茍以是爲長者而用之則世之持重者多矣夫惡馬之奔踶也求其無奔踶可也得偶馬而愛之可乎帝之惡周亞夫也曰此鞅鞅者非少主臣也卒殺之夫天下之情其未見於利害之際者舉不可知而要之易刼以埶者易動以利不輕許人之私者不輕行其私亞夫之不納文帝於細栁與夫不肻侯王信可謂不可以勢刼而無私意矣伏節死義與夫見利而心不動非輕勢而滅私者莫能可與相少主共危難者意非亞夫不可而帝乃反之是徒以剛勁不茍其形若難制而嫚上者故殺之而不疑嗚呼景帝者求人於形似而失之者也昔者髙祖求傅如意者而不可得得一周昌能彊項靣折而髙祖遂以趙委之夫昌之不能脫如意於死其勢蓋有所迫而所以任昌者固相危弱之道也嗟夫周昌以此見取而亞夫乃用是不免則景帝之與髙祖其觀人也亦異矣

漢孝景皇帝後二年冬十月省徹侯之國

解題曰史記列侯表各書元年蓋漢初封列侯猶有君國子民之意也【漢書列侯年表但書某年某月封不書元年失其旨矣】故文帝遣列侯就國之詔曰古者諸侯建國千餘各守其地今列侯多居長安吏卒給輸費苦而列侯亦無繇教訓其民然則豈徒使之利租稅之入而已哉景帝旣不令諸侯王治事故亦省徹侯之國自是之後事權皆在其相所謂侯國者亦與縣邑無異矣

以歲不登禁內史郡不得以粟食馬令徒衣七緵布解題曰按史記本紀令內史郡不得食馬粟沒入縣官【是時闗中未分三輔皆稱內史郡漢書止書內郡非也所以禁以粟食馬者年荒重谷也沒入縣官者謂沒入其馬也】令徒衣七緵布【索隱曰蓋今七升布言其麄故令衣之也正義曰緵八十縷也祖工反】止馬舂【正義曰馬碾磑之比也先時用馬今止之】爲歲不登禁天下食不造歲【不造歲未詳正義曰造至也禁天下費米谷恐倉不至歲造七到反】此皆自古荒政之遺法與曲禮玉藻谷梁相出入【曲禮曰歲凶年谷不登君膳不祭肺馬不食穀馳道不除祭事不縣大夫不食粱士飲酒不樂玉藻曰年不順成君衣布搢本闗梁不租山澤列而不賦土功不興大夫不得造車馬谷梁曰大祲之禮君食兼味臺榭不塗弛候廷道不除百官布而不制鬼神禱而不祀】班史止載食馬粟一事餘皆不書

夏五月詔貲算四得官

解題曰按本紀詔曰人不患其不知患其爲詐也不患其不勇患其爲暴也不患其不富患其無厭也其惟廉士寡欲易足今訾算十以上乃得官【服防曰訾萬錢算百二十七也應劭曰古者疾吏之貪衣食足知榮辱限訾十算乃得爲吏十算十萬也賈人有財不得爲吏廉士無訾又不得官故減訾四算得官矣師古曰訾讀與貲同】廉士算不必眾有市籍不得官無訾又不得官朕甚湣之訾算四得官亡令廉士久失職貪夫長利

租長陵田

解題曰長陵禁耕地必廣景帝賦以與貧民使奉陵邑可也今書曰租長陵田是利其租入而已奉先之意衰矣

漢孝景皇帝後三年春正月詔勸農桑禁采黃金珠玉解題曰景帝習見漢初重本抑末之意故勸農之詔屢下焉按本紀詔曰其令郡國務農桑益種樹可得衣食物【謂麻葛果樹之屬】吏發民若取庸采黃金珠玉者坐贓爲盜【韋昭曰發民用其民也取庸用其資以顧庸也】二千石聽者與同罪【當時官吏求利於此可見】

甲寅皇太子冠

解題曰景帝以甲子崩相距才十日耳蓋武帝方十六未冠故亟加元服也

甲子帝崩於未央宮

解題曰太史公曰漢興孝文施大徳天下懷安至孝景不復憂異姓而鼂錯刻削諸侯遂使七國俱起合從而西鄕以諸侯大盛而錯爲之不以漸也及主父偃言之而諸侯以弱卒以安安危之機豈不以謀哉子長之贊如此輕重抑揚之意可見矣班孟堅乃謂周云成康漢言文景豈有防哉【致堂胡氏曰文帝寛厚長者以徳化人無事則謙抑如不能有事則英气奮發景帝刻薄任數以詐力禦下平居則誅賞肆行緩急則揣懼失措其大致懸絕如此而又以無能廢正後而夫婦之義薄無罪廢太子而父子之恩暌過愛梁王輕許傳位而兄弟之好不終信讒用間絀申屠嘉戮鼂錯殺周亞夫而君臣之道乖缺其視乃翁益相遼矣獨節儉不妄費育民以致丰富一事爲克遵前業耳臣瓚曰帝年三十二卽位十六年壽四十六】

癸酉葬陽陵

解題曰臣瓚曰自崩及葬凢十日陽陵在長安東北四十五里

上諡曰孝景皇帝

解題曰用史記文帝紀例書

丙子太子卽位

解題曰按史記大事記書正月甲子孝景崩二月丙子太子立景帝以癸酉葬武帝以丙子立用惠帝以來旣葬卽位之典也班氏景紀書甲子帝崩武紀又書甲子太子卽皇帝位是崩之日遽卽位也其誤甚矣蓋武帝享國多歷年所招方士求長年卹典廢而不講受遺大臣如霍光輩皆不學少文故武帝以丁卯崩明日戊辰昭帝遽卽位是後元之繼宣成之繼元哀之繼成皆以葬前正位號【昌邑王平帝卽位於葬後者以來自藩國其至偶緩耳】自古旣葬卽位之禮遂廢矣班氏徒習見漢中葉以後故事不復知先王之典制謬誤若此比者非一條也

三月封皇太后同母弟田蚡爲武安侯勝爲周陽侯解題曰景帝封後弟已非故典武帝又封母之異父同母弟恩亦濫矣

漢孝武皇帝建元元年

解題曰按封禪書有司言元宜以天瑞命不宜以一二數一元曰建二元以長星曰光三元以郊得一角獸曰狩云然則元狩以前年號皆史官追書也【以帝紀考之一元則建元也二元則元光也三元則元朔也四元則元狩也有司獨不言元朔攺元之繇者蓋自建元至於元封率六年而攺元元光之後久無天瑞故六年而復更始耳朔者始也言更爲初始也】顏師古曰自古帝王未有年號始起於此

冬十月舉賢良方正之士轅固以老罷歸以董仲舒爲江都相莊助爲中大夫治申韓蘇張之言者皆罷之解題曰按本紀列傳冬十月詔丞相禦史列侯中二千石二千石諸侯相舉賢良方正直言極諫之士轅固孝景時爲博士竇太后好老子書召問固曰此家人言耳【攻異端者必兼知其長短識其受病之原然後可治今固未嘗深考而徒詆訾之宜其起竇太后之怒也】太后怒曰安得司空城旦書乎【服防曰道家以儒法爲急比之於律令也】乃使固入圏擊彘景帝知太后怒而固直言無罪乃假固利兵下固刺彘正中其心彘應手而倒太后黙然亡以復罪後景帝以固廉直拜爲淸河太傅疾免武帝初卽位復以賢良徵諸儒多嫉毀曰固老罷歸之時固已九十餘矣公孫亦徵反目事固固曰公孫子務正學以言毋曲學以阿世【此公孫初應賢良事也通鑑載於再應賢良時誤矣】董仲舒少治春秋孝景時爲博士下帷講誦弟子傳以久次相授業或莫見其靣蓋三年不窺園其精如此武帝卽位舉賢良文學之士前後百數而仲舒以賢良對防焉【三防多已載於通釋】

春二月赦天下賜民爵一級年八十復二算九十復甲卒

解題曰張晏曰二算復二口之算也復甲卒不豫革車之賦也【顏師古曰復音方目反】

行三銖錢

解題曰顏師古曰新壊四銖錢造此錢也重如其文見食貨志

夏四月詔民年九十以上復子若孫令供養

解題曰按本紀詔曰古之立教鄕裏以齒朝廷以爵扶世導民莫善於徳然則於鄕裏先耆艾奉髙年古之道也今天下孝子順孫願自竭盡以承其親外迫公事內乏資財是以孝心闕焉朕甚哀之民年九十以上已有受鬻法【顏師古曰給米粟以爲麋鬻】爲復子若孫令得身帥妻妾遂其供飬之事【顏師古曰若者豫及之辭也有子卽復子無子卽復孫也遂中也復方目反】

五月詔修山川祠

解題曰此武帝禱祠之始也按本紀詔曰河海潤千里其令祠官修山川之祠爲歲事曲加禮

六月丞相衛綰免丙寅以魏其侯竇嬰爲丞相武安侯田蚡爲太尉趙綰爲禦史大夫王臧爲郎中令

解題曰按史記列傳武安侯田蚡者孝景後同母弟也生長陵魏其已爲大將軍後方盛蚡爲諸郎未貴往來侍酒魏其跪起如子侄及孝景晚節蚡益貴幸爲太中大夫孝景崩卽日太子立稱制所鎭撫多有田蚡賔客計策蚡弟田勝皆以太后弟孝景後三年封蚡爲武安侯勝爲周陽侯武安侯新欲用事爲相卑下賔客進名士家居者貴之欲以傾魏其諸將相建元元年丞相綰病免上議置丞相太尉籍福說武安侯曰魏其貴久矣天下士素歸之今將軍初興未如魏其卽上以將軍爲丞相必讓魏其魏其爲丞相將軍必爲太尉太尉丞相尊等耳又有讓賢名武安侯乃防言太后風上於是乃以魏其侯爲丞相武安侯爲太尉籍福賀魏其侯因弔曰君侯資性喜善疾惡方今善人譽君侯故至丞相然君侯且疾惡惡人眾亦且毀君侯君侯能兼容則幸久不能今以毀去矣魏其不聽魏其武安俱好儒術推轂趙綰爲禦史大夫王臧爲郎中令【王臧事景帝爲太子少傅免去武帝初卽位臧乃上書宿衛上累遷一歲中爲郎中令】

秋七月詔省衛士萬人罷苑馬以賜貧民

解題曰按漢書詔曰衛士轉置送迎二萬人【衛士守宮門者其數本無二萬並數轉置送迎者乃有二萬人耳】其省萬人罷苑馬以賜貧民【顏師古曰飬馬之苑舊禁百姓不得芻牧采樵今罷之】

徵魯申公議立明堂帝問以政事對曰爲治者不在多言顧力行何如耳

解題曰申公在漢初諸儒中進退出入蓋多可議然其對武帝簡實要切一言而盡帝終身之病彼陸沈巖谷不爲時用者其所存殆未可量度也按儒林傳王臧趙綰皆受詩於申公綰臧請天子欲立明堂以朝諸侯不能就其事乃言師申公於是天子使使束帛加璧安車駟馬迎申公弟子二人乘軺傳送

又徵枚乘道死

解題曰按列傳乘遊梁梁客皆善屬辭賦乘尢髙武帝自爲太子聞乘名及卽位乘年老乃以安車蒲輪徵乘道死詔問乘子無能爲文者後乃得其孽子臯觀徵枚生之意宜其申公落落難合也

內史寗成抵罪髠鉗

解題曰按賈誼傳誼上防帝深納其言飬臣下有節是後大臣有罪皆自殺不受刑至武帝時稍復入獄自寗成始【按本傳武帝卽位徙爲內史外戚多毀成之短抵罪髠鉗是時九卿死卽死少被刑而成極刑自以爲不復収乃解脫詐刻出闗歸家貫貸陂田十餘頃假貧民役使數千家數年防赦致產數千萬爲任俠持吏長短出從數十騎其使民威重於郡守】

漢孝武皇帝建元二年冬十月淮南王安來朝

解題曰按本傳淮南王安爲人好讀書鼓琴不喜弋獵狗馬馳騁亦欲以行陰徳撫循百姓流譽天下時時怨望厲王死時欲畔逆未有因也【使安眞能讀聖人之書玩公用享於天子之爻必不敢行陰徳流譽天下思率徳攺行之訓必不敢怨望時欲叛逆今所爲若是則所好者異端邪說而已王鳯拒東平王求書之辭曰五經聖人所制萬事靡不畢載王審樂道傅相皆儒者旦夕講誦足以正身虞意夫小辧破義小道不通致逺恐泥皆不足以畱意諸益於經術者不愛於王蓋懲愛乎此也然不能廸其心而徒禁其書寧能使之終不見耶】又建元二年淮南王入朝素善武安侯武安侯時爲太尉乃逆王霸上與王語曰方今上無太子大王親髙皇帝孫行仁義天下莫不聞卽宮車一日晏駕非大王當誰立者【武帝方少壯田蚡以至親本兵柄見諸侯之有虛譽者遽有它心然則王者之待親戚不教之以義徒厚之以恩無益也九經以尊賢在親親之先其有以哉】淮南王大喜厚遺武安侯金財物陰結賔客撫循百姓爲畔逆事【田蚡尙可結其餘誰不可結哉此所以益增其逆謀也】

禦史大夫趙綰郎中令王臧下獄死丞相竇嬰太尉田蚡免以石建爲郎中令弟慶爲內史

解題曰按史記列傳魏其武安俱好儒術推轂趙綰爲禦史大夫王臧爲郎中令迎魯申公欲設明堂令列侯就國除闗以禮爲服制以興太平【此四者當時所謂興太平之規摹也】舉適諸竇宗室無節行者除其屬籍時諸外家爲列侯列侯多尙公主皆不欲就國以故毀日至竇太后【此二者所以敗也使當時不急於貴戚則明堂可成闗可除服制可講矣然於天下亦未有大損益也】太后好黃老之言而魏其武安趙綰王臧等推隆儒術貶道家言是以竇太后滋不恱魏其等及建元二年禦史大夫趙綰請無奏事東宮【韋昭曰欲奪其權也】竇太后大怒得趙綰王臧之過以讓上上因廢明堂事盡下趙綰王臧吏皆自殺而免丞相太尉申公亦疾免以歸【此非武帝意也故竇太后旣崩儒生復用焉】萬石君家以孝謹聞乎郡國𨿽齊魯諸儒質行皆自以爲不及也王臧以文學獲非竇太后以爲儒者文多質少今萬石君家不言而躬行乃以長子建爲郎中令慶爲齊相齊國皆慕其家行不言而齊國大治爲立石相祠申公旣爲楚王戊胥靡歸魯退居家教不出絕賔客可謂深自懲艾矣獨以詩經爲訓疑者則闕不傳可謂有古經師之模範矣彼趙綰王臧𨿽嘗北靣稱弟子觀其請毋奏事東宮觸竇太后之怒遂以姦利見誅輕淺浮僞一至於是方在門時豈無可見者乎爲申公者聞其進用盍以辱吾道爲憂可也今反依借之以興禮樂一舉而有三失焉樂其意向之同而不深考其實一也於名位而忘其人之素二也黽勉庶幾行志而不守初見武帝之正對三也得非自反尙未深格局尙未進志𨿽及之而力尙未足以守之邪此儒者之大戒也厭空言者必尊實行綰臧旣敗之後石建兄弟遂以孝謹並用事勢相激無足怪者𨿽然吾竊有感焉陰長則陽消小人進則君子退至於孝謹之人本非儒者之敵乃良資羙質教所當先施者也儒者旣無實行非特不足以啟廸之反使世俗崇奬之以爲訕薄儒者之具茍儒者自名以爲君子而指彼爲小人可不可耶

初置茂陵邑

解題曰應劭曰武帝自作陵也顏師古曰黃圖云本槐裏之茂鄕也地理誌屬右扶風

漢孝武皇帝建元三年冬十月代王登長沙王發中山王勝濟川王明來朝

解題曰按列傳武帝初卽位大臣懲吳楚七國行事議者多怨鼂錯之策皆以諸侯連城數十泰彊欲稍侵削數奏暴其過惡【此漢廷臣所見也】諸侯王自以骨肉至親先帝所以廣封連城犬牙相錯者爲盤石宗也今或無罪爲臣下所侵辱有司吹毛求疵笞服其臣使證其君多自以侵寃【此諸侯所懷也】建元二年代王登長沙王發中山王勝濟川王明來朝天子置酒勝聞樂聲而泣問其故勝對曰臣聞悲者不可爲絫欷思者不可爲嘆息故髙漸離擊築易水之上荊軻爲之低而不食雍門子壹微吟孟嘗君爲之於邑今臣心結日久每聞防眇之聲不知涕泣之橫集也夫眾喣漂山聚蟁成靁朋黨執虎十夫橈椎是以文王拘於羑里孔子阨於陳蔡此乃蒸庶之成風增積之生害也臣身逺與寡莫爲之先眾口鑠金積毀銷骨叢輕折軸羽翮飛肉紛驚逢羅潸然出涕臣聞白日曬光幽隠皆照明月曜夜蟁蝱宵見然云烝列布杳冥晝昬塵埃抪覆昧不見泰山何則物有蔽之也今臣雍閼不得聞讒言之徒蠭生道遼路逺曽莫爲臣聞臣竊自悲也臣聞社鼷不灌屋防不燻何則所托者然也臣𨿽薄也得防肺腑位𨿽卑也得爲東藩屬又稱兄今羣臣非有葭莩之親鴻毛之重羣居黨議朋友相爲使夫宗室擯郤骨肉冰釋斯伯奇所以流離比干所以橫分也詩云我心憂傷惄焉如搗假寐永嘆惟憂用老心之憂矣疢如疾首臣之謂也具以吏所侵聞於是上乃重諸侯之禮讀中山王勝之對則王氏移漢之兆見矣讀臨菑王植之奏則司馬氏移魏之禍成矣使漢武魏明深有動乎其中融彼此合內外而中持衡焉庶乎其可也今屑屑毛舉細故以塞責豈足以回天下之大勢哉

春河水溢於平原大饑人相食

解題曰顏師古曰河溢之處損害田畝故大饑

初作便門橋

解題曰茂陵之侈於此可見顏師古曰便門長安城北靣西頭門卽平門也古者平便皆同字於此道作橋跨渡渭水以趨茂陵其道易直卽今所謂便橋是其處也便讀如本字

廢濟川王明爲庶人遷房陵國除

解題曰按史記年表明梁孝王子也坐射殺中傅廢遷房陵應劭曰中傅宦者也

閩越圍東甌遣莊助發兵救之遂徙其眾於江淮間解題曰武帝四夷之功始於此按史記列傳建元三年閩越發兵圍東甌東甌食盡困且降乃使人告急天子天子問太尉田蚡【是時田蚡已罷太尉蓋以親信與大議猶以故官爲稱也】蚡對曰越人相攻擊固其常又數反覆不足以煩中國往救也自秦時棄弗屬【此正論也蚡𨿽驕侈尙有漢初將相之典刑】於是中大夫莊助詰蚡曰特患力不能捄徳弗能覆誠能何故棄之且秦舉咸陽而棄之何乃越也今小國以窮困來告急天子天子弗振當安所告愬又何以子萬國乎【助之言非特文多實少武帝使近臣折大臣蓋始於此】上曰太尉未足與計吾卽位之初不欲出虎符發兵郡國【武帝𨿽好兵然卽位之初不敢輕出虎符猶有所畏也】乃遣莊助以節發兵防稽防稽太守欲拒不爲發兵【呂氏之難襄平侯持節矯內太尉北軍朱虛侯已殺呂產少帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始然則節在京師固可以制兵事也特郡國非虎符則不可發兵耳此太守所以拒兵也】助乃斬一司馬諭意指遂發兵浮海捄東甌未至閩越引兵而去東甌請舉國徙中國乃悉舉眾來處江淮之間將相表大事記曰東甌王廣武侯望率其眾四萬餘人來降處廬江郡望者東甌王之名也廣武侯者旣降漢所封也

始爲防行起上林苑

解題曰按東方朔傳建元三年防行始出常用飲酎已八九月中與侍中常侍武騎及待詔隴西北地良家子能騎射者期諸殿門故有期門之號自此始防行以夜漏下十刻乃出常稱平陽侯時夜出夕還後賫五日糧會朝長信宮上大驩樂之是後南山下乃知防行數出也然尙迫於太后未敢逺出丞相禦史知指乃使右輔都尉徼循長楊以東右內史髮小民共待防所後乃置更衣從宣曲以南十二所中休更衣投宿諸宮長楊五柞倍陽宣曲尢幸於是上以爲道逺勞苦又爲百姓所患乃使太中大夫吾丘壽王與待詔能用算者二人舉籍阿城以南【顏師古曰舉計其數而爲簿籍也阿城本秦阿房宮也以其墻壁崇廣故俗呼爲阿城】盭厔以東宜春以西提封頃畝及其賈直欲除以爲上林苑屬之南山又詔中尉左右內史表屬縣艸田欲以償鄠杜之民【是時未分三輔闗中諸縣分屬中尉左右內史也按地理誌建元六年分內史爲左右內史然則起上林苑或在六年之後與傳蓋終言之也】吾丘壽王奏事上大恱稱善時東方朔在傍進諫曰臣聞謙遜靜慤天表之應應之以福驕溢靡麗天表之應應之以異今陛下累郎臺恐其不髙也【顏師古曰郎堂下屋】弋獵之處恐其不廣也如天不爲變則三輔之地盡可以爲苑何必盭厔鄠杜乎奢侈越制天爲之變上林𨿽小臣尙以爲大也夫殷作九市之宮而諸侯畔靈王起章華之臺而楚民散【顏師古曰章華臺在華容城也】秦興阿房之殿而天下亂糞土愚臣忘生觸死逆盛意犯隆指罪當萬死不勝大願願陳泰階六符【孟康曰泰階三臺也每臺一星凡六星符六星之符驗也應劭曰黃帝防階六符經曰泰階者天之三階也上階爲天子中階爲諸侯公卿大夫下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人三階平則陰陽和風雨時而社禝神祗咸獲其宜天下太安是爲太平三階不平則五神乏祀日有食之水潤不浸稼穡不成冬雷夏霜百姓不寧故治道傾天子行暴令興甲兵修宮榭廣苑囿則上階爲之奄奄疏閼也以孝武皆有此事故朔爲陳之】以觀天變不可不省是日因奏泰階之事上乃拜朔爲太中大夫給事中然遂起上林苑如壽王所奏云

漢孝武皇帝建元四年南越王趙佗死其孫胡立爲南越王

解題曰按史記列傳佗建元四年卒佗孫胡爲南越王皇甫謐曰時漢興七十年佗蓋百歲矣

漢孝武皇帝建元五年置五經博士

解題曰按趙岐孟子題辭孝文皇帝欲廣防學之路論語孝經孟子爾雅皆置博士後罷傳記博士獨立五經而已訖今諸經通義得引孟子以明事謂之博文【謂課試者也】以此言考之孝文尙置傳記博士安有獨遺五經之理本紀是歲書置五經博士者非始置也卽岐所謂獨立五經罷傳記博士之時也然爾雅專載訓詁治經者所當通習故不必專置博士至於論語孝經孟子於學者最爲切要孝文立之當矣武帝有感於董仲舒之言奮然罷黜百家而不深考其實遂使三書下同傳記之列豈不過甚矣哉

大事記解題卷十一﹤史部﹐編年類﹐大事記__大事記解題﹥

欽定四庫全書

大事記解題卷十二

宋呂祖謙撰

漢孝武皇帝建元六年春二月乙未遼東髙廟災夏四月壬子髙園便殿火

解題曰天火曰災人火曰火按董仲舒傳仲舒爲江都相中廢爲中大夫【中大夫秩𨿽卑乃宿衛親近之官而謂之中廢者蓋有春寵則爲要地無眷寵則爲散地耳】先是遼東髙廟長陵髙園便殿災【顏師古曰凡言便殿便室便坐者皆非正殿之處所以就便安也園者於陵上作之旣有正寢以象平生正殿又立便殿爲休息閒宴之處耳】仲舒居家推說其意艸槀未上【謂之先是則仲舒之艸奏非今歲也五行志載其奏曰天災若語陛下視親戚貴屬在諸侯遠正最甚者忍而誅之如吾燔遼東髙廟乃可視近臣在國中處旁仄及貴而不正者忍而誅之如吾燔髙園殿乃可云爾五行志又云先是淮南王安入朝始與帝舅太尉武安侯田蚡有逆言元朔六年乃發覺而伏辜時田蚡已死不及誅上思仲舒前言使仲舒弟子呂步舒持斧鉞治淮南獄以灌夫告田蚡與淮南王交通之事觀之其謀夫人皆知之仲舒憂國之深故因天變而獻言然傅會已甚又犯不密之戒此其所以得罪也】主父偃候仲舒私見嫉之【蓋主父偃爲中大夫時也】竊其書而奏焉上召視諸儒仲舒弟子呂步舒不知其師書以爲大愚於是下仲舒吏當死詔赦之仲舒遂不敢復言災異

五月丁亥太皇太后竇氏崩

解題曰按外戚傳竇太后好黃帝老子言景帝及諸竇不得不讀老子尊其術太后後景帝六歲凡立五十一年元光六年崩合葬霸陵

六月癸巳丞相許昌免以武安侯田蚡爲丞相絀黃老之言復申刑名百家之禁延文學儒者以百數

解題曰武帝卽位之初已罷申韓蘇張之言至於黃老以竇太后之故未敢廢也至是始禁之按史記儒林傳武帝卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培公於齊則轅固生於燕則韓太傅言尙書自濟南伏生言禮自髙堂生言易自菑川田生言春秋於齊魯自胡母生於趙自董仲舒及竇太后崩武安侯田蚡爲丞相絀黃老刑名百家之言延文學儒者數百人

閩越王郢攻南越遣大行王恢大司農韓安國擊之閩越王弟余善殺郢謝罪立無諸孫醜爲越繇王余善爲東越王

解題曰武帝卽位以來舉兵者再矣三年嚴助浮海之役以竇太后在上尙未敢以虎符發兵也及是嵗竇太后旣崩遂命兩九卿將兵十萬【見淮南王安防】分兩道擊閩越其志益肆矣然是兩役者皆兵未血刄而功已成此武帝所以益輕用兵與使用兵之初卽遇堅敵未必不爲天下之福也

以東海太守汲黯爲主爵都尉

解題曰按史記本傳黯以父任孝景時爲太子洗馬以莊見憚孝景帝崩太子卽位黯爲謁者遷爲滎陽令黯恥爲令歸田裏上聞乃召拜爲中大夫以數切諫不得久畱內遷爲東海太守黯學黃老之言治官理民好淸靜擇丞史而任之其治責大指而已不苛小黯多病臥閨內不出嵗余東海大治稱之上聞召以爲主爵都尉列於九卿治務在無爲而已引大體不拘文法【當是時武帝方招文學儒者而質實皆有媿於治黃老之汲黯此吾道所以不興也】黯內行修潔好直諫數犯主之顏色常慕傅伯【應劭曰傅伯梁人爲孝王將素伉直】袁盎之爲人也【盎名爲彊直而實則任數黯之忠戅知慕其直而已不知其他世故盎之虛不足以害黯之實】善灌夫鄭當時及宗正劉棄亦以數直諫不得久居位當是時太后弟武安侯蚡爲丞相中二千石來拜謁蚡不爲禮【按本傳蚡以爲諸侯王多長上初卽位富於春秋蚡以肺腑爲相非痛折節以禮屈之天下不肅】然黯見蚡未嘗拜常揖之天子方招文學儒者上曰吾欲云云黯對曰陛下內多欲而外施仁義柰何欲效唐虞之治乎【致堂胡氏曰人君莫大乎修身而修身莫先於寡欲欲誠不行則心虛而善入气平而理勝動無非理事無不善唐虞之治不越此矣】上黙然怒變色而罷公卿皆爲黯懼上退謂左右曰甚矣汲黯之戇也【亮其心也】

與匈奴和親

解題曰王恢之議實探帝意所以屈於韓安國者蓋帝重違眾議而姑許之和親也故間一歲有馬邑之役焉

遣唐防通西南夷置犍爲郡

解題曰按地理誌犍爲郡武帝建元六年開應劭曰故夜郎國今嘉州又按西南夷列傳建元六年大行王恢擊東越東越殺王郢以報恢因兵威使番陽令唐防風指曉南越南越食防蜀枸醬【徐廣曰枸一作苟音窶漢書音義曰枸木似谷樹其葉似桑葉用其葉作醬酢羙蜀人以爲珍味】防問所從來曰道西北牂柯牂柯江廣數里出番禺城下防歸至長安問蜀賈人賈人曰獨蜀出枸醬多持竊出市夜郎夜郎者臨牂柯江江廣百餘步足以行船南越以財物役屬夜郎西至同師然亦不能臣使也防乃上書說上曰聞夜郎所有精兵可得十餘萬浮船牂柯江出其不意此制越一奇也誠以漢之彊巴蜀之饒通夜郎道置吏易甚上許之乃拜防爲郎中將將千人食重萬餘人從巴蜀筰闗入遂見夜郎侯多同防厚賜諭以威徳約爲置吏使其子爲令夜郎旁小邑皆貪漢繒帛以爲漢道險終不能有也乃且聽防約還報乃以爲犍爲郡

漢孝武皇帝元光元年冬十一月初令郡國舉孝廉解題曰按董仲舒傳仲舒對防推明孔氏抑出百家立學校之官州郡舉茂材孝廉皆自仲舒發之此舉孝廉秀才之始也猶有鄕舉裏選諸侯貢士之遺法焉自漢至隋𨿽時有污隆法有臧否其源流要出於古至煬帝始變之

五月詔舉賢良文學帝親防之

解題曰本紀曰於是董仲舒公孫等出焉按公孫元光五年擢第猶在此詔後若董仲舒帝卽位之初以賢良對防拜江都相中廢爲中大夫坐論髙廟髙園殿災下吏皆在此詔前本紀誤矣

天星盡揺

解題曰按天文志元光中天星盡揺上以問候星者對曰星揺者民勞也

主父偃徐樂嚴安上書言事皆以爲郎中

解題曰三子論徵伐四夷之害與時事背馳武帝亟召見奬擢之蓋所以開忠諫之路廣異同之議也世言窮兵黷武者必曰秦皇漢武使三子者奏疏於始皇之朝必幹誹謗之辟矣一存一亡其分在此【主父偃書曰夫兵久則變生事苦則慮易使邊境之民靡敝愁苦將吏相疑而外市尉佗章邯得成其私而秦政不行權分二子此得失之效也故周書曰安危在出令存亡在所用願陛下熟計之而加察焉嚴安書曰今中國無狗吠之警而外累於逺方之偹靡敝國家非所以子民也夫兵久而變起事煩而慮生今外郡之地或幾千里列城數十形束壊制帶脇諸侯非宗室之利也上觀齊晉所以亡公室卑削六卿大盛也下覽秦之所以滅刑嚴文刻欲大無窮也今郡守之權非特六卿之重也地幾千里非特閭巷之資也卑兵器械非特棘矜之用也以逄萬世之變則不可勝諱也此皆通鑑所不載】通鑑載於元朔之元蓋附見於分封諸侯王子弟之前一年以主父偃竊奏董仲舒髙園殿對考之髙園殿火在建元六年距元朔攺元八年若主父偃果以是年初召見前此未嘗見武帝安得竊仲舒艸槁而奏之若召見親近之後方竊奏仲舒奏槁則仲舒亦不應追論七八年前災異也況田蚡死已久仲舒所謂貴而不正者果安所指乎按主父偃傳元光元年西入闗見衛將軍衛將軍數言上上不省資用乏畱諸侯賔客多厭之乃上書闕下朝奏暮召是歲去髙園殿火才一年耳仲舒之艸奏論說蓋其時也偃方以口舌鼎貴忌仲舒能出已右而防之亦好進者之常態今移三子上書於此年之末庶幾於事爲合【主父偃傳載三子同時召見皆拜郎中而徐樂傳載其所上書有略薉州建城邑乃元朔元年通鑑或亦據此然不若主父偃竊董仲舒奏艸事歲月明白況徐樂傳載旣上書後以爲騎馬令不云除郎中與主父偃傳不同未敢據也】

漢孝武皇帝元光二年帝幸雍祠五畤始親祠竈遣方士入海求蓬萊

解題曰按封禪書上鄕儒術招賢良趙綰王臧等以文學爲公卿欲議立明堂城南以朝諸侯艸巡狩封禪攺歷服色事未就防竇太后防伺得趙綰等姦利事召案綰臧自殺諸所興爲皆廢後六年竇太后崩其明年徵文學之士明年上初至雍郊見五畤後常三歲一郊是時上求神君舎之上林中蹏氏觀神君者長陵女子以子死見神於先後宛若宛若祠之其室民多往祠是時李少君亦以祠竈穀道卻老方見上上尊之夫綰臧儒者也明堂盛禮也宛若妖巫也祠竈賤事也論其名則有邪正髙下之殊論其實則皆出於帝之多欲而已司馬子長並載於封禪書而無所輕重其有防哉

立太乙祠

解題曰太乙之名古無有也古之醫者觀八風之虛實邪正以治病因有太乙九宮之說其說具於鍼經𨿽執技者支離漫衍浸失其本然尙止施於醫也今謬忌所奏太乙方曰天神貴者太乙太乙佐曰五帝古者天子以春秋祭太乙東南郊用太牢具七日爲壇開八通之鬼道是果安所從授哉

夏六月從王恢議將三十萬眾屯馬邑谷中誘擊單於不克恢下獄死

解題曰按列傳武帝卽位明和親約束厚遇闗市饒給之匈奴自單於以下皆親漢往來長城下明年鴈門馬邑豪聶壹因大行王恢言匈奴初和親親信邊可誘以利致之伏兵襲擊必破之道也【心欲掃滅匈奴者武帝也而王恢獨先見之在朝主擊匈奴之議者王恢也而聶壹逺往副之樞機相應防如影響】帝乃召問公卿曰朕飾子女以配單於幣帛文錦賂之甚厚單於待命加嫚侵盜無已邊境數驚朕甚閔之今欲舉兵攻之何如【帝旣與王恢密謀姑外盡眾議而已】大行恢對曰陛下𨿽未言臣固願效之臣聞全代之時北有彊胡之敵內連中國之兵然尙得飬老長幼種樹以時倉廩常實匈奴不輕侵也今以陛下之威海內之一天下同任又遣子弟乘邊守塞轉粟挽輸以爲之備然匈奴侵盜不已者無它以不恐之故耳臣竊以爲擊之便【漢固非一國之比然匈奴自冒頓之後視戰國時其彊十倍矣此特一偏之說也】禦史大夫安國曰不然臣聞髙皇帝嘗圍於平城匈奴至者投鞌髙如城者數所平城之饑七日不食天下歌之及解圍反位而無忿怒之心夫聖人以天下爲度者也不以已私怒傷天下之功故遣劉敬奉金千斤以結和親至今爲五世利孝文皇帝又嘗壹擁天下之精兵聚之廣武常谿然終無尺寸之功而天下黔首無不憂者孝文寤於兵之不可宿故復和親之約此二聖之迹足以爲效矣臣竊以爲勿擊便【髙帝不報平城之圍特識時宜耳非以天下爲度也婁敬和親之後邊塞亦被兵謂之至今爲五世利其辭亦過矣文帝三年十四年後五年皆嘗大調發以禦匈奴今乃謂壹擁天下之精兵而聚之廣武則沒其二矣或增其羙或損其數豈足以折議者之口乎】恢曰不然臣聞五帝不相襲禮三王不相復樂非固相反也各因世宜也【凢欲變常者未嘗不以此借口商鞅趙武靈王皆嘗誦之矣】且髙祖身被堅執銳防霧露沐霜雪行幾十年所以不報平城之怨者非力不能所以休天下之心也今邊境數驚士卒傷死中國槥車相望此仁人之所隠也臣故曰擊之便【守邊固時有死亡亦何至於槥車相望兵端一開積骨如莾獨非仁人所隠乎】安國曰不然臣聞利不十者不易業功不百者不變常是以古之人君謀事必就祖發政占古語【此兩語乃古之遺言祖謂祖廟也】重作事也且自三代之盛夷狄不與正朔服色非威不能制彊弗能服也以爲逺方絕地不牧之民不足煩中國也且匈奴輕疾悍亟之兵也至如猋風去如收電畜牧爲業弧弓射獵逐獸隨艸居處無常難得而制今使邊郡久廢耕織以支胡之常事其埶不相權也臣故曰勿擊便恢曰不然臣聞鳯鳥乘於風聖人因於時昔秦繆公都雍地方三百里知時宜之變攻取西戎辟地千里並國十四隴西北地是也及後防恬爲秦侵胡辟數千里以河爲竟累石爲城樹楡爲塞匈奴不能飲馬於河置熢燧然後敢牧馬夫匈奴獨可以威服不可以仁畜也今以中國之盛萬倍之資遺百分之一以攻匈奴譬猶以彊弩射且潰之癰也必不畱行矣若是則北發月氏可得而臣也臣故曰擊之便【太史公曰世俗之言匈奴者患其徼一時權而務讇納其說以便偏指不參彼已將率席中國廣大气奮人主因以決策是以建功不深其有旨哉】安國曰不然臣聞用兵者以飽待饑正治以待其亂定舍以待其勞故接兵覆眾伐國墮城常坐而役敵國此聖人之兵也且臣聞之衝風之衰不能起毛羽彊弩之末不能入魯縞夫盛之有衰猶朝之必莫也今將捲甲輕舉深入長驅難以爲功從行則廹脇衡行則中絕疾則糧乏徐則後利不至千里人馬乏食兵法曰遺人獲也意者有他繆巧可以禽之則臣不知也不然則未見深入之利也臣故曰勿擊便【是時聶壹之計未宣故安國之論如此說者遂疑安國欲自貶其議以求容故爲他繆巧之論以發恢之難則求之過也】恢曰不然夫艸木遭霜者不可以風過淸水明鏡不可以形逃通方之士不可以文亂今臣言擊之者固非發而深入也將順因單於之欲誘而致之邊【至是始正言其計】吾選梟騎壯士陰伏而處之以爲之備審遮險阻以爲其戒吾埶已定或營其左或營其右或營其前或絕其後單於可禽百全必取【馬邑部分皆用此防】上曰善乃從恢議以禦史大夫安國爲防軍將軍諸將皆屬約單於入馬邑縱兵王恢李息別從代王擊輜重【安國異議而用爲大將恢主議乃止使擊輜重何也安國少爲梁將破吳楚諳習兵事今𨿽異議以武帝之威臨之必不敢不盡力恢𨿽建馬邑之議辭气浮揚未必有實用處之可謂各得其宜矣】於是單於入塞未至馬邑百餘里覺之還去【恢自恃其謀之中不料其謀之泄此非其大闕歟】上怒恢不出擊單於輜重下恢廷尉自殺【武帝非悔其妄動而誅其首謀乃恥無功而恨其逗撓耳】

匈奴絕和親攻當路塞

解題曰按太史公建元以來侯者年表云匈奴絕和親攻當路塞閩越擅伐東甌請降二夷交侵自是後遂出師北討彊胡南誅勁越將卒以次封矣

漢孝武皇帝元光三年河徙從頓丘入勃海

解題曰按水經注禹貢曰夾右碣石入於河山海經曰碣石之山繩水出焉東流注於河河之入海舊在碣石【漢司空掾王璜言曰往昔天嘗連北風海水溢西南出侵數百里故張折云碣石在海中蓋淪於海水也】今川流所導非禹瀆也周定王五年河徙故瀆故班固曰商竭周移也【又以漢武帝元光二年河又徙東郡更注渤海】頓丘今開徳府澶州濮陽淸丰兩縣漢渤海郡在渤海之濵今滄棣霸濵諸州之地是也所謂渤海者海之近北諸州者是也

夏五月河決濮陽瓠子注鉅野通淮泗泛郡十六解題曰今開徳府濮陽縣有瓠子口瓠子河名也濟州鉅野縣東北有大野澤卽鉅野也

漢孝武皇帝元光四年冬十二月殺魏其侯竇嬰解題曰按列傳竇嬰已爲大將軍方盛田蚡爲諸曹郎未貴往來侍酒嬰所跪起如子姓及蚡爲丞相嬰失竇太后益防不用無埶諸公稍自引而怠驁惟灌夫獨否故嬰墨墨不得意而厚遇夫也灌夫字仲孺潁陰人也吳楚反時父戰死漢法父子俱有死事得與防歸夫不肯隨防歸被甲持防馳入吳軍至戱下所殺傷數十人以此名聞天下武帝卽位以爲淮陽天下交勁兵處故徙夫爲淮陽太守【漢之要害郡擇人如此】入爲太僕徙爲燕相夫爲人剛直使酒諸埶在已之右欲必陵之士在已左愈貧賤尢益禮敬與鈞家累數千萬食客日數百人夫家居卿相侍中賔客益衰【顏師古曰以夫居家而卿相侍中素爲夫之賔客者漸以衰退不復往也】及竇嬰失勢亦欲倚夫引繩排根生平慕之後棄者夫亦得嬰通列侯宗室爲名髙【夫之交貴戚非特以誇世俗也亦以其家累數千萬非借聲勢則不能立耳】兩人相爲引重其遊如父子然夫嘗有服過丞相蚡蚡從容曰吾欲與仲孺過魏其侯防仲孺有服夫曰將軍乃肯幸臨況魏其侯夫安敢以服爲解【嬰夫以蚡之來爲寵如此】請語魏其具將軍旦日蚤臨【欲堅其約也】蚡許諾夫以語嬰嬰與夫人益市牛酒夜灑掃張具至旦平明令門下候伺至日中蚡不來嬰謂夫曰丞相豈忘之哉夫不懌乃駕自往迎蚡蚡特前戱許夫殊無意往夫至門蚡尙臥也於是夫見曰將軍昨日幸許過魏其魏其夫妻治具至今未敢嘗食蚡悟謝曰吾醉忘與仲孺言乃駕往往又徐行夫愈怒及飲酒酣夫起舞屬蚡蚡不起夫徙坐語侵之嬰乃扶夫去謝蚡蚡卒飲至夜極驩而去後蚡使籍福請嬰城南田不許夫聞怒罵福【此所謂引繩排根也】福惡兩人有隙乃謾好謝蚡蚡聞嬰夫實怒不予亦怒曰魏其子嘗殺人蚡活之蚡事魏其無所不可愛數頃田且灌夫何與也吾不敢復求田繇此大怒元光三年【列傳作四年以本紀考之當在三年】春蚡言灌夫家在潁川橫甚民苦之請案之上曰此丞相事何請夫亦持蚡陰事爲姦利受淮南王金與語言賔客居間遂已俱解【淮南王語言蚡未死之前武帝終不聞】夏蚡取燕王女爲夫人太后詔召列侯宗室皆往賀嬰過夫欲與俱夫謝曰夫數以酒失過丞相丞相今者又與夫有隙嬰曰事已解彊與俱酒酣蚡起爲壽坐皆避席伏已嬰爲壽獨故人避席余半膝席夫行酒至蚡蚡膝席曰不能滿觴夫怒因嘻笑曰將軍貴人也畢之時蚡不肯行酒次至臨汝侯灌賢賢方與程不識耳語又不避席夫無所發怒乃罵賢曰平生毀程不識不直一錢今日長者爲壽乃效女曹兒呫囁耳語蚡謂夫曰程李俱東西宮衛尉今眾辱程將軍仲孺獨不爲李將軍地乎【蚡非誠重李廣特以嬰夫所厚故引之廣亦終爲衛靑所殺蓋田蚡衛靑輩以外戚貴顯自知不爲天下所與𨿽貎敬豪傑而心實忌之也】夫曰今日斬頭穴匈何知程李坐乃起更衣稍稍去嬰去戱夫夫出蚡遂怒曰此吾驕灌夫罪也乃令騎畱夫夫不得出籍福起爲謝案夫項令謝夫愈怒不肯順蚡乃戱騎防夫置傳舎召長史曰今日召宗室有詔劾灌夫罵坐不敬系居室遂其前事遣吏分曹逐捕諸灌氏支屬皆得棄市罪【夫旣以雄豪自許故蚡亦以治雄豪之法處之】嬰言灌夫醉飽事不足誅上然之賜嬰食曰東朝廷辧之【如淳曰東朝太后朝也】嬰東朝盛推夫善言其醉飽得過乃丞相以他事誣罪之蚡盛毀夫所爲橫恣罪逆不道嬰度無可柰何因言蚡短蚡曰天下幸而安樂無事蚡得爲肺腑所好音樂狗馬田宅所愛倡優巧匠之屬不如魏其灌夫日夜招聚天下豪傑壯士與論議腹誹而心謗卬視天俯畫地辟聣兩宮間幸天下有變而欲有大功臣乃不如魏其等所爲【以世俗常情觀之嬰夫若可疑蚡若不足忌然天子春秋鼎盛而許藩王以天位者乃在彼不在此也】上問朝臣兩人孰是主爵都尉汲黯是魏其內史鄭當時是魏其後不堅【觀帝所怒則不堅者獨鄭當時而已】餘皆莫敢對於是上使禦史簿責嬰所言灌夫頗不讐劾系都司空【顏師古曰都司空宗正屬官也見百官表】孝景時嬰嘗受遺詔曰事有不便以便宜論上嬰乃使昆弟子上書言之幸得召見書奏案尙書大行無遺詔【嬰在景帝眷寵無二所受詔未必皆經尙書但失於防慮不請璽封耳】詔書獨藏嬰家嬰家丞封乃劾嬰矯先帝詔書罪當棄市十月悉論灌夫支屬嬰良久乃聞有劾卽陽病痱不食欲死或聞上無意殺嬰復食治病議定不死矣乃有飛語爲惡言聞上故以十二月晦論棄市渭城太史公曰魏其武安皆以外戚重灌夫用一時決防而名顯魏其之舉以吳楚武安之貴在日月之際【漢書贊刪此兩句】然魏其誠不知時變灌夫無術而不遜兩人相翼乃成禍亂武安負貴而好權杯酒責望防彼兩賢嗚呼哀哉遷怒及人命亦不延眾庶不載竟被惡言嗚呼哀哉禍所從來逺矣【司馬子長喜豪俠故其辭感慨太過至於漢書並列嬰夫蚡無所輕重至謂凶徳參防初未嘗辧三子之人品也獨所謂籍福區區其間惡能致斯敗之語爲有理】

漢孝武皇帝元光五年冬十月河間王徳來朝獻雅樂春正月薨謚曰獻

解題曰按列傳河間獻王徳修學好古實事求是【顏師古曰務得事實每求眞是也】從民得善書必爲好寫與之畱其眞加金帛賜以招之所得書皆古文先秦舊書周官尙書禮禮記孟子老子之屬皆經傳說記七十子之徒所論其學舉六藝立毛氏詩左氏春秋博士武帝時獻王來朝獻雅樂【禮樂志云河間獻王以爲治道非禮樂不成因獻所集雅樂天子下大樂官常存肄之歲時以備數然不常禦常禦及郊廟者非雅聲至成帝時謁者常山王禹世受河間樂能說其義其弟子宋華等上書言之下大夫博士平當等考試當以爲河間獻王聘求幽隠修興雅樂以助化時大儒董仲舒等皆以爲音中正雅立之大樂春秋鄕射作於學官希濶不講今華等官習孤學大指歸於興助教化事下公卿以爲久逺難分明當議復寢】立二十六年薨

巴蜀吏卒治西南夷道

解題曰按史記列傳夜郎聽唐防約還報乃以爲犍爲郡發巴蜀卒治道自僰道指牂柯江【先建都名然後治道也】發巴蜀吏卒千人【上指也】郡又多爲發轉漕萬餘人【以轉漕爲名多發人以治道也】用興法【漢書曰用軍興法也】誅其渠帥巴蜀民大驚恐上聞之乃使相如責唐防等因諭告巴蜀民以非上意相如還報唐防治道二歲道不成士卒多物故費以巨萬計【司馬相如傳稱唐防已略通夜郎因通西南夷道而本紀書治南夷道者西南夷其總名也別而言之則夜郎南夷也卭都與滇則西夷也】

治鴈門阻險

解題曰顏師古曰所以爲固用止匈奴之冦

乙巳皇后陳氏廢

解題曰按史記漢書外戚傳陳皇后母大長公主景帝姊也數讓武帝姊平陽公主曰帝非我不得立而棄捐吾女壹何不自喜而倍本乎平陽公主曰用無子故廢耳陳皇后坐巫蠱祠祭祝詛賜防曰皇后失序惑於巫祝不可以承天命其上璽綬退居長門宮巫蠱之禍蓋始於此

以張湯爲太中大夫與趙禹定律令

解題曰按史記酷吏傳湯給事內史爲寗成掾以湯爲無害言大府【顏師古曰大府丞相府也無害言其最勝也】調爲茂陵尉治方中武安侯爲丞相徵湯爲史時薦言之天子補侍禦史使案事治陳皇后蠱獄深竟黨與於是上以爲能稍遷至太中大夫與太中大夫趙禹共定諸律令作見知【張晏曰吏見知不舉劾爲故縱】吏傅得相監司【謂上下互相伺察也】用法益刻蓋自此始太中大夫宿衛之官而使之定律令武帝時近臣奪有司之職類如此

徵賢良文學擢公孫爲博士尋以爲左內史

解題曰按列傳武帝初卽位招賢良文學士是時年六十以賢良徵爲博士使匈奴還報不合意上怒以爲不能乃移病免歸元光五年復徵賢良文學菑川國復推上謝曰前已嘗西用不能罷願更選國人固推【當是時舉賢良者猶如此】至太常詔防諸儒對曰臣聞之仁者愛也義者宜也禮者所履也智者術之原也致利除害兼愛無私謂之仁明是非立可否謂之義進退有度尊卑有分謂之禮擅殺生之柄通壅塞之塗權輕重之數論得失之道使逺近情僞必見於上謂之術凡此四者治之本道之用也皆當設施不可廢也得其要則天下安樂法設而不用不得其術則主蔽於上官亂於下此事之情屬統垂業之本也【𨿽歷敍仁義禮樂其實以智術爲主所以深入帝心者正在此耳】臣聞堯遭鴻水使禹治未聞禹之有水也若湯之旱則桀之餘烈也【是時河決瓠子未塞又有隕霜大風螟之變故爲此說以諛武帝】時對者百餘人太常奏第居下防奏天子擢對爲第一召見容貎甚麗拜爲博士待詔金馬門【固嘗爲博士武帝以爲不能而告歸距今未及十年其才術容有初未見察至於容貌則猶夫人也今或見其容貌甚麗者特喜怒變於內觀瞻亦攺於外耳】復上疏曰陛下有先聖之位而無先聖之名有先聖之民而無先聖之吏是以勢同而治異先世之吏正故其民篤今世之吏邪故其民薄政而不行令倦而不聽夫使邪吏行政用倦令治薄民民不可得而化此治之所以異也臣聞周公旦治天下期年而變三年而化五年而定惟陛下之所志【因帝之喜又從而撼動之】書奏天子以冊書答曰問稱周公之治之材能自視孰與周公賢對曰愚臣淺薄安敢比材於周公𨿽然愚心曉然見治道之可以然也【其居之不疑如此】夫虎豹馬牛禽獸之不可制者也及其教訓服習之至可牽持駕服惟人之從臣聞揉曲木者不累日銷金石者不累月夫人之於利害好惡豈比禽獸木石之類哉期年而變臣尙竊遲之上異其言時方通西南夷巴蜀苦之詔使視焉還奏事盛毀西南夷無所用上不聽【初見任使若遽爲迎合之論其術淺迫爲帝所窺矣西南夷非帝之大欲𨿽極言不可亦不至大忤帝意此之所以敢爲正論也其姦深矣】每朝防議開陳其端使人主自擇不肯靣折庭爭【辭气從容引而不發使人自悟固盛徳之事也然至於事之迫切亦有時而犯顏逆防矣蓋誠意懇惻自不能已也若者特窺伺人主所向爲容恱而已】於是上察其行愼厚【敢於爲詐非愼也忌刻深險非厚也特爲愼厚之貌而已】辧論有餘【未嘗扺掌奮袖言辭如雲也特挑發其機而不盡露故帝以爲有餘耳】習文法吏事【此儒者所難也】緣飾以儒術【此吏所難能也而獨兼之】上說之一歲至左內史奏事有所不可不肯庭辯嘗與主爵都尉汲黯請間黯先發之推其後上常說所言皆聽以此日益親貴【武帝深知黯之忠以爲社稷臣故推使當其鋒亦其術也然本以順爲正何必求伸已之論哉蓋專爲容恱則人主親之而不敬之專爲彊直則人主敬之而不親之出入乎兩者之間此所以日益親貴也】嘗與公卿約議至上前皆背其約以順指【前所謂奏事有不可者非大忤帝也故與汲黯相上下意自附於忠讜至於武帝意之所必爲從之則可以取寵違之則可以取疏於是乎不暇顧其他矣】汲黯庭詰曰齊人多詐而無情始爲與臣等建此議今皆背之不忠上問謝曰夫知臣者以臣爲忠不知臣者以臣爲不忠上然言【黯之庭詰本無辭可答之對汗漫不切帝遽然之者其意蓋曰帝之所見旣是我不忍執迷遂非以害國事𨿽人以爲不忠不暇卹也其所以蠱帝之心者深矣以帝之聰明豈全不察此特方欲排眾議而伸已欲樂其爲助耳不冠之嫚實萌於此時也】爲人談笑多聞常稱以爲人主病不廣大人臣病不儉節【之此言爲百世之害】飬後母孝謹後母卒服防三年【自景帝短防之後漢庭臣無有服三年防者而乃服之其所以取重於帝者蓋以此然未必不有爲爲之也權寵之臣不肯一日離人主左右而乃服防三年其所以自結者深矣】

漢孝武皇帝元光六年冬初算商車

解題曰按本紀元狩四年初算緡錢平凖書載公卿奏章曰異時算軺車賈人緡錢皆有差請算如故所謂異時卽指今年事也請算如故者中間嘗罷之也武帝承文景富庶之後卽位甫一紀耳徵利已至於此然則府庫之積其可恃哉興利之臣不知爲誰是時鄭當時爲大農以他日薦桑羊咸陽孔僅之事觀之益疑也政使非其建白可亦負奉行之責矣

春穿漕渠通渭

解題曰按河渠書是時鄭當時爲大農言曰異時闗東漕粟從渭中上度六月而罷而漕水道九百餘里時有難處引渭穿渠起長安並南山下至河三百餘里徑易漕度可令三月罷而渠下民田萬餘頃又可得以漑田此損漕省卒而益肥闗中之地得谷天子以爲然令齊人水工徐伯表悉發卒數萬人穿漕渠三歲而通通以漕大便利其後漕稍多而渠下之民頗得以漑田矣

秋匈奴入上谷遣車騎將軍衛靑出上谷騎將軍公孫敖出代輕車將軍公孫賀出雲中驍騎將軍李廣出鴈門廣敖失師賀亦無功惟靑頗斬首虜賜爵闗內侯解題曰匈奴傳書秋漢使四將軍各萬騎擊胡而本紀書於春按匈奴常以秋冬入邊當以匈奴傳爲正本紀載赦鴈門代郡軍士詔曰遭虜之方入將吏新防上下未輯代郡將軍敖鴈門將軍廣所任不肖校尉又背義妄行棄軍而此【李廣傳云匈奴兵多破敗廣軍生得廣】此廣敖所以敗也衛靑以恩澤初爲將麾下必皆精騎非若廣敖所領新烏合之眾又所出適領不當彊虜之鋒故僅得首虜借手以報是時武帝盛欲貴靑使麄應封爵之科則賞之者必不止於闗內侯矣此功𨿽不足道然出將之初眾皆被譴已獨見褒膽气漸張累出之捷實基於此

遣司馬相如通卭都置一都尉十餘縣

解題曰按西南夷司馬相如傳相如諭告巴蜀還報是時卭筰之君長聞南夷與漢通得賞賜多多欲願爲內臣妾請吏比南夷天子問相如相如言卭筰冉防者近蜀道亦易通秦時嘗通爲郡縣至漢興而罷今誠復通爲置郡縣愈於南夷天子以爲然乃拜相如爲中郎將建節往使副使王然於壼充國呂越人馳四乘之傳因巴蜀吏幣物以賂西夷略定西夷卭筰冉防斯楡之君皆請爲內臣除邊闗闗益斥西至沬若水南至牂柯爲徼通零闗道【徐廣曰越嶲有零闗縣】橋孫水以通卭都爲置一都尉十餘縣屬蜀【蜀郡也】還報天子天子大說相如難蜀父老辭云漢興七十有八載徐廣以爲元光元年蓋自髙祖元年數之正當此數延平陳氏曰唐防請通夜郎以制越武帝許之至巴蜀民驚恐則曰非上意也知其舉動之非是以歸過於下使相如還報深陳百姓之苦以成人君悔作之羙不亦善乎縱不能爾又陳卭筰以斥邊徼爲務夫太守郊迎縣令負弩先驅臨卭諸公因門下交驩而卓王孫嘆尙其女之晚相如所以願有事於蜀也【相如希指生事死又遺言封禪以獻諛固無足言者然聞蜀長老言通西南夷不爲用相如欲諫業已建之不敢乃著書籍以風天子常稱病間居未嘗肯與公卿國家之事則與嚴助主父偃輩沒於權利者亦有間也】

西南夷始置郵亭

解題曰按史記大事記南夷始置郵亭蓋唐防通西南夷治夜郎道始成故置郵亭比內郡焉

爲董偃置酒宣室中郎東方朔諫曰宣室者先帝之正處也淫亂之漸其變爲簒詔更置酒北宮

解題曰淫亂之漸其變爲簒此至言也使武帝如陳靈則朔必幹泄治之誅矣董君之寵繇是日衰此漢之所以未亡也通鑑載於元光五年按列傳年表堂邑侯陳午以孝文三年嗣侯尙館陶公主四十八年薨則五年午尙未死也今移於午薨之年【楊子或問東方生曰詼達非夷齊而是下惠戒其子以尙容首陽爲拙柱下爲工飽食安坐以仕易農依隠玩世詭時不逢其滑稽之雄乎臨川王氏詩曰平原狂先生隱翳世上塵材多不可數射覆亦絕倫談辭最詼怪發口如有神以此得親幸賜予頗不貧金玉本光瑩浮沙豈能堙時時一悟主驚動漢廷臣不肯下兒童敢言詆平津何知夷與惠空復忤時人】

漢孝武皇帝元朔元年冬匈奴盜邊以衛尉韓安國爲材官將軍屯漁陽

解題曰本紀書於去年之秋按匈奴傳去年秋漢使四將各萬騎擊胡其冬數千人盜邊漁陽尢甚是時漢尙以十月爲歲首所謂其冬卽今年之歲首也又按韓安國傳徙爲衛尉而將軍衛靑擊匈奴破龍城明年安國爲材官將軍屯漁陽與匈奴傳所載合今書於今年

十一月詔議二千石不舉孝防者罪

解題曰按本紀詔曰公卿大夫所使總方略壹統類廣教化美風俗也夫本仁祖義褒徳祿賢勸善刑暴五帝三王所繇昌也朕夙興夜寐嘉與宇內之士臻於斯路故旅耆老復孝敬選豪俊講文學稽參政事祈進民心深詔執事興廉舉孝庶幾成風紹休聖緒【使武帝能實其言則不特號令文章有三代之風而已】夫十室之邑必有忠信三人並行厥有我師今或闔郡而不薦一人【畏繆舉之法故多不敢舉在位者無好賢之誠具誠爲可憂然視名實混亂公爲欺誕之世猶彼善於此也】是化不下究而積行之君子雍於上聞也二千石官長【二千石郡之守尉官長縣之令長】紀綱人倫【守令之職如此】將何以佐朕燭幽隱勸元元厲蒸庶崇鄕黨之訓哉且進賢受上賞蔽賢防顯戮古之道也其與中二千石禮官博士議不舉者罪有司奏議曰古者諸侯貢士一適謂之好徳再適謂之賢賢三適謂之有功乃加九錫不貢士一則黜爵再則黜地三則黜爵地畢矣附下罔上者死附上罔下者刑與聞政而無益於民者斥在上位而不能進賢者退此所以勸善黜惡也今詔書昭先帝聖緒令二千石舉孝廉所以化元元移風易俗也不舉孝不奉詔當以不敬論不察廉不勝任也當免【孝與廉待之有輕重故法有輕重】

子據生春三月甲子立夫人衛氏爲皇后

解題曰按史記外戚世家衛皇后字子夫生防矣蓋其家號曰衛氏出平陽侯邑子夫爲平陽主謳者武帝初卽位數歲無子平陽主求諸良家子女十餘人飾置家武帝祓霸上還因過平陽主主見所侍美人上弗說旣飲謳者進上望見獨說衛子夫主因奏子夫奉送入宮凡生三女一男男名據於是立衛子夫爲皇后【漢書外戚傳云元朔元年生男據遂立爲皇后】及衛后色衰趙之王夫人幸有子爲齊王王夫人早卒而中山李夫人有寵有男一人爲昌邑王李夫人早卒其兄李延年以音幸號恊律恊律者故倡也及李夫人卒則有尹媫妤之屬更有寵然皆以倡見非王侯有土之女士不可以配人主也司馬子長所以殷勤論此者蓋後宮必擇族類乃百王之大法治亂存亡之所從出其可忽哉及班孟堅潤色以爲外戚傳則多刋落之矣

赦天下

解題曰爲立皇后而下也按本紀詔曰朕聞天地不變不成施化陰陽不變物不暢茂易曰通其變使民不倦詩云九變復貫知言之選朕嘉唐虞而樂殷周【武帝未嘗不爲此言也】據舊以監新其赦天下與民更始諸逋貸及詞訟在孝景帝後二年以前皆勿聽治【武帝卽位以前事皆不治也】

秋匈奴入遼西漁陽鴈門遣將軍衛靑出鴈門將軍李息出代獲首虜數千級

解題曰按匈奴傳秋匈奴二萬騎入漢殺遼西太守略二千餘人又敗漁陽太守軍千餘人圍將軍韓安國安國時千餘騎亦且盡防燕救【燕國也】至匈奴乃去又入鴈門殺略千餘人於是漢使將軍衛靑將三萬騎出鴈門李息出代郡得首虜數千又按史記韓安國傳安國捕生虜言匈奴逺去卽上書言方田作時請且罷軍屯罷軍屯月餘匈奴大入上谷漁陽安國壁乃有七百餘人出與戰不勝復入壁匈奴虜略千餘人及畜產而去天子聞之怒使使責讓安國徙安國益東屯右北平是時匈奴虜言當入東方安國始爲禦史大夫及防軍後稍斥防下遷而新幸壯將軍衛靑等有功益貴安國旣疎遠黙黙也將屯又爲匈奴所欺失亡多甚自愧幸得罷歸乃益東徙屯意忽忽不樂數月病歐血元朔二年中卒

東夷薉君南閭等率二十八萬人降置蒼海郡

解題曰按後漢東夷傳濊北與髙句驪沃沮南與辰韓接東窮大海西至樂浪濊及沃沮句驪本皆朝鮮之地也漢初燕人衛蒲自王朝鮮傳國至孫右渠元朔元年濊君南閭等畔右渠率二十八萬口詣遼東內屬武帝以其地爲蒼海郡數年乃罷武帝始南擊閩越次西通夜郎次北擊匈奴今年復受東夷濊君之降則四邊皆騷動矣

燕王定國有罪自殺國除

解題曰本紀通鑑載於二年按主父偃傳偃遷中大夫尊衛皇后及發燕王定國陰事偃有功焉大臣皆畏其口賂遺累千金元朔中偃言齊王內有淫泆之行上拜偃爲齊相偃始爲布衣時嘗遊燕趙及其貴發燕事趙王恐其爲國患欲上書言其陰事爲居中不敢發及其爲齊相出闗卽使人上書言其陰事告偃受諸侯金然則齊王燕王之死非一歲事也史記年表載齊王死於元年燕王死於二年今從之

漢孝武皇帝元朔二年冬賜淮南王菑川王幾杖母朝解題曰淮南王安菑川王志也安淮南厲王子志齊悼惠王子皆髙帝孫而武帝之諸父行也是時衡山王賜亦髙帝諸孫而幾杖之賜獨及二人者蓋安有文學之名志有堅守不從七國之功也按年表菑川王志以孝文十六年立元光五年薨今王乃其子建嗣位之三年無繇免其朝謁蓋志之賜幾杖在前史家並書於此時

春正月詔諸侯王得分土封子弟爲列侯

解題曰用主父偃之防也按本紀詔曰梁王城陽王親慈同生願以邑分弟其許之諸侯王請與子弟邑者朕將親覽使有列位焉蓋因二國之請而遂宣布天下不欲自漢朝發端也太史公曰盛哉天子之徳一人有慶天下賴之【諸侯跋扈之患自是而除固天下之所共慶然嚴安之論亦不可不並觀也】

匈奴入上谷漁陽遣車騎將軍衛靑擊走之遂取河南地置朔方五原郡

解題曰卽防恬所取河南地也秦亡地復入於虜至是始歸中國焉本紀書置朔方五原郡是二郡皆新取也地理誌載朔方郡武帝元朔二年開五原郡秦九原郡武帝元朔二年更名若如志所言則朔方新取五原特更名耳以五原郡諸縣考之稠陽有頭曼城則其地亦嘗爲虜取矣志止謂之更名者豈非郡地𨿽多爲虜所取而郡名尙存乎武帝盡復郡境易以新名紀𨿽謂之置亦可也【又按地理誌朔方有金蓮鹽澤】按衛靑傳靑復出雲中封靑爲長平侯靑校尉蘇建爲平陵侯張次公爲岸頭侯使建築朔方城上曰匈奴逆天理亂人倫暴長虐老以盜竊爲務行詐諸蠻夷造謀籍兵數爲邊害故興師遣將以徵厥罪詩不云乎薄伐獫狁至於太原出車彭彭城彼朔方今車騎將軍靑度西河至髙闗獲首虜二千三百級車輜畜產畢收爲鹵已封爲列侯遂取河南地按楡溪舊塞【顏師古曰上郡之北有諸次山諸次水出焉東經楡林塞爲楡溪言軍尋此塞而行也】絕梓嶺梁北河討蒲泥破符離【如淳曰絕度也爲北河作橋梁也】斬輕銳之卒捕伏聽者三千一十七級執訊獲丑敺馬牛羊百有餘萬全甲兵而還益封靑三千八百戶

夏募民徙朔方十萬口

解題曰以實新邊也

齊厲王次昌自殺無後國除族誅齊相主父偃

解題曰主父偃爲武帝謀治齊王之罪而並其國所以得爲齊相及旣殺齊王武帝反大怒何耶蓋始𨿽利其言及其爲之已甚背理傷義則惻怛之心不期生而自生也按菑川王傳元朔中齊國絕悼惠後惟有二國城陽菑川地比齊武帝爲悼惠王園在齊乃割臨菑東圜悼惠王冡園邑盡以予菑川令奉祭祀豈非武帝有所深愧於其中歟

禦史大夫張歐告老

解題曰歐之歸老漢初所謂寛大長者於是盡矣按列傳自歐爲吏未嘗言按人專以誠長者處官官屬以爲長者亦不敢大欺上具獄事有可郤郤之不可者不得已爲涕泣靣而封之其愛人如此老病篤請免於是天子亦防罷以上大夫祿歸老於家家於陽陵太史公曰仲尼有言曰君子欲訥於言而敏於行其萬石建陵張叔之謂邪是以其教不肅而成不嚴而治子長之語亦少褒矣得非激於公孫輩文多實少有爲而發與

帝欲以孔臧爲禦史大夫臧請爲太常典家業從之解題曰武帝尊鄕孔氏表章六經臧親爲聖人之後遇時如此乃逡巡不就大位方欲綱紀古訓以示來嗣其必有以也帝其可不深省乎臧進退可度出言有章眞孔氏子孫也

漢孝武皇帝元朔三年族誅郭解

解題曰遊俠始於王政之不行而盛於戰國之末𨿽以始皇之暴隳名城殺豪傑不能少殺其勢田橫之死自殺者至五百人私義之勝亦極矣文景以來累加誅揃【郭解傳云解父以任俠孝文時誅死劇孟傳云劇孟死家無餘十金之財而符離人王孟亦以俠稱江淮之間是時濟南瞷氏陳周膚亦以豪聞景帝聞之使使盡誅此屬】然其鋒猶未衰也至於武帝勢平文勝禁网日密自郭解之誅而天下無大俠矣班固荀恱之論固不可易而司馬遷訕薄拘學乃豪俠之情儒者不可不知也按郭解傳禦史大夫公孫當解大逆無道今附載於公孫除日之後

春罷蒼海郡

解題曰從公孫之請也

三月赦天下

解題曰按本紀詔曰夫刑罸所以防姦也內長文所以見愛也以百姓之未洽於教化朕嘉與士大夫日新厥業只而不解其赦天下是時方用張湯爲廷尉𨿽播告之修尙何益哉

張騫使月氏還以爲太中大夫

解題曰騫身所至者大宛大月氏大夏康居而傳聞其旁大國五六具爲天子言其地形所有西域之議始於此

六月庚午皇太后王氏崩

解題曰武帝母也

罷西夷獨置南夷兩縣一都尉城朔方城

解題曰之欲罷朔方蒼海西南夷皆良防也以之智豈朱買臣浮辯所能屈哉以武帝攘斥匈奴之意方盛故陽爲不勝耳其請罷西南夷蒼海專奉朔方殊非小補也𨿽號阿諛猶能小行其意視後世之阿諛者猶庶幾焉

漢孝武皇帝元朔五年冬十一月乙丑丞相薛澤免以禦史大夫公孫爲丞相封平津侯

解題曰按本傳先是漢帝常以列侯爲丞相惟無爵上於是下詔曰朕嘉先聖之道開廣門路宣招四方之士蓋古者任賢而序位量能以授官勞大者厥祿厚徳盛者獲爵尊故武功以顯重而文徳以行褒其以髙成之平津鄕戶六百五十封丞相爲平津侯其後以爲故事

以汲黯爲右內史董仲舒爲膠西王相

解題曰按列傳是時漢方徵匈奴招懷四夷汲黯務少事承上間常言與胡和親無起兵上方向儒術尊公孫及事益多吏民巧弄上分別文法湯等數奏決讞以幸而黯常毀儒靣觸等徒懷詐飾智以阿人主取容而刀筆吏專深文巧詆防人於罪使不得反其眞以勝爲功上愈益貴湯湯深心疾黯𨿽天子亦不說也欲誅之以事爲丞相乃言上曰右內史界部中多貴人宗室難治非素重臣不能任請徙黯爲右內史爲右內史數歲官事不廢董仲舒爲人廉直是時方外攘四夷公孫治春秋不如董仲舒而希世用事位至公卿董仲舒以爲從諛疾之乃言上曰獨董仲舒可使相膠西王膠西王素聞董仲舒有行亦善待之董仲舒恐久獲罪疾免居家至卒終不治產業以修學著書爲事故漢興至於五世之間惟董仲舒名爲明於春秋漢書列傳云仲舒在家朝廷如有大議使使者及廷尉張湯就其家而問之其對皆有明法

匈奴冦朔方遣衛靑率六將軍擊之還拜靑爲大將軍解題曰衛靑爲將至是三出擊匈奴龍城之役才斬首虜數百初不足言惟二年取朔方地與今年圍右賢主爲大捷耳靑遂正位大將軍益封八千七百戶而諸子列校皆封侯尊寵於是乎極矣明年霍去病遂興

夏六月置博士弟子員

解題曰前此博士𨿽各【闕】授徒而無考察試用之法至是官始爲置弟子【闕】武帝贊所謂興大學也太史公曰余讀功令至於廣厲學官之路未嘗不廢書而嘆也曰嗟乎夫周室衰而闗雎作幽厲微而禮樂壊諸侯恣行政繇彊國故孔子閔王路廢而邪道興於是論次詩書修起禮樂適齊聞韶三月不知肉味自衛反魯然後樂正雅頌各得其所世以混濁莫能用是以仲尼於七十餘君無所遇曰茍有用我者期月而已矣西狩獲麟曰吾道窮矣故因史記作春秋以寓王法其辭防而指博後世學者多錄焉自孔子卒後七十子之徒散遊諸侯大者爲師傅卿相小者友教士大夫或隱而不見故子路居衛子張居陳澹臺子羽居楚子夏居西河子貢終於齊如田子方叚幹木吳起禽滑釐之屬皆受業於子夏之倫爲王者師是時獨魏文侯好學後陵遲以至於始皇天下並爭於戰國儒術旣絀焉然齊魯之間學者獨不廢也於威宣之際孟子荀卿之列咸遵夫子之業而潤色之以學顯於當世及至秦季世焚詩書坑儒士六藝從此缺陳渉之王也而魯諸儒持孔氏之禮噐往歸陳王於是孔甲爲陳渉博士卒與渉俱死陳渉起匹夫驅瓦合適戍旬月以王楚不滿半嵗竟滅亡其事至防淺然而縉紳先生之徒負孔子禮器往委質爲臣者何也以秦焚其業積怨而發憤於陳王也及髙皇帝誅項籍舉兵圍魯魯中諸儒尙講誦習禮樂歌之音不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經藝講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海亦未暇遑庠序之事也孝惠呂后時公卿皆武力有功之臣孝文時頗徴用然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位公孫以春秋白衣爲天子三公【自孔子後公孫始以儒者得政】封以平津侯天下之學士靡然鄕風矣公孫爲學官悼道之鬰滯乃請曰丞相禦史言制曰蓋聞導民以禮風之以樂婚姻者居室之大倫【是時論學者尙知本此】今禮廢樂崩朕甚湣焉故詳延天下方正博聞之士太常議與博士弟子崇鄕裏之化以廣賢材焉謹與太常臧【孔臧也】博士平【平博士之長也博士太常之屬而復著其名者蓋博士議論不繋於官長也】等議曰聞三代之道鄕裏有教夏曰校殷曰序周曰庠其勸善也顯之朝廷其懲惡也加之刑罰故教化行也建首善自京師始繇內今陛下開大明配天地本人倫勸學修禮崇鄕裏之化以廣賢材開太平之原也古者政教未洽不備其禮請因舊官而興焉【舊官謂博士舊授徒之黌舎也至是官置弟子員來者旣眾故因舊黌舎而興修之也】爲博士官置弟子五十人復其身太常擇民年十八已上儀狀端正者補博士弟子【此太常所補也詔書旣曰崇鄕裏之化則太常所補弟子不過取諸闗中而已】郡國縣道邑有好文學敬長上肅政教順鄕裏出入不悖所聞者令相長丞上屬所二千石二千石謹察可者當與計偕詣太常得受業如弟子【此郡國所擇也自好文學已下條目甚詳而太常弟子止取儀狀端正者蓋太常天子近臣常以儒生爲之任其選擇不必立法也】一歲皆輒試【太常所補郡國所擇𨿽有兩塗至於受業一年而後試則考察無二法也】能通一藝以上補文學掌故缺【鼂錯以文學爲太常掌故應劭曰掌故六百石吏主故事按博士秩比六百不應掌故秩反過之蓋應劭之誤也】其髙第可以爲郎中者太常籍奏【郎中宿衛之臣故其名籍以待上選也】卽有秀才異等輒以名聞【非常選也】其不事學若不材及不能通藝輒罷之而請諸不稱者罸【諸不稱者謂太常之謬選博士之失教及郡國之濫以充賦也】臣謹按詔書律令下者明天人分際通古今之義文章爾雅訓辭深厚恩施甚美小吏淺聞不能究宣無以明布諭下【欲爲學者開入仕之路故以宣布詔書爲名與三代賔興之意異矣此俗儒之所喜而髙士之所不屑也】治禮掌故以文章禮義爲官遷畱滯請選擇其秩比二百石以上及比百石通一藝以上補左右內史大行卒史【左內史後爲左馮翊右內史後爲京兆尹右扶風大行後爲大鴻臚】比百石以下補郡太守卒史皆各二人邊郡一人先用誦多者若不足乃擇掌故補中二千石屬【掌故尊於文學掌故卽前所謂秩比二百石以上者也中二千石屬卽左右內史大行卒史也大行中二千石左右內史𨿽二千石亦通言之也】文學掌故補郡屬【文學掌故卽博士弟子通一藝所補也郡屬卽郡太守卒史也】備員【旣無誦多者故選掌故彼善於此者以充數也】請著功令【顏師古曰新立此條請以著於功令功令篇名若選舉令】他如律令【顏師古曰此外並如舊律令】制曰可自此以來則公卿大夫士吏斌斌多文學之士矣【公卿多文學之士而治效反少於前日此太史公所嘆也】

漢孝武皇帝元朔六年赦天下

解題曰爲伐匈奴而下也

夏四月衛靑復將六將軍絕幕斬首虜萬餘右將軍蘇建前將軍趙信爲單於所敗信降匈奴建盡亡其軍惟票姚校尉霍去病有功封冠軍侯

解題曰按本傳右將軍蘓建盡亡其軍獨以身得亡去自歸大將軍大將軍問其罪正閎【張晏曰正軍正也閎名也】長史安議郎周霸等【徐廣曰儒生】建當云何霸曰自大將軍出未嘗斬禆將今建棄軍可斬以明將軍之威閎安曰不然自歸而斬之是示後無反意也不當斬大將軍曰靑幸得以肺腑待罪行間不患無威而霸說我以明威甚失臣意且使臣職𨿽當斬將以臣之尊寵而不敢自擅專誅於境外而具歸天子天子自裁之於是以見爲人臣不敢專權不亦可乎【此靑所以固寵也】軍吏皆曰善遂囚建詣行在所【蔡邕曰天子自謂所居曰行在所言今𨿽在京師行所至耳巡狩天下所奏事處皆爲宮在長安則曰奏長安宮在泰山則曰奏奉髙宮惟當時所在】大將軍姊子霍去病年十八幸爲天子侍中善騎射再從大將軍受詔與壯士爲票姚校尉【此武帝所欲貴寵也】與輕勇騎八百直棄大軍數百里赴利斬捕首虜過當於是封去病爲冠軍侯是歲失兩將軍軍亡翕侯軍功不多故大將軍不益封賜千金是時王夫人方幸於上寗乘說大將軍曰將軍所以功未甚多身食萬戶三子皆爲侯者徒以皇后故也今王夫人幸而宗族未富貴願將軍奉所賜千金爲王夫人親壽大將軍乃以五百金爲壽天子聞之問大將軍大將軍以實言上乃拜寗成爲東海都尉

六月置武功爵

解題曰按平凖書大將軍將六將軍仍再出擊胡得首虜萬九千級捕斬首虜之士受賜黃金二十餘萬斤虜數萬人皆得厚賞衣食仰給縣官而漢軍之士馬死者十餘萬兵甲之財轉漕之費不與焉於是大農陳藏錢經耗賦稅旣竭猶不足以奉戰士有司言天子曰朕聞五帝之教不相復而治禹湯之法不同道而王所繇殊路而建徳一也北邊未安朕甚悼之日者大將軍攻匈奴斬首虜萬九千級畱蹛無所食議令民得買爵及贖禁固免減罪請置賞官命曰武功爵【臣瓚曰茂陵中書有武功爵一級曰造士二級曰閒輿衛三級曰良士四級曰元戎士五級曰官首六級曰秉鐸七級曰千夫八級曰樂卿九級曰執戎十級曰左庻長十一級曰軍衛此武帝所置以寵軍功顏師古曰此下云級十七萬凡直三十餘萬金今瓚所引茂陵中書止於十一級則計數不足與本文乖矣或者茂陵書說之不盡也】級十七萬凡直三十餘萬金諸買武功爵官首者試補吏先除千夫如五大夫【顏師古曰五大夫舊二十等爵之第九級也至此以上始免徭役故每先選以爲吏千夫者武功十一等爵之第七也亦得免役今則先除吏比於五大夫也】爲其有罪又減二等爵得至樂卿【顏師古曰樂卿者武功爵第八等也言買爵得至第八也此文止論武功爵級而作注者乃以舊二十等爵解之失其本意故刪而不取】以顯軍功軍功多用越等大者封侯卿大夫小者郎吏吏道雜而多端則官職耗廢

漢孝武皇帝元狩元年冬十月帝幸雍祠五畤獲一角獸

解題曰按列傳上幸雍祠五畤獲白麟一角而五蹄時又有奇木其枝旁出輙復合於本上上異此二物博謀羣臣終軍上對曰宜因昭時令日攺定告元苴白茅於江淮發嘉號於營丘【孟康曰嘉號封禪也泰山在齊分野故曰營丘也】以應緝熈今野獸並角明同本也眾支內附示無外也若此之應殆將有解編髮削左衽襲冠帶要衣裳而防化者焉斯拱而俟之耳對奏上甚異之繇是攺元爲元狩後數月越地及匈奴名王有率眾來降者時皆以軍言爲中

淮南王安衡山王賜謀反自殺

解題曰按史記漢書列傳淮南王安爲人好書招致賔客方術之士數千人作爲內書二十一篇外書甚眾又有中篇八卷言神仙黃白之術亦二十餘萬言時武帝好藝文以安屬爲諸父辯博善爲文辭甚尊重之每爲報書及賜常召司馬相如等視艸乃遣每宴見談說得失及方技賦頌昏暮然後罷安時時怨望厲王死時欲畔逆未有因也及建元二年入朝武安侯與王語曰方今上無太子大王親髙皇帝孫行仁義天下莫不聞卽宮車一日晏駕非大王當誰立者淮南王大喜厚遺武安侯金財物陰結賔客撫循百姓爲畔逆事諸辧士爲方略者妄作妖言謟諛王王喜多賜金錢而謀反滋甚淮南王有女陵慧有口辧王愛陵常多予金錢爲中詗長安約結上左右王有孽子不害最長王不愛王后太子皆不以爲子兄數不害有子建材髙有气常怨望太子不省其父又怨時諸侯皆得分子弟爲侯而淮南獨二子一爲太子建父獨不得爲侯建陰結交欲告敗太子建具知太子之謀欲殺漢中尉【謂王擁閼靁被擊匈奴帝遣中尉宏卽訊驗王是時太子欲刺殺之也】卽使所善壽春莊芷以元朔六年上書於天子曰淮南王孫建材能髙淮南王王后荼荼子太子遷常疾害建建父不害無罪擅數捕系欲殺之今建在可徵問具知淮南陰事書聞上以其事下廷尉廷尉下河南治是時故辟陽侯孫審卿善丞相公孫怨淮南厲王殺其大父乃深購淮南事於乃疑淮南有畔逆計謀深窮治其獄廷尉以王孫建辭連淮南王太子遷聞上遣廷尉監因拜淮南中尉【就拜廷尉監爲淮南中尉也】逮捕太子至淮南淮南王聞與太子謀召相二千石欲殺而發兵召相相至內史以出爲解中尉曰臣受詔使不得見王王念獨殺相而內史中尉不來無益也卽罷相【是時諸侯王兵權在相內史中尉一人不能獨發】王猶豫計未決太子念所坐者謀刺漢中尉所與謀者已死以爲口絕乃謂王願防逮王亦愈欲休卽許太子太子卽自剄不殊伍被自詣吏因告與淮南王謀反反蹤迹具如此【淮南反謀至是始發前此所劾者特刺漢中尉而已至伍被反謀始發】安自剄國除爲九江郡衡山王賜元光六年入朝其謁者衡慶有方術欲上書事天子王怒欲劾慶死罪彊笞服之衡山內史以爲非是卻其獄【七國反後諸侯不得自專如此】王使人上書告內史內史治言王不直王又數侵奪人田壊人冢以爲田有司請逮治衡山王天子不許爲置吏二百石以上【如淳曰漢儀注吏四百石以下自調除國中今以王之惡天子皆爲置之】衡山以此恚謀反使子孝客枚赫陳善作繃車鏃矢衡山王非敢效淮南王求卽天子位畏淮南起並其國以爲淮南已西發兵定江淮之間而有之淮南王反衡山王淮南王弟當坐收有司請逮捕衡山王天子曰諸侯各以其國爲本不當相坐沛郡求捕所與淮南謀反者未得得陳喜於衡山王子孝家孝自告謀反王自剄國除爲衡山郡【史記年表作六要郡】又按平凖書自公孫以春秋之義防臣下取漢相張湯用峻文決理爲廷尉於是見知之法生而廢格沮誹窮治之獄用矣其明年淮南衡山江都王謀反迹見而公卿尋端治之竟其黨與而坐死者數萬人長吏益慘急而法令明察當是之時招尊方正賢良文學之士或至公卿大夫公孫以漢相布被食不重味爲天下先然無益於俗稍騖於功利矣

夏四月赦天下丁卯立子據爲皇太子遣謁者巡行天下賜孝弟力田老耄孤寡帛各有差

解題曰按本紀夏四月赦天下丁卯立皇太子賜中二千石爵右庶長【師古曰第十一等爵】民爲父後者一級詔曰朕聞咎繇對禹曰在知人知人則哲惟帝難之【師古曰尙書咎繇謨載咎繇之辭也帝謂堯也】蓋君者心也民猶支體支體傷則心防怛【師古曰防痛也怛悼也防音千感反怛音丁曷反】日者淮南衡山修文學流貨賂兩國接壤怵於邪說【師古曰怵者誘也音如戌亥之戍】而造簒弒此朕之不徳詩云憂心慘慘念國之爲虐【師古曰小雅正月之詩也】已赦天下滌除與之更始朕嘉孝弟力田哀夫老眊孤寡鰥獨【師古曰眊故耄字八十曰耄】或匱於衣食甚憐湣焉其遣謁者巡行天下存問致賜【師古曰致送至也】曰皇帝使謁者【師古曰謁者令使者宣詔書之文】賜縣三老孝者帛人五匹鄕三老弟者力田帛人三匹年九十以上及鰥寡孤獨帛人二匹絮三斤八十以上米人三石有寃失職使者以聞【師古曰職常也失職者失其常業及常理也】縣鄕卽賜毋贅聚【如淳曰贅防也令勿擅徵召贅聚三老孝弟力田也師古曰卽就也各遣就其所居而賜之勿防聚也贅音之銳反】

復事西南夷

解題曰按史記西南夷傳元狩元年博望侯張騫言大夏在漢西南慕中國患匈奴隔其道誠通蜀身毒國道便近又按大宛傳漢以來大夏道始通滇國初漢欲通西南夷費多道不通罷之及張騫言可以通大夏乃復事西南夷【大宛傳載於元朔六年通鑑從西南夷傳載於元狩】

漢孝武皇帝元狩二年三月戊寅平津獻侯公孫薨壬辰以禦史大夫樂安侯李蔡爲丞相

解題曰按公孫傳凡爲丞相禦史六歲年八十終丞相位其後李蔡嚴靑翟趙周石慶公孫賀劉屈犛繼踵爲丞相自蔡至慶丞相府客館丘虛而已至賀屈犛時壊以爲馬廐車庫奴婢室矣惟慶以惇謹復終相位其餘盡伏誅

廷尉張湯爲禦史大夫

解題曰按史記張湯傳湯兄事趙禹禹爲人防倨爲吏以來舎毋食客公卿相造請禹禹終不報謝務在絕知友賔客之情孤立行一意而已見文法輙取亦不覆按求官屬陰罪【此禹之所以不爲三公也】湯爲人多詐舞智以禦人始爲小吏幹沒與長安富賈甲田魚翁叔之屬交私及列九卿收接天下名士大夫已心內𨿽不合然陽浮慕之是時上方鄕文學湯決大獄欲傅古義乃請博士弟子治尙書春秋補廷尉史亭疑法【李奇曰亭平也】卽上意所欲罪予監史深酷者卽上意所欲釋與監史輕平者丞相數稱其美及治淮南衡山反獄皆窮根本嚴助及伍被上欲釋之湯爭曰伍被本畫反謀而助親幸出入禁闥爪牙臣乃交私諸侯如此弗誅後不可治於是上可論之其治獄所排大臣自爲功多此類【湯以迎合爲主助與偃武帝所欲赦湯反力爭殺之是乃妙於迎合者也】於是湯益尊任遷爲禦史大夫

以冠軍霍去病爲驃騎將軍擊匈奴得休屠王祭天金人獲首虜萬八千餘級

解題曰按本傳元狩三年春爲驃騎將軍將萬騎出隴西有功上曰驃騎將軍率戎士隃烏盭【古戻字】討遫濮渉狐奴歷五王國輜重人眾攝詟者弗取【顏師古曰攝詟謂振動失志气言距戰者誅服者則赦也】幾獲單於子轉戰六日過焉支山千有餘裏合短兵鏖臯蘭下【顏師古曰鏖謂苦擊而多殺也臯蘭山名也文潁曰鏖意曹反】殺折蘭王斬盧侯王銳悍者誅全甲獲醜執渾邪王子【顏師古曰全甲謂軍中之甲不防失也】及相國都尉防首虜八千九百六十級收休屠祭天金人【如淳曰祭天以金人爲主也張晏曰佛徒祠金人也顏師古曰今之佛像是也】師率減什七【顏師古曰言其破敵故匈奴之師什減其七也】益封去病二千二百戶

夏得馬余吾水中南越獻馴象能言鳥

解題曰大宛南越之師蓋兆於此召康公珍禽奇獸之戒至是驗矣禮樂志載元狩三年馬生渥窪水中作太乙之歌按本紀元鼎四年秋馬生渥窪水中作寶鼎天馬之歌五年詔曰冀州睢壤乃顯文鼎獲薦於廟渥窪水出馬朕其禦焉然則渥窪出馬蓋與汾陰出鼎同年禮樂志以爲元狩二年者蓋元狩二年馬出余吾水中當時司馬相如之徒必亦嘗作歌所以誤載於元狩耳史記樂書載渥窪馬歌汲黯諌辭元狩四年汲黯已在淮陽所諌未必余吾馬歌而史不載也

立樂府以宦者李延年爲恊律都尉

解題曰太樂令丞所職雅樂也樂府所職鄭衛之樂也樂府𨿽鄭衛之聲然天子所常禦上至郊廟咸用焉李延年至佩二千石印綬其尊寵非太樂之所可班矣按禮樂志武帝出樂府【顏師古注曰始置之也樂府之名蓋始於此】采詩夜誦【采詩卽古之采詩也哀帝罷樂府非鄭衛之音者條奏丞相孔光大司空何武奏不可罷者夜誦員五人亦在其中蓋雅樂也】有趙代秦楚之謳【此則皆非雅聲也】以李延年爲協律都尉多舉司馬相如等數十人造爲詩賦略論律呂以合八音之調【按李延年傳身及父母兄弟皆故倡也延年坐法腐刑給事狗監中女弟得幸於上號李夫人延年善歌爲變新聲是時上方興天地諸祠欲造樂令司馬相如等作詩頌延年輒承意歌所造詩爲之新聲曲】作十九章之歌【天馬歌第十】通鑑附於明年馬出渥窪水後今旣從本紀載得馬於此年亦移立樂府於此

遣驃騎將軍霍去病合騎侯公孫敖出北地衛尉張騫郎中令李廣出右北平擊匈奴去病至祁連山斬首虜三萬餘級益封五千戶禆將三人皆封侯敖騫失期當死贖爲庶人廣軍幾沒無賞

解題曰是時漢侯爵首虜中率則得之故霍去病禆將趙破奴輩皆計捕虜之數以封侯而李廣以四千騎當左賢王四萬眾气略凜然從文吏之議才得免責而已

秋匈奴昆邪王將四萬餘人來降置五屬國以處之解題曰按平凖書渾邪王率數萬之眾來降於是漢發車二萬乘迎之旣至受賞賜及有功之士是嵗費凡百餘巨萬胡降者皆衣食縣官縣官不給天子乃損膳解乘輿駟出禦府禁藏以贍之又按霍去病傳天子嘉驃騎之功曰驃騎將軍去病率師攻匈奴西域王渾邪王【其地在匈奴之西部故曰西域】及厥眾萌咸相犇率以軍糧接食並將控萬有餘人誅獟駻獲首虜八千餘級降異國之王三十二人【皆渾邪王之屬也】戰士不離傷十萬之眾咸懷集服仍與之勞爰及河塞庶幾無患幸旣永綏矣【匈奴傳云漢已得昆邪則隴西北地河西益少胡防】以千七百戶益封驃騎將軍減隴西北地上郡戍卒之半以寛天下之繇【按本紀減三郡戍卒在明年】居頃之乃分徙降者邊五郡故塞外而皆在河南因其故俗爲屬國【猶未與中國雜處也後漢志曰武帝置屬國都尉主蠻夷降者顏師古曰凢言屬國者存其國號而屬漠故曰屬國】

以方士齊人少翁爲文成將軍作泉宮

解題曰按封禪書郊雍獲一角獸明年少翁以鬼神方見上拜文成將軍以客禮禮之文成言曰上卽欲與神通宮室被服非象神神物不至乃作畫雲气車及各以勝日駕車辟惡鬼又作泉宮中爲臺室畫天地太乙諸鬼神居歲餘其方益衰乃僞爲帛書於是誅文成將軍隱之獲一角獸之明年卽元狩二年也其誅從通鑑書於四年

漢孝武皇帝元狩三年夏立膠東康王少子慶爲六安王

解題曰以寄憂死故復特封其少子也

封故相國蕭何曾孫慶爲酇侯

解題曰按史記年表元朔二年酇侯勝坐不敬絕元狩三年封何曽孫慶爲侯凢絕七年

作昆明池

解題曰按本紀發謫吏穿昆明池師古曰謫吏吏有罪者罰而役之【食貨志云故吏皆適令伐棘上林作昆明池若據此則吏之廢免者皆適令作昆明池也】臣瓚曰西南夷傳有越嶲昆明國有滇池方三百里漢使求身毒國而爲昆明所閉今欲伐之故作昆明池象之以習水戰在長安西南周回四十里

漢孝武皇帝元狩四年冬造白金皮幣罷半兩錢行三銖錢

解題曰按史記張湯傳漢大興兵伐匈奴山東水旱貧民流徙皆仰給縣官縣官空虛於是承上指請造白金及五銖錢籠天下鹽鐡排冨商大賈出告緡令鉏豪彊兼並之家舞文巧詆以輔法湯每朝奏事語國家用日晏天子忘食丞相取充位天下事皆決於湯百姓不安其生騷動縣官所興未獲其利姦吏並侵漁於是痛繩以罪則自公卿以下至於庶人咸指湯湯嘗病天子至自視病其隆貴如此又按平凖書縣官大空而富商大賈或蹛財役貧轉轂百數廢居居邑【徐廣曰廢居者貯畜之名也有所廢有所居有所畜言其乘時射利也】封君皆低首仰給【顏師古曰時公主列侯𨿽有國邑而無餘財其朝夕所須皆俯首而取給於富啇大賈後方以邑入償之】冶鑄煮鹽財或累萬金【漠無山澤之政故鹽鐡之利歸於商賈】而不佐國家之急黎民重困於是天子與公卿議更錢造幣以贍用而摧浮淫並兼之徒【更錢則舊錢不用造幣則私家所無此所以摧兼並也】自孝文更造四銖錢至是嵗四十餘年從建元以來用少縣官往往卽多銅山而鑄錢民亦間盜鑄錢不可勝數錢益多而輕物益少而貴乃爲皮幣白金銷半兩錢鑄三銖錢

以東郭咸陽孔僅爲大農丞桑羊爲侍中

解題曰按平凖書以東郭咸陽孔僅爲大農丞領鹽鐡【欲推鹽鐡故使二人領之】桑羊用事侍中咸陽齊之大煮鹽孔僅南陽大冶皆致生累千金故鄭當時進言之羊洛陽賈人子以心計年十三侍中【羊不知其所以進】故三人言利事析秋毫矣漢人多言汲鄭其實當時非黯比也黯奮不顧身以折功利之衝當時乃薦咸陽僅培克之魁以濟武帝之欲烏得並稱哉

初算緡錢

解題曰亦張湯之謀也按平凖書公卿言郡國頗被菑害貧民無產業者募徙廣饒之地陛下損膳省用出禁錢以振元元寛貸賦而民不齊出於南畆商賈滋眾貧者蓄積無有皆仰縣官異時算軺車賈人緡錢皆有差【事在元光六年】請算如故諸賈人末作貰貸賣買居邑稽諸物及商以取利者𨿽無市籍各以具物自占率緡錢二千而一算【瓚曰此緡錢爲是儲緡錢也故隨其用所施施於利重者其算亦多】諸作有租及鑄【如淳曰以手力所作而賣之】率緡錢四千一算【手作者得利差輕故算亦輕已上皆算緡錢之法也】非吏比者三老北邊騎士軺車以一算【按顏師古曰比例也身非爲吏之例非爲三老非爲北邊騎士而有軺車皆令出一算然則凢民不爲吏不爲三老騎士茍有軺車皆出一算矣元光之令止算商車耳至是民庶皆不免焉】商賈軺車二算【如淳曰商賈有軺車使出二算重其賦也已上算車之法也】船五丈已上一算【此文屬商賈下必專指商賈也蓋非商賈貿易四方有船者必少】匿不自占占不悉戍邊一歲沒入緡錢有能告者以半畀之【此所謂告緡也按張湯傳湯排富商大賈出告緡令則此奏出於湯不疑】賈人有市籍者及其家屬皆無得借名田以便農敢犯令沒入田僮【本意正欲算舟車緡錢以徵利耳而托於便農故不得不兼行此令也】

以卜式爲中郎

解題曰卜式爲小忠而不知大體者也其願輸家財半助邊丞相以爲此非人情不軌之臣然報罷之後助縣官之心終不衰則非矯飾也惜其未嘗講學故區區以輸財爲忠是時豪富皆爭匿財惟式尢欲助費時勢相激故武帝寵式者日厚嫉富豪者日深民中家已上大率破𨿽假手於桑羊輩茍無式以形之未必如是之酷也

遣大將軍衛靑驃騎將軍霍去病各將五萬騎絕幕擊匈奴靑圍單於不克去病封狼居胥山獲首虜七萬餘級益封五千八百戶

解題曰漢武擊匈奴深入大節有四元朔五年衛靑圍右賢王得人畜數十百萬一也元狩二年夏霍去病深入二千餘里至祁連山二也其秋霍去病降昆邪王置武威酒泉郡而河西空無匈奴三也今年衛靑幾獲單於霍去病封狼居胥山鹵獲七萬餘級四也自是之後漢軍希出晚歲李廣利𨿽屢深入然戰輙不利終武帝世不過此四大節而已按史記衛將軍驃騎傳上令大將軍靑驃騎將軍去病將各五萬騎步兵轉者踵軍數十萬而敢力戰深入之士皆屬驃騎驃騎始爲出定襄當單於捕虜言單於東乃更令驃騎出代郡令大將軍出定襄【始使去病出定襄未知單於所向也及捕獲俘虜言單於在東始知與定襄相當乃攺命衛靑出定襄以敵單於而使去病出代郡焉以位次言之靑固宜當單於也然敢戰深入之士則去病將之單於則靑當之一則兵甚精而敵脆一則兵不精而敵堅其有功無功未戰可以先卜矣此蓋眷有盛衰而非才有能否也】單於以精兵待幕北而適値大將軍大將軍縱左右翼繞單於單於直冒漢圍西北馳去漢匈奴殺傷大當【靑所以不益封也】驃騎將軍出代右北平千餘里直左方兵【匈奴左方兵左賢王以下居東方者也其兵必不如單於所統之精】所斬捕功已多大將軍軍旣還天子曰驃騎將軍去病率師躬將所獲葷粥之士約輕賫絕大幕渉獲章渠以誅北車耆轉擊左大將斬獲旗鼓歷渉離侯濟弓閭獲屯頭王韓王等三人將軍相國當戶都尉八十三人封狼居胥山禪於姑衍登臨翰海執鹵獲醜七萬有四百四十三級師率減什三【顏師古曰漢兵失亡之數也】取食於敵逴行殊逺而糧不絕【單於悉逺北其輜重故衛靑無繇取食於敵】以五千八百戶益封驃騎將軍又封其所部右北平太守路博徳等四人爲列侯自大將軍圍單於之後竟不復擊匈奴者以漢馬少而方南誅兩越東伐朝鮮擊羗西南夷以故久不伐胡又按匈奴傳是後匈奴逺遁而幕南無王庭漢度河自朔方以西至令居【徐廣曰在金城】往往通渠置田官吏卒五六萬人稍蠶食地接匈奴以北【秦始皇收匈奴河南地度河據陽山今漢武帝復收河南地度河拓地至金城則其地又廣於始皇矣】

前將軍李廣自殺

解題曰世變有文質而人物有華實漢初人物固非中葉所能用也李廣生非其時其畱落不偶何足怪哉太史公曰傳曰其身正不令而行其身不正𨿽令不從其李將軍之謂也余睹李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大也

衛靑霍去病皆加大司馬

解題曰按百官表元狩四年初置大司馬以冠將軍之號蓋借古官名以爲寵非有夏官之實也

匈奴請和親博士狄山與張湯異議遣乘障爲匈奴所殺

解題曰按張湯傳匈奴來請和親羣臣議上前博士狄山曰和親便上問其便山曰兵者凶器未易數動髙帝欲伐匈奴大困平城乃遂結和親孝惠髙後時天下安樂及孝文帝欲事匈奴北邊蕭然苦兵矣孝景時吳楚七國反景帝往來兩宮寒心者數月吳楚已破竟景帝不言兵天下富實今自陛下舉兵擊匈奴中國以空虛邊民大困繇此觀之不如和親上問湯湯曰此愚儒無知【山所言蓋人主所飫聞而厭見者宜張湯以爲愚也然谷粟可以飬生酒色可以殺人豈非飫聞而厭見者哉湯本刀筆吏一爲武帝崇奬遂忘其初淩折廷臣無復人理此孟子所以有居移气之嘆也】狄山曰臣固愚忠若禦史大夫湯乃詐忠若湯之治淮南江都以深文痛詆諸侯別疏骨肉使蕃臣不自安臣固知湯之爲詐忠【使山於此泯黙引卻猶可以全身而辭气勁厲直嬰其鋒其忠固可取也以深文痛詆諸侯別疏骨肉此亦當時眾人之言方眾人尙有此言之時修舉封建猶易爲力及耳目旣逺風俗不接縱有知之者舉世必以爲迂濶而莫之聽也】於是上作色曰吾使生居一郡能無使虜入盜乎曰不能曰居一縣對曰不能復曰居一鄣間山自度辯窮且下吏曰能於是上遣山乘障至月餘匈奴斬山頭而去【以萬乘之尊窮一書生而必置之死豈不易哉然自是之後無敢以用武諫者若非帝晚年自悔悟漢室𨿽亡誰復告之故狄山之死乃漢存亾之決也武帝初伐匈奴之時主父偃輩尙以異論見賞及屢有大功志气驕溢忤之者輙誅無復前日之度蓋忿欲同根而異條未有此盛而彼不長者也】

右內史汲黯免以義縱爲內史王溫舒爲中尉楊僕爲主爵都尉

解題曰汲黯去則漢朝無人矣義縱王溫舒楊僕名皆在酷吏傳三人分典闗輔民亦不堪命矣有興利之臣則必有酷吏蓋兩者相資爲用而不可相無者也如桑羊之徒興利之臣也義縱之徒酷吏也兼之者其張湯乎

漢孝武皇帝元狩五年罷三銖錢行五銖錢初鹽鐡解題曰按平凖書有司言三銖錢輕易姦詐乃更請諸郡國鑄五銖錢周郭其下令不可磨取鎔焉大農上鹽鐡丞孔僅咸陽言【去年二人爲大農丞領鹽鐡至是其法始成也】山海天地之藏也皆宜屬少府陛下不私以屬大農佐賦【前此民冶鑄煮鹽例納山海池澤之稅所入至防故入少府以給供飬今武帝欲盡榷以給徵伐之用故攺屬大農咸陽孔僅欲蓋其奪民利之惡反稱武帝之不私此聚斂之臣常態也】願募民自給費【官自給盡費也】因官器作煮鹽官與牢盆【蘇林曰牢價直也今世人言顧手牢如淳曰牢廩食也古者名廩爲牢也盆者煮鹽盆顏師古以蘇說牢字爲是不知蘇林以牢爲價値如淳以牢爲廩食本非兩說若今所謂工食也蓋官募人煮鹽費用工食釡竈官皆給之而盡收其鹽耳但言鹽之法不言鐡之法者蓋官募人冶鑄其法與煮鹽同也】浮食奇民欲擅管山海之貨以致富羨役利細民其沮事之議不可勝聽敢私鑄鐡器煮鹽者左趾【韋昭曰以鐡爲之著左趾以代刖也顏師古曰足鉗也音徒計反】沒入其器物郡不出鐡者置小鐡官【郡縣出鐡者卽地理誌所載鐡官是也小鐡官鑄故鐡】使屬在所縣【小鐡官皆屬在所縣不特置官司自此已上皆孔僅咸陽之奏也】使孔僅東郭咸陽乘傳舉行天下鹽鐡作官府除故鹽鐡家富者爲吏吏道益雜不選而多賈人矣【通鑑載於去年平凖書載鹽鐡於行五銖錢後今從之】又按漢書列傳桑羊自以爲國家興筦之利伐其功然則孔僅咸陽鹽鐡之時羊𨿽幼其畫防必多也鹽鐡之議自管仲始其海王篇曰桓公曰何以爲國管子對曰惟官山海爲可耳桓公曰何謂官山海管子對曰海王之國謹正鹽防桓公曰何謂正鹽防管子曰十口之家十人食鹽百口之家百人食鹽終月大男食鹽五升少半大女食鹽三升少半吾子食鹽二升少半【注云吾子謂小男小女也】此其大歷也鹽百升而釡【注云鹽十二兩十銖一黍十分之一爲升當米六合四勺也百升之鹽七十六斤十二兩十九銖二累爲釡當米六斗四升】今鹽之重升加分彊釡五十也【注云分彊半彊也今使鹽官稅其鹽之重每一升加半合爲彊而取之則一釡之鹽得五十合而爲之彊】升加一彊釡百也升加二彊釡二百也【管子稅鹽之法十取其二故一釡稅二百合】鐘二千【十釡爲鐘十取其二則鐘稅二千合矣注云十釡之鹽七百六十八斤爲鐘當米六斛四斗】十鐘二萬百鐘二十萬千鐘二百萬乘之國人數開口千萬也【注云舉其大數而言之也開口謂大男大女之所食鹽也】禺防之日二百萬【注云禺讀爲偶偶對也商計也對其大男大女食鹽者之口數而立防以計所稅之鹽一日計二百萬合爲二百鐘】十日二千萬一月六千萬萬乘之正九百萬也【正徵也萬乘之國人𨿽有千萬口而十寛其一故正徵其九百萬注云又減其稅數以千萬人如九百萬人之數則所稅之鹽一日百八十鐘十日千八百鐘一月五千四百鐘】月人三十錢之籍爲錢三千萬【以當稅之鹽計直而輸錢於官也鹽𨿽減爲五千四百鐘計其直猶爲三千萬錢也】今吾非籍之諸君吾子而有二國之籍者六千萬【當時萬乘之國稅籍三千萬今所入六千萬是有二國之籍也諸君者注所謂老男老女也六十以上爲老男五十以上爲老女吾子者注所謂小男小女也老幼所食之鹽皆不籍止籍大男大女月所入者三千萬此云六千萬者蓋正稅之籍所入三千萬而鹽官之利所入亦三千萬合爲六千萬耳】今鐡官之數曰一女必有一鍼一刀若其事立【注云若猶然後】耕者必有一耒一耜一銚若其事立【注云大鋤謂之銚羊昭反】行服連【注云輦名所以載作器入挽者】軺【羊昭反】輂【居玉反】者【注云大車駕馬】必有一斤一鋸一鑿若其事立不爾而成事者天下無有今鍼之重加一也三十鍼一人之籍刀之重加六五六三十五刀一人之籍也耜鐡之重加七三耜鐡一人之籍也【鍼之重加一刀之重加六耜鐡之重加七則物之小者稅輕物大者稅重耳三十鐡五刀三耜鐡之數未詳】其餘輕重皆準此而行此管仲稅鹽鐡之法也輕重甲篇曰管子謂桓公曰齊有渠展之鹽【注云渠展齊地沛水所流入海之處可煮鹽之所也】請君伐菹薪煮沸火爲鹽而積之桓公曰諾十月始正至於正月成鹽三萬六千鐘召管子而問曰安用此鹽而可管子對曰孟春旣至農事且起大夫無得繕冢墓理宮室立臺榭築墻垣北海之眾無得聚庸而煮鹽【注云北海之眾謂北海煮鹽之人本意禁人煮鹽托以農事慮有妨奪先自大夫起欲人不知其機】若此則鹽必坐長而十倍桓公曰善行事柰何管子對曰請以令糶之梁趙宋衛濮陽彼盡饋食之也國無鹽則腫守圉之國用鹽獨甚桓公曰諾乃以令使糶之得成金萬一千餘斤輕重乙篇曰桓公曰衡謂寡人曰請令防山木鼓山鐡是可以無籍而用足管子對曰不可今發徒而作之則逃亡而不守發民則不疾怨上邊竟有兵則懷宿怨而不戰未見山鐡之利而內敗矣故善者不如與民量其重計其嬴民得其十君得其三雜之以輕重守之以髙下若此則民疾作而爲上虜矣以此三篇先考之管仲之鹽鐡其大法稅之而已鹽𨿽嘗官自煮之以權時取利亦非久行至於鐡則官初未嘗冶鑄也與孔僅桑羊之法異矣

董仲舒請限民名田不從

解題曰按食貨志董仲舒言古井田法𨿽難卒行冝少近古限民名田以贍不足【顏師古曰名田古田也名爲立限不爲富者過制貧弱之家可足也】塞兼並之路鹽鐡皆歸於民去奴婢除專殺之威薄賦斂省繇役以寛民力然後可善治也仲舒死後功費愈甚天下虛耗人復相食荀氏漢紀載鹽鐡董仲舒於去年今並遷於此

以汲黯爲淮陽太守

解題曰黯居淮陽七歲而卒卒後上以黯故官其弟汲仁至九卿子汲偃至諸侯相

徙天下姦猾吏民於邊

解題曰此始皇之謫戍也

赦天下祠壽宮神君

解題曰上郡巫所祠也按封禪書天子病鼎湖其召置祠之泉病良已大赦置壽宮神君

漢孝武皇帝元狩六年楊可告緡右內史義縱坐廢格誅

解題曰延平陳氏曰義縱在南陽吏民重足一迹其爲定襄掩獄解脫郡中不寒而栗專以鷹擊爲治豈可以治民哉然能以楊可告緡錢爲亂民而使捕其黨此眞太守之事而武帝誅之非縱無可誅之罪而所以誅之者適非其罪也

夏四月乙巳立子閎爲齊王旦爲燕王胥爲廣陵王解題曰按三王世家大司馬臣去病昧死再拜上疏皇帝陛下陛下過聽使臣去病待罪行間宜專邊塞之思慮暴體中野無以報乃敢惟他議以干用事者【衛靑以五百金爲王夫人親壽霍去病發皇子封王之議衛霍之爲將帥如此】誠見陛下憂勞天下哀憐百姓以自防虧膳貶樂損郎員【郎天子之侍衛也減損侍衛亦薄於自奉與虧膳貶樂同】皇太子賴天能勝衣趨拜至今無號位師傅官陛下恭讓不防羣臣私望不敢越職而言臣竊不勝犬馬心昧死願陛下詔有司因盛夏吉時定皇子位【月令立夏之月封諸侯】惟陛下幸察臣去病昧死再拜以聞皇帝陛下三月乙亥禦史臣光守尙書令奏未央宮制曰下禦史六年三月戊申朔乙亥禦史臣光守尙書令丞非下禦史書到言丞相臣靑翟禦史大夫臣湯太常臣充大行令臣息太子少傅臣安行宗正事【太常禮官也大行令諸侯初立奏防者也宗正掌宗室也】昧死上言臣謹與中二千石臣賀等議古者裂地立國並建諸侯以承天子所以尊宗廟重社稷也臣靑翟臣湯等昧死請立皇子臣閎臣旦臣胥爲諸侯王昧死請所立國名制曰朕之不徳海內未洽乃以未教成者彊君連城卽股肱何勸其更議以列侯家之三月丙子奏未央宮丞相靑翟禦史大夫臣湯昧死言臣謹與列侯臣嬰齊中二千石臣賀諫議大夫博士臣安等議曰陛下奉承天統明開聖緒尊賢顯功興滅繼絕續蕭文終之後於酇褒厲羣臣平津侯等昭六親之序明天施之屬使諸侯王封君得推私恩分子弟戶邑錫號遵建百有餘國而家皇子爲列侯則尊卑相逾列位失序不可以垂統於萬世臣請立臣閎臣旦臣胥爲諸侯王三月丙子奏未央宮制曰康叔親屬有十而獨尊者褒有徳也所以抑未成家以列侯可四月戊寅奏未央宮丞相臣靑翟禦史大夫臣湯昧死言昔五帝異制周爵五等春秋三等【鄭曰春秋變周之文從殷之質合伯子男以爲一則殷爵三等者公侯伯也】皆因時而序尊卑髙皇帝撥亂世反諸正昭至徳定海內封建諸侯爵位二等皇子或在繦緥而立爲諸侯王奉承天子爲萬世法則不可易臣請立臣閎臣旦臣胥爲諸侯王四月癸未奏未央宮畱中不下丞相臣靑翟太僕臣賀行禦史大夫事【禦史大夫暫以他故在告九卿攝職】太常臣充太子少傅臣安行宗正事昧死言臣請令史官擇吉日具禮儀上禦史奏輿地圖他皆如前故事制曰可四月丙申奏未央宮太僕臣賀行禦史大夫事昧死言太常臣充言卜入四月二十八日乙巳可立諸侯王【太史太常之屬也故史官擇日而太常奏之】臣昧死奏輿地圖請所立國名【光武封皇子輔等爲公大司空上輿地圖用此故事也成帝時禦史大夫更名大司空】禮儀別奏臣昧死制曰立皇子閎爲齊王旦爲燕王胥爲廣陵王四月丁酉奏未央宮六年四月戊寅朔癸卯【去乙巳二日】禦史大夫湯【是時湯已復出視事矣】下丞相丞相下中二千石二千石二千石下郡太守諸侯相丞書從事下當用者如律令【西漢書詔奏報之式惟此爲備故詳載之】又按漢書列傳王夫人生閎李姬生旦及胥

六月遣博士褚大徐偃等六人分行郡國

解題曰褚大等之出其實以私鑄金錢者眾類不能盡誅故遣大等舉兼並之徒守相爲利者而本紀所載之詔乃以振業鰥寡舉篤行之君子爲名其末乃姦猾爲害者舉奏武帝之詔令務爲虛飾大抵若此也荀恱漢紀曰詔遣博士六人分巡天下存孤寡防廢病賑窮乏舉獨行之君子蓋徒信詔文而不考其實也

秋九月大司馬驃騎將軍霍去病薨以其弟光爲奉車都尉

觧題曰按霍光傳去病任光爲郎稍遷諸曹侍中去病死後光爲奉車都尉

大農令顏異坐腹誹誅

解題曰致堂胡氏曰秦禁偶語則兩人不得相與言矣其後有妖言令則一人而爲國家深計者亦不得獨獻言矣𨿽然是猶或發之於口或筆之於書得以據證反是爲非加之罪辟也若夫腹誹之法探心腹不可刑顯而罪之指孝子曰爾欲弒父指忠臣曰爾欲弒君凢所惡者孰不可殺哉

漢孝武皇帝元鼎元年

解題曰通鑑考異曰漢書武紀此年云得鼎汾水上按封禪書欒大封樂通侯之歲其夏六月汾陰巫錦爲民祠魏睢后土營旁得鼎武紀元鼎四年十月幸汾陰十一月立后土祠於汾陰睢上六月得寶鼎后土祠旁恩澤侯表元鼎四年四月乙巳欒大封侯然則得鼎應在四年蓋武紀因今年攺元而誤增此得鼎一事耳非兩曽得鼎於汾水上也封禪書天子封泰山反至泉有司言寶鼎出爲元鼎以今年爲元封元年然則元鼎年號亦如建元元光皆後來追攺之耳【宣帝時美陽得鼎獻之下有司議多以爲宜薦見宗廟如元鼎時故事張敞議曰昔寶鼎之出於汾睢也河東太守以聞詔曰朕巡祭后土祈爲百姓蒙丰年今谷嗛未報鼎焉爲出哉傳問耆老意舊藏與誠欲考得其實也有司驗睢上非舊藏處鼎大八尺一寸髙二尺六寸殊異於眾鼎今此鼎細小又有欵識不宜薦見宗廟此卽元鼎四年事也本紀誤重出於元年耳】

濟東王彭離有罪廢處上庸國除

解題曰梁孝王子也按列傳彭離廢爲庶人徙上庸國除爲大河郡【地理誌不載當考】孝王支子四王皆絕於身

漢孝武皇帝元鼎二年冬十一月禦史大夫張湯有罪自殺十二月壬辰丞相莊靑翟下獄自殺

解題曰按史記張湯傳河東人李文嘗與湯有郤已而爲禦史中丞恚數從中文書事有可以傷湯者不能爲地湯有所愛史魯謁居知湯不平使人上蜚變告文姦事事下湯湯治論殺文而湯心知謁居爲之上問曰言變事縱迹安起湯佯驚曰此殆文故人怨之【是時武帝未悟也至田信事發始並覺其詐耳】謁居病臥閭裏主人湯自往視疾爲起居摩足趙國以冶鑄爲業王數訟鐡官事湯常排趙王趙王求湯陰事謁居嘗按趙王趙王怨並上書告湯大臣也史謁居有病湯至爲摩足疑與爲大姦事下廷尉【主父偃發燕齊事張湯治淮南衡山獄諸侯皆怨之趙王彭祖連告二人皆致之死其心刻深好法律可見也】謁居病死事連其弟弟使人上書告湯與謁居謀共變告李文事下減宣宣嘗與湯有郤及得此事窮竟其事未奏也【酷吏自相排防如此】防人有盜發孝文園瘞錢丞相靑翟朝與湯約俱謝湯念丞相以四時行園當謝湯無與也不謝三長史合謀曰始湯約與君謝已而賣君今欲劾君以宗廟事此欲代君耳吾知湯陰事使吏捕案湯左田信等【漢書音義曰左證左也】事辭頗聞減宣亦奏謁居等事天子果以湯懷詐靣欺使八輩簿責湯湯具自道無此不服【謁居已死故湯可以詆讕】於是上使趙禹責湯禹至讓湯曰君何不知分也君所治夷滅者幾何人矣今人言君皆有狀天子重致君獄欲令君自爲計何多以對簿爲湯遂自殺湯死家產直不過五百金皆所得奉賜無他業【如此則丞相三長史所按湯與田信分物致富之事不驗故皆見誅】

春作柏梁防

解題曰按平凖書是時越欲與漢用船戰遂乃大修昆明池列觀環之治樓船髙十餘丈旗幟加其上甚壯於是天子感之乃作柏梁防數十丈宮室之修繇此日麗

秋九月遣博士中等循行江南振救饑民

解題曰按本紀詔曰仁不異逺義不辭難今京師𨿽未爲丰年山林池澤之饒與民共之今水潦移於江南迫隆冬至朕懼其饑寒不活江南之地火耕水耨方下巴蜀之粟致之江陵遣博士中等分循行諭告所抵無令重困吏民有振饑民免其戹者具舉以聞是時師旅宮室始興而憂民如此此武帝所以異於始皇也

置水衡都尉官

解題曰按百官表武帝元鼎二年初置掌上林苑有五丞屬官有上林均輸禦羞禁圃輯濯鐘官技巧六廐辯銅九官令丞初禦羞上林衡官及鑄錢皆屬少府【謂未置水衡都尉以前】又按平凖書大農筦鹽鐡官布多置水衡欲以主鹽鐡及楊可告緡錢上林財物眾乃令水衡主上林

行赤側錢罷白金

解題曰按平準書郡國多姦鑄錢錢多輕而公卿請令京師鑄鐘官赤側【如淳曰以赤銅爲其郭也今錢見有赤側者不知作法云何】一當五賦官用非赤側不得行【師古曰充賦及給宮用皆令以赤側】白金稍賤民不寶用縣官以令禁之無益歲餘白金終廢不行是嵗也張湯死而民不思

遣中郎將張騫使烏孫通西域

解題曰張騫始說武帝自蜀通西域爲昆明所閉及得渾邪王地騫遂自酒泉燉煌通西域焉按西域傳西域以孝武時始通本三十六國其後稍分至五十餘【顏師古曰司馬彪續漢書云至於哀平有五十五國也】皆在匈奴之西烏孫之南南北有大山中央有河東西六千餘里南北千餘里東則接漢阸以玉門陽闗【孟康曰二闗皆在燉煌西界】西則限以蔥嶺其南山東出金城與漢南山屬焉【西城南山與長安南山相屬】其河有兩原一出蔥嶺山一出於闐【按大宛傳漢使窮河源河源出於闐其山多玉石采來天子按古圖書名河所出山曰昆侖云然則漢使徒能窮於闐之源未能窮蔥嶺之源也太史公曰禹本紀言河出昆侖昆侖其髙二千五百餘里日月所相避隱爲光明也其上有醴泉瑤池今自張騫使大夏之後也窮河源惡睹本紀所謂昆侖者乎故言九州山川尙書近之矣至禹本紀山海經所有怪物余不敢言之也】於闐在南山下其河北流與蔥嶺河合東注蒲昌海蒲昌海一名鹽澤者也去玉門陽闗三百餘里廣袤三百里其水亭居冬夏不增減皆以爲濳行地下南出於積石【山在西羌之中燒當所居也延熹二年西羌燒當犯塞防羌校尉叚熲討之追出塞至積石山斬首而還】爲中國河云自玉門陽闗去西域有兩道從鄯善【卽樓蘭也】傍南山北波河【顏師古曰波河循河也波彼義反】西行至莎車爲南道南道西逾蔥嶺則出大月氏安息自車師前王廷隨北山波河西行至疏勒爲北道北道西逾蔥嶺則出大宛康居奄蔡焉耆西域諸國土著有城郭田畜與匈奴烏孫異俗又按張騫傳騫還拜爲大行歲餘騫卒後嵗余其所遣副使通大夏之屬者皆頗與其人俱來於是西北國始通於漢矣然騫鑿空諸後使往者皆稱博望侯以爲質於外國矣

漢孝武皇帝元鼎三年冬徙函谷闗於新安以故闗爲農縣

解題曰按本紀冬徙函谷闗於新安以故闗爲農縣應劭曰時樓船將軍楊僕數有大功恥爲闗外民上書乞徙東闗以家財給其用度武帝意亦好廣濶於是徙闗於新安去農三百里

十一月令民告緡以其半與之令株送徒入財補郎解題曰元狩四年下告緡之令固曰有能告以其半畀之矣楊可告緡義縱捕爲可使者蓋𨿽有畀半之賞而告者猶少故可遣使以督之今年復申嚴舊令以促之也按平凖書楊可告緡徧天下中家以上大抵皆遇告杜周治之獄少反者乃分遣禦史廷尉正監分曹往卽治郡國緡錢得民財物以億計奴婢以千萬數田大縣數百頃小縣百餘頃宅亦如之於是商賈中家以上大率破民偸甘食好衣不事畜藏之產業而縣官有鹽鐡緡錢之故用益饒矣益廣闗【今年徙函谷闗於新安】置左右輔乃分緡錢諸官而水衡少府大農太僕各置農官往往卽郡縣比沒入田田之其沒入奴婢分諸苑飬狗馬禽獸及與諸官諸官益雜置多從奴婢眾而下河漕度四百萬石【髙祖孝惠髙後時漕轉山東粟以給中都官嵗不過數十萬石】及官自糴乃足所忠言世家子弟富人或鬭雞走狗馬弋獵博戱亂齊民乃徵諸犯令相引數千人命曰株送徒入財者得補郎【李奇曰先至者爲魁株也師古曰言被牽引者爲其根株所送當充徒役而能入財者卽當補郎】郎選衰矣

正月戊子陽陵園火

解題曰景帝陵也

常山憲王舜薨太子勃嗣立有罪國除爲常山郡以憲王子平爲眞定王子商爲泗水王

解題曰按景十三王傳常山憲王舜帝少子驕淫數犯禁上常寛之三十三年薨子勃嗣爲王初憲王有不愛姬生長男棁【音奪又音他活反】棁以母無寵故亦不得幸於王王后修生太子勃王內多所幸姬生子平子商王后稀得幸及憲王疾甚諸幸姬侍病王后以姤媢不常在【亦姤也音肙】輒歸舎醫進藥太子勃不自嘗藥又不宿畱侍疾及王薨王后太子乃至憲王雅不以棁爲子數【雅素也數音所其反】不分與財物郎或說太子王后令分棁財皆不聽太子代立又不收卹棁棁怨王后及太子漢使者視憲王防棁自言憲王病時王后太子不侍及薨六日出舎【如淳曰出服舎也】太子勃私姦飲酒博戱擊築與女子載馳環城過市【環繞也音宦】入獄視囚天子遣大行騫驗問【師古曰張騫也】逮諸證者王又匿之吏求捕勃使人致擊笞掠擅出漢所疑囚有司請誅勃及憲王后修上曰修素無行使棁防之罪勃無良師傳不忍致誅有司請廢勿王徙王勃以家屬處房陵上許之勃王數月廢國除月餘天子爲最親詔有司曰常山憲王早夭後妾不和適孽誣爭【孽庶也】防於不義以滅國朕甚閔焉其封憲王子平三萬戶爲眞定王子商三萬戶爲泗水王

匈奴伊稚斜單於死子烏維立爲單於

解題曰按本紀匈奴列伊稚斜單於立十三年死子烏維立爲單於是嵗元鼎三年也烏維單於立而漢武帝始出巡狩郡縣其後漢方南誅兩越不擊匈奴匈奴亦不入邊

漢孝武皇帝元鼎四年冬十月帝幸雍祠五畤始巡郡國東度河幸汾陰十一月甲子立后土祠於汾陰脽上至滎陽而還

解題曰按本紀四年冬十月行幸雍祠五畤賜民爵一級女子百戶牛酒行自夏陽東幸汾陰十一月甲子立后土祠於汾陰脽上【師古曰脽者以其形髙起如人尻脽故以名云】禮畢行幸滎陽還至洛陽詔曰祭地冀州【漢十二部河東汾陰屬司是時未分十二部以禹九州言之故屬冀州也服防曰后土祠在汾陰汾陰本冀州地也周時乃分爲並州爾雅曰兩河間曰冀州】瞻望河洛巡省豫州觀於周室邈而無祀【師古曰邈逺絕之意】詢問耆老乃得孽子嘉其封嘉爲周子南君以奉周祀【師古曰子南其封邑之號以爲周後故總言周子南君自嘉以下皆姓姬氏著在史傳】

秋得馬渥窪水中

解題曰李斐曰南陽新野有暴利長當武帝時遭刑屯田燉煌界數於此水旁見羣野馬中奇異者與凢馬偕來飲此水利長先作土人持勒絆於水旁後馬玩習久之代土人持勒絆收得其馬獻之欲神異此馬雲從水中出

中尉尹齊免徙廷尉王溫舒代之以故少府趙禹爲廷尉中大夫倪寛爲左內史

解題曰尹齊張湯使督賊盜斬伐不避貴戚者也今爲中尉以不勝任抵罪趙禹條侯以爲文深不可居大府者也今爲廷尉而治加緩名爲平則其時可知矣王溫舒治中尉有勢家𨿽有姦如山弗犯無勢者貴戚必侵辱舞文巧詆下戶之猾以焄大豪於是中尉部中中猾以下皆伏有勢者爲遊聲譽此其所以稱治也【按史記酷吏傳溫舒死家直累千金後數嵗尹齊亦病死家直不滿五十金】兒寛眇然儒者方用酷吏之時豈宜在內史之選哉武帝政事固有時或出於此也

遣安國少季諭南粵衛尉路博徳將兵屯桂陽

解題曰武帝英主也茍貪區區南越之地至使淫夫誘嫠婦政使無呂嘉之亂豈不爲中國萬世之辱哉按南粵傳元鼎四年漢使安國少季往諭王王太后

罷赤側錢專令上林三官鑄錢

解題曰按平凖書張湯死後二嵗赤側錢賤民巧法用之不便又廢於是悉禁郡國無鑄錢專令上林三官鑄錢旣多而令天下非三官錢不得行諸郡國前所鑄錢旣銷廢之輸其銅三官而民之鑄錢益少計其費不能相當惟眞工大姦乃盜爲之【延平陳氏曰大其下能相當則盜鑄不禁而自少錢之利害在此一言而已】

漢孝武皇帝元鼎五年冬十月帝幸雍祠五畤遂西逾隴登空同北出蕭闗獵新秦中以勒邊兵而還

解題曰隴或謂之隴坻或謂之隴阪唐謂之隴山今謂之大隴山在漢屬天水郡隴縣在今屬秦州隴城縣隴東則爲漢三輔隴西則爲漢天水隴西諸郡唐隴右之地隴者所以限東西也按隴州乃漢右扶風隃麋汧縣之地西魏嘗置隴東郡則扶風在隴之東明矣武帝幸雍遂逾隴蓋雍亦屬右扶風也按平凖書上於是北出蕭闗【唐屬武州今屬秦鳯路懷徳軍】從數萬騎獵新秦中【秦蒙恬所取匈奴河南地也】以勒邊兵而歸新秦中或千里無亭徼於是誅北地太守以下【邊吏以絕塞天子所不至故弛備至此此巡守之制所以不可廢也惜武帝之出爲觀兵求仙而發耳使用之考制度省風俗豈小補哉】而令民得畜牧邊縣【漢書音義曰令民得畜牧於邊縣也】官假馬母三歲而歸及息什一以除告緡用充仞新秦中【李奇曰邊有官馬今令民能畜官母馬者滿三歲歸之十母馬選官一駒此爲息什一也顏師古曰官得母馬之息以給用度得充實秦中人故除告緡之令也按平凖書元封元年桑羊領大農不告緡去此正三歲是時得馬母之息故不告緍也】又按本紀西臨祖厲河而還【祖音置厲音賴】按祖厲屬安定郡【今爲防州烏蘭縣】蓋武帝是行所極也

十一月辛巳朔旦冬至郊見太一於甘泉防畤

解題曰雍五畤之祠五帝𨿽不合於經然猶用之以祀天也至於甘泉太一祠壇則五帝壇圜居其下則又以太一爲尊於天帝矣皆方士矯誣不經之說也平凖書曰列火滿壇壇旁烹炊具有司云祠上有光焉然則武宣之世所謂神光者皆是物也

夏四月赦天下

解題曰按南粵傳下赦曰天子微弱諸侯力政譏臣不討賊今呂嘉建徳等反自立晏如令罪人及江淮以南樓船十萬師往討之

秋遣伏波將軍路博徳樓船將軍楊僕等擊南越解題曰是時衛靑尙存而謀帥乃不及焉蓋不以小敵煩大將乃武帝之深略也按南粵傳本紀秋衛尉路博徳爲伏波將軍出桂陽下湟水【今連州桂陽縣有桂陽山湟水】主爵都尉楊僕爲樓船將軍出豫章下橫浦【輿地廣記曰南雄州保昌縣本滇昌有大庾嶺淨水所出有樓船水漢楊僕出豫章下橫浦卽此淨水矣】歸義越侯嚴爲戈船將軍出零陵下離水【桂州漢屬零陵郡興安縣有漓水與湘水皆出一山南流爲漓北流爲湘】甲爲下瀨將軍下蒼梧【今梧州】皆將罪人【今年四月所赦天下囚也事見平凖書】江淮以南樓船十萬人【所調發不及淮北不欲勞師於逺也十萬人𨿽分四將戈船下瀬特以降人知地利使出一道所將必不多故其師𨿽後期不害伏波樓船之成功也】越馳義侯遺別將巴蜀罪人發夜郎兵下牂柯江【漢書地理誌牂柯郡應劭曰臨牂柯江也顏師古曰牂柯系船華陽國誌云楚頃襄王時遣莊蹻伐夜郎軍至且蘭椓船於岸而步戰旣滅夜郎以且蘭有椓船牂柯處乃攺其名爲牂柯輿地廣記曰夜郎蓋於今爲珍播等州史記正義曰牂柯江出南徼外東道四防至番禺入海也】咸防番禺凢五將出五道其後至番禺成功者獨伏波樓船兩將耳

賜卜式爵闗內侯

解題曰按列傳呂嘉反式上書曰臣聞主媿臣死羣臣宜盡死節其駑下者宜出錢以佐軍如是則彊國不犯之道也臣願與子男及臨菑習弩博昌習船者請行死之以盡臣節【欲自齊泛海以擊南越】上賢之下詔曰朕聞報徳以徳報怨以直今天下不幸有事郡縣諸侯未有奮繇直道者也齊相雅行躬耕隨牧蓄蕃輒分昆弟更造不爲利惑日者比邊有興上書助官往年西河嵗惡率齊人入粟今又首奮𨿽未戰可謂義形於內矣其賜爵闗內侯黃金四十斤田十頃布告天下使明知之

九月列侯坐獻黃金酎祭宗廟不如法奪爵者百六人辛巳丞相趙周下獄死

解題曰顏師古曰酎三重釀醇酒也服防曰八月獻酎祭宗廟諸侯各獻金來助祭也按東方朔傳微行常用飲酎已八九月中然則酎祭在八九月之間也漢儀注謂諸侯王歲以戶口酎黃金於漢廟皇帝臨受獻金金少不如斤兩色惡王削縣侯免國是嵗武帝怒列侯不助擊南越故捃摭其酎金之惡奪其國蓋以漢宗廟之法甚重可假以爲名也曷嘗有定制哉漢儀注之妄多此類

以禦史大夫石慶爲丞相封牧丘侯

解題曰按列傳制詔禦史萬石君先帝尊之子孫孝其以禦史大夫慶爲丞相封爲牧丘侯在位九歲無能有所匡言嘗欲請治上近臣所忠減宣罪不能服反受其過贖罪

西羌反圍枹防匈奴入五原殺太守

解題曰按後漢西羌傳匈奴冒頓兵彊破東胡走月氏威鎭百蠻臣服諸羌景帝時研種畱何率種人求守隴西塞於是徙畱何等於狄道安故至臨洮氐道羌道縣及武帝徵伐四夷開地廣境北郤匈奴西逐諸羌乃度河湟築令居塞初開河西列置四郡通道玉門隔絕羌胡使南北不得交闗於是障塞亭燧出長城外數千里時先零羌與封飬牢姐種解仇結盟與匈奴通合兵十餘萬共攻令居安故遂圍枹防【安故縣屬隴西郡枹防縣屬金城郡枹音鈇】漢遣將軍李息郎中令徐自爲將兵十萬餘人擊平之始置防羌校尉持節統領焉羌乃去湟中依西海鹽池左右漢遂因山爲塞河西地空稍徙人實之

漢孝武皇帝元鼎六年冬十二月朝會不置酒

解題曰按武帝賜楊僕書曰士卒暴露連歲爲朝會不置酒蓋此時也

遣將軍李息郎中令徐自爲徵西羌平之

解題曰按平凖書南越反西羌侵邊爲桀於是天子爲山東不贍赦天下囚南方樓船卒擊南越數萬人發三河以西騎擊西羌【按本紀發隴西天水安定騎士及中尉河南河內卒十萬人徵西羌】又數萬人度河築令居初置張掖酒泉郡【按地理誌在太初元年】而上郡朔方西河河西開田官斥塞卒六十萬人戍田之中國繕道餽糧逺者二千里近者千餘里皆仰給大農邊兵不足乃發武庫官兵器以贍之車騎馬乏絕縣官錢少買馬難得乃著令令封君以下至三百石以上吏以差出牝馬天下亭亭有畜防馬歲課息

令三百石以上吏以差出馬

解題曰失其年平凖書載於擊西羌後今並書於此

路博徳楊僕滅南越獲其王建徳相呂嘉以其地爲南海蒼梧郁林合浦交趾九眞日南珠崖儋耳九郡解題曰按南越傳元鼎六年冬樓船將軍將精卒先防尋陜【史記正義曰姚察云尋陜在始興西界三百里近連江也】破石門【史記正義曰廣州記云在番禺縣北三十里呂嘉拒漢積石塡江曰石門也】得越船粟因推而前挫越鋒以數萬人待伏波【武帝責楊僕書曰將軍之功獨有先破石門尋陜烏足以驕人哉前破番禺捕降者以爲虜掘死人以爲獲此史記贊所謂樓船從欲怠傲失惑也】伏波將軍將罪人道逺會期後與樓船會乃有千餘人【此史記贊所謂伏波困窮者也】遂俱進樓船居前至番禺建徳嘉皆城守樓船自擇便處居東南靣【此樓船之傲也】伏波居西北靣會暮樓船攻敗越人縱火燒城越素聞伏波名日暮不知其兵多少【不知其止千人】伏波乃爲營遣使者招降者賜印復縱令相招【此史記贊所謂智慮愈殖者也】樓船力攻燒敵反駈而入伏波營中犂旦城中皆降伏波【爲伏波駈敵者樓船也】呂嘉建徳已夜與其屬數百人亡入海以船西去伏波又因問所得降者貴人以知呂嘉所之遣人追之【武帝責楊僕書曰建徳呂嘉逆罪不容於天下將軍擁精兵不窮追此所謂怠傲失惑者也】以其故校尉司馬蘇得建徳封爲海常侯越郎都稽得嘉封爲臨蔡侯【蘇都稽皆伏波所遣也】太史公曰尉佗之王本繇任囂遭漢初定列爲諸侯隆慮離濕疫佗得以益驕甌駱相攻南越動揺漢兵臨境嬰齊入朝其後亡國徵自樛女呂嘉小忠令佗無後【忿太后漢使者稱兵距漢不量其彊弱而滅趙佗之族所謂小忠也】樓船從欲怠傲失惑伏波困窮智慮愈殖因禍爲福成敗之轉譬若紏墨南海郡今廣循潮梅惠州之地蒼梧郡今梧封賀昭藤龔州靜江【漢屬零陵蒼梧二郡】徳慶肇慶府之地郁林郡今郁林【漢屬鬰林合浦二郡】邕融象潯貴柳賔橫州之地合浦郡今南恩新容髙化雷欽廉州之地交趾今安南國交峯陸州之地九眞郡今化外愛驩長演山福祿州之地日南郡今化外林景州之地朱崖郡今朱崖萬安軍瓊州之地儋耳郡今昌化軍之地

西南夷反遣中郎將郭昌衛廣擊滅之以爲武都牂柯越雋沈黎文山郡

解題曰本紀書馳義侯遣兵未及下上便令徵西南夷平之以西南夷傳考之則馳義侯因犍爲發南夷兵擊越且蘭君憚逺行乃反殺使者及犍爲太守然則所殺使者卽馳義侯也漢以南夷殺使者太守之故發巴蜀罪人當擊南越者八校尉以擊之本紀所書誤矣又按西南夷傳使王然於以誅南夷兵威風諭滇王入朝今年所滅卭都筰都之屬南夷也元封二年所滅勞深靡莫滇王之屬西夷也合而言之則總謂之西南夷武都郡今成鳯階州之地牂柯郡今化外珍承溱費西髙州之地越雋郡今黎州【漢屬蜀越雋二郡】化外嶲州之地沈黎郡汶山郡地理誌不載按輿地廣記漢武帝置郡旣而罷之【輿地廣記又曰沈黎郡今化外嶲州之域所謂古沈黎城是也汶山郡今茂州威州化外翼州是也】

秋東越王余善反遣韓說王溫舒楊僕擊之

解題曰按東越傳天子遣橫海將軍韓說出句章【今明州鄞縣】浮海從東方往樓船將軍楊僕出武林【正義曰今豫章北二百里接鄱陽界地名白沙東南八十里有武陽亭亭東南三十里地名武林此白沙武林今當閩越之京道也】中尉王溫舒出梅嶺【正義曰今豫章三十里地梅嶺在洪雀山足當古驛道】越侯爲戈船下瀬將軍【卽擊南越之戈船下瀨也】出若邪【正義作如邪】白沙延平陳氏曰東越深入張成劉齒以畏懦誅當是時可使者莫如樓船數其五過制駈而使之此武帝用將之術也

遣浮沮將軍公孫賀出九原匈河將軍趙破奴出令居皆二千餘里不見虜而還乃分武威酒泉地置張掖燉煌郡

解題曰以匈奴遮西域之路率師通之也

以齊相卜式爲禦史大夫

解題曰旣行酎金之法遂擢式爲三公也按平凖書式旣在位見郡國多不便縣官作鹽鐡鐵器苦惡價貴或彊令民賣買之而船有算商者少物貴乃因孔僅言般算事【式旣見郡國不便縣官作鹽鐡而船有算物貴不敢請罷鹽鐡止因孔僅請罷算船特欲區區少獻防益耳身爲三公不直以告帝反假孔僅之說蓋以孔僅號爲曉財利庶幾帝信之耳其巽懦如此亦可憐矣算船所入必不多故僅肯爲式開端使式欲罷鹽鐡非式逐僅則僅逐式況可得而困哉】上繇是不恱式未得位之前其迹如彼旣得位之後其言如此茍非質朴有素世肯恕之哉

作六輔渠

解題曰按溝洫志自鄭國渠起至元鼎六年百三十六歲而兒寛爲左內史奏請穿鑿六輔渠以益漑鄭國傍髙卬之田上曰農天下之本也泉流灌浸所以育五穀也左右內史地名山川原甚眾細民未知其利故爲通溝瀆畜陂澤所以備旱也今內史稻田租挈重不與郡同【顏師古曰租挈收田租之約令也郡謂四方諸郡也挈音苦計反】其議減令吏民勉農盡地利平繇行水勿使失時【此武帝政事異於始皇者也】

漢孝武皇帝元封元年冬十月帝北巡登單於臺臨北河勒兵十八萬匈奴詟不敢出乃入塞罷兵還甘泉解題曰武帝勒兵十八萬巡邊單於詟不敢出登封太山無風雨欣然庶幾神仙可至意气之盛無如今年

遣趙破奴擊西域虜樓蘭車師王

解題曰此武帝用師西域之始也按大宛傳自博望侯開外國道以尊貴其後從吏卒皆爭上書言外國奇怪利害求使外國亦厭漢使禁其食物而樓蘭姑師【徐廣曰卽車師】當空道攻刼漢使王恢等尢甚而匈奴奇兵時時遮擊使西國者使者爭言外國皆有城邑兵弱易擊於是天子遣從驃侯破奴【破奴初封從驃侯坐酎金削爵尙稱其舊封也】將屬國騎及郡兵數萬至匈河水欲以擊胡胡皆去【自此已上通鑑已載於元鼎六年秋】其明年擊姑師【趙破奴旣深入匈奴至匈河水不見一人因其還師遂擊西域也漢書張騫傳所載亦同通鑑以漢書本紀不載趙破奴還師擊西域破車師樓蘭事遂據年表趙破奴封侯之嵗載於元封三年殊不知立功數年後行封者多矣】破奴與輕騎七百餘先至虜樓蘭王遂破始師王恢捕得其王【西域傳云上令恢佐破奴將兵建元以來侯者年表云恢以故中郎將將兵捕得車師王功侯】因舉兵威以困烏孫大宛之屬還封破奴爲浞野侯【以元封三年封】恢爲浩侯【在元封四年】於是酒泉列亭鄣至玉門矣

東越殺其王余善降遷其民江淮間虛其地

解題曰武帝建元三年滅東甌今年滅閩越皆徙其民而空其地民有逃遁山谷者後頗出焉乃以閩越地立治縣【今地理誌作】以東甌地立回浦縣【地理誌回浦南部都尉治據輿地廣記溫臺處皆東甌地也回浦今臺州臨海縣也】皆屬防稽郡至吳孫氏始以東甌地置臨海郡閩越地置建安郡

貶禦史大夫卜式爲太子太傅以右內史兒寛代之解題曰卜式𨿽貶秩猶以爲太子太傅蓋以朴直待之也兒寛勸武帝自制封禪以導諛見用本傳云寛爲禦史大夫以稱意任職故久無有所匡諫於上官屬易之初梁相褚大通五經爲博士時寛爲弟子及禦史大夫缺徵褚大大自以爲得禦史大夫至洛陽聞兒寛爲之褚大笑及至與寛議封禪於上前大不能及退而服曰上誠知人大號爲老儒所見亦如此魯二生轅固董仲舒諸儒之風衰矣

以大農丞桑羊爲治粟都尉領大農置均輸平凖解題曰按平凖書元封元年卜式貶秩爲太子太傅而桑羊爲治粟都尉領大農代孔僅筦天下鹽鐡羊以諸官【謂諸官司也】各自市相與爭物故騰躍而天下賦輸或不償其僦費【此所以欲置均輸以平其爭也】乃請置大農部丞數十人分部主郡國各往往縣置均輸【初桑羊爲大農丞固已稍稍置均輸矣今旣領大農故徧行其法於郡國也】令逺方各以其物貴時商賈所轉販者爲賦而相灌輸【此所以謂均輸也前漢百官表注孟康曰均輸謂諸當所有於官者今皆輸其土地所饒平其所在時價官更於他處賣之輸者旣便而官有利也】置平凖於京師都受天下委輸【均輸在郡國各轉輸於京師者也平凖在京師總受天下之轉輸者也】名工官治車諸器皆仰給大農盡籠天下之貨物貴則賣之賤則買之如此富商大賈無所牟大利則反本而萬物不得騰踴故抑天下物名曰平凖天子以爲善許之【鹽鐡論大夫曰往者郡國諸侯各以其物貢輸往來煩雜物多苦惡或不償其費故部置輸官以相給運而便逺方之貢故曰均輸開委府於京師以籠貨物賤則買貴則賣是以縣官不失實商賈無所利故曰平凖凖平則民不失職均輸則民不劬勞故平凖均輸所以平萬物而便百姓也文學曰古之賦稅於民也因其所工不求所拙農人納其獲女工效其織今釋其所有責其所無百姓賤買貨物以便上求間者郡國或令民作布絮吏畱難與之爲市吏之所入非獨齊陶之縑蜀漢之布也亦民間之所爲市而行姦賣乎農民重苦女工再稅未見賦之均也縣官猥發闔門擅市卽萬物並收並收則物騰踴物騰踴則商賈自市利自市利則吏容姦豪吏富商積貨儲物以待其急輕賈姦吏收賤以取貴未見凖之平也蓋古之均輸所以齊勞逸而便貢輸非以爲利而賈萬物也】

以咸宣爲左內史閻奉爲水衡都尉

解題曰咸【音減史記作減】宣代兒寛者也史記酷吏傳凢十人咸宣亦在其數其末云此十人中其廉者足以爲儀表其污者足以爲戒方略教導禁姦止邪一切亦皆彬彬質有其文武焉𨿽慘酷斯稱其位矣至若蜀守馮當暴挫河東褚廣妄殺水衡閻奉朴擊賣請何足數哉然則閻奉之徒又酷吏之下者也

春正月幸緱氏祭中嶽遂東巡海上夏四月帝還登封泰山降禪肅然山攺元赦天下復東至碣石九原而還解題曰梁武帝將封會稽禪國山許懋建議曰舜柴岱宗是爲巡狩而鄭引孝經鉤命決云封於泰山考績柴燎禪乎梁甫刻石紀號此緯書之曲說非正經之道義也舜五載一巡狩春夏秋冬周徧四嶽若爲封禪何其數也又如管夷吾所說七十二君燧人之前世質民淳安得泥金簡玉結繩而治安得鐫文告成夷吾又云惟受命之君然後得封禪周成王非受命之君云何得封泰山禪社首神農卽炎帝也而夷吾分爲二人妄亦甚矣若聖主不須封禪若凢主不應封禪蓋齊桓公欲行此事夷吾知其不可故舉怪物以屈之秦始皇封泰山孫皓嘗遣兼司空董朝至陽羨封禪國山非盛徳之事不足爲法然則封禪之禮皆道聽所說繇主好名於上臣阿防於下也古者祀天祭地禮有常數誠敬之道盡此而備於封禪非所敢聞繇是遂止漢武帝當天下全盛人才輻輳之時曽不聞建此議者豈不惜哉封禪書謂羣儒旣已不能辯明封禪事又牽拘謂詩書古文而不能駛則當時議論可想也

令吏民入粟補官贖罪罷告緡益嵗漕六百萬石賜桑羊爵左庶長

解題曰天子北至朔方東封泰山巡海上並北邊以歸所過賞賜用帛百餘萬匹錢金以巨萬計皆取足大農羊又請令吏得入粟補官及罪人贖罪【修鼂錯之法也】令民能入粟甘泉各有差以復終身不告緡【以北邊畜牧之息羊均輸納粟之利用度旣饒故除告緡之令也小有所與大有所奪此興利之臣常法】他郡國各輸急處【他郡國吏民所入之粟各輸所當用之處如名山大川以待遊幸西北邊待軍食之類】而諸農各致粟山東【諸農謂告緡所沒入田也致粟山東爲欲漕至闗中耳】漕益歲六百萬石【古今轉漕之盛極於此矣】一歲之中太倉甘泉倉滿邊余谷諸物均輸帛五百萬匹【言帛則他物可知】民不益富而天下用饒【司馬氏曰此桑羊欺武帝之言司馬遷書之以譏武帝之不明耳天地所生貨財百物止有此數不在民間則在公家羊能致國用之饒不取於民將焉取之果如所言武帝末年安得盜賊蠭起遣繡衣使者逐捕之乎非民疲極亡爲盜賊耶】於是羊賜爵左庶長黃金再【闕】百斤焉是歲小旱上令百官求雨卜式言曰縣官當食租衣稅而已今羊令吏坐市列肆販物求利烹羊天乃雨【食租衣稅固天下之正論也然武帝之利欲式助發之羊特爲人役者耳式見末流至此始憤然歸罪羊不知已亦與有責焉可謂闇矣亂之將興必有小人主其事必有善人不知大義助其勢然後能成司馬子長作平凖書以是終焉其有防哉】

秋有星孛於東井又孛於三臺

解題曰星孛東井星孛三臺人之所同見也塡星出如一夫之所獨見也不聞畏天之辭以塡星爲徳星明年郊見於眾人所同見者曽莫之省於一夫所獨見者乃侈大以爲徳星以此示下宜乎瑞物之多也

漢孝武皇帝元封二年春正月幸緱氏遂至東萊解題曰文成五利詐覺而誅者其言大也公孫卿詐覺而不誅者其言逺也一則驟得富貴一則遷延歲月驟得富貴者其敗速遷延歲月其敗遲然則卿之爲害蓋甚於文成五利矣禱萬里沙𨿽以憂民之名而蓋求仙之實然猶有所畏也若始皇則肆行而不顧矣【應劭云萬里沙神祠也在東萊曲城】

夏四月還祠泰山至瓠子塞決河作宣防宮

解題曰按河渠書天子旣封禪巡祭山川其明年旱少雨天子乃使汲仁郭昌發卒數萬人塞瓠子決【因歲旱河流涸而塞之也】於是天子已用事萬里沙則還自臨決河令羣臣從官自將軍以下皆負薪寘決河是時東郡燒艸以故薪柴少而下淇園之竹以爲楗【如淳曰樹竹塞水決之口稍布挿接樹之水曰稍弱補令宻謂之楗以艸塞其裏乃以土塡之有石以石爲之】天子旣臨河決悼功之不成乃作歌【其歌懇惻蓋深有感焉所謂不封禪兮安知外蓋深咎田蚡之欺也】卒塞瓠子築宮其上名曰宣防而道河北行二渠復禹舊迹【河渠書又曰禹以河所從來者髙水湍悍難以行平地數爲敗乃廝二渠以引其河北載之髙地過降水至於大陸播爲九河同爲逆河入於勃海康曰廝分也二渠其一出具丘西南南折者也其一漯川也河自王莽時其一遂空惟用漯川耳臣瓚曰禹貢曰夾右碣石入於海然則河口之入海乃在碣石也武帝元光二年河徙東郡更注勃海禹時不注勃海也】太史公曰余南登廬山觀禹疏九江遂至於會稽太湟上姑蘇望五湖東闞洛汭大邳迎河行淮泗濟漯洛渠西瞻蜀之岷山及離碓北自龍門至於朔方曰甚哉水之爲利害也余從負薪塞宣防悲瓠子之詩而作河渠書

秋作明堂於汶上

解題曰按封禪書太山東北趾古時有明堂處處險不敞【此三代巡狩朝防諸侯之所也以武帝制度視之固以敞矣】上欲治明堂奉髙旁未曉其制度濟南人公玉帶上黃帝時明堂圖【此方士所附托也】明堂圖中有一殿四靣無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉於是上令奉髙作明堂汶上如帶圖

遣樓船將軍楊僕左將軍荀彘擊朝鮮

解題曰楊僕從齊浮渤海兵五萬人海道也荀彘出遼東陸道也

遣郭昌衛廣發巴蜀兵平西南夷未服者降滇王以爲益州郡

解題曰西南夷至是悉平西南夷傳所載大國夜郎滇卭都筰都冉防白馬凢六國武帝之卽位之初使唐防通夜郎司馬相如通卭筰𨿽名爲置郡縣然未能有之也及公孫用事遂罷西南夷其後張騫欲開西域乃復交西南夷終未能服也南越已滅夜郎卭都筰都冉防白馬五國皆平今歲復降滇王益州郡今成都府路化外姚州

漢孝武皇帝元封三年春作角抵戱

解題曰西域傳贊曰孝武之世圖制匈奴服患其兼從西國結黨南羌乃表河曲列四郡開玉門通西域以防匈奴右臂隔絕南羌月氏單於失援繇是逺遁而幕南無王庭遭値文景黙飬民五世天下殷富財力有餘士馬彊盛故能睹犀布瑇則建珠崖七郡感枸醬竹杖則開牂柯越嶲聞天馬蒲陶則通大宛安息自是之後明珠文甲通犀翠羽之珍盈於後宮蒲稍龍文魚目汗血之馬充於黃門鉅象獅子猛犬大雀之羣食於外囿殊方異物四靣而至於是廣開上林穿昆明池營千門萬戶之宮立神明通天之臺興造甲乙之帳落以隋珠和璧天子負黼依襲翠被馮玉几而處其中設酒池肉林以饗四夷之客作巴兪都盧海中碭極漫衍魚龍角抵之戱以觀視之【晉灼曰都盧國名也李奇曰都盧輕體善緣者也碭極樂名也顏師古曰巴人巴州人也巴兪之人所謂賨人也勁銳善舞本從髙祖定三秦有功髙祖喜觀其舞因令樂人習之故有巴兪之樂漫衍者卽張衡西京賦所云巨獸百尋是爲漫延者也魚龍者爲含利之獸先戱於庭極畢乃入殿前激水化成比目魚跳躍漱水作霧障日畢化成黃龍八丈出水散戱於庭燿日光西京賦雲海鱗變而成龍卽爲此也兪音逾碭徒浪反衍弋戰反視讀曰示觀示者視之令觀也應劭曰角者角技也抵者相抵觸也文頴曰名此樂爲角抵者兩兩相當角力角技藝射禦故名角抵蓋雜技樂也巴魚戱魚龍蔓延之類也】及賂遺贈送萬里相奉師旅之費不可勝計

夏朝鮮殺其王右渠降以其地爲樂浪臨屯莬眞番郡荀彘坐爭功誅楊僕免爲庶人

解題曰朝鮮之滅皆荀彘之功以擅執楊僕不免於誅此武帝之軍政也太史公曰右渠負固【荀彘出遼東討右渠右渠發兵距險左將軍卒正多率遼東兵先縱敗散多還走坐法斬陸道之險如此海道之險不言可知也右渠所以未嘗入見擁閼外國欲見天子者負此險固耳】國以絕祀渉何無功爲兵發首【漢使渉何誘諭右渠終不肯奉詔何去至界上臨淇水使禦刺殺送何者馳入塞遂歸報天子曰殺朝鮮將上爲其名美卽不詰拜何爲遼東東部都尉朝鮮怨何發兵襲擊殺何天子募罪人擊朝鮮武帝不詰渉河之詐而使守朝鮮之邊自以爲得駕禦之術矣殊不知兵連禍結實自此始蓋明於小而暗於大也】樓船將狹【樓船本將兵五萬人及至朝鮮國都王險所將齊兵才七千人耳蓋罪人調發不集故所將者狹也】反難離咎【右渠不意樓船之至城守闕旣而窺知樓船軍少卽出城擊樓船樓船軍敗散走失其眾遁山中十餘日稍求收散卒復聚】悔失番禺乃反見疑【僕與路博徳共圍番禺僕攻戰而博徳招納後番禺卒降於博徳今圍朝鮮懲艾前事專主招納不防荀彘戰期彘疑僕與朝鮮通謀遂囚之】荀彘爭勞與遂皆誅【武帝以彘僕不和遣公孫遂往正之有便宜得以從事遂信彘之譖僕遽敢執之者恃有便宜之權也武帝察僕之寃怒遂臨敵執大將幾敗國事故並誅之】兩軍俱辱將率莫侯矣【楊僕亦坐兵至列口當待左將軍擅先縱失亡多當誅贖爲庶人】

夏旱令天下祠靈星

解題曰按封禪書泉房中生芝九莖赦天下其明年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎其令天下尊祠靈星焉【通鑑載於泉生芝之前】武帝信公孫卿之誕爲之下詔矯誣上天與王莾以地震爲地動何異其所以小異於莾者詔語且疑且信又令天下修髙祖靈星之祠以祈農事未至如莾之無忌憚也

漢孝武皇帝元封四年夏大旱關東流民二百萬口解題曰按本紀夏大旱民多暍死公孫卿謂幹封三年今四年而旱益甚不正其欺罔之罪而行誅何哉流移之多亦繇仍歲之旱也按石慶傳元封四年關東流民二百萬口無名數者四十萬公卿議欲請徙流民於邊以適之【徙無名數者以讁其脫落戶籍之罪】上以慶老謹不能與其議乃賜丞相告歸【令暫在告也】而按禦史大夫以下議爲請者【武帝持文法𨿽峻至於大旱民流之時猶知變通不爲已甚若如公卿之議則危亡立至矣】慶慙不任職上書願歸丞相侯印乞骸骨上報曰間者河水滔陸泛溢十餘郡隄防勤勞弗能陻塞朕甚憂之是故巡方州禮嵩嶽通八神以合宣房【所以祠祀者主於求仙耳豈特爲決河哉顏師古曰合宣房者於宣房塞決河也】濟淮江歷山濵海問百年民所疾苦【亦非爲民疾苦也】惟吏多私徵求無已去者便居者擾【武帝天資英明巡狩𨿽出於樂佚遊然身之所歷目之所睹蠲除民瘼亦不少矣顏師古曰言百姓去其本土者則免於吏徵求在舊居者則見煩擾此所以流亡也】故爲流民法以禁重賦【以流民之多少爲郡縣之殿最也吏恐民之流亡則不敢重賦其民矣】乃者封泰山皇天嘉況神物並見朕方答气應未能承意是以切比閭裏知吏姦邪委任有司然則官曠民愁盜賊公行【諉其責於下非人君之語也】往年覲明堂赦殊死無禁錮咸自新與更始今流民愈多計文不攺君不繩責長吏而請以興徙四十萬口【以軍興法也】揺蕩百姓孤兒防年未滿十歲無罪而坐率朕失望焉今君上書言倉庫城郭不充實民多貧盜賊眾請入粟爲庶人夫懷知民貧而請益賦動危之而辭位欲安歸難乎君其反室【武帝本使慶充位怒其引咎辭位故責之】慶素質見詔報反室者醜惡之辭也或勸慶宜引決慶甚懼不知所出遂起視事【此所以得全於武帝之世也】

匈奴冦邊遣郭昌趙破奴屯朔方

解題曰按匈奴傳是歲翕侯信死【信本漢將降匈奴教單於絕幕困漢者也】漢用事以匈奴爲已弱可臣從也使楊信於匈奴楊信爲人剛直屈彊素非貴臣單於不親匈奴俗見漢使非中貴人其儒先以爲欲說折其辯其少年以爲欲刺折其气每漢使入匈奴輙報償漢畱匈奴使匈奴亦畱漢使必得當乃肯止余並見通鑑

漢孝武皇帝元封五年冬帝南巡至南郡望祠虞舜於九嶷親射蛟江中獲之遂北至瑯邪春三月至泰山增封祠太乙五帝於明堂配以髙祖因朝諸侯受計於明堂赦天下夏還泉郊泰畤

解題曰按本紀冬行南巡狩至於盛唐望祀虞舜於九嶷【封禪書云上巡南郡至江陵而東則武帝未嘗親至九嶷但自盛唐望祀耳韋昭曰盛唐在南郡文潁曰九嶷山半在蒼梧半在零陵】登天柱山【封禪書云登禮之天柱山號曰南嶽今壽州六安縣霍山在焉舒州山一名天柱山霍二山相接】自尋陽浮江【今江州徳化縣】親射蛟江中獲之【顏師古曰許愼云蛟龍屬也郭璞說其狀云似蛇而四腳細頸頸有白嬰大者數圍】舳艫千里【李斐曰舳船後持柁處也艫船前頭刺擢處也言其船多前後相銜千里不絕也】薄樅陽而出【今舒州桐城縣】作盛唐樅陽之歌【此歌總敍自南巡狩所歷始於南郡盛唐終於廬江樅陽今舒州桐城縣有盛唐山樅陽水蓋因此歌之名而誤耳】遂北至瑯邪並海【封禪書云出樅陽過彭蠡禮其名山大川北至瑯邪並海上】所過禮祠其名山大川春三月還至泰山增封甲子祠髙祖於明堂以配上帝【明堂在泰山下汶水上用公玉帶圖按封禪書五帝修封祠太乙五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮然則髙皇帝與太乙對也】因朝諸侯王列侯受郡國計【顏師古曰計者今之諸州計帳也】夏四月詔曰朕巡荊楊輯江淮物防大海气【鄭氏曰防合海神之气並祭之】以合泰山上天見象增修封禪其赦天下所幸郡縣毋出今年租賦賜鰥寡孤獨帛貧窮者粟還幸泉郊泰畤

大司馬大將軍長平烈侯衛靑薨

解題曰太史公曰蘇建語余曰吾嘗責大將軍至尊重而天下之賢大夫毋稱焉願將軍觀古名將所招選擇賢者勉之哉大將軍謝曰自魏其武安之厚賔客天子常切齒彼親附士大夫招賢絀不肖者人主之柄也人臣奉法尊軄而已何與招士驃騎亦放此意其爲將如此【伍被告淮南王曰大將軍上下山若蜚材幹絕人遇士大夫有禮於士卒有恩號令明當敵勇敢常爲士卒先休舎穿井未通須士卒盡得水乃敢飲軍罷卒盡已度河乃度皇太后所賜金帛盡以賜軍吏眾皆樂爲之用霍去病爲人少言不泄有气敢往天子嘗欲教之孫吳兵法對曰顧方略何如耳不至學古兵法然則衛霍之將略亦豈易得哉特以爲容恱以自媚於上無古名將之風故爲豪傑輕之耳】

初置刺史部十三州

解題曰按百官表漢丞相遣史分刺州不常置武帝元封五年初置部刺史掌奉詔條察州【顏師古曰漢官帝職儀云刺史班宣周行郡國省察治狀黜陟能否防治寃獄以六條問事非條所問卽不省一條彊宗豪右田宅逾制以彊陵弱以眾暴寡二條二千石不奉詔書遵承典制背公行私旁招牟利侵漁百姓聚斂爲姦三條二千石不卹疑獄風厲殺人怒則任刑喜則淫賞煩擾刻暴剝截黎元爲百姓所疾山崩石裂妖祥訛言四條二千石選署不平茍阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行貨賂割損正令也】秩六百石員十三人【漢十三部闗中三河司自察之刺史所以有十三員者徵和以前司所統亦有刺史察之也】又按前後漢地理誌武帝開地斥境南置交趾【顏師古曰胡廣說云漢旣定南越之地置交趾刺史別於諸州令持節治蒼梧】北至朔方之州【胡廣記云漢分雍州置朔方刺史雍州卽漢涼州也以廣之言考之則涼州疆界濶逺分朔方諸郡別置刺州察之是涼州有兩刺史也】兼徐梁幽並夏周之制【夏有徐梁而無幽並周有幽並而無徐梁漢兼其制則爲十一州】攺雍曰涼攺梁曰益凢十三部【兼夏周之制爲十二州新置交州並司所領爲十三部】司校尉部【按前漢志司校尉武帝徵和四年初置察三輔三河農則今年初置十三部尙未有司校尉也】京兆扶風馮翊農河內河南河東七郡豫州刺史部潁川汝南沛郡梁魯國凢三郡二國冀州刺史部魏鉅鹿常山淸河郡趙平幹【宣帝攺曰廣平】眞定中山信都河間國凢四郡六國兗州刺史部陳畱山陽濟陰泰山東郡城陽淮陽東平國凢五郡三國徐州刺史部瑯邪東海臨淮郡泗水廣陵楚國凢三郡三國靑州刺史部平原千乘濟南北海東萊齊郡菑川膠東髙密國凢六郡三國荊州刺史部南陽江夏桂陽武陵零陵南郡長沙國凢六郡一國揚州刺史部廬江九江防稽丹陽豫章郡六安國凢五郡一國益州刺史部漢中廣漢武都犍爲越嶲益州防柯蜀郡凢八郡涼州刺史部隴西金城【昭帝置】天水武威張掖酒泉惇煌安定北地凢九郡並州刺史部太原上黨西河朔方五原雲中定襄鴈門上郡凢九郡幽州刺史部勃海上谷漁陽右北平遼西遼東莵樂浪涿代郡廣陽國凢十郡一國交州刺史部南海郁林蒼梧交趾合浦九眞日南七郡

詔州郡察吏民有茂材異等可爲將相使絕國者解題曰武帝以名臣文武欲盡慨然下詔𨿽未聞應書者然統禦英傑鞭箠戎狄之雄略尙於此見之

漢孝武皇帝元封六年春作首山官

解題曰文頴曰在河東蒲阪界

益州昆明反遣防胡將軍郭昌擊之

解題曰按史記大宛傳漢旣滅越而蜀西南夷皆震請吏入朝於是置益州越嶲防柯沈黎汶山郡欲地接以前通大夏【按西域傳大月氏爲冒頓所破乃逺去過大宛西擊大夏而臣之都嬀水北爲王庭去長安萬一千六百里大夏本無大君長往往置小長有五翎侯月氏臣畜之翎卽翕字】乃遣使歲十餘輩出此初郡抵大夏皆復閉昆明爲所殺【按漢書西南夷傳昆明亡君長地方可數千里】奪幣財於是漢發三輔罪人因巴蜀士數萬人遣兩將軍郭昌衛廣等往擊昆明之遮殺漢使者斬首虜數萬人而去其後遣使昆明復爲冦竟莫能得通於是自北道酒泉抵大夏【南道卽昆明所閉者也】

以宗室女爲公主妻烏孫

解題曰烏孫願得尙漢公主漢元封中遣江都王女妻焉

匈奴烏維單於死子烏師廬立

解題曰按史記匈奴傳烏維單於立十歲死子烏師廬【徐廣曰烏一作詹】立爲單於年少號爲兒單於是歲元封六年也自此之後單於益西北左方兵直雲中右方兵直酒泉惇煌郡【方冒頓時諸左王將居東方直上谷以東右王將居西方直上郡以西單於庭直代雲中今單於旣徙居西北故左方兵逓遷居單於之舊地右方亦逓遷也】

漢孝武皇帝太初元年冬十月帝幸泰山十一月甲子朔冬至祠太乙五帝於明堂

解題曰按封禪書十一月甲子朔旦冬至推歷者以本統天子親至泰山以十一月甲子朔旦冬至日祀上帝明堂【武帝明堂所祠太乙五帝耳觀今年贊享之辭是以太乙爲上帝也是時漢禮學未明遂以太乙爲上帝耳】毋修封禪其贊享曰天增授皇帝太乙神防周而復始皇帝敬拜太乙

十二月甲午朔禪髙裏

解題曰山名在泰山下

二月作建章宮

解題曰顏師古曰在未央宮西

夏五月正歷以正月爲歲首

解題曰按律曆志武帝元封七年漢興百二歲矣太中大夫公孫卿壼遂太史令司馬遷等言歷紀壊廢宜攺正朔是時禦史大夫兒寛明經術上乃詔寛曰與博士共議今宜何以爲正朔服色何上寛與博士賜等議皆曰帝王必攺正朔易服色所以明受命於天也創業變攺制不相復推傳序文則今夏時也於是乃詔禦史其以七年爲元年遂詔卿遂遷與侍郎尊大典星射姓等議造漢歷乃定東西【此定方位也】立晷儀【晷測曰景也儀占天象也】下漏刻【定一日百刻與二十四气晝夜長短也】以追二十八宿相距於四方【定二十八宿度分】舉終【舉終者天運之終數下文四千六百一十七嵗之終也當考】以定晦朔分至躔離望【朔晦日月所防躔離日月所歷近一逺三謂之日月相對謂之望分至二至二分之气也】乃以前歷上元泰初四千六百一十七歲【此但虛設逆推之數四千六百餘年以數計之當在堯以前無傳記可攷故虛設之此與三統歷元法數同】至於元封七年復得閼逄攝提格之歲【孟康曰歲在甲曰閼逄在寅曰攝提格甲寅之歲也言復得者上元泰初時亦是閼逄之歲按通鑑目錄皇極經世太初元年歲次丁丑當考】中冬十一月甲子朔旦冬至日月在建星【所以必欲十一月甲子朔旦冬至日月在建星爲推歷之始者以甲子六甲之首朔旦冬至气之首日月在建星與二者皆合故爲歷法之首也建星在牽牛間李奇曰古以建星爲宿今以牽牛爲宿】太歲在子已得太初本星度【謂太初上元甲子夜半朔旦冬至時七曜皆防聚斗牽牛分度其气數與七曜皆齊故以起歷也】以造漢太初歷乃選唐都分天部洛下閎運算轉歷其法以律起歷又按本紀夏五月正歷以正月爲嵗首色上黃數用五【張晏曰漢據土徳土數故用五謂印文也若丞相曰丞相之印章諸卿及守相印文不足者以之足之】定官名【解在後】恊音律

定官名

解題曰按百官表太初元年郎中令更名光祿勲【諸侯王國郎中令如故損其秩爲千石應劭曰光者明也祿者爵也勲者功也如淳曰胡公曰勲之言閽也閽者古主門官也光祿主宮門二說未知孰是是年亦更名中大夫爲光祿大夫】大行令更名大鴻臚【行人更名大行令應劭曰郊廟行禮贊九賔鴻聲臚傳之也】大農令更名大司農中尉更名執金吾【顏師古曰金吾鳥名也主辟不祥天子出行職主先導以禦非常故執此鳥之象因以名官】右內史更名京兆尹左內史更名左馮翊主爵都尉更名右扶風【此所謂三輔也周之六卿六卿分治之秦止以內史治畿內漢因之𨿽失六卿分治之意然內史猶廷臣也至太初分三輔之後其去大郡無幾判然與朝廷一體矣主爵都尉前此特掌列侯耳至是分左右內史爲三輔遂攺此官爲右扶風使治內史右地而列侯更屬大鴻臚焉】諸侯太僕更名曰僕是年初置羽林名曰建章營騎又取從軍死事之子孫飬羽林官教以五兵號曰羽林孤兒【屬光祿勲】志又載置中壘屯騎步兵越騎長水胡騎射聲虎賁八校尉奉車都尉駙馬都尉農都尉皆武帝初置不載年

築受降城

解題曰按史記匈奴傳兒單於立漢使兩使者一弔單於一弔右賢王欲以乖其國使者入匈奴匈奴悉將致單於單於怒而盡畱漢使漢使畱匈奴者前後十餘輩而匈奴使來漢亦輙畱相當是歲漢使貳師將軍李廣利西伐大宛而令因杅將軍敖築受降城

秋八月幸安定

解題曰安定郡今涇渭原會【半屬金城郡】四州之地【又變州彭原縣邠州三水縣】

遣貳師將軍李廣利擊大宛

解題曰姚定漢等謂宛兵弱漢兵不過三千人卽破矣其後發甲卒十八萬曆四歲而僅克之蓋小人勸人之用兵必易其事而少其數及兵連禍結勢不容中止𨿽武帝之明猶墮其術中而不悟也按西域傳大宛去長安萬二千五百五十里

詛匈奴大宛

解題曰按封禪書是歲西伐大宛丁夫人雒陽虞初等以方祠詛匈奴大宛焉巫蠱蓋萌芽於此

漢孝武皇帝太初二年閏月丁丑以太僕公孫賀爲丞相封葛繹侯

解題曰致堂胡氏曰宰相人臣所願爲者也武帝多殺至死人不敢以輔佐爲榮蓋亦少省乎而公孫賀懼禍不拜亦未有自善之防也以妻與椒房兄弟而有寵其子驕奢不奉法盜用北軍錢千九百萬與公主私通而不能禁爲木偶祝詛上有惡言而不能發覺而致身誅族夷是則自殆豈獨武帝好殺之過哉春秋之諸侯專殺大夫固曰有罪而大夫見殺鮮不有以致之是故仲尼交貶焉

五月籍吏民馬補車騎馬

解題曰以徵伐多官馬少故賦私馬以補之

漢孝武皇帝太初三年春正月帝東巡海上夏四月還修封泰山

解題曰自元封五年修封至是五年

睢陽侯張昌有罪國除髙祖功臣至是見侯四人解題曰按史記年表漢興功臣至太初百年之間見侯五餘皆坐法隕命亡國又按漢書年表漢興功臣子孫訖於孝武后元之年靡有孑遺耗矣

大發兵復遣李廣利圍大宛宛殺其王母寡以謝獲善馬數十匹

解題曰從貳師出惇煌者六萬人負私從者不與又發戌甲卒十八萬又發天下七科適轉車人徒相連屬則調發不啻三十萬也所得者善馬數十匹而已

漢孝武皇帝太初四年春李廣利軍還封海西侯八千戶

解題曰自是之後漢威行於西域矣從李廣利出惇煌者六萬人馬三萬匹軍還而入玉門者萬餘人馬千餘匹茍非以女寵之故將如荀彘楊僕或死或黜矣

執樓蘭王詣闕旣而遣歸國

解題曰赦之所以使爲漢用也

秋作明光宮

解題曰顏師古曰三輔黃圖云在城中

冬始稅武闗出入者

解題曰按本紀冬徙農都尉治武闗稅出入者以給官吏卒食闗之有徵舊矣今始書稅出入者豈漢嘗罷之與或徒行無所挾者亦稅之與當攷

漢孝武皇帝天漢元年五月赦天下

解題曰爲攺元而下也

秋大搜

解題曰按本紀秋閉城門大搜臣瓚曰漢帝年紀六月禁逾侈七月閉城門大搜則搜索逾侈者也

守軍正丞胡建擅斬監禦史釋之

解題曰武帝待奇士之法如此按列傳胡建天漢中守軍正丞【顏師古曰南北軍各有正正又置丞而建未得眞官兼守之】貧亡車馬常步與走卒起居所以尉薦走卒甚得其心時監軍禦史爲姦穿北軍壘垣以爲賈區建欲誅之乃約其走卒曰我欲與公有所誅吾言取之則取斬之則斬於是當選士馬日監禦史與防軍【按百官表防軍都尉秦官武帝元狩四年屬大司馬成帝綏和元年居大司馬府比司直然則北軍蓋屬大司馬也】諸列校【謂中壘校尉以下】坐堂皇上建從走卒趨至堂皇下拜謁因上堂皇走卒皆上建指監禦史曰取彼走卒前曳下堂皇建曰斬之遂斬禦史防軍諸校皆愕驚不知所以建亦已有成奏在懷中遂上奏曰臣聞軍法立武以威眾誅惡以禁邪今監禦史公穿軍垣以求賈利私買賣以與士市不立剛毅之心勇猛之節亡以率先士大夫尢失理不公用文吏議不至重法黃帝【闕】法曰壁壘以定穿窬不繇路是謂姦人姦人者殺臣謹按軍法曰正亡屬將軍將軍有罪以聞【顏師古曰言軍正不屬將軍將軍有罪過得表奏之】二千石以下行法焉【孟康曰一千石謂軍中校尉都尉之屬】丞於用法疑【孟康曰丞屬軍正斬禦史於法有疑】執事不諉上臣謹以斬昩死以聞制曰司馬法曰國容不入軍軍容不入國何文吏也三王或誓於軍中欲民先成其慮也【旣誓則嚴戒不用常法誓於軍中𨿽未出師亦用軍法也胡建當平居時斬監禦史故引此以解之】或誓於軍門之外欲民先意以待事也或將交刃而誓致民志也建又何疑焉建繇是顯名荀氏漢紀載於此年

漢孝武皇帝天漢二年春帝幸東海還幸回中

解題曰東海郡今沂州海州【屬瑯邪東海二郡】淮陽軍地

夏五月遣貳師將軍李廣利擊匈奴右賢王於天山還爲匈奴所圍死者十六七又遣因杅將軍公孫敖出西河無所得騎都尉李陵出居延北與單於戰斬首萬餘級陵兵敗降匈奴

解題曰本紀書夏五月貳師將軍三萬騎出酒泉又遣因杅將軍出西河騎都尉李陵出居延北以列傳考之博徳奏言方秋匈奴馬肥未可與戰臣願畱陵至春上疑陵教博徳上書乃詔博徳與因杅將軍出西河陵以九月發出遮虜障然則公孫敖路博徳李陵之出塞皆在秋也本紀以與李廣利出師同一事故並書於五月耳陵恥爲貳師將輜重蓋少年之銳气博徳恥爲陵後距亦老將之常態若武帝位置陵得其所於博徳控制中其情安得有降將防師之辱哉老將姦詐非難曉所以武帝旣敗而卽悟至於權衡羣才各盡其用此乃王者用人之大略惜乎武帝終不察也

大史令司馬遷下蠶室

解題曰初上遣貳師將軍出財令陵爲助兵及陵與單於相値而貳師功少上以遷欲沮貳師爲陵防說下遷腐刑【文帝𨿽除肉刑至此猶有腐刑者蓋出於武帝之暴怒非常制也】武帝寵將衛靑霍去病李廣利之屬名位𨿽盛而豪傑賤之如糞土如李廣父子愈擯抑而豪傑愈宗之分爲兩黨久矣茍武帝以公滅私消彌眾憤則安得有新舊彼此之隙哉帝旣不能自反則必疾視其下懷怒蓄憤有待而發司馬遷之言適觸其機宜其不免也當是時羣臣皆罪陵遷乃言陵今舉事一不幸全軀保妻子之臣隨而媒孽其短蓋爲武帝忠計不暇顧眾怨耳以忠獲罪旣得爲臣之義余何求哉反憤然追咎左右親近不爲一言抑不思左右親近則遷前日詆以爲全軀保妻子者也猶區區望其致力不亦惑乎此學問不足之病也

著書百二十篇

解題曰古之爲史者舉其大綱而已堯舜二典是也【玉藻曰動則左史書之言則右史書之說者遂以尙書爲右史所書殊不知二典兼載言動如禹貢一篇皆紀事未嘗有禹之言也】其後編年以序事如晉之乘楚之檮杌魯之春秋是也至司馬遷始創紀表書傳之體焉文中子曰史之失自遷固始譏其失古史之體則當矣然遷固烏可以並言哉遷之學𨿽未粹感憤舛駮往往有之然二帝三王之統紀周秦楚漢之世變孔子孟子之所以異於諸子百家者於其書猶有考焉髙气絕識包舉廣而興寄深後之爲史者殆未易窺其涯涘也固特因遷之規摹而足成之耳其竄定遷史諸篇漢初豪傑之所存尙未深究況前於此者乎司馬貞索隱曰班氏書近代諸儒共所鉆仰其爲訓詁蓋亦多門蔡謨集解之時已有二十四家太史公書殘文防句尢難究詳古今爲注解者絕希此遷所以慨然發可爲智者道之嘆也

秋大搜

解題曰按本紀秋止禁巫祠道中者大搜晉灼曰搜巫蠱也

齊楚燕趙盜羣起遣直指使者暴勝之等逐捕以軍興法誅二千石以下

解題曰按史記酷吏傳自王溫舒等以惡爲治而郡守都尉諸侯二千石欲爲治者其治大抵盡放溫舒而吏民益輕犯法盜賊滋起南陽有梅免白政楚有殷中杜少齊有徐勃燕趙之間有堅盧範生之屬大羣至數千人又按本紀冬十月詔闗都尉曰今豪傑多逺交依東方羣盜擅自號攻城邑爲檄告縣趣具食小羣亦以百數又按其謹察出入者余並見通鑑

遣開成侯娩將樓蘭兵擊車師匈奴救之引還

解題曰漢用西域兵伐國自此始蓋以蠻夷攻蠻夷也

漢孝武皇帝天漢三年春二月以執金吾杜周爲禦史大夫

解題曰周爲執金吾逐捕桑羊衛皇后昆弟子刻深上以爲盡力無私遷爲禦史大夫始周爲廷尉有一馬及久任事列三公家訾累巨萬

初酒酤

解題曰是時桑羊爲大司農蓋其所建也韋昭曰以木度水曰榷謂禁民酤釀獨官開置如道路設木爲獨取利也顏師古曰榷者步渡橋爾雅謂之石杠今之略彴是也禁閉其事總利入官而下無繇以得有若渡水之榷因立名焉酤音工防反彴音酌

三月帝幸泰山修封祀明堂因受計還祠常山

解題曰按封禪書武帝所興祠太乙后土三年親郊祠建漢家封禪五年一修封方士所興祠各自主其人終則已祠官不主他祠皆如其故武帝封禪其後十二歲而還徧於五嶽四瀆矣余並見通鑑太史公曰余從巡祭天地諸神名山川而封禪焉入壽宮侍祠神語究觀方士祠官之意於是退而論次自古以來用事於鬼神者具見其表裏後有君子得以覽焉

漢孝武皇帝天漢四年遣貳師將軍李廣利將騎六萬步兵七萬出朔方因杅將軍公孫敖將萬騎步兵三萬出鴈門遊擊將軍韓說將步兵三萬出五原皆戰不利引還

解題曰自衛霍出師後至是始復大發兵擊匈奴【七科適大宛之役及今年伐匈奴凡兩發】

夏四月立皇子髆爲昌邑王

解題曰李夫人之子也

秋九月令死罪入贖

解題曰按本紀令死罪入贖錢五十萬減死一等然則前此𨿽有贖罪之令未嘗許死罪入贖也

漢孝武皇帝大始元年春正月徙郡國豪傑於茂陵云陽

解題曰本紀作云陵顏師古曰此當言云陽而傳冩者誤爲陵耳茂陵帝所自起而云陽泉所居故總使徙豪傑也鉤弋趙偼仔死葬云陽至昭帝卽位始尊爲皇太后而起雲陵武帝時未有云陵

漢孝武皇帝太始二年春三月更黃金爲麟趾褭蹏解題曰武帝老矣而誇符瑞之習猶未衰也按本紀詔曰有司議曰往者朕郊見上帝西登隴首獲白麟以饋宗廟渥窪水出天馬泰山見黃金冝攺故名今更黃金爲麟趾褭蹏以恊瑞焉【顏師古曰旣云宜攺故名又曰更黃金爲麟趾褭蹏是則舊金𨿽以斤兩爲名而官有常形制亦繇今時吉字金挺之類武帝時表祥瑞故普攺鑄爲麟趾褭蹏之形以易舊法耳】

作白渠

解題曰鑿六輔渠後十六歲太始二年穿白渠民得其饒歌之曰田於何所池陽谷口鄭國在前白渠起後舉鍤爲云決渠爲雨涇水一石其泥數斗且漑且糞長我禾黍衣食京師億萬之口言此兩渠饒也余並見通鑑

漢孝武皇帝太始三年以直指使者江充爲水衡都尉解題曰充趙國邯鄲人本名齊與趙太子丹忤亡入闗更名充詣闕告太子丹罪天子怒收捕太子丹系魏郡詔獄趙王彭祖上書訟太子罪言充逋逃小臣茍爲姦僞激怒聖朝欲取必於萬乘以復私怨後𨿽烹醢計猶不悔【彭祖𨿽爲子訟寃然其言實有理】臣願選從趙國勇敢士從軍擊匈奴以贖丹罪上不許初充召見犬臺宮自請願以所常服冠見上上許之充衣紗縠單衣曲裾後垂交輸冠單纚步揺冠飛翮之纓充爲人魁岸容貌甚壯帝望見而異之謂左右曰燕趙固多奇士旣至前問以當世政事上說之充因自請願使匈奴詔問其狀充對曰因變制宜以敵爲師事不可豫圖上以充爲謁者使匈奴還拜爲直指繡衣使者督三輔盜賊禁察逾侈【充旣見信任先劾外戚次劾公主次劾太子】大見信用威震京師遷爲水衡都尉

漢孝武皇帝太始四年春三月幸泰山壬午祀髙祖於明堂癸未祀孝景皇帝於明堂甲申修封

解題曰髙皇旣配上帝則景帝必配五帝也武帝去年登之罘山稱萬歲今年幸不其祠神人於交門若有鄕坐拜者是時帝旣深厭方士之誕矣猶不治其罪者亦姑以自誣耳

漢孝武皇帝徵和元年三月趙敬肅王彭祖薨遣使者立其子昌爲趙王

解題曰此諸侯王未立太子京師自爲擇嗣之例也延平陳氏曰武帝以淖子多欲不宜君國子民則君國子民之道武帝非不知也

漢孝武皇帝徵和二年春正月丞相公孫賀坐巫蠱族誅涿郡鐡官鐡飛二月以涿郡太守劉屈爲左丞相封澎侯

解題曰公孫賀夫人衛皇后姊而敬聲皇后姊子旣而巫蠱族誅則皇后太子之禍已偪矣百官表書四月賀下獄死五月屈爲左丞相而劉屈犛傳載徵和二年春制詔禦史故丞相賀獄已正於理其以涿郡太守屈爲左丞相分丞相長史爲兩府以待天天下逺方之選夫親親任賢周之道也以澎戶二千二百封左丞相爲澎侯與本紀五行志皆合【本紀書正月賀下獄死五行誌書三月屈爲丞相】蓋表誤也是時𨿽虛右丞相以待賢者竟不除人

閏月諸邑公主陽石公主平陽侯曹宗故長平侯衛伉故因杅將軍公孫敖皆坐巫蠱誅

解題曰公孫賀之獄所連及也兩公主武帝女也【江充傳云朱安世告丞相公孫賀子太僕敬聲爲巫蠱事連及陽石公主諸邑公主外戚傳衛皇后生三女諸邑陽石或衛后之女未可知也】曹宗平陽公主之故夫家衛后之所自出也衛伉大將軍靑之子衛后之弟子也【伉嗣侯六年坐法免】公孫敖衛靑貧賤之交亦衛氏之黨也【按本紀書大始元年春正月因杅將軍敖有罪要斬衛靑傳復書敖擊匈奴至余吾亡士多下吏當斬詐死亡居民間五六歲後覺復系坐妻爲巫蠱族敖旣衛氏黨所坐巫蠱必與曹宗衛伉事相連同誅是時去余吾之戰已五六年矣當以傳爲正】至是皇后太子之禍愈迫矣

帝幸甘泉

解題曰巫蠱之變政以武帝在外父子隔絕使不幸泉其禍或未至如是也

秋七月使者江充掘蠱太子宮皇太子防斬充發兵與丞相劉屈戰敗出奔

解題曰按江充傳充爲水衡都尉坐法免防朱安世告公孫賀巫蠱連及陽石諸邑公主皆坐誅後上幸泉疾病充因是爲奏言上疾祟在巫蠱此公孫賀傳所謂起自朱安世成於江充者也余並見通鑑【通鑑引漢武故事諸書戾太子及巫蠱事甚詳如言是時方士及諸神巫多聚京師率皆左道惑眾女巫往來宮中教美人度厄每屋下埋木人祭祀之因姤忌恚詈更相告訐以爲祝詛上心旣以爲疑因是體不平此理之必然蓋可信也如載太子曰吾人子安得擅誅不如歸謝幸得無罪太子將往之泉而江充持太子甚急太子計不知所出遂從石徳計蘇文迸走得亡歸泉說太子無狀上曰太子必懼又忿充等故有此變乃使使召太子使者不敢進歸報云太子反已成欲斬臣臣逃歸上大怒以漢武帝之戾太子傳載石徳畫矯節捕江充之防止云太子急然徳言而已未嘗有自歸謝罪之說也江充特揚聲言太子宮得木人帛書當奏聞耳非敢如獄吏治庶僚禁止其朝謁也借使充果持太子甚急太子不得往泉則亦何繇能發兵乎劉屈傳載戾太子殺充發兵入丞相府屈挺身逃是時上避暑泉宮丞相長史乘疾置以聞上問丞相何爲對曰丞相祕之未敢發兵上怒曰事籍籍如此何謂祕也丞相無周公之風矣周公不誅管蔡乎長史旣乘疾置必先蘇文至泉武帝聞變之始其怒如此必不能亮太子之無他遣使召之事也凢此類皆不可盡信】

初置城門屯兵

解題曰城門屯兵始於此按百官表城門校尉掌京師城門屯兵有司馬十二城門候【水經注云東出北頭第一門名宣平門亦曰東城門其郭門曰東郭門卽逄萌掛冠處也第二門名淸明門亦曰凱門又曰籍田門第三門名霸門又名靑城門南出東頭第一門名覆盎門亦曰下杜門又曰端門第二門名安門亦曰鼎路門北對未央宮第三門名平門西出南頭第一門名章門亦曰光畢門又曰便門第二門名直門又曰龍樓門第三門名西城門亦曰雍門又曰函裏門北出西頭第一門名橫門其外郭有都門有棘門第二門名洛門亦曰朝門第三門名杜門亦曰利城門凢此諸門皆通逹九逵三途洞開隱以金椎周以林木左出右入爲途之經行者升降有上下之別】

八月辛亥據自殺於湖

解題曰班氏贊曰仲尼惡利口之覆邦家書放四罪詩歌靑蠅春秋以來禍敗多矣昔子翚謀桓而魯隱危欒書構郤而晉厲弒豎牛奔仲叔孫卒郈伯毀季昭公逐費忌納女楚建走宰嚭譖胥夫差防李園進妹春申斃上官訴屈懷王執趙髙敗斯二世縊伊戾坎盟宋痤死江充造蠱太子殺皆自小覆大繇疎防親可不懼哉可不懼哉

九月立趙敬肅王少子偃爲平幹王

解題曰武帝兄弟惟趙王彭祖後死故特封其少子焉

漢孝武皇帝徵和三年遣貳師將軍李廣利等擊匈奴解題曰按輪臺詔漢使者久畱不還故遣貳師將軍欲以爲使者威重此出師之繇也是役𨿽遣李廣利商丘成馬通三道伐匈奴然廣利實將重兵成與通特以分匈奴兵勢爾匈奴聞漢兵大出悉逺其輜重蓋用起信之餘策也

遣開陵侯成娩發樓蘭六國兵圍車師獲其王

解題曰成娩天漢二年嘗發樓蘭兵擊車師者也按西域傳徵和四年遣重合侯馬通將四萬騎擊匈奴道過車師北復遣開陵侯將樓蘭尉犁危須凢六國兵別擊車師勿令得遮重合侯又按輪臺詔前開陵侯擊車師時𨿽勝降其王以遼逺乏食道死者尙數千人

李廣利深入至郅居水軍敗降匈奴

解題曰按史記匈奴傳漢兵之出擊匈奴者不得言功多少功不得禦【以廣利降虜故諸將𨿽有功如商丘成至浚稽山與虜戰多斬首之類皆不賞也】有詔捕太醫令隨但言貳師將軍家室族滅使廣利得降匈奴【告廣利以家室系念者也】余並見通鑑

以髙寢郎田千秋爲大鴻臚族滅江充家作思子宮解題曰壺闗三老上書於太子未死之前其事方急言之爲甚難田千秋上書於太子旣死之後其事旣往言之爲甚易以二人上書較之壺闗三老之書理明義正詞順意篤非千秋可望也然千秋位至卿相蓋適逄武帝之悔悟也帝謂千秋曰父子之間人所難言公獨明其不然豈壺闗三老上書之時怒气方盛不暇深省歟班氏贊曰易曰天之所助者順也人之所助者信也君子履信思順自天祐之吉無不利也故千秋指明蠱情章太子之寃千秋材知未必能過人也以其消惡運遏亂原因衰激極道迎善气傅得天人之祐助云

大事記解題卷十二

