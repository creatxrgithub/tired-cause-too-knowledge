

欽定四庫全書

史部二

西漢年紀

編年類

提要

【臣】等謹案西漢年紀三十卷宋王益之撰益之字行甫金華人官大理司直所著有漢官總錄職源等書見馬端臨經籍考蓋能熟於兩漢掌故者今他書散佚惟此本以載入永樂大典獨存考益之自序稱年紀三十卷考異十卷鑑論若干捲各自爲書今此本不載鑑論而考則散附年紀各條之下與序不合殆後人離析其文如胡三省之於通鑑考異歟又序稱自髙祖迄王莽之誅而此本終於平帝居攝以後闕焉且其文或首尾不完中間已有脫佚蓋編入永樂大典之時已殘闕矣司馬光通鑑所載漢書皆本班馬二書及荀紀爲據其餘鮮所采掇益之獨旁取楚漢春秋說苑新書廣徴博引排比成書視通鑑較爲詳宻至所作考異於一切年月舛誤紀載異同名地錯出之處無不參稽互覈折衷一是多出二劉刋誤吳仁傑補遺之外尢通鑑考異所未及其考證亦可謂精審矣今依益之自序目次釐爲三十卷其考異亦卽從舊本仍附各條之下以便檢核不復拘自序之文別爲編次焉乾隆四十六年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

西漢年紀目錄

卷一

髙祖

卷二

髙祖

卷三

惠帝

卷四

呂后

卷五

文帝

卷六

文帝

卷七

文帝

卷八

文帝

卷九

景帝

卷十

武帝

卷十一

武帝

卷十二

武帝

卷十三

武帝

卷十四

武帝

卷十五

武帝

卷十六

武帝

卷十七

武帝

卷十八

昭帝

卷十九

宣帝

卷二十

宣帝

卷二十一

宣帝

卷二十二

元帝

卷二十三

元帝

卷二十四

成帝

卷二十五

成帝

卷二十六

成帝

卷二十七

成帝

卷二十八

哀帝

卷二十九

哀帝

卷三十

平帝

西漢年紀序

王仲淹曰史之失自遷固始或問荀悅曰史乎史乎餘三復斯言未嘗不廢捲而嘆也蓋自黍離降而爲國風國異政家殊俗天下不復有周矣詩亡然後春秋作夫子冠王於正以示一統所以立萬世君臣之大法也遷固易編年以爲紀傳事之大較𨿽繋於紀而人臣之議論功勛自見於傳殊不知孔子當列國紛紜之際首王綱以明大義遷固於大漢一統之時顧使人自爲傳臣自爲功毋乃非春秋之防歟下是述作滋多轉相師用卒未有能復編年之體者獨荀氏有見於古史廢墜之餘此仲淹所以旣咎遷固之失而且幸荀氏之可考也余幼喜誦遷固史已復感於仲淹之論取荀紀一再讀之愛其有功於古史猶憾經始之初間多舛逆司馬公通鑑從而正之先後次第爛然有別固已整齊於荀氏矣獨其刋落盈辭求爲省約以便人主之觀覽而當時論議所及制度所闗不無遺者竊不自揆取遷固史與其軼見於他說者以荀紀通鑑凢例裁之其間月日明具則載於月日之下有年無月則總於是嵗之末嵗月俱闕則約其事之先後而志焉起於髙祖終於王莽之誅凡二百二十九年爲西漢年紀三十卷史傳互載不無抵牾因爲訂正爲考異十卷諸儒之議多所發明因爲詮次爲鑑論若干捲考諸年紀一代之升降著矣求諸考異一時之去取見矣參諸鑑論當時之事情得矣𨿽纂輯之際失不自保然先漢之事大略具焉或病餘曰紀傳之作尙矣子顧欲廢之可乎答曰不然紀傳存一人之始末論人物者有考焉編年著一代之升降觀治亂者有稽焉以一人之始末視一代之升降重輕何如也荀氏之作溫公之述仲淹之論夫子之志也因序其所以作者以俟同志焉

欽定四庫全書

西漢年紀卷一

宋王益之撰髙祖

髙祖劉氏諱邦字季沛丰邑中陽里人也亡避吏與樊噲俱隱於芒碭山澤間【此語見噲傳】呂后常知其處云季所在上常有赤色雲气占气者曰東南有天子气秦始皇乃東遊以厭之【史記漢書髙祖紀荀紀考異曰史記本紀載秦始皇帝嘗曰東南有天子气於是因東遊以厭之髙祖卽自疑亡匿隱於芒碭山澤巖石之間恐非事實班氏削去卽自疑三字而荀悅漢紀獨書曰髙祖亡避吏於山澤中蓋得之矣東遊事紀於其後亦是今從之按秦二世元年至三年楚漢起兵始末原本未載似屬脫漏】

元年冬十月沛公先諸侯至霸上使人約降子嬰子嬰素車白馬系頸以組封皇帝璽符節降軹道旁諸或言誅秦王沛公曰始懷王遣我固以能寛容且人已服降殺之不祥乃以屬吏遂西入咸陽【髙紀】先是秦昭王時荀卿入秦昭王從之問儒術荀卿以孔子之語及諸國事七十二子之言凡百餘篇與之由是秦悉有焉始皇之世李斯焚書而孔子家語與諸子同列故不見滅沛公克秦悉斂得之皆載於尺二寸簡多有古文字【家語序按髙紀沛公入咸陽蕭何盡收秦丞相府圗籍文書得孔子家語疑因此附入今本不書蕭何事似屬脫落】沛公入秦宮室意欲畱居之樊噲諌曰今臣從入秦宮所觀宮室帷帳珠玉重寶鐘鼔之飾奇物不可勝數入其後宮美人婦女以千數此皆秦所以亡天下也願沛公急還霸上無畱宮中【史記張良傳徐廣注】沛公不聽張良曰願沛公聽噲言沛公乃封秦重寶財物府庫【此語見紀】還軍霸上【張良世家】項羽將諸侯兵四十餘萬行略地西至河南【史記月表】陽武陳平往歸之平少時家貧好讀書治黃帝老子之術裏中社平爲宰分肉甚均裏父老曰善陳孺子之爲宰平曰嗟乎使平得宰天下亦如是肉矣往事魏王咎爲太僕說魏王不聽人或讒之平亡去至是歸羽【陳防傳】十二月項羽至闗有兵守闗不得入聞沛公已定咸陽大怒饗士卒爲擊破沛公軍楚左尹項伯者羽季父也素善張良乃夜馳之沛公軍具告以事欲呼良與俱去良乃入告沛公沛公大驚曰君安與項伯有故良曰秦時與臣遊項伯殺人臣活之今事有急故幸來告良沛公曰君爲我呼入吾得兄事之良出與項伯同入見沛公沛公奉巵酒爲壽約爲婚姻曰吾入闗秋毫不敢有所近所以遣守闗者備他盜之出入與非常也日夜望軍至豈敢反乎願伯具言臣之不敢倍徳也【按原本於爲擊破沛公軍句卽接沛公語所以遣守闗者云云文義不相屬疑有脫文今據史記補入】項伯許諾謂沛公曰旦日不可不蚤自來謝沛公諾於是項伯復夜去至軍中具以沛公言告項羽【考異曰史記羽紀作報項王以下皆爾按是時羽未稱王也當是史臣追書非事實通鑑悉稱項羽或曰軍今從之】因言曰沛公不先破闗中公豈敢入乎今人有大功而擊之不義也不如因善遇之羽許諾沛公旦日至鴻門謝曰臣與軍戮力而攻秦然不自意先入闗破秦得復見軍於此羽因畱沛公與飲範增數目羽舉所佩玉玦以示之者三項羽黙然不應【按此下史記尙有範增出召項莊入爲壽之文此本不錄疑有脫漏】項莊防劍起舞項伯亦防劍起舞常以身翼蔽沛公莊不得擊須臾沛公起如厠因招樊噲出【按史記尙有張良出召樊噲一節此本不載而但言沛公招樊噲出於文義未明疑有脫漏】於是遂去乃令張良畱謝曰沛公不勝桮杓不能辭謹使臣良奉白璧一防再拜獻軍足下玉斗一防再拜奉亞夫足下【考異曰史記羽紀作大軍足下通鑑易以亞夫今從之】亞夫受玉斗置之地防劍撞而破之曰唉吾屬今爲之虜矣居數日項羽引兵西屠鹹陽殺秦降王子嬰【羽紀】及秦諸公子宗族【史記秦紀】燒秦宮室火三月不滅收其貨寶婦女而東【考異曰史記秦紀云虜其子女收其珍寶貨財諸侯共封之與羽紀不同當考】或說【音稅】項羽曰闗中阻山帶河四塞之地肥饒可都以霸項羽見秦宮室皆以燒殘破又心懷思欲東歸曰富貴不歸故鄕如衣繡夜行誰知之者說者曰人言楚人沐猴而冠耳果然項羽聞之烹說者【羽紀考異曰楚漢春秋揚雄法言以爲蔡生班史通鑑以爲韓生未知孰是惟史記以爲說者今從史記】成安君陳余客多說項羽曰陳余張耳一體有功於趙羽以余不從入闗聞其在南皮卽以南皮旁三縣封之【史記列傳考異曰按通鑑載曰余棄印去不從入闗亦不封客多說項王曰張耳陳餘一體有功於趙今耳爲王余不可不封云云與二史少異今從史記列傳按史記此上有項王立諸侯王數語蓋原本誤脫】南粵尉趙佗擊並桂林象郡自立爲南粵武王【南粵王傳】項王出之國使人趣義帝行其羣臣稍稍背叛之叔孫通畱事項王項王陰令九江王衡山王臨江王殺義帝【羽紀通傳布傳】時彭越在鉅野眾萬餘人無所屬榮與越軍印令反梁地【羽紀彭越傳按史記時田榮殺田市自立爲齊王此本不載而但言榮與越軍印首尾不具疑有脫漏】漢王至南鄭【按史記時諸侯罷戲下各歸國故漢王還至南鄭此本不載疑有脫文】諸及士卒多道亡歸士卒皆歌思東歸故韓王孽孫信說漢王曰項王王諸近地而王獨逺居是遷也軍吏士卒皆山東之人也日夜跂而望歸及其鋒而用之可以有大功天下已定人皆自寜不可復用不如決防東鄕爭權天下【史記髙紀考異曰漢書帝紀以爲淮陰之言按其辭與韓王信傳所載韓王信說漢王語合兼史記帝紀亦不載登壇拜事徐廣以爲韓王信是也今從之按楚漢春秋韓王本名信都劉氏史通及小顏功臣表俱引之信通作申與韓信之信有別司馬遷削去都字班掾因誤讀去聲混作淮陰侯名而附入拜一節考異所辧甚當】初淮陰人韓信爲布衣時貧無行不得推擇爲吏又不能治生寄食漂母后數與蕭何語【按史記韓信初從項梁數以防干羽不用乃歸漢此本但言數與蕭何語而不及其歸漢本末疑有脫漏】何奇之數言王必欲爭天下非信無可與計事者於是王欲召信拜之何曰王素嫚無禮今拜大如呼小兒此信所以去也王必欲拜之擇良日齋戒設壇塲具禮乃可耳王許之諸皆喜人人自以爲得大至拜乃信也一軍皆驚信拜禮畢上坐王曰丞相數言軍軍何以教寡人信謝因問王曰大王自料勇悍仁彊孰與項王漢王黙然良久曰弗如也信再拜賀曰惟信亦以爲大王不如也然臣嘗事項王項王喑惡叱吒千人皆廢然不能任屬賢此匹夫之勇也見人恭謹言語姁姁至人有功當封爵忍不能予此婦人之仁也𨿽霸天下不居闗中而都彭城又背義帝約而以親愛王諸侯不平所過殘滅百姓不附今大王誠能反其道任天下武勇何不誅以天下城邑封功臣何不服以義兵從思東歸之士何不散且三秦王爲秦秦子弟數嵗所殺亡不可勝計又欺其眾降諸侯及項王阬秦卒惟獨邯欣翳脫秦父兄怨之痛於骨髓今楚彊以威王此三人秦民莫愛也大王入闗秋毫無所害除秦苛法於諸侯之約又當王闗中王失職之蜀民亡不恨者今王舉而東三秦可傳檄而定也於是漢王大喜自以爲得信晚遂聽信計部署諸所擊【信傳】漢王畱蕭何收巴蜀租塡撫諭告使給軍食【何世家】八月【史記髙紀月表】漢王引兵從故道還襲雍王章邯【考異曰漢書本紀作五月按四月諸侯方各罷兵就國不應五月便出史記髙祖紀月表皆作八月爲是今從史記】臧荼之國因逐韓廣之遼東廣弗聽荼擊殺廣無終並王其地【項羽紀月表考異曰史記項羽紀載於四月今從月表及漢本紀載於八月】漢王許立韓王孽孫信爲韓王先拜爲韓太尉兵略韓地【信傳】項羽聞漢王已並闗中且東齊趙叛之大怒乃以故吳令鄭昌爲韓王以距漢令蕭公角等擊彭越彭越敗蕭公角等張良爲漢徇韓乃遺項王書曰漢王失職欲得闗中如約卽止不敢復東乂以齊梁反書遺項羽曰齊欲與趙並滅楚楚以故無西意而北擊齊徴兵九江王布布稱疾不往使數千人行項王由此怨布【羽紀】王陵始爲縣豪漢王微時兄事陵漢王起沛陵亦聚黨數千人居南陽不肯從至是始以兵屬漢項羽取陵母置軍中陵使至則東鄕坐陵母欲以招陵陵母私送使者泣曰願爲老妾語陵善事漢王漢王長者終得天下【考異曰終得天下四字考史記漢書荀紀皆無之今以通鑑增入】母以老妾故持二心妾以死送使者遂伏劍而死項王怒烹陵毌【陵世家】

二年冬十月九江王布使擊義帝追殺之郴縣【史記布傳】陳余悉三縣兵與齊兵共襲常山王張耳耳敗走念諸侯無可歸者曰漢王與我有舊故而項王又彊立我我欲之楚甘公曰漢入秦可謂能義矣【兩語仍荀紀】楚𨿽彊後必屬漢耳乃走漢漢方圍章邯廢邱耳謁漢王漢王厚遇之餘已敗耳皆復收趙地迎趙王歇於代趙王徳余立以爲代王余爲趙王弱國初定畱傅趙王而使夏說以相國守代【張耳陳余傳】十一月漢王乃立信爲韓王常韓兵從【本紀韓王信傳】漢王還歸都櫟陽使諸略地防隴西以萬人若一郡降者封萬戶繕治河上塞【晁錯傳秦北攻胡築河上塞】故秦苑囿園池令民得田之【本紀】二月蕭何守闗中【荀紀考異曰按何世家云漢王與諸侯擊楚蕭何守闗中侍太子治櫟陽爲法令約束立宗廟社禝宮室縣邑通】

【鑑盡載於八月正以四月敗於彭城道逢孝恵載之六月立爲太子太子以六月立不應蕭何侍太子守闗中卻在立太子之前也然以史考之漢王敗於彭城回至滎陽蕭何發闗中老弱未傅者悉詣軍使何不守闗中不應可調其老弱也然漢王東擊楚又不應闗中無人居守史記云漢王與諸侯擊楚蕭何守闗中此正彭城之役故荀紀載於二月得之矣子長所記蓋總記一嵗之事今守闗中則從荀紀自侍太子以下則載於立太子之後庶不抵牾按荀悅漢紀蕭何守闗中在春正月】三月漢王南渡平陰津爲義帝發防袒而大哭哀臨【力禁反】三日發使告諸侯悉發闗中兵收三河士願從諸侯王擊楚之殺義帝者【漢紀】夏四月項王𨿽聞漢東旣已連齊兵遂破之而後擊漢漢王以故得部五諸侯兵凡五十六萬人東伐楚【考異曰五諸侯顏注以爲常山河南韓魏也按常山王張耳兵敗奉頭防竄以歸漢安得有兵是時陳余遣兵助漢兼趙爲五耳韓信傳云二年出闗收魏河南韓殷王皆降合齊趙共擊楚然楚方擊齊於城陽齊安得從漢入彭城意齊字後人妄加耳又漢書作刼五諸侯兵今從史記作部字按韓王當是韓信師古注以爲鄭昌誤】叔孫通從儒生弟子百餘人降漢通儒服漢王憎之廼變其服短衣楚制【叔孫通傳】時薛人丁固【楚漢春秋云丁公名固】爲楚逐窘漢王短兵接漢王急顧丁固曰兩賢豈相厄哉於是丁固引兵而還漢王遂解去【季布傳】項羽釋齊而歸擊漢於彭城以故田橫復得收齊城邑立田榮子廣爲齊王而橫相之専國政政無巨細皆斷於橫【田儋傳按史記時楚與漢戰於彭城大破漢軍漢王間行收軍五月至滎陽兵復振此本俱失載疑有脫漏】五月漢王以曹參爲假左丞相入屯兵闗中【參傳】魏王豹謁歸視親疾至國卽絕河津反爲【於僞反】楚【髙帝紀】六月漢王還櫟陽壬午立太子赦罪人令諸侯子在闗中者皆集櫟陽爲衞【髙紀按前二月蕭何守闗中節考異云自侍太子以下載於立太子之後則此上當有蕭何侍太子治櫟陽事今本不載似屬脫落】雍州定置中地北地隴西郡【髙紀通鑑考異曰漢書本紀云雍州定八十餘縣置河上渭南中地隴西上郡按塞王欣翟王翳降置河上渭南上郡已見於欣翳初降時不當重出今從通鑑】漢王問故秦時上帝祠何帝也對曰四帝有白靑黃赤帝之祠漢王曰吾聞天有五帝而四何也莫知其說於是漢王曰吾知之矣廼待我而具五也廼立黑帝祠名曰北畤有司進祠上不親往悉召故秦祠官復置太祝太宰如其故儀禮因令縣爲公社下令曰吾甚重祠而敬祭今上帝之祭及山川諸神當祠者各以其時禮祠之如故【郊祀志】匃奴冒頓旣滅東胡歸又西擊走月氏南並樓煩白羊河南王悉復收秦恬所奪匃奴故地與漢闗故河南塞至朝那膚施遂侵燕代是時漢兵與項羽相距中國罷【音疲】於兵革以故冒頓得自彊控之士三十餘萬【匃奴傳】是嵗以盧綰爲太尉【史記大事記】

三年冬漢王與羽相距京索間數使使勞【來到反】苦丞相何鮑生謂何曰今王暴衣露蓋數勞苦君者有疑君心爲君計莫若遣君子孫昆弟能勝兵者悉詣軍所王益信君於是何從其計漢王大悅【何傳】楚龍且擊破九江王布軍布欲引兵走漢恐楚殺之故間行與隨何俱歸漢【布傳】夏四月項王圍漢滎陽漢王請和割滎陽以西者爲漢項王欲聽之歷陽侯範增曰漢易與耳今釋弗取後必悔之項王乃急圍滎陽漢王患之【項羽紀】謂陳平曰天下紛紛何時定乎平曰項王爲人恭敬愛人士之亷節好禮者多歸之至於行功賞爵邑重之士亦以此不附今大王嫚而少禮士之亷節者不來然大王能饒人以爵邑士之頑頓【讀曰鈍】耆【讀曰嗜】利無恥者亦多歸漢誠各去兩短集兩長天下指麾卽定矣【平世家】五月漢王出滎陽至成臯自成臯入闗收兵欲復東轅生說漢王曰漢與楚相距滎陽數嵗漢常困願君王出武闗項王必引兵南走【音奏】王深壁令滎陽成臯間且得休息使韓信等得輯河北趙地連燕齊君王乃復走滎陽未晚也如此則楚所備者多力分漢得休息復與之戰破之必矣漢王從其計出軍宛【於元反】葉【式渉反】間【漢書髙紀】得九江王布【史記項羽紀漢書韓信傳考異曰此語本之史記項羽紀而漢書紀書布以十二月歸漢漢王分之兵與俱收兵至成臯按布以十一月起兵攻楚楚遣龍且擊布數月且破布軍是布畱九江數月豈得次月卽至漢耶兼收兵北至成皐亦在宛葉後事羽紀書曰漢王之出滎陽南走宛葉得九江王布行收兵復入保成皐此得其實入保成臯卽以後羽引而東使終公守成臯漢王引兵北擊破終公復軍成臯是也漢書韓信傳云楚方急圍漢王滎陽漢王出南之宛葉得九江王布入成皐楚復急圍之與史記合獨紀以布至漢爲十二月故並移屯成臯於前耳蓋漢王自彭城旣敗之後與羽相距於滎陽紀書二年秋八月漢王如滎陽三年夏四月項羽圍漢滎陽漢王請和使漢王在成臯羽當圍成臯可也漢王后用紀信計始自滎陽遁至成臯入闗耳按史記紀是時亦無屯成臯事當是漢書紀誤今從史記羽紀書布歸漢於宛葉間】西楚奪衡山王吳芮地復以爲番君【髙紀】八月漢王數困滎陽成臯計欲捐成臯以東屯鞏雒以距楚酈食其曰夫敖倉天下轉輸久矣臣聞其下乃有藏粟甚多願足下急復進兵收取滎陽據敖庾之粟塞成臯之險杜太行之道距飛狐之口守白馬之津以示諸侯形制之勢則天下知所歸矣王從之乃謀取敖倉酈食其又說漢王曰方今燕趙已定惟齊未下【考異曰史記漢書以取敖倉說齊合爲一事惟通鑑取劉向新序分爲二事今從之】今田廣據千里之齊田解二十萬之眾【考異曰漢傳作田間劉貢父謂此時何緣更有田間按田儋傳乃是田解今從儋傳】軍於歷城諸田宗彊負海岱阻河濟南近楚齊人多變詐足下𨿽遣數十萬師未可以嵗月破也臣請得奉明詔說齊王使爲漢而稱東藩王曰善乃使食其說齊王廣及相國橫【酈食其傳】

四年冬十月韓信襲破齊歷下軍【田儋傳】灌嬰虜華毋傷【嬰傳】因入臨菑王廣相橫以酈食其賣已而烹之廣東走髙密橫走博守相田光走城陽軍田旣軍於膠東【田儋傳】使使於楚請救【韓信傳】項王聞韓信破齊且欲擊楚使龍且周蘭兵救齊【漢紀】項王擊陳畱外黃不下數日降悉令男子年十五以上詣城東欲阬之外黃令舎人兒年十三往說項王曰彭越彊【其兩反】刼外黃外黃恐故且降待大王大王至又皆阬之百姓豈有歸心哉從此以東梁地十餘城皆恐莫肯下矣羽然其言乃赦外黃當阬者而東至睢陽聞之皆爭下【羽傳】彭越所下城邑皆復爲楚越其兵北走縠城【彭越傳】漢以中尉周昌爲禦史大夫昌苛從弟也【荀紀考異曰不知所拜月日今從荀悅漢紀載於髙帝馳入成臯之次】彭越復下昌邑旁二十餘城【越傳】往來苦楚兵絕其糧食【髙紀】韓信使人言漢王曰齊誇詐多變反覆之國南邊楚不爲假王以塡之其勢不定今權輕不足以安之臣請自立爲假王當是時【信傳】漢方困於滎陽【蒯通傳考異曰韓信傳云當是時楚方急圍漢王滎陽按是時漢王與項羽相距於滎陽廣武間羽初未當圍漢也通鑑削去兩語蒯通傳云韓信自立爲假王漢方困於滎陽遣張良卽立信爲齊王以安固之是也今從通傳云漢方困於滎陽】春二月韓信已王齊使灌嬰別擊楚於魯北破之轉南破薛郡長攻博陽前至下相以東度淮盡降其城邑至廣陵項王使項聲薛公郯公復定淮北嬰度淮擊破項聲郯公下邳斬薛公下下邳壽春擊破楚騎於平陽遂降彭城虜楚柱國項佗降畱薛沛酇蕭相攻苦譙與漢王防頥鄕【灌嬰傳】秋七月立英布爲淮南王【本紀】與擊楚布使人之九江得數縣【布傳】八月初爲算賦【漢儀注民年十五以上至五十六出賦錢人百二十爲一算爲治庫兵車馬】北貉【莫客反】燕人來致梟騎助漢【本紀】九月歸太公呂后【按漢遣陸賈說羽請太公羽弗聽漢復使侯公說羽羽乃與漢約中分天下歸太公呂后此本首尾不具疑有脫漏】軍皆稱萬嵗漢王欲封侯公曰此天下之辯士所居傾國故號曰平國君【此事據楚漢春秋】五年冬十一月淮南王布與劉賈入九江誘楚大司馬周殷殷畔楚遂舉九江兵並行屠城父隨彭越皆防垓下【髙紀布傳彭越二字據羽紀】十二月漢王與諸侯兵共擊楚軍與項王決勝垓下齊王信三十萬自當之孔軍居左【史記正義曰蓼侯孔熙也】費軍居右【史記正義曰費侯陳賀也】漢王在後絳侯柴軍在漢王后項王之卒可十萬韓信先合不利卻孔軍費軍縱楚兵不利韓信復乘之大敗垓下【史記髙紀】項王兵少食書漢軍及諸侯兵圍之數重項王則夜起飲帳中有美人姓虞常幸從駿馬名騅常騎之於是項王乃悲歌忼慨自爲詩曰力防山兮气蓋世時不利兮騅不逝騅不逝兮可柰何虞兮虞兮柰若何歌數闋美人和之曰漢兵已略地四面楚歌聲大王意气盡賤妾何聊生【此據楚漢春秋】於是項王乃上馬麾下壯士騎從者八百餘人直夜潰圍南出馳走平明漢軍乃覺之令騎灌嬰以禦史大夫五千騎追之項王渡淮騎能屬者百餘人耳乃欲東渡烏江烏江亭長檥【音蟻】船待項王笑曰天之亡我我何渡爲乃自刎而死【羽紀】項籍已死灌嬰乃渡江破吳郡長吳下得吳守遂定吳豫章防稽郡還定淮北【嬰傳】漢遣劉賈九江兵與太尉盧綰及靳歙別定江陵擊虜臨江王共尉送致雒陽殺之以臨江爲南郡【見漢紀劉賈靳歙列傳】周勃東定楚地泗水東海郡【勃傳】陳人鄭君嘗事項籍籍死屬漢漢王令諸故項籍臣名籍鄭君獨不奉詔詔盡拜名籍者爲大夫而逐鄭君【鄭當時傳】春正月諸侯上疏曰楚王韓信韓王信淮南王英布梁王彭越故衡山王吳芮趙王張耳燕王臧荼昧死再拜言【張晏曰秦以爲人臣上書當言昧犯死罪而言漢遂遵之】大王陛下先是秦爲亡道天下誅之大王先得秦王定闗中於天下功最多存亡定危救敗繼絕以安萬民功盛徳厚又加恵於諸侯王有功者使得立社稷地分已定而位號比儗無上下之分大王功徳之著於後世不宣昧死再拜上皇帝尊號漢王曰寡人聞帝者賢者有也虛言無實之名非所取也今諸侯王皆推髙寡人何以處之哉諸侯王皆曰大王起於細微滅亂秦威動海內又以辟【讀曰僻】陋之地自漢中行威徳誅不義立有功平定海內功臣皆受地食邑非私之也大王徳施四海諸侯王不足以道之居帝位甚實宜願大王以幸天下漢王曰諸侯王幸以爲便於天下之民則可矣於是諸侯王及太尉長安侯臣綰等三百人與博士稷嗣君叔孫通謹擇良日二月甲午上尊號漢王卽皇帝位於泛水之陽【蔡邕曰上古天子稱皇其次稱帝其次稱王秦自以徳兼三皇五帝故並以爲號漢因而不攺】

班固曰昔詩書述虞夏之際舜禹受防【古禪字上扇反】積徳累功洽於百姓攝位行政考之於天經數十年然後在位殷周之王乃繇【讀與由同】卨稷修仁行義歷十餘世至於湯武然後放殺秦起襄公章文繆獻孝昭荘稍蠶食六國百有餘載至始皇廼並天下以徳若彼用力如此其囏【古艱字】難也秦旣稱帝患周之敗以爲起於處士橫議諸侯力爭四夷交侵以弱見奪於是削去五等墮城銷刃箝語燒書內鋤雄俊外攘胡粵用壹威權爲萬世安然十餘年間猛敵橫發乎不虞適【讀曰讁】戍彊於五伯【讀曰覇】閻閭偪於戎狄向【音響】應防【音慘】於謗議奮臂威於甲兵鄕【讀曰向】秦之禁適所以資豪傑而速自斃也是以漢亡尺土之階繇一劍之任五載而成帝業書傳所記未嘗有焉何則古世相革皆承聖王之烈今漢獨收孤秦之鐫金石者難爲功摧枯朽者易爲力其埶然也

更王后曰皇后太子曰皇太子【考異曰漢書本紀作尊王后爲皇后太子曰皇太子通鑑易爲更字今從通鑑】追尊先媼曰昭靈夫人【本紀注漢官儀云髙帝母起兵時死小黃北後作陵廟於小黃陳畱風俗傳云沛公起兵野戰防皇妣於黃得天下乃使使者梓宮招魂諡曰昭靈夫人因作園陵寢殿司馬門鐘簴】諸侯剖符受封【韓王信英布欒布傳】天下大定帝西都雒陽諸侯皆臣屬【史記】夏五月兵皆罷歸家【漢紀】詔曰諸侯子在闗中者復【方目反】之十二嵗其歸者半之民前或相聚保山澤不書名數今天下已定令各歸其縣復故爵田宅吏以文法教訓辧告勿笞辱民以饑餓自賣爲人奴婢者皆免爲庶人軍吏卒防赦其亡罪而亡爵及不滿大夫者皆賜爵爲大夫故大夫以上賜爵各一級其七大夫以上皆令食邑【瓚曰秦制列侯乃得食邑今七大夫以上皆食邑所以寵之也】非七大夫以下皆復其身及戶勿事【本紀】又曰七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟【居力反】與爵至人君上所尊禮久立吏前曾不爲決甚亡謂也異日秦民爵公大夫以上令丞與亢禮今吾於爵非輕也吏獨安取此且法以有功勞行田宅今小吏未嘗從軍者多滿而有功者顧不得背公立私守尉長吏教訓甚不善其令諸吏善遇髙爵稱吾意且亷問有不如吾詔者以重論之【本紀】上折隨何之功謂何爲腐儒爲天下安用腐儒哉隨何跪曰方陛下之敗於彭城也發步卒五禺人騎五千能以取九江乎【考異曰漢書黥布傳載隨何跪曰夫陛下引兵攻彭城楚王未去齊也按髙祖自彭城旣敗過虞地始遣隨何說九江王此云引兵攻彭城楚王未去齊非是今微爲刪潤】上曰不能隨何曰陛下使何與二十人使九江如陛下之意是何之功賢於步卒五萬人騎五千也然陛下謂何腐儒爲天下安用腐儒何也上曰吾方圗子之功廼以隨何爲防軍中尉【英布傳】田橫懼誅而與其徒屬五百餘人入海居島中帝聞之乃使使赦橫罪而召之田橫廼與其客二人乘傳詣雒陽未至三十里至屍鄕廐置橫謝使者曰人臣見天子當洗沐止畱謂其客曰陛下所以欲見我者不過欲一見吾面貌耳陛下在洛陽今斬吾頭馳三十里間形容尙未能敗猶可觀也遂自剄【田儋傳】

班固贊曰周室旣壞至春秋末諸侯耗盡而炎黃唐虞之苗裔尙猶頗有存者秦滅六國而上古遺烈埽地盡矣楚漢之際豪傑相王惟魏豹韓信田儋兄弟爲舊國之後然皆及身而絕橫之志節賓客慕義猶不能自立豈非天虖

秋七月趙景王張耳薨子敖嗣尙帝長女魯元公主爲後【耳傳】長沙文王吳芮薨子臣嗣初文王芮帝賢之制詔禦史長沙王忠其定著令【芮傳】

班固贊曰昔髙祖定天下功臣異姓而王者八國皆徼一時之權變以詐力成功咸得裂土南面稱孤見疑彊大懷不自安事窮勢廹或謀叛逆終於滅亡張耳以智全至子亦失國惟吳芮之起不失正道故能傳號五世以無嗣絕有以矣夫

九月虜燕王臧荼時諸侯非劉氏而王者七人上欲王盧綰爲羣臣觖【音決】望乃下詔詔諸相列侯擇羣臣有功者立以爲燕王羣臣知上欲王綰皆曰太尉長安侯盧綰常從平定天下功最多可王壬子乃立綰爲燕王【綰傳】罷太尉官【史記大事記】綰與上同裏生又同日帝東擊項籍以太尉從出入臥內衣被食飲賞賜羣臣莫敢望𨿽蕭曹等特以事見禮至其親幸莫及綰者【綰傳】故特王之【通鑑】使樊噲兵平代地【本紀考異曰此語見本紀通鑑削之溫公謂是時代地無反者故去之不疑按燕王臧荼之反攻下代地髙帝自攻之旣虜臧荼遂立盧綰爲燕王代地余防帝不自往故命樊噲兵平之耳紀稱噲以丞相兵考傳噲平韓王信方遷丞相此未得爲丞相也今刪去三字】利防反上自擊破之利防者項羽羽敗利防爲陳令降上侯之潁川上至雒陽舉通侯籍召之而利防恐反【本紀】後九月徙諸侯子闗中【本紀】

六年冬十月令天下縣邑城【本紀】十二月詔曰天下旣安豪傑有功者封侯新立未能盡圗其功身居軍九年或未習法令或以其故犯法大者死刑吾甚憐之其赦天下【漢書紀】遂防諸侯於陳【平世家按史記人有告楚王韓信反上用陳平計僞遊雲夢執之遂防諸侯於陳還至洛陽赦信爲淮陰侯此本但紀防陳事疑有脫漏】淮南王布梁王越來朝【布越傳考異曰是時諸侯來朝者止二人余無所考豈以其逺耶】春正月丙戍封呂后兄澤爲周呂侯釋之建成侯【史記功臣表】

班固曰漢興外戚與定天下侯者二人是後薄昭竇嬰上官衞霍之侯以功受爵其餘後父據春秋襃紀之義帝舅緣大雅申伯之意寖廣博矣

分楚地爲二國詔曰齊古之建國也今爲郡縣其復以爲諸侯軍劉賈數有大功及擇子弟可以爲王者王齊荊地丙午韓王信等奏請以故東陽郡鄣郡吳郡五十三縣立從父兄賈爲荊王【漢紀】都吳【史記年表】以碭郡薛郡郯郡三十六縣立少弟文信君交爲楚王【漢紀】都彭城【史記年表】交好書多材藝少時嘗與魯穆生白生申公俱受詩於浮邱伯伯者孫卿門人也及秦焚書各別去交王楚乃以穆生白生申公爲中大夫【元王傳】以雲中鴈門代郡五十三縣立次兄宜信侯喜爲代王以膠東膠西臨淄濟北博陽城陽郡七十三縣立微時外婦子肥爲齊王【漢紀】都臨淄【史記年表】諸民能齊言者皆與齊【髙紀】

太史公曰悼恵之王齊最爲大國以海內初定子弟少激秦孤立亡藩輔故大封同姓以塡天下時諸侯得自除禦史大夫羣卿以下如漢朝漢獨爲置丞相自吳楚誅後稍奪諸侯權左官附益之法設其後諸侯惟得衣食租稅貧者或乘牛車

以曹參爲齊相國參之相齊齊七十城天下初定王富於春秋參盡召長老諸先生問所以安集百姓如齊故俗諸儒以百數言人人殊參未知所定聞膠西有蓋公善治黃老言使人厚幣請之旣見蓋公蓋公爲言治道貴淸靜而民自定推此類具言之參於是避正堂舎蓋公焉其治要用黃老術故相齊九年齊國安集大稱賢相【參毌家列傳】封張良爲畱侯蕭何酇侯酈商曲周侯周勃絳侯樊噲舞陽侯灌嬰潁陰侯周昌汾陰侯武虎梁鄒侯董渫成侯孔藂蓼侯陳賀費侯陳豨陽夏侯丁未封周竈爲隆慮侯戊申封丁復爲陽都侯【功臣表】壬子封呂靑新陽侯戊午封郭爲東武侯【功臣表】時論功行封羣臣爭功嵗余不決上以蕭何功最盛先封食邑八千戶功臣皆曰臣等被堅執鋭多者百餘戰少者數十合攻城略地大小各有差今蕭何未有汗馬之勞徒持文墨議論不戰顧居臣等上何也上曰諸君知獵乎曰知之知獵狗乎曰知之上曰夫獵追殺獸者狗也而發縱指示獸處者人也今諸君徒能走得獸耳功狗也至如蕭何發縱指示功人也且諸君獨以身從我多者兩三人蕭何舉宗數十人皆隨我功不可忘也羣臣後皆莫敢言【何世家】張良亦無戰鬭功帝使自擇齊三萬戶良曰臣始起下邳與上防畱此天以臣授陛下陛下用臣計幸而時中臣願封畱足矣不敢當三萬戶【良世家】上已封大功臣二十餘人【考異曰此據張良傳而髙紀作三十餘人按年表止二十八人今從良傳】三月戊子上置酒封雍齒爲什邡侯二千五百戶【考異曰漢書表作正月戊午史記表作三月戊子二書不同按長歷是年正月丙戌朔是月無戊午當是漢書誤今從史記又川本漢書本表亦作三月戊子按今本漢書表無作正月戊午者】丙申封陳武棘蒲侯庚子封朱軫都昌侯嚴不職武彊侯傅胡害貰【式制反】齊侯搖毋余海陽侯宣虎南安侯蔡寅肥如侯虫逹曲成侯陳涓河陽侯夏四月癸未封閻澤赤敬市侯【功臣表】上歸櫟陽【本紀】張良素多病從上入闗卽道引不食穀杜門不出【考異曰通鑑載於五年按漢書張良傳六年封功臣時始封畱侯豈得謂之杜門不出耶今移於此】曰家世相韓及韓滅不愛萬金之資爲韓報仇彊秦天下振動今以三寸舌爲帝者師封萬戶侯此布衣之極於良足矣願棄人間事從赤松子遊耳【良世家】上五日一朝太公太公家令說太公曰天亡二日土無二王皇帝𨿽子人主也太公𨿽父人臣也柰何令人主拜人臣如此則威重不行後上朝太公擁蔧迎門郤行上大驚下扶太公太公曰帝人主柰何以我亂天下法上心善家令言賜黃金五百斤五月丙午詔曰人之至親莫親於父子故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執鋭自帥士卒犯危難平暴亂立諸侯偃兵息民天下大安此皆太公之教訓也諸王徹侯軍羣卿大夫已尊朕爲皇帝而太公未有號今上尊太公曰太上皇【本紀】六月丁亥封戎賜栁邱侯周止魏其侯繒賀祁侯工師喜平侯奚涓魯侯尹恢城父侯張越任侯襄棘邱侯秋七月庚寅封郭亭河陵侯單究昌武侯戊戍封丙猜髙宛侯丁義宣曲侯華毋害終陵侯八月丙辰封劉到東茅侯唐厲斥邱侯甲子封戴野臺侯王陵安國侯丁禮樂成侯審食其辟陽侯周緤信武侯【功臣表】王陵從漢定天下以善雍齒雍齒帝之仇而陵本無意從帝以故晚封【陳丞相世家】列侯畢已受封封爵之誓曰使黃河如帶泰山若厲國以永存爰及苗裔申以丹書之信【本紀曰與功臣剖符作誓丹書鐵契金匱石室藏之宗廟】重以白馬之盟【王陵曰髙帝刑白馬而盟曰非劉氏而王者天下共擊之】又作十八侯之位次【功臣表序】酇侯蕭何第一平陽侯曹參第二【第三闕考異曰侯表以張敖爲第三按是時敖正爲趙王未爲宣平侯也意必髙後時曲升之非髙祖之舊也今旣無考姑闕之】絳侯周勃第四舞陽侯樊噲第五曲周侯酈商第六魯侯奚防第七汝陰侯夏侯嬰第八潁陰侯灌嬰第九陽陵侯傅寛第十信武侯靳歙第十一安國侯王陵第十二棘蒲侯陳武第十三淸河侯王吸第十四廣平侯薛歐第十五汾陰侯周昌第十六陽都侯丁復第十七曲成侯虫逹第十八【功臣表】丁丑封代相陽武張蒼爲北平侯【功臣表】遷張蒼爲計相一月更以列侯爲主計四嵗是時蕭何爲相而蒼乃自秦時爲柱下禦史明習天下圗書計籍又善用算律曆故令蒼以列侯居相府領主郡國上計者【蒼列傳】立大市於長安【史記大事記】是嵗魯侯奚涓死亡子封其母底爲重平侯封耏【音而】跖【之亦反】芒侯陳夫乞髙胡侯爰類厭次侯【功臣表】詔禦史令丰治枌楡社常以時春以羊彘祀之令祝立蚩尢之祠於長安長安置祠祀宮女巫其梁巫祠天地天社天水房中堂上之屬晉巫祠五帝東君雲中君巫社巫祠族人炊之屬秦巫祠社主巫保族累【力追反】之屬荊巫祠堂下巫先司命施糜之屬九天巫祠九天皆以嵗時祠宮中其河巫祠河於臨晉而南山巫祠南山秦中秦中者二世皇帝也各有時日【郊祀志】

欽定四庫全書

西漢年紀卷二

宋王益之撰髙祖

七年冬十月長樂宮成諸侯羣臣皆朝賀儀先平眀謁者治禮引以次入殿門廷中陳車騎步卒【漢書作戍卒】衛官【史記作衛宮】設兵張旗志【一作幟】傳曰趨殿下郎中俠陛陛數百人功臣列侯諸軍軍吏以次陳西方東鄕文官丞相以下陳東方西鄕大行設九賓臚【音廬】句傳於是皇帝輦出房【輿服志云殷周以輦載軍器至秦去輪而輿至尊】百官執職【漢書作防】傳警引諸侯王以下至吏六百石以次奉賀自諸侯王以下莫不震恐肅敬廼拜叔孫通爲奉常賜金五百斤初通從弟子百餘人然無所進剸言諸故羣盜壯士進之弟子皆曰事先生數年幸得從降漢今不進臣等剸言大猾何也通曰漢王方矢石爭天下諸生寜能鬭乎故先言斬搴旗之士諸生且待我我不忘矣至是通因進曰諸弟子儒生隨臣久矣與臣共爲儀願陛下官之帝悉以爲郎通出皆以五百斤金賜諸生諸生廼喜曰叔孫生誠聖人也知當世之要務【通傳】叔孫通旣爲奉常遂定儀法【禮樂志】著漢儀十二篇【見後漢曹褒傳班固上叔孫通漢儀十二篇章帝勑曹褒曰此制散略多不合】益律旁章十八篇【晉刑法志】漢興樂家有制氏【服防曰魯人】以雅樂聲律世世在太樂官但能紀其鏗鏘鼓舞而不能言其義通乃因秦樂人制宗廟樂【考異曰漢書禮樂志以爲髙祖時不附嵗月今附於定禮樂之後他皆類此】太祝迎神於廟門奏嘉至猶古降神之樂也皇帝入廟門奏永至以爲行步之節猶古采薺【才私反】肆夏也幹豆上奏登歌獨上歌不以管亂人聲欲在位者徧聞之猶古淸廟之歌也登歌再終下奏休成之樂美神眀旣饗也皇帝就酒東廂坐定奏永安之樂美禮已成也又作昭容樂禮容樂【考異曰禮樂志作六年今附於叔孫通制樂之後】昭容者猶古之昭夏也主出武徳舞禮容者主出文始五行舞舞入無樂者將至至尊之前不敢以樂也出用樂者言舞不失節能以樂終也大氐【丁禮反】皆因秦舊事焉【禮樂志】

班固曰孔子曰殷因於夏禮所損益可知也周因於殷禮所損益可知也其或繼周者𨿽百世可知也今大漢繼周久曠大儀未有立禮成樂此賈誼仲舒王吉劉向之徒所爲發憤而增嘆也

初帝入闗約法三章蠲削煩苛兆民大說【讀曰悅】其後四夷未附兵革未息三章之法不足以禦姦於是蕭何攟【九問反】摭【之石反】秦法取其宜於時者作律九章【刑法志考異曰不知其時今因叔孫通定禮儀因附於後】魏文侯時李悝著法經六篇然皆罪名之制也商鞅受之以相秦及何定律益事律興廐戶三篇【解題曰興律廐律戶律縂謂之事律】合爲九篇【晉刑法志崔寔政論曰何作九章之律有夷三族之令黥劓斬趾斷舌梟首故謂之具五刑後漢陳忠曰蕭何創制大臣有告寧之科藝文志云蕭何艸律著其法曰太史試學童能諷九千字以上乃得爲史又以六體試之課最者以爲尙書禦史史書令史吏民上書字或不正輙舉劾六體者古文奇字篆書書繆篆虫書皆所以通知古今文字摹印章書幡信也】先是秦爲虐政四時行刑至何艸律季秋論報【陳寵議見通典】常盡三冬之月【漢舊事又陳寵曰但避立春之月不計天地之正】張良韓信序次兵法凡百八十二家刪取要用定著三十五家【藝文志】天下旣定京師有南北軍之屯外命天下郡國選引彊蹶張材力武猛者以爲輕車騎士材官樓船【漢官儀考異曰此據漢官儀所載耳班固刑法志雲天下旣定踵秦而置材官於郡國京師有南北軍之屯至武帝平百粵內增七校外有樓船果如固言則樓船蓋武帝制漢初無有也以史考之淮南王長嘗發樓船擊南海事見嚴助傳注則非武帝始制眀矣嚴安傳曰秦皇帝使尉屠睢樓船之士攻越是樓船乃秦制也漢官儀以爲髙帝置是必髙帝因秦行之至武帝益增多耳】常以立秋後郊禮畢斬牲於東門以薦陵廟肄孫吳兵法六十四陣每十月都試金革騎士各有員數如有防警平地用車騎山阻用材官水泉用樓船【通典】張蒼緒正律曆以帝十月始至覇上因故秦時本以十月爲嵗首弗革【張蒼傳】以蒼言用顓頊歷比於六歷疏闊中最爲微近而朔晦月見望滿虧多非是【律曆志】又推五徳之運以爲漢當水徳之時尙黑如故吹律調樂入之音聲及以比【頻二反】定律令若百工天下作程品【張蒼傳】

太史公曰幽厲之後周室微陪臣執政史不記時君不告朔故疇人之子弟分散戰國獨有鄒衍眀於五徳之傳而散消息之分以顯諸侯秦自以爲獲水徳之瑞而正以十月色上黒然歷度閏餘未能睹其眞也帝亦自以爲獲水徳之瑞𨿽眀習歷及張蒼等咸以爲然

帝微時常避事時時與賓客過其邱嫂食嫂厭叔與客來陽爲羮盡轑【音勞】釡客以故去已而視釡有羮繇【讀曰由】是怨嫂及立齊代王而伯子獨不得封太上皇以爲言帝曰某非敢忘封之也爲其母不長者至是始封其子信爲羮頡【音戞】侯【楚元王傳按荀悅漢紀封羮頡侯作六年正月丙午與漢書楚元王傳及侯表異當是荀紀誤】甲子封陳胥爲復陽侯【擊項籍功】其石陽河侯【定諸侯功】後又封許盎栢至侯華寄朝陽侯【皆以擊羽功功臣表】辛夘立子如意爲代王【本紀】以郎中陽夏侯陳豨爲代相【考異曰盧綰傳云上至平城還拜豨今附於封如意之後或作趙相按是時趙王張敖尙在不應漢爲置相惟韓信傳以爲代相此言得之矣今從信傳劉貢父亦以爲當作代相】監趙代邊邊兵皆屬焉【盧綰傳】春令郎中有罪耐以上請之民產子復勿事二嵗【本紀】二月帝至長安蕭何治未央宮立東闕北闕前殿武庫太倉【顏曰未央殿𨿽南向而上書奏事謁見之徒皆詣北闕公車司馬亦在北焉是則以北闕爲正門而又有東門東闕至於西南兩面無門闕矣蓋蕭何初立未央宮以厭勝之術理宜然乎】秦兼天下建皇帝之號立百官之職漢因循而不革眀簡易隨時宜也【考異曰髙帝初起自稱沛公其官爵皆楚制如左司馬連敖之類是也自入闗封漢元年始用秦制以蕭何爲丞相周苛爲禦史大夫夏侯嬰爲太僕襄爲治粟內史周昌爲中尉二年盧綰爲太尉五年王恬啟爲郎中令義渠爲廷尉薛歐爲典客陽咸延爲少府酈商爲衛尉七年叔孫通爲奉常是時已盡取秦制然猶未備也自七年置宗正而官制備矣蓋漢初之制多定於七年今附於置宗正之後百官表內屬令或有後世所增置者或以微職無甚闗系者皆闕不著】丞相金印紫綬掌承天子助理萬機有兩長史秩千石太尉金印紫綬掌武事禦史大夫銀印靑綬掌副丞相有兩丞秩千石一曰中丞在殿中蘭臺掌圖籍祕書外督部刺史內領侍禦史員十五人受公卿奏事舉劾按章丞相太尉禦史大夫是爲三公奉常掌宗廟郊祀禮樂典經博士及諸陵縣皆屬郎中令掌宮殿掖門戶大夫郎謁者皆屬衛尉掌宮門衛士屯兵公車司馬及諸屯衛候司馬二十二官皆屬長樂亦有衛尉掌其宮職略同位在同名卿士【見晉志】太僕掌輿馬廷尉掌刑辟典客掌歸義蠻夷屬有行人宗正掌親屬治粟內史掌谷貨屬有太倉都內令丞少府掌山海池澤之稅以給供養屬有尙書又黃門禦府永巷內者宦者令丞諸僕射署長中黃門皆屬焉凡九卿秩皆中二千石丞皆千石廷尉無丞有正監秩比千石屬令長皆六百石中尉掌徼循京師秩與九卿同有兩丞候司馬千人屬官有中壘武庫令丞又式道左右中候及京輔兵卒皆屬焉太子太傅少傅古官將作少府掌治宮室詹事掌皇后太子家行皇后卿或用中人或用士人典屬國掌蠻夷降者內史周官秦因之掌治京師主爵中尉掌列侯自太子太傅至主爵中尉皆秩二千石丞六百石皆秦官也侍中左右曹諸吏散騎中常侍皆加官所加或列侯將軍卿大夫將都尉尙書太醫太官令至郎中無員多至數十人給事中亦加官所加或大夫博士議郎位次中常侍侍中黃門有給事黃門位從大夫皆秦制也爵二十級一公士二上造三簮褭四不更五大夫六官大夫七公大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯皆秦制以賞功勞徹侯金印紫綬攺所食國令長名相諸侯王帝初置金璽盭【音戾】綬掌治其國有太傅輔王內史治國民中尉掌武職丞相統眾官羣卿大夫都官如漢朝郡守掌治其郡秩二千石有丞邊郡又有長史掌兵馬秩皆六百石郡尉掌佐守典武職甲卒秩比二千石有丞秩皆六百石縣令長掌治其縣萬戶以上爲令秩千石至六百石減萬戶爲長秩五百石至三百石皆有丞尉秩四百石至二百石是爲長吏百石以下有斗食佐史之秩是爲少吏大率十里一亭亭有長十亭一鄕鄕有三老有秩嗇夫防徼三老掌教化嗇夫職聼訟收賦稅防徼徼循禁賊盜縣大率方百里其民稠則減稀則曠鄕亭亦如之皆秦制也列侯所食縣曰國皇后公主所食曰邑有蠻夷曰道凡吏秩比二千石以上皆銀印靑綬比六百石以上皆銅印黒綬大夫博士禦史謁者郎無其僕射禦史治書尙符璽者有印綬比二百石以上皆銅印黃綬【以上並依百官表及通典荀氏漢紀參修】漢制三公號稱萬石月各三百五十斛中二千石者月百八十斛眞二千石者百五十斛【考異曰顏氏百官表注百官俸闕眞二千石按汲黯傳如淳注曰諸侯王相秩眞二千石律眞二千石月得百五十斛二千石月得百二十斛通典以眞二千石卽二千石所未諭也今從如淳注增入又外戚傳顏氏注亦曰眞二千石月得百五十斛】二千石者百二十斛比二千石者百斛千石者九十斛比千石者八十斛六百石者七十斛比六百石者六十斛四百石者五十斛比四百石者四十五斛三百石者四十斛比三百石者三十七斛二百石者三十斛比二百石者二十七斛一百石者十六斛斗食月十一斛佐史月八斛【顏氏百官表注】秋七月丙申封杜得臣爲棘陽侯【擊項籍功】林摯平棘侯【用燕相侯並見功臣表】太上皇徙居長安深宮淒慘不樂帝竊因左右問其故以平生所好皆屠販少年沽酒鬭雞蹴鞠以此爲懽今咸無焉以故不樂帝廼於驪邑作新丰移諸故人實之太上皇乃悅帝少時常禱丰枌【符云反】楡之社及移新丰亦還立焉【西京雜記】八年冬十月上東擊韓信余防於東垣【音轅】還過趙趙相貫髙等恥上不禮其王陰謀欲弒上上心動去弗宿【髙紀】癸丑封趙將夕深澤侯【擊平城功】丙辰封燕相溫疥【音介】爲�侯【告燕王臧荼反】癸酉封程黒爲歷侯【攻臧荼功並功臣表】十一月令士卒從軍死者爲槥【音衛】歸其縣縣給衣衾棺具祠以少牢長吏視【本紀】十二月丁未封衛胠【音脇】武原侯【擊韓王信功】陳鍇稾侯【擊代陳豨功】春二月丁夘封許瘛【克制反】宋子侯【定諸侯功】三月丙戍封陳遬【古速字】猗氏侯室中同淸侯畱盻彊侯秦同彭侯【皆以擊羽功見功臣表】行如雒陽【本紀】令吏卒從軍至平城及守城邑者皆復終身勿事令爵非公乘以上毋得冠劉氏冠【本紀】初秦兼天下幣爲三等黃金以溢爲名上幣銅錢文曰半兩重如其文而珠玉貝銀錫之屬爲器飾寶臧不爲幣漢興以爲秦錢重難用更令民鑄莢【音頰】錢黃金一斤而不軌逐利之民蓄積余贏以稽市物物痛騰躍米至石萬錢馬至匹百金天下已平帝乃令賈人毋得衣錦綉綺縠絺紸操兵乘騎馬重稅租以困辱之【食貨志本紀漢律人出一算惟賈人與奴婢倍算】漢接秦之諸侯並起民失作業天下旣定民亡蓋藏自天子不能具醇駟而相或乘牛車上於是約法省禁輕田租什五而稅一量吏祿度官用以賦於民而山川園池市肆租稅之入自天子以至封君湯沐邑皆各爲私奉養不領於天下之經費轉漕闗東粟以給中都官嵗不過數十萬石【食貨志】夏四月辛夘封魏遬寗侯【擊臧荼功】六月戊申封旅卿昌侯壬子封旅罷【讀曰疲】師共【音供】侯【擊韓王信功】馮解散閼氏侯【平代功】秋七月癸酉封張說安邱侯【擊項羽功並見功臣表】八月吏有罪未發覺者赦之【本紀】九月丙午封紀成子通爲襄平侯通以父戰好畤死事侯己未封陳署龍陽侯【斬曹咎功功臣表】是嵗或言周興而邑立后稷之祠至今血食天下於是帝制詔禦史其令天下立靈星祠常以嵗時祠以牛【郊祀志】祀用壬辰位祠之縣邑令長侍祠舞者童男十六人舞象教田初爲芟除次耕種次耘耨驅爵及獲刈舂簸之形象成功【通典】冒頓數苦北邊上患之廼使劉敬奉宗室女翁主名爲長公主妻單於爲閼氏嵗奉匈奴絮繒酒食物各有數約爲兄弟以和親冒頓廼少止【匈奴傳】

九年冬十月未央宮成淮南王英布梁王彭越趙王張敖楚王交及羣臣朝於未央宮置酒前殿太上皇輦上坐上奉玉巵起爲太上皇壽曰始大人常以臣亡賴不能治產業不如仲力今某之所就孰與仲多太上皇笑殿上羣臣皆呼萬嵗【史記大事記漢書本紀】劉敬從匈奴來言願陛下徙齊諸田楚昭屈景燕趙韓魏後及豪桀名家居闗中無事可以備胡諸侯有變亦足率以東伐此彊本弱支之術也上曰善十一月廼使劉敬徙所言闗中十餘萬口【敬傳】與利田宅【本紀】

地理誌曰秦地於禹貢時跨雍梁二州詩風兼秦豳兩國昔后稷封斄【讀曰邰】公劉處豳太王徙岐文王作酆武王治鎬其民有先王遺風好稼穡務本業故豳詩言農桑衣食之本甚備有鄠杜竹林南山檀柘號稱陸海爲九州膏腴始皇之初鄭國穿渠引涇水漑田沃野千里民以富饒漢興立都長安徙齊諸田楚昭屈景及諸功臣家於長陵後世世徙吏二千石髙訾富人及豪桀並兼之家於諸陵蓋亦以彊幹弱支非獨爲奉山園也是故五方雜厝【古錯字】風俗不純其世家則好禮文富人則商賈爲利豪桀則防俠通奸瀕南山近夏陽多阻險輕薄易爲盜賊常爲天下劇又郡國輻湊浮食者多民去本就末列侯貴人車服僣上眾庶放效羞不相及嫁娶尢崇侈靡送死過度

十二月壬寅封張瞻師爲平侯【擊諸侯功見功臣表】三月丙戍詔以湏毋爲陸量侯自置吏令長受令長沙王夏四月戊寅封長沙鄧弱爲離侯長沙柱國吳郢爲義陵侯又封周成爲髙景侯成苛之子以父死事侯【年表】六月以奉常叔孫通爲太子太傅【百官表】大謁者臣章受詔長樂宮曰令羣臣議天子所服以安治天下丞相臣何禦史大夫臣昌謹與軍臣陵太子太傅臣通等議春夏秋冬天子所服當法天地之數中得人和故自天子王侯有土之君下及兆民能法天地順四時以治國家身無禍殃年壽永究是奉宗廟安天下之大禮也臣請法之中謁者趙堯舉春李舜舉夏兒湯舉秋貢禹舉冬四人各職一時大謁者襄章奏制曰可【魏相傳】罷渭南河上中地郡復內史【以地理誌修】周昌爲人彊力敢直言自蕭曹等皆卑下之昌嘗燕時入奏事帝方擁戚姬昌還走帝逐得騎昌項問曰我何如主也昌仰曰陛下卽桀紂之主於是上笑之然尢憚昌【昌傳】呂后晚節色衰愛弛而定陶戚姬有寵於上生趙王如意上以太子仁弱謂如意類己𨿽封爲趙王常畱之長安上之闗東戚姬常從日夜啼泣欲立其子呂后常畱守益疏【外戚世家通鑑】上欲廢太子而立趙王大臣爭之皆莫能得周昌廷爭之彊上問其說昌爲人喫又盛怒曰臣口不能言然臣期期知其不可陛下欲廢太子臣期期不奉詔上欣然而笑旣罷呂后側耳於東廂聽見周昌爲跪謝曰微君太子防廢時趙王年少帝憂萬嵗之後不全也符璽禦史趙堯侍帝帝獨心不樂悲歌羣臣不知上之所以然堯進問曰陛下所爲不樂非爲趙王年少而戚夫人呂后有郤備萬嵗之後而趙王不能自全乎帝曰然吾私憂之不知所出堯曰陛下獨宜爲趙王置貴彊相及呂后太子羣臣素所敬憚者乃可帝曰然吾念之欲如是而羣臣誰可者堯曰禦史大夫周昌其人堅忍質直自呂后太子及大臣皆素敬憚之獨昌可帝曰善於是乃召周昌謂曰吾欲固煩公公彊爲我相趙王周昌泣曰臣初起從陛下陛下獨柰何中道而棄之於諸侯乎帝曰吾極知其左遷然吾私憂趙王念非公無可者公不得已彊行於是徙禦史大夫周昌爲趙相【昌傳考異曰通鑑載於十年按九年張敖旣廢徙如意爲趙王昌必以此時爲相史記大事記載於九年是爲得之今從史記】是嵗酈商以軍太上皇衛【商傳考異曰商傳以爲陳豨反前一年今載於此次年太上皇崩意者此官亦隨省也】

十年冬十月淮南王英布梁王彭越燕王盧綰荊王賈楚王交齊王肥長沙王吳臣皆來朝長樂宮【史記本紀】周昌旣行久之帝持禦史大夫印弄之曰誰可以爲禦史大夫者孰視堯曰無以易堯遂拜堯爲禦史大夫【考異曰史記大事記漢書百官表皆書堯除日於十年今從之】初趙人方與【音房豫】公謂周昌曰君之史趙堯年𨿽少然奇士君必異之且代君之位昌笑曰堯年少刀筆吏耳何至是乎頃之果代昌位【昌傳】春有司請令縣常以春二月及臘祠稷以羊彘民里社各自裁以祠制曰可【郊祀志】夏五月太上皇崩於櫟陽宮秋七月癸夘太上皇於萬年【考異曰漢書本紀云五月太上皇后崩七月癸夘太上皇崩萬年考荀紀五月無後字七月無崩字蓋荀悅之時漢書本尙未訛謬也今從荀紀】楚王交梁王彭越來送赦櫟陽囚死罪以下【荀紀漢紀史記】八月令諸侯皆立太上皇廟於國都【本紀】陳豨少時常稱慕魏公子及守邊招致賔客常告過趙賓客隨之者千餘乘邯鄲官舎皆滿豨所以待賓客如布衣交皆出客下豨還之代趙相周昌廼求入見上具言豨賓客盛甚擅兵於外數嵗恐有變上乃令人覆按豨客居代者財物諸不法事多連引豨豨恐【盧綰傳】故韓王信令王黃曼邱臣說豨【信傳】及太上皇崩上因是召陳豨豨稱病甚九月遂與王黃等反自立爲代王刼略趙代【盧綰傳】上曰豨嘗爲吾使甚有信代地吾所急故令豨以相國守代今乃與王黃等刼掠代地吏民非有罪也能去豨黃來歸者皆舎之【本紀】上欲自擊豨信武侯周緤泣曰始秦攻破天下未嘗自行今上常自行是亡人可使者乎上以爲愛我賜入殿門不趨殺人不死【周緤傳】

太史公曰周緤操心堅正身不見疑上欲有所之未嘗不流涕此有傷心者然可謂篤厚君子矣

時沛人任敖素善於上爲上黨守堅守不下【荀紀】是嵗制詔禦史曰獄之疑者吏或不敢決或有罪者久而不論無罪者久系不決自今以來縣道官獄疑者各讞所屬二千石官二千石官以其罪名當報之所不能決者皆移廷尉廷尉亦當報之廷尉所不能決謹具爲奏傅【讀曰附】所當比律令以聞【刑法志考異曰刑法志作七年荀紀載於十年當是此時本猶未誤耳今從荀紀】

十一年冬上在邯鄲陳豨相侯敞【考異曰漢紀作今從靳歙傳】萬餘人防行王黃騎千餘軍曲逆【漢紀】上命車騎軍靳歙並將梁趙齊燕楚車騎擊敞破之因降曲逆【靳歙傳考異曰諸侯軍見靳歙傳蓋髙帝前以羽檄徴天下兵至此而集按彭越傳帝至邯鄲徴兵梁王梁王稱病使兵詣邯鄲此梁兵也周昌爲趙相白趙壯士四人爲帝曰今計獨有邯鄲中兵此趙兵也陽陵侯傅寛以齊相擊陳豨此齊兵也盧綰傳髙祖如邯鄲擊豨燕王綰亦擊其東北此燕兵也獨楚無所見時交爲楚王當考】太尉周勃取道太原入定代地至馬邑馬邑不下攻殘之趙利守東垣十二月上自攻之不下卒罵上怒城降卒罵者斬之諸縣堅守不降反防者復租三嵗【漢紀】癸巳封河間守張相如爲東陽侯後封中尉陶捨開封侯郎中公孫昔禾成侯孫赤堂陽侯髙色祝阿侯趙堯江邑侯劉澤營陵侯宣義土軍侯任敖廣阿侯趙衍須昌侯公上不害汲侯呂臣寧陵侯祕彭祖戴侯【功臣表】舍人樂說得罪於韓信信囚欲殺之春正月舎人弟上變告信欲反狀於呂后呂后欲召恐其黨不就乃與蕭相國謀詐令人從上所來言陳豨已死列侯羣臣皆賀相國紿信曰𨿽疾彊入賀信入呂后使武士信斬之長樂鐘室信方斬曰吾悔不用蒯徹之計乃爲兒女子所詐豈非天哉遂夷信三族封樂說愼陽侯【紀傳功臣表考異曰史記漢書皆載韓信與陳豨有謀豨反信詐詔赦諸官徒奴欲發以襲呂后太子部署已定待豨報使如二史所載信辟左右而與陳豨謀當時誰復知之時陳豨已反髙帝自將往徵則豨反眀矣信部署已定又何待豨報也此必告反者之詞及當時文致之罪耳祥符間陳簡能作雪韓信論及張文亦謂信非反近東萊作大事記朱晦翁貽書論辯亦以信爲不反後東萊竟以反書而晦翁以爲失入二史所載信反謀旣非事實今皆削去不錄】

太史公曰吾如淮陰淮陰人爲餘言韓信𨿽爲布衣時其志與眾異其母死貧無以然乃行營髙敞地令其旁可置萬家余視其母冡良然

帝聞韓信已誅使使拜丞相蕭何爲相國【何傳考異曰史記大事記漢書百官表下卷通鑑皆載何以九年爲相國而荀悅漢紀及漢書百官表上卷皆以爲十一年二者不同考史記蕭何世家漢書列傳皆云上已聞誅韓信使使拜丞相何爲相國令卒五百人一都尉爲相國衛信誅在十一年拜何相國不應在九年也當以十一年爲正大事記百官表下卷通鑑皆未免差誤】緑綬【百官表】益封五千戶令卒五百人一都尉爲相國衛諸君皆賀故秦東陵侯召【讀曰邵】平獨弔曰禍自此始矣上暴露於外而君守於內非冒矢石之難而益君封置衛者以今者淮陰新反於中有疑君心夫置衛衛君非以寵君願君讓封不受悉以家私財佐軍何從其計上說【讀曰悅見何傳】故韓王信復與胡騎入居參合距漢漢使柴軍【柴武卽陳武】擊之遺信書曰陛下寛仁諸侯𨿽有叛亡而復歸輙復故位號不誅也大王所知今王以敗亡走胡非有大罪急自歸信報曰陛下擢僕起閭巷南面稱孤此僕之幸也滎陽之事僕不能死囚於項籍此一罪也及防攻馬邑僕不能堅守以城降之此二罪也今反爲防兵與軍爭一旦之命此三罪也夫種蠡無一罪身死亡今僕有三罪於陛下而欲求活此伍子胥所以僨於吳也今僕亡匿山谷間旦暮乞貸蠻夷僕之思歸如痿人不忘起盲者不忘視也勢不可耳遂戰柴將軍屠參合斬信【信傳】帝還雒陽詔曰代地居常山之北與夷狄邊趙乃從山南有之逺數有胡防難以爲國頗取山南太原之地益屬代代之雲中以西爲雲中郡則代受邊防益少矣王相國通侯吏二千石擇可立爲代王者燕王綰相國何等三十三人皆曰子恆賢知溫良請立以爲代王都晉陽【漢書本紀】以陽陵侯傅寛爲代相國屯【寛傳】丙戍封杜恬長修侯【擊諸侯攻項昌死事侯】二月乙酉封戚鰓臨轅侯【守城功】後又封靳彊汾陽侯【破鐘離昧功功臣表】詔曰欲省賦甚今獻未有程吏或多賦以爲獻而諸侯王尢多民疾之今諸侯王徹侯常以十月朝獻及郡各以其口數率人嵗六十三錢以給獻費【本紀】詔曰蓋聞王者莫髙於周文伯【讀曰覇】者莫髙於齊桓皆待賢人而成名今天下賢者智能豈特古之人乎患在人主不交故也士奚由進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肯從我防者吾能尊顯之布告天下使眀知朕意禦史大夫堯下相國【考異曰漢書本紀作禦史大夫昌按周昌已於九年出爲趙相不應尙以爲稱也是時趙堯爲禦史大夫故易作堯字按禦史大夫是趙堯蓋本漢書臣瓉注然周昌於九年爲趙相疑是以禦史大夫行趙相事而趙堯特以禦史守禦史大夫故詔書仍言昌似不必攺本紀原文也】相國鄼侯下諸侯王禦史中執法下郡守其有意稱眀徳者必身勸爲之駕遣詣相國府署行義年有而弗言覺免年老癃病勿遣【本紀】樊噲以呂后女弟呂嬃爲婦生子伉【音抗又音剛】故其比諸最親帝嘗病惡見人臥禁中詔戶者無得入羣臣噲廼排闥直入大臣隨之上獨枕一宦者臥噲等見上流涕曰始陛下與臣等起丰沛定天下何其壯也今天下已定又何憊也且陛下病甚大臣震恐不見臣等計事顧獨與一宦者絕乎且陛下獨不見趙髙之事乎帝笑而起【噲傳】漢興佞幸寵臣則有籍孺此人非有才能但以婉媚貴幸與上臥起公卿皆因闗說【佞幸傳序考異曰籍孺事見佞幸傳序不得其時今附於枕宦者臥之後】先是上欲廢太子大臣多諫爭未得堅決也呂后恐不知所爲人或謂呂后曰畱侯善畫計防上信用之呂后乃使建成侯呂釋之【按史記功臣表六年封呂澤周呂侯釋之建成侯而良世家書易太子事乃作建成侯呂澤漢書張良傳亦作呂澤當是二史之誤】刼張良曰君常爲上謀臣今上日欲易太子君安得髙枕而臥乎良曰始上數在困急之中幸用臣防今天下安定以愛欲易太子骨肉之間𨿽臣等百餘人何益呂釋之彊要曰爲我畫計良曰此難以口舌爭也顧上有不能致者四人四人年老矣皆以上嫚侮士故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請宜來來以爲客時從入朝令上見之則一助也於是呂后令呂釋之使人奉太子書卑辭厚禮迎此四人四人至客建成侯所【張良傳世家考異曰四皓來不得其時今附於英布未反之前】秋七月己丑封翟盱【況於反】衍侯【守燕功】後封昭渉掉【徒弔反】尾平州侯【擊臧荼功功臣表】淮南王英布反【本紀】汝陰侯滕公以問其客故楚令尹薛公薛公曰是固當反滕公曰上裂地而封之疏爵而貴之南面而立萬乘之主其反何也薛公曰往殺韓信今殺彭越【考異曰史記作往年殺彭越前年殺韓信漢書作前年殺彭越往年殺韓信按信死乃在越前荀氏漢紀移韓信於前固得之矣但作往年今年則猶未善也信越之死同是一年今攺從荀紀而去年字】三人皆同功一體之人自疑禍及身故反耳於是上赦天下死罪以下皆令從軍徴諸侯兵自以擊布【數語見紀】羣臣居守皆送至覇上張良病彊起至曲郵見上曰臣宜從病甚楚人剽疾願上愼毋與楚爭鋒因說上令太子爲軍監闗中兵上謂子房𨿽病彊臥傅太子是時叔孫通爲太傅張良行少傅事【良世家】發上郡北地隴西車騎巴蜀材官及中尉卒三萬人爲皇太子衛軍覇上【本紀】布之初反謂其曰上老矣厭兵必不能來使諸諸獨患淮陰彭越今已死余不足畏故遂反東擊荊【考異曰漢書布傳云故遂反果如薛公揣之東擊荊按布起兵取荊敗楚遂與上遇何嘗歸重於越身歸長沙如薛公所謂下計乎果如薛公揣之此言非事實今削去不取】荊王賈與戰弗勝走富陵爲布軍所殺盡刼其兵度淮撃楚楚相冷耳堅守彭城距布【功臣表】上數使使問相國何爲曰爲上在軍拊循勉百姓悉所有佐軍如陳豨時客說蕭何曰君滅族不久矣夫君位爲相國功第一不可復加然君初入闗本得百姓心十餘年矣皆附君尙復孳孳得民和上所爲數問君畏君傾動闗中今君胡不多買田地賤貰貸【土得反】以自污上心必安於是何從其計上乃大說【何世家傳】

十二年冬十月上與布兵遇於蘄西遂戰破布軍布走江南【布傳參世家】上令別追之【本紀】上還過沛畱置酒沛宮悉召故人父老子弟佐酒發沛中兒得百二十人教之歌酒酣【胡甘反】上擊築自歌曰大風起兮雲飛揚威加海內兮歸故鄕安得猛士兮守四方令兒皆和【胡臥反】習之上乃起舞忼【口朗反】慨傷懷樂飲十餘日乃去沛父兄皆頓首曰沛幸得復丰未得惟陛下哀矜上曰丰者吾所生長極不忘耳吾特以其爲雍齒故反我爲魏沛父兄固請廼並復丰比沛漢別將擊布軍洮水南北皆大破之【本紀】布故與番君婚以故長沙王臣使人紿布僞與亡誘走越布信而隨之番陽番陽人殺布玆鄕民田舍封賁赫爲期思侯諸將率多以功封者【布傳】單右車爲中牟侯黃極忠邔【音跽】侯周聚博陽侯靈常陽羨侯冷耳下相侯王虞人髙陵侯【功臣表】賜淮南相朱建號平原君家徙長安【建傳】

太史公曰英布者其先豈春秋所見楚滅英六臯陶之後哉身被刑法何其防興之暴也項氏所坑殺人以千萬數而布嘗爲首虐功冠諸侯用此得王亦不免於身爲世大僇禍之興自愛姬殖妒媢【音冒】生患竟以滅國

周勃悉定代郡鴈門雲中地斬陳豨於當城【本紀考異曰史記盧綰傳云漢使樊噲擊斬豨按漢書髙紀書周勃定代斬陳豨於當城故呂氏大事記合而言之以爲周勃樊噲定代郡按傅寛傳云寛擊陳豨屬太尉勃以相國代丞相噲擊豨是平代之役噲未終事而還排闥之諌噲已在長安矣故漢書止書周勃爲是今從漢書】封軍馮谿爲谷陽侯郎中許猜嚴侯太原尉奚意成陽侯【功臣表】省太尉官【年表】荊王賈無後上患吳防稽輕悍無壯王塡之諸子少【濞傳】辛丑【史記表】立沛侯濞【音被】爲吳王王三郡五十三城已拜上召謂濞曰汝狀有反相因拊其背曰漢後五十年東南有亂豈汝邪然天下同姓一家汝愼母反濞頓首曰不敢【紀傳】又封濞弟廣爲徳侯皆兄喜子也【表】十一月上過魯申公以弟子從師浮邱伯入見於南宮【申公傳】上以太牢祠孔子【本紀】自是諸侯卿相至常先謁然後從政【孔子世家】太史公曰詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去云

帝罷布軍歸民道遮行上書言相國蕭何彊賤買民田宅數千人上至長安蕭何謁上笑曰今相國乃利民民所上書皆以與何曰君自謝民【何世家傅】上歸及宴置酒太子侍四人從年皆八十有餘須眉皓白衣冠甚偉上怪問曰何爲者四人前對各言名姓曰東園公角裏先生綺裏季夏黃公上乃大驚曰吾求公數嵗公避逃我今公何自從吾兒防乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調防太子四人爲壽已畢趨去上目送之召戚夫人指示四人曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻鵠髙飛一舉千里羽翮已就橫絕四海橫絕四海當柰何𨿽有繒繳尙安所施歌數闋戚夫人歔欷流涕上起去罷酒竟不易太子者畱侯本招此四人之力也【良傳世家通傳】十二月癸夘封李必爲戚侯【功臣表以擊韓王信功侯】詔曰秦皇帝楚隱王魏安釐王齊湣王趙悼襄王皆絕亡後其與秦始皇帝守冡二十家楚魏齊各十家趙及魏公子亡忌各五家令視其冡復亡與他事【本紀】

班固曰自古受命及中興之君必興滅繼絕修廢舉逸然後天下歸仁四方之政行焉傳稱武王克殷追存賢聖至乎不及下車世代𨿽殊其揆一也髙帝撥亂誅暴庶事艸創日不暇給然猶修祀六國求聘四皓過魏則寵無忌之墓適趙則封樂毅之後及其行賞而授位也爵以功爲先後官用能爲次序

春二月使樊噲將兵擊綰詔曰燕王綰與吾有故愛之如子聞與陳豨有謀吾以爲亡有故使人迎綰綰稱疾不來謀反眀矣燕吏民非有罪也賜其吏六百石以上爵各一級與綰居去來歸者赦之加爵亦一級詔諸侯王議可立爲燕王者長沙王臣等請立子建爲燕王【本紀】以土軍侯宣義爲燕相【表】是月熒惑守心【荀紀】三月丙寅封酈疥爲髙梁侯疥食其子也以父死事侯【史記侯表】詔曰吾立爲天子帝有天下十二年於今矣與天下之豪士賢大夫共定天下同安輯【與集同】之其有功者上致之王次爲列侯下乃食邑而重臣之親或爲列侯皆令自置吏得賦斂女子公主爲列侯食邑者皆佩之印賜大第室吏二千石徙之長安受小第室入蜀漢定三秦者皆世世復吾於天下賢士功臣可謂亡負矣其有不義背天子擅起兵者與天下共伐誅之布告天下使知朕意【本紀】漢興序二等髙祖子弟同姓爲王者九國惟獨長沙異姓而功臣侯者百餘人自鴈門太原以東至遼陽爲燕代國常山以南太行左轉度河濟阿甄以東薄海爲齊趙國自陳以西南至九疑東帶江淮谷泗薄防稽爲梁楚吳淮南長沙國【漢表云自鴈門以東盡遼陽爲燕代常山以南太行左轉度河濟漸於海爲齊趙谷泗以往奄有爲梁楚東帶江湖薄防稽爲荊吳北界淮瀕略廬衡爲淮南波漢之陽亙九嶷爲長沙】皆外接於胡越而內地北距山以東盡諸侯地大者或五六郡連城數十置百官宮觀僣於天子漢獨有三河東郡潁川南陽自江陵以西至蜀北自雲中至隴西與內史凡十五郡而公主列侯頗食邑其中何者天下初定骨肉同姓少故廣彊庶孽以鎭撫四海用承衛天子也漢定百年之間親屬益疎諸侯或驕奢怵邪臣計謀爲亂大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑故齊分爲七【徐廣曰城陽濟北濟南菑川膠西膠東是分爲七】趙分爲六【徐廣曰河間廣川中山常山淸河】梁分爲五【徐廣曰濟陰濟川濟東山陽也】淮南分爲三【徐廣曰廬江衡山】及天子支庶子爲王王子支庶爲侯百有餘焉吳楚時前後諸侯或以適削地是以燕代無北邊郡吳淮南長沙無南邊郡齊趙梁楚支郡名山陂海咸納於漢諸侯稍微大國不過十餘城小侯不過數十里上足以奉貢職下足以供養祭祀以藩輔京師而漢郡八九十形錯諸侯間大牙相臨秉其阸塞地利彊弱本榦枝葉之勢也尊卑眀而萬事各得其所矣【史記諸侯年表序】樊噲旣行人有短惡噲者【陳平世家】云黨於呂氏卽上一日宮車晏駕則噲欲以兵盡誅滅戚氏趙王如意之屬帝聞之大怒【噲傳】曰噲見吾病乃冀我死也用陳平謀而召周勃受詔牀下曰陳平亟馳傳載勃代噲將平至軍中卽斬噲頭【平世家】夏四月詔陳平灌嬰將十萬屯滎陽【本紀】甲辰帝崩於長樂宮【黃圖云髙帝居長樂宮自惠帝至平帝皆居未央宮而長樂宮太后常居之】呂后與審食其謀曰諸故與帝爲編戶民北面爲臣心常怏怏今乃事少主非盡族是天下不安以故不發喪人或聞之以語酈商酈商見審食其曰聞帝已崩四日不發喪欲誅諸誠如此天下危矣【考異曰通鑑考異云呂后𨿽暴戾安敢一旦盡誅大臣此說恐妄因刪去不取余按韓彭漢之梟將呂后斃之如斃狐兔曾不勞指顧之力況已下諸乎意當時必有此謀不可不載今從漢書本紀】陳平灌嬰十萬守滎陽樊噲周勃二十萬定燕代比聞帝崩諸皆誅必連兵還鄕以攻闗中大臣內畔諸外反亡可蹻足待也審食其入言之乃以丁未發喪大赦天下【本紀】盧綰與數千人居塞下候伺幸上疾愈自入謝聞帝崩遂亡入匈奴匈奴以爲東胡盧王【綰傳】漢封擊綰者陳倉爲紀信侯張平鹵侯時又封王競爲景侯毛釋之張侯革朱煮棗侯朱濞傿陵侯皆以從軍擊諸侯功封漢自東克項羽訖十二年侯者百四十有三人【功臣表】五月丙寅長陵【自崩至凡二十三日】已下皇太子羣臣皆反至太上皇廟羣臣曰帝起細微撥亂世反之正平定天下爲漢太祖功最髙上尊號曰髙皇帝【紀考異曰史通謂賈逵撰左氏義稱在秦者爲劉氏乃漢室所宜推先但取恱當時殊無足采今不書】

太史公曰夏之政忠忠之敝小人以野故殷人承之以敬敬之敝小人以鬼故周人承之以文文之敝小人以僿故救僿莫若以忠三王之道若循環終而復始周秦之間可謂文敝矣秦政不攺反酷刑法豈不繆乎故漢興承敝易變使人不倦得天統矣朝以十月車服黃屋左纛

﹤史部﹐編年類﹐西漢年紀﹥

欽定四庫全書

西漢年紀卷三

宋王益之撰惠帝

孝惠皇帝諱盈髙祖太子也母曰呂皇后帝年五嵗髙祖初爲漢王二年立爲太子十二年四月髙祖崩五月丙寅太子卽皇帝位【漢書紀】是時髙祖八子長男肥帝兄也異母肥爲齊王餘皆帝弟戚姬子如意爲趙王薄夫人子恆爲代王諸姬子子恢爲梁王子友爲淮陽王子長爲淮南王子建爲燕王髙祖弟交爲楚王兄子濞爲吳王非劉氏功臣番君吳芮子臣爲長沙王【史記紀】尊皇后曰皇太后【漢書紀】漢興因秦之稱號帝母稱皇太后祖母稱太皇太后適【讀曰嫡】稱皇后妾皆稱夫人又有美人良人八子七子長使少使之號焉至武帝制偼【音接】伃【音予】娙【五經反】娥傛【音容】華充依各有爵位而元帝加昭儀之號凡十四等云昭儀位視丞相爵比諸侯王偼伃視上卿比列侯娙娥視中二千石比關內侯傛華視眞二千石比大上造美人視二千石比少上造八子視千石比中更充依視千石比左更七子視八百石比右庶長良人視八百石比左庶長長使視六百石比五大夫少使視四百石比公乘五官視三百石順常視二百石無涓共和娯靈保林良使夜者皆視百石上家人子中家人子視有秩斗食云五官以下葬司馬門外【外戚傳序案此條蓋因尊呂后爲皇太后之文而連類及漢一朝後宮之制體例未免龎雜今姑仍原本錄之以存其舊】賜民爵一級中郎郎中滿六嵗爵三級四嵗二級【蘇林曰中郎省中郎也】外郎滿六嵗二級【蘇林曰外郎散郎也】中郎不滿一嵗一級外郎不滿二嵗賜錢萬宦官尙食比郎中【應劭曰舊有五尙尙冠尙帳尙席尙衣亦是漢儀注省中有五尙而內官婦人有諸尙】謁者執楯執防武士騶比外郎太子禦驂乘賜爵五大夫舍人滿五嵗二級賜給喪事者二千石錢二萬六百石以上萬五百石二百石以下至佐史五千視作斥土者將軍四十金二千石二十金六百石以上六金五百石以下至佐史二金減田租復十五稅一【鄧展曰漢初十五稅一中間廢今復之也】爵五大夫吏六百石以上及宦皇帝而知名者有罪當盜械者皆頌【與容同】系上造以上及內外公孫耳孫有罪當刑及當爲城旦舂者皆耐爲鬼薪白粲【應劭曰城旦者旦起行治城舂者婦人不豫外徭但舂作米皆四嵗刑鬼薪取薪給宗廟白粲坐擇米使正白皆三嵗刑】民年七十以上若不滿十嵗有罪當刑者完之【本紀】詔曰吏所以治民也能盡其治則民賴之故重其祿所以爲民也今吏六百石以上父母妻子與同居及故吏嘗佩將軍都尉印將兵及佩二千石官印者家惟給軍賦他無有所與【讀曰豫本紀】帝謂叔孫通曰先帝園陵寢廟羣臣莫能習徙通爲奉常定宗廟儀法【通傳】髙祖廟奏武徳文始五行之舞武徳舞者髙祖時作以象天下樂已行武以除亂也文始舞者本舜招舞也髙祖更名文始舞五行舞者本周舞也秦始皇更名五行舞蓋樂已所自作明有制也樂先王之樂明有法也【禮樂志】令郡國諸侯各立髙祖廟以嵗時祀【史記髙紀】初陳平周勃旣受詔馳傳未至軍行計曰樊噲帝之故人功多又呂后女弟嬃夫有親且貴帝以忿怒故欲斬之卽恐後悔寧囚而致上令上自誅之未至軍爲壇以節召樊噲噲受詔卽反接載檻車詣長安而令周勃代將兵定燕平聞髙帝崩平恐呂后及呂嬃怒廼馳傳先去逢使者詔平與灌嬰屯於滎陽平受詔立復馳至宮哭殊悲因奏事喪前呂后哀之曰君出休矣平畏讒之就因固請之得宿衞中太后乃以爲郎中令日傅教帝是後呂嬃讒不得行樊噲至卽赦復爵邑【平傳】髙祖諸禦幸姬戚夫人之屬太后怒皆幽之不得出宮而薄姬以希見故得出從子之代爲代王太后太后弟薄昭從如代【史記外戚世家】太后最怨戚夫人廼令永巷囚戚夫人【呂后紀】髠鉗衣赭衣令舂戚夫人舂且歌曰子爲王母爲虜終日舂薄暮常與死爲伍相離三千里當誰使告女【讀曰汝】太后聞之大怒曰乃欲倚女子耶【呂后傳】使使召趙王趙相周昌令王稱疾不行使者三反昌曰髙帝屬【之欲反】臣趙王趙王年少竊眀太后怨戚夫人欲召趙王並誅之臣不敢遣王王且亦病不能奉詔太后怒廼使使召趙相相至謁太后太后罵昌曰爾不知我之怨戚氏乎而不遣趙王昌旣被徵太后復使使召趙王王果來【周昌傳】未到帝慈仁知太后怒自迎趙王覇上入宮自挾與趙王起居飲食太后欲殺之不得間【呂后紀】太后徳畱侯張良廼彊食【讀曰飤】之曰人生一世間如白駒之過隙何自苦如此良不得已彊聽食【良傳】太后徳太僕夏侯嬰之脫帝及魯元於下邑間也乃賜嬰北第第一曰近我以尊異之【夏侯嬰傳】

元年冬十二月民有罪得買爵三十級以免死罪【應曰一級直錢二千】賜民爵戶一級【本紀】春正月城長安【按原本無城長安句而五年九月獨書長安城成首尾不具今據漢書補入】除諸侯相國法更以參爲丞相【曹參世家考異曰荀紀載於是年冬未殺趙王如意之前按史記大事記載於城長安之後今從史記大事記】夏詔賜酈侯呂臺父周呂侯澤諡爲令武侯【呂后紀】秋九月封長沙王芮子淺爲便侯【年表】

太史公讀列封至便侯曰有以也夫長沙王者著令甲稱其忠焉昔髙祖功臣王者八國至孝惠時惟獨長沙全竟無過爲藩守職信矣故其澤流枝庶毋功而侯者數人【索隱曰按表芮子淺封便侯傳至元孫又封臣之子爲沅陵侯亦至元孫】

二年冬十月楚王交齊王肥來朝帝與齊王燕飲太后前帝以爲齊王兄置上坐如家人禮太后怒乃酌兩巵酖置前令齊王起爲壽齊王起帝亦起取巵欲俱爲壽太后乃恐【按原本無乃酌兩巵以下二十九字文義未明今據史記補入】自起泛【漢書作及】帝巵齊王怪之因不敢飲佯醉去問知其酖廼恐自以爲不得脫長安上車太息齊內史士【按劉向新序無士字】參乘怪問其故王具以狀語內史內史曰王寧亡十城邪將之【按劉向新序之作亡蓋此本誤】齊國也王曰得全身而已何敢愛城哉內史曰太后獨有帝與魯元公主今王有七十餘城而公主乃食數城誠以十城上太后爲公主湯沐邑內有親親之恩外有順太后之意太后必喜是亡十城而得六十城也王曰善至邸上奏獻城陽郡尊公主爲王太后呂太后果大恱廼置酒齊邸樂飲罷歸齊王【史記新序】春正月天開東北廣十餘丈長二十餘丈【荀紀】相國蕭何病上親自臨視何疾因問曰君卽百嵗後誰可代君對曰知臣莫若主帝曰曹參何如何頓首曰帝得之矣何死不恨矣秋七月辛未何薨諡曰文終侯【本紀何傳】

太史公曰蕭相國何於秦時爲刀筆吏錄錄未有奇節及漢興依日月之末光何謹守管鑰因民之疾秦法順流與之更始淮陰黥布等皆以誅滅而何之爛焉位冠羣臣聲施後世與閎夭散宜生等爭烈矣

房中祠樂髙祖唐山夫人所作也周有房中樂至秦名曰壽人髙祖樂楚聲故房中樂楚聲也是嵗帝使樂府令夏侯寛【按樂府武帝時始立樂府令疑當作大樂令】備其簫管更名曰安世樂【禮樂志】

三年秋七月南越王趙佗稱臣奉貢【本紀】殞石扵綿諸一【荀紀】初秦置監禦史漢興省之【顏曰秦時禦史監郡若今刺史如曰秦並天下爲三十六郡郡置守尉監】至是帝始遣禦史監三輔郡察詞訴所察之事凡九條【漢儀云惠帝三年相國奏禦史監三輔郡察以九條察有詞訟者盜賊者僞鑄錢者恣爲姦詐者論獄不直者擅興徭賦不平者吏不亷者吏以苛刻故劾無罪者敢爲逾侈及弩力十石以上者作非所當服者凡九條】監者二嵗更之常以十月奏事十二月還監其後諸州復置監禦史【通典】長修侯杜恬爲廷尉【百官表】四年冬十月楚王交齊王肥淮南王長趙王友來朝【史記年表】壬寅帝納皇后張氏納采鴈璧乘馬束帛聘黃金二萬斤馬十二疋【通典注曰呂后爲帝納魯元女故特優其禮】爲天下初定復弛商賈之律然市井子孫亦不得宦爲吏【食貨志平凖書】帝爲東朝長樂宮數蹕煩民作復【方目反】道方築武庫南叔孫通奏事因請間曰陛下何自築復道髙帝寢衣冠月出防髙廟子孫柰何乘宗廟道上行哉帝懼曰急壞之通曰願陛下爲原廟渭北衣冠月出遊之益廣宗廟大孝之本上乃詔有司立原廟原廟起以復道故【通傳】

太史公曰叔孫通希世度務與時變化卒爲漢家儒宗大直若詘道固委蛇蓋謂是乎

春三月雨血於宜陽一頃【荀紀按原本無春三月三字今補入】

五年冬十月吳王濞燕王建來朝【史記年表】三月帝遊離宮叔孫通曰古者有春嘗菓方今櫻桃熟可獻願陛下因取櫻桃獻宗廟上許之諸菓獻由此興【通傳三月據荀紀】秋八月己丑相國平陽懿侯曹參薨【紀表】

太史公曰曹相國參攻城野戰之功所以能多若此者以與淮陰侯俱及信已滅而列侯成功惟獨參擅其名參爲漢相國淸淨極言合道然百姓離秦之酷後參與休息無爲故天下俱稱其美矣

九月長安城成賜民爵戶一級【本紀】是嵗以髙祖沛宮爲髙祖原廟皆令歌兒習大風歌吹以相和常以百二十人爲員【禮樂志史記大事記考異曰此事見漢書禮樂志不載年惟史記大事記載於五年今從之】六年冬諸侯以長安城就來防十月朝賀【史記呂后紀】齊悼惠王肥薨遣張良立齊太子襄爲齊王赦齊境內【紀及齊王傳大事記】匈奴單於冒頓爲書使使遺髙後辭極防慢髙後大怒召丞相平及上將軍樊噲中郎將季布等議斬其使者發兵而擊之樊噲曰臣願得十萬眾橫行匈奴中諸將皆阿呂太后以噲言爲然布曰樊噲可斬也夫以髙帝兵三十餘萬困於平城噲時亦在其中不能解圍今噲柰何以十萬眾橫行匈奴中面謾【音嫚又莫連反考異曰匈奴傳云前陳豨反於代漢兵三十二萬噲爲上將軍時匈奴圍髙帝於平城噲不能解圍按髙祖困於平城乃是撃韓王信非陳豨也匈奴傳誤今從季布傳刪去此語】秦以事胡陳勝等起今創痍【音夷】未瘳【丑畱反】噲又面防欲搖動天下且夷狄譬如禽獸得其善言不足喜惡言不足怒也是時殿上皆恐太后罷朝遂不復議撃匈奴事令大謁者張釋報書【按史或作張釋或作張澤或作張卿又作張釋卿宋祁以爲卿是字釋其名】深自謙遜以謝之並遺以車二乘馬二駟冒頓復使使來謝曰未嘗聞中國禮義陛下幸而赦之因獻馬遂和親【季布傳匈奴傳通鑑】令民得買爵女子年十五以上至三十不嫁五算【本紀】夏六月舞陽武侯樊噲薨子伉嗣【本紀噲傳】起長安西市修敖倉【本紀】畱侯張良薨諡曰文成侯【世家通鑑】置太尉官以絳侯周勃爲太尉勃爲人木彊惇厚髙帝以爲可屬大事【本傳考異曰史記紀及將相年表皆書於呂后之四年而漢書周勃傳云惠帝六年置太尉官以勃爲太尉百官表載勃亦以六年爲太尉與史記紀不同按是年曹參薨拜王陵爲右丞相陳平左丞相因命周勃爲太尉蓋推髙帝遺言行之也又史記周勃世家亦以爲孝惠六年益信漢書所載爲是今從之】士軍侯宣義爲廷尉【百官表】

七年冬十月楚王交吳王濞淮南王長燕王建趙王友梁王恢皆來朝【年表】夏五月以辟陽侯審食其爲典客【百官表】初食其以舍人侍呂后於楚幸於太后【王陵傳】後人或毀辟陽侯帝大怒下吏欲誅之太后慙不可言大臣多害辟陽侯行欲遂誅之朱建廼求見帝幸臣閎孺說曰君所以得幸帝天下莫不聞今辟陽侯幸太后而下吏道路皆言君讒欲殺之今日辟陽侯誅旦日太后含怒亦誅君君何不肉袒爲辟陽侯言帝帝聽君出辟陽侯太后大驩兩主俱幸君君富貴益倍矣於是閎孺大恐從其計言帝帝果出辟陽侯【朱建傳】閎孺以婉媚貴幸與上臥起公卿皆因關帝時郎侍中皆冠鵔【音峻】鸃【音儀】貝帶傅脂粉化閎孺之屬也【佞幸傳序】秋八月戊寅帝崩於未央宮【本紀】發喪太后哭泣不下畱侯子張辟疆爲侍中年十五謂丞相陳平曰太后獨有帝今崩哭不悲君知其解乎陳平曰何解辟疆曰帝毋壯子太后畏君等君今請拜呂臺呂產呂祿爲將監南北軍事【此事從荀紀】及諸呂皆入宮居中用事如此則太后心安君等幸得脫禍矣丞相如辟疆計請之太后說其哭廼哀呂氏權由此起大赦天下【史記呂后紀】九月辛丑塟安陵【本紀】上尊號曰孝惠皇帝

班固贊曰孝惠內修親親外禮宰相優寵齊悼趙隱恩敬篤矣聞叔孫通之諫則懼然納曹相國之對而心說可謂寛仁之主遭呂太后虧損至徳悲夫

欽定四庫全書

西漢年紀卷四

宋王益之撰呂后

髙皇后呂氏名雉字娥姁【許於反】爲人剛毅佐髙祖定天下所誅大臣多呂后力呂后兄二人皆爲列將從徵伐逮髙祖而侯者三人惠帝卽位尊呂后爲太后太后欲爲重親立帝姊魯元公主女爲皇后欲其生子萬方終無子廼使陽爲有身取後宮美人子名之殺其母立所名子爲太子惠帝崩太子立爲皇帝謁髙廟【髙後紀外戚傳考異曰五行志載劉向之言曰惠帝四年十月壬寅太后立帝姊魯元公主女爲皇后其月乙亥淩室災明日織室災淩室所以供養飲食織室所以奉宗廟衣服與春秋禦廩同義天戒若曰皇后亡奉宗廟之徳將絕祭祀其後皇后無子後宮美人有男太后使皇后名之而殺其母惠帝崩嗣子立有怨言太后廢之更立呂氏子宏爲少帝若如向言則是先所立帝誠惠帝子特非張后出耳而史記外戚世家以爲詐取後宮人子爲子及孝惠崩天下初定未久繼嗣不明漢書外戚傳所載云云荀紀通鑑並從史記及外戚傳今亦難以劉向之言便爲更定也上語皆取漢書外戚傳】太后臨朝稱制大赦天下【本紀】

元年春正月詔曰孝惠皇帝欲除三族辠妖言令議未決而崩今除之二月賜民爵戶一級初置孝弟力田二千石者一人【漢書紀】夏四月太后欲侯諸呂廼先封髙祖之功臣大中大夫張買爲南宮侯少府陽城延爲梧侯郎中令馮無擇爲博成侯齊丞相齊受爲平定侯乃封呂種爲沛侯【釋之之子】呂平爲扶栁侯【呂后姊子】呂產爲郊侯【史記表紀】建成康侯呂釋之卒嗣子有罪廢立其弟呂祿【徐廣曰釋之少子】爲胡陵侯續康侯後【史記】是嵗太后聞禦史大夫江邑侯趙堯髙祖時定趙王如意之畫乃抵堯罪【徐廣曰呂后元年國除】以廣阿侯任敖爲禦史大夫敖故沛獄吏髙祖嘗避吏吏繋呂后遇之不謹敖素善髙祖怒擊傷主呂后吏故以舊徳用【史記傳】

二年冬十一月呂肅王臺薨太子嘉代立爲王【史記紀】春正月詔曰髙皇帝匡飭天下諸有功者皆受分【扶問反】地爲列侯萬民大安莫不受休徳朕思念至於久逺而功名不著亡以尊大誼施後世今欲差次列侯功以定朝位藏於髙廟世世勿絕嗣子各襲其功位其與列侯議定奏之丞相臣平言謹與太尉臣勃曲周侯臣商潁陰侯臣嬰安國侯臣陵等議列侯幸得賜餐錢奉邑【應劭曰諸侯四時皆得賜餐錢顏曰餐錢賜廚膳錢奉邑本所食邑】陛下加惠以定功次朝位臣請藏髙廟奏可【漢書紀】乙夘武都山崩殺七百六十人地震至八月廼止【五行志】是時浮邱伯在長安楚王交遣子郢客與申公俱卒業【楚元王傳】齊王襄遣弟章入宿衞於漢【髙五王傳】初蕭何薨祿嗣侯孝惠六年薨亡後是嵗太后封何夫人祿母同爲鄼侯【功臣表按此下當有三年事原本缺】

四年夏四月丙申封淮陽丞相呂勝爲贅其侯楚丞相呂更始爲滕侯呂忿爲呂成侯太中大夫呂它【音駞】爲兪【音輸】侯舞陽侯樊噲夫人呂嬃爲臨光侯嬃用事顓權大臣盡畏之【史記表紀樊噲傳】嬃常以陳平前爲髙帝謀執樊噲數讒平曰爲丞相不治事日飲醇酒戱婦人平聞日益甚呂后聞之私喜面質呂嬃於平前曰鄙語曰皃婦人口不可用顧君與我何如耳無畏呂嬃之譖【王陵傳】五年秋九月發河東上黨騎屯北地備匈奴【荀氏漢紀】六年冬十月太后以呂王嘉居處驕恣廢之【史記紀】齊人田生說大謁者張釋曰太后欲立呂產爲呂王又重發之今卿最幸大臣所敬何不風大臣以聞太后太后必喜諸呂以王萬戶侯亦卿之有太后心欲之而卿爲內臣不急發恐禍及身矣釋大然之乃風大臣語太后太后朝因問大臣大臣請立呂產爲呂王太后賜釋千金釋以其半進田生田生弗受【劉澤傳】夏四月封呂肅王子通爲錘侯【史記年表】秩長陵令二千石六月城長陵【漢書紀】太后定令輙有擅議宗廟者棄市【霍光傳如淳注】

七年春二月徙梁王恢爲趙王呂王產爲梁王梁王不之國爲帝太傅立皇子平昌侯太爲呂王更名梁曰呂呂曰濟川【史記紀】田生復說大謁者張釋曰呂產王也諸大臣未大服今營陵侯澤諸劉長爲大將軍獨此尙觖望今卿言太后裂十餘縣王之彼得王喜於諸呂王益固矣釋入言【劉澤傳】夏五月辛未詔曰昭靈夫人太上皇妃也武哀侯【髙帝兄伯】宣夫人髙皇帝兄姊也號諡不稱其議尊號丞相臣平等請尊昭靈夫人曰昭靈後武哀侯曰武哀王宣夫人曰昭哀後【漢書紀】

八年春三月太后祓【敷勿反】覇上【五行志後漢禮儀志云三月上已官民皆絜於東流水上曰洗濯祓除去宿垢疢爲大絜又韓詩曰鄭國之俗三月上巳之溱洧兩水之上祓除不祥漢祓覇水亦斯義也按史記髙後紀五行志太后還過軹道見物如蒼狗撠太后掖卜之趙王如意爲祟遂病掖傷此處未載疑原本有脫文】封張敖前姬兩子侈爲新都侯壽爲樂昌侯及封中大謁者張釋爲建陵侯呂榮爲祝玆侯【徐廣曰呂后昆弟子】諸中官宦者令丞皆爲關內侯食邑五百戶【見史記本紀如淳曰列侯出關就國關內侯但爵其身有加異者與關內之邑食其租稅也風俗通義曰秦時六國未平將帥皆家關中稱關內侯】秋七月太后病甚乃令趙王呂祿爲上將軍軍北軍呂王產居南軍辛巳太后崩遺詔賜諸侯王各千金將相列侯郎吏皆以秩賜金大赦天下【史記紀】史記外戚世家曰孝帝崩天下初定未久繼嗣不明於是貴外家王諸呂以爲輔而以呂祿女爲少帝後欲連固根本牢甚然無益也

太史公贊曰孝髙後之時黎民得離戰國之苦君臣俱欲休息乎無爲故惠帝垂拱髙後女主稱制政不出房戶天下晏然刑罰罕用罪人是希民務稼穡衣食滋殖

髙後已葬【關中記曰髙祖陵在西呂后陵在東漢帝後同塋則爲合葬不合陵也諸陵皆如此】九月庚申旦【考異曰史記漢書作八月按劉羲叟長歷八月辛巳朔後九月庚辰朔若八月小盡則庚申乃前九月九日若大盡則爲九月十日】禦史大夫平陽侯窋見相國產計事【考異曰史記漢書皆云平陽侯窋行禦史大夫事按表髙後四年禦史大夫任敖免窋已爲禦史大夫矣至此豈得尙謂之行禦史大夫事乎恐非事實今易之】丞相平廼召朱虛侯章佐太尉太尉令章監軍門令平陽侯告衛尉毋入相國產殿門呂產不知呂祿已去北軍廼入未央宮欲爲亂至殿門弗得入徘徊往來平陽侯恐弗勝馳語太尉太尉尙恐不勝諸呂未敢訟言誅之廼遣朱虛侯謂曰急入宮衛帝朱虛侯請卒太尉予卒千餘人逐產殺之郎中府吏厠中辛酉捕斬呂祿而笞殺呂嬃因誅樊伉使人誅燕王呂通而廢魯王偃及其子二侯【史記紀及樊張二傳】置孝惠皇后於北宮【外戚傳】

太史公曰呂太后立諸呂爲王陳平僞聼之及呂太后崩平與太尉勃合謀卒誅諸呂立文帝平本謀也【陳平世家】

先是呂氏取漢所得先秦古文字盜張良韓信所次序兵法藏之及呂氏敗乃散在民間【家語序藝文志】壬戌以帝太傅審食其復爲左丞相尋免【史記紀】辟陽侯於諸呂至深所以全者皆陸賈平原君之力也【朱建傳】禦史大夫曹窋坐不與大臣共誅呂祿等免以淮南相北平侯張蒼代之【史記張蒼傳考異曰史記曹相國世家云窋髙後時爲禦史大夫孝文帝立免爲侯而張蒼傳載髙後崩曹窋免以淮南相張蒼爲禦史大夫蒼與絳侯等共尊立孝文皇帝與世家不同按史記大事記漢書百官表張蒼拜禦史大夫並書於呂后八年而孝文帝以是年後九月晦日己酉至長安是日卽位夜拜宋昌爲衛將軍張武爲郎中令外此無除拜也兼代邸上議時已有禦史大夫蒼名則蒼之拜在文帝未立前明矣史記曹相國世家所載爲誤】建陵侯中大謁者張釋免侯【恩澤侯表】

欽定四庫全書

西漢年紀卷五

宋王益之撰文帝

太宗孝文皇帝諱恆髙帝中子也【漢書注云髙祖第四子】母曰薄【漢書荀紀】父吳人與故魏王宗女魏媼【烏老反下同】通而生薄及諸侯叛秦魏豹立爲王而魏媼內其女於魏宮許負相薄當生天子是時項羽方與漢王相距滎陽天下未有所定豹初與漢擊楚及聞許負言心喜因背漢漢虜魏王豹而薄輸織室豹已死漢王入織室見薄有詔內後宮歳余不得幸始少時與管夫人趙子兒相愛約曰先貴毋相忘已而管夫人趙子兒先幸漢王漢王四年坐河南城臯靈臺此兩美人侍相與笑薄初時約漢王問其故兩人俱以實告漢王心淒然憐薄是日召欲幸之對曰昨暮夢龍據妾胸上曰是貴徵也吾爲汝成之遂幸有身歳中生文帝自有子後希見【外戚傳】帝年八歳立爲代王十七年七月髙後崩九月諸呂欲危劉氏大臣共誅之相與陰謀曰少帝及梁淮陽常山王皆非惠帝子呂后以計詐名他人子殺其母養之後宮令孝惠子之立以爲後用彊呂氏今已滅諸呂少帝卽長用事吾屬無類矣不如視諸王賢者立之【周勃傳】或言齊悼惠王髙帝長子今其適子爲齊王推本言之髙帝適長孫可立也【史記髙後紀】瑯邪王及大臣曰齊王母家駟鈞惡戾虎而冠者也方以呂后故防亂天下今又立齊王是欲復爲呂氏也【史記齊悼惠王世家考異曰此史記所載也漢書髙五王傳削去瑯邪王三字以爲大臣所議如此按瑯邪王劉澤旣爲齊王所欺不能反國乃說齊王曰大王髙皇帝適長孫也當立今諸大臣狐疑未有所定而澤於劉氏最爲長年六臣固待澤決計齊王以爲然乃益具車送瑯邪王然則齊王之不得立其瑯邪王之力爲多此謀出於瑯邪王無疑漢書削去瑯邪王三字非是今從史記】欲立淮南王以爲少母家又惡【史記髙後紀】廼曰代王母家薄氏君子長者且代王又親髙帝子於今見在且最爲長以子則順以善人則大臣安【史記齊悼惠王世家】廼相與共陰使人召代王【史記髙後紀】後九月晦日己酉【此七字據史記髙後紀增】代王至長安【考異曰史記呂后紀所載如此荀紀以爲閏月朔非是今從史記】遂卽天子位羣臣以禮次侍【史記漢書二紀】迎帝於邸報曰宮謹除帝卽夕入未央宮有謁者十人持防衞端門曰天子在也足下何爲者而入帝廼謂太尉太尉往諭謁者十人皆掊兵而去帝遂入夜拜代中尉宋昌爲衞將軍鎭撫南北軍【考異曰漢書作領南北軍史記作鎭撫南北軍今從史記】代郎中令張武爲郎中令行殿中代太中大夫薄昭爲車騎將軍有司分部誅滅梁淮陽常山王及少帝於邸【史記紀】

元年冬十月辛亥皇帝卽阼謁髙廟【史記紀】十一月封太尉周勃丞相陳平陳平欲讓周勃位廼謝病帝初立怪平病問之平曰髙帝時勃功不如臣及誅諸呂臣功亦不如勃願以相讓勃辛巳以太尉勃爲右丞相位第一平徙爲左丞相位第二【王陵傳辛巳兩字據史記大事記考異曰史記本紀書周勃拜相於益封之前按益封詔內尙稱太尉勃則拜相在益封後明矣】潁陰侯灌嬰爲太尉【史記大事記】周勃爲丞相朝罷趍出意得甚上禮之恭常目送之郎中安陵袁盎進曰丞相何如人也上曰社稷臣盎曰絳侯所謂功臣非社稷臣社稷臣主在與在主亡與亡方呂后時諸呂用事擅相王劉氏不絕如帶是時絳侯爲太尉本兵柄弗能正呂后崩大臣相與共誅諸呂太尉主兵適防其成功所謂功臣非社稷臣丞相如有驕主色陛下謙讓臣主失禮竊爲陛下不取也後朝上益莊丞相益畏已而絳侯望盎曰吾與而兄善【盎嘗爲呂祿舍人兄噲任盎爲中郎】今而廷毀我盎遂不謝【袁盎傳】十二月立趙幽王子遂爲趙王【考異曰史記呂后紀書遂王於髙後已死之後文帝未立之前按漢書文帝紀元年十二月立趙幽王子遂爲趙王又趙王傳曰孝文卽位立遂爲王二年有司請立皇子爲王上曰趙幽王幽死朕甚憐之已立其長子遂爲趙王如此則遂之王趙其在文帝卽位之後明矣史記呂后紀所書未免差誤今從漢書】徙故瑯邪王爲燕王【考異曰澤爲齊王所詐失國自歸長安故史記本紀書故瑯邪王漢書削故字非也但史記紀及表皆書於冬十月庚戌漢書表紀書於十二月以史考之文帝以己酉夜入未央宮猶未謁見髙廟不應次日便封燕趙也蓋班氏修史記以爲漢書其間失子長之大意者固多至於考計年月其一日之長固不可盡廢也今故字從史記封拜年月從漢書按劉澤𨿽爲齊王所詐失國而漢朝並未除其封是王爵現存不得稱故漢書削去故字自屬有見考異反斥其非未爲允當】呂氏所奪齊之城陽瑯邪濟南郡及楚地皆歸之【漢書紀髙五王傅】詔丞相太尉禦史盡除收律相坐法【刑法志史記漢書紀考異曰漢書刑法志以爲文帝二年按史記漢書二紀並載於元年今從之】

班固曰其後新垣平詐謀覺復行三族之誅由是言之風俗移易人性相近而習相逺信矣夫以帝之仁平勃之知猶有過刑謬論如此甚也而況庸材溺於末流者乎

春正月立子啟爲太子以張相如爲太子太傅【石奮傳】爲太子立思賢苑以招賔客【考異曰黃圖雜記皆不載年今附於立太子之後】尊薄太后爲皇太后乙巳封弟昭爲軹【音只】侯食萬戶【萬戶兩字據侯表按昭爲太后之弟弟昭上應有太后二字於文方明疑原本脫去】初太后父死葬山陰母亦前死葬櫟【音樂】陽北廼追尊太后父爲靈文侯防稽郡置園邑三百家長丞以下吏奉守寢廟上食祠如法櫟陽亦置靈文夫人園令如靈文侯園儀太后蚤失父其奉太后外家魏氏有力廼召復【方目反】魏氏賞賜各以親疏受之【外戚傳】三月有司請立皇后薄太后曰諸侯皆同姓立太子母爲皇后皇後姓竇氏【史記本紀】孝惠時以良家子選入宮【考異曰史記外戚世家漢書外戚傳並作呂太后時入宮按竇氏以孝惠七年生景帝不應至呂太后時方入宮也荀氏漢紀作孝惠時爲是今從之】太后出宮人以賜諸王各五人竇與【讀曰豫】在行中家在淸河願如趙近家請其主遣宦者吏必置我籍趙之伍中宦者忘之誤置籍代伍中籍奏詔可當行竇涕泣怨其宦者不欲往相彊廼肯行至代代王獨幸竇生女嫖【匹昭反】子啟及啟爲太子竇爲皇后女爲館陶長公主竇皇后親蚤卒葬觀津於是薄太后廼詔有司追封竇氏父爲安成侯母曰安成夫人令淸河置園邑二百家長丞奉守比靈文園法竇后兄建字長君【三輔決錄】弟廣國字少君年四五歳時家貧爲人所略賣傳十餘家聞皇后新立家在觀津姓竇氏廣國去時𨿽少識其縣名及姓又嘗與其姊采桑墮用爲符信上書自陳皇后言帝召見問之具言其故果是於是竇皇后持之而泣侍禦左右皆悲廼厚賜之家於長安絳侯灌將軍等曰吾屬不死命乃且縣此兩人此兩人所出防不可不爲擇師傅又復放呂氏大事也於是乃選長者之有節行者與居竇長君少君由此爲退讓君子不敢以冨貴驕人【外戚傳】上爲立後故賜天下【史記本紀按史記原文賜天下下尙有鰥寡孤獨窮困及年八十已上孤兒九嵗以下布帛米肉各有數二十五字蓋原本誤脫】夏四月令民賦四十丁男三年而一事【如淳曰常賦嵗百二十嵗一事時天下民多故出賦四十三嵗而一事】時有獻千里馬者詔曰鸞旗在前屬車在後吉行日五十里師行三十里朕乘千里馬獨先安之於是還馬與道裏費而下詔曰朕不受獻也其令四方毋求來獻【賈捐之傳按賈捐之傳載孝文皇帝閔中國未安偃武行文則斷獄數百民賦四十云云無月曰本紀令郡國毋來獻屬六月疑卽還千里馬時事此作夏四月未知何據】與匃奴復和親【匃奴傳】帝施惠天下塡撫諸侯四夷逺近驩洽乃修代來功封宋昌爲壯武侯衞尉定等十人四百戶【考異曰漢書作足史記作定今從史記】辛未封淮南王舅父趙兼爲周陽侯齊王舅父駟鈞爲靖【自省反】郭侯六月丙寅封故常山丞相蔡兼爲樊侯【史記紀考異曰漢書本紀四人之封並作六月按史記侯表漢書功臣表恩澤侯表宋昌封在四月辛亥趙兼駟鈞封在四月辛未蔡兼乃六月丙寅耳當是漢書紀誤又史記紀以蔡兼之封在秋亦誤今並從表】上益明習國家事朝而問右丞相勃曰天下一歳決獄防何勃謝不知天下錢谷一歳出入防何勃又謝不知汗下洽背媿不能對上亦問左丞相平平曰各有主者上曰主者爲誰乎平曰陛下卽問決獄責廷尉問錢糓責治粟內史上曰茍各有主者而君所主何事也平謝曰主臣陛下不知其駑下使待罪宰相宰相者上佐天子理陰陽順四時下遂萬物之宜外塡撫四夷諸侯內親附百姓使卿大夫各得任其職也上稱善勃大慙出而讓平曰君獨不素教我乎平笑曰君居其位獨不知其任邪且陛下卽問長安盜賊數又欲彊對邪於是絳侯自知其能弗如平逺矣【王陵傳】居頃之人或說勃曰君旣誅諸呂立代王威震天下而君愛厚賞處尊位久之卽禍及身矣勃亦自危乃謝病請歸相印上許之【勃傳】秋八月辛未右丞相勃免【百官表】而平顓爲丞相【王陵傳】初髙後崩卽罷南越兵趙佗因此以兵威財物賂遺閩粵西甌駱役屬焉東西萬餘里廼乘黃屋左纛稱制與中國侔帝初鎭撫天下使告諸侯四夷從代來卽位意諭盛徳焉廼爲佗親冡在眞定置守邑嵗時奉祀召其從昆弟尊官厚賜寵之詔丞相平舉可使粵者平言陸賈先帝時使粵上召賈爲太中大夫謁者一人爲副使賜佗書曰皇帝謹問南粵王甚苦心勞意朕髙皇帝側室之子棄外奉北藩於代道裏遙逺壅蔽朴愚未甞致書髙皇帝棄羣臣孝惠皇帝卽世髙後自臨事不幸有疾日進不衰以故誖【布內反】暴乎治諸呂爲變故亂法不能獨制廼取他姓子爲孝惠皇帝嗣賴宗廟之靈功臣之力誅之已畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯【周聚】親昆弟在眞定者已遣人存問修治先人冡前日聞王發兵於邊爲防災不止當其時長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉吏曰得王之地不足以爲大得王之財不足以爲冨服領以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患終今以後通使如故故使賈馳諭告王朕意王亦受之毋爲防災矣上褚【竹呂反】五十衣中褚三十衣下褚二十衣遺王願王聽樂娛憂存問鄰國陸賈至南粵王恐乃頓首謝願奉明詔長爲藩臣奉貢職於是下令國中曰吾聞兩雄不俱立兩賢不並世漢皇帝賢天子自今以來去帝制黃屋左纛因爲書稱蠻夷大長老夫臣佗昧死再拜上書皇帝陛下老夫故粵吏也髙皇帝幸賜臣佗璽以爲南粵王使爲外臣時內貢職孝惠皇帝卽位義不忍絕所以賜老夫者厚甚髙後自臨用事近細士信讒臣別異蠻夷出令曰毋予蠻夷外粵金鐡田器馬牛羊卽予予牡毋予牝老夫處辟馬牛羊齒已長自以祭祀不修有死罪使內史藩中尉髙禦史平凡三輩上書謝過皆不反又風聞老夫父母墳墓已壊削兄弟宗族已誅論吏相與議曰今內不得振於漢外亡以自髙異故更號爲帝自帝其國非敢有害於天下也髙皇后聞之大怒削去南粵之籍使使不通竊疑長沙王讒臣故敢發兵以伐其邊且南方卑濕蠻夷中西有西甌其眾半羸南面稱王東有閩粵其眾數千人亦稱王西北有長沙其半蠻夷亦稱王老夫故敢妄稱帝號聊以自娛老夫身定百邑之地東西南北數千萬里帶甲百萬有餘然北面而臣事漢何也不敢背先人之故老夫處粵四十九年於今抱孫焉然夙興夜寐寢不安席食不甘味目不視靡曼之色耳不聽鐘鼓之音者以不得事漢也今陛下幸哀憐復【扶目反】故號通使漢如故老夫死骨不朽攺號不敢爲帝矣謹北面因使者獻白璧一雙翠鳥千犀角十紫貝五百桂蠧【丁故反】一器生翠四十雙孔雀二雙昧死再拜以聞皇帝陛下陸賈還報帝大說【讀曰恱】遂時稱臣遣使入朝請【才性反】然其居國竊如故號其使天子稱王朝命如諸侯【南粵王傳】齊哀王襄薨子則嗣【髙五王傳】帝聞河南守吳公治平爲天下第一故與李斯同邑而嘗學事焉徴以爲廷尉廷尉廼言雒陽賈誼年少頗通諸家之書帝召以爲博士是時誼年二十餘最爲少每詔令議下諸老先生未能言誼盡爲之對人人各如其意所出諸生以爲能帝說之超遷嵗中至太中大夫誼以爲漢興二十餘年天下和洽冝攺正朔易服色制度定官名興禮樂廼艸具其儀法色上黃數用五爲官名悉更秦之法帝謙讓未皇也【賈誼傳考異曰漢書本傳作爲官名悉更奏之史記傳云爲官名悉更秦之法其義爲長今從史記】是歳蕭何夫人鄼侯同罷更封小子延爲鄼侯【本傳】

二年冬十月丞相曲逆獻侯陳平薨【荀氏漢紀】

太史公曰陳丞相平少時本好黃帝老子之術方其割肉爼上之時其意固已逺矣傾側擾攘楚魏之間卒歸髙帝常出奇計救紛糾之難振國家之患及呂后時事多故矣然平竟自脫定宗廟以榮名終稱賢相豈不善始善終哉非知謀孰能當此者乎

十一月癸卯晦日有食之詔舉賢良方正能直言極諫者以匡朕之不逮潁陰侯騎潁川賈山上書言治亂之道借秦爲諭名曰至言其辭曰臣聞爲人臣者盡忠竭愚以直諫主不避死亡之誅者臣山是也臣不敢以久逺諭願借秦以爲諭惟陛下少加意焉夫布衣韋帶之士修身於內成名於外而使後世不絕息至秦則不然貴爲天子冨有天下賦斂重數百姓任罷【讀曰疲】赭衣半道羣盜滿山使天下之人戴目而視傾耳而聽一夫大謼【火故反】天下向【讀曰響】應者陳勝是也秦非徒如此也起咸陽而西至雍離宮三百鐘皷帷帳不移而具又爲阿房之殿殿髙數十仞東西五里南北千步從車羅騎四馬騖馳旌旗不撓【女教反】爲宮室之麗至於此使其後世曾不得聚廬而托處焉爲馳道於天下東窮燕齊南極吳楚江湖之上瀕海之觀畢至道廣五十步三丈而樹厚築其外隱以金椎樹以靑松爲馳道之麗至於此使其後世曽不得邪徑而托足焉死葬乎驪山吏徒數十萬人曠日十年下徹三泉合采金石冶銅錮其內漆塗其外被以珠玉飾以翡翠中成觀遊上成山林爲薶之侈至於此使其後世曽不得蓬顆【口果反】蔽冡而托焉秦以熊羆之力虎狼之心蠶食諸侯並吞海內而不篤禮義故天殃已加矣臣昧死以聞願陛下少畱意而詳擇其中【竹仲反】臣聞忠臣之事君也言切直則不用而身危不切直則不可以明道故切直之言明主所欲急聞忠臣之所以死而竭知也地之磽【口交反】者𨿽有善種不能生焉江臯河瀕𨿽有惡種無不碩大【按碩漢書作猥師古曰盛也】昔者夏商之季世𨿽關龍逄箕子比干之賢身死亡而道不用文王之時豪俊之士皆得竭其智芻蕘采薪之人皆得盡其力此周之所以興也故地之美者善養禾君之仁者善養士雷霆【音廷】之所擊無不摧折者萬鈞之所壓無不糜滅者今人主之威非特雷霆也勢重非特萬鈞也開道而求諫和顏色而受之用其言而顯其身士猶恐懼而不敢自盡又廼況於縱欲恣行暴虐惡聞其過乎震之以威壓之以重則𨿽有堯舜之智孟賁【音奔】之勇豈有不摧折者哉如此則人主不得聞其過失矣弗聞則社稷危矣古者聖王之制史在前書過失工誦箴【之林反】諫瞽誦詩諫公卿比諫士傳言諫過庶人謗於道商旅議於市然後君得聞其過失也聞其過失而攺之見義而從之所以永有天下也天子之尊四海之內其義莫不爲臣然而養三老於太學親執醤而餽【與饋同】執爵而酳祝防【古饐字】在前祝鯁在後公卿奉杖大夫進履舉賢以自輔弼求修正之士使直諫故以天子之尊尊養三老視【讀曰示】孝也立輔弼之臣者恐驕也置直諫之士者恐不得聞其過也學問至於芻蕘者求善無饜也商人庶人誹謗已而攺之從善無不聽也昔者秦政力並萬國冨有天下破六國以爲郡縣築長城以爲關塞秦地之固大小之勢輕重之權其與一家之冨一夫之彊胡可勝計也然而兵破於陳渉地奪於劉氏者何也秦王貪狠暴虐殘賊天下窮困萬民以適其欲也昔者周蓋千八百國以九州之民養千八百國之君用民之力不過嵗三日什一而借君有餘財民有餘力而頌聲作秦皇帝以千八百國之民自養力罷【讀曰疲】不能勝其役財盡不能勝其求一君之身耳所以自養者馳騁弋獵之娛天下弗能供也勞罷者不得休息饑寒者不得衣食亡罪而死刑者無所告訴人與之爲怨家與之爲讎故天下壊也秦皇帝身在之時天下已壊矣而弗自知也秦皇帝東巡狩至防稽瑯邪刻石著其功自以爲過堯舜統縣石鑄鐘虡【音鉅】篩土築阿房之宮自以爲萬世有天下也古者聖王作諡三四十世耳𨿽堯舜禹湯文武絫【古累字】世廣徳以爲子孫基業無過二三十世者也秦皇帝曰死而以諡法是父子名號有時相襲也以一至萬則世世不相復【扶目反】也故死而號曰始皇帝其次曰二世皇帝者欲以一至萬也秦皇帝計其功徳度【大各反】其後嗣世世無窮然身死才【音財】數月耳天下四面而攻之宗廟滅絕矣秦皇帝居滅絕之中而不自知者何也天下莫敢告也其所以莫敢告者何也亡養老之義亡輔弼之臣亡進諫之士縱恣行誅退誹謗之人殺直諫之士是以道【讀曰導】諛媮【與偸同】合茍容比其徳則賢於堯舜課其功則賢於湯武天下已潰而莫之告也詩曰匪言不能胡此畏忌聽言則對譛言則退此之謂也又曰濟濟多士文王以寧天下未嘗亡士也然而文王獨言以寧者何也文王好仁則仁興得士而敬之則士用用之有禮義故不致其愛敬則不能盡其心不能盡其心則不能盡其力不能盡其力則不能成其功故古之賢君於其臣也尊其爵祿而親之疾則臨視之亡數死則往弔哭之臨其小斂大斂已棺【工喚反】塗而後爲之服錫衰麻絰而三臨其喪未斂不飲酒食肉未葬不舉樂當宗廟之祭而死爲之廢樂故古之君人者於其臣也可謂盡禮矣服法服端容貌正顏色然後見之【考異曰漢書無正字此據後漢禮儀志注蜀本亦有正字按今本漢書有正字】故臣下莫敢不竭力盡死以報其上功徳立於後世而令聞不忘也今陛下念思祖考術追厥功圖所以昭光洪業休徳使天下舉賢良方正之士天下皆防防【讀與欣同】焉曰將興堯舜之道三王之功矣天下之士莫不精白以承休徳今方正之士皆在朝廷矣又選其賢者使爲常侍諸吏與之馳【與驅同】射獵一日再三出臣恐朝廷之解【讀曰懈】弛百官之墮於事也諸侯聞之又必怠於政矣陛下卽位親自勉以厚天下損食膳不聽樂減外徭衞卒止嵗貢省廐馬以賦縣傳【張戀反】去諸苑以賦農夫出帛十萬餘匹以振貧民禮髙年九十者一子不事八十者二算不事賜天下男子爵大臣皆至公卿發禦府金賜大臣宗族亡不被澤者赦罪人憐其亡髮賜之巾憐其衣【於旣反】赭書其背父子兄弟相見也而賜之衣平獄緩刑天下莫不說【讀曰恱】喜是以元年膏降五穀登此天之所以相陛下也刑輕於他時而犯法者寡衣食多於前年而盜賊少此天下之所以順陛下也臣聞山東吏布詔令民𨿽老羸癃疾扶杖而往聽之願少須臾毋死思見徳化之成也今功業方就名聞方昭四方鄕【讀曰向】風而從豪俊之臣方正之士直與之日日獵射擊兔伐狐以傷大業絕天下之望臣竊悼之詩曰靡不有初鮮克有終臣不勝大願願少衰射獵以夏【胡雅反】嵗二月定明堂造太學修先王之道風行俗成萬世之基定然後惟陛下所幸耳古者大臣不媟【息列反】故君子不常見【胡電反】其齊嚴之色肅敬之容大臣不得與【讀曰豫】宴遊方正修絜之士不得從射獵使皆務其方以髙其節則羣臣莫敢不正身修行盡心以稱大禮如此則陛下之道尊敬功業施於四海垂於萬世子孫矣誠不如此則行日壊而榮日滅矣夫士修之於家而壊之於天子之廷臣竊湣之陛下與眾臣宴遊與大臣方正朝廷論議夫遊不失樂朝不失禮議不失計軌事之大者也【賈山傳】帝躬修儉節思安百姓時民近戰國皆背本趨末賈誼說上曰筦【與管同】子曰倉廩實而知禮節民不足而可治者自古及今未之嘗聞古之人曰一夫不耕或受之饑一女不織或受之寒生之有時而用之亡度則物力必屈【其勿反】古之治天下至【與纎同】至悉也故其畜積足恃今背本而趨末食者甚眾是天下之大殘也滛侈之俗日日以長是天下之大賊也殘賊公行莫之或止大命泛【方勇反】莫之振救生之者甚少而靡【音縻】之者甚多天下財產何得不蹷【音厥】漢之爲漢防【鉅依反】三十年矣【考異曰漢書食貨志作四十年按志云上感誼言開籍田紀載籍田詔於二年自漢興至文帝二年才二十九年耳誼云防四十年恐誤今易作三十年按今本漢書作三十年】公私之積猶可哀痛失時不民且狼顧嵗惡不入請賣爵子旣聞耳矣安有爲天下阽【音閻又丁念反】危者若是而上不驚者世之有饑穣【人常反】天之行也禹湯被之矣卽不幸有方二三千里之旱國胡以相卹卒【讀曰猝】然邊境有急數十百萬之眾國胡以餽之兵旱相乘天下大屈有勇力者聚徒而衡擊罷【讀曰疲】夫羸老易子而齩【五巧反】其骨政治未畢通也逺方之能疑【讀曰擬】者並舉而爭起矣廼駭而圖之豈將有及乎夫積貯者天下之大命也茍粟多而財有餘何爲而不成以攻則取以守則固以戰則勝懷敵附逺何招而不至今【與驅同】民而歸之農皆著【直略反】於本使天下各食其力末伎遊食之民轉而緣南畮【古畆字】則畜積足而人樂其所矣可以爲冨安天下而直爲此廩廩也竊爲陛下惜之於是上感誼言春正月丁亥詔曰夫農天下之大本也其開籍田朕親率耕以給宗廟粢【音咨】盛民讁作縣官及貸【土戴反】種食未入入未備者皆赦之【食貨志本紀】

欽定四庫全書

西漢年紀卷六

宋王益之撰文帝

三年冬十月吳王濞淮南王長來朝【史記年表】夏四月淮南王長殺辟陽侯審食其【本紀荀紀】初髙祖八年從東垣過趙趙王張敖獻美人長母得幸焉有身趙王敖弗敢內宮爲築外宮而捨之及貫髙等謀反栢人事發覺並逮治王盡收捕王母兄弟羙人系之河內長母亦系告吏曰得幸上有身吏以聞上方怒趙王未理長母長母弟趙兼因辟陽侯言呂后呂后妬弗首白辟陽侯不彊爭及已長生母恚卽自殺吏奉長詣上上悔令呂后母之而葬其母眞定髙祖十一年立長爲淮南王王英布故地凡四郡上自將擊滅布王遂卽位常心怨辟陽侯弗敢發及帝卽位王自以爲最親數驕蹇不奉法是年入朝甚橫乃往請辟陽侯辟陽侯出見之卽自袖鐵椎椎殺辟陽侯乃馳走闕下謝罪帝傷其志爲親故弗治【史記淮南厲王傳按原本無常心怨辟陽侯云云於淮南王長殺審食其一事首尾未具蓋傳冩脫漏今增補】五月匃奴入居北地河南爲防帝初幸甘泉【本紀】辛卯帝自甘泉之髙奴因幸太原徙代王武爲淮陽王以地盡與太原更號代【史記大事記】太原王參更爲代王【漢表考異曰史記大事記載於三年漢表亦載代王武文帝三年徙爲淮陽王大原王參文帝三年更爲代王文三王傳云四年通鑑又載於五年按文帝自代王爲天子析舊國爲二以封二子至是匈奴入防內奉兩王外禦彊敵事力不支故移武王淮陽使參盡得全代之地當是三年無疑今從大事記及漢表載於三年匈奴入冦之後】都晉陽如故【文三王傳按二年三月立子武爲代王參爲太原王揖爲梁王至是代王方徙封淮陽此書於二年內不載封三王事而但於此見徙封之文夲末不具疑原本有脫文】濟北王反以棘蒲侯陳武爲大將軍擊之昌侯盧卿共侯盧罷師侯魏遫深澤侯趙將夜皆爲將軍屬武【大事記按濟北王反以下十六字原本脫去今補入】秋天下旱【五行志】七月大將軍陳武等曰南越朝鮮自全秦時內屬爲臣子後且擁兵阻阸【戹賣反】選【思兗反】蠕【音欶】觀望髙祖時天下新定人民小安未可復興兵今陛下仁惠撫百姓恩澤加海內宜及士民樂用徵討逆黨以一封疆【考異曰南越朝鮮以下見史記律書而漢書荀紀皆不載不知其時第云今匈奴內侵願結和通使以帝時考之匈奴是年始入冦次年已和親矣今附於陳武平濟北旣還之後按上文但記陳武撃濟北不載討平月日疑亦脫文】帝曰朕能任衣冠念不到此防呂氏之亂功名宗室共不羞恥誤居正位常戰戰栗栗恐事之不終且兵凶器𨿽克所願動亦耗病謂百姓逺方何又先帝知勞民不可煩故不以爲意朕豈自謂能今匈奴內侵軍吏無功邊民父子荷兵日久朕常爲動心傷痛無日忘之今未能銷距願且堅邊設結和通使休寧北陲爲功多矣且無議軍【律書】帝召漢中守田叔問曰公知天下長者乎對曰臣何足以知上曰公長者宜知之叔頓首曰故雲中守孟舒長者也是時孟舒坐虜大入雲中免上曰先帝置孟舒雲中十餘年矣虜常一入孟舒不能堅守無故士卒戰死者數百人長者固殺人乎叔叩頭曰夫貫髙等謀反天子下明詔趙有敢隨張王者罪三族然孟舒自髠鉗隨張王以身死之豈自知其爲雲中守哉漢與楚相距士卒罷敝而匈奴冒頓新服北夷來爲邊冦孟舒知士卒罷敝不忍出言士爭臨城死敵如子爲父以故死者數百人孟舒豈敺【與驅同】之哉是乃孟舒所以爲長者於是上曰賢哉孟舒復召以爲雲中守【田叔傳考異曰此事不得其時今附於匈奴入邊之後】帝於諸律令所更定及列侯悉就國其說皆賈誼發之於是天子議以誼任公卿之位絳灌東陽侯馮敬之屬盡害之乃短誼曰雒陽之人年少初學專欲擅權紛亂諸事於是天子後亦疎之不用其議以誼爲長沙王太傅誼旣以適【讀曰謫】去意不自得及渡湘水爲賦以弔屈原屈原楚賢臣也被防放逐作離騷賦其終篇曰已矣國亡人莫我知也遂投江而死誼追傷之因以自諭【誼傳考異曰荀紀通鑑並載於四年按誼至長沙三年始作鵩鳥賦首稱單閼之嵗蓋丁卯嵗也如此則誼之謫去在甲子嵗蓋文帝之三年也若載於四年則絳侯已就國灌嬰已死無由之今附於甲子嵗之末按今本荀紀四年無貶賈誼事】

四年春正月甲午北平侯張蒼爲丞相漢興二十餘年天下初定公卿皆軍吏蒼爲丞相卒就鄕所緒正律曆故漢家言律曆本之張蒼【蒼傳按原本無本之張蒼四字今補入】季布爲河東守人有言其賢帝欲召以爲禦史大夫人又言其勇使酒難近至畱邸【顏曰邸郡朝宿之舍在京師也】一月見罷【布傳考異曰史記大事記載是年申屠嘉爲禦史大夫按嘉以十六年爲禦史大夫大事記所載旣非事實荀氏漢紀又載禦史大夫爰盎韋孟然盎旣未嘗爲禦史大夫而文帝時亦無所謂韋孟者漢百官表載禦史大夫圍亦無姓氏及除拜始末今皆闕之】夏五月帝憫濟北王逆亂以自滅甲寅盡封齊悼惠王諸子十人爲列侯【漢書紀傳史記漢書侯表考異曰漢書紀作秋九月按史記漢書侯表並以五月甲寅封紀作七人表自管共侯以下至白石侯凡十人當是紀誤今從漢書表】以安邱侯張說爲將軍擊胡出代【史記大事記】匈奴單於遺漢書曰天所立匈奴大單於敬問皇帝無恙前時皇帝言和親事稱書意合歡漢邊吏侵侮右賢王右賢王不請聴後義盧侯難氏等計與漢吏相距絕二主之約離兄弟之親皇帝讓書再至發使以書報不來漢使不至漢以其故不和鄰國不附今以小吏之敗約故罰右賢王使之西求月氏擊之以天之福吏卒良馬力彊以夷滅月氏盡斬殺降下之定樓蘭烏孫呼掲【音桀又邱列反】及其旁二十六國皆已爲匈奴諸引弓之民並爲一家北州已定願寢兵休士養馬除前事復故約以安邊民以應古始使少者得成其長老者安其處世世平樂未得皇帝之志故使郎中系虖【火姑反】淺奉書請獻槖他一騎馬二駕二駟皇帝卽不欲匈奴近塞則且詔吏民逺捨使者至卽遣之以六月中來至薪望之地書至漢議擊與和親孰便公卿皆曰單於新破月氏乘勝不可擊也且得匈奴地澤鹵非可居也和親甚便許之【匈奴傳】六月雪【荀紀】吳太子賢【楚漢春秋云名賢字徳明】入見得侍皇太子飲博吳太子師傅皆楚人輕悍又素驕博爭道不恭皇太子引博局提【徒計反】殺之於是遣其防歸葬吳王慍【於問反】曰天下一家死長安卽葬長安何必來葬復遣喪之長安吳王由是怨望稍失藩臣禮稱疾不朝陰有邪謀【此語見鄒陽傳】京師知其以子故驗問實不病諸吳使來輒擊責治之吳王恐所謀滋甚及後使人爲秋請【材性反孟康曰律春曰朝秋曰請】上復責問吳使者使者曰察見淵中魚不祥今吳王始詐疾及覺見責急愈益閉恐上誅之計乃無聊惟上與更始於是天子皆赦吳使者歸之而賜吳王幾杖老不朝吳得釋其謀亦益解【吳王濞傳】

五年夏四月【漢書荀紀】爲錢益多而輕乃更鑄四銖錢其文爲半兩除盜鑄錢令使民放鑄賈誼諫曰銅布於天下其爲禍博今博禍可除而七福可致也何謂七福上收銅勿令布下則民不鑄錢黥罪不積一矣僞錢不蕃民不相疑二矣采銅鑄作者反於耕田三矣銅畢歸於上上挾銅積防禦輕重錢輕則以術斂之重則以術散之貨物必平四矣防作兵器防假防臣多少有制用別貴賤五矣防臨萬貨防調盈虛防收奇【居宜反】羨【弋戰反】則官富實而末民困六矣制吾棄財防與匈奴逐爭其民則敵必壊七矣故善爲天下者因禍而爲福轉敗而爲功今久退七福而行博禍臣誠傷之上不聴【食貨志】賈山復上書諫以爲變先帝法非是章下詰責對以爲錢者亡用器也而可以易富貴富貴者人主之操柄也令民爲之是與人主共操柄不可長也其言多激切善指事意然終不加罰所以廣諫爭之路也【賈山傳】初帝嘗夣欲上天不能有一黃頭郎推上天顧見其衣尻帶後穿覺【工孝反】而之漸防以夣中陰自求推者卽見濯船黃頭郎其衣後穿夣中所見也召問其名姓姓鄧名通鄧猶登也帝甚說尊幸之日日異通亦願謹不好外交𨿽賜洗沐不欲出於是帝賞賜通鉅萬以十數官至上大夫帝時間如通家遊戱然通無他技能不能有所薦達獨自謹身以媚上而已上使善相人者相通曰當貧餓死上曰能富通者在我何說貧於是賜通蜀嚴道銅山得自鑄錢【通傳】帝時寵臣士人則鄧通宦者則趙談北宮伯子趙談以星气幸北宮伯子長者愛人故親近然皆不比鄧通【佞幸傳】楚夷王郢客薨子戊嗣【年表楚元王傳】

六年冬十月桃李花【本紀】淮南王長數上書不遜順帝重自切責之時帝舅薄昭爲將軍尊重上令昭予王書諫數【所其反】之曰竊聞大王剛直而勇慈惠而厚貞信多斷是天以聖人之資奉大王也甚盛不可不察今大王所行不稱天資皇帝初卽位易侯邑在淮南者大王不肯皇帝卒易之使大王得三縣之實甚厚大王以未嘗與皇帝相見求入朝見未畢昆弟之歡而殺列侯以自爲名皇帝不使吏與其間赦大王甚厚法二千石缺輒言漢補大王逐漢所置而請自置相二千石皇帝骫天下正法許大王甚厚大王欲屬【之欲反】國爲布衣守冡眞定皇帝不許使大王毋失南面之尊甚厚大王宜日夜奉法度修貢職以稱皇帝之厚徳今乃輕言恣行以負謗於天下甚非計也夫大王以千里爲宅居以萬民爲臣妾此髙皇帝之厚徳也髙帝霜露沫【胡內反】風赴矢石野戰攻城身被創痍以爲子孫成萬世之業艱難危苦甚矣大王不思先帝之艱苦日夜怵惕修身正行養犧牲丰潔粢盛奉祭祀以無忘先帝之功徳而欲屬國爲布衣甚過且夫貪讓國土之名輕絕先帝之業不可以言孝父爲之基而子不能守不賢不求守長陵而守眞定先母後父不誼數逆天子之令不順言節行以髙兄無禮幸臣有罪大者立斷小者肉刑不仁貴布衣一劍之任賤王侯之位不知不好學問大道觸情妄行不祥此八者危亡之路也而大王行之棄南面之位奮諸賁【音奔】之勇常出入危亡之路臣之所見髙皇帝之神必不廟食於大王之手明白昔者周公誅管叔放蔡叔以安周齊桓殺其弟以反國秦始皇殺兩弟遷其母以安秦頃王亡代髙帝奪之國以便事濟北舉兵皇帝誅之以安漢故周齊行之於古秦漢用之於今大王不察古今之所以安國便事而欲以親戚之意望於太上不可得也亡之諸侯遊宦事人及捨匿者論皆有法其在王所吏主者坐今諸侯子爲吏者禦史主爲軍吏者中尉主客出入殿門者衛尉大行主諸從蠻夷來歸誼及以亡名數自占者內史縣令主相欲委下吏無與其禍不可得也王若不攺漢系大王邸論相以下爲之柰何夫墮父大業退爲布衣所哀幸臣皆伏法而誅爲天下笑以羞先帝之徳甚爲大王不取也宜急攺操易行上書謝罪曰臣不幸蚤失先帝少孤呂氏之世未嘗忘死陛下卽位臣怙恩徳驕盈行多不軌追念辠過恐懼伏地待誅不敢起皇帝聞之必喜大王昆弟歡欣於上羣臣皆得延壽於下上下得宜海內常安願孰計而疾行之行之有疑禍如發矢不可追已王得書不說令男子但等七十人與棘蒲侯柴武太子奇謀以輦車四十乘反谷口令人使閩越匈奴事覺治之乃使使召淮南王王至長安丞相臣張蒼典客臣馮敬行禦史大夫事宗正臣逸廷尉臣賀備盜賊中尉臣福昧死言淮南王長廢先帝法不聽天子詔居處無度爲黃屋蓋乘輿出入擬於天子擅爲法令不用漢法及所置吏以其郎中春爲丞相收聚漢諸侯人及有罪亡者匿與居爲治家室賜與貨物爵祿田宅爵或至關內侯奉以二千石所不當得欲以有爲大夫但士伍開章等七十人【如淳曰律有罪失官爵稱士伍】與棘蒲侯太子奇謀反欲以危宗廟社稷使開章陰告長與謀使閩越及匈奴發其兵開章之淮南見長長數與坐語飲食爲家室娶婦以二千石俸奉之開章使人告但已言之王春使使報但等吏覺知使長安尉奇等往捕開章長匿不予與故中尉蕳忌謀殺以閉口爲棺槨衣衾葬之肥陵謾吏曰不知安在又佯聚土樹表其上曰開章死埋此下及長身自賊殺無罪者一人令吏論殺無罪者六人爲亡命棄市罪詐捕命者以除罪擅罪人無告劾系治城旦舂以上十四人赦免罪人死罪十八人城旦舂以下五十八人賜人爵關內侯以下九十四人前日長病陛下心憂之使使者賜書棗脯長不肯見拜使者南海民處廬江界中者反淮南吏卒擊之陛下以淮南民貧苦遣使者賜長帛五千匹以賜吏卒勞苦者長不欲受賜謾曰無勞苦者南海民王織上書獻璧皇帝忌擅燔其書不以聞吏請召治忌長不遣謾曰忌病春又請長願入見長怒曰女欲離我自附漢長當棄市臣請論如法制曰朕不忍制法於王【按制史記作致漢書作置下同】其與列侯吏二千石議列侯吏二千石臣嬰等四十三人議皆曰長不奉法度不聴天子詔乃陰聚徒黨及謀反者厚養亡命欲以有爲臣等議論如法制曰朕不忍制法於王其赦長死罪廢勿王臣蒼等奏請處蜀嚴道卭郵遣其子子母從居縣爲築蓋家室皆日三食給薪菜鹽炊食器席蓐制曰食長給肉日五斤酒二斗令故美人才人得幸者十人從居於是盡誅所與謀者廼遣長載以輜【音甾】車令縣次傳賈山言淮南王無大罪宜急令反國【兩語見山傳】不納袁盎時爲中郎將亦諫曰陛下素驕淮南王不爲置嚴傅相以故至此今又暴摧折之淮南王爲人剛有如遇霜露行道死陛下竟爲以天下大弗能容有殺弟名柰何上曰吾特苦之耳令復之縣傳淮南王者皆不敢發車封淮南王謂侍者曰誰謂乃公勇者吾安能勇吾以驕故不聞吾過至此人生一世間安能邑邑如此廼不食死至雍雍令發之以死聞上輟食哭甚哀袁盎入頓首請罪上曰吾不聴公言卒亡淮南王盎曰上自寛此往事豈可悔哉且陛下有髙世行三此不足以毀名上曰吾髙世三者何事盎曰陛下居代時太后常病三年陛下不交睫解衣湯藥非陛下口所嘗不進夫曽參以布衣猶難之今陛下親以王者修之過曾參逺矣諸呂用事大臣顓制然陛下從代乘六乘傳馳不測淵𨿽賁育之勇不及陛下陛下至代邸西鄕讓天子者三南鄕讓天子者再夫許由一讓陛下五以天下讓過許由四矣且陛下遷淮南王欲以苦其志使攺過有司宿衛不謹故病死於是上乃解曰將柰何曰斬丞相禦史以謝天下廼可淮南有三子惟在陛下耳上卽令丞相禦史逮諸縣傳淮南王不發封餽侍者皆棄市廼以列侯葬淮南王於雍置守冡三十家【史記漢書淮南王袁盎傳】宦者趙談以數幸常害袁盎盎患之盎兄子種爲常侍騎諫盎曰君眾辱之後𨿽惡君上不復信於是上朝東宮趙談驂乘盎伏車前曰臣聞天子所與共八尺輿者皆天下豪英今漢𨿽乏人陛下獨柰何與刀鋸之餘共載於是上笑下趙談談泣下車【盎傳】竇皇后病失明帝幸邯鄲愼夫人【外戚傳】其在禁中常同坐上幸上林及坐郎署長布席袁盎引郤愼夫人坐愼夫人怒心不肯坐上亦怒起入禁中盎因前說曰臣聞尊卑有序則上下和今陛下旣已立後愼夫人乃妾妾主豈可同坐哉且陛下幸之卽厚賜之陛下所以爲愼夫人適所以禍之也陛下獨不見人彘乎於是上乃說召語愼夫人愼夫人賜盎金五十斤【盎傳考異曰通鑑載於二年按盎以六年爲中郎將本傳載於諌淮南王事之後荀紀列於六年得之矣今從本傳及荀紀然通鑑所以載於二年者正以載張釋之爲廷尉於三年釋之盎所薦故並列盎事在前耳殊不知張釋之傳云事文帝十年不得調故免歸中郎將袁盎惜其去請徙補謁者釋之在文帝時不得調不應三年便爲廷尉也通鑑據百官表載張釋之所以並盎事誤也荀悅載釋之爲謁者於文帝十年爲廷尉於十三年豈此時表尙未誤後世傳冩之訛遂以十三年爲前三年也】

七年冬十月趙王遂梁王勝淮陽王武代王參來朝【史記年表】夏四月丙子初置南陵【史記大事記】六月癸酉未央宮東闕罘【罘音浮】罳災【本紀考異曰荀紀作辛酉漢書作癸酉二者不同按長歷六月辛未朔癸酉乃六月初三日此月無辛酉當是荀氏誤今從漢書】帝思賈誼徴之至入見上方受釐【音禧】宣室【漢儀注祭天地五畤皇帝不自行祠還致福】上因感鬼神事而問鬼神之本誼具道所以然之故至夜半帝前席旣罷曰吾久不見賈生自以爲過之今不及也乃拜誼爲梁王太傅【考異曰通鑑載賈誼治安防於文帝六年非也按誼傳爲服賦曰單閼之嵗應劭曰太嵗在卯爲單閼文帝六年乃丁卯嵗也又言嵗余文帝徴誼入對宣室拜爲梁太傅然則誼對宣室當在七年至於上治安防則又在爲梁太傅之後】梁王上少子愛而好書故令誼傅之數問以得失【誼傳】典客馮敬爲禦史大夫【百官表考異曰史記大事記載於九年漢書百官表荀紀並載於七年今從漢表荀紀】

欽定四庫全書

西漢年紀卷七

宋王益之撰文帝

八年冬十月齊王則燕王嘉河間王辟疆來朝【史記年表】是時匈奴彊侵邊天下初定制度疏闊諸侯王僣儗【音擬】地過古制淮南濟北王皆爲逆誅梁太傅賈誼數上疏陳政事多所欲匡建其大略曰臣竊惟事埶可爲痛哭者一可爲流涕者二可爲長太息者六若其他背理而傷道者難徧以疏舉進言者皆曰天下已安已治矣臣獨以爲未也曰安且治者非愚則防皆非事實知治亂之體者也夫抱火厝【千故反】之積薪之下而寢其上火未及然因謂之安方今之埶何以異此本末舛逆首尾衡決國制搶【仕庚反】攘【女庚反】非甚有紀胡可謂治陛下何不令臣得孰數之於前因陳治安之策試詳擇焉夫射獵之娛與安危之機孰急使爲治勞智慮苦身體乏鐘皷之樂勿爲可也樂與今同而加之諸侯軌道兵革不動民保首領匈奴賔服四荒向【讀曰向下同】風百姓素朴獄訟衰息大數旣得則天下順治海內之气淸和鹹理生爲明帝沒爲明神名譽之美垂於無窮禮祖有功而宗有徳使顧成之廟稱爲太宗上配太祖與漢亡極建久安之埶成長治之業以承祖廟以奉六親至孝也以幸天下以育羣生至仁也立綱陳紀輕重同得後可以爲萬世法程𨿽有愚防不肖之嗣猶得業而安至明也以陛下之明逹因使少知治體者得佐下風致此非難也其具可素陳於前願幸無忽臣謹稽之天地驗之往古按之當今之務日夜念此至孰也𨿽使舜禹復生爲陛下計亡以易此夫樹國固必相疑之埶下數被其殃上數爽其憂甚非所以安上而全下也今或親弟謀爲東帝親兄之子西鄕而撃今吳又見告矣天子春秋鼎盛行【下更反】義未過徳澤有加焉猶尙如是況莫大諸侯權力且十此者虖然而天下少安何也大國之王防弱未壯漢之所置傅相方握其事數年之後諸侯之王大抵皆冠血气方剛漢之傅相稱病而賜罷彼自丞尉以上徧置私人如此有異淮南濟北之爲邪此時而欲爲治安𨿽堯舜不治黃帝曰日中必【音衛】操刀必割今令此道順而全安甚易不肯蚤爲已乃墮【火規反】骨肉之屬而抗剄之豈有異秦之季世虖夫以天子之位乘今之時因天之助尙憚以危爲安以亂爲治假設陛下居齊桓之處將不合諸侯而匡天下乎臣又知陛下有所必不能矣假設天下如曩時淮陰侯尙王椘黥布王淮南彭越王梁韓信王韓張敖王趙貫髙爲相盧綰王燕陳豨在代令此六七公者皆亡恙當是時陛下卽天子位能自安乎臣有以知陛下之不能也天下殽亂髙皇帝與諸公並【步鼎反】起非有仄室之埶以豫席之也諸公幸者乃爲中防其次厪【與僅同】得舍人材之不逮至逺也髙皇帝以明聖威武卽天子位割膏腴之地以王諸公多者百餘城少者乃三四十縣徳至渥也然其後十年之間反者九起陛下之與諸公非親角材而臣之也又非身封王之也自髙皇帝不能以是一嵗爲安故臣知陛下之不能也然尙有可諉【女瑞反】者曰防臣請試言其親者假令悼恵王王齊元王王椘中子王趙幽王王淮陽共【讀曰恭】王王梁靈王王燕長王淮南六七貴人皆亡恙當是時陛下卽位能爲治虖臣又知陛下之不能也若此諸王𨿽名爲臣實皆有布衣昆弟之心慮亡不帝制而天子自爲者擅爵人赦死辠甚者或戴黃屋漢法令非行也𨿽行不軌如淮南王者令之不肯聽召之安可致乎幸而來至法安可得加動一親戚天下圜視而起陛下之臣𨿽有悍如馮敬適啟其口匕首已陷其胸矣陛下𨿽賢誰與領此故防者必危親者必亂已然之效也其異姓負彊而動者漢已幸勝之矣又不易其所以然同姓襲是迹而動旣有徴矣其埶盡又復然殃旤【古禍字】之變未知所移明主處之尙不能以安後世將如之何屠牛坦一朝解十二牛而芒刃不頓【讀曰鈍】者所排撃剝割皆眾理解【胡懈反】也至於髖髀【音寛陛】之所非斤則斧夫仁義恩厚人主之芒刃也權埶法制人主之斤斧也今諸侯王皆眾髖髀也釋斧斤之用而欲嬰以芒刃不缺則折胡不用之淮南濟北埶不可也臣竊迹前事大抵彊者先反淮陰王楚最彊則最先反韓信倚胡則又反貫髙因趙資則又反陳豨兵精則又反彭越用梁則又反黥布用淮南則又反盧綰最弱最後反長沙乃在二萬五千戶耳功少而最完埶防而最忠非獨性異人也亦形埶然也曩令樊酈絳灌據數十城而王今𨿽已殘亡可也令信越之倫列爲徹侯而居𨿽至今存可也然則天下之大計可知矣欲諸王之皆忠附則莫若令如長沙王欲臣子之勿葅醢則莫若令如樊酈等欲天下之治安莫若眾建諸侯而少其力力少則易使以義國小則亡邪心令海內之埶如身之使臂臂之使指莫不制從諸侯之君不敢有異心輻湊並進而歸命天子𨿽在細民且知其安故天下咸知陛下之明割地定制令齊趙楚各爲若干國使悼恵王幽王元王之子孫畢以次各受祖之分【扶問反】地地盡而止及燕梁它國皆然其分地眾而子孫少者建以爲國空而置之須其子孫生者舉使君之諸侯之地其削頗入漢者爲徙其侯國及封其子孫也所以數償之一寸之地一人之眾天子亡所利焉誠以定治而已故天下咸知陛下之亷地制一定宗室子孫莫慮不王下無倍畔之心上無誅伐之志故天下咸知陛下之仁法立而不犯令行而不逆貫髙利幾之謀不生柴奇開章之計不萌細民鄕善大臣致順故天下咸知陛下之義臥赤子天下之上而安植遺腹朝委裘而天下不亂當時大治後世誦聖一動而五業附陛下誰憚【徒旦反】而久不爲此天下之埶方病大瘇【上勇反】一脛之大幾【巨依反】如要一指之大幾如股平居不可屈信【讀曰伸下同】一二指慉【醜六反】身慮亡聊失今不治必爲錮疾後𨿽有扁鵲不能爲已病非徒瘇也又苦盭【古蹠戾字】元王之子帝之從弟也今之王者從弟之子也恵王之子親兄子也【考異曰漢書本傳云恵王親兄子也劉氏刋誤云恵王下脫之子二字此言爲是今從之】今之王者兄子之子也親者或亡分地以安天下防者或制大權以偪【古逼字】天子臣故曰非徒病瘇也又苦盭可痛哭者此病是也天下之埶方倒縣凡天子者天下之首何也上也蠻夷者天下之足何也下也今匈奴嫚娒【古侮字】侵掠至不敬也爲天下患至亡已也而漢嵗致金絮采繒以奉之夷狄徴令是主上之操【千髙反】也天子共【讀曰恭】貢是臣下之禮也足反居上首顧居下倒縣如此莫之能解猶爲國有人乎非亶【讀曰但】倒縣而已又類辟【音壁】且病痱【音肥】夫辟者一面病痱者一方痛今西邊北邊之郡𨿽有長爵不輕得復【方目反】五尺以上不輕得息斥堠望烽燧不得臥將吏被甲冑而睡臣故曰一方病矣醫能治之而上不使可謂流涕者此也陛下何忍以帝皇之號爲戎人諸侯埶旣卑辱而旤不息長【上聲】此安窮進謀者率以爲是固不可解也亡具甚矣臣竊料匈奴之眾不過漢一大縣以天下之大困於一縣之眾甚爲執事者羞之陛下何不試以臣爲屬國之官以主匈奴【誼傳】爲臣建三表設五餌以此與單於爭其民則下匈奴猶振稿也愛人之狀好人之技仁道也信爲大操帝義也愛好有實己諾有期十死一生彼將必至此謂爲三表賜之盛服車乘以壊其目賜之盛食珍味以壊其口賜之音樂婦人以壊其耳賜之髙堂邃宇倉庫奴婢以壊其腹於來降者上召幸之相娛樂親酌而手食之以壊其心此謂五餌三表已諭五餌旣明則匈奴之中乖而相疑其貴人南面而歸漢猶弱子之慕慈母也其眾南鄕而欲走漢猶水之流下也單於無臣之使無民之守惡得不歸陛下之義哉【賈誼新書考異曰漢書不載今取賈誼新書足之】行臣之計請必系單於之頸而制其命伏中行說而笞其背舉匈奴之眾惟上之令今不獵猛敵而獵田彘不搏反冦而搏畜莵翫細娛而不圖大患非所以爲安也徳可逺施威可逺加而直數百里外威令不信可謂流涕者此也【誼傳】天子之相號爲丞相諸侯之相號爲丞相天子列卿秩二千石諸侯列卿秩二千石則臣已同矣天子衛禦號爲太僕秩二千石諸侯之禦號曰太僕秩二千石則禦已齊矣天子親號云太后諸侯親號云太後天子妃號曰後諸侯妃號曰後然則諸侯何損而天子何加焉天子宮門曰司馬闌入者爲城旦諸侯宮門曰司馬闌入者爲城旦殿門俱爲殿門闌入者亦俱棄市宮墻門衛同名其嚴一等罪已鈞矣天子之言曰令令甲令乙是也諸侯之言曰令令儀之言是也天子卑號皆稱陛下諸侯卑號稱陛下天子車曰乘輿諸侯車曰乘輿然則所謂主者安居臣者安在夫所恃以別貴賤明尊卑者等級力衣服號令也人事無別是臣主非有相臨之具尊卑之經也孔子曰長民者衣服不貳從容有常以齊其民則民徳一詩云彼都人士狐裘黃裳行歸於周萬民之望孔子曰爲上可望而知也爲下可述而志也則君不疑於其臣而臣不惑於其君此之不行可爲長太息者此也【賈誼新書考異曰此叚見賈誼新書蓋誼稱長太息者六而闕其一今取之以足其數】今民賣僮者爲之繡衣絲履偏諸緣內之閒中是古天子後服所以廟而不宴者也而庶人得以衣婢妾白縠之表薄紈之裏緁【音妾】以偏諸美者黼繡是古天子之服今富人大賈嘉防召客者以被【皮義反】墻古者以奉一帝一後而節適今庶人屋壁得爲帝服倡優下賤得爲後飾然而天下不屈【其勿反下同】者殆未有也且帝之身自衣皁綈【徒奚反】而富民墻屋被文繡天子之後以緣其領庶人孽妾緣其履此臣所謂舛也夫百人作之不能衣【於旣反】一人欲天下亡寒胡可得也一人耕之十人聚而食之欲天下亡饑不可得也饑寒切於民之肌膚欲其亡爲姦邪不可得也國已屈矣盜賊直湏時耳然而獻計者曰亡動爲大耳夫俗至大不敬也至無等也至冒上也進計者猶曰毋爲可爲長太息者此也商君遺禮義棄仁恩並心於進取行之二嵗秦俗日敗故秦人家富子壯則出分家貧子壯則出贅【之鋭反】借父耰【音憂】鉏慮有徳色母取箕箒立而誶【音碎】語抱哺【音步】其子與公並【步鼎反】倨婦姑不相說【讀曰悅】則反唇而相稽【工奚反】其慈子耆利不同禽獸者亡幾【居豈反】耳然並心而赴時猶曰蹷【音厥】六國兼天下功成求得矣終不知反亷愧之節仁義之厚信兼並之法遂進取之業天下大敗眾掩寡智欺愚勇威怯壯陵衰其亂至矣是以大賢起之威振海內徳從天下曩之爲秦者今轉而爲漢矣然其遺風余俗猶尙未攺今世以侈靡相競而上亡制度棄禮義捐亷恥日甚可謂月異而嵗不同矣逐利不耳慮非顧行也今其甚者殺父兄矣盜者剟【音輟】寢戶之簾搴【音騫】兩廟之噐白晝大都之中剽【頻妙反】吏而奪之金矯僞者出幾【鉅衣反】十萬石粟賦六百餘萬錢乘傳而行【下更反】郡國此其亡行義之尢至者也而大臣特以簿書不報期防之間以爲大故至於俗流失世壊敗因恬而不知怪慮不動於耳目以爲是適然耳夫移風易俗使天下回心而鄕道類非俗吏之所能爲也俗吏之所務在於刀筆筐篋而不知大體陛下又不自憂竊爲陛下惜之夫立君臣等上下使父子有禮六親有紀此非天之所爲人之所設也夫人之所設不爲不立不植則僵不修則壊筦【與管同】子曰禮義亷恥是謂四維四維不張國乃防亡使筦子愚人也則可筦子而少知治體則是豈不可爲寒心哉秦防四維而不張故君臣乖亂六親殃戮姦人並起萬民離叛凡十三嵗而社稷爲虛今四維猶未備也故姦人幾【讀曰冀】幸而眾心疑惑豈如今定經制令君君臣臣上下有差父子六親各得其宜姦人亡所幾幸而羣臣眾信上不疑惑此業一定世世常安而後有所持循矣若夫經制不定是猶渡江河亡維楫中流而遇風波船必覆矣可謂長太息者此也夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人性不甚相逺也何三代之君有道之長而秦無道之暴也其故可知也古之王者太子乃生固舉以禮使士負之有司齊肅端冕見【胡電反】之南郊見於天也過闕則下過廟則趨孝子之道也故自爲赤子而教固已行矣昔者成王防在𦇤抱之中召公爲太保周公爲太傅太公爲太師保保其身體傅傅之徳義師道【讀曰導】之教訓此三公之職也於是爲置三少皆上大夫也曰少保少傅少師與太子宴者也故乃孩提有識三公三少固明孝仁禮義以道習之逐去邪人不使見惡行於是皆選天下之端士孝弟博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於椘之地不能不椘言也故擇其所耆【讀曰嗜】必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則入於學學者所學之官也學禮曰帝入東學上親而貴仁則親疏有序而恩相及矣帝入南學上齒而貴信則長防有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃【與逾同】矣帝入太學承師問道退習而考於太傅太傅罰其不則而匡其不及則徳智長而治道得矣此五學者旣成於上則百姓黎民化輯【與集同】於下矣及太子旣冠成人免於師保之嚴則有記過之史徹膳之宰進善之旌誹謗之木敢諌之鼓瞽史誦詩工誦箴諌大夫進謀士傳民語習與智長故切而不媿化與心成故中道若性三代之禮春朝朝日秋暮夕月所以明有敬也春秋入學坐國老執醤而親餽【與饋同】之所以明有孝也行以鸞和步中【竹仲反】采齊【在私反】趣【讀曰趨】中肆夏所以明有度也其於禽獸見其生不忍其死聞其聲不食其肉故逺【於萬反】庖廚所以長【竹兩反】恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諌者謂之誹謗深計者爲之妖言其視殺人若艾【讀曰刈】艸菅【音姦】然豈惟胡亥之性惡哉彼其所以道【讀曰導】之者非其理故也鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟【居力反】絕者其轍迹可見也然而不避是後車又將覆也夫存亡之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術智誼之指則教之力也若其服習積貫【工官反】則左右而已夫胡粵之人生而同聲老目【讀曰嗜】欲不異及其長而成俗累數譯而不相通行者有𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也凡人之智能見已然不能見將然夫禮者禁於將然之前而法者禁於已然之後是故法之所用易見而禮之所爲生難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而禮云禮云者貴絕惡於未萌而起教於防眇使民日遷善逺辠而不自知也孔子曰聽訟吾猶人也必也使無訟乎爲人主計者莫如先審取捨取捨之極定於內而安危之萌應於外矣安者非一日而安也危者非一日而危也皆以積漸然不可不察也人主之所積在其取捨以禮義治之者積禮義以刑罰治之者積刑罰刑罰積而民怨背禮義積而民和親故世主欲民之善同而所以使民善者或異或道【讀曰導】之以徳教或敺【與驅同】之以法令道之以徳教者徳教洽而民气樂敺之以法令者法令極而民風哀哀樂之感禍福之應也秦王之欲尊宗廟而安子孫與湯武同然而湯武廣大其徳行六七百嵗而弗失秦王治天下十餘嵗則大敗此亡它故矣湯武之定取捨審而秦王之定取捨不審矣夫天下大噐也今人之置噐置諸安處則安置諸危處則危天下之情亡以異在天子之所以置之湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世此天下之所共聞也秦王置天下於法令刑罰徳澤亡一有而怨毒盈於世下憎惡之如仇讐旤幾及身子孫誅絕此天下之所共見也是非其明效大驗邪人之言曰聽言之道必以其事觀之則言者莫敢妄言今或言禮誼之不如法令教化之不如刑罰人主胡不引殷周秦事以觀之也人主之尊譬如堂羣臣如陛眾庶如地故陛九級上亷逺地則堂髙陛亡級亷近地則堂卑髙者難攀卑者易陵理勢然也故古者聖王制爲等列內有公卿大夫士外有公侯伯子男然後有官司小吏延及庶人等級分明而天子加焉故其尊不可及也裏諺曰欲投防而忌噐此善諭也防近於噐尙憚不投恐傷其噐況於貴臣之近【具靳反】主乎亷恥節禮以治君子故有賜死而亡戮辱是以黥劓之辠不及大夫以其離主上不逺也禮不敢齒君之路馬蹵【千六反】其芻者有罰見君之幾杖則起遭君之乘車則下入正門則趨君之寵臣𨿽或有過刑戮之辠不加其身者尊君之故也此所以爲主上豫逺不敬也所以體貌大臣而厲其節也今自王侯三公之貴皆天子之所攺容而禮之也古天子之所謂伯父伯舅也而令與眾庶同黥劓髠刖笞防【音罵】棄市之法然則堂不亡陛虖被戮辱者不泰迫虖亷恥不行大臣無乃握重權大官而有徒亡恥之心乎夫望夷之事二世見當以重法者投防而不忌噐之習也臣聞之履𨿽鮮不加於枕冠𨿽敝不以苴【子余反】履夫嘗已在貴寵之位天子攺容而體貌之矣吏民嘗俯伏以敬畏之矣今而有過帝令廢之可也退之可也賜之死可也防之可也若夫束縛之系緤【先列反】之輸之司防編之徒官司冦小吏詈罵而榜【音彭】笞之殆非所以令眾庶見也夫卑賤者習知尊貴者之一旦吾亦乃可以加此也非所以習天下也非尊尊貴貴之化也夫天子之所嘗敬眾庶之所嘗寵死而死耳賤人安宜得如此而頓辱之哉豫讓事中行【胡剛反】之君智伯伐而防之移事智伯及趙防智伯豫讓釁面吞炭必報襄子五起而不中人問豫子豫子曰中行眾人畜我我故眾人事之智伯國士遇我我故國士報之故此一豫讓也反君事讐行若狗彘已而抗節致忠行出虖列士人主使然也故主上遇其大臣如遇犬馬彼將犬馬自爲也如遇官徒彼將官徒自爲也頑頓【讀曰鈍】亡恥奊【胡結反】詬【音後】亡節亷恥不立且不自好茍若而可故見利則逝見便則奪主上有敗則因而挻【式延反】之矣主上有患則吾茍免而已立而觀之耳有便吾身者則欺賣而利之耳人主將何便【頻面反】於此羣下至眾而主上至少也所托財噐職業者粹於羣下也俱無恥俱茍安則主上最病故古者禮不及庶人刑不至大夫所以厲寵臣之節也古者大臣有坐不亷而廢者不謂不亷曰簠簋【音甫軌】不飾坐污穢滛亂男女亡別者不曰污穢曰帷薄不修坐罷【讀曰疲】軟【人兗反】不勝任者不謂罷軟曰下官不職故貴大臣定有其辠矣猶未斥然正以謼【古呼字】之也尙遷就而爲之諱也故其在大譴大何之域者聞譴何則白冠纓盤水加劍造請室【胡公漢儀車駕出有請室令在前先驅此官有別獄也】而請辠耳上不執縛系引而行也其有中罪者聞而自弛【式爾反】上不使人頸盭【古戾字】而加也其有大辠者聞命則北面再拜跪而自裁上不使捽【才乞反】抑而刑之也曰子大夫自有過耳吾遇子有禮矣遇之有禮故羣臣自憙【讀曰喜許吏反】嬰以亷恥故人矜節行上設亷恥禮義以遇其臣而臣不以節行報其上者則非人類也故化成俗定則爲人臣者主耳忘身國耳忘家公耳忘私利不茍就害不茍去惟義所在上之化也故父兄之臣誠死宗廟法度之臣誠死社禝輔翼之臣誠死君上守圄捍敵之臣誠死城郭封疆故曰聖人有金城者此物此志也彼且爲我死故吾得與之俱生彼且爲我亡故吾得與之俱存夫將爲我危故吾得與之皆安顧行而忘利守節而仗義故可以托不禦之權可以寄六尺之孤此厲亷恥行禮義之所致也主上何喪焉此之不爲而故彼之久行故曰可爲長太息者此也先是絳侯周勃逮繋長安獄治卒亡事復爵邑故誼以此譏上上深納其言飬臣下有節是後大臣有罪皆自殺不受刑【誼傳考異曰此見賈誼傳其下又云至武帝時稍復入獄自寧成始以史考之下吏始於周亞夫非自武帝始也史臣之言蓋失於不深考故通鑑刋去此語爲得其實今從之】夏五月太僕汝陰侯夏侯嬰薨【百官表本傳】

九年冬十月城陽王喜淮陽王武來朝【史記年表】春大旱【本紀考異曰荀紀作夏漢書紀作春今從漢書】溫室鐘自鳴以芷陽鄕爲覇陵

【史記大事記】上從覇陵上欲西馳下峻阪中郎將袁盎防【與擥同】轡上曰將軍怯邪盎言曰臣聞千金之子不垂堂百金之子不騎衡聖主不乘危不徼幸今陛下騁六飛馳不測山有如馬驚車敗陛下縱自輕柰髙廟太后何上乃止【袁盎傳考異曰事見盎傳不得其時今附於覇陵之後】

十年冬十月諸侯王皆來朝【史記大事記考異曰此據史記大事記所書按表是時楚王戊齊王則城陽王喜吳王濞燕王嘉趙王遂河間王辟疆梁王勝代王參淮陽王武長沙王吳著凡十一王東萊解題云史記今年書諸侯王皆來朝則吳王稱病不朝其猶在是嵗之後歟考史記諸侯表文帝三年吳王濞來朝自是終文帝之世並不復朝是吳王稱病當在三年之後七國反景帝詔曰吳王濞稱疾不朝二十餘年使吳王十年以後方不朝至景帝三年才十七年耳不應云二十餘年又賈誼防言今吳又見告矣則自是吳已有反形因其不朝而可知之又誼防論太子提博局殺吳太子之事誼防在文帝八年不應吳王十年方不朝也然史記十年所以書諸侯王皆朝者謂余諸王來朝而是時吳王已賜幾杖固不預朝請之數也】將軍軹侯薄昭殺漢使者【侯表】帝不忍加誅使公卿從之飲酒欲令自引分昭不肯使羣臣喪服往哭之乃自殺【漢紀鄭氏注】帝臨爲置後【漢書侯表考異曰此事見鄭氏漢書本紀注通鑑取之今從通鑑】南陽張釋之以貲爲騎郎【如淳曰漢注貲五百萬得爲常侍郎】事帝十年不得調【徒釣反】亡所知名釋之曰久宦減仲【仲釋之兄】之產不遂欲免歸中郎將袁盎知其賢惜其去乃請徙釋之補謁者【考異曰通鑑載張釋之事於三年以傳考之荀氏書於十年是也今從荀紀】釋之旣朝畢因前言便宜事帝曰卑之毋甚髙論令今可行也於是釋之言秦漢之間事秦所以失漢所以興者久之帝稱善拜釋之爲謁者僕射從行上登虎圏【求逺反】問上林尉禽獸簿十餘問尉左右視盡不能對虎圏嗇夫從旁代尉對上所問禽獸簿甚悉欲以觀其能口對響應亡窮者帝曰吏不當如此邪尉亡賴詔釋之拜嗇夫爲上林令釋之久之前曰陛下以絳侯周勃何如人也上曰長者也又復問東陽侯張相如何人也上復曰長者釋之曰夫絳侯東陽侯稱爲長者此兩人言事曽不能出口豈效此嗇夫喋喋利口防給哉且秦以任刀筆之吏爭以亟疾苛察相髙其敝徒文具無惻隠之實以故不聞其過陵遲至於二世天下土崩今陛下以嗇夫口辯而超遷之臣恐天下隨風靡靡爭爲口辯而無其實且下之化上疾於影響舉措不可不審也帝曰善乃止不拜嗇夫上就車召釋之參乘徐行問釋之秦之敝具以質言至宮上拜釋之爲公車令【釋之傳】帝欲求能治尙書者天下無有聞故秦博士濟南伏生【張晏曰伏生名勝】能治欲召之時伏生年九十餘老不能行於是乃詔太常使掌故潁川鼂錯【音厝】往受之秦時焚書伏生壁藏之其後兵大起流亡漢定伏生求其書亡數十篇獨得二十九篇卽以教於齊魯之間學者由是頗能言尙書諸山東大師無不渉尙書以教矣【史記儒林傳】錯受尙書伏生所還因上書稱說詔以爲太子舍人門大夫遷博士錯爲人陗直刻深嘗學申商刑名於軹張恢先所與雒陽宋孟及劉同師【鼂錯傳考異曰史失其年按錯傳錯受尙書伏生所還因上便宜事以書稱說詔以爲太子舍人門大夫家令今載於拜家令之前一年】燕人韓嬰爲博士【韓嬰傳】漢興諸學者多言禮而魯髙堂生最本禮禮固自孔子時而其經不具及至秦焚書書散亡益多於今獨有士禮髙堂生能言之而魯徐生善爲頌【頌讀與容同舊儀有二郎爲此頌貌威儀事有徐氏後有張氏不知經但能盤辟爲禮容天下郡國有容史皆詣魯學之】帝時徐生以頌爲禮官大夫是後能言禮爲頌者由徐氏焉【儒林傳】六國之君魏文侯最爲好古至是得其樂人竇公獻其書乃周官大宗伯之大司樂章也【藝文志】時竇公年百八十嵗兩目皆瞽帝奇之【桓譚新論】帝廣逰學之路論語爾雅孟子皆置博士【趙岐孟子序後漢翟酺曰文帝始置一經博士考異曰韓嬰徐生事見儒林傳竇公事見藝文志論語爾雅孟子置博士見趙岐孟子序皆不得年月今附於鼂錯受尙書之後】

﹤史部﹐編年類﹐西漢年紀﹥

欽定四庫全書

西漢年紀卷八

宋王益之撰文帝

十一年冬十月梁王勝淮陽王武代王參來朝【史記年表】太子與梁王共車入朝不下司馬門【如淳曰宮衛令諸出入殿門公車司馬門者皆下不如令罰金四兩】公車令張釋之追止太子梁王毋入殿門遂劾不下公門不敬奏之【考異曰此事荀紀並載於十年按漢諸侯王朝多朝十月蓋嵗首也釋之事文帝十年不調是年袁盎薦之方徙爲謁者及言秦漢便宜拜爲謁者僕射從幸上林止不拜嗇夫方拜公車令爲公車令後始劾奏太子梁王以事勢考之非十年十月也按史記表梁王十一年亦入朝釋之劾下車事當是此年今移於此】薄太后聞之帝免冠謝曰教兒子不謹薄太后使使承詔赦太子梁王然後得入帝由是奇釋之拜爲中大夫頃之至中郎將從行至覇陵上居外臨厠時愼夫人從上指視愼夫人新丰道曰此走邯鄲道也使愼夫人鼔瑟上自倚瑟而歌意淒愴悲懷顧羣臣曰嗟乎以北山石爲槨用紵絮斮陳漆其間豈可動防左右皆曰善釋之前曰使其中有可欲𨿽錮南山猶有隙使其中無可欲𨿽無石槨又何戚焉帝稱善【張釋之傳】夏六月梁懷王勝薨無子國除【梁王賈誼傳荀氏漢紀】賈誼上疏曰人主之行異布衣布衣者飾小行競小防以自托於鄕黨人主惟天下安社稷固不耳髙皇帝分天下以王功臣反者如蝟毛而起以爲不可故蔪【讀與芟同】去不義諸侯而虛其國擇良日立諸子雒陽上東門之外畢以爲王而天下安故大人者不牽小行以成大功今淮南地逺者或數千里越兩諸侯而縣屬於漢其吏民繇役往來長安者自悉而補中道衣敝錢用諸費稱此其苦屬漢而欲得王至甚逋逃而歸諸侯者已不少矣其埶不可久【按賈誼本傳此下尙有願舉淮南地以益淮陽爲梁王立後割淮陽北邊二三列城以益梁梁起於新郪以北著之河淮陽包陳以南揵之江則大諸侯有異心者不敢謀等句凡百餘言此書不載於文義未足疑原夲脫落】臣聞聖主言問其臣而不自造事故使人臣得畢其愚忠惟陛下財幸帝從之【賈誼傳】絳武侯周勃薨勃不好文學每召諸生說士東向坐責之趣【讀曰促】爲我語其椎少文如此【勃傳】

太史公曰周勃始爲布衣時鄙朴人也才能不過凡庸及從髙帝定天下在將相位諸呂欲作亂勃匡國家難復之乎正𨿽伊尹周公何以加防

博士鼂錯上書言人主所以尊顯功名揚於萬世之後者以知術數也故人主知所以臨制臣下而治其眾則羣臣畏服矣知所以聼言受事則不欺蔽矣知所以安利萬民則海內必從矣知所以忠孝事上則臣子之行備矣此四者臣竊爲皇太子急之人臣之議或曰皇太子亡以知事爲也臣之愚誠以爲不然竊觀上世之君不能奉其宗廟而刼殺於其臣者皆不知術數者也皇太子所讀書多矣而未深知術數者不問書說也夫多誦而不知其說所謂勞苦而不爲功臣竊觀皇太子材智髙奇馭射伎藝過人絕逺然於術數未有所守者以陛下爲心也竊願陛下幸擇聖人之術可用今世者以賜皇太子因時使太子陳眀於前惟陛下裁察上善之於是拜錯爲太子家令以其辯得幸太子太子家號曰智囊【鼂錯傳】時周仁以醫見爲太子舍人而張敺【音驅】亦以治刑名侍太子然敺𨿽治刑名家其人長者敺安邱侯說庶子也【周仁張敺傳】吳王濞居國以銅鹽故百姓無賦卒踐更輙予平賈【讀曰價如淳曰更有三品有卒更有踐更有過更古者正卒無常人皆當疊爲之一月一更是謂卒更也貧者欲得顧更錢者次直出錢顧之月二千是謂踐更也天下人皆直戍邊三日亦名爲更律所謂繇戍也𨿽丞相子亦在戍邊之調不可人人自行三日戍又行者當自戍三日不可往便還因便住一嵗一更諸不行者出錢三百入官官以給戍者是謂過更也律說卒踐更者居也居更縣中五月乃更也後從尉律卒踐更一月休十一月也服防曰吳王欲得民心爲卒者顧其庸隨時月與平價也】嵗時存問茂材賞賜閭裏他郡國吏欲來捕亡人者頌【讀曰容】共禁不與以故能使其眾鼂錯爲家令得幸太子數從容言吳過可削數上書說之帝寛不忍罰以此吳王益橫【胡孟反吳王濞傳】初諸侯王皆自治民聘賢吳王濞招置四方逰士齊鄒陽吳嚴忌淮陰枚乘等俱仕吳皆以文辯著名【鄒陽傳】吳王之謀爲逆也枚乘奏書諫曰夫以一縷之絲系千鈞之重上懸無極之髙下垂不測之深𨿽至愚之人猶知其絕矣必若所欲爲危於累卵難於上天變所欲爲易於反掌安於泰山今欲極天命之壽敝無窮之樂終萬乘之懽不出反掌之易以居泰山之安而欲乘累卵之危走上天之難此愚臣之所大惑也吳王不聼【枚乘傳】匈奴冦狄道【本紀】上發兵以禦之太子家令鼂錯上言兵事臣聞漢興以來胡虜數入邊地小入則小利大入則大利髙後時再入隴西攻城屠邑敺略畜產其後復入隴西殺吏卒大冦盜竊聞戰勝之威民气百倍敗兵之卒沒世不復自髙後以來隴西三困於匈奴矣民气破傷亡有勝意今玆隴西之吏賴社稷之神靈奉陛下之眀詔和輯【與集同】士卒底【與砥同】厲其節起破傷之民以當乘勝之匈奴用少擊眾殺一王敗其眾而有大利非隴西之民有勇怯乃將吏之制巧拙異也臣又聞用兵臨戰合刃之急者三一曰得地形二曰卒服習三曰器用利兵法曰丈五之溝漸【子防切】車之水山林積石經川邱阜屮【古艸字】木所在此步兵之地也車騎二不當一土山邱陵曼衍【弋戰反】相屬【之欲切】平原廣野此車騎之地也步兵十不當一平陵相逺川谷居間仰髙臨下此弓弩之地也短兵百不當一兩陳相近平地淺艸可前可後此長防之地也劍楯三不當一萑【音桓】葦竹蕭艸木蒙蘢【來東反】支葉茂接此矛鋋【上延反】之地也長防二不當一曲道相伏險阸相薄此劍楯之地也弓弩三不當一【按晁錯本傳此句下尙有士不選練卒不服習以下數百言此夲不載則上文所云合刃之急者三遂缺其二於文義未明疑屬傳寫脫落】傳曰狂夫之言而眀主擇焉臣錯愚陋昧死上狂言惟陛下財【與裁同】擇帝嘉之乃賜錯璽書寵答焉曰皇帝問太子家令上書言兵體三章聞之書言狂夫之言而眀主擇焉今則不然言者不狂而擇者不眀國之大患故在於此使夫不眀擇於不狂是以萬聼而萬不當也【晁錯傳】

十二年冬十月齊王則趙王遂河間王辟疆來朝【史記表】春正月賜諸侯王女邑各二千戶【本紀】二月出恵帝後宮羙人令得嫁【本紀】徙淮陽王武爲梁王北界泰山西至髙陽得大縣四十餘城【賈誼傳考異曰通鑑載於十一年正以賈誼上疏故並附於疏後耳按梁懷王揖傳揖卽勝也云楫薨明年淮陽王武徙王梁又武傳及史記年表並云十二年徙梁今書於此】民作歌歌淮南王曰一尺布尙可縫一斗粟尙可舂兄弟二人不相容【考異曰通鑑載於七年非也按史記漢書淮南王傳並云十二年民作歌】上聞之乃嘆曰昔堯舜放逐骨肉周公殺管蔡天下稱聖不以私害公天下豈以爲我貪淮南地耶廼徙城陽王喜王淮南故地而追諡淮南王爲厲王置園如諸侯儀【淮南王傳考異曰通鑑載於七年非也按史記諸侯表漢書同姓諸侯表並書喜以孝文十二年徙王淮南又淮南王傳云十二年民作歌云云上聞之曰天下豈以爲我貪淮南地邪廼徙城陽王王淮南故地而追尊淮南王爲厲王如此則城陽徙淮南在十二年無疑今書於十二年】三月除闗無用傳【本紀】初賈誼嘗論以爲建武闗函谷關臨晉闗者大抵爲備山東諸侯也天下之制在陛下今大諸侯多其力因建闗而備之若秦之備六國也豈若定地勢使無可備之患因行兼愛無私之道罷闗一通而天下無以區區獨有闗中者所謂禁遊宦諸侯及無得出馬闗者豈不曰諸侯得眾則權益重其國眾車騎則力益多故眀爲之法無資諸侯豈若一定地制令諸侯之民人騎二馬不足以爲患益以萬夫不足以爲害今不定大理數起禁不服人心害兼覆之義不便【賈誼新書】初梁王墜馬死賈誼自傷爲傅無狀至是亦死賈生之死年三十三矣【賈誼傳考異曰呂氏大事記載於十三年按誼傳載梁王墜馬死賈誼自傷爲傅亡狀常哭泣後嵗余亦死梁王以十一年六月死則誼死在十二年無疑矣今移於十二年】吳有馬生角在耳前上向右角長三寸半左角長二寸半圍皆二寸【荀氏漢紀】詔丞相曰監禦史不奉法棄公就私陵暴百姓行權於下治不平正處官不良細民不通不率其職俗不孝弟不務於本衣食無度出入無時眾彊暴寡盜賊滋彰丞相以聞於是遣丞相史九人出刺諸州並督監禦史【通典漢儀】十三年冬十月楚王戊來朝【史記年表】帝躬修元黙勸趣農桑減省租賦而將相皆舊功臣少文多質懲惡亡秦之政論議務在寛厚恥言人之過失化行天下告訐之俗易吏安其官民安其業畜積嵗增戶口寢息風流篤厚禁罔疏闊選張釋之爲廷尉罪疑者予民是以刑罰大省至於斷獄四百有刑錯之風【考異曰漢書百官表載於三年呂氏觧題以爲釋之事文帝十年不得調不應廷尉之拜在三年遂書於後三年今考刑法誌書釋之爲廷尉於除肉刑之先除肉刑蓋文帝之十三年也荀氏漢紀書釋之爲廷尉於十三年得之矣今從荀紀】是嵗齊太倉令淳於公有罪當刑詔獄逮系長安淳於公無男有五女當行防逮罵其女曰生子不生男緩急非有益也其少女緹【他弟反】縈自傷悲泣乃隨其父至長安上書天子憐悲其意五月【兩字據本紀】下令曰制詔禦史蓋聞有虞氏之時畫衣冠異章服以爲戮而民弗犯何治之至也今法有肉刑三【孟康曰黥劓二刖左右趾合一凡三考異曰孟康曰黥劓二刖左右趾合一凡三崔浩漢律序云文帝除肉刑而宮不易張斐注曰以其滛亂人族類故不易也爲是說者皆失於不考景紀議文帝廟樂韶曰除宮刑重絕人之世也鼂錯賢良對策亦有除去陰刑語是宮刑已除於文帝之時矣詔文云今有肉刑三則除宮刑當在除肉刑之先非同時也】而姦不止其咎安在非乃朕徳之薄而教不眀歟吾甚自媿故夫訓道不純而愚民陷焉詩曰愷悌君子民之父母今人有過教未施而刑加焉或欲攺行爲善而道無由也朕甚憐之夫刑至斷支體刻肌膚終身不息何其楚痛而不徳也豈稱爲民父母之意防其除肉刑【刑法志按原夲無詩曰以下文意未足今補入】上行出中渭橋有一人從橋下走乘輿馬驚於是使騎捕之屬廷尉張釋之治問曰縣人來聞蹕匿橋下久以爲行過旣出見車騎卽走耳釋之奏當此人犯蹕當罰金【如淳曰乙令蹕先至而犯者罰金四兩】上怒曰此人親驚吾馬馬賴和柔令它馬固不敗傷我乎而廷尉廼當之罰金釋之曰法者天子所與天下公共也今法如是更重之是法不信於民也且方其時上使使誅之則已今已下廷尉廷尉天下之平也一傾天下用法皆爲之輕重民安所錯其手足惟陛下察之上良久曰廷尉當是也後人有盜髙廟坐前玉環得帝怒下廷尉治案盜宗廟服禦物者爲奏當棄市上怒曰人亡道廼盜先帝器吾屬廷尉者欲致之族而君以法奏之非吾所以共承宗廟意也釋之免冠頓首謝曰法如是足矣且罪等然以順逆爲基今盜宗廟器而族之有如萬分一假令愚民取長陵一抔土陛下且何以加其法乎帝與太后言之乃許廷尉當是時周亞夫與梁相山都侯王恬啟見釋之持議平廼結爲親友張廷尉繇此天下稱之【張釋之傳考異曰荀紀載於十三年今從之】先是陳孝婦年十六而嫁未有子其夫當行戍夫且行時屬孝婦曰我生死未可知幸有老母無它兄弟備養吾不還汝肯養吾母乎婦應曰諾夫果死不還婦養姑不衰慈愛愈固紡績以爲家業終無嫁意居防三年其父母哀其年少無子而早寡也將取而嫁之孝婦曰妾聞之信者人之幹也義者行之節也妾幸得離𦇤褓受嚴命而事夫夫且行時屬妾以老母旣許諾之夫受人之托豈可棄防棄托不信背死不義不可也母曰吾憐汝年少早寡也孝婦曰妾聞寧載於義而死不載於地而生且夫養人老母而不能卒許人以諾而不能信將何以立於世夫爲人婦固養其舅姑者也夫不幸先死不得盡爲人子之禮今又欲使妾去之莫養老母是眀夫之不肖而著妾之不肖不孝不信且無義何以生防因欲自殺其父母懼而不敢嫁也遂始養其姑二十八年姑死葬之終奉祭祀淮陽守以聞帝髙其義使使者賜黃金四十斤復終身無所與號曰孝婦【列女傳考異曰此事見劉向列女傳不得其時然孝婦之夫以戍死後養姑盡孝淮陽守以聞淮陽王武十二年徙梁是淮陽至是方爲郡也十三年又除戍卒令遂附孝婦事於淮陽王徙封之次年除戍卒令之前】除戍卒令【史記大事記】

十四年冬十月燕王嘉來朝【史記年表】匈奴十四萬騎入朝那蕭闗殺北地都尉孫卬【考異曰孫字據功臣表增入按顏注曰功臣表云缾侯孫單以父北地都尉卬死事侯文帝十四年三月丁巳封與此正合然則卬姓孫而徐廣乃雲姓叚說者因曰叚防宗卽卭之元孫無所據也防宗漢書有傳班固不云是卬後何從而知之乎】虜人民畜產甚多遂至彭陽使奇兵入燒回中宮【考異曰呂氏觧題曰奇兵漢書作騎兵非也胡無步兵今從史記】候騎至雍甘泉【匈奴傳】上赫然憤遂躬戎服親禦鞍馬從六郡良家材力之士騎射上林講習戰陳【漢書匈奴傳贊】遣三將軍軍隴西北地上郡時隴西李廣以良家子從軍擊胡用善射殺首虜多爲郎騎常侍【顏曰官爲郎而常騎以侍天子故曰騎常侍】數從射獵格殺猛獸帝曰惜廣不逢時令當髙帝世萬戶侯豈足道防【廣傳】三月詔增雍五畤路車各一乘駕被【皮義反】具西畤畦畤寓車各一乘寓馬四疋駕被具河湫漢水玉加各二及諸祀皆廣壇場珪幣爼豆以差加之魯人公孫臣上書曰始秦得水徳及漢受之推終始傳【張戀反】則漢當土徳土徳之應黃龍見宜攺正朔服色上黃【郊祀志按史漢二紀春詔增壇場珪幣無三月字郊祀志亦有年無月此作三月未知何據】事下丞相張蒼【蒼傳】蒼以爲漢廼水徳之時河決金堤其符也年始冬十月色外黒內赤與徳相應公孫臣言非是罷之【郊祀志】

十五年冬十月燕王嘉梁王武來朝【史記表】春黃龍見於成紀【本紀】其夏下詔曰有異物之神見於成紀毋害於民嵗以有年朕防【讀曰冀】郊祀上帝諸神禮官議毋諱以朕勞有司皆曰古者天子夏親郊祀上帝於郊故曰郊於是四月帝始幸雍郊見五畤祠衣皆尙赤【郊祀志】趙人新垣平以望气見上言長安東北有神气成五采若人冠冕焉或曰東北神眀之舍西方神眀之墓也天瑞下宜立祠上帝以合符應於是作渭陽五帝廟同宇帝一殿面五門各如其帝色祠所用及儀亦如雍五畤【郊祀志按原本趙人新垣平以下屬九月舉賢良文學之後誤今從史記本紀移入此處又原本此上有始名山大川在諸侯諸侯祝各自奉祠天子官不領及齊淮南國廢令大祝盡以嵗時致禮如故一節與所引本紀修名山大川條復今刪去】赦天下修名山大川嘗祀而絕者有司以嵗時致禮【本紀】九月詔有司舉賢良文學士上親防詔之曰惟十有五年九月壬子皇帝曰昔者大禹勤求賢士施【弋防反】及方外四極之內舟車所至人迹所及靡不聞命以輔其不逮近者獻其眀逺者通厥聰比【頻寐反】善戮力以翼天子是以大禹能亡失徳夏以長楙髙皇帝親除大害去亂從【子容切】並建豪英以爲官師爲諫諍輔天子之闕而翼戴漢宗也賴天之靈宗廟之福方內以安澤及四夷今朕獲執天下之正以承宗廟之祀朕旣不徳又不敏眀弗能燭而智不能治此大夫之所著聞也故詔有司諸侯王三公九卿及主郡吏各帥其志以選賢良眀於國家之大體通於人事之始終及能直言極諫者各有人數將以匡朕之不逮二三大夫之行當此三道朕甚嘉之故登大夫於朝親諭朕志大夫其上三道之要及永惟朕之不徳吏之不平政之不宣民之不寧四者之闕悉陳其志毋有所隠上以薦先帝之宗廟下以興愚民之休利著之於篇朕親覽焉觀大夫所以佐朕至與不至書之周之宻之重【直龍反】之閉之興自朕躬大夫其正論毋枉執事烏虖【讀曰呼】戒之大夫其帥志毋怠鼂錯對曰平陽侯臣窋汝陰侯臣竈潁陰侯臣何廷尉臣宜昌隴西太守臣昆【下昆反】邪所選賢良太子家令臣錯昧死再拜言臣竊聞古之賢王莫不求賢以爲輔翼故黃帝得力牧而爲五帝先大禹得咎繇而爲三王祖齊桓得筦【與管同】子而爲五伯【讀曰覇下同】長今陛下講於大禹及髙皇帝之建豪英也退托於不眀以求賢良讓之至也臣竊觀上世之傳若髙皇帝之建功業陛下之徳厚而得賢佐皆有司之所覽刻於玉板蔵於金匱歷之春秋紀之後世爲帝者祖宗與天地相終今臣窋等廼以臣錯充賦甚不稱眀詔求賢之意臣錯艸茅臣無識知昧死上愚對曰詔防曰眀於國家大體愚臣竊以古之五帝眀之臣聞五帝神聖其臣莫能及故自親事處於法宮之中眀堂之上動靜上配天下順地中得人故眾生之類亡不覆也根著【直略反】之徒亡不載也燭以光眀無偏異也徳上及飛鳥下至水虫艸木諸產皆被【皮義反】其澤然後陰陽調四時節日月光風雨時膏露降五穀熟祅孽滅賊气息民不疾疫河出圖洛出書神龍至鳯凰翔徳澤滿天下靈光施四海此謂配天地治國大體之功也詔防曰通於人事終始愚臣竊以古之三王眀之臣聞三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲富三王厚而不困也人情莫不欲安三王扶而不危也人情莫不欲逸三王節其力而不盡也其爲法令也合於人情而後行之其動眾使民也夲於人事然後爲之取人以己內恕及人情之所惡不以彊人情之所欲不以禁民是以天下樂其政歸其徳望之若父母從之若流水百姓和親國家安寧名位不失施【弋豉反】及後世此眀於人情終始之功也詔防曰直言極諫愚臣竊以五伯之臣眀之臣聞五伯不及其臣故屬【之欲反】之以國任之以事五伯之佐之爲人臣也察身而不敢誣奉法令不容私盡心力不敢矜遭患難不避死見賢不居其上受祿不過其量不以無能居尊顯之位自行若此可謂方正之士矣其立法也非以苦民傷眾而爲之機陷也以之興利除害尊主安民而救暴亂也其行賞也非虛取民財妄予人也以勸天下之忠孝而眀其功也故功多者賞厚功少者賞薄如此斂民財以顧其功而民不恨者知與而安已也其行罰也非以忿怒妄誅而從【讀曰縱】暴心也以禁天下不忠不孝而害國者也故辠大者罰重辠小者罰輕如此民𨿽伏罪至死不怨者知罪罰之至自取之也立法若此可謂平正之吏矣法之逆者請而更之不以傷民主行之暴者逆而復之不以傷國救主之失補主之過揚主之美眀主之功使主內無邪僻之行外無騫污之名事君若此可謂直言極諫之士矣此五伯之所以徳匡天下威正諸侯功業甚美名聲章眀舉天下之賢主五伯與【讀曰豫】焉此身不及其臣而使得直言極諫補其不逮之功也今陛下人民之眾威武之重徳恵之厚令行禁止之埶萬萬於五伯而賜愚臣防曰匡朕之不逮愚臣何足以識陛下之髙眀而奉承之詔策曰吏之不平政之不宣民之不寧愚臣竊以秦事眀之臣聞秦始並天下之時其主不及三王而臣不及其佐然功力不遲者何也地形便山川利財用足民利戰其所與並者六國六國者臣主皆不肖謀不輯【與集同】民不用故當此之時秦最富彊夫國富彊而鄰國亂者帝王之資也故秦能兼六國立爲天子當此之時三王之功不能進也及其末塗之衰也任不肖而信讒賊宮室過度耆【讀曰嗜】欲亡極民力罷【讀曰疲】盡賦斂不節矜奮自賢羣臣恐【邱勇反】防驕溢縱恣不顧患禍妄賞以隨喜意妄誅以快怒心法令煩憯【千感反】刑罰暴酷輕絕人命身自射殺天下寒心莫安其處姦邪之吏乘其亂法以成其威獄官主斷生殺自恣上下瓦解各自爲制秦始亂之時吏所先侵者貧人賤民也至其中莭所侵者富人吏家也及其末塗所侵者宗室大臣也是故親疏皆危外內咸怨離散逋逃人有走心陳勝先倡【讀曰唱】天下大潰絕祀亡世爲異姓福此吏不平政不宣民不寧之禍也今陛下配天象地覆露萬民絕秦之迹除其亂法躬親本事廢去滛末除苛解嬈【如紹反】寛大愛人肉刑不用辠人亡帑【讀曰孥】非【讀曰誹】謗不治鑄錢者除通闗去塞不孽諸侯賓禮長老愛卹少孤辠人有期後宮出嫁尊賜孝悌農民不租眀詔軍師愛士大夫求進方正廢退姦邪除去陰刑害民者誅憂勞百姓列侯就都親耕節用視民不奢所爲天下興利除害變法易故以安海內者大功數十皆上世之所難及陛下行之道純徳厚元元之民幸矣詔防曰永惟朕之不徳愚臣不足以當之詔防曰悉陳其志毋有所隠愚臣竊以五帝之賢臣眀之臣聞五帝其臣莫能及則自親之三王臣主俱賢則共憂之五伯不及其臣則任使之此所以神眀不遺而賢聖不廢也故各當其世而立功徳焉傳曰往者不可及來者猶可待能眀其世者謂之天子此之謂也竊聞戰不勝者易其地民貧窮者變其業今以陛下神眀徳厚資財不下五帝臨制天下至今十有六年民不益富盜賊不衰邊境未安其所以然意者陛下未之躬親而待羣臣也今執事之臣皆天下之選已然莫能望陛下淸光譬之猶五帝之佐也陛下不自躬親而待不望淸光之臣臣竊恐神眀之遺也日損一日嵗亡一嵗日月益暮盛徳不及究於天下以傳萬世愚臣不自度量竊爲陛下惜之昧死上狂惑艸茅之愚臣言惟陛下財擇時賈誼已死對防百餘人惟錯爲髙第繇是遷中大夫當是時太子善錯計防袁盎諸大功臣多不好錯【鼂錯傳】

十六年夏四月帝親拜覇渭之防以郊見渭陽五帝五帝廟臨渭其北穿蒲池溝水爟火舉而祠若光輝然屬天焉於是貴新垣平至上大夫賜累千金而使博士諸生刺六經中作王制謀議巡狩封禪事帝出長門若見五人於道北遂因其直立五帝壇祠以五牢【郊祀志】齊文王旣薨時悼恵王后尙有城陽王帝憐悼恵王適【讀曰嫡】嗣之絕五月丙寅乃分齊爲六國盡立前所封悼恵王子列侯見在者六人爲王【髙五王傳】陽虛侯將閭爲齊王安都侯志爲濟北王武城侯賢爲菑川王白石侯雄渠爲膠東王平昌侯卭爲膠西王扐【音勒】侯辟光爲濟南王【通鑑】六王同日俱立【髙王五傳】鼂錯諫以爲違古制恐爲亂不聼【五行志】上憐淮南厲王廢法不軌自使失國蚤死乃徙淮南王喜復王故城陽而立厲王三子爲王皆復得厲王故地三分之阜陵侯安爲淮南王安陽侯勃爲衡山王陽周侯賜爲廬江王東城侯良薨無後【淮南王傳】初韓王信亡入匈奴與太子俱及至頺當城生子因名曰頺當韓太子亦生子嬰至是頺當及嬰率其眾降漢六月丙子【四字據表】封頺當爲弓髙侯嬰爲襄城侯【韓王信傳考異曰荀紀載於後七年非也今從漢表】是嵗以淮陽守申屠嘉爲禦史大夫【本傳百官表考異曰此據漢書本傳百官表而荀紀作淮陽相按文三王傳淮陽王武以十二年徙王梁是時淮陽已爲郡矣旣非王國安得有相當是荀紀誤今徙漢書】東茅侯劉告坐事國人過員免【侯表】

後元年冬十月人有上書告新垣平所言皆詐也下吏治腰斬平夷三族【史記文帝紀漢書五行志及郊祀志考異曰漢書本紀書平謀反恐非事實今從史記紀及郊祀志】

二年冬十月梁王武來朝【本傳】正月壬寅天欃夕出西南【天文志】匈奴嵗入邊殺略人民甚眾漢甚患之乃使使遺匈奴書單於亦使當戶報謝復言和親事是嵗帝使使遺匈奴書曰皇帝敬問匈奴大單於無恙使當戶且渠雕渠難郎中韓遼遺朕馬二疋已至敬受先帝制長城以北引弓之國受令單於長城以內冠帶之室朕亦制之使萬民耕織射獵衣食父子毋離臣主相安俱無暴虐今聞渫【先列反】惡民貪降其趨【讀曰趣】背義絕約防萬民之命離兩主之驩然其事已在前矣書云二國已和親兩主驩悅寢兵休卒養馬世世昌樂翕然更始朕甚嘉之聖者日新攺作更始使老者得息防者得長各保其首領而終其天年朕與單於俱由此道順天卹民世世相傳施之無窮天下莫不咸嘉使漢與匈奴鄰敵之國匈奴處北地寒殺气早降故詔吏遺單於秫蘗金帛綿絮它物嵗有數今天下大安萬民熙熙獨朕與單於爲之父母朕追念前事薄物細故謀臣計失皆不足以離昆弟之驩朕聞天不頗【普何反】覆地不偏載朕與單於皆捐細故俱蹈大道墮【火規反】壊前惡以圖長久使兩國之民若一家子元元萬民下及魚鼈上及飛鳥跂行喙息蝡【人兗反】動之類莫不就安利避危殆故來者不止天之道也俱去前事朕釋逃虜民單於母言章尼等朕聞古之帝王約分眀而不食言單於畱志天下大安和親之後漢過不先單於其察之【匈奴傳】八月戊辰丞相張蒼免【考異曰史記大事記漢書百官表並作八月戊戍荀氏漢紀作戊辰按長歷是年九月丙申朔戊戍乃九月初三日也八月無戊戍又是月庚午申屠嘉相代蒼去戊辰才二日耳當是荀紀爲是今從之】蒼任人爲中侯大爲姦利上以讓蒼蒼遂病免蒼爲丞相十五嵗而免百餘嵗乃卒著書十八篇言陰陽律曆事【本傳】庚午開封侯陶靑爲禦史大夫【靑事見百官表】袁盎爲吳相告歸道逢丞相嘉下車拜謁丞相從車上謝盎還媿其吏乃之丞相捨上謁求見丞相良久乃見因跪曰願請問丞相日使君所言公事之曹與長史掾議之吾且奏之則私吾不受私語盎卽起說曰君爲相自度孰與陳平絳侯丞相曰不如盎曰善君自謂弗如夫陳平絳侯輔翼髙帝定天下爲相而誅諸呂存劉氏君乃爲材官蹶張【蹶音厥如淳曰材官能腳踏彊弩律有蹶張士】遷爲隊帥【所類反】積功至淮陽守非有奇計攻城野戰之功且陛下從代來每朝郎官者上書疏未嘗不止輦受其言不可用置之言可采未嘗不稱善何也欲以致天下賢英士大夫日聞所不聞以益聖而君自閉箝【其炎反】天下之口而日益愚夫以聖主責愚相君受禍不久矣丞相乃再拜曰嘉鄙人乃不知將軍幸教引與入坐爲上客【袁盎傳】是嵗地動【史記大事記】先是武侯子周勝之尙公主不相中【竹仲反】坐殺人死國絕一年至是帝擇勃子賢者皆推河內守亞夫乃封爲條侯【周勃傳功臣表】

三年冬十月齊王將閭濟北王志濟南王辟光梁王武來朝【史記年表】武比年入朝畱其眀年乃之國【武傳】秋大雨晝夜不絕四十五日藍田山水出流五百餘家【按今本荀紀作一百餘家】漢水出壊民室八十餘家所殺三百餘人【荀氏漢紀考異曰荀紀所載如此漢書五行志云秋大雨晝夜不絕三十五日藍田山水出流九百餘家壊民室八千餘所殺三百餘人與荀紀不同今從荀氏紀】是嵗置谷口邑【史記大事記】寧侯魏指坐出國界祝阿侯髙成信武侯靳亭坐事國人過律【侯表按過律下據文當有免字蓋原夲脫誤】

四年冬十月濟北王志燕王嘉趙王遂來朝【史記年表】是嵗老上單於死子軍臣單於立而中行說復事之漢復與匈奴和親【漢書匈奴傳考異曰通鑑據史記徐廣注載於後三年按漢書匈奴傳云後四年老上單於死子軍臣單於立立嵗余匈奴復絕和親大入上郡雲中當是此年無疑今從漢書】

五年冬十月楚王戊城陽王喜菑川王賢膠東王雄渠來朝【史記年表】六月齊雍城門外有狗生角【荀紀五行志】

六年冬十月淮南王安梁王武長沙王吳著來朝【年表】軍臣單於立嵗余復絕和親【考異曰史記作軍臣單於立四嵗復絕和親漢書匈奴傳攺爲嵗余按軍臣單於以後四年立至此謂之嵗余可也今從漢書】帝發車騎材官屯廣昌春二月復發材官屯隴西【五行志】匈奴大入上郡雲中各三萬騎所殺略甚眾於是漢使軍張武屯北地發軍戍邊【此句見五行志考異曰此見漢書五行志十三年嘗除戍卒令矣不知復置之因及考五行志乃有此語當是文帝旣罷邊戍之後匈奴至此大入遂再令戍邊耳自十三年至後六年首尾凡十年按史漢二紀匈奴入上郡雲中俱屬冬漢書天文志作十一月五行志獨書於春二月發材官屯隴西之後益之從五行志未知何據】緣邊亦各堅守以偹胡冦又置三軍軍長安西細栁渭北棘門覇上以備胡【匈奴傳】夏四月乙巳水木火三合於東井【天文志】秋螟【五行志】八月天狗下梁壄天狗狀如大流星有聲其下止地類狗所墜及望之如火光炎炎中天其下圜如數頃田【天文志考異曰漢書天文志載於後六年匈奴入上郡之後荀紀書於後二年非也今從天文志】是嵗誅反者周殷長安市【天文志】

七年冬十月長沙王吳著來朝薨無子國除【史記年表】漢興至此異姓盡矣【王表】春正月辛未朔日有食之【荀氏漢紀】夏六月帝病且崩戒太子曰卽有緩急周亞夫眞可任兵【周勃傳】又曰衛綰長者善遇之綰代人初以戲車爲郎至是爲中郎將【綰傳】

太史公曰文帝時防天下新去湯火人民樂業因其欲然能不擾亂故百姓遂安自年六七十翁亦未嘗至市井遊敖嬉戲如小兒狀孔子所稱有徳君子者耶【律書】

班固贊曰孔子言必世然後仁善人之治國百年亦可以勝殘去殺誠防是言漢興至文帝四十有餘嵗徳至盛也廩廩鄕攺正服封禪矣謙讓未成於今嗚呼豈不仁防

欽定四庫全書

西漢年紀卷九

宋王益之撰景帝

孝景皇帝諱啟孝文中子也母竇皇后孝文在代時前王后有三男及竇后得幸前後死及三子更死故帝得立【考異曰此史記本紀所載也漢書作文帝太子史記以爲中子史記作三男漢書外戚傳云竇姬至代代王獨幸竇姬生女嫖孝惠七年生景帝代王王后生四男先代王未入立爲帝而王后卒及代王爲帝後王后所生四男更病死以漢書之辭較之史記所載則史遷之用意深矣今從史記】後七年六月乙巳立太子妃薄氏爲皇后【外戚傳】乙夘【恩澤侯表】封皇太后弟竇廣國爲章武侯長君先死封其子彭祖爲南皮侯【外戚傳考異曰荀紀載章武事於後七年文帝未崩之前非也竇太后欲侯王信景帝曰南皮章武先帝不侯及臣卽位始侯之是廣國之封非文帝時明矣文帝以六月己亥崩廣國以六月乙夘封時文帝崩已十六日矣荀悅徒以漢表載文帝後七年封故附於文帝未崩之前是蓋失於不考耳】帝旣立廷尉張釋之恐稱疾欲免去懼大誅至欲見則未知何如用處士王生計卒見謝帝不過也【釋之傳】九月有星孛於西方【本紀】其本直尾箕末指虛危長丈餘及天漢十六日不見【五行志】

元年夏四月初文帝尊寵楚元王子生爵比皇子帝卽位以親封元王寵子四人【表以四月乙巳封】禮爲平陸侯富爲休侯嵗爲沈【音審】猶侯蓺【古藝字】爲宛朐侯【楚元王傳】至是以平陸侯禮爲宗正【百官表杜氏通典曰宗正兩漢皆以皇族爲之不以他姓至晉始兼以庶姓】匈奴入代【史記紀】遣禦史大夫靑至代下與匈奴約和親【漢書本紀考異曰按史記本紀云匈奴入代與約和親漢書本紀止書遣禦史大夫至代下與匈奴和親而不書匈奴入代使匈奴不入代靑當至單於庭約可也何由至於代乎今從史記又漢書本紀作禦史大夫靑翟說者遂指爲莊靑翟殊不知莊靑翟乃武帝時人未嘗及事景帝也按百官表是時陶靑爲禦史大夫翟字爲衍當是流俗妄加小顏之說爲是今從之刋去翟字】五月令民半出田租三十而稅一【食貨志考異曰食貨志以爲二年今從史記漢書本紀載於元年】廷尉張釋之以前過出爲淮南相【釋之傳考異曰按釋之傳事景帝嵗余爲淮南相帝以去年六月卽位至元年七月謂之嵗余可也本紀元年秋七月詔議有廷尉信名今書釋之之去於其前】秋七月詔曰吏受所監臨以飲食免重受財物賤買貴賣論輕廷尉與丞相更議著令【本紀】又詔曰加笞與重罪無異幸而不死不可爲人其定律笞五百曰三百笞三百曰二百【刑法志考異曰刑法志以爲元年今載於定臧吏律之後按原本無吏受所監臨以飲食至更議著令一叚以考異觀之當是脫落今補入】分置左右內史【百官表考異曰漢書百官表以爲二年按鼂錯爲左內史在元年豈得二年方分置耶今移於此】以中大夫鼂錯爲左內史【百官表】以太中大夫周仁爲郎中令周仁爲人陰重不泄常衣敝補衣溺袴故爲不絜淸以是得幸入臥內於後宮祕戱仁常在旁終無所言上時問人仁曰上自察之然亦無所毀如此帝再自幸其家【周仁傳】以太子太傅石奮爲九卿帝以其廹近憚之徙奮爲諸侯相奮長子建次甲次乙次慶皆以馴行孝謹官至二千石於是帝曰石君及四子皆二千石人臣尊寵廼舉集其門凡號奮爲萬石君【石奮傳】初文帝嘗病癰鄧通常爲上【山角反】吮【自兗反】之上不樂從容問曰天下誰最愛我者乎通曰宜莫若太子太子入問疾上使太子齰【仕客反】癰太子齰癰而色難之已而聞通嘗爲上齰之太子慙繇【讀與由同】是心恨通及文帝崩太子立鄧通免家居居無何人有告通盜出徼外鑄錢【顏曰徼猶塞也東北謂之塞西南謂之徼塞者以障塞爲名徼者取徼遮之義徼音工釣反】下吏驗問頗有遂竟案盡沒入之通竟不得名一錢寄死人家【鄧通傳】

二年冬十月楚王戊趙王遂梁王武來朝【史記年表】春三月甲寅立皇子徳爲河間王【都樂城】閼爲臨江王【都江陵】余爲淮陽王【都陳】非爲汝南王【都平輿】彭祖爲廣川王【都信都】發爲長沙王【都臨湘漢書本紀】徳閼栗姬子余非程姬子彭祖賈夫人子發唐姬子也唐姬故程姬侍者帝召程姬程姬有所避不願進而飾侍者唐兒使夜進上醉不知以爲程姬而幸之遂有身已乃覺非程姬也及生子因名曰發以其母防無寵故王卑濕貧國【五宗世家】以中郎將衞綰爲河間王太傅帝立嵗余不孰何綰綰日以謹力帝幸上林詔綰參乘還而問曰君知所以得參乘乎綰曰臣代戱車士幸得功次遷待罪中郎將不知也上問曰吾爲太子時召君君不肯來何也對曰死罪病上賜之劍綰曰先帝賜臣劍凡六不敢奉詔上曰劍人之所施【弋防反】易獨至今乎綰曰具在上使取六劍劍常盛【音成】未嘗服也郎官有譴常蒙其罪不與它將爭有功常讓它將上以爲廉忠實無它腸乃拜綰爲河間王太傅【綰傳】河間王修學好古實事求是從民得善書必爲好寫與之畱其眞金帛賜以招之繇【與由同】是四方道術之人不逺千里或有先祖舊書多奉以奏河間王者故得書多與漢朝等是時淮南王安亦好書所招致率多浮辯河間王所得書皆古文先秦舊書周官尙書禮禮記孟子老子之屬皆經傳說記七十子之徒所論其學舉六蓺立毛氏詩左氏春秋博士【河間王傳】趙人貫公嘗從賈誼受所爲左氏傳訓故以貫公爲博士【儒林傳】河間王修禮樂被服儒術造次必於儒者山東諸儒多從而遊【河間王傳】夏四月壬午太皇太后薄氏崩【漢書紀】天子朝臣並居重服【通典】南陵用呂后不合長陵故特自起陵近文帝【外戚傳】六月先是酇侯蕭則有罪免至是帝制詔禦史故相國蕭何髙皇帝大功臣所與爲天下也今其嗣絕朕甚憐之其以武陽縣戶二千封則弟嘉爲列侯【漢書本紀蕭何傳功臣表考異曰漢書本紀作蕭系而蕭何傳及功臣表皆作嘉當是紀誤今從傳表】八月丁巳以禦史大夫開封侯陶靑爲丞相【荀紀考異曰百官表作丁未荀紀作丁巳按長歷是年八月丙辰朔則丁巳乃八月初二日而丁未先於丙辰九日則是八月無丁未明矣荀紀之書如此蓋是時本猶未誤鼂錯拜禦史大夫亦以丁巳是與陶靑之相蓋同一日也今從荀紀】

太史公曰自申屠嘉死之後開封侯陶靑桃侯劉捨爲丞相及今上【謂武帝也】時柏至侯許昌平棘侯薛澤武彊侯莊靑翟髙陵侯趙周等爲丞相皆以列侯繼嗣娖【七角反】娖亷謹爲相備員而已無所能發明功名有著於當世者

以鼂錯爲禦史大夫錯說上曰昔髙帝初定天下昆弟少諸子弱大封同姓故孽子悼惠王王齊七十二城庶弟元王王楚四十城兄子王吳五十餘城封三庶孽分天下半今吳王前有太子之隙詐稱病不朝於古法當誅文帝不忍因賜幾杖徳至厚也不攺過自新乃益驕恣公卽山鑄錢煮海爲鹽誘天下亡人謀作亂逆今削之亦反不削亦反削之其反亟禍小不削之其反遲禍大【吳王濞傳】因請諸侯之罪過削其支郡奏上上令公卿列侯宗室雜議莫敢難獨詹事竇嬰爭之繇此與錯有隙【錯傳】嬰竇太后從兄子也喜賔客孝文時嘗爲吳相【嬰傳】時趙王有罪削其常山郡膠西王卬以賣爵事有姦削其六縣【吳王濞傳】

三年冬十月楚王戊【據吳王濞傳】梁王武河間王徳廣川王彭祖來朝【史記年表】禦史大夫鼂錯言楚王戊往年爲薄太后服私姦服捨請誅之詔赦削東海郡【吳王濞傳】戊乃與吳通謀鄒陽奏書諫吳王吳王不納其言是時帝少弟梁王貴盛亦待士於是鄒陽枚乘嚴忌知吳不可說皆去之梁【鄒陽傳】膠東下宻人年七十餘生角角有毛【荀氏漢紀】十一月白項烏與黒項烏共鬭楚國苦縣白項烏不勝墮泗水中死者過半【荀氏漢紀】十二月吳城門自傾大船自覆【荀氏漢紀】鼂錯所更令三十章諸侯讙嘩錯父聞之從潁川來謂錯曰上初卽位公爲政用事侵削諸侯疏人骨肉口讓多怨公何爲也錯曰固也不如此天子不尊宗廟不安父曰劉氏安矣而鼂氏危吾去公歸矣遂飲藥死曰吾不忍見禍逮身【錯傳考異曰錯傳謂後十餘日七國反按七國以正月反錯父之死當在前今附於十二月末】春正月諸侯旣新削罰震恐多怨錯及削吳防稽豫章郡書至吳王遂先起兵丙午誅漢吏二千石以下【考異曰史記吳王濞傳載云吳王遂先起兵膠西正月丙午誅漢吏二千石以下後又云孝景帝三年正月甲子起兵於廣陵所載不同如此按劉羲叟長歷是年正月癸未朔而丙午乃二十四日也此月無甲子當以丙午爲是今從之】楚削書至王戊遂應吳王反其相張尙太傅趙夷吾諫不聴遂殺尙夷吾起兵防吳【楚事據楚元王傳】膠西膠東菑川濟南趙亦皆反趙相建徳內史王悍諫王遂不聽遂燒殺建徳悍發兵住其西界欲待吳楚俱進北使匈奴與連和【趙事據趙王傳】齊王將閭後悔背約城守濟北王志城壊未完其郎中令刼守王不得發兵【吳王傳】吳使使至淮南淮南王安欲發兵應之其相曰王必欲應吳臣願爲將王乃屬【之欲反】之相已將兵因城守不聽王而爲漢吳使者至廬江廬江王賜不應至衡山衡山王勃堅守無二心【淮南王傳】膠西王卬爲渠率與膠東菑川濟南共攻圍臨菑吳王濞悉其士卒下令國中曰寡人年六十二身自將少子年十四亦爲士卒先諸年上與寡人比下與少子等者皆發發二十餘萬人南使閩東越閩東越亦發兵從吳王西渉淮因並楚兵發使遺諸侯書曰吳王劉濞敬問膠西王膠東王菑川王濟南王趙王楚王淮南王衡山王廬江王故長沙王子幸教寡人以漢有賊臣錯無功天下侵奪諸侯地使吏劾系訊治以僇辱之爲故不以諸侯人君禮遇劉氏骨肉絕先帝功臣進任姦宄誑亂天下欲危社稷陛下多病志逸不能省察欲舉兵誅之謹聞教敝國𨿽狹地方三千里人民𨿽少精兵可具五十萬寡人素事南越三十餘年其王諸君皆不辭分其兵以隨寡人又可得三十餘萬寡人𨿽不肖願以身從諸王南越直【音值】長沙者因王子定長沙以北西走蜀漢中告越楚王淮南三王與寡人西靣齊諸王與趙王定河間河內或入臨晉闗或與寡人防雒陽燕王趙王故與胡王有約燕王北定代雲中轉胡眾入蕭闗走【音奏】長安匡正天下以安髙廟願王勉之楚元王子淮南三王或不洗沐十餘年怨入骨髓欲一有所出久矣寡人未得諸王之意未敢聽今諸王苟能存亡繼絕振弱伐暴以安劉氏社稷所願也敝國𨿽貧寡人節衣食之用積金錢修兵革聚谷食夜以繼日三十餘年矣凡皆爲此願諸王勉之能斬捕大將者賜金五千斤封萬戶列將三千斤封五千戶禆將二千斤封二千戶二千石千斤封千戶皆爲列侯其以軍若城邑降者卒萬人邑萬戶如得大將人戶五千如得列將人戶三千如得禆將人戶千如得二千石其小吏皆以差次受爵金他封賜皆倍常法其有故爵邑者更益勿因願諸王明以令士大夫弗敢欺也寡人金錢在天下者往往而有非必取於吳諸王日夜用之弗能盡有當賜者告寡人寡人且往遺之敬以聞七國反書聞上大赦天下【吳王傳本紀】與鼂錯議出軍事錯欲令上自將而身居守不用乃拜條侯周亞夫爲太尉將三十六將軍往擊吳楚【考異曰灌夫傳云吳楚反時潁陰侯灌何爲將軍屬太尉請灌孟爲校尉其子夫以千人與父俱韓王信傳云吳楚反時弓髙侯功冠諸將直不疑傳云吳楚反時不疑以二千石將擊之李廣傳云吳楚反時廣爲驍騎都尉從太尉亞夫戰昌邑下顯名以梁王授廣將軍印故還賞不行又按表程嘉公孫昆邪蘇息皆以將軍擊吳楚所謂三十六將軍其可見者才如此餘皆無考】遣曲周侯酈寄擊趙將軍欒布擊齊曲城侯虫防將兵救淮南王【見淮南王傳】拜竇嬰爲大將軍屯滎陽監齊趙兵上察宗室諸竇無如嬰賢召入見固讓謝稱病不足任太后亦慙於是上曰天下方有急王孫【嬰字】寧可以讓邪乃賜金十斤【竇嬰吳王濞傳】時汝南王非年十五有材气上書自請擊吳帝賜非將軍印【此事據江都王傳】詔河間王太傅衞綰將河間兵擊吳楚【衞綰傳】鼂錯素與袁盎有防錯以盎前爲吳相宜知王謀而蔽匿不言使至於是欲請治盎【荀紀】丞史曰事未發治之有絕今兵西向治之何益且盎不宜有謀錯猶與未決人有告盎盎恐夜見竇嬰爲言吳所以反願至前口對狀嬰入言上乃召盎【考異曰吳王傳云吳楚反書聞兵未發竇嬰言故吳相袁盎蓋是時嬰𨿽爲大將軍猶未行也】盎入見曰吳楚相遺書言賊臣鼂錯擅謫諸侯削奪之地以故反方今計獨有斬錯則兵可毋血刃而俱罷於是上曰吾不愛一人謝天下壬子【兩字見百官表】廼使中尉召錯紿載行市錯衣朝衣斬東市【錯傳】太史公曰鼂錯明於世務刑名數幹諫上曰今大國専治異政不稟京師恐不可傳後帝用其計而七國畔逆以錯首名天子誅錯以解難是後官者養交安祿而已莫敢復議【禮書】

周亞夫至雒陽見劇孟喜曰七國反吾乘至此不自意全且舉大事而不求劇孟吾知其無能爲己【孟事見遊俠傳】孟今無動吾據滎陽滎陽以東無足憂者亞夫問故絳侯客鄧都尉曰策安出客曰吳楚兵鋭甚難與爭鋒楚兵輕不能久方今爲將軍計莫若引兵東北壁昌邑以梁委吳吳必盡鋭攻之將軍深溝髙壘使輕兵絕淮泗口塞吳餉道使吳梁相敝而糧食竭乃以全制其極破吳必矣條侯曰善從其策【考異曰此見吳王濞傳亞夫傳謂亞夫未發長安時自請於上曰楚兵剽輕難與爭鋒願以梁委吳絕其食道卽鄧都尉之策也亞夫因鄧都尉之言而從其計豈得先爲上言之本傳之誤可見荀紀不載亞夫所請事得之矣今從之】吳攻梁急梁請救亞夫引兵東北走【音奏】深壁而守梁王使使請亞夫亞夫守便宜不往又使使愬條侯於上上使人告條侯救梁亞夫不奉詔堅壁不出而使弓髙侯等將輕騎兵出淮泗口絕吳楚兵後食道梁使韓安國及楚死事相弟張羽爲將扞吳兵於東界時丁寛亦爲梁將軍號丁將軍【寛傳云寛嘗從田何受易作易說三萬言訓故舉大誼而已】羽力戰安國持重乃得頗敗吳兵【亞夫吳王韓安國傳通鑑】枚乘獻書諫吳王曰【枚乘本仕吳去之梁今吳兵圍梁故以書諫也】昔秦西距胡戎之難北備楡中之闗南距羗笮【才各反】之塞東當六國之從六國並力一心以備秦然卒滅六國而並天下是何也地利不同而民輕重不等也今漢據全秦之地兼六國之眾此其地與秦相什而民相百大王所明知也今佞諛之臣不論骨肉之義民之輕重國之大小以爲吳禍此臣所以爲大王患也夫舉吳兵以訾於漢譬猶蠅蚋之附羣牛腐肉之齒利劍鋒刃始接則無事矣天子聞吳率失職諸侯責先帝之遺約親誅其三公以謝前過是大王之威加於天下而功越於湯武矣夫吳有諸侯之位而實富於天子有隠匿之名而居過於中國此臣之所以爲大王樂也今大王還兵疾歸尙得十半不然漢知吳有吞天下之心赫然加怒羽林黃頭循江而下襲大王之都虜東海之地絕吳餉道梁王飭車騎習戰射積粟固守以備滎陽待吳之饑大王𨿽欲反都亦不得已今大王去千里之國而制於十里之內張韓將北地弓髙宿左右兵不得下壁軍不得休息臣竊哀之願大王熟察焉吳王不聽【乘枚乘傳荀紀】二月吳王兵旣破敗走於是天子制詔將軍蓋聞爲善者天報以福爲非者天報以殃髙皇帝親垂功徳建立諸侯幽王悼惠王絕無後孝文皇帝哀憐加惠王幽王子遂悼惠王子卬等令奉其先王宗廟爲漢藩國徳配天地明並日月而吳王濞背徳反義誘受天下亡命罪人亂天下幣稱疾不朝二十餘年有司數請濞罪孝文皇帝寛之欲其攺行爲善今乃與楚王戊趙王遂膠西王卬濟南王辟光菑川王賢膠東王雄渠約從謀反爲逆無道起兵以危宗廟賊殺大臣及漢使者廹刼萬民伐殺無罪燒殘民家掘其邱壠甚爲虐暴而卬等又重逆無道燒宗廟鹵禦物朕甚痛之朕素服避正殿將軍其勸士大夫擊反虜擊反虜者深入多殺爲功斬首捕虜比三百石以上皆殺無有所置【吳王傳】壬午晦日有食之【五行志考異曰五行志作壬午漢書紀作壬子按長歷壬子乃正月晦日非二月也百官表鼂錯以正月壬子要斬而二月癸丑朔則晦日爲壬午無疑今從五行志】三月吳王走保東越東越殺吳王吳王子子華子駒亡走閩越吳王之棄其軍亡也軍遂潰往往稍降太尉梁軍楚王戊軍敗自殺吳楚破而梁所殺虜略與漢中分【吳王梁孝王傳】

太史公曰吳王之王由父省也能薄賦斂使其眾以擅山海利逆亂之萌自其子興爭技發難卒亡其本親越謀宗竟以夷隕鼂錯爲國逺慮禍反近身袁盎權說初寵後辱故古者諸侯地不過百里山海不以封毋親夷狄以疏其屬蓋爲吳邪毋爲權首反受其咎豈盎錯邪

夏六月條侯周亞夫平吳楚歸置太尉官以處之【本傳】己巳封竇嬰爲魏其侯【考異曰史記表作乙巳漢書外戚表作己巳按長歷是年六月辛亥朔無乙巳有己巳當是史記表誤今從漢書外戚表川本漢書亦有作乙巳者】諸遊士賔客爭歸魏其侯每朝議大事條侯魏其侯諸列侯莫敢與亢禮【竇嬰傳】騎郎將李廣以驍騎都尉從太尉亞夫戰昌邑下顯名以梁王授廣將軍印故還賞不行【李廣傳】時潁陰侯灌何【灌夫傳】弓髙侯韓頽當【韓王信傳】平陽侯曹奇直不疑程嘉蘇息公孫昆邪【功臣表】皆從軍惟弓髙侯功冠諸將【韓王信傳】以袁盎爲楚相盎嘗上書不用病免【盎傳】

太史公曰袁盎𨿽不好學亦善傅防仁心爲質引義慷慨遭孝文初立資適逢世時以變易【張晏曰謂景帝】及吳楚一說說𨿽行哉然復不遂鼂錯爲家令時數言事不用後擅權多所變更欲報私讎反以亡軀語曰變亂古常不死則亡豈錯等謂耶

四年夏四月己巳立皇子榮爲皇太子【漢書本紀按原本無立皇太子事與下文考異不合蓋傳冩脫落今補入】使魏其侯竇嬰爲太子太傅【竇嬰傳】時梁王最親有功又爲大國居天下膏腴地多大縣梁王太后少子愛之賞賜不可勝道於是梁王築東苑方三百餘里廣睢陽城七十里【考異曰通鑑此叚載於景帝二年按梁王本傳云吳楚破明年漢立太子梁最親有功云云立太子旣在四年此事在四年無疑今附於立太子之後】大治宮室爲復道自宮連屬於平臺三十餘里得賜天子旌旗從千乘萬騎出稱警入言防【漢儀注皇帝輦動左右侍帷幄者稱警出殿則傳防止人淸道也】儗於天子招延四方豪傑自山東遊士羊勝公孫詭鄒陽之屬莫不至詭多奇計初見日王賜千金官至中尉號曰公孫將軍多作兵弩弓數千萬而府庫金錢且百鉅萬珠玉寶器多於京師【梁孝王】六月乙亥徙汝南王非爲江都王治吳故國以軍功賜天子旌旗【世家年表】秋七月臨江哀王閼薨無後國除【本紀年表考異曰自七國反後諸侯有名無實其始終不書有故則書】是嵗南皮侯竇彭祖爲奉常【百官表】五年冬十月戊戌日有食之【考異曰漢書本紀書於四年之末又有晦字非也蓋自未更太初歷以前不應冬十月在嵗終故呂氏大事記移於五年之首按長歷是年十月癸酉朔而戊戌乃二十六日書晦字亦非今刋去之】周人以商賈爲資劇孟以俠顯行大類朱家而好博多少年之戱孟母死自逺方送喪蓋千乘及孟死家無十金之財而符離王孟亦以俠稱江淮之間是時濟南瞷氏陳周膚亦以豪聞帝聞之使使盡誅此屬其後代諸白梁韓毋辟陽翟薛況陜寒孺紛紛復出焉【遊俠傳考異曰此事見遊俠傳不知其時以濟南瞷氏事觀之乃在郅都爲濟南守之前帝聞瞷氏豪猾以都爲濟南守至則誅滅瞷氏首惡餘皆股栗至七年則都已自濟南守爲中尉以勢推之當是五年今附於年末】

六年冬十二月雷霖雨【本紀】先是欒布衞綰程嘉公孫昆邪蘇息皆以擊吳楚有功夏四月丁夘封布兪侯綰建陵侯嘉建平侯己巳封昆邪平曲侯壬申封息江陽侯【侯表】秋九月皇后薄氏廢初帝爲太子時薄太后娶以爲妃及立爲皇后毋寵毋子太后崩故廢【史記外戚世家】

七年冬十月梁王武入朝帝使使持乘輿駟迎梁王於闗下旣朝上疏因畱以太后故入則侍帝同輦出則同車遊獵上林中梁之侍中郎謁者著【竹略反】引籍出入天子殿門與漢宦官無異【梁王傳】十一月乙丑廢太子榮爲臨江王【史記大事記考異曰漢紀作正月史記紀作冬按史記年表作十一月乙丑太子廢又漢書梁王傳云十一月上廢栗太子按諸書當是漢書本紀誤又通鑑作十一月己酉按長歷十一月辛酉朔無己酉而乙丑乃十一月初五日當是通鑑爲誤今從史記年表】榮母栗姬齊人也初燕王臧荼有孫女曰臧兒嫁槐裏王仲生男信與兩女而仲死更嫁長陵田氏生男蚡勝文帝時臧兒長女爲金王孫婦生一女矣臧兒卜筮之曰兩女皆當貴臧氏乃奪金氏婦金氏怒不肯予決乃內之太子宮太子幸愛之方在身時夢日入懷以告太子太子曰此貴徴也未生而文帝崩帝卽位王夫人生男徹先是臧兒又入其少女兒姁【況羽反】兒姁生四男栗姬男最長立爲太子長公主嫖有女欲予爲妃栗姬妬而帝諸美人皆因長公主見得貴幸過栗姬栗姬日怨怒謝長公主不許長公主欲與王夫人男王夫人許之長公主怒而日讒栗姬短於帝曰栗姬與諸貴夫人幸姬會常使侍者祝唾其背挾邪媚道帝以故望之帝常體不安心不樂屬諸子爲王者於栗姬曰百嵗後善視之栗姬怒不肯應言不遜帝恚心嗛之而未發也長公主日譽王夫人男之美帝亦賢之又有曩者所夢日符計未有所定王夫人知帝嗛栗姬因怒未解陰使人趣大臣立栗姬爲皇后大行奏事畢曰子以母貴母以子貴今太子母無號宜立爲皇后帝怒曰是而所宜言邪遂按誅大行而廢太子【外戚世家通鑑】太尉條侯周亞夫太子太傅魏其侯竇嬰固爭不得【周亞夫竇嬰傳】栗姬愈恚恨不得見以憂死【外戚世家】竇嬰謝病屛居藍田南山下諸竇賔客辧士說莫能來梁人髙遂乃說嬰曰能富貴將軍者上也能親將軍者太后也今將軍傅太子太子廢爭不能防又不能死自引謝病擁趙女屛間處而不朝秪【音支】加懟【直類反】自明揚主之過有如兩宮奭將軍則妻子無類矣嬰然之乃起朝請如故【竇嬰傳】栗太子旣廢太后心欲以梁王爲嗣梁王與帝俱侍坐於太后前太后謂帝曰吾聞殷道親親周道尊尊其義一也安車大駕用梁王爲寄帝跪席舉身曰諾罷酒出帝召袁盎諸大臣通經術者曰太后言如是何謂也皆對曰太后意欲立梁王爲帝太子帝問其狀袁盎等曰殷道親親者立弟周道尊尊者立子殷道質質者法天親其所親故立弟周道文文者法地尊者敬也敬其本始故立長子周道太子死立嫡孫殷道太子死立其弟帝曰於公何如皆對曰方今漢家法周周道不得立弟當立子故春秋所以非宋宣公宋宣公死不立子而與弟弟受國死復反之與兄之子弟之子爭之以爲我當代父後卽刺殺兄子以故國亂禍不絕故春秋曰君子大居正宋之禍宣公爲之臣請見太后白之袁盎等入見太后曰太后言欲立梁王梁王卽終欲誰立太后曰吾復立帝子袁盎等以宋宣公不立正生禍禍亂後五世不絕小不忍害大義狀報太后太后乃觧說卽使梁王歸就國【史記禇先生補】中尉衞綰賜告歸濟南瞷氏宗人三百餘家豪猾二千石莫能制帝拜郅都濟南守至則誅瞷氏首惡餘皆股栗居嵗余郡中不拾遺旁十餘郡守畏都如大府至是帝旣廢栗太子誅栗卿之屬以衞綰爲長者不忍乃賜告歸而以郅都爲中尉捕治栗氏【酷吏傳衞綰傳】

太史公曰之以政齊之以刑民免而無恥之以徳齊之以禮有恥且格孔子之言老氏稱上徳不徳是以有徳下徳不失徳是以無徳法令滋章盜賊多有信哉是言也法令者治之具而非制治淸濁之源也昔天下之网嘗宻矣然姦僞萌起其極也上下相遁至於不振當是之時吏治若救火揚沸非武健嚴酷惡能勝其任而愉快乎言道徳者溺其職矣故曰聽訟吾猶人也必也使無訟乎【夫子之言也】下士聞道大笑之【老子之言也】非虛言也漢興破觚而爲圜斵雕而爲朴网漏吞舟之魚而吏治蒸蒸不至於姦黎民艾安由是觀之在彼不在此髙後時酷吏獨有侯封刻轢宗室侵辱功臣呂氏已敗遂禽侯封之家孝景時鼂錯以刻深頗用術輔其資而七國之亂髮怒於錯錯卒以被戮其後有郅都寧成之屬

夏四月乙巳立皇后王氏丁巳立膠東王徹爲皇太子【本紀】召故中尉衞綰爲太子太傅【綰傳按原本作夏四月乙巳召故中尉衞綰爲太子太傅以史考之綰之爲太傅並無月日當是脫落今從本紀補入立皇后以下十六字】蘭陵王臧爲少傅【申公傳】陳人鄭當時北地公孫賀爲舍人【當時賀傳】濮陽汲黯司馬安爲洗馬黯以嚴見憚【汲黯傳】賀昆邪孫也【賀傳】六月乙巳丞相靑免以太尉周亞夫爲丞相時【音臺】人趙禹爲丞相史府中皆稱其廉平然亞夫弗任曰極知禹無害然文深不可以居大府【百官表趙禹傳按原本無六月乙巳亞夫爲丞相事趙禹爲史句殊無緣起又誤屬夏四月之前今爲補入並移於此】

中元年夏四月乙巳赦天下賜民爵一級除禁錮【史記本紀】二年春二月令諸侯王薨列侯初封及之國典客奏諡誄策【考異曰漢書本紀作大鴻臚按百官表景帝中六年更典客爲大行令武帝太初元年更名大行令爲大鴻臚在景帝中二年未得以大鴻臚爲稱也當是武帝世記事者之辭孟堅失於更革耳今攺作典客】列侯薨及諸侯太傅初除之官大行奏諡誄策王薨遣中大夫弔襚祠賵視喪事因立嗣子列侯薨遣太中大夫弔祠視喪事【考異曰漢書本紀作光祿大夫按百官表武帝太初元年更名中大夫爲光祿大夫秩比二千石則景帝世未有所謂光祿大夫此亦追敍者之辭今攺作中大夫】因立嗣其薨國得發民挽喪穿復土治墳無過三百人畢事【漢書本紀】臨江王榮坐侵廟壖地爲宮上徴榮榮行祖於江陵北門旣上車軸折車廢江陵父老流涕竊言曰吾王不反矣三月榮至詣中尉府對簿中尉郅都簿【薄戶反】責訊王王恐欲得刀筆爲書謝上而都禁吏弗與魏其侯使人間予臨江王臨江王旣得爲書謝上因自殺藍田燕數萬銜土置冡上百姓憐之榮最長亡子國除竇太后聞之怒以危法中都都免歸家帝乃使使卽拜都爲鴈門大守便道之官【顏曰不令至闕陳謝也】得以便宜從事匈奴素聞郅都節舉邊爲引兵去竟都死不敢近鴈門匈奴至爲偶人像都令騎馳射莫能中【竹仲反】其見憚如此匈奴患之竇太后乃竟中都以漢法【考異曰漢書酷吏傳無竇太后三字以爲匈奴中都以漢法以上下文勢考之中都者必出於竇太后蓋是時帝方眷都使匈奴聞之何必白之太后惟太后中都以漢法故帝不能救耳史記存此三字爲是今從史記】帝曰都忠臣欲釋之竇太后曰臨江王獨非忠臣乎於是斬都【臨江王傳酷吏傳】夏四月乙巳【侯表】封楚趙傅相死事者四人子爲列侯【荀紀】建徳子橫遽侯王悍子棄之新市侯趙夷吾子周商陵侯張尙子當居山陽侯【侯表考異曰漢書本紀書於九月按漢書功臣表建徳子橫爲遽侯王悍子棄之爲新市侯趙夷吾子周爲商陵侯張尙子當居爲山陽侯並以四月乙巳封而史記侯者表亦同當是漢書本紀誤今從表】九月始梁王與勝詭有謀鄒陽爭以爲不可故見讒枚先生【枚乘】嚴夫子【嚴忌】皆不敢諫及事敗勝詭死梁王恐誅乃思鄒陽言深辭謝之賫以千金令求方略解罪於上者陽素知齊人王先生年八十餘多奇計卽往見語以其事王先生曰難哉人主有私怨深怒欲施必行之誅誠難解也以太后之尊骨肉之親猶不能止況臣下乎昔秦始皇有伏怒於太后羣臣諫而死者以十數得茅焦爲廓大義始皇非能說其言也乃自彊從之耳茅焦亦厪脫死如毛犛耳故事所以難者也今子欲安之乎陽曰鄒魯守經學齊楚多辯知韓魏時有奇節吾將歷問之王先生曰子行矣還過我而西鄒陽行月餘莫能爲謀還過王先生曰臣將西矣爲如何王先生曰吾先日欲獻愚計以爲眾不可蓋竊自薄陋不敢道也若子行必往見王長君士無過此者矣鄒陽發寤於心曰敬諾辭去不過梁徑至長安因客見王長君長君者王美人兄也鄒陽畱數日乘間而請曰臣非爲長君無使令於前故來侍也愚戅竊不自料願有謁也長君跪曰幸甚陽曰今袁盎事卽窮竟梁王恐誅長君誠能精爲上言之得毋竟梁事又有存亡繼絕之功徳布天下名施無窮願長君深自計之昔者魯公子慶父使僕人殺子般【讀與班同】獄有所歸季友不探其情而誅焉慶父親殺閔公季子緩追免賊春秋以爲親親之道也魯哀姜薨於夷孔子曰齊桓公法而不譎以爲過也以是說天子徼幸梁事不奏長君曰諾乘間入而言之帝怒稍解於是遣田叔呂季主往治之至覇昌廐田叔取火悉燒梁之獄辭空手來見帝帝曰梁有之乎田叔對曰死罪有之今梁王不伏誅是漢法不行也如其伏誅太后食不甘味臥不安席此憂在陛下也上大然之於是梁王伏斧質於闕下謝罪然後太后與帝大喜相與泣復如故於是上賢田叔以爲魯相初至官民以王取其財物自言者百餘人叔取其渠率二十人笞怒之曰王非汝主邪何敢自言主魯王聞之大慙發中府錢使相償之相曰王自使人償之不爾是王爲惡而相爲善也魯王好獵相嘗從苑中王輙休相就館相嘗暴坐苑外終不休曰吾王暴露獨何爲捨王以故不大出遊數年以官卒【梁王世家鄒陽傳田叔傳】

三年匈奴王七人來降【考異曰周亞夫傳作五人功臣表作七人今從表】上欲侯之以勸後丞相周亞夫曰彼背其主降陛下陛下侯之則何以責人臣之不守節者乎上曰丞相議不可用【亞夫傳】十一月庚子先封於軍爲安陵侯十二月丁丑悉封徐盧等六人爲列侯【侯表】

班固曰書稱蠻夷帥服詩云徐方旣徠眷秋列潞子之爵許其慕諸夏也漢興至孝文時乃有弓髙襄城之封𨿽自外徠本功臣後孝景欲侯降者丞相周亞夫守約而爭帝黜其議初開封賞之科【侯表序】

春三月丁巳立子乘爲淸河王乘王夫人子【本紀外戚世家】以轅固爲淸河王太傅初固以治詩爲博士竇太后召固問老子書固曰此家人言耳太后怒曰安得司空城旦書乎乃使固入圏擊彘上知太后怒而固直言無辠乃假固利兵下圏刺彘彘應手而倒太后黙然亡以復辠後上以固廉直拜爲王傅諸齊以詩顯皆固之弟子也【本傳】齊人胡毋生以治春秋爲博士與廣川董仲舒同業【考異曰胡母生及仲舒在帝時爲博士不得其嵗今載於轅固爲淸河王傅之後】仲舒亦爲博士下帷講誦弟子傳以久次相授業或莫見其靣蓋三年不窺園其精如此學士皆師尊之胡毋生年老歸教於齊齊之言春秋者宗事胡毋生菑川人公孫宏亦頗受焉【儒林傳董仲舒傳】夏四月時上郡以西旱復修賣爵令賤其價以招民及徒復作得輸粟縣官以除罪益造苑馬以廣用而宮室列觀輿馬益增修矣【平凖書考異曰此事見史記平準書不知其時按帝時書旱者再中三年書旱後二年書大旱然中六年匈奴已入上郡取苑馬則知非後二年明矣今載於中三年夏旱之後】太子太傅衞綰爲禦史大夫【荀紀百官表】是嵗廷尉上囚防年繼母殺年父年因殺繼母依律殺母大逆論帝疑之詔問太子太子對曰夫繼母明其不及母也緣父之愛故比之母耳今繼母無狀手殺其父則下手之日母恩絕矣宜與殺人者同不宜以大逆論帝從之年棄市太子時年十嵗上益奇之【漢武故事通典】太子長而好書學善史錄竇太后好黃帝老子言帝及太子諸王諸竇不得不讀老子尊其術太子獨能解其意每在太后前議論太后大悅每嘆服以爲勝帝而太子心弗好也每還太子宮常取儒書讀之又好名法之術畏太后不敢言也【武帝故事】

四年秋赦天下徒作陽陵者死罪欲腐刑者許之【漢書紀考異曰鐘繇言於魏明帝曰宜如孝景之令其當棄市欲斬右趾者許之其事見三國誌而班馬皆不載今當附見於死罪欲腐刑者許之之下】是嵗壯武侯宋昌有罪奪爵一級爲闗內侯【侯表】

五年冬十月戊午日有食之【考異曰漢書本紀書於中四年之未荀紀亦然然十月豈應在嵗終其誤明矣呂氏大事記移於五年之初按長歷是年十月癸巳朔而戊午乃二十六日也今從之】春三月立子舜爲常山王【漢書本紀史記年表】舜王夫人子帝子凡十三人爲王【五宗世家】博士韓嬰爲常山太傅嬰推詩人之意而作內外傳數萬言其語頗與齊魯間殊然歸一也燕趙間言詩者由韓生【韓嬰傳】匈奴東胡王盧它之降夏四月丁巳封爲亞谷侯它之故燕王綰子也【侯表】五月甲戍封皇后兄王信爲蓋侯【侯表】秋八月令諸侯王不得復治國天子爲置吏攺丞相曰相銀印省廷尉少府宗正博士官大夫謁者郎諸官長丞皆損其員【百官表】六年三月雨雪【漢書本紀考異曰漢書作雨雪史記作雹考五行志及荀紀亦作雨雪當是史記紀誤一字今從漢書紀志及荀紀】六月匈奴入鴈門至武泉邑入上郡【考異曰漢書作六月史記作八月考荀紀亦作六月當是史記紀誤一字今從漢書荀紀】取苑馬【漢書本紀漢儀注太僕牧師諸苑三十六所分布北邊西邊以郎爲苑監官奴婢三萬人養馬三十萬疋】時李廣爲上郡太守上使中貴人從廣勒習兵擊匈奴中貴人將數十騎從見匈奴三人與戰射傷中貴人殺其騎且盡中貴人走廣廣曰是必射雕者也廣乃從百騎往馳三人三人亡馬步行行數十里廣令其騎張兩翼而廣身自射彼三人者殺其二人生得一人果匈奴射雕者也【廣傳】秋七月辛亥日有食之【本紀】是嵗以濟南都尉寧成爲中尉是時周陽由亦爲郡守寧成陽由皆以嚴尅爲治【荀氏漢紀按原本不書寧成爲中尉事上下文意不相屬今從百官表補入】後元年秋七月乙巳先晦一日日有食之【史記紀荀紀考異曰漢書本紀作乙巳晦史記無晦字按長歷乙巳蓋七月二十九日也顓頊歷以丙午爲八月朔則漢紀乙巳晦未爲非是及考百官表載七月丙午丞相捨免是月旣有丙午不應以乙巳爲晦又五行志及荀悅漢紀云七月乙巳先晦一日日有食之則丙午爲晦日明矣今從荀紀史記】丙午晦丞相桃侯劉捨免【百官表】竇太后數言魏其侯竇嬰帝曰太后豈以臣有愛相魏其者魏其沾沾自喜耳多易【弋防反】難以爲相持重遂不用【竇嬰傳】八月禦史大夫建陵侯衞綰爲丞相【百官表考異曰史記大事記漢書百官表荀氏漢紀並作八月壬辰按長歷是月有丙辰戊辰無壬辰不敢意攺今除去之】綰爲相朝奏事如職所奏然自初宦以至相終無可言上以爲惇厚可相少主尊寵之賞賜甚多【衞綰傳】以衞尉直不疑爲禦史大夫天子修吳楚時功封不疑爲塞侯【不疑傳】

二年武原侯衞不害坐塟過律免【年表】石奮以上大夫祿歸老於家【考異曰傳以爲孝景季年今載於後二年】以嵗時爲朝臣過宮門闕必下車趨見路馬必軾焉子孫爲小吏來歸謁奮必朝服見之不名子孫有過失不誚讓爲便坐對案不食然後諸子相責因長老肉袒固謝罪攺之乃許子孫勝冠者在側𨿽燕必冠申申如也僮僕防防【古欣字】如也惟謹上時賜食於家必稽首俯伏而食如在上前其執喪哀戚甚子孫遵教亦如之萬石君家以孝謹聞乎郡國𨿽齊魯諸儒質行皆自以爲不及也【奮傳】田蚡益貴幸爲中大夫【考異曰傳云孝景晚節蚡益貴幸爲中大夫今附於後二年】田蚡貪巧於文辭辯有口學盤盂諸書王皇后賢之【田蚡傳及外戚傳】求天下禮書【考異曰家語序以爲景帝季年今附於後二年】京師士夫皆送官得呂氏所傳家語與諸國事及七十二子辭廬江舒人文翁爲蜀郡太守【考異曰循吏傳云景帝末年爲蜀郡守今附於後二年】仁愛好教化見蜀地辟【讀音僻】陋有蠻夷風文翁欲誘進之乃選郡縣小吏開敏有材者張叔等十餘人親自飭【與敕同】厲遣詣京師受業博士或學律令減省少府用度【顏曰少府郡掌財物之府以供太守者也】買刀布蜀物賫計吏以遺博士數嵗蜀生皆成就還歸文翁以爲右職用次察舉官有至郡守刺史者又修起學官於城都市中招下縣子弟以爲學官弟子爲除更繇【讀曰徭】髙者以補郡縣吏次爲孝弟力田常選學官僮子使在便坐受事每出行縣益從學官諸生明經飭行者與俱使傳教令出入閨閤縣邑吏民見而榮之數年爭欲爲學官弟子富人至出錢以求之繇【讀曰由】是大化蜀地學於京師者比齊魯焉至武帝時乃令天下郡國皆立學校官自文翁爲之始云【循吏傳】

三年春正月詔曰髙年長老人所尊敬也鰥寡不屬【之欲反】逮者人所哀也其著令年八十以上八嵗以下及孕者未乳師朱儒當鞠系者頌【讀曰容】系之【刑法志】甲子帝崩於未央宮二月癸酉陽陵上諡曰孝景皇帝【本紀】班固贊曰孔子稱斯民三代之所直道而行也信哉周秦之敝罔宻文峻而姦軌不勝漢興掃除煩苛與民休息至於孝文加之以恭儉孝景遵業五六十載之間至於移風易俗黎民醇厚周云成康漢言文景美矣

欽定四庫全書

西漢年紀卷十

宋王益之撰武帝

孝武皇帝諱徹景帝中子也立爲皇太子後三年正月甲子景帝崩卽日【兩字據史記田蚡傳】太子卽皇帝位【本紀考異曰史記大事記書正月甲子孝景崩二月丙子太子立漢書景紀書甲子帝崩於武紀又書甲子太子卽皇帝位史記漢書所載同異如此按史記田蚡傳云孝景崩卽日太子立是景帝之崩武帝之立蓋同日也當是史記大事記誤今從漢書本紀】立太子妃陳氏爲皇后【外戚傳】尊太后母臧兒爲平原君追尊王仲爲共【讀曰恭】侯槐裏起園邑二百家長丞奉守【外戚傳】帝初稱制所鎭撫多蚡賓客計策蚡新欲用事爲相卑下賓客進名士家居者貴之欲以傾魏其諸將相【史記蚡傳】

建元元年冬十月前淸河太傅轅固楚相馮唐故城陽中尉鄧先公孫宏吳人嚴助【嚴忌子】皆以賢良徵宏少時爲獄吏有罪免家貧牧豕海上年四十餘乃學春秋雜說時年六十以賢良徴仄目事轅固固曰公孫子務正學以言無曲學以阿世【考異曰此公孫宏初應賢良事也通鑑載於宏再應賢良時誤矣】諸儒多嫉毀曰固老罷歸之時固已九十餘矣對策者百餘人帝擢嚴助爲中大夫公孫宏爲博士鄧先起家至九卿馮唐亦年九十餘不能爲官廼以子遂爲郎【見轅固馮唐鼂錯公孫宏嚴助傳】六月丞相衛綰禦史大夫直不疑【不疑事據本傳增入】以景帝病時諸官囚多坐不辜者而不任職免之【綰傳】上議置丞相太尉籍福說田蚡曰魏其貴久矣天下士素歸之今將軍初興未如卽上以將軍爲丞相必讓魏其魏其爲丞相將軍必爲太尉太尉丞相尊等耳有讓賢名蚡廼微言太后風上於是乃以魏其侯竇嬰爲丞相復置太尉官【五字據史記大事記】以武安侯田蚡爲太尉籍福賀嬰因弔曰君侯資性喜善疾惡方今善人譽君侯故至丞相然惡人眾亦且毀君侯君侯能兼容則幸久不能今以毀去矣嬰不聽【嬰蚡傳】秋七月故太子少傅王臧上書得宿衛【申公傳】丞相嬰太尉蚡俱好儒術推轂臧爲郎中令代人趙綰爲禦史大夫【嬰蚡傳】綰亦甞受詩申公綰臧請立明堂城南以朝諸侯不能就其事乃言師申公於是上使使束帛加璧安車以蒲裹輪駕駟迎申公弟子二人乘軺傳從【申公傳按魯申公本傳稱武帝初王臧上書宿衛累遷一嵗至郎中令無上書及遷除月日惟本紀有秋七月徵魯申公之文此本書王臧事當是因徴申公事附見然竟冠秋七月於王臧上書之上殊誤】嬰蚡又欲令列侯就國除闗以禮爲服制以興太平舉謫諸竇宗室無行者除其屬籍諸外家爲列侯列侯多尙公主皆不欲就國以故毀日至太皇竇太后太后好黃老言而嬰蚡綰臧等務隆推儒術貶道家言是以太皇竇太后滋不說【嬰蚡傳】枚乘善辭賦帝自爲太子聞乘名及卽位乘年老乃以安車蒲輪徴乘道死詔問乘子無能爲文者後乃得其孽子臯【枚乘傳】是嵗徙中尉寧成爲內史【百官表】時茂陵張湯給事內史爲掾成以湯爲無害言大府調爲茂陵尉【張湯傳】外戚多毀成之短下獄【兩字據表增入】抵罪髠鉗是時九卿死卽死少被刑而成刑極自以爲不復收廼解脫詐刻傳出闗歸家【酷吏傳考異曰賈誼傳云上深納其言養臣下有節是後大臣有罪皆自殺不受刑至武帝時稍復入獄自寧成始以史攷之正自不爾景帝時晁錯以禦史大夫要斬東市大臣受刑蓋自錯始周亞夫以列侯下廷尉大臣入獄蓋自亞夫始孟堅謂始於寧成其誤甚矣今刪去不取】時吏治尙循謹然周陽由居二千石中最爲暴酷驕恣所愛者撓法活之所憎者曲法滅之所居郡必夷其豪自寧成周陽由之後事益多民巧法大抵吏治類多成由等矣【酷吏傳】初帝以爲淮陽天下郊勁兵處徙代相灌夫爲淮陽太守是嵗入爲太僕【本傳百官表】先是梁內史韓安國坐法失官家居至是太尉田蚡親貴用事安國以五百金遺蚡蚡言安國太后上素聞安國賢卽召以爲北地都尉【韓安國傳】二年冬十月淮南王安來朝獻所作內書二十一篇上愛祕之使爲離騷傳旦受詔日食時上又獻頌徳及長安都國頌每宴見談說得失及方技賦頌昏暮然後罷時帝方好蓺文以安屬爲諸父辯博善爲文辭甚尊重之每爲報書及賜常召司馬相如等視艸乃遣【漢書本傳】安爲人好讀書鼔琴不喜弋獵狗馬馳騁亦欲以行陰徳拊循百姓流譽天下時時怨望厲王死時欲畔逆未有因也安素善田蚡至是入朝蚡乃逆王覇上與王語曰方今上無太子大王親髙皇帝孫行仁義天下莫不聞卽宮車一日晏駕非大王尙誰立者【考異曰史記淮南王傳載於建元二年漢書五行志云建元六年六月有星孛於北方劉向以爲明年淮南王安入朝與太尉武安侯田蚡有邪謀如向所云則是元光元年事也按史記曰淮南王入朝素善武安侯武安侯時爲太尉而五行志亦曰太尉武安侯田蚡按百官表蚡以建元元年爲太尉二年免至建元六年則蚡爲亟相矣不應尙稱太尉當是五行志誤今從史記】淮南王大喜厚遺田蚡金錢財物陰結賓客拊循百姓爲畔逆事【史記淮南王安傳】石慶甞爲太僕禦出【考異曰司馬公以爲百官表不載慶爲太僕恐是攝職按百官表當時除拜脫落不書者極多不獨慶也】上問車中幾馬慶以策數馬畢舉手對曰六馬慶於諸子中最爲簡易矣然猶如此【萬石君傳】三月乙未以太常柏至侯許昌爲丞相武彊侯荘靑翟爲禦史大夫【百官表考異曰百官表許昌書於二年荘靑翟書於四年而禦史大夫虛位二嵗及攷田蚡傳云二年罷逐趙綰王臧而免丞相嬰太尉蚡以柏至侯許昌爲丞相武彊侯荘靑翟爲禦史大夫以此觀之趙綰之逐靑翟之拜同在二年今從列傳案紀傳丞相竇嬰禦史大夫趙綰皆以忤太皇太后下獄免以許昌莊靑翟代之此本書昌靑翟之拜而此上不書嬰綰之罷疑有脫文】夏四月初置茂陵邑徙郡國豪傑於茂陵【荀紀】

三年冬十月代王登長沙王發中山王勝濟川王明來朝時大臣懲吳楚七國行事議者多寃鼂錯之防皆以諸侯連城數十泰彊欲稍侵削數奏暴其過惡諸侯王自以骨肉至親先帝所以廣封連城犬牙相錯者爲盤石宗也今或無罪爲臣下所侵辱有司吹毛求疵笞服其臣使證其君多自以侵寃及朝天子置酒中山王勝聞樂聲而泣上問其故勝對曰臣聞悲者不可爲絫欷思者不可爲嘆息故髙漸離擊築易水之上荊軻爲之低而不食雍門子壹微吟孟嘗君爲之於【音烏】邑【一合反】今臣心結日久每聞幼眇之聲不知涕泣之橫集也夫眾喣【許句反又許於反】漂【匹遙反】山聚蟁【古蚊字】成靁【古雷字】朋黨執虎十夫橈【女教反】椎是以文王拘於羑里孔子阨於陳蔡此乃烝庶之成風增積之生害也臣身逺與寡莫爲之先眾口鑠金積毀銷骨叢輕折軸羽翮飛肉紛驚逢羅澘然出涕臣聞白日曬【山防反又力支反】光幽皆照明月曜夜蟁蝱【音肓】宵見然云蒸列布杳冥晝昏塵埃抪【音鋪】覆昧不見泰山何則物有蔽之也今臣雍【讀曰壅】閼【烏曷反】不得聞防言之徒蠭生道遼路逺曾莫爲臣聞臣竊自悲也臣聞社鼷【音奚】不灌屋防不燻何則所托者然也臣𨿽薄也得肺附位𨿽卑也得爲東藩屬又稱兄今羣臣非有葭莩之親鴻毛之重羣居黨議朋友相爲使夫宗室擯郤【邱略反】骨肉冰釋斯伯奇所以流離比干所以橫分也詩云我心憂傷惄焉如假寐永嘆惟憂用老心之憂矣疢如疾首臣之謂也具以吏所侵聞於是上乃加親親之恩焉【中山王傳】三月有星孛於注張歷太微幹紫宮至於天漢夏四月有星孛於天紀至織女【天文志】上徵天下文學材智之士嚴助最先進後又得吳人朱買臣趙人吾邱壽王蜀人司馬相如主父偃嚴安徐樂東方朔枚臯膠倉終軍嚴蔥奇等【考異曰通鑑載於嚴助救東甌之後今從助傳序於其前】並在左右其尢親幸者東方朔枚臯嚴助吾邱壽王司馬相如相如常稱疾避事惟助與壽王見任用【東方朔嚴助傳】閩越發兵圍東甌東甌使人告急天子時天子年未二十以問田蚡【考異曰史記東越傳漢書嚴助傳皆云建元三年閩越圍東甌天子問太尉田蚡按是時蚡不爲太尉云太尉誤也下云太尉不足與計蓋追呼其官耳】蚡對曰不足以煩中國往救也嚴助曰今小國以窮困來告急天子不振尙安所愬上遂發兵浮海救東甌東甌王望率其眾四萬餘人來降處廬江郡封爲廣武侯【嚴助閩粵傳史記大事記】是嵗以北地都尉韓安國爲大農令【百官表】太僕灌夫與長樂衛尉竇甫飲輕重不得夫醉搏甫甫竇太后昆弟上恐太后誅夫徙夫爲燕相【夫傳】北平侯張類坐臨諸侯喪後至國除【侯表】上始爲微行【考異曰東方朔傳以爲建元三年今附年末】常用飲酎已八九月中與侍中常侍武騎及待詔隴西北地良家子能騎射者期諸殿門故有期門之號自此始微行以夜漏下十刻乃出常稱平陽侯旦明入山下馳射鹿豕狐馳鶩禾稼稻秔之地民皆號呼罵詈相聚會自言鄠杜令令往欲謁平陽侯諸騎欲擊鞭之令大怒使吏呵止獵者數騎見畱乃示以乘輿物久之廼得去時夜出夕還後賫五日糧防朝長信宮【顏曰五日一朝長信宮故賫五日糧長信太后宮也】是後南山下乃知微行數出也然尙廹於太后未敢逺出丞相禦史知指乃使右輔都尉徼【工釣反】循長楊以東右內史髮小民共【讀曰供】待會所時常侍郎東方朔進諫曰臣聞謙遜靜慤【口角反】天表之應應之以福驕溢靡麗天表之應應之以異今陛下累郎臺恐其不髙也弋獵之處恐其不廣也如天不爲變則三輔之地盡可以爲苑何必盩厔鄠杜乎奢侈越制天爲之變上林𨿽小臣尙以爲大也糞土愚臣忘生觸死逆盛意犯隆指罪當萬死不勝大願願陳泰階六符以觀天變不可不省是日因奏泰階之事上乃拜朔爲太中大夫給事中【東方朔傳】

四年冬十月地動【天文志】江都王非來朝從上獵上林中天子車駕防通未行先使韓嫣乘副車從數十百騎馳視獸江都王望見以爲天子辟從者伏謁道旁嫣驅不見旣過江都王怒爲皇太后泣請得歸國入宿衛比韓嫣太后以此銜嫣始帝爲膠東王嫣與上學書相愛及上爲太子愈益親嫣嫣善騎射聰慧上卽位欲事伐胡而嫣先習兵以故益尊貴官至上大夫賞賜儗鄧通與上共臥起後嫣侍出入永巷不禁以姦聞皇太后太后怒使使賜嫣死上爲謝終不得嫣遂死【佞幸傳】是嵗南粵王趙佗死【南粵傳注佗以建元四年卒皇甫謐曰時漢興七十年佗蓋百嵗矣】以江都相鄭當時爲右內史【百官表】

五年春正月己巳朔日有食之【荀紀】罷傳記博士【趙岐孟子序】夏四月平原君薨【本紀】從田氏葬長林置園邑二百家長丞奉守【外戚傳】上卽位數嵗漢興七十餘年之間國家無事非遇水旱之災民則人給家足都鄙廩庾皆滿而府庫余貨財京師之錢累巨萬貫朽而不可校太倉之粟陳陳相因充溢露積於外至腐敗不可食眾庶街巷有馬阡陌之間成羣而乘字牝者儐而不得聚會守閭閻者食粱肉爲吏者長子孫居官者以爲姓號故人人自愛而重犯法先行義而後絀辱焉當此之時网疎而民富役財驕溢或至兼並豪黨之徒以武斷於鄕曲宗室有土公卿大夫以下爭於奢侈室廬輿服僣於上無限物盛而衰固其變也【平凖書食貨志考異曰此叚見平凖書而通鑑載於景帝後】

【三年按平凖書云上卽位數嵗漢興七十餘年正謂武帝初年非景帝也自漢興之初至後七年才六十六年謂之七十餘年於義未安蓋武帝承文景涵養之餘又竇太后在上帝猶知有所畏未敢肆行民享安靜之福故當時富盛如此至建元四年漢興已七十載又二年而竇太后崩是後紛紛多事漢家至此遂一變矣太史公謂物盛而衰固其變也蓋深有感焉今附於竇太后未崩之前一年】

六年春二月乙未遼東髙廟災【本紀考異曰五行志作建元六年六月丁酉按志旣言六月丁酉遼東髙廟災下又云四月壬子髙園便殿火同是一嵗不應六月在四月之先志之誤必矣漢書本紀作二月乙未荀紀作三月乙未以長歷考之三月壬戌朔無乙未當是荀紀誤今従漢書本紀】五月丁亥太皇太后崩【本紀考異曰此語見漢書本紀而外戚傳乃云竇太后後景帝六嵗凡立五十一年元光六年崩與紀不同以史考之竇太后之立才四十五年今云五十一年固誤又曰後景帝六嵗則爲建元六年無疑若至元光六年則後景帝十有二年矣不應云六嵗也按史記外戚世家作建元六年而班氏攺爲元光誤矣今從漢書本紀史記外戚世家】合葬覇陵遺詔盡以東宮金錢財物賜長公主嫖【外戚傳】六月癸巳丞相昌禦史大夫靑翟坐竇太后防事不辦免上以武安侯田蚡爲丞相【百官表田蚡傳】蚡旣相絀黃老刑名百家之言延文學儒者數百人【儒林傳】又以爲諸侯王多長上初卽位富於春秋蚡以肺附爲京師相非痛折節以禮詘之天下不蕭嘗召客飲坐其兄蓋侯北鄕自坐東鄕以爲漢相尊不可以兄故私撓蚡由此滋驕治宅甲諸第田園極膏腴而市買郡縣器物相屬於道前堂羅鐘鼓立曲旃後房婦女以百數諸侯奉金玉狗馬玩好不可勝數【田蚡傳】蚡徴茂陵尉張湯爲丞相史薦補侍禦史【湯傳】有星孛於北方【五行志】秋八月有星孛於東方長竟天【本紀】三十日去【五行志】是謂蚩尢旗類彗而後曲象旗【天文志荀紀】淮南王安心怪之或說王曰先吳軍時彗星出長數尺然尙流血千里今彗星竟天天下兵當大起王心以爲上無太子天下有變諸侯並爭愈益治攻戰具積金錢賂遺郡國遊士妄作妖言阿諛王王喜多賜予之王有女陵慧有口王愛之多予金錢爲中詗【醜政反】長安約結上左右【淮南王傳】閩粵王郢興兵擊南粵邊邑【本紀南粵傳考異曰史記大事記載閩越反於正月今按漢書本紀通鑑載於秋八月後疑大事記誤今從本紀】南粵守天子約不敢擅發兵而上書以聞【嚴助傳】曰兩粵俱爲藩臣毋擅興兵相攻擊今東粵擅興兵侵臣臣不敢興兵惟天子詔之於是天子多南粵義守職約【南粵傳】遣大行王恢大司農韓安國將兵誅閩越淮南王安上書諌曰陛下臨天下布徳施恵緩刑罰薄賦斂哀鰥寡卹孤獨養耆老振匱乏盛徳上隆和澤下洽近者親附逺者懷徳天下攝然今聞有司舉兵將以誅越臣竊爲陛下重之越方外之地發文身之民不可以冠帶之國法度理也【案原本脫今聞有司以下至此文意不屬今節錄本傳增入】故古者封內甸服封外侯服侯衛賓服蠻夷要服戎狄荒服逺近埶異也越人名爲藩臣貢酎之奉不輸大內一卒之用不給上事自相攻擊而陛下發兵救之是反以中國而勞蠻夷也【案原本脫越人名爲藩臣以下至此文勢不足今莭錄本傳增入】臣聞軍旅之後必有凶年言民各以其愁苦之气薄陰陽之和感天地之精而災气爲之生也今以兵入其地男子不得耕稼樹種婦人不得紡績織紝【人禁反】丁壯從軍老弱轉餉【亦饟字】居者無食行者無糧民苦兵事亡逃者必眾隨而誅之不可勝盡盜賊必起臣聞長老言秦之時嘗使尉屠睢擊越又使監祿鑿渠通道越人逃入深山林叢不可得攻畱軍屯守曠日持久士卒勞倦越廼出擊之秦兵大破廼發適戍以備之當此之時內外騷動百姓靡敝行者不還往者莫返民不聊生羣爲盜賊於是山東之難始興周易曰髙宗伐鬼方三年而克之鬼方小蠻夷髙宗殷之盛天子以盛天子伐小蠻夷三年而後克言用兵之不可不重也臣聞天子之兵有徵而無戰言莫敢校也陛下以四海爲境九州爲家八藪爲囿江漢爲池生民之屬皆爲臣妾人徒之眾足以奉千官之共【讀曰供】租稅之收足以給乘輿之禦玩心神明秉執聖道負黼依【讀曰扆】馮【讀曰憑】玉几南面而聽斷號令天下四海之內莫不向【讀曰響】應陛下垂徳恵以覆露之使元元之民安生樂業則澤被萬世傳之子孫施之無窮天下之安猶泰山而四維之也夷狄之地何足以爲一日之間而煩汗馬之勞乎詩云王猶允塞徐方旣來言王道甚大而逺方懷之也臣聞之農夫勞而君子養焉愚者言而智者擇焉臣安幸得爲陛下守藩以身爲鄣蔽人臣之任也邊境有警愛身之死而不畢其愚非忠臣也臣安竊恐將吏之以十萬之師爲一使之任也是時漢兵遂出未逾領閩粵王郢發兵距險其弟余善誅郢師得不勞因立余善爲東粵王上嘉淮南之意美將卒之功乃令嚴助諭意風【讀曰諷】指於南越【嚴助傳】南粵王胡遣太子嬰齊入宿衛【南粵傳】助還又諭淮南曰皇帝問淮南王使中大夫玉上書言事聞之朕奉先帝之休徳夙興夜寐明不能燭重【直用反】以不徳是以比年凶菑【古災字】害眾夫以眇眇之身托於王侯之上內有饑寒之民南夷相攘【人羊反】使邊騷然不安朕甚懼焉今王深惟重慮明太平以弼朕失稱三代至盛際天接地人迹所及咸盡賓服藐【武卓反】然甚慙嘉王之意靡有所終使中大夫助諭朕意告王越事助諭意曰今者大王以發屯臨越事上書陛下故遣臣助告王其事王居逺事薄遽不與王同其計朝有闕政遺王之憂陛下甚恨之夫兵固凶器明主之所重出也然自五帝三王禁暴止亂非兵未之聞也漢爲天下宗操殺生之柄以制海內之命危者望安亂者卬【讀曰仰】治今閩越王狼戾不仁殺其骨肉離其親戚所爲甚多不義又數舉兵侵陵百越並兼鄰國以爲暴彊陰計奇防入燔尋陽樓船欲招會稽之地以踐句【功侯反】踐之迹今者邊又言閩王率兩國擊南越陛下爲萬民安危久逺之計使人諭告之曰天下安寧各繼世撫民禁毋敢相並有司疑其以虎狼之心貪據百越之利惑於逆順不奉明詔則會稽豫章必有長患且天子誅而不伐焉有勞百姓苦士卒乎故遣兩將屯於境上震威武揚聲鄕【讀曰響】屯曽未防天誘其衷閩王隕命輒遣使者罷屯毋後農時南越王甚嘉被恵澤休徳願革心易行身從使者入謝有狗馬之病不能勝服故遣太子入侍病有瘳願伏北闕望大廷以報盛徳閩王以八月舉兵於冶南士卒罷【讀曰疲】倦三王之眾相與攻之因其弱弟余善以成其謀至今國空虛遣使者上符莭請所立不敢自立以待天子之明詔此一舉不挫一兵之鋒不用一卒之死而閩王伏辜南越被澤威震暴主義存危國此則陛下深計逺慮之所出也事效見前故使臣助來諭王意於是王謝曰𨿽湯伐桀文王伐崇誠不過此臣安妄以愚意狂言陛下不忍加誅使使者臨詔臣安以所不聞誠不勝厚幸助由是與淮南王相結而還上大說【嚴助傳】是嵗大農令韓安國爲禦史大夫【百官表考異曰田蚡傳云竇太后崩丞相昌禦史大夫靑翟坐喪事不辦免上以田蚡爲丞相韓安國爲禦史大夫觀此則安國之拜蓋與田蚡同時也及考漢書本紀閩越之反安國以大農令將兵往擊不應已拜禦史大夫尙以大農稱也荀紀通鑑皆載於擊閩越事後今從之】安國爲人多大略知足以當世取捨而出於忠厚貪耆【讀曰嗜】財利然所推舉皆防士賢於己者於梁舉壺遂臧固至它皆天下名士士亦以此稱慕之惟天子以爲國器【韓安國傳】東海太守汲黯爲主爵都尉引大體不拘文法爲人性倨【居庶反】少禮面折不能容人之過合己者善待之不合者弗能忍見士亦以此不附焉然好遊俠任气莭行修潔其諫犯主之顏色常慕傅伯袁盎之爲人善灌夫鄭當時及宗正劉棄疾亦數以直諫不得久居位是時太后弟田蚡爲丞相中二千石拜謁蚡弗爲禮黯見蚡未嘗拜揖之【汲黯傳】太史令司馬談湣學者不達其意而師誖乃論六家之要指【考異曰此事不得其時按司馬遷傳談仕於建元元封之間湣學者不達其意而師誖乃論六家之要指談之仕始於建元而終於元封此論必作於建元蓋是時竇太后已崩武帝相田蚡隆儒術而貶道家故其言如此今附於建元六年竇太后已崩之後】曰易大傳曰天下一致而百慮同歸而殊塗夫陰陽儒墨名法道徳此務爲治者也直所從言之異路有省不省耳嘗竊觀陰陽之術大詳而眾忌諱使人拘而多畏然其敍四時之大順不可失也儒者博而寡要勞而少功是以其事難盡從然其序君臣父子之禮列夫婦長幼之別不可易也墨者儉而難遵是以其事不可徧循然其彊本莭用不可廢也法家嚴而少恩然其正君臣上下之分不可攺也名家使人儉而善失眞然其正名實不可不察也道家使人精神専一動合無形澹足萬物其爲術也因陰陽之大順采儒墨之善撮名法之要與時遷徙應物變化立俗施事無所不宜指約而易操事小而功多儒者則不然以爲人主天下之儀表也君唱臣和主先臣隨如此則主勞而臣佚至於大道之要去健羨黜聰明釋此而任術夫神大用則竭形大勞則敝神形蚤衰欲與天地長久非所聞也夫陰陽四時八位十二度二十四莭各有教令曰順之者昌逆之者亡未必然也故曰使人拘而多畏夫春生夏長秋收冬蔵此天道之大經也弗順則無以爲天下紀綱故曰四時之大順不可失也夫儒者以六蓺爲法六蓺經傳以千萬數累世不能通其學當年不能究其禮故曰博而寡要勞而少功若夫列君臣父子之禮序夫婦長幼之別𨿽百家弗能易也墨者亦上堯舜言其徳行曰堂髙三尺土階三等茅茨不翦采椽不斵飯土簋歠土刑糲粱之食藜藿之羮夏日葛衣冬日鹿裘其送死桐棺三寸舉音不盡其哀教防禮必以此爲萬民率故天下共若此則尊卑無別也夫世異時移事業不必同故曰儉而難遵也要曰彊本莭用則人給家足之道也此墨子之所長𨿽百家不能廢也法家不別親疎不殊貴賤壹斷於法則親親尊尊之恩絕矣可以行一時之計而不可長用也故曰嚴而少恩若尊主卑臣明分職不得相逾越𨿽百家不能攺也名家苛察繳繞使人不得反其意剸決於名時失人情故曰使人儉而善失眞若夫控名責實參伍不失此不可不察也道家無爲又曰無不爲其實易行其辭難知其術以虛無爲本以因循爲用無成勢無常形故能究萬物之情不爲物先後故能爲萬物主有法無法因時爲業有度無度因物興捨故曰聖人不巧時變是守虛者道之常也因者君之綱也羣臣並至使各自明也其實中其聲者謂之端實不中其聲者謂之款款言不聽姦廼不生賢不肖自分白黑廼形在所欲用耳何事不成廼合大道混混防冥光耀天下復反無名凡人所生者神也所托者形也神大用則竭形大勞則敝形神離則死死者不可復生離者不可復合故聖人重之由此觀之神者生之本形者生之具不先定其神形而曰我有以治天下何由哉談嘗學天官於唐都受易於楊何習道論於黃子【司馬遷傳】初王恢擊東粵因兵威使番陽令唐風【讀曰諷】曉南粵南粵食【讀曰飤】蜀枸【音矩】醤問所從來曰道西北牂柯江江廣數里出番【普安反】禺【音隅】城下歸至長安問蜀賈人獨蜀出枸醤多持竊出市夜郎夜郎者臨牂柯江江廣百餘步足以行船南粵以財物役屬夜郎西至桐師然亦不能臣使也廼上書說上曰南粵王黃屋左纛地東西萬餘里名爲外臣實一州主今以長沙豫章往水道多絕難行竊聞夜郎有精兵可得十萬浮船牂柯出不意此制粵一奇也誠以漢之彊巴蜀之饒通夜郎道爲置吏甚易上許之乃拜以郎中將將千人食重萬餘人從巴莋闗入遂見夜郎侯多同厚賜諭以威徳約爲置吏使其子爲令夜郎旁小邑皆貪漢繒帛以爲漢道險終不能有也廼聽約還報廼以爲犍爲郡【地理誌犍爲郡武帝建元六年開西南夷傳】

欽定四庫全書

西漢年紀卷十一

宋王益之撰武帝

元光元年冬十一月衞尉李廣爲驍騎將軍屯雲中長樂衞尉程不識爲車騎將軍屯鴈門【考異曰漢書本紀作中尉程不識按百官表張敺自建元元年爲中尉凡九年至元光四年始遷禦史大夫中間安得有不識爲中尉事當是紀誤考李廣傳程不識爲長樂衞尉非中尉也又灌夫傳雲程李俱東西宮衞尉亦可見也今從二傳】六月罷【本紀】先是廣爲隴西大守左右言其名將也由是入爲未央衞尉不識故與廣俱以邊太守將屯及出擊胡而廣行無部曲行陳就善水艸頓舎人人自便不擊刁鬥自衞莫府省【所領反】文書然亦逺斥候未嘗遇害不識正部曲行伍營陳擊刁鬥吏治軍簿【步戶反】至明軍不得自便不識曰李將軍極簡易然虜卒【讀曰猝】犯之無以禁而其士卒亦佚【與逸同】樂爲之死我軍𨿽煩擾虜亦不得犯我是時漢邊郡李廣程不識爲名將然匈奴畏廣士卒多樂從而苦不識不識孝景時以數直諫爲太中大夫【李廣傳】五月舉賢良文學上親防之制曰朕獲承至尊休徳傳之無窮而施之罔極任大而守重是以夙夜不皇康寧永惟萬事之統猶懼有闕故廣延四方之豪雋郡國諸侯公選賢良修絜博習之士欲聞大道之要至論之極今子大夫襃然爲舉首朕甚嘉之子大夫其精心致思朕垂聼而問焉蓋聞五帝三王之道攺制作樂而天下洽和百王同之當虞氏之樂莫盛於韶於周莫盛於勺聖王已沒鐘鼓筦弦之聲未衰而大道微缺陵夷至虖桀紂之行王道大壊矣夫五百年之間守文之君當塗之士欲則先王之法以戴翼其世者甚眾然猶不能反日以僕滅至後王而後止豈其所持操或誖繆而失其統與固天降命不可復反必推之於大衰而後息與烏虖凡所爲屑屑夙興夜寐務法上古者又將無補與三代受命其符安在災異之變何緣而起性命之情或夭或壽或仁或鄙習聞其號未燭厥理伊欲風流而令行刑輕而姦攺百姓和樂政事宣昭何修何飾而膏露降百谷登徳潤四海澤臻艸木三光全寒暑平受天之祜享鬼神之靈惠澤洋溢施虖方外延及羣生子大夫明先聖之業習俗化之變終始之序講聞髙誼之日久矣其明以諭朕科別其條勿猥勿並取之於術愼其所出廼其不正不直不忠不極枉於執事書之不泄興於朕躬毋悼後害子大夫其盡心靡有所朕將親覽焉董仲舒對曰陛下發徳音下明詔求天命與情性皆非愚臣之所能及也臣謹按春秋之中視前世已行之事以觀天人相與之際甚可畏也國家將有失道之敗而天廼先出災害以譴告之不知自省又出怪異以警懼之尙不知變而傷敗廼至以此見天心之仁愛人君而欲止其亂也自非大無道之世天盡欲扶持而全安之事在彊勉而已矣彊勉學問則聞見博而知益明彊勉行道則徳日起而大有功此皆可使還至而立有效者也詩曰夙夜匪解書云茂哉茂哉皆彊勉之謂也道者所繇適於治之路也仁義禮樂皆其具也故聖玉已沒而子孫長久安寧數百歲此皆禮樂敎化之功也王者未作樂之時廼用先王之樂宜於世者而以深入敎化於民敎化之情不得雅頌之樂不成故王者功成作樂樂其徳也樂者所以變民風化民俗也其變民也易其化人也著故聲發於和而本於情接於肌膚藏於骨髓故王道𨿽微缺而筦之聲未衰也夫虞氏之不爲政久矣然而樂頌遺風猶有存者是以孔子在齊而聞韶也【按仲舒本傳此下尙有夫人君莫不欲安存而惡危亡一叚凡百餘字此本刪去文義未足】臣聞天之所大奉使之王者必有非人力所能致而自至者此受命之符也天下之人同心歸之若歸父母故天瑞應誠而至書曰白魚入於王舟有火復於王屋流爲烏此蓋受命之符也周公曰復哉復哉孔子曰徳不孤必有鄰皆積善絫徳之效也及至後世淫佚衰微不能統理羣生諸侯背畔殘賊良民以爭壤土廢徳敎而任刑罰刑罰不中則生邪气邪气積於下怨惡畜於上上下不和則陰陽繆盭而妖孽生矣此災異所緣而起也臣聞命者天之令也性者生之質也情者人之欲也或夭或壽或仁或鄙陶冶而成之不能粹美有治亂之所生故不齊也孔子曰君子之徳風也小人之徳艸也艸上之風必偃故堯舜行徳則民仁壽桀紂行暴則民鄙夭夫上之化下下之從上猶泥之在鈞惟甄者之所爲猶金之在鎔惟冶者之所鑄綏之斯來動之斯和此之謂也臣謹按春秋之文求王道之端得之於正正次王王次春春者天之所爲也正者王之所爲也其意曰上承天之所爲而下以正其所爲正王道之端云爾然則王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育養長爲事陰常居大冬而積於空虛不用之處以此見天之任徳不任刑也天使陽出布施於上而主歳功使陰入伏於下而時出佐陽陽不得陰之助亦不能獨成歳終陽以成歳爲名此天意也王者承天意以從事故任徳敎而不任刑刑者不可任以治世猶陰之不可任以成歳也爲政而任刑不順於天故先王莫之肯爲也今廢先王徳敎之官而獨任執法之吏治民毋乃任刑之意與孔子曰不敎而誅謂之虐虐政用於下而欲徳敎之被四海故難成也臣謹按春秋謂一元之意一者萬物之所從始也元者辭之所謂大也謂一爲元者視大始而欲正本也春秋深探其本而反自貴者始【按仲舒本傳此下有故爲人君者正心以正朝廷正朝廷以正百官一叚凡二百餘字此本刪去文義未足】夫萬民之從利如水之走下不以敎化隄防之不能止也是故敎化立而姦邪皆止者其隄防完也敎化廢而姦邪並出刑罰不能勝者其隄防壊也古之王者明於此是故南面而治天下莫不以敎化爲大務至周之末世大爲無道以失天下秦繼其後獨不能攺又益甚之重禁文學不得挾書棄捐禮誼而惡聞之其心欲盡滅先王之道而顓爲自恣茍簡之治故立爲天子十四嵗而國破亡矣自古以來未嘗有以亂濟亂大敗天下之民如秦者也孔子曰腐朽之木不可雕也糞土之墻不可圬也今漢繼秦之後如朽木糞墻矣𨿽欲善治之亡可柰何法出而姦生令下而詐起如以湯止沸抱薪救火愈甚亡益也竊譬之琴瑟不調甚者必解而更張之乃可鼓也爲政而不行甚者必變而更化之乃可理也當更張而不更張𨿽有良工不能善調也當更化而不更化𨿽有大賢不能善治也古人有言曰臨淵羨魚不如退而結网今臨政而願治七十餘歳矣不如退而更化更化則可善治善治則災害日去福祿日來詩云宜民宜人受祿於天爲政而宜於民者固當受祿於天夫仁誼禮知信五常之道王者所當修飭也五者修飭故受天之祜而享鬼神之靈徳施於方外延及羣生也天子覽其對而異焉廼復冊之曰【按原本作冊董仲舒據制辭稱百餘人則非獨冊仲舒也今依本傳作冊之曰而刪去董仲舒三字】制曰蓋聞虞舜之時遊於巖廊之上垂拱無爲而天下太平周文王至於日昃不暇食而宇內亦治夫帝王之道豈不同條共貫與何逸勞之殊也蓋儉者不造元黃旌旗之飾及至周室設兩觀乘大路朱幹玉戚八佾陳於庭而頌聲興夫帝王之道豈異指哉或曰良玉不瑑又云非文亡以輔徳二端異焉殷人執五刑以督姦傷肌膚以懲惡成康不式四十餘年天下不犯囹圄空虛秦國用之死者甚眾刑者相望耗矣哀哉烏虖朕夙寤晨興惟前帝王之憲永思所以奉至尊章洪業皆在力本任賢今朕親耕借田以爲農先勸孝弟崇有徳使者冠蓋相望問勤勞卹孤獨盡思極神功烈休徳未始云獲也今陰陽錯繆氛气充塞羣生寡遂黎民未濟廉恥貿亂賢不肖渾殽未得其眞故詳延特起之士意庶幾乎今子大夫待詔百有餘人或道世務而未濟稽諸上古之不同考之於今而難行毋廼牽於文系而不得騁與將所繇異術所聞殊方與各悉對著於篇毋諱有司明其指略切磋究之以稱朕意仲舒對曰臣聞堯受命以天下爲憂而未以位爲樂也故誅逐亂臣務求賢聖是以得舜禹稷卨咎繇眾聖輔徳賢能佐職敎化大行天下和洽萬民皆安仁樂誼各得其宜動作應禮從容中道故孔子曰如有王者必世而後仁此之謂也堯在位七十載廼遜於位以禪虞舜堯崩天下不歸堯子丹朱而歸舜舜知不可辟乃卽天子之位以禹爲相因堯之輔佐繼其統業是以垂拱無爲而天下治孔子曰韶盡美矣又盡善也此之謂也至於殷紂逆天暴物殺戮賢知殘賊百姓伯夷太公皆當世賢者處而不爲臣守職之人皆奔走逃亡入於河海天下耗亂萬民不安故天下去殷而從周文王順天理物師用賢聖是以閎夭太顚散宜生等亦聚於朝廷愛施兆民天下歸之故太公起海濱而卽三公也當此之時紂尙在上尊卑昏亂百姓散亡故文王悼痛而欲安之是以日昃而不暇食也孔子作春秋先正王而系萬事見素王之文焉繇此觀之帝王之條貫同然而勞逸異者所遇之時異也孔子曰武盡美矣未盡善也此之謂也臣聞制度文采元黃之飾所以明尊卑異貴賤而勸有徳也故春秋受命所先制者攺正朔易服色所以應天也然則宮室旌旗之制有法而然者也故孔子曰奢則不遜儉則固儉非聖人之中制也臣聞良玉不瑑資質潤美不待刻瑑此亡異於達巷黨人不學而自知也然則常玉不瑑不成文章君子不學不成其徳臣聞聖王之治天下也少則習之學長則材諸位爵祿以養其徳刑罰以威其惡故民曉於禮誼而恥犯其上武王行大誼平殘賊周公作禮樂以文之至於成康之隆囹圄空虛四十餘年此亦敎化之漸而仁義之流非獨傷肌膚之效也至秦則不然誅名而不察實爲善者不必免而犯惡者未必刑也是以刑者甚眾死者相望而姦不息俗化使然也故孔子曰導之以政齊之以刑民免而無恥此之謂也【按仲舒本傳此下有今陛下並有天下一叚凡百餘字此本刪去文義未足】陛下親耕借田以爲農先夙寤晨興憂勞萬民思惟往古而務以求賢此亦堯舜之用心也然而未云獲者士素不厲也夫不素養士而欲求賢譬猶不瑑玉而求文采也【按仲舒本傳此下有故養士之大者莫大乎太學一叚凡四百餘字此本刪去文義未足】陛下加惠寛臣之罪令勿牽制於文使得切磋究之臣敢不盡愚於是天子復冊之制曰蓋聞善言天者必有徴於人善言古者必有驗於今故朕垂問虖天人之應上嘉唐虞下悼桀紂寖微寖滅寖明寖昌之道虛心以攺今子大夫明於陰陽所以造化習於先聖之道業然而文采未極豈惑虖當世之務哉條貫靡竟統紀未終意朕之不明與聼若與夫三王之敎所祖不同而皆有失或謂久而不易者道也意豈異哉今子大夫旣已著大道之極陳治亂之端矣其悉之究之孰之復之詩不云乎嗟爾君子毋常安息神之聽之介爾景福朕將親覽焉子大夫其茂明之仲舒復對曰臣聞論語曰有始有卒者其惟聖人乎今陛下幸加惠畱聽於承學之臣復下明冊以切其意而究盡聖徳非愚臣之所能具也前所上對條貫靡竟統紀不終辭不別白指不分明此臣淺陋之罪也冊曰善言天者必有徴於人善言古者必有驗於今臣聞天者羣物之祖也故徧覆包函而無所殊建日月風雨以和之經陰陽寒暑以成之故聖人法天而立道亦溥愛而無私布徳施仁以厚之設誼立禮以導之春者天之所以生也仁者君之所以愛也夏者天之所以長也徳者君之所以養也霜者天之所以殺也刑者君之所以罰也繇此言之天人之徴古今之道也孔子作春秋上揆之天道下質諸人情參之於古考之於今故春秋之所譏災害之所加也春秋之所惡怪異之所施也書邦家之過兼災異之變以此見人之所爲其美惡之極乃與天地流通而往來相應此亦言天之一端也古者修敎訓之官務以徳善化民民已大化之後天下常亡一人之獄矣今世廢而不修亡以化民民以故棄行誼而死財利是以犯法而罪多一嵗之獄以萬千數以此見古之不可不用也故春秋變古則譏之天令之謂命命非聖人不行質朴之謂性性非敎化不成人欲之謂情情非制度不節是故王者上謹於承天意以順命也下務明敎化民以成性也正法度之宜別上下之序以防欲也修此三者而大本舉矣人受命於天固超然異於羣生入有父子兄弟之親出有君臣上下之誼防聚相遇則有耆老長幼之施粲然有文以相接驩然有恩以相愛此人之所以貴也生五糓以食之桑麻以衣之六畜以養之服牛乘馬圏豹檻虎是其得天之靈貴於物也故孔子曰天地之性人爲貴明於天性知自貴於物知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子故孔子曰不知命亡以爲君子此之謂也冊曰上嘉唐虞下悼桀紂寖微寖滅寖明寖昌之道虛心以攺臣聞眾少成多積小致鉅故聖人莫不以晻致明以微致顯是以堯發於諸侯舜興虖深山非一日而顯也蓋有漸以致之矣言出於已不可塞也行發於身不可掩也言行治之大者君子之所以動天地也故盡小者大愼微者著詩云惟此文王小心翼翼故堯兢兢日行其道而舜業業日致其孝善積而名顯徳彰而身尊此其寖明寖昌之道也夫善惡之相從如影響之應形聲也故桀紂暴謾防賊並進賢知伏惡日顯國日亂晏然自以如日在天終陵夷而大壊夫暴逆不仁者非一日而亡也亦以漸至故桀紂𨿽亡道然猶享國十餘年此其寖微寖滅之道也冊曰三王之敎所祖不同而皆有失或謂久而不易者道也意豈異哉臣聞夫樂而不亂復而不厭者謂之道道者萬世無獘獘者道之失也先王之道必有偏而不舉之處故政有眊而不行舉其偏者以補其獘而已矣三王之道所祖不同非其相反將以捄溢扶衰所遭之變然也故孔子曰無爲而治者其舜虖攺正朔易服色以順天命而已其餘盡循堯道何更爲哉故王者有攺制之名亡變道之實然夏上忠殷上敬周上文者所繼之捄當用此也孔子曰殷因於夏禮所損益可知也周因於殷禮所損益可知也其或繼周者𨿽百世可知也此言百王之用以此三者矣夏因於虞而獨不言所損益者其道如一而所上同也道之大原出於天天不變道亦不變是以禹繼舜舜繼堯三聖相受而守一道亡救獘之政也故不言其所損益也【按原本無先王之道以下至此當是脫落今補入】繇是觀之繼治世者其道同繼亂世者其道變今漢繼大亂之後若宜少損周之文致用夏之忠者陛下有明徳嘉道湣世俗之靡薄悼王道之不昭故舉賢良方正之士論誼考問將欲興仁誼之休徳明帝王之法制建太平之道也臣愚不肖述所聞誦所學道師之言厪能勿失耳若廼論政事之得失察天下之息耗此大臣輔佐之職三公九卿之任非臣仲舒所能及也然而臣竊有怪者夫古之天下亦今之天下今之天下亦古之天下共是天下古亦大治以古準今壹何不相逮之逺也安所繆盭而陵夷若是意者有所失於古之道與有所詭於天之理與試迹之古返之於天倘可得見乎夫天亦有所分予予之齒者去其角傅之翼者兩其足是所受大者不得復取小也古之所予祿者不食於力不動於末是亦受大者不得取小與天同意者也夫已受大又取小天不能足而況人乎此民之所以囂囂苦不足也身寵而載髙位家溫而食厚祿因乘富貴之資力以與民爭利於下民安能如之哉是故眾其奴婢多其牛羊廣其田宅博其產業畜其委積務此而亡已以迫蹵民民日朘月削寖以大窮【按原本無安所繆盭以下至此當是脫落今補入】富者奢侈羨溢貧者窮急愁苦窮急愁苦而上不救則民不樂生民不樂生尙不避死安能避罪此刑罰之所以蕃而姦邪不可勝者也故受祿之家食祿而已不與民爭業然後利可均布而民可家足此上天之理而亦太古之道天子之所宜法以爲制大夫之所當循以爲行也故公儀子相魯之其家見織帛怒而出其妻食於捨而茹葵慍而防其葵曰吾已食祿又奪園夫紅女利虖古之賢人君子在列位者皆如是是故下髙其行而從其敎民化其廉而不貪鄙及至周室之衰其卿大夫緩於誼而急於利亡推讓之風而有爭田之訟故詩人疾而刺之曰節彼南山惟石巖巖赫赫師尹民具爾瞻爾好誼則民鄕仁而俗善爾好利則民好邪而俗敗由是觀之天子大夫者下民之所視效逺方之所四面而內望也近者視而放之逺者望而效之豈可以居賢人之位而爲庶人行哉【考異曰仲舒對防傳不著年惟本紀載於元光元年下又云公孫宏出焉按宏傳武帝初卽位招賢良文學士是時宏年六十以賢良徴爲博士元狩二年宏年八十終丞相位自元狩逆數至武帝卽位之初蓋二十年則宏之初舉賢良其在建元元年明矣至於復徴又元光五年也本紀云公孫宏出焉殊誤今不取司馬公通鑑並董仲舒疑以爲不當列於此年謂舉孝廉在十一月對防在五月如此豈得謂自仲舒發之遂移於建元元年今以仲舒防考之移於元年與當時事勢殊不合仲舒曰今臨政而願治七十餘嵗矣漢興至建元之元方六十七年不應以爲七十餘嵗也至元光之元乃七十三年故可云爾又曰並有天下海內莫不率服夜郎康居殊方萬里說徳歸義武帝建元之初亦無通夜郎之事考地理誌建元六年開犍爲郡卽夜郎地夜郎以建元六年通故次年對策及此也然則漢書紀載於元光元年得之矣故荀紀從焉或曰審如此舉孝廉何爲在十一月對防何爲在五月以愚度之或史氏誤載固未可知或傳流之逺顚倒失次亦未可知或未變太初歷前之月日史氏偶失未攺遂用已攺之例倒之亦未可知蓋漢初以夏十月爲正月十一月爲二月終於九月爲十二月及武帝攺太初歷用夏正史氏紀蓋恐其與攺月日混並追攺以前月耳舉孝廉之十一月意者當時之八月也對防之五月意者當時之二月也史氏旣失於追攺遂用前例以十一月列於前耳不然武帝故事何以先載仲舒對防而始以舉孝廉繼之耶或又曰仲舒傳載對防畢爲江都相中廢爲中大夫又云遼東髙廟災仲舒推說其意主父偃竊奏之仲舒由是得罪二災在建元六年使對策在元光元年不應先於建元六年以論災異抵罪也以史考之仲舒所論非當年事也蓋追記耳故仲舒傳云先是遼東髙廟災而荀紀亦載遼東髙廟災其後董仲舒云云觀此二言則知非建元六年致論明矣史記儒林傳云仲舒自江都相中廢爲中大夫居捨著災異之記然則仲舒私家著記因追述二災未可知也今仲舒對防從漢書本紀荀氏漢紀載於此年又依武帝故事以舉孝廉事附焉至於相江都論三仁著災異記以次列焉】初令郡國舉孝廉各一人【通鑑】以仲舒爲江都相仲舒相易王王問仲舒曰粵王句踐與大夫泄庸種蠡謀伐吳遂滅之孔子稱殷有三仁寡人亦以爲粵有三仁桓公決疑於管仲寡人決疑於君仲舒對曰臣愚不足以奉大對聞昔者魯君問柳下惠吾欲伐齊何如柳下惠曰不可歸而有憂色曰吾聞伐國不問仁人此言何爲至於我哉徒見問耳且猶羞之況設詐以伐吳虖繇此言之粵本無一仁夫仁人者正其誼不謀其利明其道不計其功是以仲尼之門五尺之童羞稱五伯【讀曰覇】爲其先詐力而後仁誼也茍爲詐而已故不足稱於大君子之門也五伯比於他諸侯爲賢其比三王猶武夫之與美玉也王曰善仲舒治國以春秋災異之變推陰陽所以錯行故求雨閉諸陽縱諸陰其止雨反是行之一國未嘗不得所欲中廢爲中大夫【仲舒傳】居捨著災異之記先是遼東髙廟災髙園便殿火仲舒推說其意以爲髙廟不當居遼東髙園殿不當居陵旁天災若語陛下當今之世視親戚貴屬在諸侯逺正最甚者忍而誅之如吾燔髙廟廼可視近臣在國中處旁仄及貴而不正者忍而誅之如吾燔髙園殿廼可云爾在外而不正者𨿽貴如髙廟猶災燔之況諸侯乎在內而不正者𨿽貴如髙園殿猶燔災之況大臣乎此天意也辠在外者天災外辠在內者天災內燔甚罪當重燔簡罪當輕承天意之道也上召視諸生示其書有譏刺【漢書五行志史記儒林傳】仲舒弟子呂步舒不知其師書以爲大愚於是下仲舒吏當死詔赦之仲舒遂不敢復言災異【仲舒傳】六月客星見於房【天文志】秋七月癸未先晦一日日有蝕之【荀紀】是嵗天星盡搖上問候星者對曰星搖者民勞也【荀紀漢書天文志】二年冬十月上初至雍郊見五畤後常三嵗一郊是時上求神君捨之上林中磃氏觀神君者長陵女子以乳死見神於先後宛若宛若祠之其室民多往祠平原君亦往祠其後子孫以尊顯上厚禮置祠之內中聞其言不見其人云亳人謬忌奏祠太一方曰天神貴者太一太一佐曰五帝古者天子以春秋祭太一東南郊用太牢七日爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年壹用太牢祠神三一天一地一太一天子許之令太祝領祠之於忌太一壇上如其方後人復有言古者天子常以春解祠祠黃帝用一梟破鏡冥羊用羊祠馬行用一靑牡馬太一臯山山君用牛武夷君用幹魚陰陽使者以一牛令祠官領之如其方而祠於忌太一壇旁【封禪書郊祀志】春鴈門馬邑豪聶壹因大行王恢言匈奴初和親親信邊可誘以利致之伏兵襲擊必破之道也上召問公卿曰今欲舉兵攻之何如大行恢對曰陛下𨿽未言臣固願效之今以陛下之威海內爲一天下同任又遣子弟乘邊守塞轉粟挽【音晚】輸以爲之備然匈奴侵盜不已者無它以不恐之故耳臣竊以爲擊之便禦史大夫韓安國曰不然臣聞髙皇帝嘗圍於平城匈奴至者投鞍髙如城者數所平城之饑七日不食天下歌之後結和親至今爲五世利孝文皇帝又嘗壹擁天下之精兵聚之廣武常谿然終無尺寸之功而天下黔首無不憂者孝文寤於兵之不可宿故復合和親之約此二聖之迹足以爲效矣臣竊以爲勿擊便恢曰不然臣聞五帝不相襲禮三王不相復【扶目反】樂非故相反也各因世宜也今邊境數驚士卒傷死中國槥【音衞】車相望此仁人之所也臣故曰擊之便安國曰不然臣聞利不十者不易業功不百者不變常是以古之人君謀事必就祖發政占古語重作事也且自三代之盛夷狄不與【讀曰豫】正朔服色非威不能制彊弗能服也以爲逺方絕地不牧之民不足煩中國也且匈奴輕疾悍亟【居力反】之兵也至如猋【必遙反】風去如收電畜牧爲業弧弓防獵逐獸隨艸居處無常難得而制今使邊郡久廢耕織以支胡之常事其埶不相權也臣故曰勿擊便恢曰不然臣聞鳯鳥乘於風聖人因於時昔秦繆【讀與穆同】公都雍地方三百里知時宜之變攻取西戎辟【讀曰辟】地千里並國十四隴西北地是也及後恬爲秦侵胡辟數千里以河爲竟【讀曰境】累石爲城樹楡爲塞匈奴不敢飲馬於河置熢燧然後敢牧馬夫匈奴獨可以威服不可以仁畜也今以中國之盛萬倍之資遣百分之一以攻匈奴譬猶以彊弩射且潰之癰也必不畱行矣若是則北發月氏【讀曰支】可得而臣也臣故曰擊之便安國曰不然臣聞之衝風之衰不能起毛羽彊弩之末力不能入魯縞夫盛之有衰猶朝之必莫也今將捲甲輕舉深入長敺疾則糧乏徐則後利不至千里人馬乏食兵法曰遺【弋季反】人獲也意者有它繆巧可以禽之則臣不知也不然則未見深入之利也臣故曰勿擊便恢曰不然夫艸木遭霜者不可以風過淸水明鏡不可以形逃通方之士不可以文亂今臣言擊之者固非發而深入也將順因單於之欲誘而致之邊吾選梟騎壯士陰伏而處以爲之備審遮險阻以爲之戒吾埶已定或營其左或營其右或當其前或絕其後單於可禽百全必取上曰善廼從恢議【韓安國傳考異曰蓋元年壹始言之二年議乃決也】夏六月以禦史大夫韓安國爲防軍將軍衞尉李廣爲驍騎將軍太僕公孫賀爲輕車將軍大行王恢爲將屯將軍太中大夫李息爲材官將軍將三十萬眾屯馬邑谷中【本紀】諸將皆屬防軍約單於入馬邑縱兵王恢李息別從代主擊輜重【直用反】陰使聶壹爲間闌出物與匈奴交易陽爲賣馬邑城以誘單於曰吾能斬馬邑令丞以城降財物可盡得單於愛信以爲然而許之於是單於穿塞將十萬騎入武州塞未至馬邑百餘里見畜布野而無人牧者得尉史知漢謀去漢兵追至塞度【徒各反】弗及王恢等皆罷兵匈奴絕和親攻當路塞往往入盜於漢邊不可勝數【韓安國匈奴傳】太史公曰嚴助朱買臣等招來東甌事兩越江淮之間蕭然煩費矣唐司馬相如開路西南夷鑿山通道千餘里以廣巴蜀巴蜀之民罷焉彭吳賈滅朝鮮略薉州【三字本嚴安傳】置滄海之郡則燕齊之間靡然發動及王恢設謀馬邑匈奴絕和親侵擾北邊兵連而不解天下苦其勞而干戈日滋行者賫居者送中外騷擾而相奉百姓抏獘以巧法財賂衰耗而不贍入物者補官出貨者除罪選舉陵遲廉恥相冒武力進用法嚴令具興利之臣自此始也【平準書】

上嘗輦至郎署一老郎鬢眉皓白衣服不整上問曰公何時爲郎何其老也對曰臣姓顏名駟江都人也以文帝時爲郎上曰何其不遇也駟曰文帝好文而臣好武景帝好老而臣尙少陛下好少而臣已老是以三世不遇也上感其言將擢用之韓安國諫曰無才能者托於不遇陛下如擢用之臣恐名實亂也上弗聼乃用爲防稽都尉【武帝故事考異曰此事見武帝故事不知其時元書於馬邑事後今附是嵗之末】三年祁侯繒它坐大射擅罷去免【功臣表案祁侯繒它免史記漢書功臣表皆作二年此作三年未知何據】

﹤史部﹐編年類﹐西漢年紀﹥

欽定四庫全書

西漢年紀卷十二

宋王益之撰武帝

元光四年冬十二月丁亥地動【大事記】晦殺魏其侯竇嬰於渭城【考異曰史記大事記載族灌夫棄魏其侯市於元光五年十月漢書灌夫傳亦載五年十月悉論灌夫支屬非也按傳旣族灌夫殺竇嬰至春蚡疾一身盡痛若有擊者上使視鬼者瞻之曰魏其侯與灌夫共守笞欲殺之竟死漢書本紀百官表史記大事記皆載蚡死於元光四年三月乙夘不應灌夫竇嬰之死反在蚡後明傳誤矣今從紀表】初嬰已爲大將軍方盛田蚡爲諸曹郎未貴往來侍酒嬰所跪起如子姓及蚡爲丞相嬰失竇太后益疏不用無埶諸公稍自引而怠驁惟灌夫獨否【蚡傳】吳楚反時夫父張孟戰死漢法父子俱有死事得與喪歸夫不隨防歸被甲持防馳入吳軍至戲下所殺傷數十人以此名聞天下夫爲人剛直使酒諸埶在己之右欲必陵之士在己左愈貧賤尢益禮敬與鈞稠人廣眾薦寵下輩士亦以此多之夫不好文學喜【許吏反】任俠已然諾諸所與交通無非豪桀大家累數千萬食客日數十百人陂池田園宗族賔客爲利權橫潁川潁川兒歌之曰潁水淸灌氏寧潁水濁灌氏族夫家居卿相侍中賔客益衰及竇嬰失埶亦欲倚夫引繩排根生平慕之後棄者夫亦得嬰通列侯宗室爲名髙兩人相爲引重其遊如父子然相得驩甚無厭恨相知之晚夫嘗有服過丞相蚡蚡從【千容反】容曰吾欲與仲孺過魏其侯防仲孺有服夫曰將軍廼肯幸臨況魏其侯夫安敢以服爲解請語魏其具將軍旦日蚤臨蚡許諾夫以語嬰嬰與夫人益市牛酒夜灑【音灑又所寄反】埽張具至旦平明令門下候司至日中蚡不來嬰謂夫曰丞相豈忘之哉夫不懌曰夫以服請不宜廼駕自往迎蚡蚡特前戱許夫殊無意往夫至門蚡尙臥也於是夫見曰將軍昨日幸許過魏其魏其夫妻治具至今未敢嘗食蚡悟謝曰吾醉忘與仲孺言廼駕往往又徐行夫愈益怒及飲酒酣夫起舞屬【之欲反】蚡蚡不起夫徙坐語侵之嬰乃扶夫去謝蚡蚡卒飲至夜極驩而去後蚡使籍福請嬰城南田嬰大望曰老僕𨿽棄將軍𨿽貴寕可以埶相奪乎不許夫聞怒罵福福惡兩人有隙廼謾【讀與慢同又莫連反】好謝蚡曰魏其老且死易忍且待之已而蚡聞嬰夫實怒不予亦怒曰魏其子嘗殺人蚡活之蚡事魏其無所不可愛數頃田且灌夫何與也吾不敢復求田由此大怒後蚡言灌夫家在潁川橫甚民苦之請按之上曰此丞相事何請夫亦持蚡陰事爲姦利受淮南王金與語言賔客居間遂已俱解蚡娶燕王女爲夫人太后詔召列侯宗室皆往賀嬰過夫欲與俱夫謝曰夫數以酒失過丞相丞相今者又與夫有隙嬰曰事已解彊與俱酒酣蚡起爲壽坐皆避席伏已嬰爲壽獨故人避席余半膝席夫行酒至蚡蚡膝席曰不能滿觴夫怒因嘻笑曰將軍貴人也畢之時蚡不肯行酒次至臨汝侯灌賢賢方與程不識耳語又不避席夫無所發怒乃罵賢曰平生毀程不識不直一錢今日長者爲壽乃效女曹兒呫【昌渉反】囁【人渉反】耳語蚡謂夫曰程李俱東西宮衛尉今眾辱程將軍仲孺獨不爲李將軍地乎夫曰今日斬頭穴匈何知程李坐乃起更衣稍稍去嬰去戲【古麾字】夫夫出蚡遂怒曰此吾驕灌夫罪也廼令騎畱夫夫不得出籍福起爲謝按夫項令謝夫愈怒不肯順蚡乃戲騎縛夫置傳捨召長史曰今日召宗室有詔劾灌夫罵坐不敬系居室遂其前事遣吏分曹逐捕諸灌氏支屬皆得棄市罪嬰愧爲資使賔客請莫能解蚡吏皆爲耳目諸灌氏皆亡匿夫系遂不得告言蚡陰事嬰鋭爲救夫嬰夫人諫曰灌將軍得罪丞相與太后家迕【音忤】寕可救耶嬰曰侯自我得之自我捐之無所恨且終不令灌仲孺獨死嬰獨生廼匿其家竊出上書立召入具言灌夫醉飽事不足誅上然之賜嬰食曰東朝廷辧之嬰東朝盛推夫善言其醉飽得過廼丞相以它事誣罪之蚡盛毀夫所爲橫恣罪逆不道嬰度【徒名反】無可柰何因言蚡短蚡曰天下幸而安樂無事蚡得爲肺附所好音樂狗馬田宅所愛倡優巧匠之屬不如魏其灌夫日夜招聚天下豪桀壯士與論議腹誹而心謗卬【讀曰仰】視天俛畫地辟【普計反】睨【吾計反】兩宮間幸天下有變而欲有大功臣廼不知魏其等所爲上問朝臣兩人孰是禦史大夫韓安國曰魏其言灌夫父死事身荷防馳不測之吳軍身被數十創名冠三軍此天下壯士非有大惡爭杯酒不足引它過以誅也魏其言是丞相亦言灌夫通奸猾侵細民家累巨萬橫恣潁川輘【音淩】轢【郎擊反】宗室侵犯骨肉此所謂支大於幹脛大於股不折必披【丕靡反】丞相言亦是惟明主裁之主爵都尉汲黯是魏其內史鄭當時是魏其後不堅餘皆莫敢對上怒內史曰公平生數言魏其武安長短今日廷論局趣效轅下駒吾並斬若屬矣卽罷起入上食太后太后亦已使人候司具以語太后太后怒不食曰我在也而人皆借吾弟令我百嵗後皆魚肉之乎且帝寕能爲石人邪此特帝在卽錄錄設百嵗後是屬寕有可信者乎上謝曰俱外家故廷辧之不然此一獄吏所決耳是時郎中令石建爲上分別言兩人蚡已罷朝出止車門召禦史大夫安國載怒曰與長孺共一禿翁何爲首防兩端安國良久謂蚡曰君何不自喜【許吏反】夫魏其毀君君當免冠解印綬歸曰臣以肺附幸而待罪固非其任魏其言皆是如此上必多君有讓不廢君魏其必媿杜門齰【仕客反】舌自殺今人毀君君亦毀之譬如賈豎女子爭言何其無大體也蚡謝曰爭時急不知出此於是上使禦史簿【步戶反】責嬰所言灌夫頗不讎劾繋都司空孝景時嬰嘗受遺詔曰事有不便以便宜論上及繋灌夫罪至族事日急諸公莫敢復明言於上嬰廼使昆弟子上書言之幸得召見書奏按尙書大行無遺詔詔書獨藏嬰家嬰家丞封乃劾嬰矯先帝詔書罪當棄市十月悉論灌夫支屬嬰良久乃聞有劾卽陽病痱【音肥】不食欲死或聞上無意殺嬰復食治病議定不死矣廼有飛語爲惡言聞上故以十二月晦論棄市渭城【灌夫傳】鄭當時貶秩爲詹事【當時傳】

太史公曰魏其武安皆以外戚重灌夫用一時決防而名顯魏其之舉以吳楚武安之貴在日月之際然魏其誠不知時變灌夫無術而不遜兩人相翼乃成禍亂武安負貴而好權杯酒責望陷彼兩賢嗚呼哀哉遷怒及人命亦不延眾庶不載竟被惡言嗚呼哀哉禍所從來逺矣【史記傳贊】

春丞相田蚡病一身盡痛若有擊者謼服謝罪上使視鬼者瞻之曰魏其侯灌夫共守笞欲殺之三月乙夘蚡死【本紀蚡傳】韓安國行丞相事引墯車蹇上欲用爲丞相使視蹇甚五月丁巳以平棘侯薛澤爲丞相安國免【安國傳百官表】秋九月中尉張敺爲禦史大夫【百官表】敺爲吏未嘗言按人剸以誠長者處官官屬以爲長者亦不敢大欺上具獄事有可郤郤之不可者不得已爲涕泣面而封之其愛人如此【敺傳】是嵗翕侯邯鄲坐行不請長信免【侯表】五年冬十月河間王徳來朝【史記年表】徳有雅材以爲治道非禮樂不成因獻所集雅樂對三雍宮文約指明帝色然難之謂王曰湯以七十里文王以百里王其勉之王知其意歸則縱酒聽樂【漢名臣奏所載杜業奏】春正月薨【本紀考異曰帝語班馬不載而見名臣奏蓋河間王栗姬子太子榮同母弟也榮廢而武帝立固已不能無疑於栗氏子矣況徳賢明如此而屬又稱兄此帝之所以尢不能無忌也徳知其意歸而縦酒曽未三月而繼之以死蓋等死也當時之事勢如此而史氏不載幸其軼見於他說故後世得商其情焉以是推之史所諱晦因以湮沒而不傳者亦何可勝數豈獨此哉豈獨此哉】王身端行治溫仁恭儉大行令奏諡法曰聰明睿知曰獻宜諡曰獻王子不害嗣【河間王傳】天子下大樂官常存肄【弋二反】河間王所獻雅樂嵗時以備數然不常禦常禦及郊廟皆非雅樂【禮樂志】夏發巴蜀卒千人治西南夷道自僰道指牂柯江【西南夷傳】郡又多爲發轉漕萬餘人用軍興法誅其渠率巴蜀民大驚恐上聞之乃遣司馬相如責唐等因諭告巴蜀民以非上意檄曰告巴蜀太守蠻夷自擅不討之日久矣時侵犯邊境勞士大夫陛下卽位存撫天下集安中國然後興師岀兵北徵匈奴單於怖駭交臂受事屈膝請和康居西域重譯納貢稽首來享移師東指閩越相誅右弔畨禺太子入朝南夷之君西僰之長常效貢職不敢惰怠延頸舉踵喁喁【魚龍反】然皆鄕【讀曰向】風慕義欲爲臣妾道路遼逺山川阻深不能自致夫不順者已誅而爲善者未賞故遣中郎將往賔之發巴蜀之士各五百人以奉幣衛使者不然靡有兵革之事戰鬭之患今聞其乃發軍興制驚懼子弟憂患長老郡又擅爲轉粟運輸皆非陛下之意也當行者或亡逃自賊殺亦非人臣之節也夫邊郡之士聞熢舉燧燔皆攝弓而馳荷兵而走流汗相屬【之欲反】惟恐居後觸白刃冒流矢議不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮逺急國家之難而樂盡人臣之道也故有剖符之封析圭而爵位爲通侯居列東第終則遺顯號於後世傳土地於子孫事行甚忠敬居位甚安佚名聲施於無窮功烈著而不滅是以賢人君子肝腦塗中原膏液潤埜【古野字】屮【古艸字】而不辭也今奉幣使至南夷卽自賊殺或亡逃抵誅身死無名諡爲至愚恥及父母爲天下笑人之度量相越豈不逺哉然此非獨行者之罪也父兄之教不先子弟之率不謹寡廉鮮恥而俗不長厚也其被刑戮不亦宜乎陛下患使者有司之若彼悼不肖愚民之如此故遣信使曉諭百姓以發卒之事因數【所具反】之以不忠死亡之罪譲三老孝弟以不教誨之過方今田時重煩百姓已親見近縣恐逺所谿谷山澤之民不徧聞檄到亟下縣道咸諭陛下意毋忽【相如傳】秋七月陳皇后求子與醫錢凢九十萬然竟無子【外戚世家】女子楚服等坐爲皇后巫蠱大逆無道梟首於市乙巳使有司賜皇后防曰皇后失序惑於巫祝不可以承天命罷退居長門宮【紀傳】竇太主數譲帝姊平陽主曰帝非我不得立已而棄捐吾女壹何不自喜而倍本乎平陽主曰用無子故廢耳【外戚世家】張湯治皇后獄深竟黨與上以爲能稍遷至大中大夫與中大夫趙禹定諸律令【湯禹傳】湯作越宮律二十七篇禹作朝律六篇【兩語見晉志】時帝外事四夷之功內盛耳目之好徴發煩數百姓貧耗窮民犯法酷吏擊斷姦軌不勝於是招進張湯趙禹之屬作見知故縱監臨部主之法緩深故之罪急縱出之誅用法益刻蓋自此始【兩語見禹傳】其後姦猾巧法轉相比況禁防寖密律令凢三百五十九章大辟四百九條千八百八十二事死罪決事比萬三千四百七十二事文書盈於幾閣典者不能徧睹是以郡國承用者駮或罪同而論異姦吏因緣爲市所欲活則傅【讀爲附】生議所欲陷則予死比議者咸寃傷之【刑法志】是嵗徴吏民有明當世之務習先聖之術者縣次續食令與計偕【本紀】菑川國復推上公孫宏宏謝曰前已嘗西用不能罷【初宏以賢良徴爲博士使匈奴還報不合意上怒以爲不能宏廼移病免歸】願更選國人固推宏宏至太常上防詔諸儒制曰蓋聞上古至治畫衣冠異章服而民不犯陰陽和五穀登六畜蕃【扶元反】甘露降風雨時嘉禾興朱屮【古艸字】生山不童澤不涸麟鳳在郊藪龍遊於沼河洛出圖書父不喪子兄不哭弟北發渠搜南撫交阯舟車所至人迹所及跂行喙【許穢反】息咸得其宜朕甚嘉之今何道而臻乎此子大夫修先聖之術明君臣之義講論洽聞有聲乎當世問子大夫天人之道何所本始吉凶之效安所期焉禹湯水旱厥咎何由仁義禮知四者之宜當安設施屬【之欲反】統垂業物鬼變化天命之符廢興何如天文地理人事之紀子大夫習焉其悉意正議詳具其對著之於篇朕將親覽焉靡有所隠宏對曰法不逺義則民服而不離和不逺禮則民親而不暴故法之所罰義之所去【邱舉反】也和之所賞禮之所取也禮義者民之所服也而賞罰順之則民不犯禁矣故畫衣冠異章服而民不犯者此道素行也臣聞之气同則從聲比【頻寐反】則應今人主和徳於上百姓和合於下故心和則气和气和則形和形和則聲和聲和則天地之和應矣故陰陽和風雨時甘露降五穀登六畜蕃嘉禾興朱艸生山不童澤不涸此和之至也故形和則無疾無疾則不夭故父不防子兄不哭弟徳配天地明並日月則麟鳳至龜龍在郊河出圖洛出書逺方之君莫不說【讀曰悅】義奉幣而來朝此和之極也臣聞之仁者愛也義者宜也禮者所履也智者術之原也致利除害兼愛無私之謂仁明是非立可否之謂義進退有度尊卑有分【扶問反】謂之禮擅生殺之柄通雍塞之塗權輕重之數論得失之道使逺近情僞必見於上謂之術凢此四者治之本道之用也皆當設施不可廢也得其要則天下安樂法設而不用不得其術則主蔽於上官亂於下此事之情屬統垂業之本也臣聞堯遭洪水使禹治之未聞禹之有水也若湯之旱則桀之餘烈也桀紂行惡受天之罰禹湯積徳以王天下因此觀之天徳無私親順之和起逆之害生此天文地理人事之紀臣宏愚戇不足以奉大對時對者百餘人太常奏宏第居下防奏天子擢宏對爲第一召見拜爲博士待詔金馬門宏復上疏曰陛下有先聖之位而無先聖之名有先聖之民而無先聖之吏是以勢同而治異先世之吏正故其民篤今世之吏邪故其民薄政敝而不行令倦而不聽夫使邪吏行敝政用倦令治薄民民不可得而化此治之所以異也臣聞周公旦治天下期年而變三年而化五年而定惟陛下所誌書奏天子以冊書答曰問宏稱周公之治宏之材能自視孰與周公賢宏對曰愚臣淺薄安敢比材於周公𨿽然愚心曉然見治道之可以然也夫虎豹馬牛禽獸之不可制者也及其教馴【音巡】服習之至可牽持駕服惟人之從臣聞揉曲木者不累日銷金石者不累月夫人之於利害好惡豈比禽獸木石之類哉期年而變臣宏尙竊遲之上異其言宏每朝防議開陳其端使人主自擇不肯面折庭爭於是上察其行說之一嵗中至左內史【考異曰漢書本紀以爲元光元年宏對防宏傳以爲元光五年又云一嵗中至左內史百官表宏爲左內史在元光五年荀紀亦載對防於此年徴吏民明當世之務下葛洪西京雜記亦云宏以元光五年爲國人所推上爲賢良觀此則宏之再舉在元光五年明矣本紀續食之詔載於八月之後若此詔在八月則宏不應於今年已爲左內史蓋此詔在今年不知何月故班氏系於年末耳今從通鑑添是嵗兩字】宏爲人談笑多聞常稱以爲人主病不廣大人臣病不儉節養後母孝謹後母卒服防三年【宏傳】詹事鄭當時爲大農令【百官表】當時每朝候上間說未嘗不言天下長者其推轂士及官屬丞吏誠有味其言也常引以爲賢於已聞人之善進之上惟恐後山東諸公以此翕然稱鄭莊然當時在朝常趨和【胡臥反】承意不敢甚斥臧否【當時傳】下邽翟公爲廷尉【表載於此年】賔客塡門及廢門外可設爵羅後復爲廷尉客欲往翟公大署其門曰一死一生廼知交情一貧一富廼知交態一貴一賤交情廼見【胡電反見當時傳】以故禦史大夫韓安國爲中尉【百官表】六年春大農鄭當時言曰異時關東漕粟從渭中上度六月而罷而漕水道九百餘里時有難處引渭穿渠起長安並南山下至河三百餘里徑易漕度可令三月罷而渠下民田萬餘頃又可得以漑田此損漕省卒而益肥關中之地得谷天子以爲然令齊人水工徐伯表悉發卒數萬人穿漕渠三嵗而通以漕大便利其後漕稍多而渠下之民頗得以漑田矣【河渠書】匈奴入上谷殺略吏民遣衛靑出上谷公孫賀出雲中公孫敖出代李廣出鴈門軍各萬騎靑至龍城得胡首虜七百人惟靑賜爵關內侯【考異曰漢書木紀載於春匈奴傳以爲秋今從本紀】秋匈奴數千人盜邊漁陽尢甚以衛尉韓安國爲材官將軍屯漁陽備胡【本紀安國靑匈奴傳考異曰漢書本紀載於秋匈奴傳以爲冬今從本紀案韓安國傳及百官表安國以元光五年爲中尉嵗余徙衛尉此本於五年書安國爲中尉此處忽書衛尉韓安國爲材官將軍而此上不書徙衛尉事疑有脫文】是嵗南夷始置郵亭【史記大事記】先是司馬相如使時蜀長老多言通西南夷之不爲用大臣亦以爲然相如欲諫業已建之不敢乃著書借蜀父老爲辭而已詰難之以風天子曰漢興七十有八載【徐廣以爲元光六年】徳茂存乎六世威武紛云湛恩汪濊羣生霑濡洋溢乎方外於是乃命使西徵隨流而攘風之所被防不披靡因朝冉從駹定苲存邛略斯楡舉苞蒲結軌還轅東鄕將報至於蜀都耆老大夫搢紳先生之徒二十有七人儼然造焉辭畢進曰蓋聞天子之於夷狄也其義覊縻勿絕而已今罷三郡之士通夜郎之塗三年於玆而功不竟士卒勞倦萬民不贍今又接之以西夷百姓力屈恐不能卒業此亦使者之累也竊爲左右患之且夫邛苲西僰之與中國並也歷年玆多不可記已仁者不以徳來彊者不以力爭意者殆不可乎今割齊民以附夷狄獘所恃以事無用鄙人固陋不識所謂使者曰烏謂此乎必若所云則是蜀不變服而巴不化俗也余之行急其詳不可得聞已請爲大夫粗陳其略蓋世必有非常之人然後有非常之事有非常之事然後有非常之功非常者固常人之所異也故曰非常之元黎民懼焉及臻厥成天下晏如也昔者洪水沸出泛濫衍溢民人升降移徙﨑嶇而不安夏后氏戚之乃堙洪原決江疏河灑【所宜反】沈澹【徒濫反】災東歸之於海而天下永寕當斯之勤豈惟民哉心煩於慮而身親其勞躬傶骿【步千反】胝【竹屍反】無胈【步曷反】膚不生毛故休烈顯乎無窮聲稱浹乎於玆且夫賢君之踐位也豈特委瑣握【初角反】拘文牽俗循誦習傳當世取說云爾哉必將崇論谹議創業垂統爲萬世規故馳鶩乎兼容並包而勤思乎參天貳地且詩不云乎普天之下莫非王土率土之濵莫非王臣是以六合之內八方之外浸淫衍溢懷生之物有不浸潤於澤者賢君恥之今封疆之內冠之倫咸獲嘉祉靡有闕遺矣而夷狄殊俗之國遼絕異黨之域舟車不通人迹防至政教未加流風猶防內之則犯義侵禮於邊境外之則邪行橫作放殺其上君臣易位尊卑失序父兄不辜幼孤爲奴虜系絫號泣內鄕而怨曰蓋聞中國有至仁焉徳洋恩溥物靡不得其所今獨曷爲遺己舉踵思慕若枯旱之望雨盭夫爲之垂涕況乎上聖又烏能已故北出師以討彊胡南馳使以誚勁越四面風徳二方之君鱗集仰流願得受號者以億計故乃關沬若徼牂柯鏤靈山梁孫原創道徳之塗垂仁義之統將博防廣施逺撫長駕使防逖不閉曶【音忽】爽闇昧得耀乎光明以偃甲兵於此而息討伐於彼遐邇一體中外禔福不亦康乎夫拯民於沈溺奉至尊之休徳反衰世之陵夷繼周氏之絕業天子之急務也百姓𨿽勞又惡可以已哉且夫王者固未有不始於憂勤而終於佚樂者也然則受命之符合在於此方將增泰山之封加梁父之事鳴和鸞揚樂頌上咸五下登三觀者未覩指聽者未聞音猶焦朋已翔夫寥廓而羅者猶視夫藪澤悲夫於是諸大夫茫然防其所懷來失厥所以進喟然並稱曰允哉漢徳此鄙人之所願聞也百姓𨿽勞請以身先之敞罔靡徙遷延而辭避【相如傳】堂邑侯陳午薨竇太主寡居年五十餘矣董偃年十三隨其母賣珠於侯家主見其姣【音狡】好因畱第中出則執轡入則侍內使防財交士令府中曰董君所發一日金滿百斤錢滿百萬帛滿千匹乃白之其後主稱疾疾瘳請上臨之欲因是以見董偃上曰願謁主人翁公主脫簮珥【音餌】徒跣頓首謝因引偃偃隨主伏殿下上爲之起常從遊戱北宮上大歡樂之於是上爲竇太主置酒宣室使謁者引納董君是時中郎東方朔辟防前諫上曰善【考異曰通鑑載於元光五年非也外戚傳陳后廢明年陳午薨主寡居私近董偃按侯表堂邑侯陳午以孝文三年嗣侯四十八年薨當在元光六年如此則元光五年午尙未薨於竇太主豈得云寡居今載於陳午薨之年後又東方朔諌帝二事皆不得其時今附見於此後】隆慮【音廬】公主病困以金千斤錢千萬爲子昭平君豫贖死罪上許之隆慮主卒昭平君日驕醉殺主傅獄系內官以公主子廷尉上請請論左右人人爲言前又入贖陛下許之上曰吾弟老有是一子死以屬【之欲反】我於是爲之垂涕嘆息良久曰法令者先帝所造也用弟故而誣先帝之法吾何面目入髙廟乎又下負萬民廼可其奏哀不能止左右盡悲東方朔前上壽曰臣聞聖王爲政賞不避仇讎誅不擇骨肉書曰不偏不黨王道蕩蕩此二者五帝所重三王所難也陛下行之天下幸甚臣朔奉觴昧死再拜上萬嵗壽上廼起入省中召譲朔曰傳曰時然後言人不厭其言今先生上壽時乎朔曰臣聞樂太甚則陽溢哀太甚則陰損銷憂者莫若酒所以上壽者明陛下正而不阿因以止哀也上復以朔爲中郎賜帛百匹時天下侈靡趨末百姓多離農畝上從容問東方朔吾欲化民豈有道乎朔對曰堯舜禹湯文武成康上古之事經歷數千載尙難言也臣不敢陳願近述孝文皇帝之時當世耆老皆聞見之貴爲天子富有四海身衣弋綈【徒奚反】足履革舄以韋劍莞【音桓又音官】蒲爲席兵木無刃衣緼【於粉反】無文集上書囊以爲殿帷以道徳爲麗以仁義爲凖於是天下望風成俗昭然化之今陛下以城中爲小圖起建章左鳳闕右神明號稱千門萬戶木土衣綺繡狗馬被繢罽宮人簮瑇瑁【瑇音代瑁音昧】垂珠璣設戱車教馳逐飾文采樷【叢字】珍怪撞萬石之鐘擊雷霆之鼓作俳優舞鄭女上爲淫侈如此而欲使民獨不奢侈失農事之難者也陛下誠能用臣朔之計推甲乙之帳燔之於四通之衢卻走馬示不復用則堯舜之隆宜可與比治矣易曰正其本萬事理失之毫釐差以干裏願陛下防意察之帝旣招英俊程其器能用之如不及時方外事胡越內興制度國家多事自公孫宏以下至司馬遷皆奉使方外或爲郡國守相至公卿而朔嘗至太中大夫後常爲郎與枚臯郭舎人俱在左右詼啁【與謿同竹交反】而已【東方朔傳】中大夫趙禹爲中尉【百官表】欽定四庫全書

西漢年紀卷十三

宋王益之撰武帝

元朔元年冬十二月江都王非薨【本紀】衛子夫生男據【外戚傳】時上年二十九乃得皇子甚喜爲立禖使東方朔枚臯作禖祝受詔所爲皆不從故事重皇子也【戾太子枚乘傳】春三月立皇后衛氏【本紀】枚臯奏賦以戒終【枚乘傳】及衛后色衰趙之王夫人幸王夫人早卒而中山李夫人有寵及李夫人卒則有尹媫妤之屬更有寵然皆以倡見非王侯有土之女不可以配人主也【外戚世家】秋東夷薉君降置滄海郡【通鑑】主父偃嚴安徐樂上書言事【考異曰荀氏漢紀載於元光二年正以三人上書俱論匈奴時上用王恢防屯馬邑故附見於後然非其實也呂氏大事記載於元光元年以主父偃傳元光元年入關見衛將軍故附於此時然衛靑元光五年方爲將軍擊匈奴不應先以爲稱恐俗所行本字有誤通鑑考異云誤以朔字爲光字恐或然耳兼嚴安書云徇南夷朝夜郎略薉州建城邑深入匈奴燔其龍城以史攷之南夷置郵亭衛靑燔龍城皆元光五年事略薉州建滄海郡又元朔元年事不應徐樂先時言之三子皆諫伐匈奴正以衛靑連嵗出師之故通鑑載於元朔元年置滄海郡之後得之矣今從通鑑又嚴安所論同姓弱州郡彊一叚此誠見於漢家安危治亂之端當是時也廷誠往往寃鼂錯之防惟恐同姓之不削而嚴安獨憂之故劉昭以爲嚴安忼慨發憤謂千里之威卽古之彊國慮非安本無窮之計其後漢家正以中外單防王莾得不降堦序而運天下則嚴安豈無見而言哉通鑑削去此一叚深所未諭】偃始學長短縱橫術晚乃學易春秋百家之言防齊諸子間諸儒生相與排擯不容於齊家貧假貣【土得反】無所得北防燕趙中山皆莫能厚客甚困以諸侯莫足防者廼西入闗見衛靑靑數言上上不省資用乏畱久諸侯賔客多厭之廼上書闕下朝奏暮召入見所言九事其八事爲律令一事諫伐匈奴曰臣聞明主不惡切諫以博觀忠臣不避重誅以直諫是故事無遺策而功流萬世今臣不敢忠避死以效愚計願陛下幸赦而少察之司馬法曰國𨿽大好戰必亡天下𨿽平防戰必危天下旣平天子大愷春搜秋狝諸侯春振旅秋治兵所以不戰也且兵者凶噐也爭者末節也故兵法曰興師十萬日費千金秦常積眾數十萬人𨿽有覆軍殺將系虜單於適足以結怨深讎不足以償天下之費夫匈奴行盜侵敺【與驅同】所以爲業天性固然上自虞夏殷周固不程督禽獸畜之不比爲人夫不上觀虞夏殷周之綂而下循近世之失此臣之所以大恐百姓所疾苦也且夫兵久則生變事苦則慮易使邊境之民靡敝愁苦將吏相疑而外市故尉佗【徒河反】章邯得成其私而秦政不行權分二子此得失之效也故周書曰安危在出令存亡在所用願陛下孰計之而加察焉嚴安上書曰臣聞鄒子曰政教文質者所以云救也當時則用過則捨之有易則易也故守一而不變者未睹治之至也夫佳麗珍怪固順於耳目故養失而泰樂失而滛禮失而采教失而僞僞采淫泰非所以範民之道也是以天下人民逐利無己犯法者眾臣願爲民制度以防其使貧富不相耀以和其心心旣和平其性恬安恬安不營則盜賊銷盜賊銷則刑罰少刑罰少則陰陽和四時正風時艸木暢茂五穀蕃熟六畜遂字民不夭厲和之至也臣聞周有天下其治三百餘嵗成康其隆也刑錯四十餘年而不用及其衰亦三百餘年故五伯更起伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊陵弱眾暴寡田常簒齊六卿分晉並爲戰國此民之始苦也於是彊國務攻弱國修守合從連衡馳車轂擊介冑生蟣虱民無所告愬及至秦王蠶食天下並吞戰國稱號皇帝一海內之政壊諸侯之城銷其兵鑄以爲鐘虡示不復用元元黎民旣免於戰國逢明天子人人自以爲更生鄕使秦緩刑罰薄賦斂省徭役貴仁義賤權利上篤厚下佞巧變風易俗化於海內則世世必安矣秦不行是風循其故俗爲知巧權利者進篤厚忠正者退法嚴令苛讇【古謟字】諛者眾日聞其羙意廣心逸欲威海外使防恬將兵以北攻彊胡辟【讀曰辟】地進境戍於北河飛芻挽粟以隨其後又使尉屠睢將樓船之士攻越使監祿鑿渠運糧深入越地越人遁逃曠日持久糧食乏絕越人擊之秦兵大敗秦乃使尉佗將卒以戍越及秦皇帝崩天下大畔陳勝吳廣舉陳武臣張耳舉趙項梁舉吳田儋舉齊景駒舉郢周市舉魏韓廣舉燕窮山通谷豪士並起不可勝載也然本皆非公侯之後非長官之吏無尺寸之埶起閭巷杖棘矜應時而動不謀而俱起不約而同會壤長地進至乎伯王時教使然也秦貴爲天子富有四海滅世絕祀窮兵之禍也故周失之弱秦失之彊不變之患也今徇南夷朝夜郎降羗僰略薉州建城邑深入匈奴燔其龍城議者羙之此人臣之利非天下之長防也今中國無狗吠之警而外累【力瑞反】於逺方之備靡敝國家非所以子民也行無窮之欲甘心快意結怨於匈奴非所以安邊也禍拏【女居反】而不解兵休而復起近者愁苦逺者驚駭非所以持久也今天下鍜甲摩劍矯箭控轉輸軍糧未見休時此天下所共憂也夫兵久而變起事煩而慮生今外郡之地或幾【鉅依切】千里列城數十形束壤制脇諸侯非宗室之利也上觀齊晉之所以亾公室卑削六卿大盛也下覽秦之所以滅刑嚴文刻欲大無窮也今郡守之權非特六卿之重也地防千里非特閭巷之資也甲兵器械非特棘矜之用也以逢萬世之變則不可勝諱也徐樂上書曰臣聞天下之患在於土崩不在瓦解古今一也何謂土崩秦之末世是也陳渉無千乘之尊尺土之地身非王公大人名族之後鄕曲之譽非有孔曾墨子之賢陶朱猗頓之富也然起窮巷奮棘矜偏袒大呼【火故反】天下從風此其故何也由民困而主不卹下怨而上不知俗已亂而政不修此三者陳渉之所以爲資也此之謂土崩故曰天下之患在乎土崩何謂瓦解吳楚齊趙之兵是也七國謀爲大逆號皆稱萬乘之君甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳渉也當是之時先帝之徳未衰而安土樂俗之民眾故諸侯無竟【讀曰境】外之助此之謂瓦解故曰天下之患不在瓦解由此觀之天下誠有土崩之埶𨿽布衣窮居之士或首難而危海內陳渉是也況三晉之君或存乎天下𨿽未治也誠能無土崩之埶𨿽有彊國勁兵不待還【讀曰旋】踵而身爲禽吳楚是也況羣臣百姓能爲亂乎此二體者安危之明要賢主之所畱意而深察也間者闗東五穀數不登民多窮困重之以邊境之事推數循理而觀之民宜有不安其處者矣不安故易動易動者土崩之埶也故賢主獨觀萬化之原明於安危之機其要期使天下無土崩之埶而已矣故𨿽有彊國勁兵陛下逐走獸射飛鳥宏防燕之囿滛從【讀曰縱】恣之觀極馳騁之樂自若金石竹之聲不絕於耳帷幄之私俳優朱儒之笑不乏於前而天下無宿憂名何必夏子俗何必成康𨿽然臣竊以爲陛下天然之質寛仁之資而誠以天下爲務則禹湯之名不難侔而成康之俗未必不復興也此二體者立然後處尊安之實揚廣譽於當時親天下而服四夷餘恩遺徳爲數世隆南面背依【讀曰扆】攝袂而揖王公此陛下之所服也臣聞圖王不成其敝足以安安則陛下何求而不得何威而不成奚徵而不服哉書奏上召見三人謂曰公皆安在何相見之晚也廼拜偃樂安皆爲郎中偃數上疏言事遷謁者中郎中大夫嵗中四遷【主父偃等傳】初燕王定國與父康王姬姦奪弟妻爲姬殺肥如令郢人至是郢人兄弟上書告之主父偃從中發其事事下公卿公卿請誅定國上許之定國自殺國除【燕王主父偃傳考異曰史記表載於此年漢本紀載於元朔二年今從史記年表】魯恭王余薨恭王好治宮室壊孔子舊宅以廣其居聞鐘磬琴瑟之聲遂不敢復壊於其壁中得古文經傳【恭王傳荀氏漢紀】

二年冬賜淮南王安幾杖毋朝【通鑑考異曰漢書本紀曰賜淮南王菑川王幾杖毋朝顏注淮南王安菑川王志皆武帝諸父列也故賜幾杖按年表菑川王志以孝文十六年立在位三十五年至元光五年薨今王乃其子建按建乃齊悼惠王之孫不應云諸父列兼嗣位之二年亦無由免其朝謁當是紀誤今從通鑑刋去菑川王三字】春正月詔曰梁王城陽王親慈同生願以邑分弟其許之【本紀】主父偃謀闗馬及弩不得出絕防說之路重附益諸侯之法急詿誤其君之罪上從之而諸侯王合從之事絕矣【新序】匈奴入上谷漁陽殺略吏民千餘人遣將軍衛靑李息出雲中至髙闕遂西至符離獲首虜數千級遂取河南地置朔方五原郡以三千八百戶封靑爲長平侯靑校尉蘓建爲平陵侯張次公爲岸頭侯【按恩澤侯及功臣侯表衛靑蘓建以三月丙辰封張次公以五月己巳封非一時此本連書之疑誤】上曰匈奴逆天理亂人倫暴長虐老以盜竊爲務行詐諸蠻夷造謀籍兵數爲邊害故興師遣將以徵厥罪詩不云乎薄伐獫允至於太原出車彭彭城彼朔方今車騎將軍靑度西河至髙闕獲首二千三百級車輜產畜畢收爲鹵已封爲列侯遂西定河南地按楡谿舊塞絕梓嶺梁北河討蒲泥破符離斬輕鋭之卒捕伏聼者三千一十七級執訊獲丑敺馬牛羊百有餘萬全甲兵而還益封靑三千八百戶【本紀靑傳】是時轉漕甚遼逺自山東咸被其勞費數十百巨萬府庫益虛乃募民能入奴婢得以終身復爲郎增秩及入羊爲郎始於此【平凖書】三月乙亥晦日有食之夏詔彊宗大姓不得族居【謝承後漢書】軹人郭解闗東大俠也亦在徙中【考異曰荀紀載於建元二年置茂陵邑之後按本紀三年賜徙茂陵者錢則置陵之時固已徙民矣但是時衛靑公孫宏皆未貴又元朔二年用主父偃說徙郡國豪傑於茂陵此乃徙解之時也】解入闗關中賢豪知與不知聞聲爭交驩【郭解傳】時齊國絕悼惠王后惟有二國城陽菑川菑川地比齊帝爲悼惠王冢園在齊廼割臨菑東圜悼恵王冢園邑盡以予菑川令奉祭祀【齊王傳】

三年冬禦史大夫張敺老病篤請免於是天子策罷以上大夫祿歸老於家家於陽陵【敺傳考異曰通鑑載於元朔二年按史記平津侯傳云元朔三年張敺免以宏爲禦史大夫荀紀亦載於三年今從史記荀紀】

太史公曰仲尼言君子欲訥於言而敏於行其萬石建陵張叔之謂邪是以其教不肅而成不嚴而治

上欲以蓼侯孔臧爲禦史大夫臧辭曰臣世以經學爲業乞爲太常典臣家業與從弟侍中安國紀綱古訓使永垂來嗣乃以臧爲太常其禮賜如三公【孔叢子通鑑】左內史公孫宏爲禦史大夫汲黯曰宏位三公奉祿甚多然爲布被此詐也上問宏宏謝曰臣聞管仲相齊有三歸侈擬於君桓公以覇亦上僣於君晏嬰相景公食不重肉妾不衣絲齊國亦治此下比於民今臣宏位爲禦史大夫而爲布被自九卿以下至於小吏無差誠如汲黯言天子以爲謙讓愈益厚之【宏傳】成家居上欲以爲郡守禦史大夫宏曰臣居山東爲小吏時成爲濟南都尉其治如狼牧羊成不可令治民上乃廼拜成爲闗都尉嵗余闗吏稅肄郡國出入闗者號曰寧見乳虎無直成之怒其暴如此【義縱傳】郭解少時陰賊感槪不快意所殺甚眾適有天幸窘急常得脫若遇赦及解年長更折節爲儉以徳報怨厚施而薄望然其自喜【許吏反】爲俠益甚旣已振人之命不矜其功其陰賊著於心本發於睚眥如故云而少年慕其行亦輙爲報仇不使知也及解徙諸公送者出千餘萬軹人楊季主子爲縣掾鬲之解兄子斷楊掾頭邑人又殺楊季主季主家上書人又殺闕下上聞廼下吏捕解解亡久之得解窮治所犯吏奏解無辠禦史大夫公孫宏議曰解布衣爲任俠行權以睚眥殺人解不知此辠甚於解知殺之當大逆無道遂族解【考異曰通鑑載於元朔二年蓋因徙郭解事終言之按解傳禦史大夫公孫宏當解大逆無道公孫宏除禦史大夫在三年不應郭解之族反在二年也通鑑刋去禦史大夫四字非是今從本傳載於公孫宏除禦史大夫之後】自是之後俠者極眾而無足數者然關中長安樊中子槐裏趙王孫長陵髙公子西河郭翁中【讀曰仲】太原魯翁孺臨淮兒【五奚反】長卿東陽陳君孺𨿽爲俠而恂恂【音荀】有退讓君子之風至若北道姚氏西道諸杜南道仇景東道它羽公子南陽趙調之徒盜跖而居民間者耳曷足道哉此乃鄕【讀曰向】者朱家所羞也【防俠傳】班固曰孔子曰天下有道政不在大夫百官有司奉法承令以修所軄失軄有誅侵官有罰夫然後上下相順而庻事理焉周室旣防合從連衡力政爭彊而守職奉上之義廢矣況於郭解之倫以匹夫之細竊生殺之權其罪已不容於誅矣

夏四月匈奴單於太子於單來降封渉安侯【侯表按原本不書封於單事夏四月下直接漢方欲事滅胡云云事義未安今補入】漢方欲事滅胡因欲通使道必更匈奴中乃募能使者漢中張騫以郎應募使月氏與堂邑氏故胡奴甘父俱出隴西徑匈奴匈奴得之畱騫十餘嵗與妻有子然騫持漢節不失居匈奴中益寛騫因與其屬亡鄕月氏西走至大宛大宛見騫喜問曰若欲何之騫曰爲漢使月氏而爲匈奴所閉道今亡惟王使人送我誠得反至漢漢之賂遺王財物不可勝言大宛以爲然遣騫爲發譯扺康居康居傳致大月氏大月氏王已爲胡所殺立其太子爲王旣臣大夏而君之地肥饒少冦志安樂又自以逺漢殊無報胡之心騫欲從羗中歸復爲匈奴所得畱嵗余防伊穉斜逐於單國內亂騫與胡妻及堂邑父俱亡歸【考異曰西南夷傳云元狩元年張騫使大夏來言通身毒國之利按功臣表騫以元朔六年三月甲辰封博望侯必非元狩元年始歸也或者元狩元年天子始令騫通身毒國疑不能明故因是嵗伊穉斜立終言之】上拜騫爲太中大夫堂邑父爲奉使君初騫行時百餘人去十三嵗惟二人得還騫身所至者大宛大月氏大夏康居而傳聞其旁大國五六具爲天子言之【騫匈奴大宛傳】匈奴數萬騎入代郡殺太守共【讀曰龔】友略千餘人【本紀匈奴傳】六月庚午皇太后王氏崩【本紀】以岸頭侯張次公爲將軍軍北軍【見衛霍傳】皇太后合陽陵【本紀外戚傳】是嵗中大夫張湯爲廷尉【百官表】南陽太守義縱薦杜周於湯湯以爲廷尉史【杜周傳】時廷尉府盡用文史法律之吏而千乘兒寛以儒生在其間見謂不習事不署曹防廷尉時有疑奏已再見郤矣掾史莫知所爲寛爲言其意掾史因使寛爲奏奏成讀之皆服以白廷尉湯湯大驚召寛與語乃奇其材以爲掾上寛所作奏卽時得可異日湯見上問曰前奏非俗吏所及誰爲之者湯言兒寛上曰吾固聞之久矣【寛傳】是時上方鄕文學湯陽浮慕事董仲舒公孫宏等以兒寛爲奏讞掾以古義決疑獄【通鑑】請博士弟子治尙書春秋補廷尉史奏讞疑必先爲上分別其原上所是受而著讞法廷尉挈【口計反】令揚主之明奏事卽譴湯摧謝鄕上意所便必引正監掾史賢者曰固爲臣議如此臣弗用愚抵此罪常釋所治卽上意所欲辠予監吏深刻者卽上意所欲釋予監吏輕平者所治卽豪必舞文巧詆卽下戶羸弱時口言𨿽文致法上裁察於是往往釋湯所言湯文深意忌不専平而深刻吏多爲爪牙用者依於文學之士公孫宏數稱其美【湯傳】汝陰何比干爲廷尉正與湯同時湯治法深而比干務仁恕數與湯爭𨿽不能盡得然所濟活者以千數比干嘗學尙書於鼂錯【東漢何敞傳】

四年冬上行幸甘泉【本紀】

五年冬十一月乙丑丞相薛澤免以禦史大夫公孫宏爲丞相【百官表】先是漢常以列侯爲丞相惟宏無爵上於是下詔曰朕嘉先聖之道開廣門路宣招四方之士蓋古者任賢而序位量能以授官勞大者厥祿厚徳盛者獲爵尊故武功以顯重而文徳以行襃其以髙成之平津鄕戶六百五十封丞相宏爲平津侯【考異曰史記大事記漢書百官表並載元朔五年而史記侯表及漢書恩澤侯表乃載封侯於元朔三年然宏以拜爲丞相故得封侯拜相旣在五年不應封侯反在三年也當是五字誤作三字今載於五年】是時上方興功業屢舉賢良宏自見爲舉首起徒步數年至宰相封侯於是起客館開東閣以延賢人【宏傳】一曰欽賢館以待大賢次曰翹材館以待大材次曰接士館以待國士其有徳任毗贊佐理陰陽者處欽賢之館其有材堪九列將軍二千石者居翹材之館其有一介之善一方之藝者居接士之館而躬自菲薄奉祿皆以給之【西京雜記】汲黯常毀儒是時漢方徵匈奴招懷四夷汲黯務少事承上間常言與胡和親無起兵上方向儒術尊公孫宏及事益多吏民巧弄上分別文法張湯等數奏決讞以幸而黯常面觸宏等徒懷詐飾智以阿人主取容而刀筆吏専深文巧詆陷人於罪使不得反其眞以勝爲功上愈益貴宏湯宏湯心深疾黯𨿽天子亦不說也【汲黯傳】董仲舒爲人亷直宏希世用事仲舒以宏爲從諛宏嫉之膠西王端上兄也尢縱恣數害吏二千石宏乃言於上曰獨董仲舒可使相膠西王膠西王聞仲舒大儒善待之仲舒恐久獲罪病免居家終不治產業以修學著書爲事故自漢興至於五世惟仲舒名爲明春秋仲舒在家朝廷如有大議數遣使者及廷尉張湯親至陋巷問其得失於是作春秋折獄二百三十二事動以經對【仲舒傳】春大將軍衛靑將六將軍兵十餘萬人出朔方髙闕匈奴右賢王以爲漢兵不能至飲醉漢兵夜至圍右賢王右賢王驚獨與其愛妾一人騎數百潰圍北去漢輕騎校尉郭成等追數百里弗得得右賢禆小王十餘人眾男女萬五千餘人畜數十百萬於是引兵而還至塞天子使使者持大將軍印卽軍中拜靑爲大將軍諸將皆屬立號而歸上曰大將軍靑躬率戎士師大防獲匈奴王十有餘人益封靑八千七百戶而封靑子伉爲宜春侯不疑爲陰安侯登爲發幹侯【按原本脫春大將軍以下至此衛靑三子旣封以下未有緣起今補入】衛靑三子旣封天下歌之曰生男無喜生女無怒獨不見衛子夫覇天下是時平陽主寡居當用列侯尙主主與左右議長安中列侯可爲夫者皆言大將軍可主笑曰此出吾家常使令騎從我出入耳柰何用爲夫乎左右侍禦者曰今大將軍姊爲皇后三子爲侯富貴振動天下主何以易之乎於是主乃許之言之皇后令白之帝乃詔衛將軍尙平陽公主焉【史記褚補】夏四月丁未以河東太守九江番系爲禦史大夫【百官表】系在河東日言漕從山東西嵗百餘萬石更砥柱之限敗亡甚多而亦煩費穿渠引汾漑皮氏汾陰下引河漑汾陰蒲阪下度可得五千頃五千頃故盡河壖【而緣反】棄地民茭牧其中耳今漑田之度可得谷二百萬石以上谷從渭上與闗中無異而砥柱之東可無復漕天子以爲然發卒數萬人作渠田數嵗河移徙渠不利則田者不能償種久之河東渠田廢予越人令少府以爲稍入【河渠書】六月詔曰蓋聞民以禮風之以樂婚姻者居室之大倫也今禮廢樂崩朕甚湣焉故詳延天下方正博聞之士咸登諸朝其令禮官勸學講議洽聞舉遺興禮以爲天下先太常議與博士弟子崇鄕裏之化以廣賢材焉丞相宏禦史大夫系與太常臧博士平等議曰聞三代之道鄕裏有教夏曰校殷曰庠周曰序其勸善也顯之朝廷其懲惡也加之刑罰故教化之行也建首善自京師始由內及外今陛下昭至徳開大明配天地本人倫勸學修理崇化厲賢以風四方太平之原也古者政教未洽不備其禮請因舊官而興焉爲博士官置弟子五十人復其身太常擇民年十八已上儀狀端正者補博士弟子郡國縣邑有好文學敬長上肅政教順鄕裏出入不悖所聞者令相長丞上屬所二千石二千石謹察可者當與計偕詣太常得受業如弟子一嵗皆輙試能通一藝以上補文學掌故缺其髙第可爲郎中者太常籍奏卽有秀才異等輙以名聞其不事學若下材及不能通一藝輙罷之而請諸不稱者罰臣謹案詔書律令下者明天人分際通古今之義文章爾雅訓辭深厚恩施甚美小吏淺聞不能究宣無以明布諭下治禮掌故以文學禮義爲官遷畱滯請選擇其秩比二百石以上及吏百石通一藝以上補左右內史大行卒史比百石以下補郡太守卒史皆各二人邊郡一人先用誦多者若不足乃擇掌故補中二千石屬文學掌故補郡屬備員請著功令佗如律令制曰可【本紀儒林傳】

太史公曰余讀功令至於廣厲學官之路未嘗不廢書而嘆也曰嗟乎夫周室衰而闗睢作幽厲防而禮樂壊諸侯恣行政由彊國故孔子憫王路廢而邪道興於是論次詩書修起禮樂適齊聞韶三月不知肉味自衛反魯然後樂正雅頌各得其所世以混濁莫能用是以仲尼幹七十餘君無所遇曰苟有用我者期月而已矣西狩獲麟曰吾道窮矣故因史記作春秋以當王法其辭防而指博後世學者多錄焉自孔子卒七十子之徒散遊諸侯大者爲師傅卿相小者友教士大夫或隱而不見故子路居衛子張居陳澹防子羽居楚子夏居西河子貢終於齊如田子方叚幹木吳起禽滑釐之屬皆受業於子夏之倫爲王者師是時獨魏文侯好學後陵遲至於始皇天下並爭於戰國儒術旣絀焉然齊魯之間學者獨不廢也於威宣之際孟子荀卿之列咸遵夫子之業而潤色之以學顯於當世及至秦之季世焚詩書坑術士六蓺從此缺焉陳渉之王也魯諸儒持孔氏之禮噐往歸陳王於是孔甲爲陳渉博士卒與渉俱死陳渉起匹夫驅瓦合適戍旬月以王楚不滿半嵗竟滅亡其事至防淺然而搢紳先生之徒負孔子禮噐往委質爲臣者何也以秦焚其業積怨而發憤於陳王也髙皇帝誅項籍舉兵圍魯魯中諸儒尙講誦習禮樂歌之聲不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經藝講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海亦未暇遑庠序之事也孝恵呂后時公卿皆武力有功之臣孝文時頗登用然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培【扶尢反】公於齊則轅固生於燕則韓太傅言尙書自濟南伏生言禮自魯髙堂生言易自菑川田生言春秋於齊魯自胡毋生於趙自董仲舒及竇太后崩而公孫宏以春秋白衣爲天子三公封以平津侯天下學士靡然鄕風公孫宏爲學官悼道之郁滯請置弟子員自此以來則公卿大夫士吏彬彬多文學之士矣

太常張當居坐擇博士弟子故不以實免爲城旦【侯表百官表】公孫宏奏言民不得挾弓弩十賊彍【音郭】弩百吏不敢前盜賊不輙伏辜免脫者眾害寡而利多此盜賊所以蕃也禁民不得挾弓弩則盜賊執短兵短兵接則眾者勝以眾吏捕寡賊其勢必得盜賊有害無利則莫犯法刑措之道也臣愚以爲禁民毋得挾弓弩便上下其議侍中中大夫吾邱壽王對曰臣聞古者作五兵非以相害以禁暴討邪也安居則以制猛獸而備非常有事則以設守衛而施行陣及至周室衰防上無明王諸侯立政彊侵弱眾暴寡海內抗敝是以巧詐並生知者陷愚勇者威怯茍以得勝爲務不顧義理故機變械飾所以相賊害之具不可勝數於是秦兼天下廢王道立私議滅詩書而首法令去仁恩而任刑戮墮名城殺豪傑銷甲兵折鋒刄其後民以耰鉏箠挺相撻擊犯法滋眾盜賊不勝至於赭衣塞路羣盜滿山卒以亂亡故聖王務教化而省禁防知其不足恃也今陛下昭明徳建太平舉俊材興學官三公有司或由窮巷起白屋裂地而封宇內日化方外鄕風然而盜賊猶有者郡國二千石之罪非挾弓弩之過也孔子曰吾何執執射乎大射之禮自天子降及庻人三代之道也詩云大侯旣抗弓矢斯張射夫旣同獻爾發功言貴中也竊以爲無益於禁姦而廢先王之典使學者不得習行其禮大不便書奏上以難丞相宏宏詘服焉【吾邱壽王傳考異曰通鑑載於今年冬十一月公孫宏拜相之後按壽王對曰今陛下舉俊材興學官觀此蓋在博士置弟子員之後也置弟子員在今年六月不應挾弓弩對反在前也今移於置弟子員後又吾邱壽王傳云是時壽王爲光祿大夫侍中攷百官表泰初元年武帝更名中大夫爲光祿大夫公孫宏以元朔五年相元狩二年薨大初之元距元朔五年尙二十年不應壽王得預爲之也明傳誤今攺爲中大夫】秋匈奴入代殺都尉朱英【匈奴傳本紀】是嵗中尉趙禹爲少府【百官表】張湯兄事禹兩人交驩禹志在奉公孤立而湯舞知以禦人禹爲吏以來舍無食客公卿相造請禹終不行報謝務在絕知友賔客之請孤立行一意而已湯造請諸公不避寒暑禹見法輙取亦不覆案求官屬陰罪【張湯趙禹傳】詔募衛將軍靑舍人以爲郎靑取舍人中富給者令具鞍馬絳衣玉具劍欲入奏之會少府趙禹來過靑靑呼所舉舍人示禹禹以次問之十餘人無一人習事有智略者禹曰吾聞將門之下必有將類今詔舉將軍舍人者欲以觀將軍能得賢者文武之士也今徒取富人子上之又無智略如木偶人衣之綺繡耳將柰之何於是禹悉召舍人百餘人問之得田仁任安曰獨此兩人可耳靑見此兩人貧意不平不得已上籍以聞有詔召見仁對曰提桴皷立軍門使士大夫樂死戰鬭仁不及任安安對曰決嫌疑定是非辯官治使百姓無怨心安不及仁也帝大笑曰善使安防北軍仁防邊田谷於河上【褚先生補史記】淮南王太子遷學用劍自以爲人莫及聞郎中雷被巧乃召與試被一再辭讓誤中太子太子怒被恐此時欲從軍者輙詣京師被卽欲奮擊匈奴太子遷數惡被於王王使郎中令斥免欲以禁後被遂亡至長安上書自明詔下其事廷尉河南河南治逮淮南太子王計欲無遣太子遂發兵反計猶豫十餘日未定會有詔卽訊太子當是時淮南相怒壽春丞畱太子逮不遣劾不敬王以請相相不聼王使人上書告相事下廷尉治蹤迹連王王使人候司漢公卿公卿請逮捕治王王恐事發太子遷謀曰漢卽使逮王王令人衣衛士衣持防居庭中王旁有非是則刺殺之臣亦使人刺殺淮南中尉乃舉兵未晚是時上不許公卿請而遣漢中尉宏卽訊驗王王聞漢使來卽如太子謀計漢中尉至王視其顏色和訊王以斥雷被事耳王自度無何不發中尉還以聞公卿治者曰淮南王安擁閼奮擊匈奴者雷被等廢格明詔當棄市詔弗許公卿請廢勿王詔弗許公卿請削五縣詔削二縣使中尉宏赦淮南王罪罸以削地中尉入淮南界宣言赦王王初聞漢公卿請誅之未知得削地聞漢使來恐其捕之乃與太子謀刺之如前計及中尉至卽賀王王以故不發其後自傷曰吾行仁義見削甚恥之然淮南王削地之後其爲反謀益甚諸使道從長安來爲妄妖言言上無男漢不治卽喜卽言漢廷治有男王怒以爲妄言非也王日夜與伍被左吳等按輿地圖部署兵所從入王曰上無太子宮車卽晏駕廷臣必徴膠東王不卽常山王諸侯並爭吾可以無備乎且吾髙帝孫親行仁義陛下遇我厚吾能忍之萬世之後吾寧能北面臣事豎子乎安與衡山王賜相責望禮莭間不相能衡山王聞淮南王作爲叛逆反具亦心結賔客以應之恐爲所並初衡山王入朝其謁者衛慶有方術欲上書事天子王怒故劾慶死罪彊榜【音彭】服之衡山內史以爲非是卻其獄王使人上書告內史內史治言王不直王又數侵奪人田壊人冢以爲田有司請逮治衡山王天子不許爲置吏二百石以上衡山王以此恚與奚慈張廣昌謀求能爲兵法候星气者日夜從【子勇反】【讀曰勇】王謀反事王奇其子孝材能佩之王印號曰將軍多給金錢招致賔客賔客來者防知淮南衡山有逆計日夜從容勸之王乃使孝客江都人枚赫陳喜作輣【扶萌反】車鏃矢刻天子璽將相軍吏印王日夜求壯士如周邱等數稱引吳楚反時計畫約束衡山王非敢效淮南王求卽天子位畏淮南起並其國以爲淮南已西發兵定江淮之間而有之望如是是年秋衡山王當朝六年過淮南淮南王乃昆弟語除前郤約束反具衡山王卽上書謝病上賜書不朝【淮南衡山王傳】

六年春二月大將軍衛靑將六將軍出定襄斬首三千餘級夏四月復將六將軍絕幕大克獲前將軍翕侯趙信獨逢單於兵與戰一日余漢兵且盡見急遂奔降匈奴右將軍蘓建盡亡其軍獨身脫還贖爲庻人是時王夫人方幸於上齊人乘說靑曰將軍所以功未甚多身食萬戶三子皆爲侯者以皇后故也今王夫人幸而宗族未富貴願將軍奉所賜千金爲王夫人親壽靑以五百金爲王夫人親壽上聞問靑靑以實對上乃拜乘爲東海都尉校尉張騫從大將軍以嘗使大夏畱匈奴中久道【讀曰】軍知善水艸處軍得以無饑渴因前使絕國功封騫爲博望侯【衛靑傳】單於旣得翕侯以爲自次王用其姊妻之與謀漢信教單於益北絕幕以誘罷漢兵徼【工堯反】極而取之毋近塞單於從之【匈奴傳】是時也得首虜萬九千級捕斬首虜之士受賜黃金二十餘萬斤虜數萬人皆得厚賞衣食仰給縣官而漢軍士馬前後死者十餘萬兵甲轉漕之費不與焉於是大農陳藏錢經用賦稅旣竭猶不足以奉戰士有司言天子曰朕聞五帝之教不相復而治禹湯之法不同道而王所由殊路而建徳一也北邊未安朕甚悼之日者大將軍攻匈奴斬首虜萬九千級畱蹛無所食議令民得買爵及贖禁固免臧罪請置賞官名曰武功爵【茂陵中書武功爵一級曰造士二級曰閒輿衛三級曰良士四級日元戎士五級曰官首六級曰秉鐸七級曰千夫八級曰樂卿九級曰執戎十級曰政戾庻長十一級曰軍衛】級十七萬凡直三十餘萬金諸買武功爵官首者試補吏先除千夫如五大夫其有罪又減二等爵得至樂卿以顯軍功軍功多用越等大者封侯卿大夫小者郎吏吏道雜而多端官職耗廢矣【平凖書食貨志】時方事匈奴河南人卜式上書願輸家財半助邊上使使問式欲爲官乎式曰自小牧羊不習仕宦不願也使者曰家豈有寃欲言事乎式曰臣生與人亡所爭邑人貧者貸【土戴反】之不善者教之所居人皆從式式何故見寃使者曰苟子何欲式曰天子誅匈奴愚以爲賢者宜死節有財者宜輸之如此則匈奴可滅也使者以聞上以語丞相宏宏曰此非人情不軌之臣不可以爲化而亂法願陛下勿許不報數嵗乃罷式【卜式傳】

欽定四庫全書

西漢年紀卷十四

宋王益之撰武帝

元狩元年冬十月行幸雍祠五畤獲獸一角而五蹄若麃【蒲交反】然於是以薦五畤畤加一牛以燎作白麟歌時又得奇木其枝旁出輒復合於木上上異此二物博謀羣臣謁者給事中濟南終軍上對曰臣聞詩頌君徳樂舞後功異經而同指明盛徳之所隆也南越竄屏葭葦與鳥魚羣正朔不及其俗有司臨境而東甌內附閩王伏辜南越賴救北胡隨畜薦居禽獸行虎狼心上古未能攝大將軍秉鉞單於犇幕票騎抗旌昆邪右衽是澤南洽而威北暢也若罰不阿近舉不遺逺設官竢賢縣賞待功能者進以保祿罷【讀曰疲】者退而勞力刑於宇內矣履眾美而不足懷聖明而不専建三宮之文質章厥職之所宜封禪之君無聞焉夫天命初定萬事艸創及臻六合同風九州共貫必待明聖潤色祖業傳於無窮故周至成王然後制定而休徴之應見陛下盛日月之光垂聖恩於勒成専神明之敬奉燔瘞於郊宮獻享之精交神積和之气塞明而異獸來獲宜矣昔武王中流未濟白魚入於王舟俯取以燎羣公咸曰休哉今郊祀未見於神只而獲獸以饋此天之所以示饗而上通之符合也宜因昭時令日攺定告元苴白茅於江淮發嘉號於營邱以應緝熈使著事者有紀焉蓋六鶂退飛逆也白魚登舟順也夫明闇之徴上亂飛鳥下動淵魚各以類推今野獸並角明同本也眾支內附示無外也若此之應殆將有解編髮削左衽襲冠帶要衣裳而化者焉斯拱而竢之耳對奏上甚異之後越地及匈奴名王有率眾來降者時皆以軍言爲中【竹仲反本紀封禪書郊祀志軍傳】司馬安爲中尉【百官表】十一月淮南王安衡山王賜謀反誅【本紀】先是淮南王安坐東宮召楚人伍被與謀曰將軍上被悵然曰上寛赦大王王復安得此亡國之語乎臣聞子胥諫吳王吳王不用乃曰臣今見麋鹿防姑蘇之臺也今臣亦見宮中生荊棘露霑衣也王怒系伍被父母囚之三月復召曰將軍許寡人乎被曰不直來爲大王畫耳臣聞聰者聴於無聲明者見於未形故聖人萬舉而萬全文王一動而功顯萬世列爲三王此所謂因天心以動作者也秦爲無道窮奢極虐百姓思亂者十家而八客謂髙皇帝曰時可矣髙皇帝曰待之聖人當起東南間不一年陳勝吳廣發矣髙皇始於丰沛一倡天下不期而響應者不可勝數也此所謂蹈瑕候間因秦之亡而動者也今大王見髙皇帝得天下之易也獨不觀近世之吳楚乎夫吳王王四郡之眾地方數千里內鑄銷銅以爲錢東煮海水以爲鹽上取江陵木以爲船一船之載當中國數十兩車國富民眾行珠玉金帛賂諸侯宗室大臣獨竇氏不與計定謀成舉兵而西破於大梁犇走而東身死絕祀爲天下笑夫以吳越之眾不能成功者何誠逆天道而不知時也方今大王兵眾不能十分吳楚之一大王不從臣計臣竊悲大王爲羣臣先死於東宮也王涕泣而起王有孽子不害有子建材髙有气常怨望太子不省其父又怨時諸侯皆得分子弟爲侯而淮南獨二子一爲太子建父獨不得爲侯建陰結交欲告敗太子以其父代之太子知之數捕系而榜笞建建具知太子之謀欲殺漢中尉卽使所善壽春莊正上書於天子曰淮南王孫建材能髙淮南王王后荼荼子太子遷常疾害建建父不害無罪擅數捕系欲殺之今建在可徴問具知淮南陰事書聞上以其事下廷尉廷尉下河南治是時故辟陽侯孫審卿善丞相公孫宏怨淮南厲王殺其大父乃深構淮南事於宏宏乃疑淮南有畔逆計謀深窮治其獄河南治建辭引淮南太子及黨與淮南王患之欲發問伍被以漢廷治亂伍被曰天下治王意不說謂伍被曰公何以言天下治也被曰被竊觀朝廷之政君臣之義父子之親夫婦之別長幼之序皆得其理上之舉措遵古之道風俗紀綱未有所缺重裝富賈周流天下道無不通故交易之道行南越賔服羌僰入獻東甌入降廣長楡開朔方匈奴折翅傷翼失援不振𨿽未及古太平之時然猶爲治也王怒被謝死罪王又謂被曰山東卽有兵漢必使大將軍將而制山東公以爲大將軍何如人也被曰被所善者黃義從大將軍擊匈奴還告被曰大將軍遇士大夫有禮與士卒有恩眾皆樂爲之用騎上下山若蜚材幹絕人被以爲材能如此數將習兵未易當也及謁者曹梁使長安來言大將軍號令明當敵勇敢常爲士卒先休捨穿井未通須士卒盡得水乃敢飲軍罷卒盡已渡河乃度皇太后所賜金帛盡以賜軍吏𨿽古名將弗過也王黙然淮南王見建已徴治恐國陰事且覺欲發被又以爲難乃復問被曰公以爲吳興兵是邪非也被曰非也吳王至富貴也舉事不當身死丹徒頭足異處子孫無遺類王曰男子之所死者一言耳且吳何知反漢將一日過成臯者四十餘人今我令樓緩先要成臯之口周被下潁川兵塞環轅伊闕之道陳定發南陽兵守武關河南太守獨有雒陽耳何足憂然此北尙有臨晉關河東上黨與河內趙國人言曰絕成臯之口天下不通據三川之險招山東之兵舉事如此公以爲何如被曰臣見其禍未見其福也王曰左吳趙賢朱驕如皆以爲有福什事九成公獨以爲無福何也被曰大王之羣臣近幸素能使眾者皆前系詔獄餘無可用者王曰陳勝吳廣無立錐之地千人之聚起於大澤奮臂大呼而天下響應西至於戲而兵百二十萬今吾國𨿽小然而勝兵可得十餘萬非直適戍之眾鐖鑿棘矜也公何以言其有禍無福被曰往者秦爲無道天下嗷然故陳勝大呼天下響應今陛下臨制天下一齊海內泛愛蒸庶布徳施恵口𨿽未言聲疾雷霆令𨿽未行化馳如神心有所懷威動萬里下之應上猶影響也而大將軍材能不特章邯楊熊也王以陳勝吳廣諭之被以爲過矣【按淮南王及伍被傳此下有王曰茍如公言不可徼幸耶一叚反覆百餘言此本不載當是脫落】王欲發中國兵恐相二千石不聽王乃與伍被謀先殺相二千石僞失火宮中相二千石救火至卽殺之計未決又欲令人衣求盜衣持羽檄從南方來呼曰南越兵入界欲因以發兵乃使人至廬江防稽爲求盜未發王問伍被曰吾舉兵西鄕諸侯必有應我者卽無應柰何被曰南收衡山以擊廬江有尋陽之船守下雉之城結九江之浦絕豫章之口彊弩臨江而守以禁南郡之下東收江都防稽南通勁越屈彊江淮間猶可延嵗月之壽王曰善無以易此急則走越耳於是廷尉以王孫建辭連淮南王太子遷聞上遣廷尉監與淮南中尉逮捕太子至淮南淮南王與太子謀召相二千石欲殺而發兵召相相至內史以出爲解中尉曰臣受詔使不得見王王念獨殺相而內史中尉不來無益也王猶豫計未決太子念所坐者謀刺漢中尉所與謀者已死以爲口絕乃謂王曰羣臣可用者皆前系今無足與舉事者王以非時發恐無功臣願防逮王亦愈欲休卽許太子太子卽自刑不殊被詣吏自告與王謀反吏捕索得反具以聞上下公卿治所連引與淮南王謀反列侯二千石豪桀數千人皆以罪輕重受誅衡山王賜淮南王弟也當坐收有司請逮捕衡山王天子曰諸侯各以其國爲本不當相坐與諸侯王列侯丞相諸侯議趙王彭祖列侯臣讓等四十三人議皆曰淮南王安甚大逆無道謀反明白當伏誅膠西王臣端議曰淮南王安廢法行邪懷詐僞心以亂天下熒惑百姓倍畔宗廟妄作妖言春秋曰臣無將將而誅安罪重於將謀反形已定臣端所見其書節印圖及他逆無道事驗明白甚大逆無道當伏法論國吏二百石以上及比者宗室近幸臣不在法中者不能相教皆當免削爵爲士伍毋得宦爲吏其非吏他贖死金二斤八兩以章臣安之罪使天下明知臣子之道毋敢復有邪僻倍畔之意丞相宏廷尉湯等以聞【淮南王伍被傳通鑑】時田蚡已死上思仲舒前言使呂步舒持斧鉞治淮南獄以春秋誼顓斷於外不報天子皆以爲是【五行志史記儒林傳】又令宗正以符節治王未至淮南王安自剄殺國除爲九江郡【淮南王傳】岸頭侯張次公坐與淮南王女陵姦受財物免【侯表】城陽王子有利侯釘【音丁】坐遺淮南王書稱臣棄市【王子侯表】衡山王賜使人上書請廢太子爽立孝爲太子爽聞卽使所善白嬴之長安上書言孝作輣車鏃矢與王禦者姦欲以敗孝白嬴至長安未及上書吏捕嬴以淮南事系王聞爽使白嬴上書恐言國陰事卽上書反告太子爽所爲不道棄市罪事事下沛郡治有司公卿下沛郡求捕所與淮南謀反者未得得陳喜於衡山王子孝家吏劾孝首匿喜孝以爲陳喜雅數與王計謀反恐其發之聞律先自告除其罪又疑太子使白嬴上書發其事卽先自告所與謀反者枚赫陳喜等廷尉治驗公卿請逮捕衡山王治之天子曰勿捕遣中尉安大行息卽問王王具以情實對吏皆圍王宮而守之中尉大行還以聞公卿請遣宗正大行與沛郡雜治王聞卽自剄殺王后太子爽及孝皆棄市諸與衡山謀反者皆族國除爲衡山郡【衡山王傳】自公孫宏以春秋之義繩臣下取漢相張湯用峻文決理爲廷尉於是見知之法生而廢格沮誹窮治之獄用矣淮南衡山江都王謀反迹見而公卿尋端治之竟其黨與而坐死者數萬人長吏益急而法令明察當是之時招尊方正賢良文學之士或至公卿大夫公孫以漢相布被食不重味爲天下先然無益於俗稍騖於功利矣【平準書】

太史公曰詩之所謂戎狄是膺荊舒是懲信哉是言也淮南衡山親爲骨肉疆土千里列爲諸侯不務遵藩臣職以承輔天子而専挾邪僻之計謀爲畔逆仍父子再亡國各不終其身爲天下笑此非獨王過也亦其俗薄臣下漸靡使然也夫荊楚僄勇輕悍好作亂乃自古記之矣

公孫宏自以爲無功封侯居宰相位宜佐明主塡【竹刃反】撫國家使人由臣子之道今諸侯有畔逆之計此大臣奉職不稱也時病甚恐死無以塞責乃上書願歸侯乞骸骨避賢者路上不許因賜告牛酒雜帛居數月有瘳視事【宏傳】夏四月丁卯立皇太子【本紀按原本脫丁卯以下六字今補入】選羣臣可爲太子傅者【石慶傳】以石慶爲太子太傅莊靑翟爲太子少傅爲太子立博望苑使通賔客從其所好故賔客多以異端進者【戾太子傳】瑕邱江公受谷梁春秋於申公爲博士上使與董仲舒議仲舒通五經能持論善屬文江公吶於口不如仲舒而丞相公孫宏本爲公羊學比【頻寐反】輯【與集同】其議卒用董生於是上尊公羊家詔太子受公羊春秋由是公羊大興太子旣通復私問谷梁而善之【儒林傳】五月匈奴入上谷殺數百人【本紀】張騫言大夏慕中國患匈奴隔其道誠通蜀身毒國道便近今使大夏從羌中險羌人惡之少北則爲匈奴所得從蜀宜徑又無冦天子旣聞大宛及大夏安息之屬皆大國多奇物土著頗與中國同業誠得而以義屬之則廣地萬里重九譯致殊俗威徳徧於四海欣然以騫言爲然乃令騫因蜀犍爲發間使王然於等四道並出出駹【音尨】出冉出徙【音斯】出邛僰【蒲北反】指求身毒國各行一二千里其北方閉氐筰南方閉嶲【先蘂反】昆明昆明之屬無君長善冦盜輒殺略漢使終莫得通於是漢以求大夏道始通滇【音顚】國滇王當羌謂漢使者曰漢孰與我大及夜郎侯亦然以道不通故各自以爲一州主不知漢廣大使者還因盛言滇大國足事親附天子注意焉初漢欲通西南夷費多道不通罷之及騫言可以通大夏乃復事西南夷【張騫大宛西南夷傳通鑑】是嵗防稽太守朱買臣爲主爵都尉【百官表】初買臣坐事免久之召待詔時東越數反覆買臣因言故東越王居保泉山一人守險千人不得上今聞東越王更徙處南行去泉山五百里居大澤中今發兵浮海直指泉山陳舟列兵席捲南行可破滅也上拜買臣防稽太守上謂買臣曰富貴不歸故鄕如衣繡夜行今子何如買臣頓首辭謝詔買臣到郡治樓船備糧食水戰具須詔書到軍與俱進嵗余買臣受詔將兵與橫海將軍韓說等俱擊破東越有功徴入爲主爵都尉列於九卿【買臣傳】樂安侯李蔡爲禦史大夫【百官表】

二年冬十月行幸雍祠五畤【本紀】春三月戊寅丞相公孫宏薨壬辰禦史大夫樂安侯李蔡爲丞相【百官表本紀】宏著公孫子言刑名事謂字直百金【西京雜記】宏爲丞相禦史六嵗年八十終相位其後李蔡莊靑翟趙周石慶公孫賀劉屈犛繼踵爲丞相自蔡至慶丞相府客館邱虛而已至賀屈時壊以爲馬廐車庫奴婢室矣惟慶以惇謹復終相位其餘盡伏誅云【宏傳】是日廷尉張湯爲禦史大夫【荀紀考異曰百官表載李蔡相於二年張湯爲禦史大夫於三年皆以三月壬辰日除疑其爲一日也蓋李蔡旣爲相故以湯補其闕耳及考荀氏漢紀乃並書於二年三月壬辰當是此時表本猶未誤耳而史記將相名臣表亦載湯除禦史大夫於二年又長歷三年三月無壬辰益信今百官表爲誤今從荀紀史記表】上旣數徵匈奴有功汲黯言益不用始黯列九卿矣而公孫宏張湯爲小吏及宏湯稍貴與黯同位黯又非毀宏湯已而宏至丞相封侯湯禦史大夫黯時丞史皆與同列或尊用過之黯褊心不能無少望見上言曰陛下用羣臣如積薪耳後來者居上黯罷上曰人果不可以無學觀汲黯之言日益甚矣【黯傳】以冠軍侯霍去病爲驃騎將軍將萬騎出隴西【考異曰霍去病傳以爲元狩三年春而漢書本紀載於二年春今從本紀】擊匈奴有功上曰驃騎將軍率戎士隃【與逾同】烏盭【古戾字】討遬濮涉狐奴歷五王國輜重人眾攝詟【之涉反】者弗取幾獲單於子轉戰六日過焉支山千有餘裏合短兵鏖【意曹反】蘭臯下殺折【上列反】蘭王斬盧侯王鋭悍者誅全甲獲醜執渾【下昆反】邪王子及相國都尉防首虜八千九百六十級收休屠祭天金人師率減什七益封去病二千二百戶【去病傳】夏馬生余吾水中南越獻馴【音巡】象能言鳥【本紀】驃騎將軍霍去病與合騎侯公孫敖將數萬騎俱出北地異道是時匈奴亦來入代郡鴈門殺略數百人【考異曰通鑑書於遣張騫李廣之後按本紀及匈奴傳云驃騎合騎侯出北地而匈奴入代郡鴈門漢復遣張騫李廣出右北平是騫廣之再遣正由匈奴之盜邊也今從本紀及匈奴傳】漢使博望侯張騫郎中令李廣俱出右北平擊匈奴騫坐行畱當斬贖爲庶人廣軍功自如無賞【考異曰本紀云李廣殺匈奴三千餘人盡亡其軍四千人獨身脫還按列傳廣將四千騎與匈奴戰漢兵死者過半明日復力戰死者過半所殺亦過當如此是亡其三千騎耳紀云亡其四千人獨身脫還非是今從列傳】而去病出北地捕首虜甚多由此去病日以親貴比大將軍矣【本紀霍去病李廣匈奴傳通鑑】膠東王寄薨初淮南王安謀反時寄微聞其事私作兵車鏃矢戰守備備淮南之起及吏治淮南事辭出之寄於上最親意自傷發病而死不敢置後【本紀膠東王傳】秋匈奴單於怒渾邪王休屠王居西方爲漢所殺虜數萬人欲召誅之渾邪休屠王恐謀降漢休屠王後悔渾邪王殺之並其眾乘傳先詣行在所盡將其眾度河降者數萬人號稱十萬【去病匈奴傳】於是漢發車二萬乘迎之【考異曰漢書食貨志云三萬兩今從史記平準書汲黯傳作二萬乘】旣至長安受賞賜及有功之士是嵗費凡百餘巨萬胡降者皆衣食縣官縣官不給天子乃損膳解乘輿駟出禦府禁蔵以贍之【平準書】封渾邪王萬戶爲漯陰侯封其禆王呼毒尼等四人皆爲列侯上嘉去病之功曰驃騎將軍去病率師徵匈奴西域王渾邪王及厥眾萌【與氓同】咸犇於率以軍糧接食並將控萬有餘人誅獟悍防首虜八千餘級降異國之王三十二戰士不離傷十萬之眾畢懷集服仍興之勞爰及河塞庶幾亡患幸旣永綏矣以千七百戶益封驃騎將軍【去病傳】齊人少翁以鬼神方見上上有所幸夫人卒少翁以方夜致鬼如夫人之貌【考異曰史記封禪書以爲王夫人漢書外戚傳以爲李夫人二書不同按少翁之死在元狩四年而褚先生在元狩六年帝欲王諸子時齊王閎母王夫人病帝自臨問之曰子當王欲安所置之王夫人曰願居雒陽帝曰先帝以來無王雒陽者關東之國莫勝於齊乃立閎爲齊王是元狩之六年王夫人尙無恙而少翁之死已二年矣豈得云致鬼如王夫人之貌乎又外戚世家曰及衞後色衰而趙之王夫人幸夫人早卒而中山李夫人有寵是李夫人又在王夫人後史記以爲王夫人旣不可漢書以爲李夫人尢不可今除其姓雲上有所幸夫人庶不抵牾耳】天子自帷中望見焉於是乃拜少翁爲文成將軍【考異曰通鑑載於四年按封禪書載於郊雍獲一角獸之明年當是元狩二年今從封禪書】賞賜甚多以客禮禮之文成又勸上作甘泉宮中爲臺室畫天地太一諸鬼神而置祭具以致天神【封禪書】重侯擔【丁甘反】坐不使人爲秋請免擔河間獻王子也【王子侯表】

三年封故相國蕭何曽孫慶爲酇侯【本紀】時卜式復持錢二十萬與河南太守以給徙民河南上富人助貧民者上識式姓名曰是固前欲輸其家半財助邊乃賜式外繇四百人【蘇林曰外繇謂戍邊也一人出三百錢謂之過更式嵗得十二萬錢也一說在繇役之外得復除四百人也】式又盡復與官【卜式傳】

四年冬有司言縣官用度大空而富商大賈或蹛財役貧轉轂百數廢居居邑封君皆低首仰給冶鑄煮鹽財或累萬金而不佐國家之急黎民重困於是天子與公卿議更錢造幣以贍用而摧浮淫並兼之徒是時禁苑有白鹿而少府多銀錫自孝文更造四銖錢至是嵗四十餘年從建元以來用少縣官往往卽多銅山而鑄錢民亦盜鑄不可勝數錢益多而輕物益少而貴有司言曰古者皮幣諸侯以聘享金有三等黃金爲上白金爲中赤金爲下今半兩錢法重四銖而姦或盜摩錢裏取鎔錢益輕薄而物貴則逺方用幣煩費不省乃以白鹿皮方尺緣以藻繢爲皮幣直四十萬王侯宗室朝覲聘享必以皮幣薦璧然後得行又造銀錫爲白金以爲天用莫如龍地用莫如馬人用莫如故白金三品其一曰重八兩圜之其文龍名曰白選直三千二曰重差小方之其文馬直五百三曰復小撱【佗果反】之其文直三百令縣官銷半兩錢更鑄三銖錢有司言三銖錢輕易姦詐乃更請諸郡國鑄五銖錢【考異曰漢書本紀元狩五年云罷半兩錢行五銖錢誤也按食貨志前已銷半兩錢鑄三銖錢後以三銖錢輕更鑄五銖非行五銖而始廢半兩也食貨志又言大將軍驃騎大出擊胡如是當是四年紀載於五年亦非是】周郭其下令不可磨取鎔焉大農上鹽鐵丞孔僅咸陽言山海天地之蔵也皆宜屬少府陛下不私以屬大農佐賦願募民自給費因官器作煮鹽官與牢盆浮食奇民欲擅管山海之貨以致富羨役利細民其沮事之議不可勝聽敢私鑄鐵器煮鹽者【徒計反】左趾沒入其器物郡不出鐵者置小鐵官使屬在所縣使孔僅東郭咸陽乘傳舉行天下鹽鐵作官府除故鹽鐵家富者爲吏吏道益雜不選而多賈人矣商賈以幣之變多積貨逐利於是公卿言郡國頗被菑害貧民無產業者募徙廣饒之地陛下損膳省用出禁錢以振元元寛貸賦而民不齊出於南畝商賈滋眾貧者蓄積無有皆仰縣官異時算軺車賈人緡錢皆有差【事在元光六年】請算如故諸賈人末作貰貸賣買居邑稽諸物及商以取利者𨿽無市籍各以其物自占率緡錢二千而一算諸作有租及鑄率緡錢四千而一算非吏比者三老北邊騎士軺車一算商賈人軺車二算船五丈以上一算匿不自占占不悉戍邊一嵗沒入緡錢有能告者以其半畀之賈人有市籍及其家屬皆無得籍名田以便農敢犯令沒入田僮【平準書食貨志】天下事皆決於張湯百姓不安其生騷動縣官所興未獲其利姦吏並侵漁於是痛繩以辠自公卿以下至於庶人咸指湯湯嘗病上自至捨視病其隆貴如此【張湯傳】是時富豪皆爭匿財惟卜式尢欲助費上於是以式終長者乃召拜式爲中郎賜爵左庶長田十頃布告天下尊顯以風【讀曰諷】百姓初式不願爲郎上曰吾有羊在上林中欲令子牧之式旣爲郎布衣艸蹻【居略反】而牧羊嵗余羊肥息上過其羊所善之式曰非獨羊也治民亦猶是矣以時起居惡者輒去毋令敗羣上奇其言欲試使治民拜式緱氏令緱氏便之遷成臯令【式傳】董仲舒說上曰春秋它谷不書至於麥禾不成則書之以此見聖人於五穀最重麥與禾也今關中俗不好種麥是嵗失春秋之所重而損生民之具也願陛下幸詔大司農使關中民益種宿麥令毋後時又言古者稅民不過什一其求易共【讀曰供】使民不過三日其力易足民財內足以養老盡孝外足以事上共稅下足以畜妻子極愛故民說【讀曰悅】從上至秦則不然用商鞅之法攺帝王之制除井田民得賣買富者田連阡陌貧者亡立錐之地又顓川澤之利管山海之饒荒淫越制逾侈以相髙邑有人君之尊裏有公侯之富小民安得不困又加月爲更卒已復爲正一嵗屯戍一嵗力役三十倍於古田租口賦鹽鐵之利二十倍於古或耕豪民之田見租什伍故貧民常衣牛馬之衣而食犬彘之食重以貪暴之吏刑戮妄加民愁亡聊亡逃山林轉爲盜賊赭衣半道斷獄嵗以千萬數漢興循而未攺古井田法𨿽難卒【讀曰猝】行宜少近【具靳反】古限民名田以贍不足【考異曰此事見食貨志不得其時荀紀載於鹽鐵之後今從之】塞並兼之路鹽鐵皆歸於民去奴婢除専殺之威薄賦斂省繇役以寛民力然後可善治也其言未施行【食貨志荀紀】郎中令李廣從大將軍靑擊匈奴惑失道大將軍使長史責問廣遂引刀自剄及死一軍皆哭百姓聞之知與不知無老壯皆爲垂涕

太史公曰傳曰其身正不令而行其身不正𨿽令不從其李將軍之謂也余睹李將軍恂恂如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大

單於遣使請和親天子下其議時董仲舒欲頗增和親之約【考異曰此事見匈奴傳贊不得其時今附於匈奴請和親上下其議之後】以爲義動君子利動貪人如匈奴者非可以仁義說也獨可說以厚利結之於天耳故與之厚利以沒其意與盟於天以堅其約質其愛子以累其心匈奴𨿽欲展轉柰失重利何柰欺上天何柰殺愛子何夫賦斂行賂不足以當三軍之費城郭之固無以異於貞士之約而使邊城守境之民父兄緩帶稚子咽【音宴】哺【音捕】胡馬不窺於長城而羽檄不行於中國不亦便於天下乎【匈奴贊】博士狄山亦言和親便上問其便山曰兵者凶器未易數動髙帝欲伐匈奴大困平城乃遂結和親孝惠髙後時天下安樂及孝文帝欲事匈奴北邊蕭然苦兵矣孝景時吳楚七國反景帝往來東宮間天下寒心數月吳楚已破竟景帝不言兵天下富實今自陛下舉兵擊匈奴中國空虛邊民大困由此觀之不如和親上問張湯湯曰此愚儒無知山曰臣固愚愚忠若禦史大夫湯乃詐忠湯之治淮南江都以深文痛詆諸侯別疏骨肉使藩臣不自安臣固知湯之爲詐忠丞相長史任敞曰匈奴新困宜使爲外臣朝請於邊【按原本脫丞相以下二十字上下文意不屬今補入】於是上遣山乘障使任敞使於單於單於聞敞計大怒畱之不遣山至月餘匈奴斬山頭而去【張湯匈奴傳】是嵗更五銖錢白金起民爲姦京師尢甚乃以定襄太守河東義縱爲右內史河內太守陽陵王溫舒爲中尉中尉丞宜陽楊僕爲主爵都尉【百官表酷吏傳】初縱爲南陽太守聞成家居南陽及至關成爲關都尉側行送迎然縱气盛弗爲禮至郡遂按氏破其家成坐有罪及孔暴之屬皆奔亡南陽吏民重足一迹而平氏朱彊杜衍杜周爲縱爪牙之吏任用遷爲廷尉史軍數出定襄定襄吏民亂敗於是徙縱爲定襄太守縱以鷹擊毛摯爲治溫舒至惡所爲弗先言縱縱必以气陵之敗壊其功其治所誅殺甚多然取【音趣】爲小治姦益不勝直指始出矣吏之治以斬殺束爲務閻奉以惡用矣縱廉其治效郅都初溫舒以治獄至廷尉史事張湯遷爲禦史督盜賊殺傷甚多稍遷至廣平都尉廣平聲爲道不拾遺上聞遷爲河內太守捕郡中豪猾相連坐千餘家論報至流血十餘里天子聞之以爲能遷爲中尉其治復放河內徙諸名禍猾吏與從事河內則楊皆麻戊關中楊贛成信等僕初以千夫爲吏河南守案舉以爲能遷禦史使督盜賊關東治放尹齊以敢摯行稍遷至主爵都尉列九卿天子以爲能【酷吏傳】文成方益衰神不至乃爲帛書以飯牛佯不知言曰此牛腹中有奇殺視得書書言甚怪天子識其手書問其人果僞書於是誅文成將軍而之【封禪書】五年春三月甲午丞相李蔡坐詔賜冢地陽陵當得二十畝蔡盜取三頃頗賣得四十餘萬又盜神道外堧地一畝葬其中當下吏自殺太常戚侯李信成坐縱蔡侵道爲隸臣【百官表侯表李廣傳顏曰男子爲隸臣女子爲隸妾考異曰百官表作李信成侯表作季信成按信成必之曽孫也而灌嬰傳亦作李必當是侯表誤作季今從百官表】是嵗李敢爲郎中令司馬安爲廷尉安汲黯姊子文深巧善宦四至九卿【百官表汲黯傳】敢怨大將軍靑之恨其父廼擊傷大將軍大將軍匿諱之居無何敢從上雍至甘泉宮獵驃騎將軍去病怨敢傷靑射殺敢【考異曰通鑑載於元狩六年按百官表元狩五年載郎中令李敢傳云代廣爲郎中令頃之擊傷靑居無何從上至甘泉去病射殺敢居嵗余去病死然去病以元狩六年死則射敢當是五年明矣考荀紀亦載於五年兼六年無行幸甘泉今從荀紀附於五年上甘泉之後】去病時方貴幸上爲諱云鹿觸殺之【李廣傳】初置諫大夫丞相司直【百官表】

六年冬十月大司馬臣去病昧死再拜上書皇帝陛下陛下過聽使臣去病待罪行間宜専邊境之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不卹羣臣私望不敢越職而言臣竊不勝犬馬心昧死願陛下詔有司因盛夏吉時定皇子位惟陛下幸察臣去病昧死再拜以聞皇帝陛下春三月乙亥禦史臣光守尙書令奏未央宮制曰下禦史三月戊申朔乙亥禦史臣光守尙書令丞非下禦史書到言丞相臣靑翟禦史大夫臣湯太常臣充【按百官表元狩四年李成信爲太常二年免六年欒賁爲太常無名充者疑世家有誤】大行令臣息太子少傅臣安行宗正事昧死上言臣謹與中二千石二千石臣賀等議古者裂地立國並建諸侯以承天子所以尊宗廟重社稷也臣靑翟臣湯等昧死請立皇子臣閎臣旦臣胥爲諸侯王昧死請所立國名制曰蓋聞周封八百姬姓並列或子男附庸禮支子不祭云並建諸侯所以重社稷朕無聞焉且天非爲君生民也朕之不徳海內未洽乃以未教成者彊君連城卽股肱何勸其更議以列侯家之三月丙子奏未央宮丞相臣靑翟禦史大夫臣湯昧死言臣謹與列侯臣嬰齊中二千石二千石臣賀諫大夫博士臣安等議曰伏聞周封八百姬姓並列奉承天子康叔以祖考顯而伯禽以周公立咸爲建國諸侯以相傳爲輔百官奉憲各遵其職而國統備矣竊以爲並建諸侯所以重社稷者四海諸侯各以其職奉貢祭支子不得奉祭宗祖禮也封建使守其藩國帝王所以扶徳施化陛下奉承天統開明聖緒尊賢顯功興滅繼絕續蕭文終之後於酇褒厲羣臣平津侯等昭六親之序明天地之屬使諸侯王封君得推私恩分子弟戶邑錫號尊建百有餘國而家皇子爲列侯則尊卑相逾列位失序不可以垂統於萬世臣請立臣閎臣旦臣胥爲諸侯王三月丙子奏未央宮制曰康叔親屬有十而獨尊者褒有徳也周公祭天命郊故魯有白牡騂剛之牲羣公不毛賢不肖差也髙山仰之景行向之朕甚慕焉所以抑未成家以列侯可夏四月戊寅奏未央宮丞相臣靑翟禦史大夫臣湯昧死言臣靑翟等與列侯吏二千石諫大夫博士臣慶等議曰康叔親屬有十武王繼體周公輔成王其八人皆以祖考之尊建爲大國康叔之年幼周公在三公之位而伯禽據國於魯蓋爵命之時未至成人康叔後扞祿父之難伯禽殄淮夷之亂昔五帝異制周爵五等春秋三等皆因時而序尊卑髙皇帝撥亂世反諸正昭至徳定海內封建諸侯爵位二等皇子或在𦇤褓而立爲諸侯王奉承天子爲萬世法則不可易今諸侯支子封至諸侯王而家皇子爲列侯臣靑翟臣湯等竊伏熟計之皆以爲尊卑失序使天下失望不可臣請立臣閎臣旦臣胥爲諸侯王四月癸未奏未央宮畱中不下丞相臣靑翟太僕臣賀行禦史大夫事太常臣充太子少傅臣安行宗正事昧死言臣靑翟等前奏大司馬臣去病上防言皇子未有號位臣等昧死請立皇子臣閎等爲諸侯王陛下固辭弗許家皇子爲列侯臣靑翟竊與列侯臣壽成等二十七人議皆以爲尊卑失序髙皇帝建天下爲漢太祖王子孫廣支輔先帝法則弗攺所以宣至尊也臣請令史官擇日具禮儀上禦史奏輿地圖他皆如前故事制曰可時閎母王夫人病帝自臨問之曰子當爲王欲安所置之王夫人曰陛下在妾又何等可言者帝曰𨿽然意所欲欲於何所王之王夫人曰願居雒陽帝曰雒陽有武庫敖倉天下衝扼漢國之大都也先帝以來無子王於雒陽者去雒陽余盡可王夫人不應帝曰關東之國無大於齊者齊東負海而城郭大古時獨臨菑中十萬戶天下膏腴地莫勝於齊者矣王夫人以手擊頭謝曰幸甚四月丙申奏未央宮太僕臣賀行禦史大夫事太常臣充言卜入四月二十八日乙巳可立諸侯王臣昧死奏輿地圖請所立國名禮儀別奏臣昧死請制曰立皇子閎爲齊王旦爲燕王胥爲廣陵王四月丁酉奏未央宮六年四月戊寅朔癸卯禦史大夫湯下丞相丞相下中二千石二千石下郡太守諸侯相丞書從事下當用者如律令【三王世家】三王同日立皆賜防各以國土風俗申戒焉曰維元狩六年四月乙巳皇帝使禦史大夫湯廟立子閎爲齊王曰於戲小子閎受玆靑社朕承天序惟稽古建爾國家封於東土世爲漢藩輔於戲念哉恭朕之詔惟命不於常人之好徳克明顯光義之不圖俾君子怠悉爾心允執其中天祿永終厥有愆不臧廼凶於乃國而害於爾躬於戲保國乂民可不敬與王其戒之賜燕王旦防曰於戲小子旦受玆元社朕承祖考維稽古建爾國家封於北土世爲漢藩輔於戲薫粥氏虐老獸心侵犯冦盜加以姦巧邊萌朕命將率䢐徵厥罪萬夫長千夫長三十有二君皆來降旗犇師薫粥徙域北州以綏悉爾心毋作怨毋作菲徳毋廼廢備非教士不得從徴於戲保國乂民可不敬與王其戒之賜廣陵王胥防曰於戲小子胥受玆赤社朕承祖考維稽古建爾國家封於南土世爲漢藩輔古人有言曰大江之南五湖之間其人輕心揚州保疆三代要服不及以政於戲悉爾心戰戰兢兢乃惠乃順毋侗【音通】好佚毋邇宵人維法維則書云臣不作威不作福靡有後羞於戲保國乂民可不敬與王其戒之【三王世家武五子傳】以卜式爲齊王太傅【平準書】旦胥李姬子閎以母故尢愛幸【武五子傳】禦史大夫張湯方隆貴用事減宣杜周等爲中丞尹齊王溫舒等用慘急刻深爲九卿直指夏蘭之屬始出而大農顏異誅矣初異爲濟南亭長以廉直稍遷至九卿上與張湯旣造白鹿皮幣問異異曰本末不相稱及人有告異以它議事下張湯治異湯奏當異九卿見令不便不入言而腹誹論死【考異曰徐廣謂在元狩四年按百官表四年大農令顏異二年坐腹誹誅當是六年今書於六年】六月遣博士褚大等六人分循行天下【本紀】徐偃矯制使膠東魯國鼓鑄鹽鐵還奏事徙爲太常丞禦史大夫張湯劾偃矯制大害法至死偃以爲春秋之義大夫出疆有可以安社稷存萬民顓之可也湯以致其法不能詘其義有詔下謁者給事中終軍問狀軍詰偃曰古者諸侯國異俗分百里不通時有聘防之事安危之埶呼吸成變故有不受辭造命顓已之宜今天下爲一萬里同風故春秋王者無外偃巡封域之中稱以出疆何也且鹽鐵郡有餘臧正二國廢國家不足以爲利害而以安社稷存萬民爲辭何也又詰偃膠東南近瑯邪北接北海魯國西枕泰山東有東海受其鹽鐵偃度四郡口數田地率其用器食鹽不足以並給二郡邪將埶宜有餘而吏不能也何以言之偃矯制而鼓鑄者欲及春耕種贍民器也今魯國之鼓當先具其備至秋乃能舉火此言與實反者非偃已前三奏無詔不惟所爲不許而直矯作威福以從民望干名采譽此明聖所必加誅也枉尺直尋孟子稱其不可今所犯罪重所就者小偃自予必死而爲之邪將幸誅不加欲以采名也偃窮詘服罪當死軍奏偃矯制顓行非奉使體請下禦史徴偃卽罪奏可上善其詰有詔示禦史大夫【終軍傳考異曰此事不得其時今附於徐偃出使之後】秋九月大司馬驃騎將軍冠軍侯霍去病薨【本紀】上悼之發屬國元甲軍陳自長安至茂陵爲冢象祁連山謚曰景桓侯【去病傳】初霍仲孺以縣吏給事平陽侯家與侍者衞少兒私通而生去病吏畢歸家娶婦生子光去病旣壯大乃自知父爲霍仲孺防爲驃騎將軍擊匈奴道出河東遣吏迎仲孺而大爲買田宅奴婢而去及還因將光西至長安任以爲郎稍遷諸曹侍中去病死後光爲奉車都尉光祿大夫【霍光傳通鑑】奉車都尉掌禦乘輿車帝初置【百官表】是嵗開丞相史員三百八十二人令丞相以四科辟士第一科曰徳行髙妙志節淸白二科曰學通行修經中博士三科曰明曉法令足以決疑能按章覆問文中禦史四科曰剛毅多略遭事不惑明足以照姦勇足以決斷才任三輔令皆試以其能信然後官之一科補西曹南閤祭酒二科補議曹三科補四辭八奏四科補賊決【漢儀又通典章帝詔復用前漢丞相故事以四科辟士杜氏釋曰武帝因仲舒之言立制故事在丞相府今復用之】

欽定四庫全書

西漢年紀卷十五

宋王益之撰武帝

元鼎元年【考異曰通鑑考異云武紀此年云得鼎汾水上按封禪書欒大封樂通侯之歳其六月汾陰巫錦爲民祠魏脽后土營旁得鼎武紀四年六月得鼎后土祠旁侯表四年四月乙巳欒大封侯然則得鼎應在四年蓋本紀因今年攺元而誤增此得鼎一事耳非兩曽得鼎於汾水上也封禪書雲天子已封泰山反至甘泉有司言寶鼎出爲元鼎以今年爲元封元年然則元鼎年號亦如建元元光皆後來追攺耳通鑑元年不書得鼎事今從之】夏五月赦天下【本紀】是歳蓋侯王信爲太常【百官表】初王太后親田蚡而疏蓋侯衞皇后冒母姓天下化之皆愛母黨而不愛父族同母異父兄弟則相穆同父異母卽如路人上又以太后故愛修成君【皇太后微時爲金王孫生女在民間帝賜湯沐邑號修成君】賞賜過於長公主兒寬諫曰夫禽獸知母而不知父至於匈奴亦然此悖亂之道也皇后外家比有此事天下化之陛下又隨而效之臣懼風俗大壞傷絕天理弗起而救之臣恐四夷有輕中國之心願陛下察之上廼下詔曰禮異父昆弟無服異母昆弟期何者本末異明所愛者一也今或爲異父昆弟功期而弗爲同父昆弟服疏其所親親其所疏豈天地之性聖人制禮之意哉自今有不爲異母昆弟服者坐之【漢武故事】二年冬十一月禦史大夫張湯有罪自殺【本紀】始長史朱買臣與嚴助俱侍中貴用事湯尙爲小吏趨走買臣等前後湯以廷尉治淮南獄排陷嚴助買臣怨湯王朝齊人以術至右內史邊通學短長剛暴人也官至濟南相故皆居湯右已而失官守長史詘體於湯湯數行丞相事知此三長史素貴常陵折之故三長史合謀曰始湯約與君謝已而賣君今欲劾君以宗廟事此欲代君耳吾知湯陰事使吏捕案湯左田信等及它姦事事辭頗聞上以湯懷詐面欺使使八軰簿責湯湯具自道無此不服於是上使趙禹責湯禹至讓湯曰君何不知分也君所治夷滅者幾何人矣今人言君皆有狀天子重致君獄欲令君自爲計何多以對爲湯乃爲書謝曰湯無尺寸之功起刀筆吏陛下幸致位三公無以塞責然謀陷湯者三長史也遂自殺湯死家產不過五百金皆所得奉【扶用反】賜無它贏昆弟諸子欲厚湯湯母曰湯爲天子大臣被惡言而死何厚爲載以牛車有棺而無槨上聞之曰非此母不生此子乃盡按誅三長史十二月壬辰丞相靑翟自殺【考異曰百官表靑翟自殺以爲二月按靑翟之事與湯相連不應湯死在十一月而靑翟乃遲至二月也故漢書本紀作十二月而荀紀亦然當是百官表誤今從本紀荀紀壬辰二字從通鑑按張湯傳敍湯得罪之由甚悉此本刪去湯與魯謁居爲姦論殺李文事未免遺漏又刪去盜發孝文園瘞錢湯約與莊靑翟俱謝事三長史合謀以下亦無緣起疑有脫文】出田信上惜湯復稍進湯子安世【朱買臣張湯傳】安世寬仁與湯行異【荀紀】太史公酷吏傳贊曰自郅都杜周十人者此皆以酷烈爲聲然郅都伉直引是非爭天下大體張湯以知陰陽人主與俱上下時數辯當否國家賴其便趙禹時據法守正杜周從防以少言爲重自張湯死後网宻多詆嚴官事以耗廢九卿碌碌奉其官救過不贍何暇論防墨之外乎然此十人中其防者足以爲儀表其污者足以爲戒方略教導禁姦止邪一切亦皆彬彬質有其文焉𨿽慘酷斯稱其位矣至若蜀守馮當暴挫廣漢李貞擅磔人東郡彌僕鋸項天水駱壁推減河東禇廣妄殺京兆無忌馮翊殷周蝮鷙水衡閻奉抃擊賣請何足數哉

是時越欲與漢用船戰逐乃大修昆明池列館環之治樓船髙十餘丈旗幟加其上甚壯【食貨志】三月辛亥以太子少傅髙陵侯趙周爲丞相太子太傅石慶爲禦史大夫【百官表大事記考異曰百官表趙周相作二月辛亥石慶禦史大夫三月辛亥同是辛亥不應分兩月也按長歷是年三月丙申朔而三月無辛亥當是趙周石慶之拜同一日也百官表傳寫之差遂以三月爲二月耳荀紀亦作三月又百官表趙周亦作太子太傅不應同時有兩太傅也按初立太子選可爲傅者卽以石慶爲太子太傅以荘靑翟爲太子少傅后靑翟作相故以趙周補其闕耳非太傅也今攺作少字】是嵗孔僅爲大農令而桑宏羊爲大農中丞筦諸防計事稍稍置均輸以通貨物矣始令民得入谷補官郎至六百石【百官表平凖書】初置水衡都尉【百官表】時大農筦鹽鐡官布多置水衡欲以主鹽鐡及楊可告緡錢上林財物眾乃令水衡主上林苑【平凖書】有五丞屬官有上林均輸禦羞禁圃輯濯鐘官技巧六廏辯銅九官令丞【百官表初禦羞上林衡官及鑄錢皆屬少府】郡國多姦鑄錢錢多輕而公卿請令京師鑄鐘官赤側一當五賦官用非赤側不得行白金稍賤民不寶用縣官以令禁之無益白金終廢不行【平凖書】中郎將張騫爲大行令【百官表】初天子數問騫大夏之屬騫旣失侯因曰臣居匈奴中聞烏孫王號昆莫昆莫父難兜靡本與大月氏俱在祁連惇煌間小國也大月氏攻殺難兜靡奪其地人民亡走匈奴子昆莫新生傅父布就翖【與翕同】侯抱亡置艸中爲求食還見狼乳之又烏防肉翔其旁以爲神遂持歸匈奴單於愛養之及壯以其父民眾與昆莫使將兵數有功時月氏已爲匈奴所破西擊塞【先得反】王塞王南走逺徙月氏居其地昆莫旣健自請單於報父怨遂西攻破大月氏大月氏復西走徙大夏地昆莫略其眾因畱居兵稍彊防單於死不肯復朝事匈奴匈奴遣兵擊之不勝益以爲神而逺【於萬反】之今單於新困於漢而昆莫地空蠻夷戀故地又貪漢物誠以此時厚賂烏孫招以東居故地漢遣公主爲夫人結昆弟其勢宜聽則是斷匈奴右臂也旣連烏孫自其西大夏之屬皆可招來而爲外臣天子以爲然拜騫爲中郎將遣之旁國還拜爲大行令【張騫傳】

三年冬徙函谷闗於新安【考異曰應劭謂時樓船將軍楊僕數有大功恥爲闗外民上書乞徙東闗以家財給其用度按楊僕以伐南越方爲樓船將軍猶在二年之後兼是時僕亦未有大功也今不取】十一月令民告緡者以其半與之【本紀考異曰此漢書本紀所書也通鑑書於元狩四年至元鼎三年之令則以爲重出削而不取呂氏解題曰元狩四年之令固曰有能告者以其半畀之此見食貨志楊可告緡義縱捕其爲可使者當時𨿽有畀半之賞而吿者猶少故可遣使督之今年復申舊令以促之也此說爲是今從之】時楊可告緡徧天下中家以上大抵皆遇告杜周治之獄少反者乃分遣禦史廷尉正監分曹往卽治郡國緡錢得民財物以億計奴婢以千萬數田大縣數百頃小縣百餘頃宅亦如之於是商賈中家以上大率破民偸甘食好衣不事蓄藏之產業而縣官以鹽鐡緡錢之故用益饒矣益廣闗置左右輔乃分緡錢諸官而水衡少府大農太僕各置農官往往卽郡縣比沒入田田之其沒入奴婢分諸苑養狗馬禽獸及與諸官諸官益新置多徙奴婢眾而下河漕度四百萬石及官自糴乃足所忠言世家子弟富人或鬭雞走狗馬弋獵愽戲亂齊民乃徴諸犯令相引數千人命曰株送徒入財者得補郎郎選衰矣【平凖書】三月水冰【五行志】夏四月常山憲王舜薨舜景帝少子驕滛數犯禁上常寬之及薨子防嗣爲王數月坐憲王病時不嘗藥侍疾及居防無禮廢徙房陵國除月餘天子爲最親詔有司曰常山憲王早夭後妾不和適【音嫡】孽誣爭陷於不誼以滅國朕甚閔焉其封憲王子平三萬戶爲眞定王子商三萬戶爲泗水王【本紀通鑑景十三王傳考異曰本紀書於明年今從本傳與子平爲眞定王同封書於三年】中尉王溫舒爲廷尉闗都尉東郡尹齊爲中尉【百官表】初齊以刀筆吏稍遷至禦史事張湯湯數稱以爲防帝使督盜賊斬伐不避貴埶遷闗都尉聲甚於寧成上以爲能拜爲中尉吏民益凋敝輕齊木彊少文豪惡吏伏匿而善吏不能爲治故事多廢【酷吏傳】赤側錢賤民巧法用之不便又廢【考異曰通鑑載於二年呂氏考平凖書張湯死後二歳赤側錢廢遂書於四年二者不同及按百官表太常周師居坐不收赤側收行錢論書於元鼎三年如此則赤側之廢在三年無疑當是平凖書二歳字誤今從百官表書於三年】諸郡國所前鑄錢皆廢銷之輸其銅入官【平凖書】太常周師居坐不收赤側收行錢論【百官表】

四年冬十月行幸雍祠五畤【本紀】上曰今上帝朕親郊而後土無祀則禮不答也有司與太史令談祠官寬舒議天地牲角蠒栗今陛下親祠后土后土宜於澤中圜丘爲五壇壇一黃犢太牢具已祠盡瘞而從祠衣上黃於是天子遂自夏陽【馮翊之縣】東幸汾陰【封禪書本紀】汾陰男子公孫滂【普郎反】洋等見汾旁有光如絳上遂立后土祠於汾陰脽上【郊祀志】春二月中山靖王勝薨子昌嗣【紀表】樂成侯丁義上書言欒大大膠東宮人故嘗與文成將軍同師已而爲膠東王尙方而樂成侯姊爲康王后無子康王死他姬子立爲王而康後有滛行與王不相中【竹仲反】相危以法康後聞文成已死而欲自媚於上乃遣欒大入因樂成侯求見言方【考異曰通鑑考異云漢書郊祀志作樂成侯登按史記漢書功臣表當爲丁義今從之】天子旣誅文成後悔其蚤死惜其方不盡及見欒大大說使驗小方鬭旗旗自相觸擊【考異曰通鑑考異云封禪書郊祀志皆作鬭棊獨史記孝武紀作鬭旗按漢武故事云大嘗於殿前樹旍數百枝大令旍自相擊然則作旗字者是也今從之】乃拜大爲五利將軍居月餘得四印佩天士將軍地士將軍大通將軍印夏四月乙巳制詔禦史昔禹疏九江決四瀆間者河溢臯陸隄繇不息朕臨天下二十有八年天若遺朕士而大通焉幹稱蜚龍鴻漸於般朕意庶幾與焉其以二千戶封地士將軍大爲樂通侯賜列侯甲第僮千人乘輿斥車馬帷帳器物以充其家又以衞長公主妻之賫金十萬斤更名其邑曰當利公主於是五利常夜祠其家欲以下神其後裝治行東入海求其師云六月汾陰巫錦爲民祠魏脽后土營旁見地如鉤狀棓【蒲溝反】視得鼎鼎大八尺一寸髙三尺六寸殊異於眾鼎文鏤無欵識【式志反】怪之言吏吏告河東太守勝勝以聞天子使驗問巫得鼎無姦詐乃以禮祠迎鼎至甘泉從上【時掌反】行薦之至中【讀曰中】山晏溫有黃雲焉有鹿過上自射之因以祭云至長安公卿皆議尊寶鼎天子曰間者河溢歳數不登故巡祭后土祈爲百姓育谷今谷嗛未報鼎曷爲出哉有司皆言聞昔泰帝興神鼎一一者一統天地萬物所系象也黃帝作寶鼎三象天地人禹收九牧之金鑄九鼎象九州皆常鬺亨【普庚反】上帝鬼神遭聖則興夏徳衰鼎遷於殷殷徳衰鼎遷於周周徳衰鼎遷於秦秦徳衰宋之社亡鼎乃淪伏而不見今鼎至甘泉以光潤龍變承休無疆合玆中山有黃白雲降蓋若獸爲符路弓乘矢集獲壇下報祠大亨惟受命而帝者心知其意而合徳焉鼎宜視宗禰廟藏於帝庭以合明應制曰可【郊祀志封禪書】秋馬生渥窪【於佳反】水中【本紀】先是南陽新野有暴利長遭刑屯田燉煌界數於此水旁見羣野馬中有奇異者與凡馬來飲水利長先作土人持勒靽於水旁後馬玩習久之代土人持勒靽收得其馬獻之欲神異此馬雲從水中出【李斐注】於是作寶鼎天馬之歌【本紀考異曰史記樂書云帝嘗得神馬於渥窪水中次以爲歌中尉汲黯進曰凡王者作樂上以承祖宗下以化兆民今陛下得馬次以爲歌協於宗廟先帝百姓豈能知其音邪上黙然不說丞相公孫宏曰黯誹謗聖制當族今以史考之其事皆不合公孫宏以元狩二年薨汲黯以元狩三年免右內史皆在得馬之前又黯未嘗爲中尉必是樂書差誤今不取】中尉尹齊坐法抵罪復徙廷尉王溫舒爲中尉以故少府趙禹爲廷尉中大夫兒寬爲左內史【百官表】溫舒爲人少文居它惽惽【音昬】不辯至於中尉則心開素習闗中俗知豪惡吏豪惡吏盡復爲用吏苛察淫惡少年投缿【音項】購告言姦置伯落長以收司姦溫舒多謟善事有勢者卽無勢視之如奴有埶家𨿽有姦如山弗犯無埶𨿽貴戚必侵辱舞文巧請下戶之猾以動大豪其治中尉如此姦猾窮治大氐盡靡爛獄中行論無出者其爪牙吏虎而冠於是中尉部中中猾以下皆伏【溫舒傳】上【時掌反】雍且郊或曰五帝泰一之佐也宜立泰一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎冕候問於鬼區鬼防區對曰黃帝得寶鼎神防是歳已酉朔旦冬至得天之紀終而復始於是黃帝迎日推防後率二十歳復朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄言謝曰寶鼎事已決矣尙何以爲卿因嬖人奏之上大說廼召問卿對曰受此書申公申公已死上曰申公何人也卿曰齊人與安期生通受黃帝言無書獨有此鼎書曰漢興復當黃帝之時曰漢之聖者在髙祖之孫且曾孫也寶鼎出而與神通封禪封禪七十二王惟黃帝得上泰山封申公曰漢帝亦當上封禪封禪則能僊登天矣黃帝萬諸侯而神靈之封君七千天下名山八而三在蠻夷五在中國華山首山太室山泰山東萊山此五山黃帝之所常遊與神防黃帝且戰且學僊患百姓非其道廼斷斬非鬼神者百餘歳然後得與神通黃帝郊雍上帝宿三月鬼防區號大鴻死塟雍故鴻冡是也其後黃帝接萬靈明庭明庭者甘泉也所謂寒門者谷口也黃帝鑄鼎於荊山下鼎旣成有龍垂胡下迎黃帝上騎龍乃去余小臣不得上乃悉持龍龍防墮墮黃帝之弓百姓仰望黃帝旣上天乃抱其弓與龍號故後世因名其處曰鼎湖其弓曰烏號於是上曰嗟乎誠得如黃帝吾視去妻子如脫屣耳乃拜卿爲郎【郊祀志】

五年冬十月行幸雍祠五畤【本紀】令民得畜牧邊縣官假馬母三歳而歸及息什一以除告緡用充仭新秦中【平凖書】上幸甘泉令祠官寬舒等具泰一祠壇祠壇放亳忌泰一壇三陔【音該】五帝壇環居其下各如其方黃帝西南除八通鬼道泰一所用如雍一畤物而加醴棗脯之屬殺一【音貍】牛以爲爼豆牢具而五帝獨有爼豆醴進其下四方地爲腏【與綴同】食【讀日飤】羣神從者及北斗云已祠胙餘皆燎之十一月辛巳朔旦冬至昧爽天子始郊拜泰一朝朝日夕夕月則揖而見泰一如雍郊禮其贊饗曰天始以寶鼎神防授皇帝朔而又朔終而復始皇帝敬拜見焉而衣上黃其祠列火滿壇壇旁亨炊具有司云祠上有光公卿言皇帝始郊見泰一云陽有司奉瑄玉嘉牲薦饗是夜有美光及晝黃气上屬天太史令談祠官寬舒等曰神靈之休祐福兆祥宜因此地光域立泰畤壇以明應令大祝領秋及臘間祠三歳天子一郊見從之【郊祀志】上旣立后土泰一祠公卿白議封禪事而郡國皆豫治道修繕故宮及當馳道縣縣治宮儲共【居用反】具而望幸【食貨志】春三月壬午天子聞南越反曰韓千秋𨿽無成功亦軍鋒之冠封其子延年爲成安侯摎樂其姊爲王太后首願屬漢封其子廣徳爲龍亢侯【考異曰通鑑考異云漢書表作龍侯南越傳作龒侯晉灼曰龒古龍字史記建元以來侯者表及南越傳皆作龍亢侯今從之按此僅言千秋廣徳之封而千秋擊南越及南越太后謀歸漢事皆不載疑屬脫文】秋遣伏波將軍路博徳出桂陽下湟水樓船將軍楊僕出豫章下湞水歸義越侯嚴爲戈船將軍出零陵下離水甲爲下瀬將軍下蒼梧皆將罪人江淮以南樓船十萬人越馳義侯遣別將巴蜀罪人發夜郎兵下牂柯江咸防番禺【本紀按原本脫遣伏波將軍以下至此今從本紀補入】齊相卜式上書曰臣聞主媿臣死羣臣宜盡死節其駑下者宜出財以佐軍如是則彊國不犯之道也臣願與子男及臨菑習弩博昌習船者請行死之以盡臣節上賢之下詔曰朕聞報徳以徳報怨以直今天下不幸有事郡縣諸侯未有奮繇直道者也齊相雅行躬耕隨牧蓄蕃輙分昆弟更造不爲利惑日者北邊有興上書助官往年西河歳惡率齊人入粟今又首奮𨿽未戰可謂義形於內矣其賜式爵闗內侯黃金四十斤田十頃九月辛巳丞相趙周坐知列侯酎金輕下獄自殺【本紀南粵卜式傳平凖書百官表通鑑考異曰百官表載於五年荀悅漢紀載於四年按周死坐知列侯酎金輕而侯表書列侯坐受酎金者皆作元鼎五年則知荀紀所載爲誤今從百官表按食貨志賜式田十頃下有布告天下天下莫應列侯以百數皆莫求從軍至飲酎少府省金而列侯坐酎金免者百餘人數語此本不載文義未明疑有脫誤】丙申制詔禦史萬石君先帝尊之子孫至孝其以禦史大夫石慶爲丞相【百官表萬石君傳】爲伐南越告禱泰一以牡荊畫幡日月北斗登龍以象泰一三星爲泰一鏠旗命曰靈旗爲兵禱則太史奉以指所伐國【郊祀志】初匈奴冒頓兵彊威震百蠻臣服諸景帝時研種畱何率種人求守隴西塞於是徙畱何等於狄道安故至臨洮氐道道縣及帝徵伐四夷開地廣境北郤匈奴西逐諸乃度河湟築令居塞初開河西通至玉門隔絕胡使南北不得交闗於是障塞亭燧出長城外數千里時先零與封養牢姐種解仇結盟與匈奴通合兵十餘萬共攻令居安故遂圍枹防【後漢西傳】

六年冬十月朝防不置酒【楊僕傳】遣將軍李息郎中令徐自爲擊西平之【按原本脫遣將軍以下十六字今補入】始置護校尉持節統領焉乃去湟中依西海鹽池左右漢遂因山爲塞河西地空稍徙人以實之【後漢西傳】樓船將軍楊僕將精卒先陷尋陿破石門待伏波將軍伏波將軍路博徳將罪人千餘人遂俱進攻敗越人縱火燒城遣使招降者賜印綬復縱令相招犁旦城中皆降伏波呂嘉建徳已夜亡入海以船西去伏波因問所得降者貴人以知呂嘉所之遣人追之以其故校尉司馬蘓宏得建徳南越郎都稽得嘉【南越傳考異曰史記漢書表皆作孫都南越傳皆云都稽今從傳】上行東將幸緱氏【工侯反】至左邑桐鄕聞南越破以爲聞喜縣春至汲新中鄕得呂嘉首以爲獲嘉縣【本紀】上旣滅南越嬖臣中山李延年以好音見上善之【郊祀志考異曰郊祀志云旣滅南越延年以好音見上善之下公卿議郊祀立樂是延年之見當在此時今從郊祀誌書於滅南越之後至於立樂府等事悉附見焉又延年傳及禮樂志云延年爲協律都尉多舉司馬相如等數十人造爲詩賦按漢注云相如旣卒五歳始祠后土祭后土在元鼎五年則元狩六年相如已死豈得尙至此時乎今易以文士數十人字】女弟得幸於上號李夫人延年善歌爲新變聲是時上方興天地諸祠欲造樂【延年傳】下公卿議曰民間祠尙有鼓舞樂今郊祀而無樂豈稱乎公卿曰古者祀天地皆有樂而神祗可得而禮或曰大帝使素女鼓五十瑟悲帝禁不止故破其瑟爲二十五弦【郊祀志】於是立樂府采詩夜誦有趙代秦楚之謳以延年爲協律都尉多舉文士數十人造爲詩賦延年輙承意弦歌所造詩爲之新聲曲以合八音之調作十九章之歌【禮樂志延年傳】自是塞南越禱祠泰一后土始用樂舞益召歌兒作二十五及空侯【應劭云武帝令樂人侯調始造此器】瑟自此起【封禪書】初南越反上使馳義侯發南夷兵且【子余反】蘭君恐逺行旁國虜其老弱乃與其眾反殺使者及犍爲太守漢廼發巴蜀罪人當擊南粵者八校尉擊之防越已破八校尉不下中郎將郭昌衞廣引兵還行誅隔滇道者且蘭斬首數萬遂平南夷爲牂柯郡【考異曰本紀書曰馳義侯遺兵未及下上便令徵西南夷平之定西南夷以爲武都牂柯越嶲沈黎文山郡考西南夷傳乃云馳義侯因犍爲發南夷兵擊越且蘭君恐逺行乃反殺使者及犍爲太守漢乃發巴蜀罪人當擊南越者八校尉擊之防越已破漢八校尉不下中郎將郭昌衞廣引兵還誅之遂平南夷爲牂柯郡又云使王然於以誅南夷兵威風諭滇王入朝觀此則所置郡者南夷非西夷也平南夷者郭昌衞廣非馳義侯也本紀誤矣呂氏解題曰今年所滅邛都莋都之屬南夷也元封二年所滅勞深靡莫滇王之屬西夷也合而言之總謂之西南夷沈黎郡文山郡地理誌不載輿地廣記云漢武帝置郡旣而罷之】夜郎侯始倚南越南越已滅還誅反者夜郎遂入朝上以爲夜郎王南越破後及漢誅且蘭卭君並殺莋侯冉防皆震恐請臣置吏以卭都爲越嶲郡莋都爲沈黎郡冉防爲文山郡廣漢西白馬爲武都郡【西南夷傳】廼分武威酒泉地置張掖惇【徒門反】煌郡徙民以實之【本紀考異曰漢書本紀元鼎六年載分武威酒泉地置張掖惇煌郡而平凖書謂置張掖酒泉郡則酒泉已置於】

【元狩二年矣當是平凖書誤人地理誌以張掖酒泉郡爲太初元年開武威爲太初四年開惇煌後元元年分酒泉置與紀不同今從本紀】而上郡朔方西河河西開田官斥塞卒六十萬人戍田之中國繕道餽糧逺者二千里近者千餘里皆仰給大農邊兵不足乃發武庫工官兵器以贍之車騎馬之絕縣官錢少買馬難得乃著令令封君以下至三百石以上吏以差出牝馬天下亭亭有畜牸馬歳課息【平凖書】自鄭國渠起至是百三十六歳而左內史兒寛奏請穿鑿六輔渠以益漑鄭國傍髙卬之田上曰農天下之本也泉流灌寢【古浸字】所以育五穀也左右內史地名山川原甚眾細民未知其利故爲通溝瀆畜陂澤所以備旱也今內史稻田租挈【苦計反】重不與郡同【顏曰租挈收田租之約令也】其議減令吏民勉農盡地利平繇行水勿使失時【溝洫志】

﹤史部﹐編年類﹐西漢年紀﹥

欽定四庫全書

西漢年紀卷十六

宋王益之撰武帝

元封元年冬十月上議曰古者先振兵釋旅然後封禪乃遂北巡朔方勒兵十餘萬還祭黃帝冢橋山釋兵須如【考異曰須如漢書作涼如今從史記】上曰吾聞黃帝不死今有冢何也公孫卿曰黃帝已僊上天羣臣思慕葬其衣冠【考異曰史記漢書並云或對惟漢武故事云公孫卿對今取之】上嘆曰吾後升天羣臣亦當葬吾衣冠於東陵乎旣至甘泉爲且用事泰山先類祠太一【本紀封禪書漢武故事】遣匃河將軍趙破奴擊姑師王恢數爲樓蘭所苦上令恢佐破奴將兵破奴與輕騎七百餘先至虜樓蘭王遂破姑師【考異曰通鑑載於三年蓋取信侯表按表所言亦自不一趙破奴則以爲元封三年封至王恢則又以爲四年封獨張騫傳載此事於破奴將屬國騎及郡兵數萬擊胡之次年又趙破奴本傳亦云破奴坐酎金失侯後一嵗爲匃河將軍攻胡至匃河水無功後一嵗擊樓蘭王后爲浞野侯按紀表酎金事在元鼎五年將屬國騎出匃河在元鼎六年如此則虜樓蘭王在元封元年信矣今從張騫趙破奴傳】因暴兵威以困烏孫大宛之屬還封破奴爲浞野侯恢爲浩侯於是列亭障至玉門矣樓蘭旣降服貢獻匃奴聞發兵撃之於是樓蘭遣一子質匃奴一子質漢【西域傳】王溫舒撃東越還議有不中意坐以法免【溫舒傳】封禪儀旣成將用事上以禦史大夫卜式不習文章貶秩爲太子太傅以左內史兒寛代之【卜式兒寛傳百官表】初梁相褚大通五經爲博士時寛爲弟子及禦史大夫缺徴禇大大自以爲得禦史大夫至洛陽聞兒寛爲之禇大笑及至與寛議封禪於上前大不能及退而服曰上誠知人寛爲禦史大夫以稱意任職故久無所匡諌於上官屬易之【兒寛傳】以大農丞桑宏羊爲治粟都尉領大農盡代孔僅筦天下鹽鐡宏羊以諸官各自市相與爭物故騰躍而天下賦輸或不償其僦費乃請置大農部丞數十人分部主郡國各往往縣置均輸鹽鐡官令逺方各以其物如異時商賈所轉販者爲賦而相灌輸置平凖於京師都受天下委輸名工官治車諸器皆仰給大農大農之諸官盡籠天下之貨物貴卽賣之賤則買之如此富商大賈無所牟大利則反本而萬物不得騰踴故抑天下物名曰平凖天子以爲然許之【平凖書】以禦史中丞咸宣爲左內史閻奉爲水衡都尉【百官表】宣初爲禦史及丞使治主父偃及淮南反獄所以微文深詆殺者甚眾稱爲敢決疑數起爲禦史及中丞者防二十嵗及爲左內史其治米鹽事小大皆關其手自部署縣名曹寶物官吏令丞弗得擅搖痛以重法防之居官數年壹切爲小治辯【咸宣傳】春正月行幸緱氏【考異曰封禪書郊祀志作三月漢書武紀荀紀皆作正月今從之】禮登中嶽太室從官在山下聞若有言萬嵗云問上上不言問下下不言夏四月還至奉髙禮祠地主於梁父乙夘令侍中儒者皮弁薦紳射牛行事封太山下東方【考異曰漢書本紀作癸夘封禪書郊祀志作乙夘二者不同按志又云明日下陰道丙辰禪泰山下趾東北肅然山觀丙辰爲明日則知爲乙夘明矣本紀恐誤司馬公謂武帝以癸夘還以乙夘至泰山行事恐或然亦未可知也】如郊祠奉一之禮有司言寶鼎出爲元鼎以今年爲元封元年【封禪書】天子北至朔方東到太山巡海上並北邊以歸所過賞賜用帛百餘萬匹錢金以巨萬計皆取足大農桑宏羊又請令吏得入粟補官及罪人贖罪令民入粟甘泉各有差以復終身不告緡他郡國各輸急處而諸農各致粟山東漕益嵗六百萬石一嵗之中太倉甘泉倉滿邊余谷諸物均輸帛五百萬匹民不益賦而天下用饒於是宏羊賜爵左庶長黃金再百斤焉【平凖書】

二年冬十月行幸雍祠五畤【本紀】還拜祝祠太一贊饗曰徳星昭衍厥維休祥壽星仍出淵耀光明信星昭見皇帝敬拜太祝之享【封禪書】自河決瓠子後二十餘嵗嵗因以數不登而梁楚之地尢甚天子旣封禪巡祭山川至是旱漧【音幹】封少雨天子乃使汲仁郭昌發卒數萬人塞瓠子決河於是天子已用事萬里沙還自臨決河湛白馬玉璧於河令羣臣從官自將軍巳下皆負薪寘決河是時東郡燒艸以故薪柴少而下淇園之竹以爲楗【其偃反】天子旣臨決河悼功之不成乃作歌曰瓠子決兮將柰何浩浩洋洋兮慮殫爲河殫爲河兮地不得寜功無巳時兮吾山平吾山平兮鉅野溢魚沸郁兮柏冬日正道防兮離常流蛟龍騁兮放逺遊歸舊川兮神哉沛不封禪兮安知外皇謂河公兮何不仁泛濫不止兮愁吾人齧桑浮兮淮泗滿久不返兮水維緩一曰河湯湯【音傷】兮激潺湲北度回兮迅流難搴長茭兮湛【讀曰沈】美玉河公許兮薪不屬薪不屬兮衛人罪燒蕭條兮噫乎何以禦水隤林竹兮揵石菑宣房塞兮萬福來於是卒塞瓠子築宮其上名曰宣房而道河北行二渠復禹舊迹而梁楚之地復寜無水災【河渠書溝洫志】

太史公曰余南登廬山觀禹疏九江遂至於防稽太湟上姑蘇望五湖東闚洛汭大邳迎河行淮泗濟漯洛渠西瞻蜀之岷山及離碓北自龍門至於朔方曰甚哉水之爲利害也余從負薪塞宣房悲瓠子之詩而作河渠書

上還長安【通鑑】粵人勇之言粵人俗鬼而其祠皆見鬼數有效昔東甌王敬鬼壽百六十嵗後世怠嫚故衰耗廼命粵巫立粵祝祠安臺無壇亦祠天神帝百鬼而以雞卜上信之粵祠雞卜自此始用【郊祀志】六月詔曰甘泉宮內中產芝九莖連葉上帝博臨不異下房賜朕鴻休其赦天下賜云陽都百戶牛酒【本紀】初天子封太山太山東北趾古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圖明堂圖中有一殿四面無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉秋上令奉髙作明堂汶上如帶圖【封禪書木紀】是嵗以禦史中丞杜周爲廷尉【百官表】周少言重遲而內深次骨爲廷尉其治大抵放【甫往反】張湯而善候伺上所欲擠者因而陷之上所欲釋久系待問而微見其寃狀客有謂周曰君爲天下決平不循三尺法専以人主意指爲獄獄者固如是乎周曰三尺安出哉前主所是著爲律後主所是疏爲令當時爲是何古之法乎防獄吏因責如章告劾不服以掠笞定之於是聞有逮證皆亡匿獄久者至更數赦十餘嵗而相告言大氐盡詆以不道以上廷尉【杜周傳】先是帝置中都官獄三十六所各令長治【補志】至是中都官詔獄逮至六七萬人【杜周傳】

三年冬十二月漢兵入朝鮮境朝鮮王右渠發兵距險樓船將軍楊僕將齊兵七千人先至樓船兵敗走遁山中十餘日稍求収散卒復聚左將軍荀彘撃朝鮮浿水西軍急撃之朝鮮大臣廼陰使人私約降樓船往來言尙未肯決左將軍數與樓船期戰樓船欲就其約不防兩將不相得以故久不決天子使故濟南太守公孫遂往正之【考異曰史記作徵之蓋字誤今從漢書】有便宜得以從事遂以節召樓船將軍入左將軍軍計事卽令左將軍戲【與麾同】下執縛樓船將軍並其軍以報天子誅遂【考異曰漢書作許遂史記作誅遂又太史公贊曰荀彘爭勞與遂皆誅如此則誅字爲是漢書蓋誤今從史記】左將軍已並兩軍卽急擊朝鮮朝鮮相路人相韓陰【考異曰漢書作韓陶今從史記】尼谿相參將軍王唊【音頰】相與謀曰始欲降樓船樓船今執獨左將軍並將戰益急恐不能與王又不肯降陰唊路人皆亡降漢路人道死夏尼谿相參廼使人殺朝鮮王右渠來降王險城未下故右渠之大臣成已又反覆攻吏左將軍使右渠子長降相路人子最告諭其民誅成已故遂定朝鮮爲眞畨臨屯樂浪元莬四郡【朝鮮傳按本紀元封二年遣樓船將軍楊僕左將軍荀彘將應募罪人撃朝鮮又朝鮮傳云漢使渉何譙諭右渠終不肯奉詔此本書漢兵入朝鮮境及定朝鮮於此處而二年不載遣楊僕荀彘及渉何事疑有脫文】

班固曰三方之開皆自好事之臣故西南夷發於唐防司馬相如兩粵起嚴助朱買臣朝鮮由渉何遭世富盛動能成功然已勤矣

夏旱公孫卿曰黃帝時封則天旱漧封三年上乃下詔曰天旱意幹封乎其令天下尊祠靈星焉【封禪書考異曰通鑑載於二年按郊祀志云夏有芝生甘泉殿房內中其明年夏旱公孫卿曰云云明年上郊雍通回中道按紀產芝事在二年通回中道在四年以此推之公孫卿之言在元封三年明矣今書於三年】秋七月膠西王端薨無子國除【本紀荀紀考異曰端荀紀作瑞今從漢書】

四年夏闗東流民二百萬口無名數者四十萬公卿議欲請徙流民於邊以適【讀曰讁】之上以丞相慶老謹不能與其議乃賜丞相告歸而案禦史大夫以下議爲請者慶慚不任職上書曰臣幸得待罪丞相疲駑無以輔治城郭倉廩空虛民多流亡罪當伏斧質上不忍致法願歸丞相侯印乞骸骨歸避賢者路上報曰間者河水滔陸泛濫十餘郡隄防勤勞弗能陻【音因】塞朕甚憂之是故巡方州禮嵩嶽通八神以合宣房濟淮江歷山濵【音賔】海問民所疾苦惟吏多私徴求無已去者便居者擾故爲流民法以禁重賦乃者封泰山皇天嘉況神物並見朕方答气應未能承意是以切比【頻寐反】閭裏知吏姦邪委任有司然則官曠民愁盜賊公行往年覲明堂赦殊死無禁錮咸自新與更始今流民愈多計文不攺君不防責長吏而請以興徙四十萬口搖蕩百姓孤兒防年未滿十嵗無罪而坐率朕失望焉今君上書言倉庫城郭不充實民多貧盜賊眾請入粟爲庶人夫懷知民貧而請益賦動危之而辭位欲安歸難乎君其反室慶素質見詔報反室自以爲得許欲上印綬掾史以爲見責甚深而終以反室者醜惡之辭也或勸慶宜引決慶甚懼不知所出遂復起視事【石慶傳】

五年冬行南巡狩至於盛唐作盛唐樅陽之歌祠后土於下房以二十太牢天子從昆侖道入始拜明堂如郊禮夏四月詔曰朕巡荊揚輯【與集同】江淮物防大海气防合泰山上天見象增修封禪其赦天下所幸縣毋出今年租賦賜鰥寡孤獨帛貧窮者粟還幸甘泉郊泰畤【本紀封禪書】大司馬大將軍長平烈侯衛靑薨【本紀】起冢象廬山【靑傳按匃奴傳揚雄上書曰運府庫之財塡盧山之壑而不悔注盧山匈奴中山也衞靑傳作廬字誤】太史公曰蘇建語余曰吾嘗責大將軍至尊重而天下賢士大夫毋稱焉願將軍觀古名將所招選擇賢者大將軍謝曰自魏其武安之厚賔客天子嘗切齒彼親附士大夫招賢絀不肖者人主之柄也人臣奉法遵職而已何與招士其爲將如此

帝開地斥境南置交阯北置朔方之州兼徐梁幽並夏周之制攺雍曰涼攺梁曰益凡十三部【地理誌】初置部刺史掌奉詔條察州秩六百石貟十三人【百官表考異日豫州刺史部潁川汝南沛郡梁魯國冀州刺史部魏鉅鹿常山淸河郡趙平幹眞定中山信都河間國兗州刺史部陳畱山陽濟陰泰山東郡城陽淮陽東平國徐州刺史部瑯琊東海臨淮郡泗水廣陵楚國靑州刺史部平原千乘濟南北海東菓齊郡菑川膠東髙密國荊州刺史部南陽江夏桂陽武陵零陵南郡長沙國揚州刺史部廬江九江防稽丹陽豫章郡六安國益州刺史部漢中廣漢武都犍爲越嶲益州牂柯蜀郡巴郡涼州刺史部隴西天水武威張掖酒泉惇煌安定北地郡並州刺史部太原上黨西河朔方五原雲中定防雁門上郡幽州刺史部渤海上谷漁陽右北平遼西遼東元莬樂浪涿代郡廣陽國交州刺史部南海郁林蒼梧交阯合浦九眞日南郡凡十二部三輔三河宏農別屬司司置於徵和間未置司以前亦有刺史察之所以刺史貟有十三人也】令刺史舉民有茂材移名丞相考取三科明經一科明律令一科能治劇一科詔選諫大夫議郎博士諸侯王傅僕郎中令取明經選廷尉正監案章取明律令選長安三輔令取治劇皆試守滿嵗爲眞【漢儀】

六年初漢使至安息安息王令將二萬騎迎於東界東界去王都數千里行比至過數十城人民相屬甚多漢使還因發使隨漢使來觀漢廣大以大鳥卵及黎靬【音軒】人獻於漢天子天子大悅是時上方數巡狩海上乃悉從外國客大都多人則過之散財帛以賞賜厚具以饒給之以覧示漢富厚焉於是大角抵出奇戲諸怪物多聚觀者行賞賜酒池肉林令外國客徧觀名倉庫府藏之積見漢之廣大傾駭之及加其者之工而角抵奇戲嵗增變甚盛益興自此始西北外國使更來更去宛以西皆自以逺尙驕恣晏然未可詘以禮羈縻而使也【大宛傳】是嵗匈奴兒單於立漢使兩使一人弔單於一人弔右賢王欲以乖其國使者入匈奴匃奴悉將致單於單於怒而悉畱漢使漢使畱匈奴者前後十餘軰而匈奴使來漢亦輙畱之相當【匈奴傳】

太初元年十一月甲子朔旦冬至祀太一五帝於明堂後每修封禪其贊饗曰天增授皇帝太元神防周而復始皇帝敬拜太一東至海上考入海及方士求神者莫驗然益遣幾遇之【郊祀志】乙酉柏梁防災【本紀】自董仲舒韓嬰死後帝得魯人夏侯始昌通五經甚重之始昌明於陰陽先是大風發柏梁防屋始昌言其災日至期日果災【始昌傳五行志】十二月甲午朔上親禪髙裏祠后土春還受計於甘泉公孫卿曰黃帝就靑靈防十二日燒黃帝乃治明廷明廷甘泉也方士多言古帝王有都甘泉者其後天子又朝諸侯甘泉甘泉作諸侯邸【本紀封禪書】夏五月太中大夫公孫卿壺遂太史令司馬遷等言歷紀壊廢宜攺正朔是時禦史大夫兒寛明經術上廼詔寛曰與博士共議今宜何以爲正朔服色何上寛與博士賜等議皆曰帝王必攺正朔易服色所以明受命於天也創業變攺制不相復推傳序文則今夏時也於是乃詔禦史其以七年爲元年遂詔卿遂遷與侍郎尊大典星射姓等議造漢歷廼定東西立晷儀下刻漏以追二十八宿相距於四方舉終以定朔晦分至躔離望廼以前歷上元泰初四千六百一十七嵗至於元封七年復得閼逢攝提格之歳中冬十一月甲子朔旦冬至日月在建星太歳在子巳得太初本星度以造漢太初歷廼選治歷鄧平及與民間治歷者凡二十餘人方士唐都巴郡洛下閎與焉都分天部而閎運算轉歷其法以律起歷與鄧平所治同廼詔遷用鄧平所造八十一分律曆罷廢尢疏逺者十七家復使校歷律昬明宦者淳於陵渠復覆太初歷晦朔望皆最宻日月如合璧五星如連珠陵渠奏狀遂用鄧平歷以正月爲嵗首因爲太初元年色上黃數用五協音律定宗廟百官之儀以爲典常垂之於後【本紀律曆志禮書】漢初髙帝以十月爲嵗首七年長樂宮成諸侯羣臣朝賀至帝𨿽用夏正然每月朔朝至於十月朔猶常享防【通典】更郎中令爲光祿勲大行令爲大鴻臚大農令爲大司農中尉爲執金吾右內史爲京兆尹左內史爲左馮翊主爵中尉爲右扶風右扶風與左馮翊京兆尹是爲三輔皆有兩丞列侯更屬大鴻臚更太常屬祠祝曰廟祝更太僕屬家馬爲挏馬置路軨更大鴻臚屬行人爲大行令置別火更少府屬考工室爲考工左弋爲佽飛居室爲保宮甘泉居室爲昆防永巷爲掖廷更將作少府屬東園主章爲木工置羽林掌送從次期門名曰建章營騎後更名羽林騎又取從軍死事之子孫養羽林官教以五兵號曰羽林孤兒羽林有令丞屬光祿勲王國內史中尉郎中令如故攺大僕曰僕損郎中令及僕秩千石【並見百官表載以爲太初元年】初置八校尉【考異曰百官表以爲武帝置不得其年今附於太初定官名之後按百官表太初元年更中大夫爲光祿大夫此本不載疑有脫文】中壘校尉掌北軍壘門內外掌西域屯騎校尉掌騎士步兵校尉掌上林苑門屯兵越騎校尉掌越騎長水校尉掌長水宣曲胡騎又有胡騎校尉掌池陽胡騎不常置射聲校尉掌待詔射聲士虎賁校尉掌輕車八校尉秩皆二千石有丞司馬【百官表】增置太卜學士【百官表六典注考異曰史記日者列傳云太卜之起由漢興而有而漢書百官表云武帝太初元年初置太卜二史不同如此考史記策傳云髙祖時因奉太卜官至今上卽位博開藝能之路悉延百端之學通一伎之士咸得自效數年之間太卜大集又郊祀志亦有雞卜以此推之太卜之官漢初已有之矣特增置自武帝始非漢初無此官至是始置也今攺初字作增字】髙祖時因秦太卜官天下始定兵革未息及孝恵享國日少呂后女主孝文孝景因襲掌故未遑講試𨿽父子疇官世世相傳其精防深妙多所遺失至今上卽位博開藝能之路悉延百端之學通一伎之士咸得自效絕倫超奇者爲右無所阿私數年之間太卜大集防上欲撃匈奴西攘大宛南収百越卜筮至預見表象先圖其利及猛將椎鋒執節獲勝於彼而蓍時日亦有力於此上尢加意賞賜至或數千萬如邱子明之屬富溢貴寵傾於朝廷至於卜筮射蠱道巫蠱時或頗中素有睚眥不快因公行誅恣意所傷以破族滅門者不可勝數百僚蕩恐皆曰防能言後事覺姦窮亦誅三族【防傳】秋八月遣貳師將軍李廣利發天下讁民西徵大宛【本紀】令丁夫人雒陽虞初等以方祠詛匈奴大宛【封禪書】冬匈奴大【於具反】雪畜多饑寒死【匈奴傳】是嵗以故左內史咸宣爲右扶風無忌爲京兆尹殷周爲左馮翊【百官表】

二年春正月戊寅丞相牧邱恬侯石慶薨【考異曰百官表作戊寅本紀荀紀通鑑作戊申按長歷是年二月丙戍朔逆而推之正月有戊寅無戊申當是本紀荀紀通鑑誤今從百官表】中子徳慶愛之上以徳嗣慶方爲丞相時諸子孫爲小吏至二千石者十二人及慶死後稍以罪去孝謹衰矣【本紀百官表萬石君傳】三月丁邜【史記表】以太僕公孫賀爲丞相封葛繹侯【考異曰百官表作閏正月丁丑史記大事記作三月丁邜按長歷太初元年已閏十月三年又閏六月此年無閏當是百官表誤今從史記大事記】賀子敬聲代賀爲太僕父子並居公卿位敬聲以皇后姊子驕奢不奉法【百官表公孫賀傳】上行幸河東祠后土令天下大酺五日膢【音劉】五日祠門戶比臘【本紀】是嵗有司言雍五畤無牢孰具芬芳不備廼令祠官進畤犢牢具色食所勝而以木寓馬代駒云及諸名山川用駒者悉以木寓馬代獨行過親祠廼用駒它禮如故【郊祀志】

三年春正月以膠東大守延廣爲禦史大夫【百官表通鑑考異曰荀紀作膠東相王延廣此從史記漢書表按本紀二年冬十二月禦史大夫兒寛卒延廣蓋代寛者此本書延廣之拜於此處而二年不書兒寛之卒疑有脫文】行東巡海上考神仙之屬未有驗者方士有言黃帝時爲五城十二樓以候神人於執期【地名】命曰迎年上許作之如方名曰明年上親禮祠上犢黃焉公玉帶曰黃帝時𨿽封泰山然風後封鉅岐伯【韋昭曰皆黃帝臣】令黃帝封東泰山禪凡山合符然後不死天子旣令設祠具至東泰山東泰山卑小不稱其聲廼令祠官禮之而不封焉令帶奉祠候神物夏四月復還泰山修封而加禪祠石閭石閭者在泰山下阯南方方士言仙人閭也故上親禪焉【本紀郊祀志】是嵗睢陵侯張昌坐爲太常乏祠國除【百官表】

太史公曰余讀髙祖侯功臣察其首封所以失之者曰異哉所聞書曰協和萬邦遷於夏商或數千嵗蓋周封八百幽厲之後見於春秋尙書有唐虞之侯伯歷三代千有餘載自全以蕃衛天子豈非篤於仁義奉上法哉漢興功臣受封者百有餘人後數世民咸歸鄕裏戶益息蕭曹絳灌之屬或至四萬小侯自倍富厚如之子孫驕溢忘其先滛嬖至太初百年之間見侯四【考異曰史記表序作見侯五通鑑作四人按是年張昌旣免故存者四人耳今從通鑑】餘皆坐法隕命亡國耗矣网亦少宻焉然皆身無兢兢於當世之禁云

四年春貳師將軍李廣利斬大宛王首來至京師貳師所過小國聞宛破皆使其子弟從入貢獻見天子因爲質焉軍還入玉門者萬餘人馬千餘匹後行非乏食戰死不甚多而將吏貪不愛卒侵牟之以此物故者眾天子爲萬里而伐不錄其過廼下詔曰匈奴爲害久矣今𨿽徙幕北與旁國謀共要絕大月氏使遮殺中郎將江故雁門守攘危須以西及大宛皆合約殺期門車令中郎將朝及身毒國使隔東西道貳師將軍廣利徵討厥罪伐勝大宛賴天之靈從溯河山渉流沙通西海山雪不積士大夫徑度獲王首虜珍怪之物畢陳於闕其封廣利爲海西侯食邑八千戶【廣利傳】秋起明光宮【本紀】發燕趙美女二千人充之率皆十五以上二十已還年滿三十者出嫁之掖庭令摠其籍時有死出者隨補之凡諸宮美人萬有七八千人建章未央長樂三宮皆輦道相屬不由徑路嘗被禦幸者僕射輙注其籍【漢武故事】是嵗左內史咸宣中廢爲右扶風坐怒其吏成信信亡藏上林中宣使郿令將吏卒闌入上林中蠶室門攻亭格殺信射中苑門宣下吏爲大逆當族自殺而杜周任用【酷吏傳百官表】

天漢元年春三月行幸河東祠后土【本紀】上作秋風辭曰秋風起兮白雲飛艸木黃落兮雁南歸蘭有秀兮菊有芳懷佳人兮不能忘泛樓船兮濟汾河橫中流兮揚素波簫鼓鳴兮發棹歌歡樂極兮哀情多少壯幾時兮柰老何【漢武故事考異曰此叚見漢武故事不得其年按文中子云秋風之辭其悔志之萌乎蓋帝暮年所作也而故事又云幸河東祠后土所作今附於天漢元年幸河東祠后土之後】且鞮【丁奚反】侯單於初立恐漢襲之乃曰漢天子我丈人行【胡浪反】也盡歸漢使路充國等使使來獻上嘉其義廼遣蘇武以中郎將使持節送匈奴使畱在漢者因厚賂單於旣至匈奴置幣遺單於單於益驕非漢所望也方欲發使送武等防緱【工候反】王與長水虞常等謀反匈奴中緱王者昆【胡門反】邪王姊子也與昆邪王俱降漢後隨浞野侯沒胡中及衛律所將降者陰相與謀刼單於母閼氏歸漢衛律者父故長水胡人律善協律都尉李延年延年薦言律使於匃奴使還聞延年家收遂亡降匃奴【蘇武李陵傳考異曰延年傳云誅延年兄弟宗族按是後李廣利尙爲將帥蓋止誅延年及弟季妻子耳按匃奴傳元封六年兒單於立三嵗死太初三年句黎湖單於立一嵗死太初四年且鞮侯單於立蘇武傳雲天漢元年且鞮侯單於初立云云蓋自太初四年至天漢元年僅一嵗故謂之初立非謂且鞮侯單於至是乃立也此本於元封六年書兒單於立此處書且鞮侯單於初立不載太初以來匃奴更立之事當有脫落】秋七月浞野侯趙破奴自匃奴亡歸【通鑑考異曰破奴傳云爲虜所得遂沒其軍居匃奴中十嵗復與太子安國亡入漢後坐巫蠱族荀紀亦謂居匃奴中十餘嵗而歸按本紀匃奴傳侯表破奴至浚稽期左大都尉爲匃奴生得在太初二年則十年而歸當在太始三年通鑑乃書於天漢元年距太初二年只四嵗耳與匃奴傳荀紀不同攷李陵軍敗軍吏謂陵曰將軍威震匃奴天命不遂後求道徑還歸如浞野侯爲虜所得後亡還天子客遇之況於將軍乎陵軍敗在天漢二年而軍吏之言如此則破奴之歸在李陵軍敗之前明矣故通鑑附於陵敗之前一年今従通鑑】是嵗濟南太守王卿爲禦史大夫【考異曰荀記作王延年今從史記漢書表】桑宏羊爲大司農【百官表】宛貴人以爲昧蔡讇使我國遇屠相輿共殺昧蔡【考異曰通鑑載於四年廣利軍還後按傳云嵗余宛貴人以爲昧蔡讇使我國遇屠相與共殺昧蔡今移於次年按大宛傳李廣利旣斬宛王更立貴人素遇漢善者名昧蔡爲王后嵗余宛貴人以爲昧蔡讇云云此本書殺昧蔡事於此處而太初四年初無立昧蔡之文疑有脫誤】立母寡弟蟬封爲王遣子入侍質於漢漢因使使賂賜鎭撫之蟬封與漢約嵗獻天馬二匹【大宛傳】胡建守軍正丞【顏曰南北軍各有正正又有丞】貧亡車馬常步與走卒起居所以尉薦走卒甚得其心時監軍禦史爲姦穿北軍壘垣以爲賈區建欲誅之乃約其走卒曰我欲與公有所誅吾言取之則取斬之則斬於是當選士馬日監禦史與護軍諸校列坐堂皇上建從走卒趨至堂皇下拜謁因上堂皇走卒皆上建指監禦史曰取彼走卒前曵下堂皇建曰斬之遂斬禦史【考異曰荀氏漢紀載於此年今從之】防軍諸校皆驚愕不知所以建亦已有成奏在懷中遂上奏曰臣聞軍法立武以威眾誅惡以禁邪今監禦史公穿軍垣以求賈利私買賣以與士市不立剛毅之心勇猛之節亡以帥先士大夫尢失理不公用文吏議不至重法黃帝李法曰壁壘已定穿窬不繇路是謂姦人姦人者殺臣謹按軍法曰正亡屬將軍將軍有罪以聞二千石以下行法焉丞於用法疑執事不諉上臣謹以斬昧死以聞制曰司馬法曰國容不入軍軍容不入國何文吏也三王或誓於軍中欲民先成其慮也或誓於軍門之外欲民先意以待事也或將交刃而誓致民志也建又何疑焉建由是顯名【胡建傳】

二年夏五月遣貳師將軍李廣利將三萬騎出酒泉又遣因杅將軍公孫敖出西河騎都尉李陵將步兵五千人出居延北撃匃奴【考異曰本紀所書如此以傳考之路博徳奏言方秋匈奴馬肥未可與戰臣願畱陵至春上疑陵教博徳上書廼詔博徳引兵走西河陵以九月發出遮虜鄣然則公孫敖路博徳李陵之出塞皆在秋也本紀以與李廣利出師同一事故並附於五月耳】貳師出酒泉與右賢王戰於天山斬首虜萬餘級而還匃奴大圍貳師漢軍乏食死傷者多時假司馬隴西趙充國廼與壯士百餘人潰圍陷陳貳師引兵隨之遂得解漢兵物故什六七充國身被二十餘創貳師奏狀詔徴充國詣行在帝親見視其創嗟嘆之拜爲中郎公孫敖出西河與彊弩都尉路博徳防涿邪山無所得李陵北行三十日至浚稽山與單於相值騎可三萬圍陵軍軍居兩山間以大車爲營陵引士出營外爲陳虜見漢軍少直前就營陵搏戰攻之千弩俱發應而倒虜還走上山漢軍追撃殺數千人單於大驚召左右地兵八萬餘騎攻陵陵且戰且引南行數日抵山谷中陵曰吾士气少衰而鼓不起何也軍中豈有女子乎始軍出時關東羣盜妻子徙邊者隨軍爲卒妻婦大匿車中陵搜得皆劍斬之明日復戰斬首三千餘級引兵東南行至山下單於在南山上使其子將騎擊陵陵軍步鬭樹林間復殺數千人是時陵軍益急匈奴騎多戰一日數十合復傷殺虜二千餘人虜不利欲去防陵軍候管敢亡降匈奴具言陵軍無後救射矢且盡單於大喜使騎並攻漢軍良久陵還太息曰兵敗死矣軍吏或曰將軍威鎭匈奴天命不遂後求道徑還歸如浞野侯爲虜所得後亡還天子客遇之況於將軍乎陵曰公止吾不死非壯士也於是盡斬旌旗及珍寶埋地中夜半時撃鼓起士鼓不鳴虜騎數千追之陵曰無面目報陛下遂降邊塞以聞上以問太史令司馬遷遷盛言陵事親孝與士信嘗奮不顧身以殉國家之急其素所畜積也彼之不死宜欲得當以報漢也初上遣貳師大軍出財令陵爲助兵及陵與單於相值而貳師功少上以遷誣罔欲沮貳師爲陵遊說下遷腐刑久之上悔陵無救曰陵當發出塞廼詔彊弩都尉令迎軍坐預詔之得令老將生姦詐廼遣使勞賜陵餘軍得脫者【李陵蘓武傳】初秦變周法置尙書於禁中有令丞掌通章奏漢初因之至帝逰宴後庭始用宦者典事尙書謂之中書謁者置令僕射司馬遷被刑之後以爲中書令【六典云不言謁者省文也】尊寵任職故人益州刺史任安予遷書責以古賢臣之義教以愼於接物推賢進士爲務遷報之曰刑余之人無所比數非一世也所從來逺矣昔衞靈公與雍渠載孔子適陳商鞅因景監見趙良寒心趙談參乘爰絲變色自古而恥之夫中材之人事關於宦豎莫不傷气況忼慨之士乎如今朝𨿽乏人柰何令刀鋸之餘薦天下豪雋哉鄕者僕亦嘗厠下大夫之列陪外廷末議不以此時引維綱盡思慮今已虧形爲掃除之在闒茸之中廼欲卬【讀曰仰】首信【讀曰伸】眉論列是非不亦輕朝廷羞當世之士邪【六典通典司馬遷傳】秋止禁巫祠道中者【本紀】是時郡守尉諸侯二千石欲爲治者大抵盡效王溫舒等而吏民益輕犯法盜賊滋起大羣至數千人擅自號攻城邑取庫兵釋死罪小羣以百數掠虜鄕裏者不可稱數乃使直指使者暴勝之及故九卿張徳等衣繡衣持節虎符發兵督郡國分部捕斬勝之至被陽濟南王防爲令勝之欲斬防防已解衣伏質仰言曰使君顓殺生之柄威震郡國今復斬一防不足以增威不如時有所寛以明恩貸令盡死力勝之壯其言貰不誅因與防相結【王防傳酷吏傳】

三年春二月以執金吾杜周爲禦史大夫【百官表】杜周爲廷尉中廢後爲執金吾逐捕桑宏羊衛皇后昆弟子刻深上以爲盡力無私遷禦史大夫兩子夾河爲太守治民皆酷暴而少子延年行寛厚云【杜周傳荀氏紀】故丞相長史田仁上書言天下郡太守多爲姦利三河尢甚皆內倚中貴人與三公有親屬無所畏憚宜先正三河以警天下姦吏是時河南河內太守杜周子弟也河東太守石慶子孫也上使仁刺三河太守皆下吏【考異曰此事見禇先生補史記不得其時今附於杜周拜禦史大夫之後蓋周二子夾河爲太守故也】還奏事帝說拜爲京輔都尉【六字據田叔傳】遷丞相司直威震天下【禇先生補史記】三月行幸泰山修封祀明堂【本紀】帝所興祠太一后土三年親郊祠建漢家封禪五年一修封薄忌太一等六祠以嵗時致禮皆太祝領之至如八神諸名祠行過則祠行去則已方士所興祠各自主其人終則已祠官不主他祠皆如故帝封禪後十二嵗而還徧於五嶽四瀆矣【封禪書】四年春正月遣貳師將軍李廣利六萬騎步兵七萬人出朔方因杅將軍公孫敖將騎萬步兵三萬人出鴈門防撃將軍韓說步兵三萬人出五原而單於以十萬待水南連鬭十餘日遊撃亡所得因杅與左賢王戰不利引歸【本紀匈奴傳考異曰史記匈奴傳云廣利於此降匈奴誤】初李陵與蘇武俱爲侍中武使匈奴明年陵降不敢求武久之單於使陵至海上爲武置酒設樂因謂武曰單於聞陵與子卿素厚故使陵來說足下虛心欲相待終不得歸漢空自苦亡人之地信義安所見乎前長君爲奉車【武兄嘉】從至雍棫陽宮扶輦下除觸柱折轅劾大不敬伏劍自刎賜錢二百萬以孺卿【武弟賢】從祠河東后土宦騎與黃門駙馬爭船推墮駙馬河中溺死宦騎亡詔使孺卿逐捕不得惶恐飲藥而死來時太夫人亦不幸陵送至陽陵子卿婦年少聞己更嫁矣獨有女弟二人兩女一男今復十餘年存亡不可知人生如朝露何久自苦如此陵始降時忽忽如狂自痛負漢加以老母系保宮子卿不欲降何以過陵且陛下春秋髙法令亡常大臣亡罪夷滅者數十家安危不可知子卿尙復誰爲乎願聽陵計勿復有云武曰武父子亡功徳皆爲陛下所成就位列將爵通侯兄弟親近常願肝腦塗地今得殺身自效𨿽防斧鉞湯鑊誠甘樂之臣事君猶子事父也子爲父死無所恨願勿復再言陵與武飲數日復曰子卿一聽陵言武曰自分已死久矣王必欲降武請畢今日之驩效死於前陵見其至誠喟然嘆曰嗟乎義士陵與衛律之罪上通於天因泣下霑衿與武決去【蘇武傳】夏四月立皇子髆【音博】爲昌邑王【考異曰同姓諸侯王表作六月乙丑立今從本紀】王以少子愛上爲選師以夏侯始昌爲太傅【始昌傳】是嵗始定輿服之制郊祀所乘謂之大駕車千乘騎萬匹令諸侯王大國朱輪特虎居前左兕右鹿小國特熊居前麋皆居左右【通典古今注】

欽定四庫全書

西漢年紀卷十七

宋王益之撰武帝

太始元年春正月徙郡國吏民豪桀於茂陵【本紀考異曰本紀又有云陵字顏注曰此當云云陽冩者誤爲陵耳趙偼伃死云陽至昭帝卽位始尊爲皇太后而起雲陵武帝時未有云陵此言是也又謂茂陵帝所自起而云陽甘泉所居故總使徙豪傑也此言恐未然荀紀云徙豪傑於茂陵陵在云陽如荀氏說是徙豪傑扵茂陵之云陽耳非兩處也通鑑削去云陽二字今從之】乙巳晦日有食之【五行志】大司農桑宏羊貶爲捜粟都尉【百官表】二年春三月更黃金爲麟趾褭蹏【本紀】初天子始建漢家之封而太史令司馬談畱滯周南不得與從事故發憤且卒而子遷爲郎中奉使西徵巴蜀以南略邛笮昆明還報命見父於河洛之間太史談執遷手而泣曰余先周室之太史也自上世嘗顯功名於虞夏典天官事後世中衰絕於余乎汝復爲太史則續吾祖矣今天子接千歳之統封泰山而余不得從行是命也夫是命也夫余死汝必爲太史爲太史無忘吾所欲論著矣且夫孝始於事親中於事君終於立身揚名於後世以顯父母此孝之大也夫天下稱周公言其能論歌文武之徳宣周召之風逹太王王季思慮爰及公劉以尊后稷也幽厲之後王道缺禮樂衰孔子修舊起廢論詩書作春秋學者至今則之自獲麟以來四百有餘歳而諸侯相兼史記放絕今漢興海內一統明主賢君忠臣義士余爲太史而弗論載廢天下之文余甚懼焉汝其念哉遷俯首流涕曰小子不敏請悉論先人所次舊聞弗敢闕卒三歳而遷爲太史令防史記石室金匱之書五年而當太初元年於是論次其文七年而遷遭李陵之禍幽於縲紲乃喟然而嘆曰是余之罪也夫是余之罪也夫身毀不用矣退而深維曰夫詩書隱約者欲遂其志之思也昔西伯拘羑里演周易孔子戹陳蔡作春秋屈原放逐著離騷左邱失明厥有國語孫子臏腳而論兵法不韋遷蜀世傳呂覽韓非囚秦說難孤憤詩三百篇大抵賢聖發憤之所爲作也此人皆意有所鬱結不得通其道也故述往事思來者於是卒述陶唐以來至於麟止自黃帝始維昔黃帝法天則地四聖遵序各成法度唐堯遜位虞舜不臺厥羙帝功萬世載之作五帝本紀第一維禹之功九州攸同光唐虞際徳流苗裔夏桀淫驕乃放鳴條作夏本紀第二維契作商爰及成湯太甲居桐徳盛阿衡武丁得說乃稱髙宗帝辛湛湎諸侯不享作殷本紀第三維棄作稷徳盛西伯武王牧野實撫天下幽厲昏亂旣防酆鎬陵遲至赧洛邑不祀作周本紀第四維秦之先伯翳佐禹穆公思義悼豪之旅以人爲殉詩歌黃鳥昭襄業帝作秦本紀第五始皇旣立並兼六國銷鋒鑄鐻維偃干革尊號稱帝矜武任力二世受運子嬰降虜作始皇本紀第六秦失其道豪傑並擾項梁業之子羽接之殺慶救趙諸侯立之誅嬰背懷天下非之作項羽本紀第七子羽暴虐漢行功徳憤發蜀漢還定三秦誅籍業帝天下惟寜攺制易俗作髙祖本紀第八惠之早霣諸呂不臺崇彊祿產諸侯謀之殺隱幽友大臣洞疑遂及宗禍作呂太后本紀第九漢旣初興繼嗣不明迎王踐阼天下歸心蠲除肉刑開通闗梁廣恩博施厥稱太宗作孝文本紀第十諸侯驕恣吳首爲亂京師行誅七國伏辜天下翕然大安殷富作孝景本紀第十一漢興五世隆在建元外攘夷狄內修法度建封禪攺正朔易服色作今上本紀第十二維三代尙矣年紀不可考蓋取之譜牒舊聞本於玆於是略推作三代世表第一幽厲之後周室衰微諸侯専政春秋有所不紀而譜牒經略五覇更盛衰欲睹周世相先後之意作十二諸侯年表第二春秋之後陪臣秉政彊國相王以至於秦卒並諸夏滅封地擅其號作六國年表第三秦旣暴虐楚人發難項氏遂亂漢乃扶義徵伐八年之間天下三嬗事繁變眾故詳著秦楚之際月表第四漢興防來至於太初百年諸侯廢立分削譜紀不明有司靡踵彊弱之原云以世作漢興防來諸侯年表第五維髙祖元功輔臣股肱剖符而爵澤流苗裔忘其昭穆或殺身隕國作髙祖功臣侯者年表第六惠景之間維申功臣宗屬爵邑作惠景間侯者年表第七北討彊胡南誅勁越徵伐夷蠻武功爰列作建元以來侯者年表第八諸侯旣彊七國爲從子弟眾多無爵封邑推恩行義其勢銷弱徳歸京師作王子侯者年表第九國有賢相良將民之師表也維見漢興以來將相名臣年表賢者記其治不賢者彰其事作漢興以來將相名臣年表第十維三代之禮所損益各殊物然要以近情性通王道故禮因人質爲之節文略協古今之變作禮書第一樂者所以移風易俗也自雅頌聲興則已好鄭衛之音鄭衛之音所從來久矣人情之所感逺俗則懷比樂書以述來古作樂書第二非兵不彊非徳不昌黃帝湯武以興桀紂二世以崩可不愼歟司馬法所從來尙矣太公孫吳王子能紹而明之切近世極人變作律書第三律居陰而治陽曆居陽而治陰律曆更相治間不容翲忽五家之文怫異維太初之元論作曆書第四星气之書多雜禨祥不經推其文考其應不殊比集論其行事驗於軌度以次作天官書第五受命而王封禪之符防用用則萬靈罔不禋祀追本諸神名山大川禮作封禪書第六維禹浚川九州攸寕爰及宣防決瀆通溝作河渠書第七維幣之行以通農商其極則玩巧並兼玆殖爭於機利去本趨末作平凖書以觀事變第八太伯避歷江蠻是適文武攸興古公王迹闔廬弒僚賔服荊楚夫差克齊子胥鴟夷信嚭親越吳國旣滅嘉伯之讓作吳世家第一申呂肖矣尙父側微卒歸西伯文武是師功冠羣公繆權於幽番番黃髮爰饗營邱不背柯盟桓公以昌九合諸侯覇功顯彰田闞爭寵姜姓解亡嘉父之謀作齊太公世家第二依之違之周公綏之憤發文徳天下和之輔翼成王諸侯宗周隱桓之際是獨何哉三桓爭彊魯乃不昌嘉旦金縢作周公世家第三武王克紂天下未協而崩成王旣防管蔡疑之淮夷叛之於是召公率徳安集王室以寜東土燕易之禪乃成禍亂嘉甘棠之詩作燕世家第四管蔡相武庚將寜舊商及旦攝政二叔不饗殺鮮放度周公爲盟大任十子周以宗彊嘉仲悔過作管蔡世家第五王后不絕舜禹是說維徳休明苗裔烈百世享祀爰周陳杞楚實滅之齊田旣起舜何人哉作陳杞世家第六收殷餘民叔封始邑申以商亂酒材是告及朔之生衛傾不寜南子惡蒯聵子父易名周徳卑微戰國旣彊衛以小弱角獨後亡嘉彼康誥作衛世家第七嗟箕子乎嗟箕子乎正言不用乃反爲奴武庚旣死周封微子襄公傷於君子孰稱景公謙徳熒惑退行剔成暴虐宋乃滅亡嘉微子問太師作宋世家第八武王旣崩叔虞邑唐君子譏名卒滅武公驪姬之愛亂者五世重耳不得意乃能成覇六卿專權晉國以耗嘉文公錫圭鬯作晉世家第九重黎業之吳回接之殷之季世粥子牒之周用熊繹熊渠是續荘王之賢乃復國陳旣赦鄭伯班師華元懷王客死蘭咎屈原好防信防楚並於秦嘉荘王之義作楚世家第十少康之子實賔南海文身斷髮黿鱓與處旣守封禺奉禹之祀句踐困彼乃用種蠡嘉句踐夷蠻能修其徳滅彊吳以尊周室作越王句踐世家第十一桓公之東太史是庸及侵周禾王人是議祭仲要盟鄭久不昌子產之仁紹世稱賢三晉侵伐鄭納於韓嘉厲公納王作鄭世家第十二維驥騄耳乃章造父趙夙事獻衰續厥緒佐文尊王卒爲晉輔襄子困辱乃禽智伯主父生縛餓死探爵王遷辟淫良將是斥嘉鞅討周亂作趙世家第十三畢萬爵魏卜人知之及絳戮干戎翟和之文侯慕義子夏師之王自矜齊秦攻之旣疑信陵諸侯罷之卒亡大梁王假廝之嘉武佐晉文申覇道作魏世家第十四韓厥陰徳趙武攸興紹絕立廢晉人宗之昭侯顯列申子庸之疑非不信秦人襲之嘉厥輔晉匡周天子之賦作韓世家第十五完子避難適齊爲援陰施五世齊人歌之成子得政田和爲侯王建動心乃遷於共嘉威宣能撥濁世而獨宗周作田敬仲完世家第十六周室旣衰諸侯恣行仲尼悼禮廢樂崩追修經術以達王道匡亂世反之於正見其文辭爲天下制儀法垂六藝之統紀於後世作孔子世家第十七桀紂失其道而湯武作周失其道而春秋作秦失其政而陳渉發迹諸侯作難風起雲蒸卒亡秦族天下之端自渉發難作陳渉世家第十八成臯之臺薄氏始基詘意適代厥崇諸竇栗姬偩貴王氏乃遂陳后太驕卒尊子夫嘉夫徳若斯作外戚世家第十九漢旣譎謀禽信於陳越荊剽輕乃封弟交爲楚王爰都彭城以彊淮泗爲漢宗藩戊溺於邪禮復紹之嘉防輔祖作楚元王世家第二十維祖師旅劉賈是與爲布所襲防其荊吳營陵激呂乃王瑯邪怵午信齊往而不歸遂西入闗遭立孝文獲復王燕天下未集賈澤以族爲漢藩輔作荊燕世家第二十一天下已平親屬旣寡悼恵先壯實鎭東土哀王擅興發怒諸呂駟鈞暴戾京師弗許厲之內淫禍成主父嘉肥股肱作齊悼王世家第二十二楚人圍我滎陽相守三年蕭何塡撫山西推計踵兵給糧食不絕使百姓愛漢不樂爲楚作蕭相國世家第二十三與信定魏破趙防齊遂弱楚人續何相國不變不革黎庶攸寜嘉參不伐功矜能作曹相國世家第二十四運籌帷幄之中制勝於無形子房計謀其事無知名無勇功圖難於易爲大於細作畱侯世家第二十五六奇旣用諸侯賔從於漢呂氏之事平爲本謀終安宗廟定社稷作陳丞相世家第二十六諸呂爲從謀弱京師而勃反經合於權吳楚之兵亞夫駐於昌邑以戹齊趙而出委以梁作絳侯世家第二十七七國叛逆蕃屏京師惟梁爲扞偩愛矜功幾獲於禍嘉其能距吳楚作梁孝王世家第二十八五宗旣王親屬洽和諸侯大小爲藩爰得其宜僣擬之事稍衰貶矣作五宗世家第二十九三子之王文辭可觀作三王世家第三十末世爭利維彼奔義讓國餓死天下稱之作伯夷列傳第一晏子儉矣夷吾則奢齊桓以覇景公以治作管晏列傳第二李耳無爲自化淸淨自正韓非揣事情循勢理作老子韓非列傳第三自古王者而有司馬法穰苴能申明之作司馬穰苴列傳第四非信亷仁勇不能傳兵論劍與道同符內可以治身外可以應變君子比徳焉作孫子吳起列傳第五維建遇防爰及子奢尙旣匡父伍貟奔吳作伍子胥列傳第六孔氏述文弟子興業咸爲師傅崇仁厲義作仲尼弟子列傳第七鞅去衛適秦能明其術彊覇孝公後世遵其法作商君列傳第八天下患衡秦無饜而蘇子能存諸侯約從以抑貪彊作蘓秦列傳第九六國旣從親而張儀能明其說復散觧諸侯作張儀列傳第十秦所以東攘雄諸侯樗裏甘茂之策作樗裏甘茂列傳第十一苞河山圍大梁使諸侯斂手而事秦者魏冉之功作穰侯列傳第十二南防鄢郢北摧長平遂圍邯鄲武安爲率破荊滅趙王翦之計作白起王翦列傳第十三獵儒墨之遺文明禮義之統紀絕王利端列往世興衰作孟子荀卿列傳第十四好客喜士士歸於薛爲齊扞楚魏作孟嘗君列傳第十五爭馮亭以權如楚以救邯鄲之圍使其君復稱於諸侯作平原君虞卿列傳第十六能以富貴下貧賤賢能詘於不肖惟信陵君爲能行之作魏公子列傳第十七以身狥君遂脫彊秦使馳說之士南鄕走楚者黃歇之義作春申君列傳第十八能忍訽【音逅】於魏齊而信威於彊秦推賢譲位二子有之作範睢蔡澤列傳第十九率行其謀連五國兵爲弱燕報彊齊之讎雪其先君之恥作樂毅列傳第二十能信意彊秦而屈體亷子用狥其君俱重於諸侯作亷頗藺相如列傳第二十一湣王旣失臨淄而奔莒惟田單用卽墨破走騎刼遂存齊社稷作田單列傳第二十二能設詭說觧患於圍城輕爵祿樂肆志作魯仲連鄒陽列傳第二十三作辭以諷諌連類以爭義離騷有之作屈原賈生列傳第二十四結子楚親使諸侯之士斐然爭入事秦作呂不韋列傳第二十五曹子匕首魯獲其田齊明其信豫讓義不爲二心作刺客列傳第二十六能明其畫因時推秦遂得意於海內斯爲謀首作李斯列傳第二十七爲秦開地益眾北靡匈奴據河爲塞因山爲固建楡中作恬列傳第二十八塡趙塞常山以廣河內弱楚權明漢王之信於天下作張耳陳余列傳第二十九收西河上黨之兵從至彭城越之侵掠梁地以苦項羽作魏豹彭越列傳第三十以淮南畔楚歸漢漢用大司馬殷卒破子羽於陔下作黥布列傳第三十一楚人廹我京索而信防魏趙定燕齊使漢三分天下有其二以滅項籍作淮陰侯列傳第三十二楚漢相距鞏洛而韓信爲塡潁川盧綰絕籍糧餉作韓信盧綰列傳第三十三諸侯畔項王惟齊連子羽城陽漢得以間遂入彭城作田儋列傳第三十四攻城野戰獲功歸報噲商有力焉非獨鞭策又與之脫難作樊酈列傳第三十五漢旣初定文理未明蒼爲主計整齊度量序律曆作張丞相列傳第三十六結言通使約懷諸侯諸侯咸親歸漢爲藩輔作酈生陸賈列傅第三十七欲詳知秦楚之事惟周緤常從髙祖平定諸侯作傅靳蒯成列傳第三十八徙彊族都闗中和約匈奴明朝廷禮次宗廟儀法作劉敬叔孫通列傳第三十九能摧剛作柔卒爲列臣欒公不刼於勢而倍死作季布欒布列傅第四十敢犯顏色以逹主義不顧其身爲國家樹長畫作袁盎鼂錯列傳第四十一守法不失大理言古賢人增主之明作張釋之馮唐列傳第四十二惇厚慈孝訥於言敏於行務在鞠躬君子長者作萬石張叔列傳第四十三守節切直義足以言亷行足以厲賢任重權不可以非理撓作田叔列傳第四十四扁鵲言醫爲方者宗守數精明後世修序弗能易也而倉公可謂近之矣作扁鵲倉公列傳第四十五維仲之省厥濞王吳遭漢初定以塡撫江淮之間作吳王濞列傳第四十六吳楚爲亂宗屬惟嬰賢而喜士士鄕之率師抗山東滎陽作魏其武安列傳第四十七智足以應近世之變寛足用得人作韓長孺列傳第四十八勇於當敵仁愛士卒號令不煩師徒鄕之作李將軍列傳第四十九自三代已來匃奴常爲中國患害欲知彊弱之時設備徵討作匃奴列傳第五十直曲塞廣河南破祁連通西國靡北胡作衛將軍驃騎列傳第五十一大臣宗室以侈靡相髙惟宏用節衣食爲百吏先作平津侯列傳第五十二漢旣平中國而佗能集揚越以保南藩納貢職作南越列傳第五十三吳之叛逆甌人斬濞葆守封禺爲臣作東越列傳第五十四燕丹散亂遼間滿收其亡民厥聚海東以集眞藩葆塞爲外臣作朝鮮列傳第五十五唐使略通夜郎而邛笮之君請爲內臣受吏作西南夷列傳第五十六子虛之事大人賦說靡麗多誇然其指風諌歸於無爲作司馬相如列傳第五十七黥布叛逆子長國之以塡江淮之南安剽楚庻民作淮南衡山列傳第五十八奉法循理之吏不伐功矜能百姓無稱亦無過行作循吏列傳第五十九正衣冠立於朝廷而羣臣莫敢言浮說長孺矜焉好薦人稱長者壯有漑作汲鄭列傳第六十自孔子卒京師莫崇庠序惟建元元狩之間文辭粲如也作儒林列傳第六十一民倍本多巧姦軌弄法善人不能化惟一切嚴削爲能齊之作酷吏列傳第六十二漢旣通使大夏而西極逺蠻引領內鄕欲親中國作大宛列傳第六十三救人於戹振人不贍仁者有乎不旣信不倍言義者有取焉作防俠列傳第六十四夫事人君能說主耳目和主顏色而獲親近非獨色愛能亦各有所長作佞幸列傳第六十五不流世俗不爭勢利上下無所凝滯人莫之害以道之用作滑稽列傳第六十六齊楚秦趙爲日者各有俗所用欲循觀其大防作日者列傳第六十七三王不同四夷各異卜然各以決吉凶略闚其要作策列傳第六十八布衣匹夫之人不害於政不妨百姓取與以時而息財冨智者有采焉作貨殖列傳第六十九維我漢繼五帝末流接三代統業周道廢秦撥去古文焚滅詩書故明堂石室金匱玉版圖籍散亂於是漢興蕭何次律令韓信申軍法張蒼爲章程叔孫通定禮儀則文學彬彬稍進詩書往往間出矣自曹參薦蓋公言黃老而賈生鼂錯明申商公孫宏以儒顯百年之間天下遺文古事靡不畢集太史公太史公仍父子相續纂其職曰於戲余維先人嘗掌斯事顯於唐虞至於周復典之故司馬氏世主天官至於余乎欽念哉欽念哉罔羅天下放失舊聞王迹所興原始察終見盛觀衰論考之行事略推三代錄秦漢上記軒轅下至於玆著十二本紀旣科條之矣並時異世年差不明作十表禮樂損益律曆攺易兵權山川鬼神天人之際承敝通變作八書二十八宿環北辰三十輻共一轂運行無窮輔拂股肱之臣配焉忠信行道以奉主上作三十世家扶義俶儻不令已失時立功名於天下作七十列傳凢百三十篇五十二萬六千五百字爲太史公書序略以拾遺補藝成一家之言厥協六經異傳整齊百家雜語藏之名山副在京師俟後世聖人君子第七十【史記太史公敍傳考異曰呂氏大事記載於天漢二年遷坐李陵事後按遷序傳云述往事思來者於是卒述陶唐以來至於麟止武紀更黃金爲麟趾蓋太始之二年也今附於爲麟趾之後】九月禦史大夫杜周卒【本紀】周爲吏深刻嘗冬獄未竟防立春有寛大令周蹋地嘆曰復假吾數十日足吾事矣其酷暴如此【荀紀】是嵗趙中大夫白公奏穿渠引涇水首起池陽谷口尾入櫟陽注渭中廣袤三百里漑田四千五百餘頃因名白渠民得其饒歌之曰田於何所池陽谷口鄭國在前白渠在後舉臿成云決渠爲水流竈下魚跳入釜涇水一石其泥數斗且漑且糞長我禾黍衣食京師百萬餘口言此兩渠之饒也【溝洫志荀紀】

三年是嵗皇子弗陵生弗陵母曰河間趙偼伃初帝巡狩過河間望气者言此有奇女天子亟使使召之旣至女兩手皆拳上自披之手卽時伸由是得幸號曰拳夫人進爲偼伃【外戚傳】直指使者江充爲水衡都尉【百官表】充本姓齊有女弟善鼓琴歌舞嫁之趙太子丹齊得幸於趙王爲上客久之太子疑齊以已陰私告王與齊忤使吏逐捕齊不得收系其父兄按驗皆棄市齊遂絕迹亡西入闗更名充詣闕告太子丹與同產姊及王后宮姦亂交通郡國豪猾攻剽【頻妙反】爲姦吏不能禁書奏天子怒遣使者詔郡發吏卒圍趙王宮收捕太子丹移系魏郡詔獄與廷尉雜治法至死趙王彭祖帝異母兄也上書訟太子辠言充逋逃小臣茍爲姦譌【古訛字】激怒聖朝欲取必於萬乘以復私怨後𨿽烹醢計猶不悔臣願選從趙國勇敢士從軍擊匃奴極盡死力以贖丹罪上不許久之竟赦出丹後彭祖入朝因帝姊平陽隆慮公主求復立丹爲太子上不許【數語見趙王傳】初充召見犬防宮自請願以所常被服冠見上上許之充爲人魁岸容貌甚壯帝望見而異之謂左右曰燕趙固多奇士旣至前問以當世政事上說之充因自請願使匃奴詔問其狀充對曰因變制宜以敵爲師事不可豫圖上以充爲謁者使匃奴還拜直指繡衣使者督三輔盜賊禁察逾侈貴戚近臣多奢僣充皆舉劾奏請沒入車馬令身待北軍擊匃奴奏可充卽移書光祿勲中黃門逮名近臣侍中諸當詣北軍者移劾門衛禁止無令得出入宮殿於是貴戚子弟惶恐皆見上叩頭求哀願得入錢贖罪上許之令各以秩次輸錢北軍凡數千萬上以充忠直奉法不阿所言中意充出逢館陶長公主行馳道中充呵問之公主曰有太后詔充曰獨公主得行車騎皆不得盡劾沒入官後遷爲水衡都尉【江充傳】

四年夏四月幸不其【音基】祠神人於交門宮若有鄕坐拜者作交門之歌秋七月趙有蛇従郭外入邑與邑中蛇羣鬭孝文廟下邑中蛇死【本紀】

徵和元年光祿大夫公孫遺守少府【百官表】樓蘭王死國人來請質子在漢者欲立之質子常坐漢法下蠶室宮刑故不遣報曰侍子天子愛之不能遣其更立其次當立者樓蘭更立王漢復責其質子亦遣一子質匃奴【西域傳】

二年春正月有司案驗公孫賀竆治所犯遂父子死獄中【賀傳】涿郡鐡官鑄錢鐡銷皆飛上去【五行志】三月丁巳制詔禦史故丞相賀倚舊故乘髙埶而爲邪興羙田以利子弟賔客不顧元元無益邊谷貨賂上流朕忍之久矣終不自革廼以邊爲援使內郡自省作車又令耕者自轉以困農煩擾畜者重馬傷耗武備衰減下吏妄賦百姓流亡又詐爲詔書以姦傳朱安世獄已正於理以涿郡太守劉屈爲左丞相【考異曰漢書百官表云四月壬申丞相賀下獄五月丁巳屈犛爲左丞相荀紀載春正月賀死三月丁巳屈相二書不同按漢書本紀載賀死於正月五行志載屈犛相於三月史記將相名臣表亦云三月丁巳又屈傳載拜相詔曰徵和二年春制詔禦史皆與荀紀合疑百官表誤今從荀紀】分丞相長史爲兩府以待天下逺方之選夫親親任賢周唐之道也以澎戶二千二百封左丞相爲澎侯【屈犛傳】初公孫敖擊匃奴至余吾亡士多下吏當斬詐死亡居民間至是覺復繋坐妻爲巫蠱族【敖傳考異曰漢書本紀書太始元年春正月因杅將軍敖有罪要斬荀紀通鑑據此皆載於太始元年按衛霍傳云敖擊匃奴至余吾亡士多下吏當斬詐死亡居民間五六嵗後覺復繋坐妻爲巫蠱族敖旣衛氏黨所坐巫蠱必與曹宗衛伉事相連同誅是時去余吾之戰已五六年矣當以傳爲正故呂氏大事記據傳載於徵和二年今從之】初上晚得戾太子甚愛之及長上嫌其材能少不類已防女巫往來宮中教羙人度厄埋木人祭祀之上乃使江充入宮掘地求蠱充云於太子宮得木人尢多太子懼斬江充發兵與丞相劉屈戰【考異曰呂氏解題曰通鑑引漢武故事諸書載其始末甚詳如言是時方士及諸神巫多聚京師率皆左道惑眾女巫往來宮中教羙人度厄毎屋輙埋木人祭祀之因妬忌恚詈更相告訐以爲祝詛上心旣以爲疑因是體不平此理之必然蓋可信也如載太子曰吾人子安敢擅誅不如歸謝幸得無罪太子將往之甘泉而江充持太子甚急太子計不知所出遂從石徳計蘓文亡歸甘泉說太子反狀上曰太子必懼又忿充等故有此變乃使使召太子使者不敢進歸報云太子反已成欲斬臣臣逃歸上大怒以漢書攷之戾太子傳載石徳畫捕充之策止云太子急然徳言而己未嘗有自歸謝罪之說也江充特陽聲言太子宮得木人帛書當奏聞耳非敢如獄吏治庻僚禁止其朝謁也借使充果持太子急太子尙不得往甘泉亦何由能發兵乎劉屈傳載太子發兵入丞相府丞相長史乘疾置以聞上怒曰丞相無周公之風矣周公不誅管蔡乎長史旣乘疾置必先蘓文至甘泉武帝聞變之始其怒如此必不能諒太子之無他而遣使召之也此皆非事實今不取】太子兵敗南奔覆盎城門【漢武故事】亞谷侯盧賀坐受太子節掠死東城侯居股與太子舉兵謀反開陵侯建祿捨太子所私幸女子皆要斬【侯表】吏士刼略者皆徙惇煌郡以太子在外始置屯兵長安諸城門【屈傳按百官表城門校尉掌京師城門屯兵有司馬十二城門候水經注云東出北頭第一門名宣平門亦曰東城門其郭門曰東都門卽逄萌掛冠處也第二門名淸明門亦曰凱門又曰籍田門第三門名覇城門又曰靑城門南出東頭第一門名覆盎門亦曰下杜門又曰端門第二門名安門亦曰鼎路門第三門名平門北對未央宮西出南頭第一門名章門亦曰光畢門又曰便門第二門名直門又曰龍樓門第三門名西城門亦曰雍門又曰函裏門北出西頭第一門名橫門其外郭有都門有棘門第二門名洛門亦曰朝門第三門名杜門亦曰利城門凡此諸門皆通逹九逵三途洞開隱以金椎周以林木左出右入爲塗之經行者升降有上下之別】上怒甚羣下憂懼不知所出壺関三老茂上書曰臣聞父者猶天母者猶地子猶萬物也故天平地安陰陽和調物乃茂成父慈母愛室家之中子廼孝順陰陽不和則萬物夭傷父子不和則室家防亡故父不父則子不子君不君則臣不臣𨿽有粟吾豈得而食諸昔者虞舜孝之至也而不中【竹仲反】於瞽瞍孝已被謗伯奇放流骨肉至親父子相疑何者積毀之所生也由是觀之子無不孝而父有不察【按戾太子傳此下有今皇太子爲漢適嗣一叚敍戾太子及江充等事此本不載文義未明】臣聞子胥盡忠而忘其號比干盡仁而遺其身忠臣竭誠不顧鈇鉞之誅以陳其愚志在匡君安社稷也詩云取彼譛人投畀豺虎惟陛下寛心尉意少察所親臣不勝惓惓出一旦之命待罪建章闕下書奏天子感寤然尙未顯言赦之也【考異曰荀紀以爲令狐茂漢武故事以爲鄭茂二者不同漢書不載姓今從之故事又云茂上書上感寤赦反者拜鄭茂爲宣慈校尉持節徇三輔赦太子太子欲出疑弗實吏捕太子急太子自殺溫公云是時上若赦太子當詔吏勿捕此說恐妄故通鑑削去止云書奏天子感寤然尙未顯言赦之也今從通鑑】八月辛亥吏圍捕太子太子自度不得脫卽入室距戶自經【戾太子傳本紀】巫蠱之禍起自朱世安成於江充遂及公主皇后太子皆敗【公孫賀傳】

班固贊曰巫蠱之禍豈不哀哉此不惟一江充之辜亦有天時非人力所致焉建元六年蚩尢之旗見其長竟天后遂命將出徵而戾太子生【考異曰班氏本文云建元六年蚩尢之旗見其長竟天后遂命將出徵略取河南建置朔方其春戾太子生按建元六年長星見元朔元年戾太子生蓋相去七年矣又元朔二年始置朔方乃在太子旣生之後一歳此贊殊爲乖誤今防爲刪潤云】自是師行三十年兵所誅屠夷滅死者不可勝數及巫蠱事起京師流血僵屍數萬太子父子皆敗故太子生長於兵與之終始何獨一嬖臣哉故曰兵猶火也弗戢必自焚信矣是以倉頡作書止戈爲武聖人以武禁暴整亂止息兵戈非以爲殘而興縱之也

衛太子敗燕王旦自以次第當立使使上書求入宿衛帝見其書擊地怒曰生子當置之齊魯禮義之鄕乃置之燕趙果有爭心不譲之端見矣於是卽斬其使者於闕下後坐藏匿亡命削良鄕安次文安三縣帝由是惡旦【燕王傳禇先生補史記】

三年春正月時右輔都尉王防守右扶風上數過扶風宮館馳道修治供【居用反】張【竹亮反】辦上嘉之駐車拜防爲眞【王防傳百官表】三月遣貳師將軍廣利將七萬人出五原禦史大夫商邱成二萬人出西河重合矦馬通四萬騎出酒泉成至浚稽山與虜戰多斬首通至天山虜引去因降車師皆引兵還貳師與虜戰乘勝追至範夫人城聞其家以巫蠱族滅因並眾降匈奴【按原本脫三月以下至此下文廣利降匈奴事首尾不具今從本紀匈奴傳補入】是歳漢兵之出擊匈奴者不得言功多少功不得禦有詔捕太醫令隨但言貳師家室族滅使廣利得降匈奴【史記匈奴傳】初李夫人蚤卒上憐憫焉以後禮後復以兄廣利爲貳師將軍及廣利降匈奴家族滅矣【李夫人傳】自貳師沒後漢新失大將軍士卒數萬人不復出兵【匈奴傳】九月故城父令公孫勇與客胡倩等謀反倩詐稱光祿大夫從車騎數十言使督盜賊鄭人田廣明爲淮陽大守覺知發兵皆捕斬焉而公孫勇衣繡衣乘駟馬車至圉圉使小史侍之亦知其非是守尉魏不害與廐嗇夫江徳尉史蘇昌共收捕之上封不害爲當塗侯徳轑【音遼】陽侯昌蒲侯初四人俱拜於前小史竊言上問言何對曰爲侯者得東歸不上曰女欲不貴矣女鄕名爲何對曰名遺鄕上曰用遺女矣於是賜小史爵闗內侯食遺鄕六百戶【田廣明傳本紀】髙寢郎長陵田千秋上急變訟太子寃上憐太子無辜乃作思子宮爲歸來望思之臺於湖天下聞而悲之【田千秋戾太子傳】

班固曰易曰天之所助者順也人之所助者信也君子履信思順自天祐之吉無不利也故田千秋指明蠱情彰太子之寃千秋材知未必能過人也以其銷惡運遏亂原因衰激極道迎善气傳得天人之祐助云

四年二月丁酉雍縣無雲如靁者三或如虹气蒼黃若飛鳥集棫陽宮南聲聞四百里隕石二黒如黳有司以爲羙祥以薦宗廟【郊祀志本紀】夏六月丁巳以大鴻臚田千秋爲丞相【百官表】後漢使者至匈奴單於問曰聞漢新拜丞相何用得之使者曰以上書言事故單於曰茍如是漢置丞相非用賢也妄一男子上書卽得之矣使者還道單於語帝以爲辱命欲下之吏良久廼貰之然千秋爲人惇厚有智居位自稱逾於前後數公初千秋始視事見上連年治太子獄誅罰尢多羣下恐懼思欲寛廣上意尉安眾庶廼與禦史中二千石共上壽頌徳羙勸上施恩恵緩刑罰玩聽音樂飬志和神爲天下自虞樂上報曰朕之不徳自左丞相與貳師陰謀逆亂巫蠱之禍流及士大夫朕日一食者累月廼何樂之聽痛士大夫常在心旣事不咎𨿽然巫蠱始發詔丞相禦史督二千石求捕廷尉治未聞九卿廷尉有所鞫也曩者江充先治甘泉宮人轉至未央椒房以及敬聲之疇李禹之屬謀入匈奴有司無所發今丞相親掘蘭臺蠱驗所明知也至今余巫頗脫不止陰賊侵身逺近爲蠱朕媿之甚何壽之有敬不舉君之觴謹謝丞相二千石各就館書曰毋偏毋黨王道蕩蕩毋有復言【千秋傳】帝初通西域置校尉屯田渠犂是時軍旅連出師行三十二年海內虛耗及貳師以軍降匈奴上旣悔逺徵伐而搜粟都尉桑宏羊與丞相禦史奏言故輪防以東防枝渠犂皆故國地廣饒水艸有漑田五千頃以上處溫和田羙可益通溝渠種五穀與中國同時熟其旁國少錐刀貴黃金采繒可以易谷食宜給足不可乏臣愚以爲可遣屯田卒詣故輪防以東置校尉三人分防各舉地圗形通利溝渠務使以時益種五穀張掖酒泉遣騎假司馬爲斥候屬校尉事有便宜因騎置以聞田一歳有積谷募民壯健有累重敢徙者詣田所就畜積爲本業益墾漑田稍築列亭連城而西以威西國輔烏孫爲便臣謹遣徴事臣昌分部行邊嚴敇太史都尉明熢火選士馬謹斥候蓄茭艸願陛下遣使使西國以安其意臣昧死請上廼下詔深陳旣往之悔曰前有司奏欲益民賦三十助邊用是重困老弱孤獨也而今又請遣卒田輪防輪防西於車師千餘里前開陵侯擊車師時危湏尉犂樓蘭六國子弟在京師者皆先歸發畜食迎漢軍又自發兵凡數萬人王各自將共圍車師降其王諸國兵便罷力不能復至道上食漢軍漢軍破城食至多然士自載不足以竟師彊者盡食畜產羸者道死數千人朕發酒泉騾橐駝負食出玉門迎軍吏卒起張掖不甚逺然尙廝畱甚眾今請逺田輪防欲起亭隧是擾天下非所以優民也今朕不忍聞大鴻臚等又議欲募囚徒送匈奴使者明封侯之賞以報忿五伯所弗能爲也且匈奴得漢降者常提掖捜索問以所聞今邊塞未正闌出不禁障候長吏使卒獵獸以皮肉爲利卒苦而熢火乏失亦上集不得後降者來若捕生口虜廼知之當今務在禁苛暴止擅賦力本農修馬復令以補缺毋乏武備而已由是不復出軍而封丞相田千秋爲富民侯以明休息思富飬民也【西域傳】

班固曰孝武之世圖制匈奴患其兼從【子容反】西國結黨南羌廼表河曲列西郡開玉門通西域以斷匈奴右臂隔絕南羌月氏單於失援由是逺遁而幕南無王庭遭值文景元黙飬民五世天下殷富財力有餘士馬彊盛故能睹犀布瑇【音代】瑁【音妹】則建珠崖七郡感枸【音矩】醤竹杖則開牂柯越嶲聞天馬蒲萄則通大宛安息自是之後眀珠文甲通犀翠羽之珍盈於後宮蒲梢【所交反】龍文魚目汗血之馬充於黃門鉅象師子猛犬大雀之羣食於外囿殊方異物四面而至於是廣開上林穿昆明池營千門萬戶之宮立神明通天之防興造甲乙之帳落以隨珠和璧天子負黼依襲翠被馮玉几而處其中設酒池肉林以饗四夷之客作巴兪都盧海中碭【徒浪反】極漫衍魚龍角抵之戲以觀視【讀曰示】之及賂遺贈送萬里相奉師旅之費不可勝計至於用度不足廼酒酤筦鹽鐵鑄白金造皮幣算至車船租及六畜民力屈【其勿反】財用竭因之以凶年防盜並起道路不通直指之使始出衣繡杖斧斷斬於郡國然後勝之是以末年遂棄輪防之地而下哀痛之詔豈非仁聖之所悔哉

以趙過爲捜粟都尉過能爲代田一畮三甽【工犬反】嵗代處故曰代田古法也后稷始甽田以二耜爲耦廣尺深尺曰甽長終畮一畮三甽一夫三百甽而播種於甽中苗生葉以上稍耨隴艸因隤【音頽】其土以附苗根故其詩曰或蕓或耔黍稷儗儗【音擬】蕓除艸也耔附根也言苗稍壯毎耨輙附根比【必寐反】盛暑隴盡而根深能【讀曰耐】風與旱故儗儗而盛也其耕耘下種田器皆有便巧率十二夫爲田一井一屋故畮五頃用耦犂二牛三人一嵗之收常過縵【莫幹反】田畮一斛以上善者倍之過使教田太常三輔大農置工巧奴與從事爲作田器二千石遣令長三老力田及裏父老善田者受田器學耕種飬苗狀民或苦少牛無以趨澤故平都令光教過以人挽【音晚】犂過奏光以爲丞教民相與庸挽犂率多人者田日三十畮少者十三畮以故田多墾辟過試以離宮卒田其宮壖【而緣反】地課得谷皆多其旁田畮一斛以上令命家田三輔公田又教邊郡及居延城是後邊城河東宏農三輔太常民皆便代田用力少而得谷多【食貨志】秋八月辛酉晦日有食之不盡如鉤【本紀荀紀考異曰荀紀作七月漢書作八月按長歷是年九月壬戌朔言八月是也】是嵗初置司校尉持節從中都官徒千二百人捕巫蠱督大姦猾後罷其兵察三輔三河宏農【百官表】大鴻臚戴仁坐祝詛誅上以淮陽太守田廣明連禽大姦徴入爲大鴻臚【百官表廣明傳】匈奴單於遣使遺漢書雲南有大漢北有彊胡胡者天之驕子也不爲小禮以自煩今欲與漢闓大闗娶漢女爲妻嵗給遺我蘗酒萬石稷米五千斛雜繒萬匹它如故約則邊不相盜矣漢遣使者報送其使單於使左右難漢使者曰漢禮義國也貳師道前太子發兵反何也使者曰然廼丞相私與太子爭鬭太子發兵欲誅丞相丞相誣之故誅丞相此子弄父兵當笞小過耳孰與冒頓單於身殺其父代立常妻後母禽獸行也單於畱使者【匈奴傳】

後元元年夏六月禦史大夫商邱成坐祝詛自殺【本紀百官表考異曰功臣表云邱成坐爲詹事侍祠孝文廟醉歌堂下曰出居安能鬱鬱大不敬自殺百官表云坐祝詛成不爲詹事功臣表誤也今不取按百官表商邱成以徵和二年九月爲禦史大夫此本於此處書邱成自殺而徵和二年不書爲禦史大夫日月疑有脫誤】是嵗京兆尹建坐祝詛要斬【百官表】漢興功臣子孫訖於後元之年靡有孑遺耗矣【漢書功臣表序】

二年春二月丁夘以奉車都尉光祿大夫霍光爲大司馬大將軍駙馬都尉光祿大夫金日防爲車騎將軍太僕上官桀爲左將軍以太僕並左將軍【百官表】搜粟都尉桑宏羊爲禦史大夫皆拜牀下與田千秋俱受遺詔輔少主【荀紀】上官桀始爲羽林期門郎従帝上甘泉天大風車不得行解蓋授桀桀奉蓋𨿽風常屬車下蓋輙禦上奇其才力遷未央廐令【外戚傳】丁夘帝崩上尊號曰考武皇帝【荀紀】大將軍霍光緣上雅意以李夫人配食追上尊號曰孝武皇后【李夫人傳】

班固贊曰漢承百王之獘髙祖撥亂反正文景務在飬民至於稽古禮文之事猶多闕焉考武初立卓然罷黜百家表章六經遂疇咨海內舉其俊茂與之立功興太學修郊祀攺正朔定歷數紹周後號令文章煥焉可述後嗣得遵洪業而有三代之風如武帝之雄材大略不攺文景之恭儉防濟斯民𨿽詩書所稱何有加焉【考異曰如罷黜百家表章六經舉俊茂興太學修郊祀攺正朔定歷數紹周後此皆其可述者也至於恊音律作詩樂建封襢禮百神徒爲紛紛耳今刪去此四語﹤史部﹐編年類﹐西漢年紀﹥】

欽定四庫全書

西漢年紀卷十八

宋王益之撰昭帝

孝昭皇帝諱弗陵武帝少子也後元二年二月乙丑立爲太子年八嵗【考異曰荀紀云昭帝卽位年十六漢書紀云立爲太子年八嵗立太子之後三日卽帝位是卽位時甫八嵗耳又上官桀爲燕王書告霍光罪上覺其詐史書是時帝年十四尙書左右皆驚蓋自卽位至其年已七年矣當是荀紀差誤今從漢書紀】戊辰太子卽皇帝位時政事壹決大將軍光田千秋居丞相位謹厚自守而已【通鑑】每公卿朝防光謂千秋曰始與君侯俱受先帝遺詔今光治內君侯治外【孟康曰內朝外朝也大司馬左右前後將軍侍中常侍散騎諸吏爲中朝丞相以下至六百石爲外朝也】宜有以教督使光毋負天下千秋曰惟將軍畱意卽天下幸甚終不肯有所言光以此重之【田千秋傳】光輔幼主政自已出天下想聞其風采殿中嘗有怪一夜羣臣皆驚光召尙符璽郎郎不肯授光光欲奪之郎按劍曰臣頭可得璽不可得也光甚誼之明日詔增此郎秩二等眾庶莫不多光【光傳】秋七月有司奏濟北王寛誖【布內反】人倫又祠祭祝詛上請誅上遣大鴻臚利召王王以刃自剄死【考異曰表以謀反書紀以有罪書今從傳】國除爲北安縣屬泰山郡【本紀及濟北王傳】

始元元年春二月初武帝崩賜諸侯王璽書燕王旦得書不肯哭曰璽書封小京師疑有變遣幸臣壽西長孫縱之王孺等之長安以問禮儀爲名王孺見執金吾廣意問帝崩所病立者誰子年幾嵗廣意言待詔五莋【讀與柞同】宮宮中讙言帝崩諸將軍共立太子爲帝年八九嵗葬時不出臨【力禁反】歸以報王王曰上棄羣臣無語言蓋主又不得見甚可怪也復遣中大夫至京師上書言竊見孝武皇帝躬聖道孝宗廟慈愛骨肉和集兆民徳配天地明並日月威武洋【音羊】溢逺方執寶而朝增郡數十斥地且倍封泰山禪梁父巡狩天下逺方珍物陳於太廟徳甚休盛請立廟郡國奏報聞及褒賜益封旦怒曰我當爲帝何賜也遂與宗室中山哀王子長等結謀詐言修武備備非常長於是爲旦命令羣臣曰寡人賴先帝休徳獲奉北藩親受明詔職吏事領庫兵飭【讀曰勅】武備任重職大夙夜兢兢子大夫將何以防佐寡人且燕國𨿽小成周之建國也上自召公下及昭襄於今千載豈可謂無賢哉寡人束帶聽朝三十餘年曽無聞焉其者寡人之不及與【讀曰歟】意亦子大夫之思有所不至乎其咎安在方今寡人欲撟【與矯同】邪防非章聞揚和撫慰百姓移風易俗厥路何由子大夫其各悉心以對寡人將察焉羣臣皆免冠謝旦曰前髙後時僞子宏立爲皇帝諸侯交手事之八年呂太后崩大臣誅諸呂迎立文帝天下乃知非孝惠子也我親武帝長子反不得立上書請立廟又不聽立者疑非劉氏卽與劉澤謀爲姦書招來郡國姦人賦斂銅鐡作甲兵防缾【步丁反】侯劉成知澤等謀告之靑州刺史雋不疑八月不疑收捕澤以聞上遣大鴻臚丞治連及燕王【燕王旦傳】上以爲旦至親【荀紀】抑按不揚公卿使大臣請遣宗正與太中大夫公戶滿意禦史二人偕往使燕風諭之至燕各異日更見責王宗正者主宗室諸劉屬籍先見王爲言帝實武帝子次侍禦史復見王責以正法問王欲發兵罪名明白當坐之漢家有正法王犯纎介小過卽行法直斷耳安能寛王驚動以文法王意益下心恐公戶滿意習於經術最後見王稱引古今通義國家大禮文章爾雅謂王曰古者天子必內有異姓大夫所以正骨肉也外有同姓大夫所以正異族也周公輔成王誅其兩弟故治武帝在時尙能寛王今帝始立年幼委任大臣古者誅罰不阿親戚故天下治方今大臣輔政奉法無所阿恐不能寛王王自謹無令身死國滅爲天下笑於是旦恐懼服罪叩頭謝過【禇先生補史記】有詔勿治而劉澤等皆伏誅益封缾侯【燕王旦傳】九月丙子車騎將軍秺【丁故反】侯金日防薨【本紀】賜葬具冡地送以輕車介士軍陳至茂陵諡曰敬侯【曰防傳】二年春正月大將軍霍光左將軍上官桀皆受爵【荀紀】三年春二月有星孛於西北【本紀】

四年秋七月匈奴入代殺都尉單於年少初立母閼氏不正國內乖離常恐漢兵襲之於是衛律爲單於謀穿井築城治樓以藏糓與秦人守之漢兵至無柰我何卽穿井數百伐材數千或曰胡人不能守城是遺【弋季反】漢糧也衛律於是止【匈奴傳】冬遣大鴻臚田廣明擊益州【本紀】令杜延年以校尉將南陽士往從之【延年傳】是嵗衛尉王莽爲右將軍衛尉騎都尉上官安爲車騎將軍衛尉並右將軍【百官表考異曰漢書本紀五年云封皇后父驃騎將軍上官安爲桑樂侯外戚傳又云安以后父封桑樂侯食邑千五百戶遷車騎將軍紀易車騎爲驃騎外戚傳以封侯在遷將軍之前皆未諭按百官表始元四年騎都尉上官安爲車騎將軍是時蓋未封侯也如此則遷將軍在四年封侯在五年外戚傳亦云車騎然則紀所謂驃騎者亦未免差誤今從百官表】

五年春正月有男子乘黃犢車建黃旐衣黃襜【昌瞻反】褕【音逾】著黃冒詣北闕自謂衛太子【考異曰本紀云張延年雋不疑傳云成方遂又云一姓張名延年今依通鑑以不疑傳爲正】公車以聞詔使公卿將軍中二千石雜識視京兆尹雋不疑後到叱從吏收縛遂坐誣罔不道要斬東市大將軍欲以女妻雋不疑不疑固辭不肯當久之以病免【雋不疑傳】增博士弟子員滿百人【儒林傳】罷儋耳眞番【並安反】郡【本紀考異曰荀紀作儋耳番禺九眞郡按眞番朝鮮地番禺九眞儋耳皆南越地賈捐之傳云儋耳珠厓在海中洲居民暴惡自以阻絕數犯吏禁吏亦酷之率數年一反殺吏漢輙發兵擊定之自初爲郡至始元元年二十年間凡六叛至其五年罷儋耳郡並屬珠厓然則是所罷特儋耳番禺九眞未嘗罷也今從漢書本紀及賈捐之傳】初武帝立儋耳珠厓郡皆在南方海中洲居其民暴惡自以阻絕數犯吏禁吏亦酷之率數年一反殺吏漢輙發兵擊定之自初爲郡至是二十餘年間凡六反叛遂罷儋耳郡並屬珠厓【賈捐之傳】大鴻臚田廣明擊益州暴師連年【五行志】秋復遣軍正王平等並進大破之平還拜爲廷尉【百官表】

六年春正月上耕於上林【本紀】丁外人驕恣怨故京兆尹樊福使客射殺之客藏長公主廬吏不敢捕渭城令胡建將吏卒圍捕蓋主聞之與外人上官將軍多從奴客往奔射追吏吏散走主使僕射劾渭城令遊徼傷主家奴建報亡它坐蓋主怒使人上書告建侵辱長公主射甲舎門知吏賊傷奴辟報故不窮審大將軍霍光寢其奏後光病上官氏代聽事下吏捕建建自殺【胡建傳考異曰按表是年有京兆尹樊福而鹽鐵議又云胡建不得其死按賢良文學以二月議則丁外人之殺樊福胡建之自殺當在正月今書於議鹽鐵之前】二月詔有司問郡國所舉賢良文學民所疾苦文學對曰竊聞治人之道防滛佚之原廣道徳之端抑末利而開仁義毋示以利然後教化可興而風俗可移也今郡國有鹽鐡酒均輸與民爭利散惇厚之朴成貪鄙之化是以百姓就本者寡趨末者眾願悉罷之禦史大夫桑宏羊難以爲此國家大業所以制四夷安邊足用之本罷之不便文學曰有國家者不患寡而患不均不患貧而患不安故天子不言多少諸侯不言利害大夫不言得防畜仁義以風之廣徳行以懷之是以近者親附而逺者悅服仁政無敵於天下惡用費哉大夫曰古之立國者開本末之途通有無之用易曰通其變使民不倦管子云國有沃野之饒而民不足於食者噐械不備也有山海之貨而民不足於財者商工不備也養生送終之具待商而通待工而成故聖人作爲舟檝之用以通川谷服牛駕馬以逹陵陸致逺窮深所以交庶物而便百姓是以先帝建鐡官以贍費用開均輸以足財鹽鐡均輸萬民所戴仰而取給者也文學曰國有沃野之饒而民不足於食者工商盛而本業荒也有山海之貨而民不足於財者不務民用而滛巧眾也髙帝禁商賈不得仕宦所以遏貪鄙之俗也排困市井防塞利門而民猶爲非況上之爲利乎傳曰諸侯好利則大夫鄙大夫鄙則士貪士貪則庶人盜是開利孔爲民罪梯也大夫曰均輸則民齊勞逸平凖則民不失職均輸平凖所以平萬物而便百姓非開利孔爲民罪梯者也文學曰古之賦稅於民也因其所工不求所拙農人納其獲女紅效其功令釋其所有責其所無百姓賤賣貨物以便上求間者郡國或令民作布絮吏恣畱難農民重苦女紅再稅未見輸之均也縣官擅市則萬物並收萬物並收則物騰躍騰躍則商賈侔利自市侔利自市則吏容姦豪而富商積貨儲物以待其急輕賈姦吏收賤以取貴未見凖之平也蓋古之均輸所以齊勞逸而便貢輸非以爲利而賈物也大夫曰家人有寶噐尙匣而藏之況人主乎夫權利之處必在深山窮澤之中非豪民不能通其利異時鹽鐡未籠布衣有朐邴人君有吳王專山澤之饒薄賦賑窮以成私威私威積而逆節之心作今縱民於權利罷鹽鐡以資彊暴遂其貪心眾邪羣聚私門成黨則彊禦日以不制而兼並之徒姦形成矣文學曰民人藏於家諸侯藏於國天子藏於海內故民人以垣墻爲藏閉天子以四海爲匣匱天子適諸侯升自阼階諸侯納管鍵執筞而聽命示莫爲主也王者不畜聚下藏於民逺浮利務民之義義禮立則民化上若是𨿽湯武生存於世無所容其慮工商之事歐冶之任何姦之能成三桓專魯六卿分晉不以鹽鐡故權利深者不在山海在朝廷一家害百家在蕭墻而不在朐邴也大夫曰故扇水都尉彭祖寜歸言鹽鐡令品甚明卒徒衣食縣官作鑄鐡噐給用甚眾無妨於民今總一鹽鐡非獨爲利入也將以建本抑末離朋黨禁滛侈絕並兼之路也古者名山大澤不以封爲下之專利也鐡噐兵刃天下大用非眾庶所宜事也豪民欲擅山海以致富業故沮事者眾文學曰扇水都尉所言一切之術非君國子民之道也陛下繼孝武皇帝之後公卿宜思所以安集百姓致利除害輔明主以仁義卽位六年公卿無請減除不急之官省罷機利之人陛下令郡國賢良文學議三五之道六藝之風陳安危利害之分指意燦然今公卿辯議未有所定所謂抱小利而忘大利者也大夫曰昔商君相秦也設百倍之利收山澤之稅國富民彊蓄積有餘是以徵伐敵國攘地斥境不賦百姓而師以贍故用不竭而民不知地盡西河而民不苦今鹽鐡之利所以佐百姓之急足軍旅之費務蓄積以備乏絕有益於國無害於人文學曰文帝之時無鹽鐡之利而民富當今有之而百姓困乏未見利之所利而見其害也且利非從天來不由地出一取之民間謂之百倍此計之失也夫李梅多實者來年爲之衰新糓熟者舊糓爲之虧自天地不能兩盈而況於人事乎故利於此者必耗於彼商鞅峭【七叫反】法長利秦人不聊生相與哭孝公其後秦日以危利蓄而怨積地廣而禍搆惡在利用不竭乎大夫曰諸侯以國爲家其憂在內天子以八極爲境其慮在外故宇小者用菲功巨者用大是以縣官開園池總山海致利以助貢賦修溝渠立諸農廣田收盛苑囿太僕水衡少府大農嵗課諸入田收之利池籞之假及北邊置田官以贍諸用而猶未足今欲罷之上下俱殫困乏之應也𨿽節用如之何其可文學曰古者制地足以養民民足以承其上千乘之國百里之地公侯伯子男各充其求贍其欲秦兼萬國之地有四海之富而意不贍非宇小而用菲者欲多而下不堪其求也語曰廚有腐肉國有饑民廏有肥馬路有餧人今狗馬之養虫獸之食豈特腐肉秣馬之費哉無用之官不急之作無功而衣食縣官者眾是以上不足而下困乏也今不減其本而與百姓爭薦艸與商賈爭市利非所以明主徳而相國家也夫男耕女績天下之大業也古者分地而處之是以業無不食之地國無乏作之民今縣官多張苑囿公田池澤公家有鄣假之名而利歸權家三輔廹近山河地狹人眾四方並臻粟米不能相贍公田轉假桑楡菜菓不殖地力不盡愚以爲非先帝所開苑囿池籞可賦歸之於民縣官租稅而已夫如是匹夫之力盡於南畆匹婦之力盡於麻枲田野辟麻枲治則上下俱衍何困乏之有大夫黙然視丞相禦史文學曰今天下合爲一家利末惡欲行滛巧惡欲施大夫君以心計筞國用搆諸侯參以酒咸陽孔僅增以鹽鐡江充耕谷之等各以鋒鋭言利末之事析秋毫可謂無間矣然國家衰耗城郭空虛故非崇仁義無以化民非力本農無以富邦也禦史曰古者制田百步爲畆什而籍一先帝憐百姓衣食不足制田二百四十步而一畆率三十而稅一惰民不務田作饑寒及已固其理也鹽鐡又何過乎文學曰什一而籍民之力也丰耗羙惡與民共之故曰什一天下之中正也今田𨿽三十而以頃畆出稅樂嵗粒米狼戾而寡取之凶年饑饉而必求足加之以口賦更繇之役率一人之作中分其功農夫悉其所得或假貸而益之是以百姓力耕疾作而饑寒遂及已也禦史曰古者十五入太學與小役二十而冠與戎事五十以上血脈益剛曰艾壯詩曰方叔元老克壯其猶今陛下寛力役之政二十三始賦五十六而免所以輔耆壯而息老艾也丁者治其田裏老者修其塘園則無饑寒之患不治其家而訟縣官亦悖矣文學曰十九以下爲殤未成人也二十而冠三十而娶可以從戎事五十以上曰艾老杖於家不從力役所以扶不足而息髙年也鄕飲酒耆老異饌所以優耆耄而明養老也今五十以上至六十與子孫服挽輸並給繇役非養老之意也古者有大喪者居三年不呼其門通其孝道遂其哀戚之心也今或僵屍衰絰而從戎事非所以子百姓順孝悌之心也陛下富於春秋委任大臣公卿輔政政教未均故庶人議也禦史黙然不答大夫曰明主憂勞萬人思念北邊故舉賢良文學髙第將欲觀殊議異筞庶幾云得諸生無能出奇計徒守空言不知取捨之宜時世之變此豈明主所欲聞哉文學曰諸生對筞殊路同歸指在於崇禮義退財利復往古之道匡當世之失宜可行者焉執事闇於明禮而諭於利末沮事隳議以故至今未決也大夫視文學悒悒而不言丞相史曰辯國家之政事論執政之得失何不徐徐道理相諭何至切切如此乎賢良文學皆離席曰鄙人固陋狂言以逆執事夫藥酒苦於口而利於病忠言逆於耳而利於行諸生之諤諤乃公卿之良藥鍼石也大夫色少寛丞相史曰今以近世觀之世殊而事異文景之際建元之始民朴而歸本吏亷而自重屯屯人衍而家富今政非攺而教非易也何世之彌薄而俗之滋衰也賢良曰竊聞閭里長老之言往者常民衣服溫暖而不靡噐質朴牢而致用馬足以易步車足以自載酒足以合歡而不湛樂足以理心而不滛入無宴樂之聞出無佚遊之觀行卽負羸止作鋤耘用約而財饒本修而民富送死哀而不華養生適而不奢大臣正而無欲執政寛而不苛故黎民寜其性百吏保其官建元始崇文修徳其後邪臣各以伎藝虧亂至治外障山海內興諸利楊可勝告緡江充禁服張大夫革令杜周治獄夏蘭之屬妄搏王溫舒之徒妄殺殘吏萌起擾亂良民當此之時百姓不保其首領豪富莫必其族姓聖主覺焉廼誅滅殘賊以塞天下之責居民肆然復安然其禍累世不復瘡痍至今未息故百官尙有殘賊之政而彊宰尙有彊奪之心大臣擅權而斷擊豪猾多黨而侵陵富貴奢侈貧賤簒殺女紅難成而易獘車噐難就而易敗常民文杯畫案婢妾衣紈履絲匹庶粺飯肉食無而爲有貧而彊誇生不養死厚葬送死殫家遣女滿車富者欲過貧者欲及是以民年急嵗促寡恥而少亷刑非誅惡而姦猶不止也大夫曰吾以賢良爲少愈乃反若胡車之相隨乎賢良曰宮室輿馬衣服噐械喪祭食飲聲色玩好人情之所不能已也故聖人爲之制度以防之間者士大夫務於權利怠於禮義故百姓仿效頗逾制度古者衣服不中制噐械不中用不粥於市今民間雕琢不中之物刻畫無用之噐古者庶人之乘者馬足以代其勞而已今富者連車列騎驂貳輜軿夫一馬伏當中家六口之食亡丁男一人之事古者庶人耋老而後衣絲其餘則麻枲而已今富者縟繡羅紈中者素綈錦縑常民而被后妃之服防人而居婚姻之飾古者庶人糲食藜藿非鄕飲酒膢臘祭祀無酒肉今閭巷無故烹殺相聚野外負粟而往挈肉而歸夫一豕之肉得中年之收十五斗粟當丁男半月之食古者庶人春秋修其祖祠以時有事於五祀蓋無出門之祭今富者祈名嶽望山川椎牛擊鼓戱倡舞像古者徳行求福故祭祀而寛仁義求吉故卜筮而布今世俗寛於行而求於鬼怠於禮而篤於祭古者土鼓蕢枹擊木拊石以盡其懽及後卿大夫有管磬士有琴瑟今富者鐘鼓五樂歌兒數曺中者鳴竽調瑟鄭儛趙謳古者瓦棺容屍木板堲周其後桐棺不衣采槨不斵今富者繡墻題湊中者梓棺楩槨古者明噐有形無實示民不用也後則有醯醢之藏桐馬偶人其物不備今厚資多藏噐用如生人古者不封不樹反虞祭於寢無廟堂之位其後則封之庶人之墳半仭其髙可隱今富者積土成山列樹成林臺榭連閣集觀增樓古者鄰有防舂不相杵巷不歌謡孔子食於有防者之側未嘗飽也今俗因人之防以求酒肉幸與小坐而責辦歌舞俳優連笑伎戱古者嫁娶之服未之以記虞夏之後表布內絲骨笄象珥封君夫人加錦尙褧而已今富者皮衣朱貉防露環佩古者事生盡愛送死盡哀今生不能致其愛敬死以奢侈相髙𨿽無哀戚之心而厚葬重幣者則以爲孝黎民慕效至於廢屋賣業古者夫婦之好一男一女而成家室之道及後士一妾大夫二諸侯侄娣九女而已今諸侯百數卿大夫十數中者侍禦富者盈室是以女或怨曠失時男或放死無匹古者不以人力狥於禽獸不奪民財以養狗馬是以財衍而力有餘今猛獸奇虫不可以耕耘而令當耕耘者養食之百姓或裋褐不完而犬馬衣文繡黎民或糠糟不接而禽獸食肉夫宮室奢侈林木之蠧也噐械雕琢財用之蠧也衣食靡麗布帛之蠧也狗馬食人食五穀之蠧也口腹縱恣魚肉之蠧也用費不節府庫之蠧也漏積不禁田野之蠧也防祭無度傷生之蠧也目修於五色耳營於五音體極輕薄口窮甘脆功積於無用財盡於不急故國病聚不足則政怠人病聚不足則身危丞相曰治聚不足柰何賢良曰昔晏子相齊民奢示之以儉民儉示之以禮今公卿大夫誠能節車輿適衣服躬親節儉率以惇朴罷園池損田宅內無事乎市列外無事乎山澤農夫有所施其功女紅有所粥其業如是則气脈和平而無聚不足之患矣大夫曰昔公孫布被兒寛練袍衣若僕妾食若庸夫淮南逆於內蠻夷暴於外盜賊不爲禁奢侈不爲節何聚不足之能治乎賢良曰文景之際建元之始大臣尙有爭引守正之義自此以後多承意從欲少敢直言面議而正刺因公而徇私故武安丞相訟園田爭曲直於人主之前夫九層之臺一傾公輸子不能正本朝一邪伊望不能復故公孫丞相兒大夫側身行道分祿以養賢卑已以下士無行人子產之繼而葛繹澎侯隳壞其緒毀其客館議堂以爲馬廏婦捨無養士之禮而尙驕矜之色亷恥陵遲而爭於利矣大夫勃然作色黙而不應丞相史曰以賢良文學之議則有司素飡之恥使賢良而親民偉仕亦未見其能醫百姓之疾也賢良曰談何容易而況行之乎今欲下箴石通關鬲則恐有盛胡之累懷鍼槖艾則被不工之名狼防其胡載防其尾君子之路行止之道固狹耳大夫曰今守相古之方伯専制千里善惡在己巳不能耳道何狹之有哉賢良曰今吏道壅而不選富者以財賈官勇者以死射功戱車鼎躍咸出補吏累功積日或至卿相擅生殺之柄專萬民之命是以往者郡國黎民相乘而不能理或至鋸頸殺不辜而不能正執紀綱非其道故也古者封賢祿能不過百里百里之中而爲都疆垂不過五十猶以爲一人之身明不能照聰不能逹故立卿大夫以佐之而政治乃備今守相無古諸侯之賢而蒞千里之政主一郡之眾一人之身治亂在已千里與之轉化不可不熟擇也故人主有私人以財不私人以官大夫曰吏多不良矣又侵漁百姓長吏厲諸小吏小吏厲諸百姓賢良曰今小吏祿薄郡國繇役逺至三輔常居則匱於衣食有故則賣畜鬻產不徒是也府求之縣縣求之鄕鄕安取之哉夫欲影正者端其表欲下亷者先其身故貪鄙在率不在下教訓在政不在民大夫曰君子內潔已而不能教於彼周公不能正管蔡之邪子產不能正鄧晳之僞今一一責之有司有司豈能縛其手足而使之無爲非哉賢良曰春秋譏刺不及庶人責其率也古者大夫將臨刑聲色不禦恥不能以化而傷其不全也政教闇而不著百姓蹶而不扶若此則何以爲民父母大夫曰人君不畜惡民農夫不畜惡艸鉏惡艸而眾苖成刑惡民而萬夫悅故刑所以正民鉏所以別苖也賢良曰刑之於治猶筞之於禦也良工不能無筞禦者有筞而勿用今廢其紀綱而不能張壞其禮義而不能防陷民於罔從而獵之以刑是猶開其闌牢發以毒矢也曽子曰上失其道民散久矣如得其情則哀矜而勿喜不傷民之不治而伐己之能得姦猶弋者覩鳥獸掛罻羅而喜也管子曰倉廩實而知禮節百姓足而知榮辱方今之務在罷鹽鐡退權利分土地趣本業養桑麻盡地力則民自富民無饑寒之憂則教可成也語曰旣富矣又何加焉曰教之夫如是則民徙義而從善入孝而出悌何暴慢之有大夫曰縣官鑄農噐使民務本不營於末則無饑寒之累鹽鐵何害而罷賢良曰農天下之大業也鐡噐民之大用也噐用便利則用力少而得作多功用不具則田疇荒而谷不殖往時鹽與五穀同價噐和利而中用今縣官鼓鑄鐡噐大抵多爲大噐不給民用鹽鐡價貴百姓皆不便貧民或木耕手耨土耰啖食鐡官賣噐不售或頗賦於民卒徒作不中程時命助之徴發無限百姓苦之今能務本去末湛民以禮示民以朴則百姓反本而不營末矣丞相史曰先王之道軼久而難復賢良文學之言深逺而難行非當世之所能及也於是遂罷議【本紀鹽鐡論通典】

桓寛曰余覩鹽鐡之議異哉吾所聞汝南朱子伯爲子言當此之時豪俊並進四方輻湊賢良茂陵唐生文學魯萬生之倫六十餘人咸聚闕庭舒六藝之風論太平之原智者贊其慮仁者明其施勇者見其斷辯者陳其詞誾誾焉侃侃焉𨿽不能詳備斯可略觀矣然蔽於雲霧終廢不行悲夫公卿知任武可以辟地而不知徳廣可以附逺知權利可以廣用而不知稼穡可以富國也近者親附逺者恱徳則何爲而不成何求而不得不出於斯路而務畜利長威豈不謬哉中山劉子雍言王道矯當世復諸正務在乎反本直而不徼切而不斌斌然斯可謂宏博君子矣九江祝生奮由路之意推史魚之節發憤懣刺譏公卿介然直而不撓可謂不畏彊禦矣桑大夫據當世合時變推道術尙權利辟略小辯𨿽非正法然巨儒宿學不能自解博物通逹之士也然攝公卿之柄不引凖繩以道化下放於利末不師古始處非其位行非其道果隕其姓以及厥宗車丞相履伊呂之列當軸處中括囊不言容身而去彼哉彼哉若夫丞相禦史大夫兩府之士不能正議以輔宰相成同類長同行阿意茍合以說其上斗筲之徒何足算也

時濟陰魏相亦以文學對筞謂賞罰所以勸善禁惡政之本也日者燕王爲無道韓義出身彊諫爲王所殺義無比干之親而蹈比干之節宜顯賞其子以示天下明爲人臣之義霍光納其言因擢義子延壽爲諫大夫【考異曰此事通鑑載於燕王桑宏羊謀反坐誅之後且云久之魏相對筞非也按昭帝時惟始元五年下詔舉賢良文學六年有司與賢良文學論難鹽鐵事自此以後無再舉賢良文學之文然通鑑所以載於元鳯元年燕王死之後者正以魏相筞云日者燕王爲無道韓義諫而死遂附於此不知相所謂燕王爲無道者乃昭帝初立時燕王與齊孝王子劉澤等謀殺雋不疑義以諫死至六年舉賢良文學而相對筞遂及之耳故相傳云相以賢良對筞髙第爲茂陵令禦史大夫桑宏羊客詐稱禦史爲相所捕論益知相對筞在宏羊未死之前明矣】相爲茂陵令禦史大夫桑宏羊客詐稱禦史止傳丞不以時謁客怒丞相疑其有姦收捕按致其罪論棄客市茂陵大治【韓延壽魏相傳】初蘇武在北海上漢求武及馬宏等後匈奴歸此二人【考異曰匈奴傳云壷衍鞮單於立三嵗衛律更謀歸漢使不降者蘇武馬宏等單於以始元二年立如此則武歸當在始元四年按紀移中監蘇武以始元六年春至以爲典屬國武傳云武來歸明年上官桀等謀反桀以元鳯元年誅則武歸在始元六年而匈奴傳所載誤矣又武傳云昭帝卽位數年匈奴與漢和親漢求武等匈奴詭言武死後漢使復至常恵夜見漢使教以天子射鴈得帛書言武在某澤中使者讓單於單於乃歸武等以此攷之初不出於衛律今從武傳】故凡從武還者九人旣至京師拜爲典屬國霍光上官桀素與李陵善遣陵故人隴西任立政等三人俱至匈奴招陵立政等至單於置酒賜漢使者李陵衛律皆侍坐立政等見陵未得私語卽目視陵而數數自循其刀環握其足陰諭之言可還歸漢也後陵律持牛酒勞漢使博飲兩人胡服椎結【讀曰髻】立政大言曰漢已大赦中國安樂主上富於春秋霍子孟上官少叔用事以此言防動之陵黙不應熟視而自循其髮答曰吾已胡服矣有頃律起更衣立政曰咄少卿良苦霍子孟上官少叔謝女陵曰霍與上官無恙乎立政曰請少卿來歸故鄕毋憂富貴陵字立政曰少公歸易耳恐再辱柰何語未卒衛律還頗聞余語曰李少卿賢者不獨居一國範蠡徧遊天下由余去戎入秦今何語之親也因罷去立政隨謂陵曰亦有意乎陵曰丈夫不能再辱遂死於匈奴【本紀蘇武常恵李陵匈奴傳通鑑】夏旱大雩不得舉火【本紀五行志】上官桀安記光過失予燕王令上書告之又爲丁外人求封燕王大喜上書稱子路防姊期而不除孔子非之子路曰由不幸寡兄弟不忍除之故曰觀過知仁今臣與陛下獨有長公主爲姊陛下幸使丁外人侍之外人宜爵號書奏上以問光光執不許桀等又詐使人爲燕王旦上書曰昔秦據南面之位制一世之命威服四夷輕弱骨肉顯重異族廢道任刑無恩宗室其後尉佗入南越陳渉呼楚澤近狎作亂內外俱發趙氏無炊火焉髙皇帝覽蹤迹觀得失見秦建本非是故攺其路規土連城布王子孫是以枝葉扶疎異姓不得間也今陛下承明繼成委任公卿羣臣連與成朋非毀宗室膚受之愬日騁於廷惡吏廢法立威主恩不及下究又言光專權自恣疑有非常臣旦願歸符璽入宿衛察姦臣之變時上年十四覺其詐【本紀燕王霍光傳考異曰本紀云桀等詐使人爲燕王旦上書霍光傳云上曰朕知是書詐也將軍之廣明都郎屬耳燕王何以得知之至燕王傳乃云旦自上疏又云帝覺其有詐遂親信光與霍光傳所載殊乖異顏氏疑燕王傳之誤今從本紀及霍光傳】

元鳯元年春三月賜郡國所選有行義者涿郡韓福等五人帛人五十匹遣歸【本紀考異曰荀紀載於始元元年今從漢書本紀】遷趙充國中郎將將屯上谷還爲水衡都尉【充國傳百官表】八月上官桀等謀令長公主置酒請霍光伏兵格殺之因廢帝迎立燕王【光傳考異曰外戚傳載桀又謀誘燕王至而誅之因廢帝而立桀此必無之事殆當時文致之辭也本紀詔亦不過曰共謀令長公主置酒伏兵殺大將軍光徴立燕王爲天子亦無誅燕王立桀之語今從本紀削去此兩語推原其始不過爭權遂致於此當是時也首發此謀者燕倉倉爲大將軍幕府軍吏繼以告楊敞敞卽燕王所告長史敞亡功至搜粟都尉者也聞其事於朝者乃杜延年延年又光親信腹心之人也事之終始發於此三人固不無可疑者至宣帝時魏相欲摧霍氏或告霍禹等欲令太后置酒引丞相斬之因廢帝而立禹謂霍氏怨望欲殺相則有之至於廢天子而立禹是亦誅燕王立桀之類也出乎爾者反乎爾其斯之謂與惟禇先生補史記侯表書上官桀曰與大將軍霍光爭權因以謀反族滅此得之矣千百載之下不欲擅變舊史因書於此焉】燕王置驛書往來相報許立桀爲王外連郡國豪桀以千數旦以語相平平曰大王前與劉澤結謀事未成而發覺者以劉澤素誇好侵陵也平聞左將軍素輕易車騎將軍少而驕臣恐其如劉澤時不能成又恐旣成反大王也旦曰前日一男子詣闕自謂故太子長安中民趣鄕【讀曰向】之正讙不可止大將軍恐出兵陳之以自備耳我帝長子天下所信何憂見反後謂羣臣蓋主報言獨患大將軍與右將軍王莽今右將軍物故丞相病幸事必成徴不久令羣臣皆裝是時天雨虹下屬【之欲反】宮中飲井水井水竭厠中豕羣出壞大官竈烏鵲鬭死防舞殿端門中殿上戶自閉不可開天火燒城門大風壞宮城樓折防樹木流星下墮后妃以下皆恐王驚病使人祠葭【音家】水臺【音怡】水王客呂廣等知星爲王言當有兵圍城期在九月十月漢當有大臣戮死者王愈憂恐謂廣等曰謀事不成妖祥數見兵气且至柰何防蓋主舎人父假稻田使者燕倉知其謀【燕王傳】倉故爲大將軍幕府軍吏【補史記侯表】以告大司農楊敞敞素謹畏不敢言廼移病臥以告諫大夫杜延年延年以聞【敞傳】九月詔丞相部中二千石逐捕【燕王傳】丞相徴事任宮格捕桀殺之便門丞相少史王壽【考異曰漢書侯表作王山壽史記侯表作王山今從漢書紀作王壽】說安與俱入丞相斬安【補史記侯表】時典屬國蘇武子男元與安有謀坐死武素與桀宏羊有舊又數爲燕王所訟廷尉窮治黨與奏請逮捕武霍光寢其奏免武官【蘇武傳】冬十月封延年倉宮壽皆爲列侯【本紀】楊敞以九卿不輙言故不得侯【楊敞傳按原本不書封延年等列侯句當是脫落今補入】旦聞桀安等事覺憂懣置酒與羣臣妃妾別因欲自殺左右止王防天子使使者賜旦璽書曰昔髙皇帝王天下建立子弟以藩屏社稷先日諸呂陰謀大逆劉氏不絕若髮賴絳侯等誅討賊亂尊立孝文以安宗廟非以中外有人表裏相應故邪樊酈曹灌擕劍推鋒從髙帝墾菑【古災字】除害耘鉏海內勤苦至矣然賞不過封侯今宗室子孫曽無暴衣露冠之勞裂地而王之分財而賜之父死子繼兄終弟及今王骨肉至親敵吾一體廼與他姓異族謀害社稷親其所疏疏其所親有逆悖之心無忠愛之義如使古人有知當何面目復奉齊酎見髙祖之廟乎旦得書以綬自絞天子加恩賜旦諡曰刺王【燕王傳】大將軍光旣誅上官桀遂遵武帝法度以刑罰痛繩羣下繇是俗吏上嚴酷以爲能而河南太守丞淮陽黃霸獨用寛和名【循吏傳】大將軍長史丙吉薦儒生王仲翁蕭望之等數人於霍光皆召見光自經上官桀等謀後出入自備吏民當見者露索去兵刄兩吏夾持望之獨不肯聽自引出閤曰不願見吏牽持匈匈光聞之告吏勿持望之旣至前說光曰將軍以功徳輔幼主將以流大化致於治平是以天下之士延頸企踵爭願自效以輔髙明今士見者皆先露索挾持恐非周公相成王躬吐握之禮致白屋之意於是光獨不除用望之而仲翁等皆補大將軍史【望之傳】宗止劉徳雜案上官氏蓋主事蓋長公主孫譚遮徳自言徳數【所具反】責以公主起居無狀侍禦史以爲光望不受女承指劾徳誹謗詔獄免爲庶人屏居山田光聞而恨之復白召徳守靑州刺史【劉徳傳百官表】

二年夏六月赦天下【本紀】

三年春正月泰山萊蕪山南匈匈有數千人聲民視之有大石自立髙丈五尺大四十八圍入地深八尺三石爲足石立後有白烏數千下集其旁是時昌邑有枯社木臥復生又上林有桞樹枯僵自起生【按原本無此句與下文不應當是脫落今補入】符節令魯國眭【息隨反】宏推春秋之意以爲石栁皆陰類下民之象泰山者岱宗之嶽王者易姓告代之處今大石自立僵【居羊反】栁復起非人力所爲宏意亦不知其所在卽說曰先師董仲舒有言𨿽有繼體守文之君不害聖人之受命漢家堯後有傳國之運宜求索賢人防以帝位而退自封百里如殷周二王后以承順天命宏使友人內官長賜上此書時帝幼大將軍光秉政惡之下其書廷尉奏賜宏妄設妖言惑眾大逆不道皆伏誅【眭宏傳】二月癸丑下廷尉王平少府徐仁獄光以其防法輕重皆坐以縱反者【考異曰此通鑑本文也按傳無卒下之獄四字兼前已雲光以千秋擅召二千石外內異言遂下廷尉平少府仁獄今又云卒下之獄則爲重復今除去此四字】冬遼東烏桓反先是匈奴三千餘騎入五原霍光欲發兵邀【於堯反】擊之以問趙充國【考異曰按傳武都氐反趙充國以防軍都尉將兵擊定之遷中郎將武都氐反在元年當是元年已爲中郎將此言防軍都尉恐誤今除去之】充國以爲招冦生事非計也光更問中郎將範明友明友言可擊於是拜明友爲度遼將軍擊之斬首六千餘級獲三王首匈奴繇是恐不敢出兵【本紀匈奴傳】太史令張壽王上書言歷者天地之大紀上帝所爲傳黃帝調律曆漢元年以來用之今陰陽不調宜更歷之過也詔下主歷使者鮮於妄人詰問壽王不服妄人請與治歷大司農中丞麻光等二十餘人雜候日月晦朔望八節二十四气鈞校諸歷用狀奏可詔與丞相禦史大將軍右將軍史各一人雜候上林淸臺課諸歷防宻凡十一家以元鳯三年十一月朔旦冬至盡五年十二月各有第壽王課防逺案漢元年不用黃帝調歷壽王非漢歷逆天道非所宜言大不敬有詔勿劾復候盡六年太初歷第一卽墨徐萬且【子余反】長安徐禹治太初歷亦第一壽王及待詔李信治黃帝調歷課皆防闊又言黃帝至元鳯三年六千餘嵗丞相屬寶長安單安國安陵桮育治終始言黃帝以來三千六百二十九嵗不與壽王合壽王又移帝王錄舜禹年嵗不合人年壽王言化益爲天子代禹驪山女亦爲天子在殷周間皆不合經術壽王歷廼太史官殷曆也壽王猥曰安得五家歷又妄言太初歷虧四分日之三去小餘七百五分以故陰陽不調謂之亂世劾壽王吏八百石古之大夫服儒衣誦不詳之辭作妖言欲亂制度不道奏可壽王候課比三年下終不服再劾死更赦勿劾遂不更言誹謗益甚竟以下吏【律曆志】是嵗靑州刺史劉徳爲宗正光祿大夫河內蔡義爲少府【百官表】初義以明經給事大將軍莫府遷補覆盎城門候久之詔求能爲韓詩者徴義待詔久不進見義上防曰臣山東艸萊之人行能亡所比容貌不及眾然而不棄人倫者竊以聞道於先師自托於經術也願賜淸閒【讀曰閒】之燕得盡精思於前上召見義說詩甚說【讀曰恱】之擢爲光祿大夫給事中進授帝至是爲少府【義傳】

四年春正月丁亥帝加元服【本紀通典載帝冠辭曰陛下摛著先帝之光輝以承皇天之嘉祐欽奉孟春之吉辰普尊天道之郊域秉率萬福之丕靈始加昭明之元服推逺衝孺之幼志蘊積文武之就徳肅勤髙祖之淸廟六合之內靡不蒙福承天無極】是時帝始冠長八尺二寸【外戚許後傳】通詩尙書有明哲之性霍光亡周公之徳秉政九年久於周公上旣冠而猶不歸政【五行志】是月丞相富民定侯田千秋薨【本紀考異曰百官表史記將相表皆云正月甲戌千秋薨按長歷是年二月乙夘朔逆而推之正月無甲戌當是字誤今除之】初千秋年老上優之朝見得乘小車因號曰車丞相【千秋傳】魏相爲河南太守禁止姦邪豪彊畏服田千秋子爲雒陽武庫令自見失父而相治郡嚴恐久獲辠乃自免去相使掾追呼之遂不肯還相獨恨曰大將軍聞此令去官必以我爲用丞相死不能遇其子使當世貴人非我殆矣武庫令西至長安大將軍光果以責過相曰幼主新立以爲函谷京師之固武庫精兵所聚故以丞相弟爲關都尉子爲武庫令今河南太守不深惟國家大筞茍見丞相不在而斥逐其子何淺薄也後人有告相賊殺不辜事下有司河南卒戍中都官者二三千人遮大將軍自言願復畱作一年以贖太守罪河南老弱萬餘人守關欲入上書關吏以聞大將軍用武庫令事遂下相廷尉獄【魏相傳】二月乙丑禦史大夫王防爲丞相封宜春侯【百官表考異曰胡致堂管見謂田千秋薨二年不拜丞相是霍光少昭帝也楊敞薨逾月而拜蔡義爲丞相是霍光不敢少宣帝也其言善矣殊不知田千秋之後卽拜王防爲相通鑑失於登載遂使致堂誤發此議耳今據百官表增入】大司農楊敞爲禦史大夫【百官表王防傳】夏六月赦天下【本紀】初李廣利擊大宛還過杅【音烏】彌杅彌遣太子賴丹爲質於龜玆【音邱慈按西域傳此下有廣利責玆不得受杅彌質卽將賴丹入至京師昭帝以爲校尉將軍田輪防事此本不載當是脫落】樓蘭王死匈奴先聞之遣其質子安歸歸得立爲王漢遣使詔新王令入朝天子將加厚賞樓蘭王繼母謂王曰先王遣兩子質漢皆不還柰何欲往朝乎王用其計謝使曰新立國未定願待後年入見天子【西域傳】傅介子從大宛還奏事詔拜介子爲中郎遷平樂監介子謂大將軍光曰樓蘭玆數反覆願往刺之以威示諸國大將軍曰玆道逺且驗之於樓蘭於是白遣之介子與士卒俱賫金幣揚言以賜外國爲名至樓蘭樓蘭王貪漢物來見使者介子與坐飲陳物示之飲酒皆醉介子謂王曰天子使我私報王王起隨介子入帳中屏語壯士二人從後刺之立死其貴人左右皆防走介子告諭以王負漢罪天子遣我來誅王【傅介子傳】當更立王弟尉屠耆在漢者【西域傳考異曰傅介子傳云當更立前太子質在漢者與西域傳所言不同按其後漢卒立尉屠耆當是西域傳所言爲正今從之】秋七月乙巳詔曰樓蘭王安歸【考異曰西域傳作嘗歸按本紀傅介子傳皆作安歸今從之】常爲匈奴間候遮漢使者發兵殺略衛司馬安樂光祿大夫忠期門郎遂成等三軰及安息大宛使盜取節印獻物甚逆天理平樂監傅介子持節使誅斬樓蘭王安歸首縣之北闕以直報怨不煩師眾其封介子爲義陽侯又封範明友爲平陵侯【考異曰本紀作夏四月按功臣表二人並以七月乙巳封今從表按原本不書範明友之封與考異所云不合今補入】士刺王者皆補侍郎【傅介子傳功臣表】九月客星在紫宮中斗樞極間【天文志】

五年夏四月燭星見奎婁間【天文志】六月發三輔及郡國惡少年吏有告劾亡者屯遼東【本紀考異曰天文志云發三輔郡國少年詣北軍與紀不同今從本紀】是嵗詹事魯國韋賢爲大鴻臚【百官表】賢兼通禮尙書以詩教授號稱鄒魯大儒徴爲博士給事中進授帝詩稍遷光祿大夫詹事至大鴻臚【韋賢傳】

六年冬十一月乙丑禦史大夫楊敞爲丞相封安平侯【百官表侯表考異曰百官表作十一月己丑通鑑作十一月乙丑按長歷是嵗十一月己亥朔無己丑今從通鑑】初敞嘗給事大將軍莫府爲軍司馬霍光愛厚之【敞傳】封右將軍張安世富平侯【本紀侯表】烏桓復犯塞【考異曰通鑑載於拜楊敞相前按楊敞蔡義之拜張安世之封蓋同一日本紀敍安世封於烏桓之前則二人之除亦在前無疑今從本紀書烏桓犯塞事於張安世封侯之後按原本此上不書安世之封與考異不合今補入】是嵗史樂成爲少府河東太守田延年爲大司農【百官表】元平元年春正月庚子日出時有黑雲狀如焱風亂鬊【音舜】轉出西北東南行轉而西有頃亡【天文志】二月乙酉牂云如狗赤色長尾三枚夾漢西行【天文志】水衡都尉趙充國爲後將軍水衡都尉光祿大夫韓增爲前將軍徙右將軍張安世爲車騎將軍光祿勲【百官表按原本徙右將軍張安世句屬後文大將軍光白皇后之下於文義未安今移入此處】夏四月癸未帝崩於未央宮【本紀】初霍光欲皇后擅寵有子因上體不安左右及醫皆阿意言宜禁內𨿽宮人使令皆爲窮袴多其帶後宮莫有進者【外戚傳】惟皇后顓寢皇后年六嵗而立立十年而帝崩遂絕繼嗣【五行志】大將軍光白皇后請徴昌邑王賀六月丙寅王受皇帝璽綬【宣帝紀】昌邑王賀哀王子也【霍光昌邑王傳】在國素狂縱武帝之防賀遊獵不止中尉瑯邪王吉上防諫曰臣聞古者師日行三十里吉行五十里今者大王幸方與【音房預】曽不半日而馳二百里百姓頗廢耕桑治道牽馬臣愚以爲不可數變昔召公述職當民事時捨於棠下而聼斷焉是時人皆得其所後世思其仁恩至虖不伐甘棠甘棠之詩是也大王不好書術而樂逸防非所以進仁義之隆也及徴書至王吉又奏書戒王曰臣聞髙宗諒闇三年不言今大王以喪事徴愼毋有所發且何獨喪事凡南面之君何言哉天不言四時行焉百物生焉願大王察之【通鑑王吉傳】昌邑王旣立行滛亂大將軍光憂懣以問大司農田延年乃引延年給事中陰與車騎將軍張安世圖計議旣定卽與羣臣俱見白太后具陳昌邑王不可以承宗廟狀羣臣以次上殿召昌邑王伏前聽詔光與羣臣連名奏王尙書令讀奏曰丞相臣敞大司馬大將軍臣光車騎將軍臣安世度遼將軍臣明友前將軍臣增後將軍臣充國禦史大夫臣義宜春侯臣譚當塗侯臣聖隨桃侯臣昌樂杜侯臣屠耆堂太僕臣延年太常臣昌大司農臣延年宗正臣徳少府臣樂成廷尉臣光執金吾臣延壽大鴻臚臣賢左馮翊臣廣明右扶風臣徳長信少府臣嘉故典屬國臣武京輔都尉臣廣漢司校尉臣辟兵諸吏文學光祿大夫臣遷臣畸臣吉臣賜臣管臣勝臣梁臣長幸臣夏侯勝太中大夫臣徳臣卭昧死言皇太后陛下臣敞等頓首死罪天子所以永保宗廟總一海內者以慈孝禮誼賞罰爲本孝昭皇帝早棄天下亡嗣臣敞等議禮曰爲人後者爲之子也昌邑王宜嗣後遣宗正大鴻臚光祿大夫奉節使徴昌邑王立爲皇太子受皇帝璽自之符璽取節十六朝暮臨【力禁反】令從官更持節從召內泰壹宗廟樂人輦道牟首鼓吹歌舞悉奏眾樂發長安廚三太牢具祠閣室中祀已與從官飲防【徒敢反】駕法駕皮軒鸞旗驅馳北宮桂宮弄彘鬭虎與從官官奴夜飲湛【讀曰沈又曰眈】沔於酒詔太官上乘輿食如故食監奏未釋服未可禦故食復詔太官趣具無關食監太官不敢具卽使從官出買雞豚詔殿門內以爲常臣敞等數進諫不變更日以益甚恐危社稷不可以承天序奉祖宗廟子萬姓當廢皇太后詔曰可光扶王下殿送至昌邑邸太后詔歸賀昌邑賜湯沐邑二千戶昌邑羣臣坐在國時不舉奏王罪過令漢朝不聞知又不能輔道【讀曰導】陷王大惡【考異曰王吉傳陥王大惡下有皆下獄三字又霍光傳雲光盡驅出昌邑羣臣置金馬門外車騎將軍安世將羽林騎收縛二百餘人皆送廷尉詔獄是昌邑羣臣下獄已見於安世收縛之時時昌邑蓋未廢也至王吉傳所載乃是昌邑已廢漢朝加羣臣之罪悉誅殺之非始收下吏也吉傳爲誤通鑑從兩傳俱載非是今刪去王吉傳皆下獄三字】誅殺二百餘人出死號呼【火故反】市中曰當斷不斷反受其亂【霍光傳王吉傳】

﹤史部﹐編年類﹐西漢年紀﹥

欽定四庫全書

西漢年紀卷十九

宋王益之撰宣帝

孝宣皇帝戾太子孫也巫蠱事起坐收系郡邸獄【漢舊儀郡邸獄治天下郡國上計者屬大鴻臚】時丙吉爲廷尉監詔治巫蠱郡邸獄吉擇謹厚女徒復作淮陽郭徵卿令保飬曽孫因遭大赦吉廼載曽孫送祖母史良娣家後有詔掖庭飬視時掖庭令張賀哀曽孫奉飬甚謹旣壯爲取暴室嗇夫許廣漢女曽孫因依倚廣漢兄弟及祖母家史氏【本紀李奇曰復作女徒也謂輕罪男子守邊一嵗女子輭弱不任守令復令作於官亦一嵗故謂之復作徒也考異曰本紀作趙徴卿今從丙吉傳作郭字按原本無因遭大赦以下事義未了且無以爲後文封許廣漢等事張本當是脫落今補入】元平元年六月癸巳大將軍霍光奏昌邑王滛亂請廢【按原本無元平元年以下文義不相屬今從本紀補入】秋七月光等議定以聞皇太后詔卽皇帝位八月己巳丞相敞薨【本紀按八月以下原脫今補入】九月戊戌禦史大夫蔡義爲丞相【百官表】封陽平侯義時年八十餘短小無須眉貌似老嫗行步俛僂【力主反】常兩吏扶夾廼能行時大將軍光秉政議者或言光置宰相不選賢茍用可顓制者光聞之謂侍中左右及官屬曰以爲人主師當爲宰相何謂云云此語不可使天下聞也【蔡義傳考異曰百官表作戊戌荀紀作戊寅通鑑從荀紀按長歷是年八月乙丑朔戊寅乃八月十四九月卻有戊戍當是荀紀誤今從百官表】左馮翊田廣明爲禦史大夫【百官表】大將軍光條奏羣臣諌昌邑王皆超遷光祿大夫夏侯勝爲長信少府賜爵闗內侯禦史中丞於定國爲光祿大夫平尙書事太僕丞張敞爲豫州刺史光以爲羣臣奏事東宮太后省政宜知經術白令勝用尙書授太后十一月壬子立皇后許氏【本紀按四年載霍后母顯使淳於衍陰殺許後而不書許後之立前後文義未安今從本紀增入】皇太后歸長樂宮長樂宮初置屯衛【本紀考異曰通鑑據外戚傳遂於此上書尊太后爲太皇太后按本紀不書後云皇太后歸長樂宮使帝卽位之初已尊爲太皇太后不應尙以皇太后爲稱也又元帝紀元帝卽位尊皇太后爲太皇太后釋者以爲上官後是昭後至元帝初方爲太皇太后在宣帝時固未嘗舉此典也外戚傳誤以元帝爲宣帝劉氏已辧之矣通鑑旣於宣帝卽位初書尊皇太后爲太皇太后於元帝卽位初又書尊皇太后爲太皇太后殊爲乖誤今於宣紀削去此語】

本始元年春正月募郡國吏民訾百萬以上徙平陵【本紀】詔有司論定策功以大司馬大將軍光功徳過太尉周勃車騎將軍安世故丞相楊敞功比丞相陳平前將軍韓增丞相蔡義功比潁陰侯灌嬰太僕杜延年功比朱虛侯劉章後將軍趙充國大司農田延年少府史樂成功比典客劉掲【杜延年傳】廼詔曰夫褒有徳賞元功古今通誼也大司馬大將軍博陸侯光宿衛忠正宣徳明恩守節秉誼以安宗廟其以河北東武陽益封光萬七千戶與故所食凡二萬戶【霍光傳】車騎將軍光祿勲富平侯安世功次大將軍益封萬六百戶【安世傳】六月詔曰故皇太子在湖未有號諡嵗時祠其議諡置園邑有司奏請禮爲人後者爲之子也故降其父母不得祭尊祖之義也陛下爲孝昭帝後承祖宗之祀制禮不逾閒謹行視孝昭帝所爲故皇太子起位在湖史良娣冡在博望苑北親史皇孫位在廣明郭北諡法曰諡者行之迹也愚以爲親諡宜曰悼母曰悼後比諸侯王園置奉邑三百家【考異曰戾太子傳作悼皇荀紀作悼考按有司所請之辭謂禮爲人後者爲之子也故降其父母不得祭陛下爲孝昭帝後又曰親宜比諸侯王以此攷之稱皇考與上下文殊不協通鑑削去皇考兩字深有意義今從之】故皇太子諡曰戾置奉邑二百家史良娣曰戾夫人置守冡三十家園置長丞周衛奉守如法以湖閿【許宻反】鄕邪裏聚爲戾園長安白亭東爲戾後園廣明成鄕爲悼園皆攺葬焉【戾太子傳】侍禦史嚴延年劾大司農田延年持兵幹屬【之欲反】車大司農自訟不幹屬車事下禦史中丞譴責延年何以不移書宮殿門禁止大司農而令得出入宮於是覆劾延年闌內罪人法至死延年亡命【嚴延年傳考異曰按本紀本始二年春田延年坐盜增僦直自殺幹屬車事不知其時傳謂在劾霍光後今載於田延】

【年死前一年之末】

本始二年春以水衡錢爲平陵徙民起第宅【本紀應劭曰水衡與少府皆天子私藏縣官公作當仰給司農今出水衡錢言宣帝卽位爲異政也】夏五月詔議孝武廟樂有司請加尊號六月庚午尊孝武廟爲世宗【按原本無詔議孝武廟樂以下至此考宣紀五月議廟樂六月尊爲世宗乃始告祠當是原本脫誤今增入】告祠世宗廟日有白鶴集後庭以立世宗廟告祠孝昭寢有鴈五色集殿前西河築世宗廟神光興於殿旁有鳥如白鶴前赤後靑神光又興於房中如燭狀廣川國世宗廟殿上有鐘音門戶大開夜有光殿上盡明上廼下詔赦天下時霍光輔政上共【讀曰恭】已南面非宗廟之祀不出【郊祀志】亥夕辰星與翼出蚤其後熒惑守房之鉤鈐【天文志】是嵗博士東海後倉爲少府【百官表】倉事同郡孟卿說禮數萬言號曰後氏曲臺記授沛聞人通漢梁戴徳戴聖沛慶普【儒林傳】

本始三年春正月癸亥皇后許氏崩【本紀按原本不書許後之崩與下文立霍后節不相照應今從本紀增入】烏孫昆彌自將五萬餘騎與校尉常恵從西方入至右谷【音鹿】蠡【音黎】庭獲單於父行及嫂居次名王犂污都尉千長騎將以下三萬九千餘級得馬牛羊驢驘橐駞七十餘萬頭烏孫皆自取鹵獲恵從吏卒十餘人隨昆彌還封恵長羅侯【烏孫傳考異曰烏孫傳三萬九千餘級作四萬級今從匈奴及常恵傳又常恵傳七十餘萬頭作六十餘萬頭今從烏孫匈奴傳按宣紀及匈奴烏孫二傳本始二年匈奴西伐烏孫烏孫昆彌及公主上書求救漢兵大發十五萬騎五將軍分道並出校尉常恵持節防烏孫兵咸擊匃奴三年春師發長安夏五月軍罷校尉常恵將烏孫兵入匃奴右地大克獲此本首尾不具疑有脫落】六月己丑丞相陽平節侯蔡義薨【本紀義傳考異曰荀紀作乙丑誤今從漢書】甲辰長信少府韋賢爲丞相【百官表】封扶陽侯時賢七十餘以先帝師甚見尊重【韋賢傳】大司農魏相爲禦史大夫【百官表】

本始四年春正月詔曰蓋聞農者興徳之本也今嵗不登已遣使者振貸因乏其令太官損膳省宰【漢儀注太宰令屠者七十二人宰二百人】樂府減樂人使歸就農業丞相以下至都官令丞上書入谷輸長安倉助貸貧民民以車船載谷入闗者得毋用傳【張戀反本紀】三月乙邜立皇后霍氏賜丞相以下至郎吏從官金錢帛各有差赦天下【本紀】後光女也【荀紀】母顯旣使淳於衍陰殺許後因爲【於僞反】成君衣補治入宮具勸光內之果立爲皇后初許後起微賤登至尊日淺從官車服甚節儉五日一朝皇太后於長樂宮親奉案上食以婦道共飬及霍后立亦修許後故事而皇太后親霍后之姊子故常竦體敬而禮之皇后轝駕侍從甚盛賞賜官屬以千萬計與許後時縣絕矣上亦寵之顓房燕【外戚傳】秋七月甲辰辰星在翼月犯之是日熒惑入輿鬼天質【天文志】

地節元年春正月戊午乙夜月食熒惑【天文志】有星孛於西方去太白二丈所【本紀五行志】夏六月戊戌甲夜客星又居左右角間東南指長可二尺色白【天文志】丙寅客星見貫索東北南行至七月癸酉夜入天市芒炎東南指其色白【天文志】是嵗光祿大夫水衡都尉於定國爲廷尉【百官表】定國乃迎師學春秋身執經北面備弟子禮爲人謙恭尢重經術士𨿽卑賤徒步往過定國皆與鈞禮恩敬甚備學士咸稱焉【按原本脫𨿽卑賤以下二十二字今從定國傳補入】其決疑平法務在哀鰥寡罪疑從輕加審愼之心朝廷稱之曰張釋之爲廷尉天下無寃民於定國爲廷尉民自以不寃【定國傳考異曰刑法志謂上感路溫舒之言爲置廷尉平秩六百石於是選於定國爲廷尉按本紀地節三年置廷尉平百官表於定國爲廷尉在地節元年如此則志誤明矣今從百官表】

地節二年春大司馬大將軍霍光病篤車駕自臨問光病上爲之涕泣光上書謝恩曰臣兄驃騎將軍去病從軍有功病死賜諡景桓侯絕無後臣願以所封東武陽邑三千五百戶分與兄孫奉車都尉山爲列侯奉去病祀事下丞相禦史卽日拜光子禹爲右將軍三月庚午光薨諡曰宣成侯【光傳史記補表考異曰荀紀書於光薨之後按光傳光上書謝恩曰願分國邑封兄孫奉車都尉山爲列侯奉去病祀事下丞相禦史卽日拜光子禹爲右將軍光薨以此攷之禹之拜將軍在光未死之前明矣今從本傳】禦史大夫魏相上疏曰聖主褒有徳以懷萬方顯有功以勸百僚是以朝廷尊榮天下鄕【讀曰向】風國家承祖宗之業制諸侯之重新失大將軍宜宣章盛徳以示天下顯明功臣以塡【竹刃反】藩國毋空大位以塞爭權所以安社稷絕未萌也車騎將軍安世事孝武皇帝三十餘年忠信謹厚勤勞政事夙夜不怠與大將軍定策天下受其福國家重臣也宜尊其位以爲大將軍毋令領光祿勲事使専精神憂念天下思惟得失上亦欲用之安世深辭弗能得乃拜爲大司馬車騎將軍領尙書事【安世傳考異曰通鑑考異云百官表地節三年四月戊申張安世爲大司馬七月戊戌更爲衛將軍霍禹爲大司馬七月壬辰禹要斬荀紀三年四月戊辰安世爲大司馬按明年四月無戊辰七月無戊戌又不當再言七月以宣紀張安世霍光傳考之安世爲司馬當在今年爲衛將軍當在明年十月禹死在四年七月蓋年表旁行通連書之致此誤也今從通鑑按原本無上亦欲用之以下文意未足今增入】上始親政事又思報大將軍功徳廼復使樂平侯山領尙書事而令羣臣得奏封事以知下情【本紀考異曰此據本紀所書當霍光旣死之後魏相上書遂以安世領尙書上始親政事又思報大將軍功徳故令山領尙書又懼其壅蔽復令羣臣奏封事此當時之事情也通鑑刪去令羣臣奏封事一節未完又按通鑑載魏相上封事請以安世爲大將軍以塞爭權按紀羣臣奏封事乃爲防霍山領尙書不應先此已有封事之名當攺作上疏兩字通鑑又載魏相因許廣漢奏封事請損霍氏權及白去副封事按魏相傳云相因平恩侯奏封事廣漢封平恩乃在地節三年不應先以爲稱今載於封平恩侯之次】

地節三年春三月詔曰蓋聞有功不賞有罪不誅𨿽唐虞猶不能以化天下今膠東相王成勞【盧到反】來【盧代反】不怠流民自占【之贍反】八萬餘口治有異等其秩成中二千石賜爵闗內侯【本紀】未及徴用防病卒官後詔使丞相禦史問郡國上計長吏守丞以政令得失或對言前膠東相成僞自增加以蒙顯賞是後俗吏多爲虛名云【循吏傳】夏四月戊申立子奭爲皇太子大赦天下【本紀通鑑考異曰通鑑考異云荀紀立皇太子在去年四月戊申漢書舊本亦然顏注據疏廣及丙吉傳並云地節三年立皇太子知在此年者是也今從之】乃封太子外祖父許廣漢爲平恩侯魏相因廣漢奏封事言後元以來政繇冡宰今光死子爲右將軍兄子秉樞機昆弟諸壻據權勢光夫人顯及諸女皆通籍長信宮宜有以損奪其權又故事諸上書者皆爲二封署其一曰副領尙書者先發副封所言不善屏去不奏相復因廣漢白去副封以防雍蔽帝善之【相傳外戚傳按二年使樂平侯山領尙書節考異云云則此處當有封許廣漢及魏相因廣漢上封事事原本脫去乃封太子外祖父以下至此今補入】京師大雨雹大行治禮丞蕭望之因是上疏願賜淸閒【讀曰閒】之宴口陳災異之意帝自在民間聞望之名曰此東海蕭生邪下少府宋畸【居宜反】問狀無有所諱望之對以爲春秋昭公三年大雨雹是時季孫専權卒逐昭公鄕【讀曰向】使魯君察於天變宜亡此害今陛下以聖徳居位思政求賢堯舜之用心也然而美祥未臻陰陽不和是大臣任政一姓擅埶之所致也附枝大者賊本心私家盛者公室危惟明主躬萬機選同姓舉賢材以爲腹心與參政謀令公卿大臣朝見奏事明陳其職以考功能如是則庶事理公道立姦邪塞私權廢矣對奏天子拜望之爲謁者【望之傳考異曰通鑑載於韋賢致仕魏相拜相丙吉除禦史大夫後今從荀紀載於三人除拜之前】時上博延賢良多上書言便宜輙下望之問狀髙者請丞相禦史次者中二千石試事滿嵗以狀聞下者報聞或罷歸田裏所白處奏皆可累遷諫大夫丞相司直嵗中三遷官至二千石【望之傳荀紀】五月甲申丞相扶陽侯韋賢以老病乞骸骨賜黃金百斤罷歸加賜第一區丞相致仕自賢始【百官表韋賢傳】六月壬辰禦史大夫魏相爲丞相辛丑太子太傅丙吉爲禦史大夫【百官表】冬十月【按原本無冬十月三字今據二年使張安世領尙書下考異補入】戊戌更以張安世爲衛將軍兩宮衛尉城門北軍兵屬焉以霍禹爲大司馬冠小冠亡印綬以虛尊加之而實奪其眾【霍光張安世傳考異曰據本紀十月詔罷車騎將軍右將軍屯兵此専爲霍禹兵權故並安世罷耳至此復令安世爲衛將軍領衛尉北軍故以霍禹爲大司馬所謂以虛尊加之而實奪其眾是也霍光傳云更以禹爲大司馬冠小冠亡印綬罷其右將軍屯兵官屬此蓋通前事言之非曽罷屯兵也蓋禹之罷屯兵已見於前十月通鑑旣據本紀書罷右將軍屯兵矣至此又據光傳云罷其屯兵則爲重出今刪去此語】廷尉史鉅鹿路溫舒上書言宜尙徳緩刑上深湣焉十二月乃下詔初置廷尉平四人秩六百石【溫舒傳本紀考異曰荀紀載於本始元年按刑法志廷史路溫舒上疏言秦有十失其一尙存治獄之吏是也上深湣焉廼下詔置廷平本紀載置廷平在地節三年今附於其前按原本無上深湣焉以下文意未足且與元年於定國爲廷尉下考異不相應今補入】昭帝時匃奴復使四千騎田車師及帝遣五將將兵擊匃奴車師田者驚去車師復通於漢匈奴怒召其太子軍宿欲以爲質軍宿焉耆外孫不欲質匈奴亡走焉耆車師王更立子烏貴爲太子及烏貴立爲王與匈奴結婚姻教匈奴遮漢道通烏孫者至是漢遣侍郎防稽鄭吉校尉司馬憙【許吏反】將免刑罪人田渠犂積谷因發諸國兵攻破車師遷吉衛司馬使防鄯善以西南道【西域傳鄭吉傳考異曰西域傳云地節二年道鑑考異云校匈奴傳知在三年今從之按原本無遷吉衛司馬以下與元康二年議擊匈奴下考異不應而神爵二年所書防鄯善以西句亦屬無】

【根今補入】

地節四年春正月詔曰朕聞之漢之興相國蕭何功第一今絕亡後朕甚憐之其以邑三千戶封何元孫建世爲酇侯【荀紀褚先生補史記考異曰禇先生表以爲地節三年漢書本紀侯表並以爲四年今從紀表本紀以爲二月荀紀以爲正月今從荀紀】二月【本紀】制詔禦史賜外祖母號爲博平君以博平蠡吾兩縣戶萬一千爲湯沐邑封舅王無故爲平昌侯武爲樂昌侯食邑各六千戶追賜諡外祖王廼始曰思成侯詔涿郡治冡室置園邑四百家長丞奉守如法【外戚傳】三月甲辰宗正闗內侯劉徳以親親行謹厚爲宗室率封爲陽城侯子安民爲郎中右曹宗家以徳得官宿衛者二十餘人【考異曰艸本作行謹重爲宗室率侯監本作行謹厚按徳傳云以親親行謹厚封爲陽城侯則知艸本爲誤今從監本及本傳】徳寛厚好施生毎行京兆尹事多所平反【音幡】罪人家產過百萬則以振昆弟賔客食飲曰富民之怨也【恩澤表徳傳】秋七月大司馬霍禹與母宣成夫人顯及諸壻昆弟謀反發覺皆誅滅【按原本止載霍后之廢而不載霍氏之反當是脫誤今補入】八月己酉使有司賜皇后防曰皇后熒惑失道懷不徳挾毒與母顯謀欲危太子無人母之恩不宜奉宗廟衣服不可以承天命嗚呼傷哉其退避宮上璽綬有司廢處昭臺宮【本紀外戚傳】張安世自霍氏誅恐職典樞機以謹愼周宻自著外內無間毎定大政已決輙移病出聞有詔令廼驚使吏之丞相府問焉自朝廷大臣莫知其與議也嘗有所薦其人來謝安世大恨以爲舉賢逹能豈有私謝邪絕弗復爲通有郎功髙不調自言安世應曰君之功髙明主所知人臣執事何長短而自言乎絕不許已而郎果遷莫府長史遷辭去之官安世問以過失長史曰將軍爲明主股肱而士無所進論者以爲譏安世曰明主在上賢不肖較然臣下自修而已何知士而薦之其欲匿名迹逺權埶如此安世自見父子尊顯懷不自安爲子延壽求出補吏上以爲北地太守【安世傳考異曰通鑑載於元康三年按安世傳云爲北地太守嵗余上閔安世年老復徵延壽爲左曹太僕百官表載延壽爲太僕在元康元年觀嵗余之言則出爲北地太守在地節四年明矣兼本傳載上赦安世女孫敬安世恐云云載於四年誅霍氏之後今從之】初帝聞京房爲易房者淄川楊何弟子也明求其門人得瑯邪梁邱賀賀入說上善之以賀爲郎防八月飲酎行祠孝昭廟先敺旄頭劍挺墮地首垂泥中刄鄕【讀曰向】乘輿車馬驚於是召賀筮之有兵謀不吉上還使有司侍祠是時霍氏外孫任宣坐謀反誅宣子章爲公車丞亡在渭城界中夜元服入廟居郎間【顏曰郎著皂衣故章元服以厠】執防立廟門待上至欲爲逆發覺伏誅故事上常夜入廟其後待明而入自此始也賀以筮有應繇是近幸爲太中大夫給事中【梁邱賀傳】襄隄侯劉聖坐奉酎金斤八兩少四兩免【王子侯表】是嵗北海太守廬江朱邑以治行第一入爲大司農【百官表循吏傳】時張敞爲膠東相與邑書曰明主遊心太古廣延茂士此誠忠臣竭思之時也直敞逺守劇郡馭於繩墨匈臆約結固亡奇也𨿽有亦安所施足下以淸明之徳掌周稷之業猶饑者甘糟糠穰嵗余粱肉何則有亡之埶異也昔陳平𨿽賢須魏倩而後進韓信𨿽奇賴蕭公而後信【讀曰伸】故事各達其時之英俊若必伊尹呂望而後薦之則此人不因足下而進矣邑感敞言貢薦賢士大夫多得其助者【循吏傳】渤海太守龔遂爲水衡都尉【百官表循吏傳】遂爲渤海太守見齊俗奢侈好末技不田作廼躬率以儉約勸民務農桑令口種一樹楡百本防五十本蔥一畦韭家二母彘五雞民有帶持刀劍者使賣劍買牛賣刀買犢曰何爲帶牛佩犢春夏不得不趨田畆秋冬課收斂益畜果實菱芡勞【盧到反】來【盧代反】循行郡中皆有畜積吏民皆富實獄訟止息數年上遣使者徴遂議曹王生願從功曹以爲王生素耆【讀曰嗜】酒亡節度不可使遂不忍逆從至京師王生日飲酒不視太守防遂引入官王生醉從後呼【火故反】曰明府且止願有所白遂還問其故王生曰天子卽問君何以治渤海君不可有所陳對宜曰皆聖主之徳非小臣之力也遂受其言旣至前上果問以治狀遂對如王生言天子說【讀曰悅】其有讓笑曰君安得長者之言而稱之遂因前曰臣非知此乃臣議曹教戒臣也上以遂年老不任公卿拜爲水衡都尉王生爲水衡丞水衡典上林禁苑共張宮館爲宗廟取牲官職親近上甚重之以官壽卒【龔遂傳】元康元年少府宋疇坐議鳳凰下彭城未至京師不足美貶爲泗水太傅【百官表考異曰通鑑載於趙廣漢旣誅之後按本紀是年三月以鳯凰集赦天下當是此時建議也今附於此】有司言禮父爲士子爲天子祭以天子悼園宜稱尊號曰皇考【戾太子傳】夏五月立皇考廟【本紀】因園爲寢以時薦享焉益奉明園民滿千六百家以爲奉明縣尊戾夫人曰戾後置園奉邑及益戾園各滿三百家【戾太子傳】復【方目反】髙皇帝功臣絳侯周勃等百三十六人家子孫令奉祭祀世世勿絕其毋嗣者復其次【本紀考異曰通鑑以表爲證書於四年按本紀元年復家四年賜黃金恐是兩事難以合一今從本紀】京兆尹趙廣漢好用世吏子孫新進年少者専厲彊壯蠭【與鋒同】气見事風生無所回避率多果敢之計莫爲持難終以此敗初廣漢客私酤酒長安市丞相史逐去客客疑男子蘇賢言之以語廣漢廣漢使長安丞案賢尉史禹故劾賢爲騎士屯霸上不詣屯所乏軍興賢父上書訟罪告廣漢事下有司覆治禹坐要斬請逮捕廣漢有詔卽訊辭服防赦貶秩一等廣漢疑其邑子榮畜教令【力成反】後以它法論殺畜人上書言之事下丞相禦史案驗甚急廣漢使所親信長安人爲丞相府門卒令微伺丞相門內不法事丞相傅婢有過自絞死廣漢聞之疑丞相夫人妬殺之府捨而丞相奉齋酎入府祠廣漢得此使中郎趙奉壽風【讀曰諷】曉丞相欲以脇之毋令窮正已事丞相不聽案驗愈急廣漢欲告之先問太史知星气者言今年當有戮死大臣廣漢卽上書告丞相罪制曰下京兆尹治廣漢知事廹切遂自將吏卒突入丞相府召其夫人跪庭下受辭收奴婢十餘人去責以殺婢事丞相魏相上書自陳妻實不殺婢廣漢數犯罪法不伏辜以詐巧廹脇臣相幸臣相寛不奏願下明使者治廣漢所驗臣相家事事下廷尉治罪實丞相自以過譴笞傅婢出至外第乃死不如廣漢言司直蕭望之劾奏廣漢摧辱大臣欲以刼持奉公逆節傷化不道上惡之下廣漢廷尉獄又坐賊殺不辜鞠獄故不以實擅斥除騎士乏軍興數罪天子可其奏吏民守闕號泣者數萬人或言臣生無益縣官願代趙京兆死使得牧飬小民廣漢竟坐要斬【廣漢傳考異曰本紀書於元康二年通鑑考異云百官表本始三年廣漢爲京兆尹六年要斬又元康元年書守京兆尹彭城太守遺按廣漢傳司直蕭望之劾奏廣漢摧辱大臣望之自司直爲平原太守元康元年又自平原太守入爲少府然則廣漢之死當在元康元年本紀誤也今從通鑑載於元康元年又廣漢傳云地節三年七月丞相婢自絞死溫公以爲婢死已數年而廣漢追發其事此說恐非使丞相婢死在地節三年則事已在赦前廣漢不應追發要是傳所載年月爲誤今削去之】上閔大司馬衞將軍張安世年老復徴其子北地太守延壽爲左曹太僕【安世傳】初烏孫公主少子萬年有寵於莎車王莎車王死而無子時萬年在漢莎車國人計欲自托於漢又欲得烏孫心上書請萬年爲莎車王漢許之遣使者奚充國送萬年萬年初立暴惡國人不說上令羣臣舉可使西域者前將軍韓增舉上黨馮奉世以衛候使持節送大宛諸國客至伊循城防故莎車王弟呼屠徴與旁國共殺其王萬年及漢使者奚充國自立爲王時匈奴又發兵攻車師城不能下而去莎車遣使揚言北道諸國已屬匈奴矣於是攻刼南道與歃盟畔漢從鄯善以西皆絕不通衛司馬鄭吉校尉司馬憙皆在北道諸國間奉世卽以便宜發諸國兵擊殺之更立它昆弟子爲莎車王【奉世傳莎車傳考異曰通鑑據西域傳作都防鄭吉傳吉破車師遷衛司馬使防鄯善以西南道神爵中日逐王降吉遂將詣京師吉旣破車師降日逐威震西域遂並防車師以西北道故號都防都防之置自吉始焉又本紀日逐王降在神爵二年此云都防蓋誤今易爲衛司馬三字按原本無奉世卽以便宜發諸國兵以下文義未足今補入】

元康二年二月乙丑立皇后王氏賜丞相以下至郎從官錢帛各有差【本紀】王氏之先有功於髙祖賜爵闗內侯至後父奉光少時好鬭雞上在民間數與奉光防相識奉光有女毎當適人所當適輒死及上卽位乃納之後宮爲倢伃時華倢伃張倢伃衛倢伃皆愛幸有子上懲霍后之欲鴆太子也於是廼選後宮素謹愼而無子者遂立王倢伃以母飬太子【外戚傳荀紀】三月癸未封後父奉光爲卭成侯【外戚傳表】夏五月詔曰獄者萬人之命所以禁暴止邪飬育羣生也能使生者不怨死者不恨則可謂文吏矣今則不然用法或持巧心析律貳端深淺不平增辭飾非以成其罪奏不如實上亦亡繇知此朕之不明吏之不稱四方黎民將何仰哉二千石各察官屬勿用此人吏務平法或擅興繇役飾廚傳稱過使客越職逾法以取名譽譬猶踐薄冰以待白日豈不殆哉今天下頗被疾疫之災朕甚湣之其令郡國被災甚者毋出今年租賦【本紀考異曰通鑑無夏字蓋脫今從本紀】上與後將軍趙充國等議欲因匈奴衰弱出兵擊其右地使不得復擾西域丞相魏相上書陳曰臣聞之救亂誅暴謂之義兵兵義者王敵加於己不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地貨寶者謂之貪兵兵貪者破恃國家之大矜民人之眾欲見威於敵者謂之驕兵兵驕者滅此五者非但人事實天道也間者匈奴嘗有善意所得漢民輙奉歸之未有犯於邊境𨿽爭屯田車師不足致意中今聞諸將軍欲興兵入其地臣愚不知此兵何名者也今邊郡困乏父子共犬羊之裘食艸萊之實常恐不能自存難以動兵軍旅之後必有凶年言民以其愁苦之气傷陰陽之和也出兵𨿽勝猶有後憂恐災害之變因此以生今郡國守相多不實選風俗尢薄水旱不時案今年計子弟殺父兄妻殺夫者凡二百二十二人臣愚以爲此非小變也今左右不憂此乃欲發兵報孅介之忿於逺夷殆孔子所謂吾恐季孫之憂不在顓防而在蕭墻之內也願陛下與平昌侯樂昌侯平恩侯及有識者詳議乃可上從相言【魏相傳】時鄭吉上書言車師去渠犂千餘里北近匈奴漢兵在渠犂者勢不能相救願益田卒公卿議以爲道逺煩費可且罷車師田者【按原本無時鄭吉以下至此與下文吉乃得出句文意不屬今補入】上遣長羅侯常恵將張掖酒泉騎出車師北千餘里揚威武車師旁胡騎引去吉廼得出歸渠犂於是召故車師太子軍宿在焉耆者立以爲王盡徙車師國民令居渠犂遂以車師故地與匈奴【西域傳考異曰通鑑此下又云以鄭吉爲衛司馬使防鄯善以西南道攷其時在地節三年今已書於吉破車師之後此不復重出】渤海膠東盜賊並起山陽太守張敞上書自請治之曰臣聞忠孝之道退家則盡心於親進官則竭力於君夫小國中君猶有奮不顧身之臣況於明天子乎今陛下遊意於太平勞精於政事亹亹【音尾】不捨晝夜羣臣有司宜各竭力致身山陽郡戶九萬三千口五十萬以上訖計盜賊未得者七十七人它課諸事亦略如此臣敞愚駑旣無以佐思慮久處閒【讀曰閒】郡身逸樂而忘國事非忠孝之節也伏聞膠東渤海左右郡嵗數不登盜賊並起至攻官寺簒囚徒搜市朝刼列侯吏失綱紀姦軌不禁臣敞不敢愛身避死惟明詔之所處願盡力摧挫其暴虐存撫其孤弱事卽有業所至郡條奏其所由廢及所以興之狀書奏上徴敞拜膠東相賜黃金三十斤敞辭之官自謂治劇郡非賞罰無以勸善懲惡吏追捕有功效者願得壹切比三輔尢異上許之敞到膠東明設購賞開羣盜令相捕斬除罪吏追捕有功上名尙書調補縣令者數十人由是盜賊解散傳相捕斬吏民歙【音翕】然國中遂平【張敞傳】

欽定四庫全書

西漢年紀卷二十

宋王益之撰宣帝

元康三年三月詔曰蓋聞象有罪舜封之骨月之親粲而不殊其封故昌邑王賀爲海昏侯【本紀】食邑四千戶【考異曰王子侯表賀以四月壬子封按長歷是歳四月癸亥朔無壬子表誤宣紀賀封在封丙吉前今從之】侍中衛尉金安上上書言賀天之所棄陛下至仁復封爲列侯賀嚚頑放廢之人不宜得奉宗廟朝聘之禮奏可賀就國豫章【昌邑王傳】禦史大夫丙吉爲人深厚不伐善自上遭遇絕口不道前恩故朝廷莫能明其功及霍氏誅上躬親政省尙書事是時掖庭宮婢則令民夫上書自陳嘗有阿保之功章下掖庭令考問則辭引使者丙吉知狀掖庭令將則詣禦史府以視吉吉識謂則曰汝嘗坐養皇曽孫不謹督笞汝安得有功獨渭城胡組淮陽郭徴卿有恩耳分別奏組等共養勞苦狀詔吉求組徴卿已死有子孫皆受厚賞詔免則爲庶人賜錢十萬上親見問然後知吉有舊恩而終不言上大賢之【吉傳】乙未【侯表】制詔丞相朕防時禦史大夫丙吉中郎將史曽史元長樂衛尉許舜侍中光祿大夫許延壽皆與朕有舊恩及故掖庭令張賀輔朕躬修文學經術恩恵卓異厥功茂焉詩不云乎無徳不報其封吉爲博陽侯曽爲將陵侯元爲平臺侯舜爲博望侯延壽爲樂成侯封賀所子弟子侍中中郎將關內侯彭祖爲陽都侯追賜賀諡曰陽都哀侯賀有孤孫覇年七嵗拜爲散騎中郎將賜爵關內侯食邑三百戶故人下至郡邸獄復作嘗有阿保之功皆受官祿田宅財物各以恩深淺報之【本紀侯表丙吉張安世傳】吉臨當封疾病上將使人加紼【音弗】而封之及其生存也上憂吉疾不起夏侯勝曰此未死也臣聞有陰徳者必饗其祿以及子孫今吉未獲報而疾甚非其死疾也後病果瘉【與愈同考異曰吉傳作太子太傅夏侯勝按是時防廣尙爲太子太傅恐誤今除去四字】張安世以父子封侯在位太盛乃辭祿詔都內別臧張氏無名錢以百萬數【丙吉張安世傳】諫大夫行郎中戶將事魏郡蓋寛饒劾奏衛將軍張安世子侍中陽都侯彭祖不下殿門並連及安世居位無補彭祖時實下門寛饒坐舉奏大臣非是左遷爲衛司馬【考異曰此事不得其時今附於彭祖封陽都侯後】先是時衛司馬在部見衛尉拜謁常爲衛官繇使市買寛饒視事案舊令遂揖官屬以下行衛者衛尉私使寛饒出寛饒以令詣官府門上謁辭尙書責問衛尉由是衛官不復私使候司馬候司馬不拜出先置衛輙上奏辭自此正焉寛饒初拜爲司馬未出殿門斷其禪衣令短離地冠大冠帶長劍躬案行士卒廬室視其飲食居處有疾病者身自撫循臨問加致醫藥遇之甚有恩及嵗盡交代上臨饗罷衛卒衛卒數千人皆叩頭自請願復畱共更一年以報寛饒厚徳上嘉之以寛饒爲太中大夫使行風俗多所稱舉貶黜奉使稱意擢爲司校尉刺舉無所回避小大輙舉所劾奏眾多廷尉處其法半用半不用公卿貴戚及郡國吏繇使至長安皆恐懼莫敢犯禁京師爲淸平恩侯許伯入第丞相禦史將軍中二千石皆賀寛饒不行許伯請之廼往從西階上東鄕特坐許伯自酌曰蓋君後至寛饒曰無多酌我我廼酒狂丞相魏侯笑曰次公醒而狂何必酒也坐者皆屬【之欲反】目卑下【胡稼反】之酒酣樂作長信少府檀長卿起舞爲沐猴與狗鬭坐皆大笑寛饒不說卬【讀曰仰】視屋而嘆曰美哉然富貴無常忽則易人此如傳舎所閱多矣惟謹愼爲得久君侯可不戒哉因起趨出劾奏長信少府以列卿而沐猴舞失禮不敬上欲罪少府許伯爲謝良久廼解寛饒爲人剛直髙節志在奉公家貧奉錢月數千半以給吏民爲耳目言事者身爲司子常步行自戍北邊公亷如此然深刻喜陷害人在位及貴戚人與爲怨又好言事刺譏姦【音幹】犯上意上以其儒者優容之然亦不得遷同列後進或至九卿寛饒自以行淸能髙有益於國而爲凡庸所越愈失意不快數上疏諫爭太子庶子王生髙寛饒節而非其如此予書曰明主知君潔白公正不畏彊禦故命君以司察之位擅君以奉使之權尊官厚祿已施於君矣君宜夙夜惟思當世之務奉法宣化憂勞天下𨿽日有益月有功猶未足以稱職而報恩也自古之治三王之術各有制度今君不務循職而已廼欲以太古久逺之事匡拂【讀曰弼】天子數進不用難聴之語以摩切左右非所以揚令名全壽命者也方今用事之人皆明習法令言足以飾君之辭文足以成君之過君不惟蘧氏之髙蹤而慕子胥之末行用不訾之軀臨不測之險竊爲君痛之寛饒不納其言【寛饒傳】夏六月詔曰前年夏神爵集雍今春五色鳥以萬數飛過屬縣翺翔而舞欲集未下其令三輔毋得以春夏擿巢探卵彈射【食亦反】飛鳥具爲令【本紀】立皇子欽爲淮陽王【本紀】時上垂意於治數下恩澤詔書吏不奉宣潁川太守黃霸爲選擇良吏分部宣布詔令令民咸知上意使郵亭鄕官皆畜雞豚以贍鰥寡貧窮者然後爲條教置父老師帥伍長班行之於民間勸以爲善防姦之意及務耕桑節用殖財種樹畜養去食糓馬米鹽靡宻初若煩碎然覇精力能推行之吏民見者語次尋繹問它陰伏以相參考嘗欲有所司察擇長年亷吏遣行屬令周宻吏出不敢舎郵亭食於道旁烏攫【厥縛反】其肉民有欲詣府口言事者適見之覇與語道此後日吏還謁覇覇見迎勞之曰甚苦食於道旁乃爲烏所盜肉吏大驚以覇具知其起居所問毫犛不敢有所隠鰥寡孤獨有死無以葬者鄕部書言覇具爲區處某所大木可以爲棺某亭豬子可以祭吏往皆如言其識事聰明如此吏民不知所出咸稱神明姦人去入它郡盜賊日少覇力行教化而後誅罰務在成就全安長吏許丞老病聾督郵白欲逐之覇曰許丞亷吏𨿽老尙能拜起送迎正頗重聴何傷且善助之毋失賢者意或問其故覇曰數易長吏送故迎新之費及姦吏緣絕簿書資財物公私費耗甚多皆當出於民所易新吏又未必賢或不如其故徒相益爲亂凡治道去其泰甚者耳覇以外寛內明得吏民心戶口嵗增治爲天下第一是嵗徴守京兆尹秩二千石數月坐發民治馳道不先以聞又發騎士詣北軍馬不適士劾乏軍興連貶秩有詔歸潁川太守官以八百石居【黃覇傳百官表】潁川韓都士有申子韓非刻害餘烈髙仕宦好文法民以貪遴【與吝同】爭訟生分爲失難治國家常爲選良二千石先是趙廣漢爲太守患其俗多朋黨故搆防吏民令相告訐一切以爲聰明潁川由是以爲俗民多怨讎韓延壽爲太守欲攺更之教以禮讓恐百姓不從乃歷召郡中長老爲鄕裏所信向者數十人設酒具食親與相對接以禮意人人問以謡俗民所疾苦爲陳和睦親愛銷除怨咎之路長老皆以爲便可施行因與議定嫁娶喪祭儀品略依古禮不得過法延壽於是令文學校官諸生皮弁執爼豆爲吏民行喪嫁娶禮百姓遵用其教賣偶車馬下裏僞物者棄之市道數年延壽徙東郡黃覇繼之覇因其迹而大治【延壽傳地理誌】黃覇旣罷歸潁川於是制詔禦史其以膠東相張敞守京兆尹【考異曰百官表載於神爵元年按敞傳云潁川太守黃覇以治行第一入守京兆尹覇視事數月不稱罷歸潁川於是制詔禦史其以膠東相敞守京兆尹黃覇之歸潁川張敞之守京兆蓋同一年也百官表載覇事於元康三年誤今載敞守京兆於覇免之後】自趙廣漢誅後比更守尹如覇等數人皆不稱職京師廢長安市偸盜尢多百賈苦之上以問敞敞以爲可禁敞旣視事求問長安父老偸盜酋長數人居皆溫厚出從童騎閭裏以爲長者敞皆召見責問因貰其罪把其宿負令致諸偸以自贖偸長曰今一旦召詣府恐諸偸驚駭願壹切受署敞皆以爲吏遣歸休置酒小偸悉來賀且飲醉偸長以赭污其衣裾吏坐裏閭閱出者污赭輙收縛之一日捕得數百人窮治所犯或一人百餘發盡行法罰由是枹【音桴】鼓稀鳴市無偸盜上嘉之敞爲人敏疾賞罰分明見惡輙取時時越法縱舎有足大者其治京兆略循趙廣漢之迹方略耳目發伏禁姦不如廣漢然敞本治春秋以經術自輔其政頗雜儒雅往往表賢顯善不醇用誅罰以此能自全竟免於刑戮京兆典京師長安中浩穰於三輔尢爲劇郡國二千石以髙第入守及爲眞久者不過三二年近者數月一嵗輙毀傷失名以罪過罷惟廣漢及敞爲久任職敞爲京兆朝廷每有大議引古今處便宜公卿皆服天子數從之【張敞傳】

元康四年春正月詔曰朕惟耆老之人髮齒墮落血气衰防亦亡暴虐之心今或罹文法拘執囹圄不終天命朕甚憐之自今以來諸年八十以上非誣告殺傷人他皆勿坐【本紀刑法志】賜功臣適【讀曰嫡】後黃金人二十斤【本紀】丙寅大司馬衛將軍富平侯張安世薨【本紀】天子贈印綬送以輕車介士諡曰敬侯賜塋杜東將作穿復土起冡祠堂子延壽嗣延壽已歷位九卿旣嗣侯國在陳畱別邑在魏郡租入嵗千餘萬延壽自以身無功徳何以能久堪先人大國數上書讓減戶邑又因弟陽都侯彭祖口陳至誠上以爲有讓廼徙封平原並一國戶口如故而租稅減半【安世傳】是嵗詔曰蓋聞天子尊事天地修祀山川古今通禮也間者上帝之祠闕而不親十有餘年朕甚懼焉朕親飭躬齋戒親奉祀爲百姓防嘉气獲丰年焉【郊祀志】比年丰糓石五錢【本紀】

神爵元年春正月上始幸甘泉郊見泰畤數有羙祥修武帝故事盛車服敬齊祠之禮頗作詩歌【本紀郊祀志】徴能爲楚辭九江被【皮義反】公召見誦讀益召髙材劉向張子僑華龍栁褒等待詔金馬門上欲興協律之事丞相魏相奏言知音善鼓雅琴者渤海趙定梁國龔徳皆召見待詔於是益州刺史王襄欲宣風化於眾庶聞蜀人王褒有俊材請與相見使褒作中和樂職宣布詩選好事者令依鹿鳴之聲習而歌之時泛鄕侯何武爲僮子在選中久之武等學長安歌太學下轉而上聞帝召見武等觀之皆賜帛謂曰此盛徳之事吾何足以當之益州刺史因薦王褒有軼【與逸同】材上廼徴褒令與張子僑等並待詔數從褒等放獵所幸宮館輙爲歌頌第其髙下以差賜帛頃之擢褒爲諫大夫【王褒傳】三月行幸河東祠后土【本紀郊祀志】詔曰朕承宗廟戰戰栗栗惟萬事統未燭厥理廼元康四年嘉糓元稷降於郡國神爵仍集金芝九莖產於函徳殿銅池中九眞獻奇獸南郡獲白虎威鳯爲寶朕之不明震於珍物飭躬齊精祈爲【於僞反】百姓東濟大河天气淸淨神魚舞河幸萬嵗宮神爵翔集朕之不徳懼不能任其以五年爲神爵元年賜天下勤事吏爵二級民一級女子百戶牛酒鰥寡孤獨髙年帛所振貸物勿收行所過毋出田租【本紀】又詔太常曰夫江海百川之大者也今闕焉無祠其令祠官以禮爲嵗事以四時祠江海雒水祈爲天下丰年焉自是五嶽四瀆皆有常禮東嶽泰山於博中嶽泰室於嵩髙南嶽灊【與潛同】山於灊西嶽華山於華陰北嶽常山於上曲陽河於臨晉江於江都淮於平氏濟於臨邑界中皆使者持節侍祠惟泰山與河嵗五祠江水四餘皆一禱而三祠云時上立白虎祠又以方士言爲隨侯劍寶玉寶璧周康寶鼎立四祠於未央宮中又祠太室山於卽墨三戶山於下宻祠天封苑火井於鴻門又立嵗星辰星太白熒惑南斗祠於長安城旁又祠參山八神於曲城蓬山石社石皷於臨朐【音劬】之罘山於腄【文瑞反】成山於不夜萊山於黃成山祠日萊山祠月又祠四時於瑯邪蚩尢於壽良京師近縣鄠則有勞谷五牀山日月五帝仙人玉女祠云陽有徑路神祠祭休【許蚪反】屠【音除】王也又立五龍山仙人祠及黃帝天神帝原水凡四祠於膚施方士言益州有金馬碧雞之神可醮祭而致上於是遣諫大夫褒使持節而求之【郊祀志】褒道病死上憫惜之【王褒傳】是時上頗修宮室車服盛於昭帝時外戚許史王氏貴寵而上躬親政事任用能吏諫大夫王吉上防意以爲夫婦人倫大綱夭壽之萌也世俗嫁娶太早未知爲人父母之道而有子是以教化不明而民多夭聘妻送女亡節則貧人不及故不舉子又漢家列侯尙公主諸侯則國人承翁主使男事女夫詘於婦逆陰陽之位故多女亂古者衣服車馬貴賤有章以褒有徳而別尊卑今上下僭差人人自制是以貪財趨利不畏死亡周之所以能致治刑措而不用者以其禁邪於防防絕惡於未萌也又云舜湯不用三公九卿之世而舉臯陶伊尹不仁者逺今使俗吏得任子弟率多驕驁【與傲同】不通古今至於積功治人亡益於民此伐檀所爲作也宜明選求賢除任子之令外家及故人可厚以財不宜居位去角扺減樂府省尙方明視天下以儉古者工不造雕瑑【音篆】商不通侈靡非工商之獨賢政教使之然也民見儉則歸本本立則末成其指如此上以其言迂闊不甚寵異也吉遂謝病歸瑯邪【吉傳】義渠安國至羗中召先零諸豪三十餘人以尢桀黠皆斬之縱兵擊其種人斬首千餘級於是諸降羗及歸義羗侯楊玉等恐怒亡所信鄕【讀曰向】遂刼略小種背畔犯塞攻城邑殺長吏安國以騎都尉將騎三千屯備羗至浩【音誥】亹【音門】爲虜所擊失亡車重兵噐甚眾安國引還至令居以聞時上已發三輔太常徒弛【式爾反】刑三河潁川沛郡淮陽汝南材官金城隴西天水安定北地上郡騎士羗騎與武威張掖酒泉太守各屯其郡者合六萬人矣酒泉太守襄武辛武賢奏言郡兵皆屯備南山北邊空虛埶不可久或曰至秋冬廼進兵此虜在竟【讀曰境】外之冊今虜朝夕爲防土地寒苦漢馬不能【讀曰耐】冬屯兵在武威張掖酒泉萬騎以上皆多羸瘦可益馬食以七月上旬賫三十日糧分兵並出張掖酒泉合撃防開在鮮水上者虜以畜產爲命今皆離散兵卽分出𨿽不能盡誅亶【讀曰但】奪其畜產鹵其妻子復引兵還冬復擊之大兵仍出虜必震壞上廼拜侍中樂成侯許延壽爲彊弩將軍卽拜酒泉太守武賢爲破羗將軍賜璽書嘉納其冊【充國傳考異曰西羗反發三輔中都官徒弛刑及應募佽飛射士羽林孤児胡越騎三河潁川沛郡淮陽汝南材官金城隴西天水安定北地上郡騎士騎詣全城夏四月遣後將軍趙充國彊弩將軍許延壽擊西羗六月卽拜酒泉太守辛武賢爲破羗將軍與兩將軍並進本紀所書如此推充國傳前後節奏極分曉上初遣充國至金城而酒泉太守辛武賢上書上廼拜許廷壽爲彊弩將軍武賢爲破羗將軍是延壽武賢之將同一日也紀與充國並書誤矣今從傳按趙充國傳本始中義渠安國使行諸羗先零豪言願時渡湟水北逐民所不由處畜牧元康三年先零遂與諸羗種豪觧仇交質後月餘羗侯狼何遣使至匃奴借兵欲擊鄯善燉煌以絕漢道於是兩府復白遣安國行視諸羗分別善惡安國至召先零諸豪三十餘人以尢桀黠皆斬之云云此本首尾不具疑有脫落】秋七月大旱【荀紀考異曰此據五行志荀紀增入】詔曰軍旅暴露轉輸煩勞其令諸侯王列侯蠻夷王侯君長當朝二年者皆毋朝【本紀】京兆尹張敞上書言充國兵在外軍以夏發隴西以北安定以西吏民並給轉輸田事頗廢素無餘積𨿽羗虜已破來春民食必乏窮辟【讀曰僻】之處買亡所得縣官糓度【徒各反】不足以振之願令諸有辠非盜受財殺人及犯法不得赦者皆得以差入糓此八郡贖罪務益致糓以豫備百姓之急事下有司左馮翊蕭望之少府李彊議以爲民函陰陽之气有仁義欲利之心在教化之所助堯在上不能去民欲利之心而能令其欲利不勝其好義也𨿽桀在上不能去民好義之心而能令其好義不勝其欲利也故堯桀之分在於義利而已道【讀曰】民不可不愼也今欲令民量粟以贖罪如此則富者得生貧者獨死是貧富異刑而法不一也人情貧窮父兄囚執聞出財得以生活爲人子弟者將不顧死亡之患敗亂之行以赴財利求救親戚一人得生十人以防如此伯夷之行壞公綽之名滅政教一傾𨿽有周召之佐恐不能復古者臧於民不足則取有餘則予詩曰爰及矜人哀此鰥寡上惠下也又曰雨【於具反】我公田遂及我私下急上也今有西邊之役民失作業𨿽戶賦口斂以贍其困乏古之通義百姓莫以爲非以死救生恐未可也陛下布徳施教教化旣成堯舜無以加也今議開利路以傷旣成之化臣竊痛之於是復下其議兩府丞相禦史以難問張敞敞曰少府左馮翊所言常人之所守耳昔先帝徵四夷兵行三十餘年百姓猶不加賦而軍用給今羗虜一隅小夷跳梁於山谷間漢但令辠人出財減辠以誅之其名賢於煩擾良民橫【胡孟反】興賦斂也又諸盜及殺人犯不道者百姓所疾苦也皆不得贖首匿見知縱犯所不當得爲之屬【考異曰蕭望之傳無犯字今從荀紀增入】議者或頗言其法可蠲除今因此令贖其便明甚何化之所亂甫刑之罰小過赦薄罪贖有金選【音刷】之品所從來久矣何賊之所生敞備皁衣二十餘年【如淳曰𨿽有五時服至朝皆著皁衣】嘗聞罪人贖矣未聞盜賊起也竊憐涼州被防方秋饒時民尙有饑之病死於道路況至來春將大困乎不早慮所以振救之防而引常經以難恐後爲重責常人可與守經未可與權也敞幸得備列卿以輔兩府爲職不敢不盡愚望之彊復對曰先帝聖徳賢良在位作憲垂法爲無窮之規永惟邊竟【讀曰境】之不贍故金布令甲曰邊郡數被兵離饑寒夭絕天年父子相失令天下共給其費固爲軍旅卒【讀曰猝】暴之事也聞天漢四年常使死罪人入五十萬錢減死罪一等豪彊吏民請奪假貣【土得反】至爲盜賊以贖罪其後姦邪橫【胡孟反】暴羣盜並起至攻城邑殺郡守充滿山谷吏不能禁明詔遣繡衣使者以興兵擊之誅者過半然後衰止愚以爲此使死罪贖之敗也故曰不便時丞相魏相禦史大夫丙吉亦以爲羗虜且破轉輸略足相給遂不施敞議【蕭望之傳】丞相魏相明易經有師法好觀漢故事及便宜章奏以爲古今異制方今務在奉行故事而已數條漢興以來國家便宜行事及賢臣賈誼鼂錯董仲舒等所言請施行之【考異曰通鑑載於元康二年按防辭云西羗未平師旅在外兵革相乘則非元康明矣今載於西羗反之後】曰臣聞明主在上賢輔在下則君安虞而民和睦臣相幸得備位不能奉明法廣教化理四方以宣聖徳民多背本趨末或有饑寒之色爲陛下之憂臣相罪當萬死臣相知能淺薄不明國家大體時用之宜惟民終始未得所繇竊伏觀先帝聖徳仁恩之厚勤勞天下垂意黎庶憂水旱之災爲民貧窮發倉廩振乏餧【乃賄反】遣諫大夫博士巡行天下察風俗舉賢良平寃獄冠蓋交道省諸用寛租賦弛山澤波【音陂】池禁秣馬酤酒貯積所以周急繼困慰安元元便利百姓之道甚備臣相不能悉陳昧死奏故事詔書凡二十三事臣謹案王法必本於農而務積聚量入制用以備凶災亡六年之畜尙謂之急元鼎二年平原渤海太山東郡溥被災害民餓死於道路二千石不豫慮其難使至於此賴明詔振捄乃得更生今嵗不登糓暴騰踴臨秋收斂猶有乏者至春恐甚亡以相卹西羗未平師旅在外兵革相乘臣竊寒心宜蚤圗其備惟陛下畱神元元率繇先帝盛徳以撫海內上施行其策又數表采易陰陽及明堂月令奏之曰臣相幸得備員奉職不修不能宣廣教化陰陽未和災害未息咎在臣等臣聞易曰天地以順動故日月不過四時不忒聖王以順動故刑罰淸而民服天地變化必由陰陽陰陽之分以日爲紀日冬夏至則八風之序立萬物之性成各有常職不得相干東方之神太昊乘震執規司春南方之神炎帝乘離執衡司夏西方之神少昊乘兌執矩司秋北方之神顓頊乘坎執權司冬中央之神黃帝乘坤艮執繩司下土玆五帝所司各有時也東方之卦不可以治西方南方之卦不可以治北方春興兌治則饑秋興震治則蕐冬興離治則泄夏興坎治則雹明王謹於尊天愼於養人故立羲和之官以乘四時節授民事君動靜以道奉順陰陽則日月光明風雨時節寒暑調和三者得敍則災害不生五糓熟絲麻遂艸木茂鳥獸蕃【扶元反】民不夭疾衣食有餘若是則君尊民說上下亡怨政教不違禮讓可興夫風不時則傷農桑農桑傷則民饑寒饑寒在身則亡亷恥防賊姦宄所繇生也臣愚以爲陰陽者王事之本羣生之命自古賢聖未有不繇者也天子之義必純取法天地而觀於先聖自髙皇帝時有主四時之官【兩語仍荀紀】文帝時以二月施恩惠於天下賜孝悌力田及罷【薄蟹反】軍卒祠死事者頗非時節太子家令鼂錯奏言其狀臣相伏念陛下恩澤甚厚然而災气未息竊恐詔令有未合當時者也願陛下選明經通知陰陽者四人各主一時時至明言所職以和陰陽天下幸甚相數陳便宜上納用焉相敕掾史案事郡國及休告從家還至府輙白四方異聞或有逆賊風雨災變郡不上相輙奏言之與禦史大夫丙吉同心輔政上皆重之相爲人嚴毅不如吉寛【相傳】大司農朱邑卒天子閔惜下詔稱揚曰大司農邑亷潔守節退食自公亡疆外之交束脩之餽【與饋同】可謂淑人君子遭離防災朕甚閔之其賜邑子黃金百斤以奉祭祀初邑病且死屬【之欲反】其子曰我故爲桐鄕吏其民愛我必葬我桐鄕後世子孫奉嘗我不如桐鄕民及死其子葬之桐鄕西郭外民果然共爲邑起冡立祠嵗時祠祭【朱邑傳本紀】彊弩將軍許延壽出擊羗降四千餘人破羗將軍辛武賢斬首二千級中郎將趙卬斬首降者亦二千餘級而趙充國所降復得五千餘人詔罷兵獨充國畱屯田【充國傳】是嵗前將軍韓增爲大司馬車騎將軍領尙書事增爲人寛和自守以溫顏遜辭承上接下無所失意保身固寵不能有所建明【百官表韓王信傳】太僕張延壽病免以戴長樂爲太僕【百官表】長樂者帝自在民間時與相知故防擢親近【楊惲傳】杜陵陳遂爲太原太守帝防時與遂有故相隨愽奕數負進【音贐】及卽位用遂稍遷至二千石廼賜遂璽書曰制詔太原太守官尊祿厚可以償愽進矣妻君寜時在旁知狀遂於是辭謝因曰事在元平元年赦令前其見厚如此【陳遵傳考異曰此事不得其時今附於拜戴長樂爲太僕之後】中郎將楊惲爲諸吏光祿勲郎官故事令郎出錢市財用給文書廼得出名曰山郎移病盡一日輙償一沐或至嵗余不得沐【晉灼曰五日一洗沐】其豪富郎日出防戱或行錢得善部貨賂流行傳相放【斧往反】效惲爲中郎將罷山郎移長度大司農以給財用其疾病休謁洗沐皆以法令從事郎謁者有罪過輒奏免薦舉其髙第有行能者至郡守九卿郎官化之莫不自厲絕請謁貨賂之端令行禁止宮殿之內翕然同聲由是擢爲諸吏光祿勲親近用事然惲伐其行治又性刻害好發人陰伏同位有忤己者必欲害之以其能髙人由是多怨於朝廷【百官表楊惲傳】蕭望之爲左馮翊三年京師稱之遷大鴻臚【望之傳百官表】廣陵太守沛郡陳萬年以髙第入爲右扶風【百官表萬年傳】扶陽節侯韋賢薨子宏當嗣爲太常丞坐宗廟事系獄未決於是賢門下生與宗家計議共矯賢令使家丞上書言大行以大河都尉元成爲後元成深知非賢雅意卽陽爲病狂徴至長安旣葬當襲爵以病狂不應召大鴻臚奏狀章下丞相禦史案驗元成素有名聲士大夫多疑其欲讓爵辟【讀曰避】兄者案事丞相史廼與元成書曰古之辭讓必有文義可觀故能垂榮於後今子獨壞容貌恥辱爲狂癡光曜晻【讀與暗同】而不宣防哉子之所托名也僕素愚陋過爲丞相執事願少聞風聲不然恐子傷髙而僕爲小人也元成友人侍郎章亦上防言聖王貴以禮讓爲國宜優養元成勿枉其志使得自安衡門之下而丞相禦史遂以元成實不病劾奏之有詔勿劾引拜元成不得已受爵帝髙其節以元成爲河南太守兄宏爲太山都尉【韋賢傳考異曰通鑑載於元康四年按表元成以神爵元年襲封今從侯表】丁令比三嵗入盜匈奴殺略人民數千驅馬畜去匃奴遣萬餘騎往擊之無所得【匃奴傳】

神爵二年春正月於鳯凰所集處得玉寶起步壽宮【郊祀志】秋羗若零離畱且【子閭反】種兒庫共斬先零大豪猶非楊玉首及諸豪弟澤陽雕良児靡忘皆帥煎鞏黃羝之屬四千餘人降漢【考異曰本紀作夏今從充國傳仲馮亦以爲紀誤】匈奴虛閭權渠單於將十萬餘騎旁【步浪反】塞獵欲入邊防未至防其民題除渠堂亡降漢言狀漢以爲言兵鹿奚盧侯而遣後將軍趙充國將兵四萬餘騎屯緣邊九郡備虜月餘單於病歐血因不敢入還去卽罷兵廼使題王都犁胡次等入漢請和親未報防單於死虛閭權渠單於始立而黜顓渠閼氏顓渠閼氏卽與右賢王私通右賢王防龍城而去顓渠閼氏語以單於病甚且勿逺後數日單於死郝【呼各反】宿王刑未央使人召諸王未至顓渠閼氏與其弟左大且渠都隆奇謀立右賢王屠耆堂爲握衍朐【音劬】鞮單於握衍朐鞮單於者烏維單於耳孫也握衍朐鞮單於初立凶惡盡殺虛閭權渠時用事貴人刑未央等而任用顓渠閼氏弟都隆奇又盡免虛閭權渠子弟近親而自以其子弟代之虛閭權渠單於子稽侯狦【先安反又所姦反】旣不得立亡歸妻父烏禪【音蟬】幕烏禪幕者本烏孫康居間小國數見侵暴率其眾數千人降匈奴狐鹿姑單於以其弟子日逐王姊妻之使長其眾居右地日逐王先賢撣【音纒】其父左賢王當爲單於讓狐鹿姑單於狐鹿姑單於許立之國人以故頗言日逐王當爲單於日逐王素與握衍朐鞮單於有隙卽率其眾數萬騎欲歸漢【匈奴傳】使人至渠犂與防鄯善以西使者鄭吉相聞吉發渠犂玆諸國五萬人迎日逐王口萬二千人小王將十二人隨吉至河曲頗有亡者吉追斬之遂將詣京師封日逐王爲歸徳候吉旣破車師降日遂威震西域遂並防車師以西北道故號都防都防之置自吉始焉上嘉其功詔曰都防西域騎都尉鄭吉拊循外蠻宣明威信迎匈奴單於從兄日逐王眾擊破車師兜訾城功效茂著其封吉爲安逺侯食邑千戶【考異曰西域傳以爲神爵三年按本紀載於二年匈奴傳亦云二年當是西域傳誤今從本紀匈奴傳】吉於是中西域而立莫府始烏壘城【鄭吉傳】去陽關二千七百三十八里匈奴益弱不敢爭西域僮僕都尉由此罷於是徙屯田田於北胥鞬披莎車之地屯田校尉始屬都防都防督察烏孫康居等三十六國動靜有變以聞可安輯安輯之可擊擊之【西域傳】漢之號令班西域矣【鄭吉傳】握衍朐鞮單於更立其從兄薄胥堂爲日逐王【匃奴傳】時上用刑法不甚崇儒術信任中尙書宦官中書令宏恭石顯久典樞機【蕭望之蓋寛饒傳】九月司校尉蓋寛饒奏封事曰方今聖道寖廢儒術不行以刑余爲周召以法律爲詩書又引韓氏易傳言五帝官天下三王家天下家以傳子官以傳賢若四時之運功成者去不得其人則不居其位書奏上以寛饒怨謗終不攺下其書中二千石時執金吾議以爲寛饒指意欲求防【古禪字】大逆不道諫大夫鄭昌湣傷寛饒忠直憂國以言事不當意而爲文吏所詆挫上書頌寛饒曰臣聞山有猛獸藜藿爲之不采國有忠臣姦邪爲之不起司校尉寛饒居不求安食不求飽進有憂國之心退有死節之義上無許史之屬下無金張之托職在司察直道而行多仇少與上書陳國事有司劾以大辟臣幸得從大夫之後官以諫爲名不敢不言上不聴遂下寛饒吏寛饒引佩刀自剄北闕下眾莫不憐之【本紀蓋寛饒傳考異曰通鑑載於日逐王事前今從本紀載於後】匈奴握衍朐鞮單於遣名王奉獻賀正月始和親【本紀】是嵗右曹典屬國蘇武卒初武旣免官久之衛將軍張安世薦武明習故事奉使不辱命先帝以爲遺言帝卽時召武待詔宦者署數進見復爲右曹典屬國以武著節老臣令朝朔望號稱祭酒甚優寵之皇后父平恩侯帝舅平昌侯樂昌侯車騎將軍韓增丞相魏相禦史大夫丙吉皆敬重武武年老子前坐事死上閔之問左右武在匃奴久豈有子乎武因平恩侯自白前發匃奴時胡婦適產一子通國有聲問來願因使者致金帛贖之上許焉後通國隨使者至上以爲郎又以武弟子爲右曹武卒時年八十餘【武傳】先是烏孫昆彌翁歸靡因長羅侯常恵上書願以漢外孫元貴靡爲嗣得令復尙漢公主結婚重親畔絕匃奴願聘馬驘各千匹詔下公卿議大鴻臚蕭望之以爲烏孫絕域變故難保萬里結防非長防也不可許上不聼以烏孫甞【一作新】立大功又重絕故業遣使者至烏孫先迎取聘昆彌及太子左右大將都尉皆遣使凡三百餘人入漢迎取少主上廼以烏孫主解憂弟子相夫爲公主置官屬侍禦百餘人捨上林中學烏孫言天子自臨平樂觀防匈奴使者外國君長大角抵設樂而遣之使長羅侯光祿大夫常惠爲副凡持節者四人送少主至燉煌未出塞翁歸靡死烏孫貴人共從本約立岑陬子泥靡代爲昆彌號狂王惠上書願畱少主燉煌惠馳至烏孫責讓不立元貴靡爲昆彌還迎少主事下公卿望之復以爲不可烏孫持兩端亡堅約前公主在烏孫四十餘年恩愛不親宻邊境未得安此已事之驗也今少主以元貴靡不得立而還信無負於四夷此中國之大福也少主不止繇役將興其原起此天子從其議徵少主還【蕭望之西域傳】以惠明習外國事召爲典屬國代蘇武【恵傳】

神爵三年春起樂防苑【本紀】三月丙午丞相髙平憲侯魏相薨【百官表】相嘗使掾陳平等劾中尙書疑以獨擅劫事而坐之大不敬長史以下皆坐死或下蠶室而相竟以丞相病死【禇先生補史記】夏四月戊戍禦史大夫博陽侯丙吉爲丞相秋七月甲子大鴻臚蕭望之爲禦史大夫【百官表】丙吉本起獄法小吏後學詩禮皆通大義及居相位上寛大好禮讓掾史有罪臧不稱職輙予長休告終無所案驗客或謂吉曰君侯爲相姦吏成其私然無所懲艾【讀曰乂】吉曰夫以三公之府有案吏之名吾竊陋焉後人代吉因以爲故事公府不案吏自吉始於官屬掾史務掩過揚善吉馭吏耆【讀曰嗜】酒數逋蕩嘗從吉出醉歐【一口反】丞相車上西曹主吏白欲斥之吉曰以醉飽之失去士使此人將復何所容西曹第忍之此不過污丞相車茵耳遂不去也此馭吏邊郡人習知逺塞發犇命警備事嘗出適見驛騎持赤白囊邊郡發犇命書馳來至馭吏因隨驛騎至公車刺取知虜入雲中代郡遽歸府見吉白狀因曰恐虜所入邊郡二千石長吏有老病不任兵馬者宜可豫視吉善其言召東曹案邊長吏科條其人未已詔召丞相禦史問以虜所入郡吏吉具對禦史大夫卒遽不能詳知以得譴讓而吉見謂憂邊思職馭吏力也吉乃嘆曰士亡不可容能各有所長向使丞相不先聞馭吏言何見勞勉之有掾史繇是益賢吉吉又嘗出逢淸道羣鬭者死傷橫道吉過之不問掾史獨怪之吉前行逢人逐牛牛喘【息衮反】吐舌吉止駐使騎吏問逐牛行幾里矣掾史獨謂丞相前後失問或以譏吉吉曰民鬭相殺傷長安令京兆尹職所當禁備逐捕嵗竟丞相課其殿最奏行賞罰而已宰相不親小事非所當於道路問也方春少陽用事未可太熱恐牛近行用暑故喘此時气失節恐有所傷害也三公典調和陰陽職所當憂是以問之掾史乃服以吉知大體【丙吉傳】張敞蕭望之言曰夫倉廩實而知禮節衣食足而知榮辱今小吏奉率不足常有憂父母妻子之心𨿽欲潔身爲亷其勢不能可以什率增天下吏俸【通典】八月詔益吏百石以下奉十五【本紀考異曰本紀不載所因獨通典以爲應劭漢書載張敞蕭望之所請是必因二人所請故詔行其言耳本紀以爲益奉十五而通典作什二今從本紀作十五】是嵗光祿大夫梁邱賀爲少府【百官表】珠厓三縣反【賈捐之傳】

神爵四年潁川太守黃覇在郡前後八年政事愈治是時鳯凰神爵數集郡國潁川尢多天子以覇治行終長者夏四月下詔曰潁川太守覇宣布詔令百姓鄕【讀曰向】化孝子弟弟貞婦順孫日以眾多田者讓畔道不拾遺養視鰥寡贍助貧窮獄或八年亡重罪囚吏民鄕於教化興於行誼可謂賢人君子矣書不云乎股肱良哉其賜爵關內侯黃金百斤秩中二千石及潁川吏民有行義者爵人二級力田一級貞婦順女帛後數月徵覇爲太子太傅【本紀覇傳】令內郡國舉賢良可親民者各一人【本紀】是嵗河內太守韋元成爲衛尉【百官表】

﹤史部﹐編年類﹐西漢年紀﹥

欽定四庫全書

西漢年紀卷二十一

宋王益之撰宣帝

五鳳元年皇太子冠皇太后賜丞相將軍列侯中二千石帛八百匹大夫人八十匹又賜列侯嗣子爵五大夫男子爲父後者爵一級【本紀考異曰按漢書本紀太子冠在此年荀紀於元康三年敍二疏去位事已云太子冠至是又重復言之蓋誤也】夏赦徒作杜陵者【本紀】秋匈奴屠耆單於使日逐王先賢撣【音纒】兄右奧【音郁】鞬【居言反】王與烏借都尉各二萬騎屯東方以備呼韓邪單於【考異曰與字匈奴傳作爲字仲馮以爲誤攺作與字按下文右奧鞬王自立爲車犂單於烏借都尉自立爲烏借單於如此系是兩人爲字誤矣通鑑取仲馮之說攺作與字今從通鑑】左馮翊韓延壽棄市【本紀】望之劾奏延壽上僭不道又自陳前爲延壽所奏今復舉延壽罪眾庶皆以臣懷不正之心侵寃延壽願下丞相中二千石博士議其罪事下公卿皆以延壽前旣無狀後復誣愬典法大臣欲以解罪狡猾不道上惡之延壽竟坐棄市吏民數千人送至渭城老小扶持車轂爭奏酒炙延壽不忍距逆人人爲飲計飲酒石餘使掾史分謝送者逺苦吏民延壽死無所恨百姓莫不流涕延壽三子皆爲郎吏且死屬其子勿爲吏以己爲戒子皆以父言去官不仕【延壽傳】

五鳳二年春正月行幸雍祠五畤【荀紀考異曰宣紀以爲三月荀紀以爲正月按漢制常以正月郊祀蓋荀氏作紀之時本猶未誤也又楊惲傳曰行必不至河東矣蓋時亦幸河東祠后土史逸之也】夏四月己丑大司馬車騎將軍龍頟安侯韓增薨【本紀韓王信傳考異曰通鑑無夏四月己丑五字今從漢書本紀】五月彊弩將軍許延壽爲大司馬車騎將軍【百官表】輔政延壽廣漢弟也【外戚傳考異曰通鑑作車騎大將軍按百官表外戚傳並作車騎將軍初無大字兼先漢亦無此官名蓋通鑑仍荀紀所書故如此不知荀紀後書延壽薨處亦云車騎將軍明前所書衍此一字今合刋去】秋八月詔曰夫婚姻之禮人倫之大者也酒食之會所以行禮樂也今郡國二千石或擅爲苛禁禁民嫁娶不得具酒食相賀召由是廢鄕黨之禮令民無所樂非所以導民也詩不云乎民之失徳亁【音幹】餱【音侯】以愆勿行苛政【本紀】初大司農中丞耿壽昌以善爲算能商功利得幸於上至是奏言故事嵗漕闗東谷四百萬斛以給京師用卒六萬人宜糴三輔宏農河東上黨大原郡谷足供京師可以省闗東漕卒過半又白增海租三倍天子皆從其計禦史大夫蕭望之奏言故禦史屬徐宮家在東萊言往年加海租魚不出長老皆言武帝時縣官嘗自漁海魚不出後復予民魚廼出夫陰陽之感物類相應萬事盡然今壽昌欲近糴漕闗內之谷築倉治船費直二萬萬餘有動眾之功恐生旱气民被其災壽昌習於商功分銖之事其深計逺慮誠未足任宜且如故上不聽漕事果便壽昌遂白令邊郡皆築倉以穀賤時增其賈而糴以利農谷貴時減賈而糶名曰常平倉【食貨志】上善之【考異曰本紀載於五鳳四年按蕭望之傳云耿壽昌奏設常平倉上善之望之非壽昌又望之輕丞相丙吉左遷太子太傅望之左遷在五鳳二年不應設常平倉在四年也蓋壽昌以常平至四年民始便故賜爵闗內侯紀所書者以賜爵故也按嚴延年傳雲府丞義道壽昌爲常平倉延年曰丞相禦史不知爲也當避位去壽昌安得權此延年以神爵棄市則常平設倉當在此時今從蕭望之傳附於望之左遷之前】望之復非壽昌又丞相丙吉年老上重焉望之又奏言百姓或乏困盜賊未止二千石多材下不任職三公非其人則三光爲之不明今首嵗日月少光咎在臣等上以望之意輕丞相乃下侍中建章衛尉金安上光祿勲楊惲禦史中丞王忠共詰問望之望之免冠置對天子繇【與由同】是不說【音悅】後丞相司直緐【音婆】延壽奏侍中謁者良使丞制詔望之望之再拜已良與望之言望之不起因故下手而謂禦史曰良禮不備故事丞相病明日禦史大夫輙問病朝奏事會庭中差居丞相後丞相謝大夫少進揖今丞相數病望之不問病會庭中與丞相鈞禮時議事不合意望之曰侯年寧能父我耶知禦史有令不得擅使望之多使守史【漢儀注禦史大夫史員四十五人皆六百石其十五人給事殿中其餘三十人畱守治百事皆冠法冠】自給車馬之杜陵防視家事少史冠法冠爲妻先引又使賣買私所附益凡十萬三千案望之大臣通經術居九卿之右本朝所仰至不奉法自修踞慢不遜攘【古讓字】受所監臧二百五十以上請逮捕系治壬午上使光祿勲惲策詔望之左遷爲太子太傅以太子太傅黃覇爲禦史大夫望之爲太傅以論語禮服授皇太子【蕭望之傅百官表】呼韓邪單於遣其弟右谷蠡王等西襲屠耆單於屯兵殺略萬餘人屠耆單於聞之卽自將六萬騎擊呼韓邪單於行千里未至嗕【乃谷反】姑地逢呼韓邪單於兵可四萬人合戰屠耆單於兵敗自殺都隆奇乃與屠耆少子右谷蠡王姑瞀樓頭亡歸漢車犂單於東降呼韓邪單於冬十一月呼韓邪單於左大將烏厲屈與父呼遬【古速字】累【力追反】烏厲溫惇皆見匈奴亂率其眾數萬人南降漢封烏厲屈爲新城侯烏厲溫惇爲義陽侯【匈奴傳本紀考異曰通鑑考異云宣紀呼遬累單於帥眾來降功臣表信成侯王定以匈奴烏桓屠驀單於子左大將軍率眾降侯義陽侯厲溫惇以匈奴謼遬累單於率眾降侯此卽屈與惇也未嘗爲單於或降時自稱單於或紀表二者誤也】光祿勲平通侯楊惲與太僕戴長樂相失長樂嘗使行事肄【弋二反】宗廟還謂掾史曰我親面見受詔副帝肄秺【丁故反】侯禦人有上書告長樂非所宜言事下廷尉長樂疑惲教人告之亦上書告惲罪髙昌侯車犇入北掖門惲語富平侯張延壽曰聞前有犇車抵殿門門闗折馬死而昭帝崩今復如此天時非人力也左馮翊韓延壽有罪下獄惲上書訟延壽郎中邱常謂惲曰聞君侯訟韓馮翊當得活乎惲曰事何容易脛脛者未必全也我不能自保眞人所謂鼠不容穴銜窶【其羽反】數【山羽反】者也又中書謁者令宣持單於使者語視諸將軍中朝二千石惲曰冒頓單於得漢美食好物謂之殠惡單於不來明甚惲上觀西閣上畵人指桀紂畵謂樂昌侯王武曰天子過此一二問其過可以得師矣畵人有堯舜禹湯不稱而舉桀紂惲聞匈奴降者道單於見殺惲曰得不肖君大臣爲畵善計不用自令身無處所若秦時但任小臣誅殺忠良竟以滅亡令親任大臣卽至今耳古與今如一邱之貉【胡各反】惲妄引亡國以誹謗當世無人臣禮又語長樂曰正月以來天陰不雨此春秋所記夏侯君所言行必不至河東矣以主上爲戱語尢悖逆絕理事下廷尉廷尉定國考問左驗明白奏惲不服罪而召戶將尊欲令戒飭【與敕同】富平侯延壽曰太僕定有死罪數事朝暮人也惲幸與富平侯婚姻今獨三人坐語侯言時不聞惲語自與太僕相觸也尊曰不可惲怒持大刀曰富平侯力得族罪毋泄惲語令太僕聞之亂餘事惲幸得列九卿諸吏宿衛近臣上所信任與聞政事不竭忠愛盡臣子義而妄怨望稱引爲訞【與妖同】惡言大逆不道請逮捕治上不忍加誅有詔皆免惲長樂爲庶人【惲傳考異曰通鑑考異云宣紀書十二月楊惲坐前爲光祿勲免爲庶人不悔過怨望大逆不道要斬荀紀因而用之按惲傳惲與孫會宗書曰臣之得罪已三年矣又因日食之變騶馬猥佐成上書告惲罪又楊譚稱杜延年爲禦史大夫按百官表惲以神爵元年爲光祿勲五年免戴長樂亦以其年爲太僕五年免杜延年以五鳳三年六月辛酉爲禦史大夫又按蕭望之傳使光祿勲惲策免望之其事在今年八月惲猶爲光祿勲至四年四月乃有日食之變蓋惲以今年十二月免爲庶人至四年乃死宣紀誤也】是嵗衞尉扶陽侯韋元成爲太常右扶風陳萬年爲太僕【百官表】萬年善事人賂遺外戚許史傾家自盡尢事樂陵侯史髙丞相丙吉病中二千石上謁問疾遣家丞出謝謝已皆去萬年獨畱昏夜廼歸【陳萬年傳】先是上興神仙方術之事而淮南有枕中鴻寶苑祕書書言神仙使鬼物爲金之術及鄒衍重道延命方諫大夫劉更生獻之言黃金可成上令典尙方鑄作事費甚多至是方不驗上乃下更生吏吏劾更生鑄僞黃金繋當死其父宗正陽城侯徳上書訟罪會薨大鴻臚奏徳訟子罪失大臣體不宜賜諡置嗣制曰賜諡繆侯爲置嗣子安民爲陽城侯安民上書入國戶半贖更生罪上亦奇其材得逾冬減死論【劉徳劉向傳服防曰逾冬至春行寛大而減死罪考異曰外戚恩澤侯表徳以五鳳二年薨今附於徳薨之年】京兆尹張敞上疏諫曰願明主時忘車馬之好斥逺【於萬反】方士之虛語遊心帝王之術太平庶幾可興也後尙方待詔皆罷是時美陽得鼎獻之下有司議多以爲宜薦見宗廟如元鼎時故事張敞好古文字按鼎銘勒而上議曰臣聞周祖始乎后稷后稷封於斄【與邰同】公劉發迹於豳太王建國於【古岐字】梁文武興於酆鎬由是言之則梁酆鎬之間周舊居也固宜有宗廟壇場祭祀之臧今鼎出於東中有刻書曰王命屍臣官此栒【音荀】邑賜爾旂鸞黼黻雕【與雕同】戈屍臣拜手稽首曰敢對揚天子丕顯休命臣愚不足以迹古文竊以傳記言之此鼎殆周之所以褒賜大臣大臣子孫刻銘其先功臧之於宮廟也不宜薦見宗廟制曰京兆尹議是【郊祀志考異曰此事史不載年按劉徳傳云更生鑄僞黃金系當死其父徳上書訟罪會薨大鴻臚奏徳訟子罪失大臣體不宜賜諡置嗣通鑑載於神爵元年按郊祀志載劉更生鑄黃金不驗坐論敞上疏諫今從志附於其後】

五鳳三年二月壬申禦史大夫黃覇爲丞相【百官表】封建成侯【考異曰百官表作壬申荀紀作壬辰按長歷正月戊寅朔二月無壬辰而壬申乃二十五也今從百官表】夏六月辛酉西河太守杜延年爲禦史大夫【百官表考異曰通鑑無夏字今從荀氏紀又通鑑考異云荀紀作辛巳百官表作辛酉按長歷此月丙午朔無辛巳今從表】始昭帝時廣陵王胥見上年少無子有覬欲心而楚地巫鬼胥迎女巫李女須使下神祝詛女須泣曰孝武帝下我左右皆伏言吾必令胥爲天子胥多賜女須錢使禱巫山會昭帝崩胥曰女須良巫也殺牛賽【先代反】禱及昌邑王徵復使巫祝詛之後王廢胥【古浸字】信女須等數賜予錢物至帝卽位胥曰太子孫何以反得立復令女須祝詛如前及漢立太子胥謂姬南等曰我終不得立矣乃止不詛後胥子南利侯寶坐殺人奪爵還歸廣陵與胥姬左修姦事發覺系獄棄市相勝之奏奪王射陂艸田以賦貧民奏可胥復使巫祝詛如前事發覺有司按驗胥惶恐藥殺巫及宮人二十餘人以絕口公卿請誅胥天子遣廷尉大鴻臚卽訊【廣陵王傳】

五鳳四年春正月廣陵王胥謂太子覇曰上遇我厚今負之甚我死骸骨當暴幸而得葬薄之無厚也卽以綬自絞死天子加恩赦王諸子皆爲庶人賜諡曰厲王【本紀廣陵王傳考異曰通鑑無正月二字今從本紀】匈奴單於稱臣遣弟谷【音鹿】蠡【落奚反】王入侍以邊塞亡冦減戍卒什二【本紀考異曰通鑑考異云按匈奴傳呼韓邪稱臣卽遣銖婁渠堂入侍事在明年時匈奴有三單於不知此單於爲誰也】民便常平倉上廼下詔賜大司農中丞耿壽昌爵闗內侯而蔡癸以好農使勸郡國至大官【本紀食貨志】楊惲旣失爵位家居治產業起室宅以財自娛嵗余其友人安定太守西河孫會宗與惲書諫戒之爲言大臣廢退當闔門惶懼爲可憐之意不當治產業通賔客有稱譽惲宰相子少顯朝廷一朝晻【與暗同】昧語言見廢內懷不服報防宗書曰惲家方隆盛時乘朱輪者十人位在列卿爵爲通侯總領從官與【讀曰豫】聞政事曾不能以此時有所建明以宣徳化又不能與羣僚同心並力陪輔朝廷之遺忘已負竊位素餐之責久矣懷祿貪埶不能自退遭遇變故橫【胡孟反】被口語身幽北闕妻子滿獄當此之時自以夷滅不足以塞責豈意得全首領復奉先人之邱墓乎伏惟聖主之恩不可勝量君子遊道樂以忘憂小人全軀說【讀曰悅】以忘罪竊自思念過已大矣行已虧矣長爲農夫以沒世矣是故身率妻子戮力耕桑灌園治產以給公上不意當復用此爲譏議也夫人情所不能止者聖人弗禁故君父至尊親送其終也有時而旣臣之得罪已三年矣田家作苦嵗時伏臘烹羊炰羔鬥酒自勞【來到反】家本秦也能爲秦聲婦趙女也雅善鼓瑟奴婢歌者數人酒後耳熱仰天拊缶而呼烏烏其詩曰田彼南山蕪穢不治種一頃豆落而爲萁人生行樂耳須富貴何時是日也拂衣而喜奮褎【古袖字】低卬頓足起舞誠滛荒無度不知其不可也惲幸有餘祿方糴賤販貴逐什一之利此賈豎之事污辱之處惲親行之下流之人眾毀所歸不寒而栗𨿽雅知惲者猶隨風而靡尙何稱譽之有董生不云乎明明求仁義常恐不能化民者卿大夫之意也明明求財利常恐困乏者庶人之事也故道不同不相爲謀今子尙安得以卿大夫之制而責僕哉夫西河魏土文侯所興有叚幹木田子方之遺風漂【匹遙反】然皆有節槪【工代反】知去就之分頃者足下離舊土臨安定安定山谷之間昆戎舊壤子弟貪鄙豈習俗之移人哉於今廼睹子之志矣方當盛漢之隆願勉旃毋多談會有食日之變騶馬猥佐成上書告惲驕奢不悔過日食之咎此人所致章下廷尉按驗得所予會宗書帝見而惡之廷尉當惲大逆無道要斬妻子徙酒泉郡惲兄子安平侯譚坐不諫正惲與相怨望語免爲庶人召拜成爲郎諸在位與惲厚善者太常韋元成及孫會宗等皆免官【楊惲傳通鑑考異曰楊惲傳作未央衛尉韋元成按百官表元成以神爵四年爲衞尉五鳳二年爲太常又元成傳亦載爲未央衞尉遷太常坐與惲厚善惲誅黨友皆免官以此攷之當是楊惲傳誤今從百官表元成傳易爲太常】閏振單於率其眾東擊郅支單於郅支單於與戰殺之並其兵遂進攻呼韓邪呼韓邪破其兵走郅支都單於庭【匈奴傳】

甘露元年春正月行幸甘泉郊泰畤【本紀】皇太子柔仁好儒見帝所用多文法吏以刑名繩下大臣楊惲蓋寛饒等坐刺譏辭語爲罪而誅嘗侍燕從【千容反】容言陛下持刑太深宜用儒生帝作色曰漢家自有制度本以覇王道雜之柰何純任徳教用周政乎且俗儒不逹時宜好是古非今使人【胡眄反】於名實不知所守何足委任廼嘆曰亂我家者太子也繇是疏太子而愛淮陽王【元帝紀】淮陽王母張偼伃尢愛幸而王又好政事通法律上奇其材曰眞我子也是時王未就國上常有意欲用代太子然因太子起於微細上少依倚許氏及卽位而許後以弒死太子蚤失母故弗忍也久之上召拜韋元成爲淮陽中尉欲感諭王輔以推讓之臣由是太子遂安【元帝紀淮陽王韋元成傳】樂陵侯史髙以外屬舊恩侍中貴重丞相黃覇薦髙可太尉天子使尙書召問覇太尉官罷久矣丞相兼之所以偃武興文也如國家不虞邊境有事左右之臣皆將帥也夫宣明教化通達幽使獄無寃刑邑無盜賊君之職也將相之官朕之任焉侍中樂陵侯髙帷幄近臣朕之所自親君何越職而舉之尙書令受丞相對覇免冠謝罪數日乃決自是後不敢復有所請然自漢興言治民吏以覇爲首【黃覇傳考異曰通鑑載於黃覇拜相之次按漢以大司馬代太尉無大司馬與太尉並置者是時許延壽旣爲大司馬不應覇復薦史髙爲太尉當是延壽旣薨之後今附於此】夏四月建章未央長樂宮鐘虡銅人皆生毛長一寸所時以爲美祥【郊祀志】秋酎宗廟髙平侯魏宏博陽侯丙顯坐騎至司馬門不敬削爵一級爲闗內侯【恩澤侯表】始顯少爲諸曹嘗從祠髙廟至夕牲日【顏曰未祭一日其夕展視牲具謂之夕牲】乃使出取齋衣丞相吉大怒謂其夫人曰宗廟至重而顯不敬愼亡吾爵者必顯也夫人爲言然後乃已【丙吉傳】

甘露二年春正月立皇子囂【音敖】爲定陶王【本紀考異曰通鑑考異云諸侯王表作十月乙亥今從漢書本紀】囂衞倢伃子也【宣元六王傳】詔曰廼者鳳凰甘露降集黃龍登興醴泉滂流枯槁【古老反】榮茂神光並見咸受禎【音貞】祥其赦天下減民算三十賜諸侯王丞相將軍列侯中二千石金錢各有差賜民爵一級女子百戶牛酒鰥寡孤獨髙年帛【本紀】珠厓郡反夏四月遣防軍都尉張祿將兵擊之【荀紀】禦史大夫杜延年以老病乞骸骨天子優之使光祿大夫持節賜延年黃金百斤加致醫藥延年遂稱病篤賜安車駟馬罷就第【延年傳】秋九月立皇子宇爲東平王【本紀】宇公孫倢伃子也【宣元六王傳】甘露三年上以戎狄賔服思股肱之美廼圖畫其人於麒麟閣法其形貌署其官爵姓名惟霍光不名曰大司馬大將軍博陸侯姓霍氏次曰衞將軍富平侯張安世次曰車騎將軍龍侯韓增次曰後將軍營平侯趙充國次曰丞相髙平侯魏相次曰丞相博陽侯丙吉次曰禦史大夫建平侯杜延年次曰宗正陽城侯劉徳次曰少府梁邱賀次曰太子太傅蕭望之次曰典屬國蘇武皆有功徳知名當世是以表而揚之明著中興輔佐列於方叔召虎仲山甫焉自丞相黃覇禦史大夫於定國大司農朱邑京兆尹張敞右扶風尹翁歸及儒者夏侯勝等皆以善終著名帝世然不得列於名臣之圖以此知其選矣【通鑑蘇武傳】詔曰廼者鳳凰集新蔡羣鳥四面行列皆鄕鳳凰立以萬數其賜汝南太守帛百匹新蔡長吏三老孝弟力田鰥寡孤獨各有差賜民爵二級毋出今年租【本紀】三月己丑丞相建成侯黃覇薨諡曰定侯【本紀百官表覇傳考異曰本紀百官表皆作己丑通鑑仍荀紀作己巳按長歷是月甲申朔無己巳至三月初六日乃己丑也當是荀紀誤今從本紀百官表】夏五月甲午禦史大夫於定國爲丞相封西平侯太僕陳萬年爲禦史大夫【百官表於定國傳】詔諸儒講五經同異於石渠閣博士沛施讎【受田王孫易】論易譯官令齊周堪博士魯孔覇【俱受大夏侯勝書】千乘歐陽地余濟南林尊【並受歐陽生書】平陵張山拊【音膚】謁者陳畱假倉【並受小夏侯建書】論書博士沛薛廣徳山陽張長安【並受王式詩】論詩博士梁戴聖太子舍人沛聞人通漢【並受後倉禮】論禮公羊博士下邳嚴彭祖侍郎申挽【音晚】伊推宋顯谷梁議郎汝南尹更始待詔劉向【卽更生更名】梁周慶丁姓並論春秋黃門郎梁邱臨【賀子】奉使問諸儒而淮陽中尉韋元成【治魯詩又治禮】受詔與太子太傅蕭望之及諸儒雜論同異條奏其對時公羊家多不見從彭祖等願請內侍郎許廣使者亦並內谷梁家中郎王亥各五人議三十餘事各以經誼對多從谷梁蕭望之等平奏其議天子稱制臨決焉廼立梁邱易大小夏侯尙書谷梁春秋博士【諸傳考異曰荀紀云立谷梁公羊春秋左氏傳博士按公羊博士已立於武帝時宣帝所立只谷梁耳左氏至成哀時猶未立學官故劉歆移書責太常亦可見荀氏之誤今不取石渠議漢書不載其辭今無復存惟杜佑通典尙見一二一議大宗無後族無庶子已有一嫡子當絕父祀以後大宗不戴云大宗不可絕言嫡子不爲後者不得先庶耳族無庶子則當絕父以後大宗聞人通漢曰大宗有絕子不絕其父帝制曰聖議是也一經云大夫之子爲姑姊妹女子子無主後者爲大夫命婦者惟子不報何戴聖以爲惟子不報者言命婦不得降故以大夫之子爲文惟子不報者言猶斷周不得申其服也帝制曰爲父母周是也一蕭太傅云以麻終月數者以其未葬除無文節故不變其服爲稍輕也已除防服未葬者皆至葬反服庶人爲國君亦如之帝制曰會葬服防衣是也又問曰大夫降乳母邪聞人通漢對曰乳母所以不降者報義之服故不降也又問鄕請射告主人樂不告者何也戴聖曰請射告主人者賔主俱當射也夫樂主所以樂賔也故不告於主人也黃門郎臨奏經曰鄕射合樂大射不何也戴聖曰鄕射至而合樂者質也大射人君之禮儀多故不合樂也聞人通漢曰鄕射合樂者人禮也所以合和百姓也大射不合樂者諸侯之禮也韋元成曰鄕射禮所以合樂者鄕人本無樂故合樂嵗時所以合和百姓以同其意也至諸侯當有樂傳曰諸侯不釋懸明用無時也君臣朝廷固當用之矣必須合樂而後合故不云合樂也時公卿以元成議是又問經云宗子孤而殤何也聞人通漢曰孤者師傳曰因殤而見孤也男子二十冠而不爲殤亦不爲孤故因殤而見之戴聖曰凡爲宗子無父乃得爲宗子然爲人後者父𨿽在得爲宗子故稱孤聖又問通漢曰因殤而見孤冠則不爲孤者曲禮曰孤子當室冠衣不純采此孤而言冠何也對曰孝子未曾忘親有父母無父母衣服輙異記曰父母在冠衣不純素父母歿冠衣不純采故言孤言孤者別衣服也聖又曰然則子無父母年且百嵗猶稱孤不斷何乎通漢對曰二十冠而不爲孤父母之防年𨿽老猶稱孤已上特禮議耳諸經盡然今姑附見可以類推】初帝聞衞太子好谷梁春秋以問韋賢夏侯勝史髙皆魯人也言谷梁子皆魯學公羊氏廼齊學也宜興谷梁沛蔡千秋爲郎嘗從魯榮廣受谷梁上召見千秋與公羊家並說上善谷梁說擢千秋爲諫大夫給事中及慶姓爲博士由是谷梁之學大盛【本紀諸傳】烏孫大昆彌元貴靡鴟靡皆病死公主上書言年老土思願得歸骸骨葬漢地天子閔而迎之冬公主與烏孫男女三人俱來至京師年且七十賜以公主田宅奴婢奉養甚厚朝見儀比公主後卒三孫因畱守墳墓云【考異曰通鑑又取西域傳云後叚會宗爲都防乃招還亡畔安定之星靡死子雌栗靡代立按叚會宗爲都防乃在竟寧中竟寧元帝末年載於此恐誤今除去之】初皇太子所愛幸司馬良娣病且死謂太子曰妾死非天命廼諸娣妾良人更祝詛殺我太子憐之且以爲然及司馬良娣死太子悲恚發病忽忽不樂因以過怒諸娣妾莫得進見者久之帝聞太子恨過諸娣妾欲順適其意廼令皇后擇後宮家人子可以虞【與娛同】侍太子者故繡衣禦史王賀女孫政君與【讀曰豫】在其中及太子朝皇后廼見政君等五人微令旁長禦問知太子所欲太子殊無意於五人者不得已於皇后彊應曰此中一人可是時政君坐近太子又獨衣絳緣諸於長禦卽以爲是皇后使侍中杜輔掖庭令濁賢交送政君太子宮見丙殿得禦幸有身先是太子後宮娣妾以十數禦幸久者七八年莫有子及政君一幸而有身是嵗生子於甲館畫堂爲世適【讀曰嫡】皇孫帝愛之自名曰驁字太孫常置左右【元後傳】鴈門太守建平侯杜緩爲太常【百官表】緩延年子也【本傳】郅支單於亦遣使奉獻漢遇之甚厚【匈奴傳】

甘露四年典屬國常惠爲右將軍【百官表】典屬國如故【惠傳】秺侯金賞爲侍中太僕【百官表】匈奴呼韓邪郅支兩單於俱遣使朝獻漢待呼韓邪使有加【匈奴傳】諸儒薦郡文學河內張禹詔太子太傅蕭望之問禹對易及論語大義望之善焉奏禹經學精習有師法可試事奏寢罷歸故官禹嘗從沛郡施讎受易瑯琊王陽膠東庸生問論語【禹傳】

黃龍元年春正月行幸甘泉郊泰畤【本紀】匈奴呼韓邪單於來朝禮賜如初加衣百一十襲錦帛九千匹絮八千斤二月單於歸國始郅支單於以爲呼韓邪降漢兵弱不能復自還卽引其眾西欲攻定右地又屠耆單於小弟本侍呼韓邪亦亡之右地收兩兄餘兵得數千人自立爲伊利目單於道逢郅支合戰郅支殺之並其兵五萬餘人聞漢出兵谷助呼韓邪卽遂畱居右地自度力不能定匈奴乃益西近烏孫欲與並力遣使見小昆彌烏就屠烏就屠見呼韓邪爲漢所擁郅支亡虜欲攻之以稱漢乃殺郅支使持頭送都防在所發八千騎迎郅支郅支見烏孫兵多其使又不反勒兵逢擊烏孫破之因北擊烏揭【邱例反】烏揭降發其兵西破堅昆北降丁令並三國數遣兵擊烏孫常勝之堅昆東去單於庭七千里南去車師五千里郅支畱都之【匈奴傳本紀】詔曰朕旣不明數申詔公卿大夫順民所疾苦今吏或以不禁姦邪爲寛大縱釋有罪爲不苛或以酷惡爲賢皆失其中奉詔宣化如此豈不繆哉方今天下少事賦役省減兵革不動而民多貧盜賊不止其咎安在上計簿務爲欺謾以避其課三公不以爲意朕將何任禦史察計簿有疑不實者按之使眞僞毋相亂【本紀荀紀考異曰迹孝宣之行事豈復有一毫寛厚之意哉治其罪狀使與名律相應無所縱捨贊所謂必罰是也暮年之詔顧謂數申詔公卿務行寛大其誰欺乎荀氏漢紀削去此語其知之矣今從荀紀】三月客星居王良東北可九尺長丈餘西指出閣道間至紫宮【本紀天文志】未央宮輅軨【音零】中雌雞化爲雄毛皮變化而不鳴不將無距【五行志荀紀】夏四月詔曰舉廉吏誠欲得其眞也吏六百石位大夫有罪先請秩祿上通足以效其賢材自今以來毋得舉【本紀】以修撰之職領於他官【考異曰此語見通典不知其時今附於帝終之前】由是太史之官惟知占候【通典】太常掌故東海匡衡調補平原文學學者多上書薦衡經明當世少防今爲文學就官京師後進多欲從衡平原衡不宜在逺方事下太子太傅蕭望之少府梁邱賀問衡對詩諸大義其對深美望之奏衡經學精習說有師道可觀覽帝不甚用儒遣衡歸官而皇太子見衡對私善之【匡衡傳】帝寢疾選大臣可屬【之欲反】者冬十二月癸酉引外屬侍中樂陵侯史髙太子太傅蕭望之少傅周堪至禁中拜髙爲大司馬車騎將軍望之爲前將軍光祿勲堪爲光祿大夫皆受遺詔輔政領尙書事【望之傳百官表】甲戌帝崩於未央宮明年春正月辛丑葬杜陵上尊號曰孝宣皇帝帝不喜儒好觀申子君臣篇【宣紀元紀劉向別錄考異曰宣紀平生慘覈豈無所自漢史顧不載乃軼出於劉向別錄今取之】

班固贊曰孝宣之治信賞必罰綜核名實政事文學法理之士咸精其能至於技巧工匠器械自元成間鮮能及之亦足以知吏稱其職民安其業也遭值匈奴乖亂推亡固存信【讀曰申】威北夷單於慕義稽首稱藩可謂中興矣【考異曰功光祖宗業埀後裔侔徳殷宗周宣矣漢業至宣帝而衰安得功光祖宗又荀氏於元帝贊削孝宣之業衰焉一語其亦有見於此班固此語太過今削去之】

欽定四庫全書

西漢年紀卷二十二

宋王益之撰元帝

孝元皇帝諱奭宣帝太子也母曰共【讀曰恭】哀許皇后八歲立爲太子黃龍元年十二月宣帝崩癸巳太子卽皇帝位謁髙廟尊皇太后曰太皇太后皇后曰皇太后【本紀外戚傳】詔曰夫法令者所以抑暴扶弱欲其難犯而易避也今律令煩多而不約自典文者不能分明而欲羅元元之不逮【師古曰羅网也不逮言意識所不及】斯豈刑中之意哉【師古曰中當也】其議律令可蠲除輕減者條奏惟在便安萬姓而已【刑法志】

初元元年【按原本脫去此四字今補入】三月癸夘封太后兄侍中中郎將王舜爲安平侯【本紀恩澤侯表】倢伃父丞相少史王禁爲陽平侯位特進丙午立王倢伃爲皇后【五行志考異曰通鑑書三月丙午立皇后王氏封後父禁爲陽平侯按侯表王禁以三月癸卯封在立後之前三日又五行志云三月癸卯制書曰封倢伃父丞相少史王禁爲陽平侯位特進丙午立王倢伃爲皇后觀此則立皇后在封禁後明矣通鑑誤今從五行志及侯表】禁自是盛貴用事防宦求官於京師者多得其力【褚先生史記補表】夏四月客星大如色靑白在南斗第二星東可四尺【天文志】五月渤海大水溢【天文志】上遣使者徵瑯邪貢禹及王吉吉年老道病卒上悼之復遣使者弔祠【王吉傳】以禹爲諫大夫數虛己問以政事是時年歲不登郡國多困禹奏言古者宮室有制宮女不過九人秣馬不過八匹墻塗而不雕【與雕同】木摩而不刻車輿器物皆不文畫苑囿不過數十里與民共之任賢使能什一而稅亡它賦斂繇戍之役使民歲不過三日千里之內自給千里之外各置貢職而已故天下家給人足頌聲並作孝文皇帝衣綈【徒奚反】履革器亡雕文金銀之飾後世爭爲奢侈轉轉益甚臣下亦相放【甫往反】效衣服履絝【古袴字】刀劍亂於主上主上時臨朝入廟眾人不能別異甚非所宜然非自知奢僭也猶魯昭公曰吾何僭矣今大夫僭諸侯諸侯僭天子天子過天道其日久矣承衰救亂矯復古化在於陛下臣愚以爲盡如太古難宜少放古以自節焉論語曰君子樂節禮樂方今宮室已定亡可柰何矣其餘盡可減損故時齊三服官輸物不過十笥方今齊三服官作工各數千人一歳費數鉅萬蜀廣漢主金銀器歲各用五百萬三工官官費五千萬東西織室亦然廐馬食粟將萬匹臣禹嘗從之東宮見賜杯案盡文畫金銀飾非當所以賜食臣下也東宮之費亦不可勝計天下之民所爲大饑餓死者是也今民大饑而死死又不葬爲犬豬食人至相食而廐馬食粟苦其太肥气盛怒至乃日步作之王者受命於天爲民父母固當若此乎天不見邪武帝時又多取好女至數千人以塡【與寘同】後宮及棄天下昭帝防弱霍光專事不知禮正妄多臧金錢財物鳥獸魚鱉牛馬虎豹生禽凡百九十物盡瘞藏之又皆以後宮女置於園陵大失禮逆天心又未必稱武帝意也昭帝晏駕光復行之至孝宣皇帝時陛下惡有所言羣臣亦隨故事甚可痛也今天下饑饉可亡大自損減以救之稱天意乎天生聖人蓋爲萬民非獨使自娯樂而已也故詩曰天難諶斯不易惟王上帝臨汝毋貳爾心當仁不讓獨可以聖心參諸天地揆之往古不可與臣下議也若其阿意順指隨君上下臣禹不勝拳拳不敢不盡愚心天子納善其忠【貢禹傳】珠厓反發兵擊之諸縣更叛【賈捐之傳】淮陽中尉韋元成爲少府水衡都尉馮奉世爲執金吾平昌侯王接爲衞尉【百官表】接無故子【外戚傳】史髙以外屬領尙書事蕭望之周堪爲之副望之名儒與堪皆以師傅舊恩甚見尊任數宴見言治亂陳王事望之選白宗室明經有行散騎諫大夫劉更生給事中與侍中金敞並拾遺左右四人同心謀議勸道【讀曰導】上以古制多所欲匡正上甚鄕【讀曰向】納之史髙充位而已與望之有隙長安令楊興說髙曰將軍以親戚輔政貴重於天下無二然眾庶論議令問休譽不專在將軍者何也彼誠有所聞也以將軍之莫府海內莫不卬【讀曰仰】望而所舉不過私門賔客乳母子弟人情忽不自知然一夫竊議語流天下夫富貴在身而列士不譽是有狐白之裘而反衣之也古人病其若此故卑體勞心以求賢爲務傳曰以賢難得之故因曰事不待賢以食難得之故而曰飽不待食惑之甚者也平原文學匡衡材智有餘經學絕倫但以無階朝廷故隨牒在逺方將軍誠召置莫府學士歙【音翕】然歸仁與參事議觀其所有貢之朝廷必爲國器以此顯示眾庶名流於世髙然其言辟衡爲議曹史薦衡於上上以爲郎中上初卽位謙讓重攺作議久不定出劉更生爲宗正【蕭望之劉向匡衡傳百官表通鑑考異曰通鑑載於初元二年按百官表更生爲宗正在初元元年今從表】

初元二年春正月行幸甘泉郊泰畤賜云陽民爵一級女子百戶牛酒【本紀】蕭望之周堪數薦名儒茂材以備諫官防稽鄭朋陰欲附望之望之見納朋接待以意朋數稱述望之短車騎將軍言許史過失後朋行傾邪望之絕不與通朋與大司農史李宮俱待詔堪獨白宮爲黃門郎朋楚士怨恨更求入許史推所言許史事曰皆周堪劉更生教我我闗東人何以知此於是侍中許章白見朋朋出揚言曰我見言前將軍小過五大罪一中書令在旁知我言狀望之聞之以問宏恭石顯顯恭恐望之自訟下於它吏卽挾朋及待詔華龍龍者宣帝時與張子僑等待詔以行污穢不進欲入堪等堪等不納故與朋相結恭顯令二人告望之等謀欲罷車騎將軍疏退許史狀候望之出休日令朋龍上之事下宏恭問狀望之對曰外戚在位多奢滛欲以匡正國家非爲邪也恭顯奏望之堪更生朋黨相稱舉數譖訴大臣毀離親戚欲以專擅權執爲臣不忠誣上不道請謁者召致廷尉時上初卽位不省謁者召致廷尉爲下獄也可其奏後上召堪更生曰系獄上大驚曰非但廷尉問邪以責恭顯皆叩頭謝上曰令出視事恭顯因使髙言上新卽位未以徳化聞於天下而先驗師傅旣下九卿大夫獄宜因決免於是制詔丞相禦史前將軍望之傅朕八年亡它罪過今事久逺識忘難明其赦望之罪收前將軍光祿印綬及堪更生皆免爲庶人【蕭望之傳】二月丁巳立弟竟爲淸河王【本紀諸侯王表考異曰通鑑考異云荀紀竟作寛今從漢書作竟今按荀紀亦作竟字未知溫公所見本與今不同何耶按漢書本紀荀紀立淸河王俱屬正月此獨從年表作二月未知何據】戊午地震於隴西郡毀落太上皇廟殿壁木飾壞敗豲【音完】道縣城郭守寺及民室屋壓殺人眾山崩地裂水泉湧出【本紀考異曰劉向傳作三月今從元紀以爲二月】三月壬申立廣陵厲王太子覇爲王【本紀諸侯王表】詔丞相禦史中二千石舉茂材異等直言極諫之士【本紀按原本無詔丞相以下與下文考異不合今補入】待詔宦者署東海翼奉奏封事曰臣聞人气內逆則感動天地天變見於星气日蝕地變見於奇物震動所以然者陽用其精陰用其形猶人之有五藏六體五藏象天六體象地故藏病則气色發於面體病則欠申動於貌今年太陰建於甲戌律以庚寅初用事歷以甲午從春歷中甲庚律得參陽性中仁義情得公正貞廉百年之精歲也正以精歲本首王位日臨中時接律而地大震其後連月久陰𨿽有大令猶不能復陰气盛矣古者朝廷必有同姓以明親親必有異姓以明賢賢此聖王之所以大通天下也同姓親而易進異姓疏而難通故同姓一異姓五廼爲平均今左右亡同姓獨以舅後之家爲親異姓之臣又疏二後之黨滿朝非特處位埶尢奢僭過度呂霍上官足以卜之甚非愛人之道又非後嗣之長防也陰气之盛不亦宜乎臣又聞未央建章甘泉宮才人各以百數皆不得天性若杜陵園其已禦見者臣子不敢有言𨿽然太皇太后之事也及諸侯王園與其後宮宜爲設員出其過制者此損陰气應天救邪之道也今異至不應災將隨之其法大水極陰生陽反爲大旱甚則有火災春秋宋伯姬是矣惟陛下財察【翼奉傳考異曰荀紀載於七月地再震之後按本紀二月地震下詔舉直言奉當以此時上疏至七月特詔公卿得言奉不爲公卿安得言也今取而附於二月下詔求言之後】令博士鄭寛中以尙書授太子寛中薦言博士張禹善論語詔令禹授太子論語由是遷光祿大夫【禹傳】駙馬都尉侍中史丹自帝爲太子時以父髙任爲中庶子侍從十餘年上以丹舊臣皇考外屬親信之詔丹防太子家【丹傳】待詔鄭朋薦太原太守張敞先帝名臣宜傅輔太子上以問蕭望之望之以爲敞能吏任治煩亂材輕非師傅之器天子使使徵敞欲以爲左馮翊會病卒【敞傳】五月客星見分居捲舌東上感悟下詔曰國之將興尊師而重傅故前將軍蕭望之傅朕八年道以經術厥功茂焉其賜望之爵闗內侯食邑六百戶給事中朝朔望坐次將軍【劉向蕭望之傳天文志本紀考異曰本紀在今冬通鑑載於四月按劉向傳曰前宏恭奏望之等獄決三月地大震是望之黜免在三月地震前也又曰夏客星見捲舌間上感悟下詔賜望之爵闗內侯望之傳亦曰後數月賜望之爵闗內侯本紀書於冬固誤也又按天文志云夏五月客星見昴分居捲舌東則望之之封在五月無疑也通鑑書在四月亦誤】六月闗東饑齊地谷石三百餘民多餓死瑯邪郡人相食在位諸儒多言鹽鐵官及北假田官常平倉可罷毋與民爭利【本紀食貨志考異曰通鑑書於四月今從本紀】秋七月己酉地復震【翼奉傳荀紀通鑑考異曰荀紀書於七月劉向傳云冬地復震按本紀七月詔曰一年中地再動當是荀紀爲是今從之】上以闗東連年被災害民流入闗言事者歸咎於大臣於是數以朝日【顏曰五日一聽朝故云朝日】引見丞相禦史入受詔條責以職事曰惡吏負賊妄意良民至亡辜死或盜賊發吏不亟追而反系亡家後不敢復告以故寖廣民多寃結州郡不理連上書者交於闕廷二千石選舉不實是以在位多不任職民田有災害吏不肯除收趣【讀曰促】其租以故重困闗東流民饑寒疾疫已詔吏轉漕虛倉廩開府藏相振救賜寒者衣至春猶恐不贍今丞相禦史將何施以塞此咎悉意條狀陳朕過失丞相於定國上書謝罪【於定國傳】上復徵周堪劉更生欲以爲諫大夫宏恭石顯白皆以爲中郎【劉向傳】上器重蕭望之不已欲倚以爲相【劉向蕭望之傳通鑑】恭顯及許史子弟侍中諸曹皆側目於望之等更生懼焉乃使其外親上變事言竊聞故前將軍蕭望之等皆忠正無私欲致大治忤於貴戚尙書今道路人聞望之等復進以爲且復見毀讒必曰嘗有過之臣不宜復用是大不然臣聞春秋地震爲在位執政太盛也不爲三獨夫動亦已明矣且往者髙皇帝時季布有罪至於夷滅後赦以爲將軍髙後孝文之間卒爲名臣孝武帝時兒寛有重罪系按道侯韓說諫曰前吾邱壽王死陛下至今恨之今殺寛後將復大恨矣上感其言遂貰寛復用之位至禦史大夫禦史大夫未有及寛者也又董仲舒坐私爲災異書主父偃取奏之下吏罪至不道幸不誅復爲太中大夫膠西相以老病免歸漢有所欲興常有詔問仲舒爲世儒宗定議有益天下孝宣皇帝時夏侯勝坐誹謗系獄三年免爲庶人宣帝復用勝至長信少府太子太傅名敢直言天下美之若乃羣臣多此比類難一二記有過之臣無負國家有益天下此四臣者足以觀矣前宏恭奏望之等獄決三月地大震恭移病出後復視事天陰雨【於具反】雪由是言之地動殆爲恭等臣愚以爲宜退恭顯以章蔽善之罰進望之等以通賢者之路如此太平之門開災異之原塞矣書奏恭顯疑其更生所爲白請考姦詐辭果服遂逮更生系獄下太傅韋元成諫大夫貢禹與廷尉雜考劾更生前爲九卿坐與望之堪謀排車騎將軍髙許史氏侍中者毀離親戚欲退去之而獨專權爲臣不忠幸不伏誅復恩徵用不悔前過而教令人言變事誣罔不道更生坐免爲庶人而望之亦坐使子上書自寃前事恭顯白令詣獄置對望之自殺【劉向傳按原本無而望之以下文意未足今補入】石顯聞眾人匈匈言已殺蕭望之恐天下學士姍【所諫反】已病之是時明經著節士貢禹爲諫大夫顯使人致意深自結納顯因薦禹天子歷位九卿禮事之甚備議者於是稱顯以爲不妬譖望之矣【石顯傳】是歲丞相府史家雌雞伏子漸化爲雄有冠距將鳴【五行志荀紀考異曰五行志以爲初元中不明載年荀紀載於此今從之】中書令宏恭病死石顯爲中書令是時帝被疾不親政事方隆好於音樂以顯久典事中人無外黨精專可信任遂委以政事無小大因顯白決貴幸傾朝百僚皆敬事顯顯爲人巧慧習事能探得人主微指內深賊持詭辧以中傷人忤恨睚眥輙被以危法【石顯傳荀紀】

初元三年春令諸侯相位在郡守下【本紀】珠厓連年不定上與有司議大發軍待詔金馬門賈捐之建議以爲不當擊上使侍中駙馬都尉樂昌侯王商詰問捐之曰珠厓內屬爲郡久矣今背畔逆節而云不當擊長蠻夷之亂虧先帝功徳經義何以處之捐之對曰臣幸得遭明盛之朝危言之防無忌諱之患敢昧死竭捲捲【與拳同】臣聞堯舜聖之盛也禹入聖域而不優故孔子稱堯曰大哉韶曰盡善禹曰無閒以三聖之徳地方不過數千里西被流沙東漸於海朔南曁聲教迄於四海欲與【讀曰預】聲教則治之不欲與者不彊治也故君臣歌徳含气之物各得其宜武丁成王殷周之大仁也然地東不過江黃西不過氐羗南不過蠻荊北不過朔方是以頌聲並作視聽之類咸樂其生越裳氏重九譯而獻此非兵革之所能致及其衰也南徵不還齊桓捄其難孔子定其文以致乎秦興兵逺攻貪外虛內務欲廣地不慮其害然地南不過閩粵北不過太原而天下潰畔禍卒在於二世之末長城之歌至今未絕賴聖漢初興爲百姓請命平定天下至孝文皇帝閔中國未安偃武行文當此之時逸逰之樂絕奇麗之賂塞鄭衞之倡微矣夫後宮盛色則賢者隱處佞人用事則諍臣杜口而文帝不行故諡爲孝文廟稱太宗至於孝武太倉之粟紅腐而不可食都內之錢貫朽而不可校乃探平城之事錄冒頓以來數爲邊害籍兵厲馬因富民以攘服之西連諸國至於安息東過碣石以元莬樂【音樂】浪【音郎】爲郡北郤匈奴萬里更起營塞制南海以爲八郡則天下斷獄萬數民賦數百造鹽鐵酒之利以佐用度猶不能足當此之時冦賊並起軍旅數發父戰死於前子闘傷於後女子乘亭鄣孤兒號於道老母寡婦飲泣巷哭遙設虛祭想魂乎萬里之外淮南王盜冩虎符陰聘名士闗東公孫勇等詐爲使者是皆廓地泰大徵伐不休之故也今天下獨有闗東闗東大者獨有齊楚民眾久困連年流離離其城郭相枕席於道路人情莫親父母莫樂夫婦至嫁妻賣子法不能禁義不能止此社稷之憂也今陛下不忍悁悁之忿欲驅士眾擠【子詣子奚二反】之大海之中快心幽防之地非所以救助饑饉保全元元也詩云蠢爾蠻荊大邦爲讎言聖人起則後服中國衰則先畔動爲國家難自古而患之久矣何況乃復其南方萬里之蠻乎駱越之人父子同川而浴相習以鼻飲與禽獸無異本不足郡縣置也顓顓獨居一海之中霧露气濕多毒艸虫虵水土之害人未見虜戰士自死又非獨珠厓有珠犀瑇瑁也棄之不足惜不擊不損威其民譬猶魚鼈何足貪也臣竊以往者羗軍言之暴師曾未一年兵出不逾千里費四十餘萬萬大司農錢盡廼以少府禁錢續之夫一隅爲不善費尙如此況於勞師逺攻亡士毋功乎求之往古則不合施之當今又不便臣愚以爲此非冠帶之國禹貢所及春秋所治皆可且無以爲願遂棄珠厓專用卹闗東爲憂對奏上以問丞相禦史禦史大夫陳萬年以爲當擊丞相於定國以爲前日興兵擊之連年防軍都尉校尉及丞凡十一人還者二人卒士及轉輸死者萬人以上費用三萬萬餘尙未能盡降今闗東困乏民難搖動捐之議是上乃從之珠厓由是罷【按罷珠厓事史鑑俱載於三年春此本獨附二年之末恐未是今移入此處】捐之數召見言多納用時中書令石顯用事捐之數短顯以故不得官後稀復見捐之賈誼曽孫也【捐之傳】夏四月乙未孝武園白鶴館災翼奉上疏曰臣前言極陰生陽恐有火災不合眀聽未見省答臣竊內不自信今白鶴館以四月乙未時加於夘月宿亢災與前地震同法臣奉廼深知天道之可信也不勝拳拳願復賜閒卒其終始上復延問以得失奉以爲祭天地於云陽汾陰及諸寢廟不以親疎疊毀皆煩費違古制又宮室苑囿奢泰難供以故民困國虛所繇來久不攺其本難以末正廼上疏曰臣聞昔者盤庚攺邑以興殷道聖人羙之竊聞漢徳隆盛在於孝文皇帝躬行節儉外省繇役其時未有甘泉建章及上林中諸離宮館也未央宮又無髙門武防麒麟鳯皇白虎玉堂金華之殿獨有前殿曲臺漸臺宣室溫室承明耳孝文欲作一臺度【大谷反】用百金重民之財廢而不爲其積土基至今猶存又下遺詔不起山墳故其時天下大和百姓給足徳流後嗣如令處於當今因此制度必不能成功名天道有常王道亡常亡常者所以應有常也必有非常之主然後能立非常之功臣願陛下徙都於成周左據成臯右阻黽池前鄕【讀曰向】崧髙後介大河建滎陽扶河東南北千里以爲闗而入敖倉地方百里者八九足以自娯東厭【一葉反】諸侯之權西逺【於萬反】羗胡之難陛下共【讀曰恭】已亡爲按成周之居兼盤庚之徳萬歲之後長爲髙宗漢家郊兆寢廟祭祀之禮多不應古臣奉誠難亶【讀曰但】居而攺作故願陛下遷都正本眾制皆定亡復繕治宮館不急之費歲可餘一年之畜臣聞三代之祖積徳以王然皆不過數百年而絕周至成王有上賢之材因文武之業以周召爲輔有司各敬其事在位莫非其人天下甫二世耳然周公猶作詩書深戒成王以恐失天下書則曰王毋若殷王紂其詩則曰殷之未喪師克配上帝宜監於殷駿命不易今漢初取天下起於丰沛以兵徵伐徳化未洽後世奢侈國家之費當數代之用非直費財又廼費士孝武之世暴骨四夷不可勝數有天下𨿽未久至於陛下八世九主矣𨿽有成王之明然亡周召【讀曰邵】之佐今東方連年饑饉加之以疾疫百姓菜色或至相食地比震動天气混濁日光侵奪繇此言之執國政者豈可以不懷怵惕而戒萬分之一乎故臣願陛下因天變而徙都所謂與天下更始者也天道終而復始窮則反本故能延長而亡窮也今漢道未終陛下本而始之於以永世延祚不亦優乎如因丙子之孟夏順太陰以東行到後七年之明歲必有五年之餘蓄然後大行考室之禮𨿽周之隆盛亡以加此惟陛下畱神詳察萬世之防書奏天子異其意答曰問奉今園廟有七云東徙狀何如奉對曰昔成王徙洛盤庚遷殷其所避就皆陛下所明知也非有聖明不能一變天下之道臣奉愚戇狂惑惟陛下裁赦【翼奉傳】貢禹上言諸離宮及長樂宮衞可減太半以寛繇役【禹傳考異曰貢禹傳載於禹爲禦史大夫之後按百官表禹以初元五年爲禦史大夫本紀罷甘泉建章宮衞在】

【三年不應禹五年尙以爲言也當是傳誤通鑑移於是年下詔之前爲是今從之】天子悼恨蕭望之之死乃擢周堪爲光祿勲堪弟子張猛爲光祿大夫給事中大見信任【劉向傳百官表考異曰荀紀載於永光元年百官表載於此年今從表】是歲右將軍典屬國常惠薨【惠傳】執金吾馮奉世爲右將軍典屬國加諸吏之號【奉世傳】侍中衞尉許嘉爲左將軍【百官表】淮陽相泰山鄭宏以髙第入爲右扶風京師稱之宏所至皆著治迹條教法度爲後所述【百官表傳】

班固曰宣帝時良吏若趙廣漢韓延壽尹翁歸嚴延年張敞之屬皆稱其位然任刑罰或抵罪誅王成黃覇朱邑龔遂鄭宏召信臣等所居民富所去見思生有榮號死見奉祀此廩廩庶幾徳讓君子之遺風矣

初元四年是歲皇后曾祖父濟南平陵王伯墓門梓柱更生枝葉上出屋【五行志荀紀】王莽生【五行志】少府韋元成爲太子太傅【元成傳】

初元五年春正月以周子南君爲周承休侯【本紀按原本無春正月以下求殷後事未有緣起當是脫誤今補入】使諸大夫博士求殷後分散爲十餘姓郡國往往得其大家推求子孫絕不能紀時匡衡議以爲王者存二王后所以尊其先王而通三綂也其犯誅絕之罪者絕而更封他親爲始封君上承其王者之始祖春秋之義諸侯不能守其社稷者絕今宋國已不守其綂而失國矣則宜更立殷後爲始封君而上承湯綂非當繼宋之絕侯也宜明得殷後而已今之故宋推求其嫡久逺不可得𨿽得其嫡嫡之先已絕不當得立禮記孔子曰丘殷人也先師所共傳宜以孔子世爲湯後上以其語不經遂見寢【梅福傳】三月行幸雍祠五畤【本紀】夏四月彗星出西北赤黃色長八尺所後數日長丈餘東北指在參分【天文志】詔曰朕之不逮序位不明眾僚久懬【古曠字】未得其人元元失望上感皇天陰陽爲變咎流萬民朕甚懼之廼者闗東連遭災害饑寒疾疫夭不終命詩不云乎凡民有喪匍【步扶反】匐【步得反】救之其令太官毋日殺所具各減半乘輿秣馬無乏正事而已罷角抵上林宮館希禦幸者齊三服官北假田官鹽鐵官常平倉博士弟子毋置員以廣學者賜宗室子有屬籍者馬一匹至二駟三老孝者帛人五匹弟者力田三匹鰥寡孤獨二匹吏民五十戶牛酒省刑罰七十餘事【又東觀漢記載元帝初元五年輕殊死刑三十四事】除光祿大夫以下至郎中保父母同產之令令從官給事宮司馬中者得爲大父母父母兄弟通籍【本紀應劭曰籍者爲二尺竹牒記其年紀名字物色縣之宮門案省相應乃得入也顏曰司馬門者宮之外門也衞尉有八屯衞侯司馬主衞士徼巡宿衞毎面各二司馬故謂宮之外門爲司馬門】禦史大夫陳萬年卒【荀紀】子咸以萬年任爲郎有異材抗直數言事刺譏近臣書數十上遷爲左曹萬年嘗病召咸教戒於牀下語至夜半咸睡頭觸屏風萬年大怒欲杖之曰乃公教汝汝反睡不聽吾言何也咸叩頭謝曰具曉所言大要教咸讇【古謟字】也萬年廼不復言萬年死後帝擢咸爲禦史中丞總領州郡奏事課第諸刺史內執法殿中公卿以下皆敬憚之是時中書令石顯用事顓權咸頗言顯短顯等恨之【萬年傳】六月辛酉長信少府貢禹爲禦史大夫【百官表】先是陳萬年爲禦史大夫與於定國並位論議無所拂至禹代爲【按原本無陳萬年以下二十三字今補入】禦史大夫數處駮議定國明習政事率常丞相議可【於定國傳】華陰守丞嘉上封事言治道在於得賢禦史之官宰相之副九卿之右不可不選平陵朱云兼資文武忠正有智略可使以六百石秩試守禦史大夫以盡其能上廼下其事匡衡對以爲大臣者國家之股肱萬姓所瞻仰明王所愼擇也傳曰下輕其上爵賤人圖柄臣則國家搖動而民不靜矣今嘉從守丞而圖大臣之位欲以匹夫徒步之人而超九卿之右非所以重國家而尊社稷也自堯之用舜文王之於太公猶試然後爵之又況朱云者乎云素好勇數犯法亡命受易頗有師道其行義未有以異今禦史大夫禹絜白廉正經術通明有伯夷史魚之風海內莫不聞知而嘉猥稱云欲令爲禦史大夫妄相稱舉疑有姦心漸不可長宜下有司案驗以明好惡嘉竟坐之【朱云傳】貢禹自在位數言得失書數十上禹以爲古民亡賦算口錢起武帝徵伐四夷重賦於民民產子三歲則出口錢故民重困至於生子輙殺甚可悲痛宜令兒七歲去齒乃出口錢年二十乃算天子下其議令民產子七歲乃出口錢自此始禹又言古者不以金錢爲幣専意於農故一夫不耕必有受其饑者今漢家鑄錢及諸鐵官皆置吏卒徒攻山取銅鐵一歲功十萬人已上中農食七人是七十萬人常受其饑也鑿池數百丈銷陰气之精地藏空虛不能含气出云斬伐林木亡有時禁水旱之災未必不繇此也自五銖錢起以來七十餘年民坐盜鑄錢被刑者眾富人積錢滿室猶亡厭足民心動搖商賈求利東西南北各用智巧好衣美食歲有十二之利而不出租稅農夫父子暴露中野不避寒暑捽【才兀反】艸杷【蒲巴反】土手足胼【步千反】胝【竹屍反】已奉谷租又出稾稅鄕部私求不可勝供故民棄本逐末耕者不能半貧民𨿽賜之田猶賤賣以賈窮則起爲盜賊何者末利深而惑於錢也是以姦邪不可禁其原皆起於錢也疾其末者必絕其本宜罷采珠玉金銀鑄錢之官無復以爲幣市井勿復販賣除其租銖之律租稅祿賜皆以布帛及谷使百姓一歸於農復古道便【禹傳】議者以爲交易待錢布帛不可尺寸分裂禹議遂寢【食貨志】禹又言諸宮奴婢十萬餘人戲防亡事稅良民以給之歲費五六鉅萬宜免爲庶人廩食令代闗東戍卒乘北邊亭塞候望又欲令近臣自諸曹侍中以上家亡得私販賣與民爭利犯者輙免官削爵不得仕宦又言孝文皇帝時貴廉絜賤貪污賈人贅壻及吏坐贓者皆禁錮不得爲吏賞善罰惡不阿親戚罪白者伏其誅疑者以與民亡贖罪之法故令行禁止海內大化天下斷獄四百與刑錯亡異武帝始臨天下尊賢用事辟地廣境數千里自見功大威行遂從【讀曰縱】耆【讀曰嗜】欲用度不足乃行壹切之變使犯法者贖罪入谷者補吏是以天下奢侈官亂民貧盜賊並起亡命者眾郡國恐伏其誅則擇便巧史書習於計簿能欺上府者以爲右職姦軌不勝則取勇猛能操切百姓以苛暴威服下者使居大位故亡義而有財者顯於世欺謾而善書者尊於朝誖【布內反】逆而勇猛者貴於官故俗皆曰何以孝弟爲財多而光榮何以禮義爲史書而仕宦何以謹愼爲勇猛而臨官故黥劓而髠鉗者猶復攘臂爲政於世行𨿽犬彘家富埶足目指气使是爲賢耳故謂居官而置富者爲雄桀處姦而得利者爲壯士兄勸其弟父勉其子俗之壞敗乃至於是察其所以然者皆以犯法得贖罪求士不得眞賢相守崇財利誅不行之所致也今欲興至治致太平宜除贖罪之法相守選舉不以實及有臧者輙行其誅亡但免官則爭盡力爲善貴孝弟賤賈人進眞賢舉實廉而天下治矣孔子匹夫之人耳以樂道正身不解【讀曰懈】之故四海之內天下之君防孔子之言亡所折中【竹仲反】況乎以漢地之廣陛下之徳處南面之尊秉萬乘之權因天地之助其於變世易俗調和陰陽陶冶萬物化正天下易於決流抑隊自成康以來幾且千歲欲爲治者甚眾然而太平不復興者何也以其舎法度而任私意奢侈行而仁義廢也陛下誠深念髙祖之苦醇法太宗之治正己以先下選賢以自輔開進忠正致誅姦臣逺放讇佞放出園陵之女罷倡樂絕鄭聲去甲乙之帳退僞薄之物修節儉之化驅天下之民皆歸於農如此不懈則三王可侔五帝可及惟陛下畱意省察天下幸甚天子𨿽未盡從然嘉其質直之意【禹傳】匈奴郅支單於自以道逺又恐漢擁防呼韓邪而不助已困辱漢使江廼始等遣使奉獻因求侍子願爲內附漢議遣衞司馬長安谷吉送之旣至郅支單於怒竟殺吉等【考異曰按陳湯傳初元四年郅支求侍子元紀五年谷吉使奴匈不還又湯傳云禦史大夫貢禹議吉不可遣按禹今年六月始爲禦史大夫或者郅支以四年求侍子而吉以五年使匈奴也今從通鑑載於五年】貢禹奏言古者天子七廟今孝惠孝景廟皆親盡宜毀及郡國廟不應古禮宜正定天子是其議未及施行十二月丁未禹卒天子賜錢百萬以其子爲郎丁巳長信少府薛廣徳爲禦史大夫廣徳爲人溫雅有醖籍及爲三公直言諫爭【韋元成貢禹薛廣徳傳百官表】瑯邪諸葛丰爲司校尉刺舉無所避京師爲之語曰間何闊逢諸葛上嘉其節加丰秩光祿大夫時侍中許章以外屬貴幸奢不奉法度賓客犯事與章相連丰案劾章欲奏其事適逢許章私出丰駐車舉節詔章曰下欲收之章廹窘馳車去丰追之許侍中因得入宮門自歸上丰亦上奏於是收丰節司去節自丰始丰上書謝曰臣丰駑怯文不足以勸善武不足以執邪陛下不量臣能否拜爲司校尉未有以自效復秩臣爲光祿大夫官尊責重非臣所當處也又廹年歲衰暮常恐卒塡溝渠無以報厚徳使論議士譏臣無補長獲素餐之名故常願捐一旦之命不待時而斷姦臣之首縣於都市編書其罪使四方明知爲惡之罰然後卻就斧鉞之誅誠臣所甘心也夫以布衣之士尙猶有刎頸之交今以四海之大曾無伏節死誼之臣率盡茍合取容阿黨相爲念私門之利忘國家之政邪穢濁混之气上感於天是以災變數見百姓困乏此臣下不忠之效也臣誠恥之亡已凡人情莫不欲安存而惡危亡然忠臣直士不避患害者誠爲君也今陛下天覆地載物無不容使尙書令堯賜臣丰書曰司者刺舉不法善善惡惡非得顓之也勉處中和順經術意恩深徳厚臣丰頓首幸甚臣竊不勝憤懣【音滿】願賜淸宴惟陛下裁幸上不許是後所言益不用【諸葛丰傳】

﹤史部﹐編年類﹐西漢年紀﹥

欽定四庫全書

西漢年紀卷二十三

宋王益之撰元帝

永光元年春三月隕霜殺麥苖【荀紀】詔曰五帝三王任賢使能以登至平而今不治者豈斯民異哉咎在朕之不明亡以知賢也是故壬人在位而吉士雍【讀曰壅】蔽重以周秦之獘民漸薄俗去禮義觸刑法豈不哀防繇此觀之元元何辜其赦天下令厲精自新各務農畆無田者皆假之貸種食如貧民賜吏六百石以上爵五大夫勤事吏二級爲父後者民一級女子百戶牛酒鰥寡孤獨髙年帛【荀紀本紀】夏四月日色靑白亡景日中有景無光【五行志】上詔責三公曰郎有從東方來者言民父子相棄丞相禦史案事之吏匿不言邪將從東方來者加增之也何以錯繆至是欲知其實方今年嵗未可預知也卽有水旱其憂不細公卿有可以防其未然救其已然者冝各以誠對毋有所諱【於定國傳】秋九月上酎祭宗廟【按原本無秋九月以下八字與下文考異不合今補入】丞相於定國大司馬車騎將軍史髙禦史大夫薛廣徳俱乞骸骨皆賜安車駟馬黃金六十斤罷廣徳歸縣其安車傳子孫【薛廣徳傳考異曰百官表載七月癸未大司馬髙免又載七月辛亥韋元成爲禦史大夫則是廣徳之免亦在七月矣至於定國之免乃以爲十一月戊寅按廣徳傳云秋酎月餘以嵗惡民流與丞相定國大司馬車騎將軍史髙俱乞骸骨皆賜安車駟馬黃金六十斤罷廣徳爲禦史大夫凡十月廣徳以去年十二月爲禦史大夫則是九月爲是又考於定國傳上責詔三公云方今年嵗未可預知也卽有水旱其憂不細使已至十月不應云年嵗未可預知也傳所載前後參錯未知孰是今皆削去日月載於秋酎前後】上之爲太子也受經於太中大夫孔覇及卽位覇以師賜爵闗內侯食邑八百戶號褎成君給事中及覇薨上素服臨弔者再至賜東園祕器錢帛防贈以列侯禮諡曰烈君覇孔子十三世孫也【孔光傳】戊子侍中衛尉王接爲大司馬車騎將軍【百官表】是月日乃有光【五行志】石顕憚周堪張猛數譖毀焉【考異曰劉向傳作恭顯然按是時宏恭已死今從通鑑削去恭字】劉更生懼其傾危乃上封事諫曰臣前幸得以骨肉備九卿奉法不謹乃復防恩竊見災異並起天地失常徴表爲國欲終不言念忠臣𨿽在甽【古畎字】畆猶不忘君惓惓【讀與拳同】之義也況重以骨肉之親又加以舊恩未報乎欲竭愚誠又恐越職然惟二恩未報忠臣之義一抒【食汝反】愚意退就農畆死無所恨臣聞舜命九官濟濟相讓和之至也眾賢和於朝則萬物和於野故簫韶九成而鳯凰來儀擊石拊石百獸率舞四海之內靡不和寧及至周文開基西郊雜遝眾賢罔不肅和崇推讓之風以銷分爭之訟文王旣沒周公思慕歌詠文王之徳其詩曰於【讀曰烏】穆淸廟肅雍顯相濟濟多士秉文之徳當此之時武王周公繼政朝臣和於內萬國驩於外故盡得其驩心以事其先祖其詩曰有來雍雍至止肅肅相維辟公天子穆穆言四方皆以和來也諸侯和於下天應報於上故周頌曰降福穰穰又曰飴【與貽同】我釐【與來同】麰【音牟】釐麰麥也始自天降此皆以和致和獲天助也下至幽厲之際朝廷不和轉相非怨詩人疾而憂之曰民之無良相怨一方眾小在位而從邪議歙歙【音翕】相是而背君子故其詩曰歙歙訿訿【音紫】亦孔之哀謀之其臧則具是違謀之不臧則具是依君子獨處守正不撓【女教反】眾枉勉彊以從王事則反見憎毒防愬故其詩曰宻勿從事不敢告勞無罪無辜防口嗸嗸【音敖】當是之時日月薄蝕而無光其詩曰朔日辛夘日有蝕之亦孔之丑又曰彼月而防此日而防今此下民亦孔之哀又曰日月鞠凶不用其行四國無政不用其良天變見於上地變動於下水泉沸騰山谷易處其詩曰百川沸騰山冡卒崩髙岸爲谷深谷爲陵哀今之人胡憯【千感反】莫懲霜降失節不以其時其詩曰正月繁霜我心憂傷民之訛言亦孔之將言民以是爲非甚眾大也此皆不和賢不肖易位之所致也自此之後天下大亂簒殺殃禍並作厲王奔彘幽王見殺至乎平王末年魯隱之始卽位也周大夫祭【側介反】伯乖離不和出奔於魯而春秋爲諱不言來奔傷其禍殃自此始也是後尹氏世卿而専恣諸侯背畔而不朝周室卑防二百四十二年之間日食三十六地震五山陵崩陁【丈爾反】二彗星三見夜常星不見夜中星隕如一火災十四長狄入三國五石隕墜六鶂【五歷反】退飛多麋有蜮【音域】蜚鸜鵒來巢者皆一見晝冥晦【於具下同】木冰李梅冬實七月霜降艸木不死八月殺菽大雹雪雷霆失序相乘水旱饑蝝螽【音終】螟【音防】午並起當是時禍亂輙應弒君三十六亡國五十二諸侯奔走不得保其社稷者不可勝數也周室多禍晉敗其師於貿【莫候反】戎伐其郊鄭傷桓王戎執其使衛侯朔召不往齊逆命而助朔五大夫爭權三君更立莫能正理遂至陵夷不能復興由此觀之和气致祥乖气致異祥多者其國安異眾者其國危天地之常經古今之通義也今陛下開三代之業招文學之士優遊寛容使得並進今賢不肖渾殽白黒不分邪正雜糅【汝救反】忠防並進章交公車人滿北軍朝臣舛午【五故反】膠戾乖剌【來曷反】更相防愬轉相是非傳授增加文書紛糾前後錯繆毀譽渾亂所以營惑耳目感移心意不可勝載分曹爲黨往往羣朋將同心以陷正臣正臣進者治之表也正臣陷者亂之機也乘治亂之機未知孰任而災異數見此臣所以寒心者也夫乘權借勢之人子弟鱗集於朝羽翼陰附者眾輻湊於前毀譽將必用以終乖離之咎是以日月無光雪霜夏隕海水沸出陵谷易處列星失行皆怨气之所致也夫遵衰周之軌迹循詩人之所刺而欲以成太平致雅頌猶卻行而求及前人也初元以來六年矣案春秋六年之中災異未有稠如今者也夫有春秋之異無孔子之救猶不能解紛況甚於春秋乎原其所以然者防邪並進也防邪所以並進者由上多疑心旣已用賢人而行善政如或譖之則賢人退而善政還夫執狐疑之心者來讒賊之口持不斷之意者開羣枉之門讒邪進則眾賢退羣枉盛則正士消故易有否【皮鄙反】泰小人道長君子道消則政日亂故爲否否者閉而亂也君子道長小人道消則政日治故爲泰泰者通而治也詩又云雪麃麃【彼驕反】見晛聿消與易同義昔者鯀共工驩兜與舜禹雜處堯朝周公與管蔡同居周位當是時疊進相毀流言相謗豈可勝道防帝堯成王能賢舜禹周公而消共工管蔡故以大治榮華至今孔子與季孟偕仕於魯李斯與叔孫俱宦於秦定公始皇賢季孟李斯而消孔子叔孫故以大亂污辱至今故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不反者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇【古謟字】不當在位歷年而不去故出令則如反汗用賢則如轉石去佞則如防山如此望陰陽之調不亦難乎是以羣小窺見間隙緣飾文字巧言醜詆【丁禮反】流言飛文嘩於民間故詩云憂心悄悄慍於羣小小人成羣誠足慍也昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也故賢人在上位則引其類而聚之於朝易曰飛龍在天大人聚也在下位則思與其類俱進易曰防茅茹以其彚徵吉在上則引其類在下則推其類故湯用伊尹不仁者逺而眾賢至類相致也今佞邪與賢臣並在交防之內合黨共謀違善依惡歙歙訿訿數設危險之言欲以傾移主上如忽然用之此天地之所以先戒災異之所以重至者也自古明聖未有無誅而治者也故舜有四放之罰而孔子有兩觀之誅然後聖化可得而行也今以陛下明知誠深思天地之心迹察兩觀之誅覽否泰之卦觀雪之詩歷周唐之所進以爲法原秦魯之所消以爲戒考祥應之福省災異之禍以揆當世之變放逺佞邪之黨壊散險詖之聚杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也臣幸得托肺附誠見陰陽不調不敢不通所聞竊推春秋災異以效今事一二條其所以不冝宣泄臣謹重封昧死上石顯見其書愈與許史比而怨更生等【劉向傳】長安令楊興與賈捐之善捐之欲得召見謂興曰京兆尹缺使我得見言君蘭京兆尹可立得【考異曰荀紀作君簡通鑑從漢書今從之】興曰縣官常言興瘉【與愈同】薛大夫我易助也君房下筆言語妙天下使君房爲尙書令勝五鹿充宗逺甚捐之曰令我得代充宗君蘭爲京兆京兆郡國首尙書百官本天下眞大治士則不隔矣捐之前言平恩侯可爲將軍期思侯並可爲諸曹皆如言又薦謁者滿宣立爲冀州刺史言中謁者不冝受事宦者不冝入宗廟立止相薦之信不當如是乎興曰我復見言君房也捐之復短石顯興曰顯鼎貴上信用之今欲進第從我計且與合意卽得入矣捐之卽與興共爲薦顯奏以爲冝賜爵闗內侯引其兄弟以爲諸曹又共爲薦興奏以爲可試守京兆尹石顯聞知白之上乃下興捐之獄令皇后父平陽侯王禁與顯共雜治奏興捐之懷詐僞以上語相風【讀曰諷】更【工衡反】相薦譽欲得大位漏泄省中語罔上不道書曰防說殄行震驚朕師王制順非而澤不聽而誅請論如法捐之竟坐棄市興減死罪一等髠鉗爲城旦【捐之傳】上之爲太子也歐陽地余以中庶子授經及卽位地余侍中貴幸是嵗爲少府【百官表儒林傳】故建章衛尉丙顯爲太僕【百官表】匈奴呼韓邪單於民眾益盛塞下禽獸盡單於足以自衛不畏郅支其大臣多勸單於北歸者久之單於竟北歸庭民眾稍稍歸之其國遂定【匈奴傳通鑑】

永光二年春二月丁酉禦史大夫韋元成爲丞相封扶陽侯右扶風鄭宏爲禦史大夫【百官表元成傳】上問給事中匡衡以日食地震之變及政治得失衡上疏曰臣聞五帝不同禮三王各異教民俗殊務所遇之時異也陛下躬聖徳開太平之路閔愚吏民觸法抵禁比年大赦使百姓得攺行自新天下幸甚臣竊見大赦之後姦邪不爲衰止今日大赦明日犯法相隨入獄殆導之未得其務也蓋保民者陳之以徳義示之以好惡觀其失而制其冝故動之而和綏之而安今天下俗貪財賤義好聲色上侈靡廉恥之節薄淫僻之意縱綱紀失序疏者逾內親戚之恩薄防姻之黨隆茍合徼幸以身設利不攺其原𨿽嵗赦之刑猶難使錯而不用也臣愚以爲冝壹曠然大變其俗孔子曰能以禮讓爲國乎何有朝廷者天下之楨幹也公卿大夫相與循禮恭讓則民不爭好仁樂施則下不暴上義髙節則民興行寛柔和惠則眾相愛四者明王之所以不嚴而成化也何者朝有變色之言則下有爭鬭之患上有自専之士則下有不讓之人上有克勝之佐則下有傷害之心上有好利之臣則下有盜竊之民此其本也今俗吏之治皆不本禮讓而上克暴或忮害好陷人於罪貪財而慕埶故犯法者眾姦邪不止𨿽嚴刑峻法猶不爲變此非其天性有由然也臣竊考國風之詩周南召南被賢聖之化深故篤於行而廉於色鄭伯好勇而國人暴虎秦穆貴信而士多從死陳夫人好巫而民祀晉侯好儉而民畜聚太王躬仁邠國貴恕由此觀之治天下者審所上而已今之僞薄忮害不讓極矣臣聞教化之流非家至而人說之也賢者在位能者在職朝廷崇禮百僚敬讓道徳之行由內及外自近者始然後民知所法遷善日進而不自知是以百姓安陰陽和神靈應而嘉祥見詩曰商邑翼翼四方之極壽考且寧以保我後生此成湯所以建至治保子孫化異俗而懷鬼方也今長安天子之都親承聖化然其習俗無以異於逺方郡國來者無所法則或見侈靡而放效之此教化之原本風俗之樞機宜先正者也臣聞天人之際精祲【子鴆反】有以相蕩善惡有以相推事作乎下者象動乎上陰陽之理各應其感陰變則靜者動陽蔽則明者晻【與暗同】水旱之災隨類而至今闗東連年饑饉百姓乏困或至相食此皆生於賦斂多民所共者大而吏安集之不稱之效也陛下祗畏天戒哀閔元元大自減損省甘泉建章宮衛罷珠厓偃武修文將欲度唐虞之隆絕殷周之衰也諸見罷珠厓詔書莫不欣欣人自以將見太平也宜遂減宮室之度省靡麗之飾考制度修內外近忠正逺巧佞放鄭衛進雅頌舉異材開直言任溫良之人退刻薄之吏顯絜白之士昭無欲之路覽六藝之意察上世之務明自然之道博和睦之化以崇至仁匡失俗易民視令海內昭然咸見本朝之所貴道徳宏於京師淑聞揚乎疆外然後大化可成禮讓可興也上說其言遷爲光祿大夫太子少傅【匡衡傳】秋七月隴西羗彡【所廉先廉二反】姐【音紫】旁種反詔召丞相韋元成禦史大夫鄭宏大司馬車騎將軍王接左將軍許嘉右將軍馮奉世入議是時嵗比不登京師谷石二百餘邊郡四百闗東五百四方饑饉朝廷方以爲憂而遭羗變元成等漠然莫有對者奉世曰羗虜近在竟內背畔不以時誅亡以威制逺蠻臣願帥師討之上問用兵之數對曰臣聞善用兵者役不再興糧不三載故師不久暴而天誅亟決往者數不料敵而師至於折傷再三發軵則曠日煩費威武虧矣今反虜無慮三萬人法當倍用六萬人然羗戎弓矛之兵耳器不犀利可用四萬人一月足以決丞相禦史兩將軍皆以爲民方収斂時未可多發萬人屯守之且足奉世曰不可天下被饑饉士馬羸耗守戰之備久廢不簡夷狄皆有輕邊吏之心而羗首難今以萬人分屯數處虜見兵少必不畏懼戰則挫兵病師守則百姓不救如此怯弱之形見羗人乘利諸種並和相扇而起臣恐中國之役不得止於四萬非財幣所能解故少發師而曠日與一舉而疾決利害相萬也固爭之不能得有詔益二千人於是遣奉世將萬二千人騎以將屯爲名典屬國任立防軍都尉韓昌爲偏禆到隴西分屯三處典屬國爲右軍屯白石防軍都尉爲前軍屯臨洮奉世爲中軍屯首陽西極上前軍到降同阪【府板反】先遣校尉在前與羗爭地利又別遣校尉救民於廣陽谷羗虜盛多皆爲所破殺兩校尉奉世具上地形部眾多少之計願益三萬六千人乃足以決事【馮奉世傳】八月上令發兵六萬餘人拜太常弋陽侯任千秋爲奮武將軍以助馮奉世奉世上言願得其眾不湏復煩大將因陳轉輸之費上於是以璽書勞奉世且讓之曰皇帝問將兵右將軍甚苦暴露羗虜侵邊境殺吏民甚逆天道故遣將軍帥士大夫行天誅以將軍材質之羙奮精兵誅不軌百下百全之道也今乃有畔敵之名大爲中國羞以昔不閒習之故邪以恩厚未洽信約不明耶朕甚怪之上書言羗虜依深山多徑道不得不多分部遮要害湏得後發營士足以決事部署已定埶不可復置大將聞之前爲將軍兵少不足自守故發近所騎日夜詣非爲擊也今發三輔河東宏農越騎迹射佽飛彀者【劉徳曰彀者謂能張弩者】羽林孤兒及呼速絫【力追反】嗕【乃彀反】種方急遣且兵凶器也必有成敗者患防不豫定料敵不審也故復遣奮武將軍兵法曰大將軍出必有偏禆所以揚威武參計防將軍又何疑焉夫愛吏士得眾心舉而無悔禽敵必全將軍之職也若乃轉輸之費則有司存將軍勿憂須奮武將軍兵到合擊羗虜十月兵畢至隴西十一月並進羗虜大破斬首數千級餘皆走出塞兵未決間漢復發募士萬人拜定襄太守韓安國爲建威將軍未進聞羗破還上曰羗虜破散創艾亡逃出塞其罷吏士頗畱屯田備要害處【本紀馮奉世傳】是月天艸如莎相樛結如彈丸【五行志荀紀按原本天艸二語入前上令發兵六千餘人之上文意不屬今移於此】是嵗有獻雄鷄生角者【五行志】陽平侯王禁薨子鳯嗣【五行志】左馮翊嚴彭祖爲太子太傅【百官表】彭祖延年弟也【嚴延年傳】防直不事權貴或說曰天時不勝人事君以不修小禮曲意亡貴人左右之助經誼𨿽髙不至宰相願少自勉彊彭祖曰凡通經術固當修行先王之道何可委曲從俗茍求富貴乎彭祖竟以太傅官終初彭祖與魯國顏安樂事眭孟孟曰春秋之意在二子矣孟死彭祖安樂各顓門教授由是公羊春秋有顏嚴之學【儒林傳】隴西太守馮野王爲左馮翊【百官表】野王奉世子也石顯見奉世父子爲公卿著名女又爲倢伃在內顯心欲附之薦言倢伃兄謁者逡【千旬反】修敕宜侍帷幄天子召見欲以爲侍中逡請間言事上聞逡言顯顓權大怒罷逡歸故官【石顯傳】

永光三年春二月馮奉世還京師更爲左將軍光祿勲如故後錄功拜爵下詔曰羗虜桀黠賊害吏民攻隴西府寺燔燒置亭絕道橋甚逆天道左將軍光祿勲奉世前將兵徵討斬捕首虜八千餘級鹵馬牛羊以萬數賜奉世爵闗內侯食邑五百戶黃金六十斤禆將校尉三十餘人皆拜【本紀奉世傳】三月立皇子康爲濟陽王【本紀】康傅昭儀子也昭儀少爲上官太后才人自帝爲太子得進幸帝卽位立爲倢伃欲殊之於後宮以其有子爲王上尙在未得稱太后乃更號曰昭儀賜以印綬位在倢伃上昭其儀尊之也【外戚傳】秋七月壬戌以平恩侯許嘉爲大司馬車騎將軍【百官表】帝悼傷許共哀後居位日淺而遭霍氏之辜故選嘉女以配皇太子初入太子家上令中常侍黃門親近者侍送還白太子懽悅狀帝喜謂左右酌酒賀我左右皆稱萬嵗久之有一男失之【許皇后傳】是嵗郡國置五經百石卒史【儒林傳序】侍中中郎將王商爲右將軍【百官表】

永光四年夏六月甲戌孝宣園東闕災戊寅晦日有食之【按原本無夏六月以下今補入】於是上召諸前言日變在周堪張猛者責問皆稽首謝乃下詔曰河東太守堪先帝賢之命而傅朕資質淑茂道術通明論議正直秉心有常發憤悃【口本反】愊【平力反】信有憂國之心以不能阿尊事貴孤特寡助抑厭【一甲反】遂退卒不克明往者眾臣見異不務自修深惟其故而反晻昧說天托咎此人朕不得已出而試之以彰其材堪出之後大變仍臻眾亦嘿然堪治未期年而三老官屬有識之士詠頌其羙使者過郡靡人不稱此固足以彰先帝之知人而朕有以自明也俗人乃造端作基非議詆欺或引幽隱非所宜明意疑以類欲以陷之朕亦不取也朕廹於俗不得専心乃者天著大異朕甚懼焉今堪年衰嵗暮恐不得自信【讀曰伸】排於異人將安究之防其徴堪詣行在所拜爲光祿大夫秩中二千石領尙書事張猛復爲太中大夫給事中顯幹尙書尙書五人皆其黨也堪希得見常因顯白事事決顯口【劉向傳】東郡京房學易於梁人焦延壽延壽常曰得我道以亡身者京生也其說長於災變分六十四卦更直日用事以風寒溫爲候各有占驗房用之尢精以孝防爲郎上疏屢言災異有驗天子說之數召見問房對曰古帝王以功舉賢則萬化成瑞應著末世以毀譽取人故功業廢而致災異宜令百官各試其功災異可息詔使房作其事房奏考功課吏法上令公卿朝臣與房防議溫室皆以房言煩碎令上下相司不可許上意鄕之時部刺吏奏事京師上召見諸刺史令房曉以課事刺史復以爲不可行惟禦史大夫鄭宏光祿大夫周堪初言不可後善之【考異曰此事通鑑載於建昭二年按房奏考功課吏法上令公卿朝臣與房防議皆以房言煩碎不可許惟禦史大夫鄭宏光祿大夫周堪初言不可後善之然周堪爲光祿大夫在永光四年未防疾瘖而卒則房此事在永光四年明矣今載於周堪拜光祿大夫之後按考異稱載此事於周堪拜光祿大夫之後而此上不書拜周堪日月疑有脫誤】是時中書令石顯専權顯友人五鹿充宗爲尙書令與房同經論議相非二人用事房常宴見問上曰陛下視今爲治邪亂邪上曰亦極亂耳尙何道房曰今所任用者誰與【考異曰故資政殿學士邵亢得兩浙錢王冩本漢書無亂邪二字有上曰亦極亂耳尙何道房曰今十二字今從通鑑】上曰然幸其瘉於彼又以爲不在此人也房指謂石顯上亦知之謂房曰已諭房罷出【房傳按原本無上曰以下三十三字語意未完今節錄房傳補入】光祿大夫領尙書事周堪疾瘖不能言而卒石顯誣譖張猛令自殺於公車劉更生傷之乃著疾防摘要救危及世頌凡八篇依興古事悼已及同類也遂廢十餘年【劉向傳】初髙祖時令諸侯王都皆立太上皇廟至惠帝尊髙帝廟爲太祖廟景帝尊孝文廟爲太宗廟行所嘗幸郡國各立太祖太宗廟至孝宣本始二年復尊孝武廟爲世宗廟行所巡狩亦立焉凡祖宗廟在郡國六十八合百六十七所而京師自髙祖下至宣帝與太上皇悼皇考各自居陵旁立廟並爲百七十六又園中各有寢便殿日祭於寢月祭於廟時祭於便殿寢日四上食廟嵗二十五祠【漢儀注宗廟一嵗十二祠五月嘗麥六月七月三伏立秋防婁又嘗粢八月先夕饋飱皆一太牢酎祭用九太牢十月嘗稻又飲蒸二太牢十月嘗十二月臘二太牢又毎月一太牢如閏加一祀與此上則爲二十五祀】便殿嵗四祀又月一遊衣冠而昭靈後武哀王昭哀後孝文太后孝昭太后衞思後戾太子戾後各有寢園與諸帝合凡三十所一嵗祠上食二萬四千四百五十五用衞士四萬五千一百二十九人祝宰樂人萬二千一百四十七人養犧牲卒不在數中貢禹嘗以爲言至是乃下詔先議罷郡國廟曰朕聞明王之禦世也遭時爲法因事制宜往者天下初定逺方未賔因嘗所親以立宗廟蓋建威銷萌一民之至權也今賴天地之靈宗廟之福四方同軌蠻貊貢職久遵而不定令疏逺卑賤共【讀曰恭】承尊祀殆非皇天祖宗之意朕甚懼焉傳不云乎吾不與【讀曰豫】祭如不祭其與將軍列侯中二千石二千石諸大夫博士議郎議丞相元成禦史大夫鄭宏太子太傅嚴彭祖少府歐陽地余諫大夫尹更始等七十人皆曰臣聞祭非自外至者也繇中出生於心也故惟聖人爲能饗帝孝子爲能饗親立廟京師之居躬親承事四海之內各以其職來助祭尊親之大義五帝三王所共不易之道也詩云有來雍雍至止肅肅相維辟公天子穆穆春秋之義父不祭於支庻之宅君不祭於臣僕之家王不祭於下土諸侯臣等愚以爲宗廟在郡國宜無修臣請勿復修奏可【韋元成傳】九月戊子罷昭靈後武哀王昭哀後衛思後戾太子戾後園皆不奉祠裁置吏卒守焉冬十月乙丑罷祖宗廟在郡國者【本紀韋元成傳】諸陵分屬三輔【本紀顏曰先是諸陵總屬太常今各依其地界屬三輔】以渭城壽陵亭部原上爲初陵詔曰安土重遷黎民之性骨肉相附人情所願也頃者有司緣臣子之義奏徙郡國民以奉園陵令百姓逺棄先祖墳墓破業失產親戚別離人懷思慕之心家有不安之意是以東垂被虛耗之害闗中有無聊之民非久長之防也詩不云乎民亦勞止迄可小康惠此中國以綏四方今所爲初陵者勿置縣邑使天下咸安土樂業亡有動搖之心布告天下令明知之又罷先後父母奉邑【本紀】十一月復下詔曰蓋聞明王制禮立親廟四祖宗之廟萬世不毀所以明尊祖敬宗著親親也朕獲承祖宗之重惟大禮未備戰栗恐懼不敢自顓其與將軍列侯中二千石二千石諸大夫博士議丞相元成等四十四人奏議曰禮王者始受命諸侯始封之君皆爲太祖以下五廟而疊毀毀廟之主臧乎太祖五年而再殷祭言壹禘壹祫也祫祭者毀廟與未毀廟之主皆合食於太祖父爲昭子爲穆孫復爲昭古之正禮也祭義曰王者禘其祖自出以其祖配之而立四廟言始受命而王祭天以其祖配而不爲立廟親盡也立親廟四親親也親盡而疊毀親疏之殺示有終也周之所以七廟者以後稷始封文王武王受命而王是以三廟不毀與親廟四而七非有後稷始封文武受命之功者皆當親盡而毀成王成二聖之業制禮作樂功徳茂盛廟猶不世以行爲諡而已禮廟在大門之內不敢逺親也臣愚以爲髙帝受命定天下宜爲帝者太祖之廟世世不毀承後屬盡者冝毀今宗廟異處昭穆不序冝入就太祖廟而序昭穆如禮太上皇孝惠孝文孝景廟皆親盡冝毀皇考廟親未盡如故大司馬車騎將軍許嘉等二十九人以爲孝文皇帝除誹謗去肉刑躬節儉不受獻罪人不孥不私其利出羙人重絕人類賔賜長老矜卹孤獨徳厚侔天地利澤施四海宜爲帝者太宗之廟廷尉忠以爲孝武皇帝攺正朔易服色攘四夷宜爲世宗之廟諫大夫更始等十八人以爲皇考廟上序於昭穆非正禮宜毀於是上重其事依違者一年【韋元成傳】

永光五年夏及秋大水潁川汝南淮陽廬江壊鄕聚民捨及水流殺人【五行志】吏從官縣被害者與告士卒遣歸【本紀】冬上幸長楊射【食亦反】熊館布車騎大獵【本紀】詔曰蓋聞王者祖有功而宗有徳尊尊之大義也存親廟四親親之至恩也髙皇帝爲天下誅暴除亂受命而帝功莫大焉孝文皇帝國爲代王諸呂作亂海內搖動然羣臣黎庶靡不一意北面而歸心猶謙辭固讓而後卽位削亂秦之迹興三代之風是以百姓晏然咸獲嘉福徳莫盛焉髙皇帝爲漢太祖孝文皇帝爲太宗世世承祀傳之無窮朕甚樂之孝宣皇帝爲孝昭皇帝後於義一體孝景皇帝廟及皇考廟皆親盡其正禮儀丞相元成等奏曰祖宗之廟世世不毀繼祖以下五廟而疊毀今髙皇帝爲太祖孝文皇帝爲太宗孝景皇帝爲昭孝武皇帝爲穆孝昭皇帝與孝宣皇帝俱爲昭皇考廟親未盡太上孝惠廟皆親盡宜毀太上廟主宜瘞園孝惠皇帝爲穆主遷於太祖廟寢園皆無復修奏可十二月乙酉毀太上皇孝惠皇帝寢廟園議者又以爲淸廟之詩言交神之禮無不淸靜今衣冠出防有車騎之眾風之气非所爲淸靜也祭不欲數數【所角反】則瀆瀆則不敬冝復古禮四時祭於廟諸寢園日月間祀皆可勿復修上亦不攺也【韋元成傳夲紀】是嵗河決淸河靈鳴犢口而屯氏河絕【溝洫志】

建昭元年秋八月有白蛾羣飛蔽日從東都門至枳道【本紀】是嵗丞相元成復言古者制禮別尊卑貴賤國君之母非適【讀曰嫡】不得配食則薦於寢身沒而已陛下躬至孝承天心建祖宗定疊毀序昭穆大禮旣定孝文太后孝昭太后寢祠園宜如禮勿復修奏可【元成傳本紀】太子太傅匡衡數上疏陳便宜及朝廷有政議傳【讀曰附】經以對言多法議上以爲任公卿由是爲光祿勲【匡衡傳百官表】帝好詩衡爲光祿勲居殿中以詩授教左右而縣官坐其旁聽甚善之日以尊貴【禇先生補史記】少府歐陽地餘卒尙書令五鹿充宗爲少府【百官表】貴幸爲梁邱易自宣帝善梁邱氏說帝好之欲考其異同令充宗與易家論充宗乘貴辯口諸儒莫能與抗皆稱疾不敢防有薦朱云者召入攝齊【子私反】登堂抗首而請音動左右旣論難連拄【竹庾反】五鹿君故諸儒爲之語曰五鹿嶽嶽朱云折其角繇是爲博士【朱云傳】

建昭二年春正月上令京房上弟子曉知考功課吏事者欲試用之房上中郎任良姚平願以爲刺史試考功法【晉灼曰令丞尉治一縣崇教化亡犯法者輙遷有盜賊滿三日不覺者則尉事也令覺之自除二尉負其辜率相準如此法】以房爲魏郡太守秩八百石房得以考功法治郡【房傳考異曰通鑑載於六月以後按房傳房拜魏郡太守以二月朔拜上封事則房之除守當在正月今書於正月】六月乙亥立皇子興爲信都王【諸侯王表本紀】尊其母馮倢伃爲昭儀【外戚傳荀紀】房至陜上封事曰乃丙戍小丁亥防气去然少陰並力而乘消息戊子益甚到十十分防气復起此陛下欲正消息雜卦之黨並力而爭消息之气不勝彊弱安危之機不可不察己丑夜有還風盡辛夘太陽復侵色至癸巳日月相薄此邪陰同力而太陽爲之疑也臣前白九年不攺必有星亡之異臣願出任良試考功臣得居內星亡之異可去議者知如此於身不利臣不可蔽故云使子弟不若試師臣爲刺史又當奏事故復云爲刺史恐太守不與同心不若以爲太守此其所以隔絕臣也陛下不違其言而遂聽之此乃气所以不解太陽亡色者也臣去朝稍逺太陽侵色益甚惟陛下毋難還臣而易逆天意邪說𨿽安於人天气必變故人可欺天不可欺也願陛下察焉房去月餘竟徴下獄初淮陽王欽舅張博從房受學以女妻房房與相親毎朝見輙爲博道其語以爲上意欲用房議而羣臣惡其害已故爲眾所排博曰淮陽王上親弟敏逹好政欲爲【於僞反】國忠今欲令王上書求入朝得佐助房房曰得無不可博曰前楚王朝薦士何爲不可房曰石顯五鹿君相與合同巧佞之人也事縣官十餘年及丞相韋侯皆久亡補於民可謂無功矣此尢不欲行考功者也淮陽王卽朝見勸上行考功事善不然但言丞相中書令任事久而不治可休丞相以禦史大夫鄭宏代之遷中書令置他官以鉤盾令徐立代之如此房考功事得施行矣博具從房記諸所說災異事因令房爲淮陽王作求朝奏艸皆持東與淮陽王石顯防司具知之以房親近未敢言及房出守郡顯告房與張博通謀非謗政治歸惡天子詿誤諸侯王皆下獄有司請逮捕淮陽王欽上不忍致法遣諫大夫王駿賜欽璽書欽免冠稽首謝罪八月房及博兄弟三人皆棄市妻子徙邊【考異曰本紀及荀紀書京房死皆在此年末按傳云房去至新丰上封事曰臣前以六月中言遁卦不效又曰至其七月湧水已出道人當遂死是房之去此書之上蓋在七月也又云房去月餘竟徴下獄是房以七月去以八月下獄棄市也禦史大夫鄭宏坐與房善免官此事是在房下獄棄市之後百官表載匡衡爲禦史大夫乃在八月癸亥益知房之死宏之免俱在八月明矣考異爲紀不知日月故系之年末爲是今從通鑑書於匡衡爲禦史大夫之前】初房見道幽厲事出爲鄭宏言之宏坐免爲庻人【房傳淮陽王傳】禦史中丞陳咸年少抗節不附石顯而與左曹中郎將泰山王章槐裏令朱云相善云數上疏言丞相韋元成容身保位亡能往來而咸與章共短石顯久之有司考云疑風【讀曰諷】吏殺人羣臣朝見上問丞相以云治行丞相元成言云暴虐亡狀時陳咸在前聞之以語云云上書自訟咸爲定奏艸求下禦史中丞事下丞相丞相部吏考立其殺人罪云亡入長安復與咸計議丞相具發其事奏咸宿衛執法之臣幸得進見漏泄所聞以私語云爲定奏艸欲令自下治後知云亡命罪人而與交通云以故不得上於是下咸云獄減死爲城旦咸云遂廢錮終帝世章亦爲顯所陷免官【朱云王章傳】鄭令蘇建得顯私書奏之後以它事論死自是公卿以下畏顯重足一迹顯與中書僕射牢梁少府五鹿充宗結爲黨友諸附倚者皆得寵位【石顯傳】癸亥以光祿勲匡衡爲禦史大夫【百官表】閏月丁酉太皇太后上官氏崩【通鑑考異曰漢書本紀作閏六月通鑑據長歷作閏八月今從通鑑】冬十一月齊楚地震

大雪深五尺樹折屋壊【本紀荀紀】

建昭三年六月甲辰丞相扶陽共侯韋元成薨【本紀百官表恩澤侯表】七月癸亥禦史大夫匡衡爲丞相封樂安侯戊辰衛尉李延壽爲禦史大夫【百官表恩澤侯表】冬使西域都防騎都尉北地甘延壽副校尉山陽陳湯共誅斬匈奴郅支單於於康居【通鑑本紀】

建昭四年春正月郅支首至京師縣槁街十日【通鑑】甘延壽陳湯上疏事下有司丞相匡衡禦史大夫李延壽以爲郅支及名王首更歷諸國蠻夷莫不聞知月令春掩骼【工客反】埋胔【才賜反】之時宜勿縣車騎將軍許嘉右將軍王商以爲春秋夾谷之防優施笑君孔子誅之方盛夏首足異門而出冝縣十日廼埋之有詔將軍議是【陳湯傳考異曰按陳湯傳作繁延壽惟百官表作李延壽荀紀通鑑亦作李延壽今從之】夏六月甲申中山哀王竟薨亡後絕【本紀中山王傳】

建昭五年春三月詔曰方春農桑興百姓戮力自盡之時也故是月勞【來到反】農勸民無使後時今不良之吏覆【方目反】案小罪徴召證案興不急之事以妨百姓使失一時之作亡終歳之功公卿其眀察申敕之【本紀】夏六月庚申復戾園【本紀】壬申晦日有蝕之【本紀】上寢疾夢祖宗譴罷郡國廟上少弟楚孝王亦夣焉上詔問丞相匡衡議欲復之衡深言不可上疾久不平衡惶恐禱髙祖孝文孝武廟言咎盡在臣衡當受其殃皇帝至孝肅愼宜防佑福又告謝毀廟久之上疾連年秋七月庚子遂復太上皇寢廟園原廟昭靈後武哀王昭哀後衛思後園初上定疊毀禮獨尊孝文廟爲太宗而孝武廟親未盡故未毀上於是廼復申明之曰孝宣皇帝尊孝武廟曰世宗損益之禮不敢有與【讀曰豫】焉他皆如舊制惟郡國廟遂廢云【本紀韋元成傳】是嵗徙濟陽王康爲山陽王【通鑑】長安士伍尊上書【顏曰先嘗有爵經奪免之而與士卒爲伍故稱士伍】言臣少時爲郡邸小吏竊見孝宣皇帝以皇曽孫在郡邸獄是時治獄使者丙吉見皇曽孫遭離無辜吉仁心感動涕泣淒惻選擇復作胡組養視皇孫吉常從臣尊日再侍臥庭上吉卽時病輙使臣尊朝夕請問皇孫視省席蓐燥濕數奉甘毳【讀與脆同】食物所以擁全神靈成育聖躬功徳已亡量矣時豈豫知天下之福而徼其報哉誠有仁恩內結於心𨿽介之推割肌以存君不足以比孝宣皇帝時臣上書言狀幸得下吉吉謙讓不敢自伐刪去臣辭専歸美於組徴卿臣年老居貧死在旦暮欲終不言恐使有功不著吉子顯坐防文奪爵爲闗內侯臣愚以爲宜復其爵邑以報先人功徳先是顯爲太僕十餘年【百官表作十年正當是年】與官屬大爲姦利臧千餘萬司校尉昌案劾罪至不道奏請逮捕上曰故丞相吉有舊恩朕不忍絕免顯官奪邑四百戶後以爲城門校尉【吉傳】兗州刺吏浩賞禁民私所自立社山陽槖茅鄕社有大槐吏伐斷之其夜樹復立其故處【五行志】

竟【音境】寧元年春正月匈奴呼韓邪單於來朝禮賜單於皆倍於黃龍時單於自言願婿漢氏以自親帝以待詔掖庭王嬙字昭君賜單於爲閼氏【應曰郡國獻女未禦見湏命於掖庭故曰待詔】二月禦史大夫延壽卒在位多舉馮野王上曰吾用野王爲三公後世必謂我私後宮親屬以野王爲比三月丙寅乃下詔曰剛彊堅固確然亡欲大鴻臚野王是也心辧善辭可使四方少府五鹿充宗是也防絜節儉太子少傅張譚是也其以少傅爲禦史大夫上繇下第而用譚越次避嫌不用野王以昭儀兄故也野王乃嘆曰人皆以女寵貴我兄弟獨以賤【馮野王傳通鑑按原本不書延壽卒及舉野王事作三月丙寅詔曰廉絜節儉太子少傅張譚是也其以少傅爲禦史大夫野王嘆曰人皆以女寵貴我兄弟獨以賤文義未明今從本紀野王傳更正】河南太守九江召信臣爲少府【百官表】初信臣爲南陽太守爲民興利務在富之躬勸耕農出入阡陌止捨離鄕亭稀有安居時行視郡中水泉開通溝瀆起水門堤閼凡數十處以廣漑灌嵗嵗增加多至三萬頃民得其利畜積有餘信臣爲民作均水約束刻石立於田畔以防分爭禁止嫁娶送終奢靡務出於儉約府縣吏家子弟好防敖不以田作爲事輙斥罷之甚者案其不法以視【讀曰示】好惡其化大行郡中莫不耕稼力田百姓歸之戶口增倍盜賊獄訟衰止吏民親愛信臣號之曰召父荊州刺史奏信臣爲百姓興利郡以殷富賜黃金四十斤遷河南太守治行常爲第一復數增秩賜金至是徴爲少府【召信臣傳】夏封騎都尉甘延壽爲列侯賜副校尉陳湯爵闗內侯【按原本無夏封騎都尉以下今從本紀奉世傳補入】杜欽上疏追訟馮奉世前功曰前莎車王殺漢使者約諸國背畔左將軍奉世以衛候便宜發兵誅莎車王防定城郭功施邊境議者以奉世奉使有指春秋之義亡遂事漢家之法有矯制【顏曰漢家之法擅矯詔命𨿽有功勞不加賞也】故不得侯今匈奴郅支單於殺漢使者亡保康居都防延壽發城郭兵屯田吏士四萬餘人以誅斬之封爲列侯臣愚以爲比罪則郅支薄量敵則莎車眾用師則奉世寡計勝則奉世爲功於邊境安慮敗則延壽爲禍於國家深其違命而擅生事同延壽割地封而奉世獨不錄臣聞功同賞異則勞臣疑罪均刑殊則百姓惑疑生無常惑生不知所從亡常則節趨【讀曰趣】不立不知所從則百姓無所措手足奉世圖難忘死信命殊俗威功白著爲世使表獨抑厭【一渉反】而不揚非聖主所以塞疑厲節之意也願下有司議上以先帝時事不復錄【馮奉世傳】欽故禦史大夫延年子也【通鑑】

班彪贊曰臣外祖兄弟爲元帝侍中語臣曰元帝多材蓺善史書鼔瑟琴吹洞簫自度曲被【皮義反】歌聲分刌【千本反】節度窮極防【讀曰要妙】少而好儒及卽位徴用儒生委之以政貢薛韋匡疊爲宰相而上牽制文義優防不斷然寛宏盡下出於恭儉號令溫雅有古人之風烈

班固曰孝元之世亡王子侯者盛衰終始豈非命哉【考異曰荀紀贊語皆仍班彪惟削去孝宣之業襄焉一語其有防哉今從荀紀】

﹤史部﹐編年類﹐西漢年紀﹥

欽定四庫全書

西漢年紀卷二十四

宋王益之撰成帝

孝成皇帝諱驁元帝太子也年三嵗而宣帝崩元帝卽位爲太子壯好經書寛博謹愼竟寜元年五月元帝崩六月己未太子卽皇帝位謁髙廟尊皇太后曰太皇太后皇后曰皇太后【本紀】以元舅侍中衛尉陽平侯王鳯爲大司馬大將軍領尙書事【本紀】益封五千戶王氏之興自鳯始【元後傳】初許嘉自元帝時爲大司馬車騎將軍輔政已八九年矣及帝立復以鳯與嘉並杜欽以爲故事後父重於帝舅乃說鳯曰車騎將軍至貴將軍冝尊之敬之無失其意蓋輕細微眇之漸必生乖忤之患不可不愼衛將軍之日盛於蓋侯近世之事語尙在於長老之耳惟將軍察焉【許皇后傳】擢駙馬都尉侍中史丹爲長樂衛尉【丹傳】有司奏大鴻臚馮野王王舅不宜備位九卿以秩出爲上郡太守諸曹馮立出爲五原屬國都尉黃門郎給事中馮參出補渭陵食官令立參野王弟也【馮奉世傳】遷中書令石顯爲長信中太僕秩中二千石【石顯傳】大將軍王鳯以外戚輔政求賢知自助奏請杜欽爲大將軍武庫令故東平相涿郡王尊補軍中司馬擢司校尉以陳咸前指言石顯有忠直節奏請補長史咸薦禦史蕭育杜陵朱博除幕府屬鳯甚奇之鳯素重欽國家政謀常與欽慮之數稱逹名士俾正闕失當世善政多出於欽【杜欽陳萬年朱博王尊蕭望之傳通鑑】大將軍聞宛【於元反】句【音劬】令東海薛宣之能薦宣爲長安令治果有名以明習文法詔補禦史中丞是時帝初卽位宣爲中丞執法殿中外總部刺史【宣傳】徴故左中郎將王章爲諫大夫【章傳】谷口鄭子眞修身自保非其服弗服非其食弗食大將軍鳯以禮聘子眞子眞遂不詘而終【王貢傳序】秋七月大赦天下【本紀考異曰荀紀作冬十有一月按此赦爲元帝葬而下也元帝以六月葬不應至十一月始赦也荀紀誤今從漢書本紀】丞相匡衡上疏曰臣聞六經者聖人所以統天地之心著善惡之歸明吉凶之分通人道之正使不悖於其本性者也故審六藝之指則天人之理可得而和艸木昆虫可得而育此永永不易之道也及論語孝經聖人言行之要宜究其意孔子曰徳義可尊容止可觀進退可度以臨其民是以其民畏而愛之則而象之大雅云敬愼威儀惟民之則諸侯正月朝覲天子天子惟道徳昭穆穆以視之又觀以禮樂饗醴廼歸故萬國莫不獲賜祉福化而成俗今正月初幸路寢臨朝賀置酒以饗萬方傳曰君子愼始願陛下畱神動靜之節使羣下得望盛徳休光以立基楨天下幸甚上敬納其言【匡衡傳】丞相匡衡奏射聲校尉陳湯前以吏二千石奉使顓命蠻夷中不正身以先下而盜所收康居財物戒官屬曰絕域事不覆校𨿽在赦前不宜處位湯坐免【湯傳】

建始元年司校尉王尊劾奏衡譚位三公典五常九徳以總方略壹統類廣教化羙風俗爲職知中書謁者令顯専權擅勢大作威福縱恣不制無所畏忌爲海內患害不以時白奏行罰而阿防曲從附下罔上懷邪迷國無大臣輔政之義皆不道在赦令前赦後衡譚舉奏顯不自陳不忠之罪而反揚著先帝任用傾覆之徒妄言百官畏之甚於主上卑君尊臣非所宜稱失大臣體又正月行幸曲防臨饗罷衛士【如淳曰諸衛士更盡得代去故天子自臨而饗之】衡與中二千石大鴻臚賞等防坐殿門下衡南鄕賞等西鄕衡更爲賞布東鄕席起立延賞坐私語如食頃衡知行臨百官共【讀曰供】職萬眾防聚而設不正之席使下坐上相比【頻寐反】爲小恵於公門之下動不中禮亂朝廷爵秩之位衡又使官大奴入殿中問行起居還言漏上十四刻行臨到衡安坐不變色攺容無怵惕肅敬之心驕慢不謹皆不敬有詔勿劾衡慙懼上疏謝罪因稱病乞骸骨上丞相樂安侯印綬天子以新卽位重傷大臣乃下禦史丞問狀報衡曰君以道徳修明位在三公先帝委政遂及朕躬君遵修法度勤勞公家朕嘉與君同心合意庶幾有成今司隸校尉尊妄詆欺加非於君朕甚閔焉方下有司問狀君何疑而上書歸侯乞骸骨是章朕之未燭也傳不云乎禮義不愆何卹人之言君其察焉専精神近醫藥彊食自愛因賜上尊酒養牛衡起視事禦史丞劾奏尊妄詆欺非謗赦前事猥歷奏大臣無正法飾成小過以塗污宰相摧辱公卿輕薄國家奉使不敬有詔左遷尊爲髙陵令然羣下多是尊者衡嘿嘿不自安毎有水旱風不時連乞骸骨譲位上輙以詔書慰撫不許【匡衡王尊石顯傳】石顯等伏辜劉更生乃復進用更名向向以故九卿召拜爲中郎使領防三輔都水數奏封事遷光祿大夫【劉向傳】淮陽王欽上書自陳舅張博時事頗爲石顯等所侵因爲博家屬徙者求還丞相禦史復劾欽前與博相遺私書指意非諸侯王所宜恩勿治事在赦前不悔過而復稱引自以爲直失藩臣體不敬上加恩許王還徙者【淮陽王傳】博士鄭寛中東平內史張禹皆以師賜爵闗內侯寛中食邑八百戶禹六百戶【張禹傳儒林傳】時上方鄕學寛中禹朝夕入說尙書論語於金華殿中大將軍鳯薦長安班伯宜勸學召見宴暱殿誦說有法詔從寛中禹受焉拜中常侍數年金華之業絕出【敍傳】壬子【侯表】封舅諸吏光祿大夫闗內侯王崇爲安成侯食邑萬戶賜舅王譚商立根逢時爵闗內侯食邑三千戶禁有八男惟曼蚤卒鳯崇與太后同母【本紀元後傳】夏四月辛丑夜西北有如火光壬寅晨大風從西北起雲气赤黃四塞天下終日夜下著地者黃土塵也【五行志】博問公卿大夫無有所諱【本紀】諫大夫楊興博士駟勝等對皆以爲陰盛侵陽之气也髙祖之約也非功臣不侯今太后諸弟皆以無功爲侯非髙祖之約外戚未曽有也故天爲見異言事者多以爲然大將軍鳯懼上書辭謝曰陛下卽位思慕諒闇故詔臣鳯典領尙書事上無以明聖徳下無以益政治今有茀【與孛同】星天地赤黃之異咎在臣鳯當伏顯戮以謝天下今諒闇已畢大義皆舉宜躬親萬機以承天心因乞骸骨辭職上報曰朕承先帝聖緒渉道未深不明事情是以陰陽錯繆日月無光赤黃之气充塞天下咎在朕躬今大將軍廼引過自予欲上尙書事歸大將軍印綬罷大司馬官是明朕之不徳也朕委將軍以事誠欲庶幾有成顯先祖之功徳軍其専心固意輔朕之不逮毋有所疑【元後傳】禦史中丞薛宣上疏曰陛下至徳仁厚哀閔元元躬有日仄之勞而亡佚豫之樂允執聖道刑罰惟中然而嘉气尙凝陰陽不和是臣下未稱而聖化獨有不洽者也臣愚不知治道惟明主察焉上嘉納之宣數言政事便宜舉奏部刺史郡國二千石所貶退稱進白黒分明繇是知名【宣傳通鑑】秋少府召信臣奏罷上林宮館希禦幸者二十五所又奏省樂府黃門倡優諸戲及宮館兵弩什器減過大半又奏冬生菜彊加溫火非時而生有傷於人不宜以奉供養及它非法食物悉奏罷省費嵗數千萬【本紀荀紀召信臣傳】八月戊午晨漏未盡三刻【五行志】有兩月相承見東方【本紀】九月戊子有流星大如瓠出於文昌宮光燭地長四五丈委曲蛇形以貫紫防宮【荀紀本紀天文志】冬十二月丞相衡禦史大夫譚奏言帝王之事莫大乎承天之序承天之序莫重於郊祀故聖王盡心極慮以建其制祭天於南郊就陽之義也瘞地於北郊卽陰之象也天之於天子也因其所都而各饗焉往者孝武皇帝居甘泉宮卽於云陽立泰畤祭於宮南今行常幸長安郊見皇天反北之泰陰祠后土反東之少陽事與古制殊又至云陽行谿谷中阸陜且百里汾陰則渡大川有風波舟楫之危皆非聖主所宜數乘郡縣治道共張吏民困苦百官煩費勞所保之民行危險之地難以奉神靈而祈福祐殊未合於承天子民之意昔者周文武郊於丰鄗成王郊於雒邑由是觀之天隨王者所居而饗之可見也甘泉泰畤河東后土之祠宜可徙置長安合於古帝王願與羣臣議定奏可大司馬車騎將軍許嘉等八人以爲所從來久逺宜如故右將軍王商博士瑯邪師丹議郎汝南翟方進等五十人以爲禮記曰燔柴於太壇祭天也瘞薶於太折祭地也兆於南郊所以定天位也祭地於太折在北郊就陰位也郊處各在聖王所都之南北書曰越三日丁巳用牲於郊牛二周公加牲告徙新邑定郊禮於雒明王聖主事天明事地察天地明察神明章矣天地以王者爲主故聖王制祭天地之禮必於國郊長安聖主之居皇天所觀視也甘泉河東之祠非神靈所饗宜徙就正陽太陰之處違俗復古循聖制定天位如禮便於是衡譚奏議曰陛下聖徳聰明上通承天之大典覧羣下使各悉心盡慮議郊祀之處天下幸甚臣聞廣謀從眾則合於天心故洪範曰三人占則從二人言言少從多之義也論當往古宜於萬民則依而從之違道寡與則廢而不行今議者五十八人其五十人言當徙之義皆著於經傳同於上世便於吏民八人不按經藝考古制而以爲不宜無法之議難以定吉凶太誓曰正稽古立功立事可以永年丕天之大律詩曰毋曰髙髙在上陟降厥士日監在玆言天之日監王者之處也又曰廼眷西顧此維予宅言天以文王之都爲居也宜於長安定南北郊爲萬世基天子從之旣定衡言甘泉泰畤紫壇八觚宜通象八方五帝壇周環其下又有羣神之壇以尙書禋六宗望山川徧羣神之義紫壇有文章采鏤黼黻之飾及玉女樂石壇僊人祠瘞鸞路騂駒寓龍馬不能得其象於古臣聞郊柴饗帝之義掃地而祭上質也歌大呂舞雲門以竢天神歌太簇舞咸池以竢地祗其牲用犢其席槀稭【音戞】其器陶匏皆因天地之性貴誠上質不敢修其文也以爲神祗功徳至大𨿽修精防而備庶物猶不足以報功惟至誠爲可故上質不飾以章天徳紫壇僞飾女樂鸞路騂駒龍馬石壇之屬宜勿修天子皆從焉【郊祀志】淸河都尉馮逡奏言郡承河下流與兗州東郡分水爲界城郭所居尢卑下土壌輕脆易傷頃所以闊無大害者以屯氏河通兩川分流也今屯氏河塞靈鳴犢口又益不利獨一川兼受數河之任𨿽髙增隄防終不能泄如有霖旬日不霽必盈溢靈鳴犢口在淸河東界所在處下𨿽今通利猶不能爲魏郡淸河減損水害禹非不愛民力以地形有埶故穿九河今旣滅難明屯氏河不流行七十餘年新絕未久其處易浚又其口所居髙於以分流殺水力道裏便宜可復浚以助大河泄暴水備非常又地節時郭昌穿直渠後三嵗河水更從故第二曲間北可六里復南合今其曲埶復邪直貝邱百姓寒心宜復穿渠東行不豫修治北決病四五郡南決病十餘郡然後憂之晚矣事下丞相禦史白博士許商治尙書善爲算能度功用遣行視以爲屯氏河盈溢所爲方用度不足可且勿浚【溝洫志】

建始二年春正月丞相衡言王者各以其禮制事天地非因異世所立而繼之今雍鄜宻上下畤本秦侯各以其意所立非禮之所載術也漢興之初儀制未及定卽且因秦故祠復立北畤今旣稽古建定天地之大禮郊見上帝靑赤白黃黒五方之帝皆畢陳各有位饌祭祀備具諸侯所妄造王者不當常遵及北畤未定時所立不宜復修天子從焉及陳寶祠由是皆罷【郊祀志本紀】辛巳上始郊祀長安南郊詔曰廼者徙泰畤后土於南郊北郊朕親飭躬郊祀上帝皇天報應神光並見三輔長無共【居用反】張【竹亮反】繇役之勞赦奉郊縣長安長陵及中都官耐罪徒減天下賦算四十【本紀考異曰荀紀以爲閏二月今從漢書本紀】閏月以渭城延陵亭部爲初陵【本紀考異曰荀紀以爲閏二月漢書以爲閏正月按長歷是年閏正月漢書爲是今從之】三月戊子北宮中井泉稍上溢出南流【本紀五行志】初元帝時童謡歌曰井水溢滅竈煙灌玉堂流金門【荀紀】上自爲太子時以好色聞及卽位皇太后詔采良家女大將軍武庫令杜欽說大將軍鳯曰禮一娶九女所以極陽數廣嗣重祖也必鄕舉求窈窕不問華色所以助徳理內也娣侄𨿽缺不復補所以養壽塞爭也故后妃有貞淑之行則允嗣有賢聖之君制度有威儀之節則人君有壽考之福廢而不由則女徳不厭女徳不厭則壽命不究於髙年書云或四三年言失欲之生害也男子五十好色未衰婦人四十容貌攺前以攺前之容侍於未衰之年而不以禮爲制則其原不可救而後來異態後來異態則正後自疑而支庻有閒適之心是以晉獻被納防之謗申生無罪之辜今主上富於春秋未有嫡嗣方鄕術入學未親后妃之議將軍輔政宜因初始之隆建九女之制詳擇有行義之家求淑女之質母必有聲色音技能爲萬世大法夫少戒之在色小弁之作可爲寒心惟將軍常以爲憂鳯白之太后太后以爲故事無有欽復重言詩云殷監不逺在夏后氏之世刺戒者至廹近而省聽者常怠忽可不愼哉前言九女略陳其禍福甚可悼懼竊恐將軍不深畱意后妃之制夭壽治亂存亡之端也迹三代之季世覧宗宣之饗國察近屬之符驗禍敗曷常不由女徳是以佩玉宴鳴闗睢嘆之知好色之伐性短年離制度之生無厭天下將化陵夷而成俗也故詠淑女幾【讀曰冀】以配上忠孝之篤仁厚之作也夫君親壽尊國家治安誠臣子之至願所當勉之也易曰正其本萬物理凡事論有疑未可立行者求之往古則典刑無考之來今則吉凶同卒搖易之則民心惑若是者誠難施也今九女之制合於往古無害於今不逆於民心至易行也行之至有福也將軍輔政而不蚤定非天下之所望也惟將軍信【讀曰伸】臣子之願念闗雎之思逮委政之隆及始初淸明爲漢家建無窮之基誠難以忽不可以遴【與同】鳯不能自立法度循故事而已【許後杜欽傳】帝逰後庭嘗欲與班偼伃同輦載偼伃辭曰觀古圖畵賢聖之君皆有名臣在側三代末主廼有嬖【必計反】女今欲同輦得無近似之乎上善其言而止太后聞之喜曰古有樊姬今有班偼伃偼伃誦詩及窈窕徳象女師之篇毎進見上疏依則古禮有男數月失之【班偼伃傳】是嵗丞相衡禦史大夫譚條奏長安廚官縣官給祠郡國候神方士使者所祠凡六百八十三所其二百八所應禮及疑無明文可奉祠如故其餘四百七十五所不應禮或復【扶目反】重請皆罷奏可本雍舊祠二百三所惟山川諸星十五所爲應禮云若諸布諸嚴諸逐皆罷杜主有五祠置其一又罷髙祖所立梁晉秦荊巫九天南山秦中之屬及孝文渭陽孝武薄忌泰一三一黃帝冥羊馬行防一臯山山君武夷夏后啟毋石萬里沙八神延年之屬及孝宣參山蓬山之罘成山萊山四時蚩尢勞谷五牀仙人玉女徑路黃帝天神原水之屬皆罷候神方士使者副佐本艸待詔七十餘人皆歸家【郊祀志】

建始三年夏大水三輔霖三十餘日郡國十九山谷水出凡殺四千餘人壊官寺民捨八萬三千餘所【五行志】帝甚敬重右將軍王商徙爲左將軍以執金吾任千秋爲右將軍而王鳯顓權行多驕僣商論議不能平鳯鳯知之亦疏商【百官表王商傳】秋大三十日闗內大水渭水虒【音斯】上小女陳持弓年九嵗走入橫城門入未央宮尙方掖門殿門門衛戶者莫見至句盾禁中而覺【本紀五行志考異曰五行志作十月丁未本紀秋七月今從本紀】十二月戊申朔日有蝕之夜地震未央宮殿中詔求方正直言極諌之士【本紀按原本無夜地震以下與後奏對語不合今補入】太常陽城侯劉慶忌舉太常丞谷永【永傳】合陽侯梁放舉前大將軍武庫令杜欽【欽傳】永上對曰陛下秉至聖之純徳懼天地之戒異飭身修政納問公卿又下明詔帥舉直言燕見防繹以求咎愆使臣等得造明朝承聖問臣材朽學淺不通政事竊聞明王卽位正五事建大中以承天心則庶徴序於下日月理於上如人君滛溺後宮般【讀與盤同】樂逰田五事失於躬大中之道不立則咎徴降而六極至凡災異之發各象過失以類告人乃十二月朔戊申日食婺女之分地震蕭墻之內二者同日俱發以丁寜陛下厥咎不逺宜厚求諸身意豈陛下志在閨門未防政事不愼舉錯婁【古屢字】失中與【讀曰歟下同】內寵太盛女不遵道嫉妬専上妨繼嗣與古之王者廢五事之中失夫婦之紀妻妾得意謁行於內勢行於外至覆傾國家惑亂陰陽昔襃姒用國宗周以防閻妻驕扇日以不臧此其效也經曰皇極皇建其有極傳曰皇之不極是謂不建時則有日月亂行陛下踐至尊之祚爲天下主奉帝皇之職以統羣生方內之治亂在陛下所執誠畱意於正身勉彊於力行損燕私之間【讀曰閒】以勞天下放去滛溺之樂罷歸倡優之關【古笑字】絕郤不享之義愼節防田之虞【與娛同】起居有常循禮而動躬親政事致行無倦安服若性經曰繼自今嗣王其毋滛於酒毋逸於防田惟正之共未有身治正而臣下邪者也夫妻之際王事綱紀安危之機聖王所致愼也昔舜飭正二女以崇至徳楚莊忍絕丹姬以成伯【讀曰覇】功幽王惑於襃姒周徳降亡魯桓脇於齊女社稷以傾誠修後宮之政明尊卑之序貴者不得嫉妬専寵以絕驕嫚之端抑襃閻之亂賤者咸得秩進各得厥職以廣繼嗣之統息白華之怨後宮親屬饒之以財勿與【讀曰豫】政事以逺皇父之類損妻黨之權未有閨門治而天下亂者也治逺自近始習善在左右昔龍筦【與管同】納言而帝命惟允四輔旣備成王靡有過事誠敕正左右齊栗之臣戴金貂之飾執常伯之職者皆使學先王之道知君臣之義濟濟謹孚無敖戲驕恣之過則左右肅艾【讀曰乂】羣僚仰法化流四方經曰亦惟先正克左右未有左右正而百官枉者也治天下者尊賢考功則治簡賢違功則亂誠審思治人之術歡樂得賢之福論材選士必試於職明度量以程能考功實以定徳無用比周之虛譽毋聼寖潤之譛愬則抱功修職之吏無蔽傷之憂比周邪僞之徒不得卽工小人日銷俊艾【讀曰乂下同】日隆經曰三載考績三考黜陟幽明又曰九徳咸事俊乂在官未有功賞得於前眾賢布於官而不治者也堯遭洪水之災天下分絕爲十二州制逺之道防而無乖畔之難者徳厚恩深無怨於下也秦居平土一夫大呼【火故反】而海內崩析者刑罰深酷吏行殘賊也夫違天害徳爲上取怨於下莫甚乎殘賊之吏誠放退殘賊酷暴之吏錮廢勿用益選溫良上徳之士以親萬姓平刑釋寃以理民命務省繇役毋奪民時薄收賦稅毋殫【音單】民財使天下黎元咸安家樂業不苦逾時之役不患苛暴之政不疾酷烈之吏𨿽有唐堯之大災民無離上之心經曰懷保小民恵於鰥寡未有徳厚吏良而民畔者也臣聞災異皇天所以譴告人君過失猶嚴父之明誡畏懼敬攺則禍銷福降忽然簡易則咎罰不除經曰饗用五福威用六極傳云六沴作見若不共禦【讀曰恭禦】六罰旣侵六極其下今三年之間災異蜂起小大畢具所行不享上帝上帝不豫炳然甚著不求之身無所攺正疏舉廣謀又不用其言是循不享之迹無謝過之實也天責愈深此五者王事之綱紀南面之急務惟陛下畱神【永傳】欽上對曰陛下畏天命悼變異延見公卿舉直言之士將以求天心迹得失也臣欽愚戇經術淺薄不足以奉大對臣聞日蝕地震陽防陰盛也臣者君之陰也子者父之陰也妻者夫之陰也夷狄者中國之陰也春秋日蝕三十六地震五或夷狄侵中國或政權在臣下或婦乘夫或臣子背君父事𨿽不同其類一也臣竊觀人事以考變異則本朝大臣無不自安之人外戚親屬無乖剌【來曷反】之心闗東諸侯無彊大之國三垂蠻夷無逆理之節殆爲後宮何以言之日以戊申蝕時加未戊未土也土者中宮之部也其夜地震未央宮殿中此必適【讀曰嫡】妾將有爭寵相害而爲患者惟陛下深戒之變感以類相應人事失於下變象見於上能應之以徳則異咎消亡不能應之以善則禍敗至髙宗遭雊雉之戒飭己正事享百年之壽殷道復興要在所以應之應之非誠不立非信不行宋景公小國之諸侯耳有不忍移禍之誠出人君之言三熒惑爲之退舍以陛下聖明內推至誠深思天變何應而不感何搖而不動孔子曰仁逺乎哉惟陛下正後妾抑女寵防奢泰去佚防躬節儉親萬事數禦安車由輦道親二宮之饔膳致昏晨之定省如此卽堯舜不足與比隆咎異何足消滅如不畱聽於庶事不論材而授位殫天下之財以奉滛侈匱萬姓之力以從【讀曰縱】耳目近謟防之人而逺公方信讒賊之臣以誅忠良賢俊失在巖穴大臣怨於不以𨿽無變異社稷之憂也天下至大萬事至眾祖業至重誠不可以佚豫爲不可以奢泰持也惟陛下忍無益之欲以全眾庶之命臣欽愚戇言不足采【欽傳】天子異永對特召見之【永傳】丁丑丞相樂安侯匡衡免【百官表】初衡封僮之樂安鄕鄕本田提封三千一百頃南以閩陌爲界初元元年郡圗誤以閩陌爲平陵陌積十餘嵗衡封臨淮郡遂封眞平陵陌以爲界多四百頃至建始元年郡廼定國界上計簿更定圗言丞相府衡謂所親吏趙殷曰主簿陸賜故居奏曹習事曉知國界署集曹掾明年治計時衡問殷國界事曹欲柰何經曰賜以爲舉計今郡實之恐郡不肯從實可令家丞上書衡曰顧當得不耳何至上書亦不告曹使舉也聽曹爲之後賜與屬明舉計曰案故圗樂安鄕南以平陵陌爲界不足故而以閩陌爲界解何郡卽復以四百頃付樂安國衡遣從史之僮収取所還田租糓千餘石入衡家司校尉王駿少府張忠行廷尉事劾奏衡監臨盜所主守直十金以上春秋之義諸侯不得専地所以一統尊法制也衡位三公輔國政領計簿知郡實正國界計簿已定而背法制専地盜土以自益及賜明阿承衡意猥舉郡計亂減縣界附下罔上擅以地附益大臣皆不道於是上可其奏勿治丞相免爲庶人【衡傳】駿吉之子也

建始四年春三月甲申以左將軍樂昌侯王商爲丞相【百官表】益封千戶商爲人多質有威重天子甚尊任之【商傳】右將軍任千秋爲左將軍長樂衛尉史丹爲右將軍【百官表】雨【於具反】雪燕多死谷永對曰皇后桑蠶以治祭服共【讀曰供】事天地宗廟正以是日疾風自西北大寒雪壊敗其功以章不鄕【讀曰向】宜齊【讀曰齋】戒辟【讀曰避】寢以深自責請皇后就宮鬲閉門戶毋得擅上且令眾妾人人更進以時博施皇天說【讀曰恱】喜庶防可以得賢明之嗣卽不行臣言災異愈甚天變成形臣𨿽欲復捐身闗防不及事已【五行志】夏上盡召直言之士詣白虎殿對防曰天地之道何貴王者之法何如六經之義何上人之行何先取人之術何以當世之治何務各以經對杜欽對曰臣聞天道貴信地道貴貞不信不貞萬物不生生天地之所貴也王者承天地之所生理而成之昆虫艸木靡不得其所王者法天地非仁無以廣施非義無以正身克己就義恕以及人六經之所上也不孝則事君不忠涖官不敬戰陳無勇朋友不信孔子曰孝無終始而患不及者未之有也孝人行之所先也觀本行於鄕黨考功能於官職逹觀其所舉富觀其所予窮觀其所不爲乏觀其所不取近觀其所爲主逺觀其所主孔子曰視其所以觀其所由察其所安人焉廋哉取人之術也殷因於夏尙質周因於殷尙文今漢家承周秦之敝宜抑文尙質廢奢長儉表實去僞孔子曰惡紫之奪朱當世治之所務也臣竊有所憂言之則拂心逆指不言則漸日長爲禍不細然小臣不敢廢道而求從違忠而耦意臣聞玩色無厭必生好憎之心好憎之心生則愛寵偏於一人愛寵偏於一人則繼嗣之路不廣而嫉妬之心興矣如此則匹婦之說不可勝也惟陛下純徳普施無欲是從此則眾庶咸說【讀曰恱】繼嗣日廣而海內長安萬事之是非何足備言【欽傳】谷永對畢因曰臣前幸得條對災異之效禍亂所極言闗於聖聰書陳於前陛下委棄不納而更使方正對防背可懼之大異問不急之常論廢承天之至言角無用之虛文欲末殺【先曷反】災異滿讕【來亶反】誣天是故皇天勃然發怒甲巳之間暴風三溱【與臻同】防樹折木此天至明不可欺之效也上特復問永永對曰日食婺女九度占在皇后地震蕭墻之內咎在貴妾二者俱發明同事異人共掩制陽將害繼嗣也亶【讀曰但】日食則妾不見亶地震則後不見異日而發則似殊事亡故動變則恐不知是月後妾當有失節之郵【與尢同】故天因此兩見其變若曰違失婦道隔逺【於萬反】眾妾妨絕繼嗣者此二人也【永傳五行志】是時上委政王鳯議者多歸咎焉永知鳯方見柄用陰欲自托乃復曰方今北無薰粥冒頓之患南無趙佗呂嘉之難三垂宴然靡有兵革之警諸侯大者乃食數縣漢吏制其權柄不得有爲亡吳楚燕梁之勢百官盤互親防相錯骨肉大臣有申伯之忠洞洞屬屬小心畏忌無重合安陽博陸之亂三者無毛髮之辜不可歸咎諸舅陛下卽位委任遵舊未有過政元年正月白气較然起乎東方至其四月黃濁四塞覆冒京師申以大水著以震蝕各有占應相爲表裏白气起東方賤人將興之表也黃濁冒京師王道絕防之應也陛下誠深察愚臣之言致懼天地之異奮乾剛之威平天覆之施使列妾得人人更進急復益納宜子婦人毋擇好醜毋避甞字毋論年齒陛下得繼嗣於防賤之間乃反爲福陛下則不深察愚臣之言忽於天地之戒咎根不除水雨之災山石之異將發不久發則災異已極疏賤之臣至敢直陳天意斥譏帷幄之私欲間離貴後盛妾自知忤心逆耳必不免於湯鑊之誅此天保佑漢家使臣敢直言也三上封事然後得召待詔一旬然後得見夫由疏賤納至忠甚苦由至尊聞天意甚難語不可露願具書所言因侍中奏陛下以示腹心大臣腹心大臣以爲非天意臣當伏妄言之誅卽以爲誠天意也柰何忘國家大本背天意而從欲惟陛下省察熟念厚爲宗廟計杜欽亦仿此意時對者數十人永與杜欽爲上第焉上以其書示後宮擢永爲光祿大夫【永傳通鑑】秋七月熒惑隃嵗星居其東北半寸所如連李時嵗星在闗星西四尺所熒惑初從畢口大星東東北往數日至往疾去遲【天文志】九月長安城南防巢樹上桐栢尢多巢中無子【荀紀】大水十餘日【五行志】河決於館陶及東郡金隄泛濫兗豫入平原千乘濟南凡灌四郡三十二縣水所居地十五萬餘頃深者三丈壊敗官寺室廬且四萬所冬十一月禦史大夫尹忠對方略疏闊上切責之忠自殺遣大司農非調調均錢谷河決所灌之郡謁者二人發河南以東漕船五百防【先勞反】徙民避水居邱陵九萬七千餘口【溝洫志荀紀】壬戍少府張忠爲禦史大夫【百官表】是嵗守京輔都尉王尊爲京兆尹【百官表】初南山羣盜傰【音倍】宗等數百人爲吏民害拜故宏農太守傅剛爲校尉將迹射【食亦反】士千人逐捕【顏曰迹射言能尋迹而射取之也】嵗余不能禽或說大將軍鳯賊數百人在轂下發軍擊之不能得難以視【讀曰示】四夷獨選賢京兆尹乃可於是鳯薦故髙陵令王尊徴爲諌大夫守京輔都尉行京兆尹事旬月間盜賊淸遷光祿大夫守京兆尹後爲眞【王尊傳】闗內侯陳湯上書言康居王侍子非王子也按驗實王子也湯下獄當死光祿大夫谷永上疏訟湯曰臣聞楚有子玉得臣文公爲之仄席而坐趙有亷頗馬服彊秦不敢窺兵井陘近漢有郅都魏尙匈奴不敢南鄕【讀曰向】沙莫由是言之戰克之將國之爪牙不可不重也蓋君子聞皷鼙之聲則思將帥之臣竊見陳湯前使副西域都防忿郅支之無道閔王誅之不加策慮愊【皮逼反】億義勇奮發卒【讀曰猝】興師奔逝橫厲烏孫逾【讀曰遙】集都賴屠三重城斬郅支首報十年之逋誅雪邊吏之宿恥威震百蠻武暢西海漢元以來徵伐方外之將未嘗有也今湯坐言事非是幽囚久系歷時不決執憲之吏欲致之大辟昔白起爲秦將南防郢都北阬趙括以纎介之過賜死杜郵秦民憐之莫不隕涕今湯親秉鉞席捲喋血萬里之外薦功祖廟告類上帝介冑之士靡不慕義以言事爲罪無赫赫之惡周書曰記人之功忘人之過宜爲君者也夫犬馬有勞於人尙加帷蓋之報況國之功臣者哉竊恐陛下忽於皷鼙之聲不察周書之意而忘帷蓋之施庸臣遇湯卒從吏議使百姓介然有秦民之恨非所以厲死難之臣也書奏天子出湯奪爵爲士伍後西域都防天水叚防宗爲烏孫兵所圍驛騎上書願發城郭燉煌兵以自救丞相王商大將軍王鳯及百僚議數日不決鳯言湯多籌策習外國事可問上召湯見宣室湯擊郅支時中寒病兩臂不詘申湯入見有詔毋拜示以防宗奏湯辭謝曰將相九卿皆賢材通明小臣罷癃不足以策大事上曰國家有急君其毋譲對曰臣以爲此必無可憂也上曰何以言之湯曰夫胡兵五而當漢兵一何者兵刃朴鈍弓弩不利今聞頗得漢巧然猶三而當一又兵法曰客倍而主人半然後敵今圍防宗者人眾不足以勝防宗惟陛下勿憂且兵輕行五十里重行三十里今防宗欲發城郭燉煌歷時廼至所謂報讎之兵非救急之用也上曰柰何其解可必乎度【徒各反】何時解湯知烏孫瓦合不能久攻故事不過數日因對曰已解矣詘指計其日曰不出五日當有吉語聞居四日軍書到言已解矣大將軍鳯奏以爲從事中郎莫府事一決於湯【湯傳通鑑】

欽定四庫全書

西漢年紀卷二十五

宋王益之撰成帝

河平元年春正月壬寅朔日月俱在營室時日出赤二月癸未日朝赤且入又赤夜月赤甲申日出赤如血亡光漏上四刻半乃頗有光燭地赤黃食後乃復【五行志】庚子泰山山桑谷有鳶焚其巢三鷇【口豆反】燒死【五行志】長安男子石良劉音相與同居有物如人狀在其室中擊之爲狗走出去後有數人被甲持兵弩至良家良等格擊或死或傷皆狗也自二月至六月乃止【五行志荀紀】杜欽薦犍爲王延世於王鳯使塞決河鳯以延世爲河隄使者延世以竹落長四丈大九圍盛以小石兩船夾載而下之三十六日河隄成三月詔曰東郡河決流漂二州校尉延世隄防三旬立塞其攺元爲河平卒治河者爲著外繇六月惟延世長於計防功費約省用力日寡朕甚嘉之其以延世爲光祿大夫秩中二千石賜爵關內侯黃金百斤【溝洫志本紀通鑑】旱傷麥民食楡皮流移入函谷關【天文志】夏四月己亥晦日有食之不盡如鉤在東井六度【五行志考異曰本紀書日有食之旣按五行志云日有食之不盡如鉤又劉向云且旣其占恐害繼嗣又帝報皇后書云四月己亥日蝕東井轉旋且索與旣無異觀此三者則本紀以旣書蓋誤也今不取姑從五行志以不盡如鉤書焉】光祿大夫劉向對曰四月交於五月月同孝惠日同孝昭東井京師地且旣其占恐害繼嗣是時許皇后專寵後宮希得進見中外皆憂上無繼嗣故杜欽谷永及向所對皆及之【五行志通鑑】上然其言於是省減椒房掖庭用度皇后廼上疏曰廼壬寅日大長秋受詔椒房儀法禦服輿駕所發諸官署及所造作遺賜外家羣臣妾皆如竟寕以前故事妾伏自念入椒房以來遺賜外家未嘗逾故事毎輙決上可覆問也今誠時世異制長短相補不出漢制而已纎微之間未必可同若竟寜前與黃龍前豈相放【甫往反】哉家吏不曉今一受詔如此且使妾搖手不得今言無得發取諸官殆謂未央宮不屬妾不宜獨取也言妾家府亦不當得妾竊惑焉幸得賜湯沐邑以自奉養亦小發取其中何害於誼而不可哉又詔書言服禦所造皆如竟寕前吏誠不能揆其意卽且令妾被服所爲不得不如前設妾欲作某屏風張於某所曰故事無有或不能得則必防妾以詔書矣此二事誠不可行惟陛下省察官吏忮恨必欲自勝幸妾尙貴時猶以不急事操人況今日日益侵又獲此詔其操約人豈有所訴又故事以特牛祠大父母戴侯敬侯皆得恩以太牢祠今當率如故事惟陛下哀之今吏甫受詔讀記直豫言使後知之非可復若私府有所取也其萌芽所以約制妾者恐失人理惟陛下深察焉上於是采劉向谷永之言以報曰日者建始元年正月白气出於營室營室者天子之後宮也正月於尙書爲皇極皇極者王气之極也白者西方之气其於春當廢今正以王極之月興廢气於後宮視後妾無能懷任保全者以著繼嗣之防賤人起也至其九月流星如爪出於文昌貫紫宮尾委曲如龍臨於鉤陳此又章顯前尢著在內也其後則有北宮井溢南流逆理數郡水出流殺人民後則訛言傳相警震女童入殿咸莫覺知夫河者水陰四瀆之長今乃大決沒漂陵邑斯昭陰盛盈溢違經絕紀之應也廼昔之月防巢於樹野鵲變色二月庚子鳥焚其巢太山之域易曰鳥焚其巢旅人先關【古笑字】後號咷防牛於易凶言王者處民上如鳥之處巢也不顧防百姓百姓畔而去之若鳥之自焚也𨿽先快意說咲其後必號而無及也百姓防其君若牛亡其毛也故稱凶防山王者易姓告代之處今正於岱宗之山甚可懼也【考異曰今許後作五月庚子按荀紀及五行志並作二月庚子及攷此書先云五月庚子繼云三月癸未又云四月己亥不應置三月四月於五月之後當是二月庚子爲是今從荀紀五行志】三月癸未大風自西搖祖宗寢廟揚裂帷席折防樹木頓僵車輦毀壊檻屋災及宗廟足爲寒心四月己亥日蝕東井轉旋且索【先各反】與旣無異已猶戊也亥復水也明陰盛咎在內於戊巳虧君體著絕世於皇極顯禍敗及京都於東井變怪眾備末重益大來數益甚成形之禍月以廹切不救之患日寢婁【古屢字】深咎敗灼灼若此豈可忽哉書云髙宗肜日粵有雊雉祖已曰惟先假王正厥事又曰𨿽休勿休惟敬五刑以成三徳【按原夲無書云以下下文飭椒房句無所指今補入】卽飭椒房及掖庭耳今皇后有所疑便不便其條刺使大長秋來白之吏拘於法亦安足過蓋矯枉者過直古今同之且財幣之省特牛之祠其於皇后所以扶助徳美爲華寵也咎根不除災變相襲祖宗且不血食何戴侯也傳不云乎以約失之者鮮審皇后欲從其奢與【讀曰歟】朕亦當法孝武皇帝也如此則甘泉建章可復興矣孝文皇帝朕之師也皇太后皇后成法也假使皇太后在彼時不如職今見親厚又惡【音烏】可以逾乎皇后其刻心秉徳毋違先後之制度力誼勉行稱順婦道減省羣事謙約爲右其孝東宮毋闕朔望推誠永究爰何不臧養名顯行以息眾讙【許元反】垂則列妾使有法焉【許皇后傳】自元帝時韋元成爲丞相奏罷太上皇寢廟園博士給事中平陵平當上書言臣聞孔子曰如有王者必世而後仁三十年之間道徳和洽制禮興樂災害不生禍亂不作今聖漢受命而王繼體承業二百餘年孜孜不怠政令淸矣然風俗未和陰陽未調災害數見意者大本有不立與【讀曰歟】何徳化休徵不應之久也旤福不虛必有因而至者焉宜深迹其道而務修其本昔者堯帝南面而治先克明峻徳以親九族而化及萬國孝經曰天地之性人爲貴人之行莫大於孝孝莫大於嚴父嚴父莫大於配天則周公其人也夫孝子善述人之志周公旣成文武之業而制作禮樂修嚴父配天之事知文王不欲以子臨父故推而序之上極於后稷而以配天此聖人之徳亡以加於孝也髙皇帝聖徳受命有天下尊太上皇猶周文武之追王太王王季也此漢之始祖後嗣所宜尊奉以廣盛徳孝之至也書云正稽古建功立事可以永年傳於亡窮【今文泰誓之辭】上亦以無繼嗣遂納當言【當傳通鑑】秋九月復太上皇寢廟園世世奉祠昭靈後武哀王昭哀後並食於太上寢廟如故初元帝攺制蠲除髙後所定擅議之令至是又復焉【本紀韋元成傳】謁者常山王禹世受河間樂能說其義其弟子宋曅等上書言之下大夫博士平當等考試【考異曰此事不得其年月今附於平當請復太上皇寢廟之後】當以爲漢承秦防道之後賴先帝聖徳博受兼聽修廢官立太學河間獻王聘求幽隠修興雅樂以助化時大儒公孫宏董仲舒等皆以爲音中正雅立之太樂春秋鄕射作於樂官希濶不講故自公卿大夫觀聽者但聞鏗鎗不曉其義而欲以風諭眾庻其道無由是以行之百有餘年徳化至今未成今曅等守習孤學大指歸於興助敎化衰微之學興廢在人宜領屬雅樂以繼絕表防孔子曰人能宏道非道宏人河間區區小國藩臣以好學修古能有所存民到於今稱之況於聖主廣被【皮義反】之資修起舊文放鄭近雅述而不作信而好古於以風示海內揚名後世誠非小功小美也事下公卿以爲久逺難分明當議復寢【禮樂志】詔曰甫刑云五刑之屬三千大辟之罰其屬二百今大辟之刑千有餘條律令煩多百有餘萬言奇請它比日以益滋自明習者不知所由欲以曉諭眾庶不亦難乎於以羅元元之民夭絕亡辜豈不哀哉其餘中二千石二千石博士及明習律令者議減死刑及可蠲除約省者令較然易知條奏書不云乎惟刑之卹哉其審核之務凖古法朕將盡心覽焉有司無仲山父將明之材不能因時廣宣主恩建立明制爲一代之法而徒鉤摭防細毛舉數事以塞詔而已【刑法志】詔曰蓋聞仁以親親古之道也前東平王有闕有司請廢朕不忍又請削朕不敢專惟王之至親未嘗防於心今聞王攺行自新尊修經術親近仁人非法之求不以姦【音幹】吏朕甚嘉焉傳不云乎朝過夕攺君子與之其復前所削縣如故【東平王傳】匈奴單於遣右臯林王伊邪莫演等奉獻朝正月【匃奴傳考異曰通鑑考異云按匈奴傳河平元年單於遣莫演朝正月下云明年單於上書願朝河平四年正月遂入朝據此則是莫演以元年至漢朝二年正月也而荀紀繋於元年正月之下恐誤漢紀又以莫演爲黃渾今從漢書傳】

河平二年春正月沛郡鐡官鑄錢鐡不下隆隆如雷聲又如皷音工十三人皆驚走音止乃還視地陷數尺鑪分爲十一鑪中銷鐡防如流星飛去【五行志荀紀】冬十月塡星在東井軒轅南耑大星尺餘嵗星在其西北尺所熒惑在其西北二尺所皆從西方來塡星貫輿鬼先到嵗星次熒惑亦貫輿鬼十一月嵗星熒惑西去塡星皆西北逆行【天文志】乙夘月食塡星星不見時在輿鬼西北八九尺所【天文志】丁巳夜郎王興與鉤町王禹漏臥侯兪更舉兵相攻大將軍鳯薦金城司馬臨卭陳立爲防柯太守召興斬之【考異曰西南夷傳但云河平中而胡旦漢春秋云在此年十一月未知何據也今按天文志云河平二年十一月丁巳云云是胡旦蓋據天文志今從之】是嵗禦史大夫張忠奏京兆尹王尊暴虐不攺外爲大言倨嫚姍【古訕字】上威信日廢不宜備位九卿尊坐免吏民多稱惜之【考異曰王尊傳作禦史大夫中按百官表是時張忠爲禦史大夫通鑑攺作張忠今從之】湖三老公乘興等上書訟尊治京兆功效日著往者南山盜賊阻山橫行剽刼良民殺奉法吏道路不通城門至以警戒步兵校尉使逐捕暴師露眾曠日煩費不能擒制二卿坐黜【如淳曰三輔皆秩中二千石號爲卿也】羣盜彊吏气傷沮【才汝反】流聞四方爲國家憂當此之時有能捕斬不愛金爵重賞關內侯寛中使問所徵故司校尉王尊捕羣盜方略拜爲諌大夫守京輔都尉行京兆尹事尊盡節勞心夙夜思職卑體下士厲犇北之吏起沮傷之气二旬之間大黨震壊渠率效首賊亂蠲除民反農業拊循貧弱鉏耘豪彊長安宿豪大猾東市賈萬城西萭【音矩】章翦張禁酒趙放杜陵楊章等皆通邪結黨挾養姦軌上干王法下亂吏治並兼役使侵漁小民爲百姓豺狼更數二千石二十年莫能禽討尊以正法按誅皆伏其辜姦邪銷釋吏民說【讀曰悅】服尊撥劇整亂誅暴禁邪皆前所稀有名所不及𨿽拜爲眞未有殊絕襃賞加於尊身今禦史大夫奏尊傷害陰陽爲國家憂無承用詔書之意靖言庸違象龔防天原其所以出禦史丞楊輔故爲尊書佐素行陰賊惡口不信好以刀筆陷人於法輔常醉過尊大奴利家利家捽搏其頰兄子閎防刀欲剄之輔以故深怨疾毒欲傷害尊疑輔內懷怨恨外依公事建畫爲此議傅【讀曰附】致奏文浸潤加誣以復私怨臣等竊痛傷尊修身絜已砥【音抵】節首【式救反】公刺譏不憚將相誅惡不避豪彊誅不制之賊解國家之憂功著職修威信不廢誠國家爪牙之吏折衝之臣今一旦無辜制於仇人之手傷於詆欺之文上不得以功除罪下不得棘木之聽獨掩怨讎之偏奏被共工之大惡無所陳怨愬罪尊以京師廢亂羣盜並興選賢徵用起家爲卿賊亂旣除豪猾伏辜卽以侫巧廢黜一尊之間三期之間乍賢乍侫豈不甚哉孔子曰愛之欲其生惡之欲其死是惑也浸潤之譛不行焉可謂明矣願下公卿大夫博士議郎定尊素行夫人臣而傷害陰陽死誅之罪也靖言庸違放殛之刑也審如禦史章尊乃當伏觀闕之誅放於無人之域不得茍免及任舉尊者當獲選舉之辠不可但已卽不如章飾文深詆以愬無罪亦宜有誅以懲防賊之口絕詐欺之路惟明主參詳使白黑分別書奏天子復以尊爲徐州刺史【百官表尊傳】

河平三年春正月楚王嚻東平王宇來朝時楚王被疾天子閔之詔曰蓋聞天地之性人爲貴人之行莫大乎孝楚王嚻素行孝順仁慈之國以來二十餘年纎介之過未嘗聞朕甚嘉之今廼遭命離於惡疾朕甚閔焉夫行純茂而不顯異則有國者將何朂哉書不云乎用徳章厥善今王朝正月詔與子男一人俱其以廣戚縣戶四千三百封其子勲爲廣戚侯東平王宇上疏求諸子及太史公書上以問大將軍王鳯對曰臣聞諸侯朝聘考文章正法度非禮不言今東平王幸得來朝不思制節謹度以防危失而求諸書非朝聘之義也諸子書或反經術非聖人或明鬼神信物怪太史公書有戰國從橫權譎之謀漢興之初謀臣奇防天官災異地形阸塞皆不宜在諸侯王不可與不許之辭宜曰五經聖人所制萬事靡不畢載王審樂道傅相皆儒者旦夕講誦足以正身虞【與娛同】意夫小辯破義小道不通致逺恐泥【乃細反】皆不足以畱意諸益於經術者不愛於王對奏天子如鳯言遂不與【荀紀宣元六王傳】二月丙戍犍爲地震積二十一日百二十四動山崩雍江水水逆流【本紀五行志】九月甲戍東郡茌平男子侯毋辟兄弟五人羣黨爲盜攻燔官寺縛縣長吏盜取印綬自稱將軍【天文志】是嵗右將軍史丹爲左將軍大僕王章爲右將軍侍中中郎將王音爲太僕左曹中郎將辛慶忌爲執金吾【百官表】章安陽侯舜之子音太后從弟慶忌武賢之子也始武賢與趙充國有隙後充國家殺辛氏至慶忌爲執金吾坐子殺趙氏左遷酒泉太守【辛慶忌傳】河復決平原流入濟南千乘所壊敗者半建始時復遣王延世治之杜欽說大將軍王鳯以爲前河決丞相史楊焉言延世受焉術以塞之蔽不肯見今獨任延世延世見前塞之易恐其慮害不深又審如焉言延世之巧反不如焉且水埶各異不博議利害而任一人如使不及今冬成來春桃華水盛必羨溢有塡淤反壤之害如此數郡種不得下民人流防盜賊將生𨿽重誅延世無益於事宜遣焉及將作大匠許商諌大夫乘馬延年雜作延世與焉必相破壊深論便宜以相難極商延年皆明計算能商功利足以分別是非擇其善而從之必有成功鳯如欽言白遣焉等作治六月廼成復賜延世黃金百斤治河卒非受平賈者爲著外繇六月【溝洫志】匈奴復株絫若鞮單於上書願朝【本傳】河平四年春正月單於來朝引見白虎殿丞相王商坐未央廷中單於前拜謁商商長八尺餘身體鴻大容貌甚過絕人單於仰視商大畏之遷延郤退天子聞而嘆曰此眞漢相矣【匈奴傳本紀王商傳】赦天下徒賜孝弟力田爵二級諸逋租賦所振貸勿収【本紀】二月單於罷歸國【本紀】三月癸丑朔日有蝕之【本紀】先是言災異多指後宮上爲減椒房用度後比三年日蝕言事者頗歸咎於王鳯矣而谷永等獨著之許氏【許後傳】遣光祿大夫博士孟嘉等十一人行舉瀕河之郡水所毀傷困乏不能自存者財振貸其爲水所流壓死不能自葬令郡國給槥【音衛】櫝【音讀】葬埋已葬者與錢人二千避水它郡國在所宂【如勇反】食【讀曰飤】之謹遇以文理無令失職【本紀】初大將軍鳯連昏楊肜爲瑯邪太守其郡有災害十四已上丞相商部屬按問鳯以曉商曰災異天事非人力所爲肜素善吏宜以爲後商不聽竟奏免肜奏果寢不下鳯重以是怨商陰求其短使人上書言商閨門內事天子以爲暗昧之過不足以傷大臣鳯固爭下其事司先是皇太后嘗詔問商女欲以備後宮時女病商意亦難之以病對不入及商以閨門事見考自知爲鳯所中惶怖更欲內女爲援廼因新幸李偼伃家白見其女會日有蝕之太中大夫蜀郡張匡其人侫巧上書願對近臣陳日蝕咎下朝者左將軍丹等問匡對曰竊見丞相商作威作福從外制中取必於上性殘賊不仁遣票【頻妙匹妙二反】輕吏微求人罪欲以立威天下患苦之前頻陽耿定上書言商與父傅通及女弟淫亂奴殺其私夫疑商教使章下有司商私怨懟【直類反】商子俊欲上書告商俊妻左將軍丹女持其書以示丹丹惡其父子乖迕爲女求去商不盡忠納善以輔至徳知聖主崇孝逺別不親後庭之事皆受命皇太后太后前聞商有女欲以備後宮商言有固疾後有耿定事更詭道因李貴人家內女執左道以亂政誣罔誖【布內反】大臣節故應是而日蝕周書曰以左道事君者誅易曰日中見昧則折其右肱往者丞相周勃再建大功及孝文時纎介怨恨而日爲之蝕於是退勃使就國卒無怵悐【古惕字】憂今商無尺寸之功而有三世之寵身位三公宗族爲列侯吏二千石侍中諸曹給事禁門內連昏諸侯王權寵至盛審有內亂殺人怨懟之端宜窮竟考問臣聞秦丞相呂不韋見王無子意欲有秦國卽求好女以爲妻陰知其有身而獻之王產始皇帝及楚相春申君亦見王無子心利楚國卽獻有身妻而產懷王自漢興幾遭呂霍之患今商有不仁之性廼因怨以內女其姦謀未可測度前孝景世七國反將軍周亞夫以爲卽得雒陽劇孟關東非漢之有今商宗族權勢合貲鉅萬計私奴以千數非特劇孟匹夫之徒也且失道之至親戚畔之閨門內亂父子相訐而欲使之宣明聖化調和海內豈不繆哉商視事五年官職陵夷而大惡著於百姓甚虧損盛徳有鼎折足之防臣愚以爲聖主富於春秋卽位以來未有懲姦之威加以繼嗣未立大異並見尢宜誅討不忠以遏未然行之一人則海內震動百姦之路塞矣於是左將軍丹等奏商位三公爵列侯親受詔防爲天下師不遵法度以翼國家而回辟【讀曰僻】下媚以進其私執左道以亂政爲臣不忠罔上不道甫刑之辟皆爲上戮罪名明白臣請詔謁者召商詣若盧詔獄【孟康曰若盧獄名屬少府黃門北寺是也】上素重商知匡言陊險制曰弗治鳯固爭之夏四月壬寅【五字據百官表】詔使者収商丞相印綬商免相三日發病歐血薨諡曰戾侯而商子弟親屬爲駙馬都尉侍中中常侍諸曹大夫郎吏者皆出補吏莫得畱給事宿衛者有司奏商罪過未決請除國邑有詔長子安嗣爵爲樂昌侯【商傳】先是光祿大夫張禹領尙書事上富於春秋謙讓方鄕經學敬重師傅帝舅王鳯輔政專權禹與鳯並領尙書內不自安數病上書乞骸骨欲避鳯上不許六月丙午以禹爲丞相封安昌侯【百官表禹傳考異曰通鑑作丙戌按百官表恩澤侯表荀紀並作丙午惟通鑑作丙戌未知何據按長歷是年六月無丙戌當是通鑑誤一字今後漢書荀紀】庚戍楚孝王嚻薨子文嗣【本紀楚王傳】是嵗大將軍王鳯薦酒泉太守辛慶忌前在張掖酒泉兩郡著功迹徵入歷位朝廷莫不信鄕【讀曰向】質行正直仁勇得眾心通於兵事明略威重任國柱石父破將軍武賢顯名前世有威西夷臣鳯不宜久處慶忌之右廼復徵爲光祿大夫執金吾【慶忌傳】京兆尹自王尊免後代者不稱職司校尉王章以選爲京兆尹章𨿽爲王鳯所舉非鳯專權不親附鳯【百官表王章傳】

陽朔元年秋七月壬子月犯心星【天文志】時大將軍鳯用事上謙讓無所顓京兆尹王章譏鳯顓權不可任用薦馮野王代鳯鳯甚憂懼杜欽令鳯稱病出就第上疏乞骸骨曰臣材駑愚戇得以外屬兄弟七人封爲列侯宗族恩賞賜無量輔政出入十年國家委任臣鳯所言輙聽薦士常用無一功善陰陽不調災異數見咎在臣鳯奉職無狀此臣一當退也【考異曰漢書元後傳作七年按鳯自竟寕元年輔政至陽朔蓋十年又杜欽傳欽說鳯曰將軍深悼輔政十年變異不已考此益知元後傳七字爲誤今攺作十字】五經傳記師所誦說咸以日蝕之咎在於大臣非其人易曰折其右肱此臣二當退也河平以來臣久病連年數出在外曠職素餐此臣三當退也陛下以皇太后故不忍誅廢臣猶自知當速流放又重自念兄弟宗族所不測當殺身靡【武皮反】骨死輦轂下不當以無益之故有離寢門之心誠嵗余以來所苦加侵日月益甚不勝大願願乞骸骨歸自治養冀賴陛下神靈未埋髮齒期月之間幸得瘳愈復望帷幄不然必寘溝壑臣以非材見私天下知臣受恩深也以病得全骸骨歸天下知臣被恩見哀重巍巍也進退於國爲厚萬無纎介之議惟陛下哀憐其辭指甚哀上廼報鳯曰朕秉事不明政事多闕故天變婁【古屢字】臻咸在朕躬將軍廼深引咎自予欲乞骸骨而退則朕將何向焉書不云乎公毋困我務專精神安心自持期於亟瘳稱朕意焉鳯心慙稱病篤欲遂退杜欽復說之曰將軍深悼輔政十年變異不已故乞骸骨歸咎於身刻己自責至誠動眾愚知莫不感傷𨿽然是無屬之臣執進退之分絜去就之節者耳非主上所以待將軍非將軍所以報主上也昔周公𨿽老猶在京師明不離成周示不忘王室也仲山甫異姓之臣無親於宣就封於齊猶嘆息永懷宿夜徘徊不忍遠去況將軍之於主上主上之與將軍哉夫欲天下治安變異之意莫有將軍主上昭然知之故攀援【音爰】不遣書稱公毋困我惟將軍不爲四國流言自疑於成王以固至忠鳯復起視事上令尙書劾奏章章死詔獄【元後杜欽傳通鑑按原本不書王章之死與後眾庶多寃王章叚意不相屬今補入】大將軍鳯風【讀曰諷】禦史中丞劾奏野王賜告養病而私自便持虎符出界歸家奉詔不敬杜欽奏記於鳯曰竊見令曰吏二千石告過長安謁【如淳曰律吏二千石以上告歸歸寜道不過行在所者便道之官無辭】不分別予賜今有司以爲予告得歸賜告不得是一律兩科失省刑之意夫三最予告令也病滿三月賜告詔恩也令告則得詔恩則不得失輕重之差又二千石病賜告得歸有故事不得去郡亡著令傳曰賞疑從予所以廣恩勸功也罰疑從去所以愼刑闕難知也今釋令與故事而假不敬之法甚違闕疑從去之意卽以二千石守千里之地任兵馬之重不宜去郡將以制刑爲後法者則野王之罪在未制令前也刑賞大信不可不愼鳯不聽竟免野王郡國二千石病賜告不得歸家自此始【馮野王傳】眾庻多寃王章譏朝廷者杜欽欲救其過復說鳯曰京兆尹章所坐事宻吏民見章素好言事以爲不坐官職疑其以日蝕見對有所言也假令章內有所犯𨿽陷正法事不暴揚自京師不曉況於逺方恐天下不知章實有罪而以爲坐言事也如是塞爭引之原損寛明之徳欽愚以爲宜因章事舉直言極諌並見郎從官展盡其意加於往前以明示四方使天下咸知主上聖明不以言罪下也若此則流言消釋疑惑著明鳯白行其策【杜欽傳】是嵗楚懷王文薨無子絕【楚孝王傳】

陽朔二年春寒失節【荀紀】詔曰昔在帝堯立羲和之官命以四時之事令不失其序故書云黎民於蕃【扶元反】時雍明以陰陽爲本也今公卿大夫或不信陰陽薄而小之所奏請多違時政傳以不知周行天下而欲望陰陽和調豈不謬哉其務順四時月令【本紀】夏四月丁夘侍中大僕王音爲禦史大夫【荀紀百官表】於是王氏愈盛後庭姬妾各數十人僮奴以千百數羅鐘磬舞鄭女作倡優狗馬馳逐大治第室起土山漸臺洞門髙廊閣道連屬【之欲反】彌望其奢僣如此劉向謂陳湯曰災異如此而外家日盛其漸必危劉氏遂上封事極諌曰昔晉有六卿齊有田崔衛有孫寗魯有季孟常掌國事世執朝柄終後田氏取齊六卿分晉崔杼弒其君光孫林父寗殖出其君衎弒其君剽季氏八佾舞於庭三家者以雍徹並專國政卒逐昭公周大夫尹氏筦【與管同】朝事濁亂王室子朝子猛更立連年乃定故經曰王室亂又曰尹氏殺王子克甚之也春秋舉成敗錄禍福如此類甚眾皆陰盛而陽微下失臣道之所致也故書曰臣之有作威作福害於而家凶於而國孔子曰祿去公室政逮大夫危亡之兆也秦昭王舅穰侯及涇陽葉陽君專國擅勢上假太后之威三人者權重於昭王家富於秦國國甚危殆賴寤範睢之言而秦復存二世委任趙髙專權自恣壅蔽大臣終有閻樂望夷之禍秦遂以亡近事不遠卽漢所代也漢興諸呂無道擅相尊王呂產呂祿席太后之寵據將相之位兼南北軍之眾擁梁趙王之尊驕盈無厭欲危劉氏賴忠正大臣絳侯朱虛侯等竭誠盡節以誅滅之然後劉氏復安今王氏一姓乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僣盛並作威福擊斷自恣行污而寄治身私而托公依東宮之尊假甥舅之親以爲威重尙書九卿州牧郡守皆出其門筦執樞機朋黨比周稱譽者登進忤恨者誅傷防談者助之說執政者爲之言排擯宗室孤弱公族其有智能者尢非毀而不進逺絕宗室之任不令得給事朝省恐其與己分權數稱燕王蓋主以疑上心避諱呂霍而弗肯稱內有管蔡之萌外假周公之論兄弟據重宗族磐互歷上古至秦漢外戚僣貴未有如王氏者也𨿽周皇甫秦穰侯漢武安呂霍上官之屬皆不及也物盛必有非常之變先見爲其人微象孝昭帝時冠石立於泰山僕桞起於上林而孝宣帝卽位今王氏先祖墳墓在濟南者其梓柱生枝葉扶疎上出屋根垂地中𨿽立石起柳無以過此之明也事執不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皁隸縱不爲身柰宗廟何婦人內夫家外父母家此亦非皇太后之福也孝宣皇帝不與舅平昌樂昌侯權所以全安之也夫明者起福於無形銷患於未然宜發明詔吐徳音援近宗室親而納信黜逺外戚毋授以政皆罷令就第以則效先帝之所行厚安外戚全其宗族誠東宮之意外家之福也王氏永存保其爵祿劉氏長安不失社稷所以襃睦外內之姓子子孫孫無疆之計也如不行此防田氏復見於今六卿必起於漢爲後嗣憂昭昭甚明不可不深圖不可不早慮易曰君不宻則失臣臣不宻則失身幾事不宻則害成惟陛下深畱聖思審固幾宻覽往事之戒以折中取信居萬安之實用保宗廟久承皇太後天下幸甚書奏天子召見向嘆息悲傷其意謂曰君且休矣吾將思之以向爲中壘校尉【向傳】夏五月除吏八百石五百石秩【本紀】秋關東大水流民欲入函谷天井壺口五阮關者勿苛畱遣諌大夫博士分行視八月甲申定陶王康薨【本紀案原本缺八月以下九字今補】子欣嗣【諸侯王表】九月奉使者不稱詔曰古之立太學將以傳先王之業流化於天下也儒林之官四海淵源宜皆明於古今溫故知新通達國體故謂之博士否則學者無述焉爲下所輕非所以尊道徳也工欲善其事必先利其噐丞相禦史其與中二千石二千石雜舉可充愽士位者使卓然可觀【本紀】是時博士選三科髙第爲尙書次爲刺史其不通政事以久次補諸侯太傅博士孔光以髙第爲尙書觀故事品式數嵗明習漢制及法令上甚信任之轉爲僕射尙書令有詔光周宻謹愼未嘗有過加諸吏官光覇之子【光傳】是嵗信都王興徙爲中山王【諸侯王表】復立楚懷王弟平陸侯衍爲楚王【諸侯王表楚孝王傳】

﹤史部﹐編年類﹐西漢年紀﹥

欽定四庫全書

西漢年紀卷二十六

宋王益之撰成帝

陽朔三年秋八月丁巳大司馬大將軍王鳳薨初鳳病困薦從弟禦史大夫音以自代上從之以音爲大司馬車騎將軍領尙書事而平阿侯譚位特進領城門兵【按原本脫秋八月以下下文谷永與譚書云云殊無緣起今補入】安定太守谷永與譚書曰君侯躬周召之徳執管晏之操敬賢下士樂善不倦宜在上將久矣以大將軍在故抑欝於家今大將軍不幸早薨絫親疏序材能宜在君侯拜吏之日京師士夫悵然失望此皆永等愚劣不能褒揚萬分屬聞以特進領城門兵是車騎將軍秉政雍容於內而至戚賢舅執管籥於外竊不爲君侯喜宜深辭職自陳淺薄不足以固城門之守收泰伯之讓保謙謙之路闔門髙枕爲智者首願君侯與博覧者參之小子爲君侯安此譚得書遂辭讓不受領城門職由是譚音相與不平永逺爲郡吏恐爲音所危病滿三月免音奏補永營軍司馬永數謝罪自陳得轉爲長史音用從舅越親輔政小心親職【四字仍元後傳】威權損於鳳時永復說音曰將軍履上將之位食膏腴之都任周召之職擁天下之樞可謂富貴之極人臣無二天下之責四靣至矣將何以居之宜夙夜孳孳執伊尹之彊徳以守職匡上誅惡不避親愛舉善不避仇讎以章至公立信四方篤行三者乃可以長堪重任久享盛寵太白出西方六十日法當參天今已過期尙在桑楡之間質弱而行遲形小而光防熒惑角怒明大逆行守尾其逆常也守尾變也意豈將軍湛【讀曰沈】漸【讀曰潛】之義委曲從順所執不彊不廣用士尙有好惡之忌蕩蕩之徳未純方與將相大臣乖離之萌也何故始襲司馬之號俄而金火並有此變上天至明不虛見異惟將軍畏之愼之深思其故攺求其路以享天意音猶不平薦永爲防菀使者【谷永傳】冬十一月丁夘諸吏散騎光祿勲於永爲禦史大夫【百官表】永定國之子也【通鑑】右將軍王章爲光祿勲數月薨【百官表】是歳執金吾辛慶忌坐小法左遷雲中太守【慶忌傳】

陽朔四年春正月詔曰夫洪範八政以食爲首斯誠家給刑措之本也先帝劭【時召反】農薄其租稅寵其彊力令與孝弟同科間者民彌惰怠鄕【讀曰向】本者少趨末者眾將何以矯之方東作時其令二千石勉勸農桑出入阡陌致勞【郎到反】來【郎代反】之書不云乎服田力嗇乃亦有秋其朂之哉【本紀】夏四月雨雪燕雀死【五行志】秋九月少府王駿居位八歳上欲大用之出駿爲京兆尹試以政事先是京兆有趙廣漢張敞王尊王章至駿皆有能名故京師稱曰前有趙張后有三王【百官表王吉傳】左馮翊薛宣爲少府共【讀曰供居用反】張【竹亮反】職辦【百官表薛宣傳考異曰大例除拜九卿不得嵗月則附於年末此載於九月之下者蓋據王吉薛宣傳王吉傳云帝出王駿爲京兆尹而薛宣代爲少府薛宣傳云宣遷爲少府月餘而禦史大夫於永卒按本紀永卒在閏九月壬戍則二人之除拜當在九月明矣】谷永上疏曰帝王之徳莫大於知人知人則百僚任職天工不曠故臯陶曰知人則哲能官人禦史大夫內承本朝之風化外佐丞相統理天下任重職大非庸材所能堪今當選於羣卿以充其缺得其人則萬姓欣喜百僚說【讀曰恱】服不得其人則大職墮【火規反】斁【丁固反】王功不興虞帝之明在玆壹舉可不致詳竊見少府宣材茂行絜逹於從政前爲禦史中丞執憲轂下不吐剛茹柔舉錯時當出守臨淮陳畱二郡稱治爲左馮翊崇教養善威徳並行眾職修理姦軌絕息辭訟者歷年不至丞相府赦後餘盜賊什分三輔之一功效卓爾自左內史初置以來未嘗有也孔子曰如有所譽其有所試宣考績功課簡在兩府不敢過稱以姦【音幹】欺誣之辠臣聞賢材莫大於治人宣已有效其法律任廷尉有餘經術文雅足以謀王體斷國論身兼數噐有退食自公之節宣無私黨防說之助臣恐陛下忽於羔羊之詩捨公實之臣任華虛之譽是用越職陳宣行能惟陛下畱神考察上然之【薛宣傳】是歳雲中太守辛慶忌爲光祿勲【百官表】時數有災異丞相司直何武上封事曰虞有宮之奇晉獻不寐衛靑在位淮南寢謀故賢人立朝折衝厭【一葉反】難勝於亡形司馬法曰天下𨿽安戰必危夫將不豫設則亡以應卒【讀曰猝】士不素厲則難使死敵是以先帝建列將之官近戚主內異姓距外故姦軌不得萌動而破滅誠萬世之長防也光祿勲慶忌行義修正柔毅惇厚謀慮深逺前在邊郡數破敵獲虜外夷莫不聞廼者大異並見未有其應加以兵革久寢春秋大災未至而豫禦之慶忌冝在爪牙官以備不虞【慶忌傳】

鴻嘉元年匃奴復株絫單於死弟且麋胥立爲搜諧若鞮單於【匃奴傳天文志考異曰通鑑載於是嵗之末正以尋常年月無考用常例也按天文志載是年正月末單於死五月遣中郎將楊興使弔今從天文志】二月詔曰朕承天地獲保宗廟明有所蔽徳不能綏刑罰不中眾寃失職趨闕告訴者不絕是以陰陽錯謬寒暑失序日月不光百姓防辜朕甚閔焉書不云乎卽我禦事罔克耆壽咎在厥躬方春生長時臨遣諌大夫理等舉三輔三河宏農寃獄公卿大夫部刺史明申敕守相稱朕意焉其賜天下民爵一級女子百戶牛酒加賜鰥寡孤獨髙年帛逋貸未入者勿收上始爲微行出【本紀】自大將軍鳳薨後富平侯張放淳於長等愛幸上欲遵武帝故事與近臣防宴張放以開敏得幸放取皇后弟平恩侯許況女上爲放供【居用反】張【竹亮反】賜甲第充以乘輿服飾號爲天子取婦皇后嫁女大官私官並拱其第兩宮使者冠蓋不絕賞賜以千萬數放爲侍中中郎將監平樂屯兵置莫府儀比將軍與上臥起寵愛殊絕【張放傳】自鴻嘉後上稍隆於內寵【考異曰防宴事見張放傳內寵事見班偼伃傳皆不得其時今附於防行後】班偼伃進侍者李平平得幸立爲偼伃上曰始衛皇后亦從防起廼賜平姓曰衛【班偼伃傳】三月丞相張禹以老病乞骸骨上加優再三廼聽許庚戌賜安車駟馬黃金百斤罷就第以列侯朝朔望位特進見禮如丞相置從事史五人益封四百戶天子數加賞賜前後數千萬【張禹傳百官表考異曰史記將相名臣年表以爲張禹卒漢書百官表以爲免按禹傳禹後尙以特進對成帝所問王氏事則知卒字爲誤今不取】夏四月庚辰禦史大夫薛宣爲丞相【百官表】封髙陽侯宣爲相府辭訟例不滿萬錢不爲移書後皆遵用薛侯故事然官屬譏其煩碎無大體不稱賢也時天子好儒雅宣經術又淺上亦輕焉【宣傳】左將軍史丹以帝爲太子時輔導有舊恩封武陽侯【恩澤侯表】五月甲午遣中郎將楊興使弔匃奴【天文志】六月乙巳詔曰車騎將軍音宿衛忠正勤勞國家前爲禦史大夫以外親宜典兵馬入爲衞將軍不獲宰相之封朕甚慊焉其封音爲安陽侯食邑與五侯等俱三千戶【元後傳恩澤侯表】帝修廢功以丙吉舊恩尢重制詔丞相禦史蓋聞襃功徳繼絕統所以重宗廟廣賢聖之路也故博陽侯吉以舊恩有功而封今其祀絕朕甚憐之夫善善及子孫古今之通誼也其封吉孫中郎將闗內侯昌爲博陽侯奉吉後國絕三十二嵗復續云【丙吉傳恩澤侯表】定令年未滿十嵗賊鬭殺人及犯殊死者上請廷尉以聞得減死【刑法志荀紀】冬黃龍見眞定【本紀】是嵗光祿勲辛慶忌爲右將軍諸吏散騎給事中【百官表慶忌傳】鴻嘉二年春行幸云陽【本紀】三月博士行大射禮有飛雉集於庭歷階登堂而鴝後雉又集太常宗正丞相禦史大夫大司馬車騎將軍之府又集未央宮承明殿屋上【五行志】初元帝儉約渭陵不復徙民起邑帝起初陵數年後樂覇陵曲亭南更營之將作大匠解萬年奏請爲初陵徙民起邑上從其言起昌陵邑夏徙郡國豪桀五千戶於昌陵【陳湯傳按原本脫不復徙民以下今從陳湯傳補入】五月癸未隕石於杜郵三【五行志荀紀】六月立中山憲王孫云客爲廣徳王【本紀】是嵗城陽哀王云薨無子國除【諸侯王表通鑑】

鴻嘉三年夏四月赦天下【本紀】令吏民得買爵賈【讀曰價】級千錢【本紀】大旱【本紀】五月乙亥天水冀南山大石鳴聲隆隆如雷有頃止聞平襄二百四十里壄雞皆鳴石長一丈三尺廣厚略等旁著岸脇去地二百餘丈民俗名曰石鼓【五行志】帝嘗微行出過陽阿主作樂見趙飛燕而說之召入宮大幸【考異曰通鑑考異云五行志作陽河主伶元趙后外傳及荀紀亦作陽河外戚傳作陽阿顏注曰陽阿平原之縣也今俗書阿字作河又或爲河陽皆後人所妄攺耳今從顏注按今本荀紀河陽作陽阿與所引不同】許皇后班偼伃皆失寵稀復進見於是飛燕譛告許皇后班偼伃挾媚道祝詛後宮有身者王羙人詈及主上許皇后坐廢【許後傳班偼伃傳考異曰漢書許後傳所載王美人下云及鳳等太后大怒按班偼伃傳鴻嘉三年趙飛燕譛告云云是時王鳯死已四年矣太后大怒亦非是今不取】山陽後弟子平恩侯旦就國諫大夫王仁上疏【考異曰此疏漢書無今取荀氏漢紀但荀紀作諌議大夫按是時無諫議大夫今除去議字】言臣聞立后妃者王教之大端三綱之本理治道所由廢興也社稷所以存亡也故夏之興也以塗山亡也以妺喜殷之興也以有娥亡也以妲己周之興也以文母亡也以襃姒夫三代安危後王所觀是以聖王必審舉措察操行以計勝色者昌以色勝計者亡無鹽宿癅天下之醜女也齊二君以計勝色立爲後皆以折衝安國今許後以罪廢遂事已往如是欲立后妃宜得殊異於前上當奉宗廟下令萬民有所法則河魴河鯉齊姜宋子詩人所髙萬乘之主當持久長非一切畢決目前者驪姬亂晉吳姬危趙夫媵妾非天下之母爲翫弄可也昔姜後崇禮宣王中興樊姬正言楚莊成霸願畱思察小臣惓惓之心上不聽【荀紀】是嵗右將軍辛慶忌爲光祿勲光祿勲並將軍【百官表】丞相司直翟方進從上甘泉行馳道中司校尉陳慶劾奏方進沒入車馬旣至甘泉宮防殿中慶與廷尉範延壽語時慶有章劾自道行事以贖論今尙書持我事來當於此決前我爲尙書時嘗有所奏事忽忘之畱月餘方進於是舉劾慶曰案慶奉使刺舉大臣故爲尙書知機事周宻壹統明主躬親不解慶有罪未伏誅無恐懼心豫自設不坐之比又暴揚尙書事言遲疾無所在虧損聖徳之聰明奉詔不謹皆不敬臣謹以劾慶坐免官防北地浩商爲義渠長所捕亡長取其母與豭豬連系都亭下商兄弟防賔客自稱司掾長安縣尉殺義渠長妻子六人亡丞相禦史請遣掾史與司校尉部刺史並力逐捕察無狀者奏可司校尉涓勲奏言春秋之義王人防者序乎諸侯之上尊王命也臣幸得奉使以督察公卿以下爲職今丞相宣請遣掾史以宰士督察天子奉使命大夫甚誖逆順之理宣本不師受經術因事以立姦威案浩商所犯一家之禍耳而宣欲専權作威乃害於國不可之大者願下中朝特進列侯將軍以下正國法度議者以爲丞相掾不宜移書督趣司防浩商捕得伏誅家屬徙合浦故事司校尉位在司直下初除謁兩府其有所防居中二千石前與司直並迎丞相禦史初方進新視事而涓勲亦初拜爲司不肯謁丞相禦史大夫後朝會相見禮節又倨方進陰察之勲私過光祿勲辛慶忌又出逢帝舅成都侯商道路下車立過廼就車於是方進舉奏其狀因曰臣聞國家之興尊尊而敬長爵位上下之禮王道綱紀春秋之義尊上公謂之宰海內無不統焉丞相進見聖主禦坐爲起在輿爲下羣臣宜皆承順聖化以視四方勲吏二千石幸得奉使不遵禮儀輕謾宰相賤易上卿而又詘節失度邪讇無常色厲內荏墮國體亂朝廷之序不宜處位臣請下丞相免勲時太中大夫平當給事中奏言方進國之司直不自敕正以先羣下前親犯令行馳道中司慶平心舉劾方進不自責悔而內挾私恨伺記慶之從容語言以詆欺成罪後丞相宣以一不道賊請遣掾督趣司校尉司校尉勲自奏暴於朝廷今方進復舉奏勲議者以爲方進不以道徳輔正丞相茍阿助大臣欲必勝立威宜抑絕其原勲素行公直姦人所惡可少寛假使遂其功名上以方進所舉應科不得用逆詐廢正法遂貶勲爲昌陵令方進旬歳間免兩司朝廷由是憚之是時起昌陵營作陵邑貴戚近臣子弟賔客多辜爲姦利者方進部掾史覆案發大姦臧數千萬上以爲任公卿欲試以治民徙方進爲京兆尹搏擊豪彊京師畏之【方進傳百官表】

鴻嘉四年春正月詔曰數敕有司務行寛大而禁苛暴訖今不攺一人有辜舉宗拘系農民失業怨恨者眾傷害和气水旱爲災闗東流冗者眾靑幽冀部尢劇朕甚痛焉未聞在位有惻然者孰當助朕憂之已遣使者循行郡國被災害什四以上民貲不滿三萬勿出租賦逋貸未入皆勿收流民欲入闗輙籍內所之郡國謹遇以理務有以全活之思稱朕意【本紀】秋雨魚於新都長五寸【五行志荀紀】丞相史楊焉言從河上下患底柱隘可鐫廣之上從其言使焉鐫之鐫之裁沒水中不能去而令水益湍怒爲害甚於故是嵗渤海淸河信都河水湓【並頓反】溢灌縣邑三十一敗官亭民捨四萬餘所河隄都尉許商與丞相史孫禁共行視圖方略禁以爲今河溢之害數倍於前決平原時今可決平原金隄間開通大河令入故篤馬河至海五百餘里水道浚利又幹三郡水地得羙田且二十餘萬頃足以償所開傷民田廬處又省吏卒治隄救水嵗三萬人以上許商以爲古說九河之名有徒駭胡蘓鬲津今見在成平東光鬲界中自鬲以北至徒駭間相去二百餘里今河𨿽數移徙不離此域孫禁所欲開者在九河南篤馬河失水之迹處勢平夷旱則淤絕水則爲敗不可許公卿皆從商言先是谷永以爲河中國之經瀆聖王興則出圖書王道廢則竭絕今潰溢橫流漂沒陵阜異之大者也修政以應之災變自除是時平陵李尋解光亦言陰气盛則水爲之長故一日之間晝減夜增江河滿溢所謂水不潤下𨿽常於卑下之地猶日月變見於朔望明天道有因而作也眾庶見王延世防重賞競言便巧不可用議者常欲求索九河故迹而穿之今因其自決可且勿塞以觀水勢河欲居之當稍自成川跳出沙土然後順天心而圖之必有成功而用財力寡於是遂止不塞滿昌師丹等數言百姓可哀上數遣使者處業振贍之【本紀溝洫志】魏郡杜鄴時爲郎素善車騎將軍音見音前與平阿侯譚有隙卽說音曰鄴聞人情恩深者其飬謹愛至者其求詳夫戚而不見殊孰能無怨此棠棣角弓之詩所爲作也昔秦伯有千乘之國而不能容其母弟春秋亦書而譏焉周召則不然忠以相輔義以相匡同己之親等己之尊不以聖徳獨兼國寵又不爲長専受榮任分職於陜並爲弼疑故內無感【胡闇反】恨之隙外無侵侮之羞俱享天祐兩荷髙名者蓋以此也竊見成都侯以特進領城門兵復有詔得舉吏如五府此明詔所欲寵也將軍宜順聖意加異往時毎事凡議必與及之指爲誠發出於將軍則孰敢不說諭昔文侯寤大鴈之獻而父子益親陳平共【讀曰供】壹飯之籑而將相加驩所接𨿽在楹階爼豆之間其於爲國折衝厭難豈不逺哉音甚嘉其言由是與成都侯商親宻二人皆重鄴【杜鄴傳】廣徳夷王云客薨亡後絕【表】

永始元年春正月癸丑太官陵室火戊午戾後園闕火【本紀考異曰五行志荀紀並作災今從漢書本紀】二月河南郵亭樗樹生枝狀如人頭眉目須皆具而無發耳【五行志荀紀】上欲立趙偼伃爲皇后諌大夫河間劉輔上書【考異曰荀紀作諌議大夫今從漢書作諌大夫】言臣聞天之所與必先賜以符瑞天之所違必先降以災變此神明之徴自然之占驗也裏語曰腐木不可以爲柱卑人不可以爲主【考異曰荀紀作腐木不可以爲珪人婢不可以爲主今從漢書傳按今本荀紀作柱作卑人與所引異】天人之所不予必有禍而無福書奏【按原本無天人之所不予以下十五字語意未足今補入】上使侍禦史收縛輔系掖庭祕獄羣臣莫知其故於是中朝左將軍辛慶忌右將軍亷褒光祿勲師丹太中大夫谷永俱上書曰臣聞明王垂寛容之聽崇諫爭之官廣開中直之路不罪狂狷【音絹】之言然後百僚在位竭忠盡謀不懼後患朝廷無讇諛之士元首無失道之諐竊見諫大夫劉輔前以縣令求見擢爲諫大夫旬月之間収下祕獄臣等愚以爲輔幸得托公族之親在諌臣之列新從下土來未知朝廷體獨觸忌諱不足深過小罪宜隱忍而已如有大惡宜暴治理官與眾共之昔趙簡子殺其大夫鳴犢孔子臨河而還今天心未豫災異屢降水旱疊【徒結反】臻方當隆寛廣問褒直盡下之時也而行慘急之誅於諌爭之臣人有懼心精鋭銷耎【乃喚反】莫敢盡節正言非所以昭有虞之聽廣徳羙之風也臣等竊深傷之惟陛下畱神省察上廼徙繋輔共工獄減死罪一等論爲鬼薪【劉輔傳考異曰孟康曰大司馬左右前後將軍侍中常侍散騎諸吏爲中朝丞相以下至六百石爲外朝以此觀之左右將軍謂之中朝可也光祿勲位九卿太中大夫又光祿勲之屬豈得自厠於中朝三劉謂是時必兼加官之類故通鑑削去中朝二字余攷儒林房鳳傳乃云時光祿勲王龔以外屬內卿校書如淳以爲光祿勲治宮中故曰內卿然則光祿勲太中大夫謂之中朝亦可也今存此二字按百官表辛慶忌爲左將軍師丹爲光祿勲皆在永始三年亷襃爲右將軍又在永始四年此三人官稱恐是追書】初解萬年自詭昌陵三年可成後卒不就羣臣多言其不便者下有司議皆曰昌陵因卑爲髙積土成山度【徙各反】便房猶在平地上客土之中不保幽防之靈淺外不固卒徒工庸以鉅萬數至防【古然字】脂火夜作取土東山且與谷同賈【讀曰價】作治數年天下徧被其勞國家罷【讀曰疲】敝府藏空虛下至眾庶熬熬苦之故陵因天性據眞土處勢髙敞旁近祖考前又已有十年功緒宜還復故陵勿徙民【陳湯傳】秋七月上廼下詔曰朕執徳不固謀不盡下過聽將作大匠萬年言昌陵三年可成作治五年中陵司馬殿門內尙未加功天下虛耗百姓罷【讀曰疲】勞客土疏惡終不可成朕惟其難怛然傷心夫過而不攺是謂過矣其罷昌陵反故陵勿徙吏民令天下毋有動搖之心【本紀考異曰今見行本監本皆作罷昌陵及故陵勿徙吏民惟汪彥章用南唐本校證作反故陵義最深長今從之】時𨿽復還延陵制度泰奢光祿大夫劉向上疏曰臣聞易曰安不忘危存不忘亡是以身安而國家可保也故賢聖之君博觀終始窮極事情而是非分明王者必通三統明天命所授者博非獨一姓也孔子論詩至於殷士膚敏祼將於京喟然嘆曰大哉天命善不可不傳於子孫是以富貴無常不如是則王公其何以戒愼民萌【與甿同】何以勸勉蓋傷防子之事周而痛殷之亡也𨿽有堯舜之聖不能化朱均之子【考異曰劉向傳作丹朱三劉云旣言舜不應去商均今易之】𨿽有禹湯之徳不能訓末孫之桀紂自古及今未有不亡之國也昔髙皇帝旣滅秦將都雒陽感寤劉敬之言自以徳不及周而賢於秦遂徙都闗中依周之徳因秦之阻世之長短以徳爲效故常戰栗不敢諱亡孔子所謂冨貴無常蓋謂此也孝文皇帝居霸陵北臨厠意淒愴悲懷顧羣臣曰嗟乎以北山石爲槨用紵絮斮【側略反】陳漆其間豈可動哉張釋之進曰使其中有可欲𨿽錮南山猶有隙使其中無可欲𨿽無石槨又何慼焉夫死者無終極而國家有廢興故釋之之言爲無窮計也孝文寤焉遂薄不起山墳易曰古之者厚衣【於旣反】之以薪臧之中野不封不樹後世聖人易之以棺槨棺槨之作自黃帝始黃帝於橋山堯濟陰邱隴皆小具甚防舜蒼梧二妃不從禹防稽不攺其列殷湯無處文武周公於畢秦穆公於雍橐泉宮祈年館下樗裏子於武庫皆無邱隴之處此聖帝明王賢君智士逺覧獨慮無窮之計也其賢臣孝子亦承命順意而薄之此誠奉安君父忠孝之至也夫周公武王弟也兄甚防孔子母於防稱古墓而不墳曰丘東西南北之人也不可不識也爲四尺墳遇而崩弟子修之以告孔子孔子流涕曰吾聞之古者不修墓蓋非之也延陵季子適齊而反其子死於嬴博之間穿不及泉斂以時服封墳掩坎其髙可隱【於靳反】而號曰骨肉歸復於土命也魂气則無不之也夫嬴博去吳千有餘裏季子不歸孔子往觀曰延陵季子於禮合矣故仲尼孝子而延陵慈父舜禹忠臣周公弟弟其葬君親骨肉皆防薄矣非茍爲儉誠便於體也宋桓司馬爲石槨仲尼曰不如速朽秦相呂不韋集知略之士而造春秋亦言薄葬之義皆明於事情者也逮至吳王闔閭違禮厚葬十有餘年越人發之及秦惠文武昭莊襄五王皆大作邱隴多其瘞臧咸盡發掘暴露甚足悲也秦始皇帝葬於驪山之阿下錮三泉上崇山墳其髙五十餘丈周回五里有餘石槨【按原本脫仲尼曰以下至此今補入】爲遊館人膏爲燈燭水銀爲江海黃金爲鳬鴈珍寶之臧機械之變棺槨之麗宮館之盛不可勝原又多殺宮人生薶工匠計以萬數天下苦其役而反之驪山之作未成而周章百萬之師至其下矣項籍燔其宮室營宇往者咸見發掘其後牧兒亡羊羊入其鑿【在到反】牧者持火照求羊失火燒其臧槨自古至今葬未有盛於始皇者也數年之間外被項籍之災內離牧豎之禍豈不哀哉是故徳彌厚者葬彌薄知愈深者葬愈防無徳寡知其葬愈厚邱隴彌髙宮廟甚麗發掘必速由是觀之明暗之效葬之吉凶昭然可見矣周徳旣衰而奢侈宣王賢而中興更爲儉宮室小寢廟詩人羙之斯幹之詩是也上章道宮室之如制下章言子孫之眾多也及魯莊公刻飾宗廟多築臺囿後嗣再絕春秋刺焉周宣如彼而昌魯秦如此而絕是則奢儉之得失也陛下卽位躬親節儉始營初陵其制約小天下莫不稱賢明及徙昌陵增埤【音卑】爲髙積土爲山發民墳墓積以萬數營起邑居期日廹卒【讀曰猝】功費大萬百餘死者恨於下生者愁於上怨气感動陰陽因之以饑饉物故流離以十萬數臣甚惽焉以死者爲有知發人之墓其害多矣若其無知又安用大謀之賢知則不恱【讀曰恱下同】以示眾庶則苦之若茍以說愚夫滛侈之人又何爲哉陛下慈仁篤羙甚厚聰明疏達蓋世宜宏漢家之徳崇劉氏之羙光昭五帝三王而顧與暴秦亂君競爲奢侈比方邱隴說愚夫之目隆一時之觀違賢知之心亡萬世之安臣竊爲陛下羞之惟陛下上覧明聖黃帝堯舜禹湯文武周公仲尼之制下觀賢知穆公延陵樗裏張釋之之意孝文皇帝去墳薄葬以儉安神可以爲則秦昭始皇增山厚臧以侈生害足以爲戒初陵之橅【音摹】宜從公卿大臣之議以息眾庶書奏上甚感向言而不能從其計【劉向傳考異曰劉向傳所載如此蓋是時觧萬年作昌陵三年不成羣臣多以爲言下有司議皆曰宜還復故陵陳湯傳所載是也上廼下詔罷昌陵本紀所載是也然𨿽還延陵而制度尙奢泰劉向乃上疏諌故其末謂初陵之橅冝從公卿大臣之議是向此疏蓋在已復初陵之後也通鑑移向疏於前則於復還延陵制度泰奢兩語不恊遂削去之且攺云昌陵制度奢泰久而不成恐不合當時事情今一從漢書】先是上詔有司訪求漢初功臣之後久未省錄【通鑑】杜業說上曰昔唐以萬國致時雍之政虞夏以之多羣後饗共【讀曰恭】已之治湯法三聖殷氏太平周封八百重譯來賀是以內恕之君樂繼絕世隆名之主安立亡國至於不及下車徳念深矣成王察牧野之克顧羣後之勤知其恩結於民心功光於王府也故追述先父之志錄遺老之防髙其位大其防愛敬飭【與敕同】盡命賜備厚大孝之隆於是爲至至其沒也世主嘆其功無民而不思所息之樹且猶不伐況其廟乎是以燕齊之祀與周並傳子繼弟及歷載不墮【火防反】豈無刑辟繇【與由同】祖之竭力故支庶賴焉迹漢功臣亦皆剖符世爵受山河之誓存以著其號亡以顯其魂賞亦不細矣百餘年間而襲封者盡或絕失姓或乏無主朽骨孤於墓苖裔流於道生爲湣死爲轉屍以往況今甚可悲傷聖朝憐閔詔求其後四方忻忻靡不歸心出入數年而不省察恐議者不思大義設言虛亡則厚徳掩息遴【與吝同】柬布章非所以視【與示同】化勸後也三人爲眾𨿽難盡繼宜從尢功【功臣表序】上納其言【通鑑】時蕭何七世孫鄼侯獲坐使奴殺人減死完爲城旦秋七月癸夘封何六世孫南蠻長喜爲鄼侯【功臣表考異曰漢書本紀元延元年載封蕭相國後喜爲鄼侯按功臣表蕭喜紹封在永始元年三年喜薨永始四年子尊嗣又百官表載鄼侯蕭尊以永始四年爲太常益知紀誤今不取喜字南唐本作嘉按孝景二年蕭何孫紹封己自名嘉不應六世孫又名嘉也當是喜字今從表】立城陽哀王弟俚爲王【本紀考異曰荀紀作悝今從漢書紀按荀紀俚作理悝字疑誤】八月丁丑太皇太后王氏崩【本紀按原本脫丁丑以下九字今補入】合葬杜陵太后凡立四十九年年七十餘【王皇后傳】九月黑龍見東萊【通鑑】丁巳晦日有食之京師知之四方不見【五行志考異曰荀紀作乙巳按長歷丁巳晦荀恱蓋誤】是嵗南陽太守陳咸爲少府【百官表】咸三公子少顯名於朝廷而薛宣朱博翟方進孔光等仕宦絕在咸後皆以亷儉先至公卿而咸滯於郡守時王音輔政信用陳湯咸數賂遺湯與書曰卽子公力得入帝城死不恨後竟徵入爲少府少府多寶物屬官咸鉤校發其姦臧沒入辜財物官屬及諸中宮黃門鉤盾掖庭官吏舉奏按論畏咸皆失气【陳鹹傳】淳於長爲水衡都尉【百官表通鑑】

永始二年春正月己丑大司馬車騎將軍王音薨【本紀考異曰百官表內作乙巳今從本紀】王氏惟音爲修整數諌正有忠直節【元後傳通鑑】二月癸未夜東方有赤色大三四圍長二三丈索索如樹南方有气大四五圍下行十餘丈皆不至地滅【天文志】是夜過中星隕如雨長一二丈繹繹未至地滅至雞鳴止【考異曰谷永傳作己未今漢書本紀五行志荀紀皆以癸未易之】谷永對曰日月星辰燭臨下土其有食隕之異則遐邇幽隱靡不咸睹星辰附離於天猶庶民附離王者也王者失道綱紀廢頓下將叛去故星叛天而隕以見其象春秋記異星隕最大自魯莊以來至今再見臣聞三代所以防亡者皆繇婦人羣小湛【讀曰沈又曰眈】湎於酒書云乃用其婦人之言四方之逋逃多罪是信是使詩云赫赫宗周褒姒烕之顚覆厥徳荒沈於酒及秦所以二世而亡者飬生太奢奉終太厚方今國家兼而有之社稷宗廟之大憂也【五行志】乙酉晦日有食之谷永對曰元年九月日食酒亡節之所致也獨使京師知之四方不見者若曰沈於酒君臣不別禍在內也今年二月日食賦斂不得度民愁怨之所致也所以使四才皆見京師陰蔽者若曰人君好治宮室大營墳墓賦斂滋重而百姓屈竭禍在外也【五行志】詔曰乃者龍見於東萊日有蝕之天著變異以顯朕郵【與尢同】朕甚懼焉公卿申敕百寮深思天誡有可省減便安百姓者條奏所振貸貧民勿收【本紀】梁國平原郡比年傷水災人相食刺史守相坐免【食貨志】三月丁酉以特進成都侯王商爲大司馬衛將軍紅陽侯王立位特進領城門兵【百官表元後傳】商除杜鄴爲主簿以爲腹心舉侍禦史【杜鄴傳】薦渤海鮑宣爲議郎【宣傳】王商白還王章妻子故郡【王章傳】禦史大夫王駿卒【考異曰按百官表翟方進代王駿者也方進以三月爲禦史大夫則駿卒在三月無疑漢書本紀所以附於年末者正以不得其日月耳通鑑以其抵牾故削去不載荀紀載於三月得之矣今從荀紀】上嘗與張放淳於長及趙李諸侍中共宴飲禁中皆引滿舉白談關【古笑字】大噱時乘輿幄坐張畫屏風畫紂醉踞妲己作長夜之樂侍中班伯久疾新起上指畫而問曰紂爲無道至於是乎對曰書云乃用婦人之言何有踞肆於朝所謂眾惡歸之不如是之甚者也上曰茍不若此此圖何戒對曰沈於酒微子所以告去也式號式謼大雅所以流連也詩書滛亂之戒其原皆始於酒上乃喟然嘆曰吾久不見班生今日復聞讜言放等不懌因罷出後上朝東宮太后泣曰帝間顏色瘦黒班侍中大將軍所舉冝寵異之益求其比以輔聖徳冝遣富平侯且就國上曰諾上諸舅聞之以風【按原本無時乘輿以下至此以考異觀之當是脫落今補入】丞相宣禦史大夫方進奏放驕蹇縱恣奢淫不制拒閉使者賊傷無辜請免放就國上𨿽愛放然上廹太后下用大臣故常涕泣而遣之【張放傳敍傳通鑑考異曰敍傳云王音以諷丞相禦史按放傳丞相宣禦史大夫方進奏放過惡音以正月乙丑薨方進以三月丁酉爲禦史大夫則諷丞相禦史者非音也放傳又云上諸舅皆害其寵故但云上諸舅】十月己丑丞相宣免【百官表】十一月壬子翟方進爲丞相封髙陵侯【考異曰百官表荀紀並作十月己丑獨通鑑作十一月己丑未知何據按長歷是年十一月辛亥朔無己丑當是通鑑誤無疑今從百官表荀紀但荀紀載方進之貶於八月蓋以百官表云三月丁酉京兆尹方進爲禦史大夫八月貶爲執金吾遂載於八月耳殊不知表所謂八月者自三月至十月居官凡八月非謂秋八月也又黒龍見東萊乃去年九月谷永傳載之甚明荀紀亦載於此年蓋因陳湯獲罪在今年故誤添此一項耳胡旦春秋𨿽正黒龍之誤而方進貶官猶仍荀紀之失今正之】方進知能有餘兼通文法吏事以儒雅緣飾法律奏事亡不當意內求人主防指以固其位方進身旣富貴而後母尙在方進內行修飾供飬甚篤及後母終旣葬三十六日除服起視事以爲身備漢相不敢逾國家之制【顏曰漢制自文帝遺詔之後國家遵以爲常大功十五日小功十四日緦麻七日方進自以大臣故曰不敢逾制】爲相公絜請托不行郡國持法刻深舉奏牧守九卿峻文深詆【丁禮反】中傷者尢多【翟方進傳】衞將軍王商素不善陳湯奏湯妄言昌陵且復發徙下獄治按驗諸所犯湯前爲騎都尉王莾上書言父早死獨不封母明君共養皇太后尢勞苦宜封竟爲新都侯後皇太后同母弟茍參爲水衡都尉死子伋爲侍中參妻欲爲伋求封湯受其金五十斤許爲求比上奏宏農太守張匡坐臧百萬以上狡猾不道有詔卽訊恐下獄使人報湯湯爲訟罪得逾冬月許謝錢二百萬皆此類也事在赦前後東萊郡黒龍冬出人以問湯湯曰是所謂元門開微行數出出入不時故龍以非時出也又言當復發徙傳相語者十餘人丞相禦史奏湯惑眾不道妄稱詐歸異於上非所宜言大不敬廷尉趙增壽議以爲不道無正法以所犯劇易【弋豉反】爲罪臣下丞用失其中故移獄廷尉無比者先以聞所以正刑罰重人命也明主哀憫百姓下制書罷昌陵勿徙吏民己申布湯妄以意相謂且復發徙𨿽頗驚動所流行者少百姓不爲變不可謂惑眾湯稱詐虛設不然之事非所冝言大不敬也制曰廷尉增壽當是以湯有討郅支單於功免爲庶人徙邊【湯傳通鑑】上以趙后之立也淳於長有力焉故徳之乃追顯其前白罷昌陵之功下公卿議封長光祿勲平當以爲長𨿽有善言不應封爵之科當坐左遷鉅鹿太守【當傳通鑑】十二月詔曰前將作大匠解萬年奏請營作昌陵罷【讀曰疲】獘海內常侍王閎前爲大司農中丞數奏昌陵不可成侍中衞尉淳於長數白冝早止朕以長言下閎章公卿議者皆合長計首建至防閎典主省大費民以康寧閎前賜爵闗內侯黃金百斤其賜長爵闗內侯食邑千戶【考異曰觀此詔則淳於長是年已爲衞尉矣而百官表乃載於永始四年按淳於長封闗內侯時已云衞尉翟方進傳云王商素憎陳湯白其罪過遂免湯徙惇煌時方進爲丞相因奏少府陳咸衞尉逄信附防湯以求薦舉皆免官湯逐在永始二年則信之免亦在此年以勢推之當是信免之後遂以長代之耳百官表蓋誤今從本紀】閎五百戶萬年侫邪不忠毒流眾庶海內怨望至今不息𨿽赦令不冝居京師與陳湯俱徙惇煌【本紀淳於長陳湯傳】初少府陳咸衞尉逄信官簿皆在翟方進之右方進晚進爲京兆尹與咸厚善及禦史大夫缺三人皆名卿俱在選中而方進得之防丞相薛宣得罪與方進相連上使五二千石雜問丞相禦史咸詰責方進冀得其處方進心恨陳湯素以材能得幸於王鳯及王音咸信皆與湯善湯數稱之於鳳音所以此得爲九卿及王商黜逐湯方進因奏咸信附防湯以求薦舉茍得無恥皆免官【翟方進傳通鑑】是嵗瑯邪太守朱博爲左馮翊【百官表】愽伉【口浪反】俠好交隨從士大夫不避風雨治郡常令屬縣各用其豪桀以爲大吏文武從冝縣有劇賊及它非常博輙移書以詭責之其盡力有效必加厚賞懷詐不稱誅罰輙行以是豪彊慹服其治左馮翊文理聰明殊不及薛宣而多武譎网絡張設少愛利敢誅殺然亦縱捨時有大貸【博傳】永始三年初罷甘泉泰畤作南郊日大風壊甘泉竹宮折防畤中樹木十圍以上百餘天子異之以問劉向向對曰家人尙不欲絕種祠況於國之神寶舊畤且其始立皆有神祗感應祖宗所立誠未易動前始納貢禹之議後人相因多所動搖易大傳曰誣神者殃及三世恐其咎不獨止禹等上意恨之又以久無繼嗣冬十月庚辰【五字仍本紀】白太后令詔有司曰蓋聞王者承事天地交接泰一尊莫著於祭祀孝武皇帝大聖通明始建上下之祀營泰畤於甘泉定后土於汾陰而神祗安之饗國長久子孫蕃滋累世遵業福流於今今皇帝寛仁孝順奉循聖緒靡有大愆而久無繼嗣思其咎職殆在徙南北郊違先帝之制攺神祗舊位失天地之心以妨繼嗣之福春秋六十未見皇孫食不甘味寢不安席朕甚悼焉春秋大復古善順祀其復甘泉泰畤汾陰后土如故及雍五畤陳寶祠在陳倉者天子復親郊禮如前又復長安雍及郡國祠著明者且半【郊祀志】上以無繼嗣頗好鬼神故上書言祭祀方術者皆得待詔祠上林苑中長安城旁費用甚多谷永說上曰臣聞明於天地之性不可惑以神怪知萬物之情不可罔以非類諸背仁義之正道不遵五經之法言而盛稱奇怪鬼神廣崇祭祀之方求報無福之祠及言世有僊人服食不終之藥�【古遙字】興輕舉登遐倒景覧觀縣圃浮防蓬萊耕耘五徳朝種暮獲與山石無極黃冶變化堅冰淖【女教反】溺化色五倉之術者皆姦人惑眾挾左道懷詐僞以欺罔世主聽其言洋洋滿耳若將可遇求之蕩蕩【音蕩】如系風捕景終不可得是以明王距而不聽聖人絕而不語昔周史萇宏欲以鬼神之術輔尊靈王防朝諸侯而周室愈防諸侯愈叛楚懷王隆祭祀事鬼神欲以獲福助郤秦師而兵挫地削身辱國危秦始皇初並天下甘心於神僊之道遣徐福韓終之屬多賫童男女入海求神采藥因逃不還天下怨恨漢興新垣平齊人少翁公孫卿欒大等皆以僊人黃冶祭祠事鬼使物入海求神采藥貴幸賞賜累千金大尢尊盛至妻公主爵位重絫【古累字】震動海內元鼎元封之際燕齊之間方士瞠目防掔言有神僊祭祀致福之術者以萬數其後平等皆以術窮詐得誅夷伏辜至初元中有天淵玉女鉅鹿神人轑【音遼】陽侯師張宗之姦紛紛復起夫周秦之末已嘗専意散財厚爵祿竦精神舉天下以求之矣曠日經年靡有毫犛之驗足以揆今經曰享多儀儀不及物惟曰不享論語說曰子不語怪神惟陛下距絕此類毋令姦人有以窺伺者上善其言【郊祀志】十一月尉氏男子樊並等十三人謀反殺陳畱太守嚴普【両字據五行志】刼略吏民自稱將軍徒李譚等四人共格殺並等皆封爲列侯【本紀考異曰本紀作五人按侯表封者凡四人當是紀誤今從表又表四人之封皆在明年而紀見三年者豈殺並在三年行賞受封在四年故附於殺並之後邪今從本紀】十二月山陽鐡官徒蘓令等二百二十八人攻殺長吏盜庫兵自稱將軍經歷郡國十九殺東郡太守汝南都尉遣丞相長史禦史中丞持節督趣【讀曰促】逐捕汝南太守嚴防捕斬令等遷防爲大司農賜黃金百斤【本紀考異曰本紀載於此年百官表載於四年當是今年斬賊次年賞功故紀附於一年耳今從本紀】時上怠於政貴戚驕恣交通輕俠臧匿亡命長安中姦猾浸多閭裏少年羣輩殺吏受賕報仇相與探丸爲彈【徒旦反】得赤丸者斫武吏得黒者斫文吏白者主治喪城中薄暮塵起剽刼行者死傷橫道枹【音孚】鼓不絕乃選鄭令鉅鹿尹賞守長安令得壹切便宜從事賞至修治長安獄穿地方深各數丈致令【音零】辟【避歷反】爲郭以大石覆其口名爲虎穴乃部戶曹掾史與鄕吏亭長里正父老伍人雜舉長安中輕薄少年惡子無市籍商販作務而鮮衣凶服被鎧扞持刀兵者悉籍記之得數百人賞一朝防長安吏車數百兩分行収捕皆劾以爲通行飲【於禁反】食【讀曰飤】羣盜賞親閱見十置一其餘盡以次內虎穴中百人爲輩覆以大石數日壹發視皆相枕藉死便輿出瘞寺門桓東賞所置皆其魁宿或故吏善家子失計隨輕黠願自攺者財數百人皆貫其罪詭令立功以自贖盡力有效者因親用之爲爪牙追捕甚精甘耆【讀曰嗜】姦惡甚於凡吏賞視事數月盜賊止郡國亡命散走各歸其處不敢闚長安【尹賞傳荀紀】故南昌尉九江梅福上書曰臣聞昔髙祖納善若不及從諫若轉圜聽言不求其能舉功不考其素合天下之知並天下之威是以舉秦如鴻毛取楚若拾遺孝文皇帝起於代谷非有周召【讀曰邵】之師伊呂之佐也循髙祖之法加於恭儉當此之時天下幾【鉅依反】平繇是言之循髙祖之法則治不循則亂何者秦爲無道削仲尼之迹滅周公之軌壊井田除五等禮廢樂崩王道不通故欲行王道者莫能致其功也孝武皇帝好忠諌說至言出爵不待亷茂慶賜不須顯功是以天下布衣各厲志竭精以赴闕廷使孝武皇帝聽用其計升平可致於是積屍暴骨快心胡越故淮南王緣間而起所以計慮不成而謀議泄者以眾賢聚於本朝故其大臣勢陵不敢和從也方今布衣乃窺國家之隙見間而起者蜀郡是也及山陽亡徒蘓令之羣蹈借名都大郡求黨與索隨和而亡逃匿之意此皆輕量大臣亡所畏忌國家之權輕故匹夫欲與上爭衡也臣聞齊桓之時有以九九見者桓公不逆秦武王好力任鄙叩闗自鬻繆公行伯繇余歸徳今不循伯者之道廼欲以三代選舉之法取當世之士猶察伯樂之圖求騏驥於市而不可得亦已明矣故髙祖棄陳平之過而獲其謀晉文召天王齊桓用其讎亡益於時不顧逆順此所謂伯道者也一色成體謂之醇白黒雜合謂之駮欲以平平之法治暴秦之緒猶以鄕飲酒之禮理軍市也今陛下旣不納天下之言又加戮焉故京兆尹王章資質忠直敢靣引廷爭孝元皇帝擢之以厲具臣而矯曲朝及至陛下戮及妻子羣臣皆知其非然不敢爭天下以言爲戒防國家之大患也願陛下循髙祖之軌杜亡秦之路除不急之法下亡諱之詔所謂辟四門明四目也【按原本無前孝武皇帝納忠諌至繇余歸徳一叚及此處今陛下旣不納天下之言以下文意不相屬且與考異所論不合今並補入】上遂不納【梅福傳考異曰荀紀載於陽朔元年蓋附於王鳳殺王章之後也通鑑載於永始三年蓋附於蘓令旣反之後也其相去蓋十一年書中旣言蘓令則是蘓令已反之後上此書無疑不應於陽朔元年預言蘓令反也其書所以言王章者正以自陽朔以來天下以言爲諱自殺王章始也孟堅但見書中說王章故於福傳上書之前序曰是時成帝委任大將軍王鳳鳳專勢擅權而京兆尹王章素忠直譏刺鳯爲鳳所誅王氏浸盛災異數見羣下莫敢正言按年表鳳死於陽朔三年至福上書時則鳳已死九年矣傳所載非是今不取】是嵗右將軍辛慶忌爲左將軍光祿勲韓勲爲右將軍少府師丹爲光祿勲詹事許商爲少府左馮翊朱博爲大司農東平太傅淮陽彭宣爲右扶風【百官表】宣治易事張禹禹以帝師見尊信薦宣經明有威重可任政事繇是徴入【彭宣傳】

永始四年春正月行幸甘泉郊泰畤神光降集紫殿大赦天下賜云陽吏民爵女子百戶牛酒鰥寡孤獨髙年帛三月行幸河東祠后土賜吏民如雲陽行所過無出田租【本紀】杜鄴說大司馬衞將軍王商曰東鄰殺牛不知西鄰之禴祭言奉天之道貴以誠質大得民心也行穢祀丰猶不祐徳修薦薄吉必大來古者壇塲有常處尞【古燎字】禋有常用贊見有常禮犧牲玉帛𨿽備而財不匱車輿臣役𨿽動而用不勞是故每舉其禮助者歡悅【讀曰悅】大路所歷黎元不知今甘泉河東天地郊祀咸失方位違陰陽之宜及雍五畤皆曠逺奉尊之役休而復起繕治共張無解已時皇天著象殆可略知前上甘泉先敺【與驅同】失道禮月之夕奉引復迷祠后土還臨河當渡疾風起波船不可禦又雍大雨壊平陽宮垣廼三月甲子震電災林光宮門祥瑞未著咎徴仍臻迹三郡所奏皆有變故不答不饗何以甚此詩曰率由舊章舊章先王法度文王以之交神於祀子孫千億宜如異時公卿之議復還長安南北郊【郊祀志考異曰此事見郊祀志不知其時按成帝復甘泉河東祠則遂罷南北郊矣此事見永始三年至次年正月方幸甘泉三月幸河東十一月而王商已免矣鄴說辭亦言幸甘泉河東事今附於此年王商免之前】冬十一月庚申大司馬衞將軍王商以病賜金安車駟馬免【百官表】初梁王立驕恣無度至一日十一犯灋不可諌止太傅輔奏願令王非耕祠法駕毋得出宮盡出馬置外苑收兵伏藏私府毋得以金錢財物假賜人奏可後數復敺傷郎夜私出宮傅相連奏坐削或千戶或五百戶是嵗相禹奏立對外家怨望有惡言有司案驗因發滛亂事請誅太中大夫谷永上疏曰臣聞禮天子外屏不欲見外也是故帝王之意不窺人閨門之私聽聞中冓之言春秋爲親者諱詩云戚戚兄弟莫逺具爾今梁王年少頗有狂病始以惡言案驗旣無事實而發閨門之私非本章所指王辭又不服獨以偏辭成辠斷獄亡益於治道臣愚以爲旣已案驗舉憲宜及王辭不服詔廷尉選上徳通理之吏更審考淸問著不然之效定失誤之法而反命於下吏以廣公族附疏之徳甚得治親之誼天子由是寢而不治【梁王傳】是嵗執金吾亷褒爲右將軍右扶風彭宣爲廷尉初薛宣爲相翟方進爲司直宣知方進名儒有宰相噐深結厚焉及方進相思宣舊恩至是薦宣明習文法練國制度前所坐過薄可復進用上徴宣復爵髙陽侯加寵特進位次師安昌侯給事中視尙書事【薛宣傳】

欽定四庫全書

西漢年紀卷二十七

宋王益之撰成帝

元延元年長安章城門函谷闗次門牡皆自亡【五行志】夏四月丁酉天淸晏然無雲殷殷有聲如雷有流星長十餘丈皎然赤白從日下東南行光燿燿而下如雨自晡至昏而止【本紀天文志荀紀】時谷永爲北地太守當之官上使衛尉淳於長受永所欲言永對曰臣永幸得以愚朽之材爲太中大夫備拾遺之臣從朝者之後進不能盡思納忠輔宣聖徳退無被堅執銳討不義之功煨厚恩仍遷至北地太守絕命隕首身膏野艸不足以報塞萬分陛下聖徳寛仁不遺易忌之臣垂周文之聽下及芻蕘之愚有詔使衛尉受臣永所欲言臣聞事君之義有言責者盡其忠有官守者修其職臣永幸得免於言責之辜有官守之任當畢力遵職養綏百姓而已不宜復關得失之辭忠臣之於上志在過厚是故逺不違君死不忘國昔史魚旣沒余忠未訖委柩後寢以屍達誠汲黯身外思內發憤舒憂遺言李息經曰𨿽爾身在外乃心無不在王室臣永幸得給事中出入三年𨿽執干戈守邊垂思慕之心常存於省闥是以敢越郡吏之職陳累年之憂臣聞天生蒸民不能相治爲立王者以統理之方制海內非爲天子列土封疆非爲諸侯皆以爲民也垂三統列三正去無道開有徳不私一姓明天下廼天下之天下非一人之天下也王者躬行道徳承順天地博愛仁恕恩及行葦籍稅取民不過常法宮室車服不逾制度事節財足黎庶和穆則卦气理效五徵時序百姓壽考庶屮藩滋符瑞並降以昭保右【讀曰佑】失道妄行逆天暴物窮奢極欲湛湎荒淫婦言是從誅逐仁賢離逖骨肉羣小用事峻刑重賦百姓愁怨則卦气悖亂咎徵著郵【與尢同】上天震怒災異婁【古屢字】降日月薄食五星失行山崩川潰水泉踴出妖孽並見茀【與孛同步內反】星耀光饑饉薦臻百姓短折萬物夭傷終不攺寤惡洽變備不復譴告更命有徳詩云乃眷西顧此惟予宅夫去惡奪弱遷命賢聖天地之常經百王之所同也加以功徳有厚薄期質有修短時世有中季天道有盛衰陛下承八世之功業當陽數之標季涉三七之節紀遭無妄之卦運直百六之災阸三難異科雜焉同防建始元年以來二十載間羣災大異交錯鋒起多於春秋所書八世著記久不塞除重以今年正月己亥朔日有食之三朝之防四月丁酉四方眾星白晝流隕七月辛未彗星橫天乘三難之際防畜眾多之災異因之以饑饉接之以不贍彗星極異也土精所生流隕之應出於饑變之後兵亂作矣厥期不久隆徳積善懼不克濟內則爲深宮後庭將有驕臣悍妾醉酒狂悖卒起之敗北宮苑囿街巷之中臣妾之家幽間【讀曰閒】之處徵舒崔杼之亂外則爲諸夏下土將有樊並蘇令陳勝項梁奮臂之禍內亂朝暮日戒諸夏舉兵以火角爲期安危之分界宗廟之至憂臣永所以破膽寒心豫言之累年下有其萌然後變見於上可不致愼禍起細微姦生所易願陛下正君臣之義無復與羣小媟黷燕飲中黃門後庭素驕慢不謹甞以醉酒失臣禮者悉出勿畱勤三綱之嚴修後宮之政抑逺驕妬之寵崇近婉順之行加惠失志之人懷柔怨恨之心保至尊之重秉帝王之威朝覲法出而後駕陳兵淸道而後行無復輕身獨出飲食臣妾之家三者旣除內亂之路塞矣諸夏舉兵萌在民饑饉而吏不防興於百姓困而賦斂重發於下怨離而上不知易曰屯其膏小貞吉大貞凶傳曰饑而不損玆爲泰厥災水厥咎亡訞辭曰關動牡飛辟爲無道臣爲非厥咎亂臣謀簒王者遭衰難之世有饑饉之災不損用而大自潤故凶百姓困貧無以共【讀曰供】求愁悲怨恨故水城闗守國之固固將去焉故牡飛往年郡國二十一傷於水災禾黍不入今年蠶麥咸惡百川沸騰江河溢決大水泛濫郡國十五有餘比年防稼時過無宿麥百姓失業流散羣軰守闗大異較炳如彼水災浩浩黎庶窮困如此宜損常稅小自潤之時而有司奏請加賦甚繆經義逆於民心布怨趨禍之道也牡飛之狀殆爲此發古者谷不登虧膳災婁至損服凶年不塈【許旣反】塗明王之制也詩云凡民有喪扶服【蒲北反】捄之論語曰百姓不足君孰予足臣願陛下勿許加賦之奏益減大官導官中禦府均官掌畜廩犧用度止尙方織室京師郡國工服官發輸造作以助大司農流恩廣施振贍困乏開闗梁內流民恣所欲之以救其急立春遣使者循行風俗宣布聖徳存防孤寡問民所苦勞二千石敕勸耕桑毋奪農時以慰綏元元之心防塞大姦之隙諸夏之亂庶幾可息臣聞上主可與爲善而不可與爲惡下主可與爲惡而不可與爲善陛下天然之性疏通聰敏上主之姿也少省愚臣之言感寤三難深畏大異定心爲善捐忘邪志毋貳舊愆厲精致政至誠應天則積異塞於上禍亂伏於下何憂患之有竊恐陛下公志未專私好頗存尙愛羣小不肯爲耳對奏天子甚感其言【谷永傳】中壘校尉劉向復上奏曰臣聞伯禹戒帝舜毋若丹朱傲周公戒成王毋若殷王紂【考異曰漢書向傳作帝舜戒伯禹此言非是今從劉貢父攺定本】詩曰殷監不逺在夏后之世亦言湯以桀爲戒也聖帝明王常以敗亂自戒不諱廢興故臣敢極陳其愚惟陛下畱神察焉謹按春秋二百四十二年日蝕三十六襄公尢數率三歲五月有奇【居宜反】而壹食漢興訖竟寧孝景帝尢數率三歲一月而一食臣向前數言日當食今連三年比食自建始以來二十歲間而八食率二歲六月而一發古今罕有異有小大希稠占有舒疾緩急而聖人所以斷疑也易曰觀乎天文以察時變昔孔子對魯哀公並言夏桀殷紂暴虐天下故歷失則攝提失方孟陬【子侯反又音鄒】無紀此皆易姓之變也秦始皇之末至二世時日月薄食山陵淪亡辰星出於四孟太白經天而行無雲而雷枉矢夜光熒惑襲月防火燒宮野禽戱廷都門內崩長人見臨洮石隕於東郡星孛大角大角以亡觀孔子之言考暴秦之異天命信可畏也及項籍之敗亦孛大角漢之入秦五星聚於東井得天下之象也孝惠時有雨血日食於衝滅光星見之異孝昭時有泰山臥石自立上林僵栁復起大星如月西行眾星隨之此爲特異孝宣興起之表天狗夾漢而西久陰不者二十餘日昌邑不終之異也皆著於漢紀觀秦漢之易世覽惠昭之無後察昌邑之不終視孝宣之紹起天之去就豈不昭昭然哉髙宗成王亦有雊雉拔木之變能思其故故髙宗有百年之福成王有復風之報神明之應應若景向【讀曰響】世所同聞也臣幸得托末屬誠見陛下有寛明之徳兾銷大異而興髙宗成王之聲以崇劉氏故豤豤【音懇】數姦【音幹】死亡之誅今日食尢屢星孛東井攝提炎【弋贍反】及紫宮有識長老莫不震動此變之大者也其事難一一記故易曰書不盡言言不盡意是以設卦指爻而復說義書曰伻來以圖天文難以相曉臣𨿽圖上猶須口說然後可知願賜淸燕之間【讀曰閒】指圖陳狀上輙入之然終不能用也【劉向傳】京兆尹何武坐舉方正所舉者召見盤辟【音辟】雅拜有司以爲詭眾虛僞武坐左遷楚內史遷沛郡太守武爲楚內史厚龔勝龔舎在沛郡厚唐林唐遵此人顯於世者何侯力也世以此多焉【何武傳】冬十二月大司馬衞將軍王商病乞骸骨上閔之乙未以爲大將軍益封二千戶賜錢百萬辛亥商薨以根爲大司馬票騎將軍【百官表元後孫寶傳考異曰荀紀作十一月本紀云十二月溫公考異曰是歲十一月甲子朔無乙未辛亥荀紀誤今從通鑑】特進安昌侯張禹請平陵肥牛亭地上以賜禹詔令平陵徙亭它所曲陽侯根聞而爭之此地當平陵寢廟衣冠所出遊道禹爲師傅不遵謙讓至求衣冠所遊之道又徙壞舊亭重非所宜孔子稱賜愛其羊我愛其禮宜更賜它地上不從卒以賜禹根由是害禹寵數毀惡之天子愈益敬厚禹禹每病輙以起居聞車駕自臨問之上親拜禹牀下禹頓首謝恩歸誠禹四男而小子未有官禹數視其小子上卽禹牀下拜爲黃門郎給事中禹𨿽家居以特進爲天子師國家每有大政必與定議時吏民多上書言災異之應譏切王氏專政所致上懼變異數見意頗然之未有以明見廼車駕至禹第辟【讀曰辟】左右親問禹以天變因用吏民所言王氏事示禹禹自見年老子孫弱又與曲陽侯不平恐爲所怨禹則謂上曰春秋二百四十二年間日食三十餘地震五【考異曰漢書本傳作地震五十六劉貢父謂春秋地震五耳十六字當是衍文今從之劉向傳亦言地震五】或爲諸侯相殺或夷狄侵中國災變之意深逺難見故聖人罕言命不語怪神性與天道自子贛之屬不得聞何況淺見鄙儒之所言陛下宜修政事以善應之與下同其福善此經義意也新學小生亂道誤人宜無信用以經術斷之上雅信愛禹由是不疑王氏【禹傳】是歲趙昭儀害後宮皇子【本紀】宮中學事史曹宮【按曹宮荀紀作曹才官下同】禦幸上有身生男於掖庭牛官令舎【按牛官令舎荀紀作才官令舎下同】中黃門田客【按田客荀紀作田閎下同】持詔記盛綠綈方底封禦史中丞印予掖庭獄丞籍武曰取牛官令舎婦人新產兒及婢六人盡置暴室獄毋問兒男女誰兒也武迎置獄後三日客持詔記與武問兒死未手書對牘背武卽書對兒見在未死有頃客出曰上與昭儀大怒柰何不殺武叩頭啼曰不殺兒自知當死殺之亦死因卽客奏封事曰陛下未有繼嗣子無貴賤惟畱意奏入客復持詔記予武曰今夜漏上五刻持兒與中黃門王舜防東交掖門武因問客陛下得武書意何如憆【醜庚反】也武以兒付舜舜受詔內兒殿中爲擇乳母告善養兒且有賞毋令漏泄舜擇張棄爲乳母時兒生八九日後三日詔賜宮藥令武自臨飲之宮曰果也欲姊弟擅天下我兒男也額上有壯髮類孝元皇帝今兒安在危殺之矣柰何令長信得聞之遂飲藥死婢六人皆自殺棄所養兒十一日宮長李南以詔書取兒去不知所置【荀紀趙皇后傳通鑑】議郎巴郡譙元上書曰臣聞王者承天繼宗統極保業延祚莫急允嗣故易有幹蠱之義詩詠眾多之福今陛下聖嗣未立天下屬望而不惟社稷之計專念微行之事愛幸用於所惑曲意畱於非正竊聞後宮皇子產而不育臣聞之怛然痛心傷剝竊懷憂國不忘須臾夫警衞不修則患生非常忽有醉酒狂夫分爭道路旣無尊嚴之儀豈識上下之別此爲胡狄起於轂下而賊亂髮於左右也願陛下念天下之至重愛金玉之身均九女之施存無窮之福天下幸甚【後漢譙元傳】班固贊曰秦漢以來山東出相山西出將秦時將軍白起郿人王翦頻陽人漢興郁郅王圍甘延壽義渠公孫賀傅介子成紀李廣李蔡杜陵蘇建蘇武上邽上官桀趙充國襄武亷襃狄道辛武賢慶忌皆以勇武顯聞蘇辛父子著節此其可稱列者也其餘不可勝數何則山西天水隴西安定北地處埶廹近羗胡民俗修習戰備髙上勇力鞍馬騎射故秦詩曰王於興師修我甲兵與子皆行其風聲气俗自古而然今之歌謠慷慨風流猶存耳

匈奴搜諧若鞮單於朝二年發行未入塞病死弟且莫車立爲車牙若鞮單於遣子右於塗仇撣【音纒】王烏夷當入侍以囊知牙斯爲左賢王【匈奴傳】大司馬驃騎將軍王根奇蜀郡揚雄文雅召以爲門下史薦雄文似相如上方郊祠甘泉泰畤汾陰后土以求繼嗣召雄待詔承明之庭【雄傳並贊考異曰本傳贊以爲王音奇其文雅召以爲門下史按雄自序云上方郊祠甘泉泰畤召雄待詔承明之庭奏甘泉賦其十二月奏羽獵賦蓋今年事也時王音死已久當是王根胡旦遂誤以曲陽侯爲安陽侯云按漢書成帝紀永始二年王音薨三年皇太后詔復甘泉泰畤薦雄待詔者非王音無疑然據文選李善注引雄答劉歆書曰雄作成都城四隅銘蜀人有楊莊者爲郎誦之於成帝以爲似相如雄遂以此得見則似薦雄者又是楊莊今以爲王根未免無據】雄少從蜀嚴君平學君平卜筮於成都市以爲卜筮者賤業而可以惠眾人有邪惡非正之問則依蓍龜爲言利害與人子言依於孝與人弟言依於順與人臣言依於忠各因勢導之以善從吾言者已過半矣裁日閱數人得百錢足自養則閉肆下簾而授老子博覽亡不通依老子莊周之指著書十餘萬言及雄仕京師顯名數爲朝廷在位賢者稱君平徳杜陵李彊素善雄久之爲益州牧喜謂雄曰吾眞得嚴君平矣雄曰君備禮以待之彼人可見而不可得詘也彊心以爲不然及至蜀致禮與相見卒不敢言以爲從事乃嘆曰揚子云誠知人君平年九十餘遂以其業終【王貢傳序】

元延二年春正月行幸甘泉郊泰畤【本紀】甘泉本因秦離宮旣奢泰而武帝復增通天髙光迎風遊觀屈奇瑰偉且其爲已久矣非帝所造揚雄欲諫則非時欲黙則不能已還奏甘泉賦以風【讀曰諷】又是時趙昭儀大幸每上甘泉常法從在屬車間豹尾中故雄盛言車騎之眾參麗之駕非所以感動天地逆釐三神又言屏玉女郤虙妃以微戒齋肅之事賦奏天子異焉【雄傳】三月上將祭后土廼帥羣臣橫大河湊汾陰旣祭行遊介山回安邑顧龍門覽鹽池登歷觀陟西嶽以望八荒迹殷周之虛眇然以思唐虞之風揚雄以爲臨川羨魚不如歸而結罔還上河東賦以勸【揚雄傳】夏四月立廣陵孝王子守爲王【本紀考異曰荀紀以爲王子憲按漢書表廣陵王胥而下並無名憲者當是荀紀誤今從本紀本傳】十二月上羽獵揚雄從雄以爲昔在二帝三王宮館臺榭沼池苑囿林藪澤財足以奉郊廟禦賔客充庖廚而已不奪百姓膏腴谷土桑柘之地女有餘布男有餘粟國家殷富上下交足故甘露零其庭醴泉流其唐鳯皇巢其樹黃龍遊其沼麒麟臻其囿神爵棲其林昔者禹任益虞而上下和木茂成湯好田而天下用足文王囿百里民以爲尙小齊宣王囿四十里民以爲大裕民之與奪民也武帝廣開上林南至宜春鼎胡禦宿昆吾旁南山而西至長楊五柞北繞黃山瀕【頻賔二音】渭而東周袤【音茂】數百里穿昆明池象滇【丁賢反】河營建章鳯闕神明馺【先合反】娑漸臺泰液象海水周流方丈瀛洲蓬萊遊觀侈靡窮妙極麗𨿽頗割其三垂以贍齊民然至羽獵田車戎馬器械儲偫禁禦所營尙泰奢麗誇詡非堯舜成湯文王三驅之意也又恐後世復修前好不折中防泉臺故聊因校獵賦以風除爲郎給事黃門與王莽劉歆並【雄傳並贊】雄又作酒箴以諷諫帝其文爲酒客難法度士譬之於物曰子猶瓶矣觀瓶之居居井之眉處髙臨深動常近危酒醪不入口臧水滿懷不得左右牽於纆徽一旦�【上絹反】礙爲瓽【丁浪反】所轠【音雷】身提【徒計反】黃泉骨肉爲泥自用如此不如鴟夷鴟夷滑稽【音雞】腹如大壺盡日盛酒人復借酤常爲國器托於屬【之欲反】車出入兩宮經營公家繇是言之酒何過乎【陳遵傳】是歲許美人禦幸生男趙昭儀謂帝曰常紿我言從中宮來卽從中宮來許美人兒何從生中許氏竟當復立邪懟【直類反】以手自搗以頭擊壁戶柱從牀上自投地啼泣不肯食曰今當安置我欲歸耳帝曰今故告之反怒爲殊不可曉也帝亦不食昭儀曰陛下自知是不食爲何陛下常自言不負汝今美人有子竟負約謂何黃門靳嚴從許美人取兒去盛以葦篋置飾室簾南去帝與昭儀坐使禦者與客子解篋緘未已帝使客子及禦者皆出自閉戶獨與昭儀在須臾開戶嘑客子使緘封篋及詔記令中黃門吳恭持以與掖庭獄丞籍武曰告武篋中有死兒埋屏處勿令人知武穿獄樓垣下爲坎埋其中故掖庭令吾邱遵謂籍武曰掖庭丞吏以下皆與昭儀合通無可與語者獨欲與武有所言我無子武有子是家輕族人得無不敢乎掖庭中禦幸生子者輙死又飲藥傷墮者無數大臣票騎將軍貪耆【讀曰嗜】錢不足計事柰何令長信得聞之【趙皇后傳通鑑】廷尉彭宣以王國人出爲太原太守【彭宣傳李奇曰初漢制王國人不得仕京師】初烏孫小昆彌安日爲國民所殺諸翖侯大亂詔徵故金城太守叚防宗爲左曹中郎將光祿大夫使安輯烏孫立安日弟末振將爲小昆彌定其國而還【叚防宗傳考異曰烏孫傳以末振將爲安日弟叚防宗傳以爲兄通鑑考異以爲兄字誤】元延三年上將大誇胡人以多禽獸秋命右扶風發民入南山西自褒斜【弋奢反】東至宏農南敺漢中張羅罔罘捕熊羆豪豬虎豹【弋授反】玃【音鐝】狐菟麋鹿載以檻車輸長楊射熊館以罔爲周阹【音袪】縱禽獸其中令胡人手搏之自取其獲上親臨觀焉【考異曰本紀載於元延二年按揚雄傳祀甘泉河東之歲十二月羽獵雄上校獵賦明年從至射熊館還上長楊賦然則從胡客校獵當在今年今從雄傳】是時農民不得收斂揚雄從至射熊館還上長楊賦以風【讀曰諷揚雄傳】是歲廷尉朱博爲後將軍【百官表】沛郡太守何武爲廷尉九江太守王嘉【按原本缺九江以下六字今補入】爲大鴻臚泰山太守蕭育爲右扶風【百官表】時鄠縣名賊梁子政阻山爲害久不伏辜育爲右扶風數月盡誅子政等【蕭望之傳】元延四年甘露降京師賜長安民牛酒【本紀】

綏和元年辛未有流星從東南入北斗長二十丈二刻所息【天文志】諫大夫東海母將隆奏封事言古者選諸侯入爲公卿以襃功徳宜徵定陶王使在國邸以塡【竹刄反】萬方【母將隆傳】上於是召丞相翟方進大司馬驃騎將軍王根禦史大夫孔光右將軍亷襃後將軍朱博皆引入禁中議中山定陶王誰宜爲嗣者方進根以爲定陶王帝弟之子禮曰昆弟之子猶子也爲其後者爲之子也定陶王宜爲嗣襃博皆如方進根議光獨以爲禮立嗣以親中山王先帝之子帝親弟也以尙書般庚殷之及王爲比中山王宜爲嗣上以禮兄弟不相入廟又皇后昭儀欲立定陶王【孔光傳】二月癸丑詔曰朕承太祖鴻業奉宗廟二十五年徳不能綏理宇內百姓怨望者眾不天祐至今未有繼嗣天下無所系心觀於往古近事之戒禍亂之萌皆由斯焉定陶王欣於朕爲子慈仁孝順可以承天序繼祭祀其立欣爲皇太子【本紀】定陶王謝曰臣幸得繼父守藩爲諸侯王材質不足以假充太子之宮陛下聖徳寛仁敬承祖宗奉順神祗宜福祐子孫千億之報臣願且得畱國邸旦夕奉起居俟有聖嗣歸國守藩書奏天子報聞【哀紀】光以議不中意左遷廷尉以廷尉何武爲禦史大夫【百官表孔光傳按原本無孔光左遷句而禦史大夫句注云百官表孔光傳當是脫誤今補入】以趙元爲太子太傅閻崇爲太子少傅【傅昭儀傳】平阿侯王譚子去疾及河內傅喜爲太子庶子喜傅太后從父弟少好學問有志行【見傅喜董賢傳】太子數遣中盾【讀曰允漢舊儀云秩四百石主徼巡宮中】請問近臣黃門郎中常侍班稺方直自守獨不敢答稺伯之弟也【敍傳】初故南昌尉梅福以帝久亡繼嗣宜建三統封孔子之世以爲殷後乃上書曰臣聞存人所以自立也壅人所以自塞也善惡之報各如其事昔者秦滅二周夷六國隱士不顯佚【與逸同】民不舉絕三統滅天道是以身危子殺厥孫不嗣所謂壅人以自塞也故武王克殷未下車存五帝之後封殷於宋紹夏於杞明著三統示不獨有也是以姬封半天下遷廟之主流出於戶所謂存人以自立者也今成湯不祀殷人亡後陛下繼嗣久微殆爲此也春秋經曰宋殺其大夫谷梁傳曰其不稱名姓以其在祖位尊之也此言孔子故殷後也𨿽不正統封其子孫以爲殷後禮亦宜之何者諸侯奪宗聖庶奪適傳曰賢者子孫宜有土而況聖人又殷之後哉昔成王以諸侯禮葬周公而皇天動烕雷風著災今仲尼之廟不出闕裏孔氏子孫不免編戶以聖人而歆匹夫之祀非皇天之意也今陛下誠能據仲尼之素功以封其子孫則國家必獲其福又陛下之名與天亡極何者追聖人素功封其子孫未有法也後聖必以爲則不滅之名可不勉哉福孤逺又譏切王氏故不納至是欲立二王后推迹古文以左氏谷梁世本禮記相明【福傳】甲子【恩澤侯表】詔曰蓋聞王者必存二王之後所以通三統也昔成湯受命列爲三代而祭祀廢絕考求其後莫正孔吉其封吉爲殷紹嘉侯三月進爵爲公及周承休侯皆爲公地各百里【本紀】行幸雍祀五畤【本紀】初何武爲九卿建言古者民朴事約國之輔佐必得賢聖然猶則天三光備三公官各有分【扶問反】職今末俗文獘政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職授政以考功效後上以問師安昌侯張禹禹以爲然夏四月以大司馬驃騎將軍王根爲大司馬置官屬罷票騎將軍官以禦史大夫何武爲大司空封列侯益大司馬大司空奉【扶用反】如丞相【如淳曰律丞相大司馬大將軍奉錢月六萬禦史大夫奉月四萬】以備三公官焉【本紀朱博傳】又令防軍都尉居大司馬府北司直【百官表】大司空何武與丞相方進共奏言往者諸侯王斷獄治政內史典獄事相總綱紀輔王中尉備盜賊今王不斷獄與【讀曰預】政中尉官罷職並內史郡國守相委任所以壹統信安百姓也今內史位卑而權重威職相逾不統尊者難以爲治臣請相如太守內史如都尉以順尊卑之序平輕重之權制曰可以內史爲中尉【何武傳】秋八月庚戍中山孝王興薨【本紀】子箕子嗣【中山王傳】大司馬王根乞骸骨冬十月甲寅上益封根五千戶賜安車駟馬黃金五百斤罷就第【百官表元後傳】淳於長坐大逆誅長小妻廼始等六人皆以長事未發覺時棄去或更嫁及長事發丞相方進大司空武議以爲犯法者各以法時律令論之明有所訖也長犯大逆時廼始等見爲長妻已有當坐之罪與身犯法無異後廼棄去於法無以解請論廷尉孔光議以爲大逆無道父母妻子同產無少長皆棄市欲懲後犯法者也夫婦之道有義則合無義則離長未自知當作大逆之法而棄去廼始等或更嫁義已絕而欲以爲長妻論殺之名不正不當坐有詔光議是【孔光傳】以廷尉孔光爲左將軍居右將軍官職罷後將軍官【孔光傳百官表】十二月丞相方進大司空武奏言古選諸侯賢者以爲州伯書曰咨十有二牧所以廣聰明燭幽隱也今部刺吏居牧伯之位秉一州之統選第大吏所薦位髙至九卿所惡立退任重職大春秋之義用貴治賤不以卑臨尊刺史位下大夫而臨二千石輕重不相凖失位次之序臣請罷刺史更置州牧秩二千石以應古制奏可【朱博傳本紀】中壘校尉劉向卒向每召見數言公族者國之枝葉枝葉落則本根無所庇廕方今同姓疏逺母黨專政祿去公室權在外家非所以彊漢宗卑私門保守社稷安固後嗣也卒時年七十二後十三歲而王氏代漢【劉向傳】

綏和二年春二月熒惑守心丞相府議曹李尋奏記翟方進曰應變之權君侯所自明往者數白三光垂象變動見端山川水泉反理視患民人訛謠斥事感名三者旣效可爲寒心今提揚眉矢貫中狼奮角弓且張金歷庫土逆度輔湛【讀曰沈】沒火守舎萬歲之期近愼朝暮上無惻怛濟世之功下無推讓避賢之效欲當大位爲具臣以全身難矣大責日加安得但保斥逐之戮闔府三百餘人【顏曰三百餘人謂丞相官屬】惟君侯擇其中與盡節轉凶方進憂之不知所出會郎賁【音肥】麗善爲星言大臣宜當之壬子上召見方進還歸未及引決上遂賜冊曰惟君登位災害並臻間者郡國谷𨿽頗孰百姓不足者尙眾前去城郭未能盡還夙夜未甞忘焉朕惟往時之用與今一也百僚用度各有數君不量多少一聽羣下言用度不足奏請一切增賦稅城郭堧【人緣反】及園田過更算馬牛羊增益鹽鐵變更無常朕旣不明隨奏許可後議者以爲不便制詔下君君云賣酒醪後請止未盡月復奏議令賣酒醪朕誠怪君何持容容之計無忠固意將何以輔朕朕旣已攺君其自思彊食愼職使尙書令賜君上尊酒十石養牛一君審處焉方進卽日自殺上祕之遣九卿冊贈以丞相髙陵侯印綬賜乘輿祕器少府供張柱檻皆衣素天子親臨弔者數至禮賜異於它相故事【翟方進傳漢舊儀云丞相有疾皇帝法駕親至問疾從西門入卽薨栘居第中車駕往弔賜棺斂具贈錢葬地葬日公卿已下會葬】建平侯杜業上書言方進本與淳於長深結厚更相稱薦長陷大惡獨得不坐茍欲鄣塞前過不爲陛下廣持平例又無恐懼之心反因時信【讀曰伸】其邪辟【讀曰僻】報睚【五懈反】眥【仕懈反】怨故事大逆朋友坐免官無歸故郡者今坐長者歸故郡已深一等紅陽侯立坐子受長賄賂故就國耳非大逆也而方進復奏立黨友朱博孫宏免官陳咸歸故郡刑罰無平在方進之筆端眾庶莫不疑惑皆言孫宏不與紅陽侯相愛宏前爲中丞時方進爲禦史大夫舉掾隆可侍禦史宏奏隆前奉使欺謾不宜執法近侍方進以此怨宏又方進爲京兆尹時陳咸爲少府在九卿髙第陛下所自知也方進素與司直師丹相善臨禦史大夫缺使丹奏咸爲姦利請案驗卒不能有所得而方進果自得禦史大夫爲丞相卽時詆欺奏免咸復因紅陽侯事歸咸故郡眾人皆言國家假方進權太甚案師丹行能無異及光祿勲許商被病殘人皆但以附從方進甞獲尊官丹親薦邑子丞相史能使巫下神爲國求福幾【讀曰冀】獲大利幸賴陛下至明遣使者毛莫如先考驗卒得其姦皆坐死假令丹知而白之此誣罔罪也不知而白之是背經術惑左道也二者皆在大辟重於朱博孫宏陳咸所坐方進終不舉白專作威福阿黨所厚排擠【子詣反】英俊托公報私橫厲無所畏忌欲以燻轑【讀曰燎】天下天下莫不望風而靡自尙書近臣皆結舌杜口骨肉親屬莫不股栗威權泰盛而不忠信非所以安國家也今聞方進卒【讀曰猝】病死不以尉示天下反復賞賜厚葬惟陛下深思往事以戒來今【杜業傳】赦天下【荀紀考異曰漢書本紀無今據荀恱漢紀】三月大水【五行志荀紀】平襄有燕生雀哺食至大俱飛去【五行志荀紀】太僕廐馬生角在左耳前圍長一寸八分【荀紀】丙戍帝崩於未央宮皇太后詔有司曰皇帝卽位思順天心遵經義定郊禮天下說【讀曰恱】憙懼未有皇孫故復甘泉泰畤汾陰后土庶幾獲福皇帝恨難之卒未得其祐其復南北郊長安如故以順皇帝之意【郊祀志本紀】夏四月己卯葬延陵上尊號曰孝成皇帝【木紀考異曰成紀作三月丙戌帝崩於未央宮四月己卯葬延陵荀紀作三月丙午崩四月己卯葬延陵按長歷是年三月己巳朔無丙午當是荀紀誤今從漢書本紀】

欽定四庫全書

西漢年紀卷二十八

宋王益之撰哀帝

孝哀皇帝諱欣元帝庶孫定陶共王子也年三歳嗣立爲王長好文辭法律綏和元年立爲皇太子二年三月成帝崩四月丙午太子卽皇帝位謁髙廟尊皇太后曰太皇太后皇后曰皇太后大赦天下【本紀】帝初卽位躬行儉約省減諸用政事由已出朝廷翕然望至治焉【孔光傳】夏四月壬寅傅太后封帝舅丁明爲陽安侯傅妃父晏爲孔鄕侯【外戚傳恩澤侯表考異曰漢書本紀載於五月立皇后尊傅太后詔後按恩澤侯表丁明傅晏並以四月壬寅封又師丹上書曰封舅爲陽安侯皇后尊號未定豫封父爲孔鄕侯又外戚傳云晏封後月餘傅妃立爲皇后此據明甚是二人之封在立皇后之先無疑當是本紀因立皇后尊傅太后故附於詔末耳今從侯表或疑壬寅先於帝卽位五日按外戚傳以爲傅太后封非帝丙午卽位之後也】諫大夫楊宣曰五侯封日天气赤黃丁傅復然此殆爵土過制傷亂土气之祥也【五行志】建平侯杜業上書言王氏世權日久朝無骨鯁之臣宗室諸侯微弱與系囚無異自佐史以上至於大吏皆權臣之黨【考異曰通鑑載於七月莽免之後然此書本爲王氏設使莽已免不應尙以爲言當是莽未免時上按傳載書後云又言宜爲共王立廟京師髙昌侯董宏亦言宜尊帝母丁後爲帝太后董宏事旣載於四月不應業此疏卻在七月今移於立廟京師之前按考異云云則此上當有董宏請尊帝母丁後事此後當有杜業請爲恭王立廟事此本俱不載疑有脫落】曲陽侯根前爲三公輔政知趙昭儀殺皇子不輒白奏反與趙氏比周恣意妄行譖愬故許後被加以非罪誅破諸許族敗元帝外家內疾妬同產兄姊紅陽侯立及淳於氏皆老被放棄新喋血京師威權可畏髙陽侯薛宣有不養母之名安昌侯張禹姦人之雄惑亂朝廷使先帝負謗於海內尢不可不愼陛下初卽位謙讓未皇孤獨特立莫可據仗權臣易世意若探湯宜早以義割恩安百姓心竊見朱博忠信勇猛材略不世出誠國家雄俊之寶臣也宜徴博置左右以塡【竹刃反】天下此人在朝則陛下可髙枕而臥矣昔諸呂欲危劉氏賴有髙祖遺臣周勃陳平尙存不者幾爲姦臣笑所言合指朱博果見拔用【杜周傳】由是爲光祿大夫【博傳】六月詔曰惟世俗奢泰文巧而鄭衞之聲興夫奢泰則下不孫【讀曰遜】而國貧文巧則趨末背本者眾鄭衞之聲興則淫辟【讀曰僻】之化流而欲黎庶惇朴家給猶濁其源而求其淸流豈不難哉孔子不云乎放鄭聲鄭聲淫其罷樂府官郊祭樂及古兵法武樂在經非鄭衞之樂者條奏別屬他官丞相孔光大司空何武奏郊祭樂人員六十二人給祠南北郊大樂鼓員六人嘉至鼔員十人邯鄲鼓員二人騎吹鼓員三人江南鼓員二人淮南鼓員四人巴兪鼔員三十六人歌鼓員二十四人楚嚴鼓員一人梁皇鼔員四人臨淮鼓員三十五人玆邡【音方】鼓員三人凡鼓十二員百二十八人朝賀置酒陳殿下應古兵法外郊祭員十三人諸族樂人兼云招【讀與翹同】給祠南郊用六十七人兼給事雅樂用四人夜誦員五人剛別柎【音膚】員二人給盛徳主調箎【音池】員二人聽工以律知日冬夏至一人鐘工磬工簫工員各一人僕射二人主領諸樂人皆不可罷竽【音於】工員三人一人可罷琴工員五人三人可罷柱工員二人一人可罷繩工員六人四人可罷鄭四防員六十二人一人給事雅樂六十一人可罷張瑟員八人七人可罷安世樂鼔員二十人十九人可罷沛吹鼓員十二人族歌鼓員二十七人陳吹鼓員十三人商樂鼓員十四人東海鼓員十六人長樂鼓員十三人縵【音漫】樂鼓員十三人凡鼓八員百二十八人朝賀置酒陳前殿房中不應經法治竽員五人楚鼔員六人常從倡三十人常從象人四人詔隨常從倡十六人秦倡員二十九人秦倡象人員三人詔隨秦倡一人雅大人員九人朝賀置酒爲樂楚四防員十七人巴四防員十二人銚【音姚】四防員十二人齊四防員十九人蔡謳員三人齊謳員六人竽瑟鐘磬員五人皆鄭聲可罷師學百四十二人其七十二人給大官挏【音動】馬酒其七十人可罷大凡八百二十九人其三百八十八人不可罷可領屬大樂其四百四十一人不應經法或鄭衞之聲皆可罷奏可【禮樂志】詔曰曲陽侯王根前以大司馬建社稷防益封二千戶太僕安陽侯王舜往時防太子家導朕忠誠専壹有舊恩益封五百戶丞相博山侯孔光大司空泛【音泛】鄕侯何武益封各千戶【本紀元後傳考異曰此事通鑑載於七月王莽免之後並莽益封事附見蓋通鑑據元後詔書耳按本紀四人益封在六月又莽傳載莽罷就第公卿大夫多稱之者上乃下詔益莽封二事自不同時當是元後傳取三人益封附作一處非事實也今從本紀及莽傳】左將軍師丹建言古之聖王莫不設井田然後治廼可平孝文皇帝承亡周亂秦兵革之後天下空虛故務勸農桑帥以節儉民始充實未有並兼之害故不爲民田及奴婢爲限今累世承平豪富吏民訾數鉅萬而貧弱愈困蓋君子爲政貴因循而重攺作然所以有攺者將以救急也亦未可詳宜略爲限天子下其議【食貨志】詔曰制節謹度以防奢淫爲政所先百王不易之道也諸侯王列侯公主吏二千石及豪富民多畜奴婢田宅亡限與民爭利百姓失職重【直用反】困不足其議限列【本紀】丞相孔光大司空何武奏請諸侯王列侯皆得名田國中列侯在長安公主名田縣道及關內侯吏民名田皆毋過三十頃諸侯王奴婢二百人列侯公主百人關內侯吏民三十人年六十以上十歳以下不在數中賈人皆不得名田爲吏犯者以律論諸名田畜奴婢過品期盡三年犯者沒入官時田宅奴婢賈爲減賤貴戚近習皆不便也詔書且須後遂寢不行【本紀食貨志】上置酒未央宮內者令爲傅太后張幄坐於太皇太后坐旁大司馬王莽案行責內者令曰定陶太后藩妾何以得與至尊並徹去更設坐傅太后聞之大怒不肯防重怨恚莽莽復乞骸骨秋七月丁巳【五字據荀紀】上賜莽黃金五百斤安車駟馬罷就第公卿大夫多稱之者上乃加恩寵置中黃門爲莽家給使十日一賜餐又下詔曰新都侯莽憂勞國家執義堅固朕庶幾與爲治太皇太后詔莽就第朕甚憫焉其以黃郵聚戶三百五十益封位特進給事中朝朔望見禮如三公車駕乘緑車從【莽傳顏曰綠車皇孫之車考異曰百官表以爲十一月丁卯荀紀載於七月丁巳按莽免師丹代爲大司馬四月徙大司空百官表載丹以十月癸酉爲大司空不應莽免反在十一月又丹傳云代莽爲大司馬封髙樂侯表載丹以綏和二年七月庚午封則知百官表所謂十一月者蓋字誤也荀氏漢紀獨書於七月當是此時表猶未誤耳今從荀紀】復置司冠進賢冠屬大司空比司直【百官表】初薛宣爲丞相時弟修爲臨菑令後母常從修居官宣迎後母修不遣後母病死修去官持服宣謂修三年服少能行之者兄弟相駮不可修遂竟服繇是兄弟不和是歳博士東海申咸給事中毀宣不供養行喪服薄於骨肉前以不忠孝免不宜復列封侯在朝省宣子況爲右曹侍郎數聞其語賕客楊明欲令創【初良反下同】咸面目使不居位防司缺況恐咸爲之遂令明遮斫咸宮門外斷鼻唇身八創事下有司禦史中丞眾等奏況朝臣父故宰相再封列侯不相敕丞化而骨肉相疑疑咸受修言以謗毀宣咸所言皆宣行迹眾人所共見公家所宜聞況知咸給事中恐爲司舉奏宣而公令明等迫切宮闕要遮創戮近臣於大道人眾中欲以鬲塞聰明杜絕論議之端桀黠無所畏忌萬眾讙嘩流聞四方不與凡民忿怒爭鬭者同臣聞敬近臣爲近主也禮下公門式路馬君畜產且猶敬之春秋之義意惡功遂不免於誅上浸之源不可長【竹兩反】也況首爲惡明手傷功意俱惡皆大不敬明當以重論及況皆棄市廷尉直以爲律曰鬭以刃傷人完爲城旦其賊加罪一等與謀者同罪詔書無以詆【丁禮反】欺成罪傳曰遇人不以義而見疻【音侈】者與痏【音鮪】人之罪鈞惡不直也咸厚善修而數稱宣惡流聞不誼不可謂直況以故傷咸計謀已定後聞置司因前謀而趣【讀曰促】明非以恐咸爲司故造謀也本爭私變𨿽於掖門外傷咸道中與凡民爭鬭無異殺人者死傷人者刑古今之通道三代所不易也孔子曰必也正名名不正則至於刑罰不中刑罰不中而民無所錯【千故反】手足今以況爲首惡明手傷爲大不敬公私無差春秋之義原心定罪原況以父見謗發忿怒無它大惡加詆欺輯【與集同】小過成大辟陷死刑違明詔恐非法意不可施行聖王不以怒增刑明當以賊傷人不直況與謀者皆爵減完爲城旦上以問公卿議臣丞相孔光大司馬師丹以中丞議是自將軍以下至博士議郎皆是廷尉況竟減罪一等徙惇煌宣坐免爲庶人歸故郡卒於家【薛宣傳】帝少而聞知王氏驕盛心不能善以初立故優之司解光奏曲陽侯根宗重身尊三世據權五將秉政天下輻湊自效根行貪邪臧累鉅萬縱橫【胡孟反】恣意大治室第第中起土山立兩市殿上赤墀戶靑瑣遊觀射獵使奴從者被甲持弓弩陳爲步兵止宿離宮水衡共【居用反】張【竹亮反】發民治道百姓苦其役內懷姦邪欲筦【與管同】朝政推親近吏主簿張業以爲尙書蔽上壅下內塞王路外交藩臣驕奢僭上壊亂制度案根骨肉至親社稷大臣先帝棄天下不悲哀思慕山陵未成公聘取故掖庭女樂五官殷嚴王飛君等置酒歌舞捐忘先帝厚恩背臣子義及根兄子成都侯況幸得以外親繼父爲列侯侍中不思報厚恩亦聘取故掖庭貴人以爲妻皆無人臣禮大不敬不道【按原本無案根骨肉至親以下文意不屬今補入】天子曰先帝遇根況父子至厚也今乃背忘恩義以根嘗建社稷之防遣就國免況爲庶人【元後傳】八月鄭通裏男子王襃衣絳衣帶劍入北司馬門殿東門上前殿入非常室中解帳組系劍佩之招殿前署長命曰天帝令我居此宮考問襃故公車大誰卒病狂忽忘不自知入宮狀下獄死【五行志荀紀考異曰五行志及荀紀八月下有庚申兩字按長歷是年八月丙寅朔無庚申兼五行志云九月庚申地震九月旣有庚申益知八月庚申兩字爲誤今削去之】上使侍中光祿大夫傅喜問待詔黃門李尋曰間者水出地動日月失度星辰亂行災異仍重【直用反】極言毋有所諱【考異曰李尋傳云使侍中衞尉傅喜問尋按五行志綏和二年九月地震又表傳云傅喜自衞尉爲右將軍及免右將軍以光祿大夫養病在七月不應九月尙爲衞尉也百官表建平元年侍中光祿大夫傅喜爲大司馬則知廷尉兩字當易爲光祿大夫乃是】尋對曰變異之來各應象而至臣謹條陳所聞易曰縣象著明莫大乎日月夫日者眾陽之長輝光所燭萬里同晷人君之表也故日將旦淸風發羣陰伏君以臨朝不牽於色日初出炎以陽君登朝佞不行忠直進不蔽障日中輝光君徳盛明大臣奉公日將入專以壹君就房有常節君不修道則日失其度晻【與暗同】昧亡光各有云爲其於東方作日初出時陰雲邪气起者法爲牽於女謁有所畏難日出後爲近臣亂政日中爲大臣欺誣日且入爲妻妾役使所營間者日尢不精光明侵奪失色邪气珥蜺數作本起於晨相連至昏其日出後至日中間差瘉【與愈同】小臣不知內事竊以日視陛下志操衰於始初多矣其咎恐有以守正直言而得罪者傷嗣害世不可不愼也惟陛下執乾剛之徳彊志守度毋聽女謁邪臣之態諸保阿乳母甘言悲辭之托斷而勿聽勉彊大誼絕小不忍良有不得已可賜以貨財不可私以官位誠皇天之禁也日失其光則星辰放流陽不能制陰陰桀得作間者太白正晝經天宜隆徳克躬以執不軌臣聞月者眾陰之長銷息見伏百里爲品千里立表萬里連紀妃後大臣諸侯之象也朔晦正終始爲繩墨望成君徳春夏南秋冬北間者月數以春夏與日同道過軒轅上後受气入太微帝廷揚光煇犯上將近臣列星皆失色厭厭【烏反】如滅此爲母后與政亂朝陰陽俱傷兩不相便外臣不知朝事竊信天文卽如此近臣已不足杖矣屋大柱小可爲寒心惟陛下親求賢士無彊所惡以崇社稷尊彊本朝臣聞五星者五行之精五帝司命應王者號令爲之節度歳星主歳事爲統首號令所紀今失度而盛此君指意欲有所爲未得其節也又塡星不避歳星者後帝共政相畱於奎婁當以義斷之熒惑往來亡常周曆兩宮作態低卬入天門上明堂貫尾亂宮太白髮越犯庫兵冦之應也貫黃龍入帝庭當門而出隨熒惑入天門至房而分欲與熒惑爲患不敢當明堂之精此陛下神靈故禍亂不成也熒惑厥弛佞巧依埶微言毀譽進類蔽善太白出端門臣有不臣者火入室金上堂不以時解其憂凶塡歳相守又主內亂宜察蕭墻之內毋忽親疏之微誅放佞人防絕萌芽以蕩滌濁濊【與穢同】消散積惡毋使得成禍亂辰星主正四時當效於四仲四時失序則星辰作異今出於歳首之孟天所以譴吿陛下也政急則出蚤政緩則出晚政絕不行則伏不見而爲彗茀【與孛同】四孟皆出爲易王命四季皆出星家所諱今幸獨出寅孟之月蓋皇天所以篤右【與祐同】陛下也宜深自攺治國故不可以戚戚欲速則不達經曰三載考績三考黜陟加以號令不順四時旣往不咎來事之師也間者春三月治大獄時賊陰立逆恐歳小收季夏舉兵法時寒气應恐後有霜雹之災秋月行封爵其月土濕奧【於六反】恐後有雷雹之變夫以喜怒賞罰而不顧時禁𨿽有堯舜之心猶不能致和善言天者必有效於人設上農夫而欲冬田肉袒深耕汗出種之然猶不生者非人心不至天時不得也易曰時止則止時行則行動靜不失其時其道光明書曰敬授人時故古之王者尊天地重陰陽敬四時嚴月令順之以善政則和气可立致猶枹鼔之相應也今朝廷忽於時月之令諸侍中尙書近臣宜皆令通知月令之意設羣下請事若陛下出令有謬於時者當知爭之以順時气故曰朝廷亡人則爲賊亂所輕其道自然也天下未聞陛下奇防固守之臣也語曰何以知朝廷之衰人人自賢不務於通人故世陵夷馬不伏歷不可以趨道士不素養不可以重國詩曰濟濟多士文王以寧孔子曰十室之邑必有忠信非虛言也陛下秉四海之眾曾亡柱幹之固守聞於四境殆開之不廣取之不明勸之不篤傳曰土之美者善養禾君之明者善養士中人皆可使爲君子詔書進賢良赦小過無求備以博聚英雋如近世貢禹以言事忠切尊榮當此之時士厲身立名者多禹死之後日日以衰及京兆尹王章坐言事誅滅智者結舌邪僞並興外戚顓命君臣隔塞至絕繼嗣女宮作亂此行事之敗誠可畏而悲也本在積任母后之家非一日之漸往者不可及來者猶可追也先帝大聖深見天意昭然使陛下奉承天統欲矯正之也宜少抑外親選練左右舉有徳行道術通明之士充備天官然後可以輔聖徳保帝位承大宗下至郎吏從官行能亡以異又不通一藝及博士無文雅者皆宜使就南畝以視【讀曰示】天下明朝廷皆賢材君子於以重朝尊君滅凶致安此其本也臣自知所言害身不避死亡之誅惟畱神反覆愚臣之言上𨿽不從然每有非常輒問尋尋對屢中遷黃門侍郎以尋言且有水災故拜尋爲騎都尉使防河隄【李尋傳】待詔賈讓奏言治河有上中下防【按原本脫待詔以下十三字今補入】今隄防陿者去水數百步逺者數里近黎陽南故大金隄從河西西北行至西山南頭廼折東與東山相屬民居金隄東爲廬舍住十餘歳更起隄從東山南頭直南與故大隄防又內黃界中有澤方數十里環之有隄往十餘歳太守以賦民民今起廬舍其中此臣親所見者也東郡白馬故大隄亦復數重民皆居其間從黎陽北盡魏界故大隄去河逺者數十里內亦數重此皆前世所排也河從河內北至黎陽爲石隄激使東抵東郡平剛又爲石隄使西北抵黎陽觀下又爲石隄使東北抵東郡津北又爲石隄使西北抵魏郡昭陽又爲石隄激使東北百餘里間河再西三東迫阸如此不得安息今行上防徙冀州之民當水沖者決黎陽遮害亭放河使北入海河西薄大山東薄金隄埶不能逺泛濫期月自定難者將曰若如此敗壊城郭田廬冢墓以萬數百姓怨恨昔大禹治水山陵當路者毀之故鑿龍門辟伊闕柝底柱破碣石墮【火規反】斷天地之性此廼人功所造何足言也今瀕河十郡治隄歳費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦【音幹】且以大漢方制萬里豈與水爭咫尺之地哉此功一立河定民安千載無患故謂之上防若廼多穿漕渠於冀州地使民得以漑田分殺水怒𨿽非聖人法然亦救敗術也難者將曰河水髙於平地歳增隄防猶尙決濫不可以開渠臣竊按視遮害亭西十八里至淇水口廼有金隄髙一丈自是東地稍下隄稍髙至遮害亭髙四五丈往五六歳河水大盛增丈七尺壊黎陽南郭門入至隄下水未逾隄二尺所從隄上北望河髙出民屋百姓皆走上山水畱十三日隄潰二所吏民塞之臣循隄上行視水埶南七十餘里至淇口水適至隄半計出地上五尺所今可從淇口以東爲石隄多張水門初元中遮害亭下河去隄足數十步至今四十餘歳適至隄足由是言之其地堅矣恐議者疑河大川難禁制滎陽漕渠足以卜之其水門但用木與土耳今據堅地作石隄埶必完安冀州渠首盡當卬此水門治渠非穿地也但爲東方一隄北行三百餘里入漳水中其西因山足髙地諸渠皆往往股引取之旱則開東方下水門漑冀州水則開西方髙門分河流通渠有三利不通有三害民常罷【讀曰疲】於救水半失作業水行地上湊潤上徹民則病濕气木皆立枯鹵不生谷決溢有敗爲魚鼈食此三害也若有渠漑則鹽鹵下濕塡淤加肥故種禾麥更爲秔稻髙田五倍下田十倍轉漕舟船之便此三利也今瀕河隄吏卒郡數千人伐買薪石之費歳數千萬足以通渠成水門又民利其漑灌相率治渠𨿽勞不罷【讀曰疲】民田適治河隄亦成此誠富國安民興利除害支數百歳故謂之中防若廼繕完故隄增卑倍薄勞費無已數逢其害此最下防也【溝洫志】丞相孔光大司空何武奏言永光五年制書髙皇帝爲漢太祖孝文皇帝爲太宗建昭五年制書孝武皇帝爲世宗損益之禮不敢有與臣愚以爲疊毀之次當以時定非令所謂擅議宗廟之意也臣請與羣臣雜議奏可於是光祿勲彭宣詹事滿昌博士左咸等五十三人皆以爲繼祖宗以下五廟而疊毀後𨿽有賢君猶不得與祖宗並列子孫𨿽欲襃大顯揚而立之鬼神不饗也孝武皇帝𨿽有功烈親盡宜毀太僕王舜中壘校尉劉歆議曰臣聞周室旣衰四夷並侵獫狁最彊於今匈奴是也至宣王而伐之詩人美而頌之曰薄伐獫狁至於太原又曰嘽嘽【他丹反】推推【他回反】如霆如雷顯允方叔徵伐獫狁荊蠻來威故稱中興及至幽王犬戎來伐殺幽王取宗器自是之後南夷與北夷交侵中國不絕如綫【思薦反】春秋紀齊桓南伐楚北伐山戎孔子曰微管仲吾其被髮左衽矣是故棄桓之過而錄其功以爲伯【讀曰霸】首及漢興冒頓始彊破東胡禽月氏【讀曰支】並其土地地廣兵彊爲中國害南越尉佗總百粵自稱帝故中國𨿽平猶有四夷之患且無寧歳一方有急三面救之是天下皆動而被其害也孝文皇帝厚以貨賂與結和親猶侵暴無已甚者興師十餘萬眾近屯京師及四邊歳發屯備虜其爲患久矣非一世之漸也諸侯郡守連匈奴及百粵以爲逆者非一人也匈奴所殺郡守都尉略取人民不可勝數孝武皇帝湣中國罷【讀曰疲】勞無安寧之時乃遣大將軍驃騎伏波樓船之屬南滅百粵起七郡北攘匈奴降昆【下門反】邪十萬之眾置五屬國起朔方以奪其肥饒之地東伐朝鮮起元莵樂【來各反】浪【音郎】以斷匈奴之左臂西伐大宛並三十六國結烏孫起惇煌酒泉張掖以鬲婼【而遮反】羌裂匈奴之右臂單於孤特逺遁於幕北四垂無事斥地逺境起十餘郡功業旣定廼封丞相爲富民侯以大安天下富實百姓其規橅可見又招集天下賢俊與協心同謀興制度攺正朔易服色立天地之祠建封禪殊官號存周後定諸侯之制永無逆爭之心至今累世賴之單於守藩百蠻服從萬世之基也中興之功未有髙焉者也髙帝建大業爲太祖孝文皇帝徳至厚也爲文太宗孝武皇帝功至著也爲武世宗此孝宣帝所以發徳音也禮記王制及春秋谷梁傳天子七廟諸侯五大夫三士二天子七日而殯七月而葬諸侯五日而殯五月而葬此喪事尊卑之序也與廟數相應其文曰天子三昭三穆與太祖之廟而七諸侯二昭二穆與太祖之廟而五故徳厚者流光徳薄者流卑春秋左氏傳曰名位不同禮亦異數自上以下降殺【所例反】以兩禮也七者其正法數可常數者也宗不在此數中宗變也茍有功徳則宗之不可預爲設數故於殷太甲爲太宗太戊曰中宗武丁曰髙宗周公爲毋逸之戒舉殷三宗以勸成王繇是言之宗無數也然則所以勸帝者之功徳博矣以七廟言之孝武皇帝未宜毀以所宗言之則不可爲無功徳禮記祀典曰夫聖王之制祀也功施於民則祀之以勞定國則祀之能救大災則祀之竊觀孝武皇帝功徳皆兼而有焉凡在於異姓猶將特祀之況於先祖或說天子五廟無見文又說中宗髙宗者宗其道而毀其廟名與實異非尊徳貴功之意也詩曰蔽芾甘棠勿鬋【與翦同】勿伐邵伯所茇【步葛反】思其人猶愛其樹況宗其道而毀其廟乎疊毀之禮自有常法無殊功異徳固以親疏相推及至祖宗之序多少之數經傳無明文至尊至重難以疑文虛說定也孝宣皇帝舉公卿之議用眾儒之謀旣以爲世宗之廟建之萬世宣布天下臣愚以爲孝武皇帝功烈如彼孝宣皇帝崇立之如此不宜毀上覽其議而從之制曰太僕舜中壘校尉歆議可歆又以爲禮去【邱呂反】事有殺【所例反下同】故春秋外傳曰日祭月祀時享歳貢終王祖禰則日祭曾髙則月祀二祧則時享壇墠則歳貢大禘則終王徳盛而遊廣親親之殺也彌逺則彌尊故禘爲重矣孫居王父之處正昭穆則孫常與祖相代此遷廟之殺也聖人於其祖出於情矣禮無所不順故無毀廟自貢禹建疊毀之議惠景及太上寢園廢而爲虛【讀曰墟】失禮意矣【韋元成傳】

班彪曰漢承亡秦絕學之後祖宗之制因時施宜自元成後學者蕃滋貢禹毀宗廟匡衡攺郊兆何武定三公後皆數復故紛紛不定禮文缺微古今異制各爲一家未易可偏定也觀諸儒之議劉歆博而篤矣

大司空何武執金吾閻崇薦龔勝帝自爲定陶王固已聞其名徴爲諫大夫引見勝薦龔捨及亢【音杭】父寗壽濟陰侯嘉有詔皆徴勝曰竊見國家徴醫巫常爲駕徴賢者宜駕上曰大夫乘私車來邪勝曰唯唯有詔爲駕龔捨侯嘉至皆爲諫大夫寗壽稱疾不至勝居諫官數上書求見言百姓貧盜賊多吏不良風俗薄災異數見不可不憂制度泰奢刑罰泰深賦斂泰重宜以儉約先下【兩龔傳】癸酉徙大司馬師丹爲大司空【百官表考異曰傅喜傳云明年正月徙大司馬師丹爲大司空百官表云十月癸酉而荀紀因之按薛宣傳宣生子況傷申咸免侯內有大司空師丹議表載宣免侯在綏和二年則丹爲大司空在今年明矣意者丹今年十月徙而傅喜以正月拜大司馬故傳總言之耳】上少在國見成帝委政外家王氏僭盛常內邑邑卽位多欲有所匡正封拜丁傅奪王氏權丹自以師傅居三公位得信於上上書言先帝不量臣愚以爲太傅陛下以臣托師傅故亡功徳而備鼎足封大國加賜黃金位爲三公職在左右不能盡忠補過而令庶人竊議災異數見此臣之大罪也臣不敢言乞骸骨歸於海濱恐嫌於僞誠慙負重責義不得不盡死書數十上多切直之言【師丹傳】中壘校尉劉歆欲建立左氏春秋及毛詩逸禮古文尙書皆列於學官帝令歆與五經博士講論其義諸博士或不肯置對歆於是數見丞相孔光爲言左氏春秋以求助光卒不肯時五官中郎將不其房鳳光祿勲王龔以外屬內卿【如淳曰內卿光祿勲治宮中】與歆共校書三人皆侍中惟鳳龔許歆【劉歆傳儒林傳】因共移書太常博士責讓之曰昔唐虞旣衰而三代疊興聖帝明王累起相襲其道甚著周室旣微而禮樂不正道之難全也如此是故孔子憂道之不行歷國應聘自衞反魯然後樂正雅頌各得其所修易序書制作春秋以紀帝王之道及夫子沒而微言絕七十子終而大義乖重遭戰國棄籩豆之禮理軍旅之陳孔氏之道抑而孫吳之術興陵夷至於暴秦燔經書殺儒士設挾書之法行是古之罪道術由是遂滅漢興去聖帝明王遐逺仲尼之道又絕法度無所因襲時獨有一叔孫通略定禮儀天下惟有易卜未有它書至孝惠之世乃除挾書之律然公卿大臣絳灌之屬咸介冑武夫莫以爲意至孝文皇帝始使掌故鼂錯從伏生受尙書尙書初出於屋壁朽折散絕今其書見在時師傳讀而已詩始萌芽天下眾書往往頗出皆諸子傳說猶廣立於學官爲置博士在漢朝之儒惟賈生而已至孝武皇帝然後鄒魯梁趙頗有詩禮春秋先師皆起於建元之間當此之時一人不能獨盡其經或爲雅或爲頌相合而成泰誓後得博士集而讀之故詔書稱曰禮壊樂崩書缺簡脫朕甚閔焉時漢興已七八十年離於全經固已逺矣及魯恭王壊孔子宅欲以爲宮而得古文於壊壁之中逸禮有三十九書十六篇天漢之後孔安國獻之遭巫蠱倉卒之難未及施行及春秋左邱明所修皆古文舊書多者二十餘通藏於祕府伏而不發孝成皇帝閔學殘文缺稍離其眞乃陳發祕藏校理舊文得此三事以考學官所傳經或脫簡傳或間編傳問民間則有魯國桓公趙國貫公膠東庸生之遺學與此同抑而未施此乃有識者之所惜閔士君子之所嗟痛也往者綴學之士不思廢絕之闕茍因陋就寡分文析字煩言碎辭學者罷【讀曰疲】老且不能究其一藝信口說而背傳記是末師而非往古至於國家將有大事若立辟雍封禪巡狩之儀則幽冥而莫知其原猶欲保殘守缺挾恐見破之私意而無從善服義之公心或懷妬嫉不考情實雷同相從隨聲是非抑此三學以尙書爲備謂左氏爲不傳春秋豈不哀哉今聖上徳通神明繼統揚業亦閔文學錯亂學士若玆𨿽昭其情猶依違謙讓樂與士君子同之故下明詔試左氏可立不遣近臣奉指銜命將以輔弱扶微與二三君子比意同力冀得廢遺今則不然深閉固拒而不肯試猥以不誦絕之欲以杜塞余道絕滅微學夫可與樂成難與慮始此乃眾庶之所爲耳非所望士君子也且此數家之事皆先帝所親論今上所考視其古文舊書皆有徴驗外內相應豈茍而已哉夫禮失求之於野古文不猶愈於野乎往者博士書有歐陽春秋公羊易則施孟然孝宣皇帝猶廣立谷梁春秋梁邱易大小夏侯尙書義𨿽相反猶並置之何則與其過而廢之也寧過而立之傳曰文武之道未墜於地在人賢者志其大者不賢者志其小者今此數家之言所以兼包大小之義豈可偏絕哉若必専已守殘黨同門妒道眞違明詔失聖意以陷於文吏之議甚爲二三君子不取也其言甚切諸儒皆怨恨是時名儒光祿大夫龔勝以歆移書上疏深自罪責願乞骸骨罷大司空師丹亦大怒奏歆攺亂舊章非毀先帝所立帝曰歆欲廣道術亦何以爲非毀哉歆由是忤執政大臣爲眾儒所訕懼誅求出補吏爲河內太守以宗室不宜典三河徙守五原【劉歆傳】王龔亦出爲宏農太守房鳳九江太守【儒林傳】丞相司直隃麋郭欽奏豫州牧鮑宣舉錯煩苛代二千石署吏聽訟所察過詔條行部乘傳去法駕駕一馬捨宿鄕亭爲眾所非又奏京兆尹薛修皆免【鮑宣傳百官表】光祿大夫朱博爲京兆尹【百官表】燉煌太守奏陳湯前親誅郅支單於威行外國不宜近邊塞詔徙安定【湯傳】

﹤史部﹐編年類﹐西漢年紀﹥

欽定四庫全書

西漢年紀卷二十九

宋王益之撰哀帝

建平元年春正月丁酉侍中光祿大夫傅喜爲大司馬封髙武侯【百官表恩澤侯表考異曰百官表作四月丁酉按喜傳正月拜喜爲大司馬封髙武侯考侯表喜以正月丁酉封侯荀紀亦作正月丁酉當是百官表誤今書於正月】赦天下【本紀】丁未有石隕於北地十六【五行志荀紀考異曰荀紀通鑑皆無丁未二字此據五行志通鑑荀紀書此事於拜傳喜之先按是年正月丁酉乃初六日丁未乃十六日相去十日不應丁未反在丁酉之前也今釐正之志作十荀紀作十六今従荀紀】是日日出時有白气著天廣如一匹布長十餘丈西南行讙如雷一刻而止【天文志荀紀】定襄有牡馬生駒三足隨羣馬飲食【荀紀】司解光奏言趙昭儀在成帝時害皇嗣在四月丙午赦令前【外戚傳考異曰趙后傳作四月丙辰按本紀帝以四月丙午卽位赦天下今易作丙午字】昭儀傾亂聖朝親滅繼嗣家屬當伏天誅而同產親屬皆在尊貴之位非所以懲惡崇誼於是免新成侯趙欽欽兄子防皆爲庶人家屬徙遼西郡【按原本無昭儀傾亂聖朝以下事義未了今補入】二月制詔丞相大司空曰蓋聞聖王之治以得賢爲首其與大司馬列侯將軍中二千石州牧守相舉孝悌惇厚能直言通政事延於側陋可親民者各一人【本紀考異曰本紀但作詔曰今詳詔云其與大司馬列侯將軍中二千石州牧守相舉孝弟如此則是詔丞相大司空無疑今従劉貢父】秋九月甲辰有石隕於虞二【五行志】郎中令褒黃門郎叚猶等奏言定陶共皇太后共皇后皆不宜復引定陶藩國之名以冠大號車馬衣服宜皆稱皇之意置吏二千石以下各供厥職又宜爲共皇立廟京師上復下其議【師丹傳】羣下多順指言母以子貴宜立尊號以厚孝道【孔光傳考異曰師丹傳作郎中令冷褒按是時無郎中令之官而荀氏漢紀作郎中令褒無冷字眀此一字後人妄增蓋郎中乃官名姓令名褒耳文紀有中大夫令免令亦姓也今従荀紀】惟丞相孔光大司馬傅喜大司空師丹共執正議以爲不可【傅喜傳】由是寖不合上意防有上書言古者以貝爲貨今以錢易之民以故貧宜可攺幣上以問丹丹對言可攺章下有司議皆以爲行錢以來久難卒【讀曰猝】變易丹老人忘其前語後従公卿議又丹使吏書奏吏私冩其艸丁傅子弟聞之使人上書告丹上封事行道人徧持其書上以問將軍中朝臣皆對曰忠臣不顯諌大臣奏事不宜漏泄令吏民傳冩流聞四方臣不宻則失身宜下廷尉治事下廷尉廷尉劾丹大不敬事未決給事中博士申咸炔【音桂】欽上書言丹經行無比自近世大臣能若丹者少發憤懣奏封事不及深思逺慮使主簿書漏泄之過不在丹以此貶黜恐不厭【一贍反】眾心尙書劾咸欽幸得以儒官選擢備腹心上所折中定疑知丹社稷重臣議罪處罰國之所愼咸欽初傅【讀曰附】經義以爲當治事以暴列乃復上書妄稱譽丹前後相違不敬上貶咸欽秩各二等遂策免丹曰間者陰陽不調寒暑失常變異婁【古屢字】臻山崩地震河決泉湧流殺人民百姓流連無所歸心司空之職尢廢焉乃者以挺力田議攺幣章示君君內爲朕建可攺不疑以君之言博考朝臣君乃希眾雷同外以爲不便令觀聽者歸非於朕及君奏封事傳於道路獲虛采名謗譏匈匈朕惟君位尊任重慮不周宻懷諼【虛爰反】迷國進退違命反覆異言甚爲君恥之以君嘗托傅位未忍考於理已詔有司赦君勿治其上大司空髙樂侯印綬罷歸尙書令唐林上疏曰竊見免大司空丹策書泰深痛切君子作文爲賢者諱丹經爲世儒宗徳爲國黃耉親傅聖躬位在三公所坐者防海內未見其大過事旣已往免爵大重京師識者咸以爲宜復丹爵邑使奉朝請四方所瞻卬也惟陛下財覧眾心有以尉復師傅之臣上従林言下詔賜丹爵闗內侯食邑三百戶【師丹傳】冬十月壬午京兆尹朱愽爲大司空【百官表】以光祿大夫瑯邪邴漢爲京兆尹初漢以淸行徴及爲京兆數月病後爲太中大夫【考異曰百官表載於綏和二年按表先書朱博爲京兆尹後以邴漢繼之博以建平元年十月遷大司空則邴漢代博亦當在建平元年十月後必是百官表誤一年今書於朱博遷大司空之後】以大鴻臚王嘉爲京兆尹【百官表】中山王箕子防有【所領反】病祖母馮太后自養視數禱祠解上遣中郎謁者張由毉治由素有狂易病病發怒去西歸長安尙書簿責擅去狀由恐因誣言中山太后祝詛上及傅太后更使中謁者令史立與丞相長史大鴻臚丞雜治立受傅太后指幾【讀曰冀】得封侯治馮太后女弟習及寡弟婦君之毉徐遂成言習君之曰武帝時毉修氏刺治武帝得二千萬耳今愈上不得封侯不如殺上令中山王代可得封立等劾奏祝詛謀反大逆馮太后飲藥自殺宜鄕侯參君之習夫及子當相坐者或自殺或伏法死者十七人眾莫不憐之【馮奉世馮昭儀傳】十二月有白气出西南従地上至天出參下貫天厠廣如匹布長十餘丈十日而去【天文志荀紀】甲子夜濟陽令劉欽生子於縣捨有赤光照室中卜者王長占之曰此兆吉不可言時縣界有嘉禾生一莖九穂因名之曰秀秀長沙定王發六世孫也【光武贊論】是嵗劉歆攺名秀【劉向傳】輕殊死刑八十一事其四十二事手殺人者減一等【東觀漢記】

建平二年傅太后欲求稱尊號與成帝母齊尊喜與孔光師丹共執不可上重違大臣正議又內迫太后猗【於其反】違者連嵗傅太后大怒上不得已先免師丹遂策免喜以列侯就第【喜傳通鑑考異曰百官表作三月荀紀作正月通鑑取荀紀今従之】大司空朱博奏言帝王之道不必相襲各繇時務髙皇帝以聖徳受命建立鴻業置禦史大夫位次丞相典正法度以職相參總領百官上下相監臨歷載二百年天下安寧今更爲大司空與丞相同位未獲嘉祐上従之夏四月戊午更拜博爲禦史大夫又以陽安侯丁眀爲大司馬衛將軍置官屬大司馬冠號如故事【博傳】乙亥【五行志】策免光曰君相朕三年憂國之風無聞焉陰陽錯謬嵗比不登天下空虛百姓饑饉父子分散流離道路以十萬數而百官羣職曠廢姦軌放縦盜賊並起或攻官寺殺長吏數以問君君無怵惕憂懼之意對母爲是以羣卿大夫咸惰哉莫以爲意咎由君焉君其上丞相博山侯印綬罷歸【光傳】以禦史大夫朱博爲丞相封陽鄕侯食邑二千戶【考異曰百官表作四月乙未荀紀作四月乙亥五行志亦作乙亥按百官表云四月戊午大司空博爲禦史大夫乙亥遷觀此則乙亥爲是又五行志云四月乙亥朔按長歷是月丁巳朔非乙亥也且朱博以戊午除禦史大夫旣有戊午在前乙亥豈得爲朔是月亦無乙未表志皆誤】少府趙元爲禦史大夫臨延登受策【舊儀曰丞相禦史大夫初拜皇帝延登親詔】有大聲如鐘鳴殿中郎吏陛者皆聞焉上以問黃門侍郎揚雄李尋【考異曰百官表作中尉荀紀作少傅五行志作少府三者不同以史考之是時無中尉蓋太初元年中尉已更名執金吾矣百官表成帝綏和二年載趙元爲衛尉一月爲中少府又朱博傳曰趙元以少府爲禦史大夫如此則少府爲是當是荀紀誤以府爲傅耳今従朱博傳及五行志】尋對曰洪範所謂鼓妖者也師法以爲人君不聰爲眾所惑空名得進則有聲無形不知所従生其傳曰嵗月日之中則正卿受之今以四月日加辰已有異是爲中焉正卿謂執政大臣也宜退丞相禦史以應天變揚雄亦以爲鼓妖聽失之象也朱博爲人彊毅多權謀宜將不宜相恐有凶惡亟疾之怒【按原本無尋對曰以下文意未完今補入】朱博上書曰故事封丞相不滿千戶而獨臣過制誠慙懼願還千戶上許焉【五行志通鑑朱博傳】上以王氏亡在位者遂用舊恩親近平阿侯譚子去疾復進其弟閎爲中常侍【董賢傳】朱博又奏言漢家至徳溥大宇內萬里立置郡縣部刺史奉使典州督察郡國吏民安寧故事居部九嵗舉爲守相其有異材功效著者輒登擢秩卑而賞厚咸勸功樂進前丞相方進奏罷刺史更置州牧恐功效陵夷姦軌不禁【按原本無秩卑而賞厚以下文意不屬今補入】請罷州牧置刺史如故奏可【朱博傳】六月庚申帝太后丁氏崩上曰朕聞夫婦一體詩雲谷則異室死則同穴昔季武子成寢杜氏之殯在西階下請合而許之附之禮自周興焉鬱鬱乎文哉吾従周孝子事亡如事存帝太后宜起陵共皇之園遂定陶發陳畱濟陰近郡國五萬人穿復土【本紀】遣大司馬票騎將軍丁眀東送於定陶貴震山東【丁姬傳】初成帝時齊人甘忠可詐造天官歷包元太平經十二卷言漢家逢天地之大終當更受命於天天帝使眞人赤精子下教我此道忠可以教夏賀良丁廣世郭昌等中壘校尉劉向奏忠可罔上惑眾下獄死賀良等坐挾忠可書以不敬論後賀良等復私相教帝初立司解光亦以眀經通災異得幸【考異曰李尋傳作司校尉按百官表司校尉罷於成帝時至哀帝綏和二年復置但爲司屬大司空比司直校尉二字衍今刋去之】白賀良等所挾忠可書事下奉車都尉劉秀秀以爲不合五經不可施行而李尋亦好之光曰前秀父向奏忠可下獄秀安肯通此道時郭昌爲長安令勸尋宜助賀良等尋遂白賀良等皆待詔黃門數召見陳說漢歷中衰當更受命成帝不應天命故絕嗣今災異屢數天所以譴告人也宜急攺元易號乃得延年益壽皇子生災異息矣【按原本無數召見以下似下文従賀良等議句無著處今補入】帝久寢疾幾【讀曰冀】其有益遂従賀良等議甲子制詔丞相禦史蓋聞尙書五曰考終命言大運壹終更紀天元人元考文正理推歷定紀數如甲子也朕以身入繼太祖承皇天總百僚子元元未有應天心之效卽位出入三年災變數降日月失度星辰錯謬髙下貿易大異連仍盜賊並起朕甚懼焉戰戰兢兢惟恐陵夷惟漢興至今二百載歷紀開元皇天降非材之佑漢國再獲受命之符朕之不徳曷敢不通夫受天之元命必與天下自新其大赦天下以建平二年爲太初元將元年號曰陳聖劉太平皇帝漏刻以百二十爲度布告天下使眀知之【本紀李尋傳考異曰哀紀李尋傳並作太初元年無元將兩字今唐本哀紀有之然武帝旣有太初矣哀帝不應復以紀元恐或有元將兩字因存之今川本本紀亦有元將二字】上攺制月餘寢疾自若八月丁巳【四字據天文志】詔曰朕獲保宗廟爲政不徳變異屢仍恐懼戰栗未知所繇【與由同】待詔賀良等建言攺元易號增益漏刻可以永安國家朕信道不篤過聽其言幾爲百姓獲福卒無嘉應久旱爲災以問賀良等對當復攺制度皆背經誼違聖制不合時宜夫過而不攺是謂過矣六月甲子詔書非赦令也皆蠲除之賀良等反道惑眾姦態當窮竟皆下獄光祿勲平當光祿大夫毛莫如與禦史中丞廷尉雜治當賀良等執左道亂朝政傾覆國家誣罔主上不道賀良等皆伏誅李尋解光減死一等徙惇煌郡【李尋傳本紀】帝以寢疾博徵方術士京師諸縣皆有侍祠使者盡復前世所常興諸神祠官凡七百餘所一嵗三萬七千祠云【郊祀志通鑑】詔左將軍彭宣等劾奏博宰相元上卿晏以外親封位特進股肱大臣上所信任不思竭誠奉公務廣恩化爲百寮先皆知喜武前已恩詔決事更三赦博執左道虧損上恩以結信貴戚背君鄕【讀曰向】臣傾亂政治姦人之雄附下罔上爲臣不忠不道元知博所言非法枉義附従大不敬晏與博議免喜失禮不敬臣請詔謁者召博元晏詣廷尉詔獄制曰將軍中二千石二千石諸大夫博士議郎議羣臣皆以爲如宣等言可許【考異曰朱博傳云右將軍蟜望等四十四人以爲如宣等言可許按百官表蟜望次年方爲右將軍荀紀亦不今姑以羣臣字代之】諫大夫龔勝等十四人以爲春秋之義姦以事君常刑不赦魯大夫叔孫僑如欲顓公室譖其族兄季孫行父於晉晉執囚行父以亂魯國春秋重而書之今晏方命圯族幹亂朝政要大臣以罔上本造計謀職爲亂階宜與博元同罪罪皆不道上減元死罪三等削晏戶四分之一假謁者節召丞相詣廷尉詔獄甲戌【兩字據百官表】博自殺【朱博傳本紀考異曰本紀云愽自殺元減死二等論晏削戶四分之一百官表載趙元下獄論紀表不同按朱博傳云上減元死罪三等假謁者節召丞相詣廷尉詔獄如此則元未嘗下獄也百官表誤今従紀傳朱博之自殺紀載於八月荀紀以爲七月甲寅按百官表作八月甲戍與本紀合當是荀紀誤】九月乙酉諸吏散騎光祿勲平當爲禦史大夫冬十月甲寅遷爲丞相以冬月賜爵闗內侯【漢儀注禦史大夫爲丞相更春乃封故先賜爵闗內侯李曰以冬月非封侯時故且先賜爵考異曰百官表作十二月荀紀作十月按表王嘉以十月爲禦史大夫代平當不應當十二月始自禦史大夫拜相也眀衍二字今従荀紀】京兆尹王嘉爲禦史大夫【荀紀通鑑平當傳考異曰荀紀作十二月甲寅百官表作十月丙寅以理推之當是與平當除拜同日甲寅爲是】策左將軍彭宣曰有司數奏諸侯國人不得宿衛將軍不宜典兵馬處大位朕惟將軍任漢將之重而子又前取淮陽王女婚姻不絕非國之制使光祿大夫曼賜軍黃金五十斤安車駟馬其上左將軍印綬以闗內侯歸家【彭宣傳】以光祿勲丁望爲左軍卒以執金吾公孫祿爲右將軍【百官表】是嵗吏員自佐史至丞相十三萬二百八十五人【百官表】城門校尉丁憲爲太僕【百官表】時南郡江中多盜賊拜故泰山太守蕭育爲南郡太守上以育耆舊名臣乃以三公使車載育入殿中受策【孟康曰使車三公奉使之車若安車也】曰南郡盜賊羣輩爲害朕甚憂之以太守威信素著故委南郡太守之官期於爲民除害安元元而已亡拘於小文加賜黃金二十斤育至南郡盜賊靜【蕭望之傳】烏孫庶子卑援【音爰】疐【竹二反】翕侯人眾入匈奴西界冦盜牛畜頗殺其民單於聞之遣左大當戶烏夷泠【音零】將五千騎擊烏孫殺數百人略千餘人敺【與驅同】牛畜去卑援疐恐遣子趨逯【音錄】爲質匈奴單於受以狀聞漢遣中郎將丁野林副校尉公乘音使匈奴責讓單於告令還歸卑援疐質子單於受詔遣歸【匈奴傳】建平三年癸卯帝太太后所居桂宮正殿火【本紀考異曰五行志作桂宮鴻寜殿災今従本紀】上使使召丞相平當欲封之當病篤不應召遂上書乞骸骨上報曰朕選於眾以君爲相視事日寡輔政未久陰陽不調冬無大雪旱气爲災朕之不徳何必君罪君何疑而上書乞骸骨歸闗內侯爵邑使尙書令譚賜君養牛一上尊酒十石君其勉致醫藥以自持【當傅】三月己酉當薨【本紀】有星孛於河鼓【本紀】夏四月丁酉禦史大夫王嘉爲丞相【百官表】封新甫侯【恩澤侯表】河南太守王崇爲禦史大夫【百官表】崇駿之子也【通鑑考異曰通鑑云京兆尹駿之子也按百官表駿嘗爲禦史大夫通鑑誤今刋去京兆尹三字】嘉爲人剛直嚴毅有威重上甚敬之帝欲匡成帝之政多所變動嘉上疏曰臣聞聖王之功在於得人孔子曰才難不其然歟昔魏尙坐事系文帝感馮唐之言遣使持節赦其辠拜爲雲中守【考異曰王嘉傳云爲雲中太守按文帝時郡守未加太守守之加太蓋景帝制也今刋去太字】匈奴忌之景帝擢韓安國於徒中拜爲梁內史骨肉以安【考異曰考韓安國傳乃竇太后用安國爲梁內史蓋景帝時謂武帝時非是今正之】張敞爲京兆尹有罪當免逮捕不下防免亡命數十日宣帝徴敞拜爲冀州刺史卒獲其用天子納之【王嘉傳】冬十月汝南西平遂陽樗樹臥生枝葉如人形身靑黃色靣白頭有髭髮凡長六尺一寸有耳【荀紀】十一月壬子上復令太皇太后詔有司曰皇帝孝順奉承聖業靡有解【讀曰懈】怠而久疾未瘳夙夜惟思殆繼體之君不宜攺作其復甘泉泰畤汾陰后土祠如故上亦不親至遣有司行事而禮祠焉【本紀郊祀志】無鹽危山土自起覆艸如馳道狀又瓠山石轉立東平王云及後謁自之石所祭治石象瓠山立石束倍【步賄反】艸並祠之河內息夫躬長安孫寵謀曰上亡繼嗣體久不平闗東諸侯心爭陰謀今無鹽有大石自立聞邪臣托往事以爲太山石立而先帝龍興東平王云以故與其後日夜祠祭祝詛上欲求非望而後舅伍宏反因方術以醫技得幸出入禁門霍顯之謀將行於杯杓【上杓反】荊軻之變必起於帷幄事勢如此告之必成發國姦誅主讐取封侯之計也乃與中郎右師譚共因中常侍宋宏上變事告焉是時上被疾多所惡事下有司逮王后謁下獄治言使巫傅恭婢合歡等祠祭祝詛爲云求爲天子云又與知災異者髙尙等指星宿言上疾必不愈云當得天下石立宣帝起之表也有司請誅王有詔廢徙房陵云自殺謁棄市國除【東平王息夫躬傳】時事連成帝舅安成恭侯夫人放放寡居共【居用反】飬【弋亮反】長信宮禦史大夫王崇奏封事爲放言放外家解氏與崇爲昬帝以崇爲不忠誠左遷爲大司農【王吉傳】放棄市【本紀】擢寵爲南陽太守譚潁川都尉宏躬皆光祿大夫左曹給事中【息夫躬傳】是嵗零陵大樹偃僕地圍一丈六尺長十丈七尺民斷其根長七尺餘皆枯三月樹卒自立故處【荀紀五行志】右將軍公孫祿爲左將軍執金吾蟜【音矯】望爲右將軍光祿大夫蕭育爲執金吾潁川太守母將隆爲京兆尹【百官表】

建平四年闗東民無故驚走持槀【工老反】或棷【音鄒】一枚傳相附與曰行西王母籌道中相過逢多至千數或被髮徒踐或夜折闗或逾墻入或乘車騎奔馳以置驛傳行經歷郡國二十六至京師夏京師郡國民聚防里巷阡陌設祭張博具歌舞祠西王母又傳書曰母告百姓佩此書者不死不信我言視門樞下當有白髮至秋止是時帝祖母傅太后驕與【讀曰豫】政事故梁州刺史杜鄴對曰籌所以紀數民陰水類也水以東流爲順走而西行反類逆上象數度放溢妄以相予違忤民心之應也西王母婦人之稱博奕男子之事於街巷阡陌眀離闑內與疆外臨事盤樂亢陽之應也白髮衰老之象也體尊性弱難治易亂門人之由樞其要也居人之所由制持其要也指象昭昭以覺聖朝柰何不應【本紀五行志荀紀】上欲封祖母傅太后従弟商尙書僕射平陵鄭崇諌曰孝成皇帝封親舅五侯天爲赤黃晝昏日中有黒气今祖母従昆弟二人已侯孔鄕侯皇后父髙武侯以三公封尙有因緣今無故欲復封商壊亂制度逆天人之心非傅氏之福也臣聞師曰逆陽者厥極弱逆陰者厥極防短折犯人者有亂亡之患犯神者有疾夭之禍故周公著戒曰惟王不知艱難惟耽樂是従時亦罔有克壽故衰世之君夭折蚤沒此皆犯陰陽之害也臣願以身命當國咎崇因持詔書案起傅太后大怒曰何有爲天子乃反爲一臣所顓制邪二月辛卯上遂下詔封商爲汝昌侯【鄭崇傳恩澤侯表】駙馬都尉侍中云陽董賢得幸於上董賢女弟旣爲昭儀寵幸皇后日疏後父孔鄕侯晏嘿嘿不得意沛國桓譚說晏曰昔武帝欲立衛子夫陰求陳皇后之過而陳后終廢子夫竟立今董賢至愛而女弟尢幸殆將有子夫之事可不憂哉晏驚動曰然爲之柰何譚曰刑罰不加無罪邪枉不勝正人夫士以才智要君女以媚道求主皇后年少希更艱難或驅使醫巫外求方技此不可不備又君侯以后父尊重而多通賔客必借以重埶致貽譏議不如謝遣門徒務執謙慤此修已正家避禍之道也晏曰善遂罷遣常客入白皇后如譚所戒【後漢桓譚傳考異曰此事見後漢不得其時今附於董賢女弟爲昭儀之後】三月丁卯諸吏散騎光祿勲賈延爲禦史大夫【百官表】夏四月山陽湖陵雨血廣三尺長五尺大者如錢小者如麻子【五行志】五月賜中二千石至六百石及天下男子爵【本紀】秋八月共皇園北門災【本紀】辛卯上下詔切責公卿曰朕居位以來寢疾未瘳【丑畱反】反逆之謀相連不絕賊亂之臣近侍帷幄前東平王云與後謁祝詛朕使侍毉伍宏等內侍按脈幾【巨依反】危社稷殆莫甚焉昔楚有子玉得臣晉文爲之側席而坐近事汲黯折淮南之謀今云等至有圖弒天子逆亂之謀者是公卿股肱莫悉心務聰眀以銷厭未萌之故賴宗廟之靈侍中駙馬都尉賢等發覺以聞咸伏厥辜書不云乎用徳章厥善其封賢爲髙安侯南陽太守孫龎爲方陽侯左曹光祿大夫息夫躬爲宜陵侯食邑各千戶【考異曰本紀書於三月按侯表三人並以八月辛卯封今従表】賜右師譚爵闗內侯食邑又封傅太后同母弟鄭惲子業爲陽信侯【考異曰本紀書於二月按業亦以八月辛卯封當是與息夫躬同一日也今従表】躬旣親近數進見言事論議亡所避上防歷詆公卿大臣眾畏其口見之仄目【王嘉息夫躬傳恩澤侯表】諌大夫鮑宣曰竊見朝臣亡有大儒骨鯁白首耆艾魁【口賄反】壘【音磊】落之之士論議通古今喟然動眾心憂國如饑渴者臣未見也惇外親小童及幸臣董賢等在公門省戶下陛下欲與此共承天地安海內甚難今世俗謂不智者爲能謂智者爲不能昔堯放四罪而天下服今除一吏而眾皆惑古刑人尙服今賞人反惑請寄爲姦羣小日進國家空虛用度不足民流亡去城郭盜賊並起吏爲殘賊嵗增於前上之皇天見譴下之黎民怨恨次有諌爭之臣陛下茍欲自薄而厚惡臣天下猶不聽也臣𨿽愚戅獨不知多受祿賜羙食大官廣田宅厚妻子不與惡人結仇怨以安身邪誠廹於大義不敢不竭愚惟陛下少畱神眀覽五經之文原聖人之至意深思天地之戒宣吶鈍於辭不勝惓惓盡死節而已上以宣名儒優容之【鮑宣傳】是嵗丞相司直龔勝爲光祿大夫守右扶風數月上知勝非撥煩吏乃復勝光祿大夫諸吏給事中勝言董賢亂制度繇是逆上指【勝傳百官表】諸吏散騎光祿大夫王安爲右將軍建平侯杜業爲太常【百官表】孔鄕侯晏與息夫躬謀欲求居位輔政防單於以病未朝躬因是上奏上引見躬遂下詔曰間者災變不息盜賊眾多兵革之徴或頗著見未聞將軍惻然深以爲意簡練戎士繕修干戈器用盬惡孰當督之天下𨿽安忘戰必危將軍與中二千石舉眀習兵法有大慮者各一人將軍二人詣公車【息夫躬傳本紀考異曰通鑑書於眀年正月今従漢書本紀書於是年之末】

元壽元年春正月辛丑朔日有食之【考異曰荀紀云辛卯朔誤】詔曰朕獲保宗廟不眀不敏宿夜憂勞未皇寜息惟陰陽不調元元不贍未睹厥咎婁【古屢字】敕公卿庶幾有望至今有司執法未得其中或上暴虐假埶獲名溫良寛柔陷於亡滅是故殘賊彌長和睦日衰百姓愁怨靡所錯【千故反】躬乃正月朔日有蝕之厥咎不逺在餘一人公卿大夫其各悉心勉帥百寮惇任仁人黜逺殘賊期於安民陳朕之過失無有所諱其與將軍列侯中二千石舉賢良方正直言者各一人大赦天下【本紀】丞相王嘉上封事曰臣聞咎繇戒帝舜曰亡敖【讀曰傲】逸欲有國兢兢業業一日二日萬幾箕子戒武王曰臣無有作威作福亡有玉食臣之有作威作福玉食害於而家凶於而國人用側頗辟民用僭慝言如此則逆尊卑之序亂陰陽之統而害及王者其國極危國人傾反不正民用僭差不壹此君不由法度上下失序之敗也武王躬履此道隆至成康自是以後縦心恣欲法度陵遲至於臣弒君子弒父父子至親失禮患生何況異姓之臣孔子曰道千乘之國敬事而信節用而愛人使民以時孝文皇帝備行此道海內恩爲漢太宗孝宣皇帝賞罰信眀施與有節記人之功忽於小過以致治平孝元皇帝奉承大業溫恭少欲都內錢四十萬萬水衡錢二十五萬萬少府錢十八萬萬嘗幸上林後宮馮貴人従臨獸圏獸驚出貴人前當之元帝嘉羙其義賜錢五萬掖庭見親有加賞賜屬【之欲反】其人勿眾謝示平惡偏重失人心賞賜節約是時外戚貲千萬者少耳故少府水衡見錢多也孝成皇帝時諫臣多言燕出之害及女寵專愛耽於酒色損徳傷年其言甚切然終不怨怒也寵臣淳於長張放史育育數貶退家貲不滿千萬放斥逐就國長榜死於獄不以私愛害公義故𨿽多內譏朝廷安平傳業陛下陛下初卽位易帷帳去錦繡乘輿席緣綈繒而已共皇寢廟比比當作憂閔元元惟用度不足以義割恩輒且止息今始作治而駙馬都尉董賢亦起官寺上林中又爲賢治大第賢母病長安廚給祠具道中過者皆飲食爲賢治器器成奏禦乃行自貢獻宗廟三宮猶不至此賢家有賔婚及見親諸官並共賜及倉頭奴婢人十萬錢使者防視發取市物百賈震動道路讙嘩羣臣惶惑詔書罷菀而以賜賢二千頃均田之制従此墮壊奢僭放縦變亂陰陽災異眾多百姓訛言陛下素仁智愼事今而有此大譏往者寵臣鄧通韓嫣驕貴失度卒陷厥辜所謂愛之適足以害之者也宜深覽前世以莭賢寵全安其命【按王嘉此防専爲董賢而原本刪去孝成皇帝以下文義未安今従本傳補入】於是上寖不說而愈愛賢【王嘉傳考異曰通鑑止書都內錢四十萬萬遂刋去下兩語溫公之意謂都內爲京師上是總語下分別而言之耳水衡二十五萬萬少府十八萬萬共四十餘萬萬計成數而言故總云都內錢四十萬萬耳以史考之都內令丞屬司農嚴助傅云越人名爲蕃臣貢酌之奉不輸大內應劭曰大內都內也國家寶蔵屬治粟食貨志云武帝時募民田南夷入粟縣官而內受錢於都內如此則都內是官名非京師之謂也都內掌天下之經費水衡少府掌天子之私蔵嘉所以言此者蓋是時經費旣富而私蔵亦丰通鑑用其一而去其二非其旨矣】賢良周防宋崇等對策深訟新都侯王莾功徳【王莾傳】時又徴孔光詣公車問以日蝕事光對曰臣聞日者眾陽之宗人君之表至尊之象君徳衰防陰道盛彊侵蔽陽眀則日蝕應之書曰乂用五事建用皇極如貌言視聽思失大中之道不立則咎徴薦臻六極屢降皇之不極是爲大中不立其傳曰時則有日月亂行謂脁【吐了反】側匿甚則薄蝕是也又曰六沴【音戾】之作嵗之朝曰三朝其應至重乃正月辛丑朔日有蝕之變見三朝之會上天聰眀茍無其事變不虛生書曰惟先假王正厥事言異變之來起事有不正也臣聞師曰天右【讀曰佑】與王者故災異數見以譴告之欲其攺更若不畏懼有以塞除而輕忽簡誣則凶罰加焉其至可必詩曰敬之敬之天惟顯思命不易哉又曰畏天之威於時保之皆謂不懼者凶懼之則吉也陛下聖徳聰眀兢兢業業承順天戒敬畏變異勤心虛已延見羣臣思求其故然後敕躬自約總正萬事放逺防說之黨援【音爰】納斷斷之介退去貪殘之徒進用賢良之吏平刑罰薄賦斂恩澤加於百姓誠爲政之大本應變之至務也天下幸甚書曰天旣付命正厥徳言正徳以順天也又曰天棐諶【上林反】辭言有誠道天輔之也眀承順天道在於崇徳博施加精致誠孳孳而已俗之祈禳小數終無益於應天塞異銷禍興福較【音角】然甚眀無可疑惑書奏上說【讀曰悅孔光傳】董賢風【讀曰諷】太醫令眞欽使求傅氏罪過遂逮皇后弟侍中嘉詔獄無所得乃解【後漢桓譚傳】王莾従弟成都侯邑爲侍中矯稱太皇太后指白帝爲莾求特進給事中帝復請之事發覺太后爲謝上以太后故不忍誅之左遷邑爲西河屬國都尉削千戶【何武傳】丞相孔光四時行園陵官屬以令行馳道中司鮑宣出逢之使吏鉤止丞相掾史沒入其車馬摧辱宰相事下禦史中丞侍禦史至司官欲捕従事閉門不肯內宣坐距閉使者亡人臣禮大不敬不道下廷尉獄博士弟子濟南王咸舉幡太學下曰欲救鮑司者防此下諸生防者千餘人朝日遮丞相孔光自言丞相車不得行又守闕上書上遂抵宣罪減死一等髠鉗【宣傳】少府董恭爲衛尉【百官表】孝元廟殿門銅蛇鋪【普胡反】首鳴【本紀】嵗星入太防逆行幹右執法【天文志】是嵗大月氏王使獻浮屠經受之【六典注】

元壽二年太常杜業坐選舉不實貶爲上黨都尉【百官表業傳】有詔舉太常新都侯王莾私従前將軍何武求舉武不敢舉【何武傳】帝臨崩時以璽綬付董賢曰無妄以與人國無嗣主內外恇懼中常侍王閎白太皇太后請奪之卽帶劍至宣徳後闥舉手叱賢曰宮車晏駕國嗣未立公受恩深重當俯伏號泣何事久持璽綬以待禍至邪賢知閎必死不敢拒之乃跪上璽綬閎馳上太皇太后【王閎事附見後漢張步傳】

班固曰漢興借閎鄧韓之徒非一而董賢之寵尢甚父子並爲公卿可謂貴重人臣無二矣然進不繇道位過其任莫能有終所謂愛之適足以害之者也漢世衰於元成壊於哀平哀平之際國多釁矣主疾無嗣弄臣爲輔鼎足不彊棟幹防撓【女教反】一朝帝崩姦臣擅命董賢縊死丁傅流放辠及母后咎在親便嬖所任非仁賢故仲尼著損者三友王者不私人以官殆爲此也

欽定四庫全書

西漢年紀卷三十

宋王益之撰平帝

孝平皇帝諱衎【初名箕子】元帝庶孫中山孝王子也母曰衞姬年三歳嗣立爲王元壽二年六月戊午哀帝崩太皇太后遣車騎將軍王舜與大鴻臚左咸光祿大夫孫寶使持節迎中山王奉成帝後九月辛酉中山王卽皇帝位詔曰夫赦令者將與天下更始誠欲令百姓攺行絜已全其性命也往者有司多舉奏赦前事累增罪過誅陷亡辜殆非重信愼刑灑心自新之意也及選舉者其歷職更事有名之士則以爲難保廢而弗舉甚謬於赦小過舉賢才之義諸有臧及內惡未發而薦舉者皆勿案驗令士厲精鄕【讀曰向】進不以小疵妨大材自今以來有司無得陳赦前事置奏上有不如詔書爲虧恩以不道論定著令布吿天下使明知之【本紀】故廷尉梁相復爲大理【百官表按百官表元壽三年故廷尉梁相復爲大理或在哀帝未崩以前亦未可知此本書於平帝卽位之後不知何據】

元始元年【按後漢書申屠剛傳云平帝時舉賢良方正因對防云云而漢書平帝紀初無舉賢良方正之文惟元始元年公卿將軍中二千石舉惇厚能直言者各一人意剛以此時對防原本無此四字當是脫落今補入】扶風功曹申屠剛以方正對防曰臣聞王事失則神只怨怒姦邪亂正故陰陽謬錯此天所以譴吿王者欲令失道之君曠然覺悟懷邪之臣懼然自刻者也今朝廷不考功校徳而虛納毀譽數下詔書張設重法抑斷誹謗禁割論議罪之重者乃至腰斬傷忠臣之情挫直士之銳殆乖建進善之旌縣敢諫之皷辟四門之路明四目之義也臣聞成王幼少周公攝政聽言下賢均權布寵無舊無新惟仁是親動順天地舉措不失然近則召公不悅逺則四國流言夫子母之性天道至親今聖主幼少始免𦇤褓卽位以來至親分離外戚杜隔恩不得通且漢家之制𨿽任英賢猶援姻戚親疎相錯杜塞間隙誠所以安宗廟重社稷也今馮衞無罪久廢不錄或處窮僻不若民庶誠非慈愛忠孝承上之意夫爲人後者自有正義至尊至卑其埶不嫌是以人無賢愚莫不爲怨姦人賊子以之爲便不諱之變誠難其慮今之保傅非古之周公周公至聖猶尙有累何況事失其衷不合天心者哉昔周公先遣伯禽守封於魯以義割恩寵不加後故配天郊祀三十餘世霍光秉政輔翼少主修善進士名爲忠直而尊其宗黨摧抑外戚結貴據權至堅至固終沒之後受禍滅門方今師傅皆以伊周之位據賢保之任以此思化則功何不至不思其危則禍何不到損益之際孔父攸嘆持滿之戒老氏所愼蓋功冠天下者不安威震人主者不全今承衰亂之後繼重敝之世公家屈竭賦斂重數苛吏奪其時貪夫侵其財百姓困乏疾疫夭命盜賊羣輩且以萬數軍行眾止竊號自立攻犯京師燔燒縣邑至乃訛言積弩入宮宿衞驚懼自漢興以來誠未有也國家微弱姦謀不禁六極之效危於累卵王者承天順地典爵主刑不敢以天官私其宗不敢以天罰輕其親陛下宜遂聖明之徳昭然覺悟逺述帝王之迹近尊孝文之業差五品之屬納至親之序亟遣使者徴中山太后置之別宮令時朝見又召馮衞二族裁與冗職使得執防親奉宿衞以防未然之符以抑禍患之端上安社稷下全保傅內和親戚外絕邪謀書奏莽令太后下詔曰剛所言僻經妄說違背大義其罷歸田裏剛嘉之七世孫也質性方直常慕史防汲黯之爲人【後漢申屠剛傳】是歳司宼更名防軍【百官表】元始二年春黃支國獻犀牛黃支民俗與珠厓相類武帝時來獻見有譯長屬黃門與應募者俱入海市明珠璧流離奇石異物賫黃金雜繒而往數年來還【地理誌】夏郡國大旱蝗靑州尢甚遣使者捕蝗民捕蝗詣吏以石防受錢天下民貲不滿二萬及被災之郡不滿十萬勿租稅民疾疫者舎空邸第爲置醫藥賜死者一家六屍以上葬錢五千四屍以上三千二屍以上二千罷安定呼池苑以爲安民縣起官寺市裏募徙貧民縣次給食至徙所賜田宅什器假與犁牛種【之勇反】食六月庚寅光祿大夫龔勝太中大夫邴漢以王莽專政皆乞骸骨太皇太后使謁者僕射防詔之曰蓋聞古者有司年至則致仕所以恭讓而不盡其力也今大夫年至矣朕湣以官職之事煩大夫其上子若孫若同產同產子一人大夫其修身守道以終髙年賜帛及行道舎宿歳時羊酒衣衾皆如韓福故事所上子男皆除爲郎於是勝漢遂歸老於鄕裏漢兄子曼容亦養志自修爲官不肯過六百石輒自免去其名過出於漢【兩龔傳】

元始三年春正月天雨艸【五行志】詔有司爲皇帝納采莽女信鄕侯佟【徒冬反】上言春秋天子將娶於紀則襃紀子稱侯安漢公國未稱古制請以新野田二萬五千六百頃益封莽辭之【莽傳】紅陽侯王立莽之尊屬平阿侯王仁素剛直莽使使者迫守皆自殺【莽通鑑】執金吾尹賞疾病且死戒其子曰丈夫爲吏正坐殘賊免追思其功效則復用矣一坐軟弱不勝任免終身廢棄無有赦時其羞辱甚於貪污坐臧愼毋然賞四子皆至郡守尙威嚴有治名【百官表尹賞傳按百官表元始二年左輔都尉尹賞爲執金吾一年卒此處書執金吾尹賞病死而二年不書尹賞爲執金吾事疑有脫落】

元始四年夏皇后見於髙廟【本紀】徴能治河者大司馬史長安張戎言水性就下行疾則自刮除成空而稍深河水重濁號爲一石水而六斗泥今西方諸郡以至京師東行民皆引河渭山川水漑田春夏漧燥少水時也故使河流遲貯淤而稍淺雨多水暴至則溢決而國家數隄塞之稍益髙於平地猶築垣而居水也可各順從其性毋復灌漑則百川流行水道自利無溢決之害矣【溝洫志】莽奏皇考廟本不當立累世奉之非是又孝文太后南陵孝昭太后云陵園𨿽前以禮不復修陵名未正謹與羣臣議皆曰孝宣皇帝以兄孫繼統爲孝昭皇帝後以數故孝元世以孝景皇帝及皇考廟親未盡不毀此兩統貳父違於禮制父爲士子爲天子祭以天子者乃謂若虞舜夏禹殷湯周文漢之髙祖受命而王者也非謂繼祖統爲後者也臣請皇髙祖考廟奉明園毀勿修罷南陵云陵爲縣奏可【韋元成傳通鑑】冬大風吹長安城東門屋瓦且盡【本紀】是歳詔書追錄忠臣封王嘉子崇爲新甫侯追諡嘉爲忠侯【王嘉傳恩澤侯表】

元始五年春正月祫祭明堂【本紀】王莽奏復長安南北郊莽又頗攺其祭禮曰周官天墬【古地字】之祀樂有別有合其合樂曰以六律六鐘五聲八音六舞大合樂祀天神祭墬只祀四望祭山川享先妣先祖凡六樂奏六歌而天墬神只之物皆至四望蓋謂日月星海也三光髙而不可得親海廣大而無限界故其樂同祀天則天文從祭墬則墬理從三光天文也山川墬理也天地合祭先祖配天先妣配墬其誼一也天地合精夫婦判合祭天南郊則以墬配一體之誼也天墬位皆南鄕【讀曰向】同席墬在東共牢而食髙帝髙後配於壇上西鄕後在北亦同席共牢牲用繭栗元酒陶匏禮記曰天子籍田千畮【古畝字】以事天墬繇是言之宜有黍稷天地用牲一燔燎瘞薶用牲一髙帝髙後用牲一天用牲左及黍稷燔燎南郊墬用牲右及黍稷瘞於北郊其旦東鄕再拜朝日其夕西鄕再拜夕月然後孝弟之道備而神只嘉享萬福降輯【與集同】此天墬合祀以祖妣配者也其別樂曰冬日至於墬上之圜丘奏樂六變則天神皆降夏日至於澤中之方丘奏樂八變則墬只皆出天地有常位不得常合此其各特祀者也陰陽之別於日冬夏至其防也以孟春正月上辛若丁天子親合祀天地於南郊以髙帝髙後配陰陽有離合易曰分陰分陽疊用柔剛以日冬至使有司奉祠南郊髙帝配而望羣陽日夏至使有司奉祭北郊髙後配而望羣陰皆以助致微气通道【讀曰導】幽弱當此之時後不省方故天子不親而遣有司所以正承天順地復聖王之制顯太祖之功也渭陽祠勿復修羣望未悉定定復奏奏可三十餘年間天地之祠五徙焉【郊祀志按奏復南北郊事郊祀志以爲五年無月日疑當附之年末】詔曰蓋聞帝王以徳撫民其次親親以相及也昔堯睦九族舜惇敍之朕以皇帝幼年且統國政惟宗室子皆太祖髙皇帝子孫及兄弟吳頃楚元之後漢元至今十有餘萬人𨿽有王侯之屬莫能相糾或陷入刑罪敎訓不至之咎也傳不云乎君子篤於親則民興於仁其爲宗室自太上皇以來族親各以世氏郡國置宗師以糾之致教訓焉二千石選有徳義者以爲宗師考察不從教令有寃失職者宗師得因郵亭書言宗伯請以聞常以歳正月賜宗師帛各十匹【本紀】夏四月乙未太師孔光薨【百官表按原本脫夏四月以下今補入】莽白太后使九卿防贈以太師博山侯印綬諡曰簡烈侯贈賜葬送甚盛如大將軍王鳳制度【光傳通鑑】徴天下通知逸經古記天文歷算鐘律小學史篇方術本艸及以五經論語孝經爾雅敎授者在所爲駕一封軺傳遣詣京師至者數千人【本紀】立左氏春秋毛詩逸禮古文尙書【儒林贊】

班固曰自武帝立五經博士開弟子員設科射防勸以官祿訖於元始百有餘年傳業者寖盛支葉蕃滋一經說至百餘萬言大師眾至千餘人蓋祿利之路然也初書惟有歐陽禮後易楊春秋公羊而已至孝宣世復立大小夏侯尙書大小戴禮施孟梁邱易谷梁春秋至元帝世復立京氏易平帝時又立左氏春秋毛詩逸禮古文尙書所以罔羅遺失兼而存之是在其中矣

冬十月乙亥髙原廟殿門災【五行志荀紀】泉陵侯劉慶上書言周成王幼少稱孺子周公居攝宜令安漢公行天子事如周公羣臣皆曰宜如慶言【按原本脫幼少以下今補入】十二月帝崩大赦天下莽徴明禮者宗伯鳳等與定天下吏六百石以上皆服喪三年奏尊孝成廟曰統宗孝平廟曰元宗【莽傳】

班固贊曰孝平之世政自莽出褒善顯功以自尊盛觀其文辭方外百蠻亡思不服休徴嘉應頌聲並作至於變異見於上民怨於下莽亦不能文也

初秦分天下作三十六郡漢興以其郡太大稍復開置又立諸侯王國武帝開廣三邊故自髙祖增二十六文景各六武帝二十八昭帝一訖於孝平凡郡國一百三縣邑千三百一十四道三十二侯國二百四十一地東西九千三百二里南北萬三千三百六十八里提封田一萬萬四千五百一十三萬六千四百五頃其一萬萬二百五十二萬八千八百八十九頃邑居道路山川林澤羣不可墾其三千二百二十九萬九百四十七頃可墾定墾田八百二十七萬五百三十六頃民戶千二百二十三萬三千六十二口五千九百五十九萬四千九百七十八漢極盛矣【地理誌】自昭宣元成哀平六世之間斷獄殊死率歳千餘口而一人耏罪以上至右止三倍有餘【刑法志】自元狩五年三官初鑄五銖錢至元始中成錢二百八十億萬餘云【食貨志】

先兄行甫好嗜班史東西宦仕挈以自隨飲食起居不去手者三十年嘗卽紀傳而有述又攷其置官置兵本末以爲總錄晚益貫穿易以編年體爲一代史其它傳記率多采錄蓋又不專以班氏書爲定標曰西漢年紀嘉定辛巳鋟木於防漕治所學弟儀甫謂余考四蜀圖志得之記載眉山二劉亦嘗爲此書一乃巽嵒李公之甥巽嵒以爲不下劉道原余𨿽未及睹然觀志之所稱特不逸班史一字是但銓次年月似無所取舎余旣惜行甫兄弗獲與劉同時又以巽嵒不及見兄此書爲恨也東陽王觀之中甫

