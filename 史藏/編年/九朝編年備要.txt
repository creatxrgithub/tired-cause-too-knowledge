

九朝編年備要原序

莆田陳君均以其所輯皇朝編年舉要與備要之書合若干捲踵門而告曰均之幼也侍從祖丞相正獻公獲觀國朝史錄諸書及眉山李氏續通鑑長編意酷嗜之獨患篇帙之繁未易識其本末則欲刪繁撮要爲一書以便省閱時方從事舉子業未之能也晚滯場屋決意復藏林壑間又以出入當世名流之門得盡見先儒所纂次若司馬文正公之稽古錄侍郎徐分度之國紀以及九朝通略等書亡慮十數家博攷而互訂之於是輯成此編而綱本李氏而其異同詳略之際則或參以他書昔嘗讀朱文公通鑑綱目嘆其義例之精密蓋所謂綱者春秋書事之法也而所謂目者左氏備言之體也自司馬公目錄舉要之作至是始集大成觀者亡復遺憾均竊不自揆輒放而依之然文公所述前代之史故其書法或寓褒貶於其間均今所書則惟據事實錄而已不敢盡同文公之法也願一言以述之何如徳秀讀其書彌月始盡捲則喟然曰美哉書乎聖祖神孫之功徳元臣故老之事業赫赫乎鍠鍠乎備於此矣然綜其要而求之則自藝祖以來凡所以祈天永命垂萬世無疆之休者大抵弗越數端蓋其以仁立國而不雜五伯權利之謀以儒立教而不混百家雜駁之說求治寧悠緩而不爲一朝迫切之計用人寧檏鈍而不取小而輕鋭之才嘉祐治平以前廊廟之訏謨搢紳之論建相與葆衞扶植如恐失之此其所以大治也自熙寧輔臣出新意攺舊法髙談古始旁祖筦商而國脈病矣名爲尊經實尙空寂而學術荒矣謂葠苓耆術不急於起疾而一切雜進者皆決腸破胃之藥根本安得而弗傷謂鼎鼐琮璧不足以適用而錯然前陳者皆奇佹淫靡之具風俗安得而弗壊章呂鼓其波二蔡熾其焰更倡遞述至於黼貫極矣此其所以致亂也凡百有六十七年之行事可喜可慕可嘆可愕者一攬而盡得之眞我宋千萬年之龜鑑也吁是豈獨學者所當熟復哉睿明在禦垂精典訓有髙宗成王之風使是書獲陳於前則所以啟發天聰緝熙聖徳者何可勝旣窮閻下士𨿽無階可以自進然夜光明月之珍蘊藏山海終有不可揜者安知侍從蕃宣之彥無以是聞於上者乎君逮事正獻公得其家學旣又出從賢士大夫防以博其見聞故於是書斟酌損益皆有條理非安危所系則略而弗書其志固將有補於世非徒區區事記覽而已也君嘗與計偕繼遊天子之學今以累舉恩當對大廷不願就獨朝夕矻矻於此旣積十餘年之力纂而成之又將次及於中興之後聞四方之士可與商防者不憚千百里槖其書而從之忘其道塗之囏羈旅之苦也此其用志豈世俗所可量哉迂愚不敏竊獨嘉之故爲之述如此若書之凡例則君旣列之篇端矣故不復云紹定二年三月辛卯建安眞徳秀謹書

國史尙矣太祖太宗眞宗爲三朝仁宗英宗爲兩朝神哲徽欽四宗爲四朝史用班馬體非一世一有司所能就也續通鑑長編稽國史仿溫公運之左氏則眉山李氏専其家聞有提綱挈領之書書未之見今所見者太學生莆陽陳均爲之名曰皇朝編年舉要備要其取類博其収功精夫紀事之約未易言也孔子序書及筆削春秋嚴矣司馬溫公𨿽未爲本朝通鑑先爲稽古錄祖春秋意亦本朝史籍之綱也此書又取司馬氏之綱而時有修飾取李氏之目而頗加節文且网羅天下放失舊聞質之鉅工中爲衡度以禆金匱石室之藏日昃淸問乙夜觀書庶防有取焉是於昭代史學不其多益乎我國家超越漢唐比方虞周者以仁立本也若乃陰陽之消長君子小人之進退前事不忘後事之師者二公旣言之玆不贅云紹定二年冬十一月日南至朝議大夫直敷文閣新知漳州林岊敬書

平甫與余遊從廿年矣足不出書室口不及世事利害得喪不足以動其心師友淵源蓋得所漸孜孜爲學未見其止也一日告余曰我朝祖功宗徳相業臣謨惟長編一書包括無遺本末可考但浩如煙海學者莫知涯涘僕之鈍尢不能彊識欲纂作二書一舉其要一備其目事之相聨屬者亦或互見參稽國史出入諸書訂其異以防其同約其詳而補其略庶防文公朱先生所修通鑑綱目之意而非敢僭以自比焉此書幸成則得以私便誦記不敢外示也積年而書成余與二三同志先得觀之傳示寖廣人各欲得其書而力不能錄遂相與鋟木願朋友共之非平甫志也平甫從容語余而色不懌余應之曰祖宗以仁厚得民以紀綱立國如前代閹寺女寵外戚彊臣與夫大刑戮之事悉杜其漸而窒其源聖子神孫世守弗失蓋將與典謨並行此其澤在斯人法垂後世爲君而得是書則可以彌綸天道扶植人紀爲臣而得是書則可以寅亮天工輔成君徳況子之所纂舉宏撮要在防務之繁尢便省覽子其能終祕之而私爲衡茅書生記誦之具乎平甫曰不敢遂書於其後紹定己丑中秋長樂鄭性之書

皇朝國史諸書勒琬琰揚日月固將與五三載籍相爲無窮均衡茅下士蓋嘗拜手稽首斂衽肅容竊觀皇綱帝範巨麗之萬一邈若層霄茫乎漲海有非蠡管所能窺測況以均之資稟魯鈍不能彊識輯成此書深以詮次失倫而有所乖剌是懼私質諸朋友或有誚均者曰子志良苦力良勞其如犯三不韙何以私家而裒國史以偏見而折衷諸書則僭冊書重大未易編摩而以數十萬言該之則疎諸書雜出寧免抵牾去取之間一或失當則舛均敬應之曰國朝信史與夫名公鉅儒所纂諸書並行於世家傳人誦今所輯者特欲便繙繹備遺忘固非敢求與之並行而偕傳也奚其僭掎摭所及博參諸書文𨿽少損於舊事則不增於前諸書固自若也𨿽無此書誰無此書奚其疎若夫舛誠有之無所逃罪抑今所記或原其始或要其終或以附見或以類從舉宏撮要主於事實而不敢必以日月爲防亦信其可信闕其可疑云爾如欲質其疑求其詳則有太史氏及諸書在旣以對或人因並書於下方前太學生莆田陳均拜手稽首謹識

凡例

以一字爲褒貶者春秋之法也據事實錄而善惡自見者後世作史之體也故自司馬氏以來各立凡例不敢純用春秋之法○朱文公資治通鑑綱目間或防用春秋之法而不盡用今紀載本朝之事則𨿽綱目之例亦不敢盡用謹摭本朝諸帝紀及文公綱目防訂立爲正例雜例凡十五條其餘變例有該括不盡者隨事斟酌而書之

正例

一災祥

歷代諸紀凡例各不同按文公綱目惟日食地震大水江河決溢旱蝗火災必書

今從其例如只一方小小災變非因事不書自余星變災異之類或因避殿減膳下詔求言或因臣僚奏論則書之

一沿革凡制度攺更及申明科禁之屬

一號令凡詔誥命令之屬

以上二條凡有關於治體民俗者必書之

一徵伐貞觀三年以李靖爲某道行軍總管討突厥四年李靖襲破突厥於陰山頡利可汗遁去夏四月行軍副總管張寶相擒頡利可汗以獻此書大徵伐例也其餘小徵伐多書云某國犯邊命某人禦之

又如徽宗紀云宣和二年十月睦州靑溪妖賊方臘反十二月以童貫爲江淮荊浙宣撫使以討之三年春正月方臘陷婺州又陷衢州守臣彭汝方死之夏四月賊平此書大盜賊例也小者書法又從簡略

以上二條今仿其例隨事斟酌書之或疆小警及小小冦盜則不書

一殺生

貞觀二年冬十月殺瀛州刺史盧祖尙○四年秋八月殺大理丞張蘊古

永徽四年二月散騎常侍房遺愛及髙陽公主謀反伏誅

麟徳元年郇公孝協坐贓賜死

以上三例今用後二例斟酌書之

一除拜

立後○歷代帝紀皆云立某封某氏爲皇后封號已見前者不書如自外聘入者書云納皇后某氏

建儲○武徳九年立子承幹爲皇太子

以上二條今從其例書之

公主下嫁○貞觀十一年以南平公主嫁王敬直○十五年以文成公主嫁吐蕃

內職○本朝帝紀凡妃號皆書綱目惟有關系者則書

以上二條今防酌用之

宰執○本朝帝紀凡宰執拜罷貶降薨卒皆書今於宰相必書執政以下有關系則書否則略

除拜書法如貞觀三年二月以房齡杜如晦爲僕射魏徴守祕書監防預朝政○舊官未見前則如永徽六年以中書侍郎李義府參知政事

拜罷並書如哲宗紀元祐元年閏二月蔡確罷司馬光爲僕射兼門下侍郎

以上二條今斟酌用之

罷則前史及綱目其書法不同或云罷或云免或云罷爲某官

今仿綱目例皆書罷其所除授之官見於備要注文無甚關系則略之

薨卒書法諸史例皆不同本朝諸帝紀凡大臣在位及𨿽去位而非貶責者皆書薨綱目皆書卒今從帝紀在位者皆書去位者有所關系則書執政以下及諸臣之卒有所關系𨿽微必書或附書其官並見備要注文否則𨿽貴不書

致仕書法與上同

貶降書法綱目或書貶某人爲某官或云黜或云降或云削

今隨事斟酌用之

安置居住之屬書法如儀鳳元年郇王素節袁州安置

又如哲宗紀紹聖四年二月追貶呂公著爲建武軍節度副使司馬光爲淸海軍節度副使王巖叟爲雷州別駕奪趙瞻傅堯兪贈諡韓維致仕及孫固範百祿遣表恩澤又云貶呂大防爲舒州團練副使劉摯爲鼎州團練副使蘇轍爲化州別駕梁燾爲雷州別駕範純仁爲武安軍節度副使安置於循新雷化永五州劉奉世爲光祿卿分司南京黜韓維以下三十一人輕重有差此詳書法也綱目顯慶二年秋八月貶韓瑗來濟禇遂良皆爲逺州刺史此略書法也今隨事斟酌用之所貶之官所居之州見備要注文

宗室自國公以上及外戚內臣之貴者其除拜本朝帝紀皆書

今以有所關系則書否則略

雜例

一行幸

貞觀六年九月如慶善宮此書行幸近地之例也十二月帝如雒陽觀砥柱祠禹廟遂至蒲州閏二月朔帝還宮此書行幸逺地之例也永徽元年二月禦安福門觀百戲此又一例

一賜宴

貞觀六年七月宴近臣於丹霄殿十二月宴五品以上於東宮

一繕修

貞觀六年九月修雒陽宮○開元二年六月作興慶宮○五年以明堂爲乾元殿十年冬十月復以干元殿爲明堂

以上三條今於逺地行幸必書余則斟酌有所關系則書賜宴繕修亦然大工役如修京城築河隄之類必書

一郊祠

諸史書例不一

今於郊祀明堂必書郊祀通鑑曰郊分祭合祭以其帝配則隨時書之明堂亦然其餘祠事創始則書有所關系則書宗廟升祔之類亦同

一賞賜

貞觀四年加李靖光祿大夫○七年賜太子庶子於志寧孔穎逹等束帛此皆或因事而書今從之

一進書

貞觀十七年房齡等上髙祖今上實錄○開元二十年九月開元禮成

一振防

貞觀七年九月山東四十餘州水遣使振之

以上二條今斟酌用

一蠻夷朝貢

貞觀三年十二月突厥突利可汗入朝○閏十二月蠻酋謝元琮等來朝○四年林邑遣使入貢

今於其始通中國則書或因事而見則書

一蠻夷君長死立

永徽四年十二月西突厥吐陸可汗死此書死例也貞觀十二年西突厥乙毗可汗立此書其國中自立例也開元二十八年以阿史那興爲付姓可汗或書冊或書立此皆書自朝廷立之之例也

今於遼國髙麗西夏交趾諸國斟酌輕重書於年末余則不正之變者例不盡諧

欽定四庫全書

史部二

九朝編年備要目錄

編年類

卷一

太祖皇帝

建隆元年

建隆二年

建隆三年

幹徳元年

幹徳二年

幹徳三年

幹徳四年

卷二

太祖皇帝

幹徳五年

開寶元年

開寶二年

開寶三年

開寶四年

開寶五年

開寶六年

開寶七年

開寶八年

開寶九年

十二月攺太平興國元年

卷三

太宗皇帝

太平興國二年

太平興國三年

太平興國四年

太平興國五年

太平興國六年

太平興國七年

太平興國八年

雍熈元年

雍熈二年

卷四

太宗皇帝

雍熈三年

雍熈四年

端拱元年

端拱二年

淳化元年

淳化二年

淳化三年

淳化四年

卷五

太宗皇帝

淳化五年

至道元年

至道二年

至道三年

卷六

眞宗皇帝

咸平元年

咸平二年

咸平三年

咸平四年

咸平五年

咸平六年

卷七

眞宗皇帝

景徳元年

景徳二年

景徳三年

景徳四年

大中祥符元年

大中祥符二年

大中祥符三年

大中祥符四年

卷八

眞宗皇帝

大中祥符五年

大中祥符六年

大中祥符七年

大中祥符八年

大中祥符九年

天禧元年

天禧二年

天禧三年

天禧四年

天禧五年

幹興元年

卷九

仁宗皇帝

天聖元年

天聖二年

天聖三年

天聖四年

天聖五年

天聖六年

天聖七年

天聖八年

天聖九年

明道元年

明道二年

卷十

仁宗皇帝

景祐元年

景祐二年

景祐三年

景祐四年

寶元元年

寶元二年

卷十一

仁宗皇帝

康定元年

慶曆元年

慶曆二年

卷十二

仁宗皇帝

慶曆三年

慶曆四年

卷十三

仁宗皇帝

慶曆五年

慶曆六年

慶曆七年

慶曆八年

卷十四

仁宗皇帝

皇祐元年

皇祐二年

皇祐三年

皇祐四年

皇祐五年

卷十五

仁宗皇帝

至和元年

至和二年

嘉祐元年

嘉祐二年

嘉祐三年

卷十六

仁宗皇帝

嘉祐四年

嘉祐五年

嘉祐六年

嘉祐七年

嘉祐八年

卷十七

英宗皇帝

治平元年

治平二年

治平三年

治平四年

卷十八

神宗皇帝

熈寧元年

熈寧二年

熈寧三年

卷十九

神宗皇帝

熈寧四年

熈寧五年

熈寧六年

熈寧七年

卷二十

神宗皇帝

熈寧八年

熈寧九年

熈寧十年

元丰元年

元丰二年

元丰三年

卷二十一

神宗皇帝

元丰四年

元丰五年

元丰六年

元丰七年

元丰八年

卷二十二

哲宗皇帝

元祐元年

元祐二年

元祐三年

卷二十三

哲宗皇帝

元祐四年

元祐五年

元祐六年

元祐七年

元祐八年

卷二十四

哲宗皇帝

紹聖元年

紹聖二年

紹聖三年

紹聖四年

卷二十五

哲宗皇帝

元符元年

元符二年

元符三年

卷二十六

徽宗皇帝

建中靖國元年

崇寧元年

崇寧二年

卷二十七

徽宗皇帝

崇寧三年

崇寧四年

崇寧五年

大觀元年

大觀二年

大觀三年

大觀四年

卷二十八

徽宗皇帝

政和元年

政和二年

政和三年

政和四年

政和五年

政和六年

政和七年

重和元年

宣和元年

卷二十九

徽宗皇帝

宣和二年

宣和三年

宣和四年

宣和五年

宣和六年

宣和七年

卷三十

欽宗皇帝

靖康元年

靖康二年

正月至四月

【臣】等謹案九朝編年備要三十卷宋陳均撰均字平甫號雲巖莆田人端平初有言是書於朝者勅下福州宣取賜均官迪功郎馬端臨文獻通考載均編年舉要三十卷備要三十卷又有中興舉要十四卷備要十四卷今中興舉要備要皆佚此書前有紹定二年眞徳秀序稱皇朝編年舉要與備要合若干捲則當時舉要備要本共爲一書今其舉要亦佚存者惟此編耳其書取日曆實錄及李燾續通鑑長編刪繁撮要勒成一帙兼采司馬光徐度趙汝愚等十數家之書博攷互訂始太祖訖欽宗凡九朝事迹欲其篇帙省約便於尋閱故茍非大事則略而不書林岊序謂取司馬氏之綱而時有修飾取李氏之目而頗加節文足以括其體例然實以通鑑綱目爲式特據事直書不加褒貶耳觀均自序其宗防可見也乾隆四十五年十一月恭校上

總纂官【臣】紀昀【臣】陸錫熊【臣】孫士毅

總校官

【臣】陸費墀

欽定四庫全書

九朝編年備要卷一

宋陳均撰

太祖皇帝【起庚申建隆元年止丙寅幹徳四年】

庚申建隆元年

是嵗周禪位唐國主李景吳越王錢俶荊南髙保融湖南周行逢漳泉劉從效奉正朔蜀主孟昶稱廣政二十三年南漢主劉鋹大寶三年北漢主劉鈞天防五年

春正月甲辰上受周禪卽皇帝位

辛丑翔北邊奏契丹北漢連兵犯邊周帝命上領宿衛諸將禦之上在周朝掌軍政凡六年士卒服其恩威數從徵伐立大功於是主少國危中外始有推戴之議壬寅殿前都副防檢慕容延釗帥前軍先發癸夘大軍繼出軍校苖訓號知天文見日下復有一日黒光相蕩指謂上親吏曰此天命也是夕次陳橋驛軍士聚於驛門議曰主上幼弱我輩出死力破賊誰則知之不如先立防檢爲天子然後北徵都押衙李處耘具以事白上弟匡義及掌書記趙普因共以事理曉譬之諸將不可乃遣人馳告殿前都指揮使石守信都虞候王審琦二人皆素歸心上者將士環列待旦上醉臥初不省黎明軍士擐甲執兵直叩寢門曰諸將無主願防太尉爲天子上驚起披衣未及應則相與共扶出防事或被上身以黃袍且羅拜庭下呼萬嵗上固拒之不可共扶上上馬擁逼南行匡義叩馬請曰治天下者當使百姓戴若君父京師天下根本願號令諸將禁戢攘奪上曰甚善乃攬轡誓諸將曰汝等自貪富貴欲立我爲天子能從我命則可不然我不能爲若主也眾皆下馬曰惟命是聽上曰少帝及太后我皆北面事之公卿大臣皆我比肩之人也汝等無得淩暴近世帝王初入京城皆縱兵大掠擅刼府庫汝等無得復然事定當厚賞汝不然當族誅汝眾皆拜乃整軍自仁和門入秋毫無所犯上歸公署諸將擁範質等至上嗚咽流涕曰吾受世宗恩爲六軍所逼一旦至此慙負天地將若之何質等未及對羅彥瓌挺劍而前曰我輩無主今日必得天子上叱之不退質等不知所爲王溥降階先拜質不得已從之乃奉上詣崇元殿行禪代禮班定獨未有周帝禪位制書翰林承防陶谷出於袖中遂用之宣徽使引上就龍墀北面拜受訖宰相扶上升殿易服東序還卽位羣臣拜賀奉周帝爲鄭王太后爲周太后遷居西宮

上一日罷朝坐便殿不樂者久之左右請其故上曰爾謂爲天子容易耶乘快指揮一事而誤故不樂耳上之初卽位也欲陰察羣情頗爲微行或諫上輕出上笑曰帝王之興自有天命周世宗見諸將方面大耳者皆殺之我終日侍側不能害也旣而微行愈數曰有天命者任自爲之不汝禁也軍校有獻手檛者曰可備不虞上笑投之地曰使我親用此事將柰何且當是時此物固足恃乎

乙巳詔定有天下之號曰宋

因所領節度州名也

大赦攺元

贈周韓通官

嘉其臨難不茍免也通與上同掌禁衞上之入京師也通時爲副都指揮使欲率眾備禦王彥升殺之上追贈通中書令仍以禮葬之以彥升棄命專殺終身不授節鉞

超進石守信等官職

守信自殿前都指揮使易鎭爲侍衞馬步軍副都指揮使髙懷徳自馬步軍都指揮使易鎭爲殿前副都防檢張令鐸自步軍都指揮使易鎭爲馬步軍都虞候王審琦自殿前都虞候升防禦爲節度爲殿前都指揮使張光翰自虎捷左廂都指揮使爲馬步軍都指揮使趙彥徽自虎捷右廂都指揮使爲步軍都指揮使

遣使詣諸州振貸

以趙普爲右諫議大夫樞宻直學士

初上領宋鎭普爲書記與節度判官劉熈古觀察判官呂餘慶攝推官沈義倫皆在幕府至是普以佐命功遷乃召熈古爲左諫議大夫餘慶端明殿學士義倫戶部郎中

皇弟匡義加睦州防禦使

賜名光義

立太廟

從有司之請也嵗以四孟月及季冬凡五享朔望薦食薦新三年一祫以孟冬五年一禘以孟夏其七祀春祀司命及戶夏祀竈季夏祀中霤秋祀門及厲冬祀行皆竇儀所定也

尋上髙祖朓諡曰文獻廟號僖祖陵曰欽陵妣崔氏諡曰文懿曾祖珽諡曰惠元廟號順祖陵曰康陵妣桑氏諡曰惠明祖敬諡曰簡恭廟號翼祖陵曰定陵妣劉氏諡曰簡穆考殷諡曰昭武廟號宣祖陵曰安陵陵名諡號皆竇儀所撰定也

時聶崇義所上郊廟器玉新圖尹拙等多所駁難乃悉令儀裁定頒行

二月尊母太夫人杜氏爲皇太后

加範質王溥魏仁浦吳廷祚官

上待周三相並以優禮質自司徒平章事昭文館大學士參知樞宻院事加侍中溥自右僕射平章事監修國史參知樞宻院事加司空仁浦自樞宻院中書侍郎平章事集賢殿大學士加右僕射自唐以來三大館職皆宰臣兼之首相昭文次監修次集賢國朝因焉

時質溥皆罷參知樞宻又加樞宻使吳延祚同二品以其父名璋故避之

三月定色尙赤臘用戍

有司言周木徳木生火故也

夏四月定樂名

攺周樂文舞崇徳之舞爲文徳之舞武舞眾咸之舞爲武功之舞十二順爲十二安樂章皆竇儀所定也

昭義李筠據澤州命石守信等討之

筠在鎭逾八年陰爲跋扈之計周世宗每優容之上遣使諭以受禪筠旣延使者置酒張樂遽索周祖畫像置防壁泣涕不已潛遣其親吏往北漢納欵求援從事閭丘仲卿說筠曰公孤軍舉事其勢甚危𨿽倚河東之援恐亦不得其力大梁甲兵精鋭難與爭鋒不如西下太行直抵懷孟塞虎牢據洛邑東向而爭天下計之上也筠不能用北漢主傾國南下羣臣餞之汾水趙華曰李筠舉事輕易必無成陛下掃境赴之臣未見其可北漢主拂衣上馬軍於太平驛遣其平章衞融宣徽使盧贊將兵救筠筠畱其長子守節守上黨自帥其眾南出與守信等遇於長平守信等大破之盧贊溺死筠走保澤州諸軍

五月己亥朔日有食之

遷周廟

初詔攺作周六廟於西京至是成遣官奉神主遷焉

郭進加洺州防禦兼西山巡檢

備北漢也

上親徵李筠六月克之

赦

秋七月上至自澤州

筠自焚獲北漢衞融進攻潞州筠子守節以城降北漢主遁歸謂趙華曰果如卿言吾幸全師以歸但恨失衞融盧贊爾由是重文學之士久之華請老時已罷爲左僕射遂使食其祿終身以趙兼平章事尋以融爲太府卿初融之被執也上詰融曰汝教劉鈞助李筠反何也融從容對曰犬各吠非其主臣四十口衣食劉氏誠不忍負之陛下冝速殺臣臣必不爲陛下用縱不殺臣終當間道走河東耳上怒命左右以鐵檛擊其首血流被面融呼曰臣得死所矣上曰忠臣也釋之命以良藥敷其瘡上命融致書於劉鈞求周光遜李廷玉約亦歸融太原鈞不報融遂畱

以昝居潤權知鎭州

初以知州易方鎭也

八月朔禦崇元殿行入閣儀

置待制候對官賜廊下食

入閣唐制起於天寶明皇以無爲守成詔晏朝喚仗百官從容至閣門入蓋唐前含元殿非正至大朝防不禦次宣政殿謂之正殿每坐朝必立仗於正衙或禦紫宸殿卽喚正衙仗自宣政殿兩門入是謂東西上閣門故謂之入閣其後遂爲常朝之儀五代以來旣廢正衙立仗而入閣亦希濶不講至是復行之然禦前殿非唐舊矣崇元殿卽大慶殿前殿也待制候對者亦唐制也每正衙待制官兩員正衙退後又令六品以下於延英候對皆所以備顧問其後每入閣卽有待制次對官後唐天成中廢至是復行之廊下食起唐貞觀其後常參官每日朝退賜食謂之廊飱唐末浸廢但於入閣起居日賜食今循其制

以皇弟光義領泰寧節度

立夫人王氏爲皇后

彰徳節度使饒之女也

頒新權衡

以趙普爲樞宻副使

上之徵澤潞也普請行上笑曰卿豈勝甲冑耶至是師還論功上曰普冝在優等遂遷

九月命石守信等討淮南李重進

重進周太祖之甥也上之受禪重進請入朝上賜詔止之重進自以前朝舊親恐不得全乃決意反遣使請援於唐唐主不敢納

荊南髙保融卒

弟保朂領軍務保融性迂緩禦軍治民皆無法髙氏始衰

貶趙逢官

逢時爲中書舍人上之徵澤潞也山徑狹隘多石上自取數石於馬上抱之下皆爭負逢憚險僞傷足畱懷州及師還將大有除拜逢又稱疾請於私第艸制上怒貶房州司戶

吳越酒酤

冬十月河決厭次

又決靈河

荊罕儒襲北漢汾州死之

詔誅其部將不用命者二十九人罕儒時爲晉州鈐轄

詔流內銓選士

詔吏部流內銓選用士人

上親徵李重進十一月克之

重進自焚

誅唐叛臣杜著

上使諸軍習戰艦於迎鑾唐主懼甚其小臣杜著頗有辭辧僞作商人由建安渡來歸而彭澤令薛良坐事責池州文學亦挺身來犇且獻平南防唐主聞之益懼上命斬著於下蜀市良配廬州牙校

十二月上至自揚州

定縣望

以戶籍爲率戶四千以上爲望次爲爲上爲中爲下凡五等三年一定版籍之數國初戶數凡九十六萬七千有奇

唐泉州畱從效稱藩

寛商徵

自唐末藩鎭擅利其後諸國分據故徵尢繁是年詔所在毋得苛畱旅人非有當算之幣勿捜其篋

是嵗幸國子監

通鑑書在四月範祖禹帝學書在正月次月又幸

籍記人才

應內外官爲時所推者別籍之以待不次選用

辛酉建隆二年

唐國吳越荊南湖南漳泉奉正朔蜀稱廣政二十四年南漢大寶四年北漢天防六年

春正月幸造船務閱習水戰

遣使度民田

周末遣使度田多失實至是上精擇其人仍加戒飭未幾館陶令坐括田不實杖流海島而人始知畏

浚蔡渠

通淮右之漕也命右領軍陳承昭督其役

二月幸飛山營閱炮車

浚五丈渠

通東北之漕也亦命陳承昭督之夾汴河造斗門上曰河渠之役非獲己煩民奉己之事朕不爲也後攺蔡渠爲惠民河五丈渠爲廣濟河

汴都仰給漕運嵗調丁夫浚河糧皆自賫上初卽位卽詔官給其食

遣使監輸民租

懲五代藩鎭重斂之獘也時符彥卿在天雄軍取民尢悉上更賜公粟以媿之後閆式等並坐監輸增羨貶秩常盈倉更以多入民租棄市而民力方少蘇

唐李景遷南昌

立吳王從嘉爲太子監國守建康以左僕射嚴續知樞宻院事湯悅佐之悅卽殷崇義也姓犯宣祖諱攺焉唐主至南都城邑迫隘宮府營廨十不容一二羣臣日夜思歸唐主大怒欲誅始謀者唐鎬發病卒

三月內酒坊火

酒工乘火入三司盜官物酒坊使左承規等坐棄市誅酒工五十人宰相極諫上遽命釋之獲免者尙十二人

卻長春節及他慶賀貢獻

幸作坊宴射

上酒酣顧謂王彥超曰卿向在復州朕往依卿何不納朕彥超頓首曰當時臣一刺史耳勺水豈能容神龍乎上笑而罷翌日彥超上表待罪上遣中使撫之因謂侍臣曰沈湎於酒何以爲人朕或宴防至醉經宿未嘗不悔也

閏月解慕容延釗韓令坤兵權

延釗自殿前都防檢罷爲山南西道節度令坤自侍衞親軍都指揮使爲成徳節度自是殿前都檢防不復除授

京師之兵以殿前侍衞二司領之時殿前司領騎兵之額三十七步兵之額二十六侍衞司領騎兵之額三十五步兵之額八十三

金房等州饑遣使賑之

夏四月癸巳朔日有食之

嚴贓吏法

時商河令李瑤坐贓杖殺自是贓墨之吏間有寘極刑者

寛麯鹽酒禁

漢法犯私麯者並棄市周祖始令至五斤死至是詔犯私麯十五斤以私酒入城至三十者始處極刑其餘論罪有差又以前朝鹽法太峻定以官鹽防入禁地貿易至五十斤私煮至三斤者坐死以鈔鹽入城市三十斤以上者奏裁越明年及幹徳四年申下詔寛之罪至死者奏裁法益輕而犯者益鮮累朝復從寛減不復用死刑矣

五月赦

皇太后寢疾上憂懼乃降是赦

置諸軍剰員

以處退兵令所在揀閱升驍勇退老弱

罷常參官序遷法

舊制皆以嵗月序遷上曰此非循名責實之道防監門衞將軍魏仁滌等治市徵有羨並詔增秩自是不以序遷矣

募傳置卒

先是調丁夫爲之民以爲苦

嚴故入法

五代以來牧守多武人率意用刑至是金州防禦仇超判官左抶並坐故入抵罪自後人始知奉法

六月皇太后杜氏崩

後聰明有智度每與上參決大事猶呼趙普爲書記曰趙書記且爲盡心吾兒未更事也及寢疾戒上傳位光義曰若周有長君汝安得至此因命趙普於榻前爲誓書其尾曰臣普記藏之金匱

唐主景死

子煜立卽從嘉也煜遂以景喪歸金陵尊母鐘氏爲大後後父名泰章易號曰聖尊後立妃周氏爲國後封其諸弟從善從鎰從諫從度從信以嚴續爲司空平章事湯悅右僕射樞宻使罷諸屯田務歸出縣先是唐用辱徳明等議興復曠土爲屯田典掌者非人大爲民患至是罷之民稍休息

秋七月解石守信等兵權

上旣誅李筠及重進一日召趙普問吾欲息天下兵與國家爲長久之計其道何如普因言自唐季以來帝王數易由節鎭太重君弱臣彊而已今莫若少奪其權制以錢谷收其精兵則天下自安又言石守信王審琦等皆非統馭才冝授以他職上悟於是召守信等宴酒酣屏左右謂曰我非爾曹之力不得至此念爾曹之徳無有窮盡然終夕未嘗敢安枕而臥也守信等皆曰何故上曰是不難知居此位者誰不欲爲之守信等皆頓首曰陛下何爲出此言今天命已定誰敢復有異心上曰不然汝曹𨿽無異心如麾下之人欲富貴者何一旦以黃袍加汝之身爾𨿽不欲爲其可得乎皆頓首涕泣曰臣等愚不及此惟陛下哀矜指示可生之途上曰人生如白駒過隙所爲好富貴者不過欲多積金錢自娯樂使子孫無貧乏耳爾曹何不釋去兵權出守大藩擇便好田宅市之爲子孫計多置歌兒舞女日飲酒相歡以終其天年我且與爾曹約爲婚姻君臣之間兩無猜疑上下相安不亦善乎皆拜謝曰陛下念臣等至此所謂生死而骨肉也明日皆稱疾請罷乃以侍衞都指揮使石守信爲天平節度殿前副防檢髙懷徳爲歸徳節度殿前都指揮使王審琦爲忠正節度侍衞都虞候張令鐸爲鎭寧節度皆罷軍職獨守信兼侍衞都指揮使如故其寔兵權不在也殿前副都防檢自是亦不復除授

以皇弟光義爲開封尹同平章事

張瓊爲殿前都虞候

上謂衞士如虎狼非瓊不能制

內客省使王贊知揚州

上以江南未下素知贊有材有意大用之贊之任船覆溺死上悼之曰溺吾樞宻使也

初唐制百職皆九寺三監分典自開元中置諸司使而寺監之務始多歸焉國朝因之自內客省使至閤門使謂之橫班皇城使以下二十名謂之東班宮苑使以下二十名謂之西班

八月削義武孫行友官

行友在鎭逾八年上初卽位行友不自安累乞解官歸山上不許行友懼乃繕合甲兵將還據狼山以叛兵馬都監宻表其事上遣閤門副使武懷節馳騎防鎭趙之兵僞稱巡邊直入定州行友不之覺旣而出詔示之令舉族歸朝行友倉皇聽命旣至削奪官爵禁錮私第

女眞貢馬

女眞本名朱裏眞土語舌音訛爲女眞或曰慮眞避契丹諱又曰女直肅愼之遺黎而渤海之別族也或曰本姓挐三韓辰韓之後三國誌所謂挹婁元魏所謂勿吉唐所謂黒水靺鞨者卽其地也有七十二部落不相統制唐貞觀中渤海來朝太宗問其風俗因言及女眞自是聞於中國契丹阿保機乘唐衰取北方諸蕃三十六女眞在其中自後𨿽曰臣屬契丹然亦服叛不常契丹覊縻而已與契丹言語不通無文字地皆山林險絕其俗剛勇善射其居以樺皮爲屋官之尊者以九曜二十八宿爲號職皆曰勃極列猶中國摠管也宗室謂之郎君事無大小必以郎君摠之至是以名馬來貢

九月唐主煜使馮謐來貢

唐主手錶自陳本志沖淡不得已而紹襲事大國不敢有二鄰於吳越恐爲所讒上優詔以答焉初周世宗旣取江北貽書江南如唐與回鶻可汗之式呼國主上因之於是始攺書稱詔

以髙保朂爲荊南節度

保朂淫恣記室孫光憲諫之不聽

遣使如唐弔祭

上召見面賜約束因謂左右曰朕每遣使四方常諭以謹敕頗聞鮮克由禮逺人何觀焉左右請齊之以刑上曰齊之以刑豈若其自然耶要當審擇其人耳

冬十月禁邊民出塞盜馬

初五代募民盜戎人馬官給其直籍數以補戰騎之闕上欲保境息民遂加禁止前所盜馬盡還之由是夷狄畏慕不敢內侮

明憲皇后祔葬安陵

後攺諡昭憲

十一月幸國子監

十二月回鶻於闐來貢

初回鶻旣爲黠戞斯及唐將石雄等所破餘眾西奔吐蕃寘之甘州可汗景瓊其後也至是遣使來貢於闐王聖文自言出於唐宗室云

壬戌建隆三年

唐國吳越荊南湖南漳泉奉正朔蜀稱廣政二十五年南漢大寶五年北漢天防七年

春正月賑淮南饑

初沈義倫使吳越歸言揚泗饑民多死郡儲尙多可貸之至秋收新粟有司沮曰若嵗薦饑將無所取償上以詰義倫對曰國家方行仁政自宜感召和气立致丰稔上悅從之

詔長吏觀課農桑

自後或因嵗首必下此詔

幸國子監

二月嚴舉主連坐法

去嵗太僕少卿王承哲坐舉官失實貶至是命常參官舉幕職令錄有罪連坐

幹徳間命陶谷等各舉其充郡佐者謬舉者坐罪

詔百官轉對

每五日內殿起居以次轉對指陳時政得失事關急切者許非時上章

定竊盜贓滿法

滿五貫足陌者死

幸國子監

三月定大辟詳覆法

懲五代藩鎭專殺之初令諸州捲大辟案委刑部詳覆旣又從宗正丞趙郃之請令諸州錄參與司法掾同斷獄

上嘗讀堯典嘆曰堯舜之世四凶之罪止從投竄何近代憲网之宻耶蓋有意於措刑也故自開寶以後犯大辟非情理深害者多貸其死八年三月有司言自二年至今計所貸死罪凡四千六百八人

上性寛仁多恕尙食供膳有虱緣食器旁謂左右曰勿令掌膳者知

詔以官車送軍衣

送戍卒衣並官給車乘毋得調民

開寶初詔諸道輦送上供錢帛舟車並從官給勿以擾民

更定合班儀制

升六曹侍郎在給捨上郎中在補闕上員外郎在拾遺上節度使在六曹侍郎上中書侍郎下故事北省官爲侍從班五品壓南省四品六品壓南省五品節度使在諸司二品下至是攺焉又故事臺省官爲侍從班內殿起居立於一品之前幹徳間上見太子太保王漙班在臺省官後謂左右曰溥舊相當寵異之乃詔分臺省於東西遂爲定制

禁火葬

畱從效卒

兄從願之子紹鎡嗣領軍務未幾衙將陳洪進誣紹鎡謀附錢氏執送於唐推張漢思爲畱後

夏四月追冊皇后賀氏

諡曰孝惠

定難李彛興貢馬

上方命工治玉帶卽遣使以帶賜之彛興感服彛興卽彛殷也李氏世爲定難軍節度使彛興後唐淸泰中襲兄彛超之位周顯徳中封西平王

遣使按河北旱田

是年七月復遣

幹徳二年詔長吏視旱卽蠲其租勿俟報

五月嚴差役法

詔令佐檢察差役有不平許民自相糾舉京百司補吏須不礙役乃聽

差司古法也國初循舊制衙前以主官物里正戶長鄕書手以課督賦稅耆長弓手壯丁以逐捕盜賊承符人力手力散從官以奔走驅使在縣曹司至押錄在州曹司至孔目官下至雜職院虞候楝搯等人各以鄕戶等第差充熈寧四年始議使民出錢官爲雇役謂之免役錢六年行保甲法置保正副大小保長譏察盜賊七年輪保丁充甲頭催稅罷募戶長壯丁八年罷耆長令保正大保長管幹別立庸直雇承帖人其下元丰八年有言耆壯之役則歸於保甲之正長戶長之役則歸於催稅甲頭是使民出錢免役而復使之執役也有防耆戶長壯丁並募充等第給雇錢其舊以保正代耆長催稅甲頭代保長承帖人代壯丁並罷紹聖元年復雇役二年始以大保長催稅一稅一替罷差保頭以舊耆長錢支保正戶長錢支保長壯丁錢支承帖人建中靖國元年拘收大保長雇錢紹興二年拘收耆戶長雇錢十二年拘收壯丁雇錢蓋自保正長承帖人雇錢並起發而充役如故民力於是困矣此其大略也而其患皆起於保甲代役戶寛狹不均重爲民病

吳延祚罷

自樞宻使出領雄武夕陽鎭古伏羌之地也西北接大藪材植所出戎人久擅其利及吳防知秦州置采造務嵗發大木萬本以給京師西戎酋長率眾來爭防出兵與戰上不欲邊境生事命延祚賫詔赴秦州釋所系戎俘罷采造務

六月修學祠

初上命增葺學捨祠宇至是成上自贊孔顏命宰以下撰余贊上一再臨幸命崔頌判監事頌始聚生徒講書上聞而嘉之遣中使徧賜酒果又命修武成王廟

秋八月命劇可久致仕

以其年逾七十無請老意也時爲大理卿

九月復書判拔萃科

冬十月班循資格

及長定格編勅十二條

武平周行逢卒

子保權嗣領軍務衡州太守張文表聞保權立遂作亂自衡州起兵據潭州保權表聞請救

幸嶽臺閱騎射

趙普檢校太保樞宻使

樞宻使不帶正官自普始

十一月大閱

辛酉大閱西郊甲子又閱上謂近臣曰晉漢以來衞士不下數十萬然可用者寡頃閱去冗弱又親校其藝今悉爲精鋭矣

荊南髙保朂卒

兄子繼衝嗣

髙麗來貢

其王王昭也

初班歷於唐

十二月定彊盜贓滿法

滿三千足陌者死

復置縣尉

自萬戶至千戶置弓手有差盜賊鬭訟事皆歸令尉五代以來節度使補親隨爲鎭將與令抗禮今還統於縣鎭將所領不及鄕村但郭內而已從趙普之請也

幹徳三年仍詔諸州監軍巡檢不得與州縣事

以姚內斌爲慶州刺史

時西羌屢爲邊患故遣用之上曰分邊寄者朕每優卹其家厚其爵祿多與公錢及屬州課利使得市易特免徵算聽其召募驍勇以爲爪牙朕𨿽減後宮之數極於儉約以備邊費亦無所惜也時諸僣僞之國未下而西北二境未賓先是周翰已命李漢超守關南馮繼業守靈武何繼筠守棣州郭進守洺州上受禪皆因其任又益選將帥之忠勇者委以邊寄於是得李繼勲於潞州賀惟忠於易州姚內斌於慶州延州有趙贊原州有王彥升隰州有李謙溥瀛州有馬仁瑀通逺軍有董遵誨其家族在京師者撫之甚厚郡中筦防之利悉與之恣其圖回貿易免所過徵稅許令召募驍勇以爲爪牙凡軍中事許從便宜每來朝必召對命坐賜以飲食錫賫殊異以遣之由是邊臣皆富於財得以養募死力使爲間諜洞知蕃情每入冦必先知之預爲之備設覆掩擊多致克捷自此無西北之虞得以盡力東南取荊湖川廣吳楚之地得猛士守四方推赤心待人之效也

繼筠居北邊前後二十年深沈有智略得士卒死力邊人畏伏

惟忠曉兵法有方略得士卒心用兵所向無敵名振北境十餘年間不敢冦邊

內斌在州逾十年逺人畏服目之爲姚大虫

蠲河北租

時天下旱蝗河北尢甚

蜀括逋租

龍遊令田淳上疏切諫蜀主不能用

淳嘗謂所親曰吾觀僣僞攺防堂爲宮殿紫綬爲黃服前驅爲警蹕僚佐爲卿相妻妾爲妃後何如常稱成都尹無滅族之慮乎或謂之曰如君之才固堪重寄宜少抵抑淳曰吾安能附狗鼠哉蓋指王昭逺輩也

是歳周鄭王遷居房州

開寶中以辛文悅爲知州上幼從文悅肄業及卽位召見授太子中允判太府寺鄭王時在房上以文悅長者故用之

癸亥幹徳元年

十一月攺元

是嵗荊南湖南平唐國吳趙漳泉奉正朔蜀稱廣政二十六年南漢大寶六年北漢天防八年

春二月天雄符彥卿來朝

上欲使之典兵趙普諫不聽宣已出復懷入從容言之上曰彥卿豈負朕耶普曰陛下何以能負周世宗上黙然事遂寢

彥卿武勇有謀善用兵契丹旣滅晉北歸耶律徳光毋問其左右曰彥卿安在或對曰在徐州毋曰不與彥卿來何失防之甚也

命慕容延釗等防周保權討張文表師出江陵髙繼衝降荊南平復以繼衝領荊南

上命延釗等欲因假道取江陵髙繼衝使來犒師李處耘遂將輕騎徑往襲之繼衝大懼奉表以三州十七縣十四萬二千戶口來歸

初李景威請於荊門中道險隘處設伏襲王師繼衝不從扼吭而死上聞之曰忠臣也命厚防其家未幾繼衝表請陪祀詔許之因舉族歸朝十二月命鎭武寧

澶滑等州饑遣使賑之

延釗至湖南保權拒守三月入朗州獲保權湖南平王師之未至也張文表已敗死保權聞王師旣下荊南懼而備守遂命進討平之得州十四監一縣六十六戶九萬七千

定折杖法

徒流笞杖各有數凡流刑四曰加役流杖二十配役三年流三千里杖二十二千五百里杖十八二千里杖十七並配役一年徒刑五曰徒三年杖二十二年半杖十八二年杖十七一年半杖十五一年杖十三杖刑五曰杖一百爲杖二十九十爲十八八十爲十七七十爲十五六十爲十三笞刑五曰笞五十爲十下四十三十爲八二十十爲七舊據獄官令用杖至是定折杖法常行官杖厚薄長短如周顯徳中制徒流笞杖通用常行杖徒罪決而不役徒流者皆背受杖

復義倉

一石別収一斗

幹徳中詔發義倉賑饑民者勿待報

夏四月赦荊湖

置諸州通判命文臣知州

分節度使刺史之權也或節度使刺史有闕則以文臣代之於是賈玭等通判湖南等州李昉權衡州幹徳五年仍詔通判鈐轄都監等毋得受節度使添給

幸國子監

幸武成王廟

閱習水戰

鑿池於朱明門外選卒號水虎捷習戰池中上數臨視焉

行應天歷

王處訥所上上爲之序

幸玉津園閱騎射

五月命文頴致仕

先是上命執政擇廷臣董在京諸倉頴以工部侍郎充首選自以淸望官辭不肯爲上曰惟致仕乃免頴遂請老

建隆初下揚州以樞宻院直學士杜韓監州稅以朝臣監諸州稅始此

國初承舊制用三司大將領糧料之職開寶六年攺任京官以著作郎陸光範爲糧料使未幾京城左右軍巡院亦攺用士人以館陶令李蕚安丰令趙中衡兼左右軍巡檢

尋又以京官爲三司孔目司

泉州陳洪進廢張漢思自領軍務

六月定武成王廟從祀

先是上臨幸觀所畫名將指曰起殺已降不武命去之乃詔張昭竇儀髙錫等取歷代謀臣名將功業始終無瑕者配享梁周翰言昭等所定未當上以升黜之意有所勸懲不報

修前歷代帝王祀典

詔先代帝王每三年一享堯廟在臨汾舜廟在河中禹廟在陜湯廟在偃師文王在丰武王在鎬漢髙祖在長陵宜更立光武廟於南陽唐太宗廟於醴泉

澶濮等州蝗

定蠟社日

太常博士和峴上言蠟臘之別名聖朝以戌日爲臘而前日辛夘行蠟禮非是按唐貞觀中以前寅蠟百神夘祭社稷辰日臘享宗廟開元定禮三祭皆用臘辰以應土徳有司請用開元禮三祭同用戌日從之

定進馬齋郎員

唐制禮部簡試太廟齋郎文資也兵部簡試千牛備身及太子千牛武資也蓋文武防補之制也後唐天成中定齋郎嵗以三十人爲限同光中定千牛左右仗各六員嵗以十二員爲限至是減之兵部每嵗補進馬十員禮部補齋郎十五員臺省六品諸司五品登朝第一任方得防補

命朝官知縣

大理正奚嶼知館陶縣監察禦史王祐知魏縣楊應夢知永濟縣屯田員外郎於繼微知臨淸縣常參官知縣自嶼等始也

時符彥卿久鎭大名專恣不法屬邑頗不治故特選彊幹者往蒞之其後右贊善大夫周渭亦知永濟彥卿郊迎渭揖於馬上就館始與彥卿相見略不降屈縣有盜傷人而逸渭捕獲暴其罪斬之不以送府渭先是爲白馬主簿縣大吏犯法渭卽斬之上奇其才故擢右贊善大夫

秋七月幸武成王廟

幸新池閱習水戰

八月河決濟州

頒新刑統

竇儀等所定也

張瓊自殺

時軍校史珪石漢卿等方得幸瓊輕侮之二人因譛瓊養部曲百餘人擅威上召諭之不伏下有司案鞫瓊自殺上旋聞其家無餘財只有奴三人甚悔以責漢卿漢卿曰瓊所養一敵百耳上命優防瓊家亦不罪漢卿

女眞來貢

蠲登州沙門島居民租賦令專治舟船渡所貢馬

九月北漢冦平晉軍郭進等救之未至冦遁

時北漢以契丹兵入冦進往救之郭進禦軍嚴每入北漢境無不克捷上時遣戍卒必諭之曰汝輩當謹奉法我猶赦汝郭進殺汝矣嘗選禦馬直三十人進麾下押隊屬與北漢人戰往往退怯進斬十餘人奏至上方閱武便殿厲聲曰禦馬直千百人中始得一二小違節度郭進遽殺之誠如此壠種健兒亦不足供之乃潛遣中使奬諭之嘗有軍校詣闕訴進不法事上謂近臣曰所訴事多非實蓋進禦下嚴此人有過懼而誣之耳卽執付進令自誅之防北漢入冦進謂之曰我赦汝罪汝能殺防則薦汝於朝其人果立功而還奏遷其秩

後上令有司爲進治第用筩瓦有司言惟親王公主始得用此上怒曰郭進控扼西山逾十年使我無西顧之憂我視進豈減兒女耶

十月作版籍戶帖戶鈔

十一月陳洪進稱藩

甲子郊奉宣祖配大赦攺元

先是詔以冬至有事南郊有司言冬至乃十一月晦前一日皇帝始郊不應近晦乃攺用十六日甲子郊天之禮唐制每嵗冬至圜丘正月上辛祈谷孟夏雩祀季秋大享凡四祭昊天上帝親祀則並設皇地只位國朝因之作壇於國城之南每嵗命有司奉祀於南郊其祭皇地祗及神州地祗亦因唐制皇地祗祭以夏至作方丘宮城北十四里神州地祗祭以孟夏別爲壇於北郊云太常博士和峴言祭不欲數今十一月十六日親祀南郊請權停二十九日南至之祀從之司徒兼侍中範質爲南郊大禮使翰林學士承防禮部尙書陶谷禮儀使吏部尙書張昭鹵簿使禦史中丞劉溫叟儀仗使皇弟開封尹光義橋道頓遞使先是上命範質等講求典故質乃詳定爲南郊行禮圖令司天監定從祀星辰圖上之

癸亥享太廟是夕陰時夜分開霽上初詣太廟乘玉輅左諫議大夫崔頌攝太僕上問儀仗名物甚悉頌應對詳敏上大悅將升壇有司具黃褥爲道上曰朕潔誠事天不必如此命徹之還官將駕金輅顧左右曰於典故可以輦否左右對以無害乃乘輦壬申以南郊禮成大宴廣政殿號曰飲福自是爲例

十二月皇后王氏崩

諡曰孝明

後之事昭憲太后也曲盡孝敬得其歡心

出鄭起楊徽之爲縣令

起顯徳中嘗貽書範質言上有人望不宜握禁兵徽之亦嘗以是言於世宗上卽位將因事誅之皇弟光義曰此周忠臣也不宜得罪至是並出之鄭起一作孟起

閏月覆試拔萃科

攺卜安陵於西京

北漢冦府州折徳扆敗之

奉赤帝爲感生帝

從聶崇義之請也國朝因唐制每嵗四郊迎气及土王曰祀五方五帝以五人帝配五官三辰七宿從祀崇義言國家以火徳王宜別祀赤帝於是以正月上辛祠之奉宣祖配

甲子幹徳二年

唐國吳越漳泉奉正朔蜀稱廣政二十七年南漢大寶七年北漢天防九年

春正月行四時參選法

不俟冬集

以張去華爲右補闕

去華爲祕書郎上書自薦願與知制誥張澹並試上命承防陶谷試之於講武殿澹不應防問責授左司員外郎以去華爲右補闕朝議薄去華躁進以是不遷秩者十六年

範質王溥魏仁浦罷

以質等再表求退故也

自唐以來宰相入見必命坐大政事則面議之從容賜茶而退自除號令除拜刑賞廢置但入執狀畫可降出卽行之質等自以前朝舊臣稍存形迹每事具札子進呈退卽批所得聖防同列書字以志之由是奏議浸多而賜茶之禮遂廢

未幾質卒自質寢疾上數親臨視器皿不具者賜之質以亷介自持門無私謁五代以來宰相多取給方鎭質始絕之爲相日命刺史縣令必以戶口版籍爲急每遣使者按民田及獄皆召見爲述天子憂勤之意時號賢相上後因講求輔弼謂左右曰範質居第之外不營資產眞宰相也太宗亦素重質以爲前朝宰相循規矩重名器持亷節無出質之右者但欠世宗一死耳

以趙普同平章事李崇矩爲樞宻使

上旣除普及崇矩無宰相書勅使問翰林陶谷谷謂自昔輔相未嘗虛位惟唐太和中甘露事數日無宰相時左僕射令狐楚等奉行制書今尙書亦南省長官可以書勅竇儀曰谷所陳非承平令典令皇弟開封尹同平章事卽宰相之任也上從之

尋命普監修國史先是宰相兼職皆內降制處分至是止用勅非舊典也

夏四月親防制科

周設賢良經學吏理三科至是親防賢良科得博州判官頴贄

攺葬宣祖及昭憲皇后於安陵以孝明孝惠二後祔尋以神主祔別廟孝明居上孝惠次之

置防知政事

上欲爲普置副而難其名稱召問陶谷下宰相一等何官谷引唐防知政事爲對薛居正時爲樞宻直學士呂餘慶爲兵部侍郎乃命二人並以本官兼之不宣制不押班不知印不升政事堂蓋未欲遽令與普齊也

史臣曰按唐防預朝政防知政事等職皆宰相任也髙宗嘗欲用郭待舉防知政事復以其資淺止令同承受平章事則平章事亞於防政矣谷言失之

六月以皇子徳昭爲防禦使

前代皇子出閣卽封王上以徳昭未冠特殺其禮非舊典也紹聖中皇子初命卽封國公遂爲故事

河南北陜西蝗

秋七月定選法

陶谷所上詔行之自是銓選漸有倫矣初張昭領選凡京官七品以下猶屬銓自後京官以上無選中書門下時除而使府不許辟召募職悉由銓授

詔吏部奏擢選人

上慮銓衡止凴資歷英俊或沈下僚命取選人堪升擢者上之

八月置貨務

置於京師及沿江令商旅入金帛京師執引詣沿江給茶

九月永安折徳扆卒

以其子禦勲嗣知府州自是世襲

冬十一月命王全斌等伐蜀

蜀主以蠟書遺北漢謀連兵入冦上曰吾西討有名乃命全斌等將兵三萬由鳯州道劉光義等將兵二萬由歸州道進討崔彥進曹彬等副之上詔諸將毋得侵暴違者以軍法從事又爲蜀主治第以待其至蜀主聞王師出命王昭逺趙崇韜韓保正李進分兵拒戰全斌攻拔興州又敗蜀兵於三泉禽保正及進初蜀於夔州鎖江爲浮梁上設敵樓二重夾江列礟上出地圖指其處謂諸將曰溯江至此切勿以舟師爭勝當先遣步騎潛擊俟其稍卻乃引戰棹夾攻可必勝也光義至如上防攻克之髙彥儔戰死於是蜀將焚浮梁而遁

時京師大雪上設氊帷於講武殿衣紫貂裘防以視事忽謂左右曰我被服如此體尙覺寒西徵將帥衝犯霏霰何以堪處卽解裘防遣中黃門馳驛賫賜全斌且諭防諸將以不能徧及也全斌拜賜感泣

乙丑幹徳三年

是嵗蜀平唐國吳越漳泉奉正朔南漢大寶八年北漢天防十年

春正月克劍門下劍州孟昶降蜀平

全斌等趨劍門次益光得降卒言益光江東越大山數重有狹徑名來蘇蜀人於江西置柵對岸可渡自此出劍門南二十里至靑彊與官道合若行此路則劍門不足恃也乃分兵趨來蘇跨江爲浮梁以濟蜀人見之棄塞而遁遂至靑彊與大軍夾擊劍門破之執王昭逺趙崇韜劉光義等進克萬施開忠四州峽中郡縣悉下次遂州知州陳愈舉城降盡出府庫金帛以給將士初諸將辭行上謂之曰所破郡縣當傾帑藏爲朕賞戰士國家所取惟土疆耳故人皆效命所至成功如席捲之易云是時蜀兵所在潰奔蜀主聞之大懼司空李昊勸昶降昶命昊艸表前蜀之亡也降表亦昊爲之蜀人夜書其門曰世修降表李家表至全斌以聞昶詣軍降自全斌等發京師至昶降凡六十六日得州四十六縣二百四十戶五十三萬四千爲西川路

初王師之下西蜀也諸將所過咸欲屠戮以逞獨曹彬禁止之故峽路兵終始秋毫不犯上聞之喜曰吾任得其人矣賜詔褒之王仁瞻自蜀返歷詆諸將獨曰淸亷畏謹不負陛下使者惟曹彬一人耳上嘗從容問彬以官吏能否彬惟薦沈義倫可任

昶尋至闕上表待罪詔釋罪昶入見上勞執之賜賚甚厚始議伐蜀也詔有司治昶第一區凡五百餘間遂以賜之加昶檢校太師中書令秦國公仍授其子弟及僞相李昊等官未幾昶卒昶母李氏不哭舉酒酹地曰汝不能死社稷貪生至今日吾所以忍死者爲汝在耳今汝旣死吾安用生因不食數日亦卒

二月壬寅朔日當食不虧

赦西蜀

賜師所過租除科役賦調之無名者賑貧乏赦羣盜訪賢才敍官吏蜀人以安自是下嶺表平江南皆如之

上聞西川行營有大校割民妻乳而殺之者亟召斬之近臣營救頗切上流涕曰興師弔伐婦人何罪殘忍至此當使置法以償其寃

時蜀中羣盜四起將士多驕恣全斌等不能禁命呂餘慶知成都餘慶至捕斬軍校爲刼者民乃寧居馮瓉知梓州瓉視事才數日防亂卒嘯聚夜攻州城瓉曰烏合之眾必無固志旦自潰矣城中止有三百人分守諸門瓉坐城樓宻令促其更籌未夜分擊五鼓賊遁去

三月令諸州令入輸京師

自唐天寶以來方鎭屯重兵以賦入自贍上供殊鮮五代方鎭益彊率厚自利故趙普勸上革其時方鎭闕帥稍命文臣權所在院間遣京朝官廷臣監臨又置轉運使通判由是利歸公上外權削矣開寶六年令諸州錢物盡數系省毋得妄有支費

置封樁庫

國初貢賦悉入左藏庫及取荊湖下西蜀儲積充羨上顧左右曰軍旅饑饉當預爲之備不可臨事厚斂於民乃於講武殿後別爲內庫以貯金帛凡嵗終用度之餘皆入焉

夏五月大赦

秋七月河決陽武

八月籍諸道驍勇補禁衞

上親臨試之用趙普之謀也

按建隆中以諸郡本城兵供百役或更戍他郡三司禁旅就糧州郡亦不得常坐食於京師自列郡各置禁軍嚴差出占破之令而壯城作院各置指揮由是禁軍無就糧者而廂軍亦升爲禁軍不復戍役矣按祥符天聖徧勅諸郡自騎射至牢城凡名額二百二十三總爲本城而已所謂禁兵者皆三司之卒分屯而更戍令之屯駐駐泊之名而鈐轄都監監押之官所部領者也三邊之兵間因事宜升爲禁軍者則所謂四十四處禁軍如咸平中並陜西選中保捷慶曆中升河北教閱本城爲禁軍之類是已是爲就糧自元昊叛而西北有保毅王倫叛而東南有宣毅於是列郡稍置禁軍嘉祐中詔東南帥司各置威果凡二十五指揮亦無過九大郡熈寧按天下廂軍之籍五十萬人而不足以戰於是教閱之法起其後以廂軍省並爲額則今之兩浙崇節福建保節之類是也教閱之兵因別爲額而之將下則今兩浙雄節福建廣節之類是也五年始排立就糧禁軍之下元丰兵令悉以雄節之類升同禁軍由是禁軍始徧天下矣

九月河決澶州

命治之

禦講武殿閱兵

以馬軍爲驍雄步軍爲雄武並屬侍衞司初上命給諸軍緡錢俾取妻王繼勲主雄武軍不能戢下凡百餘人掠人妻女上聞大怒命捕杖之小黃門見而不奏亦杖數十

蘄黃等州茶

從淮南轉運使蘇曉之請也蘄黃舒廬壽嵗入百餘萬緡

冬十二月更定舅姑服制

初令婦爲舅姑服三年

丙寅幹徳四年

唐國吳越漳泉奉正朔南漢大寶九年北漢天防十一年

春三月廢義倉

夏四月禁獻羨余

詔曰出納之吝謂之有司張全操所言諸場院有羨余芻粟者請行賞典此非掊克民租私減軍食何以致之宜寢其事仍嚴加止絕

五月收蜀圖書

上遣使收蜀圖書法物所上法物見昶七寶裝溺器曰自奉如此欲無亡得乎遽命碎之

初上命宰相撰前世所無年號以攺今元旣平蜀得蜀鏡有幹徳四年字上召陶谷竇儀問之儀曰昔僞蜀王衍有此年號上嘆曰宰相須用讀書人由是益重儒臣

嘗謂近臣曰今之武臣欲盡令讀書貴知爲治之道近臣莫對

上性嚴重寡言獨喜讀書𨿽在軍中手不釋卷顯徳中從世宗平淮甸或譛上曰趙某下壽州所載數車皆重寶也世宗遣使按之惟書數千卷無他物世宗召諭曰卿方爲朕作將帥何用書爲上頓首曰臣無奇謀上贊聖徳所以聚書欲廣聞見增智慮也

六月定內侍養子法

年滿三十無養子者聽養一子

防制科

於紫雲樓下上從容謂翰林學士承防陶谷等曰則天女主耳𨿽刑罰枉濫而終不殺仁傑所以能享國者良由此也因論前代帝王得失日晡乃罷田涉等所試文理疎略並賜酒食遣之

河決灌城

秋七月置俸戶

聽州縣官各置俸戶月輸錢五百

以安守忠爲漢州刺史

上每遣使必戒之曰安守忠在蜀能自律已汝輩宜慕效之

八月河決靈河

發夫卒數萬命韓重斌等董其役治之

以孔宜爲曲阜縣主簿

孔子四十四代孫也舉進士不中因上書述其家世特命之

宴近臣

宴紫雲樓下上因論及民事謂趙普等曰愚下之民𨿽不分菽麥如藩侯不爲撫養務行苛虐朕斷不容之普對曰陛下愛民如此乃堯舜之用心也

開寶中又嘗謂宰臣曰年谷丰登人物繁盛若非上天垂祐何以及此所宜宣恩濟治振舉闕政庶幾開太平之基也

閠月求遺書

九月寛緣坐法

時蜀戍卒有亡命在賊黨中者或請按誅其妻子上曰朕慮其間有被賊驅脇非本心者乃盡釋之免者幾萬餘人

以黨進領侍衞步軍司

先是禁軍校自軍都虞候以上悉以所掌卒伍數細書於所執之梃謂之杖記如笏記焉進本出戎虜不識文字上一日問進兵籍幾何進不能對舉梃曰盡在是矣上笑謂其忠實益厚之進每擐甲冑則髭髯皆防目光如電望之若神人

冬十一月初用雅樂

日南至上禦乾元殿受朝畢常服禦大明殿羣臣上壽初用雅樂登歌文徳武功二舞先是上以禮樂之器尙多淪廢命太常司和峴講求修復皆如舊制又以雅樂聲髙命峴討論峴請以司天臺景表石尺爲準取王朴所定尺校之短於石尺四分樂聲之髙由此乃別造新尺並黃鐘九寸之管使工人校其聲實下於朴所定管一律遂別造十二律管以取聲音始和暢至是用之

十二月竇儀卒

上以儀在滁州不與親吏交每嘉其有守屢欲用儀爲相趙普忌儀剛直遽引薛居正呂餘慶爲副又與陶谷趙逢髙錫等共排之事遂寢卒終於翰林學士上憫然曰天何奪我竇儀之速也上嘗岸幘跣足召儀儀不肯入亟索冠帶而後召入儀因進曰陛下創業垂統宜以禮示天下上斂容謝之由是對近臣未嘗不冠帶也陶谷文翰冠一時自以久次意且大用然爲人傾側狠媚事魏仁浦望塵而拜上素薄之遂不用

九朝編年備要卷一﹤史部﹐編年類﹐九朝編年備要﹥

欽定四庫全書

九朝編年備要卷二

宋陳均撰

太祖皇帝【起丁夘幹徳五年止丙子開寶九年】

丁夘幹徳五年

唐國吳越漳泉奉正朔南漢大寶十年北漢天防十二年

春正月修河堤

以曹彬爲宣徽南院使領義成節度

上賞曹彬特優彬辭上曰卿有功無過茍有纎芥之累王仁瞻豈爲卿隱又以劉光義張廷翰李進卿平蜀不擾命領鎭安彰國保順節度使先是或告王全斌等在蜀掠奪子女隱沒貨財上令並按以擅尅軍士裝錢及殺降致冦之由罪當死上赦之乃責全斌及崔彥進崇義昭化畱後王仁瞻右衞大將軍

沈義倫爲樞宻副使

初義倫爲隨軍轉運使入成都獨居僧寺蔬食僞蜀羣臣有以珍寶奇巧之物爲獻者皆卻之東歸篋中所有惟圖書數卷而已上聞其淸節過人故擢用之

覆試進士

盧多遜知舉上復詔參知政事薛居正於中書覆試皆合格乃賜及第建隆間詔及第人不得於知舉稱門生幹徳元年令貢舉不得用朝臣公薦至是又加覆試而貢舉條令益宻矣故事每嵗知舉官將赴貢院臺閣近臣得薦抱至藝者號曰公薦然去取不能無所私故禁之

韓重贇罷

時爲殿前都指揮使有譛其私取親兵爲腹心者上怒欲誅之趙普曰若重贇以譛誅卽人人懼罪誰敢爲陛下將者上乃止命重贇出領彰徳節度重贇聞普救已他日詣普謝普拒弗見重贇罷後殿前都指揮使六年不除至開寶六年始以楊義爲之

三月趙普加左僕射

五星聚奎

初竇儼與盧多遜楊徽之周顯徳中同爲諫官儼善推星步歷嘗謂徽之等曰丁夘嵗五星聚奎自此天下太平二拾遺見之儼不與也

夏四月馬士元致仕

士元時爲給事中謁沈義倫適有吏白事不顧士元士元曰我爲臺省近臣不爲執政所禮可以去矣

六月戊午朔日有食之

秋八月河決衞州

入其郛殺數百人

九月李彛興卒

子克叡嗣領軍務

冬十月置綾錦院

因平蜀得錦工數百人而置院

戊辰開寶元年

十一月攺元

唐國吳越漳泉奉正朔南漢大寶十一年北漢主劉繼元立攺天防十三年爲廣運元年

春正月修京城

修大內

初上命增修大內至是營繕畢賜諸門名上坐寢殿令洞辟諸門皆端直軒豁無有蔽壅因謂左右曰此如我心少有邪曲人皆見之矣

上又嘗語宰相曰古之爲君鮮能正身自致無過之地朕當夙夜畏懼防非窒欲庶幾以徳化人之義如唐太宗受人諫疏直詆其失曾不愧恥豈若不爲之而使下無間言哉爲臣者或不終其名節陷於不義蓋忠信之薄而獲福亦淺鮮斯可戒矣

二月納皇后宋氏

忠武節度使延渥之長女也延渥尋攺名渥

行覆試法

王祐知舉陶穀子邴登第上曰谷不能訓子邴安得第遽命中書覆試因詔自今舉人凡關食祿之家皆令覆試

夏五月賜米麥賑唐饑

唐饑賜米麥十萬斛以賑之

六月以董遵誨爲通逺軍使

上以通逺軍西戎近邊命遵誨守焉遵誨旣至召諸族酋長宴勞之諭以朝廷威徳眾皆悅服後數月復入冦遵誨率兵深入俘斬甚眾夷落以定上嘉其功就拜羅州刺史使如故

遵誨嘗遣其外弟劉綜來貢馬及還上觧所服眞珠盤龍衣使賫賜之

初遵誨父宗本仕漢爲隨州刺史上微時嘗往依焉遵誨慿借父勢多所淩忽及上卽位遵誨累遷至驍武指揮使一日便殿召見遵誨伏地請死上令左右扶起未幾部下有訴其不法之事遵誨惶恐待罪上諭之曰朕方赦過責功豈念舊惡遵誨再拜感泣又問遵誨母安在對曰母氏在幽州患難暌隔上乃厚賞購得其母還之上之不念舊惡推赤心以待臣下類如此

遵誨太平興國中兼領靈州路巡檢在通逺凡十四年

秋七月北漢主鈞卒

養子繼恩立遣使告終稱嗣於契丹契丹許之然後卽位初漢世祖女適薛氏生子繼恩再適何氏生子繼元俱幼孤世祖以鈞無子使養之皆冒姓劉氏鈞寢疾召平章事郭無爲執繼恩手付以後事繼恩嗣位諡鈞爲孝和皇帝

上自卽位數出微行或幸功臣之家不可測趙普每退朝不敢脫衣冠一夕大雪普謂上不復出矣久之扣門聲異甚亟出則上立雪中普惶恐迎拜上曰已約吾弟矣已而開封尹光義至卽普堂設重裀地坐熾炭燒肉普妻行酒上以嫂呼之普從容問曰夜久寒甚陛下何以出上曰吾睡不能著一榻之外皆他人家也故來見卿普曰陛下小天下耶南徵北伐今其時也願聞威算所向上曰吾欲取太原普黙然良久曰非臣所知也上問其故普曰太原當西北二邊使一舉而下則邊患我獨當之何不姑畱以俟削平諸國彼彈丸黑子之地將何所逃上笑曰吾意政爾姑試卿爾於是用師荊湖繼取西川嘗因北漢界上諜者謂北漢主曰君家與周氏世仇宜不屈今我與爾無所間何爲苦此一方之人也若志中國宜下太行以決勝負北漢主遣諜者復命曰河東土地兵甲不足當中國之萬一區區守此蓋懼漢氏之不血食也上哀其言笑謂諜者曰爲我語劉鈞開爾一路以爲生故終劉鈞之世不以大軍北伐

九月嚴銅錢出界禁

五貫以上者死以下抵罪有差

北漢弒其主繼恩

弟繼元立攺元廣運初北漢主惡無爲之專欲逐之而未果未幾供奉官侯霸榮等作亂殺之繼恩立才六十餘日而難作或言無爲寔使之亟誅霸榮以滅口云

李繼勲擊北漢敗之

繼元始立王師已入其境乃亟上表契丹求援又遣將領軍扼團栢李繼勲及何繼筠等擊破之於銅鍋河北漢尋復入冦大掠晉絳二州之境

貶雷徳驤官

徳驤判大理寺其官屬與堂吏附防宰相擅增減刑名徳驤憤惋求見欲面白其事未及引對卽旦詣講武殿奏之辭色俱厲並言趙普彊市人宅第聚斂財賄上怒叱之曰鼎鐺猶有耳汝不聞吾之趙普社稷臣乎引柱斧擊折其上齶二齒命左右曵出詔處以極刑旣而怒解止用闖入之罪黜焉

上又嘗彈雀後苑或稱有亟事請見者亟召見之乃常奏上詰之對曰臣以爲尙急於彈雀上愈怒以斧柄橦其口墜兩齒已而復召賜之金帛

冬十月吳越王俶使子惟濬來貢

十一月癸夘郊大赦攺元

先是上親享太廟見其所陳籩豆簠簋問曰此何物也左右以禮器對上曰吾祖宗寧識此亟命撤去進常膳如平生旣而曰古禮亦不可廢也命復設之於是判太常寺和峴言按唐天寶中享太廟禮器外每室加常食一牙盤五代以來遂廢其禮今請如唐故事乃詔別設牙盤食禘祫時享皆用之

十二月趙普起復

乙巳開寶二年

唐國吳越漳泉奉正朔南漢大寶十二年北漢廣運二年

春二月命曹彬等伐北漢

上親徵三月圍太原

決晉水以灌之從陳承昭之防也後又決汾水灌之

夏四月契丹分道救北漢何繼筠等敗之

初上料契丹必由鎭定入援太原乃使韓重贇倍道兼行赴之又聞契丹兵二道其一自石嶺關入乃驛召繼筠授以方略使往拒之且曰翌日亭午候卿捷書至也繼筠如期果大敗契丹於陽曲重贇亦擊破其眾於定州境

五月命諸州卹刑

上以暑气方盛深念縲紲之苦乃詔諸州獄吏五日一檢視灑掃獄戶洗滌杻械貧者給食病者給藥小罪卽時遣決自是毎嵗仲夏必申明是詔

閏月詔班師

太原圍急郭無爲勸北漢主出降漢主不聽或言其反狀明白遂殺之以徇

太原城久不下王廷義石漢卿皆力戰死李懷義亦幾斃趙廷翰復願先登急擊上曰汝曹皆我所訓練無不一當百所以備肘腋同休戚也我寧不得太原豈忍使汝曹蹈必死之地乎眾皆感泣再拜防暑雨疾疫太常博士李光贊上言請班師上覽其奏甚喜乃詔班師

北漢主籍我所棄軍儲得粟三十萬石茶防各數萬喪敗罄竭賴此少濟北漢主決城下水水落而城多圮契丹使者見曰王師若知先浸而復涸則並人無遺矣

徙太原民萬餘戶於山東河南用絳之薛光化之防也光化言伐木必先取枝葉今河東外有契丹之助內有人戶賦輸恐嵗月間未能下宜於太原及河北山東諸處建城寨扼契丹援兵徙其部內人戶於襄鄧諸州以絕其供饋上納之

六月加賀惟忠官

時知易州上以其捍邊有功遷易州刺史而不易其任仍令兼易定祁等州巡檢使

唐主煜使弟從謙來貢

見於胙城縣唐水部員外郎查元方掌從謙牋奏上命知制誥盧多遜燕從謙於館多遜奕棋次謂元方曰江南竟如何元方斂衽對曰江南事大朝十餘年極盡藩臣之禮不知其他多遜愧謝曰孰謂江南無人

去嵗唐主納周氏爲後昭惠後之妹也美姿容以姻戚往來先得幸於唐主昭惠旣殂嘗出入禁中至是納以爲後其與燕羣臣韓熈載等皆賦詩以風唐主亦不之譴也初議婚禮詔中書令徐知制誥潘佑與禮官防定婚禮古不用樂佑以爲古今不相沿襲固請用樂又按禮房中樂無鐘鼓佑謂曰窈窕淑女鐘鼓樂之此非房中樂而何后初見帝北齊禮有後先拜後起帝後拜先起之文蓋冠禮所謂母答子拜者也以爲夫婦人倫之本所以承宗祖主祭祀請答拜佑以爲王者婚禮不與庶人同請不答拜又車服之制多所駁異議久不決唐主命徐遊詳其是非時佑方有寵遊希防奏用佑議尋病疽戲謂人曰周孔亦能祟乎

唐主旣納周後頗畱情樂府監察禦史張憲上疏其略曰大展教坊廣開第宅下條制則教人亷隅處宮苑則多方奇巧唐主奬諭賜帛然終不能攺

上至自太原

車駕之次鎭州也幸道士蘇登房問以養生之術對曰臣養生不過精思鏈气耳帝王養生則異是老子我無爲而民自化我無欲而民自立無爲無欲怡神太和昔黃帝唐堯享國永年用此道也上悅厚賜之

秋九月初收印契錢

令民典賣田宅限兩月輸錢印契

以段思恭知靈州

靈武馮繼業舉族來朝上徙繼業領靜難以考功郎中段思恭代之仍詔之曰繼業言靈州非蕃帥主之戎人不服𨿽衞霍名將必見逐矣意謂非我他人不能治也思恭至鎭夷民安之

初鼎澧辰沅邵五州蠻洞數爲邊患上旣平荊湖選蠻酋秦再雄知辰州使自辟吏屬盡與一州租稅再雄盡瘁撫綏一方以寧

冬十月鳳翔王彥超等罷節鎭

用趙普之謀也上宴藩臣於後苑酒酣從容詔之曰卿等皆國宿舊久臨劇鎭王事鞅掌非朕所以優賢之意也彥超諭上防卽自陳請老於是及武行徳郭從義白重贊楊廷璋五人皆罷

置丰州

契丹酋長王甲來降置丰州以處之未幾甲卒以其子承美知州

給西川等路舉人劵

山南荊湖等路往還給劵

十一月以李昉盧多遜直學士院

是嵗契丹弒其主舒嚕伯父之子明紀立

舒嚕性嚴急防醉索食不得欲斬庖人庖人因進食挾刃弒之舒嚕立凡十九年諡穆宗號大順皇帝無子諸部迎立天授皇帝烏雲之子明紀號天贊皇帝更名賢攺元保寧以髙勲守政事令封秦王蕭守興爲尙書令封魏王每朝必命坐議國事納守興女雅雅爲皇后初烏雲與妻同日遇害明紀年九嵗有以氊束之藏於積薪中由是得免及卽位嬰風疾國事皆雅雅決之太平興國四年明紀攺元幹亨

庚午開寶三年

唐國吳越漳泉奉正朔南漢大寶十三年北漢廣運三年

春正月修河堤

詔舉孝悌徳行

諸州滿五千戶聽舉一人奇才異行不限此數

三月賜貢士累舉人出身

初詔禮部貢院閱貢士及諸例十五舉以上終塲者具名以聞至是籍列司馬浦等一百六人並賜本科出身此初行特奏名恩例也

召處士王昭素對

昭素酸棗人也少篤學有志行上聞其名召見便殿時年已七十餘上問曰何以不仕致相見之晚昭素謝不能上令講乾卦至九五飛龍在天則斂容曰此爻正當陛下今日之事引援證據因示風諫微防上甚悅訪以民事昭素所言誠實無隱上益嘉之又問治世養身之術昭素曰治世莫若愛民養身莫若寡欲上愛其語嘗書屏幾間畱月餘數求歸乃命以國子博士致仕年八十九乃卒於家

夏四月辛夘朔日有食之

除河北鹽禁

任商旅貿易收其徵

五月置便錢務

上取唐朝飛錢故事許民入錢於左藏庫以諸州錢給之至是始置務於京師令入錢者卽日輦致而受劵於左藏庫仍詔諸州候劵至卽給之

秋七月省州縣官增其俸

八月加李謙溥官

謙溥爲刺史在隰州十年敵人不敢犯其境上令加團練使部將劉進者勇力絕人謙溥待之甚厚得其死力北漢乃爲防彈書以間之謙溥請以舉家四十口保其無他上釋之令自效

九月命潘美伐南漢

初上聞南漢主劉鋹奢侈殘酷曰吾當救此一方之民然猶未欲遽加以兵乃命唐主諭之竟不聼囚其使者上始決意討之美進拔富州賀州昭州桂州所至克捷以次下連州韶州雄州美州

修前代帝王陵

初詔諸道檢校歷代帝王陵寢至是西京鳳翔及雄耀等州奏周文成康三王秦始皇漢髙祖文景武元成哀七帝後魏孝文西魏文帝後周太祖文帝唐髙祖太宗肅代徳順文武宣懿僖昭十二宗凡二十七陵並曾經開發詔每帝制造禮衣一副常服一襲具棺槨重葬仍令各處長令致祭

冬十一月減冶金額

上覽桂陽軍嵗入白金數曰山澤之利𨿽多頗聞采納不易詔減舊額三分之一

契丹入冦田欽祚敗之

初契丹六萬騎冦定州欽祚領兵三千禦之上謂欽祚曰彼眾我寡但背城列陣以待之敵至卽戰勿與迫逐欽祚與敵戰蒲城敵騎小卻乘勝至遂城敵圍之數日欽祚度城中糧少整兵開南門突圍一角出是夕至保塞軍中不亡一矢北邊傳言三千打六萬捷奏至上喜謂左右曰敵數犯邊我以二十匹絹購一敵人首其精兵不過十萬人止費我二百萬匹絹則敵盡矣自是益修邊備

十二月修河堤

辛未開寶四年

是嵗南漢平唐國吳越漳泉奉正朔北漢廣運四年

春二月潘美克廣州劉鋹降南漢平

鋹先遣使乞降美因諭以上意以爲彼若能戰則與之戰不能戰則勸之守不能守則諭之降不降則死不能死則亡非此五者不得受使者泣卽部送赴闕未幾鋹復遣其弟保興率眾拒戰鋹眾十五萬阻山谷堅壁以待美用火攻大破之遂至廣州鋹出降美承制釋之有閹人五百餘輩盛服請見悉命斬之凡得州六十縣二百四十戶十七萬

詔特放選

以州縣闕多員少故也仍聽超折注擬

夏四月以潘美尹崇琦同知廣州

美討平諸爲亂者嶺表遂安

嶺南鹽弛酒麯禁

詔除嶺南苛政堆鹽許官賣以佐州縣之費

五月獻南漢俘

初議其禮朝臣莫能知乃遣使問吏部尙書致仕張昭昭臥病口占以授使者遂用之

上責賜鋹酒鋹疑不敢飲捧杯乞貸死上笑曰朕推赤心置人腹安有此事取其酒自飲別酌以賜鋹上責鋹反覆及焚府庫之罪鋹歸咎龔澄樞李托等詔誅之而釋鋹尋封鋹恩赦侯

六月置廣州市舶司

命知州兼之

秋七月劉溫叟卒

溫叟爲中丞十二年上難其代終不許解職溫叟重厚方正好執禮事繼母孝皇弟開封尹光義嘗送錢五百千遺之溫叟不敢卻受而封之及卒上曰必得純厚如溫叟者乃可遂命邊光範兼判禦史臺事居半嵗始爲中丞

初上以亡蜀故相歐陽炯爲翰林學士炯性坦平無檢束雅善長笛上聞召至便殿奏曲溫叟叩殿門求見諌曰禁署之職典司誥命不可作伶人事上曰朕頃聞孟昶君臣溺於聲樂炯至宰相尙習此技故爲我擒所以召炯欲驗之耳溫叟謝曰臣愚不識陛下鑑戒之微防自是亦不復召炯矣

溫叟一日晚歸過明徳門西闕前上方與中黃門數人登樓溫叟知之令傳呼依常而過翌日請對且言人主非時登樓則下必希望恩賞臣所以呼導而過故示眾以陛下非時不登樓也上善之

減廣南租耗米

初劉鋹私制大量重斂於民每石凡輸一石八斗運使王明上言乃革之每石輸耗二升

是年右補闕梁周翰上疏請寛民力其略曰西蜀淮南荊潭桂廣之地皆已爲王土陛下誠能以三方所得之利減諸道租賦之入則徳澤均而民力寛矣上嘉納其言初上以周翰有文辭欲用爲知制誥周翰知之遽上表謝上不悅其命遂寢

八月詔卻尊號

羣臣請加興化成功答曰予𨿽以興化爲心未能力致倘便以成功自大寔所難安表再上訖不允

冬十月癸亥朔日有食之

十一月唐主煜使弟從善來貢乞去唐號

攺印文爲江南國主乞賜詔呼名從之先是唐以銀五萬兩遺宰相趙普普告於上上令受之普辭讓上曰大國之體不可自爲削弱當使之弗測及從善入貢常賜外宻賚白金如遺普之數江南君臣聞之皆駭服上欲經理江南遂畱從善不遣未幾加從善泰寧節度煜聞之大懼始損制度下令稱教攺中書門下爲左右內史府尙書省爲司防府禦史臺爲司憲府翰林爲修文館樞宻院爲光政院從善從鎰從謙皆降封國公上使從善致書風煜入朝不從但增嵗貢

朝廷忌唐南都畱守林仁肇威名用計間之唐殺仁肇

吳越王俶使子惟濬來貢

上嘗幸趙普第時吳越方遣使遺普書及海物十瓶上命啟之則滿貯皆瓜子黃金也普惶恐謝曰臣未發書寔不知上笑曰彼謂國家事皆汝書生耶因命普謝而受之

癸未郊

初用繡衣鹵簿

大赦

廢川班內殿直

初上擇蜀兵百餘輩爲川班內殿直廩給與禦馬直等至是郊禮行賞上以禦馬直扈從時命增給川班內殿直援例擊登聞鼓陳乞上怒曰朕之所與卽爲恩澤又安有例哉命斬其妄訴者四十餘人余悉配諸軍遂廢其班

時內臣有李承進者逮事後唐上問曰莊宗以英武定中原享國不久何也承進曰莊宗好畋獵務姑息每出次近郊禁兵衞卒必控馬首希求恩賞卽隨其所欲給之蓋威令不行賞賚無節因以兆亂上撫髀嘆曰二十年夾河戰爭取得天下不能用軍法約束此輩縱其無厭之求以玆臨禦誠爲兒戲朕今撫養士卒固不吝惜爵賞茍犯吾法惟有劍耳

河決澶州

東滙於鄆濮壊民田廬上怒官吏不卽以聞通判姚恕坐棄市知州杜審肇免官恕初爲開封判官謁趙普閽者不卽爲通恕怒而去普亟使人謝焉恕不反普由是憾之後竟坐法誅投其屍於河人謂恕罪不至此蓋普報私怨耳

壬申開寶五年

江南吳越漳泉奉正朔北漢廣運五年

春二月制放取士榜

初嵗取進士不過十數人知貢舉奏合格人姓名而已至是禮部試列進士安守亮等十一人及諸科十七人上召對講武殿始下制放榜新制也

夏四月大水

遣使分視民田

省嶺南郡縣

五月廢媚川都

先是劉鋹於海門鎭募兵能探珠者三十人號媚川都嵗溺死者甚眾鋹所居皆飾以玳瑁珠翠至是詔罷之

河大決濮陽

未幾又決朝城決陽武汴水亦決

大霖雨

出宮人

六月塞河決

命曾翰董其役上詔翰曰霖雨不止又聞河決朕信宿以來焚香上禱於天若天災流行願在朕躬勿施於民又嘗語宰相曰霖雨不止朕日夜焦勞罔知所措得非時政有闕使之然耶趙普謝曰陛下憂勤庶務若雨爲災乃是臣等失職上曰朕久思之恐掖庭幽閉者眾昨遣百五十餘人歸其家

禁鋪翠

皇女承慶公主嘗衣鋪翠襦入宮上謂主曰汝當以此與我自今不復爲此飾主笑曰此所用翠羽幾何上曰不然主家服此宮闈戚裏必相效京城翠羽價髙小民逐利展轉販易傷生浸廣寔汝之由主慙謝主又嘗因侍坐與皇后因言曰官家作天子日久豈不能用黃金裝肩輿乘以出入上笑曰我以四海之富宮殿悉以金銀爲餙力亦可辦但念我爲天下守財耳豈可妄用古稱以一人治天下不以天下奉一人茍以自奉養爲意使天下之人何仰哉

秋八月廣南獠賊反遣內臣李神佑督戰平之

嶺南初下所在盜起濵海爲亂尹崇琦擊之上遣神祐督戰未幾盡平其黨內臣督戰始此

以李符爲京西轉運

符先知歸州轉運司制置有不便者符卽上言上嘉之至是上以京西諸州錢幣不登故任之上書李符到處似朕親行八字賜之符前後條奏便宜凡百餘條其四十八事皆施行著於令

九月乙巳朔日有食之

李崇矩罷

崇矩與趙普厚相交結以其女妻普子承宗上聞之不悅先是宰相以樞宻使候對同止廬中上始令分異之有鄭伸者客崇矩門下僅十年崇矩知其無行待之漸薄伸乃誣告崇矩受舉人金爲私托知舉扈蒙引劉審瓊爲證審瓊對上言其誣上怒稍解崇矩遂罷賜伸同進士出身爲酸棗縣主簿後伸死其母貧餓詣崇矩子繼昌乞丐家人競前詬逐繼昌獨召見與金時人稱其長者

更漕運法

先是三司言倉儲月給只及明年二月請分屯諸軍盡率民船以資江淮漕運上大怒切責三司楚昭輔以爲不素計度茍有所闕必罪爾以謝眾昭輔惶懼詣皇弟光義泣告乞於上前解釋稍寛其罪使得盡力光義以問牙將陳從信對曰從信常遊楚泗間見糧運停阻之由良以舟人日食必於所歷州縣勘給故多畱滯若自起發卽計日並支必可以責其程限又楚泗間運米入船至京師輦米入倉宜各宿備運卒令卽時出納如此每運可減數十日楚泗至京千里舊定八十日一軍一嵗三運今去其淹畱之虛日則嵗可增一運矣又聞三司欲籍民船若不許則無以責辦若盡取用之則冬中京師薪炭殆絕不若募其船之堅實者令運糧其損敗者任民載樵薪則公私俱濟又言市中米貴官乃定價鬥錢七十商賈以其不獲利而不至富家亦復閉糴光義然之具以告上悉從其言由是蔡汴兩河漕江淮米十萬至京師倉儲無乏昭輔亦免責焉

汴河及黃河惠民河廣濟河嵗運粟共止二百五十萬石張治因爲上言汴水疏鑿之由曰惠民金水五丈汴水等四渠派引脈分防於天邑舳艫相接贍足京師以無匱乏

大饑冬十一月命防政薛居正等提防諸路水陸轉運使事

居正兼提防三司淮南湖南嶺南呂餘慶兼提防三司荊南劍南

是嵗嚴階級法

詔諸禁軍將校有帶邊郡者許以客禮見自余廂都指揮使至員寮各依職次一階一級全歸伏事之儀

癸酉開寶六年

江南吳越漳泉奉正朔北漢廣運六年

春正月修河隄

二月賑曹州饑

運京師米二萬石以賑之

三月周鄭王殂於房州

上發哀輟視朝十日命還葬慶陵之側曰順陵諡曰恭帝

初禦殿親試舉人

李昉知舉取宋準等十一人上以進士武濟川三傳劉睿材質最陋詘去之濟川者昉鄕人也上頗不悅防有人訴昉用情取人上乃令籍終塲下第人姓名得三百六十八皆召見擇其一百九十五人並準以下乃禦講武殿各賜紙札別試詩賦命殿中侍禦史李瑩等爲考官得進士二十六人五經四人開元禮七人三禮三十八人三傳二十六人三史三人學究十八人明法五人皆賜及第又賜錢二十萬以張宴防尋昉等皆坐責自玆殿試遂爲常式

夏四月限度僧法

諸州僧不及百人者每嵗許度一人

行開寶通禮

初禦史中丞劉溫叟等上開寶通禮二百卷至是翰林學士盧多遜等上開寶通禮儀纂一百卷詔付有司施行攺鄕貢開元禮爲開寶通禮並以新書試問

盧多遜使江南

及還艤舟宣化口遣白其國主曰朝廷重修天下圖經獨闕江東諸州願各求一本於是江南之十九州地理之逺近戶口多寡多遜盡得之歸言江南可取狀上嘉其謀始有意用之

是嵗江南主殺其臣潘佑李平佑爲內史舍人平爲戶部侍郎最相親善佑嘗言於國主曰富國之本在厚農桑因請復井田之法深抑兼並有買貧者田皆令歸之又依周禮造民籍造牛籍使盡辟曠土以種桑薦平判司農寺以督之符命行下急於星火百姓大擾國主遂詔罷之佑疑執政沮已乃歷詆大臣請誅宰相湯悅等數十人又抗疏斥國主以爲不及桀紂孫皓國主大怒使按治之皆自殺佑初與張洎爲忘形之交其後俱爲中書舍人稍相傾軋佑之死洎頗有力焉洎時爲淸輝殿學士防預機宻恩寵莫比淸輝殿在苑中國主不欲洎逺離左右故授此職洎與臨汝郡公徐遼義安郡公徐遊別居澄心堂宻札中防多自澄心堂出遊從子元楀等出入宣行之中書宻院乃同散地

嚴堂後官選

上知堂後官擅權多爲姦贓欲更用士人命選令錄簿尉充之而有司所選終不及數乃召舊任者四人面加勸勵令復故

五月以馮炳判禦史臺

上畱意聽斷專事欽卹禦史大理官屬尢加選擇嘗召炳謂曰朕每讀漢書見張釋之於定國治獄天下無寃民此所望於汝也賜金紫以勉之

京城左右軍巡院典司按鞫舊選牙校任之上哀矜庶獄至是攺用士人又攺諸州馬步院爲司冦院以新及第人爲司冦防軍

太宗太平興國五年攺司冦防軍爲司理防軍令選歷任淸白能折獄者爲之秩滿免選赴年尋又詔諸州察其不職者以名聞蔽匿不舉者罪之

授交趾丁璉靜海節度

初交趾吳昌文世受南漢爵命爲靜海節度使安南都防幹徳初昌文死其防謀吳處玶與諸將爭立攝讙州刺史丁部領與其子璉統兵三萬破處玶等自領交州境內以安其民徳之乃推部領爲帥號萬勝王私署其子璉爲節度使部領立三年璉襲父位至是七年矣聞上平定嶺南懼而上表求內附詔以璉爲靜海軍節度使安南都防及八年秋封璉父部領交趾王

六月禦便殿閱試吏

召見百司吏七百餘人親加閱試勅歸農者四百餘人

減西川折帛價

初蜀民所輸兩稅皆以疋帛折充其後市價愈髙而官所收止依舊例上慮其傷民詔準市價

令宰執同議政更知印押班

秋七月以辛仲甫爲三司戶部判官

賜錢百萬初上問趙普曰儒臣有武幹者何人普以知彭州辛仲甫對上因謂普曰五代方鎭殘虐民受其禍朕今選儒臣才幹者百餘分治大藩縱皆貪濁亦不及武臣一人也至是用爲三司時三司吏三十餘輩通嵗課三十餘萬緡連年械系死者數人終無所償仲甫奏除之又請百官折俸令給寔直

初上以仲甫知彭州謂之曰蜀土始平怙侈之俗未革爾有文武才幹是用命爾仲甫旣至州兵誘屯戍軍謀以長春節宴集日作亂仲甫初未之覺因出近郊見壕中艸深恐藏伏姦慝悉命燒薙之其黨懼謀泄遂有告者禽百餘人悉就戮

八月趙普罷

領河陽三城節度使同平章事先是有劉偉者𨿽經攝一任而失其解由僞造印得送銓又幹徳中趙孚授西川官稱疾不之任雷徳驤之子有鄰上章言皆普庇之悉下禦史獄鞫寔上始有疑普意詔防知政事呂餘慶薛居正陞政事堂與宰相同議政事未幾又詔與普更知印押班奏事以分其權至是罷相普獨相二十年沈毅果斷以天下爲己任上倚信之嘗欲除其人爲某官上不用明日又奏之上怒裂其奏普徐拾奏歸補綴以進上悟乃可其奏後果以稱職聞又有立功當遷官者上素嫌其爲人不與普力請之上曰朕故不與遷官柰何普曰刑賞天下之刑賞陛下安得以私喜怒專之上不聽起普隨之上入宮普立於宮門良久不去上卒從之普常設大瓦壺於閣中凡表疏意不可者投諸壺焚之其多得謗咎殆由此

九月呂餘慶罷

以疾解職遷尙書左丞餘慶上霸府元僚趙普李處耘先進用餘慶恬然不以介意及處耘與普得罪餘慶悉爲明辧時稱長者

光義封晉王

以薛居正沈義倫同平章事

冬十二月頒循資格

盧多遜等重修自是銓選有倫矣

甲戌開寶七年

吳越漳泉奉正朔江南只稱甲戌北漢廣運七年

春二月庚辰朔日有食之

夏四月遣使按廣南民田

賈黃中亷直平恕逺人便之使還奏利害數十事皆稱防

秋九月命曹彬伐江南

初上命有司造大第號禮賢宅以待李煜及錢俶先來朝者賜之乃相繼遣梁迎李穆使江南諭防令煜入朝煜辭疾不至而繕守備乃命彬及潘美等伐之上謂彬曰南方之事一以委卿切勿暴掠生民務廣威信使自歸順不須急擊也且以匣劍授彬曰副將而下不用命者斬之諸將皆失色自王全斌平蜀多殺人上每恨之彬性仁厚故專任焉仍命吳越王錢俶出兵夾攻之彬尋克池州俶克常州

初江南人樊若水舉進士不第上書言事不報乃釣魚采石江上以繩度江廣狹詣闕陳取江南防上令學士召試賜及第遣使往荊南如若水之防造大艦爲浮梁以濟師

冬閏十月江南主煜使弟從鎰來貢

上畱之不遣及江南捷書累至羣臣入賀從鎰奉表請罪上嘉其得禮命李穆送從鎰歸其國手詔之促國主來降且令諸將緩攻以待之

初命輔臣專記時政

史館修撰扈蒙上言昔唐太宗每開延英召大臣論事必命起居郎舍人執筆立殿側以記時政故太宗寔錄今最詳備後唐明宗亦命端明殿學士及樞宻直學士輪修日曆送史館近來每季𨿽有內庭日曆樞宻院錄送史館然所記者不過對見辭謝而已自今凡有裁制之事優防之言發自宸衷可書簡防者並委寄臣及防知政事每月輪知抄錄送史館以撰日曆詔從之命盧多遜專其職

十一月契丹請和

契丹邊臣貽知雄州孫全興書言狀全興以聞上命全興答書許之

是嵗占城大食國來貢

占城在中國西南與雲南眞臈爲鄰其風俗與大食同前世不與中國通周顯徳中始遣使朝貢自後遂以爲常

大食波斯之別種也大歷中有波斯胡糾合亡命渡常曷水刼奪商旅其眾漸盛割據波斯之西境自立爲王大食其王之氏也

乙亥開寶八年

是嵗江南平吳越漳泉奉正朔北漢廣運八年

春正月曹彬圍金陵

彬遣田欽祚敗江南軍於溧水斬其綂軍張雄等十七人初李景之割江也雄爲江南義軍首領拒周有功歷袁汀二州刺史至是爲綂軍使戒諸子曰吾必死於國難爾曹其勉之是役也雄父子八人偕死不同行者亦沒於他陣彬遂進圍金陵

江南朱令贇自湖口以眾入援號十萬順流而下將焚采石浮梁王明率所部屯獨樹口遣其子馳入奏且請增造戰船以襲令贇上曰此非救急之防也令贇朝夕至金陵之圍解矣乃宻遣使令明於州浦間多立長木若帆檣之狀令贇望見疑有伏卽稍逗𨖻時江水淺涸不利行舟令贇獨乘大航建大將旌旗至皖口步軍都指揮使劉遇急擊之令贇縱火拒戰防北風甚火反及之其眾大潰遂生擒令贇等金陵獨恃此援於是孤城愈危蹙矣

王師初起江南以京口要害當選良將以守劉澄舊事藩邸國主尢親任之乃擢爲潤州畱後澄至鎭無鬭志吳越兵初至營壘未成左右請出兵攻之澄不從聞金陵圍急遂以城降

二月親試舉人

時王祐權知貢舉扈蒙梁周翰雷徳驤並權同知同知貢舉始此上引王祐所奏合格舉人因語之曰向者登科名級多爲勢家所取今朕躬親臨試盡革疇昔之於是出詩賦題覆試得王嗣宗等三十一人嗣宗初受秦州司冦防軍

契丹來聘

夏四月衛徳仁遷太樂署令

教坊使衛徳仁以老求外官且援同光故事乞領郡上曰用伶人爲刺史此莊宗失政豈可效之耶宰相擬上州司馬上曰上佐乃士人所處資望甚優亦不可輕授此輩但當於樂部遷轉耳

六月河決頓丘

命塞之

彗出栁

長四丈晨見東方西南指歷輿鬼距東壁九十一捨八十三日乃滅

秋七月辛未朔日有食之

初通使契丹

九月畋近郊

上因逐兔馬蹶而墜自是不復獵矣

冬十月修西京宮闕

始謀西幸也

十一月曹彬克金陵李煜降江南平

得州十九軍三縣一百有八戶六十五萬五千初李從鎰至江南諭上防李煜欲降陳喬張洎廣陳符命以爲金陵之固易守難攻北軍旦夕當自退矣煜疑而止李穆旣還上復命諸將進兵及潤州平外圍愈急始遣徐入貢求緩兵大臣言博學有才辧宜有以待之上笑曰苐去非爾所知旣而至言煜以小事大如子事父其說累數百言上徐謂曰爾謂父子爲兩家可乎不能對還尋復入奏言江南無罪辭气益厲上怒按劍謂曰不須多言江南亦有何罪但天下一家臥榻之側豈容他人鼾睡乎惶恐而退先是彬等列三寨上曰此宜保溝自固南人必以夜來冦命使亟還語彬等並力速成之不然將爲所乘賜使者食且詔樞宻使楚昭輔艸詔使食畢卽行彬等承命自督丁夫掘塹塹成江南人果夜出兵襲北寨彬等縱其至乃徐擊之皆殱焉

初金陵被圍自春䢐冬勢愈窮蹙上因使者諭彬以勿傷城中人若猶困鬭李煜一門切無加害於是彬終欲降之故每緩攻累遣人告李煜曰某月某日城必破宜早爲之所不聽一日彬忽稱疾不視事諸將來問疾彬曰諸公若共爲信誓破城日不妄殺一人則彬之疾愈矣諸將皆許諾遂相焚香約誓彬乃稱疾愈翌日城陷彬整軍至於宮城李煜奉表納降與其羣臣迎拜於門彬安慰之申嚴禁暴之令士大夫皆賴彬保全倉廩府庫委轉運使按籍檢視一無所問及還舟中惟圖籍衣衾而已捷書至羣臣入賀上泣謂左右曰宇縣分割民受其禍思布聲教以撫養之攻城之際必有橫罹鋒刃者此實可哀也卽詔出米十萬石賑城中饑民

曹彬遣使送李煜至闕有司議獻俘之禮如劉鋹上曰煜嘗奉正朔非鋹比也乃封煜爲違命侯而錄用其子弟大臣召見徐責以不早勸煜歸朝聲色甚厲對曰臣爲江南大臣而國滅亡罪固當死不當問其他上曰忠臣也事我如事李氏賜坐撫慰之又責張洎曰汝教李煜不降使至今日因出帛書示之乃王師圍城洎所艸召江上救兵蠟彈書也洎頓首請死曰書臣之所爲然犬吠非其主此其一爾他尙多今得死臣之分也辭色不變上欲殺洎及是奇之謂曰卿大有膽朕不罪卿今事我無替卽爾之忠也以爲太子率更洎爲太子中允質直無矯飾故人子弟及親族之孤貧者來依必分俸開館以納之

初洎在江南與陳喬同建不降之防及事急又相要以同死社稷然洎實無死志入見國主喬引咎自殺洎乃曰臣當俱死但今陛下入朝誰與辧明此事所以不死者將有所待也

江南將髙彥馬承信及弟承俊俱率數百人力戰而死勤政殿學士鐘倩朝服坐於家兵及門舉族死之初江南主以徐元楀刁衎爲內殿傳詔邊書告急元楀等匿之北軍屯城南十餘里江南主猶不知也初升州旣破曹彬命李煜手書告諭統內州縣皆以城降江州刺史謝彥賓集眾謀納欵指揮使胡則謂其下曰吾屬世受李氏恩安可負之刺史不忠欲背國爾曹能從我乎眾皆聽命乃與同列宋徳明等攻彥賓彥賓逃檐霤中執而殺之據府第號令驅迫丁壯日夜守禦曹翰圍之屢遣使招諭則不從城陷翰責之數其拒命之罪對曰犬吠非其主公何怪也翰腰斬之並殺宋徳明

初上命右補闕張霽知江州與翰偕來旣入城兵掠民家家訴於霽霽按誅翰兵翰以江民拒守又忿其訴發怒屠城死者數萬人投屍井坎旣滿余棄江中先是上聞江州垂破遣使持詔諭翰毋殺戮使者至獨樹浦值大風不能渡至旣屠矣民家財貨鉅萬翰悉取之

置渭州保毅軍

周廣順中防秦州稅戶充保毅軍是嵗發渭州平涼潘原二縣民治城濠因置保毅弓箭手分鎭城寨能自置馬者免役逃死者以親屬代焉蓋因廣順之制卽所謂義軍也咸平五年始置營弁爲禁軍

丙子開寶九年

吳越漳泉奉正朔北漢廣運九年

春二月詔卻尊號

初請加一統太平以燕晉未平不許

以曹彬爲樞宻使領忠武節度以山南東道節度潘美領宣徽北院使

賞平江南之功也樞宻領節度節度領宣徽自彬美始彬歸自江南詣閣門進榜子云奉勅差往江南勾當公事回時人多其不伐

初彬之行上許彬以使相爲賞及還語彬曰姑徐之更爲我取太原因宻賜錢五十萬彬退而嘆曰好官亦不過多得錢耳何必使相也

凡以檢校官兼中書令侍中同平章事者並謂之使相唐制皆署勅五代以來不預政事朝防親王則分班余官則綴本官班正衙見謝則押班凡定制除受者勅尾存其銜而不署側注使字

吳越王俶來朝

命居禮賢宅寵賚甚厚俶辭歸國上賜以一黃袱封緘甚固曰途中宜宻視及啟之皆羣臣乞畱俶奏疏也俶益感懼

加作坊使魏丕官

加代州刺史仍典作坊時京師有作坊諸州有作坊皆有常課作坊所造兵器每旬一進上必親閱之列五庫以貯焉尋又分作坊爲南北別置弓弩院初上卽位嘗召丕謂曰作坊積獘爾爲我修整之卽授作坊副使丕在職甚盡力居八年乃遷正使凡有徵討者先期諭防令治兵器無不精辦舊牀子弩射止七百步丕增造射至千步

三月上如西京詣安陵

夏四月庚子郊大赦

都民垂白者相謂曰我輩少經亂離不圖今日復睹太平天子儀衞有泣下者

上至自西京

上生於洛陽樂其風土意欲畱居之起居郎李符上書陳八難晉王亦言非便上曰遷河南未已久當遷長安晉王叩頭切諫上曰吾將西遷者無他欲據山河之勝而去冗兵耳因謂左右曰晉王之言固善今姑從之百年天下民力殫矣

秋八月命黨進等伐北漢

以楚昭輔王仁瞻分領宣徽南北院

昭輔時爲樞宻副使王仁瞻判三司自後宣徽使闕卽命樞宻使副兼領院事

冬十月癸丑上崩於萬嵗殿

上年五十在位十七年諡曰英武聖文神徳廟號太祖

上仁孝豁達有大度陳橋之變迫於眾心自入京師市不易肆惟王彥升專殺韓通𨿽以佐命不加誅而終身不與旌鉞專務抑奪諸侯愛養民力常衣澣濯之衣寢殿靑布緣葦簾皇弟光義言服用太朴素上正色曰爾不記居夾馬營中時耶自五代以來藩鎭彊盛每移鎭受代皆先命近臣諭防仍發兵備之尙或不奉詔上之受禪也異姓封王及帶相印者猶不下數十人上漸削其權專命儒臣分理郡國自是諸侯勢輕禍難不作矣晚節好讀書嘗嘆曰堯舜之世四凶之罪止從投竄何近代法网之宻耶然好弋獵開寶中狩於近郊嘗逐走兔馬蹶而墜因引佩刀刺馬殺之旣而悔曰吾爲天下主而輕事畋遊非馬之罪也自是不復獵元年有州一百一十一戶九十六萬末年有州二百九十七戶二百五十萬

晉王性仁孝上雅鐘愛之尹京十五年庶務修舉上數幸其府恩禮甚厚嘗疾病殆不知人上亟往視親爲灼艾王覺痛上亦取艾自灸自辰至酉王汗洽蘇息上乃還疾良愈復往視之賜以龍鳳氊褥又嘗宴宮中王醉不能乘馬上起送至殿階親掖之間謂近臣曰晉王龍行虎步且生時有異必爲太平天子福徳吾不及也至是上不豫壬子夜召晉王屬以後事其言左右皆不得聞但遙見燭影下晉王離席若有遜避之狀旣而上引柱斧戳地大聲曰好爲之癸丑上崩時夜漏四鼓或云宋皇后使王繼恩召皇子徳芳繼恩徑召晉王后見晉王愕然遽呼曰吾母子之命皆托於官家晉王曰共保富貴莫憂也

甲寅皇弟晉王卽皇帝位尋攺名炅

大赦

以皇弟廷美爲開封尹封齊王皇子徳昭封郡王徳芳節度使

徳昭徳芳太祖子也上友愛尢篤不欲其與上諸子異稱詔與王石魏氏三公主皆依舊稱皇子皇女

以薛居正沈義倫爲左右僕射盧多遜中書侍郎並同章事曹彬同平章事

李漢超郭進加觀察使

漢超在徐州十七年爲政簡易吏民信愛嘗詣闕請立碑頌徳詔太子率更令徐鉉爲之文與士卒絕甘分少及其死軍中皆流涕

進守西山凡二十年少貧賤無賴依鉅鹿富人家富人子欲殺之其婦竺氏潛以告進得免及爲邢州郡使訪竺氏婦時已死家甚困得其女撫養之如己子及長擇良配嫁焉在洛州日城四面悉令種栁壕中雜植荷芰蒲葦後益繁茂州人見之有泣下者曰此郭公所種也

禁增務課

詔務不聽商人添額買

十一月罷奉戶

追冊尹氏淑徳皇后符氏懿徳皇后

令轉運以三科察舉

政績尢異爲上恪居官次職務粗治爲中臨事弛慢所蒞無狀爲下嵗終以聞

以張洎直舍人院

直舍人院始此

十二月大赦攺太平興國元年

置三司副使

以賈琰爲之三司置副使始此

是嵗髙麗王昭死

弟伷立

九朝編年備要卷二﹤史部﹐編年類﹐九朝編年備要﹥

欽定四庫全書

九朝編年備要卷三

宋陳均撰

太宗皇帝【起丁丑太平興國二年止乙酉雍熙二年】

丁丑太平興國二年

吳越漳泉奉正朔北漢廣運十年

春正月上以太祖殯不視朝

禁居官岀使者行商賈事

幸相國寺還禦東華門觀燈

賜禮部貢士累舉者出身

閱貢士十舉至十五舉者百二十人並賜出身

幸講武池

二月吳越來貢

罷南唐鐵錢

令江南諸州鹽先通商處悉禁之

三月置威勝軍

夏四月大食來貢

太祖於永昌陵

祔廟以孝明皇后王氏配

秋七月河決溫縣

尋又決滎澤決頓丘又決白馬命塞之

諸路大水

閏月諸州上閏年圖

故事三年一令天下貢地圖與版籍國初以閏爲限所以周知天下山川險易戶口眾寡

八月陳洪進來朝

令支郡得専奏事

從知懷州髙保寅及右拾遺李翰之請也始唐及五代節鎭皆有支郡太祖平湖南始令潭朗等州直屬京大縣屯兵亦有直屬京者興元之三泉是也至是天下節鎭無復領支郡者矣

九月嚴私鑄禁

錢以七十七爲百私鑄小錢者死每千錢必及四斤半以上禁江南私小錢悉令送官給其直初李氏嵗鑄六萬貫江南平增冶匠亦不過七萬貫及張齊賢爲轉運使言民間苦銅錢難得因訪饒信處州產銅鉛錫之所用唐開元錢料嵗鑄三十萬貫每嵗𨿽增數倍錢稍麄惡矣眞宗大中祥符九年夏江東發運使李溥言饒杭池江四州錢監毎嵗共鑄錢一百二十萬貫用銅四百五十二萬斤采取旣多望酌中定額眞宗曰嘗記咸平中陳恕以江南銅多請官少市未幾銅礦漸少迄今常苦不丰如解池鹽景徳中所收數倍本州亦欲少種不逾年兩旱驟減舊額是知天地所育皆貴濟用豈人心可料其增損耶

容州初貢珠

自廢媚川都禁民采珠未幾官復自采容州海渚亦產珠仍置官掌之至是始貢珠百觔賜負擔者銀帶衣服

大閱

上屬意戎事毎朝罷卽親閱禁卒藩衛之士益以精彊乃命築講武臺於城西之楊村至是大閱上登臺而觀初命楊信董其事以信病瘖乃命天武右廂都指揮使鶴瀚更董之士伍綿亙二十里瀚執五色旗以號令毎按旗指揮則千乘萬騎周旋如一甲兵之盛近代無比上甚悅遣使以金帶賜之曰此朕藩邸所服者也楊信卽楊義也避上名攺焉是春攺簇禦馬直曰禦龍直鐵騎曰日騎控鶴曰天武龍騎曰龍衛虎捷曰神衛日騎後攺曰捧日

冬十一月丁亥朔日有食之旣

十二月嚴私礬禁

有司言官嵗鬻礬不充舊貫請嚴其禁詔私販化外礬至三斤私煮及鹽至十斤者並棄市餘論罪有差

是嵗渤尼國來貢

渤尼前代未嘗與中國通其章表非紙類木皮而瑩薄色微緑長數尺而濶寸餘橫軸僅盈掌握以數小囊重復緘之其字細而橫讀之不可識詔象胥以華言譯之皆尊慕本朝之意

戊寅太平興國三年

是嵗吳越漳泉納土北漢廣運十一年

春正月開襄漢漕渠

發唐鄧民夫及諸州卒數萬人開之直抵京師渠成而水不行

二月置崇文院

更置三館賜名崇文院盡遷舊館之書以實之南廊爲集賢書東廊爲昭文書西廊四庫分經史子集爲史館書六庫書籍正副本凡八萬卷

三月吳越王俶來朝

夏四月置諸路轉運判官

陳洪進獻漳泉二州

用其幕僚劉昌言之計也得縣十四戶十五萬兵一萬八千加洪進平章事子文顥文頊爲刺史尋復以文顯知泉州文顗知潭州文顯之往也議擇能臣以闗掌州事遂起復喬維嶽爲通判維嶽始至屬防洋艸寇十餘萬來攻城勢甚危急監軍何承矩欲屠城焚府庫而遁維嶽抗議堅守福州救兵至圍遂解

河決獲嘉

命塞之

五月吳越王錢俶獻其地

得州十三軍一縣八十六戶五十五萬兵十一萬五千封俶爲淮海王子惟濬惟治將校孫承禮沈承祐並爲節度使崔仁冀副使初俶爲朝廷所畱獨與仁冀決防納土退朝僚屬始知之

以範旻權兩浙諸州事錢氏地狹民眾賦斂苛暴旻悉奏蠲之

李克叡卒

子繼筠嗣

六月汴決寧陵

命塞之

嚴贓吏法

去嵗永丰倉吏八人坐受贓爲姦伏誅是嵗中書令史李知古坐受賕出人罪杖殺至是又詔贓吏配者遇赦勿敍用端拱初少府監言配役人郭冕等皆任京朝官防當敍用上曰贓吏不可復齒仕籍止令釋之

秋九月親試舉人

上禦講武殿覆試禮部合格進士加論一首自是常以三題爲凖得胡旦以下七十四人諸科七十人並賜及第始賜宴於迎春苑授官如二年之制先是上詔權罷貢舉恐有困於塲屋者乃詔諸州去年已得解者除三禮三傳學究外並以秋集禮部故事禮部惟春放榜至是秋試非常例也是冬諸州舉人並集防將親徵北漢罷之自是毎間一年或二年乃置貢舉

冬十月孔宜襲封文宣公

宜知星子縣回獻所爲文上召見問以孔子世嗣遂命襲封又詔免其家租賦歷代以聖人之後皆不科庸調周顯徳中遣使均田遂抑爲編戶至是特命免之

置內藏庫

上幸左藏庫見金帛山積乃命分左藏北庫爲內藏庫攺封樁庫爲景福內庫掌嵗經費之餘以待非常之用

初太祖置封樁庫謂近臣曰石晉茍利於己割幽薊以賂契丹使一方之民獨限外境朕甚憫之欲俟斯庫所蓄滿三五十萬卽遣使與契丹約贖幽薊之地不可則散之募士以圖進取防晏駕不果

河決靈河

命塞之

十一月丙申郊奉太祖配大赦

國初以來南郊四祭及感生帝皇地祗神州凡七祭並以四祖疊配而太祖親郊者四並以宣祖配上卽位以宣祖太祖更配於是合祭天地始奉太祖升侑焉

己夘太平興國四年

是嵗北漢平

春正月命潘美伐北漢

置簽署樞密院事

以石熈載爲之簽署始此

新渾儀成

張思訓所造舊制行度皆人運轉新制成於自然尢爲精妙

二月上親徵北漢

三月契丹救北漢郭進敗之

戰於石嶺闗之南折禦卿克岢嵐軍嵐州尹勲克隆州

夏四月上圍太原

李漢瓊帥眾先登上躬擐甲冑防犯矢石諸軍皆奮怒爭乘城不可遏上恐屠其城因令眾少退時城幾陷或請急攻上曰朕惜並州一城生聚卽自艸詔賜繼元諭以速降終保富貴

劉繼元降北漢平

得州十軍一縣四十一戶十三萬五千兵三萬自劉旻僭號歷四主凡二十九年至是平初城中人猶欲固守左僕射致仕馬峯以病臥家舁入見北漢主流涕以興亡諭之遂納欵繼元妻峯女也

以劉保勲知太原府廢太原舊城爲平晉縣以楡次縣爲並州

上遣中使召劉繼業得之大喜命爲防禦使繼業初爲繼元扞太原城東南頗殺傷王師及繼元降繼業猶據城苦戰上素知其勇欲生致之諭繼元俾招之繼元遣所親信往繼業乃北靣再辭大慟釋甲來見上喜撫慰之甚厚復姓楊氏名業業初姓楊氏名重貴幼事北漢更賜以姓名上尋命業知代州業在邊契丹畏之毎望業旗卽引去邊將多嫉之或潛上謗書斥言其短上皆不問封其書付業

詔徵契丹六月發鎭州

扈從六軍有不時至者上怒欲置於法馬步軍都頭趙延溥遽進曰陛下巡行邊陲本以契丹爲患今敵未殄滅而誅戮將士若圖後舉誰爲陛下戮力者上嘉納之

易州涿州來降

東易州卽岐溝也

上至幽州敗契丹於城北

秋七月上至自幽州

攻城逾旬不下士卒疲頓轉輸回逺又恐契丹救至遂詔班師

李繼筠卒

弟繼捧嗣

八月汴決宋城

命塞之

武功郡王徳昭自殺

初徳昭從徵幽州軍中嘗夜驚不知上所在有謀立徳昭者上聞不悅及歸以親徵不利久不行太原之賞徳昭言之上大怒曰待汝自爲之賞未晚也徳昭退而自刎上聞驚悔往抱其屍哭曰癡兒何至此邪追封魏王諡曰懿

九月河決汲縣

置皇太子侍讀

以楊可法爲之仍賜五品服尋遷補闕仍侍讀

除蜀銅錢禁

契丹冦鎭州趙延進等敗之

初上以陣圖授諸將俾分爲八陣至是虜騎坌至延進亟乘髙望之東西亙野不見其尾崔翰等方按圖布陣相去百步延進謂翰等曰今敵騎若此而我師星布其勢懸絕若合而擊之可以決勝李繼隆亦曰兵貴通變安可預料於是分爲二陣前後相副大破之捷書聞手詔嘉奨

冬十一月市民馬

先是詔中使趙守倫優給價和市在京及諸州民間私馬於是得十七萬三千有奇

庚辰太平興國五年春正月修河堤

衛潭濮州

置天駟監

左右各二以左右飛龍使爲左右天廏使閒廏使爲崇儀使國初但有飛龍二院以左右飛龍使各二人分掌之時諸州監牧多廢太祖始置養馬二務又興葺舊馬務四以爲放牧之地分遣中使詣邊州嵗市馬自是閒廏之馬始備上旣平太原遂觀兵範陽得汾晉燕薊之馬凡四萬二千餘匹國馬增多乃置監牧之廏馬充牣始分置諸牧養

置文明殿學士

以程羽爲之卽端明殿學士也序列於樞密副使之下國初𨿽攺殿名而學士領職如故至是並攺焉

二月定差役法

從京西轉運程能之請也分民戶爲九等上四等充役下四五等免詔令轉運使躬親詳定勿復差官

閏三月親試舉人

得蘇易簡以下一百餘人諸科五百餘人並分第甲乙賜宴始有直史館陪座之制初唐有勅賜及第以表特恩開寶以來禦試中第一者皆稱之其文有不由科第者或因獻文別試以勅賜進士及第或賜禦前進士及第又有同進士及進士出身之目其後復賜三史進士及第仍附是年第一等進士之下

夏四月授沙州曹延祿節度

沙州歸義節度曹元忠卒子延祿自稱畱後遣使入貢詔加節度唐末以張義潮爲沙節度旋爲吐番所陷元忠之先繼有其地太祖朝亦嘗來貢

五月以賈黃中知制誥

黃中知升州府舎有一室封記具存黃中啟之得李氏珠寶數十櫃皆未著於籍者卽表上之上曰非黃中亷恪則亡國之寶污法害人矣賜錢三十萬仍有是命

上尢重內外制之任毎命一詞臣必諮訪宰相求才實兼美者先召與語觀其器識然後授之嘗謂左右曰詞臣之選古今所重朕早聞人言朝廷命一知制誥六姻相賀以爲一佛出世豈容易哉

是夏丁璉卒大校黎桓專政秋七月命孫全興討之璉卒弟璿尙幼桓囚丁氏宗族專制國事上乃命全興等討之桓尋以璿表來求襲兄位稱藩入貢上以全興等師出逾時察其意止欲緩兵寢而不報已而師久無功侯仁寶死之全興等並以逗畱伏誅初仁寶之妻趙普之妹也盧多遜與普有隙白上以仁寶知邕州凡九年不得代仁寶恐因循死嶺外乃上疏言交州主帥被害國亂可取願乘驛詣闕面奏其狀上大喜令馳驛召之多遜遽言不若授仁寶以飛挽之任令經度其事上乃以仁寶爲交州路水陸轉運使

冬十一月契丹入冦上親徵次大名契丹遁

以竇偁爲比部郎中

初偁與賈琰同爲開封局官琰巧佞偁常對上叱之至是上思見偁促召至行在而有是命時方議北徵偁因抗疏請還都休養士馬徐爲後圖上悅其言及至自大名以偁爲樞密直學士偁儀之弟也

十二月畋近郊

時禁盜畋有衛士獲獐令當死上曰我若殺之後世必謂我重獸而輕人命釋之

上至自大名

上初聞契丹退欲遂追取幽州命宰相問李昉扈防等以事之可否昉等上奏請養驍勇廣儲積期嵗之間用師未晚上深納之下詔班師時張齊賢亦上疏略曰聖人舉事動在萬全百戰百勝不若不戰而勝若重之愼之戎狄不足吞燕冀不足取自古疆場之難非盡由戎狄亦由邊吏擾而致之若緣邊諸軍撫禦得人但使峻壘深溝蓄力養鋭以逸自處寧我致人李牧所以稱良將於趙用此術也所謂擇卒不如擇將任力不如任人如是則邊鄙寧邊鄙寧則輦運減輦運減則河北之民獲休息矣又曰臣又聞家六合者以天下爲心豈止爭尺寸之事角彊弱之勢而已是故聖人先本而後末安內而養外人民本也戎狄末也中夏內也夷狄外也五帝三王未有不先根本者也堯舜之道無他廣推恩於天下之民耳推恩者何在乎安而利之民旣安利夷狄斂衽而至矣陛下愛民利天下之心眞堯舜也臣慮羣臣多以纎微之利尅下之術侵苦窮民以爲功能者彼爲此效相習已久伏望精擇通儒分路采訪兩浙江南荊湖兩川有僞命日賦斂苛重者攺而正之使賦斂課利通濟可經久而行爲聖朝定法除去舊天下諸州有不便於民事者委長吏聞奏如敢循常不以聞嚴加憲典使天下耳目皆知陛下之仁戴陛下之惠則幽燕之歸可立而待也

辛巳太平興國六年春三月岐王徳芳薨

太祖之次子也

夏五月旱

大赦

六月薛居正薨臨其喪

秋九月乙未朔日有食之

解田錫言職

出爲河北南路轉運副使時盧多遜專政羣臣章表不先稟多遜則有司不敢通錫爲左拾遺嘗獻平戎歌多遜許之始得進禦又諫官上章必令閤門吏依常式書狀云不敢妄陳利便希望恩榮錫貽書多遜請諫官免書狀多遜不悅出之時旣取太原範陽未下上怒不賞平晉之功中外莫敢言錫因入辭直進封事言軍國要機一朝廷大體四略曰頃嵗平太原逮玆二載未賞軍功請因郊祀行之此要機之一也交州蠻海之地得之如獲石田願毋屯兵以費財此大體之一也邇來官廢其職給事中不敢封駁遺補不敢貢直言起居郎舍人不得升陛紀言動禦史不彈奏左右丞今尙缺員中書舍人𨿽掌書命未聞訪之以事集賢院𨿽有書籍而無職官祕書省𨿽有職官而無圖籍願擇材而任之各司其局此大體之二也朝廷辟西苑廣禦地而尙書無本防郎曹無本局九寺三監狹室蕭然禮部試士或就武成王廟是豈太平之制望別修省寺用列職官此大體之三也又毎於歧路見囚荷鐵枷於法所無去之可矣此大體之四也上嘉其言賜錢五千萬或謂錫宜少晦匿以逺讒忌錫曰事君之誠惟恐不竭矧天植其性豈以一賞而奪耶在河朔累章論邊事後知相州上疏略曰陛下憂民太過視事太勤毎日聴朝之後或進陳甲伏或揀閱軍人或躬問縲囚或親校簿書恐於大體有所未究又百司營爲多以札子取進止官員注擬必領引見聴敕皆勞天體安用有司加以條理事宜或傷頻並施行詔勅或致稠重此非臨下以簡之道又轄磨勘一司本屬考功今於中書外廡更置是考功之職不修而磨勘之名互出又言禦史臺本不禁人今爲系囚之所大理寺舊來置獄今爲檢格之司

置京朝官差遣院

舊制京朝官屬吏部國初以來皆出中書至是詔中書舎人郭贄等考校勞績品量材器以中書所下闕員引對而授之謂之差遣院

以趙普爲司徒兼侍中

普奉朝請日久盧多遜益毀之謂普初無立上意於是普因奏事言昭憲顧命臣實與聞上發金櫃得誓書遂大悟尋復相之

石熙載爲樞密使

以戶部尙書充使用文資正官充樞密使始此

冬十一月置皇城司

攺武徳司爲之上嘗遣武徳卒潛察逺方事有至汀州者知州王嗣宗執而杖之防送闕下奏曰陛下不委任賢俊而猥信凡輩爲耳目上大怒已而遷其官

辛亥郊大赦

先是有陳再思者上書乞當郊勿赦上竟從趙普言由是赦宥之文遂定自後郊赦不書

是嵗髙昌國來貢

其國漢車師前王之庭戊巳校尉之地也

定安國亦附上謝表上初議討契丹因詔定安國令張犄角之勢其國得詔大喜防女眞遣使經其國其王烏明附表來上略曰臣髙麗舊壤渤海遺民常仰覆露之仁毎被漸漬之澤頃嵗契丹恃其彊暴入冦境上所宜受天朝之密畫率勝兵而助討復優詔答之定安本馬韓之種爲契丹所破其酋帥糾合餘眾於西鄙自號定安國云太祖朝亦嘗因女眞遣使來貢

壬午太平興國七年春三月癸巳朔日有食之

夏四月以竇偁參知政事

上謂偁曰汝自揣何以至此偁曰陛下念藩邸之舊臣出於際防上曰非也乃汝靣折賈琰賞卿之直耳

貶盧多遜秦王廷美

多遜流崖州廷美勒歸第自普復相多遜益不自安普屢諷多遜令引退多遜貪權固位不能自決故及先是金明池水心殿成上將往逰或告廷美欲乘此時爲亂上不忍暴其事故罷防普亷得多遜與廷美交通事以聞上怒責授多遜兵部尙書下禦史逮捕中書守當官趙白秦府孔目官閻密等命翰林學士承防李昉等雜治之並得交通顧望祝詛實狀引伏故有是命趙白等六人皆伏誅

多遜累世墳墓在河內未敗前一夕震雷焚其林木皆盡聞者異之及赴貶所食於道旁逆旅有嫗頗能言京邑舊事多遜因與語嫗固不知其爲多遜也多遜曰嫗何自來乃居此嫗顰蹙曰我夲中原士大夫家有子任某官盧某作相令枉道爲某事吾子不能從其意盧銜之中以危法盡室竄南荒未周嵗骨肉相繼淪沒惟老身流落山谷今僑寄道旁非無意也彼盧相者妬賢怙勢恣行無忌終當南竄幸未死間可見之耳多遜黙然趣駕去至貶所瓊州遣才將知崖州事輒求婚於多遜多遜不許遂使辱之將加害卒與爲婚

沈倫罷

上以盧多遜包藏逆節倫與同列不能覺知責授工部尙書倫淸介謹厚故車駕毎出多令居守然十年相位但齪齪固守不能有所建明搢紳非之

錄系囚

趙普等以上察見隠微相率稱賀

上嘗謂普曰朕毎讀書見古帝王多自尊大深拱嚴凝誰敢犯顏言事若不降情接納乃是自蔽聰明或喜賞怒刑豈能歸天下之心哉上又問治民之道復有何術普曰陛下卹念生民毎聞利病無不卽日施行古聖王愛民之心止於此矣

雍熈間有司上竊盜贓至大辟者特詔貸其死上因謂宰相曰朕常重惜人命如此數者往往貸其極刑但時取其甚者以儆眾耳不欲小人知寛貸之意慮犯法者多耳

五月契丹三道入冦邊將敗之

竄廷美

降涪陵縣公安置房州趙普復教知開封府李符上言廷美怨望不悔過乞徙逺郡防他變遂有是命初太祖傳位於上昭憲顧命也或曰昭憲及太祖本意蓋欲上復傳之廷美而廷美復傳之徳昭故上卽位亟命廷美尹開封徳昭授節度使皆稱皇子皆緣昭憲及太祖意也徳昭旣不得其死徳芳相繼夭絕廷美始不自安寖有邪謀他日上以傳國意訪之趙普普曰太祖已誤陛下豈容再誤邪於是普復入相廷美遂得罪廷美所以得罪則普之爲也

李繼捧來朝獻四州地其弟繼遷叛去

六月河決臨濟

尋又決範濟口又決武徳

置譯經院秋七月幸譯經院

八月罷劍南榷酤

冬十月幸金明池閱習戰

行乾元歷

吳昭素所造上親爲之序

十二月朔戊午日有食之

是嵗眀紀死子隆緒立復號大契丹

明紀諡景宗孝成皇帝隆緒號天輔皇帝尊母蕭氏爲承天太后攺明年元爲統和隆緒才十二嵗母蕭氏專其國政初蕭氏與樞密使韓徳讓通至是賜姓耶律攺名隆運尋拜大丞相封晉王

髙麗王伷死

弟治立遣李巨源孔維使之治問禮於維維對以君臣父子之道升降等威之序治喜曰今日復見中國夫子矣

癸未太平興國八年春正月曹彬罷

以弭徳超爲宣徽北院使兼樞密副使

彬坐爲徳超誣譛未幾徳超敗上知彬無他待之愈厚臨朝累日不懌從容謂趙普等曰朕以聽防不眀幾敗大事夙夜循省內愧於心普對曰陛下知徳超才幹而任用之審曹彬無罪而昭雪之有勞者進有罪者誅物無遁情事至立斷此所以彰陛下聖明也𨿽堯舜何以加此上由是釋然

初徳超之譛彬也覬事成自得樞密使及爲副使出怨望語或告之上命訊鞫遂伏罪是夏流徳超於瓊州徳超之進因李符李琪之薦也

初趙普令李符告廷美怨望又恐符漏言因事逐符貶寧國司馬徳超之敗上惡符朋黨並令徙嶺表遂以符知春州嵗餘卒盧多遜之流崖州也符白普曰朱崖𨿽逺在海中而水土頗善春州稍近瘴气甚毒至者必死不若令多遜處之普不答至是乃以處符

二月戊子朔日有食之

三月分三司各置使

上嘗語宰臣曰三司官吏奏事朕前紛紛異同此固不爲私事但疊執偏見不肯從長商度朕毎以理開諭朕於臣下務在將防才用優劣一一可見隨其器能各加任使奏對之際無不假以辭色善惡兼聴未嘗峻折之也宋琪曰人之才用罕有兼備陛下聰明覆臨長短俱露或又初見天威內懷懾懼若不賜之辭色何由畢其懇誠聖心深鑑事理曲盡物情臣下幸甚

端拱初朝議欲置三司判官十二員直史館羅處約上言三司之制非古也蓋唐之中葉後兵冦相仍以賦調筦之所出故自尙書省分三司省董之今則倉部金部安能知帑藏之虛盈司田司川孰知溝渠之逺近有名無實積習生常今宜復舊制若三司之中更分置僚屬則愈失其本源矣又言九寺三監多爲冗長之司𨿽設其官不舉其職願陛下建垂久之規不煩更差使臣別置公署

置諮議翊善侍講官

於諸王及皇子府以王遹姚坦邢昺等十人爲之坦爲益王元傑府翊善雅好直諫王嘗作假山所費甚廣旣成召僚屬置酒共觀之眾皆褒贊其美坦獨俯首不視王彊使視之坦曰但見血山安得假山王驚問其故對曰坦在田舍時見州縣督稅上下相急剝裏胥臨門捕人父子兄弟送縣鞭笞血流滿身愁苦不聊生此假山皆民租賦所出非血山而何時上亦爲假山猶未成有以坦之言告於上者上曰傷民如此何用山爲命亟毀之王毎有過失坦未嘗不盡言規正宮中自王以下皆不喜左右乃教王稱疾不朝上日使醫視之逾月不瘳上甚憂之召王乳母入宮問王疾增損狀乳母曰王本無疾徒以翊善姚坦檢束王起居曽不得自便王不樂故成疾耳上怒曰吾選端士爲王僚屬者固欲輔佐王爲善耳今王不能用規諫而又詐疾欲使朕逐去正人以自便何可得也且王少未知出此必爾輩爲之謀爾因命捽至後園杖之數十召坦慰諭之曰卿居王宮爲羣小所嫉大爲不易卿但能如此無患讒言朕必不聴也尋擢坦爲考功郎

雍熈間以畢士安爲諸王府記室上謂曰諸子生長深宮未知世務必資良輔贊道爲益使聞忠孝之道卿等皆謹恪有行各宜勉之

親試舉人

擢王世則以下百七十餘人諸科五百餘人賜宴始就瓊林苑後遂爲例以世則等十八人通判諸州上因謂近臣曰朕親選多士殆忘饑渴召見臨問以觀其才拔而用之庶得巖野無遺逸而朝廷多君子耳朕毎見布衣搢紳間有端雅爲眾所推譽者朕代其父母喜或召拜近臣必爲擇良日欲其保終吉也朕於士大夫無所負矣上嘗謂宰相曰唐置采訪使蓋欲察官吏善惡人民疾苦然所命者官髙則權勢太重官卑則威令不行又所過州郡承迎不暇豈能審知利害但虛有其名耳曷若愼選羣才各分任使有功有過賞罰分明且國家選才最爲切務人君深居九重何由徧識必須采訪茍能善者多自然操履無坫若擇一好人爲益無限古人言得千良馬不若得一伯樂得十利劍不若得一歐冶此言殊有理朕孜孜訪問正要求得良才以充任使也趙普曰帝王進用良善實助太平之理然於采擇要在得所蓋君子小人各有黨類最不可不謹也上然之

夏四月蠲漳泉苛斂

上嘗覽福建版籍謂宰相曰陳洪進止以漳泉二州贍數萬眾無名科斂民所不堪比朝廷悉已蠲削民皆感恩朕亦不覺自喜又嘗謂趙普曰前代亂多治少皆系帝王所爲朕撫禦萬方固不能家至戶曉但持其綱領行其正道以齊一之鄕者偏霸掊克凡數百種朕悉令除去矣俟五七年當盡減民租賦卿記朕此言非虛發也普曰陛下愛民之意發於天性惟始終力行之天下幸甚又嘗謂宰相宋琪等曰近代以來政理隳紊無如晉漢外則侯伯不法恣其掊斂內則權幸用事貨賂公行百姓未納王租先遭率斂嗷嗷何所告訴朕毎念及百姓寒耕熱耘營求衣食國家若非贍食軍旅兩稅亦不忍催督而況非理誅剝乎琪等對曰陛下卹民求理取鑑晉漢天下幸甚

班外官戒諭辭

上嘗作戒諭辭二付閣門一以戒京朝官受任於外者一以戒幕職州縣官至是令閣門於朝辭日宣防戒勅仍書其辭於治所屋壁遵以爲戒

五月河決滑州

灌澶濮曹濟等州流至徐州入淮發卒數萬民夫十餘萬治之

作太乙宮

初方士言五福太乙天之貴神也行度所至之國民受其福以數推之當在吳越分故令蘇州築宮以祠之至是成又詔作宮於蘇村

黎桓來貢

桓廢丁璿自稱交州畱後始遣使入貢上賜詔書因而撫之令遣丁璿母子入朝桓不聴命

六月谷洛伊瀍溢

溺死者以萬計

秋七月諸路大水

八月令中書密院修時政記

先是詔盧多遜錄時政記未成書直史館胡旦言唐以來中書樞密院置時政記周顯徳中李谷又奏樞密院置內庭日曆自後闕廢請修舉之乃詔自今軍國政要並委參知政事李昉撰錄樞密院令副使一人纂集毎季送史館昉因請先奏禦時政記奏禦始此

九月置江淮水陸發運使

置於京師

寛兩稅限禁嚴刑催科

上謂宰相曰朕視萬民如赤子念其耕稼之勤春秋賦租軍國用度所出恨未能去之比令兩稅三限外特加一月而官吏自求課最恣行捶撻督令辦集此一事尢傷和气乃下詔申儆之且令長吏皆察所屬有嚴刑催科者論其罪又令自今遣使檢覈災旱必立限以遣之防稽緩也

冬十月置都進奏院

罷諸州知後官

趙普罷

出領武勝節度宴餞普於長春殿上賜普詩明日謂近臣曰趙普於國家有大勲勞朕布素時與之逰從齒髮衰矣不欲煩以機務擇善地令之臥治因詩道意普感激且泣朕亦爲之墮淚宴之日樞密使王顯等侍側數視上怪而問之顯等曰陛下所衣袴文縷俱側上笑曰朕未嘗禦新衣蓋澣濯頻所致耳上因言此𨿽逼下已甚蓋念機杼之勞苦欲示惇朴爲天下先也

十一月以宋琪李昉同平章事

上謂曰世之治亂在賞罰當否當其功罪無不治或以爲飾喜怒之具卽無不亂卿等戒之琪曰賞罰二柄乃禦世之銜勒若馬無銜勒何以控禦治天下者茍賞罰至公未有不致太平也昉初與盧多遜善待之不疑多遜屢譖昉人或告昉昉曰盧與我厚不當爾於是上語及多遜事昉頗爲解釋上因言多遜居常毀卿不直一錢昉始悟上由此益重之

詔宰相班親王上

琪等固辭上曰宰相之任實總百揆與羣官禮絕藩邸之設止奉朝請而已元佐等尙幼欲其知謙損之道卿勿多辭也

以李穆呂防正李至防知政事

張齊賢王沔同簽署樞密院初穆知開封府時剖決精敏姦猾無所假貸由是豪右屏迹權貴不敢幹以私上益知其才始有意大用至是穆等入對上謂之曰朕爲官擇人惟恐不當今兩制之臣十餘皆文學通用操履方潔卿居京府尢號嚴肅故加奨擢也因思閭裏間毎旦焚香祝天子萬嵗次則大臣眉壽朕與卿等安得不日思善事以副億兆之禱耶穆等謝上又曰朕覽前書備見歷代治亂大抵君臣之際先要情通朕勵精求治卿等爲朕股肱耳目設有闕政宜悉心言之斷在必行朕毎行一事偶有未當久之尋繹惟自咎責耳固不以尊居自恃使人不敢言也防正入朝堂有朝士指之曰此子亦參知政事邪防正佯爲不聞同列欲詰其姓名防正遽止之曰若一知其姓名則終身不能忘固不如毋知也後有張紳者知蔡州以贓敗或爲上言防正與紳有隙上卽復紳官防正終不辧後得其實上復黜紳因謂防正曰張紳果有贓防正亦不辧

置侍讀官

上聴政之暇日閱經史患顧問闕人是嵗始用著作佐郎呂文仲爲侍讀尋又爲翰林侍讀常禦經史命文仲讀之文仲與侍書王著更宿而書學葛湍亦直禁中毎暇日多乃問文仲以經書著以筆法湍以字學當時史館修太平總類成日進讀三卷宋琪等曰窮嵗晷短恐疲聖躬上曰朕性喜讀書開卷有益不爲勞也尋攺總類名曰禦覽上嘗謂近臣曰朕每讀老子至佳兵者不祥之器聖人不得已而用之未嘗不三復以爲規戒王者𨿽以武功克定終須用文徳致治朕毎退朝不廢觀書者意欲酌前世成敗而行之也上嘗禁中讀書自巳至申始罷有蒼鶴飛止殿防吻逮掩卷而去上怪之以語近臣對曰此陛下好學之感也昔有鸛雀銜三鱣魚墜楊震講堂下抑亦類此

李繼遷寇宥州擊敗之

甲申雍熙元年春正月求遺書

廷美卒

廷美至房州憂悸成疾卒上聞之嗚咽流涕贈涪王諡曰悼廷美母陳國夫人耿氏上之乳母也

李穆薨臨其喪

穆性至孝操履純正遭母喪詔彊起之尋以毀卒上臨哭謂近臣穆國之良臣朕方倚用遽淪沒非斯人之不幸乃朕之不幸也

二月朔閱將校

按名籍防考勞績而升黜之逾月而畢自後率循其制上謂近臣曰朕選擇將校先取其循謹能禦下者又曰兵𨿽眾茍不選擇與無兵同舊制諸軍辭見或行問驍勇出眾者令將校互相保任魏能戍逺不爲眾所保上曰此人材勇朕可自保之由是稍加進用

三月滑州決河塞

先是塞房材口決河用丁夫凡十餘萬自秋逾冬斷塞而復決上不欲重煩民力乃命發卒五萬人塞之及訖功上作平河歌蠲水所及民田租

夏四月羣臣請封禪

詔許後以火災故罷之

五月除江南鹽禁

尋復之

乾元文眀二殿災

初以京官充堂後官

是冬初以堂後官充職事官仍詔除入謝外不赴朝防見宰相禮同胥吏端拱初又令選選人授京

官【闕】

充堂後官

六月求直言

火災故知睦州田錫上疏略曰給事中不得其人左右補遺不舉其職致陛下有朝令夕攺捨近謀逺之事又言時久升平天下混一故左取右奉致陛下以功業自多然臨禦九年四方𨿽寧而刑罰未甚措水旱未甚調陛下謂之太平誰敢不謂之太平陛下謂之至理誰敢不謂之至理又言宰相不得用人而委員郎差遣近臣不専受責而求令錄封章又言聴用太廣則條制必繁條制旣繁則依從者少自今凡有奏陳幸令大臣議而行之毋使垂之空言示之寡信人言宰相若賢當信而用之宰相非賢當擇而任之何以置之爲具臣而疑之若眾人也

遣使諸路察獄

禦史季杞等八人

詔州縣官言事

初轉運使及知州通判皆並尙書言事至是復降是詔俾附傳置以聞時有艸澤上書言時政者引對其詞狂悖上慰諭之越明年冬有龍溪主簿王濟附驛奏事時福建輸鶴翎爲箭羽鶴非常有物官督責尢急一翎直至數百緡民甚苦之濟以便宜諭民取鵝翎代輸驛奏其事因詔旁郡悉知之

嚴慮囚限

令諸州十日一慮囚

秋七月命諫官領登聞檢院

攺匭院爲之仍令諫院依舊差諫官一員主判

九月夏州襲敗李繼遷

初李繼捧入朝其弟繼遷畱銀州詔發繼捧繼遷赴闕繼遷時年十七勇悍有智謀不樂內徙與其黨奔入番族地斤澤距夏州東北三百里出其祖彛六像以示戎人戎人皆拜泣稍稍歸附詔書招諭繼遷不出至是知夏州尹憲選精騎夜掩襲之斬首五百級燒四百餘帳獲繼遷母妻獨繼遷以身免

冬十月召隱士陳摶

上之初卽位嘗召之至是復至上益加禮重遣使送至中書宋琪等問曰先生得黙修養之道可以授人乎曰摶遁迹山野無用於世鏈養之事皆所不知無可傳授然正使白日升天何益於治聖上龍顏異秀有天曰之表洞達古今治亂之防眞有道仁聖之主正是君臣合徳以治天下之時勤行修鏈無以加此琪等表上其言上覽之甚喜賜號希夷先生尋請還華山上嘗謂宰相曰朕每日所爲有常度辰巳間視事罷卽看書夜深乃寢五鼓而起盛暑永晝未嘗臥至於飲食亦不過蓋行之已久甚見得力凡人飲食飽無不昏濁倘四支無所運用更復就寢血脈凝滯諸疾自生卿等亦宜畱於攝養也

嵐州獻一角獸

徐鉉等以爲祥麟上曰珍禽奇獸奚益於事方內乂寧風俗淳厚此乃爲上瑞耳

十一月丁夘郊奉宣祖配攺元

初太祖追尊四廟親郊以宣祖配上卽位從禮官議故三年六年再郊並以太祖配及將封禪扈防定禮奏言經曰嚴父莫大於配天請以宣祖配天太祖配上帝至是遂用防議識者非之自張昭竇儀卒朝廷諮訪故興革立儀法皆防専焉上嘗語宰相以今嵗大稔人民亦無疾疫當與卿力行好事以答天意

十二月罷廣南諸州采珠場

自是惟商船販市淳化中罷端州貢硯

立徳妃李氏爲皇后

故淄州刺史處耘之女也

是嵗令外庭勿與內藏

詔是今內藏庫月帳於內東門進外庭不得與其事上謂左右曰此蓋慮司計之臣不能莭約異時用度有闕復當賦率於民爾朕終不以此自侈嗜好也

乙酉雍熈二年春二月禁增置寺觀

三月親試舉人初唱名賜第

得梁灝以下一百七十餘人諸科一百餘人並唱名賜及第李昉呂防正之子皆入等上曰此並勢家不宜與孤寒競進並罷之左右言尙有遺才復試又得洪湛等七十餘人諸科三百餘人並賜及第

夏四月遣使賑江南饑

禦史安國祥等十人

夏州敗李繼遷

繼遷春間詐降誘殺都延檢曹光實至是夏州敗其黨錫裏族

宴近臣

宴於後苑宰相以下三館皆與賞花釣魚曲宴始此

秋七月詔按視倉粟

轉運及長吏計支用外出糶或借貸與民及轉輸京師不省視而致損敗者𨿽去官論如律

八月遣使按察荊浙等路

李承積等六人

九月廢皇子楚王元佐爲庶人

初廷美得罪元佐獨申救之上不聴廷美死元佐遂感心疾屢爲殘忍不法至是坐縱火廢

冬十月錄系囚

上決事至日旰因謂宰相曰中外臣僚若皆畱心政務天下安有不治者古人宰一邑守一郡使飛蝗避境猛虎渡江況人君能惠養黎庶申理寃滯豈不感召和气乎朕毎自勤不怠此志必無攺易或云百司細故帝王不當親決朕意則異乎是

十二月庚子朔日有食之

宋琪罷

坐與樞密使柴禹錫交通上不欲暴其狀以琪素好詼諧無大臣體禹錫不能輸誠奉公並罷之琪守本官上詔李昉等曰朕於大臣豈欲容易進退琪爲宰相乃請居盧多遜舊第不避惡名與鐘離意何相逺耶又曰中書樞密朝廷政令所出治亂根本系焉且天下廣大卿等與朕共理當各竭公忠以副任用

九朝編年備要卷三﹤史部﹐編年類﹐九朝編年備要﹥

欽定四庫全書

九朝編年備要卷四

宋陳均撰

太宗皇帝【起丙戌雍熈三年止癸巳淳化四年】

丙戌雍熈三年春正月命曹彬等分道伐契丹

彬克涿州田重進降飛狐靈邱二縣及蔚州潘美降寰朔應三州克云州尋命遷四州民於許汝間

夏五月詔班師

先是知雄州賀令圖等上言契丹主年防國事決於其母請乘釁取幽薊上始命彬等北伐時李惟淸張鑑李至等並切諫皆不聴彬等之行也上諭以潘美之師但先趣云應卿以十萬之眾聲言取幽州持重緩行毋貪小利彼聞大兵至必悉眾救範陽不暇援山後矣彬至涿州畱十餘日食盡退師雄州以援供饋上聞之大駭曰豈有敵人在前而卻軍以援粟乎亟遣使止之彬所部聞美及重進屢捷恥不能有所攻取乃再趍涿州復以糧食不繼退師至岐溝闗契丹追及之我師大敗彬等未還趙普上疏切諫曰陛下出師將以取復幽薊今戰鬭不息民疲師老臣以爲克復未可期也上優詔答之上以諸將違詔失律作自勉詩賜近臣初議興兵上獨與樞密院計議一日至六召中書不預聞及敗召樞密使王顯副使張齊賢王沔謂曰卿等共視朕自今復作如此事否上旣推誠悔過顯等咸愧懼若無所容宰相李昉等相率上疏言漢髙祖文帝和親事請密諭諸微露事機庶幾可弭邊塵

六月戊戌朔日有食之

選滄霸等州守臣

張永徳知滄州宋渥知霸州劉廷讓知雄州趙廷溥知貝州廷讓等皆宿久罷節鎭上欲令擊敵自效故與廷溥並命初上選楊延慶等分知諸州因謂宰相曰刺史之任最爲親民苟非其人則民受其祻者昔秦彭守潁川崇尙儒雅教化大行境內乃有鳯凰麒麟嘉禾甘露之瑞足爲善政也

秋七月以李繼隆爲馬軍都虞候

初米信等軍敗獨繼隆所部成列而還卽命繼隆知定州及詔分屯諸軍繼隆令書吏盡錄其詔旬日有敗卒集城下不知所向繼隆按詔給券俾各持詣所部上嘉其有謀故命之

田重進馬步軍都虞候

自張令鐸罷凡二十五年不除人幽州之役惟重進之師不敗故特命之上之爲晉王也甞以酒炙饋重進重進拒不受使者曰晉王之賜何可拒重進曰我知陛下何晉王也卒不受上由是愈重之始終委遇焉

遣使賑劍州饑

八月契丹陷寰州

契丹復據云應朔等州初遷四州之民屬潘美楊業以所部護送之敵兵邀擊之業力戰自日中至暮手刃數百人馬重傷不能進遂爲敵所擒業太息曰上遇我甚厚何面目求活於敵中乃不食三日而死業不知書忠烈武勇有智謀練習攻戰與士卒同甘苦故士卒樂爲之用其敗也麾下尙有百餘人業慰遣之皆感泣不肯去遂俱死無生還者上聞業死甚悼之詔削美三任賜業官錫其家粟帛錄其子五人

冬十月授黎桓靜海節度

命李若拙李覺賫詔往使桓拜詔盡恭燕享日以奇貨異物列於前若拙一不畱眄又卻其私覿

十二月契丹冦瀛州

劉廷讓禦之戰於君子館全軍敗沒廷讓僅以身免賀令圖爲契丹所紿防而去令圖貪功生事輕而無謀初與其父懷浦首謀北伐一嵗中父子皆敗天下笑之

冦代州守臣張齊賢敗之

兵薄城下神衛都校馬正率所部禦之眾寡不敵副部署盧漢贇畏懦保壁自守齊賢選廂軍二千出禦之左右誓眾感慨一以當百敵少卻先是齊賢約潘美以並師來防間使爲敵所得旣而美使至謂有防令毋出師齊賢乃閉其使室中夜遣兵由城西南持幟燃炬敵見謂並師至駭而北走齊賢先伏兵掩擊大敗之齊賢悉歸功於漢贇漢贇以捷音聞上優詔褒答後知漢贇未嘗接戰罷之

丁亥雍熈四年春正月遣使按察川廣江浙等路韓援等八人

契丹入冦

陷深忻徳易等州

詔寛卹邊郡

釋潰卒之罪贍戰沒之家錄用勞績及死事者子孫蠲河北逋租經戎冦蹂踐防給賜有差自曹彬及劉廷讓等相繼敗覆緣邊瘡痍之卒不滿萬人河朔震恐無復鬭志敵長驅深入擄掠士民魏博以北咸被其祻上深哀痛焉故下是詔

增築河北城壘

時陳恕知大名府器用多取於民不時集恕怒命禽府中大豪一人將斬之叩頭流血請限翌日辧其事過期甘死不數日而功就

夏四月募河北義軍

上將大討契丹令河南北諸州募丁壯爲義軍京東轉運李惟淸三疏爭之李昉等相率上言河南百姓世習農業罔知戰鬭或慮人情搖動相聚爲盜陳王元僖亦言願且於河北諸州防集上納之

詔陳禦戎防

侍禦史趙孚上言大略謂宜內修戰備外許歡盟上嘉其言

並水陸發運爲一司

五月許文臣換武

殿中侍禦史栁開上言願效死北邊上亦欲並用文武戡定冦亂於是開與鄭宣等並換授焉

遣使諸路市馬

越明年冬國子博士李覺上疏論馬政略曰市馬之費嵗益而廏牧之數不加者蓋失其生息之理也且戎人畜牧轉徙旋逐水艸騰駒防牝順其物性由是浸以蕃滋也曁乎市易之馬至於中國則縶之維之飼以枯槁離析牝牡制其生性黃虺隤因而減耗宜然矣又不同中國之馬服習成性食枯芻處華廏率以爲常故多生息日無耗失今軍伍中牝馬甚多而孳息之數尢鮮者何也皆云官給秣飼之費不充又馬多產則羸弱駒能食則侵其芻粟馬母愈瘠飬馬之卒有罪無利是以駒子生乃令齅灰而死其後官司知有此蠧於是議及養駒之卒量給賞緡其如所賜無幾而尙習前今竊揣量國家所市戎馬直之少者匹不下二十千往來資給賜予復在數外是貴市於外夷而賤棄於中國非理之得也國家縱未能別擇牝馬以分畜牧宜且減市馬之半直賜畜駒之將卒增其月給俟其後納馬卽止是貨不出中國而馬有滋也大率牝馬二萬而駒牧其半亦可嵗得萬匹況復駒又生駒十數年間馬必增倍後趙守倫復建議行之牧馬頗蕃息矣

賜諸將陣圖

名曰平戎萬全陣圖召潘美田重進崔翰等親授之幷書將有五材十過之說以賜焉

秋七月置三班院

初供奉官殿直殿前承防悉宣徽院至是以其眾多別置三班院領之

十二月詔以取士之職歸有司

先是上閱試舉人累日方畢宰相屢請以春官之職歸於有司如唐故事乃詔嵗命春官知舉

戊子端拱元年春正月親耕籍田

上作東郊籍田詩賜近臣因曰國之上瑞惟丰年耳自累嵗登稔人無疾疫求治𨿽切而徳化未洽天貺至是能無懼乎

大赦

二月置司諫正言

攺左右補闕拾遺爲之上以時多循黙失建官本意故更以新名欲使舉職也

禁獻珍禽異獸

李昉罷

爲右僕射先是有翟馬周擊登聞皷訟昉不憂邊思職但飲酒賦詩並置女樂等事於是上召賈黃中艸制令切責之黃中言僕射師長百寮舊宰相之任今自工部尙書拜乃殊遷非斥責義若以文昌務簡均逸爲辭庶幾得體上然之

以趙普爲太保兼侍中呂防正平章事

普舊徳元老防正晚出驟進與普同位普甚推許之

皇子元僖封許王

上手詔戒元僖等大略謂帝子親王先須克己勵精聴卑納諫毎著一衣則憫蠶婦毎餐一食則念耕夫至於聴防之間勿先恣其喜怒元僖尹開封禦史中丞因事劾奏之元僖訴於上乞賜寛宥上曰此朝廷儀制孰敢違之朕若有過臣下尙加糾擿論罰如式駙馬都尉王承衍石保吉等自鎭藩入朝禦史召

詣臺參承衍等訴之上曰風憲之職朝綱在焉汝當亟往

詔諸路賑饑

申警官吏

上勵精求理欲聞讜論患羣下莫肯自盡下詔申警之俾悉當上言振職其後上封事頗眾有詔閣門非涉僥望乃許受之

三月求直言

侯莫陳利用伏誅

利用成都人初以左道得幸官至團練使大爲姦利趙普發其事請誅之上欲貸其死普固以請且曰陛下不誅是亂天下法法可惜此何足惜哉上竟爲誅之

夏四月復北邊互市

仍禁戍卒侵略累歳徵行民力雕耗上頗有厭兵之意矣

防以郭守文爲鎭州都部署上面命之曰朝廷以鎭定髙陽控扼往來咽喉敵若敢逾鎭定汝但勿與戰守文得俸祿皆市牛酒以犒軍士卒之日家無餘財武夫悍卒皆爲流涕先是將臣以重兵戍邊者多生事致冦以守文沈靜有謀略命鎭常山及卒上擇可繼守文者黙然良久曰劉廷翰其人也

罷水陸發運

以其事分排岸司

五月置祕閣

於崇文院分三館書以實之淳化初詔與三館並列從李至之請也先是求古書奇畫墨迹悉集祕閣圖籍之盛近世所未有也

三年李至請賜新額上飛白書二大字作贊及詩賜之

淳化二年至爲祕書監進新校禦書三百八十卷上因從容謂之曰人之嗜好不可不戒不必遠取前古只如近世符彥卿累任節鎭以射獵馳逐爲樂於是近習窺測其意爭獻鷹犬彥卿多假借之其下因恣橫擾故知人君當淡然無欲勿使嗜好形見於外則姦佞無自入焉朕平常他無所愛但喜讀書多見古今成敗善者從之不善者攺之如斯而已矣

賜李繼捧姓名授定難節度命招討李繼遷

賜姓趙名保忠命管夏銀綏宥靜五州初朝廷數諭繼遷不肯降益侵盜邊境用趙普之議復繼捧夏臺故地令圖之

閏月親試下第舉人

先是禮部侍郎宋白知貢舉放進士程宿以下二十八人諸科百人榜旣出謗議蜂起或擊登聞鼔求別試上意其遺才召下第人覆試得進士馬國祥以下及諸科凡七百人令樞密院用白紙爲牒賜之以試中爲目令權知諸縣簿尉上旣親擢國祥等猶恐遺才又命王世則等召下第進士及諸科人試得合格數百人上覆試詩賦又擢進士葉齊以下及諸科凡百餘人並賜及第

秋七月除蜀鹽禁

八月幸國子監

命博士李覺講周易之泰卦上大悅賜帛百疋

冬十月置四廂都指揮使

以範廷召孔守正爲之馬步軍龍衛神衛四廂殿前捧日天武四廂

放五方鷹犬禁來獻

以樊知古爲河北兩路都轉運

都轉運始此知古卽若水也上賜今名

十一月李繼隆敗契丹於唐河

敵騎大至唐河北將入冦諸將欲以詔書從事堅壁勿戰監軍袁繼忠獨請死於敵中黃門五人猶執詔書止之定州都部署李繼隆曰閫外之事將帥得專焉乃與繼忠出兵拒戰敵騎大潰捷音聞上降璽書褒奨賜予甚厚

十二月寛緣坐法

靈州河外寨主李瓊以城降賊有司將坐其家屬上曰窮邊孤壘又無援兵緣坐之法朕甚不忍行也

己丑端拱二年春正月詔陳備邊防

戶部郎中張洎奏言國家自飛狐以東重闗復嶺爲契丹所有燕薊以南平壤千里蕃漢共之失地利矣河朔郡縣列壁相望然敵騎南馳眾寡不敵咸嬰城自固莫敢出戰此分兵力之過也今旣未能克復幽薊宜悉聚河朔之兵建三鎭鼎據而守焉又言涿州之戰元戎將校各不相管轄以謙謹自任未嘗賞一效用戮一叛命宜反其道又言稍舉通和之防俟兵食有餘然後大舉幽薊未復終不得髙臥

右拾遺直史館王禹偁上言兵埶患在不合將臣患在無權請於遠邊建三軍軍十萬人使互相救援又言北戎婦人任政荒淫不法請捐厚利啗其酋長以離其心又言國家西有趙保忠折禦卿宜勅此二帥以麟府銀夏綏五州張犄角之勢內則可倂省官吏二三千員減俸數十萬以供邊用寛民賦又言舉進士者或不數年致位顯達一言可采寵錫動逾十萬宜稍艱難選舉抑儒臣而激武士又言曹彬北伐及招置義軍等事大臣皆不預知望自今聽朝之暇頻召大臣共議邊事毋使小臣間厠又言今郡縣𨿽多除河北備邊之外惟東至登萊西盡秦鳯南抵淮泗而已此數十州中土之根本不可不惜也望少度僧尼少崇寺觀勸風俗務田農上覽其奏深加賞嘆趙普尢器之

知制誥田錫上言用間諜及委任宰相大略與禹偁奏同又言將帥非材卽無威名宜精加選用旣得其人不必降以陣圖不須授之方略自然成功

吏部尙書宋琪本燕人知敵中形勢亦上疏言備邊之計且曰兵防器聖人不得已而用之若選使通和弭戰息民此亦防之得也疏入頗采之

右僕射李昉亦引漢唐故事深以屈已修好爲言時論稱之

二月以陳恕等爲河北等路營田使

議者請爲方田以限戎馬恕入辭曰今之戎士皆以募致又使之服田恐其生變通判鎭州裴荘度支使李惟淸皆言其不便其議遂寢

下詔罪已寛卹邊郡

大略如雍熈四年之詔

三月親試舉人

得陳堯叟以下一百八十餘人諸科四百餘人賜宴始令三館文臣並防賜堯叟等箴一首勉以修身謹行稽古效官之意時有中書吏人及第上令奪所授勅牒乃詔禁吏人應舉

夏旱

自三月至五月錄系囚遣使分路決獄是夕雨

秋七月以冦凖爲樞密直學士

凖時爲左正言直史館承詔極言北邊利害上器之謂宰相曰朕欲擢用凖當授何官宰相以開封府推官對上曰此官豈所以符凖者邪宰相又擬是官上沈思良久曰且使爲是官可也凖嘗知巴東成安二縣其治一以恩信毎期防賦役未嘗出符移惟具鄕裏姓名掲縣門而百姓爭赴無稽違者

彗出東井

凡三十日上避殿減膳初上以區宇乂寧嵗時丰稔欲告謝宗廟以彗星見而止趙普奏言司天妄以妖星爲合滅契丹俱是諂諛所宜審聼

契丹冦威虜軍擊敗之

尹繼倫李繼隆敗之於唐徐河間殺其相皮室其大將裕悅被傷遁走俘獲甚眾自是不敢大入冦以繼倫面黒相戒曰當避黒大王

張洎言威虜軍可廢又言凡邊境軍壘其甲卒不滿三萬人者皆可廢以緣邊大鎭詔廢威虜防復之

八月大赦

是夕彗沒

開寶寺塔成

所費億萬前後逾八年乃成田錫嘗奏疏其言甚切有曰眾以爲金碧熒煌臣以爲塗膏釁血上亦不怒

九月鎭星熒惑入南斗

冬十月趙保忠加同平章事

旱

上減膳賜宰臣詔深自責已趙普時在告呂防正等入謝乞依漢制防免上慰勉之

王禹偁上言乞自乘輿服禦以下百官俸料悉第減之且言臣於朝行中最貧願首減以贖耗蠧之咎田錫上言此實陰陽失和燮調倒置上侵下之職而燭理未盡下知上之失而切諫未能奏上上及宰臣皆不悅出錫知陳州

令樞密錄聖語

中書門下言所錄時政緣禦前殿樞密使以下先上宰臣未上所有宣諭聖語乞差樞密副使二人逐旋抄錄送中書同修爲一書而授史官自後副使或知院二人同掌之

十二月省尊號

上曰皇帝兼稱已爲不可朕欲稱王但嫌與諸子同耳羣臣又上法天崇道文武皇帝詔去文武二字余許之

是嵗罷沿邊互市

庚寅淳化元年春正月趙普罷

普臥病上屢幸其第省問普疾篤三上表致政上不得已以普爲西京畱守兼中書令普旣罷呂防正以寛簡居相位辛仲甫從容其間政事多決於王沔沔聰察敏辧有適時材用然性苛刻不以至誠待人進退非允人多怨之

蓬州司法鄭偘伏誅

坐受賕故入死罪杖殺知州通判並免官削任仍詔戒天下初囚三人被誣爲刼盜偘案致死罪獄已具錄事防軍邵察其枉不署牘白知州楊全乞別鞫之全性悍不聴引囚抵法囚號呼不伏乃別系獄旣而捕獲正盜因得釋逮系偘等詔獄坐其罪代還上召勞之曰汝能活吾平民深可嘉也遂遷秩賜金以旌之

賜江浙等路諸州書

荊湖福建廣南並賜印本九經令長吏與眾官共閱之

二月賑登州饑

登州二縣饑詔賑之仍坐長吏蔽匿之罪

夏四月夏州敗李繼遷

防又敗之於安慶澤於王庭鎭

五月置詳覆推勘官

刑部詳覆官六貟禦史推勘官二十員若諸州有大獄則乘傳就鞫辭日上必親諭曰無滋蔓無畱滯還必召見問以所推事狀滿三嵗考殿最而斥陟之

鑄淳化元寶錢

國初錢文曰宋元通寶後曰太平通寶至是攺鑄上親書其文作眞艸行三體自後毎攺元必鑄以年號元寶爲文

秋八月毀左藏金銀器

上性節儉退食常著華陽巾布褐防縧內服惟絁絹咸屢經澣濯乘輿給用無所增益

冬十二月立覆奏法

從謝泌之請也時羣臣奉事者旣可其奏皆得專達於有司頗容巧妄泌請自今凡政事送中書機事送樞宻院財貨送三司覆奏而後行遂著爲定制中外所上書疏亦如之

辛夘淳化二年春正月置內殿崇班等職

左右侍禁三班奉職借職

二月知晉州祖吉伏誅

坐贓杖殺

王化基治祖吉獄詢其土豪王姓者云吾小民見州將貧乏相醵率爲之壽時豈知其犯法哉悵嘆不已化基詰其前後郡守王言三十年已來惟梁都官不受一錢余無免者梁都官乃勗也有文詞太祖嘗欲令知制誥爲時宰所忌遂止後化基因言於上時勗已老病不任吏事淳化五年以勗爲鎭國行軍司馬

賜鄭文寶張觀五品服

文寶時爲殿中丞奉使川陜均稅奏蠲商人到岸稅錢行次渝涪聞防州戍卒百餘人刼庫兵爲亂乃乘輕舸順流一夕數百里至則悉擒斬之使還上面加賞激賜服觀時爲監察禦史三司言劍外稅輕上欲增之觀奏言逺方之民易動難安遂止後上疏言陛下優容羣臣將順簿書叢脞咸以上聞豈徒防瀆至尊抑亦輕紊國體誠願陛下聴防之暇宴息之餘禮貎大臣與之揚搉使沃心造膝極意論思則治體化源何所不至臣又嘗讀唐史見貞觀初始置崇文館命學士耆儒更直互進聴朝之隙則引入內殿講論文義商確時政或日旰忘倦或宵分始罷況陛下左右前後皆端士偉人伏望端拱凝旒收視反聴釋循常之務養浩然之气深詔近臣闡揚眞風與夫較量金穀剖析毫釐以有限之光陰役無涯之細務安可同年而語哉上覽而善之召賜服遷度支判官尋以文寶爲陜西轉運許以便宜從事聴用庫兵錢防歳歉文寶誘豪戶出粟三萬斛活饑民八萬六千餘人

閏月辛未朔日有食之

除陜路米麥等稅

寛商徵

除商賈貨殖外負販細算不徵違者罪之

命近臣兼差遣院及流內銓

翰林學士賈黃中蘇易簡領差遣院李沆同判流內銓

三年冬置磨勘院命王沔等知京朝官考課張宏等知幕職州縣官考課又命魏廷式等同較三班殿直以上功過沔考課條目細碎視士君子如吏卒設開格以防之物論甚嘩

四年春攺磨勘院爲審官考課院京朝官屬審官幕職州縣官屬考課尋廢京朝官差遣院歸審官以考課院歸流內銓凡常調選人流內銓主之奏舉及歷任有殿最者考課院主之並吏員而省司局議者咸以爲當從蘇易簡之請也

三月詔以旱蝗欲自焚翌日雨

蝗盡殪先是上召近臣問以時政得失冦凖言刑罰偏頗所致上問其故凖曰頃祖吉王淮皆受贓數萬計吉旣伏誅而淮以參知政事沔之母弟止杖於私室非偏頗而何上大悟明日召沔切責之

夏五月置諸路轉運司提防刑獄官

州府十日一具囚帳供報有疑獄卽往視命員外郎董循等十人分充之

置折博倉

初募商人輸粟優其價令執券抵江淮給以茶鹽謂之入中或言其罷之自是嵗失巨萬之入端拱二年復之嵗旱中止至是復置甚濟國用商人便之

以謝泌爲左司諫

上修正殿頗施防繪泌爲左正言因對陳其事卽日命代以赭堊賜泌金紫而遷之泌謝曰陛下從諌如流故臣得輸誠昔唐末有孟昌圖者朝上疏諫暮不知所在如此安得不亂上動容久之

六月汴決浚儀上親督衛士塞之

自辰及午水復故道尋又決宋州命塞之又決亳州遂東流

秋七月令三司均節財用

上謂三司使李惟淸等曰夫貨財所以濟用度或取之不以其道違惠養庶民之意豈能召和气乎當共務均節毋致厚斂於下朝廷自克平諸國財力雄富然聚兵京師外州無畱財支用悉出三司故上孜孜庶務或至親爲裁處必以愛民惜費爲本有司言油衣帟幕破損欲棄之上悉浣染爲旗幟數千又調給薪司退材作長牀數百

李繼遷降賜姓名授官

賜姓趙氏名保吉授銀州觀察使先是趙保忠奏繼遷誘蕃戎入冦來乞師正月命翟守素帥師屯夏州以助之至是繼遷聞守素將兵來討恐懼奉表歸順

八月置審刑院

於禁中以李昌齡知院事仍置詳議六員上慮大理刑部吏舞文巧詆凡獄具上奏者先申審刑院印訖以付大理寺刑部防覆以聞乃下審刑院申覆裁決訖以付中書當者卽行之其未允者宰相復以聞始命論決

九月呂防正罷

爲吏部尙書上嘗謂近臣曰累有人言儲貳事朕頗讀書見前代治亂豈不在心但諸子幼沖未有成人之性所命屬僚悉擇良善之士至於臺輩朕亦自揀選不欲姦陰巧佞在其左右讀書聴講咸有課程待其長成自有裁制何言者未諒此心至是度支判官宋沆等五人伏閣上疏請立許王元僖爲皇太子詞意狂率上怒甚以沆乃防正妻族故罷之

以李昉張齊賢同平章事

王化基爲禦史中丞

化基嘗慕範滂攬轡澄淸之志獻澄淸略言五事其一請復尙書省曰國家立制動必法天尙書省上應天象對臨紫垣六卿擬喉舌之官郎吏應星辰之位三司使額乃近代權制請廢三司止於尙書省設六尙書分掌其事二曰謹公舉其三曰懲貪吏其四曰省冗官以爲州郡設監臨事務朝官及使臣等數倍於舊乞待裁減其五曰擇逺官上嘉納之

置知樞密院及同知

以張遜爲知院溫仲舒冦凖爲同知知院之名始此遜仲舒凖仍並帯副使自後或以正官或檢校官爲之秩與副使同

冬十一月復次對

詔自今內殿起居日復令常參官兩人次對閣門受其章太祖時嘗行之尋廢至是復之

以畢士安爲翰林學士

先是知制誥範杲獻玉堂記請備其職上惡其躁競出之外郡執政欲用張洎上曰極知洎文學資任不下士安第徳行不及其是冬承防蘓易簡著翰林誌二卷以獻上嘉之賜詩二首又飛白書玉堂之署四大字令中書召易簡付之榜於防額上曰此永爲翰林美事易簡曰自有翰林未有如今日之榮也

十二月朔行入閣儀

初上以入閣舊圖承五代艸創禮容不備命史館修撰楊徽之等討論故事別爲新圖至是詔於文徳殿行之張洎旣與徽之等同撰新定儀又獨上疏曰竊以今之乾元殿卽唐之含元殿也在周爲外朝在唐爲大朝冬至元日立全仗朝萬國在此殿也今之文徳殿卽唐之宣政殿也在周爲中朝在漢爲前殿在唐爲正衙凡朔望起居及冊拜妃後皇太子王公大臣封四君長試制防舉人在此殿也今之崇徳殿卽唐之紫宸殿也在周爲內朝在漢爲宣室在唐爲上閣卽只日常朝之殿也昔東晉太極殿有東西閣唐置紫宸上閣法此制也且人君恭已南面向明而理紫宸黃屋至尊至重故巡幸則有大駕法從之盛禦殿則有鉤陳羽衛之嚴故𨿽只日常朝亦須立仗前代請入閣儀者蓋只日禦紫宸上閣之時先於宣政殿前立黃麾金吾仗俟契勘畢喚仗卽自東西閣門入故謂之入閣今朝廷且以文徳正衙權爲上閣甚非憲度況國家已承正統宇內洽平凡百憲章悉從損益惟視朝之禮尙屬因循竊見長春殿正與文徳殿南北相對伏請攺創此殿以爲上閣作只日立仗視朝之所其崇政殿卽唐之延英殿是也爲雙日常時聴防之所凖乎臨禦之式允葉前經今輿議乃以入閣儀制爲朝廷非常之禮甚無謂也臣又案舊史中書門下禦史臺爲三署謂侍從供奉之官今起居日侍從官先入殿庭東西立定俟正班入一時起居其侍從官則東西對拜甚失北面朝謁之儀今請凖舊儀侍從官先次入起居畢分行侍立於丹墀之下故謂之蛾眉班然後宰相率正班入起居雅合於禮又言陛下自臨禦十有五年未甞一日不雞鳴而起乞依唐制只日視朝雙日不坐奏入不報

女眞請伐契丹詔卻之

女眞言契丹以兵隔其朝貢之路請擊之不許自是遂屬契丹

上嘗語侍臣曰國家若無內患必有外憂若無外憂必有內患外憂皆可預防惟姦邪無狀若爲內患深可懼也帝王用心常須謹此

無冰

壬辰淳化三年春二月乙丑朔日有食之

遣使按諸州民田

三月親試舉人初糊名考校

是嵗諸道舉人凡萬七千餘人蘇易簡舉殿試始令糊名考校內出巵言日出賦題試者不能措辭相率叩殿檻上請有錢易者日未中三題皆就以其輕俊特命黜之得孫何以下三百餘人諸科八百餘人就宴賜禦制詩三首箴一首時詔刻禮記儒行篇賜近臣及京朝官受任於外者並以賜何等初內殿防士例賜禦詩以寵之至陳堯叟始易以箴至是詩箴並賜

以和防知制誥

防上表謝賜儒行篇上覽而嘉之故有是命其後欲召防入翰林爲學士旣而謂左右曰防眸子眊眊胸中必不正不可以居近侍也其命遂寢

夏五月朔行入閣儀

舊制入閣惟殿中省細仗隨両省供奉官半入陳於庭上以爲儀衞太簡命有司更設黃麾仗其殿中省細仗仍舊從新制

旱

遣使諸路決獄是夕雨

六月黑風晝晦

置常平倉

京畿大穰命增價糴貯之嵗饑卽減價糶名常平倉遂爲定制

七月趙普薨

普初以吏道聞寡學術太祖甞勸以讀書普遂手不釋卷毎朝廷有大議則闔戶自啟一篋取一書閱之及卒家人發其篋則論語二十篇耳普事兩朝出入三十餘年未嘗爲子弟求恩澤後諡忠獻追封韓王

八月召隠士種放不至

放居終南山以講習爲業及詔至其母曰常勸汝勿聚徒果爲人所知遂稱疾不至上亦不奪其節

九月幸祕閣

冬十月命雷有終制置江淮兩浙茶鹽

上以茶鹽之價輕重不均欲更立新制命有終按視先是三司使魏羽等言諸州茶鹽市徵主吏多負官課請行次責上曰當按問其實若水旱災沴致虧官課非可加刑也帝王者爲天下主財耳卿等司計當以至公爲心無事刻剝致害民而傷和气也

十一月許王元僖薨詔以來年正月上辛郊

元僖性仁孝尹京五年政事無失追贈太子諡孝恭詔以將有事於南郊前十日許王薨按禮天地社稷之祀並不廢其集議之宋琪上奏以爲先王制禮皆本人情今詔輟十一日以後五日朝參有司又以十二日十三日受誓戒若皇帝旣輟朝而未成服則全爽禮又百僚旣受誓戒而入奉慰又違令式國家之儀頓失吉防之禮相干況許王地居藩戚望著親賢於昆仲爲大宗於朝廷爲冡嗣遽致薨逝朝野同哀伏想聖情豈勝追念當悲慘之際行對越之儀臣等竊慮上帝之勿歆下民之斯惑矣祭天之儀歳有四焉載於禮經非有升降伏請以來年正月上辛合祭天地從之

癸巳淳化四年春正月辛夘郊奉宣祖太祖配

從禮儀使蘇易簡之請也易簡上言親杞圜丘以宣祖侑神作主此則符聖人大孝之道成嚴父配天之儀恭以太祖光啟丕圖以聖授聖謹按唐永徽中以髙祖太宗同配上帝欲望親祀郊丘奉宣祖太祖同配其常祀孟春祈谷孟冬神州季秋大享以宣祖崇配冬至圜丘夏至北郊孟夏雩祀以太祖崇配從之

二月己未朔日有食之

廢沿江貨八務

聴商人貿販從雷有終之請也

黎桓封交趾郡王

遣使分路巡撫

上以江浙淮陜比嵗旱災民兵轉徙頗肆攘奪多罹刑辟命韓援等八人巡撫之俾之招集流亡導揚壅遏決庶獄率從輕典有可以惠民者得以便宜從事官吏罷軟苛刻者上之詔令有未便者條奏

蜀盜王小波攻掠諸縣

蜀地饒富孟氏割據府庫益以充溢及王師平蜀孟氏所儲悉歸內府而言事者競起功利成都常賦外更置博買務諸郡課民織作禁商旅不得私市布帛司計之吏析及秋毫蜀地狹民稠耕作不足以給益以貧困兼並者復糴賤販貴以奪其利靑城縣民王小波聚眾起而爲亂謂眾曰我疾貧富不均今爲汝均之貧民多來附者遂掠卭蜀諸縣襲殺縣令齊元振剖腹實以錢蓋惡其誅求之無厭也賊黨由是愈熾

三月命何承矩制置河北緣邊屯田

初承矩至雄州卽建屯田之議防黃懋亦請於河北興水田乃以承矩爲使懋爲判官發河北諸州戍兵萬八千人給其役開溏泊種稻田自是葦蒲蠃蛤之饒民賴其利

夏五月以張洎錢若水爲翰林學士

上謂侍臣曰學士之職親切貴重非他官可比朕嘗恨不得爲之

未幾賜近臣飛白書若水及洎詩洎揣摩上意上疏稱述凡數千言上數賜詩嘉奨洎性險陂尢善事宦官嘗引唐故事奏內供奉官藍敏爲學士上不從然以文采淸麗巧於迎逢上卒喜之

初若水任同州推官時有疑獄錄事防軍以私憾放入平民罪應坐死者數人若水畱其案不決錄事屢侵辱之若水不爲動陰遣人廉得其實證其囚遂獲免州欲上其事若水固辭曰若水得賞當置錄事於何地耶錄事詣若水叩首媿謝若水慰解之由是逺近翕然稱其賢上亦聞若水名防冦凖薦之元年命爲祕書丞直史館上嘗命若水撰賜趙保忠詔有不斬繼遷存狡兔之三穴潛疑光嗣持首鼠之兩端上大喜謂若水曰此四句正道著我意及李繼遷納欵又命艸賜李繼遷詔略曰旣除手足之親已失輔車之勢上批其後云依此詔本極好若水家因寶藏之

並三司置一使

命魏羽領之詔罷鹽鐵度支戶部等使三司但置使一員判官六員推官三員從馬應昌之議也

六月張齊賢罷

爲左丞初命知定州制辭有力不逮心名浮於實之語齊賢防自言母年八十五不願離左右上惻然許之齊賢在相位時母入謁禁中上嘆其壽考有令子多賜手詔存問別加餽予搢紳以爲榮齊賢防遭母喪水漿不入口者七日自是日啜粥一器終喪止食脫粟飯

以呂端防知政事

端餘慶弟也先以裨贊許王元僖無狀左遷至是始大用端有器量而性寛大𨿽經擯斥未嘗以得喪介意趙普嘗曰吾觀呂公奏事得嘉賞未嘗喜遇折挫未嘗懼亦不形言眞臺輔之器也

復給事中封駁制

以魏庠柴成務爲之制勅有不便者許準故事封駁

秋七月大霖雨

十晝夜不止上憂形於色命近臣分禱未幾雍丘尉武程上疏願減後宮嬪嬙上謂宰相曰程疏逺小臣不知宮闈中事內庭給使不過三百人皆有掌執不可去者卿等固合知之朕以濟世爲心視妻妾如脫屣耳李昉請加斥削以懲妄言上曰朕曷嘗以言罪人但念程不知爾

復貨務置茶鹽制置使

初廢務減價蠲算以便商人人人疑惑且憚江路回逺嵗課大虧乃詔復之

咸平二年制置使王子輿言江淮兩浙賣茶鹽都收錢三百九十七萬餘貫比舊額增五十萬八千餘貫防詔子輿兼制置礬稅仍領荊湖路

八月丙辰朔日有食之

命官專掌通進銀臺二司

防以給事中封駁隸之從向敏中之言也敏中上言通進銀臺司受逺方疏多不報請別置局分官專涖以防壅遏乃命敏中張詠同知二司公事凡章奏案牘出入自是不敢有所畱滯發勅司舊隸中書亦命銀臺司兼領尋又以給事中封駁並隸焉凡詔勅並令詳酌可否然後行下

時代並都部署張永徳笞小校至死詔按其罪詠封還詔書且言永徳方任邊寄若以小校故推辱之恐下有輕上之心不從未防果有營兵脇訟軍候者詠復引前事爲言上攺容勞之

九月大水

自七月初雨至是不止京城廬舍多壞陳潁宋亳間水害尢甚上對宰相因切責之魏羽請檢視諸軍營及官舎上曰朕寢殿尙有漏處軍營可知應上言者卽時葺治不須更檢視也

冬十月河決澶州

西北流溢浸大名府城時有豪民貯芻茭將圖厚利誘奸人潛穴河堤仍歳決溢知府事趙昌言徑取豪家廥積以給用由是無敢爲姦利者屬河決溢浸城調禁兵助役或偃蹇不進昌言曰府城將墊人民且溺死汝輩食厚祿欲坐視耶敢不從命者斬皆股栗趨事不浹辰而城完上聞而嘉之

罷提防刑獄

自端拱以來諸州司理防軍皆上自選擇民有訴寃者立遣臺使乘傳按鞫諸路提防刑獄司未嘗有所平反詔罷之歸其事於轉運司

三司置二使分領左右計

分郡縣爲十道兩京爲左右計中分以隸焉時三司簿領堆積吏因爲姦乃從魏羽之請而分之

嚴選用知通法

詔京朝官未歷州縣不得任知通

上嘗謂近臣曰朕毎日後殿自選循吏候及三二百人天下郡縣何憂不治

李昉罷

昉溫和無城府寛厚多恕上嘗曰昉本以文章進及用作相自知才微任重但憂愧而已

以呂防正爲平章事蘇易簡防知政事

易簡外若坦率中有城府由知制誥爲學士年未及三十在翰林八年特受人主之遇夐絕倫等或一日至三召見李沆後入在易簡下及沆參政乃以易簡爲承防錫賚與防政等上意欲遵舊制未進臺席且俟稔其名望而易簡以親老急於進用因召見頗言時政闕失沆等罷卽命易簡代之易簡母薛氏入禁中上命之坐問何以教子遂成令器對曰幼則束以禮讓長則訓以詩書上頋左右曰今之孟母也非此母不生此子矣易簡在翰林時上待若賔友及參大政上但正色責吏事而已易簡乃悔其求進之速

趙鎔向敏中同知樞密院

鎔加宣徽北院使敏中右諌議大夫鎔等入對上曰賈黃中等以循黙守位故罷適垂泣敍謝朕亦爲之淒然昔周有亂臣十人同心同徳人臣事主可不念此以保始終古人尙欲立功名於亂世況盛世乎卿等宜戮力以副超擢

閏月置三司總計使

命陳恕領之縂計使判左右計事左右計使分判十道事事當計度者三使通議之恕以爲官司各違政令互出難以經久極言其非便上不聴逾年乃復舊制尋以梁蔣爲右計判官初蔣知吉州治豪猾爲民害者上賞其彊幹代還賜緋魚且記其名於禦屏至是用之

十二月王小波死李順陷蜀卭等州

尋又陷漢州彭州初小波之黨才百人郡失於備禦賊勢遂熾眾至數萬

更漕運法

先是三路轉運使各領其職或廩粟多積而軍士舟檝不給𨿽以官錢雇丁男挽舟而土人憚其役以是歳上供米不過三百萬及楊允恭爲都大發運使盡集三路舟卒與所運物數令諸州擇牙吏悉集允恭乃辧數授之江浙所運止於淮汭淮泗輸京師行之一歳上供者六百萬

九朝編年備要卷四﹤史部﹐編年類﹐九朝編年備要﹥

欽定四庫全書

九朝編年備要卷五

宋陳均撰

太宗皇帝【起甲午淳化五年止丁酉至道三年】

甲午淳化五年春正月禦樓賜宴

以上元節賜從臣宴上曰五代之際生靈雕喪當時謂無復太平之日矣朕躬覽庶政萬事粗理毎念上天之貺致此繁盛乃知治亂在人呂防正避席曰乘輿所在士庶走集故繁盛如此臣嘗見都城外不數里饑寒死者甚眾不必盡然願陛下視近以及遠蒼生之幸也上變色不言防正侃然復位

京西江浙大饑

寛饑民罪

因饑持杖刼人家藏粟止誅爲首者余悉以減死論時饑民多相率持棒投券富家取其粟坐彊盜棄市者甚眾蔡州民張渚等三百一十八人皆當抵死知州張榮判官江嗣宗止議取其爲首者杖脊余悉減杖以其事上聞上嘉之下詔褒之令本州大發廩賑饑民遣使分巡諸道巡撫上親臨遣謂之曰彼皆平民因饑取餱糧以圖活命爾察其情非巨蠧悉爲原減不可從彊盜之例其凶狠難制爲患閭裏者可便宜從事於是全活者甚眾

趙保吉冦邊命李繼隆討之

保吉擾邊上怒命繼隆爲河西都部署帥師討之左正言王禹偁上言謂不煩大兵如梁太祖捉劉知俊故事重賞之下必有勇夫繼遷身首不梟卽擒又此賊通連北國擊東南而備西北正在此時

吏部尙書宋琪上言臣頃任延州節度判官經渉五年西戎之事頗熟聞知昔李仁福旣死彛超擅立詔邠州藥彥稠總兵五萬送延州安從進與彛超換鎭彛超據夏州不奉詔時頓兵城下議欲攻取軍儲不繼遽命班師而振旅之時不能整失戈棄甲遂爲戎人之利臣又聞黨頃號爲小蕃本非勍敵若其出山布陣止勞一戰便可蕩除深入則餽運難繼窮追則窟穴幽邃莫若沿邊州鎭分屯重兵候其入界方可掩擊非惟飬勇亦足安邊凡烏合之徒勢不能久利於速鬭以騁兵鋒莫若持重守疆以挫其鋭彼無城守眾乏糗糧威賞不行部族分散然後密令覘其保聚之防預於麟府延慶靈武等州約期防兵四面齊進絕其奔走之路合勢攻之可以剪除俾無噍類仍先告諭諸軍凡獲賊中生口資蓄許爲已有官司不問如此則人百其勇矣

以王繼恩爲兩川招安使討李順

時宋琪上書言夏州成都事宜密付李繼隆等擇利而行

蠲逋租

計二百五十餘萬緍石

二月李順陷成都

僭號蜀王攺元應運守臣郭載率官屬犇梓州上謂近臣曰豈謂賊勢猖獗如此乃命蘄州刺史王杲帥兵趨劍門崇儀使尹元由峽路進並聴王繼恩節制賊自成都分其眾攻劍門成都監軍宿翰兵至與劍門都監上官正合軍擊賊眾殺戮殆盡

令轉輸用官船

仍給其費上謂宰臣曰幸門如鼠穴何可塞之但去其甚者斯可矣近來綱運之上舟人水工有少販鬻但不妨公一切不問卻得官物至京無虧損耳呂防正對曰水至淸則無魚人至察則無徒小人詐僞君子豈不知但以大度容之則庶事俱濟陛下此言深合黃老之道

三月攺授陳舜封官

舜封舉進士及第後因奏事頗捷給舉止類倡優上問誰之子舜封自言其父爲伶官上曰此宰相不爲國家澄汰流品所致也遂自大理評事攺授殿直

李繼隆入夏州

趙保吉徙綏州民於平夏左都押衙髙文岯擊走之以綏州內屬乃命文岯知州事趙保忠聞王師來討保吉乃先攜其母及妻子吏卒避野外上言已與保吉解讎乞罷兵上怒命繼隆先移兵討之保吉反圖保忠夜襲之保忠竟以身免走還城中爲趙光嗣所執開門納王師繼隆入夏州檻保忠送闕下保吉引眾遁去尋詔削保吉所賜姓名

夏四月墮夏州城

上以夏州深在沙漠本姦雄竊據之地欲墮其城呂防正等言此誠萬世之利乃隳之遷其民於綏銀等州給之以田

置起居院

張泌請置起居院修左右史之職爲起居注上乃置院於禁中命梁周翰掌起居郎事李宗諤掌起居舍人事周翰請以所撰先進禦後降付史館從之起居注進禦始此

五月趙保忠降

王繼恩獲李順復成都

先是順之黨二十萬圍梓州城凡八十餘日守臣張雍等協力拒卻之賊退遣眾襲擊之大捷解閬州圍進平蓬州判官陳世卿善射城守日獨當一面親中數百人賊浸盛同幕者皆謀圖全之計世卿正色曰食君祿當身先報國柰何欲避難爲已圖耶捷書至上手詔悉加褒賞焉繼恩之克劍州也馬知節實爲先鋒繼恩疾其不附已遣守彭州配以羸兵三百州之舊卒悉召還成都賊十萬眾攻城知節率兵力戰自寅至申眾寡不敵士多死者逮暮知節慨然嘆曰死賊手非壯夫也卽橫槊潰圍而出休於郊外黎明救兵至遂鼓噪而入賊敗去上聞而嘉嘆遂以知節爲益州鈐轄

繼恩遣部將王文壽領卒三千至遂州討賊文壽禦下嚴急禆將張嶙殺之以所部五百人與賊合奏至有司請戮其孥上曰此不須殺乃命悉索營中書遣使招撫士卒杲斬嶙首送繼恩因使爲鄕導以擊賊敗之

順黨張余復聚眾爲盜討平之

賊攻陷嘉戎等州開州監軍秦傳序死之賊進攻防州巡檢白繼贇大破之斬獲不計賊之奄至開州也長吏以下奔竄獨傳序率眾拒戰力屈乃爲蠟書遣人間道上言臣盡死力戰誓不降賊城旣破傳序投火死其家寄荊湘間子奭聞父死溯峽求其父屍船覆而死人謂父死於忠子死於孝奏至上嗟惻久之錄其次子賜其家錢十萬

賊五萬來攻陵州城州兵才百四十六人舊無城塹守臣張旦修完戰具設鹿角招集民丁拒戰大破之斬首五千餘級賊平賜詔褒之

越明年春獲余於嘉州其冬以上官正雷有終爲西川招安使召繼恩歸闕正等盡降余冦劍南以寧防遣使采訪川峽諸州守貳能否七人以稱職聞賜詔奨之遂州通判查道與焉道徙知果州時賊餘黨尙有伏巖穴依險爲棚者詔書招諭未下咸請發兵殄之道曰彼愚人也始懼罪欲停數刻命爾豈無詿誤耶卽微服直趍賊所諭以詔意或識之曰郡守也嘗聞其仁是寧害我者乃相率捨兵羅拜請罪悉給券縱令歸農驛奏之

秋七月髙麗請伐契丹詔卻之

髙麗爲契丹所侵掠來求援上以北邊甫寧不欲出兵優詔答之自是不復入貢

八月置宣政使

以王繼恩爲之繼恩有平賊功中書擬以爲宣徽使上曰朕不欲宦官預政事宣徽使執政之漸也因詔別制是名立在昭宣使上以授之繼恩初自昭宣使出爲兩川招安使

昭宣使置在四年

九月攺內侍省班院名

以內班院爲內侍省內侍班院以入內黃門班院爲內侍入內內侍班院內侍省自唐有之國初有內班院入內黃門班院至是攺焉景徳三年始別內侍省爲入內內侍省遂號爲省以侍殿中供灑掃之職役使雜品者內侍省爲南班以通侍禁中服役防近者入內內侍省爲北司各置都知副都知押班由是內侍省進見有時而入內內侍省寵任重矣蔡京用事攺入內內侍省都知爲知入內內侍省事副都知爲同知押班爲簽書以效樞府而省官與執政等靖康攺正依舊名稱至紹興三十年並內侍省歸入內內侍省

以襄王元侃爲開封尹封壽王

用冦準之言也自馮拯等斥嶺南中外無敢言建儲者至是凖自靑州召還入見上曰朕諸子孰可以付神器者凖曰陛下誠爲天下擇君謀及婦人中官不可也惟陛下擇所以副天下望者上俛首久之屏左右曰壽王可乎對曰知子莫若父聖意旣以爲可願卽決定上謂壽王曰夫政教之設在乎得人心而不擾之爾得人心者莫若示之以誠信不擾之實無如鎭之以淸靜惟是而行𨿽虎兕亦當馴狎況於人乎書云撫我則後虐我則讎信哉斯言也爾宜謹之

大赦下詔罪已

以蜀冦漸平也初命翰林學士錢若水艸詔旣成進禦上笑謂若水曰朕爲卿潤色可乎若水頓首謝因命筆親竄數字皆引咎深切尢爲精當詔辭略曰朕委任非當燭理不明致彼親民之官不以恵和爲政筦之吏惟務刻削爲功撓我蒸民起爲狂冦又曰念玆失徳是務責躬攺而更張永鑑前而今而後庶或警余

以張詠知益州

時城中屯兵尙三萬人無半月之食詠知民間舊苦鹽貴而廩有餘積乃下其估聴民以米易鹽未逾月得米數十萬斛詠度有二嵗備乃奏罷陜西運糧上喜曰此人何事不能了朕無憂矣詠告諭賊黨許其自新一日繼恩械賊數十人請行法詠釋之繼恩恚以問詠詠曰前日李順脇民爲賊僕今日化賊爲民不亦可乎繼恩禦軍無政其下暴橫詠密奏請近臣至蜀分屯師旅

冬十一月幸國子監

賜直講孫奭五品服因幸武成王廟復幸國子監令奭講尙書說命三篇至事不師古以克永世匪說攸聞上曰誠哉是言也上意欲切勵輔臣因嘆曰天以良弼賚商朕獨不得耶乃飲從臣酒賜奭束帛

十一月令宰相以下薦士

上言多士盈朝欲求一材堪轉運使三司判官者了不可得呂防正對曰臣等職在選掄而令陛下孜孜勞於求賢臣等之罪也上因詔防正以下各舉有器業可任事者一人防正奏言宰相可以進退百官今獨舉一二人是示天下不廣也上因命之

上將勵精求治聴政之暇盡索兩制淸望官名籍閱有徳行者悉令舉官

上嘗欲遣使朔方諭中書選可任者防正退以名上上不許他日凡三問終不易上怒擲其奏於地曰何太執耶防正曰臣非執蓋陛下未諒爾上退謂親信曰防正器量我不如旣而卒用其人覆命果大稱防

十二月戊寅朔日有食之

陰雪不見羣臣稱賀賀日食不見始此

三司復各置使

命陳恕等領之恕峭直守公性靡阿順毎奏事上或未察至形誚讓卽斂板退縮俟上意解復進如是三四終不易上亦多從之嘗題於殿柱曰眞鹽鐵陳恕恕出入三司首尾十八年言稱職者亦以恕爲首焉

乙未至道元年春正月上淸宮成

車駕親謁上嘗謂左右曰朕在藩邸時先帝所賜悉以營此爲百姓祈福不用庫錢也

遣使經度陳許等州水田防罷之

度支判官陳堯叟請於陳許鄧潁等州至壽春因水利墾田積谷可省江淮漕運命皇甫選何亮經度之選等防上言先受詔往諸州興水利按鄭渠引涇水漑田四萬頃三白渠漑田四千五百頃今之存者不及二千頃乃二十二分之一分也皆由渠堰寖壊失其水利又言鄧許陳潁蔡宿亳七州之地其公私閒田凡三百五十一處合二十二萬餘頃蓋民力不能盡耕漢魏以來杜預召信臣任峻司馬宣王鄧艾等立制墾辟之地內南陽界穿山開嶺疏導河水散入唐鄧襄三州以漑田又諸處陂塘坊堰若增築勞費頗甚欲望於隄防未壊可興水利者先耕二萬餘頃他處漸圖建置時著作佐郎孫冕總監三白渠詔冕依選等奏行之募民耕墾七州之田自鄧州始皆免賦入復令選等舉一人與鄧州通判同掌其事選與亮分路按察焉未幾罷之

契丹冦府州折禦卿敗之

契丹自振武入冦禦卿大破之於子河汊敵死亡甚眾上曰朕常戒邊將勿與爭鋒待其深入分兵以要其歸路必無遺類今果如吾言

禦卿世將習知邊情忠勇感慨常欲立功以報朝廷朝廷亦以麟府逼近戎羯倚爲一面自子河汊之役戎人喪气不敢深入爲冦矣未幾禦卿卒以其子惟正嗣知州事惟正防以疾召入朝以其弟惟昌代之

趙贊鄭昌嗣賜死

時並爲度支都監初上以贊與昌嗣頗似忠直任用之後所爲多不法並賜死上因謂近臣曰君子小人如芝蘭荊棘不能絕其類在人甄別耳茍盡君子則何用刑罰焉冦凖對曰帝堯之時四防在庭則三代以前世質民淳已有小人矣今之衣儒服居淸列者亦頗朋附小人爲自安之計如昌嗣輩奔走賤吏不足言也

以堂後官欒崇吉爲度支副使

崇吉提防中書五房公事明習文法淸白勤事故上越次而用之卽召堂後官著作郎楊文質爲祕書丞代掌五房事謂之曰汝見擢用欒崇吉否當自勉也

二月令節度至刺史勿與金穀刑獄

只委通判及判官

三月貸京畿民菽種

有司請量畱以供國馬上曰但竭廩以給之國馬飼以芻槁可矣

夏四月呂防正罷

爲右僕射上詔防正曰僕射乃師長百僚朕以中書多務與朕均勞逸耳

以呂端爲平章事

復令宰執更押班知印

從呂端之請也端爲相持重識大體以淸靜簡易爲務毎奏事同列多異議端罕所建明一日內札戒諭自今中書事必經呂端詳酌乃得奏聞初趙普獨相太祖置防知政事以佐之其後普恩弛始均爲眞相旣而復有釐革端初與凖同列及先居相位慮凖不平乃請防知政事與宰相分日押班知印同升政事堂從之

契丹冦雄州守臣何承矩敗之

先自滄州徙雄州承矩推誠禦眾同其甘苦邊民有告機事者屏左右與之欵接無所猜忌故敵動息皆能前知及敵敗於子河汊承矩條其殺獲掲於市敵諜知愧忿將襲取承矩以雪恥夜引眾入冦反爲承矩所敗上視捷奏具知敵所以入冦之由謂承矩輕脫生事失守禦體尋命還滄州

旱

命侍禦史分決諸道獄後二日雨

開寶皇后宋氏崩

諡曰孝章皇后後之崩也羣臣不成服王禹偁與客言後甞母天下當遵用舊禮或以告上不悅尋出禹偁知滁州禹偁在位多所論奏數忤權貴宮官尢惡之上嘗曰禹偁文章獨步當世然賦性剛直不能容物耳累命執政召至中書戒諭終不能攺禹偁嘗爲李繼遷艸制繼遷送馬五十匹以狀不如式卻之及在滁州有言禹偁買馬虧價上曰彼能卻繼遷五十匹馬顧肯虧馬價哉

六月限僧尼額

秋七月置江淮兩浙發運使

未幾任中正爲江南轉運副使至部歳大稔有羨盈發運使王子輿欲悉調餉京師中正曰東南嵗輸五百餘萬石江南所出過半今𨿽有餘餉後或小歉則數不登急取吾民乎子輿乃止

蠲陳許等州夏稅雜徵

京西轉運使姚鉸奏民經災傷牛多死上覽奏惻然詔除之

尋詔州縣部內流亡及失租調什之一者書下考又令民間自織縑帛非鬻市勿算

八月立壽王元侃爲皇太子

大赦攺名恆自唐天祐以來中國多故不遑立儲貳將及百年至是始舉而行中外胥悅楊徽之畢士安兼左右庶子喬維嶽楊礪兼左右諭徳夏侯嶠兼中捨李至李沆兼賔客見太子如師傅之儀

初置左春坊謁者以壽邸導吏【闕】繼【闕】爲左淸道率府副率兼領之按謁者本內侍之職而太子有通事舎人掌傳宣導引之事不名謁者又十率品秩頗崇非趨走左右者所宜爲蓋執政之失也

九月李繼遷犯邊

夏州之役繼遷竄於漠北往嵗八月遣其弟延信表待罪且言違叛事出保忠願赦勿誅上喜召見延信面加諭撫錫賚甚厚詔復賜姓名是歲六月上遣使賚詔諭令移鎭鄜州繼遷不奉詔至是冦淸逺軍詔奪所賜姓名

冬十一月置轉運司承受公事

選朝官及三班爲之毎路二員常事與轉運聫署施行非常事許乘驛入奏上曰逺民有事不能自達故置是職

十二月詔議言事者賞罰

詔百官及諸色人自今起請制置事如施行後顯有利濟當議旌賞或虧損公私亦重行朝典

銅候儀成

秋官正韓顯符所造也詔置之司天臺

丙申至道二年春正月辛亥郊

亦用上辛祈谷之典也上以文物仗衛之盛詔有司畫爲南郊圖

禁增冶利

轉運司言成州金坑嵗課虧少請遣使按行上曰朕所寶惟谷何必言利勦吾民乎遂廢之是歳有司又言鳯州出銅礦定州出銀礦請置官掌其事上曰非不愛寶當與眾庶共之不許

夏四月命李繼隆討李繼遷

先是洛苑使白志榮自環慶護芻糧往靈州繼遷伏兵於浦洛河襲之芻粟四十萬悉爲所獲志榮僅以身免上怒命繼隆爲環慶都部署討之

定任子出官制

先是五品以上官子孫毎覃慶中書皆授攝官未幾卽補正員不十數年遂通閨籍上以其太濫乃詔自今任子只賜同學究出身依例赴選集

五月詔輔臣陳靈州事宜

時繼遷冦靈州陜西民運芻糧詣靈州度沙磧爲虜所劫掠及饑渇死者不可勝計詔曰靈州孤絕救援不及賊繼遷猖獗未就誅夷宜令宰臣呂端知樞密院事趙鎔等各述所見利害直書其事言不必文只今曰實封來上端等對請共爲一狀張洎越次奏曰上有所詢端等緘黙不言深失訏謨之體端曰洎欲有言不過揣摩陛下意耳洎退上疏極言棄之便上初有意棄靈州旣而悔之及覽洎奏不恱卻以付洎語之曰卿所陳朕不曉一句洎惶恐流汗而退乃召向敏中等語之曰張洎上言果爲呂端所料

蜀盜王鸕鷀叛討平之

僞稱卭南王西川巡檢石普言蜀之亂由賦斂迫急望一切蠲其租上許之掲榜告諭蜀民無不感悅防討平之

秋七月汴決谷熟命塞之

以陳靖爲勸農使

靖時爲直史館疏言古者彊榦弱枝之道必先富實之於內今京畿周環二十三州地之墾者十才二三望擇大臣一人兼領司農事典領於中又於郎官中選爲副者執事於外自京東西擇膏腴未耕之地申以勸課如授臣斯任則可勉況賢者乎遂罷之出知鄧州

閏月詔宰相獨押班知印

上旣罷凖仍詔自今防知政事不知印押班甎位列宰相後不升政事堂並如舊制然押敕齊銜行並馬亦自凖始至今不易也

九月復命李繼隆等分五路討李繼遷

初上遣李繼隆等分環慶延夏麟五路並進抵烏白池皆先授以方略旣而繼隆欲直抵繼遷巢穴不及延靈州遣其弟繼和入奏上怒曰汝兄如此必敗吾事矣因手書切責比至已與慶州路兵先發不見虜乃復引還獨範廷召王超兵至烏白池斬獲甚眾繼遷遁去𨿽頻克捷而諸將失期士卒困乏終不能擒賊焉上先閱兵崇政殿以方略授諸將且令多設彊弩及遇賊布陣萬弩齊發賊皆走凡十六戰皆捷先是運糧靈州上亦令丁夫悉持弓矢爲方陣而行冦至則成列以待之後諸將亦卒以違節制致敗

時命戶部使張鑑調陜西芻糧入靈州遣使持節督之鑑上疏曰伏以關輔之民數年以來並有科役畜產蕩盡室廬頓空加以浦洛之行曽經剽刼原州之役又至遷延非獨令之勿從實緣力所不逮況復先棄糧艸見今逐處追科本戶稅租互遣他州送納往返千里費耗十倍愁苦怨嗟充塞路歧自春䢐冬曾無暫息餱糧乏絕力用殫窮頋此疲羸尢堪軫卹今若復有差率益致流亡縱令驅迫而前復恐逗撓而潰願陛下特垂詔防無使重勞因玆首春俾競東作愼固邦本詳求武經況靈州一方僻居塞外𨿽曰西陲之要地實爲中夏之蠧區竭物力以供須困甲兵而援送事當深慮理要預防若待川決而後隄火熾而方戢則焚溺之患深矣𨿽欲拯救其可得乎

環慶等州地震

冬十月並三司勾院爲一

先是上甞召三司孔目官李溥等二十七人問以錢谷之務溥等言不可口占願得條對上許之因謂宰相曰此輩自幼寢處其中必周知本末卿等但假以顏色引令剖析宜有所資益三司使陳恕等終不肯降意後上召恕等責以吏事廢弛恕言國用所需浩瀚臣等時舉利權朝廷慮侵民皆不行又時有災沴必盡蠲其積欠𨿽桑羊復生亦所不逮也上曰卿等淸而不通且如簿領一處節目未備卽十年五年不決此卿等之過也皆頓首謝溥等條上利害七十一事中書參校其四十四事可行遂著於籍其十九事令恕議定而後行之上因謂侍臣曰朕豈不知以崇髙自任耶錢谷細務亦自與用心區分者蓋以如前代帝王昏弱者天下十分財賦未有一分入於王室唐徳宗在梁洋公私窘乏韓滉專制鎭海積聚財貨徳宗遣其子臯往來得百萬斛以救艱危則當時朝廷事勢可見矣朕今收拾天下遺利以贍軍國以濟窮困若豪戶猾民望吾毫髮之恵不可得也元年因三司孔目官楊元實等所陳條目置行帳司檢校三司帳籍命禦史知雜張秉主之官物羨溢者凡三百三十八萬五千餘緡上以元實等首爲規畫悉遷其秩充逐部孔目官上又欲並三司爲一命官總判令鹽鐵使陳恕議其可否恕言三司繁委若爲三部各設主司此爲良防其勾院磨勘兩司出於舊制闗防之要莫加於此理欠憑由二司𨿽非舊制亦爲允當其行帳司近日權置了絕舊帳司額自除提防司是中防特置提振三司廢怠之事固非有司敢得擬議上然之是秋遂並理欠憑由司爲一廢提防司至是復有是命

十一月置簽署提防樞密宣徽院諸房公事以周瑩及內侍劉承規爲之

上以二人久侍禁闥常立戰功故特加寵遇以瑩爲客省使承規爲六宅使並爲簽書提防凡重務一以委之樞密使不敢專決內臣簽書樞密蓋始此然禮不得視執政也

丁酉至道三年春正月以溫仲舒王化基參知政事時邊境多事上垂欲相仲舒而罷呂端防不豫乃止化基寛中有度量不以廕補諸子官然能訓導皆有所立

塟孝章皇后

初以陰陽拘忌權窆於都城之西北至是祔葬永昌陵神主祔別廟在孝恵皇后上

二月李繼隆遣將擊李繼遷敗之

繼遷遁去

上不豫

三月上崩於萬嵗殿

年五十九在位二十二年諡曰神功聖徳文武廟號太宗

上嘗語宰相曰大凡爲君爲臣嘗宜兢畏不可放逸後唐荘宗夾河相持千徵萬戰備甞艱苦天下甫定便恣溺惑不及三年果致傾覆可爲鑑哉

上毎旦受朝畢崇政殿決事至日中尙未禦食淳化中謝泌請退朝進食畢然後禦殿上不答又嘗曰統制區夏自有道理若得其要不爲難事必先正其身則孰敢不正至於內外官吏皆量材任職譬如匠者架屋棟梁榱桷咸不可闕也宋琪曰近見陛下自供奉殿直諸州抵邸吏咸加進擢內外無不知勸所謂竹頭木屑亦不棄遺者也

又嘗曰淸靜致治黃老之深防也呂端對曰國家若行黃老之道其效甚速呂防正亦謂老子稱治大國若烹小鮮邇來上封事議制置者甚多願陛下漸行淸靜之化以鎭之上曰朕意不欲塞人言耳

又嘗曰治國在乎修徳四夷當置度外往嵗觀兵薊北過桑幹河不由橋梁往則奮鋭居先還乃勒兵後殿靜而思之亦可爲戒

又嘗曰寸陰可惜茍終日爲善百年之間亦無防耳時有京畿民詣登聞皷院訴家奴失猳豬詔賜千錢償其直因語宰相曰似此細事悉訴於朕亦爲聴決大可笑也然推此心以臨天下可以無寃民矣又嘗語近臣曰天下事急若奔駟日日聴斷尙恐有燭照不至者而況唐末帝王深處九重民間疾苦何嘗得知毎一思之誠可驚畏又曰唐末帝王臣下少得見面縱開延英亦只中人在側何曽君臣言得一事趙昌言曰每開延英茍逾數刻史臣書之以爲美談今天下茍非陛下聴斷不倦則封疆萬里豈致肅淸斯所謂一人有慶兆民賴之也

嘗有日本國僧來朝言其國主姓王氏自始祖至今凡六十四世八十五王矣其臣亦皆世官上聞之太息因謂宰相曰此島夷亦尙存古道中國自唐季海內分裂五代世數尢促朕𨿽徳不及往聖然孜孜求理惟恐庶獄有寃未甞敢自暇逸以畋逰聲妓爲樂兾上穹降鑑庶幾子孫長久運祚悠逺大臣亦世守祿位卿等各宜盡心輔朕無令逺夷獨享斯慶也咸平中三司上經費數眞宗曰先帝以財賦國之大本莫不求諸中道而爲其永制輔臣曰先帝非止愛人嗇費至於損節服用躬禦澣濯之衣蓋前古哲王莫能階也

皇太子卽皇帝位

初太宗不豫李皇后與宣政使王繼恩忌上英明陰與防知政事李昌齡知制誥胡旦謀立元佐太宗崩後使繼恩召呂端端知有變鏁繼恩於閣內使人守之而入後謂曰宮車晏駕立嗣以長順也今何如端曰先帝立太子正爲今日豈容更有異議後黙然上旣卽位端平立殿下不拜請捲簾升殿審視始降階率羣臣拜呼萬嵗昌齡等防坐交通請托漏泄禁中語貶昌齡忠武軍行軍司馬繼恩右監門衛將軍均州安置仍籍沒其家貲旦削籍流潯州仍詔中外臣寮與交通者一切不問

夏四月大赦

尊皇后爲皇太后宮曰萬安

以郭贄知大名府

贄求對懇辭上謂輔臣曰朕初卽位命贄治大藩而不行則何以使人卒遣之

梁周翰知制誥

故事入西閣皆中書召試制誥三篇各二百字一篇百字惟周翰不召試而命焉

黎桓封南平王

五月求直言

直集賢院田錫上疏略曰去年永興等六州同日地震此下動之象也靈州餽運糧艸二十五萬到者才七八萬百姓死者十餘萬人陜西二十五州不勝困敝臣以爲地動方位旣在闗輔豈無在下者輒動乎萬一闗輔有變則臣慮西川保無劍閣之危南方復恃長江之阻上出其疏令詳酌行之

右正言孫何獻五議其議防用儒將曰古謂元戎無所統攝爰自近代又有供軍糧料隨軍轉運之目使者往復托稱上防動必中覆實戾成算請擇文儒委以邊任勿使小人撓其權境內利租稅一以與之監陣先鋒之類悉任偏將受其節度其二議申明太學曰使寒雋之士由鄕裏以升聞世祿之家自成均而出仕太學不得補庶人之子神州不得貢卿士之門郡縣皆按舊典立學官嚴課試薦延之法其三議釐定遷轉曰伏見圜丘霈澤並許敍遷今之班簿臺省宮寺凡七百員若十年之內肆赦相仍必致官僚過於胥徒朝臣多於州縣其四議復制科其五議復鄕飲

監察禦史王濟上疏略曰守小謹者似徳懷怯懦者似恕容姦惡者似仁蘊佞諛者似恭恣傾險者似智好詆訿者似直樹朋黨者似義肆苛刻者似明急貪祿者似勤若斯之流𨿽愚而類賢用之則速亂之基也又曰官多則事煩吏多則民殘欲事不煩莫若省官欲民皆安莫若省吏又曰官多俸薄不如俸厚而官少衣食旣足亷恥自興

刑部員外郎馬亮疏言陛下初政軍賞宜速而所在不時給又云州縣逋負至多赦書𨿽爲蠲除而有司督責如故又言契丹仍歳入冦河朔蕭然請修好以息邊民

吏部員外郎刁衎疏言私賞毋及於小人私罰毋施於君子開諫諍之門塞讒賊之口毋以春秋鼎盛而耽於逸逰毋以血气方剛而惑於聲色

罷發運使及轉運司承受

上初親政務從簡易也

出宮人

立夫人郭氏爲皇后

上爲襄王時潘氏卒太宗復爲上娶郭守文之女淳化中封魯國夫人因謂近臣曰唐肅宗實仁孝之主在東宮時已發白明皇臨幸乃知未有正妃於掖庭選籍沒之女賜之而生代宗朕常以戒諸王曰今玆姻偶悉皆將相大臣之家六禮具備朕蓋欲厚人倫壯王室也可不自重乎

追尊上母夫人李氏爲賢妃

防禦使英之女上及楚王元佐皆妃所生也

六月禁獻珍禽奇獸及諸祥瑞

罷三司副使

追冊皇后潘氏

諡曰荘懷後攺諡章懷陵曰保泰

錢若水罷

自同知樞密院事罷爲集賢院學士判院事先是太宗爲若水言士之學古入官遭時得位紆金拖紫躍馬食肉前呼後擁近賞宗族此足以爲榮矣豈得不竭誠報國乎若水對曰髙尙之士固不以名位爲光寵忠貞之士亦不以窮達易志操其或以爵祿榮進之故而效忠於上中人以下者之所爲也太宗然其言及劉昌言罷太宗問趙鎔曰見昌言否鎔等曰屢見之上曰涕泣否曰與臣等言多至流涕若水曰昌言實未嘗涕泣蓋鎔等迎合上意耳呂防正罷太宗又謂若水曰人臣當思竭節以保富貴防正前日一布衣朕擢爲宰相今退在班列想其目穿望復位矣若水對曰防正𨿽登顯貴然其風望亦不爲忝冒且防正固未甞以退罷郁悒當今巖穴髙士不求榮爵者甚多如臣輩誠不足重上黙然若水因自念人主待輔臣如此將俟嵗滿卽移疾防太宗晏駕未果至是以母老請解機務章再上乃得請

秋七月令轉運疊入對

詢以民間利病

寛商徵

上封者言嶺南村墟聚落間日集禆販謂之墟市請降條約令於城邑交易兾增市稅上曰徒擾民耳可仍其舊

戒西邊謹疆事

上謂輔臣曰朕已戒疆吏但謹斥候嚴卒乘卽驅逐去勿追之仍遣使與邊臣議靈州事宜悠久之便庶闗輔之民息肩有日也

八月以周瑩爲宣徽北院使

舊制宣徽使班在樞密副使之上瑩請居其下詔從之初瑩與劉承規同簽署提防樞密宣徽院諸房公事瑩旣遷承規亦罷自後不復置

西川戍卒劉旴叛攻掠蜀漢等州討平之

益州鈐轄馬知節領兵追擊旴招安使上官正飛書召知莭知節曰賊兵已數千若少緩之必倍勞費卽復引還正亦防至遂破旴平其黨旴自起至滅凡十日正始無出兵意張詠以言激之正行舉酒屬諸校曰此行亟殄賊不然則此地還爲爾死所矣正由是倍道疾戰

冬十月太宗於永熈陵

祔廟且以懿徳皇后配祔荘懷皇后於別廟趙易安謂以序當用淑徳皇后詔有司詳議以聞禮官言淑徳皇后無位號懿徳享封大國用懿徳爲是詔恭依有司尋上言冬至祀圜丘孟夏祀雩夏至祭方丘請奉太宗配上辛祈谷季秋大享明堂奉太祖配上辛祀感生帝孟冬祭神州地祗奉宣祖配其親郊圜丘奉太祖太宗並配詔可

十一月復分勾院爲三

命王欽若等分判之初欽若爲亳州監倉時久雨倉司以谷濕不爲受欽若命悉輸之且奏不拘年次先支濕谷太宗大喜手詔褒答因識其姓名及開封府以旱蠲租時有言所蠲放皆不實太宗不悅選命欽若等覆按欽若獨乞全放至是擢用上語輔臣曰當此時朕亦自疑懼欽若小官獨敢爲百姓伸理此大臣莭也時天下宿逋有自五代迄今理督未已者欽若悉奏除之上大驚曰先帝頋不知耶欽若徐曰先帝固知之殆畱與陛下收天下心耳

十二月追尊賢妃李氏爲元徳皇太后

別立廟

李繼遷除加定難節度

復賜姓名封以夏綏銀宥靜五州先是上詢宰執以靈州事宜李至上言靈州自鄭文寶爲國生事闗輔生靈轉困村堡多沒巋然空壁老我師徒張頥待飼者不下五千送糧四十萬而止獲六萬彼之戶口四千有餘今則不盈數百矣彼之租課四十五萬二千有奇今則無孑遺矣安可復守之耶至是繼遷遣使修貢求備邊任上𨿽察其變詐時方在諒陰姑務寧靜從其請

上初命翰林學士宋湜艸保吉制湜知上意必欲歸其事於太宗因進辭曰先皇帝早深西頋將議眞封屬軒鼎之俄遷建漢壇而未及眷玆遺命實付眇躬爾宜望弓劍以拜恩守封疆而效節上甚悅

以禹偁知制誥

初禹偁知揚州應詔上書言五事一曰謹邊防使輦運之民有所休息乞通使遼疆以夏州與繼遷亦足見陛下屈已而爲民也二曰減冗兵並冗吏使山澤之饒稍流於下國初兵鋭而將專故彊自後兵眾而不盡鋭將眾而不自專又言開寶中設官至少毎州止有刺史一人司戶一人未嘗缺事及太平興國中復有通判副使判官推官司理及監酒監庫等官問其租稅則減於曩日問其人民則少於昔時又曰國家山澤之利可謂盡矣唐元和中始建茶法嵗得四十萬貫今至數百萬矣三曰艱難選舉使入官不濫太祖之世進士不過三十人諸科五十人先帝在位逾二紀登第近萬人宜稍爲防制使入官不濫四曰沙汰僧尼使無耗失五曰親大臣逺小人使忠良蹇諤之士知進而不疑姦險傾巧之徒知退而有懼疏奏卽召禹偁還朝旣用其防以五州地賜趙保吉而有是命咸平中知蘄州卒禹偁學問敏贍鋒气峻峭極談世事臧否人物以直躬行道爲己任𨿽處危困封章無輟

分天下爲十五路

一曰京東路二曰京西路三曰河北路四曰河東路五曰陜西路六曰淮南路七曰江南路八曰荊湖南路九曰荊湖北路十曰兩浙路十一曰福建路十二曰西川路十三曰峽路十四曰廣南東路十五曰廣南西路

仁宗天聖八年分江南爲東西路分兩川爲益梓利防四路凡十八路

九朝編年備要卷五

欽定四庫全書

九朝編年備要卷六

宋陳均撰

眞宗皇帝【起戊戌咸平元年止癸卯咸平六年】

戊戌咸平元年春正月命官兼南北宅教授

以諸王府記室等官兼之時南北宅又有侍讀然無定員

召學官崔頥正侍講

上令擇官校正九經文字李至薦頥正上召至後苑講尙書大禹謨賜五品服因命輔臣於班行中選明經者以名聞自是日令頥正赴禦書院侍講上每旦禦前殿辰後復禦後殿視諸司事或閱試軍士日中而罷夜則召儒臣詢得失或至夜分

二月彗出營室北

上問宰相曰何祥也呂端等言變在齊魯之分上曰朕以天下爲憂何止一方耶

求直言

時田錫罷銀臺封駁司知泰州未行防星變上疏言李繼遷不合與夏州又不合呼之爲趙保吉又言從來密院公事宰相不得聞中書政事樞密不得議兵謀不精國計未善

三月賜舉人第

自淳化五年停貢舉至是舉行之上語知舉楊勵曰貢舉任重當務選擢寒俊精求藝實以副朕也得孫僅等五十人諸科百五十人

是年始詔知舉官親屬別試

寛饑民罪

時京兆府言本府谷貴民多持杖發窖藏合從彊盜法察其情本止爲艱食請自今犯者特貸死徒罪減等俟麥登仍舊從之

夏四月旱

遣使分詣諸路察獄

蠲逋負

用判理欠司王欽若之言也凡除逋欠二千餘萬釋系囚三千餘人後欽若請以此事付史館因命學士院召試

上前後所蠲三司逋負不一據史所書如咸平四年所釋凡二千六百餘人蠲物二百六十餘萬六年釋四千一百餘人蠲物八萬三千又謂輔臣曰宜悉取民獘著爲條目大事隨宜減省小者卽爲除免

五月戊午朔日有食之

六月命近臣舉轉運

上嘗語參知政事李至曰凡舉官宜先擇舉主以類求人今外官轉輸之任最切卿等可先擇人而令舉之

越明年河東轉運宋言大通監冶鐵盈積可供諸州軍數十年鼓鑄請權罷以紓民力時西北二邊屯師甚廣經制饋餉以干治稱朝廷難其代凡十一年不徙

詔議太祖廟稱號

先是李宗訥請攺僖祖以下稱號下尙書省集議時張齊賢言爲人後者爲之子安得宗廟中有伯氏之稱詔禮官詳定禮官引春秋閔僖同爲一代及晉惠懷唐中睿故事請太祖太宗昭穆同位詔都省復集議議同齊賢又詔禮官再討典故奏言唐宗謂中宗爲皇伯考徳宗謂中宗爲髙伯祖伯氏之稱復何不可況太宗享祀太祖二十二年止稱皇弟請自今合祭同位異坐太祖位仍舊稱孝子奏可

秋八月嚴倉官羨余禁

詔禁倉官以羨余爲課

九月令綾錦院攺織絹

上嘗語輔臣曰國家所謹儉約爲先節用愛人民俗自化

冬十月丙戌朔日有食之

呂端罷以張齊賢李沆同平章事

初齊賢嘗受詔刪定編敇以小人犯盜者眾彊竊盜持杖不得財論罪大重非治平之法乃申明律意裁減之刪定官王濟謂以死懼之尙不畏況緩其死乎是惠姦也濟彊伉手疏詆齊賢腐儒不知適時之要齊賢復表陳濟同議定而復有異論乃下尙書省集官詳議並劾濟旣而齊賢再相因言不欲與庶僚較曲直上欣然嘉其有容遂罷議濟旣免劾而刑名如齊賢之請自是犯盜者歲亦不增先是三班不免杖罰齊賢請以贖論訖今不易

十一月置估馬司

估蕃部及進貢馬價凡市馬之處河東則府州嵐岢軍陜西則秦渭等州川峽則益黎等州皆置務嵗得五千餘匹以布帛茶他物準其直

十二月詔大辟疑者以聞

嚴牧守選

詔三司判官舉知州

上重牧守之任秦國長公主嘗爲其子壻求正除近京刺史上曰牧守親民之官系朝廷公議不許

頒新編敕

柴成務重定也成務言太宗時有太平編敕三十卷又有淳化編敕三十卷自後至萬八千餘道刪定成二百六十餘道請與律令同行

奬恬退

是嵗審刑院詳議官韓見素年四十八乞致仕李至言知止求退者少從之足以勵薄俗乃授刑部員外郎致仕

己亥咸平二年春三月賜舉人第

孫曁等七十一人諸科一百八十人有司請上禦殿試上以在諒闇不許

卻貢獻

內侍裴愈因事至交州謂龍花蘂難得之物宜充貢本州采以爲獻上怒黜愈崖州仍絕其貢

是嵗又減罷劍隴夔賀等五十餘州土貢又罷三十餘州嵗貢茶

遣使賑江浙饑

閏月旱求直言

自是艸澤上言甚眾其可采者授官奬之朱臺符上疏略曰陛下踐阼以來二年之內彗星一見時雨再愆彗星見者兵之象時雨愆者澤未流也今北土未賔西羌作梗荊蠻有猖狂之冦江浙有饑饉之民宜設備以禦之修政以壓之又言農者國之本也其利在粟多兵者國之命也其功在戰勝方今患在農少而粟不多兵多而戰不勝農少則田或未墾兵多則財用常不足民利盡於國國利盡於軍所以民困而國貧也且地方百里每畆收粟一斛嵗計得粟五百四十萬斛今甸服之內方百里者百所出曽不足供軍運糧江淮所得不過百里之出有以見農政之不修也國家養兵百萬自夏庭逆命軍聲不振一紀於玆將帥不用命而委任不專士卒驕惰而不習邊事也又請郡縣量置義軍於王畿置兵十萬以制之緣邊之人便於鬭戰宜募爲正軍以備城守止於趙魏之間少屯王師以防其後如此則內外之兵減大半矣又言不任人無以安邊不安邊無以省兵不省兵無以惜費不惜費無以寛民不寛民無以致治捨此數事𨿽有智者不能爲計矣又言簡易者事不黷節儉者財有餘今官吏森羅使者旁午無名之賞賜不急之造作他費百端動計千萬加以教化未甚行亷恥未甚至法有滋章之條吏無惻隱之寔其他背理傷道便文自營非爲公家忠計者不可一二而舉也陛下自視當今事勢何如漢唐盛時有土者不可以言貧有人者不可以言弱以陛下神聖聰明資以天下之大而未比隆於漢唐竊爲陛下惜之上優詔褒答時上封事者不下百數上令近臣閱其可采者取進止

以索湘爲戶部使

湘質朴少文而長於吏事歷任邊郡所至必廣儲蓄爲豫備計出入軍旅間頗著能名先是自京輦茶至場最爲煩擾又多所損敗湘建議請許商賈緣江載茶詣邊郡入中旣免道途之耗復有徵算之益未防右司諫孫何上疏請罷三司擇戶部尙書與其屬參掌之

夏四月嚴封事進入限

詔閤門封事許盡時進入防稽滯也

選從臣兼知登聞院

命工部尙書張宏翰林學士王旦兼之慮壅蔽也

以張詠知杭州

詠旣至以嵗饑寛鹽禁官屬皆執不可詠曰錢塘十萬家餓殍如此禁之嚴則聚而爲盜

杭有名家子與姊夫訟家財壻言妻父臨終此子方三嵗故命掌貲產且有遺書令異日以什之三與子七與女詠覧之曰汝婦翁知人也以子幼故托汝茍明以什七與子則子死汝手矣亟命以七給其子餘三與壻皆拜泣而去一郡稱神明

墾襄汝二州間田

先是耿望請於襄州置營田卽令望爲京西轉運與副使朱臺符並兼本路制置營田事是嵗種稻三百餘頃汝州舊有洛陽南務遣內國兵士種稻雍熈中以所收少廢之於是從臺符之請復置募民二百餘戶自備耕牛就置園長以京朝官專掌之墾六百頃導汝水澆漑嵗收二萬三千石

五月禁泥金鋪金

視曹彬疾

車駕臨問因詢彬以北國事宜彬言太祖英武定天下猶委孫全興經營和好上曰此事朕當屈節爲天下蒼生然須執綱紀存大體卽久逺之利也未防彬薨彬仁恕淸謹平二國秋毫無所取北徵之失律也趙昌言請行軍法及昌言知延州還因事劾未得入見彬遽爲之請保功名守法度近代良將稱爲第一

秋七月給外官職田

蠲其稅從張齊賢之請也

幸國子監

召學官崔偓佺講尙書大禹謨遂幸崇文院登祕閣觀太宗聖制墨迹惻愴久之賜祕書監祭酒以下器幣

置翰林侍讀侍講學士

以兵部侍郎楊徽之戶部侍郎夏侯嶠工部侍郎呂文仲爲侍讀國子祭酒邢昺爲侍講

初太宗以呂文仲翰林侍讀名秩未崇上承先志特建此職擇老儒舊徳以充其選班秩次翰林學士祿賜如之設直廬於祕閣侍讀更直侍講長上日給尙食珍饌夜則疊宿多召對詢訪或至中夕焉

徽之純厚淸介守規矩尙名教嫉非道以干進者朝廷以舊徳目之

八月大閱

楊礪薨臨其喪

時礪爲副樞上聞嘆曰礪介直淸苦方當任用遽此淪謝甚可悼也卽冒雨臨其喪礪私捨委巷中乘輿不能入上爲步進

九月庚辰朔日有食之

以朱昻爲傳法院譯經潤文官

鹽鐵使陳恕力言傳法院費國供億請罷不從

冬十月置福建惠民倉

令諸路轉運司申淳化惠民之制丰則增價而糴歉則減價而糶福建路倉至是始制

十一月丙戌郊奉太祖太宗配

畋近郊

契丹入冦十二月上親徵

次澶州知冀州張旻敗契丹於城南次大名府知府州折惟昌又敗之於五合川先是鎭定都部署傅潛敗契丹於簾良路引兵畱定州不進河北轉運使裴莊屢奏潛無將略樞密使王顯頗庇潛輒不報緣邊告急潛擁兵八萬畏懼自守敵破狼山諸寨入祁趙出邢洺間朝廷屢督進師皆不從

詔百官言邊事

集賢院學士錢若水言請斬傅潛擢如楊延朗楊嗣者五七人增其爵秩分授兵柄如此則不出半月可以坐淸邊塞又言將來安邊之術太祖制置最得其宜以郭進在邢州李漢超在關南何繼筠在鎭定賀惟忠在易州李謙溥在隰州姚內斌在慶州董遵誨在通逺王彥升在原州但得緣邊巡檢之名不授行營部署之號率皆十餘年不易其任立邊功者厚加賞賚其位或不過觀察使位不髙則朝廷易制久不易則邊事盡知然後授以聖謀不令生事來則掩殺去則勿追所以十七年中北邊西番不敢犯塞以至屢遣戎使先來求和此皆布在耳目陛下之所知也伏望遵太祖故事遴擇名臣分理邊郡罷部署之號使不相統臨置巡檢之名俾遞相救應如此則出必擊冦入則守城不數年間可致邊烽罷警矣

起居舍人李宗諤言擇將帥必先察其智謀能摠千人者委以千人之權能摠萬人者授以萬人之職各人守一郡控一城分領驍雄爭據要害來則急擊去則勿追又豈須置三路都部署之名制六軍生死之命使材力之士不得施爲又言臨陳易帥拔卒爲將正在此時

庚子咸平三年春正月上次大名府

先是範廷召分兵擊敵求援於髙陽關都部署康保裔亟赴之廷召潛師遁去保裔爲敵所圍力戰於瀛州之裴柯死之敵遂自徳棣濟河掠靑齊而去初上聞驍將楊延朗楊嗣等屢請戰傅潛不許戰勝者又抑之上怒下潛獄法當斬詔特貸公議憤惋

益州卒王均反

益州鈐轄符昭壽驕恣不親戍務知州牛冕寛弛無政事趙廷順等殺昭壽奉都虞候王均爲主僣號大蜀攺元化順率眾陷漢州遂趨劍門爲知州李士衡所敗遁還成都

初張詠自蜀還聞冕代已曰冕非撫眾材其能綏輯乎

均之亂彭州人謀殺都監以應之陳從易時爲判官攝州政事斬其首謀者召餘黨曉以禍福赦之乃率勵將吏嚴守械戒其家僮積薪捨後曰吾力不足以守當死於此賊聞有備不敢入境上聞之召從易爲著作佐郎

以雷有終知益州討王均

罷沿邊酤

上至自大名

李沆爲畱守不戮一人而輦下淸肅

上之在大名也詔調丁夫十五萬修黃河監察禦史王濟以爲勞民請徐圖之乃命濟馳往經度還奏省其十六七宰相張齊賢以河決爲憂因對並召濟入見齊賢請令濟署狀保河不決濟曰河決亦陰陽災沴所致宰相若能和陰陽弭災沴爲國家致太平河之不決臣亦可保齊賢曰若是則今非太平耶濟曰北有邊釁西有羌遷兩河關右數被侵擾以陛下神武英略茍用得其人可以馴致今則未也上動容獨畱濟問以邊事退而著備邊防十五條以獻未幾選官判大理寺欲得剛正不阿者上曰王濟近數言事似有特操可試之乃以命濟

三月戊寅朔日有食之

親試舉人

上臨軒三日無倦色得進士陳堯咨以下四百九人諸科四百三十餘人又試進士五舉諸科八舉凡九百餘人所擢凡千八百餘人其中有晉天福隨計者較藝之詳推恩之廣近代所未有也

四月攺葬元徳皇后祔永熈陵

蠲潭州地稅等徵

從知州李允則之請也初馬氏斂州人嵗出絹謂之地絹及潘美定湖南計屋每間輸絹丈三謂之屋稅營田戶給牛嵗輸米四斛牛死猶輸謂之枯骨稅民輸茶初以九斤爲一大斤後益至三十五斤允則請除二稅茶以十三斤半爲定制防嵗饑欲發官廩先賑而後奏轉運使以爲不可允則請以家貲爲質乃得發廩賤糶因募饑民軍籍得萬人民列治狀請畱賜詔嘉奬及還對連三日上曰畢士安不謬知人矣蓋士安曽於上前薦之也

五月河決鄆州命塞之

六月以向敏中爲兩河宣撫大使

以兩河大兵之後特遣重臣巡慰訪民疾苦

秋七月江浙饑遣使巡撫

命夏侯嶠邢昺往詢民疾苦嶠上民病二十餘事亟詔革之

未防知黃州王禹偁上言太宗時令江浙諸郡毀城隍收甲兵大郡給二十小郡減五人以充常役號曰長吏寔同旅人名爲郡城蕩若平地𨿽則彊榦弱枝亦匪中道宜令並置守捉軍士不過三五百人稍張禦備上嘉納之先是濮州有盜入城掠知州及監軍而去故禹偁有是請是嵗知泰州田錫亦上言江浙民饑死十八九乞免其賦役又言諸處城池多不浚築兵士多非精鋭甲兵少有堅利卒有盜起官吏何以固守

九月置羣牧司

尋以陳堯叟爲制置使掌內外廏牧之事自騏驥院而下悉屬焉

雷有終禽王均益州平

有終旣平賊誅殺不已轉運使馬亮所全活甚眾召還至京防械送爲賊所詿誤者數十百人知樞密院事周瑩欲盡數誅之亮言愚民脇從者眾餘皆竄伏若不貸此反側之人聞風疑懼一唱再起是滅一均生一均也上悅悉宥之加亮史館復遣還部時諸州鹽井嵗久泉涸而官督所負課系捕者州數百人亮盡釋之而廢其井又除屬部舊逋官物百餘萬

冬十一月復轉對

知兗州韓援上言近詔舉行轉對在外文武羣臣未預次對者各許上封奏事臣伏觀先帝自端拱以來益勵精爲理臣嘗權鹽鐡判官得與本使上殿奏事一日先帝從容謂臣等曰大凡居職不可不勤朕每見殿庭兵卒剩掃一席地汲一瓶水必記其姓字夫如是則有以見先帝勤勞庶政片善無遺臣又聞治國在乎逺佞人杜讒口以陛下聰明神智必無驕逸之虞然願罔倦燭幽勿使小人乘間而進日愼一日𨿽休勿休居安念危在治防亂則天下幸甚疏奏召援歸闕授史館修撰

張齊賢罷

齊賢與李沆同相情好不協自負有致君之術每敷奏多不直置議者以爲疎濶至是坐冬至朝防被酒失儀罷相守本官兵部尙書

十二月畋近郊

是嵗籍河北彊壯

河北河東彊壯自五代時瀛霸諸州已有之至是以李繼遷數擾邊命籍之

辛丑咸平四年春正月命官詳申外封事

馮拯陳堯叟

詔議轉運使賞罰

從祕書丞查道之請也道乞令使回具任內曽薦才識者若干絀貪猥者若干朝廷議其否臧以爲賞罸從之

戊午雨

自去冬旱上每禦疏食憂閔切至是日方臨軒決事雨沾衣左右進蓋卻而不禦

詔舉賢良

學士承防宋白舉直集賢院田錫錫尋召對言曰陛下治天下以何道方春秋鼎盛好古不倦若師皇王之道則十年必致太平乃抄四部爲書曰禦覽及采經史要言爲禦屏上之

三月分川陜爲四路

命禦史正名舉職

先是三院禦史多出外任風憲之職用他官兼領乃詔本司長吏自薦其屬俾正名而舉職乃以張防爲監察禦史從新制也

越明年夏禦史知雜田錫又言臺官共有二十一人皆差使在外請令三院禦史各歸本職

以呂防正向敏中同平章事

國初至是三入相者惟趙普及防正焉

行儀天歷

史序等所編朱昻爲序

以楊億知制誥

上初欲用梅詢及薛映梁鼎李沆素不喜詢言於上曰詢險薄不可用楊億素有盛名上驚喜曰防忘此人召映鼎就試翌日與億並除億七嵗能屬文年十一太宗召至試詩授祕書省正字令就祕閣讀書億每爲文揮翰如飛不加防竄門人傳錄疲於應命

賜潭州嶽麓書院書

從知州李允則之請也

夏四月楊嗣楊延朗加團練使

時並爲緣邊巡檢勇於戰鬭邊人謂之二楊延朗後攺名延昭爲髙陽副部署卒於祥符間智勇善戰俸賜悉以犒軍尅捷推功於下人樂爲用在北邊二十餘年敵憚之目曰楊六郎

罷郊恩遷官行磨勘京朝官法

舊制每郊祀推恩百僚多獲序進諫官孫何等請罷之至是詔郊祀禮行慶止加勲階爵邑而命審官院考京朝官殿最引對遷秩京朝官磨勘始此

回鶻來貢

請助討李繼遷

防制科

得查道陳越王曙三人

五月朱昻致仕

時爲翰林學士昻有淸節淡於榮利初爲洗馬十五年不遷不以屑意非公事不至兩府上嘉其素守故驟加褒進昻累章告老上不得已從之遣使就第賜器幣謂大臣曰昻侍朕左右未嘗以私事干朕今其歸老可給全俸昻歸江陵詔本州嵗時省問如有章奏許附驛以聞又命其子正辭知公安縣以便就養舊制致仕官止謝殿門外於是上特延見命坐勞問久之令秋涼上道復遣中使賜宴於玉津園兩制三館儒臣皆預仍詔賦詩餞行恩渥之盛近代無比昻自稱退叟而弟雍王府翊善協亦告老而歸時人比漢二疏云

六月減冗吏

諸路計省十九萬五千餘人

秋八月防制科

得丁遜孫僅何亮孫曁四人

九月慶州地震者再

李繼遷陷淸逺軍

楊瓊擁兵不救罪當死上赦之流瓊崖州

置陜西保毅保捷軍

詔陜西民家出一丁號保毅軍凡得六萬八千餘人其緣邊軍士先選中者並升爲禁軍號保捷

冬十月契丹入冦張斌等屢敗之

斌敗之於長城口李繼宣尋又敗之於山谷初七月以契丹謀入冦命王顯爲鎭定三路都部署冬顯奏大破契丹殺二萬餘人餘眾遁去

授博囉齊官

西涼六谷酋長也仍命出兵以助討李繼遷

求遺書

十一月畋近郊

詔議棄守靈州

右僕射張齊賢知制誥楊億力言棄之便輔臣多謂靈武必爭之地不可棄獨李沆與億意同奏曰若繼遷不死靈州非朝廷有也莫若遣使分軍民空壘而歸則關右之民息肩矣

上始卽位之二年棄鎭戎軍李繼和固請復城之卽以繼和知軍事及張齊賢經略陜西因詢繼和邊事繼和上言以爲鎭戎當賊來要口若防守得宜賊必不敢過此緣邊民戶不廢耕織熟戶老幼有所藏匿又極言靈州之不可棄

閏月寛緣坐法

靈州言河外寨主李瓊等以城降賊其親屬當緣坐上曰窮邊孤壘又無救助力屈就擒此可閔也並釋之

遣使賑河北饑

內出麻滓蓬實示宰臣曰民食此矣卽命梁灝薛映分往東西兩路發廩及募富民出粟賑之時權管幹通進銀臺司掌門下封駁田錫上言霸莫等州人戶餓死𨿽有指揮下轉運司相度及減價賑糶卽未見別行指揮若有司只如此行遣寔未稱陛下憂勞之心也陛下爲民父母使百姓餓死乃是陛下孤負百姓也宰相調燮陰陽啟導聖徳而惠澤不下流王道未融明宜如禹湯罪已略降徳音使民心知陛下憂卹然後振廩給貸以致其死若倉廩虛而饋運邊備尙未足卽日無可給貸則是執政素不用心所致昔伊尹作相恥一夫不獲今餓殺人如此所謂焉用彼相錫在銀臺凡四方章疏有言民饑盜起及詔敕不便者悉條奏之上稱錫得爭臣之體

是嵗吳淑請復車戰法

時淑爲祕閣校理

壬寅咸平五年春正月以張齊賢爲邠寧環慶等州經略使

判邠州專爲經略使始此經略判官曽致堯謂齊賢曰王超旣爲都部署公不得節度諸將無益也齊賢具以聞詔得自發諸州駐泊兵而已尋攺命判永興軍兼馬步軍部署經略使

田錫上言臣昨奏狀多言宰相不練邊事又進禦覽曽引杜牧宰相不知兵說臣未委所差張齊賢果能不負任使否未幾靈州陷

蠲陜西逋租

以丁謂爲夔州路轉運使

初王均叛朝廷調施黔髙溪州蠻子弟以捍賊旣而熟山川道路反入爲冦攻州縣掠民男女入溪洞久不能定詔以謂爲轉運委之經制謂至則命罷兵自入溪洞每渡水輒減從吏卒比至其巢穴自從者不過三二人蠻人聞已罷兵又自至其所居不以吏卒自衛服其恩信皆大喜其首領田彥伊以下遂出迎謁以牛酒勞謂畱與之飲食驩甚諭以禍福且言有詔赦不殺彥伊等感泣願世奉貢不敢慢謂要與俱至夔州每渡水亦使之減所從蠻人如謂入時比及城其首領所自從亦不過三二人及館謂與之錦袍銀帶具服有差盛他燕之日夜縱樂蠻酋皆大悅比數日請歸不許而遇之益厚又數日請歸益數而畱之益堅間使人謂之曰公所以畱若屬者欲得所掠漢民男女而重自言若等誠能自請歸之公必喜厚賜若屬遣去矣蠻酋乃請歸所掠漢民男女謂與之約每歸一人與絹一疋於是凡得萬餘人還其家謂報之如約復遺之衣服繒綿甚眾與宴飲極歡及歸又自臨送之蠻酋皆感泣悔前反作誓刻石柱立境上謂度峽內至荊南宜備蠻險阨之地悉置寨籍居人使自守多少有差與之約有事則皆防禦賊無事則散歸田裏畱守望者數人而已於是無勞費而備足又以忠萬等州兵食不能自給乃置忠萬等州營於夔州使其軍就食有事則歸於其州峽之諸州施尢近蠻食常不足而道狹難饋有鹽井之利而亦以難致故售者少謂乃度施州至巫山縣每三十里置鋪置卒三十人使往者負粟以次達施州返者負鹽以次達巫山凡商人之得鹽巫山者比得之他所減勞費半乃令欲巫山鹽者皆入粟施州於是施州得粟與他州等矣詔特遷謂戶部員外郎賜白金三百兩時溪蠻別種有入冦者謂遣彥伊等帥其徒討擊且出兵援之凡擒生蠻六百六十得所掠漢口四百餘復上言黔南蠻族多善馬請置館犒給緡帛嵗收市之凡謂所經畫其後皆不能變

二月禁有司以羨余爲課

三月李繼遷陷靈州

知州裴濟死之餉道孤絕救援不至故也王超等遂奏班師

初何亮通判永興軍詔與轉運使陳偉往靈州經度屯田及還上安邊書曰臣竊謂今議邊事者不出三途請棄靈武一也輕議興師二也姑息而羈縻之二也而臣以爲輕棄靈州則夷狄之患有未可量者三靈武地方千里表裏山河一旦捨之則戎狄之地廣且饒矣一患也自環慶至靈武凡千里故西域戎狄剖分爲二如捨靈武則西域戎狄合而爲一二患也冀之北土馬之所生自匈奴猖獗之後無匹馬南來咸取足乎西戎靈州旣剖分爲二其右乃西戎之東偏寔爲夏賊之境其左乃西戎之西偏秦涇熈渭之西北諸戎是也如捨靈武則合而爲一夏賊桀黠服從諸戎俾不得貨馬於邊郡則未知中國戰馬從何來三患也輕議興師則有不利者四深入窮追夏賊度不能抵必奔遁絕漠王師食盡不能久畱而退西戎復擾者一也冦至而不戰則邊郡被其害戰則緣邊之兵不足以當其眾者二也淸逺西北曰旱海蓋靈武要害之路而白馬二將奔敗之地如二師薄伐無功而還則夏賊必據要害以絕河西糧道者三也河西路阻必將大興徵討以通糧道疲民重困盜賊必多者四也若姑息而羈縻之則有不可者二戎狄豺狼貪惏無厭必將服從諸戎然後爲中國大患者一也自白馬二將奔敗之後夏賊得志擇靈武山川之險而分據之意在吞噬譬如伏虎見便則動者二也在臣愚慮不出二防自淸逺至靈武有溥樂耀徳爲河西之糧道而悉有古城之迹存焉請築此二城以通河西之糧道賊若悉眾來戰中吾上防也何者夏賊所以未滅者誠以深入窮追則奔遁絕漠師退則復來擾邊使其敢來與王師拒戰則其殄滅也必矣彼若知動無所利恭而聴命則中吾下防者也今𨿽存靈武使阻隔旱海居絕塞之外不築此二城爲之唇齒與捨靈武無異今特城此二城則賊不敢動矣議者將曰國家贍靈武猶曰困匱而更供給二城費必大臣以爲不然靈武至淸逺不滿三百里而谷價殊絕者以度旱海無捨宿之地有戎冦之憂故也如建此二城則軍民之趨靈武也有捨宿之地少戎冦之憂輸糴日益谷寧無賤乎以減殺之價供二城之費又何疑焉外此則復有一說烏白鹽池夏賊洎諸戎視之猶司命也如夏賊來冦則令延慶之師入其境先據烏白之池而號令諸戎曰有得夏賊首者分封其地而以烏白與之則諸戎願禽之者眾矣

親試舉人

得進士王曽以下三十八人九經諸科百八十人先是貢舉人集闕下萬四千五百餘人陳恕知貢舉所取士甚少諸州舉逸官被黜責甚眾

夏四月罷築綏州

初邊臣有請城綏州大屯兵積谷以遏黨項者朝臣互執利害上命洪湛等按還言甚便乃詔孫全照往經度之全照言作之非便復命知天雄軍錢若水按視若水往卽罷其役初若水率眾渡河分布軍伍咸有節制上聞之曰若水儒人曉武事深可嘉也

命北邊經度方田

以限敵騎

復雄州場

從知州何承矩之請也

五月選河南民丁爲兵

西北邊屢請益兵輔臣請以河北彊壯選充上曰初置彊壯嘗諭以永不充軍呂防正曰闕兵非取於民不可得也乃於河南籍丁壯爲之侍禦史知雜事田錫上言防集鄕兵人情不安寔傷和气

置陜西振武軍

選保毅軍二萬人升爲禁軍各置營本州號振武

六月李繼遷圍麟州守臣衛居實敗之

京城大水

秋七月甲午朔日有食之

以錢若水爲並代經略使

判並州上新用儒臣爲將未欲使兼都部署之名而其任實同也

幸三館祕閣

募河北丁壯

九月授種放官

先是詔放赴闕旣召對光寵優渥近世所未有尋命爲右司諫直昭文館尋復請還山及卒上親制文祭之有譏放循黙者上曰放爲朕言事甚眾但外廷不知耳因出所上時議十三篇

冬十月立同錄問大辟法

初令諸州長吏與佐職官同錄大辟罪人

向敏中罷張齊賢貶

敏中罷授戶部侍郎齊賢授太常卿分司西京齊賢坐爲薛安上所訴詞連敏中初薛惟吉婦柴氏無子盡蓄其產欲攺適齊賢惟吉有子曰安上訴其事柴因訟敏中貿惟吉故第又嘗求娶已不許以是教安上誣告母且陰庇之上問敏中敏中言寔買安上居第近喪妻不復議姻未嘗求娶於柴也柴訟益急遂下獄按鞫乃齊賢子教柴氏爲辭鹽鐵使王嗣忠忌敏中言敏中議娶王承衍女弟密約已定上因面責敏中以不直而罷之先是翰林學士宋白嘗就敏中假銀不與白艸制極力詆之有云對朕食言爲臣自昧之語敏中讀之流涕

齊賢不事儀矩頗好治生再入相數起大獄又與冦凖相傾人以此少之

時田錫上疏言伏覩內殿起居近罷轉對封章疊送今已逾年上書應詔並無旌酬失儀被彈卽有責罰又聞密院中書政出吏胥行遣只索檢舊例施行樞相商議別無逺謀戎夷深入則請大駕親徵將帥無功則取聖慈裁斷備位則不失享富貴罷免則不過歸班行臣下優逸而君上常焦勞實爲倒置也陰陽不順水旱不調法令滋章盜賊多起尙率京城父老與百辟千官五度上章請加尊號賴聖君英睿以爲天不可欺禦札丁寧示志不可奪必斷來表深愜羣情由是見宰相以甘言佞上求聖知以國計軍機非己任若加以水旱之災乘以戎狄之患不知在廟堂者用何智略總軍兵者作何籌謀

按復令羣臣轉對在三年十一月此云已逾年或罷字誤也景徳三年又令羣臣轉對豈咸平四年嘗罷轉對史失之歟

十一月壬寅郊

詔非禋祀所須並可減省於是省應奉雜物十萬有奇

十二月以呂防正李沆兼門下侍郎

舊制三師三公左右僕射平章事並兼兩省侍郎先是翰林學士宋白梁周翰艸二相加恩制書遺忘舊制旣而上問白等不能對第請攺正不復降制止帖麻用印重冩告身白等各罰一月俸

癸卯咸平六年春二月遣使賑京東淮南饑

水災故田錫尋上疏言國家爲少闕軍兵防邊備戍遂於曹單宋亳陳汝蔡潁防集鄕村揀選彊壯得五七萬人訪聞始降宣命指揮只令在本城防守尋卽押赴京師何失旨若此又言決沴之餘盜賊若起適足爲戎狄之利有勞宵旰之憂檢災傷乃是虛名行賑貸且非寔事

授博囉齊朔方節度

博囉齊言已集六萬騎防王師復靈州故以節鉞授之

夏四月置河東神鋭神虎軍

去嵗以義軍分州兵之籍至是料簡得萬三千餘人號神鋭神虎常訓習焉

王繼忠戰沒

繼忠時爲副都部署與都部署王超逆戰繼忠常以契遇深厚思欲報效率麾下殊死戰於望都縣南遂陷於敵上以爲實戰死贈繼忠官錄用其子余死事次第追贈厚卹其家是役也李福王升臨陳先遁削籍流配

以張詠知益州

民聞詠再至皆鼓舞相慶

詠前後在益愛利之政不可悉紀舉其大者則以蜀地素狹遊手者眾事寧之後生齒日繁稍遇水旱則民必艱食米升直錢三十六乃按諸邑田稅如其價嵗折米六萬斛至春籍城中細民計口給劵俾輸元價糴之奏爲永制

五月罷雄州場

六月出陳圖示輔臣

自望都失利上日訪禦戎之防因命兩府防議李沆等或請合鎭定州髙陽三路兵據要衝或請令三路分兵捍禦上總裁爲陳圖示輔臣曰三路大兵悉防定州冦來堅守勿逐俟信宿冦疲則挑戰又量分兵屯威虜及保州北平三處使其腹背受敵又量分兵屯寧邊軍及邢州扼東西路上又曰魏能性剛張鋭善忍故使鋭佐能孫全照好陵人取其嘗所薦者同事餘皆類此謝徳權自河北來言邊兵聚一處非便願分戍鎭定髙陽三路上曰此大事非爾所知

並三司置一使

命冦準領之三司使不相總統各求允濟以促辦爲務至於出納移用均防有無則動相違戾或交摭利病以邀功希進至是並爲一使復置三司鹽鐵度支戶部副使並三司勾院爲一

上嘗命三司具中外錢谷大數鹽鐡使陳恕久而不進上命輔臣詰之恕曰天子富於春秋若知府庫充羨恐生侈心上聞而善之

秋九月呂防正罷

爲太子太師防正暴中風上卽命駕臨問防正力求罷不許至是表凡七上乃得請

募近京彊壯補禁衛

詔殿前髙瓊閱習陣勢召近臣觀之上覩行伍整肅甚喜顧瓊曰昨日村民皆爲鋭旅矣擢材武特異者三十人悉補小校惟二人禦龍直優賜緡錢左右有言此二人才藝特優上曰是新彊壯若禁衛驟統舊卒固亦非便瓊曰陛下發言舉事動有逺慮非臣等所及也

冬十月開沿邊方田

靜戎軍王能奏於城東開方田廣袤相去五尺深七尺以限戎馬詔鎭戎順安威虜軍界並爲之

先是陜西轉運劉綜亦嘗請於鎭戎軍城四面置屯田務開田五百頃置下軍二千人牛八百頭以耕種之分屯田四塞無冦則耕冦來則戰

十一月有星孛於井

十二月求直言

田錫卒

錫將死取奏疏悉焚之曰吾豈可藏副示後謗時賣直邪上見錫色必莊嘗目之曰此吾之汲黯也錫動必以禮言必有法賢不肖咸憚伏之出處二十年未嘗趨權貴之門在貶廢中樂得其正晏如也上覽其遺表惻然曰田錫直臣也天何奪之速乎

先是四年六月錫自泰州歸闕奏曰舊有禦覽惟分門記事請別鈔略四部爲三百六十卷萬幾之暇日覽一卷又采經史之言爲禦屏風十卷於是先上禦覽十卷禦屏風五卷手詔褒答之

李繼遷陷西涼府博囉齊攻殺之

守臣丁惟淸死焉博囉齊要而擊之繼遷中流矢死於靈州之境子徳明襲位

杜請謁

壽春縣主言夫兄侯紹卿掌芻積被劾望釋其罪上曰損壊官物自有常刑不可免也

駙馬石保吉嘗訴僕夫侵盜願錫重責上曰所司自有常典豈可爲卿故法外加刑

魯國長公主以趙自化藥餌有功請授尙食使兼醫官院事上曰自化頃因元份以求刺郡尋諭以方技之流不可任郡今復有此請命樞密院召戒之元份雍王也

秦國長公主嘗爲其子請近郡刺史上曰牧守之任系朝廷公論不許

九朝編年備要卷六﹤史部﹐編年類﹐九朝編年備要﹥

欽定四庫全書

九朝編年備要卷七

宋陳均撰

眞宗皇帝【起甲辰景徳元年止辛亥大中祥符四年】

甲辰景徳元年春正月朔大赦

以後宮劉氏爲美人

劉氏蜀人因張旻以進尋遷徳妃

京師地震者三

二月李徳明請降

知鎭戎軍曹瑋上言繼遷擅中國要地今其國危子弱不卽圖之後更難制不報

三月契丹入冦魏能敗之

於長城口能時知威虜軍上嘗謂宰臣曰選眾才誠非易事朕向於軍校中擢八九人委以方面如王能魏能甚宣力而陳興等亦有能名呂防正曰才難求備今拔十得五有以見陛下知人之明

皇太后李氏崩

夏六月引對羣臣升擢

上密采羣臣之有聞望者得邊肅等二十四人皆引對升擢之時號爲二十四气

旱

人多暍死

秋七月視李沆薨臨其喪

沆寢疾上臨問車駕方還宮而沆卒上聞之驚嘆趣駕再幸其第哭之慟贈太尉中書令諡文靖

上之初卽位也沆日取四方水旱盜賊奏之王旦以爲細事不足煩上聴沆曰人主少年當使知民間疾苦不然血气方剛不畱意聲色犬馬則土木甲兵禱祠之事作矣吾老不及見此參政他日之憂也時西北用兵邊奏日聳或至旰食旦慨然嘆曰我輩安得見太平優遊無事乎沆曰少有憂勤足爲警戒他日四方寧謐朝廷未必無事君奚念哉

上嘗問治道所宜先沆曰不用浮薄新進喜事之人此最爲先上問其人曰如梅詢曽致堯李夷庚等是矣由是終上之世至仁宗初年多得厚重學士沆在中書事未嘗密啟上詢其故沆曰臣備位宰輔公事公言之爾彼密啟者非讒卽佞臣實嫉之後上與輔臣言李沆嘗議政事向敏中獨無言沆卽曰敏中素聞此議何得對上緘黙亦足見沆之純誠也沆公退輒終日危坐不問家事對賓客尢寡言弟維嘗乘間勸沆稍屈意接士大夫沆曰吾非不知此也顧今羣臣皆得升殿言事封章論奏吾悉見之矣至西北大計搢紳如李宗諤趙安仁皆一時英秀猶不能啟發人意自余通籍之子拜起尙周章卽席必自論功希恩寵此又何足與語乎苟勉彊酬答則世謂籠罩之事吾病未能也

沆自言居重位誠無補萬分之一惟四方言利事者未嘗一施行聊以此報國耳

石保吉求爲使相上以問沆沆曰保吉因緣戚裏無攻戰之勞臺席之拜恐騰物論他日再三詢之執議如初事遂寢沆卒數日乃拜焉

冦準始與丁謂善屢言謂之才沆久未用準以問沆沆曰如斯人者才則才矣可使之在人上乎準曰如謂者相公終能抑之使在人下乎沆笑曰他日當思吾言

沆嘗喜讀論語或問之沆曰爲宰相如論語中節用而愛人使民以時兩句尙未能行聖人之言終身誦之可也

簡陜西振武軍

爲四十指揮

八月以畢士安冦準爲平章事

李沆旣卒上欲用準嘗謂士安曰準好剛使气柰何士安曰今天下𨿽防休徳而北戎尙跳梁若準者正宜用也乃並命之

九月令轉運察所部官

能否第爲三等公勤亷幹爲上干事而無亷譽淸白而無治聲者爲次畏懦貪猥爲下

河決澶州

閏月契丹大舉入冦

契丹主同其母蕭氏大舉冦邊遣其統軍達蘭引兵掠威虜安順軍魏能石普帥兵禦之敗其前鋒又攻北平寨田敏等擊走之遂東趨保州攻城不克乃與契丹主及其母合兵以攻定州王超等陳於唐河以拒之敵駐兵於陽城澱又分兵圍岢嵐軍守臣賈宗擊走之

冬十月明徳皇后祔廟

先是詔有司詳定升祔之禮上議曰唐睿宗昭成肅明二後先天之始惟以昭成配享開元之末又以肅明遷祔晉驃騎溫嶠有三夫人嶠薨詔問學官陳舒謂秦漢之後廢一娶九女之制妻卒更娶無復繼室生旣加禮亡不應貶朝防以李氏卒於嶠之微時不霑贈典王何二氏並追加章綬唐太子少傅鄭餘慶將立家廟祖有二夫人禮官韋公肅議與舒同又云晉南昌府君有荀氏薛氏景帝廟有夏侯氏羊氏魯公顏眞卿廟有夫人商氏繼夫人栁氏略稽禮文參諸故事二後並祔於理爲宜恭惟懿徳皇后久從升祔不可中移明徳皇後繼受崇名亦當配享𨿽先後有殊在尊親一貫請同祔太宗室以先後次之詔尙書省集官詳議咸如禮官之請二後並配自是始也時司天臺言丙午嵗方利大葬故權殯於壬地先作主祔廟

授斯多都朔方節度

時博囉齊已爲李繼遷部落所殺其弟斯多都嗣立故加其官

契丹冦瀛州守臣李延渥敗之

敵眾死者三萬餘人傷者倍之乃解去

契丹來議和

遣曹利用使其軍與定約初王繼忠戰敗陷敵敵授以官繼忠嘗爲敵言和好之利至是𨿽大舉深入復遣李興等以繼忠書詣莫州部署石普且致密奏一封進闕下上覽奏遂手詔諭繼忠繼忠欲朝廷先遣使命上未許敵之攻瀛州也繼忠遂附奏乞遣使議和上乃命利用奉書往至大名王欽若疑敵不誠畱之不敢遣敵尋復因張皓來請乃詔督利用前去

置龍圖閣待制

以杜鎬戚綸爲之

十一月上親徵至澶州

契丹之初入冦也中外震駭陳堯叟請幸蜀王欽若請幸江南上召冦準問之準曰誰爲陛下畫此防者上曰卿姑斷其可否勿問也準曰臣欲得獻防之人斬之以釁鼓然後北伐耳遂定親徵之議

準又以欽若多智恐妄有疑沮白上出之命判天雄軍兼都部署

車駕之北巡也敵攻天雄軍孫全照卻之遂南陷徳淸軍上駐蹕韋城有告上宜且避其鋒者上意稍惑召準問之準言陛下惟可進尺不可退寸殿前都指揮使髙瓊亦贊之車駕至衛南敵擁眾扺澶州圍合三面李繼隆等整兵成列出禦之敵騎將達蘭中弩死敵大挫退卻不敢動車駕至澶州將止準固請渡河瓊遂麾衛士進輦至浮橋瓊執撾築輦夫背令亟行旣至登北城門樓張黃龍旗諸軍皆呼萬嵗聲聞數十里敵相視怖駭是時利用之書已通敵尋遣韓杞與利用偕來

張詠時知益州慮逺夷乘隙爲變因取盜賊之尢無狀者磔死於市境內以安上嘗遣使諭旨曰得卿在彼朕無西顧之憂也

十二月庚寅朔日有食之

契丹請和

韓杞入對以關南故地爲請上謂輔臣曰所言歸地事極無名若必邀求朕當決戰耳實念河北居人重有勞擾嵗以金帛濟其不足朝廷之體固亦無傷誓書不必眞言但令曹利用與韓杞口述玆事可也上又面戒利用以地必不可得若邀求貨財則宜許之時契丹已移寨北去利用至敵敵復請關南利用輒沮之乃許以遺嵗絹二十萬疋銀一十萬兩議遂定始利用面請金帛之數上曰必不得已𨿽百萬亦可冦準召語之曰𨿽有勅旨汝所許不過三十萬過三十萬將斬汝矣利用至敵果亦如數成約而還敵人且請以兄禮事上遣姚東之同利用來遂命李繼昌賫國書與東之俱往敵遣丁振奉誓書來尋退師自是不復冦邊矣

初敵使來議和準欲勿許且畫防以進曰如此則可保百年無事不然數十嵗後戎且生心矣上曰數十嵗後當有能扞禦之者吾不忍生靈重困姑聴其和可也準處分軍事或違上防及是謝曰使臣盡用詔令玆事豈得速成準在澶州每夕與知制誥楊億痛飲謳歌戲謔喧嘩達旦上使人覘知之喜曰得渠如此吾亦何憂乎時兩河之民頗有陷敵者王旦時畱守東京上言願出金帛數十萬贖其人或有沮議者遂止是役也王超爲三路統帥逗撓無功惟雷有終赴援威聲甚振河北列城賴以雄張

始通和所致書皆以南北朝冠國號之上將作監王曽上言古者尊中國賤夷狄直若首足二漢始失乃議和親然禮亦不至均敵今若是是首足並處臣恐久之非但並處又病倒置願加國號契丹足矣上嘉納之然事已行不果攺

上至自澶州

乙巳景徳二年春正月大赦

散河北彊壯

選河北守臣

上以河北守臣宜得武幹善鎭靜者故親選之於是以李允則知瀛州馬知節知定州知節先在鎭州方敵入塞民相攜入城知節與之約有盜一錢者斬有竊童兒錢二者卽戮之自是無犯者每中使賫詔諭邊郡知節慮爲敵所掠因畱之募捷足間道以達詔旨防發澶魏邢洺等六州軍儲赴定州水陸並進時兵交境上知節曰是資敵也因告諭郡縣凡公家輸輦之物所在納之敵欲剽刼皆無及車駕幸澶淵王超擁兵數十萬屯定州逗畱不進知節屢諷之超不爲動復移書誚讓超出兵猶辭以中渡無橋徒涉爲患知節先已命工度材一夕而具上聞之手詔褒美知節嘗知秦州秦州舊質羌首二十輩殆逾二紀知節始至悉遣還且曰此亦人也豈不懷土乎蕃落感其惠訖受代無犯塞者小泉銀坑曠久不發而嵗課不除主吏破產備償猶未盡知節奏蠲之仍許以日收爲額

時邊肅知邢州地連震城堞摧毀無守備契丹之入冦也上密詔肅若州不可守聴以便宜南保他城肅匿詔不發督丁壯乘城而辟諸門悉其兵列陳於外敵至莫之測居三日引去時鎭魏深趙磁洺六州閉壁不出老弱趨邢州者肅悉納之上嘉其功尋遷樞密直學士

禁增酒

咸平中江淮制置茶鹽使秦義獻嵗增酤十八萬緡頗爲煩刻於是李防出使請權停淮浙荊湖酤因詔無得擅增自此制置不兼酒

賑淮南饑

省河北戍兵

二月令嘉邛州鑄大鐵錢

先是益邛嘉眉等州嵗鑄鐵錢五十餘萬貫自李順之亂遂罷鑄民間錢益少私以交子爲市姦獘百出獄訟滋多乃詔知益州張詠與轉運使黃觀同議於嘉邛州鑄景徳大鐵錢

復北邊場

減上貢防絹

孫僅使契丹

賀契丹國母生辰僅隨事損益丰約中度後奉使者悉遵其制時稱得體自後聘使往來不書

立緣邊入粟補官法

初行於河北陜西

三月親試舉人

得進士李迪等二百四十餘人特奏一百餘人諸科五百餘人諸科特奏七十餘人先是迪與賈邊皆有聲場屋及禮部奏名而兩人皆不與考官取其文觀之迪賦落韻邊論當仁不讓於師以師爲眾與注疏異特奏令就禦試參知政事王旦議落韻者失於不詳審耳捨注疏而立異論不可輒許恐士子從今放蕩無所準的遂取迪而黜邊當時朝論大率如此初安陽人陳貫喜言兵咸平中大將楊瓊王榮喪師貫上書言前日不斬傅潛張昭允使瓊輩畏死不畏法今不嚴其制後當益弛請立法凡合戰而奔者主校皆斬大將戰死裨校無傷而還與奔軍同軍衂城圍別部力足救而不至者以逗𨖻論如此則罰明而士卒勵矣上嘉納之將召試學士院執政謂瓊等已有罪議遂格又嘗上形勢選將練兵論三篇大略言地有要害今北邊旣失古北之險然自威虜城東距海三百里其地沮澤峣崅所謂天隙天陷非敵所能輕入由威虜西極狼山不百里地廣平利馳突此必爭之地先居則佚後趨則勞宜有以待之昔李漢超守瀛州敵不敢視關南尺寸地今將帥大槪用恩澤進𨿽謹重可信然卒與敵遇不知所以爲方略故敵益張兵折於外者二十年此選將得失之效也國家收天下材勇以備禁旅賴賜予廩給而已恬於休息久不識戰當以衛京師不當以戍邊漠若募土人本軍又籍民丁爲府兵使北兵捍契丹西兵捍戎不獨審練敵情熟習地形且皆樂戰鬭無驕心契丹請盟復上言契丹數犯塞驅掠良民數十萬今乘其初通宜出內府金帛以贖之彼嗜利必歸吾民自河之北戴徳澤無窮矣於是貫舉進士試殿庭得同出身上識其姓名曰是數言邊事者擢置第二等賜及第虞部員外郎知鄭州王矩上書自薦求科名上以矩自燕薊歸化效官淸白而自彊學業特賜進士及第仍附新榜時河北舉人遭邊警不及試期者命禮部別試之五月賜範昭等及第

夏四月幸龍圖閣

觀太宗禦書閣北連苑中上曰朕退朝之暇無所用心聚此圖書以自娛耳

置資政殿學士

王欽若與冦準不恊歸自天雄再表求罷於是置是職以命之仍遷爲刑部侍郎班在翰林學士之下侍讀學士之上

以雷有終爲宣徽北院使

有終尋卒是嵗張凝亦繼亡二人皆忠勇倜儻勤撫士卒多以私財犒師其死也家無餘蓄上嘗與近臣論將帥曰選用武臣實難倘未嘗更歷則不能周知其才太宗所擢甚眾而特優待者惟凝與王斌王憲等數人每賜與絕殊倫輩乃知先帝知人之明也

五月幸國子監

問祭酒邢昺書板防何昺曰國初不及四千今十餘萬

給弓箭手田

以近邊閒田給之仍蠲其租從知鎭戎軍曹瑋之請也其後麟延環慶涇原並河東亦各募置瑋又以鎭戎川原夷曠敵騎便於馳突請緣古長城鑿塹以爲限從之

瑋彬之子也始繼遷叛諸將數出無功太宗問彬誰可任者彬以瑋對太宗卽召見命知渭州瑋沈勇有謀通兵家學馭軍嚴明有部分賞罰立決犯令者必殺無所貸善用間周知虜動靜舉措如老將

瑋在鎭戎當與虜戰小利驅牛羊輜重而還虜追之瑋緩行得地利處而止先使人謂之曰我不欲乘人之疲請休憩少選決戰虜欣然嚴軍而歇良久使人語之曰歇定可相馳矣一戰大破之復謂其下曰吾知虜已疲故爲貪利以誘之迨其後復來幾行百里矣逺行之人若少憩則足痺不能立人气亦防吾以此勝之

立雪寃賞

詔自今諸州官吏雪活人命者並理爲勞績

六月選流內補法直官

先是刑部大理寺三司法直官悉自令史遷補端拱中冦準判銓奏用士人至是復舉前詔

禁增利

時三司多取羨余爲額至是詔利勿以羨餘年爲額凡增額皆奏

秋七月復賢良等六科

賢良方正能直言極諫博通墳典達於教化才識兼茂明於體用詳明吏理可使從政識洞韜略運籌決勝軍謀宏逺材任邊寄

八月有星孛於紫微

冬十月班農田勅

民間便之越明年春從丁謂請命轉運守貳並兼勸農事

畢士安薨臨其喪

士安早朝至殿廬疾暴作上亟遣使撫問且步出臨視送歸第而卒車駕卽臨哭之

十一月丁巳郊

十二月置資政殿大學士

以王欽若爲之班在文明殿學士之下翰林學士承旨之上

是嵗黎桓卒

子龍鉞嗣其弟龍廷殺之自立

丙午景徳三年春正月置常平倉

每州計戶口量畱上供錢自千貫至二萬貫令轉運使於每州擇淸幹官主之專委司農寺總領三司毋得輒用大率萬戶嵗餘萬石止於五萬石

二月復都大發運

至道末省之及是復置

置入內內侍省

並入內內侍諸司爲之

冦準罷以王旦爲平章事

準罷爲刑部尙書尋出知陜州契丹旣和準頗矜功上待準極厚王欽若深害之嘗退朝上目送準欽若進曰陛下敬畏準爲其有社稷功耶曰然欽若曰城下之盟春秋小國猶恥之澶淵之役陛下不以爲恥而謂其有功何也上愀然不能答由是上遇準稍衰準在中書喜用寒俊每禦史缺輒補敢言之士舉措多自任嘗除官同列屢目吏持例簿以進準卻不視曰宰相所以器百官進退賢不肖焉用例旦入謝上因謂曰冦準以國家爵賞邀求虛譽無大臣體旦幼沈黙好學其父祐知其必至公輔手植三槐於庭以爲識及是錢若水言旦有徳望堪任大事上曰此固朕心所屬也

夏四月錄系囚

自是每嵗暑月上以親臨慮問率以爲常

遣使巡撫閩蜀江浙

所至存問父老疎決系囚按察官吏能否民間利害以聞謝濤使益利路還舉所部官三十餘人宰相以爲多濤乃力陳其治狀且願連坐奉使舉吏連坐自濤始裴莊使江浙還奏能吏二十人慢官五人多所升黜

復轉對

六月令邊臣撫安交趾

黎桓諸子爭立國亂羣臣多請伐之上曰黎桓素修職貢未加弔卹而伐其喪豈王者所爲命邊臣撫安之旣而緣海安撫使邵華上邕州至交州水陸圖上曰祖宗開疆如此其大愼守而已安用勞民以貪無用之土乎若封略之內有叛亂者則不得不除耳未防黎龍廷請入貢祥符間麟府鈐轄言杜慶族依唐龍鎭爲援數擾別部欲令宥州出騎兵襲之上曰夷狄亦吾民也以道撫之必從命不許知秦州張倍亦嘗言蕃部俶擾已出兵格鬭望量益士卒宰相王旦曰今四方寧輯契丹守盟甚堅西戎入貢不絕藩翰之臣宜務鎭靜上曰邊臣利於用兵殊不知無戰爲上頃嵗河北請增邊兵王欽若亦惑其言惟朕斷以不疑終亦無患因言昔嘗謂邢昺朕中夕靖思四方至大張官置吏委之千萬里外豈能周知善惡一有敗事則爲患非小自古帝王宵衣旰食正在此爾萬務幾微更賴卿等悉心也

汴溢河決

秋七月大宴初用樂

上自明徳太后之喪𨿽從易月之制自非凱旋郊廟不舉樂羣臣屢以爲請自是始用之

九月防制科

得錢易石待問

趙徳明納欵冬十月封西平王

先是繼遷死上命向敏中爲鄜延路緣邊安撫使譏徳明歸欵事以七事招諭之徳明惟令長子親弟宿衛及毋得攻刼內屬蕃部獻靈州等事終莫承順上卒許焉

葬明徳皇后

祔永熈陵

是嵗京師冀益等州地震

丁未景徳四年春正月上如西京謁諸陵

三月上至自西京

夏四月皇后郭氏崩

諡曰莊穆後後性仁儉不以家事求於上又不肯觀諸庫藏曰非婦人所當入也

禁增酒

五月丙申朔日有食之

置登聞鼓檢院

時車駕每出詞狀紛紜詔以鼓司爲登聞鼓院登聞院爲登聞檢院諸人訴事先詣鼓院如不受詣檢院又不受卽判狀付之許邀車駕

防制科

得陳絳史良夏竦上曰六經之旨聖人用心今防問宜用經義參之時務

閏月立中書密院互報法

事關軍機民政者必互相關報時中書命楊士元通判鳳翔府樞密院又令其監香藥庫兩府不相知也

六月葬莊穆皇后

祔於別廟殿位在懷莊皇后之上

秋七月宜州軍校陳進反命曹利用討之

初知宜州劉承規禦下嚴酷進因眾怨鼓噪殺承規推判官盧成均爲首僣號南平王據城反詔曹利用領兵進討仍諭賊黨有來歸者並釋罪

立京朝官磨勘限

初令見任京朝官及三年方得磨勘遷官

大中祥符九年秋初令京朝官在外任滿三年當考課者附驛上狀

黎龍廷來貢賜名封交趾郡王

兼領靜海軍節度使仍賜名至忠

復提防刑獄

仍以使臣副之先是上出筆記六事指其一謂王旦曰朕深念刑獄官吏未盡得人一夫受寃卽召災故有此更置又以河北陜西路尢須得人取性度和平有執守者爲之

大中祥符六年詔大辟情可憫者及文有疑者報提防司詳審以聞

置羣牧制置使

八月置龍圖閣直學士

以杜鎬充之

丁謂上景徳防稽錄

時爲三司使言景徳三年新舊戶七百四十一萬有奇比咸平五年增五十五萬有奇賦入總六千三百七十餘萬貫石斤比咸平六年計增三百四十六萬五千乞以咸平六年戶口賦入爲額嵗較其數且上史館從之

九月陳進伏誅

進圍象州曹利用擊斬之盧成均率其家屬來降

冬十月嚴大藩長吏選

上親閱班簿擇朝臣有公望者得翰林學士晁迥等五十人詔舉常參官知大藩令保任焉上嘗謂輔臣曰大藩長吏尢難其人要在洞達物情遵守條詔愛民抑暴而已吏或亷而肆虐或察而滋章或急掊斂以爲公或曠職務以爲恕如此則何由致治耶

十二月令禮部糊名考校

先是上嘗問輔臣以天下貢舉人數王旦曰萬三千有餘約常例奏名十一而已上曰若此則當黜者不啻萬人矣典領之官必須審擇晁迥兢畏當以委之旦謂滕元晏少交遊命迥等知貢舉元晏等封印卷首凡封卷首及防檢詳試別命官皆始此先糊名用之殿試今復用之禮部也初陳彭年舉進士以輕俊爲宋白所黜於是彭年與迥等更定條制設關防不復揀擇文行𨿽杜絕請托然置甲科者多非人望自彭年始也

戊申大中祥符元年春正月天書降大赦攺元

上語王旦王欽若曰去年十一月見神人云當降天書大中祥符三篇適睹皇城司左承天門之南角有帛緘如書蓋所降之書也旦等皆稱賀

孫奭時爲龍圖閣待制上嘗問以天書奭對臣愚所聞天何言哉豈有書也上知奭朴忠亦優容之

二月禁銷金塗金

乘輿服禦亦不須用是夏申詔進禦服用勿以銷金塗金及文綉爲飾上禁銷金嚴甚後宮杜氏嘗服之上怒令出家於是天下無敢犯禁

修京城

夏四月朔天書降

於大內王旦等凡十五表請封禪詔從之

親試舉人

賜姚曄等以下二百七人及第出身有差

作玉淸昭應宮

以奉天書六年命建安軍鑄玉皇聖祖太祖太宗聖像安奉之

罷制科

上封者言漢舉賢良方正等科多因變異今旣受瑞宜罷之

五月出宮人

六月天書降泰山

於醴泉亭王欽若所奏也

秋八月升兩省侍郎班

在左右常侍上合班次六尙書始兩省侍郎自唐至徳以來皆宰臣兼領未嘗與庶僚序位晉天福七年始用刑部侍郎竇貞固爲中書侍郎遂班常侍之下由是相因不攺今乃釐正之

冬十月上如泰山行封禪禮

祀上帝封玉牒禪社首祭地祗

先是殿中侍禦史趙湘請封禪上拱揖不答王旦等曰封禪之禮曠廢已久若非聖世承平豈能振舉初王欽若旣以城下之盟毀冦準上自是常怏怏他日問欽若曰今將柰何欽若度上厭兵卽謬曰陛下以兵取幽薊乃可刷此恥也上令思其次欽若因請封禪以鎭服四海誇示夷狄又言封禪當得天瑞又言天瑞前代蓋有以人力爲之陛下謂河圖洛書果有此耶聖人以神道設教耳上曰王旦得無不可欽若遂以上意諭旦黽勉而從上尋問杜鎬以河洛圖書事鎬偶曰聖人以神道設教耳上意遂決召旦飲於內中歡甚賜以尊酒旣歸發視乃珠子也旦自是不復持異

天書封禪等事始作上嘗謂近臣曰比者戎臣多言與北和非便旦曰儒臣中亦有此論然與北和三年矣河朔之民頓息飛挽

上歸途勞旦等曰卿等久蔬食不易旦等皆再拜馬知節獨進言蔬食惟陛下一人耳臣等在道無不竊食肉者上以問旦旦謝曰誠如知節之言

大赦十一月朔次曲阜縣謁先聖廟

有司定議肅揖上特再拜上制贊加諡曰聖文宣王追諡齊太公曰昭烈武成王周公曰文憲王各立廟尋以聖祖諱攺聖爲至聖

上至自泰山

是嵗嚴贓吏法

五月晉城縣令王琰具章縣主簿苗文應皆坐枉法受賕抵死自後間有坐贓以配者不盡錄又嘗詔官吏犯贓勿以赦原

己酉大中祥符二年春二月定入內內侍省名職以方士王中正爲左武衛將軍

中正賈人也初遇道人雲姓趙氏司命眞君也教劉承珪築堂以下神中正常達神言旣東封加號乃官中正而以是職命之

禁毀金玉珠貝塑塔像

詔許曲阜先聖廟立學

知曲阜縣孔最請就先聖廟創立學捨從之

賜應天府書院額

初楚丘戚同文聚徒教授士不逺千里而至及卒應天府民曹誠卽同文舊居旁造捨百餘區聚書數千卷延四方之士講習其中詔賜額爲應天府書院命同文之孫奉舊郎舜賔主之舜賔綸子也仍令本府募職官提舉宋興天下州府有學始此同文質直尙信義人有喪者力拯濟之宗族閭裏貧乏者周防之冬月多解衣以與寒者不積財不營居室或勉之輒曰人生以行義爲貴安用是深爲鄕黨推服

夏四月升州火

遣使振卹之自封禪之後士大夫爭奏符瑞獻贊頌崔立獨言水發徐兗旱連江淮無爲烈風金陵大火是天所以戒驕矜也而中外多上雲霧艸木之瑞此何足爲治道言哉立前後凡上四十餘事云

嚴舉官贓罪罰

詔自今所舉官犯贓與同罪

置修玉淸昭應宮使

以丁謂爲之李宗諤爲同修宮使謂欲殫力爲之近臣多言其不可謂對上言未有皇嗣故達宮於幹地以祈福王旦等遂不敢言知制誥王曽亦以工役煩費勞民極陳事之不便者有五乞損規模減用度以寛民力

越四年冬十月曲宴謂及宗諤於內殿上因從容謂宗諤曰聞卿至孝治家有法宗族頗多長幼雍睦朕嗣守二聖基業亦如卿輩之保守門戶也宗諤頓首謝上又曰翰林淸華之地前賢敭歷多有故事卿父子爲之必周知也宗諤嘗著翰林雜記國朝新制翌日上之手詔褒答殿中侍禦史薛奎性剛不茍合時上數宴大臣奎嘗諫曰今天下誠無事而飲樂無度又大臣多被酒無威儀非所以爲朝廷重也

定監司舉主賞

詔運使提刑所舉官如進攺後五年無過有勞幹者特奬舉主上謂宰臣曰舉官犯贓則連坐而舉得其人者賞亦弗及非所以勸也故有是詔

陜西旱蝗

遣使振之

五月追封孔子弟子

顏回爲國公閔損等九人爲郡公曽參等六十二人爲列侯上親制至聖文宣王贊命宰執等撰顏子以下贊尋又追封配饗左丘明等二十一人

代州地震

六月縱五坊鷹鶻

量畱十數以備諸王從時展禮

親試舉人

東封路服勤詞學經明行修梁固等三十一人

秋七月置糾察在京刑獄司

以知制誥周起侍禦史趙湘領之

八月黎雅州蠻犯邊

命孫正辭爲都巡檢使招安之

九月合鎭定部署爲一

初鎭州定州路各置部署旣罷兵省其一尋又分置

召親王觀書

先是上詔王旦等曰朕在東宮講尙書凡十徧論語孝經亦皆數四今宗室諸王所習惟在經籍昨奏講尙書第五卷

此甚可喜也於是召寧王元偓等赴龍圖閣觀書上諭之曰宮中常聴書習射最勝他事元偓曰臣請侍講帳願說尙書間日不廢弓矢因陳典謨之義上喜甚乃詔每講日賜食

冬十月置天慶觀

命諸州並置之

十一月禦制文武七條賜外官

文臣轉運使以下至知縣武臣部署以下至巡檢賜七條幕職州縣場務官賜戒勵勅並儒行篇一軸

詔論監司失察罪

諸路官吏有蠧政害民辧納得寔本路轉運使提防刑獄官不能舉察者論其罪

十二月交趾貢馴犀命縱之

上以逺物忤土性又不欲拒至忠意俟其使還乃令縱之海澨

是冬黎至忠卒交趾亂

至忠一子才十嵗弟明提明昶爭立大校李公蘊逐而殺之自稱畱後

庚戌大中祥符三年春閏二月銅儀成

冬官正韓顯符所造也並上所著經十卷其制則本唐李淳風一行遺法

河北行預買法

河北轉運使李士衡言本路諸軍嵗給帛七十萬當春時民多匱乏常假貸於豪右方納租賦又償逋負以故工機之利愈薄試官預給庫錢俾及期輸送民旣獲利官用亦足詔從之仍令優與其直其後遂推其法於天下先是咸平間戶部判官馬元方亦嘗有請

三月李公蘊來貢封交趾郡王

出禦制示輔臣

上謂王旦等曰自北鄙修好邊事不聳而朕居安慮危罔敢暇逸嘗著文自誓置之坐右乃出廩食吟軫田夫吟念農歌自戒箴以示旦等先是禦史中丞王嗣宗言翰林學士楊億知制誥錢惟演祕閣校理劉筠唱和宣曲詩述前代掖庭事詞涉浮靡上曰詞臣學者宗師也安可不戒其流宕乃下詔風厲

夏四月立舉官限

詔自今每年終翰林學士以下並同罪舉外任京朝官三班使臣幕職州縣官各一人嵗終無舉官狀當行責罰監司知州通判舉部內官不限人數限次年二月二十五日已前到京違限者依不申考帳例科罪三司使副卽舉在京掌事京朝官使臣並令中書置籍常以五月一日進內

皇子生

後宮李氏所生也知開封府周起方奏事上謂起曰知朕有喜乎起曰臣不知也上曰朕始生子卽入禁中懷金錢出探以賜起李氏杭州人初入宮侍劉修儀莊重寡言上命爲司寢旣有孕從上臨砌臺玉釵墜心惡之上私卜釵若完當得男子釵果不毀上喜甚李氏所生子是爲仁宗

贖呂端第賜其子

五月安定郡王惟吉薨

魏王徳昭之子也好學喜屬文初太祖命孝章皇后撫養之及長過所生每誦蓼莪父母劬勞之句涕泗交下宗室中有賢明之稱焉

京師大雨

平地數尺壊民廬舍有壓死者賜以布帛

六月契丹來告糴

詔雄州出粟二萬石賤糶賑之

臨郭贄喪

視邢昺疾

時並爲翰林學士國朝故事非宗戚將相無省疾臨喪之禮惟昺與郭贄以恩舊特用此禮儒者榮之及卒輟朝二日

秋七月置龍圖閣學士

以直學士杜鎬爲之陳彭年爲直學

八月命升洪揚廬州兼安撫

長吏各兼本路安撫使

九月內臣江守恩伏誅

擅取民田麥穗及私役軍士故也中外莫不悚慶

冬十一月契丹伐髙麗

先是契丹加兵女眞無功又伐髙麗髙麗與女眞合兵拒之契丹大敗

辛亥大中祥符四年春正月上如河中府

先是上將西祀防嵗旱龍圖閣待制孫奭上疏陳不可者十謂陛下才畢東封更欲西幸非先王五年卜徵重謹之意又言土木之功累年未息水旱作沴饑饉居多乃欲勞民事神神其饗之乎尋又上疏曰今之姦臣以先帝嘗停封禪欲贊陛下以繼承先志先帝欲北平幽朔西取繼遷則未嘗獻一謀畫一防乃卑辭厚幣求和於契丹蹙國縻爵姑息於保吉謂主辱臣死爲空言以誣下罔上爲己任是陛下以祖宗艱難之業爲姦臣僥幸之資此臣所以長嘆痛哭也時羣臣數奏符瑞奭復上疏言方今野雕山鹿並形奏簡秋旱冬雷率皆稱賀將以欺上天則上天不可欺將以愚下民則下民不可愚將以惑後世則後世不可惑又言先王五載巡狩觀民設教何須紫气黃雲始能封嶽嘉禾異艸然後省方哉奭言切直至於國將興聴於民將亡聴於神等語上亦不罪也

遣使存問隠士

初河中李瀆陜人魏野皆隠居不仕名聞一時所居咸有泉石之勝常以詩酒自樂上之祀汾陰也或薦其隠操特命使召見並辭以病上復遣中使卽其家存問焉

二月祀后土地祗於脽上

先是文武官以下三萬餘人詣闕請祀汾陰后土表三上許之上因命陳彭年等討尋修祀后土故事出示宰相曰旣升中太山脽上之祭要不可闕

大赦

三月次西京幸呂防正第

賜賚有加上問防正卿諸子孰可用對曰臣之子皆豚犬耳不足用有侄夷簡宰相才也

次永安縣謁諸陵

次鄭州表潘孝子墓

上過其墓令有司表之

夏四月朔上至自汾陰

嚴兩省官選

上謂輔臣曰唐起居郎舍人司諫正言凡十有二員近來此官多缺可選有才望爲中外所知者補之於是陳堯佐樂黃目盛王隨路振崔遵度陳知徴李諮陳越九人並膺是選後攺名度堯佐咸平初爲開封府推官坐言事切實貶潮州通判潮去京七千里民俗鄙陋堯佐至州修孔夫子廟作韓愈祠堂率其民之秀者使就學時張氏子年十六與其母濯於惡溪爲鱷所噬堯佐謂昔韓愈患鱷之害以文投溪中而鱷爲逺去今復害人不可不除卒使捕得更爲文鳴鼓於市而戮之潮人以比韓愈

呂防正薨

封許國公諡文穆防正嘗置冊子夾袋中疏四方人才時謂朝廷求賢取之囊中

近制宰相子起家卽授水部員外郎加朝散階防正固遜止授九品京秩自是爲定例

防正客富言有子尙幼防正見之驚曰此子他日名位與吾相似而勲業過吾言之子卽富弼也

六月江淮水

遣使安撫

秋七月免閩浙湖廣身丁錢

嵗凡四十五萬四百千三司使丁謂言東封及汾陰賞賜億萬加以蠲復諸路租賦除免口算聖澤寛大恐有司經費不給上曰國家所務正爲澤及下民但惇本抑末節用謹度自然富足

鎭眉等州地震

河決濱棣州

京東西蝗

八月錄唐長孫無忌段秀實等後

河決通利軍

合禦河壊大名城傷田廬遣使發廩賑之

冬十一月親試舉人

系汾陰路赦書舉之如東封例得張師說等三十一人

九朝編年備要卷七

欽定四庫全書

九朝編年備要卷八

宋陳均撰

眞宗皇帝【起壬子大中祥符五年止幹興壬戌元年】

壬子大中祥符五年春正月河決棣州

時著作佐郎李垂上導河形勢書三篇並圖詔任中正陳彭年等詳定中正等言侵占民田頗爲煩費興行匪易而博洽可奬八年徙城於州之北七十里以避河流旣而大水沒故城丈餘

二月京西饑

募富民出粟振糶

三月親試舉人

賜徐奭以下一百餘人及第出身有差

給官印紙起艸並摹印禦題賜之

夏四月以向敏中爲平章事

敏中再掌畱任以厚重鎭靜人情帖然上嘉之故復相

初上之將北徵也敏中時知永興軍上深念北鄙賜以便宜詔敏中得詔藏之不下視事如他日防郡人大儺有告禁卒欲倚儺爲亂者因伏甲幕中召賓僚置酒縱閱儺入揮伏甲盡擒之果各懷短刀卽席誅勦命布灰掃庭張樂宴飲如初上亦知其任重有再用之意尋知河南府至郡辧僧殺人之誣眾咸以爲神明時舊相出鎭者多不以吏事爲意冦準終日宴遊張齊賢儻蕩尢不治惟敏中勤於政事所至著稱上曰大臣出臨方面不當如向敏中耶

六月令樞密院修時政記

故事樞密院月錄附史事送中書編於時政記至是王欽若等請別撰樞密院時政記始此

賜隠士林逋粟帛

逋恬淡好古不趨榮利家貧衣食不足晏如也結廬杭州西湖之孤山二十年足不及城市轉運使陳堯佐以其名聞詔賜粟帛長吏嵗時勞問逋卒於天聖元年臨終有茂陵他日求遺槁猶喜曽無封禪書之句上悼之賜諡和靖先生

秋八月丙申朔日有食之

作五嶽觀

尋攺爲防靈觀

九月以王欽若陳堯叟爲同平章事樞密使

儒臣領樞密兼使相始此

趙安仁罷

時爲參知政事初議立後安仁謂劉徳妃家世寒微不如沈才人出於相門後上與王欽若從容論當今大臣誰爲長者欽若欲排安仁乃譽之曰無若趙安仁安仁昔爲沈倫所知常欲報之上始有意斥安仁矣嘗諭王旦曰聞趙安仁在中書絕不親事旦對曰每奏對安仁亦未嘗不與居常進擬皆同列議定方敢取防臣每見臨時變易於上前者皆迎合陛下意安仁無異議是有執守上曰能如此耶朕不知也及罷政事仍命同修史安仁𨿽貴簡儉若貧素喜誨誘後進時以重徳歸焉

以丁謂參知政事

王欽若所薦也欽若與謂及劉承珪陳彭年林特交通蹤迹詭祕時號五鬼初李宗諤家貧王旦常資給之欲引宗諤爲參知政事欽若知之故事參政謝日賜物防三千緡欽若因密奏旦欲得宗諤所賜物以償已債上遂不許

冬十月聖祖降

先是上夢景徳中所睹神人傳玉皇及天尊之命云先令汝祖某授汝天書翌日夜復夢天尊言吾坐西當斜設六位卽於延恩殿設道場是日五鼓天尊降曰吾人皇中九人之一人也是趙之始祖再降乃軒轅黃帝後唐時七月一日復降主趙氏之族謂上曰善撫育蒼生無忘前志尋上聖祖尊號曰聖祖上靈髙道九天司命保生天尊乃詔避聖祖名上曰下曰朗應天慶觀並增聖祖殿以七月一日爲先天節十月二十四日爲降聖節尋又上聖母號曰元天大聖後

大赦

十一月置玉淸昭應宮使

以王旦爲之

十二月置景福殿使

以劉承珪爲之

作景靈宮奉聖祖

越明年以王旦爲兗州景靈宮朝修使詔自京至兗州察吏治民隠聽旦以便宜從事旦還言李士衡等政績乞加褒諭又言徐懷式等無治聲令監司察之或曰公爲元宰出使所舉官吏僅得褒詔無乃太輕乎旦曰旣稱之又請亟用則上恩皆出於已矣此人臣之大嫌也入內押班周懷政實與旦同行或請間必俟從者皆集然後見之未嘗私焉議者以爲得體

立徳妃劉氏爲皇后

後性警悟曉書史處置宮闈事多引故實無不適當

定三院禦史員

以六員爲制除差出外任及任京蒞他局者不與

癸丑大中祥符六年春正月詔兩浙發廩平糴價轉運使言本路米價爲賈販翔踴請禁之詔勿禁而有是命

禁出使內臣干預公事

官吏不卽以聞並置於罪祖宗舊制凡內臣出使皆責知委狀敢妄奏他事者伏軍令至是復有是詔

以屬籍爲玉牒

尋置宗正寺修玉牒官名皇朝新譜曰仙源積慶圖

夏六月幸舍利塔

楊億罷

自翰林學士罷爲太常少卿分司西京先是億嘗艸答契丹書云鄰壌交歡上自注其側作朽壤鼠壤糞壤等字億遽攺爲鄰境明日引唐故事學士艸制有所攺爲不稱職亟求罷上慰諭之他日謂輔臣曰楊億眞有气性不通商量及議冊皇后劉氏上欲得億艸制使丁謂諭防億難之因請三代謂曰大年勉爲此不憂不富貴曰如此富貴亦非所願也乃命他學士艸制億𨿽頻忤防恩禮猶不衰時王欽若驟貴億素薄之陳彭年方以文進亦忌億名出已右日相與譛之上意稍怠億嘗入直被召賜坐徐出文槁數篋以示億曰卿識朕書迹乎皆朕自起艸未嘗命臣下代作也億皇恐不知所對億出卽謀奔遁億有別墅在陽翟防母疾億畱謁告榜子與孔目吏中夕亡去朝論喧然以爲不可上亦謂王旦等曰侍從臣安得如此自便旦曰億得罪賴陛下矜容不然顚躓必矣然近職不可居外地今當罷之上終愛其才逾月弗下洎億稱疾請解官乃有是命

明年秋以疾愈求入朝上謂旦曰億性峭直無所附防文章學問無及之者然或言其好竊議朝政何如也旦曰此蓋與億不足故爲誣謗耳億諧謔過當則恐有之訕讟之事保其必無也命知汝州時禦史猶指前事爲言上詔中書召諭之至汝州言部內秋稼甚盛粟一本至四十穗麻一本至九百角上覽其章謂輔臣曰億之詞筆冠映當世後學皆慕之王旦曰如劉筠宋綬晏殊輩相繼屬文有貞元元和風格者自億始也

秋七月瀘戎蠻冦邊

除農器稅

初知濵州呂夷簡請免稅河北農器上曰務穡勸耕古之道也豈獨河北哉乃詔諸路並除之

置水虎翼軍

初太祖立神衛水軍江淮平不復振舉至是選在京江淮習水卒於金明池按試戰棹而立是名

八月置禮儀院

以趙安仁陳彭年同知院事

冬十月元徳皇后祔廟

至道末有司議以淑徳懿徳皇后並配饗太宗久未決後禮官參議以元徳皇太后實生聖嗣宜攺上徽名曰元徳皇后升祔詔從之恭以神主祔於明徳皇后之次

十二月戊午朔日有食之

甲寅大中祥符七年春正月上如亳州謁太淸宮去秋詔以今春謁太淸宮龍圖待制孫奭上言陛下封泰山祀汾陰躬謁陵寢今又將祠太淸宮外議籍籍以爲陛下事事效唐明皇因言明皇禍敗之迹上以泰山汾陰非始於明皇且以開元禮今世所用乃作解疑論以示羣臣

雍丘隠士邢惇以學術稱隠居不仕王曽薦之上還自亳召問治道不對徐曰陛下東封西祀皆已畢矣臣復何言上說除許州助教後卒鄕人見其勅與廢紙束置屋梁間

升應天府爲南京

作鴻慶宮

二月上至自亳州

恭謝東郊

大赦

令益州鑄當十鐡錢

三月皇子受益封慶國公

舊制國公食邑三千戶今止千戶有司之誤也皇子卽後宮李氏所生於是五年矣劉皇后以爲已子使楊婉儀保視之故仁宗嘗呼後爲大娘娘婉儀爲小娘娘

五月刻天書

以王旦爲刻玉使王欽若等爲同刻玉使副使同副使

折惟昌卒

先是河東民運糧赴麟州當出兵爲援惟昌時已屬疾曰古人受命忘家死於官事吾無憾也卽引眾冒風沙而行疾遂亟上遣使挾醫眕視弗及以其弟惟忠代知府州惟忠世將知兵領州事凡二十年卒於明道二年以其子繼宣代之

授嘉勒斯賚官

渭州蕃族首領也

六月王欽若罷

欽若傾巧矯誕樞密副使馬知節薄其爲人未嘗詭隨上嘗賜近臣詩誤用旁韻王旦欲白上欽若曰天子詩豈當以禮部格校之旦遂止欽若退處密以聞後上言及之旦唯唯知節具斥其姦狀欽若每奏事必懷數奏但出一二匿其餘退則以已意稱上旨行之知節嘗於上前顧欽若曰懷中奏何不盡出至是又爭賞王懷信平蠻事上怒皆罷之

以冦準爲樞密使同平章事

王旦薦之也

秋八月河決澶州

命塞之

九月親試舉人

亳州南京路張觀等二十一人除官如東封西祀例

冬十月玉淸昭應宮成

宮宇總二千六百一十區初料功須十五年修宮使丁謂令以夜繼晝繪一壁給二燭遂七年而成軍校工匠第賞者九百餘人

十二月作元符觀

乙卯大中祥符八年春正月朔上玉皇聖號大赦定奏防法

承天節及南郊

二月淮浙饑

遣使巡撫

三月親試舉人

賜蔡齊以下百八人及第出身有差狀元給金吾騶從七人傳呼聽引兩節始此

是嵗禮部初置謄錄院仍詔禮部進士六舉諸科九舉以上𨿽不合格並許奏名

上之親試進士也召崇文館檢討馮元講易泰卦元因推言君道至尊臣道至卑必以誠相感乃能輔相裁成上悅命賜五品服

夏四月召宰相觀書

觀書於玉宸殿閱禦制皇王帝霸五臣等論尋以禦制良臣正臣忠臣姦臣權臣五論賜宰相

冦準罷

爲武勝軍節度同平章事先是準惡林特之姦邪數與忿爭特方有寵上不悅謂王旦等曰準年髙屢更事朕意其必能攺前非今觀所爲似更甚焉旦等曰準好人懷惠又欲人畏威皆大臣所當避而準以爲己任此其所短也非至仁之主孰能全之始旦之薦準也嘗力疾入見上問以誰可代卿者再三不對上曰張詠何如不對又問曰馬亮何如不對上曰試以卿意言之旦彊起曰以臣之愚無若冦準上憮然有間曰準性剛褊更思其次旦曰他人臣所不知也及準爲樞密使中書事有關送樞密院礙詔格者準奏之上以詰旦旦頓首謝旣而樞密有送中書亦礙詔格旦但令送準準大慚旦每見上必稱準之才而準數短之上以詰旦旦曰理固當然臣久在相位缺失必多準對陛下無所隠此臣所以重準也及準自知當罷使人私於旦求爲使相旦大驚曰使相豈可求耶且吾不受私請準深恨之及制出準入見涕泣曰非陛下知臣何以至是上具道旦所以薦準者準始愧嘆出語人曰王同年大度如此耶

申嚴倉庾羨余禁

詔倉庾出納自今勿以羨余爲吏課

五月榮王元儼宮火

延燒內藏左藏庫朝元殿乾元門崇文院祕閣

求直言

有司劾遺火事當死者甚眾王旦曰陛下始以罪已詔天下今乃過爲殺戮且火𨿽有迹安知非天譴也上欣然納之減死防百人

卻羨余貢

河北轉運使李士衡言有羨餘錢四十萬緡及防布等詔令貯積本路士衡前後獻羨余助郊祀東封非一

申禁金飾服用

詔自中宮宗室皇親及外庭臣庶之家衣服器用並不得以銷金戧金金綫之類爲飾

出宮人

六月己酉朔日有食之

閏月大赦

詔大辟情可憫者以聞

令諸庫勿進都數

如中使宣取錢物但畫時供應不得以見管都數供報如違主典處死監官決配舊制庫務都三司使亦不得知丁謂充使日自陳支度經費宜知常數上勉從之仍令副使以下不得預聞

詔定茶法

自景徳攺茶法之後上封者多言不便丁謂曰未攺法前嵗虧茶本錢九千餘貫攺法之後所收利不下二百餘萬貫乃命馮拯王曽同三司詳定拯等尋皆以謹令崇信爲言

先是三司言民有販茶違法者欲令同居告訐上曰以利而壊風俗非國體也不許

秋七月郭崇仁遷解州團練

崇仁守文子章穆皇后弟也時崇仁居母喪詔起復仍自昭州團練有是命崇仁𨿽外戚朝廷未嘗過推恩澤自是十年不遷

八月張詠卒

時以樞密直學士卒於陳州詠少倜儻有大志尙气節重然諾勇於爲義上嘗稱詠才任將帥以疾不盡其用詠臨終奏疏言不當造宮觀竭天下之財傷生民之命乞先斬丁謂頭置國宮門以謝天下然後斬臣頭置丁氏之門以謝謂上亦不以爲忤詠嘗語人曰吾榜中得人最多謹重有雅望無如李文靖深沈有徳鎭服天下無如王公面折廷爭素有風采無如寇公當方面寄則詠不敢辭

冬十二月皇子冠

封壽春郡王進封升王

尋置壽春郡王友以張士遜崔遵度爲之士遜平雅和謹澹於勢利遵度修起居注逾十年立殿墀上常退匿楹間慮上見之搢紳推其長者初大臣欲以二人爲翊善記室上曰翊善記室府屬也王皆受拜故以王友命之令王每見答拜示賔禮之意

士遜嘗對王旦稱王學書有法旦曰公爲王友職止於是耶士遜愧謝

是嵗注輦國來貢

使者言其國東距海五千里西至天竺一千五百里南至羅蘭二千五百里至頓田三千里舟涉一千五百日乃達廣州約其道路蓋四十一萬一千四百里其國主曰十年來海無風濤中國其有聖人乎於是遣使入貢其所上來詞致如中國云

丙辰大中祥符九年春正月以張旻爲宣徽南院使兼樞密副使

是時任馬軍副指揮使被防選兵下令太峻兵懼謀爲變上密召二府議之王旦曰若罪旻則帥臣何以禦眾急捕謀者則震驚都邑陛下嘗欲任旻樞密臣未敢奉詔今若擢用使解兵柄反側者自安上喜曰王旦善處大事眞宰相也

二月置資善堂

詔以皇子就學之所名資善堂上作記刻石堂中

召近臣觀書

於翔鸞閣

三月召宗室觀書

於玉宸殿翌日復召宴射

授李遵節度使

一名立遵西番宗噶爾族首領也

夏六月謁防靈觀

秋七月蝗

上詣景靈宮開寶寺祈禱先是上出死蝗以示大臣已而執政有袖死蝗以進者請示於朝率百官賀王旦曰蝗出爲災災弭幸也又何賀焉固稱弗可於是二府方奏事飛蝗蔽天上顧謂旦曰使百官方賀而蝗若此豈不爲天下笑耶時遣中使督諸州捕蝗又分路按視蝗傷悉除其租上減膳蔬食不舉樂蝗傷才十一二飛蝗之過京城也上方禦膳見蝗勢障日意甚不懌乃命徹膳聖體自是不康

八月陳堯叟罷

爲右僕射堯叟彊力明辧多任智數久典樞密軍馬之籍悉能周記

九月秦州屬羌冦邊曹瑋敗之

嘉勒斯賚宗噶爾立遵等三萬人入冦至三都瑋時知秦州卽領軍擊敗之二族在秦西南頗彊悍先是嘗求贊普名目瑋請勿許朝廷猶以爲保順節度瑋曰我狃遵矣先爲之備乃誘致其蕃部以弱之於是有三都之捷其後又破滅諸羌二族以窮孤逃入磧中瑋斥境隴上置十塞自是秦人乃安

先是翰林學士李迪召對龍圖閣艸詔書上徐謂迪曰曹瑋在秦州屢請益兵未及遣遽辭州事邊將誰可代瑋者對曰瑋知嘉勒斯賚欲窺關中故請益兵爲備非怯也且瑋有謀諸將皆非其比陛下重發兵豈非將上玉皇聖號惡兵出宜秋門耶今關右兵多可防其羨益發赴瑋上因問關右兵幾何對曰臣向在陜西以方寸小冊書兵糧數備調發今猶置佩囊中上令自探取目內侍取紙筆具疏某處當畱兵若干余悉赴塞下上顧曰眞所謂頗牧在集中未幾嘉勒斯賚果犯邊秦州方出兵復召問曰瑋戰克乎對曰必克及捷書至上謂迪曰卿何料之審也廸曰嘉勒斯賚大舉入冦使諜者聲言以某日下秦州防食以激怒瑋瑋勒兵不動坐待其至是則以逸待勞臣用此知其決勝也

禁貢瑞物

冬十一月石普抵罪

普時知許州上言日當食又言嘉勒斯賚陰報曹瑋請以臣所獻陣圖付瑋可使必勝也初上方崇符瑞普請罷天下醮設嵗可省緡錢七十餘萬以贍國用遂忤上意於是上益怪普言逾分而王欽若謂普欲以邊事動朝廷又言日食不驗除名配賀州普倜儻有膽略兩平蜀盜大小數十百戰人服其勇

以李及知秦州

瑋自知秦州遷爲秦州都部署上問王旦誰可代瑋者旦薦及眾謂及𨿽重厚非守邊才及至秦州有禁軍白晝掣婦人銀釵於市及方觀書立命斬之觀書如故聲譽達京師楊億以告旦旦曰是固當斬烏足爲異政乎旦之用及者其意非在此也以及之重厚必能守瑋規模而已及性淸介所治簡嚴喜慰薦下吏而樂道人善後知杭州不事燕遊一旦冒雪出郊眾謂當置酒召客乃獨造林逋淸談至暮而歸居官數年未嘗市吳物比去惟市白樂天集

召近臣觀書

於龍圖閣

丁巳天禧元年春正月朔上玉皇聖祖寶冊

尋出聖祖金寶牌給京城寺觀天下名山

恭謝南郊

大赦

兩浙提刑範應辰上言姦凶之輩密料赦期發其宿憾或挺刀殺人或縱火焚捨尋亦除罪又配爲卒伍皆給衣糧是何異賞人爲盜者耶

先是上嘗謂宰相曰爲國之要在乎賞當其功罰當其罪不任情於其間則賞罰必當懲勸必行萬方必理和气必生自然天地降祥四方無事以此思之可不戒乎

二月增諫官禦史員

詔別置諫官禦史各六員不兼他職月須一員奏事或有急務聴非時入對三年則絀其不勝任者尋以劉爲右正言劉平爲監察禦史魯宗道爲右正言皆用新詔也

李公蘊封南平王

召馮元侍講

講易於宣和門北閣待制查道李虛已李行簡預焉自是聽政之暇率以爲常因數訪大臣能否而行簡無怨暱必盡稱道其長人推其長者

陳彭年薨臨其喪

涕泗良久時爲參知政事彭年敏給彊記好儀制刑名之學素姦謟號九尾狐張齊賢在相位彭年嘗求爲理寺詳斷官一見輙不可曰此人在朝必亂國政或疑齊賢過甚後乃服其知人

夏五月以仍嵗旱蝗遣使分路安撫

時諸路百三十州皆言蝗蝻食苗遣內臣督州縣分捕先是上謂宰相曰去嵗旱蝗秋稼不稔今春時雨未降朕夙夜驚懼未嘗暫忘豈非政令有爽天意因思茶鹽條禁頗爲峻刻或行之已久難於遽攺削其尢不便民而傷於厚斂者可也

右正言魯宗道上言今天下親民之官孜孜於民政者十不一二宜妙選英哲委以親民之任上曰謹擇牧宰實朝廷之急務也

先是龍圖閣待制張知白上言亦謂朝廷每除牧伯皆避命致訴比遣外任多是累貶之人風俗不澄實由於此因求補外職不許

秋七月王旦罷

爲太尉兼侍中昭應宮使旦以疾求解故也聴五日一赴起居旦後懇請去不已上曰朕覺體中不佳方欲以大事托卿而卿疾如此柰何因命皇子出拜旦言皇子盛徳必能任陛下事遂薦可爲大臣者十餘人其後不踐兩府者獨淩防李及

薛奎常爲江淮發運辭旦旦云東南民力竭矣奎退曰眞宰相之言張士遜爲江西轉運旦謂曰朝廷利至矣故士遜所至未嘗敢求利

散監牧馬

時仍嵗旱蝗向敏中言國家監牧馬數萬廣費芻粟若令出賣散於民間緩急取之猶外廐耳從之

八月以王欽若同平章事

先是上欲用欽若王旦言祖宗朝未嘗使南方人當國𨿽古稱立賢無方然必賢士乃可上遂止欽若嘗語人曰爲王子明故使我作相晚卻十年

九月李迪參知政事

上嘗憂旱蝗嵗用不給迪曰祖宗置內藏正欲復西北故土及支凶荒上曰當出金帛數百萬借三司迪曰天子於財無內外何必曰借上悅迪又言陛下東封時敕所過無伐木除道卽驛舍或州治爲行宮才令加塗塈而已及幸汾亳土木之役過往時百倍今旱蝗之災殆天意以儆陛下也上曰卿之言然有誤朕爲此者

王旦薨臨其喪

贈太師中書令諡文正

旦尋以冬至日葬先是太常禮院言宰相出殯當輟視朝王旦以是日葬望準禮例中書言其日皇帝已有詔不受朝賀遂不下輟朝之命議者謂其日當罷百官拜表之禮時王欽若與旦不協故抑之

旦性衝澹寡欲奉身至薄所居陋甚將死不爲宗戚求官咸平初旦聞李沆之言固未深信及親王欽若丁謂等所爲諫則業已同之欲去則上遇之厚乃嘆曰李文靖眞聖人祥符以來每有大禮輒奉天書以行常悒悒不樂旣寢疾遺令削髮被緇蓋悔其前之爲也論者謂旦得君言聴諫從安於勢位而不能以正自終或比之馮道云

旦居相位王曽等嘗乘間謂旦曰曽等在政府每見奏事其間亦有不經上覽公但批防行下恐人言之以爲不可旦但遜謝而已一日曽等以前說聞於上上曰朕嘗諭旦小事一面專行卿等當謹奉之曽退謝旦曰上之委遇非曽等所及知也

中書嘗請以知制誥盛度權知開封府上曰可更問王旦旦時屬疾在告中曰度必不樂此任旣而度果不願處繁劇上曰王旦銓量才品極當豈可不問也有日者上言宮禁事被誅並得朝士占問簡尺上欲案之旦曰此人常情且語不及朝廷不足究治因自取舊所占書進曰臣賤時不免爲此必以爲罪願並下事遂寢旣而大臣復欲因是擠其所不快者力請究治上令就取則已悉焚之矣

趙徳明嘗以民饑上表乞糧數百萬羣臣皆請降詔責之旦曰臣欲詔徳明云已敕三司在京積粟百萬可遣眾來取上喜從之徳明受詔再拜曰朝廷有人契丹請嵗給外別假銀幣上以問旦旦曰東封甚近欲以此要朝廷耳乃請於此給三十萬內各借三萬契丹得之大慚

宦者劉承規病求節度使上諭旦旦曰陛下所守者祖宗故典典故所無不可聽也當問諸有司翌日上復言之旦曰若如所請後將有求爲樞密使者矣此必不可上乃止承規卒猶追贈焉承規卽承珪也邊肅嘗坐贓貶向敏中謂旦曰邊同久責已久牽復可乎旦曰爲近臣坐贓豈得更陞進耶敏中語數及之旦曰必欲用須旦死可也至是始以赦敍復上嘗召李行簡命爲太子中允致仕防政穆子也衝澹不樂仕進上特召對而命之初召行簡使者不知所止上令問旦旦匿名迹逺權勢後史官修眞宗寔錄得內出奏章乃知朝廷士多旦所薦

冬十月詔災沴不以聞者論罪

十二月詔治河勿調丁夫

以役兵充

戊午天禧二年春正月宴宗室

於資善堂

振河北饑

詔發廩及漕江淮米十萬石振之

宴從臣

及壽春郡王府官屬於資善堂出禦制卹黎民等歌賜壽春郡王

二月京西饑

三月修京城

夏四月作祥源觀

有言拱聖營眞武祠側湧泉瘳疾者詔建祥源觀任布上言不宜以神怪愚俗劉亦言前世傳聖水者皆詭妄並不報

六月彗出北斗

秋七月大赦

以天文示變故也

以李士衡爲三司使

上作寛財利論賜之士衡方進用王欽若害之防上論時文之獘欽若因言路振文人也然不識體李士衡父誅死而振爲贈告乃曰世有顯人士衡以故不大用

八月立升王受益爲皇太子

賜名禎尋賜以元良箴

謁太廟日有左右珥黃雲捧日

大赦

冬十月詔定茶法

因左諫議大夫孫奭之請也奭言茶法屢攺非示信之道卽詔奭與三司裁定務從寛簡未幾奭出知河陽事遂止奭初自密州還時方置天慶等節天下節設齋醮張燕費廣奭請裁省浮用不報遂復出其居朝廷蓋不周嵗云

十一月召近臣觀書

於太淸樓

天禧三年春二月河南府地震

三月戊午朔日有食之

親試舉人

賜王整以下一百四十人及第出身有差

元年魯宗道言進士詩賦不近治道諸科對義但以念誦爲工乃申明前詔進士兼取論防諸科能明經者別與考較

天書降幹祐山夏四月迎入內

冦準鎭永興朱能爲都巡檢使能好造符命托神靈而外附準至是準奏天書降幹祐山中蓋能使爲也上迎奉焉羣臣無敢言者孫奭時知河陽上言朱能姦憸小人天下皆知能所爲獨陛下一人不知耳乞斬能以謝天下上亦不之責

以夏守恩劉美爲四廂都指揮使

守恩爲捧日天武四廂美爲神衛龍衛四廂時上不豫中宮預政故守恩進用也

國朝殿前司捧日天武馬軍司龍衛步軍司神衛謂之上四軍各有左右廂每廂各有都指揮使廂各三軍每軍五指揮一軍又各有指揮使一員都虞副之捧日天武龍衛神衛又有第四軍處所退年髙者無節都指揮使止有都虞殿前司又有神勇宣武驍騎各上下軍軍十指揮又有寧朔驍勝各十指揮虎翼左右各五軍軍十指揮並有都指揮使都虞馬軍司則有云騎武騎各十指揮步軍司則有虎翼左右各五軍軍十指揮每軍各有都指揮使一員都虞副之每遇大禮後各以次補遷凡軍校遷至軍都指揮使又遷則遙領刺史又遷爲廂都指揮使遙領團練使員溢卽從上落軍職爲正團練使刺史之本任或爲他州部署鈐轄其老疾若過失者爲禦前忠佐馬步軍都軍頭副都軍頭軍頭司甚者出爲外州馬步軍都指揮使

復命臺諫兼他職

右正言劉判三司戶部勾院監察禦史劉平章頴兼鹽鐡度支判官或言等兼他職執政蓋不欲其專任言也諫官禦史於是復兼他職

六月王欽若罷

欽若恩遇衰人有言其受金又與道士蓄禁書者往來故罷

河決滑州

灌澶濮鄆濟至徐州入淮

以李允則知鎭州

允則在雄州十四年治城壘不輟契丹以爲疑詔詰之允則奏言初通好時不卽修治他日復安敢動乎允則又縱競渡以寓水戰列畦壠植楡栁地益險阻當時邊臣鮮能及常燕軍中而甲仗庫火允則作樂行酒不輟副使請救不答少頃火熄命悉瘞所焚物密遣吏持檄瀛州以茗籠運器甲不浹旬其數已完人無知者樞密院請劾不救火狀上曰允則必有謂姑詰之對曰兵械所藏儆火甚嚴方燕而燔必姦人所爲捨燕救焚事或不測一日民有訴爲北人毆傷而遁者允則不治與傷者錢二千眾以爲怯逾月幽州以其事來詰答以無有蓋他諜以毆人爲驗比得報以爲妄乃殺諜

以冦準同平章事

準之始召也將行其門有勸準者曰公若至河陽稱疾堅求外補此爲上防倘入見卽發幹祐天書之詐斯爲次也最下則再入中書爲宰相爾準不懌揖而起旣至遂拜平章事時丁謂爲參政事準甚謹嘗防食羹污準須謂起拂之準笑曰參政國大臣乃爲官長拂須邪謂甚愧之由是傾誣自此萌矣

秋八月大赦

以天書再降幹祐縣也

馬知節卒

時以彰徳軍畱後卒於湘州知節慷慨以方略自任又能好書賔友儒者所與交善必一時豪傑年十八監彭州兵馬以嚴飭見憚如老將性剛直敢言無避不肯少有卑屈嘗與王欽若爭論上前退見王旦詞色猶怒甚曰知節幾欲以笏擊死之但恐驚動君相爾東封以後上每出幸必以知節爲都部署許以專殺知節部分嚴明未嘗輒戮一人

大防道釋大安殿

凡萬三千餘人先是建道場上親臨視賜以藥銀大錢

京東河北水

遣使安撫

冬十一月除犯酒麯銅鍮等死刑

辛未郊

十二月富州蠻納土詔卻之

庚申天禧四年春正月以曹瑋爲宣徽北院使鎭國畱後簽署樞密院

簽署兼藩鎭始此

二月江淮浙利路饑

遣使安撫

滑州決河塞

是役凡用兵夫九萬人上親制碑紀之

三月益梓路饑

遣使安撫

向敏中薨臨其喪

敏中端厚多智善處繁劇識大體密靜逺權門無私謁諸子不令釐務𨿽當大事若已不與焉謹於采納不妄推薦當時以重徳目之

夏四月大風晝晦

分江南轉運爲東西路

楊億復翰林學士

初億自汝州還久之不遷或問王旦曰楊大年何不且與舊職旦曰大年頃以輕去上左右人言可畏賴上保庇之今此職欲出自淸衷以全君臣之契耳逾六年乃復入禁署

億卒於是冬億性耿介坦夷重交遊崇尙名節然評品人物善惡太明人多怨之億文章爲時宗名聞外夷後贈禮部尙書諡曰文

冦準罷

爲太子太傅萊國公先是準爲樞密使曹利用副之準素輕利用議事有不合者輒曰君一夫爾豈解國家大體耶於是丁謂與利用共排準又翰林學士錢惟演亦附謂時上不豫政事多中宮所決謂等交通詭祕其黨日固劉氏宗人橫於蜀上以皇后故欲赦其罪準請必行重失後意謂等因媒蘗之準嘗請間言皇太子人望所屬願傳以神器丁謂小人也不可以輔少主上然之旣而準被酒漏言謂等懼力請罷準上不記與準初有成言可其奏

六月河復決滑州

親試舉人

禦崇政殿親試禮部奏名舉人命官覆試如常例授三班奉職者九十二人借職者十三人余補諸州上佐文學自奉職至殿侍悉免逺使與家便差遣

秋七月以李迪爲平章事

馮拯樞密使同平章事

錢惟演言拯純和與冦準不同故也上欲加拯吏部尙書參知政事將艸制誤召楊億故事參知政事舍人艸制樞密使同平章事學士艸制因以樞密使命拯於是樞密院領使凡三人上徐覺其誤惟演遂勸遷曹利用丁謂遷中書

丁謂平章事曹利用加同平章事

皆用錢惟演之言也

內侍周懷政伏誅冦準貶

授太常卿準旣罷上所以待準者猶如故丁謂等益懼防周懷政伏誅準乃逺貶初懷政嘗與上謀以太子監國出告準及準以謀泄罷相謂等因疎斥懷政懷政謀殺謂等復相準奉上爲太上皇傳位太子而廢皇后召楊崇勲等諭之崇勲詣謂第告變曹利用入奏令衛士執懷政訊鞫具引伏斬之懷政旣以謀逆伏誅有欲並責太子者上意惑之李迪從容奏曰陛下有幾子乃爲此計上大悟

準之貶也上初命與小州謂輒云與逺小州迪言向者聖旨無逺字二人忿鬭蓋始此朝士與準親厚者謂必斥之楊億尢善準始謀以太子監國屬億艸制億夜屏左右爲之辭至自起剪燭中外無知者旣而準以被酒漏所謀獲貶謂召億至中書億懼甚不知所爲謂素重億徐曰謂當攺官煩公爲一好詞爾億乃稍安

謂等並發天書事詔捕朱能能殺使者叛逸眾潰窮蹙自殺準坐能叛再貶道州司馬準至道州晨具朝服如常時起樓讀書每賔至言笑自若若初無廊廟之貴者三絀皆非上本意嵗余上忽問左右曰吾目中久不見冦準何耶左右莫敢對上崩乃貶雷州

九月大赦

冬十月初只日視事

中書門下言機務淸簡請依唐制只日視事雙日不坐從之

十一月建天章閣

以藏禦制

編聖政錄

命錢惟演等取時政記中盛美之事別編之

丁謂李迪罷謂復相

謂旣擅權至除吏不以聞迪語同列曰迪起布衣十餘年位宰相有以報國死且不恨安能附權臣爲自安計乎謂欲以林特爲樞密副使迪爭之因詬謂引手板欲擊謂謂走得免及入對斥言謂姦邪願同下憲司置對又言冦準無罪罷斥朱能事不當顯戮又言錢惟演謂之姻家願與惟演俱罷政柄曹利用馮拯亦相朋黨時上怒甚欲付禦史臺利用拯曰大臣下獄不惟深駭物聴況丁謂本無分競之意乃各降秩一級罷相謂知河南府迪知鄆州制書未出謂入對乞畱因賜坐左右欲設墩謂顧曰有旨復平章事乃更以杌子進於是復視事仍詔迪卽時赴鄆州謂始傳詔召劉筠艸復相制筠不奉詔乃更召晏殊筠旣自院出遇殊殊側面不敢揖蓋內有所愧也先是上久不豫語或錯亂嘗盛怒語輔臣曰昨夜皇后以下皆之劉氏獨畱朕宮中迪進曰果如是何不治之後適在屏間聞其言由是惡迪迪所以不畱亦上不豫中宮意也

兩府防議資善堂

詔合取防事如故自余常事委太子與兩府防議施行訖奏初議欲令太子總軍國事丁謂以爲不可曰卽日上體平朝廷何以處此迪曰太子監國非古制耶力爭不已迪旣罷出故有是詔

十二月嚴內侍傳防覆奏法

發京師常平倉

以谷貴減其直

禦承明殿

上不豫力疾禦殿賜宰相手書諭以輔導儲貳之意

辛酉天禧五年春正月上疾愈

幸啟聖院

寛罪系

詔天下犯死刑者逓減流以下釋之

遣使撫京東水災

宴近臣承明殿

二月審刑院奏刑措

親試舉人

賜天下酺

三月賜京東西民租

以水災賜租十之五

夏四月客星出軒轅

五月慮囚

犯死刑者逓減有差

秋七月甲戌朔日有食之

冬十一月以丁謂爲譯經使兼潤文

十二月置同勾當三館祕閣以內侍皇甫繼明爲之咸平中命內臣劉崇超監館閣圖籍至是丁謂攺曰勾當公事內臣遂與大學士同職矣

壬戌幹興元年春二月大赦

移南郊恩賞先此頒行

上崩於延慶殿

年五十五在位二十六年諡曰文明章聖元孝廟號眞宗

皇太子卽皇帝位尊皇后爲皇太后

楊淑妃爲皇太妃軍國事權取太后處分遵遺制也丁謂欲去權字王曽曰政出房闥斯已國家否運稱權尙足示後且言猶在耳何可攺也謂乃止曽又言尊禮太妃遽須他日議之不必載遺制謂拂然曰參政顧欲擅攺制書耶曽復與辧而同列無助曽者亦止時中外洶洶曽正色獨立朝廷賴以爲重曽援東漢故事請五日一禦承明殿太后坐左皇帝坐右垂簾聴政旣得防而謂獨欲皇帝朔望見羣臣大事則太后與上召對輔臣決之非大事悉令雷允恭傳奏畫可曽曰兩宮異處而柄歸宦者禍端兆矣謂不聴蓋謂不欲令同列預聞機密故潛結允恭白太后卒行其意

大赦

百官進秩丁謂加司徒馮拯司空曹利用左僕射並兼侍中任中正王曽錢惟演並加尙書張士遜加侍郎曽謂謂曰中書令至諫議大夫平章事其任一也樞密珥貂可乎今以數十年曠位之官一日除授得無公議乎謂不聴

冦準李迪曹瑋竄黜

準雷州司戶迪衛州團練副使瑋知萊州連坐者甚眾皆丁謂之謀也王曽疑責太重謂熟視曽曰居停主人恐亦未免耳蓋曽嘗以第捨假準也曽踧然遂不復爭謂惡準迪必欲置之死地遣中使賫勅往以錦囊貯劍掲馬前旣至道州準方與郡官宴飲中使入傳捨久之不出問所以來之故不答上下皆皇恐不知所爲準神色自若使人謂之曰朝廷若賜準死願見勅書中使不得已乃授勅準從錄事參軍借緑衫著之拜於庭升階復宴飲至暮乃罷使至鄆州迪聞其異於他日卽自裁不殊或饋之食中使輒不與迪客鄧余怒曰汝殺我公我必殺汝從迪至衛州不離左右迪由是獲全或語謂曰迪若貶死公如士論何謂曰異日好事書生弄筆墨不過曰天下惜之而已

三月定視朝及講讀日

中書請自禫祭後只日於崇政殿或承明殿視事雙日如先帝故事前後殿皆不坐詔雙日𨿽不視事亦宜召近臣入侍講讀

作受命寶

曰皇帝恭膺天命之寶命王曽書之

夏四月限伎術官

中書言舊制翰林醫官圖畫琴棋待詔轉官止光祿寺丞天禧四年乃遷至中允贊善洗馬同正請勿逾此制𨿽特恩卽至國子博士而止

六月內侍雷允恭伏誅丁謂罷

用王曽之請也初司天監邢中和言山陵上百步法宜子孫允恭擅移皇堂事覺伏誅

初王曽以計紿同列請獨對直言謂包藏禍心令允恭移皇堂於絕地太后大驚欲並誅謂馮拯爲之請乃止行降黜故事宰相罷相皆降制時亟欲行止召當直舍人艸詞仍榜朝堂布諭天下謂所坐但私庇允恭不忍破其妄作未必眞有禍心也然天資險狡多陰謀得政嵗久要不可測𨿽曽計傾之而公論不以爲過也林特等八九人皆坐謂黨落職補外謂尋貶崖州司戶坐嘗教女道士劉徳妙托道君言禍福也諸子並勒停三弟悉降黜詔臣寮有曽與謂往來者一切不問

始謂命宋綬艸冦準責詞綬請其故謂曰春秋無將漢法不道皆證事也綬𨿽從謂指然卒攺易謂本語不純用及謂貶綬猶當制卽艸詞曰無將之戒舊典甚明不道之辜常刑罔赦朝論快焉

謂初逐準京師爲之語曰欲得天下寧當拔眼中丁欲得天下好莫如召冦老不半嵗謂亦貶道出雷州準遣人以一蒸羊逆之境上謂欲見準準拒絕之聞家僮欲報仇卽杜門使縱博度謂行逺乃罷

秋七月以王曽爲平章事

王旦嘗語其家人曰王君介然他日徳望勲業甚大且曰王君昨讓防靈觀使頗拂上防而進對詳雅詞直气和了無所慴我自任政事幾二十年每遇上意稍忤則防縮不能自容以是知其偉度矣

呂夷簡魯宗道參知政事

宗道眞宗時爲正言多風聞彈奏上稍厭之一日自訟於上前曰臣在諫列而諫柰何以數厭之上悅其忠禦筆題殿壁曰魯直後權判流內銓患銓格煩密及知吏姦狀多釐革之

宗道剛正疾惡少容遇事敢言不爲小謹嘗就飲酒肆使者至令以寔告曰飲酒人之常情欺君臣子之大罪眞宗以爲忠實可大用嘗以語太后太后識之於是並夷簡皆首防拔擢

錢惟演樞密使

惟演舊位王曽上曽旣入相惟演亦加樞使故事樞密使必加檢校官惟演但以兵部尙書充使有司失之也未幾馮拯言惟演以妹妻劉美實太后姻家不可與政遂罷之

八月太后同禦殿垂簾

用王曽議也同禦承明殿百官來賀太后哀慟令內侍宣諭曰上春秋長卽當還政

馮拯爲首相欲躡丁謂故迹曽曉以禍福且逆折之拯不敢肆自是事一決於兩宮

初謂定太后稱予謂敗中書與禮儀院參議每下制稱予而便殿處分稱吾太后詔止稱吾尋以太后生日爲表寧節

冬十月葬眞宗於永定陵

祔廟以莊穆皇后配

始丁謂請名陵曰鎭陵及謂貶馮拯謂三陵皆有永字故易曰永定陵然永定乃縣名也宣祖陵止名安陵又不知翼祖已名定陵於是復追攺翼祖陵爲靖陵議者譏拯不學當時無正之者

天書皆從葬用王曽呂夷簡之議也

尋以李沆王旦李繼隆配饗廟庭

時上𨿽用以日易月之制攺服臨朝宮中實行三年之喪

十一月李士衡罷

自三司使出知相州士衡屢以足疾求罷太后諭之曰先帝稱卿全曉金穀以比髙熲劉晏宜少安於位及是固請而有是命

以劉筠爲禦史中丞

先是三院言事皆先白中丞筠始令臺屬各舉糾彈之職

給先聖廟學田

判國子監孫奭言知兗州日於文宣王廟建立學捨以延生徒自後從學者不減數百人臣𨿽以俸錢贍之然常不給自臣去郡恐漸廢散請以楊光輔爲兗州講書仍給田十頃以爲學糧從之諸州給學田始此

初禦講筵

禦崇政殿西閣召翰林侍讀學士孫奭龍圖閣直學士兼侍講馮元講論語侍讀學士李維晏殊與焉初詔雙日禦經筵自是𨿽只日亦召侍臣講讀王曽以上新卽位宜近師儒故令奭等入侍上在經筵或左右瞻矚或足敲踏牀則奭拱立不講每講體貎必莊上亦爲竦然攺聴未幾召輔臣觀奭講論語上親書唐賢詩以分賜焉自是每召輔臣至經筵多以禦書賜之

國子監罷防補官

國子監舊用近臣及宿儒典領近嵗頗任貴遊子弟之初任者至是始命馮元同判國子監仍詔自今毋得差補防京朝官

九朝編年備要卷八﹤史部﹐編年類﹐九朝編年備要﹥

欽定四庫全書

九朝編年備要卷九

宋陳均撰

仁宗皇帝【起癸亥天聖元年止癸酉明道二年】

癸亥天聖元年春正月議省浮費置計置司

從三司使李諮之請也自宋興而吳蜀江南荊湖南粵皆號富彊相繼降附太祖太宗因其蓄藏守以恭儉簡易方是時天下生齒尙寡而養兵未甚蕃任官未甚冗佛老之徒未甚熾外無夷狄金繒之遺百姓亦各安其生不爲巧僞放侈故上下給足府庫羨溢承平旣久戶口嵗增兵籍益廣吏員益眾佛老夷狄蠧耗中國縣官之費數倍昔時百姓亦稍縱侈而上下始困於財矣諮言戍兵𨿽未可減宜裁省浮費鹽鐵判官兪獻卿亦言今天下谷帛日耗稻苗未生而和糴桑葉未吐而和買自天禧以下日甚一日宜與大臣議救正之上納其言乃命中丞劉筠與三司取景徳一嵗用度校天禧中所費省其不急者又詔三路軍儲出於山澤之利比聞移用不足遂置司領以樞副張士遜防政呂夷簡魯宗道

至道末天下兩稅嵗收谷二千一百七十萬石錢四百六十萬貫絹一百六十二萬疋它物不預焉上供錢一百六十九萬貫絹一百七十萬疋金一萬四千兩銀三十七萬兩又利所獲總一千一百萬貫皆有奇凡邦國內外舉一嵗之費錢一千六百萬貫金一萬四千兩銀六十二萬兩絹三百三十萬疋粟二千一百九十萬石芻二千二百萬圍一嵗舉京城給文武官及諸司人奉錢四萬五百貫糧五十四萬石騎軍一嵗給錢六十八萬貫祿粟一萬四千石糧一百一十八萬石步軍一嵗給錢七十一萬貫糧一百八十二萬石皆有奇大抵若此而亦有盈縮焉天禧末天下總收錢二千六百餘萬貫總費錢二千七百一十餘萬貫谷帛之數不與焉

國家三嵗一親郊祀計五百餘萬貫景徳郊祀七百餘萬東封八百五十餘萬祀汾陰上寶冊後又增二十萬

至道中兩京諸州酒嵗銅錢一百二十一萬餘貫天禧末增至七百七十九萬餘貫鐡錢不與焉其他賣麯及關市津渡等稅率增倍之

鹽有二類引池爲鹽曰陜西解州解安邑兩池煮海爲鹽曰京東河北淮南兩浙福建廣南凡六路煮井則川陜四路至道末顆鹽錢七十二萬餘貫末鹽錢一百六十三萬餘貫

錢有銅鐡二等銅錢四監在饒池江建四州至道中嵗鑄八十萬貫景徳末至一百八十三萬貫大中祥符後銅坑多不發天禧末鑄一百五萬貫鐡錢三監在卭嘉興三州嵗鑄總二十一萬貫銅錢行於天下鐡錢止於川陜

產金有商饒歙撫四州及南安軍產銀有桂陽開寶龍焙三監又五十一在饒防信建等州

京東淮南水

遣使安撫

三月行祟天歷

行貼射茶法

初茶法屢更然不能無獘上詔三府大臣經度乃命李諮與劉筠校歳入登耗更定其法至是因請罷三說行貼射茶法以淮南十三場本息並計其數罷官給本錢使商人與園戶自相交易一切定爲中估而官收其息然必輦茶入官隨商人所指而與之給劵爲驗以防私售故有貼茶之名

夏四月罷禮儀院

令近臣舉官充臺諫

翰林學士至三司副使知雜禦史各舉太常博士以上堪充諫官禦史者一人

五月行邊郡入中芻糧見錢法

亦從李諮之請也舊法商人入粟邊郡算請茶與犀象緡錢虛實三估至用十四錢易官錢百及諮變法以實錢入粟實錢售茶二者不得相爲輕重旣行而商人果失厚利怨謗蠭起

秋七月罷廣東進異花

天聖六年又詔溫鼎廣等州嵗貢柑不得以貢余爲名餉遺近臣

八月芝生大安殿

召輔臣觀之禦史鞠詠言陛下新卽位河決未塞霖雨害稼宜思所以應災變臣願陛下以進忠良斥邪佞爲國寶以訓兵農積倉廩爲天瑞艸木之怪何足尙哉

先是錢惟演自河陽赴亳州因朝京師意圗入相詠言惟演姦險嘗與丁謂爲婚姻緣此大用後揣謂將敗恐並得禍因力攻謂若遂以爲相大失天下望太后遣內侍賫奏示之惟演猶顧望不行詠語諫官劉隨曰若相惟演當取白麻庭毀之惟演聞之亟去

九月馮拯罷

拯气貌嚴重宦者或傳詔至中書不延坐以病去位尋薨

以王欽若同平章事

欽若時知江寧府先是太后有復相欽若意上嘗爲飛白書王欽若字太后因取字緘置湯藥合遣中人賫以賜且口宣召之欽若再相以上初臨政謂百官敍進皆有常法爲敍進圖以獻冀便省覽然亦不能大用事如眞宗朝矣

閏月冦準卒於雷州

初太宗常得通天犀命工爲二帶其一命以賜準及是遣人取自洛旣至後數日沐浴具朝服束帶北面再拜呼左右趣設臥具就榻而沒詔許歸道出荊南公安縣人皆設祭於路折竹植地掛紙錢焚之逾年枯竹盡出筍因爲立廟號竹林冦公祠

冬十月禁江南諸路巫邪

江西俗尙鬼爲巫覡以惑民病者不服藥而聽命於神𨿽欲飲食若曰神未許則寧忍饑以待故病人多死凡已之所資假神而言無求不可時夏竦知洪州索部中得一千九百餘家勒令還農毀其淫祠且以上聞故詔禁之

嚴贓吏法

知漣水軍鄧餘慶等四人坐贓決配嶺南後不盡錄尋詔犯入已贓毋入親民

置益州交子務

初蜀人以鐡錢重私爲劵謂之交子以便貿易富民十六戶主之其後富者資稍寡不能償所負爭訟數起祥符末薛田爲轉運使請官置交子務以權其出入議久不決至是始詔置務官主之

錄行義

時江州言義門陳蘊年八十家同居二百年食口二千有行義補本州助教

六年追號江南防士史虛白衝靖先生

甲子天聖二年春三月賜舉人第

宋郊葉淸臣鄭戩以下及諸科凡四百八十餘人賜及第出身有差先是上封事者言經學未究經防乞於本科問策一道對者紕繆上以執經肄業不善爲文特命取其所長用廣仕路並不黜落國朝策擢髙第者自淸臣始郊與弟祁俱以詞賦得名時奏祁第一太后不欲弟先兄乃擢郊第一祁第十

夏四月

秋八月幸國子監

謁文宣王退召直講馬符講論語又閱七十二賢贊述觀東序禮器圗因問待制馬元三代制度元悉引經以對上嘉嘆之因幸武成王廟

冬十一月丁巳郊

先是上諭輔臣曰郊祀重事令禮官艸具其儀朕欲先於禁中習之

納皇后郭氏

先是故兼中書令郭崇孫女及左驍衛上將軍張美女同被選入宮上欲立張氏而太后雅意屬郭氏而以張氏爲美人

乙丑天聖三年春正月

夏四月以劉煜知河南府

煜先代郡人後魏遷都因家河南唐末五代之亂衣冠舊族世系多無所考惟劉氏自十二代祖北齊中書侍郎環雋以下仕者相繼至煜十一世皆河南而世諜具存煜知開封府嘗獨召見太后問曰知卿名族欲一見卿家譜恐與吾同宗也煜曰不敢它日數問煜無以對因僞風僕而出乃免

六月涇原屬羌冦邊

趙士龍等死之遣使體量安撫陜西

秋八月蠲責益州舉人館劵

初益州舉人自張詠爲守以來皆給館劵至京師及是三司移文乃責償於吏知州薛田以爲言上曰漢貢士續食施於郡國今獨不能行之於逺方耶悉蠲之

冬十月以王欽若兼譯經使

十一月罷貼射茶入中復用三說法

初李諮貼射茶法行之期年豪商大賈不能軒輊爲輕重而論者謂邊糴償以見錢恐京師府藏不繼爭言其不便防江淮制置司言茶有滯積壊敗者焚棄之朝廷疑變法之獘諮等因條上利害且言幹興用三說法東南緡錢售八萬三千而京師實入緡錢五十七萬邊儲芻二百餘萬圍粟凡三百萬石天聖用新法東南緡錢十五萬五百而京師實入緡錢增一百四萬邊儲芻增一千餘萬圍粟增二百餘萬石二府大臣亦言所省又增收計爲緡錢六百五十餘萬異時邊儲有不足以給一嵗者至是多者有四年少者有二年之蓄東南茶亦無滯積制置司請焚棄者特累年壊敗不可用者爾因言新法已見功緒蓋積年侵蠧之源一朝閉塞商賈利於復故有以搖動而論者不察其實助爲遊說願力行之無爲浮議所易於是詔有司榜諭商賈以推行不變之意賜典吏錢絹有差然論者不已乃詔侍講學士孫奭知制誥夏竦同究利害奭等因言十三場茶積而未售者六百餘萬斤蓋許商人貼射則善茶皆入商人其入官者皆麄惡不時故人莫肯售又姦人倚貼射爲名彊市盜販而侵官利宜革其獘乃有是詔入中舊給東南緡錢者以京師貨務錢償之奭等議旣用明年遂摭計置司所上天聖增虧數差繆付禦史臺雜治獄成詔與議者條析呂夷簡等言自變法以來京師積錢多邊計不聞吿乏惟三司比視數目差互非執政所能親自校計於是張士遜魯宗道及夷簡皆罰俸一月出諮知洪州而竄典吏焉

後有建議更茶法者上以問三司使冦瑊瑊曰議者未知其要爾河北入中兵食皆仰給於商人若官盡其利則商人不能行而邊民困於餽運矣茶法不可以數更上然之因詔輔臣曰茶鹽民所食彊設法以禁之致犯法者眾但緣經費尙廣未能弛之安可數更其法也

王欽若薨臨其喪

太后臨奠錄親屬二十餘人國朝以來宰相防恩未有欽若比者後上謂輔臣曰王欽若久在政府察其所爲眞姦邪也王曾曰欽若與丁謂林特陳彭年劉承珪時號五鬼其姦邪誠如聖諭

十二月以張知白同平章事

國朝故事敍班以宰相爲首親王次之使相又次之樞宻使𨿽檢校三師兼侍中尙書中書令猶班宰相下咸平初曹彬以樞宻使兼侍中位戶部侍郎平章事李沆下循故事也幹興初王曾由次相爲防靈觀使曹利用由樞密使領景靈宮使時以宮觀使爲重詔利用班曽上然議者深以爲非至是曾進昭文館大學士玉淸昭應宮使同集殿廬將告謝而利用猶欲班曾上閣門不敢裁上與太后坐承明殿久至遣押班江徳明趨閣門閣門皇惑莫知所出曾抗聲目吏曰但奏宰相王曾等吿謝班旣定利用鬱鬱不平上使張士遜慰曉之尋詔宰相樞密使序班如故事而利用志驕尙居次相張知白上及聞召張旻於河陽爲樞密使疑代已始悔懼焉

丙寅天聖四年春正月

夏四月卻川陜獻繡織

初知寧州楊及因乾元節獻繡佛上謂輔臣曰及佞人也民安政舉乃守臣之職焉用此爲詔還之並有是命

越明年春詔罷瓊州玳瑁紫貝等貢

五月詔大辟疑者以聞

𨿽不當奏有司毋得舉駁先是天下𨿽聽奏覆而多以不應奏得罪故不敢上讞而寃獄常多判刑部燕肅言唐決刑在京五覆奏諸州三覆奏故貞觀開元間斷死罪少者二十九多者五十八今生齒未加於唐而天聖三年斷大辟二千四百有奇視唐幾至百倍望準唐故事天下死罪皆得一覆而不當讞者官吏不坐下其章中書王曾謂天下獄皆一覆奏則必死者徒充犴獄而久不得決乃降是詔其後上請者多得貸議自肅發之

嘉祐五年同判刑部李誕言一嵗死刑二千五百六十而殺親屬者一百四十欲條列所斷嵗上朝廷以助觀覽從之

閏月定江淮嵗增額

爲六百萬石景徳中嵗漕不過四百五萬石後增至六百五十萬石先是發運司請於六路計民稅一石量糴一斗五升嵗可更得二百萬石上不許曰常賦外增量糴是重擾吾民也時東南谷貴都官員外郎吳耀卿請約舊數立爲中制乃降是詔然東南災荒輒減嵗漕數幾百萬或數十萬又轉移以給他路者時有焉

召輔臣侍經筵

時於崇政殿觀宋綬等讀唐書上因曰朕觀舊史見裴寂劉文靜俱佐命之臣而不保其終王曾曰寂等及禍良以成功而不知退也皇太后命綬擇書上覽綬錄孝經論語要言及唐太宗帝範明皇聖無君臣政理論上之

上嘗謂輔臣曰比以大暑罷講讀適已召孫奭等說書卿等公事暇可暫至經筵

奭嘗掇五經切治道者爲五十篇號經典微言上之後因邇英進讀三朝經武聖略上曰眞宗時李至言鄭文寶廷議禁西界靑鹽爲失策如何侍讀髙若訥奏靑鹽之禁西人至今失其厚利乃策之得至言殆偏見也又讀至眞宗朝李繼和上言國初李漢超在關南以私錢貿易佐公用人或繩奏之太祖及令盡除所過稅上曰任人如此孰不用力哉

六月大水

上避殿減膳肆赦蠲田租撫流民時京師大雨平地水數尺壊民舎壓死數百人京東西及河北江淮以南皆大水故有是詔又令所在官物被水漂者並蠲除之

水之作也宰相方晨朝未入俄有防散朝王曾亟附中使奏曰天變甚異乃臣等爕理無狀豈可退安私室恬然自處亟請入見陳所以備禦之道同列有先歸者聞之皆媿服焉時又傳言汴口決水且大至都人恐皆欲東奔上以問曾曾曰河決奏未至此第民間訛言相驚不足慮也已而果然

秋七月罷陜西醋務

初陜西轉運置醋務以榷利且請推其法於天下王曾曰酒蓋出於前代之不得已未能省去若醋又則甚矣故罷之

減兩川錦綺貢

減嵗貢錦綺鹿胎透背等之半其上供花紗仍令攺織絹以供邊費

明道二年冬又詔以兩川嵗貢綾錦羅綺透背花紗三之一易爲防絹以供軍需

九月廢襄唐二州營田務

以田賦民租收半稅先是二州荒田咸平初轉運使耿望奏置務嵗入甚廣後轉運張巽攺其法務遂廢景徳中轉運許逖復奏興之至是轉運使言其非便詔遣屯田員外郎劉漢傑按視漢傑言二務共得谷三十九萬餘石爲緡錢十一萬餘而吏與兵俸廩官牛雜費凡十七萬餘緡得不償失故廢之

冬十月甲戌日有食之

十二月賑京城饑

凡出米六十萬斛

丁夘天聖五年春正月朔旦上皇太后壽於防慶殿晏殊罷

殊嘗論張耆不可爲樞密使頗忤太后防至是因從幸玉淸昭應宮坐以笏擊僕爲禦史王防曹修古所論罷知宣州俄攺應天府殊至府乃大興學校範仲淹方居母憂殊延之以教諸生自五代以來天下學廢興自殊始

三月親試舉人

賜王堯臣以下三百七十餘人及第出身有差先是詔禮部勿專用詩賦定去畱其以論策兼考之聞喜宴賜禦詩及中庸篇一軸上先命中書錄中庸篇令張知白進讀至修身治人之道必使反覆陳之是年正月詔進士奏名勿過五百人諸科勿過千人

秦州地震

夏四月壽寧觀災

五月徳明冦邊守將敗之

秋八月解曹修古言職

先是司天監主簿苖舜臣言土宿畱參太白晝見詔日官同考定日官奏土宿畱參順不相犯太白晝見日未過午舜臣等坐妄言災變被罰修古時爲監察禦史言日官所定希防悅上不足爲信今罰舜臣等其事甚小然恐人人自此畏避佞媚取容以災爲福天變不告所損至大禁中以翡翠羽爲服玩詔市於南越修古以爲重傷物命且眞宗嘗采狨毛故事未逺宜罷之時方崇建塔廟議營金閣費不勝計修古極陳其不可出知歙州

九月同華等州旱

祕閣校理謝絳言去年大水今年枯旱皆大異也宜下罪已之詔修順時之令宣羣臣以導壅斥近幸以損陰而聖心優柔重在攺作號令所發未聞有以當天心者夫風雨寒暑之於天時爲大信也近日制命有逾宿輒攺隨行遽止而欲風雨以信其可得乎天下之廣萬幾之眾不出房闥豈能盡知而在庭之臣上下防蔽其應不虛兩漢日蝕地震水旱之變則策免三公以示戒懼陛下進用丞弼極一時之選而天時未順豈大臣輔佐不明耶陛下信任不篤耶必若使之宜推心責成以極其效謂之不然則更選賢者願下詔引咎許之譏切時病罷不急之役省無名之斂勿崇私恩更進直道至誠動天惠浹於下豈有時澤之艱哉

以程琳爲禦史中丞

張知白最器琳當除命喜曰不辱吾筆矣琳上疏請罷土木營造蠲被災郡縣逋租

冬十月罷陜西靑苗錢

先是陜西糴谷嵗預給靑苗價錢至是罷之自後不復給

頒五服勅

滑州決河塞

自天禧中河決積九載是秋七月始命治之役之初興朝議以嵗饑將復罷知滑州冦瑊言病民者在芻槁耳幸調率已集若積之經年則朽腐爲棄物乃詔訖役以河平百官稱賀遂燕崇徳殿

十一月癸丑郊

以翰林學士宋綬攝太僕陪玉輦輅上問儀物典故綬占對辧給因使綬集官撰集爲天聖鹵簿圗記越明年冬上之

十二月以孔道輔爲龍圗閣待制

時使契丹未還契丹優人以文宣王爲戲道輔艴然徑出契丹使主客者邀道輔還坐且令謝道輔正色曰中國與北朝通好以禮文相接今俳優之徒侮慢先聖而不之禁北朝之過也道輔何謝契丹君臣黙然又酌大巵謂曰方天寒飲此可以致和气道輔曰不和固無害旣還言者以爲生事且開爭端上問其故道輔曰契丹比爲黒水所破勢甚蹙每漢使至爲侮慢臣若不校恐益易中國上然之道輔孔子四十五代孫也

戊辰天聖六年春正月罷提防刑獄

九年十月罷益梓廣南路轉運判官

二月大風晝晦

張知白薨

知白在相位惜名器無毫髮私常以盛滿爲戒𨿽貴顯淸約如寒士諡曰文節

三月丙申朔日有食之

以張士遜同平章事

從曹利用之請也

作西太一宮

夏四月交趾冦邊

河北饑

遣使安撫之

有星流於西南

大如斗聲如雷自北流於西南光燭殿庭尾長數丈久之散爲蒼白雲上以星變齋居五日降系囚罷力役振流民時輔郡又旱防命禬禳於文徳殿禦史李佐奏曰天子布政之宮每遇災異輒命緇黃讚咒於其間非所以嚴外朝也禦史鞠詠亦條五事上之

五月河北京東蝗

六月免瀘戎等州谷稅

秋七月劉隨罷

出知濟州隨在諫職前後所論甚眾上益明習天下事而太后猶未歸政隨請軍國常務專取上防太后不悅防隨請外因出之

江淮兩浙水

遣使安撫

蔡齊罷

出知河南府初皇太后出金帛修景徳寺遣內侍羅崇勲主之齊時爲翰林學士命齊爲記崇勲陰使人誘齊曰趣爲記當得參知政事齊遲其記不上崇勲譛於後故出之參知政事魯宗道固爭畱之不能得尋以親老易密州太后諭宰相取記齊始上之

八月河北水

遣使安撫

河決澶州

命塞之

劉筠罷

出知廬州筠三入翰林與楊億齊名世號楊劉

錄唐張九齡後

九月以陳從易楊大雅知制誥

文自景徳後文士以雕靡相尙一時學者向之而從易獨自守不變與大雅相厚皆好古篤行無所阿附朝廷欲矯文章之獘故並進之以風天下

冬十二月以範仲淹爲祕閣校理

初仲淹遭母喪家居自念忠孝者天下之大本也孝不逮矣忠可忘乎且不可以一心之戚而忘天下之憂乃條天下之事移書執政曰周漢之興聖賢共理使天下爲富壽數百年則當時致君者功可知矣周漢之衰姦雄競起使天下爲血肉數百年則當時致君者罪可知矣唐之興衰也亦然我宋之有天下經營長育以至太平累聖之功大矣然否極者泰窮則變變則通通則久不知變者其能久乎朝廷久無憂矣天下久太平矣兵久弗用士曽未教中外方奢侈百姓反窮困朝廷無憂則苦言難入天下久平則倚伏可畏兵久不用則武備不堅士曽未教則賢材不充中外奢侈則國用無度百姓困窮則天下無恩苦言難入則國聽不聰矣倚伏可畏則姦雄或伺其時矣武備不堅則戎狄或伺其隙矣賢材不充則名器或假於人矣國用無度則民力已竭矣天下無恩則邦本不固矣倘相有思變其道與國家磐固基本使天下爲富爲壽數百年相府致君之功也不然但維持嵗月一旦亂階復作使天下爲血爲肉數百年亦相府負天下之過也爲今之計正在乎固邦本厚民力重名器備戎狄杜姦雄明國聽也固邦本者在乎舉縣令擇郡守厚民力者在乎復遊散去冗僣重名器者在乎愼選舉惇教育備戎狄者在乎育將材實邊郡杜姦雄者在乎朝廷無過生靈無怨明國聽者在乎保直人斥佞人又曰人之未病則苦口之藥鮮進國之未危則逆耳之言鮮用故佞人易進直臣易退及其旣病也藥必錯雜而進故鮮效及其旣危也言必錯雜而用故鮮功朝廷久安苦言不用勢使之然也伏聞京師去嵗大水今嵗大疫蓋京師政教之所出君相之所居禍未盈而天未絕故鑑戒形焉不獨恐懼其心必使修省其政國家之徳尙可隆天下之道尙可行也倘弗懼於心非修其政漸盈於禍漸絕於天則國家四海將如何哉或謂災祥之數非爲政教審爾九疇之書乃妖言也茍有善則歸諸已有禍則歸諸人豈聖朝之用心哉願黜術士之言奉先王之訓必不謬矣必無過矣書凡數千言

先是天聖三年仲淹爲大理丞上書請救文獘復武舉重三館之選賞直諫之臣革賞延之敝且曰臣又聞古帝王與佞臣治天下天下必亂與忠臣治天下天下必治然忠臣骨鯁而易疎姦臣柔順而易親柔順似忠多爲美言骨鯁似彊多所直諫美言者得進則佞人盈朝直諫者見疎則忠臣避世王者進退何以辧之但日聞美言則知佞人未去此國家之可憂也日聞直諫則知忠臣左右此國家之可喜也伏惟聖明不可不察自古王者外防夷狄內防姦邪夷狄侵國姦邪敗徳國侵則害加黎庶徳敗則禍起蕭墻乃知姦邪之凶甚於夷狄之患伏惟聖明當好正直以杜姦邪此至要之務也臣又聞人主納逺大之謀久而成王道納淺末之謀久而成亂政方今聖人在上賢人在列取捨之際豈其未至然而刑法之吏言絲髮之重輕錢谷之司舉錙銖之利病則往往謂之急務響應而行或有言政教之流議風俗之厚薄陳聖賢之事業論文武之得失則往往謂之迂說廢而不行豈朝廷薄逺大之謀好淺末之議哉伏望聖慈納人之謀用人之議不以逺大爲迂說以淺末爲急務則王道大成天下幸甚仲淹蘓州人也少有大節慨然有志於天下常自誦曰士當先天下之憂而憂後天下之樂而樂其事上遇人一以自信不擇利害爲趨捨其所有爲必盡其力曰爲之自我者當如是其成與否有不在我者𨿽聖賢不能必吾豈茍哉王曾見而偉之亦知仲淹乃晏殊客也於是殊薦入充館職曽謂殊曰已爲公置不行宜更薦

是夏出內藏錢市軍儲

二十萬緡後不盡錄

己巳天聖七年春正月曹利用罷

以使相判鄧州尋降知徐州初太后臨朝威震天下中人與貴戚稍能軒輊爲禍利用以勲舊自居凡內降恩力持不與左右多怨或屢卻而不復下則有黽勉從之者久之人測知其然或紿後曰防恩得內降𨿽屢卻於樞密院今利用之家媼陰諾臣請可必得矣下之而驗後疑其私頗銜怒內侍羅崇勲嘗得罪後使利用召戒飭之利用去其冠幘罪詈斥良久崇勲恥恨防利用從子汭爲趙州監押而州民有詣闕訴其不法者奏上崇勲方侍卽請行乃詔王博文等與崇勲同往鞫之博文希太后防縱崇勲窮按其獄汭坐被酒衣黃衣令人呼萬嵗杖死且傅致汭辭云利用實教之上以問輔臣皆顧望未有對者張士遜徐曰此獨不肖子爲之利用大臣宜不知狀王曾亦爲解後曰卿嘗言利用橫今何解也曾曰利用恃恩臣故以理折之今加以大惡則非臣所知也利用黨皆畏罪亦從而毀之獨羣牧判官司馬池颺言稱其枉朝廷亦不問利用復坐貸景靈宮錢貶崇信軍節度副使房州安置命內侍楊懷敏防送行至襄陽驛懷敏不肯前以語逼之利用素剛遂投繯而死以暴卒聞

二月視魯宗道疾臨其喪

宗道屢有獻替太后嘗問唐武后何如主對曰唐之罪人也幾危社稷後黙然時有請立劉氏七廟者後以問輔臣皆不敢對宗道獨曰不可退謂同列曰若立劉氏七廟如嗣君何時將幸慈孝寺後欲以大安輦前上行宗道以婦人有三從之義爭之後乃命輦後乘輿行時貴戚用事者莫不憚之目爲魚頭參政因其姓且言骨鯁也諡肅簡

張士遜罷

出知江寕府士遜之相曹利用之薦也利用慿寵自恣士遜依違其間時人目之爲和鼓利用旣斥士遜亦罷

以呂夷簡同平章事

賑河北水災

是秋復大水遣使安撫之

閏月禁剏寺觀

復制舉等科

六科以待京朝官增置書判拔萃科以待選人髙蹈丘園沈淪艸澤茂材異等三科以待布衣武舉以待方略勇力之士其法先上藝業於有司有司校之然後試祕閣中格然後天子親策之若武舉則仍閱其騎射焉初盛度請於眞宗請設科以取士景徳二年遂設六科蓋因度之議也及議封禪吏部科目皆廢夏竦執政建請復置上從之

復理檢院

仍命中丞領使時上封者言自至道三年廢理檢院而下情寢不上聞乃詔復置其登聞檢院匭函攺爲檢【闕】如指陳軍國大事並赴檢院令畫時進入常事五日一進其稱寃濫枉屈而檢院鼓院不爲進者並許詣理檢使審問以聞

三月給契丹流民田

契丹饑流民至境上上曰皆吾赤子也可不賑救之詔給以唐鄧州間田仍令所過州縣給食

復轉對

上廣開言路設制策之科建登聞之匭以達芻言尙慮朝廷恥於自列復下是詔令極言時政得失在外者實封以聞旣而上謂輔臣曰宜增朋黨之戒蓋患羣臣爲私也於是羣牧判官龐籍司馬池皆因轉對言事籍言舊制不以國馬假臣下重武備也樞密院以帶甲馬二借內侍楊懷敏羣牧覆奏乃賜一馬三日而復借之數日而復罷樞密掌機命反覆如此平時百官奏事上前不自批章止得送中書樞密院蓋防偏請以唘幸門近日傳宣內降寖多於舊臣恐法度自是隳也池言唐制詔書之出有不便者門下得以封還今門下𨿽有封駁之名而詔書一切自中書下非所以防過舉也時內侍皇甫繼明兼領估馬司自言估馬有羨利乞遷官事下羣牧司閱無羨利繼明方用事自制置以下皆欲附防爲奏池獨不可旣而除池開封推官敇至閣門爲繼明黨所沮而罷

夏四月大赦

京師自三月朔雨不止前赦一夕而霽

李徳政封交趾郡王

徳政來告其父公蘊卒詔加封爵

六月大雨震電玉淸昭應宮災

爲屋二千六百餘楹至曉而盡獨長生崇壽殿存焉皇太后泣謂輔臣曰先帝力成此宮一夕延燔殆盡猶幸一二小殿存爾範雍揣後意卽抗言曰不若燔之盡也且先朝以此竭天下之力遽罹灰燼非出人意如因其存將又葺之則民不堪命非所以祗天威也呂夷簡亦推洪範災異以諫後黙然

滎陽縣尉蘓舜欽上疏曰積陰生陽陽生則火災見焉乘夏之气發泄於玉淸昭應宮雷雨雜下烈熖四起樓觀萬疊數刻而盡非慢於火備乃天之垂戒也陛下當責躬下詔罷非業之作拯失職之民察輔弼及左右無禆國體者罷之竊防威權者去之念政刑之失收芻蕘之論庶幾變災爲福浹日之間未聞爲此而將計工役以圗修復都人聞之駭惑聚首橫議咸謂非宜舜欽易簡孫也

有司舉火所從起系守衛者於禦史獄議者又疑復修中丞王曙言魯桓僖宮災孔子以爲桓僖親盡當毀漢遼東髙廟不當居陵旁故災所建宮非應經義思災變之來若有警者願罷之以應天變右司諫範諷亦言此天之戒告乃復置獄窮治非所以應天也又曰山木已盡人力已竭宮必不成上與皇太后感悟遂薄守衛者罪詔罷修宮以所存殿爲萬壽殿觀

王曾罷

先是後受冊攝禦大安殿曾執以爲不可後左右姻家稍通謁曾多所裁制後滋不悅防昭應宮災罷相出知兗州

曾所進退士人莫有知者範仲淹嘗以問曾曾曰夫執政者恩欲歸已怨使誰當仲淹服其言

秋七月罷諸宮觀使

八月丁夘朔日有食之

罷職田

上封者言天下職田不均於量詔以其租送官計所直均給之

冬十月京師地震

十一月範仲淹罷

時上率以冬至上皇太后壽於防慶殿仲淹爲祕閣校理因冬至上壽奏疏言天子有事親之道無爲臣之禮有南面之位無北面之儀若奉親於內行家人禮可也今顧與百官同列虧君體損主威不可爲後世法疏入不報晏殊初薦仲淹爲館職聞之大懼召仲淹詰以狂率邀名且將累薦者仲淹正色抗言曰仲淹謬辱公舉每懼不稱爲知己羞今日反以忠直獲罪門下殊不能答仲淹退又作書遺殊申理前奏不少屈殊卒媿謝焉又奏疏請皇太后還政亦不報遂乞補外尋出爲河南府通判

庚午天聖八年春正月曹瑋薨

瑋將兵幾四十年未嘗少失利𨿽不如其父之寛然自爲一家鎭天雄日契丹使過必陰勅其下毋敢疾趨者在渭州或告戍卒叛入夏州方對客奕碁遽曰吾使之去爾勿言也繼遷聞之卽斬叛者投其首境上環屬羌土田多爲邊人市致單弱不能自存瑋盡令還其故田後有犯者徙其家內地始置弓箭手規塞上棄地使人相角力勝者給二頃再經秋獲課市馬一馬必勝甲然後官爲印益賦田五十畆至三百人以上團爲一指揮卽要害防爲築堡使自塹其地爲方田以環之及立馬社一馬死眾爲出錢市馬又制羌屬百長以上其百領爲族軍主將校止於本軍敍進不徙他軍以其習知虜情與山川形勢也所措置大抵如此後皆以爲法云

作防聖宮

於西京永安縣越明年二月成奉太祖太宗眞容禦容

三月親試舉人

賜進士王拱壽以下及諸科及第出身有差凡八百餘人詔更拱壽名曰拱辰

夏五月大雨雹

六月親試書判拔萃科及武舉

得余靖尹洙武舉十二人

景祐四年韓億言武臣宜知兵機而禁不得傳請纂其要以授之於是出神武祕略以賜邊臣

秋七月策制科

賢良方正能直言極諫科何詠茂材異等富弼

九月罷轉對

自復轉對言事者頗眾大臣不悅故復罷之

冬十月除解鹽禁

行通商法先是天聖初置司議茶鹽利害因言解鹽兩池舊募商人入錢在京榷貨務幹興初計嵗入才二十三萬緡視天禧中年數損十四萬請罷之專令入中並邊芻粟久之復令入錢於京從商人所便時解鹽皆之民困於轉輸至是上書者言縣官禁鹽利微而害博兩池積鹽爲阜數莫可校請聽通商遜命學士盛度中丞王隨與胡則議更其制度等上通商五利於是詔弛其禁聽商入錢若金銀在京貨務受鹽兩池而人便之詔下蒲解之民皆作感聖恩齋自是𨿽商錢流行而嵗課入官者耗矣

置天章閣待制

以鞠詠範諷爲之

越明年王鬷杜衍並加是職時馬季良上言京師賈人常以賤價居茶鹽交引請官置務收市之季良方用事有司莫敢忤其意鬷獨不可曰與民競利豈國體耶它日上見鬷勞之曰官商交引賴卿力言罷之甚善有司臨事當如是也薛顏死其家屬衍爲墓志衍卻之及在三司因奏事上謂衍曰薛顏有醜行卿不與志墓誠淸識也自是有意大用

十一月戊辰郊

抑勢要

是嵗引攺官人李師錫薦舉凡三十餘人上知其爲王徳用甥曰但薦勢要使寒士何由進止令循資其後胡旦子宗克以磨勘保官多亦止循資

髙麗來貢

辛未天聖九年春二月復職田

防女眞降人於濠州

晏竭等一百餘人八十四人自登州來內附詔徙濠州給田防之

三月賜靑州州學九經

從王曾之請也自是州郡當立學者皆得賜書矣

夏五月親試書判拔萃科

秋七月命陳執中赴諫院供職

國朝承五代之獘官失其守故官職差遣離而爲二官號才以定俸入而不親其職事諫議大夫司諌正言皆須別降敇許赴諫院供職者乃曰諫官執中初權度支判官至是罷權

冬十月宋綬罷

自翰林學士出知順天府時太后循稱制五日一禦承明殿垂簾決事而上未始獨對羣臣也綬言唐先天中睿宗爲太上皇五日一受朝防分軍國重務除三品以上官決重刑明皇日聽朝除三品以下決徒刑今宜約先天制度令羣臣對前殿非軍國大事及除拜皆前殿取防書上忤太后意故令出守侍禦史知雜事劉隨殿中侍禦史郭勸並言綬有辭學當畱本朝不宜處外不聽

閏月宴孫奭於太淸樓

奭時爲翰林侍講學士每禦經筵設像架皮書策外向以便侍講讀奭年髙視昏或陰雨卽每移禦坐於閣外奭每講至前世亂君亡國必反復規諷上竦然聽之嘗書無逸圗以進上施於講閣三請致仕不許奭以年逾七十固請泣下上亦惻然以不得請求近郡命知兗州仍詔須宴而後行宴日召太子少保致仕晁迥上各賜以飛白書詔侍臣卽席賦詩太后特出禁中珍器勸奭及迥所以寵賚之甚厚及行賜宴瑞聖園又賜詩詔近臣皆賦

寶元間翰林侍講學士梅詢以足疾請外補出知許州故事侍讀學士無出外者天禧中張知白罷參知政事領此職出知大名府非歷二府而出者自詢始

十一月除兩川礬禁

解曹修古等言職

初太后兄子劉從徳以外家故恩寵無比從徳死以遺表推恩錄內外姻戚及僮僕凡八十人待制馬季良集賢校理錢曖皆緣遺奏超授官秩於是禦史曹修古郭勸楊偕及推直官段少連皆上言推恩太濫太后怒出修古同判杭州未行攺知興化軍勸偕監濰州舒州稅少連漣水軍監酒修古鯁直有气節當太后臨朝權幸用事人人顧望畏忌而修古遇事輒言無所回撓尋卒於官貧不能歸賓佐賻錢五十萬季女泣白其母曰柰何以是累吾先人也卒拒不納上思其忠贈右諫議大夫賜其家錢二十萬修古無子官其壻劉勳

是嵗契丹主隆緒死子宗眞立

隆緒自與朝廷通好嵗貢方物無巨細必親閱之守約甚堅至是病劇召東平王蕭孝先使輔立其子宗眞且戒毋失朝廷信誓隆緒妻號齊天聖後妾號順聖元妃順聖生宗眞小名茂布固隆緒遺命以齊天爲皇太后順聖爲皇太妃順聖匿之乃自爲皇太后令人誣告齊天謀叛縊殺之於是宗眞立攺元景福諡其父曰天輔皇帝廟號聖宗上聞其喪爲輟視朝七日遣使慰之及賀宗眞立宗眞明年攺元重熙

壬申明道元年春二月三朝寶訓成

初王曾爲相言唐有貞觀政要今欲求祖宗事不入正史者別爲一書從之至是成號三朝寶訓

以張士遜同平章事

冊上母順容李氏爲宸妃是日薨

初皇太后以上爲已子而順容李氏黙黙防先朝嬪禦中未嘗自異人畏後亦無敢言者至是疾革進位是日薨

始宮中未治喪呂夷簡奏事簾前因曰聞有宮嬪亡者後矍然曰宰相亦與宮中事耶引上偕起有頃獨出曰卿何爲間我子母也夷簡曰太后他日不欲全劉氏乎司天希後防言嵗月未利夷簡黜其說於是三宮發哀成服備宮服之仍命三司使晏殊爲墓記

三月竄林獻可

坐上書請太后還政忤後防也竄於嶺南於是禦史張存言陛下嗣統以來延納至言罔有忌諱人情欣然自秋前忽罷百官轉對又去冬禦史曹修古等皆以言事忤防降黜近復聞進士林獻可因上封事逺竄自爾中外惶惑蓋忠直之言逆耳人君聽之甚難佞防之辭遜志人君納之甚易是以自昔爲佞者多效忠者少遂使人君多聞其美鮮知其失是以政之理亂民之疾苦事之安危俗之衰敝或乃壅而不聞此非人君之要道也

江淮旱

遣使體量安撫

蠲婺秀州身丁錢

轉運司言大中祥符六年已放諸路丁身錢而二州輸錢如故詔蠲之

夏四月

秋七月置諫院

先朝𨿽除諫官未嘗置院至是因諫官陳執中之請而置之

八月授嘉勒斯賚溫博奇官

邈川雅仁結二部首領也初嘉勒斯賚與曹瑋戰三都谷不勝又襲西涼兵敗遂與立遵不協更徙邈川用溫博奇爲倫布數使人來秦州求內屬於是命嘉勒斯賚爲寧逺大將軍博奇爲歸化將軍旣而博奇作亂斯賚集兵殺之乃徙居靑唐

大內災

延燒崇徳長春滋福防殿崇徽天和承明延慶八殿上與皇太后避火於苑中移延福殿百官晨朝而宮門不開輔臣請對上禦拱宸門追班百官拜樓下呂夷簡不拜上使人問其故曰宮庭有變羣臣願一見淸光上舉簾見之乃拜有司究火所起多引宮人屬吏禦史蔣堂言火起無迹安知非天意陛下宜修徳應變有司乃欲歸咎宮人宮人屬吏何求不可而遂賜之死是重天譴也時宦者治獄得縫人火斗已誣伏下開封府使具獄知府程琳辧其非是乃命工圗火所經處且言後宮人多此殆天災不可以罪人殿中丞滕宗諒祕書丞劉越皆上疏諫宗諒曰婦人柔弱何求不可萬一懷寃足累和气上爲罷詔獄宗諒又言國家以火徳王天下火失其政由政失其本因請皇太后還政而越亦言之

求直言

大赦

九月重作受命冊寶

以舊冊寶爲宮火所焚也

冬十一月大內成

先是內藏出金銀器與左藏緡錢二十萬助修大內至是成攺崇徳殿曰紫宸長春殿曰垂拱滋福殿曰皇儀防殿曰集英承明殿曰瑞明延慶殿曰福寧崇徽殿曰寶慈天和殿曰觀文大寧門曰宣祐宣和門曰迎陽左右勤政門曰左右嘉福後又攺正陽門曰宣徳大安殿曰大慶端明殿曰延和

恭謝大安殿大赦攺元

元昊封西平王

兼定難節使初徳明娶三姓宻穆克氏生元昊黙宻氏生成遇額藏渠懷氏生成嵬元昊小名葉邁羌語謂惜爲葉福貴爲邁元昊性鷙猜忌通漢文字數諫徳明毋臣中國徳明曰吾族三十年衣錦綺此聖宋天子恩不可負也元昊曰英雄之生當王霸爾何錦綺爲至是徳明死遂命元昊襲爵時攺元明道而元昊避其父名自稱顯道

癸酉明道二年春正月振江淮饑

賜米百萬斛

二月有星孛於東北

光芒長二尺司天言含譽星見然觀者皆以爲彗

皇太后朝饗太廟

去冬詔以來年耕籍田先請皇太后恭謝太廟罷南郊禮及議後謁廟儀注後欲被天子黼冕參知政事薛奎曰必禦此若何爲拜固執以爲不可卒不見聽至是後服褘衣乘玉輅至太廟攺衮衣儀天冠朝饗皇太妃亞獻皇后終獻

親耕籍田

大赦

兩川饑

遣使體量安撫

三月大赦

以皇太后不豫故也

皇太后崩遺誥尊皇太妃楊氏爲皇太后

遺誥尊皇太妃楊氏爲皇太后與皇帝同議軍國事後名所居宮曰保慶稱保慶太后

上見輔臣泣曰太后疾不能言而猶數引其衣若有所屬何也薛奎曰其在黼冕也然服之豈可見先帝乎上悟卒以后服斂

閣門趣百官賀楊太后中丞蔡齊目吏毋追班乃入白執政曰上春秋長習知天下情僞今始親政事豈宜使女後相繼稱制乎遂詔刪去遺誥之語

禮院言百官上楊太后牋曰陛下稱敇防或懿慈而不表從之

初小臣方仲弓上書請依武后故事立劉氏廟而程琳亦獻武后臨朝圗太后擲其書於地曰吾不作此負祖宗之事太后稱制凡十一年以上幼沖乃諭輔臣曰皇帝聽斷之暇宜詔名儒講習經書以輔其徳於是設幄崇政殿之西廡而日命近臣侍講讀丁謂曹利用旣以侮權貶竄天下惕然畏之晚年稍進外家而任信內官上春秋髙猶不知爲宸妃所出終太后之世無毫髮間隙蓋上能盡孝而太后亦慈愛保防之至也

時言事者多暴垂簾時事右司諫範仲淹曰太后受遺先帝保佑聖躬者十餘年宜掩其小故以全大徳於是詔戒中外毋得言垂簾事

夏四月追尊宸妃李氏爲皇太后

後諡曰荘懿太后旣崩左右有以宸妃事聞者上號慟累日不絕乃追加尊號

初三司使晏殊爲宸妃墓志云生一女早卒無子至是上出志文示宰臣曰先後誕育朕躬殊爲侍從安得不知此何意也呂夷簡曰宮中事祕臣備位宰臣但知其略殊之不審理容有之然方太后臨朝若明言先後實生聖躬事得安否上黙然

上始親政

詔宗戚毋得禁中通表祈恩凡傳宣內批有司未得卽行者審取防分於是中外聞之大悅呂夷簡以上始親政事手疏陳八事曰正朝綱塞邪徑禁貨賂辧佞壬絕女謁疎近習罷力役節冗費勸上語甚切上嘗謂輔臣曰朕每退朝凡天下之奏必親覽之夷簡曰若小事皆關聽覽恐非所以輔養聖神上曰朕承先帝之托況以萬幾之重敢自泰乎

又曰朕日不欲事珍美衣服多以縑繒爲之至屢經澣濯而宮人或以爲笑太官進膳有虫在食器中朕掩而不言恐罪及有司也夷簡曰陛下孝以奉先儉以臨下𨿽古盛徳何以加此上曰此偶與卿等言之非欲聞於外嫌其近名爾

呂夷簡罷

張耆夏竦陳堯佐範雍趙稹晏殊並罷上與夷簡謀以耆竦等皆太后所任用悉罷之退告郭皇后後曰夷簡獨不附太后耶但多機巧善應變耳由是並罷夷簡及宣制夷簡方押班聞唱其名大駭不知其故而夷簡素厚內侍副都知閻文應因使爲中詗久之乃知事由皇后云

以李迪同平章事

王徳用簽署樞密院事

初徳用爲步軍副都指揮使時太后臨朝有求內降補軍吏者徳用曰補吏軍政也敢挾此幹軍政乎不與後固欲與之卒不奉詔太后之喪有司請衛士坐甲徳用曰故事無爲後防坐甲者久不奉詔

五月焚垂簾儀制

詔從殿中侍禦史龎籍之請也籍又奏陛下躬親萬幾用人宜辧邪正防朋黨勿使受恩人主歸善權臣進擢近列願采公論毋令出於執政孔道輔嘗謂人曰言事官多觀望宰相意獨龎君可謂天子禦史

罷羣牧制置使

六月甲午朔日有食之

京東江淮饑

命陳執中範仲淹二人分路安撫仲淹時爲右司諫以江淮京東災傷請遣使巡行未報仲淹請間曰宮掖中半日不食當如何今數路艱食安可置而不卹乃以命仲淹仲淹奉使所至開倉廩賑乏絕禁淫祀奏蠲廬舒折役茶江東丁口鹽錢饑民有食烏昧艸者擷艸進禦請示六宮貴戚以戒侈心又以爲今東南一饑公私空竭其病在於用度不節乃條上八事上嘉納之

兩京河陜路蝗

食艸木殆盡

詔省尊號

以旱故詔省睿文聖武四字

求直言

秋八月置端明殿學士

以宋綬爲之綬因言帝王禦天下在總攬威柄自陛下躬親萬務宜懲違革獘以新百姓之耳目而賞罰號令未能有過於垂簾之日蓋頃者恩出太后今又出大臣大臣市恩以招權小人趨利以售進此風浸長有蠧邦政太宗嘗曰國家若無外憂必有內患外憂不過邊事皆可預防至姦邪共濟必爲內患深可憂也眞宗亦曰唐朝朋黨尢甚以至王室卑弱願陛下思祖宗之訓念王業之艱整齊紀綱正在今日越明年綬以上春秋髙天下無事上言自古守成之君皆兢兢抑畏不忘顧省何者人心逸於久安而患害生於所忽故常立防於無事之始銷變於未萌之前願敇羣司勿以承平自怠又言馭下之道有三臨事尙乎守當機貴乎斷兆謀先乎密能守則姦莫由移能斷則邪莫由惑能密則事莫能變斯安危之所系願陛下深念之

出內藏錢賜三司

凡百萬緡三司言自籍田後繼有賞賚用度不足請假於內藏上因謂宰相張士遜曰國家禁錢本無內外蓋以助經費耳對曰不然則有司未免侵漁百姓也尋又出內藏絹代京東嵗輸景祐四年內藏庫言自天禧三年嵗斥緡錢六十萬以助三司卽詔毋得更貸而明道距今才四年所貸錢帛凡九百餘萬請以舊詔申飭之然三司迫於用度緩急不能無請上亦無所吝焉

冬十月葬莊獻明肅皇后章懿皇后

祔永定陵神主並祔奉慈廟國朝皇后二諡稱制者則加四諡先是錢惟演請以章獻明肅章懿並祔眞宗之室詔禮院議禮官言夏商以來父昭子穆皆有配坐每室一帝一後禮之正儀開元肅明皇后始有並祔惟演引唐武宗母韋太后祔穆宗孝明孝章祔太祖故事穆宗惟以韋太后配更無別後太祖未嘗以孝章配伏尋先帝以懿徳配饗太宗及明徳園陵禮畢遂得升祔元徳自追尊後凡十七年始克升配今章穆著位長秋祔食眞宗斯爲正禮章獻母儀天下與明徳例同莊懿帝母之尊與元徳例同然前代無同日並祔之文惟上裁之詔三省與禮官更議皆謂章穆皇后位崇中壼與懿徳皇后無異已祔眞宗廟室自葉一帝一後之文章獻明肅防坤元之尊章懿感日符之貴皆功徳莫與爲比謂宜崇建新廟同殿異室嵗時薦享一用太廟之儀仍別立廟名以崇世享於是有司請以奉慈爲名詔從之至慶曆五年用禮院議遷祔二後於眞宗廟室序於章穆之次是時詔尙書省集議帶職官並赴旣而宗正丞趙良規言若三省悉集則帶職官皆赴景祐四年禦史臺又奏尙書省集議亦皆赴但依兩制班別一行坐如臺省畢集則各自作行其書議亦如之上參以諸議乃詔三司副使以上不赴如議大事特令赴省卽別設坐

張士遜罷

判河南府先是天下旱蝗仍見士遜居首相不能有所發明上頗復思呂夷簡適臺臣有議其他過者遂罷制詞猶以均勞佚爲名也

以呂夷簡爲平章事

夷簡嘗奏令參知政事宋綬類中書總例景祐二年上之凡四百二十九冊夷簡語人曰自吾有此例使一庸夫執之皆可爲宰相矣

十一月追冊美人張氏爲皇后

上雅意所屬故也

贈冦準官

贈中書令復萊國公賜諡忠湣

十二月復提防刑獄

令轉運嵗出巡

徧歷所部止以兩吏自隨委諸州具所至月日以聞

修周廟

嚴選用臺官法

先是宰相李迪除張沔韓瀆爲臺官言者謂臺官必由中防乃祖宗法也旣數月呂夷簡復入相因議其事於上前上曰祖宗法不可壊也宰相自用臺官則宰相過失無敢言者矣迪等皆惶恐遂出沔知信州瀆知嶽州仍詔自今臺官有缺非中丞知雜保薦者毋得除授

出宮人

上時屢出宮人呂夷簡曰此聖朝美事然民間物貴恐出宮或有失所者亦宜念之上因曰曩者大後臨朝臣僚戚屬多進女口入宮今已悉遣還其家矣

廢皇后郭氏出臺諫官孔道輔範仲淹

先是美人尙氏於上前有侵皇后語後不勝忿批其頰上自起救之誤批上頸上大怒入內都知閻文應因與上謀廢後且勸上以爪痕示執政上乃示宰臣呂夷簡且告之故夷簡以前罷相故怨後乃曰古亦有之乃詔皇后願入道宜封淨妃玉京沖妙仙師賜名淸悟於是中丞孔道輔率諫官禦史孫祖徳範仲淹段少連蔣堂郭勸楊偕馬絳宋郊劉渙十人伏閣言後無過不可廢上遣內侍諭道輔等至中書夷簡以皇后當廢狀告之且曰廢後固漢唐故事道輔曰人臣當導君以堯舜豈得引漢唐失徳爲法耶夷簡不答明日將畱百官揖宰相廷爭夷簡奏言伏閣請對非太平美事有詔出道輔知泰州出仲淹知睦州祖徳等罰金遂詔諫官禦史自今毋得相率請對於是偕言願得與道輔等皆貶勸言正家以禦天下後非有大故不可廢少連言陛下親政以來開辟言路而執政大臣假天威以出道輔仲淹而斷來者之說且伏閣上疏豈非故事今遽絕之則國家復有大事誰敢旅進而言者又言蓋自祖宗以來未嘗有廢後之事時河陽簽判富弼亦言朝廷一舉而二失縱不復後宜還仲淹以來言者疏入皆不聼郭淨妃尋賜號金庭教主宮名瑤華

後近臣有獻詩百篇者執政請除龍圖閣直學士上曰是詩𨿽多不如孔道輔一言遂以命道輔議者因是知前日之斥果非上意也

禁增沿邊堡寨

景祐間河北塘水因嵗旱涸知雄州楊懷敏慮契丹使至知其廣深乃擁界河水注之塘復如故又請立木爲水則以限盈縮懷敏每自以爲塘水捍冦其功愈於兵嘗入奏指圖曰臣於邊爲陛下置虎翼軍一百萬又上平燕策云

是嵗邛部川蠻乞嵗貢京師詔令五嵗一貢

旌良吏

是嵗十月詔知耀州富平縣張年興利除害抱公滅私絕蠧獘之原洽柔良之譽特除著作佐郎再任

九朝編年備要卷九﹤史部﹐編年類﹐九朝編年備要﹥

欽定四庫全書

九朝編年備要卷十

宋陳均撰

仁宗皇帝【起甲戌景祐元年止己夘寶元二年】

甲戌景祐元年春正月賑京東饑

禁閉糴

賑淮南饑

出內藏絹代其嵗輸

置崇政殿說書

以賈昌朝趙希言王宗道楊安國爲之日俾二人入侍講說

初上問孫奭誰可代講說者奭以昌朝爲對

元昊冦邊

元昊𨿽常貢奉然居國中益僣侈攺元開運至是初冦府州秋七月冦環慶都巡檢楊遵等以兵七百戰敗都監齊崇矩援之伏兵發爲元昊所執旣而送還因下詔約束之或告元昊以開運石晉敗亡年號也更曰廣運環慶副都部署劉平奏元昊車服僣勢且叛宜嚴備之

未幾元昊母米氏族人山喜謀殺元昊元昊酖其母殺之而沈山喜之族於河遣使來告哀

二月罷禦試書判拔萃科

詔自今幕職州縣官經三考以上非入緣邊及川廣福建者並許應賢良方正等六科諸鄕舉被黜者毋得復應茂材異等三科及武舉從史館修撰李淑之言也先是淑言選人試書判拔萃特有司之事陛下何必親試之又所謂茂材者本求出類之雋而士之不利鄕舉者應焉此亦非求材之本意

詔麟府州賑畨漢饑民

三月親試舉人

賜張唐卿以下五百人及第出身有差諸科二百餘人特奏名八百餘人

夏四月詔有司勿受內防

龎籍爲開封府官時尙美人遣內侍稱教防免工人市租籍言祖宗以來未有美人稱教防下府者上爲杖內侍仍詔有司自今宮中傳命毋得輒受

置禦史裏行

殿中侍禦史監察禦史裏行四員從中丞韓億之請也詔舉三丞以上嘗試歷知縣者爲之然唐亦有侍禦史裏行今獨遺之尋以張宗誼孫沔爲監察禦史裏行

五月以程琳爲三司使

詔自今三司使在職未久毋得非次更易於是琳在三司閱四年遂得政或請募人輸粟京師以罷江淮漕運琳曰如滑商邀價而粟不至柰何先是三司並合田賦沿納諸名器爲一物琳謂借使牛皮食鹽地錢合爲一穀麥黍豆合爲一易於勾校可也然後世有興利之臣復用舊名增之是重困民無已時也但前年已詔並諸科斂名以爲一矣恐琳特因議論及之耳

琳在三司尢謹出入禁中有所取輒覆奏罷之內侍表言琳顓琳聞之自直於上曰三司財賦皆朝廷有也臣爲陛下惜耳於臣何有焉上然之

琳又嘗言兵在精不在眾河北陜西軍儲數匱而招募不已其住營一兵之費可給屯駐三兵昔養萬兵者今三萬矣河北嵗費芻糧千二十萬其賦支十之三陜西歳費千五百萬其賦入支十之五自余悉仰給京師自咸平逮今二邊所增馬步軍指揮使百六人計騎兵一指揮所給歲約費緡錢四萬三千步兵所給嵗約費緡錢三萬二千它給賜不預合新舊兵所費不啻十緡天地生財有限而用無紀極此國用所以日詘也今同華沿河州軍積粟至於紅腐而不知用沿邊入中粟價踴貴而未嘗足誠願罷河北陜西募住營兵勿復增置遇闕卽選廂軍精鋭者補之仍漸徙內郡以便糧餉無事時畨戍於邊緩急卽調發便近嚴戒封疆之臣毋得侵軼生事以覬恩賞違令者重寘之法如此則疆場無事而國用有餘上嘉納焉

以河南府學爲國子監

六月策制科

考官上賢良方正能直言極諫太常博士蘓紳才識兼茂明於體用大理寺丞吳育茂材異等進士張方平各六論上禦崇政殿策之並入等

閏月淮汴溢

毀無額寺院

罷造玳瑁筒器

從度支判官謝絳之言也絳雲初詔罷密花遂背禁人服用且云自宮掖始旣而內人賜衣取於有司又後花制作玳瑁器索筒於市筒禁物也民間不得有而索不已請罷之詔勿市仍罷所造器

絳又言內藏庫嵗受鑄錢百餘萬緡而嵗給左藏庫及三年一郊度嵗出九十萬緡所餘無幾請以天下所鑄錢盡入三司十年責以移用使積谷實邊而茶鹽香礬之利悉歸京師與夫滯積大盈利害逺矣又邇來用物滋侈賜予過制禁中需索去年計爲緡錢四十五萬自今春至四月已僅二十萬比詔裁節費用而有司移文但求咸平景徳簿書不存則無所措置臣謂不若推近及逺遞考嵗用而裁節之不必以咸平景徳爲準也又請罷內降凡詔令皆由中書樞密院施行

六月淮南發運使劉承顏獻輪扇浴器爲知諫院郭勸劾詔還之

秋七月樞密使王曙加同平章事

河決澶州橫隴

八月薛奎薨

諡簡肅奎在政府謀議無所迎避或時不從歸至家輒嘆詫不食家人笑曰何必如是奎曰吾仰慙古人俯媿後世爾尢善知人範仲淹龎籍明鎬自爲吏部選人皆以公輔許之後卒如其言歐陽修王拱辰皆其女壻也

上嘗謂輔臣曰臣之事君多見其有始而無終者奎對曰保終之道非獨臣下然也如唐明皇初勵精爲治而末則放意荒侈不可不鑑上深然之

有星孛於張翼

長七尺濶五寸十二日而沒

王曙薨以王曾同平章事樞密使

大赦

星變故

出美人尙氏楊氏

郭后旣廢尙楊二美人益有寵每夕侍上寢上體爲之疲或累日不進食中外憂懼楊太后亟以爲言上未能去入內都知閻文應早暮侍上言之不已上不勝其煩乃頷之卽氊車載出

厥後諫官王素言及王徳用所進女口上曰已在朕左右素切諫卽命宮人各賜錢押出訖奏上爲之泣下

初蔡齊力爭削遺誥中太后參決軍國大事之語呂夷簡嘆曰蔡中丞不知吾豈樂爲此哉上方年少恐禁中事莫有主張者爾及二美人爭寵恣橫卒賴太後排遣之或謂夷簡意實在此然議以爲人主旣壯而母后聽政自非國家令典𨿽或能整齊禁中而垂簾之後外戚用事亦何所不至齊之力爭亦不爲失也

上命參知政事宋綬面作詔曰當求徳閥以稱坤儀旣而左右引茶商女陳氏入宮綬曰陛下乃欲以賤者正位中宮不亦與前日詔語戾乎後數日樞密使王曾入對及之上曰宋綬亦如此言侍禦史郭勸言陳無世閥不可儷宸極樞密副使蔡齊宰臣呂夷簡又力止之卒罷

龎籍滕宗諒罷

籍爲殿中侍禦史言範諷交結尙美人父繼斌請付臺鞫其事宰相李迪雅善諷寢不報宗諒爲司諫嘗以上體多疾奏疏諫內寵其略曰陛下日居深宮流連荒晏臨朝則多羸形倦色決事如不掛聖懷語太切直故出籍廣東轉運使宗諒知信州

冬十月罷發運使

以其事屬淮南轉運

十一月納皇后曹氏

故冀王曹彬之孫女也郭后廢始聘入宮九月詔立爲皇后至是行冊禮

是嵗契丹宗眞遷其母於慶州

自天聖三年生辰正旦朝廷皆別遣使賀其母至是不復別遣康定元年契丹復迎其母歸乃遣使如故

乙亥景祐二年春正月貶孫沔

沔爲監察禦史裏行先是上言竊見上封事人同安縣尉李安世輒因狂悖妄進瞽言𨿽曰狂愚猶勝謟佞況自孔道輔範仲淹被黜之後龎籍範諷置對以來凡在搢紳盡懷緘黙伏乞少霽天威用存國體疏上責知潭州衡山縣沔未知有責命復上書曰累嵗以來和气郁滯水旱相薦虫螟屢生粟麥不登田疇幾廢九夏多寒三冬無雪星變上天河決東郡疾疫流離生靈困憊民乏兼日之食廩無卒嵗之儲又曰去秋以聖體愆和臣心唘沃愛君有從宜之制雙日伸不坐之請交泰之誠遄臻有喜宴安之戒豈可爲常且一月之中適減其半慶辰佳節休沐受釐三分之日復廢其一是則一嵗之中率無百餘日視事宰臣上殿奏事止於數刻天下萬務得不曠哉漢帝五日一朝則有伏蒲入閣據厠畱語唐制三日一坐則有便殿更畨浴堂延對今退朝之後深宮之中侍左右者刀鋸虧殘之餘悅耳目者綺紈艷冶之色扃鑰九重叫閽千仞宸禁晝嚴乘輿天逺固未見欵召名臣淸問外事詢祖宗之紀綱質朝廷之得失徒修簡易之名未益承平之化臣恐其未可也又曰願因歳首正朝之始霈然下令誕告多方每旦恭已辧色居位推擇大臣講求古道降以溫顏俾之極論精思品藻督責賢哲外則逐刺史縣令無狀老懦貪殘之輩以利於民內則罷公卿大夫不才謟佞詭誕之士以肅於朝掖庭之中簡去幽曠以求錫羨之慶宮寺之內抑損重任以防暱近之私發號施令必審其有害賞功罰罪必思其未平則可使教惇於上民悅於下足以召天地之恊气致國家之丰隆皆目前可見之事惟陛下力行而已書奏再責監永州酒

置邇英延義二閣

召輔臣觀侍讀學士盛度崇政殿說書賈昌朝講讀經史昌朝誦說明白上多所質問昌朝悉記錄以進上賜其書名曰邇英延義記注仍命章得象等讀之皇祐間侍讀楊安國請書無逸於邇英殿之後屏上曰朕不欲背聖人之言當書置之左方又命侍讀丁度取孝經之天子孝治聖治廣要道四章對爲右圖因令知制誥蔡襄書無逸王深書孝經爲圖命學士承防王拱辰爲圖序而襄書之

安國嘗讀易至山下有澤損君子以懲忿窒欲上曰人之情欲皆生於陰陽而節之在人安國對曰臣以爲人有六情喜怒哀樂好惡天有六气陰陽風雨晦明故人之生也天命之謂性言情則性之移也語欲則情之肆也故六情相濫則喜生於風怒生於雨哀生於晦樂生於明好生於陽惡生於陰故聖人取損象以懲忿窒欲也上然之又嘗講周禮至大荒大烖則薄徵緩刑因進言曰過誤之民當嵗歉則貰之今眾持兵杖取民廩食一切寛之恐亡以禁姦上曰不然天下皆吾赤子迫於餓殍至於起爲盜賊州縣旣不能賑卹乃捕而殺之不亦甚乎

上嘗禦邇英殿讀眞宗所撰正說養民篇顧謂侍臣曰今天下民籍幾何侍讀學士梅詢對曰先帝作此蓋述前代帝王恭儉有節則戶口充羨賦斂無法則版圖衰減上因詔三司及編修院檢閱至寶元二年乃上之歷代戶口數前漢千二百萬後漢千六百萬魏九十萬晉二百萬宋九十萬後魏北齊後周三百萬隋八百萬唐九百萬國朝太祖二百五十萬太宗三百五十萬眞宗八百六十萬寶元一千萬云慶曆二年命中丞賈昌朝侍講邇英閣故事臺丞無侍經筵者上以昌朝長於講說故特命之

二月命李照定樂

時承平久上畱意禮樂之事先是判太常寺燕肅言大樂制器嵗久金石不調願以王朴所造律準考按乃命館職宋郊李照同預至是肅等上所考定樂器上臨閱奏郊廟五十一曲因問照樂何如照對樂音髙命詳陳之照言王朴律準視古樂髙五律視禁坊胡部樂髙二律擊黃鐘才應仲呂擊夾鐘才應夷則是冬興夏令春召秋气蓋五代之亂雅樂廢壊朴創意造律準不合古法用之本朝卒無福應又編鐘鎛鐘無大小輕重厚薄長短之差銅錫不精聲韻失美大者陵小者抑非中度之器相傳以爲唐舊鐘亦有朴所制者昔軒轅氏命伶倫截竹爲律復令神瞽葉其中聲然後聲應鳳鳴而管之參差亦如鳳翅其樂傳之夐古不刋之法也願聽臣依神瞽法試鑄編鐘一簴可使度量權衡協和詔許之仍令就錫慶院鑄之照請下潞州求上黨縣羊頭山秬黍及下懷州河內縣取葭莩制玉律以气從之尋以王曾呂夷簡爲都大管勾鑄造大樂編鐘蔡齊同都大管勾仍以入內都知閻文應提舉照旣鑄成編鐘一簴以奏禦遂建請攺制大樂取京縣秬黍累尺成律鑄鐘審之其聲猶髙更用太府布帛尺爲法乃下太常四律照自爲律管之法以九十黍之量爲四百二十星率一星占九秒一黍之量得四星六秒九十黍得四百二十星以爲十二管定法舊太常鐘磬十六枚爲一簴而四淸聲相承不擊照言十二律聲已備餘四淸聲乃鄭衛之樂可去侍讀學士馮元等駮之曰聖人制樂取法非一故有十三管之和十九管之巢三十六簧之竽二十五之瑟十三之箏九之琴十六枚之鐘磬各自取義寧有一之以律呂而專爲十二之數也且聖人旣以十二律各配一鐘又設四淸聲以附正聲者蓋爲夷則至應鐘四宮而設也夫五音宮爲君商爲臣角爲民徴爲事羽爲物蓋聲之重者爲尊輕者爲卑卑不可加於尊古今之所同也故列聲之尊卑者事與物不與焉何則事爲君治物爲君用不能尊於君也惟君臣民三者則自有上下之分不得相越故四淸之聲之設正爲臣民相避以爲尊卑也臣以爲且如舊制便上令權用十二枚爲一格俟知音者別議

照謂舊聲髙乃以太府尺爲法照獨任所見更造新器而新聲極下起五月造至八月成議者以爲迂誕罷之

上尋出禦制景祐樂髓新經六篇賜近臣其一釋十二均二明所主事三辧音聲四圖律呂相生並祭天地宗廟所用律及陰陽數配五十二管之長短六論歷代度量衡皆本之於陰陽配之於四時建之於日月通之於鞮竺演之於壬式遁甲之法

李迪罷

出知亳州先是龎籍爲禦史數劾範諷迪右諷弗治反左遷籍籍旣罷益追劾諷不置諷亦請辧乃詔卽南京置獄訊之籍坐所劾不實法當免諷當以贖論呂夷簡疾諷詭譎多妄言且欲因諷以傾迪乃寛籍而重貶諷上初召夷簡及參政宋綬決諷獄以迪素黨諷不召迪皇恐還第翌日遂罷迪性淳直實不察諷之多誕也

迪以慶曆七年薨上篆其碑首曰遺直又攺所鄧州鄄城之鄧鄕曰遺直鄕

以王曾爲左僕射同平章事

杜衍爲禦史中丞

衍言中書樞密古之三事大臣所謂坐而論道者今止只日對前殿何以盡天下事宜疊召見賜坐便殿以極獻替月不過數四足矣若進谷帛樣甲冑弓矢防馬試吏員此皆細務特有司之職耳陛下何必親決未幾權判流內銓先是選補科格繁長主判不能悉閱吏多受賕出縮爲姦衍旣視事卽敕吏取銓法問曰盡乎曰盡矣乃問視具得本末曲折明日曉諸吏允得升堂各坐曹聽行文書銓事悉自予奪由是吏不能爲姦利居月餘聲動京師後攺知審官院其裁制如判銓法

夏五月廣西蠻冦邊

初交趾虐其部人有欵宜州自歸者八百餘人議者以爲不可納時蔡齊在樞府言蠻人去暴而歸有徳納之便請給荊湖閒田使自營今縱去必不復還舊部若散入山谷如後患何不聽至是果爲亂殺海上巡檢官軍不能制廣南以聞有左侍禁桑懌者雍丘人明道中爲永安縣巡檢時京西旱蝗有惡賊二十三人宻院召懌至京授以姓名懌設計盡擒之還京宻院吏責賂爲攺閣門祗懌不應吏匿其功狀止免短使而已至是遣懌防廣桂二州都監計捕之及冬始得閣門祗懌推其賞以歸已上者或譏以好名懌嘆曰士顧其心何如耳當自信其心以行若欲避名則善皆不可爲也卒辭之

秋八月嚴內臣選用法

天聖四年初置上禦藥院供奉四人至是詔管當禦藥院自今選內臣入仕三十年以上經十年不遷而累有勞績者爲之

是冬又詔內侍都知押班落職者毋得復任見任者毋得管當皇城司親戚毋得管當禦藥院皇祐五年又詔年五十無過者乃除是職

寛彊盜刑名

不持杖不得財徒二年得財爲錢萬及傷人者死以下定罪有差自是盜法惟京城加重余視舊益寛矣

置提防坑冶鑄錢官

江浙等路提防坑冶鑄錢

作睦親族宅

上以皇族散防都城或睽燕集詔以玉淸昭應宮舊地作睦親宅以防之

冬十月置朝集院

以待朝士外官之還京輦者明年十月乃成

復郡牧制置使

止於副樞兼領

十一月廢後郭氏薨

先是上頗思郭后累遣中使問勞賜以樂府辭後和答語甚淒愴屬後小疾遣閻文應與太醫診視至是暴薨中外疑文應進毒而不得其實時上致齋南郊不卽以聞上深悼之旣而追復後號禮用孝章故事諫官姚仲孫髙若訥言文應嘗叱醫官於上前又疑後爲文應所毒右司諫王堯臣亦請窮治侍醫者乃貶文應爲秦州鈐轄其子士良幹當禦藥院並出之範仲淹劾奏其罪卒竄嶺南死於道

乙未郊三聖並侑

先是禮院言太祖太宗眞宗三廟皆萬世不遷至於南郊以太祖定配二宗疊配將來皇帝親祠且請以三聖皆侑上顯對越之盛次申遹追之感此後疊配還如前議嵗時常祀則至日圜丘仲夏皇地祗配以太祖孟春祈谷夏雩祀祭神州配以太宗孟春感生帝配以宣祖季秋大饗配以眞宗先是上親制郊廟樂章二十一曲裁成頌體告於神明詔宰臣呂夷簡等分造樂章參施羣祀

立宗室轉官換官法

先是宗室無遷官法惟遇稀曠大禮則普遷一官至是並與轉官仍自諸司使以下至殿直皆換南班官舊自借職十遷至諸司副使及換官自率府副率四遷卽遙領刺史八遷卽爲節度使俸祿十倍於舊矣

十二月加嘉勒斯賚官

保順畱後趙元昊遣索諾爾將兵擊嘉勒斯賚兵敗盡死索諾爾被執元昊自領兵攻下貓牛城又攻靑唐宗噶爾帶星領諸城遂取瓜沙肅三州然部兵溺宗哥河及饑死頗眾至是又侵斯賚界斯賚壁鄯州不出元昊已渡河挿幟志其淺防斯賚潛使人移表深防以誤元昊元昊戰敗士卒溺死者十七八自是不敢窺其境斯賚來獻捷朝廷議欲加節制韓億謂二部皆藩臣今不能諭令解仇乃因捷加賞非所以綏禦四夷也議遂寢

石介罷

先是禦史臺辟介爲主簿介上疏論赦書不當求五代及諸僞國後忤意罷不召館閣校勘歐陽修貽書責中丞杜衍曰介一賤士用不用當否未足害政然可惜者中丞舉動也主簿於臺中非言事官然大抵居臺中者必以正直剛明不畏避爲稱職介足未履臺門之閾而已用言事見罷眞可謂正直剛明不畏避矣度介之才不止爲主簿眞可爲禦史也今斥介而他舉必亦擇賢而舉夫賢者固好辧若舉而入臺又有言則又斥而它舉乎如此則必得愚闇懦黙者而後止也衍不能用

知淮陽軍梁適亦上疏論朱全忠唐之賊臣今錄其後不可以爲勸上是其言記適姓名於禁中尋召爲審刑院

詔長吏能導民修水利辟荒田者賞之

丙子景祐三年春正月追復皇后郭氏

鹵簿儀物並用孝章皇后故事

二月汰三司吏

先是上患三司吏員猥多命中丞杜衍與三司使副擇其能否而升降之有欲中衍者揚言於外曰衍請盡出諸吏於是相率僅千人訴於宰臣呂夷簡夷簡拒不見又詣王曾曾以美言諭之使自列旣又詣衍宅投瓦礫肆丑言明日衍對願窮治之而曾盡得其姓名於是流竄二十餘人衍尋罷出知永興軍

申命阮逸等定樂

先是詔天下有深達鐘律音者所在以名聞於是知杭州鄭向言鎭東推官阮逸蘇州範仲淹言布衣胡瑗皆通知古樂遂詔遣詣闕乃命學士馬元與逸瑗定新樂未幾元上金華五箴及景祐廣樂記越九月詔罷議用右司諫韓琦之言也琦言祖宗以來通用王朴之樂天下無事垂八十載頃因燕肅妄加磨鑢適防李照至闕謂其音未諧陛下許之攺作曁阮逸胡瑗繼至盛言照樂穿鑿再令造律則又圍徑乖古內侍鄧保信續上新尺復長廣未合臣慮後人復有從而非者臣竊計之不若窮作樂之原爲致治之本使政令平簡民物熙洽斯則治古之樂可得以器象求乎又西北二陲久弛邊備獷悍之性豈能常保陛下與左右大臣宜先及之緩玆求樂之議移訪安邊之防然後將王朴及逸瑗保信三法別詔稽古之臣取其多合典制者以備雅奏固亦未晚詔學士丁度等詳定度等言逸瑗保信所造黍尺律管權量鐘磬參校不同周漢之制詔度等以太府寺尺校之卒不得其要領論者謂逸等所陳乃古人棄而不用之說度等又泥於漢書脫文卒不能是正乃命逸爲鎭安軍書記瑗爲試校書郎推恩以遣之

三月復入中見錢法

復令商旅入錢於京師者給南方茶入芻糧於邊者給京師及諸州錢從樞宻副使李諮等請也諮等請罷河北入中虛估以實錢償芻粟實錢售茶皆如天聖元年之制又以商持劵至京師舊必得三司符然後給錢以故三司吏得稽畱爲姦乃悉罷之命商持劵徑趨貨務驗實立償之錢又請前已用虛估給劵者給茶如舊仍給景祐二年已前茶並言商人之所不便者其事甚悉仍請重私販之禁又請聽商輸錢五分余爲置籍召保期半年償失期者倍其數皆從之諮等復言自孫奭等變法五年之間河北入中虛費緡錢五百六十八萬今一旦復用舊法恐豪商不便依托權貴以動朝廷請先期申諭於是上爲下詔戒敇而縣官濫費自此少矣

夏五月罷範仲淹禁越職言事

呂夷簡秉政久進者多出其門仲淹時以天章閣待制知開封上言官人之法人主當知其遲速升降之序其進退近臣超格者不宜全委宰相因上百官圖指其次第曰如此爲序遷如此爲不次如此則公如此則私不可不察又言漢成信張禹不疑舅家故終有王莽之亂臣恐今朝廷亦有張禹壊陛下家法以大爲小以易爲難以未成爲已成以急務爲閒務者宜早辧也夷簡以仲淹語辧於上前且訴仲淹越職言事薦引朋黨離間君臣仲淹亦交章辧折辭益切仲淹罷待制知饒州時朝士畏宰相無敢送仲淹者獨龍圖閣直學士李弦集賢校理王質出郊飲餞之初仲淹因論建都之事謂洛陽險固而汴爲四戰之地太平宜都汴卽有事必居洛陽可漸廣儲蓄而繕治宮室上以問夷簡夷簡曰仲淹迂濶務名無實仲淹聞之於是爲四論以獻大抵譏時政云仲淹自還朝言事愈急宰相陰使人諷之曰待制侍臣非口舌任也仲淹曰論思正侍臣職余敢不勉宰相知不可誘乃命知開封府欲撓以煩劇使不暇他議亦幸其有失亟罷去仲淹防之彌月京師肅然稱治

禦史韓縝希宰相防請以仲淹朋黨榜朝堂戒百官越職以言事從之縝億子也

集賢校理余靖上言陛下親政以來三逐言事者恐非太平之政靖落職監筠州酒稅

館閣校勘尹洙亦言與仲淹爲師友又常薦已不可茍免洙貶監郢州酒稅

館閣校勘歐陽修乃貽書責諫官髙若訥曰仲淹剛直通古今班行中無比今以非辜逐君爲諫官不能辧猶以面目見士大夫出入朝廷是不復知人間有羞恥事耶今而後決知足下非君子若訥忿以其言奏貶修爲夷陵縣令

於是滎陽縣令蘇舜欽上言臣覩詔書戒越職言事四方無不驚惑蓋陛下卽位屢求直言而今一旦塞忠良之口也夫納善進賢宰相之事蔽君自任未或不亡今諫官禦史悉出其門但希防意卽獲美官多士盈庭噤不得語陛下何由盡聞天下之事前孔道輔範仲淹剛直不撓如二臣者非不知緘口數年坐得卿輔蓋不敢負陛下委注之意而皆罹中傷竄謫以去使正直奪气鯁士咋舌目覩時獘口不敢論昔晉侯問叔向曰國家之患孰爲大對曰大臣持祿而不極諫小臣畏罪而不敢言下情不得上通此患之大者故漢文感女子之說而肉刑是除武帝聽三老之議而江充以族肉刑古法江充近臣女子老人愚耄疎隔之至也蓋以義之所在賤不可忽二君從之後世稱聖況國家班設爵位列陳英豪固當責其公忠安可教之循黙賞之使諫尙恐不言罪其敢言孰肯獻納望陛下發徳音寢前詔勤於采納下及芻蕘則可以常守隆平保全近輔矣

西京畱守推官仙遊蔡襄作四賢一不肖詩傳於時四賢指仲淹靖洙修不肖斥若訥也泗州通判陳恢尋上章乞根究作詩者罪左司諫韓琦劾恢越職希恩宜重行貶黜庶絕姦防不報而襄事亦寢

步軍都虞知滄州劉平言範仲淹毀訾大臣此必有要人授防仲淹輩欲逐大臣而代其位者臣於眞宗朝爲禦史顧當時同列未聞有姦邪黨與詐忠賣直所爲若此臣慮小臣不識典故而論事浸淫遂及管軍將校且武人進退與儒臣異路若掎摭短長妄有舉劾則心搖而怨作矣願明諭臺諫毋令越職仍不許更相引薦或缺員則朝廷自擇忠純耆徳用之平蓋希呂夷簡意也

罷塞橫隴河口

專修金堤自是河東北行不復歸故道

秋七月置大宗正司

以皇兄江寧節度使允讓領之

大雨震電太平興國寺災

朝廷議修復崇政殿說書賈昌朝言易震卦之象曰洊雷震君子以恐懼修省凡六爻之防以能自戒懼乃免咎責春秋傳天火曰災近年寺觀屢災此殆天譴告可勿繕治以示畏天威愛人力之意從之

八月頒居室器用車服制

九月定申心喪解官法

初集賢校理郭稹幼孤而母邊更適士人王渙生四子稹無兄弟獨承郭氏之祭及邊死而稹解官行服禮官宋祁言按五服制度敇爲嫁母無服下禦史臺詳定侍禦史劉防曰母出嫁爲父後者須申心喪詔兩制再定侍講學士馮元等言郭稹應得子爲父後之條緣解官行服已過期年難以追攺乃詔自今並聽解官以申心喪

眞宗榦興末開封府判官王博文幼喪父其母攺適人及母死博文謂古之爲父後者不爲出母服以廢宗廟之祭也今喪者皆祭無害於行服乃解官行服然議者以喪而祭爲非禮云

冬十一月保慶太后楊氏崩

始上在乳褓章獻使後防視上起居飲食後必與之俱所以擁佑扶持恩意勤備性慈仁謙謹寡過上未有嗣君後從容勸上選宗子養宮中由是英宗自宮邸未齠齓養後所

十二月嚴宣敇經銀臺司法

領通進銀臺司李紘之請也時宣敇札子多不經本司紘言若此則封駁之職遂廢乃詔宣敇非經銀臺司勿行

丁丑景祐四年春二月莊惠皇后

祔永安陵神主祔奉慈廟

三月置天章閣侍講

尋以崇政殿說書賈昌朝王宗道趙希言楊安國兼之

康定元年以林瑀王洙領其職自景祐之末災異數起上憂之深自貶損瑀言災異皆有常數不足憂又依周易推演五行陰陽之變爲書上之瑀每開說於上大抵皆諂防之辭飾以陰陽上大好之防是官闕端明殿學士李淑等薦洙事在中書未行一日內批用瑀執政皆怒瑀呂夷簡欲探上意堅否乃曰瑀上所用洙臣下所薦耳不若並進二人惟上所擇乃以洙瑀名進上問洙如何夷簡言洙博學明經上曰吾已用瑀矣若何夷簡請並用此二人上許之而右正言梁適劾瑀於內降除官請治其罪上令以適章示之卒不罪瑀明年上益厭瑀之迂誕黜之

夏四月呂夷簡王曾罷

夷簡位王曾上且任事久多所專決議論數不合曾不能堪遂求罷因對斥夷簡納賂市恩上以問夷簡夷簡請置對上復以問曾曾語屈時參知政事宋綬多同夷簡而蔡齊善曾獨盛度依違其間防度致齋中書上召問夷簡曾求去之意度曰二人腹心之事臣不能知但各詢以誰可代者其情可察矣上問曾曾以齊薦復問夷簡夷簡以綬薦於是四人者皆罷夷簡以使相判許州曾判鄆州以綬爲資政殿學士畱侍經筵齊歸班

以王隨陳堯佐同平章事

隨加門下侍郎自薛居正後初相無越遷門下侍郎者丁度始誤艸制因不復攺

五月芝生化成殿楹

召近臣宗室觀之仍出禦制瑞芝詩賜宰相王隨以下翌日儒臣並爲賦頌以獻右司諫韓琦言春秋之法但記災異至於祥瑞略而不書豈不以君閱瑞牒則意安覩災符則心懼意安則政怠心懼則徳修聖人垂戒之深其防斯在臣愚望陛下特以災異爲重於政教之間思所未至者隨其變而用之至於珍祥奇瑞𨿽陛下仁愛亦望日謹一日以𨿽休勿休爲念則昊穹降鑑答陛下寅畏之心生靈遂宜防陛下慈惠之澤自然時和嵗丰家給人足永獲上瑞之報也

秋七月有星數百西南流

至壁東其光燭地黒气長丈餘出畢宿下

八月詔三司漕臣勿與常平錢粟

冬十二月京師定襄代並忻等州地震

代並州壊民廬舍而忻尢甚壓死萬九千餘人民皆露防自此或地震裂泉湧火出【闕】沙狀連年不止左司諫韓琦上疏曰臣伏覩鄕日興國寺雙閣災延及開先祖殿不逾數刻但有遺燼復聞仰觀垂象或失經行蓋人事之已形致天變之嗣發其猶影響諒非徒然當是時臣謂陛下宜虛襟以求直言側身而修庶政有功則賞以絕其僥幸之路有罪則罰以淸其姦慝之源旌別賢愚撙節財用抑晏私過度之樂休營造不急之務決獄使之無濫出令斷於必行斯所以念祖宗之艱難答天意之警悟也而陛下建三京以肆赦宥走羣望以罄祠祝內自禁掖外及觀寺並興祭醮逮越晦朔今北道數郡繼以地震上聞卽命使軺就崇法供矧玆近塞俯接殊鄰豈無間牒之人往道祈禳之事徒彰自恐或誚無稽𨿽陛下欽順上天之誠可謂至矣其於消伏災眚之道則猶未然夫弛刑綱以貸頑悖之民損國貲以奉遊惰之輩將欲召丕貺感靈心是猶卻行以求前揚湯以止沸無益之驗信昭昭矣

尋又上疏曰大慶殿者國之路寢朝之法宮陛下非行大禮被法服則未嘗臨禦臣下非大朝防則不能一至於庭豈容僧道凡庸之夫繼日累月喧雜於上非所謂正法度而尊威神也昔唐髙祖立皇太子將防命婦於宣政殿學士袁利諫曰前殿正寢非命婦宴娛之地望詔命婦防於別殿自可備極恩私髙祖納之卽令移於麟徳殿臣亦望今後凡有道場設醮之類並於別所安置

先是京師地震直史館葉淸臣上疏曰天以陽動君之道也地以陰靜臣之道也天動地靜主尊臣卑易此則亂地爲之震乃十二月二日丙辰京師地震移刻而止定襄同日震至五日不止壊廬舍殺人畜凡十之六大河之東彌千五百里而及都下誠大異也屬者熒惑犯南斗治歷者相顧而駭陛下憂勤庶政方夏泰寧而一嵗之中災變仍見必有下失民望上戾天意故垂戒以唘迪淸衷而陛下泰然不以爲異徒使內侍走四方治佛事治道科非所謂消復之實也頃範仲淹余靖以言事被黜天下之人齰舌不敢議朝政者行將二年願陛下深自咎責延忠直敢言之士庶幾明威降鑑而善應來集也書奏數日仲淹等皆得近徙

詔非藩鎭勿立學

旣而知潁州蔡齊乞立學特詔從之

先是許京兆府等州立學及賜陳揚等州學田不盡錄

戊寅寶元元年春正月有眾星西北流

雷

陜西大雨雹

求直言

於是監在京店宅務蘓舜欽等詣匭進疏略曰臣竊見綱紀隳敗政化闕失其事甚眾不可槪舉謹條大者二事以聞一曰正心夫治國如治家治家者先修身修身者先正心心正則神明集而萬務理今民間傳陛下比年稍邇俳優賤人燕樂逾節賜予過度燕樂逾節則蕩賜予過度則侈蕩則政事不親侈則用度不足臣竊觀國史見祖宗日日視朝旰昃方罷猶坐於後苑門有白事者立得召對委曲詢訪小善必納眞宗末年不豫始間日視事今陛下春秋鼎盛實宵衣旰食求治之秋而乃隔日禦殿此政事不親也又府庫匱竭民鮮蓋藏誅斂科率殆無虛日三司計度經費二十倍於祖宗時此用度不足也政事不親用度不足誠國大憂臣望陛下修已以禦人洗心以鑑物勤聽斷捨燕安放棄優諧近習之纎人親近剛明鯁正之良士因此災變以思永圖則天下幸甚二曰擇賢夫明主勞以求賢而逸於任使然盈庭之士不須盡擇在擇一二輔臣及禦史諫官而已陛下用人尙未遴擇昨王隨自吏部侍郎平章事超越十資復爲上相此乃非常之恩必待非常之才而隨虛庸邪諂非輔相之器降麻之後物論沸騰故疾纒其身災仍於國此亦天意愛惜我朝陛下其鑑之哉且石中立頃在朝行以談諧自任士人或在宴集必置席間聽其言語以資笑噱今防之近輔不聞嘉謀物望甚輕人情所忽使災害屢降而朝廷不尊蓋近臣多非才者陛下左右尙如此天下官吏可知也實恐匈奴輕笑中國宜卽行罷免別選賢才又張觀爲禦史中丞髙若訥爲司諫二人者皆登髙第頗以文詞進而溫和軟懦無剛鯁敢言之气斯皆執政引防建置欲其緘黙不敢舉揚其私時有所言則必暗相關說旁人窺之甚可笑也故禦史諫官之任臣欲陛下親擇之不令出執政門下臺諫官旣得其人則近臣不敢爲過乃馭下之策也臣謂陛下身旣勤儉輔弼臺諫又皆得人則天下何憂不治災異何由而生惟陛下少畱意焉

直史館同知禮院宋祁上疏累數百言大抵勸上以奮揚剛徳固執主威略曰臣聞君以操柄爲重臣以奉命爲恭柄捨之則重者反輕命竊之則恭者更僣伏惟陛下念爵賞之典刑罰之權𨿽覽羣言一決宸慮無委成假借以開貴近牽制之私又曰今臣下準詔例得獻言言不深切則事不明白或有失儀矩罔識禁忌論安危則便云泰山累卵指宴飲則直曰酒池肉林伏望陛下納污含垢一切裁赦兼容博聽以取其長勿令有坐狂言而得罪者則聖徳愈光大矣鹽鐡判官蘇紳疏略曰星之麗天猶萬國之附王者下之畔上故星亦畔天又曰天者陽之气地者陰之體其有越陰之體侵陽之政則應以變動又曰雷者天之號令所以開發萌芽辟除陰害萬物須雷而解須雨而潤惟人君崇寛大順春令則應節否則動於冬今方春而雷聲發天其或者欲陛下出號令以震動天下宜及於早而矯臣下舒緩之咎凡朝廷事無鉅細無大小取其先急者悉聽關聖慮而振肅之不可緩也夫星變旣有下畔上之象地震又有陰侵陽之證者天意若曰外域將有畔上之釁恐陛下未悟也又以震雷警之欲陛下先爲備則患禍消而福祥至矣葉淸臣張方平等奏大抵謂政寛法慢爲致災異之由並以攬權綱用威斷爲言

二月復日禦前殿

用蘇舜欽之言也

越明年七月知諫院韓琦請自今雙日止禦後殿視事上問輔臣以故事張士遜對曰唐五日一開延英蓋資閒燕以輔養聖神上徳與宵衣旰食固不侔也前代帝王靡不初勤政事而後失於逸豫不可不戒也時上感小疾太醫數進藥故琦有是請上訖不從禦史知雜髙若訥亦言三公坐而論道今二府對才數刻何以盡萬機宜賜坐從容如唐延英故事

三月王隨陳堯佐罷

時災異數見隨等無所建明隨以疾在告五日一朝諫官韓琦連疏中書過失又言韓億不當以其子綱爲羣牧判官石中立滑稽無大臣體不報乃請下禦史臺集百官決是非琦論隨等疏凡十上堯佐亦先自援漢故事求免故四人俱罷隨出判河陽堯佐判鄭州億歸本班禮部侍郎中立戶部侍郎

以張士遜章得象同平章事

得象入謝上謂曰往者太后臨朝羣臣邪正朕皆默識惟卿忠淸無所附且未嘗有干請今日用卿蓋由此也得象性簡淡恬然自得先在翰林太后遣內侍至院必正色待之或不交一言

以宋郊爲翰林學士

初上欲以郊爲同知樞宻院事中書言故事無自知制誥除執政者故有是命上遇郊厚行且大任矣學士李淑害其寵欲以奇中之言於上曰宋受命之號也郊交也合姓名言之爲不祥上勿爲意它日以諭郊因攺名庠

上嘗論及唐入閣儀庠上奏言入閣乃有唐只日於紫宸殿受常朝之儀也唐有大內又有大明宮謂之東內自髙宗以後天子多在大明殿宮宮之正南門曰丹鳳門門內第一殿曰含元殿大朝防則禦之對北第二殿曰宣政殿謂之正衙朔望大冊拜則禦之又對北第三殿曰紫宸殿謂之上閣亦曰內衙只日常朝則禦之凡天子坐朝必須立仗於正衙或乘輿止禦紫宸卽喚仗自宣政殿兩門入是謂東西上閣門也以本朝宮殿視之宣徳門唐丹鳳門也大慶殿唐含元殿也文徳殿唐宣政殿也紫宸殿唐紫宸殿也欲求入閣本意卽須先立仗於文徳之庭如天子正禦紫宸殿卽喚仗自東西閣門入如此則差與舊儀合又唐中葉以還雙日及非時大臣奏事則開延英殿若今假日禦崇政延和殿是也乃知唐制每遇坐朝卽爲入閣五代艸創正衙立仗因而遂廢其後或有行者乃謂之盛禮甚不然也議者以爲今之殿閤與唐制不同難復行之

親試舉人

賜呂溱等及第出身有差瓊林宴初賜大學篇故事禮部第一人賜第未有在第二甲者𨿽近下猶升之吳育歐陽修殿庭唱第過三人亦抗聲自陳範鎭獨默然至第七十九人乃出拜退就列無一言眾以是賢之禮部第一人在第二甲自鎭始初薛奎知益州還朝與鎭俱或問奎入蜀所得奎曰得一偉人當以文學名世也

去年春初從賈昌朝之請立諸路別頭試

夏六月立上雨雪限

上畱意農事每以水旱爲憂乃詔諸州旬上雨雪限神宗熙寧元年春令諸道每季上雨雪限

秋八月復發運使

慶曆三年以江淮嵗漕不給京師乏軍儲範仲淹薦許元可獨倚辦乃擢用爲發運判官元至悉發瀕江州縣藏粟所在畱三月食逺近以次相補引千餘艘轉漕而西未幾京師足食

上以元爲稱職自判官遷副使遂升爲使皇祐二年賜元出身上謂執政曰發運使總領六路之廣其財貨調用嵗千百萬宜得其人而久任之元累章求退朕思之不若奬勵以盡其才

策制科武舉

於是考官晏殊上賢良方正科田況張方平茂才異等邵元各六論上禦崇政殿策試況方平入等況與張士遜連姻報罷

熒惑犯南斗

冬十月詔戒朋黨

時中外臣僚屢有薦範仲淹者似涉朋黨上曰仲淹蓋嘗面請立皇太弟太侄事非止爲詆毀大臣乃下詔戒之於是參知政事李若谷言近世俗薄專以朋黨污善良蓋君子小人各有類今槪以朋黨名之恐正臣無以自立上是其言

十一月庚戌郊攺元受尊號冊

先是羣臣五上表請加尊號上謂宰相張士遜曰唐穆宗云彊我懿號不若使我爲有道之君加我虛尊不若防我於無過之地朕每愛斯言卿等亦宜悉此意士遜懇請不已上不得已乃詔英睿二字不稱餘如所請

先是韓琦言李照所造樂不依古法今將郊祀請復用舊樂下兩制議宋綬等言照新樂比舊樂下三律眾論以爲無據請如琦議

王曾薨

諡文正曾前後輔政十年每進見言天下利害事多審而中理性純儉居家罕見喜怒人無敢幹以私者上篆其碑曰旌賢大臣碑賜篆始此天禧間曾知應天府時兩京訛言有物如帽夜飛爲妖民操兵自衛叫噪達旦自京師以南皆閉門深防曾令夜開裏門有唱言者卽捕之妖亦不作

十二月京師地震

命夏竦範雍經略西夏

竦知永興軍雍知延州分兼涇原秦鳳路鄜延環慶路安撫越明年秋復以竦知涇州兼知延州分兼經略使竦之任在永興也上令陜西安撫龎籍請議西鄙事竦尋上言頃者繼遷屢寇朔方太宗嘗命李繼隆等五路入討不能撲滅先帝惟戒疆吏嚴斥以備之今元昊略有河外之地其勢非特繼遷比也天下久不見兵革一旦遽議深討臣未知其全計也願陛下令諸將彼卽入寇毋得與戰彼旣絕中原賜與又傷緣邊和市可坐待其敝也謹上十策一練彊弩二結屬羌三通斯賚四嚴備涇原環慶五互相關報六逐州招神虎倨捷兵七增置弓手八並小寨九聽關中民入粟贖罪十揀沿邊冗兵尋徙竦知涇州所言後多行之

嘉勒斯賚加節度使

使之背擊元昊以披其勢

李徳政封南平王

是冬元昊僣號

先是元昊欲南侵恐嘉勒斯賚制其後復舉兵攻蘭州諸羌至馬銜山遂築瓦川曾城元昊旣悉有夏銀綏靜宥靈鹽防勝甘涼瓜沙肅之地仍居興州阻河依賀蘭山爲固始大補僞官創十六司以統眾務又置十八監軍司委酋豪分統其眾河北七千人以備鄜延麟府甘州路三萬人以備西畨回紇餘兵駐賀蘭等防爲鎭守總十五萬又選豪族善弓馬三千人疊直僞號六班直元昊制畨書攺元大慶其叔父香裕勒等數勸元昊勿叛元昊不聴香裕勒畏誅遂挈妻子來降具言元昊反狀知延州郭勸執還之元昊殺香裕勒遂謀叛至是用其黨楊守素之謀築壇受冊僣號始仗英武興法建禮仁孝皇帝國稱大夏攺大慶二年曰天授禮法延祚元年防兵集蓬子山遣使來告僣號納旌節敇告表略曰臣父徳明嗣奉世封勉從朝命三十年邊情善守五千里職貢常輸臣偶因端閒輒生狂斐制小畨之文字攺大漢之衣冠不期歷運在玆軍民同請伏望皇帝陛下許以西郊之地冊爲南面之君敢竭愚庸常惇歡好時鄆州通判富弼上言元昊所遣使者部從儀物如契丹而詞甚倨此必元昊腹心自請行者宜出其不意斬之都市少折其謀尋詔削元昊官爵除屬籍互市榜沿邊有能擒元昊除定難節度使初徳明歸欵但賜宗姓而言除屬籍誤也

己夘寶元二年春三月鑄皇宋通寶錢

舊制錢文皆冠年號而曰元寶至是文當曰寶元元寶學士院請攺曰丰濟元寶詔以皇宋通寶爲文

夏四月募民入粟實邊

六月省乘輿宮掖浮費

從諫官韓琦之言也時陜西用兵縻用之費益廣天章閣侍講賈昌朝言今西夏不足慮而民困爲可憂自天聖以來屢詔有司節用至今未聞施行天下諸道若京之東西財可自足陜右河朔嵗所仰者江淮數十郡爾故田稅不足重以榷禁凡山澤市井之利悉入於公上而民不得售夫國財民力縻於無用之日故當其有用不得不憂臣嘗治畿邑有禁兵三千畱萬戶賦輸僅能取足其三年賞給仍出自內府況他邑兵不啻此推是可以知天下虛實矣臣又嘗掌京廩計江淮嵗運六百餘萬僅充期月之用三分在軍旅一在冗食願陛下取景徳景祐校其出入之數約以祖宗舊制其不急者罷之乃命張若谷任師中韓琦等議之琦言減省浮費莫如自宮掖始乃詔乘輿服禦及宮掖所須務從簡約

是冬同修起居注宋祁上疏曰兵以食爲本食以貨爲資今左藏無積年之鏹太倉無三嵗之粟南方冶銅匱而不發承平如此已自雕困今朝廷大有三冗小有三費以困天下之財財窮用褊更欲興數十萬之眾以事逺方可謂無謀甚矣何謂三冗天下有定官無限員一冗也廂軍不任戰而耗衣食二冗也僧道日益多而無定數三冗也何謂三費一曰道場齋醮無日不有二曰京師寺觀多設卒置官衣糧所給三倍他防三曰使相節度不蒞藩要貪取公用以濟私家陛下誠能燭見根本去三冗節三費專備西北之屯尙可曠焉髙枕無匱乏之患矣臣又聞人不率則不從身不先則不信陛下若躬行至儉風示四方衣服醪膳無溢舊規請自乘輿始錦防珠玉不得妄費請自後宮始然後民業日隆師役可舉蠢爾戎首可玩之於股掌之上矣祁次當知制誥而兄庠方執政乃以爲天章閣待制判禮院

八月兩川大饑

遣使體量安撫韓琦利益路蔣堂梓防路琦所至賦役煩急者悉輕減蠲除之逐貪殘不職吏罷冗員六百餘人活饑民一百九十餘萬

冬十一月孔道輔罷

自中丞出知鄆州初開封府吏馮士元以贓敗辭連知樞宻院盛度參知政事程琳宰臣張士遜責惡琳而疾道輔不附已將並逐之謂道輔曰上顧程公厚今爲小人所誣宜爲辧之道輔入對言琳罪薄不足治上怒以道輔朋附大臣故並出之道輔後知士遜賣已憤而卒然天下皆以遺直許之道輔始爲寧州推官有蛇出天慶觀眞武殿中一郡以爲神州將率屬往祭奠之欲上其事道輔徑前以笏擊碎其首觀者初驚後莫不嘆服

元昊寇邊狄靑等敗之

寇保安軍鄜延鈐轄盧守勲等擊之而靑功最多被賞特厚靑時爲檢巡司指使

初元昊爲書及錦袍銀帶投境上以遺金明李士彬且約以叛人得之諸將皆疑士彬獨副都總管夏隨曰此行間耳士彬與昊世仇若有私約通遺贈豈使眾知耶乃召士彬與飲厚撫之士彬感泣不數日果擊賊取首馘羊馬自效

閏十二月以蘓紳爲史館修撰

先是紳陳便宜八事自一曰重爵賞至八曰修備預其論適才宜有曰今審官之職宜擇主判官付以事權責成選事或有異才髙行許別論奏如寇準判銓薦選人錢若水等三人並遷朝官其非才亦許奏殿如唐盧從願爲吏部非才實者並令罷選十不取一之類是也其論修備預有曰夫備預之道莫若安民而厚利富國而食足則𨿽有災沴不足憂也書奏上嘉納之故有是命

九朝編年備要卷十﹤史部﹐編年類﹐九朝編年備要﹥

欽定四庫全書

九朝編年備要卷十一

宋陳均撰

仁宗皇帝【起庚辰康定元年止壬午慶曆二年】

庚辰康定元年春正月丙辰朔日有食之

知諫院富弼請罷宴徹樂遼使在館宜就賜飲食而已參知政事宋庠以爲不可弼曰萬一彼行之爲朝廷羞後使遼者還云遼罷宴如弼言上深悔之

元昊冦邊

劉平石元孫死之初元昊聲言將攻延州範雍懼甚奏請濟師未報而元昊詐遣人乞和雍信之不爲備元昊乃盛兵攻保安軍自土門路入聲言取金明寨李士彬嚴兵待之夜分不至士彬解甲而寢翌日奄至士彬父子俱被擒遂乘勝抵延州雍先以檄召平於慶州使至保安與元孫合軍趍土門及是復召平元孫還救延州至三川口與賊遇賊以輕兵薄戰官軍少卻鄜延都監黃徳和居陣後引眾先遁我師遂敗平與元孫皆被執賊圍延州凡七日及失二將城中憂沮不知所爲會大雪遂解去城得不陷徳和旣走使人誣奏平元孫降賊夏守斌頗辧其枉尋命殿中侍禦史文彥博鞫之盡得其實腰斬徳和於河中府仍追贈平元孫錄其子孫厚防其家

募陜西彊壯

尋詔諸州防集彊壯止令防防城池不刺手面閱習外無得他役

二月以夏守贇爲陜西都部署內侍王守忠爲都鈐鎋守贇尋兼緣邊招討使知諫院富弼言用守贇旣非而守忠乃與唐中官監軍無異將吏必懼三司使晏殊亦請罷內臣監兵不以陣圖授諸將及出宮中長物助邊費凡他司之領財利者悉還度支去

韓琦安撫陜西

時賊兵尙圍塞門安逺寨延州諸將畏避莫敢出捄及聞範雍責命眾憂駭訴於琦願無使雍去琦奏雍二府舊臣盡瘁邊事邊人徳之且乞畱雍以安眾心趙振麤勇俾爲部署可矣若謂雍節制無狀勢當必易則宜召知越州範仲淹委任之方陛下焦勞之際臣豈敢避形迹不言若涉朋比誤國家當族

括京淮馬

初命括京東西淮南陜西馬韓琦乞免陜西一路從之

詔二府同議邊事

時邊事専委樞宻而中書不與知諫院富弼請如國初以宰臣兼樞宻使乃降是詔

求直言

自範仲淹貶禁中外越職言事富弼因論日食謂應天變莫若通下情願降詔求直言盡除越職之禁上嘉納焉

三月詔近臣陳陜西攻守防

同知樞宻院事陳執中言元昊竊發西陲以遊兵困勁卒以甘言恱守臣一旦連犯亭障延安幾至不保自金明破而並邊籬落大壊塞門至金明二百里今宜別修三城城屯千人冦大至則入保小至則出鬭又以二千人屬盧闗都巡檢以爲三寨之聲援且戎狄貪而無親議者欲結西域諸國恐徒耗金帛若交兵之際與賊互出首尾則疆場之憂百倍於前且邊兵小屈皮膚之傷也民力旣窮腹心之患也請且修沿邊城池不過五七處仍須廣土兵減騎卒蓋土兵增則守禦有備騎卒減則轉饟可蠲靜守以驕其志蓄銳以挫其鋒更須主張將臣使橫議不及則虎士得以盡節上嘉納之

學士丁度奏曰中國抗夷狄可以智勝不可以戰鬭蓋地形武技與中國異也羌戎上下山版出入溪澗中國之馬不如也隘險傾側且馳且射中國之技不如也爲今之防莫若謹亭障逺斥堠控扼要害爲制禦之全計因上十防名曰備邊要覽

同修起居注吳育言漢通西域諸國謂之斷匈奴右臂唐太宗嘗賜回鶻可汗詔書眞宗亦命博囉齊攻李繼遷今宜募士往諭嘉勒斯賚及他蕃部以散其黨此眞伐謀之要也育因錄眞宗朝通西域諸蕃幷昊賊父祖本末上之

其後殿中侍禦史文彥博言將權不可不専軍法不可不峻兵法曰畏我者不畏敵畏敵者不畏我使之畏我非嚴刑何以濟乎古者什伍之長皆得専殺今統馭之重乃不能誅一小校則軍中之令可謂隳矣議者以今冦非大敵師非深入將校有犯宜從中覆夫冦非大敵師未深入尙臨戰先退倘遇大敵則孰肯奮耶國朝著令禁軍將校之有過則從中覆當施之於平居無事之時今邊防用人逾數十萬將不峻法何以禦之哉

黑風晝晦

申詔中外言事

先是已下詔求直言羣下猶未有所獻故也

其後陜西都轉運使龎籍上言連年災異天久不雨臣謂弭災消禍在朝廷自修比年費用奢廣出納不嚴內中須索旣多有司以憑由除破無緣鉤較虛實臣竊謂乘輿所用宮中所費宜取先朝爲則今宿師西鄙力戰重傷方復賞功而內官醫官樂官無功時享丰賜故天下指目謂之三官願少裁損無厚賚予専勵戰功外冦不足平也

王鬷陳執中張觀罷

初天聖中鬷使河北過眞定見曹瑋瑋謂曰君異日當柄用願畱意邊防鬷曰何以教之瑋曰吾聞趙徳明常使人易漢物不如意欲殺之元昊諫曰我戎人本從事鞍馬間而與漢易不急之物已非防又從而斬之失眾心不可徳明爲貰不殺吾使人覘元昊狀貌異常它日必爲邊患鬷時莫究所謂比再入樞宻元昊果叛上數問邊計不能對及劉平石元孫等敗議刺鄕兵久不決故三人及夏守贇皆以是罷樞宻

詔參政同議邊事

夏四月增募河北彊壯

從知制誥王拱辰之言也拱辰言契丹不畏官軍而畏土兵故有是命

五月張士遜致仕

本朝以宰相得謝者自士遜始先是詔揀輦官爲禁軍輦官千餘人遮兩府喧唱不遜士遜馬驚墜地中丞栁植請付有司鞫之時朝廷多事士遜無所補諫官韓琦上疏曰政事府豈養病坊耶士遜不安上章請老故罷未幾斬輦官二人配二十人揀爲禁軍如初詔

以呂夷簡爲平章事

初徙知越州範仲淹知永興軍未至又攺陜西都轉運使至是仲淹過闕上諭仲淹與夷簡釋憾仲淹頓首曰臣向所論國家事於夷簡何憾也

置陜西都部署兼經略安撫招討使

以知永興軍夏竦爲使範仲淹韓琦副之召夏守贇王守忠等赴闕仲淹疏言近邊城寨有五七分之備而闗中之備無二三分若昊賊深入乘闗中之虛或東阻潼闗隔兩川貢賦則朝廷不得髙枕矣爲今之計莫若且嚴戒邊城使持久可守實其闗內使無虛可乘若冦至使邊城淸野不與大戰闗中稍實豈敢深入旣不得大戰又不能深入二三年間彼自困弱此上防也又聞邊臣多請五路入討臣恐未可輕舉太宗朝以宿將精兵而西討艱難終未收復況今承平嵗久無宿將精兵一旦興深入之謀臣謂國之安危未可知也惟陛下圖之

鄜延路鈐轄張亢上言今每路總管鈐轄都監多至十四五員權均勢敵不相統制凡有論議互執不同請別創使處分所貴事出於一又請逐路以馬步軍萬人擇才位兼髙者爲總領以下爲三將賊小入則一將出大入則大將出又量賊數多少使鄰路出兵而應接之此所謂常山蛇也又諸路騎兵不能馳險計其芻粟一馬之費可養步軍五人馬不髙者宜遣還坊監止畱十之二以步人代之又用兵以來屢出無功一旦更議五路深入臣竊以爲未可後多施用者

仲淹辟歐陽修掌書記修以親爲辭且曰今世所謂四六者非修所好兼此末事有不修而能者又曰古人所與成事者必有國士共之非惟在上者以知人爲難士𨿽貧賤以身許人固亦未易欲其盡死必深相知知之不盡士不爲用今奇怪豪俊之士往往已防收擇顧用之如何爾然尙慮山林艸莽有挺特知義慷慨自重之士未得出門下也宜少思焉修尋除祕閣校勘

元昊冦邊

陷塞門安逺箏寨寨主王繼元蔡沂等死之

時著作佐郎張方平上平戎十防大略以爲宜屯重兵河東示以形勢賊入冦必自延渭而興州巢穴之守必虛我師自麟府渡河不十日可至此所謂攻其所必救形格勢禁之道也宰臣呂夷簡見之謂知樞密宋綬曰大科得人矣

六月增募河陜京東西鄕弓手彊壯

初陜西河北有神銳忠勇及鄕弓手彊壯而神銳忠勇已廢至是詔二路選補增廣其數倂及諸路焉河東都轉運使楊偕言方今兵不爲少茍多而不練則其勢易以敗又困國而難供時論者惟務多兵而偕之論如此

尋詔河北河東路彊壯陜西京東西路新置弓手皆以二十五人爲置押官四團爲都置正副都頭各一人五都爲指揮置指揮使各以階級伏事二十系籍六十免取家人或它戶代之聴私置弓弩每嵗十月後正月前分番上州教閱半月卽遣歸農或遇非時勾集守城及捕盜日給糧二升嵗正月縣以簿上州州以籍奏兵部按舉不如法者

秋八月禁以金箔飾佛像

以範仲淹兼知延州

先是詔分邊兵部署領萬人鈐轄五千人都監領三千人有冦則官卑者先出仲淹曰不量賊眾寡而出戰以官爲先後取敗之道也乃分州兵爲六將將三千人分部教之量賊眾寡使更出禦賊賊不敢犯旣而諸邊取法焉賊相戒曰無以延州爲意今小範老子腹中自有數萬甲兵不比大範老子可欺也大範蓋指雍云

都監周美請於仲淹曰賊新得志其勢必復來金明當邊衝我之蔽也今不亟修將遂失之仲淹因屬美復城如故數日賊果來其眾數萬薄金明陣於延安城北三十里美領眾二千力戰會暮不見援兵乃徙軍止北多設疑兵賊望見以爲救至卽引去時諸將多不利美十餘戰平族帳二百焚其寨二十復故城堡甚眾

九月河決滑州

以葉淸臣爲三司使

中書進擬三司使淸臣不在選上謂淸臣才可用遂命之淸臣奏編前後詔勅使吏不能欺簿帳之叢冗者一切刪去內東門禦廚皆內侍領之凡所呼索有司不敢問乃爲合同以檢其出入

定禁衛儀制

初三駕皆以待禮事而近出止用常從以行惟前有駕頭後擁繖扇而已議者以爲近於簡略於是參知政事宋庠言漢魏有大小法駕之儀至唐又分殿中諸衛黃麾等仗國朝承五代簡略鳴鑾遊豫儀衛寡薄頗同藩鎭宜委近臣討繹於三駕諸仗酌取其中稍增儀物詔禮院與兩制詳定遂增淸道馬及騎而執防罼徒而執哥舒與前後牙門旗等物又禁乘樓下瞰垂簾外蔽頗著於令其後亦寖弛云

元昊冦邊

冦鎭戎軍三川寨都巡檢楊保吉等死之又陷幹溝等三堡韓琦卽命任福攻白豹城克之

置奉宸庫

在延福內舊名宜聖殿等五庫今合爲一

築靑澗城

初寨門承平諸寨旣廢延州東路無復籓籬鄜州判官種世衡請營故寛州州西南直延安二百里當冦衝右捍延安左可致河東粟北可圖銀夏範仲淹然之奏用其防詔世衡卽廢壘興築壘近寇寇屢出爭世衡且戰且城之初苦無水鑿地百五十尺至石而不及泉工以爲不可穿世衡命屑石一畚酬百金卒得甘泉城成賜今名遷世衡內殿崇班知城事開營田三千頃募商貸以本錢使通貨得利城遂富實間出行部族慰勞酋長或與所服帶會客飲有得寇事來告者卽與飲器由是屬羌皆樂爲用因命世衡兼鄜延都監尋又請募土兵別爲一軍從之世衡放子也

冬十月詔內降許執奏

上性寛仁宗戚近幸有求內降者或不能違乃詔有內降升遷者許執奏

制調兵銅符木契

端明殿學士李淑所定也銅符木契傳信牌銅符刻曰某處發兵飾以虎豹而中分之右畱樞宻院左降總管掌之凡發兵五千人以下一虎一豹符以上用雙虎雙豹符命使者賫宣同下勘畢卽發兵復緘右符以還木契題曰某處契中剖之上畱總管下付州軍城寨掌之總管發兵遣指使賫牒同往驗合卽發兵復緘上契以還傳信牌中爲槽藏筆墨紙每臨陣傳命主將書以報兵官兵官復書事宜而還明年冬有詔罷之

浙東軍叛討平之

浙東軍士鄂鄰等殺巡檢使張懷信聚兵剽刼湖南福建廣南諸州縣逃入海懷信內臣性苛虐眾號張列挈鄰等積怨忿作亂明年獲鄰於占城國戮之

十二月置神禦庫

直祕閣趙希言奏據古僖順二祖當遷國家道觀佛寺並建別殿以奉神禦豈若每主爲一廟一寢更立祧廟逐室各題廟號同判太常寺宋祁言周制有寢有廟以象前有廟後有寢也廟藏神主寢藏衣冠至秦乃出寢於墓側故陵上更稱寢殿今宗廟無寢蓋本於玆荀卿王肅等皆雲天子七廟僖祖至眞宗方及六世不應別立祧廟自周漢每常自立廟晉宋以來多同殿異室國朝以七室代七廟相承已久不可輕攺自是室題廟號如希言所陳又建神禦庫於宗正寺南

命涇原鄜延路討元昊

命以正月上旬出兵自元昊冦鎭戎官軍不利有詔責夏竦於是竦上攻守防令副使韓琦判官尹洙取決於朝廷宰臣呂夷簡欲用攻防樞宻副使杜衍以爲僥幸出師非萬全計爭議久之上命用攻防故有是詔於是衍求罷不許

知延州範仲淹言正月起兵塞外雨雪大寒暴露僵僕我師可憂萬有一失噬臍何及春深漸暖方賊馬瘦人饑其勢易制此得天時之便又可以擾其耕作且元昊謂國家太平忘戰邊城無備是以恣其桀驁今備邊漸飭賊至則擊願許臣稍以恩信示之或可招納不然臣恐情意阻隔偃兵無期若用臣策嵗月無效徐圖舉兵先取綏宥據其要害屯兵營田爲持久之計則橫山人戶必掣旗來歸拓疆禦冦莫此之利上用其議於是仲淹固守鄜延

館閣校勘歐陽修上書曰自元昊叛逆三十萬之兵食於西者二嵗矣又有十四五萬之鄕兵不耕而自食其民自古未有四五十萬之兵連年仰食而國力不困也夫兵攻守而已然皆以財用爲彊弱臣謂通漕運盡地力商賈三術並濟則財用足而兵可久以守以攻惟上所使謹上便宜三事一曰通漕運漢唐都雍天下之物皆可西至也隋漕闗東之粟至渭南然尙有三門之險自唐裴耀卿於三門東西置倉開山路十八里爲陸運以避其險嵗運二三百萬劉晏遵耀卿之路悉漕江淮之米以實闗西今江淮之米歳入於汴者六百萬石誠能分一二百萬石以給闗西浚治汴渠使運不阻然後按求耀卿之迹不憚十許裏陸運之勞則河漕通而物可致以紓闗西之困此水運之利也漢髙祖自南陽而入武闗臣常至南陽問其路云自鄧西北至永興六七百里小商賈往往行此今誠能按求而通之沿漢十二州之物皆漕而頓之南陽爲輕車置十五六鋪而逓之入闗前日陛下賜禁帑錢十萬以給西用而道逺逾年不至豈若較南陽之旁郡度其道裏入於武闗以至京師近逺等者皆使輸於闗西京師有不足則以禁帑出賜有司者代而充用此陸運之利也其二曰盡地利自京以西地之不辟者不知其數今河東河北闗西之鄕兵此猶有用若京東西者平居不足以備盜而水旱適足以爲災其尢可患者京西素貧之地非有山澤之饒民惟力農是仰今三夫之家一人五夫之家二人爲遊手凡十八九州以少言之尙可四五萬人不耕而食誠能驅之使耕其棄地官貸其種嵗入與之中分如民之法則民之願耕者眾矣且鄕兵本農也籍而爲兵遂棄其業今承其去農不久尙可驅還田畝使不得羣遊飲博以爲父兄之患此民之願也三曰商賈夫興利廣而上難専必與下共之然後通流而不滯今議者方欲奪商賈之利一歸於公上而専之故每一變法一嵗之間所損數百萬是欲専而反損今爲國之利多者茶與鹽爾茶自變法以來商賈不復一嵗之失數年莫補所在積朽棄而焚之議者屢言三說之法爲便誠能復之使商賈有利而通行則上下濟矣解池之鹽積若山阜今宜暫下其價先爲令曰三年將復舊價則貪利者爭先而湊矣夫茶者生於山而無窮鹽者出於水而不竭二物之所以貴者以能資國之錢幣爾今不散而積之是惜朽壌也夫何用哉

巴蜀江淛饑

越明年春遣翰林學士王堯臣等十六人分路體量安撫

旌隱士

是嵗賜永興軍艸澤髙懌號安業處士後間有不錄

辛巳慶曆元年春正月元昊請和

元昊遣塞門寨主髙延徳還延州令見知州範仲淹約和仲淹不聞之朝廷乃自爲書遺元昊諭以禍福於是韓琦聞之謂人曰是知我欲大舉而爲欵兵之計不然懈我邊防又將入冦時走馬承受崔宣亦以賊請和事奏上謂輔臣曰賊多詭計欲懈我師爾乃詔逐路益嚴備之

二月冦渭州

韓琦命任福等禦於好水川戰敗福及耿傳桑懌王珪武英等並死之將佐軍士死者六千餘初夏竦令尹洙趍延州與範仲淹議出兵而仲淹固執前奏竦又上言兩路協力尙恐未能挫敵而仲淹卻以牽制爲名止欲委涇原之師以嘗冦正墮賊計詔以竦奏示仲淹龎籍亦言臣度朝議以屯兵已久上費國力欲決於攻取或且汰去冗兵只畱精銳在邊則數少而費寛然後乘釁大舉庶有萬全之策陜西經略判言田況亦言兩路大舉必招大悔其不可者有七乞召大臣定議但令嚴邊備不必先有輕舉乃罷出師至是元昊入冦琦徑趍鎭戎軍出兵萬八千人召環慶副總管任福至涇原計事使將以擊賊涇原駐泊桑懌爲先鋒鈐轄朱觀及都監武英王珪繼之將作監丞耿傳參行營軍事琦授方略令倂兵合勢自懷逺城趍得勝寨出賊之後未可戰則據險設伏待其歸擊之福違約束自引輕騎數十趍懷逺城與賊戰於張家堡之南斬首數百賊佯北懌引騎趨之福踵其後暮屯好水川英及觀屯籠洛川相距隔山五里約明日會兵川口不使賊得逸去諜者傳賊兵少故福等悉力逐之不知賊之誘也路旣逺糧不繼遂力戰死之方元昊傾國入冦而福所統者皆非素撫之兵臨敵受命法制不立旣又分出趨利故至甚敗奏聞上嗟悼之皆贈官有差福之敗也琦卽上章自劾孫沔等請削琦官會夏竦奏琦嘗以檄戒福貪利輕進上知福違節制取敗罪不専在琦手詔慰撫之尋乃奪琦使權徙知秦州

福之敗士好議論者多咎其喪師陜西經略判官尹洙作憫忠一篇曰甚哉世人謀其身之周也山外之戰諸將以力死明白不可欺或者咎其失計且不與其死也忠義世之所髙死人之所難以甚難之節而負至髙之名茍與之則已當蹈之矣惡所以謀其身者哉善謀身者則非之以喪兵沮威𨿽死吾弗與然後享其富保其身爲無愧爲身之計豈不周乎冦讐在境兵師在行欲必生以保功難乎哉嗚呼喪兵以取死豈諸將心耶亦不幸而已爲國家者無使謀身者終其幸死義者重不幸則節士勸矣又作辧誣一篇曰山外之役耿傳死於陣人或誣曰傳督諸將輕進使與大敵卒遇賊傳致也後得傳與諸將書戒且持重慮爲彼誘此豈督諸將進耶宋興八十載文吏死軍事者或以城守之責或不幸與禍會其死義一也至如臨大敵不懾與驍雄之士爭致其命如傳比者亦鮮悲夫謀旣不用又後之死猶不免於誣者豈喜於立異耶豈惡夫爲忠耶

募京東西等九路宣毅軍

京東西河東北江淮荊浙福建九路大州二營水州一營爲就糧禁軍合十萬餘人

知院張方平言其不便以爲去嵗初降勅命點差彊壯弓手之時民間喧然皆言此時差點𨿽以彊壯弓手爲名實欲黜補軍籍敕防屢下丁寧再三諭以朝廷點差之意只要各防鄕閭必不起從徵戍郡縣多方安輯民猶猜嘩及經去冬教習尋放歸業鄕閭竊語方以少定然名在弓手之籍者居常心恐不自安每聞一使出行州縣輒相扇動謂來調發今此命忽下果如所料命令無復可信凡再疏不報

京師雨藥

夏五月嚴銅錢出界法

一貫以上爲首者死

宋庠罷

先是呂夷簡當國同列不敢預事惟諾書紙尾而已庠爲參知政事數與爭論夷簡不恱上顧庠頗厚夷簡忌之巧求所以中庠者未得及範仲淹擅通書元昊又焚其報夷簡從容謂庠曰人臣無外交希文何敢如此庠以夷簡誠深罪仲淹也他日於上前議其事庠遽請斬仲淹樞宻副使杜衍力言其不可庠謂夷簡必助已而夷簡終無一言上問夷簡夷簡徐曰杜衍之言是也止可薄責而已上從之庠遂倉皇失措論者喧然皆咎庠然不知實爲夷簡所賣也遂罷

以富弼知制誥

初內侍劉從願妻遂國夫人王氏以罪奪封至是復命之弼繳還詞頭封命遂寢唐制惟給事中得封還詔書而舍人繳詞頭蓋自弼始

六月以範雍知永興軍

初命夏竦判永興又以陳執中知永興及兩人分出按邊而領府事猶如故乃復使雍守京兆於是一府三守分吏奔趍往來不勝其擾自昔未嘗有也雍卒於慶曆六年諡曰忠獻雍爲治尙恕好謀而少成然知人喜薦士後多至公卿者守延安時狄靑爲小校坐法當斬雍貸之

詔西邊嚴備

初陜西經略判官田況上兵防十四事略曰內帑之積祖宗本爲用兵臣願朝廷發內帑之財募陜西河東彊壯之民五七萬屯鄜延環慶涇原三路甫及防秋則以逐路弓手分守城寨而參以正兵每路及五六萬人軍气自振必曰募民則眾情不安增邊戍則大費不贍此循常之論也且出財選募非同差點必有樂爲用者又曰好水川之戰任福爲大將不能指揮乃自率一隊前當劇鋒勢窮而陷忠𨿽可憫然其才止一卒之用欲矯此獘在乎峻大將之權如葛懷敏爲鄜延總管張亢爲鈐轄乃平牒往來動皆鈞禮韓琦範仲淹爲經略副使葛懷敏見之禮容甚慢上下姑息三軍何所法耶又曰賊將伊哷剛朗淩裕勒且之徒分廂主兵皆近漢界出入從者不過一二人若能陰募死士陷胸碎首去賊之手足但朝廷不惜美官重祿則功豈難圖又曰環慶屬戶未經殘破若綏禦有術可得精兵數萬請以養兵萬人一嵗之費爲招撫之具則無不濟自來屬戶販靑白鹽以求厚利令一切禁絕之無以資其生太宗朝鄭文寶言禁白鹽以困邊賊可不戰而屈人兵詔市之者皆死其法紀甚眾內屬萬餘帳歸繼遷命錢若水馳傳視之因復舊制戎人始附今若寛鹽禁則屬戶無不得其用且國家通嘉勒斯賚誘以爲用賜帛二萬促其出師終無實報招撫屬戶不猶愈於彼乎又曰昊賊擾邊以來淮上兵踴躍爭先而其請給不及東軍之下者若優加特支或定南郊賞例以激其心則立功不在東軍之後矣又曰戍邊之兵軍額髙者無如龍衛聞有不能披甲上馬者況驍勝云武二騎之類挽弓不過五六斗請宻益步兵而減騎軍以一騎軍之費可贍步軍二人又寛市馬之煩擾違害就利莫善於玆又曰西賊至諸寨不出戰皆以軍法從事使趙奢李牧周亞夫授任於今必獲罪矣今若遇冦大至且堅壁以守賊若不多而怯懦不追並行誅之又曰任福在慶州蕃漢信服一旦徙涇原適值賊至將校都不識面勢不得不陷今請諸路將佐非大故毋得輕易庶責其成功又曰中國器用非戎狄可及今賊甲皆冷鍜而堅滑光瑩非勁弩可入豈中國技巧不如一小羌乎由彼専而精我慢而略故也今請下逐處悉令工匠冷砧打造純鋼甲鏃發赴緣邊上嘉納之

陜西體量安撫王堯臣言陜西兵二十萬而分屯四路然可戰者止十萬賊每由一路入冦常數倍官軍故三至而三勝涇原最當要害請益兵三萬人一萬屯涇州以控闗中二萬屯渭州以制山外又於環慶秦三州各益萬人如此則賊不敢輕出而犯寨也又言韓琦範仲淹皆忠義智勇不當置之散地又請結塞下屬羌使之自將出境破蕩生戶以弱其勢又宋庠先請治函谷闗樓櫓闗中大恐堯臣極陳其不可乃詔毀之

秋七月置萬勝軍

凡二十指揮選神勇宣武虎翼軍之在營者爲之初名神捷後攺萬勝

元昊冦邊

先圍麟州遂陷寧逺寨寨主王世亶等死之復攻府州不能克圍丰州逾月城陷知州王餘慶等死之朝廷遣張元管勾麟府路軍馬收兵擊賊大破之然賊自是攻城掠野不已時校張岊等戰比有功名振一軍卒皆不至顯官

八月括河北馬

緣邊七州軍免括

九月令河東鑄大鐵錢

從範雍之請也初令陜西行鐵錢未幾倂河東亦行之

增江湖路鹽酒價

於是嵗增課三十萬六千餘緡

復義倉

自幹徳初置義倉未久而罷明道三年詔復之不果景祐中王琪上疏引隋唐故事請復置仍令五等以上戶計正稅二防輸一升貯之事下有司議者多異同而止至是琪復上其議上納之已而眾論紛然以爲不便遂詔第令上三等戶輸粟尋復罷之

冬十月修河北城池

罷都部署分四路置使

兼經略安撫招討使以知秦州韓琦渭州王防慶州範仲淹延州龎籍分領秦鳳涇原環慶鄜延四路先是夏竦陳執中同節制陜西議論多不合又久無功知諌院張方平言竦爲四路統帥空國事邊於玆三嵗師惟不出出則致敗冦惟不來來必殘蕩安有擁握大眾至於覆軍殺將而曰我不與知是安用爲統帥也於是移竦判河東執中知陜州分陜西爲四路令琦等領之

初元昊反陰誘屬羌爲助環慶酋長六百餘人約與賊爲鄕道後𨿽首露猶懷去就仲淹至部卽奏行邊以詔書犒賞諸羌閱其人馬與立條約諸羌受命恱服自是始爲漢用

慶州之西北有寨當復橋川口深在賊腰中仲淹城之詔賜名大順與白豹金湯皆截然屹立環慶冦盜少矣

時延州金明等寨及五龍川已破陷邊民焚掠幾盡籍至州葺治之戍卒十餘萬未有壁壘散處城中畏籍無敢逃去金明西北有橋子谷冦出入之隘道籍乃令指揮使狄靑領萬餘人築招安寨於谷旁卻賊數萬募民耕植得粟以濟軍又襲取承平寨又築龍安寨悉取冦所據故地凡築十一城

置陜西營田務

仍令總管轉運並兼營田使

十一月置涇原弓弩手

置彊人弓弩手凡十指揮從部署司之請也

鑄鐵錢

令江饒池三州凡鑄三百萬緡備陜西邊費也

詔許延州招納元昊

先是知諌院張方平言元昊爲冦𨿽嘗得逞而絕俸賜禁闗市今賊中尺布直錢數百以此揣賊安得不困但其勢未能自通宜因郊赦特示招來願陛下計而行之上覽之大喜方平至中書見呂夷簡夷簡亦曰舍人有此言社稷之福也右正言吳育亦嘗上言天下久安人情翫習有議及邊防則謂之生事夏州久有人往來中國窺見朝廷有因循之勢遂發姦謀望陛下延對大臣討論闕政修節用愛民之經求調兵練將之防則一方小警不足慮也上嘉納之育繼又上疏言聖人之待外臣羈縻而已況夷狄之性喜事剽急因而僞遁以致王師武夫貪功或蹈詐僞之機今當堅壁淸野以挫其鋒而徐觀其勢時羣臣爭言小醜可卽誅滅育獨建言元昊名爲藩臣其尺賦斗租不入縣官窮漠之外服叛不常且已僭輿服誇示酋豪勢必不能自削宜援國初江南故事稍易其名可以順撫而收之

越明年正月範仲淹亦上言自西戎犯邊議攻者謂守則示弱議守者謂攻則速禍今臣思之乃知攻有利害守有安危蓋攻其逺者則害必至攻其近者其利必隨守以土兵則安守以東兵則危今覩赦文謂彼無騷動則我不侵掠臣願朝廷於守防之外更備攻術寧有備而不行豈當行而無備也自古兵馬精勁西戎之所長金帛丰富中國之所有禮義不可化干戈不可取則當任其所有勝其所長臣前知越州嵗納稅絹三千萬儻以啖戎是費一郡之入而息天下之獘也詔下陜西諸路帥司參議

丙寅郊

十二月置陜西防塞軍

除見充保毅彊壯人弓箭手外別置季一閱外有警調集卽廩給之毋出本路後韓琦奏罷之

定資政殿學士員

大學士二員以舊相罷免者爲之學士三員從梁適請也

慶曆二年春正月復京師鹽法

用三司使姚仲孫之請也自元昊反軍興用度不足因聴並邊入中芻粟予劵趍京師貨務受錢若金銀入中它貨與劵償以池鹽由是羽毛筋角之類一切以鹽易之猾商貪人與吏爲姦虛費池鹽不可勝計鹽直益賤販者不行於是仲孫與範宗傑爲制置解鹽使往經度之詔復京師法凡商人以虛估受券及已受鹽未鬻者皆計直輸虧官錢內地州軍民間鹽悉收市入官爲置場增價而出之復禁永興軍等十一州通商官自輦運以衙前主之仍禁私鹽入蜀置折博務於永興鳳翔聴人入錢及蜀貨易鹽趍蜀中以貨

二月詔北邊嚴備

知保州王果言聞契丹與元昊相結將謀興師請豫爲備故也

置兩河義勇陜西保捷等軍

詔河北諸州彊壯自三月後並赴州閱習委知州擇其彊勁者刺手皆爲義勇軍不願者釋之而存其籍以備守葺城池自是彊壯寢廢矣詔始下人情洶洶乃詔河北轉運使李昭述安撫之日行數捨開諭父老眾始安焉

逾月又詔河東選鄕弓手有武勇者不刺面爲義勇指揮陜西弓手刺面爲保捷指揮

尋又詔刺環慶路保毅彊兵爲軍時知渭州王防亦請刺本路弓箭手三萬人爲軍從之

冬十一月從韓琦之請刺陜西秦鳳路義勇爲保捷軍凡一百八十五指揮秦州旣刺保捷又增收保毅及三千人凡諸州保毅軍總六千五百餘人爲指揮三十一而河北河東陜西選彊壯抄民丁爲義勇河北總十八萬九千人河東總七萬七千人陜西至治平初總十五萬六千人

親試舉人

賜楊寘以下四百餘人及第出身有差寘初試國子監禮部皆第一及是上臨軒詹封見姓名喜動於色曰楊寘也公卿相賀爲得人後竟未霑祿而卒先是知制誥富弼言省試有二長殿試有三短唐武后時始有殿試此何足法請自今止令南省放榜必恐恩歸有司則宜引於殿庭然後賜第則與殿庭無異矣詔罷殿試而學士王堯臣等多言其隳故事乃詔且如舊

契丹使來求闗南地

契丹遣其臣蕭英劉六符來求石晉所割瓦橋闗十縣其書略曰李元昊於北朝爲甥舅之親設罪合致討曷不以一介爲報況營築長堤塡塞隘路歸決塘水添置邊軍旣稔猜疑慮隳信睦倘思久好共遣疑懷以晉陽舊附之區闗南元割之縣見歸敝國共康黎元初有涿州進士梁濟世嘗主文書遼帳下一日得罪來歸言彼將有割地之請又知雄州杜推序亦先得其事以聞至是上發書示輔臣色皆不動六符亦疑其書之先漏

時朝廷歷選可報使者命知制誥富弼爲接伴弼入對便殿叩頭曰主憂臣辱臣不敢愛其死上爲動色北使入境遣使慰勞英托足疾不拜弼曰吾嘗使北臥病車中聞命輒起拜使至而君不起此何禮也英矍然起拜弼察其心自以爲先違盟約懼事變乃與之開懷盡言冀以鉤得其情二人遂無隱謂弼曰事可從從之不則更以事塞之勿失舊好也由是朝廷悉知彼情時中丞賈昌朝充館伴使六符謂昌朝曰塘濼何爲者耶一葦可航投鞭可平不然決其堤十萬土囊遂可路矣上以問知制誥王拱辰對曰兵事尙詭彼誠有謀不應與語乃六符誇言爾設險守國先王不廢而祖宗所以限敵騎也時朝議欲許宗室女與其子或增嵗遺獨弼以許婚爲不可乃以弼爲樞宻直學士辭不受

夏四月議省冗費

時西兵不解財用益屈張方平屢乞選官與三司較國用嵗計之數量入以爲出參究利害之原剗革因循之獘大略謂今聚師境上調發寖廣倚於經入則財不給加以橫斂則人不堪捄玆交急特在陛下身先率下惟事事得其撙節而已又曰夫減省所爲者自下而議上則於體不順由上以率下則於名爲正上乃詔內侍以先帝及先聖初籍較近嵗禁中用度增損外則命中丞賈昌朝諫官田況張方平等與三司議議者尋減皇后宗室婦郊賜之半又詔皇后嬪禦進奉乾元節回賜權罷於是皇后嬪禦各上俸錢以助軍費宗室刺史以上亦納公使錢之半荊王元儼盡納公使錢詔以半給之

富弼使契丹

報書略曰元昊狡謀狂僭向議討除已嘗達復夫築堤埭開陂澤蓋霖潦衍溢當致繕防閱集兵夫蓋邊臣常職彼此何疑遽興請地之言殊匪載書之約時宰相呂夷簡任事人莫敢抗弼數侵之又論駁其所黨吏益以爲恨欲因事罪弼於是集賢校理歐陽修引顏眞卿使希烈事奏畱不報而弼受命不少辭以供備使張茂實副之

初遼書曰太宗無名之師直抵燕薊一時莫知所答王拱辰獨請間曰河東之役本誅僭僞契丹遣使行在致誠矣已而冦石嶺闗潛假兵以擾我太宗怒其反覆旣平繼元遂下令北徵安得謂之無名上喜曰事本末乃如此因諭執政曰非拱辰詳識故事卒難答也

初劉六符之來上命沔北都轉運使李昭述城澶州而以治隄爲名調兵農八萬六符過之以爲眞治隄也及還而城已就六符甚駭焉

詔三館言事

仍許請對於是集賢校理歐陽修上疏略言自古王者之治天下𨿽有憂勤之心而不知治理之要則心愈勞而事愈乖𨿽有納諫之明而無力行之果斷則言愈多而聴愈惑又曰當今所最闕者不過曰無兵也無將也無財用也無禦戎之道也無可任之臣也而臣謂今皆有之國家創業之初四方割據中國地狹兵民不多惟善用之故不覺其少豈如今日承平盡有天下之富彊人眾物盛十倍國初故臣敢曰有兵有將有財用有禦戎之防有可任之臣然陛下皆不得而用者朝廷有三大獘故也何謂三大獘一曰不謹號令二曰不明賞罰三曰不責功實夫言多變而不信令頻攺則難從今出令之初不加審謹行之未久尋又更張以不信之言行難從之令故每有處置之事州縣知朝廷未是一定之命則官吏咸相謂曰且未要行不久必須更攺或曰備禮行下略與應破指揮旦夕之間果然又變此不謹號令之獘也古今用人之法不過賞罰而已然賞及無功則恩不足勸罰失有罪則威無所懼𨿽有人不可用矣用兵以來賞罰之際是非莫分大將以無功而依舊居官偏禆畏懦逗畱法皆當斬或暫貶而尋遷或不貶而依舊所謂賞不足勸罰無所懼如此而欲用人其可得乎此不明賞罰之獘也兵動以來處置之事不少然多有名無實新兵多是老弱小懦之人兵額空多可用者少所在數習又無訓齊精練之術此有點兵之虛名而無得兵之實效有教兵之虛名而無訓兵之實效也諸州所造器械數不少矣工作之際已勞民力運輦搬送久苦道路而鐵刃不剛筋膠不固長短小大多不中度此又有器械之虛名而無器械之實用也以艸艸之法教老弱之兵執鈍折不堪之器械百戰百敗理在不疑臨事而悟何可及乎故事無大小悉皆鹵莽此不責功實之獘也萬事未可盡言請先言其大者五事其一曰兵臣聞攻人之謀不以力用兵鬭智不鬭多前代用兵之人多者常敗少者常勝況於外域尢難以力爭只可以計取故善用兵者以少而爲多不善用兵者𨿽多愈少今沿邊之兵不下七八十萬然訓練不精又有老弱虛數十人不當一人是七八十萬之兵不得七八萬人之用若精加訓練去其老弱七八十萬可得四五十萬今不思實效但務添多耗國耗民遷延日月賊𨿽不至天下已困二曰將臣聞古語將相無種故或出於卒伍或出於奴僕或出於盜賊惟能不次而用之乃爲名將爾今求將之意𨿽切選將之路太狹願革去舊獘奮然精求豪傑之士不須限以下位知略之人不必試以弓馬山林之傑不必薄其貧賤陛下以非常之禮待人人臣亦將以非常之效報國又何患於無將哉三曰財用臣又聞善治病者必醫其受病之處善救獘者必塞起獘之原今天下財用困乏其獘安在起於兵興而費大也昔漢武帝好窮兵用盡累世之財當時耀兵單於臺不過十八萬尙能困其國力況今日七八十萬連四年而不解所以罄天地之所生竭萬民之膏血而用不足也今𨿽有智者物不能增而計無所出矣惟有減冗兵之虛費練精兵而速戰功成兵罷自然足矣其四曰禦戎之防臣又聞兵法曰上兵伐謀其次伐交北國通好僅四十年不敢妄動今一旦發其狂謀者其意有在蓋見中國頻爲元昊所敗故各啟其貪心伺隙而動爾今督勵諸將選兵秣馬疾入西界但能痛攻昊賊一陣則吾軍威大振而彼計沮矣此所謂上兵伐謀者也今論者皆知西北欲倂二國之力窺我河北陜西若使二國並冦則難以力支今若我先擊敗一國則其勢減半不能獨舉此兵法所謂伐交者也茍失此時而使二國先來則吾無防矣五曰可任之臣今文武常選之官盈於朝廷徧於天下其間非有材智之人陛下總治萬機之大旣不暇盡識其人固不能躬自進賢而退不肖執政大臣動循舊例又不敢進賢而退不肖審官吏部三班之職但掌文簿差除而已又不敢越次進賢而退不肖是上自天子下至有司無一人得進賢而退不肖所以賢愚混雜僥幸相容今議者或謂以舉子轉官爲進賢犯罪卽黜爲退不肖此不知其獘之深也大凡善惡之人各以類聚故好贓濫者各舉貪濁之人好財利者各舉謀求之人性庸懦者各舉不才之人守廉節者乃舉公幹之人朝廷不問是非但見舉主數足便與遷官則公幹者進矣貪濁者亦進矣不才者亦進矣混淆如此便可爲進賢之法乎方今黜責官吏豈有澄淸糾按之法哉惟犯贓之人因民論訴者乃能黜之耳夫旣舞弄文法而求財賄者亦彊黠之吏政事必由已出故𨿽誅剝豪民尙或不及貧弱至於不才之人不能主事眾胥羣吏共爲姦欺則民無貧富一時受獘以此而言則贓吏與不才之人爲害等耳今贓吏因事自敗者十不去一二至於不才之人上下共知而不問寛縱容姦其獘如此便可爲退不肖之法乎賢不肖旣無別則宜乎設官𨿽多而無人可用也臣願陛下明賞罰責功實則才不才皆列於前矣臣故曰五者皆有然陛下不得而用者爲有獘也

陞大名府爲北京

以程琳知府事兼畱守初景祐中範仲淹知開封建議城洛陽以備急難及契丹將渝盟言事者請從仲淹之請呂夷簡謂敵畏壯侮怯遽城洛陽亡以示威必長彼勢景徳之役非乘輿濟河則彼未易服也宜建都大名示將親徵以伐其謀詔旣下仲淹又言此可張虛聲耳未足恃也城洛陽旣寢又請速修京城議者多附仲淹議夷簡曰此囊瓦城郢計也使彼得渡河而固守京師天下殆矣故設備宜在河北卒建北京識者韙之仲淹疏略曰臣聞天有九閽帝居九重是以王者法天設險以安萬國也或曰京城王者之居髙城深池恐失其體臣聞後唐末契丹以四十萬眾送石祖入朝而京師無備閔宗遂亡石晉時叛臣張彥澤引契丹犯闕而京師無備少主乃陷此無備而亡何言其失體哉至於西洛帝王之宅太祖營修蓋意在子孫表裏山河應接東京之事勢連屬闗陜之形勝又河陽據大川之險當河東之會要爲西洛之北門又長安自古興王之都天下勝地皆願朝廷畱意常委才謀重臣預爲之備天下幸甚契丹旣就盟仲淹復上疏以爲朝廷未修東京而先修北都臣謂東京根本也北都枝葉也若將巡幸臣謂有可慮者五近代外夷爲京師之禍者數四矣不可不大爲之防

京東分東西路

分京東爲東西兩路以知靑州陳執中鄆州張觀兼領安撫使時契丹𨿽通使而所徴兵始大集幽州故河北京東益爲備也

以王徳用判定州

兼三路都部署徳用日教士卒習戰頃之士勇皆可用契丹遣人來覘或請捕收之徳用曰彼得其實以告是服人之兵以不戰也明日大閱於郊乃下令具糗糧聴吾鼓聲視吾旗所向覘者歸告北中謂漢兵將大入至是復議和兵乃解

申嚴銷金禁

自宮掖始

秋七月以呂夷簡兼判樞宻院章得象晏殊兼使殊仍加平章事

初富弼建議宰相兼樞宻使上曰軍國之務當悉歸中書樞宻非古官然未欲遽廢故止令中書同議樞宻院事及張方平請廢樞宻院上乃追用弼議而有是命議者以判名太重夷簡亦不敢當尋復使名

富弼再使契丹

先是弼至契丹與北人往反難論力拒其割地意及見遼主宗眞弼曰兩朝人主父子繼好垂四十年一旦求割地何也宗眞曰南朝違約塞鴈門增塘水治城隍籍民兵意將何爲羣臣請舉兵吾止之故遣使求地而已弼曰北朝忘章聖皇帝之大徳乎澶淵之役若從諸將言北兵無一得脫者且與中國通好則主專其利而臣下無所獲若用兵則利歸於臣下而主受其禍故欲用兵者皆爲身謀非國計也宗眞驚曰何也弼曰晉末帝時中國狹小上下離叛故契丹全師獨克𨿽虜獲金幣充牣大臣之家而壯士健馬斃者大半此誰任其禍者今中國提封萬里精兵百萬號令修明中外一心北朝欲用兵能保其必勝乎曰不能弼曰勝負未可知借使必勝所亡士馬羣臣當之歟抑人主當之歟若通好不絕嵗幣盡歸人主臣下所得止奉使者嵗一二人耳羣臣何利焉宗眞大悟首肯者久之弼又曰塞雁門備元昊也塘水始於何承矩事在通好前地卑水聚勢不得不增城隍皆修舊民兵亦補其闕耳非違約也晉髙祖以盧龍一道賂契丹周世宗復伐取闗南皆異代事宋興已九十年若欲各求異代故地豈北朝利哉今主上命使臣有詞矣曰朕爲祖宗守國必不敢以其地與人北朝所欲不過利其租賦耳朕不欲因爭地多殺兩朝赤子故屈已增幣以代賦入若必欲得地是志在敗盟假此爲詞耳朕亦安得獨避用兵乎澶淵之盟天地鬼神豈可欺哉宗眞感悟遂欲求婚弼對婚姻易以生隙不若嵗幣之久也本朝長公主賫送不過十萬緡豈若嵗幣無窮之利宗眞曰而且歸矣再來當擇一事爲報宜遂以誓書來弼旣歸復命再同張茂實往聘詔弼艸答詔及誓書弼請增誓書三事毋廣開溏澱增屯兵騎容受叛亡錄副以行中使持誓書追至武彊授之時宰相呂夷簡害之弼私念三事前與遼約萬一書詞同異則無以反命乃宻啟觀之果如所料卽奏列其事先遣屬官蔡挺馳白執政上亟召對弼以禮物屬茂實疾馳至京師以晡入見一夕易書而行弼初奉使一女卒至是一男生皆不知得家書不發焚之曰徒亂人意

八月防制科武舉

錢明逸制舉入等易之子也

契丹使同富弼來修好

弼至契丹其主宗眞専欲增幣曰南朝遺我書當曰獻否則曰納弼爭不可宗眞曰厚幣遺我旣懼我矣何愛此爲吾擁兵而南得無禍乃國乎弼曰皇帝兼愛南北之民不忍使蹈鋒鏑故屈已增幣何名爲懼若不得已用兵當以曲直爲勝負非使臣所憂也宗眞曰勿固執古亦有之弼曰自古惟唐髙祖借兵於突厥故臣事之當時所遺或稱獻納則不可知其後頡利爲太宗所擒豈復有此禮哉彼知不可奪於是畱增幣誓書復使劉六符及耶律仁先以其國誓書來求獻納至闕弼奏曰臣昨力排之彼气折矣可勿許彼無能爲也時契丹誓書曰來書云聖章皇帝與昭聖皇帝誓書每嵗以絹二十萬疋銀十萬兩以助軍旅之費今以兩朝修睦三紀於玆闗南縣邑本朝傳守已久愧難依從每年更增絹十萬疋銀十萬兩恭惟二聖威靈在天顧玆纂承各當遵奉共循大體無介小嫌余依景徳統和兩朝誓書於是嵗增幣二十萬而朝廷國書卒用納字弼爭不能得

尋以弼爲翰林學士弼力辭不就職言於上曰增金帛與北和非臣本志也特以朝廷方討元昊未暇與彼角故不敢以死爭耳功於何有而敢受賞乎願陛下益修武備無忘國恥卒辭不拜遼旣復修和好有忌弼功髙妄指他事譛弼奉使不力乞斬於都市上𨿽不聴而弼深畏恐故每遷官輒力辭焉時契丹實顧惜盟好特爲虛聲以動中國中國方困西兵宰相呂夷簡等持之不堅許與過厚彼旣嵗得金帛五十萬因勒碑紀功擢劉六符爲顯官云

時識者欲以金帛啗契丹使攻元昊中丞賈昌朝曰契丹許我而有功則責報無窮且以我市於元昊昔尙結贊欲助唐討朱泚而陸贄以爲不可後乃知吐蕃陰與泚合今安知契丹計不出此耶乃上言太祖初有天下監唐末五代方鎭之盛盡收其權爲萬世利及太宗所命將帥多攀附舊臣而猶稟成算所向有功自此以來兵不復振西羌之叛驟擇將領士不素練戰必致敗此削方鎭之獘也且親舊恩幸已任軍職者出卽爲將帥素不曉兵而一旦付以十萬卒之命爲庸人驅之死地此用親舊恩幸之獘也臣謂守方鎭者宜無數易管軍之官宜授有功如楊崇勲李昭亮輩皆恩幸之人尙在邊任宜速選人代之此救獘之端也臣請復陳當今備邊六事一曰馭將帥今每命將帥錫與金帛鉅萬而無感恱者以例所當得也用兵之際須出非常然後可以動其心又陜西四路主將不専號令故動則必敗請今命將去疑貳推恩意爵賞威刑得便宜從事偏禆而下不聴令者以軍法論筦賦稅皆得用之二曰復土兵河東河北彊壯已定其法每鄕爲軍擇其才者籍記姓名而陜西弓箭手貪召募錢糧多刺爲兵今宜復其田疇安其廬舍使力耕死戰出爲邊用三曰訓營卒太祖下令諸軍食無肉衣無帛異時被甲鎧冒風霜無不一當百今營卒驕惰臨敵無勇又兵器不精宜以時教之使上下相援令之曰失一隊長則斬一隊何慮眾不爲用乎四曰制戎裔契丹近嵗兼用燕人治國建官一同中夏昊賊據河南列郡而行賞罰善於用人如嘉勒斯賚敏珠黙赫藏舒克女眞髙麗新羅等處舊皆通中國今爲二國隔絕可募人往使誘之來朝則二國必疑諸國而爲備則勢分五曰綏畨部請令沿邊知州皆帶安撫畨部之名務在招集擇其族盛而有勞者以爲酋帥如河東折氏髙氏之比庶可爲藩籬六曰明探候今西鄙刺事所遺不過數千錢但略訪境上道聴傳言塞命而已夫入萬死之地探索機會非有重賂厚賞肯自效乎願監藝祖任將之制邊城財用一切委之使募死力以爲覘候而望敵知來免陷兵之恥也書奏多施用之

閏月元昊冦邊

葛懷敏等死之先是元昊聲言入冦王防命懷敏等將兵禦之至瓦亭寨懷敏與諸將分兵屯鎭戎城而趙珣謂懷敏曰賊逺來宜速戰宜扼賊歸路固守鎭戎以便餉道懷敏不聴命諸將分四路趍定州寨賊毀橋斷其歸路四面圍之懷敏突圍走行至長城濠路已斷遂及曹莫等十四人皆遇害餘軍九千四百餘人馬六百餘匹悉陷於賊時韓質等領軍數千保蓮花堡劉湛等領軍一千保向家峽皆不赴援於是賊長驅直抵渭州幅員六七百里焚蕩廬舍屠掠居民而去邠涇以東皆固壘自守時天陰晦者十日人情慘沮範仲淹自將慶州兵來援知涇州滕宗諒大設牛酒迥橋於是士卒感發邊民稍安上聞之喜曰吾固知仲淹可用也自劉平敗於延州任福敗於鎭戎懷敏敗於渭州賊聲益震然所以復守巢穴者蓋鄜延路屯兵六萬八千環慶路五萬涇原路七萬秦鳳路二萬七千有以牽制之故也

冬十月詔卹陣亡將校

女口無依者養禁中

先是王仁嶼爲歸峽等州都巡檢使與蠻賊戰沒其子乞贈官中書以嵗久重於施行上曰死鋒鏑之下人之所難豈可以嵗月爲限乎乃加贈仁嶼爲崇儀使建州觀察使康繼英請以南郊所加恩回贈祖再遇一官上以其祖死事之臣仍優贈之

十一月復都部署兼招討等使

命仲淹及韓琦知延州龎籍並領之琦仲淹開府涇州文彥博帥秦鳳滕宗諒帥環慶張亢帥涇原皆從仲淹之請也上以涇原傷夷擬除彥博滑州移仲淹於涇原遣內侍諭防仲淹謝曰涇原重地臣不足以獨當此路願與韓琦同經略

初王堯臣安撫陜西歸請先備涇原時琦坐好水川兵敗徙秦州仲淹亦以擅復元昊書降耀州堯臣言二人者皆忠義智勇不當置之散地及葛懷敏敗上乃思其言復任二人爲統帥實自堯臣發之至是堯臣又言今琦仲淹籍旣總四路則四路當稟節制而尙帶經略使名者九人宜並罷之滕宗諒亦以爲言於是逐路帥臣罷兼副使

以孫復爲國子監直講

復隱於泰山學春秋著尊王發微郡人石介以下皆師之介旣爲學官語人曰孫先生非隱者也於是範仲淹富弼皆言復有經術故有是命復爲直講凡六年卒於嘉祐二年之冬復治春秋不惑傳注其言簡易明於諸侯大夫功罪以考時之盛衰而推見王道之治亂得經之本義爲多復惡胡瑗之爲人在太學常相避瑗治經不如復其教養諸生過之

九朝編年備要卷十一﹤史部﹐編年類﹐九朝編年備要﹥

欽定四庫全書

九朝編年備要卷十二

宋陳均撰

仁宗皇帝【起癸未慶曆三年止甲申慶曆四年】

癸未慶曆三年春正月置徳順軍

建渭州籠竿城爲之從王堯臣之議也堯臣再安撫陜西歸奏言鄜延環慶其地皆險固易守惟涇原爲戎人之衝今置帥府於涇州誠合事機因論禦戎之防其一鎭戎軍接賊界西北則有三川定川劉璠等寨皆漢蕭闗故地朝廷若謂葛懷敏之敗諸寨不足禦扞遂爲棄地則鎭戎爲孤壘矣其二渭州籠竿羊牧隆城靜邊得勝四寨內則爲渭州藩籬外則爲秦隴襟帶請建置爲軍擇路分都監一員知軍專提舉四寨其三原州西有路通環州與敏珠黙藏等族相接須擇武臣知環原二州相爲表裏使招輯蕃部其四儀州城才四五里三分軍民二分在外設若賊至居民必大遭剽掠亦宜預備其五涇州𨿽爲次邊然沿涇河大川道路平易當賊騎之衝此實近裏控扼之會其張村直入州路宜營作闗柵或斷爲長塹以遏奔衝其一路事勢如此望下韓琦範仲淹相度施行從之

初曹瑋開山外地置籠竿等四寨募弓箭手給田使耕戰自守其後將帥失撫禦稍侵奪之眾怨怒遂刼徳勝寨主姚貴閉城門叛堯臣適過境上作書射城中諭以禍福且發近兵討之吏白堯臣曰公奉使且歸報天子耳貴叛非公事也堯臣曰貴土豪頗得士心然初非叛者今不乘其未定速招降之後必生事爲朝廷患貴果出降堯臣爲申明約束如瑋之舊乃歸

錄唐狄仁傑後

元昊請納欵

初元昊黨有伊哷剛朗淩裕勒且三人皆有材謀剛朗淩卽旺榮也親信用事時邊臣多欲以謀間之會剛朗淩令朗黙特善沁瑪囊等三人詣知靑澗城種世衡請降以欵我師世衡知其詐曰不若因以爲間使監商稅有僧王光信者趫勇善射習知彼中山川道路世衡嘗使爲鄕導奏補官攺名嵩世衡爲蠟書遺剛朗淩遣言朗黙特等已至朝廷知王有向漢心命爲夏州節度使旌節已至趣其歸附以棗綴畫諭意剛朗淩得書大懼自所治執嵩歸元昊元昊頗疑其貳已不得還治所且錮嵩穽乃遣李文貴以剛朗淩防報世衡且言不達所遺書意豈欲通和乎世衡白龎籍籍疑其詐畱文貴靑澗城數月賊果大入敗懷敏於定川籍於是自靑澗城召李文貴至諭以禍福逆順縱使還報元昊得報乃出王嵩禮之甚厚使與文貴復以伊哷旺榮書來會朝廷厭兵且議招懷使籍報以書而謂旺榮爲太尉籍言太尉三公非陪臣所得稱使旺榮當之則元昊不可得臣矣今其書自謂寧令或謨寧令皆畨中官稱於義亡嫌至是元昊遣僞官賀從朂與文貴俱來稱男邦泥定國烏珠朗霄上書父大宋皇帝籍不敢以聞從朂曰子事父猶臣事君也若得至京師天子不許則更歸議之籍上言敵今辭禮浸順必有攺事中國之心請遣使者同往申諭之於是命梁適往延州與定議範仲淹韓琦言元昊如大言過望爲不攺僭號之請則有不可許者三如卑辭厚禮從烏珠之稱亦有大可防者三朝廷以其名分未正遣著作佐郎邵良佐與從朂至其國更議之

集賢校理余靖言挫北戎之气折西羌之銳不如不和最爲得防又曰必不得已而與貨財須作料錢公使名目使將靈鹽寧夏作兩鎭則賜予倍於往時而君臣名分不攺矣或欲速成和好而屈名分則天下共恥之𨿽彊兵在境有喪气而已矣

元昊尋遣使同良佐來所要請凡十一事其欲稱男而不爲臣猶執前議鹽鐵判官任顓爲館伴一切折以義辭屈而去命張子奭報使是冬元昊復遣其臣張延壽等繼來時元昊已稱臣而猶欲自賣買及以靑鹽通中國增嵗賜至三十萬詔惟許置場博易增賜五萬其議乃顓所上者

初右正言孫甫言與西人議和有四害契丹嘗使人諭之使臣中國今必恃功一也邊備復弛二也元昊得專力以制嘉勒斯賚三也朝廷始議更張救獘今茍和又復安逸四也願陛下熟圖之至是甫又言今日尢在預擇將帥夫擇將之術無他在於責大臣而已昔周世宗以秦鳳之亂命宰臣王溥擇將而得向拱旣成功而世宗謂溥曰平秦鳳卿之力也蓋自古良將多由輔臣薦用去嵗定川之敗陛下憂憤未已大臣乃言懷敏非材所致而邊事未足以煩聖念此實欺君之言且西戎爲邊患數年大臣不能選良將及其敗也則曰將帥非材以茍免其過豈非欺君之言乎責成之術不可更循前失今陜西兵官惟種世衡狄靑王信材勇可戰可守自余闇懦險貪者大臣不可謂不知也茍不知何以共謀國事旣知而更置惟在於速而議者或謂秦州有嘉勒斯賚之援賊必不敢入此又不料事機之甚也嘉勒斯賚自爲曹瑋所敗豈無怨心近嵗朝廷授以節制使圖元昊受命以來未嘗有一毫之效前月元昊破轄戩而嘉勒斯賚不敢出救旣不敢救其子況能爲秦州之援乎惟朝廷謹擇將帥而深圖之

二月立四門學【以士庶子弟爲生員】

三月呂夷簡罷

守司徒同議軍國大事先是夷簡數求罷陜西轉運孫沔上言祖宗有天下垂八十餘載未嘗以言廢人景祐以前紀綱未甚廢猶有感激進說之士觀今之政是可痛哭無一人爲陛下言者由宰相多忌而不用正人也夷簡在中書二十年三冠輔相言聴計行有宋得君一人而已未知何以爲陛下報夷簡意謂四方已寧百度已正欲因病默默而去無一言啟沃上心別白賢不肖𨿽盡南山之竹不足盡其罪也若薦賢材合公議𨿽失之於始猶得之於終猶可寛天下萬世之責茍遂容身不救前過以柔而易制者升爲腹背以姦而可使者保爲羽翼以諂佞爲君子以庸懦爲長者使之在廊廟布臺閣上惑聖明下害生靈是張禹不獨生於漢而李林甫復見於今也在陛下察之而已書聞上不加罪議者喜其直至是夷簡以久疾求去上嘗剪髭賜之和藥未幾有是命

增諫官員

命王素歐陽修知諫院余靖爲右正言諫院供職時陜西師老兵頓京東西盜起呂夷簡旣罷相上遂欲更天下獘事故增諫官員命素等爲之未幾蔡襄以詩賀素等言多勸激素等以其詩奏之遂命襄知諫院當時謂之四諫

夏四月以韓琦範仲淹爲樞宻副使

命鄭戩爲陜西四路都部署兼招討等使以代之琦仲淹以西事未寧凡五辭不許而後就道

富弼言天下之人皆謂朝廷進用大臣常在此日太平不難致然西冦未殄亦須借材若二人俱來或恐闕事羣論皆願召來一名使處於內一名就授副樞之命且令在邊表裏相應事無不集以臣愚亦謂此說甚當未幾諌官歐陽修亦言琦仲淹久在陜西備諳邊事是朝廷親信委任之人況二臣才識不類常人其所言所見之事不同常式陛下最宜加意訪問望時禦便殿特召琦等從容訪問使其盡陳西邊事宜合如何處置

杜衍爲樞宻使

初以樞宻使召夏竦於蔡州臺諌交章論竦在陜西畏懦茍且元昊嘗榜塞下得竦首予錢三千爲賊所輕如此會竦至國門言者益眾王拱辰對上極言上未省遽起拱辰引上裾畢其說前後言者合十八疏上乃罷竦歸本鎭而用衍代之

王堯臣爲三司使

堯臣始受命言於上曰今國與民皆獘矣在陛下任臣者如何請自擇僚屬上納其言於是辟張昷之杜杞十餘人爲副使判官後果以辧治聞是嵗堯臣取陜西河北河東三路未用兵前及用兵後嵗出入錢帛糧艸之數計之寶元元年未用兵陜西入一千九百七十萬出二千一百五十萬河北入二千一十萬出一千八百一十萬河東入一千三十萬出八百五十萬用兵後陜西入三千三百九十萬出三千三百六十萬河北入二千七百四十萬出二千五百五十萬河東入一千一百七十萬出一千三百萬又計京師出入金帛寶元元年入一千九百五十萬出二千八百八十萬是嵗郊祀故出入之數視常嵗爲多慶曆二年入二千九百二十萬出二千六百一十萬皆有奇

時入內都知張永和建議取民僦捨錢十之三以助軍費堯臣入對曰此衰世之事召怨而擕民唐徳宗所以致朱泚之亂也鹽鐵副使杜濰畏永和附會其說堯臣奏黜濰議乃定

堯臣爲三司使凡三年前使借內藏錢數百萬堯臣皆按籍還之而軍國之費猶沛然有餘益梓防三路轉運皆乞增鹽井課堯臣以上恩未嘗及逺人反牟取厚利適足以斂怨請罷之

呂夷簡歸第

蔡襄論之也防加司徒致仕初夷簡罷相以樞使召夏竦防代以杜衍同時進用富弼韓琦範仲淹在二府歐陽修等爲諫官於是國子監直講石介喜曰此盛徳事也歌頌吾職其可已乎乃作慶曆聖徳詩略曰皇帝龍興蹙然言曰予有大業實賴輔弼汝得象殊重謹防宻君仍相予笙鏞斯協昌朝儒者學問該洽汝貳二相庶績咸秩又曰惟仲淹弼一防一契天實賚予予其敢忽曰衍汝來汝予黃髮遂長樞府兵政無蹶予早識琦琦有奇骨可屬大事惇厚如勃又曰惟修惟靖立朝防防素相之後含中履潔並爲諌官正色在列眾賢之進如茅斯拔大姦之去如距斯脫予望太平日不逾浹詩所稱多一時名臣其言大姦蓋指竦也詩出孫復曰子禍始於此矣時仲淹琦適自陜西還朝道中得詩仲淹撫股謂琦曰爲此怪輩壊了事也琦曰天下事不可如此如此必壊時介出入大臣之門頗招賓客預政事人多指目介不自安求出通判濮州未赴卒

後上謂輔臣曰自昔小人多爲朋黨亦有君子之黨乎仲淹對曰臣在邊時見好戰者自爲黨而怯戰者亦自爲黨其在朝廷邪正之黨亦然惟聖心所察爾茍朋而爲善則於國家何害也竦銜介而仲淹等皆修素所厚善修言事一意徑行不以形迹嫌疑顧避竦因與其黨造爲黨論目衍仲淹及修爲黨人修乃作朋黨論上之略曰朋黨之說自古有之惟幸人君辧其君子小人而已又曰小人無朋惟君子則有之小人所好者利祿也所貪者財貨也當其同利之時暫相黨引以爲朋者僞也及其見利而爭先或利盡而交疎則反相賊害𨿽其兄弟親戚不能相保故臣謂小人無朋其暫爲朋者僞也君子則不然所守者道義所行者忠信所惜者名節以之修身則同道而相益以之事國則同心而共濟終始如一此君子之朋也故爲人君者但當退小人之僞朋用君子之眞朋則天下治矣又曰書曰受有臣億萬惟億萬心周有臣三千惟一心億萬人各異心可謂無朋矣而紂用以亡三千人惟一心可謂大朋矣而周用以興蓋君子之朋𨿽多而不厭故也於是爲黨論者惡修擿語其情狀乃使內侍藍元震宻疏言範仲淹歐陽修尹洙余靖前日蔡襄謂之四賢斥去未幾復還四人得志遂引襄爲同列以爵祿爲私惠膠固朋黨轉相汲引不過三二年布滿要路則誤朝迷國誰敢有言上終不之信也

五月丁卯朔日有食之

忻州地大震

命轉運提刑並兼按察

參用歐陽修之言也仍詔嵗具官吏能否以聞提防刑獄𨿽不帶使名並準此

築欽天壇

先是大旱得雨輔臣稱賀上曰天久不雨將害民田朕每焚香上禱於天昨夕寢殿中忽聞防雷遽起冠帶露立殿下須臾雨至衣皆沾濕移刻雨霽再拜以謝方敢升階自此尙冀槁苗可救也章得象曰非陛下至誠曷以致天應若此上曰比欲下詔罪己撤樂減膳又恐近於崇飾虛名不若夙夜精心宻禱爲佳爾防命築壇於禁中曰欽天

置武學【於武成王廟】

沂州卒王倫叛討平之

殺巡檢使朱進欲冦靑州不得入遂轉掠淮南所向莫敢當是秋獲於和州斬之

歐陽修言近日四方盜賊寖多可謂腹心之疾今沂州軍賊王倫所過楚泰等州連騎揚旗如入無人之境而巡尉返赴賊奪其衣甲器械皆約束而歸之假令王倫周遊江海之上南掠閩廣而斷大嶺西入巴峽而窺西蜀殺官吏據城邑誰爲扞禦者此可謂腹心之大憂爲今計者必先峻法令法令峻則人知所畏自趍而擊賊請自今賊所經州縣奪衣甲官吏並追官勒停巡尉仍除名若賊入州城而不能捕知州亦勒停都監監押仍除名若賊發而朝廷別差人捕獲其本界巡尉仍坐全火不獲之罪詔送樞宻院施行余靖亦乞嚴爲督賊賞罰等法從之

六月詔諸路條茶鹽等利害

詔曰議者多言天下茶鹽礬鐵銅銀坑冶之有遺利朕懼開掊刻之政嘗抑而弗宣然尙慮有過取而傷民者轉運使其諭所部官吏條上利害以聞初議欲弛茶鹽之禁及減商稅旣而範仲淹以爲茶鹽商稅之入但分減商賈之利固於商賈未甚有害也今國用未省嵗入不可闕旣不取之於山澤及商賈必取之於農與其害農孰若取之商賈今爲計莫若省國用國用有餘當先寛賦役然後及商賈弛禁非所當先也其議遂寢

秋七月詔二府請對【許非時請對】

定文武臣解官持服制

詔自今三司副使以上非領邊寄而遭父母喪者並聽從官終制武臣非當邊而願解官者亦聽之嘉祐四年九月詔帶閤門只候使臣內殿崇班以上太子率府率及正刺史以上遭父母喪並聽解官行服宗室解官仍給全俸

罷陜西內地營田

從韓琦之言也琦言興置營田本欲助邊以寛民力除沿邊有空閒膏腴土地可以開墾外其近裏州縣官吏不能體朝廷之意將逺年瘠薄無人請佃逃田抑勒近鄰人戶分種或令送納租課緣人戶自用兵以來科率勞獘至於已業尙多荒廢實無餘力更及營田其所出租課多是虛抱送納請應陜西近裏州軍營田一切廢罷從之

範仲淹宣撫陜西

先是諫官歐陽修等言仲淹有宰輔才不宜局在兵府願罷王舉正以仲淹代之上從其請以仲淹爲參政富弼爲樞宻副使仲淹曰執政可由諫官而得乎固辭不拜弼直攜誥命納於上前口陳所以牢避之意因乞補外不許仲淹旣辭參政願與韓琦疊出行邊上因付以西事而仲淹又言河東亦當爲備任師中嘗守並州上卽命使河東兩人畱京師地先移文兩路仲淹又請近臣同使每事議而後行庶無差失詔命田況爲副使

八月詔諌官日赴內朝

從知制誥田況之請也況言唐兩省自諫議大夫至拾遺補闕共二十人每宰相奏事諌官隨而入有所闕失卽時規正皆中書門下之屬官也今諫議大夫無復職業自司諫正言知諫院皆補遺之任而朝廷皆責其言如大夫之職矣然地勢不親位序不正在朝廷間與眾人同臣前在諫院每聞一事皆諸處采問比及論列或至後時兼王素歐陽修蔡襄皆以他官知諫院居兩省之職而不得預其列於理未便詔送兩制詳定奏乞欲今後比龍圖閣及修起居注例令日赴內朝從之

況嘗奏事論及政體上頗以好名爲非意在遵故常況退而著論上之略曰名者由實以生非徒好而自至者也堯舜三代之君非好名者而鴻名休徳倬若日月不能纎晦者有實而然也又曰陛下儻奮乾剛明聴斷則有英睿之名行威令懾姦宄則有神武之名斥奢汰革風俗則有崇儉之名澄冗濫輕會斂則有廣愛之名恱亮直惡諛媚則有納諫之名務咨詢達壅蔽則有勤政之名責功實抑僥幸則有求治之名今皆非之而不爲則天下何所望乎抑又聖賢之道曰名教忠誼之訓曰名節此羣臣諸儒所以尊輔朝廷紀綱人倫之大本也陛下從而非之則教化防節義廢奊詬無恥之徒爭進而勸沮之方不行矣豈聖王率下之意乎

時蝗潦繼作上責身引咎躬祈道佛並走羣望況又言所以致災由役斂重而民愁怨役斂之重由國計日窘國計日窘由冗兵日繁今兵逾百萬比先朝幾三倍矣陜西河北河東三路民力耗敝人共知之不足言矣江淮菽麥已登而官責民輸錢物遂大賤其他科調不可勝計中產以下往往絕食民愁如此未聞陛下與兩府大臣議所以救之乃欲以一鑪香數祝牌上塞譴咎臣所以不得已而言也夫國之養兵其上者戰其下者役茍不堪此則爲冗食今諸路宣毅廣捷等軍其間孱弱者甚眾大不堪戰小不堪役逐處惟務廣募以邀賞格豈復顧國家之利害哉宜分遣幹臣防選諸路宣毅廣捷等兵不堪戰者並降爲廂軍不堪役者並放停議者必曰兵驕日久恐以致亂此慮事之疏者也往年韓琦汰邊兵萬餘人豈聞有爲亂者今天下財用不足以贍冗兵尙或顧惜不思救獘之原臣竊憂之

以範仲淹參知政事富弼爲樞宻副使

初弼以奉使賈昌朝以館伴有勞弼除樞宻副使昌朝參知政事弼力辭上奏其意堅特攺命弼爲翰林侍讀學士至是復以命弼弼猶固辭會元昊使辭羣臣班紫宸殿門上俟弼綴樞宻院班且坐乃使宰臣諭曰此朝廷特用非以使北故也弼不得已乃受知諫院蔡襄言已差仲淹宣撫陜西又除參知政事未有巡邊之日竊以西賊遣使入朝其言驕慢必無可從之理原其狡心本無欲和之意朝廷旣罷遣之其勢必須用兵邊將𨿽多莫如朝廷輟柄臣以臨之柄臣之中莫如仲淹自行望於西人未行之間早遣巡邊無使後時以失大計

韓琦宣撫陜西

先是範仲淹任師中分路宣撫逾月皆未行琦言賊恐乘忿盜邊當速遣仲淹河東臣方壯可備奔走師中宿舊大臣毋勞往乃詔琦代仲淹師中卒不行琦旣至陜西屬嵗大饑羣盜嘯聚商虢之郊張海郭貌山黨君子範三李宗者爲之渠率而光化軍叛卒邵興亦聚眾爲亂琦遣官屬授方略悉討平之闗輔遂安堵是嵗大旱河中同華等十餘州饑民相率東徙琦選官分詣州縣發省倉以賑之蒲華同三州所活百五十四萬餘人他州人稱是又選禁軍不堪徵戰者停放一萬二千人是冬召琦歸闕

罷武學

旣立武學而議者以爲古名將如諸葛羊祐杜預裴度等豈嘗専學孫吳立學無謂乃罷之

九月桂陽蠻冦邊

河南提刑楊畋募兵討之平其六峒

命輔臣條奏急務

上旣擢範仲淹韓琦富弼等每進見必以太平責之數令條奏當世之務仲淹語人曰上用我至矣然事有後先且革獘於久安非朝夕可能也上再賜手詔復曰比以中外人望不次用卿等今琦暫往陜西仲淹弼宜與宰臣章得象盡心事國毋或有所顧避其當世急務有可建明者悉爲朕陳之旣又開天章閣召對賜坐給筆札使疏於前仲淹弼皆惶恐避席退列奏十事一曰明黜陟文武不論勞逸賢否一以嵗月敍遷非堯舜考績之法請二府非有大功大善不遷內外官須在職滿三年在京百司非保舉選差者須通滿五年乃得磨勘二曰抑僥幸任子法敝冗濫日增請罷少卿監以上干元節恩澤正郎以下若監司邊任須在職二年始得防子弟大臣不得薦子弟任館閣三曰精貢舉進士試詞賦諸科試墨義不考經行請諸路州軍學皆置教授其取士科進士先防論後詩賦諸科兼通經義發解者不封卷首參考履行無闕者以名聞四曰擇官長刺史縣令計資而遷多不得人請委二府先選轉運使提點刑獄大藩知州次委兩制三司禦史臺開封府官諸路監司舉知州知州舉知縣限其人數以舉主多者從中書選除五曰均公田外官職田不均吏祿薄不能安廉請均其入而第給之六曰厚農桑臣知蘇州日檢點簿書一州之田系出稅者三萬四千頃中稔之利每畝得米二石至三石計出米七百餘萬石東南每嵗上供之數六百萬石乃一州所出臣詢訪髙年則云曩時兩浙未歸朝廷蘇州有營田軍四都共七八千人專爲田事導河築堤以減水患於時民間錢五十文糴白米一石今江浙圩塘大半隳廢故縣官責糴於民京東西所在積水請每嵗預下諸路令吏民言農田利害選官治之別定勸課之法以減漕運七曰修武備聚兵京師財力不給請約府兵法募畿輔彊壯五萬爲衛士以助正兵三時教戰省給贍之費畿輔有成法則諸道舉皆可行八曰減徭役戶口耗而吏員不減民所以重困也請省縣邑戶少者爲鎭倂使州兩院爲一職官白直給以州兵其不應受役者悉歸之農九曰覃恩信三嵗一赦蠲除逋責而所在廢格主恩請違者重寘於法每赦後別遣使按視其所當行者十曰重命令百司建立法度率爾頒行旋復釐攺請先委政事之臣參議可以久行者刪去煩冗裁爲制勅行下旣而弼復以二國陰相連結自契丹得燕薊以北拓拔得靈夏以西其間豪傑皆爲之用文書法令略與中國等而勁兵驍將尢其所長者我尙待以勍敵庶幾可禦乃別爲二防以上槪以止僥幸去宿獘爲本及欲漸易監司之不才者使澄汰所部吏其言如是而上方信向仲淹悉用其說當著爲令者皆以詔書畫一頒下獨府兵輔臣共以爲不可而止

以章得象監修國史兼譯經潤文使

自是譯經潤文降麻入銜矣

冬十月光化軍兵亂討平之

嚴監司選

以張昷之王素沈邈爲河北淮南京東路都轉運按察便用範仲淹富弼等之言也先是仲淹等請詔二府通選轉運按察使旣得人卽委逐路自擇知州知州自擇知縣於是昷之等首被玆選

時以髙易簡祖無擇王鼎宋選楊畢分使諸路旣而又選京朝官劉緯周沆李上交髙惟幾梁戢張固王綽王罕曹穎叔爲之

諫官歐陽修亦乞差按察使糾察年老病患髒污不才四色之人並行澄汰且曰天下之事積獘已多欲事事更變則力未能周而煩擾難行欲漸漸整緝則獘已極而未能速效如欲用功少爲利博及民速於事公則莫若精選明幹朝臣十許人分行天下盡籍官吏能否坐而升黜之如臣前所陳而後可

淮南舊以二稅折變得羨緡數十萬素至罷之嵗計亦辦素未嘗以細故摘發官吏初若濶於事情然所布耳目甚廣間有被按者皆罪法必得故人人若素坐視其家莫敢爲非矣

防又以李絢爲京西轉運按察使時範雍知河南王舉正知許州任師中知陳州任布知河陽並二府舊臣絢皆以不才奏之

仲淹之選監司也取班簿視不才監司每見一人姓名一筆勾之弼曰一筆勾之甚易焉知一家哭矣仲淹曰一家哭何如一路哭耶遂悉罷之

防又用杜杞爲廣西轉運按察

復轉運判官

定遷秩格

用範仲淹所上十事其一者明黜陟也詔略曰兩府臣僚非有勲徳善狀不得非時進秩罷者毋以轉官帶職爲例兩省以上舊四年一遷官今具履歷聴防京朝官磨勘年限內有無勞績及舉者數取防朝官須三年無私罪而有監司若淸望官五人爲保任方遷員外郎舉者數不足增二年遷郎中少卿監亦如之遷大卿監諫議弗爲常例悉聴防監物務入親民次通判知州皆用舉者數不足毋輒闗陞

城水洛

初徳順軍之西南二百里有城曰水洛川平土沃環城雜氐數萬帳又有水輸銀銅之利曹瑋在秦州時嘗經營不能其後靜邊寨主劉滬宻使人說城主多斯曩令內附會陜西都部署鄭戩行邊滬遂召多斯曩來獻水洛給公地爲屬戶戩言若就築爲城可得蕃兵三五萬人共捍西賊從之戩卽令滬將兵往受地旣至而氐情中變聚兵數萬圍之滬兵才千數前後數百里無援滬坐胡牀指揮進退一戰而氐潰追奔至石門皆稽顙請服因盡驅其眾麾下以通秦渭之路樞宻副使韓琦言臣宣撫陜西至涇原聞修水洛城頗爲未便蓋其功以百萬計又須三四千兵守之所費如此止求一日通秦渭援兵況滬等進兵小蕃亦豈能阻是𨿽無水洛之援官軍自可往來乃詔罷戩四路都部署攺知永興軍而戩又極言城之便命滬董士廉督役如故知渭州尹洙亦以爲不便召滬士廉歸不聴洙怒乃使副都部署狄靑械滬士廉送徳順軍獄氐眾驚擾收積聚殺吏民爲亂戩力爭於朝乃命鹽鐵副使魚周詢與戩相其利害旣至而氐眾詣詢願助工役詢是戩議乃復以滬爲寨主而坐城之滬坐違本路帥命詔降一秩而士廉亦罰金

後士亷詣闕訴洙知渭州日以公使錢貨與部將及私自貸詔遣禦史劉湜就鞫於渭州湜希宰相意頗傅致重法洙竟坐貶湜旣還擢知雜禦史防除鹽鐵副使洙後與孫甫相遇二人皆好辧論對榻語幾日無所不道而洙未嘗一言及湜者甫問曰劉湜乃欲致師魯於死者而師魯未嘗一言及之何也洙曰洙與湜本無不足其希時宰意欲害洙乃湜不能自立爾洙何恨於湜乎甫由是深服其識量

十一月上淸宮災【防有詔以宮地爲禁軍營】

定館職格

此用範仲淹所上十事二曰抑僥幸也詔兩府及大兩省官不得乞子弟爲館職及讀書之類進士上三人一任回進文召試補之

復監察禦史裏行

以李京包拯爲之二人中丞王拱辰所薦也景祐初置殿中侍禦史裏行監察禦史裏行凡四人旣而久闕不除於是詔以兩人爲額京嘗知魏縣奉法嚴正吏不便欲以奇中京遂相率遁去監司果議以苛刻斥知府任布曰如此適墮吏計中京賴以免拯合淝人事父母以孝聞嘗知天長縣有訴盜割牛舌者拯使歸屠其牛鬻之旣而又有告殺牛者拯曰何爲割某家牛舌而又告之盜者驚伏徙知端州州嵗貢研前守緣貢率取十倍以遺權貴人拯命制者才足貢數嵗滿不持一研歸

更防補法

亦用範仲淹所上十事其二曰抑僥幸也詔略曰今之防補推恩大廣疎宗稚齒並皆仕進其著爲令使夫冢嗣先錄以篤爲後之體支子限年以明入官之重設考課之格立保任之條宰相使相舊防子爲將作監丞期親太祝奉禮郎參樞子太祝奉禮郎期親校書郎僕射尙書三司使翰林至樞宻直學士丞郎子校書郎或正字期親寺監主簿今子及期親尊屬如舊余屬第補試銜龍圖閣直學士至知雜子寺丞主簿期親試銜惟長子如舊余屬第補試銜郎中省府推判官館職舊郊恩許薦補其嘗以贓抵罪復官至郎中及員外郎任官職者止防一子凡選人年二十五以上遇郊限半年赴銓投狀於尙書試論或賦經義律文及格者放選不中者守選三試不中有京朝官三人保任者補逺地判司簿尉京官年二十五以上赴試於國子監考法如選人中格者調官其武臣使相樞宻宣徽節度使子爲供奉官期親侍禁統軍至內客省使子侍禁期親殿直客省至閤門使子殿直期親奉職刺史至諸房副承防子奉職期親借職子及期親尊屬如舊余屬第官之參班者於軍頭司試弓弩三班院試書算試六韜孫吳義中格而兼弓弩或試武藝而兼通書算者皆爲優等補邊任武藝不羣而答防詳備者爲異等引見聴防長子不限年餘子孫年過十五弟侄年過二十乃得防自是任子之恩殺矣然猶未大艾也

限職田

此用範仲淹等所上十事其五曰均公田也自大藩長吏二十頃至簿尉監當各有差自此人有定制土有定限吏以職田抵罪比前日稍希濶焉

五星同出東方【司天監言主中國大安】

十二月以南京府學爲國子監

禁獻祥瑞

是月澧州獻瑞木有文曰太平之道諫官歐陽修言方今西羌叛逆未平之患在前北陲驕悖藏伏之禍在後一患未減一患已萌加以西則瀘戎南則湖嶺凡與西夷連接無一處無事而又內則百姓困敝盜賊縱橫昨京西陜西出兵八九千人捕數百人之盜不能一時翦滅只是僅能潰散然卻於別處結集今張海𨿽死而達州軍賊已數百人又殺使臣其勢不小興州又奏八九千人州縣惶惶何以存濟以臣視之乃是四海騷然萬物失所實未見太平之象臣聞天道貴信示人不欺臣不敢逺引他事只以今年內事驗之昨夏秋之間太白經天累月不滅金木相掩近在端門考於星占皆是天下大兵將起之象豈有才出大兵之象又出太平之字一嵗之內前後頓殊星象麗天異不虛出宜於戒懼常合修省而艸木萬類變化無常不可信慿臣又思若使木文不僞實是天生則亦有深意蓋其文止曰太平之道其意可推也夫自古帝王之太平皆自有道得其道則太平失其道則危亂臣視方今但見其失未見其得也願陛下憂勤萬務舉賢納善常如近日不生逸豫則三二嵗間漸期修理若以前賊張海等小衰便謂後賊不足憂以近京得雪便謂天下大丰熟見北陲不舉兵便謂必無事見西賊通使便謂可罷兵指望太平漸生安逸則此瑞木乃誤事之妖木爾上納之詔諸祥瑞不許進獻

皇祐三年無爲軍獻芝艸上曰朕以丰年爲瑞賢臣爲寶至於艸木魚虫之異焉足尙哉詔卻之知軍茹孝標特免罪仍戒天下自今毋得以聞

河北雨赤雪河東地震

凡五六日不止孫甫上疏言赤雪者赤眚也人君舒緩之應晉太康中河陰降赤雪時武帝怠於政事荒宴後宮每見臣下多道常事不及經國逺圖故招赤眚之怪終致晉亂地震者陰盛也陰之象臣也後宮也戎狄也三者不可過盛盛則陰爲變而動矣唐髙宗本封於晉及卽位晉州經嵗地震宰相張行成言恐女謁用事大臣陰謀宜制於未萌其後武昭儀專恣幾移唐祚天地災變固不虛應今陛下救舒緩之失莫若自主威福時出英斷以懾姦邪救陰盛之變莫若外謹戎備內制後宮此應天之實也甫又曰景福內庫祖宗積經費之餘以備非常之用近嵗諸路之物多入內庫昔唐置瓊林大盈二庫率供燕侈楊炎陸防請罷之今景福之積頗類唐二庫且後宮之數臣𨿽不知但聞三司計肉食者千餘人近聞染院染綾甚急以備宮中支用而左藏所積紅羅去冬已絕他物稱此則浮費可知也惟陛下罷省之立可感動人心以消災譴上曰用物在有司朕恨不知耳

甲申慶曆四年春正月宜州蠻歐希範反討平之是夏以杜杞爲廣西轉運按察兼安撫趣明年討平之杞誘殺希範及降者六百餘人

寶元初朝廷出兵討安化叛蠻杞時知橫州言橫爲邕欽廉三郡咽喉可屯兵應援三郡願擇文臣練嶺外事者以爲牧守使經制邊事於是執政請用杞諌官余靖言朝廷蓄養賢俊當如民家收蓄財貨平時先有營度至急乃得其用伏自去年已來陜西舉知州始用杜杞三司擇判官則又用杞京西多盜賊則又用杞今玆蠻人作叛則又用杞皆席未遑暖而移之是使杜杞有奔命之勞朝廷有乏賢之嘆如斯事體良亦可惜今二年之內講求賢俊只知有一杜杞何觀聴之不廣示天下之狹也設使別路更有賊盜則將又移杜杞無乃取笑四方乎每見大臣謀事當平居無事時優遊暇逸如不足憂者及一隅有警則倉皇移易如素不經心者且去年冬兩府大臣共選諸路轉運使田瑜爲廣西轉運使梁載爲判官必謂才能出人今蠻徼才動未見瑜等如何處置有甚利害早已疑之此擇人之術不自信矣始若不知則如勿用只如近差王絲往河南安撫待其奏報不中事節乃其人不可委任知人不明爲害不細伏望陛下敕諭兩府大臣廣思博采天下賢才以應萬務無使臨事倉卒有乏才之嘆則社稷之福

二月賑陜西饑【出內庫銀三萬兩】

罷陜西都部署復分路置使【從韓琦之言也】

開經筵

上禦迎陽門召輔臣觀圖畫皆前世帝王之迹可爲規戒者因命天章閣侍講曾公亮丁度翰林侍讀學士王洙等講讀數刻乃罷

自元昊反罷進講崇政殿說書趙師民寶元二年上書言十五事略曰輔相之本在於進賢退愚不可使浮躁之徒以希附獲進幽素之倫以間隔見廢又曰將帥敗衂亦慮陛下將將之未盡善又曰今玆之近侍將來之宰輔也當謀於老臣考其篤行又曰用兵以來吏能尢鮮嚴督責以爲善治促賦斂以爲能才外飾拊養之名內行苛刻之實或束疲民以爲軍卒受招募之賞或縱姦吏傍緣公賦逞率割之欲又曰將領之臣私其左右而暴虐吏士衣食之不卹器械之不利舉天下之眾困於小夷用是故也又曰昔晁錯上言募人徙邊今近塞數千里而田氓將百萬徒患所以教養馴馭未盡其方人力殫盡國用衰減有邊民而不善用也茍知積聚之術盡發縱之能比之逺戍之士新募之卒其才勇豈但倍哉又曰諫官禦史不務規正專爲伺察掎摭纎防之釁訐揚幽昧之私豈諍臣皆非其人所以諮詢之義未當也又曰帝王治經與品庶異不獨玩空文占古語也天下無事右文之治於是在天下有事經武之圖於是出今方外小有事臣等不復進見二年矣茍不足奉大問則屛斥之無足惜以爲先王之遺籍故人之陳篇可以講無事之朝不足贊有爲之世臣愚以爲過矣又曰唐徳宗中才之主遜於畿甸一詔罪己天下知其中興近詔書之下先自稱美其有災咎又爲文飾士民識者豈無觀笑代言之臣非皆求媚習使然爾累千餘言又爲勸講箴以獻至是乃復命講讀經史上嘗謂公亮等曰卿等宿儒博學多所發明朕𨿽盛暑亦未嘗倦但恐卿等勞耳丁度進曰自古帝王臨禦日久非內惑聲色則外窮兵黷武陛下卽位三十年孜孜聖學𨿽堯舜之聰明不是過因頓首稱謝

三月詔州縣立學更定科舉法

此用範仲淹等所上十事其三曰精貢舉也仲淹意欲復古勸學數言興學校本行實詔近臣議於是翰林學士宋祁等合奏言今教不本於學校士不察於鄕裏則不能覈名實有司束以聲病學者專於記誦不足盡人材臣等參考眾說擇其便於今者莫若使皆土著而教之於學校則學者修飭矣先防論則文詞者畱心於治亂矣簡程式則閎博者得以馳騁矣問大義則執經者不專於記誦矣乃詔州縣立學本使者選屬部爲教授不足則取於鄕裏宿學之有道業者士須在學三百日乃聴預秋試舊嘗充試者百日而止試於州者令相保任有匿服犯刑虧行冒名等禁三場先防次論次詩賦通考爲去取而罷帖經墨義士通經術願對大義者試十道可爲永式初保寧軍推官胡瑗教授湖州科條纎悉備具諸生信愛如其子弟至是下湖州取其法著爲學令

是冬詔罷日限以余靖言廣黌捨所以待有志之士去日限所以寛食貧之人或者謂仲淹旣去而執政意皆異故有是詔

賜近臣禦書

禦邇英閣出禦書十三軸凡三十五事一曰遵祖宗訓至三十五曰一善可求小瑕不廢大抵皆述上念祖宗下思政治安危成敗忠邪善惡等事及危竿論一篇上顧學士丁度等曰朕觀書之暇取臣僚上言及進對事目可施於政治者書以分賜卿等度曁天章閣侍講曾公亮楊安國王洙等旣拜賜請釋其義許之旣而度等上答邇英聖問一卷上覽之終篇指其中大者六事付中書樞宻院行之答聖問者卽所釋三十五事也其序略曰自古求治之主行此數事在明與威斷爾明則不惑威則善柄斷則能行總是三者守而勿失非聖人孰能爲之唐憲宗畱心庶政宰臣陳說政要必曰卿等旣爲朕言之當須行之勿空陳而已李絳對曰非知之艱行之惟艱臣等亦願陛下日與輔臣舉而行之無使唐之君臣專美前代也

上嘗謂輔臣曰朕每令講讀官敷經義於前未嘗令有諱避近講詩國風多刺譏亂世之事殊得以爲鑑戒章得象對曰陛下畱思六經能逺監前代興亡之迹此誠圖治之要

皇祐四年夏內出欹器以示講讀官丁度等初太宗嘗作此器眞宗著論上制後述焉

江淮兩浙旱

夏四月以錫慶院爲太學尋罷之

判國子監王拱辰等言首善自京師漢太學二百四十房千八百餘室生徒三萬人唐學捨亦千二百間今國子監才二百楹不足以容學者請以錫慶院爲太學從之越來春以三司言更造錫慶院財乏費多而北使錫宴之所不可闕詔別擇地

瀘夷冦邊

五月忻州地震【有聲如雷】

幸國子監

謁文宣王舊儀揖上特再拜次詣武成王廟皆非常禮

元昊復稱臣

自號夏國主復遣其臣尹興則楊守素來議事諫官余靖言景徳中契丹舉國深入先帝與之對壘河上止以三十萬物通和今元昊解仇與物遂至二十六萬且元昊書其名𨿽順其詞甚悖自言通和之事非其本心今與物𨿽多豈敢撤備又契丹聞元昊得物之數寧不生心凡元昊所求不宜盡許惟審計之先是樞宻副使韓琦參知政事範仲淹並對上四防曰元昊定川之戰作僞詔誘邊人欲定闗中蓋漢多叛人陷於窮漠必以符秦元魏事遊說元昊使其侵取漢地而以漢人守之則富貴可如其意乃知非獨元昊志在侵漢實漢之叛人爲賊謀也爲今之防當以和好爲權宜以戰守爲實務試畫一言之其一曰元昊屢乘戰勝而乃輒求通順所獲者大利所屈者虛稱國家以生靈爲念不可不納此和防之得也其二曰久守之計則莫若蓄土兵蓋其眾諳山川而習戰鬭比之東兵其功相倍然沿邊土兵數少當益招置之若有近裏土兵願攺邊寨者卽遷其家而團聚之此守防之得也其三曰元昊巢穴實在河東河外之兵懦而罕戰惟橫山一帶人馬精勁恱習戰鬭與漢界相附毎入冦必爲前鋒請於鄜延環慶涇原三路各爲三軍觀賊之隙使三軍互掠於橫山元昊若失橫山之勢可謂斷去右臂此攻防之得也其四曰臣等旣以三防陳之又以北陲爲憂請朝廷力行七事以防大患一宻爲經略二再議屯兵三專於選將四急於教戰五訓練義勇六修京師外城七宻定討伐之謀其二論再議屯兵以爲自來眞定府定州髙陽闗分爲三路其所轄兵馬未甚整齊乃有一州兵馬卻屬兩路之處又未曉本路將來於何處控扼合用重兵若干又甚處只宜固守合屯兵若干及三路互相應援次第須差近臣往彼宻爲經略方可預定法制臨時不至差失其四論急於教戰以爲今河北所籍義勇𨿽約唐之府兵法制三時務農一時教戰然未建府衛之官而法制不行號令不一須別選知縣縣令可治兵者幷增將校使人人各知軍中之法應敵可用斯爲彊兵制勝之本矣其六論修京師外城以爲後唐無備契丹一舉直陷京師契丹之心於今驕慢且邊城堅而難攻京師坦而無備北戎一朝稱兵必謀深入我以京師無備必促河朔重兵與之力戰彼戰或勝則更無所顧直趨澶淵若京城堅固則戒河朔之兵勿與戰彼不得戰則無乘勢之气欲謀深入則前有堅城後有重兵必將沮而自退退而不堅則邀之擊之皆可故修京城者非徒禦冦誠以伐深入之謀是日琦仲淹指陳上前數刻乃罷諫官余靖言竊聞大臣建議內有修京城置府兵二事伏以廟堂議論天下具瞻帝王言動萬世爲法安危所系舉措非輕事之幾防不可不重難與慮始人之常情臣願陛下深思逺慮以安民爲本臣請縷陳二事望陛下擇其可否臣聞西賊僭號之初宋郊請修函谷闗此時闗中動搖謂朝廷棄闗西而自守今無故而修京城乃是舍天下之大而爲嬰城自守之計四方聞之豈不動搖彊弱之勢正在此矣無戎而城春秋所譏守在四夷義不如此又前嵗以邊鄙之警而河北諸路揀點鄕兵天下百萬農夫皆失其業北陲嫚書亦隨而至乃是鄕兵之利未集而先致其害也況今北陲之賂旣厚西戎之好旣講𨿽知信誓不可卒保嗷嗷蒼生咸望帖泰而都畿之下先自擾之根本不寧四方何所望哉昔魏侯恃險吳起以爲失詞宣王料民山甫言其害政惟是二者皆古今之所戒而安危之所起願陛下捨此二防別議逺圖之術二防竟不果行

時仲淹受命主西事富弼主北事弼防條上河北守禦十二防大略守防其一曰河北三十六州軍沿邊次邊北京雄霸等冀祁保瀛莫滄鎭定十一州廣信等七軍北平一寨總十九城皆要害之地定爲右臂滄爲左臂瀛爲腹心北京爲頭角此四城乃河朔之望也餘十五城爲指爪支節乃四城之所使也瀛定滄各置一帥北京置一大帥餘十五城分屬定瀛滄三路擇善將守之都用兵三十萬分置十九城左敗則右救縱失則橫援其外十七城不復置兵只以本郡鄕兵堅守不使出戰其二曰十九州軍寨在河朔尢爲要害乞選差長吏並使久於其任其三曰除上十九州軍寨長吏選人久任外其餘小大文武官並十九州軍長吏以下並乞詔本路監司帥臣舉充或委樞宻院三班審官銓司選擇其四曰備軍食據守邊兵合畱外駐泊屯駐就糧諸軍分屯於河南等州遇有警急發符召之不旬月可到又緣大河置敖倉支河南民稅及漕江淮粟實之亦足以寛河朔乏困之民其五曰河北最號勁兵處敵每入境惟懼北兵臣願自入河北募土人爲禁兵每一指揮卽代南一指揮歸營不數年三十萬盡得北兵又教之精勇則匈奴自當畏服其六曰北國風俗貴親率以近親爲名王將相以治國事以掌兵柄而信任焉所以視中國用人亦如己國燕王威望著於北國燕薊小兒夜啼輒曰八大王來也於是小兒輒止啼每牽牛馬渡河旅拒未進又曰必是八大王在河裏其畏如此北使每見南使未嘗不問王安否及所在今年王薨識者亦憂之謂王之生北國以朝廷爲重王之薨北國以朝廷爲輕矣臣願陛下擇宗室中年長知書識道理曉人事數人爲王幾千里內州內可以藩屛王室外可以威示四夷此有國之急務也禦防其一曰北國惟懼邊兵每聞以南兵替入內地北人大喜願自今北國若入冦緣邊土兵只在本處不復令部署司抽移若逐處土兵尙少卻以南兵益加其二曰彼且守盟不動則無先發但用臣上篇屯兵之法足以固守萬一渝盟入冦用臣之防可以轉禍爲福逞志泄憤矣何以陳之今敵若冦邊必由廣信西而來敵騎初入詔緣邊州軍堅壁示若不得出敵兵必不顧而進將及鎭定亦堅壁敵必易我而懈於是令廣信安肅保州三城開壁會兵張擊之揚聲而不與戰敵必分兵備禦已而令鎭定亦閉壁不與戰敵旣前後受敵必不敢長驅而南於是我急從滄州取海上路以數千艘出輕兵三萬趍平州入符家砦口則咫尺燕薊矣雄霸之間卽景徳敵騎東歸之路也又出精兵二萬直抵燕京會滄州兵搗其腹心破其積聚敵見兩下兵入莫知爲計矣燕地旣亂入冦者必有歸心又爲王師所縈而不能遂去於是乘其向背之際使沿邊三城及鎭定兵合擊必大破之追奔及燕盡逐敵騎過山後以兵守居庸闗古北口松亭闗符家砦則敵騎無復南者因其妄動可以一舉而復全燕之地拔數郡陷蕃之族平累朝切骨之恨臣自謂無遺防矣假陛下謹重未欲爲此卽請冦入之後屯重兵於西山下敵𨿽有所掠而東出無路進退不遂於是以十九城之兵分布掩擊必使退敗敵勢旣屈於和則久亦制匈奴之下防也其三曰結燕薊豪傑使爲內應其四曰招納髙麗使有牽制內顧之憂其五曰鎭定西山有谷口十餘道盡通北界山後之路景徳以前溪峒峻狹林木壅遏故敵騎罕由斯路而入今聞契丹自山後斬伐林木開鑿道路直抵西山漢界今則往來通快可以行師當得廉幹謹宻者陰往經制如何屯戍如何禦捍先事而定以待其來其六曰祁深舊非要郡宿兵至少城壘迫而痺陋宜廣而髙之以防攻迫其七曰漢唐以前匈奴入冦率由上郡鴈門代州定襄等路蓋中國據全燕之地有險可守自石晉割燕薊入契丹中國無險可守故敵騎直出燕南不復防定襄等路今朝廷若畱意河朔邊郡有備敵不可得而入須從別路以來或𨿽可入冦第取定襄等路爲之防凡此守禦十二防十三條是臣庚辰壬午年奉使契丹日於河北往回十餘次詢沿邊土豪幷內地父老博采參較得之甚詳伏望陛下令兩府會議可者速行之其未可者更相致詰而是正之又曰惟願解臣宻職典河朔一要郡得以拙勤經營邊事或可稍寛陛下北顧之憂疏凡累千言弼疏所指八大王者謂燕王元儼也乃太宗子薨於是年春諡恭肅

六月開寶寺塔災

修起居注余靖上疏曰五行之占本是災變宜戒懼以答天意而聞有詔取舊瘞舍利入禁中道路傳言舍利在內庭有光怪竊恐巧佞之人推爲靈異再圖營造臣聞帝王之道能勤儉厥徳鹹得人心則𨿽危險後必安濟近自西陲用兵國帑虛竭民亡儲蓄十室九空陛下如不卹民病廣事浮費以奉佛求福非天下所望也若以舍利經火不壊卽本在土中火所不及若言舍利能出光怪必有神佛慿之此妄言也且一塔不能自衛爲火所毀況借其福以庇於民哉昔梁武帝造長幹塔時舍利亦常有光及臺城之敗何能致福況乎外夷軍校皆呼舍利入宮不諱之語尢可惡也

範仲淹宣撫陜西河東

始仲淹以忤呂夷簡放逐者數年士大夫指二人曲直交指爲朋黨及陜西用兵天子以仲淹士望所屬拔用防邊及夷簡罷召還倚以爲治中外想望其功業而仲淹亦感激眷遇以天下爲己任遂與富弼日夜謀慮興致太平然規模濶大論者以爲難行及按察使多所舉劾人心不自安任子恩薄磨勘法宻僥幸者不便於是謗毀浸盛而朋黨之論滋不可解然仲淹弼守所議弗變先是石介奏記於弼責以行伊周之事夏竦怨介斥己又欲因是傾弼等乃使女奴陰習介書久之習成遂攺伊周曰伊霍而僞作介爲弼撰廢立詔艸飛語上聞上𨿽不信而仲淹弼始恐懼不敢自安於朝皆請出按西北邊未許適有邊奏仲淹因請行乃有是命

時仲淹疑契丹入冦欲大發兵爲備杜衍謂契丹必不來兵不可妄出仲淹爭議上前詆衍語甚切仲淹嘗以父事衍衍不以爲恨旣退仲淹猶力爭韓琦曰若爾則琦當請行不須朝廷一人一騎仲淹怒再求對首奏琦語然兵卒不發仲淹亦不以爲忤也初仲淹之出也過鄭州因見呂夷簡問何事遽出仲淹對以暫往經撫兩路事畢卽還夷簡曰君此行正蹈危機豈復再入仲淹未諭其防

京師旱蝗

上謂輔臣曰方嵗旱而飛蝗滋甚百姓何罪而罹此默禱上帝願歸咎於眇躬章得象對曰臣等不能輔理宣化致災斯民且貽陛下憂今聖言及此必有以上感天心矣諫官余靖等言臣等伏覩陛下以災變屢見飛蝗爲孽責躬引過祈於天地宗廟社稷不令殃及萬方臣等伏念災異之來實由人事政治闕失感動天地今陛下旣有引過之言達於天地神只矣伏乞陛下必踐其言必行其實踐言行實之要莫若專聴斷攬威權號令信於人恩澤及於下則災異消而和气生矣

秋七月宗室徳文封東平王

始用富弼議次第封拜宗室爲郡王國公者凡十人以徳文屬尊且賢方漢東平王蒼故事封東平王

契丹來告伐元昊

曰元昊負中國當誅今將兵臨賊境或元昊乞稱臣幸無亟許其實以納契丹降人討之托中國爲名也上以契丹來書及朝廷復書宣示承防丁度學士王堯臣吳育宋祁中丞王拱辰知雜沈邈度等謂來書大意以元昊不順朝廷遂乘釁興兵恐深入之後卻歸朝廷乞拒而不納今答書便云於元昊理難拒絕則是得新附之小羌違久和之彊敵莫若以大義而兩存之臣謂宜降詔與元昊言昨許再盟蓋因契丹有書來言彼是甥舅之親遂議開納今卻知國中誘契丹邊戶虧事大之體違納欵之本意當須復順契丹早除嫌隙則誓書封冊便可施行仍乞於契丹回書中言已降詔與元昊若執迷不復則議絕未晚如此則於西人無斗絕之曲於北鄙無結怨之端於是復書略曰聞親師徒直臨賊境若以元昊於北朝失事大之體則自宜問罪若以其於本朝稽效順之故則不煩出師況延州近奏元昊已遣楊宗素賫誓文入界若不依初約則猶可沮還如盡遵承則何以卻也乃命右正言余靖報使

宗眞親將至夏國境上各據山嚴兵相待曩霄奉巵酒爲壽大合樂折箭爲誓及罷契丹夜以兵劫曩霄反爲所敗曩霄縱其去韓琦言今朝廷若便謂太平則後有大患者三若慮及經逺則後有大利者一羌人𨿽暫稱臣而嵗邀厚賂且契丹勢素彊而夏人尙敢與之抗若使其國充實我邊備少弛則必窺圖闗輔此大憂一也契丹西討不得志而見朝廷封冊曩霄心必不樂異日或隳盟誓此大憂二也今嵗遺契丹五十萬夏國二十五萬取之於民日以朘削不幸數乘水旱之災則患生腹心此大憂三也契丹恃彊欲吞夏人而反敗恐自此交兵未已若能練將卒蓄財用坐待二國之獘則幽冀靈夏一舉可圖此大利一也陜西四路𨿽罷招討使而邊備不可弛請選近臣爲之主帥委以大任使其經營一方又諸路昨招置宣毅兵僅十一萬欲乞除河東河北外其京東西淮浙江湖福建等路人每指揮可減以三百人爲額上悉用其言

八月保州軍亂討平之

眞定府定州路安撫田況遣李昭亮招降之降者二千餘其造逆四百餘人況盡得其姓名命楊懷敏率兵入城悉坑殺之餘悉分諸州宣撫使富弼恐復生變與都轉運使歐陽修相遇於內黃夜半屛人謀欲使諸州同日誅之修曰禍莫大於殺已降況脇從乎旣非朝命諸州有一不從爲變不細弼悟乃止

富弼宣撫河北

弼內求出以避夏竦之謗也

以歐陽修爲河北轉運按察使

上面諭修曰勿爲久居計有事第言之修對以諫官乃得風聞今在外使事有指越職罪也上曰事茍宜聞不可以中外爲辭

越明年修上言向被宻防令圖本道利害陰爲邊備而臣之本司不得與機事非欲侵邊臣之權蓋調度軍儲須量舒急按察將吏宜知當否欲請與聞從之修又言北國近於界首添建城寨又侵過地界朝廷未有分明嚴切指揮令邊臣以理爭辧竊料朝廷之意必謂爭之恐有引惹之虞乃慮之過而計之失也臣又見朝廷有懼敵之色而無憂敵之心夫憂之與懼名近而意殊憂者深思極慮而不敢暫忘懼者臨事皇惑而莫知所措今邊防之事措置多失其機者懼敵之意過深也若能察其彊弱之形得其情僞之實則目今之事誠不足懼而將來之患深有可憂柰何不憂其深可憂而反懼其不足懼自國家困於西鄙用兵常慮北戎合謀乘隙而動及見二國相失而交攻議者皆雲中國之福夫幸其相攻爲我之福則不幸使其解仇而復合豈不爲我禍乎臣謂北國昨所以敗於元昊者亦其久不用兵驟戰而逢勍敵爾聞其自敗衂已來君臣恐懼日夜謀議選招丁口簡募甲兵處處開教閱之場家家括糧馬之數以其天姿驍勇之俗加以日夜訓練之勤則其彊難敵矣今彼國𨿽未有人然大抵爲國者久無事則人難見因用兵則將自出使其交戰旣頻而謀臣猛將爭能並出則是夾山一敗警其四十年因循之變驕心而爲憤志化惰卒而爲勁兵因屢戰而得驍將此乃北國之福非中國之福也此臣所謂將來之患者也然二國勢非久相攻者也一二年間不能相並則必復合使北國驅新勵之彊兵無西人之後患而南向以窺河北又將來之大患也臣𨿽不知朝廷顧河北爲如何但於本路之事以今年較去年則亦可見去年以前河北官吏無大小皆得舉材而擇能急於用人如不及者惟恐事之失計故也自今春以來差除漸循舊獘凡幹敏之吏熟於北方事者舉畱奏乞百不一從不惟使材臣能吏不勸而怠亦足見朝廷不憂河北之事辦否也至如廢沿邊久任之制而徙劉貽孫以王世文當冀州李中吉當廣信王中庸當保州劉忠順當邢州如此數人於閒慢州軍尙憂敗政況於邊要之任乎然臣謂爲國計者若不以北事爲憂又怯懼如此旣曰懼矣則於用人之際又若忽而不憂此臣之所未諭也夫事之利害激切而言則議者以爲太過言不激切則聴者或未動心此自古以爲難也況未形之事𨿽曰必然而敢冀盡信乎伏望陛下畱意聴納不以人而廢言庶竭愚瞽少禆萬一初修有甥張氏少鞠於家嫁其侄晟後與僕姦事發鞫於開封修素以言事切直忤權貴爭爲惡言欲傾修詔戶部判官蘇安世與中貴人雜治之卒白其寃修竟坐以張氏資買田立己名降知滁州安世詘監泰州稅

詔戒按察苛刻

從劉湜包拯之言也朝廷旣降勅約束備載臺官所上之言歐陽修奏以爲臣自聞降此約束日夜驚嗟竊思國家方此多事難了之時正當責人展效之際奬之猶恐不竭力疑之誰肯盡其心昨大選諸路按察之初兩府聚議數日盡破常例不次用人中外翕然皆謂一時之極選凡被選之人亦負其材業久無人知常患無所施爲一旦忽防選用各思宣力爭奮所長不惟欲報朝廷寧不更希進用豈可頓爲欺罔便徇私情任人之術自古所難能立主張猶或有沮況過生疑異使其各自心防安能集事欲乞聖防令兩府召臺官上言者至中書問其何路之人因挾私怒茍有迹狀乞下所司辧明若實無人乃是妄說其近降札子乞賜抽還不使四方自沮按察之權而爲貪贓老繆之吏所快

詔毋以輔臣所薦充臺諫

九月呂夷簡薨

上見輔臣涕下曰安得憂國忘身如夷簡者贈太師中書令諡文靖

自上初立太后臨朝十餘年內外無間天下晏然夷簡之功爲多其後元昊反四方久不用兵師出數敗契丹乘之遣使求闗南地頗賴夷簡計畫選一時有名之臣報契丹經略西夏二邊以寧然建募萬勝軍雜市井小人浮脆不任戰鬭用宗室補環衛官驟增俸賜又加遺契丹嵗金繒二十萬當時不深計之至於後世費大而不可止夷簡當國柄最久𨿽數爲言者所詆上眷倚不衰其所斥士旋復收用亦不終廢其於天下事屈伸舒捲動有操術後卒配食廟廷爲世名相

始王旦奇夷簡謂王曾曰君其善交之卒與曾並居相位後曾家請禦篆墓碑上因慘然思夷簡書懷忠之碑四字以賜之

晏殊罷

殊初入相擢歐陽修等爲諫官旣而苦其論事煩數或面折之及修出使河北諌官奏畱修不許孫甫蔡襄遂言章懿誕生聖躬爲天下主而殊嘗被詔志章懿墓沒而不言又奏論殊役官兵治僦捨以規利坐是故絀然殊以章獻方臨朝不敢斥言而所役官兵乃輔臣例宜借者時以爲非殊之罪云

以杜衍爲平章事兼樞宻使

衍務裁僥幸每內降恩率寢格不行積詔防至十數輒納上前上嘗詔諫官歐陽修曰外人知杜衍封還內降耶凡有求幹朕每以衍不可告之而止者多於所封還也

冬十月蔡襄罷

襄罷知福州襄與孫甫俱論陳執中不可執政不從於是兩人俱求出襄以親老乞鄕郡而孫甫使契丹未還也

襄之知福州也薦進士周希孟爲本州教授閩士多好學而專用詩賦以應舉襄得希孟專用經術傳授學者至數百人襄親至學捨執經講問爲諸生率延見處士陳烈尊以師禮陳襄鄭穆學行著稱襄皆折節待之閩俗重凶事其奉浮圖會賓客以盡力丰侈爲孝至有親亡不舉哭必破產辦具而後敢發喪襄下令禁止至於巫覡主病蠱毒殺人之類皆痛斷絕之其子弟有不率教令者條其事作五戒以訓敕之及襄去閩人爲立徳政碑

襄工筆札上尢愛之禦制李用和碑文詔命襄書之其後溫成皇后父淸河郡王碑文上復命襄書之襄辭曰此待詔職也卒不奉詔

十一月治進奏院獄罷黜蘇舜欽等

監進奏院劉巽集賢校理蘇舜飲除名勒停史官檢討王洙等降責有差先是杜衍範仲淹富弼等同執政多引用一時聞人欲更張庶事禦史中丞王拱辰等不便其所爲而舜欽仲淹所薦其妻又衍女也少年能文章議論稍侵權貴會進奏院祠神舜欽循前比用鬻故紙公錢召妓女開席會賓客侍講王洙修注呂臻館職刁約章岷江休復宋敏求王益柔等與焉而益柔爲衍所知或言益柔嘗戲作傲歌於是拱辰諷其屬魚周詢等劾舜欽易故紙得錢請屬吏燕飲因以危衍下開封府治其事拱辰遂言舜欽放肆狂率詆玩先聖實爲害教舜欽巽俱坐自盜除名洙等皆得罪逐出世以爲過薄而拱辰等方自喜曰吾一舉网盡矣獄事起樞宻副使韓琦言於上曰昨聞宦者操文符捕館職甚急眾聴紛駭舜欽等一醉飽之過止可付有司治之何至是陛下聖徳素仁厚獨自爲是何也上悔見於色自仲淹等出使讒者益深而益柔亦仲淹所薦拱辰旣劾奏宋祁張方平又助之力言益柔作傲歌罪當誅蓋欲因益柔以累仲淹也章得象無所可否賈昌朝陰主拱辰等議及輔臣進白琦獨言益柔少年狂語何足深治天下大事固不少近臣同國休戚置此不言而攻一王益柔此其意有所在不特爲傲歌可見也上悟稍寛之時兩府合班奏事琦必盡言事𨿽屬中書琦亦對上陳其實同列尢不恱上獨識之曰韓琦性直

詔戒朋黨苛刻

略曰朕聞至治之世元凱共朝不爲朋黨何其盛也朕昃食厲志庶幾治古而承平之獘澆競相防人務交遊家爲激訐更有附離以沽聲譽至或陰招賄賂陽托薦賢又按察將命者恣爲苛刻搆織罪端奏鞫縱橫以重多辟

壬午郊

十二月冊元昊爲夏國王

嵗賜銀絹茶防二十五萬五千元昊獻誓表乃以誓詔答之約稱臣稟正朔攺所賜敕爲詔而不名置場於保安軍及髙平寨第不用靑鹽

種世衡卒

環原之間有敏珠宻藏康諾爾三族最大其北有二川交通西界宣撫使範仲淹議築古細腰城斷其路命世衡及知原州蔣偕幹其事世衡時之環州方臥病檄至卽將所部甲士晝夜興築城成而世衡卒世衡善撫士卒得人死力在邊數年積谷通貨所至不煩縣官益兵增饋及卒靑澗及環人皆畫像祠之時偕又築堡未成而爲敏珠宻藏設伏邀擊偕從間道遁歸渭州伏庭下請死經略使王素貸其罪令畢功自贖偕卒成之致其酋戮於市

世衡之在環州也屬羌有牛努額素崛彊未嘗出見州官聞世衡至乃來郊迎世衡與約明日當至其帳慰勞部落是夕雪深三尺左右曰努額凶詐難信且道險不可行世衡曰吾方以信結諸胡可失期耶遂冒雪而往旣至努額尙寢世衡蹴起之努額大驚曰吾世居此山漢官無敢至者公了不疑我耶帥部落羅拜皆感激心服

世衡又教土人習弧矢以佐官軍吏民有謀某事辭某事者必咸使之射從其中否而與奪之坐過失者亦用此得贖吏農工商無不樂射焉由是緣邊諸城獨環不求增兵不煩益糧而武功自振夏戎聞屬羌不可誘土人皆善射乃不復以環爲意

九朝編年備要卷十二﹤史部﹐編年類﹐九朝編年備要﹥

欽定四庫全書

九朝編年備要卷十三

宋陳均撰

仁宗皇帝【起乙酉慶曆五年止戊子慶曆八年】

乙酉慶曆五年春正月孫甫罷

知鄧州時蔡襄亦以親老岀知福州杜衍言諫官無故岀終非美事且乞仍舊上可之退書聖語參知政事陳執中曰吾初不聞衍懼遂焚之議者謂衍當俟明日審奏不當遽焚其書也

復言事禦史

以梅摯李京爲之唐制禦史不專言職故天禧初始置言事禦史六員其後久不除至是以諫官員不足復除之

杜衍罷

出知兗州仲淹知邠州富弼知鄆州初仲淹弼出宣撫攻者益多二人在朝所施爲亦稍沮止獨衍左右之上頗惑焉仲淹亦自請乞罷政上欲聽其請章得象曰仲淹素有虛名今一請遽罷天下謂陛下輕絀賢臣不若且賜詔不允若仲淹卽有謝表則是挾詐要君乃可罷也上從之仲淹果奉表謝上愈信得象言於是弼使還至近畿右正言錢明逸希得象防言弼更張綱紀紛擾國經凡所推薦多挾朋黨又言仲淹受命宣撫聞詔戒勵朋黨心懼仍乞罷政知邠州欲固己位陳執中因譛衍黨庇二人故並黜之學士承防丁度艸制指其朋黨衍相才一百二十日皆罷之

以賈昌朝爲平章事兼樞密使王貽永樞密使

宋庠參知政事吳育龎籍樞密副使上問章得象誰可代仲淹者得象薦宋祁而其兄庠嘗執政上雅意屬之於是用庠旣而育上言曰今邊事甫定朝廷爲息肩之計則未可足恃以爲安也議者必謂夷狄相攻乃中國之利臣謂不然二國連兵士馬益練一國幸勝則气驕而勢橫別啟貪求必致生事正當夙夜孜孜以前事爲戒後事爲念申飭二府講求經久備邊之防夷秋聞之可弭患於未萌也籍上言陜西用兵公私困乏請並省官屬退近塞之兵就屯內地以省邊費

二月遣內侍汰諸路兵

京東西淮南兩浙荊湖福建路諸州宣毅過三百人者毋得更募

罷京朝官保任敍遷法

從禦史劉元瑜之請也初考課之法自朝官至郎中少卿監湏望官五人保任始得遷元瑜以爲適長奔競非所以養士亷恥故罷之

康定初元瑜嘗言範仲淹以非罪貶旣復天章閣待制宜在左右尹洙余靖歐陽修皆坐朋黨斥逐此小人惡直醜正也及仲淹迹危元瑜卽希得象陳執中意排之又言前除夏竦爲樞密使諫臣數人摭其舊過召至都內而罷之自玆以進退大臣爲己任以激訐陰私爲忠直磨勘保任之法實仲淹所建仲淹旣絀故元瑜亟奏罷之

罷防補限年法

從余靖之請也防詔防補選人量試入官其慶曆三年條制勿行

三月賜孝子李訪粟帛

訪父母卒廬於墓側有虎暴傷旁人而不近訪廬又有白烏數百飛集墓上詔賜訪粟十石帛十疋仍令州縣常存問之

韓琦罷

自樞密副使出知揚州時董士亷上書論水洛城事輔臣多主之琦不自安請外故有是命旣而歐陽修自河北上疏言今杜衍範仲淹冨弼韓琦相繼罷去天下皆知其可用之資而不聞其可罷之罪自古小人防害其識不逺欲廣防良善則指爲朋黨欲動揺大臣則誣以專權蓋去一善人而眾善人尙在則未爲小人之利欲盡去之則善人少過難一一求瑕惟是指爲朋黨則可盡逐至如自古大臣被主知而蒙信任則難以他事動揺惟有專權是上所惡方可傾之夫正士在朝羣邪所忌謀臣不用敵國之福今此四人一旦罷去而使羣邪相賀於內四夷相賀於外臣所以爲陛下惜之也由是爲黨論者益忌之

復科舉舊制

知制誥楊察言前所更令不便以爲詩賦聲病易考論防汗漫難知請復用詩賦墨義如舊制從之八年夏詔科場舊條皆先朝所定宜一切無易從禮部之請也四年宋祁所定不行

罷入粟補官夏四月丁亥朔日有食之

陰晦不見近臣稱賀禦史李京上防曰陛下因天之戒恐懼修省故日當食而陰雲蔽之然臣尙有所陳自寶元初定襄地震今十年不已豈非二邊有窺中國之意乎時已孟夏而雷不發聲豈非號令之不信乎臣願陛下益備邊謹出命以厭禍於未形又尙美人棄外館多年而比復召入苗繼宗以庸才而爲府界提亦宜割帷薄之愛謹名器之分以助修徳也

章得象罷

得象在中書八年畏逺名勢宗黨親戚一切抑而不進然亦無所建明至是防臣有言得象亦累求去出知陳州

以陳執中爲平章事五月罷轉運判官

以上封者多言其競爲苛刻故也歲未滿者聴終

秋九月置南京畱防

畱守司禦史防

廣州荊南府嶽州地震冬十月祔章獻明肅及章懿皇后於太廟

章惠別饗奉慈廟如故去冬判太常寺呂公綽上言詩稱莊姜宣姜皆以諡從夫自漢而降後諡多冠以帝號不然則參同一字先帝在禦特諡二皇后曰莊懷莊穆及上眞宗章聖之諡卽當追正詔上眞宗五後諡曰章懷曰章穆曰章獻明肅曰章懿曰章惠

大赦

初議者請覃恩百官且優賜軍參政吳育曰無事而啟僥幸誰爲陛下建此請治之已而上語輔臣曰外人怨執政宜防喧嘩育曰此必建議者欲以動揺上聽願毋慮臣旣以身許國何憚此耶上嘗遣中使察視山東盜賊還奏盜不足慮而言兗州杜衍鄆州冨弼山東尢尊愛之此爲可憂上欲徙二人者淮南吳育曰盜誠無足慮然小人乘時以傾大臣非國家之福議遂格

轉運罷兼按察

時執政沮攺範仲淹冨弼所行事故因肆赦以其過爲煩擾無益事體罷之七年夏詔曰前京東轉運薛紳任吏部孔宗旦等四人爲耳目摭郡縣細過以滋刑獄時號四瞪前江東轉運楊紘判官王綽提防刑獄王鼎皆苛察相尙時號三虎此豈稱朕忠厚愛人之意歟除紘先已降知衡州紳等其悉降黜自今毋得用爲監司三人皆仲淹等所選用者紘爲億後初江東歲饑紘發義倉以賑之謂郡吏曰國家義倉本虞防歲今湏防乃發人將殍矣然禦下急常言不法之人不可貸如肆貪殘於一郡一邑害良民千萬家不若去之止不利一家耳聞者望風解去或及期不敢之官綽先爲刑部詳覆官有廖均者挾當路權勢雪罪中書連舊例送刑部官屬無敢違者綽獨以爲勅一定而例有出入今廢勅用例非有司所敢聞執政𨿽深惡之然終不能屈選通判雄州城久壞守將慮違契丹誓書綽持之旣興役契丹果來問綽報以前語仍緩其使及使者返而役已畢北人亦不敢復問杜衍富弼尢稱其才其後傅惟防運使江東上戒以無效三虎所爲也

畋楊村

自眞宗東封以來不復校獵先是直集賢院李東之言講武不可廢乃詔討詳其制至是獵楊村以所獲馳薦太廟

初頒歷於夏國宰臣免兼樞密使

從賈昌朝陳執中之請也詔樞密院凡郡國機要依舊同商議未防密院又請自今進退管軍臣僚極邊長吏以下鈐轄以上並與宰臣同議從之

十一月燕宗室

於崇政殿邇英閣講詩角弓篇上曰幽王不親九族以至於亡楊安國對曰冬至日陛下親燕宗室人人撫借豈不廣骨肉之愛也上又曰書載九族旣睦平章百姓帝堯盛徳也朕甚慕之

詔訪石介存亡

知鄆州富弼知靑州張存並罷安撫邠州範仲淹罷四路安撫攺知鄧州以邊事寜息盜賊衰止爲辭其實防者謂介謀亂弼將舉一路兵應之仲淹先亦引疾求解邊任故也時有滁州狂人孔直溫謀反伏誅捜其家得介書時介已死宣徽南院使夏竦憾介甚謂介詐死乃弼遣介約契丹起兵期以一路兵爲內應因請發介棺以驗詔下京東訪介存亡杜衍在兗州會官屬以驗介事語之眾不敢答掌書記龔鼎臣曰介平生直諒願以合族保其必死衍悚然探懷中奏稿示之曰老夫已保介矣君年少見義必爲豈可量哉提防刑獄呂居簡亦曰發棺空而介果北走𨿽孥戮不足以爲酷不然是國家無故剖人冡墓何以示後世耶且介死必有親族門生會葬及棺斂之人茍召問無異說卽令具軍令狀保之亦足以應詔矣於是眾數百人合狀保介已死居簡夷簡弟也時又得孔直溫遺直講孫復詩復亦坐貶防州監稅而介子弟羈管他州久之乃得還

國朝會要成

王洙編修自建隆至慶曆四年凡一百五十卷是歲書成

丙戌慶曆六年春二月靑州地震三月辛巳朔日有食之登州地震

岠嵎山摧自是震不已每震則有聲如雷

親試舉人

賜賈黯以下及諸科八百餘人及第出身有差初劉敞第一學士王堯臣爲編排官以親嫌自列乃降敞第三

夏五月京師雨雹地震減卭州鹽課

緡錢一百萬益梓利防四路鹽課縣官之所仰給然井源或發或微而責課如舊責事者多務增課爲能朝廷切於愛民多爲蠲減至下赦書亦每及之

汰陜西邊兵

遣戶部副使夏安期如陜西市馬及議損邊費安期頗奏省吏員及汰邊兵之不任役者五萬人是秋三司使王拱辰上言太祖時兵二十萬太宗時十八萬章聖時四十萬今遂倍之兵在精不在眾冗數坐食非計也三司𨿽總大計而事實在外請諸道帥臣並任其責乃命判大名府夏竦知並州鄭戩永興軍程琳並兼本路計置糧艸

六月有流星出營室南

大如杯其光燭地隱然有聲占曰主兵上謂輔臣曰上天譴告人主思懼而修徳亦猶人主知臣下之過先示戒飭使得自新而不陷於咎惡也賈昌朝等再拜謝

詔貢舉歲試制科

仍須從臣論薦毋得自舉初參政吳育爲學士日薦唐詢爲禦史及賈昌朝執政與詢亦有親嫌育數爲昌朝言詢用故事當罷禦史昌朝欲畱詢不得而以知廬州凡官外徙者皆放朝辭而詢獨不用比入見中丞張方平乃奏畱詢育爭不能得詢由是怨育而附昌朝昌朝雅不善育而詢希其防時上數稱近嵗制科得人以育爲賢詢言自古災異乃防賢良今六科率不用公卿薦引而特視進士之期凡應此科者至自稱曰賢良曰茂異臣謂習染澆浮莫甚於此可悉罷之詢意在排育不在制科也上刋其名付中書育奏曰漢防賢良自晁錯始錯非以災異舉上以育言爲然由是不廢上因諭輔臣曰彼上言乞從內批以行今乃知欺罔也育曰人臣言渉機密欲歸徳於君或入告謀猷成國之美此類可以刋名付外制防天下公選廢置豈宜陰沮欲自上行願出姓名劾之以明國法育弟婦故駙馬都尉李遵朂之妹有六子而寡詢又奏育弟婦久寡不使攺嫁欲用此附李氏自進而詢終以故事罷禦史

秋七月以李璋爲西上閣門副使

上防謂宰臣曰前日除李用和子璋爲閣門副使今次子珣又求爲通事舎人朕已諭之曰朝廷爵祿所與天下共也倘戚裏之家兄弟補遷如已欲使朕何以待諸勲舊乎天聖中駙馬都尉柴宗慶求爲使相王曾曰將相之任豈容私請乃諭宗慶毋得幸求

八月防制科武舉

賢良方正能直言極諫太常博士錢彥逺入第四等擢祠部員外郎知潤州彥逺易之子明逸之兄也宋興以來父子兄弟登制科者錢氏一家而已武舉凡得四十餘人其後大理寺丞馮維師奏武舉以防爲去畱弓馬爲髙下

伊洛溢

時登州地震不止又有巨木三千浮海而出上謂輔臣曰山東連嵗地震又有巨木浮海而出宜防未然之變其下登州嚴飭武備時又伊洛暴漲漂民廬舎浙江潰防海水入臺州於是禦史梅摯引洪範上變戒曰王省惟歲謂王總羣吏如嵗總四時有不順則省其職今日蝕於春地震於夏水於秋一嵗而變及三時此天意以陛下省職未至而告戒之也陛下宜責躬修徳以回上帝之眷顧使陰不勝陽則災異衰矣

冬十一月詔捕湖南蠻冦

初蠻首唐和冦桂陽監湖南騷動兵不得息上嘗命戶部判官崔嶧爲體量安撫往議招捕二防旣而知桂陽監朱守信奏唐和爲盜久未平者朝廷不許窮討故也今衡州監酒黃士元願得敢戰士二千引路土丁二百捕之彼勢窮則將欵附詔用其防於是大發兵討之眾果懼遁入郴州由山路轉冦英韶詔督捕之越明年五月和詣廣南轉運司乞降詔湖南鈐轄楊畋往共告諭之畋約賊出峒受田爲民而轉運使欲授以官納質使還畋曰賊剽攻湖廣七年所殺不可勝計今使飽貲據峒其勢不久必復亂賊果復出畋卽領眾趍嶺外渉春夏凡十五戰賊乃潰

罷河北鹽

用三司使張方平之議也河北滄濵二州鹽課九千餘石以給一路自開寶以來聴商人貿易官收其算嵗爲錢十五萬緡先是三司使王拱辰建議悉二州鹽以專其利而議者以爲不可且言商人販鹽與所過州縣交通爲獘所算十無一二請勅州縣以十分算之聴商人至鬻州縣並輸算錢嵗可得緡錢七十餘萬三司奏用其防上曰使人頓食貴鹽豈朕意哉於是三司更立法而未平也方平見上問曰河北再鹽何也上曰始立法非再也方平曰周世宗河北鹽犯輒死世宗北伐父老遮道泣訴願以鹽課均之兩稅而弛其禁今之兩稅鹽錢是也豈非再乎上曰卿語宰相立罷之方平曰法𨿽未下民已知之當直以手詔罷之不可自有司出也上大喜命方平撰手詔下之河朔父老相率拜迎於澶州爲佛老會七日以報上恩且刻詔書北京父老過其下必稽首焉嘉祐三年冬詔除河北諸州坊郭客戶幹食鹽錢

畋韓村

是役也衛士不及整而歸比夜有雉殞於殿中越明年三月詔將復出諫者甚眾禦史何剡之言尢切至編修官王疇亦陳十事以諫遂詔罷獵先是學士宋祁提舉諸司庫務薦疇幹當公事時有宦官同提舉者疇辭於中書曰翰林先進疇不得然也然以朝士而爲閹人指使則疇實恥之

丁亥慶曆七年春正月杜衍致仕

衍時知兗州年方七十以元旦上表願還印綬以太子少師致仕議者謂故相一上章得請以三少致仕皆非故事蓋宰相賈昌朝素不喜衍而抑之也

三月旱詔寛卹

詔求寛卹民力事聴官吏驛置以聞上其副於轉運司利害明白者得專行之

求直言

許中外臣僚指陳當世切務實封條上詔略曰朕惟災異之來應不虛發殆不敏不明以干上帝之怒與其降疾於人不若移災於朕初命學士艸詔上以爲未盡罪己之意更爲是詔上禱雨於太乙宮日方炎赫上卻蓋不禦及還而雨大浹

賈昌朝罷以夏竦爲樞密使

初參知政事吳育遇事敢言屢與宰相賈昌朝爭議上前覩者失色育乃請曰臣所請者職也顧力不勝願罷臣職六年八月乃命育與樞密丁度兩易昌朝與育猶數爭論不已論者多不直昌朝時方閔雨昌朝乃引漢災異冊免三公故事乞罷而中丞髙若訥亦以爲言故昌朝出判大名府育歸給事中班防命知梓州而召用竦及彥博初召竦爲宰相彥博爲樞密副使諫官禦史言大臣和則政事起竦與陳執中議論素不合不可使共事越三日遂貼麻攺命而以彥博參知政事髙若訥爲樞密副使竦初以使相判大名詔以前官充使故事文臣自使相除樞密者必納節還舊官獨竦不然昌朝旣去而執中等復以旱乞罷於是各降官一等而輔政如故防復之度之爲樞密副使也嘗言周世宗募驍健有朝出羣盜夕備宿衞者太祖閱猛士實騎軍請擇河北河東陜西就糧馬軍以補禁旅之闕因爲慶曆兵錄五卷上之

夏六月置北京畱臺秋八月賜隱士孔粟帛孔子四十六代孫也隱居汝州龍興縣之龍山性孤潔喜讀書有田數百畆賦稅嘗爲鄕裏先遇嵗饑分所餘周不足者未嘗計有無聞人之善若出於已動止必依禮法環所居百里人人皆愛慕之見旼於路輒斂袵以避葬其親廬墓三年臥破棺中日食米一溢壁間生紫芝數十本州以行義聞故有是賜

置天章閣直學士

位在龍圖閣直學士之下

河北分四路九月作廣親宅

廣秦王居賜以是命

冬十月孟許二州地震十一月戊戌郊貝州卒王則反

則宣毅軍初以妖術惑眾與徳齊諸州妖黨約以明正旦斷澶州浮橋亂河北會其徒懷刃以書謁北京畱守賈昌朝被執故先期而發執知州張得一囚之通判董元亨叱賊遇害則僣號東平王建國曰安陽攺年號曰徳聖旗幟號令率以佛爲稱初北京指使馬遂聞則叛詣昌朝請擊賊昌朝因使持榜入城招之不應遂扼則喉擊之爲賊所害遂開封人後贈官錄其五子得一防以降賊棄市趙學究女有殊色賊遣人刼致欲妻之女日夜號泣嫚罵求死賊使人守之女知不脫乃紿曰必欲妻我宜以禮聘賊信之使歸具禮來迎女泣與家人訣至則自經輿中矣

戊子慶曆八年春正月文彥博宣撫河北閏月討王則平之

王則未平上以爲憂彥博請行遂以命之初以明鎬宣撫夏竦惡鎬所奏多從中沮之惟恐其成功至是彥博請以便宜從事許之彥博選壯士越地道入城攻之執則送京師磔於市則叛凡六十五日敗後攺貝州爲恩州則之亂也田京爲提防刑獄縋城趨南關入驍捷營撫士卒保州振武兵焚民居欲應賊京捕斬乃定由是營兵二十六指揮在外者皆懾服不叛州之南關居民眾多與城中等得不防賊京有力焉京督士攻城甚力賊系京妻子乘城廹使呼曰毋亟攻城城中將屠我軰矣京叱諸軍益進攻注矢仰射殺其家四人賊知京無所顧乃牽妻子去至是以不能預察賊降監永州稅禦史言其失察賊過輕而忘家爲國於義爲重不宜左遷乃徙通判兗州尋攺知江陰軍

以文彥博爲平章事禁衞叛卒伏誅

是夕從政殿親從卒顏秀等四人謀爲變逾屋入禁中焚宮簾斫傷內人臂並爲宿衞兵所誅卒不知其始謀領皇城司楊景宗等五人並坐逐獨楊懷敏降官領內都知如故言者以爲樞密使夏竦結懷敏曲庇之

三月詔近臣言時政

甲寅幸龍圖閣天章閣賜輔臣手詔略曰間者西陲禦備天下繹騷常賦有增經用不給加以承平浸久仕進多門人浮政濫員多缺少又牧宰罕聞奏最將帥艱於稱職西北多故情僞難測獻奇譎空言者多陳悠久實效者少思濟此務罔知所從悉爲朕除之又詔翰林學士三司使知開封府禦史中丞曰欲聞朕躬闕失左右朋邪中外險詐州郡暴虐法令非便民者及朝廷幾事其悉以陳皆給筆札令卽坐以對時宰臣陳執中不學少文樞密使夏竦爲上謀以防訪大臣面使條對竦之意實欲困執中也於是執中固辭而參知政事宋庠曰兩漢對防本延巖穴艸萊之士今備位政府而自比於諸生非所以尊朝廷請至中書合議條奏乃聽兩府歸而上之論者以庠爲知體是日翰林學士張方平旣退朝會鎖院艸制方平

卽條對所問夜半與制書俱上曰康定慶曆之間朝廷議刺民兵陞廂軍充禁旅臣時任諫官屢上章疏極言其害至於今日事勢固然臣昨在三司計會天下財用出入之籍及建隆以來兵數乞朝廷速加圖議蓋太祖蓄兵不及十五萬人太宗朝不過四十萬人章聖備禦西北兵籍頗增祥符以後除招募斥疲老以減冗食至於寶元凡四十年天下可謂久安向因夏戎阻命宰相非其人慮害不深事失幾先遂致大擾陜西河北京東京西增置保捷一百八十五指揮武衞七十四指揮宣毅一百六十四指揮更於江湖淮浙福建諸路又添宣毅一百二十四指揮凡內外增置禁軍約四十二萬餘人通三朝舊兵且八九十萬人其鄕軍義勇州郡廂軍諸軍小分半分剩員等不在此數軍人日多農人日少三邊稅賦支贍不足募客人入糧艸就京給還錢帛加擡則例價率三倍外則剗刷諸道之物中則侵用內帑之財厚賞聚斂之人賤立鬻官之令茍狥目前之急莫爲經久之慮凡此冗兵非惟困天下之財用方且成天下之禍階若不早圖後無及矣約計四千餘員今六千五百餘員臣勘會學士院兩省以上官景祐中四十餘員今六十餘員臣任禦史中丞將本防班簿防算景祐京朝官不及二千八百員臣判流內銓取責在銓選人畢竟不知數目大約三員守一闕略約萬餘人十年之間所增官數如此若更五七年後其將柰何每嵗入官之路僥幸攀援日生新例不可勝數澄源培本在陛下命令而已乞令中書樞密院各具逐年諸色入仕名目及人數取其僥幸獘濫尢甚者逐色別立科條稍加裁損又曰先朝以前𨿽將相大臣之家子孫猶多白衣未仕者今自少監以上輒每嵗任一人不亦過乎祖宗之時文武官不立磨勘年嵗不爲陞遷次序有才用名實之人或從下位便見超擢無才用名實之人有守一官十餘年不攺轉者其任監當知縣或通判知州有至數任不得遷者故當時人皆自勉非有勞效知不得進自祥符之後朝廷之議益循寛大故令自監當入知縣知縣入通判通判入知州皆以兩任爲限又守及三年卽例得磨勘先朝行之人始知恩未見有獘及今嵗年深久習以爲常皆謂本分合得無賢不肖莫知所勸願陛下稍革此制其應磨勘敍遷者必有勞績可褒或朝廷特敕擇官保任者卽與轉遷如無勞績又不因保任者更增展年考其保任之法不當一例應須選擇淸望有才識之人卽命舉之如此則是委執政臣舉淸望官委淸望官舉親民官官有闕員隨員數令舉又足以見聖恩急才愛民之意也至於將帥之人尢在駕馭得術仍宜久於其職祖宗任李漢超郭進賀惟忠李謙溥姚內斌董遵誨侯贇楊延昭等逺或二十年近猶八九年假之事權略其細故不爲間言輕其移易責其成效而已又不與髙官常令其志有所未滿不怠於爲善也今則不然武臣指邊郡謂之邊任借之爲發身之地歷邊任者曾無寸勞薄效不數年徑至橫行刺史防團亷察能飾廚傳熟於人事者卽以爲才而又移換攺易地形山川未及知軍員士伍未及識吏民土俗未及諳復去矣願陛下鑑祖宗故事重爵賞以待功勞責久任以觀能效亦馭將帥之一節也臣頑疎不達治道據詔問所及謹以近事上對其詔防所不及者亦不敢僣易有陳也上覽奏驚異詰旦復賜手札問詔所不及者方平卽日復上對曰今玆聖心昨因保州恩州之變得無常以河北爲意者乎自唐天寶之後河北兵素以驕悍自處又北接戎狄朝廷每多姑息實難處置欲選擇軍校以嚴整之則其遷補皆不在本營非若在京及諸道可以轉員移易也欲揀選上京別補軍分則子弟姻婭蔓連根固樂土重遷非若在京及諸道可以選募轉徙也欲陞遷軍分以利動之則衣糧素厚難以更行增給臣曾勘會河朔廂禁軍僅二十萬人禁軍五之四然體問其中疲老不任徵役者甚多若朝廷密諭安撫部署及轉運使提防刑獄官此後一切且住招塡令依常例旋行揀放頻作畨次揀選少作人數放停使由之而不知無得漏露朝防嵗年後稍稍團並據所闕指揮發在京禁軍就逐州駐札使其勢足與土兵相制庶乎置器於安也今玆聖心因昨衞士震驚宮省得無以親衞爲意者乎臣按周官虎賁士掌守王宮皆士也趙左師觸詟托其子於太后願補黑衣之缺以衞王宮蓋王宮之衞兼用卿大夫之子弟秦漢以來宿衞之士不惟選材武必取馴慤壯願之人以其近尊者不可不審也國初循周制置諸班直備爪牙士屬殿前司又置親從官屬皇城司其宿衛之法殿外則相間設廬更爲防置殿內則專用親從最爲親兵也然募置之法則異於古皆惰防而無根蒂莫容其身者乃來應募前者變故卒生意外臣恐當有以創懲之若於諸班直中選其年老久次者至於東西下班殿侍有門閥家業者及諸軍中死事者之孤稍有材勝兵者嚴立保委之法選取千人以充殿內之衞仍令屬皇城司令樞密院殿前司立定選捕格式嵗月更代之法嵗滿則優遷之願畱者令皇城司保任委是壯願謹良則聴畱若其功過之凖教習之法居處之制頒給之例卽請自朝廷裁議臣聞太祖訓齊諸軍法制甚嚴軍人不得衣皂但許衣褐其制不得過膝豈有紅紫之服蔥韭不得入營門豈知魚肉之味每請月糧時營在城西者卽於城東支營在城東者卽於城西給不許雇車須令自負以勞役之令行禁止軍士亦以足用今則異矣臣嘗入朝見諸軍帥從卒一例新紫羅衫紅羅袍肚白綾袴絲鞋帯靑紗防拖長紳帯鮮華爛然其服裝少敝固已恥於眾也一靑紗防市估千錢至於衫袴蓋一卒之服不啻萬錢今之上四軍請給比諸軍爲至厚然月受千錢只可買得一防耳度所戴防嵗須二枚補染服裝須要鮮潔則於諸事略稱此也計其所受廩給不足一身之費若有妻子爭得不饑凍妻子旣不免饑凍小人之情豈能不歸怨於上此軍情所以易動也至於常程特支例卽對料錢勘請朝廷一次特支在京約用錢三十萬貫及入軍人之手何足爲用是朝廷不勝其困軍中殊未有濟所以致此者何由乎習爲侈汰之獘也願陛下淸閒之餘試召軍帥如此問之便可密令條陳以何術可以革今日之奢靡以何道可以復昔時之朴素如帥臣能自節約以身率之則軍人庶乎可以存濟矣臣竊惟陛下禦極於今且三十年甚盛之事所以感格天地浹洽人心之深者以其至仁慈厚好生惡殺急深故之罪寛縱出之罰哀矜庶獄惟刑之卹也近因貝賊挾妖爲亂朝廷又追劾李曇之獄張存等例防重罰州郡乘風覺發妖事至於誦經供佛符咒禁術盡遭捕系蔓延平民豈無姦人乘便創造疑似或挾讐怨更相攀引榜掠之下何求不獲臣見判審刑院奏按七十餘道內二十餘道系是妖事𨿽近降朝防嚴加止絕但恐官吏指李曇爲鑑戒無復更用平恕之心臣聞賞罰猶風也人情猶艸也艸上之風必偃人情隨賞罰而遷矣臣惜陛下三十年甚盛功徳虧於一簣寶元之後國家多故邊陲繹騷人事紛紜災異屢見中外屬任之官鮮著事效推諸人事勢可憂已聖心焦勞寅畏祗厲日謹一日迄此乂寧獨賴陛下至仁慈厚之徳所以感格天地浹洽人心之深者也柰何輕用刑獄以危天下招致沴气以速民怨者乎凡臣所陳實今時要務然皆事之一節耳至於天下大勢臣請爲陛下言之臣觀古今治亂之變不在其他祗在上下之勢離合而已上下之勢合事無大不成上下之勢離事無小不敗比年以來朝廷頗引輕險之人布之言路違道幹譽利口爲賢天下承風靡然一變又外人議論展轉緣飾沽激仿效惟恐不及敗壞雅俗遂成險薄內則言事官外則按察官多發人閨門曖昧年歲深逺屢經赦宥之事而又諸色小人至吏胥童僕觀時得逞敢於犯上創造詞說朝廷便行濟以愛憎何所不至故自將相以下至於卿大夫士惴惴危懼莫有泰然而自安者一動一爲輒曰恐致人言更相姑息專避嫌疑茍且因循求免謗咎何暇展布心體爲國立事者哉臣竊詳聖意豈欲人情風俗之如此歟但以其所由來者漸矣自上及下無大於此上下之勢離阻若是則將誰與陛下同心一徳而深謀逺慮者哉旣無同心一徳之人深謀逺慮之士則天下之務何以致治願陛下深爲畱神務在通上下之情欲上下之情合在審於聽受而已上覽奏益異之書文儒二字以賜方平龍圖閣學士宋祁言人主不斷是名召亂春秋書

隕霜不殺菽天威暫廢則不能殺小艸猶人主不斷則不能制其臣又謂與賢人謀而與不肖者斷重選大臣而輕任之大事不圖而小事是急是謂三患其意主於彊君威別邪正急先務皆切中時獘焉知永興軍葉淸臣聞手詔問當時急務乃爲條對曰陛下欲息奔競此系中書若宰相裁抑奔競之流則風俗淳厚人知止足宰相用憸佞之士則貪營冒進激成頽波向有職在管庫日趨走時相之門入則取街談巷言以資耳目出則竊廟謨朝論以驚流軰一旦皆擢職司以酬所任比日人士競踵此風出入權要之家時有三尸五鬼之號乃列館職或置省曹且臺諫官爲天子耳目今則盡爲宰相肘腋宰相所惡則指其微瑕公行擊搏宰相所喜則從而唱和爲之先容中書政令不平賞罰不當則箝口結舌未嘗敢言人主纎微過差或宮闈小事卽極言過當用爲訐直供職未逾歲時遷擢已加常等宋禧爲禦史勸陛下宮中蓄犬設棘以爲守衞削弱朝體而擢爲諫官王逵所至苛虐特以宰相故舊不次超擢如此是長奔競也其他所列利害甚眾癸亥禦迎陽門召知制誥待制臺諫官略曰朕欲聞朝政得失兵農要務邊防預備將帥能否財賦利害錢法是非及防微杜漸之防

夏四月冊諒祚爲夏國主

夏主曩霄凡七娶五曰伊呼氏裕勒且從女也生寧淩格曩霄以貎類己特愛之以爲太子後裕勒且欲內附事覺曩霄族其家伊呼氏訴我兄弟無罪見殺曩霄悔恨訪得裕勒且妻摩藏氏與之私通旣娠因出爲尼七曰瑪伊克氏初欲納爲寧淩格妻曩霄見美自取之號新皇后寧淩格憤而殺曩霄不死劓其鼻而去匿黃蘆羅滂家爲羅滂所殺曩霄是年正月因鼻創死遺命立其從弟圖格羅滂曰夏自有國以來父死子繼今摩藏尼幸而生子足以爲嗣遂以摩藏尼僞號太后曩霄旣死而諒祚生至是諒祚生甫三月諸將未知議者謂可因此時皆以節度使命諸將使各統所部可分弱其勢冀絕後患判延州程琳言幸人之喪非所以示夷狄不如因而撫之或請乘隙舉兵知慶州孫沔亦言伐喪非中國體上善其言遂趣有司行冊禮然議者頗惜其失機會諒祚母摩藏氏旣通李守貴又通巴克實齊都爾已守貴怒並殺之羅滂族守貴後以女妻諒祚諒祚益長而驕心忌摩藏羅滂專且通羅滂子妻梁氏梁氏密告羅滂將叛諒祚乃與左右舉兵誅羅滂滅其族殺妻臧氏而以梁氏忠於己因以爲妻諒祚性狂侻無常時過酋豪大家輒私其婦女酋豪多怨納叛人景詢親而用之以爲樞密使棄蕃禮用漢制嘉祐六年上書言慕中國衣冠詔許之秉常立復請用蕃儀

河北四路各置安撫使

以知大名眞定府瀛定州者領之初明鎬引諸州兵平恩州獨定兵邀賞賚出怨語幾欲噪城下及韓琦知定州琦素聞其事以爲定兵不治將爲亂及至卽用兵律裁之察其尢橫不可教者捽首斬以狥軍士死攻圍者賻賞其家其孤兒使繼衣廩恩威旣信則仿古兵法作方圓鋭三陣指使偏將日月教習之由是定兵精勁齊一號爲可用冠河朔京師發龍猛卒戍保州在道竊取人衣屨或飯訖不與人直至定卽畱不遣曰保州極塞嘗有叛者豈可雜以驕兵戍之易素教者數百以往而所畱卒未逾月亦皆就律不敢犯法嵗大歉發廩賑之活饑人數百萬三年秋詔書褒美增秩再任鄰城旁路刺取其政以爲法人視中山隱然爲雄鎭聲動北中

五月置觀文殿學士

去秋攺文明殿學士爲紫宸殿學士言者謂紫宸不可爲官稱乃攺舊延恩殿爲觀文殿仍命紫宸殿學士丁度領之

夏竦罷以宋庠爲樞密使

龎籍參知政事言者旣數論竦姦邪會京師同日無雲而震者五上方坐便殿趣召翰林學士張方平至謂曰夏竦姦邪以致天變如此亟艸制出之方平請撰駁詞上意遽觧曰且以均勞逸命之皇祐三年秋賜竦諡曰文獻知制誥王洙當行制封還其目曰臣下不當與禧祖同諡遂攺曰文正同知禮院司馬光言諡之美者極於文正竦何人乃得此諡判考功劉敞言諡者有司之事也竦姦邪而陛下諡之以正不應法且侵臣官光疏再上乃諭更諡曰文莊

六月河決澶州章得象薨臨其喪

太常以致仕官無臨奠禮上特奠之

秋七月罷鑄陜西鐵錢

前月初令陜西以大銅錢一當小銅錢三小鐵錢三當銅錢一至是並河東小鐵錢如陜西用之嘉祐元年當陜西小鐵錢四年以盜鑄者多詔陜西大銅鐵錢並當常錢之二

冬十月美人張氏進貴妃

初衞士之變美人有扈蹕功夏竦倡議欲尊異美人同知諫院王贄因言賊根本起皇后閣前請究其事冀動搖中宮陰爲美人地禦史何剡入見以贄言諭剡剡曰此姦人之謀不可不審上悟事遂寢然美人卒用扈蹕功進妃位國朝命妃當冊拜而翰林學士宋祁輒進誥貴妃怒取誥抵地祁坐落職知許州貴妃遂行冊禮祁初亦疑進誥非是以李淑明於典故而問之淑心知其誤而俾之進祁果得罪議者益惡淑傾險云上嘗問翰林侍讀學士張錫以治道對曰節嗜欲者治身之本省刑罰者治國之本時妃方寵幸錫以此諷上爲攺容曰卿言甚善

除陜西鹽禁

以範祥爲陜西提刑兼制置觧鹽使推行其法舊禁鹽地一切通商鹽入蜀者亦縱不問仍罷並邊入中芻粟悉畱貨務錢幣以實中都盡弛輦用之役又以沿邊於靑鹽地近姦人私以靑鹽入塞侵利亂法乃優其直募人入中所入鹽池官自鬻禁人私售峻靑鹽之禁其後行之數年猾商貪賈無所僥幸關中民得安業公私便之

十一月作皇帝欽崇國祀之寶

初眞宗朝刻昭受乾符之寶後大內火焚至是命陳執中書而刻之

十二月行四說法

河北並邊入中糧艸攺行四說法初鹽鐵判官董沔言太宗時北伐燕薊西討吳夏以至眞宗朝二國未和用兵數十年然猶帑藏充實者行三說入中之法耳今國用不足者得非廢三說之法耶請依舊行之於是三司言自行錢法貨務緡錢去年入一百一十九萬出二百七十六萬入少出多恐無以給請如沔議而舊法每一百貫支見錢三十貫香藥象牙三十貫茶引四十貫至是加以南鹽爲四說法每一百貫在京支見錢三十貫香藥十五貫在外支南鹽十五貫茶四十貫乃詔行之初止於並邊而內地未嘗請卽以康定詔書從事自是三說四說之法並行於河北

是歲河北京東西大水

大饑人相食詔出三司錢帛賑之流民入京東者不可勝計知靑州富弼擇所部丰稔者五州勸民出粟得十五萬斛益以官廩隨所在貯之擇公私廬舎十餘萬區散處其人以便薪水官吏自前資待闕寄居者皆給其祿使卽民所聚選老弱者廩之山林河泊之利有可取以爲生者聴流民取之其主不得禁官吏皆書其勞約爲奏請使他日得以次受賞於朝率五日輒遣人以酒肉糧飰勞之人人爲盡力流民死者爲大冢葬之謂之叢冡自爲文祭之及流民將復其業又各以逺近受糧凡活五十餘萬人募而爲兵者又萬餘人上聞之遣使慰勞就遷其秩弼曰救災守臣職也辭不受前此救災者皆聚民城郭中煮粥食之饑民聚爲疾疫及相蹈籍死或待次數日不食得粥皆僵僕名爲救人而實殺之弼所立法簡便周至天下傳以爲法時知鄆州劉防亦發廩賑饑民賴全活者甚眾盜賊衰止賜書褒奬

九朝編年備要卷十三

欽定四庫全書

九朝編年備要卷十四

宋陳均撰

仁宗皇帝【起己丑皇祐元年止癸巳皇祐五年】

己丑皇祐元年春正月甲午朔日有食之張士遜薨臨其喪

翌日上謂輔臣曰昨有言庚戌是朕本命朕以師臣之舊故不避文彥博曰唐太宗辰日哭張公謹陛下過之逺矣防篆其碑首曰舊徳

二月彗出虛

晨見東方西南指歷紫防垣至婁凡一百一十四日而沒

求直言行考課監司法

轉運使副官滿差兩制臣寮考校分上中下六等嘉祐二年命翰林承防孫汴中丞張升磨勘諸路轉運提刑課績

六年頒行新定轉運使副提防刑獄課績院條制

瀘蠻冦邊詔近臣陳備邊防

時契丹聚兵近塞上禦便殿訪近臣以備邊之防三司使葉淸臣上對曰陛下臨禦二十八年未嘗一日暇逸而契丹頻歲爲患者豈其將相大臣不得其人不能爲陛下張威徳而俾懷畏乎慶曆初劉六符來執政無術略以破狡謀逺致二十萬物永匱膏血以奉溪壑今詔問北使詣闕以西伐爲名卽有邀求何以答之臣聞誓書所載彼此無求況討元昊累年契丹豈有毫髮之助今彼出師輒求我助違約甚矣若使辯士判其曲直要之一戰外破其謀豈不憚服茍肆侵淩方河朔災傷之餘野無廬舎我堅壁自守其能久居然後設伏出奇邀擊首尾若不就擒亦大敗矣詔問輔翊之能方面之才與夫帥領偏禆孰可任者臣以爲不患無人患有人而不能用耳今輔翊莫如富弼範仲淹夏竦鄭戩方面莫如韓琦田況劉渙孫沔帥領則王徳用龎籍偏禆則狄靑範金蔣楷張亢劉貽孫王徳基皆其選也而威禦綏寜卽竦戩尢其所長詔謂朔方災傷軍儲闕乏此則三司失計置轉運不舉職非一日也如施昌言方欲辦事一與賈昌朝違戾遂被移徙軍儲何由不之先朝置內帑本備非常今爲主者之吝自分彼我緩急不以爲備則臣不知其所爲也至如粒食難轉莫若使豪民詿誤得入粟以免杖笞必能速辦詔問戰馬乏絕何防可足臣前在三司嘗陳監牧之獘占良田九萬頃嵗費錢百萬緡天閒之數才三四萬急有徵調一不可用今莫若賦馬於河北河東陜西京東五路上戶一中戶二戶共一馬養馬者復其一丁則坐致戰馬二十萬不爲難矣時戶部副使包拯亦對西北形勢山川扼塞及所以先事選士積谷之防

三月葉淸臣罷

罷三司使出知河陽初河北轉運使失計軍儲淸臣自汴漕米七十餘萬給之又請發大名府軍錢以佐邊糴而賈昌朝格詔不從淸臣固爭且疏其防扈不臣宰相欲兩平之因徙昌朝判鄭州而淸臣有是命淸臣天資爽邁遇事敢行奏對無所屈郭承祐妻華王元偁女封郡主給俸及承祐爲殿前副都指揮使妻以不加封請增月給淸臣執奏不可上曰承祐管軍妻又諸王女當優之淸臣曰是終爲僥幸遂捲其奏置懷中不行淸臣至河陽未防卒

四年秋昌朝除母喪以使相入見召赴邇英閣講乾卦上曰將相侍講天下盛事昌朝稽首謝防命知許州

親試舉人

賜馮京等四百九十餘人及第出身有差

夏五月幸後苑觀刈麥

禦寶政殿觀之謂輔臣曰朕新作此殿不欲植花卉而歲以種麥庶知穡事之不易也

六月初置觀文殿大學士

以祥源觀使賈昌朝爲之仍命判都督朝會班中書門下視其儀物仍詔非嘗爲宰相者毋得除

秋八月陳執中罷

先是河決民流災異數見執中無建明但延接卜相術士言者屢攻之至是以足疾辭位罷去

以宋庠同平章事

庠爲相儒雅練故事自初執政遇事輒分別是非可否用是斥退及再登用遂浮沈自安然天資忠厚嘗曰逆詐恃明殘人矜才吾終身不爲也

防制科武舉

賢良方正能直言極諫殿中丞吳奎入第四等武舉三十七人

九月嶺南蠻儂智髙冦邊

邕州西南有廣源州𨿽號邕管羈縻其實服役於交趾初知儻猶州儂全福爲交趾所虜其妻阿儂嫁商人生智髙因冒儂姓本雷火峒久之復與其母出據儻猶州建國曰大歷交趾拔之執智髙釋其罪使知廣源州居四年內怨交趾襲據安徳州僣稱爲南天王攺元景瑞至是冦邕州詔江南福建發兵捕之

罷武舉冬十二月汰諸路兵

時天下患兵冗於是文彥博與樞密院龎籍同議省兵議者紛然以爲不可上以爲疑文彥博與龎籍共奏曰公私困極正坐冗兵果有患二臣請死之上意乃決於是汰陜西保捷軍及諸路羸兵爲民者六萬減廩糧之半者二萬又詔減陜西兵屯內地以實邊費

庚寅皇祐二年春正月行入中對貼法

自慶曆末河北行四說法鹽課其一而並邊芻粟皆虛估數倍劵至京師反爲富賈所抑鹽八百斤舊售錢十萬至是止六萬商又以賤估受劵取鹽不復入錢京師帑藏益乏乃詔王堯臣等同三司較近嵗天下財賦之數堯臣等請商人復入錢京師法視舊入錢數稍增與鹽而並入邊中先得劵受鹽者河東陜西入芻粟直錢十萬止給鹽直七萬河北又損六萬五千且令入錢十萬於京師乃聽兼給謂之對貼於是入錢京師稍復如故

夏六月定舉主員

先是京師提刑張易官滿將代並舉縣令十六人上意其請托乃詔監司以所部州之多少裁定其後又增縣令舉主至三員蓋官冗浸極保薦之法初略而後詳也

秋九月辛亥大饗明堂三聖並侑

詔曰國朝三嵗親郊卽合祭天地祖宗並配而百神從祀今祀明堂而禮官所定祭天不及地配坐不及祖宗未合三朝之制且移郊爲大饗蓋爲民祈福宜合祭皇地祗奉太祖太宗眞宗並配而五帝神州地祗亦灌獻之日月河海諸神悉如圜丘從祀因謂輔臣曰禮非天降地出緣人情耳今禮官習拘儒之舊傳舎三朝之成法非朕所以昭孝息民也

先是內出手詔明堂禮畢毋得上尊號文彥博等固請不從

先是宋庠建議以今年當郊而日至在晦用建隆故事宜有所避因請季秋大享於明堂詔從之上謂輔臣曰明堂者布政之宮天子路寢今大慶殿是也況明堂初已合祀天地於此乃以大慶殿爲明堂又詔祠明堂宜盡物以遵典禮自乘輿服禦諸物令有司裁簡之

宋祁上明堂通議二篇祁自敍略曰上采三代旁搜漢唐禮之過者折之說之謬者正之以合開寶一王之典聊佐乙夜觀書之勤防以禦撰明堂八曲太常及攺文舞曰右文化俗武舞曰成功睿徳

於是百官皆進秩初彥博議覃恩參知政事髙若訥曰官濫久矣未有以節止今又啟之何也不聽及扈駕宿景靈宮有傳赦語百官遷秩者禦史彭思永亟上言不宜濫恩時三司使張堯佐覬執政內侍王守忠求爲節度使思永率同列言之或曰宜待命行思永曰寧先事而言使己得罪不可使命出移過朝廷遂獨奏曰外戚秉政宦官用事非宗社福上怒詔詰所從受知諫院吳奎言禦史許風聞言事若窮覈主名則後無敢告以事者是朝廷自蔽耳目也中丞郭勸亦言思永納忠不宜深罪堯佐守忠之議遂格而思永防罷禦史知宣州

防命彥博等編修大享明堂記越明年二月上之先是資政殿學士知杭州範仲淹建言祀明堂曠禮宜召元老舊徳陪位於廷乃詔南京起太子太保杜衍西京起太子少傅任布陪祀且供帳都亭驛待之旣而二人皆以老疾力辭不至遂賜衣帯器幣自後每遇大禮而前兩府致仕者率有詔召焉然亦無至者

申嚴內降執奏法

詔內降指揮許執奏敢因緣干請者臺諫察舉先是上諭輔臣可於赦文中禁止內降庶澄淸宿獘輔臣等言載之赦文恐未盡聖意乃別下此詔

至和元年又詔內侍傳宣令都知司札報被受者覆奏景祐五年又詔今後臣僚於內侍省禦藥院內東門進文字者令逐處申文書再取防諫官韓絳嘗因對言曰天子之柄不可下移當間岀睿斷上曰朕固不憚自有處分所慮未中理而有司奉行則害己加於人故先盡大臣之慮而後行之絳又言有林獻可者遣其子以書詆臣多斥中外大臣之失臣不敢不以聞上曰朕不欲畱中恐開陰訐之路苐焚之

冬閏十一月置詳定大樂局

詔中書門下集兩制太常官置局於祕閣詳定大樂翰林學士王堯臣請命天章閣待制趙師民預詳定仍乞借髙若訥所校十五等古尺並從之落胡瑗致仕爲國子監直講同議大樂又召益州進士房庶除校書郎宋祁嘗上庶所著樂書補亡二篇旣召赴闕庶自言嘗得古本漢志云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文脫之起積一千二百黍八字故自前世以來累黍爲尺以制律是律生於尺尺非起於黃鐘也且漢志一爲一分者蓋九十分之一後儒誤以一黍爲一分其法非是當以秬黍中者一千二百實管中黍盡得九十分爲黃鐘之長九寸加一以爲尺則律定矣直祕閣範鎭是之乃言曰李照以縱黍累尺管空徑三分容黍千七百三十胡瑗以橫黍累尺管容黍一千二百而空徑三分四釐六毫是皆以尺生律不合古法今庶所言實千二百黍於管以爲黃鐘之長就取三分以爲空徑則無容受不合之差校前二說爲定蓋累黍爲尺始失於隋書當時議者以其容受不合棄而不用及隋平陳得古樂器髙祖聞而嘆曰華夏舊聲也遂傳用之唐祖孝孫張文收號稱知音亦不能更造尺律止法隋之古樂制定聲器朝廷久以鐘律未正屢下詔書博訪羣議冀有所獲今庶所言以律生尺誠眾論所不及請如其法試造尺律更以古器參考當得其眞乃詔王洙與鎭同於修制所如庶說造律尺龠律徑三分圍九分長九十分龠徑九分深一寸尺起黃鐘之長加十分而律容千二百黍初庶言太常樂髙古樂五律比律成才下三律以爲今所用黍非古之所謂一稃二米黍也尺比橫黍所累者長一寸四分庶又言古有五音而今無正徴音國家以火徳王徴屬火不宜闕今以旋相五音相生法得徴音又言尙書同律度量衡所以齊一風俗今太常教坊鈞容及天下州縣樂各自爲律非書同律之義且古者帝王巡狩方嶽以考禮樂同異以行誅賞謂宜頒律格自京師及州縣無容輒異有擅髙下者論之上召輔臣睹庶所進律尺龠又令庶自陳其法因問律呂旋相爲宮事令撰圖以進其論以五正二變配五音疊相爲生衍之成八十四調舊以宮商角徴羽五音次第配七聲然後加變宮變徴二聲以足之庶推以旋相之法謂五行相戾非是當攺變徴爲變羽易變爲閏隨音加之則十二月各以其律爲宮而五行相生終始無窮詔以其圖送詳定所庶又論吹律以聽軍聲者謂以五行逆順可以知吉防先儒之說略矣是時胡瑗等制樂己有定議特推恩而遣之鎭爲論於執政曰今律之與尺所以不得其眞由累黍爲之也累黍爲之者史之脫文也古人豈以難曉不合之法書之於史以爲後世惑乎殆不然也易曉而必合也房庶之法是矣今庶自言其法依古以律而起尺其長與空徑與容受與一千二百黍之數無不合之誠如庶言此至眞之法也且黃鐘之實一千二百黍積實分八百一十於算法圓積之則空徑三分圍九分長九十分積實八百一十分古律也律體本圓積之是也今律方積則空徑三分四釐六毫比古大矣故圍十分三釐八毫而其長止七十六分二釐積實亦八百一十分律體本不方方積之非也其空徑三分圍九分長九十分積實八百一十分非外來者也皆起於律也以一黍起於九十尺與一千二百黍之起於律皆取於黍今議者獨於律則謂之索虛而求分亦非也其空徑三分圍九分長九十分之起於律與空徑三分四釐六毫圍十分三釐八毫長七十六分二釐之起於尺古今之法疏密之課其不同較然可見何所疑哉若以爲工作旣久而復攺爲則淹久歲月計費益廣又非朝廷制作之意也其淹久而計費廣者爲之不敏也今庶言太常樂無姑洗夾鐘太蔟等數律就令其律與其說相應鐘磬每編才易數枚因舊而圖新敏而爲之則旬月之功也又何淹久而廣費哉執政不聽

四年冬知制誥王洙等獻新樂議者以爲鐘磬皆不合古遂復命廷臣詳定仍命參政劉沆梁適監議而當議者各安所習久而不決乃命諸家各作鐘律以獻五年九月親臨視之遷胡瑗阮逸等官而議者謂黃鐘爲萬事根本故尺量權衡皆起於黃鐘至隋用累黍爲尺而制律容受卒不能合及平陳得古樂遂用之唐興因其聲以制樂其器無法而其聲猶不失於古五代之樂大樂淪散王朴始用尺定律而聲與器皆失之故太祖患其聲髙特減一律至是又減半然太常樂比唐聲尢髙五律比今燕樂髙三律上𨿽勤勞於制作未能得其當者有司失之於以尺生律也

史臣蒲宗孟李淸臣曰世號太常爲雅樂而未嘗施於燕享豈以正聲爲不美聽哉夫樂者樂也其道𨿽防妙難知至於奏之而使人悅豫和平此不待知者而後能也嘗竊觀於太常其樂縣鐘磬塤篪搏拊之器與夫舞綴羽籥干戚之制蓋皆放諸古矣建振作之則聴者不知爲樂而觀者厭焉豈所謂古樂其聲眞若此哉孔子惡鄭聲恐其亂雅亂之云者似是而非也孟子亦曰今樂猶古樂然今太常獨與教坊樂音殊絕何哉昔者李照胡瑗阮逸攺鑄鐘磬處士徐復笑之曰聖人寓器以聲不能求其聲而更其器其可用乎照瑗逸制作久之卒無成蜀人房庶亦深訂其非是因著書論古樂與今樂本末不逺其大略以爲上古世質器與聲朴後世稍變焉金石鐘磬也後人易之爲方響絲竹琴簫也後世變之爲箏笛匏笙也攢之以斗塤土也變而爲甌革麻料也擊而爲鼓木柷敔也貫之爲板此八音者於世甚便而不逹者指廟樂鎛鐘鎛磬宮懸爲正聲而槪謂胡部鹵部爲淫聲殊不知大輅起於椎輪龍艘生於落葉其變則然也古者以俎豆食後世易之以杯盂古者簟席以爲安後世更之以榻桉𨿽使聖人復生不能捨桮盂榻桉而復俎豆簟席之質也然則八音之器豈異於此哉孔子曰放鄭聲鄭聲淫者意以其器不若古哉亦疾其聲之變耳試使知樂者由今之器寄古之聲去其惉懘靡曼而歸之中和雅正則感人心導和气不曰治世之音乎然則世所謂雅樂者未必如古而教坊所奏豈盡爲淫聲哉數子紛紛攺制鐘律而復庶之論獨如此故綴其語存之以俟知音焉

時知諫院範鎭上書論樂略曰陛下制樂三年有司之論紛然未決蓋由不識其本而爭其末也樂者和气也發和气者聲音也而聲音生於無形古人以有形之物傳其法然後無形之聲音得而和气可導有形者秬黍也律也尺也龠也鬴也斛也算數也權衡也鐘也磬也是十者必相合然後爲得而今皆相戻按詩誕降嘉種維秬維秠許愼云秠一稃二米今秬黍皆一米律尺龠鬴斛形制皆與古異算法則以方法算圓分又權衡起於黍而黍未眞臣固知其無形之聲音不可得而知也議者謂當今宜先政令而禮樂非所急此臣之所惑也倘使有司合禮樂之論是其所是非其所非陛下親臨決之顧於政令不已大乎昔漢諸儒議鹽鐵後世猶傳鹽鐵論方今定雅樂願令有司人人各議合爲一書則孰不自竭請權罷詳定修制二局俟眞黍至然後爲樂則必得至當而無事乎浮費也詔送詳定所鎭說自謂得古法然集賢校理司馬光數與之論難以爲勿合世鮮律鐘之樂卒莫能辧其是非焉

詔后妃家勿除二府

初慶曆中諫官余靖言張堯佐親聨宮掖不宜任事至是諫官吳奎又言郭承祐以舊恩爲宣徽前知應天所爲多不法詔奪承祐宣徽使而有是命

時堯臣爲宣徽南院使淮康軍節度景運宮使復加郡牧制置使又賜堯佐二子出身於是知諫院包拯等言陛下卽位僅三十年未有失道敗徳之事自五六年來擢用堯佐羣臣皆竊議以爲其過不在陛下在女謁近習與執政大臣也蓋女謁近習知陛下繼嗣未立旣有所私莫不潛有趨向執政大臣不能進規以義乃從諛順防髙官要職以委堯佐惟恐不滿其意況下制之日陽精晦塞氛霧防孛望陛下斷以大義亟命追寢必不得已宣徽節度擇與一焉如此則合天地順人情矣中丞王舉正言堯佐緣妃家一日領四使使賢士大夫無所勸不報舉正後與禦史唐介及臺諫官合奏請中丞畱百官班廷諍有詔止之上曰言事者謂堯佐不可爲執政當優與之官爵今其言反覆朕終不欲加言者以罪樞密副使梁適曰臺諫論事乃其職堯佐領四使誠過恐非所以全之乃罷堯佐宣徽景靈二使

秀州地震

有聲如雷

十二月班家廟制

本朝士大夫無襲爵故不建家廟而四時祭於屋室慶曆初𨿽赦書許立而有司未能推述先典至是宋庠言禮官旣不講求私家何緣擅立乃下有司詳定學士承防王堯臣等定平章事以上立四廟尙書節度使以上立三廟余官祭於寢凡得立廟者許嫡子孫襲祭以主祭至是班其制而議者不一遂終不果行

三司上會計錄

三司使田況約景徳會計錄以今財賦所入較多於景徳而嵗之所出又多於所入因著皇祐會計錄上之

是年正月命近臣同三司校財賦出入數王堯臣等以慶曆皇祐總四年凡財賦出入參其登耗皇祐元年入一億一千餘萬而所出無餘至四年春書成上之詔付三司取一嵗中數以爲定式

英宗治平中韓絳上會計錄內外嵗入一億一千餘萬出一億二千餘萬諸路積一億萬而京師不與焉時兵數少損籍者猶百十六萬而宗室吏員視皇祐亡慮增十之三

河北水

詔蠲其租仍出內藏錢四千萬緡防絹四十萬疋下本路便糴糧艸詔戒安撫運使不得以物帛責擾民間且諭宰執曰朕宮中不妄用一錢惟以寛民賦豈可惜費也

辛卯皇祐三年春正月淮南分東西路二月復入中見錢法

自三說四說二法並行不數年間茶法復壊芻粟之直大率虛估居十之八劵至京師爲南商所抑北商無利三司患之請行貼直之法每劵值十萬比市估三千倍爲六千復入錢四萬四千貼爲五萬給茶直十萬詔又損錢一萬然亦不足以平其直入中者少公私大獘知定州韓琦以爲言下三司議三司奏自攺法至今凡得谷二百二十八萬石芻五十六萬圍而費緡錢一千二百九十五萬茶鹽香藥民用有限今散於民間旣多積而不售價日益損貨務稅課不過五百萬緡其利害灼然可見請復行見錢法詔從其請仍一用景祐三年約束又懼好事者之橫議也乃詔自今議者並須究知厥理審可施用若事己上而驗問無狀者置之重罰

時戍兵多苦食不足陜西轉運李參視民闕乏時令自隱度穀麥之入預貸以官錢麥熟則償謂之靑苖錢數年兵食常有餘其後靑苗法皆取諸此朝廷患入中法嵗費增廣參請飛錢於邊郡以平估糴權罷入中此參之去省貨錢以千萬計

三月宋庠罷

知河南府以言者論其不戢子弟在政府無所建明也

治平三年卒諡元憲英宗篆其碑曰忠規懿範

夏四月以曾公亮爲翰林學士

公亮自爲集賢校禮郎預經筵凡十餘年上每厚遇之及遷學士管勾三班公亮盡取前後條目置於座側案以從事老胥皆束手無能爲也後至者卒莫能易

五月置河渠司

於三司

六月視大長公主疾

齊國大長公主喪自后妃以下候問進拜用家人禮上親舐主目左右皆感泣上亦悲慟

秋七月定太學生員

舊制二百人如不能充數以百人爲限

復用孔氏知仙源縣

詔用以孔氏知縣近廢不行宜復舊

治平初復從京東提刑王綱之請勿用孔氏以重養民之官

更樂名

曰大安

河決大名府

館陶郭固口命塞之

罷徙州長吏十六人

上謂輔臣曰近日職司以長吏不理聞者多矣長吏者民之性命而可不重乎宜擇其甚者罷之小者易之

楊景宗嘗請郡上曰景宗章惠太后之弟豈不念之但貪戾之性老而益甚不可與郡

減丁米

減郴永等州凡十萬餘石

是冬減漳泉興化軍丁米主戶三之一客戶半減之

八月京東淮浙等七路饑

遣李兌等四人體量安撫又以武臣副之時七路饑長吏多非其人又轉運使頗肆科擾民不聊生上乃命中書擇使者按視之諫官吳奎言近歲以來水不潤下盜賊橫起皆陰盛所致夫帝王之美莫大乎進賢退不肖今陛下知賢不能進知不肖不能退重以內寵驕恣近習回撓夷狄桀驁防邪交傷陰盛如此寜不致大異哉且朝廷之過常在乎無事之時因循而不爲有事之後顚沛而失措中外臣僚平時建一防舉一官𨿽有可取皆抑而不行又從而媒孽謂之生事如河東河北盜賊行路之人皆已傳布而大臣不以爲事至執通判傷巡檢然後倉皇於數路之間移易官守重賞以募之不亦晚乎事將有大於此者陛下幸畱意焉

時大理寺言信州民有刼米而傷主者法當死上謂輔臣曰饑而刼民則可哀盜而傷主則難恕𨿽然細民無知終緣饑耳遂貸之

罷遣馮道孫舜卿

馮道曾孫舜卿上道官誥二十通乞錄之上謂輔臣曰道相四朝而偸生茍祿無可旌之節所上官誥其給還之

九月爲夏竦成服

竦薨訃聞上謂輔臣曰竦嘗事東宮情所憫傷若依禮官所擇日子則在大燕之後豈可先作樂而後舉哀也乃命以甲子曰成服於苑中

賜侍講筵官坐

侍讀官當侍講讀者立侍餘皆賜坐

冬十月除解鹽禁

初範祥議解鹽通商論者爭以爲非是朝廷察其可用委祥推行而禦史知雜何剡復以爲言遣戶部使包拯馳視還言行之便至是磨勘司李徽之猶以爲不便驛召祥至與三司雜議皆是祥所建詔從之於是三司使田況請久任祥以專其事就擢祥爲轉運使以寵之祥初言歲入緡錢可二百三十萬是年入二百二十萬明年二百十五萬校慶曆六年增六十八萬七年增二十萬又舊歲出貨務緡錢慶曆中或六百四十萬或四百八十萬至是貨務錢不復出其後嵗所入𨿽盈縮不常至五年猶及百七十八萬

唐介貶

先是張堯佐復除宣徽使殿中侍禦史裏行唐介謂同列曰是欲與宣徽而假河陽爲名耳爭之未聴自劾亦不報介又言平章事文彥博向守蜀爲間金奇錦因中官獻宮掖得爲執政甘陵討賊因明鎬功遂叨相位前日堯佐除命臣面承諭乃知出於中書擬進蓋彥博顯用堯佐陰結貴妃陷人主有私後宮之名而自爲榮身之計彥博頃求外補諫官吳奎觀望挾姦言其才未可聴引去由是彥博專政威福在己𨿽有過人不敢議望賜斥罷以富弼代之上怒甚卻其奏勿視曰將貶若矣介徐讀竟又言愚臣忠憤所激𨿽鼎鑊不避也上卽座召二府視之曰介論事不足責至謂彥博因緣妃嬪進用此何言耶樞密副使梁適叱介下殿命舎人艸詔殿廬貶春州別駕修記注蔡襄中丞王舉正皆言介貶太重而上亦中悔勅朝堂曉諭百官因謂輔臣曰介有母徙便地然後徙介英州別駕遣中使防送之復取其奏以入介自是直聲聞天下禦史知雜陳升之上章曰爲國如介者有防今投之瘴癘臣恐言者箝口矣越明年正月徙介監郴州酒稅

文彥博罷

出知許州或言張堯封彥博父客也彥博知益州貴妃有力焉因風彥博織燈籠錦以進貴妃服之上驚顧曰何從得此妃正色曰文彥博所織也彥博與妾父有舊然妾焉能使之特以陛下故耳上悅自是意屬彥博及爲參知政事明鎬討王則未克上甚憂之語妃曰大臣無一人爲國了事日日上殿何益妃密令人語彥博翌日彥博入對乞身往破賊上大喜彥博知恩州十數日賊果平卽軍中拜相議者謂彥博因鎬以成功其得相由妃力也介旣用是深詆彥博𨿽坐貶彥博亦出其事之有無卒莫辧云

以龎籍爲平章事吳奎罷

自知諫院出知密州知諫院包拯言唐介彈大臣並以中奎乞且畱奎供言職上曰介言奎拯皆陰結文彥博今觀此奏非誣也因謂宰臣曰諫官禦史必用忠厚淳直通世務明治體之人以革浮廢之獘宰相旣承聖諭自是凡詔舉臺職必載上語勅中

壬辰皇祐四年春三月包拯罷

自知諌院出爲河北都轉運拯在諌院數論大臣斥權幸請罷河北屯兵分之河南諸郡遇警卽發如或戍兵不可遽減則訓練義勇以鎭邊備𨿽小給餱糧每嵗不當屯兵一月之費用一州賦可給義勇十八萬事卒不行

夏四月儂智髙陷邕橫等州

先是智髙復貢金函書請內屬知邕州陳珙上聞不報時邕州庭中有白气而江水溢司戶孔宗旦以爲兵象度智髙必反以書告珙不聴智髙旣不得請日與交趾爲讐且擅山澤之利遂招納亡命數出敝衣易谷食紿言洞中饑部落離防故邕不設備智髙乃與廣州進士黃師宓及其黨日夜謀入冦一夕焚其巢穴紿眾曰平生積聚今爲天火所焚無以爲生計窮矣當防邕州據廣州以爲王否則兵死是月率眾五千沿江東下攻破邕州橫江寨張日新等死之陷邕州都監張立司戶孔宗旦罵賊而死珙以下皆遇害於是智髙卽州僞建大南國僣號仁惠皇帝攺年啟歷赦境內師宓等皆稱中國官名進陷橫貴龔藤梧封康端州惟封州守臣曹覲康州守臣趙師旦監押馬貴戰死諸州守臣張仲李植江滋丁寶臣等並遁

覲修古兄子也修古無子以覲爲後覲死錄其子且以其弟現爲建安簿官滿修古妻又乞別養凡三注現建州官

慶曆間蠻嘗入冦知邕州盧革移書安撫使杜杞言嶺外小郡地裏相近者可量合並之使緩急冦至可以共禦

圍廣州

前二日有告急者知州仲簡以爲妄囚之下令曰有言賊至者斬以故民不爲備及賊至乃令民入城民爭以金貝遺閽者求先入踐死者甚眾餘皆附賊賊勢益張廣惠等州提舉捉賊武日宣惠州巡檢魏成憲邀擊於城下並死之

範仲淹薨

仲淹內剛外和爲政忠厚所至有恩邠慶二州之民皆畫像立生祠其卒也哭之如父諡文正上篆其碑首曰褒賢

初羣盜剽劫淮南將過髙郵知軍晁仲約諭富民出金帛具牛酒往迎之盜悅徑去不爲暴事聞富弼議誅仲約以正法仲淹欲宥之爭於上前上卒從仲淹言旣而弼慍甚謂仲淹曰方今患法不舉法舉而多方沮之何以整眾仲淹密告之曰祖宗以來未嘗輕殺臣下夫輕道人主以誅殺它日手滑𨿽吾軰亦未敢自保也弼終不謂然其後兩人相繼出使弼還自河北至國門不許入未測上意比夜傍徨不能寐繞牀嘆曰範六丈聖人也

六月以狄靑爲樞密副使

中丞王舉正言靑出兵伍爲執政本朝所無恐四方輕朝廷左司諫賈黯亦言國初武臣有忠勳者不可勝數然未聞以卒伍登帷幄者今不可有五四夷聞之有輕中國心一也小人無知翕然向之撼揺人心二也大臣將恥與爲伍三也不守祖宗成規而自比五季亂政四也靑𨿽才勇未聞有破敵功失駕馭之術五也皆不能奪

秋七月智髙遁

初魏瓘知廣州築城鑿井蓄水作大弩爲守備至是智髙爲云梯土山攻城甚急又斷流水而地堅井飲不竭弩發輒中中輒洞潰智髙力屈時知英州蘇緘募壯勇數千人赴難屯邊渡村扼其歸路得黃師宓父防之以徇又畨禺縣令蕭注亦募土丁及海上彊壯三千餘人與智髙眾格鬭焚其戰艦卽日發縣門援兵及民持牛酒芻糧相繼入城城中始有生意時轉運使王罕方往潮州議鹽事知廣州仲簡募人置書足間間要罕罕得書卽亟歸行至惠州州之惡少乘人不寧相率爲盜田裏驚擾罕入城鎭撫及郊遮罕求救防者數千人罕慰諭之曰己召兵行至矣然其實未知防所出也乃思其父嘗言遇事有疑當謀諸老者老者未必智過人但渉世久故也乃遣左右擇父老可與語者得數十人召問之父老曰某屬各有佃客少者數家多者數十家欲隨鄕村自召集家有兵器者願授之使相保聚罕曰有佃客者計如是得矣無佃客柰何吾有以處此矣時罕所至村有耆長三人人有壯丁五七至十人之乃召耆長令發田民增壯丁人各二百又召尉亦令發裏民增弓手二千已時下令約申時而集有榜募有才伎方略者皆聴自效許有功大者賞以官次者賞以金帛頃之得數千人閱試可用尢善者以爲大甲頭次者以爲小甲頭約使領眾而耆長所發久之無至者時有一婦人訴僕夫奪其釵珥且污辱之罕斬以徇曰此耆長髮爲壯丁不肯行者又得剽掠者十八人皆斬之徇如初於是民相傳竦動至申時耆長三人得壯丁六百尉得弩手二千皆集罕使十人爲小甲置小甲頭百人爲大甲置大甲頭及副主之取庫絹染緋爲大小旗幟授之得牛羊數千令戶出湯割革爲盾形柔之湯中每革削竹籖十六夾穿之以木爲鼻使持以自蔽又斬枯竹數千銛其首使持以爲兵得公私弓矢刀槍皆以授民約令備守田裏遂安因檄告境內及傍州縣皆準此行之數日眾大集威望遂振州之惡少年皆已行伍不得復動外之他盜亦不敢發罕於其間選鋭士得三千人又選鋭卒魁梧有材伎者得數十人以舟百四十艘載之建旗幟作樂順流趨廣州未至從卒有進言者曰廣之南門去水尙百餘步賊兵在旁如吾眾趨門賊若來搏之必亂矣於是使士皆登岸斬木爲鹿角得數千旣至使從卒魁梧有材技者先以鹿角登岸上屬於南門湏臾積之髙數尺智髙建黃蓋擁眾臨觀相去二三十步間見已設鹿角遂不犯罕徐勤兵作樂開南門以入於是蔬薪食物始通人心稍安益修守備智髙知不可拔凡圍五十七日始觧去自淸逺濟江擁婦女作樂而行攻賀州不克張忠楊逵李貴邀擊之於白舊路口龍岫峒並死之陷昭州鈐轄李正隆死焉又襲殺蔣偕於太平埸

八月以孫沔爲廣南安撫使內侍石全彬副之

初以沔知秦州入見上以秦事勉之對曰臣𨿽老然秦州不足煩聖慮陛下當以嶺南爲憂也臣觀賊勢方張官軍朝夕當有敗奏旣而張忠等敗聞上聞南事誠如沔料時己命余靖經制廣東西盜賊乃除沔湖南江西安撫使沔以南方兵連爲賊所破气懾不可用請益發騎兵且增選偏禆二十人求武庫精甲五千參政梁適折沔曰毋張皇沔曰前日惟無備故至此今指期滅賊非可以邀幸勝乃欲示鎭靜耶夫實備不至而貎爲鎭靜危亡之道也居二日促行才與兵七百沔憂賊度嶺而北乃檄湖南江西曰大兵且至其繕治營壘多具燕犒賊疑不敢復侵沔行至鼎州復有詔加廣南東西路安撫使

九月命狄靑討智髙

上己命孫沔余靖而猶以爲憂於是靑上表請行靑入對自言臣起行伍非戰無以報國願得蕃落數百騎益以禁兵羈賊首致闕下上壯其言遂除靑宣徽南院使宣撫荊湖經制廣南賊盜事入內都知任守忠爲之副知諫院李廣言唐失其政以宦者觀軍容致主將掣肘是不足法遂罷守忠靑以賊便於乘髙履險步兵力不能抗故每戰必敗願得西邊蕃落兵自從或謂南方非騎兵所宜髙若訥言蕃落善射耐艱苦上下山如平地當瘴未發時疾馳破之必勝之道也靑卒用騎兵破賊

冬十月智髙陷賔州

守臣程東美遁

復入邕州

守臣宋克隆遁

廣西分三路

置宜容邕三州安撫都監樞密副使王堯臣請析廣西宜容邕州爲三路以融柳象宜州白髙賓雷觀郁林化滕梧龔瓊容州欽賔亷橫潯貴邕州遇蠻入冦三路會支郡兵經略安撫居桂州以統制焉亦益募澄海忠敢土軍分屯全永道三州米以餉之罷遣北兵逺戍詔狄靑審議靑以爲便遂行之

十一月壬寅朔日有食之

十二月錄唐顏眞卿後

癸巳皇祐五年春正月詔止交趾援兵

從狄靑之請也初交趾請出兵助討智髙余靖以便宜許而請於朝狄靑奏曰假兵於外以除內冦非我利也以一智髙橫踐二廣力不能制乃假蠻夷兵蠻夷貪得無義因而啟亂何以禦之願罷交趾助兵上從之

丁度薨臨其喪

時爲參知政事是日旬休上趣駕臨奠度性純質居一室十餘年無姬侍一日召諸子謂曰王旦爲相十五年其子猶爲布衣汝曹宜自力吾不復有請矣後諡曰文穆

會靈觀災狄靑敗智髙於邕州

先是命廣西鈐轄陳曙擊智髙於金城驛曙素無威令旣遇賊士卒猶聚博營中乃倉卒被甲以前遂致覆軍王承吉等並死之狄靑合孫沔余靖之兵自桂州次賔州靑以張忠蔣偕皆輕敵取死軍聲大沮前戒諸將無得妄與賊鬭聴吾所爲曙恐靑獨有功乘靑未至以步卒八千犯賊潰於昆侖關其下殿直袁用等皆遁靑曰令之不齊兵所以敗晨會諸將堂上揖曙起並召用等三十二人按所以敗亡狀驅出軍門斬之沔靖相顧愕然靖嘗迫曙出戰因離席而拜曰曙失律亦靖節制之罪靑曰舎人文臣軍旅之責非所任也諸將皆股栗靑頓申令軍中休十日賊覘者還以爲軍未卽進或說智髙曰騎兵利平地宜遣兵守昆侖勿使度險俟官軍疲而食盡擊之無不勝智髙驟勝而輕官軍不用其言明日整軍靑將前陣沔將次陣靖將後陣以一晝夜絕昆侖關出賊不意陣歸仁鋪智髙悉眾列陣以拒官軍使驍勇執大標槍衣絳衣望之若火而羸弱在後靑陣少卻先鋒將孫節死之賊气鋭甚沔等懼失色時靑匿蕃落騎兵在後前鋒將楊遂出挑戰殺十數人靑登髙自執五色旗麾騎兵張左右翼從後出夾攻左者右右者左已而左者復左右者復右禆將張玉率騎兵出陣前而橫貫其壘賊大潰會日暮智髙復趨邕官軍追五十里斬數千級獲僞官黃師宓以下五十七人先是靑誓曰不待令而舉者斬右軍將賈逵恐賊先據髙乃引軍趨山賊至逵擁眾而下擊斷其陣賊旣潰詣帳下請罪靑拊其背曰違令而勝權也尙何罪智髙夜焚城遁由合江口入大理國遲明靑按兵入城梟師宓等首城下收金帛馬牛以鉅萬計斂屍五千築爲京觀時有賊屍衣金龍衣眾以爲智髙已死欲以上聞靑曰安知非詐乎寧失智髙不敢以誣朝廷貪功也時瘴霧昏塞或謂賊毒水上流飲者多死靑甚憂之一日有泉湧砦下汲之甘眾遂以濟謠言農家種糴家收至是符之智髙暴殘一方凡一年吏民不勝其毒捷奏至上喜謂龎籍曰靑破賊皆卿執議之力

智髙母阿儂氏弟智光子繼宗繼隆檻至京師後智髙死於大理國函首至乃悉棄市

以宋祁知定州

祁前在成徳軍請弛河東陜西馬禁蕃落民間自相買賣民養馬勿升戶等居三月徙定州又上言天下根本在河北河北根本在鎭定以其扼敵衝爲國門戶又曰欲兵之彊莫如多谷與財欲士訓練莫如擇將欲人樂鬭莫如賞重而罰嚴欲敵顧望莫敢前莫如使鎭重而定彊又曰天下久平馬益少臣請多用步軍臣料朝廷與敵相攻必不深入窮追驅而去之及境則止然則不待馬而步可用矣臣請損馬而益步故馬少則騎精步多則鬭健我能用步所長𨿽契丹多馬無所用之又曰夫鎭定一體也自先帝以來爲一道帥專而兵不分故定揕其胸則鎭犄其脇勢自然耳今判而爲二其顯顯有害者北塞山川要險之地裂而有之平時號令文移不能一敵脫叩營壘則彼此不相謀誰肯任責耶臣請合鎭定爲一路願以將相大臣領之無事時以鎭爲治所有事則遷治定指授諸將權一而責有歸士無茍且之意防之上也又曰河東馬彊士習善馳突與鎭定若表裏然東下井陘不百里入鎭定矣敵若深入以河東健馬佐鎭定兵掩其惰若歸者萬出萬全此一奇也又上禦戎七論

二月復以狄靑爲樞密副使兼宣徽南院使

上欲擢靑爲樞密使同平章事龎籍曰昔曹彬平江南太祖只賜錢二十萬緡而已靑𨿽有功未若彬之大若賞以此官富貴極矣異日更立功將何官以賞之乃有是命仍賜第及優進其諸子諮詠等官

三月親試舉人

賜鄭獬以下及諸科九百餘人及第出身有差

奉三聖像如滁並澶州

安奉太祖太宗眞宗禦容於三州神禦殿

集禧觀成

卽會靈觀也因火更作至是成遂攺今名

夏五月髙若訥罷以狄靑爲樞密使

時凡內降恩髙若訥多覆奏不行入內都知王守忠欲得節度使若訥固執以爲不可又欲直畱後若訥持之若訥畏惕少過而前騶毆路人至死禦史奏彈之議者方以爲靑賞薄而內侍石全斌又爲靑訟功於中乃罷若訥而遷靑中丞王舉正力爭不能奪故事罷樞密使降麻及若訥罷但舎人艸制遂爲例

孫忭禦史中丞

忭性篤厚寡言質略無威儀𨿽久處顯要循循無所建明及制下諫官韓絳論奏忭非糾繩才不可任風憲忭卽手疏曰臣觀方今士人趨進者多亷退者少以善求事爲精神以能訐人爲風采捷給若嗇夫者謂之有議論刻深若酷吏者謂之有政事諫官所謂才者毋乃謂是乎若然臣誠不能也上察其言趣令視事且命知審官院忭辭以任言事不當兼事局乃止

求直言

待制以下許請對許奏封事

秋七月作鎭國神寶

奉宸庫有良玉上不欲以爲服玩詔天子有八璽乃命參知政事梁適撰名曰鎭國神寶而刻之

閏月定內侍員

內侍供奉官至黃門以一百八十人爲額

龎籍罷

出知鄆州以言者論其黨庇親戚堂吏受賂也

以陳執中梁適爲平章事八月防制科武舉

趙彥若所對疏濶罷之先是制舉就祕閣試者凡十八人有司獨取彥若於是又被黜去議者謂宰相陳執中不由科第以進故陰諷有司專抑儒士非彥若寔不能也

武舉五十一人授官有差前詔罷武舉今所擢皆祕閣舊經試者云

以唐介爲禦史中丞

是後介入對上褒諭曰聞卿守節自被謫未嘗以私書至京師介頓首謝卒無一言以自明介貶斥不二嵗復召議者言天子優容言事之臣自古未有也

冬十一月丙申朔日有食之

龍圖閣直學士知耀州趙師民上疏曰近太陽蝕於正朔此是天意欲以感動聖心臣非瞽史不知天道但率愚意言之其月在亥亥爲水水爲正陰其日在丙丙爲火火爲正陽月侵日陰侵陽下蔽上之象也今聖心慈仁恭儉動循典禮自非下蒙上邪撓正使主恩不下究而誰之咎欲望陛下咨心膂之臣洎耳目之官其忠而純者與之遴簡內外百執州縣牧宰使主恩下究而不爲羣邪所蔽則億兆之幸也時著作佐郎劉義叟見日蝕心又胡瑗鑄鐘弇而直聲郁而不發及陜西鑄大錢乃曰此所謂害金再興與周景王同占上其惑腹心之疾又月入太微義叟曰後宮將有喪乎

觧唐介言職

介數論事因言於上曰臣繼今言不行必將固爭爭之急或更坐黜是臣重累陛下願聽觧言職許之攺直集賢院欲以安全之也

旱蝗

時左司諫賈黯言水旱之災𨿽堯湯所不能免臣讀隋史見所立社倉取之以時藏之於民下足備凶災而上實無所利願效隋制立法乃下其說司農寺復下諸路度可否其以爲可行者才四路余或謂賦稅之外兩重供輸或謂恐招盜賊或謂已有常平足以贍給或謂置倉煩擾於是黯復奏諸路所陳類皆妄議若謂賦稅外兩重供輸則法意乃教民儲積以備水旱官非自利若謂恐招盜賊則盜賊利在輕貨不在粟麥若謂已有常平則常平之設蓋所以平谷價使無甚貴甚賤之傷又今國用頗乏所蓄不厚近歲非無常平小有水旱輒流離餓殍則是常平果不足以賑救也若謂置倉斂財煩擾則義倉之設本爲百姓宜無所憚況今州縣治郵傳驛舎皆斂於民豈於義倉獨畏煩擾人情可與樂成不可與謀始如臣言可采願斷而行之然牽於眾論卒不果行

十一月己巳郊三聖並侑

先是有詔自今南郊三聖並侑

十二月禁轉運進羨余

有增盈者畱爲本路移用先是嘗命李中師爲淮南轉運使中師入辭上謂曰比聞諸路轉運使多獻羨余以希進然遇災傷不免暴取於民此朕所不取也其戒之

以吳中復爲監察禦史

用中丞孫忭所薦也忭未始識其面或問之忭曰昔人恥爲呈身禦史今豈薦識面臺郎耶

九朝編年備要卷十四﹤史部﹐編年類﹐九朝編年備要﹥

欽定四庫全書

九朝編年備要卷十五

宋陳均撰

仁宗皇帝【起申午至和元年止戊戍嘉祐三年】

甲午至和元年春正月京師大疫

出犀角和藥以療民其一通天犀也內侍李舜卿請畱供服禦上曰朕豈貴異物而賤百姓哉立命碎之

追冊貴妃張氏爲溫成皇后

初妃旣受封冊寵愛日甚出入車禦華楚頗侵並後飾嘗議用紅繖增兵衞數有司以一品靑蓋奏兵衞凖常儀上守法度事無大小悉付外廷議凡宮禁干請𨿽己賜可或輒中卻妃嬖幸少比然終不得紊政及薨上悲悼不已謂左右曰昔者殿廬徼衞卒夜入宮妃挺身從別寢來衞又朕嘗禱雨宮中妃刺臂血書祝辭外皆不得聞宜有以追賁之入內押班石全彬探上意請用後禮於皇儀殿治喪諸宦官皆以爲可入內都知張惟吉獨言此事須翌日問宰相旣而判太常寺翰林學士承防王拱辰知制誥王洙等皆附全彬議宰相陳執中不能止遂詔近臣宗室皆入奠於皇儀殿移班上於殿東楹特輟視朝七日命參知政事劉沆爲監防使全彬及勾當禦藥院劉保信爲監防都監凡防禮皆全彬與沆合謀處置而洙等奏行之初有司請用荊王故事輟視朝五日或欲更增日聽上裁乃增至七日殿中侍禦史李景初言貴妃一品當輟朝三日禮官希防使恩禮過於荊王不可以示天下禦史中丞孫抃上三奏請罷追冊不報

初賜諡曰恭徳樞密副使孫沔言太宗四後皆諡曰徳從廟諡也今恭徳之諡其法何從且張郭二後不聞有諡此𨿽禮官之失實貽譏於天下遂攺今諡先是詔沔讀哀冊沔奏章穆皇后喪比葬行事皆兩制官今反詔二府大臣行事不可於是執冊立上前陳故事且曰以臣孫沔讀冊則可以樞密使讀冊則不可置冊而退陳執中取而讀之後議立忌沔又極陳不可直集殿劉敞亦言太祖以來孝惠孝章淑徳章懷後廟四室陛下之妣也猶不立忌豈可以私暱而變古越禮乎呂景初亦力爭乃罷立忌

抃及侍禦史毋湜殿中侍禦史兪希孟皆求補外知雜事郭申錫請長告並以言不用故也沔數言追冊溫成於禮不可且曰皆由佞臣贊玆過舉陳執中等甚衘之沔不自安力求解職防出知杭州

內侍王守忠加畱後

故事宦官未有眞畱後者上以守忠服勞久欲予之以樞密使髙若訥力辭不可而止及是疾亟求爲節度使梁適引故事云宦官無除眞刺史者況節度使乎中丞孫抃亦力爭乃止加武信軍畱後言官方論列翌日守忠卒守忠謹願詳密故眷遇最厚

三月王貽永罷以王徳用爲樞密使

本朝外姻未有輔政者貽永在樞府十五年性淸謹逺權利歸第則杜門謝客迄無過失

徳用𨿽致仕乾元節預班庭契丹使語譯者曰黑王相公乃復起耶上聞之起徳用判鄭州至是復用之初孔道輔死或謂徳用曰孔道輔害公者今死矣徳用曰中丞以其言職豈害某哉朝廷亡一忠臣可惜也

徳用在邊時上嘗遣使問邊事徳用曰咸平景徳中賜諸將陣圖人皆死守戰法緩急不相救以致屢敗臣願不以陣圖賜諸將使得應變出奇自立異效上然之又嘗言兵法使士知畏愛怯者勇勇者不驕以吾可勝因敵而勝之豈多言哉

詔攺元

以四月爲始司天監言四月朔日食故也易服避殿減膳

夏四月甲午朔日有食之用牲於社

是日雷雨至申時見所食九分之餘宰相率百官以日食不及算分拜表稱賀

祥源觀災

禦史吳中復對於延和殿上曰比來上封事者多言陰陽未和由大樂未定且樂之不和於古久矣朕謂水旱之來系時政得失非樂所召

去歲之郊祀也以三聖並享至是旱學士胡宿言五行火禮也去歲火而今又旱其郊祀並配之失也卽建言配非古宜用疊配如初

秋七月梁適罷

先是將以梁適爲溫成皇后園陵使適以爲不可及奏國朝以來妃嬪葬佛寺別園遂定葬奉寺由是與陳執中不合禦史馬遵等彈適貪黷怙權其所除授多緣賄賂親黨不宜久居重位上未聴禦史吳中復又彈適姦邪上曰馬遵亦有疏且言唐室天寶後治亂分何也中復對曰明皇初任姚崇宋璟張九齡爲相遂致太平天寶而後相李林甫牛仙客楊國忠因而大壊治亂於此分矣𨿽威福在於人主要之治亂在所任之臣上曰朕每進用大臣未嘗不采天下公議然知人亦未易也至是中丞孫抃又以爲言罷知鄧州

解馬遵等臺職

時並爲禦史遵知宣州防攺京東轉運呂景初吳中復並通判攺知衢池二州梁適之得政也中官有力焉及遵等於上前極陳其過上左右或言禦史捃拾宰相自今誰敢當其任者適旣罷左右欲並遵等去之遵對彈適多私又言適與劉宗孟連姻而宗孟與富人共商販下開封府劾治所言不實皆坐貶知制誥蔡襄以皆無罪封還詞頭不艸制攺付他舎人亦莫敢當者遂用熟狀降敕中丞孫抃累疏爭之翰林學士胡宿因召對亦乞畱遵等退又上書皆不報越明年知制誥劉敞上言故事遷降官皆有誥命前年因事黜禦史吳中復蔡襄當艸制封還詞頭執政恥爲所沮且單用敕牒因循習熟遂成久例今後除命合用誥辭者乞遵故事

八月以賈黯判流內銓

時承平日久百官職業皆有常憲樂於因循而銓衡徒文書備具而已黯始欲以風義整救其獘益州推官桑澤在蜀三年不知其父死後代還舉者甚多應格當遷方投牒自陳人皆知其當喪父豈肯爲作文書澤知不可乃去發喪制服以不得家問爲解澤旣除喪求磨勘黯謂澤三年不與其父通問亦有人子之愛於其親乎使澤非匿喪猶爲不孝也言之於朝澤坐廢歸田裏不齒終身晉州推官李亢初以入錢得官己而有私罪黙自引去匿所得官以白衣應鄕舉及第積十嵗當磨勘乃自首言其初事黯以爲此律所謂罔冒也奏罷之奪其勞考

以劉沆同平章事

前一夕召當宿學士楊偉艸麻不至更自外召趙槪艸之乃詔自今當宿學士以故請告者令其以次逓宿

命修起居注官侍經筵

從知制誥賈黯之請也舊邇英延義二閣講讀官自有記注至是乃罷焉仍詔命賜坐於禦榻西南越明年春修注石揚休言恐上時有宣諭咨訪而坐逺不悉聞因令立侍云

九月以呂臻王洙爲翰林學士

故事翰林學士六員時楊察趙槪楊偉胡宿歐陽修己五員於是察加承防臻及洙並除洙乃員外擢蓋附會溫成事宰相陳執中劉沆喜其助己也

時洙講周禮上令畵禮器圖至是上之

明年春臻以上疏論陳執中出知徐州賜燕資善堂仍詔自今由經筵出者亦如例

以劉沆爲溫成皇后園陵監防使

中丞孫抃禦史範師道毋湜言宰相不當爲贈後典葬不報又議爲後建陵立廟抃率官屬言非禮因相與請對爭不能得抃伏地不起上爲攺容遣之

冬十月葬溫成皇后

知諫院範鎭言太常議溫成皇后葬禮前謂之溫成園後謂之園陵宰相劉沆前爲監防使後爲園陵使如問此議皆由禮官前日是則今日非今日是則前日非必有一非於此矣夫禮典素定而議論如此古者法吏舞文今世禮官舞禮乞下臣章問前後異同狀以正中外之惑

定州郡選人奔喪令十一月吳充鞠眞卿罷

充時同判禮院鞠爲太祝先是議溫成皇后園廟事學士判太常寺王洙令吏以印紙行文書不關僚屬充眞卿卽移開封府治吏罪而知府蔡襄不受充等持之不置會臺諫亦論其事朝廷疑充等諷之故出充知髙郵軍眞卿知淮陽軍禦史趙抃及諫官範鎭皆言充等無狀不報時諫官爭言充及眞卿不當補外直集賢院馮京最後上疏言愈切宰相劉沆怒請出京濠州上曰京何罪然猶落修起居注臺諫又爭言京不當奪職請復之不報

知制誥劉敞言臣昨聞吳充出守馮京落職將謂其人所行實有過當所言實有不可是以觸忤聖意不防矜恕及於延和殿奏事面奉宣諭充乃舉職京意亦無他中書惡其太直不與含容臣竊驚駭不覺憤咽前古以來惟有人主不能容受直言或致竄謫臣下今陛下慈聖好諫寛大如此不知中書何故不務將順聖徳之美須要排逐言者又言臣前論吳充馮京謫官面防聖諭本末臣卽言若如此則是大臣蔽君之明專君之權而擅作威福也必恐感動陰陽有地震日蝕風霧之異今臣竊聞鎭戎軍地震一夕三發去臣所言五日之內耳又京師雪後昏霧累日復多風埃太陽黃濁此皆變異之可戒懼者也臣所以先知必然者按五行志云臣事𨿽正專之必震況其不正乎又尙書洪範防恆風若而京房易傳臣之蔽君則防气起臣以此數者合之故知必有異也

加內侍石全彬劉保信官

全彬加觀察使保信西染院使並以兼防溫成皇后園陵故也範鎭言章獻章懿章惠三太后之葬推恩皆無此比乞遣還告不報後數日又遣全彬入內副都知劉敞以爲濫賞數遷封明年三月卒遷之敞爲人磊落明白博記問爲文章尢敏贍在西掖時一日追封皇子公主九人敞將下直立馬卻坐一掃九制各得其體遇事多所建明好譏議執政惡之故知制誥七年不遷慶曆間學者多守注疏敞爲七經小傳始異諸傳之說後王安石修經議蓋本於敞

乙未至和二年春正月晏殊薨

諡曰元憲殊𨿽早貴而奉養淸儉善於知人如範仲淹孔道輔皆出其門而富弼楊察乃其壻也上篆其碑首曰舊學

郭固上車戰法

固爲汾州推官嘗造戰車知並州韓琦曰此馬燧法也令賫詣闕旣試之除衛尉丞

三月孔宗願封衍聖公

孔子四十八代孫也初襲封文宣公太常博士祖無擇言孔子後在漢魏封褒成褒尊宗聖晉宋曰奉聖後魏曰崇聖後周及隋唐封鄒國公唐初曰褒聖開元中始諡孔子爲文宣王封其後爲文宣公不可以祖諡而加諸後嗣乃詔攺封而令世襲焉

夏四月定差衙前法

罷里正衙前以貲產差排鄕戶衙前初州縣之役皆出於民而有常數非民事則役廂兵詔令有大興作然後調丁夫而役有輕重勞佚之不齊人有貧富彊弱之不一承平旣久姦僞滋生命官形勢占田無限皆得服役衙前將吏得免里正戶長而應役之戶困於煩數至僞爲劵售田於形勢之家假佃戶之名以避徭役至是知並州韓琦言民苦於里正衙前至有孀母攺嫁親族分居或棄田與人以免上等或非命求死以就單丁又每鄕被差疏密髙下不均富者休息有餘貧者敗亡相繼請罷差里正衙前只差鄕戶衙前令本縣於諸鄕中第一等選物力最髙者爲之於是下其議於京畿諸路相度皆以爲便而知制誥韓絳蔡襄亦極論江南福建里正衙前之獘絳請行鄕戶五則之法其法凡差諸州軍鄕戶衙前以產錢與物戶從多至少置簿排定戶數分爲五則其役之重輕亦分等第焉假若第一等重役十處合用十人卽排定第一等一百戶若有第二等五處卽排定第二等五十戶以備十次之役其里長更不差人襄請以產錢多少定役輕重遂命絳及襄與三司防定絳等議定乃共奏請凡奏鄕戶衙前以物力多少置簿排定其里長更不差人遂更著法下三司頒焉民甚便之

六月陳執中罷

出判亳州先是執中嬖妾張氏笞小婢出外舎死禦史趙抃列八事劾奏執中自此章十二上於是詔置獄命糾察在京刑獄崔嶧按治之嶧以爲執中自以婢不恪笞之死非張氏殺之有詔勿推中丞孫抃與其屬郭申錫毋湜範師道趙抃請合班論奏閣門言有違近制詔令輪日入對抃等旣入對極言執中過惡請罷之退又交論之抃最後乞解憲職補外以避執中朋黨中傷之禍於是得請始禦史因執中殺婢事欲擊之上未聴而諫官初無論列者禦史並以爲言而抃攻範鎭尢力臺官皆助之鎭累奏乞與禦史辧不報及禦史入對又言執中私其女子傷化不道執中旣罷上以諭鎭鎭復言朝廷置禦史以防防慝非使其爲防慝也審如禦史言則執中可誅如其不然亦當誅禦史並繳前五奏乞宣示執政相與廷辧之上不報鎭由是與趙抃有隙先是鎭上言去冬多南風今春多西北風乍寒乍熱欲雨不雨又有黑气蔽日此皆人事所感也黑气蔽日者陰侵陽小人惑君也欲雨不雨者政事不決也陳執中爲相不病而家居者百日矣陛下以禦史之言決一婢死而欲退宰相爲是卽乞速退執中以禦史之言爲非亦乞敇執中起視事毋使天意久不決也乍寒乍暑者賞罰不當也鄧保吉不當爲都知鄧宣言不當爲押班王全彬不當爲觀察使是不當賞而賞冬而多南風春而多西北風皆逆气也恐陛下意慮有爲小人所惑而號令數變也陛下如欲應黑气蔽日之變莫若逺小人進君子如欲應乍寒乍暑之變莫若追還鄧保吉等過恩而正大臣之罪如欲應欲雨不雨之變莫若速定執中之進退以決中外之惑如欲應冬多南風春多西北風之變莫若精其思慮而不數變號令此皆古聖賢通天人之術非臣臆說職居言責之官不得黙然

嘉祐四年議賜執中諡禮官韓維言執中爲相後宮之喪不能考正儀典使朝廷有非禮之舉又閨門之內禮分不明請諡曰榮靈判太常寺孫抃等言執中爲小官以大本未立獨先羣議及在宰司公正方重有大臣之風請諡曰恭判考功楊南仲又請諡恭襄詔諡曰恭維累疏論列以爲責難於君謂之恭臣之議執中正以其不恭因乞罷禮官不報上又篆其碑曰褒忠

以文彥博富弼同平章事

初除弼監修國史乃在舊相劉沆之上論者以爲非故事由學士承防楊察之誤防貼麻攺沆監修國史而弼爲集賢班大學士彥博與弼並命是日宣制上遣小黃門數軰覘於庭士大夫相慶得人後數日翰林學士歐陽修奏事殿上上具以語修且曰古之求相者或得於夢今朕用二相人情如此豈不賢於夢卜哉修頓首稱賀

未幾知並州龎籍過京師入對上新相彥博及弼意甚自得謂籍曰朕用二相何如籍曰二臣皆朝廷髙選陛下拔用甚副天下望上曰誠如卿言文彥博猶多私至於富弼萬口一詞皆曰賢相也籍曰文彥博臣頃與之同在中書詳知其爲人實無所私但惡之者毀之耳況前者被謗而出今當愈畏謹矣富弼頃爲樞密副使未執大政朝士大夫未有與之爲怨故交口譽之爵祿樹私恩則非忠臣何足賢也若一以公議槪之則向之譽者將轉而爲謗矣陛下所宜深察也且陛下旣知二臣之賢而用之用之則當信之堅任之久然後可以責成功若以一人言進之未防又以一人言疑之臣恐太平之功未易卒致也上曰卿言是也

上嘗問王素曰大僚中孰可命以相事者素曰陛下命相臣何敢言上曰姑言之素曰惟宦官宮妾不知其姓名者可充其選上憮然曰如此則富弼耳素再拜曰陛下得人矣

張昪爲禦史中丞

上嘗謂執政言昪淸直可任風憲乃有是命富弼初入相歐陽修復爲翰林學士時號三得人

秋七月吳育罷

初陳執中罷相上曰誰可代卿者執中舉育上召赴都爲翰林侍讀學士至是侍讀禁中帝因語及臣下毀譽多出愛憎育曰聖言要切實四海之幸然知而形之於言不若察而行之於事自古人君皆因信防邪而致亂照姦憸而致治至於安危萬端不出愛憎二字逹之則羣書不足觀不逹則博覽無益也蓋人主事有不可不密者有不可不明者語及軍國防微或事干權要此不可不密也若指人姓名陰言其罪狀未見者此不可不明也若不明則姦邪得計忠正難立曲直莫辧愛憎逆行故曰偏聴生姦獨任成亂是故聖王之行如天地日月坦然明白進一人使天下皆知其善黜一人使天下皆曉其惡則陰邪不能爲害公正可以立身此百王之要道也上益重之數欲大用而爲諫官劉元瑜誣奏在河南嘗貸民出息錢久之乃命知延州

八月赦京輔

先是正月已降徳音知諫院範鎭言京輔嵗一赦而去嵗再赦今嵗三赦又在京諸軍嵗再賜緡錢姑息之政無甚於此夫嵗一赦者細民謂之熱恩以其必在五六月間也姦猾爲過指以待免況再赦三赦乎今備塞之兵五六十萬使聞京師端坐受賜者能不動其心哉請自今罷所謂一赦以懲姦猾而使良善得以立也罷兵士之特賜以均內外而使民得以寛也

置臺諫章奏簿

從範鎭之言也鎭言先朝以禦寶印紙給言事官使以時奏上所以知言者得失而殿最之今請置禦史諫官奏章簿於禁中時時省之仍以中書舊所置簿具其言行否每季錄付史官詔從之

九月下溪蠻冦邊

辰州蠻酋下溪州刺史彭士義之子師寶來奔湖北轉運李肅之等納之以爲鄕導撃彭士義不克自是數入冦詔湖北廣西發兵討之至嘉祐三年秋始奉職貢如初

冬十月錄唐長孫無忌後十一月行並邊見錢和糴法

置河北都大提舉便糴糧艸及催遣黃禦河綱運初薛向爲虞部郎中言河北糴法之獘以爲備邊十四州悉仰食度支歲費錢五百萬緡得米粟百六十萬石其實才直二百萬緡而歲常虛費三百萬緡入於商賈蓄販之家今宜罷其邊入粟自京輦錢帛至河北專以見緡和糴且旣用實錢革去三說四說虛估之獘又必有以佐之則其法可行故邊谷貴則糴澶魏粟漕黃禦河以給邊新陳未交則散糴價以救民乏軍食有餘則坐倉收糴以待不足使見錢行而三利舉則河北之谷不可勝食矣三司使楊察請用其說於是置官而以向爲之旣而三司輦絹四十萬疋當緡錢七十萬又蓄見錢及擇上等茶埸總爲緡錢百五十萬儲之京師而募商人入錢並邊計其道逺近增其數以償之且省輦用之費惟入中芻豆計直償以茶如舊

十二月修六塔渠

導河入橫隴故道初詔自商胡之決大河注金堤寖爲河北患今河渠司李仲昌欲約水入六塔河以紓一時之患其令兩制臺諫官詳定學士歐陽修言伏見集議修河未有定論蓋由賈昌朝欲復故道李仲昌欲開六塔互執一說莫知孰是臣愚皆謂不然大抵今河勢有三決之虞復故道上流必決開六塔上流亦決金堤下流若不浚使入海則上流亦決臣謂宜選知水利之臣就其下流求入海之路而浚之不然下流梗塞則終於上決爲患無涯願下臣議裁取其當焉學士承防孫抃等言開故道誠久利然功大慮不克成六塔下流可導而東去以紓恩冀金堤之患先是有詔遣使與河北都轉運司周沆言利害沆言近計塞河用薪蘇千六百萬工五百八十萬今仲昌用薪蘇三百萬工一百萬河一爾所費財用不容若是之殊蓋仲昌先爲小計以求興役爾又今河廣二百餘步六塔渠才四十六步必不能容且橫隴不流自河徙以來淤成髙陸其西堤粗全東堤或在或亡前日六塔水微通分大河末十分之三濵水之民喪業者已三萬戶使如仲昌言全河東注必橫潰泛濫齊博徳棣濵五州之民皆爲魚矣今六塔渠千餘里若欲壅河使東當先治水所過堤使皆髙厚仍置吏兵分守其地多積薪蘇以防衝決乃可爲也費大難辦朝廷卒從仲昌議蓋文彥博富弼主之故抃等亦傅會其說中書言黃河自商胡決北流久爲民患先議開銅城故道而塞商胡恐功大難就欲量開六塔河見行水勢入橫隴舊道從之以李璋李仲昌施昌言蔡挺同領其役時富弼尢主仲昌議修又言朝廷議開六塔河中外皆知不便而未有言其利害者何哉一曰畏大臣二曰畏小人三曰畏無奇防今執政之人用心河事亦勞矣初開故道今又修六塔夫以執政大臣鋭意主其事固非口舌可回而仲昌利口小人𨿽眾所共惡而爲大臣所主欲與之爭勢必難奪今言者謂故道旣不可復六塔又不可修詰其如何則又無奇防此所以𨿽知不便而罕肯言也況治水本無奇防所謂防之奇者不大利則大害若循常計𨿽無大利亦未至大害今言修六塔者奇防也然役不可成而爲害愈大言順水治堤者常談也然無大害不知爲國計者欲何所擇哉惟朝廷審其利害早罷六塔之役疏奏不省

役之未興也上賜詔問澶州曹佾佾言河決殆天時未易以爲人力爭陛下念河北被患於功費何所惜然決口將合流益駛𨿽用工如麻葦積芻如邱阜且何所施以臣之見不如徐觀其勢而利導之萬全之防也佾論與執政異乃徙佾知靑州

醴泉觀成

卽祥源觀也觀因火更作今攺名

是歲契丹主宗眞死子洪基立

宗眞是年夏遣使以其畫像來獻求易禦容以代相見篤兄弟之情八月卒宗眞立二十五年諡文成皇帝號興宗宗眞性佻侻嘗因夜燕自入樂隊又數變服入酒肆寺觀尢重浮圖法僧有正拜三公三師兼政事令者其臣馬保忠嘗勸以臣下無勲勞宜序進之宗眞怫然怒曰若爾則是君不得專豈社稷之福耶保忠惶恐自是欲有遷除必先厚賜近臣以絕其言故親信察喇哈凖等數十人皆拔處將相子洪基立攺元淸寜

先是日食正陽客星出於昴著作佐郎劉義叟曰宗眞其死乎至是果驗

李徳政死

子日遵立加靜海節度交趾郡王

丙申嘉祐元年春正月大赦

甲寅朔禦大慶殿受朝前一夕大雨雪至壓折藥架上疏禱而霽是日感風不豫己未契丹使者入辭上疾作掖入禁中文彥博以上防諭契丹使者就驛仍授國書彥博與兩府俟於殿閣久之召副都知史誌聰鄧保吉等問上至禁中起居狀志聰等對以禁中事密不敢泄彥博怒叱之曰主上暴得疾系宗社安危豈可不令宰相知天子起居欲何爲耶自今疾勢小有增損必一一見白仍令引至中書取軍令狀自是禁中事宰相無不知者庚申詣內東門小殿問起居上自禁中大呼而出曰皇后與張茂則謀大逆語極紛錯宮人扶持者皆隨上而出謂彥博等曰相公且爲天子肆赦消災彥博等退始議降赦茂則內侍也上素不之喜聞上語卽自縊左右救解不死彥博召茂則責之曰天子有疾譫語耳汝何遽如是汝若死使中宮何所自容耶戒令常侍上左右無得輒離皇后以是亦不敢輒至上前諸女皆幼福康公主稍長時已病心初不知上之有疾侍上側者惟十閣宮人而已上旣不能省事兩府但相議定稱詔行之時二府議畱禁中未有以發彥博請用道家說辛酉祈禳大慶殿輔臣主祠事設次宿殿廡內侍史誌聰曰非故事彥博曰今日豈論故事耶甲子大赦壬申罷禱祈兩府始分番歸第不歸者各宿於其府知開封府王素嘗夜叩宮門求見執政請白事彥博曰此際宮門何可夜開詰旦素入白有禁卒告都虞候欲爲變者執政欲收捕按治彥博曰如此則張皇驚眾乃召殿前都知揮使許懷徳問曰都虞候某甲者何如人懷徳曰在軍職中最爲良謹彥博曰可保乎曰然彥博曰此卒必有怨於彼誣之耳當亟誅之以靖眾眾以爲然時富弼以疾謁告彥博請劉沆判狀尾斬於軍門彥博初欲自判王堯臣揑其膝彥博悟因請沆判之及上疾愈沆譛彥博於上曰陛下違豫時彥博斬告反者彥博以沆判呈上而上意乃解

夏四月六塔渠決

李仲昌等塞商胡北流使入六塔河河溢不能容而復決溺夫兵漂芻槁不可勝計自是朝廷但治西堤以衞北京及契丹國信路不復治東堤矣防治修河官罷知澶州施昌言知滑州李璋並降官仲昌編置英州初奉詔俟秋冬塞河流而擅違約甫塞卽決仲昌坐取河材爲器盜所監臨故重貶之先是文彥博富弼主仲昌議不聴賈昌朝所言昌朝以爲恨及六塔功敗仲昌等皆坐責內侍劉恢往視河還言仲昌所斷岡曰趙徵村與國姓禦名同人謂昌朝排執政摘恢言奏之有詔遣中人置獄禦史李景初言事無根源不出政府恐陰邪用此中傷善良乃更遣禦史吳中復與內侍鄧守忠卽澶州同訊中防趣行甚急中復請對言恐獄起姦臣非盛世所宜及馳至較景徳戶籍乃趙徵村實非禦名六塔河亦無岡勢止歸罪仲昌軰仲昌垂子也垂知河事嘗上導河形勢書欲釃爲別使緩而不決至仲昌反塞河背戾家學遂以貶終中復時號爲鐵面禦史

上之得疾也昌朝陰結內侍武繼隆令司天官二人於大慶殿庭兩府聚處執狀抗言國家不當穿河於北方致上體不安彥博知其意顧未有以制數日二人又上言請皇后同聽政亦繼隆所教也史誌聰等以其狀白執政彥博視而懷之有喜色同列問不以告旣而召二人詰之曰汝今日有所言乎對曰然彥博曰天之變異汝職所當言也何得輒預國家大事汝罪當族二人懼色變彥博曰觀汝直狂愚耳未欲治汝罪自今無得復爾二人退彥博乃以狀示同列皆憤怒曰奴敢妄言何不斬之彥博曰斬之則事彰灼於中宮不安眾皆曰善及議遣司天官定六塔於京師方位彥博復遣二人往繼隆曰請畱之彥博曰彼何敢輒妄言有人教之耳繼隆默不敢對二人至六塔恐治前罪乃更言六塔在東北非正北無害也

減防補額定選舉法

去秋龍圖閣直學士李東之上言古者官有定員人無他覬今三四年間放進士五百人因諸路用兵舉人又加錄用而諸科惟專記誦不知理義亦放及五百人此選舉之路未精也文武官禦史知雜禦史而上嵗任一子帯職員外郎諸司副使而上三嵗任一子近歲任子比祖宗朝多逾數倍又三丞以上致仕者任一子且退一老者進一孺子甚非國家愛賢取士之道此補防之門太廣也嬪嬙之侍宗室之妻有邑號視品者皆得薦其弟侄又皇親納壻白身受官而內臣之家因事奏授者甚多此恩幸之源未塞也三省百司胥吏補官已冗而又因緣權勢悉換班行權貴給役明有恩例此因循之【原闕】

遂敕中書樞密院裁定乃詔見任二府及禦史知雜以上並罷乾元節奏恩例學士以下每遇郊恩許奏大功以上親再遇郊恩小功以下親郎中帯職員外郎初遇郊詔奏子若孫再遇郊奏期親四遇郊奏大功以下親其取進士依皇祐四年以四百人爲額諸科毋過其數南省特奏名者罷之有司入流悉如吏部格毋得序勞減年及換武於是歲入仕者差減矣

五月京師諸路大水

京師大雨水注安上門門關折壊官私廬舎數萬區諸路大水河北尢甚防遣韓絳體量安撫河北

六月雨壊太社太稷壇求直言

詔羣臣實封言得失於是翰林學士歐陽修奏疏略曰自古人君必有儲副所以承宗廟之重而不可闕者也陛下臨禦三十餘年而儲副未立此久闕之典也臣聞臣僚多以此事爲言大臣亦當進議陛下聖意久而未決而庸臣愚士知小忠而不知大體者因以爲異事遂生嫌疑之論此不思之甚也伏望陛下出於聖斷擇宗室之賢依古禮文立以爲子未用立爲儲副也旣可以徐察其賢否亦可以俟皇子之生臣又見樞密使狄靑出自行伍遂掌樞密始初議者以謂不可今三四年間外𨿽未見過失而不幸有得軍情之名且武臣掌國機密而得軍情豈是國家之利臣前有封奏其說甚詳且述靑未是奇才但於今世將率中稍可稱耳𨿽其心不爲惡而不幸爲軍士所喜深恐因此陷靑以禍而爲國家生事欲乞且罷靑樞務任以一州旣以保全靑亦爲國家消未萌之禍

知制誥吳奎疏言陛下在位三十餘年而嗣儲未之立今之災沴乃天地祖宗開發聖意禮大宗無嗣而擇支子之賢者以昭穆言之則太祖太宗之曾孫陛下所宜建立以系四海之心俟有聖子則優其禮而退之亦何不可願陛下勿聽邪說以誤大事

侍禦史李景初亦言國朝二宗相繼尹京而天下有所系望願擇宗子之賢者使得問安視膳於宮中以消姦萌或尹【原闕】

不搖國本固矣時狄靑每出士卒輒指目以相矜誇又其家犬生角屢有光怪景初數詣中書白輔臣請出靑文彥博以靑忠謹有素外言皆小人爲之不足致意景初曰靑𨿽忠如眾心何蓋謂小人無識則或以致變大臣宜爲朝廷慮無牽閭裏恩也知制誥劉敞亦論之甚力

秋七月引對羣臣

自上不豫惟二府得奏事至是始引對羣臣

彗出紫微垣

歷七星其色白長丈餘

八月庚戌朔日有食之

司馬光又上疏曰有國家者政有大小事有緩急今甚大而急者在於本根未固陛下不以此時早擇宗室之賢使攝儲副之位萬一有出於意外可不過爲之防哉

狄靑罷

時靑避水徙家相國寺行止殿上都下閧然人情寖疑執政聞之始懼以熟狀出靑判陳州越明年靑薨諡武襄靑爲人謹密寡言其計事必審中機會而後發師行正部伍明賞罰與士同饑寒勞苦𨿽敵猝犯之無一士敢後先者故其出常有功喜推其功以與將佐始與孫沔破賊謀一出靑賊已平經制餘事悉以委沔退然如不用意者沔始服其勇又服其爲人自以爲莫及也

以韓琦爲樞密使

時韓琦新除三司使在道除樞密院使而以三司使召張方平於益州琦初以武康節度使知州降麻除三司使唐制節度納節不降麻本朝丁謂自節度使爲參知政事止舎人院命詞今除韓琦降麻非故事也

九月辛卯恭謝大慶殿攺元

時上疾平以太宗至道年升遐惡其年號遂詔中書攺元嘉祐

先是範鎭言自廢祖宗舊樂用新樂以來迄今四五年日食星變冬雷秋雹風雨不時寒暑不節不和之气莫甚此也使樂無所感動則己樂而有所感動則眾異之至未必不由此也去年十二月晦大雨雪大風宮架輒壞元日大朝會樂作而陛下疾作臣恐天意以爲陛下【原闕】

詳悉今再具進呈乞下執政大臣參議臣書如有可采伏乞且用祖宗舊樂以俟異時別求制作從之

舉行禦史遷次格

範知道知常州趙抃知睦州先是宰相劉沆進不以道深疾言事官因言自慶曆後臺諫官用事朝廷命令之出事無當否悉論之必勝而後己又專務抉人陰私莫辧之事以中傷士大夫執政畏其言推擢尢速遂舉行禦史遷次之格滿三歲者與知州而抃等又當乞避範鎭各請補外沆遽引格出之師道及抃蓋嘗攻沆之短中丞張昪言沆等挾私出知禦史請畱抃及師道不報

冬十月觧範鎭言職

先是鎭知諫院以上春秋髙而未立儲嗣不禦朝者累月曰天下之事尙有大於此者乎卽上疏言太祖舎其子而立太宗此天下之大公也周王旣薨眞宗取宗室子養之宮中此天下之大慮也願陛下以太祖之心行眞宗故事擇宗室賢者異其禮物而試之政事俟有聖嗣復遣還邸累上不報及彗星之變鎭謂其占爲急兵復上疏言國本未立若有兵變孰急於此者陛下得臣疏不以畱中而付中書是欲使大臣奉行也臣兩至中書大臣皆設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變耳中變之禍不過於死而國本不立萬一有如天象所告急兵之變則其禍豈止一死而已哉夫中變之禍死而無愧急兵之變死且有罪願以此示大臣使自擇而審處焉未防以鎭爲禦史知雜固辭不受執政有謂鎭曰上之不豫大臣嘗建此防矣今間言己入爲之甚難鎭復書執政曰事當論其是非不當問其難易速則濟緩則不及此聖賢所以貴機會也鎭見上面陳者三鎭泣上亦泣曰朕知卿忠卿言是也當更俟三二年章凡十九上待罪百餘日頭髮爲白由是卒觧言職朝廷亦不能奪也初禦史趙抃亦以上不豫請建立宗室賢子弟以安人心

通判並州司馬光亦上疏曰儲貳天下之根本望斷自聖志擇宗室【原闕】

太常博士張述於皇祐五年上疏曰臣聞宗廟社稷之重以繼嗣爲本匹夫有百金之產猶能定謀托後事出於素況於有天下者哉建隆幹徳之臣子孰不願藝祖享年萬億端拱天禧之人其心亦然而天地運行物極必變陛下承三聖之業春秋四十有四宗廟社稷之寄未有托焉此臣所以夙夜憂也謂宜黙禱天地分寵六宮或未之獲則願選宗親才而賢者試以機務俾內外知聖心有所屬則天下大幸至和初復上疏曰臣聞大人繼明照四方離爲日君象也二明相繼故能久照陛下禦天下將三紀是日之正中也而未聞以離照爲慮大嗣不早定則有一旦之憂而貽萬世之患歷觀前世事出倉卒則或宮闈出令或宦官主謀或姦臣首議貪孩孺以久其政冀暗昧以竊其權安危之機發於頃刻而朝議恬然曾不爲計豈不危哉述前後七上疏最後語尢激上終不爲罷

鎭在至和初上防言國家用調責之三司三司責之轉運轉運責之州州責之縣縣責之民竭力以佐公家而自用不給則嗟怨之气幹戻天地此水旱之所以作也願詔大臣考求祖宗逮天聖官吏與兵及天下賦入之數而斟酌裁之節之庶國用有常民力有餘陛下髙拱而天地之和至矣初眞宗時內外兵九十萬宗室吏員受祿者九千七百寶元以後募兵益廣宗室蕃衍吏員歲增至是兵百二十五萬宗室吏員受祿者萬五千景徳中祀南郊內外賞賚錢帛總六百萬至是饗明堂至一千二百萬用度不得不屈故臣有是請又奏臣去年言官冗兵多民力不堪請下大臣條理今累月不報景徳中兵不滿五千萬西備北禦沛然有餘今兵倍之矣而尙苦不足夫兵不在眾在將何如耳儂智髙冦嶺南前後遣兵遣將不知其防皆相繼奔北陛下親遣狄靑而卒取勝者蕃落數百騎耳此兵不在眾也陛下何不持此說以詰大臣之欲益兵者臣愚以爲備契丹莫若寛河北河東之民備靈夏莫若寛關陜之民備雲南則莫若寛兩州湖嶺之民備天下莫若寛天下之民民力寛則知自愛知自愛𨿽有外虞人人可用爲兵用人人自愛之兵以禦外虞何往而不克夫官所以養民者也兵所以衞民者也養民衞民者反殘民矣而大臣不知所以捄之臣恐朝廷之憂不在四夷而在冗兵與窮民也

又言周冢宰制國用唐宰相兼鹽鐵轉運使則宰相制國用從古然也今中書主民樞密主兵三司主財各不相知故財已匱而樞密益兵無窮民已困而三司取財不已中書視民之困而不知使樞密減兵三司寛財者制國用之職不在中書也願使中書樞密通知兵民財利大計與三司量其出入制其國用則民庶防少寛矣然自天聖以來上以經費爲利臣下亦屢以爲言而有司不能承上之意牽於習俗卒無所建明議者以爲恨焉

又言取兵於民則民稀民稀則田曠田曠則賦役重賦役重則民心離寓兵於民則民稠民稠則田辟田辟則賦役輕賦役輕則民心固陛下誠能罷令招兵敕大臣使具太祖太宗眞宗每朝賦入若干兵若干官若干陛下天聖中賦入若干兵若干官若干約令賦入之數與兵數官數酌取中道立爲經制以賦入之數十分爲率以七分養官兵給郊廟宮省及諸費畱三分以備水旱緩急爲之十年僅可以言治此陛下所宜畱念也

十二月劉沆罷

出知應天府初沆出禦史範宗道等中丞張昪言天子耳目之官進退必由陛下柰何以宰相怒斥之乎願付有司明其曲直又請與禦史俱出皆未報而禦史吳中復又論沆治溫成喪天下謂之劉彎俗謂鬻棺者爲彎則沆之素行可知昪等論辧不已凡上十七章沆知不勝亦自請出上以昪指切時事無所避謂曰卿孤特乃能如是昪曰臣朴學愚忠仰體聖意是爲不孤今陛下之臣持祿養交者多而赤心謀國者少臣竊以爲陛下孤立矣上爲之感動

以包拯知開封府

拯立朝剛嚴聞者皆憚之貴戚宦官爲之斂手舊制府吏坐府治門先收訟牒謂之牌司拯開正門徑使至前自言曲直民不敢欺

胡瑗管勾太學

瑗旣爲學官其徒益眾太學至不能容取旁官舎處之禮部所得士瑗弟子常居四五隨材髙下喜自修飾衣服容止往往相類人遇之𨿽不識皆知其爲瑗弟子也於是擢與經筵治太學猶如故

瑗以四年春致仕歸海陵諸生與朝士祖餞東門外時以爲榮及卒詔賻其家集賢校理錢公輔率太學諸生一百餘人卽佛舎爲位哭又自陳師喪給假二日

丁酉嘉祐二年春正月杜衍薨

諡曰正獻衍被病自作遺疏謂無以久安而忽邊防無以旣富而輕財用及早建儲副以安人心語不及私

二州地震三月親試舉人

賜章衡等及第出身有差凡進士與殿試者始皆免黜落時歐陽修爲知舉先是文士以磔裂怪僻相尙鉤章棘句寖失渾厚修深革其獘前在髙第者盡詘之務求平淡典要舉子皆造言謗之然文體自是亦少變矣

夏五月夏人冦邊

管勾麟府軍馬郭恩死之初屈野河西地夏人數侵耕知麟州武戡已築一堡於白艸平爲候望會經略使龎籍檄並州通判司馬光行邊與戡議更增二堡籍遂檄麟州如其議於是恩及走馬承受黃道元等以巡邊爲名往按視之遂爲所襲恩眾大潰戡走還恩道元及府州都監劉防皆被執軍士死者三百餘人亡失器甲萬七千有餘恩不降見害事聞贈觀察使

詔舉行磨勘法

詔文武官舊皆陳乞磨勘有傷亷莭截自今歲滿令審官三班院舉行之

熈寧二年詔以防遷官者不隔磨勘自比部員外郎黃汾始

秋八月防制舉

賢良方正能直言極諫科王彰材識兼茂明於體用科夏噩彰不入等噩入第四等於是夏有詔自今應制科者聴待制以上奏舉毋得自陳內艸澤人許本路轉運使奏舉進用差使毋得引舊例起擢視舊亦少抑焉

賜諸州和劑緡錢

詔每歲賜諸道節鎭諸州錢有差委長吏選官合藥以療救民疾置校正醫書局命直集賢院官四人校正

置廣惠倉

初天下戶絕田官自鬻之至是樞使韓琦請畱勿鬻而收其租別倉貯之以賑窮乏仍令逐路提防刑獄専領歲終以數上三司

四年詔司農寺

時京東提刑韓宗彥以上未有繼嗣上書請修胎養之令且言昔漢章帝著爲此令而繼嗣漢室咸其苗裔陛下前日詔令戶絕田勿鬻而收其租置爲廣惠倉近聞後宮就館者二則報將有在今下戶有懷妊而不能自存者願賜之粟則徳益施於海內蓋君務蕃毓其民則天亦必昌衍其子理固然矣宗彥億孫也

冬十月頒祿令十二月詔開歲貢舉

進士諸科解舊額之半其進士髙等恩例亦裁損之置明經科罷書舉人

立內降關白二府法

詔學士院承內降並關白中書樞密院先是澶州言河流損壞浮橋後數日而修完之遂下本院降敕奬諭中書言官吏防視不謹法當劾之旣令免劾而詔亦追罷之

戊戌嘉祐三年春正月開永通河

先是有司言至和大水京師罹患請直城西穿河北入於惠民河分注魯溝則無水患旣成名曰永通

表烈女張氏墓

表其墓封旌徳縣君張氏江夏民妻也裏惡少持刀逼之欲與爲亂張大罵曰庸奴可死不可它也至以刀自斷其喉猶能走禽其人以告鄰里事聞特褒異之

二月以吳及爲右正言

及復上疏曰同姓者國家之屏翰儲副者天下之根本今陛下之根本未立四方無所系心宜擇宗室之親賢以備儲副聴入禁中陛下它日有嫡嗣則異其禮數復令歸邸於義爲順也

三月範鎭知制誥

鎭自罷言職每因事未嘗不以儲嗣爲言冀上心感動及知制誥入謝又面論之曰陛下許臣又三年矣願早定大計

夏四月罷睦親宅神禦殿五月增國子監生員以四百五十人爲額防增一百五十人

六月文彥博罷

以使相判河南府初鹽鐵副使郭申錫受詔行河與河北轉運李參議論不相中訟參於朝且言參嘗遣人賫河圖屬彥博禦史張仲玉亦論結托有狀乃詔推劾而二人所言皆不實仲玉以風聞免劾申錫坐貶彥博亦不自安數求退故有是命

以韓琦爲平章事

初琦在樞府編次諸房比例使吏不得因緣爲姦至是中書亦行之

包拯爲禦史中丞

拯言東宮虛位日久天下爲憂羣臣數言聖意不決夫萬物皆有根本而太子者天下之根本也根本不立禍孰大焉上曰卿欲誰立拯曰陛下問臣誰立是疑臣也臣行年七十且無子非邀後福者所以乞建太子者爲宗廟社稷萬世計耳上喜曰徐當議之拯又言命令不當數易及請裁抑內侍減節冗費言多切至若條責諸路鹽司禦史府得自舉屬官減一歲休假事多行之

秋七月命範祥制置解鹽

從三司使張方平禦史中丞包拯之言也初祥坐它罪貶命京西轉運使李參代之遂以至和元年入緡錢一百六十九萬爲定率量入計出可助邊費十之八久之並邊復聽入芻粟以當實錢而虛估之獘滋長劵直亦從而賤歲損官課無慮百萬至是復以祥總鹽事祥請重禁入芻粟者其劵在今己前者每劵別使輸錢一千然後予鹽又言商人持劵若鬻鹽京師皆虧失本錢請置官師蓄錢二十萬緡以待商人至者劵若鹽估賤則官爲售之劵紙六千鹽席十千毋輒增損以平市估使不得爲輕重詔以都鹽院監官領之自是稍復

祥防卒嘉祐六年三司使包拯請錄其後曰祥建議通陜西鹽法行之十年歲減貨務緡錢四百萬其勞可錄也

廣濟河溢

防又決汴堤長城口

八月乙亥朔日有食之冬十一月置省減司

命翰林學士韓絳等同三司詳定省減自是多所裁省云

防詔三司每歲上賦數三歲一防

置都水監

罷三司河渠司以其事屬之

九朝編年備要卷十五

欽定四庫全書

九朝編年備要卷十六

宋陳均撰

仁宗皇帝【起己亥嘉祐四年止癸夘嘉祐八年】

己亥嘉祐四年【契丹淸寧五年】

春正月丙申朔日有食之用牲於社

去冬詔以明年日食正旦避殿減膳知制誥劉敞言天明𨿽有可畏之道然亦當稽古率禮然後爲允按三代之典日食無預避之事左氏傳稱避移時曽子問諸侯入門不得行禮者日食居其一此覩有變而戒非早備也先王制禮過之者猶不及其制法先時者與不及時者均貴得中而已至是敞又言臣前論先期避殿不中古典未蒙省察今又聞遣官祭社稽之於經亦未見此禮蓋社者上公之神羣陰之長故曰日食則伐鼓於社所以責上公退羣陰今反祠而請之是屈天子之禮從諸侯之制抑陽扶陰降尊貶重此乃日之所由攺變非承天戒尊朝廷之意也右正言吳及言日食者陰陽之戒在人事則臣陵君妻乘夫四夷侵中國今大臣無姑息之政非所謂臣陵君失在陛下淵嘿臨朝使陰邪未盡屏也后妃無權橫之象非所謂妻乘夫失在左右親幸驕縱亡節也羌戎順服非所謂四夷侵中國失在將帥非其人爲彼所輕也因言孫沔在並州苛暴不法燕飲無度龎籍前在並州輕動寡謀輒興堡寨屈野之衂爲國深恥沔卒坐此廢

二月弛茶禁

嘉祐初元之冬始用薛向議罷並邊入中粟自京輦錢帛至河北專以見錢和糴惟入中芻豆則仍計直給茶行之未久論者謂輦運科折煩擾居民且商人入錢者少芻豆虛估益髙茶益賤詔學士韓絳等卽三司經度絳言自攺法以來邊儲有備商旅頗通未宜輕變惟輦運之費宜從官給舊輸稅絹者毋得折錢其入中芻豆勿給茶平其市估至京以銀防絹三物償之皆從其說自是茶法不復爲邊糴所須而通商之議亦起矣初茶法屢變歳課日削至和中並本息計之才百六十七萬餘緡自景祐中葉淸臣建通商之議不行至是著作佐郎何鬲三班奉職王嘉麟又皆上書請罷給本錢縱園戶貿易而官收租錢與所在徵算歸貨務以償邊糴之費而淮南轉運副使沈立亦集茶法利害爲書上之陳通商之利輔臣富弼韓琦曽公亮等決意向之力言於上去冬九月命韓絳等卽三司置局遣官分行六路詢其利害至是還言如三司議便乃詔罷之以三司歳課均賦茶戶凡爲緡錢六十八萬有奇使嵗輸官比輸茶時其出防倍朝廷難之爲損其半歳輸緡錢三十三萬八千有奇謂之租錢與諸路本錢悉儲以待邊糴罷十三山場六貨務惟臘茶如舊余茶肆行天下矣茶禁旣弛論者以茶戶困於輸錢商賈利薄販鬻者少其後劉敞復請收前令詔擇其利害變而通之歐陽修言新法有五害望除去前令時朝廷方排眾論而行之卒不聽及治平中歳入臘茶散茶凡七十萬餘斤茶戶租錢三十萬餘緡又儲本錢四十七萬餘緡而內外總入茶稅錢四十九萬餘緡史臣曰推是可見茶法得失矣

交趾寇邊

親試舉人

賜劉煇等以下一百六十餘人及第出身有差授官如三年閏十二月詔書蓋以科舉旣數嘗有詔裁損進士髙第及制科入等恩數自是驟顯者鮮而所得人才及其風迹比舊亦寖衰

三月以包拯爲三司使

初拯爲禦史中丞彈三司使張方平賤買豪民產事方平罷去遂代以宋祁拯復論祁在益州燕飲過度且其兄庠方執政不可任祁亦罷去而以拯代之於是翰林學士歐陽修復言拯旣排擊二人不當代其任所謂牽牛蹊田奪牛已甚拯避位久之方出尋遷樞副卒於七年夏諡孝肅拯性峭直而奏議平允常惡俗吏苛刻故務爲惇厚𨿽疾惡甚至人情所不及卽推以忠恕未嘗爲色辭以悅人不作私書親故干請一皆絕之

夏四月錄周後

以柴氏子爲崇義公給田十頃令奉周祀

復銀臺司封駁制

以何郯同知通進銀臺司兼門下封駁事郯上言本朝設此司實代給事中封駁之職乞準王曽王嗣宗故事凡有詔敕並由銀臺司從之

時殿中丞龍昌期上所注書賜緋及絹百疋郯言昌期嘗毀周公異端之學不可長也詔追其賜

五月詔內臣權罷進養子

始用吳及議也

初至和元年及爲審刑院詳議官疏言臣輒原刑法之本以效愚忠竊惟前世肉刑之設漢文易以鞭箠然已死而笞未止外有輕刑之意而其實殺人我祖宗始用折杖之法蓋曠古聖賢思所未至宜乎天降之祥而未享繼嗣之慶意者宦官太多也何則肉刑之五一曰宮今宦官之家競取他子希求爵命童防何罪陷於刀鋸因而夭死夫有罪而宮前王不忍況無罪乎漢永平間中常侍四員小黃門十人爾唐太宗定制毋得逾百員且以近事較之祖宗時防何人今防何人望宦官進子一切權罷則天心應而聖嗣廣矣書奏上異其言欲用爲諫官而及以父憂去矣

除猜防大臣條約

詔前此兩制不許至執政私第執政所薦士不得充臺官法並除之

命江寧府等州官臣兼鈐轄

洪潭揚廬越福並兼本路鈐轄

六月卻尊號

請加尊號曰大仁至治知諫院範師道言比災異數出而崇尙虛文非所以答天戒知制誥劉敞亦曰尊號非古也陛下尊號盡善盡美矣復加大仁至治不足增光盛徳且自寶元以來不受徽號今二十年柰何一旦增虛名而損實美上曰朕意亦謂當如此奏五上不許

申嚴閉糴禁

從諫官吳及之請也及言春秋有告糴今官司擅造閉糴之令豈陛下子育兆民之意哉乃詔諸路轉運使鄰路鄰州輒閉糴者以違制論

秋七月出宮人

先以月食防盡修陰教以應天變也出二百餘人至是復出其數如之初劉氏在掖庭通請謁爲姦禦史中丞韓絳宻以聞上曰非卿言朕不知此當審驗之後數日出劉氏及他不謹者且詔中書召絳諭意劉氏及黃氏在十閣中尢驕恣者也於是並黃氏皆出之

八月防制科

陳舜兪錢藻汪輔之並入第四等言者以輔之無行罷之輔之躁忿因以書誚譏富弼曰公爲宰相但奉行臺諫風旨而已弼不能答

冬十月大祫於太廟

先是上將親祫下禮官集議東向之位同判宗正寺趙良規請正太祖東向位而知太常禮院韓維以爲宜如祖宗故事虛東向之位便時禮官不敢決乃與待制以上臺諫官同議曰太祖爲受命之君然僖祖以降四廟在上故大祫止列昭穆而虛東向魏晉以來已用此禮今親享之盛宜如舊便詔恭依

禮官張洞韓維請以孝惠孝章淑徳章懷四後享於別廟不升合食上重其事詔兩制集議而孫抃胡宿李昭述楊安國向傳式劉敞王疇何郯八人曰按春秋傳大祫未毀廟之主皆升合食於太祖國朝至祫之日別廟後主皆升合食子孫遵用未易輕攺傳曰祭從先祖如其故便歐陽修吳奎陳升之包拯韓絳錢象先唐介盧士遜九人曰古者廟制皆一帝一後後世有以子貴者始著並祔之文其不當祔者又有別廟之祭本朝禘祫乃以別廟之後列於配後之下於古無聞若以爲行之已久重於攺作則是失禮之舉無復是正也請從禮官於是敞特奏曰今羣臣不務推原春秋之法而獨引後儒疑近之說不務講求本朝之故而專倡異代難通之制不務將順主上廣孝之心而輕宗廟久行之儀欲擯隔四後使永不得合食臣竊恨之夫宗廟之禮神靈之位豈可使舉措數有後悔哉當畱聖念初上春秋髙議者恐上勞拜起禮官遂咸造此議上微聞之及得敞奏謂近臣曰朕初謂禮當然茍以拜起爲煩朕猶能之何憚也乃詔別廟四後祫享如舊俟大禮畢別加討論時胡宿當艸詔自主其所議然自後亦不復議

禦制祫享舞名文舞曰化成治定武舞曰崇功昭徳上自制迎神送神樂章詔宰臣富弼等撰大祚至采茨曲調十八

升益並州爲成都太原府

韓琦之在太原也乞復並州爲節鎭詔兩制議之翰林學士胡宿以爲堯遷閼伯於商邱主火而商爲宋星遷實沈於大夏主水而參爲晉星國家受命始於商邱王以火徳又京師當宋之分野而並爲晉地參商仇讐之星今欲崇晉非國之利也自宋興平僣僞並最後服太宗削之不使列於方鎭防八十年謂宜如舊制上是宿議及琦秉政因祫享赦書卒復之宿又以爲言不報

減河南民丁錢米

十一月汝南王允讓薨

後追封濮王諡安懿爲大宗正二十年宗族懷其恩而畏其嚴

以牧地賦貧民

是嵗初以諸防監及諸軍牧馬所用余田賦貧民耕種

庚子嘉祐五年春正月隕星東南

有聲如雷同知諫院範師道上疏曰漢晉天文志天狗所下爲破軍殺將伏屍流血甘氏圖天狗移大賊起今備邊防盜未見其至𨿽有將帥不老則愚士卒𨿽多勁勇者少夷狄可保也如州郡何州郡可保也如盜賊何必有包蔵險心投隙而動者宜簡拔將帥訓練士卒詔天下爲備上晚年尢恭儉而四方無事師道言事人稱其介直

穿二股渠

用河北都運韓贄議穿四界首二股渠分河流入金赤河

夏四月詔均稅

命近臣同三司均之才均數郡言者以爲不便而止

五月京師地震

龎籍致仕

籍自定州詔還旣入見詣中書白執政求致仕執政曰公康寧如是且上意方厚柰何欲去之堅也籍曰若待筋力不支人主棄厭然後去斯不得已爾豈得爲止足哉遂歸臥於家前後凡七上表其札子不可勝數乃許之

置寛卹民力司

詔三司置之

尋遣官分路訪寛卹民力事

以王安石爲度支判官

安石獻萬言書極陳當世之務略曰陛下有恭儉之徳聰睿之才而仁民愛物之意未孚於天下又公天下而選輔相屬之以事而不疑宜其天下大治而效不至此者患在法度𨿽多而不合先王之政故也今去先王之世旣遠而欲一一以修先王之政𨿽甚愚猶知其難臣謂當法其意而已然今天下之才不足以承所使一路之間能修其職者甚少其能講先王之意以合時變者往往而絕夫人才不足陛下𨿽欲更攺而孰能稱防然則今之所急在人才而已先王之於人才教之養之取之任之皆有其道今𨿽州縣有學而不能長育人才太學之官未嚴其選而禮樂刑政之事非已之所當知而所以教之者誦說課試而已故𨿽白首於庠序而不知從政之方又古之教士以射爲急射爲男子之事旣朝夕從事於此則能者眾而邊疆宿衛之任皆可擇而取之也夫士以行義見推於鄕黨矣然後因其才而托之以邊疆宿衛之事此所以無虞今乃以邊疆宿衛之任而屬之姦悍無賴之人所以常憂而不足恃此教之非其道也方今制祿大抵皆薄州縣之吏月所得錢多者八九千少者四五千𨿽廝役之給不窘於此而欲士之無毀防恥蓋中人之所不能也故官大者交賂遺營貲產官小者販鬻乞丐無所不爲今天下公私常以困窮爲患者殆亦理財未得其道而有司不能度世之宜而通其變耳誠能焉𨿽增吏祿不足以傷經費此養之非其道也方今取士賢良方正與進士之髙者皆公卿之選也夫此二科不足以爲公卿不待論而後可知而議者乃以爲吾常以此取天下之士而公卿亦常出於此不必法古之取人然後得士也其亦蔽於理矣今悉廢先王取士之道而敺天下之士使爲賢良進士固宜有時而得才之可以爲公卿者也然而不肖者茍以此進亦至乎公卿使不肖之人幸而至乎公卿因使推其類聚之朝廷所以多不肖之人𨿽有賢知往往困於無助不得行其意此皆取之非其道也今取之旣不以其道至於任人不問其徳之所宜而問其出身之後先不論其才之稱否而論其歷任之多少以文學進者且使之治財又轉而使之典獄又轉而使之治禮是則一人之身而責之以百官之所能備宜其人才之難也夫在位非其人而恃法以爲治自古及今未有能治者也此任之非其道也夫教之養之取之任之有一非其道則足以敗天下之人才況兼四者而有之則在位少可任之才固不足怪臣願明詔大臣思以陶成天下之才茍人才不勝其用則陛下何求而不得何欲而不成哉臣又觀朝廷異時欲有所施爲變革其始計利害未嘗不熟也顧有一流俗僥幸之人不悅而非之則遂止而不敢爲夫法度立則人無獨蒙其幸者陛下誠有意於天下則臣又願斷之而已

六月交趾寇邊

都巡檢宋士堯死之

秋七月京西分南北路

許州兼北路鄧州兼南路安撫河南府卽不所部

八月蘓洵試校書郎

初歐陽修上洵所著書韓琦善之召試舎人院再以疾辭至是抃又薦之乃就除

卒於治平三年初王安石名始盛黨與傾一時歐陽修亦善之勸洵與防洵曰吾知其人矣作辧姦論略曰面垢不忘洗衣垢不忘澣此人之至情也今也不然衣臣虜之衣食犬彘之食囚首喪面而談詩書此豈其情也哉凡事不近人情者鮮不爲大姦慝洵旣沒三年而安石用事其言果驗

置陜西估馬司

命薛向領之時有詔修馬政命學士吳奎等經度之奎等言牧馬在於得人汧渭之間未嘗無牧而非子獨能蕃息於周河隴之間未嘗無牧而張萬歳獨能蕃息於唐此得人之效也然得人而不久其任久其任而不使專其事專其事而不臨之以賞罰亦不可以有功今陜西馬價多出解鹽復領陜西財賦可專委之仍俾擇地置監益市西馬牧之乃命向専領本路監牧及買馬事仍置買馬場於原渭州徳順軍而羣牧使歐陽修又言今之馬政皆因唐制而馬多少不同者唐牧地皆與馬性相宜今或淪異域或爲民田請下河東京西訪艸地置監河北諸監有不宜馬者可行廢罷

罷同提防刑獄置轉運判官

江南等十一路

冬十一月罷內臣寄遷法

趙槪言禦藥院內臣有遷官至遙領防團者謂之闇轉於是詔自今當轉出外而特畱者毋得累寄所遷資序

十二月以呂公弼知成都府

公弼初至人疑其少威斷防營卒犯法當杖不肯受曰寧請劍不能受杖公弼再三諭之不從乃曰杖國法不可不受劍汝所請亦不汝違也命杖而後斬之軍中肅然

辛丑嘉祐六年春二月親試舉人

賜王俊民等及第出身有差

三月富弼罷

以母喪去位

罷大燕

以富弼丁母喪故也同知禮院晏成裕言君臣之義哀樂同之請罷春燕以表優卹大臣之意上亟從之

夏四月以包拯爲樞宻副使解唐介等言職

初除陳旭爲樞宻副使或言旭因結宦者史誌聰王世寜等故有此命諫官趙抃禦史範師道呂誨等遂交章論列上以章示旭旭奏臣前任言職彈斥內臣如楊懷敏何誠用武繼隆劉恢輩多坐黜逐今言者乃以污臣乞付吏辧遂家居求罷上手詔出之介等復闔門待罪頃之復出如是者數四上詔輔臣曰凡除拜二府朕初豈容內臣預議耶介等章十七上遂兩罷之旭知定州介洪州抃防州師道福州誨江州初嘉祐四年夏師道同知諫院上言竊聞諸閣女禦以董周育公主禦寶宣制並爲才人不自中書出詔而掖庭覬覦遷拜者甚多董周之遷可矣女禦何人而遷乎才人品秩旣髙古有定員若使諸閣皆遷則不復更有員數矣且一才人之俸月直中戶百家之賦況誥命之出不自有司豈盛世之事耶恐斜封墨敕復見於今日矣

五月授顏復等官

先是諸路舉行義文學之士二十三人至者十六人皆館於太學卽舎人院試論防賜出身五人辭不能試亦以試將作監主簿命之

六月壬子朔日有食之

初司天監言當食六分之半至是食四分而云陰雷雨渾儀所言不爲災中丞王疇言頃歳日食正陽實亦陰晦羣臣集班表賀甚非陛下畏天之意同判禮部司馬光亦言日食京師不見四方須有見人天意若曰人君爲陰邪所蔽災慝甚明天下皆知其憂危而朝廷獨不知爾蝕不及分者歷官當治其罪而羣臣皆欲稱賀上下相蒙詔毋賀

富弼辭起復

故事執政遭喪皆起復弼謂兵革變亂不可用於平世上五遣使起之卒不從

以王安石知制誥

去冬除安石及司馬光同修起居注光五辭而後受安石終辭之後復命之辭至七八月乃受於是徑遷知制誥安石遂不辭官矣嘗有詔舎人院不得申請除攺文字安石言若詞頭所批事情不盡而不得申請自非大臣欲傾側爲私則立法不當如此陛下舉天下之事屬之七八大臣大臣之弱者則不敢爲陛下守法以忤諫官禦史彊者則恣行所欲諫官禦史亦無敢忤者陛下方爾聽其所爲而無所問安有朝廷如此久而無亂者乎安石由是與執政忤

秋七月司馬光入對

光時同知諫院進三札一論君徳有三曰仁曰明曰武仁者非嫗喣姑息之謂也興教化修政治養百姓利萬物此人君之仁也明者非煩苛伺察之謂也知道誼識安危別賢愚辧是非此人君之明也武者非彊亢暴戾之謂也惟道所在斷之不疑姦不能惑佞不能移此人君之武也故仁而不明猶有良田而不能耕也明而不武猶視苗之穢而不能耘也武而不仁猶知獲而不知種也三者兼備則國治彊闕一則衰闕二則危闕三者無一焉則亡自生民以來則未之或攺也臣不勝區區觸死忘生竊見陛下天性慈惠謹微接下子育元元泛愛羣生𨿽古聖王之仁殆無以過然自踐阼以來垂四十年夙夜孜孜以求至治而朝廷紀綱猶有虧缺閭裏窮民猶有怨嘆意者羣臣不肖不能宣揚聖化將陛下之於三徳萬分一亦有所未盡歟臣聞春秋傳曰慶賞刑威曰君臣幸得以終起居注日侍黼扆之側伏見陛下推心禦物端拱淵黙羣臣各以其意有所敷奏陛下不復詢訪利害考察得失一皆可之誠使陛下左右前後股肱耳目之臣皆忠實正人則如此至善矣或出於不意有一姦邪在側豈可不爲之寒心哉夫善惡是非與混淆若待之如一無所別白或知其善而不能賞知其惡而不能罰則善者日懈惡者日勸善者懈惡者勸𨿽有堯舜禹湯文武之君稷契伊呂周召之臣以此求治猶鑿冰而取火適楚而北行也伏望陛下少垂聖思以推天地之至仁廓日月之融光奮乾剛之威斷善無微而不錄惡無細而不誅則唐虞三代之隆何遠之有其二論禦臣曰臣聞至治之道無出在三而已一曰任官二曰信賞三曰必罰國家累日月以進秩循資歷而授任又采名不采實誅文不誅意陛下誠能博選在下之士有徳行者掌教化有文學者待顧問有政術者爲官長有勇略者爲將帥有功則增秩加賞而勿徙其官無功則降黜廢棄而更求能者有罪則流竄刑誅而勿加寛貸如是而朝廷不尊萬事不治百姓不安四夷不服臣請伏面欺之誅其三論揀軍言務精不務多止以其一畱中其二送中書其三送樞宻院光疏千餘言未幾復言數赦之獘繼又進五規曰保業曰惜時曰遠謀曰謹微曰務實其保業略曰天下重器也得之至艱守之至艱王者始受天命之時天下之人皆我比肩也相與角智力而爭之智竭不能抗力屈不能支然後肯稽顙而爲臣當是之時有智相偶者則爲二力相參者則爲三愈多則愈分自非智力首出於世則天下莫得而一也斯不亦得之至艱乎及夫繼體之君羣雄已服眾心已定上下之分明彊弱之勢殊則中人之性皆以爲子孫萬世如泰山之不可揺也於是有驕惰之情生驕者玩兵黷武窮泰極侈神怒不卹民怨不知一旦渙然四方糜潰秦隋之季是也惰者沈酣宴安慮不及遠善惡雜糅是非顚倒日復一日至於不振漢唐之季是也二者或失之彊或失之弱其致敗一也斯不亦守之至艱乎臣竊觀自周室東遷以來王政不行諸侯並僣分崩離析不可勝紀凡五百有五十年而合於秦秦虐用其民十有一年而天下亂又八年而合於漢漢爲天子二百有六年而失其柄王莽盜之十有七年而復爲漢更始不能自保光武誅除僣僞凡十有四年然後能一之又一百五十有三年董卓擅朝州郡瓦解更相吞噬至於魏氏海內三分凡九十有一年而合於晉晉得天下才二十年惠帝昏愚宗族搆難劉石乘釁濁亂中原散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百有三十年明皇恃其承平荒於酒色養其疽囊以爲子孫不治之疾於是漁陽竊發而四海橫流矣肅代以降方鎭防扈號令不從朝貢不至名爲君臣實爲讎敵陵夷衰微至於五代三綱頽絕五常殄滅懷璽未暖處宮未安朝成夕敗有如逆旅鄙亂相尋戰爭不息流血成川澤聚骸成邱陵太祖皇帝受命於上帝起而拯之躬擐甲冑櫛風沐雨東徵西伐掃除海內當是之時食不暇飽寢不遑安以爲子孫建太平之基大勲未集太宗皇帝嗣而承之凡二百二十有五年然後大禹之迹復混而爲一黎民遺種始有所息肩矣由是觀之上下凡一千七百餘年天下一統者五百餘年而已其間時時小有禍亂不可悉數國家自平河東以來八十餘年內外無事然則三代以來治平之世未有若今之盛者也今民有十金之產猶以爲先人所營苦身勞志謹而守之不敢失墜況於承祖光美之業奄有四海傳祚萬世可不重哉可不愼哉惜時略曰夏至陽之極也而一陰生冬至陰之極也而一陽生故盛衰之相乘治亂之相生天地之常經自然之至數也其在周易泰極則否否極則泰丰亨宜日中孔子傳之曰日中則昃月盈則食天地盈虛與時消息而況於人乎況於鬼神乎是以聖人當國家隆盛之時則戒懼彌甚故能保其令聞永久無疆也逺謀略曰詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之迨天之未陰雨者國家閒暇無災害之時也徹彼桑土者求賢於隱微也綢繆牖戶者修敇其政治也謹微略曰周易坤之初六曰履霜堅冰至霜者寒之始也冰者寒之極也坤之初六於律爲林鐘於歷爲建未之月陽气方盛而陰气已萌物之未知也是故聖人謹之曰履霜堅冰至言爲人君者當絕惡於未形杜禍於未成也系辭曰知防其神乎君子知微知彰知柔知剛萬夫之望又曰太宗皇帝命王繼恩討蜀亂平之宰相請除宣徽使太宗不許曰宣徽使位亞兩府使繼恩爲之是宦官執政之漸也宰相固請太宗怒切責宰相特置宣政使以授之又曰夫宴安怠惰肇荒淫之基奇巧珍玩發奢泰之端甘言卑辭啟僥幸之途附耳屏語開讒賊之門不惜名器導僣逼之源假借威福授陵奪之柄凡此六者其初甚微朝夕狎玩未覩其害日滋月益遂至深固比知而革之則用力百倍矣務實略曰夫安國家利百姓仁之實也保基緒傳子孫孝之實也辧貴賤立綱紀禮之實也和上下親逺邇樂之實也決是非明好惡政之實也詰姦邪禁暴亂刑之實也察言政試政事求賢之實也量材能課功狀審官之實也詢安危訪治亂納諫之實也選勇果習戰鬭治兵之實也實之不存𨿽文之盛美無益也

諸路大水

河北京畿等路

八月防制科

得王介蘇軾蘇轍言極切直胡宿請黜之上曰以直言召入柰何以直棄之於是軾入第三等介轍第四等知制誥王安石意轍右宰相專攻人主比之谷永不肯撰詞宰臣韓琦曰此人語謂宰相不足用欲得婁師徳郝處俊而用之尙以谷永疑之乎已而楊畋見上曰蘇轍臣所屬也陛下赦其狂直而收之乞宣付史館上悅從之

閏月以曽公亮同平章事

張升樞宻使歐陽修參知政事胡宿樞宻副使宿旣被用專以顧惜大體爲說聞更張革獘則曰變法古人所難不務守祖宗成法而徒務紛紛無益於治也時韓琦爲首相法令典故問公亮文學之事問修百官奉法循理朝廷稱治

冬十月定內侍磨勘法

自祖宗時內臣未嘗磨勘轉官惟有功乃遷景祐初內臣入仕三十年累有功勤經十年未嘗遷者聽奏旨蓋猶未有磨勘定格慶曆以後其制漸隳有入仕才五七年遷至髙品者兩省因著十年磨勘之制至是患其幸進令並理三十年磨勘知諫院楊畋言文臣七遷而內臣始得一磨勘其法不均詔髙品以上仍舊十年無勞績而嘗坐罪徒者卽倍其年畋爲言事官顧以士人比閹寺議者譏之

皇侄宗實辭起復知宗正寺

上在位四十一年皇嗣未立諫官禦史交章進說久之言者稍怠宰臣韓琦乘間請曰皇嗣者天下安危之所系自昔禍亂之起由防不早定也今陛下春秋已髙未有建立何不擇宗室之賢者而定之爲宗廟社稷之計乎一日琦取孔光傳進曰漢成帝卽位二十五年無嗣立弟之子定陶王爲太子成帝中材之主猶能之況陛下之聖哉柰何久不定至是諫官司馬光復上疏且面言其事而知江州呂誨亦請早立皇嗣頃之琦與曽公亮張升歐陽修又極言之上曰宗子自有賢智可付天下者卿等其勿憂琦請其名上以名示之琦復奏曰大事也願陛下審思之翌日復請上曰決矣時皇侄嶽州團練使宗實方服漢王喪乃降詔起復宗實四表請終喪從之

光之復見上也言向者進說陛下欣然無難今寂無所聞此必有小人者間之小人無遠慮特欲倉卒之際援立所厚善者爾唐自文宗以後立嗣皆出於左右之意至有稱定防國老門生天子者上大感悟曰送中書光見琦等曰諸公不及今定議異日夜半禁中出寸紙以某人爲嗣則天下莫敢違琦等皆唯唯曰敢不盡力

是歳初立考課法

治平三年考課院言知磁州李田再考在劣等降監淄州鹽酒稅務坐考劣降等自田始

壬寅嘉祐七年春正月詔南郊奉太祖定配

攺溫成廟爲祠殿先是諫官楊畋論水災由郊廟未順下禮院禮院言對越天地神無二主唐垂拱中始用三祖同配至開元親享遂罷之皇祐詔書南郊三聖並侑後遞配未防復並侑爲定制𨿽出孝思然頗違禮經又溫成立廟城南禮同太廟亦有司之失復下兩制議而王珪等曰饗帝不可以瀆故郊無二主親親不可以僣故廟止其先今三後並侑欲以致孝也而適所以瀆乎後宮有廟欲以廣恩也而適所以僣乎享親請如禮官議詔從之

二月更江西鹽法

舊自海陵漕鹽至江湖常恐濫惡而價髙嶺鹽善而價賤防汀二州民多盜販嶺鹽持甲兵往來或殺傷捕卒則聚而爲盜而江西官糶鹽嵗才百萬斤朝廷患之先是蔡挺知南安軍嘗條奏利害乃命挺爲江西提刑使之制置挺令民首納私藏兵械以給捕卒而令販黃魚籠挾鹽不及二十斤不以甲兵自隨者止輸算勿捕選官之淮南運新鹽嚴綱吏賞罰以官數之餘畀之於是官鹽減價而盜販衰息嵗增賣鹽四十餘萬遂著於令

諸路大水

河北陜西等路遣使察獄

夏五月以司馬光仍知諫院

初光與呂公著並召試中書及除光知制誥以文不工固辭乃復命以是職光疏略曰竊以國家之治亂本於禮而風俗之善惡系於習赤子之啼無有五方其聲一也及其長也則言語不通飲食不同有至死莫能相爲者是無他焉所習異也是故上行下效謂之風薰蒸漸漬謂之化淪胥委靡謂之流眾心安定謂之俗及夫風化已失流俗已成則𨿽有辧智弗能諭也彊毅不能制也重賞不能勸也嚴刑不能止也自非聖人得位而臨之積百年之功莫之能變也周易履之象曰君子以辧上下定民志故天子之令必行於庶人使天下之勢如身之使臂臂之使指莫不率從詩曰勉勉我王綱紀四方此禮之本也昔三代之王皆習民以禮故子孫數百年享天之祿及其衰也𨿽以晉楚齊秦之彊不敢暴蔑王室豈其力不足哉知天下之不已與也於是乎翼戴王命以威懷諸侯莫敢不從所以然者猶幸先王之遺風余俗未絕於民故也其後日以衰薄下陵上替晉平公之世魯子服回如晉還謂季孫意如曰晉之公室將遂卑矣六卿彊而奢傲將因是以習習實爲常能無卑乎其後趙魏韓氏卒分晉國習於君臣之分不明故也降及漢氏𨿽不能若三代之盛王然猶尊君卑臣惇尙名節以行義取士以儒術化民是以王莽之亂民思劉氏而卒復之赤眉𨿽羣盜猶立宗室以從民望王郎矯托名氏而燕趙響應董卓之亂袁紹以誅卓爲名而州郡云合曹操挾獻帝以令諸侯而天下莫能與之敵操之心豈不欲廢漢而自立哉然沒身不敢爲者畏天下之人疾之也自魏晉以降人主始貴通才而賤守節人臣始尙浮華而薄儒術以先王之禮爲糟粕而不行以純固之士爲鄙朴而不用於是風俗日壞入於偸薄叛君不以爲恥犯上不以爲非惟利是從不顧名節至於有唐之衰麾下之士有屠逐元帥者朝廷不能討因而撫之拔於行伍授之以旄鉞其始也取偸安一時而已及其久也則眾庶習於聞見以爲事理當然不爲非禮不爲無義是以在上者惴惴然畏其下在下者睽睽焉伺其上平居則酒肉金帛甘言屈體以相媚悅得間則銛鋒利刃狠心詭計以相屠膾成者爲賢敗者爲愚不復論尊卑之序是非之理陵夷至於五代天下蕩然莫知禮義爲何物矣是以世祚不永遠者十餘年近者三四年敗亡相屬生民塗炭及大宋受命太祖太宗知天下之禍生於無禮也於是以神武聰明躬勤萬防徵伐刑賞斷於聖志然後人主之勢重而羣臣懾服矣於是翦削藩鎭齊以法度擇文吏爲之佐以奪其殺生之柄擥其金糓之富選其麾下精銳之士聚諸京師以僃宿衛制其腹心落其爪牙使不得陸梁然後天子諸侯之分明而悖亂之原塞矣於是節度使之權歸於州鎭將之權歸於縣又分天下爲十餘路各置轉運使以察州縣百吏之臧否復漢部刺史之職使朝廷之令必行於轉運使轉運使之令必行於州州之令必行於縣縣之令必行於吏民然後上下之序正而紀綱立矣於是申明軍法使自押官以上各有階級以相臨統小有違犯罪皆誅死然後行伍之政肅而士用命矣此皆禮之大節也故能四徵不庭莫不率服汛掃九州而陟禹之迹至於眞宗重之以明徳繼二聖之志夙夜孜孜宣布善化銷鑠惡俗以至於今治平百年頑民殄絕眾心咸安此乃曠世難成之業陛下當戰戰栗栗守而勿失者也臣竊見陛下有中宗之嚴恭文王之小心而小大之政多謙讓不決委之臣下誠使所委之人常得忠賢則可矣萬一有姦邪在焉豈不危甚矣哉古人所謂委任而責成功者擇人而授之職叢脞之務不身親之也至於爵祿廢置殺生予奪不由己出不可也又言頃以西鄙用兵權置經略安撫使一路之兵得以便宜從事及西事平因而不廢河東一路總二十二州向時節度使之權不能及矣又將相大臣典州者多以貴倨自持轉運使欲舉職業往往違戾而不從又言自景祐以來頗行姑息之政胥吏讙嘩斥逐中丞輦官悖慢廢退宰相衛士凶逆而獄不窮姦軍人罵三司使以爲非犯階級疑於用法朝廷𨿽特誅其人而已停之卒復收養之其餘有一夫流言於道路而爲之變令推恩者多矣凡此數者殆非所以習民於上下之分也夫朝廷者四方之表儀也朝廷之政如是則四方必有甚者矣於是元帥畏偏裨偏裨畏將校將校畏士卒姦邪怯懦之臣至有簡省教閱使之驕惰保庇羸老使之繁冗屈撓正法使之縱恣詆訾粟帛使之憤惋甘言謟笑靡所不至於是士卒翕然譽之而歸怨於上矣彼旣爲之則此效之下旣言之則上從之前旣行之則後襲之茍彼爲而此不效下言而上不從前行而後不襲則怨怒聚於其身而禍亂生矣長此不已日滋月益民之耳目習而安之此有以異唐之季世乎後魏孝明帝時徵西將軍張彛子仲瑀上封事欲抑損武人不預淸品羽林虎賁千餘人焚彛第殺彛父子官爲收捕凶彊者八人斬之其餘大赦以安之懷朔鎭人髙歡時奉使至洛陽見之歸而散家財以結客曰朝政如此事可知矣於是始有飛揚之志由是觀之紀綱不立則姦雄生心矣夫祖宗苦心焦思以變衰唐之俗而陛下髙拱熟視以成後魏之風此臣之所以爲陛下痛惜也又上疏論財利曰爲今之術在隨材用人而久任之在養其本原而徐取之在減省浮冗而省用之國初三使司副判官専擇曉錢谷者爲之近嵗多用文辭之士以爲文臣進遷之資途不論其習與不習也又居官者出入遷徙有如傳舎臣欲精選曉練錢谷者爲三司判官自權爲正三司副使缺選於判官三司缺選於副使久任三司使而有實效者增其秩使與兩府同又言今天下之民農者不過二三而浮食者常七八欲倉廩之實其可得乎又言商賈志於利而縣官數以一切之汰棄信而奪之是以茶鹽棄捐徵稅耗損凡以此也又言陛下天資恭儉而左右侍禦宗戚貴近爭尙侈靡先朝公主在宮中俸錢月不過五千其餘月給大扺仿此今何啻數十倍矣又內藏庫專以內臣掌之不領於三司多少虛實有司莫得而知又食貨窮乏而宰相不憂以爲非己之職也願復置總計使使宰相領之光二疏凡八千餘言

秋七月河決北京

八月立宗實爲太子

賜名曙尋加齊州防禦鉅鹿郡公

時宗實力辭宗正琦曰宗正誥勅付閣門故得不受若立爲皇子則凡降一詔書定矣上以爲然張升進曰陛下疑之否上曰朕何疑欲民心先有所系屬升再拜稱賀琦等乞手札付外施行琦至中書召王珪艸詔珪疑焉請對曰此大事也後不可悔上指心曰朕意決矣議遂定

初皇子辭命記室周孟陽問皇子曰太尉稱疾堅臥其義安在曰非敢邀福以避禍也孟陽曰假如得請歸藩遂能無患乎皇子撫榻而起曰吾慮亦及此遂入內良賤不滿三十口行李蕭然惟書數櫥而已中外聞之相賀

李度皇子位伴讀王獵說書

九月辛亥大享明堂奉眞宗配

初禮院言皇祐參用南郊百神之位不應祀法宜如唐制設昊天上帝五方帝位以眞宗配而五人帝五官神從祀餘皆罷前者嘗停孟冬之薦今明堂去孟冬日尙遠請復薦廟前者祖宗並侑今獨配前者地只神州並享今以配天而亦罷皆變禮中之大者也又開元開寶二禮五帝無親獻儀詔恭依而行親獻至是設昊天上帝五方帝位以眞宗配而五人帝五官神從祀餘皆罷

赦文天下寺觀未有名額者特賜名諫官司馬光言竊以佛老之教無益治世而聚匿防惰耗蠧良民是以國家法令明著有創造寺觀一間以上聽人陳吿科違制之罪仍卽令毀撤臣聞爲上者洗濯其心一以待民是以令行禁止而莫敢不從今立法以禁之於前而發赦以勸之於後則凡國家之令將使民何所從乎其赦文一節乞更不施行庶使號令爲民所信而防惰不能爲姦也

英宗治平四年正月詔民間先私造寺觀及三十間者悉存之賜名壽聖

冬十月賜常平糴本錢

諸路凡百萬緡

十二月幸龍圖天章閣

召輔臣從官皇子宗室主兵官觀祖宗禦書又幸寶文閣爲飛白書分賜從臣遂燕羣玊殿未幾再詔從臣於天章閣觀瑞物復燕羣玉殿上曰天下久無事今日之樂與卿等共之宜盡醉勿辭又召宰臣韓琦至榻前別賜酒一巵從臣霑醉至暮而罷

癸夘嘉祐八年春二月上不豫

輔臣奏事福寜殿西閣見上所禦幄帟裀褥皆質素暗敝上顧韓琦等曰朕居宮中自奉止如此此亦生民之膏血也何輕費之哉

赦

三月賜舉人第

覆試舉人如常例上不禦殿賜許將以下及第出身有差

上崩於福寜殿

年五十四在位四十二年諡曰神文聖武明孝廟號仁宗上性至孝天禧中立爲皇太子涕泣累日至於減膳謂當出宮不得日侍帝後左右眞宗慰諭之曰此特加恩爾未出宮也上乃悅復膳如常卽位年十三臨朝端莊事天地宗廟齊栗若不勝或時災變必跣足露立致禱愛重民力於宮室池臺無所興作三司嘗欲以玊淸昭應宮地爲禦苑曰吾先帝苑囿猶以爲廣可更侈乎監修南京鴻慶宮內侍請於本宮隙地建皇帝本命殿曰建宮觀所以爲民祈福豈可勞民以自奉耶其遇本命殿道場日只令設板位祠之則其不輕營膳從可知矣異時州郡上雨暘後或畏罪不敢言使民不得除租賦乃命著令毋罪長吏而除民租又奏水災不實者有司請加罪曰不猶愈於奏祥瑞乎吏部選人一坐失入死罪皆終身不得遷隴州官吏坐誤斷重辟防赦當原上特貶權州事孫濟爲雷州參軍判官以下除名配廣南衙前州縣吏配刺沙門島及廣南牢城仍詔以濟等誅陷非辜之罪戒天下凡大辟有疑及情可矜者並令讞上所活嵗以千計嘗諭輔臣曰朕未嘗詈人以死況敢濫刑罰哉民有戶絕田產有司聽奏裁曰此皆編民朝夕自營者何必利其入官詔給與其出嫁女及同居外甥愛養元元之念未嘗少釋於懷遺制下𨿽在深山窮谷莫不奔走悲號而不能止豈非徳澤涵養之至耶廟號曰仁不亦宜乎

程顥嘗言仁祖時北使進言髙麗自來臣屬北朝近來職貢全缺殊失臣禮今欲加兵又聞臣屬南朝今來報知仁祖不答及將去也召而前語之曰適議髙麗事朕思之只是王子罪不幹百姓事今旣加兵王子未必能誅得且是屠戮百姓北使遂屈無答不覺汗流浹背俯伏於地歸而寢兵他都不言彼兵事勢只看這一个天地之量亦誠有以格他也

魏泰記仁宗聖性仁恕一日晨興語近臣曰昨夕因不寐而甚饑思食燒羊侍臣曰何不降旨取索仁宗曰比聞禁中每有取索外面遂以爲例誠恐自此逐夜宰殺以備非時供應則嵗月之久害物多矣豈可不忍一夕之饑而啟無窮之殺也時左右皆稱萬嵗至有感泣者而史臣所載嘉祐中上詔三司使張方平曰監禦廚竇昭齊等燕日擅殺羊羔且羊羔物未成者枉其生理嘗戒使勿殺今復殺之不可不懲特令衝替其愛物類如此

陳師道記十閣獻蛤蜊每枚千錢一獻二十八枚仁宗曰我嘗戒爾輩勿爲侈靡今一下箸費二十八千吾不堪也遂不食

範祖禹曰仁宗愛人卹物之仁在位四十二年未嘗一日而忘其誠之所及上極於天下達於地內則諸夏外則夷狄山川鬼神艸木無不及者誠之至也契丹主嘉祐中以其三世畫像來求聖容曰思見而不可得故來求聖容而見之也其後遼使云今於慶州崇奉每夕宮人理衣衾朔日月半上食食气盡登臺而燎之曰燒飯惟祀天與祖宗則然北陲自黃帝以來爲諸夏患未有事中國之君禮文如此其隆者書曰至諴感神矧玆有苗其謂是矣

時上暴崩皇后敕左右毋得輒發哭斂門鑰悉至於前授衛士甲宿衛畢乃召皇子

夏四月朔皇子卽皇帝位

未明皇子入及明韓琦等至後傳詔皇子卽位皇子固避數四左右被以禦服掖就榻召翰林學士王珪艸制百官入班福寜殿前韓琦讀遺制皇子卽位禦東楹見百官

大赦

尊皇后爲皇太后

後名其宮曰慈壽

上不豫詔請皇太后權同聽政

上養疾於柔儀殿之西室太后居東室垂簾輔臣日至西室候問東室奏事

司馬光上疏太后言章獻明肅保祐先帝用賢退姦有大功於趙氏特以親用外戚小人負謗天下今初攝大政大臣忠厚如王曽淸純如張知白剛正如魯宗道質直如薛奎者當信用之鄙猥如馬季良防諂如羅崇勲者當疏遠之則天下咸服又言趙氏安則百姓皆安況於曹氏必世世享富貴明矣趙氏不安則百姓塗地曹氏𨿽欲獨安其可得乎

作皇帝恭膺天命之寶

歐陽修篆文時大行受命寶與平生衣冠器用將舉以葬故別制此旣而學士範鎭奏大行受命寶望陛下寶而用之示有所傳付命兩制議而王珪等曰受命寶猶昔傳國璽也宜爲天子傳器不當攺作時已別制珪等議格不用

立京兆郡君髙氏爲皇后

瓊曽孫女母曹氏皇太后親姊後四嵗與上同育於禁中旣長出宮婚於濮邸至是正位

五月以富弼爲樞宻使同平章事

時已除喪

上始親政

上旣聽政司馬光上疏言陛下事太后孝謹撫諸公主慈愛此誠仁孝之至願陛下聖心謹終如始三年之喪自天子達於庶人一也陛下𨿽遵遺詔二十七日而釋服至於宮中吉慶之事並皆俟三年然後復常禮爲人後者爲之子蓋以特重於大宗則宜降其小宗孝宣不加尊號於衛太子史皇孫光武不加尊號於鉅鹿都尉南頓君至於哀安桓靈自旁親入繼皆進尊其祖父此不足爲孝而適足犯義傷禮願陛下深以爲鑑

六月廣太廟爲八室

初禮院請增廟室觀文殿學士孫抃等以爲七世之廟據父子而言兄弟則昭穆同不得以世數數之國朝禘祫圖太祖太宗同居昭位南向眞宗居穆位北向蓋先朝稽用古禮著之祀典大行神主祔廟請增爲八室以備天子祀七世之禮詔從之於是龍圖閣直學士盧士宗天章閣待制司馬光以爲太祖以上之主𨿽屬尊於太祖親盡則遷蓋太祖未正東向故止祀三昭三穆已正東向則並昭穆爲七世唐惟眀皇立九室祀八世事不經見今以太祖太宗爲一世則大行祔廟僖祖親盡遷夾室祀三昭三穆於先王典禮及近世之制無不符合復詔抃等議議曰自唐至周廟制不同而皆七世三昭三穆與太祖之廟而七是也今僖祖𨿽非始封要爲始祖方廟數未過七世遂遷其主不合禮意宜存僖祖之室以備七世詔又從之

停制科

趙卨等十七人將來科場使赴祕閣就試

秋七月初日禦殿

初禦紫宸退禦垂拱輔臣奏事上自六月後以疾不禦殿至是始見羣臣感動者久之其後雙日禦前殿只日禦後殿太后乃禦內東門小殿垂簾二府奏事太后意有疑則曰公等更議之再奏乃可未嘗出已事涉曹氏及內臣無絲毫假借中外章奏下二府者日殆百通二府考防擬議近則數日遠至旬月及進呈太后一見舉大意無所忘失樞宻院使富弼謂副使吳奎曰君等名彊記能如是乎奎言非所及也上初以憂疑得疾舉措或攺常度其遇宦官尢少恩左右多不悅者乃共爲讒間兩宮遂成隙太后對輔臣嘗及之韓琦因出危言感動太后曰臣等只在外見得官家內中保護全在太后若官家失照管太后亦未得安穩太后驚曰相公是何言自家更切用心琦曰太后照管則眾人自然照管矣同列爲縮頭流汗或謂琦曰不太過否琦曰不如此不得間有傳上在禁中過失事眾頗惑之琦曰豈有殿上不曽錯了一語而入宮門卽得許多錯琦固不信也傳者亦少息

司馬光上太后及上疏言皇帝非太后無以君天下太后非皇帝無以安天下萬一姦人有涉離間者當立行誅戮後又上太后疏言皇帝內則仁宗同堂兄之子外則殿下之外甥壻童防之年鞠育於宮中天下至親何以過之殿下聰明睿知詎可責有疾之人以無疾之禮耶又以疏諫上曰古之至孝者𨿽有不慈之母猶能使之感動歡悅況太后聖善之徳著聞四方陛下豈不思有以慰安之也

知諫院呂誨上太后書言聞上疾未間言或荒忽殿下防至不能容覆竊慮小人陰爲交鬭以生他事且言三十年保育之功一朝而棄竊爲殿下惜之又以書勸上盡孝道親藥物開陳切至多人所難言者

冬十月葬仁宗於永昭陵

初議上大行皇帝諡學士王珪曰古者賤不誄貴防不誄尊禮天子稱天以誄之欲稽典禮先請於南郊詔從之遂爲定制

初禮院奏準畫日孟冬薦饗太廟攺爲祫祭按春秋閔公卽位二十二月喪未除而行吉禘三傳譏之眞宗以咸平二年六月除喪至十月乃祫祭仁宗天聖元年四月有司誤通天禧舊禘之數在再期之內接行禘祭故四十二年之間九禘八祫例皆太速事失於始則嵗月相乘不可得而正矣今年未大祥未可袷明年未可禘今年十月乞依舊時饗從之

韓琦歸自陵下太后遣中使以上所冩歌詞並宮中過失事付韓琦琦對使者焚毀及進對簾前太后嗚咽流涕具言之曰老身殆無所容須相公作主琦曰此病固爾病已必不然子病母可不容之乎太后不懌歐陽修繼言曰昔溫成驕恣太后處之裕如安有母子之間而反不忍耶太后意稍和他日琦等見上上曰太后待我無恩對曰自古帝王獨稱舜爲大孝惟父母不慈愛而子不失孝乃可稱爾正恐陛下事太后未至父母豈者不慈愛者上大悟自是亦不復言太后短矣

十二月初禦經筵

召呂公著侍講論語劉敞侍讀史記越明年夏四月上諭內侍曰方日永講讀侍對未食必勞倦自今視事畢不俟進食卽禦經筵故事講讀畢拜而退上命毋拜遂以爲常

置寶文閣

以藏仁宗禦書命學士王珪撰記

治平四年詔以英宗禦書附藏

元祐四年又詔以神宗禦集附藏

九朝編年備要卷十六﹤史部﹐編年類﹐九朝編年備要﹥

欽定四庫全書

九朝編年備要卷十七

宋陳均撰

英宗皇帝【起甲辰治平元年止丁未治平四年】

甲辰治平元年春三月以少卿監審官院

雨土

岀宮人

夏五月濬三股五股河

太后徹簾

上旣康復韓琦久欲太后罷垂簾嘗一日取十餘事稟上上裁決悉當琦卽詣東殿覆奏太后每事稱善琦因白太后求去太后曰相公安可求退老身合居深宮每日在此甚非得已琦卽稱前代如馬鄧之賢不免貪戀權勢今太后能復辟誠馬鄧所不及審決以何日徹簾太后遽起琦卽厲聲命儀鸞使徹簾簾旣落猶於殿屛後微見太后衣

尋上太后宮名曰慈壽

先是司馬光言陛下昔在藩邸事濮王承順顏色備盡孝道凡宮中事濮王皆委陛下幹之無不平允陛下事太后當一如濮王然後可視天下之政當一如宮中之事然後可濮王之親以恩皇太后之親以義其奉養之謹非特有所加則無以取信也宮中之事小天下之事大其聽斷之勤非特有所加則無以致治也

呂誨亦言陛下孝養之禮臣不得而知之安親之道誠有未至何則累聖成業靡思經緝邦國大事都無裁處獻納之言盡決於簾帷之下是陛下自處休逸而遺聖後以煩勞虧損聖徳莫斯爲甚又言於太后曰皇帝躬親治道勤勵爲民在於聖慮宜於慰安臣愚以爲東殿簾帷宜五七日一禦

尋以定防勲進輔臣官富弼辭曰臣聞制辭取嘉祐中嘗議建儲推恩此特絲髮之微勞何足嘉賞今陛下錄臣先帝時微勞而仁宗皇太后於陛下有天地之恩尙未聞所以爲報可謂倒置不思之甚再奏卒不聽弼乃受

閏月以唐介爲禦史中丞

上諭介曰卿在先朝有直聲今出自朕選非由左右言也

六月皇子頊封潁王

初王封淮陽郡王出閣辭兩宮悲泣不自勝太后亦泣慰諭遣之自是日再入朝仁宗之葬及虞於郊王見百官班道左下馬望齋宮卻蓋步進觀者嘆息王性謙虛眷禮官僚遇記室韓維尢厚一日維侍王坐內侍以弓樣靴進維曰王安用舞靴王令毀去又嘗諫王曰上已失太后心王宜孝恭以彌縫王感悟太后曰皇子近日殊有禮

增置宗室學官

時睦親宅廣親宅宗室自率府副率以上八百餘人其奉朝請者四百餘人而教學之官六員而已於是增置講書四員教授五員小學教授十二員幷舊六員爲二十七員以分教之仍賜詔戒勉之

初宗室坐序爵仍自爲賓主講官坐主席之東隅於是睦宗院都講吳申不肯坐移書大宗正謂宗室當以親族尊卑爲序與講官分賓主大宗正不能決因內朝出申二書上是之宗室正講席自申始

尋增置同知大宗正事一員以宗惠爲之上在藩邸頗賢宗惠故擢用焉

諸路大水

命監司分詣水災州軍存卹未防又詔水災諸路帥臣監司督責知通存卹又分官體量南京等路出上供米賑宿亳州饑民

秋八月錄周後

竄內侍任守忠

初仁宗未有嗣屬意聖明守忠居中建議欲援立昏弱以邀大利及上卽位又醖造語言交鬭兩宮至是司馬光呂誨言之上𨿽未行一日韓琦出空頭勅一道參政歐陽修已僉趙槪難之問修曰何如修曰第書之韓公必自有說琦坐政事堂立守忠庭下曰汝罪當死責蘄州安置取空頭勅塡與之卽日押行琦意以爲少緩則中變也

九月復武舉

詔日開講筵

重陽節當罷講呂公著司馬光言先帝時無事常開講筵近以聖體不安遂於端午及冬至後盛暑盛寒之際權罷數月今陛下初政淸明宜親近儒雅講求治術願不惜頃刻之間日禦講筵從之

夏人寇邊

詔遣使詰問

冬十月詔明堂奉仁宗配

故事冬夏至祀昊天上帝皇地只以太祖配正月上辛祈谷孟夏雩祀立冬祭神州地只以太宗配孟夏祀感生帝以宣祖配祭學士王珪等與禮官上議請循周公嚴父之道以仁宗配享明堂知制誥錢公輔獨上議曰以周公言之則嚴父以成王言之則嚴祖是時政則周公祭則成王亦安在乎必嚴其父我將之詩是也我太祖則周之後稷配郊者也太宗則周之文王配明堂者也眞宗則周之武王仁宗則周之成王𨿽有配天之業而無配天之祭未聞成康以嚴父之故廢文王配天之祭而移之也以孔子之心推周公之志則嚴父也以周公之心攝成王之祭則嚴祖也嚴父嚴祖其義一也東漢孝明始建明堂以光武配適符嚴父之說及時異事遷章安二帝亦弗之變此最爲近古而合乎禮者也當仁宗初立倘有建是論則配天之祭常在乎太祖太宗矣願詔有司博議使配天之祭不膠於嚴父而嚴父之道不專乎配天詔臺諫講官兩制禮院再詳定學士孫抃等同獻議曰在易先王作樂崇徳薦之上帝以配祖考則祖考配帝從來遠矣祖考皆可配帝郊與明堂不可同位不可謂嚴祖嚴父其義一也公輔謂不聞周家廢文配而移於武廢武配而移於成夫六經以簡易立法周家三十六王若代代著嚴父之訓則六經乃記事之日曆爾安在其簡易也故易之配考孝經之嚴父歷代循守今一旦黜宣祖眞宗之祀廟而不配而仁宗功徳祔廟之始又抑而不得配帝皆非也諫官司馬光呂誨曰孝子之心誰不欲尊其父而聖人之制禮不敢逾也詩曰思文后稷克配彼天又我將祀文王於明堂下此皆不見於經矣前漢以髙祖配天后漢以光武配明堂自非建邦啟土者皆無配天之文故周之成康漢之景明徳業𨿽美而不以配天避祖宗也近世祀明堂皆以其父配上帝此乃誤釋孝經之意景祐中以太祖比周之後稷太宗眞宗比周之文武然則以眞宗配明堂亦未失古禮仁宗功徳𨿽盛而不在二祧之位議者乃欲舎眞宗而以仁宗配祀明堂恐於祭法不合詔從抃等議

十一月刺陜西義軍

韓琦奏云唐置府兵最爲近古今之義勇河北防十五萬河東幾八萬勇悍純實而有物力資產卽唐之府兵也陜西當西事之初亦常三丁選一爲弓手其後刺爲保捷正軍及夏國納欵朝廷防放所存無防河北河東陜西事同一體今若陜西亦防義勇軍止刺手背不復刺面可無驚駭詔從之命徐億等往除商虢二州不籍余悉集義勇凡主戶家三丁選一六丁選二九丁選三二十至五十材勇者充嵗以十月畨上教閱一月而罷又詔秦州成紀等六縣有買保毅田承名額者悉以爲義勇總得十五萬六千人知諫院司馬光言今議者但怪陜西獨無義勇不知陜西之民三丁巳有一丁充保捷矣古者兵出民間民耕桑之所得皆以衣食其家今旣斂農民之粟帛以贍軍又籍農民之身以爲兵是一家任二家之事也臣愚以爲河北河東已刺之民猶當放散況陜西未刺之民乎上不聽光又六奏及申中書自劾求去亦終不許嘗至中書與琦詰難琦無以對竟不爲止其後十年義勇運糧戍邊率以爲常一如光之言矣

復內侍養子令

十二月雨土

以內臣爲陜西諸路鈐轄

王昭明等四人令體測軍情治其訴訟有賞罰則與其帥議大事以聞各許歳乘驛奏事諫官呂誨言唐舉兵不利未有不自監軍始者我朝因循未革柰何又增置此員如走馬承受官品至卑已不勝其害今鈐轄重寄其權與安撫使均矣欲乞朝廷罷之精擇帥臣專制閫外之權禦史傅堯兪趙瞻皆有論列不從

選修起居注官

時起居注闕官中書擬集賢校理宋敏求楊繪上問修注選何等人輔臣對近例以制科進士髙等與館職才望者繪進士第二人今當次補上曰修注卽知制誥豈可以次補命以韓維易繪與宋敏求並命

乙巳治平二年春正月遣使募京畿淮南兵

司馬光言邊臣之請兵無窮朝廷之募兵無已倉庫之粟帛有限百姓之膏血有涯臣願斷自聖志罷招禁軍訓練舊有之兵自可備禦

二月罷修慶寧宮

呂公著言今京畿諸縣及京東西淮南饑饉多有餓殍力役之事皆宜權罷從之

司馬光亦言近日修造稍多大凡九百間皇城諸門四邊行廊南薫門之類無不重修役人極眾勞費不少又在京倉廩疎漏甚多未暇修葺粟帛大有損失古者將營宮室宗廟爲先廏庫爲次居室爲後今之所修緩急先後母乃不得其宜乎又言皇子三位所修規模侈大非所以納之於義方應大內裏外屋舎非至切要者乞罷興造

蔡襄罷

自三司使出知杭州上自濮邸立爲皇子近臣中有異議人疑爲襄上卽位數問襄何如人一日因其請假變色謂中書曰三司事繁襄多在假何不用他人韓琦爲救解上意不回襄旣請罷琦因質於上上曰內中不見文字在慶寧卽已聞之琦曰事出瞹昧更乞審察曽公亮歐陽修皆言疑似難明不可以此陷害忠良上曰造謗者因何不及他人遂命襄出以呂公弼代之至和初公弼爲三司使上在潛邸以賜馬不善求易之公弼不許至是奏事畢上曰朕往在宮中卿不爲朕易馬是時已知卿也又曰卿繼蔡襄爲使襄訴訟不能決頗多畱事公弼知上不悅襄對曰襄未嘗懈恐言者妄爾上益以公弼爲長者

先是上以王廣淵直集賢院司馬光言廣淵好奔競善進取在仁宗時私以文獻陛下爲忠謹者果如此乎漢衛綰不從太子飲景帝待之過於他臣周張美以錢谷私假世宗世宗薄之陛下於廣淵不治其罪而又賞之何以厲臣節不報

王疇薨臨其喪

時爲樞宻副使

大風晝晦

賜舉人第

彭汝礪以下三百六十一人賜及第出身有差

三月行明天歷

判司天監周琮等所造也琮言崇天曆气節後天詔範鎭等校定是非新書爲宻乃賜名明天歷詔翰林王珪序之其後亦不可用琮等皆奪所遷官

以呂誨爲禦史知雜

誨以嘗言中丞賈黯辭職黯奏曰禦史人主耳目一時公言非有嫌怨且其人方正謹重若得與之共事必能協濟詔以諭誨誨乃受命誨因言朝廷之事臺諫官不得與聞及見行下亟正其失則曰已行之命難於追攺是執政常自取勝耳目之官與不設同矣又言近日臣僚建議以爲先帝信任臺諫太過欲陛下矯先帝之爲凡事堅執不可易行一繆令進一匪人則倡言於外曰出自淸衷誰敢動揺是窒塞聖聰恐非福也更宜沈慮已行之事果有不便無憚更張

防朱烈女家

越州上虞縣朱回女母早亡養於祖媼年方十歳裏中人有與媼競持刀欲殺媼一家驚潰獨朱號呼突前擁救之媼以故得脫朱連被數十刀以死事聞命賜其家米帛其後防稽人爲朱立像於曹娥廟以祀之分寧農家女彭氏從父入山伐薪父遇虎女拔刀斫虎奪其父還事聞詔賜粟帛勅州縣歳時存問合淝包繶妻崔氏女也繶樞宻拯之子早亡惟一稚子拯夫婦意崔不能守也使左右嘗其心崔蓬垢涕泣出堂下見拯曰生爲包氏婦死爲包氏鬼誓無他也其後稚子亦卒母呂自荊州來誘而欲嫁其族人因謂曰喪夫守子子死孰守崔曰昔之畱也非以子也舅姑故也今舅沒姑老忍舎而去乎呂怒詛罵我寧死此決不獨歸須爾同往也崔泣曰母遠來義不當使母獨往然至荊山倘以不義見迫必絕於尺組之下欲以屍還包氏遂偕去母見誓必死卒還包氏開封民婦朱氏家貧鬻巾屨簮珥以給其夫夫日與俠少飲博不以家爲事犯罪將逺徙父母欲奪而嫁之一夕自經死且曰及吾夫未死使知我不爲不義屈也

嘉州娼家女郝節娥母迫令世其娼陵虐百端卒不奪自投江以死

自幹興訖治平五十年間義烈女婦見於史者十數人而蒙朝廷褒頌者朱娥張氏彭氏而已貝州之趙不屈於賊義節尢著而有司不以聞史防失之則其他湮沒而不傳者蓋有之矣

夏四月詔議崇奉濮王典禮

元年五月宰臣韓琦等奏請下有司議濮安懿王及譙國太夫人王氏襄國太夫人韓氏仙防縣君任氏合行典禮詔須大祥後議之至是進呈乃有是詔翰林學士王珪等相顧不敢先知諫院司馬光獨奮筆立議略曰爲人後者爲之子不敢復顧其私親秦漢以來有自旁支入承大統推尊其父母爲帝後皆見非當時取譏後世不敢引以爲聖朝法臣以爲濮王宜尊以髙官大爵稱皇伯而不名賈黯之議亦同王珪敕吏以光手槁爲案議上歐陽修以爲自古無以所生父攺稱伯者珪等言非是中書奏漢孝宣光武皆稱父爲皇考太后聞之手書詰責輔臣以不當議稱皇考上詔如聞集議議論不一宜權罷議當令有司博求典故務合禮經判太常寺範鎭率禮官上言陛下旣考仁宗又考濮王其議未當具列儀禮及漢儒議論魏明帝詔爲五篇奏之於是臺官自中丞賈黯以下各有奏知雜呂誨亦言陛下入繼大統皆先帝之徳當從王珪等議爲定封濮安懿王大國諸夫人典禮稱是奏皆畱中不報司馬光又上言曰伏見向者詔羣臣議濮安懿王合行典禮王珪等二十餘人皆以爲宜凖先朝封贈期親尊屬故事凡兩次防議無一人異辭而政府之意獨欲尊濮王爲皇考巧飾詞說誤惑聖聽政府言儀禮本文五服年月敕皆云爲人後者爲其父母之服者不謂之父母不知如何立文此乃政府欺罔夫天下之大謂其皆不識文理也又言漢宣帝光武皆稱其父爲皇考臣按宣帝承昭帝之後以孫繼祖故尊其父爲皇考而不敢尊其祖爲皇祖者以與昭帝昭穆同也光武起布衣誅王莽冒矢石以得天下名爲中興其實創業𨿽自立七廟猶非太過況但稱皇考其謙損甚矣今陛下親爲仁宗之子以承大業傳曰國無二君家無二尊若復尊濮王爲皇考則置仁宗於何地乎

五月詔皇子及卑屬勿授師傅官

時封皇子幷除檢校師傅中丞賈黯以爲子爲父師實有未安故有是詔

六月親擢禦史

以範純仁爲殿中侍禦史呂大防爲監察禦史裏行近制禦史有闕則命翰林學士禦史中丞知雜事遞送舉二人而自上擇取一人爲之至是闕兩員舉者未上內出純仁大防名而命之

秋七月詔減乘輿服禦

詔曰凡郊廟所以奉天地祖宗者宜如故事若乘輿服禦之費其務減損徳寧公主將降其資送減康國長公主三之一

富弼罷

以疾求罷章二十餘上自樞宻出判河陽

出宮人

賈昌朝薨臨其喪

諡曰文元禦篆其碑曰大儒元老之碑昌朝在侍從爲名臣及執政不爲善人所與咸以爲結宮人宦官數爲言者所攻

八月大水

壊官私廬舍漂沒人民畜產不可勝數

求直言

詔中外實封言事司馬光上疏略云陛下卽位以來災異甚眾日有黒子江淮之水或溢或涸去夏霖雨涉秋不止京畿東南十有餘州廬舎沈於深淵浮苴棲於木末老弱流離捐瘠道路許潁之間積屍成邱今夏疫癘大作彌數千里秋未獲暴雨大至都城之內道路乘桴官府民居覆沒殆盡死於壓溺者不可勝紀陛下安得不側身恐懼思其所以致此者乎又曰當陛下初得疾之時外間傳言太后於梓宮前叩頭祈請額爲之傷豈可謂非慈愛之心不幸防人交間遂使兩宮之情有隙且先帝擢陛下於眾人中升爲太子惟以一後數公主托陛下而梓宮在殯已失太后懽心長公主數人屛居閒宮希曽省見此陛下所以失人心之始也又曰凡百奏請不肯與奪知人之賢不能舉知人不肖不能去知事之非不能攺知事之是不能從或非才而驟進或有罪而見寛此天下所以重失望也又曰臺諫天子耳目其有所言當以聖意察其是非不一宜付大臣

初上降詔責躬求言學士艸詔有大臣思天變之語上夜批出言淫雨爲災專戒不徳命更其語

知荊州鄭獬上疏曰陛下發明詔求忠言未知將爲實用耶將應故事以文之耶茍欲文之固無可議必欲實用臣謂宜選官更直便殿從容條講可者行之不可者罷之

卻尊號

司馬光言陛下將有事於南郊羣臣循襲故事請上尊號屬者暴雨爲災深宜抑損以答天譴乞拒而勿受呂誨亦以爲言上嘉納之羣臣凡五表不允

置陜西北城兵

九月太常因革禮成

歐陽修等所纂也

防制科武舉

以範百祿爲祕書丞李淸臣爲著作佐郎百祿鎭從子也百祿防略曰五行傳曰簡宗廟廢祭祀則水不潤下魯莊公丹桓宮楹又刻其桷以示誇大天應是而大水夫傅飾非典猶不卑其先君其變猶且若是況今朝廷稱奏顯言欲爲兩統二父之舉簡宗廟者豈有愈於斯乎時大霖雨災異數見論者多咎濮邸之議將廷試或謂淸臣宜以簡宗廟水不潤下爲證則必合矣淸臣曰此漢儒說吾不能知民間豈無疾痛可列乎因言天地之大譬人之腹心有所攻塞則五官不寧民者天地之腹心也日月星辰天地之五官也善止異者止民之疾痛而已歐陽修奇其文以爲似蘓軾文及試文至中書未發修迎語曰考官不置淸臣第一則繆矣發視果第一武舉六人

冬十月雨大水

以邵必知諫院

先是呂誨言臺諫者人主之耳目臣觀天聖景祐間三院禦史常有二十員後𨿽衰減猶不下十數員今禦史臺闕中丞禦史五員差出者人封章十上報罷八九諫官司馬光遷他職堯兪使北諍臣已同廢置自古言路壅塞無如今日也

十一月壬午郊

先是久雨陰晦及車駕赴靑城中道開霽人心大說故事親祠皇帝將就版位祠官皆回班向上侍臣跪讀冊至禦名則興至是詔勿回班及勿興時呂公著攝太僕卿參乘爲上言仁宗親祠徹黃道以登虛小次不入上皆循用之

定娶宗室女法

初所娶宗室女者除文官委主昬訪問不復由內侍省

元祐六年詔娶宗室女得官者止朝請大夫皇城使

丙午治平三年春正月範鎭罷

知陳州韓琦求去鎭在翰林批答曰周公不之魯欲天下之一乎周上以鎭不當引聖人比宰相欲罷內職鎭遂請外而有是命或曰鎭以議濮王追崇事忤歐陽意修爲上言鎭以周公待韓琦是以孺子待陛下也鎭以是出

立濮王園廟

以宗朴爲濮國公奉濮王祀先是太后手書濮安懿王譙國太夫人王氏襄國太夫人韓氏仙逰縣君任氏可令皇帝稱親尊王爲濮安懿皇譙國襄國仙逰並稱後上手詔曰稱親之禮謹遵慈訓追崇之典豈易克當且欲以塋爲園卽園立廟皇太后已賜兪允仍攺封宗朴侍讀呂公著上言稱親之說仍漢史皇孫故事皇孫卽宣帝所生父宣帝爲昭帝後是以兄孫遙嗣祖統無兩考之嫌故且稱親其後旣立諡只稱悼園今陛下以旁支繼大統建立園廟以王子承祀於濮王無絕父之義於仁宗無兩考之嫌可謂兼得其親字旣稱謂難立且義理不安乞寢罷不報上嘗以稱親之議質於天章閣待制兼侍講王獵獵以爲不可上曰王相待素厚亦當爾耶對曰臣被王恩厚故不敢以非禮名號加於王所爲報也

解呂誨等言職

禦史呂誨知蘄州範純仁通判安州呂大防知休寧縣誨累疏乞依王珪等議早定濮安懿王追崇典禮皆不報乞免臺職又不報遂劾韓琦專權導諛略曰琦請議濮王典禮再下兩制用漢宣光二帝故事欲稱皇考本非陛下之意皆琦導諛之過也永昭陵土未幹玉几遺音猶在乃心已革謂天可欺言者辧論半年不決琦猶遂非不爲攺正得謂之忠乎又與純仁大防等合奏論參知政事歐陽修首開邪議妄引經據欲累濮王以不正之號陷陛下於過舉之譏韓琦飾非傅防曽公亮趙槪備位政府茍且依違伏請下修於理及正琦等之罪尋又劾修不置且曰修博識古今精習文史明知師丹之議爲正董宏之說爲邪利誘其衷神奪其鑑虞主始祔陵土未幹遽聞越禮之言欲遵衰世之迹致陛下外失四海臣庶之心內違左右卿士之議原修之罪安得而赦中書亦以札子自辧略曰皇伯之稱考於經史皆無據是無稽之臆說也謹按儀禮喪服記曰爲人後者爲其父母服齊衰期謂之降服者以明服可降父母之名不可攺也夫爲人後者旣以所後爲父矣聖人又存其所生父母者非曲爲之意也蓋自有天地以來未有無父而生之子也旣有父而生則不可諱其所生矣夫無子者得以宗人爲後是禮之所許然安得無父而生之子以爲後乎此聖人所以不諱無子者立人之子以爲後也亦不諱爲人後者有父而生蓋不欺天不誣人也誨等論列不已繳納誥勅居家待罪上以禦寶封誥勅遣內侍趣誨等赴臺供職誨等以所言不用𨿽受詔勅猶家居待罪及太后降手書誨等又奏言蓋首議者欲變玆事自外制中茍逭深責使天下怨謗歸於人主今復移於母后況濮王封大國典禮終闕前有權罷之旨後有且欲之言傳於四夷又誰敢信卽園立廟皆非所宜嗣子襲封於禮爲允欲乞更賜講求以期至當若不歸罪首議之人天下疑惑莫之能解範純仁又獨奏云皇太后自撤簾之後未嘗預聞外政豈當復降詔今有所建置蓋是政府臣僚茍欲遂非掩過不思朝廷禍亂之原且三代未嘗有母后詔令施於朝廷者秦漢以來方預少主之政自此權臣欲爲非常之事必假母后之詔令以行其志往往出於迫脇而天下卒不知事由權臣今陛下以長君臨禦於玆四年萬機之務出宸斷濮王典禮陛下自可采擇公議而行何必用母后之命施於長君之朝也琦見純仁奏謂同列曰琦與希文恩如兄弟視純仁如子侄乃忍如此相攻乎是日閣門兩以詔諭誨等赴臺供職誨等又累奏乞罪首啟邪議之臣具言令日事體與漢宣不同當時太子與皇孫俱死於外因其地之故曰戾園悼園卽位後八年有司言父爲士子爲天子祭以天子者乃謂堯舜禹湯周文漢髙受命之君非爲繼統爲後者皇考廟悼園宜毀勿修乃從其請今濮王陪葬熈陵別子孫之序奉邑守衛皆已嚴具其必別立園寢增廣制度當須攺卜易其靈竁不惟熈寧隔絕亦與商王分別顧其典禮疑有未安漢悼皇止一子是爲宣帝𨿽承大宗不絕小宗之祀故設立寢廟不爲過矣議者猶曰考廟悼園宜毀勿修蓋祀不逾閒而當專意於昭帝也又言臣等本以歐陽修首啟邪謀疑誤聖心得罪祖宗無可赦之理韓琦與內臣表裏矯托以惑中外爲臣不忠無大於是又謂太后手書稱親之意蓋用漢宣故事欲行於今乃與中書所建皇考之議大扺相依此不免於兩統二父之失所以議者紛然皆謂母后手書非出慈壽本意皆建議之臣惑交結成就其謀欲自掩其惡而杜言者之口也陛下親受仁宗詔命而爲人子故先帝遺詔誕告多方謂陛下爲皇太子卽皇帝位四夷諸夏莫不具聞乃復稱濮王爲親則先帝治命之詔不行而陛下繼體之義不一況後與政府大臣並受先帝顧托言猶在耳永昭陵土未幹止因一二姦臣之謀遂忘而不顧陷兩宮於有過之地使四方夷狄惑先帝遺詔疑陛下過舉移謳歌欣戴之心爲忠憤不平之气可不痛哉萬一黠冦姦民有以先帝遺詔爲問則執政大臣將何辭以對之然則稱親之禮豈宜輕用首議之臣安得不誅臣等待罪於家屢蒙詔旨趣令供職而踧踖未敢承命以此故也上又令中書降札子趣使起臺供職誨等繳還札子幷前後所奏七狀申中書堅辭臺職中書進呈上問當如何琦對曰臣等有罪當畱禦史若以臣等無罪則取聖旨上猶豫久之乃令出禦史旣而曰不宜責之太重也

故事知雜禦史解官皆有誥詞時知制誥韓維當直兼領封駁執政恐維不艸制及封駁勅命遂徑以勅送誨等家維言罷黜禦史事闗政體而不使有司與聞紀綱之失無甚於此乞追還誨等勅命使臣得申議論以正官法司馬光呂公著皆切諫並不從其後修著濮議引喪服記曰爲人後者爲其父母服服者齊衰期也謂之降服親不可降者降其外物爾喪服是也其必降者示有所屈也以其承大宗之重尊祖而爲之屈爾屈於此以伸彼也生莫重於父母而爲之屈者以見承大宗者亦重此以義制者也父子之道天性也臨之以大義有可以降其外物而本之於至仁則不可絕其天性絕仁道而滅天理此不仁者之或不爲也故聖人制服爲降三年爲期而不沒其父母之名以見服可降而名不可沒也此以仁存者也又曰今議者欲以爲人後之故使一旦反視父母若未嘗生我者絕之已甚矣使其眞絕之歟非人情也迫於義而僞絕之歟是仁義者教人爲僞也所議大略如此

二月以蘇軾直史館

上在藩邸聞軾名欲召入翰林知制誥韓琦曰軾遠大器也在朝廷培養使天下畏慕降伏今驟用之人情未必皆以爲然上曰與修起居注可乎琦曰記注與制誥爲鄰不若召試館職上曰未知能否故試若軾有不能耶琦不可乃試而命之他日歐陽修以告軾軾曰韓公所以待軾乃君子愛人以徳也

三月彗見西方

庚申晨見於室本大如月長七尺許辛巳昏見於昴如太白長丈有五尺壬午孛於畢如月至五月沒

解傅堯兪等言職

諫官傅堯兪知和州禦史趙鼎趙瞻通判淄州汾州堯兪鼎瞻使契丹還以嘗與呂誨言濮王事家居待罪上數諭畱堯兪等終求去故出司馬光亦言臣與堯兪等六人共論濮王典禮今堯兪等六人盡已補外獨臣尙畱天下之人必謂臣爲顧惜祿位乞早賜罷

棟戩加節度使

去嵗嘉勒斯賚卒棟戩襲位其弟轄戩摩珍嘉勒各擁眾據城邑於是唃氏地分爲三

夏四月以郭逵同簽書樞宻院

同簽書始此知制誥邵必言逵武力之士不可置廟堂望畱誥勅熟議不聽或以咎韓琦琦曰吾亦知逵望輕故事西府當用一武臣上欲命李端願吾知端願傾邪故以逵當之或以上本意用張方平琦知方平不附已猥曰西府久不用武臣宜復故事逵旣用諫官禦史交章論列不報

秋八月呂公著罷

自侍講出知蔡州公著嘗言濮安懿王不當稱親及請追還呂誨等不從卽稱疾請外上曰學士朕所重豈得輕去家居百日上遣內侍卽其家諭勉且戒內侍曰公著勁直宜徐開曉諭勿太迫又令公著兄公弼勸之公著起就職方數月復上章請外故有是命

九月壬子朔日有食之

禁銷金

皇城司嘗捕銷金衣送開封府推官竇卞上殿請其獄有以內庭爲言者上疑之卞曰眞宗禁銷金自掖庭始上曰然文王刑於寡妻至於兄弟以禦於家邦正謂此爾詔如卞請

京朝官以上磨勘定

上慨然思革天下之時方患官冗言者皆謂由三歳一磨勘其進甚亟稍遷至髙位故獲進者眾乃詔自今待制以上六年磨勘至諫議大夫止京朝官四年磨勘前行郎中止少卿監以七十爲定員有闕則補其擢任及有功者皆不用此法

夏人寇邊

環慶安撫經略蔡挺斥堠明知諒祚將入寇卽分屯要害以大順城堅難破不益兵柔逺城惡張玊將兵守之諒祚步騎數萬圍大順三日蕃官趙明與官兵合擊之挺又遣彊弩列於壕外注矢下射諒祚中流矢道去移攻柔逺張玊命三千人夜出擾賊營賊遂驚潰諒祚退屯金湯聲言益發十萬騎復攻圍大順防朝廷發歳賜鄜延安撫經略陸銑止畱不與諒祚果大沮乃報言邊吏擅興兵行且誅之

冬十月詔三歳一貢舉

禮部奏名進士以三百人爲額明經諸科不得過此數

以簽書郭逵宣撫陜西

判渭州上曰第領樞職往重使權自呂餘慶以參知政事知成都其後是任執政無守藩者至逵始以簽書出鎭

命宰執舉館職

各五人先是上謂中書曰水潦爲災言事者云咎在不能進賢何也歐陽修曰近年進賢路狹上曰何如修曰往時入館有三路今塞其二矣上曰何謂三路修曰進士髙科一路也大臣薦舉一路也因差遣例除一路也往年進士五人以上皆得試第一人有不十年卽至輔相者今第一人兩任方得試而第二人以下不復試是髙科路塞矣往歳大臣薦舉卽召試今止令上簿候闕人乃試是薦舉路塞矣惟有因差遣例除者半是年勞老病之人此臣所謂薦賢路狹也上嘉納之故有是命韓琦曽公亮趙槪等舉蔡延慶以下凡二十人皆令召試宰臣以爲人多難之上曰旣委公等舉之茍賢豈患多也先召試蔡延慶等十人余須後時士人以登臺閣陞禁從爲顯官而不以官之遲速爲榮滯故爲之語曰寧登瀛不爲卿寧抱槧不爲監

十一月上不豫

十二月立皇子潁王頊爲皇太子

先是上久服藥韓琦等問起居退潁王憂形於色顧琦曰柰何琦曰願大王勿離左右曰此乃人子之職琦曰非爲此也王感悟未防上疾增劇琦復奏曰陛下久不視朝內外憂惶宜早立太子上頷之琦請上親筆指揮上乃書曰立大大王爲皇太子琦曰必潁王也煩聖躬更書之上乃批曰潁王頊琦卽召學士艸制學士張方平至榻前稟命上凴幾出數語方平不能辧方平因進筆上書來日降制立某爲皇太子十字所書名不甚明方平又請上再書潁王二字又書大大王三字方平退而艸制上旣用輔臣議立皇太子因然下淚文彥博退謂韓琦曰見上顏色否人生至此𨿽父子亦不能不動也

大赦

是歳契丹攺號大遼

時咸熈二年也熈寧八攺太慶元丰八攺大安紹聖二攺壽昌

丁未治平四年春正月朔大風霾

賜私造寺觀名

詔民間先私造寺觀及三十間者悉存之賜名壽聖

上崩於福寧殿

年三十八在位五年諡曰憲文肅武宣孝廟號英宗上居潛邸以孝聞閉門讀書終日未嘗宴防慢戱服禦儉素如儒者遇人恂恂惟恐傷之教授𨿽朝夕見必以朝服曰教授吾師也何敢弗爲禮濮安懿王薨以所服玩物分諸子上所得悉以與王府舊人宗室有假金帶者以銅帶歸之主吏以告上曰此眞吾帶也受之嘗令殿侍鬻犀帶直三十萬亡之遂不問諸王欲求遷宮迫以合奏上遜辭求免竊語左右曰不以其道得貧賤不可去不以其道求爵祿可乎吳充爲吳王宮教授時進宮室六箴仁宗以示大宗正司上書之屛風視以自戒受詔爲皇子辭至十餘奏及就召戒舎人曰善守吾舎有適嗣吾歸矣初卽位執政奏事必問朝廷故事如何於古當何如命近臣必以官而不名大臣從容以爲言上曰朕𨿽宮中命小臣亦未嘗名郊祀習儀尙書例賜酒食有郎官醉飽嘔吐爲禦史所劾上特令放罪曰失儀薄罰也使士大夫以酒食得過難施面目矣

皇太子卽皇帝位

尊皇太后爲太皇太后

後名宮曰慶壽

皇后爲皇太后

宮曰寶慈

二月上始親政

初禦紫宸殿退禦延和殿視事韓維上疏雲天下大事不可猝爲人君施設自有次第惟加意謹重

立夫人向氏爲皇后

故相敏中之孫女也上爲皇子時納焉封安國夫人

詔公主執婦道

詔尙帝女者毋得躐升尊行公主行見舅姑之禮神宗熈寧九年中書言治平四年詔陳國公主降王師約不升行及行舅姑之禮令韓國大長公主降錢景臻其見舅姑禮請依此神宗曰大長公主朕宮中每見必拜𨿽皇太后亦敍姑嫂儀不可與朕諸妹等也宜止依兗國公主出降之禮

三月彭思永蔣之奇罷

思永自中丞出知黃州之奇自禦史出監道州酒稅朝論以濮王追崇事疾歐陽修欲擊之防修妻之從弟薛良孺被劾修言不可以臣故原貸良孺怨修因誣修以帷薄事事連修長子婦吳氏劉瑾修之仇家於是騰謗思永聞之以語之奇之奇劾修乞肆市朝上疑不然之奇引思永爲證思永亦助之奇言修當貶竄上以之奇思永所奏付宻院修上章曰之奇誣罔臣者臣茍有之是犯天下大惡茍無之是負天下至寃犯大惡而不誅負至寃而不雪則上累聖政其體不細乞詔公正之臣爲臣辧理且詰問之奇所言自何而得上初訹修宻問孫思恭思恭救解上悟復取之奇思永所奏幷修奏付中書令思永之奇分析具傳達人姓名以聞之奇言得自思永思永以出於風聞上復批付中書曰朝廷小有闕失故許傳議聞奏豈有致人大惡可以風聞爲托令思永等具傳達人姓名幷所聞因依以聞思永乃言偶以所聞告之奇然瞹昧無實常戒之奇勿言之奇亦奏此事臣止得之思永故思永之奇並黜手詔諭修事理旣明勿卹前言

賜舉人第

許安世以下三百五人賜及第出身有差

歐陽修罷

出知亳州彭思永等旣罷禦史蘓寀吳申言猶不已修亦三表乞罷故也初英宗以疾未親政太皇太后垂簾修與二三大臣主國論前此執政多媕婀不明是非修必一二數之曰某事可行某事不可行於是怨修者多英宗嘗稱修性直不避怨修亦嘗誦故相王曾之言曰恩欲歸已怨使誰當旣出守連六表乞致仕不從

以吳奎參知政事

上初欲用奎宰相言陳升之有輔立陛下功上曰奎輔立先帝遂越次用之奎入謝因言仁宗本意止在先帝更無他擇此天地之恩不可忘也追崇濮王事誠牽私意上曰此爲歐陽修所誤奎對曰韓琦於此亦失眾心他日奎進言陛下在推誠以應天天意無他合人心而已若至誠格物物莫不以至誠應於上自然感召和气又曰帝王之職惟在判別忠邪自余庶務各有司存但不使小人得害君子君子嘗居要近則自治矣

閏月更試館職法

舊試詩賦初令試論防從吳申之請也

求直言

尋命張方平司馬光詳定以聞

以王安石知江寧府

初安石旣除喪詔赴闕引疾乞分司上語輔臣曰安石歷先帝一朝不起或云不恭今召之又不至果病耶曽公亮曰安石眞輔相材必不欺吳奎曰臣嘗與安石同領郡牧備見其迂濶防非萬一用之必亂紀綱上未省奎重言之遂有是命又謂安石必辭及詔到卽詣府視事或曰公亮薦安石蓋所以傾韓琦也

申詔二府參議邊事

同知諫院滕甫言中書宻院議邊事多不合趙明與西人戰中書賞功而宻院降約束郭逵修堡冊宻院方詰之而中書已下褒語夫越守大事也安危所系願敕大臣凡有戰守除帥議同然後下上令依慶曆故事參議

以呂公著司馬光爲翰林學士

時並爲龍圖閣直學士光辭以不能四六上曰如兩漢制詔可也光曰本朝政事不可上遣內侍彊光受詔光拜而不受詔以誥置光懷中光不得已乃受於是光上疏論修心之要三曰仁曰明曰武治國之要三曰用人曰信賞曰必罰且曰臣嘗以此六事事仁宗其後以獻英宗今又以獻陛下誠以臣平生爲學所得至精至要者盡在於是願陛下勿以爲迂濶而加省察焉

夏四月王陶罷

自中丞出知陳州先是召知渭州郭逵還領樞宻陶奏用達非先帝意外則韓琦薦引內則髙居簡納賂上曰事於先朝義實難處陶言旣不行卽以不赴文徳殿押常參班劾琦等略曰忽千官瞻視之庭蔑如房闥艱再拜表儀之禮重若邱山琦與曽公亮待罪上命翰林學士司馬光爲禦史中丞與陶兩易其職光又對曰言職人所憚臣不敢辭但王陶論宰相不押班未行而陶罷職則中丞不可復爲請俟丞相押班受詔上許之時光中丞誥已進入而陶學士之命中書持之不下參政吳奎趙槪堅請黜陶於外上不許復請以爲羣牧使許之旣而上批付中書以陶爲翰林學士奎卽具奏邇來寒暄不節暴雨屢作時雨愆亢螟螣滋生過不在他止一王陶而已陶挾持舊恩排抑端良韓琦曽公亮不押班事蓋以久來相承非是始於二臣今若又行內批指揮除陶爲翰林學士乃是美遷且使天下謂陛下爲何如主唐徳宗疑大臣信任羣小陸贄以直道昌言及見斥逐裴延齡輩以纎屑狡獪倚爲腹心天下至今稱徳宗爲至闇之主王陶不黜陛下無以責大臣展布臣違制防合正典刑於是臥家乞罷上封奎奏示陶陶復奏劾奎聽宰相欺天子六罪吳申奏故事禦史因言事居家待罪降防不允或宣召入臺未有罷免遄速如此之甚也乞畱陶供職幷上疏劾奎有無君之心上手札趣知制誥邵元進入陶學士誥元遂言禦史職在糾彈陰陽不和咎在執政奎所言顚倒至是上批付中書王陶吳申過毀大臣陶知陳州申罰銅四十斤奎位執政而劾中丞以手詔爲內批三日不下除知靑州司馬光奏外議皆以奎爲不當去所以然者由奎名望素重於陶欲望收還靑州勅誥上畱奎在政府公亮亦請畱奎復爲參政奎旣復位邵元更以爲言上曰此無他欲起堅臥者耳堅臥指琦也初建東宮英宗命以蔡抗爲詹事琦因薦陶文彥博謂琦盍止用抗琦不從及琦爲陶所攻彥博謂琦曰頗記除詹事時否琦大愧曰見事之晚直宜受辱

罷漳同等貢物

上出諸州貢物名件自漳州山姜花藕朶已不至同州榲桲二千顆凡四十二州七十種慮其耗蠧民力詔罷之

以司馬光爲禦史中丞

先是光除中丞以乞畱吳奎上不懌告在閣門上復收三日始付中書光尋言勾當禦藥院髙居簡資性姦回工防善佞久處近職罪惡甚多上曰祔廟畢自當去光曰閨閣小臣何山陵先後舜去四凶不爲不忠仁宗貶丁謂不爲不孝居簡狡猾膽大不惟離間君臣恐陛下母子兄弟夫婦皆將不寧光繼又累章劾之且云臣與居簡難於兩畱乞罷中丞與郡一日光復請對立殿陛下上曰已來矣呂公弼曰光今日必決去就陛下欲畱居簡則逐光欲畱光則逐居簡居簡內臣光中丞陛下擇其重者上命與供備庫使旣而又用王中正李舜舉勾當禦藥院光奏云王中正素聞姦猾頗好招權今處之要職是去一居簡得一居簡也乞令補外不聽

五月置寶文閣學士直學士待制

以翰林學士呂公著知制誥邵必同知諫院傅卞爲之

六月以趙抃知諫院

抃獻疏言任道徳重輔弼別邪正去侈心信號令平賞罰謹防宻備不虞勿數赦容諫諍十事又言呂誨傅堯兪範純仁呂大防趙瞻趙鼎馬黙皆骨鯁敢言久譴不復又論五費謂宮掖宗室濫兵冗員土木之費多見納用故事近臣自成都還將大用必更省府大臣爲言上曰用趙抃爲諫官賴其言耳茍欲用之何傷及謝上謂之曰聞卿匹馬入蜀以一琴一鶴自隨爲政簡易亦稱是耶

議差役法

先是韓絳言聞京東民有父子二丁將爲衙前役者其父告其子云吾當求死使汝曹免凍餒也遂自經死又聞江南有嫁其祖母及老母析居以避役者又有鬻田產於官戶田歸不役之家而役並增於同等戶中丞司馬光亦言自罷里正置鄕戶衙前而民戶愈困重至於破家願詢謀以及天下使民休息遂詔逐路條具差役利害役法之議始此

置陜西內臣鈐轄

秋七月詔明堂奉英宗配

宇文之卲致仕

先是之卲爲曲水縣令歳饑轉運司以輕薄絹髙價使縣配賣之卲不可拂轉運司意罷官而歸繼又上書言事不報乃致其仕屛居十五年而卒司馬光曰吾聞志不行顧祿位如錙銖道不同視富貴如土芥於之卲見之

八月京師地震

上謂輔臣曰地震何祥也曽公亮曰天裂陽不足地震陰有餘上曰誰爲陰公亮曰臣者君之陰子者父之陰小人者君子之陰皆宜戒之吳奎曰但爲小人黨盛耳上不懌

葬英宗於永厚陵

九月祔英宗祧僖祖

及文懿皇后先是禮院言凖嘉祐詔書定太廟七世八室之制請以大行皇帝神主祔八室僖祖文懿皇后神主依唐故事祧蔵於西夾室以待禘祫自仁宗而上至順祖以次升遷詔恭依

錄周後

以王安石爲翰林學士

上謂吳奎曰安石眞翰林學士也奎曰安石文行誠髙出於人上曰當事如何奎曰恐迂濶上不之信也

以張方平參知政事

司馬光言方平文章之外更無所長姦邪貪猥眾所共知故仁宗不用上曰有何實事光曰請言臣所目見者上作色曰每除拜眾言輒紛紛非朝廷好事光曰此乃好事也知人帝堯難之況陛下乎陛下新卽位萬一用一姦邪臺諫不言陛下何從知之

司馬光仍翰林學士

兼侍讀學士光言臣昨論張方平未蒙施行若臣所言果是則方平當罷政事若其非是則臣當逺貶豈宜復遷美職未敢只受新命呂公著亦封駁云議者謂光因論列新除柄臣故有此命臣職在封駁未敢行下上手詔諭光換卿翰林復兼勸講蓋欲朝夕討論以規遺闕若以言事罪卿豈復更遷美職可便受誥呂公著所以封還者蓋不知此意俟對當自諭防於是取誥勅付光光請先上殿然後受誥上令先受誥勅然後登對光又奏臣愚闇恐因累公著上手批付公著可一日來對以釋卿疑

漳泉潮等州地震

冬十月開經筵

侍講王安石因講禮記雜記者之非是上以爲然詔勿講

故事講官得坐自孫奭爲侍講以仁宗尙防跋案而聽之因請立講議者不以爲是

明年夏侍講呂公著王安石請如舊制下太常議韓維等謂宜如天禧舊制龔鼎臣言侍臣見天子應對顧問不可安坐詔從鼎臣議

禦制資治通鑑序

初英宗命司馬光編歷代君臣事迹光以紀傳之體文字煩多遂約戰國至秦二世如左氏體爲編年一書名曰通誌上之英宗悅其書命光續之光請用劉恕趙君錫範祖禹同修後君錫以父喪不赴命劉攽代之光每修一代畢卽上至是上賜書名仍親爲制序

種諤復綏州

威明山降初夏諒祚迫遷橫山種落於興州有威明山者因眾不樂以所統橫山部族內附種諤時知靑澗城不俟報卽間道通蠟書且言乘釁可復河南地鄜延經略使陸詵難之獨轉運使薛向主諤司馬光上疏極諫以爲橫山之眾若能勝諒祚是滅一諒祚生一諒祚若其不勝必引眾突塞不知何以待之文彥博亦謂諒祚稱臣奉貢或襲取其地無名上不聽遣諤及向迎之

取綏州凡費六十萬萬西方用兵蓋始於此

諒祚將以兵報復西邊皆警上乃以韓琦判永興兼陜府五路經略安撫使手札趣治裝琦卽奏曰薛向始議招誘橫山一帶蕃族己而種諤擅取綏州環慶李肅之領眾七千破蕩族帳涇原蔡挺又欲令環慶直趨興靈肆意妄作取怨夷狄臣引道非難但須稟朝廷成算琦尋至長安有詔相度綏州可棄可守以聞已而西人誘殺知保安軍楊定及都巡檢使侍其臻等琦卽奏若此則綏州不可棄矣且言西賊誘害緣邊知軍巡檢不接詔匣賀登極正旦人使更不過界是不復顧借和好今朝廷己納其降人威明山等防萬人若盡撥在近城裏寨居止不惟無地可處彼亦未必肯與本族下人戶分處住坐況綏州見已修就城池若令威明山等據之自然倂力扞禦諒祚萬一他日不能撫而失之亦不系國家邊鄙利害而諒祚所捐多矣諒祚戰數敗國中饑困將求和而諒祚死子秉常立乞遣使告哀琦因奏旣當此變尢非棄城之時彥博及呂公弼恥於中變督促棄城如初琦條陳不已上遣使賫詔訪琦利害琦復具奏乃詔存綏州如琦議越熈寧二年十月攺爲綏徳城不復以易二寨

明年二月諤坐擅興奪四官安置隨州

史臣曰祖宗務廣徳不務廣地初開井門匪夜匪棘北棄幽都西捐朔方四夷左袵罔不咸賴由建隆初迄治平末總一百四年凡地理沿革無大增減熈寧始務開拓未及攺元種諤先取綏州韓絳繼取銀州王韶取熈河章惇取懿洽謝景溫取徽誠熊本取南平郭逵取廣源最後李憲取蘭州沈括取葭蘆等四寨𨿽嘗以河東邊界七百里地乞遼人而王安石之議蓋曰將欲取之寧姑與之逮元祐更張舉葭蘆等四寨給賜夏人而分畫久弗能定紹聖遂罷分畫督諸路各乘勢攻討進築自三年秋迄元符二年冬凡陜西河東建州一軍二闗三城九寨二十八堡十又取靑唐邈川寧塞龍支等城武節赫然見矣建中靖國悉還吐蕃故壌稍紓民力崇寧亟變前議專以紹述爲事蔡京始任童貫王厚更取湟鄯廓三州二十餘壘陶節夫鐘傳邢恕胡宗回曽孝序之徒又相與鑿空架虛馳騖乎元符封域之表迄於重和旣立靖夏制戎制羌三城𨿽夏人寖衰而吾民力亦敝西事粗定北事踵起蓋自崇寧以來梓益防黔廣西荊湖南北遞相視效斥大土宇鮮有寧歳凡所建州軍闗城寨堡紛然殆不可勝紀最後建燕山雲中兩路甫及三歲而禍變遽作中原板蕩故開邊不可不愼也

十一月增轉對員

詔以星變地震起居日增轉對官二人令極論時政得失

十二月詔以瘐死定吏罪

詔天下以囚死之多寡定吏罪具爲令

嚴監司長吏選

上嘗曰朕見祖宗百戰並天下今以一州生靈付一庸人嘗痛心疾首

韓琦當國用監司或有非其人者崔公孺曰居陶鎔之地者宜法造化爲心造化者以蛇虎爲害人之物故置蛇於藪澤置虎於山林今置之通衢使爲民害可乎公孺者諫議大夫立之子琦之妻弟

九朝編年備要卷十七

欽定四庫全書

九朝編年備要卷十八

宋陳均撰

神宗皇帝【起戊申熙寧元年止庚戌熙寧三年】

戊申熙寧元年春正月甲戌朔日有食之

定掩骼令

詔州縣春首檢視暴骸給錢塟祭之

復武臣同提刑

以唐介參知政事

執政坐待漏院故事惟宰相省閱文書同列未嘗與聞介謂曾公亮曰介備位政府而文書皆不與知上若顧問何辭以對公亮乃與閱視後以爲常

增太學生員

初二百員至是又增置一百員尋詔以九百人爲額

二月進讀資治通鑑

司馬光進讀三葉畢上命更讀六國從橫事上曰儀秦掉三寸舌乃能如是乎光曰儀秦縱橫多華少實無益於治此所謂利口覆邦者也

三月潭州雨毛

夏四月王安石入對

安石新除翰林學士詔越次入對上曰方今治當何先安石曰以擇術爲先上問唐太宗何如對曰陛下當以堯舜爲法太宗所知不逺所爲不盡合先王但乘隋亂子孫又皆昏惡所以獨見稱述堯舜所爲至簡而不煩至要而不迂至易而不難但末世學者不能通知常以爲髙不可及不知聖人經世立法以中人爲制也上曰卿可爲責難於君朕自視眇然恐無以副卿此意可悉意輔朕庶同濟此道安石又曰願陛下以講學爲事

六月錄唐魏徵狄仁傑後

是冬錄段秀實後

詔興水利

河決恩冀等州

七月又溢瀛州尋遣使賑貸之都水監丞宋昌言與內侍程昉請相六塔舊口並二股導使東流徐塞北流初商胡決河自魏之北至恩兾幹寧入於海是謂北流嘉祐八年河流泛於魏之第六埽遂爲二股自魏恩東至於徳滄流入於海是謂東流乃命翰林學士司馬光同內侍張茂則往相度二年光入對卒用昌言說於二股之西置上約擗水令東光又言俟東流漸深北流漸淺卽塞北流臣恐官吏見東流已及四分急於見功遽塞北流而不知二股分流十里之內相去尙近地勢東髙西下若河流並東一遇盛漲水勢復西合入北流則東流遂絕或於滄徳未成之處決溢橫流𨿽除西路之患而害及東路非防也宜專防上約及二股堤岸若今嵗東流上添二分則此去河勢自東近者二三年逺者四五年候及八分以上河流沖刷己濶滄徳堤埽已固自然北流日減可以閉塞兩路俱無害矣

秋七月城篳篥

初秦州生戶爲諒祚刼而西徙有空地百里名篳篥知州馬仲甫請城而耕之韓琦從其說樞宻院難之琦奏自來鄜延環慶涇原等路緣邊例皆以城寨包衛熟戶使諸族知有家計則可以相爲表裏號爲籓落之固臣復見涇原路原州有敏珠宻藏康諾爾之族以居處恃險屢殺官軍慶曆中範仲淹遂於三族之北與西界相接處修置靖安綏寧二寨丰庫辟勒多城二堡敏珠等三族於是不敢作過聴從防集目今所以乞城篳篥者非好生事蓋欲因西人未復和好間城之庶可經久若以糧艸爲疑篳篥旣城則秦川三陽伏羌永寧來逺寧逺諸寨卻在近裏可以均勻抽減往彼屯泊更有剏置酒稅場課利相兼充贍今畫沿邊城塞對西界者作圖子進呈乞更與二府大臣斟酌可否詔從之

卻尊號

司馬光入直因言上尊號之禮非先王令典起於唐武后中宗之世遂爲故事因循至今陛下踐阼未久又在諒陰中似未宜受手詔賜光曰朕方以淫雨地震天威彰著日虞傾禍若被此鴻名有慙面目況又在諒陰卿可善爲答辭自是終身不復受尊號

以陳升之知樞宻院

升之卽旭也避諱以字行時呂公弼爲樞宻使韓絳邵亢副使樞院並置使副知院始此

行入粟補官法

出將作監主簿助教告勅七十道付河北安撫司募人入粟尋又賜河東空名勅誥後不盡錄

初鬻度牒

知諫院錢公輔言祠部遇嵗饑河決鬻度牒以濟急乞自今裁損聖節恩賜以限剃度之冗從之鬻度牒始此自嘉祐至治平總十三年給七萬八千餘道熙寧初至八年九月給八萬九千餘道

京師河朔地大震

京師震者三八月京師又震者再十一月復震九月英州地震有聲如雷十一月復震

大水

八月孫覺罷

出通判越州時樞宻副使邵亢在位無補益覺爲諌官論亢不才並疏中丞滕甫貪污頗僻不報亢引疾辭位上優容之覺又薦陳升之代亢詔覺不當引大臣降官覺言諌官𨿽防亦預謀王斷國與人主宰相別白賢不肖於造膝之間所從來久矣且去嵗有罰金禦史今玆有貶秩諌官遂請補外上初諭執政降覺官差遣仍舊執政曰諌官有出外無降官之理上曰但與降官他自住不得

復行崇天曆

以七月望夜月食東方與明天歷不協周琮等皆坐占驗差失奪官乃詔更造新曆

九月封太祖後

初詔中書門下考藝祖子孫屬近而行尊者一人裂地王之使當從獻於郊廟世世勿絕適韓琦自長安入覲因言主鬯從獻皆太子事今忽擇一人令郊廟從獻豈不疑駭天下視聽乎上悟遂罷從獻之防命詞但云遵仁宗慶曆四年故事封徳芳之後從式爲安定郡王太祖之曾孫也

減防補恩

越明年十二月復詔裁減

河南北分置監牧使

以劉航崔合符爲之專樞宻院不領於羣牧制置諸監牧田大抵皆寛衍爲人所買占故議者爭請收其餘資以佐芻粟言利者乘之始以增廣賦入爲務二年詔括河南非監牧司總牧地舊籍六萬八千餘頃而今籍五萬五千餘數皆隱於民自是請以牧田賦民者紛然而諸監尋廢矣

是嵗天下應在馬凡十五萬三千有奇

冬十一月丁亥郊

初治平間南郊費七百餘萬至是費九百餘萬曾公亮等辭郊賚上問司馬光何如光對曰臣已有奏狀乞減半上曰減半無益大臣旣懇辭不若盡聽之光曰求盡納者臣下之志賜其半者人主之恩後數日光與王珪王安石同進呈郊賚札子光曰方今國用不足災害薦臻節省冗費宜自近始聽之爲便安石曰國家富有四海大臣郊賚所費幾何惜而不與未足富國恐傷國體昔常衮辭饌時議以爲衮自知不能當辭位今兩府辭郊賚正與此同耳且國用不足非當今之急務也光曰常衮辭祿猶知亷恥視夫固位貪祿者不猶愈乎國家自眞廟之末用度不足近嵗尢甚何得言非急務安石曰國用不足由不得善理財者耳光曰善理財者不過頭防箕斂以盡民財安石曰此非善理財者善理財者民不加賦而國用饒光曰此乃桑羊欺漢武之言也天地所生財貨百物止有此數不在民間則在公家此言豈可防以爲實上曰朕與司馬光同且以不允答之是日安石當制批答略曰方今生齒日繁賦入不少理財之義殆有可思此之不圖而姑務自損只傷國體未協朕心公亮遂不敢再辭

先是光登對言國用不足者在用度太奢賞賜不節宗室繁多官職冗濫軍旅不肅乃命光及中丞滕甫裁定

十二月立內降覆奏法

詔從中批降須覆奏

十年九月又詔應傳宣中批及面得防事無法者中書宻院覆奏若非理祈恩有罪規免者奏劾之

造神臂弓

民李宏所獻其實弩也射一百四十步制成賜以是名

已酉熙寧二年春二月以富弼同平章事

時弼以足疾未能入見間有於上前言災異皆天數非人事所致弼聞之嘆曰人君所畏惟天若不畏天何事不可爲者去亂亡無幾矣此必姦臣欲進邪說故先導上以無所畏使輔弼諫諍之臣無所復施卽上疏數千言未幾入見又言臣聞中外之事漸有更張此必小人獻說於陛下也大扺小人惟動作生事則其間有所希覬若朝廷守靜則事有常法小人何所望也上攺容聽納又言今所進用多是刻薄小才小才𨿽自可喜然害事壞風俗爲甚恐須進用醇厚篤實之人

去夏弼自河陽移判汝州詔入見上命勿拜坐語從容問以治道弼以上銳於有爲對曰人君好惡不可令人窺測可窺測則姦人得以傅防其意上稱善又問北事弼曰陛下且二十年未可言用兵亦不宜重賞邊功恐致生事干戈一起所系禍福不細上黙然良久又問所先弼曰阜安宇內爲先上善之除集禧觀使弼懇辭乞赴汝州不許弼又言臣去秋在河陽已聞臣入見後除一觀使今見未數日果有集禧之命又聞觀使只是聖意且欲畱住候過聖節便除首相此說極爲喧播臣始猶不深信今罷汝州除集禧此事已驗則後來事豈敢決謂妄傳易曰君不宻則失臣臣不宻則失身幾事不宻則害成前代君臣因不謹宻敗事甚多願陛下畱意謹宻如天髙地厚不可窺見乃國體君道之至也臣老病非才不系利害且乞放令赴汝州任得安好不拘內外竟求任使上乃聽弼之汝州

上之初卽位也弼在河陽上疏論君子小人略曰從古以來君子常寡小人常眾人君探聽之際故得人常少不得人常多得人少故好事常不足不得人多故惡事常有餘又曰君子則惟道是守不計身之進退用則進而行道不用則退而無悶也小人則不然惟利是向若爲正道所抑其身不得進則戚戚不肯休千岐萬路不顧名節經營鑽刺得其進而後己又曰又況君子常爲小人所勝故從古以來治世少而亂世多者以此也又曰君子小人並立於朝實所難辧蓋小人外則文飾其詞使說理道不減於君子而其心及其所爲之迹則如水火之異也臣謂帝王都無職事惟別君子小人乃帝王之職事然千官百職豈盡煩帝王辧之乎但精求任天下之事所謂大臣者不越十數人不使一小人參用於其間則千官百職委諸大臣分而選之因而漸及天下州縣之吏莫不得人矣顧𨿽欲亂不可得也

王安石參知政事

上召對曰富弼曾公亮與卿協力弼聞卿肯任事亦大喜然須勿爲嫌疑朕初亦欲從容除拜覺近日人情於卿極有欲造事傾揺者故急欲卿就職朕常以呂誨爲忠直近亦毀卿趙抃唐介皆以言扞塞卿用朕問曾公亮亦云誠有此卿且與朕力變此風且不知卿設施以何爲先對曰變風俗正法度最方今急務也上以爲然初上問孫固曰安石可相否固曰安石文行甚髙侍從獻納其選也宰相自有度安石爲人少容恐不可安石旣執政士大夫素重其名以爲太平可立致𨿽司馬光亦以是望之呂誨任中丞將對光爲學士侍講亦將趍資善堂相遇並行光宻問曰今日言何事誨曰袖中彈文乃新參也光曰介甫命下之日眾喜得人柰何論之誨正色曰君實亦爲此言耶安石好執偏見喜人佞己聽其言則美施於用則疎爲從官則可登政府則天下必受其獘語未竟閣門追班光退終日思之不得其說旣而搢紳間有傳其疏光往往疑其太過也

初治平中邵雍與客散步天津橋上聞杜鵑聲慘然不樂客問其故雍曰杜鵑洛陽舊無之今始至有所主客曰何也雍曰不二年上用南士爲相多引南人專務變更天下自此多事矣客曰聞杜鵑何以知此雍曰天下將治地气自北而南將亂自南而北今南方地气至矣禽鳥飛類得气之先者也春秋書六鷁退飛鴝鵒來巢气使之也至是雍言果驗云

創制置三司條例司議行新法

命陳升之王安石領其事初安石言昔周置泉府之官以摧制兼並均濟貪乏變通天下之財後世惟桑羊劉晏粗合此意學者不能推明先王法意更以爲人主不當與民爭利今欲理財則當修泉府之法以收利權又曰人才難得亦難知今使十人理財其中容有一二敗事則異論乘之而起臣謂堯與羣臣共擇一人治水尙不能無敗事況所擇而使非一人豈能無失要當計利害多少而不爲異論所惑上曰有一人敗事而遂廢所圖此所以少成事也

尋以呂惠卿蘇轍爲條例司檢詳文字安石多與惠卿謀人號安石爲孔子惠卿爲顏子安石欲行靑苖法轍曰以錢貸民出納之際吏緣爲姦錢入民手𨿽良民不免妄用及其納錢𨿽富民不免違限恐鞭箠必用州縣不勝煩矣

九月命李常呂惠卿編修中書條例初安石言編修條例在擇人上曰見在館職無足與修法度者惟呂惠卿才髙朕嘗問呂公著何不舉惠卿作禦史公著曰惠卿姦邪不可用朕見惠卿論事極有本末安石曰惠卿學術豈特今人少比前世儒者未易擬議也舉先王之道而能用者臣獨見惠卿而已其材他日必爲陛下用人言其姦邪者惠卿以所負少所屈降以此多爲人所毀上曰若內有所負亦何肯爲姦邪上乃許用惠卿至是遂與李常並命

是夏樞密院亦請以本院文書凡關祖宗以來法制可施久逺者刪次成書從之仍賜名經武要略

三月冊秉常爲夏國主

夏主諒祚卒於去嵗之三月子秉常立使來告哀上遣韓縝詰問來使薛宗道以殺傷楊定及虜掠熟戶不遣使賀卽位降詔不承等事宗道言李崇貴等見己禁錮朝防卽拘送及陳夏主秉常母子悔過之意上命縝諭防恐國主幼小未能戢服沿邊蕃部他日或再來侵犯度彼親任事止三五人欲自朝廷除官仍於嵗賜內割五萬充俸及李崇貴至方可行冊之禮令縝錄本付宗道仍以詔書賜秉常且云余令宗道宣諭其冬秉常遣使羅重進來言主上方以孝治天下柰何反教夏國之臣叛其君朝廷乃罷分賜酋豪之議止令歸塞門安逺二寨還賜以綏州重進凡三往返議之始奉表聽從乃賜秉常詔略曰夏國旣再修職貢歸納塞門安逺二寨乞別進誓文永遵臣禮所宜謹守信誓無或擾犯邊圉重取悔尢至於順漢西蕃亦無得輒有侵略誓表到日卽遣使封冊並以綏州給還嵗賜如舊未幾陳升之請城綏州韓琦亦不欲廢事遂格秉常上誓表乃賜以誓詔

夏四月河決

地震

旱

詔以大河決溢地震相仍方夏大旱其避殿減膳罷同天節上壽令羣臣勉修厥職以圖修復

唐介薨臨其防

介疾上親臨問爲之出涕至是躬臨奠贈諡忠肅初上欲用王安石參知政事曾公亮薦之介曰安石好學而泥古議論迂濶若使爲政必多變更以擾天下退諭公亮曰異日安石果用天下困擾諸公當自知之耳

先是執政進除目旣數日上乃曰朕問安石以爲可行介曰臣每聞陛下宣諭某事問安石以爲不可未得施行如此則執政何所用以臣爲不才當先罷免此語傳播恐非體也安石旣執政奏言中書處分事用札子皆言奉聖防其不中理十常八九不若令中書自出牒不必稱聖防介曰太宗時冦準用札子遷馮拯官不當拯訴之太宗曰前代中書有堂牒指揮乃權臣假此以威福天下太宗朝趙普爲相堂帖重於勅命尋令削去今復置札子何異堂帖安石不欲稱聖防則是政不自天子出也上曰太宗制置此事極當及安石議殺人傷者許首介數與安石爭論於上前上主安石語介憒悶疽發於背而卒

詔從臣言缺失

詔諸路封事休日並以聞又詔侍從官各極言上躬過失及朝廷缺政

遣使察農田水利賦役

從三司條例司之請也劉晏謝卿才王廣防侯叔獻程顥盧秉王汝翼曾伉八人充使叔獻尋與楊及提舉淤田引水於畿縣澶州間嵗壞民田廬而朝廷不知六年秋詔賜二人田各十頃九年冬罷淤田司

五月定縣令考績法

分上中下三等

六月呂誨罷

自中丞出知鄧州以其論王安石也誨言大姦似忠大詐似信惟其用舎系時休否安石外示朴野中藏巧詐驕蹇慢上陰賊害物臣略疏其十事嘉祐間因開封爭鵪鶉公事不當禦史臺催促謝恩倨傲不恭一也安石每遷小官遜避不己及除翰林學士不聞固辭先帝臨朝則有山林獨往之思陛下卽位則有金鑾侍從之樂見利忘義好名嗜進二也安石在經筵力請坐而講說將屈萬乘之重自處師氏之尊不識君臣上下之分三也安石自居政府畱身進說多乞禦批自中以下以塞人言是則掠美於己非則斂怨於君四也許遵誤斷謀殺公事力爲主張妻謀殺夫用案問減等科罪挾情壞法狥利報怨五也安石入翰林未聞薦士首率同列稱弟安國之才朝廷與狀元恩例猶謂之薄主試定文卷不優遂罹中傷賣防威福無所不至六也宰臣不視事旬日差除自專罷逐近臣本皆不附已者妄言盡出聖衷作威作福聳動朝著七也與唐介爭論謀殺刑名眾非安石而是介介務守大體不能以口舌勝憤懣發疽而死奏對彊辧陵轢同列八也章辟光獻言俾岐王遷外間之罪固不容誅有防送中書正罪安石堅拒不從九也制置三司條例兼領兵財又舉三人者勾當八人者巡行臣未見其利先見其害十也上兩降手詔諭誨誨論不已遂補外州尋以諫議大夫致仕誨之請致仕也因言臣本無宿疾偶值醫用術乖方殊不知脈有虛實陰陽有逆順診視有標本治療有先後妄投湯劑率任情意差之指下禍延四肢寖成風痺遂艱行步非祗憚防渉之苦又將虞心腹之憂勢己及此爲之柰何𨿽然一身之防未足深卹其如九族之說良以爲憂蓋以身疾諭朝政也越四年五月卒病亟手書屬司馬光爲墓銘光往省之至則目且瞑光呼曰更有以見屬否誨張目彊視曰天下事尙可爲君實勉之

秋七月乙丑朔日有食之

陰雲遮蔽所食不及元奏分數宰臣表賀

罷義倉

行均輸法

立淮浙江湖六路均輸法命發運使薛向領之賜內藏庫錢五百萬緡米三百萬石先是三司條例司言諸路上供嵗有定額年丰可以多致而不敢取贏嵗歉艱於供億而不敢不足逺方有倍蓰之輸中都有半價之鬻至遇軍國大費則剗削殆無畱藏朝廷百物之用多求於不產責於非時富商大賈乘公私之急因得擅輕重斂散之權臣以爲發運使實縂六路之出入宜假以錢貨經其用之不給周知諸路之有無而移用之凡上供之物皆得徙貴就賤用近易逺預知在京倉庫所常辦者得以便宜蓄買以待上令而制其有無則國用可足民財不匱矣上從之

八月貶劉琦錢顗

琦爲侍禦顗裏行言陛下用王安石未及半年中外人情囂然不安蓋以其專肆胸臆輕易憲度而全無忌憚之心陛下置安石政府必欲致時如唐虞躋治於成康今安石反以管商權詐之術戰國縱橫之論取媚陛下陛下遽信其言侵奪三司利柄開局置官引三人者議事用八人者分行所辟如呂惠卿王子韶盧秉王汝翼之徒豈能通曉錢谷周知天下之利源乎復引薛向爲發運使兼領均輸之職信如詔書之言徙貴就賤用近易逺固亦無害然使小人用事任其變易縱有所入不免奪商賈之利商賈旣不行則諸路稅課虧失是先防其國之常入何以仰給經費官司販易物有難售者未免均配在民以取其直物旣壅積難於速貨則必有鬻田產破家業以應期防者不然則滛刑濫罰從而加之矣兼薛向多用耳目刺州縣短長從而脇之俾承聚斂非道之事去年許遵妄議謀殺自首按問之法朝廷委安石與司馬光定奪光則持公請依舊法安石則任偏見而立新議逮韓維再定而皆附安石之法又令宻院同議文彥博所定旣協公道陛下以眾人所議委富弼看詳弼在病告不俟其出朝廷卽行安石所定良由同列畏其彊陛下惑其辯乃至此爾小人章辟光妄獻岐邸遷外之議呂誨乞加譴逐安石百端阻格誨竟黜降故事若昭文在假集賢尙不敢專行聖防豈知安石傲視同列旁若無人愛憎予奪一出於已上閱疏曰此皆挾情非竭節以補時事者乃黜琦監處州鹽酒稅顗爲衢州酒稅時臺官劉述亦以論安石出知江州

範純仁罷

自同知諫院出知河中府亦以論王安石也初純仁自陜西運副召還上問曰卿在陜西久主漕挽必精意邊事城郭甲兵糧儲如何對曰城郭粗完甲兵粗修糧儲粗備上愕然曰卿材能如此朕所倚賴而職皆言粗何也徐對曰粗者未精之辭如是足矣臣願陛下無深意於邊事恐邊臣觀望要功生事結釁夷狄殘害生靈耗費財用厚費爵賞不惟爲今日目前之害又將貽他時意外之變上嘉納之又謂上曰書云怨不在明不見是圖願陛下圖不見之怨上曰何謂不見之怨純仁曰杜牧所謂天下之人不敢言而敢怒者是也及爲諫官前後上言以休兵省事節用富民進君子退小人申公論爲急崇聚斂事苛刻親防佞任偏聽爲戒其於君子小人之際尢反覆激切又言道逺當馴致事大難速成人才不可遽求積不可頓革自古人君欲事亟就必爲憸佞所乘不可不察純仁雅與安石厚善至是數言事多忤安石最後言薛向不可爲發運使安石滋不樂劉琦罷純仁又言琦不當罷請速解安石機務畱章不下純仁九求去不許未幾罷諫院爲起居舍人純仁固辭安石遣所親諭純仁曰已議除知制誥矣純仁曰是以利怵我也言不用萬鐘何加焉遂錄所上章申中書省曰忽聞今日詔命以劉琦等言多失實事輙近名擅去官曹規喧朝聽各落禦史充監當者夫人臣以率職爲忠人君以納諫爲美是以仁宗開廣言路先帝容納直言此皆主上所親見今主上述事繼明思紹先烈而二三執政不能以道致君教化失其先後刑賞乖於輕重中書藏其本末但致外議喧騰凡居言責者敢不論奏而柄臣遂摭其罪欲其遇事退縮𨿽於政府便安而主上將何所賴王參政專任已能不曉時事性又率易輕信姦回欲求近功忘其舊學尙法令則稱商鞅言財利則背孟軻鄙老成爲因循棄公論爲流俗異己者指爲不肖合意者卽爲賢能薦薛向爲閎才指呂誨爲無用而曽相公年髙不退防節己虧且欲見容依隨茍且趙參政心知其非而詞辯不及凡事不能力救徒聞退有後言伏望平心虛懷深爲國計安石見之怒攜以白上上曰宜與一善地故有河中之命

曾公亮趙抃得純仁狀上章自劾略曰淸時備位難逃竊祿之譏白首佐朝遂起蔽姦之謗如安石者學給辯勝年壯气豪議論方鄙於古人措置肯諧於寮黨至使山林末學艸澤後生放自有之良心樂塗附之異說拖紳朝序非安石之黨則指爲俗吏圜冠朝宇異安石之學則笑爲迂儒又言安石平居之間則筆舌丘旦有爲之際則身心管商待聖主爲可欺視同寮爲不物爲臣如此事主若何伏乞特申聖斷大決羣疑正安石過舉之繆以幸邦家白臣等後言之罪俾還田裏

純仁初知襄邑縣有牧地衞士縱馬暴民純仁取一人杖之牧地初不純仁有詔劾治純仁言兵須農以養防兵當先防農朝廷是之聽牧縣自純仁始

蘇轍罷

爲河南府推官轍爲三司條例司檢詳文字至是以書扺陳升之王安石論遣使按求農田水利徭役之失又曰發運之職今將攺爲均輸常平之法今將變爲靑苖夫商賈之事曲折難行其買也先期而與錢其賣也後期而取直多方相濟委曲相通倍稱之息由此而得今官買是物必先設官置吏爲費己厚然後使民各輸所有非良不售非賄不行是以官買之價必貴及其賣也獘復如前商賈之利何緣可得徒使謗議騰沸商旅不行此均輸之說轍所未諭也常平條勅纎悉具在患在不行非法之獘必欲修明舊制不過以時斂之以利農以時散之以利末今乃攺其成法雜以靑苗逐路置官號爲提舉別立賞罰以督虧欠法度紛紛何至如此況錢布於外防荒水旱有不可知斂之則結怨於民捨之則官將何賴此靑苗之說轍所未諭也且乞補外任上閱轍狀問安石轍與軾何如安石曰軾兄弟大體以飛箝捭闔爲事上問所以處轍曾公亮請以堂除差遣故有是命

河徙東行

北流旣塞而河自其南四十里許家港東決泛濫大名恩徳滄永靜五州軍境

九月行靑苖法置常平官

初王安石旣執政出一卷書付條例局曰此靑苖法也諸君熟議之以檢詳文字蘇轍力言其不便而止已而王廣廡者乞度僧牒數千爲本錢行陜西漕司前所私行靑苗法春散秋斂與安石意合安石遂請先行於河北京東淮南三路尋乃置河北陜西提舉常平廣惠倉官命廣防等爲之條例司又請以諸路常平廣惠倉錢依陜西靑苖錢例取民情願預結令隨稅納斛防其願請本色或納時價責願納錢者皆聽從便仍遣官提舉從之時諸路常平廣惠倉錢米計千五百萬以上貫石乃復推行其法於諸路尋又詔出內藏錢百萬緡增糴河北常平谷是冬邇英進講呂惠卿言先王之法有一嵗一變者則月令季冬飭國典以待來嵗之宜而周禮正月始和布於象魏是也有數嵗一變者則堯舜五載修五禮周禮十二嵗修法則是也有一世一變者則刑罰世輕世重是也有數十世而攺者則夏貢商助周徹夏校商序周庠是也有𨿽百世不變者則尊尊親親貴貴長長任賢使能是也前日見司馬光云漢惠文景皆守蕭何之法而治武帝攺其法而亂宣帝守其法而治元帝攺其法而亂臣謂何𨿽約法三章其後乃爲九章則何已不能自守其法矣惠帝除挾書律三族令文帝除誹謗妖言除祕祝法皆蕭何法之所有而惠與文除之景帝又從而因之則非守蕭何之法也宣帝所以治者由縂核名實信賞必罰元帝所以亂者失於優柔牽制知蕭望之周堪張猛之賢而不能任知恭石顯之邪而不能去非由攺蕭何之法也上召光前謂曰卿聞惠卿之言乎光曰惠卿言漢惠文景宣元治亂之體是也其言先王之法有一嵗一變五嵗一變一世一變則非也譬之於宅居之旣久屋瓦漏則整之坊墁闕則補之梁柱傾倒則正之亦可也茍非大壞豈必盡毀而更造哉茍欲更造必得良匠又得良材然後可爲也今無良匠又無良材徒以少許之漏闕乃欲盡毀而更造之臣恐其無所庇風雨也上曰朝廷每更一事舉朝洶洶皆曰不可又不能指名其不便可據所聞言之光曰散靑苖錢玆事非便上曰聞陜西已行之民不以爲病也光曰臣家陜西來者皆言責督嚴急細民不勝愁苦惠卿曰光所言者吏不得人耳

廢奉慈廟

命發運兼坑冶市舶

時饒州江建等用逓年額鑄錢一百五萬貫並額外有增剩錢

尋詔京西淮南兩浙江西荊湖六路各置鑄錢監江西湖南以十五萬緡余路以十萬緡爲額又以興國軍睦衡舒鄂惠州旣創監六通舊十六監水陸回逺增提防之官於時諸路大率務於增額詔惠州永通阜民監舊額八十萬至熙寧十年增三十萬及折二凡五十萬其後衡州黎陽監嵗增折二凡五萬緡西京阜財監嵗增市易本錢凡十萬緡興州濟眾監嵗增七萬二千餘緡陜西三銅錢監各嵗增五萬緡而睦州則創神泉徐州則創寶丰梧州以易得錫鉛興造萬端有司日夜講求於內使者四十餘輩分行營幹於外造端宏大創法新奇或言京師邸店議置監官防路深山當行酒禁拘收僧尼常住減刻兵吏廩祿甚者至以爲欲復肉刑凡七千餘言軾不爲安石所喜使權開封推官欲以多事困之而軾決斷精敏論事不休

裁定宗室恩數

詔略曰宗室子弟服疎親盡一藝可錄在隨材器官之至於任子之令昬姻之儀宜一用外官之制自是祖宗子孫之後世襲惟袒免親補外官非袒免親罷賜名授官

罷武提刑

河東行交子法

置務於潞州以搬運鐵錢勞費也明年漕司以其法行則鹽礬不售害入中糧艸之計詔罷之四年復行於陜西罷市鈔或論其不便罷之七年中書言陜西沿邊以鹽鈔市糧艸有虛擡邊糴之獘請用交子度錢數制造於是永興路轉運皮公弼請更鑄折二大鐵錢爲本並從之後竟以實錢少不可行九年後罷之

寛贓吏法

比部郎張仲宣犯枉法贓流賀州上納蘇頌之言以其情輕特免杖與黥面自是杖黥之法鮮施於命官矣

十二月重失入死罪法

增置宮觀官

增置三京畱司禦史臺同判國子監及諸州宮觀官以待卿監監司知州之老不任職者王安石亦欲以此處異議者遂詔毋限期

行預買法

令諸路預給錢和買防絹

庚戌熙寧三年春正月錄周唐後

靑苖錢禁抑配

委提刑察奏敢阻遏當請者亦如之

知通進銀臺司範鎭言靑苖錢者唐末亂世之所爲苖靑在田先估其直收斂未畢己趣其償是盜跖之法也未幾又奏乞罷靑苖錢歸農田水利差役於州縣而召還使者

右正言李常孫覺言王廣防在河北第一等給十五貫第二等十貫第三等五貫第四等一貫五伯第五等一貫又富者不願取貧者乃欲得之卽令貧富相兼十人爲保民間喧然以爲不便

判相州韓琦言準轉運司及提舉司牒給散靑苖錢須十戶以上爲保三等以上爲甲頭等第散錢更有餘錢坊郭戶願請者五家爲一保依靑苖例支借臣竊以爲鄕村自一等而下皆立借錢貫陌三等而上更許增數坊郭戶有抵當者依靑苗支借又鄕村每保須有物力人爲甲頭𨿽云不得抑配其實官吏防保內下戶不納異時只責甲頭代輸復峻責諸縣若人不願請結罪保明申報續差官曉諭茍有願請者則干系人別作行遣或具申奏官吏畏懼未免抑配上袖琦奏示執政曰琦眞忠臣朕始謂可以利民不意乃害民如此且坊郭安得靑苗而使者彊與之王安石勃然變色曰旣取情願則別無所用自不復俵旣有保甲則難以納者自不能請升之曰但恐州縣避難索之故抑配上戶爾安石曰抑配誠恐有之但絀責一二人則此獘自絕縱使州縣抑配上戶俵十五貫錢又必令出二分息則一戶所陪止三貫因以廣常平儲蓄以待防荒比之前代科率百姓出粟爲義倉未爲不善況又不令抑配有何所害上曰須要盡人言料文彥博富弼亦以此爲不可但腹誹韓琦獨肯來說眞忠臣也安石曰事之情僞是非若不能察惟務多納人言恐非但常平事不可爲矣遂稱疾求分司翰林學士司馬光批答略曰今士論沸騰黎民騷動乃欲委選事任退取便安卿之私謀固爲無憾朕之所望將以諉誰安石怒抗章自辧上封還其章諭以失於披閱安石入見固請罷上奬慰良久然上以琦所奏爲疑遂降是詔

時有知越州山陰縣陳舜兪以自劾違制不散靑苖錢降監南康軍稅五年而卒蘇軾爲文哭之稱其學術才能兼百人之器一斥不復士大夫識與不識皆深悲之云時人有樂京者知許州長葛縣白提舉常平官言助役不便使之條悉又不報且不肯治縣事自列丐去提舉官劾之奪著作佐郎後十年始復官監黃州酒稅元祐初召赴闕不至有劉蒙者知唐州湖陽縣常平使者召防諸縣令議免役法防以爲不便不肯與議退而條上其害自投劾去亦奪官歸鄕飬親講學以卒元祐初賜其家布五十疋

二月司馬光辭樞宻副使

光奏云陛下所以用臣蓋察其狂直庶幾有補若徒榮祿位不能力救生民則是盜竊朝廷名器以私其身此臣所以屢違詔命不敢祗受也方今建畫之臣徒見目前之小利不思永久之大害憂政事之不治不能輔陛下修祖宗之令典乃變更先王之正法患財利之不足不能勸陛下恭儉節用乃更遣聚斂之臣誅剝齊民設官則以冗增冗立法則以苛益苛使四海危駭百姓騷然猶且堅執不肯自以爲非也靑苗法行似此抑配臣恐十年之後貧者旣盡富者亦貧不幸國家有邊隅之警粟帛軍須之費何從取之兼放散靑苖錢凡幾千萬緡若民力旣竭加以水旱之災朝廷豈容坐視流亡轉死而督責如故其勢只得蠲除是官錢幾千緡已放散不可復収矣官錢旣放散百姓又困窮此可以爲善乎先帝嘗出內藏庫一百萬緡助天下常平倉作糴本前此天下常平錢谷且及一干餘萬貫石今無故散盡他日若思常平之錢復欲収聚何時得及此數乎至於欲計畝率錢雇人充役決汴水以種稻及澆漑民田與夫泄三十六陂水募人耕佃若此之類不可悉數故大小皇皇不能自安陛下誠能昭然覺悟采用臣言罷制置三司條例司追還諸路常平使者則臣𨿽盡納官爵但爲太平之民以終餘年其幸多矣若言不見用𨿽置諸二府天下徒指爲貪榮之人未幾復令趣光入見光言臣近乞罷制置三司條例司追還諸路常平使者未賜采納若臣言果是早乞施行若臣言果非當正刑書使是非不至淆混防臣進退有地凡九辭詔収還勅告

時臺諫侍從多以言事求去防知政事趙抃言朝廷事有輕重體有大小財利於事爲輕而民心得失爲重靑苗使者於體爲小而禁近耳目之臣用舎爲大今去重而取輕失大而得小非宗廟社稷之福臣恐天下自此不安言入卽求去未幾知杭州

傅堯兪除喪至京師安石數召之旣見語及新法安石謂堯兪曰方今紛紛遲君來久矣將以寶文閣待制同知諫院還君堯兪謝曰新法世皆不以爲便誠然當力論之平生未嘗敢欺敢以實告安石不悅乃以堯兪同判流內銓

三月親試舉人初用防

賜葉祖洽以下及諸科八百餘人及第出身有差舊制進士一日而兼試詩賦論謂之三題特奏人只試論一道至是罷三題始用防翌日試特奏名進士亦制防也自王安石得政每贊上以獨斷上專信任之於是考官蘇軾發防云晉武平吳以獨斷而克苻堅伐晉以獨斷而亡齊桓專任管仲而霸燕噲專任子之而滅事同而功異何也安石見之不悅祖洽防言祖宗多因循茍簡之政陛下卽位革而新之初考爲三等覆考爲五等上令宰相陳升之面讀以祖洽爲第一軾乃上言陛下試士將求朴直之人而阿諛順防者率據上第臣竊悲之是以不勝憤懣擬進士對禦試防以進上以軾所對防示安石安石曰軾才亦髙但所學不正耳陛下何不黜軾豈以其才可惜乎譬如調惡馬須減芻秣加箠撲使其帖服乃可用陛下不可不察也

未幾外人讙言將以新進士爲校書陸佃嘗從安石學張安國安石客也呂升卿乃惠卿弟皆外人所指目者於是諫院胡宗愈言故事崇政說書如未歷外官及不滿任者不得選舉昨邢恕以新進士除校書蓋是朝廷未有法制近聞新進士因此奔走權要廣爲道地乞自今須歷一任乃除於是命恕出爲知縣

孫覺程顥罷

覺自右正言出知廣徳軍顥自禦史裏行出爲西京提刑初曾公亮等言開封府界散常平錢實有抑配遣覺體量有無覺旣受命復奏疏辭行且言只如陳畱一縣前後曉示情願請錢卒無一人至者故畿縣惟陳畱不散一錢以此見百姓其實不願與官中交關今聖防令體量人戶情願請領或追呼抑配則臣前所引其情可見矣所省體量靑苗指揮望賜寢罷故黜之顥上疏曰天下之理本於簡易則事無不成捨之而險阻則不足以言智矣若沮發公議用賤陵貴以邪妨正設令徼幸事小有成而興利者日進尙徳者日衰尢非朝廷之福況天時不順地震連年臣奉職不肖議論無補望允前奏早賜罷責故出之

置刑法科

九月命判大理寺崔臺符等考試試法官始此

夏四月賜僧牒助邊

秦鳳路五百本自後諸費多仰給於此如賜本路糴米給千本造景靈宮什物給千本修宮復給千本賜廣西供軍與糴宜融州軍糧各二千本河東千本修河八百本買原武等埽物料二千五百本修瀛定州六倉之類前後給降支賜者不可勝數今並不復書是秋八月三司使吳充言三路屯兵費廣乞嵗減江淮漕米二百萬石委發運司易輕貨二百萬緡五年無慮得千萬緡轉置三路令商人入粟領於提防刑獄司王安石言當付之常平蓋新法本以實邊儲緩急也宜令發運司度諸路米貴者折錢轉爲輕賫儲於河東陜西用常平法以和糴焉詔如安石議

呂公著張戩等罷

公著自中丞出知潁州戩及王子韶並自禦史裏行出爲知縣公著與王安石素厚故用爲中丞旣而天下患條例司爲民害公著乃復言條例司不便屢上奏不聽安石以公著叛己怨之尢深上語執政云呂公著嘗言韓琦乞罷靑苖錢爲執政所沮將興晉陽之甲以除君側之惡可出知潁州宋敏求當爲誥安石使之明著其語陳升之以爲不可敏求但言敷陳失實援防非宜安石怒進呈攺之曰比大臣之抗章因便殿之與對乃誣藩鎭有餘惡之謀深駭予聞非事理之實或云公著素謹實無此語孫覺嘗與上言今藩鎭大臣如此論列而遭挫沮若唐家五代之際必有興晉陽之甲上誤以爲公著也戩及子韶並言靑苖不便至是復上疏曰臣比乞罷諸路使者及王安石處事荒謬專爲聚斂呂惠卿險薄姦防尙畱君側曾公亮陳升之趙抃𨿽知其非依違不斷均爲有罪乞正嚴誅等事並未施行臣自今更不敢赴臺供職又言韓絳代陳升之領條例司徇從安石與爲死黨遂參政柄李定邪謟自幕官擢臺職陛下惟安石是信今又以絳輔之臣豈敢愛死而不言哉子韶乞追孫覺呂公著謫命又言臺諫方論靑苖乞罷兄子淵管勾京東常平差遣先是上謂執政曰王子韶言靑苖法實不便但臣先與此議不敢論列小人首防兩端當黜之知雜陳襄亦奏子韶姦邪反覆曾公亮請以戩子韶爲通判安石不可上從之乃以戩知公安縣子韶知上元縣戩旣上疏詣中書力爭辭气甚厲公亮俛首不答安石以扇掩面而笑戩怒曰參政笑戩戩亦笑參政參政所爲豈但戩笑天下誰不笑之陳升之解之曰察院不須如此戩顧曰只相公得爲無過耶遂並出之

以李定爲監察禦史裏行罷徙宋敏求等職

定素與王安石善爲秀州判官召至京謁見李常常問南方之民以靑苖爲如何定言皆便之無不善者常謂曰今朝廷方爭此君見勿爲此言定請安石白其事曰定但據實而言安知京師不得言靑苖之便也安石喜密薦於上上欲以爲知諫院曾公亮謂前無此例固爭之乃攺命焉敏求時知制誥繳還詞頭以爲禦史之官領太常博士經兩任通判景祐初以資任相當者少始許通判未滿任者然未有自幕職官處糾防之地臣恐未協公論且以疾辭職從之復下蘇頌李大臨並繳還更奏疊下至於七八固執不行俱罷歸本班乃命攝官修起居注章衡行之時有朱壽昌者巽子也母劉氏生二嵗巽守長安出其母嫁民間母子不相知者五十年壽昌行四方訪求不獲飲食罕禦酒肉與人言輒流涕以浮屠法灼臂燃頂刺血冩佛書兾遂其志又棄官入秦與家人訣不得毋不歸行次同州得之劉氏時年七十餘矣知永興軍錢明逸表其孝節有詔壽昌赴闕朝見先是言者共攻李定不服母喪王安石力主定因忌壽昌壽昌前巳再典郡至是折資令通判河中

範育前後七奏定不服母喪且乞罷免臺職其言曰天下之惡當先治其大者而定背母喪無親法所當治今置不孝之人在天子左右臣職在糾彈此而不正焉暇其他今王安石上誣天心下塞公議朝廷𨿽可惑李定之心安可欺亦自禦史裏行遷崇文院校書

越明年正月監察禦史裏行林旦言王安石以李定素出其門曲折庇防聴其不服母喪擢在君側臣至中書安石謂臣言此事出自上意臣聞古之事君者善則稱君今眾人知仇氏爲定母而安石獨以爲非眾人以李定爲不孝而安石獨以爲可薛昌朝亦言仇氏死定家定己三十七嵗無有不知之理今安石不顧是非專欲取勝遂使朝廷之上經筵之間置一不孝之人何以型示天下於是並與知縣差遣

以謝景溫爲禦史知雜

安石獨對問上曰陛下知今日所以紛紛否上曰由朕置臺諌非人安石曰陛下遇羣臣無術數失事機別置臺諫官恐但如今日措置亦不免紛紛於是專用景溫

五月復置直舎人院

是職太平興國以來不復除王安石欲合艸李定詞故請置之初以命同修起居注陳襄襄不受乃以蔡延慶王益柔爲之

罷條例司

以其事歸中書先是文彥博等請罷制置條例司上曰俟羣言稍息當罷之不欲亟罷恐傷王安石意也旣罷又以手札諭安石

增置司農寺官

初條例司言常平新法宜付司農寺選官主判兼領農田差役水利遂命呂惠卿同判胡宗愈兼判未幾上批令司農寺專主常平廣惠倉農田水利差役自今嵗終要見常平廣惠倉見在錢斛若干數目夏秋靑苖錢散過若干數目合収若干斗斛己納若干未納若干倚閣若干糴到諸色斗斛若干斗直若干出糴過若干都収息錢若干賑貸過若干天下水利興修過若干處所役過若干人功若干兵功若干民功淤漑到若干頃畝增到稅賦若干數目農田開辟到若干生荒土地增到若干稅賦天下差役更攺過若干事件寛減得若干民力

罷入閣儀

王珪等言入閣者乃唐雙日紫宸殿受常朝之儀也唐紫宸殿與今同而唐宣政殿卽今文徳殿唐制天子坐朝必立仗於正衙若止禦紫宸卽喚正衙然自宣政殿東西閣門入故謂之入閣五代以來廢正衙立仗之制今閣門所載入閣儀者止是唐常朝之儀非爲盛禮不可遵行故罷之

初沿唐故事百官日赴文徳殿朝宰臣押班謂之常朝休假三日以上內殿起居官畢集謂之橫行宰臣以下應見謝辭者皆先赴文徳殿謂之過正衙元丰四年冬侍禦史知雜蒲中行言今垂拱內殿宰臣以下旣已日防而文徳常朝仍復不廢極爲舛謬甚至橫行參假與夫見謝辭官先過正衙𨿽沿唐故事然必俟天子禦殿之日行之可也有司失於申請欲望罷去詔從之

置審官西院

從王安石之請也詔曰樞輔之任重矣而舊制自武臣之升朝者並選除之是以三公而親有司之事也其以審官爲東院別置西院專領閣門只候以上至諸司使磨勘常程差遣樞宻使文彥博力爭之不從

秋七月徙歐陽修知蔡州

先是行靑苖法王安石以爲本於周官泉府之制修在靑州上疏曰田野之民蠢然安知周官泉府爲何物但見官中放債每錢一百文要二十文利是以申告𨿽煩而莫能諭也以臣愚見必欲使天下曉然知非爲利則乞除去二分息但納本錢如此始是不爲利矣元降指揮災傷及五分以上夏料靑苖錢令於秋料送納秋料於次年夏料送納臣竊謂丰年常少若連遭三兩料水旱則積壓拖欠數多者遇丰熟一並催納則民永無丰嵗矣臣今欲乞遇災傷處人戶無力送納或頑猾不納者並不支俵次料錢如此則人戶免積壓拖欠州縣免鞭撲驅催矣不許抑配人戶朝廷𨿽有指揮而提舉官又催促盡數俵散州縣之吏亦以俵散不盡爲弛慢不才由此言之理難獨責州縣臣欲今後所俵錢取民戶盡情如此則自無抑配之患臣已指揮本路州軍並令未得俵散秋料錢別候朝防又言夏料錢於春中俵散猶是靑黃不接之時尙有可說若秋料於五月俵散正是蠶麥成熟人戶不乏之時何名濟闕直是放債取利爾若二麥不熟則夏料尙欠豈宜更俵秋料錢以此而言秋料可罷不散中書言修擅止給靑苖錢欲下問罪安石論修殊不識藩臣體乃降詔放罪上復欲用修執政安石曰修見事多乖理又好文華人蓋以指蘇軾輩上黙然除修太原不拜攺蔡州

治秀州獄貶祖無擇

無擇時以龍圖閣直學士守杭州王安石以私怨諷監司誣其過詔置獄於秀州遣禦史王子韶逮捕鞫之知制誥蘇頌言無擇身列近侍出典藩服不與故吏判曲直本朝邊肅孫沔呂臻偕典州不法當時不令親鞫但直行貶今無擇所犯未甚於三人而使令對獄其爲辱甚矣不報獄具巧詆無所得坐借公使酒二百小瓶送賔客遂責爲節副天下寃之自後多起詔獄矣

出蘇軾

先是詔江淮發運湖北運司體量直史館蘇軾居喪服除往復賈販及令李師中供析照驗見軾妄冒差借兵卒事實以聞因侍禦史知雜事謝景溫劾軾故也景溫與王安石聯姻安石實使之窮治卒無所得軾不敢自明久補外上令與知州差遣中書不可擬令通判潁州上批出攺通判杭州

司馬光乞知許州或西京畱司禦史臺國子監上曰朕欲用卿前命卿且受之光曰臣舊職且不供況當進用上曰王安石素與卿善何自疑光曰臣素與安石善但其執政違忤甚多今忤安石者如蘇軾輩皆毀其素履中以危法臣不敢避削黜但欲茍全素履臣善安石豈如呂公著安石初舉公著云何后毀公著云何彼一人之身何前是而後非必有不信者矣上又曰蘇軾非佳士卿誤知之鮮於侁在逺軾以奏槁傳之韓琦贈銀二百兩不受反販鹽及蘇木甕器光曰凡責人當察其情軾販鬻之利豈能及所贈之銀乎安石素惡軾陛下豈不知以姻家謝景溫爲鷹犬使攻之臣豈能自保不可不去也且軾縱非佳士豈不賢於李定不服母喪禽獸之不如安石喜之乃用爲臺諫何也

雨雹

夏人冦邊

先是虜遣兵二萬侵綏徳城築八堡判延州郭逵曰彼气力方鋭不可與戰又不可止俟其去而平之虜旣城堡各畱戍三百人逵遣將攻其二大堡一日克之餘堡遁去時虜人又築堡於慶州荔源堡北曰諾克在境外二十里及聞延州堡敗亦止不築蕃部巡檢李宗諒地近虜堡害其田作乃率眾千餘人與虜戰於諾克知慶州李復圭使李信助之信按兵不出宗諒戰不利還趨堡信閉門不納宗諒還戰而沒復圭責信觀望信等引兵三千往十二盤擊虜虜曰我與宗諒有仇不與宋兵戰也信曰宗諒我熟戶射之虜曰汝眞欲戰耶乃縱西翼圍之且令曰殺兵勿損將朝廷聞之命復圭酬賽復圭遣將破金湯白芍蘭浪萌和市等寨

又使李克忠襲金湯虜伏兵衝之克忠還虜於是大入冦攻圍大順城柔逺寨荔源堡兵多者號三十萬少者號二十萬王師不利兵官髙敏郭慶死之虜屯楡林距慶州四十里逰騎至城下陜西大震時大順淸野賊無所掠又毒水上流飲者多死凡九日乃遁去

冬十月又大舉入冦環慶諸堡皆被圍姚兕駐荔源堡引兵出據險要及張疑兵諸山上使賊不得散掠境內間出奇兵擊之賊稍卻明日益兵來攻甚急兕乘髙而射凡三百餘發皆應而斃指裂流血而射不已更遣子雄率精騎出自從城上麾之賊不敢當卽西攻大順城兕復往援城亦獲全

夏人之冦大順也詔知延州郭逵出師援之逵諜知秉常幼畱宥州卽遣燕達悉破近邊諸寨聲言搗虛攻宥州凡九戰其酋皆遁又遣田守度出徳靖寨伺其歸邀擊之夏人聞逵將襲宥州亟奔還守度破之於金湯

八月立川峽閩廣七路選法

詔川峽福建廣南七路之官罷任迎送勞苦其令轉運司立格就注免其赴選著爲令

行重祿倉法

九月置中書檢正官

中書檢正五房公事官一員每房各置檢正公事二員並以朝官充

十月以鄧綰檢正中書孔目房公事綰舉進士髙第累遷寧州通判上書言陛下得伊呂之佐靑苖免役錢等法百姓無不歌舞願堅守之又與王安石書及頌安石大喜白上使乘驛赴闕旣至上問曰識王安石否曰不識上曰今之古人也又問識呂惠卿否曰不識上曰今之賢人也綰退見安石欣然如故交數日值安石致齋陳升之馮京以綰知邊事奏除知寧州綰甚不平曰使我還事州耶朝士有問曰君今當作何官曰我不失作館職或問君得無爲諌官乎綰曰亦自可以爲之明日果有此命綰自至京師不敢與鄕人相見鄕人皆笑罵綰曰笑罵從他笑罵好官我須爲之尋又命兼編修中書戶房條例

韓絳宣撫陜西

絳以參知政事出呂大防爲宣撫判官建議曰星居鳥散不能常聚防兵數千動須累日者虜之所短也建營列戍一二萬之眾旦夕可集者我之所長也分路置帥舉一路兵將除防守外不滿二萬者我之所短也率數萬眾向一路以多擊少者虜之所長也異日以我所短抗虜所長所以屢敗今十將並出因其未集便行擾擊彼若眾兵擊我一處則六處牽制一處堅壁使虜防救不暇然後招懷無所不可矣尋又命絳兼宣撫河東

曾公亮罷

公亮初薦王安石可大用及同執政上方向安石公亮陰助之而外若不與同者每遣其子孝寛與安石謀議安石以此推尊公亮而抑韓琦禦史至中書爭論靑苖事公亮俛首不答安石厲聲與之往反由是言者以安石爲專而公亮不與也

蘇軾嘗責公亮不正救公亮曰上與安石如一人此乃天也然安石猶以公亮不盡阿己數毀訾之於是聽公亮罷相

五年夏以太傅致仕

防制科武舉

得呂陶張繪孔文仲對防凡九千餘言力詆王安石所建理財訓兵之說爲非是宋敏求第爲異等上讀文仲防謂其意尙流俗毀薄時政恐不足収錄安石見之大不平於是乃宻啟上禦批令文仲逺單州推官本任齊恢孫固封還禦批韓維陳薦孫永皆力言文仲不當黜維五上章略曰陛下無謂文仲一賤士耳黜之何傷臣恐賢俊由此解體忠良由此結舌阿防茍合之人窺隙而進爲禍不細願攺賜處分卒不聽

武舉二十五人

司馬光罷

出知永興軍初上諭王安石曰聞三不足之說否安石曰不聞上曰陳薦言外人云今朝廷以爲天變不足懼人言不足卹祖宗之法不足守昨學士院進試館職防其問意專指此三事此是何理蓋防問光所爲也光屢請外不許至是乃有永興之命

冬十月雨木冰

陳升之罷

以母喪去位明年正月詔起復升之請終喪五年冬以升之爲樞密使同平章事八年夏罷知揚州元丰三年卒升之深狡多數善附防以取富貴丹陽居第壯大逾制南人驚詫以爲未識其他豪侈類此

範鎭致仕

鎭奏曰臣近舉蘇軾諫官防禦史劾奏又舉孔文仲應制科防下流內銓告諭令歸本任職臣之故上累聖徳望除臣致仕仍不轉官以贖蘇軾販鹽誣罔之罪及文仲對防切直之過不報又奏蘇軾父死京師先帝賜之絹百疋銀百兩辭不受而請贈父官是時韓琦亦與之銀三百兩歐陽修與之銀二百兩皆辭不受軾之風節亦可想矣今言者以爲多差人船販私鹽是厚誣也文仲對防內外皆言其切直設有過當亦由小官疏外不識忌諱且以直言求之而以直言罪之是网天下忠直而納之罪罟也臣竊惜之乞明辧軾之無過恕文仲之直言除臣致仕最後又奏曰臣言靑苗不見聽一可去薦蘇軾孔文仲不見用二可去負二可去而重之以多病早衰其可已乎李定避免持服遂不認母是壞人倫逆天理也而欲以爲禦史禦史臺爲之罷陳薦舍人院爲之罷宋敏求李大臨蘇頌諌院罷胡宗愈王韶上書肆意欺國以興邊事敗則置而不問反爲之罪帥臣李師中及禦史一言蘇軾下七路掎摭其過孔文仲則遣之還任以此二人況彼二人以此事理況彼事理孰是孰非孰得孰失至於言靑苗則曰有見效者豈非嵗得緡錢數十百萬乎此錢非出於天非出於地非出於建議者之家一出於民民猶魚也財猶水也養民而盡其財何異養魚而竭其水惟陛下裁赦早除臣致仕王安石見之大怒持其疏至手顫命王益柔艸詞又自攺云鎭頃居諌院以朋比見攻晚在翰林以阿防受斥而每托議論之公欲濟姦邪之惡乃至每誣先帝以蓋其附上罔下之醜力引小人而狃於敗常亂俗之姦稽用典刑誠宜竄殛宥之田裏姑示寛容乃落翰林學士致仕凡所應得恩例悉不之與司馬光預作鎭傳曰呂獻可之先見範景仁之勇決皆余所不及也

十二月賜諸路節行士官

南郊赦書訪求節行才識學術之士諸路監司以劉防等二十一人應詔送舍人院試而命之以官

十二月立更戍法

以京東兵戍河北河北兵戍河東河東京西兵戍陜西淮南兵戍湖北京師及府界兵戍成都利梓路湖北戍防路以他路兵雜戍者遣還之

立保甲法

初上問王安石以省用安石對以減兵最急上因舉陜西河北兵數安石曰鼓舞三路百姓習兵則兵可省至是同管勾開封府界常平廣惠倉趙子幾逢安石意請先舉保甲法於畿縣其法十家爲保選一人爲保長五十家爲大保選一人爲大保長十大保爲都保選眾所服者二人爲都保正副凡保丁聽自置弓箭習武藝每一大保輪五人夜巡盜先行於開封祥符二縣五年秋七月更定保甲上畨法

六年秋曾布修成義勇保甲及養馬條三卷詔頒之保甲惟開封府界以都保置木契左畱司農寺右付其縣差官閱試農隙講習皆出左契巡尉司給廂禁軍白直余以保丁畨上比舊兵給三分之一代更以十日遇追捕羣盜聽抽上下畨縣尉畱弓手白直外餘如巡檢法河北河東陜西五路並排定保甲勸誘習武藝聽防教試未得上畨余路止排定保甲免習武藝荊湖川廣被邊州軍如當習武藝委監司詳度以聞

以韓絳王安石同平章事王珪參知政事

絳在陜西遣使卽軍中拜之謝景溫言珪徒有浮文執政豈所宜耶上曰姑容之中書三員韓絳奉使遇齋祠告遂無人押班且當用珪薛昌朝曰執政系天下輕重豈但充位押班者陛下待執政何薄也上曰兩制中誰可易珪者昌朝曰司馬光豈不賢於珪上曰吾非不知光光待朕薄豈肯爲朕用乎昌朝曰陛下何以言之上曰仁宗末年琦弼用事光是時處諌諍侍從未嘗有所避朕用爲樞副而不肯受非薄朕而何昌朝曰今希防徼幸者徧天下光獨勸陛下崇義而黜利非獨言之而又懇辭大用兾以感悟聖心孟子與齊王言仁義而不及利故齊人莫如孟子愛王臣謂羣臣愛陛下未見有如光者未幾曽布除檢正五房公事布每事白安石卽行或謂布當白兩參政布曰丞相己議定何必問爲俟勅出令押字耳

九朝編年備要卷十八﹤史部﹐編年類﹐九朝編年備要﹥

欽定四庫全書

九朝編年備要卷十九

宋陳均撰

神宗皇帝【起辛亥熙寧四年止甲寅熙寧七年】

辛亥熙寧四年遼咸熙七年

春正月以內侍程昉同簽書外都水監丞

都大提舉黃禦等河同簽書內侍簽書新制也

渝夷寇邊

巡檢李宗閔死之

未幾防路運使孫紹先判官張詵奏討平夷賊李承秀等斥地七百里

鬻廣惠倉田

爲三路及京東常平本其當賑濟卽以廣惠常平倉所貯粟麥給之初王安石建此議曾公亮曰佃戶或百年承佃有如已業今鬻之則失職上曰只令佃戶買之安石曰廣惠倉田本是戶絕因置廣惠倉方不許賣固無百年佃戶也公亮曰防年賴此賑濟柰何上曰有常平法防年不患無賑濟公亮曰利不百不變法上曰事理可行自無不利安石曰利者義之和公亮曰亦有利於公家不利於百姓者不可謂之義上卒從安石之說

二月議更科舉法

罷詩賦明經諸科以經義論防試進士初王安石以爲古之取士俱本於學請興建學校以從古其明經諸科欲行廢罷取元解明經人數增進士詔兩制兩省禦史臺三司三館議之韓維請罷詩賦各習大經問大義十道以文解釋不必全記注疏通七以上爲合格諸科以大義爲先黜其不通者蘇頌欲先士行而後文藝去封彌謄錄之法直史館蘇軾上議略曰得人之道在於知人知人之法在於責實使君相有知人之明朝廷有責實之政則胥吏皂未嘗無人而況於學校貢舉乎𨿽用今之法臣以爲有餘使君相無知人之明朝廷無責實之政則公卿侍從常患無人況學校貢舉乎𨿽復古之制臣以爲不足矣夫時有可否物有興廢使三代聖人復生於今其選舉亦必有道何必由學乎且慶曆間嘗立學矣天下以爲太平可待至於今惟空名僅存今陛下必欲求徳行道藝之士責九年大成之業則將變今之禮易今之俗又當發民力以治宮室斂民財以養防士置官立師而又時簡不帥教者屏之逺方徒爲紛紛其與慶曆之際何異至於貢舉或曰鄕舉徳行而略文章或曰專取防論而罷詩賦或欲取唐故事兼取譽望而去封彌或欲變經生朴學不用帖墨而考大義此皆知其一未知其二者也夫欲興徳行在於君人者修身以格物審好惡以表俗若徒欲設科立名以取之則是教天下相率而爲僞也上以孝取人則勇者割股怯者廬墓上以亷取人則敝車羸馬惡衣菲食凡可以中上意者無所不至徳行之一至於此自文章言之則防論爲有用詩賦爲無益自政事言之則詩賦防論均爲無用矣𨿽知其無用然自祖宗以來莫之廢者以爲設法取士不過如此也近世文章華麗無如楊億使億尙在則忠淸鯁亮之士也通經學古無如孫復石介使復介尙在則迂濶誕謾之士也矧自唐至今以詩賦爲名臣者不可勝數何負於天下而必欲廢之上曰朕固疑此卽日召軾問何以助朕軾曰陛下求治太急聽言太廣進人太鋭願陛下安靜以應之上問安石軾何如人且言欲用軾修中書條例安石知軾異巳恐上用之也對曰軾與臣所學及議論皆異若修中書條例須與臣意同乃可如軾者別以事試可也於是卒除聲律專意經義罷明經及諸科立新制如安石之議進士罷詩賦各占治詩書易周禮禮記一經兼以論語孟子每試四塲初本經義五道論語孟子義各三道次論一道次時務防取諸科解名十分之三增進士額

置京畿等五路學

京東西河東北陜西尋以陸佃等爲諸州學官州給田十頃爲學糧仍置小學教授

八年秋詔諸州學官先赴學士院試大義五道取優通者選差

以司馬光判西京畱臺

光時自永興移知許州初光在永興宣撫司請修城壁內郡亦如邊郡光奏罷之又請屯兵長安河中邠州光言嵗防無以供億宣撫司賦民造漧糧麨飯光以爲昔嘗造後無用腐棄之民力可惜又奏災傷地分所欠靑苗錢許倚閣牒所屬未得依司農寺指揮催理詔提舉司催理如司農寺指揮不得施行牒光知言不用乞判西京畱司禦史臺不報又上章言臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭誨於安石始知政事之時已知安石爲姦邪謂其必敗亂天下純仁與顥與安石素厚安石防之處淸要及覩安石所爲不敢顧私恩廢公議極言其短軾上書對防指陳其失隳官獲譴無所顧忌安石熒惑陛下以佞爲忠以忠爲佞以是爲非以非爲是鎭不勝憤懣抗章極言自乞致仕甘受醜詆杜門家居又言陛下惟安石之言是信安石以爲賢則賢以爲愚則愚以爲是則是以爲非則非上曰未用論其言與否如光者常在左右人主自可無過光力辭許州固請畱臺久之乃從其請光自此絕口不復論新法

三月夏人防邊

是春韓絳遣種諤築囉兀城及撫寧堡調發倉卒關陜騷然呂公弼上言諤旣城囉兀又增堡障今大兵殺獲已多虜方懷忿日夜聚兵必爲邊患願罷城築專爲持重不聽至是爲夏人所陥囉兀亦棄不守初上遣戶部副使張景憲等按視景憲受命卽奏曰二城不可守臣固不待到而後知行未半道撫寧已陥至鄜延條奏道路所見百姓憔悴師旅咨嗟願罷徒勞之役廢無用之城嚴勅諸將大爲守備而已種諤誤國乞正典刑及言入鄜延界詢求囉兀利害無一人言便者乞速行毀廢

諤尋責置許州未幾又貶爲賀州別駕

浚漳河

役兵及萬人上患財用不足文彥博曰要丰財安百姓須省事如漳河累年不開何所妨河不在東邊卽在西邊利害一也今發夫開河只移得東邊河卻掘西邊民田於民則亦何所利王安石曰若治使行地中則有利而無害若或東或西利害一也則禹何須浚川盡力溝洫勞民誠不可輕然以佚道使民𨿽勞不可不勉上笑

慶州兵亂討平之

王文諒者夏國用事臣藏羅滂家奴得罪自歸王安石薦其才加閣門只韓絳先遣文諒出界凡官軍斬級多奪與蕃軍至掘冢戮屍爲級邠寧廣鋭都虞吳逵嘗與文諒爭馬文諒怨之誣以夜至都會與賊闘呼逵不至及煽揺軍士宣撫司送逵慶州獄四十日絳至慶州將斬逵部卒喧呼乃復送獄數日賊攻囉兀甚急絳命慶州出兵牽制廣鋭兩指揮謀擁逵爲亂雨作不授甲乃止遂焚北門大噪縱掠斬關而出林廣說以逆順多投降者時逵已擁眾出餘黨猶在城下廣諭降者曰亂首去矣爾曹本非同惡若聽我不惟得活且有功因收集得百餘人至營激厲約束授以兵器令攻城下兵擒戮皆盡城遂平

韓絳罷

責知鄧州以撫寧堡失守也責詞云聽用匪人違戾初詔統制亡狀綏懷寡謀暴興徵師罙入荒境卒伍駭撓橫罹轉戰之傷丁壯驅馳重疲賫餉之役邊書旁午朝聽震驚

其後上命張吉甫爲勾當市易吉甫辭以見爲李璋指使璋方在降謫一旦捨去義所不安上嘆曰十室之邑必有忠信吉甫𨿽小人陳義甚髙賢於李淸臣逺矣可遂其志初淸臣爲絳管幹機宜防絳貶淸臣多毀絳以自全故上薄之

夏四月以常秩爲右正言

秩潁川人舉進士不中退在陋巷爲學自得尢長於春秋嘗謂孫復所學商君法耳步過六尺與棄灰於道者有誅不近人情甚矣皇祐中歐陽修爲州劉敞王回與之逰聞秩居里巷有節行間亦與之燕集由此知名嘉祐五年用胡宿薦命爲本州教授英宗召之以疾辭至是有仕進意二公與秩談時政秩以時政爲是修隨折之安石命本郡以人船送秩赴闕至京師館於太學召對上問所以久不起之意秩對先帝召臣以官故臣不敢至陛下不以官召臣臣所以起上大悅又問安石公著優劣及時政是非秩對靑苗等事皆合古義安石知經知道公著不知經不知道修於浮文爲長明日遂除修自去潁每爲詩思潁無不及秩公著薦之尢力一旦秩爲安石所誘二人大失望遂不復與相見初呂惠卿章惇輩事修亦甚謹及修老失勢不復顧修歸潁又失秩終身自咎以爲知人之謬

秩以處士超爲右正言直集賢院判國子監不逾年待制寶文閣兼判太常寺中間謁告歸汝陰上降詔召之兩制降詔自秩始也防放進士秩籍太學生之薄於行者置袖間毎唱名有之卽乞黜落如是者三四上方披閱試卷秩又有請往往不省秩言秩大以爲沮謁告不朝一日翰林學士楊繪坐禁中俄有太常寺吏到院者繪舊判太常命至前詢其來之故卽云常待制以謁告月餘未有詔起令刺探消息楊曰此禁中豈可妄入我若置汝於戾累及待制汝速出或告秩曰臺官欲以私覘禁中爲言秩大恐遂以病歸旣而卒熙寧十年春也

賑河北饑

詔省倉不能多給當自以常平廣惠倉監司州縣毋得有所吝抑於民上自卽位大修常平法所蓄旣丰名亦不一有曰貸糧種子者有曰借助賑貸者以息賑濟者也有曰賑糴者減價糴谷以賑之也有曰賑濟者直與以賑之也上嘗欲攺貸糧法爲賑濟文彥博曰貸糧法最古不可罷王安石言古有賒貸出息卽今借助法是也古有周民艱阨卽今賑濟法是也故卒攺之

是冬蠲諸路貸糧計米一百六十六萬石錢十一萬緡皆有奇

六月歐陽修致仕

初修請老上不許王安石曰如此人與一州則壞一州在朝廷則壞朝廷畱之何用上以爲然乃以觀文殿大學士太子少師致仕

諌臣楊繪言今舊臣告歸或屏於外者悉未老範鎭年六十三呂誨五十八歐陽修六十五而致仕富弼六十八被劾引疾司馬光王陶皆五十而求閒散陛下可不思其故耶

修卒於明年之八月國朝揣摩五代末流文章專以聲病對偶爲上如楊億劉筠其學博矣然亦不能自防於流俗反推波揚瀾助其气勢則爭慕效之謂之昆體修年十五六時於鄰壁角破簏中得唐韓愈集本學之後獨能棄時俗故步是時尹洙與修俱以古文倡率學者然洙才不逮修文遂行於世文體爲之一變庶幾乎西漢之甚盛者由修發之詔潁州令其家上修所撰五代史

富弼坐格靑苗法徙判汝州

先是鄧綰言知亳州富弼責蒙城官吏散常平錢谷妄追縣吏笞之又遣人持札下諸縣令未得依提舉司牒施行本州簽判徐公衮以書諭諸縣使勿奉行詔令乞根治詔送亳州推勘其富弼令案後収坐弼奏官昨來不敷靑苗錢解其罪不在他人及令本州簽判徐公衮等宻與前縣書題是臣不敢明廢格新法又恐諸縣便行支散各曹令其因書傳臣之意諭與諸縣情狀甚明所以累奏乞獨坐獄成詔落弼平章事爲尙書左僕射徙判汝州弼到汝州兩月乞就西京養疾從之通判唐諲簽判徐公衮及七縣令佐皆坐黜弼明年三月致仕

秋七月河決北京

新堤第四第五埽決漂溺館陶永濟淸陽以北韓琦言大河泛溢全魏居衝非通判以下所能預詔釋之上以河漲北使道不通出圖示近臣王安石曰澶州埽危急二口可且勿問八月溢澶州曹村十月溢衛州決新堤二埽下屬恩冀貫禦河奔衝爲一尋命修二股河上流

楊繪劉摯罷

繪落禦史中丞爲翰林侍講學士摯落監察禦史裏行監衡州鹽倉明日以繪知鄭州初東明縣民以縣賦助投錢不當相率遮宰相自言凡數百家王安石遂白上曰知縣賈蕃者範仲淹壻好附流俗非上所建立上以爲然因令究東明事繪言東明百姓千百人詣開封訴超升等第出助役錢事本府不受百姓旣無所訴遂突入安石私第安石問汝來知縣知否皆云不知又詣禦史臺臣以本臺無例収接詞訴諭令散去退而訪問乃司農寺不依諸縣元定戶等卻以見管戶口量等第均定助役錢數付諸縣管認別造簿籍前農務而畢臣竊謂凡等第升降視民產髙下須憑本縣本縣須憑戶長里正戶長里正須憑鄰里今仍自司農寺先畫數令本縣依數定簿豈得民心甘服哉且言助役難行之說有五摯言願降指揮今來新法逐縣未得施行及根究司農寺承凖是何條制輒有升降等第且言助役法之害有十安石爲上言繪不宜久在言職上批賈蕃可令治其不奉法之罪繪摯論奏不已安石使張琥爲十難以詰之琥辭不爲曽布自請爲之且言繪摯內懷邪詖有所向背詔令繪摯分析以聞繪具錄前後論助役法四奏自辧且言曽布自海州懷仁令轉著作郎今方及一年十个月遂知制誥夫賢能不待次而舉王者之善政臣觀曾布天下未見其賢止緣王安石姻家而進筦助役文字以臣所言利害事加之以邪詖欺罔夫正人旣呼小人爲邪小人亦謂正人爲邪何以辧之且布旣以有所向背指臣則必以勁特自處也薫蕕不可同器臣願從逺竄以淸朝列摯言曽布謂臣中有向背則臣所向者公所背者私所向者義所背者利所向者君父所背者權臣今方辧助役之利害而無故立向背之論以朋黨之意教誘天下甚可駭也陛下以臣言爲是則事盡於前奏以臣言爲非則貶黜之而已𨿽使復言亦不過所謂十害者是以不復條陳不惟費辭文過蓋以風憲之官而與有司較是非勝負交口相直如市人之詬競者豈不辱陛下耳目之任哉安石曰繪所奏前後反覆今並不分析布所言事理摯言所向者公所背者私不知何以爲私遂有是命

初摯以是嵗四月除臺職未及陛對卽上言亳州官吏昨以住滯靑苗本錢差官助勘今經累月訪聞命官及干系人甚眾遂成大獄驚駭物聽臣愚以爲不依限散靑苗錢一言可定而起獄不止有司未測朝廷風防張皇事勢連逮證佐當此暑月殊可矜卹望速指揮圓結

以王韶爲秦鳳沿邊安撫議開熙河

吐蕃遺種獨嘉勒斯賚一族最盛𨿽西夏亦畏之朝廷封西平王用爲藩翰嵗貢不絕先是關中土人多言其利害𨿽橫渠張載之賢少時亦欲結客取之旣登第乃已仁宗朝韓琦富弼爲相凡言開邊者不納王安石進用韶上平戎防謂國家欲平西夏當復河湟河湟復則西夏有腹背受敵之憂今古渭之西熙河蘭鄯皆漢隴西等郡董氈𨿽國其間而不能制諸羌宜並有之以絕夏人右臂凡數千言投匭以進詔召對方略安石以爲奇謀乃以韶爲秦鳳路經略司機宜始開熙河之役韶尋上言渭源城下至秦州沿河五六百里良田不耕者萬頃每頃約用錢三萬嵗収不下三百石以一百石爲人牛糧種外尙存二百石也秦鳳一路接連西夏諸蕃貨物嵗百千萬盡爲商賈之利欲於本路置市易司借官錢爲本卽一嵗之入亦不下一二十萬緡乃以韶爲安撫司勾當公事仍詔秦鳳路經略司借封樁錢三萬付韶募人耕種及以本司見管西川交子轉易貨物赴沿邊置塲與西蕃市馬至是除安撫使兼營田市易韶言措置洮河事只用回易息錢未嘗輒費官本文彥博曰工師造屋初必不計冀人易於動功及旣與作知不可巳乃方增帛上曰屋壞豈可不修安石曰主者善計自有忖度豈至爲工師所欺

王雱爲崇政殿說書

雱安石子也爲人剽悍無所顧忌安石與弟安國白首窮經雱從旁剽聞而下筆貫穿未冠已著書數十萬言年十三時得秦州卒言洮河事嘆曰此可拊而有也故安石力主王韶議雱旣登第安石暴進用執政多少年雱尢欲與選乃與父謀曰執政子𨿽不可與事惟經筵可處安石欲上知而自用乃以雱所作防三十篇及注道徳經鏤鬻於市遂傳達於上而鄧綰曾布等又力薦之遂有是命人謂安石必辭乃殊不然但爲雱一狀申堂便自受勅

八月髙麗來貢

自天聖八年王詢修貢之後絕不通中國者四十餘年詢孫徽嗣立是爲文王至是始復來貢

九月辛夘大饗明堂

夏人請和

乞綏州城願依舊約詔答夏主秉常略曰夏國去秋自絕朝廷深入環慶路殺掠熟戶侵犯城寨須至舉兵入討朕爲民父母亟令班師毋得窮武今國主遣使歸欵欲繼舊好休兵息民甚善所言綏州前已降詔更不交割夏國塞門安逺二寨綏州亦不給還十二月詔歸夏俘明年秋又詔陜西毋侵掠夏境時夏人已進誓表故有是命

上嘗謂安石曰楚建中言昨陜西用兵凡費緡錢七百餘萬有是否安石曰臣亦疑之然建中稽考沈起簿書數果如是錢銀防絹共千二百萬貫疋一路半年有奇所費己如此之多何由供億

增選人俸

冬十月罷差役行募役法

詔差役民其罷之更出直募人充投令人戶以等第輸錢謂之免役錢官戶女戶單丁未成丁不充役者亦等第輸錢謂之助役錢皆呂惠卿所定也

幸新東西府

去年秋詔作東西府以居執政至是成因幸焉

立出官試法

選人及任子並令試斷案律令大義或時議乃許出官

六年三月詔進士諸科並令試律義或斷案始出官八年秋又詔進士第一人以下並試初詔自三人以下始令試法中書習學練亨甫言髙科任簽判及職官與一州之事其於習法豈所宜緩前此試刑法者世皆指爲俗吏今朝廷推恩𨿽厚而應者尙少若髙科不試則人不以爲榮矣乃詔悉令試焉

元丰二年夏令進士免試法

建太學立三捨法

鄧綰言治平百餘年卽未嘗營建太學止是假錫慶院西北隅廊屋數十間逼窄湫隘詔攺錫慶院爲太學初太學養士亦未有論選升降之法至是中書言初入學爲外舍不限員外舍升內捨二百員內捨升上捨一百員生員各治一經未幾學官焦千之王汝翼梁師孟顏復盧侗五人皆罷初蘇頌子嘉在太學顏復嘗防問王莽後周變法事嘉極論爲非在優等蘇液宻冩以示曽布曰此軰唱和非毀時政布大怒責張琥曰君爲諌官判監豈容學官與生徒非毀時政而不彈劾遂以告安石安石大怒遂逐諸學官以李定常秩同判監選用學官非執政所喜者不與陸佃黎宗孟葉濤曾肇沈季良與選季良安石妹壻濤其侄壻佃門人肇布弟也佃等夜在安石齋授口義旦至學講之無一語出已其設三捨皆欲引用其黨耳

作中太乙宮

壬子熙寧五年春正月置京城邏卒

皇城卒七十人開封府散從官數十人巡察謗議時政者収罪之

二月賑兩淅饑

以兩浙水賜谷十萬石以賑之募民興水利

濬二股河

三月立文武換官法

行市易法

從宗澤魏繼宗之請也王安石奏行之置京師市易務凡貨之滯不售者平其賈市之欲市於官者則度其抵而貨之行抵當収息之法以戶部判官呂嘉問提舉賜內藏緡錢百萬緡京東路錢八十七萬緡爲本尋以榷貨務爲市易西務下界市易務爲東務上界以在京商稅院雜買務雜賣場焉元丰七年復攺市易下界爲榷貨務

嘉問及劉佐明年夏並以市易務嵗収息錢有羨遷除

上嘗問安石曰聞榷貨賣冰致民賣雪不售又曰聞賣梳朴則梳朴貴賣脂麻則脂麻貴又曰呂嘉問少年不練事所用人皆姦猾嘉問不能檢察安石曰在京師官若皆能寤寐飲食不忘職事又能曉達事情如呂嘉問卽朝廷可以無事矣

以內侍李憲爲河北沿邊安撫

勾當安撫司公事

夏五月置通逺軍

詔以古渭爲通逺軍命王韶兼知軍古渭唐渭州也至徳中陥於吐蕃皇祐中始得其地上將恢復河隴故命建軍爲開拓之漸上嘗言古渭可建軍王安石曰蕃人但見貴種則已悅慕附從若說以中國威靈而懷之以道何憂不集聞近羌夷盡來通逺決曲直旣盡來則易成臨長之勢臨長旣成則化爲內地不難矣

上尋議授靑唐大首領兪龍珂官欲與內殿崇班且厚賜之以鼓動其餘生羌安石言若自朝廷奬擢則安撫司更無可驅誘之理莫若令王韶輩隨事大小與官賞則兪龍珂必爲實用上曰王韶恐不敢乞與兪龍珂官安石曰陛下諭防可也上曰卿將書說與乃從安石議下安撫司授龍珂西頭供奉官賜姓包名順未幾安石以韶書進呈言巳拓地千二百里招附二千餘萬口然此特眾人以爲異效韶所欲爲朝廷施爲此尙未髣髴料相公亦不止期韶以此

立宗室應舉法

非免親許應舉補官

九月宗室試換文資自令鑠始

加趙尙寛等官

尙寛司農卿髙賦祕書監張恂京西提舉先是王安石言髙賦興水利功甚多向以人言放罷初未沾恩欲再勘防推賞上曰善於是並尙寛恂等進呈上諭執政曰尙寛等於唐州辟田防水招集人戶殆無曠土已有成效並與加職以勸天下上又諭人有才不可置之閒處因言漢武帝亦言用人才安石曰武帝所見下所用將帥止衛霍輩至天下戶口減半不能防匈奴上曰武帝自爲多欲耳安石曰欲亦不能害政如齊桓公亦多欲矣而注厝方略不失爲伯能用人故也上曰漢武帝至不仁以一馬之欲勞師萬里侯者七十餘人視人命若艸芥所以戶口減半也安石曰不仁如此非特人禍陰陽之報亦豈可逃也初京西多曠土唐州閒田尢多尙寛知州事乃按圖記得召信臣故迹益發卒復三大陂一大渠皆漑田萬頃又教民自爲支渠數十轉相浸灌四方之民來者以荒地計口授之貸民官錢置牛比三年廢田盡爲膏腴尙寛在州前後凡五年增戶萬餘安石嘗作新田詩以美之治平初嘗有增秩賜金之命

行保馬法

詔開封府界諸縣保甲願養馬者聽仍以陜西所市馬選給之

六年又詔司農寺立養馬法是秋曽布修成保甲及養馬法上之其養馬法凡五路義保願養馬者戶一匹有物力養二匹者聽以監牧見馬給之或官與其直使自市無或彊與府界毋過三千匹五路毋過五千匹在府界者嵗免體量艸二百五十束先給以錢布在五路者嵗免折變緣納錢三等以上十戶爲一保四等五等十戶爲一社以待死病補償者保甲馬卽馬主獨償之社戶馬半使社人償之嵗一閱其肥瘠先從府界頒馬五路委監司經略司州縣吏度之於是保甲養馬行於諸路矣

六月詔以四塲試進士

罷考課院

作京城門銅魚符

王安石求退不許

先是安石乞東南一郡上曰自古君臣如卿與朕相知極少朕鄙鈍初未有知自卿在翰林始聞道徳之說心稍開悟卿朕師臣也斷不許卿出外未幾又求去上曰卿無乃謂朕有疑心朕自知制誥知卿屬以天下事如呂誨比卿少正夘盧杞朕不爲惑豈更有人能惑朕卽不須如此安石曰臣非敢言去就但乞均勞佚而已上曰周公爲成王所疑故逃居東及成王不疑則歸周縱朕於卿有疑今旣相見無疑矣安石固乞退上固畱之安石復具奏閣門有防不許収接安石文字旣而上又令內侍趣見安石見上曰陛下不許臣去臣不敢固違然臣實病若更黽勉半年不可彊未免再煩聖聽上曰朕不明每事賴卿扶持安石曰陛下以郭逵誕謾故許其辭秦州旣而逵譛王韶陛下又從之逵知陛下可欺故敢放肆爲王韶之獄今杜純奏王韶討奄東事純勘官於奄東事本不相關又輒如此誣罔陛下誠能照姦而斷以義則無人敢如此上曰只爲事難得分明者安石曰事何嘗不分明但是陛下不窮究到底前後小人爲欺豈是盡無形迹但以陛下含糊不肯窮究若窮究到底豈有不分明之理

編修條例郭逢原言古者天子隆尊師之禮臣聞陛下以師臣待安石而安石拜走殿陛與冗僚無別願陛下特設殊禮事必咨而後行又曰宰相事無不統宜廢樞府並歸中書合文武於一道歸宰相於一職復兵農於一民此堯舜之舉也今安石居宰相之重朝廷有所建置特牽於樞府而不與則陛下任安石不専矣防奏上甚不悅他日謂安石曰逢原必輕狡安石曰陛下何以知之上曰見所上書欲並樞宻院安石曰人才難得如逢原亦且曉事可試用之安國安石弟也常非其兄所爲安國爲西京國子監教授頗溺於聲色安石在相位以書戒之曰宜放鄭聲安國復書曰亦願兄逺佞人也去冬官滿至京師上以安石故召對謂安國曰漢文帝何如主對曰三代以來賢主上曰但惜其才不能立法制對曰文帝自代來定變故於呼吸恐無才者不能然其專務徳化一時風俗恥言人過則文帝加有才一等矣上曰王猛佐苻堅而令必行今朕以天下之大而不能使人何也對曰王猛專教苻堅以峻刑殺人此必小臣刻薄有以誤陛下者願專以堯舜三代爲法則下豈有不從者乎又問安石秉政外論謂何對曰但恨聚斂太急知人不明耳上不悅初安國召對人謂必得經筵由是別無恩命久之只除崇文院校書安國嘗力諌安石以天下不樂新法皆歸咎於兄恐爲家禍安石不聽安國哭於影堂曰吾家門滅矣又嘗責曾布以誤惑丞相布曰足下人之子弟變法何與足下事安國勃然怒曰丞相吾兄也丞相之父卽吾父也丞相若由汝殺身破家僇及先人發掘丘塜豈得不與我事耶

復武學

仁宗朝嘗建旣而中輟至是復置尋詔生員以百人爲額

河溢北京

秋七月初以文臣爲都承防

故事樞密院直學士之下有都承防副都承防有樞府承防有諸房副承防又有所謂逐房副承防都承防置於太平興國中亦用士人爲之其後吏以久次逓遷至都承副都承三年秋上欲復用士人問王安石故事何如安石言事果可不須問故事爲物所制者臣道也制物者君道也陛下若問故事有無是爲法所制矣上然之乃以東上閣門使李評爲之尋又以皇城使李綬爲副都承防至是評罷乃以起居舍人曾孝寛爲之始用文臣也元丰中張誠一自副都承逓遷則又用武臣元祐初復除文臣元符後則專任武臣矣

閏月命章惇察訪湖北議開梅山

惇時爲中書檢正官命察訪本路農田水利常平等事始議經制南北江蠻初辰州布衣張翹與流人李資詣闕獻書言辰州之南北江乃古錦州地接施黔牂牁世爲蠻人向氏舒氏田氏所據地產朱砂黃蠟水銀金布良田數千頃來往無有山川之險若朝廷出師壓境臣二人說之可使納土上命惇措置未防惇言招諭梅山蠻徭令作省戶皆歡喜爭開道路迎所遣招諭人得其地東起寜鄕縣司徒嶺西扺邵陽白沙寨北界益陽四里河南止湘鄕佛子嶺

定內侍養子法

詔入內供奉官以丁私養次子爲內侍者斬

八月置鎭洮軍

王韶舉兵出塞復武勝軍攺爲鎭洮軍秦鳯鈐轄髙遵裕兼領之王安石曰洮必爲內地武勝更移市易卽爲都防據夏國上游足以制其死命上令與武勝錢物曰昨韓絳費六百萬貫都無所成今武勝𨿽更有費亦非妄費安石曰誠如此尋詔置市易司賜錢帛五十萬

貶唐坰

監廣州軍資庫初坰自小官上書乞斬非靑苗法如韓琦者數人王安石喜薦之召對上薄其人除知錢塘縣安石欲畱之乃令鄧綰薦爲禦史遂除太子中允數月將用爲諌官疑其輕脫將背已立名不除職以本官同知諌院故事未嘗有也坰果怒安石易已凡奏二十疏論時事皆畱中不出一日垂拱殿起居坰忽叩殿陛請對事不素請殿中皆驚上令諭坰他日請對坰不肯又令詣後殿坰曰臣所言者請與大臣面辧又再三諭防坰伏地不起乃召升殿坰至禦座前徐於袖中出一大軸曰臣所言皆大臣不法請對陛下一一陳之乃搢笏展疏目安石曰王安石進禦座聽札子安石遲遲坰訶曰陛下前猶敢如此在外可知安石栗然進步坰大聲宣讀凡六十條大略以安石專作威福曽布等表裏擅權天下但知憚安石威權不復知有陛下文彥博馮京知而不言王珪曲事安石無異廝僕且讀且目珪珪慚懼俛首韓絳薛向安石頥指气使無異家奴臺官張商英乃安石鷹犬非陛下耳目也每讀一事畢卽指安石曰請陛下宣諭上屢止之坰慷慨自若略不退懾侍臣衛士相顧失色讀畢卽指揮座曰陛下卽不聽臣言不得久居此座降殿再拜而出詔貶潮州別駕安石曰此素狂不足責乃有是命

頒方田均稅法

方田之法以東西南北各千步當四十一頃六十六畝一百六十步爲一方嵗以九月令佐分地計量據其方莊帳籍驗地土色號別其陂原平澤赤淤黒壚之類凡幾色方量畢計其肥瘠定其色號分爲五等以地之等均定稅數至明年三月畢掲以示民均稅之法以縣租額稅數州以舊収蹙零數均攤於元稅外輒增數者禁之若絲綫防絹之類不以桑柘有無止以苗畝爲定凡田方之角立土爲峯植以野之所宜木有方帳有莊帳有甲帖有戶帖其分煙析產典賣割移官給契縣置簿皆以今所方之田爲正令旣具乃以鉅野尉王曼爲指教官先自京東路行之諸路仿焉

初天下之稅割移逃死多或不均京西相度差役官蔡天申言請委提舉司均稅而頒於司農先行於河北陜西河東京東詔用其議於是司農寺始立方田均稅法至是頒之天下先自年丰及平土州縣行之

京西分河北路

九月少華山崩

知華州呂大防言少華山前阜頭谷山嶺摧陥其下平地東西五里南北十里潰散墳裂湧起堆阜各髙數丈若堤岸陥居民六社凡數百戶林木廬舍亦無存者並山之民言數年以來谷上嘗有雲气毎遇風雨卽隱隱有聲是夜初昬略無風雨山上忽霧起有聲漸大地遂震動不及食頃卽有此變詔賜壓死者家錢貧者官爲塟祭

淮南分東西路

冬十月置熙河路以王韶爲經略安撫等使

攺鎭洮軍爲熙州以熙河洮岷通逺爲熙河路時河州之地猶未得也王安石白上曰武勝一軍攻取不能無惻怛然以其嵗相讎殺之數乘除則一爲屬戶乃無此患安石又白上曰鎭洮便可建爲州通逺鎭洮河州或並割階州爲一路僉以階州爲逺安石曰未要階州亦可上曰王韶意未欲便並河州恐傷人情安石曰是或一說然如臣計便明下詔割河州屬鎭洮路示河州人以必取卽人心自折摩正無由結合上然之故有是命

明年二月賜本路緡錢三千萬以助邊費又分秦鳳路軍馬以六分屬之凡兵三萬土兵一萬八千馬六千五百皆有奇

十一月開梅山

湖北察訪章惇教諭洞蠻開梅山地奏得田二十六萬餘畝尋以梅山地置安化縣

初張頡首議開梅山及章惇往經制頡時憂居鼎之桃源數遺京師書言南江殺戮過當非辜者十八九以至浮屍蔽江下流之民不敢食魚者數月惇病之欲弭其謗乃言今成功因頡之謀詔賜絹三百疋執政猶恐其異論防頡服闋六年春乃命頡爲江淮發運副使且令便道之江淮不敢食魚之謗遂息

張商英罷

商英時爲禦史劾奏察院黨庇吏人任逺等十二事樞宻使文彥博等皆不入院送印於中書乞付有司推治詔責商英監荊南稅

陜西分六路各置經略司

永興鄜延環慶涇原秦鳳熙河路

十二月雨土

癸丑熙寧六年春正月復僖祖祧順祖

先是中書言僖祖毀廟非是乞下兩制議之學士元絳陳繹許將張琥等言諸儒見稷契有功於唐虞之際以謂祖必有功若祖必有功則夏何以郊鯀乎故生民詩序言尊祖而不言尊有功臣謂宜以僖祖爲始祖學士韓維曰國語曰契勤商十四世而興稷勤周十五世而興谷梁曰始封必爲祖僖祖功業未見有若稷契而以所事稷契奉之恐於古無據臣以仍舊爲便天章閣待制孫固以爲國家尊據南面皆太祖所授不當以僖祖替其祀請以太祖爲始祖而爲僖祖立廟如周別祀姜嫄之禮禘祫之日奉祧主東向此韓愈所謂祖以孫尊孫以祖屈之意也判太常寺章衡奏自古有天下必尊祖秦漢以降典章殘缺廟祧遷次始失先王尊祖之意今宜尊僖祖爲始祖而順祖在次當遷此所謂子爲父屈以定七廟之制又禮記大傳曰王者禘其祖之所自出以其祖配之說者謂祭所感帝則配以始祖伏請以僖祖配饗上辛感生帝之祀而罷宣祖侑神之位禮官張師顏亦請以僖祖爲別廟蘇稅又請以僖祖祔景靈宮上以問王安石安石曰祖立別廟自古無此禮姜嫄所以有別廟者蓋姜嫄禖神也以先妣故盛其禮與歌舞皆序於先祖之上不然則周不爲嚳立廟而立姜嫄何也上曰善於是中書請用絳等議奉僖祖爲太廟始祖而遷順祖孟夏祀感生帝以僖祖配詔恭依絳等初議安石所主也安石本議以僖祖配天上頗難之故更以配感生帝以僖祖配感生帝則章衡等所議亦與安石合故也

戶部侍郎致仕範鎭上言伏見英宗皇帝卽位議祧遷僖祖陛下卽位祧遷僖祖今復還僖祖祧遷順祖則是僖祖長東向而爲不遷之主矣太祖皇帝自宋州節度有天下國號爲宋與髙祖起漢中國號正同僖祖不當復還竊見國朝大臣定諡皆下太常尙書省集百官參議今宗廟祧遷最爲大禮而未經講論竊恐不當祖宗之意伏乞下太常尙書省集百官定議不從

二月永昌陵上宮火

王韶克河州

獲西畨首領河州刺史摩正妻子初王韶已破摩正子鞏令城穿露骨山南入洮州界諸將皆欲入趨河州韶曰兵抵城下摩正必爲外應四山諸羗得气坌集則大事去矣乃遣景思立攻河州而自將尾摩正所在與戰破之斬千餘級獲摩正妻子然後抵城下時守者猶以爲摩正應已旣而知其非是乃降韶之穿露骨山也以道險狹捨馬徒行者一日上初未知兵之所趨聞之憂甚王安石曰軍如奕棋然若一著止應一著則理無可勝若我一能應彼二三則敵在吾術矣臣料韶必聲言討河州而潛師乘間由洮西不虞之道以攻洮岷所不戒已而果然防書至上謂安石曰非卿主謀於內無以成此未幾摩正復入河州

親試舉人

賜余中以下千二百餘人及第出身有差賜錢三千緡爲期集費進士諸科舊以甲次髙下率錢期集貧者或稱貸於人

置諸路學官

詔諸路擇舉人最多州軍依五路法各置教授仍命中書選舉學官

三月置經義局命王安石提舉

訓詩書周禮義命王安石提舉以呂惠卿王雱同修撰新進士余中白衣徐禧吳著爲檢討先是上諭執政曰今嵗南省所取多知名人舉人皆趨義理之學極爲美事安石曰民未知義則未可用況士大夫乎

夏人冦秦州劉惟吉敗之

封李幹徳

五年春交趾來告李日尊卒子幹徳嗣立至是乃加封冊爲交趾郡王

夏四月甲戌朔日有食之

陰雲不見王安石等稱賀且請復常膳從之

置律學

置教授四員公試習律令生員義三道習斷案生員一道刑名五事至七事私試義二道案一道刑名五事至三事

置濬河司

初有選人李公義者獻鐵龍爪揚泥車法以濬河內侍黃懷信以爲其法未盡乃別制濬川杷謂禹所以濬川者也人皆知其不可用惟王安石信之至是乃別置濬河司命外都水監丞範子淵爲都大提舉開直河用杷爪疏濬二股及淸水河道八年閏四月賜公義懷信田各二十頃公義請先自北京至海驗一過之功是秋河溢大名判府文彥博奏河溢壞民田多者六十村戶至萬七千少者九村戶至四千六百上旣蠲其租乃命都水詰官吏水災如此胡不以聞都水第言濵河薄有水患而已九年安石去位始命獲驗遂罷局復並一司止令子淵提舉先是子淵奏用杷疏濬二股河上下奪過水勢復歸二股退出民田數萬頃乞推賞官吏朝廷下彥博覆實彥博奏河水浩大非杷可濬夏溢秋涸固其常理去年八月霜降水落方露所退地是豈疏濬之功今年杷未嘗用退地更多又所濬河身盡在水底深淺固不可知𨿽河濵愚人皆知其無益臣不敢雷同欺罔詔知制誥熊本行視本奏如彥博言十年五月乃命禦史蔡確與知諌院黃履致獄定奪明年正月獄成子淵追一官本落職分司西京余得罪者數人

五月瀘夷冦邊

景思忠死之

命熊本體量之

本時爲中書檢正

置勇敢效用

河東鄜延秦鳳環慶熈河路各以三百人涇原路以五百爲額以弓弩鬥力定三等料錢視爲髙下不刺手不置營季首赴經略司閱試及本軍注籍遇有邊事追集給口食借官馬給艸料教習日射中者有賞不中減料錢次季又不中勒停有戰功以八等定賞仍頒行諸路

六月置軍器監

王雱言今天下甲冑弓弩以千萬計而無一堅利者爲武備臣謂莫若更制其法斂數州之所作而聚以爲一若今錢監又比擇知工之臣使典其職且募良工爲匠師上頗采雱說置軍器之政以呂惠卿爲判監

周惇頥卒

惇頥初名惇實字茂叔後避英宗諱攺今名初用舅氏奏授洪州分寧縣主簿縣有獄久不決一訊立辧部使者薦之爲南安軍司理時年尙少不爲守所知洛人程珦攝通守事視其气貌非常人與語知其爲學知道也因與爲友且使二子顥頥往受學焉及爲郎故事當舉代每一遷授輒以其名聞二子卽所謂河南二先生者也南安獄有囚法不當死轉運使王逵欲深治之逵苛刻吏無敢與相可否惇頥獨力爭之不聽則置手板取告身委之而去曰如此尙可仕乎殺人以媚人我不爲也逵卽感悟因得不死移郴及桂陽皆有治績知南昌縣人迎喜曰是能辧分寧獄者吾屬得所訴矣於是更相共語莫違教命蓋不惟以抵罪爲憂實以污善政爲恥也遷合州判官事不經其手吏不敢決茍下之民不肯從蜀之賢人君子皆喜稱之趙抃時爲使者或防之抃抃疑焉及守防州惇頥適佐州事抃熟視其所爲乃執其手曰幾失君矣今日乃知周茂叔也知邵州新學校以教其人熙寧初除廣南轉運判官攺提防刑獄在嶺表時不憚出入之勤瘴毒之侵𨿽荒崖絕島人迹所不至亦必緩視徐按務以洗寃澤物爲己任施設措置未及盡其所爲而病作亦防水囓其先墓遂求知南康軍以歸旣塟上其印綬分司南京至是卒年五十七博學力行聞道最早遇事剛果有古人風爲政精宻嚴恕務盡道理以名節自砥礪奉已甚約俸祿盡以周宗族賔友家或無百錢之儲及分司而歸妻子餐粥或不給而亦曠然不以爲意也襟懷飄灑雅有髙趣尢樂佳山水遇適意處或徜徉終日廬山之麓有溪焉發源於蓮華峯下合於湓江惇頥家世道州營道濓溪人也因寓以濓溪之號而築書堂於上有太極圖易說數十篇傳於世豫章黃庭堅序之曰茂叔人品甚髙胸中灑落如光風霽月知徳者亦深有取於其言云

秋七月河北分東西路

八月収免行錢

先是京師百物有行官司所須俱以責辦下逮貧民浮販類有陪析故詔提舉市易務呂嘉問及開封府司錄朱談同詳定諸行利害以聞於是嘉問等奏言眾行願出免行錢乞許本所酌中裁定均爲吏祿報可至是遂約諸行利入厚薄令納錢以備吏祿與免行戶只應自今禁中賣買並下雜買務仍置市司估物之低昻凡內外官司欲占物價則取辦焉

越明年春詔聞鎭定州民有折賣屋木以納免行錢者令有司體量上因言役錢市易免行錢之擾王安石難之

九月置兩浙和糴倉

從相度兩浙水利沈括之言也括言浙人以治田爲生所入甚廣宜立法以斂散之

試武舉

二十四人授緣邊任

王韶克洮岷等州

王韶旣克汀州滿沙鄂特北率疊宕諸羌脇靑唐欲擾邊遣髙遵裕攻降之通洮山路岷州摩琳章以城降獻麥牛以千萬計因糧而食師以無乏進兵岷州於是疊州防淩紮卜洮州古斯惇皆相繼聽命而恐珍嘉勒亦以其族歸於是洮岷疊宕皆復幅員二千餘里又據靑唐咽喉之地而邊堠益斥矣

上尋以熙河役兵死亡甚多顧輔臣惻然久之且曰此何異以政殺人越明年春命比部員外郎沈起乘驛體量仍令至修築城寨工役處分委使臣時其飲食居處以撫循之別立勸沮之法以聞

自開建興河嵗費四百萬緡七年以後財用出入稍可防嵗常費三百六十萬緡

越明年韶破西畨築諤城首領摩正率酋長八十餘人詣軍門降詔賜摩正姓趙名思忠命居熙州給田四十頃

冬十月以熙河功解玉帶賜安石

安石率百官表賀上解所服玉帶賜之

加王韶資政殿學士未幾遷觀文殿學士未嘗執政而除者自韶始

賑兩浙江淮饑

章惇平懿洽州蠻

惇言三路進兵討平之尋以懿州置沅州

行折二錢

除在京及府界外諸路並通行八年並行於在京府界元丰元年在京府界復罷

自王安石爲政始罷銅禁姦民日銷錢爲器邊關海舶不復譏錢之出國錢日耗八年張方平因對極論其害請詰問安石舉累朝令典一旦削而除之其意果安在

十二月置中書諸房習學

以徐禧爲中書戶房習學公事禧洪州布衣先爲修撰經義所檢討呂惠卿獻禧所爲治防二十四篇上善之王安石曰中書檢正官如章惇輩朝廷當卽有差除後更用人卽有不稱難於退詘欲置人爲習學上以爲然以選人習學行檢正事自禧始

甲寅熙寧七年春正月熊本平瀘夷

初命本措置瀘州淸井監夷至是本奏撫定降者得地二百四十里聯屬或爲保甲

未幾渝州獠人木斗叛詔本體量安撫本說賊黨木斗以溱州地來歸得五百里爲四寨九堡奏至朝議欲除本天章閣待制上曰本之文朕所自知及還遂命知制誥

二月棟戩遣將冦邊

知河州景思立死之先是棟戩將靑伊結果莊數擾河州屬蕃襲破河州采木軍士害使臣張普等又以書詆思立思立不能忍帥漢蕃兵六千攻之於踏白城果莊眾二萬餘思立與先鋒將王寧承李元凱戰沒賊遂圍河州又圍岷州道路不通者數月或請退保總管髙遵裕曰敢議此者斬登西門選偏將出擊之賊遂退走尋以遵裕爲岷州團練使旌守城功也

三月旱

減兩浙預買防絹

先是遣沈括察訪兩浙括言上缺帛元額九十八萬民間陪備甚多後發運司以移用爲名復增十二萬請罷之以寛民力從之

遼使來言疆事

二年遼使蕭扈館伴王洙詰之平入對上因問之對曰嘉祐歸因以洙槁上嘗言之朝廷討論之詳矣命蕭禧來爭河扈不能對錄其條目付扈以東地界張方之

遼國書大略言河東路沿邊增修戍壘起鋪捨侵入彼國蔚應朔三州界內乞行毀撤別立界至等事禧辭歸上面諭以三州地界俟差職官與北朝職官就地頭檢視定奪雄州外羅城今修已十三年卽非創築又非近事北朝旣不欲如此更不令接續修白溝館驛亦俟差人檢視如有創蓋樓宇箭窻等並令拆去屯戍兵級並令抽回國書亦云儻事由夙昔固難徇請誠有侵逾何恡攺正

求直言

翰林學士承防韓維對上曰久不雨朕夙夜焦勞柰何維曰願陛下痛自責已詔求直言又言近臣都內督靑苖甚急往往鞭辦取足至伐桑爲薪以易錢貨旱災之際重困此苦夫動甲兵危士民匱財用於荒夷之地朝廷處之不疑行之甚鋭至於蠲除租稅寛裕逋負以救愁苦之良民則遲遲而不肯發望陛下自奮英斷行之過於養人猶愈過於殺人也上感悟卽命維艸詔其略曰自冬迄今旱暵爲虐永維其咎未知所出意者聽納不得於理歟獄訟非其情歟賦斂失其節歟忠言讜論欝於上聞而阿諛壅蔽以成其私者眾歟何嘉气之久不效也應中外文武臣僚並許實封言時政得失

先是天久不雨河東河北陜西饑民皆流入京城而京城外饑民尢多監安上門福淸鄭俠畫而爲圖且上書曰陛下南徵北伐皆以勝防之勢作圖而上料無一人以天下憂苦父母妻子不相保遷移困頓遑遑不給之狀爲圖而獻者臣謹按安上門逐日所睹見繪成一圖百不及一但經聖眼亦可流涕況於千萬里之外哉陛下觀臣之圖行臣之言十日不雨乞斬臣以正欺君之罪上出俠圖及防示輔臣問王安石曰識俠否安石曰嘗從臣學固乞辟位上不許於是遂詔韓維孫永體量免行錢曽布體量市易又發常平倉及放商稅而靑苗免役亦權罷催俠又自劾擅發馬逓詔開封治擅發之罪

司馬光自判西京畱臺絕口不論時事至是讀詔泣下復陳六事一曰廣散靑苗使民負債日重而縣官無所得二曰免上戶之役斂下戶之錢以養浮浪之人三曰置市易司與細民爭利而實耗散官物四曰中國未治而侵擾四夷得少失多五曰團結保甲教習防器以疲擾農民六曰信狂狡之人妄興水利勞民費財若其瑣瑣米鹽之事皆不足爲陛下道也河北西路運使劉航應詔論時政五事不報又言人君不可有輕天下心宜乘時有所攺爲則人心悅而天意得矣語尢切至因力奏求罷

天章閣待制李師中應詔言旱旣太甚非有應天之實不足以塞天變請召司馬光蘇軾蘇轍復置左右以輔聖徳呂惠卿因摘其語以激上怒安置和州

夏四月權罷方田及編排保甲是日雨

詔權罷災傷路方田編排保甲造五等簿

雨雹

王安石罷

安石執政六年先是上侍太后同岐王顥至太皇太后宮太皇太后謂上曰吾聞民間甚苦靑苗助役錢盍罷之上曰此以利民非苦之也太皇太后曰王安石誠有才學怨之者甚眾上欲保全不若暫出之嵗余復召之可也上曰羣臣惟安石爲國家當事顥曰太皇太后之言至言也陛下不可不思上怒曰是我敗壞天下耶汝自爲之顥泣曰何至是耶皆不樂而罷安石益自任一日太皇太后及皇太后又流涕爲上言新法之不便者且曰王安石變亂天下上流涕退命安石裁損之安石重爲解乃已防久旱百姓流離上益疑新法不便欲罷之安石不悅求去上以手詔諭安石欲處之以師傅之位畱京師而求去益堅上手詔諭曰更不欲再三邀卿之畱已除制命除知江寧府安心休息以適所欲朕體卿之誠至矣卿宜有以報朕手札具存無或食言從此浩然長往也

以韓絳同平章事呂惠卿參知政事

上賜安石詔曰韓絳欲得一見卿意者有所諮議卿可爲朕詳語以方今人情政事之所宜急者安石薦絳代已仍以惠卿佐之於安石所爲遵守不變也時號絳爲傳法沙門惠卿爲護法善神惠卿慮中外或言新法不便以書徧遺諸路監司郡守使陳利害又白上下詔戒勅略曰今法行已見其效而吏或不能奉承朕終不以吏或違法之故輒爲變法敢有弗率必罰無赦

蜀茶

初蜀之茶園皆民兩稅地不植五稼惟宜種茶賦稅一例折輸及王韶建開湟之防委以經略乃命李杞等入蜀買茶應副秦鳳熙河路愽馬自是蜀茶始行法初稅額總錢三十萬緡及杞經度創設官場嵗增至四十萬其後李稷加爲五十萬元丰末陸師閔加至百萬云

五月大雨雹

罷制科

從呂惠卿之請也馮京曰漢唐以來豪傑多從此出惠卿曰制科止於記誦非義理之學又曰進士已試防與制科防無異乃詔罷之

以呂升卿沈季良爲崇政殿說書

上嘗以外事問王安石安石曰陛下從誰得之上曰卿何必問所從安石曰陛下與他人爲宻而獨隱於臣豈君臣推心之道乎上曰得之李評安石由是惡評他日安石以宻事質於上上問於誰得之安石不肯對上曰朕無隱於卿卿乃隱於朕乎安石不得已曰朱明之言之上由是而惡明之明之安石妹夫也安石旣出呂惠卿欲引明之爲侍講上不許曰安石更有妹夫爲誰惠卿以季良對上卽召季良與惠卿弟升卿同伴講升卿素無學術每進講多捨經而談財谷利害上有問不能對輒目季良上問難甚苦季良屢屈上問從誰受此義對曰受之安石上笑曰宜爾季良𨿽黨安石然常非王雱呂惠卿所爲謂必累安石雱等深怨之故不得甚進用

廣太學

爲屋百楹學者以千計

六月治臺獄竄鄭俠

編管汀州俠獻流民圖朝廷以爲狂而不問惟劾擅發馬逓之罪俠又上書言天旱由王安石所致安石卽罷呂惠卿執政俠又言惠卿朋黨姦邪壅蔽聰明獨馮京立異敢與安石較請黜惠卿用京爲相且言京及元絳孫永王介四人者皆仁義人也惠卿大怒白上重責之

秋七月行手實法

呂惠卿獻議曰免役出錢未均出於簿書之不善今請令手實者令人戶具其丁口田宅之實也嘉祐勅造簿委令佐責戶長及大戶錄人戶丁口稅產物力爲五等且田野居民耆戶長豈能盡其貧富旣不令自供手實則無隱匿之責安肯自陳又無賞典孰肯紏告以此舊簿不可信用謂宜仿手實之意使人戶自占家業如有隱落卽用隱寄產業告賞之法庶得其實凡造五等簿預以式示民令依式爲狀納縣簿記第其價髙下爲五等乃定所當輸錢非用器田谷而輒隱落者許告有賞三分以一充賞凡田產皆先定中價示民乃以民所占如價計錢命行之

初免役之法行民以貲產出錢時曲陽縣尉呂和卿首校一鄕戶之髙下役之重輕第爲數等以應令定帥李肅之深喜之未及行而和卿以憂去於是惠卿領司農條例遂奏行之

八月曾布罷

自三司使出知饒州呂嘉問知常州王安石之罷相也呂惠卿以布所按提舉市易呂嘉問事付章惇曽孝寛置獄軍器監鞫之布言與惇有隙上曰有孝寛在未必不直獄具布竟坐論市易違法不實黜初市易之建布實同之旣而揣上意疑市易有遂急治嘉問防惠卿與布有隙乘此擠布而議者亦不直布也布由安石進旣得政乃寖與安石異後惠卿亦叛安石獨惇終始不背安石云

尋以嘉問提舉河北便糴糧艸

初安石旣有江寧之命張諤與嘉問持安石而泣安石勞之曰已薦呂惠卿於上矣二人遽収淚謝安石

置提舉保甲官

時河東河北陜西三路義勇保甲凡百萬上欲擬後周八柱國法使侍從官提舉不以帥府河北三十餘萬先集以沈括曾孝寛爲提舉官領之

元丰二年冬以內侍王中正爲府界提舉官於是中正獻民兵保伍法請以時教習詔從之未逾年便殿臨閱以武藝出倫補班行者百數余以次賞金帛下其法河北河東陜西三路而置使如府界焉

九月遼使來議疆事於代州

遼使蕭素來遣劉忱呂大忠與之共議於代州

三司火

焚屋千八十楹案牘殆盡詔權於尙書省涖事仍詔諸路熙寧五年文帳悉封上防其因火爲姦也

團並中外兵

先是上謂輔臣曰祖宗之兵率二三年一出戍相屬於道故將不得專兵兵不爲將用以革藩鎭之承平旣久不可以戰防契丹來議雲中地樞宻副使蔡挺請召還河北緣邊戍兵亦以無事因得積邊儲仍乞置三十七將將有正副以畿縣及諸道兵分皆給虎符上從之乃部分諸將總禁旅使兵知其將將練其士謂之將兵選經戰陣大使臣充將副河北一至十七府界十八至二十四京東二十五至三十三京西三十四至三十七凡三十七將所領屯戍等兵二十萬人

尋復分鄜延環慶涇原秦鳳熙河之兵在鄜延者九在涇原者十一在環慶者八在秦鳳者五在熙河者九合爲四十二將尋又增置馬軍十三指揮忠果及上軍共十二指揮於京西唐鄧等州

元丰四年又詔團結東南路諸軍爲十三將淮東路第一淮西第二浙西第三浙東第四江東第五江西第六湖北第七湖南潭州第八全部永州凖備廣西應援第九福建第十廣東第十一廣西桂州第十二邕州第十三總天下兵九十二將而東南兵三千以下惟置軍將云而鄜延五路又有蕃漢弓箭手亦各附諸將焉

六年並熙河九軍爲五軍

祖宗制兵之法有四曰禁兵將兵附焉曰廂兵曰民兵鄕兵保甲系焉曰蕃兵禁兵者天子之衛兵也殿前侍衛二司總之其最親近護從者號諸班直其次總於禦前忠佐軍頭司皇城司騏驥院餘皆以守京師備徵戍其在外者非屯駐駐泊卽就糧軍也廂兵者諸州之鎭兵也各其州之本城專以給役內總於侍衛司而尙書兵部掌其政令自騎射至牢城其名凡二百二十三熙寧間始移並省廢除牢城以待有罪配之人壯城專治城隍別爲一軍外教閱廂軍皆自爲額其教閱者號廂禁軍鄕兵者籍郡縣鄕裏及旁塞之民與其丁壯子弟之應募者習武事備戰守曰義勇曰弓箭社曰保毅曰寨戶曰彊人曰土丁曰弩手曰洞丁曰槍手曰槍杖手曰弓箭手曰勇藝名因其方之名而名之通謂之鄕兵熙寧以來民兵莫盛於保甲余則多承舊制而所謂蕃兵者取旁塞熟官其酋給廩賜因糾合其人而用之也按兵元丰之籍禁軍凡六十一萬廂軍凡二十二萬皆有奇

以章惇爲三司使

三司火惇時判軍器監逓領所部役兵救火上禦樓問救火者誰左右以惇對上說故有是命惇乞借內藏錢五百萬緡令市易司選能幹之人往四路入中算請鹽引及乘賤計置糴買之宜詔借以二百萬緡未幾又詔借以三百萬緡買陜西鹽鈔

詔畱常平錢谷

先是諸路旱災有司不能賑濟上諭輔臣曰天下常平倉若以一半散錢取息一半減價給糴使二者如權衡之相依不得偏重民必受賜今有司務行新法惟欲散錢至於常平舊規無人畱意者大凡前世之法度有可行者宜謹守之今不問利害如何一一更變豈近理耶上批諸路常平錢谷十分以上散民間若遇水旱須救濟及緩急朝廷移用則卒難斂索宜速指揮諸州縣防所管已支見在錢數常畱半外方得給散其見有倚閣戶毋再給

冬十月置三司防計司以韓絳提舉

明年九月罷

十一月己未郊

十二月復元積中等官

積中李大臨蘇頌呂大防郭逵李師中劉摯唐坰錢顗孫昌齡張戩王子韶程顥胡宗愈薛昌朝林旦範育張商英李周周約賈靑李孝純張端王子淵凡二十四人或復舊職或量移或與合入差遣時責降應復者四十餘人呂惠卿意所惡者輒廢格不行胡宗愈劉摯皆坐言事落職外補宗愈又先責至是惟摯復舊職宗愈通判蘇州如故十年再赦乃復舊職

置熙河買馬場

凡六處運蜀茶以市之從王韶之請也嵗買馬萬五千匹繼又詔增爲二萬匹復詔茶稅息錢亦與熙河市馬仍罷原渭州徳順軍買馬場市馬舊制惟河東陜西川陜而已河東者爲最其後又仰給於西邊市於蜀者已久而非邊軍所仰給熙河用兵馬道梗八年乃詔知成都府蔡延慶提舉戎黎州買馬防威茂夷人防邊而西邊馬已至詔罷之元丰中乏馬又置嘉雅等州馬場而馬皆不至亦罷之大抵蜀馬不耐寒苦劣於西北逺甚所市之數則惟沈黎爲多其他如戎瀘等處第存優防數馬而給其直以防利羈縻之而已

以王韶爲樞宻副使

賞熙河之功也其後安南之役韶爭之以爲貪虛名而忘實禍且言熙河事臣本意不費朝廷而可以至伊吾廬甘初不欲令熙河作路河岷作州也韶本鑿空開邊驟躋政地乃以勤兵費財歸曲於朝上由是不悅十年春罷知洪州

是嵗収頭子錢

三月詔役錢每幹別納五文輒圓融者以違制論先是公家之費有敷於民者謂之圓融多寡之數出於臨時污吏乘之以爲姦遂悉禁焉

九朝編年備要卷十九﹤史部﹐編年類﹐九朝編年備要﹥

欽定四庫全書

九朝編年備要卷二十

宋陳均撰

神宗皇帝【起乙夘熈寜八年止庚申元丰二年】

乙夘熈寜八年春正月京東分東西路

雨木冰

治防獄攺竄鄭俠

初議保甲養馬如周官丘乘之制而馮京不以爲然又祕閣校理王安國見其兄安石爲政嘗面折呂惠卿惠卿乘間白上曰俠書言靑苗免役流民等事眾所共知若禁中有人被甲登殿詬罵俠安從知此蓋俠前後所言皆京使安國道之乞付獄窮治詔送禦史防又詔鄧潤甫同推究惠卿議俠當大辟上曰俠所言非爲身也忠誠可念豈宜深罪遂罷京政事出知亳州俠攺竄英州安國追勒放歸田裏

二月以王安石同平章事

始安石薦韓絳呂惠卿代已惠卿旣得勢恐安石復入遂逆閉其途旣出安石私書有曰毋使齊年知及毋使上知者進之於上又起李逢獄事連李士寜士寜有道安石居喪與同處數年意欲並中安石也又起鄭俠獄事連安石弟安國罪至追勒凡可以害安石者無所不用其智又數與絳忤絳乘間白上復相安石上從之惠卿聞安石再相愕然安石聞命不復辭自金陵七日至闕

大閱

始唐李靖兵法無全書而雜見通典詔中書檢正官王震解釋又令入內押班李憲闗殿前司步軍二千八百人教習之上諭憲曰黃帝始置八陣法敗蚩尢於涿鹿諸葛亮造八陣圖桓溫見之曰此常山蛇勢也此卽九軍陣法至隋韓擒虎深明此法以授李靖靖以時久遭亂曉其法者頗多故作六花陣以變九軍之法使世人不能曉之大抵八陣卽九軍九軍者方陣也六花陣卽七軍七軍者圓陣也蓋陣以圓爲體方陣者內圓而外方圓陣卽內外俱圓故今以方圓物驗之則方以八包一圓以六包一此九軍六花之大體也六軍者左右虞候各一軍爲二虞候軍左右廂各二軍爲四廂軍與中軍共爲七軍八陣者加前後二軍共爲九軍開國以來置殿前馬步軍三帥卽中軍前後軍帥之別名而馬步軍都虞候是爲二虞候軍天武捧日龍神衛四廂是爲四廂軍也中軍帥統制九軍卽殿前都虞候專摠中軍一軍之事務是其名實與古九軍及六花陣相符而不少差朕今采古之法酌今之宜曰陣曰營本出於一法而已止則曰營行則曰陣在奇正言之則營爲正陣爲奇也乃制八陣法而大閱八軍陣於城南之荊家陂

行戶馬法

從河北察訪曽孝寛之請也孝寛言慶曆八年嘗詔河北州軍坊郭第三等鄕村第二等毎戶養被甲馬一匹以備非時官買乞檢防施行詔從之

元丰三年春宣徽南院使王拱辰請行其法於諸路詔以國馬未備今開封府界京東西河北陜西河東物力戶自買馬牧養坊郭戶家業及三千緡鄕村及五千緡養一匹各及一倍二匹至三匹止以四尺三寸以上爲斷仍令提舉司置籍於是逐路提舉司上當養馬數開封府界四千六百餘匹河北東路六百餘匹西路八百餘匹秦鳯路六百餘匹永興路千五百餘匹河東三百餘匹京東路七百餘匹西路九百餘匹京西南路五百餘匹北路七百餘匹

七年詔京東西路保甲免教閱毎一都保養馬五十匹匹給十千限以京東十年京西十五年而數足罷鄕村先以物力養馬之令尙養戶馬者免保馬於是京東西戶馬更爲保馬矣

三月遼使復來沈括報使

初詔劉忱等與北人防議天池廟黃嵬山麓土斷有明據可理諭之旣而防於大黃平北使指蔚朔應三州分水嶺土隴爲界及忱與之行視無土隴乃但云以分水嶺爲界凡山有分水彼意至時可以罔取也相持久之遼主復遣蕭禧來致圖書以忱等遷延爲言輔臣及西上閤門副使呂大忠集議將從其請眾未對大忠進曰他日遣魏王英弼來盡索闗南地將何以處之上默然乃命韓縝張誠一代忱等與遼使議縝等與禧爭辯或至夜分禧執分水嶺之說不變又且久畱不肯還遂命沈括詣北廷面議括時按獄禦史防忽有是命客皆爲括危之括曰力不足以敵愾是爲憂死生禍福非所慮也卽日請對上謂括曰敵情難測設欲危使人何以處之括曰臣以死任之上曰卿忠義固當如此然卿此行系一時安危卿安則邊計安禮義由中國出較虛气無補於國切弗爲也括尋詣樞宻院閱案牘得契丹頃嵗始議地畔書指石表長城爲分界今所爭乃黃嵬山相逺三十餘里表論之上喜說謂括曰兩府不究本末幾誤朕使以圖示禧仍賜括銀千兩曰微卿毋以折邊訟初上以敵情無厭橫使再至賜前宰臣韓琦富弼文彥博曽公亮手詔以待遇之要備禦之方令宻具以聞琦言近年朝廷舉事似不以大敵爲防北人見形生疑必謂我有復燕之意故引先發制人之說遣使以爭理地界爲名觀我應之之實如何耳所以致彼之疑者七事招髙麗一也建熈河二也西山植楡栁三也創保甲四也築河北城池五也創都作院降弓刀新樣六也置河北三十七將七也臣嘗切計始爲陛下謀者必曰自祖宗以來因循茍且治國之本當富彊則可以鞭笞四夷復唐之故疆然後制作以文太平故新制日下更攺無常夫欲攘四夷以興太平而先使邦國困搖眾心離怨此則爲陛下始謀者大誤也謂宜遣使報聘優致禮幣具言朝廷向來興作乃修備之常豈有他意如將官之類因而罷之以釋彼疑陛下益養民力選賢任能使天下悅服塞下有餘蓄帑中有羨財俟彼果有衰亂之形然後可以振威武而復舊疆弼言近年西南用兵不息傳有人上平燕之防北國必聞朝廷簡士馬繕城池利器械聚芻糧加之招致髙麗欲爲牽制又置河北三十七將所以先期造釁旣發爭端勢未肯已也今橫使再至便要可否違之則速患順之則遺患臣謂不若一委邊臣堅持久來圖籍盡力相詰然北國非不自知理曲蓋欲生事遂興干戈萬一入冦事不得已但嚴兵以待之來則禦戰去則備守此自古中國防邊之要也若便欲深入實慮萬有一跌其害非細彥博言中國禦戎守信爲上慶曆誓書明載雄州所管白溝兩朝遵守已久今蕭禧欲以雄州北亭爲界但以誓書爲證彼𨿽詭詞難奪正諭又事有逆順理有曲直若彼意敢萌犯順朝廷已嚴於預備矣大抵中國之兵利在爲主以主待客理必勝矣或傳陛下決爲親徵之謀事若如此則是以我虛聲招彼實來也張虛聲者必有疎略之虞作實來者必盡周宻之慮臣謂因今橫使之來可以其疑我數事諭之曰凡爲武備乃中國常事非欲外興徵伐向來小蕃有過者湏當問罪若吾二大邦通好已久詎可輕渝彼緣朝廷嵗與方成國計豈無顧借臣更恐有迎合聖意者陛下不宜偏聽今又河朔薦饑若兵連未解卽金湯不守先事而慮乃無後艱公亮言邊圉之情畏彊侮弱要在控制得術乞擇臣報聘諭以彼國生事中國包容之意至於疆界按驗旣明不可侵越使其主曉然不爲邀功之臣所惑必未敢萌犯順之意且今日之勢與雍熈景徳之間不同河北兵旣倍增又益以民兵及行陣訓練多出廟算不爲無備或謂河北戍兵不經徵討則陜西河北近有戰勝之兵自可調發北人萬一犯邊願先絕其嵗賜臨之以良將勁兵彼亦自亡之時也但定州最爲控扼若初入界口吾以重兵夾攻無不克者又大河之險可敵堅城數重寇至北岸前不得進後不得奔王師仍列彊弩於南岸持之此必勝之勢也

夏四月詔禘祫奉僖祖東向

罷河南北監牧

從都承防曽孝寛之請也孝寛請以其地予民以其租爲芻秣費乃詔惟存沙苑一監羣牧司餘八監並廢之以牧地租給市易務茶本錢余寄常平籍出息以給售馬之直

國朝馬政內有騏驥兩院天駟四監大廐二場及上下監外則河南北之爲監者十二皆掌於羣牧司已又分置河南北兩使至是議廢監羣牧制置使文彥博言其非便詔元絳蔡確校其利害上之於是中書宻院言河南北十二監起熈寜二年至五年出馬一千六百四十匹可給騎兵者二百六十四餘僅足配郵傳而兩監牧吏卒雜費及所占地租嵗爲緡錢五十三萬九千有奇計所出馬爲錢三萬六千四百餘緡而已今三監廢度九監見馬三萬若不更制則日就損耗於是卒廢之以其善馬分諸監余馬皆斥賣

河東馬軍有見馬九千五百餘匹兵部請罷支塡候減及五千匹益以義勇保甲馬五千匹共萬匹爲額樞宻院言保甲養馬不免抑配兼恐芻牧失時不善調馭緩急無以應用又當存官馬以寛民間之數與中書難久之上卒從其議詔且依舊支塡候教成義勇保甲取防

湖南水

潭衡道邵四郡

行奉元歷

先是詔更造新曆提舉司天監沈括言淮南人衛朴通歷法召朴至朴言崇天曆气後天明天歷朔後天詔朴攺造朴自以已學爲之視明天歷朔減二刻至是歷成括上之賜名奉元

罷耆戶長壯丁

以其雇錢募人承帖保正毎上戶十至三十輪丁一充保頭主催稅一稅一替保內被盜五十日不獲備賞錢竊盜毋過二千彊盜毋過五千貧戶免輸上曰旣令出錢免役又卻令保丁催旣失信於百姓又保丁只合令習兵不可令二事王安石曰保丁戶長皆出於百姓爲之今罷差戶長保丁催稅無向時勾追呼集科擾之苦而數年或十年以來方一次催稅不過三十餘家於人情無所苦上又曰旣出錢免役又出賞錢如何安石曰彊盜毎戶出錢六十竊盜毎戶出錢三十貧乏又免無所苦也上曰利害加天下極宜審之他日上又欲以役錢代賞且言二百五十家同任責非是當令二十五家均出寜厚無傷亦所以懲之安石請如上命施行然不可厚也

世居等謀反伏誅

羽林大將軍世居坐與前余姚縣主簿李逢等謀不軌賜世居死逢等伏誅

錄趙普後

五月雨土及黃毛

六月導汴入蔡河

以通京西之漕

頒王安石經義於學官

加安石左僕射兼門下侍郎呂惠卿王雱呂升卿遷秩有差安石辭所遷官上曰卿修經義有勞也乃欲以卿道徳唱導天下士大夫故有此拜不足辭也安石又爲字說二十四卷學者乃傳習之自是先儒之傳注悉廢矣

雱辭賞上欲終命之惠卿以爲雱引疾避寵宜聽故從之由是王呂之怨益深

定嫡孫承重法

詔五服勅增入嫡子死無眾子然後嫡孫承重卽嫡孫襲封爵者𨿽有眾子猶承重

韓琦薨

時判相州未薨前一夕大星殞州治櫪馬皆驚上聞訃輟朝發哀復命顧防其家甚厚禦制碑文載其大節篆首曰兩朝顧命定防元勲之碑謚忠獻琦天資忠厚能決大事辭气雍容人不見其憂喜之色凡所建明顧義如何不私於已輕財好施家無餘貲折節下士無貴賤禮之如一奬防賢俊茍公論所與𨿽素所不悅必収用之後之論賢相者必稱首焉尋詔以配享英宗廟庭

秋七月命韓縝如河東割地

初蕭禧至館中畱不肯行必欲以分水嶺爲界上遣內侍李憲許之以長連城六蕃嶺爲界禧猶不從王安石勸上曰將欲取之必姑與之於是詔於分水嶺畫界遣使以圖持示禧禧乃去至是命縝往河東割新疆與之凡東西失地七百里

邵伯溫曰嗚呼祖宗故地誰敢以尺寸不入王防圖哉安石輕以畀鄰國又建以與爲取之論使後世姦臣以伐燕爲神宗遺意致天下之亂安石之罪可勝數哉

上嘗問張方平祖宗禦戎之防孰長方平曰太祖不勤逺略如夏州李彛興靈武馮暉河西折禦卿皆因其酋豪許以世襲故邊圉無事董遵誨捍環州郭進守西山李漢超保闗南皆十餘年優其祿賜寛其文法而少遣兵諸將財力丰而威令行間諜精審吏士用命賊入輒先知並兵禦之戰無不克故以十五萬人而獲百萬之用終太祖之世邊鄙不聳天下安樂及太宗平並州欲遂取燕薊自是嵗有契丹之虞曹彬劉廷讓傅潛等數十戰各亡士卒十餘萬又內徙李彛興馮暉之數族致繼遷之變三邊皆擾而朝始旰食矣眞宗之初趙徳明納欵及澶淵之克遂與契丹盟至今人不識兵革祖宗之事大略如此亦可以鑑矣近嵗邊臣建開拓之議皆行險僥幸之人欲以天下安危試之一擲事成則身防其利不成則陛下任其患不可聽也

八月庚寅朔日有食之

陰雲不見

蝗

命捕之易以粟

韓絳罷

絳居相位數與呂恵卿異議王安石復相論政愈駁絳屢稱疾求罷至是罷知許州

修京城

發河北京東兵及發監牧卒修之元丰元年冬畢功城周五十里有奇髙四丈廣五丈九尺外距隍空十五步內空十步命知制誥李淸臣撰記刻石南薫門

九月立武舉絕倫法

冬十月呂惠卿罷

王呂之怨日深惠卿因安石遣堂吏賫禦史中丞鄧綰章示之乃上疏自辯且言安石常言用法湏嚴召分𨿽使有智者不敢出諸口則事體歸一安石之意不徒爲身爲國亦欲如此天下卽是敵人𨿽能禁近者言如天下何又曰安石毎與陛下言執狐疑之心者來防賊之口持不斷之慮者開羣枉之門安石卻不自達此理毎日只被呂嘉問練亨甫幾个圍合了其餘人更下言語不得昨安石初到臣請去位陛下以爲安石莫疑否臣猶以爲不然今觀安石如此卻是臣兄弟純不思至此也禦史蔡承禧奏惠卿發口則欺君執筆則玩法秉心則立黨結朋移步則肆姦作僞避權畏義之士則以爲庸爲鄙盡心去邪之人則以爲害人害物貪利希附之者則爲賢爲善更相推舉彼可侍從彼可監司及其事實十餘條於是詔出惠卿知陳州綰等先言惠卿托知華亭縣張若濟借富民錢買田事詔遣司農寺簿王古劾若濟尋又詔徐禧等同古根究綰言惠卿事敗乞行誅竄且言四防象恭之誅豈湏檢法兩觀僞辯之戮無事計贓承禧亦言惠卿罪惡彰著而徐禧等務爲掩覆乃命浙東運使蹇周輔往秀州鞫其獄旣而惠卿上疏曰周輔鄧綰鄕人於法有礙乃命秦鳯提刑李竦同鞫初安石旣與惠卿交惡令徐禧王古等按華亭獄不得惠卿罪更使周輔按之安石子雱猶恐弗得切責練亨甫呂嘉問亨甫嘉問遂共議取鄧綰所條惠卿以狀上聞上以示安石安石謝無有歸而問雱雱乃言其情安石由是自愧數告上求去上待安石自是意亦稍衰矣

十年春獄具若濟坐枉法贓杖脊流沙門島鄭膺坐詭名射田溫卿坐借舊任弓手錢衝替轉運王廷老提刑晁端彥坐累降罰有差膺惠卿舅也勢橫兩浙人呼爲鄭六舅云先是周輔及竦同鞫得呂氏姦利事推治甚急防綰敗呂氏家人饋藥名藥曰綰出湯因以告周輔周輔聞之遂不肯爲王氏盡力末減呂氏事而上其獄

彗出軫大赦求直言

詔曰比年以來災異數見山崩地震旱暵相仍今彗出東方變尢大者遂詔內外臣僚直言朝政得失王安石曰晉武帝五年彗實出軫十年軫又有孛而其在位二十八年蓋天道逺所當盡者人事而已稗竈言火而驗及欲禳之國僑不可鄭亦不復火有如禆竈未免妄誕況今星翁豈足道哉

富弼言臣近日忽聞特宣大赦出於非常又聞別降手詔許中外臣僚直言朝政之闕失士庶喧呼鼓舞道路臣再詳手詔乃陛下親筆非學士所作以至累年災異如山摧地震旱蝗之類前後包括一一歸咎於已詞防哀痛深切明白忠義之士讀之莫不感泣故至變不旋踵而減去年久旱陛下曽降手詔許臣僚上封論事人方喜悅日俟朝廷施設不知何人上累聖徳遽成反汗於是天下大失所望今天變益大詔命益切陛下必不復蹈前車之誤況詔云朝廷闕失朕將虛已以攺此足以見聖意畏天愛民其已至矣然竊聞外議皆雲天下獘病甚眾官家多應不知臣願陛下盡取羣奏不遺疎賤萬幾之暇一一親閱擇其眾說所合者斷在不惑力賜施行踐虛心以攺之詞應天文尢大之變使澤及普率急若置郵則人心悅服而天道助順矣若但委臣僚置局恐有顧望隱蔽則誤聖君畏天愛民不吝攺過之意也

張方平言新法行已六年事之利害非一二可悉人爲天地心天地之變人心實爲之故和气不應災異薦至顧其事必有不協於民者矣法旣未協事湏必攺若爲憚攺人將不堪此臣所以爲陛下痛心疾首一夕而九興也又曰大事有失於前者不可不悔患有在於後者不可不懼如救焚溺勢不可緩緩則無及於救矣

呂公著言臣今所言亦非謂今日法令皆不可行也陛下誠能廣開聰明延納正直公聽並觀盡天下之議事之善者固當存之其未善者則宜捐之茍其非便不以已行而憚攺言有可取不以異議而見廢如此則不勞陛下神明不驚眾人耳目而庶事條理百姓安定百姓安定然後可以足兵食而禦外侮矣又曰子產之爲政也一年而輿人誦之曰孰殺子產吾其與之三年又誦之曰子產而死誰其嗣之今陛下垂拱仰成七年矣輿人之誦未聞異於七年之前也豈左右之臣防蔽陛下使天下之事不得上聞乎舜曰在知人在安民願陛下以知人安民爲先除穢布新以答天譴

罷手實法

時奉使者至析秋毫天下病之司農又下諸路不時施行以違制論知宻州蘇軾不肯行謂提舉常平官曰違制之罪若自朝廷誰敢不從今出於司農自擅造律也若何使者驚曰姑徐之至是禦史鄧綰亦奏陳其利害遂有是詔

十一月王安石求退不許

先是安石以疾居家上遣中使勞問自朝至暮十七反醫官脈狀皆使駚行親事賫奏旣愈復給假十日將安又給三日又命輔臣卽其家議事時有不附新法者安石欲深罪之上不可安石爭之曰不然法不行上曰聞民間亦頗苦新法安石曰祁寒暑雨民猶咨怨此豈足防也上曰豈若並祁寒暑雨之怨亦無耶安石不悅退而屬疾上遣使慰勉之乃出其黨爲安石謀曰今不取門下士上素所不喜者暴進用之則權輕將有窺人間隙者矣安石從之上亦喜安石之出凡所進擬皆聽由是安石之權益重

交趾冦邊陷欽亷等州命趙髙及內侍李憲討之先是知桂州沈起劉彛相繼遣官入溪洞集土丁爲保甲繼命於海濱集舟師寓教水戰禁止州縣與交人貿易交人疑大舉分三道入冦眾號八萬圍邕州十一月陷欽州至是陷亷州所破城邑卽爲露布揭之衢路言所部叛入中國者官吏庇匿訴於桂管不報故我帥兵追捕叛者又言桂管防閱峒丁言欲見伐又言中國作靑苗助役之法窮困生民我今出兵欲相拯救安石怒薦髙爲安南招討使總九將軍進討李憲燕達爲副仍自艸詔諭之詔詞有雲天示助順旣兆布新之祥人知侮亡咸懷敵愾之气安石最不信洪範災異之說於彗星乃推之於交趾云正月陷邕州廣西都監張守節率兵救邕州敗於昆侖闗死之州被圍四十日知州蘇緘日夜行勞士卒發神臂弓僕賊殪眾不可勝計賊四面攻城城上發火箭焚其梯衝前後殺數萬人賊計已盡欲引去而外援不至防有教賊囊土傅城以登者城遂陷緘曰吾義不死賊手乃還州廨命其家三十六人皆先死藏屍於坎縱火自焚賊至求緘不得殺吏卒民丁五萬餘人以百首爲一積凡五百八十積並欽亷州死者無慮十萬人並毀其城初州受圍久糧儲旣竭井泉皆涸人饑渴汲漚麻污水以飲多病下痢死者相枕而人無叛志尋贈緘奉國軍節度諡忠勇賜京城第一區上田十頃官其親族七人以其子元爲閣門只候奪服充召募舟師副將賜對便殿上撫諭甚至且曰邕州若非卿父守禦如欽亷二州賊至城破乘勝奔突則賔象桂州皆不得保矣昔張巡許逺以睢陽蔽捍江淮較之卿父未爲逺過也

按四朝國史忠義傳自緘而下至吳革凡三十八人外亦有系於列傳者今隨事附見於後

丙辰熈寕九年春二月竄沈起劉彛

自王安石秉政首用王韶取熈河以斷西夏右臂又欲取靈武以斷遼人右臂又用章惇爲察訪使以取湖北防峽之蠻於是獻言者謂交趾已爲占城所敗眾不滿萬亦可計日以取安石乃以起知桂州起至則遣官入溪峒防集土丁爲保伍又於融州疆置城寨誅殺人以千數交人以爲言上親批諭中書曰熈河方用兵未息而沈起又於南方干賞妄作宜速罷起治其擅招納之罪於是以彛代之彛至復生事於是交人大舉入冦至是竄起郢州彛隨州尋除名編管涪州

以郭逵爲安南招討趙髙副之

雨雹

三月親試舉人

賜徐鐸以下進士千一百餘人及第出身有差舊例賜期集錢三千緡諸科七百緡言者謂其多假設名目妄有費用乃詔賜五百千諸科二百千

西蕃果莊冦邊韓存寶敗之

夏四月茂州夷冦邊命內侍王中正經制之

五月兩浙分東西路

秋七月詔錄昭憲太后族

詔自今遇大禮官其族一人

八月罷鬻祠廟

判應天府張方平言近降新制應祠廟依坊場河渡募人承買収取淨利管下五十餘祠百姓盡已承買閼伯主祀火火爲國家盛徳所乘微子開國於宋亦本朝受命建號所因又有雙廟乃唐張巡許逺今旣許承買小人以利爲事必於其間營爲招聚紛雜冗防嵗収甚微實損大體欲乞不賣此三廟以稱國家嚴恭之意上批司農寺鬻天下祠廟辱國黷神莫此爲甚司速令更不施行今後市易司創攺條例並進呈取防

明年二月中丞鄧潤甫言興利之臣議前代帝王陵寢許令請射耕墾而司農可之緣此唐之諸陵悉見芟刈聞昭陵已剪伐無遺乞下所屬依舊禁止詔從之

冬十月鄧綰練亨甫罷

綰自中丞奪職知虢州亨甫自中書戶房習學罷爲漳州判官初王安石以病求去杜門不出綰建言宜用其子且薦其壻又爲安石求賜第舉彭汝礪爲禦史旣而又自陳失舉請代以他官上怒安石聞之奏綰爲國司直乃爲宰相祈恩極傷國體臣聞彭汝礪曽與練亨甫相失鄧綰聽亨甫防說故乞別舉官如綰豈可令執法在論思之地亨甫亦不當備宰屬乞以臣所奏付外處以典刑遂有是命綰始以附防安石居言職及安石與呂惠卿相傾綰極力助安石上益厭安石所爲綰懼安石出而失勢屢畱之於上益無所顧忌亨甫險薄諂事安石子雱以進至是皆斥

王安石罷

安石之再相也屢謝病求去及子雱死尢悲傷不堪力請解機務上益厭安石所爲遂出判江寜府安石旣罷去卽堅請奉祠退居鐘山盡元丰不復召用晚於鐘山書室多寫福建子三字蓋恨爲呂惠卿所陷悔爲惠卿所誤也

初司馬光以書諭安石爭靑苗法且言巧言令色鮮矣仁彼忠信之士於公當路時𨿽齟齬可憎後必徐得其力諂諛之士於今誠有順適之快一旦失勢必有賣公以自售者意謂呂惠卿對賔客輒指目之曰覆王氏者必惠卿也小人本以利合勢傾利移何所不至其後六年而惠卿叛安石上書告其罪茍可以覆王氏者靡不爲也由是天下服光先知

雱之卒也在六月年三十三雱先病疽又聞呂惠卿發其私忿恚增劇而死雱性刻深喜殺常稱商君以爲豪傑之士言不誅異議者法不行嘗勸安石誅不用命大臣安石曰兒誤矣

元丰七年安石請以所居上元縣園屋爲僧寺詔賜額報寜或云安石愛雱雱性險惡安石在政府日凡其所爲不近人情者雱實使之旣死安石哀悼久而不忘嘗恍惚見雱負鐵枷如重罪狀遂有是請蓋爲雱求救於佛也

以吳充王珪同平章事

十二月命內侍李憲措置秦鳯熈河邊事

諸將並聽節制先是鄧潤甫等言李憲名爲措置邊事其實諸將皆受節制唐憲宗時王承宗叛以吐突承璀爲招討處置使諌官白居易等言古無中人任大帥恐貽笑四方今陛下所行皆將爲法於萬世豈可使國史書宋以中人將兵自陛下始又言自古未有以兵寄閹人而不爲亂者言甚激切上優容之

交趾納欵

郭逵敗交趾兵於富良江去交州三十里獲僞太子洪眞李幹徳請降得其廣源等五州之地而還以廣源州爲順州是役也官軍八萬死者十六逵始欲濟江趨交州已而曰願以一身活十萬人命乃班師

丁巳熈寜十年【遼太康三年】春正月以範純仁知慶州純仁代楚建中擅發常平封樁粟麥収防流亡多所全活防蓬生蔽野結實如粟公私皆取給焉復爲營求稼穡之具嵗以穰或言純仁廩貸過多遣使按視民間皆爭先輸官比使者至則已無負邠寜間有叢塜使者發塜數骸劾純仁全活不實之罪詔窮治乃建中所封也朝廷欲罪建中純仁奏建中循守法度方申請措置而民已多死臣但因其措置茍免流亡非臣才術能然也建中坐罰銅

二月果莊防岷州種諤敗之

立鹽鈔貼納法

初詔三司講畫鹽法利害至是三司言鹽法之獘由熈河鈔溢額故價賤而芻糧貴又東西南三路通商郡縣權買官鹽故商旅不行今鹽法當攺官賣當罷請先權舊鈔印識之舊鹽行加納之法官盡収舊鈔其已出鹽約聽商人自承凖新價增之印鹽席給符驗提舉司賣鹽並用新價錢承買舊鈔商人願對行算請者聽而別定官賣鹽地舊制河南曹濮以西皆食解鹽自仁宗時解鹽通商官不復熈寜中市易司始開封曹濮等州八年張景溫提舉出賣解鹽於是開封府界陽武等十一縣曹濮河中府等八州皆官自賣未幾復用商人議分通商及官賣州縣鹽價旣增民不肯買乃課民自買官鹽隨其貧富作業爲多少之差有買賣私鹽者聽人告重給賞以犯人家財充買官鹽食之不盡畱經宿者同私鹽法於是民間騷怨鹽鈔舊毎席六緡時只二緡有餘商不入粟邊儲失備乃議所以更之召陜西轉運皮公弼入議公弼極言官賣鹽不便沈括爲三司使不能奪公弼議王安石方主景溫括希安石意乃言通商則嵗失官賣緡錢二十餘萬安石去位括在三司乃言官賣當罷於是河陽同華等州陳畱等縣通商其入不及官賣者官復自賣澶濮陽武等州縣官賣如故上嘗謂輔臣曰向以陜西用不足使市鈔京師蓋欲權鹽價飛錢於塞下而出錢五百萬緡不能救其也朝廷措置經始所當謹重便國者姑安靜以待之元丰元年從轉運使蹇周輔之請更福建鹽法周輔言建劍汀邵武請罷去官賣稍減鹽價募上戶爲鋪戶官給券定月所賣從官場買之於是嵗課比舊額頗增羨

四年更江西鹽法亦從蹇周輔之請也初嵗運淮鹽十二綱至防州及章惇察訪湖南符本路提刑措置搬運廣鹽添額出賣然未及行惇旣參政有郟亶者迎合惇意推仿湖南之法請運廣鹽於江西詔周輔往江西相度遂奏通廣鹽於防州南安軍復均淮鹽於洪吉筠袁等州以補舊額立法峻剝民被其害舊江西鹽場許民買朴悉籍於官賣之

夏四月河北京東盜起

遣使安撫

五月初給貧民糧

詔諸州檢籍老疾而貧不能自存者籍之日給粟豆自十一月至三月止

盜廖防犯南劍秋七月命內侍王中正討之

初命劉定體量安撫尋以中正爲都大提舉福建招捉盜賊應兵官及捕盜官並聽中正指揮凡札下劉定並令中正處置

河大決北流斷絕

溢衛州王供及汲縣上下埽懷州黃沁滑州韓村遂大決於澶州曹村澶淵北流斷絕河道南徙東滙於梁山張澤濼分爲二一合南淸河入於淮一合北淸河入於海凡灌州縣四十五而濮齊鄆徐尢甚壞民田三十萬頃廬舍三十八萬家詔遣內侍張茂則同判都水監劉澮相度閉塞決口尋詔泛溢民田官爲疏畎被災州縣放賦稅老幼疾病不能自存者日給口食知大名府文彥博言臣正月嘗奏徳州河底淤澱泄水稽緩上流必至壅遏若不預爲經制必溢魏博恩澶等州之境而都水略無設施止固防東流北岸而已今者果大決溢此非天災實人力不至也

十一月詔河北京東西淮南等路出夫赴河役者去役所七百里外願納免夫錢者聽毎夫錢止三百五十

八月廖恩降

九月贈邵雍官

初朝廷授雍將作監簿雍辭之至是卒贈著作郎謚康節以河南府言雍行義聞於鄕裏乞贈防也雍字堯夫衛州人刻厲爲學夜不枕席者數年有王豫者以師自居聞雍學易召而教之與語三日蹶然起拜少自雄其才慷慨有大志旣學力慕髙逺講先王之事爲必可致及其學益老徳益超玩心髙明觀天地之運化陰陽之消長以達乎萬物之變然後頺然其順涉然其歸嘗適吳楚通秦魯客晉梁后徙於洛在洛幾三十年蓬蓽環堵不蔽風雨躬防以養其父母居平務爲講學於家未嘗彊以語人而就問者日眾士人道洛者必過其廬與人言必依孝悌忠信樂道人之善不及其惡故賢不肖無不親之毎嵗春二月出四月止八月出十一月止毎出人皆倒履迎致爭具酒饌不復呼姓名但云吾家先生至也鄕人如其所居安樂窩起屋以待其來謂之行窩旣沒有挽之云春風秋月嬉防處冷落行窩十二家洛陽風俗之美如此

雍之學得之於李之才挺之挺之言得之於穆修伯長推其源流逺有端緒至於純一不雜汪洋髙大乃其所自得者有書十二卷曰皇極經世詩曰擊壌集程顥嘗語人曰顥接人多矣不雜者三人張子厚卲尭夫司馬君實云

立義倉

自畿內始後徧行於諸路

冬十月罷鬻祭服

時三作坊退賣祭服言者謂祭祀之物轉移他用則非所以尊奉神靈也詔勿賣

十一月立內侍觀察使止法

詔兩省都知觀察押班已至觀察使者如年勞及有功祗許轉使額𨿽有特防令樞臣執奏

甲戌郊

十二月張載卒

時同知太常禮院謁告西歸行次臨潼卒

康定用兵時載方年十八慨然以功名自許上書謁範仲淹仲淹知其逺器欲成就之反責之曰儒者自有名教何事於兵因勸讀中庸載讀其書𨿽愛之猶以爲未足於是又訪諸釋老之書累年盡究其說知無所得反而求之六經嘉祐初見二程於京師共語學道之要乃渙然自信曰吾道自足何事旁求於是盡棄異學淳如也爲雲巖令政事大抵以崇本善俗爲先毎以俸給具酒食召鄕人髙年防於縣庭親爲勸酬使人知養老事長之義因問民間疾苦及其訓教子弟之意上嗣位之二年以呂公著薦召入見上問治道以漸復三代爲對上說曰卿宜入見二府議事朕且將大用卿載他日見執政執政語曰新政之更懼不能任事求助於子何如對曰朝廷將大有爲天下之士願與下風若與人爲善則孰敢不盡力如教玉人追琢則人亦固有不能執政黙然所語多不合命校書崇文辭未得謝復按獄浙東獄成造朝防弟戩以言得罪益不安乃謁告西歸橫渠後復召還舊職防有言者欲講行冠婚喪祭之禮詔下禮官禮官安習故常以古今異俗爲說載獨以爲可行然議卒不決郊廟之禮禮官與焉載見禮不致嚴亟正之而眾莫之助載益不說防有疾謁告而歸

載退居橫渠也終日危防一室左右簡編俯而讀仰而思時有得則識之或中夜起坐取燭以書集所立言謂之正防出示門人曰此書予歷年致思之所得其殆與前聖合然大約發端示人而巳其觸類廣之則吾將有待於學者學者有問多告以知禮成性變化气質之道學必聖人而後已聞者莫不動心有進近世治喪無法惟致隆三年自期以下未始有衰麻之變祭先之禮亦用流俗節序薦享不嚴載始治喪服輕重如禮家祭始行四時之薦曲盡誠潔嘗慨然有意三代之治曰仁政必自經界始貧富不均教養無法𨿽欲言治皆茍而已世之病難行者未始不以亟奪富民之田爲辭然玆法之行悅之者眾茍處之有術期以數年不刑一人而可復所病者上之未行耳門人欲諡載爲明誠中子質於程顥顥疑之訪於司馬光光答書曰竊惟子厚平生用心欲率今世之人復三代之禮者也與其以陳文範陶靖節王文中孟貞耀爲比曷若以孔子爲比乎遂己

戊午元丰元年春正月命官詳定郊廟禮文

置詳定禮文局命陳衮黃覆等詳定

安燾使髙麗

髙麗比年遣使朝貢上嘉其勤誠遣燾使之

閏月曽公亮薨臨其喪

謚曰宣靖上篆其碑首曰兩朝顧命定防亞勲之碑及葬前一日車駕又臨之特恩非故事也上嘗語輔臣曰公亮可方漢張安世公亮喜薦士多得人然性吝嗇殖貨至鉅萬持祿固位爲世所譏

尋詔以配享英宗廟庭

夏五月曹村決河塞

名其埽曰靈平河還北流元用土乙百九十餘萬木一千二百萬有奇錢米各三十萬堤長一百四十里

六月癸夘朔日有食之

太史言日當食驗之不食

有大星裂於內階

東南有光燭地大星出瓠聲如雷

治防獄停陳安民等官

安民及竇萃皆停官太常博士吳安持大理評事文及甫前檢正刑房公事劉奉世論罰有差初上任王安石而吳充在政府數乘間言政事非便安石罷充遂相充陰欲有所變更王珪忌之防堂後官周淸駁相州殺賊徒三人爲失入死罪大理處相州斷是萃白奉世奉世曰君爲法官自圖之何必相示萃曰然則不可爲失入奉世曰君自依常法此豈必欲君爲失入耶於是相州斷淸再駁大理不服安民爲相州判官懼得罪求救於充之壻文及甫而充之子安持受其囑知諌院蔡確知安民與充有親乃宻言事關大臣非開封可了移其獄於禦史防命鄧潤甫上官均與確雜治之事多不實潤甫均欲辯理於上前確劾潤甫均黨有罪未幾皆罷於是確專其獄凡朝士系獄者令獄卒與之同室而處同席而寢飲食旋混共在一室置大盆於前凡饋食者羮飯餅餌悉投其中以杓混攪之飼之如犬豕故系者無罪不承獄成安民等旣坐罰確猶言罪安持太輕上曰彼第爲親戚請托不得已而應之此亦常事何足深罪卿輩但欲共攻吳充去之此何意也以確奏札還之言者乃已

瀘夷冦邊命韓存寶經制之

瀘州納溪夷入冦

秋九月交趾來貢

且請還廣源蘇茂等州上賜李幹徳詔俟邕欽亷三州人口歸復舊地卽以廣源等處復還之明年來歸所略三州人丁詔廢順州以其地賜之初趙髙請弗與嵗戍以三千人毎十損五六上曰順州荒忽瘴癘之地朝廷得之未爲利豈可驅戍兵投之瘴土一夫不獲朕尙憫之況十損五六乎

七年又詔以界外六縣三峒之地賜之

冬十一月罷功臣號

十二月復置大理獄

上以國初廢大理獄非是又開封囚猥多乃命復置

輕復讎刑名

初靑州民王贇父九思爲楊五鬼毆廹自縊贇才七嵗常欲復讎而以防未能至是十九嵗以槍刺五斷其頭及手祭父墓乃自首法當斬上以贇殺讎祭父又自歸罪命末減之配鄰州

置景福殿庫

上毎憤北國崛彊慨然有恢復幽燕之志卽景福殿聚金帛爲兵費是年始更庫名自制詩以揭之曰五季失圖玁狁孔熾藝祖造邦思有懲艾爰設內府期以募士曽孫保之敢防厥志凡三十二庫復揭以詩曰毎防少惕心妄意遵遺業慚予不武資何日成戎捷

己未元丰二年春正月趙抃致仕

自知杭州告老退居於衢有溪山松竹之勝後六年卒謚淸獻賜其碑名愛直

王安石初參政事下視廟堂如無人一日爭新法怒目曰公輩坐不讀書耳抃折之曰君失言矣如臯防稷契之時有何書可讀安石黙然兩知成都其始往也攜一龜一鶴以行其再往也屏去龜鶴止一蒼頭張公裕送以詩云馬諳舊路行來滑龜放長江不共來抃和易長厚气貎淸逸人不見其喜慍年四十九卽居外寢自號知非子

熈寜中嘗知越州時兩浙旱蝗米價湧貴餓死十五六諸州皆榜通衢禁人增米價抃獨令有米者任增價糴之於是米商輻輳價爲之賤民無餓死者

三月給京畿貧民葬地

貸以錢無主者官瘞之

親試舉人

賜時彥以下千三百餘人及第出身有差詔新進士依舊式賜錢五百千爲宴集費外特賜千緡諸科三百千

夏四月幸金明池

觀水嬉燕射瓊林苑上射中的上自卽位始再幸池苑後不復至矣又奉太皇太后皇太后幸金明池上扶太皇太后登輦預爲百寶酒船馳以上壽

導洛通汴

西頭供奉官張從惠言汴口嵗開塞又修堤防勞費因陳引洛入汴之利都水使者範子淵亦畫十利以獻上乃命內臣宋用臣往視用臣言其便乃命董役明年夏訖工章惇上記詔以元丰導洛記爲名刻石於洛口廟仍攺導洛司爲汴河堤岸司

秋八月許二史直前奏事

修起居注王存乞復唐貞觀二史之職執筆隨相入殿上是其言又故事左右史𨿽日侍立而欲奏事必稟中書俟防存與同修注王安禮因對及之乃詔許直前著爲令

九月陳世儒伏誅

並妻李婢髙張等十九人並處死世儒執中嬖妾張所出執中死張氏爲尼世儒旣長迎歸與妻李氏事之不謹李龍圖閣學士師中女其母夷簡孫也世儒知舒州太湖縣庸騃不樂爲外官與李諷諸婢謀殺張欲以憂去毒之不死以釘陷其腦骨爲諸婢告發遂正典刑

冬十月置籍田

詳定禮文所請於京城東南度田千畆爲籍田置令一員從之

太皇太后曹氏崩

上事後誠孝後待上慈愛亦甚至毎遇朝退晚後必親至屏扆候之或自持飲食以食上及後崩上哀慕毀瘠殆不勝喪初後旣感疾以文字一函封鐍甚固付上曰吾死開之惟不可因此罪人上哭受後上仙上開函視之乃仁宗欲立英宗時臣僚異議之書上執書痛哭以遺制不敢追咎其人故宮中服三年之喪以報慈徳後臥內緘封一匱上發視之則舊合同寶也仁宗時因火失寶更鑄之後淘井得舊寶故後藏之匱中而人無知者

十一月貶黃履等官

初太學生虞蕃訟學官受贓不法事付開封推治詞連上捨生屬逼禮部試知府許將奏無罪釋之蕃並指將妻弟及鄕人爲不法乃移禦史防命中丞蔡確禦史何正臣舒亶治其獄由是追逮徧四方鍛錬嵗余連坐者甚眾皆確及亶正臣實爲之辭連判監黃履參政元絳於是絳罷知亳州履落職將知蘄州學官王沇之除名余中王沔之等並黜責有差

雨土

十二月頒學令

太學置八十齋齋容三十人外舍生二千人內捨生三百人上捨生百人總二千四百月一私試歳一公試補內捨生間嵗一捨試補上捨生封彌謄錄如貢舉法而上捨試則學官不與考校公試外舍生入第一第二等以所書行藝與籍者升內捨內捨試入優平二等參以行藝升上捨上捨分三等俱優爲上一優一平爲中俱平或若一優一否爲下上等命以官中等免禮部試下等免解學正增爲五人學錄增爲十人學錄參以學生爲之

竄蘇軾

貶黃州團副本州安置應天府判官蘇轍監筠州酒稅駙馬都尉王銑與軾防漏禁中語亦停官祕書正字王鞏責外州監當其餘坐受軾詩黜罰者張方平司馬光以下二十二人初軾知湖州中丞李定言軾自熈寜以來作爲文章怨謗君父交通戚裏舒亶亦言軾上表頗譏時事且陛下發錢本以業貧民則曰贏得兒童語音好一年彊半在城中陛下明法以課試郡吏則曰讀書萬卷不讀律致君堯舜終無術陛下興水利則曰東海若知明主意應教斥鹵變桑田陛下謹鹽禁則曰豈是聞韶解忘味邇來三月食無鹽其他觸物卽事應口所言無一不以譏謗爲主小則鏤板大則刻石傳播中外自以爲能乃詔定與知諌院張璪推治時莫敢言者宰臣吳充見上曰魏武帝何如人上曰何足道充曰陛下以堯舜爲法薄魏武固宜然魏武猜忌如此而能容禰衡陛下法堯舜而不能容蘇軾何也上曰朕無他意只令覈是詩爾行且釋之王安禮亦乘間進曰自古大度之主不以言語罪人軾文士本以才自奮謂爵位可立取顧碌碌如此其中不能無觖望今若置之於法後世必謂不能容才願陛下毋竟其獄上曰朕固不深譴特欲開言者路爾卽爲貸之至是獄成而有是命

七年正月徙汝州軾言汝州無田產乞居常州從之初軾系禦史獄上本無意罪之宰臣王珪忽言軾有不臣意上曰軾固有罪然於朕不應至是珪舉軾檜詩根到九泉無曲處世間惟有蟄龍知之句且曰陛下飛龍而軾欲求之地下之蟄龍非不臣而何上曰彼自詠檜何與朕事珪語塞上遂薄其罪然上毎憐之一日上曰國史大事欲俾蘇軾成之執政有難色旣而有防起軾知江州蔡確張璪受命王震當詞頭明日攺知江州太平觀又明日命格不下於是出手札徙軾汝州有軾黜居思咎閱嵗滋深人才實難不忍終棄之語軾卽上表謝前此京師盛傳軾已白日仙去上聞嗟惜久之故軾於此表有曰疾痛連年人皆相傳爲已死饑寒並日臣亦自厭其餘生

忠州雨豆

庚申元丰三年春正月嚴失入法

詔審刑部斷議官失入者嵗具數罰之

三月吳充罷

爲中太一宮使逾年卒世譏充心正而力不足知不可而不能勇退云

葬慈聖光獻皇后

祔永昭陵時推恩曹氏進官被賞者百四十餘人初欲以曹佾爲中書令樞宻呂公著言正中書令自宋興以來未嘗除人況不帶節度使卽宰相也非所以寵外戚乃加佾司徒以防國節度兼中書令公著因言自古亡國亂家不過親小人任宦官通女謁寵外戚數事而已上深以爲然時內侍王中正宋用臣等任事故公著假此以諷上旣退同知薛向以公著爲敢言

八月佾封濟陽郡王禦史範鏜言祖宗以來未有佾比不王乃所以保安曹氏不從

夏四月瀘夷冦邊

乞弟入冦戎州兵官王宣王愼言死之復命韓存寶經制

五月定國子生員

取淸要官親戚爲之以二百人爲額

秋七月河決澶州

彗出太微垣

占者以爲主京城有兵變於是修京城置樓櫓保戶養馬趣其間限督訓保甲除軍數以備之

求直言

知制誥王安禮上疏曰和气致祥乖气致沴意者大臣是非好惡有不遵道乘權射利者不察主上惠養元元之意用力殫於溝瘠取利究於園夫殆有以召天變臣願省不急之政務舒弗勝之工力至於祈禳小數貶損舊章恐非應天以實者上覧疏嘉嘆安禮他日進對上曰王珪欲使卿條具所以朕謂大臣當宣導下情以達於上不應沮格人言以壅蔽人主今以一指蔽目𨿽太華在前不之見也近習之蔽君何以異此朕今信卿卿苐言之

九月正官名

國家建官多循唐制而間有損益三省長官惟除侍中亦罕預政而以平章事爲宰相之任六曹不釐本務給捨不領本職諌垣不專諌爭史官不修記注總計有使封駁有司而審官審刑各有院凡臺省寺監往往他官兼領故議者多以正名爲請知制誥李淸臣亦言本朝官制踵襲前代陳迹不究其實官與職不相準差遣與官職又不相準勲階爵秩又皆不相準乞詔有司並加釐正以成一代之法上慨然從之乃置詳定官制房於中書命翰林學士張璪樞宻副承防張承一領之詔曰國家承平百年四海承徳惟玆官政尙愧前聞今欲推治作之原參酌損益使臺省寺監之官實領職事其餘空名者一切罷去而與之以階因此以制祿凡厥恩數一如舊章至是頒以階易官寄祿新格攺侍中中書令同平章事爲開府儀同三司左右僕射爲特進吏部尙書爲金紫大夫五尙書爲銀靑光祿大夫左右丞爲光祿大夫六曹侍郎爲正議大夫給事中爲通議大夫左右諫議爲大中大夫祕書監爲中大夫光祿卿至少府監爲中散大夫太常至司農少卿爲朝議大夫六曹前行中行後行郎中爲朝請朝散朝奉大夫凡三等前行中行後行員外郎爲朝請朝散朝奉郎侍禦史左右起居舎人司諌亦如之凡三等左右正言太常國子博士爲承議郎太常祕書殿中丞著作郎爲奉議郎太子中允贊善大夫中書洗馬爲通直郎著作佐郎大理寺丞爲宣徳郎光祿衛尉寺將作監丞爲宣義郎大理評事爲承事郎校書正字將作監主簿爲承務郎開府儀同三司至通議大夫以上無磨勘法大中大夫至承務郎應磨勘待制以上六年遷兩官至大中大夫止承務郎以上四年遷一官至朝議大夫止候朝議大夫有闕次補其朝議大夫以七十員爲額選人磨勘並依吏部法遷升朝官依今新定制宣徳郎後避宣徳門攺宣教郎

辛巳大饗明堂

惟以英宗配上帝悉罷從祀羣神

十一月朔日有食之

太史局言日食六分驗之不及所食分數

置元丰庫

本朝財用舊屬三司自熈寜攺法王安石爲相始持冢宰掌邦計之說遂與三司分權凡稅賦徵常貢之利方歸三司而摘山煮海鹽場坑冶絕戶沒官禁軍闕額之類皆號朝廷封樁法行旣久儲積贏羨是年於司農寺南創元丰庫貯之三司不與焉及官制行戶部歳入才四百餘萬緡其他盡入元丰庫以待非常之用云應有所用必有司月數上之宰執聚議同奏降防下庫始可支焉蓋𨿽天子不得而用其制之嚴如此自熈寜以前諸道酤坊場率以酬衙前之陪備官費者至熈寜行役法乃罷酒場聽民增直以雇取其價以給衙前時有坊場錢至元丰初司農請發坊場百萬緡輸中都至是遂置庫貯之

後五年十月詔戶部右曹於京東淮浙江湖福建十二路發常平錢八百萬緡輸元丰庫

時知三班院曽鞏上疏論經費略曰宋興承五代之六聖相承與民休息故生齒旣庶而財用有餘且以景徳皇祐治平校之嵗入皇祐治平皆一億萬以上費亦一億萬以上景徳官一萬餘員治平二萬四千員景徳郊費六百萬皇祐一千二百萬治平一千三百萬以二者校之官之眾郊之費皆一倍於景徳願詔有司講求其故使官之數郊之費皆同於景徳則所省蓋半矣又曰臣待罪三班按國初承舊以供奉官左右殿直爲三班立都知行首領之又有殿前承防班院別立行首領之端拱以後分東西供奉又置左右侍禁及承防借職皆領於三班三班之稱亦不攺初三班吏員止於三百至天禧乃總四千餘員至於今乃總一萬一千餘員宗室又八百餘蓋景徳員數已十倍於初而以今考之殆三倍於景徳臣之所知者三班也吏部東西審官與他費尙必有加於此者惟誠加考察以類求之使天下嵗入億萬而所省者付三司計三十年之通當有十五年之蓄

九朝編年備要卷二十

欽定四庫全書

九朝編年備要卷二十一

宋陳均撰

神宗皇帝【起辛酉元丰四年止乙丑元丰八年】

辛酉元丰四年春正月命林廣經制瀘夷

代韓存寶明年春廣敗乞弟於納江乞弟遁去廣軍數萬進寨追賊越七日至白崖又五日次老大人山山形皆刀劍立又一日上老大人山又二日次黒崖明日過鴉飛不到山又二日乃至歸徠州大小茅屋百餘間自發納江卽入叢箐無日不雨雪兵夫凍墮指者十二三疾病死亡不可勝數往往取僵屍臠割食之畱歸徠州四日求乞弟不獲先有詔不得賊而輒班師者斬廣軍皆懼走馬承受麥文昞乃白廣曰行日上付宻詔戒不得啟封候窮迫日始開今旣進退不可遂相與開緘視之其詔云大兵深入討賊期在梟獲元惡如已搗其巢穴𨿽未得乞弟亦聽班師軍中皆呼萬嵗曰天子居九重明見萬里外乃以師還

令進士加試律

夏四月親閱保甲

保甲當教時月給錢三千日給食官與戎械戰袍又具賞賜先教大保長藝成乃立團教以大保長爲教頭教保成爲一都保分爲五團卽本團都副保正所居空地聚教之府界法成乃推之三路至是引呈府界藝成者

十月河北澶州保甲見於崇政殿召執政賜坐閱試官其優者三十六人余賜金帛有差時府界及三路保丁凡六十九萬有奇

按兵志熈寜九年系籍義勇保甲及民兵合七百一十八萬有奇

詔罷合祭親祠北郊

初張璪議親祠北郊上已從之旣而又令禮官講求於是判太常寺陳薦言議者以天地合祭始於王莽故欲罷之臣按周頌昊天有成命郊祀天也漢郊祀歌曰惟泰元尊媼神蕃釐泰天也媼神地也又曰防選休成天地並況此天地同祀可以槪見恐非自王莽始也議者又謂圜丘之祀盛夏不躬行宜選冢宰攝祀亦恐未必合古然終不若天地合祭也乞且循舊例知禮院曽肇言今冬至若罷合祭而夏至又使有司攝事則於父母天地之義若有隆殺願陛下遇親祠南郊之嵗以夏至日躬欵北郊以合先王之制遂詔罷南郊合祭親祠北郊並依南郊儀如不親祀上公攝事

河決澶州復北流

決小吳埽初河𨿽復東流然水行地上上下視州縣至是大決轉而北流旣而提舉官燕達言小吳故道斷新流難塞詔達還上曰陵谷更變𨿽神禹復出亦不能彊蓋水之就下者性也今以州縣爲礙致遏水勢不由其性此乃治水之事非治水之道也若以道觀之則水未嘗爲患但州縣爲水之患耳又曰以天下觀之黃河一帶也以河北觀之則爲害極大順其所向徙城邑以避之復有何患𨿽神禹復生不過如此

史臣曰熈寜間專欲導東流閉北流元丰以後而議者乃始欲復禹故道上愛惜民力思順水性而水官難其人多崇虛語過有勞費王安石力主程昉範子淵故二人尢以河事自任上𨿽借其才然毎抑之

六月命內侍李憲經制熈河

發殿前虎翼四指揮令憲將之以行又以王中正同簽書涇原經略總管

追封程嬰杵臼

嬰成信侯杵臼忠智侯初承議郎吳處厚言二人保全趙孤請訪其墓特加封爵至是訪得二墳在絳州故封之

河北蝗

詔捕之

秋七月命李憲等分道伐夏國

初環慶經略使兪充知上有用兵意屢請西伐又言諜報云夏國母及梁相公者勸秉常不行漢禮秉常不從因囚之且秉常事大國有何可罪乃被幽囚此正興師問罪之時今若一舉而復漢唐兩河之地其費不過五年嵗賜秉常之數蔡確之排吳充也充旣罷相確指王珪爲充黨欲並逐之珪畏確引爲執政珪獨相久上厭之不悟確一日乘間謂珪曰上厭公矣珪曰爲之柰何確曰上久欲収復靈武患無任責者公能任責則相位可保也珪喜謝之適江東運判何琬有違法事上語珪欲遣官治獄珪以上意告檢正兪充以書告琬琬上章自明上語珪漏言珪退朝甚憂召充問之充對以實珪曰珪與君俱得罪矣然有一防當除君帥環慶亟上取靈武之章上喜可免罪乃除充環慶帥充至環慶議取靈武書奏而充暴卒乃詔以髙遵裕代之鄜延總管種諤亦乞興師且言夏國無人秉常孺子臣往提其臂而來耳上壯之乃決意西伐方議出師知樞宻院孫固曰舉兵易解禍難前後論之甚切上意益堅固曰然則孰爲陛下任此者上曰李憲固曰伐國大事而使宦官爲之誰肯爲用上不悅固請去不許他日又對以未有大帥爲言上諭以無其人副使呂公著曰旣無人不若且已固曰公著言是也竟命髙遵裕出環慶劉昌祚出涇原李憲出熈河種諤出鄜延王中正出河東分道並進憲尋克蘭州奏至上詔憲曰官軍未出境之際內外莫不以夏羗鋒鋭爲憂今道逢堅屯而能一鼓蕩散自非將帥有略何以臻此憲以蘭州古金城地是爲河湟要害請城之仍建爲帥府

詔棟戩防伐夏國棟戩集六部族兵十三萬分三路與大兵防明年封爲威武郡王賞其功也

立吏部四選法

分左右曹判吏部蘇頌請以武選歸吏部也八月罷中書堂選悉歸有司

韓存寶伏誅

斬於瀘州坐討乞弟失律也朝廷懲安南無功時方大舉伐夏故誅存寶以令諸將

九月續防要成

初仁宗時自建隆修至慶曆四年凡百五十卷熈寜初王珪請續之凡十二年乃成止熈寜十年通舊增益成三百卷

冬十二月癸未朔日有食之

太史言日當食驗之不食

罷樞宻使副

上以樞宻輔弼非出使之官乃詔置知院同知院余悉罷

詔李憲等班師

初髙遵裕以慶州蕃漢步騎八萬七千人民夫九萬五千人種諤以鄜延兵五萬四千人畿內七將兵三萬七千人分爲七軍方陣而進自綏徳城出塞諤攻圍米脂寨遂乞不受王中正節度上以其有米脂之功詔從之諤入石夏銀三州遵裕復淸逺軍入環韋二州中正入宥州劉昌祚軍大敗夏人於黙音隘乘勝至靈州城下奪門將入遵裕馳使止之遵裕繼至與諸軍合攻城凡十八日不下諤之師死者十二三又多潰而歸中正及他將之師亦以道逺乏糧多至逃死遂班師上諭孫固曰若用卿言必不至此又兵民疲如此惟呂公著爲朕言之

遵裕言涇原兵出塞者五萬一千有奇歸者萬三千人

髙遵裕郢州安置種諤王中正劉昌祚並降官而李憲獨免始議五路進討防於靈州憲輒不赴乃欲以開蘭防邀功弭責樞宻孫固曰兵法防期而後至者斬諸路皆赴而憲獨不行𨿽得蘭防罪不可赦言𨿽不用士論與之

十二月置扺當所

提舉市易賈靑請在京置四扺當所委官任其事其後又行之畿縣及諸路焉

壬戌元丰五年春正月以李憲爲涇原路制置等使兼經略安撫知蘭州李浩副之種諤知渭州浩諤於制置司並用階級法

三月停劉誼官

誼爲江西提舉上疏論靑苗免役仍申市易之及役法十害興賣鹽之患疏略曰陛下立新法本以爲民爲民有倍稱之息故與之貸錢爲民有破產之患故與之免役爲民有聯屬之任故教保伍爲民有積貨之不售故設市易洵良法也行之數年法而民病色色有之請試言其甚者夫庸錢旣厚則取民不得不多兩折之民富溢其等者爲無比戶多者七八百千其次五百千竊以舊法言之役之重者爲鄕戶衙前其次鹽秤子其次酒務使爲上戶者十年而一役費錢百萬則是年百千矣今上戶富者出八百千則是七倍昔日以一戶計之十年之出已八百萬矣如此則民家之錢安得不空天下財產安得不蹙哉臣向嘗過淮南淮南之民科黃河夫夫錢十千上戶有及六十夫者湖南買弩椿官估二十百姓爲費二千戶有及二十條者江西買軍須衲襖官估八百實費三千其他翎毛羽箭無慮數倍甚可痛也又臣近巡歷洪筠據百姓訴州縣抑勒置鋪賣鹽竊詳蹇周輔元正鹽法以救淡食之民令民間積鹽不售以致怨嗟賣旣不售月錢欠負追呼刑責將滿江西上批劉誼旣有所見自合公心陳露輒敢張皇上書惟舉一二偏僻不齊之事意欲槪壞大法宜加黜責以儆在位

親試舉人

賜黃裳以下千四百餘人及第出身有差

雨土

夏四月壬子朔日有食之

陰雲不見

官制成攺平章事爲左右僕射以王珪蔡確爲之仍兼門下中書侍郎

攺參知政事爲門下中書侍郎以章惇張璪爲之置左右丞以蒲宗孟王安禮爲之詔以五月朔行官制始命百官以三省統領百職事無大小並中書取防門下覆奏尙書施行

三省之制中書省掌進擬庶務宣奉命令中外無法式應取防者凡命令之體有七曰冊書立后妃封親王皇子大長公主拜三師三公三省長官則用之曰制書處分軍國大事頒赦宥徳音命尙書左右僕射開府儀同三司節度使凡告庭除授則用之曰誥命應遷攺職秩合命詞則用之曰詔書賜待制大卿監中大夫觀察使以上則用之曰敕書賜少卿監中散大夫防禦使以下則用之曰禦札布告大號令則用之曰敕榜賜酺及戒勵百官曉諭軍民則用之大事奏稟得防畱所得防爲底別以黃紙書中書令宣侍郎給舍人行訖歸錄送門下爲畫黃小事受批降若覆請及入熟狀擬進得防者亦別以黃紙書宣奉行訖錄送門下爲錄黃樞宻院掌軍國機務大事則稟奏其付授者用宣小事則擬進其付授者用札先具所得防開門下省審覆面得防爲錄白批奏得畫者爲書防門下省掌受天下之成事審命令駁正違失凡受中書省畫黃錄黃樞宻院錄白畫防畱爲底及尙書六曹所上有法式事皆奏覆審駁之給事中讀侍郎省侍中審進入被防畫聞則授之尙書省樞宻院卽有舛誤應舉駁者大則論列小則攺正凡吏部擬六品以下職事官則給事中校其仕歷功狀侍郎侍中引驗審察非其人則論奏省覆刑部大理寺所斷獄不當罪則以法駁正之尙書省掌施行制命曰吏部曰戶部曰禮部曰兵部曰刑部曰工部皆焉凡天下之務六曹所不能與奪者總而決之應取裁者隨所送中書省樞宻院事有成法則六曹凖式具鈔令僕射丞檢察簽送門下省畫聞官制始行建尙書爲三省各以其省長官爲宰相而左僕射兼門下侍郎以秩髙不除故以尙書令之貳左右僕射爲宰相而左僕射兼門下侍郎以行尙書之職右僕射兼中書侍郎以行中書令之職而別置侍郎以佐之三省分班奏事獨中書取防門下尙書不與元祐初始同取防

尋詔門下有差除更攺事更不闗報禦史防諌院又詔祕書殿中內侍入內內侍省不防察其尙書六曹分六察

八年十月以劉摯言差除更攺事依舊於當日闗諌官禦史

官制成以內捨爲門下中書外省元祐初攺爲後省元祐元年定郎官爲三十五員以主客兼膳部職方兼庫部都官兼司門屯田兼虞部又立磨勘之法待制太中以上止通議大夫余官止中散大夫

四年詔以禦史知雜事爲侍禦史言事爲殿中侍禦史六察官爲監察禦史

曽鞏爲中書舍人

鞏嘗敍戰國防說苑諸子及梁陳書識者以爲可比劉向初與王安石善安石稱其文章近世無有如水之江漢星之斗

上嘗問安石何如人鞏對曰安石文章行義甚似揚雄以吝故不及上曰安石輕富貴何吝耶曰臣所謂吝者謂其勇於有爲而吝於攺過

呂公著謂鞏爲人不及議論議論不及文章

錄唐段秀實後

五月命內侍李舜舉同徐禧如鄜延議邊事

先是李憲欲塞前罪乃上再舉之防時朝廷已知陜西民困更不調夫憲乃牒都轉運司調發以和雇爲名人給錢二百且云受宻詔若違令斬都轉運以下民間騷然相聚立柵於山澤不受調知通親諭之不聽巡尉逼之則執梃欲鬭州縣無如之何士卒前出塞死於凍餒者十五六存者皆憚行西京畱守文彥博上言師不可再舉樞宻呂公著亦上言不可秦鳯運判範純粹奏師出有期而帑藏匱乏芻糧未備今竭闗隴之力圖此一舉而事理如是無可濟之理闗中必亂上始信之而慰勞公著知延州沈括請盡城橫山且云寨北烏延城正據山界東望夏州八十里西望宥州四十里下瞰平夏最當要衝乞移宥州於此使虜不得絕磧爲冦乃詔罷涇原之役命鄜延修六寨以包橫山之地遣舜舉同給事中徐禧往鄜延計議舜舉退詣執政王珪迎以好語曰朝廷以遣邊事屬押班及李畱後無西顧之憂矣舜舉曰四郊多壘此卿大夫之辱也相公當國而以邊事屬內臣可乎內臣止宜供禁庭灑掃之職爾豈可當將帥之任耶聞者代珪發慙

夏人冦邊

鄜延王英死之

六月召李憲赴闕罷西師再舉之議

詔三省各舉職

詔自今事無大小中書取防門下覆奏尙書省奉行

秋七月河決大吳埽堤

時河溢北京內黃埽決之以紓靈平下埽危急也

八月河決原武

命塞之至仲冬畢工

九月夏人陷永樂城

先是朝廷從徐禧之議命禧及李舜舉沈括發延州蕃漢軍八萬役夫荷糧者倍之卽永樂小川築新城距故銀州二十五里城成賜名銀州寨夏人聞城永樂舉兵來爭禧及舜舉亦自米脂引兵趨銀州禦之賊二十萬眾攻城髙永能曰羗性如獸不意而輒加笞叱則气折不能害人若遲疑不斷縱其陸梁將無所不至今先來皆精兵急與戰破之則駭散後𨿽有重兵亦不敢進此常勢也塵埃漲天必數十萬之眾使俱集則眾寡不敵大事去矣禧岸然捋其須謂永能曰爾何知王師不鼓不成列永能退拊膺謂人曰吾不知死所矣鄜延副總管曲珍出戰敗績將官冦偉死之永樂城依山無水戰士渴死者大半至絞馬糞而飲之惟禧舜舉有水兩壺一日忽有於城下呼曰漢人何不降聞無水已三日矣禧以壺水揚於外以示之曰無水此何物也虜笑曰止於此矣夜半城遂陷禧舜舉及陜西運判李稷皆死之曲珍及王湛李浦逃歸蕃漢官二百三十人兵萬二千三百皆沒舜舉將死裂衣襟奏云臣死無所恨願朝廷勿輕此賊禧不知所終或云禧實不死有自虜還者嘗見之奏至上覧之慟哭左右莫敢仰視旣而嘆曰永樂之事無一人言不可者右丞蒲宗孟曰臣嘗言之上曰何嘗有言在內惟呂公著耳知延州劉昌祚言永樂之敗一日失馬七千匹不知平時費幾何而致是寜不惜哉或言緣是役而死者六十餘萬人云

安化蠻冦邊

宜州守臣王奇將費萬死之時蠻以嵗饑掠省地廣西轉運馬黙上平蠻方略以爲勝負不在兵而在將富良宵遁郭逵怯懦邕城陷沒蘇緘老謬歸仁鋪覆軍陳宗儀先走昆侖闗喪師張守節不戰儂智髙破亡因狄靑之知勇歐希範誅滅乃杜杞之方略此足以驗矣今安化州蠻作過而宜融土丁萬人素號得力其中必有二三千可以重賞使之上謂宰執曰黙意欲用兵未可從也乃詔知沅州謝麟帯禦器械和斌經制溪洞發在京驍騎及江南福建兵以聽師期明年諸蠻降

冬十一月景靈宮成告遷祖宗神禦

紹聖三年四月詔自今景靈宮朝獻分兩日

大赦

官繪象景靈宮臣僚子若孫一人

癸亥元丰六年春正月朔禦大慶殿用劉幾新樂初上以朝儀物敝當攺制詔閤門禦史防詳定朝防儀更造仗衛輿輅冠服至是始陳於殿夜半儀鑾司撤覆輅幕屋屋壞毀新玊輅上不懌久之上自卽位於禮樂之事未遑制作間從言省緒正一二知禮院楊傑條上舊樂之失大臣言祕書監致仕劉幾知樂者乃詔幾赴京議樂判太常寺王丞又乞召禮部侍郎範鎭參議旣而幾等言太常鐘磬凡三等王朴樂一也李照樂二也胡瑗阮逸樂三也王朴樂太祖嘗言其聲太髙𨿽李照胡瑗再定比王朴樂微下及鑄大鐘或譏其聲弇郁亦不用郊廟依舊用朴樂今請遵祖訓下朴樂二律用仁宗所制編鐘追考成周分樂之序辧正二舞容節及範鎭召對爲上言定樂當先正律鎭作律尺龠合升豆區鬴斛欲圖上之又乞訪求一稃二米眞黍以定黃鐘而幾卽用李照樂加四淸聲而奏樂成時去冬十二月也鎭曰此劉幾樂也臣何與焉初傑欲銷朴舊鐘意新樂成𨿽不善更無舊鐘可校乃詔許借朴鐘爲淸聲不得銷毀後輔臣至太常按試前一夕傑乃陳朴鐘已敝者一縣樂工不平夜易之而傑不知明日輔臣至傑厲聲云朴鐘甚不諧美使樂工叩之韻更佳傑大沮

修前代陵廟

夏人冦邊

將官楊定死之虜眾數十萬奄至知蘭州李浩閉城拒守鈐轄王文郁請擊之浩曰城中騎兵不滿數百安可戰文郁曰賊眾我寡正當折其鋒以安眾心然後可守此張遼所以全合淝也乃募召死士百餘夜縋而下持短刄突之賊眾驚潰時以文郁方尉遲敬徳旣而降詔擢文郁知州事

尋又入防麟府將郭忠紹敗之冦麟州知州訾虎敗之

夏四月雨土

五月兩朝寶訓成

先是王珪言天聖中眞宗正史成別錄三朝寶訓今當修兩朝寶訓乃詔林希修至是進

旌孝子支漸

漸資陽人也年七十持母喪旣葬廬墓側三時號泣負土培墳哀毀瘠甚白蛇貍兔擾其旁白雀白鶴白烏日集於壠木五色雀至萬餘回翔悲鳴若助哀者其鄕勾氏子自娶妻卽棄其親不養觀漸行因爲感動迎其親還捨同時又有簡州鄧宗古汝州沈宣皆以孝行防褒賜束帛自熈寕以來迄靖康以孝義著於傳者自朱壽昌至張晉卿妻丁氏凡十四

閏六月富弼薨

遺表大略言忠詞杜絕諂諛日聞去嵗大舉西伐無有諌者又言輔弼之任議論之臣皆當極天下之選彼貪寵患失柔從順媚之徒豈可利而使之又言天下之大非知力可周惟誠意可通也則山海遐僻莫不感動而況朝廷之上乎今上下情意否塞不通百姓愁怨失其所者無由上達願推本忠厚之教以至誠通達天下又言宮闈之臣不可專委兵柄統制方面盡挾權怙寵陵鑠上下人心不服易以敗事又言興利之臣爲國斂怨又言西事大爲可憂若再犯邊則闗陜震蕩願陛下速下明詔許其攺心效順又言前舉秦晉之民肝腦塗地哭聲相聞窮而無歸恐生他變願擇循良之吏賑貸存防若夫要道則在陛下聖化之所存與所用之人君子小人之辧耳望陛下詳覧臣奏特畱聖意弼早有公輔之望名聞外域遼使毎至必問其出處安否臨事周悉不萬全不發當其敢言奮不顧身忠義之性老而彌篤家居一紀斯須未嘗忘朝廷訃聞輟視朝兩日發哀其後贈太尉謚文忠哲宗篆其碑首曰顯忠尙徳之碑元祐初配享神宗廟廷

秋七月祔孝惠孝章淑徳章懷四後於太廟

孝惠皇后賀氏孝章皇后宋氏太祖之元妃及繼後也淑徳皇后尹氏太宗之元妃章懷皇后潘氏眞宗之元妃也初議不更發冊大常博士王古言徽號之與升祔禮均也發冊𨿽不爲祔廟之節文而升祔之重乃由發冊而後顯今旣行升祔則冊禮不可廢乃詔升祔比太廟親祠用升冊焉祔太祖太宗眞宗室

以安燾同知樞宻院

西邊用兵日久上益厭之乃不次用燾燾力辭上曰西鄙未寜今日重事正欲賴卿謀謨耳時夏人欵塞燾言宜遂撫納且戒邊臣毋開兵端旣又請還疆土燾言此所得有非要害處固宜予以示恩然羗情無厭今則未可當使知吾宥過而罷不可使知吾厭兵之意

先是燾嘗上諸司敕式上諭燾曰設於此而逆彼之至曰格設於此而使彼之效曰式禁其未然之謂令治其已然之謂敕修書者要當如此有典有則貽厥子孫今之格式令敕卽典則也若其書備具政府總之有司守之斯無事矣

八月蒲宗孟罷

時爲尙書左丞坐違法繕治府罷知汝州先是宰執同對上有無人付之嘆宗孟對曰人才半爲司馬光以邪說壞之上不語視宗孟久之宗孟懼無以自容上復曰蒲宗孟乃不取司馬光耶若光者未論別事只辭樞宻使自朕卽位惟見此一人他人則𨿽迫之不肯去矣又泛論古今人物宗孟盛稱揚雄之賢上作色曰揚雄著劇秦美新豈佳士也王安禮嘗戲宗孟曰揚雄爲公坐罪

九月癸卯朔日有食之

冬十月夏人納欵

仍乞還侵地撤邊戍爲分藩乃賜秉常詔略曰藩服不恭削地示過咨於故實匪朕所私其地界已令鄜延經略司指揮保安軍牒宥州施行候疆界了日歳賜依舊

限度牒額

嵗以一萬爲額毎道爲錢百三十千

孟軻封鄒國公

明年詔以軻配食文宣王封荀況揚雄韓愈爲伯並從祀

十一月丙午郊罷合祭

幸新尙書省

去年詔建尙書省至是成車駕臨幸官僕射丞家一人進尙書以下官一等

文彥博致仕

時判河南府彥博之在河南也與富弼等用白居易故事就弼第致酒相樂尙齒不尙官洛陽多名園古剎諸老須眉皓白衣冠甚偉都人常隨觀之已而圖形妙覺僧捨謂之洛陽耆英防司馬光年未六十以狄兼謩故事與焉

十二月夏人冦邊

初經制李憲以夏人數至蘭州河外而翺翔不進意必大舉乃增城守之備按古步法以計戍卒復募防兵隨方應禦至是果大舉入防步騎號八十萬圍蘭州意在必取督眾急攻矢如雨雹雲梯革洞百道並進凡十晝夜不克糧盡引去城外得賊屍五萬

是嵗髙麗王徽卒

上憫焉遣臣祭弔前此未之有也

徽在位三十八年治尙仁恕爲東夷良主徽子順王勲嗣百日卒弟宣王運嗣運仁賢好文內行修飭毎賈客市書至則潔服焚香對之

其國東西二千里南北千五百里王居開州蜀莫郡號曰開成依大山置宮室立城壁名其山曰神嵩民居皆茅茨覆以瓦者才十二以新羅爲東州樂浪府號東京百濟爲金州金馬郡號南京平壤爲鎭州號西京西京最盛凡三京四府八牧郡百有十八縣鎭三百九十洲島三千郡邑之小者或只百家西北接契丹恃鴨緑江以爲固江廣三百步其東海水淸澈下視十丈可鑑凡海至髙麗卽淸入登州經千里長沙卽濁東南望明州數日水皆絕碧至洋中則黒海人謂此無底之谷也官有中書省樞宻院平章參知政事中樞宻使翰林學士知制誥大抵仿中朝國子監有四門學士學者至六千餘人三嵗一貢舉百官以米爲俸兵出於民番衛王府國人崇儒尙釋仁柔而惡殺其刑無慘酷惟殺人者死傷人及盜抵罪皆近古也

甲子元丰七年春二月宗暉封嗣濮王

嗣濮王自宗暉始

夏四月夏人冦邊

延州將官呂眞敗之

六月冦徳順軍巡檢王友死之

九月防定西城將秦貴敗之

十月冦靜邊寨鈐轄彭孫敗之又冦涇原又冦熈州十一月防靜邊寨隊將白玉李貴死之

秋七月伊洛溢

河決元城

浸北京遣使賑防賜溺死者家錢

冬十一月夏人來貢

表略云歷世以來貢奉朝廷無所虧怠至於近嵗尢甚歡和不意憸人誣間朝廷遂起大兵侵奪土地今乞陛下將還疆土通遐域之貢輸用息干戈庶生民之康泰上令錄本付李憲

十二月資治通鑑成

授司馬光資政殿學士仍降詔奬諭上諭輔臣曰前代未有此書過荀悅漢紀逺矣初官制之將行也上於禁中自爲圖帖定未出先詔輔臣曰官制將行欲取新舊人兩用之又曰禦史大夫非司馬光不可蔡確進曰國事方定願少遲之王珪亦助確乃已及除光第四任提舉崇福宮詔滿三十个月卽不候替人發來赴闕蓋將復用光也是嵗秋熱上感疾始有建儲意又謂輔臣曰來春建儲以司馬光呂公著爲師保蔡確知光必大用乃謂邢恕曰上以君實爲資政殿學士異禮也君實好辭官晚進不敢通書和叔門下士宜以書言不可辭之故恕但與光子康書致確語康以白光光笑而不答亦再辭而後受之

更茶鹽法

五年淮西鹽是嵗七月河北路始並大名府澶恩等十州鹽皆官

九月通廣鹽於郴全道三州亦從蹇周輔之請也額利增加一方騷然

十月建劍州茶二州茶自熈寜三年後許通商至是復

明年二月惟在京府界及陜西路許通茶商余路並行法從福建路轉運使王子奇之請也

乙丑元丰八年三月【哲宗皇帝卽位遼大安元年】春正月上不豫大赦

三月朔立皇子傭爲皇太子

賜名煦

大赦

上旣不豫宰執入問疾至朝堂議建儲蔡確章惇欲鉤致王珪語知開封蔡京陰戒人執刀將斬珪珪曰上自有子何謀之有入對珪言去冬奉聖防皇子延安郡王來春出閣願早建東宮頃已奏上首肯珪言書皇太子名進上頷之珪等籌又奏請皇太后權同聽政上首肯太后辭避珪等請至再三太后泣許又曰去嵗皇子侍宴君臣皆嘗見之乞再瞻覩太后垂簾於福寜殿上皇子立檐外太后泣謂珪曰皇子精敏好學不好弄已讀論語七卷自皇帝服藥手寫佛經祈福因出示珪等所書字極端正珪等拜賀是日立爲皇太子

初岐王顥嘉王頵日詣寢殿問起居至是太后諭王非宣詔不得入

初蔡確遣邢恕要太后侄髙公繪等辭珪明日又遣人招防東府確曰宜往見邢舍人恕且恕家有桃著白花可愈人王疾其說出遺藏經幸畱一觀及入中庭紅桃花也驚曰白花安在恕執公繪手曰右相令布腹心上疾未捐延安衝防宜早定議岐嘉皆賢王也公繪答曰公欲禍吾家竟去已而恕方謂後與珪爲表裏欲捨延安而立其子顥頵已及惇確持之得無變且稍播其說於士大夫間矣

上崩於福寜殿

壽三十八在位十九年謚曰英文烈武聖孝廟號神宗

上在東宮素聞王安石有重名熈寜初擢輔政虛己以聽之安石更定法令中外爭言不便上亦疑之安石堅持之不肯變其後天下終以爲不便上亦不專信安石不自得求引去後八年不復召勵精求治如恐不及總攬萬務小大必親或日昃不暇食至南宮遣人迎之侍臣有以爲言者上曰朕享天下之奉非喜勞惡逸誠欲以此勤報之也憤北土倔彊慨然有恢復幽燕之志聚金帛內府欲先取靈夏防西羗乃圖北伐及安南失律喟然嘆曰使赤子無罪死朝廷當執其咎永樂之敗益知用兵之難於是息意徵伐矣孝友仁儉根於至誠慈聖光獻之喪旣除而慕不已待嘉岐二王如布衣歡終上之世乃出外邸平生不禦畋逰不治宮室𨿽靑城小苑跬步弗幸謙沖退托去華務實終身不受尊號誠帝王之盛徳也史臣云視其建禮樂正官名崇經術肅武備省州縣抑僥幸以防問取士以常平養民以原廟奉祖宗以官使勸宗室經制一定至於今賴之豈不信然

皇太子卽皇帝位

大赦

尊皇太后爲太皇太后

宮曰崇重

皇后爲皇太后

宮曰隆祐後攺慈徳

徳妃朱氏爲皇太妃

上生母也宮曰瑞聖

太皇太后同聽政

尋以太皇太后生辰爲坤成節

罷場務佃賃田宅空地出限罰錢罷在京免行錢罷提舉保甲錢糧官提舉保甲官諸縣巡敕保甲官毎嵗農隙只赴縣教閱一月尋又詔自十月至正月分四番教第五等兩丁之家放免

罷鄜延團將

罷增置鑄錢十四監

罷方田

復府界三路巡檢弓兵

罷水磨茶

初召司馬光呂公著於外未至遣中使迎勞太皇手書問以今日設施所當先光未及條上已有防散遣修京城役夫罷減皇城內覘者止禦前工技出近侍之無狀者三十餘人敕中外無敢苛刻暴斂廢導洛司物貨易及民所養戶馬寛保限馬限皆從中出大臣不與

嚴內降覆奏法

詔傳宣內降並由中書樞宻院覆奏

元祐初諌官王巖叟奏云今日所急在人才湏節節有人以爲備則朝廷多正論然正直者小人所憚朝廷常有可忌憚之人則朝廷安又奏聖人不以無過爲美而以攺過爲美不以無諌爲美而以從諌爲美又奏臣節以不回爲忠主意以易回爲聖又奏兩宮垂簾杜絕內降更乞陛下照管太皇以其言語試問官家上曰無之巖叟曰如此幸甚蓋斜封墨敕不宜於今日有之自古此事盡出於外交結宦官女謁遂賣官鬻獄無所不至不可不防微不可不奏知太皇曰卿言極是決然不至有此不須憂也

出內侍宋用臣等十三人

以攺轉法出之於外

遣使察舉監司

詔舉行舊法分遣郎官禦史察舉諸道監司

召呂公著侍讀

公著時知揚州遵先帝意召用之入見奏陳十事一曰畏天二曰愛民三曰修身四曰講學五曰任賢六曰納諌七曰薄斂八曰省刑九曰去奢十曰無逸

五月京師地震

王珪薨

珪輔政至宰相凡十六年無所建明守成而已時號爲三防宰相以其上殿進呈云取聖防上可否訖云領聖防旣退諭稟事者云已得聖防

賜舉人第

以亮陰不親防其應直赴廷試舊已奏名者皆同塲別號試防一道賜劉達等千四百餘人及第出身有差

以蔡確韓縝爲左右僕射章惇知樞宻院司馬光門下侍郎

光居洛十五年天下以爲眞宰相田夫野老皆號爲司馬相公婦人孺子亦知其爲君實也神宗崩赴闕入臨衛士望見皆以手加額曰此司馬相公也爭擁馬首呼曰公無歸洛畱相天子活百姓所在數千人聚觀之光懼歸洛太皇聞之詰問主者遣內侍梁惟簡勞光問爲政所當先者光言宜開言路尋上疏略曰人君之徳三曰仁曰明曰武致治之道三曰任官曰信賞曰必罰且言臣昔以此事仁宗又以此事英宗又以此事神宗又以此事陛下旣而復上疏曰臣竊見先帝聰明睿知勵精求理思用賢輔以致太平不幸所委之人於人情物理多不通曉足已自是不知擇祖宗之令典合天下之嘉謨以啟迪淸佐佑鴻業而多以己意輕攺舊章謂之新法其人意之所欲爲人主不能奪天下莫能移與之同者援引登靑雲與之異者擯斥沈溝壑專欲遂其狠心不顧國家大體人之常情誰不愛富貴而畏刑禍於是搢紳士大夫望風承流競獻防畫作靑苗免役市易賖貸等法又有邊鄙之臣行險僥幸大言面欺輕動干戈深入敵境坐守孤城糧運罄竭狼狽奔潰使兵夫數十萬暴骸於曠野資仗巨億棄捐於異域又有生事之臣欲乘時干進建議置保甲戶馬以資武備變茶鹽鐡冶等法增家業侵街商稅錢以供軍需遂使九土之民失業困窮如在水火此皆羣臣躁於進取惑誤先帝使利歸於身怨歸於上非先帝之本志也比聞有防罷修城役夫撤巡邏之卒止禦前造作斥退近習之無狀者戒飭有司奉法失當過爲煩擾者罷物貨等場及民所養戶馬又寛保馬年限四方之人無不鼓舞聖徳夫爲政在民心茍民之所欲者與之所惡者去之如決水於髙原之上以注川谷無不行者苟或不然如逆阪走丸𨿽竭力以進之其復走而下可必也今新法之天下之人無貴賤賢愚知之是以陛下防有所攺而逺近皆相賀也保甲免役錢將官三事皆當今之急務釐革所宜先者伏願早賜施行昔文帝除肉刑斬右趾者棄市笞五百者多死景帝元年卽攺之笞者始得全武帝作鹽鐡酤均輸等法天下困敝盜賊羣起昭帝用賢良文學之論而罷後世稱明唐代宗縱宦官公求賂遺置客省拘滯四方之人徳宗立未三年悉禁止罷遣時人望致太平徳宗晚年有宮市五坊小兒暴橫爲民害鹽鐡日進羨余順宗卽位皆罷中外大悅皆攺父之政事而當者人誰非之切不可泥三年不攺父道之說也其乞罷保甲略曰兵出民間𨿽亦古法然古者八百家才出甲士三人步卒七十二人閒民甚多三時務農一時講武不妨稼穯自兩司馬以上皆選賢士大夫爲之無侵漁之患故卒乘輯睦動則有功今籍鄕村之民二丁取一以爲保甲皆授以弓弩教之戰陣是農民半爲兵也近年又令河北河東陜西置都教塲無問四時毎五日一教特置使者比監司專切提舉州縣不得闗預毎一丁教閱一丁供送𨿽云五日保正以泥棚除艸爲名日聚教塲得賂則縱之不則畱之是三時耕耘収種稼穯之業盡廢也又朝廷時遣使者徧行按視所至犒設賞賚縻費金帛以鉅萬計此皆鞭撻平民銖兩丈尺而斂之一旦用之如糞土而鄕村之民但苦勞役不感恩澤臣不知設保甲於農民之勞旣如彼國家之費又如此終將何所用哉又悉罷三路巡檢下兵士及諸縣弓手皆易以保甲令主簿兼縣尉但主艸市以裏其鄕村盜賊悉委巡檢而巡檢兼掌巡按保甲教閱朝夕奔走猶恐不辦何暇追捕盜賊哉又保甲中往往有自爲盜者亦有乘保馬行刼者然則設保甲保馬本以除盜乃更資盜也臣愚以爲宜悉罷保甲使歸農召提舉官還朝量逐縣戶口毎五十戶置弓手一人其餘巡檢兵士縣尉弓手耆長壯丁逐捕盜賊並乞依祖宗舊法又乞罷免役略曰百姓出力以供在上之役蓋自古及今未之或攺熈寜中執政者謂百姓惟苦差役破產不憚增稅乃請據髙下各令出錢雇人充役因差役破產者惟鄕戶衙前有之自餘散從承符弓手手力耆長戶長壯丁未聞破產者也其鄕戶衙前所以破產者蓋由田野愚戅之人不能幹事主彼官物或因水火損敗或爲上下侵漁欠折備償不足有破產者至於長戶衙前久在公庭勾當精熟毎經重難差遣積累分數別得優輕塲務奬借往往致富何破產之有又向者役人皆上等戶爲之其下等單丁女戶及品官僧道本來無役今更使之一槪輸錢則是賦斂愈重非所以寛之也故自行免役法以來富室差得自寛而貧者困窮日甚殆非所以抑兼並哀惸獨均賦役也而又監司守令之不仁者所雇役人之外多取羨余或一縣數萬貫以兾恩賞規進取又國家舊制所以必差靑苗戶充役人者爲其莊田家屬有罪難以逃亡故頗自重惜今雇浮浪之人充役常日恣爲不法一旦事發單身竄匿則何處不可投名也又農家所有不過谷帛與力自古賦役無出錢者行新法以來靑苗免役及賦斂多責見錢錢非私家所鑄要湏貿易外求丰嵗穀賤己自傷農況迫於期限不得半價盡糶所収未能充數家之糗糧未暇更畱若值防年則又無谷可糶人人賣田無所可售遂至殺牛賣肉伐桑鬻薪來年生計不敢復議此農民所以重困也臣愚以爲宜悉罷免役錢其州縣諸色人並依舊制悉委本縣令佐揭主簿定差替見雇役人其衙前先召募人投充長名召募不足然後差鄕村人戶毎經歷重難差遣依舊以優輕塲務充酬賞所有見在免役錢撥充州縣常平本錢以戶口爲率存三年之蓄有餘則歸轉運司其乞罷將官略曰州縣者百姓之根本根本危則枝葉何以得安故自古以來凡置州郡必嚴其武備設長吏必盛其侍衛非以重其權驕其人也乃所以安百姓衛朝廷也國朝以來置總管鈐轄都監爲將帥之官凡州縣有兵馬者其長吏未嘗不兼同管轄蓋知州卽一州之將知縣卽一縣之將故也先帝欲徵伐四夷患諸州兵官不精勤訓練士卒懈弛於是有建議者別置將官使之專切訓練其逐州總管以下皆不得闗預及有差使量畱羸弱下軍及剩員以充本州官白直及諸般差使其餘禁軍皆制在將官專事教閱臣愚以爲職事修舉在於擇人不在於設官苟不得人𨿽將官亦何所爲況今之將官卽向之總管等官也豈爲總管時則不能舉職爲將官乃能舉職乎此徒變易其名無益事實非徒無益兼亦有害凡設官分職當上下相維如身之使臂臂之使指紀綱乃立今爲州縣之吏及總管等官而於所部士卒有不相統攝不得差使殆如路人者至於倉庫守宿街市巡邏亦皆乏人𨿽於條許差將下兵士而州縣不得直差須牒將官將官往往占防不肯差撥萬一有非常之變州縣長吏何以號令其眾制禦姦宄臣略舉目覩一事以證其餘先帝敕西京畱司親詣嵩山起建道塲其將下禁軍充白直者於條皆不得出城經宿所畱者剩員七八人而已西京天子別都也其守禦不固如此畱守前宰相重官也其侍衛單寡如此況僻小州縣其守禦之備侍衛之眾可知矣今獨緣邊州軍城隍完固士卒眾多可以守禦自余州縣旣無深溝髙城又乏士卒羣盜猝至何以責其竭節守義臣愚以爲河北陜西河東京西等路腹內州縣宜以漸修築所治之城州城稍髙縣城次之不必廣大所以然者髙則難逾小則易守故也屯駐兵士大藩常畱千餘人小州亦畱數百人悉罷將官其逐州縣禁軍並委長吏與總管等同共提舉教閱仍令逐州各選有勇力武藝之人充弓手以衛守城邑討捕盜賊其州縣吏所給白直迎送之人皆如嘉祐編敕以前各數如此則力可以守然後遇冦盜之至責其棄城等罪誅之彼亦甘心矣起光知陳州過闕畱之而有是命光上疏辭免略曰先帝以睿知之性切於求治而王安石不達政體專用私見變亂舊章誤先帝任使陛下深知其卽政之初變其一二歡呼之聲已洋溢乎四表則人情所苦所願灼然可知陛下何憚而不悉更張哉譬如人有誤飲毒藥致成大病苟知其毒斯勿飲而已矣豈可云姑少減之積以嵗月然後盡捨之哉臣向言免役保甲將官此皆所害者大所及者眾宜先變更何爲不可太皇遣中使諭令供職曰嗣君年徳未髙吾當同處萬務所賴方正之士贊佐邦家切欲與君商量政事卿又何辭可降詔開言路須卿供職施行光乃受命

求直言

先是五月詔略曰爲治之要納諌爲先有能以正論啟沃者豈特受之而已且不愛髙爵重祿以奬其忠若乃陰有所懷犯非其分或扇揺機事迎合己行上則觀望朝廷儌幸希進下則衒惑流俗幹取虛譽審出於此而不懲艾必能亂俗害治然則黜罰之行是亦不得已也司馬光上疏略曰臣伏讀詔書固盡善矣中間逆以六事防之臣以爲人臣惟不上言上言則可以六事罪之矣其所言或於羣臣有所褒貶則可以謂之陰有所懷本職之外微有所涉則可以謂之犯非其分陳國家安危大計則可以謂之扇搖機事或與朝防暗合則可以謂之迎合己行言新法之不便當攺則可以謂之觀望朝廷言民間愁苦可憫則可以謂之衒惑流俗然則天下之事無復可言者矣是始於求諌而終於拒諌也望於詔書中刪去中間一節使天下曉然知陛下務在求諌不憂黜罰則中外之情逺近之事如指諸掌矣凡三奏乞攺前詔乃更下詔許中外實封言事

知慶州範純仁言向來朝廷陰立法度付之有司固欲便民益國也如慈父寄食哺兒意豈有不善哉而哺者無愛兒之心不量饑飽多少之節惟曰哺之而已不卹其他則兒不病而死者幾希矣今吏之行法者不卹民之利害惡欲曰惟知行法而已不卹其他則宜其百姓疲敝無告矣然則羣縣之守令知之一路之職司知之軍政之三帥與將領者知之茶鹽利局民兵刑法差役之提其及受其寄者知之邊防之守邊者知之伏望各使條陳無或陰蔽某事利人益國可以興行某事勞擾煩費可以簡省某事蠧害公私可以釐革天下幸甚

呂公著旣上十事太皇遣中使奬諭且曰當此拯民疾苦更張何者爲先具悉以聞公著上奏略曰自王安石秉政靑苗免役之法行而取民之財盡保甲保馬之法行而用民之力竭市易茶鹽之法行而奪民之利悉若此之類甚眾今陛下旣已深知其更張之際當湏有術不在倉卒且如靑苗之法但罷逐年比較則官司旣不邀功百姓自免抑勒之患免役之法當少取寛剩之數度其雇差所宜無令下戶虛有輸納上戶取其財中戶取其力則公私自然均濟保甲之法祗令秋冬月農隙教習仍只委本路監司提按旣不至妨農則眾庶稍得安業無轉爲盜賊之患如此三事並湏別定良法以爲長久之利至於保馬之法先朝已知有司奉行之謬市易之法先帝尢覺其有害而無利福建江南等路配賣茶鹽過多彼方之民殆不聊生俱非朝廷本意恐當一切罷去而南方鹽法三路保甲尢宜先革者也又曰必欲實利及民莫若任人爲急同日又上奏曰臣乞陛下廣開言路登用正人恐陛下深居九重未能盡知人才於是薦孫覺方正有學識範純仁勁挺有風力皆可充諌議大夫等官李常淸直有守可備禦史中丞劉摯性資端厚可充侍禦史蘇轍王巖叟並有才气可充諌官言事禦史太后封公著札子付司馬光詳所陳當與未當光奏公著所陳無有不當惟有保甲一事欲就農隙教習臣謂旣知其爲害於民無益於國便當廢罷更安用教習於是光又薦劉摯公忠剛正終始不變趙彥若博學有父風內行修飭傅堯兪淸立安恬淹滯嵗久範純仁臨事明敏不畏彊禦唐淑問行已有恥難進易退範祖禹溫良端願修身無闕此六人或處臺諌或侍講讀必有禆益

九月侍禦史劉摯言侍講陸佃蔡卞皆新進少年越次暴起論徳業則未試語公望則甚輕乞罷其兼職別選用道徳經術有行義忠信孝弟惇茂老成之人以講讀遂命趙彥若傅堯兪兼侍讀

秋七月嚴奏讞法

先是有以彊盜及故殺鬭殺情可矜讞於朝法官援例貸免刑部郎杜紘以爲多不實請勿貸於是司馬光主之乃詔奏讞不當者按罪起居郎範百祿監察禦史邵材皆爭之不從死者甚眾皆自紘發之其後範純仁亦以爲非先王寜失不經之意乃詔大辟刑名疑慮情理可憫公案令刑部防詳不得致有枉濫

冬十月詔舉諌官

初詔仿唐六典置諌官尋又詔待制以上舉堪充諌官二員時已除範純仁唐淑問朱光庭蘇轍範祖禹爲諌官太后問執政曰此五人何如章惇曰故事諌官皆兩制以上舉然後執政議今除自中出臣不知陛下何從知之得非左右所薦此門不可啟後曰此大臣所薦非左右也惇曰大臣當明揚何以宻啟由是韓縝司馬光以純仁呂公著以祖禹親嫌爲言惇曰臺諌所以紏繩執政之不法故事執政初除親戚及所舉之人見爲臺諌皆徙他官今當循故事不可違祖宗法光曰純仁祖禹作諌官誠協眾望不可以臣故妨賢者進臣寜避位惇曰縝光公著必不至有私萬一他日姦臣執政援此爲例非國之福純仁祖禹請除他官仍令兩制以上奏舉故有是詔淑問光庭轍除命如故攺純仁兼侍講祖禹兼著作佐郎尋又詔監察禦史兼言事殿中侍禦史兼察事

罷義倉

河決大名

葬神宗於永裕陵

先是九月朔範祖禹言先王制禮以君服同於父故皆斬衰自漢以來不惟人臣無服而人君遂不爲三年之喪惟國朝祖宗外庭𨿽有易月之制而宮中實行三年之服且易月之制前世所以難攺者以人君自不爲服也今君上已如古典而臣下猶依漢制故以大行在殯而百官有司容貎衣服無異於行路之人豈人之性若此其薄哉由上之不爲之制禮也今羣臣易月而人主實行三年之喪故十二日而小祥期而又小祥二十四日而大祥再期而又大祥夫練祥不可以有二也旣以日而爲之又以月而爲之此禮之無據者也古者大祥中月而禫禫者祭之名非服之色也今乃爲之禫服三月此禮之不經者也旣除服矣至葬卽又服之祔廟而後卽吉才八月耳而遽純吉無所不佩此又禮之無漸者也易月之制因襲故事已行之禮旣不可追且衰裳不可以服勤則斷以日月而易朝服以視事亦是也臣愚以爲宜令羣臣朝服正如今日而未除衰至期而服之漸除其重者再期而又服之乃釋衰其餘則君服斯服可也至於禫不必爲服惟未純吉至大祥然後無所不佩則三年之制略如古矣又奏曰天子者天下之共主故其喪使天下共服之今朔望之禮羣臣朝服以造殯宮是以吉服臨喪也人主獨以衰服在上是以先帝之服爲人主之私喪也凡此皆禮之所不安也今欲風天下以忠者莫如先正此禮然古者君臣居喪而行吉禮則服冕旣畢禮則服衰今人主素服以聽朝而人臣朝服以治事亦古之遺法也惟羣臣燕服當爲之制期年之內純用縞素小祥可以有色而漸加以緣使脫去朝服而猶知有喪則人情不可得忘矣書曰三載四海遏宻八音古者禮不下庶人惟遏宻三年所以爲君服也今祔廟之後羣臣不樂百姓無禁是殺禮以姑息習爲俗樂之浮民而使人不知君臣之義也彼不爲樂必有他業以養其生豈遽至困窮禁之合於禮而無傷於俗請禁之便司馬光主其說下禮官議而禮部尙書韓忠彥等言喪祭從先祖且遺制不可攺也乃止

募耆戶長壯丁

知吉州安福縣上官公穎奏曰耆壯戶長法之始行皆出於雇及其久也耆壯之役則歸於保甲之正長戶長之役則歸於催稅甲頭往日所募之錢除承帖人及刑法司久吏許用外其餘一切付樁若以爲耆壯戶長誠可以廢也卽所用之錢自當與百姓均減元額今則錢不爲之減又使保正長爲耆壯之事催稅甲頭任戶長之責是何異使民出錢免役而又使之執役也乃詔並募充仍等第給雇錢其舊以官正代耆長催稅甲頭代戶長承帖人代壯丁並罷諸路所樁耆戶長壯丁錢數撥入役錢內一處支用通寛剩並不得過二分有剩卽行均減

復坊正

並募人充給雇錢

十一月祔神宗祧翼祖

以鮮於侁爲京東轉運

熈寜末侁嘗爲是官至是復除之司馬光語人曰今復以子駿爲轉運使誠非所宜然朝廷欲救東土之非子駿不可此一路福星也可以爲諸路模範矣又曰安得子駿布於天下乎

十二月於闐進獅子卻之

是嵗六月程顥卒

顥嘗云一命之士苟存心於愛物於人必有所濟嘗令澤之晉城在縣三嵗民愛之如父母熈寜初除監察裏行神宗素知其名數召見前後進說甚多大要以正心懲欲求賢育材爲先上嘗使推擇人才顥所薦者數十人而以父表弟張載弟頥爲首毎勸上防未萌之損及勿輕天下士時王安石日益信用顥毎進見必爲上言君道以至誠仁愛爲本而未嘗及功利一日極陳治道上曰此堯舜之事朕何敢當顥愀然曰陛下此言非天下之福也安石與顥𨿽道不同而嘗謂顥忠嘗被防趣中書議事安石方怒言者厲色待之顥徐曰天下之事非一家私議願公平气以聽之安石愧屈顥毎論事心平气和安石多爲之動嘗謂安石曰管仲覇者之佐也猶能言出令當如流水以順人心今參政苦要作不順人心事何耶但願作順人心事又誰不願從也安石曰此則感君誠意旣而有於中書大悖者安石大怒遂以死力爭之而黨與分矣顥居職數月章疏十上其尢系教化之本原者則論王覇等篇是也其論王覇曰得天理之正極人倫之至者堯舜之道也用其私心依仁義之偏者覇者之事也王道坦然本乎人情出乎禮義若履大路而行無回曲覇者崎嶇反側於曲徑之中而卒不可與入堯舜之道故誠心而王則王矣假之而霸則霸矣二者其道不同在審其初而已故治天下者必先立其志正心先立則邪說不能移異端不能惑故力進於道而莫之禦也陛下躬堯舜之資處堯舜之位必以堯舜之道自任然後爲充其道漢唐之君有可稱者論其人則非先王之舉考其時則皆駁雜之政乃以一曲之見幸致小康則創法垂統非可繼於後世者皆不足爲也然欲行仁政苟不素講其具使其道大明而後行則或出或入終莫有所至也惟陛下稽先聖之言察人事之理知堯舜之道備於己反身而誠推之以及四海擇同心一徳之臣與之共成天下之務則天下幸甚其論正學禮賢曰君道之大在乎稽古正學明善惡之歸辧忠邪之分曉然趨道之正故在乎君志先定君志定而天下之治成矣所謂定志者正心誠意擇善而固執之者也夫義理不先盡則多聽而易惑志意不先定則守善而或移惟在以聖人之訓爲必當從先王之治爲必可法不爲後世駁雜之政所牽滯不爲流俗因循之論所遷惑信道極於篤自知極於明必期致治如三代之隆而後己也然天下之事患常主於忽微而志亦戒乎漸習故古之人君𨿽出入從容閒燕必有誦訓箴諌之臣左右前後無非正人所以成其徳業伏願陛下禮命老臣賢儒不必勞以職事俾日親便坐議論道義以輔養聖徳又擇天下賢俊使得陪侍法從朝夕進見開誠善道講磨治體以廣聞聽如此則聖知益明王猷允塞矣其論養賢曰臣歷觀古先哲王所以虛己求治何嘗不盡天下之才以成己之徳也故曰大舜有大焉善與人同樂取於人以爲善今天下之大豈爲乏賢而朝廷無養賢之地以容之徐察其器能髙下而進退之也臣今欲乞朝廷設延英院以待四方之賢凡公論推薦及巖穴之士必招致優禮視品給俸而不可遽進以官凡有政治則委之詳定凡有典禮則使之討論經書得以奏陳而治亂得以講究也俾羣居切磨日盡其才使政府及近侍之臣互與相接陛下時賜召對訪以治道可以觀其才器也察之以累嵗人品益分然後使賢者就位能者任職或委付郡縣或師表士儒其徳業尢異漸進以師臣職司之任爲輔弼爲公卿無施之不稱也若是則引彚並進野無遺賢陛下尊賢待士之心可無負於天下矣竟以言常平法不便出提防京西刑獄顥固辭攺鎭寜軍判官顥求對上曰有甚文字顥曰今咫尺天顏尙不能少回天意文字更復何用欲去而上問者數四顥毎以陛下不宜輕用兵爲言尋監洛河竹木務神宗念之欲召修三經義執政不可命知扶溝縣扶溝地卑嵗有水旱爲經畫溝洫之法未及興工而去官他日顥語人曰以扶溝之地畫爲溝洫必數嵗乃成吾爲經畫十里之地開其端使後人知其制必有經之者大凡爲令必使境內之民防年饑嵗免於死亡平居無事服禮義之訓然後爲盡故吾於扶溝興設學校聚邑人子弟教之亦幾成而廢夫百里之施至狹也而道之廢興系焉是數事皆不及成豈非命哉然知而不爲徒責命之廢興則非矣此吾所以不敢不盡心也除判武學李定劾其新法之初首爲異論罷歸故官又坐獄逸囚責監汝州酒稅上卽位召爲宗正丞未行而卒顥與弟頥少聞汝南周惇頥論學遂厭科舉之習慨然有求道之志謂孟軻沒而聖學不傳以興起斯文爲己任其言曰道之不明異端害之也昔之害近而易知今之害深而難辧昔之惑人也乘其迷暗今之惑人也因其髙明自謂窮神知化而不足以開物成務言爲無不周徧實則外於倫理窮深極微而不可入堯舜之道天下之學非淺陋固滯則必入於此窒塗生民耳目𨿽髙才明知膠於見聞醉生夢死不自覺也是皆正路之蓁蕪聖門之閉塞辟之而後可入道其教人自致知至於知止誠意至於平天下灑掃應對至於窮理盡性循循有序病世之學者捨近而趨逺處下而窺髙所以輕自大而卒無得也其死也識與不識莫不哀傷文彥博采眾論表其墓曰明道先生而其弟頥序之曰周公沒而聖人之道不行孟軻死而聖人之學不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理防矣先生生乎千四百年之後得不傳之學於遺經以興起斯文爲己任辧異端辟邪說使聖人之道煥然復明於世蓋自孟子之後一人而已然學者於學不知所向則孰知斯人之爲功不知所至則孰知斯名之稱情也哉顥嘗論熈寜初張戩爭新法不可行遂以語觸王安石因曰新法之行乃吾黨激成之當自愧不能以誠感悟上心遂成今日之禍吾黨當與安石分其罪也

九朝編年備要卷二十一﹤史部﹐編年類﹐九朝編年備要﹥

欽定四庫全書

九朝編年備要卷二十二

宋陳均撰

哲宗皇帝【起丙寅元祐元年止戊辰元祐三年】

丙寅元祐元年春二月授阿里庫節度

時棟戩已死養子阿里庫代立授河西節度

閏月蔡確罷

確與章惇黃履邢恕相交結確惇倡之於內履與僚屬和之於外恕往來傳送自以爲有定防之功右正言王覿者首論人主所與共理天下者執政大臣而治亂安危之所系也今執政大臣姦邪害政者相半一二元老安得盡行其志因極言惇確及韓縝張璪朋邪害正劉摯朱光庭蘇轍等累數十疏論劾命知陳州

以司馬光爲左僕射

光之初相也王安石已病其弟安禮以邸吏狀示安石安石曰司馬十二作相矣悵然久之安石以行新法作相光以不行新法解樞密副退居西洛負天下重望十五年上卽位太皇太后聴政遂起光而用之然當是時進說者以爲三年無攺於父之道欲稍損其甚者聊舉數事以塞人言光慨然爭之曰先帝之法其善者𨿽百世不可變若安石惠卿等所建爲天下害非先帝本意者攺之當如救焚拯溺猶恐不及況太皇太后以母攺子非子攺父眾議乃定光以爲治亂之機在於用人邪正一分則消長之勢自定每論事必以人物爲先凡所進退皆天下所當然者然後朝廷淸明人主始得聞利害之實或謂光曰元丰舊臣如章惇呂惠卿輩俱小人他日有以父子之議聞於上則朋黨之禍作矣光起立拱手厲聲曰天若祚宋必無此事遂攺之不疑安石嘗嘆曰始終謂新法不便者司馬君實爾嗚呼若曰參用元丰舊臣共變其法實光之所不取也自國朝治亂論之曰元祐黨者豈非天哉後世聞光之言可以流涕痛哭矣

立三省同取防法

元丰官制行三省並建而中書獨爲取防之地門下尙書奉行而已至是左丞呂公著以爲言乃詔事下三省執政並同取防而各行之仍著爲令

立戶部總財用法

司馬光言戶部尙書舊三司使之任也左曹尙書右曹不尙書天下之財分而爲二視彼有餘視此不足不得移用欲乞令尙書兼領左右曹侍郎分職而治其右曹所掌錢物尙書非奏得防不得擅支諸州錢谷金帛提舉常平司者每月具文帳申戶部六曹及寺監欲支用錢物皆須先闗戶部舊三司所管財谷事有散在五曹及寺監者並收歸戶部詔尙書省立法三月以李常爲戶書或疑常文士少吏幹以問司馬光光曰使此人掌邦計則天下知朝廷非急於徵利掊克之風庶幾少息

罷提舉常平官

用司馬光之請也其累年積蓄錢谷委提刑交割主管依舊常平倉法時天下常平免後坊積剰錢凡五千餘萬貫谷帛二千八百餘萬石疋云

復差役法

詳定役法所以差役爲便惟衙前一役欲用坊河渡錢依舊法募人不足方許按簿定差詔從之初時靑苗將官之法猶在而西戎之議未決司馬光始得疾嘆曰四患未除吾死不瞑目矣乃力疾上免役五害云上戶充役有所陪備年滿後卻得休息今年年出錢而出數多於陪備一也舊時下戶不充役今一例出充役錢二也舊所差皆土著良民今募浮浪之人恣爲姦欺三也農民所有惟谷帛與力今使出錢而錢非民間所鑄四也提舉司惟務多斂役錢積寛剰以爲功五也爲今計莫若罷天下免役錢其役人並依舊法定差惟衙前役重難向有因是破家者朝廷爲此始作助役法若衙前力難獨任卽依舊法令官戶寺觀出助役錢遇衙前重難差遣卽行支給詔付三省蔡確曰此大事也當與樞密同之樞密章惇上疏駁光奏復差役以爲甚疎略於是呂公著言惇上疏出於不平専欲求勝臣竊考朝廷有大議論多選近臣定奪乃擬上數人詔以韓維呂大防張永範純仁置局詳定不復令樞密院與議矣

光議凡役人皆不許雇代然東南及西蜀諸路民有髙貲或子弟業儒皆當爲弓手執賤役旣不許募代人甚苦之呂公著聞其卽令一聴雇募民情甚悅蘇軾亦言免役差役各有利害免役掊斂民財而不免錢荒之患差役民常在官而貪吏猾胥得緣爲姦先帝本意使民戶率出錢専力於農𨿽有貪吏猾胥無所施其戶坊場河渡官自出賣而以其錢雇募衙前民不知倉庫綱運破家之禍此萬世之利也決不可變獨有三獘多收寛利役錢以供他用實封爭買坊場河渡以長不實之價此乃王安石呂惠卿之陰謀非先帝本意也光不悅軾曰日者韓魏公刺陜西義勇公爲諫官言之甚力韓公不樂公亦不顧軾嘗聞公道其詳豈今日作相不許軾盡言耶

蘇轍言罷差役已二十年況役法干涉眾事根芽盤錯若不究首尾遽使行之恐別生諸今州縣役錢約支數年君且依舊雇役仍督有司審議趂今冬成法來年役使進退亦皆便也

光又召問司農卿馬黙復差衙前法如何黙曰常平自漢良法不可盡廢去其害民者可也其後役人立爲一州一縣法而常平提舉省歸提刑者自黙發之初範純仁自慶州召入純仁與光素厚善聞光議復行差役法純仁曰法固有不便然亦有不可暴革蓋治道惟去太甚者耳乃言於光且欲緩議先行於一州使見其利害可否漸推之一路庶民不騷擾而法可久行光不從純仁嘆曰是又一王介甫矣復折東道之略曰此法若緩行而熟議則不擾急行而疎略則擾今公寧欲擾民而且將疎略之法使繆吏遽行則其擾民又在公意料之外今純仁畫計不攺公之法只欲京師推行使不擾一人而公法可行光亦弗聴

光旣復差役舊法蔡京知開封府卽用五日限令開封祥符兩縣如舊役人數差一千餘人充役遂詣東府白光光喜曰使人人如待制何患法不行乎議者謂京但希望風防茍欲媚光非實事也故蘇轍首以爲言臺諫亦累疏請罷京遂出京知眞定州

王安石在金陵聞朝廷變其法夷然不以爲意及聞罷役法愕然失聲曰亦罷至此乎良久曰此法終不可罷安石與先帝議之二年乃行無不曲盡後果如其言

差役行於治平之前法久而編戶不習官吏虐使之多以破產神宗知其然故爲免役便民以戶髙下出錢而無執役之苦行法者不循上意於雇役實費之外取錢過多民遂以病

章惇罷

惇與司馬光爭論役法惇謂光曰後日安得奉陪喫劍於是中丞劉摯諫官王巖叟朱光庭言惇凶險乞行顯黜韓縝素切齒惇等誣定防事至於簾前白之太皇太后與外廷始知其詳太后怒遂罷惇樞密院事知汝州制詞有曰鞅鞅非少主之臣硜硜非大臣之節

三月罷熙河經制財用司

貶王得君

是春諫官蘇轍上疏言京城四門外白骨如麻多是昔日築城開壕死損人夫其間𨿽已埋瘞者土薄水淺亦皆發露狼籍臭腐不忍見聞諸路久旱未必非寃气所致乞差一二亷幹內臣與赤縣官吏計防相度如法藏掩或能感召和气詔開封府選官瘞埋並支常平錢得君時爲軍器監丞上書曰近日言事之臣以先帝之法一切爲非指斥塵防無所不至𨿽京城四門未瘞白骨亦云多是昔日築城開壕死損人夫臣讀此章不勝憤感伏望特降指揮應臣僚上章與議攺法但許明建事情不得妄有指斥內出手詔曰予方開廣言路得君乃欲杜塞人言無狀若此可與監當遂命監永城縣倉

安燾仍同知樞密院

先是燾升知院給事中王巖叟以爲燾附章惇不當躐遷詔令不過門下省書讀凡八防力爭臺諫官孫覺劉摯交章論奏燾亦力辭特依所乞休舊同知樞密院

以程頤爲崇政殿說書

初司馬光薦頤學行命爲汝州團練推官充西京國子監教授尋除校書郎至是上殿遂列經筵頤面辭不許退上三札其一略曰自古人君守成而致盛治者莫如周成王成王所以成徳由周公之輔養昔者周公傅成王幼而習之所見必正事所聞必正言左右前後皆正人故習與智長化與心成陛下春秋方富在涵養薫陶而已大率一日之中接賢士大夫之時多親寺人宮女之時少則自然气質變化徳器成就乞遴選賢徳之士以備勸講讀畢常畱二人值日夜則一人值宿以備訪問皇帝講習之暇遊息之間時於內殿召見從容宴語不獨漸磨道義至於人情物態稼穡艱難積久自然通達竊聞間日一開經筵講讀數行羣官列侍儼然而退情意略不相接如此則責輔養之功難矣其二曰臣聞三代之時人君必有師傅之官師道之教訓傅傅其徳義保保其身體後世作事無本知求賢而不知正君知規過而不知養徳傅徳義之道固已疎矣保身體之法無復存焉臣謂輔徳義者在乎防見聞之非節嗜好之過保身體者在於適起居之宜存畏謹之心只應宮人內臣並選年四十五以上厚重小心之人服用器玩皆須質朴奢麗之物不接於目淺俗之言不入於耳及乞擇內臣十人充經筵只應以俟候皇帝起居凡動息必使經筵官知之有剪桐之戲則隨事獻規違持養之方則應時諫止調防聖躬莫過於此今不設保傅之官傅徳義保身體之責皆在經筵其三曰陛下未親庶政方専務學臣以爲輔養聖徳莫先寅畏動容周旋當主於此嵗月積習自成聖性臣竊見經筵臣僚侍者坐而講者立於禮爲悖欲乞特令坐講以養主上崇儒重道之心竊聞講官在禦案傍以手指書所以不坐欲別令一人指書講官稍逺禦案坐講意朝廷循習舊體只以經筵爲一美事臣以爲天下重任惟宰相與經筵天下治亂系宰相君徳成就責經筵安得不以爲重中丞劉摯言頤以節行自守不介意於仕陛下髙其風故以汝州推官西京教授起之頤旣赴召陛下又以校書郎待之今又官之以通籍置之於經筵頥之遜避不已陛下之恩命毎加臣恐頥於出處辭受之際義有難安者也況紛紛之論致疑於頥者非特如臣之言也直以爲天下處士皆盜虛名無益於用若頥者持迂濶之學要君索價而已天下節義之士樂道不出如頥等輩蓋亦不少伏願陛下依頥所乞成就其節止授以初命之官庶幾成頥之志全頥之節以息羣議而亦不害異日擢用也亷恥不立於天下久矣今幸有一人焉若授受不當於義則使天下靡然益不以亷隅爲事豈不重哉頥卒畱經筵摯所言不用頥每以師道自居其侍講色甚莊言多諷諫聞上宮中盥而避蟻因講畢請曰有是乎上曰然誠恐傷之耳頥曰推此心以及四海帝王之要道也上稱善

頥在講筵常典質供用或疑祿薄問知乃自供職後不曾請俸尋詰戶部戶部索前任歷子頥言起自艸萊無前任歷子乃令戶部出給頥之意蓋以爲朝廷得士便當知有廩人繼粟庖人繼肉之意

置理訴所

許熙寧以來得罪自言

夏四月韓縝罷

中丞劉摯諫官孫覺蘇轍王覿等相繼論之也言縝才鄙望輕士大夫初不以輔相期之在先朝奉使割地七百餘里以遺遼國邊人怨之切骨章數十上卒以縝自請命知潁昌府內批縝自以爲不才恐妨賢路故乞出視矜功要名而去者爲得進退之體宜【於】制詞及此意矜功要名蓋指蔡確也

賑淮南饑

賜上供米十萬石減價糶給饑民

蠲旱傷租

詔旱傷卽蠲其租勿檢覆仍勿問限內外曾未投訴

王安石薨

司馬光於病中聞之簡呂公著曰介甫文章節義過人之處甚多但性不曉事而喜遂非致忠直疎逺讒佞輻輳敗廢百度以至於此今方矯其失革其不幸介甫謝世反覆之徒必詆毀百端光意爲朝廷宜加厚禮以振起浮薄之風不識晦叔以爲何如更不煩答以筆札扆前力主張則全仗晦叔也詔下輟視朝贈太傅與遺表恩澤

初安石提舉修撰經義訓釋詩書周官旣成頒之學宮天下號曰新義晚歲爲字說學者爭傳習之凡試有司者必宗其說先儒傳注盡廢士亦無自得之效當時議者謂王氏之患在好使人同己安石又著日錄七十卷如韓琦富弼文彥博司馬光呂公著範鎭呂誨蘇軾及一時之賢者重爲詆毀而安石不卹也

黜內侍四人

中丞劉摯論之也摯言陛下臨禦以來分別邪正而天地之和气未應其故何也蓋元惡大憝猶有漏网前日之三四宦者是也王中正昨將兵二十萬由河東出界逗𨖻違詔坐失興靈防師之約精兵勁騎死亡殆盡李憲於熙河生事濫用縣官財賦漁斂生民膏血興靈之役首違師期乃頓兵以城蘭州遺患今日永樂之圍又不赴援宋用臣誅求小民奪其衣食之路擅作威福侵陵官司石得一領皇城司縱遣伺者朝士都民若飛書朝上則暮入狴犴上下惴惴不敢自保相顧以目者殆十年是四人者權勢鋒熖張灼中外幸而先帝神武英气足以鎭壓之不然其爲禍豈減漢唐之宦者哉殿中侍禦史林旦亦言其姦詔並降官中正得一奉祠用臣監太平州稅務

以呂公著爲右僕射

先是執政官每三五日一聚都堂堂吏日抱文書歷諸防白之故爲長者得以専決同列盡難爭也司馬光嘗懇蔡確欲數會議庶各盡所見而確終不許公著旣秉政乃日聚都堂遂成故事

越明年公著言近以經筵講畢論語賜燕內出皇帝禦書唐賢律詩分賜臣等伏惟皇帝陛下仁哲之性本出於天縱而復內稟慈訓日新典學今來論語終帙進講尙書二書皆聖人之格言爲君之要道輒於尙書論語及孝經中節取要語共百段進呈聖人之言本無可去取臣今惟取明白切於治道者庶便省覽或遊意筆硯之間以備揮染亦日就月將之一助也

文彥博平章軍國重事

序宰臣之上一月兩赴經筵六日一朝因赴都堂議事

五月贈呂誨官

始劉摯言先帝舉天下任王安石士民指期以望太平呂誨獨以爲不然屢有奏議其略曰安石居廟堂之上必無安靜之理又曰誤天下蒼生必此人也誨坐是貶外未幾而沒其後安石造端興利四海困擾一如誨言誨可謂有先知之明矣陛下臨禦以來凡臣子在前日輸忠獻防嘗有一言於朝者靡不褒用而誨不幸旣亡不見遇於今日望賜贈卹錄其諸孤範純仁亦以爲言遂贈誨通議大夫男由庚與堂除差遣

六月授陳烈官

特授宣徳郎致仕烈福州侯官人性介特篤於孝友力學不羣平居端嚴從學者數百人嘗與鄕薦黜於禮部自此不踐場屋或勉之仕則曰伊尹守道成湯三聘以幣呂望持誠文王載之俱歸今天子仁聖好賢豈無如伊尹者乎仁宗屢詔不起嘉祐中以近臣薦授州學教授方辭避間福建提刑王陶奏烈以妻林氏疾病瘦醜遣歸其家十年不視烈貪詐人也願賜削奪司馬光言臣不識烈不知其人果何如惟見國家常患士人不修名節故舉烈以厲風俗若烈平生操守出於誠實𨿽有迂濶之行不合於中道猶爲守節之士亦當保全之願委官覆實以明至公𨿽不行然世頗以矯僞譏之上卽位諭陟爲福建提刑薦烈行義詔以烈名在仕版自仁祖嘗以學官命之而棲遲衡門不起宜從其所尙故有是命未幾落致仕授福州州學教授

禁科舉用字說

置春秋博士

令國子監長貳舉奏

竄呂惠卿

先是惠卿落職分司南京蘇州居住諫官王巖叟等四人論列不已遂責授建寧軍節副本州安置蘇軾艸制詞曰凶人在位民不奠居司冦失刑士有異論稍正滔天之罪永爲垂世之規呂惠卿以斗筲之才穿窬之智謟事宰輔榮升廟堂樂禍貪功好兵善殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚茍有蠧國害民率皆攘臂稱首先皇帝求賢如不及從善如轉圜始以帝堯之心姑試伯鯀終然孔子之聖不信宰予發其積姦謫之輔郡尙期攺過稍畀重權復陳罔上之言繼有碭山之貶反覆教戒惡心不悛躁輕矯誣徳音猶在始與知己共期欺君喜則摩足以相歡怒則反目而相噬連起大獄發其私書黨與交攻幾半天下姦贓狼籍橫被江東至其復用之年始倡西戎之隙妄出新意變亂舊章力引狂生之謀馴致永樂之禍興言及此流涕何追迨予踐阼之初首發安邊之詔假我號令成汝詐謀不圖渙汗之文止爲欵賊之具迷國不道從古罕聞尙寛兩觀之誅薄示三苗之竄國有常典朕不敢私

貶鄧綰

知徐州言者未已或謂呂公著曰今除惡不盡將貽患他日公著曰治道去太甚耳文景之世网漏吞舟且人才實難宜使自新豈宜使自棄同知範純仁亦以爲言上納之

詔言事務存大體

略曰先帝謂求法度務從寛厚而搢紳之間不能推原本意希防掊尅妄生邊事連起犴獄此羣言所以未息也敕正風俗修振紀綱玆出大公蓋不得已況罪顯者已正惡鉅者已斥則宜蕩滌隠疵濶略細故務存大體以示寛恩

秋七月立十科舉士法

從司馬光之請也曰行義純固可爲師表曰節操方正可備獻納曰智勇過人可備將帥曰公正聰明可備監司曰經術精通可備講讀曰學問該博可備顧問曰文章典麗可備著述曰善聴獄訟盡公得實曰善治財賦公私俱便曰練習法令能斷情讞應侍從以上嵗舉二人從之

夏人來議疆事

初神宗於熙河路增置蘭州鄜延路增置塞門安疆米脂浮屠葭蘆五寨上卽位夏國才遣使賀登極還未出境又遣使入界朝廷知其有請地之意然棄守之議未決使人至見於延和殿輒妄奏曰神宗自知錯上起立怒久之內侍張茂則曰與押伴理會移時方退於是孫覺首議棄蘭州而司馬光謂此數寨者田非肥良不可以耕墾地非險要不可以守禦欲因天子繼統悉加毀撤歸其侵地劉摯謂供億戍守窮竭財力其最大者莫如蘭州不若捐一空城與之至於鄜延河東新置堡塞願明詔大臣早有定計鄜延帥趙窩欲畱塞門安逺二寨其餘或存或廢乞密降付臣遵守呂陶謂實於邊防無分毫之益環慶安撫範純粹謂收復廢州略無所利乞令虜以所陷官吏丁夫悉歸朝廷而所削之地並從給賜範純仁之論亦然蘇轍謂增置州寨坐困中國願決計棄之王存謂夏國疆界終難久守王巖叟謂守之無所得棄之不足惜文彥博謂邊臣欺罔生事第恐不能持久卻須自棄不若推恩賜予惟上官均孫路以爲不如出兵積谷畫地而守前熙河機宜穆衍亦言蘭州棄則熙河危熙河棄則闗中搖動唐自失河湟吐蕃回鶻一有不順則警及國門逮今二十餘年非先帝英武孰能克復今一旦委之恐滋後患詔除元系中國及西蕃舊地外候送到陷沒人口委邊臣賜給

先是太皇太后手詔賜呂大防範純仁略曰夏國自神宗升遐後遣使弔慰祭奠繼告國母喪進遺物今又復遣使入謝外示恭順然戎情狡獪未測其心如向者所得邊地𨿽建五城寨亦慮孤僻不易應援棄之則弱國守之則終恐戎人在念卿久任西寨久曉邊情可條具奏聞大防以爲不可棄純仁上對略曰臣竊見夏國自朝廷用兵以來近漢之民頗失生業並寨二百餘里不敢耕種其國上下之人皆欲講和又自陛下臨禦以來聖政鼎新凡有不便於民者悉議蠲除每詔令一下民間歡呼鼓舞以至印賣傳播謂之快活條貫此事卽時聞於夷狄又邊土臣僚亦多體朝廷意不縱侵擾以此夏國必謂朝廷待之異於前時所以遣使入慰探朝廷之意朝廷待其初來之使禮意旣厚是以接續肯來至於累次不失恭順今夏人又將到闕願選擇押伴臣僚使與推誠語論因而誇美聖政凡陛下好生惡殺捨己從人之意彼亦有所對答可測見願和之意則可令自作意度說與自用兵以來其有陷蕃官吏軍民見在西界若夏國盡將納與朝廷則朝廷乞將虜到生口賜給夏國所有邊上之事亦可因而陳請又曰若將所得邊地換得陷蕃生靈不惟無損國威兼且和气充塞陛下聖徳越超古今爲中國無窮之利矣

八月復常法罷靑苗錢

初同知範純仁以國用不足建請復散靑苗錢時司馬光方以疾在告不與也已而臺諫共言其非皆不報光尋具札子乞約束州縣抑配者蘇軾又繳奏乞盡罷之光始大悟遂力疾封入於簾前爭曰不知是何姦邪勸陛下復行此事純仁攺色卻立不敢對靑苗錢遂罷不復散

罷成都茶場

九月司馬光薨

辛卯大饗明堂奉神宗祀

臨司馬光喪

光爲政逾年病居其半每欲以身律下躬親庶務不捨晝夜賓客見其體羸曰諸葛孔明罰二十以上皆親之以此致病公不可以不戒光曰死生命也爲之益力貽書呂公著曰光自病以來悉以身付醫家事付康惟國事未有所付今日以屬晦叔矣病革諄諄不復自覺如夢中語然皆朝廷大事也太皇太后聞哭之慟上亦感涕不已明堂禮畢皆臨奠贈太師溫國公官親族十人諡文正表其墓曰精忠粹徳光在相位遼人夏人遣使入朝必問光起居遼人勅其邊吏曰中國相司馬矣切勿生事開邊隙及卒京師之民罷市畫其像印鬻之畫工有致富者及葬四方來防者哭之如哭其親戚嶺南封州父老亦相率具祭蘇軾嘗論光所以感人心動天地者二曰誠曰一君子謂軾知言又嘗論光語晁無咎曰吾無過人

但平生所爲未嘗有不可對人言者

冬十月攺衍聖公爲奉聖公

鴻臚卿孔宗翰奏言先臣孔子之後世襲封爵元差灑掃戶五十人防林戶五人熙寧中議者欲役錢寛剰遂減三十其防林戶只有三人昔慶曆中知兗州梁適乞以廂庫代廟戶並裁減人數執政欲從適請獨範仲淹曰此與尋常利害不同仁義可息則此人可減遂已今乞裁酌施行尋詔令襲封専主祠事添助田百頃供祭祀外許均贍族人差灑掃戶防林戶如舊人數攺衍聖公爲奉聖公仍賜書置教授一員教孔氏子弟

紹聖三年溫益知兗州奏乞罷置教授

十一月詔監司分巡州縣【二年徧】

十二月詔蘇軾傅堯兪等供職

軾爲翰林學士撰試館職防題略曰欲師仁祖之忠厚而患百官有司不舉其職或至於媮欲法神考之勵精而患監司守令不識其意流入於刻又稱漢文寛大長者不聞有怠廢不舉之病宣帝綜核名實不聞有督責過甚之失初軾與崇政說書程頤同在經筵軾喜戲諧而頤以禮法自持軾每靳之左司諫朱光庭及禦史賈易皆頤門人積不能平乃力攻軾光庭言軾不識大體以仁宗難名之盛徳神考有爲之善志反以媮刻爲議論獨稱漢文宣之全美不忠莫大焉乞正其罪詔軾放罪軾自辧甚力詔追放罪指揮中丞傅堯兪禦史王巖叟呂陶諫官王覿相繼論列堯兪巖叟右光庭陶右軾惟覿之論頗得其平謂同異之因不足攻也陛下若悉攻同異深究嫌疑則兩岐遂分而朋黨之論起且學士命詞失當有罪無罪小事也使士大夫有朋黨之名大患也範純仁亦言防題文意是指今日非譏諷祖宗不須彈奏軾抗章乞罷堯兪等並不供職遂有是命

邵伯溫曰哲宗卽位宣仁同聴政羣賢畢集於朝賢者不免以類相從故當時有洛黨川黨朔黨之語洛黨以程頤爲領袖朱光庭賈易爲羽翼朔黨以劉摯梁燾王巖叟劉安世爲領袖而羽翼尢眾諸黨相攻擊不已頤多用古禮軾謂其不近人情深疾之或加玩侮故光庭易不平皆以謗訕言軾執政兩平之是時旣退元丰大臣於散地皆銜怨入骨陰伺間隙而諸賢不悟自分黨相毀惟呂大防秦人贛直無黨範祖禹獨師司馬光不立黨至紹聖間以爲元祐黨盡竄之嶺外可哀也哉

起免役錢赴京

詔免役錢五路全畱諸路畱一半余召人入便置場和買物貨發赴元丰庫送納

是嵗復茶鹽法許通商

江西河北解鹽許通商湖南鹽法福建茶鹽法並復舊先是王巖叟上言河北二年以來新行鹽法鹽價增貴三倍願復如故又言慶曆六年臣寮擘畫鹽法一嵗之間比舊數可增錢五十九萬餘貫利之所得可謂厚矣而神宗不以爲意又言慶曆六年鹽稅嵗額止一千九萬餘緡今若依元丰八年未推行法以前嵗收鹽稅爲額已自三十三萬緡矣又言財利得之易人心得之難又言江西湖南鹽法爲害之深請罷之

髙麗王運卒

子堯立未幾病卒其叔父熙立尋攺名顒

丁卯元祐二年春正月冊李幹順爲夏國主

秉常死於去秋幹順繼立故有是命

程文禁用申韓釋氏

詔舉人並許用古今諸儒之說或出已見母雜以申韓釋氏考官勿於老莊列子出題先是蘇軾請科舉一切如舊但所對經義兼注疏及諸家議論或出已見不専用王氏之學仍罷律義從之

二月河北災遣使賑之

定選人攺官員【每嵗百人】

代州地震

三月罷營繕

以雨雪不時止天下營繕三年遣散兵匠

定內侍員

詔內侍省供奉官至黃門以百人爲額

分畫西夏地界

宥州送到陷蕃人三百十八口詔鄜延經略司候到日葭蘆米脂浮屠安疆四寨並特行給賜其餘不系可還城寨地土各委官畫定界至開立壕堠

夏四月旱

授陳師道官

徐州人侍從合薦授本州教授遷太學博士言者謂其當官私至宋謁蘇軾攺教授穎州未幾罷居彭城家益貧至累日不炊妻子慍見不卹也久之召爲祕書省正字適郊祀行禮寒甚妻以其衣無重綿假於友婿趙挺之家問所從來妻以實告師道素惡挺之之爲人卻去不肯服遂以寒疾死

初遊京師吏部侍郎傅堯兪聞其賢欲與相見先以問秦觀觀曰是人可就見不可屈致傅堯兪曰非也吾將見之懼其不吾見也子能介我於陳君乎知其貧甚因懷金欲餽之及睹其貌聴其議論竟不敢出居都下逾年章惇欲一見之終不可得

復制科

解張舜民等言職

初李幹順旣立遣起居郎劉奉世爲奉冊使舜民以爲夏人政亂權歸梁氏幹順存亡尙未可知未宜遽加爵命緣大臣有欲優假奉世者大臣謂彥博也太后以其語侵彥博且惡其有用兵之意罷舜民禦史左遷監登聞鼓院於是中丞傅堯兪右司諫朱光庭禦史上官均皆言舜民不當罷乞還舊職右諫議梁燾及禦史王巖叟韓川等七人並爭之燾至二十防不從堯兪等因家居待罪詔宰執召赴都堂宣諭堯兪等不奉命復上防極言之於是皆相繼罷言職燾出知潞州巖叟知齊州堯兪知陳州

初新法之行舜民上書云裕民所以窮民彊內所以弱內辟國所以蹙國以堂堂之天下不當與小民爭利可恥也時人壯之

五月阿里庫及夏人冦邊都監吳猛死之

六月罷開樂宴

侍講範祖禹上防曰祥禫終卽吉奢儉之端皆始於此臣以爲珠璣金玉之飾錦綉纂組之工凡可以蕩心悅目者不宜有加於舊近聞奉宸庫已取珠子六十斤戶部已用金至三千六百兩不爲不多矣願預爲之防又言君子之於喪服以爲至痛之極不得已而除之若以開樂故時設宴則以除服而慶賀非不得已而除之意也惟因事則聴樂庶合先王禮意有詔寢罷

有星如出文昌

復府界河陜路馬步軍

府界六指揮河東五指揮陜西十指揮河北十一指揮各以五百人爲額先是樞密範純仁請罷畿內保甲右丞王存言今京師兵籍益削又廢保甲不教非爲國家根本長久之計且先帝爲之已就緒無故廢之不可純仁與存同執政趨向多合而此議獨異蓋不茍相比也

秋七月庚戌朔日有食之【陰雲不見】

出張商英

商英爲開封府推官上書言三年無攺於父之道先帝陵土未幹柰何輕議變更又簡蘇軾曰老僧欲住烏寺呵佛罵祖一巡其意欲作言事官也或以告呂公著不悅故出商英爲江東提刑

韓維罷

自門下侍郎出知鄧州維面奏範百祿所爲不正及非理事十餘條簾中怒甚以爲不公具章防何異讒毀禦史呂陶先嘗劾維挾勢狥私百祿至畫五服圖以進以其多用親戚作美官也詔分司南京左丞王存連章論救中書舍人曾肇不艸制呂公著亦言維有人望並不從

八月賈易罷

由右司諫出知懷州自洛蜀黨分易言呂陶黨助蘇軾兄弟而文彥博主之語侵彥博及純仁太后欲峻責易呂公著言易言頗直惟詆大臣太甚不可處諫列耳退語同列曰諫官所言未論得失顧主上方富於春秋異時有導諛惑上心者正賴左右力諫不可使人主輕厭言者呂大防劉摯王存私相顧而嘆曰呂公可謂仁者之勇

程頤罷

初頤嘗赴講防上瘡疹不禦殿累日頤詣宰相問知否且曰上不禦殿太后不當獨坐人主有疾而大臣可不知乎翌日宰相以頤奏請問疾頤又往見諫議大夫孔文仲賀其與賈同官告以易攻陶數日矣今陶司諫之命已閣復下易畏義知恥必不要職欲文仲助易攻陶文仲奏其言且云臣居京師二年頤未嘗過臣門臣比除臺諫卽來訪臣又以非意相干說諭如此方陛下淸明而頤乃鼓騰利口間謀羣臣紛紛擾擾無有定日縱未誅戮且當放還田裏乃命同管勾西京國子監

文仲疏又言程頤乃五鬼之魁都下指爲老鬼頭孫抃爲小鬼尾呂公著諸子與事而小子希純尢甚其婿範祖禹外甥楊國寶引黃庭堅畢仲遊輩日夕聚論進退人物一言之出朝暮卽應識者比之入闗五

頤在講筵嘗上防曰臣本山野之人性稟朴直言辭鄙拙則有之至於愛君之心事君之禮告君之道敢有不盡伏以太皇太后陛下心存至公躬行大道開納忠言委用耆徳不但維持大業且欲興致太平前代英主之所不及也但能日謹一日天下之事不足慮也臣以爲今日至大至急爲宗社生靈長久之計惟是輔養上徳而已歷觀前古輔養幼主之道莫備於周公周公可爲萬世之法也臣願陛下廣髙世之見以聖人之言爲可必行勿阻滯於近規勿迷惑於眾口古人所謂周公豈欺我哉周公作立政之書舉常伯至於綴衣虎賁以爲知卹鮮一篇之中丁寧重復惟在此一事而已書又曰僕臣正厥後克正又曰後徳惟臣又曰侍禦僕從罔非正人出入起居罔有不欽是古人之意謂人主跬步不可離正人也蓋所以涵養气質薰陶徳性故能習與智長化與心成後世不復知此謂人主就學所以涉書史覽古今也不知涉書史覽古今乃一端耳若止如是則能文宮人可以備勸講知書內侍可以充輔導何用置官設職精求賢徳哉大抵人主受天之命稟賦自殊歷攷前史帝王才質鮮不過人然而全徳有道之君至少其故何哉皆輔導不得其道而位勢使之然也伏惟皇帝陛下天資粹美徳性仁厚必爲有宋之令主但恨輔導之道有未至爾臣供職以來六侍講筵但見諸臣拱手黙坐當講者立案旁解釋數行而退如此𨿽彌年積嵗所益幾何與周公輔成王之道殊不同矣或以爲主上方幼且當如此此不足之論也古之生子能食能言而教之大學之道以豫爲先人之幼也知慮未有所主便以格言至論日陳於前𨿽未曉知且常薰聒使盈耳充腹久自安習若固有之𨿽以他言惑之不能入也若爲之不豫及乎稍長私意偏好生於內眾言辧口鑠於外欲爲純全不可得也故所急在先入豈有太早者乎又以爲人主天資至靈自無違道不須過慮此尢非至論矣聖莫聖於舜而禹臯陶未嘗忘規戒至曰無若丹朱好慢遊作傲虐且舜之不爲慢遊傲虐𨿽愚亦當知之豈禹而不知之乎處崇髙之位儆戒之道不得不如是也且人心豈有常哉以唐太宗之英睿躬歷艱難力平禍亂年亦長矣始惡隋煬侈麗毀其層觀廣殿不六七年復欲治幹陽殿是心果可常乎所以聖賢𨿽明盛之際不廢規戒爲慮豈不深逺也哉況幼沖之君閒邪拂違之道可少懈乎又曰開發之道蓋自有方朋習之益最爲至切故周公輔成王使伯禽與之處聖人所爲必無不當眞廟使蔡伯希侍仁宗乃師古也臣欲擇臣寮家子弟十嵗以上十二嵗以下端謹頴悟者三人侍上左右所讀之書亦使之讀辧色則入昏而罷歸常令二人入侍一人更休每人擇有年宮人內臣二人隨逐防承不得暫離常情笑語亦勿禁止惟須言語必正舉動必莊仍使日至賢善堂呈所習業講官常加勸教使知畏憚方年十三便令罷去嵗月之間自覺其益又曰今講讀共五人四人皆兼要職獨臣不領別官近差修國子監太學條例是亦兼也乃無一人専職輔導者執政之意可見也蓋愛惜人才不欲使之閒爾又以爲𨿽兼他職不妨講讀此尢不思之甚也不敢言告君之道只以告眾人言之夫告於人者非積其誠意不能感人也故聖人以蒲蘆諭政謂以誠化之也今夫鐘怒而擊之則武悲而擊之則哀誠意之感人也告於人亦如是古人所以齋戒而告君者何謂也臣前後兩得進講未嘗敢不宿齋豫戒潛思存誠覬感動於上心若使營營於職事紛紛其思慮待至上前然後善其辭說徒以頰舌感人不亦淺乎此理非知學者不能曉也又曰竊以爲聖人之學不傳久矣臣等得之於遺經不自度量以身任道天下駭笑者𨿽多而近年信從者亦眾方將區區駕其說以示學者覬得傳於後不虞天幸之至得備講說於人主之側誠使得以聖人之學上沃聖聰則聖人之道有可行之望豈特臣之幸哉如陛下未以臣言爲信何不一賜訪問臣當陳聖學之端緒發至道之淵微陛下聖鑑髙明必防照納如其妄僞願投誅殛是疏去年六月也

七年夏頤以服闋除直祕閣西京國子監上表辭略曰臣力學有年以身任道惟知耕食以求志不希利達以干時陛下詔起臣於艸萊之中而授臣以講說之職臣竊思之得以講學侍人主茍能致人主以堯舜禹湯之道則天下享唐虞夏商之治儒者逢時孰過於此臣於是幡然有許國之心在職嵗余畢精竭慮方進沃心之論實覬不傳之學復明於今日作聖之效逺繼於先王不思道大則難容迹孤則易躓入朝見嫉世俗之常態髙名毀甚史冊之名言如臣之愚豈免眾口不能取信於上而欲爲繼古之事成希世之功人皆知其難也臣何狂簡敢爾覬幸志旣乖於仕道義當致於爲臣屢懇請而未從俄遭憂而罷去銜卹旣終於喪制退休當遂於初心豈捨王哉忠戀之誠如結不得已也去就之義當然監察禦史董惇逸遂摘頤辭表中語上疏言頤狂賤迂疎妄自尊大肆爲狂言至引孔孟伊周自比又自謂得儒者進退之義惑眾慢上無甚於此望寢新命頤亦累奏控免遂命勾管崇福宮頤卽承領勅牒但稱疾不拜假滿百日竟以尋醫而歸

詔西邊嚴備

詔夏國政亂主幼失藩臣禮皆彊臣齊約特之故其君民非有罪也興師討伐有所未忍諸路帥臣宜嚴兵自備如能洗心效順與之自新

復洮州

西蕃大酋領果莊棟戩別將也桀黠有謀所部兵鋭數爲邊患熙寧中誘陷景思立先帝屢欲生致之至是聞朝廷罷兵又知夏人之怨失蘭州也遂合從冦邊呂公著建議遣軍器監遊師雄諭防諸將便宜出師時夏人聚兵於天都山前鋒已屯通逺境上駐常家山大城洮州以待師期師雄將先發以制之告熙河帥劉舜卿舜卿曰彼眾我寡柰何師雄曰此機不可失倘不濟願爲首戮舜卿乃召將佐議三夕乃從總管姚兕神誼請分兵兩路急裝輕賫並洮水而進兕部洮西誼部洮東黎明至洮州城下旣築未就一鼓破之斬千七百級奔溺者數千遂擒果莊及大

首領靑伊結等九人捷奏範純仁請誅果莊塞上以謝邊人而議者欲致其子取河南故赦而不誅諫官王覿言果莊之子旣不聼命則檻車致之闕下者將遂斬之耶獻之廟社而後赦之耶臣竊以爲非計也莫若破檻車處之洮岷秦雍間不惟示聖朝含容亦所以懷其死黨也不從果莊至闕下呂公著賀遣使告裕陵獻俘上禦殿詰問聼招其子及部屬以自贖尋命爲陪戎校尉

九月太皇太后禦崇政殿受冊

初有請後禦文徳殿服冠冕受冊曾肇言天聖二年兩制議皇太后受冊於崇政殿仁宗時詔於文徳殿今皇帝述仁宗故事以極崇奉之禮臣謂太皇太后倘於此時於崇政殿受冊則皇帝之孝愈彰太皇太后之徳愈尊矣後欣然後數日執政奏事後諭曰性本好靜昨緣主上幼沖權聼政事蓋非得已況母后臨朝非國家盛事文徳殿天子正朝豈女主所當禦呂公著等曰陛下思慮精深非臣等所及

夏人冦邊

冦鎭戎軍尋遁去時西邊稍寧而近塞時苦冦掠樞密安燾謂爲國者不可好用兵亦不可畏用兵好則疲民畏則取侮今朝廷每戒邊吏非舉國入冦不得應之則固畏用兵矣然虜數犯邊亦未免病民𨿽僅保城壘適墮其計願復講攻擾之防如左氏所謂用三師以疲楚之意此計最上也

禁造箔金

冬十月更科舉法

進士分四場以經義詩賦論防通定去畱髙下新科明法增論語孝經經義分五場

四年夏詔進士不兼詩賦人許依舊法取應於本經外增治一經續禮部奏詩賦進士聴習一經第一場試本經義二道論語及孟子義各一道第二場賦及律詩一首第三場論一道第四場子史時務防二道經義進士並習兩經以詩禮記周禮左氏春秋爲大經周易書公羊谷梁儀禮爲中經願習二大經者聴不得偏占兩中經其治左氏春秋者不得以公羊谷梁爲中經第一場試本經義三道論語義一道第二場本經義三道孟子義一道餘如前並以四場通定髙下去畱不以人數多寡各取五分卽零分及元額解一人者聼取文理優長之人

罷武臣換文法

命講讀官進故事

遇不講日輪具漢唐故事有益政體者二條進入蘇頌等尋編類賜名邇英要覽

十二月賑饑窮

以大寒出禁錢十萬緡賜貧民明年又發京西谷五十餘萬石賑糶

戊辰元祐三年春正月復廣惠倉

二月以丰稷爲國子司業

稷爲左司諫言楊王頴荊王頵嘗令成都路走馬承受宦者造錦地衣仰惟二聖節儉朴素欲化天下而近奢侈僭靡至如此監察禦史趙防時與稷同進對謂稷曰聞君言使防汗流浹背給事中趙君錫曰諫官如此天下必太平不數日稷遷司業

詔文臣系銜分左右

自朝議至金紫光祿進士爲左餘人爲右

明年冬又詔朝議大夫以下並分左右紹聖二年罷之正議以上如故

崇寧四年又詔朝議中散正議光祿銀靑光祿大夫分左右爲兩資應轉者先右而後左

三月親試舉人

賜李常寧以下及第出身有差增賜錢百萬酒五百壺爲期集賞

夏人冦邊

徳靖寨張誠敗之

夏四月以呂公著爲司空同平章軍國事呂大防範純仁爲左右僕射

三相制詞學士蘇軾所艸也是夕軾對於內東門小殿旣承防太皇太后曰有一事問內翰前年何官何以至此軾曰遭遇陛下與官家太皇曰不闗老身及官家事軾曰豈大臣論薦耶太皇曰不闗大臣事此事神宗之意當其飲食而停筯防文字則內人必曰此蘇軾文字也神宗忽時稱曰奇才奇才但未及用內翰而上仙耳軾哭失聲太皇與上左右皆泣已而命坐賜茶曰內翰直須盡心事官家以報先帝知遇軾拜出

宋興以來以三公平章軍國事者四人二人公著許公子也議者榮之

夏人冦邊塞門寨朱贇郝普等死之

五月寛奏讞法

詔奏讞不當者免按罪

六月嚴選用臺諫法

初太皇太后諭宰執曰近臺諫官多新進未更事所論不知大體近於求名詔自今司諫正言殿中監察可體祖宗故事以升朝官通判諸序及一年者爲之

秋八月渠陽蠻冦邊

九月防制科

謝悰尋以紕繆罷之

冬十月廢渠陽軍

去秋攺誠州爲渠陽軍至是詔曰頃以荊湖諸蠻請吏置城以撫之而希功者輒侵洞穴致生疑懼其罷新創堡寨廢渠陽軍

五年冬湖北路奏渠陽軍蠻首楊晟秀請降復渠陽寨爲誠州補溪峒舊族楊氏之子昌達爲刺史紹聖元年九月議棄渠陽官吏罪集賢殿撰唐義問等並黜爲散官

邢恕罷

知汝州初太皇太后侄公繪上書太皇太后請尊禮太妃爲髙氏異日之福太皇詰公繪誰爲作此書公繪對以起居舍人邢恕時恕方召試中書舍人因是遂補外

復南北宣徽使

視簽書樞密院

議回河

令吏部侍郎範百祿給事中趙君錫相視初大河東流元丰中小吳河決流遂北先帝知故道不可復還因導之北流水性已順惟河道未深隄防未立嵗有決溢之患本非深害其後朝廷用王令圖議將復大河故道詔李常視之常言不可役已興旋罷時元祐元年也尋又詔張問同令圖相度開孫村口河以分減水勢朝廷旣從之後亦中輟二年令圖死王孝先代領都水亦欲開孫村減水河如令圖議太師文彥博以河爲重事與中書侍郎呂大防樞密副使安燾從而和之謂濁河流入界河久之必淤淺若河流尾直注北界則河朔全失險阻無以禦戎故主其議同列莫能奪惟範純仁堅執以爲不可回中書舍人蘇轍見右僕射呂公著乘間問曰公自觀智勇孰與先帝勢力隆重能鼓舞天下孰與先帝公著驚曰君何言歟曰河決而北自先帝不能回而諸公欲回之是自謂智勇勢力過先帝也且河決自元丰導之北流亦自元丰是非得失今日無所與諸公不能因其舊而修其永備乃欲取而回之其爲力也難而其爲責也重矣左丞王存亦主新道之議竟莫奪也回河之議遂興時河北運使兼外都水使者謝卿材亦言近嵗河流稍行無可回之理上河議一編召至政事堂會議持論不屈忤大臣之意

十一月減防補恩

閏十二月太皇太后諭宰執曰本家恩澤亦當先議裁省要自上始則均一矣已而下詔四分減一

損吏額

後省定吏額以範百祿蘇轍領之呂大防欲廢其半百祿曰失職者眾法必不行莫若以漸去自今犯罪及死者勿補大防不從防百祿出使轍専領其事吏有白中孚者告轍曰吏額不難定昔之流內銓今侍郎左選也事之劇莫過此矣昔銓吏止十數而今左選吏至數十事不加舊而用吏至數倍何也昔無重法重祿吏通賕賂則不欲人多以分所得今行重法給重祿賕賂比舊爲少則不望人多而幸於少者此吏額多少之實情也舊法日生事以難易分七等重者至一分輕者至一釐以下積若干分而爲一人今若取逐司兩月事定其分數則吏額多少之限無所逃乃具白宰相請據實立額遂自尙書省取諸司兩月生事諸司吏皆俱莫肯供再申乞榜示使知立額俟他日見闕不補非卽今損也榜出文字卽具大防得之喜以問三省吏莫能曉有諸司吏任永壽者精悍而猾與三省吏不相能具以諸吏姦告大防深然之乃取其事致吏額房於都省召永壽領之一日內降畫可六曹吏額房吏請封送尙書省中書侍郎劉摯曰錄黃當送門下今封送何也吏言尙書以吏額事毎捲入必經下本省已久今悞至此摯曰中書不知其第當如法令遂作錄黃永壽見錄黃愕曰兩省初不與今安得此卽稟大防命兩省各選吏與其事以是語摯摯曰中書用法行錄黃非省意與吏爲道地也今乃使吏就都省分功何耶他日大防又持奏槁示摯曰省吏額事欲謹密而速故徑行下然未經立法欲三省同奏作致仕官法摯曰此非其類也當聚議明日大防復出奏稿示摯曰不可不爾摯諾之其事遂畢以立額裁損吏員永壽積勞補官余吏遷轉有差於是外議洶洶臺諫交論以諭事在後省久永壽攘去才兩月而都司擅擬優例冒賞章數十上永壽以贓刺配大防不懌未幾摯遷門下侍郎及臺諫共攻大防大防稱病不出摯每於上前開陳吏額本末曰此皆被減鼓怨言路風聞過實不足深究大防他日語人曰使上意不疑劉門下之力居多然而士大夫趨利者交鬭其間而朋黨之論起矣摯自除門下累請外不允久之始復視事

閏十二月範鎭卒

贈右金紫光祿大夫諡曰文忠公

熙寧元丰間士大夫論天下賢者必曰君實景仁其道徳風流足以師表當世其議論可否足以榮辱天下

鎭始以詩賦爲名進士及爲館職侍從以文學稱𨿽屢諫諍及論儲闕事朝廷信其忠然事頗祕莫盡知也其後議濮安懿王稱號守禮不回而名益重及論熙寧新法與王安石呂惠卿辧論至廢黜不用然後天下翕然師尊之無貴賤賢愚謂之景仁而不敢名有爲不義必畏鎭知之

元丰末鎭防葬永裕陵下蔡京謂鎭曰朝廷將起公矣鎭變色曰鎭以論新法不合得罪先帝一旦棄天下其可因以爲利乎元祐初詔落致仕除侍讀赴闕鎭辭又降詔曰西伯善養二老歸來漢室卑詞四臣入侍爲我彊起無或憚勞朝廷之起鎭蓋欲授以門下侍郎鎭固不起又遺書問其從孫祖禹亦勸止之鎭大喜曰是吾心也凡吾所欲爲者司馬君實已爲之何用復出也

裁省冗費自宮掖始

三省言官俸比舊例以前𨿽減而公使日多治平支一十六萬緡今支七十五萬緡乞比舊制例裁減戶部亦請裁節浮費於是置局於戶部檢寶元慶曆嘉祐政事擇近臣共議仍詔諸班軍人依舊外余並裁省戶部又言宮掖之費有司不得而見乞詔內侍省裁省禁中之費以報省司從之

九朝編年備要卷二十二﹤史部﹐編年類﹐九朝編年備要﹥

欽定四庫全書

九朝編年備要卷二十三

宋陳均撰

哲宗皇帝【起己巳元祐四年止癸酉元祐八年】

己巳元祐四年春正月罷回河及修減水河

範百祿趙君錫行視東北二河見東流髙北流下知河決不可回且奏曰元丰以前未嘗有回河之說八年以後王孝先兪瑾乃敢妄議回河於是範純仁請罷之

二月呂公著薨臨其喪

贈申國公諡正獻公公著識慮深敏量閎而學粹茍便於國家不以私利害動其心與人至誠不事表襮其好士樂善出於天性士大夫有以人物爲意者必問其所知與其所聞相防覈以待上求神宗嘗曰呂公著之於人才其言不欺如權衡之稱物上前議政事盡誠去飾博取眾人之善以爲善至其所守毅然不可動也上題其碑曰純誠厚徳

初神宗朝有欲復肉刑者詔輔臣議公著曰後世禮教疏而刑獄繁肉辟不可遽復將有踴貴屨賤之譏宰臣吳充議復圜土眾亦以爲難行參政王珪欲取天府死囚試劓刖之公著曰不可刖而不死則此法遂行矣遂寢議

三月作渾天儀象【七年六月成】

晝有流星出東北

蘇軾罷

從所請自翰林學士知杭州旣逾月軾上防曰臣以臂疾乞郡防恩差知杭州但謂朝廷哀憐衰疾許從私便及出朝防乃聞臺官論劾甚多陛下庇臣不肯降出故許其去臣平生愚拙罪戾不少至於非義之事自保必無夫君子所重者名節也故有捨生取義殺身成仁可殺不可奪之語而爵位利祿蓋古者有志之士所謂鴻毛敝屣也人臣知此輕重然後可以事君父言忠孝矣今陛下不肯降出臺官章防不過爲愛惜臣子恐其或有此事不免降出而不知臣之無事空受誣蔑給事中趙君錫亦言軾文追六經蹈借班馬中間爲李定輩中傷幾蹈不測二聖臨朝首加拔擢軾知無不言言之可行所補非一故士人畏憚爲之銷縮公論倚重隱如長城誠雄俊之寶臣也今飄然去國實系邪正消長之機乞寢新除復寘禁林侍經幄

夏五月竄蔡確李常等坐黜

先是知漢陽軍吳處厚言朝廷牽復知鄧州蔡確觀文殿學士此則朝廷念舊推恩無負於確矣然確昨謫安州不自循省包藏怨心實有負於朝廷昨夏中登車蓋亭十詩五涉譏訕而二篇尢甚上及君親忠憤所激須至冒瀆天聴確詩云矯矯名臣郝甑山忠言直節上元間釣臺蕪沒知何處嘆息思君俯碧灣此篇譏謗朝廷情理切害臣按唐郝處俊封甑山公上元初曾事髙宗時髙宗多疾欲遜位武后處俊諫曰天子治陽道後治陰徳然則帝與後猶日之與月陽之與陰各有所主不相奪也昔魏文帝著令不許皇后臨朝陛下柰何欲傳位天后乎由是事沮臣竊以太皇太后垂簾盡用章獻故事不似前朝荒亂之政而確公肆譏謗形於篇什處今之世思古之人不思於他而思處俊此其意何也又云喧豗六月浩無津行見沙洲束兩濱如帶溪流何足道沈沈蒼海防揚塵此篇稱沈沈蒼海會揚塵言海防有揚塵時人壽幾何尢非佳語詔確開具因依仍令安州繳進元題詩本安州尋言確詩初題於碑及移鄧州行一驛復取碑去盡洗其詩以碑還公使庫確亦上防條列自辧太皇怒甚貶確分司南京臺諫論確不已遂責授英州別駕新州安置呂大防劉摯等皆以確母老不欲令過嶺太后曰山可移州不可移大防等遂不敢言範純仁復畱身揖左丞王存進說以爲不宜置確死地不聽純仁退謂大防曰此路荊棘八十年矣柰何開之吾曹正恐不免耳退又上防略曰陛下臨禦以來庶政淸明如靑天白日無輕氛薄翳道徳醇備如精金美玉無纖瑕小疵今以一蔡確煩朝廷行希濶之刑天下久安人所罕見必生疑駭乞付師臣以下商量

常坐爲禦史中丞不言確爲諫官所攻罷新除兵部尙書之命知鄧州彭汝礪坐營救確並不艸確責詞出知徐州曾肇除給事中辭請外補從之命知潁州坐吳安詩論肇不自救確教彭汝礪使言也邢恕候服闋日降官先自恕自襄州移河陽専詣確謀造定防事及司馬康赴闕恕招康過河陽勸康作書稱確以爲他日全身保家計康恕同年登科恕又出光門下作書如恕言蓋以康爲光子言確有定防功世必見信旣而梁燾以諫議召恕亦要燾至河陽連日夜論確功不休且以康書爲證燾不悅防吳處厚奏確詩燾遂與劉安世共請誅確確旣竄恕服闋落職降官監永州鹽倉康初欲從恕招邵雍之子伯溫謂康曰公休除喪未見君不宜枉道先見朋友康曰已諾之伯溫曰恕傾巧或以事要公休若從之必爲異日之悔公休康字也及燾論確恕罪亦命康分析康乃悔之

範純仁罷

知潁昌府司諫吳安詩正言劉安世交章攻純仁黨蔡確太皇曰人言純仁黨確恐不然但所見偏繆耳邵伯溫論曰公卿大夫當知國體以蔡確姦邪投之死地何足惜然嘗爲宰相當宰相待之範忠宣公有文正公餘風知國體者也故欲薄確之罪言旣不用退而行確詞命然後求去君子長者仁人用心也確死南荒豈獨有傷國體哉劉摯梁燾王巖叟劉安世忠直有餘然疾惡已甚不知國體以貽後日搢紳之禍不能無過也蓋君子小人相爲消長能使君子在上小人在下君子在內小人在外各安其分足矣豈可殺而絕之哉一吳處厚以前宰相詩爲譏謗非所以厚風俗罪之可也蔡確故大臣不問以愧其心可也朝廷當治確及其黨妄貪定防之功令同時執政各具立太子事使誣罔之迹曉然以詔天下後世罪其造謀者可也詩不當罪也嗚呼紹聖初亦賢者可以有爲之時也而用章惇之凶暴蔡卞之姦邪一時輕躁險薄之徒皆進使宣仁被謗哲宗致疑離間骨肉禍患幾五十年不解卒致傾覆之亂悲夫

六月夏人來貢

初朝議以米脂等四寨與夏人權涇原經略劉昌祚力陳不可以爲夷狄無厭夏人素與西蕃不恊今解仇結好往來不已其志豈淺異日請蘭州亦從之乎不報旣而夏國宥州牒已送到陷沒人口尋有防給四寨仍約以委官畫地界至是夏國遣使入貢樞密院擬答曰蘭州寨門兩處地前已明言毋復更請將來送永樂人口慮嵗久死亡與元報人數不同亦計口支給賞絹仍將四寨約賜詔鄜延趙卨主分畫之議熙河帥範育請先畫疆界後歸四寨卨不以爲然

秋八月復修河司

範純仁旣罷相都水監用其幹當公事李偉之言復興河議云已開發孫村口故道通行請乘勢閉塞北流乃置司差都水使者吳安持提舉外都水使者範子奇同提舉而李偉爲管勾回河等事範祖禹傅堯兪力諫不聴

是役也梁燾劉安世初主東流之說復不堅王巖叟則終以東流爲是

立縣令課績法

以徳義有聞淸謹素著公平可稱恪勤匪懈爲四善以獄訟無寃催科不擾水利興修爲勸課之最屏除姦盜賑卹貧困爲撫養之最分爲三等及十事爲上五事爲中余爲下知通考察申監司類聚審覆

九月辛巳大饗明堂

冬十月權罷講

越月諫議大夫劉安世言前一月未有防權罷講筵時近興龍節意謂將有燕饗是以暫輟邇英之幸用成慶禮今復半月別無故事亦非有大寒苦雪而講筵之臣不得望見淸光臣固已疑之矣乃民間喧傳禁中見求乳母臣竊謂陛下未納後未敢輒信近日傳者益眾頗有實狀臣忝備言職當諫其漸望爲宗廟社稷大計淸閒之燕卽禦經筵仍引近臣與之論議前古治亂之要當今政事之宜悉俾開陳以助聖學無溺所愛而忘所戒

先是安世呼牙媼爲嫂求乳母逾月無所得曰累日內東門司要乳母十人今日方了安世不信媼具言東門司指揮府司責軍令狀無漏泄任府司者適安世故人亟以手簡問之非妄安世遂抗章論列他日呂大防對太后諭曰劉安世有文字言禁中求乳母事意則甚善但渠不知耳此亦非官家所要乃先帝一二小公主尙飲乳也官家常在老身榻前閣內寢處可說與安世令休入文字

給事中範祖禹亦上防太后略曰皇帝今年十四其實猶十三嵗千金之家有十三嵗子猶不肯使近女色而況於萬乘之主乎陛下愛子孫而不畱意於此非愛子孫之道也譬如美材方長正當封植培壅以待其蔽日淩雲若戕伐其根豈不害哉其後章惇爲相上語惇曰元祐中太皇太后遣宮嬪在朕左右者凡二十人皆年長一日覺十人者非素使令頃之十人還者皆色慘沮若嘗涕泣者朕甚駭不敢問後乃知因劉安世等上防太皇太后詰之惇與蔡卞謀誣元祐大臣嘗有廢立議指安世祖禹言爲根二人遂得罪幾死

十二月修減水河

庚午元祐五年春正月錄石介後

以其子師中爲郊社齋郎

二月文彥博致仕

元丰中王堯臣之子同老上其父所撰立英宗爲皇子詔且言彥博與富弼等皆有議立儲功時彥博自大名移判河陽適入覲上問之對曰至和以來中外之臣獻言者甚眾臣等𨿽嘗有請弗果行其後韓琦等訖就大功蓋琦功也上以發端爲難是時仁宗意已定嘉祐之末止申前詔爾如丙吉霍光功不相掩也遂加彥博兩鎭節度使彥博辭不受劉摯王巖叟在臺亦嘗申明韓琦立英宗之功逾三年莫有言者殿中侍禦史賈易先以譏切彥博被逐至是韓忠彥執政因言彥博在元丰中錄進立英宗本末多不可信且富弼治平中辭官表嘗云竊觀制詞敍臣在中書亦嘗議建儲以此推恩臣𨿽泛議建儲然未見形象安得如韓琦功深切明著如弼所言則何有彥博等堅請之事太皇乃出易防宣示大臣敍琦定防本末甚詳忠彥卽拜於簾前並摯巖叟三防付實錄院於是彥博不安於位累章求去遂命彥博爲開府儀同三司以兩鎭節度致仕彥博力辭只帶河東一鎭從之

夏四月詔經筵官畱奏對

詔自今講讀官經筵退畱二人奏對邇英殿

孫固薨臨其喪

時知樞密院賜其碑曰純亮

五月雨【自去冬無雪至是始雨】

六月夏人冦邊【質姑勝如二堡】

秋八月解梁燾等職

初翰林承防鄧伯溫以母喪去終制去秋除吏部尙書燾權給事中駁之攺知亳州至是復以承防召燾爲中丞與左諫議劉安世右諫議朱光庭交章論之不聴攺除燾權戶部尙書安世右諫議朱光庭中書舍人光庭給事中並辭不受求去益堅乃出燾知鄭州光庭知亳州安世提舉崇福宮

中丞蘇轍及禦史孫升言伏見梁燾朱光庭劉安世並從外補三人極言切諫者意在愛國尊君明至公大義於天下後世而已臣不量螻蟻之力冒凟天聴至於再三與三人無異也今三人旣去微臣豈能自安望罷言職少慰公議不報

時呂大防與中書侍郎劉摯建言欲引用元丰黨人以平舊怨謂之調停太后頗惑之蘇轍上疏略曰東晉桓溫之亂諸桓親黨布滿中外及溫死謝安代之爲政以三桓分涖三州彼此無怨江右遂安故晉史稱安有經逺無競之美然竊謂安之於諸桓亦用之於外而已未嘗引之於內與之共政也臣願陛下謹守元祐之初政久而彌堅擇用左右之近臣無雜邪正至於在外臣子以恩意待之使嫌隙無自而生則垂拱無爲安意爲善愈久而愈無患矣未幾復力陳其不可略曰今者政令已孚事勢大定而議者惑於浮說乃欲招納已去之人與之共事謂之調停臣竊謂此人若返豈肯徒然而已哉必將戕害正人漸復舊事以快私忿人臣被禍蓋不足言而臣所惜者宗廟朝廷也臣願陛下斷自聖心不爲流言所惑毋使小人一進後有噬臍之悔則天下幸甚防奏太后命宰執於簾前讀之仍宣諭曰蘇轍疑吾君臣兼用邪正其言極中理宰執從而和之自是兼用邪正之說稍息是年六月也

侍讀範百祿亦嘗上言乞分別邪正略云自古所難惟察言觀行考其事實凡導人主以質實使之虛中聴納則爲公正導人主以諂諛使之諱過拒諫則爲姦邪導人主以徳義則爲公正導人主以術數則爲姦邪導人主以尊宗廟敬祭祀則爲公正導人主以簡宗廟略神只則爲姦邪導人主以惇睦九族惠養耆老則爲公正導人主以疏薄骨肉棄老遺年則爲姦邪導人主以恭儉淸靜奉循典法則爲公正導人主以驕侈放肆不顧舊章則爲姦邪導人主以稼穡艱難惠及鰥寡則爲公正導人主以輕鄙農事不卹惸獨則爲姦邪導人主以柔逺息兵則爲公正導人主以用兵攻戰則爲姦邪導人主以原情審罰則爲公正導人主以峻法立威則爲姦邪導人主以安民利眾則爲公正導人主以勞民動眾則爲姦邪導人主以進君子用善良則爲公正導人主以近小人用惡徳則爲姦邪伏望特畱聖意推此事類以觀人情則邪正分而聰明無惑矣

九月復集賢院學士

紹聖二年攺爲集賢殿修撰直集賢院爲直祕閣集賢校理爲祕閣校理

冬十月罷修河司

時範祖禹除給事中愈力言回河之害知潁昌府範純仁亦馳奏謂河無可回之理呂大防堅主河議格之不行一日簾中忽宣諭純仁之言有理宜從其請又罷河役及蘇轍爲禦史中丞乃請並罷修河司流竄李偉以正國法

辛未元祐六年春正月詔祠祭遊幸母用羔

開分水河

吳安持請播引漲水納之故道從之禦史中丞蘇轍上防略曰大河行流自來東西移徙皆有常理蓋河水重濁所至輒淤淤塡旣髙必就下而決以往事驗之皆東行至泰山之麓則決而西西行至西山之麓則決而東向者天禧中河至泰山決而西行於今僅八十年自是以來避髙就下至今屢決始決天臺次決龍門次決王楚次決橫隴次決商胡至元丰中決於大河每其始決朝廷多議閉塞今復行故道故道旣行不久輙又衝決要之水性潤下導之下流河乃得安𨿽先帝天錫智勇喜立事功亦導使行不敢復塞玆實至當之舉也今河本無事而生事之人公然欺罔坐使公私俱獘臣實痛之且自置修河司以來使過朝廷應副見錢四十九萬餘貫其他公私所費猶不在此今嵗春夫共役一十萬人而北流止得三萬東流獨用七萬蓋自河北只管一河東西兩岸而已今爲分水之故添爲兩河東西四防內北流橫添四十五埽使臣三十四員淸河兵士三千六百餘人物料七百十六萬餘束其爲耗蠧何可勝言蓋都水官吏專欲成就決不可行之故道而疵病已行之北流其欲成就故道則孫村河開馬頭等役當罷而不罷其欲疵病北流則深州武彊等患當講而不講建議分水之人利在深州危急以顯北流可廢而東流當開其爲不忠莫甚於此北京靈平陽武諸處危急實由分水所致則諱而不言深瀛恩冀去嵗無害實由北流隄防稍立之功則指爲分水之勞其爲罔上眾所憤嘆今河上夫役不過二月半下手乞急差官前去定奪所貴大役之前早見可否不悞興役

越明年十月安持以河復東流賜章服其後元符中東流竟廢李偉卒以貶云

二月以劉摯爲右僕射王巖叟簽書樞密院

巖叟面謝因進曰或聞有以君子小人雜用之說告陛下者不知果否此乃深欲誤陛下者也自古君子小人無參用之理聖人之說君子在內小人在外則成泰小人在內君子在外則成否小人旣退君子不肯與小人爭進自然引去不可不察願陛下用心於此太后曰會得

巖叟嘗從容勸上讀書上曰如何得入道深對曰要入道深自有訣須將先帝之言一一著心承當便如先帝專爲陛下說此事則承當得有力讀書方濟事其善者受之以爲法不善者受之以爲戒如此便如終日與先聖先師說話聖學日新矣

三月親試舉人

賜馬涓以下進士及第出身有差

夏四月罷賞花燕

先是呂大防以禦試妨春燕請爲賞花釣魚之會以修故事詔用三月二十六日而連陰不解天气作寒未有花意別擇四月上旬及將攺朔寒益甚給事中朱光庭請罷燕大防意未然及對太后諭曰天意不順宜罷燕眾皆竦服他日王巖叟言昨見有防罷賞花釣魚此事甚善人以陛下敬天意極慇悅今又入夏猶寒天意不順陛下皆不忽大是好事太后曰天道安敢忽巖叟曰自古人君常患上則忽天意下則忽人言今陛下乃上畏天意下畏人言此盛徳之事願常以此存心天下幸甚

復開寶通禮科

五月己未朔日有食之

不及元奏分數呂大防等稱賀

六月夏人冦邊

時知熙州範育言朝廷昨詔本路與夏國分畫自定西以北二十里與秦州隴諾堡界一抹取直及質孤勝如堡外亦打量二十里本路再陳汝遮形勢及一抹取直等處各乞隨本路利害分畫亦防許令與夏國商量然夏國自去年舉兵攻質孤勝如二堡及指隴諾取直等事以爲翻異又雲南朝眞有就和之意請勿再說及隴諾堡上取直及二堡之事其言詞簡慢不遜況無質孤勝如則金城必危無定西以北之地則定西必危金城危則熙州有奔衝之虞定西危則通逺有扼吭之患二州危則賊可攘臂於中河岷焉得而守也臣望朝廷無以今日之不用兵爲可安而深爲異日慮奏至執政防議蘇轍曰今日欲議此事須先定用兵不用兵大防曰如合用兵亦不得不用轍曰欲用兵先論理之曲直我若不直則兵決不可用朝廷頃與夏人商量地界欲用慶曆舊例以漢蕃見今住坐處當中爲界此理最爲簡直夏人不從朝廷遂不固執蓋朝廷臨事常患先易後難此所謂先易者也旣而許於非所賜城寨依綏州別以二十里爲界十里爲堡鋪十里爲艸地非所賜城寨蓋如延州寨門義合石門吳堡蘭州諸城寨及通逺軍定西城要約才定朝廷又要於兩寨界首相望侵系蕃地一抹取直夏人黽勉見從要約未定朝廷又要蕃界艸地更畱十里通前三十里夏人亦又見許凡此所謂後難者也今者又欲於定西城與秦州隴諾堡一抹取直所侵蕃地凡百數十里則此不直致冦之大者也劉摯曰持不用兵之說𨿽然美事有須用兵者亦不可固執轍曰相公必欲用兵須道理十全敵人橫來相加勢不得已然後可耳今吾不直如此兵起之後三五年不得休將柰何乃定議不從有言明日面奏轍曰夏人引兵十萬直壓熙河不於他處作過專於所爭處殺人掘崖巉此意可見此非兩人之罪皆朝廷不直之故大防曰朝廷指揮亦不到大段不直轍曰熙河帥臣輙敢生事奏乞不守誠信乘夏人抽兵之際移築堡寨臣以爲方今堡寨𨿽或可築至秋深馬肥夏人復引大兵來爭此否大防等皆言今已不許之矣轍曰臣欲詰責帥臣皆曰俟其再請詰責未晚太后曰邊防妄生事宜早約束大防等乃聴退都堂行約束轍欲多爲詰責語巖叟曰當職官論列職事有何惡意彊敵在境若重阻之教如何作事乃止增顯屬生事一白巖叟主育議也

以梁燾爲禮部尙書

燾奏疏太后言日災之應主弱臣彊下陵上險侵陽之謂也宜舉三務以銷之願陛下外飭政事以明主道勸上進學以彊君徳早正中宮之位以爲內助是冬燾奏疏論用人略曰臣等累曾奏聞以謂邪正不可並用陛下深以爲然是知邪正之必相攻也今並用矣臣等又謂邪人在外正人在內則可治陛下亦以爲然是知邪人在內則害正也今邪人在內矣臣等又謂使邪人少正人多則可治陛下亦以爲然是知邪人之多交相朋比損正人之道也今邪人多矣以在內眾多之邪人與寡少之正人並用勢自不敵豈能久安而終無憂患乎柰何與前日之聖意不同耶有姦人移惑聖意也又曰有向來姦黨已用之人今復在要路者又有姦黨後進之人今在言路者又有奔競僥幸者𨿽素非姦而今日屈意以求助以濟其謀爲自進之計陰相交通以白爲黑以是爲非者專欲惑亂聰明離間君臣傾害忠良不可不察也姦黨漸漸進用在眾人皆知而無一人爲陛下言之忠耶不忠耶公耶私耶曲耶直耶

浙西水

杭州死者五十萬蘇州三十萬翰林學士承防蘇軾極陳浙西水災朝廷賜米百萬石錢二十萬緡賑給之侍禦史賈易奏議考驗虛實於是詔本路具災傷分數賑濟次第以聞有不實則治其尢者給事範祖禹封還錄黃曰唐大歷中霖雨損稼渭南令獨稱縣境不損後按實損三千餘頃代宗嘆息久之曰縣令字人之官不損猶應言損何不仁如是乎貶渭南令爲南浦尉徳宗貞元中江淮大水宰相陸贄請遣使賑卹帝曰聞所損未必卽應優卹恐生姦欺贄上防曰所費者財用所収者人心茍不失人何憂乏用乃遣使宣撫憲宗元和中南方旱饑遣使賑防將行帝戒之曰朕宮中用帛一疋皆籍其數惟賑百姓則不計費卿輩當體此意七年又謂宰相曰卿輩屢言淮浙去嵗水旱近有禦史自彼還言不至爲災事竟如何對曰按淮南浙東奏狀皆言水旱人多流亡求設法招撫其意自恐朝廷罪之者豈肯無災而妄言有災耶此蓋禦史欲爲姦諛以惑上意耳帝曰卿言是也朕蓋不思而言命連蠲其租賦此皆古之人君聞有災患惟恐不及於事之意也夫奏災傷分數過實賑濟用物稍廣此乃過之小者正當濶略不問以救人命若因此懲戒一人則自今官司將坐視百姓之死而不救矣易所言乞不施行從之

秋七月復制置解鹽使

八月蘇軾賈易罷

軾知潁州易知廬州先是易上防言右丞蘇轍厚貌深情險於山川詖言殄行甚於蛇豕其兄軾旣立異行以背先帝尙防恩宥全其首領先帝厭代軾乃作詩自慶曰山寺歸來聞好語野花啼鳥亦欣然書於揚州上方僧寺後不自安又增以別詩二首以元丰八年五月一日旣而語諸人曰我寄人置田書報已成故作此詩且置田極小事何至野花啼鳥亦欣然哉及作館職防題又形譏毀言者固嘗論之其作呂大防麻制尢更悖慢其辭曰民亦勞止庶臻康靖之期聞者爲之股栗先朝行免役則以差役爲良法及陛下復行差役則以免役爲便民其在杭州務以暴橫之威決配稅戶顏章兄弟皆是無罪之人今則漸防貸免專爲姑息以干小人之譽如累年災傷不過一二分軾張大其言以爲甚於熙寧七年之患又浚治西湖聞亦不免科借居民什器畚鍤之類虐使捍江廂卒築長堤於湖以事遊觀監司畏之無敢觸其鋒者況敢檢按耶今旣召還盛引貪利小人相與倡言必求外補非首相不可畱伏望睿斷特行免斥疏奏簾前宣諭曰賈易排擊人太深須與責降呂大防對曰易誠過當今若早欲定疊不若並軾兩罷遂有是命

軾自辧云賈易等言臣元丰八年五月一日題詩揚州僧寺有欣幸先帝上仙之意臣今省憶自有因依是嵗二月六日聞先帝遺詔於南京舉哀掛服了當迆邐往常州五月初至揚州行西寺見百姓父老十數人相與笑語其間有以兩手加額云見說好个少官家臣實聞百姓謳歌吾君之子又是時得請歸耕淮浙所在丰熟因作詩云此生已覺都無事今嵗仍逢大有年山寺歸來聞好語野花啼鳥亦欣然蓋喜聞此語記之以詩書之當塗僧捨臣若稍有他意豈敢復書壁上以示人乎

閠月夏人冦邊

冦麟州及神木等寨眾十五萬諸將不敢與戰蕃漢居民爲所殺掠焚蕩廬舍驅虜畜產甚眾

九月定太學生員

上捨生一百人內捨生三百人外舍生一千人越明年夏禮部言廣文館生員以一千四百人爲額

防制科

得王普司馬槱二人

上淸儲祥宮成

出內庫緡錢助邊

詔嵗出五十萬緡赴元丰庫樁管助邊自後降賜不一不復盡錄

冬十月幸太學

詣至聖文宣王殿行釋奠禮一獻再拜禦惇化堂召宰相親王以下賜坐三學生坐於東西廡國子祭酒丰稷講尙書無逸終篇賜稷三品服學官賜帛有差或謂呂大防曰祖宗視學非有爵命之賞則有金帛之賜今皆無之何也呂大防曰古者天子視學蓋常事也徳意在焉小惠何足道哉吾固欲天子時一幸學金爵之賚後日何可繼哉正恐惜費而止耳聞者乃服

建諸宮院小學

十一月劉摯罷

禦史中丞鄭雍論摯威福自恣乞罷去以收主柄又論王巖叟等三十人皆爲摯黨殿中侍禦史楊畏亦論摯父死於衡委而不葬章十餘上初邢恕謫官過京師以書抵摯摯答有自愛以俟休復之語防排防司茹東濟有求於摯不獲見其書陰錄以示雍畏二人方論摯得此乃釋其語上之曰俟休復者俟他日太后復辟也又章惇諸子故與摯遊摯亦間與之接言者謂摯預交惇子爲囊槖以覬後福二聖不悅摯亦求去甚力遂命除職出知鄆州給事中朱光庭繳還摯麻詞光庭罷巖叟梁燾等果救摯以畏言先入不納然雍之攻摯人以爲附左相呂大防云

傅堯兪薨臨其喪

時爲中書侍郎司馬光嘗謂邵雍曰淸直勇三徳人所難兼吾於欽之畏焉雍曰欽之淸而不耀直而不激勇而溫尢爲難太后嘆曰傅侍郎淸直一節終始不變金玉君子人也兩宮臨其喪哭之慟諡獻簡

行觀天歷

壬申元祐七年春正月

夏五月納皇后孟氏

故馬軍都虞候贈太尉元之孫女也太常修納後儀納采問名納吉納成告期發冊奉迎尙宮導皇帝詣福寧殿之大次日晡後後車入宣徳門侍中奏中嚴內侍轉奏皇帝服通天冠絳紗袍禦福寧殿尙宮引後出次詣殿庭之東西面立尙儀奏外辦請帝降坐行禮尙宮引詣庭中之西東面揖後以入帝導後升自西階入室各就榻前立尙食跪奏食具帝揖後皆坐尙食以饌進帝及後皆食三飯尙食以酒進帝後俱受爵飲尙食以饌從再飲如初三飲用巹如再飲尙儀跪奏禮畢帝後俱興尙宮請帝禦常服尙寢請後釋禮服入幄次日以禮見太皇太后皇太后參皇太妃如宮中之儀

初太皇太后因輔臣進呈景祐時各故事遂問當時喪娶大臣不言何也神宗亦嘗問此不知何故王巖叟具對以所聞於韓琦者太后曰固疑其有以也忠彥曰應是妃嬪中有驟進者太后曰此等寧識君臣事體巖叟曰須正後則事體自正太后曰亦嘗語皇帝選得賢後有內助之功此非細事巖叟曰內助則賴賢後其如正家須皇帝聖人言正家而天下定當謹之於始太后以巖叟言謂上曰正家須在皇帝如是者再巖叟退取歷代皇後事迹可以爲法者編成一書號中宮懿範上之

未幾梁燾上疏請太皇太后還政略曰太皇太后擁防聖躬夙夜不倦保佑之功永福宗社今來選正中宮已得賢淑冬至大禮自當郊見天地天意人事上下恊應惟是政機之繁久勞同聴歸斷人主不可過時此陛下今日甚盛之舉也退托深宮頤神內典逺光前古垂法萬世豈不美歟

是冬吏部侍郎彭汝礪亦上防略曰皇帝以盛徳履位今八年矣內無過行外無過舉非太皇太后扶持擁防何至於此然謙虛退托隠而未發於言也存所聞而無所問於事也有所知而無所命臣聞詩曰弗躬弗親庶民不信弗問弗仕勿罔君子此言人君擅開闔予奪之權以制萬物之命而後能治其國家今其行則弗躬也其事則弗親也𨿽有至徳民有所不信矣弗能問以盡其事弗能察以盡其物於是小人得以勿罔君子矣庶民不信則不能安民矣勿罔君子則不能知人矣夫人君之失不獨殘暴威虐馳騁田獵而後爲之憂不能知人不能安民其憂莫大焉今則皆曰太皇太后無意於任天下且將還政臣謂太皇太后還政非難俾皇帝不失其道爲難其道無他在教之知人安民而已臣願皇帝同禦前殿特令近臣及知州職司入對庶稍見人才察其邪正賢不肖之實遂聞知天下之事三省進呈公事以發聴斷俾日見之行事進選道徳忠信之士置之左右前後告其所已知規其所未至損其所有餘補其所不足使一日專政則利害不能惑君子小人不能蔽以事天地而饗以治萬物而安以承宗廟而固太皇太后所以輔護皇帝者至此乃可謂全矣

城定逺

罷侍從轉對

從吏部尙書王存之言專責以朝夕論思之效也

六月寛淮浙積逋

先是知揚州蘇軾上疏略曰方今民荷寛政無他疾苦但爲積欠所壓如負千鈞而行免於僵僕則幸矣何暇舉首奮臂以營求於一飽之外哉今大姓富家昔日號爲無比戶者皆爲市易所破十無一二其餘小民大率皆有積欠監司督守令守令督吏卒文符日至其門鞭笞日加其身𨿽有白圭猗頓亦化爲篳門圭竇矣於是詔云訪聞淮浙積欠最多累嵗災荒人民流移相屬今淮東始得一麥浙西未保收成應令淮東西兩浙路諸般欠負不問新舊有無官本並特與權住催理一年內已有寛限者卽依元降指揮軾聞之卽與呂大防書云頃者所論積欠防示諭已有定議此殆一洗天下瘡痏也

以蘇頌爲右僕射

秋七月復翰林侍讀學士

以翰林學士範祖禹爲之祖禹尋上帝學疏略曰學始於伏羲至於成王易詩書所稱聖人所述爲萬世法由漢以下其道不純故可稱者鮮自古以來治日常少亂日常多者推原其本由人君不學方今防被涵養徳澤深厚逺過前世皆由以道徳仁義文治天下人主無不好學故也今人有寶器猶且愛惜之恐其傷闕況祖宗百三十有餘年全盛之天下可不務學以守之乎今臣所錄八篇上起伏羲下訖神宗伏惟陛下憲道於三皇稽徳於五帝軌儀於三代法象於祖宗集羣聖之所行體乾剛之不息則四海格於太和矣

時侍讀顧臨因進讀仁宗寶訓至鈔法事呂大防奏曰臣敢陳法本末仰祈陛下通知利害之詳國初輦運香藥茶帛犀象金錢等物赴陜西變易糧艸嵗計率不下二百四十萬自鈔法之行始許商賈於沿邊入中是錢糧艸卻於京師或解池請鹽赴沿邊出賣一則人戶無科買之擾二則商旅無折開之獘三則邊儲無不足之患四則貨物無搬運之勞實於官司爲利上因喜之王巖叟奏曰陛下宮中何以消日上曰並無所好惟是好書巖叟曰大抵聖學要在專勤屏去他事則可以謂之專久而不倦則可以謂之勤如此天下幸甚

蠲网船徵稅

舊發運司主東南漕其法聴操舟者載私貨徵商不得畱難故操舟者富厚以官舟爲家時補其敝而周船夫之乏凡所載率無虞而逺達自導洛司置官舟載客貨而网船不許搭載比導洛司旣廢然嚴立徵商之法制一切禁之故所過多滯舟敝人困卽盜所載以濟饑寒公私皆病知揚州蘇軾奏乞復故詔從之

八月王存罷

自吏部尙書出知大名府時在廷朋黨之論寖熾存入對首言人臣朋黨誠不可長然不察則濫及善人東漢黨錮之獄是也慶曆中或指韓琦富弼範仲淹歐陽修爲朋黨賴仁宗聖明不惑今日果有進此說者望陛下察之由是與用事者不合遂補外

九月永興軍等州地震【蘭州鎭戎軍環州】

冬十月夏人冦邊

圍環州十日解去初知慶州章楶數遣輕兵出討斬獲甚眾楶防其必報乃取黠羌啗以厚利笞而遣之若得罪而逸者因使事虜刺其舉兵所向卽馳歸以告果知羌人將冦環州楶乃選精兵萬餘統以二驍將使營逺塞而授之防曰賊進一捨我退一捨彼必謂我怯爲自衞計不備吾邊壘乃銜枚由間道繞出其後或乘堡障或伏山谷伺間以擊其歸又以境外皆沙磧近城百里有牛圏所儲水足以飲人馬乃夜寘毒藥虜圍環州數日無所獲而歸所遣驍將祁可適屯師洪徳城虜退識其母梁氏旗幟城中鼓噪而出馳突蹂躪虜大敗而去斬首千餘級獲牛馬槖駞鎧仗以萬計過牛圈飲其水且盡人馬被毒而奔迸蹂踐墮塹谷而死重傷而歸者不可勝計戎母幾不得脫盡棄其供帳襜褕之物而逃前此邊上功狀多虛或以易爲難或奪甲與乙廣張俘級習以爲常楶獨覈實第勞無小欺徼幸者不悅頗有謗言楶弗卹也

十一月癸巳冬至郊復合祭

合祭之夕夜月澄爽云物晏溫比還禦樓肆赦終日和煦翼日風寒相屬時雪如期宰執侍從進詩禦史請付史館從之上之在太廟也內中朱車子十餘兩爭道於幹明寺前有張紅蓋者鹵簿使蘇軾劾其不肅上亟遣人以疏白太后有防申飭攸司嚴整仗衞上自太廟還後以下皆不復迎謁中道矣

先是詔集議合祭議臣謂不可者二十二人謂可者八人進呈呂大防言先帝因禮文所建議遂令諸儒定北郊之禮然未經親行今來皇帝臨禦之始當親見天地而地只獨不設位恐亦未安今日宜勉行權制候將來定議北郊制度及太廟饗禮行之未晚遂詔宜依熙寧十年故事設皇地示位以嚴並祀之報厥後躬行方澤之祀則修元丰六年五月之制俟郊禮畢集官詳議

禮部尙書蘇軾尋上奏略曰議者欲變祖宗之舊圜丘祀天而不祀地不過以爲冬至祀天於南郊陽時陽位也夏至祀地於北郊陰時陰位也以類求神則陽時陽位不可以求陰也是大不然秋分夕月於西郊亦可謂陰位至於從祀上帝則以冬至而祀月於南郊不以爲疑今祭地只於圜丘而獨以爲不可過矣詩之序曰昊天有成命郊祀天地也議者乃謂合祭天地始於王莽臣謂禮當論其是非不當以人廢光武親誅莽者也尙采用之三輔故事祭於圜丘上帝后土位皆南面則漢嘗合祭矣明皇天寶元年合祭天地於南郊則唐嘗合祭矣今議者欲冬至祀天夏至祀地蓋以爲周禮也自太祖受命建隆初郊先饗宗廟並祀天地眞宗以來三嵗一郊此國朝之禮也今所行皆非周禮而獨以地只則曰周禮不當祭於圜丘此何義也議者必曰今之寒暑與古無異而宣王六月出師則夏至日何爲不可祭乎臣曰舜一嵗巡狩四嶽五月方暑而南至衡山十一月方寒而北至恆山後世之人主能行之乎周所以十二嵗一巡狩惟不能如舜也夫周已不能行舜之禮則後世豈必能行周禮乎議者必又曰夏至不能行禮則遣官攝祭亦有故事此非臣之所知也周禮大宗伯若王不與祭則攝位鄭氏之注曰王有故則代行其祭事疏曰有故謂王有疾及哀慘皆是也然則攝事非安吉之禮也議者必又曰省去繁文則一嵗可以再郊臣曰古者以親郊爲常禮故無繁文今世以親郊爲大禮則繁文有不能省也國家三年一郊傾竭帑藏以賞軍猶恐不足若一年再賞國力何以給分而與之人情豈不失望議者必又曰三年一祭天又三年一祭地三年一郊已爲疏濶若獨祭地而不祭天是因事地而愈疏於事天也議者必又曰郊之嵗以十月神州之祭易夏至方澤之祀又非臣之所知也夫欲從周禮而以十月易夏至以神州易方澤此周禮耶十月親祭地十一月親祭天先天後地禮也先地後天古無是禮議者必又曰郊之嵗以夏至祀地示於方澤上不親郊而通權火天子於禁中望祀此又非臣之所知也書之望秩謂山川在境內故逺望而祭也今俛則見地而云望祭是爲京師不見地乎此六議者合祭可否之決也

按劉安世集云初詔議北郊典禮蘇軾主合祭之議從之者五人安世主分祭從之者四十人又有三人欲於十月以神州地只之祭易夏至方澤之祀又有一人欲上不親祠而通權火天子於禁中望拜俄而朝廷復送下三狀再令詳定安世復議略云蘇軾謂合祭圜丘於禮爲得不可復攺臣等謹按周禮天子親祀上帝凡九國朝三嵗一郊固已疏闊豈可因循謬誤不加考正古者求神以類天陽物也地陰物也嵗月日時方位牲器樂舞皆從其類今議者於聖人成法則棄而不行猥用王莽不經之說至引夫婦同牢私防之語黷亂天地又引昊天有成命之詩以爲證臣等竊詳此詩終篇未嘗有合祭之文序乃後儒之辭亦謂成周之世圜丘方澤各歌此詩以爲樂章耳如潛之序曰季冬獻魚春薦鮪也丰年之序曰丰年秋冬報也噫嘻之詩曰春夏祈谷於上帝也如此之類不知爲一祭耶抑二祭耶若郊祀賜予乃五代姑息之敝法聖朝寛仁不欲遽罷若分而爲二何所不可議者乃欲因此造爲險語以動上聽又引禍福殃咎之說劫持朝廷必欲從已甚無謂也大抵臣等所守乃先王之正禮而蘇軾之議皆後世之便宜權之與正決不可合伏望聖慈詳審其當上以體神考之志下以正千載之惑豈勝幸甚方送同議官簽書其徒馳告軾曰若劉承防議上決恐難答時蘇轍爲門下侍郎遂因軾令請降防罷議安世議狀竟不得上

越明年四月遂詔今後南郊合祭天地依元祐七年例施行

癸酉元祐八年春正月範祖禹上仁皇訓典

序略曰本朝祖宗以聖繼聖其治尙仁而仁宗得其粹焉臣謹錄天禧以來訖於嘉祐止十年之事凡三百十有七篇爲六卷名其書曰仁皇訓典以助睿覽又奏云陛下近者郊見天地雷止風和景气淸霽神只響答福應尢甚都城之人瞻望玉色歡呼洋溢皆云陛下克類仁宗臣觀天意人心如此實宗社無疆之福也然臣愚竊以爲聖人福至而益戒則能長饗其福譽美而副之以實則能永保其譽惟兢兢業業不自暇逸乃可以答天休眾之所欲因而從之乃可以副民望若一有滿假之意則今日之福乃他日危亂之基也不能副之以實則今日之譽乃他日怨誹之端也故臣願陛下旣受天福又獲民譽益思戒謹惟勤修徳修徳之實惟法祖宗恭惟一祖五宗畏天憂民後嗣子孫皆當取法惟是仁宗在位垂久徳澤深厚結於天下是以百姓思慕終古不忘陛下誠能上應天意下順民心專法仁宗則垂拱無爲海內宴安成康之隆不難致也

蔡確卒【卒於新州】

三月蘇頌罷

言者交論之遂命除職與宮觀楊畏先攻劉摯出之意謂必用蘇轍而朝廷乃相頌畏又與來之邵言頌畱賈易謫命不下爲稽詔命中丞李之純號長者爲畏所劫亦上疏乞早行罷黜從之

夏五月董惇逸黃慶基罷

時並爲監察禦史言禮部尙書蘇軾爲舍人時因行呂惠卿等制詞指斥先帝而其弟尙書右丞轍怙勢曲法相爲肘腋當正典刑宰相呂大防曰先帝欲富彊中國鞭撻四夷而一時羣臣奉承太過事或失當二聖臨禦因民所欲隨事救攺蓋理之當然眞宗卽位弛逋欠以厚民財仁宗卽位罷宮觀以息民力皆因時施宜以補先朝闕政未聞當時以爲謗先帝者也近來言官擊人多以謗先帝爲辭非惟中傷正人亦欲揺動朝廷言極不善若不禁止久逺不便轍亦爲其兄辧析撰呂惠卿謫詞初非譏訕太后曰先帝追悔往事至於泣下大防曰聞永樂之敗先帝至曰兩府無一人能諫然則一時過舉非先帝本意明矣太后曰此事官家宜深知大防曰皇帝聖明必能照察遂出惇逸爲湖北運判慶基爲福建運判未幾攺惇逸知臨江軍慶基知南安軍

六月梁燾罷

時爲尙書左丞以議邊事不合移疾求罷章累上遣使封還仍問所以求去密訪人才燾曰信任不篤言不見聴而詢人才之可用者非臣所敢當也使者再至乃奏陛下必欲知可用之人無過且圖任舊人中堅正純厚有人望者旣而授醴泉觀使又四上章求補外尋出知潁昌府遣內侍賜茶藥宣諭曰已用卿言復用範純仁矣

蘇軾等上陸贄奏議

是夏軾同呂希哲吳安詩丰稷趙彥若範祖禹顧臨上陸贄奏議疏略曰人臣之納忠譬如醫者之用藥藥𨿽進於醫者方多傳於古人若已經效於世間不必皆從於已出伏見唐陸贄才本王佐學爲帝師論深切於事情言不離於道徳用人聴言之法治邊禦將之方罪己以收人心攺過以應天道去小人以除民患惜名器以待有功如此之流未易悉數可謂進苦口之藥石鍼在躬之膏盲使徳宗盡用其言則貞觀可得而復臣等私相告語以陛下聖明必善贄論欲稍加校正繕寫進呈

秋七月令陜西沿邊專行鐵錢

以範純仁爲右僕射

時知潁昌府遣內侍賫詔賜之令乘驛赴闕殿中侍禦史來之邵論純仁師事程頤闇狠不才於國無補不可復相侍禦史楊畏亦攻純仁皆不報至是入對尋有是命純仁辭至六七不允又三遣中使促令就位旣入謝太后宣諭曰相公且與呂大防等同心協力他日又曰公父仲淹可謂忠臣在章獻垂簾時惟勸章獻盡母道及仁宗親政惟勸仁宗盡子道可謂忠臣相公名望眾人所歸必能繼紹前人純仁頓首謝曰臣不肖何足以當勸奬委使之意然不敢不勉

八月兩京河北淮南水【分遣使者往賑之】

赦

九月太皇太后髙氏崩

先是太皇太后不豫呂大防範純仁蘇轍鄭雍韓忠彥劉奉世入崇慶殿後閣問聖體太皇諭曰今疾勢有加與相公等必不相見且善輔相官家爲朝廷社稷大防等欲退太后獨畱純仁意欲有所屬也上令大防以下皆住太后曰老身受神宗顧托同官家禦殿聴斷公等試言九年間曾施私恩於髙氏否大防對曰陛下以至公禦天下何嘗以私恩及外家太后曰固然只爲至公一兒一女病且死皆不得見言訖泣下大防曰近聞聖體尙安乞稍寛聖慮太后曰不然政欲對官家說破老身沒後必多有調戲官家者宜勿聴之公等亦宜早退令官家別用一番人乃呼左右問曾賜出社飯否因曰公各去喫一匙社飯明年社飯時思量老身也

冬十月上始親政

翰林學士兼侍讀範祖禹疏略曰陛下初攬庶政延見羣臣此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時不可不謹也太皇太后內定大防擁護陛下百姓呼舞未嘗有毫髮假族人不惟族人而已徐王魏王皆親子也以朝廷之故疏逺隔絕魏王病旣沒然後一往太皇太后疾已革然後徐王一入進退羣臣必從天下之望不以己意爲喜怒賞罰至公無私焦勞刻苦凡皆爲趙氏社稷宋家天下專心一意保佑陛下也斥絕姦邪裁抑僥幸九年之間始終如一故𨿽徳澤深厚結於百姓而小人怨者亦不少矣今必有小人進言曰太皇太后不當攺先帝之政逐先帝之臣此乃離間之言不可不察也當陛下卽位之初中外臣民上書言政令不便者以萬數太皇太后因天下人心之欲攺與陛下同攺之非以已之私而攺也旣攺其法則作法之人及主其人者有罪當逐陛下與太皇太后亦以人言而逐之其所逐者皆上負先帝下負萬民天下之所讎疾而欲去之者也太皇太后豈有憎愛於其間哉顧不如此則天下不安耳惟陛下畱心照理察其是非有以此言惑聖聴者宜正其罪痛懲一人以儆羣慝則帖然無事矣陛下若稍入其語則姦言繼進不已萬一追報之禮少有不至此於太皇太后聖徳無損而虧陛下孝道必有以大失人心人心離於下天變見於上陛下𨿽欲救之無及矣今乃小人乘間之時也此等旣上誤先帝又欲復誤陛下天下事豈堪小人再破壞耶蘇軾先約祖禹皆上章論列軾章已就見祖禹章曰公之文經世之文也軾於朝廷文字失於過當不若公之言皆可行也願附名止於臣下加一等字

中書舍人呂陶亦言太皇太后保祐聖躬於今九年屏出凶邪故小人不能無憾偶一姦言熒惑聖聴謂陛下旣親萬機則某人當復用某事當復行此安危治亂之機在陛下察之而已明肅之政間有短闕仁宗念其保防尙降詔書不容小人議論況太皇太后所行之政皆已便民所逐之臣各已當罪無可議論者乎

範祖禹懷不能已又上奏略曰自元丰以來時運艱厄先帝蚤棄天下陛下嗣位幸賴先太皇太后以大公至正爲心罷王安石呂惠卿等所造新法而行祖宗舊政故社稷危而復安人心離而復合乃至契丹主亦與宰相議曰南朝專行仁宗皇帝政事可勅燕京畱守使戒邊吏守約束無生事陛下觀戎狄之情如此則中國人心可知也先太皇太后日夜苦心勞力以爲陛下立太平之基九年之間安靜無事已有成功陛下但由此以持循之則成康之隆不難致也又曰陛下聖學稽古不必逺師前世之事惟是儀刑仁宗法則使天下熙熙然至於凡昆虫艸木莫不各安其生此則臣之至願也

召內侍劉援等十人

並爲入內供奉官尋又以內侍劉惟簡梁從政爲內侍省押班中書舍人呂希純封還詞頭呂大防等進呈上曰只爲禁中闕人兼有近例蘇轍曰此事非謂無例蓋爲政之初先擢內臣故眾心驚疑耳劉奉世曰𨿽有近例外人不可戶曉上釋然曰除命且畱俟祔廟取防可也範祖禹言漢有天下四百年唐有天下三百年及其亡皆由宦官同一軌轍蓋與亂同事未有不亡也漢自元帝任用石顯委以政事殺蕭望之周堪廢劉向等漢之基業壞於元帝唐自明皇使髙力士省決章奏宦官始盛李林甫楊國忠皆自力士以進唐亡之禍基於開元熙寧元丰間內臣中李憲王中正宋用臣者三人最爲魁傑憲總兵熙河中正總兵河東其勢震動內外憲陳再舉之防以至永樂陷沒用臣興土木之役爲國斂怨此三人者𨿽加誅戮未足以謝萬姓朝廷只從寛典量加廢黜𨿽憲已死中正用臣猶存陛下近召內臣十人續又召數人而李憲王中正之子皆在其中又除押班二人帶禦器械一人中外無不駭愕旣而聞二人以執政言其有過先罷三人以舍人繳詞頭且輟然前來指揮首違故事又李憲王中正之子旣得入侍則中正用臣亦將進用人心不得不憂臣所以敢極言之陛下與太皇太后同聴政外逐蔡確章惇呂惠卿等及羣小人故朝廷淸肅內逐李憲王中正宋用臣等及羣小人故宮禁淸肅內外皆無凶人故天下安靜臣歷觀近古內外安靜蓋未有如今日也陛下誠能聴臣之言悉追罷除用內臣指揮未到者別與差遣已入者復授外官則內外之人稱頌聖徳萬口一辭矣上曰卿所論朕已曉祖禹曰陛下旣以爲然臣乞攜此章示執政且詰責之上曰且畱此朕欲再防又曰所召內臣朕豈有意任用止欲各與差遣耳祖禹乃退

十一月楊畏入對

畏爲禮部侍郎首叛呂大防上疏言神宗更法立制以垂萬世乞賜講求以成繼述之道上卽召對詢以先朝故臣孰可召用者畏卽疏列章惇安燾呂惠卿鄧溫伯李淸臣等行義各加品題且言神宗所以建立法度之意乞召惇爲相上皆納焉

十二月復章惇呂惠卿王中正官

惇除資政殿學士惠卿復中大夫中正復遙郡團練使給事中吳安詩不書惇錄黃中書舍人姚勔不艸惠卿中正誥詞皆不聴

是嵗河決內黃口

九朝編年備要卷二十三﹤史部﹐編年類﹐九朝編年備要﹥

欽定四庫全書

九朝編年備要卷二十四

宋陳均撰

哲宗皇帝【起甲戌紹聖元年止丁丑紹聖四年】

甲戌紹聖元年春正月貶韓嘉彥

駙馬都尉韓嘉彥責置蘄州以其於長公主虧禮不遜擅宿外第也吏部侍郎彭汝礪言周之王姬下嫁諸侯車服不系其夫猶執婦道以成肅雍之徳今嘉彥以不能下公主而廢是婦得以勝其夫矣婦得以勝夫則子可以勝父臣可以勝君其源一開其流有不可塞不可不謹

除河東大銅錢禁

二月以李淸臣爲中書侍郎鄧溫伯爲尙書左丞淸臣此時召自眞定未至

溫伯請復名潤甫尋卒

紹述之說淸臣唱之溫伯和之故二人由是並獲柄用

葬宣仁聖烈皇后【祔永厚陵】

三月壬申朔日有食之

免宰執赴經筵

先是侍讀顧臨進讀寶訓至漢武帝籍提封爲上苑仁宗曰山澤之利當與眾共之何用此也丁度對曰臣事陛下二十年每發徳音未嘗不本於憂勤此蓋祖宗家法耳讀畢呂大防進曰祖宗家法甚多自漢五日一朝長樂宮祖宗以來母后皆朝夕見此事親之孝也前代大公主用臣妾禮此事長之法也上曰今宮中見行家人禮大防又言宮禁嚴宻此治內之法母后之家不預事此待外戚之法臣下有黜無誅此寛仁之法此皆家法行之足以致太平上甚然之

呂大防罷

知潁昌府後二日攺永興軍大防朴厚憃直並不植黨與範純仁同心戮力以相王室立朝挺挺進退百官不可幹以私不肯市恩嫁怨以邀聲譽輔政八年始終如一宣仁旣祔廟殿中侍禦史來之卲乞逐大防以破朋黨因疏神宗所簡拔之人安惇安燾呂惠卿以備進用大防亦自求去上遂從之

親試舉人

賜畢漸以下及第出身有差考官取答防者多主元祐楊畏覆考専取主熙丰者故漸爲之首時防問乃中書侍郎李淸臣擬進其略有曰復詞賦之選而士不加勸罷常平之官而農不加富可差可募之說雜而役法病或東或北之論興而河患滋賜土以柔逺也而羌夷之侵未已弛利以便民也而商賈之路不通又曰可則因否則革惟當之爲貴聖人何有固必焉於是國論遂變淸臣與僕射範純仁議不合士大夫爭陳紹述之防元祐之人皆相繼得罪矣

蘇轍罷

轍爲門下侍郎上疏略曰臣伏見禦試防題有復熙丰故事之意臣竊料陛下本無此心其必有人妄意陛下牽於父子之情不復深究是非逺慮安危故勸陛下復行此事此乃小人之愛君取快於一時而非忠臣之愛君以安社稷爲悅者也竊觀先帝在位近二十年而終身不受號裁損宗室恩止袒免減朝廷無窮之費出賣坊場雇募衙前免民間破家之患罷黜諸科誦數之學訓練諸將惰慵之兵置寄祿之官復六曹之舊嚴重祿之法禁交謁之私行淺攻之法以困西戎收六色之錢以寛雜役凡此皆先帝聖謨睿斷元祐以來上下奉行未嘗失墜至如事或失當何世無之父作之於前子救之於後前後相濟此聖人之孝也漢武帝外事四夷內興宮室財賦匱竭於是修鹽鐵酤平準均輸之政民不堪命幾至大亂昭帝卽位罷去煩苛漢室乃定光武顯宗以察爲明以防決事上下恐懼懷不自安章帝代之以寛仁愷悌之政後世稱焉本朝眞宗天書章獻藏之梓宮仁宗聽政絕口不言天下至今韙之英宗濮議朝廷爲之洶湧者數年先帝寢之遂以安靜豈其薄於孝愛輕事攺易哉蓋事有不可當以社稷爲重故也又言兩喜必有溢美之言兩怒必有溢惡之言喜怒不忘於心而以議天下之政必有過甚而不平者疏奏上已不悅李淸臣鄧溫伯又先媒蘗之及面論上益怒責轍曰人臣言事何所害今以漢武帝上比先帝引諭甚失當轍復曰漢武明主也上曰卿所奏稱漢武外事四夷內興宮室立鹽鐵酤均輸之法其意但謂武帝窮兵黷武末年下哀痛之詔此豈賢主乎轍恐懼下殿待罪上聲色甚厲範純仁獨進曰史稱武帝雄才大略爲漢七制之主轍果以比先帝非謗也陛下親政之初進退大臣當以禮不宜如此急暴上怒稍霽轍退舉笏謝純仁曰公佛地位人也歸急具奏乞寛刑誅特賜屏逐詔轍除端明殿學士知汝州吳安詩艸制略曰事有可否固宜指陳而言或失中引義非是朕𨿽曲意含忍在爾亦自難安原誠終是愛君薄責尙祈攺過上批蘇轍引用漢武故事比擬先帝可止散官知汝州仍別撰詞進入未幾虞防請逺謫轍上曰已謫矣可止也

夏四月蘇軾降知英州

侍禦史虞防論端明殿學士兼翰林侍讀學士知定州蘇軾所作呂惠卿誥詞語渉譏訕來之卲亦言軾在元祐間凡作文字譏斥先帝呂惠卿制詞曰均輸之政自同商賈手實之法下及雞豚呂大防制詞則曰民亦勞止願聞休息之期司馬光神道碑則曰其退於洛如屈原之在陂澤凡此之類播在人口當原其所犯明正典刑有防落職降知英州制詞略曰軾行污而醜正學僻而欺愚頃在先帝自取疎斥肆予纂服開以自新弗訛爾心覆出爲惡軾於書命之職公肆誣實之辭凡玆立法造令之大經皆曰蠧國害民之獘政顧威靈之如在豈神理之可容深惟厥辜宜竄逺服祗奪近職尙臨一邦蔡卞所艸也於是元祐諸人相繼黜責軾爲之首

詔攺元

曽布爲翰林學士請復先帝政事且乞攺元以順天意遂降禦札略曰朕日聽外朝之治躬臨萬務之機眇若渉淵未知攸濟顧念祗承上帝誕保受民惟駿惠於先猷以纉隆於下武乃稽仁祖之成憲思大文考之烈光其因盛夏之辰載新元統之號宜攺元祐九年爲紹聖元年於是天下曉然知上意所向矣張商英自開封推官出五年不召及爲諫官故攻元祐大臣不遺餘力商英疏略曰我神考發明道徳之意以作成人才同一風俗大志未集神靈在天宣仁太后保佑陛下托心腹於輔弼寓視聽於臺諫而勢利之下是非蠭起阿防附防一旦烏合上叛君親之恩下背師友之訓或以小合傳緘白晝告急或以手扇障面夜半造門或苞苴結子弟之歡或伏地修門下之敬於是浮言競作鄙謗交興川洛異黨泰汶分明撥而後動謂之天平子大而無見謂之盲大虫交通相紐謂之八闗陰私搆架謂之五鬼誰何門戶謂之約閙抱持其足謂之小鬼捨所親而去謂之過房失所合而還謂之歸宗伺候報探謂之滅門瞪走馬勢盡相圖謂之徒中反告嗚呼學士大夫平日不素講聞師儒先生之髙誼不自愼重身被譏議亦有足悲者若滋長不已則憎愛恩怨未易攺也臣願陛下以臣此章降手詔戒勵仍揭朝堂

範祖禹罷

出知陜州先是祖禹屢乞補外上曰不須入文字執政官有闕政蓋上欲以代蘇轍也旣而沮之者眾祖禹又固求出乃有是命

以王安石配饗神宗廟庭

章惇爲右僕射

制詞曰方政令出於簾帷操柄歸於廊廟善政良法多所紛更正色危言不憚彊禦十年去國一徳保躬𨿽風波並起於畏塗而金石不渝乎素履又曰四方之休戚壅於上聞羣臣之忠邪牽於公議眷求眞宰秉我國成翰林學士曽布所艸也於是禮部侍郎楊畏急令人語惇曰畏前日度勢力之輕重遂因呂蘇以逐摯燾方欲逐呂蘇而二人覺罷畏言職畏迹在元祐心在熙寧首爲相公開路者畏先後立朝更元祐元丰紹聖每變其說以投時好人謂之楊三變云

範純仁罷

知潁昌府初純仁旣爲右僕射於事無所私隱同列或病之呂大防引楊畏爲諫議大夫以自助純仁以畏不靖不可用大防曰豈以畏嘗言相公耶門下侍郎蘇轍從旁誦其彈文純仁遂力丐去故有是命

罷五路開寶通禮科

復元丰免役法

初役法差募二者俱有獘王安石主雇司馬光主差範純仁蘇軾俱光門下士亦以差役爲未便章惇安石門下士亦以雇役爲未便純仁軾惇𨿽賢否不同然悉聰明曉事兼知南北風俗其所論甚公各不私其所主元祐初光復差役惇議曰保甲保馬一日不罷有一日害如役法則熙寧初以雇役代差役講之不詳行之太速故後有獘今復以差役代雇役當詳議熟講庶幾可行而限止五日太速後必有獘光不以爲然惇對太皇太后簾下與光爭辧語不遜太后怒惇以罪去蔡京時知開封府用五日限攺畿縣雇役之法至是惇入相復議以雇役攺差役置司講議除京爲戶部尙書兼提舉於是京欲掩蓋元祐迎合之迹乃白惇曰取熙寧元丰法施行之耳尙何議爲惇信之遂請人額雇直一從元丰舊法

閠月復提舉常平等官

以陸師閔等二十三人爲之時左右相虛位李淸臣有所覬覦乘章惇未至亟除師閔等

罷十科

復義倉

除二廣外復置之

復元丰攺官員

每歲毌過一百四十人

以朱服爲中書舍人彭汝礪罷

自上親政修復元丰故事士大夫爭獻所聞吏部尙書彭汝礪一無所論而知壽州朱服賀攺元表力詆元祐變法時章惇欲專黜陟之柄乃出汝礪爲寶文閣直學士知成都府而召服爲中書舍人於是上官均言汝礪行義髙潔今𨿽除美職與藩郡其實疎之非所以進正人也服柔佞傾險今自外擢爲從官非所以逺佞人也不從汝礪堅辭行章累上或以爲慢當謫上不許降寶文閣待制知江州尋又以都承防召之命未下而卒

五月罷進士習賦

令專治經術各專大經一中經一願專二大經者聽

立宏詞科

明年禮部立試格除詔誥赦敕不試外章表依見本式賦如唐人斬白蛇幽蘭渥窪馬賦之類頌如韓愈元和聖徳詩柳宗元平淮夷雅之類箴如揚雄官箴九州箴之類銘如桞宗元塗山張孟陽劍閣銘之類戒諭如近體戒諭風俗戒百官之類序如顏延之王融曲水詩序之類記亦用四六詞理俱優者爲上等次優者爲次等詞格超異者取旨上等循兩資次等循一資承務郎以上比類推恩

重修神宗實錄

翰林承旨修國史曽布言奉詔重行修史定神宗實錄請取王安石日錄參照編修

六月貶黜呂大防等有差

大防自永興知隨州劉摯知黃州蘇轍知袁州蘇軾安置惠州呂希純自崇政說書知懷州

中丞黃履言大防劉摯梁燾當垂簾日俱爲柄臣燾先倡邪言吳處厚繼陳詩誣劉安世等遂共攻之乃投蔡確於外竟不得見慈親而死陛下躬臨機務寖復確官而防確者宜加顯黜左司諫翟恩言大防等擅作威福誣竄呂惠卿蔡確乞各正其罪右正言上官均言大防及蘇轍擅權敗君竊防威福及前中丞李之純朋邪相濟又引楊畏虞防來之卲等在言路其所擊彈皆受大防轍宻諭範祖禹喬執中吳安詩呂希純爲給捨亦附防大防與轍之意所繳駁者其所惡也所掩蔽者其所愛也今之純𨿽責而畏爲吏部侍郎防爲起居郎之卲爲侍禦史執中爲給事中祖禹希純𨿽出守尙除學士待制未快士論左正言張商英言先帝厭代之後司馬光呂公著呂大防劉摯等援引朋黨肆行譏議凡詳定局之建明中書省之勘防戶部之行遣言官之論列詞臣之誥命皆指摘嗤笑當垂簾之際剪除陛下之羽翼於內擊逐陛下之腹心於外天下之勢殆哉岌乎今天淸日明雷動風行而誅賞未正臣竊疑之望與大臣斟酌而可否焉又言朝廷敍呂惠卿蔡確以常法則是猶以爲眞有罪者惠卿幸而不死偶占恩敍當顧命之際確何負於陛下而殺確者以美官要職布列中外曽無曲直之辧哉侍禦史來之卲言司馬光之秉政擢摯爲禦史摯首引王巖叟朱光庭布列言路凡欲施設摯言之於下光等行之於上是時先帝陵土未幹而光等更唱疊和剗革掃除忠臣義士熟視而吞聲光與巖叟光庭相繼已死獨摯未卽殂者此天以遺陛下也又言蘇軾𨿽黜未厭眾論於是並行責降商英又言燾及範祖禹吳安詩劉安世唐老孫升韓川等當呂大防擅權時或在臺諫或在給捨並以親舊相爲表裏通傳指意彈劾繳駁搆撰飛語中傷無罪人首惡𨿽已貶黜而燾等猶未明示竄殛傳曰去惡如農夫之務去艸芟夷薀崇之勿使滋蔓願陛下亟圖之於是降燾知鄂州安世知南安軍川知坊州升知房州安詩監光州鹽酒稅

除字說禁

周秩罷

時爲監察禦史上言元祐黨人之言曰向有禦批欲增隆皇太妃儀物又如治平中議濮廟令呂大防如何住得所以求去且大防與司馬光等向議濮廟事以歐陽修議爲非當而朝廷惑於邪說至今英宗所生母任氏猶爲仙遊縣君嗚呼邪說盛行使天子不得尊其母可不恨哉上讀至呂大防如何住得所以求去曰大防何嘗有言且儀物事未付外非有司所當與今秩越次及之是迎合也又讀至使天子不得尊其母上曰此言激怒也又言垂簾日姦臣謀害蔡確引鄭穆等自王府官爲侍從使親王私於權臣上曰此是何言使親王聞之且不自安如秩寘之言職朝廷無安靜之理遂以秩知廣徳軍

秋七月追奪司馬光等贈諡竄呂大防等於諸州以黃履周秩張商英等交章論之也追奪光及呂公著贈諡及所賜神道碑額撤樓毀碑奪王巖叟所贈官貶大防劉摯蘇轍梁燾劉安世官分鄭蘄筠鄂南安軍居住初章惇欲用蔡卞議光及公著並發塜斵棺上不聽

下申儆詔

略曰朕繼體之初宣仁聖烈皇后以太母之尊權同聽政自以簾帷之間見聞不能周及故不次以用大臣推心以委政事而司馬光呂公著忘累朝之舊恩懷平時之觖望幸國家之變故姦邪之深謀引呂大防劉摯等周旋欺蔽表裏符同宗廟神靈恣行訕凟朝廷號令輙肆紛更首信偏詞輕攺役法開訴理之局使有罪者僥幸下疾苦之詔使羣小人謗言誣橫斂則濫蠲茍免之逋誣厚藏則妄耗常平之積崇聲律以輕薄經術任穿鑿以紊亂官儀棄境土則謬謂和戎弛邊備則歸過黷武城隍保民而罷增浚器械資用而缺繕修凡屬經綸一皆廢絀人才淆混莫辧於品流黨與縱橫疊分於勝負務快乘時之憤都忘托國之謀方利亮陰之不言殊匪慈闈之本意十年同惡四海吞聲敵計得行邊民受害其司馬光以下各已輕重議罰至於射利之徒脇肩成市盍從申儆以革回邪推予不忍之仁開爾自新之路布告天下宜一切不問

先是周秩等又言文彥博背負國恩詆毀先朝詔彥博年及耄期四朝舊相先帝待遇恩禮至優宜加闊略以優老臣可特置不問

復免行錢

上謂章惇曰須從民便不願者勿彊也又曰如寛剰錢亦何須取之朝廷安待此以佐用耶乃詔開封不得抑勒及取寛剰毌過一分

置府界孶生監

八月開洛口新河

吳安詩言廣武境危迫請開汴河導洛南流遂詔安詩提舉開修洛口新河

九月罷制科

考官上張咸吳儔陳晰各六論上謂章惇曰制科所試防與進士防無異先朝嘗罷此科何時復置曰元祐初復置李淸臣曰漢亦不設此科上曰進士防亦可言時政闕失因詔罷制科

廢廣惠倉

其戶絕田土並行出賣本倉見管錢斛撥入常平倉所有賑濟合行事令戶部檢舉元丰勅令立法以聞

冬十月呂惠卿徙知大名府

自江寧攺除樞臣韓忠彥曽布曰惠卿在朝善人君子何以自立上曰只令知北京豈可畱也又曰王安禮勝惠卿又曰呂嘉問吳居厚皆刻薄布因言章惇專權日甚一日若以舊恩欲保全之則不若制之於初先帝禮貎王安石言聽計從亦未嘗敢爾也布又曰除臣與忠彥曽稍開陳他人有敢言其非者否此不可不察時布已有傾惇之意矣

以常安民爲監察禦史

用中丞黃履薦自開封推官有是命安民入對上問曰聞卿嘗致仕安民曰臣元祐七年丁母憂病篤致仕服除範祖禹趙君錫以臣年齒未老聞於朝廷遂再通籍上又問元祐任何官安民具以實對且言鄧溫伯蘇轍蘇軾皆嘗薦臣爲臺官以拘於資格不除因奏曰祖宗置臺諫官乃好言之意天下事付與執政使行之行不當則臺諫言之天子惟擇執政與臺諫而已自可無爲而治故臺諫官人君當自擇近歲多由執政度其附已然後除授故𨿽名爲天子耳目其實執政私人上曰今日如何安民對曰今日之患莫大於士不知恥人茍無恥則擇利而趨見害而避無事之時惟祿仕所誘奔走俯仰供爲臣職一旦投之患難之地則掉臂而去矣今之大臣所提撕者皆無恥之人當元祐中進言則以熙丰之政爲非而當時爲是及今日進言則以元祐之政爲非而熙丰爲是是皆偏論臣嘗謂先帝以天下不無積獘故須變革然末年已有欲趨安靜之意陛下卽位之初亦因時之宜務以寛仁鎭靜稍更作爲之政今進言者一切以爲非願陛下公聽並觀是者行之非者攺之無問新舊惟歸於當上深然之謂執政曰安民議論公正無所阿附

安民尋上疏略曰大臣不和於上朋黨交惡於下紛拏詆訐虧損風俗陛下姑務兼容不明邪正曲直則紀綱豈不日就陵遲昔唐文宗初亦慨然有意於治史稱儒雅防險出於天性故太和之後朝廷號爲淸明惟以牛僧孺李徳裕二黨相攻黒白不分徳裕之黨有鄭覃陳夷行僧孺之黨有楊嗣復李班同時並用紛爭於前唐祚遂衰陛下若不能辧邪正則朋黨何時可破牛李之禍可不戒哉

河盡復東流

初吳安持乞於北流作軟堰蘇轍以爲不可遂罷之中丞李之純言大河東流已漸深駛宜及時因塞北派髙其隄防使專向東行安持奏乞塞梁村口縷張包口閘內黃決口仍於東流多疏口地及閘雞爪河遂詔安持速往河上同河北諸監司按視是春中書舍人呂希純侍禦史元亮采行河希純言東流𨿽深本自人力北流𨿽淺而水勢極順都水監所請五事惟縷斷張包等河門恐壅遏北流之勢不可施行從之於是用希純等言詔增治北流堤防閉內黃決口鑿開九里堤東河亦疏口地開雞爪河以助其勢旣又遣都水使者王宗望速往措置及是奏言河悉已東還故道北流斷絕

十一月復八路差官法

熙寧七年立七路注官法元祐七年詔八路官並歸吏部差注至是復之八路當考

錄周後

賑河北饑

十二月河東鹽復官賣法

轉運司言本路鹽課以一年最多之數比元丰最少之年猶不及三分之二請罷去客人算請官自賣從之

明年春制置解鹽司言同華解耀州河中陜府出產私鹽盜販公行乞許本司立額官自出賣從之

嚴銅錢出界禁

奉使鄭價言北界支到擡廂人例物見錢七十餘貫並是國朝新鑄錢寶遂詔增重其禁

論修史罪範祖禹等並竄黜

祖禹永州趙彥若澧州黃庭堅黔州並安置坐修神宗實錄詆誣也言者論所撰實錄美意良法輙敢隱沒而微言譏刺者凡數十事詔祖禹等供答至是國史院防到祖禹彥若庭堅各稱別無按據得之傳聞上曰史官敢加誕謾不恭遂有是命

明年正月右正言劉拯等言祖禹等纂修先帝實錄擅敢增損厚加誣毀爲臣不忠不可赦止以散官安置善地屈法多矣呂大防實董其事書成則冒賞轉官罪敗則責罰不及非所以正賞罰示勸懲也望先追奪所轉官仍正誣毀之罪竊慮朝廷以礙敕榜爲難況敕榜未出已有臣僚論列大防罪誠無所礙詔大防追奪兩官趙彥若範祖禹陸佃曽肇林希並追奪兩官除林希在職日淺外曽肇與小郡陸佃候服闋與小郡黃庭堅特追一官

未幾拯等復論大防詔降官分司南京安州居住三年八月範祖禹自永州安置賀州劉安世自南安軍安置英州坐元祐中同上疏論禁中覓乳母事章惇發之故再謫

乙亥紹聖二年春二月賑河北饑

以內庫錢帛各十萬賜河北東西兩路提舉司準備賑濟

夏四月以邢恕知靑州

恕入見泣涕曰臣不謂今日復得見陛下以至淚濺袍上不樂遂令赴靑州初恕請入覲上謂韓忠彥曽布曰李淸臣言恕有八札子常在懷中此必曽以示人耶曰臣不聞此言因言恕人才文采皆不可得但多言耳上曰政爲此上殿必亂道忠彥曰所言必有以惑聖聽上曰恕自謂有定防功布曰此豈惟恕狂妄而劉安世等指爲四凶乃與蔡確章惇等恕小官何得與此忠彥曰梁燾亦以此攻之布曰恕嘗誚元祐執政云恕防手分付與个太平天下卻逐恕在外聞者皆笑之上亦笑及是忠彥問恕對甚久上曰恕但說與惇確議事云王珪有邪心曽曰但以家事歸之太母大臣不須與議布言臣亦曽見恕言珪以語淸臣淸臣以告惇確上曰珪果何如布曰珪傾邪何所不至不足怪忠彥曰當時緣公繪及確故貶上曰確之禍由恕起渠云嘗自辧於太母太母亦欲召還恐無此事云是公繪報之布曰未必不爲公繪所紿忠彥曰恕當時言太母待遇太妃事上曰渠亦自言布曰亦聞其教公繪云非髙氏之福太母尢怒此語上曰此語誠非理布曰此人學識以至盡心公家誠不可得但多犯分如欲調一確與司馬光令新舊同力此豈可得上亦笑之

置律學博士

秋八月錄趙普後

罷熙河等路分畫地界

時章惇曽布方謀用兵故先勸上罷分畫開邊自此始

元祐間孫路爲徐王侍讀聞朝廷議棄地卽上書言自通逺至熙河兩州才一徑爾熙河北闗已接夏境昨自開辟地百八十里瀕大河而城蘭州然後熙州有屏蔽使夏虜北據蘭州南跨故境熙河固已迫矣出而左則通逺絕出而右則河州斷熙州孤寄一川中豈不殆哉恐有不測則岷州亦不守而階成遂失蜀道甚可憂也橫山一帶地險阻而肥沃人彊悍而善戰謂之山界部落勁兵之處此元昊所以渡砂磧而肆猖狂者昨大兵一出而城壁峙立𨿽未盡橫山之廣已裂其腹心而城其要害矣今若委而與之其眾復集其地復守且相導而南下則環慶而東麟州以西傍邊之人豈得安枕是蘭州橫山未可輕議也不報於是朝廷知路有前日之議命爲陜西轉運是歲正月遷環慶經略安撫

九月範純仁降知隨州

純仁知陳州上疏言望陛下於日近進擬赦文之際特降禦批令添入昨來呂大防等坐貶謫各指定州軍居住及安置者並特許於外州軍取便居住如此則澤及幽隱和气充盈太皇太后神靈在天亦當欣懌凡五十上奏上有從意章惇力主前議且謂純仁同罪未錄乞並責之於是禦批純仁立異邀名阻抑朝廷已行之政可落職攺隨州越明年以武安節副貶東川

辛亥大饗明堂

先是曽布獨言大禮恩宥在近去歲貶謫人不知何以處之上應聲曰莫不可牽復布曰誠如聖諭蔡確五年不移呂惠卿十年止得移居住處吳居厚等十年不與知州軍此皆元祐起例自可依此昔蔡京曽爲臣言錢勰已曽來京處探問謫降人牽復消息京但答以不知布又曰如梁惟簡近方押送峽州九月中未知到否豈可便移上曰豈有此理因問惟簡此行眾頗喜否布曰此舉固足以警兩端之人然亦有喜有不喜者元祐之人未免以爲過也遂有呂大防等永不敍復指揮

常安民罷

安民爲監察禦史上疏言蔡京之姦足以惑眾辧足以飾非巧足以移奪人主之視聽力足以顚倒天下之是非內結中官外連臺諫今在朝之臣京黨過半陛下若不早覺悟逐去他日羽翼已成𨿽欲去之嗟無及矣又言今凡爲紹述之說者其實皆借此名以報私怨一時朋附之人從而和之遂至已甚張商英在元祐時上呂公著詩求進其言防佞無恥士大夫皆傳笑之及近爲諫官則上疏乞毀司馬光呂公著神道碑周秩在元祐間爲太常博士親定司馬光諡爲文正及近爲正言則上疏論司馬光呂公著乞斵棺鞭屍陛下察此輩之言果出於公論乎朝廷凡事不用元祐例至王珪家防孫五人皆珪身後所生乃引元祐例許奏薦近日請復官制職事官不帶職寄祿不帶左右至於權尙書侍郎獨以林希李琮之故不復攺易如此等事謂之公心可乎故凡勸紹述先帝者皆欲托先帝以行姦謀謂它事難以感陛下若聞先帝則易爲感動故欲快恩仇防良善者須假此以移陛下之意不可不察又言宣仁太后甚得人心前日陛下駕幸秦楚大長公主第澆奠及輟朝並命敕葬諸費從官給人人無不歡呼權臣橫恣朋黨滿朝言官未嘗一言及之惟知論元祐舊事力攻已去臣僚臣荷陛下奨拔不敢負恩摧枯拉朽之事臣實恥爲之舉朝疾臣誣陷非一臣賦性愚直終恐不能勝朋黨之論願乞外以避之上開慰而已未幾命與安民知軍惇乃進擬送吏部降監當明年董惇逸論瑤華事上怒欲貶之謂執政曰依常安民例與知軍惇救之乃知上初不知安民降監當也

冬十月河南府地震

十一月安燾罷

出知河南府燾與章惇舊相好及爲門下侍郎惇意燾必助已而燾寖多駁議惇憚而惡之所以排陷燾者無所不至上祠明堂齋於太廟燾爲儀仗使後宮有絕馳道穿仗而過者燾且彈劾已而常安民諫劉美人侍祠語尢訐上怒欲逐之燾言安民以言爲職𨿽過當願少寛假惇因是白上曰燾與安民相表裏今安民狂妄如此而燾力救解其意可見安民旣責燾不自安遂求去位上從之

追贈蔡確

贈太師諡忠懷用左司諫劉拯之言也

十二月詔察官免言事舉臺諫毋限資

元丰末減察官二員令殿中侍禦史兼領而察官亦許言事至是命復置三員分領六察不許言事又詔奏舉臺官毌限資序

編元祐章疏

尋詔崇政說書沈銖赴樞密院編類銖以進講在近求免宰執進呈曽布曰此事外議多不以爲然故銖亦不願且元祐中妄論者非一此令一行則人不安豈有朝廷行一事而使天下之人皆不自安之理然業已行則止於兩府侍從臺諫可也其他且已上以爲然布又言銖恐難彊遂命考功郎中余中代之越四年春正月樞密副承旨宋球等編成一百四十三冊詔錄本進入禦史陳次升言陛下卽位之初詔令天下直言親政以來又揭榜許其自新今若考一言之失置於有過之地則前之詔令適所以誤天下後之敕榜適所以誑天下非示天下大信也願寢勿治

蘇州地震【自夏涉秋方止】

丙子紹聖三年春正月以楊畏知虢州

時知成徳軍攺河中府右正言孫諤言畏在元丰間爲禦史議論皆與朝廷合元祐末呂大防蘇轍用事則盡變而從之紹聖初陛下親政則又偸合詭隨締交執政天下之人謂之三變望顯黜之有詔落職中書舍人盛陶繳詞頭遂攺虢州

出內庫金帛助邊

出內庫金帛六十五萬赴五路經略司封樁自後降賜非一不盡錄

二月罷富弼配饗

三月以禁中屢火罷春燕

尙書省火

劍南東川地震

夏四月命河東鑄當三鐵錢

復罷宣徽使

五月孫諤罷

出知廣徳軍時爲左正言上疏略曰免役者一代之大法在官之數元丰多元祐省𨿽省未嘗廢事也則多不若省散役人之直元丰重元祐輕𨿽輕未嘗廢役也則重不若輕大綱立矣隨時不能無損益者眾目也數省而直輕則民之出泉者易矣出泉之法四方不同有計錢之多寡而輸之者其獘在於常平官所賦輕重之不均有計田之厚薄而輸之者其獘在於元差官所定美惡之不平若使輕重均美惡平而後行焉則民之出錢者易而法可久也今役法優下戶使弗輸所取並歸上戶意則美矣而法未善也願陛下博采羣言無以元丰元祐爲間要以使元元無不均之患豈不盛歟蔡京力攻其說且謂劉摯以熙寧四年言役法十害內第一害謂紛錯不均曽布以爲均第二害劉摯以爲貧富多少不平曽布以爲平不均不平之辧已判二十年矣諤於二十年後竊取其說言於陛下追復之日臣愚不知諤果何心也上以諭曽布曰孫諤論役法卻云元祐輕元丰重兼與劉摯之說同布曰恐不同方今言路中正直惟諤等一二人願更賜察上頗欣納時陳次升擊蹇序辰章惇蔡卞共加庇護進呈次升章不行而排諤甚急布卽奏云惇卞欲因此罷諤言職而庇序辰等邪正顚例是非貿亂冇誤聖政明日又言之上諦聽不已然而終以諤爲助元祐者詔罷言職補外

秋九月滁沂州地震

廢皇后孟氏

初後朝謁景靈宮訖事就坐諸嬪禦侍立劉媫妤獨背立簾下後閤中陳迎兒喝曰綽開婕妤背立如故由此閤中皆忿冬至朝隆祐宮俟見後所禦坐朱髹金餙媫妤頗慍從行者爲易坐制與後等眾皆不平故傳喝曰皇太后出後去所媫妤亦起立或已撤媫妤坐尋復所遂頓於地媫妤不復朝泣而去遂訴於上時內禦郝隨用事謂媫妤曰母以此戚戚蚤爲大家生子此坐正當爲媫妤有耳防福慶公主病後冇姊頗知醫嘗已後危疾以故出入掖庭投公主藥不效乃取道家治病符水以入宮防以示後後變色問曰此何從來防對以實後曰六姊寧知中禁嚴宻與外舍異耶戒令存之俟上至言所以旣而上過視公主疾後特以告上上曰此亦人情之常耳後卽取符爇於前宮禁相傳壓魅之端作矣未幾後養母聴宣夫人燕氏尼法端與內供奉官王堅以左道爲後禱祠事聞上召宰相謀之章惇請禮官共議蔡卞曰旣犯法何用禮官乞掖庭置獄差宦者推治遂詔內侍梁從政蘇珪卽皇城司鞫之禦史陳次升言廢後事重且自古鞫獄皆付外庭未有宮禁自治付之閹官者萬一寃濫貽後世譏乞選侍從臺諫置獄庶獲情實不報獄具堅坐以家藏雷公式示法端又以南方聽得楓木銅法端卽光教院造式作後禱祀有所厭者伏所求者得等語式成恐門戶譏察以棗入之而入法端坐與堅造式又嘗令堅求閭巷間所謂驢駒媚蛇霧叩頭虫者以進後令佩往上寢殿燕氏坐上過後閤燒歡喜字作符取灰將置茶中以進防上不欲茶而止又燒符和水以灑禦路兾上數來又令堅繪劉媫妤像以大釘釘其心又欲取五月中療死宮人燒屍灰致劉寢覬其亦以此疾惡死又取七家鍼各一燒符灰致劉閤中皆以厭咒卒無驗尋命侍禦史董惇逸錄問遂詔廢後遷居瑤華宮王堅法端燕氏皆處斬比所連逮以等第定罪經由失譏察等官貶秩罰金有差陳迎兒因始造爲語言激怒中宮杖脊逐出詔獄初起禁中捕逮幾三十人箠楚甚峻皆宦官宮妾柔弱之人旣錄問罪人過庭下者气息僅屬或肢體毀折至有無舌者無一人能聲惇逸秉筆疑未下郝隨從旁脇之惇逸畏禍不能剛決乃以奏牘上蓋宰相章惇迎合於外而郝隨擠排於內莫有敢異議者上曰朕待後有禮不意其所爲如此今日之事誠出於不得已上言及此惻怛見於顏色惇等奏曰廢後大事也陛下誠出於不得已願少寛聖心惇逸復奏言中宮之廢事有所因情有可察詔下之日天爲之陰翳是天不欲廢之也人爲之流涕是人不欲廢之也且言嘗錄問獄事恐得罪天下後世上曰惇逸不可更在言路曽布曰陛下本以皇城獄出於近習推治故命惇逸錄問今乃貶錄問官何以取信中外上然之

冬十月夏人大舉入寇

鄜延經略使呂惠卿諜知之乃制爲前後左右中及前左前右後左後右九軍及東西兩遊奕凡十一軍而自行主將事分巡府城外北山及賈家山嘉領山宅子谷諸處而使圍在府後之三川亭建帥旗外又周立十一軍旗帥司有令則舉逐軍旗而逐軍以旗應逐軍有稟亦舉旗而帥司以本軍旗應又爲之開門河道使相通以便出入爲援慮賊兵並以攻一軍乃制防應十一軍悉屯於城裏與外軍相近部分旣定李幹順與其母梁氏率眾渡河至烏延口分爲三路晝夜疾馳至靑龍平距府城五里盡圍諸寨而以輕兵與諸將戰賊亦爲十一寨其二在金明北其九在金明南云初賊欲以重兵圍延州而後南掠鄜州及至延州見有備欲攻則城不可近欲掠則野無所有欲戰則諸將按兵不動欲南則有腹背受敵之患畱二日卽拔寨北去攻防金明寨惠卿遣將追之賊以精騎殿而不奔第四將張輿及李淮戰死諸將不敢擊奏聞章惇怒張輿軍失主將欲誅四千人中書侍郎李淸臣曰將沒亦多端或先登爭利輕身入敵今全軍盡誅異時亡將全軍盡降虜矣於是詔惠卿隨宜裁處所誅牙兵才十六人而已

雷大雨雹

城安西

築汝遮城賜名安西自後進築城寨非一不盡錄

十二月宗正宗景罷

宗景娶楊氏妻詔許之矣已而聞實妾也詔落開府罷宗正

丁丑紹聖四年春正月田嗣宗坐指斥抵死李淸臣罷嗣宗淸臣之表弟淸臣出知河南府

授轄正節度使

去秋阿里庫卒子轄正嗣立至是加封

二月追貶司馬光等奪贈有差

光追貶淸海節副公著建武節副王巖叟傅堯兪趙瞻並奪所贈官追韓維致仕及孫固範百祿胡宗愈遺表恩三省言光公著唱爲姦謀詆毀先帝變易法度罪惡至深當時凶黨𨿽已死及告老亦宜薄示懲沮故有是命

是夏復追貶光朱崖軍公著昌化軍並司戶先是邢恕嘗爲章惇言神宗晏駕時範祖禹赴召光送別謂祖禹曰方今主少國疑宣訓事不可不慮宣訓者北齊武明婁太后宮名也後廢其孫少主殷立其子常山王演恕常謗宣仁有廢立意故造爲此說惇𨿽知其妄但借此以罪光謂光志在傾揺猥以武明事擬宣仁並公著追貶之

詔給捨舉職

給事中葉祖洽言先帝修復官制其意蓋欲使之更相檢察而不得混亂也故中書省置中書舍人以行爲職其不可行則繳之門下省置給事中以讀爲事其不可讀則駁之蓋以爲廟堂之上議論施設或有差誤人主有所不知則給捨得舉其職上聞如此則政事之闕常救於未然而朝廷無過舉今使中書舍人兼權給事中又令凡有書過文字並不回避如此則中書舍人卽是給事中給事中卽是中書舍人不惟名實混淆而給事中職事遂廢當其職事者自行自讀或有阿附可以蕩然肆志無所忌憚命令旣出𨿽有言者亦無及矣詔特旨書讀不逥避外余令互書

夜有紅光出西北

繼得亳州奏其夕紅光自太淸宮老君兩眉起徧殿北連洞霄如兩紅橋中有白光二鼔後散歸西北天門人皆以爲火視則赤云成片四鼓後東方亦然或謂蚩尢旗長蔽天者是也

罷春秋科

再竄呂大防等三十餘人

三省言大防等爲臣不忠罪與司馬光等無異頃朝廷𨿽嘗懲責而罰不稱懲內範純仁又自因別過落職於本罪未正典刑生死異罰無以垂示萬世遂貶大防劉摯蘇轍梁燾範純仁爲散官安置於循新雷化永五州劉奉世郴州居住韓維落職致仕王覿通州韓川隨州孫升峽州呂陶衡州範純禮蔡州趙君錫亳州馬黙單州顧臨饒州範純粹均州孔武仲池州王欽臣信州呂希哲和州希純金州希績光州姚勔衢州並居住吳安詩連州安置王汾落職致仕張耒晁補之賈易並監當程頤追毀出身以來文字秦觀移橫州編營並依紹聖二年八月二十一日指揮永不收敍朱光庭孫覺趙卨李之純杜純李周並追奪大防等制詞皆葉濤所撰極其詆毀尋降文彥博太子太保諸子並勒解官司馬康奪贈官

去秋七月詔知滑州呂大忠在元祐中堅持邊議不爲黨人所回加寶文閣直學士知秦州大忠因言臣弟大防自罹謫籍流落累年南北乖暌山川修阻旣衰且病來日幾何一旦不虞倐先朝露死生隔絕銜恨無窮望賜哀憐將臣已除職名乞行追寢只量移大防陜西州郡居住所貴聲問稍近少慰終鮮急難之情不報先是大忠自涇原入對上語大忠曰曽得大防信否對曰近得之上曰安否又曰初議令過海朕獨處之安州知否對曰舉族荷陛下厚恩上曰有書再三說與且將息忍耐大防朴爲人所賣候二三年可復相見大忠拜謝以告章惇其請大防量移蓋恃前日上語也大忠旣以所得上語告惇及還因爲通判潘適言之適嘆曰公失言矣必爲深悔於是大防再責或曰循州之行上語實激之蓋章惇等疑上意復欲用元祐人故再行貶黜

是歲蘇軾自惠州移昌化軍範祖禹自賀州移賓州劉安世自英州移髙州並安置

明年知雷州張逢周防流人蘇轍兄弟同官吏門迎轍軾且館轍於州民吳國鑑家每月移存否差借白直董必奏之轍徙循州逄停官範祖禹徙化州劉安世徙梅州秦觀徙雷州

閏月上書人張天說抵死

上批天說所進書觀其立意狂妄詆毀之言上及先帝下及朝廷可送開封府取勘其後開封府言天說私有景祐福應太一集要上書詆訕先朝情不可恕特處死自是妄言者莫不誅死

以曽布知樞密院林希同知

章惇之拜相也布在翰林艸制極其稱美望惇用爲同省執政惇忌之止拜同知樞密院於是又遷知樞密院布得獨對惇疑布更引希同知使密察之希尋爲布所誘亦背惇布與惇益不合卒傾惇奪其位

大雨雹

三月親試舉人

賜何昌言以下及諸科六百餘人及第出身有差

幸金明池

風甚池浪如山新作龍舟艤於水心殿東不復登水嬉等船皆罷殿中侍禦史陳次升上疏略曰伏聞金明池新造龍船費用萬貫肆爲侈靡窮極工巧必非陛下意也陛下躬不世之資襲祖宗之慶勤儉過於夏禹天下之所共仰有司乃不能宣明徳意所造不乘之舟其費如此而遊幸之日天乃大風豈非愛祐陛下而使覺悟有司之過乎玆事旣往𨿽不可救亦足以爲來者之戒

先是以修龍船了畢特支度牒十五道賜楊琰禦史蔡蹈言楊琰者本木工止緣技巧馴致使名祿養丰厚時有加賜近代以來以工巧被寵遇者未有如琰比也龍舟之役其費不貲朝廷不責其過侈而反以度牒賜之甚亡謂也若謂其功可賞不過百工之事何足多尙今賞之過厚無不議論凡賞罰所以存勸沮也今以一龍舟而命賞過厚不知勸何在耶若謂其勞可賞則邊陲用命國爾忘家之人不知何以爲賜兼臣竊見諸路每有興修幹乞度牒詰問勘當十不得五其重惜如此而獨濫於賞琰不知爲意何耶

夏四月陳瓘罷

初太學博士林自阿蔡卞之意唱言於太學曰神考知王安石不盡尙不及滕文公之知孟子也士大夫皆駭其說校書郎陳瓘謁章惇求外任因具以告惇惇大怒召自而罵之章蔡皆由是不合瓘自爲小官時卽特立敢言紹聖初惇以宰相召道過山陽瓘適相遇隨眾謁之惇素聞瓘名獨請登舟共載而行訪以當世之務曰計將安出瓘曰請所以乘舟爲論偏重其可行乎或左或右其偏一也明此則可行矣惇黙然瓘復曰上方虛心以待公公必有以副上意者敢問將施行之敍以何事爲先何事爲後何事當緩何事當急誰爲君子誰爲小人惇良久曰司馬光姦邪所當先辧瓘曰相公誤矣此猶欲平舟勢而移左以置右也果然將失天下之望惇厲聲視瓘曰光輔母后獨宰政柄不務纂紹先烈大攺成緒誤國如此非姦邪而何瓘曰不察其心而疑其迹則不爲無罪遂以爲姦邪而欲大攺其已行則誤國益甚矣乃爲之極論熙丰元祐之事以爲元丰之政多異熙寧則先志固已變矣溫公不明先志而用母攺子之說行之太驟所以紛紛至於今日爲今之計惟當絕臣下之私情融祖宗之善意消朋黨持中道庶乎可以救獘若又以熙丰元祐爲說無以壓服公論恐紛紛未艾瓘辭辧淵源議論勁正惇𨿽忤意亦頗驚異遂有兼取元祐之語畱瓘共飯而別惇到闕召瓘爲太學博士瓘聞其與蔡卞方合知必害正論遂以婚嫁爲辭久而赴官於是三年不遷至是出爲涪州通判當瓘爲博士薛昻林自之徒爲正錄皆卞黨也競尊安石而排元祐卞方議毀資治通鑑板瓘聞之因防題時引序文以明神考有訓昻自愧遽以告卞密令置板髙閣不復敢議毀矣

呂大防卒

於防州上始聞之曰大防何以至防州及請歸葬卽許之議者由是知痛貶元祐黨人皆非上意也紹興初追封宣國公諡正湣

成都路復防茶

以西邊進築赦陜西河東

制曰朕綏禦九有懷柔四夷蠢玆西戎蕞爾小國弗茹其力敢拒大邦申命邊臣奉將薄伐方共武服已奏膚功辟疆復境者九城盡要害膏腴之地折馘執俘者萬計皆精鋭驍勇之人役不淹旬防無虛日而財靡殫眾力非調民因其天亡之時成其席捲之勢然念士卒有暴露之苦雉堞有版築之勞宜覃鴻恩以慰邊俗應陜西河東州縣罪人流以下並釋之於戱武之所加者廣則澤之所及者深尙曁乃心克平玆土

追貶王珪

萬安軍司戶三省言元丰末兩府大臣嘗議奏請皇太子就傅建儲事王珪輙語李淸臣云他自家事外庭不當管蔡確章惇聞之對眾窮其所立珪不得已方云上自有子確惇宣言於眾其議遂定給事中葉祖洽言若以珪之罪無實迹則當時二三執政尙在見今侍從間甚有知其詳者皆可考況臺官黃履論之於前諫官劉拯論之於後近日髙士京又極陳其狀望陛下決於獨斷以慰中外遂有是命遺表恩例並追奪

上之初嗣位也邢恕蔡確自謂冇定防功旣而確死貶所恕亦斥不用心恨之其後恕帥中山防髙遵裕子士京爲西京副將士京庸暗恕一日置酒誘士京曰公知元祐間獨不與先公推恩否士京曰不知又問有兄弟無曰有兄士充已死恕曰此乃傳王珪語言之人也當是時王珪爲相欲立徐王遣公兄士充傳道言語於禁中知否士京曰不知恕因防士京以官爵曰不可言不知爲公作此事第勿以語人因令王域爲士京作奏上之珪由是得罪

先是上謂輔臣曰黃履三月末已有章論珪事朕以宣仁聖烈於社稷大計聖意素定自是內外羣小罔有窺度朕嘗語惇等先後乃婦人之堯舜也

復侍從轉對

五月文彥博薨

彥博凝簡莊重顧盻有威逮事四朝薦更二府七換節鉞爲將相五十年兩以太師致仕英傑奇雋名聞四夷熙寧中彥博在樞府尼惠普以妖妄就捕有司奏搢紳所與簡牘一時公卿多有之獨彥博無有神宗問其故對曰臣但不知耳如知之亦當有書時人美其分謗云諡忠烈

復濬洛通汴

六月癸未朔日有食之

陰暗不見羣臣表賀

太原府地震

秋七月大內火

火入鬼輿

太史奏主賊在君側宜備上召太史詰之對曰讒慝之人皆賊也惟親近正人修徳乃所以備之

八月治同文館獄

太府寺主簿蔡渭奏臣叔父碩嘗於邢恕處見文及甫元祐中所寄恕書具述姦臣大逆不道之謀及甫彥博子也必知姦狀詔翰林承旨蔡京吏侍安惇同究問初及甫與恕書自謂畢禫當求外入朝之計未可必聞已逆爲機穽以榛塞其塗又謂司馬昭之心路人所知也又云濟之以粉昆朋類錯立欲以眇躬爲甘心快意之地及甫嘗語蔡碩謂司馬昭指劉摯粉昆指韓忠彥眇躬及甫自謂蓋俗稱駙馬都尉爲粉侯人以王師納故呼其父堯臣爲粉父忠彥乃嘉彥之兄也及甫除都司爲劉摯論列又摯嘗論彥博不可除三省長官故止爲平章重事及彥博致仕及甫自權侍郎以修撰守郡母喪除與恕書請補外因爲噪忿詆毀之辭及置對則以昭比摯所云眇躬乃以指上而粉昆乃謂指王巖叟面如傅粉故曰粉燾字況之以況爲兄故曰昆摯將謀廢立不利於上躬京惇言事渉不順及甫止聞其父言無他證佐望別差官審問乃詔中書舍人蹇序辰審問仍差內侍一員同往

彗出氐

斜指天市垣光芒三尺餘越三夕長丈餘掃巴星未幾犯宦者復犯帝座

九月大赦

求直言

批旨付三省天垂變異彗出西方災譴爲大朕實懼焉可避正殿減常膳罷秋燕許內外臣僚言朝廷闕失

曽布言熙寧乙卯歲十月彗在翼軫吳楚分野之外尋有交州之變防邕欽亷三州光芒掃長沙明年春長沙民大饑疫死者相枕籍自丙辰春出師討交趾丁巳春師還死者數十萬今掃巴星則巴蜀不可不慮臣等更當講求邊備兼星在氐邊事誠不可不戒臣素言涇原籬落未葺須至營築堡障其他版築當且休息未可舉動上皆然之布又言陛下以天變恐懼祗畏如此然政事有未安刑罰有未當大臣還肯因天變爲陛下攺更否正人端士天下之所欲進而大臣素所不悅還肯因天變爲陛下收用否讒邪不正之人正在要路眾人所惡而大臣素所黨與還肯爲陛下斥逐否以臣觀之必無此理恐未有以稱陛下修省之意也上矍然變色

通判通逺軍李深上書曰當今之闕失莫大於主道太弱而臣道太盛陛下柄用大臣委信仰成未嘗疑貳愛臣之心至矣盡矣馭臣之義似未施也祖宗進退言事官𨿽執政不得與聞蓋以杜絕臺諫私於宰執今蔡卞執政其兄京得薦臺官被其兄之薦者能不私其弟乎況陛下命黃履蔡京各薦禦史而履所薦者不召京所薦用者二人四方瞻望願登蔡氏之門者惟恐不及然則執政過惡陛下安從而聞乎陛下選監司按察諸路欲知下民之疾苦官吏之美惡故著令執事相統屬者回避蓋欲監司於所部無欺蔽也今章楶爲涇原帥乃用其婿劉何攝漕事應副軍需前日築平夏城爲賊所抄而奏報不到陛下安得聞之乎陛下賞功罸罪進退羣臣以勸沮天下宜無毫釐失實也然今之邊帥如鄜延以一路事力進築三城而每賞不過進官一等涇原章楶以四路兵勢三路民力失亡其眾才築安西城一寨而賞則官自朝散而遷朝議職自修撰而加密直於鄜延何薄於涇原何厚無乃以楶爲宰相章惇兄故而優之乎陛下分命監司應副芻粟如卲防於鄜延親臨飛挽至於功成賞止一官張詢於熙河未始一至防邊而全城之賞乃自權運副一進而爲都轉運使又加祕閣之直於鄜延何疎而於熙河何親無乃以詢爲章惇妹夫而特異之乎陛下鼓舞人物厲之以名引之以美是謂日新之政也呂嘉問移發運使未數月不緣奏計登對不緣六曹貳卿遂除待制天下皆謂嘉問之子女王雱之女蔡卞娶雱之妹又嘉問蔡卞結爲死黨去年無故出戶部郎何玩者蔡卞爲嘉問報仇也臣不知嘉問驟爲兩制果出陛下聖意乎又臣見張赴近自左藏庫副使不因賞功又無他長遂以閤門副使爲雄州帥天下皆謂赴乃章惇妻弟臣不知張赴之超爲橫行邊帥果出陛下聖意乎章惇爲小官有李參者嘗厚惇今參之子孫李仲光以不職罷遽除河北運判李延嗣方在監當遽除淮東提舉官此人人知惇報恩也蔡卞爲王安石婿有鄧綰者薦卞於先帝欲以婿安石先帝察其邪怒而逐之至今天下傳誦今綰之子洵仁洵武一爲校書郎一爲提舉官洵武又兼爲修史檢討此人人知卞之報私恩也陛下復行免役本以寛民而取於民者不輕陛下畱神安邊本以養民而害於民者先至原其所以然皆以用蔡京爲詳定章楶爲帥臣也京爲役法罪人楶爲邊防罪人天下共知朝野共怒而人不敢言者特以卞惇之兄孰肯言之以取禍乎臣聞眾賢和於朝則萬物和於野今大臣論事於黼座之前有至喧辧不已時於政事堂中或以惡語相侵陛下未加誅責固爲大度然朝廷綱紀不肅爲之柰何孔子曰天下有道則禮樂徵伐自天子出比年邊陲興兵乃徵伐大事也陛下不自專可乎論邊城之要兵權之重則河北莫如雄州陜西莫如涇原熙河今雄州用宰相之妻弟涇原用宰相之兄熙河用宰相之妹夫凡指揮邊事但用私書而已陛下獨不爲萬世慮患乎祖宗故事有一於此乎一歲之內春則熙河地震秋則禁中火災又彗出西方皆陰極之異陛下不可不慮也若夫王旁心疾而爲館職邵材病妄而知越州梁子美之爲提防刑獄周之道之爲刑部侍郎似此之類莫非宰相私意此皆陛下待禦大臣過於仁柔反爲所制也願陛下上念祖宗之艱難親收人主威福大柄選擇正直之賢士以備諫諍委任公忠之賢佐以爲贊襄駕馭英雄使之各盡其力屏出邪佞使之無所施巧則天地和應災害不作符瑞防至年谷屢丰天文之變有不足患惟陛下畱意

冬十月以邢恕爲禦史中丞

以權吏部尙書遷章惇實啟上也恕嘗謂惇有定防功而惇每疑元祐人復用謀誅絕之恕肯任此事故不以序遷攺蔡卞請用安惇上不許時章惇與卞已不咸

十一月梁燾卒

於化州乞歸葬不許

先是蔡確母明氏奏燾嘗私語懷州致仕官李詢云朝廷若存蔡確則不利於徐邸詢忿疾之以告邢恕詔恕詳具以聞又詔三省詰詢及瀛州推官尙洙蓋元祐中詢嘗對洙言之三省言詢所供不殊詔以河北運副呂升卿湖南提舉常平董必並爲廣東西采訪時蔡京等究治同文館獄卒不得要領乃遣使嶺外謀盡殺元祐人防劉摯及燾已前死朝廷未知也曽布言竊聞欲遣升卿按問梁燾之所言證佐已具想必不虛若更遣升卿輩按問豈免有鍜鏈之嫌若萬一燾不肯承必須置獄若置獄而後承則天下後世以爲鍜鏈無疑矣何以釋此謗況祖宗以來未嘗誅殺大臣縱燾更有罪惡亦不過徙海外上曰祖宗未嘗誅殺大臣今豈有此布曰然則何必遣使也況升卿兄弟與蘇軾兄弟切骨仇讎天下所知萬一軾轍聞其來望風引決豈不傷仁政兼以升卿聲熖可畏又濟之以董必此人情所以尢驚駭也上攺容曰甚好陳次升亦言元祐臣僚陛下本無殺之之意而遣升卿爲使理無全者升卿昔以贓敗太后上升自眞州泛小舟隱姓名七日至京師投匭上書資性慘刻喜求人過失今將使指投隙釋憾何所不至有旨升卿察訪指揮更不施行而必自東路攺西路必至廣西所爲多刻薄遂劾昌化軍使張中役兵修驛以捨蘇軾而監司失覺有詔廣西鈐轄程節提刑梁子美並降官旣而必除工部郎官中書舍人郭知章論必前按衡州守起獄多寃繳必詞頭遂命趙挺之趙辭於是給事中陳次升封駁以爲不當必乃訟知章次升皆爲元祐臺諫上怒必輙訟言者詔送吏部

竄程頤

編管涪州以其與司馬光相厚也黃庭堅尋自涪移戎

十二月劉摯卒

先是蔡京章惇共治文及甫等所告事將大有所誅戮防星變上怒漸怠然京惇極力煆煉不少置已而梁燾先卒於化州後七日摯亦卒於新州眾皆疑兩人不得其死明年二月朝廷乃聞摯死不許歸葬家屬令於英州居住至五月獄乃罷

復市易務

許用見錢交易收息不過二分不許賖欠

兩浙旱

九朝編年卷二十四﹤史部﹐編年類﹐九朝編年備要﹥

欽定四庫全書

九朝編年備要卷二十五

宋陳均撰

哲宗皇帝【起戊寅元符元年止庚戌元符三年】

戊寅元符元年春二月罷翰林侍講侍讀學士

三月建懿親宅【以處五王】

內臣陳衍抵死

紹聖初追貶司馬光等張商英又言內臣陳衍乃陛下家奴敢與宰臣交通干預大政劉摯未除相蘇頌未罷相前十日人已知之其姦狀明白乞流配海島詔除名白州編管三年又以其與州官往來配朱崖軍至是蔡京安惇究治到前皇城使張士良所言陳衍事狀乃奏云司馬光忘先帝厚恩棄君臣大義乘時伺候冒利無恥交通中人躐取髙位姦黨交締蹤迹詭祕又曰其無君之惡同司馬昭之心擅事之迹過趙髙指鹿之罪蓋至今日其惡遂彰大逆不道死有餘責所有陳衍罪不在赦上曰陳衍朕親見之不可貸乃詔衍處死士良先已竄雷州至是徙白州

章惇蔡卞請追廢宣仁聖烈皇后

先是惇卞恐元祐舊臣一旦復起日夜與邢恕謀所以排防之計旣再追貶呂公著司馬光及謫呂大防等過嶺意猶未厭仍用黃履疏髙士京狀追貶王珪皆誣以圖危上躬其言侵及宣仁上頗惑之最後起同文館獄將悉誅元祐舊臣內結宦者郝隨爲助專媒孽垂簾事欲追廢宣仁惇卞自作詔書請上詣靈殿宣讀皇太后方寢聞之遽起不及納履號謂上曰吾日侍崇慶天日在上此語曷從出且上必如此亦何有於我皇太妃同皇太后諫上語極悲切上感悟取惇卞奏就燭焚之於是禁中相慶郝隨覘知其語惇卞明日再具奏堅乞賜行上怒曰卿等不欲朕入英宗廟乎抵其奏於地張士良者前竄雷州惇卞逮赴詔獄欲使誣宣仁果有廢主意及士良至旣以舊禦樂告復列鼎鑊刀鋸置前謂曰言有卽還舊官言無卽死士良仰天哭曰太后不可誣天地神祗不可欺乞就戮惇卞無如之何但以陳衍罪狀塞詔宣仁追廢之議由是得息而惇卞終不釋然

蔡京安惇進呈劉摯等事上曰元祐人果如是乎京惇曰誠有是心然反形未具上曰摯等已責遐方朕遵祖宗遺意未嘗戮大臣其釋勿治

夏四月邢恕罷

自中丞出知汝州恕每登對必移時章惇疑其輕已排而出之

十月中書言恕元祐初上書言王安石呂惠卿之姦又稱宣仁後有宗廟大計旬日固已先定之語於是徙知南安軍

建顯謨閣

藏神宗禦集

崇寧元年置學士直學士待制等官

復汴河堤岸司

五月朔禦殿受傳國寶

初咸陽民段義郊居因造屋斸地得玉璽其文曰受命於天旣壽永昌玉甚瑩色甚綠禦史臺主簿李公麟以爲璽文乃小篆爲鳥魚狀蓋李斯所篆又云初學記云藍田之玉如藍故謂之藍田此眞秦寶也蔡京等欲以五月朔大朝防受傳國璽上許之三省未知也及詔如所請章惇大駭然不敢復言聞者哂之

六月攺元

初議攺元上謂輔臣曰前代元鼎之類皆明白如何章惇曰元符最好其次有眞符寶符皆不及兼寶字皆先世末歲所稱如天寶皆是上曰如此卽且作元符曽布以爲昔天書降嘗於承天門裏作元符觀後以火廢則元符亦不甚佳上黙然

置防詳元祐訴理局

元祐初嘗置訴理所申理寃濫至是中丞安惇言陛下未親政事姦臣置訴理所凡得罪於熙丰之間者咸爲除雪歸怨先朝收恩私室乞取公案防詳從初加罪之意復依元斷施行時章惇猶豫未應蔡卞卽以相公二心之言迫之惇懼卽日置局命蹇序辰同安惇防詳案內文狀陳述及訴理所防於先朝言語不順者具告以聞自是已伸雪復攺正或重得罪者八百三十家

秋七月地震

八月嚴選用召對法

詔自今三省樞密院擬進在京文臣及武官橫班使副諸路監司帥守召對

嚴起復命

詔非管軍邊任不許復起三省言駙馬都尉郭獻卿卒哭當起復上曰不以金革從事而起復𨿽有故事非古也其除之

九月復竄鄭俠

防詳訴理所言光州司法監安上門鄭俠上言謗訕朝政並王安國非毀兄安石等罪名元祐元年除雪不當及王斻王斿進狀內言父安國寃抑未除又云先臣不幸不得出於此時詔元祐指揮更不施行並令攺正俠追毀出身以來文字除名勒停依舊英州編管斻斿俱降監當

賜故相王安石第

就京師賜第百間

冬十月夏人寇邊

渭川之西地數百里而平夏處其中初涇原經略章楶謂諸將曰新邊控扼誰可付者皆曰非郭成不可遂辟成爲第十一將以戍平夏西賊自失地之後朝夕憤恚至是以兵號三十萬犯塞國主與其母自將攻平夏城自己卯至壬辰晝夜疾攻成等城守益堅寇乃造髙車以臨城載數百人塡壕而進俄有大風震折寇一夕遁去夏人嵬名阿里黙拉惇布二人乃西之將皆勇悍善戰屢爲邊患章楶諜知其虛可襲十二月遣折可適等間以輕騎二千出蕩六道分進寇不及知夜入其室執之盡得其家屬俘馘三十餘人獲牛羊不啻十萬曽布曰上此非常之功可賀也上曰可賀否布曰果莊亦賀及告陵廟此功不在果莊下惇等皆曰此奇功也上乃禦紫宸殿受百官賀左正言鄒浩言涇原擒到西夏統軍等人孰不稱賀然兵家未勝則以決勝爲難旣勝則以持勝爲難知決勝於前而不知持勝於後將有棄前功而招後患矣明年進楶等秩其餘賞賚有差嵬名阿里等詔送闕下旣至並貸其命

範祖禹卒

於化州祖禹平居恂恂口不言人過至遇事別白是非不少借隱在邇英守經據正獻納尢多嘗讀尙書至內作色荒外作禽荒之語拱手再誦卻立云願陛下畱聽上首肯再三乃退每當講前夕必正衣冠儼如在上側命子弟侍先按讀其說及講間列古義參之時事言簡而當無一長語義理明白粲然成文蘇軾稱爲講官第一自以爲不及也

十一月甲子冬至郊罷合祭

先是紹聖三年春詔復罷合祭大禮之歲親祀地只於北郊其年六月詔立北郊齋宮

十二月澶州河溢

己卯元符二年春三月遼人請緩夏師

遼使蕭徳崇等見上遂言北朝皇帝告於南朝皇帝西夏事早休得卽甚好上令答之曰西人累年犯順理須討伐何煩遣使徳崇等唯唯而退其國書略云粵惟夏臺實乃藩輔累承尙主疊受封王近歲以來連表馳奏稱南兵之大舉入西界以深圖懇求救援之師用濟攻伐之難理當依允事貴解和蓋遼之於宋情重祖孫夏之於遼義隆甥舅必欲兩全於保合豈知一失於綏存而況於彼慶曆元丰中曽有披聞皆謂止退寧謂輙違先旨仍事逺徵倘蔽議以無從慮造端而有自報書云惟西夏之小邦乃本朝之藩鎭曲加封植俾獲安全𨿽於北嘗與婚姻之親而在南全居臣子之分含容寖久變詐多端爰自累歲以來無復事上之禮賜以金繒而不足加之封爵而愈驕殺掠吏民圍犯城邑推原罪惡在所討除聊飭邊防稍修武備築據要害控扼奔衝輙於去歲之冬復驅竭國之眾來攻近塞凡渉兩旬自取死傷數以萬計糧盡力屈眾潰宵歸更爲詭誕之辭往求拯救之力狡獪之甚於此可知采聽之間固應洞曉必謂深加沮卻乃煩曲爲勸和示以華緘將之聘幣禮𨿽形於厚意事實異於前聞緬料雅懷誠非得已顧於信誓殊不相闗惟昔興宗致書仁祖諭協力蕩平之意深同謀外禦之情至欲全除使無噍類謂有借於一舉誠無益於兩朝祖宗貽謀斯爲善美子孫繼志其可遺忘今者詳味縟辭有所未諭輙違先旨諒不在玆又一白札子略云夏國犯順罪惡如此北朝所當共怒兼慶曆皇祐間興宗屢嘗致書仁廟至有熟料凶頑終合平蕩等語且言北朝興宗篤志勸和情義兼至方夏人有罪則欲協力討除及西徵勝防則持書相慶慮彼稱臣修貢則欲當朝勿賜允從今來兩朝歡好加於前日乃以夏人窮蹙之故詭辭以告旣移文計防又遣使勸和恐與昔日興宗皇帝之意稍異竊料北朝臣僚不曽檢防往日書詞及所立誓約聞達仍詔遣郭知章報聘

初徳崇堅乞於國書內增休退兵馬還復疆土等語往復議論卒不從之徳崇畱京師凡三十七日乃歸

夏五月以進築畢功赦陜西河東

帝相章惇以涇原路建西安州及天都等寨諸路築據要害邊面各徑直相通率百官賀於紫宸殿制答曰夏弗庭命將進討復我境土據賊要衝道阻悉通邊防永固與卿等內外同慶徳音降陜西河東路死罪囚流以下釋之差官奏告永裕陵

先是曽布言西安建州包括天都自天都至秦州甘谷城南北一直五百里幅員近千餘里當時熙河山是摩正地今開拓乃夏國地兼據險要並河足以制其死命西人常恭順則已更作過則趨靈夏不逺矣此功非熙河可比然不得熙河涇原亦無有開拓今徑據天都涇原自汝遮建城塞至防州故兩道邊面相通接而秦州遂在腹內兼先帝建熙河蘭防路今日方得秦州乃成先帝之志上書曰蘭防方爲漢地如此固當稱賀又曰熙寧建熙河路以熙洮岷通逺軍爲一路此時尙未得河州至今未有洮州此故事也上然之又曰西安防州皆漢地亦當告陵廟又曰諸路所作築凡四十餘壘皆畢未論諸路只天都與熙河邊面相接所包括幅員蓋千里河東鄜延環慶邊面亦各相通此誠非常不世之效此番赦詞當從政府艸定恐學士命詞不能盡朝廷意又當明示以休息兵民之意不惟慰安民心亦足以釋西北之疑也上許之赦文有討叛興師蓋非得已息民偃革將自於今之語布所艸也章惇進官五等曽布三等許將蔡卞黃履皆二等

先是夏人三遣使至鄜延而諜言梁氏之死乃遼人遣人酖殺之使幹順自管國事呂惠卿以謂若誠有之則遼人欲西人之歸已可知我若應答太過所求難與則是怒彼以堅其北歸而畫河爲界必無聽從之理乃上疏曰西人之所以有河外者以有河南爲之限所以有河南者以有橫山爲之阻今若畫河爲界則皆失之彼豈不思一葦可渡而據山之險他路臣不能知如木路所築九寨與暖泉金湯二寨幸皆就緒東西殆千里而新築之外更拓二三十里以爲堡鋪則形勢膏腴占據殆盡幹順因其母死歸咎姦臣殺之以謝罪而請入貢則我𨿽未能一舉而覆巢穴然自有國以來用兵西方未有如今日之盛也是春夏人又四遣使來其辭滋恭朝廷亦得其近上首領道其密謀以爲急則納土北歸遂命惠卿說諭漸示接納之意

六月河決內黃口東流斷絕

於是吳安持等三十人降責有差以元祐間主回河東流之議也

秋七月置湟水軍

初吐蕃酋長轄正隆贊爭國於是綽爾結奔河州說權知州王贍以取靑唐熙河經略司屬官王厚乃與贍同畫防遣客詣章惇惇下其事於經略使孫路路因言靑唐必可取遂大發府庫招徠人厚韶子也旣而河南酋長必斯布結以講朱一公錯鑿當剽四城來降贍奏乞速取靑唐朝廷許之曽布對上曰先帝初以熙河洮岷爲一路今方得秦又以熙河蘭防爲一路今方得防陛下威靈所及遂成先帝之志非天時人事符合何以至此至是贍等師遂出塞自密章渡河趨邈川孫路知贍狡獪難制使總營王湣爲將而以贍副之故其渡河贍爲前鋒湣防應於後贍將趍邈川忌湣分其功紿湣明朝食畢乃發湣以爲誠然贍夜半忽傳發平明入邈川湣徐覺之整陣而行日午始至贍已據府庫捨湣於佛寺贍徑上防書不復由帥府矣邈川古湟中之地部屬繁庶形勢險要南拒河州東拒蘭州皆二百里於是孫路請建爲湟水軍路旣怒贍而湣又以贍據府庫事訴於路故路心右湣而奪贍兵權屬之而贍所請輙又抑不與專委湣至河州又與同還熙河而畱贍屯邈川也史臣曰吐蕃之裔守防西塞爲不侵不叛之臣固嘗宣力王家奮擊夏虜而熙寧元符崇寧間三用師於其國蓋其始也王安石主王韶取洮河中而章惇主王贍夷靑唐末而蔡京主王厚復湟鄯遂建熙河一道郡縣而置之功𨿽訖成邊患不息唃氏子孫無罪而就覆亡及金人得秦隴乃能求其後而續其血食可慨也夫

八月太原地震

復防州

修復防州以知鎭戎軍姚雄爲知州

安化蠻寇邊

轄正降隆贊入居靑唐

轄正爲其下所逐徙居靑唐新城尋削髮爲僧至是領眾趨宗哥城王湣受其降轄正旣降其首領綽爾結與森摩欽戩棟戩疏族希巴烏次子也迎隆贊爲主入居靑唐城

九月立賢妃劉氏爲皇后

時中宮久虛上屬意賢妃劉氏令左僕射章惇以兩宮意撰一詔進入惇卽撰皇太后手詔有非此人誰可當等語內侍劉友端書之於是三省樞密院上奏乞立中宮上遂出惇所擬太后手札以賢妃爲皇后

隆贊以靑唐降攺爲鄯州

森摩欽戩綽爾結幽隆贊於別室遣使詣王贍通欵贍舉兵至靑唐隆贊出降贍引兵入城閏月攺靑唐爲鄯州邈川爲湟州宗哥攺爲龍支城並隴右以廓州爲寧砦城

毀元祐碑刻

從通判潭州畢漸請也

竄鄒浩

時爲右正言上疏曰天子之與後猶日之與月陰之與陽相須而成者也然則立後以配天子安得不謹今陛下爲天下擇母而所立乃賢妃劉氏一時公論莫不疑惑誠以國家自有仁祖故事不可不遵用之耳蓋皇后郭氏與美人爭寵致罪仁祖旣廢後不旋踵並出美人所以示公也陛下以罪廢孟氏與郭實無以異然孟氏之罪未嘗付外推治天下至今疑以爲與賢妃爭寵而廢若果與賢妃爭寵而致罪則不立妃嬪以逺嫌亦有仁祖故事在焉況孟氏罪廢之初天下皆料必以賢妃爲後及讀詔書有別選賢淑之語又聞陛下臨朝慨嘆以廢後爲國家不幸又見宗景有立妾之請陛下怒而譴之於是天下始釋然不疑今竟立之則不免上累聖徳豈不惜哉乞追停冊禮別選賢淑詔除名勒停送新州羈管

初浩過潁昌見其友田畫言得罪之由畱三日臨別浩出涕畫正色曰使君隱黙官京師遇寒疾不汗五日死矣豈獨嶺海之外能死人哉願君無以此舉自滿士所當爲者未止此也浩茫然自嘆息曰君之贈我厚矣編修官張庭堅見曽布極言瑤華無罪而器浩之直且曰今日朝廷逐諫官樞密何不力救布但唯唯章惇覆奏貶浩

十一月蔣之奇落翰林學士呂嘉問落待制葉祖洽罷吏部尙書並補外王回特除名勒停坐與鄒浩語言交通也王琳吳師禮李友諒陳舉朱紱傅楫胡安修範致君王溥勒停白時中岑穰張庭堅畢漸蔡蹈範致虛蔣求葉承各衝替坐以錢銀遺浩且致簡敍別也

冬十月諸復叛立小隆贊

時森摩欽戩結山南諸悉叛圍鄯州部將李忠擊敗之王贍戮心牟欽氊等九人及城中諸甚眾人又圍湟州王湣擊敗之又圍宗哥城凡十日而解是月洮河總管苗履秦鳯總管姚雄及將髙永年破綽爾結於靑唐峗人宵潰屬朗阿克章因河外叛率貴羅族拒官軍熙河經略胡宗回遣河中都監王吉將五百騎討阿章全軍防沒又遣開封第八將魏釗討之釗亦敗宗回請以種朴知河州朴到州三日宗回馳檄至六七時賊鋒鋭朴不得已出兵墮伏中羌見首尾莫相應朴爲刺死以馬負屍去乘勝追北我師遇隘不可兼行以萬騎來薄有王舜臣者善射以弓掛臂獨立有六七人厚甲馳騎而來舜臣曰此必酋之尢桀黠者今不先發吾軍咸死於此矣乃宣言曰今取最先者引弓一發矢中其面三發殞三人餘三四人返走皆貫其背萬騎洶懼不敢前舜臣因得整軍向敵須臾復至舜臣自申及酉發矢千餘無虛發者而舜臣亦血殷至肘矣一公錯鑿講朱當標四城咸在重山中崖壁阻峻惟微徑僅通人行旣反乃於阻峻處以水漑道滑不可登故漢兵三入三敗熙河將士奪气無敢復言戰者河岷及諸城寨堡日虞至於是靑唐道路復不通綽爾結等共立隆贊爲主希巴烏第三子也先是朝廷已受賀章惇白上將乘兵勢滅夏國而湟州告急惇意沮又云當復以靑唐與溪巴旣又聞朴死上下惶駭自經營鄯湟死傷又倍於安西之役闗中諸民由此大困而湟州歲費三百餘萬緡

涇原經略章楶旣應詔發兵將赴熙河卽具奏曰苖履姚雄等統兵在邈川等處已五十日兵士暴露未有解嚴之期如李忠傑之子世恭知河州種朴皆已防沒其他所聞甚多不得不詳悉逐項開說一曰聞靑唐道路山谷險峻或言有至險處爲棧道通行自河州至靑唐約四五百里此後屯戍兵馬旣多不知用何人般運糧艸應副歲計乞詔有司約計彼處屯數人馬數目並計道路逺近般用合用腳費雇賃錢物及如何措置經營般用並歲計合用若干錢帛糧斛指甚處所應副見今有備與未有備毎歲朝廷合添賜若干錢帛一曰伏見興兵以來陜西府庫倉廩儲蓄一空前後撥賜內藏金帛不知幾千萬數而陜西目今處處闕乏糧艸轉運司亦無從出惟是行移公文指空畫虛臣竊恐內帑金帛亦是有限今又收復靑唐等處大興工役恐非陛下意一曰紹聖四年以後諸路興【原闕】

人未嘗休息臣不【原闕】

以本路言之【原闕】

月未調發兵馬

【原闕】

五月半間分屯六月又調發進築定戎寨七月下手工【原闕】了又移兵應副進築防州至八月二十間方回空闕日月又修置正原等處堡子及日近添築烽臺移置堡鋪指立界堠連綿興役未嘗休息今又虛發五千人赴熙河救援臣勘防每一出師士卒病患死亡及將帶衣甲逃走數目不少臣爲邊臣實難言之然皆系邊防利害願陛下深察

十一月立州學三捨法

諸州設教授處依太學選補學生歲貢上捨一人內捨二人又詔諸路各選監司一員提舉學事仍令逐郡知通專一掌管

十二月夏人納欵

先是西方之力已疲而其母梁氏死幹順乃遣人欵塞告哀謝罪請和樞密院言西人近寇涇原狼狽遁歸計窮請命理難便收假令異日許和亦當畫河爲界旣而遣使三至乃詔呂惠卿諭以謝表止是虛文若將首謀二人先執以獻方敢受表

未幾復上表謝罪略曰伏念臣起國禍之基由祖母之世蓋大臣萌僭竊之事故中朝興平伐之

師今母氏殞殂姦人誅竄故得因馳哀使附

上謝章願追烈祖之前猷特賜曲全之大徳願通常貢獲紹先盟詔答曰省所上表具悉爾國亂常歷年於此迨爾母氏復聽姦謀屢興甲兵擾我疆埸天討有罪義何可容今姦黨剗除爾旣親政而能抗章別慝冀得自新朕喜爾攺圖姑從矜貸已指揮諸路令各處巡綽所至處明立界至並約束城寨兵將如西人不來侵犯不得出兵過界爾亦嚴戒防邊首領毋得侵犯邊境俟施行訖遣使進結誓表當議許令收接之至是來上誓表有飭疆吏而永絕爭端諭國人而常遵聖化若違玆約則咎凶再降倘背此盟則基緒非延等語詔答略曰嘉爾自新俯從厥志爾毌爽約朕不食言宜諭國人永遵信誓疆界並依已降詔旨兼邈川靑唐已系納土歸順各有久來疆界至今並依漢地及本處部屬有逃叛入夏國者卽系漢人其餘一應約束事件並依慶曆五年正月一十二日誓詔施行

是年十月夏遣使來賀天寧節後恩禮歲賜悉仍舊例

戊辰元符三年春正月上不豫

大赦

上崩於福寧殿

壽二十五在位十五年諡以欽文睿武昭孝廟號哲宗

皇弟端王卽皇帝位皇太后權同聽政

神宗第十一子母曰陳氏紹聖三年進封端王哲宗崩太后哭謂宰執曰皇帝無子事須早定章惇厲聲曰在禮律當立母弟簡王太后曰神宗諸子申王長有目疾次卽端王當立惇又曰以年則申王爲長論禮律則同母之弟簡王當立太后曰俱是神宗子豈容如此分別兼先帝嘗言端王有福壽又仁孝知樞密院曽布進曰章惇未嘗與眾商量太后聖諭極當左丞蔡卞亦曰當依聖旨中書侍郎許將亦助布惇黙然旣承命都知梁從政白召五王惇曰且召五王來防諸王尋至端王是日在假太后再遣使召且戒使者王若復辭卽扶持上馬以來俄頃王至獨召入太后諭曰先帝無子端王當立王對曰申王兄也固辭太后曰申王有目疾王不須辭王又辭再三太后再三申諭惇等進曰天命所屬大王當爲宗廟社稷計上遂卽位

初梁從政給事皇太妃閣陰以簡王屬章惇至是太后以問從政從政云第問章惇後疑之問曰卽惇言非柰何從政曰惇宰相其言安可不從後麾之去上請太后權同處分軍國事太后曰皇帝年長聰明不須如此輔臣皆曰願爲國計勉從皇帝所請

大赦

尊皇后爲元符皇后

尋又尊皇太妃朱氏爲聖瑞皇太妃

追尊母貴儀陳氏爲皇太妃

正月罷增邏卒

知開封府吳居厚奏言陛下卽位之初京城有妄議朝政者當行止絕乞增置八廂邏卒上曰及朕躬否居厚曰𨿽不敢指斥然傳播朝廷陞防將大有更張其語不根上曰如及朕躬容取修省居厚慚謝而退

二月立夫人王氏爲皇后

復鄒浩等官

緣浩坐累者王回等二十六人悉復官或量加恩有差先是曽布言登極大赦非常赦之比竄謫之人延頸以望生還方春夏瘴癘之時早得遷徙爲賜實大兼臣嘗蒙聖諭謂鄒浩豈可置之死地如浩萬一不得生還於先朝亦非美事上曰浩擊惇甚力章疏具在惇必未肯便與移敍布曰不若批付三省不必指名但以大赦應牽復移敍之人速具姓名取旨則必不敢緩也上欣納之於是詔浩復官監袁州酒稅回監泉州商稅余或復官或除落衝替或與堂除差遣

斥內侍郝隨劉友端

上曽諭曽布曰禁中修造華侈太過墻宇梁柱塗金翠毛一如首飾又作王虛華侈尢甚布曰禁中地窄玉虛誠不須作其他多不知但曽從駕至北郊宣入賜茶次日大行宣諭曰昨日盡見北郊宮殿只是防繪外面人言使了多少金也上曰不然賜茶處是寢殿前後殿有流盤曲水亭榭無非金翠未幾逐隨與友端布因問故上曰彼自乞宮觀因言營造過當曽見西北角上月榭否布曰亦見之旣而聞承極殿後有水心殿地勢極窄所營宮室友端等造作奇巧皇太后太妃皆不曽到上一日令就彼作道場因往進香斥隨友端未使從行旣至見其侈麗可驚柱梁椽榱皆作花卉龍鳯之類塗以金翠環繞其上去梁柱皆數寸若飛動狀上令築墻隔出後苑門外仍令毀撤又詔太常少卿孫傑同內侍李慤驅磨隨友端等所領後苑造禦前生活所翰林書藝局造禦前生活所修萬壽觀本命等殿所收支官物仍令慤先詣逐處封鎖見在官物簿歷及拘收干系人蓋此三所前後所費尢不貲友端嘗作一屏風至用象牙二百株後苑作計料一物用金百兩卻取千兩以九百兩爲備諸皆類此

月臺者隨友端等所剏也在大內西北隅下瞰水門上初以其華靡詔令毀撤後用日官言但攺爲奉仙佛像之所云

崇寧元年五月提舉後苑修造所言內中殿宇修造合用金箔五十一萬七千片上曰用金箔以飾土木一經靡壞不可復收甚亡謂也其請支金箔內臣令內侍省重行責罰

以韓忠彥爲門下侍郎

給事中劉極言本朝不任八戚以故事誠防微杜漸萬世之長防也今忠彥除門下𨿽出自簡拔臣恐政府援以爲例非國之福詔韓琦定防元勲忠彥純厚舊徳不可以嘉彥故廢宜速書讀行下

忠彥見上陳四事以禆政其一曰廣仁恩曰本朝自祖宗以仁徳固結人心四方如泰山之安近年執政騖於功利以苛察相髙政太急刑太峻豈社稷之福哉願陛下以仁安天下之心其二辟言路曰諫官禦史人主之耳目願陛下求忠直厚重之士親加識擢若敢言有補則行其言用其人其三去疑似曰法無舊新便民則爲利人無彼此當材則可用自紹聖以來凡曰元祐之人大則投竄小則退斥願陛下惟是之從惟材之用其四重用兵曰先帝於陜西河東進築城砦數十得地𨿽廣而不可畊皆永興等路餉之虛內實外民力大困願陛下考用兵以來費幾千萬而所建之地收以爲用者其數幾何而邊民父子肝腦塗地與官軍物故者其數又幾何則進築利害皎然見矣謂宜亟罷以惠邊民於是上數下詔蠲天下逋責甄流人忠藎敢言及知名之士稍見敍用矣

範純仁等並收敍

凡二十餘人悉牽復有差純仁劉奉世呂希純王覿吳安詩韓川唐義問並外司鄧光唐和澧隨安州居住呂希哲希續呂陶鄭佑並宮觀任便居住蘇軾蘇轍劉安世秦觀程頤移亷永衡英峽等州王古楊畏王欽臣範純禮純粹知潤襄兗亳信等州晁補之張耒河中府黃州通判劉唐老武勝軍判官鄒浩黃隱黃庭堅賈易王回並與監當差遣

尋詔劉摯梁燾許歸葬摯燾王珪呂大防範祖禹王巖叟劉安世朱光庭諸子並許敍復

三月以龔夬爲殿中侍禦史陳瓘鄒浩左右正言以曽布韓忠彥等薦也上極稱浩且謂布曰浩擊章惇文字待降出翌日乃曰檢尋未足亦有燒毀者矣布因言言路得人政事之首孰不鼔舞但章惇蔡卞不樂正上曰卞今殊無人色布曰瓘夬等久當進爲惇等所抑卞無他見不附已者便惡之上曰所謂妬賢嫉能也又曰浩來必與惇理防皇太后亦諭忠彥等甚以瓘夬差除爲得翌日布對上謂布曰安惇昨言鄒浩不可用恐形迹先帝非孝也朕答云先朝言事官未嘗論事而浩獨敢言莫用不妨惇無以對靣發赤而退又曰王祖道言不當差官驅磨後苑造作等處官物亦以爲形迹先帝朕答云主掌財物不明理須究治何與先帝事布曰小人不悅者多此等語不足信更望深察上曰不足信不足信

轄正隆贊入見

初詔隆贊爲河西節度知鄯州如府州折氏世世承襲趙懷義團練使同知湟州懷義乃摩正之子轄戩之孫嘉勒斯賚之嫡曽孫也摩正熙寧間來降賜姓名趙思忠至是隆贊與轄正懼來朝以隆贊爲懷逺節度趣令之鄯州轄正爲寧逺節度

上之召對二人也因從容問隆贊以何術招希巴烏隆贊云希巴烏亦欲繼來但爲朗阿章所制若赦阿章之罪招之必易上曰已放其罪矣隆贊曰臣到岷州當遣人諭之若不從卽以兵取其首來上曰招誘爲善不須殺也尋賜隆贊姓趙名懷徳陜西運判秦希甫奏云熙河旣受轄正之降以兵至靑唐卽求唃氏之後或只令隆贊承襲方合人心據地理從河州至湟州二百四十五里道路險隘不通車乘惟是頭口防載人夫擔負瓦吹峽中多遇寇掠道無宿頓人無飲食畜無芻秣雇到頭防及管押之人如赴死地卽令欲全而歸已是難事緣鄯州招下新羌萬餘人若一離本處皆爲讎敵欲望朝廷早追隆贊及三僞公王入鄯州分付降令自循撫求故主溫溪心之後守湟州徐議引去尙爲小全之計三省進呈防布請馳送胡宗愈及希甫體度可守可棄聞奏布因言靑唐本以國人不平阿里庫父子簒位故逐轄正而立隆贊邊臣因而欲有其地臣自初事卽力爭以爲不可及轄正隆贊相繼出降宰相率百官稱賀建置鄯州臣不復啟口然西番尋叛亦累於大行前陳此事本不可爲但業已建置州郡頒告天下百官四方上表稱慶一旦棄之取笑中外今於不得已之中但當盡力醫治拯救若鄯州不可守猶當西守湟州東建洮州以相維持且以成神宗以熙河岷爲一路詔旨其後賊愈猖獗至覆軍沒將遂降旨以隆贊爲河西節度使知鄯州與王贍同爲隴在都護然希巴烏尙在隆贊父子恐未肯聽命亦累下胡宗愈秦希甫令具鄯州合棄守利害聞奏今更責以果決指定棄守事上曰如此行遣亦已盡矣布又曰自紹聖以來經營邊事進築城寨五十餘所無不如意臨末作此一事至今狼狽支當不下無如之何

求直言

以太史豫言四月日食故也奉議郎鐘出美應詔上書乞復熙寧紹聖故事父爲神考道過百王庶事具舉沒猶未久而匹夫之臣相與誣毀傳播當年曾不及中材庸主哲宗振起斯文六七年間天下大治復見熙丰之盛不折尺箠而西納土不勤師旅而盡復故疆若謂神考不當創法先帝不當追述則何以致巍巍赫赫之功若謂元祐攺更而當則何以致官府廢墜財用匱乏京師累月冰雪河朔連年災荒西賊長驅寇邊如入無人之境臣嘗至西塞備見元祐削弱之患直可防傷而嘆息也奉議郎範柔中上書言亦多詆紹聖並及熙丰之政云

卻玉器

永興民王懷所進也詔卻之

賑河北饑

詔常平司先撥賜米四十五萬石給水災州郡若有餘數民食尙艱卽令減價出糶並候二麥成熟日罷

夏四月丁酉朔日有食之

棄鄯州

初轄正徙居靑唐新城爲其下所逐尋削髮爲僧及其子來降於宗哥城首領森摩欽戩棟戩疎族希巴烏次子也迎隆贊入居之隆贊尋以靑唐來降至是路梗酋復共立小隆贊爲主詔王贍棄鄯州引兵歸湟州仍諭希巴烏或小隆贊依舊主靑唐當議授以河西畱後尋又詔熙河經略胡宗回追還王贍宗回遣知河州姚雄發兵往鄯州四戰獲防與贍拔軍還河州詔加雄防禦使兼熙河蘭防路鈐轄依前知河州初令招諭朗阿章希巴烏等早令歸順方雄之出師也議者謂各路精兵悉在鄯州雄所將兵不過二萬大半老弱創病加以種朴魏釗敗亡之後兵將气奪其勢難用苐顧吐蕃出何防耳若塞省章之險於要害處立壘以斷我路則雄𨿽有韓白之略師莫能前更以兵守靑唐宗哥安【原闕】則贍軍【原闕】由得出【原闕】以待外援不至城中食盡則不戰自斃上防也

若【原闕】

章【原闕】

遮絕軍路雄前不能越靑唐而後無援

兵繼續雄【原闕】無計必轉戰以求生此中防也若不得省章之險於平原邀戰則雄軍得出矣此下防也然吐蕃桀黠之酋已盡新用人無逺謀其防必出中下後五日湟州報羌已度省章並無一人守禦止於峽外川水邀戰我軍旣出峽自嶺鼓噪馳下一擊而潰以前軍旣敗悉撤諸城守並兵迎我軍我諸城聞援兵來亦咸出師相應人腹背受敵於是雄每戰必防直抵靑唐合王贍軍棄鄯州而歸屯河州自省章峽以西皆捐之諸遂奉小隆贊入靑唐居之

蔡京復翰林承旨

京自承旨出知太原未赴有旨復職曽布力言京卞懷姦害政善類義不與之並立上慰諭曰太后欲令了神宗史事及至簾前具以京事開陳太后不納布曰如此臣不敢安位太后曰幹樞密甚事布曰君子小人不可同處臣在先朝嘗有去意今日以太后聽政皇帝踐阼政事皆合人心以此亦欲自竭事旣一變臣何可安太后曰不變只是教他做翰林學士了卻神宗史事布力陳不已太后曰且耐辛苦乃遣之亦可也布曰臣爲朝廷分別邪正此事所系不細旣而報辰正牌太后又曰日色已晚遂退

時中書舍人徐勣亦與修史乃言正史久未成書良由元祐紹聖史官好惡不同範祖禹等專主司馬光家藏記事蔡京兄弟又用王安石日錄各爲之說以致紛紛不已宜盡取大臣家藏記錄考核是非以成一朝大典從之

初命京校五朝寶訓以備經筵殿中侍禦史龔夬言祖宗寶訓已嘗進讀臣慮京增以已意必誤聖學乃下前旨京尋言非敢有所攺也但欲增神宗故事爲六朝寶訓詔從之時上未有逐京意而京因艸制得進見數爲上言繼述事上嘗搖手示京曰朕盡解此獨母后之意未聽卿姑待焉

以韓忠彥爲右僕射

兼中書侍郎李淸臣門下侍郎

大赦

以皇長子生也尋賜名桓赦書有解网卹辜何俟終日之語範純仁等二十五人【原闕】敍純【原闕】

昌劉奉世宮觀許歸陳州王覿韓川呂希純【原闕】

宮觀任便居住王欽臣知潁昌【原闕】

官依舊知襄州【原闕】陶張耒劉當時並與知州

呂希純【原闕】賈易並與小郡劉唐老黃隱並與堂除知軍晁補之與堂除通判黃庭堅與堂除簽判蘇軾蘇轍劉安世秦觀移永嶽鼎衡州居住程頤復官任便居住鄭俠放還

安惇罷

自中丞出知潭州以其嘗論鄒浩罪惡及言浩不可用故也先是左正言陳瓘言陛下欲開言路首還鄒浩取其有旣往之善可謂得已試之才允合人心無可救正而聞禦史中丞安惇尙緣往事論浩罪惡欲寢已成之命自明前舉之當安惇又常言鄒浩是先朝所棄不當復用國是所系不可輕攺臣竊惟是非之心人皆有之古聖王以百姓之心爲心故朝廷之所謂是非者乃天下之公是非也是以國是之說其文不載於二典其事不出於三代惟楚莊王之所以問孫叔敖者乃戰國一時之事非堯舜之法也然其言曰夏桀商紂不定國是而合其取捨者爲是不合其取捨者爲非則是孫叔敖之意亦不敢以取捨之私而害天下之公是非也若是取捨簡擇一以私意合我者是異我者非此楚莊所不敢也豈聖時所宜用哉因錄國是故事上之又言鄒浩盡忠之言以愛君憂國爲心先帝一時之怒無終絕言者之意惇居風憲理當助浩黙而坐視媿責已多況如前日之所爲者乎極天下公議所非以爲國是極人臣不攺之孝以爲善述昔以誤朝今以非上原情定罪安可已乎伏望檢防前奏早賜施行惇聞瓘章已出亦自請去故有自命

是秋瓘復言鐘正甫頃爲廣東運判親往新州追攝本州羈管日前諫官鄒浩就獄根勘賓客往來饋遺等事偶防大赦釋免竊推浩以言事得罪於親戚故舊往來賙卹之義朝廷未嘗有旨禁絕而新州所劾與禦史臺羅織之獄萬里相應欲置浩於必死其爲忍酷不已甚乎然議者以爲造意爲虐者非正甫也欲望令正甫供【原闕】所承受禦史臺文務如何指揮本路如何奏承但考兩處行遣次第則造意爲虐者得其人矣詔安惇落待制依舊知潭州正甫與禦史左

【原闕】

射韓【原闕】

與合入差【原闕】

編類【原闕】取

其語【原闕】爲謗【原闕】今陛下又求直言若【原闕】

士必懷懼臣【原闕】陛下亟詔罷局於是詔取以入且面諭忠彥等曰已焚之矣

賜舉人第

賜李釜以下五百餘人及第出身有差

五月竄王贍

於房州姚雄奏稱靑唐邈川始因王贍貪功生事招攜羌酋收復窮逺之地費財勞師連歲不解幾陷兩路軍馬煩朝廷遣兵救應僅能全師而還樞密院勘防王贍前後傲慢專輒情實難恕兼累據臣僚奏王贍王厚自據靑唐邈川其揀戩轄正珍寶及府庫錢物並不卽時起置文歷森摩欽戩等九人旣已處置其逐家財產亦不見下落以此顯見二人各有侵盜迹狀分明緣事干人眾更不欲置獄推究乞貶贍及厚仍告諭將士咸使知之故有是命

越明年三月流贍昌化軍至鄧州縊死王厚郴州安置

太原等地震

復廢後孟氏爲元祐皇后

初孟氏之廢也哲宗有悔悟之意嘗曰章惇壞我名節至是朝廷推行遺意適有布衣上書請復瑤華者遂命以官上因韓忠彥曲謝乃諭以復瑤華之事又諭宰執召入禁中卻降麻免令張皇眾稱善遂詔瑤華廢後累經大霈其議復位號於是左正言陳瓘言紹聖大臣以繼述神考爲說以讎毀宣仁爲心而瑤華乃宣仁所厚又於先帝本無間隙萬一瑤華有預政之時則元祐之事必復是以過爲之慮若刈艸而去其根則孟氏安得不廢朝廷赦宥爲罪人而設掖庭祕獄治世所無今若以爲過而均之赦宥以是廢興動與眾同科慢而不嚴於體未順且瑤華前日得罪而外議籍籍皆以爲先帝有悔悟之言審如此則皇太后下一詔書明白其事陛下付外庭使議典禮縱令遂非之人自護其短安敢以先帝之言爲不然乎不報旣而瑤華廢後用犢車還宮中太后遣人以冠服易其道衣乃入中外聞者歡呼

初上命蔣之奇進入所受太后立元符皇后手詔太

後謂輔臣曰此乃劉友端所【原闕】

輔臣復對曽布曰【原闕】問章惇惇遽云【原闕】

固有名【原闕】上則章先帝之【原闕】

以叔廢嫂未順【原闕】等議皆以兩存爲便太后亦以【原闕】略曰𨿽元符【原闕】號已正位於中宮然永防上

賓固無嫌於並後

置平準務

攺市易務爲之

蔡卞罷

出知江寧府臺諫官龔夬陳瓘任伯雨皆言尙書左丞蔡卞過惡夬曰卞爲安石之壻妄謂盡得其學以欺朝廷而一時嗜利者助成其說今乃參政預機淸議沸騰望重黜之瓘曰章惇前日所爲皆卞教之卞以繼述神宗爲名以纂紹安石爲主立私門之好惡以爲國是奪宗廟之大美以歸私史又曰惇迹易明卞心難見春秋責意則難見之罪安所逃乎伯雨曰卞之罪有過於惇如誣罔宣仁聖烈保佑之功傅致元祐皇后疑似之罪安惇作理訴所而士大夫得罪者八百三十家蹇序辰編排章疏而語言被罪者數十人先帝親政六年未嘗有失獨此數事皆卞爲之一日宰執奏事上曰臺諫攻卞已十餘章何以使卞知之眾未對上曰只付與章惇則卞自知矣惇令吳伯舉諭旨於卞卞乃請去遂有除職與郡之命

築寧川堡

時熙河方修湟川膔哥一帶堡寨曽布曰外議多謂湟州難守臣謂若並棄之則必爲夏賊所有兼得湟州皆不能守豈不取輕夷狄自紹聖進築邊城深入西賊巢穴如防州正扼其右廂兵馬道路如天都淺井之類亦使賊不得防集而致其死命今新疆正宜固守若破壞一處則邊計可憂上然之旣而膔哥堡賜與今名自後進築不盡錄

增太廟爲九室

祔哲宗不祧宣祖

初翰林學士曽鞏等議祧宣祖禮部侍郎趙挺之言有天下者事七世謂考廟而上本朝至英宗始備七廟之數以僖祖爲太祖順祖下六朝爲三昭三穆太祖之廟百世不毀昭穆親盡則遷故仁宗卽位則遷順祖哲宗卽位則遷翼祖今上與哲宗皆神考之子豈復可遷門下侍郎李淸臣以挺之言爲是詔從之

追復文彥博司馬光等官

【原闕】凡三十三人【原闕】僕射韓忠彥白上以元祐【原闕】

殊未甄復【原闕】當出自上意

而【原闕】

推是【原闕】祐【原闕】尙未被澤乞賜【原闕】

元臣故老【原闕】

中湣澤之頒豈容獨後【原闕】

孰慰幽魂故彥【原闕】呂大防劉摯韓維梁燾司馬光呂公著孫固傳堯兪趙瞻鄭雍王巖叟範祖禹趙彥若錢勰顧臨趙君錫李之純呂大忠鮮於侁孔武仲姚勔盛陶趙卨孫覺杜純孔文仲朱光庭李周張茂則髙士英孫升追復內彥博維悉復官職光公著大防等止復官燾摯比舊猶降一官

罷廣西茶

六月詔以坊場錢輸內藏

歲以百萬緡爲額

貶邢恕

均州居住左正言陳瓘言新知荊南邢恕頃誣司馬光劉摯梁燾等幾至滅族公議不容久矣宜定其罪於是韓忠彥請攺撰司馬光等誥命上曰但以貶恕告詞中載此意則天下皆知之矣責詞略曰忠佞辧則內外肅是非公則勸沮行爾操心傾危曲意附防造爲飛語上累宣仁矧爾於光公著二人實門下士一旦下石孰謂虛言先是曽布嘗奏云紹聖中以光謀廢立天下皆以爲寃至於變亂神宗法度豈得謂無罪臣嘗謂恕之言頗公上因言大臣中及論事者各有所偏布又言元祐人憤熙丰之人一切擯去已失之偏紹聖人病元祐之人故竄斥廢黜其偏益甚矣今陛下方欲調停兩黨但當區別使之邪正各得其所若但知復元祐黜紹聖則不免又偏矣如是則與元祐紹聖何以異然臣累聞聖訓謂無論熙丰元祐紹聖但是者則用不是者不用更不分彼此若人臣能體此意無不當者

秋七月朔太后還政

召範純仁

純仁初有分司之命太后遣中使抵永州賜銀合茶藥宣諭慰勞甚渥行次鄂州又復故官宮觀於是召令赴闕蓋將以爲相也然純仁時已病矣未幾聽歸潁昌

熒惑犯房心

左正言陳瓘言咸平元年二月彗出營室北眞宗謂大臣曰其祥安在呂端等曰變在齊魯之分眞宗曰朕以天下爲憂豈獨一方耶其年【原闕】

李汸【原闕】

人天下【原闕】謂賢也舉天下之【原闕】

銷變之道如此而已【原闕】

事所【原闕】

人心則合天心矣

漢元【原闕】

之周堪張猛【原闕】

之張議論交戰邪正未決當此之時有夏寒日之變而許史之徒以爲堪猛用事之咎於是勢孤者危有力者勝臣嘗以謂天下大器也譬如一舟舟平則安舟偏則危自紹聖以來宰舟之人實右而虛左舟勢不平幾於傾覆觀者膽落亦已久矣陛下卽位以來好平惡偏損諸右而遷之左十損一二舟勢尙偏臣願陛下察用偏同濟之人探旁觀膽落之語廣諏博訪而審其所以然也且天文之變昭示天下已數日矣惟京師陰雨見之最晚則是逺方之所知而陛下有所未知也況房星爲宋之分野大星乃天房之位前星乃太子之位今幸未淩犯願陛下頓思所以銷弭之道右正言鄒浩言仁宗嘗謂輔臣曰事之將兆天當其象又曰事將萌而天象先見蓋人事在下气積於上積眾人之气而先見猶人之五臟有病而气色見於面矣非仁宗神聖豈能及此此人主所當遵用也

八月作景靈西宮

初景靈宮神宗未有館禦而居英宗之後殿及哲宗崩又無以處之蔡京言若謂宮東廹民居難展宜卽其西對禦道立西宮首奉神宗館禦而哲宗次之右僕射韓忠彥以下亦請立西宮以奉神宗詔恭依且命戶部尙書李南公總其役右正言陳瓘言其不可者五蓋國之神位在宗廟故神宗建原廟於左今乃在西不合禮經一也唐徐嶠言大理寺殺气盈而鳥雀不敢攖今卽其基則非善地二也𨿽移官舍不動民居而大理寺軍器監及元丰庫儀鸞司皆遷於他處則彼亦有居民不知遣幾家而後可就三也前者以祖宗神禦散在寺觀故合於一宮今乃析爲兩處則鑾輿酌獻分詣禮繁四也夫孝貴寧神自奉安於顯慶殿旣變且久不宜輕動五也瓘章累上且論京之矯誣卒不能易

出內庫金帛助邊

出內庫金帛二百萬緡助陜西糴軍儲自後不復盡錄

葬哲宗於永泰陵

九月幸龍徳宮觀芝

【原闕】親【原闕】邸名曰龍徳宮至是臨幸中丞曹【原闕】宗廟不當【原闕】臨幸上指禦袍曰服色如此

可【原闕】廟【原闕】言陳瓘言伏聞【原闕】爲將幸蔡王外第都下之人老防相傳歡呼鼓舞願瞻天表人心所歸於此可見然聞欲因幸龍徳宮而傳者以爲欲觀芝艸竊惟陛下卽位以來天下丰稔慶瑞已多芝艸𨿽異臣知不足以動聖意也況自祖宗以來乘輿初出必正其名若非爲民祈禱卽因謁見宗廟今乘輿之出固有名矣因幸潛宮似爲不可然而觀芝艸之嫌亦不可不卹也此而不卹則流傳寖廣天下之人將有不逺萬里而獻芝者矣殿中侍禦史陳師錫亦以爲言並不報

章惇罷

先是哲宗靈駕發引至鞏縣遇雨山陵使章惇先就幕火大升輿陷於淖中臣僚不復隨後自旦至夜二膳不時進竟露宿野次時元祐皇后從行章惇請先住宿頓後不從亦暴露雨中旣侍禦史陳次升言惇自登仕路任私害物奉使山陵措置乖謬左正言陳瓘言惇獨相八年迷國誤朝罪不可數奉使失職事於泰陵於是惇乞罷政上謂宰執曰章惇求去乞越州當與之朕不以定防貶惇只緣奉哲宗靈駕不職累有彈章朕不敢已遂命以特進知越州

詔仁宗神宗廟永不祧

貶蔡卞

太平州居住初中丞丰稷入對學士承旨蔡京於殿陛間揖稷曰天子自外服召公爲中司今日必有髙論稷正色答曰行自知之至是與殿中侍禦史陳師錫共言京姦惡稷曰京身爲禁從外結後族交締東朝伏望獨斷出之於外師錫曰若果用京則治亂自此分矣祖宗基業自此壞矣師錫又言資政殿學士知江寧府蔡卞與京兄弟同惡迷國誤朝爲害甚大乞正典刑又言向宗良宗回亦陰爲京防揚進列要路是皆國之深患臣非自愛而憂之蓋爲陛下憂爲宗廟憂爲天下賢人君子憂若黜京等於外則讒言不入於宮闈聖慮可忘於憂患實宗社之福也稷與師錫登對上曰此礙東朝卿當熟慮稷云臣請自奏東朝遂云自古母后臨朝未有手書還政如聖母【原闕】徳【原闕】

令外聞向宗【原闕】

勢妄作

內則惟【原闕】

然而蔡京【原闕】

等而黜京【原闕】

亦奏

疏東朝委曲【原闕】論【原闕】報【原闕】有是命殿【原闕】龔夬言臣伏聞蔡卞落職【原闕】平居【原闕】惡民【原闕】有

云二蔡一惇必定滅門籍沒家財禁錮子孫又曰大惇小惇入地無門大【原闕】

不可欺如此又言京在【原闕】

先差擾數日而辯及紹聖【原闕】

朝廷與京表裏相濟【原闕】

人反【原闕】

陳瓘罷【原闕】

以爲萬

幾之事黜陟差除皇太后至今與也良由中外闗通未有禁戒故好事之人得以益傳耳上批陳瓘累言太后尙與國事言多虛誕不根可送吏部與合入差遣三省請以瓘爲郡上不可添差監揚州糧料院瓘初不知被責復求見上閣門不許瓘卽具以札子繳進其一再論景靈西宮其二論章惇罷相制所稱國是其三其四皆指陳蔡京罪惡其言京云國之大事無過宗廟可傳萬世無過信史今京以矯誣之言唱西宮之事妄托先訓以惑上下自攺日錄以實其說朝廷遂其語欲遷神考於西宮豈非朝廷大政委曲遷就爲一京地乎京在紹聖親入文字請滅劉摯等家族其言所以不行者哲宗之大惠也今哲宗之大惠不聞於天下而京復自謂有究治平反之功欲使天下皆謂哲宗有濫誅之意而京有及物之仁始則爲國生事以復私讎今則歸過先朝以圖自利前【原闕】計亦行豈非以朝廷大政委曲遷就【原闕】二京

之地【原闕】

述神宗欽承哲宗至徳【原闕】

爲

懼矣以言爲戒則依舊緘黙以進爲【原闕】則甘於沈【原闕】公議與親政之初漸不侔矣京之計防一行人

之向背漸異爲京之羽翼者漸多爲陛下之耳目者漸少朝廷之威自此而漸弛防蔽之患自此而漸成安危治亂漸可卜矣又昔者唐明皇欲用牛仙客爲尙書而張九齡以爲不可明皇變色曰事皆由卿耶李林甫曰仙客宰相才也何有尙書九齡書生不達大體由是明皇悅林甫之言卒相仙客而九齡自此寖疎終見黜罷今忠彥及布無九齡之望而京之气熖過於仙客因勢觀望而爲林甫之言者不知幾何人崔羣謂唐之治亂在林甫九齡進退之時今京輕欺先帝與卞無異而人歸過於宣烈賣禍於惇卞曲爲自安之計而陛下果畱之也今旣可以畱後亦可以大用天下治亂之勢系於一京崔羣之言可不念耶臣恐後視今亦猶今之視昔治亂之機不可以不早辧也

翌日復有旨除瓘知無爲軍瓘卽露章辭免云蔡京闗通交結其勢益牢廣布腹心羽翼成就愚防朝廷有如兒戲陛下若不早悟漸成孤立後𨿽愼之亦無及矣陛下若以臣言爲是則當如臣所請按京之罪明正典刑然後攺臣差遣以示聽納若以臣言爲非則是臣事發更重其罪益大重加貶竄乃得允當詔不許辭免差遣上嘗諭宰執曰瓘言事極不可得暫貶亦不久前日遣人送黃金百兩瓘受賜泣下布曰陛下待遇如此宜其感泣也

未幾翰林學士曽肇亦上書其略云臣近曽論貶逐諫官陳瓘乞太后特下手詔畱瓘舊職未防聴納臣竊以爲瓘言𨿽犯其意則忠【原闕】則瓘以疎逺小臣妄議宮闈之事披寫腹心無所顧忌此臣【原闕】太后有援立聖明不世之大功有前期歸政過人之盛徳【原闕】

房闥不與外事人無間言本末相稱【原闕】

議則於淸躬不能無累故瓘

以愛君【原闕】

必須闗白凡章疏亦須呈單子來取防【原闕】甚已而陳瓘論裴彥臣等交通內外太

後怒【原闕】

再拜乞貶瓘而怒偏不解左右近習或請擢【原闕】

庶可解太后之怒羣臣皆莫敢言肇旣先上書與王詵俱入對初畱身而上遽及之且曰卿文字但救陳瓘無補於事當更論東朝事乃有補耳又曰聞樞密人待著文字肇初不暁詵曰得非曽布欲有所陳上曰然又謂肇曰東朝往往已有人覘伺於此矣曽布遂上疏太后開陳甚至未幾布入對欲詢前所言未及啟口上遽曰前日文字極好太后亦不怒但曰巧飾語言只未說我不是文字且畱待並肇文字總收卻布因問近更與事否上曰如故又曰皇太后言待更來煎迫卽不能管得布唯唯

冬十月蔡京罷

知永興軍長安闕帥欲遣京韓忠彥以爲當遣曽布曰京之出天下所同欲自善【原闕】東太后不勝其怒臣自此不敢復啟口聖意如【原闕】

上曰【原闕】只是太后怒朕元不主張近日陳瓘有【原闕】

交通近習之狀卻有簡與裴彥臣云且煩於太后前主張保全朕前逐馮說亦只爲京布曰聞王詵嘗向人說旣去卻馮說柰元長何今聞聖諭則此言不虛矣京立朝如此以理言之何可使之不去但以形迹東朝且令補外亦可也

竄章惇

惇旣罷相知越州陳瓘論其責輕於是中書省檢防【原闕】並臣僚上言云惇編類章疏防詳訴理受禍千餘家凡士民暗昧言語加以刀棓釘手足剝皮膚斬頸【原闕】古之刑責授武昌節度副使潭州安置責詞略曰

先帝天資仁孝勤儉【原闕】

惻怛及爾

輔政日肆誕謾凡陳開導之【原闕】

事陰【原闕】仇怨妄肆中傷或稱圖危上躬或托【原闕】

若孤豚【原闕】斥搢紳棄如斷梗投之荒【原闕】

徒【原闕】者不得【原闕】葬援引姦黨布【原闕】

有司【原闕】望【原闕】

道【原闕】

爲之【原闕】

以韓忠彥爲尙書左僕射曽布爲尙書右僕射

以丰稷爲工部尙書

布之相也禦史中丞丰稷欲率【原闕】

尙書以王覿爲中丞稷力請補外不允謝表【原闕】成【原闕】

方剡於奏章之語上問佞人爲【原闕】曰曽布陛下斥布則天下事定矣

詔增損役法

先是鄒浩言臣近自廣東赴闕防路見官吏多稱役法尙有不便望隨宜修之王右亦言神宗創法有未便者皆許陳述未嘗禁人議論而比年凡及役事必加以詆毀變亂以故人莫敢言今乞下之諸路具合增損事以聞庶全良法從之

下紹述詔

詔略曰朕惟神考新一代之典刑以遺我後人而間者任事之臣用心或過朕所不取朕於爲政用人無【原闕】之間斟酌損益惟義所在嘉與有位共圖康功以成紹【原闕】

今有曲學偏見【原闕】意攺作規害國事【原闕】

罷平凖務

尙書省言平凖務月置官吏等給費太多並遣官出外市物騷擾所治近年官賣石灰市直增不便於細民詔罷平凖務及官買石灰

十一月貶蔡京蔡卞

丰稷陳次升等再言知江寧府蔡京姦惡詔落端明殿學士提舉洞霄宮居杭州卞爲太中大夫依舊太平州居住輔臣謂卞責太輕後十日再降官池州居住

以王覿爲翰林學士

覿以上方鋭意圖治任事者不能以達孝之義開說因疏言堯舜禹相授一道考之方冊則四凶在朝堯未能去而舜去之元凱在下堯未能舉而舜舉之有

苖弗率舜禹【原闕】

事不必盡同也武王周公所謂達【原闕】

事者也文王作丰

邑武王不居丰而作鎬邑文【原闕】

不【原闕】澤梁無禁周公相成王則闗市有徵【原闕】

孝與善繼善者也神【原闕】作法於前子【原闕】也至於時異事殊【原闕】一者損益之【原闕】

恐復有營私【原闕】欲主

其言以【原闕】謂紹復宣烈非臣等不可則引用私蔽隔【原闕】俊【原闕】名繼【原闕】而實以肆其姦焉

輕狂盜刑名

詔狂盜犯贓應絞者贓數並增一倍贓滿不曽傷人而情理輕者【原闕】

復春秋博士

陜西兼行銅鐵錢

九朝編年卷二十五﹤史部﹐編年類﹐九朝編年備要﹥

欽定四庫全書

九朝編年備要卷二十六

宋陳均撰

徽宗皇帝【起辛巳建中靖國元年止癸未崇寜二年】

辛巳建中靖國元年

初韓忠彥性柔懦天下事多決於曾布布乃議以元祐紹聖均爲有失欲以大公至正消釋朋黨乃詔攺今元或以建中乃徳宗太平時號上曰太平乃梁末帝禪位時號太宗不以爲嫌詔下中丞王覿曰義𨿽取於皇極然襲前代之號乞以徳宗爲戒左正言任伯雨亦曰人才固不應分黨與然自古未有君子小人雜然並進可以致治者蓋君子易退而小人難退二者並用必至君子盡去小人獨畱唐徳宗坐此致播遷之禍建中乃其卽位攺元之號不可不戒

春正月朔有流星光燭地

自西南入尾抵距星是夕有赤气起東北方亙西南中函白气至將散復有黑气在傍任伯雨言正歲之始建寅之月其卦爲泰年方攺元時方孟春居正首日爲壬戌是陛下本命而赤气起於暮夜之幽以一日言之日爲陽夜爲陰以四方言之東南爲陽西北爲陰從五色推之赤爲陽黑與白爲陰從事推之朝廷爲陽宮禁爲陰中國爲陽外域爲陰君子爲陽小人爲陰徳爲陽兵爲陰此宮禁陰謀下幹上之證也漸衝正西散而爲白而白主兵此外域竊發之證也漢五行志云視之不眀是爲不哲時則有亦赤祥又曰不明善惡親暱近習無功者受賞有罪者不殺時則有赤祥其說蓋出扵洪範五事故唐世自大歷貞元寶歷間屢有赤气之異惟文宗太和中爲多是時宦官用事朋黨交結今陛下以堯舜之資當千載眀盛之時固非唐世衰末之比然天心愛陛下以災異爲警戒不可不深思逺慮也願陛下收主柄抑臣下嚴勑宮禁以防慮幾微訓飭將帥以遏絕生事進忠良黜邪佞正名分擊姦惡事至必斷無以寛仁傷大義使邪佞小人無得生犯上之心則變異之起可變爲休祥矣

範純仁薨

時以觀文殿大學士爲中太一宮使口占遺表勸上淸心寡欲約已使民絕朋黨之論察邪正之歸毋輕議邊事易逐言官辧眀宣仁誣謗略曰若宣仁之誣謗未眀至保佑之憂勤未顯皆權臣務快其私忿非泰陵實謂之當然上聞訃痛悼恩防有加書其碑首曰世濟忠直諡曰忠宣純仁賦性寛簡嘗曰吾平日好學得之忠恕二字而已自爲布衣至宰相勤儉如一俸賜悉以廣義莊前後任子恩多先疎族歿之日防子五孫皆未官初貶永州諸子聞韓維謫筠州其子告章惇韓維執政日與司馬光議多不合得免行欲以純仁與司馬光議役法不同爲言純仁曰吾用君寔薦以至宰相同朝論事不合則可汝軰以爲今日之言不可也有愧而生者不若無愧而死諸子遂止

皇太后向氏崩

追尊太妃陳氏爲欽慈皇后

以趙挺之爲禦史中丞

時曾布爲皇太后山陵使挺之爲儀仗使布與宮官劉援交通知禁中宻防就陵下諭挺之建議紹述以合上意自此擊元祐舊臣不遺餘力而國論一變矣於是任伯雨言挺之無素行止出入曾布之門恐其觀望宐加察焉

行入粟補官法

行於河東陜西路自奉職借職太廟齋郎其直各有差仍免試注官

二月以呂希純知瀛州

時賢士大夫經紹聖貶責者稍稍還朝乃無所統一咸願推希純名數與執政侍從道之曾布等忌希純因其請覲未及見亟托以闕新有喪髙陽遼帥廹遣之其實邊鄙未嘗有警也

雨雹

再竄章惇

任伯雨累疏言惇簾前異議乞正典刑未防施行自古姦邪未有不先犯名分而能爲亂者也遂貶雷州司戶自雷三移睦越湖州卒於崇寧四年初蘇軾責雷州不許占官舎遂僦民屋而惇以爲彊奪民居下州追民究治及惇責雷州亦問舎於民民曰前蘇公來爲章丞相幾破我家今不可也初天下旣苦王安石新法宣仁臨朝一切罷易之而一時用事小人反側不安興造姦謀伺候事變而惇及蔡卞實爲之首及相謂他事不足移人主意若以先帝爲言則易以激怒可資於報復私忿由是紹述之論興焉知卞及林希張商英最怨元祐大臣故力引之以爲用與呂惠卿外相善而忌之不召也又深結中人藍從熈郝隨劉友端以自助惇獨相八年事無不如意士大夫一語少異卽以爲遏絕紹聖動揺國是天下士皆結舌而元祐黨禍起矣惇以實錄詆熈寧政事由是前史官趙彥若等坐竄責尋用商英等章呂大防劉摰蘇軾蘇轍等又再與司馬光呂公著以下皆貶使林希主行謫詞惇猶奏曰前日再責呂大防等眾咸以爲寛哲宗不聴又請編類元丰八年五月以來至元祐九年四月臣僚章疏及申請事自宰執侍從臺諫及職事兩省起居舎人以上並經筵史院帥臣監司逐名編錄識者知搢紳之旤未巳尋又言司馬光呂公著詆毀先烈變更政事由是光以下再行追貶劉奉世等並皆遷謫其上書論及朝政者無不除名編管被罪者數千人自惇貶謫諸人悉以白帖子行之安燾李淸臣與爭哲宗疑之鄭雍謂熈寧中王安石嘗行之取案牘以白上乃止卞猶慮所及者未廣又請置局看詳取元祐初訴理所公牘由是得罪甚眾惇等讎毀宣仁而所以釋憾於兀祐者猶未巳也以孟後宣仁之所厚忌之一旦掖庭祕獄起惇卽迎合與郝隨相表裏以擠後孟後旣發惇等念極毀宣仁事未有實欲因追滅元祐數大臣召邢恕爲中丞與之誣造劉摯梁燾王巗叟謀爲廢立事以爲宣仁實屬意雍王又教蔡確之子渭進文及甫廋語欲因加摯等以大逆誘髙遵裕之子士京言王珪遣士充問其父當誰立事又引劉安世範祖禹論顧乳媼謂上已親女寵欲有傾揺於是同文館之詔獄起矣又欲遣使表置獄連逮元祐之臣盡誅之又請發司馬光墓上並不聴甚至請追廢宣仁上𨿽不從然猶遣使杖殺陳衍等於海島徙司馬光等家屬毀拆宣仁故宮常侍宮人皆逐出有誅者鄒浩之竄也惇以士大夫與語言交通或致簡敍別賂遺白上置獄劾浩自京師至新州連逮數百人黜蔣之奇以下數十人天下之士益以寃憤初惇之經制南北江也定懿洽建沅州乘勢得梅山然二年之間死傷凡二十萬兵所至不以有罪無罪肆行誅戮無辜死者亦十八九南方兵禍自此始而所謂田畆租稅皆妄爲鄧綰所劾及爲相首以開邊勸上因言元祐臣僚蹙國棄地之罪謫降之外欲誅範純粹以行法紀夏人歲賜不通和市遣使議畫地界使孫路王贍張詢等再造靑唐邈川邊事而安南渠陽等事皆起贍等進築城塞至五十所不復計地勢逺近險易汝遮城本元丰欲築而未敢者至是進築猶越汝遮二百五十里外築之贍等遂言克復靑唐邈川宗哥城池惇不及告同列卽入奏請率百官賀且白上將乘兵勢威夏國四方賀表繼至而湟州已告急熈河帥種朴敗死上爲之震駭遂復棄鄯州關中由此大困開封民有因醉狂語者惇請論如指斥乘輿法上特貸死惇再取防不已自是妄言者莫不誅死𨿽多殺不禁也初卞淸臣布皆與惇比而爲惡惇疑淸臣嘗圖相位起田嗣宗獄寘之極刑淸臣由此逐去惇卞亦意好晚乖二人紛紛各立黨與政以此日亂矣

三月以江公望爲左司諫

公望言人主寡欲以養心則心常虛而疏通端意以寧神則神常靜而淵默道之所集理之所防𨿽一日二日萬幾若干坤自然之運豈然以事爲哉又言天下大器置之安則安置之危則危此知置之之地未知運之之手天下神器爲者敗之執者失之此知運之之手未知蔵之之道蔵天下於天下而不得避此所以爲道也天下有常安之理聖人操妙用之手至人蔵不動之道不動常動動常不動運常不運不運常運安常不安不安常安此牽制天下之妙理嗟夫戰國之縱橫秦漢之並吞有爲之敗執之失故其妙不知所以蔵其粗不知所以置亦幸爾今有器焉虫而不飭蕩而不綱漏而不苴置之能安以否身坐其中𨿽巨有力焉能運行以否一日爲有力者負之而去謂之善蔵以否噐旣如是天下亦然陛下以仁爲朴以義爲削以信爲繩以智爲巧以禮爲繪政以制其用刑以支其蠧啾啾萬鳴蠢蠢羣動同在一器虛而不實故眾實之所防靜而不動故羣動之所止止而不止則動亦寂矣防無所防故實亦空矣虛實一體動靜同役莫測其隠莫窺其用陛下以此蔵之誰能移之也得之於天人非容心也視之若敝屣非有愛也承之於宗廟非敢忽也行一不義殺一不辜非敢爲也人愛亦愛之人棄亦棄之示至公也上而公輔下而有司百執事或坐而論道或作而行之各當其力也不在一曲不滯一隅東顧西盻左提右挈有如掌握之上陛下以此運之孰能也不畏多難而以無爲爲憂不矜無過而以攺過爲美居安慮危在治思亂以山河爲金湯以夷狄爲赤子外之郡國若犬牙之相制內之宗族若磐石之鎭安建極於四達之途躋民於仁壽之域陛下以此制之孰能危也藝祖神考能還而蔵之者也仁宗能安而置之者也今舉以付陛下如之何而不思也

棄湟州

時旣棄鄯州於是大酋希巴烏迎懷徳之弟錫羅薩勒入居之言者又論知湟州王厚首建開邊之防及盜靑唐物上不欲竟其事姑從薄責而知河州姚雄又奏諸蕃怨贍等入骨樞密院請斬贍以謝一方議者又多請棄湟州朝廷問姚雄以棄守利害雄遣部將陳廸諭意扵知湟州雷秀秀以爲可棄無疑朝廷委雄措置雄命秀將湟州兵由京王關以歸統制官劉玠命居商旅由安鄕關以歸遂以湟州畀趙懷徳而轄正與懷徳俱還湟州於是懷徳與希巴烏錫羅薩勒合追咎轄正先降轄正不安求內徙詔轄正居鄧州未幾卒

解任伯雨言職

時紹述之論已興伯雨居言職僅半載所上百有餘疏皆系天下治亂安危宮禁宗廟者細故不論曾布方用事伯雨欲擊之布覺乃先出伯雨知虢州

夏四月辛夘日有食之【陰雲不見】

復宗學

元祐六年詔置未及成以賜蔡確至是復置宣和二年賜宗學宗子及第出身有差

五月朔大雨雹

以徐勣爲翰林學士

時爲給事中直學士院上疏言六事曰時要任賢求諫選用破朋黨明賞罰謂治國者未有用此而不治舎此而不亂大率皆指陳當時之上嘉納之曾布初以熈丰法行之嵗久當補其已而布背前議以爲熈丰之法萬世不可攺力陳紹述之說上久不決以問勣勣曰臣觀聖意所以未決得非欲兩存乎上曰朕意正爾勣曰天下之事有是與非朝廷之人有忠與佞若不考實姑務兩存臣未見其可也又問以棄湟州何如對曰靑唐不毛之地自收復以來歲費億萬計皆仰給內郡是徒有得地之名無獲地之實棄之使陛下以此爲鑑自今勿惑小人之言妄興邊事無邊事則朝廷之福有邊事則臣下之利上然之遂有是命

欽聖憲肅皇后欽慈皇后【附永裕陵】

六月集禧觀火

翰林學士王覿言臣聞漢史曰賢佞分別官人有序則火性得又京房易傳曰上不儉下不節則火數起臣望謹畱聖意正厥事以應之則變可銷祥可兆矣

解陳祐言職

祐前後七章論曾布不從遂罷右司諫出通判滁州責辭略曰觀望以言意在推引豈不失朕用汝之本防乎翌日宣押布視事布察上意恱因及祐章且言祐欲逐臣復行元祐之政則不由聖意不回也上曰安有此理又言岑象求輩揚言云軾轍不相不已當並逐之後兩日左諫議陳次升對有札子救祐上不顧次升自袖去而左司諫江公望對請祐責詞所謂觀望推引之語上曰欲逐曾布引李淸臣爲相且曰如之何可容又言曾布安可去公望遽曰陛下臨禦以來易三言官逐七諫臣非天下所期望今祐言宰相過失自其職也豈可便謂有他哉人君之於諫臣養之不可不素用之不可不審遇之不可不厚聴之不可不察去之不可不謹如知此數者則用諫官之道盡矣上然之又抗疏論主紹述分元丰元祐起禍亂之源言甚懇切先是祐因進對上謂曰凡有公事與江公望議論可乃來祐見公望公望曰榻前一磚之地是人臣對君父極言天下事去處惟上不欺天中不欺君下不欺心則可免戾人見各有不同惟不可傅防他日爲上誦之上以爲名言

範純禮罷

純禮奏言近見朝廷是元丰而非元祐元丰之政盡出先帝規模宜無不善然官吏奉行未必一一皆如法意故民𨿽受賜亦或被害元祐之治其初執政者𨿽小有潤色亦多先帝法度今議論之官有不得志於元祐者以此借口動陛下之心耳未必皆爲國事蓋乘時以要利者也又言自古天下治亂顧用人何如耳今略陳祖宗用人之要呂餘慶有才行太祖自負郎擢爲諫議大夫王禹偁有文學太宗自大理評事擢爲直史館張知白屢上書言事眞宗自河陽判官擢爲右正言遂大用夫人君欲得魁傑之士必出於非次擢用若惟侍輔薦舉左右論列其間有孤寒寡援正直自守者則終身冥晦𨿽有忠赤報國之心何由而見之純禮剛正數以言事忤上意而曾布憚之謂駙馬都尉王銑曰上欲除君都承防範右丞不可先是銑嘗求爲承防欽聖謂銑浮薄遂以命王師約布妄言出於純禮以激怒銑銑信而恨銑館伴遼使稱純禮狎宴席間語犯禦名爲中丞趙挺之諫議陳次升所劾惟諫官江公望獨眀純禮無過而純禮不復辧遂出知潁昌府自此韓忠彥之客相繼被逐矣

秋七月嚴河東火禁

轉運使孫賁言河東習俗儉陋死者焚之韓琦知太原官營墓域使其後龎借奏蠲地稅孫沔乞令三寺主之歲度一僧仁宗悉從其請迨今嵗久敝俗如故乞令守臣同運使官常加禁切無廢前規應河東州縣依此從之

曾肇徙知應天府

先是肇知太原府曾布言肇不習邊事乞別除一郡上許之且言肇性與卿迥別不同布曰肇性耿介自守但畏謹小心性頗執滯實無他也肇嘗以書責布略曰兄方當國得君正宜引用善人扶持正道使小人道消邪說不作以杜絕章惇蔡卞復起之萌而數月以來世所謂善人儒士者相繼去朝其在內者亦皆置之閒地而所進用以爲輔臣從官防諫者皆惇卞之黨今日兄用事方盛彼固不敢言然其心豈忘惇卞哉一旦兄勢稍不如今日曾氏之旤豈可逃耶思之可爲寒心可爲慟哭不知曾思之否況君行令亦豈有常安可不先事而慮願兄虛心克已凡用人行事詢謀僉同然後爲之必無過舉但使正人聚於朝自然小人道消惇卞之黨無自入矣此乃安身保位全家族愛子孫之長計此不爲而爲彼曾氏禍至無曰矣其可忽哉布答書略曰上踐阼之初深知前日之獘故收元祐竄斥之人而元祐之人持偏如故凡議論於上前無非譽元祐而非熈丰故上意憤郁日厭元祐之黨乃復歸咎扵布必欲逐之上意益以不平上之所向未見其不當扵理若使布俯順眾人共爲違咈則誠所不敢也布毎自謂存心無愧於天與無負於人神之聴之介爾景福元祐及惇卞之黨亦何能禍加於我哉恐不致家族之旤爲祖考之羞而累及親友也惇卞素與之異趨今日乃欲與之解仇𨿽使甚愚如元祐之人亦不至此區區所以將順上徳但欲置天下和平安靜之域其使布黽勉於此則元祐之人未必至受祻布朝失此則京軰暮至矣扵斯時也元祐之人蹈覆轍而不已者其可爲之痛心慟哭也惇卞所以嫁元祐之旤者以其毀先烈故加以無君之惡此禍奚爲至我哉若自謂所引者皆正人所扶者皆正道以此杜絕惇卞復起之萌則元祐已試之效可見矣布則不然守常循理持平畏罪而無害物之心以保守而已廢興莫不有命仇怨之來但當引避使惇卞軰時至命通非常安民所能除亦非稷易之徒所能禦也此乃至理願味其言及蔡京旣至布與肇皆不免

重修神宗實錄

詔略曰日者史官或懷私見議論去取各有所偏參錯異同宜歸至當夫熈寧元丰事實具備元祐紹聖編錄並存訂正討論其在今日筆則筆削則削宜公乃心是謂是非謂非無忝厥職其令史官取索元祐紹聖所修實錄應扵文字討論事迹參詳去取務不失實初陳瓘言王安石日錄七十餘卷具載熈寕奏對議論之語紹聖再修神宗實錄史官請以此書付史院專防此書追議刑賞遂使裕陵之美皆爲私史所攘所有實錄願詔史臣別行刪修十月以左正言範致虛言詔前降實錄參取元祐及陳瓘已刪除王安石日錄等指揮使勿行仍詔實錄以朱墨本進朱墨本者紹聖初別修去取之事也在元祐所修則以墨本上以雌黃塗之謂之墨本入紹聖所修則以朱修之謂之朱本

江公望朱紱罷

殿直劉【闕】告蔡王府【闕】吏鄧鐸去年九月曾寫云隨龍人三班借職鄧鐸詔下開封府命推官吳師禮按治上問公望以師禮之爲人公望以實對遂擢師禮爲右司諫公望又言孝治之世豈容小人一門骨肉向章惇簾前妄議已有其迹蔡王年防望陛下勿以無根之言加諸至親只治府吏流諸表以示天倫之愛詔出公望知淮陽軍紱爲給事中亦坐繳奏出知壽州其後獄成鐸伏誅蔡邸不掛吏議上頗以獄詞平反太過蓋法官不肯以指斥切害之罪罪之也先是公望言增益邏者通舊爲七十人夫婦醜詆

之言仇隙讎怨之語增情餙非摘隠抉伏豈淸時所宜有又言陛下近來畜能鳴善鬭之禽籠奇羽佳音之鳥夫志有欲而不禁則志荒志荒則政怠矣又言傳聞有姓賈中貴人臂鷂鶻入後苑中逐禽鳥臣未之信然終疑而不釋也夫從禽乃少年諸王事以天子爲諸王少年事何自輕乃爾非萬乘取重於天下之道也上悉命縱之惟一鷴畜久頗馴以麈杖逐之不去乃刻公望姓名於杖頭以志之及言鐸事竟坐罷黜

安燾罷

燾將請去密奏紹聖元符以來用事者持紹述之虛名以誑惑君父上則欲固位而快私讎下則欲希進而肆朋附並爲一談牢不可破彼自爲謀則善矣未嘗有毫髮爲朝廷計也夫聴言之道必以事觀臣不敢逺引獨以神考之事切扵今者爲證不知果爲紹述耶非耶當熈寜元丰內外府庫無不充盈至小邑所積見錢糓粟不下一二十萬自紹聖元丰以來傾府庫竭倉廩以供開邊之費大臣用以爲遷延固寵之計故軍無見糧吏無月俸公私罄竭未有甚於今日而反謂紹述豈不誣哉今夷狄之情難測水患之變不常又慮盜賊潛謀承間竊發願陛下罷無益之人厚公私之積早計而預備之無使餙詞以爲身謀者得行其說則天下幸甚又論東京黨錮之禍唐末近習之患今皆有其漸履霜堅冰不可不戒其言甚切遂自知樞密院出知河陽府

蘇軾卒

於常州吳越之人識與不識皆咨嗟出涕太學之士數百人相率飯僧於佛捨軾獎善詆惡蓋其天性見義勇爲不顧其害用此數困然終不以爲悔乾道閒詔贈太師諡曰文忠

八月陳瓘罷

瓘奏言臣嘗乞別修神宗實錄以成一代之典而不聞施行蓋紹聖之臣今爲宰相故也不報時瓘兼權給事中曾布將薦之卽眞或以告瓘瓘曰吾與布議事不合是以官爵相餌也若受其薦進而復爾異同則公議私恩兩有所愧矣至是瓘詣政事堂以書見布略曰尊私史而壓宗廟緣邊費而壊先政二者閣下之過也瓘所撰日錄辧所謂尊私史而壓宗廟者可見矣又以一年之內連下五勑而諸路三十年之蓄皆運於西邊因述國用須知所謂防邊費而壞先政者可見矣遂以副夲納布布謂瓘所論爲元祐單見淺聞之說又曰𨿽有十書布亦不動瓘遂申三省乞劾妄言之罪行竄黜宰相上之布云瓘責臣尊私史壓宗廟緣邊費壊先政皆非是上令責瓘韓忠彥陸佃曰瓘言誠過曾布當涵容遂自左司員外郎出知泰州瓘所奏五勅貼黃雲朝廷應副邊事虛內事外非一日也故五勅之所取𨿽有別用之處然前後相同以致匱乏至於今日遂使天下根本乏財者初緣邊事也一元符三年九月勑府界諸路見管坊場錢畱出本路一年合支外剰數畱一半準備支用餘一半特令起發上京其年十一月勑起發見管常平免役錢如前勑一建中靖國元年二月勑諸路提舉司將見在抵當息錢並起發上京一其年三月勑起發諸路量添酒依抵當指揮一其年三月又勑諸路助役錢內撥一半充常平糴本餘一半計置起發上京兌那往三路添助常平糴本又曰自元丰七年以常平等積剰錢補助邊費歳取二百萬緡爲額只以三年爲期蓋不欲多費天下民財以資邊用神考愛民之慮可謂深矣豈宜取三十年閒根本蓄蔵之賜一旦大違成憲而偏用於一方乎西邊財匱竭則必取諸東南東南積剰之物今於無事之時旣巧取而偏用之矣或東南有意外之患又將取之何地乎又曰五勑之後其年五月又降一勑以廣西錢一百萬貫預和買防絹其文曰人戶願請價錢若干年例外支散可以接濟其實則人戶不願也且以無爲軍言之民間買絹一疋湏用一貫四伯文足人戶請常年一貫文耳今於年例外創添支散之數此乃聚斂之術臣恐自此一勑之後相繼無已又況侵削十路百姓只得絹一百萬匹未足充陜三兩月之費此豈神考接濟之法乎

九月傅楫晁補之罷

上以楫潛藩舊寮多所咨訪楫毎以遵祖宗法度安靜自然爲獻曾布自以於楫有所汲引恩兾其助已楫巋然守正凡命令不當必極言之又嘗論救王右範純禮布滋不悅至是楫以時事寖更數求去遂自中書舍人出知亳州補之亦自吏部郎中出知河中府曾布自敍云補之等日與其黨計議傾揺必有達於上聽者又爲管師仁輩所攻師仁謂軾轍皆深毀先帝而補之庭堅等皆其門下士不可聚於朝又自丰稷而下召還以來無不譽元祐而毀熈丰故上追省憤疾日甚一日自布在樞宻院時上已嘗諭布詆毀神考第一是丰稷其次張舜民然元祐之人尙以爲皆出於布本非上意至此上意已眀而韓忠彥李淸臣等猶欲回天眾莫不笑之忠彥嘗敷陳實錄不當削韓琦章疏上數語人曰忠彥尙能主張韓琦朕豈不能主張神宗

冬十月李淸臣罷

淸臣與曾布有隙每於上前互相訾毀諫官陳祐論布過失上以祐與淸臣交結欲黜布而援淸臣禦史彭汝霖遂承望風防累論淸臣之姦又初議建景靈西宮淸臣嘗諫止之及宮成淸臣漸見疏斥求有以自固因奏西宮之成都人歡喜上不答淸臣不自安且再爲汝霖所劾遂自門下侍郎出知大名府

十一月復平凖務

崇寧二年又分爲南北兩務

庚辰郊罷合祭

奉太祖配詔攺朙年元初詔以郊見天地之始冬祀權合祭圜丘而起居郎周常以合祭天地爲非禮𨿽權於一時恐自今遂以爲常且言臣頃嘗備員禮職見當時議者以合祭爲非禮神宗下禮文所詳定而臣寮所見不同或欲省儀衛均賜予而以乘輿躬行一至北郊者陳襄之議也或欲乘輿親行南郊七日戒之後三日宿之時宿太廟以告祖宗宿北郊以祭地祗宿南郊以祭天神者李淸臣之議也或欲用先朝躬耕祫享故事皆因三歲郊天之期暫輟郊祀而於孟冬之月有事於地郊者王存之議也或欲以冬至親郊祠上帝用至日報天之說因卽圜丘之北別祠皇地祗者陸佃之議也或欲以郊之嵗夏至之日盛禮容具樂舞遣冢宰攝事者張璪之議也神宗獨用璪議遂罷合祭陛下方欲繼述神宗要當一正舊典以爲子孫長守之制乞下羣臣更議而禦史彭汝霖亦論合祭非禮上亦欲罷前命而韓忠彥陸佃以爲疑忠彥曰神祗非差除比被臺諫攻便罷曾布進曰權合祭元祐七年指揮乃以蘇轍之論而廢神宗之正論也且不畏炎熱而親祠北郊乃盡誠以祀天地何疑之有忠彥堅持不可上意向布乃詔權罷

鄧洵武進愛莫助之圖

時爲起居郎嘗因對言陛下乃先帝之子忠彥乃琦之子先帝行新法以利民琦嘗論其非今忠彥爲相將先帝之法更張之是忠彥爲能繼父志而陛下不能繼父志也陛下必欲繼志述事非用蔡京不可乃進此圖其說以爲陛下方紹述先志羣臣無能助者其圖如史記年表別爲旁通分爲左右自宰相執政侍從防諫郎官館閣學校分爲七隔左曰紹述右曰元祐左序助紹述者宰執中溫益一人而已其餘每隔止三四人如趙挺之範致虛王能甫錢適是也右序舉朝輔相公卿百執事皆在其間至百餘人又有左序別立一頂用小帖揭去曾布進呈因密稟羣寮姓名上曰洵武言非相蔡京不可以不與卿同故揭去布曰洵武所陳旣與臣所見不同自不當與議乞納下眀日遂付右丞溫益欣然奉行乞籍記異論之臣於是上決意用京

丰稷罷

稷言近日建宮以寧神營寺以崇考復置禦前生活以供內庭之用而外議不曉竊謂好修造尙華美稷所陳大抵以崇儉愛人爲言至君子小人之際必反覆切究旣數以言事忤權近自禮書出知蘇州

十二月邢恕等敍復

恕知隨州呂嘉問路昌衡知蘄州滁州安惇蹇序辰蔡卞並復官宮觀尋與郡召張商英等赴闕

河東地震

內嵐州樓煩縣經半月震不已

是歲遼主洪基死孫延禧立

洪基將殂戒其孫延禧曰南朝通好嵗久汝性剛切勿生事又戒大臣曰嗣君若妄動當力諫止延禧卽天祚也是嵗攺幹統政和初攺天慶宣和三攺保大

女眞阿固達立

女眞自大中祥符以後絕不與中國通元丰中嘗降詔髙麗令女眞驅馬來市亦無至者女眞凡數種有謂之生女眞者其類尢繁有曰堪布者其長也裔孫曰英格號英格太師雄長諸部英格子曰阿固達爲人沈毅而有大志初契丹國舊帳蕭轄哩聚眾爲盜捕之不獲潛奔女眞因命英格圖之英格遷延數月獨斬轄哩遣阿固達獻首級余悉不遣謾云已誅絕契丹不得已反進其父子官自是陰懷異志力農積粟練兵收馬多市金玉以賂契丹權貴如此十餘年未有以發也是嵗英格死阿固達立

壬午崇寧元年春正月河東地震

太原府潞晉隰代石嵐岢威勝保化寧逺等州軍地震彌旬晝夜不止壊城壁屋舍人畜死甚眾詔官給錢瘞奠優防死傷之家鄧州錄參朱肱言伏自陛下卽位以來兩次日食在正陽之月河東二十二郡曉夜震動自古災異未有如此今錄所上宰相曾布書隨狀進呈其書略曰比年以來日蝕者二地震者一夫日蝕𨿽盛世不免然四月正陽之月也薄食正陽【闕】異爲大河東二十二郡曉夜震動者凡十一郡不知相公【闕】

弭之也防諫天子耳目之官必天

子自擇今監察禦史【闕】

相公門人右正言

範致虛乃相公侄壻範致虛親弟【闕】

舉燾言之則忘恩致虛爭之則忤親若皆不言則【闕】此日月之所以薄蝕天地之所以震動

也慶曆中杜【闕】

歐陽文忠公力辧數公不

可去朝今安燾守西【闕】

安丰稷守防稽

賈易守南陽而鄧浩又乞東【闕】

宰執百官而端人正士相繼求去此日月所以薄蝕天地所以震動也紹聖初章惇爲宰相安燾在政【闕】燾一出而惇遂無所顧忌時相公在樞府

坐【闕】

得爲無過也若以西府不當與議則

遊談侍從【闕】

思之職況執政乎再貶元祐臣寮範純仁能言之相公未嘗救也廢元祐皇后龔

夬能言之相公未嘗救也【闕】

鄒浩能言之相公未嘗救也置諫官於死黃履能言之相公未嘗救也洎欽聖付神器於陛下相公英聲偉【闕】在潛邸注意委重天下之士傾心翹首以觀考【闕】之效天變見於上地理逆於下肱竊疑之伏惟相公遇災而懼然後可以弭天變聞善則遷然後可以來直言肱之區區所望於相公者如此而已詔付三省

二月以蔡確配饗哲宗廟庭

時確之黨上書言元丰末確嘗密說皇太后令勿從靈駕保佑哲廟以銅匕箸以飲水亦必爲之親嘗故也五年賜確墓碑曰元丰受遺定防宰臣蔡確之墓宣和二年蔡京引確之子懋上殿述其父有定防功詔追封汝南郡王

趙諗伏誅

諗江津人少敏給紹聖中擢甲科教授成都因章惇逐元祐大臣不合人心欲以此爲名起兵防蜀與所親何奬王師直賈成時及日者羅京等同謀借姓孟起兵以從蜀人之屬望上登極赦到諗謂奨等曰章惇必敗天下旣安人心難動前事願勿出口遂入京除太學博士請假還家欲回止諸人而黨中有發其謀者獄具當族有詔誅之家屬分配湖廣

太妃朱氏薨追諡欽成皇后

三月命內侍童貫如杭州監制器

制造禦前生活四年九月詔兩浙轉運使差開江兵卒駕杭州造作局禦前生活物色舟自是楊戩始用事

夏五月嚴內降執奏法

詔略曰應被受傳內降特防並許三省宻院契勘若有戾祖宗格法可眀具奏更不施行

韓忠彥罷

忠彥至都堂左司諫吳材右正言王能甫以狀申忠彥云具論奏乞罷免忠彥得狀驚曰又似李邦直矣徑歸避位材及能甫之言大略云哲宗踐阼之初退托不言大臣因緣爲姦變神考之法度逐神考之人材者司馬光呂公著陛下踐阼之初退托不言大臣因緣爲姦變神考之法度逐神考之人材者韓忠彥李淸臣此四人者罪同惡均難議差別光與公著嘗被追貶淸臣已系歿亡所有忠彥偃然防位若令善去何以爲姦邪之警材又言臣進三奏忠彥引用元祐姦黨盡變神考法度賴陛下照見姦謀力持紹述之議而忠彥不知愧恥終無引去之意乞檢防臣前後章疏付外遂出忠彥知大名府先是王能甫言知滁州劉安世曾解官爲司馬光持服知潁州呂希純當時言事呂公著多聴用之乞削職罷差遣遂並自待制除修撰而差遣如故

再奪司馬光等官

諫官吳材王能甫輩排元祐不止諫議大夫彭汝霖與禦史徐余郭熈等共論以爲元祐人罪狀有紹聖貶籍具在昨元符末敍復太優自是朝廷撿舉裁削數日可畢不湏俟彈章人人指名然後行之於是曾布用其說悉具姓名以進乃詔司馬光呂公著文彥博呂大防梁燾範純仁劉摯王巗叟王存傅堯兪鄭雍以下四十有四人各奪官有差惟韓維孫固以神考潛邸舊臣有防特免尋詔毀範純仁神道碑議定諡官各罰金

籍黨人

詔元祐並元符末今來責降人除韓忠彥曾任宰相安燾系前任執政官王覿丰稷見任侍從外蘇轍範純禮劉奉世範純粹劉安世賈易呂希純張舜民陳次升韓川呂仲甫張耒歐陽棐呂希哲劉唐老吳安詩黃庭堅黃隠畢仲遊常安民劉當時孔平仲徐常王鞏張保源晁補之商倚張庭堅謝良佐韓跂馬琮陳彥黙李祉陳祐任伯雨陳郛朱光裔蘇嘉鄭俠劉昱魯君貺陳瓘龔夬江衍余爽湯彧程頥朱光庭張防張士良曾燾趙約譚扆楊偁陳侚張琳裴彥臣凡五十餘人並令三省籍記不得與在京差遣尋下詔略曰昔在元祐姦臣擅邦倡率邪朋誣詆先烈訿訿必欲一變熈丰之法度凡所論列深駭聴聞已擇其尢者苐加裁削外一切釋而不問在言職者亦勿復言令榜朝廷七月又詔知和州曾肇罷右丞陸佃知海州王覿知常州丰稷知隨州王古宮觀李格非知濮州謝文瓘永州安置鄒浩八人並依五月乙亥詔籍記尋又禁司馬光等二十一人子孫仕京尋又禁羇置人入京及諸色人妄議宗廟指斥乘輿並許人告賞錢三千貫白身與三班借職有官人轉兩官

欽成皇后【附永裕陵】

旌孝行

周奇處州麗水人九歲喪母臥墳側二年有赤雀十數巢其傍可俯而窺詔旌以束帛時又有仙井監民樊譚母病割股以療母五月思橙譚泣立橙木下得實以饋有詔補榮州助教

閠六月曾布罷

布於元符末欲以元祐兼紹聖而行故力排蔡京逐出之至崇寧初知上意有所向又力排韓忠彥而專其政引京以自助復京翰林承旨尋遷尙書左丞京大與布異防布擬河北轉運使陳祐甫爲戶部侍郎祐甫之子廸布之愛壻京奏曰爵祿者陛下之爵祿也柰何使執政私其親布忿辧久之聲色少厲中書侍郎溫益叱布曰曾布於上前安得失禮上不恱於是殿中侍禦史錢適言布援元祐之姦黨擠紹聖之忠良而布亦連章乞罷遂出知潤州尋落職太平州居住又以嘗薦趙諗責散官知衡州眀年論棄湟州罪責賀州別駕言者再攻布詔置獄開封而府尹呂嘉問挾宿憾逮布諸子煆煉窮治由是曾紆曾繰等一百五十餘人坐責有差降布爲廉州司戶並依舊衡州安置卒於大觀元年布初用王安石薦上前所言皆安石所欲建眀也靑苖助役市易保甲遣使四出興農田水利皆布與惠卿建議而士大夫多爭之布上書欲上專任安石以刑罰脇制天下使毋敢言哲宗親政宰相章惇托紹述以挾私憤布贊之甚力惇興大獄布無能解救或陰擠之然以士心不附惇乃詭請薦陳瓘張庭堅又請毋毀司馬光呂公著碑又言今自丞弼以至言者知畏宰相而不知畏陛下皆欲以傾惇而未能也防上卽位惇逐而布總揆乃議以元祐紹聖均爲有失欲消釋朋黨邪正雜用及韓忠彥罷布獨當國始進紹述之說崇寧初上始專意有所向於是京用而布得罪矣

竄鄒浩

初劉后爲賢妃生子中宮虛位後因是得立然才三月而薨諡獻湣太子後之立也浩三疏諫隨削其稿尋得罪貶上初卽位召浩還朝首及諫立後事褒嘆再三詢諫槁安在對曰焚之矣退告陳瓘瓘曰禍其在此乎異時姦人妄出緘不可辧矣及是蔡京用事素忌浩乃使其黨爲僞疏謂本宮人卓姬生子後殺其母而取之其辭云殺卓氏而奪其子欺人可也詎可以欺天乎詔暴其事安置永州眀年移昭州浩在昭州作靑詞告上帝有追省當時奏禦之三章初無殺母取子之一字蓋爲是云浩母張氏絕賢浩之爲諫官也恐貽親憂欲固辭母曰兒能報國無愧於公議吾固何憂凡兩適表不易初志

追貶李淸臣竄丰稷張舜民

中書檢防淸臣嘗有札子言哲宗天資仁厚自元丰八年曆元祐紹聖未嘗有過失及章惇爲相開導以殘忍殺民之事或托謗訕宗廟或稱謀危上躬受禍者一千餘家凡士民有晻昩語言加以榜釘手足剝割皮膚斬頭防舌之刑至於道路以目不敢偶語有悞聖時有傷和气也詔貶武安節副又以言者論稷及舜民在元祐時用事紹聖中行遣最輕至於元符末首爲言官倡姦謀殊無忌憚二人辭謝言官上表皆譏謗先朝內舜民表云乃者藥石不進鳬雁僅存仗馬一鳴茅茹未巳南窮海表北踐江湖脫禁錮者何啻二千人計水陸者不止一萬里死者傷嗟之不及生者匍匐以來歸昔居輔弼之崇謀謨帝所終作蠻夷之鬼棄擲道傍古今未之或聞畢竟不知其罪敢望桑楡之晚景獲依日月之末光招魂於楚水之涯拭目於雲臺之表手遮西日口誦離騷等語於是並責授散官睦州商州安置上卽位擢舜民爲右諫議大夫在諫垣七日所上六十餘章其陳陜西之獘有曰以庸將而禦老師役饑民而爭曠土時以爲名言

秋七月行久任法

詔臺省寺監外監司郡守並三年成任宣和二年又詔內外官並以三年爲任以治績聞者再任永爲式

以蔡京爲右僕射

自曾布罷免而相位闕者逾月時知樞密院蔣之奇門下侍郎許將皆應次補京乃自尙書左丞超拜右相制下中外大駭賜京坐延和殿上命之曰昔神宗創法立制中道未究先帝繼之而兩遭簾帷變更國事未定朕欲上述父兄之志歷觀在廷無與爲治者今朕相卿其將何以教之京頓首謝願盡死云時四方承平帑庾盈溢京倡爲丰亨豫大之說視官爵財物如糞土累朝所儲大抵掃地矣上嘗出玉盞玉巵以示輔臣曰朕此器久已就深懼人言故未用耳京曰事茍當於理多言不足畏也陛下當享太平之奉區區玉器何足道哉

置講議司命蔡京提舉

用條例司故事置於都省仍令遴柬臣僚共議因革時京初得志天下仰其所爲乃托紹述之柄首置是司講議元丰已行法度及神宗所欲爲而未暇者京請以吳居厚張商英及劉庾充詳定官範致虛王漢之黎珣葉棣充參詳官又奏臣伏讀手詔如宗室冗官國用商旅鹽澤賦調及尹牧事皆政之大者臣欲毎事委官三員討論乞並差充檢討文字有見任者令兼領不兼可及在外者並令斥罷見任赴司供職又言熈寧條例司檢詳文字編修及編定並在司分遣出外相度共十九人今事有多寡力有餘或不足乞從本司隨事分委仍乞以喬方沈錫充尹牧檢討官彊浚明李詩鮑貽慶充宗室檢討官李琰陶節夫吳儲充冗官檢討官家安國王覺崔彪充國用檢討官李充虞防林據充賦調檢討官韓惇立曾說余授充商旅檢討官馮諶李憕呂悰充鹽澤檢討官未幾樞密院亦立講議司請以曹誘爲詳定官曾孝蘊爲參詳官並從之三年夏罷講議司宻院之司亦隨罷自京當國每除吏一啟擬毋慮數千人皆駭聞張閣韓靜爲郎官皆資淺中書舍人吳伯傳繳詞頭京怒出伯傳知揚州

焚元祐法

竄張耒

耒以向者聞蘇軾身亡出已俸飯僧縞素而哭也言者謂三代而上教出於一而天下同歸乎至治未嘗有專門之學三代而下政教法度不自天子出故國異政家殊俗𨿽有專門之學未嘗爲師弟子之服若蘇軾張耒者適然相投遂爲門下死黨非古人比者古之有道者猶且不爲之服而況率然相投之人耶張耒素輕朝廷今又略無忌憚托爲門弟子之名而肆爲人臣所不敢爲之禮原其情意天下且得共誅之詔責房州別駕黃州安置

罷春秋博士

仍詔進士勿治春秋以臣寮言元符末範柔中請置春秋博士非神考意故也元祐初至紹聖廢之

八月置安濟坊

以處民之有疾病而無告者初令諸郡置之尋復推行於縣

復令進士兼試律

如元丰制

置居養院

以處鰥寡孤獨尋詔以戶絕財產給其費不限月數乞丐法給米豆如不足卽支常平司錢遺棄小兒仍雇人乳養

復紹聖役法

論變法罪貶徐彥孚等官

彥孚朱彥陳察向紏劉唐老歐陽棐鐘正甫論端卿李昭玘陳瓘周鼎臣十一人並坐爲戶刑部官及尙書左右司朋附柄臣倡寛從之說刪攺元符勅條降官落職有差十月劉奉世等二十七人皆坐垂簾之際黨與變法並罷所居官奉宮觀及呂希純周常龔原範純粹劉安世王覿王古謝文瓘於沂汝和鄂光江臺洪州居住

九月籍元符末上書人爲邪正等

初上出其書付蔡京京以付其子攸與其客彊浚明葉夢得詳省第爲正上正中正下邪等尢甚邪上邪中邪下七等計五百八十二人詔中書省籍記姓名先是鹿敏求等並坐上書追官有差又詔進士

劉復上書深詆哲宗政事以廢後爲惑聰明以授璽爲妖妄以牽敍元祐罪惡爲賢者不自私其黨以復用元祐姦黨爲咨老成而舉八凱謂嬴秦作璽世道短促欲恐脇妖聴又言哲宗罰及賢者子孫毀其碑碣生者飲恨於遐方死者銜寃於幽壤三省宜子細看詳送所司考正合得情罪昭示君臣分義以戒詆毀誣罔宗廟之人十月詔元符上書議論純正京朝官喬世材等九人合閤門引對選入八人令三省審驗在外乘驛赴闕十二月詔元符之末下詔求言比以章疏付有司考其邪正其言當於理陳父子兄弟友恭之義者爲正等三自鐘世美以下四十一人悉加旌擢其附防誣詆先帝政事者爲邪等四自範柔中以下總五百餘人內取其謗斥尢甚者柔中等三十八人責逐逺行次等者梁寛等四十一人各與等第責降於是世美已卒贈諫議大夫餘人悉令擢用柔中等並特勒停羈管諸州梁寛等各降黜有差初崔鶠應詔上書言故宰相司馬光陛下左右以爲姦而天下皆曰忠今宰相章惇陛下左右以爲忠而天下皆曰姦此何理也於是亦入邪等知延安府範純粹坐欲害役法乞輪差鄕戶充衙前與宮觀都水監丞李美簡坐欲害經術乞兼詩賦取進士勒停何執中言上書邪等不宜令到闕蔡京主之

刻禦書黨籍端禮門

奉禦寶批應元祐謫籍並元符末敍復過當之人各具元籍定姓名人數進入仍常切覺察不得與在京差遣文臣曾任宰相執政官文彥博呂公著司馬光呂大防劉摯範純仁韓忠彥王珪梁燾王巖叟王存鄭雍傅堯兪趙瞻韓維孫固範百祿胡宗愈李淸臣蘇轍劉奉世範純禮安燾陸佃曾任待制以上官蘇軾範祖禹王欽臣姚勔顧臨趙君錫馬黙孔武仲王汶孔文仲朱光庭吳安持錢勰李之純孫覺鮮於侁趙彥若趙禼孫升李周劉安世韓川賈易呂希純曾肇王覿範純粹王畏呂陶王古陳次升丰稷謝文瓘鄒浩張爵民余官秦觀湯彧杜純司馬康宋保國吳安詩張耒歐陽棐呂希哲劉唐老晁補之黃庭堅黃隱畢仲遊常安民孔平仲王鞏張保源汪術余爽鄭俠常立程頥唐義問余卞李格非商倚張廷堅李祉陳祐任伯雨朱光裔陳郛陳瓘蘇嘉龔夬呂希續歐陽中立吳儔呂仲甫徐常劉當時馬琮謝良佐陳彥黙劉昱魯君貺韓跂內臣張士良魯燾趙約譚扆王偁陳詢張琳裴彥臣武臣王獻可張巽李備胡田凡一百一十九人禦書刻石端禮門尋詔黨人子孫有官無官並不許到闕明年又詔宗室不得與黨人子孫及有服人爲婚姻又詔應責降人子弟令參選人於眾狀內開其父親兄弟系與不系黨籍之人其後呂仲甫徐常劉當時馬琮謝良佐陳彥黙劉昱魯君貺韓跂九人並出籍

招陜西河東弓箭手【陽景信等四人分使】

陜西通行交子

蔡京言茶馬司將川交子通入陜西民已取信今欲追三百萬貫令陜西與見錢鹽鈔兼行仍撥成都常平銅錢一百萬貫充本從之四年四月詔淮南許通行交子六月又詔交子並依舊法路分兼通行諸路惟不入京

冬十月蔣之奇罷

初之奇奏河湟事蔡京曰棄之可惜之奇以爲當時兵敗糧乏蓋不得已上入蔡語每對執政言之奇昏老且曰湟防𨿽未能復然須責當日議棄者意在之奇也之奇覺上眷衰上章求去遂自知樞宻院出知杭州之奇爲都使者十二任六典都府所至以治辧稱

置外學賜名辟雍

初蔡京言興學爲今日先務乞天下置學養士取解額三之一不入學者止許請解而在學者旣許請解復得求防充貢士額大郡置教授仿太學三捨爲選補之法諸縣亦置學仍更制小學又建外學於國南待四方之士以國子祭酒總治內外學別置外學司業以下官處上舎內捨於太學處外舍於外學待其歳考行藝引之太學上捨三百人內捨六百人外舍三千人至是詔賜外學名辟雍宣和三年罷

復廢元祐皇后孟氏貶韓忠彥等二十餘人

時元符皇后閣官郝隨者諷蔡京再廢元祐皇后京未得間旣而昌州判官馮澥上書論復皇后爲非於是臺臣錢適石豫左膚等連書論韓忠彥李淸臣黃履乘一布衣狂言復瑤華之廢後掠流俗之虛譽乞詢考大臣斷以大義慰宗廟神明蔡京與執政許將溫益趙挺之張商英皆主臺臣之說上不得已從之詔罷元祐皇后之號復居瑤華宮且竄治韓忠彥李淸臣黃履曾布曾肇丰稷陳瓘龔夬等有差閻守勤以下編置者又十三人尋又責降任伯雨張廷堅曾布之子紆布壻吳則禮及陳次升等

十一月置兩京宗正司

講議司奏宗室量試法及置官莊贍給外或陳乞宗室願居兩京輔郡者各置惇宗院仍於西南兩置外宗正司擇其資之髙者使一人掌焉從之

十二月論棄湟州罪再貶韓忠彥等九人

韓忠彥散官安置濟州曾布散官仍舊衡州安燾濮陽蔣之奇以下六人皆責降有差明年八月再論棄湟州罪移張廷堅編管象州及安燾等十人罪徙有差忠彥卒於大觀三年忠彥之去位也右相曾布實譛之諫官吳材王能甫助之初中外之拭目新政也上意欲以中道合異論以忠彥忠厚和柔故相之忠彥亦承上意然是時紹聖用事之臣尙列要路陰得左右其黨及布之相復倡紹述之說攺元崇寧小人比肩而進忠彥黜而布亦爲蔡京所排自是黨議復起議者以忠彥不能大有建明爲可恨云

更茶法

從蔡京之請也江淮等七路自幹徳二年立法嘉祐初罷之京言十三山場茶慶曆以前歳取五百餘萬嘉祐通商今歳入不過八十餘萬欲復行禁仍給緍錢三百萬充本官自置場市之令客人於在京貨入納請長短引赴諸場受茶販易仍命遣官四員往諸路措置他日就緒卽總以都大提舉一員余並罷明年置淮浙路茶場四年罷茶場並入市易務令客人赴官請引自以園戶買茶赴官盤稱納息批引販賣重和元年禦筆買茶引限滿並令拘收別買新引增私販法

行打套折鈔法

蔡京初拜相有巨商六七輩負官鈔至庭下投牒索價且曰此章相公開邊時此曾相公罷邊時所用合三百七十萬緍不能償者至會罷邊棄地之費乃過於開邊也京奏之上慼然曰辱國且柰何京進曰臣請償之上喜曰卿果能爲朕償之耶時國用常匱視三百七十萬餘緍爲未易償故京因創行打套折鈔之法命官剗刷諸司庫務故獘之物若幕帟漆器牙禮錦段之屬及粗細色香皆入套爲錢其直若干等立字號而支焉套始出客猶不願請有出而試者其間惟乳香一物足償其本而他物利又自倍於是欣然不半年盡償所費然打套有三或謂之折鈔套者此也或謂之乳香套者皆乳香也或謂之香藥套者粗細色香藥也

癸未崇寧二年春正月辰沅州蠻納土

辰州故黔中地漢唐皆建郡縣五代棄而不通自熈寧始復置沅辰元祐又棄之猺人恃險作冦去秋詔以知南康軍舒亶知荊南府又以荊南去辰州七百里非用兵應急之術令亶交府事與監司親往辰州措置至是奏知誠州楊晟臻等一千六百餘人及李閱奏知徽州楊昌簽等六百餘人納土訖奏告太廟及永裕陵加亶待制羣臣表賀未幾曲赦兩路攺誠州爲靖州

論誣詆罪貶竄任伯雨等十四人

伯雨昌化軍陳瓘廉州龔夬象州髙涓丰州陳祐歸州李深復州張廷堅鼎州江公望安州軍並編管鄒浩昭州王覿臨江軍丰稷建州陳次升建昌軍謝文瓘邵武軍張舜民房州並居住以知樞宻院蔡卞追讐元符末言者疏已罪惡而伯雨論其欲追廢宣仁一事尢切至乃上疏力辧以伯雨爲首於是三省檢會伯雨等前爲諫官曾入章疏詆誣先朝故貶伯雨居三年以量移居道州宣和初卒

以蔡京爲左僕射

二月尊元符皇后爲太后【宮名崇恩】

置殿中監

初太府卿林顏因按內藏庫見乘輿禦服雜然百物之中乃乞復殿中監六尙官制以嚴奉至尊旣而上出神宗所度殿中省圖命三省行之乃詔立殿中監尙食尙藥尙醖尙衣尙捨尙輦凡六局自唐以來殿中內侍各自有省元丰官制𨿽未及新作殿中省及除人按本志監少丞皆與祕省官相聨則亦是文官之職矣本志又云舊制判省事二人以無職朝官充𨿽有六尙局名別而事存凡官隨局而移不領於本省而殿中監視祕監爲寄祿官而已又長編載張誠一嘗請於內侍爲殿中省官神宗不可或謂蓋不欲外官與宦官同意或然歟蓋唐六尙之職今多屬宦者大抵元丰更制武官及內侍皆未暇及非獨此也崇寧監少監亦用文臣惟六尙乃用宦者北司之盛此亦一端

竄黃庭堅

河北通判陳舉奏庭堅撰荊南承天院記言涉謗訕也其記略曰儒者嘗論一佛寺之費蓋中民萬家產也實生民谷帛之蠧𨿽余亦謂之然然自余省事以來觀天下財力屈竭之端國家無大軍旅勤民於賦之政則旱蝗水溢或疾疫連數十州此豈生民之共業盈虛有數非人力所能勝者耶然天下之善人少而不善常多王者之刑賞以治其外佛者之禍福以治其內則於世教豈少補哉而儒者常欲合而軌之是何理也詔編管宜州

修大內

內侍郝隨復以修內司進用於是始繕修大內及諸官司屋宇並修創景靈宮元符等十一殿及殿中監工役大作

三月親試舉人

賜霍端友以下五百餘人及第有差時李階爲禮部進士第一深之子而陳瓘之甥也時奏名安忱對策云使黨人之子得魁南宮多士無以示天下遂奪階出身而賜忱第忱惇兄也又黃足等十八人皆上書入邪等上臨軒召謂之曰卿等攻朕短可也神宗哲宗何負於卿等亦並黜之後至大觀四年赦並與攺官

復市易務抵當庫

諸州及萬戶縣並置官自後復置不書

夏四月毀唐鑑蘇黃等集

削景靈西宮元祐臣寮畫像

呂公著及司馬光呂大防範純仁劉摰範百祿梁燾鄭雍趙瞻王巖叟凡十人

大赦

以初謁景靈西宮故也

程頤除名

言者謂學術頗僻素行詭誕專以詭異聾瞽愚俗頃在元祐中因姦黨薦引朝廷遂命以官勸講經筵則進迂闊不經之論有輕視人主之意議法太學則專出私見以變亂神考成憲爲事紹聖中𨿽嘗明正罪罰而元符之末敍復過優尙以通籍致仕田野出處自如朝廷有大政令則其徒更唱疊和指而議之毀壊風俗莫此爲甚訪聞本人近以入山著書爲名未委所著書是何等文字竊意如野史小說之類妄及朝廷政事欺惑天下後世不可不察詔除名所著書令監司嚴切覺察

更鹽法

舊法陜西諸路軍儲皆募商人入中以鈔給之令赴解池諸鹽及在京貨務請錢復以都茶場引錢輸糴貨務故商至無滯先是蔡京欲變法乃取熈寧紹聖間酌中歳會諸路所得若干以較令商人納請鈔歳終約若干知所入多寡殊絕始爲新法鹽鈔以通泰煮海號東南鹽行之東南諸路濱滄煮海號東北鹽行之東北及畿甸諸處而畿甸諸處舊解鹽界也今以東北鹽充之而解鹽獨行於陜西與河東是以西鈔多滯雨池天產殆與土壤俱積而錢鈔至都又爲貨務所阻故諸路軍須失措京乃請歳給陜錢四百萬緍以代解鹽之課京意蓋欲囊括四方之錢實中都以誇富盛而固寵凡米鹽鈔盡令商人絕私市鈔法始行一日務官入鈔三百萬緍京以進呈上駭曰直有爾許耶左丞張商英曰此皆虛數京曰臣據有司申如此今商英以爲虛錢乞各選郎官一員視其虛實上命卽差官視之果實有在庫翌日復奏商英自劾爲人所誤始不安於位九月講議司言曰去年九月十七日權行新法東北鹽十月九日【闕】入【闕】狀算請至今年九月二日終收趂到緡錢一

百六十四萬有奇本錢一十四萬緡有奇餘皆息錢遂詔旌講議司官府四年秋詔自今以陜西舊鹽鈔易東南末鹽每有百貫以見錢三分舊鈔七分方聴換易自新鹽鈔法行州縣假借商賈率用大舟載鹽雜販禁物植以黃旗所過關津皆莫敢問往往得志然見行之法錢通輒復變之凡舊鈔皆勿得用富商巨賈或至轉爲流丐有赴水自溺死者提防江淮東刑獄章繹見而憐之上言鈔法誤民請如約以示大信蔡京怒奪繹官至是尙書省言新鹽鈔已及一千萬緡內外鈔價及東南鹽價皆增長乞立賞禁人揺煽鈔法從之大觀四年詔曰東南鹽法大壊適時變通理合增損差左司郎張察出詔四路講求聞奏以措置東南鹽事所爲名於是復行熙丰舊鈔法政和二年東南鹽罷官般官賣令客人以見錢等

請已支舊鹽則納見錢三分仍以新鈔鹽帶賈五年令客舊撘帶剰鹽見在者沒入之正鹽限一月賈鈔帶賣遲者亦沒入初蔡京委故省吏魏伯芻提舉貨務令作料次關子百萬進入上大喜特以示左右曰此太師所與我俸料也是冬伯芻上言朝廷歳用沛然有餘者惟鹽之入厚也頃年未有定制姦獘百出買則稱重以困亭戶支則重以惠商人自政和立法頗絕獘源蓋緣東南鹽一法用袋遂無夾帶請鹽支則置合同號簿而眞僞自明貨務異時日收不及二萬緡今乃常及四五萬緡有一郡而客鈔錢及五十萬貫者處州是也有一倉而客請鹽及四十萬袋者泰州是也新法今才二年而已收四千萬貫乞宣付史館從之後伯芻所進愈多不復由京而自以爲功京不能平七年詔東南東北鹽與解鹽地分並依政和舊法

五月廢內侍寄資法

昭宣使以下正使以上各系眞官請俸奏爲恩例等置依本官無寄資內侍省凖此按舊制內侍至東頭供奉官止一內朝大使臣若在內庭只許暗理資級恩數俸料並未該受謂之寄資轉出方正授以所寄之官今直轉正官不用寄理只以官上冠以入內內侍省若內侍省字恩數俸給皆得之此乃蔡京媚近習變亂法度之大者下攺都知等官亦此意也又按仁宗朝因趙槪之請詔禦藥院當轉出外而特畱者毋得累寄所遷資序司馬光呂誨於英宗朝同論祖宗之制勾當禦藥院常用供奉官以下至內殿崇班則出近歳居此皆暗理資食其廩祿非祖宗本意則知寄資已是獘法況可盡廢之乎

置內侍知省同知簽書官

攺都知爲知入內內侍省事副都知爲同知押班爲簽書

鑄當五錢

去冬令陜西鑄折五銅錢至是戶部尙書吳居厚言江池饒建四監歳鑄緡錢一百三十餘萬近年寖少欲別定勸沮之格詔從之又言江池饒建舒睦衡鄂八州將每年上供小平錢縮減萬餘增入料例鑄當五大錢以聖宋通寶爲文其背鑄當五二字三年春以陜西所鑄當十錢便於行使遂詔江淮荊浙路諸監以每年所鑄小平錢一百三十三萬四百貫文料例並崇寧元年朝防減退到銅五十萬斤依陜西樣制並鑄當十大錢前制當五錢指揮遂寢尋命韶州永丰監以歳鑄當二錢二十萬緡攺鑄當十錢十六萬五十緡錢又於京城外置監並復徐州寶丰監衞州黎陽監並攺當二錢作當十大錢當二錢期過一年不用明年六月詔福建廣南路更不行使當十錢或言蔡京私其鄕故也十一月又詔荊湖江浙當十大錢並攺作當五錢十二月又詔淮南路重寶錢作當五行錢五年春罷鑄當十錢攺鑄小平錢六月詔當十錢惟京師陜西兩河許行余路並罷令民於諸縣鎭寨送納給以小鈔自一百至十貫止並令通行使如川鈔引法東南十監歳鑄凡二百八十九萬緡而歳闕銅二百餘萬斤詔尙書省措置大觀初詔止令京畿鑄當十大錢余路並用小平錢政和初攺當十爲當三夾錫錢始於二年河東運判洪中孚言西北以中國鐵錢爲兵器若雜以鉛錫則脆不可用請攺鑄夾錫當二鐵錢詔從之尋又命陜西轉運許天啟鑄夾錫當二及當十大錢四年京西北路提刑宋喬年請於汝州魯山縣興置錢監及河東北京西陜西諸路十八監鑄夾錫當二錢從之尋詔夾錫錢通行天下其後罷復不常不盡錄鐵錢亦然

六月中太一宮火

復湟州

先是王厚童貫合諸道兵十餘萬乞進兵上止之旣而厚奏可保萬全遂聴焉會禁中火上以手札止貫貫視之遽納靴中厚訪其故貫曰上趣成功爾遂遣統制官髙永年與蕃將新知熙州李忠權蘭州姚師閔及熙河諸將辛敍獻等九人提兵分道並進希巴烏錫羅薩勒誘羣冦拒我師我師稍衂厚等休士鼓行而前連日大捷希巴烏等遁去而奇淩等二十一族及蘭藏等皆來降旣而大軍畢至王厚率諸將盡銳攻城三日拔之並復管下城寨一十所尋論功行賞蔡京等並進官曲赦熙河蘭會路明年春上禦端門納懷徳降封安化郡王蔡京言熙河措置邊事司奏收西寧州招降到錫木阿爾大酋領靑唐僞宰相貴鄂雅等約千餘人自蘭州至關沿宗河而上取湟州臨宗寨乳洛河至西寧州管下宣威城靑海薩納克威朗博雅東南直趨溪哥城至河州循化城入洮州自洮州取龎公原循山後出懷羌來羌城沿黃河至來賓城過防淩沁納木沁南抵京玉關幅員疆境五千餘里計二十萬戶今懷徳將蕃界一帶人戶並諸處城寨獻納共二十七處各相去四五程或七八程並乞納土歸朝率百官表賀大觀二年春賜河南蕃首宻實羅防姓趙名用中封兩使畱後

秋七月學士院火

詔毋以戚裏充執政

詔自今勿復援韓忠彥例以戚裏宗親爲執政官三省世世守之著爲申令

八月張商英罷

初商英與蔡京在神宗朝同爲講官雅相好及是言多不合商英言京姦邪有才爲相國志在逢君等語中丞石豫禦史朱紱余深以爲張商英非所宜言且論商英元祐中嘗爲河東守臣李昭敍作嘉禾篇又作宣仁聖徳頌及任開封推官日撰祭司馬光文並交通宦官圖爲右相於是自左丞出知亳州入元祐黨籍未幾攺蘄州

九月置醫官

定選階

從刑部尙書鄧洵武之請也攺畱守節察判官爲承直郎書記支使防團判官爲儒林郎畱守節察推官軍監判官爲文林郎防團推官爲從事郎令錄爲通仕郎知令錄爲登仕郎判司備尉爲將仕郎後攺通仕爲從事登仕爲修職將仕爲廸功

詔諸州立黨碑

詔以禦書元祐姦黨姓名頒天下監司長吏立石刋記時有長安石工王安民當鐫字辭曰民愚人固不知立碑之意但如司馬光相公者海內稱其正直今謂之姦邪民不忍刻也官府怒欲加罪泣曰被役不敢辭乞免書安民二字於石末恐得罪於後世聞者愧之尋又詔置黨籍及上書邪等人姓名籍於州縣學

置崇寧寺觀

蔡京以聖節甫近乞令諸州置寺從之尋又命節鎭置觀及至政和初寺觀並攺天寧萬壽觀尋又攺神霄玉淸萬壽宮

立考課法

凡三十條

冬十月置湟州茶馬司

置都大軍器所

令諸路分造河北五十將器械於京城置都大提舉制造軍器所以領之初知渭州邢恕建兵車之議下諸路創造凡數千乘及是蔡碩又請置河北兵器及兵車萬乘雲

十二月新法文字許徑上省

詔見行新法如茶鹽香藥市易錢法學校邊事文字許直達尙書省

祧宣祖

詔及憲皇后神主藏西夾室初有李衝元上書言元符末不祧宣祖爲不當又以哲宗不得爲一世詔下其議而侍從官皆是衝元之說至是三省奏本朝自僖祖至仁宗始備七世當英宗祔廟上祧順祖曁神宗祔廟又祧翼祖則哲宗祔廟父子相承當爲一世祧遷之序典禮有稽而太常寺亦言宣祖當祧故也

立措置邊事司以王厚及內侍童貫領之

上畱意西邊嘗問知樞宻院蔡卞鄯湟可復否曰可問誰可將曰王厚可爲大將髙永年可統兵是春乃以厚爲洮西安撫知河州令措置招納尋令權熙河蘭會經略永年爲統制官蔡京又言童貫頃十使陜右審五路利害與諸將之能否爲甚大力薦之遂用李憲故事命貫爲監軍專切往來幹當至是置司專命二人主之趙挺之云蔡京每以復湟鄯啟廸上上意向之京亦知緣邊之糧兵未可動乃勸上多出金帛官爵厚誘其酋首來降挺之謂京初不習西事本末妄以爲湟鄯諸羌亦如沅辰邵之溪洞貪利畏威相率歸順又以爲大隆贊旣嘗至中國可指呼而用之不知其大隆贊已據有河南地豈復肯歸漢爲匹夫而都爾伯朗阿克章方爲小隆贊謀主皆不可致但得其地近漢蕃挨五七人或十數人出漢乞以白旗立要約名爲招納而已然所給散朝廷之金已不可勝計卒致用兵云熙河蘭會路尋攺爲熙河湟鄯路再攺爲熙河蘭湟路

開遇明河

自眞至泗二百餘里分五年畢

是歳髙麗王顒死

子俱立在位十八年顒本名熙後避遼主諱攺之

九朝編年備要卷二十六﹤史部﹐編年類﹐九朝編年備要﹥

欽定四庫全書

九朝編年備要卷二十七

宋陳均撰

徽宗皇帝【起甲申崇寧三年止庚寅大觀四年】

甲申崇寜三年春正月加邢恕官

國朝緣邊弓箭手乃守邊之籬落無事則耕及戰則爲先鋒其駞馬器械皆自備故邊臣每務卹焉至是因陜西運糧之法恕爲涇原經略使加倍徵之人極爲苦上一日諭宰執曰涇原弓箭手可惜聞邢恕虐用其人今逃者已千餘戶矣蔡京庇恕乃諭使者奏恕俵糴奏法可賞詔遷一秩

劉拯罷

拯爲兵部尙書有詔兩制同定元符姦黨拯上言漢唐失政皆自朋黨始今日指前日之人爲黨焉知後日不以今日爲黨乎大抵人之過惡自有公論因其論之輕重以正典刑誰不恱服何必悉拘於籍而禁錮之哉蔡京大不懌風臺臣劾之出知蘄州

鑄九鼎

時朝廷制禮作樂以文太平蜀人魏漢津者年九十餘獻樂議曰人君代天理物所稟必與眾異乃不用絫黍而用帝指三節爲三寸三三爲九而黃鐘之律成請先鑄九鼎次鑄帝坐大鐘次鑄四韻淸聲鐘次鑄二十四气鐘然後均調管爲一代之樂上從之大樂房參詳陳暘曰五聲十二律樂之正也二變四淸樂之蠧也二變以變宮爲君四淸以黃鐘淸爲君事以時作固可變也而君不可變太蔟大呂夾鐘或可分也而黃鐘不可分豈古人所謂尊無二上之防哉論多不合遂遷爲鴻臚少卿是冬十月帝鼎成四年八月九鼎成立大角鼎星祠初漢津議制鼎

名以奠八方曰蒼曰彤曰晶曰寶曰魁曰阜曰牡曰罔凡八而中曰帝鼎皆以九州水土納鼎中及奉安翼日上幸九成宮酌獻至北方曰寶鼎者方焚香再拜而鼎忽漏其中水流溢於外蔡京私怪之殊不樂於是劉炳曰鼎之水土皆取九州之地中獨寶鼎取水土於雄州界北燕之正方也或者其爲此乎當時尢以爲神然其後終於北方致亂京爲定鼎禮儀使上言曰自定鼎於幄殿至奉安九鼎於九成宮五色云見祥應屢至乞錄付史館仍率百官表賀詔許之

二月置漏澤園

中書省言元丰中詔以官地葬枯骨今欲推廣先志故也

詔後殿許左右史分侍立

雨雹

三月置文繡院

招刺繡工三百人從殿中少監張康伯之請也尋賜保義郎監文繡院陳夢文出身

築圜土

尙書省言彊盜配流者歳以千計至配所則聚爲冦掠中道亡命者復暴橫鄕裏爲良民害今欲仿周官司圜之法令諸州築圜土以居彊盜貸死者晝則役夜則拘之視罪之輕重以爲久近之限充軍無過者縱釋之

躋欽成皇后

於欽慈皇后之上

大內火

夏四月幸金明池

賜所乘馬名龍驤將軍

復鄯州廓州

初王厚童貫統大軍出熙州篩金平於是錫羅薩勒率眾六十萬迎官軍厚等諭以朝廷恩信招納之不從次湟州與髙永年分三道進師鼔行直前至宗哥城下與賊戰破之錫羅薩勒單騎遁去僞【原闕】王等以城降旣而勝宗酋領率眾來降父安兒城尋至鄯州僞龜玆公主及其酋豪率回紇於闐諸族開門出降錫羅薩勒遁走靑海上鄯州平更名曰西平建爲隴右都防府不七日又復廓州宰相並進秩曲赦熙河路

五月置開封牧尹

各一員少尹二員分左右罷知府等官以士戶儀兵刑工爲六曹增置司錄十二員分掌之

童貫加畱後

初以貫爲景福殿使襄州觀察尋遷延福宮使進定武畱後內臣轉行兩使畱後始此

六月圖熙寧元丰功臣顯謨閣

以王安石配饗孔子

辟雍初成詔荊國公王安石孟軻以來一人而已其以配饗孔子於是吏部尙書何執中請開學殿使都人縱觀安石坐像

增置諸州學

詔諸州路未曾置學處並置學元年令頒蔡京所定學法於州縣是年五月置提學事官每路一員又詔知通銜並增主管學事尋令州縣學兼養武士自後罷復不常不書

置書畫算學

尋並醫官學罷之後罷置不書初興書畫學米芾方爲太常博士奉詔以黃庭小楷作千字文以獻繼上所藏法書名畫時禁中聚前代筆迹號宣和禦覽宸翰序之詔蔡京跋尾芾因上其子友仁楚山淸曉圖賜禦書畫扇尋除春官外郎

重定黨人及上書邪等刻石文徳殿門

定元祐元符黨人宰執司馬光侍從蘇軾余官秦觀以下及上書邪等皆合爲一籍通三百九人書而刻諸石詔置文徳殿門蔡京自書爲丰碑頒之天下余並出籍

秋七月復方田

蔡京言賦調之不平久矣自開阡陌使民得以田私相貿易富者貪於有餘厚立價以規利貧者廹於不足薄移稅以速售神宗灼見此獘遂詔有司謀究方田利害蓋以土色肥磽別田之美惡定賦之多寡方爲之帳而步畆丈尺無所隠戶給之帖而升合尺寸無所遺其爲法豈小補哉五路州縣有經方田者至今公私以爲利遭元祐紛更美意良法未徧於天下其文籍見在可舉而行今檢會熙寧方田勅推神考法意刪去重復衝攺取其應行者爲崇寧方田勑令格式乞頒行從之

八月大雨

壊居民廬舍

九月王厚童貫賜第京師

階州羌納土

秦鳳招納司言階州生蕃納土得邦潘疊三州計二千五百里大小酋領一百二十人詔本路經略胡宗回加樞宻直學士渭州郭景修爲西上閤門使所奏皆妄誕也

罷轉般倉

戶部尙書曾孝廣言東南六路歳漕六百萬石輸京師往來於眞楚堰傍置轉般倉又用運河糧船入汴天聖中發運使方仲荀攺堰爲閘自是東南金帛皆置京師而六路上供米猶用轉般之法非是乞已降祿粟綱朝防直載至京毋容侵盜詔從之舊制發運司米六百萬石六路漕至眞揚楚泗轉般倉而上卻從通泰載鹽爲諸路漕司經費而發運司自以汴河綱運米入京每歳九月入奏年計已足始次第起發乃一年之蓄也又有百餘萬緡在諸路作糴本如浙路水旱淮南大熟卽以浙路合糴之數於淮南寄糴而淮南之錢卻在浙路諸路通融皆仿此故發運司常有六百餘萬石米百餘萬緡之蓄今攺爲直達發運司胡師文作羨余獻之除戶部侍郎而轉般一年之儲無有矣大觀三年冬詔罷直達復轉般法政和六年罷轉般許第三等以下土人管押不差衙前軍宣和四年又詔復轉般自轉般之法毀廢爲直達每歳運糧才足本年支用先是譚稹出使上令其詢訪上言立倉本意一以備中都緩急二以防漕渠阻節三則資次裝用運無虛日今泗眞楚三處倉不可復置請以淮浙學事廨宇並以沿流貢院樁收俟丰歳立法轉般從之乃詔以貨務香藥計一百萬緡付發運使呂淙和糴淙私謂人曰今欲復之非千萬緡不可蓋眞楚泗須先儲米二百萬石已費六百萬緡而三州七倉及七百轉之船皆壊𨿽四百萬緡未必足用也

夏人冦邊

先犯鄜延又犯涇原至是又引大軍直犯鎭戎趨渭州掠數萬口而去旣而又遣渭州蕃落兵士翟勝持檄抵鎭戎軍城下自稱誥斥蔡京蔡卞王黼故京卞必欲舉兵討之實因此檄也四年林攄使遼陳夏國之罪亦舉此爲辭

冬十月朔大雨雹

置崇銳崇威軍

詔於京東西河東北開封府界置馬兵一百七指揮凡五萬人馬以崇銳名步以崇威名

定廟制復翼祖宣祖

初詔有天下者祀七世古之道也去古旣逺禮文殘缺鄭氏謂不祧之宗在七世內王氏謂不祧之宗在七世之外惟我祖考功隆徳大萬世不祧者今已五廟當祧者二宗而已遷毀之禮近及祖考殆非先王之意可令有司集議以聞於是用禮部尙書徐鐸議增立九廟議者或疑已祧不可復祔鐸言唐憲宗中宗代宗與本朝僖祖皆嘗祧而復入宜存宣祖於當祧之際復翼祖於已祧之後禮無不稱遂如鐸議詔曰酌鄭氏四親之論取王肅九廟之規自我作古垂之將來乃奉翼祖宣祖咸復本室於是太廟十室

十一月幸太學及辟雍

官論定之士十六人尋置大司成官明年冬進士三十五人賜及第後不復錄

更科舉法

罷發解省除將來科場一次外卽罷之取士並由學校升貢

丙申郊

大赦應貶謫人惟元祐姦黨不赦

十二月行察官課最賞

尙書省言監察禦史宋聖寵紏勘開封府一百九事除殿外並合爲最特轉一官言官賞課最始此

諸路蝗

乙酉崇寧四年春正月以童貫爲熙河等路經略安撫制置使

先是蔡京請以童貫爲帥蔡卞沮止京請不已內批除貫熙河帥兼節制秦鳳京又檢元丰李憲事與樞宻同呈卞於上前作色曰內臣爲帥非盛世事貫聞臣此言必不喜然朝廷事體可惜上曰可罷貫秦鳳卞曰若此甚善卞退京與執政吳居厚張康國鄧洵武羣噪之卞乃求去命知河南府除貫熙河蘭湟秦鳳路帥

二月置三衞郎

中書省請擇公卿子弟執防以衞軒墀庶幾先王宿衞之意遂命置三衞郎中卽親衞郎中勲衞郎中翊衞郎中勲親衞各二十翊衞倍之以勲戚及近臣親兄弟子孫有官者試充置三衞郎一員中郎二員博士二員主簿二員命精選博士以教習之旣又攺三衞郎爲三衞侍

雨雹

閏月詔河陜諸路各置招納司

三月置靑海馬監

時馬政不修河東轉運司使洪中孚請於三路給地養馬於是令靑海之側置監畜牧其後馬漸蕃息及童貫出師一舉而盡之

以趙挺之爲右僕射

時京爲相懷姦植黨托紹述爲名紛更祖宗法度有獻言於上者則指爲異端必加竄斥挺之爲門下侍郎奏曰今內外皆大臣黨若有忠告於陛下者乃指爲懷異議沮法度此大臣恐人議已之私欲以杜天下之言爾然則事有大者孰敢啟口以獻人主則上下之情隔矣京又以私恩陰結衞士旣增侍立食錢因禁中有盜環皇城置巡鋪卒日給錢一百五十挺之奏巡鋪卒祖宗以來月給錢五百今乃頓增四千五百比前幾加十倍又因小隆贊降請上禦樓受之如南郊例支賞此皆京用私恩以牢籠士卒爾願陛下深察之遂有是命

竄曽孝序

孝序察訪湖北蔡京畏孝序見上重言舒亶事乃宻遣客勞孝序甚渥因召見私第且曰朝廷當以宗正卿相處孝序曰太常宗正唐以宰相兼之祖宗故事設而不除久虛之選豈敢冒處京又與孝序語講議司事京曰天下之財但如一州公使爾善用之者無不足而常有餘孝序曰取諸色緡錢充一州公帑不無率斂害政若天下之財貴於流通竭取生靈膏血以聚京師恐非太平法又論明堂辟雍等事孝序曰相公命講筵不得進讀漢史蓋欲舉明主於三代之隆今乃循王莽已行之迹而欲蹈商周虛名可乎京勃然曰京所行無一毫是乎自是始有擠孝序意遂命孝序知慶州孝序入見白上曰臣與蔡京論事不合今乃當帥事臣不知稅駕矣孝序至慶州京首行結糴法盡括民力以充數孝序疏其獘且曰旣結又俵民力殫矣民爲邦本一有轉移誰與守邦京益怒乃欲以危法中之遣禦史宋聖寵置司鄜州劾以私事其家下至奴婢皆制勘卒無所得乃以違戾詔防不與諸路約日出兵除名勒停竄之嶺表

西夏人冦邊

錫羅薩勒居臨哥城誘夏國入冦廹宣威城下塞隴右都防髙永年用知河州劉仲武爲統制發五萬人禦之出西寧城未三十里而賊至仲武欲持重永年易賊迎戰遂大敗永年帳下親兵皆所招納蕃部熟戶也遽執永年以叛爲都爾伯所殺羌人遂乘勝犯熙河城中羸卒僅四千城主楊維忠以便宜發常平錢募敢死士虜有善炮者所擊樓櫓摧折維忠以一矢殪之賊大駭乃開門出敢死士接戰殺其酋而還初王厚之功多出永年至是乃奏永年不稟約束專用新羌旣坐受縛又不死乞寢贈典上以永年死震怒親書仲武及五路帥臣十八人命侍禦史侯防制勘於秦州厚亦罷職聴逮於秦起元祐黨籍人姚雄權熙河蘭會路帥防至秦州上言曰漢武之殺王恢不如秦穆之赦孟明蓋子玉縊而晉侯喜孔明斃而蜀國輕虜旣殺吾一都防而將臣十八人由之以死是虜得志也夫人自戕其支體欲身之不病得乎上卽日赦仲武等詔防還厚亦上疏自劾願坐誅竄赦諸將使立功自贖上三詔厚入朝未幾厚至卽召見厚謝罪請屬吏上慰諭之厚辭所復官未受命遣使就第賜告命提舉醴泉觀奉朝請

呂惠卿致仕

惠卿弟諒卿以元符末上書名在續添籍中惠卿上表乞出諒卿籍而表有明昭先烈必推美於泰陵闊略微文用保全於蔡邸之語坐比引失當罷職奉祠尋令守本官致仕

夏四月遼使來言夏國疆事

時西邊驛騷遼人遣其簽書樞密院蕭良來爲泛使言朝廷出兵侵夏國今大遼以帝妹嫁夏國主請還所侵地蔡京謂遼書悖慢京艸答書言峻甚上令易之曰外域當示包容今西邊方用兵北境不宜開隙趙挺之曰陛下信所謂以大事小樂天保天下者也

五月林攄使遼

蔡京欲開邊釁乃以龍圖閣直學士林攄報聘於遼京宻諭攄令激怒之入境卽盛气而往及見遼主跪上國書仰首曰夏人數冦邊朝廷興師問罪以北朝屢遣講和之使故務含容今逾年不進誓表不遣使賀天寧節又築席徑嶺馬練川兩堡侵冦不已北朝若不窮詰非所以勸和之意也遼主出不意深以爲愕及歸奏朝論皆非之

六月陶節夫罷經略五路

蔡京任節夫帥鄜延節夫誕妄特甚每進築一城寨卽奏云此西人要害必爭之地未一年自常調遷至樞宻直學士然未嘗遣一騎一卒出塞蓋與虜戰則有勝負獨進築則無虞又皆逺靈武數百里之地虜所不爭故皆得就功論賞京力主之京奏使節夫經制五路節夫盡檄諸路兵將以城本路城寨人率不平會上意厭兵宣諭曰北人遣使和解西邊用兵朝廷旣許其叩關請命矣安用經制五路爲乃罷節夫五路之命上旣許還西人侵地詔廢銀州爲銀州城威徳軍爲石堡寨節夫奏言旣城銀州又得石堡而夏洪宥皆在吾顧盼中矣橫山之地十有七八興靈巢穴籬落淺露皆可以計取此豈可棄也又陳異日取興靈之防甚備章屢上知樞宻院張康國因力陳節夫之奏爲是趙挺之曰節夫狠戾無比專爲蔡京用若使節夫在鄜延必須百端沮抑西人無由叩關請命明年夏上乃移節夫熙州未數日康國再陳鄜州非節夫不可爲遂令節夫依舊在任

趙挺之罷

蔡京與挺之爭權挺之屢陳京姦惡力請補外遂與宮觀

秋七月置三京國子監司業

以梁子美爲戶部尙書

子美將漕河北傾漕計以市寵至用三百萬緡市北珠以進北珠者皆自遼境來遼人始欲禁絕或曰中國傾府庫以事無用之物此爲我利而中國可困矣因聴之遼主後益驕遂從而慕尙焉至虐女眞捕海東靑以求珠女眞不勝其求遂叛而子美在部五年竟以戶部尙書召還都發運使首以羨進者崇寧間自梁子美胡師文始監司郡守不待詔命首以土物進者政和間自盛章宋升始

行禦筆手詔

禦筆手詔放上書見羈管編管人還鄕禦筆手詔始此

置四輔郡

蔡京謂汴都地平無險阻以兵爲險請依漢三輔置京畿四郡以侍從官爲之其意將以付其親宻如宋喬年胡師文輩於是以潁昌府爲南輔以襄邑名輔州爲東輔以鄭州爲西輔以澶州爲北輔各屯兵二萬人積貯糧艸五百萬未幾名東輔爲拱州自後罷復不書

八月作大晟樂

初蔡京用魏漢津鑄鼎作樂取尙書身爲度之義以上年二十四當四六之數取上中指爲黃鐘之寸而生度量權衡以作樂京爲緣飾之劉炳請攺定二舞名仍分九成每三成爲一變執籥秉翟揚戈持盾取象成功旣成賜名大晟樂置府建官舊制樂掌於奉常至是大晟成府以大司樂及典樂爲長貳後置樂令協律禮樂始分爲二上問中書舍人張閣曰新樂如何對曰大晟樂非特八音克諧盡善盡美至於樂器莫不皆應古制竊聞初按時已有翔鶴之瑞與簫韶九成鳳凰來儀亦何以異臣無知識但同鳥獸蹌舞而已大觀初頒新樂於天下先是端州忽上銅器驗其欵識乃宋成公時物而端州上興王之地故詔文有曰獲英莖之器於受命之邦初京令其子攸提舉大晟府而父子自爲異論各引曉樂音之士朝奉大夫任宗堯京客也進士田爲攸客也並爲典樂大晟樂舊用中正聲若每月初气卽用中聲正气卽用正聲爲謂中聲非是當去中聲於正聲中分大小二音宗堯謂六律爲大六呂爲小爲謂非是蓋律呂各有大小攸主爲之說以奏於上重和秋遂詔樂止用正聲已頒中聲樂並納禮制局攺正爲旣無所傳授樂遂大壊始成試於政事堂執政心知其非然不敢言旣遂用之於明堂而其聲益散矣大觀四年給事中蔡嶷言陛下因身爲度用帝指之尺起鐘律之制奏之郊廟八音克諧願頒行指尺以同五度五量五權之法從之

置學校【於熙河蘭湟路】

劉正夫使遼

林攄使遼而失遼情故遼使繼來至是遣禮部侍郎劉正夫酬對敏博與北人議皆如約上嘉之遂有大用之意

禦筆更制軍政

禦筆付三省樞宻院更制陜西河東軍政六事三省樞宻院同奉禦筆始此十月中書省言禦筆手詔已刋石並用金塡毋得摹勒自是而後禦筆之行始盛

九月赦

尋詔元祐謫嶺表者徙荊湖余以差徙內地

是歳西木場火【焚防城具以億萬計】

自七月雨至冬十月

丙戌崇寧五年春正月彗出西方【其長竟天】

求直言大赦

毀黨碑

劉逵爲中書侍郎勸上碎元祐黨碑寛上書系籍人禁及悉罷蔡京所造乃詔中外直言闕政夜半遣黃門至朝堂毀石刻翼日京見之厲聲曰石可毀名不可滅

罷方田等法

除黨人一切之禁罷方田及諸州歳貢六尙物處新置市易務罷諸路提舉鹽香礬茶學事買木水利等司市易官罷提舉保甲文臣差武臣提舉仍兼提刑復左降人官諸徙者盡還之圜土書畫算醫學三衞官以次並罷其後罷復不書

二月蔡京罷以趙挺之爲右相

挺之請歸靑州私第詔許之已辦舟裝矣上忽召挺之入對謂曰蔡京所爲皆如卿言挺之因言京引私黨布滿朝廷又建四輔非國家之利祖宗以來屯重兵於京師沿汴河雍邱襄邑陳畱三縣沿蔡河咸平尉氏兩縣皆列營屯取其漕路之便至神考卽其所分隸諸將而教習之士皆精銳若有所用虎符朝出而夕至矣今置四輔不惟有建營壘之勞且不通水運何以給餉上曰行且罷矣又言今諸營之兵等尺髙所請衣糧依久例又更戌四邊使冒鋒鏑而京立法募四輔新軍減等尺增利物添月給且免出戍小人之情惟利是從若見新軍如此則陛下所聚舊兵皆不可用矣又言神考建都省規模宏壯一旦京因妄人家安國獻言以爲不利宰相而更之深可痛惜上皆以爲是且曰天久旱今京去而雨可喜又曰京以將仕郎卽便爲郎京又令其子攸作親衞郎欲日伺朕動作今已罷之未幾授京安逺節度中太乙宮使挺之再相或云彗星初見上震動責已深察京之姦由是旬日之間凡京所爲者一切罷去京令其黨進言於上以爲京攺法度者皆稟上防非私爲之若學校大樂等數事皆是紹述神考美意今一切皆罷恐非紹述之意於是上乃復學校教官及香礬司官又復大樂府復有用京之意矣

三月罷求言

詔昨以星變許直言朝政闕失今已消伏可罷收接

親試舉人

賜蔡薿以下六百七十餘人及第出身有差是冬詔今舉取士科場三分學校七分其貢額仍分年

遼使來

契丹復遣泛使同平章事蕭保先牛舒溫來爲夏人請地時邊報稱北境防集甚急泛使至館人情洶洶張康國吳居厚何執中鄧洵武皆謂勢須與北境交通趙挺之獨曰吾觀彼辭甚遜且遣二相臣爲使乃所以尊中國況所求但元符講和以後所侵西界地上曰先帝已畫封疆今不復議若自崇寧以來侵地可與之

命蔡卞兼侍讀

詔以卞深得王安石淵源之學加醴泉觀使仍兼侍讀紹聖以來竄斥善類皆卞宻進札請哲宗親批付外元符中爲左丞托紹述之說迷惑主聴卞卒於政和七年髙宗卽位追卞所贈太師衞國公責授節副尋又貶團練副使

夏五月行紀元歷

立監司互察法

六月詹丕逺罷

時爲右正言上書乞謹天戒上曰龍驤豈能當天變丕逺不諭上曰廏馬也一夕無病而死或者乃謂星孛之致應天如是耶丕逺曰此語欺甚陛下何從得之上曰得之蔡京丕逺曰大臣宜省愆引慝京非昌言上曰非欺則佞丕逺乞罷營造止浮費上曰趙挺之累有此請營造已罷它費當一遵祖宗規範京於財用未嘗以不足告惟引周官惟王不會之說何意丕逺曰不過欲恱陛下耳上曰恱之不以道不恱也未幾丕逺又論家安國不當獻議移尙書省人言蔡京欲作第上曰寧有此耶然鄭居中久中朱諤嘗請畱京賜第久中且云彗特札荒爾而以罷京不早還相天將動威當復有大雷電之怒此語殆脇朕冀其請之必從朕容以天變未久遽復相京天下謂何賜第當議上又曰比聞中外有三不可之說謂法度不可變劉逵不可用蔡京不可罷朕得之怵惕不寐者數夕丕逺曰京之誤國陛下所知也逵不知何故不可用上曰如碎黨人石刻寛上書系籍人禁皆逵首陳是以不可用丕逺曰必有媒孽逵者逵用在陛下若京不可不去尋詔丕逺昏庸迂闊差知興化軍

秋七月庚寅朔日當食不虧

夏人納欵

李幹順奉表謝罪辭極恭順答詔略曰除先朝所畫之疆捐崇寧新取之地時知樞宻院張康國奏詔內難爲帶北朝和解之語上曰北朝以夏國以此爲恩若不言及卽疑中國不信趙挺之曰陛下之言神人咸恱大哉王言今眞是之矣乃詔夏國其城堡誓表至則賜之夏又言故事地界先定載於誓言所以守之也未肯進誓表

八月竄馮澥

澥爲太常少卿言湟廓西寧本不毛小聚陛下空數路耗內帑竭生靈膏血而取之何嘗得一金一縷入府庫一馬一甲備行陣而三州歳用以億萬計有司束手莫知所爲願采前世羈縻之義以恩結甘酋授之節鉞則藩籬永固矣詔降監當尋安置道州

冬十二月戊午朔日當食不虧【羣臣表賀】

劉逵罷

初上惻星變委政於趙挺之挺之多智而逵甚專事或不出於上挺之慮有後患每陰啟其端而使逵終行之逵欲取以爲功亦不悟挺之之計故直前不避上稍覺其擅事星旣沒上意稍怠亦悔更張之暴外未有知者學士鄭居中往來貴妃父鄭紳家多聞禁中事故先知之因乘間言今所建立皆學校禮樂以文致太平居養安濟等法乃厚下裕民何所逆天而致譴怒挺之所更張不當上大以爲然居中退語禮部侍郎劉正夫未幾正夫請對如居中言上遂外挺之逵而復向京時京𨿽罷相退居私第然政令大綱皆與聞之於是禦史余深石公弼等劾奏逵懷姦狥私愚視一相乘間抵巇取崇寧以來良法美意而盡廢之陛下息邪說以正人心而逵取爲元祐學術者陛下斥朋黨以示好惡而逵朋黨人之子孫陛下罪誣詆以尊宗廟而逵擢上書邪等者陛下勤繼述以昭先烈而逵用更攺熙丰法令者惟欲權出於己引至朋邪呼吸羣小如毛滂翟汝文之徒朝夕造請豈容尙執政柄遂罷逵自中書侍郎出知亳州

丁亥大觀元年春正月朔大赦

以蔡京爲左僕射

二月頒州縣學升舎法

禦筆以學校三捨升貢次第者爲令諸升自縣養教升之州學州學教養分爲三舎自外舍升爲內舎內舎升爲上捨上捨貢之辟雍自辟雍登太學俟殿試命以官宣和四年立小學科舉取士罷宗學辟雍官並諸路提舉學事官尋又罷見任官帶管勾學事

三月趙挺之罷

上意復向蔡京故挺之罷後五月卒始京旣罷上嘗諭輔臣曰朝廷不可與夷狄生隙釁端一開兵連禍結生民肝腦塗地豈人君愛民之意哉挺之退語同列曰主上志在愛民息兵吾輩義當將順執政皆蔡京黨但惟笑而已

立八行舉士科【並定八刑】

夏五月張懷素伏誅

懷素自稱落魄野人挾左道術遊公卿間元祐中見朝散郎吳儲因道儲之福似姚興當爲關中主崇寧中到京又於承議吳侔處妄言星變至是範廖者知其謀將入京上變而貧不能丹陽進士楊東野資遣之廖告懷素謀反命中丞余深開封尹林攄及內侍官同鞫治而蔡京與懷素遊甚宻深攄皆爲京地深悉毀京札仍乞奏盡焚往還書疏以安反側蓋以滅迹也獄具懷素坐與儲侔結連謀反皆伏誅尋賞廖功以供備庫使而授東野宣義郎衞尉寺主簿

四川攺行錢引法

自取湟廓西寧通行交子以助兵費由是比天聖一界逾二十倍至換界年分新交子一乃當舊防子四故更張之

六月建僖祖殿於景靈宮

九月上僖祖徽號三年五月罷

京師大水河北京西河決

秋七月伊洛溢

九月竄章綖

蔡京再相思有以中傷劉逵而言官與京爲地因論其妻兄章綖姦濫敗官倚逵勢盜鑄往來貿易而以官舟挾帶倡婦托言中書侍郎家屬官司不敢誰何咸謂陛下令禁甚嚴而綖輒敢冒法無忌者逵蔽之也又言章氏公然聚工鑄錢無慮數萬以三四坐船潛載至京逵旣知亳州京從中下其章時綖方乘舟抵水門掩捕搜索與逵往米尺牘赴平江制獄遣開封府李孝壽監察禦史張茂直同勘逮繋千數方寒拷掠手足指脫落者不可勝計死則投之墻外其面目姓名偶同者入獄則死生未可知株連稽延京以孝壽等制勘滅裂未究事實議別遣吏鍛鏈而禦史沈畸曾論盜鑄意畸欲實其言必曲成其獄乃白遣畸畸被命不五日遷左正言畸乞乘舟往來夜過堰閘並許過放乃差監察禦史蕭服同往召孝壽茂直赴闕畸行未浹日又遷侍禦史京將誘之以利爲已用也畸疾馳至姑蘇值春疫命灑埽獄具迄平反以聞京大怒更用知蘇州孫傑鞫勘獄具綖竟竄海島畸服削籍羈管

論上書觀望罪竄責李景直等四人

中書省言崇寧五年上書觀望者五百餘人禁中悉以焚毀內二十人情重令擇其尢甚者李景直曾綖黃宰方軫四人詔景直除名編管新州綖依前斷軫宰以他罪鞫治未竟軫尋編管嶺南

程頤卒

頤崇寧中遷居龍門之南止四方學者曰尊所聞行所知可矣不必及吾門時易傳成書已久學者莫得傳授頤曰自量精力未衰尙冀有稍進耳其後寢疾始以授尹焞張繹頤旣沒昔之門人髙弟多已先亡無有能形容其徳美者然嘗謂張繹曰我昔狀明道先生之行我之道蓋與明道同異時欲知我者求之於此文可也頤兄顥嘗言異日能使尊嚴師道者吾弟也若接引後學隨人才成就則予不得遜焉其後朱熹論之曰明道徳性寛大規模廣闊伊川气質剛方文理宻察其道𨿽同而造徳各異史臣謂學者出其門最多淵源所漸皆爲名士劉絢李吁張繹蘇昞呂大鈞皆班班可書而謝良佐遊酢呂大臨楊時在其門號四先生

辛亥大饗明堂奉神宗配

冬十月蘇州地震

大雨雹

閠月以鄭居中同知樞密院

蔡京之再相也居中有力焉居中責報京薦之拜同知樞宻鄭貴妃以親嫌辭攺太一宮使於是居中疑京援已不力頗懷怨望遂陰與知樞宻院張康國合二人間京日急上寖入其言京方以祥瑞事媚上都水使者趙寔行河得兩首以爲瑞京信之曰此齊小白所謂象罔見之而伯者也居中曰首豈容有二人方以爲異而京獨主之意殆難測乎乃出棄金明池以居中爲愛已自韓忠彥罷相降手詔自今毋任外戚爲三省執政至是康國言稱執政者專指三省而樞宻無與居中遂申前命貴妃鄭氏亦不復辭矣

竄方軫

太廟齋郎方軫上書言左僕射蔡京睥睨社稷內懷不道專以紹述熙丰之說爲自媒之計內而執政侍從外而帥臣監司無非其門人親戚京每有奏請盡作禦筆行出又語人曰京實啟之也善則稱已過則稱君必欲陛下斂天下之怨而後已尙書省元丰所造京惡其地不利宰相盡命毀之是之謂紹述可乎又建四輔郡屯兵數十萬遣人爲四總管及以宋喬年爲京畿轉運宻諷兗州父老詣闕請登封意在爲東京畱守乘輿一動投間竊啟呼吸羣助不知宗廟何所依恃乎京又建方田法欲擾百姓而鹽法朝行夕攺客鈔遂爲故紙赴水自縊不知幾千萬人自元符末陛下嗣服忠義之士投匭者無日無之京分爲邪等黥配編置不齒仕籍則誰肯爲陛下言哉又遣子攸日與陛下遊戲以花石禽鳥爲獻則曰臣攸上進欲愚陛下使不知天下治亂也臣與京皆壺山人防雲水繞壺公山此時方好看京諷部使者鑿渠以繞山臣是以知京必反也陛下安可愛一國賊而忘社稷之重乎詔宣示京京言人臣無將有必誅之刑若言不實有反坐之罪望付有司於是命禦史臺鞫治獄具詔貸命流嶺南

禁同翡翠

十一月壬子朔日有食之

十二月置黔南路

廣南經略王祖道說誘王江吉三州酋首楊義免等納土遂城之爲平允從三州又措置南海諸塞城之爲鎭州蔡京言祖道所奏牂牁夜郎納土周二千餘里又有文地蘭那安外習等州亦皆納土七千餘里計三十縣八十鎭洞戶四萬一千率百官賀曲赦廣西蔡京以下進官有差以是祖道又奏收南丹州爲觀州又建庭孚二州拓地數千里塞外諸蠻悉已納土時𨿽建城塞其地荒瘴遣兵守戍歳有死亡無賦入皆輦內地金帛輸之二年並黔南路入廣西仍治廣西開邊拓地妄誕之罪追貶前知桂州王祖道安置永州

開潩河【入蔡河】

黃河淸

明年三月詔曰國家承平百五十年三有河淸之應而幹寧軍河淸逾八百里凡七晝夜上天眷祐敢不欽承其以干寧軍爲淸州

置東南帥府望郡

以揚江寧杭越洪荊南潭福及廣桂爲帥府眞鎭江潤明防靖邵永封邕爲望郡帥府仍兼總管用侍從官望郡以郎官以上爲之旣又詔於見兵額外帥府別屯二千望郡一千尋復罷之

走馬承受許風聞奏事

廬州雨豆

戊子大觀二年春正月朔禦大慶殿受八寶

古制六璽唐始名寶紹聖末得秦傳國璽崇寧中又得小玉璽其文曰承天福延萬億永無極皆魚鳥篆也至是號傳國璽曰受命寶九字璽曰鎭國寶通天子之寶天子信寶皇帝行寶等爲八寶置符寶郎隸門下省受命鎭國二寶非常之器臨幸則從六寶朝會則陳之

赦

蔡京表賀符瑞

京言天下郡國所上符瑞八十七所拜表稱賀自後言祥瑞及稱賀不可勝紀不復錄

蔡京進太師

加童貫節度仍宣撫

武康節度提舉龍徳宮熙河蘭湟秦鳳路宣撫使內臣建節始此其後楊戩藍從熙譚稹梁師成皆踵之凡內侍寄資一切轉行祖宗之法蕩然無餘矣

河東北盜起

殺巡檢趙贇馬珪及兵官甚眾

二月置諸州曹掾官

建徽猷閣

藏哲宗禦集

三月遣內侍譚稹使舒江滁揚等州

夏五月庚戌朔日有食之

以復洮州功賜蔡京玉帶

宣撫使童貫駐河州遣統制官辛叔獻領大兵自岷州入賊兵逺遁遂復洮州又遣蕃兵將劉法楊徳領兵掩捕藏正布古由朗州分兩路進至溪哥城藏正布古等懼不敢迎敵而降遂據之以爲積石軍奏至百官表賀進執政官一等以玉帶賜京京請佩金魚遂爲故事尋升湟州爲向徳軍西寧州爲賓徳軍廓州爲防禦州洮州爲團練州

加童貫檢校司空仍宣撫

易鎭奉寧貫由此恃功稍專軍政選置將吏皆中防不復關朝廷矣

六月瀘南夷納土

瀘南夷人達嚕巴納土詔以爲珍州

增文資六階

攺寄祿官有左右者光祿大夫易右銀靑宣奉易左光祿正奉易右光祿通奉易右正議中奉易右中散奉直易右朝議

秋八月置保州惇宗院

以處翼祖後宗室也

九月安化諸夷納土

黔西安化上三州及南思州諸峒井湖北辰靖州諸蠻及涪州防州南平州夷人並納土幅員二萬九千餘里蔡京表賀

旌節婦

任氏爲昌州盧氏婦夫死十年夫之別居親兄彊逼之任不能制自破其陰以死獄上封旌徳縣君

皇后王氏崩

冬十月以石公弼爲禦史中丞

公弼自左史遷蔡京曰國朝未有以左史除中丞者上曰公弼嘗爲禦史矣蓋是時有防斥賣元丰庫物帛有司以朽壊賤估許百官分買公弼得分券論罷之宰相已取萬疋卽日繳納故京於公弼除命非所欲也先是吳執中爲禦史中丞薦兩浙漕屬毛注堪任臺察詔令召見未及對而執中罷注乞免對上弗可及注上殿論抑奔競勵名節去姦慝來規諫數事上大喜曰方今士大夫鮮廉寡恥卿知分義故有此召除主客郎中

十二月葬靖和皇后

祔永裕陵四年攺諡惠恭紹興七年攺諡顯恭

己丑大觀三年春三月親試舉人

賜賈安宅等七百餘人及第出身有差上制七言八句詩賜安宅等先是小璫梁師成慧黠稍知書得爲睿思殿文字外庫專主傳上防於外至是亦竄名進士籍中在第一甲第十一中書侍郎林攄唱進士第有姓甄而呼堅名盎而呼快於是言者論其不學傳笑中外

夏五月制違禦筆法

詔中外官司輒敢申明衝攺禦筆處分者以大不恭論政和三年詔應承受禦筆處分無故違限一時者徒二年一日加一等三日以大不恭論舊制凡詔令皆中書門下詔而後命學士爲之至熙寧間有內降手詔作禦筆手詔違禦筆以違制坐之事無巨細皆托而行焉有不類上札者而羣下皆莫敢言也

竄孟翊

翊爲學官有古學而精於易蔡京重之翊嘗爲京言本朝大徳應中微有再受命之象宜更年號官名一變庶事以厭當之不然期將近矣不可忽京聞之不樂且戒以勿狂未幾上視朔文徳殿百官班欲退翊忽出一軸所畫卦象赤白解釋如平日所言唐突以獻上大不樂詔編管逺方後死貶所

六月蔡京罷

京專國日久石公弼等交論其姦上亦厭京遂罷爲太一宮使初上爲端王時有郭天信者隸太史局元符末嘗以事出入禁中上退朝天信必遮白曰王當有天下蓋數數言之上卽位恩澤皆俾視隨龍人得信近天信气直敢言深以京爲非每奏天文必指陳以撼京宻白日中有黒子上爲之恐屢白不已至三四上始疑京故罷於是殿中侍禦史毛注論京毀文昌舊省建臨平新塔交植黨與陰結姦謀及劾葉夢得爲京腹心乃先罷夢得翰林學士而京亦尋罷

以何執中爲左僕射

太學生陳朝老上書言陛下卽位以來五命相矣有若韓忠彥之庸懦曾布之姦贓趙挺之之惷愚蔡京之跋扈今復相執中執中何爲者耶是猶以蚊負山也初徐勣與執中俱爲諸王記室勣持正尢見禮重然不至大用且嘗入元祐黨籍至是才復集賢殿修撰召對上勞問甚渥曰卿久於外民疾苦當盡言之勣曰事固未易勝言惟茶鹽法爲最甚茶法取息太重故私販者十百爲羣被甲荷戈白晝公行若聚而爲盜未易支吾舊法官鹽州縣常有三年之積客人沿邊入中糧艸鈔法旣行今許通商州縣無積鈔法大壊有誤邊計又綱運船米無欠折以般鹽酬之今無般鹽則米綱亦壊上曰爲國用不足故行此法勣曰生財有道理財有義用財有法今國用不足在陛下明詔有司推講而力行之上曰久不聞卿有言欲復用勣勣不願畱以顯謨閣學士畱守南京

秋江淮大旱

自六月不雨至十月

冬十月大雨震雹

甘露降尙書省

上作詩賜執政以下

蔡京致仕仍朝朔望

提舉編修哲宗實錄大朝會許立宰相班初石公弼爲中丞時論京姦狀侍禦史毛注初擢亦言京輔政已久罪惡非一孟翊妖姦而京受其書張懷素逆惡而京與之遊林攄跋扈之黨而致之政府宋喬年姦雄之親而置之京尹其門人傳播謂陛下恩禮優異卽復相陰毒慘烈睚眥必報士大夫重足側立莫敢正視京旣罷相且致仕矣未幾注復彈京畱居賜第不自循省增飾臺池外示閒暇執政大臣多出其門謀謨日聞牽制不攺乞降前後章正京之罪俾速去國而給事何昌言又奏大臣被罪須有章疏合過門下省關報四方按京頃居相位擅作威福濫賜予以蠧國用輕爵祿以示私恩謂財羨皆誕謾務興功爲騷擾古人有一於此必加嚴刑而京兼有之自京再罷相士民以爲京去可必而又以哲廟實錄未竟而畱今旣成書去計杳然若非天變屢見有以警陛下人力其如之何上始下公弼前所上章降京太子少保致仕居於外而中丞何執中乃上書謂進退大臣當全體貌於是爲京降詔略曰尙慮仇怨捃摭舊事下石傾擠彈劾不已故京得不重貶而且知京將復用矣時四方承平帑庾盈溢京倡爲丰亨豫大之說視財物如糞土累朝所儲竭矣京於明年四月進哲宗實錄

庚寅大觀四年春二月禁燃頂煉臂自毀者

刺血斷指之類

張商英入對

商英知杭州過闕入對上問向來黨籍之由對曰臣嘗作嘉禾頌大臣以此相媒蘗若非陛下洞悉本末臣何由出黨籍上因語及蔡京亂紀綱事商英曰蔡京自來專任意不知都省批狀便是條貫入狀請寶便是聖防若前後失序安得不亂上曰京多用親黨商英曰京舊居兩浙旣貴浙人之髙貲巧宦者苞苴結托今皆爲其心腹耳目上又曰近來風俗甚不美商英曰此正今日之大患也上曰已逐三十餘輩矣商英曰餘黨尙多上曰百姓聞卿來皆鼓舞欣恱商英曰何干臣事是日商英初見聖躬微興遂畱商英爲中太一宮使

竄陳瓘陳正彚

初瓘之子正彚聞承議郎蔡崈盛稱太師蔡京福厚陰有動揺中宮之迹亟詣杭州告京有反狀知杭州蔡薿執正彚送京師上命中丞何執中鞫之瓘自明州逮入開封制獄權尹李孝壽使吏脇瓘使承教正彚妄訴瓘語吏曰正彚安能知之願得筆札悉以聞吏恐懼不敢與獄具瓘安置通州正彚流沙門島

夏五月停給僧牒

毛注言天下僧尼增舊十倍凡數十萬人祠部歳給度牒凡三萬乞權住三年從之

立詞學兼茂科

攺宏詞科爲之明年二月譚世勣以試中除館職後不書初歳一試或言不無幸中宣和五年詔附省試

有星孛於奎婁犯帝座者再

有星孛於中宮長數丈始出王良造父間遂歷閣道逆行入紫宮幾徧埽垣內外座已退俄又進尋至西北入濁不見

朱勔進花石

初尙少政和中始盛號花石綱豪奪於民毫髮不償墳墓之間盡皆發掘石巨者髙廣數丈載以巨艦挽以千夫鑿河斷橋毀堰拆閘數月方至京師一花費數千緡一石費數萬緡勔又卽所居創一圃林樾之勝冠於二浙後復取防建神霄殿塑靑華帝君像其中監司郡守初到必朝謁焉

九月庚寅朔日有食之

罷剏增寺觀額

冬十月立貴妃鄭氏爲皇后

後有異寵上多賚以詞章天下歌之

十一月丁卯郊

置編政典局

張商英請編熙寧元丰事號皇宋政典其目曰原廟新省除三捨導洛斷例回河保甲將兵免役靑苗吏祿守具禮樂營造茶馬大略如此詔就尙書省置局差編修檢閱官商英蓋謂蔡京以紹述爲名但刼制人主禁錮士大夫爾故作政典以黜其妄時商英稍事更變省六路上供錢鈔罷東北鹽又罷內庫出剰鈔鹽歸之有司亦不以少廢報私怨且裁抑僥幸然性頗疎凡所欲爲必先誦言於廣座人皆得預爲計而左僕射何執中陰患之又鄭居中𨿽以外戚嫌罷樞宻而植黨窺伺商英惡之居中乃與蔡薿劉嗣明之徒共陷商英又內侍楊戩提舉後苑作有勞除節度使商英執不可詔曰祖宗法內侍皆寄資無至團練使者大有勲勞則別立宣昭等使以寵之未聞除節也戩益銜之商英旣置政典局久之有降防使通州安置人陳瓘上所著尊堯集於是瓘具奏且申政典局請於禦前拆開有謂瓘當貽商英書瓘曰商英爲相有所施爲不於三省公行乃置局建官若自私者正恐尊堯集至而彼已動揺亟逺其迹猶恐不免況以書乎時中丞張克恭等阿附蔡京亦揣上防向京數條奏京政事且劾商英明年秋詔神宗徳業具在信史其政典無用可罷局

九朝編年備要卷二十七﹤史部﹐編年類﹐九朝編年備要﹥

欽定四庫全書

九朝編年備要卷二十八

宋陳均撰

徽宗皇帝【起辛卯政和元年止己亥宣和元年】

辛卯政和元年春正月毀京師淫祠【凡一千三百餘區】

夏四月張商英罷

大觀間天文屢變上意恐甚逐蔡京於杭州四方相賀及商英相不知平心用人故侍從臺諫官爭設智以陷之防上眷益衰言者乞逐商英愈急意上必有所主不知商英旣去而京復來矣中丞張克公又言商英嘗毀謗先烈比中宮建立陰懷異意又引黨人陳瓘龔夬鄒浩之徒使上書且以己意令其客唐庚諷臺諌擊善良縱中書吏漏泄命令納結近臣務使更革以鼓動天下凡數罪而給事中蔡嶷亦助克公排之乃除商英觀文殿大學士知河南府尋落職知鄧州

秋九月鄭允中童貫使遼尋以李良嗣來獻取燕防詔賜姓趙

貫旣得志於西邊遂謂北邊亦可圖嘗自請覘遼又托遼使蕭至忠言遼主欲識其面上信以爲然故特命允中以端明充使往賀生辰而貫以節度使副之皆非故事也蔡京時在杭州聞貫出使亟附奏曰貫前日克敵借成算耳貫威名旣傳宜深藏之使莫測可也柰何遽遣出疆上報京曰遼主欲此彼旣來要我因遂覘之不亦可乎貫至遼庭其君臣相聚指笑曰南朝人才如此然遼主方縱肆貪得中國玉帛玩好而貫所賫皆極珍奇至運二浙髹藤之具火閣書櫃牀椅等往遺之遼主所以遺貫者亦稱是蓋互相誇尙富侈而已貫使歸至盧溝河有燕人馬植者得罪於燕無所容遂見貫侍者陳有滅燕之防貫大奇之因攜歸攺姓李名良嗣薦於上遂賜姓趙后遼人數移徵索之諱不與復燕之議蓋始此去嵗給事中王漢之使遼歸言遼主不務卹民而惟掊剝是好上下荒淫其相李儼亦恬於目前不爲逺計其亡可待遂除吏部侍郎

再竄陳瓘

王安石嘗著日錄八十卷瓘初謂安石此書詆訕宗廟誣薄神考蓋著撰在退居鐘山懟謗君上之時讀其書論其事不考其時可乎及瓘貶亷州乃著合浦尊堯集以日錄詆訕之罪歸於蔡卞其後北歸謂劉安世曰昨在諫省嘗以王荊公比伊尹伊尹未嘗詆湯胡可比也又嘗以爲神考之師神考用荊公止九載何嘗終以其人爲是乎瓘之前言可謂過矣於是復著四明尊堯集痛絕王氏以發揚熙寧用捨宰臣本末之緒而自明區區攺過之心尊堯所以立名者蓋以神考爲堯以主上爲舜而助舜尊堯也書成藏之於家及是奏張商英已罷何執中乃請治尊堯集詆誣罪勒停臺州覊管尋移楚州

冬十月竄張商英

初商英有時望而武安節度使郭天信於上前稱道之商英亦欲借助遂相結納使將仕郎兪負及僧惠洪達其語言時商英稍裁抑宦寺間言浸入蔡京之黨乘上意於商英寖衰因論商英與天信交通漏泄省中語且言天信先開其端於內俟上之動息以報乃從外庭決之莫不如意商英旣罷鄭居中等惡商英請推究之張克公亦亟論商英與天信交通狀事下開封獄具商英衡州安置天信貶新州負惠洪皆逺配商英在元祐時作嘉禾頌以文彥博呂公著比周公又作文祭司馬光極其稱美後乃追論其罪至以宣仁比呂武蔡京彊置黨籍中天下旣共惡京而商英與異論以故天下皆翕然推重云宣和三年冬卒於京南時陳瓘寓山陽方與客防食聞之遽止酒而起嘆傷久之客有以爲疑者瓘曰張固非粹徳且復材疎然時人歸之今其云亡絕人望矣近觀天時人事必有變革正恐𨿽有盛徳未必孚上下之聽殆難濟也

壬辰政和二年春二月蔡京復太師賜第京師

三月親試舉人

賜莫儔以下七百餘人進士及第出身有差賜詩攺賜箴云初禦史李章言作詩害經術自陶潛至李杜皆遭譏詆詔送敕局立法宰臣何執中遂請禁人習詩賦至是故賜箴未幾知樞宻院吳居厚侍禦筵進詩攺爲口號後聖作屢出士大夫亦不復守禁矣先是禦筆付知舉蔡嶷士人程文有譏誣先烈動

揺國是以害紹述並簽帖眞捲進入當痛懲戒尋禦批潮州貢士林伯逺試防𨿽已黜落議論不正有害學術屏出學編管永州知舉蔡嶷以下降斥有差

夏四月燕蔡京內苑

輔臣親王皆與上親爲之詔略曰詔有司掃除內苑太淸樓滌內府所藏珍用之器集四方之美味前期閱集親幸其所用宮中女樂列奏於庭命子楷侍側勸勞又出嬪女鼓琴玩舞勸以琉璃瑪瑙白玉之杯京亦上記略曰太淸之燕上曰此跬步至宣和令子攸掖入觀焉東入小花逕南度碧蘆叢又東入便門至宣和殿只三楹左右掖亦三楹中置圖書筆硯古鼎彛罍先陳几案牀榻東西廡側各有殿亦三楹東曰瓊蘭積石爲山峯巒間出有泉出石竇注於沼此有禦札靜宇榜梁間以洗心滌慮西曰凝芳東曰積翠南曰瓊林北有洞曰玉宇石自壁隱出嶄嵓峻立奇花異木扶疎茂宻後有沼曰環碧兩傍有亭曰臨漪華渚治次有山殿曰雲華閣曰太寧石右躡道以登中道有亭曰琳霄垂云騫鳯層巒百尺髙峻仰視峭壁攢峯如深山大壑次曰防春閣下有殿曰玊華前殿之側有禦榜曰三洞瓊文之殿以奉髙眞有種玊緑云軒相峙日午謁者引宰執以下入女童四百靴袍玉帯列排塲下肅然無敢謦欬者宮人珠籠中立束帯秉扇拂壺巾劍持香毬擁禦座以次立亦莫敢離行失次者上顧謂羣臣承平無事君臣同樂宜略去苛禮飲食坐次當自便無間執事者以寶器進上酌酒以賜命皇太子嘉王楷宣勸又以惠山泉建溪異毫命烹新貢太平佳瑞茶飲之上曰日未晡可令奏樂殿上笙竽琵琶箜篌方響箏簫登陛合奏宮娥妙舞上又曰可起觀羣臣憑欄以觀又命宮娥撫琴擘阮已而羣臣皆盡醉

禁史學

從監察禦史李彥章之請也詔士勿兼習史學初翰林學士蔡嶷等請令人復試時務防參以漢唐歷代爲問至是令寢前詔勿行

罷鬻官田

範坦等坐獻鬻田之防安置廣州

五月卻羨余貢

利州路轉運副使張臣獻羨餘三十萬緡爲言者所論詔特罷之尋除名編管池州

蔡京落致仕赴都堂議事【三日一至都堂】

罷科舉

秋八月焚元祐制詞

九月攺官名以太宰易左右僕射

詔以太師太傅太保爲三公少師少傅少保爲三孤以左輔右輔太宰少宰易侍中中書令左右僕射之名舊以太尉司徒司空爲三公及尙書置令並罷又詔武選官稱以通侍正侍中侍中亮中衛左武右武大夫易內客省延福宮景福殿客省引進四方館東西上閤門使凡七階中亮中衛郎易客省引進副使左武右武郎易東西上閤門副使凡四階並爲橫行以武功武徳武顯武節武略武經武義武翼大夫易皇城至供備庫使凡八階以武功武徳武顯武節武略武經武義武翼郎易副使亦八階爲大使臣故內殿承制至三班借職爲惇武修武從義秉義中訓中翊成忠保義承節承信郎進武進義校尉凡十二階爲小使臣軍將等爲進武進義副尉守闕進義副尉凡三階殿侍爲下班祗應醫官亦易爲成全保和保安大夫成全保和保安郎又詔太尉系古官舊掌武事名稱已攺爲武選一品位在節度使之上其儀物班序居執政之次尋又罷婦人封郡縣君立夫人至孺人凡八等六年詔假將仕郎去假字假承務郎爲登仕郎假承奉承事爲從事舊將仕爲廸功舊登仕爲修職舊通仕爲從政余並仍舊通爲十階又詔於武臣橫行內增親衛翊衛拱衛協忠履正宣正大夫通舊爲十三階郎亦如之惟不置通侍攺諸州幕職判司置六曹參軍並掾以郡大小事繁簡而定其員數凡添五百四十一員以革員多闕少之時四選官凡四萬三千有奇而闕止一萬四千有奇

冬十一月戊寅日南至禦大慶殿受元圭大赦

內臣譚稹經營河東邊事至晉州得異物於民間似石非石似銅非銅長尺餘濶寸餘厚二三分色赤黒首末素質中有古篆籀文其上兩傍橫出兩尖如雲气之狀莫知何物也稹歸以古物進蔡京見之謂此爲元圭卽天錫禹者晉堯所都也遂令守臣呂公雅奏陳公雅又尋得石文隱約四字曰天正堯瑞於是行大朝防禮受圭於正衙大赦天下赦文云錫乃元圭維時大寶內赤外黒上鋭下方蘊陰陽之全精體乾坤之盛徳溫潤而澤有雲行雨施之文追琢其章著地平天成之象或言此圭乃開徳府通判王景文家藏舊物獻之於朝景文遂有增秩與郡之命

蔡京進封魯國公何執中進少傅攺太宰仍兼門下侍郎

行給地牧馬法

初熙寧中嘗詔給地牧馬才行於陜西未幾而止是年詔復行之先自京東河北以舊牧地募人養馬然後推之於諸路受田一頃仍蠲其稅令牧馬一萬諸路至九萬匹宣和二年罷之以民戶所養馬塡闕馬禁軍五年復給地牧馬法

癸巳政和三年春正月王安石追封舒王

尋詔封其子雱爲臨川伯配享文宣王廟後攺從祀

二月崇恩太后劉氏暴崩

後負其才每曰章獻明肅大誤矣何不裹起襆頭出臨百官上嘗謂蔡京曰朕前日大病那个便有垂簾意那个者謂後也又曰朕不得不闗防使人當殿門與之劍若非宣召勿問何人入門者便斬之至是後以不謹無疾而崩死之日天爲黃霾異常始事覺上諭輔臣以後不謹且重曰不幸京曰宮禁比修造多凡事失防防宜有此等且古今自有故事不足煩聖心憂悶何執中忽進曰太后左右願陛下多置人侍奉以婦人女子加之愧懼萬一不虞則陛下不可負殺嫂之名也上愕然因曰不欲卽此決之晚當召卿來議晚果復召輔臣旣入殿議將廢之而太后已崩蓋爲左右所逼自卽簾鉤而縊焉上曰孟氏已廢今崇恩又廢則泰陵無配矣防其已崩故掩其事云

罷勲官

三月壬子朔日有食之

夏四月玉淸和陽宮成

卽福寧殿東誕聖之地作宮至是成奉安道像上詣宮行禮七年攺爲玉淸神霄宮時道教之盛自道士徐知常始賜號沖虛先生徐守信賜虛靜先生劉混康賜葆眞觀妙沖和先生後並贈大中大夫

置俊選士

攺內外舍爲之

赦梓防路

以築漆椿八州畢也是嵗南平夷戎州保州夷各納土

頒五禮新儀

大觀初詔置儀禮局於尙書省二年詔訪求古禮器又詔討論臣庻祭禮又詔言禮當追述三代之意開元禮不足法今親制冠禮沿革付議禮局五禮率視此編次至是書成局罷又置禮制局討論古今宮室車服冠冕之度冠婚喪祭之節中丞王黼亦乞頒宣和殿博古圖命儒臣考古以正今之失乃詔攺造禮器自是鼎俎豆籩之屬精巧殆與古同六年制婦人祭器初以士民吉凶多用委巷之禮乃頒新儀吏奉行甚嚴民更苦之宣和年詔罷二年禮制局及大晟府制造所協聲律官並罷

閠月攺公主號

攺公主爲帝姬易國號以美名二字兩國者以四字郡縣主爲宗姬族姬

五月葬昭懷皇后【附永泰陵】

定宮闈內省官制

置尙書內省以掌外省六曹所主之事有內宰副及治中等官內史及都事以下吏員

秋七月頒新燕樂

此樂乃古徵角招君臣相悅之樂也先是並制匏笙塤箎八聲始備詔頒焉

貴妃劉氏薨追諡明達皇后

尋祔神主於惠恭皇后別廟

七月保和殿成

上自記之有曰乃詔有司徙屯營於宮垣之外移百捨宇俾就便利得其地遷延福宮於宮城之北卽延福舊址作保和殿五楹挾三東側殿曰出光西側殿曰保光保和之後有殿曰燕頤西傍有殿曰怡神曰凝神其楹數如保和總爲屋七十五間工制甚巧人致其力始於四月癸巳至九月丙午殿成上飾純緑下漆以朱無文藻繪畫五采垣墉無粉澤淺黒作寒林平逺禽竹而已前種竹木犀梅桐橙橘蘭蕙有嵗寒秋香洞庭吳防之趣後列太湖之石引滄浪之水波池連綿若起若伏支流判縈紆淸泚方壺長江逺渚之興左實典謨訓誥經史以憲章古昔有典有則右藏三代鼎彛爼豆惇盤尊罍以省象制器參於神明薦於郊廟東序置古今書畫第其品秩玩心遊思可喜可愕西挾収琴阮簫硯以揮毫灑墨放懷適情云云

冬十一月癸未郊

上搢大圭執元圭以道士百人執儀衛前導蔡攸爲執綏官玉輅出南薫門至玉津園上忽曰玉津園東若有樓臺重復是何處也攸卽奏見雲間樓臺殿閣隱隱數重旣而審視皆去地數十丈頃之上又曰見人物否攸卽奏若有道流童子持節蓋相繼而出雲間衣服眉目歷歷可識攸遂請付史館京率百官稱賀

甲午政和四年春正月置道階

凡二十六等先生處士八字六字四字二字視中大夫至將仕郎而不給俸重和初別置道官自太虛大夫至金壇郎凡十六等同文臣中大夫至廸功郎道職自沖和殿侍晨至凝神殿校經凡十一等侍晨同待制檢籍同修撰校經同直閣皆給告身印紙經道籙院磨勘功過注授加官差遣八品用防如命官

夏四月閱雅樂

初閱宗子雅樂有官者並遷秩無官者二百八十人並與承信郎次閱太學辟雍諸生雅樂大司成以下並遷秩諸生量與推恩

五月丙戌祭地奉太祖配赦

蔡京奏祭之日城中大雨幾尺而鑾輅自宮至郊日光照耀又太史奏是夕五緯循軌典掌官吏稱有隊仗風雨之聲鬼神之狀又有黒气數十丈貫於壇壝皆陛下嚴恭之應乞宣付史館從之

內侍楊戩加節度

賞制樂傳宣之勞也

秋八月宣和殿檜生玉芝

又詔有鶴三萬餘只盤旋云端之上並許稱賀云

延福宮成

上親記之略曰延福宮舊占京城之西北隅連禁禦通仙韶瞰城堙背班直下窄桷榱僅足蔽風雨爰筮爰問詢於師言克協朕志合於大同乃役禁旅及敞永巷城之西序大興營造增光前烈而徙延福於拱宸之北宮爲南向適得地中因宮名次曰蕋珠又爲

之書其亭曰碧瑯玕晨暉傍於【闕】

千秋方繚以修廊連亙千柱聳以殿閣增固面勢宮之左爲位二其殿則有穆淸成平防寧睿謨凝和昆玉羣玉而蕙馥報瓊蟠桃春錦疊瓊芬芳麗玉寒香拂云偃蓋翠葆鈆英云錦蘭薫摘金之閣居其東繁英雪香鈆華瓊華文綺絳葩穠華緑漪瑤碧淸陰秋香叢玉扶玉絳雲之閣居其北防寧之北疊石爲山而上起殿曰翠防旁爲二亭曰云巋曰層巘凝和之次閣曰明春髙爲層重自下而睥睨之百一十丈有奇徑量之十楹而袤閣之側爲殿二曰玉英曰玉澗其背則附城築土植杏名岡覆茅爲亭修竹萬竿其下翠榦碧欄交相隱映宮之右爲位二閣曰宴春自方取之凡十二丈又舞臺四列山亭三峙爲圓池以名海列二亭以跨海架石梁以升山亭曰飛華橫度之四百尺而贏縱數之二百六十七尺而減叢石爲基疏泉爲湖湖之中作堤以接亭堤之中作梁以通湖梁之上爲茅亭以待憩寒松怪石嘉花異木鬭奇而爭妍鶴亭莊鹿砦蓮濠孔雀之柵椒漆杏花之園西抵麗澤不類塵境舊有延福宮祖宗以爲燕防之所而制不甚廣京欲以宮室媚上召內侍童貫楊戩賈詳何防藍從熙諷以禁中逼窄之狀五人聽命乃盡徙內酒坊諸司又遷二僧寺並軍營於他所五人者旣有分地因各出新意故號延福五位五位旣成樓閣相望引【闕】水天源河築土山其間奇花怪石嵓壑幽勝宛若生成

置延康述古殿學士

攺端明殿學士爲延康殿學士樞宻直學士爲述古殿學士

冬十月

是嵗女眞破遼國寧江府

初遼主天祚刑賞僭濫色禽俱荒女眞東北五國與爲鄰五國之東接大海出名鷹自海東來者謂之海東靑小而狡健能擒鵞鶩爪白者尢以爲異遼人酷愛之嵗終求之女眞女眞至五國戰鬭而後得女眞不勝其煩又沿邊諸帥如東京畱守黃龍府尹等每封官名邀女眞禮物於是諸郡皆潛附阿固達謀舉兵以拒遼人二年春天祚如混同江釣魚界外女眞之長在十里外者以故事皆來防酒酣天祚使諸人歌舞爲娛阿固達獨不從天祚謂樞密使蕭奉先曰阿固達意气雄豪顧視不常宜以事誅之奉先曰小人何知殺之傷向化心阿固達旣歸疑契丹知其意卽先謀稱兵吞並鄰郡部族天祚𨿽屢遣人呼之不復至矣於是尼堪烏舎等爲謀主尼楚赫伊裏羅索實黙等爲將帥秋集女眞諸部甲馬二千犯混同江東至寧江州時天祚射鹿慶州秋山聞之不以耿意遣海州刺史髙仙壽討之爲女眞所敗失寧江州先是州有場女眞以北珠生金人參松實白附子蜜防麻布之類爲市州人低其值且拘辱之謂之打女眞州旣陷殺之無遺類獲契丹甲馬三千退保長白山之阿勒楚喀阿勒楚喀者女眞所居之地以水爲名也是時天祚出秋山赴顯州冬山射虎聞警不行以蕭奉先弟嗣先帥奚契丹五千人屯珠楚店臨白江與寧江州女眞對壘女眞潛伏混同江掩擊之嗣先兵潰骨肉輜重牛羊金帛悉爲女眞所得復以兵追殺又獲甲馬四千女眞皆騎兵刻小木牌系人馬爲號五十人爲一隊前二十人重甲持戈矛後三十人輕甲持弓矢每遇敵必二人躍馬而出先觀陣之虛實四面結隊而馳擊百步之外弓矢齊發無不中者其分合出入應變周旋人自爲戰所以勝也契丹故事軍國大議漢人無與天祚自兩敗後謂奉先不知兵召宰相張琳吳庸付兵十萬人使討之卽降宣制中京上京長春西遼四路計人戶家貫備一軍富人有出一二百軍者家產隨竭琳輩又非經濟才統禦無法器甲聽人從便往往以槍刀氊甲充數弓弩鐵甲百無一有於是分四路並進獨拉林河一軍深入遇女眞交鋒稍卻走還其壁都統沃哩布者以爲漢軍遁卽領契丹兵棄營而奔漢兵尙三萬餘推將作少監武朝彥爲都統再與女眞戰遂大敗餘三路聞之亦退歸其域旣而盡爲女眞所攻陷千里蕭然丁壯斬戮幾盡嬰兒則貫縛索上爲戲應遼東界屬女眞阿固達悉擄之爲用至有鐵騎萬餘初珠赫之敗兵多逃歸蕭奉先懼其弟嗣先獲罪妄云潰兵懼誅若不一赦將爲腹心患天祚從之自是人皆曰戰則有死而無功退則有生而無罪每遇敵輒奔女眞遂有輕契丹之心矣

乙未政和五年春正月濾南晏夷叛尋討平之

瀘南熟夷晏州六縣其眾黠勇喜鬭爲諸夷所畏瀘南安撫賈宗諒嘗以斂竹木擾之至是以非罪殺其酋長夷人憤怨大酋卜漏結諸夷有眾十萬餘人分兵四出攻圍樂共城及長寧武寧二縣遂陷梅嶺堡梓路轉運趙遹提刑賈若水急督宗諒進兵江安縣以當賊分三路入晏州賊守隘甚嚴累石柵設伏左右遹前知賊謀卽以兵掩擊賊伏兵官軍鏖戰連日未解遹遣偏將自間道出賊不意賊腹背受擊大潰悉破其隘柵賊退走遂平之生擒卜漏拓地千里十二月捷書至禦殿受賀宰執各進一秩曲赦四川

二月立定王桓爲皇太子赦

以童貫領六路邊事

以承奉殿前處分邊防司爲名

三月親試舉人

賜何防以下六百九十二人及第出身有差

夏人防邊

夏四月建葆眞宮

置右文殿【攺集賢殿爲之】

置宣和殿學士

以蔡攸爲之後以犯紀年攺保和殿

六月天成聖功二橋成

都水使者孟昌齡請開鑿大伾三山兩河回引河流於河陽作浮梁二至是畢工睗名頒徳音於河北京東西諸路皆調夫赴役凡數十萬人兩河之人愁苦殆不聊生未幾水漲橋壞

秋七月戊辰朔日有食之

八月建明堂

詔立明堂於大內丙地命蔡京爲明堂使蔡攸討論指畫制度蔡絳蔡翛與殿中監宋升參詳梁師成爲都監童師敏爲承受分置官屬月役二萬人於是徙內藏左藏諸庫及祕書省於外卽其地建焉內出小樣示百官其制兼取夏世室商重屋周九尺之筵而黜諸儒臆說內立四柱爲太室外立八柱爲四室並太室而五上八牕爲圓屋下四隅爲方屋而堂之制則取唐則天故事以塗金雲龍爲之故詔書有考古皆合其制大備等語時祕書省移於宣徳門之東亦類古之東觀云

竄陳邦光

居池州先是邦光爲太子詹事防蔡京獻太子以大食國琉璃酒器羅列宮庭太子怒曰天子大臣不聞以道徳相訓乃持玩好之器蕩吾志卽命左右碎之京聞邦光實激太子諷言者擊逐之

流星出柳

急流至濁沒赤黃色有尾迹照地占者以爲天子宗廟有喜國家建造宮室之象蔡京率百官表賀

浙西水

冬十一月髙麗遣士入學

凡五人明年親防賜四人上捨及第遣歸其國

是嵗女眞敗遼師於混同江

天祚下詔親徵女眞率蕃漢十萬人出長春路命蕭奉先爲禦營都統耶律章努副之以精兵二萬爲先鋒余分五部北出駱駝口車騎亙百里別以漢軍步騎三萬人命蕭呼都克爲都統柴誼副之南出寧江州賫數月之糧期必滅女眞師至鴨緑江人心疑懼阿固達以刀剺面仰天大哭謂其部落曰不若殺我以降諸臣皆拜曰事至此當誓死一戰乃與延禧遇乘其未陣三面急擊之天祚大敗女眞亦不急追徐收所棄輜重而已天祚晝夜馳五百里退保長春女眞乘勝遂並渤海遼陽等五十四州時朝廷遣侯益使遼畱兩月竟不及見遼主而還

丙申政和六年【遼天慶六年】春正月以童貫爲陜西兩河宣撫使

閏月置道學

重和元年詔州縣學兼養道流增置士名自元士至志士凡十三品嵗大比襴襆就試宣和二年罷道學

二月上淸寶籙宮成

蔡京命童貫等廣延褔宮以媚上宮成旣跨舊城取壕外地又自名第六位跨城之外浚壕深者水三丈東則景龍門橋西則天波門橋二橋之下壘石爲固引舟相通而橋上人物自通行不覺也名曰景龍江江之外爲鶴莊鹿砦文禽孔翠諸柵多聚逺方珍怪蹄尾動數千實之又爲村居野店酒肆靑簾於其間每嵗冬至後卽放燈自東華門以北並不禁夜徙市民行鋪夾道以居縱博羣飲至上元後乃罷謂之先賞後又辟之東過景龍門至封邱門時溫州林靈素因徐知常得幸於上托言有天人降雲天上神霄玉淸府長生大帝君靑華大帝君是其弟皆玉帝之子又有左元仙伯書罰仙吏禇慧等八百餘官乃謂上爲長生大帝君蔡京爲左元仙伯而已卽禇慧也上喜又以景龍門對晨暉門作上淸寶籙宮宮中山包平地環以佳水淸流列之館捨臺閣多以美材爲楹棟不施五采有自然之勝上下立亭宇不可勝計若江南陳後主三品之石姑蘇白樂天手植之檜皆取以實之又於宮前作仁濟輔政二亭命道士施水藥於民上時登皇城下視之由是開景龍門城上作復道通寶籙宮以便齋醮之路上數從復道上往來未幾則有期門之事矣明年又詔創神霄玉淸萬壽宮於天下以舊天寧觀爲之無觀則以寺充仍設長生大帝君靑華大帝君之像尋詔以宰執兼宮使副

修禦河新堤科免夫役

詔距役所一百二十里以上州軍合起夫並許納錢免役

廣京城

詔朕荷天祐序男女僅五十人可令有司展築京城繕諸王外第與帝姬下嫁仍不得移民居

夏四月何執中致仕

以太傅就第朝朔望恩數如舊上曰自相位得謝古難其人本朝數十年無此事執中曰惟張士遜以太傅鄧國公就第

以蔡京縂治三省事

三日一朝仍赴都堂及輪往逐省視事未幾又令朝朔望三日一知印當筆

五月鄭居中劉正夫爲太宰兼門下中書侍郎

初哲宗實錄蔡京專一編修政和三年成及上用鄭居中而京懼乃收用蔡確子懋爲兩制討論其父確元丰間防立功遂以王珪爲不忠以沮居中居中珪婿也懋誣詆宣仁尢甚乞攺修哲宗實錄尙未爲快又乞修哲宗正史作哲宗紀及列傳皆加以禦制之目使人不得擬議

六月皇太子納妃朱氏【伯材之女也】

秋七月沅州土豪叛討平之

先是沅州得明堂巨木於盧陽縣調丁夫入水淩寒挽之水澁冰重偶挽折其鼻吏以爲罪羅織箠楚眾懼斂錢賂吏吏不許於是土豪黃安俊遂舉眾叛知州張建侯知縣王憲出兵討之皆遇害進圍沅州湖北都鈐轄劉亞遣兵擊之安俊爲其黨所殺餘眾悉平曲赦湖北

築震武城

尋升爲軍童貫以進築功加開府自崇寧初用王厚之議再收復湟鄯至是唃廝羅之地悉爲郡縣矣

詔丰豫盛時毋爲裁損計

詔戒羣臣挾姦罔上當丰亨豫大極盛之時毋爲五季變亂裁損之計榜朝堂刻石尙書省

八月修玉牒屬籍

宗正寺奏修玉牒屬籍太祖以下徳惟從世令子伯師太宗以下元允宗仲士不善汝魏王以下徳承克叔之公彥夫以昭穆分世

置亷訪使者

攺走馬承受爲之靖康初復舊尋罷

兩浙水

九月詣和陽宮上玉皇徽號

大赦

赦京西路

以修京西大內成也

置荊南及鼎澧路

分湖北路置之

增貼職

詔舊貼職惟直祕閣直龍圗閣右文修撰不足以待多士可增置直徽猷顯謨寶文天章閣祕閣集英殿修撰並舊爲九等

冬十一月詔樞密事令童貫與議

須面議者許赴院面議當同進呈者許同進呈

己亥郊

置提舉坑冶官

提舉東道九道坑冶其後罷復不常不盡錄宣和初蔡京言臣自崇寧初承乏宰事誠不自揆行其所知而陛下以堯禹自任幸聽其說故得施一二永惟理財之源當不取於民國用自富故取貨於地而修坑冶之官復鼓鑄之法自崇寧迄政和五年在京貨於庫務所積一千三百餘萬諸監所鑄九百餘萬諸路所儲三千餘萬通內外所有凡五千萬有奇未嘗有不足之憂旣而邪臣在位肆行更革坑冶官徐堙槁置千里乃罷鑄錢監旣無地寶又無泉貨遂括天下白地增四方酒價取其毫末以爲足國之計今京師𨿽復塩法僅足日用外方漕計闕乏見侵常平錢米及用諸司封樁迄今迨盡前日攺法之人懼罪難逭乃倡爲浮言曰自崇寧以前失於措置以至於此臣不敢生受暗黙故輙具本末臣鼠技已窮無以上助萬一欲及玆時內委宰執六曹外付諸路監司講求措置庶無後時之悔明年熙丰諸路錢監十九處嵗鑄錢僅六百萬言東南惟存廢迹利源旣失公私匱之宜復其舊令復提舉坑冶官鑄錢

十二月劉正夫致仕

自張商英罷相蔡京益變法度鄭居中在右府毎爲上言之及爲相四方欣然望治訖不能制京至是以疾致仕正夫旣罷厥後王黼誤國召亂余深白時中李邦彥輩皆鄙夫患失之徒云

創公田所

京西舊多曠土寶元康定間時輕其賦募民墾辟地無遺利政和初始議增稅民已不能支未幾後苑作使臣杜公才獻言汝州有地可爲稻田乃置稻田務主以內侍楊戩皆按契劵而以樂尺打量其贏則拘入官而又並河東北三路皆括之於是大擾農民困敝僅能輸公田錢而正稅不充矣時內侍張玉營繕所亦效後苑公田所爲取足無算及戩死而公田營繕事皆並入西城所以內侍李彥主之其縱暴病民又甚於前矣

是嵗女眞陷遼白海軍

遼渤海人髙永昌殺其東京畱守蕭保先自稱大渤海國皇帝據遼東五十餘州遼主遣其宰相張琳討之至沈州女眞遣兵來援渤海琳敗績乃以燕王淳爲都元帥仍募遼東人號怨軍者二萬以行至幹州武朝彥等謀殺淳不克復召淳還遣蕭徳恭耶律伊都等屯田爲備旣而女眞擊破渤海軍斬髙永昌其眾散爲盜所至擄掠而遼不能制

丁酉政和七年【遼天慶七年】春三月以童貫領樞密院事初命貫帶同簽書樞密院事尋以元丰官制不置簽書遂攺命焉時邊人屢奏遼無故聚兵易州恐有他意詔諸路調兵赴沿邊將以邊事付貫命督師以駐尋落城

茂州夷防邊

將官李泳等死之

夏四月羣臣防上爲教主道君皇帝

詔道院略曰朕乃上帝元子爲太霄帝君憫中華被金狄之教遂懇上帝願爲人主令天下歸於正道卿等可上表章防朕爲教主道君皇帝止用於教門章疏尋詔翰林學士承防王黼宣和殿學士蔡攸盛章等至宣和殿觀神霄降臨黼作記上之自後神怪之事不悉書

五月祭地

先詔玉虛殿上皇地祗徽號至是祭地於方澤降徳音

六月置承宣使

攺節度觀察畱後爲之

是月大雨雹

大如拳或似一升器物兩時而止先是夏雨有兩魚落殿中省防事屋上

秋七月熙河環慶涇原地震

旬日不止壞城壁廬舍民居壓死者甚眾時上以旱漧災異爲念侍禦史黃葆光上防言今之所以致陰陽之變者蓋陛下恭儉惇朴以先天下而蔡京侈大過甚陛下以紹述爲心而京所行乃背元丰之法陛下隨宜增益追崇先烈而京彊悍自專不肯上承徳意兼鄭居中余深依違畏避不能任天下之責此天气下而地不應也防入不報

置提舉禦前人船所

時東南監司郡守二廣市舶率有應奉又有不待防但送物至都計防宦者以獻大率靈壁太湖慈溪武康諸石二浙奇竹異花海錯福建荔枝橄防龍眼南海椰實登萊文石湖湘文竹四川佳果木皆越海渡江毀橋梁穿城郭而至植之皆生而異味珍苞則以健步捷走𨿽甚逺數日卽達色香未變也至是蔡京言陛下無聲色犬馬之奉所尙者山林間物乃人之所棄但有司奉行之過因以致擾願節其浮濫乃請作提舉淮浙人船所命內侍鄧文誥領之京以曩備東封船二千艘及廣濟兵士四營又增制作牽駕人乞詔人船所比直達綱法自後所用卽從禦前降下使許應奉如數貢入餘皆不許妄進又詔不許爲糧綱船及役百姓且戒毀人墳墓廬舍及黃封帕防人園囿所植凡十餘事獨令朱勔等六人任事由是稍戢不兩嵗益甚於舊勔由是授節鉞諸路大擾以至於亂

八月鄭居中罷

母喪去位

九月辛卯大饗明堂

初禮部尙書孔光凝等言月令秋季大享帝說者謂徧祭五帝也曲禮大享不問卜說者謂祭五帝於明堂莫適卜也周官太宰祀五帝則掌百官誓戒說者謂祀五帝於四郊及明堂而王安石以謂五帝者五精之君昊天之佐也惟其爲五精之君故分位於五室惟其爲昊天之佐故與享於明堂自神宗下詔惟以英宗配上帝而悉去從祀羣神陛下肇視宏規秋季大享位五帝於其室旣無比以稱神之嫌止祀五帝又無羣神從祀之黷則神宗黜六天於前陛下正五室於後其揆一也從之乃詔並祀五帝

盜起淮西命內侍譚稹討平之

是月初約宗室科條

徒以下宗正訓治徒以上制勘

冬十月初禦明堂

以是月天運政治布告天下又頒來嵗嵗運歷自是月朔布政孟春頒歷率推考气運具之文辭而以爲常

十一月詔蔡京五日一朝

時童貫欲生北釁密遣人使海上約女眞而京不能遏因上章劾貫且謂貫本臣薦他日恐累況與臣同列臣實恥之上欲罷貫所領攺爲司空令致仕時官制無司空將特命之防京子攸救止於是京告老詔罷省細務五日一朝赴都堂視事而貫日赴朝班若京是日入則貫避不出朝他日則如故此乃蔡攸別錄之語恐未必然姑存之

鄭居中起復太宰余深少宰

有星如月

徐徐南行而落光照人物與月無異

十二月天神降坤寧殿【上自作記】

修神保觀

神保觀者俗謂二郎神也都人素畏之自春及夏傾城男女負土以獻名曰獻土又有餙作鬼使巡門催納土者人物絡繹乘輿亦微幸以觀之或謂蔡京曰獻土納土非佳語也後數日有防禁絕

作萬壽山

上之初卽位也皇嗣未廣道士劉混康以法籙符水入禁中建言宮城西北隅地協堪輿倘形勢加以少髙當有多男之祥始命爲數仞崗阜已而後宮占羆不絕上甚喜於是崇信道教土木之工興矣一時佞幸因而逢迎遂竭國力而經營之至是命戶部侍郎孟揆築土增髙以象余杭之鳯凰山號萬壽山後因神降有艮嶽排空之語因名艮嶽宣和四年始告成禦制記文凡數千言六年有金芝產於萬嵗峯攺名壽嶽門號陽華入門兩傍有丹荔八十株大石曰神運昭功者立其中旁有兩檜一夭矯者名曰朝日升龍之檜一偃蹇者名曰臥云伏龍之檜皆玉牌塡金字書之巖曰玉京獨秀太平巖峯曰慶雲萬態奇峯又有綘霄樓金碧相間勢極髙峻在云表盡工藝之巧無以出此運四方花竹石積累二十餘年山林髙深千巖萬壑麋鹿成羣樓觀臺殿不可勝計

戊戌重和元年春正月禦大慶殿受定命寶大赦初八寶旣備上曰八寶者國之神器也命再剏乃我受命者也因詔於闐國上美玉久而得之爲璽九寸用魚虫篆其文曰範圍天地幽贊神明保合太和萬壽無疆號定命寶至是禦殿受之百官稱賀

二月夏人冦邊【將官張廸死之】

初通使女眞約夾攻遼

建隆以來女眞嘗自其國之蘇州泛海至登州賣馬故道猶存去夏有漢兒髙藥師者泛海來具言女眞攻遼國事登州守臣王師中以聞乃詔蔡京童貫共議命師中募人同藥師等賫市馬詔以往而不能達至是復委貫選人使之遂遣馬政同藥師講買馬舊好由海道入蘇州至其國阿固達所居按春川拉林河其長男曰阿古及侄尼堪烏舎輩皆用事呼郎君問遣使之由政對以貴朝在大宋太祖皇帝建隆二年時遣使來賣馬今主上聞貴朝攻陷契丹五十餘城欲與貴朝通前好兼聞契丹天怒人怨本朝欲與貴朝共行弔伐以救生靈塗炭𨿽本朝未有書來特遣政等軍前共議若允許後必有國使來也阿固達與尼堪等共議數日遂質登州小校六人遣渤海人李善慶生熟女眞二人賫國書並北珠生金貂子等來是春正月遼燕王淳將討怨軍而女眞遽至淳與之遇於徽州未陳而潰淳與麾下五百餘人退保長伯魚務於是女眞度遼西大掠經新成懿壕渭五州皆降之又遣棟摩王攻怨軍亦敗之天祚在中京聞報震懼令內庫裒珠玉珍玩五百餘囊擇駿馬二千匹私謂左右曰若女眞必來吾與南宋爲兄弟夏國爲甥舅何憂哉及女眞歸邊備稍寛天祚益自肆矣貫嘗與熙河鈐轄趙隆議燕云事隆極言不可貫曰君與此當有異拜隆曰隆武夫豈敢干賞以敗祖宗二百年之好異時釁生𨿽萬死不足以謝天下

三月赦四川

以城石泉軍增築九堡畢工又綿茂州夷平也知成都府劉義叟言綿茂開拓甚廣自唐以來八國巢穴已空詔許百僚稱賀

以蔡鞗爲宣和殿待制

鞗京之子尙康福帝姬駙馬都尉帯文階自鞗始

親試舉人

賜王昻以下七百八十一人及第出身有差勅令皇子嘉王楷赴廷對有司考爲第一上不欲令魁多士升昻爲榜首

夏四月竄張根

根時爲淮南運使坐論東南諸路闕乏之由遂及修造之侈賜第錫帯之濫又言花石綱騷擾之害大忤權貴由是落職監信州商稅尋又貶置郴州

五月壬子朔日有食之

置經制司

尙書省置司講畫諸路財賦

六月王宷劉昺坐妖訕誅竄

詔朝奉大夫前知峽州王宷資政殿學士劉昺酬倡詩歌悖逆妖訛不道宷伏誅劉昺長流瓊州

赦陜西河東

以童貫奏攻破夏人建築城塞也宰執並進官

秋七月東南大水遣使賑之

九月又詔截上供米四十萬賑濟

八月童貫進太保

領樞宻院事三路宣撫使以夏秋以來進築靖夏制戎制羗三城之功也

九月辛巳大享明堂

去年已行是夏詔曰自今每嵗季秋親祠明堂如孟月行獻禮與三年當郊之嵗行明堂之禮後不錄

閏月罷白地等錢

初鄭居中置講畫經費局使戶部尙書髙伸推行之諸路有僦房廊爲浮造檐廈侵官地者則防其丈尺令輸錢謂之白地錢又添酒價取醋息及場等事給事中吳敏駁之以爲白地錢何異於徳宗之稅間架至是上詔曰自頃庶事大臣以爲可行朕采諸民多不謂便如拘白地與禁貨增方田增酒價取醋息河北加折耗米東南火災彊糴皆掊克苛削可卽日罷諸害民蠧國如上比者三省悉以聞朕不憚攺

鄭居中罷

乞持余服上從之

行鹽鈔對帯法

時國用日廣而經費多仰於貨務先是鄭居中再相與童貫相表裏貫主解鹽欲以實陜西而擅其利故居中爲罷東北鹽而利入頓少至是上悟乃詔昨有司言解鹽便於煮海故用之而商販無利邊糴不行其復行末鹽於是蔡京私語人曰我作鹽法尙未盡也上知之詢其所未盡京請攺袋制且計所過指其稅袋制旣與昔不同必便更買新鈔方帯舊鈔號對帯法亦曰帯撘指揮旣出一日間入納者三千餘萬緡上大駭而後知撘帯之利也不一二嵗必復爲之商人每覺鈔行略滯以待攺法謂之起新鈔自是鹽商大困宣和三年詔河北京東兩路稅鹽與鈔鹽並行故商旅不通可並行鈔鹽許客人任從通販四年春詔曰末鹽顆鹽祖宗以來並行不廢崇慶

中以解池顆鹽不多止行本路而煮海甚博行於數路各不相妨政和積錢至二千萬貫而有司挾情議攺難以復舊商旅疑惑可下諸路諭以今來攺不攺

鈔法秋七月又詔解鹽【闕】

末鹽通商法備

敢有揺扇以違禦筆論時鹽【闕】

陜西錢四百萬緡以代解鹽課又河朔嵗賜亦不下三百萬緡自貨務出見錢以寄外廊而後給闗子付諸路糴買俟商賈來請故謂之轉廊錢王黼秉政用日益窘旣無見錢但虛出闗子付外路商賈已絕糧艸得闗子赴京務請錢率不能給則以急緩新久次爲七等商賈莫能久因賤貨之交引鋪時上自督課茶鹽日令具奏比較才不及數必加峻責提舉貨務魏伯芻乃與交引鋪以四六爲約若請萬緡則畱四千緡入納乃得之故日有四五萬緡所入若眞入納則無幾蓋徒以昧上應課實非所願旣鹽鈔猥多故客貨不行伯芻乃獻言於王黼設限立額重爲賞罰始者嵗校俄至月校法令苛峻州縣官恐罪遂以鈔敷上戶始一戶數十鈔則貼錢若干與鹽鋪戶嵗中有至數次科者又爭要客販所至則以鹽詣官復科之於民其後遂至於計口而給家至戶到𨿽嬰兒不免矣七年春詔崇寧初罷官賣以通商賈至收億萬之利比嵗變法遂分配民戶可修復新鈔務通財貨以復舊制

大內火

大火自甲夜達曉爇五千餘間後苑廣聖宮及宮人所居幾盡被焚死者甚多時天大雨火發雨如傾略不少止而火益熾或傳上是夜微宿於外然事祕不可得知

錄周後

除封崇義公外以其長世世爲宣義郎監周陵廟與知縣請給爲國三恪

冬十月禦寶籙宮度籙

度玉淸神霄祕籙防者八百人凡天神降臨事蓋發端於王老志而極於林靈素於是宦官道士有所不快必托爲帝誥則莫不如志及爲大防引羣臣人士入殿聽靈素講經上爲設幄其側靈素據髙坐使人於下請問然靈素所言無殊絕者雜以滑稽媟語上下爲大閧笑莫有君臣禮矣時道士有俸每一齋施動獲數十萬毎一宮觀給田亦不下數百千頃皆外蓄妻子置姬媵以靑膠刷鬢美衣玉食者幾二萬人一防殆費數萬緡貧下之人多買靑布幅巾以赴日得一飫餐而襯施錢三百謂之千道防云宣和四年冬禦殿度王黼等祕籙

十一月朔攺元大赦

安堯臣補官

堯臣【闕】

陛下臨禦之初嘗下詔求言於是諤士效忠而憸人乃誤陛下加以詆誣之罪使陛下負拒諫之謗故比年天下杜口以言爲諱乃者宦寺交結權臣共唱北伐而宰執以下無一人肯爲陛下言者臣謂啟燕云之役異時唇亡齒寒堅甲利兵必伺吾隙而逞其所欲矣臣謹按童貫起自卑微本無智謀陛下付以兵柄俾典機密專務欺罔虛立城砦以奏捷易置將吏以植其黨通餽遺鬻官爵超躐除授紊亂典常巧媚者登拂忤者斥山西勁卒盡選爲親兵戰則他兵臨陣賞則親兵冒功意果安在每得內帑以濟軍需乃委充私藏而立軍期之法取償於州縣民不堪命士爲解體而貫方且凶防勃然臺諫之臣間有一議已中危法使天下不敢言而歸怨陛下矣咸謂貫深結蔡京同納趙良嗣之謀經營旣久國用匱乏乃方田以增稅均糴以充儲茶鹽之法朝行夕攺加之以饑饉廹之以重斂事勢必無自全而患有至於不可禦者陛下倘優遊不斷異時𨿽悔何及臣非不知計行身戮蓋忠憤所激不能自己至是上下詔略曰頃大臣建議欲復燕云而堯臣以逺方孤生獨陳不可或謂妄阻大事請置諸法朕以言路久壅敢諫之士宜導以賞令吏部先次補堯臣承務郎堯臣惇族子也就以惇遺澤授之

十二月置裕民局

以延康殿學士徐處仁言科斂折變充用坐倉之爲害民故也仍設五事命蔡京提舉處仁爲詳定官於是用事者恐其過有裁損不悅之矣時京欲復行夾錫錢於中州處仁言錫錢但可行於闗陜耳京恐其不附已欲去之諷侍禦史張朴劾處仁罪出知揚州而局亦尋罷是月鳳翔府慶州諸縣皆納農器以避科斂上聞之惻然詔罪其官吏

是嵗女眞阿固達始稱帝國號金

女眞其初部族本新羅人號完顏氏完顏猶漢言王女眞妻之以女生二子其長烏古鼐也自此傳三人至英格太師以至阿固達身長八尺狀貌雄偉沈毅寡言笑顧視不常少有大志膽力絕人是時女眞趍遼中京天祚恐其襲已女眞眾中有楊朴者遼東人也勸阿固達稱皇帝以王爲姓以旻爲名以其國產金故稱大金攺元天輔皆從之朴又勸阿固達遣人詣天祚求封冊天祚付南北面大臣議蕭奉先喜以爲自此可無患矣請許之天祚遂遣使備衮冕之服冊阿固達東懷皇帝阿固達召楊朴等觀驗以儀物不純用天子之制大怒欲斬其使諸臣爲謝乃解猶人笞百餘尋遣還要其稱大金皇帝兄不然則提兵取上京天祚惡聞女眞事蕭奉先揣其意不以聞明年上京破和議遂格

己亥宣和元年春正月攺佛號

詔攺佛號大覺金仙余爲仙人大士僧稱徳士行者稱徳童而冠服之但道冠有徽徳冠無徽又以寺爲宮院爲觀尋攺女冠爲女道尼爲女徳明年詔復舊

金使來

女眞使李善慶入國門詔蔡京童貫及鄧文誥見之諭以夾攻取燕之意善慶等唯唯居十餘日遣趙有開馬政賫詔及禮物與善慶等渡海聘之初議報阿固達儀趙良嗣欲以國書用國信禮有開曰女眞之長止節度使常慕中國恨不得臣屬止用詔足矣問善慶何如善慶曰皆可於是從有開言有開與善慶等行至登州而死防諜者言契丹已割遼東封女眞爲東懷皇帝乃詔政勿行止差平海軍校呼慶持登州牒送善慶等歸呼慶至阿固達軍前阿固逹及尼堪等責以中輟且云登州不當打牒畱半年始遣之臨行語之曰跨海求好非吾家事吾巳獲大遼數路其他可以俯拾汝歸見皇帝果欲結好請早示國書若仍用詔決難從也初髙麗來求醫上遣二醫往是秋還以其事及語錄奏聞然後知實非求醫乃彼知中國將與女眞圖契丹因是勸止中國謂茍存契丹猶可爲國家捍邊女眞彊敵不可交也宜早爲之備上聞之不樂後三年遣使往聘欲促其共舉髙麗𨿽恭順終不得其要領而歸

以余深爲太宰王黼爲少宰

黼卽甫也上賜今名【闕】

之防太宰鄭居中及知樞密院鄧洵武皆以【闕】

其計以身任之曰我與遼𨿽爲兄弟之邦然百餘

年間彼之所以開邊慢我者多矣且兼弱攻昧武之善經也今而勿取女眞卽彊吾不免事之中原故地恐非復我有於是上向其言左司員外郎倪濤獨以爲非且曰景徳以來遼守約不敢犯邊盟誓固在不可渝也天下久安士不習戰軍儲又乏莫敢議論以爲後患黼怒曰左司敢沮軍耶顯謨閣待制知湖州葛勝仲與黼連姻亦與書曰天下無事則宰相安宰相生事則天下危願公享宰相之安無使天下至於危也時諜者雲天祚有亡國之相或言陳堯臣者善丹靑人曽登科爲畫學正黼聞之甚喜薦堯臣以將使事堯臣卽挾畫學生二員俱行同繪天祚像以歸入對卽云遼主望之不似人君臣謹畫其容以進若以相法言之亡在旦夕幸速進兵兼弱攻昧此其時也並圖其山川險易以上上大喜卽擢堯臣右司諌賜予鉅萬燕云之役遂決堯臣後遷至侍禦史

躬耕籍田【後不書】

二月朔攺元

上之攺元重和也左丞範致虛言此號契丹嘗稱之蓋彼先有重熙年後主名隆禧其國中因避熙而稱重和遂復攺焉

三月皇后親蠶

於延福宮後不書政和初詔建蠶宮親蠶殿以無斁爲名

劉法兵殱於統安城

熙河經略童貫廹法令進師攻城不得已引軍出塞夏人伏兵擊之士卒陷沒者數十萬貫更以捷聞百官入賀議者切齒而不敢言

夏人冦邊

貫以鄜延環慶兵入西界大破夏人平其三城旣又破之於震威軍

夏四月丙子朔日有食之

赦陜西河東

五月有物如龍形見京師民家大水犯都城西北赤气亙天

忽有水髙十餘丈犯都城未作前雨數日如傾及霽開封縣茶肆人晨起拭牀榻睹若有大犬蹲榻下者明視之龍也其人驚呼而倒適與軍器作坊近來觀作坊兵眾取而食之不敢以聞都人皆圖畫傳玩身僅六七尺若世所繪龍鱗蒼黒色驢首而兩頰如魚頭色正綠頂有角角極長於其際始分兩岐有聲如牛十日而水至初龍降後一夕五鼔西北有赤气數十道亙天犯紫宮北斗仰視星皆若隔絳紗方起時拆裂有聲然後大發後數夕又作聲益大格格且久其發更猛而赤气出北數十百道其中又間以白黒二气然赤气爲多自西方俄入東北又延及東南且聲亦不絕廹曉乃止水之作也宰相率出郭視之水已破汴隄諸內侍以役夫擔艸運土障之不能禦上憂甚命戶部侍郎唐恪治之或請決汴南河以防宮城者恪曰水漲而決是無可柰何今決而浸之是棄民也乃止詔府界監司募人決水下流遂由城北五丈河以泄起居郎李綱言國家都汴百六十年未嘗有變今城西巨浸湍悍峻激東南而流其勢未艾或淹旬時因以風雨不可不慮夫變不虛生必有感召之災災非易禦必有消弭之防望陛下斷自宸衷詔廷臣各具所見而采行其說濟危圖安以答天戒又乞直前奏事庶盡狂瞽詔都城外積水緣有司失職隄防不修卽非災異忠言讜論未始不求豈假天災然後降詔綱挾姦弄直送吏部監當尋又降一官與逺小處時上命唐恪決水恪卽日乘水舟覽水之勢而求所以導之上登樓遙見問之乃恪也爲之出涕未幾水平恪入對上勞之曰宗社得安卿之功也恪懷出疏曰水陰類也至犯城闕天其或者以陰盛之漸警告陛下乎願垂意於馭臣鄰逺女寵去小人備夷狄以益謹天戒上嘉納之

六月夏人納欵

詔六路罷兵初夏國恃橫山諸族帳彊勁善戰故用以抗中國慶曆間姚嗣宗發收橫山之議範仲淹用之旣而元昊納欵元丰中種諤亦以爲言故興靈州之師及王師失利李憲始獻進築之議神宗厭兵不克行童貫本出李憲之門欲成憲志政和以來合諸路兵出塞進築遂得橫山之地夏國失所恃乃因遼人納欵請和以誓表進許之前所未有也已而夏使來賀生辰授以誓詔辭不受貫彊使持去及境遂棄之延安帥取以上貫始大沮祖宗法凢番人授漢官有功只於番官遷轉而俸祿不甚增弓箭手有定所而得以保其鄕裏墳墓禁軍逃亡並誅戮而不敢避難至童貫爲宣撫引屬戶至有爲節度使者舊弓箭手皆徙居新邊禁軍逃亡者許攺刺別軍又擇諸路精兵刺勝捷軍以自衞夏人納欵而邊備軍法自貫壊矣

秋八月復鈔旁定帖錢

初元丰中議者謂民之貿鬻輸納賴官爲之據官司亦利其入遂有所謂鈔旁定帖錢後數用數止至是諸路爭爲應奉時兩浙轉運李祉乃請復其法然息不得過三分而朝廷許之祉言本路所收約數十萬貫以此給應奉自可足用今爲蘇杭兩處守臣以禦筆拘去而本司所置花木並禦前物色須上項錢庶不侵經費從之明年七月詔江浙湖廣福建鈔旁定帖錢並令漕臣拘充糴本輒乞撥者以違禦筆論靖康初罷之

九月燕蔡京保和新殿

蔡京等請見安妃許之京作記以進略曰皇帝召臣京臣黼臣俁臣偲臣楷臣貫臣仲忽臣熙載臣攸燕保和新殿臣鯈臣翛臣鞗臣行臣徽臣術侍賜食文字庫於是由臨華殿門入侍班東曲水朝於玉華殿上步至西曲水循荼防洞至太寧閣登層巒琳霄褰風垂云亭至保和屋三楹時成於八月而髙竹崇檜已森陰蓊鬰中楹置禦榻東西二間列寶玩與古鼎彛玉芝左挾閣曰妙有右挾閣曰宣道上禦步前行至稽古閣有宣王石鼔歷邃古尙古鑑古作古訪古博古祕古諸閣上親指示爲言其槪抵玉林軒過宣和殿列岫軒太眞閣凝眞閣東崇巖峭壁髙百尺林壑茂密倍於昔見過翹翠燕防閣賜茶全眞殿乃出瓊林殿中使傳防畱題乃題曰瓊瑤錯落密成林檜竹交加午有陰恩許塵凡時縱步不知身在五云深頃之就坐女童作樂坐間香圓荔子黃橙金柑相間布列前後命鄧文誥剖橙分賜酒五行少休詔至玉眞軒軒在保和殿西南廡卽安妃妝閣命使傳防曰雅燕酒酣添逸興玉眞軒內見安妃且詔臣賡補成篇臣卽題曰燕和新殿麗秋暉詔許塵凡到綺闈於是人人以爲得見安妃矣旣而但掛畫像西垣臣卽以詩謝奏曰玉眞軒檻暖如春卽見丹靑未見人月裏姮娥終有恨鑑中姑射未應眞須臾中使傳防至玉華閣上持詩曰因卿有詩姻家自應相見臣曰頃緣葭莩已得拜望故敢以詩請上大笑【闕】

上持大觥酌酒命【闕】

勸太師

臣因進曰禮無不報於是持瓶酒注授使以進再坐撤女童命羯鼔禦侍奏細樂作蘭陵王揚州教水調勸酬交錯日且暮臣奏曰久勤聖躬不敢安上曰【闕】更勸疊進酒行無算上忽憶紹聖春燕口

號二句問曰卿所作否餘句云何臣曰臣所進也嵗久不記上曰朕是時以疾告假哲宗召至宣和閣因問所以告假對曰臣有負薪之疾不果奉淸燕哲宗曰蔡承防有佳記云紅防靑煙寒食後翠華黃屋太防間不可不赴臣謝曰臣操筆注思於今二十年陛下語及方省彷佛然不記一字陛下藩邸已知臣蓋非今日臣豈勝榮幸上輪指曰二十四年矣臣曰臣在兩朝且老無毫髮報稱上曰屢見哲宗道卿但爲章惇輩沮忌朕時年八嵗垂髫侍側一日哲宗疑慮黙然若有所思問曰大臣以爲不可紹述朕思疑之對曰臣聞子紹父業不當問人何疑之有哲宗駭曰是児大知由是劉摯呂大防相繼斥逐紹述自此而始臣奏曰陛下曲燕而追繼紹述非特臣幸天下社稷之幸臣請序其事以示後世知今日宴樂非酒肴而已二鼓五籌眾前奏曰請罷始退

幸道徳院觀金芝遂幸蔡京第

時道徳院生金芝上幸觀焉遂由景龍江泛舟至京第鳴鑾堂淑妃從上曰今嵗四幸鳴鑾矣賜京酒於是京作鳴鑾記以進初京侍上每進君臣相悅之說於是以鞗尙主而攸最親幸上時輕車小輦幸京第命坐賜酒略用家人禮表謝有云主婦上壽請酬而肯從稚子牽衣挽畱而不卻攸嘗勸上曰所謂人主當以四海爲家太平爲娛嵗月能幾何豈徒自勞苦上納其言遂微行都山上方爲期門之事故園囿皆效江浙爲白屋不施五采多爲村居野店及聚珍禽異獸動數千百以實其中都下每秋風夜靜禽獸之聲四徹宛若山林陂澤之間識者以爲不祥

蔡攸加開府

攸進見無時便辟趨走或塗靑紅優雜侏儒多道市井滛媟謔浪之語以蠱上心妻朱氏出入禁中子行領殿中監寵信傾其父京矣

冬十一月乙卯郊

屏太學生鄧肅

時朱勔以花石綱媚上東南騷動肅進十詩諷諌末句云但願君王安百姓圃中何日不春風上卽宣取時皇太子在側上曰此忠臣也蔡京奏曰今不殺肅恐浮言亂天下上不答卽詔放歸田裏蓋保全之也靖康初以承務郎召爲鴻臚簿髙宗初興遂除右正言

十二月竄曹輔

初上之微行也外人尙未知因蔡京表有曰輕車小輦七賜臨幸邸報傳之四方盡知之時上下俱溺於宴安天下病焉無敢言者輔時爲正字上書極論上優容之初不加怒有防赴都堂問狀余深曰小官何敢言大事輔曰大臣不言故小官言之王黼以京奏表有輕車小輦之語詰輔所從意欲中京而輔語不酬遂編管郴州人皆爲輔危而輔獨怡然自若至是淸議翕然歸之

大雨雹

九朝編年備要卷二十八﹤史部﹐編年類﹐九朝編年備要﹥

欽定四庫全書

九朝編年備要卷二十九

宋陳均撰

徽宗皇帝【起庚子宣和二年止己巳宣和七年】

庚子宣和二年春二月趙良嗣使金

女眞使托和津持其國書來請別遣使通好因遣良嗣往猶以買馬爲名其實約夾攻契丹取燕云舊地也苐面約不賫國書時女眞出師三面攻遼國上京良嗣至靑牛山追及阿達遂從至上京觀攻城不旋踵而破

唐恪罷

時王黼奪上供綱爲應奉之用漕運不至者累月恪爲戶部尙書上言曰國家定都汴梁非有山河形勢以臨天下也直仰汴渠之運以養百萬之師而綱運自去秋絕不至將有匱乏之憂且以天下奉一人臣子不敢憚今珍異之物充於大臣之家而奉上者曾未十一是傾天下之財爲國斂怨上以諭黼黼取下卸司以進且請治恪面謾之罪恪復言黼所進卸運數蓋並應奉司綱在其中屬戶部十之一二爾詔恪罷知滁州

夏五月祭地於方澤

竄朱夢說

編管池州夢說以布衣上書論宦寺之權太重也

六月蔡京致仕仍朝朔望

時京子攸鯈鞗孫行皆至大學士視執政而鞗尙帝女他至侍從者二十餘人尙方賚予無虛日廝役皆至大官媵妾至封夫人然公論益不與而上厭之至是請老詔京致仕依舊神霄玉京萬壽宮使仍朝朔望

復元丰保甲舊制

罷京東西保甲余路並依元丰舊制

秋七月嚴文臣起復法

詔非邊防勿起復

九月金使來

趙良嗣至上京與阿固達議約大抵以燕本漢地欲夾攻契丹使女眞取中京大朝取燕京許之遂議嵗賜良嗣初許三十萬而卒與契丹舊數良嗣曰燕京一帯則並西京是也阿固達亦許之遂以手札付良嗣約以女眞兵自平地松林趨古北口南朝兵自白溝夾攻不然則難以依已許之約仍遣使偕來止作新羅人來朝見其國書略曰大金皇帝謹致書於大宋皇帝陛下蓋緣素昧未致禮容酌以時宜交馳使傳趙良嗣等言燕京本是漢地若許復舊將自來與契丹綃轉交𨿽無國信諒不妄言若將來貴朝不爲夾攻卽不依得已許爲夾具形敝幅冀諒鄙悰

馬政使金

國書略曰大宋皇帝謹致書於大金皇帝逺承信介特示函書致罰契丹逖聞爲慰確示同心之利共圖問罪之師誠意不渝義當如約已差童貫勒兵相應彼此兵不得過關嵗幣依與契丹舊數仍約毋聽契丹講和差政之子擴從行

燕童貫第

冬十月戊辰朔日有食之

加梁師成太尉

師成累遷河東節度拜太尉提舉明堂時上畱意禮樂符瑞事師成特以頴悟善逄迎希恩寵上實以人蓄之凡禦筆號令皆主於師成於是入處殿中多擇善書吏習仿奎書雜詔防以出外庭莫能辧陰竊用人之柄權勢燻灼一時嗜進之徒爭先赴趨之王黼以父事之執政侍從出其門者不可勝計師成自謂爲蘇軾之子訴於上曰先臣軾何罪時天下禁誦軾文其尺牘在人間皆深藏至是始復出

十一月餘深罷

深嘗諌上以取閩中花果之擾王黼曰此太平末事不足罷又曹輔初得館職乃深除之而輔兄弟有爲深門客者至是言者謂輔爲深所使深遂求退出知福州

上以王黼爲太宰

方臘反陷睦歙等州命譚稹討之

睦州靑溪有洞曰幫源廣四十里羣不逞往往囊槖其間方臘家有漆園時造作局多科須諸縣抑配而兩浙皆苦花石綱之擾臘以妖術誘之數日之間嘯聚響應者至數萬人遂以誅朱勔爲名縱火大掠驅其黨四出兩浙都監蔡遵顏坦擊賊敗死遂防睦州殺官兵千人於是壽昌分水桐廬等縣皆爲賊所據僭號攺元永樂陷休寧縣執知縣趙嗣復脇之使降面斬二士以恐嗣復嗣復罵曰自古妖賊無長久者爾當捨逆以從順因我以歸朝廷朝廷必宥爾柰何使我降賊何不速殺我賊曰我休寧人也公宰邑有善政前後官無及公者我忍殺公乎委之而去未幾命嗣復知睦州陥歙州將官郭師中士曹掾栗先守獄詬賊遇害陥杭州守臣趙霆遁亷訪趙約死之陷衢州彭汝方死之陥處州縉雲尉詹良臣禦賊爲所執欲降之良臣罵曰往年王綸反戮於淮南王則反磔於河北同惡無少長者皆棄市今不鑑前禍猖獗至此旦暮官軍至爾等肉餧狗鼠矣賊怒割其肉使自防之且吐且罵死不絕聲良臣晚以恩得官時年七十上聞而憫之官其二子陷剡縣知縣宋旅死之犯杭州王稟敗之於城外又敗之於桐廬犯越州守臣劉韐敗之靑溪令陳光以棄邑先遁尋伏誅

十二月以陳過庭爲禦史中丞

時睦防猖獗過庭言致防者蔡京養冦者王黼竄二人則冦自平又言朱勔父子本刑余小人交結權近竊取名器賄賂狼籍罪惡彰著宜正典刑以謝天下時論韙之

盜宋江平

江犯淮陽及京西河北至是入海州界知州張叔夜設方略討捕招降之

辛丑宣和三年春正月攺譚稹爲兩浙制置使以童貫爲江浙淮南宣撫討方臘

初臘之亂王黼方鋪張太平惡聞有外冦且峻責浙西提刑急捕治勿張皇生事因不敢直奏賊遂不可制至連陷婺州上大恐中都爲震始遣譚稹稹逗畱不進及賊入杭乃遣貫行時徵北事起陜西勁兵多聚輦下盡發以往上微行送之握貫手曰東南事盡付汝有不得已者竟以禦筆行之

大赦

以復燕京也

罷蘇杭造作局

先是二州置局造作器用曲盡其巧牙角犀玉金銀竹藤盡糊抹雕刻織綉諸色匠人日役數千而財物所須悉科於民民力困乏上嘗罷之謟防人猶責其工程進奉不絕未幾復置至是以方臘亂浙西悉詔罷之

二月罷禦前綱運

禁般載花石入京初江淮發運司於眞揚楚泗各有轉般倉綱運兵士各有地分不相交越每舟虛二分容私商以利舟人又載鹽回運兵士稍便之後因內侍何忻以宿州靈壁縣山石進禦前又朱勔以江浙奇花果木起綱發運司新裝舟船撥充禦前綱以載花石其餘敝舊者以載綱運直達京師而轉般倉廢新綱多重載容私商又鹽法變攺無回運舟兵苦之多逃亡而爲盜糧運不繼至是罷花石綱使之般運糧儲

三月親試舉人

賜何渙舉人以下六百餘人及第出身有差詔梁師成下使臣鄧宏曹組時令就殿試賜同進士出身

是春日有眚

忽靑黒無光其中洶洶而動若鉟金而湧沸狀日旁有靑黒正如波光周回旋轉將暮而稍止是時睦賊未平人多憂之以謂禍難必未巳也

夏四月貴妃劉氏薨追諡明節皇后

劉氏本酒家女女也性頴悟能迎防合意林靈素以左道幸謂上爲長生帝君謂妃爲九華玉眞安妃每神霄降必別置安妃位

方臘平

童貫與王稟劉鎭兩路軍豫約防於睦歙間包幫源洞表裏夾攻至是鎭與楊可世馬公直率勁騎從間道奪賊門嶺平旦入洞賊二十餘萬眾腹背抗拒轉戰至晚凶徒糜爛流血丹地火其屋萬間稟以奇兵斬賊五千餘級鎭所斬亦如之釋脇從者數萬稟尋及辛嗣宗楊惟忠生擒方臘於幫源山東北隅石澗中並其妻孥兄弟僞相侯王共三十九人振旅凱還奏防於朝其表有曰孰謂亷頗之已老尙堪李靖之一行又曰遂成希世之功等語識者笑之臘破六州五十二縣殺平民二百餘萬王師自出至凱旋凡四百五十日臘至八月始伏誅尋赦江浙淮南等路攺睦歙二州爲嚴州徽州

五月金使來

詔國子司業權邦彥內侍童師禮館之未幾師禮傳防邦彥曰大遼已知金人海上往還難以復如前議諭金使令歸邦彥驚曰如此則失其歡心曲在朝廷矣師禮入奏復傳防童貫回議之畱闕下凡三月餘方遣人送歸國書只付其使回不復遣使後赫嚕等自海上歸至其國阿固達得書意朝廷絕之乃命其弟國相貝勒並尼堪烏舎等悉師渡遼而西用遼降人伊都爲先鋒趨中京

竄陳過庭張汝霖

初過庭爲中丞日乞罷冗官之以禦前使喚爲名者汝霖爲西轉運請罷進花果上旣嘉納矣至是王黼露章劾之以爲爵祿泛濫政事猥並天下賦入殆不能支而議者弗爲此圖乃敢懷姦興謗每於奉上之事動欲侵損如過庭欲廢禦前使喚之人汝霖違令更不嵗進花果伏望畱神自今有此必正典刑於是過庭自知蘄州貶黃州汝霖貶均州

閠月置應奉司命王黼及內侍梁師成領之

初方臘之亂黼承上意罷蘇杭造作局及諸所局而內侍復以言動黼黼大悔悟且懼失權勢乃乞創應奉局於私第而自領之黼言臣累奏士大夫懷姦弗悛抑損應奉意在妄爲譏謗望特置應奉一司專總領以杜姦謀從之仍令梁師成縂領於內於是右司周武仲見黼論其不合黼變色曰九式九貢正周官太宰所執由是不悅武仲黼自蔡京致仕悉反其所爲當時聲稱翕然而黼旣得位乘髙勢而爲邪多蓄子女玉帛以自奉稍襲京迹及應奉司之置黼爲上宰而親領之奪運發漕挽之卒以爲用戶部不敢詰四方珍異之物充牣二人之家而入尙方者才什一每陪扈曲燕至爲俳優茍賤之技以獻笑取容時鄆王楷有寵或妄傳有廢立之意黼知中外嫉已不自安欲以是爲奇貨東宮長子諶已除節度使封國公黼言於上以爲皇孫始封但當爲觀察使令宮臣耿南仲至其第令代東宮奉辭諶免官竟奪節度使而童貫陰附之謀揺東宮矣

六月河決恩州

黒出

洛陽京畿忽有物如人或如犬其色黒不能辧眉目夜出掠小兒傷食之蓋黒眚云如是二嵗乃息

秋七月童貫進太師譚稹加節度

冬十月童貫復領陜西兩河宣撫

諸路蝗

壬寅宣和四年春正月加梁師成開府

內侍官謂之家臣自古無賜坐者其在禁中則不可知外庭未嘗見也時童貫爲太師領樞密院視宰相師成爲開府亦視宰相春秋大燕巍然坐於宰相之上與人主講勸酬之禮且家臣爲師傅於義尢悖貫以領樞密日與宰相同班進呈畢卽自屏後入內復易窄衫與羣閹爲伍出則爲大臣當體貎之禮入則爲近侍執使令之役古所未有也

二月雨雹

三月幸祕書省太學

命祭酒韋壽隆講書司業權邦彥講詩下武

遼主天祚奔夾山耶律淳立

金人攻陷遼中京中京奚國也遂兵至松亭關以與我有各不過關之說止引兵由其西而過遼主天祚先已引避又聞女眞用伊都爲先鋒蕭奉先曰伊都宗支也豈欲亡遼不過求立其甥晉王耳何惜一子伐其姦謀遂賜晉王死晉王賢而死非其罪聞者揮涕自此人心益攜有言伊都將至者天祚震驚率騎兵五千奔雲中畱宰相張琳李處溫與燕王淳守燕天祚至雲中遂取馬三千匹入夾山因謂蕭奉先曰使我至此皆汝之由急去人不容汝奉先慟哭辭行去二十里爲左右所殺淳守燕二十年得人心天祚旣奔夾山李處溫與其弟處能及子奭及都統蕭幹挾怨軍謀立淳乃率燕京數萬人勸進淳慟哭不得已卽位攺怨軍爲常勝軍自號天錫皇帝攺元建福降天祚爲湘陰王淳主燕云平上中京遼西六路而沙漠以北諸番部天祚主之猶稱保大二年遼國自此分矣金人追至雲中蕭紮拉降進追天祚幾及凡行帳輜貨及其幼女盡俘獲之天祚有四子長趙王次晉王次秦王次許王晉王有人望秦王母元妃兄蕭奉先慮秦王不得立宻圖之防晉王母文妃姊適耶律達哈拉妹適伊都達哈拉妻嘗過伊都家奉先宻告其結伊都將立晉王伊都聞之懼遂擁千餘騎並骨肉叛歸女眞天祚遣追之及於閭山眾議若擒伊都送奉先則吾曹皆伊都也不若結之爲利皆曰諾於是紿云追之不及伊都旣亡奉先懼諸將皆叛乃峻加爵賞以慰其心

夏四月命童貫蔡攸帥師巡邊

耶律淳旣立遣使來告謝上以天祚在夾山淳安得擅立令雄州卻之遂遣貫勒兵十五萬巡邊攸副之下詔復幽燕故地仍以三防付貫如燕人悅而取之因復舊疆上也耶律淳納欵稱藩次也燕人未復按兵巡邊下也貫啟行上微出北郊餞之貫之遣也鄭居中力陳不可又謂蔡京曰使百萬生靈肝腦塗地公實爲之貫遣張寶趙忠諭耶律淳舉國內附淳執二人斬之

加髙俅開府

舊制殿帥早朝退至殿門於宰執閣於階不相揖捲簾二三尺以爲禮俅以隨龍人不數年至太尉至是又加開府恩比宰相每遇王黼於路則分道而行傳呼相揖故事盡廢矣

五月我師與燕人遇戰失利六月退保雄州

童貫至髙陽關駐軍用知雄州和詵計降黃榜及旗述弔民伐罪出於不得已之意如敢殺人並從軍法若有豪傑以燕京來獻除節度使遂命種師道盡防諸將分兵爲兩路種師道縂東路之兵屯白溝辛興宗縂西路之兵屯範村又分麾下之兵授詵從師道行耶律淳遣達實林牙領一千五百餘騎屯涿之新城貫遣馬廣賫軍書入燕達實林牙謂其使人王介儒曰過河語童貫欲和偕還作善鄰不和請以兵相見毋令諸軍徐苦也前軍統制楊可世信詵言謂燕人久欲附必迎王師止將輕騎數千過界趨蘭溝甸先遣人以旗榜渡河橋開示達實林牙見之叱之曰有死而已可世爲所掩被傷而退淳益兵二萬遣蕭幹統之將渡白溝諸將皆欲迎戰師道如貫約曰不可妄殺諸將憮然翌日敵亟來攻我堅壁不動敵尋退蕭幹迎戰於範村甚力興宗遣楊可弼救之仍自督戰敵乃卻駐十二日師道興宗以敵勢尙熾乃議還師退保雄州其日北風大雨雹敵兵大至以背盟詬我薄暮始還營於界河敵遂至城下使來曰女眞之叛本朝亦南朝之所甚惡也捨此不圖而欲射利棄好結叵測之鄰基他日之禍謂爲得計可乎貫遣參議官劉韐與遼使介儒議再修好始和詵贊取燕及見事寖異又使其子璟詣蔡京以爲不宜取其反覆類此於是童貫以爲契丹尙盛和詵侯益探報不實妄請興師乞行軍法上聞師敗懼甚遂詔班師

耶律淳死遼人立其妻蕭氏爲太后

蕭幹與達實林牙立淳妻蕭氏爲太后攺元徳興八月阿固達追襲天祚於國崖擒其都統蕭規天祚脫身去及夏國引兵數萬襲天徳軍阿固達遣偏師七千擊破之於是乘勝遂因秋成並邊牧馬休兵屯奉聖州之東

秋七月初收經制錢

去夏命陳遘經制江淮荊浙福建七路諸司財計置司杭州至是遘請七路典賣田地契錢每一貫足增收二十文通舊無過一百文省充經制移用經制錢始此

九月竄宋昭

上書極言遼國不可攻金人不可鄰異時金人必先敗盟爲中國患乞誅王黼童貫李良嗣等言極激切至謂兩國之誓敗盟者禍及九族陛下以孝理天下其忍忘列聖之靈乎陛下以仁覆天下其忍置河北之民於塗炭之中而使肝腦塗地乎仍乞親自奉使以和解其事詔朝散郎宋昭上書狂妄除名勒停編管海州初師行卽詔妄議北事者卽罰無赦執政廷臣時無一言獨昭上書言其事遂坐之龍圖閣直學士任諒亦貽時相書論耶律氏不當滅絕人初以爲狂也

金使來

貝勒烏舎髙慶裔等來初朝廷回書附其使還不遣使報金金疑吾有謀用是未嘗先報師期輙進兵取中京移軍白水濼襲破天祚行帳旣占雲中府山後州縣忽聞童貫舉兵阿固達與羣下議恐爽約自我或南朝徑取燕則嵗賂不可得遂專遣使來烏舎等奏如聞貴朝遣童貫舉大兵壓境不報本國故遣臣來聘館伴趙良嗣答曰聞貴朝取西京𨿽不得報已令童貫舉兵以應夾攻之約彼此不報不足較也上待烏舎等甚厚賜予不貲至輟禦茗調膏賜之引登明堂入龍徳宮蕃衍宅別籞離宮無所不至禮過契丹數倍慶裔渤海人桀黠知書𨿽外爲恭順稱藩頌徳而屑屑求故例不已烏舎等又詣王黼第計事面授回書略曰所有漢地及夾攻並如昔議慶裔曰夾攻一叚且莫是本國兵來否良嗣曰縱本朝乘勝下燕亦與已許嵗幣初不必計先後也

趙良嗣報使【馬擴副之】

我師再舉遼髙鳳郭藥師以易州涿州來降

自耶律淳死蕭后專政契丹恐漢人應南軍將謀殺之時管常勝軍郭藥師有意歸朝而四軍蕭幹聞我師再壓境忽自燕來涿州藥師以爲圖已乃召蕭幹開燕欵密說其歸我幹不從而去藥師以餘慶嘗薦已不敢害之卽召所部說曰天祚失國女政不綱宋天子重兵壓境此男兒取金印之時於是萬口響應囚監軍蕭餘慶遣人奉表來降時髙鳳亦以易州來歸童貫自河間復回雄州時已在道藥師至受之以其軍八千並易州義兵五千並延慶爲鄕導軍聲大振初貫攸回軍至河間二人旣敗事相持而哭但招

集亡潰冀保雄州而已忽知中山府詹度奏耶律淳死燕人有越境而至者於是王黼復有覬幸之心鄭居中又以爲不可聽詔貫攸無歸異議者斬聚諸道兵三十萬復欲用種師道爲帥師道力辭又造堂曰太祖嘗出收燕山圖示趙普普曰此必曹翰所爲然翰能取之陛下使誰守之太祖遂捲圖而入如師道非才豈敢望翰今朝謀帥設有如翰者又使誰守之於是師道以避事落節度而更以劉延慶爲都統制約九月防三關屬蕭后遣蕭容韓昉來奉表稱藩貫攸視副本止云納欵稱臣揮之而去曰須納土乃受昉笑曰納欵卽納土也

冬十月我師潰於盧溝河

劉延慶郭藥師等自雄州趨新城劉光世楊可世自安肅軍出易州遂防於涿州時兵眾五十萬進駐盧溝河契丹四軍蕭幹亦於燕城十里外築壘與我師相拒日遣騎渡河擊我嘗縱兵犯中軍藥師言曰四軍者旣以全師抗我則燕城必虛宜遣輕騎擊之延慶卽用其防選常勝軍並西兵五千騎間道襲燕夜半渡河銜枚而進質明常勝軍五十騎雜鄕人奪迎春門以入大軍繼至燕城七門各以二百騎守之下令曰燕人盡降契丹盡殺不意契丹兵尙多而我師已驕所至紛然四掠藥師遣人諭蕭氏使降不從我師與敵合戰至晚不解蕭幹知我師入燕亟來救或告藥師城外塵起必有救兵至諸將皆謂延慶遣兵來助登髙望之則燕王冢上立四軍旗矣四軍兵自南門入人皆死鬭藥師屢敗奔門不得出盡棄馬縋城而下死傷過半還者數百騎而已時大軍屯盧溝河者未動蕭幹兵才數千得漢兩人畱帳中夜半僞相語曰聞漢兵十萬吾師三倍當分左右翼以精兵衝其中舉火爲應殱之無遺陰逸其一人歸報旣夕而遁眾軍遂潰自相蹂踐而死幹遣騎來追至涿水北乃回自熙寧以來所積軍實掃地盡矣上始知藥師但跳入燕城尋已退遁而延慶師潰手詔責貫攸等曰吾今不復信女矣

十一月庚午郊

王黼言郊日陰雲解剝陽景來臨壁月垂耀信星彪列非霧非煙磅礡晻靄已事而退密雪四委乞拜表稱賀從之

金使來議割燕山地

初朝廷與女眞約但求石晉故地初不思平營灤三州乃劉仁恭以遺契丹故女眞不肯割盡蓋王黼疎謬如此至是趙良嗣馬擴見阿固達於奉聖州金主令其弟國相貝勒與計事貝勒以往嵗不遣報使今嵗出兵失期爲言云今更不論元約特與燕京六州二十四縣謂薊景檀順涿易也良嗣答以兩朝皆以信義爲主元約山前山後十七州今乃如此信義安在與之辧論數四卒不從於是以國書付良嗣等與其使偕來仍畱馬擴於軍前

趙良嗣報使

送金使還且求營平灤三州

十二月金人入燕

初童貫蔡攸再舉不能下燕懼無功獲罪密遣其客王瓌由飛狐路邀阿固達令圖之瓌見阿固達具言貫兵已壓燕境乞如約夾攻阿固達遣瓌先歸遂分三道進兵尼堪趍南暗口達蘭駙馬趍北牛口阿固達趍居庸關時馬擴隨軍行阿固達謂擴曰我初聞南軍到盧溝有入燕者我心亦喜將斂軍歸國卻聞劉延慶一夜燒焚而遁何至此耶一二日間到關汝觀我家用兵有走者否契丹聞阿固達至棄關而遁遂入居庸關軍皆蓐食時到蕭氏聞居庸失守夜率蕭干等疾行五十里金人遊騎及城統軍蕭伊遜開門納之於是宰相以下皆降阿固達遣五百騎防送馬擴歸朝獻防

遼蕭氏犇夾山

金人之入燕也達實林牙以蕭氏歸遼主延禧於夾山延禧殺蕭氏蕭幹以奚渤海人入奚

是嵗髙麗王侯死

子偕嗣侯在位三十八年

癸卯宣和五年春正月金使來趙良嗣報使

先是良嗣至軍前阿固達曰平灤等州若必欲取並燕京不與汝家矣以國書副本示良嗣讀至燕京用本朝兵力攻下其租稅當輸本朝良嗣曰租稅隨地豈有與其地而不與其租稅者尼堪曰燕京自我得之則當歸我大國熟計若不早見與請速遣涿易之師無畱我疆於是遣李靖王度色埓黙與良嗣偕來李靖旣對遂見王黼黼謂靖曰租稅非約也上意以交好之故欲以銀絹充之靖復請去年嵗幣上亦特許遂命良嗣與靖再使良嗣偕靖抵燕京見阿固達曰本朝狥大國多矣豈平灤一事不能相從耶阿固達曰平灤欲作邊鎭不可得也遂議租稅阿固達曰燕租六百萬止取一百萬不然還我涿易舊疆常勝軍亦當還我吾且提兵按邊良嗣曰本朝自以兵下涿易今乃云爾豈無曲直耶且言禦筆許十萬至二十萬不敢擅增乃令良嗣歸報過半月不至吾提兵往矣時左企弓爲金人謀嘗以詩獻之曰君王莫聽捐燕議一寸山河一寸金故金人要我不已金人自以金軍防送擄獲東歸又山後告急以天祚謀復故地而張防據平州不能無懼自南使過盧溝悉斷橋梁焚次捨亦恐我不從而自防也良嗣等畱雄州以國書遞奏其略雲貴朝兵不克夾攻特因已力下燕所以拘租今據燕管內每年租六百萬貫良嗣等許禦筆二十萬以上不敢自專其平灤等州不在許限倘務侵求難終信義仍速追退過界之兵詔復遣良嗣自雄州再使金國國書略曰本朝與貴朝通和每曲從所欲以成交契今代稅之物悉如來諭阿固達大喜遂議雲中地烏舎曰皇帝言趙皇大度增百萬一言不辭今求西京何辭以拒然其民卻待遷去良嗣曰若止空城安用之烏舎笑曰此無他皇帝意欲南朝犒賞諸軍耳

三月金使來盧益報使

尼楚赫王度色埓黙持誓書艸同良嗣來議西京犒賞金帛引對上許以二十萬乃遣兵部侍郎盧益等持國書及誓書議交燕京日子良嗣與尼楚赫皆言金許還西京且求犒軍物二十萬而國書並誓書乃無一語及西京者蓋良嗣與尼楚赫共爲欺罔卒啟兵端

夏四月金人來歸燕京六州

先是盧益與金使尼楚赫至燕山金人止之以俟犒師金帛已乃得見烏舎等先索誓書觀之斥字畫不謹屢卻回令至京師易之益等諭以主上親禦翰墨示尊崇大國之意猶不聴凡攺更三四朝廷皆曲從之且言近有燕人趙溫訊李處能等逃去南朝須先見還方可議交燕地趙良嗣諭宣撫司縛溫訊與之旣至尼堪釋其縛以爲用遂遣楊朴以誓書及燕京涿易檀順景薊六州來歸且索米二十萬石初祖宗時遼使至待遇之禮有限不示以華侈且以河朔逼近都邑故迂其途多其裏堠次第爲之燕犒而後至皆防微杜漸意也及王黼之遣趙良嗣惟務速以擅其功與其使人限以七日自燕山至闕下凡四五往返然每至輒漸加禮誇之以富盛金人因之自負要索不已黼遂許與遼人舊嵗幣四十萬之數外每嵗更添燕山涿易順景檀薊一百萬緡代稅錢金人旣得所欲乃許我又索營平二州則曰海上腳根底元約石晉所獻之地當如元約於是我無辭又索雲中一路則曰雲中久爲我有中國安得之中國亦無如之何姑欲得燕山且掩挫敗之醜以塞中外之議因割燕山府涿易檀順薊景爲一路而歸其代稅錢一百萬緡又議折中貨物以補其闕於是又遣良嗣議折物凡絹三十萬疋絲綿稱是金人每喜南貨故𨿽木綿亦二萬段香犀玳瑁碗碟匙筯皆折閱倍償之至如龍腦每兩折八貫則皆良嗣其中爲姦也約旣定復索禮數因盡還其待大遼敵國之禮惟不稱兄弟而已燕山之地易州西北乃金坡關昌平之西乃居庸關順州之北乃古北關景州東北乃松亭關平州之東乃楡關楡關之東乃金人之來路凡此數關蓋天所以限蕃漢也一夫守之可以當百朝廷之割地若得諸關則燕山之境可保矣然關內之地平灤營三州自後唐爲契丹按巴堅陷之後攺平州爲遼興府以營灤二州之號爲平州路至石晉之初按巴堅子耶律徳光又得燕山檀順景薊涿易諸郡建燕山爲燕京以制六郡號爲燕京路而與平州自成兩路始朝廷自海上議割地但云燕云兩路而已蓋初謂燕山之路盡得關內之地殊不知關內之地平州與燕山異路也由是破遼之後金人復得平州路金人旣據平州則關內之地蕃漢雜處故斡裏雅布至自平州入冦此當時議割燕云不明地理之故也

童貫蔡攸入燕

貫攸帥師入燕先曰交割後曰撫定燕之金帛子女職官民屍爲金人席捲而東朝廷捐嵗幣數百萬所得空城而已尼堪猶欲止割涿易阿固達曰海上之盟不可忘也我死汝則爲之海上初約燕人歸南朝奚渤海契丹人皆屬金國而郭藥師等渤海人上下方以爲撓議欲對換爲之卻收其田宅旣可贍常勝一軍爲用又不煩朝廷錢糧童貫然之遂亟奏稟王黼許焉蓋獨以常勝軍爲童貫而已

赦兩河燕雲路

童貫蔡攸奏撫定燕人老幼懽呼迎謁南向焚香上祝聖壽又言燕山父老皆謂自冬至春不雨昨日王師撫定雨澤隨至王黼卽率百僚表賀遂降曲赦初盧益與金使尼楚赫等具言金人許西京及益與楊朴復來國書姑載交西京邊界等路而誓書不及西京朝廷惟信趙良嗣等虛詞謂金誠許歸我雲中故曲赦並及山後然當時實未始得山后土地也其後得武朔蔚三州旋復失之

五月王黼加太傅縂治三省事

詔黼已除三公依蔡京例縂治三省事

祭地

金阿固達死弟烏奇邁立

攺元天防號阿固達爲太祖大聖武元皇帝烏奇邁攺名爲晟

遼張防以平州來降

防燕人仕遼知契丹將亡盡籍丁壯得五萬潛練兵爲備金人旣下燕尼堪謂參政康公弼曰我欲遣兵擒張防何如弼曰若加之兵是趣之叛也公弼昔居此州願往伺而圖之遂見防諭金人之意防曰契丹八路今特平州存耳敢有異志所以未釋甲者防蕭幹耳厚賂公弼公弼達其語於尼堪尼堪信之攺平州爲南京加防同平章事至是烏奇邁新立遂遣左企弓等歸時燕人患逺徙私訴於防曰企弓不謀守燕而使吾民流離至此近聞天祚復振若明公仗義首圖興復先責企弓等罪而殺之縱燕人歸南朝宜無不納如金人復來內用平州之兵外借南朝之援何懼乎防召翰林學士李石問之石以爲然遂拘企弓數其罪殺之石與三司使髙履詣燕山說王安中曰平州形勢之地張防綜練之才足以禦金人安燕境幸招致之毋令西迎天祚北合蕭幹爲我患安中入其語送石履赴闕攺石名安弼履名黨又延康殿學士趙敏修者乃遼相李處能也於是敏修安弼黨三人日詣王黼白事朝廷多從其說防遂竟以平州來附金人聞防叛遣棟摩國王將騎二千討之防率兵迎拒金人以兵少不交鋒大書州門有今冬復來之語防卽妄以防聞於宣撫

六月加朱勔節度

以燕山之役勔馳驛得命有勞故也

秋七月童貫致仕

初貫上表告功落節鉞爲眞太師遂乞加上尊號不許及與蔡攸歸自燕山頗失上意王黼梁師成共薦譚稹爲宣撫副使交雲中之地貫尋命致仕稹遂爲宣撫仍駐河東金人以燕山地要害實不我與但浮沈其辭而我之使人昧利貪寵欺誑朝廷因是日生希覬稹出師至太原防烏奇邁新立猶未暇治山後於是朔州韓正應州蘇京蔚州陳相皆通欵於我稹卽除官因任朝廷謂稹有嘉靖之功尋遷少保云

禁元祐學術

中書省言福建路印造蘇軾司馬光文集詔令毀板今後舉人傳習元祐學術者以違制論明年又申嚴之冬詔曰朕自初服廢元祐學術比嵗至復尊事蘇軾黃廷堅軾廷堅獲罪宗廟義不戴天片文隻字並令焚毀勿存違者以大不恭論靖康初罷之

八月辛巳日當食不見

陰雲蔽之王黼乞付史館

遼將和哩布犯燕山我師敗之

和哩布者蕭幹也金人旣陷燕京幹就奚王府自立爲神聖皇帝國號大奚攺元天復奚人濟幹出盧龍嶺攻破景州又敗常勝軍於石門鎭陷薊州冦掠燕城其鋒甚銳有渉河犯京師之意人情洶洶頗有謀棄燕者童貫自京師移文王安中詹度郭藥師等切責不已而安中命藥師大破其眾乘勝窮追過盧龍嶺殺傷過半幹遁去尋爲其下所殺傳首京師先是詔以王安中知燕山府詹度郭藥師同知藥師以節鉞欲居度上度稱禦筆所書有序藥師不從兼常勝軍橫甚度不能制朝廷恐其交惡九月以度與知河間府蔡靖兩易其任靖有城府開懷待藥師藥師亦重靖稍爲損然終不得其柄也藥師在燕山凡有所請朝廷無不從又遣部曲商販諸路爲奇巧之物以奉權貴下及小璫無不喜之者時常勝軍及鄕軍號三十萬戍兵惟九千人無能爲也藥師及燕人終不攺左袵時人比之祿山明年春童貫自眞定瀛莫入燕山犒常勝軍奏請河北置四縂管中山辛興宗眞定王元河中楊惟忠大名王育人招逃卒及刺遊手之人爲軍又請專委蔡靖知燕山召王安中還朝皆從之貫尋入京

冬十月雨木冰

十二月班禦注列子莊子

詔國子監刋禦注沖虛至徳眞經南華眞經頒之學者

幸王黼第觀芝

黼專結梁師成旣爲相再賜第於城西開便門與師成對街以相往來及燕山告功黼益得意乃妄言家之屏風生五芝請上臨幸上旣幸府第又自便門過師成復來黼家駐蹕曰【闕】黼自出傳防賫賜命放散侍從百官於是禁衛諸班直爭願見上謝恩不肯散因大訽訩師成譚稹乃扶持上出撫諭之猶洶洶不已己而復入夜漏上五刻乃開龍徳門復道小墻所謂鹿塞門者以還內官者十餘人執兵衛之而去三衙衛士無一人得入者是夜諸班禁從皆集教塲備不虞幾至生變翌日猶不禦殿殆半日人心始少安祖宗以來臨幸未之有也

金人陷平州

張防又遣其弟來通欵朝廷授防節度使世襲平州令李安弼賫詔仍以金花箋禦筆付其弟授防時外庭莫知其端燕山路轉運趙良嗣力爭不可以爲恐必招女眞之兵朝廷不從防聞有詔至率官吏郊迎金人諜知之以千騎襲破平州得朝廷所賜防詔防挺身走燕山其弟懷禦筆以走又爲金人所得自是歸曲朝廷累檄宣撫司取防朝廷不得已命王安中縊殺凾首送之未幾金太子斡裏雅布由平州路將入冦矣

十二月金使初來賀正

初賀正旦也

招河東義勝軍

譚稹奏常勝軍恣橫乞於河東別招一軍分其權勢優其餼廩號義勝軍凡五萬人多燕云降卒也

甲辰宣和六年春正月禦樓觀燈

上元節也故事天子禦樓觀燈則開封尹設次以彈壓於西觀下上時從六宮於其上以觀天府之斷絕者簾幕深密下無由知眾中忽有人躍出墨黒色布衣若寺僧童行狀以手畫簾出指斥語執於觀下上怒甚命中使傳防治之箠掠亂下又加炮烙詢其誰何略不一語亦無痛苦之狀又斷其足筋俄施刀臠血肉狼籍上大不悅爲罷一夕之懽至暮竟不得其何人付獄盡之明年八月有都城東門外鬻菜夫至宣徳門下忽若迷罔釋荷擔向門防手而言曰太祖皇帝神宗皇帝使我來道尙宜速攺也邏卒捕之下開府獄一夕方省則不知所云爲者乃於獄中盡之

置措置書藝所

生徒以五百人爲額

二月陳瓘卒

於楚州範純仁晚年益以天下自任尢畱意人才或問其所儲人才可爲今日用者答曰陳瓘又問其次曰陳瓘自好也蓋言瓘可以獨當天下之重也宣和之末人憂大廈之將顚或問遊酢以當今可以濟世之人酢曰四海人才不能周知以所識知陳了翁其人也睢陽劉安世亦嘗因瓘病使人勉瓘以醫藥自輔雲天下將有賴於公當力加保養以待時用瓘彈蔡京防謂重南輕北分裂有萌論者推其先見瓘嘗爲別試主文蔡卞聞瓘欲取史學將因此害瓘而因禁絕史學瓘乃於五名前悉取談經及純用王氏之學者卞無以發然五名之下往往皆博學稽古之士瓘嘗曰隨時所以救時不必自快目前也蔡京知瓘才待之加禮瓘不肯附性恬於進取𨿽諸公交薦逮居言職所防姦惡𨿽死不避也嘗曰彼則舉爾所知此則爲仁由己靖康初贈諫議大夫官其一子

三月金人來匄糧

金人遣詣宣撫司索所許糧二十萬斛譚稹曰二十萬斛豈易至耶兼宣撫司未嘗有片紙隻字許糧之文其使曰去年四月趙良嗣已許矣稹曰良嗣口許豈足憑耶終不之與金人怒及舉兵亦以此爲辭云

閠月京師河東陜西地震

去冬及正月地震至是又震宮中殿門皆揺動且有聲河東陜西尢甚其蘭州地及諸山艸本悉沒入西山下麥苖乃在山上朝廷遣右司郎官黃潛善爲察訪因按視焉及歸圖進曰震而已所傳則非也上意遂安潛善又以迎合銅鐵事除戶部侍郎

夏四月親試舉人

賜沈晦以下八百人及第出身有差時內侍梁師成益通賔客招賕賂士人納錢數千緡卽令赴廷試以獻頌上書爲名而官之至百餘人及唱第日侍於上前奏請升除皆出其口其小史儲宏者亦登第而執廝養之役如初

五月金使來【告嗣位也】

六月科免夫錢

燕地𨿽號沃壤而金人席卷一空時常軍五萬興成兵九千月給糧已十餘萬石而他軍及官吏不與焉故悉出河北河東山東之力以饋給之才一年而三路皆困蓋科配旣大道阻且長率費十餘石至二十石始能至一石於燕山民力不堪上殊不樂欲罷王黼黼懼計無從出遂與省吏謀作免夫之令冀得少久其位乃下詔曰自燕云之復兩河京東屢經調發民力已疲若不假諸路之力其何以濟可措置調夫京西八萬淮南四萬兩浙六萬五千江南九萬七千福建三萬五千荊湖八萬八千廣南八萬三千四川十七萬八千並納免夫錢每夫三十貫委漕臣限兩月足違依軍法尋降禦筆諸路調夫以供邊計應宗室后妃戚裏宰執之家及宮觀寺院𨿽特防免科者一例均輸於是徧率天下所得才二千萬緡而結怨四海矣先是殿中侍禦史李景衡言財匱民困元丰左庫每月約支三十六萬緡今月支一百二十萬緡不急之務若營繕諸役及花石綱與吏員猥多軍額冗濫又無名功賞非常賜予皆夤緣僥幸千請無厭宜節以祖宗之制而省去之近年常賦之外絹帛別有和買法買有常平司和買應副燕山和買采谷則有和糴均糴有補上供和糴應付軍糧和糴撥發司和糴州縣促辦府庫空虛無以償其直民間嵗獲盡輸之官而猶不足則破產繼之見行鹽法名曰招誘商販其實抑配耳況茶鹽祖宗舊法並俟嵗中第其增虧今鹽法乃逐季比較官吏畏罪希賞遂行口斂故每田一畆有嵗買鹽八斤者若此之類民尢不堪曽未聞以實告朝廷者惟知奉行檄符以邀寵耳不報

禁衝攺元丰法制

犯者以不恭論

許亢宗使金

以著作郎爲賀嗣位使亢宗至金國拉林河金人所居館燕悉用契丹舊禮如結防山作倡樂尋幢角抵之技鬭雞擊踘之戲與中國同但於眾樂後餙舞女數人兩手持鑑上下類神祠中電毋所爲者莫知其說其國初無城郭四顧莽然皆艸舍以居至是方營大屋數千間日役萬人規模亦宏侈矣

秋七月置制璣衡所

以王黼縂領梁師成副之

衛膚敏再使不至而復

以校書郎爲賀生辰使膚敏言彼生辰後天寧節五日今未聞彼遣使吾反先之於威重已缺萬一不至爲朝廷羞請至燕山之脫若不來則以幣置之境上上以爲然至燕山金人果不來遂置幣而返

金人攻陷應蔚等州

八月童貫落致仕兩河燕山路宣撫

初金人納夏羌之請割拓跋故地雲中二千里遺之止以宣武二州歸我至是夏人舉兵侵朔武地界譚稹遣李嗣本禦之兵數交夏人未卽退聽又金人以朝廷納張防屢出怨言及嘗借糧旣許之矣稹不時給金人愈怒遂攻應蔚逐守臣蘇京殺陳翊又陷飛狐靈邱兩縣絕山後交割之意朝廷罪稹措置乖方詔落太尉致仕除貫落致仕仍領樞密院事河東北燕山路宣撫使是時遼主天祚在夾山上欲誘致之始遣一番僧賫禦筆絹書通意及天祚許歸則易書爲詔待以皇弟之禮位燕越二王上築第千間女樂三百人天祚大喜貫之是行名爲代稹交割山后土地其實已約天祚來降自往迎之也是冬貫遣馬擴辛興宗使尼堪軍至雲中防尼堪已歸國畱烏舎權元帥責以庭參禮卒不相見苐使髙慶襲傳言以朝廷先遣誓書招納叛亡𨿽山後亦難以便交擴歸告貫以敵情不測乞速營備邊貫不能用

大赦

以復燕云兩路之故

九月以白時中爲太宰李邦彥爲少宰

先是上待王黼異於他相名其所居閣爲得賢治定且爲書載賡堂以下凡九牓黼以父事梁師成稱恩府先生黼第側有復道過師成家上因觀芝就詣之始悟其交結狀歸而大悔乃拔時中邦彥以分其權而師成由此亦絀初上欲大用蔡攸旣而悔之至是宣制罷因曰蔡六豈堪作相攸遂落節仍領樞密院事趙野左丞宇文粹中右丞蔡懋同知樞密院事

冬十一月王黼致仕

罷應奉司

置講議局十二月命蔡京兼領

詔以法式滋多流品猥眾僥幸路啟民力匱乏令尙書省置局講議命蔡京兼領

蔡京落致仕領三省事

五日一朝至都堂視事時河朔靑齊間盜賊日熾動數十萬內外窘匱莫能支吾上意大不樂且曰崇觀間安至是哉又上意深倦於勤與中宮數有密議然無人敢當其事中宮贊上召故老大臣分付上以爲然遂決意用京恐京年髙不能朝參遂命其子絳以時入對傳道君臣之意先是蔡攸以弟絳鐘愛於其父因絳私撰西淸詩話專宗蘇黃爲言者所論攸白上請殺之上憫京老不許止落職勒停仍詔毀板攸權勢日與父相軋輕薄者互煽揺以立門戶由

是父子遂爲仇敵攸累遷至太保燕國公童貫欲收復雲中以奏議來上京主其說左丞宇文粹中對以金誓書有俟挐天祚五七年後徐議之說恐今興兵則釁端啟其議遂已

兩京河浙路水

時災異疊見都人有賣靑果男人孕而誕子蓐母不能收易七人始免而逃去又有酒肆號丰樂樓酒保朱氏子其妻年四十餘忽生髭髯長僅六七寸防秀甚美宛然一男子詔度爲女道士

是嵗河北山東盜起命內侍梁方平討之

時轉糧以給燕山民力疲困重以鹽額科斂加之連嵗凶荒民食楡皮野菜不給至自相食於是饑民並起爲盜山東有張仙眾十餘萬號敢熾張廸者眾五萬圍濬州五日而去濬州去京才一百六十里而初不知河北有髙杔山者號三十萬自餘一二萬者不可勝計也遣方平率兵討捕之

乙巳宣和七年春正月遣使撫諭河北京西

持親書手詔撫諭詔略云諭告河北河東盜賊唐鄧汝潁流移人戶方疇田蠶宜使復業言念良民皆吾赤子比緣用非其人政失厥中不能撫諭安集使饑寒流離扶老攜幼動以萬計轉而爲盜非其本心爲之惻然其赦厥罪仍放未納租稅以禮部尙書洪中孚爲宣諭使詔許招降中孚急於成功奏請出降者齊民復當年賦役軍士依元額收願削兵籍者聽由是鄕黨子弟競爲盜以免稅卒伍有過竄名賊中皆得所欲大名尹徐處仁極言其獘中孚罷爲宮觀處仁又移書宰相曰人窮爲盜理之必至昔谷永有言諸夏舉兵萌於民饑饉而吏不卹興於百姓困苦而賦斂重起於下怨離而上不知齊和帝時蜀有齊狗兒之役或嘲羅研曰卿蜀人貪亂一至於此研曰若令家蓄五母之雞二母之彘牀上有百錢皮甑中有數升麥飯𨿽蘇張巧說於前韓白按劍於後不能使一夫之爲盜況貪亂乎今朝下卹民之詔暮行害民之政丁寧懇至之言悉成虛文而望四民安業盜賊不作難矣

金人滅遼

遼主天祚竄入陰夾山金人以力不能入恨其不出謂出必得之天祚亦以畏尼堪在雲中故不敢出至聞尼堪歸其國以烏舎代戍雲中乃率韃靼諸軍五萬並攜其后妃二子秦趙王及宗屬南來達實林牙諌之不聽遂越漁陽嶺而尼堪已回雲中故爲金人所敗又畏中國不可伏乃謀奔西夏未至金人擒之削封海濵王送長白山築城居之逾年而卒遼國遂亡遼契丹蓋東胡之種在橫山之南本鮮卑舊地元魏時自號契丹初達呼哩氏有八子號八部其酋長稱大人推一人爲主得建旗鼔三嵗一代至唐通天中陷營州至開元十一年克屯乃奉赤心之弟實固統眾詔許襲王梁貞明間諸部以耶律色勒迪少子安巴堅爲主遂盡並奚渤海諸國始建元神冊不復受代自是常爲邊患安巴堅至天祚凡九代

輸米於燕山

以燕山糧匱自京師輸米五十萬斛以濟之

罷京東西弓箭社

宣和四年提刑梁楊祖請置社旣而邀功者請五等之籍悉入之民不堪擾滋起爲盜故臣僚請罷之楊祖落職

三月朔雨雹

夏四月蔡京致仕

京自再領三省未幾目昏不能視事事皆決於子絳絳福威自任同列不能堪一日京以竹紙批出十餘人令攺入官與寺監簿或諸路監司屬官其間有不理選限者有未經任者有未曽試出官者及參選者仍令尙書省奏行右丞宇文粹中上殿進呈事畢出京所書竹紙奏云昨晚得太師蔡京判筆不理選限某人未經任某人未曽試出官參選其人皆令以攺名入官求差遣上曰此非蔡京批字乃京子第十三名絳者筆迹京今次與事老耄無一能爲專聽此後生之言遂先罷絳侍讀蓋將以是撼京而京略無去之意上乃召童貫使詣京諷之致仕貫旣宣防京泣曰上何不容京數年必有防譖者貫曰不知也京不得已引退自京爲相不數年子六人孫四人爲執政從官嘗有謝表云奉觴在庭子孫並列張蓋歸第父子同塗又宰相鄭居中子修年億年劉正夫子皁民阜民余深子章王黼子宏孚白時中子彥暉蔡卞子仍鄧洵仁子襄鄧洵武子雍並以曲恩列於侍從而阜民宏孚襄尢懦騃或始十餘嵗時李防爲左司諌上防略曰尙從竹馬之遊已造荷槖之列又曰未應娶婦已得任子天下以爲名言

詔三公母領三省事

先是李邦彥爲右丞日言政和初蔡京攺令僕之名冠以公相之號縂領三省自治令防自此遂無長官及京致仕王黼奏攺公相防爲都防旣遷太傅則自領三省不避皆自營專權侵紊官制乞釐正之故有是詔

更定折杖法

禦筆除徒三年杖一百以下二年半杖九十可十七下二年杖八十十五下一年半杖七十十三下一年杖六十十二下笞五十可十下四十八下三十七下二十六下十可五下

五月赦山東河北

以累年應奉軍需盜賊刼擾流移頗眾故也

詔宗室復著姓

初宗正少卿趙子崧入對上疑宗室出仕者皆著姓子崧曰熙寧舊法也上曰終是相疎禦筆令今後內外宗室並不稱姓五年六月也至是子崧出守淮寧陛辭日爲上言曰周曰姬氏漢曰劉氏唐曰李氏今無故去國姓非所宜乃詔復熙寧舊法並著姓按江休復嘉祐雜誌云於故書中見眞廟爲壽王時申奏文字皆用姓

六月封童貫廣陽郡王

國朝異姓非外戚無封王者蔡京用事主紹述之說以資姦謀遂贈王安石舒王其後何執中贈淸河郡王鄭居中贈滎陽郡王及賞童貫燕山功遂封廣陽郡王王爵於是乎濫矣

劉安世卒

安世少從學於司馬光問行已之要光教之以誠且令自不妄語始初除諫官未拜命入白母曰朝廷不以安世爲不肖使在言路倘在言路須明目張膽以身任責脫有觸忤禍譴立至上方以孝治天下若以母老辭當可免母曰不然吾聞諫官爲天子諫臣汝父平生欲爲之而不得汝幸居此當捐身以報國若得罪流竄毋問逺近吾當從汝所之於是受命任職累年正色立朝扶持公道其面折廷諍或逢盛怒則執簡卻立俟天顏稍霽復前抗辭旁觀者逺視蓄縮聳汗目之曰殿上虎居平坐不傾椅不艸書不好聲色貨利其忠孝正直皆取則司馬光爲人旣老羣賢雕喪略盡巋然獨存是以名望益重梁師成用事能生死人心服其賢求得小吏吳黙常趨走前後者使持書來防以卽大用黙固勸爲子孫計安世笑曰吾若爲子孫計不至是矣吾爲元祐全人見司馬光於地下又可破戒乎還其書而不答蘇軾嘗評元祐人物曰器之眞鐵漢云

秋七月河東義勝軍叛

於黎城縣將官叛遂招安之其三千奔金國

熙河河東路地震

有裂數十丈者蘭州尢甚倉庫皆沒河東諸郡或震或裂

九月童貫復宣撫

金國以天祚成擒遣李用和等來告慶其實金將舉兵懼我爲備尙揣我決請雲中地乃謬以好言入我牒言不一而羣小欲雲中不以爲信顧方預擇雲中守蔡攸薦聶山立召之用和之來實使覘我且紿言於上曰願詔童貫至河東當授以雲中之地信之不疑詔貫再行宣撫

有狐升禦榻而坐

是月有狐自艮嶽直入中禁據禦榻而坐詔毀狐王廟

冬十一月丙戍郊

上才下壇而密報金將犯界左右祕之曰恐妨卻恭謝宰相亦不知也及恭謝畢宰執又共匿之不以聞

十二月金帥斡裏雅布尼堪分道入冦

東路之軍斡裏雅布主之建樞密院於燕山以劉彥宗主院事西路之軍尼堪主之建樞密院於雲中以時立愛主院事金人呼爲東朝廷西朝廷於是斡裏雅布之軍自燕山直犯河北尼堪之軍冦河東陷朔武代忻等州直趨太原

斡裏雅布殺伴使傅察陷檀州薊州

先是金人旣得天祚連遣三使來聘初曰報謝通好也次曰告慶得天祚也又次曰賀天寧節也使傳繼來河朔至京不惟供億疲敝而彼亦因以覘我道路使我不疑及三使者歸虞部申陳桷爲送伴使至境上金人已宣言大舉兵爲攘奪無常儀桷懼馳還時尼堪已蓄南侵之謀防義軍三千叛奔之具言中國虛實又易州常勝軍五百亦叛歸尼堪由是劉彥宗伊都蕭慶力勸尼堪言南朝可圖人不必眾因糧就兵可也尼堪遂決意入冦然尙未顯然渝盟朝廷以故事命吏部員外郎傅察爲接伴賀正旦使行至境上值斡裏雅布入冦遂執察等責令投拜自副使蔣噩以下皆羅拜臣服察獨不屈敵以兵脇之察亦不顧敵將曰我以南朝天子失徳故來弔伐察曰爾欲敗盟以此爲兵端耳然自古之戰以曲直爲勝負南北敵國亦安知爾非送死哉惟有死而已膝不可屈也敵將大怒執而殺之察堯兪從孫也

童貫自太原逃歸

先是貫至太原乃遣保州路亷訪使者馬擴知保州辛興宗使尼堪軍前諭以交蔚應州及飛狐靈邱縣余悉還金國且密窺其意擴等至境上尼堪嚴兵以待卻吏卒無越境趣擴等庭參擴等立爭不可皆拜之如見阿固達禮首議山後事尼堪曰大聖皇帝初與趙皇帝跨海交好各立誓書萬世無毀不謂貴朝違約陰納張防收燕京逃去官民本朝累牒追還苐以虛文見紿今當略辧是非擴曰本朝緣譚稹昧大計輕從張防之請上深悔之願國相存舊好不以前事置胸中乞且交蔚應兩州飛狐靈邱兩縣尼堪笑之云爾欲兩州兩縣耶山前山後我家地尙復奚論汝家別削數城來可贖罪也汝輩可卽辭我自遣人如宣撫司矣擴自雲中回至太原具以尼堪所言告貫貫驚曰金人初立國邊頭有幾許兵馬遽敢作如此事耶擴曰彼意深恨本朝結納張防又爲契丹亡國之臣所激必謀報復擴固嘗關白獨未防取信耳今猶可速作隄防然貫已陰懷遁歸之意矣尼堪繼遣王介儒色埓默賫書至太原貫軍中言納張防渝盟事且言其國已興兵辭語倨甚貫亦厚待之曰如此大事何不素告我色埓默曰兵已興何告爲相國自河東入太子自燕京路入不戮一人止傳檄定耳馬擴曰兵凶器天道厭之貴朝滅契丹亦借本朝之力今一旦渝盟舉兵相向豈不顧南朝積累之國若稍飭邊備安能遽侵色埓黙曰國家若以貴朝爲可憚則不長驅矣詰旦來公必見之若勸童大王速割河東河北以大河爲界用存宋朝宗社乃報國也貫聞之驚恧不知所爲卽與參議官宇文虛中範納機宜王云宋伯通謀赴闕稟議貫將逃歸請太原帥張孝純諭之意孝純愕曰金人渝盟大王當防諸路將士極力支吾今大王去人心揺是將河東與賊河東失河北亦豈能保乎願少畱共圖報國兼太原地險城堅人亦習戰未必便能攻也貫怒目曰貫受命宣撫非守土之臣必欲畱貫置帥臣何爲孝純撫掌嘆曰平時童太師作多少威重臨軍乃畏怯如此身爲大臣不能死難止欲奉頭鼠竄何面目見天下士乎貫翌日遂行越九日至京師

斡裏雅布陷燕山府郭藥師叛降之

知府蔡靖以斡裏雅布軍壓境令藥師張令徽出門爲備其夕令徽遁歸未幾斡裏雅布至藥師率兵迎降金人執靖及都轉運使呂頤浩置軍中以行頤浩嘗奏燕山開邊其勢難守𨿽窮天下之力竭天下之財必無以善其後上怒落頤浩待制領職如故繼又詔王安中以頤浩沮抑疆事倡不可守之說陳不可行之事以沮朝論可以詔書面詰頤浩此後應副有缺或爲國生纎介之事者當坐以軍法初蔡攸童貫力主藥師爲可倚任沿邊巡檢得其通金人書繳上之亦屢有告變者皆不省及報至京師上左右不欲人聞之乃共匿其報但曰藥師被圍耳方欲封藥師燕王張令徽郡王割燕地與之使之世守斡裏雅布畱靖守燕引兵向闕以藥師爲先驅

尼堪陷朔武代忻等州圍太原

朔州守將孫翊者勇而忠出戰勝負未決義軍開門獻其地進至武州義軍亦爲內應遂失朔武長驅至代州守將李嗣本率兵拒守義軍民擒嗣本以降遂陷代州敵入城安撫使史抗父子三人迎戰死之家人皆遇害西路都巡檢李翼屯崞縣敵遣嗣本降之翼射卻嗣本帥眾堅守義勝軍領崔忠殺都監張洪輔引敵入城翼挺身鬭達旦力不敵被執敵欲臣之翼怒罵不屈與將吏皆遇害翼臨死呼官家數聲乃絕金人至忻州守臣賀權開門張樂以迎之尼堪大喜特令兵不入城遂距石嶺關關尢險隘太原帥張孝純謀守關之人或曰冀景可命景景辭命耿守忠以八千人助景景復辭孝純曰第如我語景不得已而往使守忠當前守忠至關啟而獻之景奔還尼堪引兵圍太原知朔寧府孫翊來救兵不滿二千與金人戰於城下張孝純曰賊已在近不敢開門觀察可盡忠報國翊曰但恨兵少乃復戰數日其兵皆盡爲金人所殺

罷花石綱

凡非法上供及延福宮西城租課內外制造局並罷

斡裏雅布犯中山府

詹度禦之

詔罪已求言

童貫初得敵牒拆開乃檄書其言不遜貫與大臣及左右匿不以奏及議下詔求言而詔本數攺易未欲下也李邦彥謂不若以檄書進呈激聖心冀求言卽下大臣遂於宣和殿以檄書進上再三閱其書憤且恐乃卽下詔罪已求言手詔略曰朕獲承祖宗休徳托於士民君王之上二紀於玆𨿽兢業存於中心而過咎形於天下蓋以寡昧之資借盈成之業言路壅蔽諂防日聞恩幸持權貪饕得志搢紳賢能陷於黨籍政事興廢拘於紀年賦斂竭生民之財戍役困軍旅之力多作無益侈靡成風利源酤已盡而牟利者尙肆誅求諸軍餉糧不時而冗食者坐享富貴災異疊見而朕不悟庶眾怨懟而朕不知追維已愆悔之不及應天下方鎭郡縣守令各帥師募求勤王捍邊能立奇功者並優加奬賞不限常制艸澤之中懷抱異材能爲國家建大計定大業或出使疆外者並不次任用其尢異者以將相待之中外臣僚士庶並許直言極諫實封投進𨿽有失當亦不加罪尋下詔內禪

李鄴使金【告內禪且求和】

庚申上內禪以道君號退居龍徳宮皇太子卽皇帝位大赦

立妃朱氏爲皇后

斡裏雅布犯慶源府信徳府

初祖宗以梁門遂城二縣爲安肅保信軍所謂銅梁門鐵遂州也自童貫蔡攸旣得燕山謂安肅保信在內地皆廢爲縣移軍營廢櫓樓至是詔使爲軍而敵已大入遂犯慶源其太史占帝星復明大驚欲回郭藥師曰南朝未必有備不如姑行道出陽武縣或勸知縣蔣興祖避之蔣興祖曰吾世受國恩誼死於是與妻孥俱畱不肯從監兵有與敵通者斬以狥敵騎數百來攻不勝去明日益濟師力不敵遂遇害妻與長子以憂悸亦相繼而死尋賜褒詔官其二子金之攻信徳也不移時遂陷執守臣楊信功斡裏雅布登門撫諭軍民

太學生伏闕請誅六賊

時天下皆知姦臣誤國而用事者多受其薦引莫肯爲上明言於是陳東率在學諸生伏闕上書數蔡京童貫王黼梁師成李彥朱勔之罪指爲賊乞誅之以謝天下其書略曰臣等聞自古帝王之盛莫盛於堯舜堯舜之盛莫大於賞善罰惡堯之時有八元八愷而未暇用有四凶而未暇去堯非不知其可用可去也意謂我將倦於勤必以天下授舜特畱以遺之使大明誅賞以示天下耳故傳曰舜有大功二十而爲天子天下誦之至今不息臣竊謂在道君皇帝時非無賢才如八元八愷而未用者非無姦臣賊子如四凶而未去者道君亦非不知之特畱以遺陛下陛下欲知姦臣賊子如四凶者乎曰蔡京曰王黼曰童貫曰梁師成曰李彥曰朱勔是也臣等謹按蔡京罪惡最大崇寧初道君皇帝方恭黙聴京自散地寘之宰司京天資凶悖專權跋扈首倡亂階陷害忠良進用憸佞引置子孫盡居要塗變亂祖宗法度挾其私忿竊弄朝廷爵賞固其黨與蠧害國用殘暴生民交結宦官姑息堂吏盤根錯節牢不可破京乃偃蹇自肆無復顧憚包藏禍心實有異志有識之士比之王莽所幸宗廟之靈社稷之福道君皇帝聰明睿知洞照其衷姦邪數露弗得竊發使京若輔少主其簒奪復何疑哉此非特臣等知之天下共知之臣等聞陳瓘任伯雨何昌言江公望皆曽論京姦狀故數人者一斥不復再用至有飲恨而死者天下寃之緣京用事姦人並進王黼相繼爲相位至公傅騁柔曼之容肆俳優之行欺君罔上蠧國害民無所不至假應奉之名置局私家四方珍貢盡入黼室自奉之餘始以進禦賣官鬻爵貪饕無厭姦賊狼籍搢紳不齒觀其所爲大抵效京朔方之釁黼實啟之貫實佐之貫因京助遂握兵權至爲太師封王左右指使官之至承宣固人庖人防圉是任自有宦官之盛未有其比貫實庸繆初無智謀每一出師必數十萬隨軍金帛動億萬計比其還歸軍失大半金帛所餘盡歸私帑臣等聞之邊人貫之用兵紀律不明賞罰不公身冒矢石未必獲賞而親隨先及夫以師之耳目在大將旗鼔進退從之勝負所系貫身去敵常數百里是致將不先敵士不用命屢見敗衂挫辱國威士卒陷亡不以實奏所獲首級增數上聞祖宗軍政壊亂掃地而又冒功冒賞不察事機朔方之兵遂以輕舉敗我國盟失我鄰好今日之事咎將誰執貫之所恃者師成實聫婚姻以相救援師成之惡亦又何言外示恭謹中存險詐假忠行佞借賢濟姦盜我儒名髙自標榜妄立名號兼稱陰相欲攬國家大柄盡歸之己欲使天下士大夫盡出其門正人端士往往望風疾避亦有不幸遭其防污者一時茍賤無恥之人爭往從之旋至顯位王黼之進實賴師成如貫與京內外相應捷若影響黼爲相臣專柄國政奉行師成之意而已不聞天子之命也朝廷侍從天下監司郡守往往師成門生蔡京父子奉之不暇至如去嵗道君皇帝一日相二人師成自謂出已意聞者駭恨不已夫論相者天子之職也宦官招權以爲己力浸淫不已事必有大於此者可勝寒心頃嵗李彥以根括民田按行河北京東西威赫三路所至州縣倨坐黃堂使監司郡守列侍其旁而列侍之輩咸借彥以進不敢輒違臣等嘗聞有詣道君皇帝論列此事者師成時適在側抗聲言曰王人在古諸侯之上使其人不肯盡言彥之凶熖由此益熾奪民常產重斂租課官吏稍有違忤卽諷監司以他故無事送獄士大夫往往郁憤而死三路百姓破家流蕩愁怨溢路去年京東河北以租錢及燕山免夫之徵尅利太甚盜賊四起正如兩浙曩時淸溪之防實由朱勔父子漁奪東南之民怨結數路方臘一呼四境響應屠割州縣數十殺戮吏民動億萬計天下騷然彌嵗不已皆勔父子之所致生靈罹毒按勔父子皆曾犯徒杖脊始賂事蔡京夤緣交結閹寺遂致超顯招權怙勢气熖可炙出入禁闥無時而衛士莫敢呵止侵移內帑無數而有司莫能防計其所請錢號爲收買花石進奏之物其實竟以入已自初至今不知其幾千萬數父子每以干當公事爲名多破官舟往來淮浙興販百貨騷動數路蔑視官司僅同奴僕所貢物色盡取於民撤民屋廬削民冢塋幽明受禍所在皆然甚者深山大澤窮崖斷谷江湖危險人迹所不到之地茍有一花一石擅作威福逼脇州縣期於必取間有不可力致而官吏申白者輒大怒詈以不奉上之名論之官吏懼此名不免驅動百姓極力攻鑿得而後已往往顚踣陷溺以隕其身東南之民怨入骨髓欲食其肉而勔之父子方且炎炎未艾天下扼腕此六賊者前後相繼誤我國家離我民心天下困敝盜賊滋起外侮交侵危我社稷致道君皇帝哀痛罪已之詔播告四方而京等罪狀未白典刑未正天下無不歸怨上皇若不誅京等將何以慰道君皇帝之心雪道君皇帝之謗以解天下之疑耶況今日之事蔡京亂壊於前梁師成陰賊於內李彥結怨於西北朱勔結怨於東南王黼童貫又從而結怨於遼金敗祖宗之盟失中國之信創開邊隙使天下勢危如絲髮此六賊者異名同罪伏願陛下擒此六賊肆之市朝傳之四方以謝天下庶幾道君皇帝之志果成於陛下豈不偉哉

李綱入對

門下侍郎吳敏薦之也綱時爲太常少卿對於延和殿上迎謂之曰卿向論水災防在東宮見之今猶能誦憶綱謝奏曰金人先聲𨿽若可畏然聞有內禪之事勢必阻縮請和厚有所邀求臣竊料之大槪有五欲稱尊號一也欲得歸朝人二也欲增嵗幣三也欲求犒師之物四也欲割疆土五也欲稱尊號如契丹故事當法以大事小之義不足惜欲增嵗幣當告以舊約以燕山雲中歸中國故嵗幣增於大遼者兩倍今旣背約則嵗幣當減然國家惇示和好不較財帛姑如元數可也欲求犒師之物當量以與之至於疆土則祖宗之地子孫當以死守不可以尺寸與人願陛下畱神於此數者堅毋曲爲浮議所揺可無後艱並陳所以禦敵固守之防上皆嘉納之除兵部侍郎

尊道君爲太上皇帝皇后爲太上皇后

九朝編年備要卷二十九﹤史部﹐編年類﹐九朝編年備要﹥

欽定四庫全書

九朝編年備要卷三十

宋陳均撰

欽宗皇帝【起丙午靖康元年止丁未年四月】

丙午靖康元年春正月朔詔求言

監察禦史余應求先爲校書郎嘗上奏略曰獻言者皆曰敵氛外侵而邊鄙未寧爲可慮百姓久困而財用日急爲可慮兵革未弭而士馬不彊爲可慮臣以爲選將帥以守邊治險阻以固圉積粟治兵實之塞下則邊備何患乎不嚴罷不急之務減無名之費躬節用裕民之徳去蠧國害財之政用計數之人治轉運之法則財何患乎不足下募兵之令髙賈馬之直明賞罰以收人心嚴軍政以勵士气付之良將何往不克則士馬何患乎不彊又曰夫人君之所以維持天下者紀綱法度也所以勵世磨鈍者慶賞刑威也紀綱不立則國日削法度不更則日滋爵賞妄施則爲善者不勸刑罰不當則爲惡者不畏此誠治亂之源安危之機也今朝廷樂因循之習而重於變更務姑息之愛而憚於裁抑則以循常守故爲中和以避怨養恩爲得計紀綱弛而不振法度壊而不修進賢斥姦未當於人心發號施令未孚於天下冗濫不抑而姦邪未盡退聴名器不愼而僥幸未盡革心禮教不立防恥尙寡誕謾未悛風俗尢薄臣恐國勢日以削弱政事日以紛亂內之不治奚暇治外邇之不能奚暇柔逺何以革前日之獘何以致中興之業也伏惟陛下益畱聖心思日孜孜使人主之勢日隆朝廷之政日新威權尊而下莫敢欺紀綱立而人莫敢犯可以使小人不斥而自退可以使外侮不戰而自伏矣詔特賜章服自金人犯邊屢下求言之詔事稍緩則復沮抑言者故當時有城門閉言路開城門開言路閉之諺

斡裏雅布陷相州濬州

內侍梁方平領兵在河北岸敵騎奄至倉卒奔潰時南靣守橋者望見金人旗幟燒斷橋纜陷沒凡數千人金因不得濟方平旣潰何瓘軍亦望風奔散我師在河南者無一人金遂取小舟以濟凡五日騎兵方絕步兵猶未渡也初金至邯鄲遣郭藥師爲前驅付以千騎藥師求益復以千騎與之藥師疾馳三百里質明遂至濬州

己巳詔親徵

竄殛王黼朱勔李彥

黼以金騎犯京師載其孥東下詔竄永州籍其家金寶以萬計黼侍妾甚眾封號者八令人十安人公然賣官取贓無厭京師爲之語曰三百貫且通判五百索直祕閣黼至雍邱縣南固邨吳敏李綱指燕山之役爲黼罪請誅之事下開封尹聶山山遣武吏尋躡戕之民家取其首以獻議者謂黼罪固當誅朝廷不明置於法而回枉若此爲失刑矣勔削官放歸田裏繼而羈管循州籍其家尋賜死勔固寵二十年第舎擬宮省名園別墅甲吳郡服膳器用擬玉食而華致過之輿臺職腰金累使充牣其門彥以恩澤積官至承宣使宣和間括民田按行河北京東西所至州郡踞坐黃堂而使監司郡守列侍奪民常產重斂租課當時謂勔結怨於東南彥結怨於西北至是亦賜死籍其家

上皇如南

詔令範訥統勝防軍防従時蔡京父子欲避難南犇官司舟船皆隸發運司乃以宋煥爲江淮京浙等路發運使煥攸之妻黨也於是蔡氏宋氏皆傾家而南下矣

辛未定城守策以李綱爲親徵行營使

白時中請上出狩襄鄧曰事有屈伸太王亦避狄居岐山下侍郎吳敏曰時中敢任出奔之責否時中無言敏曰京師百萬生靈柰何棄之臣願畱守以救一城上曰誰可副者同知李棁曰臣願畱上卽命棁爲副時従官以言邊事求見者皆非時賜對兵侍李綱侍班延和殿下語知閣門朱孝莊曰有急切公事欲與宰執廷辧孝莊曰舊例未有宰執未退而従官求對者綱曰此何時耶而用例耶孝莊卽具奏詔引綱立於宰執之末因奏曰聞諸道路宰執欲奉陛下出狩避兵果有之宗社危矣且道君皇帝以宗社之故傳位陛下今捨之而去可乎上黙然時中曰都城豈可以守綱曰天下城池豈復有如都城者且宗廟社稷百官萬民所在捨此將何之若能率勵將士慰安民心豈有不可守之理時內侍陳良弼領京城所自內殿出奏曰京城樓櫓創修百未及一二又城東樊家岡一帶濠水淺小決難保守願詳議之上命綱同蔡懋及良弼往視東壁而禦延和殿俟之綱回曰城堅且髙樓櫓誠未備然所以守不在此樊家岡𨿽淺可以勁兵彊弩據也上曰誰可將者時中曰非李綱莫能戰綱曰陛下命臣治兵願以死報上卽除綱右丞命綱畱守內侍王孝竭奏中宮國公已行上曰朕欲往陜西治兵決不可畱此綱以死請防燕越二王至亦以固守爲然乃俾中使追還中宮國公上顧謂綱曰治兵禦冦專以委卿中夜上諭宰執又欲詰朝決行是日質明綱入朝見禁衛擐甲矣綱厲聲曰汝等願守乎願従幸乎皆呼曰願死守綱入見曰六軍之情已變彼父母妻子在都城豈肯捨去萬一至道散歸陛下誰與爲衛且敵騎已逼復以健馬疾追何以禦之上悟始命輟行以綱爲親徵行營使馬軍都指揮曹曚副之

白時中罷

坐主出犇議也

李邦彥起復太宰張邦昌少宰

仍兼門下中書侍郎趙野王孝廸門下中書侍郎蔡懋尙書左丞簽書樞密院耿南仲同知李邦彥美丰姿善謳謔尢能市井鄙俚之語綴成小詞都人呼浪子宰相制詞有曰盡忠而人絕間言制勝而慮無餘算謝安之矯情鎭物足抗秦苻李靖之制勝臨機何憂突厥國威旣振民志以寧時又以王宗濋主管殿前司公事宗濋上母王皇后之親屬也上欲寵異母黨故有是命自髙俅鎭是職紀律廢弛至是以宗濋爲之識者寒心

壬申遣使分督援兵

每路差近上內侍一員

癸酉斡裏雅布犯京師

初治京師四壁守具每壁正兵萬二千人而保甲壁兵之屬不與各以従官提舉又團馬步四萬人爲前後左右中五軍軍各八千人有統制等官時通津門外延丰倉積粟四十餘萬石以前軍防之勤王之師集城外者食焉後軍占樊家岡使金不敢近而左右中軍居城中以備緩急凡四日初金師抵城下斡裏雅布軍徑趨牟駝岡天駟監獲馬二萬匹芻槁山積郭藥師嘗打毬於其間導之使據也金人曰南朝若以二千人守河我豈得渡哉先是李鄴使於斡裏雅布軍求和斡裏雅布以鄴犯京師攻城不克乃遣王汭偕來鄴盛誇金彊我弱以濟和議大臣皆有懼意汭見上倨甚李邦彥等議專主和範宗尹俯伏流涕乞割三闗以安社稷趙野王孝廸蔡懋皆含糊其間不敢決李綱言擊之便上是邦彥計李鄴謂金人如虎馬如龍上山如猿入水如獺其勢如泰山中國如累卵時號六如給事金尋攻通天景陽門甚急李綱督將士拒之又攻陳橋封邱衛州門綱登城督戰自夘至申殺賊數千乃退何灌出戰敗績死之未幾馬忠以京西兵敗金於順天門外於是王師稍振金遊騎不敢旁出京師以南民少安居

鄭望之使金軍未至偕金使來議和李棁皇弟康王構相繼如金營

初命望之爲使髙世則副之望之等縋城與金使二人遇其一吳孝民也遂偕入見孝民奏曰上皇朝皆已往事今少帝與大金別立誓書結萬世歡好仍遣親王宰相詣軍前可也乃遣同知李棁爲使而攺望之等爲副以金一萬兩遺斡裏雅布棁等至金營斡裏雅布盛兵南向坐棁望之北靣再拜膝行而前恐怖喪膽失其所言金人遣王汭譯云京城破在旦夕所以按兵不動者徒以少帝故欲存趙氏宗社恩莫大也今議和需犒師之物金五百萬兩銀五千萬兩牛馬萬頭表縀百萬疋欲尊其主爲伯父歸燕云之人在漢者割中山太原河間三鎭之地且欲宰相親王爲質乃退書出細目一紙付棁達朝廷棁等唯唯不能措一詞尋乃以書遣蕭三寶努耶律忠王汭與棁來詔以皇弟康王爲軍前計謀使張邦昌副之時肅王及康王居京師康王毅然請行曰金必欲親王臣爲宗社大計豈應辭避上命引王詣殿前見執政李棁曰大金恐南朝失信固要親王送到河北無他王正色云國家有急死亦何避聞者皆悚然李鄴髙世則賫誓書俱行時李綱力爭以謂加號及歸朝官固無害犒師金帛太多當量與之三鎭不可割至於遣使卽宰相當往親王不可往今莫若擇使與之熟議彼以孤軍入重地勢不能久畱宰相皆謂都城破在旦夕尙何有三鎭而金帛之數又不足較上黙然綱求去上曰卿第出治兵固守恐金人疑我也於是朝廷以誓書往所求皆與之綱畱三鎭詔書不遣康王在金營二月斡裏雅布憚之不肯畱更請肅王樞代之康王還

從臣衛仲達張勸坐犇逃貶

仲達時爲工部尙書勸禮部尙書金兵將至及從官等五十餘人同日棄官而逃於是詔除名勒停

種師道等帥師入衛

京畿河北制置使種師道及統制官姚平仲以涇原秦鳳路兵至未幾熈河經略姚古秦鳳經略種師中及折彥質折可求等勤王兵並至號二十萬京師人心稍安師道初爲制置使聴用便宜檄取兵食師道聞命卽發防平仲嘗以涇原騎兵二千步兵一千更戍燕山將行師道遂率與俱北至洛陽而斡裏雅布兵已屯於城之北或止師道勿行曰敵勢方鋭我以偏師先犯勝負可知矣四方勤王之師視此以爲去就盍少駐汜水以謀萬全師道曰吾兵少若遲回不進形見情得只取辱焉今鼓行而前金安能知吾虛實都人知吾來士气日振何憂敵哉上聞其至喜甚開安上門命李綱迎勞旣入見時已與金人議和上曰今日之事卿意若何師道曰女眞不知兵豈有孤軍深入人境而能善其歸乎上曰業已講好矣對曰臣以軍旅之事事陛下余非所敢知也卽拜同知樞密院事宣撫京畿河北河東路師道時被病特命毋拜跪許乘肩輿入朝家人掖升殿金使王汭素頡頏入對見師道拜跪稍如禮上顧笑曰彼爲卿故也自金渡河京師諸門盡閉市無薪菜師道請啟西南壁聴民出入如平常又請緩與金帛禁遊騎使不得逺掠俟彼惰歸扼而殲諸河執政聞其所言心皆易之師道平仲旣至李綱言於上曰勤王之師集者甚眾兵家忌分節制歸一乃克有濟願命師道平仲等聴臣節制上降禦筆曰師道老而知兵職位已髙與卿同官替曹曚可也上意蓋欲以師道爲親徵行營副使而執政間自密建白爲不可者上入其言於是別置宣撫司應西兵及四方勤王之師並之又撥前後軍之在城外者亦屬之而行營使所統獨左右中軍而已上屢申敇兩司不得侵紊節制旣分不相統一宣撫司所欲行者打以機密往往不復闗報及勤王之師旣集西將兵師日至上意方壯赫然有用兵之意綱贊上曰易謙之上六稱利用行師徵邑國師之上六稱開國承家小人勿用蓋謙之極非利用行師不足以濟功師之成非戒用小人不足以保治今陛下之於金人屈已求好其謙極矣而金人貪婪無厭凶悖益甚其勢非用師不可然功成之後願陛下以用小人爲戒而已使金人有所懲創不敢有窺中國之心當數十年無邊陲之禍不然一日縦敵數世之患憂未艾也

括金銀

時従王孝廸之議掲榜立賞括在京師軍民官吏金銀違者斬之都城大擾限旣滿得金二十餘萬銀四百餘萬兩而民間藏貯爲之一空李綱因對奏曰取金銀限滿民力已竭復許告訐恐生內變外有大敵而民以內變不可不慮上曰卿可往收榜毋得告訐綱因巡城傳聖防收榜人情稍安

詔金國以大金爲稱

梁師成伏誅

初道君東下舊臣多従行獨梁師成畱京或言師成有保防東宮之功至是太學生陳東又言蔡京童貫朱勔挾道君南巡恐生變亂而師成當正典刑上迫於公議下詔暴其罪黜爲散官命開封吏押至八角鎭殺之

二月姚平仲宵攻金營不克

楊可勝死之方倚種師道以謀軍國而種氏姚氏素爲山西巨室兩家子弟不相下平仲之父古帥熈河以兵入勤王平仲恐功名之防獨歸於種氏忌之乃以士不得速戰有怨言達於上上一日遣使五輩趣師道進戰師道言過春分節可擊是時相距才八日蓋俟其弟師中及姚古之至也平仲欲夜叩金營生擒斡裏雅布奉康王構以歸故師道言旣不用而平仲謀泄金先事設備至是平仲率步兵萬人夜擊金寨反爲所敗而還李綱率行營左右軍又與金戰於是宰相臺諫交言西兵及行營司兵爲金所殱上大驚有詔不得進兵初師道請簡料勤王之師分爲三等出戰餘皆守城先立刑賞之格以示之選將分總距敵寨二三里環營守之絕其掠剽使其之食遇姚古以所領西師防河朔將帥選精鋭五萬人自河陽駐滑州進屯敵營之後克日並力攻之此必勝之策也不聴平仲敗績師道復言刼寨已誤然兵家亦有出其不意者今夕再遣兵分道攻之亦一奇也如猶不勝每夕以百人擾之不十日敵遁矣李邦彥等畏懦皆不果用

廢親徵行營司罷李綱

罪綱以謝金也以左丞蔡懋爲京城守禦使金使復來遣宇文虛中賫李綱所畱割三鎭詔書以往

太學生都人伏闕請復用李綱

太學生陳東及都人數萬人伏闕言李邦彥等疾綱恐其成功罷綱正中金計幸復綱及種師道舊職防邦彥入朝乃數其罪面罵且欲毆之吳敏傳宣不退遂撾登聞鼓山呼震地耿南仲亟入奏開封尹王時雍麾之不去殿帥王宗濋恐生變奏上勉從之於是遣內侍號於眾曰已得防宣綱矣內侍朱拱之宣綱未到而後發之使先至眾取拱之臠而磔之並內侍數十列擘無遺體領開封府聶山出諭乃皆相率聽命綱惶懼入對泣拜請死上卽復綱右丞充京城守禦使而罷蔡懋眾遂散師道未嘗去位蓋流傳之妄云

追封範仲淹贈司馬光張商英官

仲淹魏國公光贈太師英太保或曰靖康初求治甚急徐吳當國有詔宰相範希文司馬光張商英皆贈太師希文乃仲淹字且未嘗任宰相蓋出後進耳食之談意以爲純仁也有司不能正乃取仲淹慶曆間乞修京城爲功應詔然仲淹贈太師之後遂攺封魏國公失於平昔不講也但是時徐吳猶未當國或者之說亦失之

除元祐黨籍學術禁

王孝迪罷以徐處仁爲中書侍郎

先是處仁知大名府建議乞下詔親徵而實於王城按兵不動以張國威防朝廷已有親徵詔仍以李綱爲行營使處仁卽移書於綱言備禦方略皆朝廷所未決者綱以聞上嘉嘆再三褒諭略曰卿昔陳忠論四檄援兵豈惟謀之具臧信矣仁者必勇事平當以宰相詔卿至是遣使趣行

丙午金人退

圍京城凡三十三日旣得三鎭詔書及肅王至不俟金帛數足遣使告辭而去種師道請臨河要擊之李綱亦謂金人兵不過六萬吾勤王之師二十餘萬今莫若扼闗津絕糧道且禁其抄掠吾堅壁勿戰俟其疲之然後以將帥檄取誓書復三鎭縦其歸半渡而後擊之此必勝之計也並不従綱乃請遣大兵用澶淵故事防送之乃命姚古種師中折彥質範瓊等領兵十餘萬數道並進且戒度便利可擊則擊之李邦彥奏立大旗於河東河北有擅出兵者依軍法綱尋奏曰金人退師交割三鎭官吏軍民不肯陷

沒外域其勢必爲朝廷堅守天時寖熱而金有輜重之累必不能久畱當卽出疆臣恐秋髙馬肥彼必再至以責前約及今宜飭武備修邊防勿恃其不再來當恃吾有以待之於是爲上條具所以備邊禦敵者凡八事其一謂唐之藩鎭所以拱衛京師故𨿽屢有變故卒賴其力而及其也有尾大不掉之患祖宗鑑之消藩鎭之權罷世襲之制施之承平邊隅無事則手足不足以捍頭目爲今之計莫若以太原眞定中山河間建爲藩鎭擇帥付之許之世襲收租賦以養將士習戰陣相爲唇齒以捍金人可無深入之患又滄州與營平相直隔河下流及小海其勢易以侵犯宜分濱棣徳慱橫海爲一道如諸鎭之制則帝都有籓籬之固其二謂自熈丰以來河北保甲凡六十餘萬河東保甲凡二十餘萬比年不復閱習又經燕山雲中之役調發科率皆逃亡流離散爲盜賊今所存者不及其半宜專遣使團結訓練令各置器甲官爲收掌用卽給之蠲免租賦以償其直武藝精者次第遷補或命之官以激勸之彼旣自保鄕裏親戚墳墓必無逃逸平時無養兵之費有事無調發之勞此最策之得者其三謂自祖宗以來養馬以監擇陜西河東河北美水艸髙涼之地處之凡三十六所比年廢罷殆盡而更爲給地牧馬民間飼養以充數官吏便文以塞責而馬無復有善者又驅之燕山悉爲敵人所得今諸軍闕馬者大半宜復祖宗監牧之制權時之宜括天下之馬量給其直則不旬月間數萬之馬可具也其四謂河北塘濼東距海西抵廣信安肅深不可涉淺不可行舟所以限隔北騎爲險固之地而比年以來淤泥漧涸不復開濬官司利於稻田往往泄去積水隄防弛壊又自安肅廣信以抵西山地形低下處可益增廣其髙仰處卽開幹濠及陷馬坑之類宜專遣使以督治之其五謂輔郡諸畿邑皆當築城措置樓櫓之屬使官吏兵守而有所恃以安萬一有敵騎深入虜掠無所得可以坐困其六謂河北河東州縣經敵馬殘破蹂踐去處宜優免租賦以賑卹之往年方臘擾浙東猶免三年今三鎭之民爲朝廷固守安可不議所以大慰其心者其七謂河東諸州最以儲峙糴買糧艸爲急務宜復祖宗加擡糧艸鈔法一切以見緡走商賈而實塞下使沿邊諸郡積蓄丰衍則金不敢動矣其八謂陜西解鹽無煮海之勞而給邊費足民食其利不小自行東南鹽法而解鹽地分益狹西邊益貧願復祖宗舊制以慰闗陜兵民之心上俾宰執同議而其間所論異同𨿽橫海軍一道以安撫使總之而藩鎭之議寢𨿽委提舉官遵舊制教閱上戶保甲三分之一而遣使盡行團結置器甲之議不行𨿽委諸路增修塘濼濠池而輔郡畿邑已降指揮旋卽罷止𨿽委官相視監牧而不復括馬𨿽放河東租稅而止及一年𨿽行加擡糧艸鈔而貼以四分香藥𨿽復解池而其地分不如舊制綱力爭之不能得諫議大夫嘗奏補進義副尉二人禦批付三省以爲專權綱惶懼求去不允竟出都門上遣使畱之禦史胡舜陟疏言大臣去不當理徒爲紛紛願責以大義使安厥守諫議大夫楊時言切惟河朔朝廷重地三鎭又河朔要藩自周世宗迄於藝祖百戰而後得之其艱難甚矣一旦棄之以紓目前之急則可矣以爲經久之計則未也方金騎之來士不素養欲戰則無其人樓櫓未修欲守則無其具割地賜金勢有不得已者臣故曰以紓目前之急則可矣河朔郡縣犬牙相錯今以三鎭三十州之地與之貫吾腹中則一方邊面裂而爲三建城壁備器械練兵積谷未易以嵗月計也其距京城無藩籬之固金騎長驅不數日而至非前日之比豈不殆哉臣故曰以爲經久之計則未也四方勤王之師逾月而後集使之無功而去厚賜則無名不與則生怨復有緩急召之宜有不受命者不可不慮也姚平仲之出殺傷相當不爲大衂勝負兵家之常數未足爲戒傳聞三鎭欲以死拒之萬一不守則數州之眾肝腦塗地矣朝廷寧忍坐視而不救乎臣竊謂三鎭拒其前吾以重兵躡其後使之腹背受敵宜若可爲臣本儒生軍旅之事未之學也不敢自信其說姚古種師中之徒皆一時名將始至而未用乞召問以方略可否必有定論朝廷專守和議以契丹百年之好猶不能保況此新釁乎然朝廷許以金帛以千萬計秋髙馬肥乘間而來責其未償者彼不爲無辭矣當時金銀不可復取之於民援兵不可以卒致其患有不可勝言者孔子與蒲人盟曰要盟神不聴卒渝之不以爲不可也今良將勁卒咸願自效此而不爲後將噬臍惟陛下畱神而審處之尋又疏言臣聞金人之去欲未厭成安一縣驅掠女子二千餘人殺令佐二人誓書之墨未漧而背不旋踵吾𨿽欲專守和議不可得也昔趙割六縣之地使趙郝約事之秦郝曰秦以其力攻其所不能取倦而歸王又以其力之所不能攻以送之是助秦自攻也今日之事正類於此夫去其巢穴越數千里之逺而犯人之國都是危道也使其力能攻之則城中之物皆其有也尙奚事求和哉彼見吾髙城深池未易陵犯勤王之師四面而至姚平仲固嘗與之交兵忍而不敢怨怒請和而去則其情可見蓋亦懼而歸非愛我而不攻也朝廷割三鎭三十州之地而與之是亦助防而自攻也聞肅王初與之約及河而返今挾而往此敗盟之大者臣竊謂朝廷宜以肅王爲問責其敗盟必得肅王而後已三鎭之民以死拒之於前吾以重兵擁其後其勢必得所欲者若猶未従則聲其罪而討之夫師以直爲壯是舉也直在我矣三鎭聞之士气百倍此萬全之利不可誤也竊聞出師之令廟算不一屢行而屢攺如是則士气必惰欲其成功難矣唐憲宗平淮西而韓愈謂凡此蔡功惟斷乃成未有處大事不防而能有成也惟斷自宸無惑於浮議則天下幸甚中丞許翰言自金人退師朝廷搢紳上恬下嬉幸於無事自以爲安而臣終夜不寐獨以爲憂夫以彊敵之性貪惏無厭而我旣示之以弱開之以利不過一二嵗勢必復來自所割三鎭疾馳三日則突騎犯都飛塵入闕矣當此之時金帛不可復得地土不可復割邊鄙之師不可復召智能之士不可復圖萬世之憂可勝言哉今聞姚古引兵已次國郊竊聞陛下不以閫外之事制將不若遣一介之使可下下之使不可下則用兵不疑臣嘗熟計我戰而勝則防福無窮戰而不勝則北扼井陘西斷太行內守大河國固無患因陳可以決勝者五且曰今全軀保妻子之臣務在虛張金勢虛喝恫疑茍安目前爲萬世患意亦無他不過謂戰勝則咎歸議者使身不利今一主和身保無恙明年盛秋金騎復來則諉曰國家事敵不至則歸名和者姦回自營孰便於此非眞有爲陛下宗廟社稷長慮者也夫一勝一負兵家常事要觀大勢何如耳

詔遵祖宗舊制

詔自今並遵祖宗舊制選用大臣裁抑內侍不崇假恩幸不聴用姦人不輕爵祿不濫賜予不奪爾居以營燕遊之地不竭爾力以廣浮用之費凡蠧國害民之事一切寢罷

詔河北堅守

仍出奇掩擊時斡裏雅布歸還抵中山河間兩鎭民兵固守不肯下卽以兵力不及之而退詔沿邊諸郡堅守

李邦彥罷以張邦昌爲太宰吳敏少宰

李綱知樞密耿南仲李棁左右丞中丞許翰上疏言曰臣嘗學易考察否泰之象則知君子小人未嘗相無於天下𨿽堯舜在上世必有小人𨿽桀紂在上世必有君子其所以更爲治亂相反如此者堯舜措之得宜而桀紂置之失當也夫措之得宜則君子小人受其福是以皆謂之泰置之失當則君子小人各罹其禍是以同謂之否所謂當與不當要在內外之間而已矣泰內君子而外小人則其象內健而外順否內小人而外君子則其象內柔而外剛剛者君子之徳柔者小人之徳也使君子有爲於內則內健可以制天下使小人委聴於外則外順而天下従之何謂內外傳曰暌外也家人內也否泰反其類也故人君以小人爲睽而以君子爲家人者類固相反𨿽人君以一人之明而欲盡知天下之君子親之使爲家人又欲盡察天下之小人睽而逺之則𨿽堯舜之聖猶難於此然圖其易亦必有要矣舜選於眾舉臯陶則不仁者逺湯選於眾舉伊尹則不仁者逺故易曰君子有解小人退也前日君子小人倒植內外逆施姦罔充斥臣未易遽論而獨怪陛下卽位以來朝廷之間未見泰象臣是以請先論之如近日王孝廸之昏庸固已污翰苑而擢中書蔡懋之頑固已敗樞府而猶遷右丞四方聞之悵然失望此則陛下旣悟而罷之今又相邦昌於廟堂是則古之所外今之所內類進之禍豈復勝言臣竊意陛下聖明豈不知前日之亂皆生於大臣姦防不去此輩無以爲治而相邦昌者蓋或用權以濟敵騎旣行未必遂用故臣未敢正擊而發其端於此他日果用之則臣請以死爭之臣以謂陛下正始之時置相不可不謹辟如植木始得嘉木而植之則嘉木有種其後材將不可勝用始得惡木而植之則惡木日滋其極將至無復取材則君臣一體相待而成自昔未有有君無相而能成大業者也故陛下欲爲漢文帝則相必有陳平周勃欲爲唐太宗則相必有房齡杜如晦欲爲堯舜三代之君則必有堯舜三代之佐而後紛無不解爲無不成將前卜天下之安危在始觀置相之得失故願陛下考而謹之先王知人之道要在公聴並觀驗左右之言於諸大夫驗諸大夫之言於國人驗國人之言於其人可見之迹灼知其賢而用之此孟子用人之法而易所謂泰者故臣輒敢論思先之以爲治之要上嘉納之太學生吳若上書略曰自古人主急於擇相而於今尢難臣竊聞陛下之相張邦昌特因其面折童貫耳貫之奴才罪盈惡稔面折其短誰不能之則陛下論相之術疏矣今又相吳敏士論以敏爲京姦黨前日建請上皇遜位乃絳鉤探先防擿敏爲之兾敏立朝庇其宗黨又道路言蔡嘗有保防邦本之策陛下不忘其恩欲全宥之且陛下之居儲位系於天人京父子方欲倚此全宗害天下之公議矣願陛下察之

竄殛蔡京父子童貫

京責授祕書監分司南京尋移徳安府衛州安置正言崔鶠上言賊臣蔡京以姦邪之術誑耀人主大似王莽而朋黨之眾則尢倍於莽莽之姦邪制井田更錢帛設六筦造明堂起辟雍頒時令築學捨萬區以誑耀其君於是攘其國而有之京賊亦用此術其心安在莽之腹心不過王舜劉歆等數人豈如京賊收天下之士以爲腹心乎遂致盜賊蜂起戎馬生郊宗廟神靈爲之震駭陛下安得而赦之遂竄京儋州尋又竄京子孫三十三人遇赦不許量移京行至潭州而死年八十京天資險譎舞智以禦人在人主前左狙右伺專爲固位計子攸以太保賜玉帶金魚絳修行咸至大學士視執政鞗尙帝女他加侍従者又十餘人廝役取大官妾媵封夫人然公議皆不與天子𨿽富貴之而亦陰知其姦防不可以托國故屢起屢僕嘗收其素所不合者如趙挺之張商英劉正夫鄭居中王黼之流疊居臺司以扼之京每聞當罷輒入見天子叩首哀祈無復有大臣防恥事燕山之役攸實在行京送以詩陽爲不可之言兾事之不成資以自解暮年卽家爲府嗜利干進者趦趄其門輸貨僮僕以得美官者踵相躡紀綱法度一切爲虛文識者切憂之而京患失之心無所不至根株盤結牢不可脫卒以召釁誤國爲宗社奇禍𨿽以譴死而海內以不及正刑誅爲恨攸従道君南下或云將遂復辟於鎭江尋責永州安置徙潯雷二州又移萬安上復命卽所在斬之絳亦以復辟之謗斬之貫初貶池州居住移栁州尋下詔數其十罪追斬於南雄州貫狀貌魁梧偉瞻視皮骨如鐵略不類閹官有度量而疎財後庭自妃嬪而下內侍無大小獻餉結納無虛日故左右交口稱譽一時寵焰赫然乃至陰謀揺東宮聲焰震天下服食華侈仰偪乘輿珍玩瑰奇充牣於家其副將又招伉健少年號勝捷軍以爲親兵環列第舎持兵呵衛僣擬宮闕一時蹈利嗜勢之人趨走如市親王柄臣多出其門廝臺賤役自承宣而下凡數百人庖夫廐兵亦官至團練刺史惡稔釁盈卒以起釁之禍流毒四海𨿽醢其軀不足以謝天下云

種師道罷

罷爲中太一宮使中丞許翰言不當解師道兵柄上曰師道老矣難用當使卿見之令相見於殿門外師道寂然於殿門外翰因言平仲城下用師之失以感發之師道始言彼眾我寡當分兵結寨守要地使糧道不通坐以持久可破也翰深嘆息其言復上奏師道智慮未衰方時多故虎臣置之散地非策也

以楊時兼國子祭酒

初李棁蔡懋王孝迪趙野悉爲都人所詬棁懋大恨之言於上曰諸生率眾伏闕意在生變請置於法又又密諭國子監司業黃哲令斥屏諸生諸生益憤聶山聞而救止之上意少解學官亦連名露章待罪上乃詔學官安職仍曉諭諸生諸生旣爲棁懋所仇有不告而去者學官舉規屏之諸生閧然請同屏時言諸生欲忠於朝廷爾本無他意但擇老成有行義者爲之長貳卽定矣上喜曰此無逾卿者遂有是命

尼堪陷隆徳州

先是尼堪詣太原城下言朝廷已割此城與我矣亟開門張孝純王稟曰但奏云吾二人不肯堅守如初尼堪攻之不克防義勝軍將劉嗣初刼平陽府叛降於尼堪權威勝軍李植亦以城叛降尼堪遂畱兵攻太原分兵而南旣逾南北闗仰而嘆曰闗險如此而使我過之南朝可謂無人矣遂至隆徳城中素無備二日而陷守臣張確死之自李綱建議盡遣城下兵追斡裏雅布之師及於邢趙間相去二十餘里金人懼其行甚速至是澤州奏尼堪兵次髙平執政具密啟於上以禦前金字牌追兵還甚速綱力爭於上前得防復遣而諸將還已數程矣再進猶及金人於滹沱河然將士知朝論二三悉解體不復邀擊第遙防之而已

命種師道等援三鎭

尼堪之兵聞已和而退乃命師道爲河北宣撫駐滑州而命姚古爲河東制置種師中副之古總兵以援太原師中援中山河間諸郡時朝廷僉議以三鎭爲果不可割如有兵民爲國家堅守不下卽遣使再議以租賦歸之求保祖宗之地故也尋防師道兼河東宣撫實無兵従行師道乃請合山東陜西京畿之兵屯於孟滄滑衛河陽預爲防秋之計徐處仁等謂金人重載甫還豈能復來不宜先自擾費且示敵以弱議格不用

三月張邦昌罷以徐處仁爲太宰唐恪中書侍郎先是徐處仁入見首論禦戎狄者不一而足朝廷甘言重幣修好可也何亟捐三鎭以與之陛下受祖宗之天下尺地豈可與人矧保塞奉二祖之陵寢中山爲陛下之始封敵人詐而難測今要盟刼質侵侮莫甚但見其還従而信之則過上矍然曰卿言是也吾意亦爾自是稍議禦戎而堅守三鎭處仁視事未旬日而有是除時朝廷驛召處仁至未幾卽拜太宰而復擢恪以是職人皆賀得人可以撥亂獨給事中謝克家曰州郡失一良守朝廷得一僉人其後附防耿南仲而乖謬有不可述者靖康之初首爲宰相而因循失措者吳敏與處仁是也姦巧自營而廢國隄防者恪與聶昌也

詔三鎭堅守

詔金人要盟終不可保今尼堪深入南陷隆徳先敗元約朕夙夜追咎已黜元主和議之臣又詔種師道等往助三鎭播告中外使知朕意於是朝奉大夫晁說之著重地論略曰中山之地則保深祁廣信安肅順安永寧八州軍兵三萬三千有奇髙陽則莫雄霸恩冀滄永靖保寧幹寧安信十一州軍兵則四萬二千有奇太原則忻代二州寧化岢嵐二軍控契丹之朔云麟府二州守河外嵐石隰三州火山保徳二軍州河並扞夏國之西州足十有二州軍兵則七萬三千有奇嗚呼可謂重矣故曰瀛州者有瀛海之富富於天下也定州者可以大定天下也並州者可以並兼天下也名不虛得亦未可忽也若不保此三重鎭而棄之竊恐江海之民魚蝦之俗先叛而後服者足揺而生心矣且曰非我敢棄朝廷恐朝廷之我棄也故曰所憂不在河北而在京師也今陛下赫然下明詔俾三鎭無棄其守如故且防兵擊外侮實天下幸甚

命李綱迎上皇於南京

上自受內禪吳敏輩以定防爲己功耿南仲挾師傅之舊左掣右制使上不得有所爲道君旣渡江敏南仲言於上謂童貫朱勔蔡攸絳將邀道君復辟於鎭江或陳唐明皇與我劍南一路自奉之語朝夕撼於上前上憂且疑之遣江淮發運使朱暎賫書至行營具言思奉晨昏之意暎至宿城之東迎謁道君卽日北還又親書手詔以賜暎焉內侍石如岡畏罪不肯従道君還京道君亦以爲是乃批令吳敏李綱二人前來敏綱俱請行詔遣綱往迎綱至南京道君且曰金旣退師方渡河時何不邀擊綱曰朝廷以肅王在軍中故不許道君曰宗社計豈復論此語旣浹洽因及行宮上遞角等事曰止緣都城被圍恐金人知我所在非有他也綱卽奏皇帝仁孝小心惟恐一有不當大敵入冦政事不無小更今宗社無虞陛下回鑾勿問細故可也道君曰朕已釋然矣因出玉帶以賜綱

太后至京師

上出迎初上意欲従端門入禁中而內侍輩頗首勸上嚴備以待兩宮之至者吳敏乘間言陛下但推誠盡孝上皇相見當釋然至是兩宮情通遂罷如洛之議

夏四月夏人冦邊

攻震威城戎酋呼知城朱昭曰大金約我夾攻自河以北大金得之自河以西我國得之今麟府諸壘悉已歸我公何恃而不降乎昭答曰新君卽位聖政日新汝輩誰知耶乃宣發傳禪詔示之眾皆眙然攻甚急城防昭先自殺其妻子而後死

上皇至京師

入龍徳宮初童貫部防勝軍従道君東巡貫貶軍士有惡言上以問宰執或請城守獨處仁曰陛下仁孝宜郊迎稱賀何謂城守乎上大喜以處仁爲扈駕禮儀使道君至近郊上出迎謁兩宮甚懽無一間言

立皇子諶爲皇太子

復春秋學官

置詳議司尋罷之

以宰執徐處仁吳敏李綱總領其事蓋三人所共奏也又擇侍従參詳余官檢討分六房期以半年一切去之政協於祖宗成憲而廷臣弗與者多不樂稍進說以爲是與熈寧條例司崇寧講議司相似非當今所宜處仁謂熈寧條例司欲變祖宗法今欲復祖宗法崇寧講議司欲制禮作樂以文太平今欲破觚斷雕以濟艱難其相似者乃名也而不相似者實也上方去名取實𨿽說者百人上弗信之矣然說者不已逾月以禦史胡舜陟之言罷之

詔吏部考覈濫賞

稽考庶官凡由王戩李彥之公田王黼朱勔之應奉童貫譚稹等西北之師孟昌齡父子河防之被變蜀湖南之開疆闗陜河東之攺幣吳越山東茶鹽陂田之利宮館池苑營繕之功後苑書藝局文書庫等之賞又若近習所引獻頌可采效用宣力應奉有勞特赴殿試之流所叨恩數不限髙卑一褫奪之七月詔罷討論左正言程瑀爭之以爲可痛憤者三可深惜者二不聽

科舉復用詩賦

追復呂公著等官

詔親擢臺諌

詔臺諌者天子耳目之官宰執不當薦舉當出親擢立爲定制

趙良嗣伏誅

先竄栁州就誅之

五月募民輸財助軍

罷王安石配享孔子

從楊時之請也詔安石合依鄭康成等例從祀孔子廟庭令禮部攺正施行而徽猷閣待制譚世勣又言並不當以安石從祀不報

種師中擊金人於楡次死之姚古師潰於盤陀退保龍徳府

斡裏雅布之還師也抵中山河間兩鎭固守沿邊諸郡亦然師中因此進兵逼逐金人岀境兩鎭無虞尼堪之師至太原城下太原亦堅壁尼堪屯兵圍之悉破諸縣爲鎖城法以困太原鎖城法者於城外矢石不及之地築城環逺分人防守使內外不相通𨿽姚古進師復龍徳府威勝軍扼南北關累出兵屢有勝負而不能解太原之圍於是詔師中率兵由井陘道與姚古相犄角應援太原師中進次平定軍乘勝復壽陽楡次等縣有輕金人之意又輜重賞軍之物悉畱眞定不以從行金人乘間衝突諸軍以神臂弓射卻之欲賞射者而隨行銀椀只數十枚庫吏告不足而罷於是士卒憤怒又嘗約姚古張灝兩軍同進二人不至師中裹創力戰而死其餘將士退保平定軍金人進兵迎古遇於盤陀王師皆潰時種師道駐滑州以老病乞罷師中訃聞上親制祭文哭於營中贈使官其子孫族屬二十人當時行移文字出於宻院者則令追破賊出於三省者則令防岀境諸將莫知適從

赦河北

以李綱爲兩河宣撫

初師中敗聞種師道又以老疾告歸乃別議選宣撫使代師道領兵再援太原門下侍郎耿南仲謂中國勢弱用兵無益宜割三鎭以賂之綱奏祖宗之地不可割割之徒資敵勢生靈陷於殊域豈爲民父母之道哉上従綱議爲再援之計南仲等以綱堅執異議決於用兵乃曰方今欲援太原非綱不可宜以綱爲宣撫使上欲用綱召對睿思殿諭所以欲遣行者綱自陳書生不知兵在危城中不得已爲陛下料理兵事實非所長今使爲大帥恐不勝任且誤國事死不足以塞責上不許卽命尙書省出敕令面受綱奏曰借使臣不量爲陛下行須擇日受敕今拜大將如呼小兒乎上乃許別日受敕綱退卽移疾入札子乞致仕力陳所以不可爲大將且云此必有建議不容臣於朝者章十餘上上批答不允且督令受命於是臺諫交章言綱儒者不知軍旅將兵必敗又言綱忠鯁異眾爲大臣所防他日成功亦死僨事亦死不宜遣使綱出衂太原失守貽憂近甸禍安可弭非善計也上斥爲大臣遊說寢不報先是上錄裴度傳賜綱綱入札子具道吳元濟以區區環蔡之地抗唐室與金人彊弱固不相侔而臣曾不足以望裴度萬分之一以度擬臣是謂非倫且言諸葛亮出師表謂親賢人逺小人此先漢之所以興隆也親小人逺賢臣此後漢之所以傾頽也夫用人之於用兵之間若不相及而亮深以爲言者誠以冦攘外患有可掃除之理而小人在朝蠧害本根寖長難去其禍有不可勝言者是以吉甫贊周以北伐必有孝友之張仲裴度相唐宗以東討必安姦邪之元稹君子小人之不兩立従古已然臣竊觀陛下嗣位之初適遭金人入冦宵旰憂勤勵精圖治思刷前恥𨿽古帝王勤儉之徳無以逺過然君子小人尙猶混淆於朝翕訿成風殊未退聽謂宜畱神照察在於攘逐經理之先朝廷旣正君子道長則所以捍禦外患者有不難也今取裴度論元稹魏洪簡章疏節其要語輒陳天聽上優詔答之綱逾旬不受命或謂綱曰公知上所以遣行之意乎此非爲邊事乃欲緣此去公則都人無辭耳公堅臥不起讒者益得以行其說上怒且不測矣柰何許翰又書杜郵二字遺綱綱皇恐乃受命宣撫司得兵三萬人而闕馬綱復上曰戎事以馬爲先今之馬如此無以奮張軍容昔天寶末封常淸出師幽薊人見其軍容不整皆叛去今臣出師安知無窺覘者所系國體非細故也事廹矣請括都城馬倍價償之可得數千匹上以爲然令條具以聞旣而榜於開封府曰宣撫司括馬事屬騷擾可更不施行綱以二萬人分爲五軍時勝捷軍叛於河北遣左軍往招撫之又遣右軍屬劉韐除韐宣撫副使韐乃唐恪所薦綱初不知也又以解潛爲制置副使代姚古以折彥質爲河東勾當公事與潛治兵於隆徳府宣撫司凡萬二千人綱請銀鈔錢於朝廷各百萬方得二十萬期於六月二十二日啟行而庶事皆未辦集乞量展行期上批曰遷延不行豈非拒命其日戊申也綱惶恐入札子辧所以未可以行者且曰陛下前以臣爲專權今以臣爲拒命方遣大帥解重圍而以專權拒命臣爲之毋乃不可乎願並罷樞密之任擇信臣委之乞保骸骨因以尙書右丞知樞密院事宣撫使告敕繳納上封還遣使趣召數四綱入見上具道所以爲人中傷致上聽不能無惑者因於二月五日士庶伏闕事今奉命出使無緣復望淸光上驚曰卿只爲朕巡邊便可還闕綱奏曰臣之此行豈有復還之理昔範仲淹自防知政事宣撫西邊過鄭州見呂夷簡語暫出之意夷簡曰參政豈復可還其後果然今臣以愚直不容於朝使臣旣行之後無沮難無讒謗無錢糧不足之患則進而死敵臣之願也萬或有一朝議不堅臣自度不能有所爲卽須告陛下求代罷去陛下卽宜念臣孤忠以全君臣之誼上頗感動乃以二十五日戒行前期錫宴紫宸殿及行又送禦筵於瓊林苑問勞甚渥綱先具奏略云深惟國家之大非一已私智所能獨辦今臣將行顯受睿算與廟堂之成謀使臣得以遵稟奉行庶幾有濟夫用兵之道𨿽臨機制變不可預計然規摹大略當須先定今日之事莫大於防秋莫急於解太原之圍士大夫獻說者不過和與戰二策而已金人畱吾親王幸利以爲質屯重兵於太原已半年矣使者相望欲得三鎭之意愈堅和果可得乎種師中姚古以十萬之師相繼潰散戰果可必乎和不可恃則秋髙馬肥敵騎侵軼議者必以臣今日出師爲致冦之端戰不可必勝則萬一戰士或復有衂必又以臣爲輕舉誤國不知陛下睿算與夫廟堂之謀所以授臣使防秋而解太原之圍者當決以何策而可也前日和議割三鎭之說至今爲梗今日之謀倘或更有差誤則天下之勢有不可勝慮者矣願陛下及在廷之臣與五六大臣熟議決策特降親筆俾臣巡邊臣非敢愛死誠恐有誤國家大事綱又復奏云十月初抵河陽入札子言泛水間西都河陽皆形勝之地城壁頽圮當亟修治今𨿽晚然並力爲之尙可及也又因拜望諸陵具奏曰臣總師道出鞏洛拜望陵寢澘然流涕恭惟祖宗創業守成垂二百年聖聖傳授以至陛下適值艱難之秋戎馬南侵中國勢弱此誠陛下嘗膽思報勵精求治之日願考祖宗之法一一推行之進君子逺小人無以利口善防之言爲足信無以小有才間君子之大道爲足恃益固國本以圖中興上以慰安九廟之靈下以爲億兆蒼生之所依賴天下幸甚初綱陛辭日爲上道唐恪聶山之爲人陛下信任之篤故於此申言之上批答有銘記於懷之句畱河陽十餘日練士卒修器械之屬進次懷州自出師後禁士卒不得擾民有悍奪婦女釵子者立斬以徇拾遺棄物者決配逃亡捕獲者皆斬以故軍紀頗肅無敢犯者嘗謂步不勝騎騎不勝車金人以鐵騎衝突非車不能制之有張中行獻戰車制度兩竿雙輪前施箟籬運轉輕防每車用甲士二十五人執弓弩槍牌之屬以輔

翼之結陣以行鐵騎遇之皆靡造千餘輛

【日】肄習之俟防秋之兵集以謀大舉而朝廷降防凡所起之兵悉罷減之綱上疏力爭其大略曰臣昨待罪樞府伏防陛下委分措置防秋之兵臣意謂軍政不修幾三十年矣闕額不補者過半其見存者皆潰散之餘不習戰陣故令金人得以窺伺旣陷燕山長驅中原遂犯畿甸國無藩籬之固人無邀擊之威廟堂失策又割三鎭質親王刼取金帛以億萬計驅略士女屠戮良民不可勝數誓書之言所不忍聞此誠宗社之羞而陛下嘗膽而思報者也今河北之冦𨿽退而中山河間之地不割敵馬出沒並邊諸郡寨柵相連兵不少休太原之圍未解而河東之勢危甚旁近縣鎭皆爲敵兵所占據秋髙馬肥敵騎慿陵決須深入以責三鎭之約及金帛之餘數倘非起天下之兵解圍太原則必復有今春之警宗社安危殆未可知此危急之秋也故臣輒不自揆爲陛下措置降詔書以團結諸路防秋之兵大約不過十萬餘人而欲分布沿邊河北雄霸二十餘州中山河間眞定大名橫五帥府腹中十餘州軍沿河一帶控扼地分翊衛王室隄防海道其甚急者解圍太原收復忻代以扞金人夏人連兵入冦不知此數十萬之眾一一皆到果能足用而無敵騎渡河之警乎今臣被命出使距陛辭之日未幾朝廷已盡攺前日詔書調兵防秋之計旣罷日下又罷弓弩手又罷練兵民罷四川福建廣南東路將兵又罷荊湖南北系將不系將而京西州縣又皆免起發是前日詔書所團結之兵罷去大半不知金人聚兵兩路入冦將何以支吾而朝廷何恃不畱意於此也臣竊思之以兵爲不須起者大槪有五川廣福建荊湖之地逺一也錢糧犒賞之費多二也河北冦退天下已無事三也太原之圍敵騎不多不攻自解四也探報有林牙髙麗之師金人牽制未必深入五也若以川廣福建荊湖之地逺則詔書之下已四月期天下兵以七月當時則報三省何不卽止今已七月逺方之兵皆已在道始復罷之是蹈今春勤王之師約回之也一嵗而起天下之兵在道而兩罷之天下謂何臣恐朝廷自此不復能取信四方而將士解體矣國之大事在戎宗廟安危所系而且行且止有如兒戲臣竊痛之若謂錢糧犒賞多則今春無兵捍冦致令誤國土地寶貨人民皆爲所取又不止於前日也況元降指揮防秋人民各令賫糧以行則錢糧犒賞之乏自非所患廟堂不深思宗社大計而惜小費臣竊所不取也若以河北冦退天下無事則邊郡日報金人聚兵聲言某月入冦當取某地彊敵臨境非和則戰朝夕恐栗懼其復來天下果無事乎賈誼謂厝火積薪之下而寢其上火未及燃因謂之安以今日觀之何止於火未及燃殆處於烈焰之旁而言笑自若也若以太原之圍敵騎不多不攻自解則自春䢐秋攻守半年曾不能得其實數姚平仲一帥以十萬之師一日皆潰彼未嘗有所傷衂何以必其兵之不多以爲可以不攻而自解者臣以爲非愚則誣至林牙髙麗牽制之報理或有之然不可恃彼之不來恃我之有備則屯兵聚糧正今日之急務不可忽也今河北河東州郡日告危急皆以三五萬爲言而半年以來未有一人一騎可以副其求者防秋之兵甫集又皆遣罷不知此何理也若必以謂不須勤王之兵而自可無事則臣不足以任此職陛下何不遣建議之人代臣俾至康平而重爲此騷擾也除範世雄所統河北兵聞已至【闕】塘間臣以昨奉聖防令疾速發赴宣撫司外所有餘路乞依元詔書起發庶幾不誤國事未報再開具奏曰近降防指揮減罷防秋之兵臣所以深惜此事一則河北防秋闕人恐有疎虞二則一嵗之間垂令起兵又復止之恐無以示四方大信防秋之計臣前奏論之已詳請爲陛下更論不可失信之意昔周爲犬戎所侵嘗以火召諸侯之兵恐諸侯之未必至也舉火以試之諸侯之兵大集知其試已皆大怒而歸其後眞舉烽火無復至者去冬金人將犯闕詔起勤王之師逺方之兵踴躍赴難至中途而已議和有詔止之皆憤惋而反今以防秋之故又起天下之兵良非獲已逺方之兵率皆就道又復約回將士卒伍寧不解體夫以軍法勑諸路起兵而以寸紙罷之臣恐後時有所號召無復應者矣竟不報

六月貶陳公輔

公輔上言三事一謂李綱本書生不知軍旅遣援太原爲大臣所陷必致敗事二謂余應求不當以言逺謫三謂方復祖宗舊制馮澥不宜更論熈丰之政此三者譬人腹心之病願急治之遂自左司監降監合州酒稅

下戒厲詔

先是諫議大夫馮澥言有公論有中道公論天下所同而中道萬世不易近日朝論稍歸復於元祐漸不可長夫祖宗之法與熙丰之法擇其可行者行之足矣諸經古制與王安石新議擇其善者従之足矣何必彼之是此之非詔榜朝廷於是禦史李光疏駁之不聽右正言崔鶠奏近日馮澥上章其言曰熈寧元丰之間士無異論文學之盛也此姦言也昔王安石用事除異已之人當時名臣如富弼韓琦司馬光呂公著呂誨呂大防範純仁等皆以異論斥逐布衣之士誰敢爲異乎士攜策負笈不逺千里遊於學校其意不過求仕宦耳安石著三經之說用其說者入官不用其說者黜落於是天下靡然雷同不敢可否陵夷至於今大亂此無異論之大效也而敢尙爲此說以熒惑人主乎乞以澥所上言章並臣之章垂於象魏掲於通衢以驗國人之論而賞罰之以戒小人之欺罔吾君者鶠又奏臣近所上章論諫官馮澥未防施行澥復進吏部侍郎此士論之所公憂臣適當言責不得已而言也觀澥之意不過欲以熈寧元丰之法爲治緣澥乃熙丰人類之一也已之說行則身安已之說廢則身危非爲國家忠計此天地否泰所系國家治亂之所由分不可忽也昔在仁宗英宗時選天下惇朴敢言之士以遺子孫而王安石用事皆目爲流俗之臣盡逐去之乃自爲新說以造士號爲新義人材充塞乎朝廷而人主不問天下之安危元祐之初司馬光收仁宗英宗時人材而用之故宣仁聖烈皇后擁少主不出簾幃而天下治問其四夷則率服矣問其盜則消弭矣問其軍士則豫附矣問其百姓則富樂矣當時天下之勢安於泰山及章惇蔡卞用事斥之於瘴域炎荒之外蔡京陰蓄異圖防謀益熾於是盡收熙寧元丰時人材用之誘以美官餌以厚祿於是海內小人波蕩而従之萬口一詞疊相唱和爲紹述之論以誑惑人主紹述一道徳而天下一於謟佞矣紹述同風俗而天下同於欺罔矣紹述理財而公私竭矣紹述造士而人材乏矣紹述開邊而四裔交侵矣此熈寧元丰之效也且元符末以連年四月朔日食四月正陽之月古人所忌詔求直言應詔者數千人蔡京因此以除異已者乃遣腹心之黨與定之分邪正二等同已者爲正異已者爲邪澥與京同者也故在正等凡異已者京皆指以爲邪陷以爲罪矣凡數千人近者上皇下責躬之詔其意以直言奪於權臣反歸咎建議臣寮然則前日附防蔡京號爲上書正等者皆今日之罪人也陛下嗣位之初天下觀陛下好惡是非以卜世之興衰今用蔡京正等之人豈上皇悔過之意天下之士聞之解體矣上召翰林學士吳升至內東門付以禦封李光札子論馮澥尊推王安石之學鼓惑眾心安石置條例司専任已能斥逐名賢任用小人以馴至蔡京蔡卞操繼述之說掃除祖宗法度於光札子禦批祖宗之法子孫當守之如蔡京首倡紹述變亂舊章貽患至於今日可作一詔於是降詔略曰祖宗法度在於後人奉承之不敢有違邇者蔡京懷蔵姦慝自作不靖凡舊章彞典肆行變亂挾紹述之言爲刼持之計比嵗上皇深燭其姦咸當釐正尙慮邪說鼓行習熟間揺眾心害於國體明示厥指罔有不孚有一於斯必罰無赦

丙辰太白熒惑鎭嵗四星聚張

壬戌彗出紫微垣

竄姚古

初古屯威勝軍帳下統制官焦安節妄傳冦至以動軍情古遂退至隆徳安節又勸古遁去故兩郡皆潰散及安節還軍李綱召安節斬於瓊林苑中丞陳過庭奏昔周主戰髙平斬敗將何徽等而軍聲大振古罪不容恕詔安置廣州

金置元帥府

初二將入冦但置節統府是夏金人用其臣劉彥宗議始攺元帥府且置官屬以安班貝勒舎音茂爲都元帥尼堪斡裏雅布爲左右副元帥達蘭烏舎爲左右監軍阿穆爾及耶律伊都爲左右都監凡七人尼堪烏舎伊都棄太原斡裏雅布達蘭阿穆爾自燕山防於山後艸地避暑且議事及秋乃還議者謂尼堪烏舎伊都三大敵棄太原北去往返千有餘裏避暑而我援兵雲集不能解太原之圍失計甚矣

秋七月除元符上書邪等禁

彗出東方

長數丈北拂帝座掃文昌大臣有謂此乃敵勢將衰非中國憂也提舉醴泉觀譚世勣面奏垂象可畏當修徳以應天不宜惑其防說八月詔以垂文見異除民間疾苦十事

勝防軍叛討平之

初勝防軍統制官張師正與金人遇於河北而潰至大名府宣撫使李彌大斬師正以狥而不能撫其眾皆不自安又聞童貫已誅死有大校李福者率以爲亂遂掠淄靑間其徒至四萬人所過無噍類矣至章邱縣離城問罪令曰此朝廷處分非小邑罪也遣人以牛酒犒之乃舎去彌大遣禆將韓世忠以所部五百襲擊之追至臨淄斬福余棄甲而遁眾猶滿萬世忠單騎入其軍曰我輩皆西人平時惟殺畨賊幾曾作賊耶官家使我招汝若能降悉赦汝罪皆拜而請命遂降之

詔攺宣仁皇后謗史

諫議大夫楊時言臣竊帷宣仁聖烈皇后保佑哲宗皇帝殆十年被誣謗久而未明臣謹條具本末於左昔元丰末神宗皇帝不豫哲宗衝防宣仁聖烈皇后有防令二王非宣召不得入內其周防之慮深矣是時王珪首建大議謂立延安郡王爲皇太子余臣無敢言者退批聖語在中書仍闗實錄院眾臣簽書本末詳具天地鬼神臨之在上質之在旁不可誣也至元祐中蔡確以罪去其黨始造爲姦謀兾邀異日之福紹聖初章惇蔡卞用事欲中傷舊臣報復私怨遂實其說上誣聖母而以大逆之名加王珪以定策之功歸蔡確而已亦與焉其爲此謀非私於蔡確其實自爲因以中傷元祐之人耳天下防寃積忿防四十年伏遇陛下嗣神器如太陽之升無隠不燭而臣幸得備員諫省不得不爲陛下言之也凡元祐政事著在甲令者皆已焚毀則當時所批聖語在中書者必多遺失所幸紹聖中所修政事記具在祕書省國史案猶可考也此天之意實以遺陛下乞索元祐時政記一賜覽觀庶以究竟事實昭洗王珪爲臣不忠之名追奪蔡確冒受封贈之典濫恩所列悉行攺正以塞天下憤郁之气中丞陳過庭吏部侍郎馮澥戶部侍郎邵溥相繼論奏故有是命

是月解潛劉韐兵潰

李綱使解潛屯威勝軍劉韐屯遼州幕官王以寧與都統制折可求張思正等皆屯汾州範瓊率山東兵屯南北關五驛約以三更並進防城下時大雨連月或謂陰盛以語上上以綱握兵權太重徐處仁曰綱書生耳彊敵中國之隠憂今太原兵圍未解不以此憂而憂綱乎然綱猶未進兵而河東七月旦暮已涼且多江浙閩蜀人皆脆弱不可戰至是劉韐兵先進金人並力禦之韐兵潰將領王彥等死之而解潛兵與敵遇於關南郊大敗

八月召李綱還以種師道代之

時師道無兵從行及次河陽金使王汭自北來師道揣金必大舉入寇亟拜疏請幸長安大臣以爲怯未幾召還命劉韐代之韐未及行復命範納代韐綱自序云初遣王云曹時使金軍中議以三鎭軍民不肯割地願輸租賦代割地之數及云時還云金有喜意其實以欵我非誠言也朝廷信之耿南仲唐恪尢主其議復詔宣撫司不得輕易進兵而議和復紛然矣

斡裏雅布復入寇張思正師潰

思正之兵在汾州十七萬號百萬未出戰金人相謂曰劉韐解潛旣敗不足畏也乃驅老弱守虛寨以當平定威勝之路而並其兵以禦思正思正引兵出汾州執冀璟狥於眾曰此不堅守石嶺關遁還者斬之癸丑夜金人於文水縣張飲諜者遽以告思正與張灝襲之斬首數百與李嗣本合甲寅復出戰金人曰彼眾𨿽多而喧囂不整無能爲也乃以鐵騎三千直衝我師我師大奔相蹂踐而死數萬人坑谷皆滿思正以敗卒數千奔汾州灝以牙兵數百赴磁隰於是威勝隆徳汾晉絳澤之民扶攜老幼渡河南奔者以萬計州縣井邑皆空矣李綱自序云上日以禦批促解太原之圍於是宣撫劉韐制置使解潛察訪使張灝勾當公事折彥質都統制王淵折可求等會議於隆徳府期於七月二十七日諸路進兵平定軍遼州兩路劉韐王淵主之威勝軍路解潛折彥質主之而宣撫副使制置副使察訪使勾當公事皆承受禦前處分事得専逹進退自如宣撫司𨿽有節制之名特具文耳綱奏上以節制不専恐誤國事𨿽降指揮約束而承受専達自若也至期出師解潛與敵相遇於南北關轉戰四日殺傷相當金人增兵潛兵力不能勝而潰平定遼汾之師皆逗畱不進其後張灝又違節制用統制官張思正復文水縣已而復爲敵所奪綱極爲上論節制不専之獘又分路進兵敵以全力制吾孤軍不若合大兵由一路進會範世雄以湖南兵至卽薦爲宣撫判官方欲會合親率師以討擊而朝廷之議變矣

劉岑李若水分使金軍

請緩師也岑等使還言至斡裏雅布軍止索歸朝官所欠金銀見尼堪則深諱金銀専論三鎭初若水名若冰上召見惡其若猶弱也冰猶兵也兵不可弱遂賜今名

徐處仁吳敏罷以唐恪爲少宰

何防中書侍郎陳過庭尙書右丞許翰罷同知以聶昌代之李回簽書樞宻院事時門下侍郎耿南仲専主和議上是之處仁力爭南仲引王云使金宻請逐兩相以借口又譚世勣李熙靖同提舉龍徳宮一日道君謂二人曰國有大故大臣定防古有之矣亦有羣臣輒請傳禪者乎世勣曰古無有也道君正色曰內禪自岀予意小人竊爲已功以致將相卿等奏知熙靖畏懦不敢惟世勣獨奏聖語又南仲欲引聶昌爲執政於是禦史中丞李回言處仁與少宰吳敏皆蔡京之黨也而處仁與敏不和敏又貪天之功爲己力望亟罷之先是左正言程瑀上言陛下卽位以來功效不見以未得馭臣之方而今日大臣持茍且之術行姑息之政以節用則浮侈尙多以愛民則凋獘未息官冗而未澄兵驕而不知制名曰斥逐姦臣而加恩庇防名曰愛惜名器而不謹差除若此者遽數之不能盡臣稽之於眾僉謂處仁庸常吳敏耿南仲昏懦唐恪傾險此政事所以曠敗而不振陛下宜深推安危治亂之機盡賜黜罷別選英賢共圗大計庶幾尙可救藥惟陛下念之

福州軍亂

殺守臣李庭俊

九月尼堪陷太原

始尼堪久攻太原不下乃於城外築舊城居之號元帥行府已而歸雲中畱尼楚赫大王攻城至是尼堪自雲中復至乘勝急攻丙寅城陷金人盡殺捷勝軍帥臣張孝純被擒旣又釋而用之副總管王稟負原廟太宗禦容赴汾水而死轉運使總提舉王孝忠三十六人皆被害太原自去年十二月己卯受圍凡二百六十日軍民亂死十八九固守不下至是始破

吳革使尼堪軍

革以閣門舍人充使見尼堪庭立不拜責其貪利敗約气勁詞直敵相顧動色愧服爲追回威勝軍等處人馬受書以歸備得其情狀報宣撫折彥質請於朝急備河南及對上問革他事革曰金人有吞噬之意又寇聚兵乞措置邊地起陜西兵馬爲京城備不復議和乃遣革詣陜西勾兵委之帥臣講武備

置四道總管府

從何防之請也分總四道以知大名府趙野總北道知河南府王襄總西道知鄧州張叔夜總南道知應天府胡直孺總東道事得専制財得通用官得辟置兵得誅賞緩急則以羽檄召之入衛京師給事中譚世勣言裂天下樹四人而王畿所自治才十六縣耳獨無不掉之慮乎中書舍人胡安國亦言一旦以數百州之地分爲四道則權太重萬一號召不至又何以待之臣欲乞二十三路帥臣皆選重臣付以都總管之權有警則各帥所屬守將應援則一舉兩得矣安國世勣二人所言皆拂上意乃攺勣爲禮部侍郎安國又言野不才緩急恐誤事不報初欲以宇文虛中當一宰執主之其後中書舍人安扶言其不可任乃罷之

冬十月竄李綱

安置建昌軍尋徙防州綱自敍云初唐恪謀黜綱則徐處仁吳敏許翰皆可以不去者數人去則綱必不能畱已而處仁敏罷而恪相翰罷同知樞宻院而用聶山陳過庭李回等皆知恪防言者復論敏承蔡攸防建內禪議及初除門下侍郎亦蔡攸矯制爲之責授散官安置涪州綱竊嘆曰事不可爲矣遂乞罷奏數上猶批答不允綱具奏力道其所以材能不勝任者且得昏憒之疾恐誤國事並敍曩日榻前之語於是上命種師道以同知樞宻院事巡邊交割宣撫司職事召綱赴闕且俾沿河巡視防守之具綱連章乞罷知樞宻院致仕行至封邱縣有防除觀文殿學士知揚州綱辭免不敢當且以疏言所以力乞罷者非愛身怯敵之故特事有不可爲者難以虛受其責始宣撫司得兵若干又防秋兵若干今屯駐某處皆不曾用如朝廷應副銀絹錢若干又禦前降到若干除支官兵食錢犒賞外今皆存畱襄州及在京降賜庫具有籍可考按也臣旣罷去恐不知者謂臣喪師費財惟陛下遣使覆實𨿽臣自以爲不材乞罷願益擇將帥撫馭士卒與之捍敵金人狡獪謀慮不淺和議未可専恃一失士卒之心無以禦侮則天下之勢去矣臣至此不復與國論敢昧死以聞至是果有言綱専主戰議喪師費財者又指十罪於是落職宮觀責授節度建昌安置以綱上書辧論謂退有後言以惑眾聽再謫寧江

斡裏雅布陷眞定府

執帥臣李邀鈐轄劉竧死之初金以三鎭未得兩道入寇斡裏雅布主之八月十四日入塞先以眾攻廣信軍保州不克遂越中山攻眞定邀措置乖謬竧率眾晝夜拒戰城上金入初攻北壁竧立拒之至是僞移攻東城邀復趣竧往應力攻兩日一日潛移攻具還攻北城城中不知也黎明金又忽鼓眾憑堞而上城陷李邀不能死爲金所擒竧猶率眾巷戰麾下稍稍亡去竧顧其弟曰我大將也豈可受敵戮乎因防馬挺刃潰圍欲出而諸門皆爲金人所守遂之孫氏園中亭內解絳絕脰而死邀被執至燕山亦不屈而死

金使來

斡裏雅布尼堪以書來責問契丹梁王及伊都蠟書並元割三鎭略云乃者差蕭仲恭趙倫等賫書報復回日輙受間諜之語陰傳搆結之文今差楊天吉王汭爲問罪之使請速令皇叔越王皇弟鄆王並太少宰一員同詣行府賫書陳謝過責仍據元割三鎭卽行誡諭令開門以待先是斡裏雅布旣退尼堪尙畱隆徳遺簽書路允迪等以和議之書上之尼堪聞斡裏雅布得金帛不貲而已無所得於是遣使數輩求賂時勤王之師踵至大臣有輕敵意猥曰吾兵盛如此當與金抗且使旣領肅王過河吾盍畱其使與之相當於是館其使逾月不遣有都營趙倫者燕人狡獪懼不得歸乃訐詐以情告館伴邢倞曰金國有伊都者領契丹精銳甚眾貳於金人願歸大國可結之以圖二將倞遂以聞大臣信之卽以詔書授倞賜伊都納衣巾中仍賜倫等絹各千疋白金千兩倫至尼堪所首以其書獻之尼堪大怒以倫書表奏聞其主報云深入攻討委元帥從長措置尼堪遂復提兵南下又麟府折可求來獻言夏國之北有大遼天祚梁王與林牙蕭太師出榜言金人不道與南朝姦臣結約毀我宗廟今聞南朝天子遜位嗣君明聖如能合擊金人立我宗社則當修好如初吳敏以爲然乃奏上令致書梁王由河東入麟府爲尼堪遊騎所得故金以爲辭金使之來也禮貌甚倨持其書於上前曰陛下旣不割三鎭之地又安忍復立契丹之後上曰此乃姦臣所爲也金使請必割三鎭之地要金帛車輅儀物及加其主徽號上乃卑辭深明其非朝廷之罪吏書王時雍實館之時雍議盡以三鎭所入增歲幣並祖宗內府珍玩悉歸二帥且厚犒河東之師金使頗領其說先取犒師絹十萬以行

尼堪陷汾澤等州

時金勢甚張知州張京戩堅守以待敵俄聞朝廷分河東爲兩路隆徳爲東路平陽爲西路各命守臣救汾兵未至而城陷京戩朝服南向焚香拜舞乃自引決其家死於難者凡八人紹興中贈忠確都監賈亶亦死之陷威勝軍執守臣張堯佐陷澤州守臣髙世由降陷隆徳府執守臣張有極

陷平定軍

先是尼堪自太原東至平定軍斡裏雅布自眞定西至平定會議再寇京闕右監軍烏舎曰今河東已得太原河北已得眞定二者乃兩河領袖也乘此之勢可先取兩河俟兩河旣定徐圖過河以取東京未爲晚也今若棄兩河先犯東京茍爲不利則兩河非我有也兼太子昨已到東京不能取之斡裏雅布未有語尼堪拂然而起以手去貂帽擲之於地謂諸將曰東京中國之根本我謂不得東京兩河𨿽得難重守茍得東京兩河不取可自下昨東京不能得者以我不在彼也今我往得之必矣又舒右手作取物之狀曰我今若取東京如運臂取物回首得之矣斡裏雅布欣然稱善諸將不敢沮之入寇之計遂決

下哀痛詔命兩河互相救援

命諸路合從連橫相爲救援見便而動無拘一律初尼堪旣陷太原乃縱兵汾晉之間攻下縣鎭塞壘十數汾𨿽糧乏兵疲獨不降並力攻逾月乃陷之又東攻太原之壽陽壽陽城小而百姓死守凡三受攻殘破之眾萬人竟不能拔乃攻平建欲據井陘其始攻也喪士三千復與斡裏雅布合兵攻平定亦喪萬人拔之斡裏雅布自二月由畿甸歸燕至九月復入宼攻保塞中山不克進攻眞定先是眞定帥劉韐守禦備具人恃以安總管王淵鈐轄李質訓練士卒數千人皆可用是時眞定在河朔最爲彊壘朝廷以太原危急恐金東軼犯河朔命韐爲宣撫副使領兵五萬守遼州以據其險又命淵質自隨乃以李邈代守眞定邈新至拙於應變人心未附金卒至圍城下不旬日而陷是時失太原又聞眞定之報上大以爲憂乃下哀痛之詔

雨木冰

尼堪陷平陽府

初金人犯汾州議者謂汾州之南有回牛嶺險峻如壁可以控扼於是命以守朝廷又命劉琬統眾屯平陽以捍北邊然國用乏竭倉廩不足士之守回牛嶺者日給豌豆二升或陳麥而已士笑曰軍食如此而使我戰乎金人領精鋭師寇回牛嶺於山下仰望官兵曰彼若以矢石自上而下吾曹病矣徘徊未敢進俄而官軍潰散遂越嶺至平陽琬領兵遁去城遂陷凡官吏皆縋而出

斡裏雅布犯慶源府

都統王淵遣將韓世忠遣兵三百人刼敵寨敵兵遂亂時宣府範訥統兵五萬守滑濬斡裏雅布知有備乃由恩州王揄渡而趨大名由李固渡濟河

髙麗來貢

侍禦史胡舜陟言自政和以來髙麗使歲至淮浙之間不勝其擾今髙麗事金國必窺我之虛實以報金望止令遞表以進卻其使還

追王安石所贈王爵

十一月種師道薨

師道至懷州召還都城至是卒上臨其喪哭之甚哀

夏人寇邊

陷懷徳軍守貳劉銓杜翊死之契丹故將【原闕】呼嚕者自其國滅奔於西戎至是招集叛亡雜胡羌數十萬攻麟府諸城至建寧塞兵才百數知塞楊震與其子居中執中死之長子沂中從徵河朔得免

詔止援兵

時南道總管張叔夜陜西制置錢蓋各統兵赴闕防唐恪耿南仲専主議和語同知聶昌曰今百姓困匱養數十萬兵於城下何以給之乃止兩道兵毋得動

議棄守三鎭

太原之陷也乃命王云使金國議和許以三鎭稅租之數云軍前先遣李裕回報已講和不復議三鎭止索五輅冠冕及上尊號且須康王親到議乃可成康王出使左丞王防副之旣而防托故辭行詔落左丞安置新州以同知馮澥代防李若水副之云回言事已中變必欲得地差一十日使不至卽再犯闕時康王已出城戊辰王復入中外大駭己巳百官集議於延和殿言不可與者惟梅執禮呂好問洪芻秦檜等三十六人自範宗尹以下七十餘人皆欲與之而範宗尹言最切至伏地流涕防李若水使歸亦慟哭於庭言與之以紓禍何防持之甚堅曰三鎭國家根本柰何棄之況敵情變詐安可保其必信割之亦來不割亦來且河東之民皆爲赤子棄地則並其民棄之爲民父母而棄其子可乎上然其言唐恪宻啟上請以親徵爲名西幸洛京據秦雍以圖恢復而畱太子居守上將從之防防入見力詆其不然上以足頓地曰今當以死守社稷防退謂恪曰割三鎭則傷河外之情不割則太原眞定已失不若任之但飭備以待恪唯唯議遂定梅執禮建議淸野詔河東北京畿並淸野命執禮爲淸野使已而京畿民扶攜入城

折彥質等師潰尼堪陷西京及河陽府

金人旣不得三鎭地怒甚尼堪自澤潞至河陽宣撫副使折彥質領兵十二萬與之夾河而軍又簽書李回以萬騎行視黃河時亦至河上敵曰南軍亦眾與之戰勝負未可知不若加以虛聲遂取戰鼓擊之逹旦王師潰散京西提刑許髙河北提刑許亢各統兵防路口亦望風而潰金眾悉渡自河東澤潞官吏多棄城而走西道都總管王襄與河陽守臣燕瑛皆去城尼堪乘勝陷河陽及西京

康王構使斡裏雅布軍許割三鎭

王云副之許割三鎭並奉冕輅以行仍尊其主爲叔且上尊號十八字王請耿南仲偕行上曰南仲老矣令其子延禧爲參議官王旣出城云白王曰京城樓天下所無然眞定城髙此幾倍金使云等坐見一時震破此𨿽樓櫓如畫不足恃也王不答初云使金過磁相勸二郡爲淸野計二郡從之撤近城民令運谷入城磁人以是怨云宗正少卿宗澤嘗論列宰相非其人宣撫副使提兵不進並劾云使金張皇敵勢命知磁州澤上疏乞邢洛磁趙相五州各養精兵二萬寇至一郡則四郡相應凡一路當有十萬兵上喜之嘗以語康王其後議卒不合王至磁澤出迎謁王問之澤以兵皆在山村急則召至殊不費糧百姓遮王馬諌曰不可北去肅王已爲人紿因指云曰淸野之人皆姦細也云遂被害尋相州守臣汪伯彥領兵郊迎王入宿於州澤因言是日被朝防二一令本路諸郡召土豪民兵禦敵節鉞而下皆充賞典一河北路諸處不得鼓唱民間起兵生事有礙和議同時行下兼傳聞斡裏雅布已於十四日由大名府魏縣李固渡河今願大王暫畱審議國事

何防罷以陳過庭爲中書侍郎孫傅尙書右丞

防持不割三鎭之議甚堅朝廷旣定議割三鎭故防罷先是孫傅請復祖宗法度上問之對曰祖宗法恵民熙丰法恵國崇觀以來法恵姦侍禦史胡舜陟言今日敵寇侵陵國勢危蹙豈可坐以待亡昔湯武髙光得賢爲輔故成帝王之業今陛下所用皆非其人唐恪俗吏耿南仲腐儒何防狂生聶昌凶人李回差勝亦迂濶獨陳過庭孫傅忠直然非經濟手今欲轉敗爲功惟人才是先望擇所任天下幸甚

耿南仲聶昌分使金軍許畫河

金人欲割地須大臣報聘於是陳過庭以主憂臣辱首自請行南仲昌各以事辭詔免過庭而以南仲使尼堪軍割河東昌使斡裏雅布軍割河北並爲告和使與王汭等偕行南仲至衛州衛人欲叔同行金人王汭汭走南仲得脫遂如相州見康王王遂出牓召兵人情大恱昌至絳州諭令割地絳人不奉詔爲鈐轄趙子淸所殺刳其目碎切之昌附南仲至顯位毎左右其說以誤國論卒至禍變天下以此罪之

範致虛帥師入衛

時知京兆府命爲陜西五路安撫使

乙酉斡裏雅布犯京師

朝廷以金去歲駐牟馳岡乃決汴水灌其地且置塘濼斡裏雅布軍至城下遂屯劉家寺自唐恪耿南仲等散西南兩道兵至是四方兵無一至者城中惟衛士上四軍及中軍效勇京東西弓手十萬餘於是以萬人分作五軍備緩急救防命姚仲友辛亢宗分領之以五萬七千人分四壁守禦京畿提刑秦元集保甲三萬請先出屯自當一面禮部侍郎譚世勣亦謂宜遣元以所統分四寨直國門使兵勢相屬卽金不敢逼城孫傅深然之而守禦使劉韐又奏悉取保甲自益元謀遂止凡四壁共十萬時有炮五百餘座在郊外皆棄不取兵部則曰屬朝系樞宻院合收樞宻院則曰自有所屬軍器監提舉內侍官也方以罪去京畿所則曰本非掌守禦也未守禦何預於我或謂駕部當收駕部則曰庫部當收至是反爲敵用吳革累乞出兵城外下寨使金不敢近城且遏東南道路及京城被圍又宻具奏乞選日諸門迸出分兵期防爲正兵爲牽制爲衝突爲尾襲爲應援出其不意可以制勝上惑於眾議不果從之

大風拔木

張叔夜帥師入衛

初上以手詔趣叔夜提兵入衛叔夜卽自將中軍二子伯奮伯熊將前後軍凡三萬人至尉氏遇遊騎轉鬭而前己丑至京師屯於玉津園至是勤王之師無一來者東道總管胡直孺爲金生得以示城上都人益恐尋擢叔夜簽書樞宻院以其兵入城同孫傅措置四壁叔夜與範瓊同襲金營不克

復左右僕射

滑州軍亂殺守臣

閏月唐恪罷以何防爲右僕射

恪無經濟大略從上巡城都人欲擊之因求去遂罷明年二月以金人來取恪恐不免飲藥而死

尼堪陷鄭州

守臣宋伯交遁時河東諸郡或降或破殆盡惟河北頗有堅守不下者

陷懷州

守臣霍安國通判林淵鈐轄張彭年都監趙士詝張諶於潛統制沈惇張行中及部隊將五百人皆死之初城旣陷尼堪引州官及鼎澧將分四行立其前使畨官傳令問不肯降者爲誰安國曰安國是宋朝守臣率眾不降又問淵等同對云某等與知州一體皆不肯降於是引令東北望金國拜降皆不屈尼堪令解衣反之遂害十三人而釋其餘安國一門防無噍類明年贈延康殿學士

尼堪犯京師

召李綱尋除開封府尹

金使來議和曹輔馮澥如金營

尼堪復遣蕭慶等來議和且貸糧堅請上出城防盟乃詔都水監丞李處等爲報謝使以書報之不受上以勤王之師不至時令挑戰以示敢敵然可用者獨衛士三萬每出數百人𨿽多獲級然亦十失五六至是亡已數千金使來請帝車駕暫出郊不從復請遣親王詔遣越王行將出金率兵以迎又止之於是金人聲言失信攻城甚急乃遣簽書曹輔左丞馮澥詣金請和尼堪卽送之歸不交一談已而云梯輻輳來者不已

以康王構爲天下兵馬大元帥

初金攻城日急殿中侍禦史胡唐老言聞康邸奉使至磁相間爲士民所遏不得進此天意也乞就拜大元帥俾率天下兵入援宰臣視奏猶以大字爲難唐老力爭曰今社稷危矣仰其拯國顧惜一大字非計也於是募敢死士得武學生秦仔等四人皆假閤門祗候賫蠟詔命康王爲大元帥陳遘元帥宗澤汪伯彥副元帥速領兵入衛己酉仔至相州王捧詔拜泣軍民感動是日開府上宻遣閤門祗侯章賫蠟書促大元帥勤王十二月甲子章至相州白王曰陛辭日聖諭曰康王辟中書舍人隨行可令以便宜艸詔盡起河北兵入衛於是王命耿延禧艸詔頒之諸郡王在相州攝大名尹張慤力請王移行府以河水冰堅自相至大名府涉河而地裏不遠宻邇王室發勤王之兵爲便也時京城獨久圍王旣渡駐軍北岸天下申請四集取決於霸府矣河北守臣亦將兵漸至知磁州宗澤兵三千人知潞州王麟兵一千知徳信府梁揚祖兵防萬人馬千疋張俊苗傅楊沂中田師中皆在麾下王問揚祖以諸將孰優揚祖以俊對王亦喜俊自是常在左右王畱揚祖爲隨軍轉運使澤在磁州屢乞防兵奪李固渡斷敵歸路眾議不可澤自遣其將秦光弼張徳領兵趨渡至安城縣金騎千餘人遇北門二將出東西門夾擊之遂斬首數百級獲其賫糧防帥府移文約赴大名遂還師先是諸軍至王大恱澤乞進兵援京師汪伯彥以澤爲狂譎澤亦詆伯彥等爲失防澤曰金人狡計百端豈可深信惟速進兵直指都城第言兵民欲見君父旣兩國通和可亟退師如敵有詭謀卽援兵已到無能爲也伯彥等執和議之說不可進澤請自進兵從之

大雨雪彗竟天

丙辰京城失守

自十一月二十五日被圍凡四十日是日午時陷先是有卒郭京者都人盛傳其能用六甲訣可以生擒尼堪斡裏雅布何防孫傅與內侍輩尢尊信傾心待之又有劉孝竭等召募眾或稱六丁力人或稱北斗神兵或稱天關大將大率效京有識者危之是日大啟宣化門出去不數百步時已天明京盡令守禦人下城獨與張叔夜坐宣化門甕城樓上以親兵數百自衛俄頃敵兵分四翼鼓噪而進前軍殱焉後者悉墜河城門急閉京白叔夜曰自下作法因下城引餘兵南遁敵兵登城者才數人眾皆披靡城遂陷王宗濋引殿班下城傳呼救駕四壁兵大潰金人因而上城統制姚仲友爲軍士所殺仲友將種也自守禦以來往來東南西壁防應夙夜勤勞在諸將中最爲有功初百姓毆殺東壁統制辛亢宗朝廷縱而不問仍赦罪故軍士縱恣如此蓋京師升平日久遊手浮浪最多除旅居外皆在火房浴堂櫃坊雜居里巷彊梁乘此擾攘聚眾作亂初仲友欲於京城置巡檢十六員各一正一副每員統兵五百人遇有警急則一正將帶二百五十人接應常畱二百五十人在地分或有姦細乘勢作過以兵法從事仍置都巡三員以總其事仲友之意以小人喜亂欲設此以防姦也而朝廷不從至是獨先被害何慶言力戰死於城上內臣黃經督視東壁亦不敢去望闕號慟赴火而死四壁守禦使劉文慶與其子光國縋門出爲追騎所殺張叔夜言敵鋒銳甚願駐蹕襄陽以圖幸雍上然之

叔夜連四日與敵大戰斬其金環貴將二人城破叔夜被創尢甚父子力戰皆死鬭殺傷相當然諸將無一人至者上聞城陷慟哭曰朕不用種師道言以

至於此春初金人之去也師道嘗勸上半渡擊之不從曰異日必有後患至是果然是日都人爭入都亭驛取金使劉晏殺之時上四軍班直猶有萬餘人馬亦數千匹防駕人馬等皆欲奪門而出指揮使蔣宣李福率衛士數百人入祥曦殿欲防駕突圍而出上親撫諭之不退聞已和議乃散

辛酉上如靑城

何防陳過庭孫傅等從二帥相見初何防率都民欲巷戰聞者爭奮由是斂兵不下仍僞唱和議人心稍安時李若水以出使畱軍中二帥急令若水促何防來議事若水入見上曰二帥止欲得兩河地別無他事乃遣防及濟王栩爲請命使二帥曰自古有南卽有北不可相無也今之所議期在割地而已防回言二帥請與上皇相見上曰朕當自往爾豈可使上皇相見哉辛未防又至軍前二帥乃許上出是夜彗星竟天庚申日出赤如血而金人自攻太原以來卽以講和割地爲言李邦彥吳敏耿南仲唐恪皆墮其計時防爲右丞孫傅爲尙書每朝議及割地必面折執政以爲地不可割敵人志不在割地朝廷由是任之初無奇防足以濟難城陷乃反故意講和夫不信於造謀之始乃反信於破城之後辜天下之望致乘輿播遷由惑於和議而戰守不固也

十二月癸亥上至自靑城

括金銀

金人來索金三千萬錠銀三千萬錠縑帛如銀之數於是朝廷大括金銀命戶部尙書梅執禮提舉根括而監察禦史胡舜陟胡唐老姚舜明王俁副之自禦馬而下在京共七千匹悉歸之

遣使如兩河割地

陳過庭劉韐折彥質三人其後過庭死於燕山

尙書省火

未防天寶寺火延燒居民五百餘家

雨雹

丁未靖康二年【五月髙宗皇帝卽位攺建炎元年金主天防五年】春正月朔命親王二人如金營賀正

尼堪遣其子眞珠大王同金使八人來舊制正旦朝防禦大慶殿諸國使人賀殿前列法駕儀仗百官皆冠冕朝服諸路舉人解首亦士服列班其服二梁冠白袍靑緣諸州進奏官各執方物入殿諸國使人大遼大使頂金冠後檐尖長如大蓮葉服紫窄袍金蹀躞副使褁金帶如漢儀文使拜見立左足跪右足以兩手著右肩爲一拜如漢儀夏國副使皆金冠短小朴制服緋窄袍金蹀躞皮靴叉手展拜髙麗與南番交州使人並如漢儀回紇皆長髯髙鼻以匹帛纒頭散批其服於闐皆小金花氊笠金絲帶袍束帶並妻男同來乘駱駝氊兜銅鐸入貢三佛齊皆瘦瘠纒頭緋衣上織成佛面又有南蠻五姓畨椎髻烏氊並如僧人禮拜入見旋賜漢裝綿袟之類更有眞臘大理等國有時朝貢大遼使人在都亭驛髙麗在梁門外安州巷同文館回紇於闐在禮賓院諸畨國在瞻云館懷遠驛惟大遼髙麗就館賜宴是歲正旦乃命景王杞濟王栩如金帳致賀都人感傷繼之以泣

大風霾

是月西北陰雪中有如火光

庚子上如靑城

金索金銀益急欲縱兵入城且遣使來曰農務方興將歸矣徽號事當面議【原闕】

盜犯徳安府陳規敗之

權府事陳規率兵民固守先是規知安陸縣率民兵數千援京師路梗不能達還及遼上防盜祝進攻徳安守臣李公濟遁父老迎規攝府規率軍民禦進卻之後又來攻城凡十有七日而去

劉韐死於金營

韐守眞定有威名金人知之欲用爲尙書僕射許以家屬行韐不可手書片紙遣人遺其子曰忠臣不事二君此予所以必死也乃以衣帯自經於城南壽聖院中興贈資政殿大學士謚忠顯韐初在陜西爲童貫所知及是能以忠死議者不以前失所從爲韐罪云

徐揆死於金營

太學生徐揆及丁特起王若海何剡等各爲一書欲遺二將畱守司不許揆獨詣南薫門誑言獻金銀金遣騎取揆赴軍中揆出書略云京城金銀根括盡願班師振旅緩以嵗時使求之四方然後遣人入獻二將見書詰難揆厲激抗論爲所殺黃時甫繼亦貽尼堪書責其久畱車駕且謂內侍監訴醫官周道隆爲幸濫渠魁今取過軍前坐席未暖乃忘我宋朝前日恩寵妄興間諜稱有金銀窖藏在家則是前日故違根括指揮若使未過軍前則人人蓄爲私藏貪吝悖逆合誅戮乞賜行遣狥首京師樞宻院編修胡瑀亦爲書貽尼堪曰【原闕】

金犯蔡州

知鄂州崇陽縣李涓死之時以羽檄召天下兵入援鄂部縣七當發三千人涓召募才十日鋭意欲奮或謂涓盍徐之以須眾集涓曰事急矣當持一信報天子爲東南倡卽日引而東過蔡而蒲圻嘉魚二邑之師至合而前天大雪蔡之保甲噪而奔曰金至矣卽整陳以行少焉遊騎微集涓馳馬先犯其鋒下皆步兵防鹵楯徑進頗殺其騎騎且走涓乘勝追北約十里許大與金遇飛矢蝟集二邑兵引去吏士無人色視涓獨畱不忍捨之歸創甚猶被血大呼叱左右負已以戰遂遇害死明年金退蔡人以涓屍歸朝廷錄其忠贈朝奉郎官其三子云

二月朔上在靑城

丁卯太上帝後如靑城【原闕】

辛未皇后皇太子如靑城

初南壁統制官吳革聞上皇已出入白孫傅請力畱皇后皇太子且爲傅畫計乃於啟聖院置局賑濟所募士就食者至萬計革陰以兵法部勒且告急於康王及在外諸大臣約日大舉至是革請以所募十微服潰圍以出傅不許革遂陳請不已傅不聽傅在皇城司其子來省傅叱之曰吾已分死國矣汝曹速速去勿亂人意範瓊恐生變先以危言詟衛士【原闕】

按唐末五代國璽不存周廣順中造二寶一曰皇帝承天受命之寶一曰皇帝神寶我太祖傳之太宗卽位乃更制寶如周承天之文眞宗亦自作寶而更其文曰皇帝恭膺天命之寶自此累朝卽位皆仍此文作新寶仁宗明道元年以爲火所焚又更制焉英宗之初令歐陽修篆文以制新寶範鎭之請王珪等之議皆謂不當攺作言格不用因鎭之奏乃知累朝此寶皆從葬也神宗哲宗亦循此制今金所取白玉之寶十有四其中有恭膺天命之寶二者卽上皇與今上之所制也其他不復錄

李若水王履死於金營

【原闕】

獨吏部侍郎李若水大呼罵金金擊之面目爲傷若水气絕僕地良久乃蘇使人監視日三飯飲之若水絕不食金怒囚之若水母張氏聞變哭且言曰吾子死難必矣至是尼堪再召若水去若水知金不可以義動因歷數其失信五事肆罵不已尼堪大怒卽以圜丘下敲殺之若水將死奮罵益切敵相謂曰大遼之破死義者十數今南朝惟李侍郎一人初若水之出使也修武郎王履副之使還進觀察使抗金不回卒以俱死履臨被害略無懼色且歌詩末句云矯首問天兮天卒無言忠臣效死兮死亦何愆人聞而悲之若水死年三十五中興贈觀文殿學士諡忠湣復贈武勝節度

康王次濟州

元帥府官軍及羣盜歸來者凡八萬人分屯於河北諸郡而向子諲在宿何志同在河趙野範訥在宋趙子崧在陳皆圍繞京師未得進先是王黻魏伯芻變河北鹽稅爲鹽鈔法専置提舉官賣鈔於貨務及京師道梗商不能通張慤建議卽元帥府印給鹽鈔許鹽商詣河北漕司大名安撫司輸錢取鹽於逐州鹽場不閱旬得緡錢五十萬佐軍興公私賴其利

金犯雷澤縣尉宋拱敗之

金遊騎至縣尉宋拱禦之拱勇而有謀先系繩桑下金至挑戰已而僞遁金追奔馬絓而止悉斬之

大風拔木

金人責金銀殺從臣梅執禮等四人

戶部侍郎梅執禮禮部侍郎陳知質刑部侍郎程振給事中安扶並坐根括金銀不登爲金人所殺其副禦史胡舜陟胡唐老姚舜明王俁杖數百幾死於是再括畱守司差官百員分坊巷徧括左諌議大夫洪芻等詣懿親蕃衍宅【原闕】

延寧宮火

元祐孟皇后緣是出居相國寺前之私第初上與李若水大更張獘政乃尊後爲元祐皇太后已艸詔書未及行也時六宮有位號者皆從二帝以行惟後以廢得存

三月朔上在靑城

金納張邦昌

【原闕】

吳革謀起兵範瓊誘殺之

初革旣募兵遷居同文館附者至數萬人又引太學吳銖朱夢說徐仁等數十人與參謀議革率衛士殺妻子以圖迎二帝欲奉九廟神主以從軍先誅範瓊等數十人乃命兵突出十八門期用三月八日舉事與謀者惟兵部尙書呂好問監察禦史馬伸張所奉議郎致仕吳給等數人革將起兵其參議吳銖等曰事急矣緩則且有不測之禍是夜班直班廣等數百人排闥曰邦昌以翌日受防請舉事革以眾不可奪被甲上馬時已黎明北行至咸豐門四面皆瓊兵瓊遂與權主管殿前司公事左言誘紿革至帳下議事遂斬之其徒百餘人並戮河上革至死顏色猶不少變革爲人天資忠勇天文地理人事兵機無不通死之日知與不知皆爲泣下

丁酉金以張邦昌僣位僞號楚

【原闕】

是日風霾日色薄而有暈百官皆慘怛邦昌亦變色惟王時雍吳開莫儔左言範瓊等欣然若有所得【原闕】

邦昌不禦正殿不受朝不三呼及稱聖防與執政侍從坐議必自稱名遇金人至則爲易服禁中諸門悉緘鐍題以臣邦昌謹封易詔曰手書邦昌尋以胡思權戶部侍郎葉宗諤權司農少卿胡直孺戶部尙書前諌議範宗尹吏部侍郎謝京家落致仕中書舍人李擢並仍舊職李寧靖詹義並權直學士院王時雍權樞宻院兼領尙書省呂好問領門下省徐秉哲領中書省尙書左丞馮澥守舊職李回權右丞吳幵同知樞宻院事莫儔簽書樞宻院事周懿天開封尹王及之權都水使者大抵往來議事幵儔也逼逐公卿以下者時雍秉哲也脇懼都人者範瓊也遂皆擢用李回靖康初簽書樞宻院事及是前執政在城中者惟回一人馮澥曹輔畱金營邦昌素善澥將歸之而輔不在請中故以回補其處時雍旣受命請用二府蓋韉許之時雍蜀人也在蜀爲市伍圖利小人謂之三川牙郎至是都人又號爲賣國牙郎幵儔爲金來須索朝暮往還敵中有捷疫鬼王之號尼堪斡裏雅布有了事官人之稱都人亦目之爲賣國吳牙時雍等領三省事及郎官王及之王紹皆擅政每以佐命功臣自許士夫切齒因呼三王及之等又命有司籍隆徳二宮寶貨賣靈沼魚藕以贍百官禦史馬伸檄之曰古者大臣去國三年不反然後收其田裏今𨿽危而車駕之行止未決爾等輒敢取兩宮物逆節甚矣力爭乃止之初有司趣百官入賀太學博士孫逢獨堅臥不屈夜旣半同寮彊起之不從至垂泣而與之訣事畢有司舉不至者欲以復於金以逢及駕部員外郎諭汝礪爲請邦昌以畢至告乃得免逢聞之曰是必將肆赦遷官以重污我我其可俟遂發疾而死未幾考功員外郎虞譽太學博士朱震並致仕工部侍郎何昌言請言更名善言其從弟亦更名知言徐俯致位居城中買一婢名之曰昌妼遇朝士至卽呼前驅使李熈靖時以顯謨閣奉祠始邦昌與熙靖直學士院熙靖拒之因憂憤不食疾且篤謂家人曰百官何日再朝天乎泣數行下未幾卒中興贈延康殿學士禮部侍郎譚世勣旣得歸邦昌命權學士院而世勣稱疾堅臥不起邦昌知不可奪遂已後贈延康殿學士諡端潔

宗澤敗金於長垣

初朝廷狥金意欲遣曹輔往河北迎康玉何防請上於輔【原闕】屑書語以傳宻防輔言不見王而還金人又趣再遣中書舍人張徵以蠟封詔行徵至開徳語諸將未可進兵澤怒命諸將射之徵與同行金人俱遁澤約諸帥防兵五旬無一人至者澤回願擊金引諸將議之都統制陳淬曰金方熾未可輕舉澤將斬之諸將羅拜乞貸淬使得效死乃命淬當先以贖罪遂進兵未十里與金遇出金不意敗之於長垣澤旣敗金遂得韋城縣金欲夜襲澤澤知之日暮移軍南華敵果夜至得空壁大驚自是不復出澤在軍中與士卒同甘苦故人樂爲用澤爲書與諸道勤王帥勸督兵入援趙野曽楙範訥皆以澤爲狂不答澤自南華遣兵過大溝河襲金金人敗之時四方勤王之師只畱近甸惟澤力戰及至冀州權邦彥亦領兵與澤同抵韋城澤獲敵所掠人知二帝將北行謀引兵渡河據敵歸路而對壘諸寨一夕觧去澤號慟卽自臨濮引兵趨滑州抵大名城而勤王之兵無一人至者又知張邦昌僣位擬先行誅討乃將所部復還屯衛南復貽書康王言今日國之存亡在大王行之得其道與不得其道耳所謂道者其說有五一曰近剛正而遠柔邪二曰納諌諍而拒謟諛三曰尙恭儉而抑驕奢四曰體憂勤而遠逸樂五曰進公實而退私僞澤謂所親曰怨結王之左右矣不卹也時發運使翁彥國起東南數萬兵至泗州不行知州事解公望以京城望救責之彥國怒持軍趕程渡淮而進初金人以兵五萬守潼關捍西來之兵陜西制置使錢蓋統兵十萬至潁昌聞京城已破蓋遂棄大兵挈家往湖北由是荊定至荊門一路騷動陜西宣撫範致虛自長安引兵十萬勤王日與金戰攻奪潼關旣得關乃引兵東去遂至陜府尼堪遣將精卒鋭騎擊致虛前軍敗之致虛不敢進駐兵潼關以疑敵而已先是禆將李彥仙說曰陜爲軍後盍少遺之行兵者利速多爲支軍則捨不至淹敗不至覆不然眾屯聚出殽澠一蹴於險阻則敗矣致虛不聽有傅亮者開州人知古兵法種師道嘗薦之召亮赴闕亮聞命募兵得數千至陜聞敵登城卽兼程而去陳蔡間羣盜皆爲亮所殺京西安撫使和志同以便宜假亮官爲統制率之以行亮軍嚴整所至秋毫不犯自朱仙鎭直抵韋城尼堪後軍大驚狼狽而去遺絹數萬匹軍士畏亮不敢取

翟興復西京

斬金畱守髙世由範致虛旣敗統制翟興興族弟進提兵數百潛入洛陽擒世由及金隨軍轉運張友極斬之友極前爲河東轉運世由知澤州金人再入以城降爲金用

金置河北河東統軍

敏珠爾貝勒爲河北統軍屯濬州阿里哈貝勒爲河東統軍

斡裏雅布退

【原闕】

夏四月庚申朔【原闕】

【原闕】

尼堪退

【原闕】

江寧府軍亂

軍校周徳等率眾叛執知府宇文粹中殺通判王導鈐轄王宗韓及曹掾官七人嬰城自守

張邦昌降僞赦

赦與覃恩同但攺敕字爲手書而已時四方勤王兵大集吳幵莫儔爲邦昌謀令散諸路故僞赦首及之其文著作郎顏博之所艸也邦昌又遺範訥範致虛錢蓋翁彥國劉光世等手書外題云付某人內云邦昌上某官仍用內侍省印發運副使向子諲在亳州邦昌遣其甥劉達賫手書以往子諲不啟封而焚之械系達於獄遣使勸進於康王邦昌手書至虹縣縣令以下迎邦宣讀如常式武尉徐端益獨不屈膝而走事定子諲言於朝廷易文資國學生遊相上書請邦昌歸政康王不報

汪伯彥譛殺俟章

先是黃潛善遣張宗至京知金人立張邦昌事宗旣歸道逢俟章具以告之章走濟州言曰事旣如此諸公別無措置柰何且以言侵伯彥等伯彥請誅之康王再三不可伯彥力請以其鼓惑三軍遂斬之

癸亥元祐皇后復居延福宮

其防語有曰尙念宋氏之初首崇西宮之禮蓋用太祖卽位迎周太后西宮故事識者有以覘邦昌之意非果眞爲趙氏也先是監察禦史馬伸言於邦昌曰伏見金人犯順且逼立相公使主國事相公所以忍死就尊位者自信金退必能復辟也忠臣義士不卽就死城中之人不卽生變亦以相公必立趙孤也今金退多日吾君之子亦已知所在訟獄謳歌又皆歸往相公尙處禁中不反初服未就臣列以爲外挾彊金之威使人遊說康王且令南遁然後爲久假不歸之計一旦喧閧孤負初心望速行攺正易服歸省庶事取太后命而行仍速迎奉康王歸京日下開門撫勞勤王之師以示無間應內外赦書施恩恵收人心等事權行拘收俟立趙氏日然後施行庶幾中外釋疑轉禍爲福不然伸有死而已必不敢輔相公爲宋朝叛臣也自邦昌僣立凡言事者皆用君臣之禮至馬伸始貽書稱太宰相公書入邦昌命一切啟王尋降手書迎太后入居禁中

庚午垂簾聽政

邦昌以太宰退處資善堂邦昌僭位至是凡三十三日

甲戌降手書迎康王

手書曰比以敵國興師都城失守祲纒宮闕旣二帝之防塵誣及宗祊謂三靈之攺卜眾恐中原之無統姑令舊弼以臨朝遂成九廟之安坐免一城之酷緬惟藝祖之開基實自髙穹之眷命歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服已狥羣臣之請俾膺神器之歸由康邸之舊藩嗣宋朝之大統漢家之厄十世宜光武之中興獻公之子九人惟重耳之尙在玆爲天意夫豈人謀尙期中外之恊心同定安危之至計庻臻小愒漸底丕平用敷告於多方其深明於吾意時侍禦史胡舜陟上疏請後降詔諸路使知中國有主康王卽位有日以破亂臣賊子之心呂好問言今日布告之書當明白易曉不必須詞臣遂命太常少卿汪藻艸書禦封付禦史臺看詳然後行下

【原闕】

王時雍徐秉哲奉乘輿禦服來迎邦昌率百官表勸進略曰使生靈相顧以無歸𨿽溝瀆自經而奚益輒慕周勃安劉之計庶幾程嬰存趙之心其表亦汪藻爲之邦昌繼至伏地慟哭請死王待以客禮且慰撫之

九朝編年備要卷三十

