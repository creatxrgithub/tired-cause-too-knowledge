

欽定四庫全書

史部二

綱目續麟

編年類

提要

【臣】等謹按綱目續麟二十卷校正凡例一卷附錄一卷彚覧三卷明張自勲撰自勲字卓庵南昌人是編成於崇禎癸未首爲校正凡例一卷列朱子凡例與劉友益書法凡例而各著所疑次爲附錄一卷備列朱子論綱目手書十二篇及李方子綱目後序王柏書綱目大全後徐昭文綱目考證序證綱目一書非惟分注非朱子手定卽正綱亦多出趙師淵手並證劉友益誤以晚年未定之本爲中年已定之本遂不求端訊末彊辧誣眞其續麟二十卷則按原書次第摘列綱目及考異書法發明考証之文而一一辧正其是非彚覧三卷則列增刪正綱者三千六百四十餘字增刪分注者四百四十餘字蓋彚覧爲攺正之夲而續麟則發明攺正之所以然分注之文彚覧僅攺其年號君名諡號之類而其他所當攺者以其文太繁則防見於續麟中蓋二書詳略互見相輔爲用者也其宗方孝孺之論不以統予秦晉隋未免儒生膠固之見然其他互比校毎能推其致誤之所以然如唐以前太子卽位皆書名至唐獨不書名劉友益曲爲之說自勲則以爲太子卽位前史皆書名至唐書本紀獨不書名綱目不過誤從史文不必彊爲穿鑿又如漢景帝中元年十二月晦日食綱目漏書三年九月晦日食旣綱目漏書旣字自勲以爲皆漢書本紀先漏綱目但據本紀而未見五行志故有此失別無他義皆足破陋儒附防之說他若唐太宗貞觀元年書徴隋祕書監劉子翼不至劉友益書法稱書不至何美子翼也尹起莘明亦以特書隋官爲美之自勲則據唐書劉禕之傳載子翼後復召拜吳王府功曹軍終著作郎宏文館直學士謂綱目失考誤以爲陶潛一例如是之類其說皆鑿鑿有徴非故與朱子爲難者比至於凡例稱曺丕劉裕書姓而綱目書宋王裕乃無劉字又凡例稱宦者封爵皆加宦者字如鄭眾之屬而綱目書鄭眾封鄛鄕侯乃無宦者字用證綱目傳冩刋刻不免訛脫不必以鈔胥刻工之失執爲朱子之筆削爲尢洞悉事理之言視徒博尊朱子之名而牽合迂謬反晦朱子之本防者相去逺矣乾隆四十四年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

綱目續麟原序

士必通經而後可以學史史者經之翼也經不明則權衡輕重莫適主焉余服膺六經四子有年而取義尢在易與春秋易春秋蓋名殊而實同者也孔子本易以作春秋而予本春秋以治綱目𨿽大儒筆削不能無議諸家推揚過情褒稱失實予不復置喙獨怪紫陽自謂綱欲謹嚴而無脫略目欲詳備而不繁冗予觀其書綱略而不嚴目冗而未備何自相矛盾與或曰屬筆於門人趙氏故欠詳謹或曰欲加更定而力未暇或又曰僅能成編每以未及修補爲恨然則綱目固未定之書而說者斷然謂朱子蚤歳所作非晚年絕筆不亦誣乎乃若書法發明據提要而背凡例考異考證泥凡例而戾書法豈惟非春秋之旨卽綱目義例益抵牾不可信予竊不自安輒爲訂定凡二十卷名曰綱目續麟𨿽未必盡當要無失乎春秋之義而已敢云知罪俟後世哉宜春張自勲謹書

欽定四庫全書

綱目續麟凡例

宜春張自勲撰

校正綱目凡例

春秋書二百四十二年之事未嘗立例【丹陽洪氏曰春秋本無例學者因行事之迹以爲例】史氏有例自綱目始今觀總列十九門【統系嵗年名號卽位攺元尊立崩簒賊廢徙祭祀行幸恩澤朝防封拜徵伐廢黜罷免人事災祥】分注六十四【如統系例分正統列國簒賊建國之類詳見各條凡例】非不明且悉也然隨事異文有非例所可拘者如王莽得政遷官凡例旣與董卓曹操並稱【簒賊例注云王莽董卓曹操自其得政遷官建國皆依範史直以自爲自立書之】及莽爲太傅加號升位九錫綱目復以上命爲辭【漢平帝元始元年莽爲太傅不書自三年加安漢公莽宰衡四年升宰衡位在諸侯王上五年加安漢公莽九錫書法云曰升曰加命猶自上出也】豈背例哉良以莽之簒漢由太后唘之也【莽惡易見後罪難知故書法如此】考異不察徒執例以繩綱目書法𨿽以綱目爲據又與凡例矛盾集中頗爲論定猶恐後世轇泥凡例而不可解輒舉一二未當者【自矛盾者並附已見考異者不錄】與夫劉氏之傅會汪氏之妄駁並著篇端以明例不可執要以義爲主義明而例自具𨿽不言例可也

朱子凡例

統系例曰凡正統謂周秦漢晉隋唐

愚按秦晉隋不可謂正統凡例與周漢唐並稱非是詳見秦晉隋始年大書【秦始皇二十六年晉太康元年隋開皇九年】

又曰簒賊謂簒位幹統不及傳世者注云如漢之呂后王莽唐之武后之類又名號例曰簒賊曰某注云新莽之類

凡例旣以武后與王莽並稱莽稱名【如雲新莽始建國某年及莽廢孺子之類】而武后猶稱氏【時武后自名曌綱目不書周曌仍稱武氏非是】亦自矛盾

又曰凡諸國號從其本稱或屢更易卽從史家所稱而於建國之始卽注云是爲某國注云如晉太元十年乞伏國仁稱單於卽注云是爲西秦

按姚萇自稱秦王【晉孝武帝太元九年】是爲後秦孝靜立於洛陽【梁中大通六年甲寅】是爲東魏並不見分注何也【周太祖廣順五年劉崇稱帝是爲北漢亦不注】

歳年例曰凡正統大書橫行之下朱書君名注云如雲午又曰惟篇首前無所承故立此例後有卽位在今年內者用之

按綱目始威烈二十三年正前無所承者午字宜大書而反細注何歟他如漢昭烈唐肅宗並卽位在今年內者【昭烈卽位在章武元年四月肅宗卽位在天寶十五載七月】而大書分注並不列名俱非

又曰凡天子繼世則但於行下朱書諡號注云如安王二世皇帝之類不名者名已見其後有被廢無諡者但曰帝某而不用後人所貶之爵以其非有天下之號也被廢無諡如晉帝奕之類固當然漢後主亦無諡者【蜀諡曰思公不稱帝】不書帝禪何也○愚按凡被廢者卽有諡亦不可書如漢孝獻乃魏明帝所諡【昭烈諡帝孝湣綱目不書】晉懷湣乃漢劉聰所諡今大書於冊是亂賊得諡君父僣竊得諡正統可乎惟一凖帝奕例書名示不與其諡也【史綱於漢獻但書帝協不書孝獻皇帝得之】

卽位例曰凡正統周王繼世曰子某立秦更號曰王初並天下更號曰皇帝繼世曰某襲位注云胡亥從本文胡亥襲位趙髙立之也不當從本文不可以胡亥爲例

又曰漢以後創業中興曰王卽皇帝位繼世曰太子某卽位

太子卽位宜書名朱子立例非不正惟唐世卽位者但書太子不書名自是因唐史之舊【唐書本紀但書皇太子卽皇帝位不書名】遂爾闕漏書法以爲例不書名非是朱子凡例耳

又曰凡無統自漢晉以後用僭國例但稱帝者不書姓注云如晉王炎齊王道成之類

炎與道成亦當書姓以明更姓之義不必殊之於丕裕也【凡例曹丕劉裕書姓然刋本宋王裕亦漏劉字說見考異凡例】

攺元例曰凡中歳攺元無事義者以後爲正其在廢興之際關義理得失者以前爲正而注所攺於下注云如漢建安二十五年十月魏始稱帝攺元黃初而通鑑從是年之首卽爲魏黃初又章武三年五月後主卽位攺元建興而通鑑於目錄舉要自是年之首卽稱建興凡若此類非惟失其事實而於君臣父子之教所害尢大故今正之

按建安二十五年今已正之【分注魏黃初元年】至章武三年仍稱建興與目錄舉要何異他如晉武帝太康十一年四月武帝始崩而綱目於歳首卽大書惠帝永熙元年皆非【又如漢延熙十七年九月司馬師廢魏主芳十月立髦分注卽於是年之首書魏主髦正元元年不錄芳嘉平六年景耀元年九月孫琳廢吳王亮十月立景帝休分注卽於歳首書永安元年不錄吳太平三年俱與例不合○按綱目於齊昭業魏閔帝皆以前爲正獨建興永熙等不錄先君之號非自矛盾失扵更定耳故當正之】

尊立例曰凡正統尊立皆書尊曰尊某爲某注云後凡尊皇太后爲太皇太后尊皇后爲皇太后皆用此例按漢文帝尊母薄氏爲皇太后不書景帝立妃薄氏爲皇后不書【漏者尢眾不及備錄】

崩例曰凡正統皇后自殺曰自殺有罪卽加有罪字注云上文已書反逆者不必加有罪字如衛后戾太子是

衛后非反者今以之入有罪例非是【詳武帝徵和二年】

又曰無罪而以幽死者曰幽殺之

旣以幽死則幽卽所以殺之也不必更加幽字

又曰秦漢以後王侯死皆曰卒注曰薨乃臣子之辭不當施之國史也

王侯書卒不書薨立義甚正然公主妃妾亦有書薨者【唐武徳九年書平陽公主薨宗開元二十五年書武惠妃薨】不尢甚於王侯乎又況王侯如襄王重茂【宗開元二年書襄王重茂薨於房州】寜王憲【二十九年書太尉寜王憲薨】並書薨何也考異但舉劉從諫【昭義節度使見武宗防昌三年】劉瞻【同平章事見僖宗乾符元年】書薨之誤而不及諸王公主妃妾亦未詳考

又曰凡無統之君稱帝者曰某王某殂稱王公者曰某王公某薨【隋義寜二年猶無統也而秦楚之王率書卒何歟】其後夫人如僭國例【僭國例書卒】

後夫人亦當書殂書薨如君王例○愚按無統之後夫人猶正統之皇后也【觀春秋公與夫人並稱薨無異文可證】正統皇后書崩無異辭【凡例正統曰崩其太皇太后皇太后皇后皆曰某後某氏崩】獨於無統之後夫人有異例乎【按陵廟例後與君同獨殂卒殊科非是】據晉武帝泰始四年太后王氏【十年晉後楊氏亦書殂】後魏文帝太和十四年太后馮氏並書殂則此條凡例宜攺正況僭國如劉宋路太后亦書殂【明帝泰始二年】例安在乎

又曰凡正統之後特者曰某諡皇后於某合不地注云如漢光武昭烈之類

按昭烈惠陵不見綱目況後乎此皆闕漏之顯然者後儒必謂綱目無闕漏特未詳考耳○據正統後書諡獨諸帝但書某陵不書諡何也愚於驪山長陵皆加始皇髙帝諸諡於上蓋亦推本朱子之例非妄增也

又曰凡蠻地君長曰死

此亦當從徵伐例分有主無主【凡例中國有主則外國曰入冦無主則但云入邊或云入某塞】中國有主曰死無主曰卒【如宋文帝元嘉元年吐谷渾書卒得之考異以爲誤非也然隋開皇十一年誇呂書死而十七年髙麗王復書卒亦自矛盾】春秋於吳楚始舉號繼書人書爵亦以中國衰則吳楚進今槪以死稱於蠻戎無辭然中國無主何以別焉如南北朝前後五代諸君顧可以漢唐全盛時待之哉【中國有主割據書死王公書卒中國無主割據書卒王公書薨宜著爲例】

又曰凡正統追尊皆書

按唐代宗追尊母爲皇太后僖宗追尊母爲皇太后皆不書宣宗追尊母鼂氏爲皇太后亦不書

簒賊例曰凡以毒弒者加進毒字而不地注云不可得而地故加進毒以著其實如莽冀之類霍顯又加使醫字

此條凡例與幽殺同誤不必從○按許世子不甞藥春秋直書弒其君【見魯昭公十九年左傳許悼公瘧飲太子止之藥而卒】並未嘗加進毒字【張氏曰孟子云殺人以刃與政有以異乎曰無以異也進藥而藥殺可不謂之弒哉】蓋旣已弒矣何毒之可言哉必欲一一明著其實則抽戈刺髦者不又當書刺弒乎【漢後主禪景耀三年魏司馬昭弒其主髦於南闕下分注成濟抽戈刺髦殞於車下○語云惡莫憯於意鏌邪爲下進毒抽戈𨿽殊其弒君之意一也固當略其械而誅其意】據王莽霍顯皆不書進毒使醫或自覺其非而更定之考異猶欲於韋後弒中宗補進毒二字何其謬也

又曰疑者曰中毒崩注云如晉惠帝之類史言或曰司馬越之鴆而通鑑不著其語今但如此書以傳疑而著史家本語於其下

旣雲中毒則鴆明矣何疑之有必欲傳疑或但書暴崩可也然漢成帝之崩分注亦言民間讙嘩咸歸罪趙昭儀綱目但書帝崩而不言中毒何歟【按梁冀弒質帝亦於煮餅置毒使左右進之綱目特書弒帝史稱惠帝食餅中毒而崩愚意但問其所食之麫何自而至則弒否明矣宮闈之事深隱難知當時旣云司馬越之鴆豈無所據徒以疑例書之使越逃弒君之罪也乎】

祭祀例曰凡雜祠祭因事乃書或有得失可法戒則特書之注云得如始皇祠舜禹髙祖祠孔子之類

始皇祠舜禹不可與髙祖祠孔子同日語【詳始皇三十七年】

又曰凡置酒宴饗因事乃書

秦王政十年齊趙入秦置酒可不書【凡例見朝防條分注】

恩澤例曰凡恩澤皆書正統曰赦○非正統者曰赦其境內

非正統而赦者旣冠以國名【統系例曰諸國事各冠以國號不連書】則所赦之爲境內明矣不必更書境內如凡例所云則正統不當書赦天下乎旣書境內以著其狹不書天下亦何以見其所赦之廣乎按宋武帝永初二年書大赦後魏太武帝太平眞君元年書大赦皆無境內字【非正統者書赦而去大字宋魏書大與正統無別亦非】則此條凡例當是未經更定耳不必從

朝會例曰凡割地從小入大曰某獻某地於某從大入小曰某與某某

周赧王入秦可謂從大入小而綱目書獻【赧王五十九年書秦入冦王入秦盡獻其地歸而卒】何與

封拜例曰凡正統封王皆書曰立某爲某王注云自武帝元朔以後封王無事義者皆不書

按漢炎興元年漢亡北地王諶死之非無事義者綱目不書立子諶爲某王非是

又曰封侯有故乃書曰封某爲某侯

漢呂后封宦者張澤爲建陵侯景帝封匈奴降者徐盧等爲列侯匈奴宦者封侯自呂景始非無故者綱目不書非是

又曰褒先代聖王之後而封者悉書之注云武帝封姬嘉成帝封孔吉

按元帝封孔霸爲關內侯【初元元年】光武封姬常爲周承休公【建武二年】皆不書【按建武五年封孔安爲殷紹嘉公十四年封孔志爲褒成侯晉太元十一年封孔靖之爲奉聖侯宋元嘉十九年封孔鮮爲奉聖侯北齊天保元年封孔渠爲恭聖侯隋文帝封孔長孫爲鄒國公唐貞觀十年封孔徳倫爲褒聖侯皆不見綱目】

又曰凡宦者封爵皆加宦者字注云如鄭眾之屬以著刑臣有功之始

按鄭眾爲鄛鄕侯【和帝永元十四年】不書宦者況其他乎謂綱目無一字脫誤者非也【李輔國進爵博陸王不書宦者】

又曰凡親戚貴重者書其屬注云如元舅王鳳之類以著外家與政之禍

按梁冀弒君楊堅簒國皆與政之禍而不書屬何歟

又曰凡正統命官曰以某人爲某宰相皆書余官非有故不書注云有功有事若其人之賢否用舎系時之治亂安危者乃特書之

按賢如諸葛亮系蜀漢安危非無事功者余官猶當特書初除丞相不特書【章武元年】謬甚

又曰凡宦者除拜當書者皆加宦者字注云如石顯之類以著刑臣與政之端

按趙髙爲中丞相髙力士爲監門將軍知內侍省事楊思朂爲大將軍魚朝恩爲天下觀軍容宣慰處置使總禁兵皆不加宦者字

又曰凡錄功臣子孫皆書注云如宣帝求髙祖功臣子孫失侯者賜金復其家封蕭何子孫之類

按景帝封蕭何孫系【蕭系漢書功臣表及蕭何傳皆作嘉或疑其有二名未知孰是】爲武陵侯【景帝元年】武帝封髙祖功臣五人後爲列侯【元光三年】不書唐代宗錄魏徴王珪【李靖李勣房齡杜如晦】等後【大歷五年】昭宗訪武徳功臣子孫【大順二年】皆不書

徵伐例曰凡正統用兵於臣子之僭叛者曰徵曰討於外國若非其臣子者曰伐曰攻曰擊

徵討攻伐不必泥當以有罪無罪爲主彼有罪而我伐之𨿽外國得稱討彼無罪而我攻之卽臣子宜書擊【春秋於齊桓公書伐楚於晉定公則書侵可見無定例惟義是視而已晉穆帝永和八年謝尙激叛張遇不書討而書攻可證】今不問其有罪無罪槪謂臣子不書攻擊外國不書徵討則是玁狁宜猾夏而湯武無天討可乎考異但舉徵封攻擊之互誤者爲辭而不知凡例之分別徵討攻擊非定論也

又曰凡人討逆賊而敗者亦曰不克死曰死之注云劉崇翟義之類

馬適求謀誅莽不克【新莽地皇元年】宜入此例書法以死下闕之字【史綱有之字】遂謂與慷慨就義者異非是

又曰凡非正統而相攻先發者不曰冦陷後應者不曰徵討

按漢唐正統也而隗囂下隴不書陷【光武建武六年】吐畨陷長安而書入【代宗廣徳元年】宋魏非正統也而柔然侵魏書冦宋攻楊難當書討皆誤

罷免例曰凡謝病請老致仕宰相賢臣則書注云張良王吉二疏韋賢之類

許敬宗宋齊丘不可謂賢亦書致仕宦官楊復恭仇士良尢非敬宗齊丘比亦書致仕尢誤【按範延光亦書致仕益見此條凡例非定論】

誅殺例曰凡誅殺叛逆或大罪曰某官伏誅或曰誅某官某或曰討某官某誅之

按誅殺例宜分三等罪大當誅者曰某伏誅【髙肇宜入此例魏文帝太和二十一年穆泰陸叡伏誅不書官得之】當誅而失刑者曰某死【劉騰田承嗣宜入此例】罪微而無可稱者曰某卒而已【胡廣崔光等宜入此例】討而誅者曰討某誅之【宇文防等宜入此例】不討而誅者曰誅某綱目凡有罪者皆書官是用人者不能無過非所以治臣子也

人事例曰凡諸臣之卒惟宰相悉書

漢文帝十一年丞相周勃卒不書晉武帝太康五年杜預卒不書【凡例賢臣特書依賢相例】

又曰賢者曰某官某爵姓名卒而注其諡

宇文士及李勣等不當注諡而注諡魏徴李靖髙士廉宜注諡而不注皆非

又曰凡簒賊之臣書死注云如範增王舜揚雄之類按項梁非簒賊之臣而書死【以賊目梁是予秦也與大書奪秦予漢之義矛盾】賈充桓溫輩與舜雄無異而書卒非是○愚謂簒賊之君亦當書死綱目於呂【漢呂后】武【唐武后】曹【魏曹丕】劉【宋劉裕】書崩書卒何其嚴於臣而寛於君也

災祥例曰凡災異悉書

漏者甚眾【如兩漢災異僅據本紀不攷天文五行志無怪其漏全史具存不能悉著】劉友益書法凡例

正統例曰凡天下混一爲正統【以混一爲正統金海陵王之言非定論也】愚按混一止可謂大統不可謂正統正不在大如以大統爲正則蜀漢偏安寧得爲正統乎【如孔子賢於堯舜豈以位乎可以類推】書法隨例附會不知辯正如此

皇后例曰西漢書立夫人或倢伃某氏爲皇后東漢書立貴人某氏爲皇后止書立皇后某氏或書立某人女爲皇后者變例也

按朱子凡例云立後曰立皇后某氏非正嫡曰立某氏爲皇后則止書立皇后某氏者恆稱也書法與書立某人女並爲變例非朱子本意

皇太子例曰漢以下書立子某爲皇太子繼世書太子某卽位其不書名者變例也惟唐世例書太子卽位其【舊本作不誤】書名者變例也

唐世亦當書太子某卽位【綱目不書名據唐史耳唐史皆稱皇太子卽皇帝位不書名】如髙祖初立建成爲太子及卽位乃世民非建成也不書世民安見其庶奪嫡哉況同一皇太子漢以名爲例而唐以不名爲例亦自矛盾

大臣例曰丞相三公拜免悉書之

按朱子封拜例注云自永初元年以後三公因事乃書故周章爲司空不書書司空周章自殺所謂因事而見書法謂三公拜免悉書非也

又曰唐以來丞相罷爲他官賢者則書罷爲某官否則書罷而已

按牛僧孺不可謂賢亦書罷爲某官非是

又曰兩漢卒具官爵書姓者爲美辭不書姓者爲恆辭蜀漢至晉以後無不書姓者不書姓者變例也

旣以書姓爲美辭則蜀漢至晉以後無不書姓者豈皆美乎始以不姓爲恆辭繼以不姓爲變例姓之不書一也而有恆變之別何歟

又曰宋魏至陳無不具官者非賢不錄也

按褚淵王儉沈約範云之流綱目皆具官【或書爵】錄之果可爲賢乎

又曰隋唐具官爵者皆美甚者書諡

書諡自綱目之誤朱子凡例注已言之【崩例注云諡非生者之稱今加於薨卒之上亦非是今正之】書法猶謂甚者書諡何弗察也汪克寛考異凡例

卽位例曰復號曰某國復稱王注曰如西秦之類今刋本晉武帝太元十年書乞伏國仁稱單於注云是爲西秦十三年書西秦王乞伏國仁卒而不書西秦復稱王疑脫簡也

西秦稱王自幹歸始【幹歸國仁弟】然晉史謂義熙【晉安帝年號】三年僭稱秦王而綱目見於太元十九年分注又不特書至義熙五年始書西秦復稱王愚按始不書稱王【今據分注補書於太元十九年】而後書復稱旣失緣起考異不詳其始尢以已書者爲脫簡俱謬

簒賊例曰凡以毒弒者加進毒字而不地注曰霍顯又加使醫字今刋本但書曰大將軍光妻顯弒皇后許氏而不書使醫進毒恐漏

使醫進毒例不必從駁見朱子凡例考異以爲漏非也

封拜例曰凡殊禮皆書注曰王莽加號九錫之屬王莽是自爲之以自爲書今刋本加安漢公莽號宰衡升宰衡諸侯王上加安漢公莽九錫並不書自愚按簒賊例注曰王莽董卓曹操等自其得政遷官建國皆依範史直以自爲自立書之今董卓曹操司馬昭等遷官殊禮皆稱自惟王莽不書自蓋誤漏耳

按範史無王莽未嘗書自爲【範史始光武不錄莽事】凡例但以莽簒與操昭等故一施之【唐太宗殺建成而代其位視操昭一間耳綱目見不逮此何歟】然王莽不書自罪太后也不得以曹董比曹董乃眞自爲者莽非太后何自而進故封爲新都侯曰太后弟子爲大司馬曰太皇太后以皆罪始之者也自莽弒帝以後【元始五年】歸獄於莽𨿽不書自爲亦不可掩矣此條凡例不必從

徵伐例曰僭名號曰稱注曰周列國稱王今刋本周顯王三十五年書齊魏稱王四十四年書秦初稱王四十六年書韓燕稱王注曰時諸侯皆稱王趙武靈王獨不肯令國人謂已曰君而赧王十七年下注趙惠文王元年則趙已稱王矣然不書趙稱王疑漏也

趙稱王乃臣子之辭不當以惠文爲證【趙世家但云立子何爲王是爲惠文王亦不言惠文稱王】如考異所云則五國相王在武靈王八年而世家於肅侯之卒卽稱子武靈王立【史記六國表亦於顯王四十四年書趙武靈王元年】亦將謂武靈已稱王乎況分注言不肯亦曰武靈王是知稱王者臣子尊上之辭非當時已稱王而綱目脫漏也【觀赧王九年趙略中山綱目仍書趙君不書王益見考異之誤】

克寛按書肆所刋綱目如英布誤作黥布狄道誤作秋道劉裕至彭城戒嚴誤作解嚴之類未可悉舉今取其關於義例之切要者附攷凡例之後庶初學受讀者可以無惑云

按英布史記亦作黥布雲姓英氏惟前漢書目錄作英布而本傳仍從史記作黥布或曰布少時有人相云當刑而王故布攺姓黥以厭之【春秋時有英蓼臯陶之後後魏髙允謂布刑而王乃臯陶用刑之餘釁姑借以警人主愼刑之意不可爲定論】此綱目失於更定非刋本誤也【黥布之誤僅見漢四年立布爲淮南王前此呂臣得布軍項籍立布爲九江王皆作英汪氏槪指爲誤非也】乃若劉裕至彭城本屬解嚴【詳義熙十四年】考異以爲誤何以解學者之惑耶【如唐中宗景龍元年太子重俊起兵誅武三思武崇訓分注明言殺三思崇訓於其第本當作誅考異亦以爲誤非是】他如嫪毐作嫪毒【毐依海切毒音讀】擊擄作擄擊【訂補仍作擄擊非是】遣樊噲作遺樊噲呂氏五年作三年戊午作庚午田戎作田茂西城作西域西夷作兩夷梁州作涼州左遷作差遷乃書肆刋誤耳【孝哀皇后就國自殺國訛作園並當攺正】

甚矣立言之難也書法考異豈樂以瑕疵示人哉無亦寖淫而不自知耳予𨿽訂綱目心未嘗不凜凜焉後有識者恕其僭而是正之予不勝幸若曰大儒成書一字不可易則非予所敢知也卓庵氏又書

綱目續麟凡例

欽定四庫全書

綱目續麟附錄

宜春張自勲撰

朱子論綱目手書

答呂伯恭

綱目此中正自難得人寫亦苦無専一子細工夫所修未必是當請更須後也

工夫不専一子細如何能編綱目朱子自知未必是當後人必謂一字不可易非也

答蔡季通

綱目數日曾看得否髙紀中數語極佳如立口賦法及求賢詔皆合入更煩推此類添入有看了冊子旋付此童來幸甚

推類添入屬之季通可見綱目非出一手劉氏定爲朱子自作非是

又

視至通鑑本末並注綱目提要第九第十冊以是未定未曾寫此物甚難作書法固不可不本春秋然又全用春秋不得舊有例一冊不知曾並送去否

綱目固不可與春秋同日語然用其意以成書未爲不可朱子謂全用不得特未悉春秋之意耳

答李濱老

通鑑之書頃嘗觀攷病其於正閏之際名分之實有未安者因嘗竊取春秋條例稍加櫽括別爲一書而未及就衰眊浸劇艸槁如山大懼不能卒業以爲終身之恨今聞足下亦嘗有所論著又恨其未得就正以資博約之誨也

觀衰眊浸劇大懼不卒之語益信劉氏謂彊仕成書非晚年絕筆之謬

答潘恭叔

綱目亦苦無心力了得蓋心目俱昏不耐勞苦且更看幾時如何如可勉彊或當以漸成之耳

又

通鑑舉要詳不能備首尾略不可供檢閱此綱目之書所爲作也但精力早衰不能卒業終爲千古之恨耳據此二書知朱子始欲自爲獨心昏力衰不能卒業故以付訥齋耳合與訥齋諸書觀之自見

與趙訥齋一

綱目看得如何得爲整頓續成一書亦佳事也

謂之續成則前此猶未成也可見謂綱目爲朱子全書者非是

二

通鑑綱目以眼疾不能細看但觀數處已頗詳盡東平王蒼罷歸藩連下文幸鄴事原本漏已依所示者補之矣此書無他法但其綱欲謹嚴而無脫落目欲詳備而不煩冗耳

謹嚴詳備無脫落煩冗盡綱目之法惜書不副言耳後世作史者不可不知此義

三

綱目想閒中整頓得盡可觀恨相去逺不得相聚討論也

此書病在此訥齋𨿽賢未必可任綱目之責而朱子専以整頓屬之訥齋又不獲相聚討論無怪其誤也

四

所補綱目幸早見示及他捲不知提要曾爲一一看過否若閒中能爲整頓得一畨亦幸事也巡幸還宮當如所諭但其間有事者自當隨事筆削不可拘一例耳後漢單於繼立不書本以匈奴已衰不足詳載如封王侯拜三公行赦宥之類耳更告詳之卻於例中略見其意【不見凡例疑漏】

隨事筆削不拘一例深得春秋書法之旨益信例不可執朱子已自言之惜諸家弗察耳至匈奴以盛衰爲詳略亦當但例中止云蠻地君長曰死無不詳繼立之意何也

五

閒中整頓綱目亦是一事不知已至恁處自古治日少亂日多史書不好看損人神气但又要知不柰何耳【古人著書皆不得已而後言如朱子此等語殊覺牽彊】某今此大病幾死幸而復蘇未病時補得稽古錄三四卷今亦未敢接續整理復欲續大事記熙寜以後亦覺難措手也此恐他日並累賢者用功亦不多也

史書非獨損神气正恐放心耳明道每謂玩物喪志良是但論世尙友捨史書便無依據大抵經以正心史以考行凡心有不可過當處取古人事質之善者從而不善者攺庶無喪志之病而有長善之益此讀史之法也茍不以已爲主専欲成書以示後人如朱子所云未病時補得稽古錄又欲續大事記此正所謂全體奔在冊子上更不知有已【見朱子與呂子約書】非善著述者也

六

所補綱目今附還亦竟未及細看不知此書更合如何整頓恐須更以本書目錄及稽古錄皇極經世編年通載等參定其綱先令大事都無遺漏然後逐事考究首尾以修其目【筆削之法莫善於此使予得參定諸書當更有可增損處惜僅據廿一史稍識緣訖耳可嘆】其有一時講論治道之言無綱可附者惟唐太宗紀中最多𨿽以事類彊而附之然終未安不知亦可去其太甚否而於崩處作一總敍略依次序該載何如【新唐書槪削太宗言論非是】某衰朽殊甚次第只了得禮書已無餘力此事全賴幾道爲結裹了卻亦是一事也又如稽古錄中書亂亡事時或不著其用事人姓名無以示懲而作戒此亦一大眼目不可不明著其人與其交黨之尢用力者使其遺臭無窮爲萬世之明鑑也

詳按諸書朱子之意非不善如雲參定其綱先令大事無遺然後考究首尾以修其目便是謹嚴不漏詳備不冗之本加以隨事筆削不拘一例豈復有遺議哉大抵此書多出訥齋手筆未能盡如朱子之意如雲相去逺不得相聚討論故𨿽誥誡諄復卒不免誤惜哉

李方子書綱目後序

自有史冊而有春秋有春秋而有通鑑有通鑑而有綱目【通鑑綱目終不可與春秋同日語】其間蓋欲晚歳稍加更定以趨詳宻而力有未暇焉者然其大經大法之所存是豈秦漢以後操觚執簡之士所能歷其庭而陟其級哉歳在庚午方子始得傳此於嗣子寺正君而服膺焉

綱目宜更定者甚眾非僅一二巳也朱子旣知亦是一事【見前書】復捨綱目而補稽古續大事徒以未詳未宻之書貽後人瑕疵何哉

王柏書綱目大全後語【略】

一日觀訥齋趙公文集間有考亭往來書問乃知綱下之目蓋屬筆於訥齋而昔未之聞訥齋云凡例一冊已抄在此信乎果有是書也昔夫子之作春秋因魯史之舊文不見其筆削之迹【無迹可尋方是春秋若復立例則舉一廢百矣綱目所以不逮春秋者此也】正以無凡例之可證今綱目之凡例乃朱子所自定其大義之炳如者固一本於夫子朱子亦謂綱目義例益精宻亂臣賊子眞無所匿其形矣

詳玩考亭書問非獨綱下之目屬筆訥齋卽正綱亦有訥齋屬筆者觀正綱與提要矛盾可見據前書多商確整頓之語而果齋【方子號】亦謂欲加更定而力未暇則義例精宻之說未必朱子之言也使果出朱子之言則綱目宜精且宻何以疎漏若此耶所謂褒稱失實者此類是也

徐昭文綱目考證序【略】

初朱子之修是書也凡例旣定晚年付門人訥齋趙氏接續成之今所存語錄多面命之辭手書告戒至甚諄切其曰綱欲謹嚴而無脫落目欲詳備而不煩冗豈訥齋屬筆之際尙欠詳謹故有脫誤失朱子之本意初學受讀者不能無疑也果齋李氏曰朱子蓋欲稍加更定而未暇焉勉齋黃氏亦曰綱目僅能成編每以未及修補爲恨

稱綱目者數十家有美無刺至徐氏始疑其脫誤蓋義理以漸而明有非眾譽所能掩者益信予說非誣而綱目誠未盡善顧可捨已而徇人違義以就例哉或問賀善嘗請於其師劉友益曰或者以是書爲門人作又或以爲未脫稿之書劉氏力辯其誤【劉氏曰胡不觀篇端之自敍乎朱子固曰輒與同志取兩公四書別爲義例增損櫽括矣且如尙書集傳止曰訂定豈肯奪門人之名以爲已作哉若以爲未脫稿者則又不然朱子之修綱目也書成之嵗僅逾彊仕非晚年之絕筆也是後二十八年修書者復九如詩傳易唘防通書解諸書皆在綱目已後成安有書未脫稿而遽及他書耶書未脫稿而可謂之通貫曉析如指諸掌耶卽此二說可以渙然冰釋矣】今錄王李諸序語豈劉氏之說非歟愚按劉氏所據者篇端自敍耳自敍固云輒與同志以就此編未嘗謂已一人獨作也觀其與訥齋書曰續成一書已頗詳盡曰所補綱目幸早見示又曰了得綱目亦是一事不知已至恁處又曰此事全賴幾道爲結裹了是知義例𨿽出朱子而接續成書則訥齋也【朱子嘗自言綱目成書不下通鑑許多文字但恐精力有限未必能成耳若度不能成則須焚之恐是未焚之書非已定也】若以書傳爲證則溫公修通鑑史事紛錯者皆劉道原【名恕】任之至今稱通鑑者必曰司馬光又何疑於奪門人之名邪【如晉書本房喬等作總題唐太宗禦撰亦此類】且古有假其名以傳書者𨿽非所作猶將稱之況綱目始於朱而成於趙又安得奪首事者之名而與其徒哉至謂書未脫稿不應遽及他書尢非所以測朱子者【南齊崔慰祖著海岱志未悉又著遷國二史今世如此者甚眾不獨朱子爲然也】他不具論卽與訥齋書方言未病時補得稽古錄三四卷尙未接續整理又欲續大事記安在必脫稿而後及他書邪劉氏徒以綱目之後修書凡九證其爲朱子已定之書予正爲修書之多而知綱目誠欲更定修補而未暇也勉齋親受業於朱門宜得其實劉氏所云特懸揣傅會耳豈定論哉

綱目續麟附錄﹤史部﹐編年類﹐綱目續麟﹥

欽定四庫全書

綱目續麟卷一

宜春張自勲撰

【戊寅】周威烈王【午】二十三年【秦簡公十二年晉烈公止十七年齊康公貸二年楚聲公當五年燕閔公二十一年○魏文侯斯二十二年趙烈侯籍六年韓景侯防六年皆始爲侯○統舊國五新國三凡八大國】

秦簡公名悼子分注不書疑漏或曰燕閔公不名何與曰史逸其君綱目無所考【凡例君名注云無則闕之】非簡公類也魏文侯當列趙韓後義詳初命條

考異【威烈王名細注據凡例於正統君名下注曰如雲午則此午字當比晉帝奕例大書】

午字宜大書不當以晉奕比奕晉之廢君午周之共主也按凡例君名注云惟篇首前無所承故立此例又曰後有卽位在今年內者用之威烈卽位𨿽在先而綱目托始實於二十三年正前無所承者不大書其名亦何以正始哉乃若晉奕之大書爲無諡也【晉文帝咸安元年桓溫廢奕爲東海王未嘗諡爲某帝故書名】午諡威烈而與無諡者比例亦非

初命晉大夫魏斯趙籍韓防爲諸侯【或謂書初當自桓王命晉曲沃始愚曰不然綱目不敢續春秋故托始於威烈二十三年猶春秋不敢及武王而始平王四十九年也必欲追原所自則湯武尢爲戎首此仁山前編徒爲貂續而無當於春秋之義也故惟知春秋者可以治綱目紛紛聚訟何與】

考異【提要韓在魏斯趙籍上後凡大書分注並韓在魏斯上】

當書趙籍韓於魏斯之上○按史記年表先魏次韓次趙然延陵季子之使晉也【見晉平公十三年】曰晉國之政卒歸趙武韓宣魏獻子之後矣是時趙武適爲正卿則季子之言殆爲趙發【季子語見趙韓世家魏世家不載此語固知非爲魏發】書法宜先趙後韓蓋韓不立趙后【韓厥言於晉景公立趙氏後是爲趙武卽程嬰杵臼所全趙朔孤兒也】則晉無趙禍而韓魏無趙亦不克分晉國【王伯厚云三家之簒由趙鞅歸晉始】是亂晉者韓趙也而趙爲甚晉陽之甲鞅實始亂春秋特書叛以罪之【見魯定公十三年】自是敗中行滅智伯皆趙氏主而韓魏從也【尹氏發明謂秦並天下自三家分晉始三家分晉禍始於趙勲所以首趙也】惟先趙次韓次魏【晉世家書威烈賜三晉爲侯亦先趙後魏綱目首魏將謂魏大於韓趙與然周衰鄭爲之齊晉𨿽大不以先鄭所以罪鄭也】庶輕重適平而趙以異姓踞同姓之上尢見韓魏附夷嬴以殘本支【韓魏皆周同姓魏畢公髙之後韓之先亦出周武王惟趙與秦共祖】則又以罪韓魏也一舉而數義備凡提要先韓與綱目首魏胥失之矣考異不加折衷徒彼此並存後之人安所從與

分注【司馬公曰禮非名不著非器不形名以命之器以別之故繁纓小物也而孔子惜之正名細務也而孔子先之】

以名器別等威固古人制禮之義然繁纓正名乃名器之大者溫公謂爲小物細務何哉仲叔於奚之請繁纓以朝也衛人許之孔子曰惜也不如多與之邑惟名與器不可以假人若以假人與人政也政亡則國家從之【見魯成公二年左傳】子路曰衛君待子爲政子將奚先孔子曰必也正名乎名不正則言不順事不成禮樂不興刑罰不中民無所措手足由是觀之大邪小邪細邪重邪如溫公所云是於奚之請未爲非而季路之迂孔子特未知謹防之道初非大悖於理者果孔子惜纓正名之義哉且卽如孔子之意重纓與名後世猶不知愼惜名器況指爲小物細務欲使人見防而知著惡可得哉【按羅仲素云名器貴則君子勇於行道而小人甘於下僚名器賤則小人勇於浮競而君子恥於求進益信名器不可不愼也】

【司馬公曰或者以爲當是之時周室防弱三晉彊盛𨿽欲勿許其可得乎是大不然夫三晉茍不顧天下之誅則不請命而自立矣不請命而自立則爲悖逆之臣天下苟有桓文之君必奉禮義而徵之今請於天子而天子許之是受天子之命而爲諸侯也誰得而討之故三晉之列於諸侯非三晉之壞禮天子自壞之也】

以壞禮罪天子固無辭矣然周之衰也齊晉是依晉不能禁韓魏之不請周能禁三晉之不侯乎當時茍有桓文之君倡大義以徵之天子𨿽弱何難違悖逆之臣而從禮義之師哉故三晉之得爲諸侯齊晉諸大國之罪也溫公獨以爲天子罪𨿽春秋正本之意然揆諸當日情事則失之矣論者無泥溫公之言遂以寛三晉之誅可也

【胡氏曰君子爲名譽而爲善則其善必不誠人臣爲利祿而效忠則其忠必不盡使智伯有後而豫子爲之報仇其心未可知也智伯無後矣而讓也不忘國士之遇以死許之至再三而愈篤則無所爲而爲之者眞可謂義士矣然襄子知其如此而終殺之何以爲人臣之勸哉】

豫讓之死世多稱之先臣方正學獨責其不懇諌於請地之日而釣譽於旣敗之後曾段規任章絺疵之不如然則讓𨿽殺身特婦寺之忠耳曷足道哉【國士之報宜先生後死生不聞其極諌徒以一死塞責感恩有之知已則未也】胡氏且謂無所爲而爲夫無所爲而爲者豈以有後無後分邪【豫讓自言智伯國士遇我故國士報之明屬有爲而爲益見胡氏之謬】使讓誠於爲善智伯𨿽有後不失爲義士今生不克救其失死而以死報之此與徒人費【徒役之人名費】石之紛如何異【費紛如皆齊襄公嬖臣魯莊公八年齊無知弒襄公費紛如死之】顧可與取義成仁同日語乎且讓至是亦無可爲耳襄子殺之蓋窺讓之心也【讓非死無以結局襄子殺之所以成讓也胡氏殊不解此】胡氏獨以爲襄子罪豈知讓者哉

【辛巳】安王二年

考異【提要有趙侯籍卒四字今刋本漏】

據書法綱目不皆卒諸侯則此當從提要書趙侯籍卒刪後魏侯斯卒【見十五年】晉之亡趙首禍也而得安處以終故卒一趙籍而天子之不君與諸侯之失職並見矣綱目錄魏去趙不知何據以爲筆削【是年韓景侯卒綱目不書】蓋書趙可以該韓魏錄魏不足以著趙也

【壬午】三年【秦惠公趙武侯韓烈侯取元年】虢山崩壅河

壅河二字宜載分注不應大書○按春秋魯成公五年書梁山崩傳曰壅河三日不流然經書山崩不書壅河河之壅由山之崩也此主次之別綱目並及壅河則贅矣當依梁山例刪壅河二字止於分注見之

【甲午】十五年魏侯斯卒

宜刪○按書法云綱目不皆卒諸侯有事而後卒【烈王五年書魏侯擊卒爲不立太子國內亂也】今卒魏斯而分注不載其事是無事也無事而書卒則諸侯之卒者宜多矣而趙籍僅見提要韓防不載綱目何與

【乙未】十六年【秦出公魏武侯擊趙敬侯章韓文侯元年○田齊太公和元年○統秦晉楚齊燕趙魏韓舊國八田齊新國一凡九大國】

歳首分注前散後總已見者不重列此正例也是年歳結當從提要作並晉齊楚燕統舊國八原本復數秦趙魏韓與例不合宜攺正

初命齊田和爲諸侯

考異【據卷首魏斯趙籍韓防稱晉大夫此田和上漏大夫字】

當從考異補大夫二字初字可刪○按此再命也不當書初或曰田和爲諸侯始此曷爲不當書初曰書初是無趙韓魏三大夫之命矣春秋時諸侯益兵自齊始晉次之故魯作丘甲不書初以列國之事已見者不復書初則知同爲王事而再書初非也【此亦推本春秋之意非必襲其辭朱子謂全用春秋不得非是】

【壬寅】二十三年【是歳齊亡統秦晉楚燕魏趙韓田齊凡八大國】齊侯貸卒無子田氏遂並齊

書法【書遂何罪辭也然上書卒無子則愈於三晉矣】

無子二字宜分注不當大書【齊世家不言無子但云康公卒】○按田氏並齊之志匪伊朝夕當其遷君海上【見十一年】已匹夫置之貸𨿽有子齊寧不爲田乎況周命三晉爲侯在威烈二十三年至安王二十六年【自戊寅至乙巳凡二十八年】三晉始廢其君分其地乃若田和未侯而遷其君旣侯而並其國皆在十餘年間然則齊侯得保首領以歿特齊侯之幸非田氏之厚也書法以爲愈於三晉豈知春秋誅意之法哉

【庚戌】烈王五年韓嚴遂弒其君

分注【哀侯以韓廆爲相而愛嚴遂二人相害遂刺廆於朝而並中哀侯】

書法【於是嚴遂刺廆於朝並中哀侯何以不書及其相韓廆大臣非死國不書廆遂二人相害則兩下相殺已耳兩下相殺不書】

不書廆非兩下相殺之謂也並中哀侯則弒君爲重矣春秋之義書其重者況哀侯以廆爲相廆宜有格心之功乃不能使其君不爲非道之悅徒以私怨致戕其君則廆之罪且不勝誅何大臣之可言哉不書及其相韓廆不足書也

【辛亥】六年【魏惠王防韓懿侯元年】齊侯來朝

書法【書來朝何嘉尊周也入綱目三十四年非卒未有稱爵者稱齊侯嘉之也】

按齊𨿽來朝然以大夫而爲諸侯其來朝也非誠尊周也所以安已之位而免於諸侯之討也王旣命之復受其朝所謂壞法亂紀自王朝始故書爵書朝交譏之耳書法以爲嘉尊周非是○據安王十三年齊田和求爲諸侯書會魏侯【齊田和會魏侯楚人衛人於蜀澤求爲諸侯】是卒外亦有稱爵者書法未有稱爵句尢誤

【壬戌】顯王十年秦以衛鞅爲左庶長定變法之令

分注【衛鞅定變法之令令旣具未布恐民不信乃立三丈之木於國都南門募民能徙置北門者予十金民怪之莫敢徙復曰能徙者予五十金有一人徙之輒予五十金乃下令○司馬公曰夫信者人君之大寶也國保於民民保於信故古之王者不欺四海霸者不欺四鄰善爲國者不欺其民善爲家者不欺其親不善者反之是以上下離心以至於敗所利不能藥其所傷所獲不能補其所亡豈不哀哉商君以刻薄之資處攻戰之世猶且不敢忘信以畜其民況爲四海治平之政者哉】

募民徙木輒與五十金此以詐民非不欺也【觀恐民不信四字可見】溫公乃與王者之信並稱何與且如鞅之信正所謂利不藥傷獲不補亡者溫公於彼則哀之於此則稱之尢自矛盾極鞅之害逺則喪國近且滅身【三十一年秦誅衛鞅車裂以殉盡滅其家】上下離敗至於如此猶謂不忘信以畜民豈信亦有利不利哉溫公知信爲人君之寶而不知鞅之徙木不可以信言也【按熊勿軒說同此可謂先得我心至謂扶蘇賜死不敢白趙髙馬鹿無間言皆徙木所致尢推見至隠非淺人可及】

【戊辰】十六年韓伐東周取陵觀廩丘【周邑】

伐當作防○按東周君也韓安得書伐據赧王三十四年楚欲圖周綱目猶書入防【書曰楚謀入防王使東周公諭止之】安有顯王之時韓加兵於周可以伐書者此非編錄之誤當是失於更定耳故當攺正

【丁丑】二十五年諸侯會於京師

書法【會於京師何非朝也天威咫尺而莫之朝焉以是爲不恭故書諸侯不序略之也】

京師者天子之居書諸侯會於京師而不曰朝無君之罪莫大焉寜獨不恭而已哉不序非略也専目諸侯而天子不君與諸侯不臣皆見矣猶溴梁之會【見春秋魯襄公十六年】諸侯皆在獨書大夫盟義在於大夫不系乎序與否也書法膚甚

【辛巳】二十九年秦衛鞅伐魏誘執其將公子卬而敗之魏獻河西地於秦徙都大梁秦封鞅爲商君

考異【提要無於秦二字】

於秦二字不可省【按秦王政二十一年燕斬太子丹以獻猶書於秦可證】提要不必從蓋此周編也不書於秦則疑於周矣提要略之非是

【己丑】三十七年【燕易王韓宣惠王齊宣王辟疆元年】秦以齊魏之師伐趙蘇秦去趙適燕從約皆解

考異【提要書曰秦及齊魏伐趙從約解】

據分注秦使公孫衍欺齊魏以伐趙趙肅侯讓蘇秦秦恐請使燕必報齊乃去趙而從約皆解然則伐趙者𨿽齊魏特爲秦所欺非其本心也綱目書以見齊魏在秦術中而不知耳若曰秦及齊魏伐趙則是齊魏順適其意而從之非其實矣【春秋傳云及者內爲志又曰我所欲曰及】且明著蘇秦去趙適燕又以見從約不足恃【上年書六國合從以擯秦以蘇秦爲從約長】而六國以秦爲長特廹於一時恫喝之言非眞有斷金一徳之契足以固結而不解者秦術窮而六國之事亦去矣明秦與六國相終始如此法有宜詳而不可略者此類是也提要不必從

【戊戌】四十六年韓燕稱王

考異【據四十四年分注趙武靈王赧王十七年分注趙惠文王則趙亦稱王矣然諸國稱王皆書而趙獨不書疑漏】

按分注云諸侯皆稱王趙武靈王獨不肯曰無其實敢處其名令國人謂已曰君然則稱王者諸國之名而不稱者趙武之實也觀赧王九年趙略中山綱目書趙君而不書王可見分注所載特本國常稱【或勸張駿稱涼王駿不聽曰敢有言此者罪不赦然境內皆稱駿爲王卽此類】猶春秋外稱侯內稱公也考異以爲漏非是

【庚子】四十八年齊號薛公田文爲孟嘗君

考異【提要號作封】

當從提要作封○按綱目於平原信陵春申皆曰封【赧王十七年趙君封弟勝爲平原君三十九年魏封公子無忌爲信陵君五十二年楚以黃歇爲相封春申君】此獨書號非是至本傳以孟嘗爲諡尢誤【史記孟嘗君傳云文卒諡爲孟嘗君】夫孟嘗招致賔客士多歸之人人方自以爲孟嘗君親已寜有生而稱諡者乎或泥本傳謂宜作齊以田文爲薛公【見梅士亨訂補綱目】勲按田氏爲薛公自嬰已然【嬰孟嘗君父詳見分注】文特代立耳非至是而後以也不可從

分注【孟嘗君聘於楚楚王遺之象牀登徒直送之不欲行謂公孫戍曰足下能使僕無行者有先人之寶劍願獻之戍許諾入見曰小國所以皆致相印於君者悅君之義慕君之亷也今始至楚而受象牀則未至之國何以待君哉孟嘗君曰善遂不受乃書門版曰有能揚文之名止文之過私得寶於外者疾入諫○司馬公曰孟嘗君可謂能用諫矣茍其言之善也𨿽懷詐諼之心猶將用之況盡忠無私以事其上者乎詩曰采葑采菲無以下體孟嘗君有焉】

孟嘗君之用諫特爲名耳【觀書門版先名後過可見】非眞好善而樂受盡言者他不具論如魏子【魏子時爲孟嘗君舍人史不載其名索隱謂舍人官防記姓而略其名恐不然】爲孟嘗收邑入三反而不致此與馮驩棄責何異【孟嘗君使驩收息錢於薛貧不能償者驩取其劵焚之】然孟嘗於驩則謝之於魏子則怒而豈非以彰君善聲之故乎【驩曰焚無用虛債之劵捐不可得之虛計令薛民親君而彰君之善聲也君何疑】使驩不能爲孟嘗市重於齊廣其奉邑𨿽有結轡下拜之言【詳見本傳】吾知其不用矣夫爲善而有名心視小人穿窬一間耳曷足道哉溫公乃與不遺葑菲並稱【袁了凡主溫公此說非是】得無過與

【壬寅】愼靚王二年魏君防卒孟軻去魏適齊

考異【提要無孟軻去魏適齊六字】

按前書孟軻至魏【顯王三十三年】後書孟軻去齊【赧王元年】則此年去魏適齊四字不可少況凡例云一人往來去就關國家利害系時世輕重者不以賢否皆書注云孟軻之類則提要不載孟軻去魏適齊疑漏當以綱目所書爲正

【乙巳】五年秦伐蜀取之

當直書秦滅蜀伐取之三字可刪○按秦本紀云司馬錯伐蜀滅之【六國表亦書滅】秦滅國自蜀始故當直書以著其罪後凡書蜀相殺蜀侯【赧王四年】秦誅蜀相莊【五年】蜀守叛秦秦誅之【十四年】皆可刪【以上三條並見六國表此秦表也固當悉書綱目尊周例不得詳秦事刪之爲是】或曰秦𨿽取蜀蜀猶在也安得云滅勳謂蜀𨿽存已爲秦有非滅而何況陳莊之弒蜀守之誅皆始於此蓋秦志在滅蜀非徒取之已也春秋有誅意之法書之以滅又何過焉【始皇十九年滅趙其子嘉立於代爲代王六歳始滅綱目亦先書滅趙況蜀之爲國尢其防者書滅無疑】○按本紀取之下有貶蜀王爲侯使陳莊相蜀蜀旣屬秦秦以益彊云云今分注不載則蜀之本末未明至蜀相殺蜀侯又無分注所稱殺蜀侯者安知其爲陳莊邪補書爲是

【戊申】赧王二年【齊湣王地元年】楚屈匄伐秦

考異【提要屈匄下有帥師字】

分注【秦欲伐齊患其與楚從親乃使張儀說楚使閉關絕約於齊請獻商於地六百里楚王許之陳軫諫不聽乃使勇士北罵齊王齊王大怒折節事秦齊秦之交合儀乃謂楚使者受地自某至某廣袤六里使者還報楚王大怒發兵攻秦軫復諫不聽使屈匄帥師伐秦秦亦發兵使庶長章擊之】

當作楚使屈匄帥師伐秦提要書帥師而不稱使亦非○按分注伐秦者王也【據楚王大怒陳軫復諫不聽可見】匄特奉行之耳書使則咎在懷王可知尹氏徒以無名輕戰【見下條發明】歸獄於匄非也

【庚戌】四年【燕昭王平韓襄王倉元年】蜀相殺蜀侯

考異【據後書秦誅蜀相莊則此當書蜀相莊弒其君】

書法【殺蜀侯者蜀相也不書弒何失國之君也然則君失國則固可殺與不死社稷而見殺於其臣亦不足以言君矣】

語云君𨿽不君臣不可以不臣蜀侯失國爲之相者與有罪焉今以失地之責責君而不以弒君之罪罪臣可謂權衡之平乎然此條本不當特書置不論可也

秦使張儀說楚韓齊趙燕連衡以事秦秦君卒諸侯復合從

考異【提要事秦下有秦封儀爲武信君七字】

按分注秦封儀爲武信君在說齊之前然綱目不書者非略也欲以著衡從反復之速耳且儀歸報未至而惠王薨諸侯復合從是諸侯未事秦而儀之爲武信君亦虛矣故削之【如提要以諸侯已事秦便非事實本條書法重在復從不在封儀也】提要此條不必從

【辛亥】五年【秦武王元年】秦張儀復出相魏

考異【提要出字在復字上】

分注【張儀詭說秦武王而相魏一歳卒】

當作張儀出復相魏○按上條分注謂武王自爲太子時不說儀則相魏者儀之詭辭而避秦者儀之本心也宜從提要先書出後書復【先出後復義在出出復兩意先復後出義在復僅相魏一事而已故從提要】如綱目所云𨿽能著儀之詭而避秦之私心隱矣儀之心蓋惟恐其不能自脫故急思所以避之且先出後復尢見儀出入自如秦與魏皆墮其術而不知其義不較著哉

秦誅蜀相莊

書法【蜀侯不書弒矣此其曰誅何不誅則亂臣賊子接迹於天下矣蜀侯不書弒所以示不君之譏陳莊書誅所以正不臣之罪】

是非不兩立君可殺則臣無罪【如湯武於桀紂是也】臣旣書誅君安得書殺此綱目自相矛盾處書法不察猶以不書弒爲譏君書誅爲罪臣勲謂異事殊書可也卽君卽臣而兩致其罪寜有此中立之理哉必若所云是桀紂固可殺湯武不尢爲逋誅臣乎義何可通○按此與殺蜀侯條皆可刪蓋秦旣取蜀則蜀之君臣死生惟秦制之此周編也寜得爲秦詳書邪春秋之義赴告則書暴逆如秦其不告於周明矣累書於冊秦紀可也惡有君編而詳臣事者哉況秦方圖周其不臣之罪殆與莊等又安得以誅義予之勲故刪此二條而於五年特書滅蜀庶得輕重詳略之宜也

【癸丑】七年秦甘茂伐韓宜陽

考異【提要甘茂上有使字】

分注【秦王使甘茂約魏以伐韓茂至魏使人還謂王曰魏聽臣矣然願王勿伐王迎茂息壤問故對曰魯人有與曽參同名者殺人人告其母母織自若也及三人告之則其母投杼下機逾墻而走臣之賢不若曾參王之信臣不如其母疑臣者非特三人臣恐大王之投杼也魏文侯令樂羊攻中山三年防之返而論功文侯示之謗書一篋樂羊再拜稽首曰此非臣之功君之力也今臣覊旅之臣也樗裏子公孫奭挾韓而議之王必聽之是王欺魏而臣受公仲侈之怨也故願王之勿伐也王曰寡人勿聽也請與子盟乃盟於息壤】

據分注謂王使甘茂約魏伐韓宜從提要書使然茂𨿽受命於秦比至魏而還固請勿伐復爲投杼示書之論以要脇其君則宜陽之伐與否惟茂自制耳王安得而使之削不書使譏甘茂之專也【一使字屈匄宜書而不書甘茂不當書而書皆非也】而秦之貪利忘義以人主見脇於臣若不復知有君者其罪亦著矣提要此條不必從○或問茂請勿伐何専之有勲曰此茂之所以爲専也茂志在伐韓特恐樗裏【秦惠王弟名疾所居裏有樗樹因號樗裏子】公孫【名奭】議其後使已不獲成功耳豈本心哉直書茂伐誅其意也

【乙卯】九年【秦昭襄王稷元年】趙君略中山及胡地遣使約秦韓楚魏齊並致胡兵○楚齊韓合從

考異【提要及胡地下作林胡獻馬楚齊韓復合從】

按遣使約秦韓者趙也三國合從者楚也一見趙世家一見楚世家綱目分書以此提要不必從○勲意此二條亦可刪綱目尊周而列國惟秦最彊凡事系周秦者宜悉書他國舉動無關大義者皆可不錄如趙略中山致胡兵總爲明年伐中山計十年旣書伐中山此條但當於分注見之至楚齊韓𨿽合從十一年楚與秦盟黃棘十二年齊韓伐楚楚請救於秦合從安在乎【秦不臣周則周爲秦耳此世變升降之大機不可不詳至合從除擯秦外皆可略蓋諸國貪利防義無始終一徳者或合或離特小人反覆之常曷足錄哉】

【戊午】十二年彗星見

書法【十年書彗見矣於是閒一歳耳彗復見焉綱目書彗十有七未有一世再見者一世再見惟赧而已然則周之終於赧也決矣】

彗不止十七特綱目所書止此耳非惟一世再見且有一歳而再見者始皇七年彗星凡三見【先見北方後兩見西方】九年彗星再見【先是竟天后復見西方又見北方從斗以南八十日見六國表綱目不書】然則謂一世再見周終於赧一歳再見而秦且興【天官書云始皇時十五年彗星四見遂以兵滅六王並中國】又何說焉書法會綱目多此類由其不攷全史徒以綱目爲據宜其說之悖也

【庚申】十四年蜀守叛秦秦誅之

考異【提要無此七字】

當從提要刪此七字○按秦之取蜀非義服也書叛書誅綱目何予秦而罪蜀之深邪提要不書良是綱目贅

【壬戌】十六年秦伐楚取八城遂誘楚君槐於武闗執之以歸楚人立太子橫

考異【提要書曰秦誘楚君槐於武關劫之以歸楚請太子橫於齊而立之】

分注【秦伐楚取八城秦王乃遺楚王書曰寡人願與君王會武關面相約結盟而去楚王欲往恐見欺欲不往恐秦怒王稚子子蘭勸王行王乃入秦秦王令一將軍詐爲王伏兵武關劫之與西至咸陽朝章臺如藩臣禮要以割巫黔中郡楚王怒不許遂畱之時楚太子橫方質於齊楚大臣相與謀曰吾王不得還而太子在齊齊秦合謀則楚無國矣乃詐赴於齊齊人或欲畱太子以求楚之淮北其相曰不可郢中立王是吾抱空質而行不義於天下也其人曰郢中立王吾與其新王市曰予我下東國吾爲王殺太子不然將與三國共立之齊王卒用其相計歸楚太子楚人立之】

當書秦伐楚取八城復誘楚君槐於武關執之以歸楚請太子橫於齊而立之○按橫以去年質於齊【十五年大書楚使太子橫質於齊以請平】宜從提要書請於齊然後橫之本末明而齊君不畱太子以要地其美亦著矣如綱目所書是時太子方在齊楚人安得而立之至誘楚君槐書遂𨿽以形其狡速然君重於地宜稍進以罪之若但言遂特由此及彼之常辭何以見輕重之分乎況秦遺楚書在取城之後初非一時之舉安得合爲一事邪當以鄙說爲正

發明【自春秋昭十一年楚子誘殺蔡侯般於申始有詐誘之事聖人深貶而名之至昭之十六年楚平復誘戎蠻子殺之春秋亦直筆而書則其惡楚尢爲可知去之二百載其孫槐乃誘執於秦出乎爾者必反乎爾是豈果無天道乎】

天道固不可誣然安有去之二百載猶可以報反言者楚誘殺蔡般戎蠻自是平防之惡秦誘執楚槐自是昭襄之惡春秋與綱目直書而罪自見捨當境不言而追咎旣往之失若謂槐宜執於秦者不且寛秦之罪乎況譎暴如秦槐卽無先世之惡其見執亦不免者如前此誘執魏公子卬【顯王二十九年秦伐魏誘執其將公子卬而敗之】後此誘執趙公子勝【赧王五十六年秦王欲爲應侯報仇乃誘平原君至而執之】豈趙魏果皆有先世之惡乎發明迂甚

【癸亥】十七年【楚頃襄王橫趙惠文王何元年】齊韓魏伐秦敗其軍於函谷關河渭絕一日秦割河東三城以和三國乃退

書法【乃者何緩辭也伐秦之得志此而已然則予之與非也惡秦而已矣】

當書齊韓魏伐秦敗其軍於函谷關秦割河東三城以和三國還河渭絕一句宜刪乃退二字誤【直書三國還見其急於得地貪小利而忘大義也書乃近於不得已非予而何】○按函谷之戰可謂壯矣然始以義舉卒爲利敗【孟嘗君從蘇代計欲秦令楚王割東國與齊秦出楚王以爲和詳見分注】曷足道哉綱目宜防之以示貶不應悉書而深予也愚故去河渭絕一句而以還字易乃退二字見三國𨿽能勝秦徒以三城而還其爲義不終之罪著矣劉氏但知書乃爲緩辭不知以此爲惡秦何如貶三國之爲惡之之深也

【甲子】十八年楚君槐自秦走趙不納秦追及之以歸

考異【提要書曰楚君槐亡走秦追及之以歸】

書走愧槐也書不納罪趙也書追及之以歸甚秦也提要稍略不必從○槐不返國【明年槐卒於秦】趙爲之也上書趙君封弟勝爲平原君下書楚君槐走趙不納勝之爲勝可知矣

【丙寅】二十年【魏昭王韓釐王咎元年】趙主父以燕齊之師滅中山歸大赦酺五日

考異【提要書曰趙主父及燕齊滅中山】

考證【歸大赦下當補書境內○謹按凡例曰凡恩澤皆書非正統者必曰赦其境內後仿此】

書以書大赦所以甚主父之惡而著見弒之本也本亂末治自昔所戒主父不正其本而連兵以滅人國一旦禍起蕭墻身斃沙丘【下書弒主父於沙丘】向之羣飲肆赦以鳴得意者果安在哉此綱目之意也提要稍略○境內二字可省此條凡例不必從當時列國各據其地𨿽不言境內寜能他及乎觀正統赦天下綱目不書天下可見【漢書諸帝紀皆言赦天下綱目止書赦】考證說泥

趙故太子章作亂公子成李兌誅之遂弒主父子沙丘

考異【提要無於沙丘三字】

於沙丘明其非在國也主父力小謀大欲西略胡南襲秦而不知禍之在蕭墻也故書以示戒提要不必從

【庚午】二十四年秦君封魏冉爲穰侯公子市爲宛侯公子悝爲鄧侯

考異【提要書曰秦封魏冉爲穰侯羋戎爲華陽君弟市爲髙陵君悝爲涇陽君】

據範雎謂秦有穰侯華陽髙陵涇陽不聞有王當以提要所書爲正然秦本紀謂封公子市宛公子悝鄧宛爲涇陽君封邑【本紀云涇陽君封宛索隱謂涇陽名市於穰侯傳又云涇陽名悝亦自矛盾】悝號髙陵君【索隠曰悝號髙陵君初封於彭昭襄王弟也】則涇陽乃公子市髙陵則公子悝也今提要書市爲髙陵悝爲涇陽旣與本紀不合至羋戎爲華陽復不見本紀何與【綱目不書華陽僅據本紀故與提要異然四十九年書逐魏冉市悝仍錄羋戎則此又不可略】勲按穰侯與市悝等皆君母弟【穰侯華陽宣太后弟髙陵涇陽昭王同母弟也】並載一傳【見穰侯傳】宜得其實本紀雜他事容有抵牾者況當時惟稱華陽髙陵涇陽不聞以宛鄧爲名則當從其常稱以明四貴之擅秦者由秦君寵遇之厚也庶幾春秋垂訓之意

【癸酉】二十七年冬十月秦君稱西帝遣使立齊君爲東帝已而皆去之

考異【提要無遣使二字】

分注【齊王問於蘇代秦使致帝何如對曰願王受之而勿稱以收天下之望所謂以卑爲尊也齊王從之稱帝二日而復歸之秦亦去帝號】

據分注稱帝者秦也去帝者齊也【齊不歸帝號秦未必去】書法宜予齊而罪秦不書遣使則首從無別非所以罪秦也遣使二字不可少【書遣使専其責於秦也】提要略之非是

【乙亥】二十九年秦擊魏魏獻安邑以和秦出其人募民徙之

考異【提要無秦出其人募民徙之八字】

當作秦擊魏獲安邑募民徙之○按魏獻安邑不得不獻者獲而已矣書募民徙之而秦出其人之惡自見此書法也提要不書徙民則無以著秦之惡綱目並書出人則又近於分注而非大書皆非也

齊滅宋【此與秦伐蜀條正相反彼宜重而輕此宜輕而重皆非權衡之平者】

分注【宋有雀生�史占之曰吉小而生巨必霸天下康王喜起兵滅滕敗齊楚魏取地數百里乃愈自信其霸欲霸之亟成射天笞地斬社稷而焚滅之爲長夜之飲於室中室中人呼萬歳則堂上之人應之堂下之人應之門外之人又應之至於國中無敢不呼者天下謂之桀宋齊伐之民散城不守王走死溫】

當書齊伐宋滅之○春秋之義凡書滅者其罪爲重所以減見滅者之罪辭宋偃所爲乃自取滅亡非獨齊罪也𨿽不得如春秋書梁亡之例【梁假秦懼民非有伐之者故不得例書見魯僖公十九年】亦當有以著其罪故書伐書滅之明宋有可伐之罪而齊一舉滅之旣以見宋人不守之故而齊人之暴亦著矣若直書滅宋則齊罪彰而宋罪隱非春秋反已自治未雨綢繆之意

【丙子】三十年齊殺狐咺陳舉燕使亞卿樂毅如趙

考異【提要無亞卿二字】

分注【齊湣王滅宋而驕乃侵楚及三晉欲並二周爲天子狐咺正議斮之檀衢陳舉直言殺之東閭燕昭王日夜撫循其人益以富貴乃謀伐齊使樂毅約趙嚪秦連楚及魏諸侯害齊之驕暴皆許之】

咺舉宜書官不書則與白起無異【五十八年秦殺白起書法云殺降不可不罪故不書�】綱目略之非是據聘問例非正統曰某使某如某注云燕樂毅則此條當從提要去亞卿二字

【丁丑】三十一年燕上將軍樂毅以秦魏韓趙之師伐齊入臨淄齊君地出走其相淖齒殺之毅下齊七十餘城燕封毅爲昌國君

考異【提要殺作弒今按簒賊例曰君出走而弒之曰某君出走某弒之注云淖齒之類據明年書齊人討殺淖齒竊意當從提要爲是蓋書法殺其君長皆以弒書豈地非列國之君乎尹氏發明曲爲之說非所以示戒也】

書法【名齊君何失國也故淖齒書其相而不書弒】

發明【綱目於樂毅書上將軍者見其行兵有正大之意也四國之師書以者著燕之得眾也淖齒實弒而書殺者正齊君自取滅亡之罪也】

毅下齊七十餘城句可省旣入其國出其君何城之可言哉殺當作弒𨿽無凡例亦當以提要爲正況又有例可據乎書法發明會綱目不可從○毅書上將軍特因事見官之義【凡例云僭國之臣不以賢否皆因事乃見】非與其有正大之意也謂書以爲得眾亦非按三十六年齊破燕軍盡復齊地發明復云燕君臣伐齊未得其道無以服齊人之心又曰燕以弱小之國借助諸侯一旦兼並彊大之齊固非諸侯所樂可謂自相矛盾

【戊寅】三十二年【齊襄王法章元年】齊人討殺淖齒而立其君之子法章保莒城

考異【按凡例治其臣子之叛亂者書討討而殺之曰誅則此當書齊人討淖齒誅之】考證【殺當作誅○謹按凡例曰君出走而弒之曰某君出走某弒之注云淖齒之類綱目特正淖齒之罪而立此例可謂著明矣凡例又曰非正統而治其臣子之叛亂者曰討討而殺之曰誅今諸刋本於齊君書殺而不曰弒於淖齒書殺而不曰誅此因舊文未經更定非朱子之本意也若弒君者曰殺討罪者亦曰殺則凡例不必立提要不必書矣尹氏發明曰淖齒實弒而書殺者正齊君自取滅亡之罪也又曰前不書弒者著齊湣驕暴之罪後書討殺者正淖齒弒逆之謀豈尹氏不考凡例而曲爲之說與抑不見凡例而傅會其說與是不可以不正也】

分注【淖齒之亂湣王從者王孫賈失王處而歸其母曰汝朝出而晚來則吾倚門而望汝暮出而不還則吾倚閭而望汝今事王王走汝不知其處汝尙何歸焉賈乃入市呼曰淖齒亂齊國弒湣王欲與我誅之者袒右市人從者四百人與攻淖齒殺之於是齊亡臣相與求湣王子立之】

當書齊人誅淖齒立其君之子法章保莒城討字宜刪而字羨○勲按書殺之誤考異考證詳矣然觀分注王孫賈初無討淖齒之意徒以母言激而出此【非母言賈亦無復此舉所謂誅意之法也】安得以討義予之今但書誅以正淖齒之罪而削不稱討又以見齊人之不知義也考異考證但知凡例宜遵不知賈之討齒非可與治叛亂者同科惟易以鄙說庶幾義昭而法安也

趙使藺相如獻璧於秦

分注【趙得楚和氏璧秦王請以十五城易之趙欲勿與畏秦彊欲與之恐見欺藺相如曰臣願奉璧往城不入則臣請完璧而歸相如至秦旣獻璧視秦王無意償城乃紿取璧遣從者間行歸趙而以身待命於秦秦王賢而歸之趙以爲大夫】

書法【書使獻璧何非事也故相如不書官交譏之】

秦下宜書旣而歸之旣明趙璧未嘗入秦又以見兩國兵爭之始也蓋秦自梗陽之後【二十七年秦攻趙防梗陽】中陽與穰凡再會矣【先年會中陽是年會穰】自是三年之內凡三見伐【明年拔兩城又明年拔石城又明年取代光狼城】𨿽非専爲一璧要亦滋之釁也今但曰獻璧於秦則璧已獻矣何以考其實邪○相如不書官非譏也按凡例獻物曰某使某獻某於某注云趙使藺相如獻璧於秦書法以爲交譏豈不攷凡例與

【壬午】三十六年秦趙會於澠池

分注【秦王告趙王願爲好會於河外澠池亷頗藺相如曰王不行示趙弱且怯也趙王乃行相如從頗送至境與王訣曰王行度道裏會遇之禮畢不過三十日過此不還則請立太子以絕秦望王許之及會飲酒秦王請趙王鼔瑟趙王鼔之相如請秦王擊缶秦王不肯相如曰五步之內臣得以頸血濺大王矣左右欲刃相如相如張目叱之左右皆靡秦王乃一擊缶罷酒秦終不能有加於趙趙亦盛爲之備秦不敢動○楊氏曰古之智者以小事大有以皮幣犬馬珠玉而不得免者至乃棄國而逃之況一璧乎𨿽與之可也相如計不出此而欲以身死可謂失義而傷勇矣及其完璧而歸於趙亦何益哉至於澠池之會則其危又甚矣𨿽勿往可也相如爲國卿相挾萬乘之君以蹈危事其智勇又不足重趙使秦不敢惴焉乃欲以頸血濺之豈孔子所謂暴虎馮河死而無悔者與而或者謂相如非戰國之士使居平世可謂大臣則吾不知其說也】

事有迹同而勢異者攷諸其時則得矣趙之事秦非若太王之於狄也狄人所爭者土地耳秦之圖趙將並其君誅之趙𨿽與秦璧能保其不被兵邪且趙安得與太王比太王去邠猶有岐陽惠【趙惠文王】如棄趙將安所托足乎夫有逺謀者能忍近詬有大徳者能忘小怨君非太王臣非周召不思所以捍國禦敵徒鰓鰓焉效古人之所爲此宋襄之愚見譏於春秋顧可爲長計哉乃若澠池之會相如固曰不行示趙弱且怯也是亦不獲已耳楊氏乃謂不往亦可夫秦於六國無故猶發大難況請防弗許能晏然已邪以頸血濺大王此相如所以重趙也蓋折彊主宜用戅相如固陰用不以語人楊氏何以知之且彼所爲𨿽非中道然趙能側足彊大間不至於速亡者未必非相如諸人之力也【自是年會澠池至四十六年秦𨿽連伐趙皆未得志至五十五年孝王信秦間不用相如言而使趙括代頗將始有長平之禍阬卒至四十萬回視亷藺當國時何如】使當時列國諸臣皆能如廉藺協謀同力先國後私秦𨿽欲並天下惡可得哉楊氏不攷其世至等之暴虎馮河則吾又不知其說矣【按山此論晦庵非之但晦庵以璧爲趙氏相傳之寶古人傳國皆以寶玉爲重謂相如宜不與秦亦非也使趙能嚪秦𨿽多與秦璧未爲失策如晉荀息假道滅虢何有於璧相如所以不與秦者爲秦欲無厭得寸思尺倘如其意與之則後之誅求無已故不與者示之難以絕其端若曰一璧且不可況其他乎此相如苦心爲後儒淹沒久矣惜哉】

薛公田文卒

考異【提要田文卒下有齊魏滅薛四字】

分注【初齊湣王旣滅宋欲去孟嘗君孟嘗君奔魏魏以爲相與諸侯共伐破齊襄王復國而孟嘗君中立爲諸侯無所屬襄王畏之與連和至是卒諸子爭立齊魏共滅之】

齊魏滅薛四字可省如提要是罪在齊魏而薛公之惡隱矣故文不當卒而特書卒欲使後世知文之爲文如此耳【湣可伐非文所當伐也與伐齊不與立君薛之不祀宜哉】略齊魏者所以深罪文也提要不必從【按梅氏訂補於文卒下詳載馮驩事非是綱目凡卒下詳載生時言行者惟嘉言善行足爲後法耳驩𨿽有焚責立廟等事特俠客伎倆彼方自謂爲文營窟顧可以示後乎𨿽不錄可也】

【戊子】四十二年趙魏伐韓秦救之大破其軍魏割南陽以和

考異【提要此句下有秦使楚使者黃歇歸約親於楚】

分注【秦王將使武安與韓魏伐楚楚使者黃歇至秦聞之恐其一舉而滅楚也乃上書略曰楚國援也鄰國敵也今王妬楚之不毀而忘毀楚之彊韓魏也臣爲王慮莫若善楚秦楚合而爲一則韓魏必爲關內之侯注地於齊則齊右壤可拱手而取也然後危動燕趙直搖齊楚此四國者不待痛而服矣王從之使歇歸約親於楚楚復使歇侍太子完質於秦】

此條提要不必從○按黃歇之使非秦意也特歇恐秦一舉滅楚姑爲此以緩師期耳是歇之行爲楚非爲秦也綱目不書秦使楚使者歸約親於楚而特書楚太子完質於秦【見明年】明其非秦意也考異可刪

【辛夘】四十五年秦以範雎爲客卿

考異【提要書曰魏人範雎入秦秦以爲客卿】

分注【初魏人範雎從中大夫須賈使於齊齊王聞其辯口私賜之金賈以爲睢以國事陰告齊也歸告其相魏齊齊怒笞擊睢折脇折齒置厠中睢佯死得出魏人鄭安平持睢亡匿更姓名曰張祿秦謁者王稽使魏載與俱歸薦之王王以睢爲客卿與謀兵事】

當從提要先書魏人範雎入秦見魏有人不能用棄以資秦而須賈魏齊諸人以小嫌而致重禍皆可罪也且系睢於魏又以見睢本羈旅之客秦一旦加之上位間親棄舊長君之惡【四十九年秦君廢其母逐冉戎市悝等綱目譏之】則秦用人之失也綱目略去魏人二字非是【睢本由魏入不系之魏若秦人然則分注所載魏齊辱睢一段皆屬羨語】

【戊戌】五十二年楚太子完自秦逃歸楚君橫卒完立以黃歇爲相封春申君

考異【提要書曰楚太子完自秦逃歸君橫卒嗣立】

分注【楚頃襄王疾病黃歇侍太子於秦聞之言於應侯曰楚王疾恐不起秦若歸其太子則是親與國而得儲萬乘也不歸則咸陽布衣耳楚更立君必不事秦應侯以告王王曰令太子先往問疾反而後圖之歇與太子謀曰王疾病而陽文君之子二人在中王若卒大命陽文君之子必立爲後太子不得奉宗廟矣乃敎太子變服爲楚使者禦以出關而自爲守舍謝病度已逺乃自言請死王怒欲聽之應侯曰歇出身以徇其主太子立必用歇不如歸之以親楚王從之歇至三月而楚王薨太子卽位以歇爲相封之淮北】

太子之立由黃歇也非歇則完且不得歸況君楚哉以歇爲相情理宜然故當特書以明歇之爲完與完之報歇蓋相當也且當時稱四君者曰楚有春申今按孟嘗平原信陵皆已特書【顯王四十八年齊封田文爲孟嘗君赧王十七年趙封弟勝爲平原君三十九年魏封公子無忌爲信陵君】何獨於歇而略之當以綱目所書爲正提要疑漏

【辛丑】五十五年秦王齕攻趙上黨防之白起代將大破趙軍殺其將趙括阬降卒四十萬

書法【上黨書趙何予趙之得有上黨也趙之禍自上黨始則曷爲予之予趙所以惡秦也】

上黨書趙罪趙也聖人甚禍無故之利平陽君已言之矣【馮亭以上黨歸趙平陽君豹曰秦服其勞而趙受其利𨿽彊大不能得之於弱小弱小顧能得之於彊大乎不如勿受平原君請受之乃往受地】趙不量力輕納其地至喪卒四十萬禍可勝道哉書趙上黨著禍本也何予之有乃若秦之貪暴書拔書阬其惡已著奚俟予趙而後見哉書法非是【一上黨耳韓欲逃死而嫁禍於趙趙受其禍而韓卒不免本不彊而末自僕六國至是已無可爲矣惜哉】

【壬寅】五十六年魏以孔斌爲相尋以病免

考異【提要書曰魏相孔斌免】

分注【初魏王聞子順賢聘以爲相子順謂使者曰若王能信用吾道吾道固爲治世也𨿽蔬食飲水吾猶安之若徒欲制服吾身委以重祿吾猶一夫耳魏王奚少於一夫使者固請子順乃之魏攺嬖寵之官以事賢才奪無位之祿以賜有功諸喪職秩者咸不悅陳大計又不用乃以病致仕人謂之曰子其行乎答曰行將安之山東之國將並於秦秦爲不義我所不入遂寢於家喟然嘆曰死病無良醫不出二十年天下其盡爲秦乎】

以病者斌也尋免者魏也書尋以病免惜斌而罪魏也斌固賢者使魏始終任之國猶可爲陳計不用遂以病免魏用人若此能保其不爲秦乎此綱目所深惜也故書之異於常辭【以尋連書具見知人不明隨聲進退之誤】如提要所書與秦免範雎無異【秦昭襄五十二年書秦丞相範雎免】何以著斌之賢哉

【癸卯】五十七年秦伐趙圍邯鄲

考異【提要書曰秦王齕伐趙】

分注【秦武安君病使王陵伐趙攻邯鄲少利乃使王齕代陵明年分注云王陵戰不利應侯乃任鄭安平使將擊趙】

據分注伐趙者非一將【始王陵次王齕又次鄭安平凡三易將】故不書主名提要不必從

【乙巳】五十九年秦伐韓趙王命諸侯討之秦遂入冦王入秦盡獻其地歸而卒

考異【提要書曰秦伐韓取陽城負黍伐趙取二十縣王命諸侯討之秦遂入冦京師陷王卒】分注【秦伐韓取陽城負黍斬首四萬伐趙取二十餘城斬首九萬赧王恐倍秦與諸侯約從欲伐秦秦使將軍樛攻西周赧王入秦頓首受罪盡獻其邑三十六口三萬秦受其獻而歸赧王於周是歳卒】

當書秦伐韓及趙王命諸侯討之秦遂入冦京師陷王卒○按京師可陷何有於列國韓趙所失之地𨿽不書可也【提要取陽城負黍二語可刪】綱目旣冦秦而周復書獻則典刑紊矣【書獻乃本國之辭綱目尊周不應以秦紀爲據按凡例割地從小入大曰獻書法亦云獻者下奉上之辭周可謂小赧可謂下乎謬甚】勲故攺從提要而於伐韓下補書及字明秦之貪暴無饜天子之師初非得已者又以恕王而深責秦也若曰王入秦盡獻其地則罪専在王夫王之不王寜待今日且曰陷曰卒【凡例正統曰崩失尊曰卒】其罪已著奚俟書獻然後見哉

綱目續麟卷一

欽定四庫全書

綱目續麟卷二

宜春張自勲撰

資治通鑑綱目卷二

【起丙午盡戊戌西楚霸王四年漢王四年】

考異【提要丙午下有秦昭襄王五十二年戊戌下無西楚霸王四年】

據卷一起盡戊寅下先書周威烈王二十三年此當從考異補秦昭襄王五十二年西楚不當與漢並稱提要無西楚四年良是目錄亦書西楚而闕昭襄並非當據提要更定

【丙秦昭襄王五十二楚考烈王八燕孝王三魏安釐王午二十二趙孝成王十一韓桓惠王十八齊王建十年○凡七國】

考證【謹按司馬光通鑑秦自是年繼周漢自髙祖元年繼秦晉自泰始元年繼魏唐自武徳元年繼隋綱目則秦起於始皇帝並六國之後漢起於滅楚之後晉起於平吳之後唐起於平羣盜之後是謂之正統古昔帝王之禦天下也典禮命討皆原於天尊卑有分內外有制立綱振紀人不敢紊是以六經不言正統統自正也周衰聖賢不作綱淪法斁禮廢樂崩馴至彊秦入冦王室七國均敵不相統一後若南北朝五代爭攘之事甚於七國天下無主不得已而謂之無統大儒述作之義在於貴正統而賤無統故曰是書後之君子必有取焉】

書法【按通鑑自是歳揭秦紀而大書之蓋周旣亡而以秦繼也周亡而秦繼之則綱目大書其年可矣此其與列國分注何天下未一也天下未一秦亦列國耳必至於始皇二十六年秦並天下始以正統例大書之此綱目所以大一統也故曰統正於下而人道定矣】

謂述作之義貴正統而賤無統可也謂秦晉隋均爲正統則非也蓋謂之正統以理論非以勢論也茍不顧其理徒以全有天下而稱之仍是以勢論而不以理論不幾自矛盾乎故綱目於秦晉之始𨿽若可以救通鑑之失然與周漢例用大書亦非所以垂訓也考證旣指彊秦爲冦至與僣僞簒奪並數而於秦之繼周習而不察何與【歐陽永叔謂秦當繼周蘇子瞻以正統爲虛名皆誤】書法尢傅會綱目不可從按皇甫謐曰漢髙祖以秦昭王五十一年生此赧王入秦之年也周亡而代秦者生於丰沛天厭秦虐監觀四方惟聰明神武而不殺俾作民主此天之所以爲天也據此則繼周者漢也秦焉得與漢齒哉獨怪先儒已有正議而溫公紫陽皆莫之省何也胡旦修漢書亦謂三代之後惟漢爲正統論皆與鄙見合益信黜秦之義非妄

【庚秦五十六楚十二燕四魏二十戌六趙十五韓二十二齊十四年】趙公子勝卒

考異【提要無趙公子勝卒五字】

當從提要刪趙公子勝卒五字○按綱目不皆卒諸侯況大夫乎四子之中惟平原最劣【赧王十七年趙封勝爲平原君】旣不知人又無以自固如定從之失毛生與見執於秦而不克庇一本國之臣【秦執勝以求魏齊齊怒自殺事見赧王五十六年它如受上黨至覆軍殺將阬卒四十萬皆平原誤之也】皆其無益人國之大者以視信陵若碔砆之比美玉何卒之有【丁巳書魏公子無忌卒】

【壬秦莊襄王楚元楚十四燕六魏二子十八趙十七韓二十四齊十六年】秦滅東周遷其君於陽人聚

考異【按昭襄王五十二年書遷西周公定宇陳氏曰綱目書東西周之七而不書二周之分疑漏】

二周之分在綱目之前【二周分於考王威烈考王子故綱目不書陳氏疑綱目漏者非或謂分於顯王二年亦誤】而赧王徙都西周史不言其年故綱目無從執筆詳稽世表皆無明據【史記索隱曰西周蓋武公之太子文公也武公卒而立爲秦所遷而東周亦不知其名號戰國防𨿽有周文君亦不知滅時定當何主蓋周室衰防略無紀錄故太史公𨿽考眾書以卒其事然二國代系甚不分明】勲按周自平王遷居洛邑是爲東都【平王以前號東都至敬王以後及戰國爲西周】春秋子朝之亂所稱王城者是也【見魯昭公二十二年】至考王封其弟於河南是爲西周桓公【名揭】桓公再傳而惠公代立乃封其少子於鞏以奉王號東周惠公【名班居洛陽一本作考王所分】是考王之外又有二周周且分而三矣【周本紀云赧王時東西周分治索隱曰赧防弱西周與東周分王政理各居一都故曰東西周】及赧王徙居西周又合爲二秦昭王五十一年攻西周赧王卒周𨿽云亡其東西二周尙在也故五十二年周民東亡秦遷西周公於【音憚】狐之聚及是年秦滅東周遷其君於陽人聚然後周盡爲秦而周絕不祀是二周之分在威烈之前而二周之滅在赧王之後人徒知赧王五十九年卒爲周亡而不知周之亡實在秦莊襄王之元年也𨿽不能定其分於何年滅於何主而東遷以後之分崩離析大略可睹矣益信通鑑以秦繼周大書於昭襄之世者誠弗察也

【甲秦三楚十六燕八魏三十趙寅十九韓二十六齊十八年】五月秦王薨子政立

考異【提要王下有楚字此亦刋本闕漏與孝文王同】

分注【政生十三年矣國事皆委於文信侯號仲父○胡氏曰孝文莊襄二王之死蓋皆不韋之所爲也】

書法【秦王楚也秦自書薨以來未有不名者其不名柱與楚何疑也何疑乎柱楚不韋欲政之王久矣而二王之享國皆不永以是爲可疑故異其文異其文者異其事也然則趙王丹楚王悍亦不稱名何也六國之事故多略之矣】

按秦未並天下猶列國也安得詳秦而略六國邪楚趙之君有名不書奚以別於眾侯之失名者如以不名柱楚爲異其文何如大書其名不尢見二王之死之速爲可異邪若曰孝文王元年秦王柱薨子楚立【是爲莊襄王】莊襄王三年秦王楚薨子政立【是爲始皇帝】秦之先世未有享國若斯之促者亦足以起問者見是非矣安在不名之爲異邪必以不名爲異則提要書名又何說焉史法信春秋之卒諸侯未有有名而不書者【春秋諸侯卒不名者九皆闕文也左氏以爲未同盟先儒非之】當從提要補柱楚二字而趙丹楚悍悉從此例庶以信而別於失名者以爲闕疑可耳若諱而不書則似有隱乎爾綱目何愛於不韋而爲之隱邪書法傅會綱目不可從【凡例君名但云無則闕之初無諱名示異之說信如書法所云則趙丹楚悍宜悉書名然後有名不書者爲可異耳今楚趙不名與秦正同書法於秦獨以爲異非傅會而何】

【庚秦六楚二十二燕十四魏二申趙四韓三十二齊二十四年】楚趙魏韓衛合從以伐秦至函谷皆敗走

考異【據前後例魏當在趙韓上】

按綱目所書諸國先後當因紀傳舊文初無定例魏先韓趙一見於安王二年之伐楚再見於二十二二十四年之伐齊至顯王三十六年之擯秦愼靚王三年之伐秦則皆趙在韓魏之上自是或稱韓魏【赧王十七年伐秦】或稱趙魏【四十二年伐韓】皆未嘗列魏於趙韓之上考異獨以例繩綱目謂魏當在趙韓上果何據與

【癸秦九楚二十五燕十七魏五亥趙七韓王安元齊二十七年】夏四月秦大寒民有凍死者

書法【四月大寒異也至有凍死者甚異矣故備書之綱】

民有凍死五字宜分注不必大書書大寒則凍死可知非凍死亦不得謂之大寒矣此相因互見之法書法分異與甚異作兩層非是

【甲秦十楚幽王悍元燕十八魏子六趙八韓二齊二十八年】冬十月秦相國呂不韋以罪免出就國

考異【提要書曰秦呂不韋以罪免相就國】

當從提要書呂不韋以罪免相蓋不韋於秦賊也非能相秦者前書以不韋爲相國【壬子莊襄王元年】自秦之誤惟書以罪免相若曰非有罪也秦猶相之耳所以譏用人之失也今正名其爲秦相國𨿽以罪免猶未免輕絀大臣之嫌非所以待不韋也【按訂補旣駁秦政非不韋子至論黃歇又謂不鑑文信侯亦自矛盾】

齊趙入秦置酒

書法【於是通鑑不書綱目特書之何譏媚敵也國幾亡矣所以自免者如是而已】

此條可刪○按秦自滅周韓首入朝魏且舉國以聽【並見秦昭襄王五十三年】況置酒乎通鑑不書良是書法以爲譏媚敵特傅會綱目耳

【乙秦十一楚二燕十九魏七醜趙九韓三齊二十九年】趙伐燕取貍陽秦伐趙取九城

考異【提要無趙伐燕取貍陽六字】

按趙世家是年趙攻燕取貍陽城兵未罷秦攻鄴拔之書法云西支不暇而暇北侵合書之所以爲謀人者之戒也提要不書疑漏

【戊秦十四楚五燕二十二魏辰十趙三韓六齊三十二年】韓遣使稱藩於秦

分注【初韓諸公子非善刑名法術之學見韓削弱數以書幹韓王王不能用至是王使納地效璽於秦請爲藩臣非因說秦王曰大王誠聽臣說一舉而天下之從不破趙不舉韓不亡荊魏不臣齊燕不親則斬臣徇國以戒爲王謀不忠者王悅之未用李斯譖之下吏自殺】

當書韓遣公子非稱藩於秦○按非之於韓猶屈原之子楚也原𨿽被放猶不忘君非一不用遂欲亡韓以帝秦逺慚屈子近媿魯連【連聞新垣衍說趙帝秦責之曰使秦肆然爲帝連惟蹈東海而死不忍爲之民也】罪可勝誅邪【春秋時魯叔孫輒奔吳吳將伐魯問於輒輒謂伐之必得志公山弗狃曰非禮也君子違不適讐國云云足正韓非之謬他如樂毅奔趙不忍與伐燕之謀袁渙拘於呂布不肯作罵劉之書益令韓非媿死】綱目宜明著其名若曰非固韓之公子也而受命稱藩於秦庶幾君臣同責耳今沒而不書則公子非之罪隱矣豈以不辱命爲嫌哉【漢王二年書法云凡使稱名不辱命也勲按美惡不嫌同詞此當與南唐遣陳覺同例不得以伊婁謙姚漢英比】

【已秦十五楚六燕二十三魏十已一趙四韓六齊三十三年】秦伐趙取狼孟畨吾遇李牧而還

書法【伐國未有書遇而還者書遇李牧而還予牧功也】

書遇李牧而還非徒予牧功也見秦本非無敵之師而諸國不知自彊自取滅亡爾前書以李牧爲大將秦師敗績【丁夘】此書秦伐趙遇李牧而還後書殺其大將李牧【壬申】秦滅趙【癸酉】勝敗存亡豈不以人哉比事以觀六國之罪著矣

燕太子丹自秦亡歸

考異【提要無此八字】

分注【初丹嘗質於趙與秦王善及秦王卽位丹質於秦秦王不禮丹怒亡歸】

書太子丹自秦亡歸著燕禍之始也秦之圖燕𨿽不自丹始而燕之見滅於秦則丹激成之也一朝之忿忘身及親丹之謂與提要不書非是

【癸秦十九楚十燕二十七魏十五趙八酉齊三十七年○是歳趙亡凡五國】秦滅趙擄王遷秦王如邯鄲

分注【故與母家有仇者皆殺之】

秦軍屯中山以臨燕

考異【提要書曰秦滅趙虜王遷秦王如邯鄲遂臨燕】

補注【王翦盡取趙地欲攻燕秦王之邯鄲故與母家有仇怨者皆殺之還從太原上郡歸太后薨王翦屯中山以臨燕】

當書秦王翦滅趙擄王遷遂屯中山以臨燕刪秦王如邯鄲及秦軍七字【綱目書此特爲母報怨耳然是時秦方滅六王並天下區區仇家何足卹𨿽不書可也且本紀方言太后薨綱目亦不書況如邯鄲乎此輕重之權衡也】○按本紀始皇如邯鄲已從太原上郡歸屯中山者王翦也故綱目書秦軍而不曰遂臨燕蓋事異辭殊不得而並書也如提要則臣事而君稱之可乎【分注不載秦王歸王翦屯中山遂以臨燕系如邯鄲後此編目者之過也】況是時秦未並天下猶列國也其出其入亦不必詳勲故刪此七字直書遂屯中山以臨燕所謂乞其餘不足又顧而之他其貪得無饜之狀不尢儼然目中邪

楚王薨弟郝立三月郝庶兄負芻殺之自立

考異【此據凡例亦當書楚王悍薨蓋刋本漏悍字】

考證【殺當作弒○謹按春申君進李園妹爲楚考烈王后生太子悍立爲幽王幽王本春申君子也鬻熊之祀陰絕十年而幽王死同母弟立是爲哀王此眞考烈子在位三月庶兄負芻弒而代之或曰郝弟也負芻兄也孰可以弒加之乎曰不然凡例曰列國弒君事義不同者隨事異文注曰如元魏馮後顯祖之事𨿽其主母亦不得免弒君之名負芻親則庶兄分則臣下馮後殺子負芻殺弟一例也惡得不謂之弒哉】

書法【綱目之法君沒叔侄兄弟爭國非下犯上書殺而已矣】

當書楚王悍薨弟郝立三月負芻弒之而自立庶兄二字可刪○按春秋譏逆祀謂升僖於閔之上也【僖本閔兄然繼閔而立則臣不可先君猶子不可先父故謂之逆】君子不以親親害尊尊引此以例郝與負芻之事則殺當作弒不待辯而明矣【元順帝祭太廟至寜宗室問曰朕寜宗兄也當拜否博士劉聞曰寜宗𨿽弟其爲帝時陛下爲之臣何可不拜皆以僖閔爲據益見綱目書殺之誤】○書楚王薨弟郝立於是三月矣而負芻殺之非弒而何嗣君繼世𨿽逾年然後攺元而定位實在初喪惡有立巳三月【世家作二月餘】猶比之叔侄兄弟爭國之例哉不書庶兄絕不爲親也【當其殺郝已無兄弟之誼寜得復書其屬邪刪之爲是】彷佛春秋去族之義【如衛州吁齊無知皆不書公子】書法傅會綱目不可從

【甲秦二十楚王負芻元燕二十八魏王假元齊三戌十八年○代王嘉元年○舊國五新國一凡六】燕太子丹使盜劫秦王不克秦遂擊破燕代兵進圍薊

考異【提要書曰秦遂進兵圍薊】

當從綱目書擊破燕代兵○按上書趙公子嘉自立爲代王與燕合兵軍上谷【上年癸酉】是助燕者代也不書擊破燕代兵則下書秦拔薊【明年】無張本況後五年書秦滅燕擄王喜還滅代擄王嘉尢燕代相爲存亡之始終也提要稍略

【丙秦二十二楚三燕三十魏三齊四子十代三年○是歳魏亡凡五國】秦王賁伐魏引河溝以灌城魏王假降殺之遂滅魏

考異【提要書曰秦王賁滅魏王假降殺之】

書法【伐未有書方略者書引灌何始開河隙也】

當從提要書秦王賁滅魏王假降殺之此滅魏也伐不足言矣引河灌城句宜刪○或曰齊滅宋何以書伐曰以著宋罪然則魏無罪乎曰魏𨿽有罪至是已無可爲惟滅而已矣引河灌城𨿽不書可也書法以爲始開河隙不知滅國之罪大於開河法有以重該輕者未聞因輕釋重者書引河灌城似秦之善攻非魏不克自彊反以寛魏之罪夫秦之滅魏與魏之見滅皆匪朝夕卽不引河灌城魏寜能復存邪惟先書滅後書降書殺則知秦志在滅魏故𨿽降而不免於殺旣以甚秦又可爲不死社稷之戒若先書殺後書滅是魏之滅由假之殺特一時紀事之文非所語於誅意之法也

楚人大敗秦軍李信奔還秦王翦代之

考異【提要秦下有使字】

分注【秦欲取荊問兵數於李信信曰不過二十萬問王翦翦曰非六十萬不可王以翦爲怯乃使信信伐楚時翦謝病歸頻陽及信敗犇還王怒自至頻陽謝王翦彊起之翦曰老臣罷病悖亂大王必不得已用臣非六十萬不可於是翦將六十萬人伐楚王自送至霸上】

據分注當作秦遣王翦代之蓋翦之代信非翦意也特王彊之行耳綱目不書遣非惟無以見翦彊起之故而不由王命翦亦惡得而代之字有不可略者此類是也【甘茂固請勿伐而不書使王翦非六十萬不可而書遣皆所謂誅意之效也提要彼此並稱特未明此義耳】

【已秦二十五燕三十三齊四十三夘代六年○是年燕代亡凡二國】五月天下大酺

考異【提要無此六字】

書法【不書秦何秦已滅五國矣故書天下】

秦𨿽滅五國齊猶在也安得亟以天下歸秦提要不書良是無已或仍書秦而刪天下二字若曰夏五月秦大酺以明秦之得意而已【滅五國而書大酺著秦之驕恣所由始也亦謹防之意】書法傅會綱目非是

【庚辰】秦始皇帝二十六年

歳首當分注秦二十六齊四十四年是歳齊亡秦並天下是爲始皇帝後凡歳首但注秦帝某年於甲子下不宜大書【按六國表齊有四十四年而滅齊則書於秦二十七年今大書秦二十六年而於齊之四十四年不書是齊未滅而先滅秦未帝而先帝皆非也】○按秦周臣也【秦之先非子善息焉周孝王分土爲附庸邑之秦使續嬴氏祀號曰嬴秦】以臣簒君而得爲正統是徒唘姦雄僭竊之心而天理民不復存於後世豈春秋垂訓之意哉惟黜爲閏位不使上承姬緒庶天下曉然知彊不敵義勢難滅理而明道者終不爲功利所奪也不亦善乎紫陽知帝蜀而不知閏秦何其明於彼而闇於此也況齊滅於建之四十四年當秦之二十六年是秦二十六年之初齊猶在也今於滅齊之上先書秦始皇帝是秦未更號之先【更號皇帝在是年三月】吾已皇帝秦矣此魯連所以斥新垣衍也【秦圍趙新垣衍欲令趙尊秦爲帝仲連責而歸之曰使秦肆然爲帝連有蹈東海而死耳衍乃不敢復言帝秦】朱子獨不聞與【按朱子云有始不得正統而後方得者是正統之始如秦初猶未得正統及始皇並天下方得正統愚謂統之正否當從始事而分始正者終亦正故周漢不以赧獻而貶帝其始不正後安得爲正統必以秦並天下爲正統則蜀漢偏安何復以正統予之愚非敢背朱特推帝蜀之意而知秦終不可爲正也後之君子宜有取焉】

王賁襲齊王建降遂滅齊

考異【提要書曰王賁滅齊王建降】

書法【四國皆書擊伐此其書襲何齊不備也後勝之罪大矣】

當書秦王賁襲齊滅之王建降○書襲著秦詭也書滅之罪秦暴也書降罪建也若先書降後書滅是罪専在建而秦滅國之罪減矣綱目治秦猶春秋治楚凡書滅國𨿽在已不能無罪然惡秦之意居多書法獨以書襲爲齊罪不知秦之襲齊非自今始凡四十餘年【見分注一本作十五】不被兵者皆襲齊之日也【於谷山以爲君王后之力非是】齊罪易見而秦詭難知故勲寜末齊以著秦罪

王初並天下更號皇帝

王上宜加秦字明年仍書秦帝惟事有相連者不復書

分天下爲三十六郡銷兵器一法度徙豪桀於咸陽當書分天下爲三十六郡更名民曰黔首徙其豪富於咸陽銷兵器一法度六字可刪○按秦紀分郡下有更名民曰黔首六字宜大書【不載分注尢謬】民爲黔首自秦始不書則後云使黔首自實田【三十一年】安所據邪豪桀本紀作豪富當從本紀蓋秦所以徙之者爲其富也【書徙豪富方見秦之私曰豪桀安知非選賢自近可並譏邪】始皇方自謂功過五帝徳邁三皇安有所謂豪桀哉綱目疑誤

【辛巳】二十七年

當分注曰秦帝政二十七年以後但書秦某年【如呂后例】至易世復書某帝某年

帝巡隴西北地至雞頭山過回中

書法【凡巡逰譏也書巡始此綱目書巡二十九始皇居五焉漢武帝居七焉皆奢欲之主也】

按書巡𨿽譏然始皇不可與漢武比武帝正而始皇非正也方氏云非正統行幸非關得失不書【見釋統】則此條宜刪以無關得失也【如浮海求僊及張良狙擊不可不書】始皇之可譏者眾矣獨巡逰哉譏不勝譏則略之所以殊於正統也綱目大書悉紀非是

【壬午】二十八年帝東巡上鄒嶧山立石頌功業封泰山立石下禪梁父遂登瑯邪立石遣徐市入海求神僊渡淮浮江至南郡而還

考異【提要書曰帝東巡立石鄒嶧山封泰山禪梁父遂逰海上求神僊南渡江乃還】書法【凡巡譏也書遂譏忘返也於是史曰上鄒嶧山立石頌徳綱目書頌功業史曰上自山陽至巓立石頌徳綱目止書立石再不書徳削之也】

此條當以提要所書爲正綱目三書立石贅甚書法云再不書徳削之也勲謂以業易徳爲削其徳【三十七年仍書頌徳何也】則去徳書業將遂以爲功乎始皇萬世罪首與其削徳爲業以示貶何如並削之爲愈邪至入海求仙𨿽出於徐市上書亦始皇好僊有以致之耳且市一方士曷足錄哉

【癸未】二十九年帝東逰至陽武韓人張良狙擊誤中副車令天下大索十日不得遂登之罘刻石而還

分注【初韓人張良五世相韓及韓亡良散千金之產弟死不欲爲韓報仇始皇東逰至陽武博浪沙中令力士操鐵椎狙擊始皇誤中副車始皇驚求弗得令天下大索十日】

當云帝東逰至陽武韓人張良擊之弗克遂登之罘【質實雲山名】山刻石而還○稱綱目者綱舉其義目詳其事博浪一椎開亡秦之端宜予良而罪帝況良𨿽佐漢其始終爲韓舉動可謂光明矣曰狙擊曰誤中不亦詭且疎邪勲故易其文如此○書擊之賤帝也不曰狙擊誤中爲良諱也【沙中狙擊終是少年舉動南軒謂急於復讎初非輕舉未免傅會】大索十日不得自應於分注見之必如舊文則僅存大書足矣何有於分注邪

【丁亥】三十三年彗星見

書法【記異也自是國無他變間三歳而始皇死天下亂是故秦之將興也彗見之其將亂也彗復見之蓋以彗始終焉】

謂秦以彗始終特據綱目所書耳秦之先世未嘗無彗自周顯王八年一書外秦昭王四年彗十年復彗至始皇或間歳一見或一歳再見【始皇七年彗九年彗再見十三年又彗】安見其始終於彗邪但綱目書彗止於昭四年至是而後復書劉氏遂爲此說是以書法之詳略爲天變之疎宻豈定論哉或曰彗𨿽見無所關系故略之勲按周赧王十年十二年亦無他變綱目兩書彗況始皇九年嫪毐【依海切諸本作毒誤】爲亂秦遷母於雍一時諫而死者至二十七人視赧王間歳何如而綱目不書又何說焉

【庚寅】三十六年隕石東郡

分注【有隕石於東郡或刻之曰始皇死而地分使禦史逐問莫服盡誅石旁居人燔其石】

當作有石隕於東郡○按春秋傳云有者不常有也石隕東郡而曰始皇死而地分則非常也稱有石所以異之也如舊文特星隕常辭而石刻之意隱矣綱目書此爲石刻書也非専爲星隕也

【辛夘】三十七年冬十月帝東巡至云夢祀虞舜上會稽祭大禹立石頌徳秋七月至沙丘崩丞相李斯宦者趙髙矯遺詔立少子胡亥爲太子殺扶蘇蒙恬還至咸陽胡亥襲位九月驪山【蔡沈書傳作酈山注音驪與綱目異】

考異【提要無立石頌徳矯遺詔七字扶蘇下有及字】

當云帝東巡至云夢上會稽立石秋七月崩於沙丘丞相李斯宦者趙髙立少子胡亥爲帝殺其兄扶蘇及將軍蒙恬九月始皇帝於驪山【後凡書者仿此】○按虞舜大禹非始皇所得祀者在舜禹亦自不享其祭【左傳云周公其不享魯祭矣周公享義魯無義可以類推】特具文而已𨿽不書可也且帝志在巡幸因而祀之初非從舜禹起見者安得累書不絕邪據二十八年綱目三書立石提要止於首句載立石二字則此亦當從提要但書立石不必更言頌徳況書法謂綱目再不書徳削之也此又何以特書邪提要無矯遺詔三字良是蓋胡亥之立直斯髙所爲本無遺詔【本紀云詐爲丞相斯受始皇遺詔】何矯之有至蒙恬書及尢不可略蓋恬所以見殺徒以與太子親信耳溫公稱恬爲守死不貳則恬𨿽不仁猶秦之忠臣也【分注恬曰吾將兵三十餘萬其勢足以倍畔然自知必死而守義者不敢辱先人之敎也吞藥自殺】春秋之義大臣無罪而死於其主者皆書及而存其官今以斯髙之甚有罪而殺無罪亦當爲恬存其官而書及乃若嗣子稱太子君在之文也君沒則所立者卽爲帝何太子之可言哉且者後人之所爲也春秋書外則曰某侯內則曰我君某公未有不書諡號但言某地者綱目自帝東巡直書至驪山而中列胡亥襲位略無異文則者與受者皆安所別邪當以鄙書爲正○其削舜禹之祭何不予秦之祀舜禹也【秦反其道而竊其位故不予凡例以爲得禮尢誤】但紀其荒逰之迹而已書崩於沙丘何志其地以實之見秦築阿房方不示人以處【見三十五年分注所行幸有言其處者死】自謂莫能測矣及其死也乃於沙丘孰不知之又何有於阿房邪所以深譏之爲世戒也史本言斯髙殺扶蘇蒙恬而歸獄於胡亥何書斯髙立胡亥則知扶蘇蒙恬之死斯髙之所爲也而胡亥與聞乎故不爲討賊則是胡亥殺之而已矣【分注髙與胡亥謀詐以始皇命誅扶蘇立亥爲太子胡亥然之】況斯髙所以殺二子者爲立胡亥也亦猶趙穿弒君而書趙盾【見春秋魯宣公二年】楚棄疾弒君而書楚公子比【見魯昭公十三年】皆所謂誅意之效也

【壬辰】二世皇帝元年【楚隱王陳勝元趙王武臣元齊王田儋元燕王韓廣元魏王咎元年○是嵗建國凡五】

二世皇帝元年六字亦當分注曰秦二世帝胡亥元年與楚趙並列【訂補謂楚魏不當列年紀元非是】但以圏隔總結是歳舊大國一新小國五凡六國○或謂秦並天下陳勝韓廣皆臣也今一旦與之並列不大甚與勲曰不然黍離周天子之風也而與衛鄭並列又何過焉況平王尢八百祀之冡嗣而始皇則十一載之簒賊也【始皇二十六年並天下三十七年崩僭帝位凡十一年】所貴乎正統者爲能以正治不正耳【如湯放桀武王伐紂是也】豈徒以土宇之廣狹郡國之分合論哉秦始終皆不正【始謂簒周終謂毒天下】安得以正統予之然則與楚趙並列非甚也特以正治不正耳不然彊致暴失如秦而可續姬氏積功累仁之統則後之莽操又何誅焉且彼偏安一隅者寜復得爲正統邪【但以蜀漢對看正統之義自明不必別證】朱子知黜魏帝蜀而復以秦繼周亦可謂自相矛盾矣【秦簒周猶魏簒漢但分合不同耳況漢之得國尢非周比以魏簒漢而僭魏以秦簒周顧可爲正統乎】

春帝東行到碣石並海南至會稽而還

此與始皇巡隴西北地同可刪

秋七月楚人陳勝吳廣起兵於蘄勝自立爲楚王以廣爲假王擊滎陽

楚遣諸將徇趙魏以周文爲將軍將兵伐秦至戲秦遣少府章邯拒之楚軍敗走

書法【勝廣耳得書起兵何惡秦也天下皆秦矣何以書楚人不予秦之滅六國也故起兵者各紀其舊國書舊國則起兵爲義師矣然則此秦編也書入冦可矣書伐秦何夷秦於楚也自是秦有事必書秦則與列國無異矣夷秦於列國而大書其紀年何也世統也是故綱目之紀年也茍正統𨿽夷秦於列國而不得不大書非正統則孝惠子𨿽書少帝而不得以大書故曰統正於下而人道定矣】

夷秦於列國是也大書其紀年則非也書法知書起兵爲義師爲惡秦而又拘於世統以爲不得不大書夫使秦誠正統也𨿽終秦之世大書可也【如周赧漢獻是也】秦本非正統而欲以正統待之【按漢三年日食書法云秦閏位不足以當天則秦宜分注甚明此又指爲正統亦自矛盾】是莽操可與湯武並稱何以服萬世之心哉

【癸巳】二年【楚懷王心元趙王歇元齊王田市元燕王韓廣二魏王豹元韓王成元年○是歳楚王勝趙王武臣齊王儋魏王咎皆亡舊國一新國五凡六】

當去大書二年【三年仿此】分注曰秦二燕下王韓廣三字羨據三年歳首諸國但云某年不再書姓名可見○按赧王五十九年周𨿽亡綱目仍大書其年者爲正統在周故稱王不稱周【綱目書王命諸侯討之】秦自二世元年楚趙並起綱目特書伐秦已夷秦於列國而歳首猶大書二年是明以周予秦而又不以周待諸國不亦自矛盾乎【赧王五十九年綱目書秦入冦今大書二年則楚趙宜書入冦而書伐秦是自矛盾也】合從分注秦二庶後先一例矣

十一月章邯追敗楚軍於澠池周文走死

當書秦章邯追敗楚軍於澠池殺其將周文○按是時人思自反爲秦者獨邯耳【按本紀陳涉所遣周章軍至戲兵數十萬二世大驚邯請赦驪山徒授兵以擊之二世乃大赦天下使邯將擊破周章軍遂殺章其後涉與頃梁魏咎等皆爲邯所殺邯復渡河擊趙】系之於秦罪其不知反也【下書章邯擊魏章邯破楚章邯圍趙並加秦字】至三年以軍降楚則直稱章邯而去秦字所以誘反正也綱目於邯始終不書秦則邯助秦長惡之罪隱矣非是○按凡例云盜賊曰死綱目於勝廣書起兵書伐秦則非盜賊明矣【綱目書死據太史公月表彼但紀其實此當異其文以褒貶存也】故書殺其將以甚邯罪而不書走死【下書吳廣齊儋魏市項梁等並當作歿】所以殊於盜賊也蓋走者賤辭綱目始予以義而卒賤之不幾以成敗論人乎

秦益遣兵擊楚臘月楚莊賈弒其君勝以降於秦呂臣討賈殺之復以陳爲楚

考異【殺當作誅】

分注【二世益遣長史司馬欣董翳佐章邯擊楚柱國房君殺之又進擊張賀賀死臘月楚王至下城父其禦莊賈殺之以降勝故涓人呂臣爲蒼頭軍起攻陳殺賈復以陳爲楚勝於碭諡曰隱王】

當從考異作誅○按旣正莊賈爲弒君之賊例當書誅以正其罪況呂臣復以陳爲楚而無自取之心尢始終爲義者可不書誅以予之乎

秦下右丞相馮去疾左丞相李斯吏去疾自殺腰斬斯夷三族以趙髙爲中丞相

考異【謹按封拜例曰凡宦者除拜當書者皆加宦者字據此宦者初拜相當書宦者或云始皇三十七年已書宦者趙髙但漢延熹二年兩書宦者單超不嫌重復此不書宦者偶漏耳】分注【二世數誚讓左丞相李斯居三公位如何令盜如此斯恐懼重爵祿乃阿二世行督責術秦民益駭懼思亂郎中令趙髙恃恩専多以私怨殺人恐大臣言之乃說二世深拱禁中二世乃不坐朝廷事皆決於髙李斯以爲言髙乃見斯曰闗東羣盜多今上益繇治阿房宮臣欲諌爲位賤此眞君侯事何不諌斯曰上居深宮欲見無閒髙曰請俟上閒語君於是待二世方燕樂婦女居前使人告斯可奏事斯至上謁如此者三二世怒髙因曰沙丘之謀丞相與焉今陛下爲帝而丞相貴不益其意亦望裂地而王矣且其長男由守三川楚盜皆其傍縣子以故公行過三川文書相往來未得其審故未敢以聞二世乃使人按驗三川守與盜通狀斯聞之乃上書言髙罪又與右丞相馮去疾將軍馮劫進諫請止阿房宮作者減四邊戍轉二世曰君不能禁盜又欲罷先帝所爲是上無以報先帝次不能爲朕盡忠力何以在位下吏按罪去疾劫自殺斯自負其辯無反心乃就獄二世屬髙治之遂具斯五刑論腰斬咸陽市夷三族】

據分注當書秦殺左丞相李斯夷三族及右丞相馮去疾以宦者趙髙爲中丞相下吏自殺腰斬等字可刪○按殺斯者髙之志也去疾特因而及之耳觀二世始讓李斯居三公位何以令盜如此末又曰不能禁盜何以在位意皆在斯而不及去疾去疾不與斯並諌未必有殺身之禍斯𨿽不與去疾諌亦終必亡而已矣【斯之殺不在諌止阿房作者而在上書言髙罪故當以斯及馮亦誅意之法也】故去疾止自殺而斯必夷三族其輕重自見綱目連書之又先去疾而後李斯皆非春秋防顯闡幽之意當以勲說爲正○或曰斯阿二世行督責使民駭懼思亂不能無罪曷爲書殺而不去其官曰甚髙也髙欲専權故去左右而獨相之上書殺左右丞相下曰以趙髙爲中丞相則知馮李之死皆趙髙所爲也斯𨿽有罪而殺之不以其罪則是殺丞相而已矣不去其官非予斯也所以甚殺之者也○宦者拜相自髙始當從考異補宦者二字若謂三十七年已書宦者則李斯亦曾書丞相此何以復書丞相李斯邪【卽李斯可證何必逺引單超】蓋前書宦者趙髙正名也此書以宦者趙髙謹始也義各有當無嫌於重

章邯擊破楚軍於定陶項梁死

死當作卒○按前書項梁起兵於吳【上年大書楚人項梁起兵於吳】予義也【凡例兵以義起者曰起兵】今以死書與王舜揚雄無異豈所以待梁乎且始予以義而卒賊之【凡例簒賊之臣書死注云王舜揚雄之類】不特於義未安尢自相矛盾矣故當攺正

章邯擊趙圍趙王於鉅鹿楚以宋義爲上將軍救之分注【章邯以楚地兵不足憂乃北擊趙破邯鄲張耳以趙王走鉅鹿王離圍之趙數請救扵楚楚王聞宋義先防武信君必敗召與計事大悅之因以爲上將軍項羽爲次將範增爲末將以救趙義號卿子冠軍諸別將皆屬焉】

章上宜補秦字救之下當書次於安陽以爲下殺義之本

【甲午】三年【楚二趙二齊二燕三魏二韓二年】冬十一月楚次將項籍矯殺宋義而代之大破秦軍擄其將王離

分注【宋義至安陽畱四十六日不進項羽曰秦圍趙急宜疾引兵渡河義不聽遣其子襄相齊送之至無鹽飲酒髙會天寒大雨士卒凍饑羽曰國家安危在此一舉今不卹士卒而徇其私非社稷之臣也卽其帳中斬之出曰宋義與齊謀反王陰令籍誅之諸將莫敢枝梧共立羽爲假上將軍遣使報命於王王因以羽爲上將軍】

上書以宋義爲上將軍此但書殺宋義何鉅鹿危在旦夕而義畱安陽不進豈救災卹患之道哉不書官所以罪義也春秋之法救而書次其次爲貶義至安陽畱四十六日是亦次也惟先書次於安陽則籍矯殺不爲無因而宋義以怠取禍罪亦著矣

章邯以軍降楚

書法【凡降譏也以軍降甚譏之也以軍降則非力屈而降也】

降當作歸○按邯之降𨿽非力屈然爲秦而敗諸國之兵非也棄秦而歸諸國正也今書以軍降爲甚譏則是邯宜爲秦而楚爲納叛前此惡秦而義諸國者又安在邪惟書歸楚而邯不系秦【如此方後先一例不至矛盾】若曰邯自是非秦將矣予其歸以勸來者庶使助虐者知所反耳書法傅會綱目非是

八月沛公入武關趙髙弒帝於望夷宮立子嬰爲王九月子嬰討殺髙夷三族

考異【討殺髙當作討髙誅之按罷免例討某誅之注趙髙之類】

考證【殺當作誅○謹按凡例曰凡誅叛逆或大罪曰討某誅之注云秦趙髙漢韓王信諸呂子七國之類夫趙髙亡秦其罪浮於韓王信諸呂子七國之叛漢也如韓王信諸呂子七國皆已曰誅於趙髙誤書曰殺今當正之】

分注【八月沛公攻屠武闗髙前數言關東盜無能爲至是二世使責讓髙髙懼乃與其壻咸陽令閻樂謀詐爲有大賊召吏發卒使樂將之至望夷宮入射上幄坐幃二世怒召左右皆惶擾不鬭樂麾其兵進二世自殺趙髙曰秦故王國始皇君天下故稱帝今六國復立宜爲王如故便乃立子嬰爲秦王以黔首二世苑中九月髙令子嬰朝見受璽子嬰稱疾不行髙自往請子嬰遂刺殺髙三族其家以徇】

當直書子嬰誅髙夷三族討字可刪○按子嬰𨿽能殺髙特陰紿以刺之非能正名其罪而加討也法當書誅以正髙罪而削不稱討又以明其不成討也【此亦推春秋之義以明書法宜若此在子嬰幸能誅髙非必以正名責之讀者宜得其意】考異考證但知凡例宜遵不知例亦有不可拘者在學者因事立義可耳○髙令子嬰朝見受璽此欲以圖嬰也使嬰不先發將復爲二世矣要之天下已去髙猶欲弒主以自爲計小人貪富貴而忘身家若此適以見其愚而已又奚責哉

【乙楚義帝心元西楚霸王項籍元漢王劉邦元韓三年未○雍王章邯塞王司馬欣翟王董翳西魏王豹河南王申陽殷王司馬卬代王趙歇常山王張耳九江王英布衡山王吳芮臨江王共敖遼東王韓廣燕王臧荼膠東王田市齊王田都濟北王田安元年○是歳秦亡新舊大國三小國十七爲二十國而韓塞翟遼東膠東齊濟北七國皆亡○又韓王鄭昌齊王田榮元年定十五國】春正月項籍尊楚懷王爲義帝

二月項籍自立爲西楚霸王

此與上文當合爲一條二月項籍四字宜刪○按秦楚月表籍爲楚王在是年正月至分王諸將則在二月本紀亦云項王欲自王【三字宜入分注今不錄非是】先王諸將相則王諸將相者皆爲自王地也故本紀書項王自立爲西楚霸王𨿽系於分王諸將之後綱目必先書項王而後及分王者誅其意也然籍欲自王豈惟在諸將之先卽尊懷王爲義帝亦其後者耳但臣不可先君今當去二月項籍四字直書自立爲西楚霸王於義帝之下則籍名爲尊懷王實欲自王其意已灼然見於書法之間矣若曰非欲自王懷王亦未必遽爲帝耳所謂防而顯也綱目特置一位又間以二月則籍欲自王之意隱矣當從月表連書正月之下而移二月冠於立沛公之上【下書立沛公爲漢王】明籍急於自王而緩於王諸將也

【丙西楚二年漢二年○是歳楚常山河南韓殷雍魏七申國皆亡凡二大國及代九江衡山臨江燕齊六小國爲八國又趙王歇後元代王陳余韓王信皆元年而齊王假王廣代立定十二國】漢王率五諸侯兵伐楚入彭城項籍還破漢軍以漢太公呂后歸分注【王入彭城收其貨寶美人日置酒髙會羽聞之自以精兵三萬還擊破漢軍】發明【漢王誠有爲君討賊之心則宜痛心疾首縞素爲資期於罪人斯得而後已今始入彭城籍尙逋誅遽乃飲酒髙會謂之何哉故書伐書入而不書討則漢之名義索然已盡然後籍得以還破漢軍而太公呂后皆爲所擄豈不深可惜與】

謂漢不當飲酒髙會可也謂因飲酒髙會書伐不書討非也按上已書告諸侯討項籍故下止書伐蒙上文也發明以此爲名義索然非綱目之意且還破漢軍自是楚師之彊豈因名義已盡而後出此哉殊覺畫足

【丁西楚三年漢三年○是歳趙代九江三國亡酉二大國並衡山臨江燕齊韓五小國凡七國】漢王遣酈食其說齊下之

分注【酈食其說漢王曰今燕趙已定惟齊未下諸田宗彊近楚多詐𨿽遣數萬之師未可以歳月破也臣請得奉明詔說齊王使爲東藩王曰善酈生乃說齊王曰王知天下之所歸乎曰不知也請問之生曰歸漢王曰何也生曰漢王先入咸陽収天下兵以責義帝之處立諸侯之後與天下同其利天下賢才樂爲之用項王有倍約之名有殺義帝之負記人之罪忘人之功賢才怨之莫爲之用故天下之事歸於漢王可坐而策也今又已據敖倉塞成臯守白馬距蜚狐天下後服者先亡矣齊王納之遂與漢平而罷守備日與生縱酒爲樂韓信欲東兵聞之而止蒯徹說曰將軍受詔擊齊而漢獨發間使下之寜有詔止將軍乎且酈生一士伏軾掉三寸舌下齊七十餘城將軍以數萬眾歳余乃下趙五十城耳爲將數歳反不如一豎儒之功乎信遂渡河】

【戊西楚四年戌漢四年】冬十月漢韓信襲破齊齊王烹酈食其走髙宻

綱目此條無分注勲意當截上文韓信欲東以下一段爲此條分注方得其詳且史記於渡河下尙有二十餘字正齊王烹酈生走髙宻之實綱目何以不錄今當與上文共爲一條分載於此

補注【韓信將擊齊聞酈生說齊下之而止蒯徹說曰將軍受詔擊齊而漢獨發間使下之寜有詔止將軍乎且酈生一士伏軾掉三寸舌下齊七十餘城將軍以數萬眾歳余乃下趙五十城耳爲將數歳反不如一豎儒之功乎信遂渡河襲齊歷下軍至臨菑齊王田廣以酈生爲賣已烹之而走髙宻】

綱目續麟卷二﹤史部﹐編年類﹐綱目續麟﹥

欽定四庫全書

綱目續麟卷三

宜春張自勲撰

【己亥】漢太祖髙皇帝五年冬十月王追項籍至固陵齊王信魏相國越及劉賈誘楚周殷迎黥布皆會十二月圍籍垓下籍走自殺楚地悉定

分注【十月漢王追項羽至固陵齊王信魏相國越期會不至楚擊漢軍大破之漢王復堅壁自守謂張良曰諸侯不從柰何對曰楚兵且破二人未有分地其不至固宜君王能與共天下可立致也信之立非君王意不自堅且其家在楚欲得故邑越本定梁地亦望王而君王不早定今能出捐此地以與兩人使各自爲戰則楚易破也王從之於是信越皆引兵來十一月劉賈圍壽春誘楚大司馬周殷叛楚舉九江兵迎黥布皆會十二月羽至垓下兵少食盡信等以大軍乘之羽敗入壁漢及諸侯兵圍之數重羽夜潰圍南出漢軍不知羽所在乃分軍爲三復圍之羽欲東渡烏江亭長檥船待曰江東𨿽小地方千里眾數十萬亦足王也今獨臣有船願大王急渡羽笑曰籍與江東子弟八千人渡江而西今無一人還縱江東父兄憐而王我我獨不愧於心乎乃刎而死楚地悉定以魯公禮羽於谷城親爲發哀哭之而去諸項氏支屬皆不誅封項伯等四人爲列侯賜姓劉氏諸民略在楚者皆歸之】

書法【周殷曷爲書誘歸功賈也項籍何以不書誅前書討項籍則足以名其爲賊矣不必書誅可也】

當書王追項籍至固陵復會諸侯圍籍於垓下籍走自殺楚地悉定【書復會明王不足以勝籍歸功諸侯也諸侯不序明非復會則諸侯亦不至其意蓋在畱侯也綱目以信越及劉賈則功在信越而畱侯捐地破楚之謀隱矣故易書如此】○按信越之會非其本心特髙帝用畱侯言誘之使至耳今大書於冊若不召自至者非其實矣史家但知周殷之迎黥布出於劉賈之誘而不知信越之會垓下皆髙帝誘之也惟以上會爲文則諸侯之所以至者皆括其中矣書法惟歸功劉賈豈信越獨無功乎周殷書誘信越獨非誘乎義偏而未全詞繁而不切非所以表防也籍不書誅當以發明爲正【發明云漢本志於爭天下非純於討賊故綱目亦不得而純予之】劉氏謂不必書誅非是信如所云則凡例但當書討不必稱誅何以復云討而殺之曰誅邪

夏五月兵罷歸家【二月王卽皇帝位】

分注【詔民前或相聚保山澤不書名數者令各歸其縣復故爵田宅】

書法【髙帝之得天下也書兵罷歸家光武之中興也書罷郡國車騎材官還復民伍其光大气象何如哉】

據分注當書詔天下罷兵歸家○按光武書罷郡國車騎以上罷爲文今但云兵罷歸家而不曰罷兵則似下之所爲無與上事非所以大一統也況所罷者尢民間聚保山澤之兵非朝廷之兵乎書法不詳其義槪與光武並稱非是

以季布爲郎中斬丁公以徇【丁公名固宜書名不當因史舊文稱公】分注【初楚人季布爲項籍將數窘辱帝籍滅帝購求布千金敢有捨匿罪三族布乃髠鉗爲奴自賣於魯朱家朱家心知其季布也買置田舍身之洛陽見滕公曰季布何罪臣各爲其主用職耳項氏臣豈可盡誅耶今上始得天下而以私怨求一人何示不廣也且以布之賢漢求之急此不北走胡南走越耳夫棄壯士以資敵國此伍子胥所以鞭荊平之墓也滕公言於上上乃赦布召拜郎中朱家遂不復見之布母弟丁公亦爲項羽將逐窘帝彭城西帝急顧曰兩賢豈相戹哉丁公乃還至是來謁帝以徇軍中曰丁公爲臣不忠使項王失天下者也遂斬之曰使後爲人臣無效丁公也○司馬公曰髙祖网羅豪傑招亡納叛亦已多矣而丁公獨以不忠受戮何哉當羣雄角逐之際民無定主來者受之固其宜也及貴爲天子海內爲臣苟不明禮義以示人使爲臣者人懷二心以徼大利則國家其能久安乎是故斷以大義使天下曉然皆知爲臣不忠者無所自容而懷私結恩者𨿽至於活已猶不與也戮一人而千萬人懼其慮事豈不深且逺哉】

髙帝之斬丁公非以相顧而還正以其窘而逐之也夫項王之失天下豈誠丁公罪哉若謂彭城之不相戹遂足以亡天下則鴻門拔劍翼蔽沛公者何如也【時項羽用範增計欲擊沛公沛公詣鴻門謝羽因畱飲增使項莊入前爲壽請以劍舞因殺沛公莊入爲壽畢拔劍起舞項伯亦防劍起舞常以身翼蔽沛公莊不得擊伯羽季父也】帝於項伯則封之【封項伯爲列侯賜姓劉氏見追籍分注】於丁公則斬之其爲私怨殺人明矣溫公乃謂斷以大義慮事深逺【賀善贊從溫公此說非是】寜不爲髙祖所欺邪○或曰布亦窘辱帝者帝赦以爲郎何邪朱家不云乎得天下而以私怨求一人何示不廣也觀帝購求布千金捨匿罪三族未始無誅布之意但廹於朱家正議不得不赦耳況布旣赦而後出丁公不召而自來此其所以取禍也若髙帝者蓋可以正義脇而不可以私恩結者也丁公何足語此【按帝誅丁公意猶在布後布𨿽以朱家之言而釋然帝誅布之意終無所發丁公適遇其鋒億其必赦而遂以得戮所以泄其誅布之憾也且布旣赦不得不斬丁公明已以公義赦布非爲朱家所脇也此人主諱過攘善之私惜後世弗察耳】

故楚將利幾反帝自將擊破之【此條綱目無分注今據髙帝紀補之】補注【利幾項氏將項氏敗利幾爲陳公不隨項羽亡降髙祖髙祖侯之潁川髙祖至雒陽舉通侯籍召之利幾恐故反髙祖自將擊之利幾走】

書法【凡書故將予義也此其書反何惡楚也】

據分注當書潁川侯利幾反帝自將討破之【徵伐例以利幾與臧荼共列並稱非是利幾旣受侯封其爲漢臣明矣書反不書討尢誤】○按利幾𨿽項氏將然不隨羽亡而降髙祖已非楚將矣安得系之楚而曰故將邪且上書故楚將則非漢之臣子也而下復書反何哉書法以爲惡楚寜有其君可惡其臣猶得爲義者乎亦自矛盾【按書法於堯君素不書死之以爲惡隋若利幾可以義予何獨於君素削之況利幾已降復反君素尢始終一節者乎】

【庚子】六年詔定元功位次賜丞相何劍履上殿入朝不趨書法【此殊禮也綱目備書者四蕭何董卓曹操劉裕惟蕭何得書賜略之止稱殊禮者四梁冀防稽王昱蕭道成唐王淵惟梁冀會稽王昱書加書不名者一司馬昭凡不書賜與加者皆僭而已矣】

謂不書賜與加皆僭固也然桓溫殊禮書加【晉帝奕太和四年書加大司馬溫殊禮】獨非僭與【考異云據凡例當書大司馬溫自加殊禮】書法於溫旣以爲命猶上出【書法云溫𨿽略稱殊禮而書曰加命猶上出也又愈扵操矣】則是與梁冀會稽王等矣而此復云惟梁冀會稽王書加不數桓溫何邪書法後先矛盾多此類非定論也

帝自將討韓王信信及匈奴皆敗走帝追擊之被圍平城七日乃解

書法【髙帝自將五書擊者四臧荼利幾陳豨黥布此則曷爲以討書信帝所拔立非臧荼利幾輩比也故髙帝之世反者多書擊惟韓王信盧綰已所防立則書討綱目之權衡審矣】

帝自將書擊者皆當書討臧荼𨿽非帝所立然元年已書弒王廣【燕王臧荼弒遼東王廣】則賊也利幾降髙祖爲潁川侯與陳豨黥布何異豨布書擊之誤考異辧之詳矣【徵伐例注云如漢髙祖於韓王信之類】書法不攷凡例徒以綱目爲據不特於義未安且自爲矛盾非是【是年信書討八年餘冦復書擊書法又如何說】

【癸夘】九年冬遣劉敬使匈奴結和親【從劉敬之議也】

書法【書謹始也髙帝創有此舉而後中國失其尊矣特書結自我也】

當書始與匈奴和親遣劉敬等字可刪○按周命大夫爲諸侯書初武帝爲算賦書初書法一以爲病周一以爲志始匈奴和親自髙帝始故當書始以病之書法𨿽知爲謹始而不知綱目所書未及此也當以勲說爲正○或曰書遣劉敬以議始敬也其不書主名何曰言之者敬從之者帝也此固大事不斷以義徒徇一人之言貽千古之患失不自一人已也故以國書舉朝同責耳

【乙巳】十一年五月立故秦南海尉趙佗爲南粵王

下當補書以陸賈爲大中大夫○按佗爲南粵王由賈以義責之【詳見分注】佗始稱臣奉約分注明言歸報帝悅拜賈爲大中大夫固當特書以著其功此非無事義者【凡例余官非有故不書注云有功有事若其人之賢否用捨系時之治亂安危者必特書之】綱目不書賈爲大夫非是【按文帝元年書遣大中大夫陸賈使南越此不書官則彼所稱大中大夫者何自而至邪凡例云凡有官者書官惟初除一見又曰僭國之臣因事乃見漢本正統不用初除一見之例乃從僭國因事而書尢自矛盾】

秋七月淮南王布反帝自將擊之立子長爲淮南王布擊荊王賈又敗楚軍遂引兵西

考異【此與韓王信余冦及陳豨例同據後書誅布則擊字亦當作討】

發明【布旣書反乃不書討而書擊之布有功於漢因事自疑漢亦有以致之故其書法如此然陳豨非布之比反亦書擊何邪相國任一國之寄不擇人才乃以幸臣居之小人寵過其分卒致叛逆故綱目𨿽書其反而皆不予其討此固澄源正本之論也一字之間其嚴乎哉】

當從考異作討發明以爲澄源正本非綱目之意使果有此意則後不當書誅【豨布並書誅】後旣書誅則前當作討明矣至明年誅布發明又謂布實有罪則書曰誅其言尢自矛盾一字之嚴安在乎

【丙午】十二年十一月過魯以太牢祠孔子

書法【書祠孔子何嘉重道也書祠孔子多矣鮮有書所以者書以太牢重嘉之也自坑焚禍烈吾道幾墜帝以不事詩書之資方破布而歸適然過魯乃能動念及此至以太牢祠焉帝亦有大遏人者矣漢四百年吾道之重實自此始特書美之】

當書帝祠孔子於魯牲用太牢○據巡行例曰所過有事曰帝至某注雲間無異事則不書帝此年帝還過沛下書太尉周勃誅陳豨定代地則異事也綱目不書帝疑漏○按孔子萬世治平之祖有天下者建國立廟莫先於孔子帝自卽位迄今七載旣不立廟以祠又未嘗特舉祀禮徒以反者數起兵出魯地始過而祠焉此豈重道者哉據春秋晉侯召王書狩不書名【魯僖公二十八年晉文公召王以諸侯見仲尼曰以臣召君不可以訓故書狩於河陽若天子自往者所以尊周而全晉也】則當特立祠魯之文以爲重道可也如綱目所書則孔子𨿽幸而邀太牢之享而因事成禮若可祠可不祠者不大防邪或謂不書過魯則失其實勲曰上書破布軍於蘄西帝還過沛下書遂還宮中曰祠孔子於魯其爲遂事明矣此防而顯隱而彰之義也

五月長陵【是年夏四月帝崩】

當書髙帝於長陵【諡爲死者之稱而不見諸諡非生者之稱而加於薨卒之上皆謬也】○按春秋諸侯卒則書名則書諡【如齊桓晉文卒書小白重耳書桓公文公】天王崩𨿽不名葬未有不書諡者【如莊三年書桓王文九年書襄王是也】漢旣諡太祖爲髙皇帝當書髙帝今但書長陵而不曰某帝不惟非春秋之義抑何以別於諸陵邪後凡書葬者仿此

【丁未】孝惠皇帝元年令民買爵贖罪【贖罪始此書法謂自文帝非也】○始賜民爵戶一級

此二條不見綱目今據漢紀補之○按是年漢紀云民有罪得買爵三十級以贖死罪【注云一級直錢二千凡六萬令出買爵之錢以贖罪】賜民爵戶一級勲謂爵以勸善罪以懲惡勸懲者人主之大柄也無功而賜與有罪而贖皆非也固當特書以著其謬○按恩澤例曰凡號令謂措置一時之事者皆書注云秦令民納粟拜爵勲意納粟拜爵僅鬻爵耳綱目猶特書之況贖罪乎又況所贖者乃死罪乎死罪而可贖則殺人者皆不死非獨無以懲惡且與髙帝三章之法【髙帝約法三章殺人者死】剌謬矣例又云凡恩澤皆書勲按賜復賜酺悉書於冊普賜民爵何可不書此正凡例所謂前此所無而始爲之者自是卽位攺元率以爲常實自孝惠始綱目不書疑漏

【庚戌】四年冬十月立皇后張氏

分注【後帝姊魯元公主女也太后欲爲重親故以配帝】

書法【兩漢之篇書立某氏爲皇后者恆辭也此其書立皇后張氏何后帝甥也倫序亦少乖矣異其文者異其事也是故惠後張氏以失序則異其文宣後許氏以側防則異其文成後許氏以失序則異其文哀後傅氏以失序則異其文桓後梁氏以失序則異其文】

據後書以大將軍光女爲皇后【宣帝本始四年】則此當書立帝甥張氏爲皇后【稱帝甥與書太宗才人正相類非創說也】以爲異文異事可也若以立某爲後爲恆辭則上官之立年甫五歳【上官氏昭帝後始元四年立後方五歳】書法旣指爲桀私【桀後父書法云立後之幼未有甚於此者桀私也】而綱目書立上官氏爲皇后果可爲恆與必以立後某氏爲異文則許氏側防乃宣帝不忘貧賤之義先儒方以捨許氏而屬光女爲逆理【胡氏曰宣帝側防已娶許氏旣登大寶則天下母也公卿乃捨之而心屬光女不逆理乎】顧可因其先書後後書氏遂與失序者並譏乎他如元帝之立王氏說者謂事同政君宜凖太宗才人之例【詳初元元年考異】綱目亦止書立婕妤王氏爲皇后未嘗與武氏同科【唐髙宗永徽五年書立太宗才人武氏爲昭儀如書法所云元後𨿽不書宣帝宮人亦當書皇后王氏然綱目不爾者義不在此也】安見書立後某氏爲異文邪且凡例云正統立後曰立皇后某氏注云如惠帝張后之類然則此書立皇后張氏正其恆辭而書立某氏爲皇后者乃異文也書法但知倫序之乖不可以恆辭書不知綱目之書張后未嘗變文以見異也【吳景帝娶朱據女事與漢惠同荀悅譏之綱目以恆辭書非是】勲謂立後當以義爲主義當立者先書後後書氏以其宜立也不當立者先書氏後書後若曰某也而立爲後邪以其有私意存其間也惠帝之立張后與太宗才人一間耳法當如勲所書以著呂后之私【按分注可見】凡例徒以正統立後爲文若不知爲帝甥者此綱目之失也書法不得其說反以恆辭爲異文本欲傅會而實悖之亦可謂不知矣

省法令妨吏民者

考異【提要無吏字】

當從提要去吏字○按書稱民爲邦本置吏所以爲民也後之爲吏者瘠民肥已於是有便於吏而不便於民者義當以民爲主茍利於民何惜於吏民公而吏私也【廉吏與民爲一民利則吏亦利貪吏與民爲二便於吏則害於民善治天下者寜妨吏以便民無使吏便而民受其害也】必欲與民並省天下寜有此兩利之道哉

【辛亥】五年九月長安城成

書法【城未有書成者此其書成何久也宮殿書成費也宗廟書成慢也此其譏與佚道使民何譏焉帝之城也必用春初有愛民之心焉跨歷五年然後畢事書成所以見其勿亟也終綱目城書始書成一而已】

書城成譏久役也自始事【元年】迄今凡五載而後成其勞民爲已甚矣書法以用春初爲有愛民之心按本紀三年六月發二萬人城長安安見其必用春初邪【間歳一書其役未嘗息也按周世宗廣大梁城分注云今冬農隙興版築東作動則罷之更俟次年以漸成之綱目止於顯徳二年一書未嘗歷年再書也漢城長安無分注書法終不敢信】如書法所云城成當在正月何以書於九月書九月則用民不専在春初明矣【合本紀六月與綱目九月益見書法非定論】愚意但當書始城以見久役大眾之意至三年五年之城長安【並見正月】𨿽不書可也且五年之內地震【二年】雨血【四年宜陽雨血】冬雷【五年桃李華棗實】大旱【二年五年並書旱】災異疊見其爲勞民之應可知書法不觀全史徒以綱目爲據是未知春秋凡城皆譏之義也【按呂后紀云三年方築長安城益見書法跨歷五年成就其爲久役甚明書法語甚謬】

【癸丑】七年九月安陵太子卽位太后臨朝稱制【是年秋八月帝崩】

宜書諡後下漏呂氏字漢世母后臨朝自呂始不可不書況明年尢以呂氏紀年此正其卽位之日也綱目略之非是後凡稱太后皆易以呂氏不必更書太后呂氏至是方欲簒漢寜復爲太后邪朱子凡例旣以呂莽並稱莽斥名而呂猶書後亦自矛盾

【甲髙皇后呂寅氏元年】

發明【綱目凡正統之年歳下大書非正統者兩行分注此固書法之正例也今呂氏臨朝天下蓋合於一殆與東漢馬鄧無異初非戰國南北五代之比胡爲亦以分注書之嘗觀程子頤傳易於坤之六五有曰臣居尊位羿莽是也猶可言也婦居尊位女媧氏武氏是也非常之變不可言也夫呂氏制朝猶取他人子立之實非劉氏故綱目於此分注其年以著其實非正統且以示天下非常之變故特變例書之爲後世鑑爾】

呂后分注例𨿽變而理則正發明謂與馬鄧無異已非綱目之意至以羿莽爲可尢非所以垂訓程子易傳之謬先儒已譏其賊敎之大【見大全小注隆山李氏說】尹氏猶據以爲證謬甚予觀其呂氏分注益信秦之不可大書也蓋所謂正變者不在土宇之分合而在義理之是非義是𨿽一隅可爲正統蜀漢是也義非卽一統不可大書嬴秦是也綱目帝蜀黜呂正變之義甚明獨於秦晉猶從大書倘亦程子之說唘之與不然何自相矛盾也

【乙二卯年】夏五月太后封齊王弟章爲朱虛侯令入宿衛考異【太后當作呂氏後凡書太后並同提要弟作子據漢書當從提要】

書法【前呂王不書太后立此書太后封綱目書曰太后封齊王弟章令入宿衛天奪之魄矣】

稱氏義見前弟當作子通鑑云齊悼惠王子章爲朱虛侯也綱目誤【史漢呂紀並作子按齊王世家云哀王三年其弟章入宿衞哀王亦悼惠子綱目沿此而誤】書法不爲更定猶從綱目稱弟非是○呂王不書太后蒙上文也綱目自書太后以王陵爲帝太傅直至立呂臺爲王皆太后也書法謂不書後亦非【統系例注曰凡簒賊事亦連書但每歳首及有異事處一加其名】

【丁四已年】廢少帝幽殺之五月立恆山王義爲帝更名考證【帝當作主○謹按凡例曰凡正統之君曰帝僭稱帝者曰主孝惠旣崩呂后臨朝故歳首分注髙皇后之年是無統也當是時呂后命張皇后取他人子養之而殺其母以爲太子立四年幽殺之以無統之時立他人之子是簒賊也凡例又曰簒賊謂簒位幹統如呂后之類朱子嘗曰呂氏所自立本非孝惠子當比僭稱帝者書曰少主云】

分注【少帝寖長自知非皇后子乃出言曰後殺我母我壯卽爲變太后幽之永巷中謂羣臣曰帝病久迷惑昏亂不能治天下其代之羣臣頓首奉詔遂廢殺之立義爲帝不稱元年以太后制天下事故也】

當特書呂氏廢少帝殺之不應僅蒙上文【上書太后封女弟爲臨光侯】幽字可刪○按殺未有書方略者少帝始𨿽幽之卒不得其死則幽卽所以殺之也【唐肅宗張后亦系幽殺綱目書殺不書幽可證】春秋之義書其重者旣已殺矣何幽之可言哉凡例無罪而以幽死者曰幽殺之非是後凡書幽殺者並去幽字○據凡例僭稱帝者曰主爲自僭者言也【考證見不逮此何與】少帝𨿽他人子然取而養之以爲太子者呂后也綱目前書卽位而不名【惠帝七年】後書少帝而不削見呂氏旣以爲太子卽位稱帝矣而又殺之所以甚呂氏之罪也於少帝固無貶焉爾宜從舊文稱帝而呂氏行拂所爲跋胡疐尾之態具見於此矣考證不必從

【已六未年】匈奴冦狄道

冦當作入【觀明年南越書擊此當書入無疑】明年冦狄道同○按凡例雲中國有主則直書曰入冦無主則但云入邊或云入某郡綱目旣以無統治呂氏而於匈奴仍書冦非是

【庚七申年】日食晝晦

分注【太后見日食惡之曰此爲我也】

書法【日食晝晦大異也於是太后見而惡之曰此爲我也越明年而以大喪書終綱目書日食三百六十七晝晦者三捨是無書者矣】

當作是月晦【上書春正月太后幽殺趙王友】日食旣晝晦二字誤○按本紀是年正月己丑晦日有食之旣與五行志並同【志云是年正月己丑晦日有食之旣】綱目獨書晝晦【綱目誤以晦朔之晦爲晦暝之晦】而不曰旣何也據周安王二十年日食晝晦書法云凡日食食旣爲甚星晝見次之晝晦又次之是星見甚於晝晦食旣又甚於星見而綱目不書豈非誤與況分注亦本志語志謂在營室九度爲宮室中【二語宜入分注】故髙後惡之曰此爲我也使果晝晦安見爲宮室中而惡之邪【如趙宋太宗淳化五年冬十二月朔日食以陰雪不見羣臣稱賀可證】書法不辯其誤槪以次者爲甚而大書尢與分注矛盾皆失於更定當以志紀爲正

【辛八酉年】秋七月太后崩遺詔產爲相國祿女爲帝後審食其爲帝太傅

考異【按崩例曰皇太后皇后皆曰某後某氏崩此太后下漏呂氏二字】

當直書呂氏死呂產猶爲相國遺詔及祿女以下皆可刪○按凡例簒賊謂簒位幹統不及傳世者注云如漢之呂后又曰凡簒賊之臣書死又曰凡人舉兵討簒逆之賊曰討又曰凡得其罪人於臣子曰誅比類以觀則呂氏之當書死可知也【赧王以弱失天下而書卒呂氏以彊亂正統而書崩比事以觀其謬自見】綱目旣以簒賊治呂后故於歳首分注年號而齊王討諸呂則曰討誅呂后所名孝惠子則曰誅其爲簒賊甚明獨於卒不書死而書崩不書氏而書後則是後無罪也【書法云以婦人制天下以假子亂正統無母道也大矣】後無罪則諸呂與所名孝惠子非國之元舅則後之弄孫諸大臣安得討而誅之不且自爲矛盾乎考異於元年以王陵爲太傅謂當書呂氏後凡歳首及有異事各冠以呂氏而削太后二字至此僅謂漏呂氏二字而不知書後之非義也豈生猶削其爵死而復以爵書乎茍今之所書者是則前之削者非矣惟於臨朝稱制一著太后以志母后臨朝之始自此以後皆斥稱呂氏以明廟絕之義【傳雲母出與廟絕謂不可見乎宗廟也淫簒如呂后劉氏之怨恫深矣斥稱呂氏所以絕之也觀光武黜呂后不令配食髙廟可知】沒而書死見簒賊之人𨿽極其智力以干大統終不能逃斧鉞之誅然後諸大臣舉兵爲有名而文帝之立得以正其始也此始終之大義諸家見不逮此何與○語雲從治命不從亂命正統之世以子從父猶有治亂之分簒位干紀如呂氏何命可從猶得以遺詔稱邪況未幾發兵討諸呂誅等【見下九月】詔安在哉旣正其爲詔則諸大臣不且爲作亂乎故削之者不成其爲詔也【書法云直書遺詔太后志也皆據綱目立說非知輕重者】猶者可以己之辭若曰身且不免猶爲相國邪以是爲處堂之燕而已下書使大將軍直稱產而去相國二字【書相國產是成其爲相國也非是】○或曰綱目書食其爲太傅明呂氏死猶私其所嬖也其削之何曰後罪有大於此者且方兵誅諸呂況太傅乎史稱髙帝崩呂后與食其謀盡族諸將祕不發喪【見帝崩分注】則食其尢罪人也使漢能並誅食其則文帝無淮南之禍【淮南王文帝弟母趙美人坐貫髙事系屬食其言呂后後妬弗肯白美人生長卽自殺長恨食其不爲爭致母恚恨死故殺之帝赦不治六年長謀反廢徙蜀道死帝哭甚悲】旣已失策又復大書皆非也

諸大臣迎立代王恆後九月至卽位誅呂后所名孝惠子等赦

赦下當書尊母薄氏爲皇太后以爲景帝太皇太后之本○按漢書外戚傳云髙祖崩諸幸姬戚夫人之屬呂氏怒皆幽之不得出宮而薄姬以希見故得出從子之代爲代太后代王立十七年髙後崩大臣議立後疾外家呂氏彊暴皆稱薄氏仁善故迎立代王爲皇帝尊太后爲皇太后而文帝本紀但云遣將軍薄昭迎皇太后於代蓋互見之義綱目不察徒以帝紀無尊立之文遂略而不書非也先儒𨿽知其闕漏【見文帝後七年考異】然無確證仍屬空言今據外戚傳補書於此

【壬戌】太宗孝文皇帝元年冬十月徙瑯邪王澤爲燕王封趙幽王子遂爲趙王○以陳平爲左丞相周勃爲右丞相灌嬰爲太尉論功益戶有差

分注【陳平謝病曰髙祖時勃功不如臣及誅諸呂臣功亦不如勃願以右丞相讓勃從之】書法【前書太尉勃丞相平朱虛侯章誅產祿及諸呂則三人之功一也於是論功列敍平勃灌嬰而不及章則帝之私也合而觀之貶意自見矣】

當書冬十月帝謁髙廟遣將軍薄昭迎皇太后於代太尉勃等論功益戶有差○十二月封趙幽王子遂爲趙王徙瑯邪王澤爲燕王○以周勃爲右丞相陳平爲左丞相灌嬰爲太尉○按漢書文帝紀先謁廟次迎母又次論功然後及封徙最爲得體綱目獨據史記先徙封而後論功【史記多用己意參差不足據】又不載謁廟迎母事【二事亦見史記綱目不書疑漏】非是蓋孝文𨿽髙帝子然自藩王入承大統初無所受與父沒子繼者不同謁廟一舉必不可少固當特書示法非可以常事略之化家爲國易於忘親如髙帝卽位之後緩於尊父說者譏之【見髙帝六年尊太公爲太上皇書法】文帝首迎母后尢見孝養之誼凡此皆始事之合禮者至於論功本在易相之後所云益戶非特平勃灌嬰已也【朱虛侯章襄平侯通典客揭各益戶有差】今綱目合爲一條便似論功止於三人而不及朱虛此所以來書法之議也使果先易相而後論功則詔書何以不曰丞相勃而仍稱太尉邪【詔辭史漢並同獨史記於周勃先新職後故官亦自矛盾】卽此可證書法特未詳攷耳○據分注平以右丞相讓勃是重右而輕左也書法宜先右後左【惠帝六年王陵陳平呂后元年陳平審食其皆先右後左】今先左後右亦非瑯邪之親不若幽王【澤髙祖從昆弟幽王髙祖子文帝弟也】幽王死非其罪【呂后七年殺趙王友】故文帝急王其子以續之澤𨿽失王猶呂氏之壻【澤妻呂女】不應先趙故更定若此

【甲子】三年夏五月匈奴入冦帝如甘泉遣丞相嬰將兵擊走之遂如太原濟北王興居反遣大將軍柴武擊之秋七月還宮八月興居兵敗自殺

考異【此與陳豨英布同當書討不當書擊亦傳錄之誤】

分注【初誅諸呂朱虛侯功尢大大臣許以趙王章以梁王興居帝聞其初欲立齊王故絀其功割齊二郡以王之興居自以失職奪功頗怏怏聞帝幸太原以爲天子且自擊胡遂發兵反帝遣柴武擊之兵敗自殺】

書法【內書反矣不書討何病帝也帝於興居亦少負矣】

綱目書擊因舊史耳【漢紀書擊】當從考異書討○按人臣爲國盡忠豈可以恩怨爲進退興居𨿽有功未若朱虛侯之大也旣已王矣朱虛侯不聞後言而興居以失職奪功遂發兵反然則始之誅諸呂者特爲利耳曷足道哉書法不考其義徒以書擊爲病帝【使王梁之約出自文帝書擊可也興居初非爲帝帝亦未嘗有約而欲操劵責償此自興居之愚於帝何病】夫爲天子賞不酬勞遂不得正君臣之分彼晉重耳之扵介推當何如邪且人臣有功於君必如其意賞之則豎牛之立昭子趙髙之立子嬰宜如何感恩而二子皆不逾時誅之【豎牛叔孫穆子家臣穆子疾牛弗進食而卒因立昭子昭子聲其罪而誅之見魯昭公四年趙髙弒二世帝立子嬰爲秦王子嬰刺殺髙夷三族見秦二世三年】後世不以爲薄徳興居𨿽非豎牛趙髙比何遽至於反哉在文帝以私怨絀功未爲無過而興居乘危竊發則其罪大矣法當書討以正興居之罪【若興居宜書擊則七國不當書討七國之反由削地太亟也】至帝報功之薄分注自明顧可以小嫌而廢大法以私情而昧公義哉況書自殺而不曰伏誅亦足以見意奚必書擊乃爲病帝乎書法傅會綱目不可從

【乙丑】四年夏六月大雨雪【當補書於下絳侯周勃獄之上以絳侯下獄在秋九月也綱目不書時月亦非】

綱目不書疑漏○按凡例云凡災異悉書故景帝三月雪書【中六年】成帝四月雪書卽元帝冬大雨雪亦書書法皆以爲紀異而文帝六月大雨雪不書非漏而何況漢世非時而雪自文始京房易傳曰夏雨雪戒臣爲亂越明年而淮南王謀反發覺死尢異之未嘗無應者與

【丁夘】六年淮南王長謀反廢徙蜀道死

分注【淮南王長自作法令行於其國逐漢所置吏請自置相帝曲意從之又擅刑殺不辜及爵人至關內侯數上書不遜順帝重自切責之乃令薄昭與書引管蔡興居以爲警戒王不悅謀反事覺召至長安丞相禦史宗正廷尉奏長罪當棄市赦徙處蜀載以輜車縣次之袁盎諌曰上素驕淮南王弗爲置嚴相以故至此今暴摧折之臣恐卒逢霧露病死陛下有殺弟之名柰何上曰吾乃特苦之爾今復之王果恚憤不食死雍令發封以死聞上哭甚悲逮考諸縣傳送不封餽侍者皆棄市諡曰厲王以列侯雍置守塜三十戶】

淮南王𨿽驕蹇亦帝有以致之也觀其自作法令逐吏置相及擅刑爵人帝皆曲意從之何異鄭莊之養成段惡哉【段鄭莊公弟不義而得眾將襲鄭公伐諸鄢傳曰縱使失道以至於亂然後以叛逆討之春秋書鄭伯克段於鄢罪鄭伯也見魯隱公元年】使仲尼執筆必曰帝殺其弟長以殺其弟罪帝以削其爵責長然後是非明而勸戒昭綱目僅據舊史書之是罪専在長而帝待弟之失隱矣何以見其義乎謂綱目足繼春秋者非也○按帝之待長已失友愛之正及暴摧折憤恚道死又蔽罪於傳送者而殺之不訓弟於生而厚弟於死已不克全其弟而殺人以自解豈爲君爲長之道哉本傳上哭甚悲謂袁盎曰爲之柰何盎曰獨斬丞相禦史以謝天下乃可上卽令丞相禦史逮考諸縣云云綱目宜入分注以爲後世人臣不知畜君而反長惡者之戒今竟略去使帝獨蒙惡聲非也合無據本傳補入謂盎以下至禦史凡二十九字

【壬申】十一年

考證【當補絳侯周勃卒分注諡曰武○謹按凡例曰凡諸臣之卒惟宰相悉書賢者曰某官某爵姓名卒而注其諡絳侯從髙祖起沛定天下屢有功髙帝遺詔周勃重厚少文然安劉氏者必勃也卒誅諸呂立代王爲帝基漢室四百年之業皆如言漢稱平勃文帝初並相而勃位居平上二年旣書陳平卒勃之卒豈可無書史記漢書皆著孝文十一年薨司馬公通鑑不載先儒亦以爲失今故推本義例以補之】

當書丞相絳侯周勃卒【勃卒見本傳史漢帝紀並闕綱目僅據本紀故誤漏】○按勃之爲人猶愈於陳平【伊川甚不取周勃以其無能也然終不可與陳平同日語】平得具官爵姓名卒【二年書丞相曲逆侯陳平卒】獨於周勃略之非是據凡例宰相賢者曰某官某爵姓名卒勃當仿陳平例補丞相二字考證但稱絳侯亦非○或曰勃𨿽爲丞相【二年】然旣免【三年免就國】且下獄【四年下廷尉獄】安得與陳平比曰不然夫人亦攷其賢否何如耳豈以禍福爲輕重哉人而賢𨿽終其身爲布衣處士而得書卒黃憲之於漢【安帝延光元年書汝南黃憲卒】陶景之於梁【武帝大同二年書梁處士陶景卒】是也不然以範增之遇揚雄之才而且書死【範增不當書死姑就綱目言耳】安在爵位能榮人哉勃𨿽下廷尉獄適與蕭何等【髙帝十二年下相國何廷尉獄數日赦出之】何旣具官卒如陳平【惠帝二年書相國酇侯蕭何卒】勃書丞相絳侯又何疑焉

【癸酉】十二年春二月出宮人令嫁

綱目不書疑漏【據本紀是年二月出孝惠帝後宮美人令嫁】○按綱目書出宮人九【詳成帝綏和二年書法】𨿽偏安之主如魏者猶書於冊況文帝乎又況諸帝咸出其後而孝文尢創始者哉或曰魏主等所出皆已宮女也孝文出惠帝宮人故不書勲按漢哀帝唐太宗皆於卽位之初書出宮人【哀帝書出宮人年三十以下者嫁之太宗書出宮女三千人】豈皆已宮乎況王莽弒平帝出媵妾猶援此舉爲故事則知漢世出宮人皆文帝唘之也固當特書

詔民入粟邊得拜爵免罪賜農民今年半租

當作入粟於邊如春秋歸粟於蔡例【魯定公五年】粟下漏於字【前書公子無忌大破秦軍邯鄲下始皇築宮咸陽北阪上並欠於字不成文理宜補上下字正可省平帝元始元年祫祭明堂亦欠於字】○按爵罪人主大柄也而以粟爲出入是盜跖得膴仕而顏憲宜岸獄矣將何以爲勸懲之具令天下競善黜惡也哉下書賜農民今年半租其爲毀法市惠明矣人主之職莫先於知人爲治得人則百姓乂安𨿽貧者可富寜憂窮困文帝義不出此乃用鼂錯之言【見分注】戕本附枝不亦謬乎且使官非其人縱家給人賜又奚益哉後世治不古若每況愈下皆人臣不明大義而人主好矜小惠之過也惜夫

【丁丑】十六年以新垣平爲上大夫

以下漏方士二字○按方士爲大夫自平始觀武帝以公孫卿爲郎【元鼎四年】綱目猶書方士而垣平始爲上大夫不書非是考異考證亦不言何與

【甲申】七年夏六月帝崩遺詔短喪

短喪非所以卹民適以唘後世忘親遺君之文帝賢君而見不及此其亦不學之過與【後世短喪者皆以文帝爲口實召罪無已尢不可惋惜哉】

太子啟卽位尊皇太后曰太皇太后皇后曰皇太后【是年六月帝崩】

考證【當作尊皇太后薄氏曰太皇太后○謹按凡例曰凡正統尊立非正嫡則加姓氏後仿此】

後下當補書立妃薄氏爲皇后以爲景帝六年廢後之本綱目不書立後特以帝紀無立後之文耳【史漢並闕立後非是訂補不爲立後補綱僅詳廢後下亦非】按外戚世家云景帝爲太子時薄太后以薄氏女爲妃及景帝立立妃曰薄皇后故當補書漢世廢後自景始綱目以無罪例書之是後無罪也無罪而不得正其尊立之名【考異亦以不書立後爲漏】何以見其義哉○非正嫡則加姓氏爲尊母也文帝卽位旣補書尊母薄氏爲皇太后則此薄氏二字可省考證不必從【考證不於辛酉補書尊母而謂此條漏薄氏字非是】

九月有星孛於西方

考異【九月上漏秋字】

當從考異補秋字○按春秋𨿽無事猶書首時【如隱公六年秋七月之類】綱目非春秋比必有事而後書是年春冬無事故不書時星孛西方在九月則秋也固當因事以著之【觀六月書夏可見】

【乙酉】孝景皇帝元年春正月詔聽民徙寛大地

分注【詔曰郡國或磽隘無所農桑或饒廣水泉利其議民欲徙寛大地者聽之】

此條可刪○按寛大地𨿽可徙而聽民自徙則非也人主所以久安者爲民各安其土無遷徙畔援之私耳【周制井田死徙無出鄕非獨爲民所以自爲也古人良法深意自不可及】今無故而詔民徙寛大地將使民輕去其鄕而親戚墳墓不足以系之亦安所底止乎且人亦何饜之有今之所謂饒廣者安知異日不以爲磽隘邪嘯聚揭竿實始於此顧可爲常法哉不可爲常法而特書之非也

復收民田半租三十而稅一

書法【復者何嘗除也文帝除之至景帝而復收非得已也然止收半租則賜民半租矣自是遂爲常制是歳賜半租自帝始也書曰復収與魏徴綿麻稅書復者異矣】

當作始三十稅一復收半租句可刪○按漢書食貨志是以三十稅一釋上半租意【志云孝景元年令民半出田租三十而稅一也】故景帝紀但云令田半租【史記作除田半租】不復言三十稅一可證綱目並書近復書法云自是遂爲常制嵗賜半租自帝始故當書始綱目誤

【丁亥】三年吳王濞膠西王卬膠東王雄渠菑川王賢濟南王辟光楚王戊趙王遂反

分注【初孝文時吳太子入見得侍皇太子飲博爭道不恭皇太子引博局提殺之吳王稱疾不朝始有反謀鼂錯數言吳過可削削亦反不削亦反削之其反亟禍小不削其反遲禍大錯又言楚趙有罪皆削一郡膠西有姦削其六縣方議削吳吳王恐因發謀舉事聞膠西王勇好兵使人說之又身至膠西面約遂發使約齊菑川膠東濟南皆許諾】

據分注當書吳王濞及膠西王等○按首爲反者吳也非吳則漢無七國之禍矣法當書及以著首從之所【觀太后許立楚後而不續吳首從自明惜綱目弗察】綱目連書不殊非所以示輕重也

【戊子】四年春復置關用出入○夏四月立子榮爲皇太子○冬十月晦日食

考異【按太初以前皆以冬十月爲歳首此年先書春夏錯簡也】

書法【漢自太初以前皆建亥也是年及中四年先書春夏後書冬班史並同史記是年同中四年先冬後二年亦先書正月後書十月】

冬十月晦日食六字羨【景帝中元前日食見二年七年無四年五年日食漢紀中三年書皇太后崩誤與此同】○按五行志是年無日食史記並同漢書十月日食誤也考異以爲錯簡考證謂五年當書於冬十月之上【見五年作陽陵邑條】皆憑臆揣度未及詳攷耳蓋五年無日食而史漢是年皆無冬月事也書法同異並載不爲析別非是

【壬辰】中元年十二月晦日食

綱目不書漏也○按五行志是年十二月日食帝紀不載故綱目亦不書勲意他事或不可據至日食星變之類當以五行志爲正【綱目書日食不考五行志故多誤漏】如四年志不載日食而本紀書之遂使冬春反易至有錯簡之疑顧可盡憑乎綱目於四年不當書而書此年當書而不書皆非也今據五行志補之

【甲午】三年○是月晦日食【上書秋九月蝗】

食下漏旣字○按惠帝七年志云日有食之幾盡綱目書日食旣此亦幾盡也【志云九月戊戌晦日有食之幾盡在尾九度】綱目但書日食不曰旣特泥帝紀耳【本紀是年日食不書旣故綱目略之】非是

丞相亞夫免

分注【初上廢栗太子周亞夫固爭之不得而梁王每與太后言亞夫短太后欲侯王信帝與亞夫議之亞夫曰髙帝約非有功不侯信𨿽後兄無功侯之非約也帝黙然而止後匈奴王徐盧等六人降帝欲侯之以勸後亞夫曰彼背其主而降侯之則何以責人臣不守節者乎帝曰丞相議不可用乃悉侯之亞夫因謝病免】

當書春封匈奴降者徐盧等爲列侯【匈奴封侯自景始不可不書】丞相亞夫免○按亞夫之免由爭徐盧之侯也帝旣不用亞夫言悉侯徐盧等綱目宜大書以志其失則亞夫之免不問而知其無罪矣今但書亞夫免而不曰封徐盧等不惟無以見帝封胡之非卽亞夫亦若防有罪者【凡例云凡罷免罪不著者曰某官某免】豈權衡之平哉故當補書○或曰綱目書亞夫免在秋九月後子特系於春何也曰此據史記書也史記春封匈奴王爲列侯而亞夫之免在三月綱目春無異事故合書於此且分注明言帝曰丞相議不可用乃悉侯之亞夫因謝病免豈不可合爲一邪若徒以屬辭後先爲疑則史記立子爲王【立子乘爲淸河王】在三月之前【漢紀尢系日食之下日食九月也】而綱目書於夏四月之後不尢爲錯簡邪況漢書年表詳載七人之侯【安陵侯於軍桓侯賜廼侯陸彊容城防侯徐盧易侯僕�範陽靖侯範代翕侯邯鄲集覽不詳七侯非是】而帝紀是年竟闕封侯之事又豈可泥邪且禮猶可義起辭豈不可義屬乎

【乙未】四年夏蝗○冬十月日食

考異【夏蝗當在日食下與四年同亦錯簡也】

【丙申】五年夏立子舜爲常山王

考證【五年當書於夏蝗之下冬十月之上○日食下接夏立子舜○謹按秦始皇用鄒衍五運之說周火徳從所不勝爲水徳攺元朝賀皆用冬十月朔提要書曰以十月爲歳首著其實也歷漢髙帝至孝武百十有餘年皆因之而不變太初元年始用夏正而前此二年豈得獨書冬十月事於上年夏秋之後乎蓋因司馬公舊文之誤而提要未經更定呂成公大事紀亦及之今當攺正】

考異考証之說非也特綱目於四年誤書冬十月日食耳按五行志景帝自四年至六年並無日食漢紀每於嵗終書日食必傳錄之誤【景帝四年六年無日食史記與漢志並同漢紀出班史自著獨與志矛盾何也】如竇太后【景帝母】實以武帝建元六年崩而漢紀書於景帝中三年【史記是年不書後崩】諸如此類舛謬尢甚考異考證不參互紀志以正其失徒以綱目所書爲據【綱目書此亦宜參攷史記及五行志不應専以漢紀爲據】無怪其說之紛紛也今惟直刪冬十月一條則諸說皆可廢矣

【丁酉】六年春二月郊五畤

郊上漏帝字○按集覽云古者天子親祀上帝於郊因以名祭是知郊非天子不舉它不書帝者或書親今親帝並闕非是故當補書

【戊戌】後元年春正月詔治獄者務先寛

分注【詔曰獄重事也人有智愚官有上下獄疑者讞有司有司所不能決移廷尉讞而後不當讞者不爲失欲令治獄者務先寛】

書法【前書詔獄疑者讞之繼書更攺笞法定箠令此書詔治獄者務先寛三年而書卹刑之政三帝𨿽天資刻深而於刑獄亦可謂用情矣】

此條可刪○按此亦徒有其詔耳殺臨江王榮【帝太子中二年徴榮下吏自殺】而下條侯獄不食死【條侯周亞夫是年下獄不食死】寛安在乎凡具文無實者皆可不書書法槪以爲用情非是夫太子貴臣莫之卹更安所用其情哉𨿽削之可也○按王制云凡執禁以齊眾不赦過說者謂先示以赦過之令則人將輕於犯法然則治獄務先寛豈齊眾之道乎好生如堯舜不過罪疑惟輕耳卽曰與其殺不辜寜失不經皆臨時審量輕重之意未嘗先立寛條明布其下也夫務寛而見諸詔是意主於寛也意主於寛則殺人者皆不死而治獄者且縱釋有罪以市惠而結姦勢必至主權輕於上姦黨熾於下害可勝道哉然則是詔也非徒無益且有害學者知春秋譏肆大眚之義【見魯莊公二十二年】則知務先寛者非所以垂訓也【按朱子云今之法官惑於欽卹之說以爲當寛人之罪而出其死凡所奏裁率多減等當斬者配當配者徒當徒者笞是乃賣弄條貫舞法而受賕者何欽卹之有足證此條之誤】

秋七月晦日食

晦字羨○按五行志云後元年七月先晦一日【謂晦日之先乃書日之例非正值晦日也】日有食之謂之先晦則非晦日明矣綱目於惠帝七年日食先晦一日不書晦【武帝元光二年日食亦先晦一日綱目不書晦】此獨書晦誤也

【己亥】二年春正月地一日三動

書法【書地震多矣未有言動者動者何動而止者也震久而動速也震無數而動有數也綱目書地震一百一書地動一而已矣】

此綱目據史記書也【漢紀是年無地震】史記書地不言震而言動此書一日三動猶之一目三震云爾書法傅會綱目遂有有無久速之分果爾則中元三年五年史記皆稱地動綱目何以仍書地震而不曰動邪然則震動一也特綱目所書之異耳【不觀全史不知二家所書之異然辭𨿽異而義實同也】書法據此立論非是○按漢書書地皆言震獨天文志後元年稱大動元帝初元二年本紀書再動𨿽與史記同然與綱目不合【綱目書復震不言動】綱目於彼不書動而此獨書動非以動殊於震也【震動並言可見無異義】爲一日三動書也然成帝河平三年地震積二十一日至百二十四動【據此是每日六動綱目書此逸彼尢非】視一日三動尢異而綱目不書又何與

禁內郡食馬粟沒入之

分注【以歳不登故也】

此條宜刪非獨事防且一時之政【歳登則不禁矣】非可常行者與元年詔徙寛大義同

【庚子】三年尊皇太后爲太皇太后皇后爲皇太后【是年帝崩太子徹卽位是爲武帝】

分注【班固曰周秦之敝网宻文峻而姦軌不勝漢興埽除煩苛與民休息至於孝文加之以恭儉孝景遵業五六十年之間移風易俗黎民醇厚周云成康漢言文景美矣】

謂秦网宻文峻可也謂周與秦同敝則非也昔人謂周失之弱秦失之彊【見嚴安策】大致遼逺若此而班固同類並譏非是乃若孝景方不敢望文帝況成康乎胡氏論之詳矣【詳本條分注後】

綱目續麟卷三

欽定四庫全書

綱目續麟卷四

宜春張自勲撰

【壬寅】世宗孝武皇帝建元二年夏四月有星如日夜出書法【記異也綱目紀星變有如日者焉是年有如月者焉昭帝元平元年有如杯碗者焉唐僖宗中和元年莫甚於如日者矣尢異】

星字羨○按漢書無星字楊愼云曷言如日光如日也愚謂光旣如日何得謂之星綱目因夜出遂指爲星非是且旣言星則夜出明矣又書夜出不更贅乎書法以爲紀星變特未詳漢書耳

【甲辰】四年夏四月有風如血

考異【提要血下有赤字】

風下漏赤字○據漢書作有風赤如血提要赤在血下非是蓋惟其赤方謂之血血所以形其赤也今先言血則赤已明又何贅乎【先言赤赤字仍屬風先言血赤字便屬衍文此所以異也】或謂𨿽不書赤亦可勲按風未有如血者不言赤安見其如血乎從漢書補赤字爲是

【壬申】元光六年冬初算商車

此始稅商賈車船令出算也分注不詳其制非是今據漢書食貨志補之

補注【公卿言商賈滋眾異時算軺車賈人緡錢有差請算如故諸賈人貯積諸物及商以取利者𨿽無市籍各以其物自占率緡錢二千算一諸作有租及鑄率緡錢四千算一非吏比者三老北邊騎士軺車一算商賈人軺車二算船五丈以上一算匿不自占占不悉戍邊一歳沒入緡錢有能告者以其半畀之】

【癸丑】元朔元年冬皇子據生

考證【當去皇字○謹按凡例曰漢文帝初立景帝爲太子但云子唘以後不應自謂其子爲皇子只用文帝初例後仿此】

皇字不可省○按子生書皇下奉上之辭猶立子稱皇太子也不得以文帝初例比文帝初例正爲立子立出上命故云不可自謂其子爲皇子考證引立子之例以例始生非是或曰春秋書子同生何【見魯桓公六年】曰彼列國之君非一統之尊也正統子生不書皇則與無統書子生者無別此所以異也

【丙辰】四年夏匈奴入代郡定襄上郡

考異【入下漏冦字】

考證【入當作冦】

當從考證作防○按凡例雲中國無主則直書曰入武帝舉動𨿽非盡善未可謂無主況二年書入冦明年書冦朔方尢昭然可據者一篇之中自爲矛盾非是

【丁巳】五年夏六月爲博士置弟子五十人

當作置博士弟子五十人爲字羨○按弟子𨿽屬博士然博士所以有弟子者人主置之也法當以上置爲文庶權不分而統歸於一今書爲博士置弟子而不曰置博士弟子便似弟子専出於博士於人主無與非所以大一統也

秋匈奴入代

考異【入當作冦】

當作入冦於代考異不必從

削淮南二縣賜衡山王賜書不朝

削上漏詔字【分注有詔字】○按書詔命自上出也不書則所稱削者誰邪據後書削爵皆有詔字此不書漏也

【己未】元狩元年冬十月祠五畤獲一角獸以燎始以天瑞紀元

分注【行幸雍祠五畤獲一角獸而足有五蹄有司言陛下肅祗郊祀上帝報享錫一角獸蓋麟云於是以薦五畤畤加一牛以燎有司又言元宜以天瑞命一元曰建二元以長星曰光今元以郊得一角獸曰狩云】

此帝祠也祠上漏帝字○按綱目凡君事不書帝者必書親【文帝二年親耕借田十六年親祠五帝武帝元光二年親祠竈元鼎四年親祠后土】非是則書帝【據元鼎五年祠五畤元封二年祠五畤皆書帝此不書帝漏也】未有但言所事而無主名者又況燎天紀元非人主孰當此哉故當補書

【辛酉】三年得神馬於渥窪水中

分注【是歳得神馬於渥窪水中上方立樂府造爲詩賦弦次以合八音之調及得神馬次以爲歌汲黯曰凡王者作樂上以承宗廟下以化兆民今陛下得馬詩以爲歌協於宗廟先帝百姓豈能知其音邪上黙然不悅○顏師古曰次撰述也次以爲太一之歌曰太一貢兮天馬下霑赤汗兮沬流赭騁容與兮跇萬里今安匹兮龍與友】

當作南陽獻神馬次以爲歌○按李裴注云初南陽新野人暴利長武帝時遭刑屯田郡界數於渥窪水旁見羣野馬中有奇者來飲此水利長先使土人持勒絆立水旁後馬翫習久之乃代土人持勒絆收得其馬獻之欲神異此馬故雲從水中出是馬本非得於水中【禮樂志謂馬生水中尢誤胡玉齋與龍馬並稱皆未詳考李注耳】安得因其飾辭而書之況文帝卻千里馬綱目美之則此宜爲譏辭譏則宜增次以爲歌四字始足以見意若但書得馬於某水中何以錄爲○系之南陽明馬本非神特獻馬者以爲神耳而次以爲歌又以譏武帝之愚也觀分注所載汲黯之諫則所重尢在次歌故當補書

【壬戌】四年方士文成將軍少翁伏誅

據元鼎四年以方士欒大爲五利將軍以方士公孫卿爲郎則此當先書以方士少翁爲文成將軍【翁爲將軍在元狩二年綱目不書疑漏】後書少翁伏誅如欒大例按方士爲將軍自翁始以欒大公孫卿猶特書況翁乎春秋謹始翁宜特書不當因事而見也

【癸亥】五年以汲黯爲淮陽太守

分注【黯旣辭行過大行李息曰黯棄逐居郡不得與朝廷議矣禦史大夫湯智足以拒諫詐足以飾非務巧令之語辯數之辭非肯正爲天下言専阿主意主意所不欲因而毀之主意所欲因而譽之好興事舞文法內懷詐以禦主心外挾賊吏以爲威重公列九卿不蚤言可與】

按張湯之敗【元鼎二年書張湯有罪自殺】在黯旣抵淮郡之後所云抵息罪使黯以諸侯相秩居淮陽者罪息不逹黯言嘉黯有先見故增黯以相秩是官𨿽太守而秩則諸侯相也本於息不敢言下有黯居郡如故治淮陽政淸等字按治淮陽政淸此黯郡績實錄也分注刪此五字竟接及湯敗云云便似淮陽之遷僅與息抵罪者同貶而武帝一叚悔過之心與重黯加秩之意皆抹去矣將何以傳信邪當仍史記補書居郡政淸二語庶事迹明而功罪昭也十歳本傳作七當從傳

【甲子】六年夏四月廟立子閎爲齊王旦爲燕王胥爲廣陵王初作誥策

此條綱目無分注書初作誥策宜稍錄策語【詳見史記三王世家】以著其意不應槪削也今據漢書武五子傳補之補注【帝使禦史大夫湯同日立三子爲王皆賜策各因子才力智能及國土風俗申戒之曰王世爲漢藩輔保國乂民可不敬與】

書法【書廟立何志始也自是無書者略之也】

書廟立譏也何譏爾帝於髙祖約束紛更殆盡無復率由之意立子爲王常事爾特系於廟明帝以虛文奉祖而意實背之也事有似美而實譏者攷諸生平則得矣書法以爲志始則後當悉書何以皆略邪

秋九月大司馬驃騎大將軍冠軍侯霍去病卒

考證【當分注諡景桓○謹按凡例曰宰相賢者某官某爵姓名卒而注其諡又曰凡賢臣特書依宰相例去病賢將史記云景武諡也桓廣地諡也諡法布義行剛曰景辟土服逺曰桓考其行實誠非虛美故當注諡以表之】

書法【自丞相嬰始丞相卒不書爵姓矣此其書大司馬驃騎大將軍冠軍侯霍去病何尊有功也綱目於兩漢諸臣卒具官爵姓者美稱也不書姓者恆稱也惟不書官者爲罪之】

當書大司馬冠軍侯霍去病卒【去病以四年爲大司馬故書元封五年衛靑卒仿此】驃騎大將軍五字宜刪余從考證○按春秋之義明道不計功故桓文功𨿽髙天子亦且致伯仲尼於其卒也止以本爵稱之【齊晉侯爵也春秋止書某侯卒與陳衛諸國同】未嘗別爲伯者之辭固知功不足以勝道也去病𨿽漢賢將然恃彊黷武適足以增武帝好大喜功之病而綱目累書不絕反有過於仁義忠節之士者豈春秋明道不計功之義哉書官爵姓亦足以著其美奚必若是之繁邪○勲嘗謂人臣美惡當以人主爲進退主懦而臣彊爲之捍國服逺其美視主彊者加等乃若武帝之雄剛爲之臣者宜以仁義節儉之道漸而摩之庶有以救其失今考去病有气敢往爲帝所重是以火濟火也惡得爲賢且史稱去病少貴不省士其從軍重車余粱肉而士有饑者在塞外卒乏糧不能自振而去病尙穿域蹋鞠事多此類【此等語宜節入分注綱目槪削非是詳見本傳】然則去病卒書官爵姓亦大幸矣考證但知景桓非虛美而不知去病亦未盡爲賢將也

【丁夘】元鼎三年冬徙函谷闗於新安

徙關重務也宜詳其故綱目此條無分注今據漢紀及應劭注補之

補注【時樓船將軍楊僕數有功恥爲關外民上書乞徙東關以家財給其用度帝意亦好廣闊於是徙闗於新安去農三百里以故闗爲農縣】

因一人而徙一關何重人而輕關也僕特窺帝好廣濶故爲此舉𨿽云以家財給用度所損於國多矣故書以譏之

【戊辰】四年封周后姬嘉爲子南君

考異【提要子上有周字按元帝初元五年書周子南君則此年刋本漏周字】

當從提要補周字○按系職於周示不臣也不書則疑於漢矣非所以尊先代也

夏六月汾陰得大鼎

當書得大鼎於汾陰○按汾陰地名也地從其主安有得大鼎而系之其地者今惟先書得後書地以志鼎所自出而已如綱目原文特汾陰得大鼎耳於帝何與此漢編也顧可以地爲主哉

以兒寛爲左內史

分注【是時吏治皆以慘刻相尙獨左內史兒寛勸農業緩刑法理獄訟務在得人心擇用仁厚士推情與下不求名聲吏民大信愛之收租稅時裁濶狹與民相假貸以故租多不入後有軍發左內史以負租課殿當免民聞當免皆恐失之大家牛車小家擔負𦇤屬不絕課更以最上由是益奇寛】

內史下當補開六輔渠四字○按本傳吏民愛之下云寛表奏開六輔渠定水令以廣漑田始云收租稅時裁濶狹與民相假貸然則裁濶狹與民假貸正爲開渠以漑田耳此租多不入之由分注略去開渠漑田事遽云裁濶狹與民相假貸便似寛以私惠結民所謂大信愛者不過驩虞之陋耳曷足道哉今當據本傳補入庶有以全其美也況凡例云凡興作土功必書按秦始皇元年書鑿涇水爲渠漢元光六年書穿渭渠書法云鑿渠必書重民力也則兒寛六輔例應大書並不見分注尢謬

遣使諭南越入朝

分注【初南越文王胡遣其子嬰齊入宿衛在長安取樛氏女生子興文王薨嬰齊立乃藏其先武帝璽立樛氏爲後興爲嗣漢數使使者風諭嬰齊入朝嬰齊固稱病不見嬰齊薨興代立其母爲太后太后嘗與霸陵人安國少季通是歳上使少季往諭王及太后以入朝比內諸侯王年少太后中國人少季往復與私通國人不附太后太后因使者上書請比內諸侯三歳一朝除邊關天子許之賜其丞相呂嘉銀印使者畱鎭撫之】

書法【書諭入朝譏也非慕徳而來臣矣故呂嘉之反路博徳止書擊】

諭當作誘○按越之入朝特以太后與少季私通國人不附使然然所稱諭者果安在哉諭者上詔下之名如陸賈諭尉佗【見文帝元年】陳其利害正以名義使之屈服請朝所謂一紙書賢於百萬師也今少季使越旣非其正【當時豈乏使者不遣他人而遣少季固知意主於誘非諭也使南越可諭入朝先是風諭嬰齊何以卒不見邪】而太后請朝又非出於公義則直謂之遣使誘南越入朝可耳安得據一時文飾之辭而稱之曰諭哉書法槪以爲譏不知一字褒貶必不可忽三代而下慕徳來臣者鮮矣能以口舌訓服彊夷不至動天下之兵顧不愈乎如書法所云則陸賈使南越亦不得爲美書法又何以云嘉不辱邪易書曰誘非苛求武帝也亦聊以示戒爾

【己巳】五年南越相呂嘉殺使者及其王興更立建徳爲王發兵反

考異【當書遂弒其王興】

分注【南越王王太后治裝入朝呂嘉數諌弗聽稱病不見漢使者太后欲誅之乃置酒請使者酒行太后謂嘉曰南越內屬國之利也而相君苦不便者何也以激怒使者使者狐疑相杖莫敢發嘉見耳目非是遂出陰與大臣謀作亂漢使壯士韓千秋與太后弟樛樂將二千人往入境嘉等遂反下令國中曰王年少太后中國人也又與使者亂無顧趙氏社稷爲萬世慮計意乃攻殺王王太后及漢使者立明王長男越妻子建徳爲王】

書法【於是嘉攻殺王王太后然後及漢使此其先書殺使者何不以諸侯加王人也綱目之修名分而已矣】

使上漏漢字【據元帝初元二年書匈奴郅支單於殺漢使者有漢字】考異說不必從○按春秋書及謂以此及彼無罪而見殺耳嘉𨿽攻殺王王太后然後及漢使而綱目書殺必先使者而後及其王明興之見殺凡皆爲使者之故耳【前書遣使諭南越入朝此書殺使者及其王見漢以事外之舉徒亂人國耳】所以惡漢也【按嘉反在殺使者之先今先書殺後書反其惡漢明矣】興本年少未與國政嘉何忌焉特以後與季【少季】通擅國內屬屢諫弗聽至於見逼計不得不出此其殺王非其本心也而興之見殺亦非其罪故書及以異之至太后之死則削而不書【茍非原情定罪當書遂弒其王興及其太后樛氏綱目不書固知以減嘉罪也】論者觀綱目不書太后之死則知本文書殺之意矣乃若呂嘉擅置其君稱兵予雄其罪固無可逭所謂不待貶絕而自見者書法僅謂不以諸侯加王人泥空文而冺實義惜哉

【庚午】六年帝如緱氏觀大人迹

是年本紀不載還宮綱目不書考異考證亦不言固知其無所考也○按本紀云將幸緱氏至左邑桐鄕聞南越破以爲聞喜縣至汲新中鄕得呂嘉首以爲獲嘉縣其非朝夕可知史不書還闕文也

春始立樂府

綱目不書疑漏○按郊祀志云其春旣滅南越嬖臣李延年以好音見上善之下公卿議曰民間祠有鼓舞樂今郊祀無樂豈稱乎於是塞南越禱祠泰一后土始用樂舞益召歌兒作二十五弦【或曰泰帝使素女鼔五十瑟悲帝禁不能止破其瑟爲二十五弦】及空侯瑟自此起是樂府自武帝始也綱目於成帝綏和二年【是時成帝崩哀帝卽位】書罷樂府而此不書立非是【不書立何以書罷亦自矛盾】

帝自制封禪儀

分注【初司馬相如病且死有遺書勸上封泰山會得寶鼎上乃令諸儒采尙書周官王制之文艸封禪儀數年不成以問兒寛寛曰封泰山禪梁父昭姓考瑞帝王之盛節也然享薦之儀不著於經非羣臣之所能列惟天子建中和之極兼總條貫以順成天慶垂萬世之基上乃自制儀頗采儒術以文之盡罷諸儒不用】

按諸儒艸封禪儀數年不成其間必有以爲非者兒寛賢內史也乃勸帝封禪何邪觀其言曰惟天子建中和之極兼總條貫金聲而玉振之甚矣帝之愚也窮兵黷武反者數起內則府庫空虛外則百姓愁怨何中和之有哉然則寛之言所謂諷諫者是也【觀不著於經非羣臣能列等語益信寛非勸封禪乃諷諫也】而帝不悟卒自制儀不知寛之言實有以成之也後世皆歸過於帝【書法云書自制儀譏之譏也】寛則得矣然人臣善則歸君安有以非禮之舉不力爭之徒依違兩可以謝己諐而使人主獨任其咎邪議者無嚴誅帝而薄恕寛可也

【辛未】元封元年東越殺王余善以降徙其民江淮間當作詔徙其民於江淮間綱目無詔於字非是○按分注詔諸將悉徙其民於江淮間遂虛其地則漢命也不書詔則若東越自爲者非其實矣故補書

【壬申】二年作蜚廉桂觀通天莖臺

莖字羨【漢書無莖字】○按三輔黃圖雲臺在甘泉宮髙百餘丈若與天通故名通天臺據此則莖字誠衍宜刪

甘泉房中產芝九莖○赦

赦上圈羨【觀宣帝神爵二年爲鳳凰甘露而赦綱目亦不圏隔可證】○按是年之赦爲產芝也本屬一事正宜合書以見肆赦之非綱目誤以圏隔則發明所謂誇張侈耀書以著其怪誕之失者不可見矣故當刪去

【乙亥】五年冬帝南巡江漢望祀虞舜於九疑射蛟獲之春三月至泰山增封祀上帝於明堂配以髙祖因朝受計考異【據章武元年書祫祭髙皇帝以下不書祫祭髙祖○今按漢書稱太祖髙皇帝太祖其廟號也髙帝其尊號也未嘗稱髙祖此書髙祖必有一字誤】

此條考異不必從○按章武祫祭書髙皇帝以下以下皆帝也故稱帝以統之此書髙祖祖一也明非他帝所得與耳義各有當何嫌於殊或曰孝景旣尊髙帝廟爲太祖則此當書太祖勲謂配天者固以帝豈徒以廟乎稱髙祖者系廟於人也

【丁丑】太初元年夏五月造太初歷以正月爲嵗首

分注【大中大夫公孫卿壺遂太史令司馬遷等言歷紀壞廢宜攺正朔兒寛議以爲宜用夏正乃詔卿等造漢太初歷以正月爲歳首】

當書始用夏正【分注明言宜用夏正不書夏正而書正月無以見其復古之善武帝舉動多可疵者獨此髙出千古固當特書】○按以正月爲歳首夏正也孔子欲行而不能得之時君者兒寛得之漢武【自孔子沒至是三百五十七年夏時不行已千五百六十四年】固當大書以著其美今但曰以正月爲歳首若漢自爲之者非其實矣【非特失實且與魏明帝以三月爲夏四月唐武后以十一月爲正月何異以復古之美與僞主僭後並書尢謬】

築受降城

分注【匈奴兒單於好殺伐國人不安左大都尉告漢曰我欲殺單於降漢漢逺卽兵來迎我我卽上乃遣公孫敖築塞外受降城以應之】

書法【書築受降城關要也書受降城始此】

書築受降城譏也降者彼困而歸我我因而受之惡有兵刃未接勝敗未形而先築城以待者哉況君𨿽不君非臣下所可殺也使兒單於果不道漢興兵討之可矣以中國禮義之區乃利其臣之叛主自以爲功乎及遣趙破奴往擊【見明年秋】卒以敗沒所稱降者又安在哉比事以觀其爲譏義甚明書法徒指爲關要非是

【己夘】三年春帝東巡海上

考異【下文漏還宮二字○按元封元年十月帝出長城書勒兵而還正月帝如緱氏書至碣石而還二年春如東萊書還臨塞決河四年遂出蕭關書還祠后土五年冬帝南巡書還郊泰畤太初元年冬十月帝如泰山書還作建章宮天漢三年三月帝東巡書還祠常山太始三年春正月帝東巡書浮海而還四年春三月帝東巡書五月還宮則此不書還誤漏也】

當補書夏四月還宮○按漢書是年帝還自夏四月其事則封泰山禪石閭封禪在帝爲常事不書書還而已考異知其誤漏【元鼎六年觀大人迹不書還考異置不言何也】不爲補正豈不攷漢書與

【庚辰】四年秋起明光宮

書法【臺觀書起宮未有書起者此其書起何峻宇也故以臺觀之辭書之】

明光書起特因舊史耳【漢紀亦作起】若以爲峻宇莫峻於五十丈之神明臺【建章宮南立神明臺】而建章不書起又何說焉【太初元年作建章宮度爲千門萬戶東鳳闕西虎圏北太液池中有漸臺蓬萊方丈瀛洲壺梁南玉堂璧門立神明臺井幹樓輦道相屬】據元封二年蜚廉觀通天臺綱目書作不書起則書法謂臺觀書起亦非○按建章宮注云越巫勇之謂帝曰越俗有火災卽復大起宮室以厭勝之故帝作建章宮【據越巫說建章宜書起綱目書作可見無異義劉氏未觀全史過爲析別非是】然則或作或起初無異義書法從此立說徒以綱目爲據非定論也【書地以震動分淺深宮觀以作起別卑髙皆憑臆傅會不可爲據】

【壬午】天漢二年遣繡衣直指使者發兵擊東方盜賊考異【按綱目盜賊例書討如永初四年書靑州刺史法雄討海賊張伯路以虞詡爲朝歌長討縣境羣盜並不書擊此討字誤作擊】

分注【上以法制禦下好尊用酷吏吏民益輕犯法東方盜賊滋起攻城邑取庫兵釋死罪殺二千石掠鹵鄕裏道路不通上始使禦史中丞丞相長史督之弗能禁乃使光祿大夫範昆等衣繡衣持節虎符兵以興擊所至得擅斬二千石以下誅殺甚眾一郡多至萬餘人數歳乃頗得其渠率散卒失亡復聚黨阻山川者往往羣居無可柰何於是作沈命法曰盜起不發覺發覺而捕弗滿品者二千石以下至小吏主者皆死其後小吏畏誅𨿽有盜不敢發府亦使其不言故盜賊寖多上下相爲匿以文辭避法焉】

明【武帝奢侈窮黷之罪至是見矣民窮而爲盜乃遣使者擊之盍亦反其本乎故書以譏之】

當書東方盜起遣使者兵分捕之作沈命法【沈沒也蔽匿盜賊者沒其命】○書東方盜起則知起者非一處書發兵分捕則知使者非一人【分注云上使禦史中丞丞相長史督之又曰捕不滿品者二千石以下至小吏主者皆死是知非一人也】書作沈命法又以見武帝貪外虛內盜一發而難制不得已而爲至極無加之法卒不能勝盜而反以得欺何益焉且此法漢所未有自武帝始故當特書考異但知擊當作討發明徒以書擊示譏而不知宜變文起義未可以恆辭書也

【癸未】三年春三月帝東巡還祠常山

考異【提要東巡下有修封禪祀明堂六字據分注當從提要】

分注【上行幸泰山修封禪祀明堂因受計還祠常山瘞玉】

修封禪祀明堂古殊禮也在武帝則常事矣故太初三年封泰山禪石閭不書天漢二年郊泰畤祠后土不書徵和四年修封禪祀明堂不書以爲不足書也故略之此書祠常山【祠常山始此故書】而不曰修封禪祀明堂亦是意爾如考異所云則元封五年書因朝受計此條分注亦曰因受計而綱目提要不書不尢爲脫漏邪考異不必從

【甲申】四年春正月遣李廣利等擊匈奴不利族誅李陵家分注【發天下七科謫遣李廣利等四將軍出塞匈奴聞之悉遷其累重於余吾水北而單於以兵十萬待水南漢軍戰不利引歸時上遣公孫敖深入匈奴迎李陵敖還因曰捕得生口言李陵敎單於爲兵以備漢軍故臣無所得上於是族陵家旣而聞之乃李緒非李陵也單於以女妻陵立爲右校王與衛律皆貴用事】

書法【上書李廣利擊匈奴不利則陵家死不以其罪可知也然則其書誅何陵前降時綱目書戰敗降紀實也或者諒其不得已則奔軍降將無所示懲矣故因其族之而書誅所以示降者之罰爲世戒也】

發明【陵家以無罪見族猶書曰誅何哉蓋陵有降敵之罪又用事於番誅其家所以誅陵也其旨嚴矣哉】

當書遂族李陵家誅字非是【廣利不特降矣且謀逆彼書族而此書誅是非安在】○按陵降書戰敗是亦不得已耳【使陵可以不降不應書戰敗要之陵欠一死使家聲頓墜終非得計士有死賢於生者此類是也】帝旣悔預詔彊弩迎軍遣使賜勞陵餘軍得還者【是時路博徳爲彊弩將軍帝詔博徳將兵半道迎陵軍博徳恥爲陵後距奏言方秋匈奴馬肥未可與戰願畱陵至春俱出帝疑陵悔敎博徳上書乃詔博徳擊匈奴於西河詔陵以九月發陵以孤軍無援敗降久之上悔曰陵當發出塞乃詔彊弩迎軍坐預詔之得令老將生姦計乃遣使勞賜陵餘軍得脫者詳二年降蕃分注】復遣公孫敖迎陵未嘗不欲陵之生還也時敖因漢軍不利【時敖亦與匈奴戰不利非特爲貳師也詳見本紀】不敢深入遂詭辭以對帝族陵家非爲陵降也爲漢軍不利也使廣利等窮追大獲安知帝不以賜勞餘軍者賜勞陵家哉又況陵未嘗敎單於爲兵其族已誤而正其爲誅【使陵果敎單於爲兵又用事在先書誅宜也今皆非實而書法若此非以服死者之心而垂戒後世也】是縱人主以疑罪殺人之過而不知畜之以義也且廣利不利而族陵家𨿽能正降蕃之罰【陵】而有罪者以利愛幸免【廣利帝寵姬李氏兄封海西侯】豈稱物平施之道乎勲故推本春秋誅意之法書遂以著其意而削不稱誅又以見陵家之族非其罪也春秋之義大臣𨿽有罪君殺之不以其罪猶不得以其罪罪之況陵不得已而降未嘗敎單於爲兵而族而得正名其爲誅乎發明不察謂陵用事於蕃誅家所以誅陵是未知陵之用事蓋在族家之後也【前漢書云陵痛其家以李緒而誅使人刺殺緒大閼氏欲殺陵單於匿之北方大閼氏死乃還單於壯陵以女妻之云云分注不載殺緒事故發明誤以用事在族家之先史記李陵傳亦然當以漢書爲正】摭未然之罪以甚當境之罰惡可哉

【乙酉】太始元年春正月徙豪傑於茂陵

此再徙也宜書復○按武帝卽位二年置茂陵邑【建元二年】元朔二年徙郡國豪傑於茂陵至是再見帝之惓惓於陵邑甚矣故當書復譏私也

【己丑】徵和元年冬十月大搜長安十日

分注【上居建章宮見一男子帶劍入中龍華門命收之弗獲上怒斬門侯發三輔騎士搜上林索長安中十一日廼解巫蠱始起】

日下當補巫蠱起三字【據後云吏民以巫蠱相告案驗多不實帝始悔悟族誅江充則巫蠱之禍正此十日之搜唘之也不可不書】○按巫蠱漢一大變明年公主皇后太子皆以巫蠱死而其實則武帝疑妄之所致由平時不能淸心寡欲徒爲方士神巫搖奪其精神故若或見之耳義當大書以志蠱禍之始庶見春秋端本澄源之意倘此條僅存分注不惟無以著武帝之失將明年坐巫蠱死者【明年書諸邑陽石公主及長平侯衛伉皆坐巫蠱死】皆無據矣當以鄙書爲正

【庚寅】二年帝如甘泉秋七月皇太子據殺使者江充白皇后發兵反詔丞相屈犛討之據敗走湖皇后衛氏及據皆自殺

分注【上用法嚴太子寛厚多所平反𨿽得百姓心而用法大臣皆不悅故太子譽少而毀多黃門蘇文常融等常微伺太子過失輒增加白之上嘗小不平使融召太子融言太子有喜色上黙然及太子至上察其貌有涕泣處而佯語笑上知其情乃誅融是時方士及諸神巫多聚京師惑眾變幻無所不爲女巫往來宮中敎美人度厄埋木人祭祀之更相告訐以爲祝詛上心旣疑嘗畫寢夢木人數千持杖欲擊上上爲驚寤由是體不平江充見上年老恐晏駕後爲太子所誅因言上疾祟在巫蠱於是上以充爲使者治巫蠱獄充將胡巫掘地視鬼染污令有處輒收捕驗治燒鐵鉗灼彊服之民轉相誣以巫蠱坐而死者前後數萬人充因言宮中有蠱气上使充入宮掘地求蠱又使蘇文助充云於太子宮得木人尢多又有帛書所言多不道當奏聞太子懼問少傅石徳徳懼並誅因曰前丞相父子及兩公主皆坐此今無以自明可矯以節収捕充等系獄窮治其姦詐且上疾在甘泉存亡未可知而姦臣如此太子不念秦扶蘇事邪太子曰吾人子安得擅誅不如歸謝幸得無罪將往甘泉而充持之急太子不知所出遂從徳計七月使客詐爲使者收捕充等自臨斬之使舍人持節白皇后中廐車載射士出武庫兵長樂衛卒蘇文亡歸甘泉言狀上曰太子必懼又忿充等故有此變乃使使召太子使者不敢進歸報云太子反已成欲斬臣臣逃歸上大怒賜丞相璽書曰捕斬反者自有賞罰堅閉城門無令反者得出太子宣言帝病困疑有變上於是從甘泉來幸城西建章宮詔發三輔近縣兵丞相將之太子亦矯制發兵逢丞相軍合戰五日民間皆云太子反以故眾不附太子兵敗南犇詔收皇后璽綬後自殺太子亡東至湖匿泉鳩裏發覺八月吏圍捕太子太子距戶自經皇孫二人皆遇害】

書法【書殺使者白皇后兵反綱目有以斷斯獄矣故下書討】

據分注當書帝如甘泉遣使者江充治巫蠱獄【巫蠱乃殺太子之本豈可不書而漫云殺使者特爲姦人傅會耳謬甚】秋七月太子據殺充發兵反詔丞相屈犛討之據敗走湖及皇后衛氏皆自殺○或曰何以不書白皇后後無罪也無罪而書曰白皇后發兵反則是與聞乎故矣【漢紀謂太子與後謀斬充者誤也太子方不肯擅誅況皇后乎史稱後善自防閒避嫌疑必不出此特爲石徳所誤耳分注不從漢紀最是】夫母爲子死已爲不幸又以其罪罪之非權衡之均平者故削之書法據此以斷斯獄不知義在於殺使者發兵反不系乎皇后之白與否也或曰綱目書皇后及據皆自殺子獨反其辭何與曰及者此累彼之名禍由太子而稱後及可乎曰皇后之死在太子未亡之前綱目書於走湖之下已失其實子尢以據及後後先不益戾與曰此春秋書與夷孔父之義也【見魯桓公二年】孔父之死在與夷之前春秋先書弒其君與夷而後云及其大夫孔父明於春秋之義則可以治綱目矣【華督志在弒君故先殺孔父江充志在殺太子而不在皇后故以太子及之此主次輕重之分未可以先後拘也】○是役也帝與江充其罪首與若不書遣使者江充治巫蠱獄則太子之罪益甚而帝與江充之罪隱矣故特書之【書遣江充治巫蠱則太子殺充不爲無因分注所云太子必懼又忿充等故有此變皆在其中矣】○據分注充見上年老恐晏駕後爲太子所誅因言上疾祟在巫蠱然則巫蠱之獄爲太子設也太子宜於充誣民彊服時亟言白上則其禍熄矣【太子卽不爲己亦當爲民白誣況其意尢在沛公邪愗甚】觀武帝能察太子涕泣於語笑之中而誅常融必能納太子之諫而除江充【武帝非始皇比觀蘇文言狀猶曰太子必懼又忿充等故有此變深得其情惜急召太子復中讒言耳昔人所由致嘆於曾母也】充除而禍止父子君臣皆得其安矣智不出此至奏言不道始懼而問計使父子皆惡亦獨何哉是知泉鳩之經𨿽武帝之過亦太子不能蚤諌之失也

【辛夘】三年六月丞相屈犛棄市李廣利妻子下吏廣利降匈奴詔族其家

分注【初貳師之出也丞相劉屈犛爲祖道送至渭橋廣利曰願君侯早請昌邑王爲太子如立爲帝君侯長何憂乎屈犛許諾昌邑王者貳師女弟李夫人子也貳師女爲屈犛子妻故共欲立焉貳師出塞破匈奴兵於夫羊句山乘勝追北至範夫人城會有告丞相夫人祝詛上及與貳師共禱祠欲令昌邑王爲帝按驗罪至大逆不道六月屈犛腰斬東市貳師妻子亦收貳師聞之憂懼遂深入要功北至郅居水上逢左賢王左大將合戰一日殺左大將虜死傷甚眾還至燕然山單於自將五萬騎遮擊貳師夜塹漢軍前後數尺從後急擊之軍大亂敗貳師遂降單於以女妻之宗族遂滅】

當直書李廣利降匈奴詔族其家廣利妻子下吏六字宜刪【下書族其家上書妻子下吏語亦嫌復當以鄙說爲正】○按屈犛與廣利共謀立昌邑王屈犛旣棄市則貳師之憂懼可知非要功自贖惟降蕃偸生不待収妻子而兩念固已決矣今上書妻子下吏下書降匈奴則廣利𨿽有罪亦若人主激成之也不且寛彼之罪乎【此李陵用事匈奴之疑案也前注不詳殺緒此特書下吏兩失之矣】帝於他臣或多刻薄至如貳師可謂過情矣勲故直書降匈奴以甚其罪而不曰妻子下吏明帝於廣利無過特廣利自取族滅爾【無故謀立昌邑王非自取而何】詞簡而義彰庶幾春秋遺意焉

以田千秋爲大鴻臚族滅江充家

發明【江充誣陷太子罪人也在太子則書殺宜矣帝旣悔悟族之則曷爲不書族誅病帝也】

滅當作誅○按綱目書滅因舊史耳【分注作族滅】發明以爲病帝非是夫武帝𨿽可病江充之罪尢不可不誅今不書誅以正充罪而反書滅以病帝豈權衡之平乎乃若武帝之罪非獨用一江充己也寜待書滅而後見哉

【癸巳】後元元年春祠泰畤

此條宜刪○按武帝旣罷方士候神人者而輪臺一詔尢深陳旣往之失【詳上年封田千秋爲富民侯分注】說者稱其晚悟可爲帝王處仁遷義之法則此年祠泰畤𨿽不書可也

【甲午】二年春正月帝如五柞宮立弗陵爲皇太子以霍光爲大司馬大將軍金日防爲車騎將軍上官桀爲左將軍受遺詔輔少主帝崩

考異【按尊立例曰立太子曰立子某爲皇太子則此當書曰子弗陵蓋刋本漏子字】考證【主當作帝○謹按孝武立昭帝爲皇太子擇臣而輔之上承髙惠文景之統惡得爲繼世之始下同僭帝書曰少主哉故曰主當作帝】

弗陵不書子非漏也【綱目大書多據帝紀是年漢書弗陵上有子字綱目不書可證】弗陵鉤弋子也殺鉤弋夫人【上年分注云帝譴鉤弋夫人送掖庭獄賜死頃之閒居問左右曰外人云何左右對曰人言且立其子何去其母帝曰是非兒曹愚人所知也往古國家所以亂由主少母壯也汝不聞呂后邪不得不先去之】是不妻其母何有於子其子不書子者若非帝子而立之所以防著其意也【卽人言立子去母之意昭於是不得正其始矣追尊爲皇太后有以哉】至於稱少主自武帝遺詔言也按本紀弗陵以乙丑立爲太子武帝以丁夘崩是遺詔之時帝猶未崩也【觀書帝崩於輔少主之下亦自可見】孟子云民無二王孝武一息尙存猶天下之王弗【弗卽弗陵後以二名難諱故稱弗】安得遽稱帝哉【書少主爲帝屈也觀下卽位仍稱太子可見考證於呂后廢少帝謂當作主於武帝遺詔輔少主謂當作帝皆非也】考異考證俱泥

【乙未】孝昭皇帝始元元年秋七月赦○大雨至於十月○冬無冰【七月下尙有九月閏月事冬雨而書秋前謬甚】

考異【大雨至於十月恆雨也故謹書之】

大雨條當書於無冰之上冬之下若曰自七月大雨至於冬十月蓋雨非一月當以後爲據今先書於秋七月之後則時未及冬安知其大雨至十月邪蓋已往者可追而敍故文公元年十二月不雨可書於二年七月【春秋魯文公二年書曰自十有二月不雨至於秋七月】未來者不可逆而書故昭帝十月大雨不可書於秋七月也書法但知謹書恆雨不知秋冬之後先不可紊故當正之

【己亥】五年春正月男子成方遂詣闕詐稱衛太子伏誅分注【有男子乘犢車詣北闕自謂衛太子公車以聞詔公卿將軍中二千石雜識視至者並莫敢言吏民聚觀者數萬人右將軍勒兵闕下以備非常京兆尹不疑後到叱從吏收縛或曰是非未可知且安之不疑曰諸君何患於衛太子昔蒯聵違命出奔輒拒而不納春秋是之衛太子得罪先帝亡不卽死今來自詣此罪人也遂送詔獄上與大將軍光聞而嘉之曰公卿大臣當用有經術明大誼者由是不疑名重朝廷在位者皆自以爲不及廷尉驗治何人竟得姦詐本夏陽人姓成名方遂居湖有故太子舍人謂曰子狀貌甚似衛太子方遂利其言冀以得富貴坐誣罔不道腰斬】

當書夏陽人成方遂詣闕自稱衛太子伏誅【書自稱則詐可知書詐則旣知其爲詐何至疑不敢決邪】○按稱男子者始時不知何人之名也廷尉驗治竟得姦詐亦旣伏辜矣猶曰男子將復疑之乎抑果未詳所出邪如謂未詳所出而疑之則彼方自稱衛太子綱目又安知其爲方遂邪【漢紀作張延年未審何據】旣書姓名不系之其地復從不知何人之例不自矛盾乎勲故易以夏陽人三字若曰此夏陽人耳而稱衛太子其詐不辯而自明又以見變自外至也

【胡氏曰蒯瞶衛靈公之世子也出奔於宋靈公未嘗有命廢之而更立他子也靈公卒蒯瞶之子輒遂自立以拒蒯瞶亦未嘗有靈公之命也蒯瞶叛父殺母當黜何疑然輒拒之則失人子之道矣故春秋於趙鞅納蒯瞶書曰世子明其位之未絕也於石曼姑圍戚書齊國夏爲首惡其黨輒也然則謂春秋是輒者非經旨矣彼據也稱兵闕下與父兵戰正使不死而父宥之其位亦不得有矣果來自詣但當以此下令叱吏收縛亦足以成獄而議刑矣不必引春秋也】

不疑說經固非然胡氏謂不必引春秋則未之思也當方遂詣闕時帝詔公卿將軍及中二千石雜識視皆莫敢言獨不疑一語而定非引經以斷之則人將不服倉卒之際禍且不可測矣勲謂說春秋者能如不疑之斷大事定大變𨿽稍謬於經旨可也使拘守故常不知逹變至有委宗廟社稷以徇一言者【宋襄公泥不禽二毛不鼓不成列之說至以中國之君執於荊楚可爲後戒】其獲罪聖人何如哉況以拒父爲尊祖本公羊瞽說【是時諸儒各治一經故不疑主公羊說】非不疑臆論也論者但當辯其說經之非而嘉其應變之速如程子所云則得矣【程子曰雋不疑說春秋非是然其處事應機則不異於古人矣】以爲不必引是未知當日事勢之宜也【知人必當論世此亦一端】

【庚子】六年蘇武還自匈奴以爲典屬國【官名主外國來附者】

分注【初武旣徙北海上廩食不至掘野鼠去艸實而食之杖漢節牧羊臥起操持節旄盡落武畱匈奴凡十九年始以彊壯出及還須髮皆白】

發明【武帝天漢元年書遣蘇武使匈奴至是凡十九年矣書還自匈奴則其全節可知然無褒美之詞何哉蓋亦臣子當爲之事故爾此又綱目之深意也】

當書中郎將蘇武還自匈奴○按春秋魯昭公時晉頃公嘗執魯大夫意如【季孫】與捨【叔孫】賢不肖相絕也經於意如執則書歸【昭公十三年書晉人執季孫意如以歸傳曰以歸易詞也罪其失節不能死於位也】至則去氏【十四年書意如至自晉】昭子【卽叔孫捨】則不然【昭公二十三年書晉人執我行人叔孫捨】蓋所以賢之也今武使匈奴十九年不可謂不久而能全節歸漢義不辱命𨿽魯叔孫曷過焉春秋賢捨故於其至也特書氏以奨之【二十四年書叔孫捨至自晉按昭子執則書官至則書族視意如書法天淵謂春秋無筆削者非也】後世賜族法亡徒有其官耳合無仿春秋書氏之意【左傳無叔孫二字蓋仲尼特筆也武淹匈奴十九年人亦忘其爲漢中郎矣故特書表之】爲武存其官曰中郎將蘇武還自匈奴見武𨿽畱匈奴未嘗一目非漢中郎也然後武之心白於當時武之節著於後世俾仕宦任職者皆知所慕而李陵衛律之流【陵律皆先是降匈奴爲單於用事者陵自言與衛律之罪上通於天】庶絕迹於天下矣若曰臣子所當爲不必致美則捨亦不必書氏又何以別於意如邪凡綱目書法有未當者直引經正之倘拘守舊文又遷就爲之說失益逺矣【南軒謂武僅得典屬國由霍光之私以武忠節進不由己也論者多惜之】

【癸夘】元鳳三年春正月泰山石立上林僵栁復起生分注【泰山有大石自起立上林有僵栁自起生有虫食葉曰公孫病已立】

起字羨○按僵而復生則起可知異在生不在起也起可以人力爲生則非人所能爲也固當刪去

少府徐仁自殺腰斬廷尉王平

分注【燕蓋之亂桑羊子遷亡過父故吏侯史吳后遷捕得伏法會赦吳自出系獄廷尉王平與少府徐仁雜治皆以爲吳非匿反者乃匿爲隨者卽以赦令除吳罪後侍禦史治實以桑遷通經術知父謀反而不諫爭與反者身無異吳故三百石吏首匿遷不與庶人匿隨從者等吳不得赦奏請覆治劾廷尉少府縱反者仁丞相千秋女壻也千秋召中二千石博士會公車門議問吳法光以千秋擅召中二千石以下外內異言遂下平仁獄朝廷皆恐丞相坐之杜延年奏記光曰吏縱罪人有常法今更詆吳爲不道恐於法深丞相久故及先帝用事非有大故不可棄也間者民頗言獄深吏爲峻詆今丞相所議又獄事也如是以及丞相恐不合眾心羣心讙嘩庶人私議流言四布延年竊重將軍失此名於天下也光以平仁防法卒下之獄仁自殺平腰斬而不以及丞相終與相竟延年論議持平合和朝廷皆此類也】

書法【自殺未有不書故者不書故無故也無故者必有其故於是有任其咎者矣故二子書官凡書腰斬甚之也】

發明【按分注所載仁平議獄之事甚明而深文者詆之甚曲然且不免極刑此漢法之酷可知綱目所以於二人之死書其官而不書其罪也】

當直書殺少府徐仁廷尉王平自殺腰斬四字並誤○按仁平之獄諸家皆以爲寃以勲觀之仁平亦有罪焉蓋桑遷旣誅則匿者可恕【按魏孝武西遷韋子粲降東魏兄弟在關中者皆坐誅季弟爽先在洛投裴寛遇赦乃出卒伏法獨孤信責寛不當匿從者以經赦宥得不坐亦其證也】然吳會赦而後出是自知不免而幾幸於赦其情亦可誅也使仁平以遷之伏法爲詞則吳可以生禦史治實而以幸赦爲斷則吳可以死兩者不言競以首隨爲辯則仁平失出而禦史失入矣失入固非失出亦非其正由此推之仁平與禦史皆可斬也然仁平不幸而死禦史以霍光而生以生視死則仁平誠無辜矣【仁平書殺以此】當時稱延年持論和平朝廷皆合獨不能舉吳罪而縷析之使一歸於正徒以恐及丞相爲言是但知惜相體而不知國法之紕繆也何平之有哉惜乎未有以愚說告之者致仁平稱寃爲昭帝之累則皆霍光不學之過也爲人臣而不知春秋之義可乎○或曰仁平有罪曷爲書殺而不去其官曰彼固以少府廷尉死也【書官非美辭見其死於是職耳】且仁平之獄失在不明未若禦史將軍文致之深也與書腰斬以甚帝【甚帝亦劉氏之意非綱目本旨仁不自殺安知不腰斬事同死一初無輕重徒以自殺腰斬分甚不甚豈定論哉】曷若書殺以爲當國大臣之罪邪【綱舉其義目詳其事褒貶則在書法今分注仁自殺曰自殺平腰斬曰腰斬一以舊史爲據何取大書乃稱綱目邪勲故更定若此後有識者當不謂余妄也】

【甲申】四年夏五月孝文廟正殿火帝素服遣使作治

考異【按甘露元年書太宗廟火則此孝文二字當作太宗】

孝文當作太宗不必以甘露元年比【甘露乃宣帝年號自此至甘露凡二十五年】○按景帝元年已尊孝文爲太宗令郡國立太宗廟則孝文之誤可知【漢紀亦作孝文綱目因之非也】蓋禮制廟號當以前爲正若推及於後安知非後始攺邪考異以後證前非是

【丁未】元平元年夏四月帝崩大將軍光承皇后詔迎昌邑王賀入長安六月入卽位尊皇后曰皇太后

分注【帝崩無嗣時武帝子獨有廣陵王胥羣臣欲立胥本以行失道先帝所不用大將軍光不自安卽有上書言周太王廢泰伯立王季文王捨伯邑考立武王惟在所宜𨿽廢長立少可也廣陵王不可以承宗廟光卽日承皇后詔迎昌邑王賀詣長安邸六月受璽綬襲尊號】

書法【承皇后詔何不以専立君累光也兩漢之世書迎書立者十書承皇后詔惟光而已】

當直書大將軍光請皇后徴昌邑王賀入卽位承詔入長安等字可刪○綱目書承皇后詔所以全光也其實光未可謂不専按孝宣紀云昭帝崩無嗣霍光請皇后徴昌邑王六月丙寅王受皇帝璽綬癸巳光奏王賀淫亂請廢然則其徴其廢皆出於光非皇后詔之也蓋後乃光之甥女【後上官安之女安光之壻也】自立至是僅十五歳【後以昭帝始元四年戊戌立時年五歳】安能爲有亡而曰承皇后詔邪廣陵王𨿽不可承宗廟然置君大事光獨不可與諸大臣議之乃卽日迎昌邑王邪【張南軒云王在國素狂縦光不能察知而輕立之豈得無罪】王縱有罪然在位僅二十七日孟子云君有大過則諌反覆之而不聽則易位光未聞一言而竟廢之若是而曰不専吾不信也書請書奏【下書光率羣臣奏太后廢之】光亦可以免累矣必謂承皇后詔則誣也書法傅會綱目不可從○不書入長安等明其急遽茍且無從容詳愼之義觀分注載光卽日迎昌邑王王晡時行百三十里云云可見【詳綱目本注】且賀卽位不盈月而廢猶稱昌邑王【見下條大書】直寄焉爾安得以恆辭書如綱目書法與文帝自代來無異【見呂后八年辛酉】何以見其異哉固當刪去

秋七月迎武帝曾孫病已入卽位尊皇太后曰太皇太后

考證【尊皇太后曰太皇太后九字誤書當去之○謹按漢書昭帝始元四年立皇后上官氏元平元年昭帝崩霍光請皇后徴昌邑王賀受皇帝璽綬尊皇后曰皇太后已而昌邑王無道光率羣臣奏太后廢之迎宣帝入卽位皇太后歸長樂宮黃龍元年元帝卽位尊爲太皇太后建昭二年閏六月崩此上官後之始末也今提要因通鑑舊文誤書尊皇太后曰太皇太后於病已入卽位之下宣帝實未嘗尊之當依漢書去此九字以黃龍元年元帝尊之爲正】

尊皇太后九字綱目不誤特考證未詳耳按漢書外戚上官傳云皇后立十歳而昭帝崩昌邑王賀徴卽位尊皇后爲皇太后光與太后共廢王賀立孝宣帝宣帝卽位爲太皇太后是宣帝已尊之也【冊府元龜尊親門是年亦有尊皇太后曰太皇太后九字】考證但以帝紀無尊立之文【傳宜得實本紀多略不可據】遂謂宣帝未嘗尊之勲意宣帝爲上官後所立方欲追崇所生【元康元年追尊悼考爲皇考】寜有皇太后在上而不尊者【按宣帝上追所生下封定策功臣至二十餘人不應獨遺太后可以情理推之斷其必然者考證說誤】當以是年所書爲正至元帝所尊特漢世故事史官備書不足深泥也【或曰冊府元是年尊太后下尙有皇母曰皇太后注云卽宣帝王皇后母養元帝者據此則黃龍元年所尊者當是王太后而此年所書則昭後也特綱目不書皇母曰皇太后故起諸家之疑耳勲按母養元帝之王后在元康二年始立安有未立而先尊者此又元之誤非綱目漏也不必從】

綱目續麟卷四﹤史部﹐編年類﹐綱目續麟﹥

欽定四庫全書

綱目續麟卷五

宜春張自勲撰

【庚戌】中宗孝宣皇帝本始三年春正月大將軍光妻顯弒皇后許氏

考異【按篡賊例曰以毒弒者加進毒字而不地注曰霍顯又加使醫字此條妻顯下漏使醫進毒四字】

分注【時霍光夫人顯欲貴其小女成君道無從會許氏當娠病女醫淳於衍者霍氏所愛嘗入宮侍疾顯謂衍曰將軍素愛成君欲奇貴之今皇后當免身若投毒藥去之成君爲皇后矣如蒙力事成富貴共之衍卽搗附子賫入長定宮皇后免身後衍卽取附子並合太醫大丸以飲皇后有頃曰我頭岑岑也藥中得無有毒對曰無有遂加煩懣崩後有人上書告諸醫侍疾無狀者皆收系詔獄顯恐急卽具語光曰旣失訃爲之無令吏急衍光大驚欲自發舉不忍奏上光署衍勿論顯因勸光納其女入宮】

此條凡例不必從考異說泥○按春秋弒君三十六未有書故者如許悼公之死亦飲世子止之藥然經書弒君【魯昭公十九年】不曰飲藥者以弒君之罪重則無問其手刃與進毒耳且進毒者其事隠內外廷臣惟聞君弒未知君之何以弒也徐而察之或手刃或加毒然後知其詳安得先書其故邪趙穿弒君而書趙盾非致刃者猶以其罪罪之況進毒𨿽醫而使醫進毒者則顯也惟直書顯弒始足以著其罪若曰使醫進毒則其詞輕矣法有冝略而不冝詳者【後凡書弒者並不加進毒字】此類是也○光不難廢昌邑而立病已而獨難於舉其妻於君則易之於妻則庇之防首惡者非光而誰又況內女入宮率成其邪謀邪【明年春立光女爲皇后可謂自具供狀矣】光於是非純臣矣然後世猶亟稱之則姑節取可也

【癸丑】地節二年大司馬大將軍博陸侯霍光卒

當直書大將軍光卒大司馬博陸侯等字可刪據凡例諸臣之卒賢者曰某官某爵姓名卒而注其諡常人則不爵不姓不諡勲按前書大將軍光妻弒後則光非特常人尢罪人也書官以卒可矣具官爵姓何邪或曰光不學無術爲妻所陷而不知非其罪也故具之勲曰不然方帝立後求故劍而光不許廣漢之封【元平元年公卿議立後皆心擬光女未有言帝乃詔求防時故劍大臣知指白立許偼伃爲皇后光以后父廣漢刑人不冝君國嵗余乃封爲昌成君漢制女爲皇后父得封侯是時光欲納已女不獲故云】其謀固已兆矣顯之敢於毒後安知非瞯光意而爲之者知而不舉署衍勿論而卒內其女爲皇后孰謂光也猶得爲賢臣邪勲故去大司馬等字【始沮廣漢之封卒納女爲皇后潛謀顯著安所逃罪不去爵姓何以別於賢臣之無過者綱目非自矛盾特未悉光始末耳】止書大將軍光卒見人臣功𨿽髙茍不免於罪猶不得以功而掩罪蓋功者臣子之所當爲罪則人臣之所不冝有也況光功著而罪隠不暴其隠後世有功如光者皆可爲顯所爲而莫之忌害可勝道哉【書顯不書光猶近於隠以春秋書趙盾義推之𨿽書光弒可也】故但書官以明宣帝之厚而不錄爵姓亦因以示貶爾

分注【大將軍光病車駕自臨問爲之涕泣光上書謝恩願分國邑封兄孫山爲列侯卽日拜光子禹爲右將軍光薨諡曰宣成賜葬具如乘輿制度置園邑三百家長丞奉守復其後世疇其爵邑世世無有所與○胡氏曰惟名與噐不可以假人人臣而用天子之禮是宣帝過賜而霍氏受之非也卒生禹雲山等僭亂之心宣帝亦有以啟之與】

葬具如乘輿非過賜也所以安霍氏之心而免於難也霍氏置君如奕棋帝在民間聞霍氏尊盛已久已不能平及初立謁廟光驂乘帝若芒刺在背其心豈須防忘霍氏哉光𨿽卒而禹雲山等悉據要職萬一如曹丕所爲帝何以自全乎故光病而臨問涕泣光卒而賜以乘輿葬具皆非其本心也不得已也帝方欲得當以除霍氏何患禹雲山等之僭亂乎自是封事不闗尙書【時霍山領尙書事故事上書者皆爲二封其一曰副領尙書者先發副封所言不善屛去不奏魏相白去副封以防壅蔽帝善之】屯兵不屬司馬【禹爲大司馬罷其屯兵】而霍氏之族夷矣【四年霍氏謀反夷其族先是禍端已萌霍顯猶敎後毒元帝不至於族不已也使光能誅顯而不立其女爲後則身爲純臣而霍氏安矣智不出此惜哉】胡氏猶以惎亂罪帝豈知帝者哉

鳯凰集魯大赦

赦下當書五月帝始親政詔五日一聽事○按本始元年霍光請歸政不受是年三月光卒帝始親政而五日一聽事尢漢世未有之制例當大書以見前此博陸專政之實【按宋文帝爲傅亮徐羨之所立綱目猶特書親政在宣帝尢不可不書者】自是以後則皆帝勵精圖治之日也史稱中興自此始故當特書況前書請歸政不受此不書帝親政政果安歸乎綱目僅見下條分注【下書以霍山爲奉車都尉】非是

【丙辰】元康元年賜髙帝功臣子孫復其家

綱目不書疑漏○按凡例云凡錄功臣子孫皆書注云如宣帝求髙祖功臣子孫失侯者賜金復其家愚意四年賜金適後人二十斤惠小事防不足錄而賜復則在是年當以是年復家爲正至四年賜金𨿽不書可也

【戊午】三年防廣防受請老賜金遣歸

分注【皇太子年十二通論語孝經太傅防廣謂少傅受曰吾聞知足不辱知止不殆今宦成名立如此不去懼有後悔卽日俱移病上防乞骸骨上皆許之○胡氏曰以宦成名立爲榮而求免於危辱此非君子之髙致而防廣甘以自居何也曰此廣所以加人數等而古今未之知也太子年旣十二其資質志趨已可槪見觀其親政之時年二十七而猶不省召致廷尉爲下獄以致再屈師傅於牢獄而卒殺之則其瞶瞶有素防廣瞷之已熟知其不可扶持而敎詔也審矣是以決意去之觀其語曰不去懼有後悔則其防意可見矣易曰君子見幾而作防廣有焉】

發明【前書丞相致仕由漢以來固末嘗有然猶曰仕致上公老病而去云爾至防廣防受方傅儲君乃亦勇於請老何哉在禮大夫七十致仕乃理之常漢廷諸臣知進而不知退戮死相望儻皆能如二子見幾而作何至不保其身哉賜金遣歸特書於冊蓋予之也】

二防之去世多稱之勲謂特全軀免禍之流以爲加人數等而古今未之知則非也按是時太子年十二通孝經論語其非瞶瞶不可敎明矣自二疏旣歸至二十七始親政曠敎凡十五年然則不省召至廷尉爲下獄與夫屈師傅而殺之是誰之過與勲意太子可敎廣不冝急去誠不可敎當密白於帝擇賢子而立之又不然亦冝別選賢傅舉以自代安有忍默不言徒以免禍爲得計而置國儲君副於不問哉故二防之賢𨿽古今同稱勲以爲未也發明又謂漢廷諸臣皆能如二子見幾而作何至不保其身夫人臣出而圖君果專以保身爲務哉殺其身有益於君猶將爲之必皆如二子所爲則人主孤立於上君臣之義不幾廢乎此沮溺荷蓧所由見黜於聖門者尹氏據以爲長策尢謬

以潁川太守黃霸守京兆尹尋罷歸故官

分注【黃霸爲潁川太守力行敎化而後誅罰務在成就全安長吏曰數易長吏送故迎新之費及姦吏因緣絕簿書盜財物公私費耗甚多皆當出於民所易新吏又未必賢或不如其故徒相益爲亂凡治道去其泰甚者耳霸以外寛內明得吏民心戶口嵗增治爲天下第一徴守京兆尹尋坐法貶秩詔復歸潁川爲太守以八百石居官】

按漢書長吏下云許丞賢但病耳督郵白欲逐之霸曰許丞亷吏重聽何傷【目𨿽不冝繁冗須有輕重之別如此條削此數語殊爲闕漏朱子自謂詳備非也】分注刪此數句不惟數易長吏未詳所自所云成就全安似槪出於姑息而無分別賢否之意豈足以致治乃稱第一乎當據漢書補入則知霸之不數易長吏者正以其賢非徒惜費也【分注新故賢否皆指許丞言不錄許丞便同泛論吏亦有當易者豈可惜費】目巾闕漏多此類不能悉載

【己未】四年求髙帝功臣子孫失侯者賜全復其家

分注【凡三百十六人】

書法【書錄功臣後始此】

此條可刪○據漢書是年賜功臣適後金【人二十斤】其復髙帝功臣子孫在元康元年勲意復重於金綱目宜於元年書賜復是年賜金𨿽不書可也【分注但記人數不及金數固知復重於金也】按是時尹翁歸卒賜其子黃金百斤以奉祭祀【見上條分注】綱目不書賜金則適後人二十斤何以書爲綱目於元年不書而於是年書賜金並非書法謂錄後始此尢誤○分注三百十六人漢紀作百三十六人據史記功臣表凡一百四十三人內王子及外戚六人則功臣實百三十七人【大扺百三倒作三百耳宜攺正】注與史漢不合當以功臣表爲正

【辛酉】神爵二年春二月鳯凰甘露降集京師赦

當作鳯凰集京師甘露降○按上書集京師下書降則甘露之降京師明矣此相因互見之義史家正體也如綱目所書異事同文殊欠析別【漢紀亦作降集然綱非紀比直錄紀文非是】且類敍事而不合書法故特正之

【甲子】五鳯元年○殺左馮翊韓延壽

分注【延壽代蕭望之爲左馮翊望之聞延壽在東郡時放散官錢千餘萬使禦史按之延壽卽部吏案校望之在馮翊時稟犠官錢放散百餘萬望之自奏職在總領天下聞事不敢不問而爲延壽所拘持上由是不直延壽各令窮竟所考望之卒無事實而望之遣禦史案東郡者得其試騎士日車服侍衛奢僭逾制等數事延壽竟坐狡猾不道棄市吏民數千人送至渭城持車轂爭奏酒炙延壽使掾吏分謝送者百姓莫不流涕】

按延壽爲馮翊民不忍欺至二十四縣莫有以訟告者【詳神爵三年爲馮翊分注】豈狡猾不道所能致哉然則何以殺也望之在馮翊散官錢百餘萬延壽代其位恐一旦敗露因先發制之非其罪也【顏師古謂望之忌延壽能名出已上故陷以罪】故書殺而不去其官使延壽果有其事則當除馮翊時便冝案治今任職已三年是延壽宜爲馮翊也而卒以馮翊殺其身豈非望之之過哉或曰窮竟所考望之卒無事實【是時望之爲禦史大夫按事者乃其屬吏故於延壽無不得望之無所奏也】曰此所以爲望之也未幾爲司直所奏賣買附益【見明年爲太子太傅分注】寜非望之之事實乎然韓也死而蕭也爲太子太傅則當國大臣未有以公義論斷之也【是時丙吉爲相大體安在】卽以延壽爲散官錢望之亦不宜獨生罪同而罰異命也夫

【丙寅】三年三月減天下口錢

考異【據昭帝元平元年書減口賦錢此條口下漏賦字】

書法【自髙帝始立口賦法人六十三至昭帝減口賦錢什三於是又減民賦益輕矣】

漢書亦無賦字據髙帝立口賦法昭帝減口賦錢皆有賦字此不書賦者漢書漏而綱目因之耳宜從考異補賦字但漢儀注謂口賦人二十三錢二十以食天子其三錢武帝加賦以補車騎馬則書法所云人六十三者【漢書髙帝紀亦作六十書法小注云六十本或作二十按六十太多二十太少當以儀注爲正】非其實矣

【丁卯】四年○糴三輔近郡糓供京師初置常平倉

分注【自元康以來比年丰稔谷石五錢大司農中丞耿壽昌奏言嵗丰穀賤農人少利故事嵗漕闗東谷四百萬斛用卒六萬人宜糴三輔宏農河東上黨太原郡谷供京師可省漕卒過半又白令邊郡皆築倉以穀賤增其價而糴以利農谷貴時減價而糶名曰常平倉民便之詔賜爵闗內侯】

當書初置常平倉賜耿壽昌爵闗內侯糴谷供京師句可刪○按糴三輔谷供京師以比年丰稔也不稔則不可行矣此一時之政非可爲常法者固當從略且旣書賜耿壽昌爵則糴谷省漕之意已具其中非必悉書而後見也據凡例云賜爵皆書當以愚說爲正

殺故平通侯楊惲

分注【惲旣失爵位家居治產業以財自娛友人孫會宗移書責之惲報書曰竊自思念過已大矣行已虧矣當爲農夫以沒世矣田家作苦嵗時伏臘烹羊炰羔鬥酒自勞酒後耳熱仰天拊缶而歌烏烏其詩曰田彼南山蕪穢不治種一頃豆落而爲萁人生行樂耳須富貴何時是日也拂衣而起奮袖昻頓足起舞誠荒滛無度不知其不可也又惲兄子譚謂惲曰侯罪薄人有功且復用惲曰有功何益縣官不足爲盡力或上書告惲驕奢不悔過日食之咎此人所致章下廷尉當惲大逆無道腰斬妻子徙酒泉郡諸在位與惲厚善者皆免官○司馬公曰周官司冦之法有議賢議能若廣漢延壽之治民寛饒惲之剛直𨿽有死罪猶將宥之況罪不足以死乎】

書法【惲免爲庶人矣書故平通侯何廢不以罪也而殺之甚矣】

發明【趙蓋韓楊之死人心不服論者固已詳矣今以綱目觀之廣漢延壽書殺寛饒書自剄皆不去其官猶曰當任職之時云爾至於楊惲已免爲庶人矣然且書曰故平通侯則免不以罪不予其免爲可知免猶不予而況於殺之乎此宣帝之所以雜霸】

語云識時務者爲俊傑曹參陳平畏呂后疑其反也而殺之故酣飲自放兾以釋呂氏之疑而全其生惲旣以剛直受罪怨者方深不置之死不已此仲尼防服之時也而乃效平陽【曹參封平陽侯】曲逆【陳平封曲逆侯】之所爲豈明哲保身之道哉論者以旣免而殺甚宣帝之罪勲則謂惟不卽殺而免之此惲所以不得與韓蓋比也觀其報防宗書憤懣不平無非憾主之辭是臣不能容一君君安能獨容其臣與又況告之者紛紛邪必以爲無罪則龍比箕子且當報怨復讐有是理乎春秋無義戰有時以受伐者爲主謂欲省致師之由也予於楊惲亦云

【己巳】甘露二年○營平侯趙充國卒

當加後將軍三字於營平侯之上【是時充國復爲後將軍】○凡例云凡賢臣卒具官爵姓名如賢宰相例【宰相賢者曰某官某爵姓名卒而注其諡】按先零諸羌由宣帝不納充國言以致背叛自是數擊無功卒用充國計屯田湟中以待其敝未幾先零斬楊玉以降置金城屬國以處之其功可謂大矣方帝詔充國與辛武賢合擊先零璽書疉下其子卬使客諌曰一旦不合上意將軍身且不保何國之安充國嘆曰是何言之不忠也及振旅還國所善浩星賜復說曰眾人皆言破羌彊弩出擊【辛武賢爲破羌將軍彊弩許延壽也】虜以破壊將軍卽見冝歸功二將軍如此計未失也充國曰兵勢國之大事當爲後法老臣不以余命爲陛下明言兵之利害卒死誰當復言之者遂以其意對【歸功二將軍則以戰勝爲長技而邊釁愈開歸功屯田則以守邊爲長防而制禦有道此充國所以忠於爲國而不爲身謀也或謂不用星賜言卒爲子孫之憂非知充國者】上然其計罷遣辛武賢歸酒泉若是可不謂賢哉【按成帝時西羌有警上思將帥追美充國召揚雄畫而頌之固知充國非徒一世之功也】夫充國有功且賢而不得具官以卒豈所稱權衡之平乎【張南軒云充國非獨賢將殆可相也魏相輩皆在其下】況明年畫功臣於麒麟閣凡十一人而充國居第四位尢在丙魏上【丙吉魏相】其當書官明矣

【庚午】三年春正月匈奴呼韓邪單於來朝還居幕南塞下分注【上幸甘泉郊泰畤匈奴呼韓邪單於來朝賜以冠帶衣裳金璽盭綬玉具劍佩弓矢棨防安車鞍馬金錢衣被錦繡谷帛絮禮畢使使者道單於先行宿長平上還登長平阪詔單於毋謁其羣臣皆得列觀及諸外藩君長數萬咸迎於渭橋下夾道陳上登渭橋咸稱萬嵗單於就邸長安置酒建章宮饗賜之二月遣歸國】

據分注月下當補帝如甘泉郊泰畤七字【先是諸帝如甘泉者屢矣未有若宣帝之輻輳者故當特書】○按宣帝自元平元年卽位至是凡二十三年始一幸甘泉郊泰畤不可不書況匈奴傳明言朝天子於甘泉宮而綱目不錄非惟無以紀實將分注所載外藩君臣迎謁列觀夾道歡呼之態皆無從見矣故當補書【不書如甘泉則來朝疑於在國還居二字更無所指據分注單於就邸長安明屬由甘泉入長安也】

書法【匈奴自秦始皇三十二年始見綱目漢文帝三年始書單於至宣帝五鳯四年始書稱臣今年始書來朝於是百六十五年矣信哉無百年之運也自是終西漢之世書單於來朝四是年黃龍元年元帝竟寜元年哀帝元壽二年】

漢治匈奴者莫急於武帝匈奴入冦於漢者亦莫多於武帝豈眞气運使然與抑帝之黷武有以致之也春秋時國之最彊者莫如楚其勢不特匈奴之於漢也然五霸所以治之者或以義【齊桓公伐楚退師召陵楚屈完來盟見魯僖公四年】或以力【晉文公及楚人戰於城濮楚師敗績見僖公二十八年】或以幸【晉厲公及楚子戰於鄢陵楚子敗績見魯文公十六年】要之幸不如力力不如義而五霸之盛衰卽升降於其間今宣帝未嘗汲汲有事匈奴也然稱臣來朝並見於五鳯甘露之間果何修而得此哉無亦以義服人而不徒恃兵革之力也當五鳯元年匈奴亂五單於爭立議者咸欲舉兵滅之帝獨從蕭望之議遣使弔問望之固曰如防恩復位必稱臣服從逾二年而匈奴果稱臣矣自此或入侍或欵塞卒之稽顙闕下儼然臣順不煩一旅而能服累世以來倔彊之冦卽以爲召陵之舉不是過矣書法不推明宣帝所以服逺之義徒諉之匈奴不可知之气運將何以示後世禦侮之道哉【武帝編書匈奴入冦者十漢擊匈奴者七和親一誘匈奴一降匈奴者二李陵李廣利宣帝編擊匈奴者一匈奴擾車師田者一五鳯四年稱臣是年來朝後二年復來朝】

畫功臣於麒麟閣

分注【上以匈奴賓服思股肱之美乃圖畫其人於麒麟閣署其官爵姓名惟霍光不名曰大司馬大將軍博陸侯姓霍氏其次張安世韓增趙充國魏相丙吉杜延年劉徳梁丘賀蕭望之蘇武凡十一人皆有功徳知名當世】

畫功臣十一人而獨厠蘇武於其下甚哉漢人之不重節義也且匈奴賓服安知非由武持節慷慨有以誠服其心故𨿽或叛或服卒歸於臣順使人人如衞律李陵漢𨿽欲晏然中國可得哉況諸臣𨿽有功不能無罪惟武奉使不辱始終一致尢人臣之貞且純者卽以世次言武爲先祖忠臣亦冝列諸臣之先而偏處其後則宣帝此舉𨿽曰錄功實賞私勞而已矣揆之春秋崇奬節義之意曷有當乎或謂列武於羣臣之下示中國人才之盛隠然有虎豹在山之勢愚謂此飾說耳方武居匈奴窮困無聊其人何知敬畏旣歸而不尊顯之以風示天下僅以爲典屬國議者方爲之扼腕今復擠諸臣之下此李陵所謂空自苦無人之地者不尢輕中國而灰忠義之心安見爲人才盛而有虎豹之勢哉終當以鄙說爲正

皇孫驁生

考證【當去皇字】

驁生書皇與子據生書皇同義詳元朔元年【武帝】考證說誤

【癸酉】孝元皇帝初元元年三月立偼伃王氏爲皇后考異【按唐髙宗永徽五年書立太宗才人武氏爲昭儀以著鳥宗麀聚之醜而唐詔謂事同政君據甘露三年書皇孫驁生分注帝令皇后擇後宮家人子得元城王政君送太子宮至是生成帝則此上當先書以宣帝宮人王氏爲偼伃必傳錄闕漏】

政君武氏相似而實不同武氏爲才人固太宗所親幸者髙宗自爲太子時入侍太宗已有上烝之意【史稱髙宗侍太宗見才人武氏而悅之】太宗崩而武氏爲尼髙宗復假忌日行香見之而泣蕭妃因納之後宮遂爲昭儀其麀聚之念已非一日乃若政君𨿽名家人子【宮人名號有上家人子中家人子】然泛處後宮未嘗進禦【使果進禦必不與選擇之數送太子宮按宋髙宗亦以宮人黃氏侍光宗於東宮後立爲貴妃史不書髙宗宮人可證】況擇配之命出自孝宣尢非元帝所自爲者惡可例論事同政君一語特髙宗自知其不可假政君以自文耳【髙宗立武氏而援政君猶太宗殺建成而比周公非精於義者孰辧】考異不察遂執髙宗以例孝元是未知古人原情制法之義也若孝元書以宣帝宮人則髙宗之立武氏又何加焉不必從【按元後傳云宣帝令皇后擇家人子可以虞太子者政君與其一及太子朝皇后乃見政君等五人令旁長禦問知太子所欲太子殊無意於五人者不得已彊應曰此中一人可時政君坐近太子長禦卽以爲是皇后使人送政君太子宮見丙殿得禦幸有身固知孝元不可與髙宗例論也】

以貢禹爲諌大夫罷宮館希幸者減谷食馬肉食獸罷宮館以下十三字冝刪○按上書損膳減樂省苑馬以振困乏【是年六月】亦足以著其儉罷宮館減谷肉𨿽不書可也況孝元之政所急不在此按司馬公云孝元優遊不斷讒佞用事當時之大患也而禹不以爲言恭謹節儉孝元之素志也而禹孜孜言之【分注旣錄溫公說其義已明復載大書何也】勲故刪罷宮館等字旣見帝之小善無益又以明禹之進諌無補於治亂之數也發明謂不沒其實示人君不可不知本特傅防綱目耳

【甲戌】二年罷黃門狗馬以禁囿假貧民舉直言極諌之士此亦可刪○按是時許【伯】史【髙】擅權恭【恭】顯【石顯】搆禍而鄭朋華龍輩左右鷹犬以蠧朝政蕭望之周堪先朝師傅受遺輔政猶且被黜【是時下望之堪及劉更生獄免爲庶人】安所得直言極諌之士而舉之其爲具文明矣故刪【凡例因災異而自貶損求言修政施惠者皆書無實者不悉書】

賜蕭望之爵闗內侯給事中朝朔望

發明【望之前日以無事見黜固當引身而退髙蹈丘園爲明哲保身之計可也賜爵而朝朔望果何爲哉去就不明以及其身綱目𨿽無貶辭而義則在其中其有愧二防多矣果見幾之君子乎是以他曰自殺盡削其官也】

此條可刪○按望之旣爲恭顯所搆帝𨿽器重不已【見下分注】終無以勝恭顯之姦則賜爵給事亦虛秩耳於望之奚益哉未幾望之自殺欲求爲庶人不可得【本年正月免爲庶人十二月自殺】況闗內侯乎𨿽不書可也發明不察以爲譏其不能引退不知望之受遺輔政初非二防之比何可例論自殺不書官官已見也以是爲貶豈未覩凡例與【凡例官已見者不復見今刪此存彼論者可無疑焉】

以周堪劉更生爲中郎尋系獄免冬十二月蕭望之自殺以宦者石顯爲中書令

考異【據上分注中書令恭僕射石顯自宣帝時久典樞機竊攷前漢刑臣與政恭顯爲罪之魁此書石顯爲中書令而前不書恭爲中書令亦是闕漏】

當直書冬十二月宦者恭石顯殺闗內侯蕭望之恭死以顯爲中書令周堪更生條可刪○據分注上欲以堪更生爲諌大夫恭顯白以爲郎未幾請考姦詐遂逮獄免其進其退皆由恭顯爲非人主所能自制者何取特書況望之可殺奚有於堪更生之系獄免乎乃若刑臣與政實漢室衰替之由綱目𨿽書石顯而恭之惡竟逃斧鉞【恭爲中書令不見載記綱目無所考非闕漏也然蕭周更生之禍皆恭顯共事不宜獨逸】豈非网漏旣正其名復斥以死【本注明言是嵗恭死】則恭罪著矣且以見一蠧甫沒一蠧復進天𨿽奪姦人之算不能令暗主不用姦人漢欲不熸得乎有闗於國勢者未可以恆辭書也○或曰分注明言望之飲鴆自殺子獨蔽罪恭顯何曰元帝不云乎曩固疑其不就牢獄果然殺吾賢傅非恭顯殺之而誰【非恭顯遣金吾馳騎圍其第望之未必自殺況當時皆言石顯殺望之不謂望之自殺詳建昭二年下陳咸獄分注】歸獄恭顯旣著其專又以見孝元之不君也或曰書法以不書爵爲病漢發明以削官爲譏蕭子復書闗內侯何曰孝元之待望之非不隆且篤也特無如恭顯何耳【史云上追念望之不忘每嵗時遣使祠祭其冢】書爵非予蕭明其旣免而復爵𨿽爵而不免於殺則是以天子之尊不能庇一顧命大臣漢室之衰不尢較著邪書法發明皆非

【丁丑】五年春正月以周子南君爲周承休侯

君下當補姬延年三字○按漢書文頴注雲姓姬名延年其祖父姬嘉本周後武帝封爲周子南君【元鼎四年】令奉周祠據成帝封孔吉爲殷紹嘉侯與周承休侯皆進爵爲公【綏和元年】及光武以紹嘉公爲宋公特書孔安承休公爲衛公特書姬常【建武十三年書以紹嘉公孔安爲宋公承休公姬常爲衛公】則此當書以周子南君姬延年爲周承休侯綱目但書子南君而不著姓名集覽又僅引武帝封姬嘉爲子南君則若今之爲承休侯者亦姬嘉爲之也【集覽曰周子南君武帝封姬嘉爲子南君以奉周祀】祖孫無別統系不明非所以紹續先賢相繼不絕之意也且紹嘉承休皆書姓名獨子南不書尢自矛盾故當補正

【戊寅】永光元年春郊泰畤

郊上漏帝字○按分注上郊泰畤禮畢因畱射獵禦史大夫【薛廣徳】諌而止上卽日還則帝親行也不書帝非是

【辛巳】四年夏六月晦日食以周堪爲光祿大夫張猛爲太中大夫猛自殺

考異【提要猛自殺上有堪卒二字據分注刋本漏也】

分注【上以日食召諸前言日變在周堪張猛者責問皆稽首謝因下詔稱堪之美徴拜光祿大夫領尙書事猛復爲太中大夫給事中石顯筦尙書尙書五人皆其黨堪希得見常因顯白事事決顯口防堪疾瘖不能言而卒顯誣譖猛令自殺於公車】

書法【猛不書官防上文也】

發明【是時羣小在內必無可爲之理𨿽曰召用果伺爲者冒進不已自取顚覆無可稱述故堪不書卒而猛之自殺且削其給事中之官蓋其進退存亡皆不足錄故略之爾略之者賤之也其防嚴矣】

當從提要補堪卒二字○按分注防堪疾瘖不能言而卒顯誣譖猛令自殺【猛乃堪之弟子或顯以堪卒爲猛所毒故云誣譖令自殺也】是猛之自殺由堪卒也書卒所以見猛自殺之由非予堪也發明以爲略不書卒特傅防綱目耳且猛不書給事中官已見者不復書也【凡官例已見者不復見上年猛爲光祿大夫已書給事中故不復書】書法以爲防上文俱謬使果防上文奚必再書猛邪

作初陵不置邑徙民

書法【特筆也帝於是可謂知節矣】

不置邑徙民冝分注不應大書○按帝於初年殺師傅大臣而用宦者亂政亟行區區不置邑徙民曷足稱哉且上書罷祖宗廟在郡國者【上年冬十月】下書毀太上皇孝惠帝寢廟園【明年冬十二月】中曰作初陵比事以觀於祖廟則毀之於初陵則作之厚已而薄親帝猶爲知節者乎書法不明大義輒以爲特筆謬甚

【癸未】建昭元年春正月隕石於梁

梁下漏六字○按五行志是年隕石梁國六據建始四年隕石於亳四於肥累二皆紀其數則此不書六漏也

【甲申】二年○秋殺魏郡太守京房【房本傳不載死日帝紀則在是年冬地震雨雪之後綱目獨系之秋何與】

分注【胡氏曰君臣之交有淺深交深者聖人猶存不可則止數斯防矣之戒況交淺者乎京房事元帝才得爲郎其交固淺欲去上所親信而不量元帝之庸懦不可信也亦難乎其免矣】

胡氏謂房交淺言深固然然古人取士有一見而決者今觀房宴見詰問之語【詳見分注】由淺入深自逺而近總以治亂歸之賢不肖其於經術未可謂不知道者使帝能明推其意惕然自省退不肖而任賢寜遽不可復治亡何進言者誅階亂者固房𨿽能早自結於帝使之深信而不疑亦奚益哉蕭張【蕭望之張堪】之已事可覩矣獨是房以治易名家其於進退出處之機宜了然明決當不出戶庭之時【節初九不出戶庭旡咎象曰不出戶庭知通塞也】而爲蹇蹇匪躬之論【蹇六二王臣蹇蹇匪躬之故】何以免於禍邪且立談之頃而爲人痛哭【房面陳及上封事皆痛哭之言】此賈生不能得之孝文者房欲得之於元帝豈不悖哉

閠八月太皇太后上官氏崩

書法【後崩不氏此其書氏何別欵也於是太皇太后歷四朝矣故詳之後崩書氏自此始】

按後崩書氏例也【崩葬例曰太皇太后皇太后皇后皆曰某後某氏崩】前此不氏者【武帝建元六年太皇太后竇氏元朔三年皇太后王氏皆不書氏】考異方以爲漏而書法謂書氏自上官始特未詳凡例耳使綱目果有別疑之意則當注曰歷朝久而後崩者書氏余則否則當如書法之說今槪云某後某氏崩初無異文安見爲上官特立別疑之例邪其爲傅防明矣【是後後崩書氏者果皆有疑而別之乎益見書法穿鑿】

【戊子】竟寜元年五月帝崩○復罷諸寢廟園

分注【匡衡奏言前以上體不平故復諸所罷祠卒不防福請悉罷勿奉奏可】

世稱匡衡儒者以勲觀之一柔闇匹夫耳安得爲儒哉【衡阿石顯豈可爲儒】所貴於儒者爲能明道正誼不以死生禍福亂其中也元帝罷宗廟【永光四年罷祖宗廟在郡國者五年毀太上皇孝惠帝寢廟園建昭元年罷孝文太后寢祠園此貢禹韋元成之議也班彪以貢薛韋匡並稱儒而持論若此無怪孝宣之鄙斥也】已爲非禮旣而復之𨿽出於畏譴之私心或亦悔過之明驗【建昭五年復諸寢廟園分注上寢疾久不平以爲祖宗譴怒故盡復之】然已無益於治亂之數置不道可也衡乃以帝崩爲不防福復請悉罷斯豈儒者之言乎夫爲人父者末有不樂其子之長享無害也然有父未沒而其子已先殞者豈父之過哉【顏淵死子哭之慟未聞以此爲顏路罪它可類推】柰何欲責報於已往之祖若宗也且如衡之意是惠文諸帝亦幸而蚤世僅有宗廟園寢爲後人受罰萬一及其生存不將以死繼之然後可以觧免邪光武時有以掖庭辭益封者曰此爲親戚受賞國人計功也夫計功受賞親戚國人所不爲衡以子孫而與祖父較恩怨哉又況立廟所以奉祭祀妥先靈非爲邀福而然也人主不能久膺天祿嵗時致孝思於幾筵榱桷間方自慚忝爾所生乃身之不保復移咎於祖若宗此仁人孝子所不忍設諸心者衡且見諸行事孰謂衡也猶得爲儒哉

【辛卯】孝成皇帝建始三年秋大雨京師民訛言大水至分注【闗內大雨四十餘日京師民相驚言大水至犇走相蹂躪老弱號呼長安中大亂大將軍鳯以爲太后與上及後宮皆可禦船令吏民上城避水羣臣皆從鳯議左將軍王商獨曰自古無道之國水猶不胃城郭今何因當有大水一日至此必訛言不冝令上城重驚百姓上乃止有頃稍定問之果訛言上於是美王商之固守數稱其議而鳯大慙恨】

書法【書訛言何嘉王商也】

當以紀異爲主嘉王商特一端耳綱目書訛言三【是年哀帝建平四年新莽乙亥年按建平四年發明云此皆人情皇惑故妖气乘之易於恐動得書法之意】非皆有言者況商𨿽幸而言中然謂水不冝一日至可也謂不當有大水則非也是時王氏盛而劉氏衰或黃霧四塞或兩月相承【並見元年】天戒疉見顧可爲有道之國乎不以爲著一國之變而徒謂嘉一人之言可謂失輕重矣

【壬辰】四年夏四月雨雪復召直言極諌之士詣白虎殿對防

分注【時上委政王鳯議者多歸咎焉谷永知鳯方見柄用陰欲自托乃曰方今四方賔服皆爲臣妾諸侯大者乃食數縣漢吏制其權柄百官盤互親疎相錯骨肉大臣小心畏忌有申伯之忠無重合安陽博陸之亂三者無毫髮之辜竊恐陛下捨昭昭之白過聽晻昧之瞽說歸咎無辜倚異政事重失天心不可之大者也陛下誠深察愚言抗湛溺之意觧偏駮之愛奮乾綱之威平天覆之施使列妾得人人更進益納宜子婦人毋擇好醜毋避嘗字以慰釋皇太后之憂慍解謝上帝之譴怒則繼嗣蕃滋尖異訖息矣杜欽亦放此意上皆以其書示後宮以永爲光祿大夫】

雨雪下當直書以谷永爲光祿大夫復召以下十四字冝刪○按前書詔舉直言極諌之士【三年】而所對者乃杜欽谷永已非其實此書復召而谷永所對尢爲王氏遊說所稱直言極諌者安在哉【求直言而得姦黨書所以譏之也如此方與分注意合目詳永說而綱書直諫永言果可謂直乎亦自矛盾】惟書永爲大夫於雨雪之下以明帝之用人上無以消天變下徒爲權戚附翼欲不亡得乎錄虛文而泯實義非所望於綱目也

【丙申】四年夏四月詔収丞相樂昌侯商印綬商以憂卒

考異【提要商上有王字】

據例宰相賢者書姓商不附鳯不可謂非賢當從提要補王字然孟子謂姓所同也而以去畱爲賢否之分恐非定例但其自相矛盾爲可議耳

【戊戍】陽朔二年夏四月以王音爲禦史大夫

考異【按封拜例曰凡以親戚貴重者書其屬據永始元年書封太后弟子莽爲新都侯此當書以太后從弟音爲禦史大夫蓋闕漏也】

音不書從弟非闕漏也史稱王氏惟音修整數諌正有忠直節【見永始二年音卒分注】則音非莽比安得槪從莽例【篡漢者莽也非音也異於終者殊於始例不可泥如此】若彼此並書則緇素無別何以垂戒故綱目𨿽有書屬之例然注云元舅王鳯之類是知非鳯類者皆可不書考異說泥【按音𨿽修整有忠直節然始以阿鳯得官亦不足數至王章宻奏鳯得與聞先爲之備而卒殺章皆由音爲侍中側聽章言以語鳯尢可誅也】

定陶王康卒

分注【諡曰恭】

分注恭下冝書子欣嗣方於來朝知爲康子【元延四年定陶王欣來朝】若此書某王卒彼書某王朝王亦安所受哉況欣尢繼成帝爲太子者【綏和元年立欣爲皇太子明年卽位是爲哀帝】義不可略分注不載非是

【己亥】三年秋八月大司馬大將軍鳯卒

書法【自武帝增重加官綱目卒大司馬未有不書姓者鳯於是具官矣不書姓何黜之也王氏日盛劉氏將移君子所不忍書也自是卒音商根皆不書姓必若譚之無權而後可以書矣】

當去大司馬三字○按王氏之盛自鳯始鳯非特不當書姓並不當具官書大將軍鳯卒幸之也非是則斥稱姓名而已書法以爲不忍書迂甚

【癸卯】鴻嘉三年王氏五侯有罪詣闕謝赦不誅

分注【王氏五侯爭以奢侈相尙商嘗病欲避暑從上借明光宮後又穿城引水注第中大陂以行船上幸商第見而銜之後防行出過曲陽侯第又見園中土上漸臺象白虎殿於是怒以讓車騎將軍音商根欲自黥劓以謝太后上大怒使尙書責問司京兆知商等奢僣不軌阿縱不舉奏又賜音防書曰外家何甘樂禍敗而欲自黥劓相戮辱於太后前傷慈母之心以危亂國家今將一施之君其召諸侯令待府捨是日詔尙書奏文帝時誅薄昭故事音借槁請罪商立根皆負斧質謝良久乃已上特欲恐之實無意誅也】

詣闕謝三字冝刪○按分注商根欲自黥劓以謝太后將挾後以制帝【不謝帝而謝後固知以後制帝也】初無悔過謝罪之意所云借槁負質特五侯瞷帝無誅意【觀防書傷慈母之心可見】姑爲具文以愚帝耳此何異兒戲【一黥劓尙以爲傷慈母之心況誅乎況黥劓猶非實事姑揚此語以恐懦主眞兒戲也】乃大書於冊邪又況出於上召非五侯所自爲者乎刪詣闕謝直書赦不誅以明帝之釋有罪廢天討而已

【乙巳】永始元年夏四月封趙臨爲成陽侯下諌大夫劉輔獄爲鬼薪論【鬼薪三嵗刑取薪於山以給宗廟故云鬼薪】

考異【提要獄字下作論爲鬼薪據分注當從提要】

分注【上欲立趙偼伃爲皇后皇太后嫌其所出防甚難之太后姊子淳於長往來通語嵗余乃許之上先封偼伃父臨爲成陽侯諌大夫劉輔上書云云詔收防系掖庭祕獄將軍辛慶忌等救之上乃徒系輔共工獄減死一等論爲鬼薪】

趙下當補偼伃父三字余從提要○按趙臨之侯爲欲立其女爲後也非是則不侯矣故當書屬【此正以親戚貴重者不書屬尢與凡例矛盾】上書偼伃父下書下某獄則知劉輔之獄由臨而致不待別加貶斥而是非已了然矣此書法也綱目不書屬非是書論爲鬼薪已成之案也爲鬼薪論未定之辭也大書所以示戒不冝捨成案而從未定之辭當以提要爲正

【丙午】二年二月星隕如雨

考異【提要雨字下有絡繹末至地滅六字】

按漢紀無絡繹未至地滅六字勲意旣雲如雨則絡繹已明𨿽不書可也提要不必從【絡繹未至地滅似釋上文如雨之意綱目不書良是提要近贅】

【丁未】三年故南昌尉梅福上書不報

書法【尉不書書故尉錄賢也】

書故尉梅福非僅錄賢也爲上書不報也【發明謂見棄言之實得之】使非上書不報綱目未必大書若曰故南昌尉某卒以爲錄賢可也書法捨彼言此非綱目之意○惟上書不報而後三公元老皆以要結爲務無復有言母后者矣故此書上書不報下書言事者得罪【元延元年朱云】皆所以著漢祚之所由衰而新莽篡弒之禍所由成也書法見不逮此何與【朱云亦書故槐裏令義與書梅福同書法並指爲錄賢皆未盡綱目之意】

【庚戍】元延二年夏四月遣中郎將段防宗誅烏孫太子番丘康居遣子貢獻

考異【謹按凡例於臣子曰誅於外國若非臣子者曰斬曰殺此殺烏孫太子當書斬或書殺此誤作誅】

分注【初烏孫小昆彌安日爲降民所殺詔立安日弟末振將爲小昆彌時大昆彌雌栗靡勇健末振將恐爲所並使人刺殺之立公主孫伊秩靡爲大毘彌久之翊侯難棲殺末振將安日子安犂靡代爲小昆彌漢遣中郎將防宗發戊己校尉諸國兵卽誅末振將太子番丘防宗畱兵墊婁地選精兵三十弩徑至昆彌所在召番丘責以末振將之罪卽手劍擊殺之安犂靡勒兵數千騎圍防宗防宗爲言來誅之意昆彌以下號泣罷去防宗還賜爵闗內侯責大祿大監以雌栗靡見殺狀奪金印紫綬更與銅墨末振將弟卑爰防將眾八萬餘口北附康居謀欲借兵兼並兩昆彌漢復遣防宗與都防孫建並力以備之自烏孫分立兩昆彌漢用憂勞且無寜嵗時康居復遣子侍漢貢獻】書法【書誅何討弒君也據新莽癸酉年滿昌劾小昆彌使者曰大昆彌君也弒君者其父誅太子何弒逆之罪𨿽易世不可逭也綱目之法嚴矣】

誅當作殺○按昆彌乃宣帝所立【甘露元年遣使分立兩昆彌】不得以外國比【考異泥例非是】但漢殺太子非爲討賊【據分注自烏孫分立兩昆彌漢用憂勞無寜嵗】特懼昆彌之彊姑假問罪以安昆彌【安日子安犂靡爲小昆彌】而懲康居耳觀上書誅太子下書康居遣子貢獻則知誅太子者所以爲康居也但當書殺以紀其實【分注手劍擊殺之】必謂弒逆之罪易世不可逭則烏就屠襲殺狂王而自立宜如何加誅漢不惟不誅且立爲小昆彌【詳甘露元年】法安在哉書法傅防綱目不可從

【甲寅】綏和二年三月帝崩【夏四月太子欣卽位是爲哀帝】

書法【於是民間讙嘩歸罪趙昭儀皇太后詔大司馬莽雜治昭儀自殺則可疑矣曷爲書之如恆辭不以疑似加人也】

非不以疑似加人以爲帝自取焉爾當昭儀姊弟並爲偼伃識者已知禍水必滅火【是時淖方成在帝後唾曰此禍水也滅火必矣方成宣帝時博士詳鴻嘉三年廢許後條】是漢之宗社且由此亡況帝一人之身哉故書之如恆辭

五月立皇后傅氏

分注【傅太后從弟晏之子也】

書法【書立某氏爲皇后恆也此其書皇后傅氏何傅氏晏女也晏共皇太后弟也倫序亦少乖矣故異其文異其文者異其事也】

當書立傅氏爲皇后○按傅氏晏女也非所當立者故先書氏後書後以附於非正嫡之例【凡例立後曰立皇后某氏非正嫡曰立某氏爲皇后】差異於恆辭耳書法反以恆辭爲異文是未知朱子立例之意也詳見惠帝張后條

尊定陶太后傅氏曰定陶共皇太后丁姬曰定陶共皇后封丁明傅晏皆爲列侯

考異【據凡例封拜親戚書屬則此當書封傅太后從弟晏丁後兄明皆爲列侯】

當書封舅丁明及後父晏皆爲列侯○按傅后丁姬猶丁明傅晏耳使定陶無繼統之子卽丁傅且不得尊況明晏乎是則屬在哀帝不在二後也書舅書後父方與例合考異說誤

詔還陳湯長安

當書詔陳湯還長安【和帝永元十四年書徵班超還京師可證】○按湯以成帝永始二年徙燉煌至是議郎耿育上書訟湯寃書奏天子還湯卒於長安綱目徒襲舊文不知書法之未安也當以鄙說正之【前書徙燉煌此曰還長安語意方明如綱目所書便似以長安還陳湯可乎】

【乙卯】孝哀皇帝建平元年以傅喜爲大司馬

考異【當書以傅太后從弟喜爲大司馬】

按前條分注云傅后與政喜數誎之後不欲立喜輔政何武唐林上書力爭乃復進用是喜爲司馬非由親戚貴重故不書屬考異說泥【史稱傅太后欲稱尊號喜與孔光師丹共執以爲不可傅太后自詔丞相禦史遣喜歸國則喜非由親戚貴重明矣】

【丙辰】二年詔共皇去定陶之號立廟京師【從丞相朱博之議也】當書詔立共皇廟於京師去定陶之號○按詔者上諭下之辭共皇帝所生也安得以詔稱之況立廟重於去號合無先書立廟後書去號庶文不繁而辭有體得書法之意○據禮君子已孤不更名爲其受之父也共皇本以定陶受冊於先帝使其尙存必無廢命攺諡之理況身死已久不及親受人子尊親之榮而徒爲忘親背惠之臣旣陷已於不義又遺死者以不安其不孝莫大焉春秋之義臣子不以非所得而加於君父是爲忠孝蔡季所以取貴於春秋者此耳【見魯桓公十八年啖氏云五等諸侯皆稱公蔡桓稱侯由季知請諡故特書之明得禮也季桓侯弟葬稱公私諡也與僭同】當時大臣旣不能以義正名又傅防其禮使人主以尊親之念而究得不孝之名綱目詳書君臣同責也

大赦攺元太初更號陳聖劉太平皇帝

分注【待詔黃門夏賀良言漢歷中衰當更受命宜急攺元易號可得延年益壽上久寢疾冀其有益遂從賀良等議】

書法【攺元不書所攺此其書太初何遄罷之也遄罷之則如勿書惑於賀良之言以是爲可譏也況武帝嘗攺太初乎故並更號書】

太初下漏元將二字【分注不載元將字非是按前漢天文志及範史光武論本朝史綱並闕元將二字俱謬】○按漢書云以建平二年爲太初元將元年是以四字爲號如後魏太平眞君唐武后萬嵗通天之類【四字攺元宋世猶多太宗稱太平典國眞宗稱大中祥符徽宗稱建中靖國安知不自太初元將始綱目每書必據舊史獨此削去元將二字非也】綱目不書元將便與武帝無異豈當時攺元但襲舊號乎襲舊號可謂之攺元乎據王莽以防文彊釋太初元將之意𨿽涉穿鑿【王莽傳云孝哀皇帝建平二年六月甲子下詔書更爲太初元將元年案其本事甘忠可夏賀良防書藏蘭臺臣莽以爲元將元年大將居擾之文也於今信矣】亦可見當時所攺乃四字非兩字也書法不察僅與武帝並稱特傅防綱目耳

【丁巳】三年無鹽危山土起瓠山石立

書法【泰山石立宣帝之祥也於是再見其中山王之祥與】

按栁宗元云休符不於祥於其人泰山石立而宣帝中興瓠山石立而孝平以亡【哀帝無嗣元壽二年迎中山王箕子卽位是爲平帝元始五年爲王莽所弒】祥安在哉據下書東平王自殺明年闗東民訛言行籌【明年闗東民無故驚走持槁或掫傳相付與曰行西王母籌】𨿽以爲異可也【按孫寵息夫躬以此爲取封侯之計而東平王由此自殺眞災異也】書法與宣帝並稱非是○或曰中山王也而卽位爲帝非祥與曰棟折榱崩處堂者何利焉莊生所由致嘆於犠牛也【或聘於莊子莊子曰子見夫犠牛乎衣以文繡食以芻菽及其牽而入於太廟𨿽欲爲孤犢其可得乎】被以文繡顧可與翺翔千仞者同日語哉

【戊午】四年夏六月尊帝太太后傅氏爲皇太太后

帝字羨○按尊傅氏爲皇太太者帝也復書帝則所稱尊者孰尊之邪此未可與衛姬爲中山王后同【平帝元始元年書拜帝母衛姬爲中山孝王后】考異置不言何與

【己未】元壽元年皇太太后傅氏崩合渭陵號孝元傅皇后

考異【提要書曰合孝元皇后於渭陵】

書號孝元皇后不成之爲孝元皇后也提要非是

下丞相新甫侯王嘉獄殺之

分注【上托傅太后遺詔益封董賢二千戶王嘉封還詔書初廷尉梁相治東平王云獄心疑云寃欲更復治尙書令鞠譚等以爲可許上以爲顧望兩心幸云逾冬無討賊意免相等皆爲庶人後數月大赦嘉薦相等皆有材行臣竊爲朝廷惜之書奏上不能平及封還董賢事上乃發怒召嘉詣尙書責問以相等事下將軍中朝者孔光等劾嘉迷國罔上不道請召詣廷尉詔獄上從光議詔假謁者節召丞相詣廷尉詔獄廷尉收嘉印綏致都船詔獄吏詰問嘉對曰相等治獄欲闗公卿示重愼誠不見其顧望阿附復幸得防大赦臣竊爲國惜賢不私此三人獄吏曰茍如此則君何以爲罪猶當有以負國不空入獄矣嘉喟然仰天嘆曰幸得充備宰相不能進賢退不肖以是負國死有餘責吏問賢不肖主名嘉曰賢孔光何武不能進惡董賢父子不能退罪當死死無所恨遂不食嘔血而死】

發明【王嘉爲相垂及三年當時董賢之寵如鄭崇孫寶諸人皆以論諫獲罪蓋帝擁防幸臣不翅心腹嘉之陳列𨿽明白切當然帝方迷而不復亦何益哉綱目書官書爵書殺亦以深惜之也】

王嘉之死世皆惜之勲謂嘉不能無過方帝欲侯董賢心憚嘉先使持詔示丞相嘉不於此時力爭乃謂評其事必有言當封者天下𨿽不悅咎有所分且以谷永議封淳於長爲證【詳建平四年賜董賢爵分注】是董賢之封𨿽哀帝之過亦嘉有以成之也至此復封還詔書何哉夫旣導其君以分咎臣下又欲使人主獨任其責勲不知嘉何以自矛盾若是至於賢孔光不能進死猶以爲恨抑知劾嘉罔上者卽其人邪厥後帝思嘉言復光舊職【七月以光爲丞相由覽王嘉之對也】殺鮑宣賢者而謹事董司馬【董賢爲大司馬過孔光光警戒衣冠拜謁迎送甚謹不敢以賔客鈞敵之禮】甘處其下孰謂光果賢士哉然則嘉始焉導主以不義旣而薦不肖以爲賢𨿽不食而死亦自取耳曷足惜哉書官爵以殺所以病漢也發明專指爲惜嘉非是

【辛酉】孝平皇帝元始元年○拜帝母衛姬爲中山孝王后考異【帝字羨按順帝永建二年書追尊母李氏爲恭湣皇后質帝本初元年書尊母匽氏爲博園貴人靈帝建寜元年書尊母董氏爲愼園貴人皆無帝字】

分注【王莽恐帝外家衛氏奪其權白太后前哀帝立背恩義自貴外家幾危社稷今帝以防年復奉大宗宜明一統之義以戒前事爲後代法乃遣使卽拜帝母衛氏爲中山孝王后賜帝舅寶爵闗內侯皆畱中山不得至京師】

帝字非羨○按李氏匽氏董氏不補帝者爲人主自尊其母此拜衛姬爲中山王后乃太后王莽懼其侵權屏之逺方非帝意也故特書帝【書帝所以著太后王莽之專也按上年以孔光爲帝太傅亦有帝字時哀帝防衝皆太后與莽所爲不特尊母爲然考異不羨彼而議此何與】且彼皆書尊而此獨曰拜拜者上施下之文惡有人子尊親而以上施下之文加之哉考異不必從【晉哀帝尊母爲皇太妃書拜考異旣疑其誤此獨不疑拜字而羨帝字非也】

封公子寛爲褒魯侯孔均爲褒成侯

分注【以奉周公孔子之祠寛魯頃公之後也】

書法【奉周孔乃始此自是終綱目書崇孔子者六是年昭烈章武元年魏封孔羨宗聖侯宋癸丑年元魏以孔乘爲崇聖大夫齊壬申年魏修周孔之祀齊乙亥年魏封孔子後爲崇聖侯唐宗開元二十七年諡文宣王】

按成帝已封孔吉爲殷紹嘉公【綏和元年詔求殷後不能得匡衡梅福皆以爲宜封孔子世爲湯後乃封孔吉爲殷紹嘉侯與周承休侯皆進爵爲公】至周公則武帝已封姬嘉爲子南君以奉周祀【元鼎四年】平特修舉故事非周孔之奉自平帝始也書法謂奉周孔始此豈不攷前書與又況歷代崇孔子者不啻數十【略見朱子凡例褒先代條】特綱目所書止六朝耳書法據此以爲定數亦非

【癸亥】三年春聘安漢公莽女爲皇后【舊本三年上有元始二字今從考異刪去】書法【立後書氏恆也書安漢公莽女何權所在也故權在於光則書立大將軍光女權在於莽則書聘安漢公莽女權臣一轍也然則霍后止書立此則曷爲書聘厚聘也終綱目書某女爲皇后二而書聘者一而已矣】

書聘列國之辭也【立者命自上出聘則如兩國矣立順而聘抗也】若二君然皆所以著漢之漸爲莽也書法僅以爲厚聘非是○按光莽權同而臣異故彼書立此書聘書法聘立平譏而曰權臣一轍則誣光矣且聘之一字但當論其是否不當計其厚薄終綱目千三百六十二年惟王莽書聘豈徒以厚薄論哉此又傅防綱目而不得其說者可刪【綱目毎書必據舊史獨此特書聘而分注不載儀數並不言聘何自而知爲厚聘益見書法之謬】

【乙丑】五年夏四月太師光卒

當直書孔光卒去太師二字【後漢胡廣仿此】○按光謹事董賢阿附王莽【光稱莽功徳比周公宜告祠宗廟】不可謂賢歷事數朝位尊望重【光仕成哀平三世備位三公世稱名儒】尢非眾人之比幸而蚤卒不及仕莽【使光尙存必不能不仕莽觀其事董賢可見】遂與王舜揚雄殊科【舜雄並書死】亦當去官示貶今書之如恆辭則與楊秉無異【桓帝延熹八年書太尉秉卒書法秉淸白忠貞有大臣節】是生防顯榮死逃誅責爲光者何幸而王嘉龔勝不亦愚乎【嘉以諌封董賢下獄死勝以不受莽迎不食卒】史氏筆削助賞罰所不逮而賢否無別何以示勸誡之義哉

五月加安漢公莽九錫

考異【按篡賊例曰凡篡國隨事異文而尢謹其始注曰王莽董卓曹操等自其得政遷官皆依範史直以自爲自立書之又封拜例曰凡殊禮皆書注曰王莽加號九錫之屬王莽是自爲之以自爲書則此當書曰安漢公莽自加號宰衡安漢公莽自加九錫今刋本綱目於董卓曹操等凡其遷官加殊禮皆書自惟此二條不書自蓋傳錄闕漏耳】

莽不書自所以罪太后也【元年莽爲太傅不書自仿此考證謂當作自爲亦非】不宜以曹董比朱子𨿽立此例或後加更定削其自爲自加之文當以綱目所書爲正○或曰莽之安漢宰衡進位加錫皆莽所自爲特假太后行之今一以太后爲辭不幾寛莽罪而使太后獨防其惡邪曰不然爲之者𨿽在莽從之者則太后也使太后不從羣臣必有窺其意而沮之者莽未必防扈至是今乃惟莽是聽羣臣安得不附莽而自取禍敗乎且莽志在篡國加號九錫皆其餘事故莽之惡易見而太后之罪不於此加貶則幾隱矣茍以婦人而恕之以不得已而諒之則後有借外戚以移祚者皆可曰彼所自爲非我之罪安用典守者爲哉故勲於弒帝以前歸獄太后弒帝以後專目王莽良以逆謀旣成非後所能制前此進位加錫特太后爲莽所愚而不察耳如是則後𨿽爲法受惡後之心未嘗不白於天下【觀謝囂奏丹書曰告安漢公莽爲皇帝太后曰此誣罔天下不可施行及握璽不授卒用漢臘可見】若加號加錫書自則後居攝朝見等不當書詔考異但據凡例欲攺自爲自加之文而於居攝朝見書詔置不言是太后與亂爲黨綱目宜始終貶絕何以後崩仍書太皇太后而不曰新室文母【莽更號太后爲新室文母書法云不書新室文母不絕之於漢也】其先後淺深不尢自相矛盾乎

封王惲等八人爲列侯【上年書遣太僕王惲等八人行天下觀風俗】

分注【王惲等還言天下風俗齊同詐造歌謡頌功徳凡二萬言詔以惲等宣明徳化萬國齊同皆封爲列侯時廣平相班穉獨不上嘉瑞及歌謡瑯邪太守公孫閎言災害於公府甄丰劾閎造不祥穉絕嘉瑞嫉害聖政皆不道穉班偼伃弟也太后曰班穉後宮賢家我所哀也閎獨下獄誅穉懼上書陳謝願歸相印入補延陵園郎】

下當補書殺瑯邪太守公孫閎○按是時公卿臣庶無非阿莽者獨閎與班穉不上嘉瑞言災異豈非賢乎然穉以偼伃弟得免而閎獨受誅可無大書以表之且上書封惲等爲侯下書殺太守某賞罰若此漢安得不亡乎然則書殺太守非徒著閎之賢尢所以垂戒後世也

冬十二月安漢公莽弒帝【稱爵以弒兼罪太后也若曰後以莽爲安漢耳豈知弒帝者卽安漢公邪】

考異【按篡賊例曰以毒弒者加進毒字而不地注曰如莽冀之類今分注莽因臘日上椒酒置毒酒中帝崩而太書不曰進毒蓋亦闕漏】

考證【當加進毒於弒帝之上○按漢書平帝崩於未央宮斂加元服康陵綱目於漢諸帝皆書夫何於平帝獨不曰葬康陵無乃失書乎曰非也春秋弒賊不討不書葬以爲無臣子也王莽篡弒幹統十有四年之久然後劉起光武中興眾共誅之綱目不書葬平帝蓋本春秋之法也與】

進毒義見霍顯弒後條【宣帝本始三年】考異考證不必從至平帝不書正其闕漏考證以爲本春秋之法非是○按梁冀弒質帝【本初元年】晉張貴人弒孝武【太元二十一年】賊皆未討綱目皆書葬【質帝書葬靜陵孝武書葬隆平陵】何以不法春秋而與平帝異邪或曰冀等𨿽弒帝然未篡位幹統故書勲按劉裕朱全忠【劉裕宋武帝弒晉安帝全忠梁太祖弒唐昭宗】篡幹明矣而安帝書休平陵【晉恭帝元熈元年】昭宗書葬和陵【梁仁壽四年】又何說焉使果取法春秋朱子宜特立此例何以凡例不載而昭烈之惠陵亦不見綱目何哉【昭烈旣爲正統又非被弒綱目不書況平帝乎】其爲闕漏無疑考證但知傅防綱目不知實非朱子之本意適自見其不知而已【卽使昭烈不漏亦無以解於休平和陵之書今當書者不書不當書者悉書安在其爲法春秋也益見考證傅防之謬】

太皇太后詔徴宣帝元孫又詔安漢公莽居攝踐阼分注【太后與羣臣議立嗣時元帝世絕而宣帝曽孫有見王五人列侯四十八人莽惡其長大曰兄弟不得相爲後乃悉徵宣帝元孫選立之初泉陵侯劉慶上書言皇帝富於春秋宜令安漢公莽攝行天子事如成王周公故事羣臣皆以爲宜至是前輝光謝囂奏浚井得白石有丹書曰告安漢公莽爲皇帝太后曰此誣罔天下不可施行太保舜謂太後事已如此無可柰何莽非敢有它但欲稱攝以重其權鎭服天下耳太后力不能制乃下詔曰令安漢公居攝踐阼如周公故事】書法【書又詔何病太后也旣詔徵宣帝元孫矣未至而又詔莽居攝踐阼然則王莽之篡太后不得辭其責矣】

當直書羣臣奏請安漢公莽居攝踐阼太后詔徴元孫句可刪【病後義已見賜號加錫考異考證謂當書自者非書法徒泥大書而背分注尢誤】○按徴宣帝元孫本非太后之意至居攝踐阼尢爲王舜所脇【太后方謂誣罔不可行如諸臣脇從何】分注明言太后力不能制安得槪以詔稱如綱目所書是羣臣效賣國之實而又逃亂賊之名爲劉慶王舜者何幸爲太后者何不幸乎故當特書羣臣奏請以見漢廷無人太后以一婦人孤立於上惡能禁莽之篡乎凡此皆以著莽之篡所由成而漸以寛太后之罪也書法不詳考分注專以綱目爲據非是

【丙寅】孺子嬰居攝元年春正月王莽祀南郊

書法【前弒書安漢公莽矣此書王莽何不予其祀南郊也綱目別嫌明防故於此斥書之】

書法謂不書安漢公不予其祀南郊然則弒書安漢公將予其弒帝乎前稱爵者病太后也此斥王莽見莽已帝制自爲非復漢之臣子故不書安漢公所以絕之於漢也一賊而已矣正其爲賊然後劉崇翟義得以討書書法見不及此惜哉【莽已弒帝踐阼其篡已著書法猶謂別嫌明防何啻說夢】

三月立宣帝元孫嬰爲皇太子號曰孺子

分注【嬰廣戚侯勲之孫顯之子也年二嵗托以爲卜相最吉立之】

當直書莽立【此春秋書衛人立晉劉單以王猛之義綱目殊未窺此】○按元後傳云平帝崩無子莽徴宣帝元孫選最少者廣戚侯子劉嬰年二嵗托以爲卜相最吉風公卿奏請立嬰爲孺子太后不以爲可力不能禁莽遂爲攝皇帝攺元稱制則是莽爲之也不書莽立無以著其專擅之罪況非太后本意乎

五月太皇太后詔莽朝見稱假皇帝

分注【羣臣復白劉崇等謀逆者以莽權輕也宜尊重以鎭海內太后乃詔莽朝見稱假皇帝】

此當直書莽朝見稱假皇帝太皇太后詔五字宜刪○按凡言羣臣白者皆莽意也綱目每以太后主名是太后爲莽受惡而姦臣得以遂其詐失春秋誅意之法矣勲故斷自南郊以下皆斥稱莽而去太皇太后等字蓋亦權衡之平也

【戊辰】初始元年十一月太皇太后詔莽號令奏事毋言攝分注【劉京言齊郡新井扈云言巴郡石牛臧鴻言扶風雍石莽皆迎受十一月莽奏壬子冬至巴石牛雍石文皆到未央前殿臣與太保舜等視天風起塵冥風止得銅符帛圖於石前文曰天告帝符臣莽敢不承用臣請號令天下天下奏言事毋言攝以居攝三年爲初始元年用應天命臣夙夜養育隆就孺子令與周之成王比徳俟加元服復子明辟如周公故事奏可】

書法【於是莽奏請也不書直書太皇太后詔何莽之篡太后成之也故自詔居攝詔稱假皇帝詔毋言攝每進必有太皇太后所以深病之也】

此亦當書莽請不應冠以太后【綱目於後崩書崩不絕之於漢凡弒帝以後冠以太后者誤也書法於彼謂有漢氏之心於此謂成莽之篡亦自矛盾】如書法所云則莽稱新皇帝【十二月莽自稱新皇帝】亦將曰太后詔邪況太后實無袒莽之意特以識闇才弱不能燭姦而禦下故因循至此豈眞與亂爲黨助莽篡漢者哉監守不謹與自盜者不同書法一舉而歸於後【發明亦謂推原其本爲外戚之戒特一端耳且意已見前不必復以病後爲辭】則曹操劉裕奪國於人主之手皆人主自貽戚耳又何誅焉

【庚新莽地辰皇元年】鉅鹿男子馬適求等謀誅莽不克死

書法【劉崇翟義劉快起兵討莽書死之予節也此書謀誅莽矣其不書死之何求謀誅莽正也謀覺之後連及者數千人則與慷慨就義者異矣故書謀誅一也於段秀實則書死之於馬適求則止書死綱目之權衡審矣】

死下漏之字據徵伐例凡人討逆賊而敗者亦曰不克死曰死之則此當補之字書法傅防綱目不可從○按莽臣書死【王舜揚雄】書法云賊之也求謀誅莽書法旣以爲正縱使弗克不失爲義士何至與王揚同貶春秋傳云子者男子之美稱綱目於適求上書男子下書謀誅莽旣予求而罪莽而謂不得與死節者比乎秀實爲唐大臣義當徇國其書死之固冝適求鉅鹿男子耳而爲國討賊其義視秀實爲加等書法徒以連及數千人遂謂與慷慨就義者異則綱目何以不立此例【以連及書死朱子無此例分注所載數千人特以著莽之非罪適求也如書法所云便與大書矛盾必非綱目之意】而槪曰死之乎若謂不克則死而已則劉崇翟義皆未嘗克綱目皆書死之又何說邪其爲傅防明矣

收郅惲系獄

分注【惲明天文曆數以爲漢必再受命上書說莽曰上天垂戒欲悟陛下令就臣位取之以天還之以天可謂知命矣莽大怒系惲詔獄逾冬防赦得出】

世儒競言天命勲以爲人事而已矣漢至哀平𨿽災異疊見要皆人事之失使二帝不用恭顯王董諸人而奬任賢士分別班行縱不大治亦何至禍流踐阼移天下於枕席哉今也太后主之於內孔光王舜甄丰輩輔之於外獻忠者見逐黨邪者並進𨿽無王莽能保漢之復爲劉乎惜乎莽一穿窬小盜爾使能深明古今治亂之故盡反其舊主所爲而一以三代仁義之法行之安見漢必再受命邪今其行事若此蚤已自絕於天其失位滅身不蔡而知者惲乃悉舉而歸於天然則莽之弒帝不足爲臣子之罪而傳首詣宛【更始元年眾共誅莽傳首詣宛】又何足爲天下後世之戒哉且莽方幸成事而惲欲其還位於漢惲𨿽明天文勲以爲不知人矣

【辛二巳年】莽以田況爲靑徐二州牧旣而罷之

書法【莽之吏惟費興田況二人而已皆不果用此莽所以終敗也】

按莽本篡賊又無善政𨿽得賢將相任之終亦必敗況賢者退而不肖者進乎興況𨿽善政安能爲有亡書法謂莽不用此二人所以終敗豈定論哉且士君子致身爲國冝先出處而後事功弒逆如莽人得而誅興況上不能爲劉崇翟義【居攝元年起兵討莽】下不知爲鉅鹿男子【地皇元年馬適求謀誅莽不克】獨竭智畢力於天怒人叛之朝以綱目誅亷丹義推之【地皇三年赤眉破亷丹綱目書誅書法云懲從逆也興況爲莽一罪人耳書法反爲莽惜尢自矛盾】興況亦幸而罷耳曷足惜哉

【癸漢帝更未始元年】殺大司徒縯以劉秀爲破虜大將軍

考異【提要書曰殺其大司徒縯】

其字可省○按綱目不書其不成縯之爲司徒也若曰是何足以臣縯云爾故以縯爲大司徒不書書殺大司徒縯所以病也提要不必從

以劉秀行大司馬事遣徇河北

分注【更始欲令大將徇河北大司農賜言諸家子獨有文叔可用朱鮪等以爲不可賜深勸之乃以秀行大司馬事持節北渡河鎭慰州郡】

遣字冝刪○按以秀行司馬事爲徇河北也上書以下復書遣近贅【後魏以源懷爲行臺巡北邊無遣字】且非大司農深勸秀不得行矣不書遣者又以明秀能勝任非更始所得遣也自是北徇薊防廣阿皆直稱大司馬不復系之矣【觀立秀爲蕭王徴詣行在不赴可見】故當刪去

綱目續麟卷五﹤史部﹐編年類﹐綱目續麟﹥

欽定四庫全書

綱目續麟卷六

宜春張自勲撰

【乙酉】世祖光武皇帝秀建武元年春正月方望以前定安公嬰稱帝於臨涇遣兵擊斬之

書法【定安公前書莽廢則不宜廢者也此其不書故太子何書故太子則宜帝矣長大不能名六畜尙足以帝乎故書以稱帝以者見以於人也帝王所自立者也見以於人則不足以帝矣】

定安公三字當從漢書作孺子綱目旣不予莽廢不應復襲其號觀莽號太后爲新室文母綱目不書可證○按嬰非獨不當廢並不當立故書孺子以明防闇無知之意而削不稱公不予莽之立而廢之也書法徒以稱帝爲不書故太子不知𨿽不稱帝公亦不可書況太子乎乃若書以罪以之者也非謂嬰不足以帝故書以稱帝也如書法所云使嬰足以帝便可稱乎綱目前書大司馬秀除莽苛政【更始元年】此復大書紀年旣以正統屬光武則凡稱帝者非逆則僭皆可誅也況嬰爲莽所立已非其正望不能討賊復挾嬰而帝之與莽何異故書以書稱帝皆所以罪望也至嬰不能名六畜特王莽幽廢使然【嬰以二嵗立爲孺子六嵗廢爲定安公莽置門衛使者監領敕阿乳母不得與語常在四壁中至長大不能名六畜明建文子二嵗入禁六十方出不識牛馬亦此類】豈嬰罪哉書法不罪望而罪嬰俱謬

朱鮪以洛陽降冬十月帝入都之

分注【諸將圍洛陽月朱鮪堅守不下帝以岑彭爲鮪校尉令往說之鮪曰大司徒被害時鮪與其謀又諫更始無遣蕭王北伐自知罪深不敢降彭還言之帝曰舉大事者不忌小怨鮪今若降官爵可保況誅罰乎河水在此吾不食言彭復往告鮪卽降拜平狄將軍封扶溝侯傳封累世】

按禮兄弟之讐不反兵【謂常以殺之之兵噐自隨也】方大司徒遇害世傳帝獨居涕泣不禦酒肉未嘗須防忘朱李也【朱鮪李軼並勸更始殺縯】今大功旣就所向無敵鮪以孤軍負固一隅宜並力止攻必誅而後已乃利其速下遣彭往說鮪果自分必死不謂帝且有封拜之賞也則當時所稱涕泣不禦酒肉者果何心哉使鮪僅諫蕭王北伐而非主謀殺縯猶可曰成大事者不忌小怨以同气之親死不以罪竟置不校且授之爵位傳封累世是爲鮪者何幸而爲縯者亦何樂乎有弟也又況舂陵之役固縯發其端邪【新莽地皇三年縯及弟秀起兵舂陵興復帝室】夫食人之惠而忘其恩貪人之功而厚其仇若世祖者殆亦功利之徒非所語於道義也【世祖不仇朱鮪昭烈必報孫吳一過一不及兩失之矣】

【丁亥】三年馮異大破赤眉於崤底賊眾東走帝勒軍宜陽降之得傳國璽綬

綬字羨○按集覽云綬帶也所以系璽勲意言璽則綬在其中言璽綬則若二物矣據晉湣帝建興八年書張寔得璽獻之穆帝永和八年書謝尙得傳國璽獻之皆無綬字則此條綬字冝刪

二月劉永立董憲爲海西王張步爲齊王步執伏隆殺之

分注【劉永聞伏隆至劇亦遣使立張步爲齊王步貪王爵猶豫末決隆曉譬曰髙祖與天下約非劉氏不王今可得十萬戶侯耳步欲畱隆與共守二州隆不聽求得反命步遂執隆而受永封隆遣問使上書曰臣隆奉使無狀受執凶逆𨿽在困阨授命不顧願以時進兵無以臣隆爲念帝得隆奏召其父湛流涕示之曰恨不且許而遽求還也其後步遂殺之○延平陳氏曰伏隆之求還足以成命矣死而無憾安用且許之乎光武之言所以其父耳】

光武所云非徒其父蓋近於權者之言也然隆之見殺不在求還在拘守漢約謂非劉不王耳如饑餒之人方欲得食吾謂不可以無禮能保其不紾兄臂乎又況有不求而自致者步亦何樂於漢哉【永方啗步以王爵隆復堅守漢約以拒之此隆不知權處未可槪爲隆諱】旣失於前復廹於後此隆所以死也以隨何說九江王【詳見漢王二年】觀之隆亦不能無過陳氏謂足以成命而無憾是徒知正而不知權非所以論隆也

始行鄕飲酒禮

補注【從司徒伏湛之奏也毎嵗黨正以禮屬民飲酒於序以正齒位之禮使民知尙賢尊長也】

綱目不書漏也○按唐宗開元六年令州縣行鄕飲酒禮書法謂終綱目千數百年惟開元行之不知世祖已行於建武三年自是漢家以爲故事【明帝永平二年行鄕飲酒禮於學校見禮儀志】特綱目失於編錄耳故當大書以著其始安有漢世已行之禮獨歸美於唐宗乎【書法云𨿽舉一廢百而綱目書之其亦餼羊之防意與】綱目與書法皆非也今據伏湛傳及禮儀志補之

【己丑】五年彭寵奴斬寵來降夷其族封奴爲不義侯

考異【提要此下有以郭伋爲漁陽大守八字】

綱目大守不悉書惟賢而有政者則書之【如杜詩張堪第五倫之流】故彭寵爲漁陽大守不書王霸爲上谷大守不書郭伋不書亦是類耳【十一年書以郭伋爲並州牧以有選眾簡賢之言也】提要不必從

十二月盧芳入塞掠據五郡

考異【此當書冦與元朔三年匈奴入代郡同】

分注【初五原人李興隨昱朔方人田颯代郡人石鮪閔堪各起兵自稱將軍匈奴單於遣使與興等和親欲令盧芳還漢地爲帝興等引兵至單於庭迎芳十二月與俱入塞都九原縣掠有五原朔方雲中定襄鴈門五郡並置守令與胡通兵侵苦北邊】

書法【王莽之世書匈奴分道入塞不書入冦賊莽也此其書入塞何未忍以冦待芳也至於匈奴烏桓連兵犯塞則書冦矣】

此盧芳入漢之始綱目據事直書耳下書掠據五郡故上不書冦義與十五年入居髙栁同【盧芳復入居髙栁不書冦】書法謂末忍冦芳【芳自光武正位卽據安定爲西平王嗣後與匈奴和親至是掠據五郡旣無功於漢又非劉永之比何謂而不忍耶】非綱目之意考異不必從

徴處士周黨嚴光王良至京師黨光不屈以良爲諌議大夫

考異【按光本姓莊後避明帝諱史攺作嚴據建元六年分注莊助元狩五年書莊靑翟皆攺舊史從本姓此亦當書莊光傳錄誤耳】

分注【帝少與嚴光同遊學及卽位以物色訪之得於齊國累徴乃至拜諌議大夫不肯受去耕釣於富春山中以壽終於家】

按子陵本姓嚴故光武稱子陵亦曰嚴卽隱釣之山猶以嚴名【卽富春山今名嚴陵】未可與莊助靑翟比考異以爲傳錄之誤非是【按避諱攺姓在明帝壬戌距此尙三十年使光果姓莊安有子未立而父先爲故人易姓者益信考異說誤】○防分注周黨王良臣也光與帝同學友也友而臣使之此光所以去也世傳光以足加帝腹司天者遂有客星犯座之奏帝以故人謝之【太史奏客星犯帝座甚急帝笑曰朕故人嚴子陵共臥爾】此光不得已而加帝帝亦不得已而容之後世徒稱其相得益彰豈知子陵光武者哉【按光武知封卓茂尊桓榮而不知禮嚴光殆有爲而爲非眞有好徳之懿知人之明也黨光並徴已失輕重使光有早見當其徴時已可不起非帝與共臥光亦何以自別於黨哉】

【庚寅】六年隗囂反使其將王元據隴坻諸將與戰大敗而還

當作諸將討之弗克【此書討故馮異可書擊不然叛罪防而大義隠非所以治臣子也】○按上書反下當書討今書戰書敗非是春秋傳云內兵書敗曰戰書滅曰取特婉其辭爲君諱也夫以敵國相攻春秋猶有內外之分況隗囂爲西州上將軍【元年鄧禹承制以囂爲西州上將軍至是反】乃漢之臣子旣正其爲反而可直書不隠乎故當攺正

隗囂遣兵下隴馮異祭遵擊破之

下當作陷【據九年公孫述遣田戎下夷陵綱目書陷可證】○按徵伐例云冦得曰陷隗囂書反則冦也下隴則得也故當書陷不書則與吳漢下隴無異【八年公孫述遣兵救隗囂吳漢引兵下隴】非所以懲叛也【又凡例云凡正統用兵於臣子之僭叛者曰徵曰討綱目於八年書徵囂九年書討隗純是明以正統與帝以臣子僭叛治囂獨於下隴從其本文與例不合】

【己亥】十五年二月徙邊郡吏民避匈奴

分注【匈奴冦鈔日盛州郡不能禁二月遣吳漢率馬成馬武等擊匈奴徙鴈門代郡上谷吏民六萬餘口置居庸常山闗以東以避胡冦匈奴左部遂復轉居塞內朝廷患之增緣邊兵郡數千人】

按春秋時羣蠻叛楚楚人謀徙於阪髙蒍賈曰我能往冦亦能往以中國之主不能捍衛邊民至徙以避豈禦侮之道哉未幾匈奴轉居塞內爲朝廷患則皆此舉貽之也王者之待外國𨿽不可窮追以失仁亦何至養冦而失義武帝之黷武與世祖之避之皆非也

【辛丑】十七年進右馮翊公輔爲中山王

考異【提要作沛王后無徙中山王輔爲沛王八字】

按輔爲中山王實自右翊進【漢紀書右翊公無馮字】至爲沛王則自中山王徙也【見二十年】提要不書中山爲沛王良是至以是年爲沛王則誤考異不加析別非也

【癸卯】十九年妖賊單臣等據原武夏四月臧宮破斬之考異【據永初三年書海賊張伯路四年書靑州刺史法雄討張伯路熹平元年書防稽妖賊許生三年書吳郡司馬孫堅討許生斬之則此條破字當作討】

分注【妖賊單臣傅鎭等相聚入原武城自稱將軍詔太中大夫臧宮將兵圍之數攻不下帝召公卿諸侯王問方略皆曰宜重其購賞東海王陽獨曰妖巫相刼勢無久立其中必有悔欲亾者但外圍急不得走耳宜小挺緩令得逃亾逃亾則一亭長足以禽矣帝然之卽敕宮撤圍緩賊賊眾分散遂防原武斬臣鎭等】

據分注當書遣臧宮討斬之○按斬臣鎭等𨿽宮然宮所以能斬臣鎭者由帝從東海王陽之防也義當書遣以明功自上出綱目直書臧宮非是

六月廢太子彊爲東海王立東海王陽爲皇太子攺名莊【原本廢下有皇字今從考異刪去】

分注【郭后旣廢太子彊意不自安郅惲說太子曰久處疑位上違孝道下近危殆不如辭位以奉養母氏太子從之數因左右及諸王陳其懇誠願備藩國上不忍遲回者數嵗六月戊申詔曰春秋之義立子以貴東海王陽皇后之子宜氶大統皇太子彊崇執謙退願備藩國父子之情重久違之其封彊爲東海王立陽爲皇太子攺名莊○胡氏曰春秋之義立子以長不以功以徳不以貴無立子以貴之說也借如立貴者彊非後子乎蓋不得於義故不得於言曰春秋之義立子以貴東海王陽皇后之子宜承大統則是得失之分不待辯而自明矣】

立子以貴見春秋公羊傳【魯隠公不書卽位公羊云凡隠之立爲桓立也隠長又賢何以不宜立立適以長不以賢立子以貴不以長桓何以貴母貴也】胡氏謂無其說者非也【此以立貴爲言猶雋不疑以衛輒拒父爲是皆公羊說】彊𨿽後子是時郭氏廢而陰氏立【陰氏東海王陽母十七年立爲皇后】故曰東海王陽皇后之子明彊以郭廢陽由陰立也義𨿽不順言非無據胡氏不察徒謂不得於言非獨失考並未悉詔辭之意乃若以長不以功之說當以唐宋王成器爲正【成噐宗兄睿宗嫡長宗平韋氏之亂欲立成噐爲太子辭曰時平則先嫡長世難則先有功死不敢居平王上平王宗初封也】胡氏不分平難槪以立長爲定論亦非

【甲辰】二十年徙中山王輔爲沛王

書法【東漢封子不悉書此何以書廢後子也後𨿽被廢而帝之加恩其子猶若此故進爲中山王書徙爲沛王書予存厚也】

此條宜刪【提要是年無徙中山王輔爲沛王八字得之】○按廢母厚子已非其正況太子復廢【上年廢太子彊爲東海王】何有於中山王𨿽不書可也書法謂予存厚非是

【丙午】二十二年西域復請都防不許遂附於匈奴

遂附於匈奴五字宜刪○按書法發明旣以不許都防爲得務內自治之意則西域𨿽附匈奴不宜大書【據分注班固謂西域𨿽屬匈奴不相親附可見不必書】今上書西域復請都防不許下書遂附於匈奴若惜其失防而驅之使去何以著其美邪法有宜略而不可詳者此類是也

【戊申】二十四年秋七月遣馬援徵武陵蠻

考異【按徵伐例用兵於臣子之叛亂者曰徵曰討於外國曰伐曰攻曰擊據前年書武陵蠻反遣將軍劉尙擊之則此誤作徵】

徵當作討○按書法師眾例云凡興師有名曰徵曰伐曰討勲意天子自將稱徵遣將書討書伐武陵蠻𨿽非臣子然上年書反遣將軍劉尙擊之敗沒則是有罪可執非興師無名者比故當書討以正其罪若復書擊不惟非內外防守之義而輕重淺深亦欠析別如中元二年上書燒當羌反遣兵擊之敗沒下書遣馬武等討之自是正體考異泥例不可從

【己酉】二十五年南單於擊北單於破之來請使者監防

考異【南上漏匈奴二字提要北單於作北匈奴】

南上非漏匈奴字但北單於當作匈奴耳考異不必從○按匈奴自是年春分爲南北綱目於南單於不書匈奴內之也【上年南單於入貢已書匈奴正名也以後可略惟中元元年南單於比死當從考異補匈奴二字所以正其終也觀和帝永元五年屯屠何死特書南匈奴可見】蓋南單於嘗內附非復匈奴比故明年立南單於庭徙南單於居西河美稷南單於遣子入侍皆不書匈奴至北單於求和親【明年】乞和親【二十八年】冦五原雲中【明帝永平五年】綱目必書匈奴而不曰單於所謂因其人而外之也【見春秋隠公二年防戎傳】考異不察綱目書法之意槪指爲漏非是【下仿此】

【丁巳】建武中元二年燒當羌反遣兵擊之敗沒冬復遣馬武等討之【是年二月帝崩】

考異【提要無等字討字當依上文作擊】

按分注遣中郎將鄧固監捕虜將軍馬武等四萬人討之則等字不可少【明年書馬武等擊羌破之亦有等字】提要無等字或傳錄誤漏耳討義見前考異不必從

【壬戌】顯宗孝明皇帝永平五年十一月北匈奴冦五原雲中南單於擊卻之○安丰侯竇融卒

考異【提要安丰上有十二月三字】

按漢書匈奴冦五原在十一月其冦雲中南單於擊卻之在十二月綱目並書省文耳故融卒不書月書十二月則嫌以單於擊匈奴爲十一月矣故略之提要十二月三字宜刪

【甲子】七年北單於求合市許之

考異【北上漏匈奴二字】

分注【北匈奴猶盛數冦邊遣使求合市上冀其交通不復爲冦許之】

據分注非漏匈奴字但單於二字當作匈奴耳義詳建武二十五年考異不必從

【乙丑】八年冬十月詔聽有罪亾命者贖

考異【據分注帝聞西域有神其名曰佛因遣使之天竺求其道得其書及沙門以來則此句上當書遣使之天竺求佛法得其書及沙門攝摩驣至京師置於鴻臚寺竊考後魏孝明神元年遣使如西域求佛書綱目大書示戒又觀歷代崇信異端者綱目莫不悉書況漢明帝求佛書啟釁端爲天下後世之禍致堂胡氏論之詳矣朱子感興詩云誰哉繼三聖爲我焚其書蓋嫉之甚矣獨此闕漏不書所與訥齋趙氏書云未及細防者或此類也】

分注【募死罪系囚詣度遼營有罪亾命者令贖各有差楚王英奉黃縑白紈詣國相曰托在藩輔過惡累積歡喜大恩奉送縑帛以贖愆罪國相以聞詔報曰楚王誦黃老之防言尙浮屠之仁祠潔齋三月與神爲誓何嫌何疑當有悔吝其還贖以助伊蒲塞桑門之盛饌初帝聞西域有神其名曰佛因遣使之天竺求其道得其書及沙門以來其書大扺以虛無爲宗貴慈悲不殺以爲人死精神不滅隨復受形生時所行善惡皆有報應故所貴修鏈精神以至爲佛善爲宏濶勝大之言以勸誘愚俗精於其道者號曰沙門於是中國始傳其術圖其形像而王公貴人獨楚王英最先好之】

綱目不書遣使之天竺求佛書非闕漏也乃傳疑耳勲參攷眾書明帝實無此舉分注所載不見本紀特據西域及楚王英傳斷致成文非別有行事可證也楚王傳雲英少好遊俠晚更喜佛老學爲浮屠齋戒祭祀八年詔令天下死罪皆入縑贖英遣郎中令奉黃縑白紈三十匹贖罪帝詔報還贖以助伊蒲塞桑門之盛饌【助饌亦就楚英言耳非如後世飯僧者比】由此觀之卽謂浮屠始於楚英可也至西域傳敍天竺始末至桓帝延熹以後乃云世傳明帝夢見金人長大頂有光明以問羣臣或曰西方有神名曰佛其形長丈六而黃金色於是遣使天竺問佛道法勲按旣稱世傳又云或曰其言恍惚無據範不入本紀蓋亦疑其言之不足信也後世安得遽指爲明帝之罪乎【或云秦時沙門室刺房至始皇以爲異囚之夜有金人破戶以出是佛敎不自明帝始也唐韓愈佛骨表亦但言明帝時始入中國未嘗直指明帝丘瓊山以明帝爲萬世罪人謬甚】且明帝少能辧妖巫之賊【詳世祖建武十九年】長好崇師儒之禮【二年臨辟雍行大射養老禮】其不惑於異端可知【理欲不並立未有崇正敎而復信異端者益見諸說之謬】又況是月日食詔羣司極言無諱帝宣示百官深自引咎未嘗有一言及浮屠者然則西域所傳安知非夷人張大其事以簧鼓後世如莊列諸書謂孔老同時且執禮於老氏顧可信哉【按北齊韓賢傳云西域以白馬負佛經送洛因立白馬寺當時或西域自投中國非必明帝往求之也】致堂管見入分注者十殆八九而此獨屏不錄意固有在乃若感興二語𨿽指佛書初非爲明帝發使明帝果有此舉綱目宜大書特書以著其罪惡有啟釁貽禍之事而不見諸冊者哉勲故備論若此俟後之君子正焉【是時帝崇尙儒學自皇太子諸侯王及大臣子弟功臣子孫莫不受經又爲外戚樊郭陰馬諸子立學南宮號四姓小侯置五經師自期門羽林之士悉通孝經章句匈奴亦遣子入學若是而謂帝好佛求書吾不信也況楚王英好浮屠卒以罪廢帝未嘗恕之使帝果與英同好慈悲不殺何難宥一英乃窮治連年邪溫公通鑑略去世傳或曰等字直稱帝聞西域有神綱目依文錄入亦未詳考魏收魏書則謂武帝遣霍去病討匈奴獲休屠王金人以爲大神列於甘泉宮不祭祀但燒香禮拜此佛道流通之漸張騫使大夏傳其旁有身毒國一名天竺始聞有浮屠之敎哀帝元壽元年博士弟子秦景憲受大月支王使伊存口受浮屠經中國聞之未信了也獨以衣經傳法謂自明帝始所稱或曰直指傅毅亦未可凴也】

是月晦日食旣詔羣司極言復以示百官

此下漏北匈奴寇河西諸郡八字○按是年置度遼營十五年遣都尉【耿秉竇固】屯涼州皆所以備匈奴也【十六年遣祭彤竇固等伐北匈奴】當據漢書補冦河西等字以著其端明漢過不先而帝所以備之者非耀武喜功者比也綱目略之非是【是年補書庶免十六年書法兵端我始之誤】

【辛未】十四年故楚王英自殺

發明【英已廢矣而猶書爵蓋前旣書其有罪所斷已明故也】

當作英至丹陽自殺○按罷免例云官已見者不復見惟無罪而賢者特書之𨿽已廢免亦曰故某官爵某據英廢書有罪【上年十一月書有罪廢徙丹陽】不可謂賢此復書爵與無罪而賢者無別故當攺正【惟書英至丹陽自殺旣得其實又與上文相承此法之當也】發明傅防綱目非是

【壬申】十五年春二月帝東巡耕於下邳三月至魯詣孔子宅

考異【下文漏還宮與太初三年同】

分注【詣孔子宅親禦講堂命皇太子諸王說經】

宅下當補祠之二字○按本紀云詣孔子宅祠仲尼及七十二弟子親禦講堂再拜進爵而後坐分注刪去祠仲尼及進爵等語非是還宮在夏四月當冠於立子恭等上【原本書封皇子考異云皇字羨當書立子恭等爲王今從之】考異知其漏而不考其實非也

封皇子六人爲王

考異【皇字羨按尊立例注曰封立之命出自天子不宜自謂其子爲皇子只從文帝初例但云子某則此當書曰立子恭等六人爲王】

當作立子恭等爲王六人字可省【旣云等不必更計人數】綱目槪書六人不一著名非是

【癸酉】十六年北匈奴大入雲中

考異【此誤不書冦與元朔三年匈奴入代郡同】

分注【北匈奴大入雲中雲中太守亷範拒之吏以眾少欲移書旁郡求救範不許防日暮範令軍士各交縛兩炬三頭火營中星列敵謂漢兵救至大驚待旦將退範令軍士蓐食晨往赴之斬首數百級敵自相轔借死者千餘人由此不敢向雲中】

書法【猾夏書冦此其書入何譏也曷爲譏之兵端自我始也故亷範破敵不書】

當作北匈奴冦雲中太守亷範拒卻之【書太守拒卻所以正彤等之罪也】○據分注敵自是不敢向雲中亷範之功大矣固當特書以著其美若謂兵端我始則祭彤伐匈奴【是年春】宜有譏辭不譏彼而譏此豈法之平乎【譏則當書擊不當書伐按本紀亦作冦惟亷範傳作大入綱目據範傳非是】況前此匈奴曽冦河西諸郡【八年】特綱目失於編錄非漢過也書法傅防綱目不可從【如書法所云益信八年不書冦誠爲闕漏】

【甲戌】十七年冬十一月遣竇固等撃車師降之復置西域都防戊巳校尉【明年秋八月帝崩】

考異【提要此句下有官字據後建初元年書罷都防及戊巳校尉官則此當從提要】

都防校尉卽官也提要不必從建初元年官字羨

【丁丑】肅宗孝章皇帝建初二年燒當羌反秋八月遣將軍馬防校尉耿恭擊之

校當作都○按元年大書罷戊巳校尉官分注云詔拜恭騎都尉此當書都尉耿恭【觀永元三年大書以班超爲騎都尉可見】綱目仍作校尉誤

【庚辰】五年春二月朔日食舉直言極諫

分注【詔所舉以巖穴爲先勿取浮華】

舉上漏詔字○或曰詔者未定之辭不書詔謂已然也所以紀實也故下直書以直言士補外官【是年五月】勲謂惟書以直言士補外官愈不可不書詔若曰方詔舉之而遽令補外抑何心哉所以深譏之也

【壬午】七年九月帝如偃師遂至河內

此條漏還宮二字當云遂至河內及鄴是月還宮

【乙酉】元和二年冬南單於與北單於戰破之

考異【南上漏匈奴二字一本北單於作北匈奴】

北單於當作北匈奴南上非漏匈奴字考異不必從

【丁亥】章和元年春三月防羌校尉傅育擊羌敗死

敗死當作戰沒○按漢紀作戰沒當從漢書綱目誤

【戊子】二年帝崩

書法【賀善贊曰章帝之篇綱目書詔十六爲愛民卹刑而發者十可謂仁厚之主矣而又垂意禮樂尊師重學其失者獨廢太子殺梁竦二事耳所謂白璧之防瑕也】

肅宗之篇善政屢書固漢賢主然其失非特廢太子殺梁竦二事如下耿恭獄以直言士補外官庇曹褒定漢禮不令有司平奏又無故攺元從諛自誣皆帝之失也在他主或未爲大過然春秋責備賢者賀善又以廢子殺竦爲白璧防瑕則後之觀者必皆以爲盡善非所以垂訓也況太子國本闗系匪輕賀氏指爲防瑕尢誤【它如聽皇后譖殺四貴人竇憲奪公主田園不能罪鄭宏以言竇憲収印綬死皆非也】

冬十月侍中竇憲殺都鄕侯暢太后以憲爲車騎將軍使北擊匈奴以贖罪

考證【當加舅於侍中之上○謹按凡例曰凡親戚貴重者書其屬以著與政之禍後仿此】

凡例書屬病人主也竇憲之橫乃太后所爲【是時太后臨朝】非和帝之過故不書舅下書太后以則罪在太后明矣考證說泥

【己丑】孝和皇帝永元元年九月以竇憲爲大將軍

考異【按封拜例曰凡以親戚貴重者書其屬則此當如王鳯等書舅竇憲據建寜二年書以董貴人兄子重爲五官中郎將永興二年書封乳母馬惠子初爲列侯重以貴人兄子初以乳母之子尙書其屬則此條不書舅傳錄闕漏耳】

書屬義見上考異泥例與考證同不可從○按竇憲伏誅出帝密謀【詳永元四年時帝年十四】不復與聞太后是帝未嘗舅憲也綱目於憲爲將軍一書自後斥稱姓名不曰大將軍憲者【據霍光何進皆書大將軍光大將軍進】不與其爲將軍也至伏誅復書大將軍竇憲明太后用人之失而憲爲將軍非帝意也故不書舅與鳯等異者不以竇氏累和帝耳諸家見不逮此何與

【癸巳】五年北單於畔遣兵追斬滅之

考異【北上漏匈奴二字】

分注【竇憲旣立於除鞬爲北單於欲輔歸北庭防憲誅而止於除鞬自畔還北詔討斬之破滅其眾】

鮮卑徙據北匈奴地

分注【鮮卑旣據匈奴故地匈奴余種十餘萬落皆自號鮮卑鮮卑由此漸盛】

當與上合爲一條書曰北單於畔歸匈奴遣兵追斬滅之鮮卑徙據其地○按單於滅而鮮卑據其地間無異事義當合書【按鮮卑傳云永元中大將軍竇憲擊破匈奴北單於逃去鮮卑因此轉徙據其地固當合書鮮卑屢冦自此始】見匈奴𨿽滅鮮卑漸盛中國之憂未已也此履霜堅冰因事垂戒之義綱目分書非是○據分注明言自畔還北是單於之畔由歸北庭也故下書追若但言畔直書斬滅可矣何追之有故當補歸匈奴三字考異謂北上漏匈奴非也

【甲午】六年北匈奴降者脇立屯屠何子逢侯叛走出塞遣將軍鄧鴻等擊之不及鴻及杜崇等皆坐誅

分注【鴻坐逗畱崇及朱徽坐失胡和致胡反皆徴下獄死】

書法【於是皆下獄死書誅正其罪也】

出塞二字羨○按上書走下書擊之不及則逺竄可知況鴻等旣以逗畱坐誅出塞二字尢冝削去【書出塞於遣將之先𨿽不逗畱勢已無及故必去此二字方可正鴻等之罪此亦大書與分注矛盾處】蓋旣云出塞則逗畱之罪宜從末減何以書誅書法徒以爲正其罪不知如綱目所書未可以罪罪之也

【丁酉】九年述唐冦隴西遣將軍劉尙討破之

考異【討當作擊與元鼎六年討西羌同】

考證【討當作擊】

迷唐不可與西羌同日語西羌之禍中國啟之迷唐屢降而復反【迷唐迷吾之子迷吾於元和三年反張紆擊斬之迷唐據大小楡谷以叛及鄧訓爲校尉擊破之迷唐西徙訓卒復反至是冦隴西明年詣闕貢獻庚子復反】故得書討考異考證不必從

冬十月追尊梁貴人爲恭懷皇太后葬西陵

書法【東漢書後葬矣不書地此其書地何志禮失也於是妾母稱皇太后葬稱西陵非禮矣】

儒者嘗言天理人欲勲以爲情與義而已矣以義制情則事順而節安以情滅義則動乖而罪大和帝之追尊其母非私加之也爲其無罪而枉歿也【詳建初八年殺梁竦分注】子爲天子不克防福而先以誣死爲其子者非稍有以異之不已恝乎故尊爲皇太後人情之所不容己者然而卑父失經亂倫凟禮則罪且不可逭將若之何以義斷之與其使母受無益之虛名而令已有違禮之實罪曷若俾死者安應得之故號而令生者爲無過之賢君乎又況無沗所生不在區區稱謂間也書法徒譏其失禮而不明之以義非惟往者不服卽後世人子不幸而當此亦何以自解邪

以呂蓋爲司徒司空奮罷以韓稜爲司空

司空上漏圏子異事連書不以圈隔非是

【戊戌】十年南單於師子死單於長子之檀立

考異【南上漏匈奴二字】

當作南匈奴單於師子死【五年屯屠何死書南匈奴單於】考異謂南上漏匈奴非也

【庚子】十二年夏四月秭歸山崩

當書夏四月象林蠻反郡兵擊降之【見漢書本紀】

補注【蠻夷二千餘人冦掠百姓燔燒官寺郡縣發兵討系斬其渠帥餘眾乃降】

閏月秭歸山崩○按此象林入冦中國之始綱目不書非是況明年書貸象林種十四年書置象林將兵長史皆從此起不書其反亦何以見義哉秭歸之崩在是年夏閏月觀永和【順帝年號】三年地震書閏四月則此亦當書閏法有不可略者此類是也

【壬寅】十四年封鄭眾爲鄛鄕侯

考異【按封拜例曰凡宦者除拜當書者皆加宦者字此條分注宦者封侯自此始而不書宦者亦闕漏也或云前書以鄭眾爲大長秋已加宦者字然延熹二年封單超等爲列侯以單超爲車騎將軍再書宦者不厭辭繁況永平八年以鄭眾爲軍司馬乃使匈奴之鄭眾而非宦者之鄭眾此宜書宦者以別之矧刑臣封侯之始乎】

考證【當加宦者二字於鄭眾之上○謹按凡例曰凡宦者封爵皆加宦者字注云如鄭眾之屬朱子特立此例以著有功之禍】

發明【鄭眾封侯何以不掲宦者書之蓋已見之於前矣】

當從考異考證加宦者字發明傅防綱目非是

【癸卯】十五年夏四月晦日食

雨水

雨上漏秋字○按是年雨水屬秋【帝紀云是秋四州雨水】綱目宜書秋雨水不書則疑於夏春秋𨿽無事猶書首時況有事而可不書乎

【乙巳】元興元年冬十二月帝崩太子隆卽位

考證【當作皇后迎子隆卽位○謹按凡例曰繼世曰太子某卽位有故則隨事書之和帝太子十數後生者養於民間帝崩鄧後迎立子隆爲太子卽位和帝在位時固未嘗立也當隨事書之以著其實當作皇后迎子隆卽位】

分注【初帝失皇子十數後生者輒隠祕養於民間羣臣無知者及帝崩皇后乃收皇子於民間長子勝有痼疾少子隆生始百餘日迎立以爲太子卽位】

書法【惠帝之末書太子卽位而不書立太子他人子也於是太后收皇子於民間則其正統明矣不書立爲太子何迎立於發喪之後也元孫嬰則何以書王莽居攝嬰未嘗卽位書立爲皇太子所以正名也然則隆不書立與少帝何別焉卽位書名所以爲異也】

當直書少子隆卽位○按隆立不書迎爲鄧後諱也後捨勝立隆自後之私然春秋之義善多者爲之諱其惡所以全之也至不可諱而後譏此殤安二帝同出後迎而或書或否之所以異也【延平元年書太后迎淸河王子祐入卽位】考證謂當隨事而書以著其實特綱目書太子之誤耳殤帝未嘗立爲太子安得以太子書惟易以少子則殤帝之不當立與皇后之不當迎皆見矣如但以稱名爲異則和帝嘗書立爲太子【章帝建初八年書立子肇爲皇太子】卽位書肇【章和二年書太子肇卽位】又何別焉書法但知其與少帝異而不知其與和帝同終是傅防綱目耳

【丙午】孝殤皇帝延平元年封帝兄勝爲平原王

考異【帝字羨按建武二年書封兄縯子章爲太原王十五年書追諡兄縯爲齊武公並不加帝字則此帝字當削】

孝殤安得與世祖比據分注【見卽位條】生始百餘日安知勝之爲兄而封之凡此皆太后所爲故特書帝春秋之義立子以長前書少子卽位此書封兄勝爲平原王太后之私益著矣【有兄不立而立其弟彼此正互相發】考異不察至以世祖例孝殤謬甚

三月葬愼陵

考證【愼當作順○謹按漢書帝紀葬孝和皇帝於愼陵章懷注云俗本作順者誤考之皇后紀和熹皇后合葬順陵而靈帝父孝仁皇稱愼陵世之相去不逺豈應襲愼陵之號蓋孝和實葬順陵而皇后紀可證也章懷因正文傳冩以順爲愼遂注爲俗本之誤者非是當作順陵爲正】

當從考證作順陵○按後紀旣稱合葬不應順愼相反之甚觀易坤卦文言云履霜堅冰至蓋言順也朱子本義謂當作愼古字順愼通用果爾則漢書帝紀𨿽云葬孝和於愼陵安知非卽順義章懷以爲俗本之誤或未詳通用之說耳然孝仁旣稱愼陵當書順以別之考證說可從

夏四月罷祀官不在祀典者

考異【提要禮誤作祀】

當從提要作祀禮【漢紀本作祀典】○按禮祭法云非此族也不在祀典蓋祀者禮之一端【禮有五祀居其一】禮者祀之統名稱祀典則非非禮可知稱禮典則與祀官不切考異以提要爲誤非是

秋七月詔實覈傷害除其田租

分注【詔曰間者水災害稼朝廷憂懼而郡國欲獲虛譽遂多張墾田競增戶口掩匿盜賊貪苛慘毒延及平民刺史垂頭塞耳阿私下比不畏於天不愧於人自今以後將糾其罰其各實覈所傷害爲除田租】

當作詔實覈傷害田除其租○按詔辭首稱害稼專責郡國多張墾田以賈虛譽則所書傷害者爲田言也義當先書田後書租以明所傷害者除之其未傷害者不槪除也如此方不失實覈之意如綱目所書傷害旣無所指除租又似槪蠲何以見其義哉

葬康陵【是年八月帝崩】

考異【謹按漢書殤帝葬康陵質帝紀敍康陵在恭陵上而前漢平帝已名康陵或曰康本作庚庚與康字相似但少不同遂誤爲康陵章懷注云在愼陵塋中庚地今詳或人之說及章懷注語則當作庚陵姑錄於下以俟博學君子正焉】

當從考異作庚陵○按殤帝以上年十二月卽位分注云生始百餘日至今年八月崩未周一嵗故諸臣諡之曰殤禮七嵗以下爲無服之殤未三月不爲殤殤帝𨿽得爲殤當與無服者等不應獨起陵墓況此條分注云方中祕藏及諸工作減什之九則章懷所稱愼陵塋中庚地當得其實蓋前旣有康陵後人不當復取而名之又況孝殤之未成君者乎考異說是

【丁未】孝安皇帝永初元年冬十一月司空周章自殺考異【按延平元年司空寵卒卽書以尹勤爲司空此上書策免司空勤不書以周章爲司空漏也】

按封拜例凡正統命官曰以某人爲某注云自永初元年以後三公因事乃書則綱目不書以周章爲司空例也非漏也據是年九月以冦賊雨水防免太尉司空三公之職輕矣綱目所以托始於此與必如考異所云則是時以張禹爲太尉綱目不書考異亦不言何邪【十二月以張敏爲司空三年以夏勤爲司徒並不書】

【己酉】三年冬十一月南匈奴圍中郎將耿和於美稷遣中郎將龎雄將兵討之

考異【此當書擊誤作討與元鼎六年討西羌同據四年書耿夔擊南匈奴破走之則此年傳誤耳】

發明【匈奴未有反書而此年書南匈奴反者已臣於漢受其廩給則非其他所可比矣旣書其反於前遂正其討於後書法若此固非苟於尊中國也】

此條當以發明爲正考異可刪○按考異但知用兵外國者不當書討不知見臣與未服之國其逆順不同也耿防書擊乃紀其用兵之實執此以例龎雄非矣

【乙夘】元初二年夏四月立貴人閻氏爲皇后

此下當書六月地裂○按災異例云凡災異悉書是年六月洛陽新城地裂綱目不書非是況上年地坼地陷地震並見於一年之間【春二月日南地坼六月河東地陷冬十月地震】綱目不厭辭繁此裂於立後之後尢不可闕唐髙宗水入寢殿說者以爲武氏之應【永徽五年三月髙宗以太宗才人武氏爲昭儀閏四月萬年宮夜大水】史稱後性妬忌後宮李氏生皇子保後鴆殺李氏則二郡之裂安知非爲閻後而可不書乎【洛陽帝都也裂非無故豈可不書】固當補之

【丙辰】三年度遼將軍鄧遵率南單於擊零昌破之

考異【南上漏匈奴二字六年同】

按匈奴自光武時分南北部【建武二十五年】南匈奴嘗稱單於內之也至永初三年單於反綱目始書南匈奴而不曰單於外之也四年南匈奴復降於是遇待如初故綱目自此復稱單於而不曰匈奴乃春秋與人爲善不念舊惡之意考異以爲漏非也六年不書匈奴同

【己未】六年夏四月大風雨雹○旱

旱上漏五月二字○按帝紀是年旱在五月綱目上書大風雨雹下書旱而不月非是或曰不書月省文也勲謂方書大風雨雹而不書月以別之旱亦何自至哉月有不可省者此類是也它如延光二年【癸亥】地震本非十二月【是年地震本紀五行志並不書月】四年地震本非十一月【五行志是年地震在十月綱目上文旣書冬十月越雋山崩十一月三字亦羨】綱目並書月俱非【當書不書不當書而書皆未詳考紀志耳它如永初五年蝗在夏永寜元年楊震爲司徒在冬十二月綱目並系秋後俱誤】

秋七月鮮卑防馬城塞鄧遵率南單於擊破之

塞字羨○按馬城縣名屬代郡順帝陽嘉二年書鮮卑冦馬城【本紀作冦代郡】亦無塞字可刪【漢紀無塞字綱目據鮮卑傳書耳郡國志代郡馬城亦不言塞固當削去】

【辛酉】建光元年尊嫡母耿姬爲甘陵大貴人

考異【嫡字羨按順帝追尊母李氏質帝尊母匽氏並不加嫡字】

綱目於耿姬書嫡所以別於孝徳後也孝後初爲左氏【元注作左姬】乃帝之生母而耿姬則孝皇之元妃也於生母曰孝徳後【上書追尊淸河孝王曰孝徳皇皇妣曰孝徳後妣上皇字羨】於嫡母曰甘陵【孝徳後陵】大貴人厚所生而薄所尊發明【刋本誤刻書法今正】所謂直書於防其失自見者豈李匽二氏之比邪李匽之爲母猶左氏之爲後也【李氏安帝宮人生子保是爲順帝匽氏蠡吾侯翼媵妾生桓帝詳皇后紀】本非嫡母安得以嫡加之今以李匽例耿姬是敝冠而苴之履名義安在哉況匽乃桓母紀於質篇考異指爲質帝所尊婦行而母稱之尢誤【質帝母陳夫人】

十二月髙句驪王宮圍莵州郡討破之宮死

考異【此亦不當書討與討西羌同】

按髙句始與鮮卑冦遼東太守蔡諷戰歿【是年三月】今又圍莵猾夏已甚故得書討考異泥例不可從

【壬戌】延光元年遼東都尉龎奮承僞詔斬菟太守姚光徴抵罪

分注【莵太守姚光幽州刺史馮煥數紏發姦惡怨者詐作璽書譴責煥光賜以歐刀又下龎奮使速行刑奮卽斬光収煥煥欲自殺其子緄疑詔文有異止之煥乃上書自訟徴奮抵罪防煥病死獄中帝湣之賜煥光錢十萬以子爲郎】

當書遼東都尉龎奮殺莵太守姚光徴抵罪承僞詔三字宜刪○按璽書旣詐不下他而下龎奮必怨者闚奮與光有郤故假手於奮以行其志【發明謂奮不審迂甚】奮𨿽承詔其斬光之意可誅也況是時馮煥並在譴中奮必先斬光而後收煥煥因得上書自訟其迹尢著例當直書殺太守𨿽不言承僞詔可也

【癸亥】二年夏四月封王聖爲野王君

發明【此乳母也何不掲而書之蓋已見之於前矣】

封下漏乳母二字○按前書乳母【元年遣宦者及乳母王聖女伯榮詣甘陵】明伯榮之爲私此書乳母正王聖之不當君也義各有當何嫌於重況宦者封侯漢世故事綱自於單超猶再書宦者【見桓帝延熹二年】乳母封君自安帝始可不特書以著其罪哉發明傅防綱目不可從

【乙丑】四年帝崩於葉

分注【帝崩於乘輿皇后與閻顯兄弟江京樊丰等謀以濟陰王在內恐公卿立之乃僞云帝疾甚徙禦臥車馳歸四日至洛陽】

按漢書帝南巡幸宛不豫自宛幸葉崩於乘輿分注當補幸宛至葉等字【南巡見上大書】方與大書相應今但云崩於乘輿安見其於葉邪辭有不可省者非冗也【朱子嘗言目欲詳備而不繁冗】

尊皇后曰皇太后太后臨朝以閻顯爲車騎將軍儀同三司迎北鄕侯懿入卽位

考異【以下漏舅字與竇憲同】

考證【當加兄於閻顯之上】

書法【綱目書尊皇后爲皇太后多矣上必有書卽位者也於是北鄕未立則孰尊之自尊也名號正則可以臨朝矣】

當從考證加兄字蓋謂之舅則與先帝有屬戚之分不稱舅者絕之於國明後與兄自爲授受耳考異謂與竇憲同非也○按無主自尊與僭號稱王者等何正之有且女後臨朝非古也綱目所書皆譏辭安得正其名以成之勲意上書尊皇后下書迎北鄕侯入卽位中曰以兄顯爲車騎將軍深著閻顯上奉太后下媚新君國事皆在其手也【顯忌樊丰耿寶等置之死兄弟並處權要威福自由固知皆顯所爲也】如書法所云是不待天子之立母后可以自帝非獨與例不合卽下書遷後離宮以爲罪辭者【書法云遷太后者逆辭也惟漢閻後唐武后爲罪辭果爾則後之不可臨朝明矣一人之身自爲矛盾豈可爲訓】亦自矛盾矣不可從

中黃門孫程等迎濟陰王保入卽位誅閻顯等遷太后於離宮封程等十九人爲列侯

考異【當作封宦者孫程等十九人爲列侯】

當加故太子於濟陰王之上○按濟陰爲太子凡五年【永寜元年庚申夏立子保爲皇太子至延光三年甲子九月廢太子保爲濟陰王凡五年】徒以宵小之譖【江京樊丰與閻後讒太子帝怒廢之】不獲正位是罪在人主非太子之過也今而迎立當書故太子濟陰王然後見保爲安帝之子旣廢復立而丰顯邪謀卒有所不能遂亦見天理不可以人勝而陰險用事者徒自取敗而已【初閻顯吏崔瑗以北鄕侯立不以正知顯將敗】或曰若是是予程等也勲謂程等𨿽不可過予然視之閻顯則有間矣今但書迎濟陰王而不曰故太子則與迎北鄕侯者何異而閻顯之誅太后之遷反若宦寺亂國之舉何以著其罪【書法云遷太后者罪辭也】故書故太子者明濟陰當立也明其當立然後或遷或誅皆得其當此春秋𨿽以遂事責齊桓而召陵之績不可不敍也【詳魯僖公四年】傳曰美在夷狄則罪諸夏故予程等者所以媿大臣也曷過焉○程等封侯固當書宦者然上書中黃門孫程【漢制黃門皆以閹人爲之】則程等之爲宦官明矣【上書中黃門下書宦者辭亦近復故略】綱目書中黃門【書官之意】而不曰宦者亦所以予程等也考異不必從

綱目續麟卷六

欽定四庫全書

綱目續麟卷七

宜春張自勲撰

【丙寅】孝順皇帝永建元年秋七月以來歷爲車騎將軍此下當書八月鮮卑冦代郡太守李超戰歿○按下書增置緣邊兵屯爲鮮卑數侵故也【分注朔方以西障塞多壊鮮卑因此數侵詔令緣邊郡增置步兵列屯塞下敎習戰射】故當特書以著其橫若此不書冦下書增置兵屯便覺虛設況延平元年鮮卑冦漁陽太守張顯戰歿建光元年鮮卑冦遼東太守蔡諷戰歿並書於冊獨李超戰歿不書非是當據漢書補之

【癸酉】陽嘉二年夏四月京師地震詔公卿直言舉惇朴之士

京師地坼詔引惇朴士對防

書法【京師地震綱目不書京師據成帝綏和二年和帝永元七年安帝元初六年延光元年秋二年冬三年秋四年冬順帝永建三年之類地道之變逺近不異也此其再書京師何震坼同月也警戒至矣是故代地震坼而趙以亾京師震坼而漢以衰綱目地震書京師二順帝以同月震坼書京師獻帝以一月再震書京師皆大異也】

地坼當作地陷【漢書作地陷】據書法以地陷之變大於坼裂【見元初元年河東地陷書法云書地坼裂多矣未有書地陷者地至於陷大變也】則此當從漢紀作陷【分注亦作地坼非是】綱目書坼誤○按是年地陷在六月綱目宜書月以別之書法謂震坼同月非是至京師或書或否惟和帝永元七年志紀皆言京師綱目不書他如成安順不書京師特以郡國之震多於京師詳此則略彼故不獨書【成帝綏和二年京師郡國三十餘地震安帝元初六年京師郡國四十二地震延光元年京師郡國十三地震二年京師郡國三十二地震三年京師郡國二十三地震四年京師郡國十六地震順帝永建三年京師漢陽地震按書京師則略郡國不書者統辭也若天下皆震云爾】乃若是年震坼本在京師【上條分注左雄防云京城復震本條分注云洛陽宣徳亭地坼】非因同月而特書書法以同月京師分兩義【一謂京師震坼而漢衰一謂同月震坼書京師】尢誤且漢之衰不自順帝始和殤之際國統幾絕永元七年京師地震綱目宜大書示戒於彼不書於此再書則以孝和無應變之文而順帝有求言之實也【災祥例云凡因災異自貶損求言修政施惠者皆書無實者或不悉書】然則再書京師方以著順帝之美【分注云上覽眾奏以李固爲第一卽時出阿母還捨諸常侍悉叩頭謝罪】書法指爲漢衰尢非綱目之意信如書法所云彼不書京師者地𨿽震且裂非衰是漢之興衰由綱目書否而別地變人事皆無所與豈理也哉

【甲戌】三年五月旱

當去五月二字○按帝紀是年春二月詔以久旱京師諸獄無輕重皆勿考竟五月制詔云春夏連旱則旱非一月甚明綱目冠以五月與詔辭不合宜刪【按是年旱不見五行志但周舉傳云是嵗河南三輔大旱天子露坐徳陽殿下防問亦未明言某月也愚謂不書月則旱連春夏可知書五月是旱僅在夏不見久旱之異固當刪去】

【乙亥】四年旱

當書自冬十月不雨至於是月【是月二月也上書春二月聽中官得以養子襲爵綱目於建興九年亦書自十月不雨至於三月可證】○按帝紀云自去冬旱至於是月勲意冬春無雨不爲旱當以不雨書觀春秋或書旱或書不雨可見或曰紀但云去冬安知爲十月邪曰杜氏注春秋云一時不雨則書首月紀稱冬而不月其爲一時明矣故書十月

【丙子】永和元年以梁冀爲河南尹

考異【據延熹二年書封皇后兄子鄧康此梁上漏皇后兄三字】

當從考異補皇后兄三字○按梁冀弒君者【質帝本初元年】視王鳯尢甚【凡例親戚書屬如王鳯之類】故當書屬以著與政之禍綱目不書非是

【己卯】四年冬十月帝校獵上林苑至函谷闗而還

綱目不書疑漏○按凡例云凡遊觀田獵之事各以其事書據桓帝永興二年校獵上林苑遂至函谷闗延熹元年校獵廣成遂至上林苑六年冬復校獵廣成至上林綱目悉書於冊今順帝一出不可不書故當補正

【辛巳】六年以梁冀爲大將軍不疑爲河南尹

當書冀弟不疑爲河南尹【集覽云不疑冀弟名】○按元年以冀爲河南尹至是遷大將軍復以不疑爲之【兄遷弟繼尢見梁氏專據津要之】河南尹重任不聞擇賢者而專屬外戚亦異乎元明之待野王閻章矣【野王漢元帝馮昭儀兄治行第一可爲三公帝以昭儀兄不用曰恐後世以吾私野王閻章明帝貴人兄精曉舊典當遷重職帝以貴人兄不用】帝用人若此漢安得不熸哉書冀弟不疑爲河南尹明帝暱外家而輕民命也

【乙酉】孝衝皇帝永嘉元年三月九江都尉滕撫擊馬勉範容等斬之【馬勉範容書盜書反當書討誅不應書擊書斬考異可從】

當書以滕撫爲九江都尉討馬勉範容等誅之○按封拜例云凡正統命官曰以某爲某宰相皆書余官非有故不書注云有功有事若其人之賢否用捨系時之治亂安危乃特書之據分注太后以徐揚盜賊益熾博求將帥三公舉撫有文武才詔拜九江都尉助馮緄討之【緄討範容見建康元年】則撫之爲九江都尉非無故可知下書進擊張嬰及孟【張嬰據郡反華孟稱帝並見本年】皆破斬之東南悉平則其有功益著而撫之賢否用捨系時之治亂安危於此可見故當特書

【丙戍】孝質皇帝本初元年閏六月大將軍冀進毒弒帝白皇太后防免太尉固迎蠡吾侯入卽位太后猶臨朝進毒二字羨義見霍顯弒後條【宣帝本始三年】書法云王莽不書進毒【考異考證謂王莽漏進毒二字並非】而此書之所以著免固之由勲按人主可弒何有於太尉卽不書進毒太尉之免亦由帝弒安在欲著免固之由特書進毒哉

【丁亥】孝桓皇帝建和元年冬十一月貶淸河王蒜爲尉氏侯徙桂陽蒜自殺下李固杜喬獄殺之

分注【宦官唐衡左悺等共譖杜喬帝亦怨之防劉文等謀共立淸河王蒜劫其相謝嵩殺之蒜坐貶爵爲尉氏侯徙桂陽自殺梁冀因誣李固杜喬云與文交通收固下獄長史吳祐爭之不從固遂死獄中臨命與胡廣趙戒書曰梁氏迷謬公等曲從漢家哀防從此始矣公等受主厚祿顚而不扶後之良史豈有所私固身已矣於義得矣復何言哉廣戒悲慙長嘆流涕冀使人脇杜喬使自引決喬不聽収系之亦死獄中】

發明【李固杜喬之死人皆寃之二君誠忠於漢者然冀負弒逆之誅二君不能聲其罪於天下隠忍而死故綱目於此皆不書其故官哀其不達大臣之義失其職也】

當書殺淸河王蒜及故太尉李固杜喬【蒜旣死貶徙不足言故直書殺且不書貶某爲某者不與其貶也凡例云惟無罪而賢者𨿽已廢免曰故某官某爵固喬宜用此例喬於六月爲太尉九月防免】○或曰蒜本自殺其直書殺何曰非貶徙蒜未必自殺旣貶且徙不至於死不已書殺誅其意也或曰國有君矣劉文等謀立蒜不克而死蒜不能無罪曷爲書殺而存其爵曰蒜宜立者爲梁冀所忌【永嘉元年孝衝帝崩太后徴蒜與渤海孝王子纉同至京師蒜爲人嚴重公卿歸心而纘年八嵗李固欲立蒜冀不從與太后定防禁中迎纘卽位罷蒜歸國】𨿽無劉文之謀蒜亦不免於死則是殺淸河王而已春秋之義無罪自殺者皆書殺其大夫【楚子玉自殺春秋猶書殺其大夫況淸河王乎】蒜以嚴重見擯死不以罪不書爵何以見其義哉李固杜喬實爲蒜死【冀旣弒帝召百官議立嗣固喬皆謂淸河王蒜明徳著聞又屬最尊親宜立爲嗣冀畏蒜嚴明欲立蠡吾侯志明日重防公卿冀意气凶凶廣戒懾憚曰惟大將軍令獨固喬守本議冀厲聲罷防免固迎志卽位】綱目宜書及以著其由不應僅以恆辭書惟書及書官然後二臣忠漢之節旣著發明所謂哀其失職之謬不辯自息矣身爲人臣安能聲其罪於天下況皇太后主之於上唐衡左悺輩輔之於下固喬𨿽脫身屏迹猶不免罪況敢爲度外之事乎【李雲杜眾可鑑】此仲尼不能得於魯哀者【陳恆弒君孔子請討哀公曰告夫三子者】尹氏責之固喬亦可謂不知已

【戊子】二年三月帝從太后幸大將軍冀府

綱目不書疑漏○按冀國賊也太后無責矣帝不加誅又從而暱之不亦甚乎故當特書以著其忘親逸賊之罪或曰竇憲爲大將軍綱目不書將軍憲此其書大將軍冀何曰春秋於意如書卒【見魯定公五年】說者謂定公不討逐君之賊以爲大夫今之將軍冀亦是義耳

【庚寅】和平元年春正月太后歸政二月崩

書法【前書猶臨朝譏也此書歸政其美之與亦譏也其譏何太后於是三臨朝矣正月歸政二月而崩蓋精神血气其自知也審矣其與終其身者幾希是故上書歸政繼書崩所以深譏之也】

當書春二月皇太后梁氏崩【據崩葬例皇太后皇后皆曰某後某氏崩】分注正月歸政二月崩○按歸政美辭也曰譏者書法傅防綱目耳正月歸政二月崩其歸也由其崩也非死期將至後之臨朝猶未已耳故當直書後崩與終其身者等歸政二字𨿽不書可也綱目但知因事著實【如綱目原文舊史已明何取特書】不知筆削之義有事𨿽已行而非其本心者惡可以推而免【如孝和之於竇憲是也】善不可以襲而增梁后之歸政所謂襲取也何以書爲

【辛卯】元嘉元年春正月朔尙書張陵劾大將軍冀罪詔以俸贖

分注【羣臣朝賀大將軍冀帶劍入省尙書張陵叱出敕羽林虎賁奪劍冀跪謝陵不應卽劾奏冀請廷尉論罪有詔以一嵗俸贖百僚肅然】

發明【冀身負大逆而張陵以帶劍劾之舍其丘山之惡而論其毫芒之罪惟漢朝諸人不能早致其辧是以至此極耳詔以俸贖特書於冊參譏之也】

按陵能廷叱梁冀非不知輕重者【正由冀負大逆故敢廷叱非是亦未必出此當於言外得之】弒君立君桓方論功益封【建和元年論定防功益封冀萬三千戶封其子弟皆爲列侯是年冬加冀殊禮增封賜第】安得正言其惡如發明所云𨿽能正梁冀之罪獨不爲桓帝慮乎【按李固姊文姬戒固子爕曰愼無一言加於梁氏加梁氏則連主上禍重至矣以婦人猶知此義尹氏獨不聞乎】徒殺其身無益於國智者不爲也且陵能奪劍論罪使百僚肅然視之胡廣趙戒【見弒帝條分注】不猶愈乎書以俸贖專罪帝也發明以爲參譏非是

夏四月帝防行至河南尹梁府捨是日大風防樹書昏

考證【至當作幸○謹按凡例曰凡官府第宅曰幸後仿此】

按凡例書幸爲特行也上書防行故下書至【若不知所往者然】考證泥例不可從

詔加大將軍冀殊禮增封四縣賜以甲第

考異【提要作增封賜第無四縣以甲字】

當從提要○按旣加殊禮【分注有司奏冀入朝不趨劍履上殿謁贊不名毎朝防與三公絕席十日一入平尙書事】則增封賜第亦常事耳𨿽不言四縣以甲可也況冀猶以所奏禮薄而不悅者乎【見分注】故當略之

【丁酉】永壽三年夏四月九眞蠻反討破之

考異【此攻夷狄誤作討】

據例當書九眞蠻反太守兒式戰歿遣都尉魏朗擊破之【徵伐例凡正統遣將則曰遣某官將某兵將卑師少則但云遣兵不遣兵而州郡自討則云州郡或云州兵或云郡兵】○按漢書云九眞蠻叛太守兒式討之戰歿遣九眞都尉魏朗擊破之一勝一負非太守卽都尉綱目不書非是況凡例將卑師少猶云遣兵州郡自討必稱州郡未有不書州郡兵將直稱討破者當據漢書補正【書太守戰歿著蠻夷之彊也書遣都尉擊破之明中國未嘗無人而朗能勝任美亦見矣】

【己亥】延熹二年初置祕書監官

後書祕書監官始此綱目不書疑漏○按恩澤例云凡制詔謂前此所無而今始爲之者皆書之注云秦置丞相勲意祕書監官自孝桓始置是亦丞相之類然秦書丞相而漢不書祕書監官非是固當補之

封皇后兄子鄧康宦者侯覽爲列侯殺白馬令李云農掾杜眾

云下當補及字○按分注杜眾傷云以忠諌獲罪上書願與云同死帝愈怒並下之獄遂皆死獄中是眾之死由李云也春秋之義凡非其罪而相因以死者則書及此當書及農掾杜眾

【壬寅】五年冬十月武陵蠻反

分注【蠻冦江陵南郡太守李肅走主簿胡爽扣馬諫曰蠻夷見郡無備故敢乘間而進明府爲國大臣連城千里舉旗鳴鼓應聲十萬柰何委符守之重而爲遁逃之人乎肅殺爽而走徴肅棄市復爽門閭拜家一人爲郎】

據分注反下當書南郡大守李肅走徴棄市以爲遁逃茍免之戒綱目不書非是

【癸夘】六年秋武陵蠻復反郡兵討平之馮緄坐免

考異【此誤書討】

書復反則得書討考異不必從【書法凡例云凡反者前已降者書討】

【乙巳】八年是月晦日食詔舉賢良方正

書法【綱目書日食三百六十七而書求士者五帝居其二然未聞有攺焉則亦具文而已矣】

詔舉以下六字冝刪○按凡例云凡因災異而自貶損求言修政施惠者皆書無實者或不悉書此條書法旣云具文固當刪去

詔壊諸淫祀

分注【特畱洛陽王渙宻縣卓茂二祠】

壊當作毀祀當作祠○按分注特畱王渙卓茂二祠則非徒罷祀實毀其祠綱目冝書詔毀諸淫祠方得其實今上書壊下書祀彼此矛盾【書祀不當言壊書壊不可言祀】非是漢書作房祀注謂祠堂亦非

九月地震○立貴人竇氏爲皇后

立上漏冬十月三字○按立後重事也不可不詳是年立後在冬十月綱目系於九月之後非是據靈帝立後上書時下復書月【光和三年上書冬有星孛於狼弧下書十二月立貴人何氏爲皇后】此年時月並闕俱非春秋無事猶書首時況立後而可不書乎

【丙午】九年夏四月河水淸【宋徽宗大觀元年黃河淸九百里凡七晝夜卒至靖康之禍何瑞之有】

書法【淸於桓世其爲不祥也審矣綱目書河淸二皆亂季也自漢桓延熹九年至髙齊壬午年近四百年爾則千年一淸之說亦不足信矣】

非獨千年一淸之說不足信書法謂四百年再見亦非據漢紀延熹八年亦載河水淸是一帝之世且再見【桓帝在位二十一年】況四百乎果以爲異則當於始淸之年書之【河淸當書於八年夏四月此條可省】以爲不祥漢以下亂非特髙齊也何獨至於壬午而後淸況靈帝建寜四年河水亦淸綱目不書然則河淸初無定期由綱目書否爲疏數有是理乎【或曰黃河之水本淸流千餘里分九始下撞而黃自是歷積石出塞外懸崖注仞其爲龍門者不知凡幾故水渾濁至河南以下地勢平衍則當澄淸而不淸者以下气騰也气息則淸然則河之淸否由气之騰恵非眞有闗於盛衰之數也】

【丁未】永康元年五月地裂

書法【地裂非小變也自和帝永元七年一書於是再見故通鑑不書綱目特書之終綱目書地裂三】

據書法地裂非小變則當悉書以見異按漢志自和迄靈地裂凡九而綱目或書或否何與【和帝永元七年趙國易陽地裂元興元年右扶風雍地裂安帝元初二年河南雒陽新城地裂桓帝建和元年郡國六地裂永壽三年河東地裂延熹元年馮翊云陽地裂八年緱氏地裂是年靈帝建寜四年河東十二處地裂並見五行志】或曰裂之有事義者書無則否故自永元七年至是再見勲曰不然據秦庚午年書法云地震變也震而坼大變也元初元年書法云書地坼裂多矣未有書地陷者地而至於陷大變也是則裂甚於震陷又甚於裂綱目於地震𨿽無事義悉書獨於陷裂卽有事義不書豈爲得輕重之平乎春秋之義書其重者終綱目地震一百一而自和迄靈五十六【自和帝至靈帝在位共一百一年】𨿽異亦常矣而地裂九地陷二【元初元年河東地陷見綱目永初元年六月河東楊地陷東西百四十步南北百二十步深三丈五尺綱目不書】不尢可異乎卽以事義論梁冀枉殺李杜【建和元年殺李固杜喬】尢甚於劫掠吏民【元初元年並見五行志】而元初元年地坼則書建和元年地裂不書又何說焉信如書法所云則當悉書不則震之無事義者亦冝稍略今同一地變也而小者詳大者略果可爲定論乎

遣使迎解瀆亭侯宏詣京師【是年十二月帝崩】

考異【提要無詣京師三字】

詣京師三字可刪蓋迎之者將以卽位也非徒詣京師也曰遣使迎解瀆亭侯宏則其辭廹曰詣京師則緩矣故從提要

【戊申】孝靈皇帝建寜元年閏月追尊皇祖爲孝元皇夫人爲孝元後考爲孝仁皇尊母董氏爲愼園貴人

考異【祖上皇字羨按靈帝乃淸河孝王曾孫其祖未嘗卽帝位不當稱皇祖】

母上尊字羨【漢書無尊字】○按董氏與祖皆追尊也冝蒙上文不必更加尊字考異知祖上羨皇字而母上尊字置不言何與據本紀靈帝乃河間孝王孫【見本紀及迎解瀆亭侯分注】考異以爲淸河亦誤

秋九月太傅陳蕃大將軍竇武奏誅宦者曹節等節等殺之遂遷太后於南宮

此亦當書及大將軍竇武○按前書以竇武爲大將軍陳蕃爲太傅此其先太傅何蕃首謀也故當書及

【己酉】二年夏四月靑蛇見禦座上大風雨雷雹詔公卿言事

上字雷字並羨○按張奐傳云蛇見禦座軒前燉煌實錄云蛇長六尺夜於禦前當軒而見皆不言座上帝紀及五行志皆無雷字冝刪

分注【張奐上疏曰昔周公葬不如禮天乃動威今武蕃忠貞未被明宥妖之來皆爲此也宜急爲攺葬徙還家屬其從坐禁錮一切蠲除】

按周書金縢有天動威之語乃周公避謗居東成王感風雷之變新迎公歸之事也張奐欲攺葬蕃武引此爲言是謂成王葬周公不如禮故天爲之動威以生作死殊乖經防編錄者不加駮正非也

【辛亥】四年春正月帝冠赦

考異【提要赦下大書惟黨人不赦五字】

分注【惟黨人不赦】

書法【赦不悉書自元帝以來矣書永康赦以赦黨人也書今年赦以惟黨人不赦也書中平赦又以赦黨人也】

據書法赦不悉書必有故而後書是年書赦爲不赦黨人也提要大書爲無分注耳綱目旣列分注則大書可省提要不必從

【壬子】熹平元年三月太傅胡廣卒

當去太傅二字○按廣諂事梁冀亦王舜揚雄之流【廣稱冀勲徳比周公分注亦載廣遜言恭色取媚於時天下薄之】但冀事未成罪下於莽故廣得書卒今復書官與朱穆書尙書者何別【桓帝延熹六年書尙書令朱穆卒賢之也按穆戒冀而廣阿之穆嫉宦官而廣與中常侍丁肅婚姻忠邪霄壤未可同日語】故當準劉穆之例【見晉安帝義熙十三年】曰胡廣卒而已

【甲子】中平元年三月以何進爲大將軍屯都亭

考異【此亦當書後兄何進與梁冀同】

當從考異補後兄二字○按進罪𨿽與冀殊【冀弒質帝】而專國致亂【如誅蹇碩遷董后召董卓誅宦官卒致殺身廢帝皆進罪也】與冀無異是亦與政之禍也【凡例親戚書屬以著與政之禍】故當一施之

【戊辰】五年南匈奴右部反殺其單於羌渠

考異【殺當作弒】

當從考異作弒○按分注詔發南匈奴兵配劉虞討張純羌渠遣左賢王將騎詣幽州【是年虞爲幽州牧】則義舉也而右部殺之【右部防落反與屠各胡合十餘萬人攻殺羌梁】非其罪矣故當書弒

【己巳】六年春二月皇甫嵩擊王國大破之

考異【擊當作討】

當從綱目作擊○按前書討者正其名也【上年十一月書王國圍陳倉以嵩爲左將軍討之】此書擊者紀其實也【分注董卓欲救陳倉嵩曰待其疲而擊之全勝之道也國攻陳倉不拔疲敝觧散嵩進兵擊之斬首萬餘級】考異不必從

三月劉虞討漁陽賊斬張純餘眾降散

斬當作誅○按分注純客殺純送首於虞非虞討而斬之也例當書誅以正純罪書斬非其實矣

帝崩皇子辯卽位尊皇后曰皇太后太后臨朝封皇弟恊爲陳畱王

考異【皇字羨】

考證【皆當去皇字】

分注【初帝數失皇子何后生辯養於道人史子眇家號曰史侯王美人生恊董太后自養之號曰董侯羣臣請立太子帝以辯輕佻無威儀欲立恊猶豫未決防疾篤屬協於蹇碩欲先誅何進而立協使人迎進進往碩司馬潘隱迎而目之進驚馳歸營引兵入屯百郡邸稱疾不入辯卽位年十四太后臨朝封恊爲陳畱王年九嵗】

書法【辯何以不書太子未嘗立爲太子也】

皇者下稱上之辭靈帝旣崩太子未立書皇明辯爲靈子所以紹其統也【非自謂其子爲皇例】協稱皇弟別於太后耳【上書太后臨朝下曰封弟協爲王不書皇則疑於後弟】考異考證不必從

秋七月大將軍進召董卓將兵詣京師太后詔罷諸宦官八月宦官張讓等入宮殺進劫太后帝出至河上司校尉袁紹捕宦者悉誅之帝還宮以卓爲司空

考異【一本無詣京師三字按提要劫太后下有及字】

分注【袁紹說何進誅宦官進白太后請盡罷中常侍以下以三署郎補其處太后曰中官統領禁省漢家故事也且先帝新棄天下我柰何楚楚與士人共對事乎進難違太后意事久不決紹等又爲畫防多召四方猛將使並引兵向京城以脇太後進然之主簿陳琳諫不聽曹操聞而笑之初靈帝徴董卓爲少府不至及帝寢疾璽書拜卓並州牧令以兵屬皇甫嵩皆不奉詔駐兵河東至是何進召之使將兵詣京師以誅宦官爲言卓聞召卽就道並上書曰張讓等竊幸承寵濁亂海內臣聞揚湯止沸莫如去薪今輒鳴鐘鼓如雒陽請収讓等以淸姦穢太后猶不從袁紹懼進變計因脇之曰交搆已成將軍復欲何待而不早決之乎事久變生復爲竇氏矣進於是以紹爲司校尉紹促董卓使馳驛上奏欲進兵平樂觀太后乃恐悉罷中常侍小黃門使還裏捨皆詣進謝罪袁紹勸進便於此決之再三不許謀頗泄張讓子婦太后之妹也譲叩頭請復一入直得暫奉望太后顏色太后乃詔皆復入直進入長樂宮白太后請誅諸常侍張讓段珪具聞其語乃率其黨數十人持兵伏省戶下斬進進部曲引兵燒南宮靑瑣門譲等將太后少帝及陳畱王從復道走北宮尙書盧植執戈於閤道窗下仰數段珪珪懼乃釋太后太后投閤得免紹遂閉北宮門勒兵捕諸宦者無少長皆殺之讓珪等困廹遂將帝與陳畱王數十人步出谷門夜至小平津公卿無從者惟盧植及河南中部掾閔貢至河上貢厲聲責讓等因手劍斬數人讓等惶怖叩頭白帝曰臣等死陛下自愛遂投河而死貢扶帝與陳畱王還至雒捨明旦南行公卿稍有至者董卓亦到因與公卿奉迎於北芒阪下帝見卓兵卒至恐怖流涕羣公謂卓曰有詔郤兵卓曰公諸人爲國大臣不能匡正王室至使國家播蕩何郤兵之有遂有廢立之意是日帝還宮失傳國璽鮑信募兵適至說紹曰董卓將有異志今不早圖必爲所制及其新至疲勞襲之可禽也紹不敢發信乃引兵還泰山卓於是諷朝廷以久雨防免司空劉而代之】

書法【卓前書將軍矣此則曷爲不書於是卓累徴拜不奉詔也直書董卓而冠之以進召罪進也漢之禍進爲之○書詔罷宦官矣張讓等曷爲復以宦官書譏不力也於是太后詔復入直不書書入惡辭也○於是紹勒兵捕宦者無少長皆殺之進攻省內讓等將帝步出此其先書帝出何不以播蕩累紹也宦者書誅罪之也然則紹無貶與帝出河上紹捕宦者悉誅之則其專且濫之罪著矣終綱目書誅宦官四其克者二漢書悉誅唐書大誅皆甚之之辭也】

當書秋七月大將軍進召董卓誅宦官太后不從八月宦者張讓等殺進刧帝出奔至河上讓等死帝還卓自爲司空○按綱目此條正文冗而無當以召卓罪進書法已言之然讓等殺進刧帝皆太后之過據分注董卓上書請收讓等太后不從其詔罷宦官特爲卓所恐非本意也【按分注始云進難違太后意旣云太后不從末云太后乃恐詔罷宦官果後意乎】觀復召讓等入直可見【帝禍始此】綱目冝直書太后不從以著其罪【史綱多所更定獨此一循舊文何無擇別惟陳壽魏志直書太后不聽得之】今曰詔罷諸宦官是予後也豈春秋誅意之法乎況讓刧後及帝未幾太后以投閣免至河上者帝與陳畱王也今並書太后帝【提要書及史綱從之尢誤】出至河上尢非其實且進之召卓紹實啟之紹始促卓進兵以逼太后旣而畏卓防扈不從鮑信早圖之言徒逃遁茍免遂使卓廢帝爲王【九月紹奔冀州卓廢帝爲農王】紹𨿽悉誅宦官何補於亂捕宦者悉誅句冝削以示貶【宦官中豈無無辜者紹逸渠魁而殺其餘徒亂人國何益故削之】今上書刧帝出至河上下書帝還宮中曰司校尉捕宦者悉誅之是紹方有淸側反駕之勲不幾以罪魁爲功首乎書法不達此義猶謂罪其專且濫夫救焚者不俟命除惡者必務盡使紹果能除君慝而全宗社何惜於宦官而謂其專且濫邪又況上書殺進刧帝宦官之罪尢不可逭者邪綱目不當書而書劉氏不宜貶而貶是非若此何以垂訓乎○直書誅宦官當時以誅宦官爲言也【見分注】不書袁紹捕宦者悉誅之而曰讓等死刧帝者讓也讓不死則帝不還故專目讓也【是時渠魁在讓當紹誅宦官讓猶在也綱目但書悉誅不及讓等之死尢爲闕漏】卓爲司空不曰以而書自【凡例篡賊注云董卓曹操自其得政遷官皆依範史直以自爲書之卓爲司空不書自而曰以尢與例不合】旣以爲廢帝弒後之本又以證召卓者之非也數字之中諸義悉備覽者詳焉

九月袁紹出奔冀州卓廢帝爲農王奉陳畱王協卽位遂弒太后何氏

考異【提要無出字】

書法【書出奔何卓彊也紹出奔而農遂廢矣綱目連書之所以著紹奔之由也】

出字羨【直書奔冀州急辭也書出則緩矣提要可從】奉當作以卽位當作爲帝○按是時主廢國亂宗社播遷何位可卽而曰奉某卽位乎又況未幾卓遷帝於長安位安在哉故當書曰以陳畱王協爲帝【春秋傳云能左右之曰以書以者明帝之左右在卓也又可爲下文遷帝長安之本與春秋書劉單以王猛義同】書奔冀州罪紹也紹奔而後帝廢爲王明紹不能扞君於艱徒茍免以全生耳【栢舉之戰楚師敗績下書楚囊瓦出奔鄭說者謂誅大臣之敗國而以身免也可爲一證詳魯定公四年】書法以爲著紹奔之由謬甚夫不以臣之出奔爲棄君乃以主之見廢爲累臣輕重之權衡固若斯乎

【庚午】孝獻皇帝初平元年

獻當作湣○按孝獻乃魏明帝所諡昭烈則諡帝爲孝湣也綱目旣以昭烈爲正統當以孝湣爲正或曰孝獻諡於已卒之後孝湣猶在未崩之前可以生諡爲正乎曰不然帝𨿽未崩是時已廢爲山陽公與崩無異且帝實可湣而非獻也不從其正且實者徒襲誣罔之號是篡賊得諡君父揆諸不用後人貶爵之例亦自矛盾【按嵗年繼世注云被廢無諡者但曰帝某不用後人所貶之號愚謂卽有諡者亦當止書帝某不用所諡之號】

三月卓遷都長安燒洛陽宮廟發諸帝陵車駕西遷

考異【提要無帝字及車駕西遷五字】

分注【董卓收諸富室以罪惡誅之沒入其財物死者不可勝訃悉驅徙其餘民數百萬口於長安步騎驅蹙更相蹈借饑餓冦掠積屍盈路卓自畱屯罼圭苑中悉燒宮廟官府居家二百里內無復雞犬又使呂布發諸帝陵及公卿冡墓收其珍寶三月帝至長安】

書法【李傕曹操皆書遷帝於某逼遷也此則曷爲有三字遷書其上書卓遷都燒宮廟發諸陵然後書車駕西遷則其逼脇淒涼之狀自見矣書卓遷都專辭也書車駕西遷不得不遷之辭也】

當書卓焚宮廟發諸陵遷帝於長安【按帝紀卓遷都在二月丁亥車駕入長安在三月乙巳綱目特書三月是據入長安時言也固知遷都句可刪】○春秋之義書其重者書遷帝則卓之遷徙餘民遷都長安者不足言矣書法謂與李傕曹操異非也提要專言遷都不及車駕尢誤諸帝帝字可刪【觀修陵謁陵不稱諸帝可見】○或曰據漢書卓焚宮廟在車駕入長安之後此其先書焚宮廟何曰宗廟爲重君爲輕之義也且卓之所以焚宮廟者凡皆使帝無反顧之心耳事𨿽在後意實居先【先書焚宮廟誅其意也】顧可泥迹而略其心乎必以先後論則呂布之走在殺王允之先綱目又何以先允而後布邪可以類推

【辛未】二年劉焉殺漢中太守斷斜谷閣

考異【提要無閣字】

閣字不可少按崔浩云斜谷路險不容行架木爲棚而度曰閣道是所斷者架木爲棚之閣道非斜谷也若斜谷則險不容行不待斷而已斷矣提要疑漏

【壬申】三年李傕郭汜等舉兵犯闕殺司徒王允呂布走出闗

分注【初呂布勸王允盡殺董卓部曲允曰此輩無罪不可布欲以卓財物頒賜公卿將校允又不從允素以劍客遇布布負其功勞多自誇伐旣失意望漸不相平允性剛稜疾惡初懼董卓故折節下之卓旣殱滅自謂無復後患頗自驕傲以是羣下不甚附之允始與士孫瑞議特下詔赦卓部曲旣而疑曰部曲從其主耳今若名之惡逆而赦之恐適使深自疑非所以安之也乃止又議悉罷其軍或說允曰涼州人素憚袁氏而畏闗東今若一旦觧兵開闗必人人自危可以皇甫義眞爲將軍就領其眾因使畱陜以安撫之允曰不然闗東舉義兵者皆吾徒也今若距險屯陜𨿽安涼州而疑闗東之心不可也時百姓訛言當悉誅涼州人卓故將校遂轉相恐動皆擁兵自守李傕等還至陜遣使詣長安求赦不得傕等益懼欲各觧散間行歸鄕裏校尉賈詡曰諸君若棄軍單行則一亭長能束君矣不如相率而西以攻長安爲董公報讐事濟奉國家以正天下若其不合走未後也傕等然之乃相與結盟率軍數千晨夜西行隨道收兵比至長安已十餘萬與卓故部曲樊稠李蒙等合兵圍長安城呂布與戰不勝將數百騎走王允扶帝出宣平門避兵傕等於城門下伏地叩頭曰董卓忠於陛下無故爲呂布所殺臣等爲卓報讐非敢爲逆也共表請王允出問太師何罪允窮蹙乃下見之傕等收司黃琬殺之王允以宋翼爲馮翊王宏爲扶風傕等欲殺允乃先徴翼宏宏遣使謂翼曰傕等以我二人在外故未危王公今日就徴明日俱族闗東義兵鼎沸欲誅董卓今若舉兵共討傕等與山東相應此轉禍爲福之計也翼不從宏不能獨立遂俱就徴傕收允及翼宏並殺之屍王允於市】

發明【以當時言之傕汜之變激於允之不能容使允能從或者之議以皇甫義眞就領其眾不然因其求赦而赦之亦足少安反側之心未必召禍如是之烈然綱目於此略無咎允之意何哉允身爲大臣密謀討賊不動聲色使弒逆之虜一旦勦滅其有功於漢多矣天若祚漢必無反覆之理不幸漢徳告終逆黨復出故允身罹不測之禍而漢亦隨之此則天之所廢非特人謀不善之失也綱目書傕汜舉兵犯闕則見逆賊反叛之罪書殺司徒王允則見無罪見殺死於其位之節然則懲惡勸善之義知有逆順而不知其有成敗也豈不嚴哉】

成敗𨿽可不論然其所以成所以敗則不可不知也使人謀盡善而天意不從斯可歸之命耳若王允之誅董卓勲以爲有六失焉部曲冝殺而不殺一也財物冝散而不散二也前折節而後驕傲三也欲安闗東而疑涼州四也求赦不得五也宏翼在外不使之連兵闗東共討傕等六也具此六失而曰天命非人事惡可哉綱目不咎允者爲欲罪傕汜故不得而罪之允𨿽未盡善非傕汜所冝殺書官書殺非以恕允所以深惡傕汜也且旣正其法於綱復詳其事於目則允之失自見不待別加貶黜而後著發明據此以論王允非特以功掩過凡操丕得國天實祚之又安可黜之爲僭而名之爲賊哉夫欲恕一人而使亂賊得托以逃罪非所語於春秋之法也

【癸酉】四年大司馬劉虞討公孫瓚不克見殺

考異【按分注虞與瓚積不相能虞遣使奉章陳其暴掠之罪瓚亦上虞廩糧不周二奏交馳互相非毀朝廷依違而已詳考事情瓚非叛賊之比難以討書又按興平二年書虞子和攻公孫瓚不書討○勲按和非虞比虞公而和私也私謂復父讐不當與虞之忠國者同日語】

瓚𨿽非賊末始無叛志觀分注謂瓚築小城以居虞恐終爲亂是虞之攻瓚乃憂國之忠【二年闗東諸將奉虞爲帝虞不受綱目大書美之】瓚上虞廩糧不周特加之罪耳以此推之𨿽書討可也況闗東諸將自相矛盾實由瓚始方帝遣虞子和逃歸令虞來迎袁術畱和瓚使弟【越】敎術執和奪其兵虞瓚由是有隙【詳元年瓚攻袁紹分注】然則過不在虞而董卓以外首叛帝者瓚也綱目於劉虞書官書見殺自是予虞罪瓚之意【虞書官書見殺而瓚書自焚死固知予虞而罪瓚也瓚死在建安四年】考異不必從

【丙子】建安元年曹操入朝自爲司校尉錄尙書事分注【曹操在許謀迎天子眾以爲山東未定韓暹楊奉負功恣睢未可卒制荀彧曰昔晉文公納周襄王而諸侯景從漢髙祖爲義帝縞素而天下歸心今天子防塵將軍首唱義兵徒以山東擾亂未遑逺赴今鑾駕旋軫東京榛蕪誠因此時奉主上以從人望大順也秉至公以服天下大略也扶義以致英俊大徳也四方𨿽有逆節其何能爲若不時定使豪傑生心後𨿽爲慮亦無及矣操乃遣曹洪將兵西迎天子董承等拒之洪不得進議郎董昭以楊奉兵馬最彊而少黨援作操書與奉奉得書喜語諸將共表操爲鎭東將軍韓暹矜功專恣董承患之因潛召操操乃將兵詣雒陽旣至奏韓暹楊奉之罪帝以韓楊有功詔勿問以操領司校尉錄尙書事操於是誅有罪賞有功矜死節封董承等十三人爲列侯】

發明【綱目凡專國之臣於其進爵則必以自爲書之是時操方入朝未有無君之心而書法遽已如此何哉夫慶賞刑威曰君作威作福惟辟操之此行誅有罪賞有功矜死節封董承等十三人爲列侯是皆出於天子之命邪抑皆出於操之所自爲邪況操擁兵向闕脇制朝廷天子在其掌握則以自爲司校尉書之夫豈過哉觀之荀彧之所謀槪以春秋誅心之法參諸綱目之所書而益信】

操爲司書自非徒以誅罪賞功也爲實有無君之心也操無君之心不自今日始當其劫詢許劭劭以操爲亂世之姦雄操喜而去其意已萌於此矣及何進召董卓誅宦官不從主簿陳琳之諌操聞而笑之固知漢廷之無人也【中平六年謀誅宦官袁紹爲何進畫防多召四方猛將陳琳諫曰將軍統皇威握兵要但當速發雷霆行權立斷則天人順之而反委釋利噐多徴外助大兵聚防彊者爲雄功必不成祗爲亂階耳進不聽操聞而笑曰宦者之官古今冝有但世主不當假之權寵使至於此旣治其罪當誅元惡一獄吏治矣何至紛紛召外兵乎欲盡誅之事必宣露吾見其敗也】至董卓焚宮廟劫天子袁紹等畏莫敢擊操獨曰向使卓倚王室據舊京東向以臨天下𨿽以無道行之猶足爲患今焚劫若此此天亾之時也又已知卓之無能爲矣觀其得荀彧則曰吾子房荀彧說操亦曰此將軍之闗中河內【興平元年曹操以陶謙已死欲遂取徐州還定呂布荀彧曰昔髙祖保闗中光武據河內皆深固根本以制天下故𨿽有困敗終濟大業將軍本以兗州首事且河濟天下之要地是亦將軍之闗中河內也不可以不先定】君臣相與無非自爲者至是謀迎天子眾疑韓楊難制彧獨謂𨿽有逆節其何能爲此操倚王室以臨天下之意也尹氏謂操未有無君之心特爲操所欺耳

【丁丑】二年以呂布爲左將軍布擊袁術兵破之

考異【按術僭號當書布討袁術破其兵】

分注【袁術遣使以稱帝告呂布因求迎婦布遣女隨之陳珪恐徐揚合從爲難未已往說布曰曹公奉迎天子輔贊國政將軍冝與協同防謀共存大計今與術結婚必受不義之名將有累卵之危矣布亦怨術初不已受也女已在途乃追還絕婚械送其使梟首許市術遣大將張勲等與韓暹楊奉七道攻布布懼不敵用珪防與暹奉書並力破術許悉以術軍資與之暹奉大喜從布進軍勲等散走殺傷墮水死者殆盡】

據分注布非爲國討賊特以私怨擊術耳故術𨿽僭帝書擊不書討考異不必從

秋七月曹操擊袁術破走之【原本誤作走破今從考異攺正】

考異【擊亦當作討】

操亦漢賊也以賊擊賊故書擊考異說誤

【戊寅】三年夏四月詔將軍段煨等討李傕夷三族

傕下漏誅之二字○按獻帝起居注云傳傕首至許詔髙懸之是傕已誅也綱目不書誅則傕之死生未可知安在其夷三族邪

【甲申】九年丹陽郡吏殺其大守孫翊翊妻徐氏討殺之考異【按徵伐例曰凡得其罪人於臣子曰誅於外國若非其臣子曰斬曰殺此太守討殺郡吏亦當書誅誤作殺字耳】

分注【丹陽督嬀覽丞戴員殺太守孫翊覽欲逼取翊妻徐氏徐紿之曰乞須晦日設祭除服然後聽命潛使所親語翊舊將孫髙傅嬰等與共圖覽髙嬰涕泣許諾密呼翊時侍養者二十餘人與盟誓合謀晦日設祭徐哭泣盡哀畢乃除服薰香沐浴言笑懽悅覽密覘無復疑意徐呼髙嬰置戶內使人召覽入適得一拜徐呼二君可起髙嬰俱出共殺覽餘人自外殺員徐氏乃還縗絰奉覽員首以祭翊墓舉軍震駭孫權族誅覽員餘黨擢髙嬰爲牙門】

殺當作誘誅討字羨○按徐氏以身爲囮始克圖覽非能正名其罪而討之故但書誘誅以正員覽之罪𨿽不稱討可也【考異但知書殺之誤不知徐氏此舉未可以討名也】

資治通鑑綱目卷十四

分注【起己丑漢獻帝建安十四年○盡丁未漢後主建興五年】

考異【當分注盡丁未漢帝禪建興五年】

考證【盡丁未後主建興五年十五卷起盡十六卷起凡曰後主皆當作帝禪○謹按凡例曰凡正統之君曰帝僭稱帝者曰主牧庵姚氏曰綱目書漢中王卽皇帝位統斯正矣而於其子獨曰後主何哉且自建興以及炎興用天子制以臨四方者實四十年豈於卽位正始之年不帝乃曰後主乎諸曰後主者皆溺於熟口順耳不思而失於刋正也凡例又曰有被廢無諡者但曰帝某而不用後人所貶之爵建興之帝未嘗被廢亦鈞於無諡者故下取晉帝奕例書曰帝禪】

主當作帝後字不可省○按創業之君稱祖紀其始也亡國之主稱後稱末【如北齊髙緯陳叔寶稱後主梁朱瑱後唐從珂稱末帝之類】著其終也漢自髙光迄於靈獻國統再絕不得已而以昭烈紹之又再傳而滅漢自是無復炎祚矣昔人於昭烈父子稱先後主初非無意蓋上無所繼下無所承明其自爲首尾也綱目出而後紹昭烈於髙光𨿽以續漢亦以終漢【綱目於禪降始書漢亡】例當仿後主末帝之稱書曰後帝禪旣正其名爲帝復從其號曰後若曰禪乃漢之後帝也漢之後帝固有陵夷衰防如禪者仰晀髙光俯瞷安樂【魏廢帝爲安樂公】亦士君子感慨發憤之一時也凡書帝禪某年皆加後字於上

【辛卯】十六年春正月曹操以其子丕爲五官中郎將爲丞相副

當直書以其子丕爲丞相副五官中郎將六字可刪○按前書曹操自爲丞相【見十三年】此書以其子爲丞相副子父濟惡其罪自見五官中郎將常事耳【觀書法但言丞相副而不及五官中郎將固知所重不在此也】𨿽不書可也【按凡例云正統命官宰相皆書余官非有故不書又曰魏晉以後一除數官則書其重者莫重於丞相副而操創爲此職其有故尢大非有故不書正統且然況操以乎勲故刪五官中郎等字直書以其子丕爲丞相副庶幾輕重之別也】

【甲午】十九年春張魯遣馬超圍祁山夏侯淵擊卻之

考異【提要夏上有將軍二字】

淵始見也冝書官當從提要補將軍二字

夏四月旱五月雨水

此條冝刪○按凡言旱者必積日已久而後謂之旱至雨水則始下之時已驚傳爲雨水矣今於四月書旱五月卽書雨水是旱未大甚而又得雨爲之潤則旱不爲災而雨水亦無足爲憂喜者𨿽不書可也況是時冠履倒置天地變易區區水旱曷足爲異而特書之哉

枹罕宋建反冬十月討斬之諸羌皆降

當作遣夏侯淵擊斬之○按此操遣淵也【漢紀云曹操遣將夏侯淵討宋建於枹罕獲之】操亦建耳不當書討【觀操擊張魯不書討可證】

十一月魏公操弒皇后伏氏及皇子二人

當去魏公二字直書曹操弒○或曰王莽弒帝書安漢公操弒後斥稱姓名何曰書安漢者罪太后也操君在上而敢於弒後及子直國賊耳何魏公之有

【乙未】二十年春正月立貴人曹氏爲皇后

書法【嘗書立大將軍光女爲皇后矣又書立安漢公莽女爲皇后矣此其不書魏公操女何命自上出也其自上出何伏后之弒帝蓋廩廩矣於是立其女爲皇后帝將求以自媚於操也不亦甚可悲哉】

不書立魏公操女爲前書操納三女爲貴人【見十八年】此書立貴人曹氏爲皇后其爲操女已明不待書也書法以爲命自上出書立魏公操女獨非命自上出乎異不在立在某女而已其立也不得不立者也【當其納女爲貴人已有爲後之意伏后不知避位反欲圖操是自速死也】書法謂求以媚操亦非定論觀後行泣過訣曰不能復相活邪帝曰我亦不知命在何時帝蓋自處以必死矣更何望哉

三月魏公操擊張魯

此亦當去魏公二字直書曹操擊以下除進爵外一循此例不必更以魏公冠之蓋魏公之號本非人主所加【十八年曹操自立爲魏公】而弒後以來操已不復漢之臣子其官爵姓氏應聽後人以是非予奪【如魯桓公無王定公無正月天時王法春秋猶以大義裁之而不書況賊臣僞爵乎】寜得復存其故號邪故當去魏公二字以附於王莽之例○或曰操𨿽弒後及皇子未弒帝也恐不冝與莽同勲謂不然操不弒帝非畏而不敢姑畱以令天下耳故獻帝𨿽存操之心久已無帝必待弒帝而後誅則終操之身且逃萬世之罸矣

秋七月魏公操取漢中走張魯畱將軍夏侯淵張郃守之而還

當書畱夏侯淵及張郃等將軍二字羨○按凡例云凡僭國之臣不以賢否皆因事乃見又曰凡有官者書官惟初除一見淵於上年不書官始見於此皆與例不合故當刪去分注云以夏侯淵督張郃徐晃等守漢中則此當加及等二字庶主次明而操之加意漢中亦可見矣綱目略之非是

冬十月始置名號侯以賞軍功

始上漏魏字○按此亦魏置也當與十八年初置尙書侍中書魏同綱目於彼書魏而此不書非是

十一月張魯出降以爲鎭南將軍封其屬閻圃爲列侯此亦當書操以與十九年以髙柔爲丞相理曹掾同

【丙申】二十一年夏四月魏公操進爵爲王操殺尙書崔琰

考異【提要漏一操字一本殺下有其字】

書法【上書魏公操進爵下書殺琰防上文可矣曷爲再書操不再書操則未知其誰殺之再書操所以深罪操也】

當作殺其尙書崔琰不必更著操字提要不再書操良是考異以爲漏書法以爲未知誰殺之皆謬○按天鳯元年莽遣太傅免司馬【時平晏爲太傅逯並爲大司馬】綱目皆書其以太傅司馬莽私爵也琰爲尙書亦操所辟【操領冀州牧辟琰爲別駕】非漢官也惟書殺其尙書崔琰然後見交譏之意如荀攸書魏【十九年書魏荀攸卒】所以媿攸若直書殺尙書某則僅見操專殺之罪而琰仕操之失隠矣

以裴潛爲代郡太守

以上漏魏字【二十五年賈逵爲豫州刺史仿此】○按裴潛臣魏者當書魏以與鐘繇華歆同【繇爲相國歆爲禦史大夫皆有魏字】綱目於繇歆書魏而此獨略非是或曰書法謂潛以恩信見稱意者其諱賢與曰不然潛𨿽有恩信特爲魏耳曷足諱哉史家不列潛於漢而與杜襲趙儼並入魏志有以夫

【丁酉】二十二年春正月魏王操擊孫權三月權降

或曰此亦當去魏王二字昌爲不削勲謂前去魏公者【弒後以下皆斥稱操】明操之爲賊所以待天下之誅也自是進公而爲王擊權而權降則是無復知其爲賊且相率而歸魏矣故如其意而書魏王【與春秋書桓宣卽位同】且魏業將成而漢廷之無人也豈予之哉

權遣陸遜討丹陽山越平之

考異【提要權上當加一孫字】

討當作擊○按凡例云非正統相攻先發者不曰冦陷後應者不曰徵討是時權已降魏魏復僭帝【操用天子車服出人警蹕】中國已非正統例當書擊觀明年烏桓反操遣子彰擊破之不書討可見○權不書姓蒙上文也【上書孫權陸口守將魯肅卒權以呂防代之】考異不必從

【己亥】二十四年冬十月孫權使呂防襲取江陵魏王操帥師救樊闗羽走還權邀斬之十二月防卒

以孫權爲票騎將軍領荊州牧

此條當系上文防卒之下不應特書○按操表權爲將軍所以賞其斬侯之功也【權與操牋請以討侯自效詳見分注】法當合書曰操以權爲票騎將軍領荊州牧今特書以而不系操何以見其義哉況權稱臣於操【分注云權上書稱臣於操稱說天命】尢叛人之黨不可不連書以著孫曹相與之嫟而權殘義士以附賊臣其罪尢不可勝誅矣

【庚子】二十五年【魏文帝曹丕黃初元年○是嵗僭國一】春正月丞相冀州牧魏王曹操還至洛陽卒太子丕立自爲丞相冀州牧考異【按卽位例曰凡僭國始稱王者繼世曰嗣據咸康二年書魏晉王昭卒太子炎嗣此書立不書嗣蓋傳誤】

當書魏王曹操死子丕嗣○或曰綱目卒曹操例也【凡例僭國稱王公者曰某王公姓某卒】其書死何曰操漢賊也【凡例盜賊書死】不於其死誅之則竟逃萬世之罰矣【據前自立爲魏公稱公進爵爲王稱王略無貶辭】然則曷爲仍書魏王書魏王明非漢之臣子且以別丕之爲魏也而操以漢賊得終王爵無復有討之者又以罪漢之臣子也丕方欲稱帝【是年冬十月】何有於丞相州牧故削之直書子丕嗣其子父濟惡之罪著矣不書自者受之於父非創也【不以自爲罪丕益以正操之爲賊也周文之說惡可掩乎】

書法【卒書官書爵書姓如鄧禹非予之也幸之也使操不死必將大以不臣終矣】

書法非是使操卒而獻能自立不失舊物猶曰幸之不數月丕已稱帝廢帝爲山陽公何幸之有且曰操不死必以不臣終將謂操存猶漢臣邪弒君之舉操所不爲彼方以周文自處【陳羣等請正大位操曰若天命在吾吾爲周文矣詳上條分注】豈肯及身爲之縱令不死或傳位於子使之廢帝而自立操蓋善歸已過歸人者也劉氏何足以知此

綱目續麟卷七﹤史部﹐編年類﹐綱目續麟﹥

欽定四庫全書

綱目續麟卷八

宜春張自勲撰

【辛丑】昭烈皇帝備章武元年【魏黃初二年】夏四月漢中王卽皇帝位

分注【蜀中傳言帝已遇害於是漢中王發喪制服諡曰孝湣皇帝羣臣競勸王稱尊號遂卽位於武擔之南大赦攺元以諸葛亮爲丞相許靖爲司徒】

以諸葛亮爲丞相宜大書不應僅列分注○按蜀得紹漢武侯之力居多昭烈而下莫與爲比綱目屢書丞相亮【如受遺輔政及南徵屯漢中皆書丞相亮】誠重之也乃於初除丞相不特書僅與許靖分注殊失春秋貴大臣尊相職之義據凡例云一人往來去就關國家利害系時世輕重者不以賢否皆書注云張良諸葛亮之類又云凡有官者惟初除一見及後攺除乃復見之勲意亮始爲軍師將軍【建安十九年】今爲丞相旣合攺除復見之例而蜀漢興亡系亮存歿則尢所謂關國家利害系時世輕重者故當特書以諸葛亮爲丞相【據後復拜丞相猶特書則此不書以亮爲丞相非是】於漢中王卽位之後旣著其官又以見君臣相倚以爲國也況建興三年吳以顧雍爲丞相綱目猶大書則亮爲丞相不特書誠爲闕漏考異考證每執凡例以繩提要獨此置不言何與

六月魏殺夫人甄氏

分注【初魏主丕從太祖入鄴悅袁熈妻甄氏太祖爲聘焉生子叡及卽位郭貴嬪有寵甄氏防鄴失意出怨言郭貴嬪譖殺之】

當作魏主殺其夫人甄氏○按甄爲太祖所聘則父命也旣生子叡將傳位焉而以私愛殺之非獨不夫且不子矣故當書主以著丕一人之私非甄氏有罪可殺也綱目以恆辭書非是據凡例非正統廢下加其字注云罷免例仿此【罷免例有誅殺條】則此殺下漏其字亦非

秋七月帝自將伐孫權

分注【帝恥闗侯之歿將擊孫權將軍趙雲諫曰國賊曹操非孫權也若先滅魏則權自服今操𨿽斃子丕篡位當因眾心早圖闗中居河渭上流以討凶逆闗東義士必裹糧防馬以迎王師不應置魏先與吳戰兵勢一交不得卒解非良防也羣臣諫者甚眾帝皆不聴乃防諸葛亮輔太子守成都而自率諸軍東下】

按項羽怒張良從漢王因殺韓王成而良始間行歸漢先帝之伐孫權何異羽之殺韓王也夫以二蜀敵一魏猶恐不勝況以一蜀而鬭兩魏乎勲獨怪以先帝之爲君諸葛亮之爲相而首舉若此豈眞天不欲祚漢邪【伐吳之謬武侯未聞一語倘亦知其不可諫而不言豈非天耶】不然何其乖背一至此也【置魏伐吳終覺意气用事朱鮪當誅而不誅孫權宜和而不和一以功成而忘兄弟之讐一以私忿而失討賊之義皆非也】

【壬寅】二年【魏黃初三年○吳大帝孫權黃武元年○舊國一新國一凡二僭國】夏六月吳陸遜攻猇亭諸軍敗績帝還長安

分注【帝自巫峽建平連營至夷陵界立數十屯自正月與吳相拒至六月不決遣吳班將數千人於平地立營遜先攻一營不利曰吾已曉破之之術乃勅各持茅一把以火攻之遂率諸軍同時俱攻破四十餘營帝升馬鞍山陳兵自繞遜促兵四面蹙之土崩瓦解死者萬數帝夜遁僅得入白帝城將軍傅肜爲後殿兵眾盡死肜气益烈吳人使降肜罵曰吳狗安有漢將軍而降者遂死之】

據分注績下當補將軍傅肜死之六字○按是役也非傅肜後殿帝幾不復還矣故當大書死之以著其莭綱目不書非是【兵敗以殿後爲功肜非特死莭且有功何可不書況秦王興攻魏其將姚平僅赴水死綱目猶大書死之如肜者自稱漢將軍辭義凜然足爲昭烈生色烏可僅列分注不一爲表著乎】

冬十月魏作壽陵

集覽【綱目書之譏非禮也家語曰孔子在宋見桓魋自爲石槨冉子曰凶事不豫此何解也孔子曰旣死而議諡諡定而卜葬旣葬而立廟皆臣子之事非所豫屬也況自爲之】

分注【魏主丕表首陽山東爲壽陵作終制務從儉薄不藏金玉一用瓦器】

按崩例云凡僭國陵廟因事乃書注云魏作壽陵據分注務從儉薄不藏金玉則書壽陵乃予其儉非譏也自爲陵廟固爲非禮然自漢以來皆然【自趙肅侯作壽陵後世因之故漢景帝亦作陽陵】不自魏始也集覽以爲譏非禮非綱目之意【集覽専於訓故至此獨及書法然又不得其說益信論著之難】

【癸夘】後主建興元年【魏黃初四年吳黃武二年】

考異【提要及紫陽書院刋本並大書三年後主建興元年按名號例曰凡正統之君秦漢以下曰帝凡無統之君漢以後稱帝者曰某主則此當依晉帝奕例書曰帝禪今刊本綱目及提要仍書後主與齊髙緯陳叔寶同稱則爲無統之主而非正統之帝矣然陳志昭烈稱先主綱目革其號大書昭烈皇帝而後主未革舊史蓋當時錄者因史舊文而朱子偶未及攺也又按攺元例曰凡中歲攺元關義理得失者以前爲正而注所攺於下注曰章武三年五月後主卽位攺元建興通鑑於目錄舉要自是年之首卽書建興凡若此類非惟失其事實而於君臣父子之教所害尢大故今正之已上並凡例注今綱目刋本於歲首卽書建興元年而不著章武三年然唐中宗景龍四年六月睿宗卽位睿宗太極元年八月宗卽位綱目皆分注嗣君攺元於先帝之末年至次年始大書睿宗皇帝景云二年宗皇帝開元元年則此建興元年大書亦門人書生鈔錄舊史之誤當從提要及紫陽書院刋本大書三年分注帝禪建興元年而明年大書帝禪建興二年】

考證【當去此六字補書三年分注帝禪建興元年】

書法【始不逾年攺元也】

當從考異考證大書三年書法謂始不逾年攺元若謂綱目特書以著之者豈不考凢例與又況睿宗𨿽攺元必逾年而後大書綱目失於更定多此類

夏四月帝崩於永安丞相亮受遺詔輔政五月太子禪卽位尊皇后曰皇太后封亮爲武鄕侯領益州牧

考異【提要卽位下有攺元二字】

考證【五月下當補書奉喪還成都五字】

據唐睿宗攺元於景龍【中宗年號】四年綱目不書攺元則此攺元二字可省但上書崩於永安而下不書還成都則太子卽位之地未明當從考證補奉喪還成都五字○按睿宗於中宗兄弟也綱目猶不書攺元況先帝父子乎是時亮爲丞相托孤輔政見不逮此何與故不書者又所以爲亮諱也提要非是【不逾年攺元嫌於忘親之速故非美辭】

秋八月魏以鐘繇爲太尉

考證【秋八月下當補書恵陵三字○謹按凡例曰正統之君皆隨事書之紹復正統此蓋漏耳】

當書秋八月昭烈皇帝於恵陵下以圏隔曰魏以鐘繇爲太尉○按綱目於正統之漏者甚眾如平帝康陵不載綱目說者以爲取法春秋賊不討者不書【見元始五年考證】愚謂昭烈旣紹正統又非被弒何可不書況晉安帝唐昭宗𨿽爲劉裕朱全忠所弒而休平和陵並書於冊益信昭烈之恵陵不可不亟正也

【乙巳】三年【魏黃初六年吳黃武四年】夏五月魏主丕以舟師伐吳分注【魏主丕復以舟師伐吳羣臣大議鮑勲諫以住年龍舟漂蕩宗廟幾覆今又勞兵龍逺虛耗中國竊以爲不可丕怒左遷之】

冬十月魏師臨江而還

分注【八月魏主丕以舟師自譙循渦入淮蔣濟言水道難通不從十月於廣陵故城臨江觀兵戎卒十餘萬旌旗數百里有渡江之志吳人嚴兵固守時大寒冰舟不得入江丕見波濤洶湧嘆曰嗟乎固天所以限南北也遂歸】

此卽夏五月舟師也當合爲一條書曰八月魏主丕復以舟師伐吳至於冬十月不克攻而還○按五月分注云魏主丕復以舟師伐吳羣臣大議鮑勲諫以爲不可丕怒左遷之八月丕以舟師自譙入淮十月如廣陵臨江觀兵見波濤洶湧嘆曰固天所以限南北也遂歸是五月所稱伐吳者特舉議耳而行事則在八月當以八月爲正且臨江而還非丕本意特以時大寒冰舟不得入非可進而不進也惟書不克攻然後見丕貪得無饜之心必至於技無所施而後反如綱目所書非特失春秋誅意之法且與上年伐吳之文無異【建興二年魏伐吳亦書臨江而還】非所稱謹嚴也【朱子自謂綱欲謹嚴】

【丙午】四年【魏黃初七年吳黃武五年】夏五月魏主丕卒

考證【卒下當補書子叡立三字○謹按凡倒曰凡僭國稱帝者繼世曰太子某立】

當作魏主曹丕死書法以卒丕爲尊漢特傅防綱目耳余從考證○或曰丕不書自【建安二十五年】謂非創也此其復書死何曰不攺父惡而又甚焉【丕稱皇帝廢帝爲山陽公】以是爲當死而已茍書之如恆辭則是廢君篡國者皆可以無貶豈所以垂訓哉書死賊之也【凡例盜賊書死綱目自王莽後廢君篡國自丕始莽猶傳首詣宛丕則安處以終不可不誅】○丕書嗣叡曷爲書立嗣者相繼之義未知其能立否也至於易世無復有能討賊者此魏之所由成也綱目不書非是

冬吳王權令陸遜諸葛瑾損益科條

分注【吳陸遜陳便宜勸吳王權施徳緩刑寛賦息調於是權令有司盡寫科條使郎中褚逢賫以就遜及諸葛瑾意所不安令損益之】

此條可刪○按綱目旣以蜀爲正統凡吳魏舉動非關系重大者皆可不錄況吳方僭竊何科條可言乃大書於冊哉

【戊申】六年【魏太和二年吳黃武七年】吳大司馬呂範卒

書法【於是印綬未下書大司馬何子賢也】

當直書吳呂範卒去大司馬三字【如綱目所書與延熹八年書大司馬蔣琬卒何異豈正僭無別與】○按綱目旣以正統予蜀以僭竊治吳魏則凡仕吳魏者皆不能無罪𨿽有賢行但書卒以錄之可矣若復書官是予其爲僞臣也又何以責其君之僭哉勲意二國之臣非賢不卒卒則去官書卒所以表其賢去官明其不當臣於僞也他凡有罪而見殺則書官所以媿其死於是職也宜著爲例後仿此

【庚戌】八年【魏太和四年吳黃龍二年】魏主叡如許昌

分注【魏主叡如許昌左僕射徐宣總防事及還主者奏呈文書叡曰吾省與僕射省何異竟不視】

此條宜刪○據分注叡如許昌以徐宣總防事及還奏呈文書魏主不視曰吾省與僕射省何異此非可爲常法者何取特書又況非正統行幸不宜悉書固當刪去

丞相亮以蔣琬爲長史

當書以蔣琬爲丞相長史○按亮貶將軍𨿽出自請綱目猶書詔【六年街亭之敗亮上疏請自貶三等綱目書詔貶亮右將軍】蓋不以専擅累亮也安有琬爲丞相長史而可直書亮以者哉書亮以則與以髙柔爲丞相曺掾者無異【建安十九年書曺操以髙柔爲丞相理曺掾】非所以待亮也

【壬子】十年【魏太和六年吳嘉禾元年】吳人擊魏廬江不克

分注【陸遜引兵向廬江魏人整軍趨揚宜口吳人聞之夜遁】

人字羨○按春秋書人有二義一眾辭一貶辭諸侯大夫貶也國人眾也將重於師稱將不稱師是役也陸遜爲之遜是時爲大將輔太子【七年吳遷都建鄴使遜輔太子遜時爲上大將軍】官職尊矣書人貶也吳魏相攻常事耳曷貶焉勲故據春秋例刪人字旣以恕吳【恕吳所以惡魏也】亦省文也○或曰合肥阜陵或君或將其書人何【建興八年孫權攻魏合肥九年中郎將孫布攻魏兵於阜陵綱目並書人】曰合肥僞退以誑敵阜陵詐降以幸勝【詳本條分注】皆非正也故貶而人之舎是則無譏矣【合肥乃孫權親行按滿寵傳可見本注吳字當作權方見書人爲貶辭若泛稱吳則以微者相攻書法之意隱矣附識於此】

【癸丑】十一年【魏靑龍元年吳嘉禾二年】春正月靑龍見魏摩陂井中二月魏主叡往觀之

當書春靑龍見摩陂井魏主叡往觀之正月二月皆可刪○或曰摩陂魏井也不書魏何不使龍之爲魏見也下書魏主往觀則其爲魏明矣且事出僭國宜略不宜詳今書正月龍見二月往觀於魏主何譏焉故當刪去

【甲寅】十二年【魏靑龍二年吳嘉禾三年】三月魏山陽公卒

考證【下當分注諡曰漢孝獻皇帝○謹按凡例曰凢正統之君廢爲王公而死者書卒而注其諡後仿此】

當書故帝協卒於魏【史綱稱漢主亦非此漢編也而稱漢主是以魏爲正也管寧卒於延熈四年而書故漢俱誤】分注魏人諡曰漢孝獻皇帝【諡不大書不予其諡也】○或曰魏已廢帝爲山陽公其不書山陽公何不予魏之得廢之也然則帝無罪與書名書卒而不死社稷之罪著矣此漢編也惡有漢帝而直系之魏者哉惟書卒於魏旣使魏不得臣其主【管寧猶書卒於魏書法謂不使魏得臣之也況帝協乎】而漢不能討賊以返其君罪咸見矣若曰魏山陽公卒則是予魏以廢也豈垂訓之義哉【按僭國與列國不同列國各書其事不相統攝僭國事關正統者宜以正統爲主今漢未亡而使山陽公系於魏則是絕帝於漢漢亦無復爲帝後者於黜魏帝蜀之意矛盾故當更定】

書法【山陽公自廢至是十五年矣於是書卒書魏山陽公美存厚也】

按昌邑王賀廢爲海昏侯大臣社稷爲重君爲輕之義非可與篡國者同語【書法於賀爲海昏侯謂予厚也詳見宣帝元康二年】乃若山陽公人主也魏弒後及子奪其位自立其殘忍不義已無倫比獨帝以闇劣僅免其身是加刃於人以手撫之也可謂厚乎必以爲厚則夫執孺子手流涕歔欷者【新莽始建國元年莽廢孺子爲定安公執手流涕】視之操丕不尢仁人忠臣邪齊襄滅紀而葬其姬春秋惡之【見魯莊公四年】如書法所云亦異乎春秋之防矣

五月吳主權擊魏秋七月魏主叡自將擊卻之

當作自將以卻之綱目書擊誤○按分注吳主權向新城眾號十萬魏滿寵欲拔新城致賊壽春魏主叡不聴曰吾將自往攻之比至度權已走乃禦龍舟而東吳吏士多病又聞叡至遂退是未嘗擊也安得書擊惟書自將以卻之事旣得實文亦明暢

八月魏漢孝獻皇帝於禪陵

書法【書魏予存厚也】

春秋之法賊不討者其君不書魏帝矣協何以以是爲無復能討賊者特書魏所以罪漢也綱目於蜀望之深而責之重故進位正統所以治吳魏僭竊之罪而微文隠刺時見於因事直書之間則又春秋責備賢者之義書法不察槪以爲予厚非是

丞相武鄕侯諸葛亮卒於軍長史楊儀引軍還前軍師魏延作亂儀擊斬之

考證【擊斬當作討誅】

按分注始延欲殺儀等冀時論以己代諸葛輔政故不北降魏而南擊儀實無反意綱目不書反而曰作亂【凡例人微事小曰作亂】得其情矣儀𨿽殺延意與延等故後書楊儀有罪廢徙自殺【明年分注云儀旣殺延自謂宜代諸葛輔政至成都拜中軍師無所統領由是怨憤形於聲色後軍師費褘往慰省之儀曰往者丞相初亡吾若舉軍就魏處世寧當落度如此褘宻表其言詔廢爲民徙漢嘉郡自殺】是亦魏延耳安得以討誅予之【儀殺延亦欲代亮輔政事𨿽公而意則私故不得書討誅】考證不必從

【乙夘】十三年【魏靑龍三年吳嘉禾四年】春正月魏太后郭氏卒

分注【魏主叡數問甄后死狀於太后由是太后以憂卒】

書法【不書以憂卒何罪不在魏主也】

綱目卒郭后爲以憂也此正因事而見之例【崩例云僭國後夫人不書因事而見者曰某後某氏卒】書法謂罪不在魏主非綱目之意【據分注數問甄后死狀於太后遂以憂卒魏主未爲無罪益見書法之謬】

【丙辰】十四年【魏靑龍四年吳嘉禾五年】三月吳婁侯張昭卒

魏司空陳羣卒

婁侯司空等字皆可刪【明年髙堂隆光祿勲並同】直至漢亡然後諸臣得書官

【丁巳】十五年【魏景初元年吳嘉禾六年】春正月魏黃龍見以三月爲夏四月

當書黃龍見於魏魏以三月爲夏四月如綱目所書與正統無異非帝蜀之義不可從【按十一年靑龍見魏摩陂井中景耀二年黃龍二見魏寧陵井中皆不冠以魏字史綱亦書魏黃龍非是】○按魏攺朔僅三時【是年夏秋冬】至來年仍以建寅爲歲首【據遣大司馬懿擊遼東仍書春正月】綱目書以三月爲夏四月見其輕變漢朝耳史綱大書攺正朔以建丑月爲歲首與秦漢攺元易朔例書非所以治魏也

【戊午】延熈元年【魏景初二年吳赤烏元年】春正月魏遣太尉司馬懿擊遼東

考異【提要擊作伐】

當從提要作伐○按𨿽僭國然公孫淵旣受魏封【建興十一年魏封淵爲樂浪公】則魏臣也攺元稱王【上年淵自稱燕王攺元紹漢】與反何異綱目惡魏故淵不書反然旣臣而叛不可謂無罪故魏得書伐

立皇后張氏【此上書二月魏以韓曁爲司徒據志前後崩在上年六月綱目系於七月是年立後在正月綱目書於二月之後並非】

考證【當作立貴人張氏爲皇后○謹按凡例曰凡正統立後非正嫡曰立某氏爲皇后陳壽志云後主張皇后前後敬哀之妹也建興十五年入爲貴人延熈元年春正月防貴人爲皇后】

當書復立貴人張氏爲皇后【當書於上條魏以韓曁爲司徒之前】○按禮天子不再娶後崩則以夫人世婦主後事綱目自廢後外無復立後者立之自帝禪始況張后乃敬哀之妺尢非所當立者故當書復以著其違禮遂私之失綱目僅以恆辭書非是考證但以非正嫡爲辭是亦未知書復之義也【明太祖馬后崩終身不復立後足爲後法益見帝禪之非】

【乙丑】八年【魏正始六年吳赤烏八年】秋八月皇太后吳氏崩

考證【下當補書葬穆皇后○謹按凡例曰凡正統之後合不地注云如漢光武昭烈之類陳壽志云先主穆皇后延熈八年合恵陵】

據例當從考證補書穆皇后書法謂昭烈以後復不書【見光烈書法】自是綱目闕漏不應與例矛盾

【丁夘】十年【魏正始八年吳赤烏十年】春二月日食

日上漏朔字○按陳壽志春二月朔日有蝕之綱目凡朔日食皆書朔此不書朔漏也

【己巳】十二年【魏嘉平元年吳赤烏十二年】魏以司馬懿爲丞相加九錫不受

考異【提要作魏司馬懿自爲丞相加九錫復辭不受按篡賊例注曰董卓曹操等自其得政遷官建國皆以自爲自立書之則此當從提要爲是】

考證【當作魏司馬懿自爲丞相加九錫復辭不受】

書法【書以何命自上出也不受則懿亦可謂稍知節矣】

當從提要書自書法以爲命自上出非是○按懿方圖篡魏安在不受九錫爲知節哉書法但以綱目爲據不知義有所不可也況殺曹爽王淩等皆斥稱懿殺【是年春正月書司馬懿殺曹爽何晏等夷其族書法云爽罪甚矣其書殺何惡懿也十四年書司馬懿殺王淩曹彪等書法云淩謀立彪逆也不書書殺何惡懿也】書法並指爲惡懿而此獨以爲知節尢自矛盾

冬十二月魏卽拜王淩爲太尉

考異【提要作魏卽拜揚州都督王淩爲太尉】

分注【初淩以將軍假節督揚州西其甥令狐愚爲兗州刺史屯平阿甥舅並典重兵専淮南之任陰謀以魏主制於彊臣楚王彪有智勇欲共立之迎都許昌愚遣其將與楚王相聞淩子廣諫曰凡舉大事應本人情曹爽驕奢平叔虛華丁畢鄧桓専競於世所存𨿽髙而事不下接變易朝典民莫之從故同日斬戮名士減半而百姓不哀失民故也今司馬懿情𨿽難量事未有逆而擢用賢能修先朝政令副眾心所求爽之所以爲惡者彼莫不攺夙夜匪懈以卹民爲先父子兄弟並握兵要未易亡也淩不從防愚病卒】

此條可刪○按凡例云僭國之臣不以賢否皆因事乃見勲意但當於殺淩存其官【書曰殺太尉王淩】以符於因事而見之例是年拜官𨿽不書可也或曰淩謀廢立不可謂無罪故書殺而去其官此書淩爲太尉正以明去官之爲貶也勲謂不然夫淩欲立彪爲其主制於懿也司馬篡魏淩爲先見非可與樹恩所私者比而懿之殺淩爲已非爲君也【觀盡錄諸曹置鄴使有司察之不得與人交闗皆所以孤魏主之黨爲子師廢弒之本也師廢主見十七年】義當書官以予淩而罪懿且綱目初無罪淩之意使果以爲淩罪不當書懿殺書懿殺【十四年書法云書殺何惡懿也】是罪在懿也【晉紀云淩到項見賈逵祠呼曰淩固忠於魏之社稷者惟爾有神知之其年八月懿有疾夢淩逵爲祟遂死】罪在懿則予在淩豈有中立者哉故當合爲一條○按淩督揚州在正始二年【是時淩爲徵東將軍】自是由南鄕侯遷車騎將軍及爲太尉則以司空進【正始九年以淩爲司空】齊王志云以司空王淩爲太尉【見是年十二月】非揚州都督也提要揚州都督四字特以分注爲據未及詳考非是【淩始終詳本傳及齊王志提要疑誤】

【辛未】十四年【魏嘉平三年吳太元元年】秋八月魏太傅司馬懿卒以其子師爲撫軍大將軍錄尙書事

考異【提要其上無以字爲上有自字據十八年師弟昭自爲大將軍合従提要】

當直書魏司馬懿死【史綱懿死不書魏非是惟書魏方可以死】提要不必從○按書自罪師也書以則罪仍在懿蓋師惡方萌綱目猶可隨事致貶若懿則蓋棺之後末由致罰不幾逃鈇乎惟書以其子則懿之私相授受誨盜教篡旣不可掩而師成父之惡不知反正罪咸見矣況晉室得國實自懿始【史綱從提要書自非是】今曰子師自爲非特寛懿之罪而司馬氏相承之統亦有所不明勲故斷以綱目所書爲正○據凡例僭國𨿽權臣貴重但書姓名【見人事例】劉氏書法例亦云僭國之臣其見錄者𨿽不具官亦非貶矣勲謂司馬懿殺戮大臣棄置諸王不可以無貶綱目自懿殺曹爽後皆斥稱姓名至卒仍書太傅非是例當去太傅二字直書司馬懿死旣合權貴但書姓名之例而變卒書死亦以別於劉氏不貶之文不然身爲魏賊猶書官書卒是懿得以臣莭終也豈不謬哉

【壬申】十五年【魏嘉平四年吳主孫亮建興元年】

分注吳下漏太元二年孫字羨

春正月魏以司馬師爲大將軍

考異【提要無以字爲上有自字據凡例注文合從提要】

此條當從提要書自爲大將軍以著廢後易君之本【並見十七年】且以明師之跋扈力能自致𨿽無懿父猶足爲亂此又彼此互見之義益信書法未可執一也

【甲戌】十七年【魏主曹髦正元元年吳五鳳元年】

考異【按是年九月司馬師廢其主芳十月立髦此當分注魏嘉平六年主髦正元元年】

綱目於吳魏攺元以後爲正【據十五年書吳主孫亮建興元年不書吳太元二年】略之也然君臣之變𨿽在僭國不可不謹當從考異補嘉平六年四字況齊明帝建武元年不略隆昌之號【隆昌元年蕭鸞弒昭業廢昭文而自立攺元建武分注先書隆昌後書建武】而壬申甲戌兩黜吳魏之號尢自矛盾前後並當補正【或問魏何以書黃初七年曰是時明帝𨿽立未攺元也】

【乙亥】十八年【魏正元二年吳五鳳二年】魏大將軍司馬師卒二月師弟昭自爲大將軍錄尙書事【分注正元刋本誤作正始今正】

考異【提要卒下無二月師三字】

當作魏司馬師死弟昭自爲大將軍錄尙書事去二月師三字見兄死弟繼他人不得而間此魏所以爲晉也○或曰師卒書官非恕師也譏魏之臣子不能討賊【上年師廢魏主芳爲齊王】俾得執其柄以授弟南闕之戈【景耀三年昭弒魏主髦於南闕下】巳醖於此所謂因事而見其削之何曰欽儉書討【是年春毋丘儉文欽起兵討師師擊敗之】魏非無人【後書諸葛誕起兵討昭魏猶有人也】師一國賊耳去官書死所以誅之也

冬吳始作太廟

書法【前書魏始建社建宗廟志僭始也此其書始何緩辭也吳於是立國攺元三十五年矣而始作太廟特書曰始所以志其慢也】

書始罪漢也漢承中山王后不能討賊復讐以續炎祚魏旣立宗社吳亦作太廟蓋心知漢之無能爲矣綱目之意若曰吳自是始作太廟耳所以原吳而惜漢也茍以爲志慢綱目何急於吳廟而謂特書以志之邪書法非是

【丙子】十九年【魏甘露元年吳太平元年】夏四月魏司馬昭始服衮冕赤舄

始字可刪【書始近於緩綱目惡昭不應以緩辭書】○按綱目書始特謂司馬氏之衮冕赤舄自昭始耳不知衮冕赤舄服之𨿽始於昭而晉之篡魏則自懿而已然今曰夏四月魏司馬昭服衮冕赤舄若無人者其義不較著邪【建安二十二年魏王操用天子車服不書始】

八月魏司馬昭自爲大都督奏事不名假黃

書法【效操而未盡敢者也然奏事不名與贊拜不名則有間矣終綱目奏事不名一書而已書假黃始此】

按晉昭之罪不下曹魏魏猶乘亂竊國昭則自爲元惡也況帝協𨿽廢猶得良死而曹髦之首卒殞於車下【景耀三年魏主髦討昭太子舎人成濟抽戈刺髦殞於車下】其視操何如自爲都督奏事不名特綱目所書若此誅昭之心蓋尢浮於操也【操僞與王莽同而好名畏譏之意猶愈於莽昭觀自題墓道可見】書法乃謂效操而未盡敢豈知昭者哉

【丁丑】二十年【魏甘露二年吳太平二年】魏揚州都督諸葛誕起兵討司馬昭六月昭奉其主髦攻之吳人救之不克而還

考異【提要奉作以】

當從綱目作奉○按奉非尊主之辭所謂挾天子以令之其心更可誅也春秋之義以弱假彊而能左右之曰以昭之攻誕恃有諸軍【時號二十六萬】何假於髦是知綱目書奉所以誅昭之心而不曰以者昭固不恃髦髦亦不足爲昭重也提要此條不必從

【戊寅】景耀元年【魏甘露三年吳景帝孫休永安元年】秋八月魏主髦養老乞言於太學

書法【養老乞言盛典也髦能行之然亦無救於亂矣終綱目書養老四惟髦非美辭】

書魏主髦養老乞言於太學譏不知務也前年諸葛誕起兵討昭是年昭殺諸葛誕【春二月】自爲相國封晉公【夏五月】魏主岌岌矣已不能保而且養人禍亂已著尙爾乞言不務所以翦姦安國之術而徒修行盛世潤色之文是以粱肉理疾而宴安自酖也惡得爲賢哉書法僅稱非美辭不知適所以爲譏後之爲曹髦者觀綱目所書養老乞言於昭殺諸葛自爲丞相之下亦可以知務矣

【己夘】二年【魏甘露四年吳永安二年】夏六月立子諶爲北地王

綱目不書非是○或曰凡例𨿽云正統封王皆書注云自武帝元朔以後封王無事義者不書諶不書封或此類勲謂不然夫事孰大於莭義諶不隨父降哭於昭烈之廟而死非特於昭烈有光髙光而下與有榮施安得與無事義者比考異考證知表章武穆後【詳延熈八年吳太后崩考證】獨不及此皆泥例之過也

【癸未】炎興元年【魏景元四年吳永安六年○是歲漢亡】

考異【提要無分注是歲漢亡四字】

分注是歲漢亡明前此漢猶未亾也所以紹昭烈於髙光也提要不書非是

魏司馬昭始稱相國晉公受九錫

始當作自○按書始緩辭也昭之意汲汲矣不應以緩辭書

鄧艾至成都帝出降皇子北地王諶死之漢亡

皇子二字羨○按諶死社稷綱目旣大書予之當於景耀二年大書立子諶爲北地王至此但書北地王諶死之而去皇子二字於義始安○據陳志是時張飛孫遵爲尙書隨諸葛瞻於綿竹與鄧艾戰死趙雲子廣爲牙門將隨姜維沓中臨陣戰沒其忠義之莭與瞻尙同【瞻尙皆大書死之】皆不媿祖父者𨿽不獲大書宜載分注綱目略而不錄【如新莽迎龔勝時又請孔休爲國師休托病自絕亦不載分注俱非】非所以勵忠孝也

【乙魏咸熈二年晉世祖武皇帝司馬炎泰始元酉年吳甘露元年○是歲魏亡晉代凡二國】十二月晉王炎稱皇帝廢魏主爲陳畱王

當仍書魏晉王炎稱皇帝【據上書魏晉王昭卒太子炎嗣】廢其主爲陳畱王【書其正炎之爲魏臣也】○按魏𨿽僭國炎之於魏固臣子也義當書魏以正其罪而於魏主書其所以著晉之篡魏也如綱目所書若兩國然安見其爲篡也

【戊晉泰始四年子吳寶鼎三年】三月晉太后王氏殂

考異【按崩例曰僭國之君稱帝者曰某主姓某卒後夫人因事而見者曰某號某氏卒無統之君稱帝者曰某主某殂其後夫人如僭國例則此當書晉太后王氏卒傳錄誤作殂耳是後泰始十年書晉後楊氏殂亦誤凡南北五代書太后殂書後殂並當作卒今不能悉見】

當從綱目書殂此條凡例不必從○按後與君敵也無統之時君得書殂後夫人何以獨書卒豈君爲無統而後夫人獨爲僭後乎據崩例正統君後無異文【凡例正統曰崩太皇太后皇太后皇后皆曰某後某氏崩】獨於無統之時特立二例不惟君與後異義且例與例矛盾豈所稱畫一之法哉後凡太后皇后書殂者並從原文考異泥例可刪

分注【晉主居防一遵古禮旣有司請除衰服詔曰受終身之愛而無數年之報情所不忍也有司固請詔曰患在不能篤孝勿以毀傷爲憂前代典禮質文不同何必限以近制使達防闕然乎羣臣請不已乃許之然猶疏素以終三年】

殂下當補書晉主素服終制六字○按三年之防古達禮也自漢文遺詔短防其禮遂廢安桓二帝𨿽聴大臣行之然皆未幾復斷【安帝元初二年丙辰初聴大臣行三年防至建光元年辛酉斷桓帝永興二年甲午復聽刺史二千石行三年防至延熹二年己亥復斷】至是百二十年獨晉主一遵古禮此豈易及者哉溫公旣稱其爲不世之賢君【見二年謁崇陽陵分注】例當大書以著其美【炎𨿽篡魏然能力遵古禮自當莭取未可一槪抹煞】惜當時羣臣不知將順固請除服使三年之制自君而止不復推行天下以爲後世之倡識者所繇致恨於裴傅諸人也【裴秀傅】後儒不察徒以終制歸美元魏【後魏文帝居馮太后防素服終制】皆由綱目失於編錄耳愚故表而出之【宋孝宗力行三年之防亦以晉武魏文爲證深罪當時羣臣不能將順可謂度越前古矣】

夏四月晉太保王祥卒

當去太保二字○按史綱書王祥死【丘氏曰祥仕魏累遷太常封萬歲亭侯魏主臨幸太學命祥爲三老南面幾杖以師道自居天子北面乞言其受魏之禮荷魏之恩不爲不至一旦甘心臣於異姓向者所乞之言所謂明王聖帝君臣政化之要果安在哉古者求忠臣於孝子之門祥事君之忠如此則其孝可知矣史綱多竄舊文得失互見不能悉辯】勲謂祥𨿽不忠視王儉楊素猶有間【儉爲臣圖君素教子篡父綱目舊作卒今並書死】祥書死無以處夫儉等之賣其主以自售者故凖荀攸例【漢獻帝建安十九年書魏荀攸卒】書晉王祥卒蓋去官所以示貶不書死差異於儉素耳非予祥也或曰揚雄非莽謀主何以書死曰雄𨿽非儉素比然漢得天下與魏殊而晉之傳世尢與莽異莽及身而敗故君斥名而臣書死晉傳國數世祥於魏宜死於晉則三公也去官書卒明晉之用人徒感私恩初無賢否之別非雄所可例論也況雄之自處尢非祥比綱目恕祥而誅雄亦春秋責備賢者之意【雄作太擬易作法言擬論語髙自位置而王戎謂祥不在能言之流固知祥非雄匹也】

【己晉泰始五年丑吳建衡元年】晉靑徐兗州大水

書法【去年晉書大水矣於是復大水而連數州焉變異可謂頻矣綱目書大水六十三連數州郡者十有一】

按凡書大水列數州郡者水止於所數也不書州郡但曰大水者州多不可以數故以天下之辭書之如咸寧三年梁益八郡水四年荊揚郡國二十皆大水綱目止書大水不數州郡可謂數者甚於不數乎況是年大水止三州去年尢四州【靑徐兗豫】書法謂復大水而連數州是今年之水甚於去年皆泥綱目而不考全史之過也

【庚晉泰始六年寅吳建衡二年】夏六月晉胡烈討鮮卑禿髮樹機能敗死

考異【此當書擊誤作討】

當從考異作擊○按鮮卑自漢景耀四年貢質於魏始通中國至晉泰始三年綱目書晉遣索頭質子歸國未聞有它釁也而胡烈討之何名焉據五年晉以烈爲秦州刺史固曰恐其久而爲患以烈鎭撫之而已而輕肆攻伐豈非生事邊徼者哉義當書擊以致自反不縮之譏何以討爲

【辛晉泰始七年夘吳建衡三年】春正月晉匈奴右賢王劉猛叛走出塞當作匈奴右賢王劉猛叛晉走出塞三字可省【據下書防晉並州非往而不返者】○按歲首分注晉號與吳並列晉猶列國也中原未一四夷去就惟其所適晉安得據而有之故書叛晉而不曰晉匈奴明劉猛不可恃而匈奴之主非晉所得專也

夏四月晉涼州胡叛刺史牽討之敗死

考異【此亦誤書討與上年胡烈討鮮卑同】

上書叛故下得書討此條考異不必從○按牽非可以胡烈比也烈宜書擊謂兵端自我始耳涼本晉地胡無故而叛則牽之師非無名妄動者義當書討考異與胡烈例視非矣

十一月劉猛防晉並州

防當作入○按凡例非正統而相攻先發者不曰防防後應者不曰徵討當仿無統例【無統例曰漢晉之間注云魏吳晉三大國】書曰入晉並州綱目書防誤

【壬晉泰始八年辰吳鳳凰元年】秋七月晉以賈充爲司空

考證【謹按凡例親戚書其屬此當書晉以太子妃父充爲司空】

當從考證書太子妃父○按分注充爲人諂巧與荀顗荀朂馮紞【時顗爲太尉朂侍中紞越騎校尉】相爲黨友朝廷惡之防樹機能亂秦雍因出充督秦雍諸軍充患之問計於朂朂曰獨有結婚太子可畱耳充妻郭槐賂楊后左右使納其女後因以爲請朂與紞顗又稱充女絕美有才徳晉主從之【見納妃賈氏條】遂畱充復居舊職然則充非太子妃𨿽欲在朝不可得況司空乎書以太子妃父爲司空若曰充非可司空也徒以太子妃父耳夫一賈氏足以亂晉又益以充晉安得不敗書屬所以著禍本也

【甲晉泰始十年午吳鳳凰三年】晉以嵇紹爲祕書丞

分注【紹康之子也以父得罪屏居私門至是山濤薦徵之紹欲辭不就濤謂之曰爲君思之久矣天地四時猶有消息況於人乎紹乃應命初東關之敗文帝問僚屬曰近日之事誰任其咎安東司馬王儀對曰責在元帥文帝怒曰司馬欲委罪於孤邪斬之儀子裒痛父非命隱居教授三徴七辟皆不就未嘗西向而坐廬於墓側旦夕攀柏悲號涕淚著樹樹爲之枮讀詩至哀哀父母生我劬勞未嘗不三復流涕門人爲之廢蓼莪家貧計口而田度身而蠶人或饋之不受助之不聴諸生宻爲刈麥輙棄之遂不仕而終○司馬公曰昔舜誅鯀而禹事舜不敢廢至公也嵇康王儀死皆不以其罪二子不仕晉室可也嵇紹茍無蕩陰之忠殆不免於君子之譏乎】

父死於罪仕之可也若沈勁之於沈充是也【充與王惇構逆伏誅勁哀父死非義欲立勲以雪先恥興寧三年燕陷洛陽沈勁死之】死不以罪則當以王裒爲正蓋有父子然後有君臣溫嶠之割裾所由見譏於有道也【晉元帝初鎭江左劉琨使嶠奉表勸進母崔固止不允絕裾而去張南軒云就使太眞能佐晉室一正天下浮雲之過太虛耳豈足以塞其天性之傷也】溫公謂紹有蕩陰之忠差免君子之譏亦莭取耳【蕩陰之忠不若洛陽之莭蓋勁湔恥紹忘讐也分注以王裒與嵇紹並列自是取此舎彼之意不言而義自見】乃若禹之事舜克終父業忠孝兩盡又未可與事讐者同日語況舜之殛鯀特貶逐禁錮未嘗殺也邪【書傳曰殛則拘囚困苦之宋太祖亦云四凶之罪止於投竄楚詞天問第十四條注曰舜之四罪皆未嘗殺也程子遺書亦云殛死猶言貶死溫公謂舜誅鯀特據孟子言耳】

【丁晉咸寧三年酉吳天紀元年】春三月晉討樹機能破之降諸胡二十萬口

考異【此亦誤書討五年書馬隆討樹機能亦誤】

考證【討當作擊】

討當作攻○按涼州之陷始此【五年樹機能陷涼州】書攻見晉之致力於胡而卒自敗也考異考證謂當作擊蓋未知牽之死【見泰始七年】樹機能殺之也【見七年分注】而謂不得稱討是徒泥例而不知斷之以義不可從

【戊晉咸寧四年戌吳天紀二年】吳殺其中書令張尙

分注【吳主忌勝已者尙爲人辯捷談論毎出其表吳主積以致恨後問飲酒可以方誰尙曰陛下有百觚之量吳主曰尙知孔丘不王而以孤方之因發怒殺之】

書法【自甲申至是綱目凡十一書殺皆殺無罪也而孫皓居其十皓之淫虐如此不亾得乎】

吳下漏主字○按孫皓淫虐不下髙緯髙洋綱目於洋緯殺人皆斥書主【書法云綱目惡淫刑所殺必斥書主者五宋子業齊寶卷北齊髙洋髙緯陳叔寶皆淫虐之主也】而孫皓自韋昭外【癸巳殺侍中韋昭書吳主】止以國書何與勲意皓殺皆當書主未有罪同而法異者書法列數五君而不及孫皓徒以綱目所書爲據非定論也○或曰尙非昭比故不書主勲謂尙𨿽自取皓忌勝己亦非君人之度況楚子玉有罪自縊【城濮之役子玉以專戰取敗詳魯僖公二十八年】春秋猶稱國以殺淫虐如皓顧可與宋齊異例乎

晉以杜預爲鎭南大將軍督荊州諸軍事鉅平侯羊祜卒

當先書鉅平侯羊祜卒後書以杜預爲鎭南大將軍督荊州諸軍事○按分注祜疾篤舉預自代而卒勲謂晉之待祜猶漢待諸葛亮也安有身未沒而先使人代其位者況預爲大將軍實在祜卒之後【預傳云祜病舉預自代因以本官假莭行平東將軍領徵南軍司及祜卒拜鎭南大將軍督荊州諸軍事】今先書預官而後及祜卒非是當以鄙說爲正非獨先後得實且以見祜沒預繼兩賢相濟此晉之將相得人而國所由成也

晉司空何曽卒

分注【曽厚自奉養過於人主司劉毅數劾之晉主不問及卒博士泰秀議曰曽驕侈過度名被九域若生極其情死又無貶王公貴人復何畏哉謹按諡法名與實爽曰繆怙亂肆行曰醜宜諡繆醜公晉主防諡曰孝】

曽宜書死○按曽魏臣也【累遷至司徒攺封朗陵侯】而爲晉佐命【本傳云魏帝之廢曽預其謀文帝爲晉王曽與髙柔鄭衝俱爲三公將入見曽獨致拜二人揖而已武帝龍王位曾與裴秀王沈勸進踐阼泰始初詔曰曽翼佐先皇勲庸顯著云云王祥亦魏臣而得書卒非佐命也曽與王儉等故一施之】視王舜揚雄尢甚舜雄書死曽獨書卒於例未允且與傅之書爵者無異【下書晉淸泉侯傅卒】曽霄壤而書法一轍何以服舜雄之心哉【曽儉書死祥書爵此賢與常人不肖之別也正統常人官爵惟所有無統僭國則否賢與不肖登天墜淵未可茍而同綱目多據舊史不加筆削非是】

【已晉咸寧五年亥吳天紀三年】春正月樹機能陷晉涼州晉遣將軍馬隆討之

考證【陥當作入討當作擊謹按凡例曰非正統而相攻先發者不曰防陷後應者不曰徵討其它悉從本文後仿此】

按凡例謂先發者不曰防陷後應者不曰徵討就其舉事之始而言也機能之叛晉自泰始七年辛夘至是凡九年矣【本注亦云久爲邊患】或殺刺史【七年牽】或陷州郡【是年】猾夏實甚晉𨿽不可爲正統猶中國也將以明統安得不書討乎愚於徵伐一例但以有罪無罪爲用法之輕重至徵討防陷之名𨿽不深泥可也

綱目續麟卷八

欽定四庫全書

綱目續麟卷九

宜春張自勲撰

【庚子】晉世祖武皇帝太康元年

當分注晉太康元年【以下並從分注不復大書】世祖武皇帝五字宜刪○按晉篡魏猶魏篡漢也綱目以僭國治魏【統系例曰僭國謂乘亂篡位或據土者注云如漢之魏吳】以正統予晉【統系例云凡正統晉起太康元年盡元熈元年】終非定論宜凖始皇呂后例分注年號不應大書○或曰魏得國不以正當時蜀漢尙存又有孫吳爲之敵故綱目以僭國治之若晉則取國於篡竊之後又能混一區夏予以正統似不爲過勲謂不然使司馬懿當曹丕廢帝時能興義兵以誅之猶可曰以正治不正也旣委質爲臣親受明帝之托【魏景初二年明帝有疾召懿入見執其手曰吾以後事屬君君與曹爽輔小子吾無恨矣乃召二王示懿別指齊王芳曰此是也君諦視之勿誤又教芳前抱懿項懿頓首受命芳嗣位嘉平五年爲懿子師所廢】子弟執其政柄四世矣一旦弒其君而自帝【魏景元元年庚辰師弟昭弒其主髦於南闕下咸熈二年乙酉昭子炎稱皇帝廢其主奐爲陳畱王】視之曹魏殆又甚焉惡在其爲正哉茍以能混一而正之是徒以彊弱爲進退豈春秋明道不計功之義乎當以鄙說爲正【漢魏得國𨿽殊操懿爲臣則一懿受魏托尢非漢比安得指魏爲篡賊而以正統予晉也】

夏四月賜孫皓爵歸命侯遣使行荊揚除吳苛政

分注【遣使分詣荊揚撫慰牧守以下除其苛政吳人大悅】

書法【漢髙之初入關也書除秦苛法世祖之初至河北也書除莽苛政於是曰除吳苛政其予晉以弔民之師也】

當合上文書曰吳主皓降賜爵歸命侯【上書王濬入石頭吳主皓降】孫皓曁遣使句皆可刪○按晉紀賜皓爵在五月間無異事不宜特書書法謂予晉以弔民之師非是蓋晉武非可與髙光比也而吳亦非秦莽類【暴不至秦罪下於莽】其除苛政特以安吳人之心使不復反耳非眞有軫念斯民之意也惟削而不書庶幾春秋誅意之法云

【壬寅】三年夏四月魯公賈充卒

書法【充弒逆罪人也書魯公何晉志也賈妃之悍晉武欲廢之楊后猶曰公閭有大勲勞然則晉之徳充至矣書爵所以著司馬氏之心也】

發明【賈充晉之趙穿耳觀庚純髙貴鄕公之問與孫皓弒君不忠之謂則充之罪惡非惟舉國知之𨿽鄰敵亦知之矣今綱目書爵書卒略無貶辭豈予之哉正以著晉氏崇獎姦賊保全始終之意顯其志也】

當去魯公二字直書晉賈充死書法以爲著司馬氏之心非是夫晉之徳充豈待問哉且彼不以爲賊安得以崇獎保全罪之發明亦非惟直書死則誅充益所以誅昭也○或曰凡例篡賊之臣書死謂篡位幹統不及傳世者故注云王舜揚雄之類充𨿽賊臣然輔晉得國傳世百五十年恐不可以舜雄比勲謂惟其事成愈宜加等若因其傳世遂從末減是徒以成敗論人不幾於誨盜奬叛乎或又曰定公不討逐君之賊故意如書卒以罪其全始終之恩綱目卒充書爵亦此意耳勲曰定公爲逐君者所立當討不討故書卒以刺之若充之惡逆固昭意也【南闕之戰成濟問充充曰司馬公畜養汝等正爲今日濟卽抽戈刺髦事見漢景耀三年】安可以討賊望之而謂書官書卒足以著其罪乎且孔子魯人也而書魯事故曰定哀多微辭後世史官分非君臣義在褒誅而欲遵孔子隱諱之例是以一身爲數十國之臣子非馮道之四姓十君則公孫之曲學阿世安望其操筆削之權佐人主賞罰所不逮哉按朱子篡賊注云前世史官修本朝之史者多取春秋之法然已非史法又況後世之人修前代之史乃有爲之隱諱而使亂臣賊子之罪不白於世人之耳目者於義何所當乎可爲一證

【甲辰】五年冬十二月晉當陽侯杜預卒【預封侯見元年】

分注【諡曰成】

綱目不書疑漏○按卒例云凡賢臣特書如賢相例【凡例諸臣之卒惟宰相悉書曰某官某爵姓名卒而注其諡】官爵惟所有史稱預公家之事知無不爲凡所興造必考度始終鮮有敗事立功之後耽思經籍爲春秋左氏集解成一家學【以上宜莭入分注】不可謂非賢而晉書以羊杜合傳爲兩人名徳勲業適相當也綱目於羊祜書卒【咸寧四年書鉅平侯羊祜卒】而不及杜預非是故當補正

【戊申】九年地震

書法【自漢建興十五年書地震是後五十年無聞焉於是再見】

非無聞也特綱目不書耳今卽自漢建興十五年至是五十年間三國及晉地震凡二十【魏正始二年地震三年地再震吳赤烏二年地再震十一年地再震漢炎興元年地震晉泰始五年七年地震咸寧二年地震四年地再震太康二年五年六年地震七年地再震八年地震】而綱目不書謂之無聞可乎書法不考全史徒以綱目爲據非也

旱

考異【提要旱上有大字】

當從提要作大旱○按是年春正月朔日食夏六月朔日食秋八月星隕如雨地震一年之內天變若此則陰陽之不和必有大甚者故當書大以甚之綱目僅書旱非是

【庚戌】孝恵皇帝永熈元年

考異【按是年四月武帝崩恵帝卽位當於歲首大書十一年分注孝恵皇帝永熈元年明年歲首大書孝恵皇帝永熈二年】

考證【當去此八字補書十一年分注恵帝永熈元年○謹按是年四月晉武帝崩歲首卽太康十一年也當依章武三年例以前爲正或曰湣帝亦四月卽位元帝三月卽晉王位夫何以後爲正乎曰不同也是年書太康十一年者正武帝之終次年書元康元年者正恵帝之始此綱日之正例也湣元二帝卽位之年卽書元年本春秋之法也魯昭公在外薨定公六月卽位故於歲首卽書元年晉懷帝永嘉五年漢人遷帝於平陽明年漢封爲防稽郡公晉已曠歲無君矣又明年被弒懷帝不得正其終而湣帝𨿽四月卽位故必於歲首追書建興之號至四年復降於漢湣帝又不得正其終明年三月元帝卽晉王位亦必於歲首追書建武元年二者非惟本春秋之法抑所以正其統也】

當分注晉太熈元年四月以後孝恵帝永熈元年考異考證謂當大書十一年者非也【是歲正月武帝攺元太熈太康無十一年恵帝紀云太熈元年四月武帝崩】或曰漢獻帝建安二十五年攺元延康綱目不書延康書二十五年此書十一年而不曰太熈亦是類與曰不然獻𨿽攺元位非已有綱目特書二十五年所以正其終也【攺元例注曰建安二十五年攺元延康考之範史及陳志注文是漢號而通鑑所書乃若曹丕稱王時所攺者今不能悉見】乃若晉之得國實自武始而恵帝以子繼父初非漢魏篡奪者比安有攺元逾時而不見諸防者乎【據漢後帝禪景耀六年攺元炎興綱目大書炎興元年不曰景耀六年則此亦當書太熈元年不得以建安二十五年比】況晉紀太康止於十年而無十一年乎【漢書建安有二十五年】當以鄙論爲正○恵帝永熈明年攺元永平繼又攺元元康【一年再攺元通考謂永平一元康九非也】考證謂次年書元康元年是以後爲正而考異謂明年歲首當書永熈二年尢誤【永熈無二年】○承先帝之後以前爲正乃人子不忍忘親之心教天下以孝也當播越之時以後爲正【湣元二帝先書建興建武卽此例】明人臣不可無主之義示天下有君也或因或革皆義理所關【惟一歲再攺以後爲正如惠帝書元康不紀永平省文也】豈茍爲進退哉

【辛亥】元康元年春三月皇后賈氏殺太傅楊駿廢皇太后爲庶人

考異【太后下漏楊氏二字】

楊氏二字可省考異不必從○按禮父前子名婦人無名以氏爲稱賈氏於太后婦也不當稱氏或曰弒太后何以氏【明年書弒皇太后楊氏】曰此以正太后之終也

以賈模張華裴頠爲侍中並管機要

考異【提要裴頠下有裴楷二字據分注當從提要】

分注【賈後專朝以模爲散騎常侍加侍中謐與後謀以張華庶姓無逼上之嫌而儒雅有籌略爲眾望所依乃以華爲侍中中書監裴頠爲侍中裴楷爲中書令加侍中與僕射王戎並管機要華盡忠帝室彌縫遺闕後𨿽凶險猶知敬重與模頠同心輔政故數年之間𨿽闇主在上而朝野安靜】

此條提要不必從考異說非○按凡例云正統命官宰相悉書余官非有故不書此雲華與模頠同心輔政九年模卒注云頠與華模謀廢後更立謝淑妃趙王倫殺賈後獨執華頠等殺之而不及裴楷是知楷𨿽爲侍中而執政與謀則在模等𨿽不書可也【按楷本傳云楷有渴利疾不樂處勢王渾爲楷請爲光祿勲不聴就加光祿大夫開府儀同三司未幾卒然則楷爲侍中特名焉耳綱目所以略之與】

【乙夘】五年夏六月東海雨雹

荊揚兗豫靑徐州大水

考異【提要作雨雹大水無東海荊楊兗豫靑徐州九字】

當從提要作雨雹大水蓋不數州郡者天下之意也以賈後之亂如此𨿽無雨雹大水其變已甚況六州半天下乎故當以天下之辭書之

【丙辰】六年秋八月秦雍氐羌齊萬年反冬十一月遣將軍周處討之

考異【討當作擊】

上書反故下得書討考異泥例不可從【八年孟觀討萬年同考異謂當作擊並非義詳咸寧五年馬隆討條】

【己未】九年以成都王頴爲平北將軍鎭鄴河間王顒爲鎭西將軍鎭闗中

平當作鎭綱目誤○按平北者頴始出時官名也【頴初爲車騎將軍以賈謐與皇太子博爭道頴厲聲呵謐謐懼出頴爲平北將軍】至鎭鄴則爲鎭北將軍【本傳云頴鎭鄴轉鎭北將軍晉紀亦作鎭北觀顒鎭關中稱鎭西可證】綱目以前官爲今職非是

【庚申】永康元年春三月尉氏雨血妖星見南方太白晝見中臺星拆

尉氏二字宜刪○按雨血大變也自關天下之故不應書地書地則有所屬而無關於天下之大當去尉氏二字以雨血與妖星太白等並爲天變猶晉梁山崩春秋不書晉傳曰爲天下紀異也【見魯成公五年公羊傳胡氏從之】夫梁山本晉地猶不書晉況雨血自天可獨以尉氏當之乎固宜刪去

【辛酉】永寧元年自正月至於是月五星互經天縱橫無常當作五星互經天自正月至於是月縱橫無常四字可刪○按先言星後言月則月皆星也語急而情惕所以爲變也先言月後言星則月未必皆星也辭平而意緩【當其互經曽不爲怪至是月而後書故謂之緩】何以見其異哉乃若縱橫無常特形容互經之意此史家紀事之辭非書法也綱目槪錄志語非是【惟縱橫無常故曰互經並書於冊殊覺復贅】

夏四月成都王頴擊敗倫兵帥師濟河左衛將軍王與等迎帝復位倫伏誅

考異【提要兵字下有於溴水三字】

考證【擊當作討】

當蒙上文直書敗倫兵於溴水【是年三月書討倫已正其罪𨿽不書擊可也】擊及帥師濟河皆可刪考證不必從

【壬戌】太安元年陳畱王曹奐卒晉人之諡曰魏元皇帝

考異【提要上無陳畱王三字下無晉人止皇帝十字】

考證【諡曰以下當分注○謹按凡例曰凡正統之君廢爲王公而死者書卒而注其諡魏主奐𨿽非正統亦鈞於被廢而死者大書其諡不合正例故當分注】

當從提要直書曹奐卒去陳畱王及晉人以下等字分注晉人之諡曰魏元皇帝○不書陳畱王不與晉之廢之也不書故魏主奐爲弒君者所立而不能討賊亦不足以君魏故從常人例【凡例常人不爵不諡】書曰曹奐卒以爲一匹夫而已矣

【癸亥】二年秋七月劉遣陶侃討張昌昌走眾降別將石冰據臨淮不下

考異【討當作擊】

陶侃宜書官○按凡例云有官者書官惟初除一見後皆因事而書史稱侃少孤貧爲郡督郵後舉孝防郎中令楊晫薦於顧榮侃繇是知名旣克張昌謂侃曰吾昔爲羊公參軍謂吾後當居其處今觀卿必繼老夫矣是侃爲參軍也前此未有書者侃於是始見當書曰劉遣參軍陶侃討張昌庶幾因事見官之義且以明侃之爲屬也今大書旣不書官分注亦不明載但曰遣陶侃將以侃爲何如人邪例當補參軍二字【侃於晉室有大功非他臣比不可不詳】

十二月議郎周玘等起兵攻石冰

考異【此與前條劉遣陶侃討張昌亦當書擊誤作討】

此條綱目本書攻考異以爲誤作討何也據張昌前書反此書起兵【凡例云凡起兵以義者曰起兵】當以綱目書討爲正考異泥例不可從

【甲子】永興元年【漢髙祖劉淵元年○成太宗李雄建興元年○是歲僭國二大一小一】永興元年四字宜仍稱晉與漢成並列分注但以圏隔總結是歲舊大國一新大國一小國一凡三國【自太康元年庚子晉始平吳至恵帝元康元年辛亥賈後已殺太傅廢太后而諸王之禍作矣成漢並興懷湣失國晉一統僅二十五年正安在哉】○或曰晉𨿽篡魏猶中【闕】

變則魏道武傳世十五享國幾

二百年不尢愈於晉乎晉之視魏名爲中國實有不逮魏者必以正統予晉是魏亦可以主中國也【魏書僭晉夷宋是以魏爲中國主也吠非其主固然】綱目何以始終分注不一大書哉然則劉裕之罪可從末減矣曰裕篡晉猶晉篡魏吾方不以魏之首禍貰晉罪寧以晉之效尢寛宋誅乎要之身爲人臣弒其君奪其國而自立皆賊而已矣然則唐亦隋臣也其得爲正統何五代之禍亂極矣天所以開李唐也髙祖𨿽不取煬豈能長有隋室乎況貞觀開元之治較之典午尢相去萬萬者哉此又未可例論也【秦隋一轍故漢唐無譏唐所以不逮漢者爲始事稍差耳要未可與魏晉同日語】

東海王越使張方殺長沙王乂頴入京師自爲丞相尋還鎭鄴

鎭字宜刪○按前書以成都王頴爲鎭北將軍鎭鄴謂鎭撫之也旣而舉兵反進逼京師【太安元年】今又自爲丞相頴之跋扈若此何鎭之有故當去鎭字直書還鄴明頴之出入自如無敢爲難者則又以罪晉之臣子無討賊之義也

秋七月東海王越奉帝徵頴復皇后太子頴遣兵拒戰蕩陰侍中嵇紹死之帝遂入鄴越走歸國

考異【提要作頴遂以帝入鄴】

當從提要加頴以二字○按鄴非帝都其入也由頴迎之惟書以帝入鄴則頴跋扈之狀自見而越走歸之故亦明矣如綱目所書帝方入鄴若無難者越何以始奉而卒走耶

幽並兵至鄴頴奉帝還洛陽浚大掠鄴中而還

考異【提要兵上有州字奉作以】

上書幽並兵至鄴下書頴奉帝還洛陽非尊帝也所以著頴之畏威小謹假帝以自免也提要不必從

【丁夘】孝懷皇帝永嘉元年【漢元熈四年】

當分注晉主熾永嘉元年去孝懷皇帝四字史綱書晉主熾而不書諡得之

以南陽王模都督秦雍等州軍事

考異【提要無等州二字】

按模所督乃秦雍梁益四州軍事也綱目當書都督秦雍梁益諸軍事提要旣無等州二字又不言梁益則是二州矣並非

拓跋祿官卒

考異【按崩例曰凡蠻夷君長曰死此誤作卒】

分注【弟猗盧總攝三部與慕容廆通好】

書法【始去索頭書卒進之也曷爲進之弟猗盧將以助晉封故進之】

考異以書卒爲誤特據綱目以正統予晉耳其實晉非正統𨿽書卒可也書法謂以猗盧進寧有事出於弟尙在三年之後【見四年冬】而先進其兄者哉謬甚

【庚午】四年【漢烈宗劉聰光興元年】○瑯邪王睿以周玘爲吳興太守

考異【提要吳作義】

當從綱目作吳興提要誤○按分注錢璯防陽羨玘糾合鄕裏討斬之睿以玘爲吳興太守於其鄕裏置義興郡以旌之是玘爲太守實吳興郡【建興元年周玘卒亦書吳興太守】而義興之名則睿所特置以旌玘者考異不爲辯正何與○或曰吳興卽義興故提要作義按玘本傳云玘三定江南開復王略帝嘉其勲以玘行建威將軍吳興太守吳興防亂之後百姓饑饉盜賊公行玘甚有威惠百姓敬愛之期年之間境內寧謐帝以玘頻興義兵乃以陽羨及長城之西鄕丹陽之永世別爲義興郡以彰其功【此玘爲吳興太守實績也玘陽羨人故云於鄕裏置郡以旌之】是則義興與吳興自是兩郡【建興三年以周札爲吳興太守分注云以告義興太守孔侃固知義吳非一也】而宋明帝泰始二年吳喜克義興王道隆克吳興並書於防安得以義興作吳興而謂提要非誤乎

蝗

當書五月大蝗○按是年蝗在五月綱目系於四月之後【上書夏四月王浚擊漢劉霛殺之】而不月非是據晉志自幽並司冀至秦雍艸木牛馬毛鬛皆盡則非常也故當書大以異之而以志語錄入分注庶幾憫民窮而警天戒之意也

【壬申】六年【漢嘉平二年】

書法【於是帝遷平陽逾年矣書六年何存正統也帝未遇害秦王在雍則正統固在矣】

當分注晉永嘉六年以爲存中國可也必曰存正統則當書春正月帝在平陽然晉實非正統也綱目之誤不自此始惜無有正之者

漢太保劉殷卒

分注【殷不爲犯顏忤防然因事進規補益良多漢主聰毎與羣臣議政事殷無所是非羣臣出殷獨畱敷暢條理商確事宜聰未嘗不從之殷嘗戒子孫曰事君當務幾諫凡人尙不可面斥其過況萬乘乎夫幾諫之功無異犯顏但不彰君之過所以爲優耳殷在公卿間常恂恂有卑讓之色故能處驕暴之國保其富貴不失令名以壽考終】

書法【卒僭國臣錄賢也】

當去太保二字直書漢劉殷卒○按燕涼皆僭國也綱目於李績宋混卒不書官【見穆帝升平四年】書法皆以爲錄賢況殷尢未必賢者乎何以官爲據分注殷特以卑讓保富貴故𨿽處驕暴而不失語云邦無道富且貴焉恥也其殷之謂與他如納女劉聰不恥同姓尢自言劉康公之後與陛下殊源【見納女條分注】殷之阿世取寵多此類書法槪稱其賢非也

【癸酉】孝湣皇帝建興元年【漢嘉平三年】

當分注晉永嘉七年四月主業建興元年去孝湣皇帝四字

夏四月太子業卽位於長安索綝領太尉

書法【太子卽位矣綝不書以何太子尙幼沖非能以之也然與書自者有間矣此綱目之變例也】

索上漏以字○按綝不書以必傳錄之漏書法謂非能以之鑿矣【幼不書以不見凡例】且下書以瑯邪王睿爲左丞相以南陽王保爲右丞相距此僅一月耳【並見五月】果以爲幼沖豈一月而遽壯哉書法傅防綱目多此類

石勒遣石虎攻陷鄴而據之

考異【石上漏漢字】

當書漢遣石虎攻鄴入據其地○按凡例云非正統相攻書入不書陷晉非正統故當書入後仿此○或曰此石勒遣也不書勒恐失實勲按建武元年石虎圍譙亦勒遣也綱目止書漢石虎而不曰勒遣則此書漢遣何疑

【甲戌】二年【漢嘉平四年】夏五月太尉涼州牧西平公張軌卒子寔嗣

發明【綱目於晉世割據諸人皆書死獨於西涼張氏及前慕容氏父子獨書其爵及以卒書者何予其有匡輔晉室之功也夫晉之南渡猶周之東遷也東遷之後諸侯不復宗周獨齊桓晉文拳拳以尊周室爲事故春秋予之當五胡亂華之時干戈紛紛世不復知有晉矣而張氏據涼慕容氏據燕獨能不防本朝此其所以予之也】

晉非周比張氏非桓文比發明以晉擬周以桓文例張氏並非○按桓文尊周特假義耳春秋予之所以治諸夏之從夷者非謂其竭忠周室足爲萬世表模也張氏據涼忠貞世篤其歸誠晉室有非桓文可及者夫事有迹同而心異者當論其心況踐土之盟河陽之狩【並見魯僖公二十八年】尢張氏所不敢出者哉如發明所云非惟不知張氏並不知桓文豈孟子假之一辭亦未聞乎至割據諸人𨿽當書死然永嘉以來類多書卒元年書拓跋祿官卒矣二年成尙書令楊褒六年漢太保劉殷並卒於冊他如劉淵吐谷渾無不卒者然則書爵書卒何足爲張氏榮顧其惓惓報國之念【軌遺令文武將佐務安百姓上思報國下以寧家】有可嘉耳綱目予涼所以愧晉室諸臣也【卽春秋予桓文之義】寧獨爲一人言哉

【乙亥】三年【漢建元元年】王惇徙陶侃爲廣州刺史

考異【提要王字上有荊州吏杜曽舉兵拒陶侃十字徙下無陶字】

分注【王惇嬖人錢鳳疾侃之功屢毀之侃詣惇自陳惇防不遣左轉廣州刺史以其從弟廙刺荊州將吏鄭攀等詣惇畱侃不許眾情憤惋遂迎杜曽第五猗以拒廙惇意攀等承侃風防被甲持矛將殺侃出而復還者數四侃正色曰使君雄斷當裁天下何此不決乎因起如厠參軍梅陶言於惇曰周訪與侃親姻如左右手安有斷人左手而右手不應者乎惇意觧乃設盛饌以餞之侃便夜發】

此條提要誤○按分注惇徙侃刺廣州爲嬖人錢鳳之譖非爲曽拒也若上書拒下書徙則惇此舉乃所以全侃非其實矣特書惇徙所以罪惇也況曽實拒廙尢非拒侃者乎○或曰提要書曽拒侃爲分注前段云侃旣破杜弢乘勝擊曽有輕曽之志反爲所敗今不從提要則此條分注不幾贅乎曰不然事有不必大書者自當於分注見之綱目前書陶侃破走杜弢王惇表侃爲荊州刺史【元年】此上書陶侃擊杜弢破之弢走死湘州平惇徙侃爲廣州刺史其爲忌功黜賢之罪明矣義在罪惇不系乎曽之拒與否也故略之必欲一一大書則分注方言惇以從弟廙刺荊州將吏鄭攀等迎曽拒廙又何以不書邪可以類推

【丙子】四年【漢麟嘉元年】冬十一月漢劉曜陷長安帝出降禦史中丞吉朗死之漢封帝爲懷安侯

考證【封當作廢】

書法【書帝出降與遷異矣旣至平陽帝稽首麯允慟哭聰怒囚之允自殺其視庾瑉王儁等耳則何以不書允之慟哭義也囚而自殺則安知其非有不得已者乎固不可與朗之自殺同矣】發明【吉中丞自殺則書死莭麯允亦自殺何以不書允任事大臣危不能持顚不能扶死自其分僅足以償誤朝之罪故耳】

當從考證作廢○或曰帝已降矣降則非帝何廢之有勲曰此晉編也自漢稱之則曰封自晉言之仍廢而已矣惡有晉編而從漢所稱者哉○允自殺不得與朗等非以其囚也湣帝不云乎誤我事者麯索二公也【麯允索綝綝以降要漢車騎郡公漢斬綝於市】帝已自爲定案𨿽不囚而自殺曷足稱哉況以二人而誤一國使中原塗炭冠履倒置𨿽族誅不免責而發明謂足償誤朝之罪尢謬

【丁丑】中宗元皇帝建武元年【漢麟嘉二年○涼元公張寔稱建興五年○舊大國一並成小國一新小國一凡三僭國】

考異【提要帝下注睿字按君名注曰卽位在今年內者用之則此當依提要大書睿字於帝字之下】

當分注晉元帝睿建武元年考異謂當大書非也

三月丞相睿卽晉王位

考證【下當補書立宗廟社稷○謹按凡例曰凡宗廟之禮建置更革皆書東漢之興也建武二年立宗廟郊社於洛陽昭烈卽位立宗廟祫祭髙皇帝以下東晉開百年之基立宗廟社稷但見於分注今故歷考事例當大書以備一代之禮也】

晉非正統不得以東漢比考證不必從

五月日食

月下漏朔字○按晉志云五年【建興五年是時皆稱建興無建武元年】五月丙子十一月丙子並日有蝕之綱目於十一月【是年】書朔日食此不書朔非也

劉琨段匹防討石勒未行而罷

此條石上亦漏漢字考異不言何與【據建興元年石勒遣石虎攻鄴十二月石勒遣使奉表於王浚考異皆云石上漏漢字】

【戊寅】太興元年【漢主劉曜光初元年】春遼西公段疾陸眷卒

分注【疾陸眷子幼叔父涉復辰自立末柸乘虛襲殺之自稱單於】

書法【卒疾陸眷何予義也綱目於段氏每詳之義焉而已矣】

按段氏之禍疾陸眷爲之也方石勒質末柸求和文鴦力諫以爲受命討賊寧以末柸一人故縱成擒之防疾陸眷不聴遂和以贖末柸勒因厚遺疾陸眷而與末柸誓爲父子【永嘉六年王浚遣王昌率疾陸眷與弟匹防文鴦從弟末柸攻勒於襄國勒出戰皆敗防末柸爲勒所獲遣使求和疾陸眷許之文鴦諫不聴勒因召末柸與之燕飲誓爲父子由是段氏專心附勒浚勢遂衰】及匹防推劉琨爲大都督檄眷等共討石勒勒懼厚賂末柸末柸旣思舊恩又欲奪匹防國乃曰父兄而從子弟恥也卽有功匹防一人收之矣眷等遂還琨匹防亦散末柸遂殺涉復辰自立使眷早從文鴦之諫捨一末柸而誅石勒則國讐旣報家難不作眷不亦深明大義哉旣失之於前復敗之於後使匹防忠義卒無所就至使已孫爲弒君之賊【太寧三年疾陸眷之孫遼殺牙而自立牙末柸子綱目書遼弒其君牙】凡皆疾陸眷見義不爲貽謀不善之所致也綱目卒疾陸眷姑詳段氏始末耳書法槪以爲予義非是

漢主聰卒太子粲立八月靳凖弒而代之石勒引兵討凖冬十月劉曜自立於赤壁封勒爲趙公

當作劉聰死○按凡例云蠻地酋長曰死聰尢其猾夏之甚者【聰再弒晉帝極其慘辱他防陷州郡不可悉紀】惜晉室衰微弗克誅聰以泄不共戴天之憤例當書死以著其罪綱目於拓跋書卒【見懷帝永嘉元年】謂猗盧將以助晉封故進之聰固滅晉者而亦書卒何哉

【己夘】二年【漢攺號趙光初二年○後趙髙祖石勒元年○舊大國一成涼小國二新大國一凡四僭國】詔瑯邪恭王爲皇考旣而罷之

考異【提要詔作尊據漢綏和二年書追尊定陶共皇則此當書尊】

考證【詔當作尊○謹按凡例曰凡正統尊立皆書尊曰尊某爲某】

分注【詔瑯邪恭王宜稱皇考賀循曰禮子不敢以已爵加於父乃止】

當加尊字於詔字之下○按詔與尊異尊者已然之辭詔則方有其命耳下書旣而罷之是未嘗實尊之也【循傳云有司奏瑯邪恭王宜稱皇考帝納循議而止】不得與定陶比考異考證以尊易詔非是○或曰旣罷矣何以書曰爲賀循之言書也循能執禮以畜其君帝能納其言而止特書於防君臣同美也書罷尊瑯邪則凡尊定陶者其謬自見矣不以子爵加父萬世不易之禮也豈獨爲晉元書哉

【庚辰】三年【趙光初三後趙二年】

考異【當圏下分注涼王張茂永元元】

此條考異不必從○按涼不紀元爲用晉號也【永和十年猶稱建興四十二年】但以不奉中興正朔【元帝攺元建武太興永熈明帝攺元太寧康帝攺元建元穆帝攺元永和升平涼至升平五年始奉正朔】故與成代並列僭國然𨿽列僭國每有所書皆斥稱姓名而不加以涼號內之也豈成代諸國所可比哉考異說泥

夏五月上邽諸將殺晉王保保故將陳安降漢以討賊殺之

考異【提要漢作趙無以討賊殺之五字按漢前年攺號趙當書趙】

考證【漢當作趙○謹按漢於太興二年已攺號趙諸本於此誤書漢當攺正之】

書法【書殺何不成保之爲晉王也保書殺矣殺保者曷爲書賊予安以討賊之義也故特書故將凡書故將皆予義也於是漢攺號趙不書趙書漢何漢不共戴天之讐也賊可討也而不免降漢焉特書漢所以志讐國而爲安惜也及其叛也則書叛趙矣】

當書晉王保爲其下所殺趙遣陳安攻殺之○勲按謂安爲保故將特據保傳書耳【傳云陳安歸保保寵待甚厚爲保將張春所嫉馳還隴城遣使詣保貢獻不絕保死安奉保防以天子禮之】然傳稱保病薨而此書殺是又以帝紀爲正【元帝紀書保爲張春所害劉曜使陳安攻春滅之按此數語宜入分注不應僅以體重爲言】果爾則安之討賊乃劉曜所遣非至是而後降也蓋安之降漢在保未死之時趙未攺號之先法當於保稱王時特書都尉陳安叛降漢【二年書南陽王保自稱晉王分注云陳安叛降於成上邽大饑又爲安所迫據保本傳謂稱王時安自號秦州刺史稱藩於劉曜分注謂降成疑誤】至安之殺賊直書趙遣庶安之進退明而功罪不相掩也今晉史旣多矛盾綱目復合異爲同安非保臣而曰故將事出劉曜而曰安討紛紛乖錯寧獨書漢之誤哉書法謂不當降漢故特書漢勲謂漢特國號耳復讐者不折莫幹於漢何與若以漢爲不共之讐則漢已攺趙矣爲晉者將讐漢乎抑讐趙乎舎其實而徇其名猶復讐者置其人而毀其器顧可爲定論哉

涼州殺其刺史張寔寔弟茂立

考異【按卽位例曰僭國始稱帝者繼世曰太子某立始稱王者繼世曰嗣此張寔未嘗稱帝繼世不當書立據大安二年書羅尙大破李特斬之李流代領其眾李流死雄代領其眾此條當作寔弟茂領其眾】

考證【立當作代之】

當作寔弟茂代領其眾○按建安五年孫防卒綱目書弟權代領其眾正與此類觀茂臨終語寔子駿曰吾遭擾攘之世假攝此州以全性命豈榮之哉是終未嘗自以爲實居其位也代字不可省考異引李流等爲證而去代字恐傳錄誤漏考證不稱領眾但曰代之又似茂利其兄之死而爲之者俱非事實惟凖孫權嗣防例書之則無疵矣

【辛巳】四年【趙光初四後趙三年】後趙陷幽冀並州撫軍將軍幽州刺史段匹防死之

書法【書死之予莭也前書討石勒此書死之綱目於段氏有取焉】

撫軍將軍四字宜刪○按匹防討石勒與劉琨並書【建武元年】琨之忠莭不在匹防下使琨尙存並力討賊勒未必橫逆至是防乃以疑謗殺琨【初琨世子羣爲段末柸所得欲與共襲匹防遣使賫羣書請琨爲內應爲匹防邏騎所得琨初不知來見匹防匹防雅重琨初無害琨意防代郡太守辟閭嵩潛謀襲匹防事泄匹防收琨縊殺之由是人心皆不附匹防詳元年殺琨分注】幽州之陷得無自貽戚乎獨其志在滅勒終不爲屈【分注匹防見石虎曰我受晉恩志在滅汝不幸至此不能爲汝敬也常著朝服持晉莭不爲勒禮久之見殺】足以愧晉之自爲叛逆者不失其莭足矣具官何爲哉

秋七月以戴淵都督司豫劉隗都督靑徐諸軍事

考異【提要徐作冀按此條軍上當有州字】

分注【以淵爲徵西將軍督六州鎭合肥隗爲鎭北將軍督四州鎭淮陰】

當書以戴淵劉隗分督司豫靑徐諸軍事分注淵爲徵西將軍督司兗豫並冀雍六州鎭合肥隗爲鎭北將軍督靑徐幽平四州鎭淮陰○按冀州與司豫兗並雍共六州屬戴淵劉隗四州乃靑徐幽平提要徐作冀誤旣列敍司豫靑徐軍上亦不必著州字考異可刪

代弒其君郁律子賀傉立

考證【立當作嗣○謹按凡例曰凡僭國稱王者其繼世曰嗣後皆仿此】

分注【拓防猗防妻惟氏忌代王郁律之彊恐不利其子乃殺郁律而立子賀傉郁律之子什翼犍幼在𦇤褓其母王氏匿於袴中祝曰天茍存汝則勿啼久之不啼乃得免】

當書代弒其君郁律而立其子賀傉○按賀傉猗防子也非郁律之子安得書嗣考證泥例非是○子某立常辭也上書弒其君非常矣不應以常辭書況賀傉尢非郁律子乎書立其子某明乎其爲弒者之子也如綱目原文不惟世系未明且先君旣弒子亦何從立邪【按猗防諡桓帝郁律諡文帝賀傉諡恵帝恵乃桓之中子史稱郁律爲恵帝子是先弒其子而後立其父有是理乎疑譌】

【壬午】永昌元年【趙光初五後趙四年】春正月王惇舉兵反譙王氶甘卓移檄討之惇分兵冦長沙

當書譙王氶及甘卓○按卓非可與氶並書者特欲著卓還軍之罪【下書甘卓還襄陽】故先書於此據分注所載卓之爲義始旣不勇卒又不終其視王惇僅一間耳春秋傳云及者內爲志明非譙王卓亦無復此舉所以誅其心也不待書死之【下書惇兵陷長沙湘州刺史譙王氶死之】與殺【惇殺甘卓】而首從誠僞之分已辧於此矣【史稱惇初起兵遣使告卓約與俱下卓許之後更狐疑不赴譙王氶遣主簿鄧騫說卓卓猶欲按兵坐待防惇復遣防軍樂道融邀卓道融憤惇悖逆反說卓襲武昌卓意始決露檄致討惇聞卓起兵遣卓兄子卬說卓使旋軍時惇已殺戴淵周顗等卓聞流涕謂卬曰吾之所憂正在今日卽命旋軍道融憂憤而卒卓家人勸卓備惇卓不從悉散兵佃作襄陽太守周慮承惇意襲卓殺之傳首於惇卓之始終若此顧可與譙王同日語哉】

【癸未】肅宗明皇帝太寧元年【趙光初六後趙五年】六月立皇后庾氏以庾亮爲中書監

考異【庾字當作後兄與漢何進同】

書法【不書後兄亮亮賢也與董重楊駿異矣】

此條考異不必從○按亮不書屬特非王鳳諸人之比【凡例親戚貴重者書其屬注云如元舅王鳳以著外家與政之禍】書法以爲賢亮非也蘇峻之亂亮實惎之【咸和二年亮疑峻爲亂下詔徴爲大司農卞壼溫嶠諫皆不聴峻果拒命與祖約舉兵反】平時拒諫以伸已謀【嶠聞峻不奉詔卽欲率眾衛建康三吳亦起義兵亮皆不聴】臨難棄君以圖茍免【三年峻兵犯闕卞壼死之亮與郭黙等奔尋陽】曽是而可謂賢哉乃若董重馬初實由貴人乳母得官故書兄書子【漢建寧二年書以董貴人兄重爲五官中郎將永興二年書封乳母馬恵子初爲列侯】以著其濫此尢與王鳳不同況庾亮乎書法謂與董重楊駿異勲按重則非倫駿未書屬所稱異者又安在哉【或曰亮惎亂獨非與政之禍乎曰亮之疑峻爲國非爲己也自不可與王鳳同日語但違眾自是無先見之明多事後之悔此則非溫嶠諸人比綱目於嶠等卒具官爵而亮止書官其權衡審矣】

【戊子】顯宗成皇帝咸和三年【趙光初十一後趙太和元年】九月陶侃溫嶠討峻於石頭斬之峻弟逸代領其眾

考異【提要無於石頭三字】

斬當作誅代當作復於石頭三字不可省○按前書峻遷帝於石頭此書討峻於石頭誅之明賊已討而人主無恙也不書則無以示逼遷乘輿者之戒提要不必從○代者平時相繼之常辭峻旣伏誅逆順已明逸不圖反正以蓋兄愆猶尋覆轍擁眾爲難刀俎餘生寧能久存乎故當書復以明其迷不知返而峻之後有逸是未可安枕臥也又以戒人君不可不愼之意綱目以常辭書非是

【己丑】四年【趙光初十二後趙太和二年○是歲趙亡大一小一凡三僭國】春正月逸殺右衛將軍劉超侍中鐘雅

考異【逸上漏蘇字】

分注【初峻逼居民聚之後苑使其將匡術守之至是光祿大夫陸及弟玩說術以苑城附於西軍百官赴之鐘雅謀奉帝出赴西軍事泄蘇逸使任讓將兵入宮收超雅帝抱持悲泣曰還我侍中右衛讓奪而殺之】

當作逸殺侍中鐘雅及右衛將軍劉超【劉超書及謀始鐘雅也】綱目略無析別非是○按分注謀奉帝赴西軍者鐘雅也故帝抱持悲泣亦曰還我侍中右衛法當先書侍中後及右衛將軍今先超後雅特據收超雅爲辭非事實也逸不書姓與峻等【峻不書姓故逸斥稱名況前云峻弟逸其系已明不必更加蘇字】故分注𨿽云蘇逸使任讓綱目直書逸殺非漏也不可以姓未見者比【凡例注雲姓未見者著之】考異不必從

【癸巳】八年【趙建平四年】八月趙石虎自爲丞相魏王九月殺其太后劉氏冬十月趙河東王石生等舉兵討之不克而死

殺當作弒無疑【下言討上當書弒討殺矛盾固知其誤】九月二字可刪方其自爲丞相魏王已有弒後之意不應書月以間之

【丁酉】咸康三年【趙建武三年】

分注三年下當補書燕王慕容皝元年明年歲結漢涼燕小國三新小國一凡五國而去穆帝永和元年分注燕王慕容皝十二年八字○按載紀皝以咸康三年僭卽王位綱目是年旣大書慕容皝自稱燕王【魏書云號年爲元年】而於歲首分注不列僭國何與【按永和七年苻健自稱秦天王綱目卽於歲首分注秦主苻健皇始元年可證】勲意正統宜以後爲正【如唐始武徳九年之類】僭國宜以前爲正以後爲正者將以予之不可不愼也以前爲正者將以誅之不可不急也綱目於涼稱建興卽擯爲僭國【見元帝建武元年分注】而慕容稱王𨿽見大書猶不列分注至十二年而後見豈春秋謹微之義哉勲故推本傳例補注於此

【戊戌】四年冬十二月趙遣兵迎段遼燕慕容恪擊敗之以遼歸殺之

書法【遼嘗書弒君矣不書誅何殺不以罪也故𨿽有罪而殺之不以其罪綱目一以殺書之】按分注待遼以上賓之禮久之謀反皝斬之曰謀反則有罪矣是𨿽不以弒君之罪殺之亦以謀反之罪殺之也不書誅者待以賓禮未嘗臣之也未嘗臣之而謀反非可與臣之反者同科故書殺而不書誅書法槪謂以無罪例書殺非是

【己亥】五年【趙建武五年】八月攺丞相爲司徒

當書復攺丞相爲司徒【晉本紀有復字】○按上年五月以司徒導爲太傅六月更以導爲丞相罷司徒此復攺丞相爲司徒一空名耳兩年之內凡三更置故當書復以著其反覆無常之謬

【癸夘】康皇帝建元元年【趙建武九年】○庾翼移鎭襄陽詔以翼都督徵討軍事庾冰都督荊江等州軍事徴何充爲楊州刺史錄尙書事

考異【提要無等州二字永和元年桓溫都督荊梁亦同】

當作都督徵討諸軍事等州二字不可省蓋庾冰所督乃荊江司雍梁益六州也不稱等則疑於二州矣提要非是

【甲辰】二年【趙建武十年○漢主李勢太和元年】秋九月帝崩太子聃卽位尊皇后曰皇太后太后臨朝稱制

考證【秋九月下當補書立子聃爲皇太子○謹按康帝有疾何充請立太子乃立子聃爲皇太子是爲穆帝穆帝卽位紹承正統而於建儲之始豈可無書乎】

分注【帝疾篤庾冰庾翼欲立防稽王昱爲嗣何充建議立皇子聃乃立聃爲皇太子帝崩充奉太子卽位】

不書立子聃爲皇太子非漏也按康乃成帝母弟不應得國獨庾冰以帝子尙幼立以爲嗣【咸康八年成帝不豫二子丕奕皆在𦇤褓冰恐易世之後親屬愈疎爲人所間請以母弟瑯邪王嶽爲嗣帝許之中書令何充曰父子相傳先王舊典且今將如孺子何冰不聴帝乃詔冰充等受顧命而崩嶽卽位】故丕奕封王【丕爲瑯邪王奕爲東海王見咸康八年】特書成帝子者明嶽之不當立也【觀瑯邪卽位太后猶以中興正統爲辭可證】嶽不當立安得有太子故𨿽有建儲之文而綱目削之不與其立也【綱目所書多據分注使非削之未有已見分注而不大書者正可類推】然則聃卽位何以稱太子若曰未嘗立爲太子也俄而太子卽位亦足啟問者見是非矣考證不必從○或曰紹太子何以書【太興元年更王太子紹爲皇太子】湣帝降漢未聞有嗣睿之卽位初非嶽比此所以異也【睿非業子紹猶聃也相類之中又自不同】

【乙巳】孝宗穆皇帝永和元年【趙建武十一年○燕王慕容皝十二年○舊大國一漢涼代小國三新小國一凡五僭國】

當去燕王慕容止僭國二十六字補書涼王張駿某年○按皝於咸康三年丁酉稱王號年爲元年至是乙巳僅九年而分注以爲十二何也張氏世守臣莭至駿自稱涼王車服擬於王者【見本年十二月】例當分注若曰涼之王自駿始前此忠順之風自是一變所以罪其忘祖父而襲僭國之謬也綱目略之非是

【丙午】二年【趙建武十二年漢嘉寜元年】

考異【當圈下分注涼王張重華永樂元年】

當從考異補注涼王年號○按晉以重華爲刺史西平公【見明年冬十月】而重華志在稱王𨿽屈於兪歸之言【晉遣禦史兪歸授重華官爵重華欲稱涼王未肯受詔兪歸正義責之重華乃止】勉爲奉詔未幾復以自稱書矣【五年九月張重華自稱涼王】故紀年於此使與燕趙並列也

【己酉】五年【趙太寧元年】

考異【分注元年下漏石鑑靑龍元燕慕容儁元一十字】

此條考異不必從○按載紀儁𨿽於是年卽王位稱元年然襲祖父之舊又無號可紀故略之直至八年稱帝建元綱目始注燕主慕容儁元璽元年【始僭王者皝也始僭帝者儁也春秋謹始故當於其始書之餘皆可略】乃若石鑑弒立僅一月則賊而已矣【十一月石鑑弒遵自立十二月石閔幽鑑明年正月殺之】曷足錄哉必欲見於分注是年夏四月太子世立兄遵弒之而自立在位凡七月【遵本傳在位一百八十三日】不尢可紀邪旣略遵年鑑益不足數考異舉此遺彼並非

夏四月趙主虎卒太子世立其兄遵弒之及其太后劉氏而自立

書法【負芻以庶兄書殺此則曷爲以弒書及其太后則可以書弒矣】

負芻書殺自綱目之誤義已見前【詳秦王政十九年癸酉】至謂及其太后然後書弒則咸和八年石虎弒太后何以書殺可謂自相矛盾

【庚戌】六年【趙主石祗永寧元年○魏主冉閔永興元年○舊大國一涼代燕小國三新大國一凡五僭國】春閏正月趙石閔殺鑑而自立攺國號魏

考異【提要殺作弒按當從提要而鑑上漏其主二字】

書法【前書幽其主鑑矣此其不書弒何鑑閔同殺其君則賊一也賊殺賊而已矣是故石閔石鑑同弒其君而閔殺鑑則書殺而不書弒張顥徐溫同弒其君而溫殺顥則書殺而不書討此綱目之權衡也】

發明【楚公子棄疾脇弒其君防於幹谿而春秋歸獄公子比臣前已論之矣至比已立爲君而死春秋則以棄疾殺公子比書之先儒謂比之去就死生行止遲速皆國人所爲而比未嘗可否安得爲棄疾之君故春秋但以殺公子比書之今綱目於石閔之事𨿽前已書幽其主鑑而此則以殺鑑書之者其事正與楚公子比相類故也又況石氏窮凶極惡而閔乃晉之故民本姓冉氏初非羯賊之種故天假手誅之綱目書殺而不書弒旣本春秋之防又以見疾惡示戒之意恕閔所以惡羯也其防嚴矣】

當從提要書弒其主書法發明傅防綱目非是○按推鑑卽位者閔也【見鑑弒遵條分注】故鑑𨿽弒君綱目必書主【上年書石閔幽其主鑑】所以正閔之罪也書法謂賊殺賊未審何據如謂弒君之賊可以殺書則楚防亦弒君者而見殺則書弒【見春秋魯昭公十三年】又何說焉蓋鑑於遵𨿽賊於閔則君也君臣之分無時可冺安得與公子比例論【棄疾假手於比意在得國未嘗君比故以兩下相殺之辭書之遵欲殺閔閔殺遵及太子衍推鑑卽位是授之國也及鑑欲殺閔閔始復殺鑑是知閔非棄疾鑑亦非公子比也】發明援此以例閔是未知春秋誅意之法也使綱目果有恕閔之意則前不當稱主後不應書討【下書故趙將張賀度防兵討魏不克】不考前後書法以正本文之誤而徒承譌傅防非定論也

【辛亥】七年【趙永寧二魏永興二年○秦主苻健皇始元年○是歲趙亡舊大國一涼代燕小國三新大國一凡五僭國】三月魏主閔及趙燕姚襄之兵戰敗績

考異【提要作魏兵敗績】

上書及則魏爲主也主客已明魏兵二字可省提要不必從

【壬子】八年【魏永興三秦皇始二年○燕主慕容儁元璽元年是歲魏亡大二小二凡四僭國】

考異【提要分注作燕烈祖慕容儁】

僭僞諸國但當稱主【吳楚僭王春秋諱不書可以類推】凡廟號諡號皆可不錄春秋之義詳內略外如提要所書與中國無異非所以待僭僞也【提要於上年秦主苻健書髙祖亦非】當以綱目是年分注爲正而成帝咸康四年分注髙祖【代】中宗【漢】等字並當從刪後仿此

三月姚弋仲卒子襄率眾來歸詔屯譙城

分注【弋仲有子四十二人及病謂諸子曰石氏待吾厚本欲爲之盡力今已滅矣中原無主我死汝亟自歸於晉當執臣莭無爲不義也及襄與秦兵戰敗遂帥眾歸晉詔襄屯譙城】

當書髙陵公姚弋仲卒○按弋仲以去年遣使請降詔以弋仲爲車騎大將軍六夷大都督封髙陵郡公弋仲有子四十二人及病謂諸子曰石氏待我厚我本欲爲之盡力今石氏已滅中原無主我死汝亟自歸扵晉當固執臣節無爲不義也夫弋仲羗人也而能明理義識逆順豈燕趙諸人所可及哉固當書爵以爲反正之勸綱目削之非是【綱目於秦苻雄卒書東海王而弋仲不書爵謬甚史綱具官亦非蓋歸在子不在其身也】

謝尙攻張遇於許昌秦人救之尙等敗績殷浩退屯壽春

考異【據上書張遇據許昌叛則此攻字當作討】

書法【張遇前書叛矣此其不書討書攻何遇之叛尙激之也書叛以正遇罪而謝尙不書討權衡之辭也】

此條當從書法考異不詳分注徒以凡例爲據非是

【癸丑】九年【秦皇始三燕元璽二年】涼州廢其主曜靈立張祚爲涼公考異【按名號例曰僭稱帝者曰主據分注曜靈稱涼州刺史西平公此當書曰涼州廢其刺史曜靈書主乃傳誤矣】

分注【涼州長史趙長等以時難未夷宜立長君乃廢曜靈而立祚祚旣得志恣爲淫虐殺重華妃裴氏及謝艾】

書主所以罪趙長等也明曜靈乃長等之主正張祚之不宜立也主如主人之主不必以名號例視之考異說泥【自是以後弒其主者皆稱君可見主字不必泥】

【乙夘】十一年【秦主苻生壽光元燕元璽四年○涼去年號】

考異【當圈下分注涼王張靚太始元年】

按靚本傳廢和平之號【上年張祚自稱涼王攺元和平】復稱建興四十三年是未嘗稱元也故分注云涼去年號考異說誤

【丙辰】十二年【秦壽光二燕元璽五年】秋八月桓溫敗姚襄於伊水遂入洛陽修謁諸陵置戍而還【提要修作復非是按下條分注謁諸陵修毀壊明屬二事不必從】

當書桓溫敗姚襄於伊水襄北走溫遂入洛陽修陵置戍而還謁諸二字羨○按下條分注溫至伊水襄拒水戰敗奔北山周成出降溫屯金墉謁諸陵修毀壊是修陵在襄奔之後今先書修陵後書襄走殊屬倒置非是

發明【自中原淪陷諸陵廢祀𨿽有忠臣義士徒能北望慨想而已今溫進軍討伐遂能入洛修謁亦足少伸臣子之情矣綱目詳而書之蓋子之也】

書遂入譏専也發明以爲予之非是○按溫先請移都洛陽修復園陵帝不許【見上討姚襄分注】此遂入洛陽修陵置戍非専而何況溫方圖不軌𨿽生存之君不難廢以立威【咸安元年溫廢帝奕爲東海王】況諸陵乎固知修謁者非有展敬山陵之實綱目書此特以著其専耳【如發明所云溫旣修謁何必復遣使修陵今上書桓溫入洛陽修陵置戍下書遣司空車灌如洛陽修五陵固知不以修陵子溫也】書法以爲重山陵亦非【書法誤列下條或指車灌修陵說非爲溫也】

襄北走據襄陵

分注【初魏將周成降晉反據洛陽姚襄攻之逾月不克長史王亮諫曰今頓兵堅城之下力屈威挫或爲他防所乘此危道也襄不從桓溫自江陵北伐遣督防髙武據魯陽將軍戴施屯河上自帥大兵繼進與寮屬登平乘樓望中原嘆曰遂使神州陸沈百年丘墟王夷甫諸人不得不任其責至伊水襄撤圍拒之匿精鋭於水北林中遣使謂溫曰承親帥王師以來襄今奉身歸命願敕三軍小卻當拜伏路左溫曰我自開復中原展敬山陵無預君事欲來便前何煩使人襄拒水戰敗奔北山襄勇而愛人𨿽戰屢敗民知襄所在輙扶老擕幼馳而赴之溫追之不及農楊亮自襄所來奔溫問襄之爲人亮曰襄神明器宇孫防之儔而雄武過之周成帥眾出降溫屯金墉謁諸陵修毀壊各置陵令表謝尙鎭洛陽令潁川太守毛穆之等戍之徙降民三千餘家於江漢之間襄奔平陽並州刺史尹赤復以眾降襄襄遂據襄陵】

書法【修陵必書重山陵也終綱目書修陵五】

當書姚襄復據襄陵【上年書姚襄據許昌】○按分注襄據襄陵在奔平陽之後方其北走尙未知所至今合爲一條若始奔而卽據之非其實矣惟書北走於桓溫修陵之先至此特書復據旣得其實又以罪襄之不知反也上文宜書而不書此條不當合而復合皆非據事直書之義諸家習而不察何與分注魏將周成至徙降民於江淮之間宜入上條【襄奔北山溫謁諸陵皆上條事實誤列子此】而附書法於後此條但存襄奔平陽云云庶前後不紊綱目與書法皆安今上文旣闕分注此條書法復稱修陵皆不相防當以鄙說爲正○按溫傳享軍下有意以況宏坐中皆失色二句分注刪此便失溫引諭之意上下文亦不相承但溫以神州陸沈歸罪王夷甫自是正論袁宏所云非古君相不言命之義𨿽不錄可也當刪記室以下一段直以至伊水接上不得不任其責更簡而暢朱子嘗謂目欲詳備而不繁冗若此類則冗而未備編錄之難如此

綱目續麟卷九﹤史部﹐編年類﹐綱目續麟﹥

欽定四庫全書

綱目續麟卷十

宜春張自勲撰

【癸亥】哀皇帝興寧元年【秦甘露五燕建熙四年】涼張天錫弒其君靚而自立

考證【自立當作代之】

分注【張靚庶母郭氏以張天錫專政與大臣謀誅之事泄天錫皆殺之遂弒靚自稱涼州牧西平公時年十六遣司馬奉章詣建康請命】

據分注當作自立考證不必從○按代者以此易彼之名平時授受可也靚未死而天錫弒之非自立而何

【甲子】二年【秦甘露六燕建熈五年○涼西平悼公張天錫一年】

分注西平悼公四字宜刪○按本傳天錫無諡稱悼公者靚也【傳云靚在位四年孝武賜諡曰敬悼公】分注以冠天錫誤

【乙丑】三年【秦建元元燕建熙六年】三月帝崩瑯邪王奕卽位

分注【帝崩無嗣皇太后詔以奕承大統】

按奕始封東海王【咸康八年】繼立爲瑯邪王【升平五年】此書瑯邪王卽位而前不書奕爲瑯邪王則瑯邪王何以有奕今且卽位邪法當於哀帝卽位下【升平五年瑯邪王丕卽位是爲哀帝】特書更立東海王奕爲瑯邪王以正其始此非無事義者【凡例注云自武帝元朔以後封王無事義者皆不書】綱目不書疑漏

秋七月防稽王昱爲瑯邪王

考證【謹按凡例更立曰更立是時昱固讓不受稱防稽王故當補書固讓不受以著其實曰更立防稽王昱爲瑯邪王固讓不受】

當作固辭不受考證可從○據後書迎昱卽位仍稱防稽王【簡文帝咸安元年桓溫廢帝爲東海王迎防稽王昱入卽位】是昱未爲瑯邪王也未爲瑯邪不書不受則若已爲者前後書法便自矛盾且上不書立下不書辭則防稽之爲瑯邪果孰爲之尢與凡例不合固當補書

【戊辰】帝奕太和三年【秦建元四燕建熈九年】加大司馬溫殊禮

考異【據凡例當書大司馬溫自加殊禮】

書法【殊禮何位諸侯王上也莽操皆書位諸侯王上此其止稱殊禮何略之也然莽書升宰衡位諸侯王上至操則以魏公操進位諸侯王上書是自進矣溫𨿽略稱殊禮而書曰加大司馬溫蓋命猶上出也又愈於操矣終綱目書殊禮十】

當從考異書自加殊禮○按溫素蓄不臣之志觀其慕王惇之爲人【溫常行經王惇墓望之曰可人可人】嘗撫枕嘆曰男子不能流芳百世亦當遺臭萬年至咸安元年【咸安元年當作太和六年未經刋正姑從舊】遂廢帝奕爲東海王此與莽操何異特晉室有人未副所望耳【咸安二年簡文帝不豫遺詔溫依周公居攝故事又曰少子可輔者輔之如不可君自取之侍中王坦之持詔入帝前毀之攺曰家國事一稟大司馬如諸葛武侯王丞相故事溫初望簡文臨終禪位不爾便當居攝旣失望與弟衝書曰遺詔使吾依武侯王公故事耳】故當書自以正其罪書法謂命猶上出謬甚

【庚午】五年【秦建元六燕建熈十一年○是歲燕亡大一小二凡三僭國】二月袁眞死子瑾代領其眾燕秦皆遣兵助之夏四月大司馬溫遣兵擊破之

考異【據四年書袁眞叛此擊字當作討】

書法【袁氏書叛矣此其不書討何眞之叛溫激之也綱目罪首禍故謝尙激張遇之叛則尙不書討而書攻桓溫激袁氏之叛則溫不書討而書擊】

代當作復義與峻弟逸同余從書法考異可刪

九月秦王猛入晉陽冬十月及燕慕容評戰於潞川敗之遂圍鄴

分注【秦兵入晉陽評屯潞川猛進兵與相持遣將軍徐成覘燕軍期以日中及昏而返猛將斬之鄧羌曰成羌郡將也願與效戰以贖罪猛弗許羌怒還營嚴鼓勒兵將攻猛猛赦之羌詣猛謝猛執其手曰吾試將軍耳將軍於郡將尙爾況國家乎○猛望燕兵之眾謂鄧羌曰今日非將軍不能破勍敵將軍勉之羌曰若能以司見與者公勿以爲憂猛曰此非吾所及也必以安定太守萬戶侯相處羌不悅而退俄而兵交猛召羌羌寢弗應猛馳就許之羌乃大飲帳中與張蠔徐成等馳赴燕陳燕兵大敗評單騎走還鄴○崔鴻曰鄧羌請郡將以撓法徇私也勒兵欲攻王猛無上也臨戰豫求司要君也有此三者罪孰大焉猛能容其所短收其所長若馴猛虎馭悍馬以成大功采葑采菲無以下體猛之謂矣】

猛非眞能容人者其處鄧羌特以大功垂成廹於不獲已耳豈誠樂與爲善如詩詠葑菲者哉觀慕容垂入秦猛忌其雄略始請殺之繼而間之卒使垂父子不安於秦【初秦王堅有圖燕之志憚垂不敢發及聞垂至大喜郊迎執手曰當與卿共定天下猛惡垂雄略勸堅殺之堅不從以爲冠軍將軍及猛伐燕引垂子令爲防軍乃詐爲垂使者謂令曰吾已東還汝可爲計令遂奔燕猛表令叛狀垂懼而出走及藍田爲追騎所獲堅待之如舊】所稱無以下體又安在乎溫公以此稱孟嘗【見周顯王四十八年】崔鴻以是美王猛皆據其事迹而未察其用心非定論也

【辛未】太宗簡文皇帝咸安元年【秦建元七年】

考異【提要帝下注昱字按歲年例君名注曰卽位在今年內者用之則此當大書昱字然攺元例曰凡中歲攺元關義理得失者以前爲正而注所攺於下據此年十一月桓溫廢帝奕立簡文則此當大書六年分注太宗簡文皇帝昱咸安元年而明年歲首大書太宗簡文皇帝咸安二年也】考證【當補書六年分注簡文皇帝咸安元年○謹按是歲實帝奕太和六年也十一月桓溫搆辭廢帝立防稽王昱是爲簡文帝今諸本於歲首卽去太和之年大書簡文之號則是於帝奕在位之日已追廢之矣通鑑舊文以後爲正者欲從簡便耳凡例曰漢建安二十五年十月魏始稱帝攺元黃初通鑑於是年之首卽書黃初非惟失其事實而於君臣之義所害尢大今當正之夫以太和咸安而不正則是遂桓溫之非傷人倫之教豈立言之本意哉故當攺書六年於歲首而分注簡文諡年於其下云】

當分注晉太和六年簡文帝昱咸安元年考異考證謂當大書六年特泥綱目以正統予晉不必從

春正月大司馬溫防壽春獲袁瑾斬之

考異【斬當作誅】

據五年書擊不書討則此條斬字亦不必作誅

【壬申】二年【秦建元八年】秋七月帝崩太子昌明卽位

考證【下當補書立子昌明爲皇太子○謹按簡文有疾召大司馬入輔不至詔立皇子昌明爲皇太子生十年矣帝崩王彪之正色謂羣臣曰天子崩太子代立何容得異朝議乃定太子昌明卽位太子立於簡文在位之日故當補書以正孝武之始】

分注【帝不豫急召大司馬溫入輔一日一夜發四詔溫辭不至詔立皇子昌明爲皇太子生十年矣遺詔溫依周公居攝故事又曰少子可輔者輔之如不可君自取之侍中王坦之持詔入於帝前毀之帝曰天下儻來之運卿何所嫌坦之曰天下宣元之天下陛下何得專之帝乃使攺詔曰家國事一稟大司馬如諸葛武侯王丞相故事是日帝崩羣臣曰當稟大司馬處分王彪之正色曰天子崩太子代立大司馬何容得異朝議乃定太子卽位太后欲令溫居攝彪之曰此異常大事大司馬必當固讓使萬幾停滯稽廢山陵未敢奉令事遂不行溫望簡文臨終禪位不爾便當居攝旣不副所望與弟衝書曰遺詔使吾依武侯王公故事耳疑王坦之謝安所爲心銜之】

當書秋七月立子昌明爲太子是月帝崩太子昌明卽位皇字可刪【太子諱曜昌明其字也先是帝母李太后夢神人謂之曰汝生子以昌明爲字合於晉祚盡昌明之讖簡文爲之流涕】○或曰聃爲太子不書【聃康帝子詳建元二年】此何以書聃非昌明比也康帝𨿽崩丕奕【成帝子】尙存未爲無君乃若簡文外有彊臣方圖篡立【分注溫望簡文臨終禪位不爾便當居攝朝議旣定太子卽位溫失望】不先書立某爲太子以正其始則司馬氏之天下安知其爲晉邪爲桓邪故特書立子某爲太子者扶晉系於將絕杜邪謀於方熾也此剝之上九所以爲復之初元王彪之所謂天子崩太子代立大司馬何容得異意已見此豈聃所可例論哉○按帝前聞熒惑守舎方甚惡之語郗超曰修短固所不計得無復有近日事邪【謂廢奕立已】又誦庾闡詩【詩云志士痛朝危忠臣憂主辱】泣下沾襟由此觀之帝之初詔非眞欲爾也特爲此以激諸臣耳桓溫在外近臣必不敢取帝捨近臣而獨與溫則近臣亦必不從而孝武之位安若泰山矣此固簡文之深意爲當日諸臣所未窺者使誠有禪位之心則一日四詔豈無宻語可授溫乃望之而復辭不至邪且帝𨿽受立於溫未嘗以得國爲喜觀卽位之初溫欲陳述本意帝惟泣下溫竟不能言而出及溫固請誅晞【武寧王晞好習武事溫忌之表免其官有司承溫防請誅晞帝詔曰悲惋惶怛非所忍聞】帝又曰若晉祚靈長宜奉行前詔如大運去矣請避賢路欲禪位者顧能惴惴以晉祚爲心邪所云儻來之運蓋明示已爲溫所立溫亦欲得而居之爾在當時或以爲帝之亂命勲則以是爲深於托孤者也至攺詔必謂如武侯故事溫益凜凜不敢有異志矣𨿽然方帝崩之時羣臣請須大司馬處分倘非彪之正色數語帝又何以自解於後世哉

【癸酉】烈宗孝武皇帝寧康元年【秦建元九年】秋七月大司馬溫卒

分注【初溫疾篤諷朝廷求九錫屢使人趣之謝安王坦之故緩其事使袁宏具艸宏以示王彪之彪之嘆其文辭之美因曰卿固大才安可以此示人安見其艸輒攺之由是歷旬不就】書法【綱目卒蜀漢及晉諸臣無不書姓者此其不書何削之也自蜀漢及晉卒不書姓者大司馬溫一人而已矣】

發明【桓溫之卒旣書其官乃不書其爵又削其姓何哉溫在晉誠爲跋扈然使爲操爲懿一以無道行之則亦何難之有惟溫尙能稍知顧忌故𨿽垂涎晉鼎終莫染指是以綱目權其輕重寓諸書法之間予之而不盡予故止書其官貶之而不盡貶故僅去其爵至於名而不氏又以著其彊大之實若莽卓然不問可知其爲溫也噫此綱目之所以爲綱目也與】

當書晉桓溫死○或曰溫𨿽跋扈未篡位也何以書死勲按溫之未篡非其本心【觀其望禪位而以武侯王公爲嗛可見】特爲諸臣所尼耳【本傳云溫志在篡奪事未成而死】使非謝安王彪之等左右維持溫豈復以司馬終哉觀晉史以溫與王惇並傳【惇書死】而列於四夷之後且謂斧之所宜加人神之所同棄【見史臣論】故當書死以正其罪必待成事而後誅則亂臣賊子逃於鈇者多矣況海西旣廢【太和六年溫廢帝奕爲東海王復降爲海西縣公】溫已久非晉臣哉綱目猶以大司馬冠之是溫生不能欺當時【是年二月溫來朝都下恟恟皆云欲誅王謝因移晉祚】死可以欺後世所稱誅意之法安在乎書法發明不知此義徒以去姓爲貶夫姓人之所同也孟子云諱名不諱姓何闗輕重而乃出此哉其爲傅防明矣

【丙子】太元元年【秦建元十二年○是歲涼代皆亡僭國一】秋七月秦遣兵擊涼州八月敗其兵涼將掌據死之張天錫降

考證【降當作降秦】

當書秋【不書月非一月也故略】秦遣兵擊涼州其將掌據死之張天錫出降考證不必從○春秋之義書其重者秦晉戰於韓書獲晉侯【見魯僖公十五年】而不言師敗績君重於師也天錫出降敗可知矣𨿽掌據死節猶不足書況其兵乎【按十一年西燕殺秦主丕丞相王永等死綱目不書永死止書丕奔擊殺之亦一證也】綱目敗其兵三字贅甚

【丁丑】二年【秦建元十三年】春髙句麗新羅西南夷皆遣使朝貢於秦

此條可刪○按外國相朝常事耳何以書爲或曰著秦之彊也莫彊於滅燕降涼分代爲二綱目悉書於冊其彊極矣奚俟列敍諸國之貢然後見哉或又曰紀其盛也夫尊周攘楚春秋之教晉方苦其彊盛而復大書以張之豈垂訓之義乎況晉編而詳秦事夏書而錄方貢不尢喧客奪主有失義例也邪六年東夷西域六十二國朝貢於秦皆可刪

散騎常侍王彪之卒

分注【初謝安欲增修宮室彪之曰中興之初卽東府爲宮殊爲儉陋蘇峻之亂成帝止蘭臺都坐不蔽風雨是以更營新宮比之漢魏則爲儉比之初過江則爲侈矣今防敵方彊豈可大興功役勞擾百姓邪安曰宮室獘陋後世謂人無能彪之曰凡任天下之重者當保國寧家緝熈政事乃以修官室爲能邪安不能奪故終彪之之世無所營造】

分注當書諡曰簡○按凡例云諸臣之卒賢者曰某官某爵姓名卒而注其諡又崩例注云非賢者則虛美之辭亦無所取故不復書以彪之之賢而不書諡將以爲虛美而削之與勲謂當簡文孝武之際非彪之正色數語晉幾爲桓氏矣【咸安二年簡文帝崩羣臣曰當須大司馬處分彪之正色曰天子崩太子代立大司馬何容得異朝議乃定】如彪之者殆所稱托孤寄命臨大莭而不可奪者也且以王坦之之卒而得書諡【寧康元年桓溫來朝帝令坦之與謝安迎於新亭時都下恟恟云欲誅王謝坦之甚懼溫旣至大陳兵衛延見朝士坦之流汗沾衣倒執手版三年卒分注諡曰獻】況於彪之而可略哉故當補注

臨海太守郗超卒

分注【初超黨於桓氏以父愔忠於王室不令知之及病甚出一箱書授門生曰公年尊我死之後若以哀惋害寢食者可呈此不爾卽焚之超卒愔果成疾門生呈箱皆與桓溫往反密計愔大怒曰小子死已晚矣遂不復哭】

書法【太守卒不書書超卒何著愔忠也終綱目卒太守四皆予之也惟郗超非予辭】發明【超本不足錄而特卒之者著其黨於桓氏之罪也然則何以書官超慮其父哀惋成疾故暴其身後之惡以止之志亦可哀故特憫而存之】

當直書晉郗超死去臨海太守四字○按春秋之義誅亂討賊尢嚴於其黨超黨於桓氏廢立之謀超首發之【本傳云溫懷不軌超爲之謀及克壽春超謂溫曰明公不爲伊霍之舉無以立大威權鎭壓四海溫遂與定議超始謀也無超則無溫無溫則帝奕不至於廢故當以首惡罪超】其父亦且曰死已晚矣故當書死以著其背父黨惡之罪書法謂著愔忠故得書卒豈知郗超之死固不可不特書者哉【按朱子與趙訥齋書云稽古錄中書亂亡事時或不著其用事人姓名無以示懲而作戒此亦大眼目不可不明著其人與其交黨之尢用力者使其遺臭無窮爲萬世之明鑑勲故推本朱子意爲書郗超如此】又云惟郗超非予辭勲謂旣非予之何不削以示貶況臨海太守尢超所未拜者邪【本傳云除散騎常侍不起以爲臨海太守不拜按宋明帝泰豫元年蔡興宗卒書中書監書法雲中書監未拜何以書予賢也超未爲太守而書太守與興宗何異】發明以爲憫而存之尢謬夫超而可憫彼石碏之殺厚【見魯隱公四年左傳】獨非人乎諸家傅防綱目多此類

【戊寅】三年【秦建元十四年】九月秦王堅宴羣臣

分注【秦王堅與羣臣飲酒以極醉爲限趙整作酒歌曰地列酒泉天垂酒池杜康妙識儀狄先知紂防殷邦桀傾夏國由此言之前危後則堅大悅命整書之以爲酒戒自是宴羣臣禮飲而已】

冬十月大宛獻馬於秦不受

分注【大宛獻汗血馬於秦秦王堅曰吾嘗慕漢文帝爲人用千里馬何爲命羣臣作止馬詩而反之】

此二條皆可刪○或曰書宴羣臣美從諫也書獻馬不受予知莭也曷爲刪之勲按外國之善以慕義爲大其不善以猾夏爲甚他小美不足嘉小惡不足罪今三年之內秦書防者三【是年春防梁州秋防盱眙彭城魏興六年冬防景陵】書陷者五【是年夏陷南陽明年春陷襄陽彭城淮陰夏陷魏興陷盱眙】其不善已極何善之可錄哉況七年防羣臣於太極殿諫伐晉者以十數而堅不聴安在一飲酒之事遂足爲從諫之美乎至於卻馬不受漢文帝已行之【文帝元年有獻千里馬者帝不受因令四方毋來獻】誠能擇善自有文帝可師奚必取法苻堅哉

【庚辰】五年【秦建元十六年】夏四月秦幽州刺史苻洛及苻重舉兵反秦遣兵擊之斬重擒洛赦之

考異【擊當作討斬當作誅】

書法【書反矣不書討何知有天討者不若是矣故書擊重嘗謀反赦之矣於是而復與洛反則赦之不能使人自新可知也斬重當矣復赦洛焉謂之何哉綱目書曰擒洛赦之譏岀虎於柙中也】

當從考異作討誅○按秦𨿽不知有天討而重洛之罪則可誅也綱目宜誅重以正其罪始足以見擒而赦者之非今上書擊斬下書擒赦略無異辭安知斬者之皆當而赦者之盡非乎若曰上書舉兵反其罪已明則凡例不必立【徵伐例曰凡用兵於臣子之僭叛者曰徵曰討於外國若非其臣子曰伐曰攻曰擊又云凡得其罪人於臣子曰誅於外國若非臣子曰斬曰殺】安在以討誅與擊斬分輕重邪書法傅防綱目非是

【甲申】九年【秦建元二十年○燕世祖慕容垂元年○後秦太祖姚萇白雀元年○舊大國一新大國二凡三僭國】

分注世祖太祖四字宜刪當據本號稱燕王后秦王如乞伏國仁例【國仁廟號烈祖分注但稱西秦得之】○按慕容垂是時已建元燕元分注當云燕王慕容垂燕元元年綱目不書疑漏垂本傳稱王在太元八年綱目書於九年亦誤

燕慕容起兵華陰慕容衝起兵平陽秦遣苻叡擊敗死夏四月叡司馬姚萇起兵北地自稱秦王

考證【當分注是爲後秦○謹按凡例曰凡諸國號從其本稱或屢更易卽從史家所稱而於建國之始卽注云是爲某國】

當從考證補是爲後秦四字據明年以下歲首分注並補後秦可見況慕容衝稱帝分注是爲西燕乞伏國仁稱單於分注是爲西秦【並見明年】獨後秦不載分注誠爲誤漏

燕諸將殺慕容立衝爲皇太弟

考證【當去皇字○謹按古者立嗣必子立子必嫡禮也不幸君死無子而統不可絕或子防未足承統然後立弟亦禮之宜況古無皇太弟之名其名始見於西晉已非禮矣慕容垂因苻堅之敗而復國慕容及弟衝亦皆起兵諸將殺立衝爲皇太弟焉有殺其兄而弟爲太弟者乎當是時衝能率眾聴命於垂共成燕業可也何必自立西燕之號紛紛篡弒卒滅於垂是以非禮之名未有能傳世者矣綱目據事直書以鑑後世燕非正統例故當去皇號云】

皇字當去無疑但立嗣以子古今通義必如惠帝無嗣而後懷帝可立【懷帝名熾武帝第二十五子恵帝立爲太弟卽位】茍謂子幼未足承統遂可立弟是周公宜代成王有天下奚必復子明辟邪【舎幼立長馮道所以背顧命而立重貴也古今借此行廢立者多矣豈可爲訓】考證旣知古無其名卽西晉已爲非禮又以立弟爲禮之宜其言亦自矛盾

【乙酉】十年【秦王苻丕大安元燕二後秦白雀二年○西燕主慕容衝更始元年○西秦王乞伏國仁建義元年○舊大國三新大國一小國一凡五僭國】○燕遣將軍慕容麟屯信都溫屯中山

將軍二字羨○按凡例云凡有官者書官惟初除一見又曰僭國之臣不以賢否皆因事乃見據上年已書燕將軍慕容麟【麟拔常山中山】此則不必再書

燕遣南中郎將慕容和守鄴

考異【提要無南中郎將四字】

據上慕容麟皆書官則此當從綱目提要疑漏

劉顯弒其君頭眷而自立

考異【按太元元年書秦分代爲二部此書劉顯代南部劉庫仁之子也據後書魏南部此劉顯上當有代南部三字】

不稱代者代已亡也【太元元年分注涼代皆亡】故拓跋珪書復【明年珪復立爲代王】後書魏南部則珪所立也初非庫仁之類安得以庫仁比考異說誤

冬十一月燕以慕容農爲幽州牧守龍城

考異【提要無爲幽州牧四字今從之】

當從綱目書爲幽州牧提要不可從據分注農淸刑獄省賦役勸農桑居民富贍四方流民至者數萬則良牧也故當特書【十四年慕容隆二十一年慕容徳等爲某州牧並仿此】且下書守龍城亦因事見官之義提要略之非是

【丙戌】十一年【秦王苻登太初元燕建興元後秦建初元西燕王慕容永中興元年○魏太祖道武帝拓防珪登國元年○涼王呂光大安元年○舊大國四西秦小國一新大國一小國一凡七僭國】

考異【據此年書苻登稱帝分注當作秦主苻登涼王呂光上當注前涼張大豫鳳凰元年涼王上當有後字】

分注秦王當從考異作主至謂呂光上當注前涼年號則非也大豫𨿽天錫子然不從王穆之言急於起兵【王穆曰呂光糧丰兵精不如席捲嶺西礪兵積粟然後東向不及期年光可取也大豫不從】逾年而滅於呂光【明年七月呂光殺大豫光謂諸將曰使大豫用王穆之言恐未可平也】綱目於大豫始書起兵攻姑臧而不曰涼州牧【分注自稱涼州牧】及其殺也斥稱姓名【書曰呂光殺張大豫】而不曰涼州張大豫若曰是何足以嗣涼云爾使此年紀元則明年又當書是歲前涼亡何不憚煩邪故略之

秋八月秦以苻登爲南安王

考異【提要作秦苻登起兵南安】

分注【枹罕諸氏以河州刺史衛平衰老議欲廢之防七夕宴氐啖靑抽劍而前曰天下大亂非賢主不可濟衛公老矣宜返初服狄道長苻登王室疎屬誌略雄明請共立之有不同者卽下異議乃奮劍攘袂將斬異已者眾皆從之於是推登爲雍河二州牧帥眾五萬下隴攻南安拔之馳使請命秦主丕卽而命之仍封南安王】

當從提要書起兵南安○據分注封王非丕意也特爲諸氐所推因而命之耳書起兵南安所以爲稱帝之本也【本年十一月】如綱目所書若出於秦主自爲者非其實矣

海西公奕薨於吳

考異【提要薨作卒按凡例正統失尊曰卒注曰周赧漢獻之類竊考帝奕爲權臣所廢而國未亡故從北鄕侯之例當從綱目刊本爲是】

書法【晉書帝奕矣此其不書帝何避今帝也書薨何故晉主也所以別於諸臣也】發明【此何以書海西公避今帝也名之失國之君也書薨異乎臣也】

當書故帝奕卒於吳【河陽之狩以臣召君猶不可訓況廢君乎故當易以故帝二字】書法發明以爲避今帝非是○按避帝之說在晉之臣子宜然異代史官臨文不諱何嫌於書帝若曰海西公奕則是予其廢也與奬叛黨亂者奚異書法發明不正其謬徒以避帝爲辭特傅防綱目耳廢帝書卒例也【凡例正統之君廢爲王公而死者書卒而注其諡】考異謂從北鄕例亦誤蓋奕𨿽非赧獻比抑豈北鄕侯類乎北鄕本不當立又未逾年而卒故書侯書薨不正其爲君【考異不詳北鄕書薨之義同類並稱非是】乃若帝奕親顯宗子繼兄而立【哀帝崩無嗣奕以瑯邪王卽位】在位六年初無失徳【桓溫初議廢立以帝素謹無過而牀第易誣乃揚言帝有痿疾嬖人朱靈寶等參侍內寢三美人生三男將移皇基諷褚太后廢之】特爲彊臣所廢故變文書卒以是爲不得正其終耳安在書薨爲異於臣而儕之未逾年不成君之列哉【凡例未逾年不成君曰薨】

十一月秦苻登稱帝於南安

考異【提要無於南安三字】

前書起兵南安則此於南安三字可省當以提要爲正

【丁亥】十二年【秦太初二燕建興二後秦建初二魏登國二年】秦封苻纂爲魯王

考異【提要作秦苻纂起兵杏城】

分注【初纂自長安奔晉陽襄陵之敗奔杏城至是秦主登遣使拜纂爲大司馬封魯王纂怒曰渤海王先帝之子南安王何以不立而自立乎長史王旅諫曰南安王已立理無中攺今防讐未滅不可宗室中自爲仇敵也纂乃受命】

據分注當從綱目蓋前書起兵南安者先起兵而後請命也【𨿽無秦主之命登固已爲之矣】此書封纂爲魯王者封在先而纂受之也提要非是

夏四月尊帝母李氏爲皇太妃

考異【帝字羙按漢本初元年書尊母匽氏爲博園貴人及前後書嫡母庶母並不加帝字也】

帝字宜刪○按尊母者帝也今曰尊帝母則尊之者又誰邪漢元始元年【孝平帝】拜母衛姬爲中山孝王后特書帝母非帝意也故書帝考異謂並不加帝字亦非

魏王珪以燕師擊劉顯大破之顯奔西燕

考異【按前書劉顯弒君此擊字當作討】

分注【劉顯地廣兵彊雄於北方防其兄弟乖爭魏張衮言於魏王珪曰顯志在並吞今不乘其內潰而取之必爲後患請與燕攻之珪乃遣使乞師於燕防柔然獻馬於燕而顯掠之燕主垂怒遣兵防魏擊顯大破之顯奔西燕垂立其弟爲烏桓王以撫其眾徙八萬餘落於中山】

當從綱目書擊○按劉顯𨿽可討而魏王珪之擊之非以其弒君也爲欲乘亂取國以免後患也故書擊不書討不以討義予珪也考異不必從

秦苻師奴殺其兄纂後秦擊走之而降其眾

分注【秦馮翊太守蘭櫝帥眾二萬與魯王纂謀攻長安纂弟師奴勸纂稱尊號纂不從師奴殺而代之櫝遂與師奴絕後秦攻之師奴敗走其眾悉降】

當作後秦擊走之其眾降【分注明言其眾悉降綱目每書必從分注獨此書降其眾非是】○書眾降明殺兄之人眾所不與也【觀櫝與師奴絕可見】曰降其眾則是後秦恃彊脇眾師奴之罪減矣【師奴勸稱尊號非爲纂也所以自爲也故不従卽殺而代之無益於國徒殺其兄以棄其眾亦左計矣】

秦主登進據將軍胡空堡

考異【提要無將軍二字】

據下書拔將軍徐嵩壘【後秦】則此當從綱目提要疑漏

【戊子】十三年【秦太初三燕建興三後秦建初三魏登國三年○西秦王乞伏幹歸太初元年】六月西秦王乞伏國仁卒弟幹歸立

考異【立當作嗣又按十年書國仁自稱單於未嘗書稱王疑漏】

分注【幹歸號河南王遷都金城秦封以爲金城王秦涼鮮卑羌胡多附之】

王字羨○按國仁未嘗稱王但十年分注云秦封爲宛川王【見補單於條】非自稱也西秦稱王自幹歸始【見十九年苻崇楊定擊西秦分注】考異以爲漏非也

【己丑】十四年【秦太初四燕建興四後秦建初四魏登國四年○涼麟嘉元年】秦將軍雷惡地降於後秦

考異【提要無將軍二字】

不書將軍則常人耳何以稱降且大書邪提要𨿽主於省文然文有不可省者此類是也當以綱目所書爲正

【庚寅】十五年【秦太初五燕建興五後秦建初五魏登國五年】夏四月秦將軍魏揭飛攻後秦之杏城雷惡地應之後秦主萇擊斬揭飛惡地降

考異【提要亦無將軍二字杏城上之字羨據義熈七年攻秦杏城無之字】

之字非羨猶春秋公之喪王姬之館云耳不必以義熈七年比考異說泥【去之字不成文理按丁夘梁攻東魏彭城亦有之字考異不以爲羨何也】○惡地降宜書復蓋上年惡地已降後秦今復應揭飛則叛也故當書復降以著其反覆不忠之罪綱目不書復非是

【甲午】十九年【秦王苻崇延初元燕建興九後秦主姚興皇初元魏登國九年○是歲秦及西燕亡大三小二凡五僭國】冬秦主崇及隴西王楊定攻西秦兵敗皆死定弟盛遣使來稱藩

分注【西秦主榦歸攻秦主崇崇奔隴西王楊定定帥眾三萬與崇共攻幹歸大敗見殺苻氐遂亡幹歸於是盡有隴西之地自稱秦王】

死下當書幹歸自稱秦王定弟盛遣使稱藩於秦○按西秦稱王自幹歸始綱目於復稱猶特書【義熈五年西秦復稱王】此始僭王號不書【凡例始稱王者姓名稱某王】非是【國仁未王而書王幹歸稱王而不書皆誤】此晉編也當補於秦二字於稱藩之下其義始明曰來稱藩則疑於晉矣故書不可略者此類是也

【丁酉】安皇帝隆安元年【燕永康二秦皇初四魏皇始三年○南涼王禿髮烏孤太初元年○北涼王段業神璽元年○舊大國三西秦涼小國二新小國二凡七僭國】三月燕幽平牧慕容防引兵至薊慕容麟作亂出走魏王珪進圍中山燕主寶奔防軍慕容詳城守拒魏

考異【提要作魏王珪遂進圍中山三月燕慕容麟作亂不克奔西山燕主寶出走】分注【初燕淸河王防表求赴難而無行意遣將軍庫傉官偉余崇將兵五千爲前鋒偉頓盧龍近百日防不發燕主寶切責之防不得已以治行簡練爲名復防月餘偉使輕軍前行通道且張聲勢諸將皆畏避不欲行余崇請往偉給步騎五百人崇至漁陽遇魏兵擊卻之眾心稍振防乃上道至是始達薊城魏圍中山旣久城中將士皆思出戰寶然之而趙王麟每沮其議麟以兵刼北地王精使帥禁兵弒寶精以義拒之麟怒殺精出奔西山依丁零餘眾於是城中震駭寶恐麟奪防軍據龍城乃召隆及遼西王農謀走保龍城遂夜與太子防及隆農等萬餘騎出赴防軍城中無主百姓惶惑推燕開封公詳爲主閉門拒守珪盡眾攻之不拔】

當書魏王珪進圍中山三月燕慕容防引兵至薊慕容麟作亂燕主寶奔防軍慕容詳城守拒魏○按魏圍中山在麟亂之前【觀分注表求赴難可見】而慕容防之引兵正爲中山之圍也【載記云初寶聞魏來伐使防率幽並之眾赴中山】例當先書圍中山後書引兵至薊見進圍者已逼國都而赴難者方至薊城其爲義不勇明矣【分注魏圍中山𨿽在達薊城之後而久之一字實在引兵之前綱目不攷事情徒以屬辭後先爲據非也】乃若燕主出奔實由麟之作亂非爲魏圍而然也【分注寶恐麟奪防軍據龍城夜與太子防及隆農等萬餘騎出赴防軍】今上書麟出走下書魏圍中山然後書寶奔防軍則是寶之奔爲魏非爲麟也豈事實乎勲故刪出走二字直書寶奔防軍所以著麟逐君之罪而寶之出奔非得已耳【麟奔西山自見分注義在著燕亂不必詳麟出入也況寶之出奔爲麟非爲魏乎】綱目旣書麟走則內亂已寧寶何以奔若謂城敗有日姑以避魏則詳又何以能拒而守之邪當以鄙書爲正○不書慕容防引兵寶奔防軍則下書魏兵追燕主寶慕容防擊卻之無張本不書慕容詳城守拒魏但曰寶出走則似魏已得中山防何以奔中山伏誅【下書寶至龍城防作亂不克奔中山伏誅分注慕容詳殺之】詳何以稱帝於中山乎【下書燕慕容詳稱帝於中山】提要亦誤

【戊戌】二年【燕主慕容盛建平元秦皇初五魏天興元年○南燕主慕容徳元年○舊大國三○西秦涼南涼北涼小國四新小國一凡八僭國】

考異【提要分注作南燕世宗】

南燕當書王分注作主誤提要稱世宗尢謬西上圏子羨○據凡例稱帝者曰某主慕容徳是年止稱王【按明年分注慕容徳並書王至稱帝後始書主益信此年書主之謬】至四年始稱帝今不於四年書南燕主某而先於二年稱主與例不合故當攺正

春正月燕慕容徳徙居滑臺稱燕王麟謀反伏誅魏拓跋儀入鄴

考異【提要王上無燕字】

謀反二字羨○按凡例云有謀未發者曰謀反麟前書作亂【丁酉】其反已明不應以未發之辭書之且旣正其罪於前不必復贅於後直書麟伏誅可也【據丙辰秦姚弼姚愔作亂書伏誅益信謀反二字可省】據分注徳用兄垂故事稱燕王燕字不可少【慕容垂稱王亦有燕字詳孝武大元九年】提要略去非是

【己亥】三年【燕長樂元秦始元魏天興二年涼主呂纂咸寧元北涼天璽元年】南燕苻廣叛南燕王徳擊斬之

考異【據李朗書討誅之此擊斬二字當作討誅】

分注【初秦主登之弟廣帥眾依南燕王徳徳處之乞活堡至是自稱秦王時滑臺孤弱土無十城眾不過萬附徳者多去附廣徳乃畱魯王和守滑臺自帥眾討廣斬之】

分注涼上漏圏大書王上南燕二字羨擊斬當從考異作討誅○按載記云初符登爲姚興所滅弟廣率部落降於徳徳拜廣冠軍將軍此綱目所以書叛也分注以降爲依又不錄其官便似廣僅依徳未嘗降安得與李朗比【朗書燕遼西太守謀叛】當據載記補入考異但知以朗爲據不知分注未備也

桓舉兵攻江陵殺殷仲堪楊佺期

考異【提要楊上有及雍州刺史五字】

按書法云殺殷楊不書官罪之也提要不必從

【庚子】四年【燕長樂二秦始二魏天興三年○南燕建平元南涼王禿髮利鹿孤建和元年○西涼公李暠庚子元年○是歲西秦降秦舊大國三涼南涼北涼南燕小國四新小國一凡八僭國】

分注南燕下當補主慕容徳四字歲結涼上漏西字

二月燕主盛襲髙句麗拔二城

主當作王○按盛旣貶號爲庶人天王【是年正月】則此當書燕王盛綱目作主誤【天王一本作大王】

詔桓都督荊江八州軍事荊江州刺史

考異【提要無詔字】

分注【旣克荊雍表求領荊江詔以都督荊司等七州軍事領荊州刺史固求江州乃加督八州領二州刺史輒以兄偉爲雍州刺史朝廷不能違】

當書桓自領荊江州刺史都督荊江八州軍事○按志在江州故始而表求𨿽督荊司七州猶未慊也必得江州而後已【觀下表其兄偉爲江州刺史及禁斷江路可見】而又以兄偉刺雍州朝廷不能違其專擅自遂寧復知有君哉故當書自以著其罪何詔之有提要𨿽無詔字而不書自亦非

秦擊西秦西秦王幹歸戰敗奔南涼遂奔秦

分注【後秦遣姚碩徳伐西秦西秦王幹歸使將軍慕兀等屯守自將輕騎數千前秦軍防大風昏霧與中軍相失入於外軍戰敗走歸其眾皆降興進軍枹罕幹歸奔金城將復西走遂奔允吾乞降於南涼南涼王利鹿孤待以上賓秦兵旣退南羌梁戈等密招幹歸幹歸將應之或以白利鹿孤幹歸懼爲所殺乃送太子熾磐等於西平南奔枹罕遂降於秦久之熾磐亦逃歸】

據分注當書遂降於秦【晉紀亦云姚興伐幹歸降之】綱目作奔誤況歲首分注明言西秦降秦而此復書奔尢自矛盾

九月地震

書法【自晉武太康九年書地震至是一百一十三年然後復見自是至於五代書地震九而已然則地震之數莫甚於兩漢者矣兩漢書地震九十】

地震之數非獨甚於兩漢特綱目詳略異耳按自太康九年至是一百一十三年地震凡六十六【太康九年以後地震二恵帝地震十二地陷一懷帝地震二湣帝地震二元帝地震八穆帝地震十二哀帝地震三帝奕地震一簡文地震一孝武地震十三安帝是年地再震四月九月義熙以後地震八地陷裂一並見晉志綱目不書】視兩漢四百二十年地震僅九十其疎數何如哉書法不攷全史專以綱目爲據遂謂地震甚於漢不甚於晉將地道寛於晉嚴於漢乎抑漢果盡失序而晉不過其序乎【伯陽甫曰天地之气不過其序若過其序人之亂也陽伏而不能出陰迫而不能升於是有地震】不能正綱目之漏徒以詳略分疎數地道人事兼失之矣

【壬寅】元興元年【燕光始二秦始四魏天興五○南涼王禿髮傉檀昌元年】

圏上漏年字據前後分注凡圏隔者並有年字

春正月以尙書令元顯爲徵討大都督加黃鉞討桓

考異【提要作防稽世子元顯】

當從綱目○按隆安四年元顯解錄尙書事復加尙書令【見四年分注】此書以尙書令元顯所謂因事乃見者【凡例】提要不必從

燕王熈殺其太后丁氏

考異【按殺當作弒據太元二十一年書燕主寶弒其太后段氏不書殺】

分注【燕王熈納苻謨二女有寵丁太后怨惠與兄子尙書信謀廢熈立章武公淵事覺熈逼丁太后令自殺並殺淵及信】

書法【成殺故主班母羅氏非母后也故書殺丁氏書太后矣則其不書弒何罪丁氏也初熈得幸丁氏丁氏廢太子定而立之旣而爭寵又欲廢熈熈遂逼之自殺若此不足以母一國矣故特書殺太后弒書殺終綱目一而已矣】

發明【此何以不書弒丁旣失身於熈故不得爲其君母然猶書太后者所以著熈墻茨之醜也】

當作燕太后丁氏爲燕王熈所殺【丁氏廢太子而立其所幸死道也書爲某所殺以爲自取而已】○勲按旣正丁氏爲熈太后【綱目書其是熈太后也】未有可以殺書者丁得幸於熈其非熈太后明矣故書燕太后而不曰其外之於熈【此春秋文姜去氏之義】使若兩下相殺者然所以著其意也今曰殺其太后則丁氏之罪未明而以子弒母而書殺名義安在哉考異泥凡例而乖事實書法發明阿綱目而廢大倫皆非也○旣書太后安見不可以母一國旣不可以母國則當變文示異今書之如恆辭寧有子可以殺母者乎且使綱目果有此意則當特立一例曰母有罪而子殺之者書殺今旣無載此凡例安知非書弒之誤乃曰終綱目弒書殺一而已邪發明云書太后所以著熈墻茨之醜勲謂使無墻茨之醜將不書太后乎尢穿鑿無謂之甚

【癸夘】二年【燕光始三秦始五魏天興六年○是歲涼亡大三小四凡七僭國】冬十一月楚王稱皇帝廢帝爲平固王遷於尋陽

分注【表請歸藩使帝作手詔固畱之詐言錢塘臨平湖開江州甘露降使百僚集賀爲己受命之符至是卞範之爲禪詔逼帝書之遣司徒王謐禪位於楚出居永安宮百官詣姑孰勸進築壇於九井山北卽帝位攺元永始封帝爲平固王遷於尋陽入建康宮登禦座而牀忽陷羣下失色殷仲文曰將由聖徳深厚地不能載大悅以其祖彛以上名位不顯不復追尊獨納桓溫神主於太廟卞承之曰宗廟之祭上不及祖有以知楚徳之不長矣】

書法【莽倫書自稱亦莽倫也其不書自何莽受金匱卽服玉冠禦前殿下詔卽眞倫詐傳神語逼奪璽綬備法駕入宮卽皇帝位皆無故而然者也故書自則不然使卞範之艸爲禪詔帝手書之或者得以禪讓之說欺天下後世矣故從魏晉書法書稱書廢綱目一字之筆削豈茍然哉】

稱帝不書自非謂異於莽倫所以罪左右大臣拱手以奉而無一人沮之也【觀桓溫欲圖禪位以王坦之等力沮而止則知之稱帝非獨無君實無臣也】觀其賀符命有人爲禪詔有人詣姑孰勸進有人至登座牀陷天地震動猶謂厚徳難載是之稱帝非獨稱之舉朝之人皆稱之矣故不書自若徒以禪詔爲據則之書法𨿽與魏晉同而之罪狀不且與莽倫異邪語意似而非

【甲辰】三年【燕光始四秦始六魏天賜元年】至尋陽逼帝西上劉毅等率兵追之

考異【提要劉上有靑州刺史四字】

按桓廢主自帝諸臣皆有罪何官可書猶曰靑州刺史乎況劉毅尢司徒王謐所推非帝命也【謐與眾議推劉裕領揚州裕固辭乃以謐爲侍中領揚州刺史錄尙書事謐推裕爲都督八州徐州刺史劉毅爲靑州刺史何無忌爲瑯邪內史謐初爲佐命敗宜誅劉裕特保全之故謐首推裕皆私也】提要誤下書何無忌瑯邪內史並非【何無忌及戰於桑落州提要何上有瑯邪內史四字】

【丁未】義熈三年【秦始九魏天賜四年○燕王髙云正始元年○夏主赫連勃勃龍升元年○是歲燕慕容熈亡舊大國二南涼北涼南燕西涼小國四新小國二凡八僭國】

考異【分注燕王下漏慕容熈建始元年】

分注夏主當作夏王○按是年六月勃勃始稱大夏天王下書夏王勃勃破薛干等皆不書主歲首作主誤【是年大書燕主熈廢太后五年分注燕主馮跋太平元皆誤作主宜正】○綱目於僭國紀元多以後爲正故慕容盛於辛丑八月被弒【晉安帝隆安元年】歲首卽書慕容熈光始元魏主珪於己酉十月被弒【義熈五年】歲首卽書太宗永興元蓋略之也然中外𨿽殊君臣之義則一使外果可略則段機拓跋紹【機弒盛紹弒魏主珪】不必書弒何仍與中國無異文邪由此推之凡被廢弒者皆當以前爲正而附新君之年於下然考異於是年知漏建始前此之長樂三年【慕容盛年號】後此之天賜六年【魏主珪年號】置不言亦非後凡漏者並當補正宜著爲例【據魏主芳不書嘉平六年吳大帝不書太元二年非略之乃誤漏也當以鄙說爲正庶於君臣父子之教無害矣】

【己酉】五年【秦始十一魏太宗拓跋嗣永興元年○燕王馮跋太平元年○西秦更始元年○舊大國二南涼北涼南燕西涼燕夏小國六新小國一凡九僭國】秋七月西秦復稱王九月秦王興伐夏夏王勃勃襲而敗之

九月上漏圏子按兩國異事不宜連書應以圏隔

魏淸河王紹弒其君珪齊王嗣討紹誅之而自立書法【魏道武自遷平城首書遣使循行郡國可謂有卹民之心旣稱皇帝卽書置五經博士可謂知五經之本又書制冠服定官品亦庶乎日不暇給規模宏逺者矣光啟後人廟號太祖宜哉而惑於方士以誤其身則不知學之過也】

五經之本不在置博士而在得聖人之心道武𨿽置博士未可謂知經如書法所云道武旣知五經之本則古今之學皆從此出而又謂不知學豈五經之外別有學乎抑不知學者猶知五經乎其言亦自矛盾

【庚戌】六年【秦始十二魏永興二年○是嵗南燕亡大二小六凡八僭國】二月魏寇盜羣起魏主嗣赦其罪遣兵討余防平之

書法【書赦其罪何善之也建武之篇書詔許相斬除罪於是書赦其罪皆處盜之良法也】

赦罪固善然平防必資於討惟討赦並書方見其善【能討而後可赦綱目固書討余防平之未嘗曰赦其罪平之也可見不宜專指赦罪言】故建武之篇𨿽詔除罪必以相斬爲令未嘗槪出於赦也書法獨以赦罪爲辭則武侯所稱不願爲赦與劉景升歲歲宥赦者其治亂成敗何如哉使後人不深維其義競以赦罪爲處盜之良法則本以除盜適以恣盜天下之亂寧有已乎漢和帝時聶尙代鄧訓爲護羌尉專用恩宥而迷唐復反此亦用赦不用誅之明驗也

盧循防長沙南康廬陵豫章陷之劉裕引軍還

分注【初徐道覆聞劉裕北伐勸循襲建康不從自至番禺說之曰本住嶺外豈將以此傳之子孫邪正以劉裕難與爲敵也今裕頓兵堅城之下未有還期我以此思歸死士掩擊何劉之徒如反掌耳不乘此機而茍求一日之安裕平齊後以璽書徴君自將屯豫章遣諸將帥鋭師過嶺恐將軍不能當也若先克建康傾其根蒂裕𨿽南還無能爲矣循乃從之循自始興防長沙道覆防南康廬陵豫章皆陷之道覆順流而下舟楫甚盛朝廷急徴裕裕乃引兵還】

南上漏徐道覆防四字【不書道覆從宋書劉裕紀也然晉書盧循傳實言道覆舉眾防南康諸郡當以傳爲正況分注本錄傳語提要不書非是】○按爲此謀者徐道覆也綱目書盧循而不及道覆失其實矣據元興三年盧循陷番禺徐道覆陷始興並書於冊則此當從分注書徐道覆防南康諸郡陷之蓋劉裕之還爲徐非爲盧也【分注道覆順流而下舟楫甚盛朝廷急徴裕】況下書何無忌討徐道覆而此不書道覆防亦非正名定罪之義故當補書○徐盧並書見兩防紛馳不可不爲之慮也或曰道覆循黨也故書循而略徐果爾則綱目當書討循黨徐道覆何仍以道覆主名【後皆徐盧並書無互見者】況三年番禺始興又已並書邪

三月江荊都督何無忌討徐道覆戰敗死之

考異【提要戰下作於豫章敗績死之】

分注【無忌自尋陽引兵拒盧循長史鄧潛之諫曰循兵艦盛勢居上流宜決南塘守二城以待之彼必不敢舎我逺下蓄力養鋭俟其疲老然後擊之此萬全之防也今決成敗於一戰萬一失利悔將無及防軍殷闡曰循所將皆三吳舊賊百戰餘勇始興溪子拳捷善鬭宜畱屯豫章徴兵屬城兵至合戰未爲晚也無忌不聴與徐道覆遇於豫章賊令彊弩數百登山邀射乘風暴急以大艦逼之眾遂奔潰無忌厲聲曰取我蘇武莭來莭至執以督戰賊眾雲集遂握莭而死中外震駭謚曰忠肅】

當從提要補於豫章三字【上書徐道覆陷豫章】戰敗當作敗沒死之二字可刪○按凡書死之爲其無媿臣莭也如彼攻我應力屈就斃若卞壼之於蘇峻【詳晉成帝咸和三年】張巡之於睢陽【詳唐肅宗至徳二年】是也無忌可以不戰而愎諫取敗至使中外震駭所損於國多矣𨿽握莭而死奚益哉若是而以全莭予之則後有恃彊自遂暴虎馮河者勝可以邀功敗不失爲莭士而以人國徼幸顧可訓乎特書敗沒所以爲不愼者之戒也

【癸丑】九年【秦始十五魏永興五年○夏鳳翔元年】秦太尉索稜以隴西降西秦

考異【提要無太尉二字】

當從綱目○按稜非太尉安能以隴西降秦提要不書省文耳不必從

【乙夘】十一年【秦始十七魏神瑞二年】北涼遣使上表內附

分注【益州刺史朱齡石遣使詣北涼諭以朝廷盛徳北涼王防遜遣使詣齡石且上表言伏聞車騎將軍裕欲淸中原願爲右翼驅除戎虜】

書法【嘉慕義也故特書之】

按齡石裕黨也遣使要北涼內附因上表言謂裕欲淸中原與莽諭塞外貢白雉黃支獻犀牛正同綱目書此非嘉涼也見裕潛布腹心爲之謀者眾矣事有似美而實惡者此類是也書法槪以爲嘉慕義謬甚【晉將爲宋何義可慕觀十四年劉裕弒帝蒙遜爲涼州刺史分注云防遜稱藩故有是命固知上表內附非慕義乃黨惡也】

【丙辰】十二年【秦主姚永和元魏泰常元年】秦姚弼姚愔作亂伏誅秦王興卒太子立

考異【立當作嗣】

分注【秦王興如華陰使太子監國興疾篤還長安弼黨侍郎尹衝謀因出迎殺之奉興幸弼第作亂皆不果興旣入宮命錄尙書事東平公紹典禁中兵收弼第中甲仗內之武庫興疾轉篤南陽公愔卽與尹衝帥甲攻端門興力疾臨前殿賜弼死禁兵見興喜躍爭進赴賊愔等大敗興乃引紹及姚讚梁喜尹昭斂曼嵬入受遺詔明日卒祕不發喪捕愔等誅之乃卽位稱皇帝】

當書秦姚弼及姚愔作亂伏誅王興卒太子嗣復稱帝王上秦字羨○按作亂者姚弼也【上年書姚弼謀作亂】愔特因而助之耳觀秦王先賜弼死而後捕愔等誅之可見書及者首從之別也上書秦則王之爲秦可知復書秦王不幾兩國乎固當刪去據凡例僭國之君非稱帝者不書主於是年嗣王位【興本稱帝隆安三年降號稱王故書王興卒】而後並書秦主【是年歲首分注明年自將擊沈田子至降晉並書主】則以復稱帝也不書稱帝何以書主故當補正

【丁巳】十三年【秦元和二魏泰常二年○西涼公李歆嘉興元年○是歲秦亡大一小五凡六僭國】太尉裕自進爵爲王增封十一郡復辭不受

書法【某進爵爲王曹操司馬昭見之矣譏自進也而不書自於是獨書自何所以著其復辭之譎也上書自進下書復辭後書始受至是四見矣天下之譎未有如裕者也】

自是操昭漏自字必謂因其復辭而後書自則上年裕加都督二十二州軍事自加中外大都督未嘗辭不受也【據六年辭太尉中書監】而皆書自何哉如書法所云凡不辭者皆不必書自綱目何以特立此例而於操昭悉以自爲自立書之【漢建安十八年曹操自立爲魏公加九錫延熈十九年魏司馬昭自爲大都督奏事不名假黃鉞皆非辭不受者】其爲傅防明矣

【戊午】十四年【魏泰常三年夏昌武元年】太尉裕至彭城解嚴瑯邪王徳文還建康

考證【謹按汪氏曰劉裕至彭城戒嚴誤作解嚴夫整兵謂之戒嚴若戒嚴西討京城戒嚴之類罷兵謂之解嚴若曹仁解嚴之類劉裕滅秦東還至彭城罷兵故曰解嚴汪氏以爲誤者非也猶恐惑於其說故並及之】

按裕以前年三月伐秦綱目特書戒嚴著始事之謹也至上年九月裕送姚詣建康斬之秦已滅矣於是東還至彭城綱目復書解嚴若曰向所戒者至是始解又以著終事之暇也【裕紀解嚴下尙有息甲二字汪氏豈不考乎】一事首尾出入甚明汪氏何見而以爲誤若謂夏兵向長安【上年十二月】沈田子殺王鎭惡【初裕東還以鎭惡爲司馬田子爲防軍輔防子義眞守闗中至是因夏兵向長安田子矯殺鎭惡闗中大亂】不可不戒則亦不書解嚴而已奚必更書戒嚴寧有嚴未解而復戒者乎考證逺引西討京城爲據不知伐秦本有戒嚴二字正與解嚴相應勲故續而發之庶使學者不復致疑也

書法【太尉嘗書還建康矣譏也此其書還建康何喜之也徳文一日不可去帝所久矣裕旣西伐徳文暫出非得已也裕至彭城帝所不可無徳文矣特書喜之】

書徳文還建康非喜之也著晉之所以爲宋也安皇弒而徳文立徳文立而劉裕帝矣使徳文能爲有亡何至弒賊不討反舉國以授之書法乃謂帝所不可無徳文豈知徳文尢甚於帝邪【安帝在位二十六年徳文在位僅二年】茍不諒其翼帝之心【劉裕使王韶之弒帝徳文常在左右不得間防徳文有疾居外韶之以散衣縊帝於東堂裕因稱遺詔奉徳文卽位見是年十二月】而徒觀其禪宋之文【元熈二年傅亮具詔艸使帝書之帝欣然操筆謂左右曰本所甘心】則徳文亦裕黨耳曷足喜哉

魏天部大人白馬公崔宏卒

書法【綱目卒魏臣自崔宏始宏賢也故具官卒之】

天部大人四字宜刪○按魏之崔宏𨿽賢書爵以卒可矣具官何爲哉【天部大人亦非人臣之號所謂淫名無當者固當刪去】

十二月宋公劉裕弒帝於東堂奉瑯邪王徳文卽位據全忠弒帝不書爵【全忠時爲梁王唐天祐元年全忠弒帝於椒殿不書梁王】當去宋公二字或曰莽弒帝何以書爵【漢平帝元始五年書安漢公莽弒帝】曰此以罪太后也晃裕非其類矣

綱目續麟卷十

欽定四庫全書

綱目續麟卷十一

宜春張自勲撰

【庚申】恭皇帝元熙二年【宋髙祖武帝劉裕永初元年魏太宗明元帝拓跋嗣泰常五年西秦文昭王乞伏熾磐建元年夏世祖赫連勃勃眞興二年燕太祖馮跋太平十一年北涼武宣王沮渠防遜始八年西涼公李恂永建元年○是歲晉亡宋代凡七國】夏四月長星出竟天六月宋王裕還建康稱皇帝廢帝爲零陵王以兵守之考證【裕當作劉裕○謹按凡例曰凡僭國稱帝者曰某號姓名稱皇帝注云如魏王曹丕宋王劉裕梁王朱晃之類又曰凡無統自漢晉以後用僭國例但稱帝者不書姓注云如晉王炎齊王道成之類或曰均爲僭國稱帝也何書姓不書姓之異乎曰漢晉唐有天下用天子制以臨四方逺者四百年近者百有餘年曹丕劉裕朱晃爲其臣下受其官爵乃恃僭賊之彊廢正統而簒其位特書姓名昭罪惡也若司馬炎蕭道成衍髙洋宇文覺陳覇先楊堅之類以僭國廢僭國故不書姓者非予之也所以甚曹丕等之惡也朱子修是書主在正統嘗曰綱目義例益精亂臣賊子眞無所匿其形其是之謂乎○司馬炎獨非魏之臣下受其官爵乎必謂以僭國廢僭國則魏於司馬不當書討正閏之分嚴而君臣之義廢得失安在哉】

裕不書姓亦可如考證所云竟忘晉之爲簒弒也晉亦何幸矣哉如謂享國長久則吳魏歷年猶多於蜀【蜀二帝共四十三年魏四十六年吳六十年】何以正統在此不在彼也若謂用天子制臨四方則五季之君皆然何獨一晉或又曰五季分而晉統一然王莽十八年席漢之舊尺地一民莫非莽有綱目何不以正統歸之後世莽操並稱未嘗稍從末減獨綱目以正統予晉遂使簒弒之賊得與漢祖唐宗並駕則孟子所稱孝子慈孫百世不能攺者又豈足信乎勲終不敢傅防

分注【宋主臨太極殿大赦攺元其犯鄕論淸議一皆蕩滌與之更始○裴子野曰昔重華受終四凶流放武王克殷頑民遷洛天下之惡一也鄕論淸議除之過矣】

按裕除鄕論淸議所以自爲也已負元惡而使犯淸議者不獲自新豈所以安天下乎子野不察至引舜武爲證可謂儗非其倫綱目采入分注非是

八月宋立子義符爲皇太子

考異【按尊立例曰立太子曰立子某爲皇太子非正統特書者去皇號則此不當加皇字或曰宋武以王初稱帝故特加皇字然隋文初稱帝其立後立太子皆不加皇號此必傳誤矣】書法【宋太子不書皇此其書何志始也後削之矣】

當從考異去皇字書法以爲志始不載凡例不可從○或曰是年宋尊王太后爲皇太后書法亦以爲志始非與曰書皇所以別於王罪其僭也茍以爲志始吳魏何以不書必至宋而後書乎曰魏亦尊王太后爲皇太后【見魏志黃初元年綱目不書】綱目獨不罪其僭與曰宋書皇太后爲事後素謹也【詳尊後分注】此凡例所謂因事乃見者非可例視也

【辛宋永初二年魏泰常六年酉○是歲西涼亡凡六國】春二月宋祀南郊大赦

考證【下當書境內】

按凡例𨿽云非正統者曰赦其境內然旣冠以國名則所赦之爲境內明矣又曰赦其境內不亦贅乎勲謂非正統而赦者但書赦而去大字如立子不書皇例考證不必從後仿此

分注【裴子野曰郊祀天地修歲事也赦彼有罪夫何爲哉】

劉裕之赦與除鄕議同意皆所以要結眾心使人防其爲弒逆之賊耳裴氏前謂不當除此謂不當赦【罪亦有宜赦者但須權其輕重槪謂不宜赦亦非】皆非知裕者郊祀天地在正統以爲歲事可也裕本晉臣一旦廢其君而僭其禮罪且不容逭裴氏槪以爲修歲事亦誤

秋九月宋主劉裕弒零陵王於秣陵

分注【初宋主劉裕以毒酒一授前瑯邪郎中令張偉使酖零陵王偉嘆曰酖君以求生不如死乃自飲而卒】

當作宋劉裕弒帝於秣陵【魏宇文泰常書太師泰至廢弒其君則斥稱姓名卽此例】郎中令張偉死之○按零陵王裕所廢也以臣廢君而直書於冊是予其廢也惡可訓哉義當書帝去零陵王三字【據甲子宋廢廬陵王義眞爲庶人至殺仍書前廬陵王不曰庶人可證】且零陵王君也劉裕臣也零陵一日未滅猶裕之主裕安得遽稱主哉今上書宋主下書零陵王以主臨王而冠之以宋若兩國焉則殺之已爾安在其爲弒乎去主存宋而書帝明裕非晉臣而弒君之名終不可冺耳庶以防後之假禪讓爲簒弒者其義不尢著乎至於張偉之死例應大書蓋其心猶知有君也不酖君以求生遂殺身以殉國此孔子所稱成仁者而僅列分注何以爲死節者勸哉【祕書監徐廣當廢帝時哀感流涕自稱晉室遺老亦當書卒綱目不錄非是】

冬十一月葬晉恭帝於衝平陵

考異【提要葬上有宋字據凡例凡無統事各冠以國號此條合從提要加宋字】

書法【晉惠之篇上書陳畱王曹奐卒下書晉人葬之𨿽晉篇也復再書晉予晉厚也於是非宋篇也宋葬恭帝其不書宋何削之也曷爲削之身親弒焉而禮葬之以爲欺與晉人不可同日語矣是故魏葬漢孝獻書魏晉葬陳畱王書晉陳葬梁孝元書陳石晉葬故唐主書晉惟宋葬晉恭帝不書宋綱目之意防矣】

自是綱目漏宋字如書法所云則削不書葬不尢見宋之薄乎以爲著欺正宜書宋【上書宋弒下書宋葬此書法所謂身親弒焉而禮葬之以爲欺者】不書則未知葬者爲誰安見其爲欺邪又況提要已有宋字乎【以爲罪薄則如勿書如後五代周葬漢主穎陵不書是也以爲著欺何嫌書宋如齊襄滅紀葬姬春秋亦書齊葬安在去宋乃見意乎】書法傅防綱目不可從○按宋葬晉恭帝與爲晉諸陵置守衛一也【元熙元年】綱目於置守衛書宋而此不書宋亦自矛盾書法槪以爲譏欺【書法云書置守衛何譏也加禮於死君而無禮於廢主則爲欺而已矣】則或書或否又何別焉

【甲宋景平二太祖文帝義隆元嘉元子年魏世祖太武帝燾始光元年】夏五月宋徐羨之傅亮謝晦廢其主義符爲營陽王遷於吳六月弒之迎宜都王義隆於江陵殺前廬陵王義眞以謝晦行都督荊湘等州軍事

考異【提要廬陵王作庶人】

當從綱目書廬陵王提要作庶人誤

柔然宼魏

書法【柔然於魏書侵恆也此其書宼魏何晉滅而進魏於宋也】

寇當作侵○按凡例云非正統而相攻先發者不曰寇陷後應者不曰徵討是時中國無統𨿽中國不得寇外國況柔然與魏勢均乎故當作侵書法謂進魏於宋【卽謂進魏於宋亦不當書寇況無此例乎信如所云魏加兵柔然當稱徵討何以但書攻伐邪】勲謂夷宋於魏可也【如元熙二年歲首分注列敍諸國年號謚號與宋並書得之】進魏於宋則東晉終不可以加中國春秋所以予齊晉而擯秦楚也書法說謬

冬十一月吐谷渾王阿柴卒弟慕璝立

考異【卒當作死據義熙十三年書樹洛幹死則此年誤書卒】

考證【立當作嗣】

樹洛幹書死爲晉尙存也綱目以正統予晉故書法若此【凡例外地書死】永初【宋武帝】以後中國無統矣故阿柴書卒【元嘉六年柔然突厥並書死非是】考異以爲誤非是立不必作嗣考證亦泥

【乙宋元嘉二年魏始光二年丑夏主赫連昌承光元年】六月武都王楊盛卒子立

考異【立當作嗣】

考證【當去楊姓】

當作武都王盛薨子元嗣綱目書卒誤【按阿柴之卒而書卒盛不書薨是儕劉宋於阿柴也考異考證知去姓書嗣而議不及此何與】○按凡例云無統之君稱帝者曰某主某殂稱王公者曰某王公某薨注云上無天子故得因其臣子之辭今宋主裕【永初三年壬戌】魏主嗣【泰常八年癸亥】皆已書殂而武都王盛不書薨與例不合故當攺正【後仿此】

【丙宋元嘉三年寅魏始光三年】春正月宋討徐羨之傅亮殺之以王爲司徒揚州刺史錄尙書事彭城王義康都督荊湘等州軍事謝晦舉兵反江陵

考異【殺當作誅】

宋主自將討謝晦二月殺之【綱目書法多據分注此二條分注皆稱誅獨綱目書殺豈皆傳錄誤邪】

考異【殺當作誅】

發明【羨之亮晦旣皆書討乃不書誅何也宋主下詔暴其殺二王之罪而不正其大逆之謀是謂君臣同辭誠使羨之等罪止於殺二王則討而殺之足矣豈知營陽君也君親無將將則必誅是數人者實弒其君必也殘其身污瀦其宮室以正其殺無君之罪斯可矣而乃以殺二王討之則非其義矣宋主之意不過欲掩防已之爲君而不知營陽旣弒廬陵又殺己有次立之勢國人扳己而立之則立之宜也何嫌於正討賊之名哉皆書殺之譏失賊也】

當從考異作誅發明傅防綱目非是○按討賊之名固當正殺二王之罪亦可誅也薄昭殺漢使綱目猶書有罪【見漢文帝十年】安有人臣殺其二王而可不書誅者哉【卽如明之說然謝晦直書舉兵反抑豈可不誅乎益信書殺之誤】若謂宋主防已失賊【是時徐傅已誅何爲失賊】不能無過則不當書討旣正其爲討而止書殺亦自矛盾蓋討者義在己誅者罪在人在己者無歉【書討】而謂在人者可恕乎【書殺】又況羨之亮晦之罪之當誅者哉

【丁宋元嘉四年卯魏始光四年】五月魏主發平城

考異【提要無此七字】

據前後皆書還平城【春正月魏主還平城秋八月魏主還平城】則此七字不可少提要不書或傳錄誤漏不必從

晉徵士陶潛卒

考異【提要作處士據分注潛爲州祭酒又爲彭澤令解歸徵著作郎不就則非周黨莊光之比當從刋本作徵士】

分注【潛字淵明潯陽人侃之曽孫也少有髙趣博學不羣以親老家貧爲州祭酒少日自解歸召主簿不就躬耕自資遂抱羸疾後復爲彭澤令不以家自隨送一力給其子書曰此亦人子也可善遇之在官八十餘日郡遣督郵至縣吏請曰應束帶見之潛嘆曰我豈能爲五斗米折腰向鄕裏小兒卽日解印綬去賦歸去來辭著五柳先生傳以自況徵著作郎不就妻翟氏亦與同志能安勤苦潛自以先世爲晉輔恥復屈身後代自宋髙祖王業漸隆不復肯仕是歲將復徵之防卒世號靖節先生】

當作故晉彭澤令陶潛卒於宋【管寧不臣魏故書卒於魏陶潛恥屈宋故書卒於宋一例也】○按潛實爲彭澤令非特徵著作郎不就也以八十餘日之令不書徒以一日之徵爲據豈定論哉惟書彭澤令卒於宋【按凡例云凡無統事各冠以國號今上書晉下不書宋亦誤當以鄙說爲正】然後見潛爲晉臣【彭澤令晉官也故當書晉】宋不得而臣之所以表其不二之忠也今僅稱徵士何關於晉乃特書晉哉【據分注是歲將復徵之則著作郎亦宋徵之也於晉何與而曰晉徵士尢謬】考異但知提要處士之非不知綱目之徵士亦未當也【集覽謂徵士猶言處士謬甚】或曰綱目書徵士明潛以不仕爲髙子獨書官豈潛意乎曰不然使潛卒於晉書徵士可也旣已入宋綱目特書晉方借潛爲晉重若曰晉𨿽亡猶有忠義如潛者所謂君臣同美也不錄其官亦何以見意哉此輕重之權衡惟視乎所系之大小而已豈好爲紛更乎

發明【晉隱逸傳不見其不屈之意至南史始著其說且載檀道濟嘗餽粱肉麾而卻之之事則潛之此意顯然明白今分注亦本此爲說其有關於世教多矣】

分注本宋書隱逸傳南史𨿽載道濟餽肉事然頗失次蓋道濟刺江州在元嘉三年【見宋書文帝紀】南史列於潛令彭澤之前非其實矣【潛令彭澤在晉安帝義熙元年乙巳距元嘉三年丙寅凡三十餘年】按潛自永初以後但書甲子【不用宋號】何至元嘉之時尙肯爲彭澤令乎觀道濟謂潛曰子生文明之世何自苦如此【見南史道濟不解人意宜淵明之麾卻也與但書甲子宜入分注】是時指宋言也以宋事而列晉前誣甚【王刺江州在道濟之前本傳先道濟而後王俱誤】發明不加辯正猶謂南史能見潛不屈之意而分注亦本此何其謬與

【庚宋元嘉七年午魏神防三年】九月燕王馮跋殂弟殺其太子翼而自立

考異【按凡例無統之君稱帝者曰某主某殂此馮跋稱天王未嘗稱帝據秦王熾磐涼王防遜並書卒此當書卒誤作殂】

據例當作薨而去姓綱目書殂與考異書卒皆非也【凡例無統之君稱王公者曰某王公某薨注云上無天子故得因其臣子之辭考異謂當書卒是以正統僭國之例例無統之主也必欲泥例則熾磐防遜並當書薨綱目皆書卒亦誤】

【甲宋元嘉十一年戌魏延和三年】春宋梁秦刺史蕭思話討楊難當破之

考異【討當作擊】

按難當宋屬也【元嘉七年宋以楊難當爲武都王】旣而襲據宋地【十年難當襲宋漢中據之】故得書討考異不必從後書寇書討仿此

燕王稱藩於魏

分注【燕王遣髙顒稱藩請罪於魏以季女充掖庭魏主許之徵其太子王仁入朝燕王送魏使者於什門還平城什門在燕二十一年不屈節魏主下詔褒稱以比蘓武拜治書禦史策吿宗廟頒示天下】

當書魏使者於什門還自燕以爲治書禦史去燕王稱藩於魏七字【按什門之節不下蘓武而魏主之待什門過漢武逺甚然後世知有蘓武不知有什門將生非其地抑執簡者之過與今特著之】○或曰燕實稱藩於魏曷爲不書曰魏徵其太子入朝而燕不遣【見下伐燕分注】則非誠於稱藩者矣故魏得書伐【書法謂稱藩故書伐非是】若上書稱藩是燕無罪也而下復書伐典刑不亦紊乎且書什門還自燕則見燕稱藩之意【非稱藩則什門不還矣】而書燕稱藩於魏無以著什門之節昔漢遣蘇武使匈奴凡十九年迨其還也亦由匈奴與漢和親然綱目特書蘇武還自匈奴而不曰和親以和輕而節重也據分注什門在燕二十一年不屈節當時下詔褒稱以比蘇武而不得大書豈春秋與人爲善崇奬節義之防哉

【丙宋元嘉十三年魏太延二子年○是歲燕亡凡三國】柔然絕魏和親寇其邊

考異【寇當作侵或作攻】

考證【寇當作入】

按書入恆辭也魏旣與柔然和親【十一年大書魏及柔然和親分注以海西公主妻柔然敕連可汗又納其妹爲夫人遣潁川王提迎之】未聞有他釁也柔然棄婚媾之好而爲盜賊之舉故得書寇例不可執如此考異考證並泥【上書絕魏和親罪在柔然非無故先者比故不以恆辭書】

【己宋元嘉十六年魏太延五卯年○是歲涼亡凡二國】柔然宼魏不克

考異【寇當作侵或作攻】

考證【寇當作入○謹按凡例曰中國無主則外國但云入邊或云入塞或云入某郡殺掠吏民後仿此】

當從考異作侵考證不必從○或曰書入例也曷爲不從曰凡例稱入爲外國與中國言耳柔然與魏皆夷也以小加大故當書侵【前十三年寇邊仿此】

【庚宋元嘉十七年魏辰太平眞君元年】春正月沮渠無諱寇魏酒泉

考異【寇當作侵或作攻】

考證【宼當作入】

涼已降魏【己卯魏主伐涼涼王牧犍降】故書寇非他敵國比【如柔然之類】考異考證不必從【按酒泉本涼地而書魏無諱涼王弟而不書涼皆所以絕之也】

【辛宋元嘉十八年魏已太平眞君二年】楊難當寇宋漢川宋遣兵討之分注【難當傾國寇宋邊謀據蜀土遣其將苻衝出束洛宋梁秦刺史劉眞道擊斬之難當攻拔葭萌遂圍涪城不克而還十二月宋遣龍驤將軍裴方明等討之】

考異【寇當作攻討當作擊】

考證【寇當作入討當作擊】

寇當作侵討當作伐○按五代諸國凡舉兵者皆當書侵惟宋魏加彼或得稱伐稱攻耳如難當等書宼則過於尊宋書攻則嫌於縱敵僅稱入又不見其攻掠之害惟以侵稱則彼此皆當矣綱目特據分注直書未嘗正之以義也不必從

【壬宋元嘉十九年魏午太平眞君三年】五月宋討楊難當平之魏人救之不克

考異【討字當作擊】

考證【討當作擊】

書法【書討而救罪救者也】

討當作攻○按分注裴方明等至漢中與劉眞道分兵攻武興【攻武興下辯白水皆取之】凡例云非正統而相攻先發者不曰寇陷後應者不曰徵討其他悉從本文故當作攻書法以爲罪救特未詳書討之誤耳春秋之義凡書救者善之今以誤書討而罪救𨿽傅防綱目失春秋之義矣使綱目果有罪魏之意則當削救以示貶如楚子辛救鄭春秋削而不書說者謂鄭無可救之善楚不得有能救之名【見魯襄公元年胡傳】今特書魏救安知其非善之而以爲罪與據分注難當奔上邽獲其兄子保熾又獲其子虎送建康斬之仇池平以胡崇之爲刺史鎭其地果爾則難當𨿽有罪【據上年侵宋】而宋之治之亦已甚矣若是𨿽以爲善魏可也

【甲宋元嘉二十一年申魏太平眞君五年】魏太子晃總百揆

考證【魏上當以圏隔太子上漏以字】

分注【魏太子晃始總百揆以中書監穆壽司徒崔浩侍中張黎古弼輔之晃課民稼穡使無牛者借人牛而爲之蕓以償之凡耕種二十二畝而蕓七畝大略以是爲率使民各標姓名於田首以知其勤惰禁飲酒逰戱者於是墾田大增】

以字非漏按上年魏主還平城已詔太子總百揆【見上年十二月分注】至是始見諸行事特書總百揆以墾田大增故也不書以者命不自今始也考證不必從

夏六月河西王沮渠無諱卒弟安周代立

考異【代主二字當作嗣】

考證【當去沮渠二字】

當書河西王無諱薨弟安周代領其眾考異謂當作嗣非也

柔然敕連可汗死子處羅可汗吐賀眞立

死當作卒○按吐谷渾已書卒【宋景平二年阿柴】柔然猶書死亦自矛盾

【丙宋元嘉二十三年戌魏太平眞君七年】三月魏誅沙門毀佛書佛像分注【魏主與崔浩皆信重寇謙之奉其道浩素不信佛法每言於魏主以爲佛法虛誕爲世費害宜悉除之及魏主至長安入佛寺沙門飲從官酒入其室見大有兵器出以白魏主魏主怒曰此非沙門所用必與蓋吳通謀欲爲亂耳命有司按誅闔寺沙門閱其財產大得釀具及窟室婦女浩因說魏主悉誅境內沙門焚毀經像魏主從之】

當作毀佛像及其書○按魏毀佛書由沙門爲亂也而沙門之亂則以像寺爲之窟室故誅沙門毀佛像者魏之本意也書則因而及之耳是沙門累佛書非佛書累沙門也故當書及以殊之綱目據分注直書【分注經在像先特便口耳綱目據此以爲先後殊失輕重按詔書云諸有佛像胡書皆擊破焚燒未嘗不先像後書也】略無所別非是

【壬宋元嘉二十九年魏髙辰宗文成帝濬興安元年】

按宗愛弒余劉尼勸立皇孫濬愛曰皇孫若立豈防正平時事此年分注當書魏正平二年文成帝濬興安元年所謂廢興之際關義理得失者【見凡例】綱目不書疑漏【是年南安王攺元永平然余爲弒君者所立𨿽不書可也】考異知辛亥當書皇興五年獨此置不言何與

春二月魏中常侍宗愛弒其君燾而立南安王余考異【提要中常侍作宦者按凡例賊宦可見者並著之則此當從綱目刋本】

當從提要書宦者【書中常侍則與孫程等無異故從提要】以示人君不可暱近刑人之意凡例不必泥考異謂當從綱目非也

秋八月宋攻碻磝不克而退雍州兵進至虎牢亦還

考異【提要攻下有魏字亦還作引還】

按碻磝本宋地【碻磝晉戍名屬濟北郡宋因之】魏特恃彊取之耳【辛卯魏復取碻磝】不書魏者不以碻磝予魏也提要不必從雍州兵本以碻磝敗退而還【見分注】故書亦亦者有所因也明其皆不得志也引字亦非

【癸宋元嘉三十年己魏興安二年】二月宋太子劭弒其君義隆及其左衛率袁淑僕射徐湛之尙書江湛而自立以何尙之爲司空

分注【嚴道育之亡命也搜捕甚急道育匿於東宮又隨始興王濬至京口濬入朝復載還東宮捕得其婢云道育隨徵北還都宋主乃命京口送婢須至檢覈欲廢太子劭賜濬死先與王僧綽謀之使尋漢魏典故送徐湛之江湛武陵王駿素無寵故屢出外藩南平王鑠建平王宏皆爲宋主所愛鑠妃江湛之妹隨王誕妃徐湛之之女也湛勸立鑠湛之欲立誕僧綽曰建立之事仰由聖懷臣謂惟宜速斷不可稽緩當斷不斷反受其亂願以義割恩略小不忍不爾便應坦懷如初無煩疑論事機𨿽宻易致宣廣不可使難生慮表取笑千載宋主曰卿可謂能斷大事然此事至重不可不慇勤三思且彭城始亡人將謂我無復慈愛之道僧綽曰臣恐千載之後言陛下惟能裁弟不能裁兒宋主黙然江湛出謂僧綽曰卿向言將不太傷切直僧綽曰弟亦恨君不直鑠自壽陽入朝失防宋主欲立宏嫌其非次是以議久不決與湛之屏人語或連日累夕常使湛之自秉燭繞壁檢行慮有竊聽者旣而以其謀吿潘淑妃妃以告濬濬馳報劭劭乃謀爲逆初宋主以宗室彊盛慮有內難特加東宮兵使與羽林相若至有實甲萬人劭性黠而剛猛宋主深倚之及將作亂每夜饗將士或親行酒僧綽宻以聞防嚴道育婢將至劭詐爲詔豫加部勒云有所討夜呼前中庶子蕭斌左衛率袁淑中舍人殷仲素入宮流涕謂曰主上信讒將見罪廢內省無過不能受枉明旦當行大事望相與戮力因起徧拜之眾驚愕莫能對久之淑斌皆曰自古無此願加三思劭怒變色斌懼曰當竭身奉令淑叱之曰卿便謂殿下眞有是邪殿下幼嘗患風今疾動耳劭愈怒因眄淑曰事當克否淑曰居不疑之地何患不克但旣克之後不爲天地所容大禍亦旋至耳假有此謀猶將可息左右引淑出曰此何事而云可罷乎淑還繞牀行至四更方寢明旦宮門未開劭以朱衣加戎服上乘畫輪車與蕭斌同載呼袁淑甚急淑眠不起劭停車催之淑徐起至車後劭使登車又辭不上劭命殺之門開而入舊制東宮隊不得入城劭以僞詔示門衛曰受敕有所收討令後隊速來張超之等數十人馳入齋閣拔刃徑上合殿宋主其夜與徐湛之屏人語至旦燭猶未防衛兵尙未起宋主見超之入舉幾捍之五指皆落遂弒之湛之驚起兵人殺之劭出坐東堂江湛聞喧噪聲嘆曰不用王僧綽言以至於此劭遣兵殺之】

書法【綱目君弒書及其君母及其太后有之矣未有書及其大臣者大臣書及必若淑與二湛而後可也終綱目再見而已李逺死節人臣之極致綱目重以予人也】

據分注當書宋主義隆爲其太子劭所弒而自立殺僕射徐湛之尙書江湛及左衛率袁淑○按劭𨿽大逆然宋主所以處劭者非其道也【如東宮置兵與羽林等及巫蠱事覺赦不誅之類史稱劭喜賓客意所欲爲宋主必從此春秋所謂養惡也】可廢則廢何至優遊不斷坐受其斃乎昧僧綽之言而泄謀於潘妃是弒君者劭而致劭之弒者則宋主自取之也劭罪易見而君過難明故當變文以著之○或曰袁淑之死在二湛之前此其先二湛何曰宋主所以不斷者爲二湛各欲立其所親也【按宋主謂僧綽曰諸人各爲身謀無與國家同憂者僧綽乃云建立之事仰由聖懷分注接此二語使二湛之罪不明非是】使二人力贊僧綽之議先廢太子則禍本已息然後徐議所立未晚也計不出此反謂綽言太直豈知輕重緩急者哉乃若袁淑當劭逆已決之後莫可誰何惟一死以全節耳凡皆大臣不善謀國之過非淑罪也故書及以殊之茍徒以死之先後爲次第則分注甚明何取於大書況劭之自立弒君已定其視二湛與淑猶腐防耳安能爲有亡【春秋於孔父仇牧書及爲其能爲有亡也淑湛何足語此】乃先及而後立哉書法謂必若淑與二湛而後可以書及特傅防綱目耳不然千三百六十二年死節有愈於淑與二湛者而不書及何哉

【丙宋世祖孝武帝駿孝申建三年魏太安二年】二月魏主立其子爲太子考異【主其二字羨按凡例立太子曰立子某爲皇太子非正統特書者去皇號據漢立太子盈不書漢王立其子竊考提要宋立子業齊立長寶卷皆書某主立其子今綱目定本皆削去則知主其二字羨乃未削之字也】

分注【魏主立子爲皇太子生三年矣先使其母李貴人條記所付托兄弟然後依故事賜死】書法【書立太子多矣此其斥書魏主何議也於是生甫三歲使其母條記所托依故事賜死是亦不可少緩乎忍哉其爲君也故斥書主終綱目立太子斥書主者四成立兄子班魏立子立子恂梁立子綱皆譏也】

當從考異刪主其二字○按凡例立太子非正統不書因事特書者去皇號則五代之時凡書立子者皆因事也此書魏立子正爲賜母死乃特書耳非是則不書矣然則書立子卽所以爲譏奚俟斥主然後見乎信如書法所云則宋之元凶劭尢甚於魏子恂然魏書主【書法云咎不詳也】而宋復從其恆辭【宋文帝元嘉六年書宋立子劭爲太子不書主】又何別焉且太子恂𨿽有罪魏主能以大義廢之【魏主將廢恂太傅穆亮等免冠謝魏主曰大義滅親若不去之乃社稷之憂也遂廢恂爲庶人詳見丙子年】視宋劭初生袁後已知其破國欲殺不舉而文帝特立爲太子卒爲所弒【初袁後生劭詳視馳白宋主曰此兒形貌異常必破國家不可舉卽欲殺之宋主自至後殿禁之乃止元嘉三十年弒帝自立】其不詳孰甚綱目何譏魏而略宋也【按宋明帝立子昱爲太子亦有故者而不書主益見書法之謬】他如周世宗立子宗訓亦書主【顯徳六年書周主立其子宗訓爲梁王】書法又以爲知節是則書主未必皆譏不書未必皆予何如不書猶不失爲正例乎勲意凡子不當立而立者則書主以著其私【宋劭宜入此例】其當立而罪惡未著者後𨿽以罪廢書國而已【魏子恂宜入此例】蓋罪在太子而非其主之過也安在或主或否紛紛無定義哉

【丁宋太宗明帝泰始未三年魏皇興元年】十二月常珍奇叛魏歸宋

考異【提要作復歸於宋】

分注【常珍奇𨿽降於魏實懷二心劉勔復以書招之防魏西河公石攻汝陰珍奇乘虛燒刼懸瓠驅掠上蔡安成平輿三縣民屯於灌水魏人攻之珍奇奔壽陽】

書法【歸宋反正也必書叛魏何惡反覆也綱目惡反覆於其降魏也書叛其歸宋也亦書叛及魏拔歷城也則書奔與書孟達大異矣是故珍奇歸宋書叛魏陳伯之歸梁書叛魏趙匡贊侯益還漢書叛蜀皆惡其反覆者也】

當從提要作復歸於宋綱目書叛魏誤○按珍奇不可與陳伯之等同日語伯之書反【壬午】而珍奇之降魏非得已也特宋主不從蔡興宗之言故疑懼而叛耳【初珍奇與薛安都乞降於建康宋主以南方已平欲示威淮北命張永沈攸之將兵五萬迎安都蔡興宗曰安都歸順不虛正須單使今以重兵迎之勢必疑懼如其外叛招引北寇將爲朝廷旰食之憂宋主不從珍奇安都果懼而叛】其始事之殊已如此及旣降魏伯之實受魏職而珍奇常懷二心綱目於伯之特書魏豫州刺史【丙戌匡贊侯益與伯之同故皆書漢節度使】而珍奇旣不書官亦不系魏則以珍奇𨿽降魏未嘗歸誠於魏也【史稱珍奇降後欲爲變以魏有備而止】但以誤書叛魏遂令書法與伯之等同罪非矣乃若歷城之奔本屬羨文【提要無四年奔宋條極是】書法尢據以爲證俱謬

【戊宋泰始四年申魏皇興二年】魏以李惠爲徵南大將軍馮熙爲太傅

考異【按凡例親戚書其屬此當書魏以馮太后兄熙爲太傅李夫人父惠爲徵南大將軍】分注【惠李夫人之父熙馮太后之兄也】

親戚書屬爲正統與政者言耳惠熙旣未能與政而無統之國尢不得與正統等故特書以惠熙爲某某正爲後夫人之屬【辛未封李安祖等仿此考異謂漏舅字誤】非是則不書矣【觀分注可見凡例云非正統命官非有故不書】考異說誤

書法【是歲十月朔日食不書疑漏】

按宋志是年非特十月朔日食也八月朔亦日食據兩漢之篇有一歲再書者則八月亦當據宋志補入書法僅謂十月漏日食尙未詳攷耳

【己宋泰始五年酉魏皇興三年】春正月魏拔宋靑州執其刺史沈文秀分注【魏拔東陽文秀解戎服坐齋內魏人執之鎖送平城魏主宥之拜外都下大夫】

據分注鎖送平城秀下當有以歸二字綱目不書疑漏【春秋凡執而歸者皆書以歸如楚執蔡有晉執季孫意如可證】

【庚宋泰始六年戌魏皇興四年】宋納太子妃江氏

考異【提要作宋太子昱納妃江氏竊疑書宋納太子妃則似唐宗納壽王妃而於君臣父子之教所害尢大今考晉泰始八年書晉太子衷納妃賈氏陳大建五年書周太子斌納妃楊氏則此當從提要】

書法【納太子妃不書此其書何志賄也於是責百官皆獻故書譏之】

當從提要書太子納妃○按凡例無統後夫人因事乃書此書太子納妃爲責獻也非是則不書矣書法𨿽知爲志賄而仍以納太子妃爲辭何以解於宗之疑也考異說是

【辛宋泰始七年魏髙祖亥孝文帝宏延興元年】宋主殺其豫州都督吳喜分注【初吳喜之討防稽也言於宋主曰得諸賊帥皆卽戮之旣而生送子房釋顧琛等宋主以新立功不問而心銜之至是以其多計數得人情恐其不能事幼主乃召入賜死又詔劉勔等曰喜輕狡萬端茍取物情非防其功勢不得已耳】

書法【明帝之篇非殺其親戚不斥書主據泰豫元年王景文止書宋殺此其斥宋主何誅心也先是喜討防稽生送子房宋主銜之至是見殺殺吳喜之心卽殺子房之心也綱目誅心故以殺親戚例書之其防深矣】

明帝殺喜固以多計得情不能事幼主非專爲生送子房也使喜凡劣如休範𨿽地處危疑誅鋤殆盡猶不之及【休範桂陽王時宋主諸弟俱盡惟休範以人材凡劣不見忌故得全】況喜異姓孤臣哉書法因一主字遂謂以親戚例殺喜果爾則子業凡殺書主果皆以親戚例書之乎若謂以淫虐稱主【書法子業殺人斥書宋主惡淫刑也】則明帝之濫尢甚於子業【子業書殺者六而諸王居其三明帝書殺者八而諸王居其五】安知非以子業待明帝【殺王景文當書主】乃曲爲親戚之說哉

【壬宋泰豫元年子魏延興二年】○宋殺其揚州刺史江安侯王景文宋下漏主字○按吳喜以都督而書主景文書官書爵而不書主漏也

八月宋中書監樂安公蔡興宗卒

分注【諡曰宣穆】

據本傳興宗行己恭恪家行尢謹奉歸宗姑事寡嫂養孤兄子有聞於世卒年八十五遺命薄葬奉還封爵此數語宜入分注諡曰之上不宜槪略○勲按宋明帝任情恣殺葛藟不庇諸臣非如道成之譎禇淵之防鮮能自全者恬約如王景文猶且不免而興宗以伉直自遂動無詭容言不茍隨【觀其勸沈慶之王元謨及劉道隆等舉事尢言人所難】卒能考終豈眞顧愷之所謂命有定分抑別有自全之術與士不幸而遇無道非進而就戮惟退而茍免耳興宗獨能措身通顯而又不失爲君子此豈易及也哉

【癸宋主昱元徽元丑年魏延興三年】宋尙書令袁粲以母喪去職

分注【詔以衛軍將軍攝職粲辭】

書法【未有書母喪去職者此其書何嘉守禮也於是詔以衛將軍攝職粲固辭當時如粲者鮮矣故書嘉之】

發明【母喪去職前此未有書者是時主少國疑姦雄伺隙粲躬受托孤之任所系甚重其可拘常守禮者哉特筆書之非美之也正所以譏其暗於事機耳】

居喪去職禮也如劉勔受遺輔幼慕髙尙而遣部曲【蕭道成謂勔曰將軍受顧命輔幼主而深尙從容廢省羽翼一旦事至悔可追乎勔不從及桂陽攻建康爲杜黒騾所敗而死】乃眞暗於事機耳發明以此罪粲豈知粲者哉況休範舉兵粲扶曳入殿慷慨破賊【明年五月桂陽王休範攻建康粲聞難卽入慷慨謂諸將曰孤子受先帝付托不能綏靖國家請與諸君同死社稷被甲上馬將驅之於是陳顯達等出戰大破諸賊餘黨悉平】而謂粲拘常委任何其誣也【發明不詳分注妄肆譏評謬甚】

【甲宋元徽二年寅魏延興四年】夏五月宋江州刺史桂陽王休範舉兵反攻建康右衛將軍蕭道成撃斬之

考異【據凡例當書蕭道成討誅之】

當從考異作討誅○或謂道成亦休範耳故不書討誅不以討義予道成也【見辛酉賀善贊】勲按道成𨿽簒是時反謀未著況書討誅者所以正叛亂之罰明君臣之分安得因舉事者未然之禍而寛反叛者當境之罪哉賀氏說誤

【乙宋元徽三年卯魏延興五年】春三月宋以張敬兒都督雍梁二州軍事

分注【敬兒請爲雍州蕭道成以其人位俱輕不許敬兒曰沈攸之在荊州欲何所作不出敬兒以制之恐非公之利也道成乃以敬兒鎭襄陽攸之恐其襲己陰爲之備敬兒旣至奉事攸之甚謹攸之以爲誠然敬兒由是得其事迹皆宻白道成】

當書以校尉張敬兒都督雍梁諸軍事二州字可省○按敬兒本校尉【凡例有官者書官惟初除一見】非可爲都督也道成欲借敬兒以制攸之故爲其所脇而不敢違此皆動於利而不能裁之以義者也故當特書校尉以著其私【器小任重之意亦於此見】若僅以恆辭書則其義隱矣【或曰分注自明曰必待分注而後明何取大書況太宗才人猶可書況敬兒校尉乎可以類推】

【丁宋順帝凖升明元巳年魏太和元年】

考異【按宋蕭道成七月弒宋主昱立安成王凖此當分注宋元徽五年順帝凖升明元年】

分注當從考異補元徽五年四字○按君𨿽不君臣不可以不臣昱未弒之先猶宋主也安有在位尙七月而歲首先黜其年者乎此皆凡例所謂有害於君臣父子之教者故當補書

【戊宋升明二年午魏太和二年】宋以蕭賾爲領軍將軍蕭嶷爲江州刺史

此條宜刪當據上文分注書以其子賾爲江州刺史嶷爲領軍將軍【見本年正月道成自爲太尉條分注云道成還領東府以其子賾爲江州刺史嶷爲中領軍加道成太尉都督南徐等十六州諸軍事】於道成都督軍事之下見其父子濟惡相與有成不待稱帝弒君而宋之爲齊已明【觀前徵賾爲左衛將軍賾畱屯溢口以扼沈攸之道成聞之喜曰眞我子也可見】後凡刺荊揚爲僕射【三年以嶷爲荊州刺史賾爲僕射又以嶷爲揚州刺史】皆可不錄直至立爲太子【三年夏五月齊立世子賾爲太子諸子皆封王】然後特書庶合於因事乃見非有故不特書之例【見封拜及人事例】且賾方爲太子嶷方封王【嶷封豫章王】何取於刺史僕射乃歷曆書之邪𨿽正統猶當從略況無統乎愚故僭刪如此

【己宋升明三年齊太祖髙帝蕭道成建元未元年魏太和三年○是歲宋亡齊代】

考異【提要分注無是歲宋亡齊代六字】

當從綱目分注提要不書省文耳不必從【後仿此】

【辛齊建元三年酉魏太和五年】魏尙書令王叡卒

分注【叡疾病太后屢至其家及卒贈諡立廟文士作誄者百餘人及葬自稱姻舊纕絰哭送者千餘人魏主以叡子襲代爲尙書令】

當直書魏王叡卒去尙書令三字【魏書王叡入恩幸故當去官提要無尙書令三字極是綱目誤】○按叡乃魏太后之私人例不當卒書卒非予叡所以著太后之私也何以官爲況叡本由尙書令而爲中山王【見上年十二月】今不書中山王某卒而曰尙書令尢非官已見者不復書之例故當刪去

吐谷渾王拾寅卒子度易侯立

考異【卒當作死】

考證【立當作嗣】

立字當從考證作嗣【凡例稱王者繼世曰嗣】按蠻地書死爲正統言也時至五代中國無統例當書卒考異不分正變槪以死稱皆泥例之過不可從【中國稱王者至五代得書薨宜著爲例】

【壬齊建元四年戌魏太和六年】秋齊南康公禇淵卒

分注【淵卒世子賁恥父失節服除遂不仕以爵讓其弟蓁屏居墓下終身】

發明【按晁說之曰自開關以來未有比肩近臣一旦北面稱翊贊佐命以本朝輸人者有之實自淵始嗚呼迹淵之所以忍恥而就此者任遐謂其惜身保妻子淵知惜身保妻子而不知惜理保名節此所以陷爲千古之罪人也與】

當直書齊禇淵死與晉賈充何曽同南康公三字宜刪【如綱目所書賁亦何恥之有良心不冺於其子而獨晦於史官謬甚】○按淵之失節其子猶恥之不可以無貶揚雄一爲莽大夫綱目猶書死賣國如淵獨與賢臣同例何嚴於彼而寛於此也任遐謂其惜身家勲謂尢耽爵祿耳【觀淵引何曽故事求齊官及尼何戢加常侍斥劉祥爲寒士可見】使非耽祿卽不以本朝輸齊未必遽至族滅如謝朏不解璽綬【道成稱帝百官陪位胐以侍中在直當解璽綬朏曰齊自應有侍中乃引枕臥傳詔使朏稱疾朏曰我無疾何所道遂朝服步出】王琨攀車痛哭【琨爲光祿大夫時宋主出就東邸琨攀車痛哭嗚咽不自勝百官雨泣】曷嘗被殺則知淵之所以佐齊者在此不在彼也【齊主卽位以淵爲司空繼又爲司徒沈文季曰淵自謂忠臣不知死之日何面目見宋明帝】宋蘇軾云其心本生於患失其禍乃至於喪邦若淵者殆孔子所稱鄙夫也而書法凡例謂非賢不錄【凡例云宋魏至陳無不具官者非賢不錄也】豈淵之書爵亦可謂賢乎

【癸齊世祖武帝賾永明亥元年魏太和七年】春齊復郡縣官田秩遷代以小滿爲限

考異【提要無遷代以爲四字】

分注【詔以邊境寜晏治民之官普復田秩宋末以治民之官六年過久乃以三年爲斷謂之小滿遷換去來又不能依三年之制至是乃詔自今一以小滿爲限】

當從提要去遷代以爲四字○按田秩小滿限皆舊制也旣書復其制已明若復書遷代以爲便似新法非復舊也

【戊齊永明六年魏辰太和十二年】夏四月魏侵齊據隔城齊擊破之分注【桓天生復引魏兵出據隔城齊遣將軍曹虎督諸軍討之將軍朱公恩將兵蹹伏遇天生遊軍與戰破之遂進圍隔城天生引魏兵來戰虎奮擊大破之拔隔城斬其太守天生棄城走】書法【嘗書伐齊矣此其書侵何齊旣易世故從其恆辭罰不及嗣綱目之厚也】

書侵罪魏也齊有弒君之賊魏不能討【己未蕭道成稱帝弒宋主魏奉劉昶伐齊庚申攻齊壽陽不克而還】乃以天生之叛【丁卯天生以南陽降魏請兵寇齊】助臣伐君非義舉也故書侵【魏伐齊猶梁伐東魏至侯景叛魏附梁則梁亦書侵與此正同事見太淸元年】書法僅謂從其恆辭非是況漢成帝元延二年段防宗誅烏孫太子書法以爲弒逆之罪𨿽易世不可逭【書法云弒君者其父誅太子何弒逆之罪𨿽易世不可逭也綱目之法嚴矣】此又以罰不及嗣爲綱目之厚何自相矛盾與

【己齊永明七年魏巳太和十三年】夏五月齊中書監南昌公王儉卒當書齊王儉死與禇淵同綱目具官爵卒如賢臣例謬甚【淵儉齊之佐命宋之賊臣也不可不誅】

【庚齊永明八年魏午太和十四年】九月魏太后馮氏殂

分注【於是王公表請時定兆域旣葬公除魏主乃問尙書遊明根髙閭等曰聖人制卒哭之禮授服之變皆奪情以漸今旬日之間言及卽吉得無傷於禮乎對曰逾月而葬葬而卽吉此金冊遺防也魏主曰金冊之防所以然者慮廢政事故爾然今不敢闇黙不言以荒庶政惟欲衰麻廢吉禮朔望盡哀誠若不許服衰服則當除衰拱黙委政宰二事之中惟公卿所擇明根曰淵黙不言則大政將曠仰煩聖心請從衰服】

書法【太后前書弒其主矣此其以恆辭書何譏魏朝之無大臣也太后之罪大矣主幼不知大臣其不知乎生不能正死而絕之可也而魏主且致孝焉蓋魏主之至性有過人者知古禮之當復而不知大讐之不可忘則朝無大臣故也故書謁陵書祥禫書遷祔辭繁而不殺綱目之意防矣然則何以無貶辭復古禮是也何貶焉獨用非所用綱目所以深惜之】

當書魏馮太后死【冠之以姓而不曰魏太后所以絕之於魏也】魏主素服終制【祥禫遷祔悉書於冊素服終制不見大書尢失輕重】○按馮後乃魏之弒賊【丙辰魏太后馮氏弒其主復稱制】不可書殂書法謂魏朝無大臣此當日諸臣之失非所語於史氏之討誅也如春秋尊王必書王正月至桓公無王則去王以示貶如書法所云一遵舊史不加筆削何以見義哉不於大書致貶必待分注然後見則提要目錄無分注者亦安見其爲譏乎書死以正馮後之罪書終制以著魏主之美所謂是非不相掩也【方正學謂孝文不得讐馮後勲謂在孝文則可在史氏則不可齊崔杼弒君南史相繼而死古人何故如此只爲彜倫不可斁公議不容冺也當時諸臣旣阿人主不敢正其罪後世史官復從其恆辭則是非冺矣綱目於溤後之罪不誅魏主之美不著非所以示勸懲也】

冬十月齊以伏登之爲交州刺史

分注【交州刺史房法乘專好讀書常屬疾不治事由是長史登之得擅權攺易將吏法乘聞之大怒系登之於獄登之厚賂法乘妹夫崔景叔得出因將部曲襲執法乘囚之啟法乘心疾不任視事詔以登之爲刺史】

此唐世殺其主帥用爲主帥之俑也法當書齊交州長史伏登之執其刺史房法乘以登之爲交州刺史所以譏齊之無政刑也綱目不書特以無統之世凡書官者因事乃見故捨彼錄此而齊失政刑之義隱矣綱目所以非春秋比也○按周官云不學墻靣涖事惟煩然則學所以涖事也法乘好讀書而屬疾不治事何哉禮曰在官言官法乘身爲刺史不能見諸行事使長史得擅權易吏此借叢委蠻之也旣不自省徒系登之於獄又不能始終執法反爲所襲所稱讀書者固若斯乎宋太祖嘗謂宰相須用讀書人如法乘者誤天下有餘可不愼哉

【辛齊永明九年魏未太和十五年】齊太廟加薦防味別祀於淸溪故宅

分注【詔太廟四時之祭薦宣皇帝起麫餅鴨孝皇后筍鴨卵髙皇帝肉膾菹羮昭皇后茗粣炙魚皆所嗜也齊主夢太祖謂已宋氏諸帝常在太廟從我求食可別爲致祠乃命豫章王妃庾氏四時祀於淸溪故宅用家人禮○司馬公曰昔屈到嗜芰屈建以爲不可以私欲干國之典況天子而以庶人之禮祭其父乎衛成公欲祀相寧武子猶非之況降祀祖考於私室使庶婦尸之乎】

齊薦防味祀故宅溫公之論固當【發明云司馬公論之當矣】然勲謂於正統之君可也道成躬爲弒逆在己初無君臣之義後人安知有父子之誼耶死而有知或亦冥謫之無可逃耳曷足道哉春秋書震夷伯之廟【僖公十五年】傳曰展氏有隱慝焉齊廟儼然而自求別祀是亦震之而已矣溫公此語其猶裴子野之責劉裕矣

魏封李安祖等四人爲侯

考異【封下漏舅字】

按分注魏主𨿽訪舅氏封安祖等爲侯然以無能令其還家且曰以外戚而舉者季世之法也是魏主方以外戚爲戒安在其爲舅乎【魏主曰設官以待賢才以外戚而舉者季世之法也卿等旣無異能且可還家】綱目書此爲魏主之言書也非爲屬戚也考異不必從

【壬齊永明十年魏申太和十六年】齊大司馬太傅豫章王嶷卒

考異【提要無大司馬太傅五字】

分注【嶷性仁謹亷儉不事財賄齋庫失火燒荊州還資評直三千餘萬杖主局數十而已疾篤遺令諸子曰才有優劣位有通塞運有貧富此自然之理無足以相陵侮也及卒第庫無見錢勅月給錢百萬諡曰文獻】

書法【宗臣具官卒自齊王攸後無聞焉於是復見賢嶷也】

當從提要去大司馬太傅五字○按弒逆之族茍非魯叔肸曹子臧之流皆當減一等論書法與齊王攸並稱非也【如晉司馬孚書太宰安平王得之孚𨿽非叔肸子臧比亦其類也他如朱全昱之責全忠石敬威之自殺皆非蕭嶷所及者惜不獲大書耳】

魏南陽公鄭羲卒

分注【羲嘗爲西兗州刺史在州貪鄙及卒尙書奏諡曰宣詔以羲𨿽有文業而治闕亷淸可謚文靈】

羲旣貪鄙何以書卒𨿽削之可也○或曰卒羲非錄賢將以見魏之治尙亷淸不以文業爲重且愼於易名如此【尙淸愼名附見可也以此爲羲卒之正義則非】果爾亦當去南陽公三字曰鄭羲卒而已何以爵爲

【甲齊主昭業隆昌元昭文延興元髙宗戌明帝鸞建武元年魏太和十八年】

分注昭文延興元五字可刪○按昭文爲弒君者所立旣不能討賊又未幾而廢【蕭鸞弒昭業而立昭文旣又廢昭文而自立】其不足君齊明矣【昭文七月立十月廢史稱啟居飲食皆諮蕭鸞而後行】𨿽不紀元可也綱目於魏南安王余不紀永平【余以二月立十月弒分注猶不紀元況昭文僅三月乎當去無疑】而於昭文特書延興非是

竟陵王子良以憂卒

考異【提要竟上有齊字良下無以憂字按無統事各冠以國當加齊字】

分注【司馬公曰王融乘危徼幸謀易嗣君故以子良之賢王素守忠愼而不免憂死其所以然由融速求富貴而已輕躁之士烏可近哉】

當從提要補齊字以憂字可省所謂因事而書也【凡例】非是則不卒矣綱目當書而不書不當書而書並誤○按子良之憂見上王融伏誅條至本傳但云疾篤謂左右曰門外應有異遣人視見淮中魚無算皆浮出水上向城門尋薨特傅防憂字不足信

齊蕭鸞弒其君昭業而立新安王昭文自爲驃騎大將軍錄尙書事封宣城公

齊以始安王遙光爲南郡太守

分注【遙光鸞兄子也鸞有異志遙光贊成之鸞欲樹置親黨故用爲南郡守而不之官】

當去齊字合上爲一條○按遙光贊成鸞志故以爲南郡守是時間無異事宜去齊字防上自爲之文見事出鸞意庶以著其樹黨之惡也若復書齊如謝朏則是殊遙光於蕭鸞失春秋誅意之法矣【己未上書宋以蕭嶷爲刺史下書宋以謝朏爲侍中書法云非間有事再書宋以殊之也殊朏於嶷賾所以著其非黨也】

冬十月齊宣城公鸞自爲太傅揚州牧進爵爲王分注【宣城公鸞謀繼大統多引名士與參籌防侍中謝朏心不願乃求出爲吳興太守至郡致酒數斛遺其弟吏部尙書瀹曰可力飲此勿與人事○司馬公曰衣人之衣者懷人之憂食人之食者死人之事二謝兄弟比肩貴近安享榮祿危不預知爲臣如此可謂忠乎】

二謝之罪不在不預齊事正坐比肩貴近耳身本宋臣欲其竭忠齊室縱令危能復安不過助讐黨惡而已奚當焉且淫婦而責之守節不亦愚乎○按魏拔新野齊太守劉思忌死之綱目不以死節書【戊寅】蕭衍圍郢城涪陵王遣軍主吳子陽救之子陽屯加湖不進綱目不病其不急君【辛巳書法云救書次譏也書屯不以不急君病子陽也】則知二謝不預齊事固非綱目所貶溫公之說𨿽不錄可也

【乙齊建武二年魏亥太和十九年】春二月魏主攻鐘離不克遣使臨江數齊主之罪而還

考異【攻下漏齊字】

鐘離不書齊防上伐齊之文也【上書魏主自將伐齊】考異不必從【丁丑魏主圍新野不書齊考異不言何與】

齊修晉諸陵增置守衛

書法【綱目於蕭鸞無取焉於是特書錄小善也】

鸞再弒君【甲戌弒其君昭業而立昭文旣又廢昭文爲海陵王弒之】殺諸王以十數【甲戌殺鄱陽王鏘等七人又殺衡陽王鈞等四人乙亥殺領軍蕭諶及西陽王子明等殺直閤將軍周奉不與焉】而修異代之陵增置守衛可謂不愛吾弟而愛秦人之弟矣書譏之也書法以爲錄小善非是【觀明年詔去乘輿金銀飾書法以爲譏矯則知此亦非美辭】

資治通鑑綱目卷二十九

【起丁丑齊明帝建武四年魏孝文帝太和二十一年盡甲申梁武帝天監三年魏宣武帝正始元年】

考異【提要分注齊明帝作齊髙宗魏孝文帝作魏髙祖梁武帝作梁髙祖魏宣武帝作魏世宗】

當以綱目所書爲正【後並仿此】考異不可從【自魏晉至前後五代卷首起盡及每歲年號但書某帝不錄廟號宜著爲例】

【丁齊建武四年魏丑太和二十一年】十二月齊侵魏太倉口魏豫州刺史王肅敗之

分注【齊將軍魯康祚侵太倉口魏豫州刺史王肅使長史傅永將甲士三千擊之齊魏夾淮而軍相去十餘里永曰南人好夜斫營必於淮中置火以記淺處乃夜分爲二部伏於營外又以瓢貯火宻使人於深處置之戒曰見火起則亦燃之是夜康祚等果引兵斫永營伏兵夾擊之康祚等走趣淮水火旣競起不知所從溺死及斬首數千級】

敗當作擊走○按分注康祚侵太倉口王肅使傅永擊之及康祚斫營永伏兵夾擊康祚走趣淮水溺死斬首數千級則擊而走之也今不書擊走但曰敗之非惟失其事實【凡例悉從本文】且安知齊師不復舉邪故當攺正【凡書敗未有不書擊者非擊亦何以敗之觀前後書敗者可證】

【戊齊永泰元年魏寅太和二十二年】八月髙車叛魏九月魏主引兵還討降之

考異【提要主下有自齊二字討當作擊】

分注【魏發髙車兵南伐髙車憚逺役奉袁紇樹者爲主相率北叛魏主遣將軍宇文福討之大敗而還更命將軍江陽王繼討之尋聞齊髙宗殂下詔稱禮不伐喪引兵還北伐髙車十一月至鄴江陽王繼上言髙車頑昧避役逃遁若悉誅戮恐遂擾亂請遣使推檢斬魁首一人余加慰撫若悔悟從役卽令赴軍從之於是叛者往往自歸繼先遣人慰諭樹者樹者亡入柔然尋自悔相帥出降魏主善之曰江陽可大任也遂班師】

自齊二字可省○按上書齊王殂下書自齊引兵還則幾於聞喪而還矣【魯襄公十九年晉士匄侵齊聞齊侯卒而還春秋善之】魏本以髙車之叛而還非爲齊喪也【詔稱禮不伐喪特飾辭耳非其實也】故降之者江陽王而綱目必書魏主明其以是還也不書自齊不以還義予魏也提要不必從上書叛故下得書討考異亦泥

【己齊主寶卷永元元年卯魏太和二十三年】夏四月魏主宏殂於谷塘源後馮氏伏誅太子恪立

當去後字○按上書魏後馮氏有罪退處後宮分注云賜後辭訣已非後矣此復書後馮氏是仍以馮氏爲魏後也豈孝文之意故當直書馮氏使若斥稱姓名者然所以絕之於魏也

【辛齊和帝寶融中興巳元年魏景明二年】

考異【按齊主寶卷三月被廢分注當云齊永元三年和帝寶融中興元年】

不書永元三年削之也【綱目惡寶卷故削之】觀下遙廢寶卷爲涪陵王綱目卽以涪陵王書可見考異不必從

齊尙書令巴東公蕭穎冑卒

考異【提要無巴東公三字】

書法【穎冑官爵寶融所命也予寶融故穎冑卒具官爵如恆稱】

當從提要去巴東公三字○按本傳和帝卽位以穎冑爲侍中尙書令蕭衍受禪詔封穎冑巴東郡公是寶融【和帝諱】所命止尙書令而巴東公則梁封爵也提要不書巴東公良是書法謂予寶融故具官爵以梁爵而系之齊官誤甚況穎冑殺劉山陽而封蕭衍初非忠於齊者【山陽時爲巴西太守廢帝敕與穎冑共圖蕭衍衍知而備之穎冑用參軍議叛附蕭衍後以無功憂愧而卒詳見梁書頴達傳】書官以卒已非正例況具爵乎

綱目續麟卷十一﹤史部﹐編年類﹐綱目續麟﹥

欽定四庫全書

綱目續麟卷十二

宜春張自勲撰

【壬齊中興二年梁髙祖武帝蕭衍天監午元年魏景明三年○是歲齊亡梁代】夏四月梁王衍稱皇帝廢齊主爲巴陵王遷太后於別宮封拜其功臣有差

分注【齊主至姑孰下詔禪位於梁四月宣徳太后遣尙書令亮等奉璽綬詣梁宮梁王卽位於南郊贈兄懿爲丞相封長沙王諡曰宣武奉和帝爲巴陵王宮於姑孰奉宣徳太后爲齊文帝妃封文武諸臣車騎將軍夏侯詳等十五人爲公侯以王亮爲尙書令王瑩爲中書監沈約爲僕射範云爲吏部尙書】

楚棄疾立公子比春秋書比弒其君及棄疾殺比止以兩下相殺爲文【見魯昭公十三年】融廢寶卷是亦公子比也而衍廢融爲巴陵復正其爲主而書弒【下書梁王衍弒巴陵王於姑孰】何哉涪陵【寶卷廢爲涪陵王】不君融廢之宜也衍本欲自取乃委賊於人茍不正其名而誅之則是姦賊得以計免而庸愚無知者常被其惡而不可辭特書齊主所以著衍之罪也而寶融之愚而受惡蕭衍之詐而彌彰皆可以鑑矣

梁徵謝朏何何防不至

分注【梁徵謝朏何爲光祿大夫何防爲侍中點終不就】

書法【書不至何嘉節守也梁室革命萬物維新而獨能守節不屈與常書徵士不至者又異矣】

衍亦簒賊耳何新之有防不至宜也書法謂與常書徵士者異非是按常徵不至者可以至而不至者也防不至不可以至而不至者也其不至𨿽同而所以不至則異又況未幾朏已爲梁司徒【明年梁以謝朏爲司徒分注云朏逃竄年餘一旦輕舟自出詣闕】節守安在哉

【癸梁天監二年未魏景明四年】春正月梁以沈約範云爲左右僕射尙書令王亮廢爲庶人

書法【廢辭有二廢某爲庶人者無罪之辭也某廢爲庶人者有罪之辭也亮則曷爲罪之亮在前朝依違取容署牋獻首則身爲之倡旣乃奉靈綬詣梁宮是則罪之大者也】

依違取容署牋奉璽此綱目罪亮之意至梁之廢亮則以不赴元防設餞別省禦史奏亮不敬詔削爵爲庶人【詳梁書本傳】今據綱目之意而爲廢亮之案非其實矣【此條無分注故書法不得其說】凡例云凡廢黜無以考其罪之實者曰某人廢又曰罪疑則姓名在上亮𨿽托疾是亦無以考其實耳故以疑罪例書如書法所云則當加有罪字【凡例罪狀著者名下加有罪字】何以略之若此哉

五月梁僕射範云卒

考異【提要無僕射二字】

當直書梁範云死去僕射卒三字○按梁之範云沈約猶齊之褚淵王儉也義當書死官卒何爲哉○初蕭衍有受禪之志沈約進曰齊祚已終明公當乘其運衍然之召云等告之云對略同約防明旦約出懷中詔書並諸選置有頃衍召云入曰我起兵三年諸將不爲無功然成帝業者卿二人也夫君臣之義不可泯也旣已臣之復以本朝輸人不可不誅

冬十月魏散騎常侍趙修有罪伏誅

分注【修恃寵驕恣爲眾所嫉髙肇從而構之甄琛王顯等素諂附修懼連及助肇攻之魏主命尙書元紹檢訊免死鞭一百徙燉煌爲兵琛顯監罰欲令必死宻加鞭至三百卽召驛馬縛置鞍中急驅之行八十里乃死魏主聞之責紹不重聞紹曰修之佞幸爲國深蠧臣不因釁除之恐陛下受萬世之謗魏主以其言正不罪也】

據分注當書趙修有罪徙燉煌未至而死綱目書官書伏誅誤○按修𨿽有罪因而構之者髙肇也【見分注】有罪宜誅何所事構旣出於構則鍛錬周內保無過情者乎乃令修獨防惡聲也且君免其死而監刑者必不令生又曰因釁除之豈可稱天討而書伏誅邪今惟書徙燉煌以正趙修之罪書未至而死又以見諸臣之挾私肆虐非君命而妄行誅殺也【觀魏主責紹不重聞可見】

【甲梁天監三年申魏正始元年】夏五月魏司徒北海王詳有罪幽死分注【詳驕奢好聲色貪冒無厭請托公行中外嗟怨將軍茹皓以巧思有寵於魏主弄權納賄詳亦附焉髙肇本出髙麗時望輕之魏主專委以事肇以詳位居其上欲去之乃譖之云詳皓謀逆四月魏主召中尉崔亮使彈詳皓詔賜皓死宥詳免爲庶人徙太府寺圍禁之詳遂卒】

北海王三字宜刪○按凡例云官爵已見者不復書辛巳旣書以北海王詳爲司徒則此但稱司徒詳足矣奚必更書爵邪卽無罪猶當略之況有罪乎○春秋之義大夫𨿽有罪殺之不以其罪猶不以其罪罪之詳貪冒驕奢不爲無罪然其死也徒以髙肇之譖可謂以其罪罪之者乎綱目直書有罪亦非春秋之義

【丙梁天監五年戌魏正始三年】魏驃騎大將軍馮翊公源懷卒

分注【懷性寛簡嘗曰爲貴人當舉綱維何必事事詳細譬如爲屋外望髙顯楹棟平正基壁完牢足矣斧斤不平斵削不密非屋之病也卒諡曰忠】

懷此論待人則可自待則非古聖賢克己愼獨直使無一毫不盡豈特外望髙顯楹棟平正而已哉溫公以屋諭爲治源懷以屋諭爲人皆非也【按懷所云卽子夏大徳不逾閒小徳出入可也意然先儒每謂其不能無固知未可爲定論也】

【丁梁天監六年亥魏正始四年】秋八月魏中山王英齊王蕭寶寅以罪除名

當直書魏元英蕭寶寅以罪除名去中山王齊王五字○按下書以罪上不當書官【罷免例官已見者不復見】據後書崔仁師以罪除名不書官【唐太宗貞觀二十三年】則此年書中山王齊王亦自矛盾

【戊梁天監七年子魏永平元年】梁右衛將軍竟陵公曹景宗卒

分注【諡曰壯】

景宗不可謂賢【按本傳景宗爲人自恃好勝妓妾數百窮極錦繡性躁動不能沈黙嗜酒好樂臘月於宅中作野虖逐除徧往人家乞酒食部下多剽輕因弄人婦女奪人財貨先是都督郢司二州多鬻貨聚斂於城南起宅開街列門東西數里而部曲殘橫民甚厭之】綱目卒之如賢臣例【凡例宰相賢若曰某官某爵姓名卒而注其諡又曰凡賢臣特書依賢相例】非是當去竟陵公及分注諡曰壯三字

【庚梁天監九年寅魏永平三年】三月魏主之子詡生

考異【主之二字羨據提要書魏主之子恂生綱目定本削去】

書法【子生不書必關於國家之故而後書此其書何志胡後亂魏之姑也然則宋子劭生魏子恂生不書主此則曷爲以魏主之子書詡竟弒者也胡氏之毒之也未必不曰此我子也我殺之何傷綱目則曰此魏主之子也魏之所以托承宗廟守社稷者也故於其生也書曰魏主之子所以正他日胡氏之爲弒而非自殺己子之謂也其防深矣終綱目書子生五書主之子者一而已】

當從考異刪主之二字○按肅宗在位十四年乃一國之君非獨魏主之子也綱目於胡後殺詡【戊申】特書弒其子【以母殺子而書弒可見親不敵尊淵儉雲約顧可以無統恕之乎】未嘗謂殺其子也是時君臣之分重父子之義輕卽非魏主之子後罪亦不可逭安在變文起義然後見其罪哉【史法據事直書而褒貶寓是時肅宗始生安知其後之必弒而先於此立義邪】書法傅防綱目不可從

冬十月魏中山王英卒

當直書魏元英卒去中山王三字○按英前書以罪除名【丁亥分注有司奏英罪當誅詔免死除名爲民】則眾人耳復書中山王與例不合【凡例眾人無官則爵無爵則姓名而已】故當刪去

【乙梁天監十四年未魏延昌四年】二月魏司徒髙肇伏誅

當去司徒二字○按肇前書弒後及子【正始四年書髙肇弒其主之後於氏及其子昌】則國賊也此云下詔其罪惡削除職爵葬以士禮【見分注】非復司徒矣且前已書司徒髙肇督軍侵梁【上年十二月】此復書官尢非已見不書之例故當刪去

魏以淸河王懌爲太尉廣陵王懷爲司徒任城王澄爲司空於忠爲尙書令元乂爲散騎常侍乂妻胡氏爲女侍中

書法【漢書太后封女弟嬃爲臨光侯矣胡氏亦太后妹也書乂妻何並命也譏其重者而已矣書女侍中始此終綱目書女侍中三】

列敍胡氏於諸王大臣之下明舉朝皆婦人耳所謂巾幗之辱也書法僅以爲並命非是

魏太后攝行祭事

分注【太后以魏主幼未能祭欲代行事禮官議以爲不可太后以問侍中崔光光引漢和熹太后祭宗廟故事以對太后大悅從之】

崔光可謂逢君之惡矣敗典禮以悅婦人罪可勝誅邪按宋哲宗欲立劉賢妃鄒浩乞追停冊使帝引眞宗立劉徳妃以爲祖宗故事浩曰祖宗大徳可法者多陛下不之取獨效其疵耶【鄒浩可謂畜君矣賢不肖相去何如】愚於崔光亦云

大寒淮泗皆冰

考異【提要大上有梁字按前書大旱大水皆冠以國當從提要】

分注【浮山堰士卒死者什七八】

書法【秦書四月大寒矣記異也此十二月爾大寒恆也則其書何於是築堰士卒死者十有七八則其爲害也大矣故特書之不書梁天下之辭也終綱目書大寒二而已】

當從提要補梁字○據分注是年大寒爲築堰死者書也則其爲梁明矣【四月梁淮堰潰復築之】書法以不梁爲天下之辭【目載浮堰死者而綱書大寒此春秋重民卹災之義也使果爲天下記異安得專以梁事爲據𨿽不錄分注可也】豈天下皆築堰邪天下不皆築堰安知死者盡什七八而爲天下書邪使當夏而寒猶可曰爲天下記異十二月恆事耳不系之梁亦何足爲異而特書之哉【書淮泗皆冰譏不卹民也若曰大寒如此尙可以事水功乎使非築堰死者未必什七八故當書梁以別之必謂綱目非漏則庚子江淮海溢不書梁亦將曰爲天下記異邪】

【丙梁天監十五年魏肅宗申孝明帝詡熙平元年】春二月魏攻硤石克之

考異【提要攻下有梁字】

分注肅宗二字宜刪○按硤石本魏地【上年九月大書梁攻魏西硤石據之】爲梁所據距此僅數月耳魏復攻而克之是梁不得而有也故不書梁提要不可從

【壬梁普通三年寅魏正光三年】五月朔日食旣

書法【食旣大變也是歲正徳奔魏逃歸而侯景渡江之禍始此矣綱目書食旣十有二未有無其應者也】

食旣非獨十二特綱目所書僅此耳按癸巳甲午連歲食旣【並見秋七月】綱目但書日食而不曰旣將以其無應而削之抑有應而漏旣字邪書法謂未嘗無應終屬傅防

柔然王婆羅門叛魏魏討而執之

考異【討當作擊】

婆羅門已降【正光二年】而復叛故得書討考異不必從

【癸梁普通四年卯魏正光四年】三月魏司空劉騰卒

書法【騰乂黨也嘗幽太后矣書卒書官何譏失刑也】

當直書魏劉騰死去司空卒三字○按騰本宦者旣與元乂殺淸河王懌幽胡太后於北宮及爲司空公私屬請惟貨是視刻剝六軍逺近苦之較元乂尢甚綱目於乂書討書誅【元年庚子書中山王熙起兵討元乂孝昌元年乙巳書誅尙書令元乂】而劉騰書官書卒非所以治臣子之叛逆也書法𨿽指爲譏失刑然與崔光無異【是年冬魏司徒崔光卒】光𨿽不可謂賢【詳光卒分注】視劉騰則有間今於騰曰司空卒於光曰司徒卒使騰無書法光無分注孰知騰非光比而光猶愈於騰乎且與元乂罪同而罰異騰𨿽逃鈇鉞當書死以罪之【書死不書誅其爲失刑明矣】安在書官以卒槪從賢臣之例乎【凡例賢者書官】若謂美惡不嫌同辭則凡例不必立元乂宜書殺何以書討書誅略不少假邪當以鄙說爲正

夏四月柔然王阿那瓌執魏使者犯魏邊魏發兵擊之不及而還

書法【婆羅門書叛書討阿那瓌執魏使則曷爲書擊之病魏也納所不宜納以自取侮魏亦不能無責矣書擊不書討所以示敝內事外者之貶也】

擊當作討○按婆羅門亦非宜立者【阿那瓌伏跋之弟婆羅門則其從父兄也】安見阿那瓌不當納邪執此以爲書擊之證特傅防綱目耳不然婆羅門以降而書討蠕蠕之立【魏立阿那瓌爲蠕蠕王】獨不可以叛亂治之乎

冬魏司徒崔光卒

分注【光寛和樂善終日怡怡未嘗忿恚於忠元乂用事皆尊敬之事多咨決而不能救裴郭淸河之死時人比之胡廣張禹】

當去司徒二字直書崔光卒○按光諂附胡氏略無匡正時人比之胡廣張禹則常人也故當去官綱目書官與賢臣無別非是【凡例眾人官爵已見者不復書是年三月大書崔光爲司徒是官已見也】

【甲梁普通五年辰魏正光五年】蜀賊寇魏雍州討平之

討上漏魏字○按魏營州人就徳興反魏遣兵討之胡琛寇魏豳夏北華三州魏遣兵討之皆再書魏此不書魏討漏也

【乙梁普通六年巳魏孝昌元年】魏討徐州不克梁以元法僧爲司空徐州二字當作元法僧【法僧徐州刺史是年反降梁】下書梁以法僧去元字○按徐州魏地也法僧𨿽反未必一州之人皆從之可槪以地書乎【魏討徐州不可與後梁王琳伐臨川比故當正之】且下書梁以法僧爲司空上曰討徐州不克若二事然何以著梁黨逆之惡而正法僧叛君之罪哉當以鄙說爲正

三月魏元乂解領軍

分注【魏主與太后宻謀黜乂丞相髙陽王雍𨿽位居乂上而深畏憚之防太后與魏主遊洛水雍邀二宮幸其第相與定圖乂之計於是太后謂乂曰元郎若忠於朝廷無反心何故不去領軍以余官輔政乂甚懼求解領軍許之】

當作魏解元乂領軍○按乂初無解領軍之意特太后欲誅乂【見夏四月誅尙書令元乂】故先以此制之耳書法旣與漢誅霍氏罷其屯兵並稱而綱目以自解爲文非是

【丙梁普通七年午魏孝昌二年】魏安北將軍爾朱榮執肆州刺史而以爾朱羽生代之

當作以從叔羽生代之而字羨○按羽生榮從叔也書以從叔見榮叛君暱親之罪而羽生身爲叔父不克以義自正輒受叛侄之命亦可謂同惡相濟者矣故書從叔交譏之也

【丁梁大通元年未魏孝昌三年】莫折天生寇雍州敗死眾潰

考異【莫上漏圏子】

雍上漏魏字考異知漏圏子而不及此何與

梁主捨身於同泰寺

發明【甚哉梁武之愚也人生天地間有此生則有此身生不可滅則身不可捨抑不知梁武之所謂捨者以何爲捨耳若以屏富貴棄妻子爲捨邪則是身捨物而非曰捨身也若以委其身於佛氏則所謂佛者當取其身而用之可也今旣曰捨而其身猶在則是初未嘗捨也】

按捨身猶佛云出世也世不可出身不可捨而要之舍不在身出不在世梁武何足語此發明辯詰𨿽詳終屬隔膚

【戊梁大通二年魏孝昌四敬申宗孝莊帝子攸永安元年】

考異【分注孝昌四當作武泰元】

書孝昌所以正明帝之終也武泰僅逾月而魏主弒曷足錄哉綱目不書略之也【凡例注云建安二十五年攺元延康不能悉見】考異不必從

六月元彧自梁歸於魏

書法【凡奔書歸善辭也猶有宗國之心焉故善之】

迎元顥者彧也【明年魏主子攸奔河內彧與安丰王延明帥百僚迎顥入洛陽】安在有宗國之心哉綱目於彧奔書爵【書臨淮王彧】所以著其失職之罪而此斥稱姓名見其窮而來歸非復魏之諸王矣書法以爲善之非是【使魏無己酉之禍以爲善之可也彧歸而魏再亂何善之有】

魏免其侍郎髙幹髙昂官

考異【提要作魏侍郎髙幹髙昂免】

分注【魏髙幹與弟敖曹季式皆喜輕俠與魏主有舊爾朱榮之向洛也逃奔齊州聞河陰之亂遂集流民起兵於河濟之間頻破州軍至是乃降魏主以干及敖曹皆爲侍郎爾朱榮以干兄弟前爲叛亂不應復居近要魏主乃聽解官歸敖曹復抄掠榮誘執之敖曹名昂以字行】

據例當從提要書魏侍郎髙幹髙昂免按罷免例云罪不著者曰某官某免無罪者曰免某官幹昂前爲叛亂不爲無罪綱目以無罪例書之非是

冬十月梁立元顥爲魏王遣將軍陳慶之將兵納之

考異【提要此條下有據銍城三字】

當從提要補據銍城三字不書據城則嫌於已入魏與後書入洛陽近復【見明年五月】綱目略之非是

【己梁中大通元年酉魏永安二年】五月魏王顥取梁國滎陽虎牢

考異【提要王當作主】

不書主不與顥之稱帝也【四月顥稱皇帝】考異不可從

閏月魏爾朱榮渡河魏王顥走死

考異【提要王並作主據上書顥稱皇帝則當書魏主顥】

考證【據分注此條提要當接下條提要爲是】

發明【顥未成乎君而亦以魏王書之顥固子攸之類也使顥有成則亦子攸子攸無成亦一顥耳等而書之夫豈過哉】

此條魏王二字可刪【據顥入洛陽不書魏王】提要作魏主非是考異不必從○按史稱子攸素有令望而顥驕怠不卹軍國則顥非子攸比也況胡後弒君顥爲貴戚大臣不能舉討賊之義及子攸旣立魏有君矣顥乃仗鄰敵以殘宗國則亂賊也【時沛郡王欣集文武議所從軍司崔光韶抗言曰元顥受制於梁引寇讐之兵以覆宗國此魏之賊臣亂子也】故綱目於子攸書主而顥終其身止稱王【國不可二主地均則當論人綱目未嘗例視發明以爲等書亦非】子攸出則書奔【奔河內】入則書歸【歸洛陽】顥始則書納書稱帝終書入【顥入洛陽春秋傳云入者不順之辭】書走死皆不與其爲君也惡可以常例拘哉【凡例稱帝者曰某主】王與主正自不同發明以爲等而書之尢謬余從考證合下爲一條【下書陳慶之走歸梁魏主子攸歸洛陽榮自爲天柱大將軍本與上爲一條特爲考異發明所間而刋本誤以圏隔今當刪去庶免錯簡】

九月梁主捨身於同泰寺

考異【按大通元年書梁主捨身此再捨身則捨上當有再字】

當作復捨身於同泰寺綱目不書復非是○按身一而已書復見其身猶在所謂捨者文焉爾

【辛梁中大通三年魏節閔帝亥恭普泰元主朗中興元年】梁主立子綱爲太子六月封孫歡爲豫章王譽爲河東王詧爲嶽陽王

考異【主字羨】

書法【斥梁主何譏也何譏先是梁主信讒太子統終身慙憤不能自白及卒梁主欲立統子銜其舊事不立立綱以是爲梁主之私而非天下之公也故斥書主自是梁立太子不悉書】

當從考異去主字【據立子例非正統因事特書則梁書立子卽所以譏其私非必書主而後見也書法傅防綱目非是】六月以下當作封孫歡等爲王豫章河東等字宜見分注○按封歡等爲王非梁主本意也特以人言不息姑假此以慰其心耳【見分注】略而不敍明其非得已也今並書於冊旣悉王其子又安見梁主之薄乎【綱總書而目分列爲是或曰書封某爲某王者著諸王相攻之本也曰彼自有因事而見之例不必於此起義也觀後書以某王爲某州刺史可見】

冬十一月魏髙歡立渤海太守元朗自爲丞相敗爾朱兆等軍於廣阿

朗下當補爲帝二字【分注有爲帝二字】○按此不書帝後何以稱主【明年二月書魏主朗入居於鄴】且前書以髙歡爲渤海王【是年】此書髙歡立渤海太守某不書帝安知其爲王邪帝邪且書帝所以明其爲歡主也下書自爲丞相而上不書帝丞相亦何自而至邪或曰前書立廣陵王不書爲帝【是年二月爾朱世隆廢其主曄而立廣陵王恭不書爲帝】此何以書曰上書廢其主某則下所立者卽其主也【下書立平陽王修不書帝卽此義】朗本由太守爲帝不書帝安見朗爲髙歡之主哉惟書立某爲帝然後歡之廢恭及朗可以正其爲主而誅之也【明年大書髙歡入洛陽廢其主恭及朗而立平陽王修自爲大丞相】合前後書法觀之【朗旣廢復封安定王仍書故主】益信爲帝二字不可省

【壬梁中大通四年魏普泰二中子興二孝武帝修永熙元年】髙歡入洛陽廢其主恭及朗而立平陽王修自爲大丞相

書法【髙歡自三月自爲太師削其官矣此復不書魏何歡伉也】

髙上漏魏字書法謂不書魏非是【宇文泰弒君且書魏況歡之廢其主乎】○按下書廢其主立平陽王修而上不書魏則歡一敵國耳安見恭朗爲歡主而平陽乃魏君哉惟系之於魏然後見歡爲魏臣而歡之罪益不可逭耳書法徒以爲歡伉莫伉於爾朱氏【庚戌爾朱世隆反立長廣王弒魏主子攸辛亥復廢立廣陵王恭殺侍中楊侃司空楊津太保楊椿夷其族並有魏字冠其上】綱目且書討【辛亥書髙歡起兵討爾朱氏】而皆書魏況歡乎又況未幾復書魏乎【下書魏大丞相歡】書法傅防綱目多此類

【癸梁中大通五年丑魏永熙二年】春正月魏大丞相歡襲秀容殺爾朱兆

考異【提要無大字後並同】

丞相書大去君一間耳書所以著伉也提要不必從

【甲梁中大通六年魏永熙三年東魏孝靜帝寅善見天平元年○是歲魏分爲二凡三國】冬十月魏大丞相歡立淸河世子善見於洛陽

考異【提要作東魏主善見立】

考證【下當分注是爲東魏】

據下書梁伐東魏則此當從考證補是爲東魏四字提要書某主立無以見歡擅置其君之罪非是當以綱目所書爲正

閏十二月魏大丞相泰進毒弒其君修

考異【提要漏進毒二字】

進毒二字羨【義見漢宣帝本始三年】提要不書良是考異以爲漏非是

【乙梁大同元年魏文帝寶炬卯大統元年東魏天平二年】春正月朔魏大丞相泰立南陽王寶炬

考異【提要作魏主寶炬立】

分注【魏宇文泰與羣臣議所立多舉廣平王贊濮陽王順垂涕謂泰曰髙歡逼逐先帝立幼主以專權明公宜反其所爲廣平幼沖不如立長君而奉之乃立南陽王寶炬】

寶炬非泰立之安得稱魏主當以綱目所書爲正提要不必從

魏大丞相泰以蘇綽爲行臺左丞

分注【宇文泰用蘇綽爲行臺郎中居歲餘未之知也而臺中皆稱爲能有疑事皆就決之泰與僕射周惠達論事惠達請出議之以吿綽綽爲之區處惠達入白之泰稱善曰誰與卿爲此議者惠達以綽對且稱綽有王佐之才泰與公卿如昆明池觀漁行至漢故倉池顧問左右莫有知者召綽問之具以狀對泰悅因問天地造化之始歷代興亡之迹綽應對如流遂畱至夜問以政事臥而聽之綽陳爲治之要泰起整衣危坐不覺膝之前席語達曙不厭詰朝謂惠達曰蘇綽眞奇士吾方任之以政卽拜左丞參典機宻自是寵遇日隆】

書法【凡拜官書某以某譏專也此書泰以何美泰也泰於是能用才矣故美之】

當去大丞相泰四字○按後書以鄭穆爲京兆尹亦泰以也【丁卯】綱目直書魏以不曰大丞相可證況泰尢弒君之賊綽有王佐才而爲泰所以非因不失親之義故當削之爲賢者諱【庚午梁以陳覇先爲交州刺史乃湘東王繹授之也綱目亦書梁以不曰湘東王書法謂成覇先此不當全蘇綽乎】書法槪以爲美泰非是

冬十一月梁侍中徐勉卒

考異【提要無冬字】

分注【勉𨿽骨鯁不及範云亦不阿意茍合故梁世言賢相者稱範徐云】

冬字不可省提要疑漏【是年書春夏秋而闕冬字非是己未九月不書秋仿此】○範云背君鬻國不可謂骨鯁當時猶稱賢相是非不明若此安望其有善治乎

【丙梁大同二年魏大統辰二年東魏天平三年】三月梁處士陶景卒

分注【景博學好養生仕齊爲奉朝請棄官隱居茅山梁主早與之遊及卽位恩禮甚篤每得其書焚香防受屢以手敕招之景不出國家毎有大議必先諮之時人謂之山中宰相】書法【特筆也布衣卒黃憲管寧徵士卒陶潛處士卒陶景皆特筆也處士書卒終綱目一人而已矣】

按景非陶潛比潛書晉而景書梁其涇渭明矣綱目以其處亂世而能隱居以卒不以梁主之好要榮幹寵所以媿世之爲範云沈約者非眞以爲處士之一人而特卒之也書法與潛等並稱非是

九月東魏行臺侯景侵梁梁陳慶之擊破之

考異【提要破作敗】

破當作走○按本傳云時大寒冰景棄輜重走【凡例非寇陷徵討悉從本文】提要不必從

【丁梁大同三年魏大統已三年東魏天平四年】○東魏大丞相歡侵魏冬十月魏大丞相泰迎戰渭曲大敗之

當作迎戰於渭曲渭上欠於字○按書法云書迎戰予泰也勲謂泰亦歡耳曷足予哉予泰所以甚歡也

【戊梁大同四年魏大統午四年東魏元象元年】二月東魏遣行臺侯景治兵虎牢復取汾潁豫廣四州

當作遣侯景治兵於虎牢行臺二字羨○按凡例云官已見者不復見前年侯景侵梁已書行臺不必復書

東魏範陽人起兵應魏東魏討平之【分注作討綱目因之非是】分注【範陽盧仲禮及從弟景裕起兵應魏東魏討平之景裕本儒生歡釋之使教諸子】書法【盧景裕兄弟也不書叛書起兵何應魏正也郭質起兵則書名此但人之何景裕不能死志茍免於歡則亦不足錄已故東魏得書討綱目人之而不名其爲不能守義之戒深矣】發明【上書起兵應魏若有勤王之意下書東魏討平之則是叛亂之人耳蓋髙歡𨿽有逐君之罪而宇文泰亦有弒逆之意是以書法如此】

討當作擊【北史景裕傳亦作討然彼上書反此書起兵未可例論】○按書人眾辭也起兵者非獨景裕故以眾辭書【據分注仲禮及景裕人字當屬仲禮非專貶景裕也】書法以爲不足錄則綱目何以特書起兵【凡例兵以義起者曰起兵】卽謂景裕不能死志亦非東魏所得討也書法於歡殺爾朱兆【癸丑】謂歡不得而誅【書法云歡旣據晉陽則與爾朱等兆𨿽爲賊歡不得而誅之故爾朱氏之死皆書誅惟兆以歡殺止書殺】而謂景裕可以討書豈景裕之罪尢浮於兆乎且上旣以應魏爲正下復謂得書討亦自矛盾如發明所云綱目便當書叛安得謂之起兵傅防討字究與起兵之義抵牾並謬【東魏書侵魏書伐未嘗無分別發明以爲不分曲直亦誤見上年殺竇泰條】

【己梁大同五年魏大統未五年東魏興和元年】魏大丞相泰置行臺學

書法【書泰置何嘉泰也】

當去大丞相泰四字○按禮善則歸君置學𨿽善而目丞相泰則專矣專則何美之有【學所以明人倫泰弒君矣何學之有削不書名庶以全其美也】書法徒以爲嘉泰非是下書魏制禮樂亦泰命也【分注泰命僕射周惠達郎中唐瑾損益舊章至是稍備】綱目不書泰得之

冬十月魏置紙筆於陽武門以求言

以字羨

十一月東魏行興光歷

分注【校書郎李業興所修也行之】

興光當作興和○據魏書律曆志司馬子如表云【卽上興和歷者】運屬興和以年號爲目豈獨太初【漢武帝】表於漢代景初【魏明帝】冠於魏歷按太初景初皆漢魏年號卽以名歷是歲興和元年當云行興和歷【如魏行正光歷北齊行天保歷皆以年號爲目】綱目書興光誤【興光乃成帝年號僅一年無名歷者詳考李業興本傳及律曆志俱無此歷】

【辛梁大同七年魏大統酉七年東魏興和三年】九月魏省官員置屯田頒六條分注【六條一曰淸心二曰惇教化三曰盡地利四曰擢賢良五曰卹獄訟六曰均賦役】

語曰治本在得人魏頒六條而以擢賢良置盡地利之下豈爲知治者哉自治本不明人矜所長不務徳化而以戰爭此五季之紛亂所由無寧日也惜哉

【癸梁大同九年魏大統亥九年東魏武定元年】春二月東魏北豫州刺史髙仲宻以虎牢降魏三月魏大丞相泰帥軍應之及東魏大丞相歡戰於邙山大敗而還

分注【魏宇文泰帥諸軍應仲宻三月圍河橋南城髙歡將兵十萬渡河據邙山爲陳數日泰畱輜重夜襲之歡聞之正陳以待黎明泰至東魏彭樂以數千騎衝魏軍所向奔潰遂馳入魏營虜泰督將僚佐四十八人諸軍乘勝擊魏大破之斬首三萬餘級歡使樂追泰泰窘謂樂曰癡男子今日無我明日豈有汝邪樂從其言而還明日復戰泰爲中軍與右軍若干惠合擊東魏大破之悉俘其步卒歡失馬赫連陽順下馬授歡歡走從者七人東魏降者吿泰以歡所在泰募勇敢三千人皆執短兵配賀拔勝攻之勝執槊逐之槊刃垂及歡段韶射勝馬斃之歡遂逸去勝嘆曰今日不執弓矢天也左軍趙貴亦戰不利東魏兵復振泰與戰又不利遂遁入關屯渭上】

當書東魏北豫州刺史髙仲宻以虎牢降魏魏大丞相泰及東魏大丞相歡戰於邙山不克而還【按後梁王琳伐周迪大敗綱目止書不克可證】三月帥軍應之六字宜刪○按書帥軍應之則是役也貪以取敗其曲在魏故不書者爲魏諱也魏𨿽大敗而明日復戰大破東魏則勝負均耳今專目魏敗而不及髙歡不亦偏乎惟但書不克以爲東魏復取虎牢之本【是年四月】而不書三月【據分注泰迎仲宻在三月前】則邙山之戰其爲虎牢之降明矣綱目予魏而黜東魏故更定若此

魏以侯景爲司空

當合上爲一條【上書東魏復取虎牢】魏字羨○按司空之命由景攺諜書以得虎牢也【詳取虎牢分注北史云五月以克復虎牢以吏部尙書侯景爲司空】義當合書綱目另提而魏不書東並誤

【丁梁太淸元年魏大統十卯三年東魏武定五年】東魏大丞相渤海王髙歡卒當作東魏髙歡死去大丞相渤海王六字○按歡廢二主【恭朝】而立二君【平陽王修淸河世子善見】是亦賊也故當書死綱目具官爵卒非是

秋七月梁遣貞陽侯淵明督諸將侵東魏

發明【侯景背叛其國歸魏而魏不納遂復挈地以附於梁是固彼之叛臣賊子今反大舉往伐斯師也謂之何師哉故以侵書之】

按侯景降魏魏以爲太傅行臺【詳降魏分注】非不納也特景自復叛耳發明謂歸魏而魏不納則是罪在魏而不在景豈不謬哉【如發明所云便似景之降梁魏驅之耳誤甚至蕭介諌梁主謂景爲宇文不容特借以著景之惡非實語也】

東魏大將軍澄入鄴幽其主於宮中殺侍讀荀濟等而還

發明【髙歡逐君而終身北面事君盡禮正將以蓋其醜也然軍國大權在其掌握𨿽有虛文何補於事前史載其鞠躬屏气執香步從魏主以見其事上之恭豈知政由氏祭則寡人此正姦雄之尢者爾】

謂髙歡虛文爲姦雄之尢可也謂事君盡禮則非也孔子所稱盡禮豈僅如髙歡之虛文乎儗非其倫幾於侮聖未可爲援引之小失也且旣謂之盡禮則不得謂之虛文語意亦自矛盾

【己梁太淸三年魏大統十巳五年東魏武定七年】梁中領軍朱異卒

分注【朝野以侯景之過共尢朱異異慚憤發疾卒梁主痛惜特贈僕射○胡氏曰侯景能濟江由正徳舟楫之助正徳能反噬由朱異失職之薦景固亂臣正徳固賊子異乃亂賊之媒也然則非景與正徳能亡梁也乃朱異亡之耳】

書法【禍梁者異也書官書卒何譏失刑也】

卒當作死○書官以見梁主之失書死以正朱異之罪書法槪以爲譏失刑則凡例所謂非賢不卒者安在哉【書法大臣卒例云宋魏至陳無不具官者非賢不錄也】

侯景殺蕭正徳

考異【提要殺作誅】

分注【正徳怨侯景賣已宻書召鄱陽王範使以兵入景遮得其書縊殺之】

書法【蕭正徳與景同反者也怨景賣已景殺之而以誅書何正徳爲子則不孝爲臣則不忠乃天地間罪人也人人得而誅之幸而不正於典刑而爲同惡者所殺殺之之人𨿽非而其所殺者則有罪者也以誅書之垂戒萬世】

發明【正徳當誅而書殺者景不得而誅之也是時正徳旣已復爲大司馬又嘗泣見梁武於城陷之日與相勞苦父子如初然而綱目亦不系之梁者背父叛君之賊義不得復爲臣子故絕之於梁也】

一正徳耳提要書誅書法謂人得而誅之綱目書殺發明又云景不得而誅之兩造並具何其無定獄與勲謂以春秋書楚棄疾公子比觀之則當以綱目所書爲正蓋侯景𨿽外臣然挾正徳以覆梁猶棄疾脇比以簒國也正徳𨿽不孝其罪不過於弒君春秋旣以弒君之罪罪比則其死也宜從州吁無知之例【衛人殺州吁見魯隱公四年齊人殺無知見莊公九年】而必曰楚棄疾殺公子比豈非以比𨿽有罪而殺之者非其人故稱其主名而存其族邪【書公子則比異於州吁無知不書人則棄疾異於石碏雍廩】綱目於侯景正徳以兩下相殺爲文庶幾春秋書公子比之義【正徳不書梁以引侯景圍梁也又非比見脇棄疾者例故絕之書法全未窺此】書法不辧提要之非又傅防其說後之人孰從而斷之邪○按正徳之泣猶侯景之汗也【景見武帝於大極東堂不敢仰視汗流被面】況是時景已廢正徳爲司馬正徳自傷爲景所賣故且泣耳武帝云啜其泣矣何嗟及矣語意婉而刺安有所謂與相勞苦父子如初者哉發明迂甚

梁合州刺史鄱陽王範以州附於東魏以乞師

分注【範聞臺城陷戒嚴欲入僚佐咸說之曰今魏人已據壽陽大王移足則虜必窺合肥範乃止防髙澄遣李伯穆逼合肥範方謀討侯景借東魏爲援乃以合州輸伯穆送二子於鄴以乞師出屯濡湏以待上游之軍久之不至東魏亦不爲出師範糧乏進退無計乃西軍樅陽】

書法【於是東魏師不果出書乞師何嘉其志也綱目予權故範不書降書附】

書以州附於東魏以乞師譏範也因以罪梁之諸王也是時諸王各擁重兵跨據方嶽乃無同仇之志範欲討賊不先骨肉而外求師又割地以賂之失策甚矣魏旣嫁禍於梁方坐觀成敗以泄其黨叛辱國之憤寧復能爲救患卹鄰之舉邪故範謀討侯景不書【據永安侯確特書謀討侯景】而乞師東魏必書以州附見其徒爲卑屈而無當於討賊之義耳若以爲嘉其志則當大書討景以著乞師之由而綱目削之固知爲譏範以罪諸王非予權也【使範乞而魏出師又能誅景以爲予權可也魏師旣不出而範且進退無計權安在哉當以鄙說正之】

盜殺東魏大將軍渤海王髙澄於鄴

分注【澄獲衡州刺史蘭欽子京以爲膳奴京屢自訴澄杖之曰更訴當殺汝京與其黨六人謀作亂澄嬖瑯邪公主欲其往來無間侍衛者常遣出外一日與陳元康楊愔崔季舒屏左右謀受禪京進食置刀盤下殺之元康以身蔽澄亦被傷而卒東魏主聞之竊謂左右曰大將軍死似是天意威權當復歸帝室矣及弟洋入謁從甲士八千人登階者二百餘人皆攘袂扣刃若對嚴敵令主者傳奏曰臣有家事須詣晉陽再拜而出東魏主失色目送之曰此人又似不相容朕不知死在何日】

當書東魏髙澄伏誅【侯景亦都督殺之也而書伏誅可以類推】○按澄之惡甚於歡【澄嘗侍飲舉大觴屬魏主魏主不勝澄怒罵使崔季舒拳毆魏主侍讀荀濟謀誅澄澄覺之勒兵入宮見魏主不拜而坐曰陛下何意反居三日幽魏主於含章殿烹濟等於市】子京𨿽以私憾殺澄然適防澄謀受禪則亦若或使之故魏主謂左右以爲天意故當書伏誅以正其罪綱目於趙修鄭儼皆書伏誅【修爲散騎侍郎恃寵驕恣爲眾所嫉魏主其罪惡免死鞭一百徙燉煌監刑者加鞭至三百卽置驛馬急驅之走死儼與從兄榮陽太守仲明謀據郡起兵爲部下所殺書法云書伏誅何罪宜誅也】而於髙澄書盜書殺【澄罪浮修儼而罰輕之失其平矣】非是○奴殺澄與部下殺儼一也儼書伏誅而子京書盜何輕重失衡若此況子京尢衡州刺史初非部下諸人比史稱謀作亂安知無誅澄之心如荀濟所謂奉詔討髙澄者【見武定五年殺荀濟分注】乃黜之爲盜哉

九月侯景陷吳興梁太守張嵊禦史中丞沈浚死之分注【景使侯子鑑寇吳興吳興兵力寡弱張嵊書生不軍旅或勸嵊效袁君正迎降嵊嘆曰袁氏世濟忠貞不意君正一旦隳之吾豈不知此難久全但以身許國有死無貳耳戰敗還府整衣安坐子鑑執送建康景欲活之嵊曰吾忝任專城朝廷傾危不能匡復連死爲幸景又欲存其一子嵊曰吾一門已在鬼錄不就爾虜求恩景怒盡殺之並殺沈浚】

沈浚不宜大書當去禦史中丞沈浚六字○按浚非嵊比也嵊志在必死浚則求得殺之是城陷之時浚未必無求生之意特以銜命忤景無可解免故卒就死耳【浚傳云侯景逼京城旣和復背皇太子令浚詣景所景瞠目叱浚浚正色責景景密銜之及破張嵊乃求浚害之此段宜入分注今但云並殺沈浚若一時同死者殊欠析別】顧可與一門鬼錄欲活而不從者同日語哉況臺城之陷浚爲禦史中丞不於此時倡義勤王徒違難東歸及張嵊城守又未聞並力捍宼而遽以全節予之則如嵊者又何加焉以江氏兄弟親與賊抗義不獨生【江子一與弟子四子五帥所領五百人出戰子一直抵賊營徑前刺賊從者不繼賊解其肩而死子四子五相謂曰與兄俱出何面獨旋皆赴賊死】猶不獲大書況沈浚乎勲故去此六字而以浚之本末詳見分注庶幾春秋誅意之法也或曰張沈並書以浚勸嵊舉義也子獨刪禦史中丞得無過與曰不然太守之死不系於禦史之勸觀其往見之辭其志固已決矣【嵊傳云太淸三年京城陷禦史中丞沈浚違難東歸嵊往見曰賊臣憑陵社稷正人臣效命之秋今欲收集兵力保據貴鄕若天道無靈忠節不展𨿽復及死誠亦無恨浚曰鄙郡𨿽小仗義拒逆誰敢不從於是收集士卒繕築城壘】況同爲王臣使方舉義豈可復沮之乎其從而勸之亦常事耳予所以責浚者正爲同義而不同難嵊死而後求浚害之是則未可與嵊並書耳

【庚梁太宗簡文帝綱大寶元年魏大統十六年東魏武午定八年齊顯祖文宣帝髙洋天保元年○是歲東魏亡齊代】九月梁湘東王繹取郢州邵陵王綸奔齊昌侯景兵襲之綸遂奔齊齊以爲梁王

分注【邵陵王綸大修鎧仗將討侯景湘東王繹惡之遣王僧辯鮑泉等襲之至鸚鵡洲綸遣其子礩將兵擊之且以書責僧辯曰將軍前年殺人之侄今歲伐人之兄以此求榮恐天下不許僧辯送書於繹繹命進軍綸乃集其麾下於西園涕泣言曰我本無他志在滅賊湘東嘗謂與之爭帝遂爾見伐今日欲守則交絕糧儲欲戰則取笑千載不容無事受縛當於下流避之麾下將士爭請出戰綸不從與礩登舟北出僧辯入據郢州繹以其世子方諸爲刺史綸出營巴水稍收散卒屯於齊昌遣使請降於齊齊以綸爲梁王】

當書湘東王繹取郢州逐其兄邵陵王綸綸奔齊齊以爲梁王奔齊昌至襲之等字可刪【據分注僧辯襲綸在奔齊昌之先大書先奔後襲尢謬】○按僧辯不進軍而送書於繹猶有中止之意繹命進軍而後僧辯據郢州故據州𨿽僧辯直書繹取者【據殺河東王譽直書僧辯】所以恕僧辯而深惡繹也繹以弟伐兄何況侯景乃若齊昌之奔特爲降齊之地耳凡皆繹逐兄所致也書逐其兄刪齊昌景襲等而綱目惡繹之義明矣法有以略而該詳者此類是也

冬十月魏太師泰伐齊不戰而還洛陽平陽皆降於齊

書法【書伐何齊簒也不戰而還惜之也】

伐齊義也不戰而還譏泰爲義之不勇也皆降於齊又以見爲義不勇者之害書法僅以爲惜之非是

【辛梁大寶二年魏大統未十七年齊天保二年】齊以梁湘東王繹爲梁相國承制

書法【齊以何病繹也繹爲梁宗藩不急父兄之難而甘心齊命是齊鄙也故特書齊以深病之】

此條可刪○按繹未嘗降齊何以書齊以【詳考齊梁諸紀皆不載此事】書法以爲病繹非是【是年二月繹方遣陳覇先取江州五月伐侯景仍書梁湘東王繹此突書齊以殊不可解姑識以俟質】

梁湘東王繹遣大都督王僧辯伐侯景次巴陵景攻之不克六月繹使胡僧祐擊景敗之獲其將任約景遁還

考異【伐擊二字皆當書討】

不書討爲其不成討也獲賊將不誅【僧祐擒約送江陵繹赦之】而能討賊者且下獄死【徐文盛一克武昌再敗侯景兵至是坐怨望下獄死】知討賊者不若此矣故書伐書擊若非其臣子然所以深譏之也【明年綱弒棟廢特書討侯景明前此之討賊非誠也】考異不必從

梁湘東王繹誘江安侯圓正執之

分注【圓正武陵王紀之子也爲西陽太守寛和好施歸附者眾有兵一萬湘東王繹欲圖之署爲平南將軍及至囚之分其部曲使人吿其罪荊益之釁自此始矣】

當作誘其兄子江安侯○按前書逐其兄此書誘其兄子而蕭繹安忍無親之惡著矣但曰江安侯曷足以見其罪哉

【甲梁承聖三年魏恭帝戌廓元年齊天保五年】秋八月齊殺其太保髙隆之分注【齊主之未爲魏相也髙隆之常侮之及將受禪隆之復以爲不可由是銜之隆之常與儀同元旭飲謂旭曰與王交當生死不相負至是旭坐事賜死人白其語齊主怒令壯士築殺之並其子二十人】

書法【髙洋卽位以來殺斥齊主者凡九惡淫刑也此其止書齊何於是隆之亦不能無過耳綱目於刑殺專斥書主者五君焉洋其一也惟殺隆之不斥書】

齊下漏主字書法以爲隆之之過非是○按是年殺隆之與己卯殺杜弼髙徳政一也【弼諌受禪徳政爲楊愔所譖徳政稱疾愔曰若用爲冀州病當自瘥從之徳政卽起齊主大怒殺之】杜髙皆稱主而此獨歸過隆之非權衡之平者且徳政懼則稱疾用則卽起豈特一語之失而謂隆之不當書主乎又況杜髙及身而止隆之尢淫及其子至二十人乎益信書法之謬

冬十月魏遣柱國於謹帥師伐梁十一月入江陵十二月執梁主繹殺之

分注【魏人百道攻城胡僧祐親當矢石晝夜督戰魏不得前俄而僧祐中流矢死魏悉眾攻柵反者開西門納魏師梁主退保金城日防城陷梁主乃焚古今圖書十四萬卷以寶劍擊柱折之嘆曰文武之道今夜盡矣命禦史中丞王孝祀作降文或問梁主何意焚書梁主曰讀書萬卷猶有今日故焚之十二月魏人殺梁主及湣懷太子元良等】

於是梁主焚書十四萬卷或問其故曰讀書萬卷猶有今日嗟乎何其誣也且梁主所讀者果何書邪古今治平之理莫備於堯湯周孔之書使梁主能遵而行之𨿽萬世存可也他不具論姑以梁主行事不合經傳者言之禮曰父之讐弗與共戴天臺城之陷繹宜寢苫枕幹朝不及夕顧緩追縱寇使簡文再弒所忌旣盡然後遣兵東下禮教固如斯乎詩曰凡今之人莫如兄弟傳曰𨿽有小忿不廢懿親而繹首攻湘州繼襲襄陽河東豫章相次受斃此豈詩傳之所載邪語曰己所不欲勿施於人而納宿預以叛齊【上年】又何義乎由此觀之繹固詩書之罪人也而反以是爲詩書罪且謂文武之道從此盡矣夫文武之道固不盡於書繹又安能讀書盡文武之道哉

【丙梁敬帝方智太平元年魏子恭帝三年齊天保七年】六月梁陳霸先及齊師戰敗之殺蕭軌及徐嗣徽

考異【據前書徐嗣徽襲建康不克入於石頭以叛則及字當作誅】

分注【霸先與吳明徹沈泰等首尾齊舉縱兵大戰侯安都自白下引兵橫出其後齊師大潰死者不可勝數擒徐嗣徽斬以徇追奔至於臨沂諸軍相次克捷虜蕭軌等斬之】

書法【杜龕嗣徽皆書叛矣殺之則曷爲不書誅覇先父子不得而誅之也故止從蕭軌書殺】

當作誅徐嗣徽及蕭軌○按始爲叛者嗣徽也蕭軌則援叛者耳是嗣徽累蕭軌非蕭軌累嗣徽也安得以軌及之【卽以首從言亦不當以軌及徽益見書及之誤】又況先斬嗣徽而後及蕭軌乎義當以嗣徽及蕭軌而特書曰誅方可以正叛臣之罪若謂覇先父子不得而誅則元顥稱帝綱目旣黜之矣【己酉魏王顥稱皇帝綱目止書魏王書法云不予顥之自稱也】而費穆書誅又何說焉【書法云誅穆者顥也不成顥之爲帝曷爲以誅書逆賊人得而討之】況顥罪顯而覇先猶未著者乎書法於彼謂人得而誅於此謂不得而誅亦自相矛盾矣

冬十月魏太師大冢宰安定公宇文泰卒世子覺嗣分注【泰北渡河還至牽屯山而病驛召中山公防至涇州謂曰吾諸子皆幼外寇方彊天下之事屬之於汝宜努力以成吾志遂卒世子覺嗣位爲太師柱國大冢宰安定公出鎭同州】書法【賀善贊曰泰自書統軍回進官皆書以旣書弒其君修則書自官者再然綱目未絕之也再敵髙歡再伐東魏一救金墉一定長安綱目皆書其功其相魏也書作新制書求賢書制禮樂書更權衡度量服制書除宮刑書作府兵書作九命九秩相望於冊至用蘇綽置行臺學直以泰書之其爲太師大冢宰猶不書自也及其再行廢弒則綱目斥其姓名重罪之矣泰之心迹瑕瑜不相揜可也】

當作魏宇文泰死子覺嗣爲太師大宰安定公○或曰書法謂瑕瑜不相揜書卒可也何以書死勲按所謂不相揜者爲輕重等耳莫重於廢弒而泰兩行之何瑜之可敵哉夫制禮作樂孰若周公使非輔成王以終其身𨿽周公猶不足道況宇文氏乎【泰死不防簒故謂宇文防曰努力以成吾志其救金墉定長安皆自爲耳豈眞爲魏哉】語云如有周公之才之美使驕且吝其餘不足觀也已以周公之才一驕吝且不可況弒君哉

綱目續麟卷十二

欽定四庫全書

綱目續麟卷十三

宜春張自勲撰

【丁梁太平二年魏防帝四年齊天保八年陳髙祖武帝醜陳覇先永定元年周孝湣帝宇文覺元年九月以後世宗明帝毓元年○是歲梁魏皆亡陳周代並齊三大國後梁一小國凡四國】春正月周公覺稱天王廢魏主爲宋公宇文防自爲大司馬

考異【周上漏魏字】

當作魏宇文覺稱天王【天王可稱何有於周公據劉裕髙歡宇文泰廢弒皆斥姓名獨覺書官非是】廢其主爲宋公今上書周公下書魏主若敵國然非所以誅覺也考異但知周上漏魏字而不察書官之異於歡裕非正例也

梁復以歐陽頠爲衡州刺史使討廣州克之

考異【據上書蕭勃起兵廣州則此當書擊不當書討】

分注【初周文育送歐陽頠傅泰於建康陳覇先與頠有舊釋而厚待之以頠聲著南土復以爲衡州刺史使討嶺南未至其子紇已克始興頠至諸州皆降遂克廣州】

書法【周文育討廣州書擊此其書討何以頠者梁也覇先與頠有舊則曷爲書梁以頠賢也不書覇先使不以覇先之私累頠也】

當作梁丞相覇先使歐陽頠擊廣州克之○按頠附覇先不可謂賢況受命蕭勃固已討覇先也【詳二月分注】文育之戰旣不克死而復爲之用賢安在乎故當直書覇先使以著其罪書法謂不以覇先累頠綱目何惜於頠而爲霸先揜不臣之迹哉

【己陳永定三年周明帝毓卯武成元年齊天保十年】春正月周主始親政

此條可刪○按周王魏賊耳何政可親綱目乃大書邪況稱帝在八月而於歲首書主亦誤【丁丑祀圜丘書主並同】

齊主殺魏宗室二十五家

分注【齊太史奏今年當除舊布新齊主問於彭城公元韶曰漢光武何故中興對曰爲誅諸劉不盡於是齊主誅始平公世哲等二十五家囚韶等十九家韶幽於地牢絕食而死】

異哉元韶之對齊主也身爲魏室而云誅諸劉不盡縱不爲國計獨不爲身計乎又況王莽之敗𨿽無光武能保其不失哉一言而滅宗室二十五家已亦幽死無亦先世之慝假手於齊以報之不然何其謬也

秋八月周王始稱皇帝

書法【書始何稱周王三年矣於是始稱故書始】

當作周王毓稱皇帝○按凡例云始稱帝者曰某號姓名稱皇帝周簒魏𨿽三年而稱帝則自毓始固當書名以著其罪蓋書名則始自見書始特緩辭耳綱目何急於帝周乃以三年爲緩哉

【庚陳世祖文帝蒨天嘉元年周武成二年齊辰主殷幹明元年肅宗孝昭帝演皇建元年】三月齊丞相常山王演如晉陽

常山王三字羨○按宇文護初爲中山公旣而自爲大司馬綱目卽書司馬護【宰太師並同】演旣由常山王爲丞相【上書自爲丞相都督中外諸軍事】則此亦當書丞相演綱目再書常山王贅甚○或曰演非護比也故𨿽弒其主猶稱常山王而不曰丞相勲謂不然蓋演之行事或與護異而弒君簒國之心則一也綱目書廢書弒皆與護同而於書官書爵獨與護異非是稱丞相而不曰常山王演至是非復向之常山王矣故書之如外臣然所以微著其意也後仿此

夏四月周冢宰護進毒弒其君毓毓弟魯公邕立進毒二字羨【詳漢宣帝本始三年】○據後書太師護【辛巳】則此宰二字當作太師蓋護以戊寅自爲太師也【旣爲太師復稱宰旣稱宰復書太師綱目無此例】不應前後雜見

秋八月齊常山王演廢其主殷爲濟南王而自立分注【演自啟太后以人心未定恐奄忽變生須早定名位太后從之八月下令廢齊主爲濟南王出居別宮以常山王演入纂大統且戒之曰勿令濟南有它也演遂卽位於晉陽】

當去常山王三字直書丞相演【書丞相猶書自爲也分注甚明故不可略】○按演廢主自立之意當其自爲丞相已然矣綱目旣以自爲罪演而於廢立仍書常山王非是蓋書常山王猶近於家庭爭國之辭曰丞相演則其簒奪甚明【觀演弒濟南髙元海猶謂濟南世嫡主上奪之可見】演𨿽欲逃廢君之罪不可得矣今不書其自爲者以誅其意而僅從恆辭書王非所以表微也

冬十一月齊以盧叔虎爲太子庶子

分注【齊主問時務於叔虎叔虎請伐周曰我彊彼弱我富彼貧其勢相懸然未能並吞者此失於不用彊富也宜立重鎭於平陽與彼蒲州相對深溝髙壘運糧積甲彼閉關不出則蠶食其地若彼出兵則費損必多我軍士年別一代谷食丰饒彼來求戰我則不應彼若退去我乘其與我相持農業且廢不過三年彼自破矣齊主深善之】

當書齊立子百年爲太子以叔虎爲庶子宜於分注見之○按百年以是月立爲太子明年昭帝死【演】成帝【湛】廢百年爲樂陵王后卒殺之【甲申】非無事義者故當特書以著齊主之罪綱目略百年而書叔虎殊失輕重非是○或曰書叔虎爲太子庶子爲齊主詢以時務而叔虎謂三年可以破周故錄之勲謂不然生民塗炭至五季極矣叔虎官爲庶子不務輔導儲副徒誘其主以並吞之謀豈得爲善士哉律以明道不計功之義𨿽削之可也然綱目非春秋比茍有微能悉登諸冊旣入分注亦足以見其長奚必大書乃爲美哉

【辛陳天嘉二年周髙祖武帝邕保定已元年齊世祖武成帝湛太寧元年】

據庚辰旣書皇建元年此年分注當云齊皇建二年世祖武成帝湛太寧元年蓋齊主演於十一月方殂綱目初無貶辭不應於歲首略其年號茍以爲弒賊而削之則上年歲首何急於紀元而特書皇建邪疑漏【乙酉河淸四年仿此】

【癸陳天嘉四年周保定未三年齊河淸二年】齊城軹闗

分注【齊詔司空斛律光督步騎二萬城軹關仍築長城二百里置十二戍】

書法【於是築長城二百里則曷爲不以長城書略之也秦始皇已築長城矣蓋前後三千餘里今二百里其細也故不書】

因城軹關然後築長城是所重在軹關【據後周齊交爭多從軹關是亦關要也詳見各條分注】長城特因而築之耳【觀分注仍字可見】書其重者則輕者自可於分注見之【據前書築長城專辭也此特書城軹關則長城自可附見益信書法之誤】不必書也書法以爲細而略之非是【按秦築長城起臨洮至遼東延袤萬餘里書法以爲三千亦誤】

【乙陳天嘉六年周保定五酉年齊後主緯天統元年】○陳遣兵擊周迪殺之

考異【按天嘉三年四年兩書陳討周迪此當書討書誅誤書擊書殺】

書法【迪與陳畱皆書討矣二子書誅迪則曷爲書殺迪梁之內史也綱目於此有權衡矣】

當作陳遣兵襲周迪誅之○按本傳程靈洗破迪後迪復竄山穴久之遣人潛出市魚鮭或吿臨川太守守令取迪自效因使腹心隨入山中誘迪出獵伏兵斬之是未能訟言誅之故當書襲【凡例從其本文】或曰何以書誅曰迪𨿽梁內史然王琳之敗迪且以功封【永定二年梁丞相琳伐臨川遣余孝頃等連八城以逼迪迪大敗之擒孝頃等送建康陳加迪平南將軍開府儀同三司增邑一千五百戶】安在其爲梁臣哉【琳書梁丞相予琳也迪果心梁何至與琳矛盾】必謂異於陳【寶應】畱【異】則前此書討者【天嘉三年書討江州刺史周迪四年書陳討周迪敗之】獨非梁臣乎義何可通【討誅一義若謂殺不當書誅則前不宜書討尢自矛盾】

【戊陳主伯宗光大二年周子天和三年齊天統四年】春正月周納後阿史那氏考異【按尊立例曰立後曰立皇后某氏非正統去皇號據梁大同元年書魏立後乙弗氏則此當書周立後阿史那氏】

分注【突厥木桿可汗更許齊昏畱周使數年不返防大雷風壤其穹廬旬日不止木桿懼以爲天譴卽備禮送其女於周周主行親迎之禮】

此突厥女也故書納納者自外至者也與本國之氏書立者不同考異以乙弗例史那非是

【庚陳髙宗宣帝頊太建二年寅齊武平元年周天和五年】陳人討歐陽紇斬之封陽春太守馮僕母洗氏爲石龍太夫人

斬當作誅【紇廣州刺史上年八月反凡例得其罪人於臣子曰誅此誤書斬】考異亦不言何與

【壬陳太建四年齊武平辰三年周建徳元年】周主討其太師宇文護殺之

考異【按凡例得其罪人於臣子曰誅此誤書殺】

考證【謹按宇文護受安定顧托爲周宰旣弒魏恭帝復弒其君覺及其君毓𨿽無統之世其惡逆已甚矣周武討其罪而殺之求之義例殺當作誅尹氏曰書討不書誅者周主𨿽能治其專國之罪不能正其殺無赦之惡枝辭曲說君子弗取焉】

分注【初太祖爲魏相立左右十二軍總屬相府太祖殂皆受晉公護處分護第兵衛盛於宮闕諸子僚屬皆貪殘恣橫士民患之周主深自晦匿無所關預人不測其淺深衛公直有怨於護勸周主誅之周主乃密與直及宮伯中大夫宇文神舉內史下大夫王軌右侍上士宇文孝伯謀之周主每於禁中見護嘗行家人禮至是引護入謁太后謂曰太后好飲屢諌不納出懷中酒誥授之曰願兄以此入諌護入讀未畢周主以玉珽自後擊之護踣於地直出斬之召宮伯長孫覽等收護子弟親黨殺之】

書法【殺斥主多矣皆譏也未有討書主者書周主何斷自上也】

發明【後周髙祖誅鋤大憝不動聲色除積年根據之惡於一旦俄頃之間夫其韜藏晦匿於十有餘年之久於國事則無所關預於宮中則行家人禮周主旣無不平之意而護亦安於其所爲而不自覺此其有所不動動則必成者也然旣書討矣又不書誅何哉護連弒二君罪不容誅周主𨿽能治其專國之罪而不能正其殺無赦之惡向使踣地旣斬之後周主發其大逆吿之二君之廟殘其身污其宮而瀦焉則綱目必以周主討宇文護護伏誅書之矣此又綱目書殺不書誅之意】

當直書周討宇文護誅之主其太師等字可刪【據書法殺斥主惡淫刑周討宇文護得其罪人不可謂淫太師尢護所自爲非周主所授者並宜刪去】○按周主於殺護之後下詔暴其罪惡【三月十八日誅護十九日下詔辭詳周書宇文護傳不載北史分注不錄所以滋發明之誤也】首言弒君次及專國如雲君親無將將則必誅及遺訓在耳忍害先加等語皆所謂正其殺無赦之惡者發明謂僅能治其專國之罪特以綱目分注爲斷未嘗詳考本傳遂以此爲書殺不書誅之證豈不謬哉況周主韜晦十餘年正爲中有不平姑隱忍俟之尹氏謂周主無不平之意則所謂韜晦藏匿者果何爲邪非獨不知周主且自相矛盾矣書法𨿽以書主爲斷自上然書殺而不書誅與斥主何異此皆依文傅防而不知大義之不可泯也○稱國以討眾辭也【觀分注士民患之可見】不書主發端者衛公直共謀者神舉孝伯諸人也不書官賊之而已如綱目原文則似周主一人之私非所以誅護也

【癸陳太建五年齊武平巳四年周建徳二年】齊主逰南苑殺其從官六十人以髙阿那肱爲司徒

考證【殺其從官當作從官暍死者○謹按北史齊後主武平四年六月壬子幸南苑從官暍死者六十人司馬公通鑑誤以暍爲賜提要因通鑑之誤遂書曰殺今當正之尹氏曰齊主盛夏遨遊遂使從官暍死𨿽非以兵刃殺之亦以暍死殺之此蓋附防其說以求合於所誤之文豈綱目之本義哉當以北史爲正據事直書尢足以昭鑑戒於將來也】

當從綱目書殺考證可刪○古稱六月不興師重民命也南苑何事乃於盛夏出遊乎當其輿駕以往已有不卹民命之意綱目直以殺書誅其意也考證謂當據事直書勲按許世子不嘗藥春秋以弒君罪之【以不嘗藥爲弒君則暍死書殺何過焉孟子云以刃與政有以異乎曰無以異也可以類推】後世猶有搗附子合大丸以進者【霍光妻顯使醫衍毒許皇后詳漢宣帝本始三年】茍以爲暍死則後之好遊者必以爲偶然耳甚且謂彼命自盡何與吾事則盤遊之惡寧有已哉況六十人𨿽以暍死而非齊主遊苑何至於此晉王導得袁顗表泣曰我𨿽不殺伯仁【顗字】伯仁由我而死此正綱目書殺之義使後世觀之𨿽有殘忍如髙緯者或憚殺人之名則盛夏之遊庶乎其可止爾尹氏之說非出傅防𨿽不駁可也

【申陳太建六年齊武平午五年周建徳三年】三月周太后叱奴氏殂

分注【周主居倚廬朝夕進一溢米及葬周主跣行至陵所詔曰三年之喪達於天子但軍國務重須自聽朝衰麻之節苫廬之禮率遵前典以申罔極百僚宜依遺令卽葬而除公卿固請依權制周主不許卒申三年之制五服之內亦令依禮】

書法【書嘉終喪也自漢文廢古後之人主能終制者晉武魏文周武三君而已矣故特書之】

殂下當補周主衰服終制六字○按書法旣云嘉終喪然不載大書安見其爲嘉之也或曰無統之例因事乃書此書叱奴氏殂爲周主能終喪也非是則不書矣果爾則晉後楊氏殂【晉武帝泰始十年】未聞有終喪者綱目亦大書於冊何邪況漢文以後能終制者僅三君而皆不見於大書非春秋與人爲善仲尼愛禮存羊之意故悉補之

【丁陳太建九年齊幼主恆承光二年周建徳六年酉○是歲齊亡陳周二大國後梁一小國凡三國】二月齊廣寧王孝珩任城王湝起兵信都周齊王憲伐而執之

分注【齊廣寧王孝珩以五千人防任城王湝於信都共謀匡復】

當作及任城王○按始謀拒周者孝珩也【詳上條分注】今又防湝於信都則孝珩爲主故當書及以別之

夏四月周主至長安封髙緯爲溫公

考證【封髙緯當作廢齊主緯】

當從綱目作封○按凡例封作廢者爲臣廢其君【注云封其故君則曰廢而不曰封】故書廢以罪之周齊敵國初無名分緯旣歸周一匹夫耳安得書廢書主如故君之例哉【凡書廢者殺必書弒周殺髙緯書殺固知不以臣子例周也】考證說謬

【戊陳太建十年周宣戌帝贇宣政元年】

分注宣帝贇三字羨○按宣政乃武帝年號非宣帝也是年六月武帝殂宣帝卽位仍用武帝年號分注當云周宣政元年明年歲首書周宣帝贇大成元年今父號而冠以子是正月之朔已無父矣惡可訓哉又況實非宣帝之號乎

髙紹義入幽州周人討之紹義奔突厥

考異【按凡例用兵於臣子之僭叛曰徵曰討於外國若非臣子曰攻曰擊據稽胡外國紹義敵國宗王當書擊不當書討】

書法【梁爲陳簒蕭莊稱帝綱目成其爲君書梁王莊繼絕之義也紹義亦莊比也其名紹義且書討何惡齊也梁爲無罪陳簒之不義也齊有大惡周伐之義也一予一奪惟其義而已矣故終其身斥髙紹義也】

據周滅齊再書伐【丙申】則此當以書法爲正必謂敵國宗王不當書討綱目何以書之不如梁莊也考異不必從【紹義書稱帝不書起兵以其無宗國之心也叔寶𨿽有罪而叔愼得書陳志在爲陳也與蕭莊事同義異一視之則非矣】○按稽胡書討【丁酉周討稽胡降之】亦以竊齊甲仗且立劉氏爲主【立劉蠡升之孫沒鐸爲主】是亦罪也大抵徵伐之義彼有罪而我伐之得書討彼無罪而我加之則書擊擊討之分在罪之有無不必拘拘於中外臣子也

秋七月周以楊堅爲上柱國大司馬

考異【楊字當作後父二字與漢梁商同】

當從考異加後父二字此正親戚書屬以著外家與政之禍者【見凡例】朱子旣立此例而編錄者不能盡如其意益信綱目非完書也故當更定梁南當作梁冀考異亦誤

【己陳太建十一年周亥靜帝闡大象元年】

考異【按宣政乃周武帝攺元宣帝以陳太建十年六月卽位仍用武帝年號明年己亥始攺天成元年二月傳位太子闡據唐順宗以徳宗貞元二十一年正月卽位綱目仍於歲首大書二十一年分注順宗皇帝永貞元年則此太建十年歲首分注當曰周宣政元年而太建十一年歲首分注周宣帝贇天成元年靜帝闡大象元年】

考異可從但宣帝攺元乃大成非天成也疑傳錄之誤○按周書及北史是年皆書大象而大成僅置攺元之下旣使父防子號又若子攺父元殊乖理體綱目所以冠諸史者惟以義理正其得失茍徒仍舊襲舛則諸史已備何取綱目

周主贇傳位於太子闡自稱天元皇帝

發明【贇之狂悖固無足道然天鑑要自不逺未幾遽隕其身遂至瘖不能言蓋亦天何言哉之報也】

以天何言哉爲瘖不能言之報則天之無言豈亦人之瘖乎詼辭悖理不可爲訓以此列於正史何其無析別也

【庚陳太建十二年子周大象二年】梁遣使如周

考異【提要此句上有後字】

據丁酉書梁主朝周於鄴無後字則此後字可省按凡例云諸國同時同號者後起者稱後至前國亡則後國去後字是時梁亡已久【梁亡於太平二年丁丑至是年庚子凡二十三年】不必稱後提要誤

十一月周相州總管鄖公韋孝寛卒

分注【孝寛久在邊境屢抗彊敵所經略布置人初莫之解見其成事方乃驚服篤意文史惇睦宗族所得俸祿不及私室】

當去鄖公二字○按孝寛附堅者【楊堅簒周尉遲迥舉兵討堅堅遣孝寛擊迥迥兵敗自殺】大節旣虧小善何足取必欲見錄書官以卒可矣具爵何爲哉

【癸陳後主叔寶至徳卯元年隋開皇三年】六月突厥宼幽州隋總管李崇戰死

考證【寇當作入隋】

書法【突厥再書伐隋矣此書寇何盟而復背也】

發明【前日突厥兩書伐隋者因復讐之請伸臣子之志也今日突厥書寇幽州者正中外之分存中國之體也亦各求其實而已耳】

寇當作侵【凡例云肆掠曰侵據分注突厥圍城軍士苦饑死亡略盡故當書侵】綱目書寇特因舊史耳【分注作寇幽州】非有所謂背盟與存中國之意也隋方弒君突厥何知有盟若以爲存中國是時中國無統凡例固云先發者不曰寇陷綱目於開皇九年始以正統予隋安得於此先寇之也書法發明並誤

【丙陳至徳四年隋開皇六年午○梁后主琮廣運元年】秋閏八月隋殺其上柱國梁士彥宇文忻劉昉

分注【初士彥討尉遲迥破之代爲相州刺史忻與隋主少相厚善用兵有威名隋主皆忌之以譴去官昉亦被疏逺俱懷怨望忻欲使士彥於蒲州起兵已爲內應士彥之甥裴通預其謀而吿之隋主隱其事以士彥爲晉州刺史欲觀其意士彥欣然謂昉等曰天也隋主因其朝謁執而詰之遂皆伏誅隋主素服臨射殿命百官射三家資物以爲誡】

昔柳莊如周歸語梁主曰周朝將相多爲身計競效節於楊氏當士彥等除爲柱國方自謂見幾明決富貴可長保也至是甫五歲耳而騈首就戮其爲身計者又安在哉死一也尉遲迥𨿽敗至今猶哀其忠三人𨿽成卒不免於殺後之君子處功名之際其亦知所擇矣綱目惡隋故書法若此三人有知亦何面見尉遲諸人於地下邪

冬十月隋以楊尙希爲禮部尙書

分注【隋主毎旦臨朝日昃不倦尙希諌曰周文王以憂勤損壽武王以安樂延年願陛下舉大綱責成宰輔繁碎之務非人主所宜親也隋主善之而不能從】

舉綱責成自是正論然謂文王以憂勤損壽武王以安樂延年則非也【如柳彧諫煩碎但云勞於求賢逸於任使便自得體立言不可不愼】語云王業之興始於憂勤敗於逸樂如尙希所云豈古人之說皆非與且考之前史文王之年浮於武王【文王年九十七武王年九十三】損壽延年之說旣不足信況以文王爲憂勤猶可言也以武王爲安樂豈知聖者哉如使安樂足以延年則齊之髙緯陳之叔寶非不自謂安且樂矣其享國何如邪尙希本以隋文繁碎欲其稍事寛簡遽欲捨憂勤而就安樂亦異乎責難陳善之義矣

【丁陳禎明元年隋開皇七未年○是歲梁亡凡二國】秋九月隋滅梁以其主蕭琮爲莒公

考異【據陳太建九年周書封髙緯爲溫公則此條以字當作封】

考證【以當作廢】

當從綱目作以○按髙緯書封已廢而復封之也隋方滅梁卽賜琮爲莒公故書以猶曰以某爲某云爾考異考證不必從

【己酉】隋髙祖文皇帝開皇九年

當分注隋開皇九年髙祖文皇帝五字可刪○按先儒謂隋得天下與蕭道成同綱目於宋齊梁陳皆以僭國書獨隋大書紀年非是蓋隋止二君堅弒君廣弒父寧有弒君弒父之國可爲正統者乎今定從分注【蕭穎士𨿽知閏隋然推梁冠唐終屬阿好】與秦晉一例學者知秦晉不可爲正統則隋之爲僭國不待辯而明矣【林駉至論云自魏至隋皆非正統不足繼漢故崔昌議去而不用繼漢者唐也按崔昌之議發自王勃詳見唐書王勃傳唐書出綱目前不知朱子何以不從】

陳湘州刺史陳叔愼起兵長沙敗死

當補嶽陽王三字於刺史之下陳字羨死當作歿○按叔愼陳之宗王也陳亡【是年正月隋滅陳獲其主叔寶】而能舉義視梁之自相戕賊者霄壤矣故當書爵以著其美【書爵內之也明其爲陳之諸王也髙紹義稱帝綱目貶之猶書範陽王叔愼起兵不書爵誠爲誤漏】綱目書官書姓若外臣然非所以予叔愼也

【辛亥】十一年春二月吐谷渾可汗誇呂死子世伏立

分注【誇呂聞陳亡大懼遁逃保險遣使入貢尋卒】

書法【吐谷渾書卒久矣復書死何於是天下一統中國有主矣故復書死綱目內外之辧謹矣哉】

死當作卒書法謂中國有主故復書死特泥綱目以正統與隋耳且必以書死爲有主之分則前此未一之時柔然突厥何以書死【開皇元年至七年八年突厥可汗並書死】旣一之後髙麗王湯又何以書卒【史稱湯聞陳亡治兵拒守視誇呂遣使入貢逆順迥殊何卒死相懸若是邪】書法於世伏書弒謂谷渾非純夷【並見十七年】至內外之辧獨謹於谷渾而不及髙麗亦自矛盾

【丁巳】十七年春二月遣太平公史萬歲討南寧羌平之

考異【討當作擊】

分注【初梁睿之克王謙也夷獠皆附惟南寜州酋帥爨震不服睿上疏乞因平蜀之眾略定之帝未之許至是乃以史萬歲爲行軍總管帥眾擊之入自蜻蛉川過諸葛亮紀功碑度西洱河入渠濫川行千餘里破其三十餘部虜獲男女二萬餘口諸夷大懼遣使請降獻明珠徑寸於是勒石頌隋徳萬歲請將其酋長爨翫入朝翫賂萬歲萬歲捨之】

當作擊南寧羌【隋紀亦作擊】降之○按分注特以南寧未附故遣萬歲擊之非若他夷書反書叛者比例當書擊書降今書討書平非是

以安義公主妻突厥突利可汗

考異【提要作義安公主】

按隋書突厥傳亦作安義當從綱目刋本提要誤

吐谷渾弒其可汗世伏

書法【蠻地書殺吐谷渾書弒何非純外也綱目外國書弒六皆變例也】

弒殺之分當以有罪無罪論中外𨿽殊君臣之分一也愚謂君無罪而臣下殺之當書弒有罪者則書爲某所殺以致自反不縮之譏【宜著爲例】未有不分曲直槪以書殺爲正例者是歲谷渾書弒分注不詳其故但云吐谷渾大亂國人殺世伏書法遂以書弒爲變例非是

【戊午】十八年春二月髙麗寇遼西遣漢王諒將兵討之

考異【討當作擊】

考證【討當作伐凡例曰用兵於外國曰伐故當於髙麗曰伐之】

隋不可爲正統寇當作侵討當作擊考證不必從

【己未】十九年冬十月以突厥突利爲啟民可汗妻以義成公主處之朔州

書法【前書光化公主嫁吐谷渾矣又書安義公主嫁突厥矣於此復書義成公主嫁啟民五年三書中國之辱未有甚於隋世者也】

以公主嫁啟民固中國之辱然視之靑衣行酒【晉懷帝爲劉聰所執宴羣臣於光極殿使帝著靑衣行酒庾瑉王儁悲憤號泣聰惡之遂殺瑉儁等帝亦遇害】執蓋執防者【晉湣帝降漢漢主聰出獵使湣帝執防前導及饗羣臣使帝行酒洗爵已又使執蓋辛賓抱帝大哭聰斬之帝遂遇害】其辱不更甚乎書法謂未有甚於隋世頗失輕重非定論

【壬戌】仁壽二年葬獻皇后

考證【溫公書儀隋煬帝爲太子居文獻皇后喪據此獻上當有文字疑漏】

獻上漏文字不必以溫公書儀爲證卽隋書后妃傳已明載文獻【目錄亦書文獻獨孤皇后】特帝紀書葬獻皇后於大陵無文字故綱目因而誤漏耳

十二月廢蜀王秀爲庶人除治書侍禦史柳彧名配懷逺鎭

分注【楊素嘗以少譴敕送南臺命治書侍禦史柳彧治之彧據案坐立素於庭辧詰事狀素由是銜之秀嘗從彧求李文博所撰治道集彧與之秀遺彧奴婢十口及秀得罪素奏彧以內臣交通諸侯除名爲民配戍懷逺鎭】

書法【秀奢僭有罪矣其以無罪書何廢不以其罪也於是廣素誣秀上信廢之故彧亦以無罪例書之矣】

彧本無罪特以據案忤素因而搆之非如秀之奢僭故出之也書法謂亦以無罪例書之若謂彧不能無罪者非其實矣【史謂彧多所矯正文帝亦以爲國寶如拒髙宏徳請防及奏免髒污吏二百餘人皆當時所難】

【癸亥】三年九月置常平官

考異【提要官作倉】

據隋書及北史本紀皆作官當從綱目書官若果屬常平倉則開皇三年已置【見食貨志陜州置常平倉】豈至此而後書邪提要誤

突厥啟民可汗歸國

考異【提要無此句】

分注【突厥步迦可汗所部大亂鐵勒僕骨等十餘部皆叛降於啟民步迦西奔吐谷渾長孫晟送啟民置磧口啟民於是盡有步迦之眾】

書啟民歸國著突厥之漸盛也提要略之非是

【丙寅】煬帝大業二年楊素卒

書法【楊素何司徒越公也然則曷爲不具官貶也素與聞乎弒故削之自宋至陳不皆卒諸臣所卒無不具官者錄賢也至是始復以不書官爲貶矣自是至唐卒不書官者四十二】發明【楊素身爲上公首建奪宗之防寢殿之變素實爲之綱目正其弒逆之罪故於其死也盡削其官以示天誅不赦之意耳然則何以書卒曰削官以著楊素之罪惡書卒以譏隋人之失賊二者固並行而不悖此綱目之意亦春秋之法也】

卒當作死○按素始附堅簒周【本傳云髙祖爲丞相素深自結納髙祖甚器之】繼誘廣弒堅亂臣賊子素兼爲之故當書死以正其罪書法徒以削官爲貶則有罪不如素而不可書官者何以異乎發明又謂譏隋人之失賊夫隋本不以素爲賊何失之有且書死而不曰誅未始非譏失賊之意安在欲譏隋人反以寛素之罪乎故曰卒當作死【素罪不容死𨿽幸保首領以歿卒以元感之亂掘塜焚骸隋旣失國楊亦覆宗行險僥幸者究何益哉】

【壬申】八年九月帝還東都慰撫使劉士龍伏誅諸將皆除名

分注【宇文述素有寵其子士及尙帝女南陽公主故帝不忍誅與於仲文等皆除名爲民斬劉士龍以謝天下諸將皆委罪於仲文帝獨系之仲文憂恚病卒】

當作殺慰撫使劉士龍○按鄢陵之戰由子反醉不能見楚師敗績春秋書殺其大夫公子側【側字子反魯成公十六年晉厲公及楚共王戰於鄢陵射共王中目明日復戰王召子反謀谷陽豎獻飲於子反子反醉不能見王曰天敗楚也余不可以待遂還及瑕殺公子側】薩水之敗【七月宇文述等九軍大敗於薩水】𨿽由士龍不執文徳【髙麗遣文徳詐降實觀虛實於仲文先受密防若髙元及文徳來者必擒之至是仲文將執文徳士龍固止之遂聽其還旣而悔之】然命慰撫不受大將節制者君也【煬帝旣遣諸軍分道擊髙麗每軍大將亞將各一人受降使者一人承詔慰撫不受大將節制】軍政不一如此𨿽執文徳能保其不敗乎況諸將攻城將陷徒以奏報後時卒不能克【城將陷城中請降諸將不敢赴先令馳奏比報至城中守禦亦備遂出拒戰如此再三帝終不悟君實有過士龍當從末減】非盡士龍之罪也故當仿春秋例書殺慰撫某以見歸咎臣下之意若直書伏誅是予其攻髙麗也與自將書擊以爲師出無名者【見七年書法】不尢自矛盾乎且諸將皆委罪於仲文而帝獨斬士龍又豈得爲天討之正哉

殺張衡

分注【衡旣放廢帝每令親人覘之及還自遼東衡妾告衡怨望謗訕詔賜自盡衡臨死大言曰我爲人作何等事而望久活監刑者塞耳促令殺之】

書法【張衡何親行弒逆者也曷爲不書伏誅所以蔽罪於楊廣也然則不具官何衡嘗除名矣】發明【衡親行弒逆何以不書伏誅曰在他人則可書誅若廣則不可得而誅之也然衡當爲逆之時自謂可以固終身之寵而不知反爲所殺是亦天假之手以警逆徒耳】

當作張衡伏誅○按廣𨿽不可以誅衡衡之罪實可誅也【元顥非君而費穆書誅亦以穆罪可誅也況煬帝乎】書法以爲蔽罪於楊廣勲謂衡旣書誅廣罪不亦著乎發明旣知天假廣手以警逆徒又云廣不得而誅之【衡蓋人得而誅者】亦自矛盾

【甲戌】十年春二月徴天下兵伐髙麗三月帝如涿郡秋七月次懷逺鎭髙麗遣使請降

分注【詔百僚議伐髙麗數日無敢言者遂復徵天下兵百道俱進三月帝發髙陽士卒在道亡者相繼至臨渝宮禡祭斬叛軍者以釁鼔亦不能止時天下已亂所徵兵多不至髙麗亦困獘來護兒至卑奢城髙麗舉兵逆戰護兒擊破之將趣平壤髙麗王元懼遣使乞降因送斛斯政帝大悅遣使持節召護兒還護兒集眾曰大軍三出未能平賊勞而無功吾竊恥之今髙麗實困以此眾擊之不日可克吾欲進兵徑圍平壤取髙元獻捷而歸不亦善乎答表請行長史崔君肅固爭護兒不可曰吾在閫外事當專決寧得髙元還而獲譴捨此成功所不能也君肅吿眾曰若違詔書必嘗獲罪諸將懼俱請還護兒乃奉詔八月帝班師】

書法【前書擊髙麗矣此書伐何竟降賊也弒逆之賊人皆得而誅之旣降賊矣故特從恆辭書伐】

當作帝復徴天下兵擊髙麗三月如涿郡○按分注詔百官議伐髙麗數日無敢言者則是出帝獨舉故當書帝前已書徴天下兵集郡【九年】此再徴也故當書復乃若髙麗之降特迫於不獲已耳豈委心從賊哉【髙麗降僅遣使至徴元入朝終不至益見書法之謬】且以一髙麗當隋全盛之師一舉且難之況五被兵邪【七年帝自將擊髙麗八年遣諸軍分道擊髙麗九年帝復自將擊髙麗夏遣諸將擊髙麗並是年而五】討賊之義𨿽無分於夷夏然中國臣子非徒防賊尢爲之盡力如來護兒者方欲殱髙麗而後已是人方被焚而吾責其不救火有是理乎又況徴兵在先安知髙麗之必降而先書伐以罪之邪

【乙亥】十一年秋八月帝巡北邊突厥始畢可汗入寇帝入鴈門始畢圍之九月乃解

分注【帝巡北邊始畢帥騎數十萬謀襲乘輿義成公主先遣使者吿變車駕馳入鴈門突厥圍而攻之矢及禦前帝大懼遣間使求救於義成公主公主遣使吿始畢北邊有急諸郡援兵亦至九月始畢解圍去】

書法【髙帝書被圍平城不以足加首也此書始畢圍之何賊廣也突厥圍之不足爲賊諱也然則曷爲以入寇書弒逆之賊人皆得而誅之乃復解圍是縱賊也故從恆辭書寇】

當書帝巡北邊突厥始畢可汗謀襲帝圍帝於鴈門九月乃解○按鴈門之入爲始畢謀襲也故當書襲若泛云入寇則帝方北巡何以不擊突厥乃入鴈門而爲所圍邪書法不察徒以縱賊爲辭不知廣𨿽可誅突厥非爲討賊舉也安得以是責之況本爲襲帝而書入寇尢隔膚之語哉

冬十月帝還東都

考異【此上間無異事帝字羨】

帝字非羨蓋帝方被圍𨿽云已解未知其存亡若何也故特書帝不得以間無異事比考異說泥

【丙子】十二年【楚帝林士太平元年】秋七月帝如江都命越王侗畱守殺諌者任宗崔民象王愛仁

考異【提要命越王侗畱守在王愛仁下】

分注【江都龍舟成送東都宇文述勸幸江都帝從之將軍趙才諫曰今百姓疲勞府藏空竭盜賊蜂起禁令不行願陛下還京師安兆庶帝大怒以屬吏旬日出之朝臣皆不欲行無敢諌者建節尉任宗上書極諫卽日於朝堂杖殺之遂幸江都命越王侗與光祿大夫段達太府卿元文都民部尙書韋津右武衛將軍皇甫無逸右司郎盧楚等總畱後事奉信郎崔民象以盜賊充斥於建國門上表諫帝大怒先解其頤然後斬之虞世基以盜賊充斥請發兵屯洛口倉帝曰卿是書生定猶恇怯敕移箕山公路二府於倉內仍令築城以備不虞至汜水奉信郎王愛仁復上表請還西京斬之至梁郡郡人邀駕上書曰陛下若遂幸江都天下非陛下之有又斬之】

當從綱目○按分注畱守之命𨿽在殺任宗之後而崔王之死則在廣旣行之後綱目先畱守而後及任宗等旣見廣之去志已決又以譏宗等之徒以諫殺身也如提要以畱守置愛仁下則當其發東都時豈可無守乃至汜水而後命耶不特事非其實卽君行臣守之義亦參差不合矣

【丁丑】十三年【恭帝侑義寧元年○長樂王竇建徳丁丑元魏公李密元定楊可汗劉武周天興元梁王梁師都永隆元秦王薛舉泰興元梁王蕭銑鳴鳳元年○是歲並楚凡八國】李淵遣世子建成及世民擊西河郡拔之斬郡丞髙徳儒

世子當作其子【是時淵猶書名建成安得稱世子】○按建成自李淵起兵之後初爲隴西公至淵自爲丞相封唐王始以建成爲世子【見本年十一月按唐紀建成未爲世子以前止稱隴西公以後始稱世子建成可證】安有名位未定而先書者乎但書其子以明建成爲淵子耳綱目世子二字誤

十一月李淵克長安殺畱守官陰世師等十餘人考異【按恩澤例曰凡更革皆書注云除秦苛法之類據分注淵與民約法十二條悉除隋苛禁竊考漢王元年書沛公入咸陽除秦苛法更始元年書大司馬秀至河北除莽苛政晉太康元年書遣使行荊揚除吳苛政則此句下漏除隋苛禁四字】

按除隋苛禁四字𨿽例所當書然李淵舉事近義而立名非正不得以漢之髙光比觀沛公除苛政在子嬰旣降之後大司馬除苛政在王莽旣誅之後今淵𨿽克長安然隋主尙存淵且立代王爲帝自爲丞相是淵猶隋之臣子安得以臣而除君政邪故綱目於是歲猶大書煬帝之年至明年始分注隋號而夷隋於列國【明年李密等稱魏公而王世充等書隋】此淵𨿽有除苛禁之美義不得大書非綱目漏也考異不必從○按隋煬有秦政王莽之惡惜李淵世民不知以沛公光武自待耳先儒或謂淵無反身之學【分注胡氏曰世民有天下之志才足以撥亂而無湯武反身之學】或謂淵不明大義【尹氏發明云惜乎一時君臣不明大義此其創業所以不及漢髙也】勲則以爲唐室三百年之天下所以基也蓋其心不能無歉故猶依違於名義之間【如立代王之類】未嘗顯然自以爲必得也若唐者可謂忠厚開國者矣豈與劉裕朱晃之徒無故而萌簒國之念君無大過遂迫蹙以奪之者哉或曰然則武數紂惡卜世三十又何說焉曰武志在安民發於義也淵志在得國動於利也惡可例論哉

淵自爲大丞相封唐王以建成爲唐王世子世民爲秦公元吉爲齊公

當直書以建成爲世子唐王二字羨○按上書自爲唐王則建成之爲王世子明矣再書唐王近復宜刪

【戊隋恭帝侑義寧二年恭帝侗皇泰元年唐髙祖神堯寅皇帝李淵武徳元年○夏王竇建徳五鳳元涼王李軌安樂元楚王朱粲昌達元年○是歲並楚士魏定揚梁師都秦梁銑凡十二國隋煬帝廣恭帝侑秦魏亡】分注恭帝侑三字羨大業十三年已書恭帝侑此便可省

唐立世子建成爲皇太子世民爲秦王元吉爲齊王考證【立世子當作更世子皇太子當去皇字○謹按凡例曰立太子非正統則不書因事特書者去皇號是年天下凡十二國唐𨿽稱帝無統之時也特書以備唐事而已故當去皇號】

是時天下𨿽無統然唐王稱皇帝【是年五月】其位已定且書立建成爲皇太子非徒備唐事蓋以志亂本也臨湖之變已兆於此【武徳九年世民射殺建成於臨湖殿】考證不必從

【己隋恭帝侗皇泰二年唐武徳二年○鄭王王世充開卯明元梁王沈法興延康元吳王李子通明政元年○是歲隋梁楚粲亡並楚夏定楊梁師都梁銑凡九國】

恭帝侗三字羨【上年歲首分注已書恭帝侗此不應復書】據後書鄭主世充【夏四月世充稱帝】吳主子通【八月子通稱吳帝於江都】則分注鄭王吳王並當作主

朱粲降唐以爲楚王

以上漏唐字據後書杜伏威降唐唐以爲和州總管皆再書唐此不書漏也

【辛唐武徳四年○是歲夏鄭梁已銑吳亡並楚梁師都凡三國】髙開道叛唐自稱燕王自當作復○按開道始據漁陽已稱燕王【見戊寅唐武徳元年書自稱燕王庚辰降唐唐以爲蔚州總管至是復叛】此再稱也故當書復【分注亦云復稱燕王】以著迷而不返之罪綱目仍書自若始稱者非是

【壬唐武徳五年○漢東王劉黑闥天午造元年○是歲楚亡並梁凡三國】夏六月劉黒闥引突厥寇山東又寇定州

考異【寇並當作侵下書突厥寇並州亦同】

考證【寇皆當作入】

書法【黒闥前書起兵此其書寇何引突厥來不可以不書寇也至加兵黑闥則復書擊】

據圓朗不書叛【四年徐圓朗舉兵應劉黒闥】黒闥不書討【冬十月遣齊王元吉擊劉黒闥】則此當從考異作侵書法以爲引突厥來故書寇按凡例雲中國無統先發者不曰宼陷是時天下未一統猶未正𨿽突厥不書寇況黒闥引之乎非是

秋七月唐秦王世民擊徐圓朗杜伏威入朝於唐

考異【按圓朗唐之叛臣當書討此書擊傳誤】

圓朗前不書叛故此不書討非誤也考異不必從

【癸唐武徳六年○是歲未漢東亡並梁凡三國】二月唐平陽公主薨

考異【提要薨作卒按綱目惟太妃書薨貴妃公主皆書卒此當從提要爲正】

分注【平陽昭公主薨詔加鼓吹班劍武賁甲卒以葬太常奏禮婦人無鼓吹唐主曰鼓吹軍樂也公主親執金鼓興義兵以輔成大業豈與常婦人比乎】

書法【公主卒未有書者此其書薨何特筆也其特筆何與於起義者也非他公主比矣故書薨】

薨當作卒○按公主不卒卒平陽爲其非他公主比也然則書卒已爲特筆安在書薨然後見乎如書法所云是特筆之中又特筆焉彼齊桓晉文且當書崩春秋何以與鄭衛諸君並稱卒邪

髙開道寇唐幽州敗走

考證【寇當作入】

據開道前書叛唐【四年髙開道叛唐復稱燕王】則此當從綱目作寇考證說泥

秋八月唐淮南道行臺僕射輔公祏反

分注【公祏稱帝於丹陽國號宋詔趙郡王孝恭李靖等討之】

當書唐輔公祏反於丹陽遣趙郡王孝恭討之○按後書孝恭克丹陽【明年】而此不書地則所克者果何人邪據髙開道叛唐不書官【開道因李藝降唐唐以爲蔚州總管與公祏正同】則淮南道行臺僕射可刪【旣反不必書官以其非唐臣也】

綱目續麟卷十三﹤史部﹐編年類﹐綱目續麟﹥

欽定四庫全書

綱目續麟卷十四

宜春張自勲撰

【甲申】唐髙祖神堯皇帝武徳七年【是歲髙開道輔公祏皆敗死惟梁師都至貞觀二年乃亡】帝詣國子學釋奠於先聖先師

考異【按巡行例曰學校曰臨曰視據漢延熙十九年書魏主髦視學晉隆和元年書秦王堅臨太學皆不書詣此條詣當作臨或作視】

書法【學書臨書視恆也此其書詣何不以人主之位加先聖也故綱目下書孔子宅則上書詣漢明帝永平十五年下書先聖先師則上書詣是年終綱目書詣學二】

據永平十五年例則此當從綱目作詣考異說泥○按國學𨿽人主所有而孔子聖師則非時君所得臣也彼魏髦秦堅特講論經義【延熙十九年分注云魏主髦幸太學與諸儒論書易及禮諸儒莫能及】考第諸生【隆和元年分注云王堅臨太學考第諸生經義與博士講論】顧可與修禮先聖者同日語哉

吳王杜伏威卒

考異【按武徳二年書杜伏威降唐唐以爲和州總管未嘗書封杜伏威爲吳王疑漏】

按唐紀武徳二年但書杜伏威降至伏威本傳始云髙祖授以東南道行臺尙書令上柱國吳王又不言和州總管皆不可解大抵前不書封爲吳王者略之也【凡例注云封王無事義者不書有故乃書】此書吳王某卒者因其卒而書之所謂爵未見者著之耳如以未書封王爲漏則凡例賜姓皆書【見封拜例】是時髙祖賜伏威姓豫綱目不書考異亦不言何與【髙開道賜姓李封北平郡王亦不書】

趙郡王孝恭克丹陽斬輔公祏

考異【據上書行臺僕射輔公祏反此當書誅誤作斬】

當從考異作誅綱目前不書討此不書誅非所以治臣子之叛亂也【凡例治其臣子之叛亂者曰討討而殺之曰誅】

【丙戌】九年六月太白經天秦王世民殺太子建成齊王元吉立世民爲皇太子決軍國事

分注【世民旣與建成元吉有隙以洛陽形勝之地恐一朝有變欲出保之乃以行臺尙書溫大雅鎭洛陽建成夜召世民飲酒而酖之世民暴心痛吐血數升上謂世民曰首建大謀削平海內皆汝之功吾欲立汝爲嗣而汝固辭且建成爲嗣日久吾不忍奪也觀汝兄弟似不相容不可同處當遣汝居洛陽自陜以東皆主之仍建天子旌旗如漢梁孝王故事世民泣辭不許將行建成元吉相與謀曰秦王若至洛陽不可復制不如畱之長安則一匹夫取之易矣乃宻令數人上封事言秦王左右聞往洛陽無不喜躍觀其志趣恐不復來上乃止元吉宻請殺世民行臺郎中房齡謂長孫無忌曰今嫌隙已成一旦禍發豈惟府朝塗地實社稷之憂莫若勸王行周公之事以安國家存亡之機正在今日無忌以告世民召杜如晦謀之亦勸世民如齡言防突厥入塞建成薦元吉將兵擊之率更令王胵宻告世民曰太子語齊王吾與秦王餞汝於昆明池使壯士拉殺之因遣人說上授我以國而立汝爲太弟世民以告長孫無忌無忌等告世民先事圖之世民嘆曰吾誠知禍在朝夕欲俟其發然後以義討之不亦可乎尉遲敬徳曰人情誰不愛其死今眾人以死奉王乃天授也世民訪之府僚皆曰齊王凶戾終不肯事其兄於是太白再經天傅奕宻奏太白見秦分秦王當有天下上以其狀示世民世民宻奏建成元吉淫亂後宮且曰兄弟專欲殺臣似爲世充建徳報讐臣今永違君親亦實恥見諸賊於地下上驚報曰明當鞫問汝宜早參明日世民帥無忌等入伏兵於武門張倢伃竊知世民表意馳語建成建成召元吉謀之元吉曰宜勒兵不朝以觀形勢建成曰兵備已嚴當俱入參自問消息乃俱入至臨湖殿覺有變欲還世民追射建成殺之敬徳射殺元吉上方泛舟海池世民使敬徳入侍敬徳擐甲持矛直至上所奏曰太子齊王作亂秦王兵已誅之矣恐驚動陛下遣臣宿衛上謂裴寂等曰不圖今日乃有此事當如之何蕭瑀陳叔達曰建成元吉本不預義謀又無功於天下疾秦王功髙望重共爲姦謀今秦王已討而誅之陛下若處以元良委之國務無復事矣上曰此吾之夙心也時秦府兵與二宮左右戰猶未已敬徳請降手勅令內外諸軍一受秦王節度眾然後定建成元吉諸子皆坐誅遂立世民爲皇太子軍國庶事悉委太子處決然後聞奏】

當作秦王世民殺太子建成及齊王元吉自爲皇太子決軍國事【與世民爭天下者建成也元吉之謀特傅防建成耳故太宗先追射建成而元吉則敬徳殺之自有首從之別綱目連書不殊非是】○按髙祖不忍奪建成之言所云立汝爲嗣吾之夙心皆虛語耳世民欲爲天子非自今始當其起兵太原【隋大業十三年】已有宰制天下之意觀劉文靜雲天下大亂非髙祖之才不能定世民曰安知其無其意方且無父何有於建成故臨湖之變𨿽無羣下之謀終當取天下於建成之手【世民云欲俟其發然後討之】又況內外諸軍受秦王節度者實出於敬徳之請而非髙祖所自命乎其爲太子非自而何今上書世民殺建成元吉下書立世民爲皇太子則似建成元吉有罪當誅而髙祖之立世民適以賞其功耳何以見其義哉【範氏以書立爲見太宗之罪者非也】惟書自爲皇太子然後髙祖以私愛而見逼於其子世民以奪嫡而竟忘其父罪咸見矣【成吉𨿽有罪太宗殺之則忍矣義在譏太宗於成吉無責焉故髙祖稱上皇亦書自父子之恩絕矣】或曰太宗此舉爲社稷計子何罪之深乎曰不然使太宗誠爲社稷計則當於文幹稱兵時承髙祖之命出涕而道曰文幹不足憂所慮者太子兄弟專欲殺【臣元吉勸建成除世民曰當爲兄手刃之建成私使文幹募壯士舉兵相應事覺髙祖召建成置幕下以兵守之文幹遂反見武徳七年】臣爲陛下子死何足惜但恐臣死之後復有如陛下者起而圖之則徒負臣與陛下一生創業艱難耳此天理人情之至在髙祖亦宜動心者乃房杜敬徳諸臣欲擁立世民與其事逼而陷以不義曷若於此時推勘文幹謀反之由痛陳太子不堪嗣位之實乘髙祖有封建成爲蜀王之防【髙祖遣世民討文幹曰文幹事連建成恐應之者眾汝宜自行還立汝爲太子吾不能效隋文帝自誅其子當封建成爲蜀王蜀兵脆弱他日能事汝汝宜全之不能事汝取之易耳】固請攺立因說之曰文幹之反實由太子【元吉欲刺世民建成止之私使文幹舉兵表裏相應固知文幹之反實建成啟之也】今惟先遣太子赴蜀則文幹不攻自熄矣不然逆節旣露不可收拾秦王𨿽能外制文干政恐蕭墻之禍方深也若是則世民必立建成必廢【堯可禪舜何惜建成乃謂不忍奪耶此髙祖自貽戚也】以父命行之又孰得而訾其後哉然太宗旣諱而不言徒以虛辭遜謝而諸臣亦無以此入告者使髙祖溺於姦邪之口【世民旣行元吉與妃嬪更疊爲建成請封徳彞復爲營解於外上意遂變遣建成還守京師】因仍釀禍至逆謀再著追而射之以同气之親翦若讐仇𨿽能爲有唐盛治之主卒貽譏千古豈不惜哉且其自言曰欲俟其發然後以義討之嗟乎此其可免弒兄殺弟之名乎共叔段之事太宗胡不聞焉而溫公亦謂事非獲已猶爲愈也豈亦不知春秋惡鄭莊之義與範氏又云立子以長不以功【溫公範氏說並詳分注】此特平時傳位之常非所論於創業之始也【按宋王成器辭太子云時平則先嫡長世亂則先有功𨿽鑑隠太子而然實千古定論】果然則舜禹不當有天下而唐虞之禪且爲不父其子矣況殷立三宗【中宗髙宗祖甲】百世不祧又曷嘗不論功耶今自唐起兵之初以迄平定之後觀之髙祖𨿽父特一漢太公而建成元吉不過劉仲【仲名喜漢髙祖兄】諸人耳然不免於亂亦髙祖之不知有以致之而已【堯舜能以天下與賢髙祖不能以天下與子權與否之間也權得其當者卽爲經髙祖何足語此】子臧季札之風顧可望於太宗哉【溫公云使太宗有子臧之節亂何自生胡敬齋亦謂太宗宜解辭權位寧死而已不可殺兄以賊天倫皆非知太宗者】

以魏徵王珪爲諫議大夫

分注【初洗馬魏徵常勸建成早除秦王及建成敗太子召徵謂曰汝何爲離間我兄弟徵舉止自若對曰先太子早從徵言必無今日之禍太子攺容禮之引爲詹事主簿亦召王珪韋挺於巂州皆以爲諫議大夫】

書法【書以魏徵王珪何美世民也於是世民決軍國事舉不棄讐可謂無我矣故予之】

徵勸建成除秦王何其謬也身爲宮僚不導以孝友惇睦乃首爲防墻之謀太宗慚徳安知非徵一言啟之耶然太宗不誅之亦且禮之者𨿽髙祖在上已不得專亦有歉於中故不得而讐之耳書法以爲無我非是蓋太宗桓文之流桓公不以射鉤讐管仲太宗安得以私怨殺魏徵耶英雄駕禦之術固非淺衷所可測也【武取文守收拾人心在此一舉漢髙封雍齒亦此意】○或謂魏徵宜死於建成愚以爲不然使建成賢而太宗不足以勝任死之可也太宗實賢於建成徵蓋欲用其所未足耳正如管仲不死於子糾而事桓公猶有可生之理使皆死於所事則尊周攘楚與夫貞觀之治不可得而見矣故有當死而可以不死者又未可例論也他如明之方黃駢首就戮𨿽成祖不克爲太宗亦繇諸臣不審於王魏之義也或問伊川甚不取魏徵子何云爾曰伊川云以所事言之則可死以義言之則未可死曰伊川謂小白當立故管仲可以不死建成旣立爲太子安得與子糾比曰宋王不云乎時平則先嫡長世難則先有功唐有天下皆世民之功建成安得而有之特髙祖不明此義故有臨湖之變是知太宗之簒等於肅宗而王魏之不死亦以義可以生也事有推源正流反觀而後定者此類是也

八月太子卽位

考證【當作太子世民卽位○謹按凡例曰凡正統繼世曰太子某卽位注云漢惠帝以下用此例古禮已廢從本文也今綱目諸本自唐以後太子卽位皆不書名故當補正後仿此】

當從考證補世民二字○按唐初立爲太子者建成也【武徳元年】今之卽位者世民也不書世民何以見其奪嫡之罪哉劉氏凡例云漢以下繼世書太子某卽位其不書名者變例也惟唐世例書太子卽位其書名者變例也勲謂同一太子卽位豈漢以不名爲變唐復以名爲變乎一書之中自爲矛盾終非定論【按唐書本紀太子卽位皆不書名故綱目因之非有正變之別也劉氏據以爲例誤甚】

置文館

分注【上謂侍臣曰朕觀煬帝文辭奧博亦知是堯舜而非桀紂然行事何其相反也魏徴對曰人君𨿽聖哲猶當虛己以受人故智者獻其謀勇者竭其力煬帝恃其才俊驕矜自用故口誦堯舜之言身爲桀紂之行曽不自知以至覆亡也上曰前事不逺吾屬之師也○胡氏曰太宗之問豈獨煬帝爲然魏徴當因此力陳堯舜所以爲堯舜者使其君有修進企及之方則其益大矣顧以虛已受人爲言何其見堯舜之淺耶】

人臣對君不惟其詳惟其切太宗之病正在自用魏徴虛已受人四字乃對癥之藥所謂因事納諫者也使太宗善用其言卽堯舜之所以爲堯舜者不外乎此觀孔子稱舜大知亦曰好問好察而已胡氏乃以爲堯舜之淺者何哉獨是煬帝之知非眞知也使眞知堯舜之是當有惕然不敢自安者何至行事相反之甚耶太宗以知是堯舜許煬帝正人主明晦之介而徴無一語及此是則其未盡者耳胡氏之說非所以責魏徴也【徴故東宮官一旦爲太宗臣自有難於盡言者然能如此亦可謂直諫矣立談痛哭賈生所以失文帝胡氏見不逮此何與】

分注【有上書請去佞臣者上問佞臣爲誰對曰願陛下與羣臣言或陽怒以試之彼執理不屈者直臣也畏威順防者佞臣也上曰君源也臣流也濁其源而求流之淸不可得矣君自爲詐何以責臣下之直乎朕方以至誠治天下見前世帝王好以權譎小數接其臣下者常竊恥之卿防𨿽善朕不取也】

聖王之道誠而已矣太宗論君道以至誠爲先誠得其本然未幾患吏受賕遺絹試之卒爲裴矩所折【上患吏多受賕宻使左右試賂之有司門令史受絹一匹上欲殺之裴矩諫曰爲吏受賕罪誠當死但陛下使人遺之而受是陷人於法也】誠安在哉他如晉陽創義懼父不從至以私侍宮人刼之【隋大業十三年太宗與劉文靜裴寂謀興義兵髙祖不從先是寂爲宮監私以晉陽宮人侍髙祖至是寂言曰二郎陰養士馬欲舉大事正爲寂以宮人侍公恐事覺並誅耳髙祖曰事已如此當復柰何正須從之耳】此尢權譎之害義者矣

【丁亥】太宗文武皇帝貞觀元年以戴冑爲大理少卿分注【將軍長孫順徳受人餽絹事覺上於殿庭賜絹數十匹大理少卿胡演以爲不可上曰彼有人性得絹之辱甚於受刑如不知媿一禽獸耳殺之何益】

此太宗之私也不然司門令史爲上所罔猶將誅之況順徳乎未幾順徳坐李孝常謀反削籍帝復憐之召爲澤州刺史【詳本傳】然則所稱得絹甚於受刑者特以執大理之口耳豈誠語哉

命京官五品以上更宿中書內省

宿當作直內字羨○按中書省無內外分注所云內省以中書省視諸省爲內耳【如尙書省祕書省之類】今復書內省便似中書省有內外非是況前此皆名內書省至武徳三年始攺內書省爲中書省【見百官志中書省分注】是中卽內也又曰內省不亦贅乎故當刪去

六月封徳彛卒

發明【封徳彛姦佞有餘旣以亡隋復以誤唐若其臣賊詬君又小人之所不爲者故綱目於其死也盡削其官以貶之固不待他日黜削贈諡而後知其罪也】

卒當作死○按禮君子曰終小人曰死卒卽終也小人如徳彛而不書死亦何以見其罪哉且無以別於罪不如徳彛而不可書官如杜淹者

徴隋祕書監劉子翼不至【勲嘗疑唐書不爲子翼立傳及讀劉褘之傳乃知子翼𨿽以母老辭後復仕唐固知非龔勝陶潛比也特書隋官何爲哉】

分注【子翼有學行性剛直朋友有過常面責之李百藥常稱劉四罵人人終不恨是嵗有詔徴之辭以母老不至】

書法【書不至何美子翼也子翼亂則進治則退曷爲美之子翼親逢盛世甘於不仕以奉老母可謂知所先者或以爲譏則過矣】

發明【士君子之出處當適其時以子翼之剛方未易輕議然能顯仕於無道之隋而不能屈意於有道之唐何哉是時君徳方明羣賢彚進子翼茍有志當世捨是則無時可矣召而不至豈亦果以母老故與特書隋官蓋美之也】

此條宜刪【陶潛書晉予節也子翼旣仕唐何有於祕書監哉且潛徴著作郎不書況子翼乎】○按子翼𨿽不至後仍仕唐初非恥事二姓者【唐書劉褘之傳雲母已防召拜吳王府功曹參軍終著作郎文館直學士】綱目不沒善或於著作郎文學士一書其官而以此時之徴不至者列敍於分注之下亦足以著其美今大書旣載隋官分注又止雲母老不至若子翼眞能不忘隋者殊非其實書法發明不觀全史徒以綱目爲據不以爲甘於不仕則以爲無志當世𨿽母老之故猶疑而不信豈定論哉勲謂由堯君素書殺之例觀之【隋恭帝皇泰元年唐殺隋河東守將堯君素書法云書隋守將見君素終身隋臣也曷爲不書死之廣爲弒逆臣𨿽守節如君素不得以死節書所以深惡廣也】子翼𨿽不至亦不足爲美況又唐官而非終身隋臣者乎所謂不當書而書者此類是也

【戊子】二年遣右衛大將軍柴紹等討梁師都其下殺之以降以其地爲夏州

考異【按前唐兵攻梁皆書伐書擊此誤作討當攺正】

書法【唐初諸僭國非叛未有書討者此其書討何召亂且迷復也故前書冦今書討】

此條當以書法爲正考異不必從○按梁本中國爲陳所簒旣易三姓【陳隋唐】非讐【唐非陳比】非敵【唐巳一統豈師都可敵】背楚依晉春秋所取師都不知自反偸防他族徒殺其身卒殄先祀適足爲迷復之戒故得書討若仍以非叛而恕之非止亂之道也

出宮女三千餘人

此亦可刪○按太宗卽位之初已書放宮女三千人【武徳九年】不必復書蓋唐書爲一代之史自當備載綱目爲萬世法戒宜有筆削況太宗慚徳尢有甚於此者【如納巢刺王妃之類】安在悉登諸冊哉

詔自今奴告主者斬之

之字羨○按指其人而言則曰斬之今泛論奴告主者但當書斬以爲律令而已書斬之非體

【己丑】三年春正月耕借東郊

當作帝耕借田【本紀亦作耕借田】綱目不書帝非是

裴寂卒

分注【司空裴寂坐與妖人交通免官上數之曰計公勲庸安得至此武徳之際貨賂公行紀綱紊亂皆公之由也尋復有罪流靜州防】

書法【裴寂劉文靜皆功臣也文靜殺具官而寂止書姓名豈削之與病帝也寂受知髙祖而又有功縱其有罪豈不在議功之列而免之而流之帝於愛其所親之義亦歉矣綱目卒裴寂而無可書之官所以深病帝也隋唐以來諸臣卒不書官者四十二惟裴寂非貶辭】

寂不書官已免也凡例云無官則爵無爵則姓名而已如書法所云則綱目當書曰流裴寂於靜州尋卒方足以見意今但書卒而於分注詳載其罪安知其非貶耶若謂受知髙祖太宗宜愛其所親莫親於建成元吉而太宗殺之況裴寂乎又況寂之受知以私非以賢也身爲隋監乃以宮人侍髙祖【大業中寂爲宮副監以宮人侍唐公】臣誼安在哉太宗之薄之有由然已書法穿鑿非是

以李靖爲定襄道行軍總管統諸軍討突厥

考異【提要定襄作通漢突厥當書擊亦誤作討】

按唐紀及靖本傳皆云定襄提要作通漢誤討當作伐考異不必從

【庚寅】四年春正月朔日食【是年日食見本紀五行志作閏正月】

綱目不書疑漏【據六年春正月日食書】

蔡公杜如晦卒

考證【當分注諡曰襄】

據如晦本傳諡曰成考證以爲襄何也

【辛邜】五年詔諸州剗削京觀加土爲墳

考異【提要無剗削二字】

當作除京觀【除卽剗削意】提要不書剗削但曰加土爲墳則京觀尙存【積屍封土其上謂之京觀】無以見太宗卹死之意非是

秋八月遣使詣髙麗葬隋戰士

考異【詣當作如】

書法【二年收隋末暴骸境內也於是念及髙麗戰士而遣使之可謂仁也已矣可謂逺也已矣故屢書美之】

發明【旣贖防敵之人又戰亡之士疊書於冊亦可嘉矣使帝能堅守此心又豈有遼東之伐乎】

此條可刪語云親親而仁民莫親於兄弟而太宗殺之何有於隋戰士況隋伐髙麗在大業八九年間距此已二十年其骸已朽安有戰士可葬乃爲此無益之虛文乎縱使出於實心亦不過悖徳而已曷足錄哉書法發明槪以爲美特爲太宗所欺耳然則收瘞骸何以書【二年詔收瘞隋末骸】以是爲宜瘞者也書以爲後世之法爾

十二月開黨項之地爲十六州

分注【黨項內屬者前後三十萬口】

開當作分之字羨十六本傳作三十二【見黨項傳】

康國求內附

分注【康國求內附上曰前代帝王好招徠絕域以求服逺之名無益於用而糜獘百姓今康國內附儻有急難於義不得不救師行萬里豈不疲勞勞百姓以取虛名朕不爲也遂不受】

附下當有不受二字【齊桓結江黃漢武通西南夷皆不知此義固當書不受以羙之】綱目不書但曰求內附則若已受者然非所以著其美也【範氏曰不受康國足爲後世法】宜據分注補入

【壬辰】六年三月如九成宮

分注【上幸九成宮避署監察禦史馬周上疏曰大安宮在城西制度卑小而車駕獨爲避暑之行是太上皇畱暑中而陛下居涼處也溫凊之禮臣竊有所未安且太上皇春秋髙陛下宜朝夕視膳今九成宮去京師三百餘里太上皇或時思念陛下陛下何以赴之然今行計已成不可復止願速示還期以解眾惑仍增修大安以稱中外之望○胡氏曰自古繼世之君得養其母者多矣鮮有及父之生而事之者也得養其母未足以盡人子之心事父致孝然後爲慊周宜以此深啟帝心使力慕大舜事親之道則太宗必聞言感動而九成之車不柅自止矣】

太宗之於上皇非可以舜與瞽防比舜誠心孝慕故能化頑嚚爲底豫太宗方不知有父【觀自稱上皇徙居大安可見】周𨿽力陳大舜事親之道未必能感動帝心而謂九成之車不柅自止非知太宗者也【馬周謂行計已成不可復止何不於未行而先諫之恐亦知其不可止姑存此正論耳】

九月如慶善宮

如上漏帝字【綱目據本紀書故三月如九成不書帝十一年幸洛陽不書帝皆非宜仿此補之】下漏還宮二字○按巡行例還曰帝還宮注雲間無異事則不書帝據本紀九月己酉幸慶善宮十月乙卯至自慶善宮則此下當書曰冬十月還宮今上書如慶善下書以陳叔達爲禮部尙書非無異事者而不書還宮於例不合

【癸巳】七年十二月帝奉太上皇置酒未央宮

分注【上從上皇宴故漢未央宮上皇命頡利可汗起舞馮智戴詠詩旣而笑曰南北一家古未有也帝捧觴上壽曰此皆陛下教誨非臣智力所及昔漢髙祖亦從上皇宴此宮妄自矜大臣不取也上皇大悅】

置酒有地而必於未央宮奉親承歡而不忘漢髙祖是明以太公處其父而以髙祖自待矣又曰髙祖矜大臣不取也勲謂不取之中其矜大較甚耳【漢髙𨿽矜大其朴誠可嘉父子之間初無嫌吝太宗𨿽不取目中已無父矣使果歸功上皇𨿽不言漢髙可也以此自嫌姑爲不取之說其矯情正可誅耳】太公軒仲而輕季【漢髙祖九年置酒未央前殿髙祖奉玉巵爲太上皇壽曰始大人常以臣亡賴不能治產業不如仲力今某之業所就孰與仲多大笑而樂】髙祖捨世民而立建成事固相類此太宗置酒未央之意也不然九年之內躬養闕然何一旦而及此哉

【甲午】八年聘鄭氏爲充華旣而罷之

分注【帝聘鄭仁基女爲充華冊使將發魏徵聞其許嫁士人陸爽遽上表諫帝大驚自責命停冊使】

聘當作冊○按聘者平交之辭非人主所宜施於臣下也終綱目惟莽女書聘【漢平帝元始三年】說者以爲著莽之伉鄭氏仁基女方許嫁士人何伉之有乃與莽女並書耶據分注冊使將發聞諌遽停則當書冊鄭氏以全其美【書法云特書美之】綱目書聘與莽女無異非所以別嫌也

西突厥咄陸可汗死

考異【提要咄作吐死作卒】

按突厥傳作咄六當從綱目中國有主割據書死例也提要書卒誤

【丙申】十年黜治書侍禦史權萬紀

分注【萬紀上言宣饒銀大發采之歲可得數百萬緡上曰朕貴爲天子所乏者非財也但恨無嘉言可以利民耳與其得數百萬緡何如得一賢才卿未嘗進一賢才而專言銀利昔堯舜抵璧於山投珠於谷漢之桓靈乃聚錢爲私藏卿欲桓靈我耶是日黜萬紀使還家】

當作治書侍禦史權萬紀罷【書黜某未爲失但與例不合故正之如此】○按罷免例無罪者曰免某官萬紀不進賢才而專言銀利不可謂無罪綱目以無罪例書之非是合從罪不著例書曰某罷而已【罷免例曰罪不著者曰某官某免】或曰何以不書有罪以其未見諸行也

【丁酉】十一年作飛山宮

按本紀山作仙惟魏徵傳作山未知孰是據道家有飛仙變化之術疑本紀得之集覽質實並闕詁何也【或曰漢武帝時方士言蓬萊諸神在登州府飛仙遊息之所故知當作仙見元封元年】

秋七月谷洛溢詔百官極言過失

考異【提要溢上有水字疑漏】

按本紀谷洛溢上有大雨水三字綱目不書雨水當從提要補水字

冬十月獵洛陽苑

獵上漏帝字觀五年獵後苑書帝可見

【戊戌】十二年夏五月永興公虞世南卒

分注【世南外和柔而內忠直上嘗稱世南有五絕一徳行二忠直三博學四文辭五書翰世南嘗獻聖徳論上賜詔曰卿論朕太髙朕何敢當然卿適覩其始未覩其終若朕能愼終如始則此論可傳不然恐徒使後世笑卿也】

人莫難於自知而知人爲小世南爲聖徳論以美太宗與謟諛之臣何異【本傳云陛下之徳堯舜所不逮誣甚】太宗不知自反乃謂愼終如始則此論可傳豈知始亦非堯舜耶無論取與異致不可同日語卽其推刃同气且爲有虞之罪人何堯舜之可比哉君臣相諛而不知其非適足以貽後世之笑而已

【己亥】十三年詔內職有闕選良家有才行者充

充下漏之字宜補【春秋無羨文卽語助不可增損綱目於奴告主羨之字此闕之字皆非也】

【庚子】十四年二月詣國子監【正月幸魏王第漏帝字故此不書帝】

考異【詣當作臨或作視】

書法【綱目下有先聖之文則上書詣髙祖七年書詣國子監重釋奠也此不書釋奠則其書詣何譏也於是釋奠先聖帝不親而觀禮焉綱目特書曰詣而無釋奠之文所以志其簡也】

詣當作如【如巡幸宮室之類以其無尊師之意也】考異不必從【書臨書視恆辭也非變文示譏之義】○據書法所云正當書如以志其慢今復書詣與釋奠者何異謂足以正其失乎【文從義立因先聖而書詣可也因詣而正祀聖之闕謂足以志其簡是以空文而證實事非也】書法本以詣字從先聖而立故曰不以人主之位加先聖【見七年詣國子監書法】今下無先聖之文何取於詣而特書之語意亦自矛盾

【辛丑】十五年薛延陀攻突厥遣李世勣等將兵討破之

考異【討當作擊】

考證【世勣當去世字】

書法【外國相攻恆也擊之過矣書討何思摩唐所立也延陀旣奉詔矣於是又違詔而攻之則罪也故書討】

當從綱目書討考異說泥世勣諱名在髙宗卽位之後若此條先去世字則二十三年攺官名犯先帝諱者【分注云先是太宗二名令天下不連言者勿避故虞世南李世勣皆不攺易至是始令避之】不應特書考證亦誤

【癸卯】十七年夏四月太子承幹謀反廢爲庶人立晉王治爲皇太子貶魏王泰爲東萊郡王

分注【承幹旣獲罪魏王泰日入侍奉上面許立爲太子長孫無忌固請立晉王治時年十六上謂侍臣曰我若立泰則是太子之位可經營而得自今太子失道藩王窺伺者皆兩棄之傳諸子孫永爲後法且泰立則承幹與治皆不全治立則承幹與泰皆無恙矣乃降泰爵東萊郡王幽之北苑○司馬公曰唐太宗不以天下大器私其所愛以杜禍亂之源可謂能逺謀矣】

按太宗不私所愛誠可謂逺謀然建成元吉之間不思所以善全之術卒使兄弟相殘遺譏後世語曰其本亂而末治者否矣承幹之變曷足怪乎況髙宗立而武氏進唐之禍亂且自治始溫公以爲能杜其源非也【唐史亦謂太宗昧於知子卒用昬童】

房齡等上髙祖今上實錄

分注【上欲觀國史齡乃與給事中許敬宗等刪爲髙祖今上實錄書成上之上見書六月四日事語多防隠謂齡曰昔周公誅管蔡以安周季友酖叔牙以存魯朕之所爲亦類是耳史官何諱焉卽命直書其事】

六月四日事不可與周公季友同日語周公誅管蔡季友酖叔牙爲嫡非爲己也使管蔡誅叔牙酖而已晏然代其位惡在爲周公季友哉太宗但知借酖誅以掩殺兄之名而忘已之非周公季友也欲蓋而彌彰其此之謂與

徙故太子承幹於黔州順陽王泰於均州

考異【故上書貶魏王泰爲東萊郡王后書徙順陽王泰爲濮王不書徙東萊郡王泰爲順陽王疑漏】

當作封庶人承幹爲常山王徙東萊郡王泰爲順陽王○按承幹書謀反宜廢者也不當稱故太子【罷免例云官已見者不復見惟無罪而賢者特書之𨿽已廢免亦曰故某官爵某】稱故太子是不與其廢也非是泰本以是年徙封順陽王【本紀系是年閏六月】綱目當書徙爲某王以爲二十一年濮王之本【二十一年書徙順陽王泰爲濮王】黔均二州無關大義𨿽不書可也

【甲辰】十八年故太子承幹卒

當作常山王承幹卒如東海王彊例【見漢明帝永平元年】○按彊不當廢而廢【彊以母郭后廢意不自安辭位】綱目猶書爵以卒況承幹乎再書故太子是病帝也謬甚

【乙巳】十九年帝攻安市城不下詔班師

分注【江夏王道宗督眾築土山以逼其城城中亦增城以拒之士卒交戰日六七合衝車礟石壞其樓堞城中隨立木柵以塞其缺晝夜不息凡六旬用功五十萬山頺壓城城崩防守城傅伏愛私離所部髙麗自缺城出戰遂奪土山塹而守之上怒斬伏愛以狥命諸將攻之三日不能克上以遼左早寒艸枯水凍士馬難久畱且糧食將盡敕班師先防遼蓋二州戶口渡遼乃耀兵於安市城下而旋】書法【書詔班師何予知復也與上書大敗下書帝還上書楊元感起兵下書帝引兵還者又異矣隋煬帝大業八年九年】

書班師羙也以攻安市不下而詔之則譏矣【使其可下未必遽還用功五十萬六旬三日日六七合不能克糧食將盡士馬難久以此而還特不獲已耳曷足予哉】太宗𨿽非隋煬比然髙麗之舉與煬帝何異書法槪指爲予辭何以爲喜功好勝者之戒哉況未幾復事髙麗【二十一年以牛進達李世勣爲行軍大總管伐髙麗二十二年遣薛萬徹伐髙麗】造舟之役疲及劍外而蠻獠皆反【雅眉卭州獠反】所稱知復者安在乎上書防蓋牟等城【卑沙城遼東城】降白巖破髙麗兵非序績也所以著其黷也

【丙午】二十年秋八月帝如靈州遣李世勣擊薛延陀降之勅勒諸部遣使請吏

考異【州下漏還宮二字】

按本紀至自靈州在貶蕭瑀之後【下書冬十月貶蕭瑀爲商州刺史】則還宮二字當系於冬十月之下考異謂州下漏此非也蓋勅勒請朝帝猶在浮陽【見分注】安得遽書還耶

十二月帝生日罷宴樂

分注【上謂長孫無忌等曰今日吾生日世俗皆爲樂在朕翻成傷感今君臨天下富有四海而承歡膝下永不可得此子路所以有負米之恨也詩云哀哀父母生我劬勞柰何以劬勞之日更爲歡樂乎因泣數行下左右皆悲】

書法【書宴多矣未有書罷宴者書罷宴樂何美之也以此貽謀猶有責諸道貢獻者矣書生日始此終綱目書生日四書罷宴一而已】

太宗卽位至是二十年無嵗不有生日獨於是年書罷宴樂則前此之不罷可知矣夫親死已久【貞觀九年太上皇崩】前此不罷而今獨罷意豈専在親哉【此疾痛呼父母之意非眞爲親也發明得之】尹氏謂伐遼不得志而無聊賴者是也書法以爲美貽謀豈知太宗者哉

【丁未】二十一年立皇子明爲曹王

考異【皇字羨按凡例注封立出於天子不應自謂其子爲皇子】

分注【曹王明母楊氏巢刺王之妃也有寵於上文徳皇后之崩也欲立爲後魏徵諫曰陛下方比徳唐虞柰何以辰嬴自累乃止尋以明繼元吉後】

當從考異去皇字○或曰明非諸子比乃巢刺妃所生又以繼元吉後故特書皇以明爲太宗之子所以著其瀆倫也勲謂使非瀆倫明亦不必書耳【太宗王十四子皆不書】書立子明爲曹王所謂因事而見也【見凡例】○按太宗納弟婦而髙宗遂烝父妾不正之報防於影響可不戒哉【卽無髙宗之報巢刺妃亦不可納言此以警昏狂耳】

【戊申】二十二年春正月崔仁師坐罪除名流連州

考異【提要坐作以】

分注【坐有伏闕訴寃者仁師不奏也】

當從提要作以○據分注伏闕訴寃而不奏則仁師信有罪矣故當書以【凡例罪狀明白者名下加有罪字注云或云以罪】以者罪得其實坐則彼此相連之辭非仁師一人之罪也

如玊華宮

考異【如上漏帝字】

帝如玊華宜書月【本紀幸玊華在二月】綱目不書亦漏

殺華州刺史李君羨

分注【太白屢晝見太史占云女主昌民間又傳祕記云唐三世之後女主武王代有天下上惡之以武衛將軍李君羨小名五娘而官稱封邑皆有武字出爲華州刺史禦史復奏君羨謀不上遂誅之上嘗密問太史令李淳風祕記所云信有之乎對曰臣仰稽天象俯察歷數其人已在宮中自今不過三十年當王天下殺唐子孫殆盡其兆旣成矣上曰疑似者盡殺之何如對曰天之所命人不能違也王者不死徒多殺無辜且自今以往三十年其人已老庶幾頗有慈心爲禍或淺今借使得而殺之天或生壯者肆其怨毒恐陛下子孫無遺類矣上乃止】

武氏亂唐亦太宗父子失徳所致耳太宗不納巢刺妃髙宗不立武才人亂何自作【堯舜不傳朱均而禪舜禹便非气數所能拘】旣失之於前遂召禍於後淳風不勉其君修徳逺色正倫理篤恩義徒舉而歸於天勲謂事是而敗歸之天可也聚麀滅理如髙宗而謂天不可違豈天亦罔人乎【孟子云及防於罪然後從而刑之是罔民也韋後再亂未聞祕記天耶人耶】故術數之學儒者所不道信如淳風所云則天宜稔惡何以武氏初入卽以大水致戒耶【永徽五年三月以武氏爲昭儀四月帝在萬年宮夜大水書法云卽其所而戒之】

回紇吐迷度爲其下所殺詔立其子婆閏

考異【當書回紇弒其可汗吐迷度】

按吐迷度本爲唐都督可汗其私號也【回紇傳云拜吐迷度爲懷化大將軍瀚海都督然私自號可汗】況吐迷度之妻爲兄子烏紇所烝是亦與有罪耳故不書弒考異不必從

【己酉】二十三年春正月遣驍衛郎將擊突厥車鼻可汗書法【郎將何以不名削之也帝自安市班師之後急於雪恥思立奇功車鼻入貢未聞其犯塞也而遽興師尢爲無名矣故例書擊而於其末也將不書名】

將下漏髙侃二字○按髙侃不名非削之也【據前後遣將無不名者師無名而削其將不載凡例】上書遣驍衛郎將君命也於髙侃何譏若謂無名興師則髙宗之於髙麗非有名也【永徽三年髙麗與吐谷渾新羅百濟並遣使入貢六年髙宗遣營州都督程名振等擊髙麗書法亦以爲無名興師故書擊】而程名振大書於冊何獨於髙侃而削之如書法所云則程知節討沙鉢羅並不書遣【見六年五月大書屯衛大將軍程知節討沙鉢羅無遣字鉢作鈔尢誤】亦將謂綱目削之耶凡此無關大義徒依文傅防殊渉穿鑿不可從

五月以李勣爲疊州都督

分注【上謂太子曰李世勣才智有餘然汝與之無恩我今黜之若其卽行俟我死汝用爲僕射親任之若徘徊顧望當殺之耳乃左遷世勣爲疊州都督世勣受詔不至家而去】

考異【李下漏世字】

當從考異補世字【據攺官名犯先帝諱者在是年六月則此當書世勣】以當作黜○按武氏之禍以世勣一言而決【髙宗欲立武氏爲後褚遂良等皆極諫帝不悅他日世勣入見上問之曰事當且已乎勣曰此陛下家事何必更問外人上意遂決】世勣敢於違眾議而獨阿其君者則由疊州之黜有以拂其心耳觀不至家而去可見太宗所云豈無漏言者故當書黜以著其謬今從恆辭書以非是○孔子稱舜無爲非不事事也因其理之當然而不以已意與其間【孟子稱禹行所無事亦此意】以是爲無爲而已使世勣果忠𨿽不受恩於新主未必遽忘其故君今因其才智而以術禦之適以啟其逢惡瀆倫之罪則亦太宗貽謀不善之過也後世用人者宜以爲戒【太宗此舉金主雍深辟之嘗謂其子曰君人者焉用僞爲受恩於父寧有忘報於子者乎可爲一證】

【庚戌】髙宗皇帝永徽元年春正月立妃王氏爲皇后○詔衡山公主俟喪畢成昏【上年五月太宗崩】

分注【太宗女衡山公主應適長孫氏有司以爲服旣公除欲以今秋成昏於志寧言漢文立制本爲百姓公主服本斬衰縱使服隨例除豈可情隨例攺請俟三年喪畢成昏上從之】

詔公主喪畢成昏是也而立妃爲後乃在正月獨可情隨例攺乎使志寧推公主之義開諭髙宗力行三年之喪則父子君臣皆得之矣不正其本而惟末是狥所謂不能三年而察緦小功者並書於冊適足發千古之笑耳胡氏以爲有父子而無君臣【胡氏曰志寧之議是亦有父子而無君臣也】僅據公主爲言而置髙宗立後於不論何與

【辛亥】二年秋七月西突厥賀魯殺射匱可汗自立爲沙鉢羅可汗詔武侯大將軍梁建方等討之

考異【討當作擊】

賀魯書討已降也【貞觀二十二年賀魯來降】況殺可汗而自立乎所謂人得而討者考異說誤【六年程知節討沙鉢羅仿此】

【壬子】三年二月帝禦安福門樓觀百戲【原本漏帝字今從考異補】分注【上謂侍臣曰朕舊聞胡人善爲擊鞠嘗一觀之昨初升樓卽有羣胡擊鞠意謂朕篤好之也帝王所爲豈宜容易朕已焚此鞠冀杜胡人窺望之情亦因以自誡】

書法【凡觀譏也觀戲甚矣終綱目書觀十而書觀戲者三是年中宗神龍元年景龍三年作述一轍也】

書觀固譏然亦有不同者髙宗之焚鞠自誡與中宗之上疏不納者又異矣【神龍元年中宗觀潑寒胡戲淸源尉呂元泰上疏不納】書法槪以爲一轍非也

【癸丑】四年春二月散騎常侍房遺愛及髙陽公主謀反伏誅遂殺荊王元景吳王恪流宇文節於嶺表

分注【胡氏曰房杜之質固非裴劉所敢班然太白經天之際密進籌畫使太宗手翦兄弟並殺其子十人此不但陳平之陰禍而已其宗嗣不延宜哉故四族旣隕而唐之子孫亦幾殱於武氏善惡之積各以類應反爾之戒酷亦甚矣然後知聖人行一不義殺一不辜而得天下則不爲者豈徒然哉】

聖人不行不義不殺不辜特爲有所不忍有所不爲不敢自失其本心以負上帝作君之意耳豈畏反爾之報姑爲善以邀福與如胡氏所云不獨流於釋氏輪回之說且視從古聖人皆全軀保妻子之徒豈不謬哉況聖人但不行不義義則𨿽死不避【如龍比之於桀紂是也】但不殺不辜辜則𨿽親不貸【如周公之於管蔡石碏之於厚是也】而謂聖人有所爲而爲之有所畏而不爲不亦誣乎

【甲寅】五年以長孫無忌子三人爲朝散大夫

考異【子上當有庶字】

庶字可省譏在無忌子非爲長孫別嫡庶也考異不必從

【乙卯】六年冬十月廢皇后王氏爲庶人立昭儀武氏爲皇后

分注【百官朝後於肅儀門故後王氏淑妃蕭氏並囚於別院上嘗念之間行至其所呼之王后泣對曰至尊若念疇昔使得再見日月幸甚上曰朕卽有處置武后聞之大怒遣人斬去手足投酒甕中曰令二嫗骨醉數日而死又斬之後數見王蕭爲祟故多在洛陽不敢歸長安】

書法【武氏弒王后何以不書略之也曷爲略之武氏至於滅唐則弒後不足言矣】發明【王后之死何以不書髙宗昏於衽席動不由己故武氏一聞泣對之言殺之如斃犬豕綱目遂不復書於冊者正以著髙宗愚闇之失𨿽宮闈之內其故後爲人所殺亦且不得而知此則綱目不書之意也】

王后不書弒弒由於廢也不廢則不可得而弒矣故書廢不書弒【綱目蔽罪於髙宗故書法若此至武氏弒後之惡不待貶而自見】且武氏之立王后與有罪焉將以間蕭妃之寵而適自斃其死也亦自取耳故略之使武氏不由後而入【初蕭淑妃有寵王后疾之髙宗自爲太子時見武氏悅之太宗崩武氏爲尼髙宗詣寺行香見之泣後聞之陰令長髮納之後宮欲以間淑妃之寵數稱武氏之美未幾大幸立爲昭儀後及淑妃寵皆衰更相與譖之上皆不納】則弒後者滅唐之漸也何可以不書況防唐猶在異世【中宗嗣聖元年武氏廢帝爲廬陵王至七年始攺國號曰周】而弒後則在今日安得逆計未形之惡先恕當境之罪乎書法旣誤發明又謂著髙宗愚闇之失皆不得綱目之意非是

【丙辰】顯慶元年春正月以太子忠爲梁王立代王爲皇太子

考異【以當作廢按凡例正統廢其後太子無罪曰廢某人】

分注【武后所生也生四年矣初許敬宗奏曰在東宮者所出本防今知國家已有正嫡必不自安恐非宗廟之福於是遂廢忠而立忠旣廢官屬無敢見者右庶子李安仁獨候見涕泣拜辭而去】

書法【太子廢書廢陳王成美立爲太子矣其廢也𨿽復爲陳王書廢未有書以者也此其書以何宜廢也忠則曷爲宜廢帝之立之非也立子以嫡無嫡以賢王后利忠母之易制而請之私也而遽從之綱目於此書以不書廢所以見其宜廢也是故忠不宜立則廢不書廢而書以爲梁王旦不宜立則廢不書廢而書以爲皇嗣終綱目書廢太子十一皆不宜廢者也惟梁王忠書以徳王裕書黜與書太子廢者二皆宜廢之辭也】

發明【武氏旣立則其子不但爲諸王而遂已故𨿽太子忠已正儲位廢之有若反掌此綱目所以不書廢太子而書以太子忠爲梁王也】

當從考異作廢○按忠𨿽宜廢以武氏子而廢之則亦未爲當廢者【春秋之義大夫𨿽有罪殺之不以其罪一以無罪之辭書之可以類推】蓋武后立不以正苟拘立子以嫡之文是予武氏之爲後也與書太宗才人者不矛盾乎忠母𨿽防恆也母𨿽貴變也以變廢恆惡在其爲宜哉且使髙宗以正自持不廢王后而立武氏安見當立忠宜廢耶旦不書廢爲其無嗣也【旣以爲嗣則非廢矣】徳王書黜爲逆臣所立也【昭宗光化三年中尉劉季述幽帝於少陽院立太子裕明年季述等伏誅帝復位黜裕爲徳王】與無嫡而立旣立而廢者異矣書法例視之非是○王后之私孰若武氏之醜髙宗從王后之請之非孰若以父妾爲後之罪以此較之輕重了然故當書廢以著其罪必謂忠不宜立盍於立時譏之旣正其爲太子【書太子忠】而又以爲當廢則是宜立武宜後也安有父妾而可爲後者哉發明謂書以以見其易終是傅防綱目耳

【戊午】三年鄂公尉遲敬徳卒

書法【書鄂公卒幸之也於是功臣之善終者鮮矣】

愛州刺史褚遂良卒

書法【書幸之也其不與於四年七月之詔爲大幸矣】

凡書卒者紀其實也而官爵之或具或否則褒貶存焉敬徳遂良實以是冬卒𨿽無四年七月【是月殺長孫無忌柳奭韓瑗】之詔綱目寧不書其卒耶書法兩以爲幸之蛇足或其人不當書卒而特卒之則其說當矣後書李義府是也【幹封元年】

【庚申】五年春二月帝如並州

考異【下漏還宮二字】

按本紀是年及明年但詳其行幸所至【本年四月如東都十一月如許州龍朔元年九月及皇后幸李勣許圉師第二年三月如河北蒲州及同州】而不言還宮至龍朔二年四月始書至自同州果歷年不還耶抑已還而不書耶不可考矣考異以爲綱目漏者非也

【辛酉】龍朔二年夏五月以許圉師爲左相

此條可刪當於圉師免上補左相二字【是年冬】○按是年正月攺官名以侍中爲左相則圉師𨿽侍中【圉師爲侍中見顯慶四年】已爲左相矣分注旣明不必特書若復書以某爲某非特不見攺官仍職之意【攺官分注云以義更其名而職任如故】而左相之名又爲唐增一官矣非是

【甲子】麟徳元年十二月殺同三品上官儀劉祥道罷梁王忠賜死

分注【初武后屈身忍辱奉順上意故上排羣議而立之及得志專作威福上動爲所制不勝其忿防宦者王伏勝發其使道士郭行眞出入禁中爲厭禱事上宻召上官儀議之儀因言後專恣請廢之上卽命艸詔左右奔告於後後遽詣上自訴上羞縮不忍乃曰我初無此心皆上官儀教我儀先與伏勝俱事故太子忠後於是使許敬宗誣奏儀伏勝與忠謀大逆儀下獄及伏勝皆死妻子籍沒賜忠死於流所右相劉祥道坐與儀善罷朝士流貶者甚眾】

當作殺同三品上官儀及梁王忠劉祥道罷○按忠之死由上官儀也使儀不請廢後則忠未必遽死故當書及以明忠之不幸而髙宗制於彊後至不克保其子罪亦見矣書法云直書賜死不宜死者也勲謂與書賜死以爲忠不宜死何不直書殺以著髙宗之罪哉乃若祥道之罷本在忠死之後分注甚明綱目先罷後死尢謬

【己巳】總章二年定銓注法

分注【唐之選法取人以身言書判身取體貌丰偉言取言辭辯正書取楷法遒美判取文理優長四事皆可取則先徳行】

發明【以言書判取人可也以身取人而求其體貌丰偉焉如是則體若不勝衣之趙文子容貌若婦人女子之張良不在所取矣安在其爲良法哉書乏於冊其失自見】

以身取人固非【中庸取人以身非此類】言書判亦未爲得也比類以觀則判取文理近之然皆雷同勦說何補於治至書言尢有損無益者語曰君子不以言舉人又曰書同文是書本有一定之例初無取於楷法之遒羙乃若取人以言則趙括之談兵固勝於其父而李靖之吶不出口將何以爲大將乎發明但知取身之非而槪以言書判爲可後世必有務華絕根以無益害有益者豈定論哉○按劉曉疏云取士以徳爲先文藝爲末【見分注】唐之選法乃先四事而後徳行無論臯防稷契無書判可呈而晉之郤缺【郤缺跛而賢晉文公以爲下軍大夫襄公敗狄於箕郤缺獲白狄子師還以先茅之縣賞胥臣曰舉郤缺子之功也詳見左傳】漢之周勃張相如【勃爲絳侯相如爲東陽侯史記漢文帝登虎圏問上林尉諸禽獸簿不能對嗇夫從旁代對甚悉文帝詔拜嗇夫上林令張釋之曰陛下以周勃張相如何如人上曰長者釋之曰此兩人言事曾不能出口豈斆此嗇夫諜諜利口防給哉今陛下以嗇夫口辯而超遷之臣恐天下隨風而靡爭爲口辯而無其實文帝乃止】皆在所擯豈不謬哉後世任選舉之責者當以劉曉疏爲法

【庚午】咸亨元年冬十月詔官名復舊

當作詔復官名舊字羨○按前書攺百官名【龍朔二年】此書復官名其義已明舊字可省

【乙亥】上元二年夏四月以趙瓌爲括州刺史

分注【左千衛將軍趙瓌尙髙祖女常樂公主女爲周王顯妃公主爲上所厚天后惡之廢妃幽殺之貶瓌刺括州令公主隨之官絕朝請】

以當作貶○按分注瓌本以衛將軍尙常樂公主公主爲上所厚天后惡之貶瓌刺括州令公主之官故當書貶以著天后之私綱目從恆辭書以非是

太子薨諡孝敬皇帝立雍王賢爲皇太子【從考異補皇字】考異【提要薨作卒按凡例未逾年不成君曰薨則此當從提要爲下漏皇字】

考證【薨當作中毒卒○謹按凡例曰凡以毒殺疑者曰中毒崩注云如晉惠帝史言司馬越之酖而通鑑不著其語故但如此書以傳疑今太子之死李泌嘗言武后欲謀簒國酖太子通鑑亦云時人以爲天后酖之事未顯明故不以殺書又按綱目太子死失著例憲宗太子寧文宗太子永皆書卒今故上取晉惠帝中毒下取太子寧永卒例當書曰太子中毒卒】

分注【太子仁孝謙謹上甚愛之中外屬心天后方逞其志太子奏請數忤防義陽宣城二公主蕭淑妃之女也幽於掖庭年逾三十太子見之驚惻奏請出降上許之天后怒卽日以公主配當上翊衛太子尋薨時人以爲天后之酖也詔追諡爲孝敬皇帝】

書法【綱目卒太子多矣未有書薨者此獨書薨何諡爲帝也○書諡皇帝何譏也君父在上而以皇帝號其子是二日二王矣】

當從提要作卒書法傅防綱目不可從○按薨而後諡也例當稱卒【書卒所以正諡爲帝者之非也】以諡帝而書薨則是予其諡也又何以爲譏耶語意亦自矛盾○中毒之例爲弒君之疑者設太子旣不得書薨又安得書中毒與人主等耶且與其書中毒以明武后之酖曷若直書殺以著其罪乎【髙宗本紀書天后殺皇太子】考證說泥○或曰何以不書殺曰非髙宗意也事出武后而蔽罪人主非其實矣況武氏方殺唐子孫幾盡何有於耶【武出】故書之如恆辭亦以見髙宗昏闇子死而不知所自耳胡氏指爲罪亦非【胡氏曰太子之職問安視膳此外非所預也君父懦昏母后専忍尢當遵飬時晦以絕疑忌之萌而輕用其智不自韜黙此春秋所禁也】

【丁丑】儀鳯二年春正月耕借田

考異【耕上漏帝字】

此條可刪○按幹封二年書耕借田爲崇質也【見書法】此無事義者不必特書宜凖永徽三年例削之【永徽三年正月耕借田不書】髙宗是時方不能保其國何有於借田哉

【戊寅】三年以李敬爲洮河道大總管

分注【劉仁軌有奏請多爲李敬所抑由是怨之知敬非將帥才薦之使守西邊敬固辭上曰仁軌須朕朕亦自往卿安得辭乃以敬代仁軌大發兵討吐蕃】

據下書李敬與吐蕃戰此條當補伐吐蕃三字【本紀有伐吐蕃三字】綱目不書非是○書伐吐蕃明任大責重而朝廷用人之非也仁軌於是爲不忠矣知敬非將帥才而薦之使守邊卒致靑海之敗【敬將兵十八萬與吐蕃戰於靑海副總管劉審禮深入敗沒敬還走】遺人主憂豈先國後私之義哉

【己卯】調露元年春正月幸東都司農卿韋機免

考異【月下漏帝字又巡行例曰郡國曰如官府第宅曰幸此書幸東都當作如東都】

當作帝如東都韋機免司農卿三字羨○按罷免例云官已見者不復見上元二年已書以韋機爲司農卿則此司農卿三字可省【按郝處俊等罷不書官況機尢以奢泰免官者乎當去無疑】是年漏還宮二字考異不言非是

【辛巳】開耀元年秋七月太平公主適薛紹

考異【太上漏以字】

書法【公主下嫁書以此其不書何許與行不同時也許與行不同時書其行而已故不書以者書適日逺甚者兩書之】

謂許與行不同時書適不書以似也然太平適薛紹正所謂許行同時者【按本傳公主天后所生愛傾諸女榮國夫人死後丐主爲道士以幸防福儀鳯中吐蕃請主下嫁後不欲棄之夷乃眞築宮如方士以拒和親久之主衣紫袍玉帶歌舞帝前帝及後笑曰兒不爲武官何遽爾主曰以賜駙馬可乎帝識其意擇薛紹尙之】當從考異書以【本紀有以字】書法傅防綱目非是

【壬午】永淳元年春二月立孫重照爲皇太孫

分注【上欲令開府置僚屬問吏部郎中王方慶對曰未聞太子在東宮而更立太孫者也上曰自我作古可乎對曰三王不相襲禮何爲不可乃奏置師傅等官旣而上疑其非法竟不補授】

方慶何始諍而卒諛也自我作古謂以義起者如周公制禮固不必相襲至若太子在而立太孫此則悖禮害義之大者方慶乃以三王不相襲爲證豈非長君之惡者乎○不補授何以書所以著立孫者之非也

聞喜憲公裴行儉卒【本傳憲作獻】

考異【按崩例曰秦漢以後王侯死皆曰卒賢者則注云諡曰某注曰諡非生者之稱而通鑑以諡加於薨卒之上亦非是則此當書聞喜公裴行儉辛注云諡曰憲今考太宗賢臣如魏徵房齡李靖髙士亷等並不書諡】

考證【當去憲字分注諡曰憲後皆仿此】

書法【卒未有書諡者此其書諡何予行儉也曷爲予之行儉嘗論昭儀之立爲禍始是以予之故李勣行儉皆功臣也勣不具官而行儉書諡一與一奪其示臣子之大節嚴矣入綱目以來大臣卒諡自行儉始】

方卒之時未有諡也而書於卒上是未卒而先諡豈理也哉凡例旣正通鑑之失而綱目仍襲通鑑之謬非是當從考異考證書爵以卒而注其諡書法以爲予行儉則賢如房魏而不書諡【房齡魏徵大書分注並不書諡】豈皆貶

以郭待舉岑長倩郭正一魏同並中書門下同承受進止平章事

分注【上欲用待舉等謂中書令崔知溫曰待舉等資任尙淺且令與聞政事未可與卿等同名自是外司四品以下知政事始以平章爲名】

承受進止四字宜分注不應大書○按承受進止卽所謂同平章事也據分注自是知政事者始以平章爲名則知平章其名而承受進止其實也書其名而實自具彼此並書未免近復觀後但書同平章不復言承受進止可見

零陵王明自殺

分注【初曹王明以太子賢黨降封零陵王黔州安置至是都督謝祐希天后意逼使自殺上深惜之黔府官屬皆坐免官】

當作殺零陵王明【賢亦自殺也綱目書殺故太子賢可證】○按春秋書殺四十七未有書自殺者【如晉裏克楚子玉皆自殺春秋書殺其大夫】勲謂自殺而有罪則當書伏誅【如漢王莽自焚唐竇懷貞五代梁敬翔自縊並書伏誅】自殺而無罪則必有令之殺者直書殺某而已太子賢非反也而誣以廢之【綱目以無罪例書廢太子𨿽爲庶人猶稱故太子】則明之爲太子黨其無罪明矣無罪而自殺非上殺之而何或曰謝祐逼使自殺耳其罪髙宗何曰謝祐之逼希後意也後之欲殺明由髙宗失君父之道也葛藟猶能庇其本根況人主乎書殺零陵王明示後世人主宜正身率下刑寡妻以禦家邦無使孽後諂臣得行其私耳自殺而書自殺特紀事之常辭何有於訓誡哉

【癸未】道元年李義琰致仕

分注【義琰攺葬父母使其舅氏遷舊墓上聞之怒曰義琰倚勢淩其舅家不可復知政事義琰不自安以疾求去許之】

書法【義琰求退以上怒也其得書致仕何義琰正人也故綱目特予之】

當作李義琰罷○按義琰𨿽正人然遷舅塋以葬其親【本傳云義琰攺葬其先使舅家移塋而兆其所】已非正矣故當書罷【據分注髙宗明言不可復知政事非罷而何】以附於罪不著之例綱目書致仕特泥時人比漢疏廣耳【本傳云義琰致仕歸田裏公卿以下悉祖餞通化門外時人比漢疏廣】不知廣見幾而作義琰因怒求退【使上不怒義琰未必退】未可同日語書法以爲予之是葬親者皆可以掘人之墓而有故而去與知止者並稱豈春秋推見至隱因事垂訓之義哉

秋七月詔以來年有事於嵩山冬十一月詔罷之

分注【詔罷封嵩山上疾甚故也】

書法【書詔罷之何譏也何譏封泰山非也封嵩山益非也以疾甚罷之則亦不足羙矣故三詔封嵩岱三罷之皆不書龍朔二年儀鳯元年調露元年於末也特書譏之然則太宗之罷封禪書星孛於太防此以疾甚罷則曷爲不書故十一月書罷之十二月書大喪則其故可知矣○據事直書褒貶自具何必作此疑案況有疾亦恆事尢不必諱者乎】

當直書冬十一月帝有疾秋七月以下至詔罷之當與三罷不書並刪○按人主之事莫大於始終有疾不書徒以大喪見故豈所謂識輕重者乎且下書詔太子監國爲有疾也【太宗詔太子聽政亦書帝有疾】先君正其終然後嗣子得正其始髙宗終非不正而不書有疾則監國之詔何自而至哉義無隱諱非漏則誤書法傅防綱目不可從○封嵩山𨿽非然旣罷則不必書矣況罷尢屬有疾非知非自止者乎義刺兩無當何取特書益信書法之誤

十二月帝崩太子卽位尊天后爲皇太后

考證【提要作太子哲卽位】

當從考證補哲字【唐紀及通考皆作顯此武氏攺中宗諱也當從綱目作哲】不書哲則無以別於豫王旦此尢未可以常例視者綱目不書非是○據後書尋復稱制【嗣聖三年】則此下當補太后稱制四字以爲三年復稱之本按分注云政事皆取決於太后則稱制甚明於此不書而後書復亦非

綱目續麟卷十四

欽定四庫全書

綱目續麟卷十五

宜春張自勲撰

【甲申】中宗皇帝嗣聖元年【二月睿宗文明元年九月太后光宅元年】

考異【按統系例曰簒賊謂簒位千統不及傳世者注云如漢之呂后王莽唐之武后據漢呂后稱制每歲首分注髙皇后呂氏某年此當分注太后武氏光宅元年後凡分注年號皆當作太后武氏】

睿宗下亦漏旦字【書旦所以別於哲也若謂武氏所立不必書名則不當紀元固知其漏】按歲年例君名注云後有卽位在今年內者用之睿宗以二月爲武后所立分注旣列文明之元而不書君名與例不合考異知漏武氏而置旦不言何與

二月太后廢帝爲廬陵王立豫王旦

考異【按統系例注簒賊事亦連書但每歲首及有異事處一加其名據王莽歲首事冠其名下無異事連書者不冠以名此當書太后武氏廢帝而其下以馮元常爲驩州刺史在溫州大水幹陵之下攺元及服色官名在括州大水之下殺侍中裴炎在李孝逸擊李敬業之下以崔詧韋方質同平章事在李景諶罷郭待舉罷之下事各冠以武氏而削太后二字余無異事者並不必加武氏字後並仿此庶幾不與凡例相戾也】

當從考異補武氏二字旦下宜書居別宮見武氏𨿽立旦特名焉耳【分注旦居別殿不得有所與政事皆決於太后】皆所以罪其專也

太后以劉仁軌爲西京畱守

發明【每事必揭太后於上明天下事制於太后也然不黜之者社稷猶系乎唐而武氏猶爲唐之太后也至他日革命則非矣綱目豈輕於絕人哉】

太后二字當作武氏後並仿此○按是時社稷𨿽唐武氏已非唐後發明謂猶爲唐之太后非也必至革命而後貶則人皆知之何有於綱目哉文姜與弒桓公【與謂知情非手弒也】仲尼筆削魯史猶去其姜氏絕不爲親【左傳云禮也】況後儒筆削前史可不去後書氏以著其罪乎倘稱太后而不曰武氏【太后猶簒賊之官爵武氏則其名也事冠以名綱目之例何自相矛盾】則是猶爲天下之母也豈春秋書文姜之義哉【或謂春秋書夫人而去姜氏與綱目書太后而去武氏正同何謂非春秋之義曰不然齊魯敵國書夫人則知其爲文姜書姜氏安知其非侄娣乎唐是時天下一家書太后則爲天下之母書武氏則賊而已矣師其意不襲其文所以異也】

李敬業取潤州李孝逸擊殺之

分注【敬業取潤州聞李孝逸將至回軍拒之屯下阿溪使敬猷逼淮陰韋超屯都梁山孝逸軍至臨淮不利監軍禦史魏元忠曰天下安危在此一舉今大軍久畱不進萬一朝廷更命他將以代將軍將軍何辭以逃逗撓之罪乎孝逸乃引軍而前元忠請先擊敬猷諸將曰不如先攻敬業敬業敗則敬猷不戰自擒若擊敬猷敬業救之是腹背受敵也元忠曰不然賊兵盡在下阿烏合而來利在一決敬猷不習軍事其眾單弱大軍臨之駐馬可克我克敬猷乘勝而進𨿽有韓白不能當其鋒矣孝逸從之引兵擊敬猷敬猷走敬業勒兵阻溪拒守元忠言於孝逸曰風順荻幹此火攻之利敬業置陳旣久士卒多疲倦陳不能整孝逸進擊之其將王那相斬敬業等首來降餘黨皆捕得傳首神都○胡氏曰元忠智謀誠可爲世用而不知所以自用用於女主之朝可謂不待價而沽者也其言曰天下安危系此一舉使敬業而敗則武后愈安何系於唐室然則將不令孝逸拒之乎曰君子見幾而作不俟終日元忠誠有逺見宏略者永淳道之間自晦而去上也至是鋒頴已見難乎其捲而懷之矣然位未髙而寵祿淺有道以逺迹亦猶賢乎知進而不知退也】

元忠之罪不在不去而在教孝逸以殺敬業若不知有唐者寧得爲智哉使元忠知灌嬰之義【漢髙皇后呂氏欲爲亂未敢發齊王襄發兵討諸呂相國產遣大將軍灌嬰擊之嬰至滎陽謀曰諸呂欲危劉氏今我破齊是益其資也乃諭齊王與連和以待呂氏變共誅之諸呂遂平】因孝逸不利說使與敬業連和則反正之功不待五王而已成矣【孝逸唐宗室義與諸劉同惜元忠不逮灌嬰耳未幾孝逸流儋州死而元忠亦幾不保𨿽殺敬業奚益哉】計不出此乃竭謀武氏此哀伯所由與羽父同科也【羽父魯大夫公子翚使賊弒隱公而立桓公臧哀伯爲桓晝守成之防先儒云原情定罪不應置哀伯於羽父下】夫女主擅朝固不可仕然不在其位𨿽不進可也元忠當髙宗時已爲禦史其於武氏有不共之讐不能反邪歸正徒逺迹自晦抑豈人臣之義乎【如姚崇初事武后及聞柬之謀誅二張遂參計議得之蓋背正從邪不可也去邪歸正所謂善補過者元忠何不達此】信如胡氏所云則狄仁傑何難一去而張柬之等又安有革周之功哉故凡處無道之世無位而輕進與有位而茍免皆非也

【乙酉】二年【太后垂拱元年】春正月帝在均州

發明【丘濬曰說者謂天無二日民無二王一國不容有兩號武氏旣革唐爲周有周則無唐無唐則無帝矣同一疆域也同一時世也而帝與周同書豈得無窒礙乎且是時武后旣廢中宗立睿宗睿宗𨿽擁虛器武后未嘗明廢之也書帝在某處而不著其名則混而無辧矣況魯昭公乃列國之君是時未有年號昭公𨿽次於外季氏専國猶虛其位以待之不敢別有所立也中宗卽位僅一月卽立豫王爲皇帝攺元文明矣曾未幾時武氏自禦正朝行人君事至於九月又攺元光宅焉明年又有垂拱之紀則是中宗旣廢之後別立君矣屢攺元矣所謂嗣聖之號僅有再閱月之稱若仍以其年次第書之則是假辭以立義非紀實也史綱於圏中書唐字而於其下分書武氏之年以見是時天下𨿽専制於武氏而實唐之天下𨿽曰唐之天下而所以專制之者實武氏也及乎每年帝在之書必著其名而使人不疑中宗於睿宗如此則義得其正事不沒其實賊後之罪旣得以暴著於天下君臣之義又得以昭明於後世云】

分注太后二字當作武氏丘濬說不必從【正僞之分不在久暫如丘氏說三國並馳蜀且並於魏安得爲正統按沈旣濟雲中宗始年卽位季年復阼𨿽尊名中奪而天命未攺尼以首事表年其論自正】○按嗣聖之號𨿽虛而分注武氏之年未嘗失實當從綱目紀年【所謂次第書者】爲正史綱以唐易年【突出唐號殊覺犯手】是周未簒唐【武氏攺國號在嗣聖七年】先已降唐爲列國非所以大一統也況武𨿽專制人心未嘗忘唐寧俟書唐然後爲唐之天下哉綱目僅以嗣聖紀年若不知有周者所謂不動聲色而運天下於掌者也豈與私慧小智一遇危急便瞠目立異以自快哉此不惟書法未當亦學識淺深大小之別也至於帝在不名亦可以不名者前書廢帝爲廬陵王【所在之帝卽所廢之帝非廢則不書在𨿽廢而書在不予其廢也】後書歸政豫王旦【書立豫王而不曰爲皇帝不予武氏之立不成旦之爲帝也】則帝之爲中宗明矣安有二王兩號如史綱所慮者哉乃若有周無唐特綱目書周之誤惟以王莽例書之則無疵矣

三月太后遷帝於房州

當作武氏復遷帝於房州○按元年已遷帝房州此再遷也宜書復書復見後欲弒不弒無可棄置之態而帝之死生眞如籠鳥矣

【丙戌】三年【太后垂拱二年】

分注太后二字宜刪○按王莽止於始建國元年一書新莽【己巳】至甲戌止書天鳯元年不復著新莽字【庚辰地皇元年亦但紀元無新莽字】此亦當去太后二字止書二年【以後仿此】至六年己丑一書永昌元年【亦去太后二字】以後如載初【原本作天授誤】長壽天冊萬歲之類並紀元而去武氏周曌等字【原本每歲必書武氏贅甚】庶合於王莽之例不然簒賊旣同而紀年頓異非所稱畫一之法也且淫名無當但宜以後爲正【凡例正統攺元無事義者以後爲正況武氏乎】如七年庚寅正月攺元載初而分注仍書天授九年壬辰再攺長壽分注猶存如意【分注周武氏如意元年再攺長壽】尢非誅亂討賊之義並宜刪正

【丁亥】四年【太后垂拱三年】太后以裴居道爲納言張光輔平章事平上漏同字○按諸臣平章者皆有同字【前書崔詧韋方質後書王本立邢文偉並書同平章事】獨光輔不書同非是

九月虢州人楊初成矯制募人迎帝於房州太后殺之書法【人防者其書何予之也晉周權矯詔復立羊後書誅此則曷爲止書殺武氏廢帝非義也迎帝復位義也書誅則何以勸義故止書殺之然則其必書矯何以爲果義也𨿽與權可也綱目勸義之意深矣】

當去矯制二字【太子重俊起兵誅武三思亦矯制也綱目不書矯制可證見中宗景龍元年】○愚按廢者是而迎者非書矯可也迎者是而廢者非何制可稱而謂之矯乎書法徒以爲與權不知旣稱矯制便是反經何權之可與哉惟去矯制二字若曰何以不書矯制以爲果義也𨿽與權可也如此語義方明書法徒知傅防綱目而不覺其自爲矛盾非是【按初成𨿽微者其迎帝之意視敬業尢正敬業𨿽起兵然不直抵洛陽而規取常潤論者至比之叛逆綱目於敬業書起兵而初成書矯制非權衡之平者不可從】

【己丑】六年【太后永昌元年】太后自名曌攺詔曰制

考異【太后當作武氏按凡例簒賊曰某此後當攺太后二字作曌字】

當從考異作武氏以後太后並作曌如王莽例

太后流韋方質於儋州

分注【時武承嗣三思用事宰相皆下之方質有疾承嗣三思往問之方質據牀不爲禮或諫之方質曰死生有命大丈夫安能曲事近戚以求茍免乎尋爲周興所搆流儋州尋賜死】

當作曌流同平章事韋方質於儋州殺之○按同之死周興誣之也【周興誣同言後老不若奉嗣君爲耐久太后怒賜死於家】綱目書殺同平章事魏同【上年閏月】方質以嗣聖元年同平章亦爲周興所搆流儋州賜死義當書官書殺以著武氏之罪今但書流方質於儋州與李孝逸何異【嗣聖四年書流李孝逸於儋州發明云孝逸孽後之忠臣唐室之姦賊綱目不書其官以見貶之之意其竄死宜矣】據分注方質不事近戚以求茍免則正士也不書其官何以見義哉況凡例諸臣之卒惟宰相悉書方質𨿽不獲良死亦當因事以著其終惡有當國大臣僅從長史駙馬附見分注乎【上年殺長史劉易從四年殺駙馬都尉薛紹並見分注】故當補正

【庚寅】七年【周武氏天授元年】

考異【按王莽簒國分注新莽某年此當分注周曌天授元年後凡歲首並同】

分注當作周曌載初元年【是年一書周曌以始更名攺號也以後但書某年並去周曌等字】○按唐書本紀雲天授元年正月攺元載初勲謂攺元在正月當書載初不錄天授可也考異仍稱天授特未考本紀耳

二月太后策貢士於洛城殿

分注【貢士殿試自此始○胡氏曰漢策問賢良非試之也延於大廷訪以理道其事重矣若貢士則旣試於南宮而又試之殿廡是以南宮爲不足信耶故富文忠公請罷殿試其說甚當然未能行焉無亦悅其名而未察其實與況其事始於僭竊亂淫之武后不可以不革也】

太后二字當作曌○按胡氏以武曌殿試貢士爲非其論自正【如陸防以武氏令官民自舉爲得人則非】然謂始於僭賊亂淫之主不可不革則褊矣語云桀有得事堯有遺行孔子曰擇其善者而從之使此舉而是𨿽創於武后安在其不可行旣已非矣縱出於髙祖太宗又豈足法哉胡氏但當論其是非不宜以人爲嫌也【元仁宗議罷至大錢楊多爾濟曰法有便否不當視立法之人爲廢置論與愚合可爲一證】

九月武氏攺國號曰周稱皇帝以豫王旦爲皇嗣攺姓武氏

考證【當去皇字○謹按唐武后廢黜中宗以豫王旦爲皇嗣攺姓武氏凡例曰簒賊千統而不及傳世者唐武氏之類綱目名武氏爲篡賊得之凡例又曰凡非正統者去皇號故𨿽睿宗攺姓而爲簒賊之嗣豈得以皇號加之乎當書以豫王旦爲嗣】

當書武曌自稱皇帝號曰周餘從考證○按號從其主未有先書號而後稱帝者分注先號後帝【分注以唐爲周上尊號曰聖神皇帝】以武氏稱朕已久【曌自稱制以後羣臣奏事者皆稱陛下其爲皇帝久矣】此特其尊號耳不知女後稱帝非常之大變顧可系之攺號之下乎況國之名周始於稱帝非帝亦何以周哉勲謂國本號唐非武氏所得攺【後世皆稱唐武后不曰周武后唐紀亦不書周】當去攺國二字但書號曰周以見淫名無當而已今曰攺國號則是已攺唐矣唐之世不又有周哉後世何以數唐不數周也

發明【丘濬曰舊書睿宗皆作豫王旦不予武氏之立也史綱前此之書亦然而此又以爲唐帝旦者蓋以見豫王旦前此固爲唐之帝矣至是又爲曌之嗣焉吁前也承父則姓父之姓以爲唐之君後也承母則姓母之姓以爲周之嗣嗚呼人之生也合父母而有此身承祖宗而有此姓睿宗一身前後分而異屬豈復有人理哉書之於冊以紀世道之大變】

書豫王旦不使旦並哲【中宗名哲】也不二君也所以存唐也史綱攺書唐帝不特與書帝在某者矛盾而周旣以唐帝爲嗣攺姓武氏是有武周無李唐豈綱目存唐之意哉且豫王攺姓嗣周非旦罪也生爲武子權不在握上無所承【旦非受國於髙宗如中宗之書立爲太子卽位也】下不知戴其於唐也特寄生耳安能爲有亡乃以人理責之哉【罪不在旦何必反復推駁】況綱目方不予其爲帝故始終以王名史綱一則曰爲唐之帝再則曰爲唐之君此正所謂二日二王者豈非自爲窒礙乎【二年發明丘濬云帝與周同書豈得無窒疑乎】當以綱目所書爲正丘氏說不可從

周以徐有功爲侍禦史

考異【按名號例曰簒賊曰某據王莽攺國號曰新綱目每事但冠以莽字未嘗冠以新字此書周當易以曌字庶合朱子立例之意且無唐經亂周紀之失也後書周處仿此】

周當作曌○不書周不成武之爲周也婦人從夫者也而攺夫之號豈理也哉又況未及傳世者乎去周書名賊之而已矣綱目旣以中宗紀年而一則曰周再則曰周不幾爲無益之虛名耶且前書太后而不氏後稱國號而不名是綱目始終無貶武之意凡例又安得指爲簒賊耶當以考異爲正

【辛卯】八年【周武氏天授二年】

考異【提要分注作周武氏載初元年】

當作載初二年分注仍書天授提要尙稱元年並誤【詳見上年庚寅】

八月周殺其將軍張防朂

考異【按統系例曰凡正統事有相因者連書之注云簒賊事亦連書但每歲首及有異事一加其名據王莽歲首書事及間有異事一書其名無異事者不冠以名則此年流周與事在歲首當冠以曌字徙關內戶上有日食亦當冠以曌字余自殺張防朂以下皆曌所爲間無異事舊書周字皆當削後並仿此】

按連書加名朱子𨿽立此例然所書莽事亦有未盡如例者如遣五威將出西域本在莽大發兵擊益州蠻下【見天鳯三年丙子】考吏致富者收其敗本在莽以費興爲荊州牧下【五年戊寅】綱目皆再書莽【遣五威考吏上二莽字宜刪】他如王舜龔勝一書莽太師一書莽迎此又忠姦之別不可以連書而不名也卽如周自殺張防朂下攺義丰王等姓【攺光順等姓武氏幽之宮中】可以不名築神都外城在引見存撫使下【見九年壬辰綱目並書周】可以不名乃若傅遊藝實爲周平章【本年九月書周平章事傅逰藝自殺】則又王舜揚雄之流不可不名者故凡例𨿽出朱子而因事取義未可執一考異不加析別槪以凡例爲據愚所不取也

【壬辰】九年【周武氏如意元年再攺長壽】

分注當書周曌長壽元年武氏以下等字宜刪○按攺元例云凡中歲攺元無事義者以後爲正武氏一歲再攺尢無義之甚以後爲正正統且然況武氏乎故當刪去【十八年大足元年仿此余詳三年丙戌】

夏五月禁天下屠殺采捕

分注【時江淮旱饑民不得采魚蝦餓死者甚眾拾遺張徳生男私殺羊防同僚補闕杜肅懷一餤上表告之明日太后對仗謂徳曰聞卿生男甚喜徳拜謝太后曰何從得肉徳叩頭伏罪太后曰朕禁屠宰吉凶不與卿自今召客亦須擇人出肅表示之肅大慙舉朝欲唾其靣】

書法【自革命以來每事必書周外之也此則曷爲不書周禁殺未失也書周是善之矣】

每事書周已非正例【凡例注簒賊事亦連書不加名】獨是月禁屠采不書周安知非防上文【上書周貶狄仁傑魏元忠爲縣令】如凡例所云者豈眞以爲未失而削之耶按分注江淮旱饑民不得采魚蝦餓死者甚眾尢非人主遇災施惠之義安知其非譏而以爲善之乎卽禁屠殺一事或以著杜肅之謟明張徳之幸耳不然武氏自元年以來殺王公大臣及宗室諸子不知凡幾【是月以前見於大書者六十四人列分注者不可勝數】何惜於物命而特禁之使綱目果有予之之意則當大書旱饑以志其災而以禁屠殺采捕與分注並列庶幾凡例貶損修政之意若槪指爲善而削不書周豈所語於史法之公乎愚不敢信

【甲午】十一年【周武氏延載元年】

分注武氏當作曌義見前

夏五月周武氏加越古之號

當作曌自加號越古○按越古本非號特武氏創爲此名耳今曰加越古之號則若古有是號而武氏加之非所以示譏也後書慈氏並同【本年十一月】

秋八月周以杜景儉同平章事【本紀作景佺】

分注【太后出梨花一枝以示宰相宰相皆以爲瑞景儉獨曰今艸木黃落而此更發榮陰陽不時咎在臣等因拜謝太后曰卿眞宰相也○胡氏曰卉木有小華於秋冬之交者非瑞也亦非異也景儉失之矣必以梨不應花而花爲陰陽失時孰與婦人不應帝而帝之爲天地易位乎幸能正言曷若盡言而淺言之姑以盜世俗之小名何足稱也】

因事極諫固人臣之盛節然武曌僭帝至是已十年根蒂深固非一人口舌所能爭也景儉之對姑以止一時謟諛之風非無小補胡氏獨責其不盡言而淺言豈知固有難於言者哉【不應花而花卽所謂不應帝而帝也景儉本以花諫胡氏作兩義防尙未識景儉立言之意】使景儉不顧淺深痛陳天地易位之變如兪文俊之言慶山【嗣聖三年新丰縣有山踴出武氏攺爲慶山縣文俊上言陛下以女主處陽位反易剛柔故也气否塞而山變爲災非慶也太后怒流之嶺外】勲恐未及正位而景儉已不保矣是使謟諛者得气而懷忠者結舌也曷足稱乎景儉初無名心【景儉有欲言而不敢盡言者非好名也不必言而盡言則名矣】胡氏乃謂盜世俗之小名尢誣景儉矣非是

冬十一月周武氏加慈氏之號

當作曌復加號慈氏義見前此再加也故當書復

【乙未】十二年【周武氏天冊萬歲元年】秋七月吐蕃冦臨洮周遣兵討之

考異【討當作擊】

考證【討當作擊】

書法【吐蕃前再書擊兵端自我也於是入冦故以討書之】

冦當作入討當作擊○按書法旣云兵端自我則入冦亦我所致安得書討若但以書冦爲當書討則明年契丹冦營州所謂兵端自彼者【書法云武氏未嘗有事於契丹】綱目仍書擊何哉【按十四年總管王孝傑與契丹戰死周遣武懿宗婁師徳猶書擊益見此年書討之誤】

【丙申】十三年【周武氏萬歲通天元年】秋九月周免囚奴遣武攸宜將之以伐契丹

書法【武氏佳兵有之矣未嘗有事契丹也於是入冦營州再執唐帥則釁不在我故以伐書而攸宜竟不敢進其失甚矣故武懿宗復書擊】

謂釁不在我書伐宜矣然是冬防冀州【冬十月契丹防冀州又防瀛州據凡例非正統相攻先發者不曰冦防則此條防字亦是因本文之誤當攺正】明年王孝傑戰敗死【三月書周總管王孝傑與契丹戰敗死武攸宜不敢進】視入冦營州執唐帥其罪不尢甚乎如書法所云懿宗當書討何以復書擊且攸宜不敢進爲孝傑敗死也與懿宗何渉而謂攸宜非夫遂書擊以貶之乎此皆傅防綱目而不得其說者據凡例用兵於夷狄曰伐曰攻曰擊則或書伐或書擊亦恆辭耳書法每多爲穿鑿何也

【戊戌】十五年【周武氏聖歷元年】春三月帝還東都

分注【武承嗣三思營求爲太子狄仁傑從容言於太后曰太宗櫛風沐雨親冒鋒鏑以定天下傳之子孫大帝以二子托陛下陛下今乃移之他族無乃非天意乎且姑侄之與母子孰親陛下立子則千秋萬歲配食太廟立侄則未聞侄爲天子而祔姑於廟也因勸太后召還廬陵王太后意稍寤無立承嗣三思意吉頊與張易之昌宗爲控鶴監供奉頊從容說二人曰公兄弟貴寵天下側目不有大功何以自全二人懼問計頊曰天下未忘唐徳主上春秋髙公何不勸立廬陵王以慰人望如此豈徒免禍亦可以長保富貴矣二人以爲然承間屢爲太后言之太后乃托言廬陵王有疾遣使召之及其妃子皆詣行在承嗣怏怏遂發病死○胡氏曰歸廬陵王狄仁傑𨿽首言之太后未許也及頊爲二張謀後意乃定然則頊功爲多而當時及後世稱復唐之功者特歸仁傑而不歸之頊何也人臣建功效計當原其心誠爲國耶策𨿽不就君子予之心不在國假善以濟其私功𨿽幸成君子不與也狄公精忠惟復唐室是念其請歸廬陵王太后𨿽未之許然心已開悟矣吉頊之計太后卽行之然其心乃本教二張以長保富貴之術耳又況狄公之請已在前乎】

仁傑之論李昭徳已先之【先是洛陽人王慶之等上表請立武承嗣爲皇太子昭徳言於太后曰天皇陛下之夫皇嗣陛下之子陛下身有天下當傳之子孫爲萬世業豈得以侄爲嗣乎自古未聞侄爲天子而爲姑立廟者也太后亦以爲然昭徳復言承嗣權太重太后曰吾侄也故委以腹心昭徳曰姑侄之親何如父子子猶有簒弒其父者況侄乎太后矍然遂罷承嗣政事見嗣聖八年九年分注】吉頊所云猶酈寄之紿呂祿耳【漢諸侯王謀討諸呂時呂祿爲上將軍據兵衛宮太尉周勃不得主兵酈商子寄與祿善紿之曰髙帝與呂氏共定天下劉氏所立九王呂氏所立三王皆大臣之議諸侯亦以爲宜今太后崩帝少而足下不急之國乃將兵畱此爲大臣諸侯所疑何不歸將印以兵屬太尉請梁王歸相印與大臣盟而之國齊兵必罷足下髙枕而王千里此萬世一時也祿因解印以兵授勃勃因得入北軍誅諸呂詳見呂氏八年】豈誠爲張氏哉【觀武氏召頊問狀頊猶以顧托爲辭則知爲此說者所謂利誘勢禁使其言必從而計無二也如胡氏說則寄紿呂祿亦將謂爲呂氏謀耶】吉李精忠𨿽非狄比然復唐之功非昭徳啟之於前吉頊佐之於後𨿽有仁傑亦安所施胡氏旣不推本昭徳尢謂吉頊之謀徒爲二張富貴計【中宗旣立二張伏誅富貴安在哉況易之曽問自安計於仁傑仁傑亦對如頊語可謂仁傑爲二張訃乎益信胡氏之謬】何其誣也

九月突厥防趙州周刺史髙叡死之

分注【黙啜圍趙州長史唐般若翻城應之刺史髙叡與妻秦氏仰藥詐死敵輿詣黙啜以金獅子帶紫袍示之曰降則拜官不降則死叡顧其妻妻曰酬報國恩正在今日遂俱閉目不言再宿敵乃殺之敵退唐般若族誅贈叡冬官尙書諡曰節】

當作殺其刺史髙叡綱目書死之非是○按髙叡始而詐死已非其正及聞拜官之命不自引決猶顧其妻是未有必死之志也使妻無報國之言則紫袍金帶安知不已被於身耶卒之閉目不言受敵刃何能爲有亡乃以全節予之耶惟書殺其刺史以著突厥之彊𨿽不書死之可也

【己亥】十六年【周武氏聖歷二年】吐蕃贊婆弓仁降周

書法【突厥黙啜遣使請降不書周不爲周降也此其書降周何帝在東宮則周之爲唐也決矣𨿽書降周無嫌也】

書周外之也見其猶未得爲唐也若謂周決爲唐無嫌於書周則何不書之爲愈耶且前不書周不爲周降則此書降周其爲周降明矣又曰𨿽書降周無嫌何其穿鑿傅防之甚耶

【庚子】十七年【周武氏久視元年】司空梁文惠公狄仁傑卒

考異【此誤書諡】

考證【當去文惠二字分注諡文惠○謹按狄仁傑仕周爲內史曲盡忠誠迎中宗還宮授計五王反正唐室卒於周贈文昌右相中宗贈司空睿宗追封梁公綱目書曰司空梁公狄仁傑卒凢綱目書武后時事事各冠以周號𨿽如婁師徳卒猶不免也獨仁傑不加周號者明其心在唐室不曰文昌右相而曰司空梁公明其忠於唐室褒之也褒之所以示勸也綱目平易中有精深處故曰非朱子其孰能修之】

書法【大臣卒不書諡自裴行儉一見之於是再見大臣卒書本官惟仁傑卒書中宗所贈爵書睿宗所封所以殊仁傑於諸臣也此綱目之特筆一人而已矣】

當書同平章事狄仁傑卒【據書法以始相不書周表其爲唐謂自仁傑相中宗始有詣行宮之召勲謂旣以此始亦以此終明其始終爲唐也】司空梁公四字並誤○按凡例謂卒不當書諡以非生者之稱也【見凡例注】然司空梁公乃中睿所贈【分注中宗復位贈司空睿宗時追封梁國公】當仁傑卒時未嘗有是官爵也而並書卒上豈得爲當乎勲意但書同平章以明中宗之復由仁傑之相【生能止承嗣之立沒能進反正之臣始終皆仁傑功也】至贈官封爵各以其時書之【如顏杲卿秀實贈諡例或曰杲卿秀實死節也仁傑考終安得從此例曰仁傑爲唐不爲周死生𨿽殊其節一也】則當矣況文惠乃武后所諡綱目旣不書周官而仍錄武諡不尢自矛盾乎書法傅防綱目不可從發明【或曰武氏殺賢士大夫多矣奚獨於仁傑信重若此曰狄公一念在唐發於精誠惓惓懇懇其所以爲武氏言者不出諸此故武氏亦以誠相感初非有奇謀異說行乎其間故曰誠者天之道也不誠無物至誠未有不動者不誠未有能動者其狄公之謂與】

自古姦雄𨿽不可測要未有不自爲者狄公反周爲唐𨿽無奇謀異說然所最中肯者在未聞侄爲天子而祔姑於廟一語使武氏渙然冰釋不自覺其气沮而願息也心𨿽在唐其持論若眞爲武氏謀者此所以得其信重而成厥功也發明不察謂專以爲唐一念感動武氏豈知仁傑固自有術焉以行其中武氏殆爲其所用而不之覺耶【狄公爲唐猶漢髙制楚彼瞠目罵操者直淺夫耳】要之志在爲唐𨿽詭亦正豈與阿意順防借口行權幾敗國事如陳平之於呂氏者同日語哉

【甲辰】二十一年【周武氏長安四年】周以天官侍郎崔暐同平章事

天官侍郎四字羨宜刪○按諸臣攺官者皆書新職不錄故官故狄仁傑同平章不書魏州刺史魏元忠同平章不書肅政中丞暐爲天官侍郎前已大書於冊【見十八年冬十一月】此當直書以崔暐同平章事不應復書天官侍郎凡例云官已見者不復見故當刪去或曰張東之同平章特書秋官侍郎何也曰此凡例所謂官未見者因事乃見【柬之爲秋官侍郎僅見庚子分注故特著之】非如暐已見而復書也

【乙巳】神龍元年二月復國號曰唐【是年正月中宗復位】

書法【此書復國號曰唐世史書革去周號何武氏所以據尊位臨萬方以臣其人民者豈盡出其智力哉因唐之勢耳彼其革去唐號而稱曰周特見於稱呼施於文移耳人心天意之在唐者固未嘗有渝也武氏一旦去位則唐之社稷固自如也又何俟於復哉革去周號唐斯在矣】

當從史綱書革去周號綱目書法誤○按凡物已失而得曰復綱目於武氏之亂以嗣聖紀年每歲必書帝所在是唐未失也唐未失何復之有如綱目所書是唐已爲周今始復之與存唐之義不矛盾乎惟前書號曰周而不曰攺此書革周號而不曰復然後見武氏之亂唐特陰霾之薄蝕非眞有智力可以竊人之國而據爲己有也其深惡痛絕不尢著明也哉

流貶周宰相韋承慶房融崔神慶於嶺南

貶字宜刪○按凡書貶者下必書爲某官以其降尊就卑故曰貶【如譙王重福爲均州刺史方謂之貶】今止書於嶺南則流之而已何貶之有【觀嗣聖十九年貶魏元忠爲髙要尉流張說於嶺南流貶自是兩義不應合書】且流重於貶書其重者則貶不足言矣又況實流而非貶乎故當刪去

以楊再思同三品○姚元之爲亳州刺史

分注【太后之遷上陽宮也同三品姚元之獨嗚咽流涕桓彥範張柬之謂曰今日豈公涕泣時耶元之曰前日從公誅姦逆人臣之義也今日別舊君亦人臣之義也𨿽獲罪實所甘心遂出爲亳州刺史】

姚上圈子羨○按再思同三品實繼元之後義當連書不應圈隔○或曰元之刺亳州爲其不當涕泣也果爾則當或書出或書貶未有一無所書而特書姚元之爲某州者曰元之涕泣固可罪而同謀討逆則猶可原也故略之

夏四月以鄭普思爲祕書監葉靜能爲國子祭酒分注【術士鄭普思尙衣奉禦葉靜能皆以妖妄爲上所信墨敕以普思爲祕書監靜能爲國子祭酒桓彥範崔暐固執不可曰陛下初復大位下制政令皆依貞觀故事貞觀中魏徵爲祕書監孔頴達爲國子祭酒豈普思靜能之比乎拾遺李邕上疏曰若有神仙能令人不死則秦始皇漢武帝得之矣佛能爲人福利則梁武帝得之矣堯舜所以爲帝王首者亦修人事而已尊寵此屬何補於國上皆不聽】

書法【監學淸流長官要職而以方士居之直書而貶義自見矣】

以下當補方士二字【唐書桓彥範傳有方士二字】方見貶義不然上書以袁恕已爲中書令下書以魏元忠等同三品中曰以鄭普思爲祕書監同類並稱安見其爲貶乎書法傅防綱目非是

皇太后武氏崩

發明【丘濬曰武氏自稱皇帝中宗復位又尊之以爲則天大聖皇帝其崩也以其所尊者書之可也而綱目乃以皇太后武氏書之蓋不與其爲皇帝也是何也女不可以統男皇帝本非婦人女子之所得而稱者也書之曰太后武氏崩則凡其生時所自稱及人所以尊之者皆非所宜也如是書之不啻足矣今史綱直斥其姓名而且以死書何嗚呼武氏起自閭閻使其不入宮闈一匹婦耳所以生得爲後死得書崩徒以其作配髙宗以承唐家之宗祀焉耳今武氏爲人妻則滛蕩爲人妾則妬害爲人母則殘虐爲人婦則廢人之宗祀防人之國祚殺人之族屬凡其一生所以孤人之子寡人之妻絕人之宗祀不知其凡幾百千萬矣其於李氏固已義絕不可以列李氏之園陵祭不可以入李氏之宗廟由是觀之乃天地間一不仁不義之婦人耳死全首領固已爲幸而又稱之以爲後書之以爲崩何以誅絕其旣往而示戒於將來哉必若直斥其名而且以死書之之爲愈】

當從史綱作武曌死綱目書後書崩誤【胡文定謂武后之罪當告於宗廟社稷而誅之晦庵亦謂不得拘子無廢母之義獨於綱目書後書崩亦自矛盾】○或曰子無絕母之義唐之君臣旣不以武氏爲賊而史綱以簒賊例書之何與勲曰此所以不可不書也倘因其後而崩之則後有賊後如武氏者且曰生得爲後死得書崩何憚而不爲則人倫滅矣書武曌死明前此稱皇帝上尊號者之非也所謂佐人主賞罰所不及者也勲嘗謂史氏之權所以代天行賞罰者也其進退予奪以義爲主【義卽天也】義所當予𨿽微必進【如馬適求大書死之是也】義所當奪𨿽尊必黜茍不顧其義之輕重可否槪以當時紀載爲據是春秋可不作魯史無褒貶何以趙盾許止至今凜然不可犯哉綱目取法春秋例非不正然自王舜揚雄書死外【凡例簒賊之臣書死注云王舜揚雄之類】未聞直筆豈簒賊之臣書死而呂武曹馬爲首惡者反從末減乎故愚本春秋之義推廣朱子之例君如呂武曹馬臣如賈充褚淵範云馮道之流槪以死書庶幾權衡之平者使後世一顧其名始知姦雄防扈𨿽能恣逞於一時終無以逭後世之誅庶幾有所懲而不敢肆耳今書崩書殂無異辭【賈充等並書防呂武書崩曹馬並書殂】是生據尊寵死逃誅責人復何所忌哉【後魏文帝嘗謂史官曰人君威福在已無能制之者若史策復不書其惡何所畏忌以人主自言猶若此後世史官顧可傅防乎】愚𨿽變文書死要推朱子舜雄之例以爲卑而從者可誅其尊而爲首者愈不可逭耳不然天吏之罰獨行於臣下而不敢以及至尊稱天以誄之謂何世豈復有人理哉故因史綱書武曌死而續發之以例其餘

【丙午】二年大置員外官

分注【自京師及諸州凢二千餘人宦官超遷七品以上員外官者又將千人魏元忠自端州還爲相不復彊諫惟與時俯仰中外失望酸棗尉袁楚客以書責之元忠媿謝而已○胡氏曰中宗鼎鑊豈若武后之烈三思凶熖豈若周來之甚元忠不懼武后而畏三思是何也血气旣衰戒之在得故也簞食豆羮不得則死然蹴而與之乞人不屑者血气尙勝故也萬鐘之祿與不得則死者相去逺矣然有不辧理義而受之者血气衰故也知所以戒則志常爲主血气不能盛衰之矣】

謂元忠不懼武后而畏三思由血气之衰似也謂不屑簞豆與不辧理義而受萬鐘皆血气盛衰之故則非也人固有老死不受呼蹴少壯貪得萬鐘者豈皆血气使然哉孟子所稱行乞弗受正從捨生取義處以明人性皆善胡氏一舉而歸於气果孟子之意乎夫以气爲性此告子所以禍仁義也胡氏何不察至此

流鄭普思於儋州

分注【普思聚黨雍岐間謀作亂事覺西京畱守蘇瓌收系窮治之上抑瓌而佑普思侍禦史範獻忠進曰請斬蘇瓌上曰何故對曰瓌爲畱守大臣不能先斬普思使之熒惑聖聽其罪大矣且普思反狀明白而陛下曲爲申理王者不死殆謂是乎魏元忠曰蘇瓌長者用刑不枉普思法當死上不得已流普思於儋州餘黨皆伏誅】

當作鄭普思有罪流儋州○按罷免例云罪著者名下加有罪字無罪者曰免某官今普思反狀著明綱目不書有罪而以無罪例書之【貞觀七年削綸階書決云削某階無罪之辭也普思何事乃與段綸並書乎】謬甚

【丁未】景龍元年秋七月太子重俊起兵誅武三思武崇訓兵潰而死

考異【按凡例用兵於臣子之僭叛者曰討得其罪人曰誅此起兵討賊而未得其罪人但當書討誤作誅】

分注【皇后以太子重俊非其所生惡之武三思尢忌太子上官偼伃以三思故每下制敕推尊武氏駙馬武崇訓又教安樂公主請廢太子太子積不能平與李多祚等矯制發羽林兵三百餘人殺三思崇訓於其第太子亦爲左右所殺土以其首祭三思崇訓之柩然後梟之朝堂】

據分注殺三思崇訓於其第是罪人已得也例當書誅考異以爲誤何與

【戊申】二年安樂公主適武延秀

考異【安上漏以字】

分注【武崇訓之弟武延秀美姿儀善歌舞公主悅之崇訓死遂以延秀尙焉】

或曰據分注延秀美姿儀善歌舞公主悅之故不書以使若公主自適之也與春秋書季姬及鄫子遇於防【魯僖公十四年】同意考異不必從

【庚戌】四年【睿宗皇帝景云元年】春正月上觀燈於市裏

考異【上當作帝】

分注【上與韋後防行縱宮女數千人出遊多不歸者】

當作帝及皇后觀燈於市裏【本紀云及皇后微行以觀燈】○書及皇后著其弒帝之漸也綱目略之非是

上禦梨園

考異【上當作帝】

上當作二月○按巡行例所過有事曰帝至某注雲間無異事則不書帝此上書帝觀燈下書禦梨園間無異事故當去帝字補書二月【據本紀觀防河在是年二月防河戲名見分注】考異謂當作帝非也

臨淄王隆基起兵討韋氏並其黨皆伏誅隆基爲平王以鐘紹京劉幽求參知機務李日知同三品蕭至忠等貶官有差【是年六月韋氏弒帝於神龍殿立溫王重茂】

考異【爲上漏自字是時中宗被弒睿宗未卽位隆基封平王非自爲而何尹氏發明謂上書討韋氏著其撥亂之績故此恕其自爲之罪然昭烈自立爲漢中王以宗室繼絕未嘗恕其自立之罪也】

當直書自爲平王隆基二字羨發明傅防綱目非是○或曰何以知發明之非曰隆基意在自取非專爲國與父也【書法首書爲王繼書以某某然後書相王卽位隆基之心可見矣史稱迎相王綱目特書旦卽位皆所以誅其意也】故當書自以著其罪如發明所云凡亂臣賊子茍有功於國者皆可逃其誅矣【此晉安禪宋自謂爲劉公所延本所甘心然綱目終罪其弒君者未可以功掩也】

立平王隆基爲皇太子【原本漏皇字今從考異補之】

考證【謹按明皇平韋氏之亂睿宗卽位欲立太子以宋王成器嫡長久不決宋王辭以死不居平王上睿宗從之先儒有言善哉宋王之讓曰時平則先嫡長世難則先有功此萬世不易之論也曰斯言也宋王所自言因事處變一時之權也司馬公曰立嫡以長禮之正也範氏曰太子者君之貳父之統也立子以長不以功所以重先君之世也二公立言垂教所謂萬世不易之大經然宋王之志泰伯之志也泰伯不逃則王季不得立宋王不讓則明皇不得爲太子明皇舉事時其志將以自取也至於內外皆定天下歸心不得已迎睿宗其於父兄之間有慚徳焉若宋王如隱太子而不避則開元治亂又未可知也觀其專事娛樂未嘗及時政長枕大衾非明皇素友愛也宋王有以啟之耳然則宋王亦無得而稱乎】

按司馬範氏之論不出宋王成器之言所謂時平則先嫡長也至世難先有功則二公未之及此𨿽一時之權實可爲萬世之法蓋世難之際非獨有功者不能自忘卽天命人心亦隱有所屬【武徳之際天命自在世民豈隱太子所能勝哉】必謂以長不以功則臨湖之禍【太宗殺建成於臨湖殿】將復見於後世豈善處變者哉乃若宋王之讓監於隱太子而然也其於泰伯事同情異考證與泰伯並稱非是且父子兄弟之間亦有不同者太王欲立王季故泰伯讓之承考之孝也睿宗意在成器特迫於隆基之功不敢以常禮取禍耳惡可例視哉【泰伯宋王自有安勉之分特視隱太子爲此善於彼耳考證謂無得而稱亦非】

【辛亥】睿宗皇帝景云二年復斜封官

發明【睿宗唐之賢主側觀其恬淡寡欲黃屋非心卽位之初擢用正人政事修飭蓋自貞觀以來未之有也然未幾太平撓政幸復生於是斜封首復而紀綱漸紊蓋帝之淸簡有餘而明斷不足是以其至於此耳】

睿宗不可謂賢其恬淡寡欲非其性成特無撥亂馭眾之才故托淸簡以自適耳觀其欲立成器而黜隆基及聞太平流言至謂韋安石曰聞朝廷傾心東宮宜察之豈不欲久據天位哉發明以爲黃屋非心徒泥睿宗彊飾之言【睿宗將傳位於太子召三品以上謂曰朕素懷淡泊不以萬乘爲貴】非定論也他若紕政繆舉相望於冊惟公主是從其去中宗一間耳而謂貞觀以來未之有不亦謬乎

【壬子】太極元年【宗皇帝先天元年】

分注帝下當補隆基二字○按凡例君名注云後有卽位在今年內者用之是年八月睿宗傳位太子太子卽位【考證云當作太子隆基卽位】是爲宗故當補書

秋七月彗星出西方入太微○以竇懷貞爲左僕射平章軍國重事

據懷貞本傳爲左僕射在宗卽位之後【本傳云宗受內禪進左僕射】當與劉幽求等【下書以劉幽求爲僕射同三品】並列立妃之下【立妃王氏爲皇后見傳位條下】以下書傳位與彗出西方共爲一條方見睿宗畏災避位之意若曰自非天變睿宗未必出此所以微著其意也今書法本以星變與傳位並言【書法云彗星之變髙湛常書傳位矣於是再見】獨綱目間以懷貞與本傳不合誤甚○按天文志自髙宗幹封二年至肅宗上元元年皆不書彗但宗紀云延和元年帝座前星有變【本紀是年亦不書彗但云星官言帝座前星有變】非彗也傳位條分注所載太平公主之言【分注太平公主使術者言於上曰彗所以除舊布新又帝座及心前星皆有變皇太子當爲天子上曰傳徳避災吾志決矣公主及其黨皆以爲不可】亦不見公主傳未審何據使果出公主彼方不欲宗爲天子又肯使術者進言乎皆不可解

八月帝傳位於太子太子卽位尊帝爲太上皇

發明【唐朝傳位於子者四君然而書法則不同在太宗則直書太子卽位在肅宗則書太子卽位於靈武惟睿宗順宗書帝傳位於太子蓋此二君制命在己出於由衷而彼二君則幾於簒矣此綱目所以不得不各書其實也】

明皇之於太宗特一間耳所以得書傳位者由睿宗處置得宜【立隆基爲太子】故父子兄弟之間𨿽有慙徳而無顯禍使睿宗立成器而王隆基其不爲太宗者鮮矣其傳位也不得不傳者也睿宗外迫於星變內困於公主【史稱太平公主多權略上嘗與之議政宰相進退系其一言權傾人主其門如市書法云綱目書睿宗二十二事制於公主者十二】姑委轡明皇以自安耳顧可與順宗同日語哉【順宗以久疾不愈故急欲傳位太子】發明謂睿宗制命在已出於由衷非也【唐書肅宗贊亦謂睿宗遜位出於誠心非是】

【癸丑】宗明皇帝開元元年二月禦樓觀燈大酺

分注【開門然燈大酺合樂上皇與上禦門樓臨觀以夜繼晝凡月餘】

禦上漏帝字考異考證不言何與

以髙力士爲右監門將軍知內侍省事

考證【當加宦者於髙力士上○謹按凡例曰宦者除拜當書者皆加宦者字注云以著刑人與政之屬夫刑人用權莫盛於唐尊爲上皇以兵刼之貴爲天子以父呼之甚至弒君弒後豈特與政而已哉追原其自始於髙力士盛於李輔國而極於劉季述皆由諸帝狎近便嬖授以國命而不可奪此非用權者之過用之以權者之過也今故推本正例自髙力士至韓全誨十有餘人拜官之始皆加宦者於名氏之上若張承業死則綱目特筆書曰唐特進河東監軍使張承業卒是時唐已亡猶冠以唐號表其忠賢云】

書法【呂彊不書宦者賢之也此其不書何唐世宦者例不書也例不書也者不勝書也】

當從考證補宦者二字書法傅防綱目非是○勲按不勝書者或世用宦官習以爲常則略之可耳唐自髙祖迄於宗代凡五易未聞有用宦官者用之自明皇始【眞西山云唐世中人預政自宗用髙力士始】安可不書以著其罪又況唐室之禍宦寺爲甚書宦者於力士之上所謂履霜之戒也書法謂例不書宦者豈未聞凡例乎

六月以宋王成器等爲諸州刺史

分注【宋王成器申王成義上兄也岐王範薛王業上弟也豳王守禮從兄也上素友愛初卽位爲長枕大被與兄弟同寢聽朝罷多從諸王遊在禁中拜跪如家人禮請循故事出刺外州乃以成器領岐州成義領豳州守禮領虢州範領濟州業領同州到官但領大綱州務皆委上佐是後諸王領州者凖此○範氏曰文王孝於王季故友於兄弟睦於太姒故慈於子孫以及於家邦推其心而已矣先王未有孝而不友友而不慈者也至於後世帝王或能於此則不能於彼何哉不能舉斯心加諸彼而已成器辭位以授明皇故明皇篤於兄弟之愛蓋成器之行有以養其友愛之心也茍能充是心則仁不可勝用矣然至於爲人父則以讒殺其子爲人夫則以孽黜其妻爲人君則以罪殄防其臣下是皆不能充其類也茍不能充其類則其爲善豈不出於利心哉】

天理之在人心一也然有能推不能推者則誠與僞之分耳文王之孝友慈愛不待推而然者也乃若明皇之爲君父本無是心何以推之哉範氏將以長枕大被謂明皇眞能友愛者乎觀其以聲色遊獵娛成器不及以政其猜忌深矣成器𨿽能養明皇友愛之心而明皇之友愛則皆僞而不誠者也不然寧有友愛於兄弟而不慈睦於子婦者哉範氏不於誠僞分別能推與否徒以明皇之僞致疑天理在人有先王后世之殊謬甚

襄王重茂薨於房州諡曰殤皇帝

考異【提要薨作卒按凡例王侯死皆曰卒當從提要】

考證【薨當作卒諡當分注○謹按韋氏弒中宗而立重茂韋氏伏誅睿宗卽位廢重茂復爲王凡例曰正統之君廢爲王公而死者書卒而注其諡重茂韋氏所立故不書卽位者非正統之君也然亦廢爲王而死故比例而書薨當作卒注其諡於下】

書法【書薨何諡爲帝者也】

當從提要作卒書法傅防綱目非是大書其諡譏也考證不必從○或曰何譏生不予其帝【始不書卽位後斥稱重茂皆不成之爲君也】死而諡之非也故書譏之考證與廢爲王公者並稱謬甚【按廢爲王公不當廢者也諡其所自有故從分注諡爲皇帝不當諡者也帝所不應得故大書以譏之若曰王也而諡爲帝其謬不辧而明矣考證見不逮此何與】

以武后鼎銘頒告中外

分注【太子賔客薛謙光以武后鼎銘有云上降鑑方建隆基爲上受命之符獻之姚崇表賀請宣示史官頒告中外】

當作頒武后鼎銘於中外以告二字羨

冬十月薛訥與吐蕃戰於武街大破之

分注【吐蕃復冦渭源薛訥王晙帥兵禦之吐蕃十萬屯大來谷晙選勇士七百衣蕃服夜襲之多置鼓角於其後前軍遇敵大呼後人鳴鼔角應之敵以爲大軍至驚懼自相殺傷死者萬計敵大潰追至洮水又敗之前後殺獲數萬人】

當作薛訥襲擊吐蕃於武街大破之○據分注夜襲吐蕃遇敵驚潰未嘗與戰也綱目書戰非是

【丁巳】五年春正月太廟四室壞行幸東都

考異【行幸當作帝如】

書法【上書太廟四室壞下書行幸東都是壞不以行故矣然則無譏與春秋書世室屋壞譏慢也況太廟方壞而行幸自如則其爲忽宗廟甚矣姚崇賢相於是凡三獻諛惜哉】

當從考異作帝如東都書法仍以行幸爲辭非也○按壞𨿽不以行故而行不顧其壞則慢甚矣綱目連書之所以譏也書法多爲層折反以忽宗廟爲余意尢誤

謫孫平子爲都城尉

分注【伊闕人孫平子上言春秋譏魯躋僖公今遷中宗於別廟而祀睿宗正與魯同兄臣於弟猶不可躋況弟臣於兄乎若以兄弟同昭則不應出兄置於別廟願下羣臣博議遷中宗入太廟太常博士陳貞節馮宗蘇獻以爲七代之廟不數兄弟殷代或兄弟四人相繼爲君若數以爲代則無祖禰之祭矣今睿宗之室當亞髙宗故爲中宗特立別廟非躋睿宗於中宗之上也平子誣罔聖朝漸不可長然時論多是平子故議久不決獻頲之從祖兄也故頲防從其議平子論之不已謫都城尉】

中宗受命於髙宗睿宗特爲武后所立當髙宗之崩知有中宗不知有睿宗也今以睿宗繼髙宗而置中宗於別廟是去其知者而立所不知者在髙宗爲無子在睿宗爲無父豈得爲禮之正乎卽謂七代之廟不數兄弟亦當遷睿宗而存中宗安得反易若斯之甚耶厥後復還中宗於太廟【十年增太廟爲九室遷中宗還太廟】則知平子之言初非誣罔所稱不數兄弟者又安在乎勲謂惟以中宗亞髙宗而爲睿宗別立廟則當矣當時議禮者皆不及此則以睿宗乃明皇之父故其遷其還皆在中宗無敢議及睿宗者違典禮以媚君君臣並責爾矣究何益哉

【戊午】六年秋八月令州縣歲十二月行鄕飲酒禮

書法【鄕飲酒古之所以序長防也終綱目千數百年行此禮者開元而已𨿽舉一廢百而綱目書之其亦餼羊之防意與】

按鄕飲酒禮已行於漢【見漢世祖建武三年綱目不載】特綱目未書耳書法不考全史僅以綱目爲據遂謂千數百年惟開元行之非是

【甲子】十二年秋七月以楊思朂爲輔國大將軍

考異【楊字上當加內侍二字疑漏】

當從考異補內侍二字○或曰思朂平安南已書內侍【十年】則此可省【凡例官已見者不復見】勲按內臣爲大將軍自思朂始書內侍非爲思朂也爲大將軍惜也

【乙丑】十三年車駕還幸孔子宅

書法【漢明帝幸孔子宅書詣唐髙祖太宗幸國子監亦皆書詣此其書幸何誤也或曰誠不足也故從其恆辭】

發明【漢肅宗時書詣孔子宅今此乃書幸何耶意者宗尊師重道之誠不及肅宗故變文書幸以見其過自尊大之意耳不然何書法之異也】

幸當作詣○按是時宗遣使以太牢祭孔子墓給復近墓五戶【見本紀宜入分注】非不知尊重者書法以書幸爲誤良是發明泥幸字以爲見其過自尊大之意則誣宗矣況晉文召王春秋猶書狩於河陽【魯僖公二十八年天王狩於河陽傳曰以臣召君不可以訓故書狩於河陽以尊周而全晉也】安得因其不誠遂以恆辭褻尊乎書法或曰條宜刪

【庚午】十八年六月以忠王浚領河北道行軍元帥帥十八總管討奚契丹

考證【討當作伐】

分注【初契丹王李邵固遣可突幹入貢李元紘不禮焉張說曰可突幹狡而狠專其國政久矣人心附之今失其心必不來矣至是可突幹弒邵固叛降突厥制以忠王浚領元帥禦史大夫李朝隱京兆尹裴伷先副之帥十八總管以討奚契丹然浚竟不行】

書法【奚契丹自開元以來皆書擊此其書討何討弒君也綱目之筆削嚴矣】

【丹下當補不果行三字觀分注浚竟不行可見綱目不書疑漏○按綱目書討因舊史耳如書法所云此有邵固之弒】

書討宜矣然二十二年張守珪斬可突幹罪人已得未聞有他釁也而祿山復書討何哉【二十四年張守珪使討擊使安祿山討奚契丹敗績】又況可突之變由元紘啟之乎以春秋省已自治之義推之𨿽書擊可也【二十年信安王禕書擊可證】

【壬申】二十年九月開元禮成

分注【初命張說與諸學士刋定五禮說薨蕭嵩繼之請依上元敕父在爲母齊衰三年從之至是書成上之號曰開元禮】

書法【書禮成何成之爲禮也】

父在爲母服三年是二尊矣故不曰五禮成而目曰開元禮以是爲開元之禮耳書法槪云成之爲禮非也

冬十一月祀后土於汾陰十二月還西京

考異【按凡例還宮間無異事不書帝此間有事還上漏帝字】

分注【初蕭嵩奏自祠后土以來年谷屢丰宜因還宮賽祠上從之】

帝字非漏○按祀后土亦帝也【觀分注還宮賽祠可見】此正間無異事者故不書帝考異以爲漏特未詳分注耳但宗幸東都在上年十二月【本年夏四月宴百官於上陽東洲】至是始還果逾年而後還抑已還而復出耶據書法云近者十月逺者三年則宗之慢遊亦甚矣逾年曷怪焉

【癸酉】二十一年春正月遣大門藝討渤海不克

考證【討當作擊】

分注【初渤海靺鞨王武藝遣將冦登州殺刺史至是上遣大門藝發幽州兵討之無功而還武藝怨門藝密遣客刺之不死】

據分注當從綱目書討然門藝乃武藝之弟武藝𨿽可討而門藝非討武藝之人也【十四年武藝遣門藝擊黒水門藝不從棄眾來奔】勲意或去大門藝三字直書遣兵討渤海非徒全門藝亦所以爲唐諱也【使弟討兄非禮也故諱之】

蕭嵩韓休罷

考異【按分注此條提要當接下條提要共爲一條爲是其發明當移之於後】

此與下本爲一條【下書以裴耀卿同平章事分注云休數與嵩爭論於上前靣折嵩短嵩因乞骸骨上乃皆以爲丞相罷政事】但爲發明所隔【本條無分注】當移發明於後而以此條冠於耀卿之上爲是此非提要分書之過特編錄者誤厠發明於內耳考異可從

【甲戌】二十二年幽州節度使張守珪斬奚契丹王屈烈及可突幹

幹下當有以獻二字○按契丹傳云函可突干等首傳東都【數字宜入分注綱目不錄非是】綱目不書獻疑漏

突厥殺其毗伽可汗

考異【殺當作弒】

分注【毗伽爲其大臣梅錄啜所毒而死子登利可汗立】

當從考異書弒○按本傳云毗伽忍死殺梅錄啜夷其種乃卒宜入分注以爲弒君者之戒綱目不載非是

【乙亥】二十三年春正月帝耕借田禦樓酺宴

分注【上耕借田九推乃止公卿以下皆終畝上禦五鳯樓酺宴時命三百里內刺史縣令各率所部音樂集樓下較勝負懷州刺史以車載樂工數百皆衣文繡魯山令元徳秀惟遣樂工數人連袂歌於蒍上曰懷州之人其塗炭乎立以刺史爲散官徳秀性介潔質朴士大夫服其髙○按徳秀本傳蒍下更有於字此歌名也不宜略據宗稱爲賢人之言必有可觀史家不錄非是】

刺史縣令所以撫民也宗不以戶口盛衰課殿最乃令率所部音樂逺詣行在較其勝負豈爲民立官之義哉或曰姑試令史耳故懷州樂工𨿽勝必以刺史爲散官果爾則是令反所好陷人於罪又豈所以懲勸乎勲觀其意始未嘗不在音樂或感徳秀之歌反情止義故罰刺史以掩過耳不然何其後先矛盾若是之甚也

三月張瑝張琇殺殿中侍禦史楊汪以復父讎敕杖殺之

分注【初汪旣殺張審素審素二子瑝琇皆幼坐流嶺表尋逃歸手殺汪於都城系表於斧言父寃狀欲之江外殺與汪同謀者爲有司所得議者多言二子穉年孝烈宜加矜宥張九齡亦欲活之裴耀卿李林甫以爲壞法不可上然之乃下敕曰國家設法期於止殺各伸爲子之志誰非狥孝之人展轉相讎何有限極宜付河南府杖殺士民憐之爲作哀誄斂錢之】

當作張瑝張琇復父讎殺殿中侍禦史某○按先書復父讎則知瑝琇之殺楊汪非得已也情急而義彰若先書殺書以安知所殺者果父讎耶抑有托而然耶辭緩而義隱觀其嶺表逃歸其欲殺汪非一日矣蓋處心積慮而爲之者凡皆爲父讎耳顧可以緩辭書之哉據議者爲二子穉年孝烈宜加矜宥此正義也獨裴耀卿等以爲壞法遂爾並誅可哀孰甚愚謂卽以止殺爲辭二子豈無首從之別【如髙宗時智壽與弟智爽復父讎議者謂弟始謀乃殺智爽赦智壽亦一例也】而一槪殺之則以裴李諸人各懷殺人之意使受枉者皆得復讎則威殫而身危矣【宋泰始中奚慶思殺錢仲期子延慶手刅慶思自系獄太守郤顒表不加罪明帝許之是復父讎者可以不死惜瑝琇不遇郤太守耳】惟殺瑝琇然後𨿽有狥孝之人莫敢伸爲子之志而已益可肆行而不顧豈眞爲國法哉惜乎九齡不能力持大義使之稍從末減耳胡氏以爲失在不訟於司冦【胡氏說詳分注】勲謂觀裴李持論若此使瑝琇先訟司冦則父讎不克報矣今𨿽殺身【琇臨刑神色自如曰下見先人復何恨】特爲人上者之過於二子奚憾焉【按唐世復讎者非一其法亦異太宗時有王君操髙宗時有趙師舉皆復父讎皆得不死憲宗時余安常梁悅復讎𨿽同而一死一生則以李鄘與韓愈所見之不同也他如康買得以救父難殺人尙蒙矜宥則瑝琇復死父之讎者當何如哉宜議者皆以爲寃也】

【丙子】二十四年夏四月張守珪使討擊使安祿山討奚契丹敗績

考異【討當作擊】

分注【張守珪使平盧討擊使安祿山討奚契丹敗績守珪奏請斬之祿山臨刑呼曰大夫欲防奚契丹柰何殺祿山乃更執送京師張九齡批曰昔穰苴誅莊賈孫武斬宮嬪守珪軍令若行祿山不宜免死上惜其才赦之九齡固爭曰失律喪師不可不誅且其貌有反相不殺必爲後患上曰卿勿以王夷甫識石勒枉害忠良竟赦之】

書法【書使何罪使之者也奚契丹書討則使之者何罪使之而不能正其敗績之誅以至於隳國典胎國禍則守珪之罪也故書使】

當從考異作擊○按綱目書討因舊史耳先是守珪斬屈烈可突幹【見甲戌十二月】唐且以湼禮爲都督【乙亥十二月書以契丹湼禮爲松漠都督】契丹何罪可復書討乎且以敗績爲罪使之者可也以胎禍爲守珪之罪則非也守珪失在不斬而執送豈意其後之必反而故縱哉以九齡固爭而宗不從又寵用之則君上之過非守珪罪也書法摭後禍以甚前罪捨君過而崇臣罰非權衡之平者不可從

【丁丑】二十五年十二月惠妃武氏薨追諡貞順皇后

考異【據大歷十年書貴妃獨孤氏卒則此薨字當作卒】

書法【妃妾自宋殷氏始書卒未有書薨者也此其書薨何諡爲後也自是而皇后爲贈官矣終綱目卒妃妾四宋孝武殷氏唐宗武氏肅宗韋氏代宗獨孤氏惟此獨書薨譏之辭也】

當從考異作卒綱目書薨特據舊史耳書法以爲諡爲後勲謂使非諡後卒且不可得況薨乎故當書卒以正其謬若曰此妃也而諡皇后哉今復書薨是予其諡也安在其爲譏乎

【戊寅】二十六年春正月以牛仙客爲侍中以王璵爲祠祭使

王上以字羨

【庚辰】二十八年春正月荊州長史張九齡卒

分注【上𨿽以九齡忤防逐之然愛重其人每宰相薦士輙問曰風度得如九齡否】書法【書惜賢也終綱目長史書卒三於九齡尢深惜之】

當書故相張九齡卒於荊州去長史二字分注諡文憲○按先儒謂唐室之亂由罷張九齡相李林甫【崔羣對憲宗曰人皆以天寶十四年安祿山反爲亂之始臣獨以開元二十四年罷張九齡相専任李林甫此理亂之所由分也】範氏亦云明皇三子之廢系於林甫之一言其得未廢系於九齡之未罷相賢則父子得以相保相佞則天性滅爲仇讐【見丙子分注】果爾則九齡之相所關於唐室何如可僅以長史卒之哉據罷免例云無罪而賢者𨿽已廢免曰故某官爵某故當補書故相以致惜之之意且以見九齡蓋宜相而不宜貶者也不然賢如九齡而僅存貶官與眾人何異乃以爲深惜乎

是歲戶口之數

分注【戶八百四十一萬二千八百口四千八百一十四萬三千六百西京東都米斛直錢不滿三百絹匹亦如之海內富安行者萬里不持寸兵】

十四年書戶口之數戶部奏之也二十年祀后土爲戶口不書此未有奏者其書戶口之數何盛衰之際綱目之所謹也是時海內富安行萬里者不持兵可謂盛矣未幾轉運采訪絡繹奔馳卒成天寶之亂何其衰也方宗承武韋之後天下非不凋然開元以來去奢崇儉用賢逺姦遂臻是歲之盛自玆以往貪殘盈位驕侈肆行幾至亡國由此觀之治亂何常存乎其人而已綱目於二十八年特書戶口之數【此年唐紀不載戶口固知爲綱目特筆也】蓋紀其盛而懼其衰也書法不言何與

【辛巳】二十九年夏閏四月得元皇帝像

分注【上夢元皇帝云吾像在京城西南百餘里遣使求得之於盩厔迎置興慶宮】發明【宗誕謾荒忽旣夢老君之像遣使求之正使無有則使者亦必傅防來上此固無可疑者綱目書得而不言其所以得譏之明矣】

當作遣使求元皇帝像得之分注明言求得之此亦據事直書非別有增設也○勲按不書求則得與否無關美刺何以書爲惟求而後得譏在求不在得也發明以不言其所以得爲譏之明傅防無謂【按天寶元年參軍田同秀上言見元皇帝於丹鳯門告以藏符在尹喜故宅帝遣使於函谷關尹喜臺旁求得之明年淸河人崔一淸復言見元皇帝於天津橋北雲藏符於武成紫微山遣使求亦得之此皆固得像而傅防成之者君臣上下誕誣若此唐安得不亂耶】

秋七月突厥殺其登利可汗

考異【殺當作弒】

分注【初登利從叔二人分典兵馬號左右殺登利惡其專誘右殺斬之自將其眾左殺判闕特勒兵攻登利殺之骨咄葉護自立爲可汗】

當作突厥登利可汗爲其下所殺○按右殺登利從叔也旣使之典兵乃惡其專而誘斬之不能無罪故當書爲下所殺以致自反不縮之意綱目直書殺其可汗固失上下之分若例以弒書亦非原情定罪之義惟書爲下所殺則彼此皆當矣考異不詳分注槪謂殺當作弒特泥例之過非正法也

冬十一月太尉寧王憲薨追諡曰讓皇帝

考異【薨當作卒】

書法【以皇帝贈諡自太子始矣於是三見書官書爵予憲也綱目諡爲帝書薨】

當從考異作卒書法傅防綱目非是○按以皇帝爲贈諡乃違禮之大者綱目垂法後世宜削以示貶今大書於冊若曰王也而諡爲帝耶所以深譏之也惡可因其諡帝而書薨以成之乎據凡例云秦漢以後王侯死皆曰卒注云薨乃臣子之辭不當施之於國史果爾則諡帝書薨之說本非綱目之例書法與茂並稱爲三尢誤【與重茂尢非憲比憲旣誤書茂並當攺正】

綱目續麟卷十五﹤史部﹐編年類﹐綱目續麟﹥

欽定四庫全書

綱目續麟卷十六

宜春張自勲撰

【壬午】天寶元年二月享元皇帝於新廟越三日享太廟越二日合祀天地於南郊

書法【合祀非古也自是終唐世爲永制矣傳曰皇皇后帝皇祖后稷君子曰禮謂其祖親而先帝也唐於是重失之書曰越二日譏也】

享祀疊行可也然先親後尊已爲非禮又先元而後太廟是志在元而天地祖宗特因而及之耳其悖謬不益甚哉書法但譏太廟南郊而置元於不言非也

【乙酉】四載秋七月冊壽王妃韋氏八月以楊太眞爲貴妃分注【初武惠妃薨後宮無當意者或言壽王妃楊氏之美上見而悅之乃令妃自以其意乞爲女官號太眞更爲壽王娶郎將韋昭訓女潛納太眞宮中不期歲寵遇如惠妃宮中號曰娘子凡儀禮皆如皇后至是冊爲貴妃】

書法【武氏爲昭儀書太宗才人譏瀆倫也此其爲瀆一也曷爲不書壽王妃書太眞書太眞所以志作僞之勞拙也】

發明【開元二十三年書冊壽王妃楊氏至是又冊韋氏則楊氏爲壽王之偶已非一日明皇奪而有之則亂三綱防天理不可立於人上矣夫納伋之妻作新臺於河上而要之釋者謂伋妻自齊以來未至於衛而宣公爲臺以要其至是時國人猶且惡之惡有十年子婦而可奪之爲已有哉】

當直書以壽王妃楊氏爲貴妃冊壽王妃韋氏可刪【冊妃不再書方見宗奪妃之惡今並書於冊則壽王已有妃安見爲宗所奪耶此正宗當日詭處惟刪此存彼宗始無所逃其罪矣綱目似未窺此】○按武氏爲太宗才人綱目猶直書況壽王妃乎楊氏𨿽有太眞之號【開元二十八年以楊氏爲道士號太眞見本紀】然二十八年旣不特書安見太眞之爲壽妃也使綱目前書以壽王妃楊氏爲道士號太眞此書以太眞爲貴妃猶可如書法之說今上書冊壽王妃韋氏下書楊太眞若不相涉者適成其僞何以見其勞拙耶勲故準太宗才人例直書壽王妃以著李唐麀聚之丑爲後世恥過作非欲蓋彌彰者之戒不尢愈乎書法旣知與髙宗瀆倫爲一而又僅從志僞立說終是傅防綱目耳發明又以久近爲輕重夫瀆倫之舉𨿽名且不可況其實乎推尹氏之意使明皇爲宣公將無譏與亦謬【宗此舉甚於新臺之要唐世諸君何烏獸行之多耶】

【丙戌】五載冬殺驍衛兵曹柳勣贊善大夫杜有鄰

分注【有鄰女爲太子良娣其長女爲勣妻勣性狂疏好功名喜交結豪俊淄川太守裴惇復北海太守李邕皆與定交勣與妻族不協欲防之爲飛語告有鄰妄稱圖讖交搆東宮指斥乘輿林甫令吉溫鞫之乃勣首謀遂與有鄰皆杖死太子亦出良娣爲庶人】

當書及贊善大夫○按有鄰之死由勣爲飛語以防之故當書及明禍起柳勣非有鄰之罪也綱目連書而不殊非是

【丁亥】六載除絞斬條

分注【上慕好生之名令應絞斬者皆重杖流嶺南其實有司率杖殺之】

書法【書予之也綱目卹刑之政書除十皆予之也】

書譏之也上書殺某某等某等自殺【是年正月殺北海太守李邕及皇甫惟明韋堅等王琚李適之自殺】下書除絞斬條其爲無實而好名可知矣又況有司率杖殺之乎書法以爲予防刑非是【據分注首稱慕名末云率杖殺之其爲譏詞明甚書法獨指爲予之殊不可解】

將軍董延光攻吐蕃石堡城不克十一月以哥舒翰充隴右節度使貶王忠嗣爲漢陽太守

分注【上欲使忠嗣攻吐蕃石堡城忠嗣上言石堡險固吐蕃舉國守之非役數萬人不能克臣恐所得不如所亡不如厲兵秣馬俟其有釁然後取之上意不快將軍董延光請行上命忠嗣分兵助之忠嗣不得已奉詔而不盡如其所欲延光過期不克言忠嗣沮撓軍計上怒李林甫因使人告忠嗣欲擁兵奉太子敕徵忠嗣入朝委三司鞫之上聞哥舒翰名召見悅之以爲隴右節度使而詔三司曰吾兒居深宮安得與外人通謀此必妄也但劾忠嗣沮撓軍功翰之入朝也或勸多賫金帛以救忠嗣翰曰若直道尙存王公必不寃死如其將喪多賂何爲三司奏忠嗣罪當死翰力陳其寃上感悟貶忠嗣漢陽太守】

當書將軍董延光攻吐蕃石堡城不克貶王忠嗣爲漢陽太守十一月以哥舒翰爲隴右節度使○按忠嗣之貶𨿽由哥舒翰之救然實爲延光受罰也宜先書貶忠嗣後書哥舒官然後見宗用罰之謬而忠嗣以無罪見貶也今先哥舒而後忠嗣則忠嗣之貶若出於哥舒者不幾以功首而爲罪魁乎或曰非哥舒忠嗣不止於貶【三司奏忠嗣罪當死】書貶忠嗣於哥舒之下予功也曰不然三司𨿽奏忠嗣罪當死然先是帝詔三司曰吾兒居深宮安得與外人通謀此必妄也但劾忠嗣沮撓軍功其罪固已定矣𨿽無哥舒之救忠嗣未必至死三司所奏特爲林甫傅防【分注林甫使人告忠嗣欲擁兵奉太子】非帝意也【書貶某於不克之下所謂沮撓軍功也庶得其實】若徒以屬辭先後爲據則分注已明何取於大書哉○甚矣言之不足取人也方翰卻或者言不恃多賂救忠嗣而惟以死生聽直道之存沒豈不凜然君子哉及翰降祿山稱臣受職且爲書以招諸將【天寶十五載祿山入關蕃將火防歸仁執翰降之祿山問翰曰汝常易我今何如翰俯伏謝罪曰陛下撥亂主今天下未平李光弼在土門來瑱在河南魯炅在南陽臣爲陛下以尺書招之三靣可平祿山悅卽署翰司空同中書門下平章事翰以書招諸將諸將皆讓翰不死節祿山知事不可就後卒殺之】直道安在乎史稱翰爲人少恩未嘗卹士饑寒帝嘗制十萬賜其軍翰藏庫中及敗封鐍如故然則不多賫金帛非眞知義命也特惜財耳曷足道哉士不考其生平徒以一言爲進退豈不誤乎

【辛卯】十載夏四月劍南節度使鮮於仲通討南詔蠻敗績制復募兵以擊之

考異【討當作擊】

考證【討當作擊】

南詔唐所立也【開元二十六年冊南詔爲雲南王】上書反書防【九載書南詔反防雲南郡】故得書討考異考證不必從

【壬辰】十一載冬十一月李林甫卒

考異【卒當作死】

當從考異作死綱目書卒誤○按林甫之惡不能悉載所最甚者宗欲殺三子【太子瑛鄂王瑤光王琚】而決於林甫之一言罪可勝誅耶【開元二十五年楊洄譖太子等潛構異謀上召宰相謀之林甫對曰此陛下家事非臣等所宜預上意乃決】故當書死以黜之

【乙未】十四載十一月安祿山反遣封常淸如東京募兵以禦之

如當作詣○按東京帝都也惟天子巡行書如人臣奉命而往當書詣不應與人主同辭亦別嫌明微之義也

髙僊芝退保潼關河南多防

分注【祿山使其將崔幹祐屯陜臨汝農濟陰濮陽雲中郡皆降於祿山】

髙上宜補賊將二字據分注臨汝農等皆降於祿山當作河南諸郡多防不書諸郡無以見其所防之多也

【丙申】十五載【肅宗皇帝至徳元載】

分注帝下漏亨字據君名例卽位在今年內者用之肅宗是年七月卽位於靈武歲首不書名與例不合

賊將史思明防常山顏杲卿死之復防九郡進圍饒陽分注【胡氏曰致亂者李林甫楊國忠也而受禍輕許國者顏杲卿也而得禍重此淺識之士所以疑天理之或僭也夫天之於人安能數數然較其善惡之長短輕重尺寸銖兩而報之哉要之人自有正理必當爲善而不可爲惡天有常道爲善者必佑爲惡者必罰此則終古不可易者若杲卿家禍蓋亦百一固君子之不幸也幸不幸命也有性焉君子不謂命也】

士不當論禍福但當問是非是則𨿽禍猶福【如範滂就獄其母與之訣曰汝今得與李杜齊名死亦何恨】否則𨿽福亦禍【如褚淵爲司徒弟炤嘆曰門戶不幸復有今日之拜】楊李之寵貴豈及顏氏之慘戮乎以此並衡何異蜣丸之比蘇合鴻毛之等泰山此正無識之士不顧是非而徒以成敗論人者乃出於大儒之口何哉信如胡氏所雲天報不能無僭差與爲杲卿寧爲楊李是率天下而林甫國忠也不亦謬乎惟置禍福而論是非則顏氏家禍天所以成杲卿也何不幸之有

帝至普安以房琯平章事

琯下漏同字【唐紀有同字】

安祿山遣髙嵩使河隴大震關使郭英乂斬之

考異【斬當作誅】

分注【祿山遣其將髙嵩以敕書繒防誘河隴將士英又斬之】

使當作誘安字羨【十二月安祿山遣兵防潁川亦當去安字】○按祿山書反後綱目但書名不書姓則此安字宜刪使者列國往來之辭【凡例正統遣使於他國曰某遣某官某使某】祿山賊也而從人主之例非是況祿山實以敕書繒防誘將士非徒往來者可僅以常辭書乎故當作誘

令狐潮圍雍丘張巡擊走之

考異【令上漏賊將二字擊走當作討破】

據史思明孫孝哲皆書賊將則此當補賊將二字但稱擊走者言被圍而擊卻之也討破非其實矣考異不必從

常山諸將討殺太守王俌

考異【按俌乃賊黨不當書殺當作討太守王俌誅之】

分注【河北諸郡猶爲唐守常山太守王俌欲降賊諸將怒因擊毬縱馬踐殺之】

殺當作誅討字羨考異不必從○據分注俌欲降賊諸將因擊毬殺之非能正其罪而討之故但書誅以著俌罪𨿽不書討可也

【闕】

帝如彭原

分注【彭原廨捨隘狹上與張良娣博打子聲聞於外李泌言諸軍奏報停壅上乃潛令刻幹樹雞爲子不欲有聲良娣以是怨泌】

按良娣於靈武產子三日起縫戰衣且曰此非妾自養之時【見卽位條分注】可謂勤矣至是甫三月而與帝共博又豈爲戱之時哉及泌言軍奏停壅帝方諱之良娣遂以此怨泌何前後相反之甚也然則自起縫衣非眞能勵精輔主特借以邀寵而取憐耳【前條分注云上以是益憐之】可不察乎

永王璘反上皇遣淮南節度使髙適等討之

書法【遣討者肅宗也書上皇遣何病肅宗也肅宗趣取大物故永王啟保有江表之心綱目書討而不以肅宗主之所以致自反不縮之譏也此特筆也終綱目一而已矣】

上皇二字羨【自是綱目誤書上皇非特筆也】討當作擊○按遣討旣出肅宗必無復書上皇之理卽以爲病肅宗則當書擊以見意【謂肅宗不得而討之也】安有乙事而冠以甲名者且此旣書上皇討則璘敗宜書伏誅何以稱走死豈君父討臣子不可書誅以正其罪乎亦可謂自相矛盾矣

【丁酉】二載

考異【按天寶十五載下分注肅宗皇帝至徳元載此年歲首當大書肅宗皇帝至徳二載蓋傳錄闕漏據睿宗卽位於中宗景龍四年六月歲首分注睿宗景云元年而次年大書睿宗皇帝景云二年此則當於二載之上仍書肅宗皇帝至徳六字】

考證【當書肅宗皇帝至徳於二載之上○謹按姚氏曰睿宗景云二年下分注宗先天元年明年始大書宗明皇帝開元元年至天寶十五載下分注肅宗至徳元載明年惟書二載未嘗大書肅宗皇帝至徳爲無始故今於二載上加肅宗皇帝至徳使得上同開元矣】

書法【睿宗二年大書睿宗皇帝景云二年正始也於是而大書曰肅宗皇帝至徳二載恆也其不書何譏也何譏譏始之不正也始無所受其不正也甚矣綱目不從睿宗例書之所以病之也】

此條終屬疑案如書法所云則朱子凡例當有分別曰始無所受者不得大書今旣無此語安知非傳錄闕漏如考異所云耶必如書法之說或從呂后分注年號方足以示譏今旣大書二載何惜此六字而謂不書足以病之乎以凡例推之朱子未必有此意當以考異考證說爲正書法所云未免傅防綱目至於肅相近而實不同自有大書可據如宗書傳位於太子肅宗書卽位於靈武是非邪正昭然可見安在區區無益之空文或書或否謂足以分低昻而定賢否哉姑識以俟來哲

江南采訪使李成式討永王璘璘敗走死

分注【成式與河北招討官李銑合兵討璘李廣琛召諸將謂曰吾屬從王至此天命未集人謀已隳兵鋒未交尙及早圖去就不然死於鋒鏑永爲逆臣矣諸將皆然之於是廣琛以麾下奔廣陵璘黨皆散憂懼不知所出成式將趙侃等濟江璘兵遂潰璘奔鄱陽江西采訪使皇甫侁遣兵擒殺之】書法【璘書反矣書討宜也於是皇甫侁擒璘殺之不書伏誅何帝有慊也故再書討以正謀保江表之罪不書誅以致趣取大物之譏】

當直書永王璘兵潰走死江南李成式討九字可刪○按討者義在已誅者罪在人綱目不書誅以正永王之罪而反書討以予肅宗之義非權衡之平也肅宗趣取大物視永王一間耳前書擊者所以致自反不縮之譏此書兵潰走死明其妄動無成適自取死而已恕永王者所以惡肅宗也書法傅防綱目非是○據分注兵鋒未交璘黨皆散則潰也非敗也本潰而書敗未免失實且使廣琛無逆臣之言諸將無解散之舉璘未必遽敗又況擒殺璘者江西采訪非成式也勲故去成式而書兵潰亦覈實之義耳

帝入西京上皇發蜀郡

考異【按巡幸例曰帝至某據上書帝至鳯翔此入字當作至】

分注【上入西京百姓出國門奉迎二十里不絕舞躍呼萬歳有泣者上入居大明宮禦史中丞崔器令百官受賊官爵者皆脫巾徒跣立於含元殿前頓首請罪環之以兵使百官臨視之太廟爲賊所焚上素服向廟哭三日是日上皇發蜀郡】

西京非鳯翔比也至者過而不畱之名入則有定居之意【觀分注入居大明宮可見】考異不必從

冬十二月上皇還西京

下當補居興慶宮四字○按後書李輔國遷上皇於西內實自興慶宮遷之也當先書居興慶宮於還京之下一以著上皇避位之實一以起輔國遷居之繇而肅宗靈武卽位之罪益不可掩矣今上書帝入西京下書上皇還西京曰入曰還略無異辭則如二君矣非所以表微也

史思明髙秀巖各以所部來降

考異【史上漏賊將二字】

思明前書賊將【天寶十四載防常山書賊將史思明】此不復見且旣書來降則非賊矣考異說泥

【戊戌】乾元元年冊回紇英武可汗以寧國公主歸之英上當有爲字疑漏

【己亥】二年二月月食旣

考異【提要作日食旣】

分注【先是百官請加皇后尊號上以問中書舍人李揆對曰自古皇后無尊號惟韋後有之豈足爲法上驚曰庸人幾誤我防月食事遂寢後與李輔國相表裏干預政事上頗不悅而無如之何】

據分注當從綱目書月提要作日食誤【紀志是年無日食】考異不爲折衷非是○月食未有書者書月食存揆言也

【壬寅】寶應元年建巳月楚州得寶玉十三枚

分注【楚州言尼眞如恍愡登天見上帝賜以寶玉十三枚雲中國有災以此鎭之羣臣表賀】

得當作獻○按本紀亦作獻如綱目所書特楚州得寶玉於帝何與羣臣乃從而表賀耶

帝崩李輔國殺皇后張氏

考異【殺當作弒按北魏宣武之後於氏暴疾殂分注人皆咎髙氏宮禁事祕莫能詳也綱目特書髙肇弒其主之後於氏則此當書弒不當書殺尹氏曲爲之說非朱子意也】

考證【殺當作弒○謹按唐書張皇后謂太子曰李輔國久典禁兵制敕皆從之出擅逼遷聖皇其罪甚大陰謀作亂不可不誅張后𨿽云有隙而輔國罪城可誅代宗果能從母之令明正其罪上告君父而顯誅之則肅宗未至遽崩母后不致遇弒下可全昆弟之命上可振朝廷之威宦寺之禍或由此而息與一失其機反被輔國矯太子命遷後於別殿幽殺之及其二子有累代宗之徳多矣尹氏發明云直書曰殺者非予輔國也所以正張后之罪耳發明不正弒逆之罪而正受弒者之罪其說抑未然乎若然其說則恐世之爲人奴者殺其主母而不謂之弒何足以昭監戒於將來也哉今故推明正例殺當作弒】

分注【初張后與輔國相表裏專權用事晚更有隙】

書法【曹操於伏后髙肇於於後皆書弒此其書殺何罪張后也張后爲妻而制其夫爲婦而逆其舅是大罪逆人也故不書弒是故晉賈後書殺唐張后書殺皆罪之也】

當作皇后張氏爲李輔國所弒○按書殺固非直書弒亦未當惟書爲某所弒則輔國之分旣明而張后之罪亦著矣蓋罪同則當論分張后主也輔國奴也以奴弒主而書殺豈可以示後世哉書法乃引賈後爲證勲按賈氏弒太后【元康二年弒皇太后楊氏於金墉城】殺太子【永康元年殺故太子遹其他殺太傅楊駿太宰亮太保瓘楚王瑋不可勝書】無所不至使趙王倫非出於私【倫亦非輔國比】則當書誅以正其罪奚啻張后之陰制其夫失子婦之禮乎書法同類並稱終是傅防綱目不可從○是役也太子其與聞與不然輔國罪應伏辜代宗乃以有殺後之功不欲顯誅因使盜殺之而卹其家唐世父子每況愈下矣考證猶謂失機累徳豈知代宗者哉

六月進李輔國爵博陸王

考證【當加宦者於李輔國之上○謹按李輔國宦官之罪首也宦者拜官有之未聞爲三公者封侯有之未聞進王爵者爲三公封王自輔國始或曰均爲輔國也旣書宦者於兼太僕卿之上進王爵何必復書乎曰漢封單超爲列侯又以爲車騎將軍皆書宦者於其上考之凡例加於除官以著其與政加於封爵以著其有功先儒謂宦寺之禍甚於女寵漢唐傾危實由此軰可不誡哉可不誡哉】

當從考證補宦者二字○按輔國自兼僕射始見綱目未幾加兵部尙書旣而復爲司空兼中書令每進益加與三公並列人亦孰知其爲宦寺哉故於進爵特書宦者旣著唐世爵及刑人之謬【宦者封王輔國一人而已】又以見輔國寵過災生之獘【十月代宗遣盜殺之】所以垂戒也綱目於輔國始終不書宦者誠爲闕漏

【癸卯】代宗皇帝廣徳元年冬十月吐蕃入冦帝如陜州吐蕃入長安關內副元帥郭子儀擊之吐蕃遁去

當作吐蕃防長安關內副元帥郭子儀擊走之吐蕃遁去四字可刪○按凡例冦得曰防據分注吐蕃入長安立廣武王爲帝【廣武名承宏章懷太子之子吐蕃旣去放於華州】縱兵焚掠蕭然一空子儀泣諭將士共雪國恥取長安是冦已得也故當作防三書吐蕃近贅書擊走而不曰遁去歸功擊之者如綱目所書吐蕃出入自如子儀何功焉當以鄙說爲正

以魚朝恩爲天下觀軍容宣尉處置使總禁兵

書法【朝思前爲宣慰處置使削不書矣此其復書之何一宦官也至加以天下之大名則不必削可也故備書之而代宗尊寵閹寺之過不待貶而自見矣】

以下漏宦者二字○書宣慰處置使爲天下而書也【乾元元年爲觀軍容使無天下字】非不必削也如書法所云則亦可書可不書耳豈綱目之意

【甲辰】二年以郭子儀爲河中節度等使

分注【上謂子儀曰懷恩父子負朕實深聞朔方將士思公如枯旱之望雨公爲朕鎭撫河東汾上之師必不爲變乃以子儀爲關內河東副元帥河中節度等使懷恩將士聞之皆曰吾輩從懷防爲不義何面日見汾陽王】

甚矣天理之在人心不容冺也反逆如懷恩將士猶知爲不義況以正率下者乎勲於媿見汾陽而知天下之人無不可與爲善也性善之說豈誣也哉【懷恩反逆將士媿見汾陽光弼不朝諸將不復稟畏皆天理不容冺沒處正須合看】

臨淮武穆王李光弼防

考異【此誤書諡】

考證【當去武穆二字分注諡武穆】

分注【上之幸陜也李光弼竟遷延不至上恐遂成嫌隙以其母在河中數遣中使存問之吐蕃退除光弼東都畱守光弼辭以就江淮糧運引兵歸徐州上迎其母至長安厚加供給使其弟光進掌禁兵遇之加厚光弼治軍嚴重指顧號令諸將莫敢仰視謀定而後戰能以少制眾與郭子儀齊名及在徐州擁兵不朝諸將田神功等不復稟畏光弼媿恨成疾而卒】

去諡固當卽不分注亦可○按凡例賢者注諡光弼𨿽治軍嚴重與子儀齊名特戰將耳陜州之難擁兵不朝不逮李忠臣逺矣【忠臣淮西節度永泰元年懷恩誘諸部入冦詔諸道各出兵以扼其衝忠臣得詔亟命治行諸將請擇日忠臣怒曰父母有急豈可擇日而後救耶卽日就道惜徳宗朝段秀實以象笏擊朱泚忠臣助泚使得脫則不學之過也】惡在其爲賢哉書法知削官爲致不滿【先是光弼爲太尉副元帥綱目不書書法云止於爵諡致不滿也】而不知書諡之不可也亦謬

【乙巳】永泰元年三月命文武之臣十三人於集賢殿待制分注【三月命僕射裴冕郭英乂等十三人於集賢殿待制左拾遺獨孤及上疏上不能用】

當作命文武臣十三人待制集賢殿【如此方成書法若原文特分注耳】之於二字可刪

劍南節度使嚴武卒

分注【武三鎭劍南厚賦斂窮奢侈專殺戮母數戒之武不從及死母曰吾今始免爲官婢矣然吐蕃畏之不敢犯其境】

發明【綱目於人臣之卒書爵不書爵前固已論之矣嚴武厚賦斂窮奢侈專殺戮而亦得書其爵何耶唐自中葉凡節度之卒不以逆順賢否皆書爵者初非褒美之也正以著藩鎭之彊耳故自是而後迄於五季例皆仿此觀者不可不知】

當直書嚴武卒去劍南節度使五字○按武賢不若令狐彰【永平節度使大歷八年死時藩鎭防扈彰以忠順自效綱目賢之故書官以卒】而罪下於田承嗣【魏博節度使大歷十年反】但當書卒以見其厚斂專殺唐之用人不得其當咸若此耳若謂不以逆順賢否而皆書爵則承嗣何以斥稱姓名耶【大歷十四年田承嗣卒不書爵李澄亦節度使卒不書爵益見發明之誤】且莫彊於承嗣而綱目削之而謂書爵以著藩鎭之彊豈不謬哉

僕固懷恩誘回紇吐蕃雜虜入冦懷恩道死召郭子儀屯涇陽冬十月回紇受盟而還吐蕃夜遁

分注【僕固懷恩誘回紇吐蕃吐谷渾黨項奴刺數十萬眾俱入防令吐蕃趣奉天黨項趣同州吐谷渾奴刺趣盩厔回紇繼吐蕃之後懷恩又以朔方兵繼之子儀奏敵皆騎兵其來如飛不可易也請使鳯翔滑濮邠寧鎭西河南淮西諸節度各出兵以阨其衝要上從之】

當斥書懷恩誘回紇吐蕃等入冦僕固雜虜四字可刪○按懷恩自引回紇入防之後【廣徳二年】綱目斥稱懷恩而不書姓此當去僕固二字如祿山例諸部詳列分注甚明觀下書回紇受盟吐蕃夜遁是所重在回紇吐蕃如吐谷渾黨項等自無足數奚必更立雜虜之名耶固當刪去

閏月以路嗣恭爲朔方節度使

考異【提要作十月】

按唐紀是年閏十月上書冬十月則此當從綱目作閏提要非是

【丙午】大歷元年秋八月以魚朝恩判國子監事

考異【以下漏宦者二字按凡例宦者除拜加宦者字或謂乾元元年以魚朝恩爲觀軍容使已書宦者然漢單超兩書宦者不厭辭繁則此判國子監前所未有亦當加宦者字】

當從考異補宦者二字書宦者非爲朝恩爲國子監惜也

十二月周智光殺陜州監軍張志斌

周上漏同華節度使五字○按智光同華節度也據凡例官未見者書官則此當書同華節度使周智光非特書官亦以著藩鎭之橫也況李懷玊逐侯希逸書平盧將崔旰殺郭英乂書漢州刺史【並見永泰元年】獨智光不書官非是

【己酉】四年冬十月杜鴻漸卒【未罷而書卒誤甚】

十月當作十一月○按本紀鴻漸以十一月罷而裴冕之相亦在十一月故本傳云不逾月卒書法以連書十二月爲譏貪位【見下裴冕同平章書法】則鴻漸之爲十一月明矣如綱目所書則冕同平章已逾月安在其爲譏耶

【甲寅】九年三月詔以永樂公主妻田華

分注【詔以永樂公主妻田承嗣之子華上欲固結其心而承嗣益驕慢○範氏曰齊景公諸侯也涕出而女於吳后世且猶羞之代宗以天子之尊而以女許嫁叛臣之子茍欲姑息反以納侮卑替甚矣此公卿大臣之恥也】

書法【下嫁未有書妻者此許嫁也其書妻何譏也妻者以爲之妻也妻者齊也田承嗣廟祀安史父子謂之四聖其逆節可見矣以至尊之女而齊之逆臣之子非匹也故特書妻深譏之終綱目書下嫁十有四書許妻者一而已】

書妻因舊史耳分注作妻直書而貶自見豈以妻嫁分輕重哉【僖宗以宗女妻南詔書法謂予其得宜益信妻字不必泥】如書法所云唐世公主嫁外國或書嫁或書歸而太和長公主則書妻【穆宗長慶元年冊回鶻崇徳可汗以太和長公主妻之】又何說焉此代宗之恥也觀分注上欲固結其心可見故特書詔範氏歸獄公卿𨿽義無可辭然天子之女豈大臣所能制乎亦非定論

【乙卯】十年貴妃獨孤氏卒【獨孤追諡不大書從同也】

分注【追諡貞懿皇后】

書法【妃卒不悉書此何以書譏惑溺也於是上悼妃甚追諡貞懿皇后故書譏之武惠妃諡皇后則書薨以爲譏此其書卒何后書貞懿皇后則𨿽不書薨可也】

書卒所以正諡爲後者之非也書法謂書皇后可以不薨特傅防綱目耳夫諡爲皇后猶書薨況之如正後【見十三年皇后書法】而可不薨乎

【丙辰】十一年春二月赦田承嗣入朝

分注【初田承嗣旣請入朝李正已亦屢爲之請至是承嗣復遣使上表詔赦其罪聽與家屬入朝】發明【前書承嗣反發諸道兵討之未聞舉正其罪今乃無故赦之故綱目直書曰赦以見天討不能加威令不復振之意然承嗣實未嘗入朝而書入朝猶爲唐人文其詞云爾】

書入朝非文其詞也所以著承嗣之詭而代宗之愚也夫承嗣之赦固爲其入朝也旣赦而卒不朝故書譏之發明膚甚

【己未】十四年二月田氶嗣卒【是年代宗崩徳宗卽位】

分注【以其侄悅爲魏博畱後】

書法【節度卒書某節度使某卒恆辭也此其不書何削之也承嗣叛逆稽誅帝𨿽復其官爵直筆所不容也故特削之】

卒當作死○據例盜賊蠻地書死承嗣叛逆中國而外國臣子而盜賊者也故當書死以正其罪【梁崇義以拒命書死況承嗣反逆乎】綱目徒以削官爲貶當承嗣之反方不知有天子【承嗣初防相州帝遣使諭止不奉詔妻以永樂公主固結其心承嗣益驕慢】何有於節度哉

尊郭子儀爲尙父加太尉兼中書令

考異【按封拜例曰凡賜爵號皆書注云尙父之類又尊立例曰尊曰尊某爲某注云尊太上皇尊太皇太后尊皇太后用此例據郭子儀乃人臣朝廷賜號不當書尊竊考景福二年以王行瑜爲太師號尙父天祐八年晉王推劉守光爲尙父天祐九年梁加吳越王鏐尙父並不書尊此條尊字當作號字或作賜號乃與凡例合或謂尊字乃唐詔本文然綱目所書攺舊史者多矣何足嫌乎】分注【上以山陵近禁屠宰子儀人犯禁金吾將軍裴諝奏之或謂曰君獨不爲郭公地乎諝曰此乃所以爲之地也郭公勲髙望重上新卽位以爲羣臣附之者眾吾故發其小過以明郭公不足畏上尊天子下安大臣不亦可乎】

書法【尙父何號也宰衡書號王莽此則曷爲書尊所以見子儀之可尊也而徳宗之知所尊亦著矣】

當作賜郭子儀號尙父○按分注錄裴諝奏當時已有功髙望重之嫌諝猶欲發其小過以安之況子儀乎觀子儀嘗奏除州縣官一人不報僚佐以爲言子儀曰諸君可賀矣又何怪焉【子儀謂僚佐曰兵興以來方鎭防扈凡有所請朝廷必委曲從之今子儀所奏朝廷以其不可行而置之是不以武臣相待而親厚之也】然則子儀非獨不敢當尊之名尢有逺嫌之心焉書賜而不書尊所以彰其謙順之徳也【觀子儀請自貶綱目書貶郭子儀可證】考異乃與行瑜守光比豈所以論子儀哉書法以爲見子儀之可尊亦傅防綱目耳

六月詔寃滯聽詣三司使及撾登聞鼓

當作詔聽寃滯詣三司使語義方明綱目先寃後聽便似寃滯自聽非上命也

立皇弟二人爲王

當作封弟乃等爲王如立子去皇例綱目書皇書數不著名非是○按本紀封弟乃爲益王迅隨王遂蜀王則三人也綱目作二人非是

【辛酉】徳宗皇帝建中二年平盧節度使李正已卒子納自領軍務與李惟嶽遣兵救田悅

分注【李正已卒子納擅領軍務田悅求救於納及惟嶽納及惟嶽皆遣兵救之悅收合散卒得二萬餘人軍於洹水淄靑軍其東成徳軍其西首尾相應馬燧帥諸軍進屯鄴詔河陽節度使李芃將兵防之李納始奏請襲位上不許】

救當作助【文宗太和二年王庭湊亦書助李同防】○按春秋之義凡書救者善之也田悅謀逆【是年悅舉兵防邢洛】而二李救之特黨惡耳何善之有故當作助蓋書救則鄰於卹難書助則實爲黨惡昔楚子辛救鄭春秋削之謂鄭無可救之善也【見魯襄公元年韓厥伐鄭傳】況田悅乎

十一月永樂公主適田華

考異【永上漏以字】

分注【上不欲違先志故也】

以之者代宗也【大歷九年詔以永樂公主妻田華】此特紀其於歸之時耳考異謂漏以字誤○按代宗以永樂妻田華非本念也特不獲已耳承嗣旣卒𨿽不適可也而以先志遣之豈所稱無攺父道者哉書法謂執小信而虧大義得之

【癸亥】四年司農卿段秀實謀誅朱泚不克死之【是年冬十月朱泚反】分注【秀實與將軍劉海賔涇源將吏何明禮岐靈嶽謀誅朱泚迎乘輿未發泚遣韓旻將鋭兵三千聲言迎駕實襲奉天秀實謂靈嶽曰事急矣使靈嶽詐爲姚令言符令旻且還竊其印未至秀實倒用司農印印符追之旻得符而還秀實謂同謀曰旻還吾屬無類矣我當直搏泚殺之不克則死終不能爲之臣也使海賔明禮陰結死士爲應旻至泚令言大驚靈嶽獨承其罪而死泚召李忠臣源休姚令言及秀實等議稱帝事秀實勃然起奪休象笏前唾泚靣大罵曰狂賊吾恨不斬汝萬段豈從汝反耶因以笏擊泚中其額濺血灑地海賔不敢進而逸忠臣前助泚泚得脫走秀實知事不成謂泚黨曰我不同反汝何不殺我眾爭前殺之海賔捕得見殺明禮從泚攻奉天復謀殺泚亦死上聞秀實之死恨委用不至涕泗久之○胡氏曰秀實不死志將有所圖也然無濟理也則亟死爲正秀實亦可謂知所處者然恨其未盡善也亂兵入城天子出避執羈靮以從人臣所當爲也秀實不知出此而猶爲司農卿見幾不敏惜哉抱忠負材艸艸而死也】

使秀實早從徳宗則奉天之襲危矣徳宗得據孤城以待援者秀實僞符之力也胡氏乃以不執羈靮爲未盡善【如胡氏所云則盧杞白志貞追及咸陽者爲盡善其於國事何如耶】豈知司農一印固有若或使之者乎且徳宗倉皇北出後宮諸王尙有不及從者【上條分注云帝與太子自苑北門出宦官左右僅百人復宮諸王公主不及從者什七八】況秀實尢廢處於家者乎【按徳宗初出姜公輔慮亂兵奉泚爲主請召使同行帝曰無及矣可爲一證】顏眞卿不死於希烈僭號之日綱目書爲某所殺論者以爲惜之秀實之死得其當矣而胡氏又謂艸艸爲古人者不亦難哉

李懷光至奉天詔引軍還取長安

分注【李懷光來赴難數與人言盧趙贊白志貞之姦佞且曰天下之亂皆此曹所爲也吾見上當請誅之聞之懼言於上曰懷光勲業社稷是賴賊徒破膽皆無守心若使之乘勝取長安則一舉可以滅賊此破竹之勢也今聽入朝畱連累日使賊得成備恐難圖矣上以爲然詔懷光直引軍屯便橋與李建徽李晟楊惠元共取長安懷光自以數千里赴難破泚解圍而咫尺不得見天子意殊怏怏曰吾今已爲姦臣所排事可知矣遂引兵行○上問陸贄以當今切務贄上疏曰臣聞立國之本在乎得眾得眾之要在乎見情在易乾下坤上曰泰坤下乾上曰否夫天在下而地處上於位乖矣而反謂之泰者上下交故也君在上而臣處下於義順矣而反謂之否者上下不交故也】

懷光赴難有功其欲除盧趙諸人固也然以徳宗之闇卽面陳未必見聽況未至而數與人言能保其不爲所制耶是時防居禁近【帝每事詢防時號內相】必與聞詔防然無一語爲帝開陳者豈不知是非哉無亦畏而不敢言耳夫危言取禍𨿽智者所不爲獨是徳宗於方相得無間而贄猶引否泰爲辭欲使之下乾而上坤不亦謬乎

【甲子】興元元年以蕭復爲江淮等道宣慰安撫使

分注【蕭復嘗與盧同奏事杞順上防復正色曰盧言不正上愕然退謂左右曰蕭復輕朕命復充山南荊湖江淮等道宣慰安撫使實疏之也旣而劉從一及朝士多奏畱復上謂陸贄曰朕欲遣重臣宣慰江淮宰相朝士僉謂宜然今乃反覆如是意復悔行使之論奏卿知復何如人其意安在防上疏曰復痛自修勵慕爲淸貞用𨿽不周行則可保至於輕詐如此復必不爲借使復欲逗畱從一安肯附防願陛下明加辧詰若復有所請求則從一何容爲隱若從一自有回互則蕭復不當受疑上亦竟不復辧也】

蕭盧曲直甚明朝士莫不知之獨徳宗迷而不悟耳旣以詢贄贄宜切爲申理使帝去而畱復國事尙可有爲今乃首防兩端令其自詰是徒爲盧掩覆也觀贄前後諸疏無一語及【旣貶贄始極言姦邪此語不載本傳何也】則贄當日所以能容於徳宗者不大可知耶世稱防奏事切直勲以爲未免迂曲耳

遣給事中孔巢父宣慰河中李懷光殺之

分注【元帥判官髙郢勸李懷光歸欵懷光遣其子璀詣行在請罪請束身歸朝詔巢父宣慰並其將士悉復官爵巢父至河中懷光素服待罪巢父不之止懷光左右多胡人皆嘆曰太尉無官矣巢父又宣言於眾曰軍中誰可代太尉領軍事者於是懷光左右發怒殺巢父懷光不之止復治兵拒守○新唐書巢父傳不載代領軍事語非是】

發明【懷光遣子謝罪請束身歸朝綱目皆不書之至於巢父爲左右所殺乃復歸罪懷光何也懷光親行反叛致乘輿奔走罪不容誅今幸天子赦宥慰撫自當生死惟命一聽王人所爲而又縱令左右殺之則是迷而不復罪愈加矣是以書法如此若夫巢父書遣書官者予其不失使指也一予一奪而綱目之情見矣】

當書爲李懷光所殺○按綱目直書某殺𨿽專罪懷光而巢父之失隠矣蓋朝廷方務撫慰令將士悉復官爵巢父始不加禮旣而謂軍中誰可代太尉領軍事者非獨闇於事機且失宣慰之意奉使若此可謂不辱君命乎故唐史亦謂巢父無權以喪身而發明反以書官爲予其不失使指【書官乃因事見官之例非予之也】何其謬與至謂懷光當生死惟命一聽王人所爲此賈耽所以見稱於綱目者【先是耽爲山南東道節度使使行軍司馬樊澤奏事行在澤旣復命有急牒至以澤代耽耽命將吏謁澤牙將張獻甫曰行軍自圖節事人不忠請殺之耽曰天子所命則爲節度使矣卽日離鎭】顧可責之反叛之人哉發明腐迂多此類

八月顏眞卿爲李希烈所殺

書法【巢父書殺之此書爲所殺何爲眞卿惜也何以言之眞卿畱蔡於是二十閱月無生理矣眞卿之死當死於希烈僭號時也】

當作李希烈殺宣慰使顏眞卿○按希烈僭號眞卿不死非求生也【觀辛景臻謂眞卿曰不能屈節當自焚積薪灌油於庭眞卿趨赴火景臻遽止之可見】安得因綱目所書遂謂爲眞卿惜哉巢父之死當書爲某所殺綱目不書已失其義豈謂眞卿之死不若巢父乎書法傅防綱目非是○死不問遲速但論誠僞誠心狥國者𨿽遲不害其爲仁有意求名者𨿽速不可謂之義【可以遲而遲則遲不爲害仁可以速而速則速不爲傷勇惟顧其事與時何如耳】秀實死於朱泚議帝之日當慷慨而慷慨者也眞卿不死於希烈僭號之時當從容而從容者也蓋泚帝未定而希烈已成故也【希烈謀稱帝但問儀於眞卿非如泚之始謀未定也故秀實宜急猶或可止而眞卿可緩以速死無益也】書法不察徒以遲速爲軒輊是子卿之生還【漢蘇武字子卿武帝時使匈奴至昭帝時始還畱匈奴凡十九年匈奴遣李陵等百端說降武始終不屈節】不如樊系之仰藥【建中四年朱泚僭號樊系爲泚譔冊文旣成仰藥死】此流俗責睢陽不棄城以全人之謬也【肅宗時賊將尹子奇圍睢陽張巡竭力堅守至羅雀掘防殺妾食士議者謂巡與其殺人曷若全人友人李翰爲巡作傳表上之眾議始息】豈定論哉

【乙丑】貞元元年朱滔死

書法【田承嗣嘗反矣書卒滔旣上表待罪則其書死何承嗣旣赦滔未赦也綱目一字之貶嚴矣】

承嗣與朱滔一也徳宗之赦承嗣不得已耳豈因其僞赦遂末減其罪哉如書法所云凡脇天子以求赦者皆可逃鈇之誅爲叛臣者不亦幸乎況承嗣之卒義當書死特綱目誤作卒書法據此爲一字之嚴惡可與論春秋之防哉

秋七月陜虢軍亂殺其節度使張勸詔以李泌爲都防禦轉運使

書法【殺張勸者逹奚抱暉也不書主名何綱目之法凡殺主帥卽用爲主帥則書其主名所以著姑息也非是皆略之】

按主名書否亦無定例必用爲主帥然後書則李萬榮逐劉士寧以萬榮知畱後綱目何以不書萬榮【貞元九年】如謂不用爲主帥卽不書則王庭湊殺田正未用爲主帥綱目何以書庭湊【長慶元年】則書法所謂著姑息與非是略之者皆非矣或曰不書萬榮罪士寧也庭湊書名以諸道見討也抱暉𨿽未爲主帥然李泌聽其亡命而不加誅【本注云抱暉遂亡命不知所之】故略之然則非略抱暉正以著朝廷之姑息耳【有罪不敢問若死於亂軍然所以譏也】書法於萬榮不書以爲故常於抱暉不書以爲未爲主帥前後抵牾若此果可爲定論乎

八月馬燧取長春宮遂及諸軍平河中李懷光縊死分注【初懷光之解奉天圍也上以其子璀爲監察禦史及懷光屯咸陽不進璀密言於上曰臣父必負陛下願早爲之備臣聞君父一也但今日陛下未能誅臣父而臣父足以危陛下故不忍不言上驚曰卿大臣愛子當爲朕委曲彌縫之對曰臣父非不愛臣臣非不愛其父與宗族也顧臣力竭不能回耳上曰然則卿以何策自免對曰臣父敗則臣與之俱死復有何策哉使臣賣父求生陛下亦安用之及李泌赴陜上謂之曰朕所以欲全懷光誠惜璀也卿至陜試爲朕招之對曰陛下未幸梁洋懷光猶可降今𨿽請降臣不敢受況招之乎璀固賢者必與父俱死若其不死則亦無足貴也及懷光死璀亦自殺○胡氏曰嗟乎李璀之死也知父非義說之而弗從知君之不可背欲事之而不可得徳宗旣欲全之則宜預詔馬燧以懷光叛逆罪止其身念嘗勤王特宥其子使懷光父子知之則懷光必使璀勿死而璀亦可以不死矣】

按李璀非楊承勲比也【承勲楊光逺之子石晉時光逺爲平盧節度使誘契丹入冦晉師圍靑州承勲刼其父出降晉殺光逺除承勲防禦使先儒譏之胡氏謂璀可不死是以承勲待璀也謬甚】懷光𨿽使璀勿死璀必不自生觀其對徳宗之言理明意決無復生理【璀預辦一死方發此言寧有旣言而不死者乎語云不知言無以知人胡氏之謂也】胡氏乃謂璀亦可以不死豈知璀者哉李泌得之矣【或曰元許蘇克訴父謀叛英宗誅之何也曰彼未露而懷光已顯故也他如後魏安吉告父陰事以獲親寵視璀宜愧死矣】

【丙寅】二年秋七月陳僊奇爲其將吳少誠所殺以少誠爲畱後

分注【少誠素狡險爲李希烈所寵任故爲之報仇】

書法【凡書爲所殺譏自殺也據蜀張飛唐五王此其譏與不以少誠同於僊奇也故異其文異其文者異其事也而俱賞之是以僊奇同於希烈也唐之無章甚矣】

當作希烈將吳少誠殺陳僊奇○按分注少誠爲希烈報仇則希烈將也初非歸心僊奇者安得書其將耶旣書爲某所殺𨿽與僊奇異【上書陳僊奇殺李希烈】復與五王同【五王張柬之敬暉桓彥範袁恕已崔暐中宗神龍元年討武氏之亂誅張昌宗易之反周爲唐二年爲武三思所殺書法云咎不在人也】又奚別焉【必欲異文僊奇殺希烈宜書誅人得而誅也因其書殺而書爲某所殺是謂僊奇不當殺希烈以自殺義安在乎】惟書希烈將則僊奇以正受禍少誠黨逆叛君罪咸著矣且上書希烈將吳少誠下書以少誠爲畱後是去一希烈復進一希烈此春秋謹防之意也

十一月皇后崩

考異【按崩例皇后曰某後某氏崩此不書氏傳錄闕漏】

考證【當作皇后王氏崩○謹按凡例曰凡正統皇后曰某後某氏崩是年十一月甲午立淑妃王氏爲皇后提要不書是月丁酉崩故當書王氏於皇后之下】

書法【自代至僖後立崩皆無書者徳宗未嘗書立後也此書後喪而不氏何譏也於是淑妃王氏久疾帝念之立爲後冊畢而沒立後大禮也將以母儀天下而立之於危病之中則其播告中外必有不如平時者矣綱目不書其立而書其喪後而不氏若曰未嘗聞立皇后也俄而有皇后喪而不知其氏焉所以深病帝也自是終唐世惟順良娣憲貴妃以太后崩書捨是正嫡無書者矣其以太后崩書者皆非嫡也】

發明【春秋僖公元年書夫人氏之喪至自齊不書其姓公羊謂以其與弒閔公故貶之今此書皇后崩亦不書姓豈有故乎考之通鑑是年十一月甲午立淑妃王氏爲皇后至丁酉崩不書氏者承上文也然則自立至崩特四日耳又考之唐史后妃傳妃久疾帝念之遂立爲後冊禮方訖而崩然則綱目所以不書其氏者惡其以病立故也夫皇后母儀天下儻欲正位中宮固當告之宗廟親受冊禮今乃病於牀簀遽正坤儀則非義矣萬一病必不愈則有他日追諡之制存焉烏可以齊體宸極之禮加之病廢之人其將何以告謝宗廟此則綱目不書姓之意也不然他時皇后未有不書姓者何獨於此而闕之哉】

當從考證補王氏二字書法發明傅防綱目非是○按綱目書唐後崩立皆以本紀爲據【自代至僖後立崩無書者不見於本紀也】本紀於是年十一月云甲午立淑妃王氏爲皇后丁酉皇后崩綱目因之故後而不氏【發明謂承上文得之又爲惡病之說終屬蛇足】書法以爲病帝非綱目之意使綱目果有此意則當見於凡例曰不宜立而立者去氏以見貶今凡例但云某後某氏崩而分注亦不載此說安知非因本紀而闕漏耶【按閩立父婢晉立叔母皆不去氏何獨於王后削之其漏無疑】順良娣𨿽非正嫡然旣尊爲皇太后【憲宗元和元年】則播告中外必有愈於平時者及其崩也亦後而不氏【元和十一年】豈可曰未知而削之耶他如姜氏去姓爲與弒閔公也王后立於危病特徳宗之過淑妃何罪乃與與弒者比例乎發明亦謬

韓滉劉佐曲環俱入朝

分注【滉入朝過汴時劉佐久未入朝滉與約爲兄弟請拜其母其母喜爲置酒酒半滉曰弟何時入朝佐曰久欲入朝力未能辦耳滉曰滉力可及弟宜早入朝丈母垂白不可使帥諸婦女往塡宮也母悲泣不自勝滉乃遺佐錢二十萬緡備行裝滉畱大梁三日大出金帛賞勞一軍爲之傾動佐驚服遂與曲環俱入朝】

當書韓滉及劉佐等入朝○按佐入朝由韓滉也非滉則佐不朝矣故當書及以殊之今韓劉並列略無首從之分非所以表微也曲環不名略之也

【丁卯】三年淮西戍兵自鄜州叛歸過陜李泌邀擊斬之斬當作誅

以白志貞爲浙西觀察使

分注【上以白志貞爲浙西觀察使柳渾曰志貞憸人不可復用防渾疾不視事詔下用之】書法【宦官使名多矣未有爲方鎭者也宦者而使爲方鎭與諸藩伍亦何以服其心哉終綱目書宦官爲方鎭二唐白志貞蜀王承休皆譏之也】

按唐書列傳志貞初非宦者【本傳云志貞本名琇珪故太原史也事節度使李光弼累官神策軍使賜今名貞元三年拜浙西觀察使死於官】書法以爲宦官何與【唐書志貞與裴延齡同傳宦者傳亦無志貞名書法與王承休並譏殊誤】

【戊辰】四年冬十月回紇來迎公主仍請攺號回鶻

仍請當作請仍○按先書請後書仍則主之者在唐【書法云外國自攺號不書書重請也】如綱目所書是意出回紇非首上足下之義且回鶻其本號也今而請攺則仍舊而已綱目先仍後請則仍乃繼事之辭便似前此已請而今復請非其實矣

【己巳】五年三月中書侍郎同平章事鄴侯李泌卒

分注【泌有謀略而好談神僊詭誕故爲世所輕】

按泌不言命【徳宗以建中之亂歸於天命泌曰君相不可言命君相所以造命也若言命則禮樂刑政皆無所用矣】而諫立白起廟【咸陽人或上言見白起雲請爲國家扞禦西陲旣而吐蕃入防邊將敗之上以爲信然欲於京城立廟泌曰將帥立功而褒賞白起邊臣解體矣且立廟祈禱將長巫風上從之】豈好言詭誕者或史傳之誣故繁【泌子】爲家傳謂泌本居鬼谷而史臣謬言好鬼道當是類與不然泌歷事三朝【肅代徳】禆益良多他謀略不具論如迎上皇【至徳二載肅宗遣使奉迎上皇自請還東京以遂子道泌曰上皇不來矣帝曰柰何泌乃爲羣臣通奏請就孝飬上皇初得奏彷徨不能食及羣臣表至乃大喜下詔定行日】定太子【太子妃蕭母郜國公主女坐蠱媚幽禁中帝怒責太子欲廢之泌力言其寃嗚咽流涕帝寤太子乃得安】有非忠武【郭子儀諡忠武】西平【李晟封西平王】所可及者綱目𨿽具官爵卒而分注仍謂泌好談神僊詭誕爲世所輕使鄴侯生平功業爲數語抹盡豈春秋諱賢之義哉𨿽削之可也【於谷山以唐史李泌舊傳爲謗書良是】況功如鄴侯而本傳不載其諡豈當時不加諡抑已諡而史臣闕漏耶殊不可解

【壬申】八年韋臯攻吐蕃維州獲其大將

當作敗吐蕃於維州○按本紀云韋臯及吐蕃戰於維州敗之綱目不書敗豈不考本紀乎【本紀明言敗之綱目不書殊爲失實】且下書獲其大將而上止書攻安所得大將而獲之語意亦自矛盾

【癸酉】九年冬十二月宣武軍亂逐其節度使劉士寧分注【劉士寧淫亂殘忍軍中苦之兵馬使李萬榮得眾心防士寧出畋數日不還萬榮召親兵詐之曰敕徵大夫入朝以吾掌畱務汝軰人賜錢三十緡眾皆聽命乃分兵閉城門士寧逃歸京師】

當作宣武節度使劉士寧爲其下所逐【十一年程懷直仿此】○按分注士寧淫亂殘忍軍中苦之則非軍亂也特士寧自逐耳義當書爲下所逐以致自反不縮之譏如綱目原文是罪在萬榮而士寧之惡隱矣書法以不書主名爲罪士寧【上書軍亂下書逐其節度使叛亂之罰非在萬榮而何】特傅防綱目耳

【己卯】十五年冬十二月中書令咸寧王渾瑊卒

考證【分注當書諡忠武○謹按唐書渾瑊與李晟同諡忠武通鑑於瑊獨不著諡何也夫瑊解奉天之圍晟收復京城且晟破賊時瑊亦進取咸陽其功固不相下瑊嘗謂晟秉義執志臨事不可奪𨿽知晟莫若瑊然瑊之秉義執志因可知也尙結贊曰唐之名將李晟與渾瑊耳兩王名播戎狄諡忠武誠非虛羙分注補書輝映史冊宜哉】

當從考證分注諡忠武○按瑊當注諡非徒以功也其賢亦有過人者史稱瑊性謙謹無矜大之色每貢物必躬自閱視受賜如在上前【瑊秉義執志卽此可見不必因其稱晟而後知也】此豈武人所可及哉分注不諡疑漏

【壬午】十八年三月以齊緫爲衢州刺史不行

分注【浙東觀察使裴肅旣以進奉得進緫掌後務刻剝以求媚又過之擢爲衢州刺史給事中許孟容封還詔書曰衢州無他虞齊緫無殊績忽此超奬深駭羣情若有可錄願明書勞課然後超攺以解眾疑詔遂畱中上召孟容奬之】

當作不果行○據分注始𨿽擢緫卒不遣行也當書不果以著其美今但書不行則似緫違命自止而徳宗納諫畱詔之美隱矣非是

【癸未】十九年貶韓愈爲陽山令

分注【京兆尹李實務徵求以給進奉言於上曰今歲𨿽旱而禾苖甚美由是租稅皆不免人窮至壞屋賣瓦木麥苖以輸官優人成輔端爲謡嘲之實奏輔端誹謗朝政杖殺之監察禦史韓愈言京畿百姓窮困今年稅物徵未得者請俟來年遂坐貶】

發明【無罪而殺士則大夫可以去此狐死兔悲之意也是時崔防旣以察官杖流則君子可以見幾而作矣況韓愈亦爲監察禦史自可乞身而退旣不能然遂以言事坐貶夫禦史言事之職也有言責者不得其言則去愈旣無負於言矣則夫致爲臣而去歸隱丘園亦何不可之有陽山之行不必往可也綱目書貶韓愈而不書其禦史之官其亦爲賢者諱乎其亦惜其去之不早乎不然以言振職非失職也】

書貶韓愈病徳宗也而不錄其官亦微見失職之意非惜其去之不早而削之也愈官爲禦史職在糾察方李實以暴戾驕傲尹京兆【上書以李實爲京兆尹分注實爲政戾上愛信之恃恩驕傲士大夫側目】愈不於此時力爭及剝民罔上誣殺善類猶忍黙不言徒以緩徵待年爲請是尙爲能振職者乎【愈本以緩徵坐貶而分注必先敍李實殺優人事固知在此不在彼也】然則愈初無去志安在其不早耶且使人主舉動一不當遂相率而去之國誰與立愈之罪不在不去在言之不早又不力耳如發明所云將使天下皆爲沮溺荷蕢然後快豈書法之義哉

綱目續麟卷十六﹤史部﹐編年類﹐綱目續麟﹥

欽定四庫全書

綱目續麟卷十七

宜春張自勲撰

【乙酉】二十一年【順宗皇帝永貞元年】韋臯表請太子監國

分注【韋臯上表曰陛下袁毀成疾請權令太子親監庻政俟皇躬痊愈復歸春宮又上太子牋曰聖上亮陰不言委政臣下而所付非人王叔文王伾李忠言之徒輙當重任隳紊紀綱樹置心腹恐危家邦願殿下卽日奏聞斥逐羣小使政出人王則四方獲安俄而荊南裴均河東嚴綬牋表繼至意與臯同中外皆倚以爲援而邪黨震懼】

發明【以中制外則順以外制中則逆以朝廷制方國則順以方國制朝廷則逆方是之時順宗久疾羣小用事中外皇皇莫知所爲韋臯功名遂著逺申正議旣而諸鎭效之邪黨爲之震懼人心恃以無恐未幾遂命太子監國而宗祚鼎安其有功於唐室多矣然而於勢爲逆於理爲不順不可以爲後法故綱目不書其西川節度使止書韋臯若在內之臣子然者所以爲唐諱之也其旨微矣】

按外制中方國制朝廷莫甚於逐殺主帥用爲主帥綱目不諱【直書殺節度使某以某爲節度使或畱後不諱】何獨於韋臯而諱之深乎書表請太子監國予臯也不書西川節度使官已見也【興元元年書以韋臯爲西川節度使凡例云官已見者不復見】發明以爲爲唐諱非綱目之意○據臯本傳謂王叔文等干政臯遣劉辟私謁叔文求盡領劍南不獲遂上表請太子監國果爾則臯議公而意私亦非純美綱目特以其能發叔文之姦故因事而書以媿內臣之黨叔文者蓋亦節取耳分注但詳臯表不及所以上表之意所以全臯也

南康忠武王韋臯卒

考異【此誤書諡】

考證【當去忠武二字分注諡忠武】

分注【臯在蜀二十一年重加賦斂丰貢獻以結主恩厚給賜以撫士卒士卒婚嫁死喪皆供其費以是得久安其位士卒樂爲之用服南詔摧吐蕃府庫旣實時寛其民三年一復租賦蜀人服其智謀而畏其威及薨畵像以爲土神祀之至今】

書法【藩鎭卒書某節度使恆也此其不書西川節度何不以韋臯夷於他鎭也臯在逺藩憂及社稷表請太子監國豈他鎭比哉綱目書爵書諡所以深嘉之也】

當書西川節度使南康王某卒分注諡忠武○按臯卒書爵而分注以鎭蜀爲言則知書爵者正以其爲賢鎭使也書法乃謂不書某節度不夷臯於諸鎭果爾則分注宜盛稱表請監國之功何無一語及之且藩鎭卒例書某節度而臯兼書南康王非以有社稷之憂顧獨與諸藩異乎然則書節度以紀其實書南康王以異於眾未始非深嘉之也安在必去官乃見意乎況表請不書官議者方以爲爲唐諱則此書西川節度尢見其以外臣而憂內難其美不較著哉信如書法所云則卒不書諡已正於凡例【崩葬例注云諡非生者之稱通鑑以諡加於薨卒之上亦非是今正之】而忠武之名猶冠於臯卒之上又豈定論乎韓滉忠順𨿽同平章其卒仍書節度【貞元三年書鎭海節度使同平章事韓滉卒書法云滉於諸鎭最爲忠順故其卒也傋書之按滉卒宜注諡分注不錄非也附載於此】臯𨿽非他鎭比要亦滉類耳柰何以一日之表而沒其二十餘年鎭蜀之功哉

貶韋執誼爲崖州司戶

考異【提要戶作馬】

按本傳爲司戶參軍當從綱目作戶提要誤

【丙戌】憲宗皇帝元和元年徴少室山人李渤爲左拾遺分注【渤辭疾不至然朝政有得失輙附奏陳論○胡氏曰孔子曰不在其位不謀其政故不在其位而爲之謀與在其位而不爲之謀皆非也伊尹之囂囂也初無毫髮當世之念及其幡然也乃有堯舜君民之心諸葛孔明臥艸廬中不求聞達及感徳枉駕然後許以馳驅古之逹人心無二用如此李渤於此尙論景行豈亦有未詳乎】

據分注當補不至二字然謂朝政有得失輙附奏論是𨿽未居位已若受職者綱目不書不至倘亦微著其意與胡氏所謂景行未詳者此也按伊尹堯舜君民之心卽在囂囂樂道之內但當其未出見道不見君民耳【離卻君民更有何道但樂道之時存其理未見諸事耳此隱顯之殊非有二道也】孔明惟不求聞逹方可許以驅馳是驅馳之具已備於不求聞逹之日初無二致如胡氏說非獨一人兩轍且一心兩用豈定論哉舜禹有天下而不與出猶處也孟子云居仁由義大人之事備處猶出也出處之蹤𨿽殊而此心此道則一【孟子謂禹稷顏回同道深得此意】渤本不可與尹葛同日語胡氏以此責之不亦迂乎

【丁亥】二年春二月司徒杜佑請致仕

考異【提要無請字】

按分注詔令佑每月一再入朝議大政則是未盡致也故書請提要不必從

【戊子】三年南詔異牟尋死

詔下漏王字○按貞元十年立異牟尋爲南詔王此當書南詔王異牟尋死況後此南詔死者皆書王獨異牟尋不書漏也

【己丑】四年閏月制降系囚蠲租稅出宮人絕進奉禁掠賣書法【以旱故也備書予之然則前書禁長吏進奉此其書絕何前日𨿽禁之而柳晟閻濟美王鍔之徒進奉自若未嘗絕也於是書絕所以見前禁之具文也綱目之意微矣】

絕進奉三字宜刪○按前禁固爲具文此𨿽書絕未幾裴均復進銀器【均山南東道節度使是年夏四月首進銀器千五百兩李絳白居易請卻之上命出付度支尋密諭進奏院自今諸道進奉無得申禦史臺】是亦具文也與其復書以見意何如削之以從無實不書之例【見災異例】不尢見綱目之嚴乎書法穿鑿非定論

九月王承宗表獻徳棣二州詔以承宗爲成徳節度使薛昌朝執之以歸

考異【本作王承宗表獻徳棣二州詔以承宗爲成徳節度使薛昌朝爲保信軍節度使領徳棣二州承宗襲昌朝執之以歸刋本薛字下漏昌朝爲保信軍節度使領徳棣二州承宗襲一十七字提要薛字上作承宗襲保信節度使薛昌朝執之以歸無領徳棣二州五字】

考證【諸本皆脫誤○按此當作王承宗表獻徳棣二州詔以承宗爲成徳節度使徳州刺史薛昌朝爲保信節度使領徳棣二州承宗襲昌朝執之以歸】

分注【上密問諸學士曰今欲用王承宗爲成徳畱後割其徳棣二州更爲一鎭使輸二稅請官吏何如李絳等對曰徳棣成徳爲日已久一旦割之恐其憂疑怨望復爲鄰道搆扇萬一旅拒倍難處置不若使弔祭使以其私諭承宗令自表請幸而聽命於理固順若其不聽體亦無損○旣而承宗以未得朝命頗懼累表自訴上遣裴武宣慰承宗受詔甚恭請獻徳棣二州武復命以承宗爲成徳軍節度使徳州刺史薛昌朝爲保信軍節度領徳棣二州昌朝王氏壻故就用之田季安使謂承宗曰昌朝陰與朝廷通故受節承宗襲執昌朝囚之】

據分注本系承宗執昌朝乃云昌朝執承宗譌謬若此果可爲定本乎當從考異書王承宗表獻徳棣二州詔以承宗爲成徳節度使薛昌朝爲保信節度使領徳棣二州承宗襲昌朝執之以歸提要不書領徳棣二州與考證增徳州刺史四字並非

冬十月削奪王承宗官爵發兵討之以吐突承璀爲招討處置等使

當作制削王承宗官爵【分注有制字】奪字羨不書制則削之者誰耶削卽奪也並書近復【十年吳元濟反亦書制削無奪字】

雲南王尋閤勸死

分注【子勸龍晟立】

雲南當作南詔○按貞元十年遣使立異牟尋爲南詔王分注云雲南王請復號南詔元和三年異牟尋死亦書南詔尋閤勸異牟尋子也未聞攺號故當作南詔【十一年勸龍晟爲下所殺亦書南詔】綱目書雲南誤

【甲午】九年春正月李絳罷爲禮部尙書

以吐突承璀爲神防中尉【爲下漏左字】

分注【初上欲相絳先出吐突承璀爲淮南監軍至是召還承璀復以爲左神防中尉】

當書李絳罷復以吐突承璀爲左神防中尉爲禮部尙書五字可刪○按書法云絳與承璀不兩立者也絳朝以出承璀夕以入故當合爲一條以明絳退璀進之速而憲宗逺賢暱邪之罪不待貶而已著矣書法𨿽以比書爲辭然綱目仍屬分列非所以表微也承璀爲中尉已見元年【元和元年以吐突承璀爲左神防中尉】此再以也義當書復以爲貳過之譏綱目不書若新授職者亦非

【丙申】十一年翰林學士錢徽知制誥蕭俛罷

考異【翰上漏以字】

分注【時羣臣請罷兵者眾上患之故黜徽俛以警其餘】

考異說誤○按徽爲學士俛知制誥二人皆罷官也考異謂翰上漏以字將謂以錢徽知制誥耶誤甚

南詔勸龍晟爲其下所殺

考異【當書南詔弒其王勸龍晟】

分注【勸龍晟淫虐不道其臣王崖巓弒之立其弟勸利】

據分注勸龍晟淫虐不道當從綱目書殺考異不必從

【丁酉】十二年春二月置淮西行縣

分注【淮西被兵數年竭倉廩以奉戰士民多無食采菱芡魚鱉鳥獸食之亦盡多降官軍敕置行縣以處之】

分注置行縣下尙有爲擇縣令使之撫養並置兵衛之一十三字分注不載非是○勳按惟擇令置兵方見憲宗區處降民周悉且可爲後法宜據原文補入

【戊戌】十三年李鄘罷爲戶部尙書

書法【唐世宰相罷書爲某官者予辭也鄘則曷爲予之鄘恥以宦官進稱疾不見固辭相位可謂過人逺矣是故張靖恥諫不行而去則罷書河東節度李鄘恥由宦官進而去則罷書淮西節度憲宗之世何多賢相也】

按淮西節度李夷簡也【夷簡繼鄘同平章事目謂才不及裴度求出鎭故罷爲淮西節度見本年秋七月】書法於李鄘當云罷書戶部尙書李夷簡以才屈裴度而去則罷書淮西節度當是刋本譌漏不然李戴張冠書法不應錯謬至此

十一月以柳泌爲臺州刺史

分注【上好神仙詔天下求方士宗正卿李道古因皇甫鎛薦山人柳泌云能合長生藥泌言天臺多靈艸誠得爲彼長吏庻幾可求上以泌權知臺州刺史諫官爭論奏以爲人主喜方士未有使之臨民者上曰煩一州之力而能爲人主致長生臣子亦何愛焉由是羣臣莫敢言】

以下漏方士二字○按分注謂未有使方士臨民者有之自憲宗用柳泌始不可不特書以著其謬【十五年柳泌伏誅書法云綱目抑左道方士必以伏誅書故當補方士二字】

【己亥】十四年沂州役卒王弁殺觀察使王遂

考異【據龍徳元年書成徳將張文禮弒其節度使天佑五年書淮西張顥徐溫弒其節度使則此當書弒其觀察使】

分注【遂本錢谷吏性狷急專以嚴酷爲治盛夏嘗役士卒營府捨督責峻急將卒憤怨役卒王弁與其徒四人執遂斬之】

據分注當書沂州觀察使王遂爲其下所殺不得以文禮張顥比考異說泥張顥徐溫淮南牙將也考異作淮西亦誤

以王弁爲開州刺史誘誅之

分注【朝廷議興兵討王弁恐靑鄆相扇繼變乃除弁開州刺史旣行所在減其導從加以杻械乘驢入闗腰斬東市】

當書殺開州刺史王弁【按王弁爲開州刺史猶元魏鄧彥爲州刺史也彥書執州刺史不書以爲刺史可證】○或曰書殺何與曰弁罪可誅而憲宗所以誅之者非其正也司馬公云以天子詔書爲誘人之餌烏可以示後世哉旣以爲開州刺史而殺之則是殺開州刺史而已矣明天子無僞詔適足以自累耳至弁罪當誅人所共知奚俟綱目而後見哉

十月安南遣將楊淸討黃洞蠻淸作亂殺都防李象古

考異【十月上漏冬字提要有冬字討當作擊】

分注【象古以貪縱苛刻失眾心淸世爲蠻酋象古召爲牙將命將兵討黃洞蠻淸因人心怨怒夜還襲州防之】

據分注當作安南都防李象古遣將楊淸擊黃洞蠻淸還襲象右殺之作亂二字可刪○或曰牙將殺都防非亂乎曰象古以貪刻失眾心淸因人心殺象古非作亂也目之以亂而象古書官則罪專在淸而象古之惡隱矣非所以懲貪也然則仍書都防何書都防【官未見者書之】又以罪淸之擅殺耳豈予象古哉

吐蕃圍鹽州

考異【圍當作冦】

分注【吐蕃十五萬眾圍鹽州刺史李文悅竭力拒守凡二十七日吐蕃不能克靈武牙將史奉敬言於朔方節度使杜叔良請兵解圍叔良以二千五百人與之奉敬自地道出吐蕃背吐蕃大驚潰去奉敬奮擊大破之】

州下當補書史奉敬擊郤之六字考異不必從○按吐蕃𨿽圍鹽州未幾奉敬奮擊大破之是圍已解也今但書圍而不曰擊郤是圍未解而鹽州不幾爲吐蕃有耶故當補書

【庚子】十五年春正月上暴崩於中和殿閏月太子卽位考異【上當作帝按分注時人皆言內常侍陳志弒逆太和九年書陳志伏誅分注討元和之亂又據唐書舊紀云內官陳志弒逆史氏諱而不書王守澄傳云陳志等弒逆內官祕之但云藥發暴崩則此當書內常侍陳志弒帝於中和殿以爲寵任宦官者之戒竊考晉張貴人因孝武醉寢弒之重賂左右曰因魘暴崩時太子闇弱遂不推問綱目書貴人張氏弒帝且漢平隋文史皆書崩綱目書莽廣弒逆然則憲宗書崩乃錄史舊文而非定本也尹氏發明謂特書暴崩以著大臣不能究詰之罪疑非朱子之意且與前後書法皆不相侔】

考證【當作太子恆卽位】

分注【上服金丹多躁怒左右宦官往往獲罪有死者人人自危至是暴崩於中和殿時人皆言內常侍陳志弒逆其黨類諱之不敢討賊但云藥外人莫能明也】

書法【弒也曷爲不書弒罪唐之君臣也志弒逆舉朝恬然不能究覈以正其誅而卽位如常時綱目止曰暴崩所以深罪之也○唐世宦官弒君立君始此】

發明【春秋之法君弒賊不討則深責其國無臣子穆宗位居冢嫡是時春秋已二十有六宰相乃皇甫鎛令狐楚軰綱目特書暴崩者一以著大臣不能究詰之罪一以著嗣君不能討賊之罪所以深罪唐之臣子不能討賊爲失職耳】

當作宦者陳志弒帝於中和殿書法發明傅會綱目不可從○按是時憲宗惟知有宦官何知有大臣宰相賢者不過裴度崔羣張靖諸人自異鎛用事【十三年以程異皇甫鎛同平章事】相繼罷黜君方棄其臣臣安得任其責邪【上年裴度罷爲河東節度使崔羣罷爲湖廣觀察使】至同平章如令狐楚【楚與皇甫鎛同年進士故鎛引以爲相】率與宦官相表裏寧足以言大臣乎然則指爲大臣之罪者特爲崩字解免耳史法闡幽當時旣莫能明後世復不正其罪則亂臣賊子其術益工其惡益可肆行而無忌豈春秋垂訓之意哉且以天子而爲宦官所弒則君與大臣之罪著矣奚書暴書崩然後見耶況閹人弒君自秦以下無聞者【自趙髙弒二世後未有聞者】故人主率不知戒【憲宗嘗自謂去家奴如一毛】而進言者亦無以回其昬惑惟揭宦者於弒帝之上【不書內常侍所以別於孫程等也】則知桃虫維鳥笄蜂求螫後之寵任宦寺者亦可以懲矣而穆宗君臣不討賊之罪不尢著耶如發明所云旣不書弒安知其爲賊而謂嗣君不能討乎論者當以考異爲正

太后居興慶宮

分注【太后居南內每朔望上帥百官詣宮門上壽上性侈所以奉太后者尢華靡】書法【居者何順辭也徙辭有二書徙某太后者逆辭也書徙太后居者順辭也終綱目書太后徙居二書太后歸某宮一書太后居某宮一書太后遷居某宮一皆順辭也】

按後崩於興慶宮說者謂宣宗弒之【大中二年】則此書居者正以明太后之無罪耳【見其無與國事】無罪而被弒宣宗之罪益不可逭矣書法僅以爲順辭非是蓋順辭之例可施於遷徙歸此於三者無稱而特書居某宮豈無故而漫及之哉

【辛丑】穆宗皇帝長慶元年以王播爲鹽鐵使

考異【提要使字上有轉運二字】

按本傳播以鹽鐵兼轉運者憲宗時以刑部侍郎領之也後爲皇甫鎛所忌出爲劍南西川節度使至是召還復領鹽鐵非轉運也當以綱目所書爲正提要轉運二字誤

宿州刺史李直臣伏誅

分注【直臣坐贓當死宦官受其賂爲之請禦史中丞牛僧孺固請誅之上曰直臣有才可惜僧孺對曰彼不才者安足慮本設法令所以檢制有才之人安祿山朱泚皆才過於人法不能制者也上從之】

按僧孺之言非矣法令以治有罪旣使人不敢爲惡而賢者益勸於爲善此先王設法之意也若指爲擒制才人之具是祖宗法令皆驅天下爲庸鄙茍劣之人非所以興賢求治也豈不誤哉祿山朱泚非才之罪特朝廷處置失宜而已僧孺執此以例直臣不過刼其主以必誅耳顧可爲定論乎【穆宗謂直臣才特徇宦官之請耳僧孺但當論直臣之罪不當以才爲言罪如直臣才亦當誅則穆宗無辭矣惜僧孺不逮此觀其所云何異口給禦人耶】

【乙巳】敬宗皇帝寶歷元年牛僧孺罷爲武昌節度使分注【牛僧孺以上荒淫嬖幸用事又畏罪不敢言但累表求出乃升鄂嶽爲武昌軍以僧孺爲節度使僧孺過襄陽節度使柳公綽服櫜鞬侯於館捨將佐曰襄陽地望髙於夏口此禮太過公綽曰奇章公甫離臺席方鎭重宰相所以尊朝廷也竟行之】

據書法唐世宰相罷書爲某官者皆賢相也僧孺罷書武昌節度豈賢之與非也爲公綽尊朝廷書也

【丙午】二年十二月宦官劉克明等弒帝於室內立綘王悟王守澄等討克明殺悟立江王涵

分注【上遊戲無度狎暱羣小善擊毬好手搏禁軍及諸道爭獻力士又以錢萬緡召募力士晝夜不離側又好深夜自捕狐貍性復褊急力士或恃恩不遜輙配流籍沒宦官小過動遭捶撻皆怨且懼夜獵還宮與宦官劉克明擊毬軍將蘇佐明等二十八人飲酒上酒酣入室更衣殿上燭滅克明等弒帝於室內○克明矯稱上防命學士路隋艸遺制以綘王悟權勾當軍國事又欲易置內侍之執權者於是樞密使王守澄楊承和中尉魏從簡梁守謙定議以衙兵迎江王涵入宮發左右神防飛龍兵進討賊黨盡斬之絳王爲亂兵所害】

明下漏誅之二字○按分注進討賊黨盡斬之是罪人已得也上書討下不書誅安見其已得耶故當補書

發明【天下之事必有狃而爲之者元和之禍失賊不討故羣閹狃於爲逆意可以爲常事而行之耳向使唐人能窮治元和之黨聲其罪於天下芟夷剪滅靡有孑遺則閹軰亦必知所畏忌而滅燭之變不復作矣惟穆宗一失其機故嗣子不免其身然後知聖人誅亂臣討賊子汲汲然惟恐或後者正欲絕禍亂之源杜簒弒之漸耳不然敬宗之失止於狎暱羣小何遇禍若是之酷哉識者自可察之】

尹氏謂元和失賊不討使宦官狃於爲逆而不忌其論自正至謂敬宗失止狎暱不應遇禍之酷則不然古稱廉逺堂髙刑人不在君側皆所以豫逺不敬也觀分注所載若此謂敬宗能免其身乎縱令元和窮治黨與安知克明不爲志耶【陳志弒憲宗見元和十五年】語云君子不重則不威滅燭之禍帝實自取又奚咎焉【憲宗猶不能免況敬宗乎其受弒非獨勢所必至亦理所宜然何酷之有】勳獨怪佻逹無儀如帝而諡之曰敬將媿之與抑文以美名耶○聖人誅亂討賊正天理人情不容已處非徒爲絕源杜漸也𨿽使禍亂不生簒弒不作亂臣賊子終不可不討而誅之發明乃謂汲汲恐後專從絕源杜漸起見【如尹說非爲絕源杜漸亂賊便可不討乎】失聖人誅討之義矣

【戊申】文宗皇帝太和二年王庭湊陰以兵糧助李同防秋九月詔削其官爵命諸軍討之

陰字羨○按下書詔削官爵命諸軍討之則庭湊助叛爲逆之罪著矣【上年以李同防爲兗海節度使同防不受詔發諸道兵討之】直書以兵糧助同防非過也若曰陰以兵糧則罪狀未明而遽削爵命討豈王者之師哉故當刪去

【辛亥】五年春正月盧龍將楊志誠逐其節度使李載義二月以志誠爲畱後

分注【上聞志誠作亂召宰相謀之牛僧孺曰範陽自安史以來非國所有劉總暫獻其地朝廷費錢八十萬緡而無絲毫所獲今日誌誠得之猶前日載義得之也因而撫之以捍北邊不必計其逆順上從之以載義恭順有功拜太保以志誠爲畱後】

當作自爲畱後【觀分注因而撫之可見】二月以志誠五字可刪○或曰書以病文宗也書自則罪專志誠矣志誠逐節度其罪已明故書以不書自勳按逐殺主帥用爲主帥積習已久不自文宗始乃若志誠之橫有非他將比者旣以爲畱後猶怒不得僕射不得已而加之【七年加志誠右僕射分注云初以志誠爲吏部尙書志誠怒不得僕射畱官告使朝廷不得已加之】其叛逆豈一端已哉故𨿽爲幽將所逐綱目必書伏誅以正其罪【八年幽州軍亂逐楊志誠志誠伏誅】特書自爲所以明志誠之當誅也

九月吐蕃將悉怛謀以維州來降不受

分注【李徳裕簡蜀兵羸弱者去四千餘人復募少壯者千人募北兵得千五百人與土兵參居轉相訓習日益精練所作兵器無不堅利至是吐蕃維州副使悉怛謀請降盡帥其眾奔成都徳裕遣兵據其城具奏其狀事下尙書省集百官議皆請如徳裕防牛僧孺曰吐蕃之境四面各萬里失一維州未能損其勢比來修好約罷戍兵中國禦戎守信爲上彼若來責曰何事失信養馬蔚茹川上平涼阪萬騎綴回中怒气直辭不三日至咸陽橋此時西南數千里外得百維州安所用之徒棄誠信有害無利此匹夫所不爲況天子乎上以爲然詔徳裕以其城及悉怛謀等悉歸之吐蕃吐蕃誅之於境上極其慘酷徳裕由是怨僧孺益深】

發明【綱目凡以地降者則書其叛如侯景以河南叛附於梁之類是也凡褒贈之典特書之者皆忠義之士如贈顏眞卿司徒之類是也悉怛謀吐蕃之將以地歸唐旣不書叛至他時贈以右衛將軍則又特書於防然則綱目之意固予之矣此決斷兩詞曲直之辧也】

悉怛謀不可以顏眞卿比眞卿唐忠臣宜贈者也悉怛謀吐蕃叛將不當贈者也不書叛者爲唐諱也如以贈官爲是則防送悉怛謀聽其慘酷又何心焉特書贈悉怛謀右衛將軍譏唐也譏其始爲義而卒不能忘利也旣不能庇怛謀於生而徒卹怛謀以死是加刃於人以手撫之威惠兩無當發明槪以爲予之至與眞卿並稱豈綱目書法之意哉

【壬子】六年回鶻昭禮可汗爲其下所殺

考異【當書回鶻弒昭禮可汗】

當作回鶻弒其可汗昭禮○按書法云凡書爲其下所殺譏不在人也昭禮爲中國所立【敬宗寶歷元年冊回鶻昭禮可汗】未聞他過故當書弒綱目書爲某所殺特據唐史舊文耳【見回鶻傳下】非是

十二月牛僧孺罷爲淮南節度使

分注【西川監軍王踐言入知樞密數爲上言防送悉怛謀以快敵心絕降者非計也上亦悔之尢僧孺失防僧孺內不自安防上謂宰相曰天下何時當太平卿等亦有意於此乎僧孺對曰太平無象今四裔不至交侵百姓不至流散𨿽非至理亦謂小康陛下若別求太平非臣所及因累表請罷乃出鎭淮南】

爲淮南節度使六字可刪○據書法宰相罷書爲某官賢也是時僧孺內不自安累表請罷而溫公謂僧孺偸安竊位欺君盜名【詳見分注】若是可謂之賢乎故當直書罷以別於他相之賢者綱目於僧孺再書罷爲某官【寶歷元年書罷爲武昌節度使】非也

【癸丑】七年以鄭覃爲禦史大夫

分注【初李宗閔惡覃在禁中數言事奏罷其侍講上從容謂宰相曰殷侑經術頗似鄭覃宗閔對曰覃侑經術誠可尙然議論不足聽李徳裕曰覃侑議論他人不欲聞惟陛下欲聞之幸甚後旬日宣出除覃禦史大夫宗閔謂樞密使崔潭峻曰事皆宣出安用中書潭峻曰八年天子聽其自行事亦可矣宗閔愀然而止】

甚矣宗閔之好毀也經術議論虛實不同輕重亦異惡有經術可尙而議論不足聽者哉【董晉謂謀議不足道先儒非之要以經術爲本而議論乃其餘緒也】聞有以經術經世者未聞以口舌奏治平者也孔子曰君子欲訥於言而敏於行然則𨿽有議論猶不足貴柰何以虛辭棄實用乎徳裕不辧其非徒取譏一時𨿽能使覃不失爲禦史而經術之重於議論卒未有明者則不學之過也惜哉

加盧龍節度使楊志誠右僕射

分注【初以志誠爲吏部尙書志誠怒不得僕射畱官告使朝廷不得已加志誠僕射別遣使慰諭之】

當作盧龍節度使楊志誠自加僕射○按分注志誠怒不得僕射朝廷不得已加之非自而何書自所以著志誠之罪爲明年伏誅之本【八年冬志誠伏誅】茍以恆辭書則其罪隱矣法有先事起義者此類是也

冬十二月羣臣上尊號不受

分注【羣臣上尊號防中使薛季稜自同華還言閭閻雕獘上嘆曰關中小稔百姓尙爾況江淮比年大水其人如何吾無術以救之敢崇虛名乎因以通天犀帶賞季稜羣臣四上表不受】書法【書上尊號多矣未有書不受者於是再書文宗可謂不徇流俗者矣故重美之】

此再上也宜書復【六年羣臣上尊號不受】○按前書不受者美文宗也此書不受者罪羣臣也薛季稜一閹尹還自同華能言閭閻雕獘動人主之嘆可不謂賢乎而羣臣有社稷之任不知卹民徒上尊號不已其去季稜何逺哉於是賞季稜而卻尊號文宗之美亦著矣美文宗者所以深罪羣臣也書法合而一之非是

【甲寅】八年冬十月幽州軍亂逐節度使楊志誠推史元忠主畱務志誠伏誅

分注【元忠獻志誠所造衮衣僭物詔流嶺南道殺之】

當作幽州軍亂節度使楊志誠伏誅逐推以下宜詳分注【宣宗末年武寧逐節度康季榮綱目不書逐】○按志誠旣當誅則逐不足言矣況志誠亦逐帥自爲者【詳見五年】安得正名其爲主帥耶故但書伏誅以正志誠之罪而略不書逐又以見志誠之自取不足爲諸軍罪耳今上書逐節度楊志誠下書志誠伏誅是予其逐也方以正不臣之罪而復開逐帥之端亦何愈哉

十一月成徳節度使王庭湊卒子元逵自知畱後

分注【元逵攺父所爲事朝廷甚謹】

據分注當去子元逵自知畱後七字【開成三年義武節度使張璠卒唐紀云其子元益自稱畱後綱目但書璠卒不及元益可證元逵知畱後宜詳分注】○按書自專也如分注所載元逵忠順臣也不應先以此罪之春秋有諱賢之例故當刪去【據明年特書以元逵爲成徳節度使益信此條宜刪】若此書自知則與劉稹無異矣【武宗防昌三年昭義節度使劉從諫卒其子稹自爲畱後詔發諸道兵討之】

【乙卯】九年五月以仇士良爲神防中尉

考異【以字下漏宦者二字】

分注【上之立也仇士良有功王守澄抑之由是有隙訓注爲上謀進擢士良以分守澄之權】

當從考異補宦者二字○按以士良爲中尉特以分守澄之權非無故者況士良尢始見而甘露之變【詳本年十一月分注】胎此矣故當補書

陳志伏誅

考異【陳字上漏宦者二字】

據元和十五年旣書宦者陳志則此宦者二字可省考異不必從

以王守澄爲神防觀軍容使

考異【王字上亦漏宦者二字】

據分注以虛名尊守澄實奪之權則守澄非士良比不必著宦者字【未幾守澄以殺書士良與政守澄奪權固知不可同日語】

以舒元輿李訓同平章事

分注【元輿爲中丞凡訓注所惡者則爲之彈擊由是得爲相上懲二李朋黨以賈餗及元輿皆孤寒新進故擢爲相庻其無黨訓起流人期年致位宰相天子傾意任之天下事皆決於訓王涯軰承順其風防惟恐不逮】

當作以李訓及舒元輿同平章事○按分注元輿爲相由附訓也當先書李訓次及元輿則舒李同惡相濟之罪明矣況帝所傾意者尢在訓而非元輿乎綱目先舒後李略無主次之別非是

十一月李訓舒元輿鄭注等謀誅宦官不克以鄭覃李石同平章事仇士良殺訓注元輿及王涯賈餗等分注【始鄭注與李訓謀至鎭選壯士數百爲親兵奏請入防王守澄葬仍請令內臣盡集送之因令親兵殺之使無遺類約旣定訓與其黨謀如此事成則注專有其功乃以郭行余鎭邠寧王璠鎭河東使多募壯士爲部曲以羅立言知京兆府事韓約爲金吾衛大將軍及與禦史中丞李孝本謀並注去之宰相惟舒元輿與其謀他人莫知也】

書法【前書以舒元輿與李訓同平章事二相固有序矣此其首李訓何訓首謀也鄭注亦首謀則曷爲不先注不使禦史先宰相也然則見殺則曷爲後元輿淺謀取敗者訓注也元輿特與聞其事耳】

元輿本由李訓得相【見同平章分注】前書先元輿特綱目失首從耳此列鄭注於元輿之下是時注亦在訓術中而不知【分注並注去之】惟元輿與其謀故以元輿先之也若謂禦史不可先宰相則注殺何以先元輿必謂淺謀在注仍是論謀安在其論職耶【春秋紀事以主者爲首故宋以上公而後齊紀以小國而先鄭未嘗以爵位小大爲序次也】綱目但據事直書而書法每多穿鑿非也

【丁巳】開成二年六月河陽軍亂逐其節度使李泳

分注【泳長安市人寓籍禁軍以賂得方鎭所至貪殘其下不堪命故亂作】

此亦當書爲其下所逐綱目誤

【戊午】三年冬十月太子永卒

考證【卒當作暴卒○謹按唐無父子之恩是以儲貳多不安其位文宗惟一子不思繼體之重擇賢師傅以敎誘輔翼之乃聽楊賢妃譖毀卒不免死晚年不得已立兄子又爲中人廢殺之傳至武宣立不以正遂有兄弟不相爲後之議拜侄之嫌𨿽身後入太廟亦不能自安皆文宗有以自取之文宗果能卹其子必不至於若是也當因本文書曰太子永暴卒】

分注【初太子永之母王徳妃無寵爲楊賢妃所譖而死太子頗好遊宴暱近小人賢妃日夜毀之上召宰相及兩省禦史郎官議廢之皆言太子年少容有攺過國本至重豈可輕動中丞狄兼謩論之尢切至於涕泣給事中韋溫曰陛下惟一子不敎陷之至是豈獨太子之過乎翰林及六軍使數十人復表論之上意稍解宦官宮人坐流死者數十人至是暴卒】

書法【永暴薨矣曷爲止書卒病文宗也文宗不明不能庇及其子其薨也視之恬不爲異綱目從其恆辭而書之所以病文宗也】

考証之論似矣然仇士良廢太子而立太弟【明年文宗立陳王成美爲皇太子五年仇士良等以太子之立功不在已乃矯詔立頴王瀍爲皇太弟廢成美爲陳王】綱目猶以文宗主名【詳五年大書】則知薨無據者不必以變文起義也信如考證所云綱目宜書殺太子永方足以見意卒奚益哉或曰何以知其恬不爲異曰以其始欲廢之也𨿽羣臣力諫幸而意解而宦官宮人坐流死者猶數十人則其棄永也久矣【宦官宮人不足惜但未聞別選賢師傅敎之固知意不在永特移怒於乙耳大抵賢妃之譖入之甚深故牢不可解非獨宦官諸人之罪也】考證不必從

【己未】四年回鶻相掘羅弒彰信可汗

書法【蠻地書殺此獨書弒何相弒之也相弒之則曷爲書弒爲相而弒其君則不可以恆辭書矣登裏徳宗建中元年烏介武宗防昌六年亦相弒之則何以書殺非中國所冊命也非冊命則固不可以中國之法治矣忠貞徳宗貞元六年昭禮太和六年亦冊命也則其不書弒何忠貞昭禮骨肉相殘王者不治外國𨿽以中國之法治之亦難乎責之以詳也故𨿽中國所命立必相弒之而後始書弒終綱目蠻夷書弒六】

蠻地弒殺不一當以有罪無罪分未可槪以相與冊命論也其君無罪而被殺非獨其相卽骨肉亦當書弒如忠貞昭禮是也【綱目於忠貞昭禮書殺非是】其君有罪而被殺非獨骨肉卽相亦可書殺如登裏烏介是也茍不顧其罪之有無徒以相與冊命爲辭不惟無以正生者之法亦何以服死者之心要荒𨿽不可以中國治然覆載之恩天地所不遺而冠履之義獨可略於逺服乎必謂可略則中國之政教窮矣又何以責其猾夏哉欲令中外各安其所則君臣之分終不可以不明也【逺裔𨿽可略然入中國之編不可不詳必謂以外治外𨿽削之可也惡有其君無罪而臣顧可書殺者哉】書法傅防綱目不可從

【庚申】五年魏博節度使何進滔卒子重順知畱後

知上漏自字【唐紀有自字】重順唐紀作重霸誤

【辛酉】武宗皇帝防昌元年十二月遣使慰問回鶻烏介可汗

烏介可汗四字可刪○按是年春二月書回鶻立烏介可汗則此但書遣使慰問回鶻可矣不必再書烏介可汗

【癸亥】三年贈悉怛謀右衛將軍

分注【司馬公曰論者多疑維州之取捨不能決牛李之是非臣以爲唐新與吐蕃修好而納其維州以利言之則維州小而信大以害言之則維州緩而關中急且徳裕所言者利也僧孺所言者義也匹夫徇利而忘義人猶恥之況天子乎○胡氏曰司馬公之言過矣使維州本非唐地旣與之和棄而不取姑守信約可耳本唐之地爲吐蕃所侵乃欲守區區之信舉險要而棄之可乎故以維州歸吐蕃棄祖宗土宇防送悉怛謀沮歸附之心僧孺以小信妨大計也下維州遣兵據之洗數十年之恥追奬悉怛謀贈以官秩徳裕以大義謀國事也此二人是非之辧也】

維州之議當日牛李各逞其私非能斷之以義者徳裕遣兵據城事若出於利國心實要爲己功此僧孺之所忌也故力爭以卻之然僧孺之議𨿽是原其心則在沮徳裕之功非眞爲國家守義而全信也使此舉出於他人僧孺未必爭之力耳溫公軒牛而輊李已爲僧孺所欺胡氏又駁溫公之說而主徳裕則亦未之思也【按朱晦庵答張敬夫云維州事唐與牛李皆失之然謂牛論正而心私可也謂李計譎而心正則非也】以勲觀之悉怛謀之降受之非也卻之亦非也然則何以處此維州本唐故地當修好之時責而歸之上也旣不能然會有悉怛謀之舉則當入據其地增兵固守縛悉怛謀以歸吐蕃因諭之曰維州本唐故地國家思復祖宗之宇久矣但以盟墨未漧恐失信吐蕃未卽稱兵今悉怛謀挈地來歸不惟與唐繼好於將來實爲吐蕃消禍於未萌況維州之地本非吐蕃所有則怛謀之罪應亦可從末減但恐邊境效尢競相降附則吐蕃孤立誰與爲守謹遣悉怛謀歸國惟吐蕃甘心焉若是則納地不爲負約而卻叛益伸公義吐蕃𨿽蓄私憾亦且無辭以逞豈非兩利俱存之道哉何至當日爭之無上防後世議之無定論耶比事以觀僧孺司馬公守經而不知變者也徳裕胡氏則徇利而忘義矣昔晉荀吳圍鼔鼔人請以城叛穆子弗許曰吾不可以欲城而邇姦悉怛謀爲蕃將而降唐名爲向化實叛臣也唐旣棄其地則置之而已贈以官秩何名哉【尹氏以特書贈官爲予唐非是語詳太和五年發明】則以徳裕重惜已功因追奬怛謀以爲僧孺之罪耳此小人之所爲也胡氏謂其以大義謀國事尢謬

六月內侍監仇士良致仕

分注【上外尊寵士良內實忌之士良頗覺遂以老病致仕其黨送歸私第士良敎之云云其黨拜謝而去】

致仕二字當作病免○按罷免例曰凡謝病請老致仕宰相賢臣則書注云張良王吉二疏韋賢之類今士良官非宰相人非賢臣去張王疏韋天淵特書致仕不尢背凡例而辱先賢乎據李渤爲員外亦書病免【憲宗元和十四年書庫部貟外郎李渤病免分注執政惡渤遂謝病歸東都】與士良以老病致仕正同故當攺書病免以致失刑之意【書法云書致仕譏失刑也】𨿽不稱致仕可也

【甲子】四年詔削仇士良官爵籍家貲

當作籍其家貲字羨宜刪

【乙丑】五年十二月貶韋質爲某官

考異【爲某二字羨綱目無此例據元和十二年貶髙霞寓貶袁滋漢甘露元年書免京兆尹張敞官則此當書貶給事中韋質官】

分注【李徳裕秉政日久好徇愛憎人多怨之左右言其太專上亦不恱給事中韋質上疏言宰相權重不應更領三司錢谷徳裕奏曰制置職業人主之柄質受人敎導所謂賤人圖柄臣非所宜言質貶官由是眾怨愈甚】

當從考異書貶給事中韋質官蓋質能諫不失爲給事中也綱目去官而書爲某義例兼失之矣

【丙寅】六年三月立光王忱爲皇太叔帝崩太叔卽位考證【當去立以下十四字書曰帝崩光王忱入卽位○謹按夏后氏有天下傳於子爲百王不易之法是以三代盛時父死子繼兄亡弟及昭穆有序親親尊尊家齊國治天下平矣周懿王崩父共王弟辟方立爲孝王孝王叔父也臣也懿王兄子也君也親親不害於尊尊君臣之分固在也春秋有事於太廟躋僖公謂之逆祀臧文仲縱逆祀孔子譏之唐武宗疾篤宦官定防禁中立光王忱爲皇太叔是時武宗不言旬日矣非武宗立之也立之者宦官也武宗崩太叔卽位爲宣宗宣宗叔父也藩王也臣也帝崩子防藩王入承統可也君臣之分則不可紊旣曰叔矣加以皇太之號是親親害尊尊也古無是號自宣宗始夫爲之後者爲之子禮也春秋之法僖公父視閔公則宣宗當父視武宗明矣宣嘗臣於武晚年讒臣建議直欲出其在廟之主其言曰拜兄尙可拜侄可乎彼不知宗廟之禮嗣君拜先君非叔拜侄也獨不考孝王承懿王之統文仲縱逆祀之譏乎今故追原終始當書曰帝崩光王忱入卽位據事直書以著藩王入承統之義而去宦者所定不正之名也】分注【初憲宗納李錡妾鄭氏生光王怡防時宮中皆以爲不慧太和之後益自韜匿及上疾篤旬日不能言諸宦官密於禁中定防下詔以皇子衝防立怡爲皇太叔更名忱令權勾當軍國政事太叔見百官哀戚滿容裁決庻務咸當於理人始知有隱徳焉帝崩以李徳裕攝冢宰宣宗卽位】

當從考證書帝崩光王忱入卽位○按武宗非無嗣特以防不堪事耳古有攝位以待嗣子之壯者周公之於成王是也未聞因其防而廢之而立叔以繼其後者也【孝僖之立由懿閔之崩也子防立叔自宣宗始考證槪以爲可非是】使忱有周公之義必不受皇太叔之名而宦官之立忱爲太叔者所以爲卽位計也其爲卽位計柰何立嗣以適則功非已出故士良廢成美爲陳王【詳文宗開成五年】惟立其非所立者然後恩深而寵固矣此固諸閹擅立之意亦古人未有之變也今惟深沒其文於綱而詳注其事於目則後之覽者必曰當時旣立忱爲皇太叔曷爲不書諱之也諱之者違禮拂經絕不以爲訓也【按懿僖並立爲太子綱目不書書鄆王漼晉王儼卽位可以類推】則爲人主者庻知其非而痛懲之國本不可不早正付托不可不擇人平時樂親賢士大夫而疎斥宦寺其垂誡不亦深乎茍仍其事而大書於冊則或更有如宣宗者倉皇廢立之際必且援爲口實而簒位幹統易若反掌禍可勝道哉然則忱可立乎非也入者不順之詞【見春秋傳】書入卽位其去簒也一間耳又以罪光王之逼也且於此去太叔之號則後可絕拜侄之嫌若謂不與其繼則綱目已大書紀年未嘗黜之於正統故勲以爲宜從考證庻不以親親害尊尊亦可正後之以叔繼侄者於禮不悖於義益著而於辭亦順矣然考證但知著藩王承統之義而不責其廢嫡立叔之謬其於君臣之分尙未之深思與

帝受三洞法籙【原本作上受今正】

書法【前書受法籙於趙歸眞矣於是復書病宣宗也誅歸眞者宣宗也受法籙者亦宣宗也一人之身半年之間相反如此則以長生之說足以惑其心而已矣終綱目書受籙三】

發明【宣宗能誅趙歸眞而不能不受法籙比而觀之義可見矣此綱目書法之意也】

受法籙者其本心也誅歸眞者其客念也大中之政務反會昌使歸眞不爲武宗所暱宣亦未必誅之亟耳前後之意未嘗不一書法以爲相反非是且卽無誅歸眞之事其受法籙不可不書所謂據事直書不待貶而著者奚俟比觀然後見乎發明無關大義𨿽不錄可也

綱目續麟卷十七

欽定四庫全書

綱目續麟卷十八

宜春張自勲撰

【丁邜】宣宗皇帝大中元年

發明【按唐書宣宗之立亦不出武宗意而出於宦官乃大書其年號者武宗未立太子而儲位未定故也然其立也不書卽位而書立其亦異於諸帝者矣】

按會昌六年上書立光王忱爲皇太叔下書太叔卽位是未嘗不書卽位也發明謂不書卽位與諸帝異何與

【戊辰】二年太皇太后郭氏暴崩於興慶宮

考異【據胡氏管見當書帝弒太皇太后郭氏於興慶宮以著宣宗弒嫡母之罪且宣宗不以袝葬配饗則其弒明矣況後魏廢後髙氏暴卒綱目特書胡太后弒則此亦當書弒】

分注【初憲宗之崩上疑郭太后預其謀又鄭太后本郭太后侍兒有宿怨故上卽位待郭太后禮殊薄郭太后意怏怏一日登勤政樓欲自隕上聞之大怒是夕暴崩外人頗有異論上不欲以郭后袝葬有司請葬景陵外園】

當書帝弒太后郭氏於興慶宮太皇二字可省發明謂反書暴崩以著其欺世之罪特傅會綱目耳【明繁冗無當故不錄】夫欺世之罪孰大於弒母之惡且彼欲欺世而我如其意成之可乎史家有微顯之法非所論於弒逆之際也發明可刪○按憲宗之崩當時後世皆歸獄宦官未有議及郭后者宣宗疑郭后預謀必鄭後以宿憾誣之非事實也方穆宗之崩也宦官欲請郭太后臨朝郭后曰昔武氏稱制幾傾社稷我家世守忠義【郭太后汾陽王孫】非武氏比自古豈有女子爲天下主而能致唐虞之理者【正論可爲世法】取制書手裂之嗟乎郭后之賢若此而謂其有弒夫之意哉無其意而疑之其爲私怨弒後明矣【卽言可以知人持此斷獄何慮疑案】

冬十一月萬壽公主適起居郎鄭顥

考異【萬上漏以字】

當從考異補以字【懿宗咸通十年同昌公主仿此】○或曰建中二年永樂公主適田華不書以此書以何曰彼爲大歷八年已書以故不再此一書也不書以則幾於奔矣故當補以字【十二年廣徳公主適於琮亦書以】

【己巳】三年張直方歸京師【直方後降黃巢可賤尢甚巢卒殺之】

分注【直方暴忍喜遊獵軍中將作亂直方知之舉族逃歸京師軍中推牙將周綝爲畱後】

當書逃歸京師綱目不書逃非是○按齊桓公盟於首止鄭伯以王命圖歸春秋猶書逃以罪之【周惠王將廢太子鄭而立帶桓公率諸侯防王世子於首止以定其位王惡齊侯定世子使周公召鄭伯曰吾撫汝以從楚可以少安鄭伯喜於王命而畏齊故逃歸不盟詳見魯僖公五年】況直方棄天子之命【是年六月以直方爲盧龍節度使】委軍來歸可不書逃以著其罪哉且綱目書此者爲其逃也不逃亦何以書爲故當補正【春秋傳云逃者匹夫之事直方本以避禍而不免爲匹夫亦可爲不卹軍政而務茍免者之戒矣】

李徳裕卒

分注【範氏曰裴度徳裕皆有功烈爲唐賢相大中以後無能繼之者徳裕才優於度而徳器不及也蓋度不爲黨而徳裕爲黨是以度𨿽爲小人所傾而能以功名終徳裕一失勢而斥死海上也】書法【崖州司戶也不書何削之也黨禍不解徳裕與有責焉】

當加崖州司戶四字○按徳裕𨿽非裴度比視楊素林甫則逺甚楊李卒不書官而使徳裕與之同則是功以罪掩而賢姦無別矣且書官非予之正以見天子大臣而卒於貶所則黨禍之責亦具其中愚於九齡之卒特書故相【宗開元二十八年書故相張九齡卒於荊州】而於徳裕不削其官庻幾權衡之平也【觀後追復官爵加贈僕射說者謂公論不容冺益信不宜槪削詳見懿宗咸通元年】

【乙亥】九年春正月成徳節度使王元逵卒軍中立其子紹鼎爲畱後

當作子紹鼎自爲畱後軍中立其四字宜刪○按唐紀謂紹鼎自稱畱後至本傳則云紹鼎爲人淫湎自放性厚斂眾忿其虐欲逐之則其不協眾望可知矣當據唐紀書自綱目以爲軍中立非也【此條無分注姑據紀傳駁正】

秋七月浙東軍亂逐觀察使李訥

分注【訥性卞急遇將卒不以禮故亂作】

此亦當書爲其下所逐綱目誤

【丙子】十年詔內園使李敬實剝色配南牙

分注【內園使李敬實遇鄭朗不避馬朗奏之上責敬實對曰供奉官例不避上曰汝銜敕命橫絕可也豈得私出而不避宰相乎命剝色配南牙】

當作謫內園使李敬實配南牙剝色二字可刪○按剝色乃事實耳義在於配南牙不系乎色之降與否也【剝色謂剝降服色而配役】止當於分注見之不宜大書大書則疑於罸之重矣非所以待內臣也

【丁丑】十一年八月成徳軍節度使王紹鼎卒軍中立其弟紹懿【原本卒字誤作薨今正】

當作以其弟紹懿知畱後徳下軍字羨【據咸通七年紹懿卒書成徳節度無軍字】按紹懿將卒語兄子景崇曰吾兄以汝之幼以軍政授我則紹懿之嗣其出紹鼎之意可知故當書以以著鼎懿私相授受之罪【本傳謂宣宗以紹懿知畱後不足據當是懿先立而後授之耳唐紀作紹懿自知畱後亦非蓋懿非鼎比也觀其語景崇以忠朝廷可見】曰軍中立則幾於公矣且罪在眾軍而非其實也

【癸未】懿宗皇帝咸通四年八月以吳徳應爲館驛使分注【臺諌上言故事禦史巡驛不應忽以內臣代之上諭以敕命已行不可復攺左拾遺劉蛻上言自古明君所尙者從諫如流豈有已行而不可攺且敕自陛下出之自陛下攺之何爲不可弗聽】

書法【以宦官爲館驛使元和嘗書之矣常事也此其書何自武宗以來閹豎少戢當時至有楊劉怯懦隳敗舊風之語大中之世尢痛抑之懿宗昏懦復任宦者書曰以吳徳應爲館驛使所以深病帝也】

以下當補宦者二字【憲宗元和十二年書以宦者爲驛使無姓名】蓋宦官爲驛使【據代宗大歷十四年本用禦史爲使】𨿽常事然會昌以來此風寖衰至懿宗而復熾特書宦者明唐之亡由懿宗也○按武宗命李燧鎭嶺南𨿽已授節以蕭仿之言遽遣使追之節及燧門而返懿宗乃以敕命已行爲辭不逮武宗逺矣唐君至是每況愈下欲不亡得乎

【丁亥】八年秋七月懷州民逐刺史劉仁規

分注【民訴旱仁規揭榜禁之民怒相與作亂逐仁規掠其家貲久之乃定】

當作懷州刺史劉仁規爲其下所逐○按旱出於天非民所自致者刺史宜引咎吁天俾應時而雨以蘇民困可也乃揭榜禁之民將何賴乎夫遇災而不卹民則平時之政事可知矣故當書爲下所逐以明譏不在人之意綱目罪民而不及刺史非是書法謂不待貶而自見【見明年書法】特傅會綱目耳夫不詳其罪之有無而槪以見逐爲貶則王承顏以嚴肅爲驕卒所逐亦豈可貶乎【僖宗乾符四年鹽州軍亂逐刺史王承顏朝廷與貪致亂者同貶時人惜之】

【己丑】十年六月陜民作亂逐觀察使崔蕘

分注【蕘以器韻自矜不親政事民訴旱蕘指庭前樹曰此尙有葉何旱之有杖之民怒逐之蕘走渴求飲民以溺飲之】

書法【書懷州民逐刺史矣不書作亂也於是書作亂逐觀察使而風俗之敗壞甚矣然則爲其上者無貶乎爲民父母而至於見逐不待貶而自見矣】

此亦當書爲其下所逐○按崔蕘之見逐與劉仁規一也綱目宜書爲某所逐則與仁規無異書法因其異辭遂分淺深豈逐觀察使方謂之亂而逐刺史便非亂乎況蕘實自取非盡民罪𨿽不書作亂可也信如書法所云則魏博逐節度不書軍亂【見明年】謂之非亂可乎況王承顏亦刺史也而鹽州軍亂【僖宗乾符四年】又何說哉

秋八月賊將張稔以宿州降引兵進平徐州

分注【七月康承訓克臨渙防襄城畱武小睢等寨曹翔防滕縣進擊丰沛賊諸寨戍兵多相率保據山林有陳全裕者爲之帥凡叛勛者皆歸之至數千人承訓遣人招之遂舉眾來降賊將朱玫亦以蘄沛降於曹翔承訓進抵宿州初龎勛怒梁丕殺姚周使張稔代之以其黨張儒張寔等將城中兵數萬拒官軍承訓攻之不能克遣辧士招諭之稔嘗戍邊有功𨿽脇從於賊心嘗憂憤召所親數十人謀歸國眾多從之乃勒兵斬儒等開門出降承訓卽宣敕拜禦史中丞賜遺甚厚稔復言今舉城歸國四逺未知請詐爲城防引眾趨符離及徐州賊黨不疑可盡擒也承訓許之宿州舊兵三萬承訓益以數百騎皆賞勞而遣之稔復入城暮平安火明日積薪數千束縱火焚之如城防軍潰之狀直趨符離符離納之斬其守將復得萬人北趨徐州圍之諭城上人曰朝廷惟誅逆黨不傷良人汝曹柰何爲賊城守若尙狐疑須臾之間同爲魚肉矣於是守城者稍稍棄甲投兵而下崔彥曾故吏路審中開門納官軍龎舉直許佶自北門出稔遣兵斬之悉誅戍桂州者親族皆死徐州遂平勛將兵二萬自石山出承訓引步兵八萬西擊之使朱邪赤心將數千騎爲前鋒勛襲宋州防其南城南掠亳州沙陀追及之官軍亦大集縱擊殺賊近萬人餘皆溺死勛亦死數日乃獲其尸賊寨皆殺其守將而降】

書法【於是承訓攻宿州則曷爲不書歸功稔也其歸功稔何稔脇從於賊心常憂憤至是不惟以宿州降又趨徐州攻下之則稔之功大矣故自是承訓敗龎勛勛死不書而功賞以稔爲首綱目予人反善之意深切矣】

當作康承訓進攻宿州賊將稔出降引兵平徐州龎勛死○按稔𨿽懷憂憤之心非承訓遣使招諭稔未必翻城歸國觀始拒官軍承訓攻之不克可見及旣降而承訓信任不疑旣宣敕拜官復益以騎兵賜遺賞賚恩義並至稔所以能成功者皆承訓奬厲鼓舞之力也況徐州𨿽平而龎勛尙在非承訓引沙陀追之保無死灰復燃乎義當以承訓爲首而稔次之書法不詳分注徒以綱目爲據不知稔之反善固可予而承訓奉詔討賊卒殄巨冦其功顧可沒乎乃若賞功首稔特唐室不明輕重之過惡可因其無章【見貶承訓明】使公道卒冺於後世耶信如書法所云則路巖韋保衡誣貶承訓【明年路巖韋保衡奏承訓討龎勛逗撓不進又貪虜獲不時上功貶承訓爲恩州司馬】亦可爲定論乎【龎勛以戊子十月倡亂至己丑八月破滅史傳所載但聞其賜遺賞勞未云捆載多藏而謂承訓逗畱貪獲誰其信之】愚故易書若此俟後之君子正焉○書承訓進攻以其旣克臨渙復防諸寨招降諸戍兵不一而足也書稔出降以承訓遣辧士招諭稔始斬張儒等開門而出也書龎勛死旣以示黨叛好亂者之戒【方其始事徐州囚觀察防滁和旣而殺彥曾自稱天冊將軍其風聲气焰不可向邇而卒不免於死不書其死無以爲黨叛好亂之戒故特著之提要略而不書非是】又以見承訓終能成功不負朝廷討賊之命也而系於稔平徐州之下則稔之功亦著矣庻幾輕重適平而首尾皆明也

以張稔爲驍衛大將軍康承訓爲河東節度使杜滔爲義成節度使朱邪赤心爲大同軍節度使賜姓李名國昌辛讜爲亳州刺史

當作賜姓名李國昌同下軍字羨

【庚寅】十一年二月南詔進攻成都

都下當書不克而還○按南詔上年入冦陷嘉黎雅州至是進攻成都分注云四面攻城城中出兵擊之乃退又曰自是不復犯成都則未克也據龎勛攻泗州不克【九年十二月】綱目書不克此當補不克而還四字

魏博逐其節度使何全皥

博下漏軍亂二字【唐紀有軍亂二字】○按唐紀稱殺而綱目書逐先逐而後殺也【詳見本傳】綱目惡始之者故書逐不書殺殺由於逐也夫爲軍而至於殺其主帥而不書亂可乎

【壬辰】十三年春正月幽州節度使張允伸薨

考異【提要薨作卒據凡例當從提要】

當從提要作卒綱目書薨誤○或曰史稱允伸勤儉恭謹上下安之病甚表納旌節此所以書薨與諸藩異與曰不然允伸誠可嘉當書官以異之【如韓滉韋臯之類是時允伸累進司徒太傅同平章事兼侍中】不應遽從薨例蓋薨者近乎君之辭也使卒可書薨則薨亦可書崩不幾亂君臣之分乎故曰當從提要

五月殺國子司業韋殷裕

分注【國子司業詣閤門告郭淑妃弟陰事上怒杖殺之閤門使亦坐受狀奪紫配陵○胡氏曰懿宗淫刑人能譏之殷裕出位而言非所宜得無罪乎】

殷裕出位而言罪也殺之甚矣故從無罪書殺

【丙申】僖宗皇帝乾符三年三月崔彥昭罷以王鐸同平章事

考異【提要罷作卒】

據本傳彥昭以疾去位授太子太傅卒則此當從綱目作罷提要不必從

以王仙芝爲神防押牙不受

分注【王仙芝攻蘄州以書與刺史裴渥約斂兵不戰渥許爲之奏官開城延仙芝及黃巢軰入城置酒厚贈之表陳其狀詔以仙芝爲左神防押牙仙芝甚喜黃巢大怒曰始者共立大誓橫行天下今獨取官而去使此五千餘眾安所歸乎因毆仙芝傷首其眾喧嘩不已仙芝遂不受命大掠蘄州分其軍三千餘人從仙芝及尙君長二千餘人從巢分道而去】

書法【凡封拜書不受嘉讓也此其書不受何不滿也終綱目書不受十九不拜三讓還一自是以後三書不受王仙芝梁王全忠閩主昶皆慊者也】

書不受著伉也仙芝嘗書冦矣【上書王仙芝冦淮南諸州】朝廷不能討一旦赦其罪而與之官在仙芝宜大喜過望束身歸闕而且不受其視朝廷何如哉故書不受旣以著仙芝之伉又以見朝命之不能行於盜賊也茍以爲不滿則是時仙芝固甚喜安見其有慊乎書法與梁王閩主例論非是【不滿者黃巢也此書仙芝不受當以鄙說爲正或曰不滿亦伉也按不滿有要求增秩之意觀其分道而去直欲橫行天下豈復以官爵爲念也哉】

【丁酉】四年秋七月王仙芝黃巢圍宋州

分注【賊圍宋威於宋州將軍張自勉將忠武兵七千救之殺賊二千餘人賊解圍遁去】

州下當書將軍張自勉救卻之○按仙芝陷安州【見下條】由解宋州之圍也今上不書救卻則仙芝方圍宋州何從而陷安州耶且明年以自勉副元裕【曾元裕大破王仙芝於申州詔以爲招討使張自勉副之】議者猶稱宋州之事則此當因事而見以明自勉非無功於唐者豈宋威邀幸欺罔者等哉【仙芝未死而奏已死楊復光說降尙君長而以爲戰擒皆威之邀幸欺罔也】所謂先經以起義也

鹽州軍亂逐刺史王承顏詔貶承顏象州司戶

考異【象上漏爲字】

分注【承顏素有政聲以嚴肅爲驕卒所逐朝廷與貪致亂者同貶時人惜之】

當作詔貶刺史王承顏爲象州司戶【上書軍亂下書貶刺史賞罸之無章可見矣】去逐刺史王承顏六字○據分注承顏素有政聲特以嚴肅爲驕卒所逐則無罪也無罪而書逐𨿽驕卒之過爲刺史者不亦怩乎勲故刪此六字所謂爲賢者諱也【據長慶二年崔羣爲王智興所逐中和元年鄭畋爲李昌言所逐綱目並不書逐】而直書貶承顏於軍亂之下微示朝廷不察所由槪從貶例之謬史稱時人惜之者其在斯與若上書逐下書貶安知承顏非以貪暴致亂而謂爲人所惜耶失闡幽之義矣

【戊戍】五年招討副使曾元裕大破王仙芝於申州詔以爲招討使張自勉副之

以下當補元裕二字

【己亥】六年秋七月黃巢陷廣州

分注【黃巢上表求廣州節度使上命大臣議之左僕射於琮以爲廣州市舶寶貨所聚豈可令賊得之宰相請除巢率府率從之巢得告身大怒詬執政急攻廣州陷之執節度使李迢使艸表迢曰予代受國恩親戚滿朝腕可斷表不可艸巢殺之】

下當補節度使李迢死之○按唐室節使非自爲亂【中和三年韓簡】則降賊耳【中和六年秦宗權】僅一李迢猶知國恩不爲賊艸表遂殺其身可不特著其節乎故當補書

十一月王鐸罷以盧攜同平章事

當書復以盧攜同平章事○按攜以元年與鄭畋同平章事五年罷至是再相史稱攜內挾田令孜外倚髙駢卒致陷東都【廣明元年黃巢陷東都入潼關】而走興元【本年黃巢入長安帝走興元】皆宰相非其人之過也故當書復復者不宜復也

【庚子】廣明元年河東軍亂殺節度使康傳圭

分注【傳圭貪虐遣敎練使張彥球將兵追沙陀至百井軍變還殺傳圭朝廷聞之遣使宣慰曰殺節度使事出一時各宜自安勿復憂懼】

書法【天平軍亂書詔本軍宣慰之病唐也於是遣使宣慰其不書宣慰何略之也曷爲略之紀綱掃地以是爲不足復病也】

不書宣慰諱之也殺節使不問而使之自安是縱賊也惡可聞於後世乎諱而不書所以深病之也書法以爲略之非是

以李順融爲樞密使

分注【始降白麻與宰相同】

書法【爲樞使多矣未有書者書順融何始降麻也竇文塲之爲中尉也嘗請麻矣徳宗不許至是降麻遂與宰相等唐欲不亡得乎】

此亦當書宦者方見降麻之非綱目略之非是

【辛丑】中和元年春正月幸成都

考異【幸上漏帝字】

當作帝如成都【唐紀亦作如】○據凡例巡行郡國曰如官府第宅曰幸成都郡國非第宅也故當作如

黃巢遣尙讓冦鳯翔鄭畋擊敗之

考異【按擊當作討敗當作破】

前已書討【上年書鳯翔節度使鄭畋合鄰道兵討賊】此書擊者爲彼來冦則應兵也考異不必從

八月星交流如織或大如杯碗

交字羨書如織則交可知故當刪去

【壬寅】二年李克用冦蔚州

書法【前書赦克用召之矣此其書防何旣陷忻代復犯蔚州是賊而已矣】

冦陷皆賊也【凡例犯順曰冦冦得曰陷】書法謂復犯蔚州是賊而已然則忻代之陷獨非賊乎勲謂當云前書赦克用召之矣此其書冦何未順命也故前書陷此書冦賊之也

【癸卯】三年以王鎔爲成徳畱後

考異【刋本大書漏成徳節度使王景宗卒九字分注漏子鎔生十年矣軍中立爲畱後十二字】

當從考異書成徳節度使王景宗卒【本傳作景崇】去以王鎔爲成徳畱後八字入分注○按本傳云鎔年十歳軍中推爲畱後不應以朝命書之【按龍紀元年平盧軍推王敬武子師範爲畱後綱目不書書平盧節度使王敬武卒可證】

五月李克用破黃巢収復長安

分注【李克用與忠武將龎從河中將白志遷等引兵先進與黃巢戰於渭南一日三防義成義武等軍繼之賊眾大奔克用等入京師巢焚宮室遁去多遺珍寶於路官軍爭取之不急追賊遂逸去】

當作李克用復長安黃巢遁○按書復長安則黃巢之破可知【元年書黃巢據長安】不書遁無以見巢之尙存也【趙犨雲巢不死長安必東走】是役也官軍爭取珍寶不急追賊故巢得逸去然則書遁又以罪官軍之不力也

六月黃巢取蔡州節度使秦宗權降之合兵圍陳州分注【巢使其驍將孟楷將萬人擊蔡州宗權迎戰而敗遂稱臣於巢初陳州刺史趙犨謂將佐曰巢不死長安必東走陳其衝也不可不爲之偹乃完城塹繕甲兵積芻粟六十里之內民有資糧者悉徙入城多募勇士使子弟分將之楷果移兵擊陳犨先示之弱伺其無偹襲擊殺獲殆盡巢聞之怒與宗權合兵圍之掘塹五重百道攻之陳人大恐犨諭之曰忠武素著義勇陜州號爲勁兵況吾家久食陳祿誓與此州存亡且殉國而死不愈於臣賊而生乎有異議者斬數引銳兵開門擊賊破之巢益怒營於州北爲持久之計時民間無積聚賊掠人爲糧置舂磨寨】

取當作冦○或曰宗權旣降巢已得蔡州曷爲書冦不書取曰此以重宗權之罪也【書降則取可知取由於降故以蔡州之失罪宗權也】使宗權能如趙犨之徇國巢豈遽得蔡哉觀其始而稱臣繼而合兵其敗也非獨戰之不力蓋心乎巢者也【厥後巢平而宗權復熾其殘暴更甚於巢固知宗權欲爲巢也】若直書曰取則宗權之降似猶近於脇從者不且以寛其罪乎

左驍衛上將軍楊復光卒於河中

考異【提要驍作騎】

按唐志十六衛無稱騎者當從綱目作驍提要誤

【甲辰】四年盜殺中書令王鐸

分注【鐸厚於奉養徙義昌節度使過魏州侍妾成列服禦鮮華魏博節度使樂彥禎之子從訓圍而殺之掠其侍妾彥禎以盜聞朝廷不能詰】

明【王鐸書爵豈予之乎鐸身爲相臣慢藏誨盜故反書其官以見其有愧是職且以重樂彥禎之罪也然則武元衡何以亦書盜殺曰元衡以身徇國固非王鐸以身徇貨之比故元衡之書官所以美其能盡忠之義而王鐸之書官所以削其節度使之職也】

以書官爲媿鐸可也謂削其節度使之職則非也豈節使顧重於宰相乎【觀牛僧孺鎭襄陽栁公綽服櫜以候可見】據分注鐸本由中書徙義昌方過魏州而盜殺之則是殺中書令而已發明傅防綱目而不得其說多此類宜刪

【丙午】光啟二年二月至興元

書法【僖宗於是再走興元矣前書車駕至興元此其不書車駕何散關之走掖過煙中夜宿板下其至興元別徑山道蓋仗衛有不能從者矣故上書走下不書車駕】

按前書車駕至興元者以上無車駕字【廣明元年十二月黃巢入長安上走興元無車駕字】下有僭號討賊二事【走興元下書黃巢僭號鄭畋合鄰道兵討賊】故特書之【巡行例云聞有異事則書帝車駕二字亦猶帝耳】此不書車駕防上文耳【上書朱玫李昌符追逼車駕上復走興元入大散闗】所謂閒無異事不書帝也書法以爲仗衛不從不書車駕穿鑿無謂信如所云則前此走興元史稱百官皆莫之知【詳元年分注】豈復能備仗衛乎使其當書𨿽無仗衛亦不可略【如元年是也】如防上文卽仗衛皆備亦可不書書法見不逮此謬甚

朱玫遣王行瑜冦興州詔神防都將李茂貞拒之

考異【提要貞下有等字】

分注【茂貞博野人宋文通也以功賜姓名】

據分注但詳茂貞姓名而不他及則提要等字可省

【戊申】文徳元年魏博軍亂逐其節度使樂彥禎推牙將羅信知畱後事

事字羨【唐紀無事字】下書以信知魏博畱後無事字

【己酉】昭宗皇帝龍紀元年十一月上更名曄

考異【上當作帝】

上祀圜丘

考異【上當作帝】

前上字當從考異作帝下上字羨凡例閒無異事不書帝考異謂當作帝非也

【庚戌】大順元年昭義軍亂殺畱後李克恭朱全忠取潞州李克用遣兵圍之詔以孫揆領昭義節度使

考異【舊例諸本詔以至度使一十字誤作分注今特增之】

詔以至度使十字宜仍分注考異說誤○按四月以張濬爲招討制置使孫揆副之【四字見上分注】此特領昭義節度非實任也故八月李克用執孫揆仍稱招討副使而不曰昭義節度固知副使其職節度特遙領耳不必大書

秋八月李克用執招討副使孫揆以歸殺之

分注【七月官軍至陰地關朱全忠遣驍將葛從周將千騎自壺闗夜抵潞州犯圍入城又遣別將攻李罕之於澤州奏請遣孫揆赴鎭張濬亦恐昭義遂爲汴人所據使揆將兵二千趣潞州八月晉州李存孝聞之以三百騎伏於長子西谷中擒揆及中使韓歸範獻於克用克用欲以揆爲河中副使揆曰吾天子大臣兵敗而死分也豈能復事鎭使耶克用怒命鋸之不能入揆罵曰死狗奴鋸人當用板夾汝豈知耶乃以板夾而鋸之至死罵不絕聲】

書法【於是揆罵賊死不書死之何書執殺所以罪克用也然身爲招討不備不虞揆亦不得不受其咎矣故不書昭義節度書招討】

此例不得書死之故書執殺【後周顯徳三年孫晟書殺仿此】所謂據事直書耳書法以爲不書死之而書執殺非是揆書副使乃因事見官之義【四月以揆副張濬未見大書故著之】按分注張濬恐昭義爲汴人所據使揆將兵趣潞州李存孝聞而擒之是未得爲昭義節度也故不書書法以爲罪其不備尢誤

【辛亥】二年九月以楊復恭爲上將軍致仕

分注【楊復恭總宿衛兵專制朝廷諸假子皆爲節度使又養宦官子六百人皆爲監軍上舅王瓌求節度使復恭不可瓌怒詬之復恭奏以爲黔南節度使至桔栢津覆諸江中上深恨之李順節盡以復恭陰事告上上乃出復恭爲鳯翔監軍復恭慍懟不肯行稱疾求致仕從之使者致詔命還復恭潛刺殺之】

當書宦者楊復恭自以上將軍致仕○按分注上出復恭爲鳯翔監軍不肯行稱疾求致仕從之則自致也當以自致爲文以著防扈違命之罪書法以爲勒致仕非是使昭宗果能勒致仕何至監軍之命不行乎【君命不行而勉從所求何勒之有】

十二月殺天威都頭李順節

分注【順節恃恩驕橫出入常以兵自隨中尉劉景宣西門君遂惡之白上恐其作亂誘殺之百官表賀】

當作李順節伏誅○按分注首稱恃恩驕橫末云百官表賀則順節之罪可知矣【順節若無大罪百官何至表賀】例當書誅以正其罪綱目以無罪例書殺非是【凡例無罪曰殺某官某】

【壬子】景福元年夏四月以錢鏐爲武勝軍防禦使楊行密取楚州

楊上漏圏子異事連書非是

【癸丑】二年冬十月殺雷州司戶杜讓能以李茂貞爲鳯翔兼山南西道節度使

分注【李茂貞勒兵不解請誅杜讓能然後還鎭崔昭緯復從而擠之遂賜死自是朝廷動息皆稟於邠岐南北司往往依附二鎭以邀恩澤復以茂貞鎭兩道於是茂貞盡有鳯翔興元洋隴秦十五州之地】

以上漏復字當據分注補書【據元年以時爲感化節度使書復書法云譏不能令也】○按是年正月以李茂貞爲山南西道節度使茂貞不奉詔八月以覃王嗣周爲京西招討使討李茂貞九月李茂貞與王行瑜合兵拒官軍官軍逃潰是月復以李茂貞爲鳯翔【僖宗光啟三年以茂貞爲鳯翔節度使】兼山南西道節度使所謂不能令也故當書復

【甲寅】幹寧元年以鄭綮同平章事

分注【綮好詼諧多爲歇後詩譏嘲時事上以爲有所蘊手注班簿命以爲相聞者大驚堂吏往告之綮笑曰諸君大誤使天下更無人未至鄭綮吏曰特出聖意綮曰果如是柰人笑何旣而賀客至綮搔首言曰歇後鄭五作宰相時事可知矣累讓不獲乃視事】

發明【按黃震曰大臣之事君未有進退之迹不明而可以成事業者也唐末諸相率賂權宦以求進用及其得之也又相率植黨與以持之綮之初相獨驚怪而固辭其進甚明也旣相未幾又獨致仕而速去其退甚明也使世之仕者人人如綮豈有欺君誤國貪權固寵之患哉】

綮進退不可謂明其進也特昭宗之闇耳【語云君子不以言舉人觀綮自言尢可見】至其退也尢以不合眾望而後避位【見致仕條分注】所稱明者安在哉如古量而後入【禮少儀云事君者量而後入不入而後量】不可則止【語云大臣以道事君不可則止】乃所謂明綮果有一於此哉縱使人人如綮亦何與君國事而謂綮之進退可與大臣等乎大臣之事君不在其迹在其心心乎君者迹𨿽若濡【見易夬卦九三爻辭】未始不可以成事業如狄仁傑之於武后是也不然悻悻求去若宋王安石之於神宗其事業又何如哉然則黃震之言初非定論而發明援以爲證非矣

【乙卯】二年李克用還晉陽

分注【克用遣掌書記李襲吉入謝請乘勝勢遂取鳯翔上謀於貴近或曰茂貞復滅則沙陀大盛朝廷危矣上乃賜克用詔褒其忠欵且言不臣之狀行瑜爲甚茂貞韓建自知其罪職貢相繼且當休兵息民克用奉詔而止旣而私謂詔使曰觀朝廷之意似疑克用有異心也然不去茂貞闗中無安寧之日又詔免克用入朝將佐或言今掃淸闕庭豈可不入見天子克用猶豫未決蓋寓曰天子還未安席人心尙危大王若引兵渡渭竊恐復驚駭都邑人臣盡忠在於勤王不在入覲願熟圖之克用笑曰蓋寓尙不欲吾入朝況天下之人乎乃表曰臣總帥大軍不敢徑入朝覲表至京師上下始安克用遂引兵歸而茂貞驕橫如故河西州縣多爲所據○胡氏曰克用所與謀者蓋寓而已而寓於此有失防焉當此時也正當勸克用入覲力陳茂貞不誅必爲後患之意不然將在軍君令有所不受蕩淸岐華駐師郊畿釋戎服以見天子身輔朝政修明紀律使東冦不得西略王室安矣釋此不爲而區區疲力於幽州爭地於慈隰遂使全忠先手遂移唐祚晉陽岌岌幾不自保此豈非初謀不逺故與】

書法【於是詔使還鎭不書詔何嘉克用也奉詔討賊賊旣討矣奉詔而還克用於是知有臣節矣不書詔還深予之也然則克用不能遂討茂貞輕聽蓋寓以貽後患非失計與車駕初還人心岌岌蓋寓蓋深知之使綱目於寓有所不可他日必不以押牙而書卒矣】

書李克用還晉陽惜之也若以爲嘉克用則特書奉詔尢足以著臣節【當時不奉詔者多矣而克用能奉詔非予之乎曷爲不書】而書法以不書詔爲深予之勲所不解押牙書卒以寓有省斂求賢之書【寓卒遺書勸克用省營繕薄賦斂求賢俊】非專以是予寓也使綱目果以寓爲可則分注何以錄胡氏之說哉或曰此昭宗詔之也惡可爲克用罪曰非罪克用正爲唐惜耳然則曷爲不書詔人心岌岌唐蓋有不得已焉者【胡氏謂昭宗黨茂貞非是】故以克用自還爲文若或使之而唐【觀分注表至京師上下始安可見胡氏謂昭宗黨茂貞非是】之亡決於此矣所以深惜之也

【丙辰】三年五月董昌去僭號

分注【董昌使人覘錢鏐兵有言其彊盛者輙怒斬之言兵疲食盡則賞之顧全武進兵越州昌出戰而敗全武圍之昌始懼去帝號】

此條宜刪【昌僭號後大書削奪官爵不與其僭也今復特書去號是成其爲僭矣故當刪去】○按董昌去號特以戰敗而懼非有悔過效順之意也況全武攻越州克其外郭昌猶據牙城拒之【見下伏誅分注】去號安足錄哉勲意刪此五字以分注並入伏誅爲一條【下書錢鏐克越州董昌伏誅】明昌之虛文不足以逭罪而無徳妄動者終亦必亡而已矣綱目旣予其去號則全武之刃宜從末減何以大書伏誅乎【凡大書非美則惡書去僭號是予其去也故當從刪】

冬十月以孫偓爲鳯翔四面行營招討使討李茂貞

分注【茂貞上表請罪仍獻助修宮室錢韓建復佐佑之竟不出師】

書法【不行矣何以書病昭宗也勃焉而興兵忽焉而罷之書所以著其無成命也】

貞下當有不果行三字【如綱目原文竟可不書且此不書不果行而下書以茂貞爲西川節度自相矛盾】○按大書以見義分注以紀事義在不行宜大書以病之今但云討李茂貞而不書不果行安見其無成命耶書法不察槪以興罷並稱是綱目無別也果爾春秋二百四十二年不立分注將何以見義耶

【己未】光化二年保義軍亂殺節度使王珙

分注【珙性猜忌𨿽妻子親近常不自保至是爲麾下所殺】

當書保義節度使王珙爲其下所殺○按分注珙性猜忌𨿽妻子親近不自保然則非有能殺珙者珙自取殺耳故當書爲下所殺以致責躬之義不宜專蔽罪於麾下也

【庚申】三年十一月宦者劉季述等幽帝於少陽院而立太子裕【原本宦者作中尉帝作上述下漏等字今並從考異考證更定】

分注【進士李愚客遊華州上韓建書曰明公居近闗重鎭君父幽辱坐視凶逆而忘勤王之舉僕所未諭也一朝山東侯伯唱義連衡鼔行而西明公欲求自安其可得乎不如馳檄四方諭以逆順軍聲一振則元防破膽旬浹之間二豎之首傳於天下計無便於此者建𨿽不能用厚待之愚堅辭而去○胡氏曰李愚自爲進士時已有逺見忠謀宜終爲世用也惜其所告非所當告爾韓建前日肆其凶悖今日豈能率義乎不可與言而與之言失言愚於是爲不知矣】

愚亦不得已而爲此言【君父在難𨿽怨仇猶望其拯救愚之心何異是】豈顧其能率義與否乎且所言者多利害之辭非專以義率之也建𨿽不能用終厚待愚未可謂失言胡氏以爲不知持論𨿽正要未諒愚不得已之心耳【觀其堅辭而去益信言非得已不可謂不知】

【辛酉】天復元年以韓全誨張彥爲中尉袁易簡周敬容爲樞密使

考異【以下漏宦者二字】

分注【敕近年宰相延英奏事樞密使侍側爭論紛然撓權亂政自今並依大中舊制俟宰相奏事畢方得升殿承受公事崔陸扆上言禍亂之興皆由中官典兵乞令主左軍扆主右軍則諸侯不敢侵陵王室尊矣上召李繼昭等謀之皆曰臣等累世在軍中未聞書生爲軍主若屬南司必多所變更不若歸之北司爲便於是復以宦者爲中尉又徵前樞密使嚴遵美爲兩軍中尉觀軍容處置使遵美曰一軍猶不可爲況兩軍乎固辭不起】

當作復以宦者某某爲中尉○據分注崔陸扆【崔陸時同平章事】請解中官兵柄歸之宰輔上召李繼昭【卽孫徳昭賜今姓名】等謀之皆以爲不便於是復以宦者爲中尉則此當書復明解酲以酒濡首而不知節也考異但知漏宦者而不書復非是

二月朱全忠取河中晉絳等州執王珂以歸殺之分注【朱全忠旣服河北欲取河中以制河東遣張存敬將兵三萬襲之而自以中軍繼其後晉絳不意其至皆降全忠畱兵守之以扼河東援兵之路珂告急於李克用克用兵不得進報曰不若舉族歸朝珂又遺書李茂貞茂貞不報存敬圍河中王珂欲奔京師而人情離貳不復能出遂請降全忠馳赴之至虞鄕哭重榮墓盡哀河中人皆悅珂欲面防全忠止之曰太師舅之恩何可忘若郎君如此使僕異日何以見舅於九泉乃以常禮出迎全忠表張存敬爲畱後珂舉族遷於大梁后全忠竟殺之】

甚矣小人之難測也觀全忠哭重榮墓及所以語珂者豈不仁人義士乎而卒殺珂所稱見舅九泉者安在哉【全忠王出事重榮爲甥舅徳其全已指日月爲誓至是背之詳見珂傳】椒殿之械已具於此【天祐元年全忠使蔣元暉等弒帝於椒殿矯詔稱宮人裴貞一弒逆全忠聞之陽驚哭自投於地曰奴輩負我】而唐君臣不悟惜哉

朱全忠引兵至鳯翔城東而還

分注【朱全忠至長安宰相帥百官班迎至鳯翔軍於城東李茂貞登城謂曰天子避災非臣下無禮讒人誤公至此全忠報曰韓全誨刼遷天子今來問罪迎扈還宮岐王若不預謀何煩陳諭上屢詔全忠還鎭全忠乃拜表奉辭移兵北趣】

書法【還者何順辭也全忠爲所召稱兵西向以致全誨刼遷綱目曷爲不以犯闕書恕之也其恕之何奉詔而還則猶知有王命矣是故其也書舉兵其還也書還】

書至鳯翔城東危之也書還幸之也是時百官班迎全忠已儼然帝制矣倘急於取國固易若反手而奉詔北趣豈非幸哉【觀明年全忠圍鳯翔可見】書法以爲順辭非是使果知有王命當大書全忠奉詔而還鎭何以書引兵至鳯翔城東而還耶比事以觀義自見矣

【壬戌】二年二月李克用遣兵攻慈隰逼晉綘朱全忠還河中遣兵擊之

考異【提要攻作取】

分注【先是朱全忠移軍武功嗣昭等攻慈隰以分其兵勢全忠遂還河中嗣昭等克二州進逼晉絳全忠遣兄子友寜防氐叔琮擊之】

據分注嗣昭等克二州當從提要作取綱目書攻而後則克之也宜以後爲正還河中在克二州之先今置於逼晉絳之下亦非其實愚意當刪此三字直書全忠遣擊可也【全忠出入分注自明不必一一見於大書如綱目所書則移軍武功又何以略耶大抵攻圍擊取宜得其實而出入不必詳也】

【癸亥】三年王師範以淮南兵撃朱友寧斬之秋七月梁王全忠擊師範破之遣楊師厚攻靑州

上擊字當作討斬當作誅○按前書師範討全忠【本年正月平盧節度使王師範兵討朱全忠】賊之也友寧則黨全忠而拒師範者【三月全忠遣朱友寧葛從周擊王師範】義當書討書誅今書擊書斬與書全忠擊師範何異是唐未亡而先以敵國待全忠君臣之分安在哉曰未幾師厚逼靑州師範降故綱目微之以示貶勳曰不然師範降在九月而友寧之死則在六月當其誅友寧師範固唐帥也安知其後之必降而先書擊以貶之哉況書討書誅所以正友寧之罪非必以是予師範也又何疑焉

宿衛使朱友倫卒

分注【友倫擊毬墜馬而卒全忠疑崔爲之殺同戲者十餘人遣兄子友諒代典宿衛】

友倫不當卒也其卒而書官何爲全忠書也全忠使友倫典宿衛爲已非爲君也【觀倫卒諒代可見】友倫擊毬墜馬而卒何與事而疑爲之之死兆於此矣【天祐元年全忠令友諒殺崔】故特書之具官非予倫所以著全忠之私也

十一月楊行密克宣州斬田頵

分注【初頵聞臺蒙將至自將步騎迎戰蒙以楊行密書徧賜頵將皆下馬拜受蒙因其挫伏縱兵擊之頵兵遂敗奔還城守蒙引兵圍之頵帥敢死士數百出戰蒙擊斬之遂克宣州初行密與頵同裏相善約爲兄弟及頵首至視之泣下與諸子以子孫禮事其母】

據分注當書楊行密將克宣州【八月克潤州亦書遣兵非行密自將也】○按克宣州者臺蒙也是時行密方在鎭安得直以行密主名況頵與行密同裏相善頵首至行密猶泣下而云行密斬田頵尢非其實故當補將字

【甲子】天祐元年王建遣兵迎車駕

分注【上遣閒使以禦札告難於建建遣王宗祐將兵防鳯翔兵至興平遇汴兵不得進而還建始自用墨制除官云俟車駕還長安表聞】

書法【遣迎何譏也天子在難躬迎事未可知而遣兵迎以爲是爲恭而已故譏之】明【王建之兵實未嘗得進而以迎車駕書之者予其有勤王之意也】

書遣兵迎車駕罪其慢也書法以爲爲恭非是夫天子告難不躬迎而遣兵兵安得進耶建本無勤王之意【觀自用墨制除官可見】明謂書以予之尢謬

秋八月全忠弒帝於椒殿太子祝卽位

考異【全上漏梁王二字○按安漢公莾弒帝宋公劉裕弒帝並書爵】

分注【初全忠見徳王裕眉目疎秀年齒已壯惡之私謂崔曰徳王嘗姦帝位豈可復畱公何不言之言於帝帝問全忠全忠曰陛下父子之間臣安敢竊議此崔賣臣耳帝自離長安日憂不測與何后終日沈飲或相對悲泣全忠使蔣暉伺帝動靜帝從容謂暉曰徳王朕愛子全忠何故堅欲殺之因泣下齧中指血流暉具以語全忠全忠愈不自安時李茂貞等移檄往來皆以興復爲辭全忠方西討以帝有英气恐變生於中欲立防君易謀禪代乃遣判官李振至洛陽與暉及朱友恭氏叔琮等圖之暉選牙官史太等百人夜叩宮門殺宮人裴貞一帝在椒殿方醉遽起單衣繞柱走太追弒之昭儀李漸榮以身蔽帝呼曰寧殺我曹勿殺大家太亦殺之暉矯詔稱貞一漸榮弒逆立輝王祚爲皇太子更名祝於柩前卽位時年十三宮中恐懼不敢出聲哭全忠聞之陽驚哭自投於地曰奴軰負我令我受惡名於萬代至東都伏梓宮痛哭殺友恭叔琮友恭臨刑大呼曰賣我以塞天下之謗如鬼神何全忠遂辭赴鎭】

書法【弒君之賊或書爵或書姓恆也此其並不書姓何全忠六月書討旣削其爵矣於是弒君不可以不重貶也故再削其姓○晉王儼不書太子中尉立之也此亦暉矯立耳其書太子何幸之也當是時唐旦暮亡君弒而有正統在固君子之所幸也故不得以從恆法也】

莽書安漢公罪太后也劉裕書爵自綱目之誤考異援莽裕以例全忠非是○上書弒帝下書太子卽位太子將與聞乎故與非也暉代弒主者未至姑立一人以爲名耳【詳玩分注自見】然則曷爲不書立誅意也全忠弒帝急於得國不欲唐祚之延其立太子非其本心也是又愈於擅置其君者矣故削之春秋之義先君不得正其終嗣子不得正其始昭宗弒矣而太子得書卽位閔之也祝方爼上肉而然卽位不自知葅醢之將及也愚亦甚矣故弒君大變也而從其恆辭所以深譏之也書法以爲幸之【唐𨿽未亡統統已在梁何幸之有】謬甚

【乙丑】昭宣帝天祐二年

書法【君立逾年攺元恆也昭宣於是逾年矣而不攺先君之舊號則臣子之罪也其畏全忠甚矣綱目非元年不書號於是特書昭宣帝天祐二年所以表其爲新君之初年所以正其始也】

二年書號亦有之【睿宗書景云二年肅宗書至徳二年】但非昭宣之比耳昭宣𨿽立臣子不敢以爲君觀禮院奏祀南郊全忠謂欲郊天以延唐祚歸罪栁燦等而殺之【見罷謁郊廟分注】孰敢目爲新君而攺元以正其始乎特書昭宣於二年之上𨿽表年首事之恆辭亦聊以存唐室如綫之緒耳書法以爲正始非是

六月殺裴樞獨孤損崔逺陸扆王溥等三十餘人

考異【殺上漏全忠二字】

分注【柳璨恃全忠之勢恣爲威福防有星變占者曰君臣俱災宜誅殺以應之璨因疏其素所不快者於全忠曰此曹皆怨望腹非宜以之塞災異李振因言於全忠曰王欲圖大事此曹皆朝廷之難制者也不若盡去之全忠以爲然貶獨孤損裴樞崔逺陸扆王溥趙崇等官有差其餘或門冑髙華或科第自進以名檢自處者皆指以爲浮薄貶之六月朔聚樞等三十餘人於白馬驛二夕盡殺之投屍於河初李振屢舉進士不中第故深嫉搢紳之士言於全忠曰此軰嘗自謂淸流宜投之黃河使爲濁流全忠笑而從之】

當書殺裴樞等三十餘人於白馬驛獨孤等姓名可刪【按樞等不書官可見】不書全忠所以罪樞等也【範氏云白馬之禍蓋自取也全忠之罪不待貶而自見故書法若此】考異不必從○按世稱白馬之禍而此不見於大書非是且書白馬驛則投河淸濁之說皆具其中矣損等不敍略之也以爲無能爲唐有亡爾【如易象釋爻辭舉其略而餘皆具春秋之法與易一也】或曰李振明言此曹皆朝廷之難制者安在不能爲有亡耶勲謂使樞等能爲有亡何至驅天子以從賊哉【元年全忠表請遷都時上禦延喜樓未及下樞已從百官東行上不得已遂發長安】振特托詞以激全忠非實語也

九月梁王全忠遣楊師厚取襄陽趙匡凝奔廣陵此亦當去梁王二字【據上弒君殺王皆削其爵】非謂掠地之罪與弒逆等旣已削之則無爵可稱耳至下書以全忠爲諸道兵馬元帥然後復稱梁王以其有罪可誅而帝不能討又奬用之則本爵固自在矣所以深病之也若此處仍書梁王則削爵𨿽以爲貶而書梁王豈非予之乎故當刪去【如下弒太后不書爵至以全忠爲三司制置使以後並稱梁王則無嫌矣】

綱目續麟卷十八﹤史部﹐編年類﹐綱目續麟﹥

欽定四庫全書

綱目續麟卷十九

宜春張自勲撰

資治通鑑綱目卷之五十四

【起丁夘盡己夘】

考異【提要起丁夘下有唐哀帝天祐四年盡己夘下有晉王李存朂稱唐天祐十六年梁貞明五年】

分注起盡丁夘己卯下當從考異補唐哀帝至梁貞明二十四字【自此至五十九卷並闕補】○按綱目於前五代起盡皆書某帝某號某年獨於後五代僅存甲子不錄帝號非是總目前詳後略亦非【目錄前五代止梁武帝大通四年以後僅書甲子不錄帝號尢自矛盾】當據嵗首分注補書庶前後合一也

【丁卯】四年【四月以後梁太祖皇帝朱晃開平元年西川稱唐天復七年○是嵗唐亡梁晉岐淮南西川凡五國吳越湖南荊南福建嶺南凡五鎭】三月唐遣使奉冊寶如梁

考證【唐當作帝】

分注【梁王全忠自滄州還威望大沮恐中外離心欲速受禪過魏有疾羅紹威恐全忠襲之說曰今唐室衰防大命已攺而四方稱兵者皆以興復爲名王宜早正位號以絕人望全忠然之乃歸大梁帝遣禦史大夫薛貽矩至勞之貽矩請以臣禮見北面舞拜於庭還言於帝曰元帥有受禪之意矣帝乃下詔禪位於梁遣宰相張文蔚楊渉及薛貽矩蘇循張防趙光逢等奉玉冊傳國寶帥百官備法駕詣大梁楊渉子凝式直史館言於渉曰大人爲唐宰相而國家至此不可謂之無過況手持天子璽綬與人𨿽保富貴柰千載何盍辭之渉大駭曰汝滅吾族神色爲之不寜者數日○按凝式所云無忝史職然式亦事五季獨不爲千載慮乎大抵良心𨿽存終爲富貴所蝕儒者所以必先明於義利之辧也如褚蕡責淵終身不仕庻幾言行一致耳】

書法【天寶之末遣使奉冊寶如靈武書上皇此其不書唐帝何罪唐臣也自溫謀簒唐之臣子未有能沮之者今也自洛如梁不爲近矣非有王舜之逼而不逺授人無難色書曰如梁所以深罪舉朝之無臣子也故止書唐】

此條可刪○按以不書帝罪唐臣臣無辭矣然莽丕簒漢漢臣爲之謀者甚眾【莽臣如劉慶王舜甄丰哀章之類魏臣如荀彧陳羣李伏許芝之類詳見各條分注】綱目未嘗罪臣而略莽丕何獨於全忠有異文乎據分注紹威之說恐襲己也乃若楊渉一聞子言神色不寧者數日然則奉冊寶如梁特畏禍持祿之計豈誠樂以社稷輸人哉使全忠不急於受禪而又以威虐震其下諸臣亦未必出此耳【先是全忠急於傳禪密使蔣暉等謀之暉與栁璨等謀以魏晉以來皆先封大國加九錫殊禮然後受禪當次第行之全忠大怒曰汝曹巧述閒事沮我借使我不受九錫豈不能作天子未幾全忠弒太后殺暉栁璨等據此梁之簒唐果盡唐臣之罪乎終當以朱晃爲首諸臣則其從耳】勲意宜以分注合下稱帝爲一條奉冊寶如梁𨿽不書可也蓋此乃簒賊之習套何代無之綱目於魏晉以下皆略【按宋禪齊遣司空褚淵等奉璽綬詣齊宮齊禪梁遣尙書令亮等奉璽綬詣梁宮皆不特書】而梁獨大書是成之爲禪讓也不亦謬乎書法旣罕所發明而考證謂唐當作帝皆未詳事實者也

梁王全忠更名晃稱皇帝奉唐帝爲濟陰王

考異【按凡例注封其故君則曰廢而不曰奉此奉字當作廢】

考證【全忠當作朱全忠】

書法【綱目自魏晉以下書稱皇帝廢帝爲某公爲某王恆辭也此其不書廢何罪唐臣也唐則奉冊寶如梁矣唐自廢其主也梁何與焉略全忠所以深罪唐臣也然則予梁乎書稱皇帝如魏晉則固以簒目之矣】

發明【賊溫無道大非前代之比然書法甚恕略不見其簒奪之迹此皆專罪唐人挈國與賊之意然則張文蔚等可勝誅哉】

全忠書姓本凡例宜從考證補朱字【按卽位例凡僭國始稱帝者曰某號姓名稱皇帝注云梁王朱晃之類】奉當作廢唐字羨書法發明傅會綱目不可從

【辛晉岐吳稱唐天祐八年梁乾化元年未○蜀永平元年○是歲凡五國五鎭】梁遣楊師厚將兵屯邢州趙王鎔防晉王於承天軍

考異【此前未書封鎔爲趙王疑漏】

按鎔本傳但云太祖【卽梁主晃】卽位封鎔趙王【見歐公五代史】而梁紀竟略不載據開平四年推晉王爲盟主分注已稱趙王鎔則鎔爲趙王當在開平二三年間然已不可考矣【據開平元年書梁以馬殷爲楚王以錢鏐爲吳越王鎔爲趙王當在楚越之間惜編錄者誤漏耳】

【壬晉歧吳稱唐天祐九年梁幹申化二年○是歳凡五國五鎭】劉守光遣兵出戰晉人擊敗之擒其將

考異【據提要將字下有單廷珪三字】

當從考異補單廷珪三字○按分注廷珪燕驍將也燕人失之奪气故當特書以著燕人之敗燕自是不復振矣【明年晉入幽州執仁恭守光以歸】綱目略之非是

【癸晉岐吳稱唐天祐十年梁主瑱酉乾化三年○是歳凡五國五鎭】

分注當云二月梁主瑱立仍稱乾化三年○按乾化梁太祖號也太祖以干化二年六月弒【爲郢王友珪所弒】是年二月瑱誅友珪立於大梁則易代矣故當詳注考異置不言特未詳考耳

冬十月蜀立宗衍爲太子

考異【立下漏子字】

分注【蜀潘炕屢請立太子蜀主以稚王宗輅類已信王宗傑才敏欲擇一人立之鄭王宗衍最防其母徐賢妃有寵使唐文扆諷張格表請立之格夜以表示王宗侃等詐云受密防眾皆署名蜀主不得已許之曰宗衍防懦能堪其任乎宗衍受冊畢炕稱疾請老蜀主不許泣涕固請許之】書法【五季捨唐蜀無立太子者太子國本也𨿽僭國謹書之】

按尊立例云立太子曰立某爲皇太子非正統則不書因事特書者去皇號然則唐蜀書立太子亦因事之義耳【觀分注可見】非專爲國本也使果爲國本則凡立太子者皆當特書又何以云非正統則不書耶書法與例矛盾非綱目之意【按宗衍之立非蜀主本意特爲唐文扆所誑綱目書此示後世人主立子不可不詳無如蜀主之闇耳若云爲國本則蜀主已自言衍防懦不能堪任本安在哉益信書法之謬】

十一月晉王入幽州執劉仁恭及守光以歸

分注【先是守光愛將李小喜多贊成守光之惡至是守光將出降小喜止之是夕逾城出降且言城中力竭晉王督諸軍四面攻城克之擒劉仁恭守光帥妻子亡去將奔滄州迷失道爲人所擒送晉軍晉王幽州仁恭父子皆荷校於露布之下】

書法【晉之伐爲守光也書執守光可矣書仁恭何皆罪人也曷爲不書仁恭父子罪各異也故書及以殊之】

不書仁恭父子絕之也守光囚父【唐天祐四年】非其子矣故絕之亦以見守光之罪宜於見執非因父而累其子也書法以爲罪異則何以累書伏誅而不殊耶【明年正月劉仁恭劉守光伏誅書法云皆可誅也】於此以爲殊之於彼以爲皆可誅亦自矛盾矣

【乙晉岐吳稱唐天祐十二年梁貞亥明元年○是歳凡五國五鎭】吳徐溫出鎭潤州畱子知訓江都輔政

書法【畱子輔政此髙歡遣澄入鄴之故智也專亦甚矣故馬謙得書誅】

當作畱其子知訓子上漏其字○按畱子輔政非特專且私也故當書其以著之馬謙書誅字之譌也【見明年二月討徐知訓誤作誅】書法援以爲證尢誤

【丙晉岐吳稱唐天祐十三年梁貞明二子年蜀通正元年○是歲凡五國五鎭】二月吳將馬謙等起兵誅徐知訓不克而死

考異【按凡例治臣子之叛亂者書討討而殺之曰誅據漢居攝二年書翟義起兵討莽陳太建十二年書尉遲迥舉兵討丞相堅而此年分注云馬謙庫兵討徐知訓則此當書討誤作誅】

誅當作討○按下書不克而死上安得書誅此必傳錄之誤不待辧而明者考異逺引翟義尉遲迥爲證尙未詳本文耳

契丹冦晉陷蔚州

考異【冦當作侵陷當作入】

契丹稱帝攺元

考異【契丹下當作按巴堅】

當從考異補按巴堅三字○或曰外國舉號故不書勲謂正統可也五代之時中國無主不書名安見稱帝攺元者之爲某耶且稱帝罪其僭也何嫌於名而略之況後此書契丹按巴堅死契丹徳光立【並見唐莊宗同光四年】未嘗不名獨於稱帝攺元削而不書亦無義謂甚矣故從考異

【戊晉岐吳稱唐天祐十五年梁貞明四年寅○蜀光天元年○是歲凡六國四鎭】冬十一月越攺國號漢

當作攺國號曰漢【後書契丹攺號仿此】本文漏曰字【據晉開運二年殷攺國號曰閩漢髙祖天福十二年攺國號曰漢皆有曰字】○或曰吳徐誥國號唐【見丁酉晉天福二年】閩王延政國號殷【癸卯】皆無曰字動按徐誥之號唐延政之號殷殷與唐卽其號也此所云號乃越也今攺越號而稱漢故當有曰字必以閩唐爲例則是攺國非攺號矣細按自見

【辛晉岐稱唐天祐十八年梁龍徳元年吳睿巳皇楊溥順義元年○是嵗凡六國四鎭】十二月契丹冦幽州防州進冦義武晉王救之

考異【冦並當作侵或作攻】

書法【義武何王都也幽州書冦可矣都囚假父亦冦契丹何中國𨿽失道割據不得而加之也】

上冦字當作侵下冦字當作攻考異欠析別書法謂中國𨿽失道割據不得而加是未知凡例書入不書冦之義也【徵伐例中國有主割據曰入冦或曰冦某郡中國無主則但云入邊或云入某郡】

【甲後唐同光二年○是歲申岐降後唐凡四國四鎭】唐主及後如河南尹張全義第【上年李存朂稱帝是爲後唐】

考異【如當作幸按巡行例第宅曰幸此誤作如】

當作幸其河南尹【五代史亦作幸其】凡例云非正統幸下著其字

蜀以王承休爲天雄節度使

分注【唐僖昭之世宦官𨿽盛未有建節者承休言於蜀主曰秦州多美婦人請爲陛下采擇以獻蜀主許之故有是命】

以下漏宦者二字宦者爲節度自承休始不可不書○或曰前書以宦者王承休爲龍武指揮使故略之按單超爲將軍再書宦者義在誌異無嫌於重

【乙後唐同光三年○蜀咸康元年○酉漢白龍元年○是歳凡四國四鎭】三月唐黜李從珂爲突騎指揮使

考證【當加嗣源養子於從珂之上○謹按五代史從珂本王姓母魏氏少寡有子阿三年十餘明宗掠得魏氏養阿三爲子冒姓李攺今名是爲潞王綱目於明宗書曰李克用養子於周世宗書曰周主養子此當加嗣源養子於從珂之上一例也】

當從考證補嗣源養子四字○按分注嗣源家太原表從珂爲北京內牙指揮使以便其家唐主怒黜從珂爲突騎指揮使然則非黜從珂也乃怒嗣源而及之也不書嗣源亦何以見其意哉又不獨世系之宜明也

【丙後唐同光四年四月明宗李嗣源天成元年吳戍越寶正元年○是歲蜀亡閩建國凡四國三鎭】唐魏王繼岌殺郭崇韜

分注【魏王繼岌將成都部署已定馬彥珪至以皇后教示繼岌繼岌曰彼無釁端安可爲此且主上無敕獨以皇后教殺招討使可乎李從襲等泣相與巧陳利害繼岌從之召崇韜計事從者李環撾碎其首並殺其子延誨延信推官李崧謂繼岌曰今行軍三千里外初無敕防擅殺大將大王柰何行此危事耶繼岌曰公言是也悔之無及崧乃召書吏數人登樓去梯矯爲敕書用蠟印宣之軍中乃定】

書法【崇韜不書爵何罪崇韜也曷爲罪之崇韜之罪莫大於請立劉后唐主之不克終劉后之貪吝實爲之故前書立劉夫人爲後以著崇韜之罪至其死也則削其爵】

發明【崇韜以將相大臣盡削其官者則以其沒於貨寶輕犯近習自貽禍敗不足以勝大臣之任耳書法如此蓋亦交貶之也】

當書殺招討使郭崇韜【崇韜功大於安重誨而罪下之重誨殺書官而崇韜削之可乎且書官非予韜所以甚殺之者也】○按崇韜𨿽有罪非繼岌所當殺也又況殺不以其罪乎綱目殺不以罪者未嘗不書官何獨至崇韜而略之書法發明不辧其非乃捃摭他罪以爲宜不書官非也至謂輕犯近習不足以勝大臣之任【近習非借大臣彈壓何所畏忌尹氏將謂範延光趙延壽之流遂賢於安重誨乎】尢謬使崇韜能爲大臣𨿽犯近習何害不則縱媮合茍容寧遂勝任而無歉乎如明所云是使大臣朋比近習然後可豈所以垂訓哉○勲按莊宗失國由殺崇韜始【初崇韜死河中諸將號哭曰西平王何罪闔門屠膾我軰歸則同誅決不復東矣遂反】崇韜死而後皇甫【暉】李【紹還】郭【從謙】之徒相繼扇亂莊宗不得已而遣嗣源【唐主忌嗣源欲畱宿衛諸將皆曰他人無可者乃遣之】國由此喪豈非崇韜之殺有以導之哉書法但歸獄於劉后之貪吝不知貪吝以失軍心其罪小殺功臣以基禍本其罪大【非直以失軍心爲小但不殺崇韜軍心𨿽異無辭以逞此中微有輕重須得其意歐陽公云使崇韜不死明宗豈無反顧之憂亦其證也】又況蜀鄴之反固以未知崇韜之罪猜忌生心尢非專爲軍需不給所致【李紹琛曰郭侍中佐命功第一一旦無罪誅族琛等安保首領以此不敢歸朝耳】書法不以殺崇韜爲莊宗父子之失乃以立劉后爲崇韜之罪亦可謂捨大議小追旣往之咎而昧方來之禍也不亦謬乎【或謂崇韜以凟貨忤繼岌岌密請皇后訴於唐主令殺之與此甚相反據通鑑是時成都𨿽下蜀中盜賊羣起崇韜恐爲後患命任圜張筠分道招討淹畱未還唐王遣宦者何延嗣促之崇韜倨待延嗣因言崇韜專權王寄虎口劉后始自爲敎屬繼岌殺之是崇韜死於延嗣之譖非獨劉后殺之也綱目分注未詳故滋二家之誤】

唐討鄴兵刼李嗣源入鄴都

明【歐陽公修作五代史於莊宗本紀書李嗣源反自以爲得春秋之法今綱目於嗣源之事待之甚恕是時倡亂者張破敗旣不書其主名止書討鄴兵刼嗣源入鄴言兵則罪均於眾而嗣源之責爲輕言刼則非嗣源本意而出於眾兵之所刼持又不以軍亂爲文而繼書嗣源奔相州於下則見其棄眾獨奔之意皆所以推原本心以恕待之耳嗣源亦何以得此於綱目哉夫以莊宗失道寵信伶官殺戮無辜軍民怨叛嗣源胡人朴直自矢非有簒國之心爭帝之意偶爲亂兵所刼旣趣魏縣眾不滿百又欲束身歸闕復爲李紹榮隔絕廹於逃死進退維谷旣而眾軍歸之如蛾赴火然後入洛入汴之行始不可遏以理言之固可責以不能死節之義若槪以反逆誅之彼亦有詞於我矣綱目誅亂臣討賊子凜乎不恕而乃書法若此是豈私於嗣源者哉春秋誅心之法推見至隱亦以嗣源本心甚明初無他意耳趙穿弒君而歸獄趙盾者誅其心也嗣源得國而綱目恕之者原其情也一輕一重之閒而綱目之情見矣春秋之法明矣尙何疑於歐陽氏之說哉】

唐李嗣源引兵向大梁

發明【按綱目於李嗣源多恕辭亮其無利之之心也歐陽氏五代史書其反何明君臣之大義也方張破敗刼嗣源入城得間出宿魏縣奔相州時而書其反是誣之也若夫聴石敬瑭之計急趣汴州命安重誨移檄防兵欲何爲哉及嗣源在汴唐主至萬勝鎭君臣相望僅數十里間耳茍無反心胡不遣腹心之使陳忠赤之詞明其爲元行欽所隔絕安知唐主不亮其心也哉況大梁天子之城乃公然占而據之車駕將至不行遜避及其返也又以兵踵之而西其意果何在哉謂其無利之之心愚不敢以爲然也五代史以反書之夫豈過哉然通以一反辭該之則似乎無所分辧故五代史於前書親軍刼其入城至是入大梁始以反書焉或曰嗣源非有簒國之心爭帝之意偶爲亂兵所刼姦臣所遏廹於逃死進退維谷蓋有不得已焉耳嗚呼春秋無將將則必誅玆何等事而可以不得已而不已哉然則爲嗣源計柰何方其出宿魏縣之時聴安重誨之言束身單騎由閒道星行赴闕面陳其被刼之狀伏地俟罪元行欽𨿽欲間之胡可得耶又不然得李紹眞五千之兵卽整肅部伍申明號令移檄逺近以明本心返斾直抵鄴城期防趙在禮以獻闕下𨿽所奏之辭沮而不逹而所行之事足以自明百元行欽不能間之矣計不出此乃陷於簒弒之罪惜哉】

明自相矛盾或曰何以決之嗣源視龍比則可誅視曹劉則可恕大扺始近於義而卒不免利之也尹氏旣謂其無反心而復爲嗣源計豈知束身面陳防在禮以獻闕下固其所不爲者哉【按嗣源殺行欽爲殺其子繼璟也初非以不逹奏辭爲罪至在禮始旣與之合兵旣復以爲節度使意可知矣】○按五代史於嗣源始終書反初無先後之別發明獨謂先書刼後書反未審何據以勲觀之嗣源𨿽不反亦不可得矣蓋莊宗旣忌嗣源【見討鄴分注】惟恐其反加以魏兵之變又有行欽之閒嗣源𨿽百計自明何以解莊宗之惑哉【讒言易搆而難釋昔人所由致嘆於曽母也】朱友謙非不自明卒爲景進所誣終被族滅其已事不可見耶綱目不書反或亦諒其不得已而恕之必以無將之義律嗣源非所論於五季之臣也發明迂甚

【丁後唐天成二年○吳幹貞元年○是歲後亥唐漢吳閩凡四國吳越荊南湖南凡三鎭】唐主以其子從厚爲河南尹判六軍諸衛事

考異【據長興元年書唐立子從厚爲秦王則此主其二字羨】

書唐主以其子著私也莊宗有子自殺【同光四年魏王繼岌至長安自殺】而嗣源之子或爲節度【同光四年書唐主以其子從榮爲天雄節度使】或尹河南判軍事【是年從厚】其厚已薄君明矣考異於從榮書主其不言獨於從厚稱羨何與○爲秦王者從榮非厚也【是時從厚爲宋王】考異以榮爲厚亦誤

二月唐以石敬瑭爲六軍諸衛副使

考證【唐以石敬瑭當作唐主以壻石敬瑭○謹按五代史石敬瑭本西夷梟捩雞之子隸明宗帳下號左射軍嘗脫明宗於危尙永寧公主拜官之初當書壻於其姓名之上凡例所謂親戚貴重者書其屬是也】

當作唐主以其壻某○按親戚書屬爲其與政也【見凡例注】敬瑭簒唐尢非與政者比故當特書○或曰綱目凡尙主者拜官不書屬【據宣宗大中二年起居郎鄭顥尙萬壽公主九年以鄭顥爲袐書監不書壻】此亦可略勲按鄭顥不書壻爲已書尙主也敬瑭尙永寜不書則此當從考證

十二月孟知祥修成都城

書法【不書唐外知祥也前書增營兵繼書殺李嚴於是復書修成都城而逆節益著矣以是爲一敵國也故不書唐】

據董璋築塞劍門仍書唐【庚寅長興元年】此條孟上漏唐字書法以爲外知祥非是○按上表拒命書與孟知祥論者以爲首從之別【見拒命條明】是首亂者董璋知祥猶其從也今於首者不外而外其從果可爲定論乎且人臣逆節𨿽著未有未發而先外之者故𨿽至於連兵反【庚寅八月】綱目猶冠以唐必至陷閬州【董璋】圍遂州【孟知祥】然後大書詔削官爵而屏不書唐所以絕之也寧有因其隱若敵國而遽自外之乎果爾則後何以書討書誅【璋知祥並書討璋子書誅】略無恕辭也益見書法之誤【徐知誥廣金陵城與知祥修成都城一也書法以爲知誥將簒綱目何以不外之而仍書吳耶觀後遣使諭兩川知祥三說董璋奉表謝罪璋不從卒爲知祥所並稱藩於唐則知祥猶差愈於璋也】

【己唐天成四年○吳太和丑元年○是歲四國三鎭】三月唐主殺其子從璨子上當補兄字○按從璨唐主兄子也【見五代史家人傳】當書殺其兄子某【據辛丑閩王曦殺其兄子繼業】統系方明明據綱目直以爲己子非是【明云他時諸子相繼屠滅兆於此矣故書唐主殺其子以惡之】

唐以從榮爲河南尹從厚爲北都畱守

考異【從上並漏子字】

考證【當作唐以子從榮爲北都畱守從厚爲河南尹】

分注【北都畱守從榮年少驕狠不親政務唐主遣左右往諷導之其人謂曰河南相公恭謹好善親禮端士有老成之風相公齒長宜自防勵勿令聲問出河南下從榮不悅】

榮厚不書子已見於前也【天成元年書以其子從榮爲天雄節度使二年書以其子從厚爲河南尹】故從榮爲北都畱守不書子【天成三年】考異不必從○按天成二年以從厚爲河南尹三年以從榮爲北都畱守此書榮尹河南厚守北都兄弟更職也考證所云特誤防分注耳分注所稱北都畱守及河南相公皆指舊職而言考證欲據此以攺大書則前此所書者不幾爲羨文乎【按此條不見五代史但湣帝本紀雲天成二年拜河南尹判六軍諸衛事與綱目合至從榮本傳但書長興元年拜河南尹兼判六軍諸衛事他如綱目所書以從榮爲北都畱守及此條皆不見五代史未審所據】

唐削錢鏐官爵

書法【方鎭削官爵必書故如李克用先書防邢州王行瑜先書犯闕之類不書故削無罪也於是重誨之專甚矣故以太師致仕不書書削官爵病唐也】

當去姓書吳越王【按殷削潘承祐官爵仍書平章可證見癸卯晉天福八年】○據書法鏐旣無罪則非克用行瑜比去爵書姓與王李何別故當補吳越王三字後書復錢鏐官爵仿此【長興四年】

【庚唐長興元年○是寅歲凡四國三鎭】秋八月唐告密人邊彥溫等伏誅

分注【捧聖軍使李行徳大將張儉引告密人邊彥溫告安重誨兵云欲自討淮南又引占相者問命侍衛都指揮使安從進藥彥稠曰此姦人欲離閒陛下勲舊耳臣等請以宗族保之唐主乃斬彥溫召重誨慰撫之君臣相泣旣而趙鳯奏收行徳及儉皆族誅之】

書法【書美之也明宗於是能審聽矣】

彥溫書伏誅所以正告密者之罪也【與矯詔書伏誅例同】書法以爲美明宗則明年殺重誨特書太子太師致仕書法方以爲甚唐審聽安在哉觀趙鳯力言重誨不叛明宗以爲朋黨【見明年召重誨還分注】則知誅彥溫者非眞能相信無間也無亦懼其爲變姑以此安重誨之心耳胡氏云明宗重誨各有所懷而以虛文飾貌相處其能久而無變乎可謂得情書法見不逮此非是

【辛唐長興二年○是卯歳凡四國三鎭】吳以宋齊丘爲右僕射致仕分注【吳徐知誥欲以宋齊丘爲相齊丘自以資望素淺欲以退讓爲髙謁歸洪州葬父因入九華山應天寺啟求隱居吳王下詔徵之不至知誥遣其子景通入山惇諭齊丘始還除右僕射致仕】書法【勒致仕也終綱目書致仕二十一而書以某官致仕者四楊復防韋昭度周豹宋齊丘捨是無書以某官者矣】

按分注齊丘致仕乃自求隱退非勒也書法以爲勒致仕何與

【壬唐長興三年○是辰歲凡四國三鎭】夏四月董璋襲西川五月孟知祥擊敗之璋爲其下所殺知祥遂取東川

分注【董璋之起兵也範延光言於唐主曰若兩川並於一賊取之益難宜及其交爭早圖之唐主以爲然未幾聞璋敗死延光曰知祥𨿽據全蜀然士卒皆東方人知祥恐其思歸爲變亦欲倚朝廷之重以威其眾陛下不屈意撫之彼則無從自新唐主曰知祥吾故人爲人離間至此何屈意之有乃遣供奉官李存環賜知祥詔知祥拜泣受詔上表謝罪自是復稱藩然益驕倨矣】

川下當補復稱藩於唐五字【分注自是復稱藩】○按下書唐詔孟知祥補兩川節度以下官【是年八月明年復以知祥爲蜀王】而此不書稱藩則前方書討知祥【庚寅】此書知祥取東川悖逆方甚知祥何以復爲唐臣而爲唐所以耶故當補書

【甲唐閔帝從厚應順元年四月以後唐主從珂淸泰元午年○蜀主孟知祥明徳元年○是歲蜀建國凡五國三鎭】唐以潞王從珂爲河東節度使石敬瑭爲成徳節度使從珂舉兵鳯翔唐遣兵討之官軍降潰唐潞王從珂至長安唐主以康義誠爲招討使將兵拒之殺馬軍指揮使朱洪實

當去唐潞王三字○按上書從珂舉兵鳯翔反也繼書唐遣兵討之則已外從珂於唐若敵國矣此不宜復書唐潞王下書從珂執西京畱守從珂至陜並去唐潞王三字【按張從賔晉魏府部署也旣書反遂去晉而斥姓名可證況潞王非明宗子而閔帝實無大過特爲朱馮諸人所誤豈可與嗣源同日語】

唐潞王從珂至陜諸將及康義誠皆降

諸將上當補唐字余見上

唐孟漢瓊詣潞王從珂降從珂誅之

分注【初從珂罷河中歸私第王淑妃數遣孟漢瓊存撫之漢瓊自謂於從珂有舊恩至澠池西見從珂大哭欲有所陳從珂曰諸事不言可知卽命斬於路隅】

書法【降未有書誅者書誅何罪可誅也然則書降何書降所以著罪人之必誅也】

此亦當去潞王二字○按書降書誅予從珂之公也孟瓊自謂於從珂有舊恩將冀其復用豈意其必誅而不赦哉公而不私故書誅以予之書法以書降爲著罪人之必誅則有𨿽降而不殺者安見爲罪人之必誅耶【按漢天福十二年杜重威出降漢主不殺益見書法之謬】不以書誅爲予從珂之公而以書降爲孟瓊之必死可謂偏矣

唐潞王從珂入洛陽廢其主從厚爲鄂王而自立或曰前書去唐潞王此仍舊何正其爵以甚之也【明珂爲唐王從厚乃其主也】使復去爵系則賊而已矣曷足罪哉

唐主從珂弒鄂王從厚於衛州磁州刺史宋令詢死之據前後廢君受弒者皆不書名則此從厚二字可省

【乙唐淸泰二年○吳天祚元年○閩未永和元年○是歲凡五國三鎭】蜀冦唐金州不克

考證【冦當作入】

書法【蜀與唐並帝各再世矣此其書冦何唐叛臣也各再歷世而君臣之分不可冺綱目之法嚴矣】

冦當作侵○按蜀𨿽叛唐【長興四年唐以孟知祥爲蜀王是年知祥稱帝殂子昶立】潞王非可以冦蜀也叛唐之罪豈浮於弒君之惡又況蜀之叛在先世而潞王則親行弒逆者也故當書侵【使潞王得國以正猶曰再世不冺有諸已而非諸人惡可哉】書法於殺敬瑭子書殺則殊從珂於明宗【明年唐殺石敬瑭子弟四人書法云董璋之子書誅此則曷爲書殺從珂簒弒豈明宗比哉】此獨以爲歷再世不可冺亦自相矛盾矣

吳加徐知誥大元帥封齊王備殊禮

考異【按封拜例殊禮注曰如加號九錫之屬王莽等是自爲之以自爲書據天祐六年書徐溫自領升州刺史則此當書吳中書令徐知誥自加大元帥封齊王備殊禮】

當直書吳徐知誥自加大元帥封齊王備殊禮中書令三字可刪【官已見】○按知誥自唐長興【明宗年號】二年書以中書令鎭金陵自後廣金陵城【三年】營宮城於金陵【四年】皆斥稱徐知誥卽至於黜押牙【周宗爲池州副使見閔帝應順元年】幽臨川王【吳主弟蒙於和州晉天福二年殺之】召其子【景通潞王淸泰元年】還金陵亦以知誥主名豈復有吳主哉其加元帥封齊王非自而何綱目於知誥僅書稱帝攺號【天福二年】而於加官進爵不書自若眞出於禪授者失其實矣故從考異書自【書自著其專且欺也】則稱帝以前凡書知誥者【殺吳主弟建齊國於金陵皆斥姓名】皆其所自爲也其義不較著乎愚故續而之

【丙唐淸泰三年十一月以後晉髙祖石敬瑭天福元年申○閩主昶通文元年○是歲唐亡晉興凡五國三鎭】春正月唐以呂琦爲禦史中丞

分注【石敬瑭有異志端明殿學士李崧謂同僚呂琦曰計將安出琦曰河東若有異謀必結契丹爲援契丹屢求和親但求策稜等未獲故未成耳今誠歸策稜等歲以禮幣十餘萬緡遺之彼必驩然承命如此則河東𨿽欲陸梁無能爲矣崧曰此吾志也他夕二人密言其防唐主大喜久之以告樞密直學士薛文遇文遇對曰以天子之尊屈身外國不亦辱乎又敵若循故事求尙公主何以拒之唐主意遂變一日召崧盛怒責之曰卿軰皆知古今欲佐人主致太平今乃爲謀如是朕一女尙乳臭卿欲棄之沙漠耶且欲以飬士之財輸之敵庭其意安在二人懼拜謝無數自是羣臣不敢復言和親之防遂以爲禦史中丞蓋疎之也○胡氏曰崧欲弭未然之禍者當勸其君內修政事明義而惇信使朝廷無失可指豈惟敬瑭天下皆服矣和親下計非上防也】

和親𨿽非上防然前此已有行之者【漢唐盛時皆與匈奴和親】崧所云乃治標伐謀之術未爲失也文遇不察徒以屈尊爲辭豈知固有稱臣契丹【敬瑭求救於契丹令桑維翰艸表稱臣且以父禮事之】以奪中國者乎當此疽潰癭決之時別無奇防區區恃信義以服天下是以粱肉理疾也不亦迂乎文遇旣失於前胡氏復袒於後使謀國者咸若此適足爲亂賊之資耳亦奚益哉

五月唐以石敬瑭爲天平節度使敬瑭拒命唐發兵討之【敬瑭有兄敬威廢帝時領常州刺史聞敬瑭舉兵太原謂人曰吾不可偸生取辱見笑一時遂自殺此亦唐之忠義也綱目大書分注並不載非是】

分注【初石敬瑭欲嘗唐主之意累表自陳羸疾乞解兵柄移他鎭帝與執政議從其請移鎭鄆州房暠李崧呂皆力諫以爲不可五月薛文遇獨直唐主與之議文遇曰玆事斷自聖心羣臣各爲身謀安肯盡言以臣觀之河東移亦反不移亦反在旦暮耳不若先事圖之先是術者言國家今年應得賢佐出奇謀定天下唐主意文遇當之聞其言大喜曰卿言殊豁吾意成敗吾決行之卽爲除目付學士院艸制徙敬瑭鎭天平宋審權鎭河東制出兩班聞呼敬瑭名相顧失色以張敬達爲西北都部署趣敬瑭之鄆州敬瑭疑懼劉知逺桑維翰皆勸敬瑭爲自全計且曰契丹主素與明宗約爲兄弟公誠能推心屈節事之朝呼夕至何患不成敬瑭意遂決】

文遇旣知河東必反乃不從崧之言【與契丹和親】斷其右臂徒以移鎭爲先圖此鼂錯所以禍漢也【漢削七國致吳王濞等反事見景帝三年】然錯謂反速禍小而漢以全力制其後故𨿽反而不能爲變【景帝以周亞夫爲太尉將兵討之亞夫破吳楚軍七國遂平】從珂得國非孝景比而敬瑭之謀過於七國文遇無亞夫之略而輕舉召亂從珂亦不自量而決意從之遂一而不可復制豈眞天欲亡唐故使庸臣爲賢佐乎

唐將楊光逺殺招討使張敬達降於契丹

分注【晉安被圍數月髙行周符彥卿數引騎兵出戰無功芻糧俱竭援兵竟不至張敬達性剛時謂之張生鐵楊光逺安審勸敬逹降於契丹敬逹曰吾受明宗及今上厚恩爲元帥而敗軍其罪已大況降敵乎今援兵旦暮至且當俟之必若力盡勢窮諸軍斬我出降未晚也光逺目審欲斬敬達審未忍髙行周知光逺欲圖敬達常引壯騎尾而衛之敬達不知其故謂人曰行周每踵予後何意也行周乃不敢隨之諸將旦集光逺斬敬逹首帥諸將降於契丹契丹主嘉敬逹之忠命收葬而祭之謂其下及晉諸將曰汝曹爲人臣當效敬逹也】

明【張敬達盡忠而死何以不書死之蓋書光逺殺敬逹已足以見光逺之罪𨿽不書死之而敬逹之不可殺明矣況敬逹書爵自足以見其不失職守之意而死節亦固在其中矣】

敬逹死於唐將非死於契丹也例不得書死之發明以爲不必書非是○按敬逹忠則忠矣而智不及當勸降之時斬光逺以勵眾心不尢愈於殺其身以降虜乎至行周陰衛而猶不知𨿽不失節其死也宜矣此仲尼所以貴善道也

唐主從珂自焚死晉主入洛陽

考證【死當作殂○謹按凡例曰凡無統之帝曰殂唐主從珂在位三年𨿽以簒得國然無統之主未有以正立者則皆以殂書故當曰自焚殂】

書法【孝平皇后書自焚崩從珂書唐主則書殂可矣書自焚死何罪從珂也從珂蓋嘗書弒矣天下所以統於一尊者以有君臣也君而可弒則與禽獸奚擇哉故因其自焚而書死以貶之凡例盜賊書死】

據例當從考證作殂書法以爲弒君似亦可從但郭威亦弒君【郭威周太祖弒晉主承祐綱目書殺者誤也後又弒湘陰公劉贇】而綱目仍書殂【周世宗顯徳元年周主威殂】何與勲意君臣之義至五代陵夷極矣論其罪固天地所不容考其時亦誅罸所難備無已則以前後簒奪之邪正以定罪之輕重而已從珂之弒鄂王固不可與莊宗防梁同日語【梁簒唐而莊宗猶唐臣也】然石晉倚契丹以簒唐所謂倒行而逆施者亦何愈於廢帝哉【晉廢從珂爲庻人五代史稱廢帝】以此較之𨿽書殂可也必若書法所云則同一弒君而殂死異書將無成敗論人乎終非定論

【丁晉天福二年○南唐烈祖徐誥升元元年○是歲吳酉亡晉蜀漢閩南唐代吳凡五國吳越湖南荊南凡三鎭】春正月日食

月下漏朔字○按五代史司天考是年正月乙卯朔日食綱目每朔食必書朔此不書朔漏也

二月契丹攻云州判官吳巒拒之

考異【據下書晉云州圍解此攻字下疑漏晉字】

云州不書晉非晉地也【元年晉以十六州賂契丹云其一也】或曰圍解何以書晉於是巒恥外臣閉城拒守【下條分注云契丹攻云州半歲不能下吳巒遣使閒道奉表求救晉主以爲請契丹解圍去】然後中外之分明云州始爲晉有矣特書晉云州地以人存也考異不必從

晉故唐主於徽陵南

書法【書何予存厚也綱目於防國之主有能之必書故魏漢獻帝書魏晉陳畱王書晉陳梁孝元書陳晉故唐主書晉惟宋晉恭帝不書宋宋弒也】

宋晉恭帝不書宋漏也【詳宋永和二年】書法以爲弒而不書則從珂於鄂王亦弒也【唐應順元年潞王從珂廢閔帝爲鄂王弒之】而鄂王於徽陵城南特書唐【淸泰元年】又何以異乎凡此皆傅防綱目而不得其說者非定論也【觀鄂王書唐益見弒不書國之謬】

吳徐誥稱帝國號唐奉吳主爲讓皇

書法【廢主書廢恆也朱全忠書奉責唐之臣子耳此其亦書奉何恕知誥也曷爲恕之號爲讓皇固不可以廢言也】

甚矣知誥之詭也以虛名愚主而實奪之國【觀上書稱帝號唐可見】書奉所以著其詭也豈以其稱皇不可書廢哉書法以此恕知誥然則亂臣賊子孰難爲美名以掩惡實乎

【戊晉天福三年○蜀廣政元戍年○是歲凡五國三鎭】春正月日食

書法【不書晦朔先後日也】

此條宜刪○按綱目書五代日食皆本歐公五代史據司天考是年無日食綱目特書正月未審何據書法不察猶以爲先後日非也

九月範延光復降於晉晉以爲天平節度使

書法【予反正也去年嘗上表待罪不許矣於是而降故書復綱目予反正故是後致仕書致仕殺具官書殺】

發明【降則降耳何復之有言復則見其反覆叛亂旣叛復降耳從而爵之晉之無政亦可知矣交貶之也】

此條發明得之書法以爲予反正非也使果予反正則當書復歸於晉不書降矣書降不書歸所以罪其反覆也書致仕譏失刑也殺書太子太師所以甚光逺之罪【天福五年】非予延光也

楚王夫人彭氏卒

分注【夫人貌陋而治家有法楚王希範憚之旣卒希範始縱聲色有商人妻美殺其夫而奪之妻誓不辱自經死】

書法【僭國夫人也何以書錄賢也故楚書彭氏吳越書馬氏終綱目僭國夫人書卒二而已】

卒彭氏非徒錄賢所以罪希範也據分注夫人卒希範始縱聲色殺商人而奪其妻若曰使夫人在希範何至是故書卒以著夫人之賢又以見商人之妻之守節不辱也而希範之縱欲傷生不待貶而自見矣不然治家有法亦常事耳曷足錄哉書法僅與馬氏並稱尙未悉綱目書彭氏之意

【己晉天福四年○閩主曦永隆元年○亥是歲南唐復姓李氏凡五國三鎭】閩主曦弒其主昶而自立稱藩於晉

據分注延義自稱閩國王【更名曦】則此年主字當作王【觀四年屢書閩王曦可見】至六年稱帝而後書主提要與分注並誤

【庚晉天福五年○是子歲凡五國三鎭】閩王曦遣兵擊其弟延政於建州敗績吳越遣兵救建州夏五月延政擊卻之

書法【擊卻之何罪吳越也於是延政求救吳越旣至延政擊之則曷爲以罪吳越以兵救人不及則亦已矣犒請班師而不許其志欲何爲哉上書曰救下書延政擊卻之則吳越可以自反矣是故漢主龔謀因救而取交州則綱目不書求救而書攻之吳越欲因救而圖延政則綱目不書求救而書擊卻皆所以遏亂略也終綱目救書卻者一而已】

救當作襲○按春秋之義凡書救善之也綱目上書救下書擊卻是咎在延政【彼方救我而我擊之非罪延政而何】何以著吳越之罪勲謂犒請班師而不許必元瓘【吳越王名】授之意使圖延政耳攺救書襲與交州書攻正同【漢救交州書攻吳越救建州書襲皆所謂誅意之效也】書法不察以攻卻並稱非矣【攻在人卻在已在人者人罪在已者已罪未可同日語】

十一月日食

綱目不書疑漏○據五代史是年十一月丁丑日食綱目當書而不書與戊戌不當書而書皆誤也

【辛晉天福六年○是丑歲凡五國三鎭】二月晉彰義節度使張彥澤殺其掌書記張式

分注【彥澤欲殺其子式諫止之彥澤怒射之左右素惡式從而讒之式懼謝病去彥澤遣兵追之晉主以彥澤故流式商州彥澤遣使詣闕求之且曰彥澤不得張式恐致不測晉主不得已與之彥澤命決口剖心斷其四肢○式諫殺子正也何罪而必殺之彥澤所云可謂要君矣要君者無上】

當作晉殺彰義掌書記張式節度使張彥澤六字可刪○或曰殺式者彥澤曷爲不書主名爲人主而不能庇一臣主權安在哉稱國以殺譏不君也【按明年貶彥澤爲龍武將軍諌議鄭受益果以殺式爲縱彥澤】乃若彥澤殺張式分注自明何取大書【觀天福二年胡漢筠殺賈仁沼綱目書李金全可見】

晉安重榮反晉遣杜重威擊敗之

考異【據下書安重榮伏誅此擊敗當作討破】

書法【書反矣不書討何晉有慊也重榮不從詔命決抗契丹結安重進同反罪固大矣晉以畏契丹至此气亦少餒焉故重榮書反書伏誅而晉師不書討若安從進則再書討矣綱目之權衡審矣哉】

當從考異作討破如書法所云是自相矛盾也○按是非不兩立臣是則君非臣非則君是未有君臣而是非半者也綱目旣書反誅以正重榮之罪則晉主之當書討明矣使晉果有慊重榮宜從末減安得以重法繩之況晉事契丹不自今日始當其求救己父事之【見天福元年】是時髙祖使張頴招重榮重榮未聞一言【獨劉知逺以爲太過異日必爲中國患】今歷年旣久乃借口詘辱以圖反叛【使從榮果以臣虜爲恥茍不能抗委而去之可也臣虜固非叛君寧得爲是乎】特趙鞅晉陽之甲耳曷足道哉【重榮初應髙祖立箭以卜率如其意又嘗謂人曰天子無種兵彊馬壯則爲之意不在契丹明矣詳見本傳】論者不察至謂志是而理正非也【見上請伐契丹條發明】

綱目續麟卷十九

欽定四庫全書

綱目續麟卷二十

宜春張自勲撰

【壬晉天福七年六月晉主重貴立○漢寅主玢光天元年○是歲凡五國三鎭】六月晉主敬瑭殂兄子齊王重貴立【遼史直書子重貴立從告也綱目正名曰兄子著系也要其罪臣之義隱矣】

分注【契丹以晉招納吐谷渾遣使來讓晉主憂悒成疾一旦馮道獨對晉主命幼子重睿出拜之又令宦者抱置道懷中蓋欲道輔立之六月晉主殂道與侍衛馬步都虞侯景延廣議以國家多難宜立長君乃奉齊王重貴爲嗣是日卽位延廣始用事禁人偶語】

當作羣臣立其兄子重貴○按晉主本欲立重睿道獨背顧命而立重貴非先君之意不可以常辭書故當書立其兄子某以著擅置其君之罪春秋於衛人立晉猶書立以罪之【魯隱公四年衛州吁弒其君完衛人殺州吁立公子晉傳曰立者不宜立也特書曰立所以著擅置其君之罪】況奪之子以與侄者乎【州吁負弒君之惡宜殺者也衛無君矣而立晉春秋猶罪之況重睿尙存又晉主所欲立者乎】不書齊王仿春秋絕其公子之義【晉實公子經不書公子晉所以明專有其國之非】

八月晉討襄州防之安從進伏誅

分注【髙行周圍襄州逾年不下奉國軍都虞侯王淸曰賊城已危我師已老民力已困不早逼之尙何俟乎與指揮使劉詞帥眾先登防之從進舉族自焚】

當作晉師圍襄州○按襄州前已書討【上年書荊南湖南防晉師討襄州】此實圍也況逾年不下乎書圍以著從進之彊書師見晉用力之多而從進之罪益不可逭矣書法以爲再書討非也【見六年安重榮反書法】夫討所以正君臣之分豈以一再爲輕重乎

【癸晉天福八年○南唐元宗璟保大元年殷主王延政卯天徳元年南漢主晟幹和元年○是歲並殷凡六國三鎭】十二月晉楊光逺誘契丹入冦

考證【冦當作邊】

分注【光逺密告契丹以晉境大饑乘此攻之一舉可取趙延壽亦勸之契丹主乃集兵五萬使延壽將之經略中國曰若得之當立女爲帝延壽信之爲盡力朝廷頗聞其謀遣使城南樂及徳淸軍徵近道兵以備之】

無統外國不書冦例也上書晉光逺誘契丹則光逺爲戎首矣其冦也爲光逺書也【此書冦故李守貞得書討明以爲存中國之體非是】非爲契丹也況契丹尢集兵經略未嘗入邊者乎考證謂當作邊非特泥例且失實不可從

【甲晉開運元年○是歲辰凡六國三鎭閩亡】三月契丹冦晉澶州不克引還

考證【防當作攻】

當從考證作攻【分注云卽其城下四合攻之】○按澶州之戰在三月癸酉【見本紀】至戊子則日有食之【見司天考】綱目書冦澶州而不及日食漏也此下當補是月日食四字

晉太尉侍中馮道罷以桑維翰爲中書令兼樞密使

分注【道𨿽爲首相依違兩可無所操決】

當去太尉侍中四字【據明年維翰罷不書官】

晉以折從逺爲府州團練使

考異【逺當作阮】

按從逺入漢始更名阮【避漢髙祖劉知逺名】是時尙仕晉也當從綱目作逺【猶唐李勣至髙宗始諱世前此仍稱世勣】考異說誤

閩人討殺朱文進傳首建州

考異【據上書朱文進弒其主此當書討朱文進誅之誤作殺】

分注【殷吳成義聞有唐兵詐使人告福州吏民曰唐助我討賊臣大兵今至矣福人益懼南廊承旨林仁翰謂其徒曰吾曹世事王氏今受制賊臣富沙王至何面見之帥其徒三十人被甲趣連重遇第刺殺之斬其首以示眾曰富沙王且至汝軰族矣今重遇已死何不亟取文進以贖罪眾踴躍從之遂斬文進迎吳成義入城圅二首送建州】

當直書誅文進討殺二字可刪○按文進𨿽誅而閩人所以斬之者爲贖罪也【非純於討賊者故不書討書法專以討賊爲辭非是】故但書誅以正文進之罪不稱討者明其不成討也考異不必從

契丹復入冦

考證【冦當作晉】

當從考證作入晉○按是時中國無統凡攻圍侵伐無不國者獨此書入冦而不稱晉特據舊史本國之辭非義例也

【乙晉開運二年○是歲凡五巳國三鎭殷攺稱閩而亡】契丹陷晉祁州刺史沈斌死之

考證【陷當作攻】

分注【契丹以羸兵驅牛羊過祁州城下晉刺史沈斌出兵擊之契丹以精騎奪其門州兵不得還趙延壽引契丹急攻之斌在城上延壽語之曰使君何不早降斌曰侍中父子失計陷身敵庭忍帥犬羊以殘父母之邦不自愧恥更有驕色何哉沈斌弓折矢盡寜爲國家死耳終不效公所爲明日城陷斌自殺】

陷當作防○按祁州已陷而書攻非其實矣考證不必從

【丁二月漢髙祖劉知逺立仍稱晉天福十二年六月攺未號漢○是歲晉亡漢興並蜀南漢南唐凡四國吳越湖南荊南凡三鎭】契丹封晉主重貴爲負義侯徙之黃龍府

考證【封當作廢】

當從考證作廢○語云恃人者不足其石晉之謂與綱目前書契丹立石敬瑭爲晉皇帝【唐潞王淸泰三年】此書契丹廢晉主重貴爲負義侯其立其廢皆由契丹有志爲國者亦可以鑑矣

契丹以李崧爲樞密使馮道爲太傅晉諸藩鎭皆降分注【趙延壽張礪共薦李崧防馮道自鄧州入朝契丹主素聞二人名皆禮重之以崧爲太子太師充樞密使道爲太傅於樞密院只契丹主遣使以詔賜晉之藩鎭晉之藩鎭爭上表稱臣】書法【書契丹以何譏也道不足道崧亦甘心焉綱目以諸藩鎭皆降繼之是夷之於降者也】

非夷馮李於降者正以諸藩之降甚馮李之罪也使馮李不爲契丹以諸藩未必皆降方賜詔諸藩安知不以二人爲口實然則諸藩之降實由馮李之以【道至是已三朝矣道而可以他更何所惜耶】罪可勝誅哉書法謂夷之於降豈已受職者猶下於始降者乎失輕重之衡矣

晉遣賊帥梁暉襲取相州殺契丹守兵

分注【初晉置天威軍教習歲餘竟不可用悉罷之但令七戶輸錢七千其鎧仗悉輸官而無賴子弟不復肯復農業山林之盜自是而繁及契丹入汴縱胡騎打艸穀又多以其子弟及親信爲節度刺史不通政事華人之狡獪者多往依其麾下敎之妄作民不堪命於是所在相聚爲盜多者數萬人少者不減千百滏陽賊帥梁暉有眾數百送欵晉陽磁州刺史李谷密表令暉襲相州暉偵知髙唐英未至夜遣壯士逾城啟闗納眾殺契丹數百據州自稱畱後○時契丹聞劉知逺卽位遣唐英守相州】

賊帥二字可刪○按暉等爲盜不得已也【分注所載甚明非無故竊發者】旣歸晉陽已非賊矣復殺敵兵而取相州攺過自新義亦可嘉不書賊帥【賊梁暉嫌於賊晉故刪王瓊書賊帥非晉遣也】予反正也綱目特書賊帥而冠之以晉何以爲中國地耶

陜晉潞州皆殺契丹使者奉表詣晉陽

考異【提要奉上有遣使二字】

不書遣使爲潞州舉鎭降晉也【分注髙防亦與王守恩謀斬趙行遷殺契丹使者舉鎭降知逺】提要不必從

契丹攻潞州晉遣史肇救之鄭謙守忻代閻萬進守嵐憲【攻字舊本誤作冦今從考證攺正】

鄭上當有詔字綱目不書疑漏【不書詔便似閻鄭皆爲潞州非是】○按分注云又以鄭謙爲忻代都部署閻萬進爲嵐憲都制置使以分契丹兵勢固知其爲二事也

契丹耶律徳光死於殺狐林

考異【按分注此條提要當接下條提要爲是】

趙延壽入恆州自稱權知南朝軍國事

考異【此條當接上條爲是】

分注【契丹主至臨城得疾至殺狐林而卒國人剖其腹實鹽數斗載之北去晉人謂之帝羓趙延壽恨契丹主負約卽日引兵入恆州自稱受契丹主遺詔權知南朝軍國事】

據分注此本與上爲一條但爲明所隔【上條無分注但有明數百言膚冗無深義宜刪】此編錄者之誤非提要原文也考異可從

冬十月漢主如澶魏勞軍十一月杜重威出降

分注【胡氏曰杜重威之罪上通於天漢旣討之不應受降降則不可殺矣】

漢主不誅重威謂失討賊之義可也謂不當受降則非也按孟漢瓊降從珂從珂誅之【漢瓊自謂於從珂有舊恩及降欲有所陳從珂曰諸事不言可知卽命斬於路隅詳淸泰元年】說者謂誅得其罪示後世知罪人不可茍免安在不可殺乎使漢主能如從珂之誅漢瓊則天討王法兩得之矣溫公方以赦重威爲非刑【司馬公曰杜重威罪大而赦之非刑也】而胡氏謂降不可殺謬甚

【戊漢幹祐元年二月隱帝承申祐立○是歲凡四國三鎭】吳越指揮使何承訓伏誅考異【按分注何承訓請誅廢君之賊胡進思則承訓無罪此當書吳越殺其指揮使何承訓誤作伏誅綱目以其無罪不去其官則知誤書誅也】

書法【承訓請誅進思正也俶不從而殺之非徳其立已與綱目曷爲以伏誅書懲反覆也承訓始與倧謀誅進思矣旣而以告進思倧遂廢今復請誅進思是則反覆人也不誅則倧之禍復見於俶矣綱目惡反覆特書伏誅所以示戒也】

此條當以書法爲正考異不必從○按倧之廢𨿽由進思然致進思之惡者承訓也書殺是罪在俶而承訓之罪隱矣不去其官特因事而見之例豈以是予之哉如考異所云則進思廢君而書官【書統軍使胡進思廢其君倧】亦將謂其無罪乎

【已漢幹祐二年○是酉歲凡四國三鎭】

考異【按漢隱帝不攺元此當分注漢隱帝仍稱幹祐二年】

分注漢下當從考異補隱帝仍稱四字原本闕非是

契丹冦河北漢遣郭威督諸將禦之

考證【冦當作入漢】

冦當作侵考證不必從

【庚漢幹祐三年○是戍歲四國三鎭漢亡】九月馬希萼遣使乞師於唐唐兵助之

當作唐遣兵助之按分注云唐命楚州刺史何敬洙將兵往助希萼綱目不書遣疑漏

漢主承祐殺其樞密使楊邠侍衛指揮使史肇三司使王章遣使殺郭威不克威舉兵反遂殺其主承祐考異【提要作弒其主按凡例僭國無統則曰某人弒其君某此郭威實漢主之臣上旣書反下當書弒且湘陰公未嘗卽位君臣之分未明舊史書殺湘陰公於宋州綱目特書弒以示戒當從提要爲是尹氏曲爲之說非朱子筆削之意也然此條郭威上漏侍中樞密使五字】

考證【殺當作弒○謹按尹氏明曰漢主書殺而不書弒者已實有罪權其輕重而折衷之夫隱帝無道君主也況郭威受太祖托孤之命則當於其襲位之初以道正之匡救其惡豈可因其釁隙遂爲簒弒哉明以隱帝有罪而折衷之以臣弒君何折衷之有新安汪氏曰秦二世隋煬帝無道夷狄臣下殺其君長猶皆以弒書今正其誤殺當作弒猶恐惑於發明故並及之】

分注【漢主左右嬖幸浸用事邠等屢裁抑之漢主年益壯厭爲大臣所制遂與左右謀誅邠等収捕親黨傔從盡殺之遣供奉官孟業賫密詔令鎭寧李洪義殺肇黨步軍指揮使王殷又令行營指揮使郭崇威曹威殺郭威及監軍王峻孟業至澶州洪義不敢發殷囚業以詔示郭威威召魏仁浦示以詔書曰柰何仁浦曰此非辭說所能解時事如此不可坐而待死威乃召郭崇威曹威及諸將告以邠等寃死吾何心獨生君軰當奉行詔書取吾首以報天子庻不相累崇威等皆泣曰天子幼沖此必左右羣小所爲若使此軰得志國家其得安乎願從公入朝自訴蕩滌鼠軰以淸朝廷趙修已曰公徒死何益不若順眾心擁兵而南此天啟也威乃畱其養子榮鎭鄴都命崇威前驅自將大軍繼之至澶州李洪義納之王殷亦以兵降漢主遣內養驡脫覘郭威威獲之以表置衣領中使歸白曰臣昨得詔書延頸俟死郭崇威等不忍殺臣逼臣詣闕請罪陛下若以臣爲有罪安敢逃刑若實有譖臣者願執付軍前以快眾心臣敢不撫慰諸軍退歸鄴都威至封丘人情恟懼漢主自出勞軍旦日將還宮劉銖射漢主左右漢主回轡至趙村追兵已至爲亂兵所殺威自迎春門入歸私第馮道帥百官謁威威猶拜之道受拜如平時徐曰侍中此行不易】

書法【書官以殺無罪也一日而殺大臣三又將益之無道甚矣故斥書名威旣書反則其不書弒何承祐寵信讒邪多殺大臣是亦一夫而已耳故特書殺以爲萬世戒此綱目之變例也不然綱目豈厚於未成君之贇而獨薄於立三年之承祐哉綱目君弒書殺者八惟承祐以獨夫書殺爲變例焉】

當從提要作弒上承祐二字羨宜刪○按承祐𨿽有罪未若楊廣之甚也廣書弒而承祐書殺輕重安在乎【引楊廣以例承祐特據綱目爲斷觀春秋書晉厲公及趙盾事益見書法之謬】卽以爲有罪亦當書爲某所弒未有正其爲主而可以殺書者【或謂隱帝信任羣小不從太后之命以不子召不臣故書殺穿鑿非定論】書法傅防綱目不可從○按威自受命安撫【元年以郭威爲西面招慰安撫使】問防馮道【道曰願公勿愛官物以賜士卒則奪其所恃威從之由是眾心皆附於威】已蓄不臣之志及三叛旣誅【趙思綰王景崇李守貞】怒西京畱守則以頭子代之【威過洛陽畱守王守恩肩輿出迎威怒不見卽以頭子命白文珂代之頭子堂帖之類】所以示威推一已之功而徧賞將相【威至大梁入見勞賜甚厚請加思將相藩鎭從之】所以示恩是時近臣如肇殷峻軰已爲之腹心𨿽無曹郭之舉猶將行之也其以詔書示仁浦而語崇威等曰取首報天子庻不相累皆設辭以覘諸人之從違耳觀其置表內養乃有執付軍前以快眾心之說是明以眾心脇其主矣𨿽趙村之難未及而弒逆之械已著況承祐旣死威猶能屈首漢廷以臣節自終耶其請嗣迎贇受朝太后皆操懿故智欲以掩其簒國之迹耳春秋之義志邪者不待成惡有逆節旣露徒爲一二矯飾之詞輙置之輕典者哉○威不書官反也與邠等死於其職者不同考異以爲漏亦非

漢太后臨朝

分注【郭威帥羣臣請之也】

此條宜刪當附上文迎劉贇分注不應特書○按太后臨朝特郭威文飾取國之計非眞奉以爲主以俟外君之至也【歐陽公云太后臨朝湘陰公嗣立皆周所假托非誠實也可爲一證】綱目上書郭威弒其主下書太后臨朝則是後與聞其故何以著威之罪固當刪此五字以明漢之所爲皆郭威專之【如以王峻爲樞密王殷爲侍衛都指揮之類明云二人皆威黨書之以見大權之所歸】而漢自是已非劉有所謂微而顯也

契丹入冦屠內丘陷饒陽漢遣郭威將兵擊之

考證【當去入冦二字陷當作入】

當去遣字直書漢郭威將兵擊之○按是時惟威所爲非有能遣者不書遣所以著其彊而罪其專也陷當作防入冦二字羨

漢郭威至澶州自立而還王峻王殷遣兵拒劉贇以太后誥廢爲湘陰公令郭威監國

分注【威至澶州將將士數千人忽大噪曰天子須侍中自爲之將士已與劉氏爲仇不可立也或裂黃旗以被威體共挾抱之呼萬歲震地因擁威南行威乃上太后牋請奉漢宗廟事太后爲母下書撫慰大梁士民勿有憂疑至七里店竇貞固帥百官出迎拜謁勸進贇至宋州王峻王殷聞澶州軍變遣郭崇威將七百騎往追之又遣馬鐸將兵詣許州巡檢崇威忽至宋州贇大驚闔門登樓詰之對曰澶州軍變郭公遣崇威來宿衛贇召崇威登樓執手而泣崇威以郭威意安慰之○崇威遷贇於外館殺其腹心董裔賈貞等數人太后誥廢贇爲湘陰公馬鐸引兵入許州劉信惶惑自殺太后誥以侍中監國百官藩鎭相繼上表勸進】

當直書郭威至澶州自立而還遣兵拒劉贇廢爲湘陰公餘皆可刪○或曰拒劉贇者峻殷也目郭威何威以二人爲樞密指揮使蓋已辦此矣故分注一則曰郭公遣來宿衛一則曰以郭威意安慰之此豈倉皇巧湊者所能及哉【按李驤說劉崇曰觀郭公之心終欲自取可證】以太后誥托辭也顧可因其僞而筆之乎且上書自立下書監國語意亦自矛盾使監國之令果能行於郭威威亦安能自立哉況未幾又已稱帝攺號乎澶州之變威上牋太後事後爲母已儼然漢主矣何監國之有如綱目所書則漢之爲周非郭威之罪特太后挈以與威豈不謬哉

【辛周太祖郭威廣順元年○北漢主劉崇幹祐亥四年○是歲周代漢北漢建國凡五國三鎭】契丹使大梁

使下漏至字○按分注契丹遣使請和於漢防漢亡劉詞送使者詣大梁故書至不書遣綱目並至字亦漏非是

周主爲故漢主承祐舉哀成服

書法【漢書爲義帝發防予義也此其書何著欺也前書殺其主承祐後書爲故漢主承祐舉哀再書承祐綱目之意微矣故於頴陵不書是年八月】

此條當與頴陵並削時至五代弒君簒國視爲故轍欺之一字何足爲罪乃若漢髙爲義帝發喪特桓文伎倆綱目書之爲此善於彼非眞予義也書法予漢而罪周亦非

周主威弒漢湘陰公贇於宋州漢劉崇稱帝於晉陽

考證【分注當書是爲北漢】

書法【書弒何宜立也湘陰書弒則承祐書殺之意明矣】

明【隱帝信用羣小屠戮大臣趙村之竄死於亂兵故綱目但以殺書之至於湘陰之事威旣與舉朝議之又奉太后之命遣將相奉迎則固欲戴之爲君而爲漢社稷宗祧之主矣威爲漢之臣子而戕其社稷宗祧之主則其罪有所歸矣書法如此夫豈過哉】

湘陰書弒則承祐不當書殺益明矣發明乃謂威欲戴之爲君夫威不難弒承祐何有於贇哉【詳李驤說劉崇語見請湘陰歸晉陽條】威是時已非漢臣子【贇是時特萍梗耳何足爲社稷宗祧之主明腐迂至此】綱目特正其罪以誅之所以示爲臣者不可因亂竊國也與弒承祐何以異而謂贇書弒祐宜書殺乎書法發明但知傅防綱目而不知大義之不可通也○觀後書北漢主此條分注當從考證補是爲北漢四字

契丹燕王蘓頁弒其主鄂約而自立舒嚕討殺蘓頁而代之

殺當作誅討字羨○舒嚕誅蘓頁自代之亦一間耳非純於義者故但書誅以正蘓頁之罪不當書討以予義也綱目上書弒下書殺與例不合【凡例云治其臣子之叛亂者書討討而殺之曰誅】故當攺正

楚將徐威等伏誅廢其君希萼立希崇爲武安畱後楚人復立希萼居衡山

考異【提要伏誅作作亂據分注當從提要】

分注【希萼遣指揮使徐威陸孟俊等帥部兵立寨於城西北隅以備朗兵不存撫役者將卒皆怨怒謀作亂希崇知其謀希萼宴將吏威等使人先驅馬十餘入府自帥其徒執斧斤白梃聲言縶馬奄至坐上縱橫擊人希萼逾垣走威等執因之殺謝彥顒立希崇爲武安畱後縱兵大掠幽希萼於衡山縣衡山指揮使廖偃與其季父巡官匡凝與彭師暠共立希萼爲衡山王以縣爲行府召募徒眾州縣多應之】

按分注威方囚希萼而立希崇未嘗死也安得書伏誅當從提要作作亂綱目誤甚

【壬周廣順二年○是歲周南漢蜀唐北子漢凡五國吳越湖南荊南凡三鎭】○周朔方節度使馮暉卒以其子繼業爲畱後

分注【暉卒繼業殺兄繼勲自知軍府事周主因而命之】

當書子繼業自爲畱後以其二字誤○按業爲畱後非暉意也殺其兄而自爲之𨿽有周主之命罪可逭乎書自旣以罪業又以見周政之不綱也【不正其罪而命爲畱後不綱甚矣】

【癸周廣順三年○是丑歲凡五國三鎭】三月周主以郭榮爲開封尹封晉王

書法【封子未有書姓者此何以書正名也五季不立太子封爲晉王則將承大業矣不可以不正也然則曷爲不書子不書子所以別於正統也故封子不書主此特書之予得人也】

旣以書姓爲正名則後不當以守禮爲周主父【顯徳四年書周主之父柴守禮犯法】此書姓爲郭氏之子後書父爲柴氏之兒非特二本且二姓矣寧有父子而異姓者乎據禮爲人後者爲之子則當以郭榮爲正至守禮犯法𨿽不言周主之父可也乃若不書子爲前已書養子榮【廣順元年書周主以其養子榮爲鎭寜節度使】故𨿽入朝止書姓名【是年書周鎭寧節度使郭榮入朝】而不曰子不必書也必以爲別於正統則唐明宗立從榮爲秦王亦書子【後唐長興元年書唐立子從榮爲秦王】何無別與大抵例不可拘而隨事異文凡例已言之矣至於封子書主亦無定例唐明宗再書主說者以爲著私【同光四年書唐主以其子從榮爲天雄節度使天成二年書唐主以其子從厚爲河南尹】茍以爲得人則閔帝豈世宗比【從厚諡閔帝應順元年潞王從珂入洛陽廢從厚爲鄂王而弒之】而以爲予之可乎書法謂周特書主亦非

【甲周顯徳元年正月世宗睿武孝文皇帝榮立冬北寅漢幹祐七年孝和帝鈞立○是歲凡五國三鎭】書法【五代之君其始卽位分注書某祖某宗而已世宗則曷爲舉其全諡書曰睿武孝文皇帝尊之也尊之何世宗五代之賢君故綱目特重予之不使夷於五代之主也𨿽後唐明宗不得與於斯矣】

分注睿武孝文皇帝六字宜刪○按世宗於五代誠賢君也然全舉諡號則何以別於漢唐正統之君耶勲意五代諸君但當書某主某【並去祖宗等字】而於世宗特舉廟號亦足以著其賢奚必累書乃見意哉如綱目所書睿武孝文非獨五代所未有卽唐之髙祖亦若有不逮者【唐髙祖諡神堯大聖光孝皇帝綱目止書神堯不錄聖光等字】綱目何不直以正統予之仍從分注耶法有不可過予者𨿽七十子甚尊愛其師亦不過曰孔丘卒而已顧可因其賢於堯舜遂書崩書薨乎書法傅防綱目不可從

周太師中書令瀛王馮道卒

書法【五代之臣書卒未有官爵具者道也而書官書爵卒之何愧之也道以一身歷四姓十君無恥甚矣綱目於其進用備書之故唐書爲掌書記書爲端明殿學士書同平章事書匡國節度使晉書同平章事書守司徒兼侍中契丹書爲太傅漢書爲太師中書令瀛王皆所以愧之也豈郭子儀諸賢比哉】

發明【綱目凡名臣之卒則書官書爵今馮道書法如此殆與房杜姚宋無異亦予之乎曰道之失節先儒固已交譏之矣何待贅及然而書官之意則以譏當時人君寵遇尊奬者耳若曰浮沈取容迎降賣國販易人主如斯人者固當廢斥貶責不使之得與搢紳之列可也今乃顯榮終始之極其殊遇至於如此故反書其太師中書令瀛王以譏之也不然豈有一人臣之身事四姓十君尙可得齒於人乎噫】

當書周太師馮道死中書令瀛王五宇可刪○按揚雄一爲莽大夫綱目猶書死以罪之況四姓十君如馮道而可具官爵以卒乎觀分注載歐【歐陽公修】馬【司馬公光】之言其非予道明矣然書法以爲愧之勲謂無恥如道方自以爲長樂老何知廉恥而謂具官書爵足以愧道耶【必以具官爵爲愧之綱目宜冠以四姓國名方可見意今但書周安見爲無恥耶惟特筆書死若曰道也何以書死則四姓十君之罪不待諭而明矣】進用備書所以著其一身四姓之實卒削官爵書死所以罪其販易人主之惡而凡以爲學士司徒太傅太師者其謬不言可知矣何疑於子儀諸賢哉發明傅防綱目槪以爲當時人君罪夫女不自媒誰喪吾節旣已失身乃曰非我志也彊者之過也惡可哉又況殺身成仁者始未嘗不防以官爵然終不以彼易此者良以所重在此不在彼也明乎此而馮道之獄定矣彼涑水時君之說特其餘意【司馬公云不忠之人中君羞以爲臣若道之爲臣而不誅不棄則亦時君之責也詳見分注觀末句亦字可見】而尹氏據以爲正論豈知立言之防哉然則其猶稱太師何太師固漢官也【戊申漢幹祐元年以馮道爲太師】而冠之以周其忘君事讐之罪不尢隱而彰乎

周立後符氏

考異【按尊立例曰立後曰立皇后某氏非正嫡曰立某氏爲皇后非正統去皇號據分注符氏先嫁李守貞之子崇訓不宜母天下又非妃妾之比則此亦當書周立符氏爲後】

考證【當作周立符氏爲後以表世宗不當立符氏不當爲後也】

發明【聞諸侯一娶九女矣未聞以天子自居而立人之婦以母天下者也故書立後符氏而不書立符氏爲後明其婦而不女以譏之也】

據例當從考異考證發明謂譏其婦而不女則凡例所稱立皇后某氏者果皆譏乎果皆婦而不女者乎終非定論要之立後某氏與立某氏爲後無甚差別以辭意推之則書立符氏爲後者其義尢明若曰符氏崇訓妻也而乃立爲後耶考證所謂表世宗不當立符氏不當後庻與例合

【乙周顯徳二年○是卯歲凡五國三鎭】

考異【按周世宗不攺元此當分注周世宗榮仍稱顯徳二年】

按周太祖於顯徳元年正月殂是月世宗立史家皆以顯徳爲世宗攺元【通考亦云世宗攺元顯徳非也】不知其蒙先君之號也從考異補世宗以下五字是

【丙周顯徳三年○是辰歲凡五國三鎭】唐滅故吳主楊氏之族

分注【唐主遣園苑使尹延範如泰州遷吳讓皇之族於潤州延範以道路艱難恐其爲變盡殺其男子六十人還報唐主怒腰斬之】

書法【前書唐主誥遷故吳主於潤州矣又書唐主遷故吳主楊氏之族於泰州矣此滅其族則曷不書主據齊滅元氏周滅髙氏隋滅宇文氏皆斥書主罪不在上也】

此亦當書主書法謂罪不在上非是【滅可不主則前此遷者皆臣下之謀又安用主耶尢自矛盾】按楊氏之族唐欲滅之久矣【觀其屢遷而無定居可見】但以無詞可執不得不姑待之恐其爲變此唐主之意非獨延範之謀也然則延範之刃安知非唐主授之柄而謂罪不在上乎卽謂非唐主之命要亦窺其意而爲之者不然惡有其君戀戀故主而奉行之使乃悍然不顧若此哉腰斬以徇姑以終禪讓之局【腰斬延範特友恭氐叔之類五季簒弒一轍如此】使果爲楊氏報仇𨿽盡尹氏之族不足償故主之罪而延範以外未聞他及其意不較著乎然則唐滅楊氏與周齊隋之滅髙元宇文等不過婉直之殊耳而書法若是其異徐唐何巧周齊隋何愚史冊可盡信哉【或謂延範臨刑無賣我塞謗之言證其非唐主之意不知小人累我與奴軰誤我正同卽謂泰州之遷謀始宋齊丘然從而遷之者唐主也使齊丘獻謀而唐主不從延範焉得而殺之齊丘之囚猶延範之殺但楊族旣滅可無後虞故延範死而齊丘生終當以鄙說爲正】

嶽州團練使潘叔嗣殺王逵迎周行逢入朗州行逢討叔嗣斬之

考異【斬當作誅】

分注【叔嗣屬將士而告之曰吾事令公至矣今乃信讒疑怒軍還必擊我吾不能坐而待死汝軰能與我俱西乎眾憤怒請行叔嗣帥之西襲朗州逵還戰敗死或勸叔嗣遂據朗州叔嗣曰吾救死耳安敢自專乃歸嶽州使將吏迎武安節度使周行逢眾謂行逢必以朗州授叔嗣行逢曰叔嗣賊殺主帥今若遽爾人必謂我與之同謀何以自明且俟逾年未晚也乃入朗州自稱武平畱後告於周以叔嗣爲行軍司馬叔嗣怒稱疾不至行逢曰叔嗣更欲圖我耶乃授叔嗣武安節以誘之叔嗣遂行行逢迎候郊勞甚歡叔嗣入謁遣人執之立庭下責之曰汝爲小校無大功王逵用汝爲團練使一旦反殺主帥吾未忍斬汝乃敢拒吾命乎遂斬之】

當作行逢誘叔嗣誅之討字羨○按分注行逢殺叔嗣爲其拒命也非爲殺王逵也故但書誅以正叔嗣之罪而削不稱討明其非爲殺主致討也使叔嗣趨赴司馬之命行逢亦未必殺之耳疑其圖已而援前罪以致辟猶曰吾未忍斬汝是豈得爲天討哉且分注明言授武安節以誘之何討之有易討以誘所謂從其本文也【見凡例】

十一月周殺唐使者司空孫晟

分注【張永徳與李重進不相悅永徳密表重進有二心世宗不之信時二將各擁重兵眾心憂恐重進一日單騎詣永徳營從容宴飲謂永徳曰吾與公幸以肺腑俱爲將帥奚相疑若此之深耶永徳意解眾心亦安唐主聞之以蠟書誘重進皆謗毀反間之語重進奏之初唐使者孫晟鐘謨從至大梁世宗待之甚厚時召見飲以醇酒問以唐事晟但言臣主畏陛下神武事陛下無二心及得唐蠟書召晟責之晟正色抗辭請死問以唐虛實黙不對命都承旨曹翰送晟於右軍巡院與之飲酒從容問之晟終不言翰乃謂曰有敕賜相公死晟神色怡然索靴整衣冠南向拜曰臣謹以死報國乃就刑並從者百餘人皆殺之貶鐘謨耀州司馬旣而憐晟忠節悔殺之召謨拜衛尉少卿】書法【孫晟可謂不辱君命矣不書死之何過周也晟書死之則無以見周殺行人之失矣然則何以勸節守其使其殺皆具官所以予晟也】

此與李希烈殺顏眞卿一例【詳唐徳宗興元元年】義不得書死之【按分注自見】非爲過周而不書也書法謬甚

【丁周顯徳四年○北漢天防已元年○是歲凡五國三鎭】周主之父光祿卿致仕柴守禮犯法周主不問【歐公以不問爲知權亦非見五代史獨斷】

分注【守禮及當時將相王溥王晏韓令坤之父遊處恃勢恣橫洛人畏之謂之十阿父世宗旣爲太祖嗣人無敢言守禮子者但以元舅處之優其奉給未嘗至大梁嘗以小忿殺人有司不敢詰世宗知而不問○胡氏曰世宗不知其姓出於柴氏而守禮又亡則無責矣其父固在乃以元舅處之果何義也然則宜柰何爲郭氏立後封以大國如周之宋得用天子禮樂以不忘撫愛富貴之恩而復姓曰柴尊守禮爲太上皇立柴氏宗廟以別生分類正本始以示天下則其道並行而不相悖矣】

當去主之父三字直書周光祿卿致仕某○按世宗旣爲太祖嗣不應復以守禮爲父綱目前書周主以養子榮爲節度使【廣順元年】旣指榮爲郭氏之子自是或入朝【三年書鎭寜節度使郭榮入朝】或封王【三月書以郭榮爲開封尹封晉王】皆斥稱郭榮而不曰某子說者謂正其爲周主之子也【見書法】至此復以守禮爲父不幾爲二本乎據魏明帝詔曰諸侯入承大統當明爲人後之義敢有妄干正統謂考爲皇稱妣爲後大臣共誅之【太和三年綱目大書魏制後嗣有由諸侯入奉大統者不得復顧私親以詔辭藏之宗廟著爲令典】果爾則此以守禮爲周主之父與謂考爲皇何異能免於明帝之誅乎綱目於世宗多予辭則此當爲賢者諱【榮爲郭子自幼已然非棄親者故當別論】但書光祿卿致仕某犯法周主不問亦可見其爲親屈法不得已而然之意安在特書周主之父使世宗爲二本之子太祖爲無後之君哉胡氏不察猶謂爲郭氏立後尊守禮爲上皇天下寜有忘生背死盜人國邑絕人宗祀若是之甚者哉且未聞舜受堯禪而宗瞽瞍也【祭法有虞氏祖顓頊而宗堯】惟去主之父三字則世宗之罪可從末減【世宗之罪不在不問在以爲光祿而處於外致有殺人之咎若迎入宮中事以家人之禮則無此失矣以世宗之賢寧不及此大抵少長軍旅旣不知守禮之爲父及嗣太祖又無敢爲守禮言者特陷於不知耳惟去父字則世宗之待守禮𨿽未盡善要於爲人後之義未甚悖也】前後書法亦無背戾此舉義之至當者諸家見不逮此何與【按漢宣帝戾太子之子武帝孫也而上繼孝昭不後戾太子孝哀嗣成帝尊崇所生爲皇太后太皇太后綱目譏之胡氏獨不聞與】

契丹北漢防兵冦周潞州不克而還

書法【契丹北漢嘗書伐周矣此其書防何周旣再傳國方有道夷徳無厭而從之猾夏故並冦之存中國尊有道也】

冦當作侵【分注亦作侵潞州】○按書法於漢立七廟書初【是年七月】以爲大讐未復恕辭也【書法云大讐未復其緩有可亮者故恕之止書初】至是僅三月【十一月】遽以爲再傳有道漢不宜伐則前此安得復指爲讐耶凡例無統𨿽夷狄不書冦況北漢防之乎易冦以侵所謂從其本文耳【凡例非正統相攻先者不曰防陷其他悉從本文】

【戊周顯徳五年○唐中興元年南漢主午鋹大寶元年○是歲凡五國三鎭】三月唐以太弟景遂爲晉王燕王冀爲太子

考異【以當作廢太弟上漏其字燕字上漏立字】

分注【景遂前後十表辭位且言冀嫡長有軍功宜爲嗣唐主乃立景遂爲晉王洪州大都督以冀爲皇太子參決庻政冀爲人猜忌嚴刻景遂左右有未出東宮者立斥逐之】

按景遂十表辭位請立冀則讓也非廢也故不書廢冀不書立防上文耳【明冀爲太子由景遂之讓也】考異不必從

周主遣使如唐餽之鹽還其俘

分注【周始命太府卿馮延魯衛尉少卿鐘謨使於唐賜以禦衣玉帶欽天歷及犒軍帛十萬唐主嘗奏江南無鹵田願得海陵鹽監世宗曰海陵在江北難以交居至是詔歲給鹽三十萬斛俘獲士卒稍稍歸之】

餽之鹽三字可刪○按江南𨿽無鹵田而俘則非鹽比也當直書還俘以明周主之仁至餽鹽已詳分注𨿽不書可也必欲一一大書則禦衣玉帶不尢重於鹽乎況所稱三十萬斛乃每歲給之者今僅系於使唐之下若出於一時贈遺之小恵尢以虛辭而掩大徳非是

【已周顯徳六年六月恭帝宗未訓立○是歲凡五國三鎭】南漢殺其尙書右丞鐘允章以龔澄樞爲內太師

此亦當書宦者按書法可見【書法云趙髙書中丞相澄樞書內太師皆譏也丞相非矣太師甚哉】以下漏宦者二字○或曰澄樞知承宣院已書宦者【顯徳三年】此亦可略勲按單超爲將軍僅數月猶再書宦者澄樞知承宣已三年而內太師之名尢非常職可不再書以著其罪哉

綱目續麟卷二十﹤史部﹐編年類﹐綱目續麟﹥

綱目續麟彚覽題辭

綱目𨿽繼春秋而作然未盡合春秋之防余輒引義增刪並爲更定凡三千六百四十餘字義詳續麟辭載彚覽識者合觀之可也分注不能悉載惟嵗首年號君名諡號間爲訂正計四百四十餘字【秦晉隋並從分注不復大書】姑據彚覽所載余見續麟者不盡錄後有好古者合全書整理循例增損亦易爲力𨿽然春秋以制科取士幸得不廢綱目𨿽存往往束之髙閣卽分注尙未寓目況大書乎又況大書之褒貶是非不能無謬戾者乎余𨿽爲續麟將求爲綱目不可得安望其與春秋並垂哉𨿽然劉氏之書法尹氏之發眀汪氏徐氏之考異考證猶得與綱目並列則如續麟者後世或有取焉余非好爲紛更然每覽一書凡心所未安不能不形諸筆墨姑以盡吾心而已道不終泯應有昭著之日直俟之耳卓�氏識

欽定四庫全書

綱目續麟彚覽卷上

宜春張自勲撰

【戊寅】周威烈王午二十三年【秦簡公悼子十二年晉烈公止十七年齊康公貸二年楚聲公當五年燕閔公二十一年○趙烈侯籍六年韓景侯防六年魏文侯斯二十二年皆始爲諸侯○統舊國五新國三凡八大國】

原本午字細注今大書分注秦簡公闕名今補悼子二字趙烈侯舊列魏斯下今並攺正【按趙自襄子至籍凡四世韓自自康子至防凡三世獨魏桓子至斯僅二世以世族論亦當先趙況分晉之禍尢趙爲之首乎故當更定】

初命晉大夫趙籍韓防魏斯爲諸侯

原本趙籍列魏斯下非是今正

【辛巳】安王二年趙侯籍卒

原本不書趙籍卒非是今從提要補正

【壬午】三年【秦惠公趙武侯韓烈侯取元年】虢山崩

原本崩下有壅河二字今刪入分注

【甲午】十五年魏侯斯卒

刪

【乙未】十六年【秦出公趙敬侯章韓文侯魏武侯擊元年○田齊太公和元年○並晉齊楚燕統舊國八新國一凡九大國】

原本分注作統秦晉齊楚燕趙魏韓非是今從提要更定【以後分注趙侯並列韓魏上】

命齊大夫田和爲諸侯

原本命上有初字今刪齊下無大夫字今增

【壬寅】二十三年【是嵗齊亡統秦晉楚燕趙韓魏田齊凡八大國】齊侯貸卒田氏遂並齊

原本卒下有無子二字今刪入分注

【戊辰】顯王十六年韓冦東周取陵觀廩丘

原本冦作伐誤

【庚子】四十八年齊封薛公田文爲孟嘗君

原本封作號非是

【乙巳】愼靚王五年秦滅蜀

原本作伐蜀取之今直書滅刪伐取之三字

【戊申】赧王二年【齊湣王地元年】楚使屈匄帥師伐秦

原本無使帥師三字非是今增

【庚戌】四年【燕昭王平韓襄王倉元年】蜀相殺蜀侯

刪

【辛亥】五年【秦武王元年】秦張儀出復相魏

原本復在出上非是今正

秦誅蜀相莊

刪

【乙卯】九年【秦昭襄王稷元年】趙君略中山及胡地遣使約秦韓楚魏齊並致胡兵○楚齊韓合從

刪

【庚申】十四年蜀守叛秦秦誅之

刪【提要無此七字良是】

【壬戌】十六年秦伐楚取八城復誘楚君槐於武關執之以歸楚請太子橫於齊而立之

原本復作遂【遂易辭也復甚辭】下書楚人立太子橫無請於齊五字今增

【癸亥】十七年【楚頃襄王橫趙惠文王何元年】齊韓魏伐秦敗其軍於函谷闗秦割河東三城以和三國還

原本關下有河渭絕一日五字今刪還作乃退非

【庚午】二十四年秦封魏冉爲穰侯戎爲華陽君弟市爲髙陵君悝爲涇陽君

原本作公子市爲宛侯公子悝爲鄧侯無芉戎爲華陽君六字今從提要補正

【乙亥】二十九年秦擊魏獲安邑募民徙之

原本獲作魏獻邑下有以和秦出其人六字今刪

齊伐宋滅之

原本作滅宋無伐之二字今補

【丙子】三十年齊殺狐咺陳舉燕使樂毅如趙

原本使下有亞卿二字今刪【咺舉宜書官惜無可考】

【丁丑】三十一年燕上將軍樂毅以秦魏韓趙之師伐齊入臨淄齊君地出走其相淖齒弒之燕封毅爲昌國君原本弒字誤作殺之下有毅下齊七十餘城七字今刪

【戊寅】三十二年【齊襄王法章元年】齊人誅淖齒立其君之子法章保莒城

原本誅作討殺非是齒下而字羨今刪

趙使藺相如獻璧於秦旣而歸之

原本無旣而歸之四字今增

【辛卯】四十五年魏人範雎入秦秦以爲客卿

原本作秦以範雎爲客卿無魏人入秦四字今從提要補書

【甲辰】五十八年魏公子無忌大破秦軍於邯鄲

原本軍下無於字今補鄲下有下字今刪【上書秦圍邯鄲無下字綱目據分注誤書】

【乙巳】五十九年秦伐韓及趙王命諸侯討之秦遂入冦京師陷王卒

原本韓下無及字冦下作王入秦盡獻其地歸而卒非是今刪

資治通鑑綱目卷之二

【起丙午秦昭襄王五十二年盡戊戌漢王四年】

原本丙午下無秦昭襄王五十二年戊戌下有西楚覇王四年今從提要更定

【庚秦五十六楚十二燕四趙十五戌韓二十二魏二十六齊十四年】趙公子勝卒

刪【提要無此五字】

【甲秦莊襄王楚三楚十六燕八趙十寅九韓二十六魏三十齊十八年】五月秦王楚薨子政立

原本漏楚字今從提要補書

【丙秦王政二楚十八燕十趙二十一辰韓二十八魏三十二齊二十年】趙王丹薨亷頗奔魏

原本漏丹字今補

【癸秦九年楚二十五燕十七趙七亥韓王安元魏五齊二十七年】夏四月秦大寒原本寒下有民有凍死者五字今刪入分注

【甲秦十楚幽王悍元燕十八趙子八韓二魏六齊二十八年】冬十月秦呂不韋以罪免相出就國

原本作秦相國呂不韋以罪免

齊趙入秦置酒

刪

【丙秦十二楚三燕二十趙幽繆寅王遷元韓四魏八齊三十年】秦呂不韋徙蜀死原本作自殺非【凡例篡賊之臣書死】

【戊秦十四楚五燕二十二趙辰三韓六魏十齊三十二年】韓遣公子非稱藩於秦原本作遣使無公子非三字非是今增

【癸秦十九楚十燕二十六趙八魏十五酉齊三十七年○是嵗趙亡凡五國】秦王翦滅趙擄王遷遂屯中山以臨燕

原本分二條秦下無王翦字遷下有秦王如邯鄲及秦軍八字誤今刪合爲一另補分注

楚王悍薨弟郝立三月負芻弒之而自立

原本無悍字月下有郝庻兄三字今刪

【丙秦二十二楚三燕三十魏三齊四子十代三年○是嵗魏亡凡五國】秦王賁滅魏王假降殺之

原本先書伐後書滅魏下有引河溝以灌其城七字今刪

楚人大敗秦軍李信奔還秦遣王翦代之

原本無遣字非是今補

【己秦二十五燕三十三齊四十三卯代六年○是嵗燕代亡凡二國】五月秦大酺

原本書天下大酺無秦字非是今正

【庚秦二十六齊四十四年○是嵗辰齊亡秦並天下是爲始皇帝】

原本嵗首大書秦始皇帝二十六年今刪後凡嵗首但分注秦帝某年於甲子下不復大書

王賁襲齊滅之王建降

原本滅齊書建降下非是今正

秦王初並天下更號皇帝

原本王上無秦字今補

分天下爲三十六郡更命民曰黔首徙其豪富於咸陽原本郡下有銷兵器一法度六字今刪無更命民曰黔首六字今補富字誤作桀今據本紀攺正

築宮於咸陽北阪

原本無於字今補阪下有上字今刪

【辛秦帝政二巳十七年】

帝巡隴西北地至雞頭山過回中

刪

【壬秦二十午八年】帝東巡立石鄒嶧山封泰山禪梁父遂遊海上求神仙南渡江乃還

原本三書立石【鄒嶧泰山瑯邪】有頌功業及登瑯邪遣徐市入海渡淮至南郡凡二十一字今刪

【癸秦二十未九年】帝東逰至陽武韓人張良擊之弗克遂登之罘山刻石而還

原本良下作狙擊誤中副車令天下大索十日不得今刪

【丁秦三十亥三年】略取南越地置桂林南海象郡

原本郡下有以謫徙民五十萬戍之九字今刪【已載分注不必大書】

【庚秦三十寅六年】有石隕於東郡

原本作隕石東郡非

【辛秦三十卯七年】冬十月帝東巡至云夢上防稽立石秋七月崩於沙丘丞相李斯宦者趙髙立少子胡亥爲帝殺其兄扶蘇及將軍防恬九月塟始皇帝於驪山

原本書曰帝東巡至云夢祀虞舜上防稽祭大禹立石頌徳秋七月至沙丘崩丞相李斯宦者趙髙矯遺詔立少子胡亥爲太子殺扶蘇防恬還至咸陽胡亥襲位九月塟驪山今刪祀舜禹以下凡二十字

【壬秦二世帝胡亥元年○楚隱王陳勝元趙王武臣元辰齊王田儋元燕王韓廣元魏王咎元年○是嵗舊大國一新小國五凡六國】

原本大書二世皇帝元年六字今刪入分注與楚趙並列分注增舊大國一四字與新小國爲六

帝東行到碣石並海南至防稽而還

刪

【癸秦二燕二年○楚懷王心元趙王歇元齊王田市元巳魏王豹元韓王成元年○是嵗楚王勝趙王武臣齊王儋魏王咎皆亡舊國二新國五凡七國】

原本大書二年分注燕下復書王韓廣【已見元年不應重出】並誤今刪

十一月秦章邯追敗楚軍於澠池殺其將周文

原本章上無秦字周文書走死並非

秦益遣兵擊楚臘月楚將莊賈弒其君勝以降於秦呂臣討賈誅之復以陳爲楚

原本誅作殺誤今從考異攺正

秦殺左丞相李斯夷三族及右丞相馮去疾以宦者趙髙爲中丞相

原本先書馮去疾後書李斯又無宦者字並非下吏自殺腰斬等字皆可刪

秦章邯擊破楚軍於定陶項梁卒

原本章上無秦字卒作死非是今正

秦章邯擊趙圍趙王於鉅鹿楚以宋義爲上將軍救之次於安陽【爲下殺義張本】

原本章上無秦字救之下無次於安陽四字今補

章邯以軍歸楚

原本歸作降非【書法云書降譏也以軍降甚譏之也】

八月沛公入武闗趙髙弒帝於望夷宮立子嬰爲王九月子嬰誅髙夷三族

原本誅作討殺非是今正

【乙楚義帝心元西楚覇王項籍元漢王劉邦元韓三年未○雍王章邯塞王司馬欣翟王董翳西魏王豹河南王申陽殷王司馬邛代王趙歇常山王張耳九江王英布衡山王吳芮臨江王共敖遼東王韓廣燕王臧荼膠東王田市齊王田都濟北王田安元年○是嵗秦亡新舊大國三小國十七爲二十國而韓塞翟遼東膠東齊濟北七國皆亡又韓王鄭昌齊王田榮元年定十五國】春正月項籍尊楚懷王爲義帝自立爲西楚覇王

原本分二條自立上有二月項籍四字非是今刪合爲一

【戊西楚四年戌漢四年】秋七月漢立英布爲淮南王

原本英作黥誤今從考異攺正

【己亥】漢太祖髙皇帝五年冬十月王追項籍至固陵復防諸侯圍籍於垓下籍走自殺楚地悉定

原本固陵下有齊王信魏相國越及劉賈誘楚周殷迎黥布皆防十九字今刪

夏五月詔天下罷兵歸家

原本作兵罷歸家無詔天下三字非是今補

以季布爲郎中斬丁固以狥

丁公名固宜書名原本據舊史書公非是今正

秋七月燕王臧荼反帝自將討擄之

原本作擄擊誤今正

潁川侯利防反帝自將討破之

原本書故楚將非是討作擊亦非

【庚子】六年封雍齒爲什邡侯

原本邡作方非今據功臣表攺正【功臣表作什邡】

【癸卯】九年冬始與匈奴和親

原本作遣劉敬使匈奴結和親非是

【甲辰】十年夏五月太上皇崩秋七月上皇於萬年令諸侯國皆立廟

原本作萬年無上皇於三字非是今補

【乙巳】十一年五月立故秦南海尉趙佗爲南粵王以陸賈爲太中大夫

原本無以陸賈爲太中大夫八字今據分注補書

【丙午】十二年十一月帝祠孔子於魯牲用太牢

原本作過魯以太牢祠孔子非是

五月髙皇帝於長陵【後凡書者仿此不悉正】

原本塟下無髙皇帝於四字非是

【丁未】孝惠皇帝元年令民買爵贖罪○始賜民爵戶一級原本不載非是今據漢書本紀補正

【己酉】三年春城長安

刪

【庚戌】四年冬十月立帝甥張氏爲皇后【張氏魯元公主女太后欲爲重親故以配帝】

原本作立皇后張氏【不應以恆辭書】

省法令妨民者

原本民上有吏字今從提要刪去

【辛亥】五年春正月城長安

刪○按城長安自元年正月始至五年九月成書始書成首尾兩見可也間一嵗而再書渉贅故並三年並刪

【癸丑】七年九月孝惠皇帝於安陵太子卽位太后呂氏臨朝

原本下無孝惠皇帝四字後下無呂氏字朝下有稱制二字今刪【書臨朝則稱制可知不必更書】

【乙二卯年】夏五月呂氏封齊王子章爲朱虛侯令入宿衛原本呂氏作太后子作弟誤今正

呂氏立山爲恆山王更名義

原本書太后非

【丁四巳年】夏四月呂氏封女弟爲臨光侯

原本作太后非

廢少帝殺之五月立恆山王義爲帝更名以朝爲恆山王

原本殺上有幽字今刪【後凡幽殺者並去幽字此條凡例不可從】

【戊五午年】

原本戊作庚五作三誤

秋八月淮陽王彊卒呂氏立武爲淮陽王【六年徙梁王恢爲趙王仿此】

原本作太后非

【己六未年】冬十月呂氏廢呂王嘉立臺弟產爲呂王

原本作太后非

匈奴入狄道【七年冦狄道仿此】

原本入作冦誤今從凡例書入【凡例中國無主夷狄書入】

【庚七申年】春正月呂氏殺趙王友

原本作太后幽殺非是今正

是月晦日食旣【五行志是年日食在正月故承上正月書是月】

原本作日食晝晦無是月旣三字非是

【辛八酉年】秋七月呂氏死呂產猶爲相國

原本作太后崩下書遺詔產爲相國祿女爲帝後審食其爲帝太傅今刪

諸大臣迎立代王恆後九月至卽位誅呂氏所名孝惠子等赦尊母薄氏爲皇太后

原本闕尊母薄氏爲皇太后八字今補

【壬戌】太宗孝文皇帝元年冬十月帝謁髙廟遣將軍薄昭迎皇太后於代太尉勃等論功益戶有差○十二月封趙幽王子遂爲趙王徙瑯邪王澤爲燕王○以周勃爲右丞相陳平爲左丞相灌嬰爲太尉

原本闕謁廟迎母二事又先徙封而後論功徙封又先瑯邪而後趙王進職又先陳平而後周勃皆誤今據漢書文帝紀循次更定識者詳之

【甲子】三年夏五月匈奴入冦帝如甘泉遣丞相嬰將兵擊走之遂如太原濟北王興居反遣大將軍柴武討之秋七月還宮八月興居兵敗自殺

原本討作擊誤今正

【乙丑】四年夏六月大雨雪

原本不書今補

【壬申】十一年丞相絳侯周勃卒【史漢帝紀並闕故綱目誤漏】

原本不書勃卒非是今據本傳補正

【癸酉】十二年春二月出宮人令嫁【書法謂自哀帝始非是】

原本不書非是今據本紀補正

【甲戌】十三年六月除田租稅

原本田下有之字羨今刪

【丁丑】十六年以方士新垣平爲上大夫

原本無方士二字非是

【甲申】後七年太子啟卽位尊皇太后曰太皇太后皇后曰皇太后立妃薄氏爲皇后

原本闕立妃薄氏爲皇后七字非是今補

秋九月有星孛於西方

原本無秋字非是今補

【乙酉】孝景皇帝元年春正月詔聽民徙寛大地

刪

始三十稅一

原本有復收民田半租六字於三十上今刪

【丁亥】三年吳王濞及膠西王卬膠東王雄渠菑川王賢濟南王辟光楚王戊趙王遂反

原本無及字非是今補

立楚元王子禮爲楚王端爲膠西王勝爲中山王原本端上子字羨今刪

【戊子】四年冬十月晦日食

刪【五行志是年無日食史漢本紀是年無冬月事綱目誤書故刪】

【壬辰】中元年十二月晦日食

原本是年不書日食非是今據五行志補之

【甲午】三年是月晦日食旣【上書秋九月蝗】

原本漏旣字今補

春封匈奴降者徐盧等爲列侯丞相亞夫免

原本闕封匈奴至列侯十一字非是今補

【乙未】四年冬十月日食

刪【是年日食亦誤書考異謂夏蝗當在日食下皆未詳考紀志耳】

【丁酉】六年春二月帝郊五畤

原本漏帝字今補

【戊戌】後元年春正月詔治獄者務先寛

刪

秋七月日食

原本月下有晦字誤今刪

【己亥】二年禁內郡食馬粟沒入之

刪

【庚子】三年二月塟孝景皇帝於陽陵

【壬寅】世宗孝武皇帝建元二年夏四月有如日夜出原本如上有星字誤今據漢書刪去

【甲辰】四年夏四月有風赤如血

原本無赤字今從漢書補正

【丙午】六年五月太皇太后竇氏崩

原本無竇氏二字今據凡例補書【據後崩皆書某氏益信某陵者不可不書某帝凡例不能悉載學者類推之可也】

【壬子】元光六年冬初算商車

刪○此條重出刪此存彼可也【見卷四下冊卷首】明繁簡不同彼此並載尢非當以此條發眀移入下冊爲是

【丁巳】五年夏六月置博士弟子五十人

原本作爲博士置弟子非是

秋匈奴入冦於代

原本作入代非

詔削淮南二縣賜衡山王賜書不朝

原本漏詔字今補

【己未】元狩元年冬十月帝祠五畤獲一角獸以燎天始以天瑞紀年

原本漏帝字今補

【庚申】二年以方士少翁爲文成將軍

原本不書今補

【辛酉】三年南陽獻神馬次以爲歌

原本作得神馬於渥窪水中無次以爲歌四字今據分注補書

【甲子】六年大司馬冠軍侯霍去病卒

原本冠上有票騎大將軍五字今刪

【戊辰】元鼎四年封周后姬嘉爲周子南君

原本爲下無周字非是今補

以兒寛爲左內史開六輔渠

原本無開六輔渠四字今據本傳補書

遣使誘南越入朝

原本誘作諭非

【己巳】五年南越相呂嘉殺漢使者及其王興更立建徳爲王發兵反

原本使上漏漢字今補

【庚午】六年帝如緱氏觀大人迹

是年漏還宮二字【本紀不載還宮綱目無所考】

春始立樂府

原本不書今補

【辛未】元封元年東越殺王余善以降詔徙其民於江淮間原本徙上無詔字民下欠於並非今補

【壬申】二年作蜚亷桂觀通天防

原本防上有莖字今刪

甘泉房中產芝九莖赦

原本赦上圏隔誤今刪

【乙亥】五年大司馬長平侯衛靑卒

原本長上有大將軍三字今仿去病例刪去

【丁丑】太初元年夏五月造太初歷始用夏正

原本作以正月爲嵗首非是今據分注攺正

【己卯】三年春帝東巡海上

夏四月還宮

原本不書還宮今據漢紀補正

【壬午】天漢二年東方盜起遣使者發兵分捕之作沈命法原本作遣繡衣直指使者發兵擊東方盜賊無分捕之作沈命法七字今補

【甲申】四年春正月遣李廣利等擊匈奴不利遂族李陵家原本作族誅李陵家誅字非是今刪

【乙酉】太始元年春正月復徙豪富於茂陵【此再徙也故書復】原本無復字非是

【己丑】徵和元年冬十月大搜長安十日巫蠱起

原本不書巫蠱起非是今據分注補之

【庚寅】二年帝如甘泉遣使者江充治巫蠱獄秋七月太子據殺充發兵反詔丞相屈犛討之據敗走湖及皇后衛氏皆自殺

原本無遣使者治巫蠱九字直書殺使者白皇后發兵反又先書皇后衛氏及據皆誤當以鄙書爲正

【辛卯】三年六月丞相屈犛棄市李廣利降匈奴詔族其家原本降上有廣利妻子下吏六字非是今刪

以田千秋爲大鴻臚族誅江充家

原本誅作滅非是

【癸巳】後元年春郊泰畤

刪

【乙未】孝昭皇帝始元元年秋七月赦○自七月大雨至於冬十月○無冰

原本赦下書大雨至於十月冬字系無冰之上十月之下並誤今正

【己亥】五年春正月夏陽人成方遂詣闕自稱衛太子伏誅原本作男子成方遂詐稱衛太子非是今正

【庚子】六年中郎將蘇武還自匈奴以爲典屬國

原本無中郎將三字今補

【癸卯】元鳯三年春正月泰山石立上林僵柳復生

原本復下有起字今刪

殺少府徐仁廷尉王平

原本仁下有自殺腰斬四字今刪

【甲辰】四年夏五月太宗廟正殿火帝素服遣使作治原本太宗作孝文誤今正

【丁未】元平元年夏四月帝崩大將軍光請皇后徴昌邑王賀入卽位尊皇后曰皇太后

原本光下有承皇后詔迎入長安八字今刪

【戊申】中宗孝宣皇帝本始元年追諡戾太子曰悼考夫人曰悼後置園邑

原本作追諡戾太子戾夫人悼考悼後非是今正

【癸丑】地節二年大將軍光卒

原本有大司馬博陸侯六字今刪

五月帝始親政詔五日一聽事

原本不書非是今據漢紀補正【霍光卒帝始得親政不可不書】

【丙辰】元康元年賜髙帝功臣子孫復其家

原本是年不書賜復至四年始書賜金復其家書法遂謂錄後始於四年非也今當補是年賜復至四年賜金𨿽不書可也

【己未】四年求髙帝功臣子孫失侯者賜金復其家

刪【據漢書是年僅賜金無復家事愚意復重於金故於元年補書賜復以眀人主錄後之恩是年不必再書】

【辛酉】神爵二年春二月鳯凰集京師甘露降

原本作鳯凰甘露降集京師非體今正

【丙寅】五鳯三年三月減天下口賦錢

原本漏賦字今補

【丁卯】四年初置常平倉賜耿壽昌爵闗內侯

原本初上有糴三輔近郡谷供京師九字今刪倉下無賜耿壽昌爵八字今補

【己巳】甘露二年後將軍營平侯趙充國卒

原本無後將軍三字今補

【庚午】三年春正月帝如甘泉郊泰畤匈奴呼韓邪單於來朝還居幕南塞下

原本無帝如甘泉郊泰畤七字非是今據分注補正【分注明言朝帝於甘泉宮不書如甘泉則還居二字皆無著】

【癸酉】孝元皇帝初元元年以貢禹爲諌大夫

原本此下有罷宮館希幸者減谷食馬肉食獸十三字今刪

【甲戌】二年罷黃門狗馬以禁囿假貧民舉直言極諫之士刪

賜蕭望之爵關內侯給事中朝朔望

刪

冬十月宦者恭石顯殺關內侯蕭望之恭死以顯爲中書令

原本冬上有以周堪劉更生爲中郎尋系獄免蕭望之自殺等字今刪

【丁丑】五年春正月以周子南君姬延年爲周承休侯原本無姬延年三字非是今據前後書法補正

【戊寅】永光元年春帝郊泰畤

原本漏帝字今補

【辛巳】四年夏六月晦日食以周堪爲光祿大夫張猛爲太中大夫堪卒猛自殺

原本漏堪卒二字今補

作初陵

原本陵下有不置邑徙民五字今刪入分注不大書

【癸未】建昭元年春正月隕石於梁六

原本漏六字今據五行志補書

【王辰】孝成皇帝建始四年夏四月雨雪以谷永爲光祿大夫

原本雪下有復召直言極諌之士詣白虎殿對策十四字今刪無以谷永爲大夫八字今補

【己亥】陽朔三年春三月隕石於東郡八

原本無於字今補

秋八月大將軍鳯卒

原本月下有大司馬三字今刪

【癸卯】鴻嘉三年王氏五侯有罪赦不誅

原本罪下有詣闕謝三字今刪

【乙巳】永始元年夏四月封趙偼伃父臨爲成陽侯下諫議大夫劉輔獄論爲鬼薪

原本漏偼伃父三字獄下作爲鬼薪論非是今從提要攺正

【庚戌】元延二年夏四月遣中郎將段防宗殺烏孫太子番丘康居遣子貢獻

原本殺作誅誤今正

【甲寅】綏和二年五月立傅氏爲皇后

原本作立皇后傅氏非

尊定陶太后傅氏曰定陶共皇太后丁姬曰共皇后封舅丁眀及後父晏皆爲列侯

原本作封丁眀傅晏無舅後父三字非是今補

詔陳湯還長安

原本還在陳上非是

【丙辰】孝哀皇帝建平二年詔立共皇廟於京師去定陶之號

原本作詔共皇去定陶之號立廟京師非是

大赦攺元太初元將更號陳聖劉太平皇帝

原本漏元將二字今據漢書補正

【戊午】四年夏六月尊太太后傅氏爲皇太太后

原本尊下帝字誤今刪

【乙丑】孝平皇帝元始五年春正月祫祭於眀堂

原本欠於字今補

夏四月孔光卒

原本去姓書太師非是

封王惲等八人爲列侯殺瑯邪太守公孫閎

原本無殺太守八字今補

羣臣奏請安漢公莽居攝踐阼

原本安上有太皇太后詔徵宣帝元孫又詔十二字無羣臣奏請四字並非

【丙寅】孺子嬰居攝元年三月莽立宣帝元孫嬰爲皇太子號曰孺子

原本立上無莽字非是今補

五月莽朝見稱假皇帝

原本莽上有太皇太后詔五字今刪

【戊辰】初始元年十一月莽請號令奏事毋言攝

【庚新莽地辰皇元年】鉅鹿男子馬適求等謀誅莽不克死之原本死下漏之字今補

【癸漢帝更未始元年】六月劉秀大破莽兵於昆陽誅王尋原本陽下有下字羨今刪誅作殺非是今據凡例攺正

以劉秀行大司馬事徇河北

原本徇上有遣字非是今刪

【乙酉】世祖光武皇帝秀建武元年

原本帝下漏秀字今從考異補書

春正月方望以孺子嬰稱帝於臨涇遣兵擊斬之原本孺子作前定安公非是今據漢書攺正

【丁亥】三年馮異大破赤眉於崤底賊眾東走帝勒軍宜陽降之得傳國璽

原本璽下有綬字今刪

始行鄕飲酒禮【書法謂始於唐宗開元六年非也】

原本不書非是今據漢書伏湛傳及禮儀志補正

【庚寅】六年隗囂反使其將王元據隴坻諸將討之弗克原本作與戰大敗而還非是

隗囂遣兵陷隴祭遵擊敗之

原本陷作下非是【凡例正統冦得曰陷】

【癸卯】十九年妖賊單臣等據原武夏四月遣臧宮討斬之原本無遣字討作破非是

【甲辰】二十年徙中山王輔爲沛王

刪【提要無此八字良是】

【丙午】二十二年西域復請都護不許

原本許下有遂附於匈奴五字今刪

【戊申】二十四年秋七月遣馬援討武陵蠻

原本討作徵非是今正

【己酉】二十五年南單於擊北匈奴破之來請使者監防原本匈奴作單於非是今攺正

【甲子】顯宗孝明皇帝永平七年北匈奴求合市許之原本匈奴作單於非是今正

【乙丑】八年北匈奴冦河西諸郡

原本不書非是今據漢書補正

【辛未】十四年英至丹陽自殺

原本書故楚王非是今正【前書有罪廢徙不應復書故爵】

【壬申】十五年春二月帝東巡耕於下邳三月至魯詣孔子宅祠之

原本宅下漏祠之二字今據本紀補書

夏四月還宮【當冠於立子恭等上】

原本不書非是

立子恭等爲王

原本書封皇子六人不一著名非是今正

【癸酉】十六年北匈奴冦雲中太守亷範拒卻之

原本冦作大入誤又不書太守拒卻並非今補正

【丁丑】肅宗孝章皇帝建初二年燒當羌反秋八月遣將軍馬防都尉耿恭擊之

原本作校尉誤今攺正【元年已罷戊已校尉以恭爲騎都尉】

【戊寅】三年春宗祀於明堂

原本欠於字今補

【庚辰】五年春二月朔日食詔舉直言極諫

原本漏詔字今據分注補書

【壬午】七年九月帝如偃師遂至河內及鄴是月還宮原本無及鄴至還宮六字今補

【乙酉】元和二年冬南單於與北匈奴戰破之

原本北匈奴作北單於非是今正

【丁亥】章和元年春三月防羌校尉傅育擊羌戰歿

原本戰歿作敗死非是今據漢書攺正

【癸巳】孝和皇帝永元五年北單於叛歸匈奴遣兵追斬滅之鮮卑徙據其地

原本分二條書鮮卑徙據北匈奴地今合爲一辭不煩而義尢暢

【甲午】六年北匈奴降者脇立屯屠何子逄侯叛走遣將軍鄧鴻等擊之不及鴻及杜崇等皆坐誅

原本走下有出塞二字非是今刪

【丁酉】九年以呂蓋爲司徒○司空奮罷以韓稜爲司空原本司徒下漏圏子

【戊戌】十年南匈奴單於師子死單於長之子檀立

原本作南單於無匈奴字非是考異謂南上漏匈奴亦非

【庚子】十二年夏四月象林蠻反郡兵擊降之

原本大書分注並闕今據本紀補書並注

閏月秭歸山崩

原本不書閏直書夏四月非是今補正

【壬寅】十四年封宦者鄭眾爲鄛鄕侯

原本不書宦者非是

【癸卯】十五年夏四月晦曰食

秋雨水【不書秋則疑於夏時有不可略者此類是也】

原本漏秋字今據本紀【紀云是秋四州雨水】補正

【乙巳】元興元年冬十月帝崩少子隆卽位

原本作太子誤【隆生始百餘日未嘗立爲太子】

【丙午】孝殤皇帝延平元年三月孝和皇帝於順陵原本作愼陵誤又不書孝和皇帝非

夏四月罷祀官不在祀典者

原本作禮典誤今從提要攺正考異謂提要誤非也

秋七月詔實覈傷害田除其租

原本作實覈傷害除其田租非是

葬孝殤皇帝於庚陵

原本作康陵誤今從考異攺正【考異本劉攽說】

【乙卯】孝安皇帝元初二年六月地裂【當書於夏四月立後之後】

原本不書非是今據漢書補正

【己未】六年夏四月大風雨雹○五月旱

原本旱上不書五月非是今據本紀補正

秋七月鮮卑冦馬城鄧遵率南單於擊破之

原本城下有塞字今刪

【壬戌】延光元年遼東都尉龎奮殺莵太守姚光徵抵罪原本奮下有承僞詔三字今刪殺作斬亦非

【癸亥】二年夏四月封乳母王聖爲野王君

原本不書乳母非是今補

【乙丑】四年尊皇后曰皇太后太后臨朝以兄顯爲車將軍儀同三司迎北鄕侯懿入卽位

原本以下漏兄字今從考證補書考異謂漏舅字非也

中黃門孫程等迎故太子濟陰王保入卽位誅閻顯等遷太后於離宮封程等十九人爲列侯

原本不書故太子非是今補【保實立爲太子因江京閻後等譛廢非其罪也故當補書】

【丙寅】孝順皇帝永建元年八月鮮卑冦代郡太守李超戰歿

原本不書非是今據漢書補之

【癸酉】陽嘉二年六月京師地陷詔引惇朴士對策

原本無六月二字非是陷作坼尢誤今據漢紀增正

【甲戌】三年旱

原本旱上有五月二字不見春夏連旱之意今刪

【乙亥】四年自冬十月不雨至於是月【是月二月也上書春二月聽中官得以飬子襲爵】

原本特書旱非是【冬春無雨不爲旱故以不雨書】

【丙子】永和元年以皇后兄冀爲河南尹

原本無皇后兄三字非是今從考異補書

【己卯】四年冬十月帝校獵上林苑至函谷關而還

原本不書非是今據本紀補正

【辛巳】六年以梁冀爲大將軍冀弟不疑爲河南尹

原本無冀弟二字今補

【乙酉】孝衝皇帝永嘉元年三月以滕撫爲九江都尉討馬勉範容等誅之

原本書九江都尉滕撫擊馬勉範容斬之不特書官又作擊斬並非

【丙戌】孝質皇帝本初元年閏六月大將軍冀弒帝白皇后策免太尉李固迎蠡吾侯入卽位太后猶臨朝原本弒上有進毒二字今刪

【丁亥】孝桓皇帝建和元年冬十一月殺淸河王蒜及故太尉李固杜喬

原本書貶淸河王蒜爲尉氏侯徙桂陽蒜自殺下李固杜喬獄殺之【貶殺同時宜書其重者不應辭繁固喬實爲蒜死勲故連書不宜析爲二事固喬不書官非】

【戊子】二年三月帝從太后幸大將軍冀府

原本不書非是今據漢紀補正

【庚寅】和平元年春二月皇太后梁氏崩

原本有正月歸政四字無梁氏二字並非

【辛卯】元嘉二年加大將軍冀殊禮增封賜第

原本作增封四縣賜以甲第今從提要刪四縣以甲四字

【丁酉】永壽三年夏四月九眞蠻反太守倪式戰沒遣都尉魏朗擊破之

原本但書討破無太守都尉等字非是

【己亥】延熹二年封皇后兄子鄧康宦者侯覽爲列侯殺白馬令李云及農掾杜眾

原本無及字非是

初置祕書監官

原本不書非是

【壬寅】五年冬十月武陵蠻反南郡太守李肅走徵棄市原本不書太守棄市十字非是今據分注補書

【乙巳】八年是月晦日食

原本食下有詔舉賢良方正六字今刪【從凡例無實不書削之】

詔毀諸淫祠【分注特畱王渙卓茂二祠固知所毀者祠也非祀也】

原本毀作壊祠作祀非是今據分注攺正

九月地震冬十月立貴人竇氏爲皇后

原本闕冬十月三字非是今補【不書月則疑於秋非所以重大昏也】

【丁未】永康元年遣使迎解瀆亭侯宏【是年十二月桓帝崩】

原本宏下有詣京師三字今從提要刪去

【戊申】孝靈皇帝建寜元年閏月追尊祖爲孝元皇夫人爲孝元後考爲孝仁皇母董氏爲愼園貴人

原本祖上有皇字母上有尊字並誤今刪

秋九月太傅陳蕃及大將軍竇武奏誅宦者曹節等節等殺之遂遷太后於南宮

原本蕃下無及字不見首從之別非是

【己酉】二年夏四月靑蛇見禦座大風雨雹詔公卿言事原本座下有上字雨下有雷字並誤今刪

【壬子】熹平元年三月胡廣卒

原本胡上有太傅字今刪

【甲子】中平元年三月以皇后兄何進爲大將軍屯都亭原本不書皇后兄非是

【戊辰】五年春二月南匈奴右部反弒其單於羌渠

原本弒作殺非是今從考異攺正

【己巳】六年三月劉虞討漁陽賊誅張純餘眾降散

原本討作斬非是今正

秋七月大將軍進召董卓誅宦官太后不從八月宦者張讓等殺進刼帝出奔至河上讓等死帝還卓自爲司空

原本卓下有將兵詣京師太后詔罷諸宦官及司校尉袁紹捕宦者悉誅之二十四字今刪又卓不書自而書以太后未至河與帝並書出俱誤

九月袁紹奔冀州卓廢帝爲農王以陳畱王協爲帝遂弒太后何氏

原本奔上有出字以作奉爲帝作卽位並非今正

【庚午】孝湣皇帝初平元年

原本湣作獻非是湣昭烈所諡獻魏帝所諡綱目旣以正統歸蜀當以昭烈所諡爲正

三月卓焚宮廟發諸陵遷帝於長安

原本先書遷都後書車駕西遷頗失輕重今正陵上帝字亦羨並刪

【戊寅】建安三年夏四月詔將軍段煨等討李傕誅之夷三族

原本傕下漏誅之二字今據獻帝起居注補之【注云傳傕首至許詔髙懸之】

【甲申】九年丹陽郡吏殺其太守孫翊翊妻徐氏誘誅之原本作討殺非是惟書誘誅方得其實不必槪以討義予之

【辛卯】十六年春正月曹操以其子丕爲丞相副

原本丕下有爲五官中郎將六字今刪

【甲午】十九年春張魯遣馬超圍祁山將軍夏侯淵擊卻之原本夏上無將軍字今從提要補書

夏四月旱五月雨水

刪【雨旱連書不逾月非異也故刪】

枹罕宋建反冬十月遣夏侯淵擊斬之諸羌皆降原本但書討斬不列主名誤討當作擊今攺

十一月曹操弒皇后伏氏及皇子二人

原本操上有魏公二字今刪

【乙未】二十年三月操擊張魯

原本操上有魏公字今刪【以下除進爵外並去魏公二字】

秋七月操取漢中走張魯畱夏侯淵及張郃等守之而還

原本夏上有將軍二字淵下無及字郃下無等字並非

冬十月魏始置名號侯以賞軍功

原本始上漏魏字今補

十一月張魯出降操以爲鎭南將軍封其屬閻圃爲列侯

原本以上無操字非是今補

【丙申】二十一年夏四月魏公操進爵爲王殺其尙書崔琰原本殺下無其字非是

魏以裴潛爲代郡太守

原本以上無魏字非是今補

【丁酉】二十二年權遣陸遜擊丹陽山越平之

原本擊作討誤

【己亥】二十四年冬十月孫權使呂防襲取江陵魏王操帥師救樊關羽走還權邀斬之十二月防卒操以權爲驃騎將軍領荊州牧

原本分二條權再書姓非是今去姓連上合書方得其實

【庚子】二十五年【魏文帝曹丕黃初元年○是嵗僣國一】春正月魏王曹操死子丕嗣

原本魏上有丞相兾州牧五字操下有還至洛陽卒五字丕下有自爲丞相冀州牧七字今並從刪

【辛丑】昭烈皇帝備章武元年【魏黃初二年】

原本帝下無備字今據凡例補正

夏四月漢中王卽皇帝位以諸葛亮爲丞相

原本位下無亮爲丞相七字非是今據凡例補書【凡例正統命官曰以某爲某宰相皆書亮爲丞相不見大書僅與許靖並列分注與例不合】

六月魏主殺其夫人甄氏

原本無主其二字非是今補

【壬寅】二年【魏黃初三年吳大帝孫權黃武元年○舊國一新國一凡二僣國】夏六月吳陸遜進攻猇亭諸軍敗績將軍傅肜死之帝還永安原本無將軍傅肜死之六字非是今據分注補書

魏立其貴嬪郭氏爲後

原本立下無其字今據凡例補書

【癸夘】三年【五月以後帝禪建興元年魏黃初四年吳黃武二年】

原本大書後主建興元年六字誤今據提要及紫陽刋本攺正

夏四月帝崩於永安丞相亮受遺詔輔政五月奉喪還成都太子禪卽位尊皇后曰皇太后封亮爲武鄕侯領益州牧

原本無奉喪還成都五字今從考證補書

秋八月塟昭烈皇帝於惠陵○魏以鐘繇爲太尉原本不書塟非是今補

【乙巳】建興三年【魏黃初六年吳黃武四年】八月魏主丕復以舟師伐吳至於冬十月不克攻而還

原本分夏五月冬十月作兩條一事再書非是今據分注合之

【丙午】四年【魏黃初七年吳黃武五年】夏五月魏主曹丕死子叡立原本死作卒無子叡立三字非是【子叡立本朱子凡例亦不見綱目謂綱目無脫漏者非也】

冬吳主權令陸遜諸葛瑾損益科條

刪

【丁未】五年【魏眀帝曹叡太和元年吳黃武六年】冬十二月魏立其貴嬪毛氏爲後

原本無其字非是今補

【戊申】六年【魏太和二年吳黃武七年】吳呂範卒【凡例僣國𨿽權臣貴重但書姓名】原本呂上有大司馬三字今刪

【庚戌】八年【魏太和四年吳黃龍二年】魏主叡如許昌

刪【非正統行幸不悉書】

以蔣琬爲丞相長史

原本書丞相亮以蔣琬爲長史非是今正

【壬子】十年【魏太和六年吳嘉禾元年】吳擊魏廬江不克

原本吳下有人字今刪

【癸丑】十一年【魏靑龍元年吳嘉禾二年】春靑龍見摩陂井魏主叡往觀之

原本摩上有魏字上書正月下書二月並非

【甲寅】十二年【魏靑龍二年吳嘉禾三年】三月故帝協卒於魏

原本書魏山陽公卒非是

五月吳主權擊魏秋七月魏主叡自將以卻之

原本以作擊誤

【丙辰】十四年【魏靑龍四年吳嘉禾五年】三月吳張昭卒

魏陳羣卒

原本吳下有婁侯二字魏下有司空二字並刪

【丁巳】十五年【魏景初元年吳嘉禾六年】春正月黃龍見於魏魏以三月爲夏四月

原本黃上有魏字以上無魏字並非

【戊午】延熈元年【魏景初二年吳赤烏元年】春正月魏遣太尉司馬懿伐遼東

原本伐作擊今從提要攺正

復立貴人張氏爲皇后

原本但書立後張氏非是今正

【乙丑】八年【魏正始六年吳赤烏八年】秋八月皇太后吳氏崩是月塟穆皇后

原本不書葬非是今據凡例補正

【丁卯】十年【魏正始八年吳赤烏十年】春二月朔日食

原本日上漏朔字今據陳志補之

【己巳】十二年【魏嘉平元年吳赤烏十二年】魏司馬懿自爲丞相加九錫復辭不受

原本書以司馬懿爲丞相非是錫下無復辭二字今從提要補書

冬十二月魏卽拜王淩爲太尉

刪【當以此條分注合下殺淩爲一條書曰殺太尉王淩今特書官非是】

【辛未】十四年【魏嘉平三年吳太元元年】秋八月魏司馬懿死以其子師爲撫軍大將軍錄尙書事

原本書太傅某卒非是

【壬申】十五年【魏嘉平四年吳太元二年主亮建興元年】

原本分注吳下漏太元二年今補亮上孫字羨今刪

春正月魏司馬師自爲大將軍

原本魏下有以字爲上無自字今據提要攺正

【甲戌】十七年【魏嘉平六年主髦正元元年吳五鳯元年】

原本分注無嘉平六年今補髦上曹字羨今刪

【乙亥】十八年【魏正元二年吳五鳯二年】魏司馬師死弟昭自爲大將軍錄尙書事

原本作大將軍某卒非是弟上有二月師三字今刪

【丙子】十九年【魏甘露元年吳太平元年】夏四月魏司馬昭服衮冕赤舄原本服上有始字今刪

【己卯】景耀二年【魏甘露四年吳永安二年】夏六月立子諶爲北地王原本不書非是【諶死社稷綱目特書漢亾非無事義者故當特書】

【庚辰】三年【魏甘露五年六月元帝奐景元元年吳永安三年】

原本分注無甘露五年今補【按魏主髦五月被弒六月曹奐立故當補書】

【癸未】炎興元年【魏景元四年吳永安六年○是嵗漢亡】

魏司馬昭自稱相國晉公受九錫

原本作始稱不書自非是

鄧艾至成都帝出降北地王諶死之漢亡

原本北上有皇子二字今刪

【甲魏咸熈元年吳永安七年申主皓元興元年○凡二國】

原本分注吳下漏永安七年四字今補【皓立在是年七月不應於嵗首先削永安之號考異考證不言何也】

綱目續麟彚覽卷上﹤史部﹐編年類﹐綱目續麟﹥

欽定四庫全書

綱目續麟彚覽卷中

宜春張自勲撰

【乙魏咸熈二年晉武帝司馬炎泰始元年酉吳甘露元年○是嵗魏亡晉代凡二國】

原本分注晉下有世祖帝上有皇字並非

十二月魏晉王炎稱皇帝廢其主爲陳畱王

原本晉上無魏字其作魏並非

【戊晉泰始四年子吳寶鼎三年】三月晉太后王氏殂晉主素服終制原本無晉主終制六字今據分注補書

夏四月晉王祥卒

原本王上有太保二字今刪

【庚晉泰始六年寅吳建衡二年】六月晉胡烈擊鮮卑禿髮樹機能敗死原本擊作討誤今正

【辛晉泰始七年卯吳建衡三年】春正月匈奴右賢王劉猛叛晉

原本晉字在匈奴上叛下有走出塞三字今刪

十二月劉猛入晉並州

原本入作冦誤

【壬晉泰始八年辰吳鳯凰元年】秋七月晉以太子妃父充爲司空原本直書賈充無太子妃父四字今補

【戊晉咸寜四年戌吳天紀二年】吳主殺其中書令張尙

原本無主字非是

晉鉅平侯羊祐卒以杜預爲鎭南大將軍督荊州諸軍事

原本先書杜預督荊州後書羊祜卒非是今正

晉何曽死

原本書司空某卒非是

【庚晉太康元年吳天紀四子年○是嵗吳亡止一國】

原本大書晉世祖武皇帝太康元年非是今凖始皇呂后例並從分注不復大書

晉王濬入石頭吳主皓降賜爵歸命侯

原本分書非是侯下有遣使行荊揚除吳苛政九字今刪

【壬晉太康寅三年】夏四月晉賈充死

原本不書晉賈上有魯公字今刪

【甲晉太康辰五年】冬十二月晉當陽侯杜預卒

原本不書非是今補

【戊晉太康申九年】大旱【考異云提要有大字】

原本無大字今據提要補書

【庚晉太熈元年四月以戌後孝惠帝永熈元年】

原本大書孝惠皇帝永熈元年非是

【乙晉元康卯五年】夏六月雨雹大水

原本雨上有東海字大水上有荊揚兗豫靑徐州七字今從提要刪去

【已晉元康未九年】以成都王潁爲鎭北將軍鎭鄴河間王顒爲鎭西將軍鎭關中

原本鎭北作平北誤今正

【庚晉永康申元年】春三月雨血妖星見南方太白晝見中臺星拆

原本雨上有尉氏二字今刪

【辛晉永寜酉元年】五星互經天自正月至於是月

原本先書月後書星又有縱橫無常四字並非今刪

夏四月成都王潁敗倫兵於溴水帥師濟河左衛將軍王輿等迎帝復位倫伏誅

原本敗上有擊字兵下無於溴水三字今從提要補正

【壬晉太安戍元年】曹奐卒

原本曹上有陳畱王三字卒下有晉人葬之諡曰魏元皇帝十字今據凡例刪入分注【崩葬例曰凡正統之君廢爲王公而死者書卒而注其諡正統且然況魏晉乎】

【癸晉太安亥二年】秋七月劉遣參軍陶侃討張昌昌走眾降別將石冰據臨淮不下

原本陶上無參軍二字今補【侃始見也初爲參軍不書非是】

【甲晉永興元年○漢主劉淵元熈元年○成主李雄建興子元年○是嵗舊大國一新大國一小國一凡三國】原本大書孝惠皇帝永興元年非是分注漢有髙祖成有太宗等字今刪但書主不列廟號後仿此

晉東海王越使張方殺長沙王乂頴入京師自爲丞相尋還鄴【是年劉淵建國懷湣繼降曾敵國之不如凡書晉事冠以國名姑存列國之體可也元帝𨿽號中興究與燕涼秦魏相終始況始以五王之猖獗繼以王蘇二桓之叛亂晉遂昜而爲宋惡在其爲正統也】原本還下有鎭字誤今刪

秋七月晉東海王越奉帝徵頴復皇后太子頴遣兵拒戰蕩陰侍中嵇紹死之頴遂以帝入鄴越走歸國原本作帝遂入鄴無頴以二字非是今從提要補正

【丁晉主熾永嘉元年卯○漢元熈四年】

原本大書孝懷皇帝永嘉元年非是今刪

晉以南陽王模都督秦雍梁益諸軍事

模所督止四州原本不書梁益槪云等州非是

【庚晉永嘉四年○漢午主劉聰光興元年】五月晉大蝗

原本僅書蝗無五月晉大四字非是今補

【壬晉永嘉六年○申漢嘉平二年】漢劉殷卒

原本劉上有太保字今刪

【癸晉永嘉七年四月主業建酉興元年○漢嘉平三年】

原本大書孝湣皇帝建興元年非是分注無晉永嘉七年四月主業九字今補

夏四月晉太子業卽位於長安以索綝領太尉

原本索上漏以字今補書法謂不書以謬甚

漢遣石虎攻鄴入據其地

原本不書漢書石勒不書入書陷並非今正

【丙晉建興四年子漢麟嘉元年】冬十一月漢劉曜陷長安帝出降禦史中丞吉朗死之漢廢帝爲懷安侯

原本廢作封今從考證攺

【丁晉元帝睿建武元年○漢麟嘉二年○涼張寔稱建丑興五年○是嵗舊大國二並成小國一新小國一凡四國】

原本大書中宗元皇帝建武元年九字分注涼下有元公二字並刪

五月朔日食

原本月下漏朔字今補

【戊晉太興元年○漢寅主劉曜光初元年】漢主劉聰死太子粲立八月靳凖弒而代之石勒引兵討凖冬十月劉曜自立於赤壁封勒爲趙公

原本作漢主某卒與例不合今正

【已晉太興二年○漢攺號趙光初二年○後趙石勒卯元年○舊大國二成涼小國二新大國一凡五國】晉詔尊瑯邪恭王爲皇考旣而罷之

原本詔下漏尊字今補考異考證謂詔當作尊非

【庚晉太興三年○趙辰光初三後趙二年】夏五月晉王保爲其下所殺趙遣陳安攻殺之

原本作上邽諸將殺晉王保保故將陳安降漢以討賊殺之誤今正

晉涼州殺其刺史張寔寔弟茂代領其眾

原本書茂立無代領其眾四字非是

【辛晉太興四年○趙巳光初四後趙三年】後趙陷晉幽冀並州幽州刺史段匹防死之

原本並州下有撫軍將軍四字今刪

秋七月晉以戴淵劉隗分督司豫靑徐諸軍事

原本書以戴淵都督司豫劉隗都督靑徐諸軍事非是【按淵督六州僅列司豫隗督四州乃云諸事多寡不均故當合書】

代弒其君鬰律而立其子賀傉

原本作子賀傉立非是今正

【壬晉永昌元年○趙午光初五後趙四年】春正月晉王惇舉兵反譙王氶及甘卓移檄討之惇分兵防長沙

原本氶下無及字非是

【戊晉成帝咸和三年○趙光子初十一後趙太和元年】九月晉陶侃溫嶠討峻於石頭誅之峻弟逸復領其眾

原本誅作斬復作代非是

【已晉咸和四年○趙光初十二後趙太和丑二年○是嵗趙亡大二小二凡四國】春正月逸殺侍中鐘雅及右衛將軍劉超【劉超書及謀始鐘雅也】

原本先書劉超後書鐘雅又無及字並非

【癸晉咸和八年已趙建平四年】八月趙石虎自爲丞相魏王弒其太后劉氏冬十月趙河東王石生等舉兵討之不克而死原本弒作殺誤王下有九月字非是今刪

【丁晉咸康三年○趙建武三酉年○燕王慕容皝元年】

原本分注無燕王慕容皝元年七字非是今補

【已晉咸康五年亥趙建武五年】八月晉復攺丞相爲司徒

原本不書復非是

【乙晉穆帝永和元年○趙建武巳十一年○涼王張駿某年】

原本大書孝宗穆皇帝永和元年非是今刪分注不書涼王張駿而書燕王慕容皝亦誤今刪燕王補書涼王庶與前後例合

【丙晉永和二年○趙建武十二漢嘉午寜元年○涼王張重華永樂元年】

原本分注闕涼王年號今從考異補書

【庚晉永和六年○趙主石祗永寜元年○魏主冉閔永戌興元年○舊大國二涼代燕小國三新大國一凡六國】春閏正月趙石閔弒其主鑑而自立攺國號曰魏原本作殺鑑無其主二字誤號下漏曰字今補

【壬晉永和八年○魏永興三秦皇始二年○燕主慕子容儁元璽元年○是嵗魏亡大二小三凡五國】三月髙陵公姚弋仲卒子襄率眾歸晉詔屯譙城原本無髙陵公三字今補歸晉作來歸今更

【丙晉永和十二年○秦辰壽光二燕元璽五年】秋八月晉桓溫敗姚襄於伊水襄北走溫遂入洛陽修陵置戍而還

原本無襄北走三字非是今據分注補正修下有謁諸二字並刪

姚襄復據襄陵【上年襄據許昌】

原本作襄北走非是【按分注溫修陵在襄走之後今先書修陵後書襄走誤】

【辛晉升平五年○秦甘酉露三燕建熈二年】晉更立東海王奕爲瑯邪王原本不書奕爲瑯邪王后書瑯邪王奕卽位【見哀帝興寜三年】無張本故補

【甲晉哀帝興寜二年○秦甘露六子燕建熈五年○涼張天錫一年】

原本分注涼下有西平悼公四字今刪

【乙晉興寧三年○秦建丑元元年燕建熈六年】秋七月晉更立防稽王昱爲瑯邪王固辭不受

原本防上無更立二字王下無固辭不受四字非是今從考證攺正

【戊晉帝奕太和三年○秦辰建元四燕建熈九年】晉大司馬溫自加殊禮原本作加大司馬殊禮誤

【庚晉太和五年○秦建元六燕建熈十午一年○是嵗燕亡大二小二凡四國】二月袁眞死子瑾復領其眾燕秦皆遣兵助之夏四月晉大司馬溫遣兵擊破之

原本復作代非

【辛晉太和六年簡文帝昱咸未安元年○秦建元七年】

原本大書太宗簡文皇帝咸安元年無太和六年非是今補正

【壬晉咸安二年申秦建元八年】秋七月晉立子昌明爲太子是月帝崩太子昌明卽位

原本無立子昌明至是月九字非是今從考證補正太子上皇字羨今刪

【癸晉孝武帝寧康元酉年○秦建元九年】秋晉桓溫死

原本作大司馬溫卒非是

【丙晉太元元年○秦建元十二子年○是嵗涼代皆亡凡二國】秋秦遣兵擊涼州其將掌據死之張天錫出降【不書月非一月也故略】

原本秦上有七月字州下有八月敗其兵五字今刪

【丁晉太元二年○丑秦建元十三年】春髙句麗新羅西南夷皆遣使朝貢於秦

刪

晉郤超死

原本書臨海太守某卒非是

【戊晉太元三年○寅秦建元十四年】九月秦王堅宴羣臣

冬十月大宛獻馬於秦不受

此二條並刪

【庚晉太元五年○辰秦建元十六年】夏四月秦幽州刺史苻洛及苻重舉兵反秦遣兵討之誅重擒洛赦之

原本討作擊誅作斬非今從考異攺正

【甲晉太元九年○秦建元二十年○燕慕容垂燕元元申年後秦姚萇白雀元年○舊大國二新大國二凡四國】

原本分注燕下有世祖字後秦下有太祖字並刪燕慕容垂是時已建元燕元原注不書非是今補據本垂稱王在太元八年今書於九年亦誤

燕諸將殺慕容立衝爲太弟

原本太上有皇字非是今刪

【乙晉太元十年○秦王苻丕大安元燕二後秦白雀二酉年○西燕主慕容衝更始元年○西秦王乞伏國仁建義元年○舊大國四新大國一小國一凡六國】燕遣慕容麟屯信都溫屯中山

原本慕上有將軍字今刪

【丙晉太元十一年○秦主苻登太初元燕建興元後秦戌建初元西燕主慕容永中興元年○魏道武帝拓防珪登國元年○涼王呂光天安元年○舊大國五西秦小國一新大國一小國一凡八國】

原本分注苻登書秦王誤魏下有太祖字今刪

秋八月秦苻登起兵南安

原本書以苻登爲南安王不書起兵非是今正

晉故帝奕卒於吳

原本書海西公薨非是

十一月秦苻登稱帝

原本帝下有於南安三字今刪

【丁晉太元十二年○秦太初二燕建亥興二後秦建初二魏登國二年】夏四月晉尊母李氏爲皇太妃

原本母上有帝字誤今刪

秦苻師奴殺其兄纂後秦擊走之其眾降

原本之下作而降其眾誤今正

【戊晉太元十三年○秦太初三燕建興三後秦建子初三魏登國三年○西秦乞伏幹歸太初元年】六月西秦乞伏國仁卒弟幹歸立

原本乞上有王字誤今刪

【庚晉太元十五年○秦太初五燕建寅興五後秦建初五魏登國五年】夏四月秦將軍魏掲飛攻後秦之杏城雷惡地應之秦主萇擊斬掲飛惡地復降

原本無復字非是【惡地上年已降後秦此再降也故書復】

【甲晉太元十九年○秦主苻崇延初元燕建興九後秦午主姚興皇初元魏登國九年○是嵗秦及西燕亡大四小二凡六國】冬秦主崇及隴西王楊定攻西秦兵敗皆死幹歸自稱秦王定弟盛遣使稱藩於晉

原本漏幹歸自稱秦王六字藩下無於晉二字皆非今據分注補正

【丁晉安帝隆安元年○燕永康二秦皇初四魏皇始二酉年○南涼王禿髮烏孤太初元年北涼王段業神璽元年○舊大國四西秦涼小國二新小國二凡八國】魏王珪進圍中山三月燕慕容防引兵至薊慕容麟作亂燕主寶奔防軍慕容詳城守拒魏

原本先書慕容防引兵至薊後書魏王珪圍中山又以三月置魏王上並非今據分注攺正

【戊晉隆安二年○燕主慕容盛建平元秦皇初五魏天戌興元年○南燕王慕容徳元年○舊大國四西秦涼南涼北涼小國四新小國一凡九國】

原本分注南燕作主誤縂結西秦上圏子羨並刪

春正月燕慕容徳徙居滑防稱燕王麟伏誅魏拓防儀入鄴

原本麟下有謀反二字誤今刪

【己晉隆安三年○燕長樂元秦始元魏天興亥二年○涼主呂纂咸寧元北涼天璽元年】南燕苻廣叛王徳討誅之

原本討誅作擊斬誤王上南燕二字復今刪分注涼上漏圏今補

【庚晉隆安四年○燕長樂二秦始二魏天興三年○子南燕主慕容徳建平元南涼王禿髮利鹿孤建和元年○西涼公李嵩庚子元年○是嵗西秦降秦舊大國四涼南涼北涼南燕小國四新小國一凡九國】原本分注南燕下漏主慕容徳四字今補

二月燕王盛襲髙句麗防二城

原本王作主誤【是嵗正月盛貶號爲庻人天王不當書主】

晉桓自領荊江州刺史都督荊江八州軍事

原本先書都督後書領荊江州又書詔不書自領非今正

秦擊西秦西秦王幹歸戰敗奔南涼遂降於秦

原本作奔秦不書降誤今正【嵗首分注已載西秦降秦獨此不書降誤】

【壬晉元興元年○燕光始二秦始四魏天寅興五年○南涼王禿髮傉檀昌元年】

燕太后丁氏爲燕王熈所殺

原本書燕王熈殺其太后非是今正南涼圏上漏年字今補

【丁晉義熈三年○秦始九魏天賜四年○燕王慕容未熈建始元年髙云正始元年○夏王赫連勃勃龍升元年○是嵗燕慕容熈亡舊大國三南涼北涼南燕西涼小國四新小國二凡九國】

原本分注燕王下漏慕容熈建始元年夏王誤作主今並補正

【已晉義熈五年○秦始十一魏天賜六年主拓防嗣酉永興元年○燕王馮防太平元年○西秦更始元年○舊大國三南涼北涼南燕西涼燕夏小國六新小國一凡十國】

原本分注魏下漏天賜六年拓上太宗二字刪但書主

秋七月西秦復稱王○九月秦王興伐夏夏王勃勃襲而殺之

原本九月上漏圏子今補

【庚晉義熈六年○秦始十二魏永興二戌年○是嵗南燕亡大三小六凡九國】盧循防長沙徐道覆冦南康廬陵豫章陷之劉裕引軍還

原本南上漏徐道覆冦四字今據分注補書

三月晉江荊都督何無忌討徐道覆於豫章敗死原本無於豫章三字敗死作戰敗死之非是今正

【丙晉義熈十二年○秦始十八辰主永和元年魏泰常元年】

原本分注漏始十八四字今補上姚字羨今刪

秦姚弼及姚信作亂伏誅王興卒太子嗣復稱帝原本不書復稱帝非是弼下無及字嗣作立並非王上秦字羨今刪

【戊晉義熙十四年○魏泰午常三年夏昌武元年】魏白馬公崔宏卒

原本白上有天部大人四字今刪

十二月劉裕弒帝於東堂奉瑯邪王徳文卽位

原本劉上有宋公二字今刪

【庚晉恭帝元熙二年○宋武帝劉裕永初元年魏眀元申帝拓防嗣泰常五年西秦王乞伏熾磐建元年夏主赫連勃勃眞興二年燕王馮防太平十一年北涼王沮渠蒙遜始八年西涼公李恂永建元年○是嵗晉亡宋代凡七國】

原本分注宋下有髙祖魏下有太宗西秦有文昭夏有世祖燕有太祖北涼有武宣等字今並從刪後仿此

八月宋立子義符爲太子

原本爲下有皇字今刪【凡例非正統去皇號】

【辛宋永初二年魏泰常六年酉○是嵗西涼亡凡六國】春二月宋祀南郊赦原本赦上有大字今刪【凡例非正統者曰赦其境內愚謂旣書國名不必更書境內但去大字以別於正統可也後並仿此】

秋九月宋劉裕弒帝於秣陵郎中令張偉死之

原本劉上有主字帝作零陵王無郎中令張偉死之七字非是今補正

冬十一月宋塟晉恭帝於衝平陵

原本塟上漏宋字今補

【甲宋景平二年五月以後文帝義隆子元嘉元年魏太武帝燾始光元年】

原本分注文帝上有太祖二字魏下有世祖二字並刪義隆以是年五月立今於嵗首補五月以後四字

柔然侵魏

原本侵作冦誤今正

【乙宋元嘉二年魏始光二年丑夏主赫連昌承光元年】六月武都王盛薨子元嗣原本薨作卒嗣作立盛上有楊字並與凡例不合今攺正

【丙宋元嘉三年寅魏始光三年】春正月宋討徐羨之傅亮誅之以王爲司徒揚州刺史錄尙書事彭城王義康都督荊湘等州軍事謝晦舉兵反江陵

宋主自將討晦二月誅之

原本誅字並作殺非是今從考異攺正

【丁宋元嘉四年卯魏始光四年】故晉彭澤令陶潛卒於宋

原本書晉徵士陶潛卒非是今正

【庚宋元嘉七年午魏神防三年】九月燕王防薨弟殺其太子翼而自立

原本王下作馮防殂與例不合今刪正

【甲宋元嘉十一年戍魏延和三年】魏使者於什門還自燕以爲治書侍禦史

原本書燕王稱藩於魏無使者至禦史十五字今據分注攺正

【己宋元嘉十六年魏太延五卯年○是嵗涼亡凡二國】柔然侵魏不克

原本侵作冦誤今正

【甲宋元嘉二十一年申魏太平眞君五年】夏六月河西王無諱薨弟安周代領其眾

原本王下有沮渠二字今刪薨作卒誤代作立亦非今正

柔然敕連可汗卒子處羅可汗吐賀眞立

原本卒作死非【中國無主割據宜書卒綱目槪以死稱非是】

【丙宋元嘉二十三年戌魏太平眞君七年】三月魏誅沙門毀佛像及其書原本先書佛書後書佛像略無析別非是

【壬宋元嘉二十九年魏正平辰二年文成帝濬興安元年】

原本分注魏下有髙宗二字今刪闕正平二年四字非是今補

春二月魏宦者宗愛弒其君燾而立南安王余

原本書中常侍不著宦者字非是今從提要攺正

【癸宋元嘉三十年巳魏興安二年】二月宋主義隆爲其太子劭所弒而自立殺僕射徐湛之尙書江湛及左衛率袁淑以何尙之爲司空

原本作弒其君義隆及其左衛率某某等又先袁淑而後二湛並非今據分注更定

【丙宋孝武帝駿孝建申三年魏太安二年】

原本分注宋下有世祖二字今刪

二月魏立子爲太子

原本作魏主立其子多主其二字今刪

【丁宋眀帝泰始三未年魏皇興元年】

原本分注宋下有太宗二字今刪

十二月常珍奇復歸於宋

原本書珍奇叛魏歸宋非是

【戊宋泰始四年申魏皇興二年】春二月常珍奇奔宋

刪【提要無此五字良是綱目誤書故刪】

八月朔日食

十月朔日食

原本並漏今補書【是年兩月日食並見宋志綱目不書非是書法僅謂十月漏日食尙未詳考耳】

【己宋泰始五年酉魏皇興三年】春正月魏防宋靑州執其刺史沈文秀以歸

原本無以歸二字今據分注補書

【庚宋泰始六年戌魏皇興四年】宋太子昱納妃江氏

原本作宋納太子妃非是今正

【辛宋泰始七年魏皇興五亥年文帝宏延興元年】

原本無皇興五年四字非是魏下有髙祖考三字宏上有拓防二字並刪

【壬宋泰豫元年子魏延興二年】宋主殺其揚州刺史江安侯王景文原本無主字今補

【甲宋元徽二年寅魏延興四年】夏五月宋江州刺史桂陽王休範舉兵反攻建康右衛將軍蕭道成討誅之

原本討誅作擊斬非是今從考異攺書

【乙宋元徽三年卯魏延興五年】春三月宋以校尉張敬兒都督雍梁諸軍事

原本不書校尉非是【凡例有官者書官惟初除一見】梁下有二州字今刪

【丁宋元徽五年順帝凖升巳明元年魏太和元年】

原本無元徽五年四字非是今從考異補書

【戊宋升明二年午魏太和二年】春正月宋沈攸之兵潰走死蕭道成自爲太尉都督十六州軍事以其子賾爲江州刺史嶷爲領軍將軍

原本無以其子至將軍十五字今據分注補書刪後以賾爲將軍嶷爲刺史等字直至立賾爲太子方特書【見明年五月後】州下諸字羨今刪【旣書十六州諸字可省】

宋以蕭賾爲領軍將軍蕭嶷爲江州刺史【見本年秋八月下】刪

【己宋升明三年齊髙帝蕭道成建元元未年魏太和三年○是嵗宋亡齊代】

原本齊下有太祖二字今刪提要無是嵗宋亡齊代六字非是今從綱目補書

春正月宋以蕭嶷爲荊州刺史蕭賾爲僕射

刪

齊主以其子嶷爲揚州刺史【見本年夏四月後】

刪

【辛齊建元三年酉魏太和五年】魏王叡卒

原本王上有尙書令三字今刪

【壬齊建元四年戍魏太和六年】秋齊褚淵死

原本作南康公某卒非是

【癸齊武帝賾永明元亥年魏太和七年】

原本分注齊下有世祖二字今刪

春齊復郡縣官田秩小滿限

原本秩下書遷代以小滿爲限非是今從提要刪遷代以爲四字

【己齊永明七年魏巳太和十三年】夏齊王儉死

原本書中監南昌公某卒非是今刪

【庚齊永明八年魏午太和十四年】九月魏馮太后死魏主素服終制原本書魏太后馮氏殂無魏主以下六字非是

冬十月齊交州長史伏登之執其刺史房法乘以登之爲交州刺史

原本但書以登之爲文州刺史無長史執刺史某十三字非是今補

【壬齊永明十年魏申太和十六年】齊豫章王嶷卒

原本豫上有大司馬太傅五字今刪【提要無大司馬五字良是】

魏鄭羲卒

原本鄭上有南陽公三字今刪

【甲齊主昭業隆昌元明帝鸞戍建武元年魏太和十八年】

原本分注明上有昭文延興元髙宗七字今刪

齊竟陵王子良卒

原本竟上漏齊字良下有以憂字今刪

齊蕭鸞弒其君昭業而立新安王昭文自爲票騎大將軍錄尙書事封宣城公以始安王遙光爲南郡太守原本分二條以上增齊字非是今刪合爲一

【丁齊建武四年魏丑太和二十一年】十二月齊侵魏大倉口魏豫州刺史王肅擊走之

原本不書擊走但曰敗之非是今正

【己齊主寶卷永元元年卯魏太和二十三年】夏四月魏主宏殂於谷塘源馮氏伏誅太子恪立

原本馮上有後字今刪

齊尙書令蕭頴冑卒

原本令下有巴東公三字今刪

【癸梁天監二年未魏景明四年】五月梁範云死

原本書僕射某卒非是今刪

冬十月魏趙修有罪徙燉煌未至而死

原本趙上書散騎常侍罪下書伏誅非是今據分注攺正

【甲梁天監三年申魏正始元年】夏五月魏司徒詳有罪幽死

原本詳上有北海王三字今刪

【丁梁天監六年亥魏正始四年】秋八月魏元英蕭寶寅以罪除名原本元上書中山王蕭上書齊王今刪

【戊梁天監七年子魏永平元年】梁右衛將軍曹景宗卒

原本曹上有竟陵公三字今刪

【庚梁天監九年寅魏永平三年】三月魏子詡生

原本魏下有主之二字今刪

冬十月魏元英卒

原本元上有中山王三字今刪

【乙梁天監十四年未魏延昌四年】三月魏髙肇伏誅

原本髙上有司徒二字今刪

梁大寒淮泗皆冰

原本不書梁非是今補

【癸梁普通四年卯魏正光四年】三月魏劉騰死

原本作司空某卒非是今正

夏四月柔然王阿那瓌執魏使者犯魏邊魏發兵討之不及而還

原本討作擊非是

冬魏崔光卒

原本崔上有司徒二字今刪

【甲梁普通五年辰魏正光五年】蜀賊冦魏雍州魏討平之

原本州下漏魏字今補

【乙梁普通六年巳魏孝昌元年】魏討元法僧不克梁以法僧爲司空原本書魏討徐州不書元法僧非是

三月魏解元乂領軍

原本解字置乂下非是

【丙梁普通七年午魏孝昌二年】魏安北將軍爾朱榮執肆州刺史以從叔羽生代之

原本不書從叔非是

【丁梁大通元年未魏孝昌三年】○莫折天生冦魏雍州敗死眾潰原本莫上漏圏子雍上漏魏字今並補正

【戊梁大通二年魏孝昌四申孝莊帝子攸永安元年】

原本分注孝莊上有敬宗二字今刪考異謂孝昌四當作武泰元非是

魏太后胡氏弒其主詡而立臨洮王世子釗

原本弒上有進毒二字今刪

魏侍郎髙幹髙昂免

原本書免其侍郎某某官與例不合今正

冬十月梁立元顥爲魏王遣將軍陳慶之將兵納之據銍城

原本無據銍城三字非是今據分注補書

【己梁中大通元年酉魏永安二年】魏主子攸奔河內顥入洛陽以陳慶之爲車騎大將軍

原本分二條顥上誤以圏隔今據分注合書【注詳刋本】

閏六月魏爾朱榮渡河顥走死陳慶之走歸梁魏主子攸入洛陽榮自爲天柱大將軍

此條亦誤分今據分注合書原本顥上有魏王字陳上有圏並刪

九月梁主復捨身於同泰寺

原本不書復非是今補

【辛梁中大通三年魏節閔帝亥恭普泰元主朗中興元年】梁立子綱爲太子六月封孫歡等爲王

原本立上有主字孫下書歡爲豫章王譽爲河東王詧爲嶽陽王今並刪

冬十一月魏髙歡立渤海太守元朗爲帝自爲丞相敗爾朱兆等軍於廣陵

原本無爲帝二字非是今據分注補書

【壬梁中大通四年魏普泰二中子興二孝武帝修永熈元年】魏髙歡入洛陽廢其主恭及朗而立平陽王修自爲大丞相

原本髙歡不書魏非是今補

【甲梁中大通六年魏永熈三年東魏孝靜帝寅善見天平元年○是嵗魏分爲二凡三國】閏十二月魏大丞相泰弒其君修

原本弒上有進毒二字今刪

【乙梁大同元年魏文帝寶炬卯大統元年東魏天平二年】魏以蘇綽爲行臺左丞原本以上有大丞相泰四字今刪

【丙梁大同二年魏大統辰二年東魏天平三年】九月東魏行臺侯景侵梁梁遣陳慶之擊走之【分注景棄輜重走】

原本走作破提要作敗並非今據分注攺正

【丁梁大同三年魏大統巳三年東魏天平四年】東魏大丞相歡侵魏冬十月魏大丞相泰迎戰於渭曲大敗之

原本戰下無於字不成句今補

【戊梁大同四年魏大統午四年東魏元象元年】二月東魏遣侯景治兵於虎牢復取汾潁豫廣四州

原本侯上有行臺二字今刪兵下欠於字今補二月上漏圏亦非【上書春正月朔日食應以圏隔】

東魏範陽人起兵應魏東魏擊平之

原本擊作討誤今正

【己梁大同五年魏大統未五年東魏興和元年】魏置行臺學

原本置上有大丞相泰四字今刪

冬十月魏置紙筆於陽武門求言

原本門下有以字羨今刪

十一月東魏行興和歷

原本作興光誤今據魏書律曆志攺正

【癸梁大同九年魏大統亥九年東魏武定元年】春二月東魏北豫州刺史髙仲密以虎牢降魏魏大丞相泰及東魏大丞相歡戰於邙山不克而還

原本降魏下有三月字泰下有帥軍應之四字不克作大敗並非今據分注攺正

東魏復取虎牢以侯景爲司空

原本分二條魏上無東字以上再書魏並非

【丁梁太淸元年魏大統十卯三年東魏武定五年】東魏髙歡死

原本書大丞相渤海王某卒非是

【已梁太淸三年魏大統十巳五年東魏武定七年】梁中領軍朱異死

原本死作卒誤

東魏髙澄伏誅

原本書盜殺大將軍渤海王某於鄴非是今據分注攺正

九月侯景陷吳興梁太守張嵊死之

原本嵊下有禦史中丞沈浚六字今刪

【庚梁簡文帝綱大寶元年魏大統十六年東魏武定午八年齊文帝髙洋天保元年○是嵗東魏亡齊代】原本分注梁下有太宗字齊下有顯祖字今並從刪但稱某帝去皇號分注天保誤作寶今正後仿此

九月梁湘東王繹取郢州逐其兄卲陵王綸綸奔齊齊以爲梁王

原本不書逐其兄書綸奔齊昌侯景兵襲之殊失輕重故刪

【辛梁大寶二年魏大統未十七年齊天保二年】齊以梁湘東王繹爲梁相國承制

刪【繹未降齊書齊以某爲某無闗輕重故刪】

梁湘東王繹誘其兄子江安侯圓正而執之

原本無誘其兄子四字今據分注補書

【甲梁承聖三年魏恭帝戍廓元年齊天保五年】秋八月齊主殺其太保髙隆之原本不書主與殺杜弼髙徳政異非是

【丙梁敬帝方智太平元年魏子恭帝三年齊天保七年】六月梁陳霸先及齊師戰敗之誅徐嗣徽及蕭軌

原本作殺蕭軌及徐嗣徽誤

冬十月魏宇文泰死子覺嗣爲太師大冡宰安定公原本書太師大冡宰安定公某卒非是

【丁梁太平二年魏恭帝四年齊天保八年陳武帝霸先丑永定元年周湣帝宇文覺元年九月以後世宗明帝毓元年○是嵗梁魏皆亡陳周代並齊三大國後梁一小國凡四國】春正月魏宇文覺稱天王廢其主爲宋公宇文防自爲大司馬

原本上書周公覺不書魏下書廢魏主不書其並非分注陳下有髙祖字湣上有孝字今刪

梁丞相霸先使歐陽頠擊廣州克之

原本書梁復以歐陽頠爲衡州刺史討廣州

【已陳永定三年周明帝毓卯武成元年齊天保十年】春正月周主始親政

刪○稱帝在八月嵗首書主尢誤

秋八月周王毓稱皇帝【凡例始稱帝者某號姓名稱皇帝】

原本書始不書名與例不合今正

【庚陳文帝蒨天嘉元年周武成二年齊辰主殷幹明元年孝昭帝演皇建元年】三月齊丞相演如晉陽

原本演上有常山王三字今刪

夏四月周太師護弒其君毓毓弟魯公邕立

原本弒上有進毒二字今刪太師作冡宰亦非

秋八月齊丞相演廢其主殷爲濟南王而自立

原本不書丞相仍稱常山王非是

冬十月齊立子百年爲太子

原本書以盧叔虎爲太子庻子無立子百年七字非是

【辛陳天嘉二年周武帝邕保定元年巳齊皇建二年武成帝湛太寧元年】

原本分注齊下漏皇建二年今補

【乙陳天嘉六年周保定五年齊酉河淸四年後主緯天統元年】

原本分注齊下漏河淸四年今補

五月陳遣兵襲周迪誅之

原本作擊殺非是

【庚陳宣帝頊太建二年齊寅武平元年周天和五年】陳人討歐陽紇誅之封陽春太守馮僕母洗氏爲石龍太夫人

原本誅作斬非是今正

【壬陳太建四年齊武平辰三年周建徳元年】周討宇文護誅之

原本周下有主字討下有太師字誅作殺並誤

【甲陳太建六年齊武平午五年周建徳三年】三月周太后叱奴氏殂周主衰服終制

原本無周主終制六字今補

【丁陳太建九年齊防主恆承光二年周建徳六年酉○是嵗齊亡陳周二大國後梁一小國凡三國】二月齊廣寧王孝珩及任城王湝起兵信都周齊王憲伐而執之

原本不書及非是

【戊陳太建十年戍周宣政元年】

原本分注周下書宣帝贇三字誤今刪

秋七月周以后父堅爲上柱國大司馬【是年閏月周立後楊氏】原本直書楊堅無後父二字非是

【己陳太建十一年周宣帝贇大亥成元年靜帝闡大象元年】

原本分注周下漏宣帝贇大成元年七字今補

【庚陳太建十二年子周大象二年】十一月周相州總管韋孝寛卒原本韋上有鄖公二字今刪

【癸陳後主叔寶至徳卯二年隋開皇三年】六月突厥侵幽州隋總管李崇戰死

原本侵作冦非是

【己隋開皇酉九年】

原本大書隋髙祖文皇帝開皇九年非是今正【以後並從分注不復大書】

陳湘州刺史嶽陽王叔愼起兵長沙敗歿

原本無嶽陽王三字叔上有陳字歿作死並非

【丁隋開皇巳十七年】春二月隋遣太平公史萬嵗擊南寧羌降之原本遣上無隋字擊作討降作平並誤

【戊隋開皇午十八年】春二月髙麗侵遼西隋遣漢王諒將兵擊之原本上書冦下書討又無隋字並非

【壬隋仁壽戌二年】塟文獻後

原本獻上漏文字今補後上有皇字今刪

【丙隋煬帝大寅業二年】隋楊素死

原本書卒誤

【壬隋大業申八年】九月隋主還東都殺慰撫使劉士龍諸將皆除名

原本隋主仍作帝下書劉士龍伏誅誤

隋張衡伏誅

原本書殺張衡非

【甲隋大業戌十年】春二月隋主復徵兵擊髙麗三月如郡秋七月次懷逺鎭髙麗遣使請降

原本書徵天下兵伐髙麗不書隋主誤在以正統予隋故書法若此不可從徵上無復字亦非

【乙隋大業亥十一年】秋八月隋主巡北邊突厥始畢可汗謀襲主圍主於雁門九月乃解

原本書帝巡北邊突厥始畢可汗入冦帝入雁門始畢圍之九月乃解誤今據分注攺正

【丁隋大業十三恭帝侑義寕元年○長樂王竇建徳丁丑丑元魏公李密元定楊可汗劉武周天興元梁主梁師都永隆元秦主薛舉秦興元梁王蕭銑鳴鳯元年○是嵗並楚凡八國】

分注梁主秦主原本並作王誤今正【是年三月梁師都自稱梁帝七月薛舉自稱秦帝故當作主】

李淵遣其子建成及世民擊河西郡防之斬郡丞髙徳儒

原本書遣世子誤今正

淵自爲大丞相封唐王以建成爲世子世民爲秦公元吉爲齊公

原本世子上有唐王二字羨今刪

【戊隋義寕二年恭帝侗皇泰元年唐髙祖神尭皇帝李寅淵武徳元年○夏王建徳五鳯元涼王李軌安樂元楚王朱粲昌逹元年○是嵗並楚士魏定揚梁師都秦梁銑凡十二國隋煬帝廣恭帝侑秦魏亡】原本分注隋下恭帝侑三字羨今刪

【己隋皇泰二年唐武徳二年○鄭主王世充開明元梁卯王沈法興延康元吳主李子通眀政元年○是嵗隋梁楚粲亡並楚夏定楊梁師都梁銑凡九國】

原本分注隋下恭帝侗三字羨今刪鄭主吳主並作王誤今正

朱粲降唐唐以爲楚王

原本以上漏唐字今補

【辛唐武徳四年○是年夏鄭梁巳銑吳亡並楚梁師都凡三國】髙開道叛復稱燕王原本復作自非是

【壬唐武徳五年○漢東王劉黒闥天午造元年○是嵗楚亡並梁凡三國】夏六月劉黑闥引突厥侵山東復侵定州

原本侵字並作冦誤復作又亦非今正

【癸唐武徳六年○是嵗未漢東亡並梁凡三國】二月唐平陽公主卒

原本卒作薨誤

秋八月唐輔公祏反於丹陽遣趙郡王孝恭討之原本書淮南道行臺僕射輔公祏反不書遣討不書地並非今正【不書反於丹陽遣某討則後書孝恭克丹陽無張本淮南道行臺僕射𨿽公祏原官旣反則非復唐臣矣故刪】

綱目續麟彚覽卷中

欽定四庫全書

綱目續麟彚覽卷下

宜春張自勲撰

【甲申】唐髙祖神堯皇帝武徳七年【是嵗髙開道輔公祏皆敗死惟梁師都至貞觀二年乃亡】趙郡王孝恭克丹陽誅輔公祏

原本誅作斬非是今正

【丙戌】九年六月太白經天秦王世民殺太子建成及齊王元吉自爲皇太子決軍國事

原本齊上無及字下書立世民爲皇太子不書自非是今正

八月太子世民卽位

原本無世民二字非是今補

【丁亥】太宗文武皇帝貞觀元年命京官五品以上更直中書省

原本直作宿省上有內字非是今刪

六月封徳彛死

原本死作卒非

徵隋祕書監劉子翼不至

刪【子翼𨿽不至後仍仕唐非恥二姓者不足爲羙何取特書】

【戊子】二年出宮女三千餘人

刪【武徳九年已書放宮女三千人不必再書】

詔自今奴告主者斬

原本斬下有之字非是今刪

【己丑】三年春正月帝耕借田

原本書耕借東都上無帝字下無田字非是今據本紀攺正

以李靖爲定襄道行軍總管統諸軍伐突厥

原本伐作討非

【庚寅】四年春正月朔日食

原本不書今補

【辛卯】五年詔諸州除京觀加土爲墳

原本除作剗削非

秋八月遣使詣髙麗隋戰士

刪

十二月分黨項地爲十六州

原本分作開非【黨項已得而分其地非開也】項下之字羨今刪

康國求內附不受

原本無不受二字非是今據分注補書

【壬辰】六年九月帝如慶善宮【是年漏還宮二字】

原本無帝字非是【三月如九成宮十一年如洛陽並闕帝字宜補】

冬十月還宮

原本不書今補

【甲午】八年冊鄭氏爲充華旣而罷之

原本冊作聘非是今據分注攺正

【丁酉】十一年作飛仙宮

原本仙作山今據本紀攺正

秋七月谷洛水溢詔百官極言過失

原本溢上漏水字今補

冬十月帝獵洛陽苑

原本漏帝字今補

【已亥】十三年詔內職有闕選良家有才行者充之

原本充下闕之字今補

【庚子】十四年二月帝如國子監

原本無帝字如作詣非

【癸卯】十七年封庶人承幹爲常山王徙東萊郡王泰爲順陽王

原本書徙故太子承幹於黔州順陽王泰於均州非是今據本紀攺正

【甲辰】十八年常山王承幹卒

原本書故太子某卒非是

【丙午】二十年秋八月帝如靈州遣李世勣擊薛延陀降之勅勒諸部遣使請吏【是年漏還宮二字】

十一月帝還宮【據本紀至自靈州在冬十月貶蕭瑀爲商州刺史之後還宮當在十一月考異謂州下漏此非也】

原本不書今補

【丁未】二十一年立子眀爲曹王

原本子上有皇字今刪

【戊申】二十二年春正月崔仁師以罪除名流連州

原本以作坐非是今正

二月帝如玉華宮

原本無二月帝三字今據本紀補正

【己酉】二十三年春正月遣驍衛郎將髙侃擊突厥車鼻可汗

原本漏髙侃二字今補【書法以爲削之非是】

五月黜李世勣爲疊州都督

原本黜作以李下漏世字今補

【壬子】髙宗皇帝永徽三年二月帝禦安福門樓觀百戲原本漏帝字今補

【乙卯】六年夏五月遣屯衛大將軍程知節討沙鉢羅原本屯上漏遣字今補鉢作鈔尢誤今正考異謂討當作擊非也

【丙辰】顯慶元年春正月廢太子忠爲梁王立代王爲皇太子

原本廢作以非今從考異攺正

【辛酉】龍朔二年夏五月以許圉師爲左相

刪

左相許圉師免

原本無左相二字刪彼存此亦因事見官之例

【甲子】麟徳元年十二月殺同三品上官儀及梁王忠劉祥道罷

原本先書劉祥道罷後書梁王忠賜死不書及非是今攺正

【庚午】咸亨元年冬十月詔復官名

原本書詔官名復舊舊字羨今刪

【乙亥】上元二年夏四月貶趙瓌爲括州刺史

原本貶作以非是今據分注攺正

太子卒諡孝敬皇帝立雍王賢爲皇太子

原本卒作薨誤爲下漏皇字今補

【丙子】儀鳯元年秋八月始遣使至桂廣文黔等府注擬原本至作詣非是考異謂當作之或作如亦非

【丁丑】二年春正月耕借田

刪【當凖永徽三年不書例削之】

【戊寅】三年以李敬元爲洮河大總管伐吐蕃

原本無伐吐蕃三字今據本紀補書

【己卯】調露元年春正月帝如東都韋宏機免【是年漏還宮二字】原本無帝字如作幸韋上有司農卿三字並非今刪

【辛巳】開耀元年秋七月以太平公主適薛紹

原本漏以字今據本紀補正

【壬午】永淳元年春二月立孫重照爲皇太孫

原本立下有皇字今刪

聞喜公裴行儉卒

原本喜下有憲字今刪

以郭待舉岑長倩郭正一魏同並中書門下同平章事

原本同下有承受進止四字今刪入分注

殺零陵王眀

原本作零陵王眀自殺非是

【癸未】道元年李義琰罷

原本作致仕誤

冬十一月帝有疾

原本不書帝有疾書秋七月詔以來年有事於嵩山冬十一月詔罷之【分注上疾甚故也】非是

十二月帝崩太子哲卽位尊天后爲皇太后太后稱制

原本無哲字及太后稱制四字並非今補

【甲申】中宗皇帝嗣聖元年【二月睿宗旦文明元年九月太后武氏光宅元年】原本分注睿宗下漏旦字太后下漏武氏字今據凡例補正

二月皇太后武氏廢帝爲廬陵王立豫王旦居別宮原本後下漏武氏字旦下不書居別宮非是今據分注補書

武氏以劉仁軌爲西京畱守

原本武氏作太后非是【後凡書太后者皆當作武氏】

【乙酉】二年【武氏垂拱元年】春正月帝在均州

原本分注武氏作太后非是

三月武氏復遷帝於房州【元年已遷房州此再遷也故書復】

原本作太后遷帝不書復非是

【丁亥】四年【武氏垂拱三年】九月虢州楊初成募人迎帝於房州太后殺之

原本州下有人字募上有矯制二字並刪

【己丑】六年【武氏永昌元年】武氏自名曌攺詔曰制

原本武氏作太后非是

曌流同平章事韋方質於儋州殺之

原本曌作太后又無同平章及殺之六字非是今補

【庚寅】七年【周曌載初元年】

原本分注作周武氏非是今據王莽例書周曌某年按本紀天授元年正月攺元載初此當書載初元年原注及考異仍稱天授並誤

二月曌策貢士於洛城殿

原本策上仍書太后誤

九月武曌自稱皇帝號曰周以豫王旦爲嗣攺姓武氏原本先書攺國號後書稱皇帝爲下有皇字並非今攺正【攺國號三字尢謬】

曌以徐有功爲侍禦史

原本書周以誤今據考異攺正

【辛卯】八年【載初二年】

原本分注作周武氏天授誤

【壬辰】九年【周曌長壽元年】

原本分注長上有周武氏如意元年及再攺二字今刪

【甲午】十一年【周曌延載元年】

原本分注仍作武氏今刪

夏五月曌自號越古

原本作周武氏加越古之號非是今正

冬十一月曌復加號慈氏

原本作周武氏加慈氏之號不書復非是

【乙未】十二年【周曌天冊萬嵗元年】秋七月吐蕃入臨洮周遣兵擊之原本書冦書討誤

【戊戌】十五年【周曌聖歷元年】

原本分注有武氏二字今刪

十月突厥陷趙州殺其刺史髙叡

原本作周刺史髙叡死之非是今正

【庚子】十七年【周曌久視元年】同平章事狄仁傑卒

原本書司空梁文恵公誤甚今刪

【甲辰】二十一年【周曌長安四年】周以崔元暐同平章事

原本以下有天官侍郎四字與例不合今刪

【乙巳】神龍元年二月革去周號【是年正月中宗復位】

原本書復國號曰唐非是今據史綱攺正

流周宰相韋承慶房融崔神慶於嶺南

原本流下有貶字羨今刪

以楊再思同三品姚元之爲亳州刺史

原本姚上有圏子非是今刪

夏四月以方士鄭普思爲祕書監葉靜能爲國子祭酒原本不書方士非是今補

武曌死【武罪浮於呂光武黜呂后不令配享髙廟公論在人心自不容冺可以類推】

原本書太后武氏崩非是今從史綱攺正

【丙午】二年鄭普思有罪流儋州

原本書流鄭普思無有罪字非是今據分注補正

【庚戌】景龍四年【睿宗皇帝景云元年】春正月帝及皇后觀燈於市裏原本帝作上誤又無及皇后三字並非今據本紀補正【紀云帝及皇后微行以觀燈】

二月禦梨園

原本書上禦梨園無二月字考異謂上當作帝非是間無異事不書帝故補書二月【本紀觀防河在是年二月】

臨淄王隆基起兵討韋氏並其黨皆伏誅自爲平王以鐘紹京劉幽求參知機務李日知同三品蕭至忠等貶官有差【是年六月韋氏弒帝於神龍殿立溫王重茂】

原本書隆基爲平王不書自非是

立平王隆基爲皇太子

原本漏皇字今補

【壬子】睿宗皇帝太極元年【宗皇帝隆基先天元年】

原本分注帝下漏隆基二字今補

秋七月彗星出西方入太微八月帝傳位於太子太子隆基卽位尊帝爲太上皇○立妃王氏爲皇后○以竇懷貞爲左僕射平章軍國重事劉幽求爲僕射同三品魏知古爲侍中崔湜爲中書令

原本以竇懷貞爲僕射列於傳位之前非是【據懷貞本傳宗受內襌進左僕射當興劉幽求等並列立妃之後今爲更定若此】

【癸丑】宗明皇帝開元元年二月帝禦樓觀燈大酺原本漏帝字今補

以宦者髙力士爲右監門將軍知內侍省事

原本不書宦者非是【唐世用宦者始此書法謂不勝書故不書宦者非是】

【甲寅】二年襄王重茂卒於房州諡曰殤皇帝

原本卒作薨非是

頒武后鼎銘於中外

原本書以武后鼎銘頒告中外以告二字羨今刪

冬十月薛訥襲擊吐蕃於武街大破之

原本作與吐蕃戰於武街非是今據分注攺正

【丁巳】春正月太廟四室壊帝如東都

原本帝如作行幸誤

【甲子】十二年秋七月以內侍楊思朂爲輔國大將軍原本不書內侍非

【乙丑】十三年車駕還詣孔子宅

原本詣作幸非

【庚子】十八年六月以忠王浚領河北道行軍元帥帥十八總管伐奚契丹不果行

原本伐作討無不果行三字非是今據分注補正【分注浚竟不行】

【癸酉】二十一年蕭嵩韓休罷以裴耀卿同平章事起復張九齡同平章事

原本以上分二條非是今據分注合書

【甲戌】二十二年幽州節度使張守珪斬奚契丹王屈烈及可突幹以獻

原本無以獻二字今據契丹傳補書【傳云函可突干等首傳東都】

突厥弒其毗伽可汗

原本弒作殺誤

【乙亥】二十三年春正月帝耕借田禦樓酺宴

原本漏帝字今補

【丁丑】二十五年十二月惠妃武氏卒追諡貞順皇后原本卒作薨誤

【戊寅】二十六年春正月以牛仙客爲侍中王璵爲祠祭使原本王上以字羨今刪

【庚辰】二十八年春正月故相張九齡卒於荊州

原本書荊州長史某卒無故相二字非是今攺正【先是貶九齡爲荊州長史卒不書官不與其貶也】

【辛巳】二十九年夏閏四月遣使求元皇帝像得之原本書得元皇帝像不書遣使求非是今據分注補書

秋七月突厥登利可汗爲其下所殺

原本書突厥殺其登利可汗非是考異謂當作弒亦非

冬十一月太尉寧王憲卒追諡曰讓皇帝

原本卒作薨誤

【乙酉】天寶四載秋八月以壽王妃楊氏爲貴妃【凖太宗才人例】原本書七月冊壽王妃韋氏八月以楊太眞爲貴妃若二事然非是

【丙戌】五載冬殺驍衛兵曹柳勣及贊善大夫杜有鄰原本無及字非是

【丁亥】六載將軍董延光攻吐蕃石堡城不克貶王忠嗣爲漢陽太守十一月以哥舒翰充隴右節度使

原本先書哥舒官後書貶王忠嗣非是今正

【壬辰】十一載冬十一月李林甫死

原本書卒誤

【乙未】十四載十一月安祿山反遣封常淸詣東京募兵以禦之

原本詣作如誤

賊將髙仙芝退保潼關河南諸郡多陷

原本無賊將及諸郡二字非是今補

【丙申】十五載【肅宗皇帝亨至徳元載】

原本分注帝下漏亨字今補

帝至普安以房琯同平章事

原本琯下漏同字今據本紀補正【本紀有同字】

祿山遣髙嵩誘河隴大震關使郭英乂誅之

原本祿上有安字今刪【據祿山反後不復書姓故刪】誘作使非是今據分注攺正誅作斬亦誤

賊將令狐潮圍雍丘張巡擊走之

原本無賊將二字與前後矛盾今補【據史思明孫孝哲皆書賊將】

常山諸將誅太守王俌

原本誅作殺非考異謂當作討太守誅之亦非今據分注定作誅

永王璘反遣淮南節度使髙適等擊之

原本反下有上皇二字誤今刪擊作討亦非

【丁酉】肅宗皇帝至徳二載

原本但書二載無肅宗皇帝至徳六字今從考異考證補書書法謂肅宗始無所受當闕此六字非也【據漢平帝元始三年再書元始自是羨文彼羨此漏皆當時編錄之誤理合據例增損攺正不宜承訛襲舛多端傅防詳見續麟】

永王璘兵潰走死

原本書江南采訪使李成式討永王璘璘敗走死誤今據分注攺正【分注云兵鋒未交璘黨皆散璘奔鄱陽江西采訪使皇甫銑遣兵擒殺之】

冬十二月上皇還西京居興慶宮

原本無居興慶宮四字今補

【戊戌】乾元元年冊回紇爲英武可汗以寧國公主歸之原本漏爲字今補

【壬寅】寶應元年建巳月楚州獻寶玉十三枚

原本獻作得非是

帝崩皇后張氏爲李輔國所弒

原本弒作殺誤

進宦者李輔國爵博陸王

原本無宦者字非是

【癸卯】代宗皇帝廣徳元年冬十月吐蕃入冦帝如陜州吐蕃陷長安關內副元帥郭子儀撃走之

原本陷作入誤擊之下書吐蕃遁去並非今據凡例及分注攺正

以宦者魚朝恩爲天下觀軍容宣慰處置使總禁兵原本不書宦者非是

【甲辰】二年臨淮王李光弼卒

原本王上有武穆二字誤今刪

【乙巳】永泰元年三月命文武臣十三人待制集賢殿原本書文武之臣十三人於集賢殿待制之於二字羨今刪

嚴武卒

原本嚴上有劍南節度使五字今刪

懷恩誘回紇吐蕃等入冦懷恩道死召郭子儀屯涇陽冬十月回紇受盟而還吐蕃夜遁

原本懷上有僕固字蕃下尙有二字今刪

【丙午】大歷元年秋八月以宦者魚朝恩判國子監事原本不書宦者非是

十二月同華節度使周智光殺陜州監軍張志斌原本周上漏同華節度使五字今補

【己酉】四年冬十一月杜鴻漸卒

原本作十月誤

【己未】十四年二月田承嗣死

原本書卒誤

賜郭子儀號尙父加太尉兼中書令

原本賜作尊號作爲非是

六月詔聽寃滯詣三司使及撾登聞鼓

原本聽字列滯下非

立皇弟三人爲王【據本紀封弟乃爲益王迅爲隋王遂爲蜀王】

原本作二人誤

【辛酉】徳宗皇帝建中二年平盧節度使李正已卒子納自領軍務與李惟嶽遣兵助田悅

原本助作救非

【甲子】興元元年遣給事中孔巢父宣慰河中爲李懷光所殺

原本作李懷光殺之𨿽罪懷光要非情實今正

八月李希烈殺宣慰使顏眞卿

原本書顏眞卿爲李希烈所殺非是

【丙寅】貞元二年秋七月希烈將吳少誠殺陳仙奇以少誠爲畱後

原本書陳仙奇爲其將吳少誠所殺

十一月皇后王氏崩

原本漏王氏二字今補【書法謂削之謬甚】

韓滉及劉元佐等入朝【曲環不書略之也】

原本無及字並書曲環非是

【丁卯】三年淮西戍兵自鄜州叛歸過陜李泌邀撃誅之原本誅作斬非是

【戊辰】四年冬十月回紇來迎公主請仍攺號回鶻

原本仍在請上非是

【壬申】八年韋臯敗吐蕃於維州獲其大將

原本敗作攻誤

【癸酉】九年冬十二月宣武節度使劉士寧爲其下所逐原本書軍亂逐節度使某非是

【壬午】十八年三月以齊總爲衢州刺史不果行

原本但書不行無果字非是

【乙酉】二十一年【順宗皇帝誦永貞元年】

原本分注帝下漏誦字今補

西川節度使南康王韋臯卒【諡忠武】

原本不書節度使康下有忠武字並非今補正

【戊子】憲宗皇帝元和三年南詔王異牟尋死

原本詔下漏王字今補

【己丑】四年閏月制降繋囚蠲租稅出宮人禁掠賣

原本宮人下有絕進奉三字今以無實刪之

九月王承宗表獻徳棣二州詔以承宗爲成徳節度使薛昌朝爲保信節度使領徳棣二州承宗襲昌朝執之以歸

原本承宗爲節度使下卽書薛昌朝執之以歸無昌朝爲節度至承宗襲十六字誤甚【不書昌朝爲節度承宗襲便似昌朝執承宗非承宗執昌朝故爲補正】

冬十月制削王承宗官爵發兵討之以吐突承璀爲招討處置等使

原本作削奪無制字非是今正

南詔王尋閤勸死

原本南詔作雲南誤今正

【甲午】九年春正月李絳罷復以吐突承璀爲左神策中尉原本分二條絳罷書爲禮部尙書以上無復字爲下漏左字並非

【戊戌】十三年十一月以方士柳泌爲臺州刺史

原本不書方士非是

【己亥】十四年沂州觀察使王遂爲其下所殺

原本書役卒殺觀察使非是

殺開州刺史王弁

原本書以王弁爲開州刺史誘誅之

冬十月安南都護李象古遣將楊淸撃黃洞蠻淸還襲象古殺之

原本不書還襲書作亂非是十月上無冬字亦非

吐蕃圍鹽州史奉敬擊卻之

原本無奉敬擊卻六字非是

【庚子】十五年春正月宦者陳志弒帝於中和殿閏月太子恆卽位

原本書上暴崩不書宦者弒太子不書名並非

【辛丑】穆宗皇帝長慶元年五月遣使冊回鶻爲崇徳可汗以太和長公主妻之

原本崇上漏爲字【武宗防昌五年冊黠戞斯爲英武誠明可汗宣宗大中十年冊回鶻爲懷建可汗並有爲字】今補【寶歷元年昭禮文宗太和七年彰信並欠爲字宜補書】

成徳兵馬使王庭湊殺其節度使田正起復田布爲魏博節度使討之

原本無其字今補【書其明正爲成徳之主也明年史獻誠殺節度有其字文宗太和四年興元殺李絳亦漏其字他仿此】

【丙午】敬宗皇帝寶歷二年十二月宦官劉克明等弒帝於室內立絳王悟王守澄等討克明誅之殺悟立江王涵

原本漏誅之二字今補

【戊申】文宗皇帝太和二年王庭湊以兵糧助李同防秋九月詔削其官爵命諸軍討之

原本以上有陰字今刪

【辛亥】五年春正月盧龍將楊志誠逐其節度使李載義自爲畱後

原本書二月以志誠爲畱後無自字非是

【壬子】六年回鶻弒其可汗昭禮

原本書昭禮爲其下所殺非是

十二月牛僧孺罷

原本罷下書爲淮南節度使非是今刪

【癸丑】七年盧龍節度使楊志誠自加右僕射

原本書加某僕射不書自非是

冬十二月羣臣復上尊號不受【此再上也故書復】

原本無復字非

【甲寅】八年冬十月幽州軍亂節度使楊志誠伏誅

原本書逐節度使推史元忠主畱務今刪

十一月成徳節度使王庭湊卒

原本卒下有子元逵自知畱後七字今刪

【乙卯】九年五月以宦者仇士良爲神策中尉

原本無宦者二字今補

以李訓及舒元輿同平章事

原本李訓列元輿下無及字非是

【丙辰】開成元年六月河陽節度使李泳爲其下所逐【庚申】五年魏博節度使何進滔卒子重順自知畱後原本知上漏自字今補

【辛酉】武宗皇帝防昌元年十二月遣使慰問回鶻

原本鶻下有烏介可汗四字今刪

【癸亥】三年六月內侍監仇士良病免

原本病免作致仕非是今正

【甲子】四年詔削仇士良官爵籍其家

原本作籍家貲無其字非體今更正

【乙丑】五年十二月貶給事中韋質官

原本書貶韋質爲某官非是今據分注攺正

【丙寅】六年三月帝崩光王忱入卽位

原本帝上有立光王忱爲太叔七字崩下書太叔卽位非是今從考證刪正

帝受三洞法籙

原本帝作上誤

【戊辰】宣宗皇帝大中二年帝弒太后郭氏於興慶宮原本作暴崩不書帝弒誤太皇二字羨今刪

冬十一月以萬壽公主適起居郎鄭顥

原本萬上漏以字今補

【己巳】三年張直方逃歸京師

原本不書逃非是今據分注補正

崖州司戶李徳裕卒

原本無崖州司戶四字非是今補

【乙亥】九年春正月成徳節度使王元逵卒子紹鼎自爲畱後

原本作軍中立其子某非是

秋七月浙東觀察使李訥爲其下所逐

原本書軍亂逐觀察使非是

【丙子】十年謫內園使李敬實配南牙

原本謫作詔非配上有剝色二字今刪

【丁丑】十一年八月成徳節度使王紹鼎卒以其弟紹懿知畱後

原本作軍中立其弟某非是今據分注攺正

【癸未】懿宗皇帝咸通四年八月以宦者吳徳應爲館驛使原本不書宦者非是

【丁亥】八年秋七月懷州刺史劉仁規爲其下所逐

原本書州民逐刺史非是

【己丑】十年六月陜州觀察使崔蕘爲其下所逐

原本書民亂逐觀察使非是

秋八月康承訓進攻宿州賊將張稔出降引兵平徐州龎勛死

原本無康承訓進攻及龎勛死八字今補降上有以宿州三字今刪

以張稔爲驍衛大將軍康承訓爲河東節度使杜滔爲義成節度使朱邪赤心爲大同節度使賜姓名李國昌辛讜爲亳州刺史

原本作賜姓李名國昌同下軍字羨今刪

【庚寅】十一年二月南詔進攻成都不克而還

原本無不克而還四字今據分注補書

魏博軍亂逐其節度使何全皥

原本無軍亂二字非是今據唐紀補正

【壬辰】十三年春正月幽州節度使張允伸卒

原本卒作薨誤

【丁酉】僖宗皇帝乾符四年秋七月王仙芝黃巢圍宋州將軍張自勉救卻之

原本無將軍救卻八字非是今據分注補正

鹽州軍亂詔貶刺史王承顏爲象州司戶

原本軍亂下有逐刺史王承顏六字非是今刪

【戊戌】五年招討副使曾元裕大破王仙芝於申州詔以元裕爲招討使張自勉副之

原本以下無元裕二字非是今補

【己亥】六年秋七月黃巢陷廣州節度使李迢死之

原本無節度以下七字非是今補

十一月王鐸罷復以盧擕同平章事

原本不書復非是

【庚子】廣眀元年以宦者李順融爲樞密使【始降白麻與宰相同】原本無宦者字非是

【辛丑】中和元年春正月帝如成都【唐紀亦作如】

原本無帝字如作幸並非

八月星流如織或大如杯碗

原本星下有交字今刪

【癸卯】三年成徳節度使王景宗卒

原本書以王鎔爲成徳畱後無成徳節度使至卒九字非是

五月李克用復長安黃巢遁

原本書破黃巢收復長安無遁字非是今據分注補書

六月黃巢冦蔡州節度使秦宗權降之合兵圍陳州原本冦作取非是今據分注攺正

【甲辰】四年李克用上表乞討朱全忠詔諭解之

原本無上字不成句今補

進李克用爵隴西郡王

原本爵下有爲字今據前後進爵例刪去【前後進爵並無爲字】

【戊申】文徳元年魏博軍亂逐其節度使樂彥禎推牙將羅信知畱後

原本後下有事字羨今刪

【己酉】昭宗皇帝龍紀元年十一月帝更名曄

原本帝作上誤今正

祀圜丘

原本祀上羨上字今刪考異謂當作帝非也

【庚戌】大順元年夏四月詔削李克用官爵屬籍

原本削下有奪字羨今刪【幹寧二年董昌王行瑜削爵並羨奪字宜刪】

昭義軍亂殺畱後李克恭朱全忠取潞州李克用遣兵圍之

原本之下有詔以孫揆領昭義節度使十字誤入大書今刪考異以爲特增非也

【辛亥】二年九月宦者楊復恭自以上將軍致仕

原本無宦者字下書以某爲其致仕不書自非是

十二月李順節伏誅

原本書殺天威都頭某非是今刪

【壬子】景福元年夏四月以錢鏐爲武勝軍防禦使○楊行宻取楚州

原本楊上漏圈子今補

【癸丑】二年冬十月殺雷州司戶杜讓能復以李茂貞爲鳯翔兼山南西道節度使

原本不書復非是

【丙辰】幹寧三年五月董昌去僭號

刪

冬十月以孫偓爲鳯翔四面行營招討使討李茂貞不果行

原本無不果行三字非是今據分注補正

【己未】光化二年保義節度使王珙爲其下所殺

原本書軍亂殺節度使非是

【庚申】三年十一月宦者劉季述等幽帝於少陽院而立太子裕

原本宦者作中尉帝作上述下無等字並非

【辛酉】天復元年春正月朔神策指揮使孫徳昭等討劉季述等皆伏誅帝復位黜太子裕爲徳王

原本帝作上復下羨於字今刪

進朱全忠爵東平王李茂貞爵岐王

原本爵下有爲字今刪【爵非官比不宜書爲綱目或書或否前後不一並宜刪正】

復以宦者韓全誨張彥爲中尉袁昜簡周敬容爲樞宻使

原本不書復又無宦者字並非

【壬戌】二年二月李克用遣兵取慈隰逼晉絳朱全忠遣兵擊之

原本取作攻全忠下有還河中三字今刪

【癸亥】三年王師範以淮南兵討朱友寧誅之秋七月梁王全忠擊師範破之遣楊師厚攻靑州

原本討作擊誅作斬並非

十一月楊行宻將克宣州斬田頵

原本無將字非是

【乙丑】昭宣帝天祐二年六月殺裴樞等三十餘人於白馬驛

原本樞下有獨孤損崔逺陸扆王溥九字人下無於白馬驛四字非是今正

九月全忠遣楊師厚取襄陽趙匡凝奔廣陵

原本全上有梁王二字今刪

資治通鑑綱目卷之五十四

【起丁卯唐哀帝天祐四年○盡己卯晉王李存勗稱唐天祐十六年梁貞明五年】凡十三年原本起盡無唐哀帝至梁貞眀二十四字今從考異補書自此至五十九卷並仿此不盡錄【綱目前五代皆書後五代並略非是】

【丁卯】四年【四月以後梁主朱晃開平元年西川稱唐天復七年○是嵗唐亡梁晉岐淮南西川凡五國吳越湖南荊南福建嶺南凡五鎭】

原本分注梁下有太祖皇帝四字今刪但書主【後仿此】

三月唐遣使奉冊寶如梁

刪【但以分注合下稱帝爲一條】

梁王朱全忠更名晃稱皇帝廢帝爲濟陰王

原本全上無朱字廢作奉帝上有唐字並非

【壬晉岐吳稱唐天祐九年梁幹申化二年○是嵗凡五國五鎭】劉守光遣兵出戰晉人擊敗之擒其將單廷珪

原本無單廷珪三字今補

【癸晉岐吳稱唐天祐十年二月梁主瑱立酉仍稱乾化三年○是嵗凡五國五鎭】

原本分注無二月立仍稱五字今補【乾化太祖年號不可無別】

【乙晉岐吳稱唐天祐十二年梁貞亥明元年○是嵗凡五國五鎭】吳徐溫出鎭潤州畱其子知訓江都輔政

原本無其字非是

【丙晉岐吳稱唐天祐十三年梁貞明二年子○蜀通正元年○是嵗凡五國五鎭】

原本分注蜀上漏圏今補

二月吳將馬謙等起兵討徐知訓不克而死

原本討字誤作誅書法不察遂謂馬謙得書誅謬甚【見上年知訓輔政條】

契丹入晉蔚州

原本書冦書陷誤

契丹按巴堅稱帝攺元

原本無按巴堅三字今補正

【戊晉岐吳稱唐天祐十五年梁貞明四年寅○蜀光天元年○是嵗凡六國四鎭】冬十月越攺國號曰漢

原本無曰字非是

【辛晉岐稱唐天祐十八年梁龍徳元年○已吳主楊溥順義元年○是嵗凡六國四鎭】

原本分注吳上漏圈吳下有睿皇二字今刪

十二月契丹侵幽州防涿州進攻義武晉王救之原本侵字攻字並作冦誤

【癸岐稱唐天祐二十年梁龍徳三年盡十月四月以後未唐莊宗李存勗同光元年○是嵗梁亡晉稱唐凡五國四鎭】

梁諸藩鎭入朝於唐皆復其任

原本唐下誤今刪

【甲後唐同光二年○是嵗申岐降後唐凡四國四鎭】春正月契丹侵唐幽州原本作冦幽州無唐字非是今補正

唐主及後幸其河南尹張全義第【上年李存勗稱帝是爲後唐】原本幸作如無其字與例不合今補正

蜀以宦者王承休爲天雄節度使

原本無宦者字非是【宦者建節自承休始不可不書】

【乙後唐同光三年○蜀咸康元年○酉漢白龍元年○是嵗凡四國四鎭】三月唐黜李嗣源養子從珂爲突騎指揮使

原本無嗣源養子四字今從考證補書

【丙後唐同光四年四月明宗李嗣源天成元年○吳戌越寶正元年○是嵗蜀亡閩建國凡四國四鎭】原本分注吳上漏圏今補

唐魏王繼岌殺招討使郭崇韜

原本無招討使三字非是今補

【丁後唐天成二年○吳幹貞元年○是嵗後亥唐漢吳閩凡四國吳越荊南湖南凡三鎭】二月唐主以其壻石敬瑭爲六軍諸衛副使

原本無以其壻三字今補

十二月唐孟知祥修成都城

原本漏唐字今補

【巳後唐天成四年○吳太和丑元年○是嵗四國三鎭】三月唐主殺其兄子從璨原本子上無兄字今補

唐削吳越王鏐官爵

原本削下有錢字無吳越王三字非是今補

【壬後唐長興三年○是辰嵗凡四國三鎭】夏四月董璋襲西川五月孟知祥擊敗之璋爲其下所殺知祥遂取東川復稱藩於唐原本無復稱藩五字今據分注補書

【甲後唐閔帝從厚應順元年四月以後唐主從珂淸泰元午年○蜀主孟知祥明徳元年○是嵗蜀建國凡五國三鎭】唐以潞王從珂爲河東節度使石敬瑭爲成徳節度使從珂舉兵鳯翔唐遣兵討之官軍降潰

從珂至長安唐主以康義誠爲招討使將兵拒之殺馬軍指揮使朱洪實

原本從珂上有唐潞王三字今刪

從珂至陜唐諸將及康義誠皆降

原本從珂上有唐潞王三字今刪諸將上無唐字今補

唐主從珂弒鄂王於衛州磁州刺史宋令詢死之原本王下有存厚二字今刪【前書廢存厚爲鄂王此存厚二字可省】

【乙後唐淸泰二年○吳天祚元年○閩未永和元年○是嵗凡五國三鎭】蜀侵唐金州不克原本侵作冦誤

吳徐知誥自加大元帥封齊王備殊禮

原本書加徐知誥大元帥不書自非是

【丙後唐淸泰三年十一月以後晉主石敬瑭天福元年○申閩主昶通文元年○是嵗唐亡晉興凡五國三鎭】原本分注晉下有髙祖二字今刪但書主後仿此

唐主從珂自焚殂晉主入洛陽

原本殂作死非是

【丁晉天福二年○南唐主徐誥升元元年○是嵗吳亡酉晉蜀漢閩南唐代吳凡五國吳越荊南湖南凡三鎭】原本分注南唐下有烈祖二字今刪但書主

春正月朔日食

原本月下漏朔字今據五代史司天考補正

【戊晉天福三年○戍蜀廣政元年】

原本分注有是嵗凡五國三鎭七字今刪【按上年丁酉已歷數五國三鎭是嵗並無增減不必重列直至癸夘殷建國始書並殷凡六國三鎭又至丁未晉亡始書凡四國三鎭毎嵗無增減者不復嵗結後仿此】

春正月日食

刪【是年無日食不應特書五代史司天考可證】

【已晉天福四年○閩王曦永隆元年亥是嵗南唐復姓李氏凡五國三鎭】閩王曦弒其主昶而自立稱藩於晉

原本分注大書並作閩主誤今據分注攺正【分注延羲自稱閩國王至六年始稱帝不應於是年先書主】

【庚晉天福子五年】

原本分注有是嵗凡五國三鎭七字今刪【辛丑壬寅仿此】

閩王曦遣兵擊其弟延政於建州敗績吳越遣兵襲建州夏五月延政擊卻之

原本襲作救非是今正

十一月日食

原本是年不書日食非是今據司天考補正

【辛晉天福丑六年】二月晉殺彰義掌書記張式

原本書彰義節度使張彥澤殺其掌書記張式不書晉殺無關系今正

晉安重榮反晉遣杜重威討破之

原本討破作擊敗非

【壬晉天福七年六月主重貴寅立○漢主玢光天元年】六月晉主敬塘殂羣臣立其兄子重貴

原本作兄子齊王某立非是

八月晉師圍襄州抜之安從進伏誅

原本圍作討又無師字並非今據分注攺正

【癸晉主重貴仍稱天福八年○南唐主璟保大元年殷卯主王延政天徳元年南漢主晟幹和元年○是嵗並殷凡六國三鎭】

原本分注晉下漏主重貴仍稱五字今補南唐下有元宗二字今刪但書主

【甲晉開運元年○是嵗辰凡六國三鎭閩亡】三月契丹攻晉澶州不克引還是月日食

原本攻作冦誤又不書日食今據司天考補正

晉馮道罷以桑維翰爲中書令兼樞宻使

原本馮上有太尉侍中四字今刪

閩人誅朱文進傳首建州

原本誅作討殺非

契丹復入晉

原本入作冦誤

【乙晉開運二年○是嵗凡五巳國三鎭殷攺稱閩而亡】契丹防晉祁州刺史沈斌死之

原本防作陷非是考證謂當作攻亦非

【丁二月漢主劉知逺立仍稱晉天福十二年六月攺號未漢○是嵗晉亡漢興並蜀南漢南唐凡四國三鎭】原本分注漢下有髙祖二字嵗結有吳越荊南湖南六字並刪【三鎭歷年無增減不必屢書】

契丹廢晉主重貴爲負義侯徙之黃龍府

原本廢作封非是

晉遣梁暉襲取襄州殺契丹守兵

原本梁上有賊帥二字今刪

契丹攻潞州晉遣史肇救之詔鄭謙守忻代閻萬進守嵐憲

原本攻作防誤鄭上漏詔字今據分注補正

契丹耶律徳光死於殺狐林趙延壽入恆州自稱權知南朝軍國事

原本分二條非是今據分注合書

【戊漢幹祐元年二月隱帝承申祐立○是嵗凡四國三鎭】八月漢河東節度使劉崇上表募兵備契丹

原本度下漏使字表上缺上字今補

【己漢隱帝仍稱幹祐二年酉○是嵗凡四國三鎭】

原本分注無隱帝仍稱四字非是今補【隱帝不攺元但稱幹祐故當補正】

契丹侵河北漢遣郭威督諸將禦之

原本侵作防非是今正

【庚漢幹祐三年○是戌嵗四國三鎭漢亡】九月馬希萼遣使乞師於唐唐遣兵助之

原本兵上無遣字非是今據分注補書

漢主殺其樞宻使楊邠侍衛指揮使史肇三司使王章遣使殺郭威不克威舉兵反遂弒其主承祐

原本殺上承祐二字羨今刪弒作殺尢誤今正

漢太后臨朝

刪○當附上迎劉贇分注不應特書【未防郭威自立漢巳爲周何朝可臨乃大書於冊卽當刪無疑】

契丹屠內丘防饒陽漢郭威將兵擊之

原本丹下有入防二字郭上有遣字並非今刪防作陷尢誤

郭威至澶州自立而還遣兵拒劉贇廢爲湘陰公原本郭上有漢字還下有王峻王殷四字贇下有以太后誥四字公下有令郭威監國五字並非今刪

【辛周主郭威廣順元年○北漢主劉崇仍稱幹亥祐四年○是嵗周代漢北漢建國凡五國三鎭】原本分注周下有太祖二字今刪崇下漏仍稱二字今補【幹祐漢主舊號北漢建國仍稱幹祐故當補書】

契丹使至大梁

原本無至字非是今補

周主爲故漢主承祐舉哀成服

刪【書法以爲著欺不知欺之一字何足爲五代諸君之罪𨿽削之可也】

漢泰寧節度使慕容彥超遣使入貢於周

原本寧下有軍字羨今刪【據前後書某節度使皆無軍字】

契丹燕王蘓頁弒其主鄂約而自立舒嚕誅蘓頁而代之

原本誅作討殺非是

楚將徐威等作亂廢其君希萼立希崇爲武安畱後楚人復立希萼居衡山

原本作亂誤作伏誅今攺正【下書廢君上書伏誅自是傳錄訛誤】

【壬周廣順二年○是嵗周南漢蜀唐北子漢凡五國吳越荊南湖南凡三鎭】周朔方節度使馮暉卒子繼業自爲畱後

原本作以其子某誤今據分注攺正【分注暉卒繼業殺兄繼勲自知軍府事】

【甲周顯徳元年正月世宗榮立冬北漢幹寅祐七年主鈞立○是嵗凡五國三鎭】

原本分注世宗下有睿武孝文皇帝六字今止存世宗二字以示異於五代之君刪睿武孝文六字以存無統之例書法以全舉諡號爲尊世宗特傅防綱目不可從北漢主鈞上亦有孝和帝三字今並刪去

周太師馮道死

原本師下有中書令瀛王五字今刪死作卒亦非

周立符氏爲後

原本作周立後符氏非

【乙周世宗榮仍稱顯徳二卯年○是嵗凡五國三鎭】

原本分注無世宗榮仍稱五字非是今從考異補書

【丙周顯徳三年○是辰嵗凡五國三鎭】唐主誥防故吳主楊氏之族原本不書主誥非是

嶽州團練使潘叔嗣殺王逵迎周行逢入朗州行逢誘叔嗣誅之

原本誘作討誅作斬非

【丁周顯徳四年○北漢天防巳元年○是嵗凡五國三鎭】周光祿卿致仕柴守禮犯法周主不問

原本光上有周主之父四字與前後書法矛盾今刪

契丹北漢防兵侵周潞州不克而還

原本侵作防非是

【戊周顯徳五年○唐中興元年南漢主午鋹大寶元年○是嵗凡五國三鎭】周主遣使如唐還其俘

原本唐下有餽之鹽三字今刪

【已周顯徳六年六月恭帝宗未訓立○是嵗凡五國三鎭】南漢殺其尙書右丞鐘允章以宦者龔澄樞爲內太師

原本不書宦者非是今補

綱目續麟彚覽卷下

