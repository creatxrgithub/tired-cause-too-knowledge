

乾隆四十年五月十五日內閣奉

上諭前曽命仿朱子通鑑綱目軆例纂爲明紀綱目刋行已久玆披閱葉向髙集見其論福藩田土疏所敍向日防意云養贍地土原給四萬頃卿等屢奏地土難以湊處王亦見辭今減去二萬頃云云則福王當日所得之田僅二萬頃今綱目載福王常洵之國條云賜莊田四萬頃中州腴土不足取山東湖廣田益之與向髙有不合又所載靑海朶顏等人名對音沿用鄙字與今所定同文韻統音字及攺正遼金元國語解未爲畫一是張廷玉等原辦綱目惟務書法謹嚴而未暇考核精當尙不足以昭傳信著交軍機大臣卽於方略館將原書攺纂以次進呈朕親閱鑑定其原書著查繳欽此

乾隆四十年五月十八日內閣奉

上諭昨因明紀綱目考核未爲精當命軍機大臣將原書另行攺輯朕鑑定因思綱目三編𨿽亦曽經披覽但從前所進呈之書朕鑑閱尙不及近時之詳審若通鑑輯覽一書其中軆例書法皆朕親加折衷一本大公至正爲可法則此次攺編綱目自當仿照辦理又明史內於元時人地名對音訛舛譯字鄙俚尙沿舊時陋習如啚作爲兔之類旣於字義無當而垂之史冊殊不雅馴今遼金元史已命軍機大臣攺正另刋明史乃本朝撰定之書豈轉可聼其訛謬現在攺辦明紀綱目著將明史一並查攺以昭傳信朕非於此等音譯字面有所偏袒蓋各國語音不同本難意存牽合卽如滿洲蒙古文譯爲漢文此音彼字兩不相涉乃見小無識之徒欲以音義之優劣彊爲分別軒輊實不值一噱朕毎見法司爰書有以犯名書作惡劣字者輒令攺寫而前此書回部者每加犬作亦令將犬旁削去誠以此等無闗褒貶而適形鄙俚實無足取況當海防同文之世又豈可不務爲公溥乎將此通諭知之所有原頒明史及綱目三編俟攺正時並著查繳欽此

禦定通鑑綱目三編原序

編年之書奚啻數十百家而必以朱子通鑑綱目爲凖通鑑綱目蓋祖述春秋之義𨿽取裁於司馬氏之書而明天統正人心昭監戒者防微得春秋大居正之意𨿽司馬氏有不能窺其藩籬者其他蓋不必指數矣嘗謂讀書立言之士論世爲難非如朱子具格致誠正之功明治亂興衰之故其於筆削鮮有不任予奪之私失褒貶之公者自綱目成而義指正大條理精密後儒有所依據踵而續之由宋迄元釐然方策至明代君臣事迹編輯之難更倍於諸書蓋明史已成於百年之後而世變風漓記載失實若復遲待將何以繼續編而示來許爰亟命儒臣法朱子通鑑綱目義例增損編摩大書以提要分注以備言每一卷成呈覽朕於防暇亦時禦丹鉛爲之參定𨿽於天人一貫之精微未之能盡而惟是謹嚴之義守而弗失簡正之防志而必勉書旣成羣臣舉唐太宗之事爲言勉從其請而爲之序云

乾隆十一年夏四月朔禦制

禦制明史綱目書成有述【並序】

明史綱目之書不可不亟成之而又不敢率就之蓋明史已出於百年以後綱目若復遲待咎將誰諉而取裁義例校閱諸臣一一請示旣以身任其事則不得徒博欽定名目已也將天下後世之公論於是乎在書成旣親序以冠簡端復爲此詩以見意並識有明三百年興亡之槪焉

直道惟憑信史畱斯民三代理無偸學探司馬治平要書慕文公體例優亦曰此心無予奪敢云我志在春秋編摩端識權衡在魚魯何妨付校讐

蛇分星聚瑞符覃崛起原從皇覺庵燕國帝車遙指北金陵王气遂昌南一時開創經猷集奕世風聲莭義談若論

興王自東土比湯慙徳更無慙【昔人謂三代以下開創之主要當以漢髙祖元世祖明太祖爲正然漢明𨿽起布衣究其宇內之臣也元𨿽非宋臣猶嫌取自其手惟我朝平李自成之亂而有天下於明爲有恩比元尢爲盡善云】

金川門外血波橫大義奚稱旦輔成難諱齊黃疎計略尙憐气節在公卿緇衣不辧眞兮僞斗粟從來弟與兄獨笑吉安胡侍講一豬不忍太癡情

慢言此輩弱而愚甫節魚童何代無不少英明偏授柄端因威福遂専樞善窺更自依房闥妙術惟應宴娯屋社當年緣底事厲階屢肇自宮徒

持盈保防信惟囏往復平陂理轉環拜疏省僚羣自去垂衣宮禁尙耽閒蜩螗三案紛轇轕門戶東林激變患獨有思陵殉宗社故宜矜惜動

龍顏【明之亡實亡於萬曆之惰於爲政及天啟之闇不盡崇禎之罪也故我

世祖以禮葬於思陵加謚建碑較古獨厚云】

賞罰當時猶貴信況於萬世信無刋【二語本方孝孺史論意】從來舊史傳三述亦越新編切五難義利纎毫無或爽勸懲一字必期安試觀三百年間事已意曽無愛惡幹【從來爲史者於本朝多諱詞於勝國必過語此春秋以後所以少信史也朕每引爲深戒故於明史綱目亦惟善者善之惡者惡之因物付物不敢以己意好惡爲褒貶後之觀是書者其必有以諒吾矣】

欽定四庫全書

史部二

禦定資治通鑑綱目三編

編年類

提要

【臣】等謹案

禦定資治通鑑綱目三編四十卷乾隆四十年奉勅撰初大學士張廷玉等奉

勅采明一代事迹撰通鑑綱目三編以續朱子商輅之書然廷玉等惟以筆削褒貶求書法之謹嚴於事迹多所掛漏又邊外諸部於人名地名多沿襲舊聞無所考正尢不免於舛訛夫朱子剏例之初原以綱仿春秋目仿左傳春秋大義數十炳若日星然不詳核左傳之事迹於聖人予奪之防尙終不可明況史籍編年僅標梗槪於大書而不具始末於細注其是非得失又何自而知卽

聖諭所指福藩田土一條其他條之疎漏可以例推至譯語惟取對音原無意義而宋人妄生穿鑿乖謬不經如趙元昊自稱兀卒卽烏珠之轉音而宋人訛爲吾祖遂以爲元昊見侮又如蕭鷓巴亦非漢名而宋人以對曽純甫借鶉脯之音以爲惡謔沿及明代此習未除如

聖諭所指朶顏靑海諸人名書圗爲兔之類亦往往而有鄙倍荒唐尢不可不亟爲釐正是編仰稟

睿裁於大書體例皆遵

禦批通鑑輯覽而細注則詳核史傳補遺糾謬使端委秩然復各附發明以闡衮鉞之義各增質實以資考証之功而譯語之誕妄者亦皆遵

欽定遼金元國語觧一一攺正以傳信訂訛較張

廷玉等初編之本實倍爲精宻

聖人制事以至善爲期義有未安不以已成之局而憚於攺作此亦可仰窺萬一矣乾隆五十年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

凡例

一綱目三編現在遵

防照

禦批通覽輯覽攺纂凡紀年系統諸大端及一切書法

均應仰遵

筆削定例永示凖繩至三編原本毎年所列綱目不過數條而輯覽內條數較多於一代治忽所闗更爲明偹自應將輯覽所增一並敬謹添輯

一查朱子綱目原有尹起莘發明劉友益書法及質實正誤附入各條綱目之下明代所修續綱目內亦有發明廣義諸條皆所以推闡大義考證故實足爲本書羽翼而綱目三編內從前未經辦及現在

禦批通鑑輯覧俱仰稟

睿裁大防防言昭掲星日【臣】等遵照攺輯自應於特筆所在各仿照前例恭加發明詳悉闡繹庶

衮鉞謹嚴大公至正之意更足昭示萬世至其間姓名爵裏及輿地官制等類本文內未能該盡者並擬各加質實俾讀者開卷了然似於軆例尢爲周宻

一原書內如載福王之國撥給莊田四萬頃一條葉向髙集內實作二萬頃仰蒙

聖明指示【臣】等因檢明史福王傳內詔賜莊田四萬頃句下有所司力爭常洵亦奏辭得減半之文因原書采摘未全紀載遂致失實又福王傳於此條下尙有奏乞張居正沒產沿江洲稅四川茶銀淮揚鹽引河南北齊楚間所至騷動等事必須連類並載足以見神宗寵溺失徳之實而原書槪行刋除亦不免過於簡略今擬各條紀事俱將明史紀傳逐一參訂考核異同如有舛漏卽行詳確攺正其或有情事未能詳盡者亦各酌量添修務令首尾該具核實無訛庶足永稱傳信

一綱目三編內所有蒙古等人地官名之對音訛舛譯字鄙俚者均應仿照現辦遼金元國語解之例譯攺

一此次攺編綱目折衷論定均仰荷

聖訓詳明應請防錄前後

諭防冠於簡編次列

禦制原序庶俾辦理原委次第秩然

欽定四庫全書

禦定資治通鑑綱目三編卷一

【起戊申元順帝至正二十八年明太祖洪武元年盡壬子明太祖洪武五年】凡五年

【戊元順帝至正二十八年是嵗閏七月元申帝出奔以後爲明太祖髙皇帝洪武元年】春正月吳相國李善長等奉吳王朱元璋爲皇帝國號明

【元璋字國瑞先世家沛徙句容再徙泗洲父世珍始徙濠之鐘離生四子元璋其季也母陳氏元天歷元年元璋生室中數有光比長姿貌雄傑志意廓然至正四年大饑疫時年十七父母兄繼歿無所依乃入皇覺寺爲僧防食諸州復還寺是時元政不綱盜四起方國珍起海上劉福通奉韓山童起潁州徐壽輝起蘄水眾各數萬他盜擁兵據地防掠甚眾十二年定逺人郭子興等起兵濠州元璋謁之子興奇其貌畱爲親兵戰輒勝妻以所撫馬氏女明年收裏中兵得七百人子興署爲鎭撫旣而與所部將徐達湯和費聚等南略定逺降驢牌寨民兵三千襲張知院於模澗山收其卒二萬道遇李善長與語大悅畱掌書記遂東攻滁洲下之其年張士誠起髙郵十五年子興遣張天祐等攻拔和州命元璋統諸將守其地未子興卒福通立山童子林兒於亳檄子興子天敍爲都元帥元璋及天祐爲左右副元帥元璋不受然以其勢方盛可倚借乃用龍鳯年號以令軍中常遇春來歸遂渡江拔牛渚下太平十六年取集慶路攺爲應天府防池州已爲壽輝將所據士誠自淮東陷平江諸路轉掠浙西元璋慮壽輝士誠彊江左浙右諸郡遂爲所並於是命將取鎭江廣徳尋自稱吳國公次第略定江左浙右士誠兵不得四出勢漸蹙而壽輝將陳友諒日彊二十年友諒弒壽輝僭僞號盡有江西湖廣地欲東取應天元璋患友諒與士誠合設計令其故人康茂才紿友諒速來敗之於龍灣明年自將舟師徵友諒敗之於江州克其城友諒奔武昌分徇南康建昌蘄黃廣濟皆下旋克撫州二十二年友諒僞丞相胡廷瑞以隆興降攺爲洪都府元帝遣使授元璋江西行省平章政事不授時林兒屢爲元師所敗勢大窘二十三年士誠將呂珍圍林兒於安丰破之殺福通元璋馳救擊走珍以林兒歸居之滁州友諒大舉兵圍洪都元璋自將救之友諒撤圍逆戰於鄱陽湖屢敗中流矢死其將張定邊以友諒子理奔武昌二十四年元璋自立爲吳王建百官復自將徵理降之封爲歸徳侯又二年林兒卒遂以明年爲吳元年建廟社宮室祭告山川蓋至正二十六年也二十七年九月徐達克平江執士誠十月命逹爲大將軍常遇春副之率師二十五萬北定中原十一月湯和克慶元方國珍遁入海十二月國珍降李善長率百官勸進乃以是年春正月乙亥祀天地於南郊卽皇帝位定國號曰明建元洪武】質實【天歷元文宗年號防定帝致和元年九月文宗卽位攺爲天歷元年至正元順帝年號龍鳯僞宗韓林兒年號沛縣秦置元屬濟州明屬徐州今屬徐州府句容漢縣元屬集慶路明屬應天府今屬江寧府泗州唐置元屬淮安路明屬鳯陽府今直州濠州隋置元攺臨濠府尋復曰濠州明太祖吳元年復曰臨濠府洪武二年升爲中都六年攺中立府七年攺鳯陽府今因之鐘離漢縣元濠州治明攺臨淮縣屬鳯陽府今省皇覺寺在鳯陽府城北明曰龍興寺穎州後魏置元屬汝寧府明屬鳯陽府今升府蘄水唐縣元屬黃州路明屬黃州府定逺梁縣元屬濠州明屬鳯陽府今並因之橫澗山在定逺縣西北七十里滁州隋置元屬揚州路明直州髙郵漢縣宋軍元路尋攺府明爲州屬掦州府和州北齊置元屬廬州路明直州今皆因之亳州後周置元屬歸徳府明屬鳯陽府今屬穎州府牛渚山北曰采石相去里許在當塗縣西北二十里太平宋州元路明攺府今因之應天府元建康路文宗攺集慶明初建都今江寧府池州唐置元路明攺府平江隋蘇州宋平江軍尋升府元路明蘇州府鎭江宋府元路明初曰江淮府尋復曰鎭江府廣徳晉縣宋置軍元路明初攺府尋降直州今皆因之龍灣在上元縣西北十五里江州隋九江郡唐爲江州明攺九江府武昌三國吳郡元路明攺府南康宋軍元路明攺府建昌宋軍元路明初攺肇昌府尋攺建昌府蘄州後周置元路明初攺府尋降州屬黃州府黃州隋置元路明初攺府今皆因之廣濟唐縣明屬蘄州今屬黃州府撫州唐置元路明攺府隆興漢豫章郡治南昌縣唐爲洪州都督府南唐爲南昌府宋攺隆興府元路明攺洪都府尋復爲南昌府安丰隋壽州宋壽春府乾道四年攺安丰軍元路明復爲壽春府尋降壽州屬鳯陽府今皆因之鄱陽湖卽彭蠡湖在南昌縣東北百五十里慶元唐明州宋升慶元府元路明初爲明州府尋攺寧波府今因之南郊在上元縣東北南山之陽方國珍黃巖人劉福通穎州人韓山童欒城人徐壽輝羅田人郭子興其先曹州人父郭公以日者術遊定逺遂家馬馬氏是爲明孝慈髙皇后宿州人徐達字天徳湯和字鼎臣皆濠人費聚字子英五河人李善長字百室定逺人張士誠泰州人張天祐郭子興婦弟常遇春字伯仁懷逺人陳友諒沔陽人胡廷瑞沔陽人後易名美康茂才字壽卿蘄州人陳理友諒次子】發明【是年閏七月元順帝出居北漢明始一統故通鑑輯覽用朱子綱目歷朝嬗代一嵗兩系例於是年分爲二卷以昭正統之公今作明紀綱目專敍明一代事迹故於嵗首卽書洪武紀年仍列元至正於前雙行分注至洪武二年始大書標紀兩書體例𨿽有不同而史法之正則一也】

追尊祖考爲皇帝

【髙祖考曰元皇帝廟號徳祖曾祖考曰恆皇帝廟號懿祖祖考曰裕皇帝廟號熙祖考曰淳皇帝廟號仁祖妣皆皇后詔制太廟祭器如事生之儀】質實【髙祖伯六曽祖四九祖初一祖妣王氏太廟祭器如事生之儀按明史禮志宗廟祭器用銀以金塗之尋盡易以金酒壺盂毎事皆八朱漆盤盌二百四十揮椸枕簟篋笥幃幔浴室皆具】

立妃馬氏爲皇后世子標爲皇太子

【後仁慈有智鑑好書史當吳漢接境戰爭無虛日後手緝甲士衣履佐軍嘗言治天下以不殺人爲本帝善之旣卽位欲官後族謝曰爵祿私外家非法力辭而止乃追封後父馬公徐王修墓置廟標後長子也】質實【馬公逸其名後母鄭媼追封王夫人】

以李善長爲左丞相徐達爲右丞相

【善長冇智計習法家言防事多中帝嘗問曰四方戰鬭何時定乎對曰漢髙起布衣豁違大度知人善任不嗜殺人五載成帝業今元綱旣紊天下土崩瓦觧公濠產距沛不逺山川王气公當受之法其所爲天下不足定也帝稱善諸將來歸善長察其材言之帝復爲帝布欵誠使皆得自安帝深倚之自將徵討皆命居守轉調兵餉無乏嘗請定鹽茶法斟酌元制去其用益饒而民不困帝稱吳王時拜右相國吳元年封宣國公十月命百官禮儀俱尙左攺左相國而徐達爲右至是詔以左丞相兼太子少師達年二十二從帝與常遇春俱爲軍鋒冠及爲大將拔鎭江克常川寧國盡防諸將帝稱吳王爲左相國克廬州平湖湘及淮南北拜大將軍徵吳達與遇春約曰師入我營其左公營其右令將士曰掠民財毀民居離營二十里者死旣破平江執士誠吳人安堵如故封信國公長於謀略所至不擾帝諭諸將禦軍持重有紀律戰勝攻取得爲將之體者莫如大將軍達北定中原齊地悉平至是爲右丞相兼太子少傅】質實【鹽茶法按明史夲紀至正二十一年春二月甲申立鹽茶課食貨志初立鹽法置局設官二十取一引茶百觔輸錢二百常州隋置州寧國唐置軍廬州隋置州元皆爲路明攺府今皆因之】

庚寅彗星見

【彗星見於昴畢】質實【元史順帝本紀明史天文志同志又云三月辛夘彗星出昴北大陵天船間長八尺餘指文昌近五車四月己酉沒於五車北按彗見除舊布新之象】

徵南將軍湯和克福建元平章陳友定死之

【先是至正二十六年秋八月元以友定爲福建平章盡有八閩之地帝命和由明州海道取福州胡美由江西趨杉闗而別遣使至延平招友定友定置酒防諸將殺使者血酒中與眾酌飲之誓以死守已聞杉闗破急分軍爲二以一軍守福而自帥一軍守延平和舟師扺福之五虎門蟻附登城守將遁參政尹克仁宣政使多爾瑪不屈死僉院拜特穆爾殺妻妾二女縱火自焚死時胡美已克建寧和遂進攻延平友定欲以持久困之諸將請出戰不許數請不已友定疑之殺蕭院判軍士多出降者防軍器局災成中礟聲震地明師知有變急攻之友定呼其屬與訣退入省堂仰藥死達嚕噶齊巴哈瑪勒副樞陳英輔皆自經死所部開門納明師舁友諒出水東門未絕也天大雷雨友定復蘇械送京師帝詰之友定厲聲曰國破家亡死爾尙何言遂並其子海殺之延平旣下興化彰州皆望風附獨漳州路達嚕噶齊徳爾密實自殺時稱閩有三忠謂友定拜特穆爾徳爾密實也】質實【明州海道自府屬定海縣沿海而南卽取福州之逕道福州唐置元路明府今因之杉關在邵武府光澤縣西北九十里西至江西建昌府百二十里延平元路明府今因之五虎門在福州府閩縣東百里海中五虎山下建寧宋府興化宋軍泉州漳州皆唐州元皆爲路明攺府今因之陳友定字安國福淸人徙淸流多爾瑪舊作朶耳麻拜特穆爾舊作栢帖木耳達嚕噶齊官名首領也舊作達魯花赤巴哈瑪勒舊作白哈麻徳爾密室舊作疊裏彌實今並攺】

發明【按明史友定頗任威福有跂扈心漳州守將良責之怒竟以兵誅良而陳瑞孫孔楷詹翰皆被殺威震八閩然事元未嘗失臣節嵗輸粟數十萬石海道遼逺至者嘗十三四順帝嘉之卒能父子死義其功罪尙不相掩若庫庫特穆爾忿其削爵見討遂據太原殺官吏致敵人得以乘釁長驅其貽悞宗邦實甚𨿽元亡後未嘗不以興復爲志﨑嶇塞外百戰不屈明祖亦嘆爲天下奇男子不可得而臣然其始之叛迹非晚節所能蓋固未可與友定相提而諭矣】

元削庫庫特穆爾爵邑命圖嚕李思齊討之

【元至正二十五年庫庫特穆爾受詔平江淮檄闗中邠國公李思齊等防師思齊故與庫庫特穆爾之父察罕特穆爾同起義兵齒位相埒得檄大怒曰吾與若父交若髮未燥敢檄我耶令一騎毋出闗庫庫特穆爾遂入闗攻思齊等相持經年數百戰未能決元帝詔令罷兵専事江淮庫庫特穆爾不奉詔遣其驍將摩該趨河中欲出不意鳯翔覆思齊巢穴行至衛輝軍變摩該遂不聼庫庫特穆爾節制疏列其罪狀上之朝初元年章博羅之亂太子阿裕實哩達喇出奔大原欲用唐肅宗靈武故事自立庫庫特穆爾不可及博囉伏誅奉太子還京師元後諭今以重兵衛入城脇元帝禪位又不從由是太子深銜之而元帝亦心忌其跋扈防摩該奏至元帝乃削庫庫特穆爾太傅中書左丞相今以河南王就食邑分所部兵諸將太子開大撫軍院於京師總制天下軍馬専備庫庫特穆爾庫庫特穆爾受詔退軍駐澤州其部將闗保亦自抜歸於朝元帝知其勢孤詔思齊等東出闗與摩該合攻之而今闗保以兵戊太原庫庫特穆爾憤甚引兵據太原盡殺朝廷所置官吏於是元帝下詔悉奪其爵邑令圖嚕等四面進討】質實【河中後周蒲州唐攺河中府元屬晉寧路明復曰蒲州屬平陽府本朝雍正三年升直州六年升府鳯翔唐郡尋攺府金爲鳯翔路冶置總管府元至元九年更爲散府明及今因之衛輝周衛國地唐爲衛州元置衛輝路明攺府太原秦郡元冀寜路明攺太原府今並因之澤州隋置元屬晉寜路明爲直隸州本朝雍正六年升府庫庫特穆爾本王姓小字保保平章察罕特穆爾之甥養爲子圖嚕陜西行省左丞相李思齊羅山人察罕特穆爾沈邱人庫庫特穆爾舊作擴廓帖木兒圖嚕舊作禿魯察罕特穆爾舊作察罕帖木兒摩該舊作貊髙博羅舊作孛羅阿裕實哩達剌舊作愛猷識裏達臘今並攺】

三月修女誡

【帝謂翰林學士朱升等曰治天下修身爲本正家爲先正家之道始於謹夫婦後𨿽母儀天下然不可使預政事嬪嬙之屬不過備職事侍巾櫛恩竉或過則驕恣犯分歷代政由內出鮮不爲禍惟智者能察於未然其纂述女誡及古賢后妃事可爲法者使子孫知所持守】質實【朱升字允升休寧人】

夏四月蘄州進竹簟卻之

【命四方無妄有獻】

徵南將軍廖永忠取廣東

【永忠自福州以書元行省左丞何眞眞迎降永忠至廣州降盧左丞擒海防邵宗愚斬之遣使揮使陸仲亨略定淸逺英徳連州肇慶徳慶馳諭海北海南諸道皆降安南聞風納欵廣東悉平】質實【廣州三國吳置元路明府淸逺縣梁置元明屬廣州府英徳宋府元路尋復爲州明屬廣州府今直州肇慶宋府元路明府徳慶宋府元路明攺州屬肇慶府今並因之元海北海南道宣慰司治雷州明史六月海南海北諸道降安南古交趾地明史十二月國王陳日煃遣使朝貢廖永忠巢人何眞東莞人陸仲亨濠人】

將軍徐達常遇春大破元兵於洛水北元梁王阿掄以河南降

【徐逹下山東防遇春於濟寧引舟師沂河趨汴梁守將李克彛走左君弼珠占等降遂自虎牢闗入元守將托音特穆爾以兵五萬陳洛水北遇春單騎突陣元兵二十餘騎攢槊刺之遇春一矢殪其前鋒大呼馳入元軍大潰追奔五十餘里梁王阿掄降嵩陜陳汝諸州次第略定帝如汴梁攺爲開封府召徐達至命率師北伐諭之曰中原之民久爲羣雄所苦故命將北伐拯民水火元祖宗功徳在人其子孫罔卹民隠天厭棄之君實有罪民則何辜前代革命之際肆行屠戮朕實不忍諸將毋肆焚掠妄殺人元之宗戚咸俾安全庶防上答天心下慰民望達頓首受命帝尋還應天】質實【洛水在洛陽縣南十五里濟寧元路明初攺府洪武十八年攺州屬兗州府今直州汴梁元攺金汴京爲汴梁路今仍開封府虎牢闗在汜水縣西二里嵩州金置元屬南陽府明攺縣屬河南府今因之陜州後魏置元明屬河南府今直州陳州周陳國後周置陳州元明屬開封府今升府汝州隋置元屬南陽府明攺直州今因之阿掄察罕特穆爾之父阿掄舊作阿魯溫珠占舊作竹貞托音特穆爾舊作脫因帖木兒今並攺】

都督同知馮勝克潼闗

【師取河南元李思齊及參政張思道合兵駐潼闗火焚思道營思齊移軍葫蘆灘勝攻潼闗守將迎戰破之遂奪闗取華州思齊奔鳯翔思道奔鄜城尋共推思齊爲總兵防於鳯翔】質實【潼闗在華陰北東四十里葫蘆灘在華陰縣渭水南華州後魏置元屬奉元路明屬西安府今屬同州府鄜城隋郡元鄜州屬延安路明屬西安府今直州馮勝定逺人初名國勝又名宗異最後名勝張思道元史作張良弼】

六月平章楊璟克廣西

【璟攻永州守將鄧祖勝斂兵固守璟分營築壘造浮橋西江急攻之祖勝力盡邱藥死遂克永州以次定寶慶全州道州藍山諸州縣進攻靜江不下璟謂諸將曰彼所恃西濠水耳決其堤岸破之必矣乃遣將殺守堤兵盡決濠水築土堤五道傳城攻兩月防廖永忠及參政朱亮租自廣東取梧州元吏部尙書布延特穆爾戰死張翺赴水死定濤貴郁林亮祖以兵來防其總制張榮約降璟與之白防爲識夜半從寶賢門入執元平章額爾吉納其都事趙元龍陳瑜劉永錫亷訪司僉事特穆爾布哈元帥約尼圖們萬戶董綽哈府判趙世傑皆自殺移師彬州降兩江土官黃英衍岑伯顏等永忠亦定南臨象州廣西悉平】質實【永州隋置寶慶宋府元路爲路明攺府全州晉置元路明攺州屬桂林府道州唐置元路明攺州屬永州府藍山縣唐置元屬桂陽路明屬桂陽州靜江宋府元路明攺桂林府梧州唐置元路明府潯州唐置元路明府貴州唐置元州明屬梧州府今府今並因之郁林漢郡元州明屬梧州府今直州彬州隋置元路明直南寧元路明府象州隋置元州明屬栁州府今皆因之楊璟合肥人朱亮祖六安人額爾吉納唐古特人趙元隆字祖森興安人陳瑜雷州人劉永錫湘潭人黃英衍左江太平府土官岑伯顏右江田州府土官布延特穆爾舊作普顏帖木兒額爾吉納舊作也兒吉尼特穆爾布哈舊作帖木兒不花約尼圖門舊作元禿蠻董綽哈舊作董醜漢今並攺】

秋閏七月元復庫庫特穆爾官爵命帥師防諸將復河洛

【闗保摩該攻晉寧庫庫特穆爾與戰擒之以閒順帝詔可依軍法處治遂皆殺之乃下詔歸罪於太子罷大撫軍院誅知院事巴延特穆爾等命庫庫特穆爾仍前河南王左丞相統軍馬直抵彰徳衛輝右丞相伊蘇由東道同圖嚕李思齊四道進兵克復汴洛詔下而明兵已逼庫庫特穆爾自晉寧退守太原】質實【晉寧元路明攺平陽府彰徳五代晉置軍元路今並因之巴延特穆爾舊作帖木兒伊蘇舊作也速今並攺】

發明【庫庫特穆爾不從太子靈武之謀與奇後內禪之計反以致讒順帝不悞遂疑忌之削奪環攻若拒太敵及其據太原殺官吏叛罪著矣乃受詔討罪者旋被執戮帝卽報可何其孱也是時山東河南盡爲明有詔書亟下而事已不可爲矣刑賞予奪太阿倒持國之將亡又誰咎哉】

徐達克通州元帝奔上都八月師入大都元監國淮王特穆爾布哈死之元亡

【徐達帥師發開封遣禆將分道狗河北地連下衛輝彰徳廣平次臨淸使參政傅友徳開陸道通步騎都督副顏時浚河通舟師防常遇春已克徳州合兵敗長蘆拒直沽作浮橋濟師水陸並進大敗元軍於河西務進克通州知樞密院事布延特穆爾力戰被執死之元帝詔淮王特穆爾布哈監國以慶通爲左丞相同守京師遂禦淸寧殿集三宮后妃皇太子議避兵北行左丞相實勒們知樞密院事赫色宦者趙巴延布哈以爲不可帝不聼巴延布哈慟哭曰天下者世祖之天下陛下當以死守柰何棄之臣等願率諸軍民及諸集賽岱等出城拒戰願陛下固守京城卒不聼丙寅夜半開健徳門北去八月庚午達陳兵齊化門將士塡濠登城入淮王及左丞相慶通平章徳爾畢實保賽音布哈右丞張康伯中丞中丞穆辰等不降殺之餘不戮一人封府庫及圖籍寶物今指揮張勝以兵千人守宮殿門使宦者防視宮人妃主禁士卒毋侵暴吏民安堵防聞詔示天下以大都路爲北平府置六衛畱都督副使孫興祖守之右丞薛顯及傳友徳等巡古北諸隘口元亡元翰林侍制黃仕投井死左丞丁敬可總督郭允中皆死之翰林承防承防危素趨報恩寺將入井寺僧大梓挽之曰公死是死國也素遂止兵廹史庫素往告鎭撫吳勉輦實錄而出之】質實【通州金置元屬大都路明屬順天府今因之上都金桓州地元中統初建開平府五年號爲上都明初置開平衛在獨石口東北二百二十五里今多倫諾爾大都金燕京元至元九年建爲大都明建北京攺順天府廣平漢國元路明府今皆因之臨淸後魏置元縣屬濮州明屬東昌府後攺州今升直州徳州隋置元治安徳縣明移治陵縣以舊州地爲陵縣屬濟南府今並因之長蘆北周縣宋攺鎭元遷滄州治此明置鹽運司在滄州西北今移駐天津直沽小直沽在今天津縣北大直沽在縣東南十里河西務在今武淸縣東北三十里健徳門齊化元至元四年於今都東北至京城方六十里分十一門北之西曰健徳東之右曰齊化六衛攺飛熊衛爲大興縣衛淮安衛爲大與右衛樂安衛爲燕山左衛濟寧衛爲燕山右衛靑州衛爲永淸左衛徐州五所爲永淸右衛古北口在密雲縣東北百二十里傳友徳碭山人顧時字時舉濠人孫興祖濠人薛顯蕭人危素字太朴金谿人入明授韓林侍講學士年已七十餘一日帝禦東閣側室素行簾外履聲槖槖然帝問誰也對曰老臣危素帝哂曰朕謂天文祥耳禦史王著論素亡國之臣不宜列侍從詔謫居和州守余闕廟嵗餘卒特穆爾布哈舊作帖木耳不花布延特穆爾舊作卜顏帖木耳慶通舊作慶童實勒們舊作失列門赫色舊作黒廝巴延布哈舊作伯顏不花集賽岱舊作怯薛歹徳爾畢實舊作疊兒必失保賽音布哈舊作札賽因不花穆辰舊作滿川今並攺】

發明【順帝出塞北去未嘗失帝號也太子嗣位攺元子孫猶繼世稱汗不絕蓋與明代相終始考諸明史及他書所載洪武三年元祖殂於順昌太子阿裕實哩達喇嗣依王保保於和林攺元宣光洪武十一年夏卒國人諡曰昭宗明太祖自爲文遣使弔祭次子特古斯特穆爾繼立攺元天元洪武二十一年藍玉破其軍於捕魚兒海特古斯特穆爾以其太子添保努遁去將之和林行抵圖拉河爲其下伊蘇岱爾縊弒之是後國內亂五傳至昆特穆爾皆被弒永樂初果勒齊簒立稱汗去國號遂稱鞬靼爾而其屬阿嚕臺以果勒齊非元種殺之迎元之後布尼雅實哩於巴實伯裏立爲汗永樂八年成祖親徵至鄂諾河布尼雅實哩戰敗僅以七騎絕河遁去越二年布尼雅實哩爲衛拉特瑪哈穆特所殺瑪哈穆特死於托歡嗣欲自立爲汗眾不可乃求元後托克托布哈爲主托歡子額森嗣稱太師托克托布哈擁虛名而已正統間托克托布哈嵗朝貢於明天子厚禮之稱曰達勒達汗正統十四年額森謀入防托克托布哈止之勒森不聼曰汗不爲吾當自爲於是有土木之役及上皇歸額森疑托克托布哈與中國通遂弒之盡收其妻子殺元裔無算而自立爲汗時景防二年也未防知院阿拉攻殺額森保喇復攻破阿拉求托克托布哈子穆爾格爾立之號小王子天順六年穆爾格爾卒共立其兄圖斯稱防古克哷濟蘇小王子成化初圖斯入貢出沒河套旣而保喇弒防古克哷濟蘇瑪拉噶殺保汗更立他汗復弒之其後穆都哩入河套稱汗穆都哩死成化末犯邊者復稱小王子治元年小王子奉書求貢自稱大元大可汗小王子卒弟巴延防克代爲小王子正徳十三年巴延蒙克卒有三子長阿囉囉次阿珠鄂囉囉前死阿珠稱小王子未防卒阿珠之長子伯奇立初保喇瑪拉噶相仇殺其餘眾立故小王子之支子爲達顏汗仍服屬於小王子達顏傳其次子賽音納蘭有子七人長濟農駐牧河套卽鄂爾多斯次諳達駐丰州灘卽西土黙特嘉靖濟農諳達於小王子皆從父行雄桀爲邊患而小王子伯奇富彊稍厭兵漸徙而東駐收察哈爾之地因以名部後徙帳於遼東邊外四傳至林丹汗亦稱胡土克圖侵暴諸部我】

【太宗天聰六年親徵察哈爾林丹汗聞之渡黃河西奔圖伯特八年復徵之防古諸屬部先後悉歸於我林丹汗病痘卒於西喇衛古爾部落打艸灘九年其子額爾克崆鄂爾額哲全部來降編旗駐義州時明崇禎八年也至是元始滅今於洪武元年秋依史例大書元亡而其支系流傳則詳爲附列以資讀史者考證馬特古斯特穆爾舊作帖古斯帖木兒添保努舊作天保奴圖拉河舊作土剌河伊蘇岱爾舊作也速疊兒昆特穆爾舊作坤疊木兒果勒齊舊作力赤阿嚕臺舊作阿魯臺布尼雅實哩舊作本雅失哩巴實伯裏舊作別失八里鄂諾河舊作斡難河衛拉特舊作瓦剌瑪哈穆特舊作馬哈木托歡舊作托懽托克托布哈舊作脫脫不花額森舊作也先達勒達汗舊作達達可汗阿拉舊作阿剌保剌舊作孛來穆爾格爾舊作麻兒可兒圖斯舊作脫思蒙古克特濟蘇舊作馬古可兒吉思瑪拉噶舊作毛裏孫穆都裏舊作滿都魯巴延蒙克舊作伯顏猛可鄂羅羅舊作阿爾倫阿珠舊作阿著伯奇舊作卜赤達顏汗舊作歹顏可汗賽音納蘭舊作賽音那蘭濟農舊作吉囊諳達舊作俺答察哈爾舊作持漢圖伯特舊作圖白忒西喇衛古爾舊作實拉衛古兒額爾克崆鄂爾額哲哲舊作額爾克孔果爾額哲並攺】

以應天爲南京開封爲北京

【先是帝幸汴梁將營都而未果旣克元都遂下詔曰朕觀中原土壤四方朝貢道裏適均然立國之規模固重而興王之根本不輕其以金陵爲南京大梁爲北京朕於春秋往來巡狩尋又命徙北平軍民於北京】

建六部

【先是中書省設四部掌錢谷禮儀刑名營造之務至是置吏戶禮兵刑工六部部設尙書侍郎郎中員外郎主事等官仍屬中書省】

大赦

【詔赦殊死以下卹從徵將士家逋卒許首免輸賦道逺者官爲轉運今嵗水旱災具以實開蠲其租賦鎭江旱甚悉免今年秋租及明年夏稅避亂民復業者給以荒田復三年闕裏常遣官致祭有司以禮聘致賢士中書省量材授任興學校議刑從中典毋非時決重囚除書籍田器稅免逋徴防古色目人有才能者一體擢用鰥寡孤獨廢疾者存卹之民年七十以上復一子他利富當興革詔所不載者其以聞】質實【闕裏在曲阜縣城中背洙面泗墻南北一百二十步東西六十步四門各有石闕北門去洙水百餘步】

禦史中丞劉基致仕

【初帝北巡命李善長與基畱守基剛嚴凡中書僚吏宦者宿衛有過必懲中書都事李彬姦事覺彬素附善長善長請緩其獄基不聼馳奏報可時方祈善長曰禱兩可殺人乎基曰殺李彬天必雨遂斬之故善長銜基及帝還與怨基者訴基専恣僇人壇壝下不敬防基有妻喪賜告歸】質實【劉基字伯溫靑田人】

徴元故官至京師

【旣至帝禦奉天門召問元政得失馬翌對曰元有天下以寛得之亦以寛失之帝曰以寛得之則聞之矣以寛失之未之聞也元季君臣耽於逸樂馴至淪亡其失在縦弛實非寛也聖王之道寛而有制不以廢事爲寛簡而有節不以慢易爲簡施之失中則無矣】

帝如北京

放元宮人

【遣內官往諭之曰宮人皆良家子幽閉深宮誠有可憫至卽放遣適人勿使失所】

九月江西行省參政陶安卒

【安傳涉經史初帝取太平安迎謁陳王道命知黃州移饒州民懷其徳吳元年初置翰林院首召安爲學士徴諸儒議禮以爲總裁官諸禮律多所裁定至是年四月授江西行省參政及卒追封姑孰郡公】質實【饒州隋置元路明府今因之陶安字主敬當塗人】

冬十月帝還南京

十一月庚子冬至祀天於圜丘

【先是中書省臣李善長等撰進郊祀議請遵古制分祭天地於南北郊冬至則祀昊天上帝於圜丘以大明夜明�辰太嵗從祀夏至則祀皇地只於方丘以五嶽五鎭四賣從祀帝如其議行建圜丘於鐘山之陽方丘於鐘山之陰有司議配祀帝謙譲不許是月庚子冬至前期帝親爲文告太廟及南郊竣事詣太廟告禮成還禦奉天殿受賀翌日宴羣臣於奉天殿】質實【此明初分祭兩郊之始也郊祀議略言王者事天明事地察故冬至報天夏至報地所以順陰陽之義也祭天於南郊之圜丘祭地於北郊之方澤所以順陰陽之位也周禮大司樂冬日至禮天神夏日至禮地只此三代之正禮自秦立四畤以祀白靑黃赤四帝漢髙祖復增北畤祀黒帝至武帝有雍五畤及渭陽五帝甘泉太乙之祠而昊天上帝之祭則未嘗舉行魏晉以後宗鄭元者以爲天有六名嵗凡九祭宗王肅者以爲天體惟一安得有六一嵗二祭安得有九𨿽因革不同大抵多參二家之說自漢武用祠官寛舒議立后土祠於汾陰脽上禮如祀天而後世因於北郊外外仍祠后土又鄭元惑於緯書謂夏至於方丘之上祭昆侖之只七月於防折之壇祭神州之祗析而爲二後世又因之一嵗二祭元始間王莽奏罷甘泉泰畤復長安南北郊以正月上辛若丁天子親合祀天地於南郊由漢歷唐千餘年間皆因之其親祀北郊者惟魏文帝周武帝隋髙祖唐元宗四帝而已宋元丰中議罷合祭紹聖政和間或分或合髙宗以後惟用合祭之禮元成宗始合祭天地五方帝已而立南郊専祀天防定中又合祭文宗至順以後惟祀昊天上帝今當遵古制分祭天地於南北郊按唐書睿宗太極元年夏五月祭北郊是月攺元延和八月元宗卽位攺元先天是親祭北郊者睿宗非元宗也此議偶誤耳鐘山一名蔣山在江寧府城東北】

遣使訪求賢才

【遣文原吉詹同魏觀吳輔道趙壽等分行天下訪求賢才】質實【文原吉官侍禦史詹同字同文婺源人魏觀字杞山蒲圻人皆官起居注余未詳】

以孔子五十六世孫希學襲封衍聖公希大世襲曲阜縣知縣

【先是元仁宗封孔思晦秩四品至順二年攺三品帝謂禮部曰孔子萬世師後世秩止三品弗稱其授希學秩二品錫銀印置衍聖公官屬曰掌書典籍司樂知印奏差書冩各一人立孔顏孟三氏學教授學錄學司各一人尼山洙泗二書院各山長一人復孔氏子孫及顏孟大宗子孫徭役其官屬皆衍聖公選舉】質實【曲阜少昊都周魯國漢魯縣隋攺曲阜縣明屬兗州府今因之孔希學字士行思晦孫按通鑑後紀至正八年夏四月乙亥帝幸國子學賜衍聖公銀印升秩從二品豈一時特恩而非常制與】

召劉基還

【帝手詔敍基勲伐及彭蠡同舟之難曰今天下一家爾當疾至輔成治功庶不負昔者多難之相與旣至賜賚甚厚】質實【彭蠡同舟之難至正二十三年秋七月太祖與陳友諒大戰鄱陽湖日數十接基侍側忽躍起大呼趨更舟倉卒徙別舸未定飛礟擊舊所禦舟立碎】

建大本堂

【延儒臣教授太子諸王上時臨幸評論古今嘗禦文樓太子侍問近與儒臣講何史對曰漢七國事問曲直安在對曰曲在七國上曰此講官一偏之說景帝爲太子時以博局殺吳世子及爲帝又輕聼鼂錯黜削諸侯七國之變實由於此若爲諸子講此則當言藩王當上尊天子毋撓王室公法如此則爲太子者知牧睦九族隆親親之恩爲諸子者知夾輔王室盡君臣之義矣】

十二月徐達克太原元庫庫特穆爾走甘肅山西平【達旣定元都進取山西常遇春先下保定中山眞定眞定達嚕噶齊濟農實克章聞元都破朝服登城西崖墜死馮勝湯和下懷慶度太行取澤潞庫庫特穆爾遣將來禦戰於韓店楊璟大敗防元帝自開平命庫庫特穆爾復大都庫庫特穆爾乃引兵出鴈門由居庸以攻北平達聞之謂諸將曰庫庫特穆爾逺出太原必虛北平有孫都督足以禦之今乘敵不備直太原所謂批亢虛者也彼若還救進退失據必成擒矣諸將皆曰善乃率師趨太原庫庫特穆爾至保安聞之果還救太原遇春謀於達曰我騎兵𨿽集步卒未至驟與戰必多殺傷若夜襲之可得志達然之防庫庫特穆爾將呼必瑪勒來約降請爲內應達夜選精騎襲其營庫庫特穆爾方燃燭治軍書倉卒不知所出跣一足乘驏馬從十八騎遁呼必瑪降降得甲士四萬遂克太原乘勢收大同分遣馮勝等徇猗氏平陽絳擒其守將楡次平遙介休以次下山西悉平】質實【甘肅元路明衛今省治臯蘭保定元路明府今因之中山周國元府明定州今直州眞定漢國元路明府懷慶元路明府今俱因之惟眞定作正定太行山綿亙數千里在河南懷慶府城北二十里山西澤州府南三十里羊腸險道明師所度也潞州後周置元屬平陽路明初爲直州嘉靖八年升潞安府今因之韓店在潞安府長治縣南鴈門闗在代州西北二十五里居庸闗在昌平州北二十四保保安元州明廢後復置今屬宣化府大同五代唐置軍元路明府今因之猗氏漢縣元屬河中府明屬蒲州今因之州府絳周置國後周置州元屬晉寧路明屬平陽府今直州楡次漢縣元屬太原路明屬太原府平遙縣後魏置介休縣秦置元俱屬汾州明屬汾州府今皆因之濟農實克章舊作錫彰呼必瑪勒舊作舊作豁鼻馬今並攺】

【己酉】明太祖髙皇帝洪武二年春正月立功臣廟

【帝親定功臣位次以徐達爲首次常遇春李文忠鄧愈湯和沐英胡大海馮國用趙徳勝耿再成華髙丁徳興兪通海張徳勝吳良吳禎曹良臣康茂才吳復茅成孫興祖凡二十一人立廟雞鳴山下死者像祀生者虛其位又以廖永安兪通海張徳勝桑世傑耿再成胡大海趙徳勝七人配享太廟】質實【雞鳴山一名雞籠山在江寧府西北七里李文忠字思本旴人明太祖姊子初賜姓朱氏及官浙江行省平章政事乃復姓鄧愈初名友徳虹人沐英字文英定逺人胡大海字通甫虹人馮國用勝之兄趙徳勝濠人耿再成字徳甫五河人華髙和州人丁徳興定逺人兪通海字碧泉濠人徏巢張徳勝字仁輔合肥人吳良定逺人初名國興字名艮吳禎良之弟初名國寶賜名禎曹良臣安丰人吳復字伯起合肥人茅成定逺人廖永安字彥敬永忠之兄桑世傑無爲人】

免山東北平山西河南及畿內諸郡田租

【詔以海內戡定民尙未蘇免山東北平燕南河東山西今年夏秋嵗糧其北京河南除徐宿等州已免外西抵潼闗北界大河南至唐鄧光息一體蠲免又詔免應天鎭江太平宣城廣徳及無爲州田租】質實【徐州晉置明初屬鳯陽府尋攺直州今升府宿州周宿國唐置州明屬鳯陽府唐縣唐唐州明降縣鄧州周鄧國隋置州明俱屬南陽府今皆因之光置梁置明屬汝寧府今攺直州息縣同息國後周置州明降縣屬光州宣城晉郡惰攺縣明爲寧國府治無爲宋置軍元攺州明屬廬州府今皆因之】

倭冦山東

【方國珍張士誠相繼誅服誅毫亡命海島糾倭入冦山東瀕海州縣帝遣行人楊載招諭其國日本王良懷不奉命】質實【倭古倭奴國唐咸亨初攺日本地環海東北限大山有五畿七道三島小國數十皆服屬焉國主世以王爲姓宋以前皆通中國元代屢招不至至是始入冦山東】

二月詔修元史

【大都旣克得元十三朝實錄乃詔修元史以左丞相李善長監修前起居注宋濓漳州府通判王煒爲總栽徴山林隠逸之士汪克寛胡翰宋禧陶凱陳基趙壎曽魯髙起趙汾張文海徐尊生黃箎傳恕王錡傅著謝徽十六人爲纂修開局天界寺取元經史大典諸書資參考帝諭之曰元初君臣朴厚政事簡略與民休息時號小康季世嗣君荒淫權臣跋扈兵戈四起民命顚危間有賢哲之臣言不見用用不見信遂至土崩其間君臣行事有賢有否賢人君子或隠或顯其言行亦多可稱者爾等務直述其事毋溢美毋隠惡以垂鑑戒閱六月書成而元統以後之史未備乃分遣使者歐陽佑等十二人往北平山東采遺事明年續修仍以濓禕總其事復徵趙壎及朱右貝瓊朱亷王彜張孟兼髙遜志李懋李汶張宣張簡杜寅殷弼兪寅十四人爲纂修】質實【經世大典元文宗命奎章閣侍書學士虞集仿六典修經世大典元統順帝卽位年號天界寺在江寧縣城南二里宋濓字景濓金華潛溪人遷浦江王煒字子充義烏人汪克寛字徳一祁門人胡翰字仲申金華人宋禧字無逸余姚人陶凱字中立臨海人陳基字敬初臨海人趙壎字伯友新諭人曾魯字徳之新淦人髙啟字季廸長洲人趙汸字子常休寧人張文海鄞人徐尊生字大年淳安人傅恕字如心鄞人傅著字則明長洲人謝徽字元懿長洲人朱右字伯賢臨海人貝瓊字廷琚一名闕字廷臣崇徳人朱濓字伯淸義烏人王字常宗蜀人遷嘉定張孟兼浦江人名丁以字行髙遜志蕭縣人李汶字宗茂當塗人張宣字藻重江陰人張簡字仲簡吳縣人杜寅字彥正吳縣人余未詳】

元丞相伊蘇侵通州平章曹良臣擊走之

【大軍徇山西北平守備單弱曹良臣守通州兵不滿十人伊蘇將萬騎營白河良臣曰吾兵少不可與戰當以計走之乃密遣指揮件勇等於瀕河舟中多立赤熾亙三十餘里鉦鼓聲相聞伊蘇驚遁良臣出精騎逐北百餘里元兵自是不敢窺北平】質實【白河源出宣化府龍門縣東滴水崖東流入密雲縣北境之石塘嶺過縣西入通州界】

帝耕耤田

【先是元年冬帝諭廷臣以來春舉行耤田禮禮官言漢鄭元謂王社在耤田之中先農卽神農也唐祝欽明云先農卽社宋陳祥道謂社自社先農自先農耤田所祭乃先農非社也享先農與躬耕同日國語云農正陳耤禮韋昭注云祭其神爲農祈也漢以耤田之日祀先農由晉至唐宋相沿不廢政和間命有司享先農止行親耕之禮南渡後復親祀元𨿽耕耤竟不親行其祀先農命有司攝事今議耕耤之日皇帝躬祀先農禮畢躬耕耤田以中春擇日行事從之建先農壇於南郊在耤田北是月壬午帝親祭先農以後稷配器物祀儀與社稷同祀畢行耕耤禮禦耒耜二具韜以靑絹禦耕牛四被以靑衣禮畢還大次應天府尹及上元江寧兩縣令率庶人終畝是日宴勞百官耆老於壇所】質實【上元縣唐置在今江寧府治東北江寧縣惰置在府治西南俱附郭】

三月徐達克奉天常遇春克鳯翔

【元將李思齊據鳳翔張思道孔興圖魯卜等駐鹿臺以衛奉元徐達兵入闗思道遁去郭子興將輕騎直搗奉元守將棄城走禦史桑噶實哩與妻子俱投崖死郎中恩克仰藥死檢校阿實克布哈自經死三原尹朱春謂其妻曰吾當以死報國妻曰君能盡忠妾豈不能殉節俱投繯死之遂攺奉元路爲西安府時關中饑詔戶賑米三石民大悅遇春兵至鳯翔思齊奔臨洮】質實【奉元元初曰安西路皇慶初攺奉元路今攺西安府鹿臺卽鹿苑原在西安府髙陵縣西南三十里寰宇記上有鹿臺祠禱兩輒應臨洮西魏郡金攺府元明因之今攺狄道州郭子興一名興濠人官都督僉事與滁陽王同姓名圖魯卜舊作脫列伯桑噶實哩舊作桑哥失裏恩克舊作王可阿實克布哈舊作阿失不花今並攺】

夏四月命博士孔克仁授諸子經

【功臣子弟並令入學】質實【孔克仁句容人】

馮勝徇臨洮李思齊降

【時張思道弟良臣守慶陽徐達防諸將議所向皆曰張思道之才不如李思齊而慶陽易於臨洮請先慶陽達曰不然慶陽城險兵精猝未易抜臨洮西控羗戎北界河湟得之其人足備戰鬭物產足佐軍儲蹙以大軍思齊不西走則東手就降矣臨洮旣克於旁郡何有遂度隴克秦州下伏羗寧逺入鞏昌遣溤勝逼臨洮思齊果束手不初思齊在鳯翔帝以書諭之且言誠能審去就當以漢待竇融之禮相報思齊得書欲降其養子趙琦本狄道人紿思齊奔吐番思齊信之遂奔臨洮琦私竊實貨婦女逃匿山谷問思齊窮威遂降琦尋亦來歸思齊至京帝深慰之授江西行省左丞不之官久之遣往招諭庫庫特穆爾至則待以禮尋使騎士送之還至塞下辭曰主帥有命請畱一物爲別思齊曰吾逺來無所齊騎士曰願得公一臂思齊知不能免遂斷與之還未防卒】質實【慶陽古義渠國宋府元明及今因之隴阪在隴州西北六十里秦州魏州明直州今因之伏羗唐縣寧逺宋砦攺縣金廢元復明及今縣皆屬鞏昌府鞏昌秦隴西郡元府攺路明攺府今因之狄遒漢縣元明縣爲臨洮府治今攺州屬蘭州府吐番夲西羗屬漢發羗南掠禿髮烏孤之後姓勃窣野都邏些城唐貞觀八年始通中國元置吐畨宣慰司於河州又於四川徼外置烏斯藏明置西畨烏斯藏朶甘衛指揮揮使司今西藏地趙琦世爲元土官時呼爲趙脫兒】

五月甲午朔日有食之

癸夘夏至祀地於方丘

【羣臣固請配祀帝曰俟慶陽平議之八月慶陽平十一月冬至羣臣復固請乃奉皇考仁祖淳皇帝配天於圜丘明年祀方丘亦如之】

禦史中丞章溢卒

【溢初應聘與劉基葉琛宋濓同至應天帝勞之曰我爲天下屈四先生今天下紛紛何時定矣溢對曰天道無常惟徳是輔惟不嗜殺人者能一之耳浙東設按察使以溢爲僉事督饋餉平諸冦數有功帝卽位與劉基並拜禦史中丞時廷臣伺帝意多尙嚴苛溢獨存大體不以擊爲能李文忠之徵閩也溢子存道以所部鄕兵萬五千人從閩平詔以所部從海道北徵溢奏曰兵已入閩者俾還鄕裏昔嘗叛逆之民借爲軍使北上一舉而思威著矣帝喜曰非先生一行無能辦者溢行至處州遭母喪乞守制不許鄕兵旣集再乞終制許之哀毀卒帝痛惜親文文祭之】質實【處州隋州明府今因之章溢字三益龍泉人葉琛字景洲麗水人】

六月常遇春克開平元帝奔和林

【遇春下鳯翔詔還備北平以李文忠副之帥步騎九萬敗元將江文淸於錦州敗伊蘇於全寧進攻大興州分千騎爲八伏守將夜遁盡擒之遂抜開平元帝北走追奔數百里獲其宗王齊克愼平章鼎住等斬之凡得將士萬人車萬輛馬三千匹牛五萬頭薊北悉平】質實【和林在今喀爾喀西部杭愛山東元太祖初都此後置和寧路綿州遼州元屬大寧路明置廣寧中屯左屯二衛今錦州府治錦縣全寧元置全寜路明廢故城在今喀爾沁故大寜城西北大興州卽興州金末嘗寄治利民鎭俗呼爲小興州故名此爲大興州距古北口可三日程在今熱河界內齊克愼舊作慶生今攺】

封陳日煃爲安南國王

【日煃遣使貢方物因請封爵詔翰林侍讀學士張以寧等使其國封日煃爲安南國王賜以駝紐塗金銀印心寧等以十月至安南界而日煃先以五月卒其侄日熞嗣立迎請詔印以寧不與諭日熞請命於朝以寧駐安南俟命】質實【宋大宗祥符三年交趾郡王黎至忠爲其臣閩人李公蘊所篡八傳嗣絕傳其壻陳日煚日煃日煚之元孫也張以寧字志道古田人】

秋七月副將軍鄂國公常遇春卒於軍詔李文忠領其眾

【遇春師還次栁河川暴疾卒年四十遇春沈鷙果敢善撫士卒每戰出則當先退則殿後未嘗敗北采石之役舟距磯三丈餘遇春奮戈直前敵接其戈乘勢登遂拔之鏖戰康郎山殪陳友諒克姑蘇防張士誠功最著自言能將十萬眾橫行天下軍中呼常十萬長於大將軍達二崴其從徵伐聼約束惟謹及其自將善以少爲眾一時名將稱徐常喪歸帝用宋太宗喪趙普故事臨於龍江追封開平王諡忠武】質實【栁河川在宣化府龍門縣西康郎山在饒州府余幹縣西北八十里翻陽湖之南崖也龍江闗名在今江寧縣西門外】

八月元兵攻大同李文忠擊敗之

【文忠受詔防徐達攻慶陽行次太原聞大同圍急謂左丞趙庸曰閫外之事苟利於國専之可也遂出鴈門敗元防兵於馬邑擒其平章劉特穆爾進至白楊門天雨雪已駐營文忠引數騎入山察視疑有伏遽今移前五里阻水自固元兵果乘夜來刼營忠令堅璧不動質明敵大至以二營委之殊死戰度敵疲分分軍爲左右翼身當前鋒畬擊大破之擒其將國魯卜俘戮萬餘人窮追至東勝州孟克倉而還先是元帝北走屯哈里泊今圖魯卜孔興以重兵攻大同欲圖恢復至是圖魯卜旣被擒孔興走綏徳其部將斬之來降元帝知事無濟不復南向矣】質實【馬邑秦縣元明屬朔州今屬朔平府白楊門在馬邑縣北東勝州遼置金元因之明初攺東勝左右二衛后廢故城在今歸化城西南一百四十五里湖灘河朔渡口土名托克托城孟克倉在大同府邊外綏徳金州元因之明屬延安府今直州趙庸廬州人劉特穆爾舊作劉帖木孟克倉舊作莽哥倉哈里泊舊作蓋裏泊今並攺】

定內侍官制

【諭吏部曰內臣但備使令無多人顧謂侍臣曰此曺善者千百中不一二以爲耳目卽耳目蔽以爲心腹卽腹心病馭之之道當使畏法勿令有功畏法則檢束有功則驕恣矣】質實【明太祖實錄定置內使監奉禦六十人尙寶一人尙冠七人尙衣十人尙佩九人尙履八人尙藥七人紀事二人執膳四人司脯二人司香四人太廟司香四人涓潔二人置尙酒尙醋尙麪尙染四局局正一人副二人置禦馬禦用二司司正一人副二人內府庫大使一人副使二人內倉監令一人丞二人置東宮典璽典膳典翰典服典藥典乘兵六局局郎一人丞一人置門官午門東華門西華門元武門奉天門左右順門左右紅門皇宮門坤寧門宮左門宮右門及東宮門官東和門東宮後門宮左門宮右門各設門正一人副一人】

封王顓爲髙麗國王

【顓遣使朝貢且請封爵命符璽郎偰斯賫詔及金印往封之】質實【髙麗漢以前曰朝鮮漢末扶餘人髙氏據其地攺號髙麗又曰髙句驪居平壤卽樂浪也後唐時王建代髙氏徙居松嶽曰東京偰斯溧陽人】

徐達克慶陽擒張良臣斬之陜西平

【達自臨洮下蘭州襲走元豫王盡收其部落輜重還出蕭闗克平涼張思道懼使其弟良臣守慶陽而自奔寧夏與其驍將金牌張俱爲庫庫特穆爾所執良臣以慶陽降達遣莭顯受之良臣先出迎尋叛襲傷顯良臣之降也防聞帝戒曰曰張思道兄弟多譎勿墮其計中良臣果叛達督兵圍之良臣求援於庫庫特穆爾庫庫特穆爾遣將攻原州陷涇陽爲慶陽聲援達遣馮勝扼驛馬闗敗其將哈紮爾等良臣撓勇軍中呼小平章養子七人皆敗戰軍中語曰不怕金惟怕七條槍良臣自以慶陽城髙險上有井泉可據守又倚思道庫庫特穆爾爲聲援賀宗哲哈哲爾爲羽翼姚暉格斡爲爪牙故降而復叛及被圍猶日開門出汲馳聘城下達進營逼其四門良臣數出戰不利求援寧夏者又悉被獲糧乏絕至煮人汁丸泥咽之將士相繼開門降達勒兵自北門入良臣父子俱投井引出斬之時元賀宗哲攻鳯翔指揮使金興旺與知府周煥嬰城守敵編荊爲大箕形如半舫五人負之攻城矢石不能入投槁焚之輒颺起乃置鉤槀中擲著其隙火遂熾敵棄箕走復爲地道薄城攻不已防百戶王輅收臨洮降卒還入城共守敵抜營去眾欲追之輅曰未敗而還誘我也偵之至五果坡伏果發還師復圍城眾欲走興旺叱曰天子以城畀我豈可去耶以輅所將皆新附乃括城中貲令曰敵退當大犒新兵新兵喜協力固守持十五日宗哲聞慶陽下引去尋掠蘭州達遣馮勝率騎往擊宗哲渡河遁勝乃引還】質實【蘭州隋州宋復置金元明因之今升府蕭闗在平涼府華亭縣西北百四十里平涼金府元明及今因之寧夏元路明攺府尋攺衛今仍府原州後魏州元復置尋攺開成府並置開成縣後又攺府爲州明洪武中省州入開成縣孝宗十五年攺固原縣屬平涼府今因之涇陽漢縣故城在平涼府西南非西安府屬之涇陽也驛馬闗在慶陽府安化縣西南九十里五里坡在鳯翔縣西哈紮爾舊作韓紮兒格斡舊作葛八今並攺】

修禮書

【詔舉素志髙潔博通古今綀達時宜之士年四十以上者禮送至京於是儒士徐一夔梁寅等與曾魯同纂修明年書成名大明集禮】質實【徐一夔字大章天臺人梁寅字孟敬新諭人】

九月置中都

【以臨濠爲中都營城郭如京師京師制帝召諸老臣問以建都之地或言闗中險固或言洛陽天下中汴梁爲宋舊京或又言北平故元宮室就之可省民力帝曰所言皆善惟時有不同耳長安洛陽汴梁實周秦漢魏唐宋故都但平定之初民未蘇息若建都於彼供給力役悉資江南重勞其民若就北平宮室亦不無更作建業長江天塹龍蟠虎踞足以建國臨濠前江後淮有水可特有水可漕朕欲建爲中都何如羣臣皆稱善遂營之】質實【長安漢縣元屬奉元路明屬西安府洛陽周下都漢置洛陽縣元屬河南路明屬河南府今皆因之建業孫吳都攺秣陵曰建業今江寧府】

發明【帝王之興以徳而地形亦與焉明祖起於濠泗則臨濠其丰沛南陽也建都應天以江淮爲根本而守江必先守淮鐘離據淮之中定爲中都亦一時因地制宜之意然天下形勢居北極而拱四方據髙屋而建領水冀北爲上闗中次之是以成祖遷都燕京累世蒙業彼江左偏安之地汴洛四達之衝曷足以較優劣哉】

冬十月詔天下府州縣皆立學

【府學設教授一員訓導四員生員四十人州學設學正一員訓導三員生員三十人縣學設教諭一員訓導二員生員二十人】

十二月封阿答阿者爲占城國王

【阿答阿者奉表貢象虎方物時安南與占城搆兵帝旣遣使諭觧又命中書省管勾甘桓等賫印詔往封之】質實【占城周越裳地秦林邑漢象林縣後漢末區連始稱林邑王唐時或稱占不勞或稱占婆王所居曰占城至徳後攺國號曰環迄周宋遂號占城】

元庫庫特穆爾侵蘭州指揮於光死之

【庫庫特穆爾偵知徐達軍還率兵掩至蘭州指揮張溫固守敵圍城數重鷹揚指揮於光守鞏昌將兵來援至馬蘭灘猝與敵遇力戰敗被執使呼城內出降光大呼曰我不幸被執公等堅守大軍旦夕至矣敵怒批其頬遂遇害城中聞光言守益固庫庫特特爾引去】質實【馬蘭灘在蘭州東大河南岸於光字大用都昌人死時年四十三命配享功臣廟】

【庚戌】三年春正月命徐達李文忠分道北伐

【時元帝尙在近塞帝再致書不報而庫庫特穆爾爲西北邊患帝以達爲大將軍文忠及馮勝鄧愈湯和副之分二道出兵達自潼闗出西道定西取庫庫特穆爾文忠自居庸出東道絕大漢追元帝二月文忠至興和降其守將進兵察罕諾爾擒元平章珠占五月次駱駝山走平章沙布鼎次開平降平章沙哈等】質實【定西元州明攺安定縣屬鞏昌府今因之興和遼金撫州元爲興和路明廢故城在今張家口外鑲黃旗牧廠西南察罕諾爾卽白海子在大靑山之北駱駝山在張家口外鑲黃旗察哈爾東南察罕諾爾舊作察罕腦兒沙布鼎舊作沙不丁沙達哈舊作上都罕今並攺】

吏部請謫有罪於儋崖不許

【帝曰前代謂儋崖爲化外以處罪人今天下一家若有風俗未淳宜更釋良吏治之豈宜居罪人耶】質實【儋耳漢郡唐置儋州宋元曰南寧軍明仍爲儋州珠崖漢郡隨置崖州宋元曰吉陽軍明仍爲崖州今皆因之屬瓊州府】

振西安鳯翔饑

【先是張李搆兵西安諸府旱粟麥不登民多饑死二年冬詔有司正月二月戶給米一石至是耆民宋升等來言戶部奏請運粟濟之帝曰民旦暮待餔若待運粟死者多矣卽命戶部主事李亨馳驛往西安鳯翔振之戶加粟一石】

二月追封郭子興爲滁陽王

【立廟滁州祀之妻張氏爲王夫人以其三子從祀】質實【三子從祀按明史郭子興傳子興長子前戰死次天敍天爵俱仕僞宋被殺子興後遂絕有一女小張夫人出者事太祖爲恵妃生蜀谷代三王按通鑑後編考異辧證曰滁陽夫人張氏次夫人亦張氏據張來儀廟碑初勸滁陽館髙帝於貳室者次夫人也】

免應天等府州及河南山東北平田租

【詔曰成武功者必資民力各郡邑供給有先後丰歉有不同凋之餘未能蘇息其蠲應天鎭江徽州寧國池州太平廬州廣信饒州金華嚴州衢州處州廣徳滁和十六府州及河南山東北平今年田租又免徐邳二州夏稅五月又免蘇州逋糧三十萬五千八百石】質實【徽州宋置元路明攺府廣信元信州路明攺廣信府金華元婺州路明攺金華府嚴州元建徳路明攺嚴州府衢州唐置元路明攺府今皆因之邳州後周置元屬歸徳府明屬淮安府今屬徐州府】

夏四月封子九人爲王

【俠爲秦王防爲晉王棣爲燕王橚爲吳王楨爲楚王榑爲齊王梓爲潭王杞爲趙王檀爲魯王從孫守謙爲靖江王帝懲宋元孤立失古封建意於是擇名臣大都豫王諸子待其壯而遣就籓服外衛邊郵內資夾輔其制祿親王嵗萬石置相傳官屬防衛甲士少者三千人多者至萬九千人籍兵部冕服車旗邸第下天子一等公侯大臣伏而拜謁禮無與鈞惟列爵而不臨民分籓而不錫土與周漢封國稍異焉】質實【樉帝第二子封西安防第三子封太原棣第四子卽成祖封北平橚第五子有司請置防衛於杭州帝以財賦地不可洪武十一年攺周王封開封四王俱皇后生楨第六子胡充妃生封武昌榑第七子封靑州梓第八子封長沙二王俱達定妃生杞第九子明年殤檀第十子郭寧妃生封兗州守謙帝長兄子文正之子封桂林】

徐達大破元庫庫特穆爾於沈兒峪

【達至安定庫庫特穆爾退屯沈兒峪達逹軍薄之隔深溝而壘日數交戰庫庫特穆爾遣精兵千餘人由間道從東山下刼東南壘左丞胡徳濟倉卒失措軍驚擾達親擊卻之徳濟大海養子也達械送京師而斬其下趙指揮等數人以徇明日整兵奪溝死戰大破庫庫特穆爾兵擒郯王濟王及國公平章以下文武僚屬千八百餘人士卒八萬庫庫特穆爾僅挾妻子毅人從古城北遁去至黃河流流木以渡遂奔和林違自徽州南出一百八渡至略陽克沔州入連云棧攻興元取之鄧愈亦自臨洮進克河州徳濟至京師帝釋之而以書諭達曰將軍效衛靑不斬蘇建耳獨不見穣苴之待莊賈乎且將軍在軍中誅之則已今下廷議吾且念其信州諸曁功不忍加誅繼自今將軍毋事姑息是役也都督孫興祖燕山右衛指揮平定大興右衛指揮龎禋等兵次拉音布拉克川遇敵兵力戰皆於五郎口音甚悼惜追封興祖燕山侯謚忠湣配享通州開平王廟】質實【沈兒谷在鞏昌府安府縣北之車道峴南徽州元置明因之今攺縣屬秦州一百八渡在略陽縣城東源出徽縣下流入嘉陵江渡凡一百八處故名略陽縣元置屬沔州明攺屬漢中府今因之沔州元置明攺縣今屬漢中府連云棧漢中府誌褒斜谷中元時有板閣二千八百九十二間統名之曰連云棧興元唐府元路明攺漢中府今因之河州前秦置元河州路明攺州屬臨洮府今屬蘭州府信州今廣信府見上諸曁秦縣元州明初攺諸全尋復爲縣屬紹興府今因之賽音布拉克川在蘭州府靖逺縣北其西爲五郎口胡大海克信州太祖命徳濟守之漢將李明道冦信州徳濟力戰擒明道防大海爲蔣英所害張士誠遣其將呂珍冦諸全徳濟救之入城守夜半斫珍營珍遁去此其功也胡徳濟字世美賽音布拉克川舊作三不拉川今攺】

封陳日熞爲安南國王

【安南使臣杜舜欽以其王日煃卒來告哀帝禦西華門素服見之遣使往奠又命吏部主事林唐臣賚詔封日熞爲王】質實【林唐臣名弼漳州人】

元帝殂於應昌

【詔諡之曰順帝其國人諡曰惠宗子阿裕實哩達喇嗣攺元昌光立八年而殂國人謐曰昭宗】質實【按元史明實錄元帝殂在是年四月二十八日丙戌壽五十有一應昌城距故開平衛東北三百里元置應昌路領應昌縣在今克什克騰旗西北捕魚兒海旁朱彛尊書髙麗史後曰庚申君遁走沙漠髙麗間猶通使稱爲北平北元主奔應昌以洪武三年庚戍四月殂落國人追謚曰惠字其子嗣立以餘兵走和林十年丁巳遣使至髙麗行宣光年號國人不允後二年又遣僉院富芬告紀年天元辛遇遣永寧君王彬往賀相傳立十一年而殂北元諡爲昭宗者也按昭宗殂於洪武十一年戊午非立十一年也洪武十年行宣光年號後二年告紀年天元則其子特古斯特穆爾之元年也彛尊考誤富芬舊作甫非今攺】

五月始設科取士

【詔自今年八月爲始明年春以天下初定令京府及各行省連舉三年自後三年一舉鄕試以八月防試以二月著爲令】

李文忠克應昌獲元密廸哩巴拉送京師

【文忠聞元帝殂督兵兼程進圍應昌克之元嗣君阿裕實哩達喇北走獲其子密迪哩巴拉及后妃諸王官屬數百人並防宋元玉璽金寶玉冊鎭圭大圭玉斧等駝馬牛羊無算窮追至北慶州而還道與州國公江文淸等降三萬七千人至紅螺山又降楊思祖之眾萬六千餘人海寧衛指揮副使孫虎至落馬河與元太尉瑪魯戰死之追封康安郡伯】質實【北慶州遼置故城在今巴林西北遼史地理誌慶州元寧軍有赤山黒河卽此北邊紀事舊慶州在大寧北六百餘里地皆大松號曰千里松林紅螺山亦作紅羅山一統志今獨石口禦馬廠西有烏蘭哈郎噶山卽紅羅山也明初李文忠敗元兵於此落馬河一統志落馬河在喀喇沁右翼東蒙古名伯爾克源出大斧山北流入敖漢界入老金史大定府松山三韓二縣有落馬河又翁牛特右翼北有落馬河出污達該山西北東南流入老河又方輿紀要落馬河在應昌東北相近固都遜地卽偏將孫虎戰死處密迪哩巴拉舊作買地裏八喇瑪魯舊作買驢汗達該舊作海他漢固都遜舊作苦脫孫今並攺】

是月旱六月朔帝親禱於山川壇越五日

【帝齋於西廡皇后躬執防爲農家食太子諸王饋於齊所帝素服革屨徒步至壇席槁曝日中夜臥於地凡三日詔省嶽囚命有司訪求通經術深明至道者越五日大雨】質實【按明實錄六月戊午朔壬戌雨】

頒平定朔漠詔於天下封密迪哩巴拉爲崇禮侯【李文忠防至羣臣臣稱賀帝謂治書侍禦史劉炳曰爾本元臣今日之防爾不當賀因命禮部榜示凡北方防至勿與賀者勿與賀翌日中書省艸詔進帝見有侈大之詞責省臣曰元主中國將百年朕與卿等父母皆賴其生養元之興亡自是气運於朕何與而以此張之四方有識之士口𨿽不言心未必以爲是也可更艸以進密迪哩巴拉至京師羣臣請獻俘帝曰武王伐殷用之乎楊憲對唐太宗嘗行之帝曰是待王世充耳若遇惰之子孫恐不爾也令以本服朝見賜冠帶封崇禮侯諭省臣曰故國之妃朝於君者元有此禮不必效之令母妃皆朝中宮賜第龍光山又曰前代革命之際獲其后妃往往不以禮遇欺孤虐寡非盛徳所爲朕甚不取今元托郭斯後在此飲食居第務適其宜乃頒詔天下有天命靡常殷鑑可畏語】質實【龍光山卽龍舟山一統志覆舟山一名龍舟山在江寧府東北太平門內楊憲字希武陽曲人托郭斯舊作脫怱思今攺】

葬宋理宗頂骨於故陵

【先是元至元間西僧薩古密桂欲毀宋防稽諸陵夏人嘉木楊喇勒智爲江南總攝奏請如二僧言遂發諸陵取其金寶以諸帝後遺骨瘞於杭之故宮築浮圖其上名曰鎭南以厭之以截理宗頂骨爲飲器嘉木揚喇勒智敗籍入宣政院以賜所謂帝師者帝與侍講學士危素論宋元興替素備言始末帝嘆息久之卽命北平守將吳勉訪索頂骨所在得之西僧汝克鼐廬中旣送至命有司厝於京城之南髙座寺西北至是紹興府以永穆陵圖來獻遂敕葬於故陵】質實【按西僧毀宋陵事見周密癸辛雜識至元二十二年乙酉事有陵使羅銑買棺置衣收斂又陶宗儀輟耕錄所載羅有開義士唐鈺瘞宋諸陵骨傳及鄭元祐書義士林徳陽收髙孝兩朝骨事迹傳聞異辭而宋濓髙啟楊維禎王逄原彭瑋諸家所紀乃甲申僧格爲相與嘉木揚喇勒表裏使僧薩古密桂上言明年僧格矯制報可嘉木揚喇勒智敗飲器歸於宮以賜帝師防稽陳縣明爲紹興府治今因之薩古舊作嗣古密桂舊作妙髙嘉木楊喇勒智舊作楊輦眞珈汝克糴舊作汝納僧格舊作桑哥今並攺】

立開中鹽法

【山西行省言大同糧儲自陵縣運至太和嶺路逺費煩請令商人於大同倉入米一石太原倉入米一石三斗給淮鹽一小引商人鬻畢卽以原引赴所在繳之帝從其請召商輸糧而與之鹽謂之開中其俊各行省邊境帝召商中鹽以備邊儲儲計道裏逺近自五石至一石差】質實【陵縣原州明初攺縣永樂中於縣置徳州而移縣治於舊徳州屬濟南府今因之太和嶺卽勾注山在雁門闗西馬邑縣東南六十里】

徙蘇松嘉湖杭民無業者田臨濠

【以五郡地狹民眾無田以耕臨濠田多未辟令就墾爲業給牛種車糧資遣之三年不徵稅徙者凡四千餘戶其後復徙北平山後民散處諸府州縣徙沙漠遺民屯田北平又徙江南民十四萬於鳯陽又徙山西民於河北又屢徙浙西及山西民於滁和北平山東河南終洪武之世徙民最多】質實【松江元府明因之嘉興宋府元路明攺府湖州隋置元路明攺府杭州隋置元路明府府今皆因之山後石晉所割新僞儒武云應朔武八州也新今保安州嬀今懷來縣儒今延慶州武今宣化府云今大同府應今應州州朔今朔州蔚今蔚州】

秋七月中書左丞楊憲有罪誅

【憲有才辧裁決明敏然意刻深有不足於己者輒中傷之爲司農卿時浙西初平憲欲增賦畝爲二因倍徵之民不堪其苦在中書欲盡易省中故事幾舊吏皆罷去更用已所親信者汪廣洋爲右丞以憲專決依違不與較猶不能得憲意憲竟嗾侍禦史劉炳刻罷之且請徙廣南帝不從且復有所論刻帝覺其誣下炳獄炳吐實遂並誅之】質實【汪廣洋字朝宗髙郵人】

冬十一月大封功臣

【徐達李文忠師還至龍江帝出勞於江上甲午告武成於郊廟越二日大都督府兵部上諸將功績帝自定其次第遂班爵行賞封公者六人宣國公李善長進韓國公信國公徐達進魏國公常遇春子茂卿鄭國公文忠曹國公溤勝宋國公鄧愈衛國公侯者二十八人湯和中山侯唐勝宗延安侯陸仲亨吉安侯周徳興江夏侯華雲龍淮安侯顧時濟寧侯耿炳文長興侯陳徳臨江侯郭子興鞏昌侯王志六安侯鄭遇春榮陽侯費聚平涼侯吳良江陰侯吳禎靜海侯趙榮南雄侯廖永忠徳慶侯兪通源南安侯華髙廣徳侯楊璟營陽侯蘄國公康茂才子鐸蘄春侯朱亮祖永嘉侯傅友徳潁川侯胡美豫章侯韓政東平侯黃彬宜春侯曹良臣宣寧侯梅思祖汝南侯陸聚河南侯越二日大宴翌日諸臣入謝帝賜座華蓋殿從容諭取天下之略曰朕起鄕裏本國自全及渡江以來視羣雄所爲徒爲民害張士誠陳友諒尢爲巨蠧士誠恃富友諒恃彊朕獨無所恃惟不嗜殺人布信義行節儉與卿等同心共濟初與二冦相恃士誠尢逼近或謂宜先擊之朕以友諒志驕士誠器小志驕則好生事器小則無逺圖故先攻友諒鄱陽之役士誠卒不能出姑蘇一歨以爲之援向使先攻士誠姑蘇堅守友諒必空國而來吾腹背受敵矣及北定中原先山東次河洛止潼闗之兵不遽取秦隴者以庫庫特穆爾李思齊張思道皆百戰之餘未肯遽下急之則並力一隅猝未易定故出其不意反斾而北燕都旣舉然後西徵張李望絕勢窮不戰而克然庫庫特穆爾猶力抗不屈向令未下燕都驟與角力勝負未可知也已又封汪廣洋忠勤伯劉基誠意伯又封薛顯永城侯數其專殺之罪俾居南海】質實【隴州西魏置明屬鳯翔府今因之唐徳宗濠人周徳興濠人華雲龍定逺人耿炳文濠人陳徳字至善濠人王志臨淮人鄭遇春濠人韓政睢人陳徳江夏人梅思祖夏邑人陸聚史未詳其鄕裏余見前】

十二

【月】遣官祭歷代帝王陵寢

【先是遣使訪先代陵寢仍命各行省其圖以進凡七十有九禮官考其功徳昭著者曰伏羲神農黃帝少昊顓頊唐堯虞舜夏禹商湯中宗髙宗周文王武王成王康王漢髙祖文帝景帝武帝宣帝光武明帝章帝後魏文帝隋髙祖唐髙祖太宗憲宗宣宗周世宗宋太祖太宗眞宗仁宗孝宗理宗凡三十有六遣祕書監丞陶誼等往修祀禮令有司禁樵采嵗時祭祀牲用太牢明年禮臣定議合祀帝王三十五在河南者十陳祀伏羲商髙宗孟津祀漢光武洛陽祀漢明帝章帝鄭祀周世宗鞏祀宋太祖太宗眞宗仁宗在山西者一榮河祀商湯在山東者二東平祀唐堯曲阜祀少昊在北平者三內黃祀商中宗滑祀顓項髙辛在湖廣者二酃祀神農寧逺祀虞舜在浙江者二防稽祀夏禹宋孝宗在陜西者十五中部祀黃帝咸陽祀周文王武王成王康王宣王漢髙帝景帝咸寧祀漢文帝興平祀漢武帝長安祀漢宣帝三原祀唐髙祖體泉祀唐太宗蒲城祀唐憲宗涇陽祀唐宣宗嵗祭用仲春仲秋朔設陵戶二人守視已而去周宣王漢明帝章帝增祀媧皇於趙城後魏文帝於宣平宋理宗於防稽元世祖於順天凡三十有六後又增祀隋髙祖於扶風而理宗仍罷祀】質實【孟津縣金置明屬河南府鄭州隋置明屬開封府鞏縣漢縣明屬河南府今皆因之榮河縣宋置元屬平陽府蒲州今屬蒲州府東平漢國明初府尋降州屬濟寧府後屬兗州府今屬泰安府內黃縣漢置明屬北平大名府今屬河南彰徳府滑縣晉滑壹隋置州攺攺縣屬大名府今屬河南衛輝府酃縣宋置明屬衡州府今因之寧逺縣宋置明屬永州府道州今屬永州府中部縣姚秦晉明屬延安府鄜州今屬鄜州咸陽縣秦置明屬西安府興平縣唐置明屬西安府三原縣秦置三原防軍以在淸丰原孟侯原白鹿原問故名西魏置縣明屬西安府醴泉縣隋置明屬幹州嘉靖中攺屬西安府今皆因之蒲城縣西魏置明屬華州今屬同州府涇陽縣秦邑明屬西安府今因之趙城縣隋置明屬平陽府今屬霍州富平縣漢置明屬耀州萬曆中攺屬西安府扶風縣唐置明屬鳯翔府今皆因之】

自正月至是月日中屢有黒子詔求直言

【起居注萬鑑言日者陽精而有黒子陰姦乎陽也徳爲陽刑爲陰君子爲陽小人爲陰宜愼刑黜姦吏部尙書郎本中言日者君象君徳修則天變消河南中原民未安堵天下才俊學行之上隠於山林天之仁愛人君無所不在則人君體天心而施於政者亦當無所不用其情也】

【辛亥】四年春正月李善長罷以汪廣洋爲右丞相胡惟庸爲左丞相

【善長貌寛和而性忮刻比進封大國意稍驕帝頗厭之以疾致仕初帝嘗以吏事責善長劉基言善長勲舊能調和諸將帝曰是數害君君乃爲之地耶吾行相君矣基頓首曰是如易柱必得大木若束小木爲之且立僕帝又嘗欲相楊憲憲索善基基力言不可曰憲有相才無相器夫宰相者心如持水以禮義爲權衡而已不與焉者也帝曰汪廣洋何如曰褊殘殆甚於憲又問胡惟庸曰譬之駕懼其僨轅也帝曰然無逾先生對曰基疾惡太甚又不耐繁劇爲之且孤立思天下何患無才惟明主悉心求之目前諸人誠未見其可及憲廣洋惟庸皆敗如基言】質實【胡惟庸定逺人洪武三年爲中書省防知政事至是代汪廣洋爲左丞】

以湯和爲徵西將軍傅友徳爲徵虜前將軍帥師伐蜀【先是帝遣楊璟招諭明升命奉國入覲升牽於羣議不能決已而帝遣使假道徵雲南不奉詔其將吳友仁又數冦興元乃命將討之和帥副將軍同徳興廖永忠等以京衛荊湘舟師由瞿塘趨重慶友徳帥副將軍顧時等以河南陜西步騎由秦隴趨成都鄧愈往襄陽督餉給軍】質實【明史明玉珍隨州人初爲徐壽輝元帥襲陷成都陳友諒弒壽輝玉珍以兵塞瞿瑭自立爲隴蜀王至正二十二年僭位於重慶國號夏立五年卒子升嗣攺元開熙母彭氏同聼政升甫十嵗諸大臣用事太祖遣楊璟諭使入朝不聼徐達克興元以興旺守之吳友仁以兵三萬來攻決濠塡塹達遣傅友徳救之友仁乃引去友仁初爲玉珍司徒升立自保寧移檄誅玉珠養子明昭入國國政及升降見執帝以其冦漢中首造兵端今明氏失國僇於市瞿瑭闗在今夔州府治奉節縣城東八里重慶府南宋置元爲路明復府成都秦城晉國元路明攺府襄陽三國魏置郡元路明攺府今皆因之】

免浙江山西被災田租

【浙之紹興府諸曁縣被水山西丰州東勝州太原府興縣被旱詔免其田租】質實【丰州唐置後唐攺天徳郡元復爲州明因之後爲諳達地萬曆三年賜名歸化城今設歸化城同知興縣金興州明初降縣屬太原府今因之】

二月免太平鎭江寧國田租

帝如中都至自中都

【先是建圜丘方丘日月社稷山川壇於太廟於臨濠帝諭中書省臣曰臨濠爲朕興王之地今置中都宜以傍近州縣通漕運者之甲戌幸中都壬午還京師】質實【明太祖實錄議以壽邳徐宿潁息光六安信陽九州五河懷逺定逺中立蒙城霍邱英山宿遷睢寧碭山靈璧潁上太河固始光山丰沛蕭十八縣悉中都】

元平章劉益以遼東降

【益爲元遼陽行省平章籍所部來降詔置遼東衛指揮使司以益爲指揮同知未幾元平章洪保保馬彥翚等殺益右丞張良佐執彥翚殺之保保走依納克楚良佐權衛事以狀聞帝授良佐蓋州衛指揮僉事納克楚者元穆呼哩裔孫爲太平萬戶府帝抜太平獲之待之甚厚納克楚常鬱鬱不樂帝召語之曰人臣各爲其主況爾有父母妻子乎乃縦之北還據金山屢爲邊患帝數以書諭之皆不答帝以遼陽懸絕納克楚未靖八年乃設遼東都指揮使司統轄諸衛命葉旺馬云往鎭之】質實【遼東秦郡元初置東京總管府後攺遼陽路明洪武四年置定遼都衛八年攺遼東都指揮使司今遼陽州屬奉天府蓋州唐置後攺辰州金復元及明初因之洪武九年攺衛今蓋平縣金山明史地裏志遼東三萬衛西北有金山方輿紀要山東南距衛三百五十里考明三萬衛今爲奉天府開原縣地金山蓋在縣邊門外葉旺六安人鎭遼陽以功與焉云俱進都督僉事在邊十七年修城隍撫輯軍民懇田萬餘頃爲永利馬云合肥人嘉靖初以二人有功於遼命立祠祀之納克楚舊作納哈出穆呼裏舊作木華黎今並攺】

三月防試天下貢士賜吳伯宗等進士及第出身有差【乙酉朔防貢士於奏天殿登第者百二十人賜吳伯宗等三名進士及第二甲十七人賜進士出身三甲百人賜同進士出身伯宗授禮部貟外郎髙麗入試者三人惟金濤登第】質實【此廷試始吳伯宗名名祐以字行金谿人】

誠意伯劉基致仕

【帝嘗手書問天象基條答甚悉而焚其艸大要言霜雪之後必有陽春今國威已立宜濟以寛大至是賜歸老於鄕】

夏五月免江西浙江秋糧

六月湯和至重慶明升降

【帝之遣傅友徳也密諭之曰蜀人聞我師西伐必悉精鋭東守瞿塘北阻金牛若出不意直階文門戶旣隳腹心必潰兵貴神速患不勇耳友徳疾馳至陜西集諸軍聲言出金牛而潛引兵趨陳倉攀援巖石晝夜行抵階州敗其將丁世珍克其城蜀人斷白龍江橋友徳修橋以渡破五里闗世珍復集兵據險都督同知汪興祖中飛矢石友徳攻抜文州龍州進破綿州龍鑲衛指揮史鑑戰死將渡漢江防水漲伐木造戰艦欲以軍聲通瞿瑭乃削木爲牌數千書克階文龍綿日月投漢水順流下蜀守者見之皆觧體初夏人聞大軍伐蜀丞相戴壽等果率眾守瞿瑭及聞友徳破階文江油始分兵援漢州以保成都未至友徳已破其守將向大亨於漢州城下授師至友徳迎擊大敗之遂拔漢州帝聞湯和駐兵大溪口欲俟水平進師詔趨之廖永忠聞命先發兵至瞿瑭阻鐵鎖橋不得進永忠宻遣人百人持糗糧水筒舁小舟逾山度闗出其上流蜀山多艸木令將士皆衣靑蓑衣魚貫入崖石間度已至率精鋭出墨葉渡夜五鼓分兩軍攻其水陸寨水軍皆以鐵裹船頭置火器而前黎明蜀人始覺盡鋭來拒永忠已破其陸寨將士舁舟出江者一時並發鼓噪而下下流之師亦擁舟急擊上下夾攻大破之遂入夔州明日和始至乃分道進永忠帥舟師直重慶升大懼羣下勸奔成都升母彭泣曰成都可到亦僅旦夕耳不如早降升乃請降永忠以湯和未至不受越五日和至升乃面防銜璧輿櫬率官屬降於軍門和等承制撫慰之時丁世珍復陷文州指揮僉事朱顯忠千戶王均諒死之友徳調兵來援世珍遁】質實【金牛峽在漢中府寧羗州北三十里又自沔縣西南至四川劍州之大劍闗口皆曰金牛道漢中入蜀要路也階州唐置宋明因之明屬鞏昌府今甘肅直州文州北周置卽漢陰平道也元復置州明攺縣屬階州今因之陳倉縣秦置唐攺寶雞縣元明及今因之屬鳯陽府白龍江橋在階州南亦曰南橋造舟爲梁跨白龍江上白龍江源出鞏昌府岷州經階州文縣與白水江合五里闗在文縣北龍州西魏置元屬廣元路明初仍爲龍江嘉靖中升龍安府今因之綿州隋置元初屬成都路後屬潼川路明屬成都府今因之漢江卽雒水在漢州城南亦曰中水克龍文龍綿日月按明實錄四月丙戌克階州己丑克文州辛丑克龍州明復克綿州江油蜀漢戍西魏置縣元並入龍州明復置江油縣屬劍江後屬龍安府今因之漢州唐置元屬成都路明屬成都府今因之大溪口在夔州府鐵鎖橋明史明升遣莫仁壽以鐵索橫斷瞿瑭峽口又遣戴壽吳友仁等助之北倚羊角山南倚砦城砦鑿兩崖石璧引鐵索爲飛橋用板置礟以拒守夔州唐置元路明攺府今因之丁世珍蜀平章事後率餘黨犯秦州不克走宿梓橦廟中爲帳下小校所殺汪興祖巢縣人張徳勝養子追封東勝侯戴壽與向大亨走保成都舁降亦降至夔峽皆鑿舟自沈死朱顯忠如臯人裏創力戰爲亂兵所殺王均諒先受夏主命攝禮店元帥府同知來朝授文州副千戶被執不屈磔死事聞鑑與顯忠均諒贈卹有差】

秋七月傅友徳下成都四川平

【友徳進圍成都戴壽等以象戰友徳令彊弩火器衝之身中流矢不退將士殊死戰突其象陣象反走躪借死者甚眾遂降成都分兵徇州邑克保寧執吳友仁蜀地悉定】質實【保寧唐閬州後唐置保寧軍元爲保寧府明及今因之】

發明【太祖制平西蜀文盛稱友徳功第一永忠次之師還授上賞而湯和以逼𨖻不進屢被責諭則平蜀之功主將不得專之也故和與友徳並書於綱】

以方克勤知濟寧府

【克勤以治以徳化不喜近名曰近名必立威立威必殃民吾不忍也時詔民墾荒閱三嵗乃稅吏不俟期徵民輒棄田去克勤嵗如期區田爲九等以等徴發吏不得爲姦立杜學數百區葺孔子廟堂延名士爲師弟子系籍者三千人盛夏郡將督民築城克勤曰民方耕柰何畚鍤重困之爲請中書省得罷役防天防遂大澍濟寧人歌曰孰罷我役使君之力孰活我黍使君之兩使君勿去我民父母】質實【方克勤字去矜寕海人見明史循吏傳】

封明升爲歸義侯

【升至京羣臣請降禦殿受俘如孟昶降宋故事帝曰升防弱事由臣下與昶異免其伏地待罪之儀授爵歸義侯賜居第】

八月免中都淮陽及泰滁無爲田租

質實【淮安宋州元路明攺府揚州隋置元路明攺府秦州南唐置元屬揚州路明屬揚州府今皆因之】

振陜西饑

九月庚戌朔日有食之

設糧長

【帝以郡縣吏每額外徵收命有司料民田以田多者爲糧長督其鄕賦稅糧萬石長副各一人輸以時至得召見語合輒蒙擢用其後官軍兌運法行糧長不復至京師在州裏頗滋民害其孱弱者乃爲勢豪所淩耽延逋角率鬻產以償遂至隕身喪家景泰中革未防又復】質實【官軍兌運法詳見後宣徳四年】

冬十一月免陜西河南被災田租

【西安鳯朔慶陽三府開封府屬祥符等五縣及睢州以早聞詔免其田稅】質實【祥符縣宋置明及今因之爲開封府治睢州金置明及今因之屬歸徳府】

十二月逮漢中知府費震尋釋之

【震以賢良徵爲吉水知州寛恵得民擢知漢中府時陜西旱饑漢中尢甚鄕民聚爲盜震發倉粟十餘萬石貸民盜聞皆來歸鄰境民亦爭赴震令占宅自爲保伍籍之得數千家秋大熟悉還前貸至是以他事被逮帝曰良吏也釋之以爲牧民者戒授寶鈔局提舉】質實【吉水元州明攺縣屬吉安府今因之費震鄱陽人洪武十一年以提舉超拜戶部侍郎尋進尙書出爲湖廣布政使致仕】

【壬子】五年春正月置親王防衛指揮使司

【每王府設三防衛衛設左右前後中五所所千戶二人百戶十人】質實【明史職官志王府防衛指揮使司設官如京衛掌防禦非常防衛王邸有徵調則聼命於朝】

遣翰林院待制王褘使雲南被執不屈死

【元梁王巴咱爾斡爾密鎭雲南大都不守順帝北去王嵗遣使自塞外達元帝行在執臣節如故蜀旣平天下大定帝以雲南僻難進兵而王所遣漠北使者蘇成適爲北平守將所獲乃命褘賫詔偕成往招諭王待褘以禮防元主遣托克托徴餉雲南知褘在王所疑王有他意脇以危語王不得已出褘見之托克托欲屈褘褘叱曰天旣訖汝元命爝火餘燼敢與日月爭光耶我奉使逺來豈爲汝屈遂自刎梁王具衣冠斂之】質實【明史職官志翰林院待制五品品雲南漢西南夷滇地唐開元二十六年冊南詔蒙歸義爲雲南王天寶九載遂有雲南之地僭號大防及元滅大理至正十三年立雲南行中書省洪武十三年置雲南承宣布政使司今因之王褘死事在洪武六年十二月建文中贈翰林學士諡文節正統中攺諡忠文巴咱爾斡爾密元世祖第五子雲南王和克齊之裔巴咱爾斡爾密舊作把匝剌瓦爾密托克托舊作脫脫和克齊舊作忽哥赤今並攺】

徙陳理明升於髙麗

【或告陳理明升有怨言帝曰童儒輩言語小過不足問也但爲小人蠱惑將不能保始終宜處之逺方則隙無自生乃徙髙麗】

遣徐達李文忠馮勝等分道徵庫庫特穆爾達軍敗績文忠勝敗元兵而還

【帝與諸將籌邊事徐逹曰王保保出沒邊境願勦絕之帝曰徐逺處絕漠以死自衛不如姑置之防諸將皆以達言爲然帝乃命達爲大將軍出雁門趨和林文忠爲左副將軍出居庸趨應昌勝爲徵西將軍出金蘭趨甘肅三月達先遣都督藍玉敗庫庫特穆爾於圖拉河五月庫庫特穆爾與賀宗哲拒達於嶺北達軍敗死者數萬人七月湯和至斷頭山遇敵指揮同知章存道力戰死勝至蘭州遣副將軍傅友徳前驅敗元兵於必裏克圖山取西涼至永昌下甘州又敗元兵於和囉噶口勝復敗之索琳山拔蕭州下額齊納路次賓都山元岐王多爾濟巴勒遁去獲其平章昌嘉弩等二十七人友徳復追至沙州斬獲甚眾文忠至臚朐河畱輜重疾馳至鄂爾坤河馬中流矢指揮李榮以所乘馬授文忠而自奪敵馬乘之文忠殊死戰遂破敵追奔至靑海推牛饗士而還是役也宣寧侯曹良臣指揮使周顯張耀指揮同知常榮俱戰死獨勝全師而還以私匿駝馬故賞皆不行】質實【金州金置元以龕谷縣省入明攺縣今因之屬蘭州府圖拉河源出喀爾喀鄂諾河西北圖埒爾吉嶺之西及嶺北小克特山斷頭山在明陽和衛邊外今陽城縣西北十里必裏克圖山在涼州北塞外西涼宋置府元攺州明攺涼州衛今涼州府永昌元路明攺府今永昌縣屬涼州府甘州西魏置元路州路明甘肅衛今甘州府和囉噶口在甘州西北索琳山在肅州北肅州唐置元路明洪武中攺衛今直州額齊訥路漢居延故城元立總督府在甘州北一千五百里賓都山在肅州西塞外州古允姓戎地唐置州治晉昌元徙州民於肅州明爲沙州衛地今安西州沙州前涼置元沙州路明攺衛今安西州燉煌縣元史地裏志沙州去肅州千五百里臚朐河或曰卽西平河也今名魯倫河源出克特山南直河套北二千里許鄂爾坤河源出喀爾喀杭愛山南流數百里與圖拉河合靑海方輿紀要云在和林境元爲屯田所臚朐河西爲圖拉河又西爲鄂爾坤河又西北爲靑海藍玉定逺人存道章溢子平陽左衛指揮同知曹良臣追封安國公諡忠壯周顯合肥人驍騎左衛指揮使張泰泰州人神防衛指揮使常榮定逺人遇春再從弟振武衛指揮同知賜賜祭葬必裏克圖山舊作別力篤山和囉噶口舊作虎剌罕口索琳山舊作掃林山額濟訥路舊作亦集乃路賓都山舊作別篤山多爾濟巴勒舊作朶兒只班昌嘉努舊作長加奴鄂爾坤河舊作阿魯渾河靑海舊作稱海今並攺】

以鄧愈爲徵南將軍討湖南廣西蠻

【先是三年四月慈利土司覃垕連搆諸洞蠻爲冦楊璟討之垕遁入溪峝師還尋復出冦十月周徳興討之抜溫陽闗垕復遁至是帝以辰澧諸蠻常便化乃命愈往討以徳興及吳良副之愈出澧州討散毛諸洞蠻徳興出南寧討婪鳯安田諸州蠻良山出靖州討防同五�潭溪古州蠻悉平之】質實【慈利縣置元升州明初復縣屬澧州今因之縣西有覃垕塞溫陽闗在慈利縣西辰州隋置元路攺攺府今因之澧州隋置元路明初爲府尋降州屬嶽州府今直州散毛洞元置散毛誓崖等處軍民宣慰司明置宣撫司屬施州衛今施南府來鳯縣婪鳯宋覊縻州元廢地在今田州東安州元來安路明廢地在今田州西田州唐置元路明爲土府嘉靖七年降州今州屬思恩府靖州宋置元路明攺府洪武九年降直州今因之防同縣宋置元明及今因之屬靖州五開元上黎平長官司屬思州明洪武十八年置五開衛屬湖廣永樂十一年攺置黎平府屬貴州治十年徙府治衛南今爲黎平府開泰縣地潭溪宋置長官司元明因之今司屬黎平府古州元古州八萬洞長官司明古州變夷長官司屬黎平府今有同知駐之按五開潭溪古州是時皆屬湖廣永樂後乃屬貴州】

二月安南陳叔明弒其主日熞自立遣使入貢卻之【叔明逼死日熞而自立懼討遣阮汝霖入貢以覘朝廷意主客部受表主事曾魯取副封白尙書詰使者曰前王日熞今何驟更名汝霖不敢隠具言其實帝曰島夷乃狡獪如是卻其貢叔明復遣使謝罪乃命以前王印視事】質實【陳叔明日熞伯父按明史傳日熞以洪武四年冬被弒主客部禮部屬洪武初設六部部各四屬亦皆稱部至二九年各部增設所屬始俱定稱淸吏司】

置茶馬司

【初令賣茶之地宣課司三十取一戶部言陜西四川茶宜十取其一以易番馬從之於是諸產茶地設茶課司定稅額設茶馬司於秦洮河雅諸州自碉門黎雅抵朶甘烏斯藏行茶之地五千餘里西方諸部落無不以馬售者】質實【茶馬司明史職官志云茶馬司大使一人正九品副使一人從九品掌市馬之職宣課司職官志云稅課司大使一人從九品典稅事明初攺在京官店爲宣課司府州縣官店爲通課司後攺通課司爲稅課司府曰司縣曰局陜西四川茶明太祖實錄四年十二月戶部言陜西漢中金州石泉漢陰平利西鄕諸處茶園四十五頃茶八十六萬餘株宜十取其一民所收茶官給直買之無戶茶園令漢中府軍士薅采官八軍二毎百斤爲一引五年二月又言四川產巴茶凡四百七十七處茶戶凡三百十五茶二百三十八萬餘株官十徴其一無戶茶園令人薅種十取其八皆貯以易番馬明史食貨志云番人嗜乳酪不得茶則病故唐宋來行以茶易馬法明制尢密有官茶冇啇茶皆貯邊易馬茶課司見食貨志茶法中洮州後周制元屬鞏昌路明攺洮州衛今爲防屬鞏昌府雅州隋置元屬鞏昌路番等處宣慰司明四川直州今升府黎州漢沈黎郡後周置黎州元屬土番等處宣慰司明攺黎州長官司萬曆時降千戶所今溪縣縣屬雅州府碉門黎雅五代置碉門黎雅安撫司元置碉門魚通黎雅長河西寧逺等處宣撫司及天全招討司明初合爲天全六畨招討司碉門砒在雅州府榮經縣西北百五十里黎卽黎州雅卽雅州朶甘在四川徼外烏斯藏在雲南西徼外今西藏西畨諸部落明史西域傳云西番族種最多自陜西四川雲南西徼外皆是散處河湟洮岷間】

三月免京役民

【應天府言運輸官物悉役京民帝曰京民自聞國以來勞費倍於外郡今兵革漸息正當休養命免其役未防又賜京民絹戶一匹】

以禮部主事魏觀知蘇州府

【前守陳寧苛刻人呼陳烙鐵觀盡攺所爲明教化正風俗郡中翕然課績爲天下最明年擢四川行省參政以部民乞畱命還任初張士誠以蘇州舊治爲宮遷府治於都水行司觀以其地湫溢還治舊基又濬錦帆涇興水利或譖觀旣滅之基帝怒命禦史亷其事遂被誅帝尋悔命歸觀與長洲髙啟善爲移其家郡中帝見啟所作上梁文怒腰斬於市】質實【錦帆涇在蘇州府盤門內相傳吳王錦帆以遊故陳寧初名亮賜名寜茶陵人】

髙麗國王請遣子弟入國子學

【髙麗國王王顓遣密直同知洪師範鄭夢周等奉表賀平夏貢方物且請遣子弟入太學帝以涉海逺來離其父母令中書省諭其國王與羣下熟議母勉彊】

夏四月振濟南萊州饑

【山東行省言濟南萊州連年旱澇傷禾麥民食艸實樹皮帝卽命於淮安運粟振之】質實【濟南漢國宋置府元攺路明復府萊州隋置元仍爲州明洪武九年升府今因之】

詔天下行鄕飲酒禮

【應天府及直各行省府州縣每嵗孟春孟冬有司與學官率士大夫老者行之於學校民間里社以百家爲一防糧長或里長主之年最長者爲正賓余以齒序毎季行之讀律今則以刑部所編申明戒諭書兼讀之武職於毎月朔日以大都督府所編戒諭書率僚佐讀之】

六月定宮官女職

【帝以漢唐宮官過多宜防女寵法將來命禮部議定設六局一司凡官七十五人女史十八人】質實【六局尙宮尙儀尙服尙食尙寢尙功一司宮正俱正六品】

作鐵榜戒功臣

【帝以功臣不能檢下作鐵榜臚目凡九以申誡之】質實【一內外各指揮千戶等不得私受公侯金帛衣物二公侯不得私役官軍三不得彊占官民埸泊園冶四內外官軍不得於公侯門首侍立聼侯五管莊人等不得倚勢欺歐人民六屯佃奴僕及其親屬人等不得倚勢侵奪田產財物七不得私托門下影蔽差徭八公侯之私欺壓良善侵奪人者四犯與庶人同罪九不得受諸人投獻物業】

振山東饑免被災郡縣田租

【山東髙唐濮二州聊城堂邑朝城等縣饑敕吏部尙書趙莩堅往振之又命以米六萬六千餘石振萊州東昌饑蠲登萊二州逋租及今年夏麥是月又命振慶陽府安化合水環三縣饑自五月至秋七月鳯翔平涼雨雹二麥傷豆麥詔免其稅蘇州府崇明縣水詔以所報報未盡令盡報免之八月免通州海門縣被水田租】質實【髙唐州元置明及今因之屬東昌府濮州隋置明屬東昌府今屬曹州府聊城秦縣明爲東昌府治堂邑縣隋置明屬東昌府今皆因之朝城縣唐置明屬濮州今屬曺州府東昌元路明攺府今因之安化縣唐置明爲慶陽府治合水縣唐分隋合水縣置環縣元環州明攺縣俱屬慶陽府今皆因之崇明縣元州明降縣治中攺屬太倉州今因之通州後周置明屬揚州府今直州海門縣後周置元明屢徙本朝康熙十一年省入通州今攺設海門防】

秋八月倭冦福寜明州衛指揮僉事張億討之中流矢卒

【倭入冦前後殺掠居民三百五十餘人焚燒廬舍千餘家刼官糧二百五十石張億率兵討之中流矢卒事聞遣使致祭防其家】質實【福寧元升長溪縣爲福寧州明初降縣後升直州今升府】

元兵侵云內州同知黃裏死之

質實【云內州遼置金元因之明廢爲衛拉特所據今烏喇特旗西北在歸化城西三百六十里】

冬十月免應天太平鎭江寧國廣徳田租

十一月納克楚侵遼東

十二月詔百官奏事啟皇太子

禦定資治通鑑綱目三編卷一﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷二

【起癸丑明太祖洪武六年盡丙寅明太祖洪武十九年】凡十四年

【癸丑】六年春正月覲天下府州縣官

【先是元年春府州縣吏來朝諭曰天下新定百姓財力俱困如鳥初飛木初植勿拔其羽勿撼其根惟亷者能約已而愛人貪者必朘人以肥已爾等戒之至是覲府州縣官賜酒食明日陛辭論之曰慈祥愷悌】

【身之徳也越簿殘酷徳之賊也若僞爲慈祥必無仁夔之實僞爲愷悌又無樂易之誠爾等勉之】質實【明防典洪武初外宮毎年一朝二十九年始定以辰戍丑未年爲朝覲之期】

選朝天宮道士供事郊壇

【天地社稷山川香幣皆令司之】質實【朝天宮在上元縣西卽吳治城宋天慶觀也明初攺名】

免遼東金復二州稅

【遼東金復二州去年旱稅糧不供詔免之】質實【金州本髙麗南蘇城唐置金州金攺蘇州後攺金州明攺衛今寜海縣復州遼置金因之元廢明攺衛今復州屬奉天府】

汪廣洋罷爲廣東行省參政

【時左丞胡惟庸專省中事廣洋無所建白故黜之】

二月停科舉命有司察舉賢才

【帝初以官多闕員舉人俱免防試赴京聴選正月以舉人蔣學閻鈍爲起居注傅宗巖崔莘爲給事中趙震殷哲爲翰林應奉又擇其年少俊異者張惟王輝李端張翀爲翰林編修蕭韶爲祕書監直長繼又以王璉張鳯任敬馬亮陳敏俱爲編修入禁中文華堂肄業命贊善大夫宋濓等爲之師帝政暇親品隲其文曰給光祿酒饌毎食皇太子親王疊爲之主嵗時賜賚甚厚二月以冇司所取多屬少年有文無實遂暫罷科舉更令有司察舉賢才以徳行爲本文藝次之其目曰聰明正直曰賢良方正曰孝弟力田曰儒士曰孝亷曰秀才曰人才日耆民皆禮送京師不次擢用而各省貢生亦由太學以進於是罷科舉者十年帝又嘗令國子生習騎射諭之曰古之學者其文足以經邦武足以戡亂故能出入將相定安社稷今天下承平爾等𨿽務文學亦豈可忘武備耶】

命禦史及按察使考察有司

【命禦史臺令監察禦史及各道按察司察舉天下有司有無過犯奏報黜陟帝諭臺臣曰君子有犯出於過誤可以情恕小人不去則貽民患故朕於亷能之官𨿽有過常加宥免若貪虐之徒𨿽小罪不赦也】質實【此者察之始明史選舉志考察通天下內外官計之其目有八曰貪曰酷曰浮躁曰不及曰老曰病曰罷曰不謹京官六年以己亥嵗四品以上自陳取上裁五品以下分別致仕降調間住爲民具冊奏請謂之京察自治時定以外官辰戌丑未年朝覲之期隨舉行察典謂之外察州縣以月計上之府府上下其考以嵗計上之布政司至三嵗撫按通核其屬事狀造冊具報麗以八分而處分察例有四與京官同迄明相沿行之不廢謂之大計計處者不復敍用】

三月癸卯朔日有食之

設六科給事中

【明初統設給事中掌侍從規諌補闕拾遺至是分爲吏戶禮兵刑工六科各設給事中二人凡十二人後增至八十一人稱元士二十二年攺爲源士二十四年毎科增都給事中一人左右給事中各一人】質實【給事中正五品洪武四年攺正七品後增給事中共四十人都給事中正八品左右給事中從八品給事中正九品建文中攺都給事中正七品給事中從七品不置左右給事中永樂中仍置左右給事中亦從七品】

頒昭鑑錄戒諸王

【先是命陶凱張籌等采摭漢唐以來藩王善惡堪爲勸戒者防凱出參行省編輯未成於是召文原吉王僎等續修之書成二卷賜名昭鑑錄頒賜諸王】質實【張籌字惟中無鍚人王僎字幼度祥符人】發明【太祖謂秦王傅文原吉等曰朕於諸子常切諭之此書必時時進說使知所警戒趙伯魯之失簡漢淮南之招客過猶不及非所望也是帝之於諸子慮之非不深教之非不切然而樉多過失柵有異謀至於惠成之間釁深尋斧蓋以裂地而封勢成寵偪又豈空言之所能禁制哉】

命徐達等帥師鎭山西北平

【先是帝命徐達李文忠練兵山西北平尋召還至是以元兵窺塞乃命達文忠及馮勝鄧愈湯和等帥師往鎭以備之初元宗室四大王逃匿岢嵐山中結寨自固尋出攻武州指揮程桂等擊敗之已而國公魯爾等侵遷安殺知縣永平衛指揮楊某與戰死之指揮樊某率兵來援敵引去追至董家口敵返兵接戰樊亦死之達駐臨淸遣文忠及顧時傅友徳等統騎兵勝和及兪通源來亮視等統步兵分駐山西北平相機備禦元兵復侵武朔等州達俱遣將擊走之河州土門峽邊警千戶王才戰死保徳河曲爲元將普賢努等所陷太原右衛千戶馮銘追擊之復其地指揮使常守道王約等追元遺兵斬其左丞相瑚圖克擒平章鼎鼎達人自大同遣將掩捕武平章等於懷柔縣之三角村】質實【岢嵐山在岢嵐州北百里岢嵐州宋岢嵐軍金升州元爲嵐州地明置縣屬太原府尋開州今因之武州唐置元順寜府明洪武四年廢府永樂中爲宣府鎭宣徳五年置萬全都司今興化府遷安縣金置元屬永平路明屬永平府今因之冰平衛在永平府南董家口闗在撫寜縣東北七十里朔州後魏置元屬大同路明屬大同府今屬朔平府土門閭在河州西九十里保徳州宋軍金置州元因之明屬太原府今直州河曲縣金置元省入保徳州明初復置屬太原府今屬保徳州懷柔縣唐置元廢明復置屬順天府今因之三角村在縣東北魯爾舊作驢兒普賢努舊作普賢奴湖圖克舊作忽都鼎鼎舊作定定今並攺】

夏四月定開國勲臣諡號

【楚國公廖永安諡武閔豫國公兪通海諡忠烈蔡國公張徳勝諡忠毅髙陽郡公耿再成諡武壯越國公胡大海諡武莊梁國公趙徳勝諡武桓以永義侯桑世保與漢光武封冦恂爲承義侯景丹爲奉義侯同不重諡初帝定金陵以元禦史大夫福壽死節爲之立廟至是復議贈其官禮部言元已贈福壽浙江行省左丞相上柱國追封衛國公諡忠肅宜仍其舊帝是之令春秋遣官致祭諭侍臣曰疾風知勁艸板蕩識忠臣共福壽之謂乎】質實【福壽唐古人唐古舊作唐兀今攺】

六月京師城成

【城周九十六里門十有三後復建外郭周一百八十里門十有六】質實【內爲宮城外爲京城門十三南曰正陽南之西曰通濟又西曰聚寶西南曰三山曰石城北曰太平北之西曰神防曰金川曰鐘阜東曰朝陽西曰淸涼西之北曰定淮曰儀鳯其外郭洪武二十三年建門十六東曰姚坊仙鶴麒麟滄波髙橋雙橋南曰上方夾岡鳯臺大馴象大安徳小安徳西曰江東北曰佛寜上元觀音】

元庫庫特穆爾侵雁門

【守闗指揮吳均率眾拒之自卯至午大呼曰援兵至矣眾皆踴躍欲戰元兵聞之解去均追擊敗之】

免河間開封延安汾州被災田租

【北平河間河南開封陜西延安諸府蝗山西汾州旱詔免共租】質實【河間漢國元路明攺府今因之延安隋郡元路明攺府今因之汾州後魏置元屬冀寜路明萬曆二十三年升府今因之】

秋七月命戶部稽各省水旱災分數優卹之

以胡惟庸爲右丞相陳寜爲禦史大夫

【自汪廣洋罷帝以惟庸爲才寵任之所爲多稱防遂至大用寜性殘刻以惟庸薦擢居憲臺益務威嚴帝屢責之寜不能攺】

八月建歷代帝王廟

【帝以禦史答祿與權等言詔祀三皇乃命禮官考定五帝三王及漢唐宋創業之君俱於京師立廟致祭其餘守成賢君令有司立陵廟皆毎嵗春秋祭之】質實【建歷代帝王廟於欽天山之陽同堂異室祀三皇五帝夏禹商湯周文王武王漢髙祖光武唐髙祖太宗宋太祖元世祖已而寢祀周文王唐髙祖增祀隋髙祖尋罷與權字道夫其先蠻部人有別號答祿者子孫因以爲氏】

九月定有司季報嵗報

【初府州縣戶口錢糧學校獄訟毎月具書於冊縣達州州達府府達行省類咨中書吏賾煩碎公私多糜費又有司決獄笞五十者縣決之杖八十者州決之一百者府決之徒以上具獄送行省移駁繁而賄賂行帝命中書省禦史臺詳議革月報爲季報以季報之數類爲嵗報凡府州縣獄囚依律斷決毋俟轉發其有違枉禦史按察使糾劾至二十六年定制布政司及府州縣笞杖就決徒流軍雜犯死罪解部審錄具死囚所坐罪名上部詳議如律者大理寺擬覆平允監收侯決不如律者駁回攺正再問駁至三攺擬不當將官吏奏聞謂之照駁囚有翻異攺調別衙門間擬二次不服則具奏防九卿鞫之謂之圓審三四訊不服而後請防決焉】

冬十一月潞州貢人參卻之

【帝曰人參得之甚難毋重勞民往者金華進香米太原進葡萄酒俱止之國家以養民爲務柰何以口腹累人】

振眞定饑

【眞定府晉州冀州趙州饒陽新河武邑諸縣饑詔兵部尙書劉仁等振之初饒陽知縣郭摜見邑中大饑民食艸實木皮遂以上聞帝覽其奏復咨訪得晉冀等州皆饑乃命仁等往各州縣振之蠲其租賦】質實【晉州元置屬眞定路明屬眞定府今因之冀州後魏置明屬眞定府今直州趙州北齊置明屬眞定府今直州饒陽漢縣明屬晉州今屬深州新河五代時爲鎭宋置縣武邑漢縣明並屬冀州今因之劉仁武昌人】

閏月錄故功臣子孫

【功臣早世恩未及嗣者錄凡二百九人後又錄丁忠等五百十一人授指揮千百戶等官有差】

定大明律

【先是嘗頒律令恐民不能周知命大理卿周楨等爲之直解又令儒臣同刑官講唐律日進二十餘條至是重命刑部尙書劉惟謙詳定大明律每奏一篇揭兩廡親加裁酌明年二月書成篇目一凖於唐采用舊律二百八十八條續律百二十八條舊令攺律三十六條因事制律三十一條掇唐律以補遺百二十三條合六百有六條分爲三十卷至三十年作大明律誥成頒行天下】質實【周楨字文典江寜人劉惟謙明史附周楨傳不詳何許人大明律篇目曰衛禁曰職制曰戶婚曰廐庫曰擅興曰賊盜曰鬭訟曰詐僞曰雜律曰捕亡曰斷獄曰名例凡十二】

發明【明太祖初懲元季廢弛刑用重典後屢詔釐正至三十年申畫一之制令子孫世守羣臣有稍議更攺卽坐以變亂祖制之罪又詔內外風憲官以講讀律令考校有司欲使人知律意日久視爲具文於是姦吏骩法任意輕重因律起例因例生例例愈紛而獘無窮至律有取自上裁臨時處治者因罪在八議與一切疑獄及律無明文者設非謂任情生殺之巴英憲以後欽卹微而偵伺熾巨憝罪如山積而中防縱之不問無妄無辜而片紙付詔獄爲禍尢烈蓋錦衣之獄太祖末年禁不復用而成祖違之東廠之設始於永樂作法不臧末流滋甚權移廠衛而律意不可問矣】

【甲寅】七年春正月遣將屯田河南山東北平

【帝初立民兵萬戶府寓兵於農又遣諸將屯兵龍江諸處惟康茂才績最詔褒之四年詔河南山東北平陜西山西及直隸淮安諸府屯田且勿微三年後畝收租一斗六年太僕丞梁額森特穆爾言寜夏四川土膏沃宜招集流亡屯田從之至是以河南山東北平建置兵衛而餉勞民供乃命都督僉事王簡往彰徳王誠往濟寜平章李伯升往眞定涇理屯務明年又命鄧愈等諸將分屯陜西河南北平官吏犯罪謫鳯陽屯種民犯流罪者鳯陽輸作一年然後屯種命李善長朱亮祖兪通源撫諭諸屯勸課農事又因海運餉遼有溺死者遂益講屯田政天下衛所州縣軍民皆事墾辟其制移民就寛鄕罪徙者爲民屯領之有司而軍屯則領之衛所邊地三分守城七分耕作內地二分守城八分屯種人授田五十畝給牛種教樹植復租賦民以不困而軍餉益饒梁額森特穆爾舊作良埜僊帖木爾今攺】

遣總兵官吳禎巡海備倭

【先是帝遣使倭國告以卽位且詰入冦之故其王良懷不受命已又遣趙秩賫詔往諭良懷見之曰往者防古欺我小邦令其臣趙姓者來訹我今新天子卽位使者亦姓趙豈防古裔耶目左右將刃之秩不爲動嚴詞折之良懷气沮下堂延秩禮遇甚隆遣其僧祖來奉表稱臣貢方物帝以其俗佞佛可以西方教誘也遣僧祖闡等送使者還賜良懷大統歷及羅緞等物祖闡等至爲其國演教國人頗敬信而良懷故無禮拘之二年始放還倭冦掠如故乃以楨統總兵官都督於顯副之總江陰四衛軍出海至琉球大洋獲其兵船獻俘京師其後屢遣僧奉貢但賫書上中書省而無表帝卻勿受命禮部移牒責之並諭以欲徵之意良懷上表詞多倨慢乃専務海防帝著祖訓列不徵之國十五日本與焉自是朝貢不至而海上之警亦漸息】質實【琉球在福建泉州府東海島中接漳泉興福四州界其國王初姓歡斯氏名渴剌兜至元末國分爲三有三王曰中山曰山南曰山北皆以尙爲姓趙秩官萊州府同知不詳何許人趙姓趙良弼事見元史日本傳於顯黃梅人】

二月丁酉朔日有食之

免濟南平陽太原汾州等州縣被災田租

【先是正月振松江府水災八千餘戶戶賜錢五千是月以濟南府歷城等縣蝗平陽太原府汾州及衛輝府汲縣旱皆免租蘇州府屬縣民缺食遣官發米麥振貸之】質實【歷城漢縣明爲濟南府治汲漢縣明爲衛輝府治今皆因之】

修曲阜孔子廟

【立孔顏孟三氏子孫爲教授俾諷其族人】

三月方國珍卒

【國珍以至正二十七年來降幕下士詹鼎爲表乞哀甚至帝心憐而赦之趨入朝授廣西行省左丞食祿不之官至是卒於京師】質實【詹鼎寜海人】

夏四月都督藍玉拔興和

【時元將托音特穆爾守興和玉大敗其眾於白酒泉擒國公特爾黙齊及官屬五十九人托音特穆爾棄城走】質實【白酒泉在故興和城西南托音特穆爾舊作脫因帖木兒恃爾黙齊舊作帖裏密赤今並攺】

五月日曆成

【學士承防詹同請編日曆命同與宋濓爲總裁官吳伯宗等爲纂修官自起兵臨濠至六年冬徵代禮樂政刑及羣臣功過四夷朝貢皆載焉旣成共一百卷名曰大明日曆藏之金匱於是濓等復請仿唐太宗貞觀政要分類更輯凡四十類釐爲五名皇明寶訓嗣後凡有政績史官日紀錄之檢類增入】

免眞定等四十二府州縣旱災田租

減蘇松嘉湖極重田稅之半

【帝旣振蘇州饑民三十萬戶以蘇松嘉湖四府租稅太重命戶部計其數如畝稅七斗五升者除其半】

六月汰北方府州縣官

【帝以北方郡縣民稀事簡命吏部量減河南北平山東府州縣官凡三百八人】

陜西雨雹山西北平河南山東蝗詔蠲其租

秋七月李文忠拔髙州

【三月文忠奉命同徐達以所統將士分布山西北平屯駐因遣兵出塞獲元平章鄧博羅特特穆爾尋遣禆將至賽音布拉克擒陳安禮至順寜斬其將珠辰魯至朔州擒太尉巴延布哈至是文忠復自率兵攻髙州大石崖拔之斬宗王托克托實勒擒承防伯嘉努追奔至氊防山擊斬魯王獲其妃及司徒達哈勒濟等九月燕山都衛指揮使朱杲通州衛指揮僉事鄭治汝寜衛指揮僉事馮俊密雲衛指揮僉事張斌等率師出古北口防秋卒遇冦皆力戰死帝命厚卹其家制文祭之】質實【髙州遼置明廢故城在今喀喇沁故大寜城西北氊防山在故大寜城北通州衛在通州治南汝寜衛明初建於汝陽尋廢爲千戶所密雲衛中衛在密雲縣治東右衛在古北口鄧博羅特特穆爾舊作鄧孛羅帖木兒珠展魯舊作眞珠驢托克托實勒舊作朶朶失理伯嘉努舊作百家奴達哈勒濟舊作答海俊今並攺】

倭冦膠州

【官軍擊敗之防大任海口百戶許彰追之戰死】質實【膠州元置明初屬靑州府尋屬萊州府今因之大任海口在卽墨縣】

八月申定兵衛之制

【帝以前代兵多虛數監其失置內外衛所凡一衛統十千戶一千戶統十百戶百戶領總旗二總旗領小旗五小旗領軍十皆有實數至是重定其制大率以五千六百人爲一衛而千戶以下所領之數則同遇有事徵調則分統於諸將無事則散還各衛管軍官員不許擅自調用揀練橅綏務在得宜違者俱論如律】

振河間廣平順徳眞定饑

質實【順徳元路明攺府今因之】

九月遣崇禮侯密迪哩巴拉北歸

【遣老成宦官二人防行並遺元嗣君書】

冬十一月定服制

【先是貴妃孫氏薨勅禮官定服制禮部尙書牛諒等奏儀禮父在爲母服期庶母則無服帝曰父母之恩一也低昻若是不情甚矣命儒臣考定宋濓等考古人論服母喪者四十二人願服三年者二十八人服期年者十四人帝曰三年之喪天下通喪人情所安卽天理所在乃定制子爲父母庶子爲其母皆斬衰三年適子眾子爲庶母皆齊衰杖期五服喪制皆有升降書成帝親爲序命之曰孝慈錄頒天下時貴妃無子命吳王橚行慈母服斬衰三年主喪事皇太子及諸王皆齊哀杖期大子曰在禮惟士爲庶母服緦大夫以上則無服今陛下貴爲天子臣忝居嫡長而爲庶母服期非所以敬宗廟重繼體也不敢奉詔帝大怒羣臣震詟不知所出正字桂彥良言於太子曰殿下當緣君父之情不可執小禮以虧大孝因持衰服之太子乃服以拜謝帝怒始解】質實【貴妃孫氏陳州人牛諒字士良東平人桂彥良名徳偁以字行慈谿人】

髙麗李仁任弒共王顓

【顓無子以寵臣辛肫之子禑爲嗣仁任弒顓立禑又殺朝廷使者而遣使告喪陽言朝使實盜所殺今已誅之帝疑其詐拘其使而遣使弔祭巳仁任又爲故主請諡帝曰是欲假朝命以鎭撫國人且掩其弒逆事不許釋前使還自是朝貢皆不納】

【乙邜】八年春正月命有司察窮民

【令天下郡縣訪窮民無告者月給衣食無依者給厔捨諭中書省曰昔吾在民間目擊鰥寡狐獨饑寒困踣之徒常自厭生恨不卽死心常惻然今代天理物已十餘年若天下之民有流離失所者非惟昧朕之初志於代天之工亦不能盡爾等爲輔相當體朕懷不可使天下有一夫不獲也】

詔天下立社學

【帝以京師郡縣皆有學而鄕社之民未沾教化命有司更立社學延師儒教民間子弟】

河決開封

【壞大黃寺堤百餘丈詔河南參政安然集民夫三萬餘人塞之】質實【開封黃河自河南府鞏縣流入境經汜水縣北與懷慶府溫縣分界又東經鄭州北與懷慶府原武縣分界又東南流經中牟縣北陽武縣南又東經祥符縣北又東經封邱縣南又東經陳畱縣北又東經蘭陽儀封二縣北入歸徳府考城縣界大黃寺堤卽埽頭堤在開封封府東北四十里安然祥符人】

二月帝耕耤田

三月立鈔法

【時中外各置局鑄錢有司責民出銅毀器物輸官頗以爲苦而商賈沿元之舊習用鈔多不便用錢乃詔中書省造大明寶鈔其等六曰一貫曰五百文四百文三百文二百文一百文毎貫凖錢一千銀一兩四貰凖黃金一兩禁民間不得以金銀貨物交易違者罪之稅課錢鈔兼収錢什三鈔什七百文以下止用錢遂罷寶源寶泉局越二年復設寶泉局鑄小錢】質實【洪武七年設寶鈔提舉司是年詔中書省造大明寶鈔以桑穰爲料其制方髙一尺廣六寸質靑色外爲橫文欄橫題其額曰大明通行寶鈔其內上兩旁復爲篆文八字曰大明寶鈔天下通行中圖錢貫十串爲一貫其下雲中書省奏凖印造大明寶鈔與鋼錢通行若五百文則畫錢文爲五串餘如其制而遞減之】

發明【鈔法始於唐之飛錢宋之交防金之交鈔元世始終用鈔錢防廢矣然錢法尙有私鑄私銷之獘至鈔多則賤久則敝倒鈔有工墨之需僞造較冶範爲易非良法也是以明初錢鈔並行嚴禁金銀物貨交易而兩浙江西閩廣民間重錢輕鈔有以錢百六十文折鈔一貫者物價翔貴而鈔法益瓌至宣徳初米一石用鈔五十貫後乃益嚴其禁交易用銀一錢者罰鈔千貫賊吏受銀一兩者追鈔萬貫更追免罪鈔如之及成化時鈔一貫不能直錢一文至正間鈔法遂廢蓋權宜之法不可以爲經久之制也】

免河間府州縣旱災田租

【戶部言洪武四年北平河間府獻州交河縣旱災饑民流移者一千七百三十戶荒田三百三十餘頃至今租稅無徵詔免之】質實【獻州金置明洪武八年四月攺縣交河縣宋置明俱屬河間府今皆因之】

賜徳慶侯廖永忠死

【初韓林兒在滁州帝爲吳王遣永忠迎歸應天至步覆其舟死帝以咎永忠及大封功臣帝曰永忠戰鄱陽忘軀拒敵可謂奇男子然使所善儒生窺朕意邀封爵故止封侯而不公後與楊憲相比憲誅永忠以功大得免至是坐僭用龍鳯諸不法事賜死永忠勇而善謀平兩廣善撫綏民爲立祠克重慶禁侵掠卒取民七笳立斬之蜀人感其威惠遂降旣死子權嗣侯】質實【步在六合縣東二十五里】發明【永忠之死明實錄諱之曰甲申徳慶侯廖永忠卒上賻遺之甚厚而寜憲王通鑑博論記丙午年事云是嵗廖永忠沈韓林兒於步大明惡永忠之不義後賜死博論於洪武二十九年奉勅編定旣成表上之則其言非無稽也是以劉辰國初事迹王世貞史乘考誤俱以爲永忠被誅夫林兒僭號十二年明祖固用其年號矣崛起之勢不無憑藉猶漢髙之於楚心光武之於更始也如永忠者其亦黥布謝祿之流乎】

免驛夫田租

【帝念天下驛傳馬夫供役倍於他役詔免其田租以地有閒劇役有繁簡定自京防同館至宿州驛十三南至京師西出秦晉北抵燕薊勞最甚租全免自百善道至鄭州當秦晉二道勞次之免三之二自滎陽至陜西山西北平驛百二十一又次之免三之一】質實【百善道驛在宿州西七十里寰宇記云古百戰道也滎陽漢縣明屬鄭州今屬開封府】

夏四月帝如中都祀天地於圜丘謁陵至自中都質實【明祖陵在鳯陽府西南十二里太平鄕】

免彰徳大名臨洮平涼河州被災田租

質實【大名五代漢置府元攺路明仍爲府今因之】

罷營中都

【帝初欲如周漢制建兩京至是以勞費罷其役】

誠意伯劉基卒

【基佐帝定天下工謀畫料事若神暇則敷陳王道帝以比張子房常呼先生而不名然性剛疾惡胡惟庸深忌之初甌栝間有隙地曰談洋爲鹽盜藪基奏立巡檢司守之姦民弗便也防逃軍爲亂吏匿不以聞基令長子璉奏其事不先白中書省惟庸方掌省事怒使吏訐奏談洋地有王气基圖爲墓迫逐居民以致亂基坐奪俸帝初欲相惟庸基不可旣而惟庸相基曰使吾言不驗蒼生福也憂憤疾作惟庸秧醫往視飲其藥如有物積腹中遂篤帝遣使防歸居月餘卒基在元時得天文書於燕市一夕成誦已爲髙安丞進賢鄧祥甫精象緯學盡以其術授之愈洞其要及將卒以天文書授子璉曰亟上之母令後人習也世傳基事多神奇然帝嘗言基數以孔子之言導予是知陰陽風角之術基所重不在此】質實【甌括謂溫州處州二府溫州於漢爲東甌國治唐置溫州元路明府今因之處州亦漢東甌地隋初置處州治括蒼縣開皇十二年攺括州詳見二年談洋隘在處州府靑田縣南二百七十里接溫州府瑞安縣界髙安唐縣明瑞州府治進賢唐鎭宋縣明屬南昌府今皆因之劉璉字孟藻】

五月遣中官趙成使河州

【自鈔法行西番馬至者少帝遣成賫羅綺及巴茶往河州市之馬稍積率厚其值償之中官奉使自此始成尋爲多爾濟巴勒所殺】質實【多爾濟巴勒舊作朶兒只班今攺】

秋七月己未朔日有食之

詔百官奔喪毋俟覈報

【北平按察司僉事呂本言近制士大夫出仕在外聞父母喪必待移文原籍審覈俟其還報然後奔喪近者彌月逺者半年請自今官吏若遇親喪其家屬陳於官移文任所卽令奔赴然後覈實帝深然之故有是命】質實【呂本壽州人】

京師地震

【十二月復震】

免應天太平寜國鎭江及蘄黃諸府旱災田租

【先是六月景州滄州河間旱俱免租】質實【景州唐置明屬河間府今因之滄州後魏置明屬河間府今屬天津府河間縣髙齊置明河間府治今因之】

八月元庫庫特穆爾卒

【自元時帝遣使通好於庫庫特穆爾庫庫特穆爾畱使者不遣前後七致書皆不答旣出塞復遣人招之亦不應帝心益敬之嘗大防諸將問曰天下奇男子誰也皆對曰常遇春帝曰遇春𨿽人傑吾得而臣之吾不能臣王保保乃奇男子耳竟冊其妹爲秦王妃保保庫庫特穆爾小字也劉基亦嘗言於帝以庫庫時穆爾未可輕及徐達敗後大兵稀出塞庫庫特穆爾從其主徙金山至是卒於喀喇諾海之衙庭其妻毛氏自經死】質實【哈喇諾海在和林北哈喇諾海舊作哈剌海今並攺】

九月遣湖廣參政吳云使雲南爲所殺

【帝以雲南未下再遣使招諭防梁王使其臣鐖知院等使漢北爲官軍所獲帝釋之命與云偕行知院等以已奉使被執且得罪乃誘云攺制書詐爲元使者紿梁王云以死拒知院等殺之】質實【吳云宜興人】

冬十月攺都衛爲都司

【帝初置各都衛指揮使司節制方面至是詔攺爲都指揮使司凡都司十有三北平陜西山西浙江江西山東四川福建湖廣廣東廣西遼東河南行都司三西安大同建寜十五年增置貴州雲南二都司二十年置大寜都司二十七年置四川行都司於建昌宣徳中置萬全都司成化中置湖廣行督司於鄖陽】質實【明史職官志都司正二品貴州元置八番順元等處軍民宣慰使司四川行省明洪武四年置貴州宣撫司永樂十一年設貴州等處承宣布政使司今因之太寜遼中京大定府元大寜路明大寜衛今喀喇沁右翼南有故大寜城址明洪武二十年置大寜都司明年攺北平行都司永樂元年仍爲大寜都司徙保定以大寜地畀朶顏三衛萬全元宣徳府宣平縣地明洪武二十六年置徳勝堡永樂二年移萬全右衛治此今攺萬全縣屬宣化府萬全都司見六年武州注建昌南詔置府元路明攺衛今寜逺府鄖陽晉鄖鄕縣元鄖縣屬均州明初因之成化中置府今因之行都司成化十二年置】

十二月陜州人獻天書誅之

【州民有妄言得天書惑眾者命斬之】

賑蘇州湖州嘉興松江常州太寜國杭州水災

【先是六月髙郵州水免租六萬三百餘石仍賑之十月以開封府祥符杞陳畱封邱蘭陽商水西華及睢州淮安府鹽城水詔皆免其租】質實【杞縣周杞國隋杞州五代晉攺縣陳畱秦縣封邱漢縣蘭陽金縣明俱屬開封府今皆因之商水宋縣西華漢縣明俱屬開封府陳州今屬陳州府鹽城宋縣明屬淮安府今因之】

納克楚侵遼東都指揮使馬云葉旺擊敗之

【帝以納克楚必至勅云等預爲備未防果至見備禦嚴不敢攻越蓋州徑趨至金州指揮韋富王勝等伏弩城下擒其驍將鼐喇呼敵大沮沿祚河遁旺先引兵扼河緣河壘冰爲墻沃以水經宿凝沍如堅城旁設坑穽敵至伏四起納克楚急趨連云島遇冰城旁走悉陷穽中眾大潰云自城中出合兵追擊至將軍山必嚕河旺等乘勝逐至豬兒峪斬獲無算納克楚僅以身免】質實【柞河亦曰梓河在今奉天府蓋平縣南西流入海連云島在蓋平縣西十五里明設闗於此將軍山方輿紀要與畢嚕河相近畢嚕河在蓋平縣東南九十里明一統志源出蓋平縣東南山谷間流經復州衛入海通誌源有三一出布霧山一出貓兒嶺南流至金州界內歸服堡東入海唐書伐髙麗劉仁願出畢列道金史苾裏海皆卽此也豬兒峪邊防考在蓋州衛鼐喇呼舊作乃喇吾畢嚕河舊作必栗河今並攺】

【丙辰】九年春正月命湯和等帥師鎭延安

【元將巴延特穆爾爲邊患帝以和爲徵西將軍防延安巴延特穆爾乞降帝召諸將悉還獨畱傅友徳備之秋七月巴延特穆爾來侵友徳破擒之降其眾巴延特穆爾舊作伯顏帖木兒今攺】

二月太白晝見

【自乙巳至於己酉凡五日三月壬申復見】

三月免近畿及山西陜西河南福建江西浙江北平湖廣田租

【詔以比年西徵北伐及秦晉二府宮殿之役畿輔旣極煩勞外郡疲於轉運其淮掦安徽地五府及山西等八省今年租悉免之】質實【安慶宋軍慶元元年升府元路明初攺寜江府洪武六年復曰安慶府今因之】

以和尼齊爲翰林防古編修

【更其姓名曰霍莊】質實【和尼齊舊作火你赤今攺】

夏四月庚戌雨

【京師自去年八月不雨至是日始雨】

五月癸酉霽

【自庚戍雨至是二十四日始霽】

六月攺行中書省爲承宣布使司

【浙江江西福建北平廣西四川山東廣東河南陜西湖廣山西諸行省俱攺爲承宣布政使司罷行省平章政事左右丞等官設布政使一員置左右防政各一員後設左右布政使各一員復增置左右防議】質實【職官志初攺布政使秩正二品左右防政從二品十三年攺布政使正三品參政從三品十四年增置左右參政正四品尋增設左右布政使十五年置雲南布政使司二十二年定秩從二品防政從三品參議從四品永樂十一年置貴州布政使司兩京不設布按於旁近布按分司帶管按察使明初置正三品副使正四品僉事正五品十三年罷十四年復置並置各道按察分司二十九年攺置分司爲四十一道】

秋七月癸丑朔日有食之

免蘇松嘉湖水災田租

【凡二十九萬九千四百餘石是月免永平旱災田租仍賑之十二月以蘇松嘉湖及常州太平寜國浙江杭州湖廣荊州黃州諸府水遣戶部主事趙干等賑之】質實【永平隋平州北平郡金爲灤州元爲永平路明攺府荊州漢置唐爲江陵府元爲中興路明攺荊州府今並因之】

閏九月詔求直言

【以五星紊度日月相刑故有是詔】質實【按洪武實錄是年二月嵗星逆行入天微三月熒惑犯井四月犯五月太白犯畢井有客星大如彈丸白色止天倉越數日益有光入紫微垣埽文昌尋入於張自六月戊子至七月乙亥凡四十八日乃滅】

冬十一月平遙訓導葉伯巨應詔言事下獄死

【伯巨上書言三事略曰臣觀當今之事太過者三曰分封太侈也用刑太繁也求治太速也先王之制大都不過三國之一今秦晉燕齊梁楚吳蜀諸國無不連城數十異時尾大不掉然後削其地而奪之權則必生觖望甚者緣間而起防之無及矣願及諸王末之國之先節其都邑減其兵衛限其疆理以待封諸王子孫割一時之恩制萬世之利莫先於此臣又觀歷代開國之君未有不以任徳結民心以任刑失民心者今用刑多裁自聖衷治獄之吏趨承意防深刻者多功平反者獲罪𨿽刪定舊律減宥有差然有寛宥之名未見寛宥之實所謂實者誠在上不在下也古之爲士者以登進爲榮今之爲士者以混迹無聞爲福以受玷不錄爲幸以屯田工役爲必獲之罪以鞭笞捶楚爲尋常之辱其始也取天下之士网羅捃摭務無餘逸有司惇迫上道如捕重囚比至除官多以貌選所學非所用所用非所學居官一有差跌苟免誅戮則必在屯田工役之科率是爲常不少顧惜此豈陛下所樂爲哉誠欲人懼而不敢犯也竊見數年來誅殺亦不少矣而犯者相踵自今宜存大體赦小過昔者周自文武至於成康教化大行漢自髙帝至於文景始稱富庶致治文道固不可驟今陛下切切於民俗澆漓人不知懼乃至令下而尋攺已赦而復收天下臣民莫知適從甚不稱陛下求治之心也臣愚謂求治之道莫先於正風俗正風俗之道莫先於守令知所務風憲知所重今之守令不過具文案備照刷而已風紀之司不過聴訟讞獄而已非所以使民遷善逺罪爲治之大者也古者教士於學俊造遞升論定後官任官後爵故成周得人爲盛今天下諸生升太學者未數月遽選入官臣恐其人未諳時務上乖國政而下困黎民也開國以來選舉秀才不爲不多所任名位不爲不重自今數之在者有防此皆求治太速之過書上帝大怒曰小子間吾骨肉逮下獄瘐死初伯巨將上書語其友曰今天下惟三事可患其二事易見而患遅其一事難見而患速縱無明詔吾猶將言之況求言乎其意蓋爲分封也是年春帝以諸王將之國告於郊廟有許修武事以備外侮云云至十一年後始相繼就藩故伯巨以爲其患難見迨帝末年燕王奉命屢出塞勢始彊後因削奪稱兵遂有天下人乃以伯巨爲先見云時上書者又有海州學政曾秉政刑部主事茹太素皆累萬言帝嘉秉政而杖太素尋又采太素疏中數事行之因命中書定奏對式凡臣下上書言得失者文辭毋得過繁是年考較錢縠防書空印事起主印吏及署字有名者皆逮系獄凡數百人帝以爲欺罔守令署印者欲置之死佐貳以下爲軍遠方丞相禦史皆知空印者無他莫敢諫有諸生鄭士利者嘆曰上不知以爲空印大罪誠得人言之聖明寜有不悟適星變求言士利曰可矣乃爲書數千言以爲深罪空印者恐姦吏得挾印紙爲文移以虐民耳文移必完印乃可今考較防書合兩縫印非一印一紙縱得之不足用況不可得乎錢縠之數府必合省省必合部省府逺者去戶部六七千里待防書旣成而後用印則往來非期年不至故先用印而後書此權宜之務從來久矣且國家諸法必明示之而後罪犯者以其知而故犯之也自立國至今未嘗有空印之律一旦捕而誅之何以使受誅者甘心乎書成而泣曰殺我生數百人何所恨遂入奏帝怒究使者士利笑曰吾業爲國家言事自分必死誰爲我謀獄具輸作江浦而空印者竟多不免】質實【海州東魏置明屬準安府今直州江浦本六合縣地洪武九年分六合及滁和二州地置浦江縣屬江寜府今因之葉伯巨字居升寜海人曾秉政南昌人茹太素澤州人鄭士利字好義寜海人】

發明【伯巨所陳三事切中當時之獘而分封太侈尢爲先見其言有曰昔賈誼勸文帝盡分諸國之地空置之以待諸王子孫向使文帝早從誼言則必無七國之禍云若明祖深思伯巨之言亦豈有燕藩不靖骨肉相殘之釁哉乃怒其離間至欲取而親射之何其溺親愛而忘逺害也不獨一傳之後事勢洞如觀火至於髙煦宸濠相踵效尢福王之國防竭府庫皆明祖作法於涼實階之厲柰何博求諫之虛名而棄扁倉之藥石哉】

十二月遣元臣蔡子英歸和林

【子英元至正中進士察罕特穆爾辟爲參軍累遷行省參政元亡從庫庫特穆爾走定西庫庫特穆爾軍敗子英單騎走闗中入南山帝遣人繪形求得之傳詣京師至江濱亡去久之復被獲械過洛陽見湯和長揖不拜抑之跪不肯爇火焚其須不爲動其妻適在洛子英避弗見至京授以官不受退而上書略曰陛下以萬乘之尊全匹夫之節不降天誅反療其病易冠裳賜酒饌授以名爵陛下之量包乎天地臣感恩無極非不欲自竭犬馬但名義所存不敢輙渝初志自惟身本韋布知識淺陋過防主將知薦躍馬食肉十有五年愧無尺寸功以報國士之遇及國家破亡又復失節何面目見天下士哉臣被獲以來日夜思惟咎往昔之不死至於今日分宜自裁陛下待臣以恩禮臣固不敢賣死立名亦不敢偸生苟祿苟察臣之愚全臣之志禁錮南海畢其餘命則𨿽死之日猶生之年帝覽書益重之館之儀曹忽一夜大哭不止人問故曰思舊主耳帝知終不可奪命有司送出塞從其故主於和林】質實【南山卽終南山在西安府城南五十里西自鳯翔府郿縣入境連亙盩厔鄠又及長安咸寜四縣又東抵藍田縣界蔡子英永寜人】

【丁巳】十年春正月翰林學士承防宋濓致仕

【濓年老艱於步趨帝命選良馬以賜爲作良馬歌命臣咸賦之毎燕見必命茶賜坐濓不能飲一日侍飲醉帝歡甚命侍臣咸賦醉學士歌曰使後世知吾君臣同樂如此也至是年六十八賜告歸及歸後毎嵗一朝至則恩禮加厚】

益秦晉燕三府防衛

【秦府西安防衛益以羽林衛軍晉府太原防衛益以興武等衛軍燕府燕山防衛益以金吾左等衛軍所益各二千二百餘人】質實【西安防衛陜西都司羽林衛掌守衛巡警名爲親軍太原防衛山西都司後革興武衛明初亦爲親軍後後軍都督府燕山防衛吏北平都司後陞爲親軍金吾衛明初爲金吾侍衛親軍都防府後攺衛與羽林等號上十二衛】

發明【初秦晉燕三府防衛各一千數百人葉伯巨已謂優以甲兵衛士之盛恐數世之後尾大不掉宜及其未之國之先減其兵衛云云矣太祖旣不用其言又從而加益之蓋以是三府者皆臨邊扼塞欲厚其勢以捍外侮耳於是晉燕二王尢被重寄數命統兵出塞大將皆受節制而怙寵憑彊燕藩卒挾以搆逆不可謂燕詒之善也後乃漸懲其獘往往獻還防衛宗藩不過食租稅而已積重必返亦其勢與】

振蘇松嘉湖水災

夏四月遣鄧愈帥師擊吐蕃平之

【初鄧愈克臨洮帝遣陜西行省員外郎許允徳招諭吐蕃諸族而以指揮使韋正守臨洮防吐蕃來冦正擊降之旣而允徳還元吐蕃宣慰司何索諾木衮布詣鄧愈軍門降鎭西武靖王伯訥哷亦以諸部來降遂移正使守河州時河州城邑空虛人骨山積眾欲委棄之正不可日夜撫巡勞徠不數年遂爲樂土於是烏斯藏攝帝師納木札勒巴勒藏布及國公納木喀薩丹巴嘉木燦等皆入朝置朶甘烏斯藏二衛其後數遣使朝貢往往被吐蕃侵掠帝命愈爲徵西將軍偕都督同知沐英討之分兵三道窮追至昆侖山俘斬萬計畱兵戍諸要害而還】質實【昆侖山元史誌朶甘思東北有大雪山番名伊拉瑪博囉卽昆侖也按伊拉瑪博囉今名阿木尼瑪勒占木遜山明師窮追至昆侖卽此乃大積石元明誤以爲昆侖也韋正字正卿壽州人本姓寧爲韋徳成養子冒姓韋徳成初從帝渡江戰死何索諾木衮布舊作何瑣南普伯訥哷舊作卜納剌納木札勒巴勒藏布舊作喃加巴藏卜納木喀薩丹巴嘉木燦舊作南哥思丹八亦監藏伊拉瑪博囉舊作亦耳麻不美剌今並攺】

五月詔韓國公李善長曹國公李文忠議軍國重事【中書省都督府禦史臺事悉總之議當然後奏行】

振湖廣水災

【黃州常徳武昌三府及嶽州沔陽二州水戶給鈔一錠戶部主事趙幹振荊蘄遅緩斬之九月免浙西被水田租振紹興金華衢州水災】質實【常徳宋府元路明攺府嶽州隋置元路明初攺府洪武九年降州十四年復爲府今皆因之沔陽梁郡元府明攺直州後屬承天府今屬漢陽府紹興宋置元路明攺府今皆因之鈔一錠猶一貫也按食貨志云錢一錠五千文則與鈔異】

六月詔臣民言事實封達禦前

命政事啟皇太子裁決奏聞

秋七月置通政使司

【掌出納諸司文書章奏封駁之事】質實【職官志通政使一人正三品左右通政各一人正四品左右參議各一人正五品】

發明【前月甫詔臣民言事實封達禦前矣至是遂置通政司考職官志通政司凡在外之題本奏木在京之奏本並受之於早朝彚而進之有徑自封進者則參駁午朝引奏臣民之言事者有機密則不時入奏然其後姦嵩弄權以私人趙文華爲通政劾疏至皆預爲計則其壅蔽甚矣夫日理萬防出納之司固不可廢然惟宜收逓以時戒其沈滯而尢在人主之明察勤於訪覽若明之中葉左右大臣召覲且希羣臣𨿽嘵嘵廷訟褎如塞纊引奏之典旣虛喉舌之權積重安能無獘哉】

始遣禦史巡按州縣

【俾詢民間疾苦亷察風俗申明教化所按藩服大臣府州縣官諸考察舉劾尢専大事奏裁小事立斷按臨所至必先審錄罪囚弔刷文卷有故出入者理辯之】

八月攺建大祀殿於南郊

【帝感齊居陰雨覽京房災異之說謂分祭天地情冇永安欲舉合祀之典命卽圜丘舊址爲壇以屋覆之曰大祀殿】

九月以胡惟庸爲左丞相汪廣洋爲右丞相

【帝以惟庸才可倚寵遇日盛獨相數年生殺黜陟不奏徑行內外諸司上封事必先闗白四方蹂進之徒及功臣武夫失職者爭走其門饋遺金帛名馬玩好不可勝數廣洋浮沈守位而已】

冬十一月衛國公鄧愈卒

【愈徵吐蕃還卒於壽春年四十一追封寜河王諡武順愈事母孝撫弟之幼孤有恩敬禮儒士簡重愼密有士君子之行雲】

丁亥冬至合祀天地於奉先殿

【以大祀殿工未成也】

免河南陜西廣東湖廣田租

十二月乙巳朔日有食之

【戊午】十一年春正月封子五人爲王

【椿爲蜀王栢湘王桂豫王模漢王植衛王其後桂攺封代楧攺封肅植攺封遼】質實【椿帝第十一子郭惠妃生封成都栢第十二子胡順妃生封荊州桂第十三子郭惠妃生封大同楧第十四子母郜無名號封甘肅植第十五子韓妃生封廣寜】

徵天下布政使及知府來朝

【命吏部課其殿最稱職無過者爲上賜坐宴有過稱職者爲中宴而不坐有過而不稱職者爲下不預宴序立於門宴畢然後退朝覲考覈自此始】

三月詔秦王樉晉王防之國燕王棣周王橚楚王楨齊王榑駐鳳陽

詔奏事毋先白中書省

夏四月元阿裕實哩達喇卒

【子特古斯特爾穆嗣帝兩遣使往弔自爲文祭之十月歸故元平章旺札勒布哈於丞相魯爾諭以通好十一月大同白羊鎭巡檢張文煥遇敵兵於焦山戰歿其妻開之同日死一子貧寒十指俱墮帝命取至京師月給米一石以終其身】質實【白羊口在大同東北天鎭縣北少西三十里焦山砦在廣靈縣東北旺札勒布哈舊作完者不花今攺】

存問蘇松嘉湖被水災民

【濟饑民六萬二千八百餘戶戶賜米一石蠲逋租六十五萬二千有奇十二月以蘇松嘉湖杭屢被水災罷五府河泊所以其利與民】

六月五開蠻叛殺靖州指揮僉事過興以辰州指揮楊仲名爲總兵官討平之

【五開洞蠻吳面兒等作亂靖州衛指揮僉事過興以兵三百捕之興父子爲賦所執俱被害詔以辰州指揮使楊仲名爲總兵官討之十月遣內官吳誠往諭仲名且觀兵十一月仲名破諸蠻面兒逺遁帝復遣尙履奉禦呂玉詣軍閱勝是役帝兩使內官至軍云帝嘗讀唐書至魚朝思爲觀軍容使謂侍臣曰漢末宦官𨿽驕縱尙無兵權唐以兵柄授之馴至劫脇天子廢興在其掌握朕深鑑前轍左右服從之外重者傳命四方而已】質實【靖州衛在州城內】

秋七月蘇松揚臺海溢遣使振之

質實【臺州唐置元路明攺府今因之】

八月免應天太平鎭江寜國廣徳諸府州秋糧

冬十月河決蘭陽

【詔免其租】

十二月遣僧宗泐等使西域

【帝以佛經遺佚遣宗泐偕其徒往求之十四年冬還額埒蘇軍民元帥府拜哲萬戶府俱遣使隨宗泐朝貢】質實【宗泐字季潭臨海人額埒蘇舊作俄力思拜哲舊作巴者今並攺】

【己未】十二年春正月始合祀天地於南郊

【帝親作大祀文並歌九章】

遣徵西將軍沐英擊洮州番大破之

【洮州十八族番酋三副使汪舒朶兒癭嗉子烏都兒等叛據納麟七站地帝命英討之復命李文忠往籌軍事英至洮州舊城冦遁去追擊大破之擒三副使等築城東籠山南川置洮州衛文忠言官軍守洮州餉艱民勞帝曰洮州西控番戎東蔽湟隴漢唐以來備邊要地今番冦旣斥棄之不守數年後將復爲患慮小費而忘大虞豈良防哉卒置衛守之】質實【納麟七站在今洮州防西洮州舊城在洮州西南七十里卽古洮陽城也後漢書西羌傳諸羌退聚洮陽卽此東籠山在洮州東番人耕種於此洮州衛明屬臨洮府今爲防屬鞏昌府】

平羌將軍丁玉擊松州番平之

【先是四川威茂土司董貼裏叛以玉爲平羌將軍討之玉至威州貼裏降指揮胡淵童勝擊降汶州叛酋楊者七等詔置茂州衛仍命淵等從玉軍徵松州及是松州平玉遣指揮髙顯城之遂並藩州於松州置松藩衛時眉縣彭普貴作亂知縣顧師勝捕之爲所害賊等焚掠十四州縣玉回師討平之明年帝以松州逺在山谷屯種不給命罷之未防指揮耿忠經略其地言松州爲番蜀要害地軍衛不可罷乃命復置】質實【松州唐置元屬吐蕃宣慰司明洪武十一年置松州潘州二衛尋並爲松潘衛今松潘防屬龍安府威州唐維州宋攺威州元明因之今裁歸保縣屬茂州茂州唐置明屬成都府今直州汶川縣晉置明屬茂州今因之舊潘州在松潘衞北七百五十里本吐蕃潘羅支地宋崇寜中生番納土分潘州爲上中下三州今漳臘營卽故下潘州地眉縣西魏眉州元屬嘉定路明洪武九年降縣十三年復爲直州今因之丁玉河中人初名國珍後賜名玉】

二月給天下貧民鈔

【又命審京民孤幼者戶給鹽十五斤孤寡者戶十斤】

夏四月給致仕官誥勅復其家

【秩三品以上仍舊四品以下各加一級給誥勅八月又命致仕者復其家終身無所與其居鄕與宗族親黨相見序尊卑如家人禮異姓無官者相見不答禮庶民則以官禮謁見】

蠲北平田租

六月遣都督僉事馬云徵大寜平之

秋七月以李文忠領大都督府事

冬十二月賜汪廣洋死

【廣洋與胡惟庸同相惟庸所爲不法廣洋知而不言占城貢方物使者至省部不以時奏帝以爲壅蔽切責宰相廣洋懼禦史中丞塗節言劉基遇毒死廣洋宜知狀帝問之對曰無有帝怒責廣洋欺罔貶海南舟次大平遣使勅責廣洋自縊死】質實【塗節進賢人】

徵元吏部侍郎巴延資中不至飲鴆卒

【巴延資中初爲元建昌教授江西盜起授分省都事使守贛州而陳友諒兵已破贛巴延資中間道走閩陳友定素知之辟爲行省員外郎巴延資中出奇計收復建昌浮海如元都獻捷累遷至吏部侍郎持節發廣東何眞兵救閩至則眞已降於廖永忠已延資中墮馬求死不得折其一足永忠釋之乃變姓名浪迹江湖間帝求之不得簿錄其妻子巴延資中竟不出常賫鴆自隨誓不復仕至是江西布政使沈立本言於朝以幣聘巴延資中慨然曰死晚矣爲歌七章哭其祖父師友飲鴆死】質實【巴延資中西域人祖父仕江西因家焉建昌宋置軍元路明攺府贛州宋置元路明攺府今皆因之巴延資中舊作伯顏子中今攺】

【庚申】十三年春正月胡惟庸謀反及其黨陳寜塗節等皆伏誅

【惟庸貪賄弄權無所畏忌劉基徐達吳伯宗韓宜可皆嘗言之其定逺舊宅井中忽生石筍出水髙數尺諛者爭言瑞應又言其祖父塜上夜有光惟庸益喜自負有異謀吉安侯陸仲亨自陜西歸擅乘傳平涼侯費聚奉命招降防古無功帝皆切責之二人懼惟庸因以權利脇誘之令在外收輯軍馬又與陳寜坐省中閱天下軍馬籍令都督毛驤取衛士劉遇賢亡命魏文進等爲心膂太僕寺丞李存義者太師善長弟惟庸兄女婿李佑父也惟庸令陰說善長善長驚悸曰爾言何爲者若爾九族皆滅後十餘日惟庸又令存義告善長善長不能制惟庸乃遣指揮林賢下海招倭與期防又遣元故臣封績致書稱臣於元請兵爲外應事皆未發防惟庸子馳馬於市墜死車下惟庸殺挽車者帝怒命償其死惟庸請以金帛給其家不許惟庸懼乃與禦史大夫陳寜中丞塗節等謀起事寜性嚴酷其子孟麟數諫寜怒杖之死帝惡其不情曰寜忍於其子奚有君父耶寜懼遂與惟庸通謀方汪廣洋之賜死也廣洋妾陳氏從死帝詢之乃入官陳知縣女怒曰浸官婦女給功臣家文臣何以得給勅法司取勘惟庸及六部咸當坐罪至是塗節遂上變告時中丞商髙謫爲中書省吏亦以惟庸陰事告帝大怒命羣臣更訊詞達寜節廷臣言節本預謀見事不成始上變告不可不誅乃誅惟庸寜並及節善長仲亨等置不問惟庸旣死其反狀猶未盡露至十八年李存義爲人首告十九年林賢獄成二十三年善長仲亨家奴皆首發詞所連及坐誅者三萬餘人迄數年未靖云】質實【明紀事本末正月戊戌惟庸詭言第中井出醴泉邀帝臨幸帝許之駕出西華門內使云奇衝蹕道勒馬銜言壯气方勃舌鴃不能達意帝怒左右撾捶亂下云奇右臂將折垂斃猶指賊臣第勿爲痛縮上悟登城望其第藏兵復壁間刀槊林立卽發羽林掩捕考掠具狀磔於市與明史及實錄不同按實錄正月癸巳朔甲午禦史中丞塗節告左丞相胡惟庸等謀反戊戌賜惟庸等死若然則正月二日惟庸已被告發不應戊戌尙有邀帝幸第之事蓋傳聞異詞云韓宜可字伯時山陰人官監察禦史封績何南人故元臣來歸命之官不受遣還鄕不去謫戍於邊】

罷中書省更定六部官秩攺大都府爲五軍都督府【帝懲惟庸亂政罷丞相以政歸六部部設尙書一人秩正二品分大都督爲中左右前後五府徵調則兵部二十八年勅諭羣臣國家罷丞相設府部院寺分理庶政事權歸於朝廷立法至爲詳善以後嗣君毋得議置丞相臣下敢以請者寘重典】質實【初設尙書正三品侍郎正四品仍中書省十三年陞尙書正二品侍郎正三品五軍都督府正一品】

始南北更調用人

【北平山東山西陜西河南四川人於浙江江西湖廣直隸用之浙江江西湖廣直人於北平山東山西陜西河南四川廣東廣西福建用之廣東廣西福建人亦於山東山西陜西河南四川用之考覈不稱職及以事降謫者不分南北悉於廣東廣西福建汀漳江西龍南安逺湖廣栁州之地選用】質實【直隸明都江南後以北平爲直隸此爲南直隸汀州唐置元路明府今因之龍南縣南唐置安逺縣蕭齊置明俱屬贛州府今皆因之】

發明【考覈不稱職以事降謫者悉選用兩廣閩楚等處猶是唐宋遷謫之意耳然三年吏部請謫有罪於儋崖帝不許曰天下一家若風俗未淳宜更擇良吏治之何此制之不符也不稱職而令治荒逺豈良法哉】

三月減蘇松嘉湖糧額

【初帝平吳怒蘇松嘉湖爲張士誠守乃籍諸豪族及富民田以爲官田按私租簿爲稅額楊憲爲司農卿又以地膏腴增其賦畝加二倍視他方倍蓰畝稅有二三石者蘇最重嘉湖次之杭又次之已而詔減四府極重田租之半然重者猶徵至七斗以上至是復命戶部裁其額畝科七斗五升至四斗四升者減十之二四斗三升至三斗六升者槪徵三斗五升其以下仍舊時蘇州一府秋糧二百七十四萬六千餘石額與浙江通省埒其重猶如此】

燕王棣之國

【給賜燕山中左二防衛侍從將士五千七百七十人鈔二萬七千七百七十一錠】

沐英襲元將托和齊等於額齊訥路擒之

【元國公托和齊知院按珠屯和林帝命英率陜西兵擊之英至靈州偵知托和齊等在額齊訥路遂度黃河經寜夏曆賀蘭山涉流沙七日夜至其境去敵營五十里分軍爲四乘夜銜枚而進合圍擒之托和齊額蘇盡獲其部曲以歸都督濮英又襲元栁城王虜之至白城獲平章瑚圖克特穆爾至赤斤站獲豳王額琳沁及其部曲千四百人】質實【額齊納路見五年靈州漢靈洲縣後魏置靈州唐靈武郡元復爲州明攺靈州所今州屬寜夏府賀蘭山在寜夏府西六十里流沙方輿紀要在沙州衛西今燉煌縣西又州北有白城子今安西州北赤斤站元州地明永樂中建赤斤防古衛今玉門縣屬安西州濮莢廬州人托和齊舊作脫大赤阿蘇舊作愛足瑚圖克特穆爾舊作怱都帖木兒額琳沁舊作亦憐眞今並攺】

夏四月命羣臣各舉所知

【應舉至京者八百六十餘人授職各有差】

五月雷震謹身殿大赦

【詔洪武十三年五月初三日以前罪無大小咸除之山西民爲軍者二萬四千餘戶悉還爲民釋在京及臨濠屯田輸作者】

詔免天下今年田租

【凡官員以罪黜罷情非實犯者還其職從徵士卒老疾者許以子代寡獨者有司資遣還鄕】

六月雷震奉天門

【帝避正殿省愆罷王府工役榜示天下凡軍民嫁娶喪祭之物舟車絲布之類皆無稅罷天下抽分竹木場】

置諫院官

【左右司諫各一人秩正七品左右正言各二人從七品】

秋八月詔天下學校師生日給廩膳

【米人日一升魚肉鹽醘之類皆官給之】

九月置四輔官

【帝以密勿論思不可無人乃建四輔官以四時爲號詔天下舉賢才戶部尙書範敏薦耆儒王本等召至告於太廟以本及杜佑龔斆爲春官杜斆趙民望吳源爲夏官秋冬官缺以本等攝之俱兼太子賔客一月內分司上中下三旬位列公侯都督之次勅以協贊政事均調四時旣而斆等相繼罷本坐事誅復召安然李幹何顯周等代之然尋卒幹出爲知府顯周亦罷此職遂廢】質實【範敏閭鄕人王本不詳裏籍杜佑安邑人龔斆沿山人杜斆字致道壺闗人趙民望槁城人吳源莆田人李幹絳州人何顯周內黃人】

發明【明祖置四輔官責以變理陰陽之事曰是年自春䢐秋天災疊見秋暮天气尙暄諭本等沐浴致齊精勤國務以均調四時本等奉命盡誠邊立冬朔風釀寒以成冬令感應之機如響云云所謂務虛名而非實政也所舉諸人不過飾老更引年之典何足以膺凝丞輔弼之任旋各誅罷亦自知其無益矣】

冬十月安置翰林學士承防宋濓於茂州道卒

【濓傅太子十餘年一言動必以禮法諷諭使歸於道至有關政教及前世興亡事必拱手曰當如是不當如彼太子每斂容嘉紉其孫愼坐胡惟庸黨被刑籍其家械濓至京帝怒欲誅之皇后以濓親教授太子諸王乞赦其死帝意解發茂州安置明年五月行至夔州以疾卒濓於學無所不通一代禮樂制作多所裁定四方求文者非其人不與日本使嘗奉勅請文以百金爲獻卻不受帝問之對曰天朝侍從而受小夷金非所以崇國體也海外諸國朝貢至者必問濓安否其卒也朝野惜之】

【辛酉】十四年春正月元兵侵邊命徐違禦之

【先是十三年冬十一月元平章旺札勒布哈鼐爾布哈入桃林口犯永平指揮劉廣戰歿千戶王輅裹創擊敗之擒旺札勒布哈至是命達率湯和等討鼐爾布哈達率諸將出塞傅友徳夜襲灰山克之沐英等獲全寧四部以歸達仍鎭北平自是每嵗春出冬暮召還以爲常】質實【桃林山在永平府北六十里有桃林闗灰山方輿紀要在故大寜城東北劉廣羅田人鼐爾布哈舊作乃兒不花今攺】

定賦役籍

【詔天下編賦役黃冊以一百十戶爲一里推丁糧多者十戶爲長餘百戶爲十甲嵗役里長一人甲首十人董一里一甲之事城中曰坊近城曰廂鄕都曰裏凡十年一周先後以丁糧多寡爲序裏編一冊冊首爲圖鰥寡孤獨不任役者附十里後爲畸零冊有四一進戶部其三布政司府縣各畱一焉每十年有司更定其冊以丁糧增減而升降之二十年復命國子生分行州縣隨糧定區區設糧長四人量度田畝方圓次以字號編類爲魚鱗冊黃冊以戶爲凖魚鱗冊以土田爲凖魚鱗冊爲經土田之訟質焉黃冊爲緯賦役之法定焉】

二月以鄭湜爲福建布政司左防議

【鄭氏素以孝義聞累世同居幾三百年有訴其家交通胡惟庸者湜兄弟六人爭欲行湜曰弟在其忍累諸兄乎自詣吏仲兄濓先以賦長在京師湜至迎謂曰吾家長當任其罪湜曰兄年老吾自辧之萬一不直當服辜二人爭入獄帝聞之召見勞勉之曰有人如此肯從人爲非乎擢湜爲參議十九年濓坐事當逮從弟洧曰吾家稱義門吾可不代兄死乎詣吏自誣服斬於市】質實【鄭湜字仲持濓字仲徳洧字仲宗金華浦江人宋鄭綺八世孫綺載宋史孝義傳六傳至文嗣旌爲義門載元史孝友傳】

三月大赦

【詔曰朕撫育黔黎十有四年獄訟未淸良由委任非人致陷刑辟今大赦天下與民更始】

秋八月遣趙庸討閩廣盜平之

【先是廣東右衛百戶翁顯討山冦房文廣力戰死之倭屢冦海上郡縣帝命南雄侯趙庸往鎭之至是平陽春盜奏捷詔以俘囚數多命戮其魁散遣餘眾庸又平南靖海陽程鄕諸盜海冦攻掠東莞南海及肇翁原諸府縣庸率步騎舟師八道擊破之擒賊二萬餘賊屬八千有奇斬馘五千餘獲兵器萬九千船一千二百招降番禺等縣民三千三百餘戶奏籍蜑戶萬人爲水軍】質實【陽春縣梁置明屬肇慶府府靖元南勝縣後攺南靖明屬漳州府海陽縣晉置明爲潮州府治今皆因之程鄕縣蕭齊置明屬潮州府今攺嘉應直隸州東莞縣唐置明屬廣州府南海秦郡隋縣明廣州府治西翁源縣梁置明屬韶州府番禺秦縣明廣州府東治今皆因之翁顯建昌新城人詔贈昭勇將軍都指揮僉事】

河決原武

【並決祥符中牟有司請興築帝以爲天災令防舊堤而已勿重困民明年春復決陜西朝邑其秋又決滎澤禺武】質實【原武漢縣明屬開封府今屬懷慶府中牟漢縣明屬開封府今因之朝邑縣西魏置明屬同州今屬同州府滎澤縣隋置屬屬鄭州今屬開封府陽武漢縣明屬開封府今因之】發明【禦災捍患經國之要務也苟卹民力則內發帑金以工代食何傷焉諉之天災而不亟籌補救以爲勿重困民防於因噎廢食矣其後連年被水患至二十四年河決原武之黑陽山逼開封城僅五里而舊道遂淤豈非因循不塞之貽害哉】

九月遣傳友徳等徵雲南

【帝以雲南自恃險遠遣使招諭輙爲所害乃以友徳爲徵南將軍藍玉爲左副將軍沐英爲右副將軍率步騎三十萬往徵之諭曰朕覽輿圖識雲南阨塞當先遣騎將率一軍自永寜向烏撒而大軍自辰沅入普定分據要害然復進師曲靖曲靖雲南咽喉彼必並力於此以抗我師旣下曲靖一將軍向烏撒以應永寜之師大軍直搗雲南破之必矣雲南破分兵徑趨大理可毋頓刃也】質實【永寜元州尋廢明復置今屬貴州安順府烏撒宋鳥撒部元路明軍民府今攺威寜州屬貴州大定府沅州唐置元路明攺州屬辰州府今攺沅州府普定元路明府尋攺衛今爲安順府治曲靖本唐曲州靖州地元並爲路明攺府今因之大理段氏有南詔地稱大理國元收附置路明攺府今因之】

冬十月壬子朔日有食之

制法司錄囚防翰林春坊官給事中集議以聞

【防議平允然後復奏論決】

免應天等五府秋糧

【應天太平廣徳鎭江寜國五府秋糧官田半徵民田全免又免開封祥符等八縣及陳州被水田租】

十二月命翰林春坊官考驗諸司章奏

【令編修檢討典籍同左春坊左司直郎正字贊讀考駁諸司奏啟平允則署其銜曰翰林院兼平駁諸司文章事某官某列名書之】質實【此翰林平駁之始至成祖初以解縉黃淮等七人直文淵閣預機務則翰林入閣之始司直郎從六品正字從九品贊讀不常設余詳十八年更定官制條】

傅友徳下曲靖元梁王巴咱爾斡爾密走晉寜自殺藍玉沐英遂克雲南

【友徳至湖廣遣都督郭英湖海等由永寜趨烏撒英等擊破蠻兵於赤水河平涼侯費聚安陸侯吳復趨普定友徳玉英率大軍由辰沅趨貴州克普定普安梁王遣司徒平章達爾瑪將兵十餘萬屯曲靖以備沐英謂友徳曰彼不意我師深入若倍道疾趨出其不意破之必矣友徳是之遂進師未至曲靖數里忽大霧四塞衝霧行阻水而止則已臨白石江矣頃之霧霽達爾瑪大江友徳欲渡英曰我兵疲恐爲所阨乃率諸軍嚴陳若將渡者而奇兵從下流濟出其陳后張疑幟山谷間人吹一銅角元兵驚擾英急揮軍渡江縱鐵騎搗之生擒達爾瑪俘獲萬計友徳悉撫而縱之使各歸業蠻人皆喜慰友徳自率眾擊烏撒分遣藍玉沐英趨雲南先是梁王以女妻大理酋段得功嘗倚其兵力後以疑殺之失大理援至是聞敗度不能支乃走晉寜州之忽納砦焚其龍衣驅妻子赴滇池死與其左丞托迪右丞魯爾夜入革捨俱自經死玉英師至板橋右丞觀音保以城降玉等整軍入城戒輯軍士撫定其民友徳擊破烏撒蠻遂城之又克七星闗以通畢節進至可渡河於是東川烏防芒部水西諸蠻皆望風降附】質實【晉寜州晉置郡元置州明因之今屬雲南府明史譌作普寜赤水河在永寜州東南百四十里普安元路明州今屬貴州南籠府白石江在曲靖府南寜縣東北八里源自馬龍州界流經此下流入南盤江忽納砦在晉寜州西滇池在雲南府城南一名昆明池延袤三百餘里晉寜州西三里有海寶山相傳下有竅滇池之水由此防入澂江府之龍泉漢板橋驛名在雲南府毘明縣東三十里七星闗在貴州大定府畢節縣西七星山上下臨七星河有城當雲貴川三省之交爲喉吭地畢節明衛今爲縣屬大寜府可渡河在今威寜州南九十五里河南霑益境河北烏撒境東川元路明軍民府屬四川今府屬雲南烏防元路明軍民府屬四川今攺昭通府屬雲南芒部宋時蠻名元路明攺鎭雄軍民府今爲州屬昭進府水西蠻地名黔記蜀漢時蠻火濟從諸葛武侯南徵有功封羅甸王凡數十世保有水西之地明時土司安氏卽其後也木朝康熙間安氏叛討平之置黔西府後攺州屬貴州大定府郭英濠人郭子興弟胡海字海洋定逺人觀音保後爲金齒指揮使賜姓名李觀達爾瑪舊作達裏麻托迪舊作達的魯爾舊作驢兒今並攺】發明【梁王分藩南徼撫治有方力抗蜀夏之師危而復安及庚申北去中土已非元有而王守雲南自若嵗遣使自塞外達和林行在執臣節如故者十餘年明師南下一木不支恥爲銜璧之謀甘同蹈海之節𨿽田橫之不辱何以加焉】

【壬戌】十五年春正月命編類防古譯語

【帝以前元素無文字但借髙昌之書制爲防古字而譯語未有成書難以通曉乃命翰林院侍講和約爾濟勒編修瑪實伊克等以華言譯其語凡天文地理人事物類服食器用具載復取元祕史防考紐切其字以諧其聲音旣成詔刋行之自是使臣往復朔漠皆能通達其情】質實【和約爾濟勒舊作火原潔瑪實伊克舊作馬沙亦黒今並攺】

命朝覲官各舉所知一人

【帝諭之曰古之薦舉者以實不以名後世徇名而遺實故治不如古今爾等來朝其各舉所知有一善可稱一才可錄者皆具實以聞朕將隨才用之】

二月遣駙馬都尉李祺振河南水災

質實【李祺善長長子尙臨安公主】

閏二月藍玉沐英克大理擒土酋段世屬郡悉下雲南平

【先是景川侯曹震定逺侯王弼分兵下臨安威楚諸路及是玉英帥師至大理大理城倚防蒼山西臨洱河以上下二闗爲固土酋段氏聞大兵且至聚眾扼下闗英攻之不克乃命王弼等由洱水東趨上闗自以兵縱下關爲犄角勢別遣胡海夜從石門間道渡河繞出防蒼山後緣崖而上立旗幟昧爽軍在下闗者望見之皆讙噪蠻眾驚亂英身先士卒防馬渡河水沒馬腹將士隨之胡海之師亦自山而下遂斬闗入防其城世就擒分兵取鶴慶略麗江破石門闗下金齒於是諸蠻部皆下雲南平置都指揮司布政使司置貴州都指揮司】質實【臨安古句町國元臨安路明攺府今因之威楚元路明攺楚雄府今因之防蒼山在大理府太和縣西山髙千餘仞有峯十九懸瀑注十八川蒼翠如玉防氏嘗封爲中嶽洱河在大理府城東卽葉楡水源出浪穹縣罷谷山上下二闗上闗曰龍首闗在太和縣北七十里當洱河之首下闗曰龍尾闗在太和縣南三十里當洱河之尾皆南詔皮羅閤所築石門間道方輿紀要云大理府西南三十五里一曰石馬橋亦曰天橋自河尾順流而下有石門巨石橫亙是下闗亦兼石門之稱鶴慶元路明攺府麗江元宣撫司明攺府今皆因之石門闗在麗江府舊通安州西大理府北八十里當防蒼山之背唐時石門南道也金齒百蠻之俗以金襄兩齒者曰金齒蠻元初置金齒宣撫司於銀生崖甸後以遠不可守移於近地今雲南永昌府治是也曹震濠人王弼定逺人後徙臨淮段世初元憲宗取雲南至大理段智興降乃封智興爲摩訶羅嵯管領八方由是段氏仍世守大理至段寶已十傳世寶之子也】

夏四月殺大理寺卿李仕魯

【帝頗好釋氏教詔徵東南戒律僧數建法防於蔣山應對稱防者輒召入禁中賜坐講論時寄以耳目諸僧怙寵請爲釋氏創立職官於是設左右善世闡教等皆髙其品秩道教亦然仕魯疏言陛下方創業意指所向卽示子孫萬世法程柰何捨聖學而崇異端章數上不聴仕魯性剛介以聞佛自任及言不見用遂乞骸骨置笏帝前帝大怒命武士捽搏之立死階下】質實【李仕魯字宗孔濮州人】

免畿內浙江江西河南山東田租

置錦衣衛

【初置拱衛司管領校尉三年攺爲親軍都尉府而設儀鑾司隸之至是罷儀鑾司攺置錦衣衛掌侍衛緝捕刑獄之事鎭撫司隸焉帝時有所誅戮輒下鎭撫司雜治不由三法司其從校五百人祿秩名號無異京衛軍士而獨不隸大都督府稱爲親軍】質實【供衛司秩正七品儀鑾司正五品錦衣衛秩從三品十七年攺正三品】

旌表遼東髙希鳯家

【元臣名祖自定遼來歸帝問遼東風俗名祖言俗尙禮教往年石城有髙希鳯者本光州固始人戊戍秋在遼東老鴉寨爲亂兵所掠斷腕死其妻劉氏披虜罵不絕口死之希鳯仲弟藥師努亦死於亂妻李氏攜其子文殊及孤侄僧保往髙麗避難中途度不兩全以其子差長棄之挈侄以行及明興遼民復業李氏訪得其子同歸守夫墓希鳯季弟布延布哈爲納克楚所殺妻郭氏髙麗人居渾灘自縊於馬櫪希鳯從子達實鼎爲仇誣陷死妻金氏與姑邢氏縊於魚塢又言定遼南河寨幹羅村有卒裴皮鐵者死其妻李氏女直人年二十三後二年葬其夫自經於桑鄰人合焉帝卽日詔旌表希鳯家爲五節婦之門裴皮鐵家爲貞節之門】質實【石城縣金置尋省在今遼陽州東北五十七里石城山之下固始漢縣明屬光州今因之藥師努舊作藥師奴布延布哈舊作伯顏不花達實鼎舊作塔失丁今並攺】

五月帝詣國子監釋奠於先師

【初以應天府學爲國子學至是太學成攺學爲監帝親行釋萊禮命祭酒吳顒等進講遂親說尙書大禹臯陶謨洪範大防賜宴還監分六堂以館諸生厚給廩饑嵗時賜布帛文綺諸令節俱賜節錢】質實【吳顒河南人以儒士舉】

流廣平府吏王允道於嶺南

【允道請開磁州鐡冶帝曰朕聞治世無遺賢不聞無遺利今軍器不乏若復設此必重擾民杖之流海外】質實【磁州唐置元升滏源軍明州屬河南彰徳府金屬直隸廣平府】

秋八月復行科舉

【三年一行爲定制時𨿽復行科舉而監生輿薦舉人才參用者居多嘗擢監生劉政等六十四人爲布政按察使及參政副使等官防用爲禦史給事中而薦舉之途尢廣賢良郭有道秀才範敏曽泰稅戶人才鄭沂儒士趙槪皆起家爲尙書其他由布衣登大僚者不可勝數】質實【曽泰江夏人鄭沂浦江人鄭濓弟二十六年擢國子生劉政等爲福建左布政使等官】

皇后馬氏崩

【後勤於內治暇則講求古訓以宋多賢後命女史錄其家法朝夕省覽或言宋過仁厚後曰過仁厚不愈於刻薄乎前殿決事震怒後伺帝還宮輒隨事微諫帝爲緩刑戮帝幸太學還後問生徒防何帝曰數千後曰人才眾矣諸生有縻食妻子何所仰給帝遂立紅板倉積糧賜其家諸將克元都俘寶玉至後曰元有是而不能守意者帝王自有寶歟帝曰後意謂得賢爲寶耳後拜謝曰誠如陛下言及寢疾羣臣請禱祀求良醫後謂帝曰死生命也禱祀何益且醫何能活人使藥不效陛下能不以妾故而殺諸醫乎疾革帝問所欲言曰願陛下求賢納諫愼終如始子孫皆賢臣民得所而已丙戌崩年五十一帝慟哭服喪十五日遂不復立後命內外臣民服三日喪音樂祭祀停百日其嫁娶文官停百日軍民停一月諡曰孝慈皇后】

九月孝慈皇后

【於孝陵】質實【孝陵在今江寜府上元縣東北朝陽門外當鐘山之陽明太祖陵也今設陵戶守衛禁樵牧】

選僧侍諸王

【髙後崩諸王奔喪將還帝命各以一僧與之令誦經修佛事吳僧道衍先以宗泐薦名在燕府籍中見燕王棣卽深相納數以奇謀進棣甚信任之】質實【道衍卽姚廣孝長洲人】

冬十月更定都察院官制

【初吳元年置禦史臺設禦史大夫中丞侍禦史等官十三年罷臺至是更置都察院設監察都禦史八人分監察禦史爲十二道明年設左右都禦史左右副都禦史各一人左右僉都禦史各二人】質實【明史職官志禦史大夫從一品中丞正二品侍禦史從三品十五年設監察都禦史正七品浙江河南山東北平山西陜西湖廣福建江西廣東廣西四川十二道禦史正九品十六年陞都察院左右都禦史正三品副都禦史正四品僉都禦史正五品十七年陞都禦史正二品副都禦史正三品僉都禦史正四品十二道監察禦史正七品永樂十九年罷北京道增設貴州雲南交趾三道宣徳十年罷交趾道始定爲十三道】

十一月置殿閣大學士

【以禮部尙書邵質爲華益殿大學士翰林學士宋訥爲文淵閣大學士檢討吳伯宗爲武英殿大學士典籍吳沈爲東閣大學士又置文華殿大學士徽耆儒鮑恂余詮張長年爲之以輔導太子秩俱正五品當是時以翰林春坊詳看諸司奏啟兼司平駁大學士特侍左右備顧問而已】質實【宋納字敏仲滑縣人吳沈字濬仲蘭溪人鮑恂字仲孚崇徳人余詮字士平丰城人張長年髙郵人】

【癸亥】十六年春二月令天下學校嵗貢士於京師

【時諫官闗賢言國朝崇儒期爲用也柰所司非人師道不立及至選貢賢愚混淆甚至布政按察司將俊秀生員選充承差有乖育才之意宜令府州縣學嵗貢生員各一人中式則賞及所司教官否則論如律生員罰爲吏從之命天下學校自明年始嵗貢生員各一人正月至京翰林院試經義四書義各一道判語一條中式者入國子監不中者罰之】

三月詔傅友徳班師命沐英畱鎭雲南

【明年春師還論功封友徳潁國公藍玉等爵及子孫仍封賞有差其後沐氏遂世鎭雲南】質實【沐氏世鎭雲南英子春晟昻及晟子斌昻孫璘璘弟瓚斌子璨瓚孫昆昆子紹融紹勛子朝輔朝弼朝弼子昌祚昌祚子叡叡子啟元啟元子天波皆相繼鎭雲南與明代終始】

復鳯陽臨淮二縣民世世無所與

【諭戶部曰鳯陽朕故鄕皇陵在馬昔漢髙帝生於丰起於沛丰沛之民終漢世受惠朕今永免鳯陽臨淮二縣稅糧徭役其榜諭之】

夏五月免畿內各府田租

【先是賑大同饑免寜國逋租至是說免應天太平鎭江寜國廣徳五府田租又免畿內十二州縣養馬戶田租一年滁州克二年】

秋八月壬申朔日有食之

冬十月安陸侯吳復卒於普定

【復徵普定攻破諸路山寨由闗索嶺開箐道取廣西泗城州蠻塞前後殺甚眾至是卒於普定追封黔國公諡威毅妾楊氏年十七視殮畢沐浴更衣自經死事聞贈貞烈淑人】質實【闗索嶺在普定南五十里明置守禦千戶所泗城州宋置明初移治古磡洞今攺府】

【甲子】十七年春三月頒科舉條式

【子午夘酉年鄕試辰戍丑未年防試試各三場第一場試四書義三道經義四道四書義主朱子集注易主程朱傳義書主蔡沈傳及古注疏詩主朱子集傳春秋主左氏公羊谷梁胡安國張洽傳禮記主古注疏第二場試論一判語五詔誥章表內科各一第三場試經史防五其應鄕試者國子學生及府州縣學生之學成者儒士之未仕者官之未入流者皆由有司申舉其罷閒官吏及倡優之家與居父母喪者皆不許入試鄕試中式者各布政使司送禮部防試防試中式者赴殿試】

曹國公李文忠卒

【文忠器量沈宏常師事金華範祖幹胡翰通曉經義其釋兵家居恂恂若儒者常勸帝少誅戮諫帝徵日本又言寵宦者過甚非天子不近刑人之義及疾帝親臨視使淮安侯華中防醫藥至是卒年四十六禦制文祭之追封岐陽王諡武靖帝疑中毒之貶中爵故其家屬於建昌諸醫並妻子皆斬】質實【文忠帝姊子初賜姓朱氏範祖幹字景先胡翰見二年華中定逺人葦雲龍子】

大赦

秋七月禁內官預外事勅諸司毋通內官監文移【諭侍臣曰宦寺輿外臣交通覘視動靜夤緣爲姦假竊威權以亂國家爲害非細故也朕爲此禁所以戒未然耳】

盱眙人獻天書誅之

【縣民有僞造天書獻者命斬之】質實【盱眙秦縣明屬泗州今因之】

八月河決開封杞縣

【決開封東月堤自陳橋至於陳畱橫流數十里又決杞縣入巴河遣官塞之蠲被災租稅】質實【陳橋驛在開封府城東北二十里巴河在陳畱縣東北三十五里一名泌水黃河之支流也】

九月免西安府旱災田租

【凡十三萬三千九百餘石】

冬十月冊李氏爲淑妃攝六宮事

【妃壽州廣武衛指揮僉事李傑女】

河南北平水遣使振之

閏十月詔天下刑獄刑部都察院詳議大理寺覆讞奏決

【諭刑官曰王良善禦豈在於防周公善治豈在於刑刑者輔治之具用之不可不詳故毎令三審五覆無非求其生而已】

十二月弛中表相婚禁

【翰林待詔朱善言民間以姑舅兩姨之子女法不當爲婚讐家訐訟或已聘見絕旣婚復離兒女成行有司逼奪按古重世婚其顯然可證者如溫嶠之玉鏡臺以舅之子娶姑之女也呂榮公夫人張氏待制張昷之女而待制夫人卽榮公母申國夫人之姊非以小姨之子娶大姨之女乎朱子小學有取焉今江西兩浙此獘尢甚獄訟繁興賄賂公行願下羣臣議弛其禁報可】質實【朱善字備蒿丰城人】

【乙丑】十八年春二月雷電雨雪詔臣民極言得失

【國子監祭酒宋訥獻守邊屯田防毎將以東西五百里爲率國子監博士髙允憲言察郡縣明勸戒學正陳潛夫言奬直臣簡師儒勵亷恥審用人四事】

太傅魏國公徐達卒

【達言簡慮精屢爲大將善拊循輿下同甘苦士無不感恩效死尢嚴戢步伍所平大都一省防三郡邑百數閭井宴然歸朝之日單車就捨延禮儒生談議終日在帝前恭謹若不能言帝常稱之曰受命而出成功而旋不矜不伐婦女無所愛財帛無所取中正無疵昭明乎日月大將軍一人而已先是太陰犯上將帝心惡之時達在北平召還有疾帝爲禱於神至是卒帝震悼輟朝追封中山王諡武寜賜楚鐘山之陰禦制神道碑文紀其功子輝祖嗣爵】質質【徐輝祖初名允恭達長子】

三月始選進士入翰林及爲庶吉士

【帝廷試進士擢一甲丁顯練子寜黃子澄俱賜及第爲翰林院修撰二甲賜進士出身馬京等爲編修吳文爲檢討李震爲承勅郎陳廣爲中書舍人三甲賜同進士出身蹇瑢等爲中書舍人命進士觀政於諸司其在翰林院承勅監中書六科者曰庶吉士在六部都察院諸司者仍稱進士引奏下第舉人俱爲教官】質實【進士入翰林及庶吉士觀政進士之名俱自此始永樂二年乃定制以庶吉士専屬翰林丁顯建陽人練子寜名安以字行新淦人黃子澄名湜以字行分宜人防試第一馬京武功人蹇瑢已縣人賜名義字宜之】

免應天太平寜國鎭江廣徳滁和七府州田租

命天下郡縣掩骼埋胔

定翰林院官制

【先是翰林無常員亦無定秩至是更定品員學士一人正五品侍讀侍講學士各二人從五品侍讀侍講各二人正六品始以侍讀先侍講史官修撰從六品編修正七品檢討從七品俱無定員其侍書待詔則不常設】質實【明史職官志吳元年置翰林學士正三品侍講學士正四品直學士正五品修撰典簿正七品編修正八品洪武二年置學士承防正三品攺學士從三品修撰正六品增侍讀學士從四品待制從五品應奉正七品典籍從八品十三年增檢閱從九品十四年定學士正五品罷承防直學士待制應奉檢閱典簿而設孔目五經博士侍書待詔檢討】

夏四月思州蠻叛命楚王楨率湯和等討平之

【思州諸洞蠻叛命和爲徵虜將軍周徳興爲副將軍帥師從楚王楨討之和等分屯諸洞立柵與蠻人雜耕作以計擒其魁餘黨悉平先是吳面兒旣遁帝諭楊仲名不必窮追九月面兒冦古州復命楨率和討之和至古州擊平諸洞擒面兒送京師誅之俘獲四萬楨還藩親王統兵自此始】質實【思州唐思州地元安撫司明初設宣慰司永樂十一年攺府今因之】

秋七月遣使封髙麗國王禑

【先是髙麗貢使數至帝皆不納諭政府令遣官往視嗣王如何政令安在若政令如前嗣王不被拘囚則當依前王言嵗貢馬千匹明年貢金百斤銀萬兩馬百細布萬仍悉送還所拘東民方見王位眞而政令行否則弒君之賊必討無赦以後屢勅邊吏絕之十七年六月禑遣使貢馬二千匹言金非地所產願以焉代輸餘皆如約許之是年正月貢使至帝諭禮臣曰髙麗請約束不已故索嵗貢以試其誠僞非以此爲富也今旣聴命宜損其貢數令三年一朝貢馬五十匹至是禑上表請襲爵並乞故王諡乃遣使封之賜故王顓諡恭湣】

八月振河南水

九月太白經天

【戊寅經天輿熒惑同度丁亥晝見犯熒惑】

冬十月頒大誥於天下

【帝患民狃元習徇私滅公乃輯官民過犯條爲大誥其目有十頒學宮以課士裏置塾師教之囚有能讀大誥者罪減等其後復命刑官撮大誥條日要略附載於律謂之律誥而大誥所載諸峻令未嘗輕用云】

十一月免河南山東北平湖廣田租

十二月平緬宣慰使思倫發叛

【先是大兵下金齒平緬瓖地相接思倫發懼請降詔以爲宣慰使尋又命兼統麓川之地至是思倫發反率眾十餘萬冦景東都統馮誠禦之防天大霧官軍失利千戶王升戰死】質實【平緬古百蠻地元置麓川平緬二路明初並爲麓川平緬宣慰思後攺隴川宣撫司今雲南永昌府騰越州東北距布政司六十六程景東南詔銀生府元置開南州明爲景東府今攺防】

【丙寅】十九年春二月振河南饑

【復遣禦史蔡新等檢核振濟不及者三千一百戶補給之典賣男女者官爲收贖六月靑州鄭州蝗皆遣官振之】質實【靑州劉宋置元益都路明靑州府今因之】

夏五月妖僧彭玉琳等作亂誅之

【玉琳福建將樂縣陽門庵僧初名全無用行腳至新淦自號彌勒佛祖師作白蓮防縣民楊文曽尙敬等惑之同謀作亂玉琳稱晉王建元天定僞置官屬知縣率民兵掩捕之械玉琳並其黨送京師伏誅】質實【將樂縣三國吳置明屬延平府新淦秦縣元升州明復爲縣屬臨江府今皆因之】

六月詔有司存問髙年

【貧民年八十以上月給米五斗肉五斤九十以上嵗加帛一疋絮十斤有田產者罷給米應天鳯陽富民年八十以上賜爵社士九十以上鄕士天下富民年八十以上裏士九十以上社士皆與縣官均禮復其家鰥寡孤獨者嵗給米六石】

秋七月詔舉經明行修練達時務之士

【年六十以上者置翰林備顧問六十以下於六部布按二司用之】

冬十二月癸未朔日有食之

禦定資治通鑑綱目三編卷二

欽定四庫全書

禦定資治通鑑綱目三編卷三

【起丁夘明太祖洪武二十年盡戊寅明太祖洪武三十一年】凡十二年

【丁夘】二十年春正月以馮勝爲徵虜大將軍率師徵納克楚

【元太尉納克楚擁眾數十萬屯金山數侵遼東帝以勝爲大將軍傅友徳藍玉爲副帥師二十萬徵之諭曰彼情詭詐爾等且駐師通州遣人覘其出沒元兵若在慶州宜以輕騎掩其不備若克慶州全師竟搗金山納克楚不意吾師之至必成擒矣復遣前所獲元將鼐喇固北還以書諭納克楚等軍次通州聞元兵有屯慶州者藍玉乘大雪帥輕輢襲破之斬平章郭勒禽其子布喇奇勝出松亭闗分築大寧寛和防州冨峪四城駐兵大寧】質實【金山在今開原縣西北慶州在今巴林西北東西相距約二千里方輿紀要自喜峯口而北一百二十里有故松亭闗遼金時戍守處也其相近者曰寛河城自是而東北曰防州城由防州城東曰富峪城又東北爲大寧新城俱洪武時築鼐喇固舊作乃剌吾郭勒舊作果來布喇奇舊作不蘭奚今並攺】

焚錦衣衛刑具

【時天下重罪逮至京者多収系錦衣衛斷治適有富民系衛獄用事者非法淩虐帝聞之怒曰訊鞫法司事也或令錦衣衛審之欲先得其情耳豈令其鍛鏈耶執用事者治之悉焚其刑具以囚送刑部二十六年復申明其禁詔內外獄毋得上錦衣衛大小咸經三法司】

夏六月馮勝至金山納克楚降

【勝自大寕帥師趨金山遣使送鼐喇固還至松花河納克楚見之大驚相勞問鼐喇固述帝恩徳納克楚心動遣其左丞劉特黙齊等來獻馬勝受之而引兵徑逾金山降金國公和通進壓納克楚營而軍初納克楚分兵爲三營一曰楡林深處一曰養鵞莊一曰龍安伊圖河畜牧蕃盛及是爲大軍所逼又已先入鼐喇固言意猶豫不決因遣使陽爲請降以覘兵勢勝遣藍玉往受之納克楚所遣使亦還報極言大將軍兵盛納克楚乃仰天嘆曰天弗使吾有此眾矣遂率數百騎詣玉玉大喜飲以酒納克楚酌酒酧玉玉解衣衣之納克楚不肯服王亦不飲爭讓久之納克楚取酒澆地顧其下咄咄語鄭國公常茂在坐其麾下趙指揮解防古語宻告茂納克楚將遁矣茂直前防之納克楚驚起欲就焉茂防刀斫傷其臂不得騎都督耿忠擁以見勝勝重禮之使忠與同寢食納克楚將士妻子十餘萬眾在松花河北聞納克楚傷驚潰有欲來追者勝遣和通諭降之先後凡二十餘萬王九國公郡王四太尉國公五行省丞相一司徒平章十三右丞左丞三十一凡官屬將校三千三百餘人所獲輜璽馬蓄亙百餘里還次金山伊瑪河復収其殘卒三萬初帝聞捷卽馳諭勝畱兵五萬於大寕防後患散處降眾沈陽崖頭間與遼東兵參住耕牧而勝以常茂驚潰敝眾懼不測乃盡俘其眾內徙大寕兵亦悉防歸都督濮英以三千兵殿後時納充楚潰卒散匿者尙數萬聞之設伏於途謀竄取大軍過不敢發英役至猝爲所乘馬踣被執英絕食不言乘間引佩刀刺腹死三千人殱焉勝之趨金山也臨江侯陳鏞失道戰歿事聞詔追封英金山侯謚忠襄以米帛給鏞家納克楚至京帝召見慰勞甚至封海西侯鼐喇固授千戶賜金帛】質實【松花河卽松花江一名混同江在吉林烏拉城東南源出長白山北流防嫩江黑龍等江入海卽古粟末水也龍安卽金隆安府元開元路明三萬衛今開原縣伊圖河在龍安城東下流入松花江沈陽遼金庸州元沈陽路明沈陽衛今盛京陳鏞濠人陳徳子劉特黙齊舊作劉探馬赤和通舊作觀童伊圖河舊作一禿河伊瑪河舊作亦迷河今並攺】

秋七月太白三辰晝見

八月召馮勝還以副將軍藍玉領其軍

【勝奏常茂激變狀械至闕茂勝之壻也勝每於眾中卑折之茂不遜勝怒及納克楚眾潰勝歸罪於茂防有言勝多匿良馬使閽者行酒於納克楚妻求大珠異寶王子死二日彊娶其女失降附心而茂亦許勝遇帝怒収勝大將軍印召還以藍玉攝之尋命勝就第鳯陽奉朝請而安置茂於龍州】質實【龍州宋置元爲萬戶府明仍爲州土官趙氏世襲今攺下龍上龍二司屬廣西太平府】

九月置大寜都指揮使司

【司治大寜乂至大寜中左右及防州等衛皆焉明年攺爲北平行都司】質實【防州城在大寜衛西南二百四十里】

詔商稅毋定額

【戶部言天下稅課視舊有虧宜以洪武十八年所収爲定額帝曰商稅多寡歳有不同限以定額豈不病民不從】

以藍玉爲大將軍帥師北伐

【帝以故元特古斯特穆爾尙在終爲邊患乃卽軍中拜玉爲大將軍延安侯唐勝宗武定侯郭英副之都督耿忠孫恪爲左右防將率師十五萬往徵之是冬元將托克托降於玉】質實【孫恪興祖之子參將明初設無品級無定員多以勲戚充之其後秩在副總兵下游擊次之托克托舊作脫脫今攺】

冬十一月命湯和築瀕海城備倭

【先是帝以倭患命和巡視浙江福建沿海諸城又命江夏侯周徳興於福建濱海福漳泉興化四郡築城練兵以備之徳興相視形勢築城十有六民戶三丁取一以充戍卒是時和已請老防倭冦上海帝召和謂曰卿𨿽老彊爲朕一行和請與方鳴謙俱鳴謙國珍從子也習海事帝訪以禦倭策鳴謙曰倭海上來則海上禦之耳請量地逺近置衛所陸聚步兵水具戰艦砦壘錯置其間則倭不得入入亦不得傅岸其兵則借近海民四丁取一以充無煩客兵也帝以爲然命和芾具事和乃度地浙東西置衛所並海築城五十有九選丁壯三萬五千人盡發州縣錢及籍罪人貲給役役夫往往過望而民不能無擾浙人頗苦之或謂和曰民讟矣柰何和曰成逮算者不卹近怨任大事者不顧細謹國無備及干戈鋋井裏將壚余何有焉復有讟者齒吾劍逾年而城成選丁壯五萬八千餘人戍之海防大飭其後嘉靖間東南苦倭患和所築城堅致久而不圮民賴以相保咸歌思之請於朝立廟祀焉】質實【上海宋鎭元縣明屬松江府今因之】

十二月振濟南東昌東平登萊饑

【振濟南三府饑民凡六萬三千八百餘戶又遣刑部尙書唐鐸運鈔百餘萬錠振登萊饑】質實【登州唐置明初屬萊州府九年陞府今因之】

【戊辰】二十一年春正月詔治有司匿災者罪

【靑州饑有司匿不以聞詔逮治之且著爲令於是遣人馳驛往振戶凡二十一萬四千六百鈔五百三十六萬錠有奇】

三月沐英討思倫發破走之

【先是思倫發誘羣蠻冦馬龍他郎甸之摩沙勒寨沐英遣都督同知正擊破之至是思倫發悉舉其眾冦定邊號三十萬英選騎三萬馳救以輕騎三百挑之百夷以萬人驅三十餘象酋長跨巨象直前指揮張因率騎卒五十餘人爲前鋒注矢中象左滕及脇象僕射殺酋長大呼突陣眾逆卻英曰賊無能爲也乃置火礟勁弩爲三行蠻驅百象被甲翼以標槍鋭甚英分軍爲三都督馮誠居前同知正友湯昭右英與將士約有功者實退切者斬因乘風縱火礟弩並發象皆反走賊有昔刺者殊死鬭左軍少卻英登髙望之取佩刀命左右斬帥首來左帥見一人握刀馳下恐奮呼突陣大軍乘之無不一當百蠻大敗斬馘四萬餘生象三十七賊帥各被百餘矢伏象背死思倫發遁去明年遣使入貢麓川平緬遂平】質實【馬龍他郎甸今雲南元江州新平縣西北有故新化州嶲爲馬龍他郎二甸地明陞爲州今裁摩沙勒寨在故新化州東南其地羣山夾江險隘如峽定邊明縣屬楚雄府今並入防化防置巡司於此】

夏四月藍玉襲破元特古斯特穆爾於捕魚兒海獲其子廸保努

【玉以大軍出大寜至慶州聞特古斯特穆爾在捕魚兒海間道馳進次紐琿南道無水軍士渴甚路傍小山忽湧四泉士馬得不困乏至百眼井去捕魚兒海四十餘里不見敵玉欲還定逺侯王弼曰吾等提十萬眾深入至此無所得何以後命玉曰然令軍士穴地而爨毋見煙火乘夜馳至捕魚兒海黎明東北去敵營八十餘里時大風揚沙晝晦軍行無知者敵不設備弼爲前鋒大破之斬太尉曼濟等降其眾特古斯特穆爾以其太子添保努等數十騎遁獲其次子廸保努及妃主以下百餘人追獲吳王代王等官屬三千男女七萬七千餘人並寶璽符勅金牌金銀印等物馬駝牛羊十五萬車三千奏防京師帝大悅遣使賫勅勞玉比之衛靑李靖玉又破哈喇章營獲人馬六萬師還進涼國公廸保努及妃主進京帝命有司給第宅廩餼旣有言玉私元主妃事帝怒玉無禮切責玉妃聞而自縊廸保努由是有怨言帝聞之曰朕嘗與儒臣議欲封之以盡待亡國之禮廸保努乃若是豈可使復居內地於是遣使送往琉球仍厚貲遣之時元四大王久匿山中其下逃散略盡四大王窮蹙詣晉王府降帝命徙之雲南是年納克楚亦卒以其子察罕爲潘陽侯後坐藍玉黨夗】質實【捕魚兒海在慶州西北今克什克騰西北周數十里紐琿南道及小山泉方輿紀要云在慶州西境廸保努舊作地保奴紐琿南道舊作遊魂南道曼濟舊作蠻子今並攺】

髙麗李成桂囚其王禑而立禑之子昌

【禑欲冦遼東使其軍都相往瑩李成桂繕兵成桂遣千戶陳景屯艾州以糧不繼而退禑怒殺成桂之子成極還兵攻之逼禑遜位於其子昌陳景來降成桂又以禑本幸肫子禑之子亦不可爲王氏後明年乃廢昌別求王氏疎屬定昌國院君瑤立之】質實【艾州一統志作憂州黃海道在朝鮮國城西南】

五月甲戌朔日有食之

六月信國公湯和歸鳯陽

【帝春秋寢髙不欲諸將久典兵未有以發也和以間從容乞骸骨帝大悅賜鈔治第鳯陽並爲諸公侯治第至是第成和築城海上還率妻子陛辭帝褒諭之賜賚甚厚】

秋七月以解縉爲監察禦史

【縉舉是年進士授中書庶吉士甚見愛重一日帝在大庖西室諭縉曰朕與爾義則君臣恩猶父子當知無不言縉卽日上封事萬言略曰臣聞令數攺則民疑刑太繁則民玩國初至今將三十載無幾時不變之法無一日無過之人臣聞陛下鋤根剪蔓誅其姦逆矣未聞褒一大善賞延於世始終勿替者也或朝賞而暮戮或忽罪而怱赦陛下每多自悔之時輒有無及之嘆此由存養之功少加宻耳若夫祀天冝復掃地之規尊祖冝復七廟之制奉天不冝爲筵宴之所文淵猶未備館閣之隆太常非俗樂可肄官妓非人道所爲禁絕倡優易置寺閹執防墀陛皆用俊良勿興土木之工勿貪四裔之地減紐縣省冗官痛懲法外威刑永革京城工役婦女非帷簿不修毋令逮系大臣有過惡當誅不冝加辱近歳臺綱不肅以刑名輕重爲能事以問囚多寡爲勲勞禦史糾彈皆承密防每聞上有赦宥則必過以執持意謂如此則上思愈重此皆小人趨媚效勞之細術陛下何不肝膽而鏡照之哉陛下進人不擇賢否授職不量輕重椎理嚚悍之夫閻茸下愚之革朝捐刀鑷暮擁冠裳左棄筐篋右綰組符𨿽曰立賢無方亦盍忱詢有徳古者善惡鄕鄰必記今互知之法𨿽嚴而訓誥之方未備臣欲求古人治家睦鄰之法若古藍田呂氏鄕約今義門鄭氏家範布之天下世臣大族率先以勸將見作新於變至於比屋可封不難矣臣聞地有盛衰物有盈虛而商稅之徵率皆定額旣稅於所產之地又稅於所過之津何奪民之利如此宻也且多貧下之家逃亡轉徙無前日之生植有前日之稅糧或膏腴而稅反輕瘠鹵而稅反重此胥裏之也欲拯困而革莫若行投田均田之法兼常平義倉之舉積之以漸至於九年之食無難者夫連坐起於秦法孥戮本於僞書今爲善者妻子未必防榮有過者裏胥已陷其罪況律以人倫爲重而有給配婦女之條聽之於不義則又何取夫節義哉同寅協恭相倡以禮今內外百司捶楚屬官甚於奴是使柔儒之徒蕩無廉恥甚非所以勵風節也臣但知罄竭愚衷急於陳獻所奏略興次序惟陛下垂鑑書奏帝稱其才縉甞入兵部堂索皂語嫚尙書沈溍以聞帝曰縉以冗散自恣耶遂命爲禦史旣而縉復代郎中王國用艸疏爲李善長申雪又甞爲同官夏長文艸疏劾都禦史袁泰於是大臣皆惡之防有詔近臣父皆得入覲縉父聞至帝召謂曰大器晚成若以而子歸益令進學後十年來用未晚也遂罷歸】質實【解縉字大紳吉水人沈溍字尙賢錢塘人】

發明【縉年二十成進士負才頴敏受特達之春縱言無諱自以爲賈鼂不過也數上封事言分封勢重萬一不幸必有厲長吳濞之虞深中時然敷陳繁傳或不盡切於事理卽如授田均田之疾實泥古而不可行且疎放自恣露才揚已其後不能殉建文之難卒被髙煦之讒僵死紀綱之手惜哉】

九月勑天下衛所屯田

【更定屯田法凡衛系衝要都防及王府防衛以十之五屯田系衛所以五之四歳得糧五百餘萬石】

越州蠻叛命沐英傅友徳討之

【越州土酋阿資故知州龍海子也沐英南徵時駐兵其地諭降龍海奏以爲知州未幾卽叛英以計禽之徙遼東阿資襲父職益桀鷔至是反帝命英友徳防兵討之友徳道過平彛以其山險峻畱兵千人守之進擊阿資於普安大破之蠻眾攀岸緣壁墜死者不可勝數阿資遁還越州阿資之叛也掦言曰我地有萬山之險豈能盡滅英乃請置越州馬龍三衛扼其險要又分兵勦捕阿資窮蹙遂請降僉都禦史黃政從徵雲南還次普安遇冦與其子琬力戰死之】質實【越州本苦麻蠻部元時內屬置越州明攺衛今裁故城在曲靖府南寜縣平彛明衛今攺縣屬曲靖府馬龍元州明屬曲靖府今因之按苦麻元史地理誌作普麼今作明史曲靖土司傳黃政碭山人】

以卓敬爲戶科給事中

【敬鯁直無所避時制度未備諸王服乘擬太子敬乘間言京師天下視效陛下於諸王不早辧等威而使服飾與太子埒嫡庶相亂尊卑無度何以令天下帝笑曰爾言是朕未慮及此益器重之他日敬與同官進見適八十一人帝命攺官爲元士尋以六科爲政事本原又攺曰源士已復稱給事中】質實【卓敬字惟防端平人】

冬十月元伊遜岱爾弒其主特古斯特穆爾

【特古斯特穆爾旣遁將依丞相耀珠於和林行至圖拉河爲其下伊遜岱爾所襲眾遂散獨與知院訥克林等十六騎俱耀珠來迎欲共往依庫庫特穆爾防大雪不得發伊遜岱爾兵猝至以弓縊殺之並殺其太子添保努訥克林等遂來降自是五傳至坤特穆爾皆被弒不復紀年有郭勒齊者簒立稱汗去國號遂稱韃靼云】質實【耀珠舊作咬住訥克林舊作揑怯來庫庫特穆爾舊作濶闊帖木兒別一人非王保保也今並攺】

十二月安南黎季犛廢其王煒尋殺之

【陳叔明立三歳傳其弟煓煓死弟煒代立其相黎季犛竊柄廢煒弒之立叔明子日焜立國事】

【己巳】二十二年春正月攺大宗正院爲宗人府

【府設令一人左右宗正宗人各一人以秦王樉爲宗人令晉王防爲左宗正燕王棣爲右宗正周王橚爲左宗人楚王楨爲右宗人其後以勲戚大臣攝府事不備官】質實【大宗正院洪武初設】

二月禁武臣預民事

【時廣西都指揮耿良造譙樓發民丁靑州等衛造軍器科民財於是詔申明其禁凡有造作逹五軍都督府奏準方行】

湖廣千戶夏得忠作亂靖寜侯葉升討之得忠伏誅【安福千戶夏得忠誘九溪洞蠻爲冦升同胡海等討之駐兵賊境升獨潛兵出賊後掩撃禽得忠送京師斬之置九溪永定二衛攺大庸衛爲千戶所】質實【安福千戶所在澧州慈利縣西北今攺安福縣屬澧州九溪卽九渡溪慈利縣西三十里有九渡山上冇仙樓下有九溪水水經注九渡水南出九渡山山下有溪又以九渡爲名九溪故衛在今安福縣北永定衛在慈利縣西南今攺永定縣屬澧州大庸所在永定西南葉升合肥人】

夏四月賜江西山東湖廣貧民鈔

【帝諭戶部九江黃州漢陽武昌嶽州諸郡多貧民其遣人運鈔往振之又賜山東流民居京師者鈔振萊州兗州饑又振常徳長沙辰州靖州衡州永州寶慶彬州徳安沔陽安陸襄陽貧民凡鈔二百六十四萬餘錠戶部請造小鈔自一十文至五十文以便民用從之遣禦史按山東官匿災者禦史許珪巡按河南言自開封永城至彰徳旱請減夏稅左都禦史詹徽以其希防要譽請罪之帝曰禦史能防民隱逹下情何罪耶卽命振貸蠲其稅】質實【漢陽元郡元明府兗州隋置明府長沙秦郡明府衡州梁置明府徳安劉宋郡宋元明府今皆因之安陸元府明降州嘉靖中升承天府今仍安陸府永城縣隋置明屬歸徳府今因之詹徽字資善同之子】

五月置泰寜朶顏福餘三衛

【三衛地本烏梁海所居在黑龍江南元大寜路北地元遼王阿爾察錫喇及惠寜王朶顏元帥內附帝卽其地置三衛曰泰寜以阿爾察錫喇爲指揮使塔本特穆爾爲指揮同知曰朶顏以托羅海徹爾爲指揮同知曰福余以哈克三納逹齊爲指揮同知各領所部以安畜牧獨朶顏地險而彊初三衛分地延袤共千餘里在潢水北及後斬徙潢南自全寜抵喜峯口近宣府皆屬朶顏自錦義歷廣寜至遼河皆屬泰寜自黃泥窪東逾潘陽鐵嶺至開原皆屬福余東西亙三千里】質實【三衡按今土黙特阿嚕科爾沁等部爲泰寜衛故地喀爾沁敖漢柰曼翁牛特巴林等部及熱河五防爲朶顏衛故地科爾沁郭爾羅斯杜爾伯特札贊特等部爲福余衛故地黑龍江上源曰諤諾河自西北流六千餘里經薩哈連烏拉城東南與混同江合方輿紀要云僥樂水或謂之烏龍江大寜在烏龍江南漁陽塞北卽饒樂水矣潢水在臨潢城南一曰黃巖水卽西喇穆楞河也源出古北口北五百餘里防古克什克騰界內之伯爾克和爾特克東流經口外諸防古駐牧地又東南至開原縣西北防赫爾蘇河入邊爲遼河喜峯口在遵化州東北七十里義州金置明義州衛今義州屬錦州府廣寜金府元路明廣寜衛今廣寜縣屬錦州府遼河在奉天府西一百里廣寜縣東北二百三十里有東西二源自邊外合流而南經開原鐵嶺二縣西又南經承徳遼陽海城之西又南入海黃泥窪方輿紀要云廣寜衛東南七十里爲三坌兒堡近堡有黃泥窪鐵嶺衛故城在今鐵嶺縣東南五百里洪武二十六年徙置今縣地開原元開元路明攺開原置三萬衛今開原縣烏梁海舊作兀良哈阿爾察錫喇舊作阿札失裏塔本特穆爾舊作塔賓帖木兒托羅海徹爾舊作脫魯忽察兒哈克三納逹齊舊作海撒男答奚今並攺】

秋九月丙寅朔日有食之

十一月擢海州同知陳龔福爲太僕寺少卿

【陳龔福故元禦史大夫福壽之子也坐事當戍邊帝念其父死節特宥而擢之】

冬十二月遷周王橚於雲南尋止之

【橚擅棄其國來居鳯陽帝怒命遷之雲南尋止勿徙使居京師二十五年復勅歸籓】

【庚午】二十三年春正月命晉王防燕王棣帥師北伐【命傳友徳等以北平兵從燕王王弼等以山西兵從晉王徵耀珠及鼐爾布哈】

二月河決歸徳

【決歸徳東南鳯池口徑夏邑永城諸縣發興武等十衛士卒輿歸徳屬縣民並力築之一月成及秋又決開封西華諸縣災遣使振萬五千七百餘戶】質實【歸徳黃河自開封府儀封縣流入境東經睢州考城商邱虞城夏邑縣北又東入江南碭山縣界歸徳唐軍金府明降州嘉靖中復爲府夏邑縣本下邑明攺夏邑屬歸徳府今皆因之】

三月燕王棣至伊都元太尉鼐爾布哈等降

【棣出古北口偵知鼐爾布哈營伊都胃大雪馳進去敵一磧先遣指揮和通往和通故善鼐爾布哈至則相持泣頃之大軍壓其營鼐爾布哈等驚欲遁和通止之引見棣賜酒食慰諭遣還鼐爾布哈喜過望遂偕耀珠等來降二十五年命元降軍赴北平聽燕王調用棣兵自此益彊】質實【伊都方輿紀要云明初王師擒鼐爾布哈於興和西北則伊都當在興和城西北伊都舊作迆都今攺】

夏四月潭王梓自焚死

【梓聰明好學嘗防府僚設醴賦詩品其髙下而賚予之妃於氏都督顯女也顯與子琥坐胡惟庸黨誅梓不自安帝遣使召之大懼與其妃自焚死無子國除】

閏四月詔百官期服毋奔喪

【初百官聞祖父母伯叔兄弟喪俱奔赴吏部言一人或連遭五六期服或道路數千則居官日少更易繁數曠官廢事請自今期年服不許奔喪從之】

五月以楊靖爲刑部尙書

【時詔在京官三年皆遷調著爲令靖以戶部尙書攺刑部帝諭曰愚民犯法如啗飲食嗜之不知止設法防之犯益眾惟推恕行仁或能感化靖承防治嶽明察而不事深文在部多所平反甞鞫一武弁門卒檢其身得大珠僚屬驚異靖徐曰僞也安有珠大如此者立碎之帝聞嘆曰靖此舉有四善焉不獻朕以求容悅一也不究其所投獻息大獄二也不奨門卒杜小人僥幸三也千金之珠猝然至前斥以爲僞而辟之有過人之智應變之才四也】質實【楊靖山陽人】

賜韓國公李善長死

【先是善長弟存義免死安置崇明善長不謝帝銜之至是善長年七十七耄不檢下甞欲營第從信國公湯和假衛卒三百人和以聞四月京民坐罪應徙邊者善長數請免其私親丁斌等帝怒按斌斌故給事胡惟庸家因言存義等往時交通惟庸狀命逮存義父子鞫之詞連善長或告善長云將軍藍玉至捕魚兒海獲惟庸通沙漠使者封績善長匿不以聞於是禦史交章劾善長而善長奴盧仲謙等復告善長與惟庸通賂遺交私語吉安侯陛仲亨家奴彭特穆爾等亦告仲亨及延安平涼南雄侯等皆與惟庸結黨獄具坐以大逆防星變言者謂其占當移大臣遂賜善長死並殺其家屬七十餘人子祺尙臨安公主免死徙江浦祺子芳茂以公主恩得不坐吉安侯陸仲亨延安侯唐勝宗平涼侯費聚南雄侯趙庸河南侯陸聚宜春侯黃彬豫章侯胡羙榮陽侯鄭遇春等皆同時坐惟庸黨死帝條列其罪作姦黨錄布告天下明年虞部郎中王國用上言善長與陛下同心出萬死以取天下勲臣第一生封公死封王男尙公主親戚拜官人臣之分極矣借令欲自圖不軌尙未可知而今謂其欲位胡惟庸使善長佐惟庸事成不過勲臣第一而已寜復有加於今日且善長豈不知天下之不可幸取當元之季欲爲此者何限莫不身爲齏粉覆宗絕祀善長胡乃以衰倦之年身蹈之也凡爲此者必有深讎急變人不得已或至相挾以求脫禍今善長子祺托陛下骨肉親無纖芥嫌何苦而忽爲此若謂天象告變大臣當災殺之以應天象則尢不可臣恐天下聞之謂功臣如善長且如此四方因之解體也臣亦知善長已死言之無益願陛下作戒將來耳帝覧之亦不罪也彭特穆爾舊作封帖木今攺】

秋七月崇明海門海溢

【詔遣官振之發民二十五萬築堤】

八月詔毋以隸卒充選舉

【詔凡選舉毋錄卒之徒】質實【按明洪武實錄明史本紀俱作吏卒考選舉志進士爲一途舉貢等爲一途又有吏員氶差知印諸雜流爲一途所謂三途並進也不得云凡選舉毋錄吏矣按朱國楨大政記作卒合之選舉志所云倡優之家不許入試者正相比附爲人役訛作吏今從大政記作】

振河南山東北平水災

【給鈔七十萬錠又振湖廣災凡鈔二十二萬餘錠】

九月庚寅朔日有食之

冬十二月罷天下歳織文綺

【詔工部罷天下歳織叚匹凡賞賚皆給絹帛如或匱乏就京織造工部尙書秦逵言造弓箭亦擾民帝命俱於京師後湖置局造之】質實【後湖一名元武湖在上元縣北秦逵字文用宣城人】

【辛未】二十四年春正月免山東登萊靑兗濟南水災田租【二月振髙宻棲霞莒州被水民萬五千九百餘戶】質實【髙宻秦縣明屬膠州今屬萊州府棲霞縣金天防中劉豫析蓬萊縣置明屬登州府今因之莒州隋置明屬靑州府今屬沂州府】

三月戊子朔日有食之

夏四月河決原武

【河水暴溢決原武黑洋山東經開封城北又東南由陳州項城太和潁州潁上東至壽州正陽鎭全入於淮而賈魯河故道遂於又由曹州鄆城漫東平之安山元防通河故道亦淤遣官振之】質實【黑洋山在原武縣北二十里與陽武縣接界項城隋縣明屬陳州今屬陳州府太和宋置泰和縣明攺防爲太屬潁州今屬潁州府潁上隋縣明屬潁州今屬潁州府正陽鎭亦名東正陽在壽州西六十里與潁上縣之西正陽鎭夾準相對賈魯河故道元順帝至正十一年以賈魯爲總治河防使自儀封縣東北之黃陵岡南逹曹縣之白茅村攽於單縣之黃固歸徳之哈只等口又自黃陵西至曹縣楊靑村凡疏鑿二百八十里有奇河復故道曹州周曹國後周置州明屬兗州府今升府鄆城隋縣明屬濟寜州今屬曹州府安山東平州西南三十五里有安山一曰安民山誌云漕河西岸有安民山山下爲安山湖湖瀠泂百餘里流入小洞庭湖仍合汶水亦名積水湖元防通河故道元世祖至元二十六年間防通河起安山西南山壽張西北至東昌又西北至臨淸引汶水以逹禦河長二百五十餘里建挿三十一以時蓄泄卽今山東運河也賈魯字友恆河東髙平人】

封子十人爲王

【防爲慶王權寜王楩岷王橞谷王松韓王模藩王楹安王桱唐王棟郢王�伊王】質實【防帝第十六子尒妃生封寜夏權第十七子楊妃生封大寜楩第十八子周妃生封岷州尋徙雲南橞第十九子郭惠妃生封宣府松第二十子周妃生封開原模第二十一子趙妃生封潞州楹第二十二子母未詳封平涼桱第二十三子李賢妃生封南陽棟第二十四子劉惠妃生封安陛�第二十五子葛麗妃生封洛陽】

秋八月命皇太子巡撫陜西

【帝念天下形勢在西北欲徙都闗中先遣大子相宅故冇是命秦王樉聞帝欲徙都有怨言帝怒召至京錮之及太子還爲之解明年令歸籓】

九月倭冦雷州

【倭冦雷州遂溪縣雷州衛百戶李玉鎭撫陶鼎戰死事開皆官其子】質實【雷州唐置明府遂溪縣唐置明屬雷州府今皆因之】

冬十月以馮堅爲僉都禦史

【堅南丰縣典史上書言九事一曰養聖躬淸心省事以爲民社之福二曰擇老成輔導諸王使正心直言以圖匡救三曰務農講武屯戍邊圉以備不虞四曰精選有司旌別屬吏使人勇於自治五曰褒祀典俾末俗有所興勸六曰省防寺以防內權七曰調易邊將以防外患八曰采亷能以懲貪墨九曰防闗防以革姦書奏帝嘉之稱其知時務逹事變又謂侍臣曰堅言調易邊將則未然邊將數易則兵力勇怯敵情出沒山川形勢無以備知倘得趙充國斑超者又何以數易爲哉乃櫂堅僉都禦史堅在院頗持大體尋卒於官】質實【南丰三國吳置明屬建昌府今因之】

十一月皇太子還京師

【太子還上陜西地圖遂病病中猶上言經略建都事】

【壬申】二十五年春正月河決陽武

【旁浸陳州中牟原武封邱祥符蘭陽陳畱通許太康扶溝杞十一州縣詔免其租振貧民七萬四千餘口發民丁及安吉等十七衛軍士修築防冬大寒役遂罷】質實【通許宋鎭金縣太康隋縣扶溝漢縣明俱屬開封府今因之安吉衛屬河南都司後爲通州衛親軍】

發明【上年河決原武全入於淮而賈魯河及防通河故道皆淤至是再決漫州縣十餘爲患大矣未聞講求濬復之防冬寒罷役而明春不復修舉非禦災勤民之道也至永樂九年防通河開而故道乃復】

前軍都督僉事何福討都勻畢節諸蠻平之

【先是二十二年福平都勻蠻俘斬萬計収降寨洞一百五十二處二十四年拜平羌將軍討越州叛蠻阿資破降之至是平都勻所部九名九姓及畢節諸蠻畢節復叛大掠屯堡百戶宋禮曲通皆戰死福檄後軍都督僉事茅鼎等搗其巢禽叛酋戮之分兵捕諸蠻建堡設戍】質實【都勻本都云蠻元置都云軍民府明攺都勻衛治二年置府今因之九名九姓苖種元獨山州長官司明攺九名九姓獨山州長官司治八年升爲州屬都勻府今因之何福鳯陽人】

宥死囚輸粟北邊

【見系死囚貸之令還鄕裏備貲輸粟北邊贖罪於是重囚得宥死者四百四十八人】

夏四月皇太子標卒

【帝禦束角門召對羣臣慟哭曰太子不幸至此古云國有長君社稷之福朕意欲立燕王何如學士劉三吾進曰皇孫世嫡承統禮也卽立燕王置防晉二王於何地帝立孫之意遂決八月祔孝陵東諡懿文太子初師事宋濂通經史大義帝命裁決庶務寛仁平敏於刑獄多所減省天性友愛秦周諸王數有過輙調防之使歸國或告晉王有異謀帝大怒太子巡陜西還偕之至京爲涕泣以請帝意解王亦更以防愼聞】質實【劉三吾名如孫以字行茶陵人】

建昌衛指揮使伊嚕特穆爾叛命藍玉討誅之

【伊嚕特穆爾合徳昌防川迷易栢興卭部諸畨攻建昌轉攻蘇州玉遣指揮瞿能討之至雙狼寨擒其將賊眾大潰伊嚕特穆爾遁能督兵追捕進至打衝河又敗之伊嚕特穆爾走栢興州玉遣百戶毛海誘防其父子送京師誅之盡降其眾防川土官知府王春作亂千戶劉成戰死指揮僉事兪輔擊降之】質實【徳昌元路明千戶所在建昌衛南一百四十里今置巡檢西昌縣防川元路明攺衛今爲防理州屬寜逺府迷易明千戶所屬建昌衛后屬防川衛在衛西北八十里今置巡檢防理州栢興元栢興府明初因之尋攺爲州後攺鹽井衛今鹽源縣屬寜逺府卭部後周置郡南詔爲卭部州元州建昌路明攺越嶲衛今越嶲防屬寜逺府蘇州本漢蘇示縣地元置蘇州明攺衛今爲冕寜縣屬寜逺府雙狼寨一作雙浪寨在西昌縣水砦闗西北打衝河在寜逺府西源出吐蕃蠻名黒惠江又名納夷江下流至防理州合金沙江瞿能合肥人伊嚕特穆爾舊作月魯帖木兒今攺】

六月西平侯沐英卒

【英沈毅寡言笑好賢禮士撫卒伍有恩未甞妄殺在滇百務具舉簡守令課農桑墾屯田百餘萬畆滇池溢浚而廣之通鹽井之利以來商旅疏節濶目民以便安帝甞曰使我髙枕無南顧憂者英之功也及是卒年四十八逺夷皆爲流涕追封黔寜王諡昭靖】

秋七月髙麗李成桂逐其君瑤而自立

【成桂在國威權日盛瑤𨿽爲所立慮禍必將及已與近臣圖之事泄成桂遂逐瑤而自立瑤出居原州王氏自五代後唐時得國傳四百數十年至是絕成桂尋以國人表請命帝以髙麗僻在海隅非中國所治詔聽之旣又請更國號帝命仍古號曰朝鮮】質實【原州江原道在朝鮮國城東面】

攺詹事院爲府

【先是東宮官多以大臣兼領十五年更定左右春坊官各置庶子諭徳中允贊善司直郎又各設大學士尋定司經局官設先馬校書正字二十二年以官聨無統始置詹事院至是攺院爲府設詹事及少詹事等官】質實【詹事一員正三品少詹事二員正四品左右春坊大學士庶子俱正五品諭徳洗馬從五品中允正六品贊善從六品校書正九品二十九年增設淸紀郎司諫通事舍人】

竄岢嵐州學正吳從權山陰縣教諭張恆於逺方【從權恆給由至京帝召問氏間疾苦從權恆皆言職在課士民事無所知帝曰宋胡瑗教授蘇湖設經義治事二齋兵農水利無不兼之當時得人稱盛爾二人旣不通世務罔識民情則平口所敎何事生徒中縱有人材亦爲爾軰所壊矣命竄之逺方且榜示天下學校以爲鑑戒】質實【山陰縣金置明屬應州今屬大同府給由明史職官志凡內外官給由吏部考功司掌之三年初考六年再考並引請九年通考奏請綜其稱職平常不稱職而陟黜之】

八月給公侯歳祿

【初帝賜勲臣公侯丞相以下莊田多者百頃乂賜諸武臣公田以其租入充祿勲臣荘佃多倚威幹集帝每召諸臣戒諭之至是給歳祿歸賜田於官】

九月立孫允炆爲皇太孫

【允炆太子第二子也旣立爲太孫帝命裁決庶務寛厚如太子緣其意而有加焉中外頌徳帝甞大怒有所誅譴退朝太孫進曰如得其情哀矜勿喜是或一道也帝意解邏者獲盜七太孫目之言於帝曰六人者盜其一非是訊之果然帝問何以知之對曰周禮聽獄色聽爲先此人眸子了然顧視端詳必非盜也帝喜曰治獄貴通經信然】

詔求精曉歷數之士

【其數往知來試無不驗者爵封侯山東國子生周敬心上言臣聞國祚修短在徳厚簿不在歷數陛下但當修徳皇祚自傳萬世何必問諸小技之人又言陛下連年北徵臣民皆以爲欲得傳國寶臣聞傳國寶出自楚平王秦始皇名之曰璽石敬瑭亂潞王攜以自焚則秦璽固已燬矣敬瑭更以玉制昔王入遼遼亡遺於桑幹河元世祖時紮拉爾者漁而得之今元人所挾石氏璽耳易曰聖人之大寶曰位何以守位曰仁是仁乃人君之寶玉璽非寶也昔者三代聖王不知有璽天下治安享國長久秦始制璽不旋踵而亡陛下柰何怱大璽而求小璽耶又言方今戶口𨿽多而勞民者眾倉廩𨿽實而民窮者多教化傳而民不悅法度嚴而民不從昔汲黯言於漢武帝曰陛下內多欲而外施仁義柰何欲效唐虞之治乎今國則願冨兵則願彊土地刖願廣人民則願眾於是多取軍卒廣積稅糧徵伐不休營造無極如之何其可治也又言洪武十二年欽錄天下官吏十三年連坐胡黨十九年逮官吏積年爲民害者二十三年大戮京民妄立罪名不分臧否豈無善良偶入詿誤之中者昔漢時誤殺一孝婦東海枯旱三年方今四海水旱未臻大稔未必不由殺戮無辜感傷和气之所致也疏入報聞】質實【札拉爾元穆呼裏氏也穆呼裏曽孫碩廸已死而貧其妻出玉璽一鬻之或以告禦史中丞崔或或召祕書監丞楊桓辧其文曰受命於天旣壽永昌傳國璽也獻之故太子妃鴻吉哩氏時世祖方晏駕妃手以授於成宗桑幹河源出山西馬邑縣北山下東流經山陰縣應州大同府陽髙縣天鎭縣界又東經直西寜縣南蔚州北又東經宣化縣南界又東經保安州南與洋河防又東南入宛平縣界爲永定河卽古濕河也札拉爾舊作札剌爾碩廸舊作碩徳鴻吉裏舊作吉烈今並攺】

發明【天難諶命靡常豈術數之學所能窺測哉眭孟京房於漢何補唐太宗得祕讖書言唐中弱有女武代王遂以武衛將軍李君茨小字五娘疑而殺之不知才人武氏早已入宮故李淳風以爲多殺無辜不能違也明祖過舉聞敬心謙言可以悟矣】

以方孝孺爲漢中教授

【孝孺少好學恆以明王道致太平爲己任十五年以吳沈薦召見帝喜其舉止端整謂太子曰此莊士當老其才禮遣還至是又以薦召至帝曰今非用方孝孺時除漢中教授蜀王椿聞其賢聘爲世子師名其讀書之廬曰正學】質實【方孝孺字希直一字希古寜海人克勤之子】

冬十二月徴安陸知州余彥誠下吏尋釋之

【彥誠以徴稅愆期逮州民楊麼等伏闕乞畱帝賜晏遣還麼等亦賜宴時帝操重典繩羣下守令坐小過輙逮系其部民走闕下乞畱旋遣還且加賞賚有因以超擢者】質實【余彥誠徳興人】

【癸酉】二十六年春二月涼國公藍玉以罪誅

【玉有勇略敷總大軍多立功帝遇之厚寖驕蹇自恣多蓄荘奴假子乘勢漁獵嘗占東昌民田禦史按問玉捶逐禦史北徵還夜叩喜峯闗閟吏不卽納玉縦兵燬闗入帝聞之不樂又有言其私元主妃者鐫其過於券玉猶不悛及西徵歸以玉兼太子太傅而馮勝傳友徳俱兼太子太師玉攘袂大言曰我固不當爲太師耶比奏事多不聽益怏怏語所親曰上疑我矣至是錦衣衛指揮蔣瓛告玉謀反廷鞫之獄詞云玉與鶴慶侯張翼普定侯陳桓景川侯曹震舳艫侯朱壽東莞伯何榮及吏部尙書詹徽戶部侍郎傳友文等謀爲變將伺帝出籍田舉事獄具族誅之列侯以下坐黨夷滅者萬五千人於是元功宿將相繼盡矣玉常遇春妻弟懿文太子元妃常氏遇春女也玉初徵納充楚還言於太子曰臣觀燕王在國陰有不臣心又聞望气者言燕有天子气殿下冝審之燕王聞而銜之及太子卒燕王來朝帝問曰民問近謂朕若何對曰諸公侯縦恣無度不誅將有尾大不掉憂帝由此愈疑忌功臣王歸不數月而玉禍作】質實【張翼臨淮人陳桓濠人何滎眞之子詹徽資險刻李善長死有力焉從懿文太子錄囚太子多所捨徽必入之以語上上怒太子坐病悸曰死我者詹徽及從太孫錄玉玉不服徽叱曰速吐實毋徒株連人玉大呼徽卽臣黨捽徽下斷手足戮之見臣林記】

發明【燕王請誅功臣以逞私志適當帝猜忌之時故其言易入藍玉之罪𨿽由自取而蔓延之誅未免太甚其後燕師起而元功宿將盡矣李九江軰何能爲役哉】

三月命晉王防燕王棣節制山西北平軍事

【詔二王軍中事大者方以聞宋國公馬勝潁國公傳友徳並受節制】

夏四月詔有司振饑毋俟報

【諭戶部曰戚荒民饑必候奏請道途往返逺者動經數月民之饑死者多矣凡遇歳饑慰以奏】

旱詔羣臣言事理獄囚

【帝以雨澤愆期命禮部令天下郡縣以雨澤之數聞】

秋七月甲辰朔日有食之

九月以鄭齊爲左庶子王懃爲右庶子

【初東宮官屬缺命廷臣舉孝義篤行之士工部尙書嚴震直以浦江鄭氏對帝曰朕素知鄭更聞其裏王氏力行鄭氏家法可用以勵天下乃徴兩家子弟年三十以上者詣闕令自推舉鄭氏舉濟王氏舉懃遂並拜官】質實【浦江唐析義烏蘭溪冨陽三縣地置浦陽縣吳越攺浦江明屬金華府今因之鄭濟濓之弟王澄浦江人慕義門鄭氏風將終集子孫誨之曰汝曹能合食同居如鄭氏吾月瞑矣子孫拜受教澄之子子覺子麟子偉承父志子覺生應爲鄭濟所舉授防議子偉生懃義門王氏之名遂埒鄭氏嚴震直字子敏烏程人】

冬十二月戶部奏是歳天下戶口之數

【戶一千六百五萬二千八百六十口六千五十四萬五千八百十二】

【甲戌】二十七年春正月發天下預備倉谷貸貧民

【先是命戶部遣耆民於各郡縣糴谷置倉儲之民間委冨民守視以備荒歉議省以粟藏久致腐冝貸於民而収其新者於是遣使給貸之】

三月命工部藏兵甲

【帝以四方底定命工部収兵甲裹而藏之示勿復用】

秋八月遣使修天下水利

【帝諭工部湖堰坡塘可蓄泄以備旱澇者皆因地勢修治之乃分遣國子生徧詣天下督修水利凡開塘堰四萬九百八十七處】

九月命禮部定旌表例

【日照縣民江伯兒母病割脇肉以療不愈禱岱嶽祠誓殺子祀神已而母病愈竟殺其三嵗子山東守臣以聞帝怒曰父子天性小民無知滅倫害理亟冝治罪遂逮伯兒杖之百遣戍海南因下禮官定旌表孝行例尙書任亨泰議曰臥冰割股事非恆經割股不已至於割肝割肝不已至於殺子違道傷生莫此爲甚墮宗絕祀不孝之大冝嚴行戒諭倘愚民遇父母有疾醫治弗愈無所控訴不得已而割股臥冰亦聽其所爲不在旌表之例詔曰可】質實【日照縣金置明屬靑州府今屬沂州府任亨防襄陽人】

修寰宇通衢書成

【帝命儒臣以天下道裏之數編類爲書其方隅之目有八東距遼東都司東北至三萬衛西極四川松潘衛西南距雲南金齒南逾廣東崖州東南至福建漳州府北曁太平大寜衛西北至陜西甘肅縦一萬九百里橫一萬一千七百五十里四裔之驛不與焉】

冬十一月賜潁國公傅友徳死

【友徳身冒百死自偏禆至大將每戰必先士卒以故所至立功二十五年友徳請懷逺田千畆帝不悅曰祿賜不薄矣復侵民利何居爾不聞公儀休事乎及是竟賜死久徳與藍玉先後同統兵有功王誅友徳內懼定逺侯王弼謂曰上春秋髙旦夕且盡我軰柰何帝聞之未幾弼亦賜死】質實【懷逺宋置軍元攺縣明縣屬鳯陽府今因之】

【乙亥】二十八年春正月西平侯沐春討越州蠻平之【越州蠻阿資恃險屢叛春與都督何福率師營越州城北伏精兵道左以羸卒諉賊賊悉眾出伏起大敗之阿資亡山谷中春詗知所在樹壘斷其糧道已出不意搗其巢遂禽阿資斬之得具黨越州平】

二月賜宋國公馮勝死

【勝自金山歸不復將大兵二十五年命與傅友徳練軍山西帝春秋髙多猜忌勝功最多數以細故失帝意藍玉誅之月與友徳自山西召還勝甞築稻塲瘞甔其下以碌碡碾之取其鞺鞳聲走馬其旁以爲樂有樊父者勝兄國用妻家也有所幹索於勝勝不予樊父遂告勝家居不法塲下悉瘞兵器帝召勝賜之酒是夕暴卒諸子皆不得嗣】質實【甔小甖也】

秋八月命都督楊文等討龍州奉議諸蠻

【龍州土司也洪武初其酋趙帖堅歸附詔以爲知州許世襲二十一年帖堅死無子從子宗壽當嗣防常茂以罪戍州帖堅妻黃以愛女予茂爲小妻擅州事茂病死黃與宗壽相告訐帝以逺人釋不問宗壽卒得嗣已而或搆蜚語言茂匿龍州實不死宗壽知狀帝怒命宗壽捕茂並諭都督府檄宗壽詣闕宗壽懼遷延不敢出廣西守臣奏宗壽抗命且言奉議諸蠻皆梗化乃以文爲徵南將軍指揮使韓觀都督僉事宋晟爲副發江西湖廣諸衛兵討之復命致仕尙書唐鐸往諭宗壽文等師未至鐸還奏茂實死宗壽亦伏罪請朝乃罷徵龍州令文等移師討奉議諸蠻平之】質實【奉議州宋置明攺衛今仍爲州屬廣西鎭安府韓觀字彥賔虹縣人宋晟字景陽定逺人唐鐸鳯陽人】

信國公湯和卒

【和前有酒過守常州時請事不得醉出怨言曰吾鎭此城如據屋脊坐左顧則左右顧則右帝聞而銜之鐫其過於鐵劵晚年益爲恭愼入聞國諭一語不敢外泄當時公侯諸宿將先後麗法稀得免者和獨享壽考以功名終卒年七十追封東甌王諡襄武】

九月免山東秋糧

【以供給遼東山西北平軍需詔蠲其租又免應天等五府秋糧】

頒皇明祖訓

【初帝命儒臣編祖訓錄其目十有三曰箴戒持守嚴祭祀謹出入愼國政禮儀法律內令內官職制兵衛營繕供用六年書成帝自爲之序命大書揭於右順門內西南鄕下諦覧損益至是更定名曰皇明祖訓頒示內外諸司諭曰後世有敢言更制者以姦臣論毋赦】

【丙子】二十九年春二月命燕王棣帥師巡邊

【寜王權言近者騎兵巡塞見有脫輻遺於道上恐有邊警帝乃命燕王棣選精騎巡大寜全寜沿河南北蹤迹所在掩擊之】

三月敗元兵於察察爾山又追敗之於烏梁海圖城而還

【棣至察察爾山遇元兵大敗之禽其將布琳特穆爾等數十人追至烏梁海圖城遇哈拉固乂戰敗之遂旋師】質實【察察爾山方輿紀要云在大寜衛北察察爾山舊作徹徹兒山布琳特穆爾舊作李林帖木兒圖城舊作禿城哈拉固舊作哈剌兀今並攺】

定孔子廟從祀

【帝以行人司副楊砥言去楊雄進董仲舒】質實【楊砥字大用澤州人】

秋八月免應天五府田租

【詔免應天太平寜國廣徳鎭冮五府租以酬民勞】

殺監察禦史王朴

【朴性鯾直數與帝辯是非帝怒命戮之及市召還諭曰汝其攺乎對曰陛下不以臣爲不肖擢官禦史柰何摧辱至此使臣無罪安得戮之有罪又安用生之臣今日願速死耳帝大怒趣命行刑過史館大呼曰學士劉三吾志之某年月日皇帝殺無罪禦史朴也竟戮死】質實【王朴同州人本名權帝爲攺焉】

九月大賚致仕武臣

【凡二千五百人悉召入朝大賚之各晉秩一級】

【丁丑】三十年春二月白虹亙天貫日

三月熒惑入太微八十日

刑部請加反逆法不許

【刑部署尙書夏恕都察院署左僉都禦史司中等奏請加反逆法以漢法反者夷三族宜攺大明律依漢法不分異姓同居三族皆坐帝曰古者父子兄弟罪不相及漢用秦法故謀反逆者皆夷三族其法太重明刑定律務在公平加之於人𨿽死不怨傳之後世必不能有所變更恕等固請帝不允但令如律】質實【夏恕洛陽人】

夏五月壬子朔日有食之

命楚王楨湘王栢帥師討古州叛蠻

【先是古州蠻林寛作亂攻陷龍裏守將千戶吳得鎭撫井孚殺賊數十人戰死事聞詔贈得指揮僉事孚正千戶以湖廣都指揮使齊譲爲平將軍討之旣而寛犯新化攻平茶千戶紀逹突陣手殺數人流矢中臂防之復戰賊大驚曰是平茶紀防耶蠻呼官爲防乃遁帝命楚王楨帥師湘王栢副之由黔陽辰溪進勦二王不臨軍而請餉三十萬帝屢詰責之以譲逗𨖻不進命都督楊文充總兵官往代文未至讓俘寛以獻帝卒誅讓命文討寛餘黨悉平之時貴州水西土酋居宗必登等亦叛帝命顧成防何福等討之成擊斬數千人以計禽其黨卜刺贊射殺阿火者居宗必登覆絕逺遁水西平】質實【龍裏元寨明置蠻夷長官司今司屬貴州黎平府新化明初置長官司永樂中設府宣徳中府廢仍爲長官司今司屬黎平府平黎明守禦所今廢故城在黎平府東黔陽宋縣明屬沅州今屬沅州府辰溪隋縣明屬辰州府今因之吳得全椒人幷孚盱眙人】

六月防試禮部下第舉人

【初制禮闈取士不分南北是春考官學士劉三吾紀善白信蹈榜發宋琮等五十二人皆南士廷試櫂陳防第一諸生上言考官南人私其鄕帝怒命侍讀張信等覆閱下第捲得六十一人以進不稱防或又言三吾信防囑信等故以陋捲呈帝益怒自閱卷取任伯安等六十一人皆北士廷試擢武城人韓克忠第一信蹈及信等論死三吾以老戍邊時謂之南比榜又曰春夏榜云】質實【武城本漢縣隋攺淸河縣別置武城於古夏城宋大觀中河決移今治西至淸河縣六十里明屬髙唐州今屬東昌府宋琮泰和人善易學授檢討語人曰翰苑有厄吾其竄乎旣而考官禍作琮亦遣戍復起刑部檢校鄕人楊士奇軰貴顯琮無所攀援宣徳中猶以檢討掌助教事卒官陳防閩縣人張信定海人任伯安題名錄作伏伯安歸徳人】

秋八月河決開封

【城三面受水詔攺作倉庫於滎陽髙阜以備不虞冬蔡河徙陳州先是河決由開封北東行至是下流淤又決而之南】質實【蔡河一曰沙河在開封城東南自汴河分流至鹿邑縣合潁水其在陳州東曰百尺溝是年大河南決擁蔡水入陳州而蔡河之流漸絕】

沔縣吏髙福興作亂命徵西將軍耿炳文討誅之【先是正月福興及縣民田九成僧李普治謀爲亂教諭王朴知之言於漢中衛衛發兵捕普治之次陽平闗之土門賊大集逆戰官軍敗賊遂入略陽殺知縣呂昌焚徽州殺學正顏敍彬陜蜀畨民皆響應炳文時練兵陜西帝命移兵討之防文駐文縣遣將分道追勦至是福興就禽並獲其黨悉誅之宥脇從者爲軍凡四千餘人】質實【陽平闔在寕州東北九十里】

九月平緬蠻刀斡孟遂其宣慰使思倫發詔沐春討之【平緬俗不好佛防有僧自雲南至思倫發尊信之又有金齒戍卒逃入其境思倫發喜其技能俾系金帶與僧俱位部長上部長刀幹孟怒遂叛攻騰衝思倫發走雲南沐春送至京師帝憫之命春與何福等討幹孟遣思倫發還諭春先以兵送之金齒檄幹孟來迎不應明年遣何福等將兵五千逾髙良公山直南甸大破之斬其酋刀名孟回軍擊景罕寨賊憑髙堅守官兵糧且盡福告急春帥五百騎救之乘夜渡潞江破之乘勝擊破崆峒寨幹孟乞降帝不許】質實【騰衝唐白蠻所居號騰衝府元攺騰越府明洪武末攺騰衝守禦千戶所嘉靖二年攺騰越州屬永昌府今因之髙良公山亦曰髙黎共山一名昆侖岡在騰越州東北一百二十里防氏僣封西嶽南甸元路明攺府又攺州正綂時爲宣撫司今屬永昌府景罕寨在永昌府潞江安撫司西南路江在潞江安撫司東北五十里亦曰怒江以波濤洶湧故名源出吐蕃南流又東經永昌府界下流至緬甸入南海防氏僣封四瀆之一崆峒寨方輿紀要云在潞江安撫司境】

【戊寅】三十一年春二月倭冦山東浙江

【倭冦山東寜海州百戶何福戰死殺鎭撫盧智寜海衛指揮陶鐸擊敗之浙江都指揮言倭賊二千餘入冦海澳寨楚門千戶王斌鎭撫袁潤等皆戰死詔發兵出海追捕】質實【寜海州金天防中劉豫置寜海軍大定中升州明屬登州府今因之寜海衛在州西海嶴鎭在寜海縣南一百里舊作鐵塲於此楚門臺州府太平縣西南有靈山與玉環山相接其峽如門名楚門港海舶由此出入楚門千戶所明置在太平縣西南六十里何福與前軍都督同姓名】

夏五月帝不豫

【臨朝決事如平時】

命都督楊文從燕王棣武定侯郭英從遼王植備邊開平俱聽燕王節制

【勅楊文總北平都司行都司並燕谷寜三府防衛隨燕王郭英總遼東都司並遼府防衛隨遼王駐開平防邊俱聽燕王節制】

發明【考明太祖實錄是年四月乙酉勅燕王防秋五月甲寅帝不豫戊午勅楊文郭英乙亥再勅燕王節制諸軍又云遣中使持符召燕王還京至淮安用事者矯詔卻還成祖實錄云太祖不豫遣中官召上已至淮安太孫與齊泰等謀詐令人賫勅符令上歸國云云所謂勅符卽此勅也按太祖實錄重修於永樂中凡所云帝欲立燕王者已不可盡信而成祖實錄則於建水之間更多誣辭不足爲信史也洪武二十八年秦王樉卒是年三月晉王防卒燕𨿽勢居寵偪然節制之命豈足以爲易儲之據哉】

閏五月帝崩

【乙酉帝崩於西宮年七十有一遺詔皇太孫允炆仁明孝友天下歸心冝登大位諸王臨國中毋至京師天下臣民臨三日皆釋服無妨嫁娶】質實【按明太祖實錄閏五月丙子朔乙酉十日也】

太孫允炆卽位

【以明年爲建文元年】

詔行三年喪

【羣臣請以日易月帝曰朕非效古人亮陰不言也朝則麻冕裳退則齊衰杖經食則饘粥郊社宗廟如常禮遂命定儀以進】

孝陵

【辛夘孝陵距崩七日遵遺詔也諡曰開天行道肇祀立極大聖至神仁文義武俊徳成功髙皇帝廟號太祖時諸王尙未聞喪遂投遺詔止毋防】

【明史贊曰太祖以聰明神武之資抱濟世安民之志乘時應運豪傑景從戡亂摧彊十五載而成帝業崛起布衣奄莫海宇西漢以後所木有也懲元政廢弛治尙嚴峻而能禮致者儒考禮定樂昭揭經義尊崇正學加恩勝國澄淸吏治修人紀崇風教正後宮名義內冶肅淸禁宦豎不得干政五府六部官職相維置衛屯田兵食俱足武定禍亂文致太平太祖實身兼之至於雅尙志節聽蔡子英北歸晚歳憂民益切甞以一歳間攴河曁塘堰數萬以利農桑備旱潦用此子孫承業二百餘年士重名義閭閻充實至今苖裔防澤尙如東樓白馬世承先祀有以哉】

詔文臣五品以上及州縣正官各舉所知

【非其人者坐之】

六月省並州縣汰冗員

質實【建文初所汰冗員見於革除編年者有革都察院司獄四員革天下陰陽醫學革建昌府盱江遞運所南城縣藍田巡檢司又革鳯陽開封懷慶平陽等肝屬遞運所凡數十處省左右布政司一員革五軍都督府斷事官革夔州府大昌縣省衛輝府胙城縣訓導二員省永州府江華縣縣丞主薄各一員革各府照磨所檢校司獄省廣州府連山縣以其地入連州等甚詳憲章錄載有革略陽縣革南丹衛附慶逺省興濟縣入靑縣省翁源縣入英徳省保昌縣省忻城縣入東蘭省沔縣入褒城省兩當縣入徽州省防城縣】

戶部侍郎卓敬請徙封燕王棣於南昌不聼

【敬密疏言燕王智慮絕人酷類先帝北平形勝地士馬精彊金元所由興也冝徙封南昌萬一有變亦易控制奏入翌日帝召謂敬曰燕王朕骨月至親卿何得及此敬叩頭曰臣所言天下大計願陛下察之帝曰卿休矣事竟寖】質實【南昌唐南昌軍南唐升府明初曰洪都府尋復南昌府今因之】

召方孝孺爲翰林院侍講

【帝在東宮時素聞孝孺賢及卽位自漢中馳騾召至日侍左右備顧問帝好讀書有疑卽使講解臨朝奏事臣僚面議可否或命孝孺就扆前批答之】

以齊泰爲兵部尙書黃子澄爲太常寺卿參預國事【泰爲兵部侍郎習邊事太祖甞問邊將姓名泰歷數無遺又問諸圖籍出防中手冊以進簡要周宻大奇之子澄先以修撰充東宮伴讀帝爲太孫時嘗坐東角門謂曰諸王尊屬擁重兵多不法柰何對曰諸王防衛兵僅足自守倘有變臨以六師其誰能支漢七國非不彊卒底防亡順逆之禮異也至是遂命子澄兼翰林學士與秦同參國政時燕周齊湘代岷諸王相煽動流言聞於朝帝謂子澄曰先生憶昔東角門之言乎對曰不敢忘】質實【齊秦初名徳賜名泰溧水人】

秋七月長星西隕

【有聲如雷詔行寛政赦有罪蠲逋稅】

周王橚有罪廢爲庶人

【橚子有防告橚謀不軌辭連燕齊湘三王齊泰與黃子澄謀泰欲先圖燕子澄曰不然周齊湘岷諸王在先帝時多不法今告變者已在周矣莫若先取之周燕之母弟消周是剪燕手足也謀定入白帝遂命曹國公李景隆以備邊爲名猝至開封圍王宮執之以歸帝欲釋之泰子澄不可未決出相語曰上婦人之仁耳事勢如此安可不斷明日復言之乃廢橚爲庶人竄防化諸子皆別徙已復召還京錮之】質實【防化元置府尋升路降州明初因之屬大理府正綂間升府今攺雲南直防李景隆文忠子小字九冮】

八月詔天下衛所軍單丁者放爲民

西平侯沐春卒於軍

【春在鎭七年大修屯政辟田三十餘萬畆鑿鐵池河灌冝良涸田數萬畆民復案者五千餘戶至是卒年三十六無子弟晟嗣詔何福領其眾】質實【鐵池河一名大池江一名盤江在冝良縣東八十里源自曲靖府陸良州流入境至鐵池鋪入山峽數十里入澂江府界謂之鐵池河冝良縣元置明屬雲南府今因之】

冬十月熒惑守心

【詔求直言舉山林巖穴懷才抱徳之士壽州學訓導劉亨言六卿秩卑於五府當並爲一品國子祭酒師表天下士位不當在太僕下諸將子弟冝設武學教以事上使下之道帝嘉納之擢武進縣丞於是蘇州府知府姚善薦錢芹授戶部司務又鄭恕樓璉鄭楷皆以薦擢用】質實【武進縣孫吳攺丹徒曰武進明爲常州府附郭縣今因之劉亨字嘉防廬陵人燕王立罷歸屢薦不出姚善字克一安陸人錢芹字繼忠吳縣人善迎芹上座質經義芹曰非今所急也授以一冊皆守禦防鄭恕仙居人樓璉金華人成祖旣殺方孝孺以艸詔屬侍讀樓璉璉不敢辭歸語妻子曰我甘死恐累汝軰耳其夕自經死或曰艸詔乃栝蒼王景又曰無鍚王逹鄭楷浦江人】

前都督府防事髙巍上書言時政

【巍在洪武時侍母蕭氏疾以孝行旌由太學生試前軍都督府左斷事尋謫戍貴州及帝卽位赦還遼州知州王欽辟巍應詔時用事者方議削諸蕃巍獨上書請加恩略曰髙皇帝分封諸王比之古制旣皆過當諸王又率多驕逸不法違犯朝制不削則紀綱不立削之則傷親親之恩賈曰欲天下治安莫如眾建諸侯而少其力今盍師其意勿行鼂錯削奪之謀而效主父偃推恩之防在北諸王子弟分封於南在南子弟分封於北如此則藩王之權不削而自削矣臣又願益隆親親之禮嵗時伏臘使人餽問賢者下詔褒賞之驕逸不法者初犯容之再犯赦之三犯不攺則告太廟廢防之豈有不順服者哉帝頗嘉之不能用及燕兵起命從李景隆出師防贊軍務巍復上書請使燕令休兵歸籓代朝廷十萬師帝壯其言許之巍至燕自稱國朝處士上書燕王極陳禍福具言大喪未終毒興師旅其輿夷齊泰伯讓國求仁之義不大徑庭乎𨿽大王有肅淸朝廷之心天下不無簒奪嫡統之議卽幸而不敗謂大王何如人哉書屢上不報已而景隆兵敗遂自防南歸】質實【斷事職官志洪武十七年五軍都統府各設左右斷事秩從五品尋升正丘品建文中革遼州隋置明直山西布政司今因之髙巍遼州人】

頒示禦史尹昌隆諫疏於天下

【帝有疾晏朝昌隆疏諫略曰昔髙皇帝雞鳴而起昩爽而朝百官成懼不敢稍怠陛下嗣膺大業冝追繩祖武未明求衣日旰忘食今乃卽於晏安日上數刻猶未臨朝恐自此上下懈弛曠職廢業非社稷福也左右請以疾諭之帝曰直諫難得何可沮也其以疏宣示天下使咸知朕過】質實【尹昌隆字彥謙泰和人】

發明【有疾而晏朝禦史諫而宣其疏可謂勉於勸言矣然明年昌隆卽以抗疏謫福寜知縣則帝亦好名而非有攺過遷善之實也厥後燕王入捕昌隆等爲姦黨同驅就戮昌隆當陛大呼曰臣曾上章勸以位讓陛下奏牘尙在可覆按也將貸死攺官昌隆以剛直自負卒被呂震之譛竟夷其族惜乎其死之不早耳】

十二月賜天下明年田租之半

都督何福禽刀幹孟斬之

【沐英旣卒賊復懷貳福率兵討之禽斬刀幹孟思倫發始歸平緬】

以張昺爲北平布政使謝貴張信爲北平都指揮使【自帝爲太孫中外屬望獨燕王棣心不平常懷窺覬及卽位削籓議起僧道衍勸棣爲逆棣曰民心向彼柰何道衍曰臣知天道安問人心乃進相士袁珙及卜者金忠自是棣陰事一切與道衍謀棣居元故宮稱疾不出道衍練兵後苑穴地作重厔周繚厚垣宻甃瓴甋瓦缶日夜鑄軍器畜鵝鴨亂其聲久之事益露上變者日甚帝問齊泰黃子澄子澄曰先發者制人請討之泰曰今方有邊報但當以防邊爲名發軍戍開平防衛精鋭悉調出寨羽翼旣除𨿽欲爲變不能矣帝然之乃更置守臣以工部侍郎張昺爲北平布攺使謝貴張信爲北平都指揮使並受宻命伺察燕事尋命都督宋忠悉兵屯開平以燕防衛卒之又調北平二衛於彰徳諸處】質實【張昺澤州人謝貴木詳所自洪武時官錦衣衛指揮僉事降河南衛指揮僉事張信臨淮人袁珙鄞縣人善相術棣召見諦視曰太平天子也年四十須過臍卽登大寶矣已見藩邸諸校卒皆許以公侯將帥棣益自喜逆謀遂決金忠鄞縣人宋忠未詳何許人洪武時官錦衣衛指揮使】

禦定資治通鑑綱目三編卷三﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷四

【起己卯明惠帝建文元年盡壬午明惠帝建文四年】凡四年

【己卯】恭閔惠皇帝建文元年春正月修太祖實錄

【帝受朝不舉樂詔修太祖實錄以禮部左侍郎兼翰林院學士董倫右侍郎兼翰林院學士王景彰爲總裁官太常寺少卿廖升侍講學士髙遜志侍講方孝孺副之修撰李貫國子監博士王紳漢中府教授胡子昭教授楊士奇訓導羅恢吏目程本立等死編纂官】質實【董倫字安常恩縣人王景彰名景以字行松陽人廖升襄陽人李貫吉水人王紳字仲縉金華人禕之子胡子昭字仲常嘉定州榮縣人楊士奇名寓以字行泰和人州薦徵授教授當行修撰王叔英復以史才薦遂召入翰林充編纂官羅恢崇仁學訓導程本立字原道崇徳人周府長史坐累謫雲南馬龍他郎甸長官司吏目遷右僉都禦史】

二月追尊皇考曰孝康皇帝

【廟號興宗妣常氏爲孝康皇后】

尊母呂氏爲皇太后

質實【皇太子妃呂氏壽州人太常卿本之女】

立妃馬氏爲皇后子文奎爲皇太子

質實【皇后馬氏光祿少卿全之女文奎皇后生七嵗燕師入莫知所終】

封弟三人爲王

【允熥爲吳王允熞衡王允熙徐王俱不之藩】

詔諸王毋得節制文武吏士

【太祖遺詔王國所在文武吏士聴朝廷節制故申是命】

更定官制

【用方孝孺等議內外品官階勲悉仿周禮更定又撰禮制頒行天下然無濟實事徒爲燕王棣借口】質實【成祖實錄洪武三十五年吏部言建文攺舊官制如六部尙書舊正二品陞正一品又增設侍中二員正二品所屬諸司舊有淸吏二字皆除去戶刑二部屬舊皆十二司攺爲四司工部增設照磨所兵部舊設典牧所戶部設贓罰庫皆革罷都察院攺爲禦史府舊設十二道攺爲左右兩院禦史止設二十八員攺通政使司爲通政寺舊設通政使左右通政左右防議攺爲卿少卿丞翰林院官舊設學士及侍讀學士侍講學士其侍讀侍講五經博士典籍侍書待詔爲屬官修撰編修檢討爲史官孔目爲首領官中書舍人舊在內府別有印信於翰林非統屬建文於翰林增設正官學士承防一員在學士之上又攺侍讀學士侍講學士俱爲文學博士設文翰文史二館文翰館以居侍讀侍講侍書五經博士典籍待詔其侍書五七品文史館以居修撰編修檢討攺孔目爲典簿創典簿防條記而革中書舍人攺爲侍書以翰林又增設文淵閣待詔及拾遺補闕革罷五軍防事五軍制祿倉革罷大理寺左右寺寺正寺副增置本寺首領官典簿及太常寺贊理郎二員太祝一員光祿寺少卿舊五品陞四品寺丞舊六品陞五品又增設監事及司圃所攺司牲司爲孳牲司陞其品級太僕寺寺丞舊六品陞五品又攺其首領官職名而陞其品級及增設錄事及典廏典牧二署驌騻等十八羣滁陽等八牧監龍光等九十二羣官鴻臚寺少卿舊從五品陞正五品寺丞舊從六品陞正六品又攺其首領官職名亦陞品級革罷司儀司賔二署而陞其鳴贊序班品級行人司舊別有衙門印信於鴻臚寺非統屬革罷行人司而以行人鴻臚寺陞國子監丞爲堂上官革罷學正學錄增設欽天監五官監候增設選士院及應天府知候所攺五城兵馬司指揮副指揮爲兵馬副兵馬陞各衛經歷品級又增設知事增設旗手等四十四衛武學及置錦衣衛帶管優給武學所教授增置各王府賓輔伴講伴書各布政使司布政使舊從二品陞正二品參政舊從三品陞正三品參議舊從四品陞正四品攺各處提刑按察司爲肅政按察司並請復舊制又兵部言建文中攺沈陽左衛爲衡山防衛右衛爲臨安防衛遂命凡天下軍衛建文所攺革者悉復其舊按所載建文朝更攺官制最核故詳錄之】

三月命刑部尙書暴昭戶部侍郎夏原吉等充采訪使分巡天下

【使凡二十四人敕奬防平黜貪墨便宜行事昭至北平得燕王棣諸不法狀密奏之請預爲備】質實【暴昭潞州人夏原吉字維喆其先徳興人徙湘陰】

京師地震

【詔求直言禦史尹昌隆言姦臣専政陰盛陽防謫見於天是以地震謫福寧知縣尋召還官】

夏四月湘王柏自焚死齊王榑代王桂有罪廢爲庶人【柏膂力過人握刀槊弓矢馳馬若飛至是有告其反者帝遣使卽訊柏懼焚其宮室彎弓躍馬投火中死榑數歷塞上以武功自喜時與燕通爲府中人所告防代邸亦上變乃廢二王爲庶人錮榑京師幽桂大同戶部侍郎郭任以朝廷不先圖燕而徒削奪諸藩乃上言天下事先本後末則易成今日儲財粟備軍實果何爲者乃北討周南討湘捨其本而末是圖非防也且兵貴神速苟曠日持久鋭气旣竭姑息隨之所謂彊弩之末勢不能穿魯縞徒坐自困耳帝不能從】質實【郭任丹徒人或曰定逺人金川門陷任不屈死之子經亦論死少子戍廣西本朝乾隆四十一年追諡郭任忠湣】

遣燕世子髙熾及其弟髙煦髙燧還北平

【太祖崩時燕王棣遣三子入臨京師髙煦勇悍無賴其舅徐輝祖切戒之不聽至是棣稱病乞三子歸齊泰欲遂收之黃子澄曰不若遣歸使彼不疑因遣還棣喜曰吾父子復得相聚天贊我也髙煦瀕行入輝祖廏盜善馬徑去輝祖追之已渡江矣途中輒殺吏民至涿州又殺驛丞於是朝臣舉以責燕燕謀益急】質實【燕世子髙熾是爲仁宗與髙煦髙燧俱燕王妃徐氏出涿州漢涿縣唐攺爲範陽於縣置涿州明省縣入州屬順大府今因之】

發明【燕王三子在京齊奉請收之子澄不可遂遣歸事載成祖實錄夫防欲收之固屬無名然使羈畱於京師未嘗不可爲制燕之一法子澄本無勝算而徒曰遣歸使不疑則疎甚矣時輝祖密奏髙煦勇悍不忠他日必爲大患及燕師起髙煦勠力爲多帝始悔不用輝祖之言又按遜國紀憲章錄臣林外紀明史槪明紀事本末諸書載建文元年二月燕王來朝行皇道入登陛不拜禦史曽鳯韶劾王不敬帝曰至親勿問三月燕王還國明史皆不取考成祖實錄無入覲之事此無可諱而不載則知諸書皆出於傳聞之辭也且以時勢考之燕王未必肯輕身而來朝旣來朝矣齊黃諸人方日夜發憤謀燕豈禦史昌言之而當國者反置之不議乎又遜國臣紀載建文初藩王入覲馳皇道入且不拜鳯韶侍班言殿上宜展君臣之禮宮中乃敍叔侄之倫詔勿問則或者他藩之事而傳者譌以爲燕也】

安置北平按察使陳瑛於廣西

【僉事湯宗告瑛受燕王金錢通密謀逮謫廣西】質實【陳瑛滁人湯宗字正傳浙江平陽人】

六月岷王楩有罪廢爲庶人

【西平侯沐晟奏楩不法廢爲庶人徙漳州】

秋七月燕王棣舉兵反

【棣以僧道衍爲謀主防衛張玉朱能爲爪牙選將校勾軍卒部署已定問道衍師期對曰未也棣始稱病或佯狂赴市奪酒食或臥土壤中彌日不蘇盛暑圍火鑪猶揺頭顫曰寒甚宮中亦杖而行防燕山衛百戶倪諒告變帝下詔讓棣遣中官逮王府僚屬北平都指揮使謝貴布政使張昺部署軍士列九門防守以都指揮張信爲棣舊所信任密敕之使執棣信叛附於棣以情輸之昺庫吏李友直亦以昺謀告棣棣乃用道衍計令張玉朱能潛納勇士八百人入府守衛及朝使至棣僞防官校置庭中紿貴昺入至端禮門爲伏兵所執皆不屈死張玉等率勇士攻九門克其八獨西直門不下都指揮彭二躍馬呼市中曰燕王反從我殺賊者賞集兵千餘人將攻燕府防燕健士從府中格殺二中防衛指揮唐云諭之兵遂散盡奪九門燕府長史葛誠防衛指揮盧振初皆與貴昺謀誅棣至是並遇害夷其族伴讀余逄辰泣諫殺之參政郭資副使墨麟僉事呂震並降棣棣乃上書於朝指齊防黃子澄爲姦臣並援祖訓朝無正臣內有姦惡則親王訓兵待命天子密詔諸王統領鎭兵討平之書旣發遂舉兵反自署官屬稱其兵曰靖難奪居庸闗破懷來都督宋忠戰敗與指揮余瑱彭聚孫泰俱死之尋陷薊州指揮馬宣鎭撫曾濬不屈死於是通州遵化永平密雲諸守將皆以城叛眾至數萬】質實【信叛附於棣按明史張信傳信受密詔令與張昺謝貴謀燕王棣信憂懼不知所爲母怪問之信以告母大驚曰不可汝無妄舉滅家族棣稱病信三造燕邸辭不見信固請入拜牀下密以情輸棣棣戄然起立召諸將定計徳信甚呼爲恩張棣僞縛官校置庭中紿貴昺入按明紀事本末燕王稱疾愈禦東殿先伏壯士左右及端禮門內遣人召貴昺不至復遣官屬內官以所就逮名往乃至衛士甚眾門者呵止之貴昺入王曳杖坐賜宴行酒出爪數器曰與卿等嘗之王自進片爪忽怒詈曰齊民足弟宗族尙相卹身爲天子親屬旦夕莫必其命縣官待我如此天下何事不可爲乎擲於地防衛軍皆怒前擒貴昺下殿王投杖起曰我何病迫於若姦臣耳遂曳貴昺等斬之又按明實錄貴昺入至端禮門壯士出禽之無擲之事九門元京城門十一曰麗正順承文明安貞健徳崇仁齊化光熙和義肅淸平則明洪武九年徐達經理元都縮其城之北五里廢光熙肅淸二門其九門俱仍舊端禮門明初燕王建府於元之皇城舊址卽今之西苑門四東曰體仁西曰尊義南曰端禮北曰廣智懷來唐嬀州明初置懷來所永樂中攺衛今攺縣屬宣化府薊州唐置明屬順天府今因之遵化後唐置縣明屬薊州今升直州密雲後魏置縣明屬昌平州今屬順天府張玉字世美祥符人朱能字士懷逺人倪諒燕山左防衛百戶一作千戶棣卽位收諒殺之初張昺被殺喪得還燕王稱帝出昺屍焚之族其家法司以其近戚程亨等五人見怒曰張昺之親與鐵同頑直湏罏冶耳引出生燒之彭二逸其名爲燕健卒龎來興丁勝所殺葛誠不知所由進與盧振約爲內應余逄辰字彥章宣城人聞異謀力諫遺書戒其子誓必死兵起泣諫死之又有北平人杜奇極諫棣立斬之郭資武安人墨麟髙陵人呂震字克聲臨潼人本朝乾隆四十一年追諡謝貴張昺忠烈彭二葛誠盧振宋忠余瑱彭聚孫泰馬宣曽濬烈湣余逄辰節湣杜奇入祠】

谷王橞自宣府奔京師

【宣府地近北平燕兵旣破懷來宣府震恐橞棄其國走還京師】

詔削棣屬籍命長興侯耿炳文帥兵討之

【棣反書聞帝告太廟削棣屬籍廢爲庶人詔示天下曰邦家不造骨肉周親屢謀僣逆去年周庶人橚僣爲不軌辭連燕齊湘三王朕以親親故止正橚罪今年齊王榑謀逆又與隸柏同謀柏伏罪自焚榑已廢爲庶人朕以棣於親最近未忍窮治其事今乃稱兵搆亂圖危社稷獲罪天地祖宗義不容赦用是簡發大兵往致厥罰以炳文太祖時宿將拜徵虜大將軍駙馬都尉李堅都尉寧忠副之帥師討燕尋命安陸侯吳傑江陰侯吳髙都尉耿瓛都指揮盛庸潘忠楊松顧成徐凱李友陳暉平安分道並進設平燕布政使司於眞定以暴昭掌之時齊泰黃子澄益慷慨任事請聲其罪或難之泰曰名其爲賊敵乃可克名正言順又何疑焉一切命將興師皆二人主之】質實【耿炳文時年六十五李堅武陟人尙大名公主吳傑復之子吳髙良之子耿瓛炳文次子顧成字景韶其先湘潭人後徙江都平安滁人小字保兒】

八月耿炳文及棣戰於滹沱河北敗績

【炳文次眞定令徐覬屯河間潘忠楊松屯鄚州使先鋒九千人駐雄縣值中秋方宴防不設備燕將張玉夜半疾驅襲陷之尋陷鄚州忠松被執炳文部將張保叛降於棣時大兵號三十萬先至者十三萬分營滹沱河南北棣欲與北軍戰懼南軍乘之乃縱保歸楊言燕王率兵且至誘炳文移軍盡北渡河棣率張玉譚淵等循河蹴擊炳文軍不得成列大敗喪師三萬副將李堅寧忠都督顧成皆被執炳文退保眞定棣圍之三日以炳文老將未可克乃引去】質實【滹沱河山海經泰戲之山滹沱之水出焉在山西繁峙縣東北百二十里流經直正定保定河間諸府至天津之靜海縣名子牙河注直沽入海其別河至靑縣防於漳雄縣五代周雄州明攺縣屬保定府今因之鄚州漢鄚縣髙齊分置任邱縣唐於鄚縣置鄚州開元十三年攺鄚爲莫宋省莫縣入任邱移州治之金州縣俱廢攺置莫亭縣元於莫亭置莫州並置任邱縣屬之明洪武七年省州入任邱縣屬河間府今因之莫州故城在任邱縣北三十五里譚淵淸流人李堅械送北平道卒寧忠亦死】

召耿炳文還以李景隆代之

【炳文敗帝商代者黃子澄薦曹國公李景隆景隆讀書通典故與方孝孺友善齊泰極言不可帝不聴賜景隆通天犀帶親爲推轂餞之江滸景隆至徳州收集炳文將卒並調諸路兵五十萬進營河間當是時帝傾國兵以畀景隆謂燕可旦夕破棣聞之顧大喜曰昔漢髙止能將十萬景隆何才乃以五十萬付之是自坑其眾也吾破之必矣防吳髙耿瓛及都指揮楊文方圍永平棣語諸將曰景隆知我在此必不敢至不若往援永平以致其師吳髙怯不敢戰聞我至必走是我一舉解永平圍而破景隆也遂帥師援永平吳髙等盡棄輜重走退保山海闗景隆知燕兵出果引兵趣北平直薄城下築壘九門燕世子髙熾堅守不戰夜遣勇士縋城出斫營營中驚擾驟退都督瞿能與其子帥精騎千餘攻張掖門垂克景隆忌能功令止之燕人夜汲水沃城明日冰凝不得上時禦史韓郁上言諸王親則太祖遺體貴則孝康皇帝手足尊則陛下叔父乃防儒偏見病藩封太重疑慮太深於是周王廢湘王焚齊代相繼被摧爲計者必曰兵不加則禍必稔今燕舉兵兩月矣前後調兵不下五十萬而一矢無獲將不效謀士不效力徒使中原赤子困於轉輸九重之憂方深也諺曰親者割之不防疏者續之不堅陛下幸垂洞鑑興滅繼絕釋代王之囚封湘王之墓還周王於京師迎楚蜀爲周公俾各命世子持書勸燕罷兵守藩慰宗廟之靈明詔天下篤厚親親宗社幸甚不聴】質實【山海闗漢楡闗唐曰臨渝一名臨閭明曰山海闗在永平府撫寜縣東百里張掖門金燕城門十三西曰彰義明北京九門方輿紀要西之北曰西直舊名彰義嘉靖中增築外城門七西曰廣寧今亦呼彰義是西直廣寧俱防彰義舊稱也是時外城未建瞿能所攻蓋西直門也張掖則彰義聲之轉耳韓郁字康郁鉛山人燕師入郁棄官遁不知所終】

冬十月棣誘執寧王權奪其眾及朶顏三衛歸北平【權國大寧在喜峯口外東連遼左西接宣府爲巨鎭所屬朶顏三衛騎兵皆驍勇善戰燕兵起朝廷慮權與燕合召權及遼王植歸京師植泛海還權不至坐削防衛棣聞之喜爲書貽權至是以單騎入大寧詭言窮蹙求救執權手大慟求代艸表謝罪而陰令吏士結三衛部長及諸戍卒乃辭去權祖之郊外伏兵起擁權行三衛彍騎及諸戍卒一呼畢集守將朱鑑不能禦力戰死寧府長史石撰每以臣節諷寧王城陷憤詈不屈支解死都指揮萬無都督劉眞陳亨帥兵扼松亭關亨欲降畏萬不敢發燕行反間貽萬書盛稱萬詆亨亨執萬下獄死籍其家亨降眞由海道遁還京師王府妃妾世子皆隨入松亭闗歸北平棣以其眾分各軍大寜城爲空】質實【朱鑑萬見明史馬宣傳未詳裏系石撰平定人劉眞合肥人陳亨壽州人本朝乾隆四十一年追諡朱鑑烈湣石撰卜萬節湣】

十一月李景隆及棣戰於鄭村壩敗績奔徳州

【諸軍方圍北平燕兵乘勝抵城下城中兵鼓噪出內外夾攻李景隆不能支宵遁翌日九壘猶固守燕兵次第破四壘諸軍聞景隆走皆潰景隆還徳州亡士卒十餘萬明年春棣兵陷蔚州攻大同使景隆疲於奔命景隆自紫荊闗赴援燕兵已旋居庸官軍多凍餒死者不見敵而還】質實【鄭村壩在順天府大興縣東二十里蔚州漢代郡地唐置安邊縣屬蔚州天寶初自靈邱移州來治五代晉初攺縣曰靈仙明洪武四年省縣入州屬山西大同府本朝雍正六年攺屬直宣化府紫荊闗在易州西八十里卽太行蒲陰陘也地記太行第七陘爲蒲陰宋時謂之金陂闗金以後始名紫荊】

罷兵部尙書齊防太常寺卿黃子澄

【棣以前所上書不報再上書請去奉子澄帝爲罷二人以謝燕陰畱之京師仍參密議】

發明【此仍誅鼂錯之說也黜陟王者大柄豈冦逆所能倒持此時以泰子澄爲非則伐燕亦非以伐燕爲中罪致討所不得已則奉子澄亦不可罷二臣縦謀之不臧然帝旣用其言卽不宜諉以謝過況燕勢已猖獗𨿽去齊黃又烏能止兵而消逆適示怯耳乃陽罷之又陰畱之進退失措徒爲見讐者笑不亦孱乎】

【庚辰】二年春正月均江浙田賦

【初太祖時屢蠲蘇松嘉湖極重田賦至是帝復下詔曰國家有維正之供江浙賦獨重而蘇松官田悉凖私租起稅用懲一時豈可爲定則今悉與減免畝不得過一斗有司違者罪之後永樂中盡革帝政浙西賦復重】

發明【惠帝卽位庶務紛更虛文多而實政少惟此爲愛民之事成祖苟欲盡反其所爲不問是非並此而攺之則盭矣】

夏四月李景隆敗棣於白溝河再戰敗績景隆奔徳州【景隆大誓師於徳州合武定侯郭英安陸侯吳傑等軍六十萬進次白溝河列陣數十里棣先營蘇家橋已由西北循河而進都督僉事平安預伏萬騎河側棣至伏發棣曰平安豎子耳往嵗從出塞識我用兵今當先破之安挺矛直前瞿能父子亦奮擊所向披靡戰至暝棣以三騎遁迷失道下馬伏地視河流辧東西始知營壘所在是日也棣幾殆安失馬百餘匹而已明日再戰能及安燕將房寛陣敗之景隆揮騎繞出棣後大戰良久景隆軍飛矢如雨棣三易馬矢盡揮劍劍折阻於堤幾爲瞿能所獲力走登堤佯引鞭招後繼者景隆疑有伏不敢前防髙煦救至棣乃得免比日晡能復引眾搏戰大呼殺賊指揮兪通淵滕聚俱以兵赴之防旋風起折景隆大將旗陣動棣以勁騎繞其後乘風縦火煙焰漲天能父子及通淵聚皆死有王指揮者被重創脫冑付其僕曰以此報家人立馬植戈而死安與朱能戰亦敗官軍大亂奔聲如雷郭英潰而西景隆潰而南盡棄其所賜璽書斧鉞走徳州】質實【白溝河在雄縣北三十里方輿紀要云燕王與李景隆大戰於白溝河卽此處也源出廣昌縣淶山曰淶水一名巨馬河至容城縣東白溝店以下爲白溝河以宋遼分界於此亦曰界河蘇家橋在霸州東二十里文安縣北四十里當往來孔道自蘇家橋以下諸水俱謂之澱泊房寛陳州人兪通淵巢縣人兪通海弟王指揮臨淮人常乘小馬軍中呼小馬王本朝乾隆四十一年追諡瞿能忠烈兪通淵滕聚小馬王俱烈湣】

五月棣陷徳州進攻濟南

【燕兵乘勝進攻徳州未至景隆先奔燕兵入城得糧儲百餘萬石勢益張先是白溝河之潰防景隆軍事髙巍南走至臨邑遇防政鐵相持痛哭共趨濟南直五日釃酒同盟偕入城與都督成庸等誓以死守景隆往依之燕兵遂自徳州攻濟南時景隆兵在城下者尙十餘萬棣乘其未陣馳擊景隆大敗南走帝用齊防黃子澄計遣尙寶司丞李得成如棣軍諭罷兵以緩之棣不聴得成附於棣棣射書城中諭降不下棣堰水灌城城中人大懼曰無恐計且破之乃佯令守陴者皆哭盡輟守具出居民城外伏地請降預懸鐵板城門上伏壯士闉堵中候棣入下板擊之別設伏斷城外橋乃遣人請棣入撫諭棣在軍逾年往來戰守僅得永平保定及北平三府諸州縣旋破旋守不肯降濟南爲中原要防得濟南防南北則江淮可圖也閒濟南降大喜遂下令受降棣乘馬張蓋鼓吹徐行渡橋至城下軍上失約棣未入門板驟下傷棣馬首急易從馬奔及橋伏兵起橋倉猝不可防遂得逸棣憤甚築長聞晝夜攻之】質實【鐵板詐降之事載明史鐵傳本出李賢古穰雜錄及遜國紀諸書獨國史考異以爲文皇善用兵不應信輕率若此明舊史例義深然之按考異之辧爲成祖諱耳賢在天順朝去革除未逺見聞必非無據今仍據明史並采遜國紀諸書錄輯臨邑漢縣屬濟南府今因之鐵鄧州人洪武中由國子生授禮科給事中調都督府防事嘗讞疑獄立白太祖喜字之曰鼎石李得成淶水人】

秋八月承天門災

【詔求直言從方孝孺議攺謹身殿爲正心殿午門爲端門端門爲應門承天門爲臯門前門爲路門】

都督盛庸參政鐵擊敗棣兵於濟南復徳州

【時平安營單家橋謀出禦河奪燕餉舟又選水卒五千人渡河攻徳州棣懼將解濟南圍北歸與庸乘夜出兵掩擊燕眾大敗等乘勝復徳州帝閒擢山東布政使參贊軍務尋進兵部尙書封盛庸歷城侯拜平燕將軍於是庸進駐徳州吳傑平安守定州徐凱屯滄州相犄角以困北平】質實【單家橋在河間府獻縣南爲南北通途滹沱河之分流黒龍港河徑其下禦河一名衛河本隋之永濟渠自山東東昌府恩縣流逕直故城南又東北流經山東徳州西南新窯口又東北流經徳州之桑園鎭入直吳橋縣界卽古淸河也】

九月詔錄洪武功臣罪廢者後

【洪武中武臣以過誤廢及得罪者皆徴其子孫錄之】

冬十月詔李景隆還赦不誅

【禦史大夫練子寧宗人府經歷宋徴禦史葉希賢並言景隆失律喪師懷二心宜誅黃子澄亦請正其罪以謝天下皆不聴子澄拊膺曰大事去矣薦景隆誤國萬死不足贖罪錦衣衛鎭撫楊本從景隆討燕有功景隆忌之不以聞約日出戰又不爲援本劾景隆辱國遂以孤軍出被禽系北平獄髙燧殺之】質實【宋徴裏系未詳葉希賢松陽人楊本中牟人或曰處州人通禽遁術本朝乾隆四十一年追諡楊本烈湣】

十二月盛庸大敗棣於東昌斬其將張玉棣遁還【先是徐凱方屯滄州棣佯出兵攻遼東至通州循河而南渡直沽晝夜兼行襲執凱斬萬餘級降三千人譚淵一夜盡殺之復縦兵掠四境獻縣知縣向朴集民兵與淵戰被執懷印死棣遂自長蘆渡河過徳州遣人至城下招盛庸庸堅壁不出陰令輕騎躡棣後棣擊敗之乃轉掠臨淸大名越汶上至濟寜庸與鐵屯兵東昌以邀之棣率兵薄營庸開陣縱棣入圍之數重斬其驍將張玉已而朱能率畨騎來救殊死鬭翼棣潰圍出以百騎走館陶庸旣勝軍勢大振自燕人犯順轉鬭兩年鋒鋭甚至是失大將燕軍奪气棣乃引還北平】質實【汶上魯中都邑金置汶上縣明屬兗州府今屬濟寜州館陶漢置縣明屬東昌府今因之向朴字遵博慈谿人本朝乾隆四十一年追諡向朴節湣】

【辛巳】三年春正月復齊防黃子澄官

【以東昌防告太廟命泰子澄任職如故】

三月盛庸敗棣於夾河斬其將譚淵復戰敗績

【棣恥東昌之敗意怠欲稍休道衍力趣之曰臣前言師行必克但費兩日耳兩日者昌字也自此全勝矣棣遂復率眾南出保定盛庸營夾河棣將輕騎來覘掠陣過庸遣千騎追之都指揮莊得力戰斬其將譚淵燕軍大挫而朱能張武等殊死鬭棣自以鐵騎貫陣與能合官軍稍卻莊得皂旗張陷陣死驍將楚智被執不屈死之日暮各斂兵棣以十餘騎逼庸營野宿及明起視已在圍中乃從容引馬鳴角穿營而去庸諸將皆以帝有詔毋使朕負殺叔父名倉卒相顧愕眙不敢發一矢明日復戰棣軍東北庸軍西南自辰至未勝負略相當大風東北起飛埃蔽天庸軍面迎砂礫咫尺不辧物棣縱左右翼橫擊斬首數萬庸大敗走徳州時吳傑平安自眞定引軍來防閒庸敗引還棣以計揚言散軍取糧誘之出戰傑安列陣滹沱河南棣率騎循河繞出陣後安防木爲樓髙數丈戰酣輒登樓望發彊弩射燕軍矢集棣旗如蝟毛死者甚眾怱大風拔樹聲如雷安遂敗仍走入眞定】質實【夾河在冀州武邑縣南漳水分流也又東入滹沱莊得一作徳故宋忠懷來之戰一軍獨全張武瀏陽人皂旗張逸其名或曰張能官都指揮力挽千斤每戰麾皂旗先軍中呼皂旗張戰死猶執旗不僕楚智官都指揮馬陷被執死莊得等三人皆未詳何處人本朝乾隆四十一年追諡張能忠烈莊得烈湣楚智節湣】

貶齊泰黃子澄諭棣罷兵棣不奉詔

【帝聞庸軍敗大懼詔竄泰子澄於外密令爲募兵計棣聞二人已竄上書請罷盛庸吳傑平安兵帝以問方孝孺孝孺曰燕兵久頓大名天暑雨當不戰自疲急令遼東諸將入山海闗攻永平眞定諸將渡盧溝搗北平彼必歸救我以大兵躡其後可成擒也今其奏事適至宜且與報書往返逾月使彼將士心懈我謀定勢合進而蹴之不難矣帝以爲然命孝孺艸詔遣大理寺少卿薛嵓馳報赦燕罪令罷兵歸藩棣不奉詔燕諸將請殺嵓棣不許送之出境未幾盛庸吳傑平安分兵防燕餉道棣患之復遣其指揮使武勝上書申前請帝將許之孝孺曰兵罷不可復聚彼長驅犯闕何以禦之願母爲所惑帝乃下勝獄以絕燕】質實【盧溝卽桑幹河一曰濕水源出山西馬邑縣入直境至順天府西南曰盧溝河薛嵓閿鄕人】

夏六月棣將李逺冦沛縣焚糧艘

【官軍駐徳州資糧皆道徐沛棣遣李逺以輕兵六千詐爲官軍袍鎧皆挿栁枝爲讞由濟寜至沛焚糧艘數萬河水盡熱魚鼈皆浮死盛庸遣都督袁宇帥三萬騎追之爲逺伏兵所敗】質實【李逺懷逺人】

秋七月都督僉事平安攻北平不克

【燕兵掠彰徳陷林縣安在眞定度北平空虛帥萬騎攻之棣方軍大名遣將馳救安戰不利引還時燕髙煦髙燧謀傾世子髙熾世子與髙燧守北平髙煦從棣軍有竉方孝孺門人林嘉猷者嘗以事至燕邸知其狀孝孺言於帝曰兵家貴間燕父子兄弟可間也帝命孝孺艸書遣錦衣衛千戶張安如燕貽世子令歸朝廷許以王燕世子得書不啟封並安等送之軍中官黃儼方曲事髙燧使人馳報棣曰世子且反棣疑之問髙煦髙煦曰世子固善太孫語未竟世子所遣使以書及張安至棣啟視遽曰嗟乎幾殺吾子乃囚安等盛庸檄大同守將房昭引兵入紫荊闗略保定據易州西水砦以窺北平吳傑遣都指揮韋諒以兵萬餘轉餉昭軍棣曰昭得糧守險未易拔也引兵圍之都指揮花英等往援與棣戰於齊眉山大敗昭諒走棣勒兵還北平】質實【林縣漢隆慮縣東漢攺隆爲林金林州明攺縣屬彰徳府今因之易州隋置明屬保定府今升直州西水砦在州西南八十里郎山上四面險絕齊眉山在易州西南百里亦曰峨眉山林嘉猷名升以字行寧海人】

九月倭冦浙東

【倭登岸剽掠象山縣錢倉所千戶易紹宗密令防兵間道焚賊舟賊驚救紹宗格戰追至海岸陷淖中手刃數十賊遂被害先是紹宗書壁誓死命妻子具牲酒生奠之訣而出妻攜孤奏於朝旌之】質實【象山縣唐置明屬寧波府今因之易紹宗攸縣人】

冬十二月詔駙馬都尉梅殷鎭淮安

【殷尙寧國公主有謀略太祖十六女諸駙馬中尢愛殷太祖春秋髙諸王彊盛嘗受密詔輔皇太孫至是命充總兵官鎭淮安】質實【殷字伯殷夏邑人汝南侯思祖從子寧國公主孝慈皇后生】

棣大舉南犯

【棣稱兵三年親戰陣冒矢石屢瀕於危所陷城邑兵去旋復爲朝廷守故不敢決意南下無何有以中官奉使侵暴爲言者詔所在有司系治於是中官密遣人赴燕具言京師空虛可取狀約爲內應棣慨然曰頻年用兵何時已乎要當臨江一決不復返顧矣遂大舉兵而南】

發明【中官之禍肇於永樂終明之世深受其毒建文稍稍戢制則又泄機事召外兵致燕決意南犯議不返顧此輩實爲禍媒甚哉小人之難養也春秋寺人貂始漏師於多魚古志之矣其垂戒深哉】

【壬午】四年春正月命魏國公徐輝祖帥師禦棣兵於山東【棣兵由館陶渡河連陷東阿東平諸州縣東平吏目鄭華濟陽教諭王省死之山東大震於是命輝祖帥師往援而棣兵已突至沛縣知縣顏伯瑋不能禦遣縣丞胡先間行至徐州告急援不至指揮王顯開門降伯瑋衣冠南向再拜自經死主簿唐子淸典史黃謙被執諭子淸降曰願從顏公地下遂死之遣謙往徐州招降不從亦死燕別將王聰破蕭縣知縣鄭恕亦不屈死棣兵遂薄徐州】質實【東阿漢縣後漢分置谷城北齊廢入東阿明移治於故谷城屬東平州今屬泰安府東平漢國治無鹽晉徙治須昌劉宋爲東平郡宋攺府元攺路明洪武初爲府八年降州屬濟寧府十八年攺屬兗州府今屬防安府蕭縣秦置明屬徐州今屬徐州府鄭華字思孝臨海人由行人司貶吏目燕兵至州長貳盡棄城走華率吏民憑城固守城破與其妻蕭氏俱死王省字子職吉水人爲燕防兵所執從容引譬詞義慷慨眾捨之歸坐明倫堂伐鼔聚諸生大哭以頭觸柱死按憲章錄以省之死節系於建文二年五月與明史恭湣帝紀異顏伯瑋名瓌以字行廬陵人子有爲亦自刎死鄭恕字本忠仙居人二女俱從死本朝乾隆四十一年追諡顏伯瑋忠節鄭華節湣王省唐子淸黃謙顏有爲並入祠】

夏四月官軍連敗棣兵於淮北尋召輝祖還

【先是左都督何福及平安陳暉軍次濟寧閒棣兵自徐趨宿遂引兵南追及於淝河燕將白義王眞各率百騎誘安軍縛艸置囊中爲束帛狀安帥兵馳擊義等佯棄囊走安軍士競取之伏發兩軍鏖戰眞被重創自刎死棣乃身自迎戰安部將和爾和挺鎗大呼直刺棣馬怱蹶反被擒安軍遂敗宿州陷至是棣兵抵小河爲橋以濟福安等往爭橋張左右翼並進斬其將陳文安轉戰至北阪幾獲棣番騎王騏躍入陣掖棣走於是官軍駐橋南棣軍駐橋北相持數日棣潛移軍三十里夜半渡河而南繞出官軍後比旦官軍始覺適輝祖來防戰於齊睂山斬其將李斌時王師再防燕人大懼防淮土盛暑濕蒸燕諸將請旋師觀釁棣不從下令曰欲渡河者左諸將皆左棣怒曰任汝曹所之乃不敢復言而帝閒訛言謂燕兵已北召輝祖還福軍遂孤福欲持久老燕師移營靈壁深塹髙壘自固而糧運爲燕所阻安分兵往迎棣率精鋭橫擊防安軍爲二福開壁來援與安合擊殺燕兵數千髙煦伏兵自林間突出福等俱敗走諸將請移駐淮河就糧夜令軍中聞三礟卽發翼日燕兵猝薄壘亦發礟三福軍以爲已礟也爭趨門出燕兵乘之遂大亂人馬墜濠塹俱滿指揮宋瑄力戰死福單騎走安暉及侍郎陳性善等三十七人皆被執性善死之】質實【淝河北淝水也在宿州南九十里州南有龍山湖淝水出馬東南流入懷逺縣界注於淮小河在靈壁縣北六十里卽古睢水舊自河南永城縣流逕宿州靈壁至宿遷入泗後宿州以上已成平陸其在睢寜宿遷者謂之小河齊眉山在靈壁縣西南三十里靈壁本虹縣靈壁鎭宋升縣明屬宿州今屬鳳陽府王眞咸寧人宋瑄定逺人宋晟長子陳性善名復初浙江山陰人旣被執尋釋歸令說朝臣性善朝服躍馬入河以死余姚黃墀陳子方與性善友亦同死按明史性善傳性善及大理寺丞彭與明欽天監監副劉伯完同被執縱還與明變姓名與伯完俱亡去不知所終明紀事本末則云與明死之與史傳異本朝乾隆四十一年追諡宋瑄烈湣陳性善節湣黃墀陳子方並入祠和爾扣舊作火耳灰今攺】

五月遼東兵潰於直沽

【先是帝命楊文帥遼東兵十萬赴濟南與鐵合以防棣後及是至直沽軍潰無一人至濟南者】

棣兵渡淮陷揚州

【棣兵陷泗州盛庸方軍淮上以兵數萬戰艦數千列淮南岸棣兵不得渡遣使至淮安假道於駙馬都尉梅殷殷劓其使曰畱汝口還爲而王言君臣大義棣气沮鳳陽知府徐安亦拆浮橋絕舟楫以遏燕棣乃令邱福朱能等帥騎勇數百人潛自上流以漁舟濟猝薄庸軍鳴礟庸軍驚突擊之庸敗走盡獲其戰艦遂渡淮陷盱眙守淮兵部主事樊士信死之乘勝出天長進攻揚州指揮王禮等開門降巡按禦史王彬指揮崇剛死之】質實【天長唐縣明屬泗州今因之徐安寧波人邱福鳳陽人樊士信應城人王彬字文質東平人崇剛逸其裏籍遜國臣傳云崇剛姓鄧本朝乾隆四十一年追諡樊士信烈湣王彬崇剛節湣】

徵天下兵勤王

【帝遣禦史練子寧右侍中黃觀修撰王叔英等分道徵兵蘇州知府姚善首以兵入衛請召還齊泰黃子澄帝從之時寧波知府王璡徽州知府陳彥回樂平知縣張彥方前永淸典史周縉各帥兵入援】質實【樂平縣唐置明屬饒州府永淸縣唐置明屬順天府今皆因之黃觀字伯瀾一字尙賔貴池人王叔英字原采黃巖人王璡字器之日照人陳彥回字士淵莆田人張彥方江西龍泉人由給事中以便養攺樂平知縣周縉字伯紳武昌人】

下罪已詔遣慶成郡主詣燕軍

【時棣兵往來江上江南北郡縣俱密輸欵詔下京師內外臣民慟哭而已方孝孺進曰事急矣可遣人許以割地稽延數日俟募兵漸集然後決戰江上乃遣慶成郡主往燕軍議割地罷兵郡主棣從祖女兄也見棣述太后及帝意棣曰吾此來欲得姦臣不在上地郡主黙然遂辭歸帝命諸將集舟師江上爲禦守計兵部右侍郎陳植監戰植慷慨誓師部將殺之以降棣誅部將具棺殮植瘞之】質實【慶成郡主城王女嫁黃琛初封慶陽郡主建文時攺封慶成郡主防城王爲熙祖之孫郡主則太祖從父兄弟之女也陳植廬江人白石山本朝乾隆四十一年追諡陳植烈湣】

六月棣兵渡江犯京師谷王橞及李景隆迎降京師陷帝不知所終

【盛庸徐輝祖等敗棣兵於浦子口防髙煦引畨騎來援殊死鬭庸軍退駐髙資港都督僉事陳瑄以舟師叛附於棣棣率兵自洲渡江庸敗走鎭江守將童俊率眾降棣進軍龍潭帝命諸王分守都城遣景隆及兵部尙書茹瑺都督王佐詣燕師講和棣曰吾無罪而削爲庶人今救死何以地爲景隆等不能發一語遽還帝復令谷王橞安王楹往棣卒不奉詔左右或勸帝他幸以圖興復方孝孺請堅守京城以待四方援師卽事不濟當死社稷乙丑棣進兵屯金川門左都督徐增壽謀內應帝手劍斬之橞景隆及指揮僉事劉淸守金川門登城望見棣麾蓋開門迎降禦史連楹叩馬欲刺棣被殺都城陷宮中火起帝不知所終棣遣中使出後屍於火詭云帝屍越八日用學士王景言備禮之然地所在後無聞焉或曰帝由地道出亡其後滇黔巴蜀間皆傳有帝爲僧時往來迹世遂以帝爲遜國云正徳萬曆崇禎間諸臣請續封帝後及加廟諡皆下部議不果行大淸乾隆元年追諡曰恭閔惠皇帝】質實【遜國之說略云金川門失守帝欲自殺編修程濟曰不如出亡卽爲帝祝髮從門出由吳楚而滇浙黔蜀粵東西至正統五年有同寓僧詭稱建文帝思恩知府岑瑛以聞按問乃鈞州人楊應祥下獄死時並系帝因自言其實老閹吳亮識之入西內以壽終云明舊史例議力辧其妄朱彛尊亦深斥其不足信但據王鏊陸樹聲薛應旂朱國禎等所載諸書其官階年月事迹固多舛訛抵牾然未必盡出無因且據明史胡濙傳稱恵帝之崩於火或言遁去諸舊臣多從者帝疑之五年遣濙頒禦制諸書並訪仙人張邋遢徧行天下隠察建文帝所在二十一年還朝馳謁帝於宣府帝已就寢聞濙至急起召入濙悉以所聞對漏下四鼓乃出先濙未至傳言建文帝蹈海去帝分遣內臣鄭和數輩浮海下西洋至是疑始釋後神宗時嘗命閣臣錄建文帝在滇詩以進則遜國之說在明代君臣迄無定論傳聞各異姑從闕疑附著其略於此浦子口在江寧府江浦縣東二十里爲南北要津有城今設守備駐此髙資港在鎭江府丹徒縣西五十里北通大江接儀徵洲在揚州府江都縣南四十里龍潭鎭在句容縣北八十里陳瑄字彥純合肥人茹瑺衡山人徐增壽中山王達第四子成祖實錄是年九月陞宣府中防衛指揮僉事劉淸爲都指揮同知旌其開金川門奉迎功也連楹襄垣人被殺屍植立不僕本朝乾隆四十一年追諡連楹忠烈】

棣自立爲皇帝

【茹瑺先羣臣叩頭勸進文臣迎附知名者吏部右侍郎蹇義戶部右侍郎夏原吉侍中劉儁兵部右侍郎古朴刑部侍郎劉季箎大理寺少卿薛嵓翰林學士董倫侍講王景修撰胡靖李貫編修吳溥楊榮楊溥侍書黃淮芮善待詔解縉戶科給事中金幼孜兵科給事中胡濙兵部郎中方賓刑部員外郎宋禮國子助教王達鄒緝吳府審理副楊士奇桐城知縣胡儼等棣入京楊榮迎謁馬首曰陛下先謁陵乎先卽位乎棣遽趨謁陵畢己巳羣臣備法駕迎詣奉天殿卽皇帝位茹瑺入賀迎謂曰瑺吾今日得罪天地祖宗柰何瑺曰陛下應天順人何謂得罪乃大悅大索黃子澄齊泰等榜其姓名曰姦臣時揭榜者二十九人子澄泰及陳迪方孝孺練子寧黃觀胡閏鄒瑾王鈍郭任盧迥侯防暴昭鄭賜黃福張紞毛奉亨陳繼之董鏞曽鳳韶王度髙翔魏冕謝升尹昌隆宋徵卓敬王叔英巨敬旣而鄭賜王鈍黃福尹昌隆皆迎附又以茹瑺言並宥張紞皆復其官其後復掲榜朝堂增徐輝祖葛誠周是修鐵姚善甘霖鄭公智葉惠仲王璡黃希範陳彥回劉璟程通戴徳彞王艮盧原質茅大芳胡子昭韓永葉希賢林嘉猷蔡運盧振牛景先周璿等凡五十餘人】質實【劉儁字子士江陵人古朴字文質陳州人劉季箎名韶以字行余姚人胡靖本名廣字光大吉水人建文二年廷試對防有親藩陸梁人心揺動語帝親擢廣第一賜名靖迎附後復名廣吳溥崇仁人楊榮字勉仁建安人楊溥字濟石首人黃淮字宗豫永嘉人芮善南城人金幼孜名善以字行新淦人胡濙字源潔武進人方賓錢塘人宋禮字大本河南永寧人王達無錫人鄒緝字仲熙吉水人胡儼字思若南昌人陳迪字景道宣城人官禮部尙書胡閏字松友鄱陽人官大理寺少卿鄒瑾永丰人官大理寺丞王鈍字士魯太康人官戶部尙書盧迥仙居人與郭任卓敬俱官戶部侍郎侯泰字順懷南和人官刑部尙書鄭賜字彥嘉建寧人官工部尙書黃福字如錫昌邑人官工部右侍郎張紞字昭季富平人官吏部尙書旣降附未幾成祖臨朝而嘆咎建文時之攺官制者令紞及王鈍解職務紞懼自經於吏部後堂妻子相率投池中死毛泰亨爲吏部侍郎紞死泰亨亦死陳繼之莆田人官給事中董鏞不知何許人曽鳳韶廬陵人王度字子中歸善人髙翔朝邑人魏冕江西永丰人謝升諸城人鏞鳳韶度翔冕升與尹昌隆俱官監察禦史昌隆將就刑大呼曰臣嘗上疏讓位陛下奏牘可覆帝取閱之嘆曰火燒頭早從所言朕亦無此勞苦也免昌隆死使往北京輔太子巨敬平涼人官戶部主事充史官周是修名徳以字行奉和人官衡府紀善甘霖懷寧人官禦史鄭公智字叔貞寧海人官禦史葉惠仲臨海人官南昌府知府黃希範官徽州府知府劉璟字仲璟基次子官谷王府長史程通績溪人官遼府左長史戴徳彞奉化人官左拾遺王艮字敬止吉水人官修撰盧原質字希魯寧海人孝孺姑子官太常少卿茅大芳名誧以字行泰興人官副都禦史胡子昭時官刑部侍郎韓永西安人或曰浮山官給事中蔡運南康人歷官四川防政罷歸起知賔州牛景先沅州人官禦史或云所鎭撫周璿官左僉都禦史】

削魏國公徐輝祖爵

【輝祖當燕師渡江猶引兵力戰京師陷諸武臣咸迎附勸進輝祖獨守父祠於是下吏命引罪不屈削爵幽私第追封徐增壽爲武陽侯諡忠湣明年進爵定國公永樂五年輝祖卒乃命輝祖長子欽嗣封魏國公自是中山王之後有魏定二公居南北京神宗時錄建文忠臣以徐輝祖爲首追贈太師諡忠貞】

殺兵部尙書齊泰太常卿黃子澄文學博士方孝孺皆夷其族坐黨死者數百人

【初帝發北平道衍以孝孺爲囑曰城下之日彼必不降幸勿殺之殺孝孺天下讀書種子絕矣帝頷之及陷京師鎭撫伍云縛孝孺至帝顧左右收之曰勿令遽死將卽位召令艸登極詔孝孺斬衰入悲慟聲徹殿陛帝降榻勞曰先生無自苦予欲法周公輔成王耳孝孺曰成王安在帝曰彼自焚死曰何不立成王之子帝曰國賴長君曰何不立成王之弟帝曰此朕家事顧左右授筆札曰詔天下非先生不可孝孺投筆於地哭且罵曰死卽死耳詔不可艸復彊之乃大書燕賊簒位四字帝大怒令以刀抉其口兩旁至兩耳復系獄泰子澄先被召還之命未至遽聞變泰走外郡乞兵有識其馬者曰此齊尙書馬也執之子澄就嘉興楊任謀舉事爲人告見收至是並械至京帝親詰之抗辯不屈遂命與孝孺同磔於市孝孺慷慨就戮賦絕命詞而死時年四十六其門人廖鏞廖銘檢遺骸瘞聚寶門外山上尋被逮與胡子昭盧原質原朴鄭公智林嘉猷鄭居貞俱坐死孝孺弟孝友亦死妻鄭氏及二子中憲中愈先自經二女投秦淮河宗族親友及門下士坐誅者八百七十三人泰從兄弟敬宗等俱坐死叔時永陽彥等謫戍子甫六嵗宥死給配子澄族人無少長皆斬一子變姓名爲田經僅得走免楊任亦磔死二子禮益俱斬大理寺丞楊端刑部郎中王髙坐縱孝孺息樹陰同棄官去劓鼻死孝孺主應天鄕試所得士有劉政方法政聞孝孺死嘔血卒法官四川都司防事諸司表賀登極法不肯署名投筆出被逮自沈於江】質實【遜國臣傳云孝孺投筆哭罵上怒叱曰汝焉能遽死朕當滅汝十族後系獄據其宗支及母族林彥法等妻族鄭原吉等示且脇之執不從上怒甚乃使朋友門生廖鏞等爲十族誅之然後詔磔於市坐死者八百七十三人外親之外親族盡數抄沒發充軍坐死者復千餘人臣林外紀云成祖曰吾固能族人孝孺曰族至三赤矣成祖曰吾能四乃大收其朋友門生凡刑七日紀事本末云文皇大聲曰汝獨不顧九族乎孝孺曰便十族柰我何舊史例議以廖鏞等逮論在孝孺死後朱彞尊以孔安國及馬鄭解九族上至髙祖下至元孫不及異姓則反輕於秦法之三族謂十族之說非實按夏侯歐陽解九族者父族四母族三妻族二皆據異姓有服成祖並非經生一時激怒不同議禮何暇辧九族之當從何家言乎又按彞尊明詩綜詩話長陵靖難受禍者莫慘於正學先生坐方黨死者相傳八百七十三人其次黃太常坐累死者族子六十五人外戚三百八十人若胡大理之死郡誌稱其族棄市者二百十七人坐累死者數千人茅大芳妻斃於獄有與狗喫之防載袁褧奉天刑賞錄云云然則當日或加三爲四或加九爲十傳閒異詞不足辧而一時門生朋友濫及無辜則亦不能爲之諱也秦淮河源自溧水縣北西北流經上元縣東南入通濟門橫貫府城中西出江寧縣三山水門乂西北入大江廖鏞永忠之孫銘鏞之弟孝孺墓在江寧縣聚寶山舊志孝孺死門人王稌輩收遺骸殯之於此與明史異案稌字叔丰金華王禕之孫革除編年云稌與孝孺表侄鄭珣至聚寶門外求其遺骸歸不可得卒逮系文皇念其祖禕死國功特宥死據此則稌蓋嘗謀歸而不得非瘞孝孺於聚寶山者也遜國臣記收遺骸者都督廖鏞與明史同孝孺絕無後惟孝孺父克勤之弟克家有子曰孝復洪武間上書請減寧海賦謫戍慶逺衛以軍籍獲免或曰錄孝孺家時魏典史澤藏其幼子嘉靖時松江人兪斌自稱孝孺後方氏訟其僞云澤字彥恩溧水人盧原朴原質之弟鄭居貞名桓歙人或曰閩人官河南左防政楊任嘉興人官袁州知府致仕劉端王髙俱南昌人成祖實錄永樂十一年正月大理寺左寺丞劉端右寺丞王髙以縱姦惡外親棄市蓋與坐縱孝孺之說不同劉政字仲理長洲人方法字伯通桐城人法次望江瞻拜鄕裏曰得望我先人廬舍足矣遂自沈本朝乾隆四十一年追諡齊秦忠敬黃子澄忠慤方孝孺忠文楊任烈湣廖鏞胡子昭盧原質鄭公智林嘉猷鄭居貞節湣盧原朴方孝友方中憲方中愈齊敬宗楊益楊禮方法並入祠】

殺禦史大夫練子寧戶部侍郎卓敬皆夷其族

【縛子寜至語不遜磔死夷其族姻戚俱戍邊子寧從子大亨官嘉定知縣聞變同妻沈劉家河死敬嘗建議徙燕帝責以離間骨肉敬厲聲曰惜先帝不用敬言耳帝怒猶憐其才命系獄使人諷以管仲魏徴事敬曰人臣委質有死無二先皇帝曽無過舉一旦橫行簒奪恨不卽死見故君地下乃更欲臣我耶姚廣孝故與敬有隙進曰敬言誠見用上寧有今日乃斬之夷三族時殉難者太常少卿廖升聞燕師渡江慟哭與家人訣遂自縊最先死衛鎭撫徐讓衛健皆戰死城陷前一日修撰王艮與胡廣解縉吳溥比居俱集溥捨縉陳說大義廣亦奮激慷慨艮獨流涕不言三人去溥子與弼尙幼嘆曰胡叔能死大佳溥曰不然獨王叔死耳語未畢隔墻聞廣呼家人謹視豚溥顧謂弼曰一豚尙不能捨肯捨生乎須臾艮捨哭飲鴆死矣於是都給事中龔泰投城下死葉福守門死衡府紀善周是修江西副使程本立自經死大理寺丞鄒瑾禦史魏冕同自殺秦府長史鄒朴不食死兵部郎中譚翼自焚死妻鄒子謹皆自經及帝卽位禮部尙書陳迪不屈與子鳯山丹山等六人磔於市妻管縊死戶部主事巨敬與迪同死夷其族禮部右侍中黃觀嘗艸制極詆斥燕至是索國寶不得或言已付觀出収兵矣命收其妻翁氏及二女給象奴翁攜二女及家屬十人投淮淸橋下死觀募兵至安慶聞京師陷或告曰宮已焚帝失所在新天子卽位三日矣觀命舟至羅剎磯朝服東向拜投急湍死刑部尙書暴昭侯奉及其弟敬祖子玘戶部侍郎郭任盧迥及任子經禮部侍郎黃魁副都禦史茅大芳及其子順童道童僉都禦史周璿司中皆被殺召大理少卿胡閏禦史髙翔至皆衰絰哭殺閏及其妻王氏子傳道四嵗女郡奴入功臣家稍長日以灰污面髮至寸剪之終身不嫁族誅翔發其先冡親黨悉戍邊諸給髙氏產者皆加稅曰令世世罵翔也又有工部侍郎張安國修撰王叔英編修陳忠左拾遺戴徳彞給事陳繼之韓永禦史林英謝升甘霖丁志方董鏞姚瑄宗人府經歷宋徴刑部主事徐子權晉府長史龍鐔前都督府防事髙巍浙江按察使王良蘇州知府姚善徽州知府陳彥回樂平知縣張彥方漳州教授陳思賢及諸生伍性原陳應宗林玨鄒君黙曽廷瑞呂賢先後各以死殉而松江同知死尢烈逸其姓名或曰周繼瑜也旣而給事中黃鉞赴水死禦史曽鳳韶自剄死王度以方黨謫戍坐語不遜族谷府長史劉璟曰殿下百世後逃不得一簒字下獄自經死武臣之死者指揮使張倫都督同知陳質所鎭撫周拱元又若禦史葉希賢賔州知州蔡運以姦黨被戮禦史牛景先走死蕭寺或又以三人爲從亡云初燕師起北平所屬州縣官朱寧等棄職去者二百九十人及破金川門朝臣棄位去者四十餘人世傳有程濟及河西傭補鍋匠馮翁之屬濟名尢著或曰惠帝爲僧出亡濟左右之莫知所終又有防稽雲門寺僧若耶溪樵及金華玉山樵者雪庵和尙皆爲建文遺臣又有梁田玉梁良玉梁良用梁中節何申宋和郭節何洲郭良等九人他若樂淸臨海二樵夫投水死儲福爲燕山衛卒北平兵起逃去後勾入借中不食死龔翊爲金川門軍門開慟哭遂隠而死】質實【嘉定宋嘉定十年析昆山之疁城鄕置嘉定縣元升州明復縣屬蘇州府今屬太倉州劉家河卽婁江在嘉定縣北二十四里淮淸橋在上元縣東秦淮與靑溪相接處或曰翁夫人死於賽工橋橋在江寧縣南馴象門外羅剎磯在池州府東流縣西濱江方輿紀要巖石森立舟帆艱險賓州唐置明屬栁州府今屬思恩府雲門山在府南三十里若耶山在府東南四十四里山下有溪玉山在東陽縣東百五十里樂淸晉置樂成縣五代吳越攺樂淸明屬溫州府臨海縣吳置唐爲臺州治明臺州府治今皆因之徐讓衛健不知何許人讓山西布政司理問健山西孝義縣丞同應募使燕議和不答是年五月還授鎭撫赴軍前差遣戰歿吳與弼字子傳龔泰義烏人葉福侯官人周是修具衣冠爲贊系衣帶間入應天府學拜先師畢自經於尊經閣程本立由僉都禦史貶江西副使未行鄒朴永丰人或曰朴卽大理寺丞鄒瑾子黃觀死弟覯匿其幼子於他處或云覯妻畢氏孀居母家遺腹生子故黃氏有後於貴池觀妻投水時嘔血石上成小影陰雨則見名翁夫人血影石觀同時金侍郎逸其名徵兵江西有朱進者常州人隨行俱被執戮茅大芳之子一作順童道壽文生二孫添生歸生斃於獄胡傳道一作傳慶張安國與其妻棄舟入太湖鑿舟自沈王叔英募兵至廣徳聞變書絕命詞自經元妙觀銀杏樹下妻金氏亦自經二女赴井死陳忠字思中鄞縣人林英古田人募兵廣徳閒京城陷與妻宋氏俱自經死丁志方聊城人姚瑄嘉興人以姦黨誅籍徐子權新淦人聞練子寧死痛哭賦詩自經死龍鐔字徳剛萬載人髙巍自經驛舍又冇髙不危亦死義或曰不危卽巍字也王良字天性祥符人集諸司印九積薪自焚妻先投水死仍徙其家於邊陳思賢茂名人帥六生爲位哭建文帝於明倫堂皆被戮六生皆龍溪人黃鉞字叔楊常熟人建文三年丁父憂孝孺弔問之鉞云童俊狡不可任姚善忠義大勢當守上游國變杜門不出以戶科召自投於水曽鳳韶刺血書絕命詞於衣襟自殺妻李氏守節死劉璟嘗至燕與王奕王曰不稍讓我耶對曰不可讓者不敢讓也王黙然燕兵起隨谷王歸京師獻十六防不聴命防李景隆軍事軍敗歸靑田帝卽位召之以疾辭逮入京猶稱殿下遂及於難張倫不知何許人屢戰有功帝招倫降倫笑曰張倫將自賣爲丁公乎死之時武臣多降附從容就義者倫一人而已陳質守大同代王欲應燕質持之不得發蔚州廣昌附於燕質復取之被執不屈死周拱元沅州人牛景先攺姓名徐行死杭州僧寺後籍其家妻子發教坊傳五世至濵皆不肯辱身萬曆中除名復姓程濟朝邑人或曰績溪有道術官嶽池教諭上書言某月日北兵起逮下獄釋之攺官編修從亡數十年後不知所終河西傭行乞金城傭於莊浪魯氏買羊裘覆以故葛衣數年不易以死或曰趙天泰也天泰官編修三原人補鍋匠往來夔州重慶間一日遇馮翁於夔州市相持哭不知所終或曰王之臣翁蓋馮防也之臣官欽天監正襄陽人防官刑部司務黃巖人雲門寺冇老僧泛舟賦詩歸則焚之若耶溪樵夫畫詩於沙或從後抱持窺之則孤臣去國之詞也金華之東山有樵者麻衣戴笠爲王姓者題詩曰宗人故疑其王姓雪庵和尙名曁隠於重慶白龍山好讀離騷讀一篇則投於水投已輒哭至成化初將死其徒曰師何許人張目曰松陽故疑其爲松陽葉希賢或曰郭節也梁田玉官郎中爲僧良玉中書舍人鬻書海南市良用爲舟師死於水中節爲道士皆定海人何申中書舍人奉使四川聞變嘔血發疽死宋和郭節皆中書舍人何州海州人俱走異域賣卜郭良爲道士九人者松陽王詔逰治平寺於轉輪藏上得書一卷載建文亡臣二十餘人可辧者九人樂淸樵夫聞殺方博士號哭投港橋下死臨海東湖樵夫聞新詔痛哭投湖死儲福無錫人妻範年二十有貴官聞其色欲委禽焉執刀自防養姑以卒龔翊字大章昆山人宣徳中巡撫兩薦之辭曰翊仕無害於義恐負往日城門一慟耳本朝乾隆四十一年追諡練子寧忠肅卓敬忠毅陳迪巨敬暴昭王良姚善陳彥回忠烈廖升王艮龔泰周是修黃觀茅大芳胡閏王叔英髙巍黃鉞曽鳳韶劉璟忠節侯泰郭任髙翔張彥方周繼瑜陳質烈湣練大亨葉福程本立鄒瑾魏冕鄒朴盧迥黃魁周璿戴徳彞陳繼之韓永林英謝申甘霖丁志方董鏞宋徴徐子權陳思賢王度張倫蔡運節湣陳鳳山陳丹山侯敬祖侯玘郭經茅順童茅道壽胡傳道伍性原陳應宗林玨鄒君黙曽廷瑞呂賢葉希賢牛景先程濟河西傭補鍋匠馮翁雲門僧若耶溪樵玉山樵者梁田玉梁良玉梁良用梁中節何申宋和郭節何洲郭良樂淸臨海二樵夫儲福龔翊並入祠】發明【惠帝以柔牽之資丁彊藩之逼智力兼困以至於亡然其天性仁厚親賢好學除軍衛單丁減蘇松重賦澤施未久善政在民是以天命𨿽移人心猶結而成祖本由逆取復果於殘殺一時忠義如林蹈九死而不悔何其酷也至若遁山逃海諸人流離防昧身之旣隠焉用文爲而聞風感興若將親炙然疑交作所由來矣夫據左氏傳則程嬰杵臼皆爲烏有然馬遷逸事人人樂道故明史以爲與其過而去之寧過而存之忠貞之气屈極而伸至今四百年後易名列祀折一衷而定論見他說以闕疑所以揭幽潛於日月懼亂賊於春秋豈不韙歟】

遷孝康皇帝主於陵園

【仍舊諡稱懿文太子遣安王楹祭告遷其主於陵園太后呂氏仍稱太子妃攺封吳王允燧廣澤王衡王允熞懷恩王徐王允熈敖惠王隨母妃呂氏居陵園尋廢允燧允熞爲庶人錮鳳陽攺封允熈爲甌寧王奉太子祀】

秋七月革建文年號

【詔以今年爲洪武三十五年明年爲永樂元年建文中更攺諸法一復舊制山東北平河南被兵州縣復徭役三年未被兵者與鳳陽淮安徐滁揚三州蠲租一年餘天下州縣蠲今年田租之半】質實【案成祖不欲用惠帝年號又不欲於季夏攺元故於卽位之初仍以洪武三十五年爲紀說者遂謂止攺是年不知據成祖實錄是年六月己巳卽位庚午命五府六部一應建文中所攺易洪武政令條格悉復舊制遂仍以洪武紀年今年稱洪武三十五年秋七月壬午朔下詔攺明年爲永樂元年又按實錄洪武三十五年十月定北平守城功賞以嵗月久近爲第洪武三十二年至三十五年爲上洪武三十三年至三十五年次之洪武三十四年至三十五年又次之則是革除之明證矣其後史官修實錄於洪武三十五年六月以前但書元二三四年而無號蓋曲爲遷就以掩其非所謂名不正則言不順亦不足置辧矣】

召陳瑛爲左副都禦史

【瑛前以受燕邸金通密謀謫廣西至是召爲副都禦史署院事瑛天資殘忍受寵任益務刻深言廷臣效死建文者如黃觀廖升王叔英周是修王良顏伯瑋等其心與叛逆等請追戮之帝不聴後瑛閱方孝孺等獄詞遂簿錄觀叔英等家疎族外親莫不連染胡閏之獄所籍數百家號寃聲徹天兩列禦史皆掩泣瑛謂人曰不以叛逆處此輩則吾等爲無名於是諸忠臣無遺種矣】

復官制

【吏部言建文中凡中外大小衙門有創革陞降官員額數有增減者及所更攺文武散官並宜遵復舊制帝曰前人創制皆有深意行之旣久無輒攺此其所以敗亡也俱速攺復舊】

以房吉田慶張本爲揚州知府

【滁州知州房吉首詣軍門朝見泰州知州田慶協謀效順江都縣知縣張本率全城歸附皆擢揚州知府吏部言今揚州已有知府譚友徳帝命同理府事】質實【江都縣漢置明爲揚州府治今因之張本字致中東阿人】

發明【成祖但知賞迎附之功而不以任賢安民爲務一郡而太守四焉幾於治絲而棼之矣一時刑賞不亦濫乎】

八月以侍讀解縉編修黃淮入直文淵閣侍讀胡廣修撰楊榮編修楊士奇檢討金幼孜胡儼同入直預機務【初縉入臨太祖爲有司所劾謫河州衛吏建文中以董倫薦官翰林待詔帝卽位擢侍讀與淮常立禦榻左備顧問或至夜分帝就寢猶賜坐榻前語機密至是命七人同入直預機務謂之內閣內閣之名及防預機務皆自此始帝於宮中得建文時羣臣所上封事千餘通有干犯者命縉等徧閱有闗軍馬錢糧數日者畱余悉焚之從容問曰爾等亦有之乎眾稽首未對修撰李貫進曰臣實無之帝曰爾以獨無爲賢耶食其祿者任其事爾等前日事彼則忠於彼今日事朕當忠於朕耳】

執兵部尙書鐵至不屈殺之

【初燕兵渡江屯淮上兵亦潰至是執至反背坐廷中嫚罵令其回顧終不可遂磔於市年三十七子福安戍河池父仲名年八十三母薛並安置海南】質實【河池宋置縣明永樂六年升州屬慶逺府今因之紀事本末被執不屈割其耳鼻不肯顧爇其肉納口中問曰甘否厲聲曰忠臣孝子肉有何不甘遂寸磔之罵不絕舁大鑊油熬之屍不可轉令內侍以鐵棒十餘夾持之使北面笑曰爾今亦朝我耶油沸蹙濺起丈餘仍反背如故乃大驚詫命葬之幼子康安充匠死或曰先死二女發教坊終不辱本朝乾隆四十一年追諡鐵忠定】

殺禦史大夫景淸夷其族

【淸倜儻尙大節燕師入諸臣死者甚眾淸獨委蛇班行人怪之一日早朝衣緋懷刄入先是欽天監奏異星赤色犯帝座甚急帝故疑淸及朝淸獨著緋搜得所藏刄詰責之淸奮起曰欲爲故主報讐耳遂磔於市族之籍其鄕轉相攀染謂之蔓抄村裏爲墟】質實【王鏊守溪筆記文皇至金川門百官迎拜江次淸獨直立罵不已乃命左右抉其齒且抉且罵含血直噀上衣乃命醢之罪及九族久之上畫寢夢淸入殿追之上曰淸猶能爲厲耶乃籍其鄕轉相攀染謂之瓜蔓抄其說與明史異紀事本末有靑州教授劉固者依淸居淸遇害連及固與弟國母袁氏同受刑於聚寶門外固子超年十五有膂力臨刑仰天大呼网索俱斷奪刀連殺十餘人詔磔之本朝乾隆四十一年追諡景淸忠壯】

九月論邱福等三十人功封爵有差

【邱福淇國公朱能成國公張武等侯者十三人徐祥等伯者十一人又以欵附功封王寧爲侯茹瑺陳瑄王佐皆爲伯】質實【張武封成陽侯陳珪泰州人封泰寧侯鄭亨合肥人封武安侯孟善海丰人封保定侯霍親防古人封同安侯顧成封鎭逺侯王忠孝感人封靖安侯王聰蘄水人封武城侯徐忠合肥人封永康侯張信封隆平侯李逺封安平侯鄭亮合肥人封成安侯房寛陳州人封思恩侯徐祥大冶人封興安伯徐理西平人封武康伯李濬和州人封襄城伯張輔字文弼玉長子封信安伯唐云封新昌伯譚忠淵子封新寧伯孫巖鳳陽人封應城伯房勝景陵人封富昌伯趙彞虹人封忻城伯陳旭全椒人封云陽伯劉才字子才霍邱人封廣恩伯王寧封永春侯茹瑺封忠誠伯陳瑄封平江伯王佐封順昌伯又追封張玉榮國公譚淵崇安侯陳亨涇國公王眞金鄕侯霍親舊作火眞今攺】

冬十月重修太祖實錄

【以建文中所修爲失實乃重修之命李景隆茹瑺監修前纂修官南昌知府葉惠仲以直書燕起兵事族誅】質實【本朝乾隆四十一年追諡葉惠仲節湣】

十一月立妃徐氏爲皇后

【後中山王徐達之女】

禦定資治通鑑綱目三編卷四

欽定四庫全書

禦定資治通鑑綱目三編卷五

【起癸未明成祖永樂元年盡己丑明成祖永樂七年】凡七年

【癸未】成祖文皇帝永樂元年春正月復周齊代岷四王國【帝卽位復四王爵遼王植攺封荊州至是四年皆子舊封各令之國谷王橞以開門功賞賜優渥尋徙封長沙遼府長史程通建文朝上封事陳禦備策有言其多指斥者下獄死並捕其友人徽州知府黃希範論死籍其家】質實【按明史諸王表以遼王植之攺封荊州系之永樂二年而遼簡王傳云建文中燕兵起植渡海歸朝攺封荊州是又謂植之攺封在建文時攷明成祖實錄洪武三十五年九月敕遼王植曰弟以遼地荒逺經涉海洋固請攺國荊州且以廣寜重鎭就畱三防衛於彼以益邊防欲於荊州別給一衛備使令言之再三卻而復至勉從所請建國荊州而仍舊封號則植之攺封荊州實於成祖卽位之九月明史表傳皆誤本朝乾隆四十一年追諡程通黃希範節湣】

以北平爲北京

【設北京畱守行後軍都督府行部國子監行太僕寺攺北平爲順天府】質實【行都督府置左右都督同知僉事等官行部置尙書二員侍郎四員所屬六曹各設郎中等官】

二月遣禦史分巡天下

【命監察禦史分詣各布政司巡視民瘼自是爲定制至洪熙元年定出巡史期以八月】

徙寧王權於南昌

【初權之被誘入闗也帝許以事成中分天下及卽位畱之京師時大寧殘廢已無可歸乃乞攺南土請蘇州及錢塘皆不許封之南昌詔卽布政司爲邸瓴甋規制無所更已而有告權巫蠱誹謗者宻探無驗得已權自是日韜晦搆精廬一區讀書鼓琴其間終帝之世得無患】質實【姜淸祕史王屏從兵與老中官數人偕往南昌稱病臥城樓乞卽封南昌帝不得已封之考明史寧王以善謀稱旣被成祖誘執復不許封內地當必圖免禍自全豈有不俟命而徑往南昌之理成祖實錄云遣王之國賜鈔一萬錠親制詩送之野史不足據也錢塘秦錢塘縣攺唐爲塘明爲杭州府治今因之】

遣中官侯顯等使外域

【帝聞烏斯藏僧哈里馬勒善幻化欲致一見因通迆西諸番命顯賫書幣往迓選壯士健馬防行未防又遣馬彬使瓜哇蘇門答剌諸國李興使暹羅尹慶使滿剌加柯枝諸國於是中官銜命異域者紛紛四出矣】質實【瓜哇在占城西南宣徳七年入貢表書一千三百七十六年蓋漢宣帝元康元年乃其建國之始蘇門答剌在占城西南海中或言卽漢條支唐波斯大食二國地西洋要防也暹羅卽隋唐赤土國後分爲暹與羅斛二國元時羅斛並有暹地遂稱暹羅斛洪武十年來朝賜暹羅國王之印自是始稱暹羅滿剌加在占城南海中或言卽古頓遜唐哥羅富沙柯枝在西海中或言卽古盤盤國哈里瑪勒舊作哈立麻今攺】

三月徙大寧都司於保定始以大寧地畀烏梁海【初北平兵起厚賂三衛說之來旣誘執寧王權乃選烏梁海三千人爲奇兵從戰至是攺北平行都司爲大寧都司徙保定遂割大寧地畀烏梁海以償前勞自是洪梁中所築諸城盡廢北邊失一重鎭天順末末遼爲東西及三岔河北故地悉爲烏梁海所有遼東宣府聲援隔絕矣】質實【遼河在奉天府西一百里有東西二源自邊外合流而南經開原鐵嶺二縣西又南經承徳遼陽海城之西又南入海三岔河一作三汊河遼河流經鐵嶺縣北淸河自東來防入雙峽口西南分爲二曰內遼河外遼河遠縣之西南合爲一至開城爲巨流河又分流復南滙經海城縣之西與太子河防謂之三汊河左右卽遼東遼西所由分】

命平江伯陳瑄等督海運餉北京遼東

【洪武中靖海侯吳禎等先後督江浙邊海衛軍嵗轉遼餉至三十年以遼餉贏羨罷海運及是北方軍儲不足乃命瑄與都督僉事宣信帥舟師由海道運糧四十九萬石餉北京遼東自後嵗以爲常】

振直北京山東河南饑

夏四月命戶部尙書夏原吉浚吳淞江

【時蘇松嘉湖數郡頻年水災命原吉治之原吉上言浙西諸郡蘇松最居下流嘉湖常頗髙環以太湖綿亙五百里納杭湖宣歙溪澗之水散注澱山諸湖以入三泖頃爲浦港湮塞漲溢害稼拯治之法在濬吳淞諸浦按吳淞江袤二百餘里廣百五十餘丈西接太湖東通海前代常疏之然當潮汐之衡旋疏旋塞自吳江長橋抵下界浦百二十餘里水流𨿽通實多窄淺從浦扺上海南蹌浦口百三十餘里潮汐淤塞已成平陸灩沙遊泥難以施工嘉定劉家港卽古婁江徑入海常熟白港徑入江皆廣川急流宜疏吳淞南北兩岸安亭等浦引太湖諸水入劉家白二港使其勢分松江大黃浦乃通吳淞要道今下流遏塞難濬旁有範家浜至南蹌浦口徑達海宜濬令深濶上接大黃浦達泖湖之水庶防復禹貢三江入海之舊水道旣通乃相地勢各置石閘以時啟閉毎嵗水涸時預修圩岸以防暴流則水患可息帝命發民丁開濬原吉晝夜經畫布衣徒步以身先之明年原吉復行九月功遂成】質實【吳淞江卽古松江自太湖分流經吳江縣東南下流至嘉定縣入海太湖在蘇州府西南常州府東南湖州府北周五百里亦曰五湖震澤具區笠澤皆是也歙縣秦置明爲徽州府治今因之澱山湖在昆山縣東南八十里松江府西北七十二里澱山舊在湖中嵗久沙淤山去湖十餘里三泖卽泖湖在婁縣西三十五里有上中下三名北爲上泖亦曰圓泖中爲大泖南爲下泖亦曰長泖長橋在吳江縣東二里長一百三十丈下界浦一作夏駕浦在昆山縣東南二十里南蹌浦舊志在上海縣東北三十六里今堙劉家浜卽劉河口在嘉定縣北二十四里太倉州東南七十里婁江入海之口也常熟縣梁置唐移置於故海虞城明屬蘇州府今因之白泖港在常熟縣東七十里今曰白浦在太倉州東北宋嘗置砦於此安亭在昆山縣東南四十五里今有鎭大黃浦在松江府東南十八里首受三泖諸水東流經華亭諸縣至上海縣東北合吳淞江入海相傳楚春申君所鑿亦名春申浦範家浜在松江府東二十五里三江史記正義蘇州東南三十里名三江口一江西南上七十里至太湖曰松江一江東北下三百餘里入海曰下江亦曰婁江一江東南上七十里至白蜆湖曰上江亦曰東江方輿記要云按原吉治水時多艷稱之議者謂原吉浚白茅欲以泄湖水不知白茅勢髙於湖終不足以泄震澤之水又鑿下駕浦掣吳淞江水北達婁江不知婁江𨿽通僅自復故道而新洋下駕二浦橫衝松江之腹是反爲之害也又浚上海範家浜掣吳淞江南達黃浦入海不知松江爲東西橫流大水勢順流駛黃浦爲南北縱流小水勢逆流緩南北之縱浦奪東西之巨流是通其小而塞其大計一時之近功防百世之逺圖也其後三吳多水患實原吉創垂未善云】

秋八月徙富民實北京

【時發流罪以下墾北京田又徙直蘇州等十郡浙江等九省富民實之】

削歷城侯盛庸爵尋自殺

【帝初命庸鎭淮安旋移山東庸常不自安陳英誣以心懷異謀遂削其爵庸自殺】

冬十一月頒大統歷於朝鮮諸國

北京地震

閏十一月封胡爲安南國王

【建文初黎季犛弒國王陳日焜立其子顒又弒之立其弟復弒而簒其位更姓名曰胡一元名其子蒼曰胡謂出帝舜裔胡公後僭國號大虞年號元聖尋自稱太上皇傳位於朝廷不知也帝初踐祚遺使奉表朝貢詭言安南王陳氏嗣絕臣陳氏甥爲眾所推乞賜封爵帝遣使賫敕諭其陪臣耆老詢以陳氏繼嗣有無及推立誠僞隨遣使還奏遂詔封未防安南舊臣裴伯耆詣闕告難言臣祖父皆執政大夫死國事賊臣黎季犛乃故經略使黎國髦之子弒主篡位屠戮忠良滅族者以百十數臣兄弟妻孥亦遭害臣禦冦東海遁逃詣闕明年老撾送前國王日煃弟陳天平來奔請兵復讐方使賀正旦帝出天平示之皆錯愕下拜有泣者伯耆責使者以大義帝始悔封之悞遣使詰責令具簒弒之狀以聞復遣使謝罪請迎天平歸國帝信之三年冬遣都督僉事黃中呂毅以兵納天平於安南四年春至芹站山徑險伏兵邀殺天平輔行薛嵓自經死中等整兵欲戰橋斷不得前引還帝大怒決意興師徵中毅至貸其死隨軍立功自贖】質實【成祖實錄陳天平奏云臣天平前安南王烜之孫天明之子日煃弟也日煃卒弟曔立子晛繼之晛子顒顒子皆爲黎季犛所弒與史傳小異老撾古不通中國成祖卽位土官刀綫歹貢方物始置老撾軍民宣使司其地南至交趾西北六十八程至雲南布政司今爲南掌國芹站在安南國舊諒山府雞陵闗南呂毅項城人有低邸二音又七修類稿安南黎季�及子奆�疑卽防字音昨奆權上聲玉篇甚大也】

始命內臣出鎭

【初恵帝禦內臣嚴燕兵逼江北多逃入軍中漏朝廷虛實帝深以爲忠於已及卽位封賞旣行諸宦官言功不已帝患之防鎭逺侯顧成都督韓觀劉眞何福等出鎭貴州廣西遼東寧夏諸邊乃命宦官有謀者與之偕行賜公侯服位諸將上未防雲南大同甘肅宣府永平寧波亦各相繼遣使已又設京營提督大權悉以委寄遂爲一代厲階】質實【王世貞史料以中官出鎭自永樂八年遣馬靖始明史本革除備遺錄始於是年特書於本紀今據之書於此】

【甲申】二年春三月始選進士爲翰林院庶吉士

【先是庶吉士不專屬翰林及是春廷試進士賜曾棨等及第出身有差復命於第二甲擇文學優等楊相等五十人及善書者湯流等十人俱爲翰林院庶吉士於是庶吉士遂爲翰林官尋又命學士解縉等選才資英敏者就學文淵閣縉等選修撰棨庶吉士相等二十八人以應二十八宿之數庶吉士周忱自陳年少願學帝喜而兪之時人謂之挨宿以其在二十八宿之外也】質實【選進士爲翰林院庶吉士謂之館選其後或閒科一選或連科屢選或數科不選所選多寡無定額比三年試之其畱者二甲授編修三甲授檢討不得畱者爲給事中禦史主事或外爲州縣官謂之散館宣徳五年始命學士教習萬曆以後掌教習者以吏禮二部侍郎爲之曾棨字子啟永丰人楊相泰和人湯流泰和人周忱字恂如吉水人按實錄縉等選修撰曾棨編修周述周孟簡庶吉士楊相劉子欽彭汝噐王英王直余鼎章敞王訓柴廣敬王道熊直陳敬宗沈升洪順章朴余學夔羅汝敬盧翰湯流李時勉段明倪維哲袁添祿吾紳楊勉二十八人就學文淵閣命司禮監月給筆墨紙光祿給朝暮膳禮部月給膏燭鈔人三錠工部擇近第宅居之周述字崇述吉水人孟簡述從弟劉子欽吉水人彭汝器安福人王英字時彥金谿人王直泰和人余鼎星子人章敝字尙文防稽人王訓廬陵人柴廣敬余姚人王道永嘉人熊直丰城人陳敬宗字光世慈谿人沈升海寧人洪順懷安人章朴寧海人余學夔泰和人羅汝敬吉水人盧翰星子人李時勉名懋以字行安福人段明守時舉武進人倪維哲一作惟善晉江人袁添祿衡山人吾紳字叔縉開化人楊勉江寧人】

夏四月立子髙熾爲皇太子封髙煦爲漢王髙燧爲趙王

【帝初起兵髙煦常從戰有功帝以爲類已髙煦亦以此自負謀奪嫡及議建儲邱福等言髙煦有功宜立獨金忠力爭以爲不可帝召解縉問之縉稱皇太子仁孝天下歸心帝不應縉又頓首曰好聖孫爲皇孫瞻基也復問黃淮尹昌隆對與縉同帝意乃決】質實【髙煦初封雲南後攺樂安髙燧封彰徳皇孫瞻基仁宗孝誠張皇后生是爲宣宗】

以僧道衍爲太子少師

【道衍從帝藩邸定防起兵戰守機事皆決焉帝卽位授道衍僧錄司左善世及是論功爲第一拜資善大夫太子少師復姚姓賜名廣孝帝與語呼爲少師而不名命蓄髮不肯賜第及兩宮人皆不受常居僧寺退朝仍緇衣帝往來兩都出塞北徵畱輔太子於南京皇長孫出閣就學又侍說書】

六月汰冗官

【帝以吏部所錄中外官數比舊額增數倍命汰之尙書蹇義等言在京各官額外添設者送部別用在外令所上官嚴行考覈今年所取二甲三甲進士量畱七十員分諸司觀政各王府教授伴讀缺於第三甲內選用余悉遣歸進學從之】

封哈宻恩克特穆爾爲忠順王

【哈宻漢伊吾盧地元末以威武王納固爾鎭之攺封肅王卒弟恩克特穆爾嗣帝卽位遣使招諭遂入貢詔封忠順王明年迆北汗郭勒齊毒死之以病卒聞命其兄子托克托襲封】質實【伊吾盧後漢置宜禾都尉於此唐置伊州明設哈宻衛其後爲土爾番所據今編旗視各防古有通判駐之在嘉峪闗西北一千六百里納固爾元族子恩克特穆爾舊作安克帖木兒納固爾舊作納忽裏托克托舊作脫脫今並攺】

秋九月周王橚來朝獻騶虞

【百官請賀帝曰祥瑞之來易令人驕是以明主遇祥自警未嘗因祥自怠警怠者國之安危系焉騶虞若果爲祥在朕更當修省】

以胡儼爲國子祭酒

【儼在閣承顧問嘗不欲先人然少戇帝以爲祭酒遂不預機務】

冬十月河決開封

【命河南都司布政司城池有衝決者卽修之】

黃河淸

【蒲城河津黃河淸十二月同州韓城黃河亦淸】質實【河津宋宣和初攺龍門縣曰河津明屬蒲州今屬絳州同州西魏置明屬西安府今升府韓城隋攺夏陽縣曰韓城明屬同州今屬同州府】

籍長興侯耿炳文家炳文自殺

【刑部尙書鄭賜都禦史陳英劾炳文衣服器皿有龍鳯飾玉帶用紅鞓僭妄不道詔籍其家炳文遂自殺子璿前軍都督僉事尙懿文太子長女江都公主建文初進駙馬都尉炳文北伐璿勸直搗北平不聴帝卽位璿稱病不出坐罪死弟瓛後軍都督僉事與弟尙寶司卿瑄皆坐罪死炳文𨿽太祖功臣然以惠帝肺腑戚故賜等希防劾之遂及】

十一月京師地震

【濟南開封亦震】

蠲蘇松嘉湖杭水災田租

十二月李景隆有罪削爵

【初景隆以迎降功加太子太保授左柱國朝廷有大事景隆以班首主議諸臣皆不平周王首發其建文時至邸受賕事廷臣復劾其與弟增枝謀逆有狀詔削勲號絕朝請至是李至剛復言其居家不道事遂奪爵固私第籍其家】質實【李至剛名綱以字行華亭人】

【乙酉】三年春正月韃靼索和爾內屬

【初北平兵起防果勒齊弒坤特穆爾稱汗遣使賀之遂與通和其國公趙圖嚕根等率眾助戰並厚加犒賜及帝卽位屢使致書果勒齊賜之銀幣並及其知院阿嚕臺等至是阿嚕臺別部索和爾及察罕達嚕噶等先後來歸】質實【索和爾舊作埽湖兒趙圖嚕根舊作脫列幹達嚕噶舊作達魯花今並攺】

免順天永平保定田租二年

【以數年用兵供給特勞故休息之】

二月命趙王髙燧居守北京

夏四月除直浙江湖廣四川廣東江西福建河南戶絕田租

【計田三萬五千一百八十餘頃是春免湖廣被水田租六月振蘇松嘉湖饑免天下農民戶口食鹽鈔秋九月蠲蘇松嘉湖水災田租凡三百三十八萬石】

六月遣中官鄭和使西洋

【帝疑建文帝亡海外命和及王景等蹤迹之多賫金幣率兵二萬七千餘人造大船六十有二由嘉定劉家港泛海至福建達占城以次徧歷西洋頒天子詔宣示威徳因給賜其君長不服則以兵懾之五年和等還諸國使者隨和朝見帝大喜未防復命和往徧賚諸國由是來朝者日眾和先後凡七奉使三擒畨長諸番利中國貨物益互市通商往來不絕故當時有三保太監下西洋之說而後之奉命海表者莫不盛稱和以誇外番然中國前後耗費亦不貲其隨行軍士或以舟敗漂沒異國有十餘年始得還者什不存一二云】質實【鄭和雲南人初使擒舊港酋陳祖義舊港故三佛齊國也再使擒錫蘭國王伊埒古鼐爾及其妻子最後蘇門答剌王錫斡拉謀弒其主並欲殺和和率兵討擒之和是年奉使五年九月還六年九月再使九年六月還十年十一月往十三年七月還十四年冬往十七年七月還十九年春往二十年八月還二十二年正月往比還成祖已晏駕洪熙元年二月仁宗命和以下番諸軍守備南京南京設守備自和始宣徳五年六月和景復奉命歷忽魯謨斯等十七國而還和事三朝所歷占城瓜哇眞臘舊港暹羅古裏滿剌加渤泥蘇門答剌阿魯柯大葛蘭小葛蘭西洋瑣理瑣裏加異勒阿撥把丹南巫裏甘把裏錫蘭山南渤利彭亨急蘭丹忽魯謨斯比剌澑山孫剌木骨都東麻林剌撒祖法兒沙裏灣泥竹步榜葛剌天方黎伐那孤兒凡三十餘國伊埒古鼐爾舊作亞烈苦柰兒錫斡拉舊作蘇斡剌今攺正】

遣中官山壽帥師出云州

【時命武城侯王聰覘邊兵別遣山壽帥騎兵出云州北行防之人賫一月糧每三十里置五騎以待馳報宦者典兵自此始】質實【云州驛在今赤城縣北三十里卽元故云州也明洪武初廢州置驛宣徳五年置城戍爲云州堡景防五年增設千戶所本朝攺設守備】

冬十月殺駙馬都尉梅殷

【初殷守淮安悉力防禦及帝卽位殷尙擁兵淮安帝迫公主齧血爲書招之殷得書慟哭乃還京旣入見帝曰駙馬勞苦對曰勞而無功徒自愧耳帝黙然二年陳英奏殷祝詛畜養亡帝命執殷家人送遼東至是殷入朝都督僉事譚深指揮趙曦擠殷死橋下以殷自投水聞公主牽帝衣大哭問駙馬安在帝曰爲主迹賊無自苦尋都督同知許成發其事帝命法司治深曦罪深曦大呼曰上命也柰何罪臣帝大怒立斬之籍其家封成永新伯官殷二子順昌爲中府都督同知景福爲旗手衛指揮使鄂爾和者降人也事殷久請於帝斷深曦手足剖其賜祭殷遂自經死又國子博士黃彥淸坐在殷軍中私諡建文帝誅死】質實【黃彥淸歙縣人本朝乾隆四十一年追諡彥淸節湣鄂爾和舊作瓦刺灰今攺正】

十二月沐晟討八百大甸降之

【初洪武二十一年八百入貢設宣慰司自是及永樂初頻入貢賜予如例二年以土官刀招你爲八百者乃宣慰使其弟刀招散爲八百大甸宣慰使已而遣內官賫敕諭孟定孟養等部道經八百大甸爲招散所阻及是晟帥車裏諸宣慰兵至八百境破其猛利石崖及者答二塞又至整綫寨木邦兵破其江下等十餘寨八百恐詣軍門降勅班師】質實【八百世傳部長有妻八百各領一寨因名八百媳婦元元統初招附置八百等處宣慰司其地東至車裏南至波勒西至大古喇與緬鄰北至孟艮好佛惡殺寺塔以萬計俗名慈悲國嘉靖間爲緬所並其酋避居景綫爲小八百孟定本古蠻地名景麻甸元至元中置孟定路軍總管府明洪武十五年攺孟定府後廢成祖卽位復置今因之永昌府孟南漢永昌西徼地蠻名迆水元至元中置云逺軍民總管府明洪武十五年攺云逺府十七年攺孟養府後廢成祖卽位復置永樂二年攺宣慰使司今爲孟艮土司地車裏古產裏元置撒裏路軍民總管府洪武十五年攺置車裏軍民府天啟中亾於緬木邦一名孟邦元立木邦木邦路軍民總管府洪武十五年攺木邦府後廢成祖卽位復置永樂二年攺宣慰使司在今永昌府徼外】

【丙戌】四年春正月初禦午朝

【諭六部及近臣曰早朝四方奏事多君臣之間不得盡所言午後事簡卿等有所欲言可從容陳論毋以將晡朕倦於聴納朕有所欲言者亦欲及此時與卿等商也】

三月帝詣國子監行釋奠禮

【帝服皮弁行四拜禮禦彛倫堂授經設幾榻賜講官及大臣翰林坐祭酒司業博士助教序進坐講諸生圜立以聴祭酒胡儼講堯典同業張智講防卦賜百官茶】質實【張智順昌人】

置開元廣寧馬市

【設馬市三一在開原南闗以待海西一在開原城東一在廣寧以待朶顏三衛旣而城東廣寧市皆廢惟南闗市獨存】

夏四月詔求遺書

【帝視朝暇輙禦便殿閱書史召翰林儒臣講論嘗問文淵閣經史子集皆備否學士解縉對曰經史粗備子集尙多闕乃命禮部遣使四出購求遺書】

振常州廬州安慶饑

【是秋九月振蘇州常杭嘉湖流民復業者十二萬餘戶】

六月己未朔日有食之

【是日陰雲不見禮部尙書鄭賜請賀帝曰天下至大他處見者多矣且陰陽家言日食而陰雲不見者水將爲災可賀乎不許】

秋七月以成國公朱能爲徵夷將軍帥師討安南【帝大發兵討安南命能爲徵夷將軍沐晟張輔副之帥十八將軍分道進能出廣西晟出雲南詔之曰安南皆朕赤子惟黎季犛父子首惡必誅他脇從者勿治罪人旣得擇陳氏子孫賢者立之母養亂母玩冦毋毀廬墓毋害禾稼毋攘財貨掠子女毋殺降有一於此𨿽功不宥焉】

閏七月營北京宮殿

【廷臣請建北京宮殿以備巡幸乃分遣大臣詣川湖各省采木命防寧侯陳珪等董治瓴甓徵天下工匠選在京諸衛及河南山東等處軍民赴北京供役期以明年五月興工】

八月齊王榑有罪廢爲庶人

【榑性凶暴復國後益驕縱帝賜書戒之不悛五月榑入朝廷臣劾榑罪榑厲聲曰姦臣喋喋又欲效建文時耶防盡斮此輩帝聞之怒畱之京邸削官屬防衛及是召其子至並廢爲庶人】

冬十月朱能卒於軍詔以張輔代之

【能至龍州病卒追封東平王諡武烈】

十一月髙文雅上書言事詔授以官

【先是通政使受四方章奏非重務不以聞帝知之降防切責至是戶部人材髙文雅上書言時政首舉建文事次及救荒防民陳瑛劾其狂妄請罪之帝曰艸野之人不知忌諱言苟可采勿以直而廢之諭鄭賜曰不罪直言則忠言進諛言退瑛刻薄非助朕爲善者命吏部量授文雅官】

十二月赦

【先是五月諭法司曰決獄貴明而無滯前見刑部引奏遼東衛官縱軍士往髙麗者一指揮專理屯田未嘗與知而一槪逮系久不防決至於病危設死是枉殺之也今天气已熱徒流以下令所在發遣十一月法司進月系囚數幾數百人大辟十之一帝曰寒沍淹禁必有死不當罪者凡雜犯死罪以下約二日悉發遣至是大赦天下】

張輔大破安南兵

【輔軍出慿祥度坡壘闗檄季犛二十罪進破隘畱雞陵二闗道芹站抵新福沐晟亦由防自蓮花灘出宣光江徑野蒲斬木通道奪諸闗隘營白鶴安南有東西二都依宣洮沱富良四江爲固賊緣江南岸樹柵築城於多邦隘城柵橋艦連亙九百餘里兵七百萬欲據險以老輔師輔軍次富良江遣都督朱榮破賊於嘉林江遂與沐晟合軍進攻多邦城夜四鼓令都督黃中等將死士人持炬火銅角越重濠云梯傅其城都指揮蔡福先登士蟻附而上角鳴萬炬齊舉遂入城賊驅象迎戰輔以畫獅防馬衝之翼以神機火器眾皆反走賊大潰追至繖圓山盡焚緣江木柵進充東都輯吏民撫降附遣別將李彬陳旭取西都分軍破其援兵三江州縣皆望風降季犛焚宮室倉庫遁入海明年春定東潮諒江諸府大破季犛舟師於木丸斬首三萬餘級】質實【慿祥宋慿祥峒明置縣後升州屬思明府今爲土州屬太平府坡壘闗在慿祥州西南界首闗南三十里隘畱闗在安南舊諒山府北隘畱南爲雞陵闗又南爲芹站永樂五年攺雞陵闗爲鎭夷闗新福安南縣屬北江府在芹站西防自縣元置明屬臨安府今因之蓮花灘在防自縣南爲入安南大道卽梨花江所經也宣光江在安南舊宣化府曠縣北源自雲南臨安府教化長官司入境流七百餘里達宣化野蒲隘在宣化府西北白鶴江在安南舊興化府北東西二都交人以交州府爲東都卽古龍編城以淸化府爲西都卽古九眞城洮江卽雲南瀾滄江下流經安南臨洮府謂之洮江其北曰宣江亦曰宣化江其南曰沱江合流處曰三口至交州界爲富良江多邦隘在安南舊廣威州西嘉林江在安南舊北江府西南富良江支流也以經嘉林州故名繖圓山在安南舊嘉興州東三江府領洮江宣江沱江三州東潮州屬舊新安府諒江府在安南舊交州府東北木凡江在交州成祖實錄輔得諜報賊舟往來富良江距交州下流二十里又言季犛等聚舟於黃江等處遂領軍次木丸江水陸並進朱榮字仲華溯人】

甌寧王允熙卒

【邸中火王暴卒年十六諡哀簡】

【丁亥】五年春二月謫解縉爲廣西防議

【縉建議立太子語稍稍傳外庭髙煦深怨之譖縉泄禁中語帝怒遽出縉】

三月封西僧哈里瑪勒爲大寶法王

【前年冬侯顯偕哈里瑪勒至帝令建齊於靈谷寺爲髙帝髙後薦福或言卿云甘露靑鳥白象之屬連日畢見帝大喜侍臣多獻賦頌乃封哈里瑪勒萬行具足十方最勝圖覺妙智慧善普應祐國演教如來大寶法王西天大善自在佛領天下釋教賜印誥其徒三人亦封灌頂大國師】質實【靈谷寺在上元縣東北鐘山之陽】

夏四月皇長孫瞻基出閣就學

【時生十年矣】

五月張輔禽黎季犛及其子蒼送京師

【官軍追賊至膠州縣悶海口還至咸子闗賊以海艘入富良江輔與沐晟夾岸迎戰都督桞升等以舟師橫擊大破之季犛父子以小舟遁至海門涇鵲淺時久晴水涸賊棄舟走官軍至驟雨水漲數尺舟畢渡抵茶籠循舉厥江至日南州奇羅海口永定衛卒王柴胡等生擒黎季犛於海口山中土人武如卿等獲其子蒼於永盎海口髙望山及其僞太子諸王將相大臣等檻送京師安南平】質實【膠水縣在安南舊奉化府西南悶海口其地下濕不可駐咸子闗在舊建昌府快州西北自東南海道入者此爲要防之處荼籠城在安南舊乂安府北奇羅縣在乂安府東南方輿紀要禽黎蒼於天琴山山在奇羅縣東是秋八月前軍都督僉事髙士文捕七源州余冦至廣源州遇冦力戰死輔遣將討平之髙士文咸陽人贈建平伯栁升懷逺人】

河南饑逮治匿災有司

【諭都察院曰河南郡縣薦罹旱澇有司匿不以聞有言雨賜時若禾稼茂實者及遣人視之民所收十不及四五或十不及一至掇艸實爲食聞之惻然亟發粟振之已有饑死者此朕任用匪人之過已悉寘於法其榜諭天下有司凡災傷不以聞者罪之不宥】

六月置交阯布政司以行部尙書黃福領之

【求陳氏後不得乃以安南爲交阯設交州北江諒江三江建平新安建昌奉化淸化鎭蠻諒山新平演州乂安順化十五府分轄三十六州一百八十一縣又設太原宣化嘉興歸化廣威五州直布政司分轄二十九州縣其他要害咸設衛所控之置三司以前工部侍郎張顯宗福建布政司左防政王平爲左右布政司前河南按察使阮友彰爲按察使命尙書黃福兼掌布政二司事呂毅掌都司黃中副之】質實【成祖實錄攺交阯龍興府爲鎭蠻府建興府爲建平府天長府爲奉化府新興府爲新安府國威州爲威蠻州宣光州爲宣化州上福州爲福安州安邦州爲靖安州日南州爲南靖州布政州爲政平州明靈州爲南靈州龍眼縣爲淸逺縣安世縣爲淸安縣應天縣爲應平縣山明縣爲山定縣上福縣爲保福縣龍潭縣爲淸潭縣丹鳯縣爲丹山縣龍防縣爲隴拔縣天施縣爲施化縣古戰縣爲古平縣統兵縣爲統寧縣佛誓縣爲善誓縣天本縣爲安本縣獨立縣爲平立縣黎家縣爲黎平縣禦天縣爲新化縣費家縣爲古費縣安邦縣爲同安縣安興縣爲安和縣茶龍縣爲茶淸縣杜家縣爲古杜縣上路縣爲路平縣上福縣爲福康縣布政縣爲政和縣鄧家縣爲古鄧縣左布縣爲左平縣世榮縣爲士榮縣余仍其舊定交阯所隸州縣交州北江諒江三江建平新安建昌奉化淸化鎭蠻諒山新平演州乂安順化總十五府以威蠻福安三帶慈亷利仁五州隸交州府本府親領東闗慈亷二縣威蠻州領淸定淸威應平大堂四縣福安州領保福扶畱淸潭三縣三帶州領扶隆安朗扶寜安樂立石元郎六縣慈亷州領丹山石室二縣利仁州領淸亷平陸古榜古者古禮利仁六縣以嘉林武寧北江三州隸北江府本府親領超類嘉林二縣嘉林州領安定細江善才三縣武寧州領仙遊武寧東岸慈山安丰五縣北江州領新福善誓安越三縣以諒江南防上洪三州隸諒江府本府親領淸逺古勇鳳山那岸陸那五縣諒江州領淸安安寧古隴保祿四縣南防州領靑林至靈平河三縣上洪州領唐濠唐安多錦三縣以洮江宣江沱江三州隸三江府洮江州領山圍麻溪淸波夏華四縣宣江州領東欄虎巖西欄三縣沱江州領隴拔古農二縣以長安州隸建平府本府親領懿安安本平立大灣望瀛五縣長安州領威逺安謨安寧黎平四縣以東潮靖安下洪三州隸新安府本府親領峽山太平多翼阿瑰西闗五縣東潮州領東潮古費安老水棠四縣靖安州領同安支封安立安和新安大瀆萬寧云屯八縣下洪州領長津四岐同利淸沔四縣以快州隸建昌府本府親領俸田建昌布眞利四縣快州領仙呂施化東結芙蓉永涸五縣以美祿膠水西眞順爲四縣隸奉化府以淸化愛九眞三州隸淸化府本府親領古滕古東山古雷永寧安定梁江七縣淸化州領俄樂細江安樂磊江四縣愛州領河中統寧宋江支俄四縣九眞州領古平結悅緣覺農四縣以新化廷河古蘭神溪四縣鎭蠻府七源上文下文萬崖廣源上思朗下思朗七州隸諒山府本府親領新安如敖丹巴邱溫鎭夷淵董七縣七源州領水浪琴脫容披平縣六縣上文州領杯蘭慶逺庫三縣以政平南靈二州隸新平府本府親領福康衙儀知見三縣政平州領政和古鄧從質三縣南靈州領丹裔左平夜度三縣以演州隸演州府演州領千冬芙蓉芙蒥瓊林四縣以南靖驩二州隸乂安府本府親領衙儀丕祿古杜支羅眞福土油偈江土黃八縣南靖州領河黃磐石河華奇羅四縣驩州領石塘東岸路平沙南四縣以順化二州隸順化府順州領巴閬利調安仁三縣化州領利蓬士榮乍令茶偈思容蒲苔蒲浪七縣攺太原等五鎭爲太原宣化嘉興歸化廣威五州直隸布政司太原州領富良司農武禮洞喜永通宣化弄石大慈安定感化太原十一縣宣化州領曠當道文安平原底江收物大蠻楊一九縣嘉興州領籠防四忙三縣歸化州領安文盤文振水尾四縣廣威州領麻籠美良二縣又設庫倉儒學醫學僧綱司稅庫司局河泊所巡檢司遞運所鹽課司等官交阯城中立交州左中右三衛富良江北立交州前衛昌江邱溫各立衛市橋隘畱闗各立守禦千戶所設三江淸化乂安新平順化五衛及演州南靖二守禦千戶所又設交州後衛鎭夷諒山二衛及十五千戶所明年設交阯按察司之山南山北海東海西四道分司升太原州宣化州爲府按此所載交阯疆域最詳足資考證故備列之張顯宗字明逺寧化人王平息縣人】

以丁鈺爲刑科給事中

【山陽民里社賽神鈺誣訐其聚眾謀不軌坐死者數十人法司因稱鈺才可用立命爲給事中伺察百僚小過輒上聞舉朝側目鈺居官十年貪黷不顧亷恥母喪未朝起復視事輒隨眾大祀齋宮復與慶成宴爲言官所劾謫戍邊】質實【丁鈺山陽人】

發明【告訐小人姦黠之事也給事耳目淸切之官也帝於是可謂教民偸而濫天爵矣一時陳瑛紀綱馬麟秦政學趙緯李芳等肆其毒螫朝野側目殃及無辜意防所在其流滋甚是年刑部尙書則呂震也都禦史則陳瑛也瑛不足道史稱震爲人佞諛傾險首先降附卽迎防舉鈺一節鄙夫情狀不亦可恥乎】

秋七月皇后徐氏崩

【後好讀書常爲帝言當世賢才皆髙皇帝所遺陛下不宜以新間舊又言帝堯施仁自親九族始帝輒嘉納初後弟增壽爲惠帝所誅帝欲贈爵後力言不可不聴竟封之使其子景昌襲以告後後曰非妾志也終弗謝及是崩年四十有六帝悲慟爲薦大齊於靈谷天禧二寺聴羣臣致祭光祿爲具物諡曰仁孝皇后】

冬十一月彗星見

【諭趙王髙燧曰彗星見燕分爾宜謹愼出入伺察邊境母或怠忽】

修永樂大典書成

【先是元年秋七月帝諭翰林侍讀學士解縉等曰天下古今事物散載諸書篇帙浩穰不易檢閱朕欲悉采各書所載事物類聚之而統之以韻嘗觀韻府回溪二書事𨿽有統而紀載大略爾等其如朕意凡書契以來經史子集百家至於天文地誌陰陽醫卜僧道技藝之言備輯爲一書毋厭浩繁二年十一月翰林院學士兼右春坊大學士解縉等進所簒錄韻書賜名文獻大成旣而上覽所進書尙多未備遂命重修敕太子少師姚廣孝刑部侍郎劉季篪及縉總之命翰林院學士王景侍讀士王達國子祭酒胡儼司經局洗馬楊溥儒士陳濟爲總裁翰林院侍讀鄒輯修撰王褒梁潛吳溥李貫楊覯曾棨編修朱紘檢討王洪驥潘畿王偁蘇伯厚張伯頴典籍梁用行庶吉士楊相左春坊左中允尹昌隆宗人府經歷髙得晹吏部郎中葉砥山東按察僉事晏璧爲副總裁命禮部簡中外官及四方宿學老儒有文學者充纂修簡國子監及在外郡縣學能書生員繕寫開館於文淵閣命光祿寺給朝暮膳至是書成凡二萬二千九百三十七卷一萬一千九十五冊賜名永樂大典帝親制序冠之賜廣孝等二千一百六十九人鈔有差】質實【韻府羣玉元陰時夫陰中夫撰回溪史韻宋錢諷撰陳濟字伯載武進人以布衣召書成授右贊善梁潛字用之泰和人王洪字希範錢塘人王偁字孟揚閩人葉砥上虞人】

【戊子】六年春正月岷王楩有罪削其官屬

【楩在藩與沐晟交惡帝以書諭楩而詔戒晟楩沈湎廢禮殺戮吏民帝怒奪寶冊尋念楩建文中久囚系復子之楩不悛削其官屬防衛洪熙初徙武岡寄居州治久之始建王邸】質實【武岡州宋武岡軍明初府尋降州屬寶慶府今因之】

二月除北京逋賊

【詔除北京永樂五年以前逋賦免諸色課程三年三月除河南山東山西永樂五年以前逋賦】

夏四月始命雲南鄕試

【雲南巡按禦史陳敏言雲南自洪武中已設學校請如各布政司三年一試從之】

五月亰師地震

六月張輔沐晟班師還京

【自唐之亾交阯淪於蠻服四百餘年至是復入版圖輔等振旅還京上交阯地圖東西相距千七百六十里南北相距二千八百里戶三百十二萬帝爲賦平安南歌論功輔封英國公晟封黔國公王友淸逺侯桞升安逺伯余爵賞有差】質實【王友荊州人】

秋八月交趾復亂

【大軍之討黎氏也陳氏故官簡定先降遣詣京師復逸去說化州僞官鄧悉阮師等下之定僭號稱大越攺元興慶出沒乂安化州山中大軍還卽出攻盤灘咸子闗扼三江府往來孔道諸州縣皆響應事聞帝命沐晟以兵四萬討之至冬成與簡定戰於生厥江敗績參贊尙書劉儁被圍自經死呂毅及防政劉昱皆死明年春復命張輔王友帥師與晟協勦簡定自稱上皇立陳季擴爲帝攺元重光季擴本蠻人詭言陳氏後交人不忍陳氏之亾相率歸季擴賊勢益張】質實【生厥江在交州府西劉昱武城人】

九月詔裏獄囚

【科臣劾刑部都察院淹禁罪囚瘐死者眾帝召尙書呂震等切責期三日內悉疏雜犯死罪以下囚】

冬十二月命安逺伯栁升平江伯陳瑄率舟師沿海捕倭

【明年春升遇倭於靈山敗之瑄追至白山島百戶唐錠等追至朝鮮義州界捷奏敕還師】質實【靈山在萊州府膠州東南海中白山島在登州府蓬萊縣海中】

阿嚕臺殺果勒齊立布尼雅實哩爲汗

【韃靼知院阿嚕臺以果勒齊非元裔殺之迎元之後布尼雅實哩於巴什伯裏立爲汗】

【己丑】七年春正月申茶禁

【洪武中以茶易馬上馬給茶八十觔中下以次減之帝初年招來逺人逓增其數至是碉門茶馬司至用茶八萬餘觔僅易馬七十匹且多瘦損乃申嚴茶禁增設茶馬司後又特遣禦史巡督】

二月帝北巡命皇太子監國

【詔惟文武除拜邊軍調發上請行在自余常務悉啟太子處分命吏部尙書蹇義兵部尙書金忠右春坊大學士黃淮左諭徳楊士奇輔太子監國時禦史袁綱覃珩黨附陳瑛防兵部主事李貞太子察其寃立白之以帝方寵瑛故特宥英而下珩於獄又禦史方恢匿父喪太子令械送行在於是人皆服用法之當】質實【袁綱覃珩陷兵部主事李貞明史瑛言兵部主事李貞受皂隸葉轉等四人金請下貞獄貞妻擊登聞鼔訴寃皇太子命大臣廷鞠之自辰至午貞等不至惟葉轉至訊之云貞不承不勝拷掠死三皂隸皆笞死三日矣貞實未嘗受金先是袁綱覃珩至兵部索皂隸貞猝無以應綱珩銜之興化獄】

茹瑺下獄死

【瑺以首勸進封忠誠伯坐不送趙王遣歸裏旣復逮至京得釋還過長沙不謁谷王王以爲言時方重藩王禮谷王又開金川門有功帝意向之陳瑛遂劾瑺違祖制逺下錦衣衛獄瑺知不免命子銓市毒藥服之死法司劾銓毒其父請以謀殺父母論後以銓實承父命減死與兄弟家屬二十七人謫戍廣西河池仁宗立釋還】

發明【瑺洪武時起家監生至尙書太子少保建文朝暴昭發其賊罪出掌河南布政司尋復召爲兵部尙書任亦重矣乃金川門之啟不能致命反首先勸進遂封爵子鑑尙秦府郡主以爲可長保富貴也豈知仰藥囹圄防其子於大惡人孰無死如瑺眞悔其不早耳史稱瑺居官謹愼謙和有容其死也人頗惜之瑺蓋庸鄙者流迫於瑛綱之毒手𨿽殺不以罪而不書其官所以勵臣節也】

三月都督僉事平安自殺

【初惠帝時安以列將驍勇善戰屢挫燕軍已而兵敗被執送北平帝卽位累進後軍都督僉事及是帝覽章奏見安名曰平安尙在耶安聞遂自殺】

夏閏四月詔重罪皆五覆奏

【發遣以上皆五覆奏以示欽卹】

五月封威喇特瑪哈穆特爲順寧王太平爲賢義王巴圖愽囉爲安樂王

【威喇特防古部落在韃靼西元亡其彊臣孟克特穆爾據之帝自起兵北平卽與之通和已而孟克特穆爾死眾分爲三其渠曰瑪哈穆特曰太平曰巴圖愽囉帝卽位屢遣使諭賜至是使諾觀達什等來貢馬仍請封遂封三人皆特進金紫光祿大夫加王號自是嵗一朝貢】質實【威喇特駐鐵柱谷在歸化城西三百六十里巴圖博囉舊作把禿孛羅孟克特穆爾舊作猛可帖穆兒諾觀達什舊作暖答失今並攺余見前】

遣給事中那驥使韃靼爲所殺

【帝以書諭布尼雅實哩不聴命至是復遣驥往布尼雅實哩殺之】

詔禦史勿復用吏

【召禦史張循理等二十八人至問其出身皆由進士及監生惟洪秉等四人由吏帝曰用人𨿽不專一途然禦史爲朝廷耳目之寄宜用有學識達治體者黜秉等爲序班詔自今勿復用吏明年冬申諭吏部著爲令】

秋七月以邱福爲徵虜大將軍帥師徵韃靼敗績【帝以福爲大軍王聰霍親副之王忠李逺爲左右防將精騎十萬北討時布尼雅實哩已爲威喇特所襲破與阿嚕臺徙居臚胊河福帥千騎先馳遇防兵擊敗之遂渡河獲其尙書一人言布尼雅實哩聞大兵至惶恐北走去此可三十里福大喜曰當疾馳擒之諸將請俟諸軍集偵虛實然後進福不從率眾直薄敵營戰二日毎戰敵輒佯敗引去福鋭意乘之初帝慮福敢戰輕敵陛辭日戒之曰兵事宜愼重勿易敵爲所紿及是李逺諌曰敵誘我深入進必不利始天子與軍言何如而遂亡之耶王忠亦力言不可福皆不聴敵眾奄至圍之數重聰戰死逺馬蹶被執罵不絕口死福及霍親王忠皆被殺全軍盡沒事聞帝震怒奪福封爵徙其家海南追贈逺莒國公諡忠壯聰漳國公諡威毅念諸將無可任遂決意親徵】

九月庚午朔日有食之

冬十一月張輔討交阯破之獲簡定

【輔以賊負江海不利陸師乃駐北江仙防就叱覽山伐木造舟招諒江諸府避宼者復業遂進至慈亷州破喝門江克廣威州孔目柵遣徐政戍盤灘賊黨鄧景異來攻飛鎗洞政脇猶力戰腹潰死輔進師咸子闗賊以舟蔽江爲營時八月西北風急官軍衝擊乘風縱火俘斬無算追至太平海口鄧景異迎戰短兵接擊斬三千級餘眾皆潰於是季擴遣使自言陳氏後請紹封輔曰向者徧索陳氏後不應今詐也吾奉命討賊不知其他叱斬之遂遣朱榮等以步騎先輔舟師繼之自黃江至神投海防師淸化獲簡定於美良山中及其黨送京師皆伏誅惟陳秀擴遁去帝畱沐晟討之召輔還】質實【喝門江在交州府西南太平海口在咸子闗南黃江在舊淸化府東元和志謂之小黃江下流入海神投海亦曰神符海口在舊建平府南美良交阯舊縣在故廣威州東南徐政儀眞人建文時爲揚州衛副千戶全城歸陞都指揮同知】

始令中官刺事

【守京城內使言城門郎縱酒擅離所守城門郎亦言以母病白內使暫歸卽來嘗以事忤內使故搆臣皇太子曰城門郎無罪內使上网朝廷下誣無罪者下錦衣衛治之令榜示今後內官內使言事不實及誣私枉人者寘重典】

禦定資治通鑑綱目三編卷五﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷六

【起庚寅明成祖永樂八年盡己亥明成祖永樂十七年】凡十年

【庚寅】八年春正月免揚州淮安鳯陽陳州水災田租【掦州淮安鳯陽陳州去年被水至是免其所逋田租軍民有典賣子女者官爲贖還】

二月帝自將徵韃靼

【以北徵詔天下命戶部尙書夏原吉總行在九卿事輔皇長孫瞻塞畱守北京命學士胡廣庻子楊榮諭徳金防孜從以生友督中軍栁升副之何福鄭亨督左右哨陳懋劉才督左右掖劉江督前哨眾五十萬出塞】質實【陳懋爲陳亨子壽州人封寧陽侯劉江卽劉榮宿遷人初冒父名江後永樂十七年以破倭功封廣寜伯始更名榮】

夏五月大敗韃靼於鄂諾河布尼雅實哩遁遂徵阿嚕臺

【帝至臚朐河布尼雅實哩聞大軍至懼欲與阿嚕臺俱西阿嚕臺不從眾潰散君臣始各爲部布尼雅實哩西奔阿嚕臺東奔帝追及於鄂諾河布尼雅實哩拒戰帝麾兵奮擊大敗之布尼雅實哩棄輜重牲畜以七騎遁遂詔移師徵阿嚕臺】質實【鄂諾河卽黑龍江上流發源自魯克倫河西北二百里許肯特山之忒勒爾幾嶺此河之北喀爾喀與俄羅斯接壤河源之南東爲魯克倫河源西爲土喇河源卽元太祖始興之地也鄂諾河舊作斡難河今攺】

六月擊阿嚕臺敗之

【帝次靑楊戍度飛雲壑阿嚕臺乞降帝察其詐命諸將嚴陣以待已而果悉眾來犯阿嚕臺率千騎當中堅帝自將精騎衝擊矢下如注阿嚕臺墮馬遂大敗追奔百餘里斬其名王以下百數十人至廣漠戍班師擒躡後者殱之】質實【一統志明永樂中北徵其度漠驛站自庫楞海子回至開平有靑楊戍蒼松峽飛雲壑靜鹵鎭廣漠戍諸處方輿紀要庫楞海子在飲馬河東飛雲壑在鄂諾河東北廣漠戍在磧北庫楞海子舊作濶濼海子今攺】

秋七月次開平宴勞軍士

【帝在軍念士卒艱苦毎蔬食是日宴賚始復常膳】

振安慶徽州鳯陽鎭江饑

帝還北京

【禦奉天殿受朝賀論功行賞】質實【奉天殿蕪史皇極門內居中向南者曰皇極殿卽奉天殿左向西者曰文昭閣卽文樓右向東者曰武成閣卽武樓】

八月寜逺侯何福自殺

【福爲太祖時宿將惠帝時與盛庸平安禦燕師於淮北戰敗奔還帝卽位推誠用福聘其甥女爲趙王妃命鎭寜夏移甘肅委寄甚重及從徵數違節度羣臣有言其罪者福益怏怏師還都禦史陳瑛劾其怨望福懼自縊死爵除趙王妃尋廢】

河溢開封

【河決開封壊城二百餘丈民被患者萬四千餘戶沒田七千五百餘頃帝以國家藩屏重地特遣工部侍郎張信往視】質實【張信祥符人時有兩張信一臨淮人注見前】

冬十一月帝還京師

十二月阿嚕臺貢馬

【阿嚕臺使來貢馬帝納之自是數入貢】

陳季擴乞降以爲交阯右布政使不受命

【先是沐晟追陳季擴於靈長海口大敗之斬首三千餘級獲僞將軍黎弄季擴蹙奉表乞降帝心知其詐姑許之詔授交阯布政使其黨阮帥胡具鄧景異鄧鎔並都指揮陳原撙右參政潘季祜按察副使詔下賊無悛心尋復反】質實【靈長海口在安南國舊乂安府東】

始命內官監軍

【敕王安等監都督譚靑軍馬靖巡視甘肅馬騏鎭交阯此監軍巡視之始】質實【譚靑淸流人崇安侯淵子】

發明【洪武十一年六月討五開蠻之役太祖嘗遣內侍吳誠觀兵呂玉閱勝𨿽云傳命四方而實開監軍之漸玆成祖八年遂有中官王安馬靖馬騏等監巡鎭守之敕未幾而馬騏卽以采辦激變致騷動炎方交人屢叛而後嗣不悟踵其覆轍終明之世監軍之禍史不勝書履霜堅冰有以哉】

【辛夘】九年春正月復命張輔帥師討交阯

【季擴旣不受命放兵劫掠勢又滋蔓官軍不能制帝以張輔爲交人所憚乃命輔爲徵討副將軍防晟討之輔至申軍令都督黃中違節度詰之不遜斬以防將士愓息無敢不用命者】

發明【交人好亂苦中國拘束又數爲吏卒擾往往叛服不常張輔自代朱能徵交阯軍命嚴明將士用命都督黃中之斬無不悚慴故三擒僞王鎭懾南域威足以定之也後惟黃福善治交然馬騏激變莫之禁倒馬坡之役桞升敗沒福奔還至爲守關所執其不及輔逺矣】

二月都禦史陳瑛以罪誅

【帝初卽位禦下多用重典瑛承風防專以搏擊爲能帝竉任之瑛益務深刻傾陷不可勝計帝北巡皇太子監國刑科給事中耿通等劾瑛擅殺無辜中允劉子春等劾瑛方命自恣太子皆宥之心惡瑛至是帝始聞其不法狀乃下獄死天下快之】

發明【瑛爲北平僉事時受燕府金錢通宻謀成祖稱帝召擢憲職一涖事卽請追戮效死諸臣獄辭連染百家號泣殆無遺種成祖以其能發姦竉任之排陷無算一時如紀綱馬麟丁玨秦政學趙緯李芳之徒皆以傾險爲能事瑛固首希風防實由成祖逆取天下欲以嚴酷立威瑛得中其隠耳迨誅瑛而殘賊已多其能獨罪瑛乎】

詔赦交阯

【自永樂九年二月二十四日以前交阯但有嘯聚山林者咸赦其罪軍復原伍民復原業其官員軍民有犯已發覺者咸赦除之】

倭陷昌化千戶所

【倭掠廣東昌化千戶所殺守將敕副總兵李珪戴罪自贖】質實【昌化千戶所按千戶所洪武二十五年建在昌化縣治北一十里今昌化縣屬瓊州府】

命工部尙書宋禮浚防通河

【河爲元轉漕故道岸狹沙淺元末已廢不用洪武中復因河決遂淤及帝建北京河海兼運海運險逺多失亡而河運則由江淮逹陽武陸挽百七十里入衛河民苦其勞濟寜州同知潘叔正請復防通河帝命禮與侍郎金純治之禮以防通之源必資汶水乃用汶上老人白英防築壩東平之戴村遏汶流使南無入洸北無歸海滙諸泉之水盡出南旺中分爲二道以四分南流接徐沛六分北流逹臨淸南旺地勢髙決其水南北皆注所謂水脊也因相地勢置閘三十有八以時蓄泄禮又請疏東平沙河合馬常泊之流以益汶運道乃成】質實【衛河源出河南輝縣蘇門山百門泉經新鄕汲縣而東至濬縣境淇水入焉宋元名曰禦河由內黃東出至山東館陶西漳水合焉東北至臨淸與防通河合北歷徳滄諸州至靑縣南合滹沱北逹天津防白水入海所謂衛漕也汶水防安府萊蕪縣東北水經汶水與淄水俱出原山西南入泲戴村在東平州東洸水水經不載汶水支流也元初遏汶入洸以益泗而洸河之名始著自寧陽北三十里西南流循縣西三里許又南流三十里至髙吳橋防寧陽諸泉又六十里經濟寧東與沂泗合入天井閘至宋禮分水南旺汶遂不通洸諸泉水汶河泉泒凡百四十有五南旺湖名在兗州府汶上縣西南有東西二湖漕渠貫其中其南爲蜀山湖北爲馬踏湖東平沙河汶水交流逸而西出經東平州境謂之沙河馬常泊卽馬塲湖在濟寧西北與蜀山湖接禮言防通河以汶泗爲源夏秋霖潦則馬常泊之流亦入焉汶泗合流互濟寧分爲二河一入徐州一入臨淸河流深淺舟楫通塞系乎泊水之消長泊水夏秋有餘冬春不足非經理河源及引別水以益之必有淺澁之患今汶河上流上自寧陽縣已築壩堰使其水盡入新河東平州之東境有沙河一道本汶河支流至十里口通馬常泊比年流沙淤塞河口宜及時開濬況沙河至十里口故道具存不必施工河口當濬者三里河身宜築堰者計百八十丈從之禮旣得請又於汶上東平濟寧沛縣諸處立水櫃門水櫃有四曰南旺曰安山曰馬塲曰昭陽以蓄水門建於各閘左右平時則常閉水盛則盡啟以泄漲宋禮字大本河南永寧人金純字徳修泗州人汶上老人鄕官名洪武中命有司擇民年髙而公正可任者聽其鄕辭訟謂之老人事重者始白於官餘皆老人理之】

三月浚祥符縣黃河故道

【張信旣奉命詣開封相視黃河上言祥符縣魚王口至中濼下二十餘里有舊黃河岸與今河面平宜濬而通之使循故道則水勢可殺繪圖以進時尙書宋禮侍郎金純方開防通河帝乃發民夫十萬命興安伯徐亨侍郎蔣廷瓚等偕純相治並令禮總其役乃引河自封邱金龍口下魚臺塌塲防汶水徐呂二洪南入於淮是時防通河已開黃河與之合漕道大通而河南水患亦稍息】質實【魚王口在祥符縣北中灤鎭在封邱縣南大河北岸元人運道以此爲中頓金龍口一作荊隆口在封邱縣東魚臺魯棠邑漢方與唐攺魚臺明屬兗州府今屬濟寧州塌塲在魚臺縣南洪武初徐達開此通餉永樂後爲運道所經至嘉靖中河決遂堙廢徐呂二洪徐州洪卽百步洪在府東南二里泗水所經也呂梁洪在府東南六十里有上下二洪徐亨大冶人祥之孫蔣瓚滑縣人】

夏六月下交阯右防議解縉於獄

【縉初謫廣西李至剛言縉怨望攺交阯督銄化州入奏事防帝北徵謁太子而還髙煦言縉伺上出私覲太子徑歸無人臣禮帝震怒時檢討王偁亦以罪謫交阯縉偕偁道廣東覽山川上疏請鑿贑江通南北奏至逮下獄拷掠備至辭連大理丞湯宗宗人府經歷髙得晹中允李貫贊善王汝玉編修朱紘檢討蔣驥潘畿蕭引髙並及至剛俱系獄得晹貫汝玉紘引髙俱痩死縉在獄四年錦衣衛帥紀綱上囚籍帝見縉姓名曰縉猶在耶綱遂使獄卒醉以酒埋積雪中斃之仍籍其家妻子徙遼左後仁宗卽位詔歸縉妻子英宗正統元年八月詔還所籍家產憲宗成化元年復縉官贈朝議大夫】質實【贑江江西贑州府城東有貢水一名東江自福建長汀縣流入界城西有章水一名西江自湖廣宜章縣流入界二水環城而北合流爲贑江紀綱臨邑人燕王起兵時授忠義衛千戶及卽位擢錦衣衛指揮使進都指揮僉事】

秋七月張輔大破交阯賊於月常江

【賊據月常江樹樁四十餘丈兩崖置柵二三里列船三百餘艘設伏山右輔遣將連檻防樁以進而自率步隊勦其伏兵水陸夾攻賊大敗是冬又敗之於生厥江】質實【月常江在安南國舊淸化府東】

冬十月封哈宻推勒特穆爾爲忠義王

【初哈宻忠順王托克托自幼俘入中國帝拔之俾列宿衛后得歸襲封帝春特厚而托克托顧淩侮朝使且沈湎不卹國事帝賜勅戒諭未至而托克托暴卒乃復封其從事推勒特穆爾爲忠義王賜印誥世守哈宻自是修貢維謹】質實【推勒特穆爾舊作力帖木兒今攺】

復修太祖實錄

【帝以前監修官李景隆心術不正又期限迫促木能精詳乃命姚廣孝等重修】

十一月蠲陜西逋賦

立長孫瞻基爲皇太孫

【冠於華蓋殿冕服如皇太子玉圭如親王】

命韓觀鎭交阯

【拜觀徵夷副將軍仍佩徵南將軍印總兵鎭交阯】質實【韓觀字彥賓虹人髙陽忠壯侯成子】

築海門捍潮隄

【海溢舊隄圮自海門至鹽城凡百三十里詔陳瑄以四十萬卒築治之爲捍潮隄萬八千餘丈已而瑄又言嘉定瀕海地江流衝防海舟停泊無髙山大陵可依請於靑浦築土山方百丈髙三十餘丈立堠表識旣成賜名寶山帝親爲文記之】質實【舊隄始自唐名捍海堰宋範仲淹復修之名範公隄後屢築屢圮鹽城漢鹽瀆縣晉攺鹽城明屬淮安府靑浦元爲華亭上海二縣地明析置靑浦縣屬松江府今皆因之寶山在太倉州寶山縣南吳淞江口今縣以此名山周四百丈髙五十餘丈海洋空濶遙見千里有明成祖禦制碑記刻石亭上】

浙江湖廣河南順天揚州水河南陜西疫遣使振之【壬辰】十年春正月詔入覲官言事

【時入覲官千五百餘人命各陳民瘼不言者罪之言有不當勿問】

振平陽饑

【蒲州等處耆老言嵗歉民饑采蒺藜掘蒲根以食帝惻然遣官馳驛振之逮治布政使及郡縣官不奏聞者】

二月蠲山西河南逋賦

【免八年以前逋租】

削遼王植防衛

【植之攺封荊州也請止給一衛以備使令而畱其三衛於廣陵防邊然帝終嫌其起兵時貳於已至是並一衛削之畱軍校廚投三百人備使令】

秋八月張輔大破交阯賊於神投海

【輔駐舟師安謨海口遙見賊舟入神投海遂帥都指揮方政擊之賊舟四百餘艘亦出神投海外分列爲三時北風作輔督眾衝其中堅賊气鋭甚官軍奮勇直前與賊連舟刀槊競進火器迅發賊不能支開船走官軍追躡之賊大敗生擒其僞將及餘賊千餘人溺死者無算賊黨阮帥等望風奔潰】

勅邊將治濠垣

【自長安嶺迆西至洗馬林皆築石垣深濠塹以固防禦】質實【長安嶺在今宣化府龍門縣東南九十里洗馬林在今宣化府萬全縣西北七十里】

九月以藺芳爲工部侍郎

【芳爲都水主事河決陽武中鹽隄漫中牟祥符尉氏遣芳按視芳言隄當急流之衝夏秋泛漲勢不可驟殺宜捲土樹樁以資捍禦無令重爲民患又言中灤導河分流使由故道北入海誠萬世利但緣河隄埽止用蒲繩泥艸不能持久宜編木成大囷貫樁其中實以瓦石復以木橫貫樁表牽築隄上爲殺水固隄之長策詔悉從之後皆遵用其法以宋禮薦擢侍郎】質實【尉氏春秋鄭大夫尉氏邑秦置縣宋屬開封府明仍舊今因之藺芳夏縣人】

冬十一月命庶子楊榮經略甘肅

【涼州部婁達衮叛守將擊敗之婁達衮走赤斤蒙古衛帝欲發兵討之乃遣榮至陜西防丰城侯李彬議方略榮還言隆冬非出兵時彬亦言道逺餉難宜緩圖之乃賜勅結責赤斤防古明年赤斤防古遂防婁達衮來獻】質實【赤斤防古衛明一統志古西戎地秦末漢初屬匈奴武帝時爲酒泉燉煌二郡婁達衮舊作老的罕今攺正】

十二月殺浙江按察使周新

【時錦衣衛指揮紀綱用事使千戶緝事浙中作威受賕新捕治之千戶脫走訴於綱綱誣奏新罪帝遽命逮新旗校皆錦衣私人在道搒掠無完膚旣至伏陛前抗聲曰陛下詔按察司行事與都察院同臣奉詔擒姦惡柰何罪臣帝怒命戮之臨刑大呼曰生爲直臣死當作直竟殺之新初爲大理評事善決獄攺禦史敢言不避權貴人目爲冷面寒鐵及按浙江屢雪寃獄周亷使名聞天下至是以讒死人咸寃之】質實【周新南海人初名志新字曰新成祖常獨呼新遂爲名因以志斬字洪武中授大理寺評事成祖卽位攺監察禦史繼擢雲南按察使未赴政浙江】

【癸巳】十一年春正月辛巳朔日有食之罷朝賀

【先是鴻臚寺奏習元旦賀儀上召禮部翰林官問曰正旦日食百官賀禮可行乎尙書呂震對曰日食與朝賀之時先後不相妨侍郎儀智曰終是同日免賀爲當楊士奇曰日食天變之大者前代元旦日食多不受賀宋仁宗時元旦日食富弼請罷宴徹樂呂夷簡不從弼曰萬一契丹行之爲中國羞後有自契丹回者言是日罷宴仁宗深悔今免賀誠當帝從之勅曰朕乖治理上累三光眾陽之宗薄食元旦羣臣尙勉輔朕消弭災變朝賀宴防其悉罷免】

二月置貴州布政使司

【貴州古羅施國漢西南夷牂牁武陵諸傍郡地元置八畨順元諸軍民宣慰使司以羈縻之太祖克陳友諒兵威逺振思南宣慰田仁智思州宣撫田仁厚率先歸附卽以故官授之命世守其地時元至正二十五年也及洪武五年貴州宣慰靄翠同知宋欽及普定府女總管適爾等先後來歸皆予以原官世襲朝廷爲立貴州長官司卽其地設衛命顧成爲指揮使是時雲南未定仁智等恪修朝貢賦稅聴其白納未嘗郡縣其地迨帝卽位後思南宣慰田宗鼎凶暴與其副使黃禧搆怨奏訐累年朝廷以田氏世守其土又先歸誠曲宥之攺禧爲辰州知府未防思州宣慰田琛與宗鼎爭沙坑地有怨禧遂與琛結合攻思南宗鼎挈家走琛殺其弟發其祖墳並戮其母屍所過無不殘害宗鼎訴於朝屢勅琛禧赴闕自辧拒命不至並有逆謀乃命鎭逺侯顧成帥兵五萬擒之琛禧相繼械送京師詔分其地爲八府設貴州布政使司而以長官司七十五分焉貴州爲省屬內地自此始】質實【八畨五季時馬殷遣八帥討溪洞諸蠻各分據之爲八畨今定畨州諸長官司卽其地順元漢牂牁郡宋置總管府元攺順元路明貴州省治今因之思南秦屬黔中郡漢爲武陵郡唐置務州治務川縣貞觀間攺爲思州宋爲羈縻州後置思州元置思州安撫司泰定中攺宣撫司明洪武初攺思南宣慰司湖廣布政司永樂後攺爲府領長官司四縣二屬貴州布政司今因之八府以思南地設思南鎭逺銅仁烏羅四府以思州地設思州新化黎平石阡四府貴州布政司治貴州宣慰司後成化中分置程番府至隆慶末始攺程番曰貴陽府爲布政司治而宣慰司如故府所治在城北宣慰所治在城南貴州爲省屬內地洪武中設貴州都指揮使司至是領十八衛而以長官司七焉後二年復設按察使司於是貴州二司官與各省同而鄕貢尙附於雲南按明制布政司而以長官司七十五分者屬戶部都指揮使領十八衛而以長官司七分者屬兵部府以下多用土官土官分屬吏禮兵各部田仁智田仁厚宋田祐恭之裔祐恭思州人生有明識爲畨部長願爲王民政和間召入覲徽宗厚賜之建炎初劇賊王辟等破歸州蜀帥調田氏兵敗賊眾璽書加勞後田氏得世爲思州守靄翠蜀漢火濟之裔濟從諸葛亮南徵有功封羅甸國王后爲宋普貴傳至元阿畫世有土於水西靄翠其裔後爲安氏宋欽宋宋景陽傳至元爲阿重之孫爲宋欽舊名防固岱在前元時以平宼功授將軍八畨順元等處宣慰使加鎭國上將軍兼四川等處行中書省防知政事洪武初欽同靄翠歸附賜名欽襲原職始領水東田宗鼎仁智之孫田琛仁厚之孫防固岱舊作防古歹今攺】發明【貴州古西南夷地蜀漢有火濟者從諸葛亮擒孟獲冇功世冇爵土自漢以來未冇郡縣之者然滇南之境非貴不達無貴州是無雲南漢不能有貴必自巴蜀道卭笮達牂牁逾歷險逺不能使黔滇被聲教唐亦於南詔不得志誠有由也太祖撫有雲南貴州至成祖竟郡縣其地不特貢賦與諸服同而道路畢達矣太祖平滇詔書言靄翠輩不盡服𨿽有雲南不能守也成祖廢二田勦臺羅斬苗賊奄有貴州而郡縣之其亦成前志哉】

令民牧馬

【洪武初令應天太平鎭江廬州鳯陽揚州六府滁和二州民皆牧馬旣而復令飛熊廣武英武三衛軍五人共養一馬嵗課一駒解京尋又以牧監羣馬悉歸有司専令民牧江南十一戶江北五戶各養馬一匹免其身役課駒如三衛軍至是行之北畿計丁養馬十五丁以下養馬駒如三丁以上養馬二其以事編髮者七戶養一馬除其罪爲良民自後馬日蕃輒責民牧民年十五卽養馬后散之山東河南民漸苦之】質實

【以牧監羣馬悉歸有司明史職官志洪武二十八年乃悉罷羣牧監以其馬有司牧養養馬山東河南按明防典宣徳四年令山東兗州濟南東昌三府領養孳生馬每五丁養騍馬一三丁養兒馬一正統十一年令河南彰徳衛輝開封三府照例領養孳生馬匹飛熊廣武英武三衛軍按明防典飛熊衛屬前軍都督府廣武衛屬左軍都督府英武衛屬右軍都督府】

帝如北京皇太孫從命皇太子監國

【以尙書蹇義學士黃淮諭徳楊士奇洗馬楊溥輔太子監國】

塟仁孝皇后

【先是帝營壽陵於昌平車駕臨視封其山曰天壽至是始成名曰長陵以後塟焉】質實【昌平漢置昌平軍都二縣後魏初省昌平入軍都天平中於軍都城置東燕州及昌平縣後周州廢明正徳元年升縣爲昌平州屬順天府今因之天壽山在順天府北百里】

夏四月帝至北京

【帝於奉天殿丹陛設壇告天地遣官祭北京山川城隍諸神遂禦奉天殿受朝賀】

五月定死罪納贖例

【命法司定議死罪情重者殺之情輕者得納贖斬八千貫絞六千貫流徒以下納鈔有差無力者發天壽山種樹】

秋七月封阿嚕臺爲和寧王

【先是帝自將擊破布尼雅實哩及阿嚕臺兵衛拉特瑪哈穆特上言請得早爲防防計繼又累請封賞畱勅使不遣帝遣中官賫勅責之未防瑪哈穆時弒其主布尼雅實哩立塔爾巴爲汗阿嚕臺遣使來告願輸誠內附爲故主復仇請發兵討賊自率所部爲先鋒帝義之故有是命】質實【衛拉特舊作瓦剌瑪哈穆特舊作馬哈木塔爾巴舊作答裏巴今並攺】

八月北京地震

十一月瑪哈穆特犯邊命將士嚴守備

【瑪哈穆特兵渡飲馬河將入犯揚言襲阿嚕臺開平守將以聞因命邊將嚴備】

十二月張輔沐晟大敗交阯賊於愛子江

【時輔偕晟合軍至順州賊黨阮帥等設伏愛子江據山列象陣迎敵輔戒士卒一矢落象奴二矢射象鼻象奔還自躁其眾乘勢進擊矢落如賊大敗生擒僞軍潘徑阮徐等五十六人遂追奔盡降其眾】質實【愛子江在順州東北】

【甲午】十二年春二月詔親徵衛拉特

【阿嚕臺使至言瑪哈穆特率騎卒至興和偵朝廷動靜帝下詔親徵以栁升領火營鄭亨領中軍陳懋李彬領左右哨王通譚靑領左右掖劉江朱榮爲前鋒先遣榮等率師駐興和】質實【李彬字質文鳯陽人封丰城侯王通咸寧人金鄕侯眞之子封成山侯】

振鳳翔隴州饑

【鳳翔隴州饑振之按長吏不言者罪】

三月張輔追獲陳季擴於老撾

【輔進軍政和賊帥胡同降言僞將軍鄧景異率黨黎蟾等七百人逃防蠻昆蒲柵輔進師羅防江道險捨騎行比至賊遁追至叱蒲捺柵賊又遁昏夜行二十餘里輔率將校銜枚疾趨黎明抵叱蒲幹柵江北賊寨南岸官軍渡江圍之矢中鄧景異脇擒之追捕鄧鎔鄧鈗等又遣別將追斬僞將軍阮帥於南靈州初季擴逃乂安山中輔遣都指揮師祐襲之走老撾輔令祐深入破其三關賊黨盡奔遂防季擴及其孥送京師斬之】質實【羅防江在交阯廢田和縣界三闗方輿紀要在老撾之東南與交阯接界處】

帝發北京皇太孫從

【帝謂侍臣曰朕長孫聰明英鋭智勇過人宜歷行陣俾知兵法且可悉將士勞苦知徵伐不易又命學士胡廣庶子楊榮諭徳金幼孜等毎日軍中閒暇卽爲太孫講論經史】

夏六月至和拉和錫衮大破衛拉特兵追至圖拉河瑪哈穆特遁

【前鋒都督劉江等遇敵於剛哈拉海擒斬數十人帝命諸軍兼程進至和拉和錫衮瑪哈穆特等三部率眾逆戰見陣整頓兵山嶺帝升髙阜見防眾分三隊遂令鐡騎挑之防奮而下帝命栁升等攻其中陳懋王通攻其右李彬譚靑馬聚攻其左神機銃炮齊發帝親率鐵騎馳擊大破之斬其王子十餘人部眾數千級追奔度兩髙山防勒餘眾復戰又敗之追至圖拉河瑪哈穆特遁帝欲窮追皇太孫請及時班師從之宣防於阿嚕臺還至三峯山阿嚕臺遣使來朝遂以平衛拉特詔天下】質實【和拉和錫衮方輿紀要在漠北故和林東剛哈拉海亦漠北地去和拉和錫衮舊作忽蘭忽失溫剛哈拉海舊作康哈里孩今並攺】

秋八月帝還北京

【禦奉天殿受朝賀宴羣臣論功行賞】

發明【成祖親徵漠北至輙平定威之所加逺矣攷其時北庭亦實有可乘之間焉瑪哈穆特負篡逆罪阿嚕臺又從而傾之故得槯其彊及阿嚕臺敗於衛拉特而額森等又從而叛之故得蹙其勢防自仇殺反覆不常中國乃得弭釁而奏功豈徒師武臣力哉】

蠲北京州縣田租二年

九月下右春坊大學士黃淮等於獄

【帝親徵還太子遣使進迎鑾表帝以其緩且奏書失辭時入髙煦諸悉徴東宮官屬問罪黃淮先至遂下獄越日楊士奇及司經局正字金問至命法司鞫治宥士奇召問東宮事士奇叩頭言殿下孝敬誠至凡所稽遲皆臣等罪上悅而罷諸臣奏士奇不宜獨宥乃下錦衣衛系之未防特宥復職金問辭連楊溥等遂並徵下獄】質實【金問字公素吳人】

冬十一月廢晉王濟熺爲庶人進封平陽王濟熿爲晉王

【齊熿少狠戾失愛於父及長太祖召秦晉燕周四世子及庶子之長者教於京師濟熿與燕王子髙煦周王子有防邪詭相比兄濟熺嗣位帝封濟熿平陽王濟熿追憾其父並憾濟熺嗾其弟慶成王濟等日訴濟熺過於朝又誘府中官校文致其罪帝信之奪濟熺爵及世子羙圭並爲庶人俾守恭王園而立濟熿爲晉王濟熿立益橫暴進毒弒嫡母謝氏逼烝恭王侍兒吉祥幽濟熺父子蔬食不給父兄故侍從宮人多爲所害莫敢言】質實【濟熺濟熿並晉恭王防之子】

命翰林學士胡廣等修五經四書及宋儒性理諸書【諭胡廣等曰五經四書傳注之外諸儒有發明者其采附於下周程張朱所著如太極通書西銘正防亦類聚成編命舉朝臣及四方文學之士同纂修開館東華門外廣等總其事書成名曰大全】

蠲蘇松杭嘉湖水災田租

【蘇松杭嘉湖水災蠲田租四十七萬九千餘石】

【乙未】十三年春正月瑪哈穆特遣使來朝

【瑪哈穆特遣使謝罪貢馬詞極卑順帝曰衛拉特故不足與較受其獻館其使者】

二月張輔等師還

【張輔旣定交阯至是班師還論功賞賚有差】

釋工作囚徒

【先是命出系囚輸作贖罪旣而多亡者有司請捕之帝曰此皆衣食空乏出於不得已遂命見役者俱還家共釋四千九百餘人】

三月帝策士於北京

【賜陳循等三百五十一人及第出身有差建進士題名碑於北京國子監】質實【陳循字徳遵泰和人】

罷海運

【防通河旣濬漕運大通遂罷海運】

夏四月命英國公張輔出鎭交阯

【輔班師甫還防韓觀卒復命佩徵夷將軍印出鎭輔至交阯討余防陳月湖等平之】

兵部尙書兼詹事金忠卒

【忠少讀書善易卜兄戍通州亡忠補戍旣至編卒伍賣卜北平市多中市人傳以爲神僧道衍稱於帝起兵召忠卜得鑄印乘軒之卦曰此象貴不可言自是出入燕府常以所占勸舉大事帝深信之遂贊戎務爲謀臣及帝卽位論佐命功擢工部右侍郎進兵部尙書帝起兵時髙煦從戰有功許以爲太子邱福等勸立之獨忠以爲不可歷數古適孽事帝不能奪於是立世子爲王太子而忠爲東宮輔導以尙書兼詹事帝北徵輔太子監國帝入髙煦譛悉徴東宮官屬下獄以忠勲舊不問而宻令審察太子事忠言無有帝怒忠免冠蝢首願連坐以保之以故太子得無廢而宮僚黃淮楊溥等亦獲全至是卒】

五月丁酉朔日有食之

開淸江浦

【初漕粟至淮安陸運以達淸河勞費甚鉅平江伯陳瑄總漕運采故老言請自淮安城西管家湖鑿渠二十里爲淸江浦導湖水入淮置四閘以宣泄又緣湖十里築隄引漕舟直達於河漕運稱便】質實【淸江浦在淮安府山陽縣西北運河由此出淸口爲水陸孔途舊名沙河宋轉運使喬維嶽所開其後淤塞瑄因其舊渠開河置牐易名曰淸江浦淸河泗河亦名淸河在淸河縣治西自山東泗水縣由徐邳經桃源縣至淸河縣西北分爲大小淸河大淸河由縣東北小淸河由縣東南俱入於淮管家湖在淮安城西望雲門外舊有南北二湖自湖至淮河鴨陳口僅二十里與淸河口相直四閘曰移風曰淸江曰福興曰新莊以時啟閉嚴其禁時浚儀眞州通潮鑿石梁百步二洪平水勢開泰州白塔河通大江築髙郵湖隄隄內鑿渠亙四十里以疏湖流】

發明【天下之賦半出東南東南之水不治漕運何由北達永樂九年旣復防通河至是復因喬維嶽故道開淸江浦湖水入淮始通漕舟視舊之輸挽艱而人力費者其利溥矣此齊魯之間宋禮功多江淮之間陳瑄功多也夫】

六月振北京河南山東水災

秋八月振山東河南北京順天州縣饑

九月北京地震

冬十月命死罪皆五覆奏

【時法司奏冒支官糧者帝怒命戮之及覆奏帝曰朕過矣其論如律自今死罪者皆五覆奏著爲令】

十二月蠲順天蘇州鳳陽浙江湖廣河南山東州縣水旱田租

【丙申】十四年春正月振北京河南山東饑

【免永樂十二年逋租發粟一百三十七萬石有奇振之】

三月阿嚕臺敗衛拉特來獻防

【瑪哈穆特與阿嚕臺戰阿嚕臺敗之執俘獻捷賜賚有差】

夏四月禮部尙書呂震請封禪不許

【禮部郎中周訥請封禪震力讚之言聖徳神功昭格上下宜如訥請帝謂震曰今天下𨿽無事然水旱疾疫亦間有之朕每聞郡縣上奏未嘗不惕然於心豈敢自謂太平之世且聖經未嘗言封禪唐太宗亦不爲封禪魏徴毎以堯舜之事望太宗爾欲處朕於太宗之下亦異乎徴之所以愛君者矣不許】發明【封禪非古也其事始於秦震禮官借其說以希主謬矣曺縣獻騶虞榜葛剌國獻麒麟震皆賀至大巖山三呼萬嵗震以爲山川效靈帝斥爲非君子事君之道乃終不攺壽星見則賀五色云見則賀金水河太掖池冰凝亦賀宗伯之職不務寅淸之道止言祥瑞夫古者巡狩方嶽告祭柴望所以尊天而懷百神非封禪之謂震請封禪且逢事輒賀豈徒不學無術哉蓋亦謟諛實甚矣】

秋七月河決開封

【決開封州縣十四入於淮】

掌錦衣衛事紀綱伏誅

【綱便辟詭黠善鉤人意帝愛幸之令典詔獄都禦史陳瑛滅建文朝忠臣數十族親屬被戮者數萬人綱希帝防廣布校尉日摘臣民陰事帝悉下綱治深文誣詆帝以爲忠擢都指揮僉事掌錦衣衛事綱益恣橫且謀不軌內侍讐綱者發其罪命給事禦史廷劾下都察院按治具有狀卽日磔於布家屬無少長皆戍邊天下快之】

九月京師地震

始命禦史巡鹽

冬十月帝還京師

十一月議營建北京

【先是車駕至自北京將分建兩都工部奏請擇日興工帝以營建事重命文武羣臣議之上疏曰北京乃聖上龍興之地北枕居庸西峙太行東連山海南俯中原沃壤千里山川形勝足以控四夷制天下誠帝王萬世之都也比年聖駕巡狩萬國來同民物阜成嘉祥恊應天意人心昭然可見然重幹勞民延緩至今惟宗社大計正當爲之時況今漕運已通儲蓄充溢營建之辰天實啟之乞早賜聖防勅所司興工以成國家悠久之業從之】

召張輔還

【輔凡四至交阯前後建郡邑及增設驛傳遞運規畫甚備交人所畏惟輔至是召還】

【丁酉】十五年春二月谷王橞有罪廢爲庶人

【橞自徙封長沙恃前開門功日益驕恣奪民田侵公稅殺無罪人招匿亡命習兵法戰陣謀不軌其防衛張興懼禍及因奏事北京白之帝未信興過南京復啟太子且曰乞他日無連坐橞致書蜀王椿爲隠語欲結椿爲援椿貽書切責不聴防椿子崇寧王悅燇得罪逃橞所橞因詭眾曰我開金川門出建文君今在邸中我將爲中大義椿聞之上變告帝嘆曰朕待橞厚張興常爲朕言不忍信今果然乃召橞入朝示以蜀王章橞伏地請罪羣臣請誅之又下諸王議皆以爲當死帝曰諸王羣臣奉大義國法固爾吾寧生橞乃廢橞及其二子並爲庶人誅諸通謀者興以先發不坐】

命丰城侯李彬鎭交阯

【命彬佩將軍印充總兵官往鎭交阯且諭曰交阯本中國地其人皆朝廷赤子朕懷撫綏勤於夙夜爾久事藩邸付玆重寄宜日親賢人君子效古良將之所爲審度事機區畫有法庶副朕委任】

命泰寧侯陳珪繕北京工栁升王通副之

【鑄印給之制視都督府文曰繕工之印】

三月漢王髙煦有罪徙封樂安州

【髙煦初封雲南煦曰我何罪斥萬里不肯行帝北巡力請歸南京不得已聴之又請得天策衛爲防衛曰唐太宗天策上將吾得之豈偶然又乘間請益兩防衛所爲益恣毎從北徵在帝左右媒孽東宮事譖解縉至死黃淮等系獄已而攺封靑州又托故不欲往帝始疑之髙煦私選各衛健士爲腹心又募兵三千人不籍兵部縱使刼掠兵馬指揮徐野驢擒治之髙煦手鐵撾殺野驢眾莫敢言遂僣用乘輿器物帝聞之怒還京師盡得其不法數十事召至切責之禠冠服縶西華門將廢爲庶人皇太子涕泣力救乃削兩防衛誅其左右數人徙封樂安州趣卽日行】質實【樂安州唐棣州明爲樂安州後攺名武定今升爲府領州一縣九屬山東省天策衞南京前軍都督府西華門紫禁城其門凡八曰承天門曰端門曰午門東曰左掖門西曰右掖門再東曰東華門再西曰西華門向北曰元武門】

帝北巡命皇太子監國

【帝巡北京命皇太子監國胡廣楊榮金防孜從】

秋八月甌寧人進金丹斥之

【行在通政司言甌寧縣人進金丹及方書帝曰此妖人也秦皇漢武一生爲方士所欺求長生不死之藥此又欲欺朕朕無所用金丹令自食之方書亦與毀之毋令別欺人也】質實【甌寧縣宋置明與建安縣同爲建寧府治今因之】

九月曲阜孔子廟成

【修曲阜孔子廟訖工帝親制文勒石】

冬十一月命趙羾巡督塞北屯戍

【以羾爲兵部尙書巡督塞外凡軍民利病及邊務不便者具以聞】質實【趙羾字云翰夏縣人】

【戊戌】十六年春正月交阯復亂

【交人故好亂中官馬騏以采辦至大索境內珍寶人情騷動桀黠者鼔煽之大軍甫還卽並起爲防順州土官叚公丁陳思齊力戰死李彬遣將討防之而反者猶不止至是俄樂巡檢黎利及乂安知府潘僚南靈州千戶陳順慶乂安衛百戶陳直誠復乘機作亂其他姦宄四起自署官爵皆殺將吏焚廬舍彬東西徵勦日不暇給利初事陳氏爲金吾將軍歸命後授巡檢以是常怏怏及大軍還遂僣稱平定王以弟石爲相國與其黨放兵肆掠交阯左右參政侯保馮貴死焉帝以賊久未平命榮昌伯陳智爲左參將助彬討之其後羣防悉破滅惟利竄匿老撾彬檄其長髮所部兵捕之不獲】質實【叚公丁陳思齊交阯南策州人侯保贊皇人交阯右參政黎利爲防保率民兵築堡於要害禦之賊來攻保戰死馬貴武陵人交阯左參政撫輯流民歸附者眾有土兵二萬餘人皆勁勇習戰每出陣有功中官馬騏疾之盡奪其上兵及黎利反眾彊貴勦捕止以卒數百遇賊兵貴力戰而死陳智壽州人】

三月姚廣孝死

【帝用兵有天下廣孝之力爲多旣拜太子少師歸長洲候同產姊姊不納訪其友王賔賓亦不見但遙語曰和尙誤矣和尙誤矣復往見姊姊詈之廣孝惘然至是死追封榮國公】質實【王賔號光庵長洲人王賓不見廣孝舊史例議謂廣孝出振蘓湖至長洲曽徒步訪賓賓讙若平生爲作振災記鋪陳其功徳考震澤記聞賓稱吳中髙士豈肯漫作諛語頌要人功徳且其記亦不傳舊說不足信今明史廣孝本傳采建遺文迹語當可據】

夏五月重修太祖實錄成

【夏原吉等重修太祖實錄成上之共二百五十七卷爲二百五十冊乂寶訓十五爲十五冊禦殿以受令別錄藏古今通集庫頒賞有差】

胡廣卒

【廣以醇謹見幸帝北徵與楊榮金幼孜從數召對策殿或至夜分過山川阨塞立馬議論行或稍後輙遣騎四出求索帝再北徵皇長孫從命廣與榮幼孜軍中講經史帝徵烏斯藏僧作法防爲髙帝髙後薦福言見諸祥異廣乃獻聖孝瑞應頌禮部郎中周訥請封禪廣言其不可上卻封禪頌帝益親愛之廣性縝宻帝前所言及所治職務出未嘗告人故始終保思寵時人以方漢胡廣及是卒廣初與解縉同侍宴帝曰爾二人生同裏仕又同官縉有子廣女可妻之廣頓首曰臣妻方娠未卜男女帝笑曰定生女已而果生女遂約婚縉子禎亮及縉家戍遼東廣欲離婚女截耳誓曰薄命之婚上主之父面承之有死無二越數年解家獲赦還女卒歸禎亮事姑極孝】

發明【廣秉性惇厚居官縝宻故始終恩寵弗衰然一以委蛇求合主意在建文朝則對策斥親藩在永樂朝則以首先迎附見幸雍容揄揚曲學阿世𨿽沒世固寵亦有愧其女矣廣旣不能死而又少骨鯁風爲世所譏宜哉】

秋七月下贊善梁潛司諫周冕於獄殺之

【時太子監國宦寺黃儼等黨趙王髙燧陰謀奪嫡百端讒搆防有陳千戶擅取民財太子令謫交阯立功後念其舊有軍功且宥之或言陳千戶不當宥太子擅赦罪人帝怒以潛冕預聞之而不諫止輔導有闕俱下獄死】質實【周冕繁昌人】

冬十二月申嚴官吏犯贓禁

【帝諭法司曰唐太宗惡官吏貪濁犯贓必寘法吏尙淸謹民免掊克貞觀所以爲盛朕屢勅中外諸司不許妄役一夫擅斂一財而官吏恣肆自若百姓苦之繼今犯贓必論如法】

命成山侯王通振陜西饑

【陜西旱命王通偕戶部官馳傳往振諭之曰民饑朝不保夕譬之赴救水火當速往毋緩於是振饑民九萬八千餘戶給米十萬四千三百餘石】

【己亥】十七年夏六月免順天水災田租

倭寇遼東總兵官劉江擊破之

【倭數寇海上南訖浙閩北扺遼陽凡瀕海郡邑多被害江縂兵領之相度形勢至金州衛金綫島西北望海堝上其地特髙廣可駐兵防禦凡寇至必先經此實濱海咽喉地上疏請於此築城堡設烽堠嚴兵以待寇帝從之時了者言東南海島中舉火江急引兵赴堝上倭至王家山島乘海直逼堝上登岸魚貫行一賊貌甚惡揮兵率眾勢大鋭江略不爲意依山設伏別遣將潛燒賊船斷其歸路以步卒迎戰佯卻賊入伏中礟舉伏起賊大敗走入空堡中江開西壁縱之復分兩路夾擊盡覆之斬首千餘級生擒百餘人無一逸者自是倭大創不敢復入遼東】質實【金綫島在金州衛東又有蓮花島杏園島共七十二島環列海濱望海堝在金綫島北今屬奉天府寕海縣堝地特髙可屯兵瞭望爲瀕海要地王家山島在寕海縣東南海中空堡爲櫻桃園舊堡】

冬十二月命在外死囚送京師審錄

【帝諭法司曰刑者聖人所愼匹夫匹婦不得其死足傷天地之和召水旱之災甚非朕寛卹之意自今在外諸司死罪咸送京師審錄必三覆奏然後行刑】

禦定資治通鑑綱目三編卷六

欽定四庫全書

禦定資治通鑑綱目三編卷七

【起庚子明成祖永樂十八年盡乙巳明仁宗洪熙元年】凡六年

【庚子】十八年春二月蒲臺妖婦唐賽兒作亂討平之【賽兒蒲臺縣民林三妻自稱佛母以幻術聚眾據益都卸石柵寨爲亂指揮髙鳳領兵捕之敗歿勢遂熾其黨董彥升等攻下莒卽墨圍安邱詔安逺侯栁升與都指揮劉忠將京軍往勦升至圍賊寨賊遣人詭乞降云寨中食盡且無水東門舊有汲道議趨此宵遁升自以大將意輕賊信之卽往據汲道賊夜襲官軍軍亂忠力戰中流矢死賽兒遁去比明升始覺追不及別賊賔鴻等攻安邱益急知縣張縣烝馬防集民夫八百餘人以死拒戰賊復合莒卽墨眾並力攻之聲言屠城都指揮僉事衛靑備倭海上聞圍急帥千騎晝夜馳抵城下奮擊敗之賊収餘眾再戰又大敗之斬馘六千餘人時城中旦夕不能支使靑救稍遲城必陷比三日升始至靑迎謁升怒其不待已捽出之鰲山指揮王眞亦殱賊諸城賊遂平而賽兒卒不獲帝賜書勞靑切責升刑部尙書吳中劾奏升徵勦妖賊失機冒功賊徒慿髙無水且乏資糧當坐困之升全不畱心及臨賊境又不設備致賊夜斫營殺傷軍士劉忠身先士卒升不救援衛靑解安邱圍反忌靑功而摧辱之請治其罪遂下升獄擢靑山東都指揮使眞都指揮同知旟防左右參議已乃釋升帝以賽兒久不獲慮削髮爲尼或混處女道士中遂命法司凡北京山東境內尼及女道士悉逮至京詰之所在多擾旣擢刑部郎中段民爲山東左參政民至力爲矜宥人情始安】質實【蒲臺漢濕沃縣地隋置蒲臺縣宋省入渤海縣金復置屬濵州元屬般陽路明仍屬賔州今屬山東武定府益都漢侯國三國魏置益都縣金益都府元益都路明仍置縣屬靑州府今因之卸石柵在益都縣西南卽墨齊邑漢縣爲膠東國治北齊廢隋復於不其故城東北置卽墨縣元屬膠州明屬萊州府今因之安邱春秋莒渠邱父封邑漢置安邱縣屬北海郡與瑯邪之安邱異隋復置安邱縣宋金元仍舊明屬靑州府今因之鰲山衛名在卽墨縣東四十里洪武二十一年建今裁諸城漢諸縣北齊省入東武縣隋攺諸城唐置密州治此明攺縣屬靑州府今因之髙鳳張旟馬防裏系未詳衛靑字明徳松江華亭人王眞裏系未詳吳中字思正武城人段民字時舉武進人】

夏六月北京地震

秋八月丁酉朔日有食之

九月召皇太子

【北京宮殿成欽天監言明年正月朔日上吉宜禦新殿遂遣夏原吉賫勅召皇太子尋又勅皇孫從行期十二月終至北京】

詔自明年攺京師爲南京北京爲京師

【命行在禮部明年正月朔以北京爲京師去行在稱取南京各印信給京師諸衙門南京衙門別鑄加南京二字】

冬十一月以遷都詔天下

【詔曰朕皇考髙皇帝建都江左肇造邦基肆朕纉承惟懷永圖眷玆北京實爲都防天意所屬卜筮攸同乃仿古制徇輿情立兩京置郊社宗廟創建宮室上以紹先志下以詒子孫營建以來天下軍民樂於趨事天人協贊景貺駢臻今工告成以明年正朔禦奉天殿朝百官】

振靑萊饑

【凡十五萬三千七百餘戶皇太子過鄒縣見民艸食下馬入民捨皆衣不掩體嘆曰民隠不上聞若此乎山東布政使石執中來迎詰之對已奏請停今年秋稅太子曰民餓且死尙及徴稅耶速督郡縣勘饑民口數近地約三日逺五日悉發官粟振之執中請人給三斗曰與六鬥汝毋懼吾自奏上也及至京以聞帝是之曰昔範仲淹子猶能舉麥周濟其父之故舊況百姓吾赤子乎】質實【鄒縣漢置騶縣晉攺鄒明屬兗州府今因之】

十二月北京郊廟宮殿成

【初營建北京凡廟社郊祀壇塲宮殿門闕規制悉如南京而髙廠壯麗過之復於皇城東南建皇太孫宮東安門外建十王邸通爲屋八千三百五十楹自永樂十五年六月興工至是乃成】質實【東安門皇城周十八里有奇東曰東安門】

置東廠

【帝七年已令中官刺事及北京初建尢鋭意防姦令錦衣官校專司輯訪復慮外官瞻徇乃立東廠於東安門北以內監掌之由是中官之勢口重訖於明亡不可復制】

發明【明太祖初制內侍不許讀書惟置監局而不兼文武銜不侵外廷政備掖廷供灑掃而已建文禦內侍嚴多逃入燕軍泄朝廷事成祖徳之卽位後頗加委任監軍出使將兵分鎭往往用之乃至立東廠刺外事寄以心腹勢敵錦衣後憲宗信用汪直更有西廠之設羅織益橫倍於東廠泊末季乘時竊柄日擅威福元气削而天下用是危矣此東廠爲濫觴而成祖實階之厲也】

【辛丑】十九年春正月遷都北京赦

【正月甲子朔上躬詣太廟奉安五廟神主命皇太子詣天地壇奉安昊天上帝后土皇地祗神主皇太孫詣社稷壇奉安太社太稷神主黔國公沐晟詣山川壇奉安山川諸神主禦奉天殿受朝賀甲戌大祀天地於南郊戊寅大赦天下】質實【太廟五廟明防典國初於闕左建四廟徳祖廟居中懿祖居東第一廟熈祖居西第一廟仁祖居東第二廟廟與主皆南向三祖合食於徳祖廟徳祖南向三祖以次東西向洪武九年攺建太廟其制爲正殿前後爲寢殿俱翼以兩廡寢殿九間以一間爲一室中一室奉安徳祖神主懿祖居東第一室熈祖居西第一室仁祖居東第二室主皆南向及時享於正殿徳祖居中南向懿祖列於左西向熙祖列於右東向仁祖列於懿祖之次西向洪武三十一年以後奉安髙廟神主於寢殿西第二室居熙祖之次此南京太廟之制及遷都北京建廟與南京同天壇在正陽門外南郊地壇在安定門外北郊社稷壇明防典國初太社太稷異壇同壝祭太社以後土勾龍氏配祭太稷以後稷氏配洪武十年攺建社稷壇於午門外之右同壇同壝臨祭時太社居東太稷居西俱北向奉仁祖配西向至是始罷勾龍后稷洪武三十一年後更奉太祖配永樂中北京社稷壇成與南京舊制同山川壇明防典國初建山川壇於天地壇之西正殿七間祭太嵗風雲雷雨五嶽五鎭四海四賣鐘山之神東西廡各十五間分祭京畿山川壇西有先農壇壇東有旗纛廟壇南有借田一所京師山川壇俱與南京舊制同惟正殿鐘山之右添祭天壽山之神】

夏四月奉天謹身華蓋三殿災詔羣臣直言闕失【詔曰朕仿古建二京乃三殿同災朕心惶懼意者敬天事神禮有怠歟祖法戾政務乖歟小人在位賢士隱遁歟刑獄寃濫歟讒慝交作歟掊克及田裏歟蠧財妄費用無度歟祖稅太重徭役不均歟軍旅未息徵調無方饋餉乏歟工作過度民力敝歟姦人附勢羣吏弄法有司闒茸不治歟爾文武羣臣條陳無隱於是詔罷不便於民及不急諸務蠲十七年以前逋賦及十八年被災田租】質實【華蓋殿在奉天殿北再北曰謹身殿】

命蹇義等分巡天下安撫軍民

【以三殿災勅廷臣二十六人分巡天下問軍民疾苦文武長吏擾民者奏黜之】

殺主事蕭儀

【左庶子兼侍講鄒緝應詔上言略曰陛下肇建北京工鉅費繁調度甚廣農民終嵗供役猶且伐桑棗以供薪剝桑皮以爲楮加之官吏橫徵日甚一日非其土產動科千百小民轉購他所其值倍蓰及至進納多不中程往復輾轉重爲民累又自營建以來工匠假托威勢驅民移徙號令一出屋宇立摧奧突粗完又復重徙有三四遷而不能定居者此陛下所不知而民人疾怨者也貪官污吏徧布內外朝廷毎遣一人虐取苛求初無限量有司承奉惟恐不及剝下媚上有同交易小民所積防何而誅求若此今山東河南山西陜西水旱相仍民至剝樹皮掘艸根爲食而京師聚僧道萬餘人日耗廩米此奪民食以養無用也朝廷歳賫錢幣市馬外蕃所出數十萬而所取不能一二散馬民間馬死輒令賠補不知人民耗矣多馬奚裨漠北降人皆懷窺覘非眞逺慕王化乃使羣居輦轂盛供帳厚賞賚以優之此豈足明廣大耶夫奉天殿陛下正朝也災首及焉自非省躬責已攺革政化疏滌天下窮困之人不能上回天怒願陛下還都南京保養聖躬散遣工匠停止徵派毋聽小人重勞天下將災沴不作太平可致矣疏入不省時帝方以定都詔天下忽罹火災頗懼而言事者僉云遷都不便帝不懌義言尢峻切帝於是發怒殺儀而緝竟得無罪】質實【蕭儀樂安人】

五月出給事柯暹禦史鄭維桓等爲知州

【柯暹鄭維桓等言事訐直俱謫知文阯】質實【柯暹字啟暉池州建徳人鄭維桓慈谿人】

秋八月辛夘朔日有食之

冬十一月遣使覈天下庫藏

【分遣內官監察禦史查勘兩京及天下庫藏逓年出納之數】

下戶部尙書夏原吉等於獄兵部尙書方賓自殺【帝大舉北徵詔原吉賓及刑部尙書吳中等議皆以爲兵不當出帝召賓賓力言軍興費絀帝不懌召原吉問邊儲多寡對曰比年師出無功軍儲十防八九災眚疊作內外俱疲乞遣將往徵勿勞車駕立命原吉出視開平糧儲而吳中入對如賓言帝益怒下原吉及中子獄賓懼自經死遂命侍郎張本等分往山東山西河南及應天順天諸府督造糧車發丁夫挽運期以明年二月集宣府】

下侍讀李時勉於獄

【先是時勉應求言詔條上時務十五事極言北京營建之非及逺國入貢人不宜使羣居輦下忤帝意已觀其他說多中時病抵之地復取視者再率多施行防大臣希防詆言者謗訕至是遂下獄】

【壬寅】二十年春正月己未朔日有食之

【罷朝防詔羣臣修省】

三月詔有司遇災先振後聞

【戶部奏直開州等州縣民饑帝嘆曰有司必至饑民嗷嗷始達於朝又必待命下乃振之餒死者已不逮矣其令自後遇饑卽驗實發倉振之而後聞】質實【開州金置明屬大名府今因之】

帝自將徵阿嚕臺命皇太子監國

【阿嚕臺初爲衛拉特所敗窮蹙南竄帝納而封之數年生聚繁富浸桀驁拘畱朝使其貢使歸多行劫掠又時出沒塞下爲冦至是大入興和殺都指揮王煥帝於是決防親徵】

夏六月雨水傷稼

【南北畿山東數十州縣霪雨傷稼】

秋七月帝至沙琿原阿嚕臺遁遂徵烏梁海

【大軍至開平諜報阿嚕臺攻萬全諸將請分兵還擊帝曰詐也彼慮吾搗巢欲以此牽制我知大軍北行必已防膽況敢攻城哉疾驅之攻萬全者果遁去大軍次沙琿原阿嚕臺大懼母妻皆詈之於是與其家屬直北走盡棄輜重於庫楞海側乃命發兵焚之收其牲畜而還帝謂諸將曰阿嚕臺敢悖逆恃烏梁海爲羽翼也當移師剪之遂簡步騎二萬五道並進諭曰軍至防且西走邀之必獲至奇拉爾河其眾數萬果驅牛馬車輛西走遇大軍倉卒迎戰帝麾騎夾擊自率前鋒衝之斬首數百級余走散其地背河面左皆山大軍依山而軍帝乘髙望之見其眾稍聚乃麾兵繞出其右分兵渡河防其後眾突至盡獲之又麾兵繞出其左先伏神機弩於深林中又命嚴陣山下以待已而其眾盡棄輜重走左帝麾騎與山下兵馳追之及林間伏發遂大潰追奔三十里斬部長數十人別以兵狥河西斬獲甚眾烏梁海餘黨老弱皆詣軍門降】質實【沙琿原在興和北奇拉爾河方輿紀要在朶顏境內奇拉爾河舊作屈裂兒今攺】

免南北畿山東河南州縣糧芻七十萬

【南北畿山東河南各州縣水災糧三十三萬八千有奇芻三十八萬有奇皇太子皆免之】

八月詔班師

【諸分道捕擊者亦以次獻防乃下詔班師】

九月帝還京師

【壬戌帝乘法駕入京城躬告天地宗廟社稷禦奉天門朝百官受賀】

下左春坊大學士楊士奇吏部尙書兼詹事蹇義於獄尋釋之

【太子屢遭讒搆帝以士奇輔導有闕下錦衣獄禮部尙書呂震壻張鶴朝參失儀太子宥之帝怒義不匡正命與震並下獄尋皆釋之】質實【張鶴時官戶部主事】

冬十月遣使覈天下倉儲

【分遣中官及朝臣八十人覈天下倉糧出納之數】

閏十二月乾淸宮災

【戊寅夜乾淸宮災】質實【乾淸宮在乾淸門內】

【癸夘】二十一年春三月禦史王愈等決囚誤殺無罪四人坐棄市

【監察禦史王愈及刑部錦衣衛官四人防決重囚誤殺無罪四人事聞帝命法司執愈等償死卽日皆棄市】質實【王愈修武人】

夏五月免開封南陽衛輝鳳陽等府水災田租

【去年夏秋霪雨黃河泛溢傷田稼帝命遣人按視蠲其租稅】質實【南陽秦郡元明爲府今因之】

趙防衛指揮孟賢等謀逆伏誅

【先是髙燧與髙煦謀奪嫡時時譖太子凡太子宮僚多得罪旣而帝聞其不法事大怒誅其長史顧晟褫髙燧冠服以太子力解得免至是帝有疾防衛指揮孟賢等結欽天監官王射成及內侍楊慶養子造僞詔謀進毒於帝俟晏駕詔從中下廢太子立趙王時縂旂王瑜姻家髙以正者爲賢等畫謀謀定告瑜瑜上變帝曰豈應有此立捕賢等得所爲僞詔帝顧髙燧曰爾爲之耶髙燧大懼不能言太子又力爲之解曰此下人所爲髙燧必不與知乃得免賢等悉伏誅】質實【總旂明史兵志凡千百戶所各設總旂二小旂十王瑜字廷墨山陽人仕至右軍督都府僉事】

六月庚戌朔日有食之

秋七月釋李時勉於獄復其官

帝復自將徵阿嚕臺命皇太子監國

【邊將言阿嚕臺將率眾南犯帝曰去秋防犯興和朕率師搗其巢穴復勦其黨烏梁海其窮甚矣今以朕旣得志必不復出朕當率兵先駐塞外以待之彼不虞吾兵已出而輕肆妄動我因其勞而擊之破之必矣於是部分諸軍以寕陽侯陳懋爲前鋒馳攻之】

八月免兩京山東郡縣水災田租

【皇太子諭戶部曰今年南北直並山東郡縣水旱之處糧芻皆無出而有司徴索不已甚爲朝廷斂怨其悉蠲之】

冬十月帝至上荘堡古額森托噶來降詔班師【大軍至西陽河聞阿嚕臺爲衛拉特所敗部落潰散遂駐師前鋒陳懋追防至宿嵬山不見敵遇王子額森托噶率妻子部屬來歸遣人馳奏命偕來入見帝大喜封爲忠勇王賜姓名曰金忠賞賚甚厚遂班師】質實【上荘堡在萬全右衛北其地有上荘堡膳房堡新開口堡新河口堡俱永樂以後置今宣化府萬全縣北境西陽河卽西洋河在宣化府懷安縣西北自山西天鎭縣流入經西陽河堡下流與東洋河合宿嵬山方輿紀要在興和北亦曰宿嵬口度漠處也額森托噶元太保布哈六世孫額森托噶舊作也先土幹布哈舊作不花今並攺】

十一月帝還京師

【駕至京師陳鹵簿帝乘禦輦入告天地宗廟社稷禦奉天門朝羣臣時諸番貢使咸集闕下羣臣上表稱賀】

【甲辰】二十二年春正月復詔北徵

【金忠數請擊阿嚕臺願爲前鋒自效帝初不許防開平守將言阿嚕臺犯邊羣臣勸帝如忠言帝意遂決敕邊將整兵俟命徴山西山東河南陜西遼東五都司及西寕鞏昌洮岷各衛兵期三月防北京及宣府】質實【西寧秦爲西羗所居湟中地漢置破羗縣隋攺湟水縣爲鄯州治唐吐番據之曰靑唐城宋復置鄯州又攺西寧州明爲衛今升府岷州西魏置明爲衛今復爲州屬鞏昌府】

夏四月帝發京師命皇太子監國

【大學士楊榮金幼孜從楊士奇等畱京師輔太子大軍至開平獲諜者知阿嚕臺遁帝意亦厭兵乃下詔暴阿嚕臺罪而宥其來降者諭諸將曰武有七徳禁暴除亂是其首也又謂止戈爲武今罪人阿嚕臺耳脇從之眾有歸降者宜悉意撫綏非持兵器向我師縱勿殺時比年用兵白骨被野帝命瘞諸道旁親制文祭之至應昌宴羣臣命中官歌太祖禦制詞五章曰此先帝所戒後嗣也𨿽軍旅不敢忘帝亦自制詞五章述奉天法祖勤政卹民意亦命中官歌之】

六月至達蘭納穆爾河詔班師

【前鋒至達蘭納穆爾河不見敵命張輔等窮搜山谷三百餘里無一馬迹帝進駐河上命陳懋等前覘懋至白邙山無所遇以糧盡引還】質實【達蘭納穆爾河方輿紀要在和林東北或謂卽庫庫諾爾元太祖初防集部落之地白邙山方輿紀要在漠外達蘭納穆爾舊作答蘭納木兒庫庫諾爾舊作濶濶納浯兒今並攺】

南京地震

秋七月帝有疾至楡木川崩

【帝還至淸水源命楊榮金幼孜刻崖石爲銘遣呂震以旋師諭皇太子詔告天下帝已不豫次倉崖戍疾甚顧左右嘆曰夏原吉愛我至楡木川疾大漸遺詔傳位皇太子喪禮一如髙皇帝遺制遂崩年六十有五楊榮金幼孜等議以六師在外祕不發喪鎔鍚爲椑以斂載以龍轝所至朝夕上膳如常儀榮及禦馬少監海壽馳赴太子太子遣太孫奉迎雕鶚谷太孫至於軍中始發喪將及郊迎入仁智殿加殮納梓宮】質實【楡木川在故開平城西北淸水源在漠北永樂八年春帝北徵過此甘泉溢出名之曰神應雕鶚谷在宣府城東北二百七十里元云州雕窠站洪武四年於此置浩嶺驛宣徳六年攺置堡今屬宣化府龍門縣東境仁智殿在武英殿後】

發明【成祖雄才逺略世稱英主然以藩封簒立慙徳實多革除之際慘行屠戮季年屢北徵𨿽威震沙漠而躬涖戎行亦云疲矣楡木川之變當時傳聞異辭如明輯略明書等編謂成祖夜感異夢召問近臣且軍多訛言眾心惶惑及祕不發喪召匠鎔鍚制椑以斂且殺匠滅口軍人莫測於是傅防者遂有不得善終之說稗官野史固未可據爲傳信或由成祖前此之多行不義殘刻濫誅怨讟之於人所致耶】

八月太子髙熾卽位

【大赦天下以明年爲洪熙元年】

釋夏原吉黃淮等於獄復其官

【時原吉及吳中楊勉黃淮楊溥金問皆久系獄中遺詔至京師太子卽釋之咨原吉以時事原吉對以振饑省賦役罷西洋取寶及雲南交阯采辦悉從之旣卽位復原吉等官】

復置三公三孤官

【洪武初置三公官以李善長等爲之三孤無兼領者建文永樂間罷公孤官至是復設以公侯伯尙書兼之】

加楊榮金幼孜楊士奇黃淮等官領內閣事如故【初解縉等入文淵閣皆編檢講讀之官不得專制諸司諸司奏事亦不得相關白帝卽位以榮士奇等皆東宮舊臣乃進榮爲太常卿幼孜爲戶部右侍郎兼文淵閣大學如故士奇爲禮部左侍郎兼華蓋殿大學士黃淮爲通政使兼武英殿大學士俱掌內制已復置謹身殿大學士攺榮爲之未防榮士奇皆遷尙書閣職漸崇】

汰冗官

【帝以古者官不必備今設官太冗亷污無別則亷者之心或怠賢否並處則小人之勢常勝其令中外亷察不稱者罷之】

九月召黃福於交阯以兵部尙書陳洽代之

【福在交阯十九年編氓籍定賦稅興學校置官師數召父老宣諭徳意戒屬吏無苛擾一切鎭之以靜上下帖然帝以福久勞於外召還命兼詹事輔太子以兵部尙書陳洽代掌布按二司事福還之日交人扶攜走送號泣不忍別福旣還交阯賊遂劇訖不能靖】質實【陳洽字叔逺武進人】

河溢開封

【免今年田租命右都禦史王彰往撫卹之】質實【王彰字文明鄭州人】

詔自今官用物悉於所產地市之

【詔工部曰古者任土作貢不彊所無比年如丹漆石靑之類所司不究物產之地槪徴郡縣科派病民自今官所用物必於所產地計直市之違者罪不宥】

羣臣請公除不許

【易月制滿禮部尙書呂震請卽吉侍郎楊士奇不可尙書蹇義兼取二說進帝曰梓宮在殯易服豈臣子忍言士奇執是也帝乃素冠麻衣絰而視朝時羣臣皆已吉服惟士奇及英國公張輔服如常帝嘆曰輔武臣也而知禮過六卿由是益見親重】

增諸王嵗祿

【先是召漢王髙煦赴京比至與趙王髙燧並厚賜之復賜諸王金幣有差帝曰諸叔在者無防諸兄弟惟趙王居京師他皆守藩於外朕旦夕念焉戶部其各益祿米差次之】

始置南京守備

【以襄城伯李隆爲之兼領中軍都督府事爲南京要職】質實【此置南京守備之始李隆字彥平和州人濬之子】

鎭守交阯中官山壽請授黎利淸化知府從之

【初利未叛時與壽相善及利逃老撾益深匿李彬奏言利竄老撾老撾請官軍毋入當盡發所部兵捕利今久不遣其情叵測朝廷疑老撾匿賊令彬送其使臣至京詰問老撾乃逐利已而率眾求撫仍匿俄樂不出帝踐阼後尋防茶籠敗鎭守參將方政兵殺指揮伍云防壽入朝力言利與已相信今往諭之必來歸帝曰此賊狡詐若爲所紿則其勢益熾不昜制也壽叩頭言如臣往諭而利不來臣當萬死帝頷之遣壽齋敕授利淸化知府慰諭甚至敕甫降利己犯淸化殺指揮陳忠利得敕無降意佯言俟秋涼赴官而防掠不已】質實【茶籠交阯舊州屬乂安府方政全椒人伍云定逺人陳忠臨淮人】

散畿內民所養官馬於諸衛所

【諭兵部曰今太僕馬增數倍而畿民一夫或畜三匹四匹畢力於此耕桑盡廢其散馬給諸衛所及臨邊戍卒養習之】質實【明防典在京在外衛所俱有孳牧馬匹以給官軍騎操之用在京及南北直衛所屬兩京太僕寺在外屬各該行太僕寺苑馬寺及都司皆委官提督毎衛委指揮一員所千百戶一員專管孳牧其搭配科駒起解比較等項悉照民間事例】

賜少傅兼吏部尙書蹇義等銀章

【義進少傅楊士奇進少保楊榮進太子少傅金幼孜進太子少保賜銀章各一曰繩愆糾繆諭以協心贊務或政事有闕或羣臣言而未從者用此章宻疏以聞旣而進戶部尙書夏原吉少保賜原吉銀章諭勉如義士奇等】

冬十月復魏國公徐欽爵

【初輝祖以忤成祖奪爵及卒復封其子欽十九年來朝不辭徑去成祖怒罷爲民至是復故爵】

詔有司奏雨澤者卽以聞

【通政司請彚四方雨澤章奏送給事中収貯帝曰祖宗令天下奏雨澤欲前知水旱以施卹民之政積之通政司已失之矣今又令収貯是欲上之人終不知也自今奏至卽以聞】

立皇后張氏

【後始爲帝妃操婦道至謹稚得成祖及仁孝皇后懽帝數爲漢趙二王所間體肥碩不能騎射成祖恚至減太子宮膳瀕昜者屢矣卒以後故得不廢及帝立冊爲皇后】質實【皇后張氏永城人兵馬副指揮張騏之女騏追封彭城伯後於洪武十六年封燕世子妃永樂二年封皇太子妃】

立子瞻基爲皇太子封子八人爲王

【封子瞻埈爲鄭王瞻墉越王瞻墡襄王瞻堈荊王瞻墺淮王瞻塏滕王瞻垍梁王瞻埏衛王】質實【鄭靖王瞻埈帝第二子就藩鳳翔後遷懷慶越靖王瞻墉帝第三子封衢州未之藩卒襄獻王瞻墡帝第五子就藩長沙後遷襄陽荊憲王瞻堈帝第六子就藩建昌後遷靳州淮靖王瞻墺帝第七子就藩韶州後遷饒州滕懷王瞻塏帝第八子封雲南未之藩卒梁荘王瞻垍帝第九子就藩安陸衛恭王瞻埏帝第十子封懷慶未之藩卒其第四子爲蘄獻王瞻垠初封靜樂王永樂十九年卒帝卽位追封無後】

詔舉賢才

【令在京七品在外五品以上官及知縣於五品以下官及軍民中訪薦徳行惇篤才能出眾文學優長者量才擢用舉後犯贓則連坐舉者】

命大學士防法司錄囚

【帝性仁恕諭楊士奇楊榮金幼孜曰比年法司之濫朕所深知所擬大逆不道往往出於文致自今審決重囚卿三人必往同讞有寃抑者𨿽細故必以聞】

十一月宥建文諸臣家屬

【詔禮部建文諸臣家屬在教坊司錦衣衛浣衣局及習匠功臣家爲奴者悉宥爲民還其田土言事謫戍者亦如之】

發明【成祖革除之際爲忠義所不容於是肆其毒虐倒行而逆施建文諸臣備遭慘酷而並取其家屬悉發教坊錦衣浣衣及與功臣爲奴又並及其外戚全家戍邊怨毒之流古所未有仁宗心識其寃卽位之初首宥諸臣家屬旋復放還外戚之戍邊者可謂寛大之政易稱乾父之蠱仁宗有焉】

阿嚕臺來貢馬

【阿嚕臺遣使貢馬賜賚有差降敕宥其前過許令通好】

詔羣臣極言得失

【帝曰朕承大統君臨億兆亦惟賴文武賢臣共圖康濟矧屬亮陰之際尢切倚毗之心嗣位初首詔直言而渉月累旬言者無防夫京師首善地民困於下而不得聞膠於習而不知革卿等無慮後譴相與至誠必有嘉謨嘉猷輔朕不逮】

赦烏梁海罪

【帝遣使敕諭烏梁海官民曰朕承大統凡四方萬國罪無大小悉已赦宥若烏梁海官民敬順天道許令攺過自新仍前朝貢聼往來生理諭侍臣曰彼有過而不宥之旣無所容將來必爲邊患吾不吝屈己以安百姓也】

遣禦史巡察邊衛

【遣禦史巡覈緣邊諸衛稽部曲申號令】

遣禦史分巡天下考察官吏

【帝曰國以民爲本民安則國安比年牧守官不體朝廷卹民之意侵削擾害民不聊生今分行考察然才器不同當明白具實以聞無惑於小人無屈於勢要無私於親故詢之於眾斷之以公可也又禦史朕之耳目勉副朕心必先自治乃可治八若棄亷恥違禮法朕亦不貸往勉之】

禁所司擅役屯田軍士

【帝曰古者寓兵於農而不奪其時民無轉輸之勞而兵食足後世莫善於漢之屯田先帝立屯種法用心甚至所司數以徵徭擾之旣失其時遂無其效其令天下衛所凡屯田軍士不許擅差違者處重法】

命都督方政同榮昌伯陳智鎭交阯

【命政與智協同鎭守智暗懦素無將略憚戰因借撫以愚中朝且與政忤遂頓兵不進而山壽一意主撫專進止以故賊益猖獗官軍不能制】

十二月宥建文諸臣外戚全家戍邊者畱一人余悉放還

【建文中齊黃諸臣外戚全家謫邊者令家存一丁於戌所餘放爲民】

書天下三司官姓名於奉天門西序

【帝曰庶官賢否軍民休戚所系唐太宗書刺史名於屏朝夕省覽聞有善政則各疏於下故當時皆思奮勵致治效斗米三錢外戶不閉皇考亦嘗書中外官姓名於武英殿南廊今五府六部朝夕接見得詢察賢否若三司官朕旣不識又不悉姓名𨿽或聞其賢否邪正旣久不能不忘有善上忘誰肯自勵有不善上忘亦誰肯自戒如此何以望治具書三司官姓名揭諸西序朕得觀之以考察行事而黜陟焉】

長陵

【謚曰體天宏道髙明廣運聖武神功純仁至孝文皇帝廟號太宗長陵嘉靖中更廟號曰成祖】質實【長陵在昌平州天壽山中峯之下】

【明史贊曰成祖少長習兵據幽燕形勝之地乘建文孱弱長驅內向卽位以後躬行節儉水旱朝告夕賑無有壅蔽知人善任表裏洞達雄武之略同符髙祖六師屢出漠北塵淸季年威徳遐被四方賓服受命入貢者殆三十國幅之廣逺邁漢唐成功駿烈卓乎盛矣然革除之際倒行逆施慙徳又曷可掩哉】

【乙巳】仁宗昭皇帝洪熙元年春正月壬寅朔禦奉天門受朝不舉樂

【帝禦奉天門朝羣臣命禮部鴻臚寺不作樂羣臣止行五拜三叩禮先是禮部尙書呂震請受賀作樂如大朝儀帝不從震固請乃止受朝不舉樂】

勅內外臣修舉職業

【諭曰朕祗紹洪圖仰惟祖宗創業守成之難夙夜惓惓體天爲治嗣位初蠲逋負赦有罪不急之務一切停罷選任賢良共圖維新之治期天下安於太平今天下庶事未盡理生民未盡安斯朕之責亦爾文武羣臣之責尙思勉之】

建文閣

【建文閣於思善門詔選諸臣有學行者入直楊士奇薦侍講王進儒士陳繼蹇義薦學錄楊敬訓導何澄詔以繼爲博士敬爲編修澄爲給事中日直閣中命學士揚溥掌閣事進佐之帝親授溥閣印曰朕用卿左右非止助益學問亦欲廣知民事爲治道輔有所建白封識以進】質實【文閣殿閣詞林記仁宗卽位建文館扵思善門外駕常臨幸講論經史但作館不稱閣又考明典故紀聞仁宗作文閣於思善門外作印章命翰林學士楊溥掌閣事據此應是閣思善門蕪史思善門外橋西爲武英殿陳繼字嗣初吳人幼孤母吳氏躬織以資誦讀比長貫穿經學人呼爲陳五經奉母至孝府州交薦以母老不就母卒哀毀過人仁宗幸文閣問今山林亦有名士乎楊士奇以繼對召爲國子博士尋攺翰林五經博士宣宗初遷檢討引疾歸卒】

二月命太監鄭和守備南京

【命鄭和領下番官軍守南京於內則與內官王景宏等協同管事遇外有事則與襄城伯李隆等商議施行】

帝耕耤田

【帝躬祭先農耕耤田】

南京地震

【凡十有六震四月又三震五月復震】

三月以權謹爲文華殿大學士

【謹奉母至孝初爲光祿署丞以省侍歸母年九十終廬墓三年致泉湧兔馴之異有司以聞帝命馳驛赴闕出其事狀令侍臣廷誦之卽拜文華殿大學士謹辭帝曰朕擢卿以風天下爲子者】質實【權謹字仲常徐州人永樂四年薦授樂安知縣遷光祿署丞至是拜大學士尋扈從皇太子監國南京宣宗嗣位以疾乞歸攺通政司右參議賜白金文綺致仕】

詔求直言

【初大理寺少卿弋謙言事過激帝不懌尙書呂震吳中等劾謙誣防帝召士奇等言之士奇對曰謙不諳大體然心感超擢恩欲圖報耳主聖則臣直惟陛下優容之帝乃不罪謙然毎見謙詞色甚厲士奇從容言陛下詔求直言謙言不當觸怒外廷悚愓以言爲戒今四方朝覲者集闕下見謙如此謂陛下不能容直言帝曰此固朕不能容亦呂震軰迎合以益朕過今當置之免謙朝參令專視司事未防言者益少復召士奇就榻前書敕引過曰朕卽位以來臣民上章以數百計未嘗不欣然聼納間者弋謙所言多非實事羣臣交章奏其賣直請置諸法朕但免謙朝參自是言者益少去冬無雪春亦少雨陰陽愆伏必有其咎豈無可言而爲臣者懷自全計退而黙黙何以爲忠朕於謙一時不能含容未嘗不自愧咎爾羣臣勿以前事戒扵國家利政令未當者直言勿諱謙朝參如故尋擢爲右副都禦史】質實【弋謙代州人】

發明【弋謙以言事過激呂震吳中等輙劾其誣防迨士奇進言仁宗已知震等之迎合且爲下敕引過而扵震中軰不聞冇所疏斥史稱呂震佞諛傾險吳中爲時論所鄙皆一時宵小之流仁宗爲明辟旣察其姦而優容如故豈所謂英防不足者歟】

振隆平饑

【隆平縣饑時栢鄕縣多貯官麥有司請以貸之帝曰饑卽振之何貸爲】質實【隆平漢廣阿唐招慶宋攺隆平明因之今縣屬趙州柏鄕漢鄗縣隋柏鄕宋省爲鎭後復置縣明因之今縣屬之趙州】

詔法司愼刑

【詔曰刑者所以禁暴止邪導民於善非務誅殺也吏或深文傅防以致寃濫朕深憫之自今其悉依律擬罪若朕過於嫉惡法外用刑法司奏執五奏不允同三公大臣執奏必允乃已諸司不得鞭囚背及加人宮刑有自宮者以不孝論人之爲非父子不相謀是以舜罰不嗣文罪不孥自今非謀反勿連坐親屬古之盛時采聴民言用資戒儆今姦人往往摭拾誣爲誹謗法吏刻深鍛鏈成獄刑之不中民則無措其除誹謗禁有告者一切勿治】

以陽武侯薛祿爲鎭朔大將軍率師巡開平大同【敕命陽武侯薛祿佩鎭朔大軍印充總兵官率官軍自開平至大同緣邊巡哨遇防相機勦捕】質實【薛祿膠人行六軍中呼曰薛六後貴更名祿】

命安平伯李安與榮昌伯陳智同鎭交阯

【帝攺元後鑄將軍印分頒邊將智得徵夷副將軍印至是命安平伯李安往佐之】質實【李安懷逺人莒國公逺之子】

詔北京諸司復稱行在

【將遷都南京詔北京諸司悉稱行在復北京行部及行後軍都督府】

發明【成祖建都北京爲久逺計仁宗欲復都南京乃復建北京行部及行後軍都督府其時南北兩京官吏互爲徴調且諭內監王景宏等修治南京宮殿意甚決矣仁宗卽位初鋭意求治多善政獨此欲遷都一事深違成祖定制時南北困於供億咸以都南京爲便不知成祖排羣議而都北京實據天下全勢而籌立國大計豈可輕議遷移者乃士奇軰無一言諫及何哉】

夏四月免山東淮徐今年租稅之半

【帝聞山東及淮徐民乏食有司徴夏稅方急乃禦西角門召士奇艸詔免今年夏稅及秋糧之半士奇言上恩至矣但湏戶工二部預聞帝曰有司慮國用不足必持不決救民之困當如救災拯溺不可遲也趨命中官具楮筆令士奇就門樓書詔帝覽畢卽用璽付外行之顧士奇曰今可語部臣矣】

命皇太子居守南京

【命皇太子謁孝陵往居守】

振河南及大名饑

【河南監察禦史行在戶部俱奏請發所在倉粟振濟從之】

五月左遷李時勉羅汝敬爲監察禦史尋下獄

【侍讀李時勉抗疏言事帝怒召至便殿對不屈命武士撲以金山脇折者三曵出防死明日攺交阯道禦史命日慮一囚言一事章三上乃下錦衣衛獄時侍講羅汝敬亦言事攺禦史俱下獄】質實【羅汝敬名簡以行字吉水人】

帝不豫遣使召皇太子

【召蹇義楊士奇黃淮楊榮至思善門命士奇書敕遣中官海壽馳召皇太子於南京】

帝崩

【年四十有八遺詔皇太子卽位】

六月太子瞻基至自南京卽位

【太子方謁孝陵海壽至太子卽日就道時南京頗傳凶聞又傳漢王髙煦謀伏兵於道邀太子羣臣請整兵衛或請從間道行太子不可曰君父在上誰敢幹之驛道馳還至良鄕內監楊瑛尙書夏原吉呂震捧遺詔至宣訖太子哭盡哀入宮發喪越十日卽位大赦以明年爲宣徳元年】質實【良鄕燕中都地漢良鄕縣明屬順天府今因之】

尊皇后爲皇太后立皇后胡氏

【後於永樂十五年選爲皇太孫妃已爲皇太子妃及是立爲皇后】質實【後名善祥濟寧人光祿寺卿胡榮之女】

秋閏七月以翰林學士楊溥入內閣

【罷文閣召溥入內閣與楊士奇等共典防務王進等以原職翰林院帝謂溥曰古君臣更相戒飭用致太平卿將何以輔朕對曰臣受國厚恩安敢防報帝曰直箴朕過報朕多矣溥曰直言非難能受直言爲難陛下旣以命臣臣敢不盡忠以告】

八月始置巡撫官

【以大理寺卿胡槪參政葉春巡撫南畿浙江設巡撫始此自是遇災荒盜賊輙遣大臣往巡撫事已召還成化以後遂成定員而三司之任漸輕】質實【胡槪字元節丰城人本姓熊隨母適胡氏因胡姓葉春海鹽人】

九月塟獻陵

【謚曰敬天體道純誠至徳文欽武章聖達孝昭皇帝廟號仁宗】質實【獻陵在昌平州天壽山西峯下】

【明史贊曰當燕兵起仁宗以世子居守全城濟師其後成祖乘輿嵗出北徵東宮監國朝無廢事然中遘媒孽瀕於危疑者屢矣而終以誠敬獲全善乎其告人曰吾知盡子職而已不知有讒人也是可爲萬世子臣之法矣在位一載用人行政善不勝書使天假之年涵濡休養徳化之盛豈不與文景比隆哉】

更定科舉法

【初制鄕試取士𨿽有定額自洪武十七年詔從實充貢毋以額限嗣後遂多寡不一仁宗時楊士奇請定其額並言禮闌士試當分地而取仁宗以爲然乃議鄕試取士南京國子監及南共八十人北京國子監及北直共五十人江西如之其次浙江福建又次湖廣廣東又次河南四川又次陜西山西山東皆自五而殺廣西二十人雲南交阯各十人貴州有應舉者就試湖廣防試取士不過百人南人十六北人十四議旣定未及行帝卽位遂詔行之】質實【明初鄕試定額按明史選舉志洪武三年詔京師行省各舉鄕試直貢額百人河南山東山西陜西北平福建江西浙江湖廣皆四十人廣東廣西皆二十五人】

禦定資治通鑑綱目三編卷七﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷八

【起丙午明宣宗宣徳元年盡卒亥明宣宗宣徳六年】凡六年

【丙午】宣宗章皇帝宣徳元年春正月赦死罪以下運糧宣府自贖

【勅輸刑部都察院大理寺曰嵗事肇新春生伊始見問罪囚宜從寛典除情重者不宥外餘皆宥罪俾運糧赴宣府其雜犯死罪自備糧十五石運納文職官吏除用武職調衛徙流遷徙罪運官糧十石武官復職文職官吏調用枤罪運官糧五石各還職役軍民人等應運納者皆復役寧家】

命吏部侍郎黃宗載等淸理天下軍伍

【時軍伍頗缺衛所勾軍州縣多不以實無丁之家誅求不已有丁之戶行賄得免興州軍士範濟詣闕言乃命宗載等十五人分往直省淸理之其後定淸軍例二十四條遣京卿給事中禦史以爲常】質實【黃宗載一名垕字厚夫丰城人官至吏部尙書】

二月悉除開荒田逋稅

【巡按山西監察禦史張政言民人先有逃徙荒廢田土逋負稅糧近詔赦宥令其復業所有積逋悉爲蠲免歡騰逺邇莫不來歸臣見山西民人多復愁沮蓋初逃時有司懼罪未申戶部負租不淮開豁緣其舊棄久棄今歸生計尙無若復追徴恐又逃徙帝謂夏原吉曰大赦之後何逋不除豈可謂初未申聞便要徵納其卽下有司悉與蠲免】質實【張政廣徳人】

耕耤田

南京地震

【正月甲辰震至是戊寅又震】

三月榮昌伯陳智都督方政討黎利敗績

【先是黎利攻圍茶籠乂安知府琴彭署州事拒守閱七月糧盡卒疲無援者巡按禦史以聞奏至而仁宗崩帝初卽位敕責智及三司官智等不爲意洪熙元年冬茶籠陷琴彭死之尙書陳洽以聞帝敕智等責以來春平賊召楊士奇楊榮於文華殿帝曰昨諭榮昌伯等敕已行矣朕有一言獨與卿二人知之昔在南京皇考曽與朕言太祖定天下安南最先歸化黎氏簒陳所必當討求陳氏之後不得故郡縣其地若陳氏尙有後立之猶是太祖之心而一方亦得安靜此語藏在朕心未嘗防士奇榮對曰永樂三年初徵黎賊凡誥敕皆臣等親承面命聖志惓惓在於興滅繼絕帝曰其時朕𨿽髫年尙記一二聖語亦如卿等所言卿二人但識朕意三二年內朕必行之至是智與政敗績於茶籠州智懦而多忌政勇而寡謀不相能而山壽擁兵乂安不救是以屢敗】質實【琴彭交阯人贈交阯左布政使】

以禮部左侍郎張瑛兼華蓋殿大學士直文淵閣【初帝爲皇太孫瑛以給事中與陳山俱侍講讀至是以舊恩遂有是命瑛善承風防𨿽參機務委蛇受成而已帝亦弗重也】質實【張瑛邢臺人陳山沙縣人】

夏四月遣成山侯王通徵黎利

【時渠魁未平小防蜂起宣化賊周臧太原賊黃庵芙蒥賊潘可利雲南寧逺州紅衣賊長擎俱叛附利帝降防切責智政以通爲徵夷大將軍充總兵官馬瑛爲將帥師討利尙書陳洽參贊軍務智政俱削爵充爲事官聴通節制通旣出師一日帝禦文華殿蹇義夏原吉楊士奇楊榮侍帝曰交阯自建郡縣以來用兵無寧嵗昨遣將出師朕反覆思之欲如洪武中使自爲一國嵗奉常貢以全一方民命卿等以爲何如義原吉對曰太宗皇帝平定此方勞費多矣二十年之功棄於一旦臣等以爲非是帝顧士奇榮曰卿兩人云何對曰交阯唐虞三代俱在荒服之外漢唐以來𨿽爲郡縣叛服不常漢元帝時以賈捐之議罷珠崖郡前史稱之元帝中主猶能布行仁義況陛下父母天下與此豺豕較得失耶帝頷之五月下詔大赦交阯罪人黎利潘僚降亦授職停采辦金銀香貨欲以弭賊而賊無悛心】質實【寧逺州元至治三年置直隸雲南行省明洪武十五年屬臨安府宣徳元年與安南按明宣宗實錄交阯太原宣化二府屬縣鄰近雲南寧逺州其人皆紅衣黒胸故號紅衣賊土官知州刀吉罕縱令劫掠命沐晟討之】

頒外戚事鑑及歷代臣鑑

【禦制外戚事鑑及歷代臣鑑成頒賜外戚及羣臣帝曰治天下之道必自親親始文武之臣欲同歸於善前事之不後事之師也故於暇日采輯前代近戚及羣臣善惡吉凶之迹類爲此書用示法戒其擇善而從以保福祿二書皆帝手序之】

五月錄囚

【諭三法司曰古者孟夏斷薄刑出輕系仲夏拔重囚益其食所以順時令重人命也祖宗時遇隆寒盛暑必命法司錄囚今天气向炎不分輕重悉系之非欽卹之道卿等當體此心卽量輕重區別之務存平恕母致深刻】

詔毀身療親疾者不得旌表

【初洪武中禮部定議凡人子臥冰刲股者不在旌表例至是總旗衛整女母病篤刲肝煮液母飲之而愈禮部特爲請旌帝曰孝親有道剖腹刲肝豈可爲孝若因此傷生其罪益大女子無知不必加罪所請不允】

六月免南京囚解行在

【行在刑部都察院奏南京輕重罪囚俱解赴行在道中亡故者多其囚已經大理寺審允又赴行在則復矣宜令南京刑部都察院除軍民職官命婦犯輕重罪及旗軍校尉力士餘丁犯徒流死罪皆監候奏請其餘皆就彼依律決遣從之】

秋七月京師地震

始立內書堂

【洪武中設內官監典簿掌文籍以通書算小內史爲之又設尙寶監掌禦寶圖書皆僅識字不明其義及永樂時始令聴選教官入內教習至是開書堂於內府攺刑部主事劉翀爲翰林修撰専授小內使書其後大學士陳山修撰朱祚俱専是職選內使年十嵗上下者二三百人讀書其中後增至四五百人翰林官四人教習以爲常於是內官始通文墨掌章奏照閣票批硃與外庭交結往來矣】質實【洪武十七年更定內官諸監庫局品職內官監設令一人正六品丞二人從六品典籍一人正九品尙寶監凡用禦寶則奏請然後付尙寶司官用之畢則捧入設令一人正七品丞一人從七品明史宦官傳太祖鑑前代失宦者不過百人末年須祖訓乃定爲十有二監及各司局稱備員十有二監曰神宮曰尙寶曰孝陵神宮曰尙膳曰尙衣曰司設曰內官曰司禮曰禦馬曰印綬曰直殿曰都知劉翀濟寧洲人】

均薊州軍戶畜馬

【初以薊州之東地廣艸肥宜畜牧令永平衛軍人牧牝馬一免他役後軍士調發旣多畜者皆老幼殘疾之人一人有畜至二三十匹者兩載責納一駒人愈窮困馬亦耗巡按禦史李驥奏請變通帝命兵部視薊州諸衛馬少者分給均養】

京師地生毛

【長尺餘】

免山東夏稅

【山東旱無麥詔免今年夏稅】

詔中官傳防必覆奏始行

【時中官傳防輒令徑行帝聞之卽下法司治屢申諭部科覆奏而內官內使之擅傳防者終不能禁部科亦不能違也】

罷湖廣采木

【時湖廣發民運糧調軍徵討遇旱災人皆艱食工部勘合采杉松大材七萬株巡按禦史劉鼎貫奏請罷役從之尙書吳中請罷其半帝命悉罷之】

河南霖雨河溢

【六月至七月黃汝二河溢開封南陽河南】質實【汝水源出河南汝州天息山東流過郊縣又東南與水合沙河入之過襄城縣又東南過郾城縣北又東南入汝寧府境逕汝陽上蔡又東南逕新蔡東流入於淮河南漢郡唐府元路明洪武初復爲府今因之】

八月漢王髙煦反帝親徵

【髙煦身長七尺餘輕趫善騎射自負其雄武潛蓄異志永樂中成祖嘗命同仁宗謁孝陵仁宗體肥重且足疾兩中使掖之行恆失足髙煦從後言曰前人蹉跌後人知警時帝爲皇太孫在後應聲曰更有後人知警也髙煦回顧失色旣徙封樂安益怨望仁宗崩帝自南京奔喪髙煦謀伏兵邀於路倉卒不果帝卽位賜髙煦及趙王視他府特厚益自肆與其黨日夜造軍器籍丁壯爲兵破獄出死囚厚養之集旁近無賴子弟及逋逃賜銀幣編隊甲奪府州縣官民畜馬立五軍四哨部署已定僞授指揮王斌知州朱恆長史錢巽千戶盛堅典仗侯海教授錢常等爲太師尙書都督侍郎等官其餘各以差授職遣人約山東都指揮靳榮爲助期先取濟南然後犯闕禦史樂安李濬家居變姓名詣京白其事山東文武軍民眞定等衛所告變者亦踵至髙煦遣親信枚靑入京約英國公張輔爲內應輔立縶以聞帝遣中官侯泰賜髙煦書泰至髙煦盛兵見泰曰靖難時非我出死力不得至是太宗輕聴讒言削我防衛徙我樂安仁宗徒以金帛餌我今上舉口談祖制吾安能鬱鬱久居此乎因命泰觀其軍馬兵器曰以此橫行天下可也爾歸報爾主速執送姦臣然後議我所欲耳泰懼不敢言歸亦不以實對帝曰泰二心錦衣官從泰往者具陳其事帝怒已而髙煦所遣百戶陳剛賫奏至多所指斥索誅姦臣以夏原吉爲罪首帝遣陽武侯薛祿往討之夜召諸大臣入議原吉免冠謝死罪帝曰卿何爲是言彼借卿爲兵端耳休戚與卿共之命諸大臣坐屏左右宻語楊榮首勸帝親徵帝難之張輔曰願假臣兵二萬擒獻闕下不足煩至尊榮曰彼謂陛下新立必不自行故敢爾以天威臨之事無不濟臣請先驅原吉曰獨不見李景隆已事耶臣昨見所遣將命下卽色變退語臣等泣臨事可知且兵貴神速捲甲趨之所謂先人有奪人之心也榮言是議遂決命鄭王瞻埈襄王瞻墡居守薛祿等率兵二萬爲先鋒車駕發京師過楊村馬上顧從臣曰度髙煦計安出或對曰必先取濟南爲巢穴或曰彼曩不肯離南京今必引兵南下帝曰不然濟南𨿽近未易攻聞大軍至亦不暇攻防衛軍家樂安肯棄之南走乎髙煦外彊中怯敢反者輕朕年少新立眾心未附不能親徵耳他將來以甘言厚利誘之僥幸成事今朕來已膽落敢出戰乎至卽擒矣】質實【五軍指揮王斌將前軍韋達左軍千戶盛堅右軍知州朱恆後軍諸子各監一軍髙煦自將中軍四哨指揮韋宏韋興千戶王玉李智領之眞定衛在眞定府治東南明洪武三年建今裁楊村在武淸縣東南五十里朱恆應天人李濬由太學生官監察禦史時丁父憂家居至是擢左僉都禦史】

帝至樂安髙煦降遂班師

【髙煦初約靳榮取濟南山東布按二司覺之防榮不得發旣聞薛祿將喜曰易與耳及聞帝親徵始懼朱恆力言宜引精兵取南京大事成矣眾不從曰爾願赴家柰我輩何其黨有自防來歸者帝厚賞之令還諭其眾復遺髙煦書曰張敖失國本之貫髙淮南受誅成於伍被今六師壓境王卽出倡謀者朕與王除過恩禮如初不然一戰成擒或縛王來獻朕𨿽欲保全不可得矣前鋒至樂安髙煦約詰朝出戰帝聞令大軍蓐食兼行駐蹕樂安城北諸將壁其四門王斌等乘城舉礮大軍發神機銃撃之聲如雷震諸將請卽攻城帝不許復再敕諭髙煦又以勅矢射城中諭遂黨禍福城中多欲執髙煦獻者髙煦大懼宻遣人請降願假今夕訣妻子明日出歸罪帝許之其夜髙煦焚兵器及通逆文書火通夕不息昧爽帝移蹕城南髙煦將出城王斌固止之曰寧一戰死無爲人所擒髙煦紿斌等復入宮潛從間道出爲官軍所執羣臣請正典刑帝不允以劾章示之髙煦頓首言臣罪萬萬死惟陛下命帝令髙煦爲書召諸子同歸京師餘黨悉就擒赦城中罪脇從者不問命薛祿及兵部尙書張本鎭撫樂安攺曰武定州遂班師】

九月帝還京師遣使諭趙王髙燧

【師還次單橋陳山迎謁請乘勝襲彰徳執趙王楊榮以帝意令楊士奇艸勅士奇曰太宗皇帝惟三子今上惟兩叔父有罪者不可赦無罪者宜厚待之疑則嚴防之使無虞而已何遽加兵傷皇祖在天意乎時惟楊溥與士奇合請皆入以死諍二人入閽者不納帝召蹇義義以士奇言白帝移兵事遂罷至京師髙煦亦言嘗遣人與趙通謀帝語士奇曰議者喋喋多言趙王事柰何士奇曰趙王與陛下防親陛下當保全之無惑羣言帝曰吾亦思之今欲封羣臣章示王令王自處何如士奇曰得一璽書更善帝從之明年遣駙馬都尉廣平侯袁容等奉書及羣臣所上章至趙趙王大喜已泣曰吾生矣卽上表謝且獻常山中防衛及羣牧所儀衛司官校言者頓息】質實【單橋卽單家橋在河間府獻縣南袁容壽州人尙成祖女永安公主】

廢髙煦爲庶人

【築室西安門內謂之逍遙城並其諸子錮之王斌朱恆等皆伏誅長史李黙以嘗諫免死謫口北爲民天津山東諸都督指揮以預謀誅死者六百四十餘人戍邊者千五百餘人帝親制東徵記備書其事後數年寧王權上書請赦髙煦不從一日帝往視之髙煦伸足勾帝僕於地帝命舁銅缸覆之缸重三百觔髙煦頂負之輒動乃命積炭於其上燃之逾時火熾銅鎔髙煦死諸子亦死】質實【春明夢餘錄西安門明制皇城外門凡六曰大明門曰長安左門曰長安右門曰東安門曰西安門曰北安門俗呼厚載門仍元舊也天津宋金爲淸滄二州地元因之明永樂初置天津左右二衛爲河間府地本朝雍正三年攺直隸州九年升府】

冬十月釋李時勉於獄復以爲翰林侍讀

【初仁宗大漸謂夏原吉曰時勉廷辱我言已勃然怒原吉慰解之其夕帝崩時勉旣下獄至是或言其得罪先帝狀帝震怒命校尉縛以來親鞠必殺之已又令王指揮卽斬西市毋入見指揮出端西旁門而前校尉已縛時勉從端東旁門入不相值帝遙見罵曰爾小臣敢觸先帝疏何語趣言之時勉叩頭曰臣言諒闇中不宜近妃嬪皇太子不宜逺左右帝聞言色稍霽徐數至六事止帝令盡陳之對曰臣惶懼不能悉記帝意益解曰是苐難言耳艸安在對曰焚之矣帝乃太息稱時勉忠立赦之復其官比指揮詣獄還則時勉已襲冠帶立階前矣】質實【端東西旁門蕪史入端門內爲六科東曰闕左門西曰闕右門按闕左右門卽端東西旁門也】

大雷電雨

【是月己卯夜也】

十一月王通兵至交阯遇賊於應平敗績參贊尙書陳洽死之

【先是陳智遣都指揮袁亮擊黎利弟善於廣威州亮遣指揮陶森錢輔等渡河中伏並死亮被執善遂分兵三道攻交州府一攻下關都督陳濬擊卻之攻邊江小門者爲李安所敗善夜走防將馬瑛破賊淸威至石室防通兵至遂與之合進次應平之寧橋諸將言地險惡恐有伏宜且駐師覘賊通不聴麾兵徑渡人馬行泥淖中不能成列伏四起軍大潰死者二三萬人通中脇走尙書陳洽躍馬入賊陣創甚墜馬左右欲扶還洽張目叱曰吾爲國大臣食祿四十年報國在今日揮刀殺賊數人自剄死黎利在淸化州聞之自將精卒鼓行至淸潭進圍東關通本無將略以父眞死事封朝廷不知其庸劣誤用之一戰而敗心膽皆喪陰遣人許爲利乞封不奉朝命擅割淸化以南地畀賊令官吏軍民盡還東關檄至淸化知州羅通不從與指揮打忠攖城拒守利移兵攻之不下賊萬餘人攻隘畱關百戶黃彪等遇害百戶萬琮登城大呼出南門撃走之明年春利犯交州通出兵撃之賊大敗斬其僞官以下萬餘級利惶懼欲走諸將請乘勝急撃通猶豫數日賊得樹柵掘濠塹四出攻掠遂分兵陷昌江都指揮李任前後三十戰力竭自剄死復攻邱溫都指揮孫聚力拒之邱溫去廣西慿祥止二宿總兵官顧興祖擁兵不救城遂陷指揮使徐麒千戶蔡顒死之】質實【寧橋臨沙河昌江城在故諒山府北慿祥宋爲慿祥峒明爲鎭後爲縣今州屬廣西大平府羅通字學古吉水人官禦史以言事出爲淸化州知州通許利請封檄淸化以南歸黎氏羅通曰非君命而欲賣城義不可連戰敗走之初都督蔡福守乂安被圍福不戰率都指揮朱廣薛聚於瓆指揮魯貴千戶李忠降賊至是福馳馬淸化城下大呼守城者宜見防全首領羅通大罵乃去李任金華永康人利以賊八萬餘攻昌江城任與指揮顧福等竭力拒賊皆自到死中官馮智大哭誓不從賊與指揮劉順諒江知府劉子輔及其一子一妾俱死城中軍校及男女同死者數千人賊縱火焚燒刼掠一空子輔廬陵人徐麒桂林中衛指揮使蔡顒南寧千戶邱溫被圍麒顒率疲卒固守城陷皆死無一降者】

諭禦史勿窮治髙煦餘黨

【左都禦史劉觀等言髙煦之黨同謀者皆伏法其防衛軍丁居他州者尙多當罪之帝曰凡先調衛及商販在外者皆不預逆謀其釋之不必窮治】質實【劉觀雄縣人】

十二月免六師所過秋糧

錄囚

【命行在刑部都察院錦衣衛三日內悉上所鞫獄囚罪狀帝親覽決眞犯死罪依律連坐以下免死謫戌追贓流徒以下運甎贖罪及罰鈔釋免有差凡宥免三千餘人】

遣安逺侯桞升徵黎利黔國公沐晟自雲南引兵防之【帝聞王通敗大駭乃命升充總兵官保定伯梁銘副之都督崔聚爲右參將尙書李慶參贊軍務帥師由廣西赴討又命沭晟及興安伯徐亨新寧伯譚忠從雲南進兵敕通固守以俟又以黃福仍兼交阯布按二司事與升等同行】質實【梁銘汝陽人崔聚懷逺人李慶字徳孚順義人徐亨興安伯祥之孫】

【丁未】二年春正月申明屯田法

【帝命戶部申明屯田之法謂侍臣曰海內無事軍士量畱守備余悉屯種所收足以給衣食則國家可省養兵之費然朕以爲立法固善尢在任用得人其令兵部移文所司選老成軍官提督屯田仍命風憲官以時巡察】

南京地震

【是年凡卜有一震】

二月以戶部左侍郎陳山爲尙書兼謹身殿大學士直文淵閣

【先是山與張瑛俱侍帝講讀瑛旣爲大學士山亦有是命】

夏四月晉王濟熿有罪廢爲庶人

【初濟熿旣搆陷濟熺幽其父子空室中蔬食不給恭王宮中老媼走訴成祖乃卽獄中召晉府故承奉左微問之盡得濟熿搆濟熺狀立命微馳召濟熺父子濟熺幽已十年左微者故因濟熺牽連繋獄或傳微死已久及至一府大驚微入空室釋濟熺父子相持大慟時成祖北徵謁行在所帝見濟熺病惻然封美圭平陽王使奉父居平陽畀以恭王故田防帝崩濟熿靳不與仁宗連以書諭卒不聴又聞朝廷賜濟熺王者冠服及他賚予益怨望成祖仁宗之崩不爲服使寺人代臨幕中廣致妖巫爲詛咒不輟帝卽位齊熿宻遣人結髙煦謀不軌寧化王濟煥告變比擒髙煦又得濟熿交通書帝未之問而濟熿所遣使髙煦人懼罪走京師自首內使劉信等告濟熿擅取屯糧欲應髙煦並發宮中詛咒事濟煥亦始知謫母被弒馳奏帝遣人察之皆實乃免爲庶人幽之鳯陽同謀官屬及諸巫皆論死】質實【恭王故田在連伯灘成祖與美圭濟熿久不與仁宗諭之不從羙圭言連伯灘地平陽不太原仁宗遣人視灘果平陽又書諭濟熿卒不與】

王通許黎利和介其使上表

【利圍交州久通閉城不敢出利益易之致書請和上表謝罪通欲許之集眾議按察使楊時習曰奉命討賊與之和而擅退師何以逃罪通怒厲聲叱之眾莫敢言遂遣人偕利使至京進表及方物】

五月薛祿督餉開平

【命陽武侯薛祿佩鎭朔大將軍印充總兵官率師防防糧餉赴開平時開平備禦都指揮唐銘等屢奏冦出沒邊境故也銘等又云孤城荒逺薪芻並難猝遇冦至別無應援請添官軍神銃守備下其事於英國公張輔及羣臣議皆以爲添官軍愈難餽給宜準陽武侯薛祿初奏於獨石築城立開平衛以開平備禦官軍家屬移於新城且耕且守而以開平及所調他衛官軍選其精壯分作二班每班一千餘人更代於開平舊城備哨新城守禦官軍不足者暫於宣府及附近衛分酌量添撥候發罪囚充軍代還仍敕薛祿於防防糧餉之餘相宜區晝築城安卹畢事而歸帝命俟秋成後爲之】質實【獨石在赤城縣東北一百里在宣化府東北三百十里其南爲獨石城明宣徳五年自故開平城移置開平衛於此景防三年設上北路防將本朝康熙三十二年並衛入赤城縣仍設將駐防曰獨石路雍正十三年設副將十二年增設同知】

秋七月松潘番叛遣都督同知陳懷等討之

【松潘衛當發軍戍交阯將士憚行千戶錢宏與眾謀詭言番叛冀免調都司果罷其役而發軍討番宏潛至番寨脇以大軍將致討逼取牛馬財物番本不反忽聞大軍且至眾遂驚走約生番爲亂殺指揮陳傑眾至五萬人合攻松潘城焚上下四關及諸屯堡又圍威茂疉溪諸衛所官軍屢戰皆敗帝以懷充總兵官與指揮蔣貴合兵討之而梟宏於松潘以徇明年正月官軍連敗賊復疉溪招撫諸番三十餘寨松潘平命懷鎭其地】質實【疉溪在松潘衛南二百三十里唐翼州宋元皆爲羗據洪武時平西羗以古翼州置疉溪千戶所今疉溪營屬松潘鎭陳懷合肥人蔣貴字大富江都人】

發明【時松潘番固未反也錢宏冀免徵調乃詭言畨叛且勒索激變致生番果反撓敗官軍於是令陳懷等合討而梟宏以徇宏之滋事一方誅戮固由自取而其時都司誤聴宏言發軍致討尢不得爲無罪夫以千戶狡黠自私之詞爲將備者果察其情僞不肯遽爾興兵𨿽有宏之逼脇番眾尙不至挺而爲亂然則斯役也都司實爲禍階而懷貴等竟置不問豈非漏綱哉】

薛祿敗敵於開平

【時鞬靼數爲邊患祿至開平防先已逼城下所得而退祿遂率精兵往襲之晝伏夜行逾三夕見敵營縱輕騎徑薄之殺數十人生擒鎭撫百戶等十二人獲其男婦六十四人馬八百餘匹牛羊四千餘頭旣還眾躡其後祿縱兵奮擊又大敗之遂逺遁】

令官吏軍民入米贖罪

【自死罪至笞四十分十等納米百石至二石有差納者贓罪得不死徒流以下皆復用不能納者𨿽笞杖久系不釋往往至死禦史張純言貧人罪輕者始免追系】質實【張純江陵人】

命都督僉事山云鎭廣西

【桞慶蠻韋萬黃等糾合猺獞爲亂鎭逺侯顧興祖以不救交阯被逮公侯大臣舉云防勇有智略命云佩徵蠻將軍印充總兵官率官軍討之時賊方刼掠臨桂諸縣聚眾保山巓山峻險掛木於藤壘石其上官軍至輒防藤下木石無敢近者云夜半束火牛羊角以金鼔驅向賊賊謂官軍至亟防藤比明木石且盡眾噪而登斬首萬餘級賊降云乃築四城九堡傳舎九十餘區以鎭要害初土官饋獻帥率受之然卒爲所持雲閒府吏鄭牢剛直召問曰饋可受乎牢曰潔衣被體一污不可復湔將軍新潔衣也寧可污乎云曰彼且疑柰何牢曰黷貨法當死將軍不畏天子法乃畏土夷耶云曰善盡卻之由是土官畏服調發無敢後者云所至撫善良察誣枉土人皆愛之】質實【栁慶栁州百粵地唐置栁州元路明爲栁州府慶逺百粵地宋置慶逺府元路明爲爲府臨桂縣唐置明爲桂林府治今皆因之山云徐州人鄭牢帥府老吏嘗逮事韓觀觀醉輒殺人牢輒畱之醒乃以白性剛直爲士大夫所重以吏終】

發明【山云鎭廣西凡柳潯平樂桂林宜山思恩諸蠻先後討平猺獞屏迹其功亦卓卓矣方其議代興祖時眾薦爲防勇有智略則土官饋獻之陋習豈有不立斥其非者乃猶待取決於府吏而始卻而不受哉或當時嫉云者欲污其潔白之操故曲爲傳聞之說以形其所守未堅見利而心動耳乃史家轉稱道之其亦未之加察矣】

八月黃淮罷

【帝親徵樂安命淮居守至是以疾乞休許之賜錢萬貫】

免兩京山西河南州縣被災稅糧

九月柳升進軍倒馬坡遇伏死諸軍盡歿

【升奉命久俟諸軍集至是始抵隘畱關黎利與王通已有成言乃詭稱陳氏有後率大小頭目具書詣升軍乞罷兵立陳氏裔升不啟封遣使奏聞趣進兵連破關隘數十直抵鎭夷關升以賊屢敗易之郎中史安主事陳鏞恐賊示弱以誘官軍亟言於李慶曰柳將軍辭色皆驕驕者兵家所忌防賊設伏宜力言之時慶及梁銘皆病甚彊起告升都事潘禋亦勸升持重廣偵探引寧橋事爲戒升不爲意進薄倒馬坡與百餘騎先馳度橋橋遽壊後隊不得進升防泥淖中伏發升中鏢死從者皆歿其夕銘病卒明日慶亦卒崔聚整軍至昌江遇賊殊死鬭賊驅象大至陣亂聚爲賊所獲誘之降不屈遂被殺官軍或走或死無一人降者安鏞禋及主事李宗昉皆死時黃福再撫交阯比至升已敗奔還至鎭夷關爲守者所執欲自殺守關者力阻之曰公我父母也公不歸我曹豈敢至此黎利聞饋白金餱糧以負與送出境福至龍州盡以賊所遺歸之官】質實【黎利等書略曰太宗皇帝興師弔伐詔求陳氏子孫以繼陳祀是時陳族罹季犛之毒奔竄逺徒無從訪求今陳氏遺嗣冇暠者竄身老撾二十年本國人民不忘陳氏先王之澤已求暠於覊次欲得暠繼宗祀倘防天恩循太宗皇帝繼絕明詔使陳氏滅而復續實一國之人戴天恩於無窮也倒馬坡在雞陵關南鎭夷關卽雞陵關史安字志靜丰城人陳鏞字叔振錢塘人潘禋鄞人官後軍都事李宗昉裏系無考】

冬十月王通棄交阯與黎利盟而還

【通聞柳升敗歿益懼更防利和教利立陳暠爲陳氏後詭言實先陳王暊三世孫今訪得之交人欲奉以爲後輒立壇集軍民官吏與利盟誓退師因宴利遺利錦綺利以重寶賂通爲馳上表卽引兵還沭晟領軍至水尾聞已議和遂引退賊乘之晟大敗】

十一月詔赦黎利罷交阯兵悉召文武吏士北還【鴻臚寺進黎利與柳升書王通使以利所奉陳暠表亦至詞略相同帝覽之心知其詐然欲借此息兵乃以表示廷臣命集議張輔曰此詐也請益發兵討之臣期一年以擒賊蹇義夏原吉亦以爲不可許而楊士奇楊榮知帝厭兵且前有欲棄交阯語因力言許利便帝意遂決廷臣不敢復爭於是遣禮部左侍郎李琦工部右侍郎羅汝敬等賫詔諭交阯赦除其罪並諭利興滅繼絕意令具陳氏後人之實以聞勅召王通馬瑛及三司衛所府州縣官吏盡撤軍民北還詔未至王通已由陸路還廣西陳智及中官馬騏山壽由水路還欽州官吏軍民得還者八萬六千餘人爲賊所獲及拘畱者不可勝計】質實【利所奉陳暠表略曰安南國先臣陳日烓三世嫡孫臣陳暠煌恐頓首上言曩被賊臣黎季犛父子簒國殺戮臣族殆盡臣暠奔竄老撾以延殘息今二十年國人聞臣尙存逼臣還國欲臣陳情請命臣仰恃天地生成大恩謹奉表上請欽州隋置明初爲欽州府後攺州屬防州府今因之李琦元氏人】

皇子生赦

【帝年三十胡皇后未有子又善病而孫貴妃有寵乃陰取宮人子爲已子帝以長子生大喜寵貴妃有加詔大赦天下免明年稅糧三分之一】質實【孫貴妃鄒平人幼育宮中有羙色永城縣主簿孫忠之女帝卽位立爲貴妃故事皇后金寶金冊貴妃以下有冊無寶宣徳元年五月帝請於太后制金寶賜焉貴妃有寶自此始】

十二月振陜西饑

【帝語戶部尙書夏原吉曰非聞關中旱饑已命有司發廩又命卿出京庫布帛往振之此皆朝政闕失所致因作詩志愧卿亦當與朕同憂也】

【戊申】三年春二月立子祁鎭爲皇太子

【皇子生八日羣臣卽上表請立爲太子皇后亦屢表請早定國本貴妃佯驚曰後病痊自有子吾子敢先後子耶帝不允貴妃子遂立】

作帝訓成

【禦制帝訓凡二十五篇曰君徳奉天法祖正宗睦親仁民經國勤政恭儉微戒用賢知人去邪防微求言祭祀重農興學賞罸黜陟卹刑文治武備馭夷藥餌以教子孫修身齊家治國平天下之道大要備具帝自爲之序復題其後以致意焉】

三月廢皇后胡氏立貴妃孫氏爲皇后

【太子旣立帝以春秋母以子貴將廢後而立貴妃召諸大臣言之楊士奇以爲不可帝乃獨召士奇至武英殿宻諭之士奇曰皇后今有疾惟以疾辭位遜居別宮則進退有禮帝諭之乃令後上表辭位退居長安宮賜號靜慈仙師而冊貴妃爲皇后胡後旣廢張太后常召居淸寜宮內廷朝宴命居孫後上孫後常怏怏至正七年十月太后崩後痛哭不已逾年亦崩用嬪禦禮葬金山天順七年七月追謚恭讓皇后修陵寢不祔廟】質實【金山在順天府宛平縣西北二十里其南曰甕山】

阿嚕臺入貢

【遣使臣四百六十人來朝貢馬及方物】

宴大臣於西苑

【帝命蹇義夏原吉楊士奇楊榮等十有八人從逰萬嵗山復賜登禦舟泛太液池帝指禦舟曰治天下猶此舟矣利涉大川卿等之力也是時帝方勵精求治諸大臣亦同心輔政海內漸臻治平帝乃仿古君臣豫逰事每嵗首百官旬休選勝宴樂帝亦時逰西苑諸學士皆從問民間疾苦賦詩賡唱朝野稱盛事云云】質實【明彭時賜遊西苑記西苑在宮垣西中有太液池周十餘里池中駕虹梁以通往來橋東爲圓臺臺上爲圓殿殿前有古松其北卽萬嵗山上有殿亭六七所最髙處廣寒殿也池西南又有一山最髙處爲鏡殿乃金元時所作其西南曰南臺則宣帝常幸處也按西苑在今西華門之西入苑門卽太液池南北亙四里東西二百餘步其上源自玉泉山合西北諸水至北安門水門流入滙爲太池元時亦名西華潭夾岸多槐柳池中蒲藻紛敷禽魚翔泳望如仙洲勝境池上跨長橋坊楔對峙東玉蝀西金鼇橋北稱北海橋南稱中海灜臺以南稱南海其中海之東岸有蕉園舊址稍南爲萬善殿殿西有亭爲太液秋風卽燕京八景之一又按萬嵗山金名瓊華島元中統三年修之至元八年名萬嵗山其山皆疊玲瓏石爲之明宣宗廣寒殿記萬嵗山石卽宋之艮嶽也金徙於此今爲白塔山又按明廣寒殿鏡殿今皆無其南臺卽今瀛臺舊一名趯臺在太液池中由西苑門入度板橋有門曰徳昌中建殿五楹殿之南石堤數十步過堤歷級而登爲翔鸞閣涵元殿香扆殿迎薰亭而統名之曰瀛臺臺二面臨水奇石森列花樹芬欝天然林壑之致】

夏四月詔自今官民建言尙書都禦史給事中防議以聞

【帝曰致治之道莫先於廣言路天下之大吏治得失民生休戚人不言朝廷何由悉知古人謂明主視天下猶一堂滿堂飲酒一人對隅而泣則一座不樂若令天下有匹夫匹婦不得其所實爲君徳之累凡有建言民瘼者卿等勿諱】

閏月免山西旱災租遣使撫輯流民

【山西布政司言平陽府屬八州三十三縣旱詔免其租仍振卹之工部郎中李新自河南還言山西饑民流徒南陽諸郡不下十餘萬官司遣人捕逐民愈窮困死亡日多帝卽命遣官撫輯發廩振之】

王通陳智等及布政使弋謙內官馬騏山壽俱以棄交阯罪下獄論死

【通等至京文武諸臣廷鞫俱論死下獄籍其家時議以通棄地擅和騏恣虐激變罪尢重然帝皆不誅長系待決而已顧興租先被逮亦下獄廷臣劾沭晟徐亨譚忠等逗𨖻不進違命喪師罪帝不問初交阯右布政戚遜以貪滛黜命謙往代通棄交阯謙非其罪亦論死】

發明【王通等與賊議和擅棄交阯山壽庇防叛防馬騏激變一方皆罪之尢者當時惟長系不誅沐晟及徐亨譚志等總兵助勦其始不救柳升防又不進援引兵退回致賊勢猖獗亦復置之不問蓋宣宗早定棄珠崖之見故遂不行子玉之誅耳而史獨謂弋謙論死非罪謙官布政守土是其専責乃竟聴其議和棄地無一言救正視彼通智騏壽輩或可量從末減然又烏得云無罪哉】

五月復遣羅汝敬等諭黎利立陳氏後

【李琦還自交阯利遣使奉表謝恩詭言暠於正月物故陳氏子孫絕國人推利守其國謹俟朝命帝亦知其詐不欲遽封復遣汝敬等諭利及其下令訪陳氏後並盡還官吏人民及其眷屬】

贈卹交阯死事諸臣

【先是交阯布政使弋謙以都指揮同知李任等死節事聞帝惻然曰大丈夫爲國固當殺身成仁舎生取義任等可謂無愧矣至是贈李任爲都督同知燕山前衛指揮使顧福昌江衛指揮使劉順廣西桂林中衛指揮使徐騏俱爲都指揮同知交阯前衛指揮僉事周安爲指揮同知南寧衛正千戶蔡顒爲指揮僉事燕山左衛副千戶桂勝爲正千戶諒江府知府劉子輔諒山府知府易先俱爲左布政司防政政平州知州何忠爲府同知內官馮智爲內官監太監召任等子孫承襲惟指揮陳麟嘗與朱廣開門納賊死不掩過思不及】質實【何忠字廷臣江陵人與桂勝俱被拘罵不屈並忠子皆受害易先湘陰人自縊死周安守又安陷賊與陳麟奪賊刀殺數人皆自刎死所部九千餘人悉被殺】

免北京被災夏稅

【眞定順徳廣平所屬州縣奏自去年十月至今年夏不雨麥無收帝命免徴夏稅】

免汝南王有防新安王有熺爲庶人

【初汝南王有防新安王有熺祥符王有爝皆周王有燉弟有防數許有燉帝旣書諭之有防又與有熺詐爲有爝與趙王髙燧書內外皆有祥符王印識系箭上置彰徳城外詞甚悖都指揮王友得書以聞帝逮友訊無迹召有爝至曰必有防所爲訊之具服有防少與髙煦善建文中嘗誣定王反成祖卽位後定王請誅之成祖不忍徙之大理定王老始歸有熺喜食人肝腦薄暮伺人於門掠而殺之其邸前日未晡行迹爲斷至是並免爲庶人】質實【有燉有防有熺有爝皆周定王橚子】

蔡福等六人伏誅

【福爲都督與都指揮朱廣薛聚於瓚指揮魯貴千戶李忠守乂安爲賊所圍福不與戰而率廣等降賊且教賊造攻具以攻東關時有官軍九千餘人欲焚賊營福告賊賊盡殺九千餘人遂攻昌江等城福歷說各城人出降至昌江淸化爲李任羅通罵而去黎利送福等歸京師鞫之伏罪命皆棄市籍其家】

六月免陜西被災夏稅

【自正月至五月不雨命勘實除稅是月又振山西饑】

秋七月以顧佐爲右都禦史

【帝召楊士奇楊榮諭曰祖宗時朝臣謹飭年來貪濁成風何也士奇曰永樂末已有之今爲甚耳榮曰永樂末無逾方賓帝問今日誰最甚者榮對曰劉觀問誰可代者士奇榮薦通政使顧佐右都禦史爲京尹政淸獘革帝乃出觀巡視河道擢佐右都禦史賜敕奬勉命察諸禦史不稱職者黜之佐視事卽奏禦史不法及老疾者三十二人朝綱肅然於是禦史交章劾觀並其子輻諸髒污不法事遂逮觀父子下獄將置重典特貸其死乃謫輻戌遼東而命觀偕往佐性嚴毅毎旦趨朝小憇外廬立雙藤戶側百僚過者皆旋折避之入內直廬獨處小夾室非議政不與諸司羣坐人稱爲顧獨坐云都察院吏訐佐受金私遣隸歸帝宻示士奇曰爾不嘗舉佐廉乎對曰有之朝官俸薄僕馬薪芻資之隸不得不遣半歸使出資免役官得資費隸得歸耕永樂以來朝臣皆然卽臣亦然帝嘆曰朝臣貪乃如此因怒訴者曰朕方用佐小人輙敢誣之必下法司治士奇對曰細事不足幹上怒帝乃以吏狀付佐曰汝自冶之佐召吏吏恐甚佐曰上命我治汝汝攺行吾當貸汝帝聞謂佐得大體益喜】質實【顧佐字禮卿太康人】

八月皇子祁鈺生

【宣宗次子賢妃吳氏生】

罷北京行後軍都督府及行部

【初仁宗將還都南京設行後軍都督府及行部凡五府六部文移申達必經行府行部多重復稽誤至是帝命公候伯尙書都禦史翰林學士議於是張輔蹇義等言北京旣有府部行府行部宜罷從之其諸司行在字至正統六年始去】

帝自將巡邊敗烏梁海濟勒黙特之眾於寛河

【帝次石門驛聞烏梁海濟勒黙特萬餘人已入塞乃畱大軍於遵化而自率精騎三千人人二騎持十日糧出喜峯口遇敵於寛河帝親射其前峯殪三人分鐡騎爲兩翼夾擊之飛矢如雨神機礟並發烏梁海人馬死者過半帝親率百餘騎追奔其眾望見黃龍旂悉下馬羅拜請降遂生縛之斬其驍渠命諸將搜山谷獲軍器馬駝不可勝計】質實【寛河在今喀爾沁左翼南源出寛山東流防額類河入盛京寧逺州東石門驛在遵化州西有鎭】

九月帝還京師

【帝親制詩歌勞將士至京師謁告於廟】

冬十月命中官郭敬鎭守大同

【武安侯鄭亨久鎭大同治軍嚴肅撫士卒有恩常云大同我國家後門我死後來者何人幸勿壞我家事也當時凡中官鎭邊者總兵官往往畏之敬至大同亨與議事無所撓亨卒敬始縱恣】

發明【明代以宦官監軍分鎭實自永樂始王安涖譚靑營馬靖鎭卄肅馬騏鎭交阯至則擅用威福生事激變冇濫觴之勢矣宣宗於閹豎尢加親信巡邊之使四出邊將皆爲所脇制鄭亨鎭大同最久治軍嚴肅卽敬至亦無所撓然則中官之滋擾邊庭者固由朝庭之偏任姦璫之弄權亦由爲將者不能秉正持公整軍飭武致若軰無所忌憚得乘間而撓敗之此監軍誠爲獘政而總兵又何可無略哉】

十一月錦衣指揮鐘法保請采珠廣東下獄

【帝曰此小人欲生事擾民以圖已利也卽收系於獄】質實【按明實錄錦衣指揮鐘法保言廣州有珠池產大珠請同內官往采時宣宗斥之下獄以其請采珠恐擾民也大政記作采硃砂誤今以明實錄爲正鐘法保廣州東莞縣人】

十二月廣西總兵官山云討擒忻城蠻

【忻城蠻譚團作亂雲討擒之斬首千五百餘級歸所掠軍民三百八十五人】質實【忻城縣唐置明屬慶逺府今因之】

【己酉】四年春正月兩京地震

【北京是年震者三南京震者七】

夏四月山云討平柳潯蠻

【云討平柳潯諸蠻冬雒容蠻出掠遣指揮王綸破之】質實【雒容縣唐置屬柳州明屬柳州府今因之】

命工部尙書黃福平江伯陳瑄經略漕運

【帝卽位後命瑄守淮安督漕運至是瑄言濟寧以北水道淤塞計用十二萬人防濬半月可成帝念瑄久勞命尙書黃福同經理大臣督漕自此始】

五月勅授交阯人不從賊者職

【工部右侍郎羅汝敬奏交阯廣源州人閔顏岑斗烈譚忠謹初以龍州地歸附授顏本貫知州斗烈判官忠謹吏目黎利叛三人義不從利咸歸龍州烈臨終屬其子元成曰受天朝官不可貳心從賊今顏已死乞憫其忠量與元成等職事而處之善地帝命元成仍爲知州判官吏目職如舊俱於廣西布政司支俸有司常加撫卹】

六月詔贓吏不得贖罪

【禦史王翺言官吏害民蠹政贓犯爲甚今官吏罪無輕重運轉復職是貪黷者幸免防潔者鮮勸非爲治之道也請自今贓吏坐死但許贖罪不許復官從之未防文職有贓罪納米者吏部請降一級用帝曰納米乃一時之權宜懲貪爲立國之大法自今文吏官吏犯贓者悉依律治】質實【王翺字九臯鹽山人】

初設鈔關

【洪武定制有商稅而無船稅至是戶部尙書郭資言鈔法不行由商居貨不稅請行納鈔例禦史羅亨信李奇耿定相繼言之乃沿両京水道設關收鈔於是置漷縣濟寧徐州淮安楊州上新河滸墅九江金沙洲臨淸北新諸鈔關量舟大小修廣而差其額謂之船料不稅其貨惟臨淸北新則兼收貨稅各差禦史及戶部主事監收鈔關之設自此始】質實【漷縣在通州南四十五里遼漷陰縣元漷州明漷縣屬通州今並入通州上新河在今江寧縣江東門外稍南五里滸墅在長洲縣西北本名虎疁唐諱虎錢氏諱疁攺爲滸墅金沙洲在江夏縣西南大江中北新在仁和縣北武林門外十里羅亨信字用實東莞人】

秋七月幸文淵閣

【駕幸文淵閣與少傅楊士奇太子少傅楊榮論經史咨政務悉召諸學士及史官諭之曰國史貴詳實卿等宜盡心賜鈔有差以後數臨幸置庖設饌並制詩賜士奇等】質實【帝制詩在是年十月再幸同侍者士奇榮外有金幼孜楊溥曽棨王直王英李時勉錢習禮陳循等】

九月放免南北監生

【南北京國子監生年五十以上學無成效及老疾者二百五十三人令還鄕爲民】

令天下學校生員兼習書算

【北京國子監助教王仙言學校教養人材固當講習經史至於書數之學亦當用心近年生員止記誦文字以備科貢其於字學算法略不曉習乞令天下學校生員兼習書算從提調正官按察司巡按禦史考試庶防生徒才可致用從之】

發明【明大祖洪武三年京師及行省開鄕試三塲中式後書算曽與騎射律並試然亦祗塲後及之非取士之正則也二十五年又曽令儒學生員兼習書算然不久卽罷良以通經致用爲重習書習算祗爲防藝小道耳宣宗聴王仙言令天下下生員兼習書算而又重以考校令之所在趨如流水徳成藝成漸致無分本末豈造就人才之良法哉】

冬十月帝制猗蘭操賜大臣

【帝作猗蘭操示大臣曰孔子自衛反魯而操猗蘭傷不遇也朕慮谷中之賢有不仕者輒擬斯篇夫以人事君大臣之道也卿等宜勉副朕懷】質實【猗蘭操詞蘭生幽谷兮其芳賢人在野兮其道則光嗟蘭之茂兮與眾艸爲伍於乎賢人兮汝其予輔】

張瑛陳山罷

【瑛與山先後俱爲大學士直文淵閣帝以舊恩除之而瑛與山𨿽參機務無所建白帝浸厭薄之是月朔帝禦門遙見山趨朝問楊士奇曰陳山何如人對曰山寡學昧大體帝曰然往者趙王事防爲誤遂命山輟機務専授小內使書瑛亦出爲南京禮部尙書】

閱武近郊

【召丰城侯李賢等命之曰朕以農務旣畢閱武近郊命卿等居守遇機宻重務計議卽行仍馳奏】質實【李賢丰城侯彬之子彬卒嗣侯】

十一月陽武侯薛祿帥師巡邊

【祿充總兵官防順侯吳克忠副之都督譚廣武安侯鄭亨各選士馬聴調】質實【吳克忠防古人恭順伯允誠之子允誠舊名巴圖特穆爾永樂三年來歸因賜姓名克忠初名達蘭允誠卒成祖更其名曰克忠世襲父爵洪熙元年進侯譚廣字仲宏丹徒人巴圖特穆爾舊作把都帖木兒達蘭舊作答蘭今俱攺】

【庚戌】五年春正月少保兼太子少傅戶部尙書夏原吉卒【原吉與蹇義皆起家太祖時義秉銓政原吉筦度支皆二十七年時稱蹇夏名位先於三楊仁宣之世外兼臺省內參館閣與三楊同心輔政義善謀榮善斷而原吉與士奇尢持大體有古大臣風烈及是原吉卒贈太師謚忠靖原吉有雅量嘗言處有事當如無事處大事當如小事若先自張皇則此中無主何能應事同列有善卽采納之有小過必掩覆之呂震嘗傾原吉震爲子乞官原吉以震有守城功爲之請陳瑄初亦惡原吉顧時時稱瑄才或問原吉量可學乎曰吾幼時有犯未嘗不怒始忍於色中忍於心久則無可忍矣嘗與同列飲他所夜歸值嘗過禁門有欲不下者原吉曰君子不以防防墮行其敬愼如此】

二月罷工部采木

【帝諭侍臣曰爲國之道農事最急今國家無大營繕當東作時而工部采運木植未已豈不妨農事凡已采之木隨處堆積軍夫悉罷遣歸農】

下詔寛防

【帝以春和將下詔寛防先諭楊士奇欲蠲免災糧寛民間追償畜馬士奇對曰聖念及此眞民生之幸但今當寛防者尙不止此因請免積欠薪芻量減官田租額部符采買當按土宜法司理刑務惇平恕工匠在京者宜分戶丁之半還家帝悉嘉納命士奇卽艸敕行之】

帝奉皇太后謁長陵獻陵

【帝親櫜鞬騎導太后輦至淸河橋下馬扶輦畿民夾道拜觀陵旁老穉皆山呼迎拜太后顧曰百姓戴君以能安之耳皇帝宜重念帝奉太后過農家召老婦問所業賜鈔幣有進蔬食酒漿者太后取嘗之以與帝曰此田家味也皇帝宜知之扈從臣張輔蹇義楊士奇楊榮金幼孜楊溥見太后於行殿太后慰勞之帝還見道中耕者取其耒三推顧侍臣曰朕三推已不勝勞況常事此乎賜之鈔凡所過農家皆賜之】質實【淸河在宛平縣西北二十里上有廣濟橋永樂中建】

夏四月薛祿帥師築赤城等處城堡

【命祿帥師築赤城雕鶚云州獨石團山城堡敕大同宣府總兵官及府州各發兵夫赴役仍令以精騎防防皆聽祿節制並賜之詩有出車命南仲城齊維山甫句祿稽首受賜退問楊士奇南仲山甫何如士奇具以告曰上以古賢人待爾也祿拊心曰祿武夫敢望前賢然上所命不敢不勉】質實【赤城堡以元赤城站置水經注沽水逕赤城東卽此本朝康熈三十二年攺置赤城縣屬宣化府團山堡在明故永寜縣西北十五里今延慶州東】

五月以郎中況鐘等九人爲知府賜勅遣之

【帝以知府多循資格不稱職防雄劇地九郡缺守命大臣舉京官亷能者用之乃擢鐘及郎中趙豫莫愚羅以禮員外郎陳本深邵旻馬儀禦史何文淵陳鼎等皆賜勅俾馳騎之任其冬復用薛廣等二十九人亦如之諸人俱有治績有居官至一二十年者吏稱其職民安其業一時烝烝稱盛而其間尢著聲者況鐘趙豫鐘在蘇州務鋤豪彊植良弱興利除不遺餘力奏免重賦七十餘萬石民有況太守民父母之歌豫在松江一意拊循與民休息在職十五年尢以愷悌稱及去老穉攀轅畱一履以志遺愛時論謂鐘爲能吏而豫爲循吏云】質實【況鐘字伯律靖安人初以吏而尙書呂震奇其才薦授儀制司主事遷郎中趙豫字定素安肅人以兵部郎中知松江莫愚臨桂人知常州請減宜興進茶數禁公差官淩虐有司嚴核上官薦劾之實羅以禮桂陽人初知西安尋移紹興建昌所至多恵愛凡二十七年乃致仕陳本深字有源酆人知吉安除豪彊破賊盜爲政舉大綱不苛細邵旻知武昌性忠直爲政公平治三載事舉獘除馬儀知杭州有恵政民戴之邵旻馬儀史失傳裏系何文淵字巨川江西廣昌人知溫州減陸田稅革軍倉獘利興害絕政聲大振陳鼎新興人知建昌懲桀驁民畏法更布教條施徳意一時官校斂袵四境晏然】

六月遷開平衛於獨石

【洪武初李文忠克元上都設關平衛守之置八驛東接大寜古北口西接獨石永樂間大寜旣棄開平勢孤至是遂徙開平衛於獨石棄地三百里盡失龍岡灤河之險邊備益虛】質實【八驛東曰涼亭泥河賽峯黃崖四驛接大寜古北口西曰桓州盛鹵明安隰寧四驛接獨石龍岡在故開平衛北一名臥龍山形勢雄險元上都北枕龍岡卽此山也灤河源自口北開平東南流經遷安縣界至盧龍縣合灤河又南至樂亭縣入於海】

發明【明初設衛開平與大寧古北口獨石相接爲北邊之要鎭成祖初借三衛以脇寧王迨事成卽以大寧地全畀三衛以償前勞不思大寜旣棄開平之勢遂孤宣宗君臣又無深謀逺慮無端移鎭獨石以爲聊固吾圍竟至蹙國三百餘里夫祖宗之成業縱不能使辟地有加而式廓之版圖忽然而自我侵削繼序其皇之謂何宣宗猶爲明代令辟何計不及此而爲此弗克負荷之舉耶】

遣使捕畿內蝗

【永平河間蝗諭戶部曰往年捕蝗之使害民不減於蝗宜知此因作捕蝗詩示之】

秋八月己巳朔日有食之

【陰雨不見禮部請表賀不許】

命工部尙書黃福總理畿南山東河南淮北屯田尋罷【福上言永樂間𨿽營建北京南討交阯北徵沙漠資用未嘗乏比國無大費而嵗用僅給卽不幸有水旱徵調將何以濟請役操備營繕軍士十萬人於濟寧以北衛輝眞定以東緣河屯種初年自食次年人收五石三年收倍之旣省京食口糧六十萬石又省本衛月糧百二十萬石嵗可得二百八十萬石帝善之下行在戶兵二部議郭資張本言緣河屯田實便請先以五萬頃爲率發附近居民五萬人墾之但山東近年旱饑流徙初復衛率多力役宜先遣官行視田以俟開墾帝從之命吏部郎中趙新等經理屯田福總其事旣而有言軍民各有常業若復分營田役益勞擾本等以聞事遂不行】

九月更定在外罪囚贖罪例

【除眞犯外文職官吏犯贓者送京師如律處治軍職犯死罪者令納米贖罪畢日送京師調衛非贓罪則不分輕重俱令納米畢日送職役】

以周忱爲工部侍郎巡撫南畿

【帝以天下財賦多不理而江南爲甚思得才力重臣往釐之乃用大學士楊榮薦擢忱工部右侍郎巡撫江南諸府兼督稅糧許便宜行事忱至召父老問逋稅故皆言豪戶不肯加耗並徵之細民民貧逃亡而稅額益缺忱乃創爲平米法令出耗必均又請敕工部頒鐵斛下諸縣凖式革糧長之大入小出者舊例糧長正副三人皆科斂充之忱止設正副各一人民大便又於收糧設轄收總收法於運糧設撥運法運法以次就理時蘇州逋賦最多一郡積至八百萬石而賦額亦較他府獨重官民田租共二百七十七萬石而官田之租乃至二百六十二萬石民不能堪帝屢詔減之忱乃與知府況鐘曲算累月減至七十二萬餘石他府以次減民因獲蘇先是大理卿胡槪爲巡撫用法嚴忱一切治以簡易凡告訐者輙不省或靣訐忱公不及胡公忱笑曰胡卿勅旨在袪除民害朝廷命我但云安撫軍民委寄正不同耳忱與吏民相習若家人父子毎行村落屏去騶從從農夫餉婦相對從容問疾苦爲之商略處置其馭下𨿽卑官冗吏悉開心訪納遇長吏有能者則推誠咨畫務盡其長故事無不舉嘗相視水利督濬昆山嘉定諸浦時以匹馬往來江上見者不知爲巡撫也是時與忱同命者北畿山東曹宏湖廣吳政由員外郎江西趙新浙江趙倫由郎中河南山西於謙由禦史皆擢陞侍郎爲巡撫而忱與謙任最久政績亦最著】質實【轄收總收忱本傳忱見諸縣收糧無團局糧長卽家貯之曰此致逋之由也遂令諸縣於水次置囤囤設糧頭囤戶各一人名轄收至六七萬石以上始立糧長一人總之名總收民持帖赴囤官爲監納糧長但奉期防而已撥運綱運忱置二薄撥運記支撥起運之數預計所運京師通州諸倉耗以次定支綱運聴其塡注剝淺諸費歸以償之又支撥義余存貯在倉曰余米次年餘多則加六徴又次年加五徴曲算漠徐嶽數術記遺了算之法一位爲一了字其了有三曲其下股之末內主一外主九下次第一曲內主二外主八當第二曲內主三外主七其第三曲內主四外主六當了字之首則主五故首惟秉五腹背兩兼濬嘉定昆山諸浦忱詣松江相視水利見嘉定上海間沿江生茂艸多淤塞乃濬其上流使昆山顧浦諸積水迅流駛下壅遂盡滌昆山縣梁置元升州明洪武二年降縣屬蘇州府今因之曹宏益陽人吳政麗水人趙新字日新富陽人趙倫邠州人於謙字廷益錢塘人宣徳初授禦史繼超遷兵部右侍郎巡撫河南山西】

帝巡近郊

【乙卯巡近郊命李賢張本顧佐等居守己未駕還京師】

帝巡邊至洗馬林閱武而還

【丙子帝發京師丙戌至洗馬林徧閱城堡兵備召見諸將咸加賜勞乃還】

十二月両京地震

【北京震者一南京震者四】

【辛亥】六年春正月罷湖廣采木

【先是工部奏往湖廣采辦材木並發民運舊所采木赴南京至是帝聞湖廣旱災軍民艱苦遂罷其役】

大雨雷電

【是月十有五日庚辰也】

二月工部侍郎羅汝敬督陜西屯田

【寧夏甘肅膏腴地時爲鎭守官及各衛豪橫官旗所占俱不報官輸租其卑下瘠地則分與屯軍致屯糧虧欠兵士饑困陜西防政陳琰言乞遣官行視帝命汝敬往同三司經理】

三月命考察外官自布政按察二司始

【時巡撫江西侍郎趙新奏今方靣官𨿽出身不同皆由資格陞擢有臨政略無施設者有貪虐爲非者名與實異行與言違近吏部勘合令其考察郡縣官吏已不能正焉能正人是以好惡不公去取多謬乞令吏部先察布政司按察司賢否賢者畱否者黜然後可以責令考察帝是其言命自今考察外官必自二司始】

夏四月兵部侍郎柴車經理山西屯田

【巡按禦史張朂言大同地𨿽寒平原矌野種粟麥有收其地多爲軍官占據民無地可種日以貧困請遣官往視占多者分與軍民便帝命車往視之】質實【柴車字叔輿錢塘人】

六月命黎利權署安南國事

【四年春羅汝敬等還利復言陳氏無遺種請別命因貢方物及代身金人又言臣九嵗女遭亂離散後知馬騏擕歸充宮婢臣不勝兒女私冒昧以請帝心知陳氏卽有後利必不言然以封利無名復命李琦汝敬賫勅諭再訪且以利女病死告之五年春琦等還利遣使貢金銀器方物復飾詞具奏並具頭目耆老奏請令利攝國政帝復以訪陳氏裔還中國遺民二事諭之詞不甚堅至是利遣使謝罪以二事飾辭對復進頭目耆老奏仍爲利乞封帝乃許之命禮部侍郎章敞右通政徐琦賫勅印命利權署安南國事利𨿽受敕命居國僭稱帝紀元順天建東西二都東都在交州府西都在淸華府分十三道曰山南京北山西海陽安拜諒山太原明光諒化淸華乂安順化廣南各設承政司憲察司總兵使司置百官設學校以經義詩賦二科取士其制度多擬中國云】質實【徐琦字良玉錢塘人寧夏衛籍】

秋七月朶顏三衛市易

【遣錦衣衛指揮賫勅諭三衛聴其來朝及往來市易但嚴飭部屬恪遵法度母輒侵犯邊境】

帝微行

【漏下十二刻帝從四騎楊士奇宅士奇倉皇出迎頓首曰陛下柰何以宗廟社稷之身自輕帝曰朕思卿一言故來耳越數日帝遣內官問士奇微行有何不可對曰陛下尊居九重幽隠豈能徧洽萬一寃夫怨卒窺間竊發誠不可不慮後旬餘獲二盜如士奇言帝語士奇曰今而後知卿之愛朕也】質實【獲二盜盜嘗殺人官捕之急遂私結約侯車駕之玉泉山挾弓矢伏道旁林莾中作亂時有捕盜校尉亦變服如盜入盜羣中眞盜不疑以其謀告之遂爲所獲】

冬十一月令官軍兌運民糧

【北京初建水陸轉漕惟海運用官軍其餘皆用民運自開防通河後平江伯陳瑄攺用官軍支運造淺船三千餘艘時淮徐臨淸徳州各有倉江西湖廣浙江民運至淮安倉分遣官軍就近挽運自淮安至徐以浙直軍自徐至徳以京衛軍自徳至通以山東河南軍以次遞運嵗凡四次可三百萬餘石名曰支運旣而官軍多所調遣仍用民運道逺愆期宣徳四年瑄及尙書黃福董理漕事建議復支運法乃令江西湖廣浙江民運百五十萬石於淮安倉蘇松寧池廬安廣徳民運二百七十四萬石於徐州倉應天常鎭淮楊鳯太滁和徐民運二百二十萬石於臨淸倉令官車接運至京至是瑄上言民運糧諸倉往返經年失悞農業若令民兌與附近衛所官車運載至路給與路費耗米則軍民兩便是爲兌運帝命羣臣防議吏部蹇義等上言官軍兌運民糧加耗則例以地逺近爲差每石湖廣八斗江西浙江七斗江以南六斗江以北五斗民有運至淮安兌與軍運者止以四斗如有兌運不盡仍令民自運赴倉其不願兌者聴其自便兌運與支運參行軍旣加耗又給輕賫銀爲洪閘盤撥之費且得附載他物皆樂從而民亦多以逺運爲艱由是兌運者多而支運者少矣】質實【洪閘謂徐呂二洪及防通河諸閘】

十二月中官袁琦有罪伏誅

【琦自幼侍帝恃恩縱肆擅遣內官內侍假采辦名虐取官民財物事覺下錦衣衛獄籍其家金寶千萬計服用僭侈非法遂磔琦並戮其黨十餘人仍命都察院榜琦罪示天下】質實【按明實錄六年十一月內官袁琦事覺下獄上以其所遣在外者尙多於是遣太監劉寧禦史張駿李灝等往籍其贓及執其從人寧駿灝往直隸蘇松諸郡禦史蔣彥廣往福建胡智往湖廣施信往江西髙超往廣東劉禎往廣西胡敬往河南於奎往南京郭原往河間唐愼往直沽梁軫往四川雲南內裴可烈在蘇松諸郡貪暴尢甚特命械系至京時內使馬俊公差還京至良鄕聞袁琦事自經有司以聞上曰此正與袁琦同惡害民者命戮其屍梟首於市又中官唐受以公差南京縱恣貪酷事聞捕至具服械赴南京磔梟於市十二月命磔琦而斬阮巨隊阮誥武莾武路阮可陳友趙維王貴楊四保陳海等十人裴可烈亦下錦衣衛獄死】發明【袁琦一使令之宦者耳恃恩欺妄遂假采辦爲名內官內使紛然四出虐取金銀動累萬計天下含寃無愬怨及朝廷其時風憲之官受其脇制無可如何流毒防徧天下至是宣宗覺之遣禦史分捕伏罪然官吏軍民受害已非一日誅之晚矣始不愼其防而後復不絕其本宦防之禍遂與明代相終始其爲厲階者豈一朝夕之故哉】

太子少保武英殿大學士金幼孜卒

【幼孜簡易靜黙寛裕有容眷遇𨿽隆而自處益謙疾革家人屬請身後恩幼孜曰此君子所恥也及卒贈少保諡忠靖】

禦定資治通鑑綱目三編卷八

欽定四庫全書

禦定資治通鑑綱目三編卷九

【起壬子明宣宗宣徳七年盡癸亥明英宗正統八年】凡十二年

【壬子】七年春正月辛酉朔日有食之

【勅羣臣謹天戒免朝賀】

賜中官金英範洪免死詔

【賜英及洪免死詔辭極褒美】

三月復下詔寛防

【帝召楊士奇諭曰防民詔下已久今更有可防者乎士奇固請撫流民減稅課察貪吏薦賢能京官三品以上及布按二司各舉所知備方靣郡守選軍民中有文學勇略者羣臣察舉以聞極刑家子孫皆得化進帝從之謝部臣曰朕以官田賦重十減其三乃開異時蠲租詔下戶部皆不行甚者約有司不得已詔書爲辭是廢格詔令使澤不下究也自今令在必行毋有所過乃出減租詩示之】

夏四月免山西逋賦

【山西旱免逋賦二百四十萬石有奇】

六月修天下府州縣倉

【巡撫湖廣禦史朱鑑言洪武年間府州縣四鄕皆置倉指谷多者萬餘石少者四五千石倉設老人監之富民守之遇水旱以貸貧民今皆廢毀宜遵舊制俾旱潦有資從之】質實【朱鑑字用明靑江人】

作官箴戒百官

【帝諭曰朕撫兆民實賴中外文武羣臣同心同力興起治功逺臣旣不得數見而人諭之近臣𨿽朝夕相接亦不得數以言諭因取古人箴儆之義凡中外諸司各著一篇使揭諸防事朝夕覽觀庶幾有儆然古之君臣有交儆之道凡在位君子有以嘉謨告朕者尢朕所樂聞也箴凡三十五篇】質實【官箴三十五篇都督府史部戶部禮部兵部刑部工部都察院太常寺大理寺通政司詹事府翰林院左右春坊司經局六科光祿寺鴻牋寺太僕寺國子監欽天監京府行人司錦衣衛中都畱守司各都指揮司內外諸衛布政司按察司各府各州各縣王府鹽運司各儒學】

秋七月揭豳風圖於殿壁

【帝閱內庫書畫得元趙孟頫所繪豳風圖賦詩一章命侍臣書於圖右而揭諸便殿之壁嘗夏日午朝退詠聶夷中鋤禾日當午句謂侍曰吾毎誦此未嘗不念農人帝又嘗以所賦織婦詞示侍臣以見蠶事之勞苦】

八月宥誹謗者罪

【有男子大呼西華門外語涉訕誹守門者執至帝前呼仍不已羣臣請下法司帝曰聖人之世設誹謗木以耒諫者此人寧可罪耶其釋之】

諭京官三品以上舉賢才吏部都察院黜方靣冇司不職者

【帝曰近惟少傅士奇薦舉交趾南靈州知州黎恬等諸臣曠旬積月無一人焉巖藪窟穴豈皆產哉吏部卽防三品以上官推擇才行文學之士方靣有司昬懦貪暴者共與都察院奏黜之】質實【黎恬淸江人以進士擢禦史與同列上章力詆大臣因薦知南靈州黎利反恬北歸至是以薦入翰林官至右春坊右諭徳正統初卒士奇嘗稱恬在內爲良禦史在外爲良郡守云】

置蘓州府濟農倉

【故時公侯祿未軍官月俸皆支於南戶部蘓松民轉輸南京者石加費六斗周忱奏請就給蘓松止與船償米一斗所餘五斗通計米四十萬石有奇並官鈔平糴米共得七十五萬石有奇置倉貯之又毎嵗民糧起運羨余存貯在倉者曰余米皆書諸冊而官掌之貧民借貸及綱運風漂盜奪者皆資給焉秋成抵數還官其修圩築岸間河淸湘所支口糧不責償耕者借貸必驗中下事力及田多寡給之秋與糧並賦凶嵗再振其姦頑不償者後不復給忱與況鐘定爲條約以聞帝悉允行名其倉爲濟農久之嵗有餘羨貧民不能償者多不追取忱在任二十年百姓不知凶荒兩稅木嘗逋負後之巡撫江西者莫及焉】質實【官鈔平糴宣徳七年江南大稔詔今諸府縣以官鈔平糴備振貸】

免兩畿及嘉興湖州水災稅糧

【癸丑】八年春二月錄囚

【帝親閱三法司所上系囚罪狀命從寛典宥免五千餘人】

三月賜進士宴於禮部

【寧晉曹鼐初由卿舉授訓導願就別職攺太和縣典史七年督工匠至京師防乞入試復中順天鄕試及是舉進士一甲第一賜宴禮部進士宴禮部自鼐始】質實【曹鼐字萬鐘寜晉人】

論內外官優防軍士

【違者風憲官察奏罪之】

兩京河南山東山西旱遣使振防

【各守臣皆奏民因災傷缺食乞發官倉糧振濟從之】

夏四月下詔寛防

【以旱災詔蠲京省被災逋租雜課免今年夏稅賜復一年軍民乏食者所在官司驗口給糧如無官糧勸有糧大戶借貸待丰熟時抵十償之勅直巡撫禦史在外按察使理寃獄減殊死以下赦軍匠在逃者罪有司各舉賢良方正一人巡按禦史按察使糾貪酷史及使臣生事者】

五月總兵官蕭授討平貴州烏羅蠻

【永樂中授以右軍都督僉事充總兵官鎭貴州至是烏羅蠻吳不爾等叛討平之械送賊首等至京師命系錦衣衛獄授在鎭二十餘年威信大行諸蠻慴服】質實【烏羅在銅仁府西二百里元置烏羅等處長官司永樂十一年攺置烏羅府後廢府仍置長官司屬銅仁今因之蕭授華容人】

山云討平宜山蠻

【廣西自韓觀卒後諸蠻漸橫云先後討平之及是禽殺宜山蠻防蘓公夏等餘賊悉解散】質實【宜山唐龍水縣宋攺宜山縣以縣有宜山故名明屬慶逺府今因之】

六月帝作閔旱詩示羣臣

【禱雨不應作閔旱詩】

詔中外疏決罪囚

復振兩京河南山東山西湖廣饑免稅糧

秋七月免江西水災稅糧

【江西自六月初旬以後天而不止凡瀕江諸府大水漂流居民淹沒田稻帝特命戶部察視有災處詔悉蠲其租】

八月汰冗官

【載行在戶兵工三部大理光祿鴻臚行太傼寺及順天府官七十七員】

閠月西域貢麒麟禮官請表賀不許

【西域來貢麒麟諸物帝受之行在禮部尙書胡濙以麒麟瑞物率羣臣稱賀帝曰逺方之物朕非有愛但念其盡誠逺來故受之不足賀也】質實【胡濙字源深武進人】

景星見

【禮官請賀不許】

發明【國家以時和嵗稔爲上瑞麒麟貢自異域不足言祥景星之見人事邇而天道逺兩皆請賀不許宣宗可謂知本務矣胡濙以累朝舊臣不忠崇實政以襄郅治而乃侈言祥瑞屢表稱賀皆首署名當時謂其性善承迎不虛也】

九月遣使鞫天下重囚

【帝曰朕體好生風夜念刑三法司所決重囚憑案牘耳安得察顏色其遣亷明者分臨覿囚審復不厭其心者奏讞之母輕率枉死人】

【甲寅】九年春二月振鳯陽淮安揚徐饑

三月山云討平思恩蠻

【廣西思恩蠻覃公砦等累年作亂至是討平之斬賊首一千五百餘級仍督官軍搜捕餘黨】質實【思恩古百粵地唐置羈縻思恩州明爲思恩府今因之】

夏四月黎利死子麟來告喪命麟權署安南國事【利受枚命居國稱帝僭位六年私諡太祖子麟繼麟一名龍匄是其君皆有二名以一名奏天朝麟遣使告訃命麟權署國事】

秋八月振湖廣饑

敕兩京湖廣江西河南三司官行視災傷蠲秋糧十之四罷工部采辦

衛拉特托歡襲殺韃靼阿嚕臺於穆納山

【阿嚕臺爲托克托布哈所襲妻子死孽畜略盡獨與其子碩尼堪等徙居穆納山未防衛拉特托歡襲殺阿嚕臺及碩尼堪托歡遣使來告且獻玉璽帝賜敕曰王殺阿嚕臺見王克復世仇甚善顧王言玉璽傳世久逺殊不在此王得之王用之可也賜遣之阿嚕臺子諤博爾濟延及其孫妻蘓黙徳斯等喪敗無依來乞內附帝憐而撫之】質實【穆納山在今烏烏特旗西穆納山舊作母納山烏拉特舊作吳喇忒托克托布哈舊作脫脫不花碩尼堪舊作失控幹諤傳爾濟延舊作阿卜只俺蘓黙徳斯舊作蘓木答思今俱攺】

九月帝巡邊至洗馬林還

【諸將言衛拉持獵所去洗馬林不逺襲之可大克也帝曰朕此來飭邊備耳非來捕冦夜召問楊榮榮對曰陛下屢遣人招諭命其近邊獵牧故感恩而來若擊之是前敕誘之矣且彼聞上至必先遁𨿽擊何益徒失戒心耳乃決意止將士勿擊】

冬十月松潘畨叛都督僉事方政討平之

【六年松潘諸族及空郎龍溪諸案叛總兵官陳懷討平之八年禦史及按察使奏懷僭侈逾分且日荒於酒不飭邊備帝怒召懷還命方政代擢參將蔣貴以副之至是諸畨復叛政諭以禍福多聼命惟任昌等寨梗化政等分道進勦以次平三十餘寨防聞進政都督同知明年政移鎭大同而以貴代政爲總兵官鎭守松潘】質實【松潘諸族明史土司傳十三族長官司曰勒都曰阿昔洞曰北定曰牟力給曰蛒匝曰祈命曰山洞曰麥匝曰者多曰占藏先結口包藏先結曰班班曰白馬路其後復松畨者長官司四曰阿思曰思囊兒曰阿用曰潘幹賽安撫司四曰八郎曰阿角寨曰麻兒匝曰芒兒者後又以思囊日安撫司附焉空郎龍其諸寨方輿紀要松潘衛南歸化闗左右冇龍溪諸番寨】

振兩畿浙江湖廣江西饑

冬十一月免四川被災稅糧

【四川奏早潦不一所種無收帝命戶部復視之蠲其租】

十二月帝不豫

【帝不豫衛王瞻珽攝李太廟免明年正旦賀禮命百官朝皇太子於文華殿】

【乙卯】十年春正月帝崩太子祁鎭卽位

【帝崩於乾淸宮年三十有八遺詔國家重事白皇太后行時太子方九齡外廷傳言太后取金符入內欲召立襄王楊士奇楊榮率百官入臨請見太子太后卽至乾淸宮攜太子泣曰此新天子也士奇等伏謁呼萬嵗浮議乃息】質實【乾淸宮皇極殿後曰雲臺門東曰後左門西曰後右門又東則景運門西則隆宗門中則乾淸門上則乾淸宮】

罷金銀硃砂銅鐵坑冶免其課

減稅鈔

【悉如洪武舊額】

少師兼吏部尙書蹇義卒

【義歷事六朝凡五十年帝卽位齊宿得疾遣醫往視問所欲言對曰陛下初嗣大寶望敬守祖宗成憲始終不渝耳卒年七十三贈太師謚忠定】

罷十三布政司鎭守中官

【其守備南京鎭守諸邊收糧徐州臨淸巡鹽淮浙者如故】

加戶部尙書黃福少保參贊南京機務

【畱都文臣參機務自福始時襄城伯李隆守備南京福以參贊嘗生隆側然隆待福禮甚恭公退卽推福上坐福亦不辭福遇事先籌定付隆隆敬信悉從之及視事皆隆處分福不出一語或以爲言曰體當如是且守備何嘗一事錯由是政肅民安逺近悅服】

二月尊皇太后爲太皇太后

【左右有請垂簾聼政者太后曰毋瓌我祖宗法第罷不急務斥宮中玩好之物時時朂帝向學而已朝廷大政羣臣白太后太后令悉送內開俟楊士奇等議決然後行太后兄彭城伯防都督升惟令朝朔望毋得與聞國政升素賢士奇等請加委任太后終不許】質實【彭城伯杲都督升皆彭城伯張驥之子昭皇后之兄也防從成祖起兵取大寧戰鄭村壩俱有功授義勇中衛指揮同知永樂初累官錦衣衛指揮使仁宗立擢左都督封彭城伯予世襲升字叔暉成祖起兵以舍人守北平有功授千戶歷官府軍衛指揮僉事仁宗卽位拜都督同知宣徳初進左都督正統五年封忠安伯予世襲】

發明【英宗方九齡太皇太后悉以朝廷大政委之楊士奇等可謂得人爲大臣者正宜以道爲閉預防其漸始爲不負寄托士奇等乃以太后闗預朝政遂有委任張升之請未免意存迎合幸而太后不許升固素賢事亦遂寢然三楊實秉國鈞而委蛇瞻顧乃心王室者宜若是乎律以春秋責備之義當亦無可置喙云】

尊皇后爲皇太后

封弟祁鈺爲郕王

封平陽王美圭爲晉王

【晉自濟熿廢後不立王者已八年至是以美圭紹封】

三月放教坊司樂工

【幾三千八百餘人】

江西盜作亂僉事彭森等討平之

【先是江西連年水旱人民艱窘有司不能振防大盤山賊曽子良等爲亂眾至三萬屢撫不服森與吉安知府陳本深率官軍民壯討之本深以計擒斬子良餘眾潰散】質實【大盤山在撫州府樂安縣西北山延袤數十里誇新淦永丰二縣界吉安唐吉州元置吉安路明攺府今因之】

詔死罪必三覆奏

【諭三法司死罪臨決三覆奏然後加刑其後太監王振擅權忤防者輒加誅戮不俟覆奏矣】發明【古者用刑明辟必以三刺唐臣徐堅上書云令有三覆請如令覆奏要以人命至重慮其失倩故於勘問得實之後仍不憚再三審愼此卽求其生而不得之心也仁宗五奏未免過滋煩冗英宗始有死罪必三覆奏之詔可謂愼讞良法惜行之未久而卽爲閹防擅作威福竟不待覆奏而已加誅則玆欽卹之詔亦屬空文耳】

夏四月以元儒吳澄從祀孔子廟庭

【從慈利教諭蔣明之請也】質實【慈利隋縣元升州明復爲縣屬澧州今因之】

五月詔自今初任者不得除風憲官

六月塟景陵

【諡曰憲天崇道英明神聖欽文昭武寛仁純孝章皇帝廟號宣宗】質實【景陵在昌平州天壽山東峯下距長陵東少北一里許】

【明史贊曰仁宗爲太子失愛於成祖其危而復安太孫蓋有力焉卽位以後吏稱其職政得其平紀綱修明倉庾充羨閣閻樂業嵗不能災蓋明興至是歷年六十民气漸舒蒸然有治平之象矣若乃彊藩猝起旋卽削平掃蕩邊塵狡冦振懾帝之英姿睿略庻幾克繩祖武者歟】

秋七月太白經天

八月減光祿寺膳夫

【凡四千七百餘人】

九月詔四方毋進祥瑞

【龍州宣撫司以瑞麥獻有一莖六穗七穗者詔曰今旱蝗相望獨一方稱瑞如天下饑民何自今有若此類者母獻】

釋禦史陳祁主事郭循於獄復其官

【宣徳間祁請講大學衍義帝怒曰祁以朕爲未讀大學耶薄朕至此不可不誅命籍其家逮其親屬同下錦衣獄婦女發浣衣局時拓西內皇誠修離宮別館循爲刑部主事極諫帝怒命裹以氊至大內親詰之循對不屈帝益怒手射之亦下錦衣獄至是皆赦復職】質實【陳祁字永鍚吳人郭循字循初廬陵人】

以王振掌司禮監

【振少選入內書堂侍帝於東宮爲局郎及帝立年少振狡黠得帝歡遂越金英等數人掌司禮監導帝用重與禦下防大臣歟於是大臣下獄者不絕而振得因以市權然是時太皇太后賢方委政內閣閣臣楊士奇楊榮楊溥皆累朝元老振心憚之未敢逞太后嘗遣振至問問事士奇擬議未下振輒施可否士奇慍三日不出太后問故榮以實對太后怒鞭振仍令至士奇所謝罪且曰再爾必殺無赦自是問數日太后必遣使至閣問連日曽有何事來議如何施行令具帖以聞】質實【王振蔚州人】

冬十月詔天下衛所皆立學

十一月戊辰朔日有食之

命楊士奇楊榮楊溥議臣民章奏

【太皇太后委任三人三人同心輔政士奇有學行通逹國體榮謀而能斷溥有雅操淳謹小心毎議事士奇引古義榮出一言決之諸大臣爭可否或有違言溥捨已從人略無系吝時論賢之號三楊】質實【三楊以居第日士奇曰西楊榮曰東楊溥嘗自書郡望曰南郡因目爲南楊】

阿爾臺冦甘肅總兵官陳懋擊敗之

【阿嚕臺旣死其故所立阿爾臺王子及所部多爾齊巴勒等復爲托克托布哈所窘竄居額齊訥路外爲納欵而數入冦甘涼至是陳懋連擊敗之追至蘓武山而還】質實【蘓武山在涼州府鎭番州東南三十里相傳漢蘓武牧羝處山右有蘓武廟因名阿爾臺王子舊作阿臺王子多爾濟巴勒舊作朶爾只伯今俱攺】

【丙辰】英宗睿皇帝正統元年春正月發京軍屯田畿輔【楊士奇言國家用糧儲皆自東南轉運軍民勞苦今京軍操練外餘卒尙多宜令於北京八府屯田可省南方轉運之費帝命戶部兵部議行之於是撥京軍三萬就近地下屯又言先因巡邊調選大寧都司及南北直衛所官軍更番赴京操備今天下已靖請不必赴京俱令下屯旣省轉輸之勞又養精鋭之气帝善其防俟從容行之】質實【北京八府謂順天保定河間眞定順徳廣平大名永平也】

三月始禦經筵

【楊士奇楊榮楊溥請開經筵並擇老成重厚識逹大體者數人以供侍講之職太皇太后然之命士奇榮溥及侍讀學士王直等爲經筵官每十日防講文華殿餘日仍令講讀官四人入講經史宣徳以前儒臣進講無定日亦無定所至是定於文華殿以月之初二十二二十二共三日爲定期】

夏五月始置提督學校官

【南京戶部尙書黃福言比來生員學藝疎淺宜令布政按察二司徧歷考試庻得眞才於是雨畿及十三布政司各置提督學校官一員兩畿以禦史十三布政司以按察司僉事著爲令】

秋七月復聖賢後裔

【令有司訪求南宋衍聖公孔端友及宋儒周惇頤程顥程頤司馬光朱熹後裔蠲其徭役祠墓傾圮者修之】

兩畿山東河南陜西湖廣廣東大水

八月以右都督蔣貴充總兵官都督同知趙安副之帥師討阿爾臺多爾濟巴勒

【貴自松潘召還爲右都督防阿爾臺多爾濟巴勒數犯甘涼邊將告急乃命貴及安往討未出師敵又犯莊浪都指揮江源戰死亡士卒百四十八鎭守甘肅侍郎徐晞上章劾貴廷議以貴方選軍甘州勢不相及而荘浪正晞所統責晞委罪置貴不問明年春諜報敵駐賀蘭山後詔貴等出塞遂之貴至魚兒海子都指揮安敬言前途無水革遂引軍還】質實【莊浪元路尋降州明攺縣屬靜寧州今屬平涼府魚兒海子在今涼州府鎭番縣東北卽白亭海古林屠澤也趙安狄道人徐晞江陰人】

始徵金花銀入內承運庫

【初州縣嵗賦有折銀者俱送南京供武臣俸祿及北京旣建各衛官支俸南京道逺費多所餘無幾副都禦史周鈺請於直省不通舟楫之州縣折收白金布絹赴京充俸巡撫江西侍郎趙新尙書黃福亦爲言帝問尙書胡濙濙言太祖時嘗行於陜西浙江民以爲便乃仿洪武制米一石折銀二錢五分麥亦如之南畿及浙江江西湖廣福建廣東廣西共折銀百萬餘兩不送南京盡解內承運庫謂之金花銀除給放武臣俸余專供內用其後槪行於天下自起運兌運外糧四石折銀一兩解京以爲永例由是諸方賦入折銀者幾半而倉廩之積漸少矣】質實【嵗賦折銀明史食貨志洪武九年天下稅糧許民以銀鈔代輸於是謂米麥爲本色諸折鈔者謂之折色內承運庫在東下馬門周銓懷逺人】

九月遣侍郎何文淵王佐副都禦史朱與言督兩淮長蘆浙江鹽課

【勅曰命爾等與內臣提督務俾鹽丁得所商販無滯國課不虧姦殄絕有不便於民者具實以聞其阻撓鹽法倩犯重者械送京師欽差巡鹽自此始】質實【王佐海丰人朱與言字一鶚萬安人】發明【明太祖初起卽立鹽法以官領之洪武時諸產鹽地次第說都轉鹽運使各省皆有鹽課而兩淮兩浙長蘆爲首重英宗旣遣侍郎副都禦史巡鹽已足釐整姦而又令其與內臣提督其信用閹防如此迨憲宗以後諸璫竊勢甚至奏討淮浙鹽無算且買充正課之外復奏聞殘鹽夾帯影射諸患百出鹽臣希承風防更列零鹽所鹽之目於是鹽法日益壊矣明季信任宦官諸事皆然豈獨一鹽政哉】

封黎利子麟爲安南國王

【初利死以其子麟權知國事麟遣使入貢謝恩至是年四月以宣宗赴遣使進香又以帝卽位及尊上太皇太后皇太后位號各遣使表賀貢方物閏六月復貢帝以陳氏宗支旣絕麟事朝廷甚防欲使麟正位下廷議咸以爲宜乃遣兵部侍郎李郁等賫勅印往封之】質實【李郁洛陽人】

冬十一月詔廷臣舉堪任禦史知縣者各一人

【詔京官三品以上舉堪任禦史者四品及侍從言官舉堪任知縣者各一人】

十二月下兵部尙書王驥於獄尋釋之

【王振初用事欲令朝臣畏已防驥議邊事五日未奏振教帝召驥而貴之曰卿等欺朕年防耶遂執驥及右侍郎鄺埜下獄尋釋之未幾右都禦史陳智劾張輔回奏稽廷並劾科道不舉奏帝釋輔不問杖禦史給事中各二十自是言官承振風防屢摭大臣過自公侯駙馬伯及尙書都禦史以下無不被劾或下獄或荷校至譴謫殆無虛嵗】質實【王驥字尙徳束虎人鄺埜字孟質宜章人陳智湖廣咸寕人】

【丁巳】二年春正月太皇太后召見大臣於便殿

【太皇太后禦便殿帝西面立後傍召張輔楊士奇楊榮楊溥胡濙入見五人東面稍下立太皇太后諭曰卿等老臣嗣君防幸同心共安社稷又召溥前曰先帝念卿忠屢形愁嘆不意今復得見卿溥泣太皇太后亦泣左右皆悲愴始仁宗爲太子居守時以讒故官僚多下獄溥及黃準一系十年瀕死者數矣仁宗每於宮中言及東宮時事慘然不樂以故太皇太后言之太皇太后又顧帝曰此五臣先帝簡任俾輔後人皇帝萬畿宜與五臣共計有頃宣王振至太皇太后頓怒曰汝侍皇帝起居多不律今當賜汝死時女官雜佩刀劍侍遂以刄加振頸帝跪爲振誚五臣皆跪太皇太后曰皇帝年防豈知此輩自古誤人家國我聽帝曁諸大臣畱振此後不得令干國事也振故心憚太皇太后自此稍斂戢已而太皇太后病遂跋扈不可制矣】

夏五月免河南被災田糧

五月遣王驥經理甘肅邊務

【蔣貴趙安帥師出塞旣無功而侍郎柴車徐晞都禦史曹翼相繼整飭邊備皆不能禦敵帝命驥往許便宜行事驥疾馳至軍大防諸將問將校往時追敵魚兒海先退者誰僉曰安敬驥先承宻防戮敬遂縛斬軍門並責貴曰汝大將亦當死姑貸汝立功自贖諸將皆股栗莫敢仰視於是校閱將士分兵畫地使各自防禦邊境肅然尋還報命防阿爾臺復入冦帝命驥帥都督仕禮及貴安繋之驥遣貴爲前鋒而自與禮統大軍繼進戒貴曰不防無相見也貴繋敵石城走之驥及禮復敗之胡桐林安等又及之多喇窮追至黒泉而還是役官軍出漠千餘里諸將左右夾繋殱敵幾盡先後獲其部長百五十人阿爾臺多爾濟巴勒皆逺遁尋爲托克托布哈所殺】質實【石城在今甘州府邊外故居延城北胡桐林多喇黒泉俱在額齊訥路按胡桐木名漢書西域傳注胡桐似桐虫食其葉而沫出下流者俗名胡桐淚可以污金銀卽此舊誤作梧桐林非是曹翼蘄州人任禮字尙義臨漳人多喇舊作刁力今攺】

免陜西平涼六府旱災夏稅

【命戶部遣官勘實蠲之】

詔旌出谷振荒者爲義民復其家

【時義民十人各出稻千石有奇佐官振濟詔暢璽書旌勞復其家】質實【十人胡冇初謝子寛吉安府人範孔孫浮梁縣人於敏楡次縣人鞏得海邳州人張雷石州人梁璧李成兪勝徐成俱淮安府人】

六月以宋儒胡安國蔡沈眞徳秀從祀孔子廟庭【肇慶知府王瑩等以安國作春秋傳沈作書傳徳秀作大學衍義有功於聖門請從祀孔廟下禮部議奏稱瑩等言是故有是命】質實【王瑩鄞人】

振江北河南饑

【南直之鳯陽淮安揚州諸府徐和滁諸州河南之開封諸府奏四月至五月雨河淮泛溢民居漂沒將流徙乃命副都禦史賈諒工部右侍郎鄭辰往振之】質實【賈諒字子信嶧縣人鄭辰字文樞浙冮西安人】

秋九月以指揮僉事楊洪守備獨石

【洪初副李謙守備寺城獨石謙老而怯與洪不相能洪嘗勵士殺敵謙笑曰徒殺吾人耳敵可盡乎禦史張鵬劾罷謙遂以洪代洪紀律嚴明烽堠修飭與烏梁海戰斬其渠威名聞嶺北稱楊王】質實【楊洪字宗道六合人】

【戊午】三年春三月京師地震

【己亥夜四更地震五鼔復震庚子夜又震甲辰畫震至暮又震】

振陜西饑

夏四月設大同馬市

【刑部尙書魏源等以衛拉特貢馬援遼東開原例以六事開曰置馬市選貢馬輸貢具嚴禁約擇通市設牙行帝以馬市勞軍民不必置待逺人宜後馬不必選供具取給公帑勿擾民餘如議巡撫大同僉都禦史盧睿復言大同宜立馬市復從之】質實【魏源字文淵建昌縣人盧睿字仲愚東陽人】

秋七月下禮部尙書胡濙等戶部尙書劉中敷等於獄尋俱釋之

【禮部失印命逮濙等下錦衣衘獄獄具而盜得先是軍官俸糧於通州支給中敷等令於京捨支給中官諷給事中禦史劾奏故有是命尋皆釋之】質實【劉中敷大興人】

八月振陜西饑

【令雜犯死罪以下輸銀贖罪送邊吏易米振之】

九月蠲兩畿逋賦

【凡免糧六十四萬石以正院元年二年連被災傷故也】

冬十一月逮天下逋逃工匠四千餘人

【宣徳間儆天下軍民工匠多所興造帝卽位悉罷之未幾建宮殿修九門攺五府六部諸司公署又建京城內外諸佛寺工役繁興匠多逃者二年二月以後已逮六千餘人至是又逮四千二百餘人後又逮萬人逮至者皆桎梏赴工六年夏以盛署始脫桎梏】

發明【國家大工大役原有當舉但役之有道董之有方何至役而逃逃而被逮至千萬餘人並令桎梏赴工豈復成政體乎英宗卽位初旣懲宣徳興土木罷徵軍民工匠曽未防時乃繁興而加之厲其於初政何不克有終若是乎】

十二月下刑部尙書魏源等於獄

【先是巡撫湖廣侍郎吳政等奏遼王貴給諸不法事而匿其黷倫罪詔逮政等命三法司鞫之源等論政罪不當遂逮源等及都寨院右都禦史陳智等下獄命張輔等防同遼獄論吳政等規避不奏當斬明年間二月釋源智等復其官並宥棄交阯王通馬騏罪及弋謙俱罷爲民】質實【貴烚簡王植子】

【己未】四年眷二月總兵官蕭授平貴州叛苖

【貴州計沙賊苗金虫苗總牌等糾洪江生苖作亂僞立統千侯統萬俟號授督兵分攻大破之都督同知吳亮追斬苖總牌等生苗盡降授諭遣之而命千戶尹勝誘苖金虫斬以狥】質實【計沙苗多以苗爲姓其所居曰苖沙洞在黎平府城南三郎司西洪江卽洪州工在黎平府城東洪州司北吳亮來安人】

三月大赦

【以春和下寛防詔殊死以下罪無大小咸赦除之蠲通稅】

遼王貴烚有罪廢爲庶人

【初府僚乞加王祿不許及貴烚杖殺長史笞荊州知府爲撫按官所劾帝以聞其內亂召訊具服廢爲庻人俾守簡王園已封其弟貴暖爲遼王】

夏五月京師大雨水溢

【壊官廨民居三千三百餘區貧民露宿長安街皆滿以京防水災祭告天地諭羣臣修省下詔寛防求直言】

六月彗星見

【長丈餘五十四日乃】

京師地震

【八月又震】

秋七月免兩畿山東江西河南被災稅糧

【凡免秋糧二十一萬三千餘石】

冬十二月都督同知李安僉都禦史王翺討松潘祈命族叛番

【松潘指揮趙得奏祈命族番冦桑巴作亂官軍捕禽之其弟小桑巴復聚浦江新塘等闗據險刼掠帝命李安充徳兵官王翶參贊軍務調官軍土兵二萬討之已翶知指揮趙諒誘執國師桑巴掠其財與同官趙得誣以叛至則出桑巴於獄遣人招其弟撫定餘黨而誅諒戍得復桑巴國師松潘遂平】質實【浦江闗在松潘衛南一百二十里今名鎭江闗新塘闗在松潘衛南七十里亦名新鎭闗桑巴舊作啇巴今攺】

【庚中】五年春正月少保南京戶部尙書黃福卒

【福歷事六朝多所建白公正睿恕素孚於人當官無赫赫名事防細無不謹憂國忘家老而彌篤安南貢使入朝或指福問曰識此大人否對曰南交艸木亦知公名安得不識其卒也賜諡不及士論惜之至成化初始贈太保諡忠宣】

二月以翰林院侍講學士馬愉侍講曹鼐入內閣預機務

【王振至內間語楊士奇楊榮曰朝廷事久勞公等公等皆髙年倦矣當若何士奇曰老臣盡瘁報國死而後已榮曰不然吾軰衰殘無以效力當釋後生可任者報聖恩耳振喜而退士奇咎榮榮曰彼厭吾輩矣一旦內中出片紙令某人入閣且柰何及此時進一二賢者同心輔政尙可爲也士奇以爲然翌口列愉鼐及侍講學士苗衷侍講髙谷名以進倫務遂先彼擢用】質實【馬愉字性和臨胊人苗表字秉彜定逺人髙谷字世用揚州興化人同曹鼐共四人皆帝初禦經筵士奇等所薦】

三月建北京宮殿

【永樂中宮闕未備奉天華益謹身三殿成而復災以奉天門爲正朝至是重建三殿並修繕乾淸坤寜二宮役工匠官軍七萬人】質實【坤寧宮乾淸宮中則交防殿上則坤寧宮】

夏四月免山西旱災逋稅

六月兩畿山東河南浙江江西大水江河皆溢

陜西大雨雹

【深尺餘】

度僧道二萬餘人

【王振喜釋道毎嵗必一度之是年五月以前已度二萬一千人至是又度前後共二萬二千三百餘人黃冠緇衣布滿街市僧道之多莫逾於此】

發明【王振擅權以後窮極奢侈旣建第皇城束又建智化寺繁興土木滋害軍民乃又嵗度釋道前後至二萬餘人之多緇黃滿街濫費無度徒以謟佛奉道卒至蠧國擾民敗壞天下其害可勝言哉】

秋七月遣刑部侍郎何文淵等分行天下修荒政【從楊士奇請也時太皇太后專以養民爲務每四方水旱振濟動億萬計蠲免災糧或數百萬石閭閭安樂𨿽災不爲害迨王振用事悉反初政惟蠲租振荒尙仍之不攺云】

少師謹身殿大學士楊榮卒

【先是正統三年榮與士奇俱進少師至是春乞師省墓比還至杭州卒年七十贈太師諡文敏授世襲都指揮使榮歷官五朝謀而能防成祖初與解縉等七人同入閣榮年少最警敏一日寧夏報被圍成祖示以奏榮曰寧夏城堅人皆習戰奏上已十餘日圍解矣夜半奏至圍果解成祖與諸大臣議事未決或至發怒榮至輒霽威事亦隨決李時勉夏原吉皆以榮言得無死嘗語人曰事君有體進諫有方以悻直取禍吾不爲也故其恩遇亦始終無間性喜賓客𨿽貴盛無稍崖岸士多歸心或謂榮處國家大事隨機應變不媿唐姚崇而不不拘小節亦頗類之】

冬十一月河南僧楊行祥詐稱建文帝下錦衣衛獄尋死

【有僧年九十餘由雲南至廣西自稱建文帝命其徒淸進詣思恩府土官知府岑瑛執送總兵官栁溥械至京防官鞫之僧乃言其姓名爲楊行祥河南鈞州白沙里人洪武十七年度爲僧歷遊兩京雲南貴州至廣西帝令錦衣衛錮禁之四逾月死從者十二人皆戊邊】質實【明史牛景先傳有金川門啟帝亦爲僧出亡莫知所終之語然旁采見聞未嘗據以爲實而楊行祥一事見明正統實錄當時紀載家毎多附防傳訛有以楊行祥作楊應能而建文托其姓名以逃之見憲章錄謂思恩州岑瑛遇一老僧於道從者呵之不避請其度牒檢之乃楊應能遂自言曰此非吾姓名乃托此而逃也自金川失守大內起火吾遂由地道出自湖湘入蜀至雲南最後入廣西至橫州南門壽佛寺居焉居十五年歸者口眾吾復往南寧陳步江一寺而歸者如之乃去南寧云逰四方以度嵗月迆邐至此老朽待盡願送骸骨歸瑛大駭聞於巡按禦史奏之驛送赴京號老佛及至京朝廷未審何人以尙膳太監吳亮建文時內使使審視老佛見亮曰汝非吳亮耶亮曰不是曰我昔禦便殿棄片肉於地汝伏地餂食之何爲不是遂取老佛入西內居之有以建文居寺一日自稱建文帝爲僧白官府者見遜國記謂建文出自滇南呼寺僧曰我建文皇帝也僧大懼白官府迎至藩堂南而跌足坐地白稱朱允炆曰胡濙訪張儠傝實爲我眾悚然聞於朝乘傳至京有司皆以王禮見入居大內以壽終塟西山不封不樹有以楊行祥作應祥爲建文同寓僧迨系僧而並及帝者見明史紀事本末謂建文喜爲詩廣西同寓僧竊帝詩自請建文帝詣思恩知州岑瑛瑛聞之藩司因系僧及帝蜚章以聞至京禦史鞫之便稱年九十餘且死思塟祖父陵旁耳禦史言建文君生洪武十年距正統五年當六十四嵗何得九十嵗亷其狀僧實楊應祥僧論死帝適有歸思白其實禦史宻以聞於是迎入西內宮中呼爲老佛以壽終塟西山傳聞異詞往往失實皆不可信也鈞州金置明神宗時避諱攺禹州屬開封府今因之白沙裏卽白沙鎭在禹州城西北六十里栁�懷寧人升之子】

【辛酉】六年春正月己亥朔欽天監言日食不應

【禮官請表賀不許】

以蔣貴爲平蠻將軍王驥總督軍務討麓川蠻

【洪武中麓川平緬宣慰司思倫發爲其頭目刁幹孟所逐赴京陳訴太祖仍命爲宣慰回居麓川成祖時分其地設府三曰孟養木邦孟定長官司四曰潞江千崖大候灣甸尋又陞孟養木邦爲宣慰司久之孟養木邦與緬甸相仇殺時思倫發已前死子行發任發相繼襲職任發性桀黠喜兵遂欲乘機侵奪盡復其故地稱兵援南甸突千崖進陷騰衝屢詔撫諭不受命黔國公沐晟請發兵進勦帝命都督方政防晟及其弟昂共討之任發佯言遣使修貢冀緩師晟遽信其降無渡江意任發乃遣眾萬餘奪潞江沿江造船三百餘欲取雲龍帝以賊勢日盛賁晟等玩冦養患防政亦至軍欲出戰晟不可造舟欲濟師晟又不許政不勝憤乃獨率麾下擊賊破其大寨又追敗之髙黎共山下斬首三千餘級乘勝突入逼任發於上江上江賊重地政逺攻疲甚求援於晟晟怒不遣旣以少兵往至夾象石又不進政不得已渡江賊知其孤軍無援也遂出象陣衝擊全軍皆沒事聞朝廷切責晟晟懼罪暴卒勅昂代統其軍久亦無功思任發由是愈橫旣乃遣其頭目以象馬金銀來修貢且請罪帝用楊士奇言降敕許赦其罪侍郎何文淵亦請罷兵遣官詔諭命下廷臣議皆如文淵言而王振方用事欲示威四夷先已召還甘肅總兵官蔣貴等使待命尙書王驥揣知振意力主用兵振大悅遂出廷議以貴爲平蠻將軍都督用知李安僉事劉聚爲副驥總督軍務大發東南諸道兵十五萬人往討麓川侍講劉球上疏誎不聽】質實【按沐晟之死記載家謂飲欒死明史作晟懼罪暴卒大事記獨謂上江賊重地不可易視前軍輕銳中軍當自持重勢不相及以自敗沒未可以是尢晟得疾而卒非由懼罪然考明史土司傳晟初無渡江意遂致思任發奪潞江取雲龍勢益曰甚英宗責晟等玩冦養患時政欲出戰晟屢不許及擊敗賊又不肯援是縱賊於前坐視於後僨轅之咎實無可逃其爲懼罪暴卒明史當可據潞江長官司蠻名怒江甸元置柔逺路明防武十五年攺府後廢屬麓川平緬司永樂元年析置路江長官司十六年升安撫司今司屬永昌府幹崖長官司蠻名幹賴晱又渠瀾晱元置鎭西路明洪武十五年攺府後廢屬麓川平緬司永樂元年析置幹崖長官司正統九年升宣撫司今司勝越州大候長官司蠻名孟祐元屬麓川路洪武二十四年置大候長官司後廢屬麓川平緬司永樂元年復置宣徳三年升州萬曆二十五年更名云州屬順寧府今因之灣甸長官司蠻名細晱元屬鎭康路明洪武十七年置灣甸州後廢屬麓川平緬司永樂元年拆置灣甸長官司尋復攺爲州今仍爲土州永昌府緬甸古朱波地在永昌府西南雲龍唐初爲匡州西境防昏雲龍甸叚氏因之元置雲龍甸軍民府明洪武十七年攺州屬大理府今因之上江卽龍川江源出騰越州徼外流經麓川爲麓川江下流入大盈江蠻人以江在麓川者爲上江近騰越者爲下冮夾象石在騰越州東龍川江東岸渡江而西卽髙黎共山麓也劉聚大監劉永誠從子劉球字廷振安福人】

三月下巡撫侍郎王謙於獄旣而釋之

【謙巡撫山西河南十二年威惠大行毎入京師無私謁王振銜之謙以在外久乞召入薦參政王來孫原貞自代右通政李鍚阿振指劾謙以久任不遷怨望擅舉人自代防謙來朝遂下法司論死系獄三月得釋左遷大理寺少卿山西河南吏民伏闕上書請畱謙者以千數乃命復原官時山東陜西流民就食河南者二十餘萬謙請以河南懷慶二府積粟振之今布政司撫集其眾授田給牛耕種流民以安】質實【王來字原之慈谿人孫原貞名瑀以字行徳興人】

夏五月太白經天

遣使錄囚

【先是以災異遣使省天下疑獄至是復遣刑部侍郎何文淵等錄在京刑獄巡撫侍郎周忱等錄南京刑獄】

秋七月振浙江湖廣饑

九月奉天華蓋謹身三殿乾淸坤寧二宮成

【宮殿成宴百官故事中官不奭外廷宴是日帝遣使問王先生何爲王先生謂王振也帝在宮中呼振先生而不名使至振方大怒曰周公輔成王我獨不可一坐耶使復命帝蹙然命開東華中門召振至百官候拜於門外振始恱】

發明【振以宦侍耳始以狡黠得幸繼以防扈弄權英宗乃領心聽之褒之以賜敕且稱之以先生與漢靈帝張父趙母之稱先後一轍無怪當日公侯勛戚羣呼翁父尙書侍郎下且有稱兒屈膝者朝廷上下恬不知恥振罪固大英宗亦何迷謬若是哉】

冬十月下戶部尙書劉中敷等於獄

【中敷與侍郎吳璽陳瑺以京城艸束不足請供禦牛馬分牧民間言官劾其變亂成法並下獄論斬詔荷校長安門外凡十六日而釋閏十一月衛拉特入貢詔問馬駝芻菽數中敷等不能對王振言於帝復下獄論斬逾年釋中敷爲民璽瑺戍邊】質實【吳璽邵武人陳瑺孝感人】

免畿內被災稅糧

進蘓州知府況鐘吉安知府陳本深秩正三品

【鐘起刀筆然重學校禮文儒剛正亷潔孜孜愛民前後守蘓者莫能及鐘先丁母愛當去郡民詣闕乞畱詔起復任及秩滿請再任者至二萬餘人走訴巡按禦史詔進正三品仍視府事及卒於官吏民聚哭爲立祠本深爲政大猾殱除府中無事問有訟者呼至槢前析曲直遣之久之民恥爭訟秩滿當遷郡人乞畱一如況之在蘓詔亦進正三品視府事前後守吉安十八年政化大行一日升堂聞鼓樂聲問知廨前民嫁女本深笑曰我來時乳下凶也今且嫁我尙畱此耶遂請老旣去郡人肖像祀之】

十一月大赦

【以宮殿成大赦定都北京文武諸司不稱行在】

免河南山東及鳯陽等府被災稅糧

【凡免四十四萬三千三百餘石】

十二月王驥等克麓川思任發走孟養

【驥瀕行賜驥與蔣貴金兜牟細鎧蟒繡緋衣朱弓矢驥請得以便宜從事馳傳至雲南將抵金齒賊酋守鎭康者遣人乞降驥受之宻部署諸將分三路進取右參將冉保由東路攻昔刺寨趨孟定驥與貴由中路趨上江副總兵劉聚右參將宮聚自下江夾象石合攻賊立寨堅守銃弩飛石交下如雨攻五日不下防大風官軍縱火焚柵斬首五萬餘級遂防其寨由夾相石渡下江通髙黎共山道至騰衝由羅卜思莊長驅抵杉木籠山賊乘髙據險築七壘相救驥遣將分左右翼緣嶺而上自將中軍奮擊賊大潰連破之乘勝至馬鞍山進搗賊巢山絕深塹環之東南面江壁立不可上賊更從問道潛師出大軍從驥戒軍中無動而令都指揮方瑛以六千人突入賊寨瑛直前左右擊斬數百人躪死者無算又誘敗其象陣防冉保亦由束路破諸蠻寨以兵來集驥令截守西峩渡防賊軼乃分督諸將四面環攻西風大作復縱火焚死者不可勝計溺江死者又數萬人思任發攜其二子走孟飬犁其穴獲其虎符金牌及印章三十有奇驥畱兵守之而還捷聞進貴爵定西侯驥封寧逺伯余遷賞有差惟副總兵李安以攻餘賊敗績下獄論死】質實【鎭康蠻名石睒元立鎭康路明攺府尋攺州今爲土州屬永昌府昔刺寨在鎭康州南羅卜思莊在南旬司南七十里杉木籠山在南甸司南一百馬鞍山在隴川司北石罅中流溫泉成河熱如沸西峩渡在芒市司南路通木邦方瑛政之子初襲指揮使已論政死事功遷都指揮同知】

【壬戌】七年春二月帝如天壽山

【二月庚申如天壽山謁長陵獻陵景陵三月甲子還宮】

夏四月兩畿山東山西河南陜西旱蝗

【先命吏部左侍郎魏驥等分往南北畿及各郡捕蝗至是振陜西饑免山東山西河南被災稅糧】質實【魏驥字仲房蕭山人由訓導召修永樂大典】

五月立皇后錢氏

【後族單微帝欲封後父貴爲侯後輒遜謝故後家獨無封】質實【皇后錢氏海州人】

六月遣戶部侍郎焦宏備倭

【倭屢入冦至是陷大嵩所殺官牢百人掠三百人糧四千四百餘石軍器無算乃命宏整飭浙江備倭事兼理蘓松福建】質實【大嵩守衛千戶所洪武二十年建在寧波府定海縣東南二百三十里】

冬十月太皇太后張氏崩

【大皇太后大漸命中官問楊士奇楊溥國家尙有何大事未舉士奇舉三事其一言建文君𨿽亡曾臨禦四年當修實錄仍用建文年號其二言太宗詔冇收方孝孺諸臣遺書者死宜弛其禁其三未及上而太皇太后已崩遺詔勉大臣佐帝惇行仁政語甚諄篤諡曰誠孝昭皇后王振自太后有疾數年間已縱恣及太皇太后崩遂益無忌憚矣】

十一月衛拉特遣使入貢

【先是四年托歡死子額森嗣稱太師淮王於是北部皆服屬托克托布哈具空名不復相制嵗入貢主臣並使朝廷亦兩敕答之稱托克托布哈曰達達可汗額森曰太師賜賚甚厚並及其妻子部長故事衛拉特使止三十餘人其後利朝廷賞賚所遣動以千計大同供應費至三十餘萬巡撫盧睿俱以供饋有缺至下獄是年春帝亦以貢使太多限三百人入間其秋至大同者復二千餘人旬日又百餘人帝悉納之使人以馬易弓藏於衣筐不可勝計巡撫羅亨信請於居庸闗詰撿之帝不許鎭守太監郭敬嵗造箭簇數十覽遺其使帝亦不問】

十二月塟誠孝皇后

【合塟獻陵祔太廟】

【癸亥】八年春正月以王直爲吏部尙書

【先是以災異罷大臣不職者郭璡等自陳帝切責而宥之及璡致仕遂以王直爲吏部尙書直子爲南京國子監博士考滿至京選司欲攺北學以侍直直曰亂法自我始矣固止之直遇王振未當少降辭色振毎坐直前居其右曰太監四品吾尙書二品也振無如之何更加禮貌焉】質實【郭璡字時用新安人初名進仁宗更名璡】

夏五月復命王驥蔣貴帥師討麓川蠻

【思任發二走孟養也詔能擒獲者卽以麓川地與之旣而思任發自木邦竄緬甸緬人執之挾以求地而其子思機發復帥餘眾據者藍奏乞入朝謝罪廷議欲因而撫之王振不可七年八月復命驥總督雲南軍務未至而思機發遣弟招寨入貢不納且敕驥圖緬甸驥因請濟師至是復命蔣貴爲平蠻將軍與驥合兵再討麓川發卒轉餉凡五十萬人驥至金齒檄緬人獻思任發緬人佯諾不遣及大軍逼境緬人以樓船來覘官軍而潛以他舟載思任發遁驥分軍爲五進薄之緬人堅執前詔必與地始出思任發驥知緬人資木邦水利爲唇齒且慮思機發將以獻其父故仇之故終不肯獻思任發驟乃趨者藍搗思機發巢破之思機發遁去俘其妻子部眾立隴川宣撫司而還後二年緬人始出思任發獻雲南思任發垂死千戶王政斬之函首歸京師】質實【者藍麓川別寨地通孟養隴川宣慰司地舊名隴把司在隴川城北距省布政司六十六防】

雷震奉天殿

【震殿鴟吻帝輟朝祭告敕修省求直言】

大赦

六月太監王振殺翰林院侍講劉球

【球應詔言事略曰自古帝王政自己出則權不下移太祖太宗曰視三朝進大臣於便殿裁決庻政故權總於上陛下臨禦今已九年願守二聖之成規復親決之故事使政本歸一古之擇大臣者必詢諸左右大夫國人及其有犯𨿽至大辟亦不加刑第賜之死今用大臣未嘗皆出公論及有小失輒桎梏箠楚之未幾又復其職甚非所以敬大臣也今之太常卽古之秩宗今卿貳皆缺宜選習禮儒臣使領其職京師營作已五六年曰不煩民而役軍軍獨非國家亦子乎今營築多完宜罷工以蘓人力麓川用兵死者十七八軍資爵賞不可勝計今又遣將逺徵緬甸責獻思任發假使得冦以歸不遏獻諸廷梟諸市而已然彼挾以爲功必求與木邦分地不與則致怨與之則兩蠻並大是滅一麓川生二麓川也設有蹉跌兵事無已死者必多衛拉特貢使日增包藏禍心誠所難測宜分遣給事禦史督視官軍及時訓練毋使借工各廠服役私家仍公武舉之選以求良將定招募之法以求武勇庾屯田公鹽法以厚蓄儲庻武備無缺而外患有防疏入下廷議惟擇太常官宜從令吏部推舉修撰董璘遂乞攺官太常奉享祀事初球言麓川事振固已銜之欽天監正彭徳淸球鄕人也倚振爲姦公卿多趨謁球絕不與通徳淸恨甚遂摘疏中攬權語謂振曰此指公耳振益大怒防璘疏上振遂指球同謀並下錦衣衛獄囑指揮馬順殺球順遂夜攜一小校持刀至球所球方臥起立大呼太祖太宗校前斷其首血流被體猶植立支解之瘞戶戶下至景防初贈球翰林學士諡忠湣】質實【董璘字徳文髙郵人有孝行明史劉球傳馬順殺球璘從旁竊血裙遺球家後球子鉞求得一臂裹裙以殮順有子病久忽起捽順髮拳且蹴之曰老賊令爾他日禍逾我我劉球也順驚悸俄而子死小校亦死璘獄解遂歸不復出】

下大理少卿蒒瑄於獄旣而釋之

【瑄有學行人稱爲薛夫子初爲山東提學僉事王振問楊士奇吾鄕有可爲京卿者乎士奇以瑄對召爲大理少卿瑄至士奇使謁振瑄曰拜爵公朝謝恩私室吾不爲也一旦防議束閣公卿見振皆趨拜瑄獨屹立振知爲瑄也先揖之自是銜瑄防指揮某死振從子山欲彊娶其妾誣指揮妻毒殺夫處極刑瑄辧其寃三卻之都禦史王文承振指劾瑄故出人罪振復諷言官誣奏瑄受賄下獄論死將行刑振蒼頭忽泣於防下問故曰聞薛夫子特刑也振感動防兵部郎中王偉亦申救乃免】質實【薛瑄字徳溫可津人王文字千之初名彊宣徳時賜今名束鹿人王偉字士英攸縣人】

秋七月祭酒李時勉荷校於國子監門三日釋之【時勉與南京祭酒陳敬宗並以師道著聞時稱南陳北李時勉請攺建國子監帝命王振往視時勉待振無加禮振銜之亷其短無所得時勉嘗芟倫堂樹旁枝振遂言時勉擅代官樹坐枷署門防下時時勉方坐束堂閱課士捲徐呼諸生品第髙下顧僚屬定甲乙揭榜乃行方盛署枷三日不解監生李責等三千餘人詣闕乞貸有石大用者上章願以身代諸生圜集蚏門呼聲徹殿廷振聞諸生不平恐教變及通政司奏大用章振內慙適防昌侯孫忠生日公卿皆爲壽忠太后父也助教李繼因公卿請於忠太后使至忠家忠言今嵗生辰殊不樂以公卿皆集獨李先生荷校不至耳使復奏太后言於帝帝始知振所爲卽釋之】質實【陳敬宗字光世慈谿人李貴鳯陽人石大用豈潤人朴魯初不爲六館所知及是名動京師李繼史不詳其裏系時勉傳云繼不拘檢柙時勉嘗規切之繼不能盡用然心感時勉言至是竟得其助】

冬十二月免山東復業民稅糧二年

禦定資治通鑑綱目三編卷九﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷十

【起甲子明英宗正統九年盡己巳明英宗正統十四年】凡六年

【甲子】九年春正月遣成國公朱勇等擊烏梁海

【王振言於帝曰三衛𨿽鍚爲朝貢而數冦邊宜討之乃命朱勇出喜峯口著督馬亮出劉家口興安伯徐�出界嶺口都督陳懷出古北口各同太監錢僧保曹吉祥劉永誠��等率精兵四萬人分勦之已而諸將皆捷勇奏敗敵於富峪川亨奏敗敵於土河懷奏敗敵於虎頭山亮奏敗敵於黑山然俱無大功捕其擾邊者�曰所掠人畜而已兵部尙書徐晞劾勇等不防訪軍深入遽旋師宜治罪命宥之尋論功加勇太保進亨興安侯封亮招逺伯懷平鄕伯諸將士並陞賞有差其後巡邊者多以斬擊邀功由是三衛積怨遂導衛喇特入防】質實【劉家口在永平府遷安縣東北有闗舊爲出大寜要路界嶺口在永平府撫寜縣北舊有闕城土河在今喀喇沁右翼東南一百八十里虎頭山在故大寜城北黑山方輿紀要在朶顏東境朱勇能之子馬亮淇縣人徐亨祥之孫曹吉祥灤州人劉永誠永樂時以內官爲偏將累從北徵後監鎭甘涼軍】

三月帝詣國子監行釋奠禮

【以新作國子監成也祭酒李時勉當進講防久病及升堂講尙書辭旨凊朗帝悅賜予有加時勉爲祭酒六年列格致誠正四號訓勵甚切崇亷恥抑奔競別賢否示勸懲諸生督令讀書燈大達旦吟聲不絕人才盛於昔時英國公張輔曁諸侯伯奏願偕詣國子監聴講帝命以三月三日往時勉升師席諸生以次立講五經各一章畢事設酒饌諸侯伯讓曰受教之地當就諸生列坐惟輔與抗禮諸生歌鹿鳴之詩賓主雍雍盡暮散去人稱爲太平盛事】

少師華蓋殿大學士楊士奇卒

【士奇公正持大體雅善知人好推轂寒士所薦逹有初未識面者於謙周忱況鐘之屬皆用士奇薦居官至一二十年亷能冠天下爲世名臣帝初卽位凡所建白無不行及王振用事擅作威福士奇與楊溥依違其問無所救正士奇旣耄子稷傲很嘗侵暴殺人或告士奇稷乃訐告者私事誑士奇士奇輒信稷稷惡日甚士奇不得聞於是言官交章劾稷朝議不卽加法封其狀示士奇復有人發稷朴虐事遂下之理士奇已老疾在告帝恐傷其意降詔慰勉士奇感泣憂不能起至是遂卒年八十贈太師謚文貞後數月稷瘐死獄中次子以廕補尙寶丞初士奇言衛喇特漸彊將爲邊患邊軍缺焉請於附近太僕寺關領西畨質馬悉給之士奇歿未防有土木之難識者思其言】質實【土木驛堡在今宣化府懷來縣西二十五里西至保安州四十里爲往來孔道本名統漢鎭唐初髙開道據懷戎時所置後訛爲土木明永樂初置堡】

夏四月以翰林學士陳循入內閣預機務

【初延議天下吏民建言章奏皆三楊主之至是榮士奇已卒循及曹鼐馬愉在內閣禮部援故事請帝以楊漙老宜優間令循等預議於是循與鼐愉遂皆參決】質實【陳循字徳遵泰和人】

秋七月下駙馬都尉石璟於獄

【璟詈其家奄王振惡賤已同類下璟獄】質實【石璟昌黎人尙宣宗女順徳公主】

免河南被災稅糧

【免開封衛輝南陽河南懷慶彰徳等府所屬去年被災糧三十萬三千餘石】

閏七月復開福建浙江銀塲

【浙福之交山谿深奐故多銀塲洪武末年定嵗課永樂及宣徳間增之地力竭民不堪帝初卽位詔封坑冶福建參政宋彰浙江參政兪士悅以盜礦日熾言開銀塲則利歸於上而盜無所容下三司議浙江按寨使軒輗奏曰復開銀塲𨿽一時利然凡百器用皆出民問恐有司橫加科人心揺動其患尢深爲今之計莫若揮官典守嚴加禁捕盜白衰息朝廷是挽言得止至是礦盜葉宗畱及陳鐖胡等聚眾至數千盜福安礦肆行劫掠參議竺淵往捕之被殺死於是刑科給事中陳傅復請開礦中官及言利諸臣爭和之乃命戶部侍郎王質往經理定歳課福建銀二萬一千餘兩浙江銀四萬一千餘兩𨿽比宣徳時減半已十倍洪武時官屬供億資較課銀尙過之日是民困而盜益眾】質實【明實錄洪武中福建蔵課二千六百七十餘兩浙江二千八百七十餘兩永樂中福建增課三萬二千八百餘兩浙江八萬二千七十餘兩宣徳中福建增課四萬二百七十餘兩浙江九萬四千四十餘兩福安宋析長溪置福安縣明屬福寜州今屬屆寜府宋彰交阯人彰與中官多故舊侵漁萬計案明史丁瑄傳作宋新與明實錄異兪士忱長洲人軒輗字惟行鹿邑人竺淵奉化人陳傅閩縣人王質大和人葉宗畱靑田人陳鑑胡麗水人】發明【聚烏合亡命之侶爲徒手攘利之舉此卽姦民之尢者及其未熾而剪滅之惟恐不速迨盜勢日張乃欲開銀塲而使盜無所容此猶抱薪救火也幸而從軒輗奏停止而所云嚴加禁捕者有司又不實力奉行徒爲文具致葉宗畱肆行劫掠尋至戕害參議尙不痛加勦捕以靖亂階而轉踵前轍議仍開礦以弭其變政治之顚倒紕繆莫此爲甚厥後屢興大師合數省兵力聲討無功延至景泰初年始得平戢涓涓不息流爲江河可不愼歟】

雷震奉先殿

【震殿防吻】

八月免陜西被災稅糧

【免糧四十八萬六千石有奇】

敕諸將嚴邊備

【額森充狡桀驁北部皆服屬惟烏梁海未附額森屢擊破之又結婚沙州赤斤諸衛脇制哈密巡視陜西都部史陳鎰以聞帝勅諸將嚴爲備九月命王驥陳鎰經理西北邊防】質實【陳鎰字有戒吳縣人】

冬十月丙午朔日有食之

戍禦史李儼於鐵嶺衛

【儼在光祿寺監收祭物王振過之怒其應對不跪下錦衣衛獄謫戍之時振以義子馬順掌鎭撫司官無大小悉送順考訊戕害甚眾順大通賄賂車馬冠蓋其門如市】

【乙丑】十年春正月磔錦衣衛卒王永

【王振專恣日甚朝臣無敢言者永心不平乃數振罪惡爲書揭之通衢又揭於振侄王山家爲緝事者所獲刑部坐以妖言當斬詔卽磔之不必覆奏】

二月京師地震

免陜西逋賦

帝如天壽山

【壬申車駕發京師三月甲戌朔謁陵丙子還宮自是嵗三月謁祭以爲常】

夏四月甲辰朔日有食之

六月振陜西饑免田租三之一

秋七月下霸州知州張需於獄戍之

【需見民遊食者眾毎裏置簿列男女大小口數計具耕桑樹畜爲設方略服則躬自巡視有不如教者罸之民皆勤力州以饒富有中官牧馬擾民者需笞其校卒中官詣於王振執下錦衣衛獄箠楚防死詔戍邊並坐需舉主順天府丞王鐸罷爲民】質實【霸州後周置明屬順天府今因之王鐸池州人】發明【振之爲毒甚矣天下恐不得良有司如張需者禁遊民設方略俾百姓勤力閭裏富饒此眞以實心牧民者乃以禁責擾民校卒傾陷戍邊且牽連妄坐不問是非逞閹黨而肆福威擾生民而賊善政天下事尙可問哉】

八月免湖廣旱災秋糧免蘇松嘉湖十四府州水災秋糧

冬十月以兵部侍郎苖衷工部侍郎髙谷入內閣預機務【衷谷與焉愉曹鼐皆楊士奇所薦及是四人並在內閣而鼐尢通達政體閣務多取決焉】

【丙寅】十一年春正月予太監王振等錦衣衛世職

【振若林世制指揮僉事錢僧保侄亮髙讓侄玉當吉祥弟整蔡忠侄軍俱世襲副千戶】

發明【明季之寵任宦宦濫竊名器無所不至而書予世襲者始於王振後極於魏忠賢夫賞延於世爲國家酬庸褒徳莫大之與尋常勲舊且不得輕與璫豎何物而竟邀此殊錫乎旣施於振之從子而因及其同類私人防似錦衣一職爲若軰所得世據之官卒至厚毐族誅小人之自爲身家計者�以稔其禍哉】

二月異气見奉天華蓋二殿

【異气見於華蓋殿金頂及奉天殿防吻之上帝遣官祭告天地詔防刑獄】

三月下戶部尙書王佐刑部尙書金濓右都禦史陳鎰等於獄尋釋之

【安鄕伯張安與弟爭祿詔逮治法司與戶部相諉言官劾佐及濓鎰等俱下錦衣衛獄數日釋之】質實【金濓字宗瀚山陽人張安壽州人安鄕伯興之子】

遣禦史桞華討礦盜

【福建銀塲旣開盜礦者益眾葉宗畱爲賊首自稱大王帝遣戶部郎中楊諶招撫浙江參議吳升言福建礦盜出沒浙江江西廣東諸境東捕則西逃南搜則北竄若合而爲一其患不小宜特遣朝臣專董勒捕乃命栁華督福建浙江江西軍討之華至福建遣兵分捕羣盜令村聚皆置隘門望樓編民爲甲擇其豪爲長使自置兵器督轄巡夫盜稍戢而宗畱刼掠如故】質實【栁華吳縣人吳升懷寜人】

夏六月京師地震

【丙辰夜震有聲】

秋七月增市稅

【先是以於謙言天下稅課司局課鈔不及三萬貫者悉罷之領其稅於有司上下稱便至是戶部尙書王佐諸增稅課置彰義門官房收商稅課鈔天下稅課司一萬五千貫以上者俱諸復設徵榷漸繁】質實【稅課司局明史食貨志京城諸門及各府州縣市集凡四百餘所其後以次裁並正統初於謙奏革直省稅課司局領其稅於有司罷濟寕徐州及南京上新河船料鈔移漷縣鈔關於河西務船料當輸六十貫者減爲二十貫商民稱便】

少保武英殿大學士楊溥卒

【溥入內閣後楊士奇楊榮二十餘年及卒亦最在後溥質直亷靜無城府性防謹每入朝循壔而走諸大臣論事爭可否或至違言溥平心處之諸大臣皆嘆服時謂士奇有學行榮有才識溥有雅操皆人所不及云比榮士奇相繼卒在閣者皆後進望輕溥孤立王振益恣橫溥卒年七十五贈太師謚文定官其孫壽尙寶司丞三楊俱卒後中外大權一歸王振矣】

八月謫大理寺丞羅綺戍邊

【先是綺參贊寜夏軍務嘗以爭劾指揮任信陳斌二人皆王振黨至是信斌訐綺不法事下總兵官黃眞覆覈眞謂綺嘗詈宦官爲老奴以激怒振召還京法司擬贖振令攺錦衣衛再霸指揮馬順鍜鏈成獄謫戍遼東】質實【羅綺磁州人】

下吏部尙書王直等於獄尋釋之

【光祿寺卿柰亨諂事王振擢戶部侍郎亨嘗以事干請吏部不行怨郎中趙敏搆之詞連尙書王直侍郎曹義趙新並下獄三法司六科廷鞫論亨斬直義新俱徒帝宥直義奪新亨俸視職如故時行人尙禠言右者刑不上大夫今文武大臣偶因微眚遽陷囹圍事或渉虛旋卽復職是今日衣冠之大臣卽昨日受辱之囚系面僚友而統屬官寜能無愧請自今有犯者召至午門大臣防問事實則疏其輕重請上裁決不實卽奏還其職帝頗然之而惑於王振不能攺也褫尋授南京禦史時工部郎中王祐亦以諂振擢本部侍郎祐無須一日振問之對曰爺無須兒安敢有聞者莫不鄙之】質實【柰亨香河人曹義字子宜句容人尙褫字景福羅山人王佑字廷佐浙江山陰人】

冬十二月大雷電

【是日壬寅翼日乃止】

【丁邜】十二年春三月始命天下學校考取附學生

【洪武初設學校生員未防卽命增廣不拘額數宣徳中定增廣之額京府學六十人在外府學四十人州縣以次減十及是鳯陽府知府楊瓚言民間子弟可造者多請增廣生員毋限額禮部議如瓚請於是諸生日眾初設食廩者謂之廩膳生員增廣者謂之增廣生員仍依洪武宣徳時定額以歳科兩試髙等者補充之而提學言考校取額外俊秀準令入學者謂之附學生員天下學校之有附學生自是始】質實【楊瓚蠡縣人】

免杭嘉湖被災秋糧

【凡免糧五十一萬五千餘石】

徙沙州衞之眾於山東

【永樂初沙州酋長昆濟楞邁珠率眾來歸帝置沙州衛授二人指揮使尋擢邁珠都指揮同知昆濟楞都指揮僉事久之邁珠卒昆濟楞掌衙事進秩都督僉事及帝卽位昆濟楞屢爲哈密所侵且懼衛喇特見逼率其屬二百餘人走塞下陳饑窘狀詔邊臣發粟濟之令議所處置邊臣請移之苦峪從之自是不復還沙州但遙領其部而已元年又進秩都督同知四年其部眾百三十餘家亡入哈宻赤斤亦納其叛人而罕東久駐牧沙州不去昆濟楞屢訴於朝朝廷數敕責諸部多不奉命九年昆濟楞卒長子訥格率其弟恭羅淩戩來朝授訥格都督僉事其弟都指揮使賜勅戒諭旣還兄弟乖爭部眾攜貳甘肅總兵官任禮欲乘其饑窘遷之內地會訥格亦來言請入居肅州禮遂遣使偕訥格先赴沙州撫諭其眾而親率兵隨其後比至訥格意中變陰持兩端其部下多欲奔衛喇特禮進兵迫之收其全部入塞居之甘州凡二百餘戶一千二百三十餘人帝命徙之山專居其頭目於東昌平山二衛分其部落爲三屯居淸平博平二縣於是沙州遂爲罕東所據初太祖成祖以次置哈密沙州罕東赤斤四衛於嘉峪關外屏蔽西陲及是沙州先廢而諸衛亦漸不能自立肅州遂多事】質實【苦峪城在今安西州東南罕東衛在嘉峪關西南明洪武三十年置後廢地在今安西州煌煌縣東南東昌衛明宣徳五年建在東昌府城南平山衛明洪武五年建在東昌府治東今東昌設東昌衛及濮州所淸平縣隋置元屬徳州傳平縣漢置宋徙寃河鎭明並屬東昌府今皆因之嘉峪關在肅州西嘉峪山西麓明洪武初置有城關外卽沙漠地昆濟楞舊作困卽來邁珠舊作買住訥格舊作喃哥防羅淩戩舊作克俄羅領占今俱攺】

國子監祭酒李時勉致仕

【時勉以王振擅柝不能諂事屢疏乞休至是始得命朝臣及國子生出餞都門外者防三千人鼓樂前導觀者塞途商賈爲罷市或逺送登舟俟舟發乃還無不淚下】

夏四月免蘇松常鎭被災秋糧

【凡免糧八十八萬四千餘石】

六月奪英國公張輔田

【大監喜寜侵輔田宅輔不從寜弟勝帥閻奴毆輔家人妻墮孕死輔訴之帝宥寜勝而戍關奴於邊已而爭嗾靑縣知縣奏輔占民田二十頃帝命以田還民而置輔不問輔實未嘗占也時王振視勲戚如奴諸勲戚亦望塵頓首呼曰翁父惟輔獨與抗禮振亦致敬於輔至是輔旣衰老又數爲喜寜所侮亦少屈以避禍矣】質實【靑縣宋靑州明攺靑縣今縣屬天津府喜寜本降番后土木之難又降於額森】

秋八月庚申朔日有食之

九月禮部侍郎兼學士馬愉卒

【愉端重簡防門無私謁論事務寛厚嘗奏天下獄久者多瘐死宜簡使者分道決遣帝納馬邊警方命將而別部使至眾議執之愉言賞善罰惡爲治之本波及於善非法乘人之來執之不武帝然之及是卒贈尙書兼學士贈官兼職自愉始】

冬十一月皇長子生

【貴妃周氏生是爲憲宗皇帝】質實【貴妃周氏昌平人】

以大理寺少卿於謙爲兵部右侍郎

【先是謙巡撫山西河南以父憂歸至是起復適革山西河南巡撫官乃有是命】

以宋彰爲福建左布政使

【彰爲福建參政與都指揮僉事鄧安進表至京以萬金饋王振又囑安其疏薦之爲吏科所劾帝特允安請遂遷布政使彰扺任後計所費命縣官驗戶斂錢民不堪命由是盜賊四起】

以楊洪爲總兵官鎭宣府

【洪威望素著衛喇特使至托克托布哈及額森皆致書於洪並遺之馬洪開於朝敕令受之而報以禮】

【戊辰】十三年春三月復遣王驥徵麓州蠻

【思機發竄匿孟養屢遣使入責謝罪朝廷亦屢敕招諭許以不死然心疑畏終不敢出詔總兵官沐斌討之未防以糧盡瘴作引還王振以斌師出無功必欲生致思機發犁其巢穴意乃嫌於是復命驥總督軍務都督同知宮聚爲平蠻將軍侍郎焦宏督餉統兵十五萬討之】質實【沐斌字文輝晟之子晟卒斌尙防嗣爵居京師而以晟弟昻代鎭昻卒斌始之鎭云與宏字克明葉縣人】

夏四月兩畿山東河南湖廣旱蝗陜西江西水

五月禁用銅錢

【洪武中鈔一貫折錢千文至是止折錢三文帝從禦史蔡愈濟言詔交易用錢者以阻鈔論追一萬貫全家戍邊後至天順中乃弛其禁】

秋七月河決

【一自新鄕漫曹濮抵東昌衝張秋潰壽張沙灣瓌運道東入海一自榮澤漫原武經祥符南又由陳畱歷睢亳入渦口至懷逺界入淮淹地二千餘里壞城垣廬舍溺死男婦不可勝計命工部侍郎王永和往理其事永和至山東後以沙灣未成冬寒停役且言河決自衛輝宜敕河南守臣修塞帝切責之明年三月永和濬黒洋山西灣引其水出太黃寺以資運河修築沙灣堤大半而不敢盡塞置分水閘設三空放水自大淸河入海且設分水閘二空於沙灣西岸以泄上流是時河勢分橫溢自沙灣分流而東不専向徐呂於是二洪遂膠淺而臨淸以南運道亦益艱阻】質實【新鄕古鄘國地隋縣明屬衛輝府今因之張秋鎭在東阿縣西南六十里運河所經與壽張陽谷二縣分界明治七年賜名安平鎭壽張東漢縣金大定中移治竹口鎭十九年復還舊治明洪武初廢尋復置移治王陵店屬兗州府今因之沙灣在壽張縣東南三十里永樂初分黃河支流由此至臨淸入衛河渦口在鳯陽府懷逺縣北一里渦水自潁州府防城縣流入又東入淮謂之渦口唐李吉甫云濠有渦口之險卽此太黃寺隄在開封府境大淸河卽古淸水自泰安府東平州東南戴村壩分泄汶河之水西北流經州城西北至盧家村與七里河防古濟汶合流處也又北流經東阿縣西東北流經平陰肥城二縣西北又東北流入濟南長淸縣界俗亦呼爲壐河王永和字用鄯昆山人】

發明【河自宋至和閭始決大名寜問始次澶州河遵而趨遂至梁山濼分爲二派一合南淸河入於淮一合北淸河入於海此黃河入淮之始也明洪武二十四年決原武經聞封南至潁州壽州則全入於淮而黃河故道遂淤永樂九年復疏入故道至是決自滎澤終合並於淮夫隋唐以前河與淮分各自入海宋中葉以後河始合淮明至正統間橫溢至二千餘里子是河盡入淮遂成古今河徒之一大局矣】

京師蝗

【是日乙酉朔飛蝗蔽天】

罷保舉

【宣徳朝及正統初保舉得人最盛後漸奔競徇私者有之教論傅璿給事中余忭禦史凃諫屢以爲言遂罷之】質實【傳璿上虞人余忭奉化人凃謙丰城人】

發明【保舉之行也似亦月人之一法然行之旣久則奔競開而私謁盛滋獘實繁詔罷之良是也乃說者謂旣罷之後進退人材大權一歸王振殊不知振之竊弄威擅柄操予奪卽保舉仍著爲令安保振之無意諭色授百司之不希風承旨乎是罷與不罷一也本實先撥尋其枝葉何補耶】

八月福建賊鄧茂七作亂遣禦史丁瑄討之

【茂七江西人與弟茂八殺人避仇走關之寜化縣依縣豪民陳政景假信義集無賴爲眾所推先是福建多礦盜部史桞華往按令編民甲茂七茂八皆爲甲長益役屬鄕民其俗佃人輸粟田主例饋少物茂七倡其黨令佃者毋饋而田主自往受粟田主訟於縣縣逺茂七不赴下巡檢追攝茂七拒捕者殺官兵數人上宮聞遣軍三百勦之被殺防盡巡檢知縣皆遇害茂七遂刑白馬歃血誓眾舉兵反大肆劉掠攻沙縣尢溪進圍延平時政景亦率黨攻汀州推官王得仁擊之先敗被擒送京師斬之獨茂七勢不可制有尢漢壚主蔣福成者亦乘亂集眾與茂七爲聲援茂七益猖獗其進圍延平也刷捲禦史張海登城諭賊賊曰吾等皆良民苦富民魚肉有司不我直耳乞貰死免三年徭役卽解散海以聞帝遣禦史丁瑄勦撫而命都督劉聚僉都禦史張楷以大軍繼後當是時福建兵衛久弛及茂七倡亂村氓聞風畏死又皆苦布政使宋彰虐政於是相率從茂七爲盜眾至數萬茂七據陳山寨自稱剗平王設官屬攻陷二十餘縣都指揮範眞指揮彭璽等先後被殺東南震動帝以聚等兵少復命寜陽候陳懋爲平夷將軍保定伯梁珤平江伯陳豫副之尙書金濓參贊軍務率京營浙江兵防討】質實【寜化縣本沙縣地唐置黃連縣後敗寜化明屬汀州府沙縣尢溪俱唐置明屬延平府今皆因之陳山察在沙縣西南二十里陳山之麓王得仁名仁以字行新建人丁瑄史傳不詳裏系張楷字式之慈谿人梁珤汝陽人銘之子陳豫字立卿合肥人瑄之孫】

冬十月幸大興隆寺

【寺王振重修役軍民萬餘人麋帑數十萬旣成壯麗甲京師延崇國寺僧主之帝親傳法稱弟子公侯以下趨走如行童馬】質實【大興隆寺在西長安衛本名慶壽寺金章宗時建元初建二塔一九級一七級正統十三年二月修大興隆寺攺賜新額樹牌樓曰第一叢林十月完工嘉靖十四年四月大興隆寺史十五年五月攺爲講武堂】

【己巳】十四年春正月太白晝見

二月禦史丁瑄擊斬鄧茂七於延平

【瑄始至先令人賫敕往撫茂七不肯降瑄馳赴沙縣圖之賊首林宗政等萬餘人攻後坪欲立砦瑄令通判倪冕等率眾先據要害而身與都指揮雍埜等邀其歸路斬賊二百餘級�其渠陳阿巖送京師防誅及是瑄用沙縣民羅汝先誘賊復攻延平瑄督兵分道衝擊賊大敗遁走指揮劉福遣之遂斬茂七餘賊在陳山寨者聞茂七死復擁其兄子伯孫聚後洋攻刼州縣瑄擒斬其渠林子得鄭永祖等防陳懋軍至諸將欲盡殱賊眾恐不可下令招之其黨多降尋進攻賊寨破之伯孫走餘眾潰散懋遣兵勦捕獲伯孫送京師誅之先是張楷等監大軍討賊至建寜頓不進日飲酒賊詩爲樂及聞瑄破賊則疾馳至延平攘其功瑄被脇依違具奏劉福心不平防陳懋奏之詔責瑄具狀楷等皆獲罪瑄有功不問然功亦競不錄當是特浙閩盜所在剽掠爲民患皆以誅王振爲名諸將帥率玩冦而文吏勵民兵拒賊往往多斬獲閩則建寜知府張瑛汀州推官王得仁之屬浙江則金華知府石瑁擒賊蘇才於蘭谿處州知府張佑擊敗劇賊擒斬千餘人於是帝降敕數詰讓諸將諸將無以自解指揮僉事鄧安等因歸咎於前禦史栁華擅編夫甲時王振方欲殺朝士威眾因坐華奉詔捕盜措置失當致賊益熾遂逮華華時已出爲山東副使聞命仰藥死並籍其家男戍邊婦女沒入浣衣局而宋彰輩以貪虐激變反得長系尋遇赦謫驛丞天順初猶復官天下咸惡振之橫擅威福而咎朝廷之失刑云】質實【後洋在延平府沙縣陳山之後通汀州府寜化縣蘭谿唐縣今屬金華府張瑛字彥華浙江建徳人擢參政後以逐賊被執死之石瑁應州人張佑捨山人】

王驥擊思機發再破之思機發遁遂班師

【驥自騰衝防師直扺金沙江賊柵西岸官軍造浮梁濟師抜其柵大破之賊又柵哭山巓驥連破其十餘柵墜溺死者萬計而思機發竟脫去時官軍已逾孟養至孟那海其地在金沙江西去麓川千餘里諸蠻皆震詟曰自古漢人無渡金沙江者今王師至此豈天威耶驥慮大軍逺渉餽餉不繼謀引還時思機發𨿽遁匿而思任發少子思陸復擁眾據孟飬驥度賊終不可滅乃與思陸約立石金沙江爲界表誓曰石爛江枯爾乃得渡思陸亦懼而聽命遂班師四川防川衛訓導詹英抗疏劾驥大略謂驥多役民夫舁彩繒散諸土司以邀厚利擅用腐刑詭言進禦實充私役師行無紀十五萬人一日起行互相蹂踐每軍負米六斗跋涉山谷自縊者多扺金沙江徬皇不敢渡旣渡不敢攻攻而失都指揮路宣翟亨等又多捕魚戶爲俘以地分木邦甸掩敗爲功奏下法司王振左右之得不問而命英從驥軍自效英知往且獲罪匿不去】質實【金沙江在孟密司南與唐勒江俱環司治西流入緬甸此江達南海與麗江府之金沙江名固而流異哭山本名窟山在孟養司東極其險峻蠻人據爲硬寨俗訛爲哭山思陸蠻稱其長曰發時思機發尙在故思陸不稱發思機發脫去後至景泰五年爲緬人所執送京師誅之詹英貴州人】

發明【王驥屢討麓川以師老而還議者咎之防詹英抗防劾驥所陳罪狀多切中處而以王振左右其間遂不問夫事關軍務下之法司而可以中寢紀綱之謂何且尢可異者英劾驥罪而卽令英從驥軍自劾是欲塞人言驥之口而與之英以聽其挫折振之險巇肆毒防至莫敢誰何而詹英者若隱然知中旨不出於朝廷亦竟匿而不去卒亦未聞以此罪英上下朦朧各行其私意可勝咎哉】

夏四月礦盜葉宗畱爲其黨陳鑑胡所殺巡撫浙江大理寺少卿張驥招鑑胡降之

【鄧茂七之亂宗畱鎰胡往附之散掠浙江江西福建諸境參議耿定僉事王晟敗歿於麗水都指揮吳綱禦之建陽都督陳榮與戰玉山皆死監軍僉都禦史張楷機永丰知縣鄧顒擊之顒伏兵截殺賊眾大至顒力戰不敵遂被執不屈罵賊死賊勢日熾逺近皆震及茂七誅宗畱鑑胡擁眾如故至是以酒色相角鑑胡遂殺宗畱自稱大王國號太平建元泰定僞署帥將進圍處州然是時官軍漸集鑑胡亦頗懼驥遣麗水丞丁寜率老人王世昌等賫榜入其寨招之鍜胡遂偕其黨出降惟陶得二不就撫入山爲亂如故鑑胡至京法司以首惡不赦請論如法命宥死系於獄後遇赦釋充畱守衛軍額森入犯鎰胡乘問亡】

【被獲伏誅】質實【麗水隋析松陽地置栝蒼縣唐攺麗水縣明爲處州府治建陽晉析建安縣地置宋攺嘉未元復爲建陽明屬建寜府玉山唐析常山須紅弋陽三縣地置以懷玉山而名明屬廣信府今皆因之永丰唐析上饒縣北置尋省宋復置明屬廣信府今攺廣丰縣仍屬廣信府張驥字仲徳安化人耿定和州人王晟鄆城人鄧顒樂昌人死事後贈光祿寺少卿謚忠毅丁寜以招降鑑胡陞處州同知王世昌等授巡檢】

五月命太監金英同法司錄囚

【築壇大理寺英張黃蓋中坐尙書以下左右列坐九卿抑於內官之下遂爲永制】

以翰林侍讀學士張益入內閣預機務

【益博學彊記三楊雅重之及是入直文淵閣】質實【張益字士謙江寜人】

福建巡按禦史汪澄坐失機棄市並以前禦史柴文顯匿賊不奏磔之

【澄初按福建以茂七亂檄浙江江西會討尋以賊方議降止兵勿進旣知賊無降意復趣進兵而賊已不可制浙江巡按禦史黃英恐得罪具白澄止兵狀兵部因劾澄失機福建三司亦言賊初起接臣柴文顯匿不奏釀成大患遂俱下獄澄棄市磔文顯籍其家】質實【汪澄仁和人柴文顯浙江建徳人】

六月旱

熒惑入南斗

【時侍講徐理頗知天文私語其友劉溥曰福不逺矣亟命其妻子南還】質實【徐珵字元玉後攺名有貞吳人】

南京謹身等殿災

【是夜雷電大震風雨驟作明日殿基生荊棘髙二尺詔修省大赦】

前少保大學士黃淮卒

【淮性明果達於治體宣徳二年以病乞休父性卒賜葬祭淮詣闕謝值燈時賜遊西苑詔乘肩輿登萬歳山命主會試此歸餞之太液池帝爲歌送之英宗立再入朝至是卒年八十三諡文簡】

秋七月衛喇時分道入宼

【自正統初以來衛喇特遣使入貢王振以藻飾太平爲名賞賚金帛無算凡所請乞亦無不予已而額森以二千人貢馬號三千振怒其詐令禮部計口給餼虛報者皆不與而所請又僅得立之一額森恚怒遂誘挾諸部分道大舉入宼初額森欲舉兵內犯托克托布哈止之額森弗聽曰汗不爲吾當自爲其部眾有來歸者言之帝亦不報及是額森遂借覈減貢使爲兵端托克托布哈以烏梁海宼遼東阿喇知院寇宣府圍赤城別將寇甘肅額森自擁眾從大同入至貓兒莊參將吳浩迎戰敗死西寧侯宋瑛武道伯朱冕都督同知石亨與額森戰於陽和口爲監軍太監郭敬所撓瑛冕戰歿亨單騎奔還敬防革中得免諸邊守將俱逃匿是時廣寜右衛指揮僉事趙忠守鎭靜堡敵圍堡甚急忠乘城力戰歸語其妻左氏曰若城破吾不苟活汝母子當自爲計敵攻益急訛言城陷妻與三女皆縊死攻圍凡兩晝夜以堡堅解去守臣上忠全城功擢都督同知贈左氏淑人旌其門曰貞烈】質實【貓兒莊在大同府陽髙縣北一百里有堡明永樂初築陽和口在今陽髙縣西北十五里亦名前口其東北二十里有將軍口又東二十里名後口按宋瑛朱冕與額森戰處則後口也廣寜右衛在今錦州府廣寜縣城內西北隅明洪武二十七年置初治大淩河永樂元年徙治於此今發鎭靜堡在今廣寜縣北宋瑛定逺人晟之子尙成寧公主死贈鄆國公諡忠順朱冕沂州人榮之子與瑛俱練兵大同死諡忠慤石亨渭南人阿喇舊作阿剌今攺】發明【按元自順帝北去國號尙存元主殂順昌後阿裕實哩達喇稱宣光特古斯特穆爾稱天元皆子孫承緒繼世稱汗凡南北交兵猶以興復爲詞自藍玉深入破其軍特古斯特穆爾偕子天保努欲遁往和林爲其臣伊遜岱爾所襲殺部落遂潰五傳至坤特穆爾簒弒相尋不復知有國號矣建文永樂之交郭勒齊簒立稱汗非元種布尼雅實哩繼之亦元逺族且攺號稱韃靼其後西部衛拉特有三曰瑪哈穆特曰太平曰巴圖博囉而瑪哈穆特尢彊君臣間自相攻殺元後如托克托布哈穆爾格爾防古勒克哷靑吉斯等皆隨弒隨立置如奕棋跋扈者欲自汗不可不得已而奉之而其主亦皆士元逺支與順帝嫡裔有別今於額森大舉則特書入宼以見國號旣攺部落並吞正如匃奴在漢頡利在唐凡與中國交兵例宜書寇謹以春秋大一統之義爲斷也】

帝親徵命郕王祁鈺居守

【邊報日數十至王振勸帝親徵兵部南書鄺埜侍郎於諫力言六師不宜輕出不聽吏部尙書王直率百官力諫曰陛下宜固封疆申號令堅壁淸野蓄鋭以待之可圖必勝不必親禦六師逺臨塞下況杖暑未退旱气未回靑革不丰水泉猶塞士馬之用未充兵凶戰危臣等以爲不可亦不納遂下詔令郕王居守車駕卽發京師振及英國公張輔諸公侯伯尙書侍郎以下官軍私屬五十餘萬人從行倉卒就道軍中常夜驚過居庸關羣臣請駐蹕不允至宣府風雨大至邊報益急羣臣交章請畱振虓怒成國公朱勇等白事皆滕行聽命尙書王佐鄺埜忤振意跪革中至暮不得請欽天監正彭徳淸振私人也告振曰象緯示儆再前恐危乘輿振曰倘有此亦命也學士曹鼐曰臣子不足惜主上系宗社安危豈可輕進振終不從至陽和見伏屍滿野眾益危懼】

八月師還潰於土木額森以帝北去

【是月戊申朔帝至大同王振尙欲北行郭敬宻止之始班師振初議從紫荊關道由蔚州邀帝幸其家旣恐蹂其鄕禾復攺道宣府鄽埜再上章請疾驅入關嚴兵爲殿不報又詣行殿申請振怒曰腐儒安知兵事再妄言必死埜曰我爲社稷生靈何得以死懼我振愈怒叱左右掖出之及發宣府額森兵襲軍後防順侯吳克忠及其弟都督克勤禦之力戰死後軍潰散略盡成國公朱勇永順伯薛綬帥師四萬往援次鷂兒嶺遇防全軍俱覆辛酉次土木日未晡去懷來僅二十里眾欲入保城中振輜重未至畱待之卽駐營土木地無水革敵已合圍掘井深二丈餘不得水其南十五里有河已爲敵所據人馬饑渴束手不得動敵分道自土木傍麻路口入都指揮郭懋拒戰終夜敵益增明日圍禦營不得發額森遣使議和帝詔曹鼐革勃許之敵佯退振據令移營回族問行列已亂敵以勁騎四面蹂躪入大呼解甲投刄者不殺眾裸袒蹈借死屍蔽塞川野諸宦監宿衛士矢被體如蝟帝與親軍突圍不得出下馬據地坐敵擁之去中官喜寧從振等皆死官軍死傷者數十萬英國公張輔泰寧侯陳瀛駙馬都蔚井源平鄕伯陳懷襄城伯李珍遂安伯陳塤修武伯沈榮都督梁成王貴戶部尙書王佐兵部尙書鄺埜吏部左侍郎直內閣學士曹鼐刑部右侍郎丁工部右侍郎王永和右副都禦史鄧棨侍讀學士張益左通政龔全安太常寺少卿黃養正載慶祖王一居大僕寺少卿劉容尙寶司少卿淩壽給事中包良佐姚銑鮑輝中書舍人兪拱潘澄錢昺監察禦史張洪黃裳魏貞夏誠申祐尹竑童存徳孫慶林祥鳯郎中齊汪馮學明員外郎王健程思溫程式逯端主事兪鑑張瑭鄭瑄大理左寺副馬預行人司正尹昌行人羅汝墉欽天監夏官正剽信序班李恭石玉等五十餘人皆死帝旣入敵營敵以枝尉袁彬來侍額森擁帝至宣府傳諭楊洪羅亨信開門出迎城上人對曰所守者陛下城池日暮不敢奉詔乃復擁帝至大月索金幣廣寜伯劉安都督僉事郭登侍郎沈固給事中孫祥知府霍瑄等出謁伏地慟哭以金二萬餘及宋瑛朱冕內臣郭敬家資進帝以賜額森等是時敵營城西登譐遣壯士刧營迎駕不果額森遂擁帝北行】質實【按明實錄八月戊申朔駕至大同自戊申至辛酉凡十有四日其明日帝北去蓋十有五日壬戍也鷂兒嶺在今宣化府宣化縣東二十里麻峪口在今宣化府保安州之南當龍門南口有堡明洪武二十五年築吳克忠贈邠國公諡壯勇克勤贈遵化伯諡僖敏朱勇進封平陰王諡武湣薛綬本防古人其祖薛臺洪武中降賜姓遂家於昌平追封永順侯諡武毅張輔追封定典王諡忠烈陳瀛奉州人珪之曽孫死贈寧國公諡防湣井源邢臺人尙仁宗女嘉興公主追封鉅鹿侯諡榮湣陳懷追封平鄕侯諡忠毅李珍和州人贈襄城侯諡悼僖陳塤巴縣人追封遂安侯諡榮懷沈榮滁州人贈修武侯諡僖湣梁成贈任邱伯諡壯勇王貴追封阜城伯諡武僖王佐贈少保諡忠簡鄜埜贈少保諡忠肅曹鼐贈少傅尙書兼文淵閣大學士諡文襄後加太傅攺諡文忠丁字用濟丰城人贈尙書諡襄湣王永和贈尙書諡襄敏鄧榮字孟擴南城人贈右都禦史謚襄敏張益贈翰林學士諡文僖龔全安蘭溪人贈通政使黃養正名防以字行瑞安人贈木寺卿戴慶祖溧陽人贈本寺卿王一居上元人贈本寺卿包良佐字克忠慈谿人姚銑候官人鮑輝字淑大浙江平陽人張洪安福人黃裳字元吉曲江人魏貞懷逺人申祐字天錫貴州婺川人尹竑字太和巴人童存徳字居敬蘭谿人孫慶安州人林祥鳯字鳴臯莆田人齊汪字源澄天臺人程思溫婺源人程式常熟人逯端仁和人兪鑑字元吉桐盧人張瑭字廷玉慈谿人鄭瑄濟寜人尹昌吉水人羅如墉字本崇廬陵人劉容梁成王貴淩壽兪拱潘澄錢昺夏誠馮擎明王健馬預劉信李恭石玉等裏屋悉無考袁彬字文質江西新昌人劉安宿遷人榮之子郭登字元登濠人英之孫沈固丹陽人孫祥大同人霍瑄鳯翔人賽堪舊作賽刋達通舊作大同今俱攺】

皇太后命郕王監國

【帝入敵營之明日命袁彬作書遣千戶梁貴賫以示懷來守臣言被畱狀且索金帛守臣送至京師以是夜三鼓從西長安門入太后遣使賫金寶文綺載以八騎皇后括宮中物佐之詣額森營請還車駕羣臣聞之聚哭於朝議戰守時京師疲卒羸馬不滿十萬人情侍講徐珵大言曰驗之星象稽之天數天命已去惟南遷可以紓難尙書胡濙不可曰文皇定陵寢於此示子孫不抜之計也侍郎於謙厲聲曰言南遷者可斬也京師天下根本一動則大事去矣獨不見宋南渡乎請速召勤王兵誓以死守學士陳循是謙言力贊之太監興安亦厲聲曰若去陵寢將誰與守金英因叱珵出之太后以問太監李永昌對曰陵寢官闕在玆倉虞府庫百官萬姓在玆辭甚切太后怡議遂定中外始有固志越三日太后遣額森使不得報命郕王總百官大小事俱啟王始行】

運通州糧入京

【時議欲焚通州倉以絕寇資防歷天巡撫周忱在京言倉米數百萬可充京軍一嵗餉令自往取則立盡何至遂付灰燼於諫以爲然王乃令京官及軍有能運通州糧至京者官以腳值給之都禦史陳鎰總其事】

徴兩京河南山東江北軍入衛

【檢取兩京河南備操軍山東及南京沿海俻倭軍江北及北京諸府運糧軍亟赴京師】

令羣臣直言時事舉人才

【令諭文武羣臣曰國家爲政莫急於聽言用人人臣爲國莫先於輔忠薦士爾等國之股肱耳目凡冇治國安民除邪輔正禦災捍患備賊方略並許直言無隱】

皇太后立皇子見深爲皇太子

【皇太子時年二嵗仍命郕王爲輔代總國政撫安天下】

以於謙爲兵部尙書

【謙上言寇得志要畱大駕勢必輕中國長驅而南詣飭諸邊守臣協力防遏京營兵械且盡宜亟分道募民兵令工部繕器甲修戰具分兵九門列營郭外附郭居民皆徙入內文臣如軒輗者宜用爲巡撫武臣如石亨楊洪栁漙者宜用爲將帥至軍旅之事臣身當之不效則治臣之罪王深納也】

籍王振家夷其族

【郕王攝朝禦午門左門右都禦史陳鎰等慟哭請族誅王振振黨馬順叱羣臣退給事中王竑捽順髮嚙其肉罵曰汝倚振作威今尙敢爾耶與眾共擊之立斃朝班大亂衛卒聲王懼欲起於謙直前掖王止請王宣諭百官曰順等罪當死勿論眾乃定謙袍袖爲之盡裂尋執王山至令縛赴市磔之振族無少長皆斬籍其家得金銀六十餘庫玉盤百珊瑚髙六七尺者二十株他珍玩無算已而郭敬自大同逃歸亦籍其家下獄錮之方於謙之止王諭眾也旣定退出左掖門吏部尙書王直最篤老執謙手曰國家正賴公耳今日𨿽百王直何能爲於是朝廷益倚重謙謙亦毅然以社稷安危爲己任】質實【下門左掖門春明夢餘錄紫禁城門凡八曰承天門曰端門曰午門東曰左掖門西曰右掖門再東曰東華門再西曰西華門匈北曰元武門王竑字公度其先江夏人祖戍河州遂著籍】

封楊洪爲昌平伯仍鎭宣府

【額森以帝命誘洪開門者三洪皆不聼又令帝爲書遣洪洪封上之王遣使報洪曰此書僞也自今有書悉拒毋受於是洪一意堅守】

以羅通爲兵部員外郎提督守備居庸關

【初通自交趾還攺戶部員外郎出理宣府軍餉繼遷兵部郎中從尙書王驥整飭甘肅邊務以事謫廣西容山閘官已調廣東東莞河泊所官及是於謙薦之遂復以員外郎守備居庸通上言開敵送駕回京恐因之入寇大小關口宜各增兵口凡三十有六可通人馬者七宜各增人千可通人不可通馬者二十九宜各增人百仍命大將一人統兵三萬分駐十營於關外從之通尋進郎中又擢副都禦史】質實【容山在梧州府容縣西北二十五里東莞番昺地晉置寶安縣唐攺東莞明屬廣州府今因之】

月晝明

【是月辛未月晝見與日並明壬申癸酉夜天嗚有聲如防水】

召前大理寺少卿薛瑄

【用給事中程信薦乃召爲大理寺丞】質實【程信字彥實休寜人】

以翰林院修撰商輅彭時入內閣預機務

【以陳循髙毅薦也彭時以繼母喪乞終制不許】質實【商輅字宏載淳安人舉鄕試第一正統十年進士會試殿試皆第一終明之世三試第一者輅一人而已彭時字統道安福人】

九月廣寧伯劉安以罪下獄

【安以額森欲與帝結婣啟王王切責之尋自大同馳至京師言帝已進已爲侯廷臣劾安擅離守地自加僕爵宜正與刑王令禁錮之時雲南鹽課提舉司吏目胡仲論坐事入都奏言今日之事不可屈者有七萬乘之主婿於宼敵此不可屈者一也敵假議和使我無備二也和親之後驕尊自大三也索我金帛使我坐困四也以送駕爲名乘機入犯五也逼上手詔誘取邊城六也欲求山後之地七也七者稍從其一則大事去矣今宜亟命大同宣府守將固守城池整肅軍伍使敵不敢輕進果其送駕還京密勅楬洪邀其歸路石亨據其險旣俊駕至闗堅聞勿出則戰無不勝而聖駕得還矣若不戰而和非計之得也事下禮部議行之】

皇太后命郕王卽位

【廷臣合辭請太后曰車駕北狩皇太子防衝古云國有長君社稷之福請定大計以安宗社太后允之羣臣以太后旨告王王驚讓再三遜歸郕邸羣臣復固請於謙曰臣等誠憂國家非爲私計防都指揮嶽謙使衛喇特還口傳帝旨以王長臣賢令繼統以奉祭祀王始受命癸未卽位以明年爲景泰元年】

遙尊帝爲太上皇帝

【尊帝爲太上皇帝頒詔大赦書諭諸王】

巡撫山西副都禦史朱鑑請罷內官監軍不從

【敬上言竊見王振亂天下江南宼發俱以誅振爲名夫事歸朝廷則治歸宦官則亂況今額森詭詐百端往來覘伺宜專將帥事權悉罷監軍中貴重懸賞格鼓勸義旅庶大駕可還敵兵自退帝𨿽嘉納不能從也已而山東布政使裴綸言山東旣有巡撫又設內官鎭守有司供應以一科十實爲擾民請下廷議凡內地已有巡撫者鎭守內官悉召還京疏入責綸陳狀綸服罪乃巳時臨洮府同知田晹聴選知縣單宇陜西舉人叚堅工部辦事吏徐鎭俱上言詣召還監軍鎭守中官詔以爲祖宗舊制不可更皆不納其後南京軍匠餘丁華敏上書言宦官十害略曰內官家積金銀珠玉動以萬計從何而至非內盜府藏卽下朘民膏害一也怙勢矜寵占公侯邸含興作工役勞擾軍民害二也家人外親皆市井無賴縱橫豪悍任意爲姦納粟補官貴賤淆雜害三也建造佛寺耗費不貲營一己之私破萬家之產害四也廣置田莊不入糧稅寄戶府縣不受徵徭阡陌聨亙而民無立錐害五也家人中鹽虛占引數轉售他人倍支鉅萬壊國家之法奪商人之利害六也奏求塌房邀接商旅恃彊賖買經歳不還行賈坐敵莫敢誰何害匕也賣放軍匠俾辦月錢致內府乏人工役煩重捶楚不堪害八也買置物料以一科十虧官損民害九也監工所至非法酷刑軍匠塗炭害十也事下禮部寢不行】質實【裴綸監利人】

發明【議罷置監軍於土木旣潰之後已爲亡羊補牢景帝目撃閹寺之敗裂至此義當王振籍家夷族之後乘機因勢攺而更張之易如反掌乃始則嘉納而不能從繼則以祖制而不敢易至十害之陳言皆痛切亦止下部議而卒不行豈眞積重難返歟前車不鑑是後車又當覆也可慨也夫】

減浙江福建銀塲課

【帝以浙閩銀塲嵗課重爲民困乃詔減其額尋命封閉之】

以郭登爲總兵官鎭大同

【先是登以都督僉事充參將佐劉安鎭守大同時大同軍士多戰死壁壘蕭條城門畫閉人心登慷慨奮勵修城堞繕器械拊循士卒弔死問傷親爲裹創傅藥曰吾誓與此城存亡不令諸君獨死也帝監固進都督同知充副總兵及是代劉安爲總兵官登初蒞鎭士卒堪戰者才數百馬百餘匹不數年馬至萬五千精卒數萬大同兵遂爲天下最】

以楊信民爲僉都禦史討廣東賊黃蕭養

【蕭養以行刼被獲系都司獄獄甲重囚皆山海巨盜蕭養宻與結乘問殺出威喜諾行賄獄吏飲酒攜物出入自如禁益疏縱一日潛使人納斧飯中以入伏其黨於外至夜與囚百七十人皆破械出刼軍器局收兵仗嘯聚海濱旬日間眾至萬餘人進圍廣州總兵官張安敗死指揮僉事王淸被殺圍三月不解將士戰輙敗禁民出入樵采以絕卿民避賊來者拒不納多爲賊所害民益愁苦於是從賊者益眾時信民方以於謙薦守備白羊口廣東人官京師者上章乞信民乃以信民爲僉都禦史巡撫其地信民先爲廣東參議有惠政士民聞其來皆喜信民至開城門發倉廩刻木鍥給民得出入賊見木鍥曰此楊公所給也不敢傷避賊者悉收保民若更生信民益厲甲兵多方招撫降者日至乃使使持檄入賊營諭以恩信蕭養曰得楊公一言死無憾尅日請見信民單車詣之濠與語賊黨望見讙曰果楊公也爭羅拜泣下蕭養且降而朝廷以都督同知董興爲左副總兵侍郎孟鑑贊理軍務徵江西兩廣兵防勦明年二月興至廣州賊忽中變逾月信民暴卒軍士聚哭城中皆綺素賊聞之亦泣曰楊公死吾屬無歸路矣益復大掠聚舟千餘艘勢甚熾諸將以徵兵未集請濟師有天文生馬軾者從興在軍中謂興曰廣民延頸久矣所徴狼兵驍悍往擊猶拉朽耳興從之進兵奮擊殺溺死者甚眾餘多就撫蕭養中流矢死函首以獻賊黨皆伏誅】質實【楊信民名誠以字行浙江新昌人董興長垣人孟鑑字克明博野人貴蕭養南海人】

冬十月額森奉上皇至大同遂入紫荊關

【先是都指揮僉事季鐸奉皇太后命詣上皇所告帝卽位及立皇太子鐸還帝復命鐸奉書上皇並致書額森言卽位之故額森以帝立防眾議欲大舉入宼帝必南遷大都可有也叛閹喜寜初從上皇北狩遂附額森爲問謀盡以中國虛實告之教額森奉上皇至邊脇諸將開關召總兵鎭守官出見則畱之可以得志額森以爲然乃詭言奉上皇還京至大同總兵官郭登不納遂由陽和進陷白羊口守將遁守備通政司謝澤督兵扼山口大風揚沙不辧人馬或請移他關避賊澤不可賊至兵潰澤厲聲叱賊遂被殺賊扺紫判關喜寜與額森弟逹通王夾攻關城守備都禦史孫祥都指揮韓靑戰死敵遂入關長驅而東】質實【謝澤上虞人】

詔諸王遣兵入衛

【時監生練綱條八事一曰謹天變二曰急先務三曰軍法四曰布思澤五日廣言路六日屏姦邪七曰公薦舉八曰察羣吏大要謂中興之業轉敗爲成因請京軍堅守親王大舉入援納之】質實【練綱字從道長洲人尋授禦史】

以於謙提督各營軍馬

【詔諸將皆受謙節制都指揮而下不用命者先斬以徇然後奏閱】

京師戒嚴

【廷議禦敵之防石亨請毋出師苐堅壁以老之於謙曰敵張甚矣如此則示弱令敵益輕我乃卽分遣諸將帥師二十二萬列陣九門外謙自與亨帥副總兵範廣等陳徳勝門當額森悉閉諸城門絕士卒返顧下令臨陣將不顧軍先退者斬其將軍不顧將先退者後隊斬前隊於是將士知必死皆肯用命】質實【分遣諸將列陣九門明實錄總兵官武淸伯石亨陳於徳勝門都督陶瑾陳於安定門廣寜伯劉安陳於東直門武進伯子朱瑛陳於朝陽門都督劉聚陳於西直門副總兵顧興祖陳於阜成門都督指揮李端陳於正陽門都督劉得新陳於崇文門都指揮楊節陳於宣武門皆受石亨節制京城九門南曰正陽南之左曰崇文南之右曰宣武北之東曰安定北之西曰徳勝東之北曰東直東之南曰朝陽西之北曰西直西之南曰阜成範廣遼東人】

詔宣府遼東總兵官山東山西河南陜西巡撫皆入援【大臣有奏畱邊將守京師者兵科給事中葉盛言今日之事邊闗爲急獨石馬營不棄師何以陷土木紫荊白羊不破冦何以薄都城卽此而觀邊闗不固則京城𨿽守不遇保九門而已宜急固守宣府居庸爲便時總兵官等皆率兵入衛邊境人心惶懼帝從盛言入援者旋遣其畱者以別將代之】質實【馬營堡在赤城縣西北六十里元爲靈州之大同貓兒峪明宣徳七年築堡葉盛字興中昆山人】

額森犯京師於謙督諸將擊卻之

【額森自紫荊開奉上皇遇易州至良鄕父老進茶果羊酒進次盧溝橋園官進果上皇作書三一奉皇太后一致帝一諭文武羣臣額森列陣至西直門上皇止徳勝門外是日都督髙禮毛福壽敗敵彰義門北殺數百人奪還所掠千餘口明日額森擁上皇登土城喜寜嗾額森邀大臣迎駕帝以通政司參議王復爲右通政中書舍人趙榮爲太常少卿出城朝見喜寧又嗾額森以二人官小邀於謙石亨胡濙王直出見索金帛萬萬計復榮不得見上皇而還廷臣欲議和遣人至軍中問謙謙曰今日止知有軍旅他非所敢聞已而額森遣騎窺徳勝門謙亨設伏空捨令數騎誘敵敵遂以萬騎來薄伏兵出範廣發火器擊之額森弟博囉平章茂諾海中礟死敵轉至西直門都督孫鏜斬其前鋒數人逐之敵益兵圍鏜鏜力戰不解會石亨分兵至敵引退欲還土城居民皆升屋呼號爭投磚石擊敵囂聲動地王毛福壽亦來援敵遙見旗幟不敢復前額森初輕中國旣至相持五日邀請旣不應戰又輒不利其別部攻居庸者五萬防天大寒羅通汲水灌城冰堅不得近七日敵遁走通追擊之三戰三防斬獲無算額森气大沮防又聞勤王師且至乃夜防營由良鄕而西大掠所過州縣仍擁上皇北去帝以謙亨功大進封亨武淸侯加謙少保謙固辭不允敵之退也焚毀長獻景三陵寢殿而餘寇之未出關者分屯畿內四出剽掠諸降人亦乘開並起帝以昌平伯楊洪充總兵官帥孫鏜範廣討捕之遣官復修三陵寢】質實【盧溝橋在宛平縣西南三十里盧溝河上金大定二十九年以盧溝河流湍急命建石橋明昌三年成名曰廣利明正統九年修本朝康熈元年重修土城在徳勝門西北亦名土城關卽古薊門遣址亦謂之薊邱毛福壽祥符人王復字初陽固安人趙榮字孟仁其先西域人後家閩縣孫鏜字振逺東勝州人博囉舊作孛羅茂諾海舊作卯那孩今攺】

詔止勤王兵

【冦旣退出紫荊關因詔止各藩府各鎭勤王兵】

衛喇特托克托布哈遣使入貢

【時衛喇特君臣鼎立額森專國兵最多托克托布哈𨿽爲汗兵較少阿喇知院兵又少三人外親內疎其合眾南犯利多歸額森而害則圴受至是托克托布哈遣使入貢帝從胡濙王貢等議厚賞賜以間之】

十一月修沿邊關隘

【時顧興祖劉安劉聚等坐罪落職兵部以缺官巡關乃復起用以興祖爲左軍都督同知安爲右軍都督同知聚爲中軍都督僉事修塞沿邊關隘】

上皇至衛喇特

【額森以上皇至老營惟袁彬哈銘從初上皇入敵營之夕額森有異志防雷震死其所乘馬而上皇寢幄復有異彩乃止及是上皇所居毳帳每夜有赤光奕奕統其上若龍蟠額森見之大驚異尋欲以妹進上皇上皇卻之愈敬服自是五七日必進宴置酒爲壽稽首行君臣禮上皇在迆北所居止毳悵敵幃旁列一車一馬以備轉徙而已袁彬周旋患難未當違忤夜則與上皇同寢天寒甚恆以脇溫足】質實【哈銘防古人防從其父爲過事至是亦侍上上宣諭額森嘗使銘額森輩有陳請亦銘爲轉達】

以左都督朱謙鎭宣府僉都禦史王竑鎭居庸關【先是楊洪奉詔入援宣府人心危懼欲棄城走都禦史羅亨信仗劍軍門諭止之眾始定至是學士陳循以洪善戰請帥所部畱京羅通曉暢兵事請亦召還參洪軍務帝從之於謙言宣府京師之藩籬居庸京師之門戶今洪旣畱京通復召還宜更選重臣鎭守宣府乃以朱謙鎭守紀廣楊俊副之王竑及夏忠魯瑄守居庸關】質實【朱謙夏邑人楊俊洪之子】

十二月尊皇太后爲上聖皇太后

【宣宗後孫氏英宗立尊爲皇太后至是太后命郕王卽位尊爲上聖皇太后】

以王驥充總兵官討貴州叛苖

【初驥自麓川還防湖廣貴州諸苗所在蜂起圍平越淸平諸衛貴州東路閉驥至民遮道訴驥曰吾定命徵麓川不受命討苗也去之軍無紀律苗前後截擊死亡數萬比至武昌詔還軍討苖防土木難作羣臣劾王振兼及驥朝議以驥方在軍且倚之平苖置弗問至是苗益熾命驥佩平蠻將軍印充總兵官討之】質實【平越元爲平月長官司明洪武十四年攺平越衛萬曆二十七年分播州地置府於衛城內淸平明初置淸平衛后分衛地置淸平縣屬都勻府今並因之】

尊生母賢妃吳氏爲皇太后立妃汪氏爲皇后

【吳太后帝生母也宣徳三年封賢妃至是尊爲皇太后汪後正統十年冊爲郕王妃至是冊爲皇后】質寶【皇太后吳氏丹徒人皇后汪氏順天人】

上皇后錢氏徙居仁壽宮

【帝北狩後傾中宮貲佐迎駕夜哀泣吁天倦卽臥地損一股以哭泣復損一目至是徙居別宮】質實【仁壽宮在奉先殿束北履順蹈和二門之內】

彗星見

【丙辰彗星見至乙亥凡二十日始滅】

額森犯寧夏

【喜寧勒額森西犯寧夏掠苑馬直趨江表居上皇南京袁彬謂上皇曰天寒道逺陛下又不能騎徒取凍饑且至彼而諸將不納柰何額森聞之怒欲殺彬上皇力解乃止額森遂自冦寕夏掠人畜期月始退仍畱數千人於河套時入寜夏爲冦】質實【河套明史地理誌大河自寜夏衛東北流過楡林衛北至廢勝州東北乃折而南所謂河套也一統志今爲鄂爾多斯地】

禦定資治通鑑綱目三編卷十

欽定四庫全書

禦定資治通鑑綱目三編卷十一

【起庚午明景帝景泰元年盡丙子明景帝景泰七年】凡七年

【庚午】景皇帝景泰元年春正月朔罷朝賀

【以上皇在衛喇特也】

築城天壽山南

【名曰永安以居陵衛官軍三年移昌平縣治於內】質實【永安城卽今順天府昌平州治州在府北少西七十里舊治白浮圖城在今州西八里】

始令輸納者給冠帶

【戶部議令軍民輸納者給冠帶官吏罪廢者輸艸於邊得復職帝用給事中翟敬議止給冠帶時輸納之例或米或粟或豆或艸或鞍馬或牛驢或銀始於宣府大同其後兩畿及諸布政司遼東皆行之而米之輸尢多已而監生郭佑言非以國用耗乏謀國大臣欲行一時之急令民納粟者賜冦帶今軍旅稍寧而行之如初是以空乏啟戎心也章下廷議格不行】質實【翟敬大興人】

詔防試取士無拘額

【初洪熙時旣定禮闈取士之額分南北取士及宣徳時復分爲南北中卷以百人爲率南取五十五人北取三十五人中取十人正統中增額至百五十人而分地如故至是從大理寺丞李奎之請乃有是詔明年禮部奉行而給事中李侃爭之言部臣欲専以文詞多取南人刑部侍郎羅綺亦助侃言事下禮部覆奏臣等奉詔書非私請也取士若不以文詞考官將何所據北方中土人才所生古大聖賢皆非南人卽以今言如靖逺伯王驥都禦史王朔王文皆永樂中不分南北所取進士豈可預謂北無其人奏入帝命遵詔書行不從侃議未幾給事中徐廷璋復詣依正統間例禮部奏請裁定於是復從廷璋言分南北中卷】質實【南北中卷明史選舉志南捲應天及蘓松諸府浙江江西福建湖廣廣東北捲順天山東山西河南陜西中卷四川廣西雲南貴州及鳯陽盧州二府滁徐和三州也李奎汲縣人李侃東安人徐廷璋羅山人】

閏正月郭登敗衛喇特於栲栳山

【冦入大同至沙窩登召諸將問計或言賊眾我寡莫若全軍而還登曰我軍去城百里一思退避人馬疲倦賊以鐵騎來逼卽欲自全得乎按劍起曰敢言退者斬徑薄賊營奮勇擊之諸將繼進呼聲震山谷遂大破其眾追奔四十餘里又敗之栲栳山斬賊首甚眾奪所掠男女一百十六人馬九十八匹牛騾驢六百二十一頭器械四百有奇自土木敗後邊將無敢與冦戰是役登以八百騎破冦數千軍气益振防聞封定襄伯後冦數至登屢擊卻之】質實【栲栳山在朔平府平魯縣西北沙窩在朔平府東北卽沙楞河口】

二月帝耕耤田

懸賞格招陷敵軍民

【副都禦史羅通奏請聖防榜文於沿邊諭眾凡被陷人口有能自還者軍免差役三年民免徭役終身官支全俸各賞銀一兩布二疋有能殺賊一級者軍民人等俱與冠帶賞銀五兩官陞一級一體給賞若能殺額森賞銀五萬兩金一萬兩封國公太師殺巴延特穆爾喜寧者賞銀二萬兩金一千兩封侯詔卽行之】

遣武淸侯石亨都指揮同知楊能巡邊

【帝用於謙議遣石亨率京軍三萬巡大同楊能統京軍一萬五千巡宣府時有敵三人至大同欲朝廷通好參將許貴以聞事下兵部於謙言前邊指揮季鐸嶽謙往敵兩敵隨入冦通政王復少卿趙榮不見上皇而還和不足恃明矣且我與敵不共戴天理固不可和萬一和而彼肆無獻之求從之則坐團不從則速變勢亦不得和貴居邊疆重地恇怯如此何以敵愾移檄切責之自是邊將無敢言和者】質實【楊能字文敬洪從子許貴字用和江都人】

叛閹喜寧伏誅

【先是寧數導誘額森擾邊上皇患之言於額森使寧及總旗髙等還京索禮物而命袁彬以宻書付俾報宣府設計擒寧寧抵獨石宣府守將設伏野狐嶺令紿寧至其地伏盡起直前抱持之遂擒寧送京師羣臣雜治磔於市上皇聞寧誅喜曰自此邊境稍寧吾南歸有日矣時設伏擒寧者乃都指揮江福而參將楊俊飾奏於朝謂已定謀遣福等擒之帝嘉俊功加右都督賜金幣言官及兵部請如所懸賞格封俊侯爵賚福等以黃金千兩白金二萬兩帝不允復賜俊等金幣有差擢福都督僉事旣而俊冒功事露兵部請下俊獄奪所加官帝別賞福等而宥俊使立功贖罪】質實【按明史於謙傳稱謙令鎭將擒寧考之明實錄謙實未嘗與謀惟載楊俊奏有總兵官朱謙委臣相機行事語傳者或以同名致訛耳野狐嶺在今宣化府萬全縣東北三十里】

發明【額森屢挾上皇入冦皆出喜寧之防是寧一日不誅上皇一日不歸也自江福擒寧額森失其向道尋卽有宣府之挫遂決意遣使議和上皇南歸𨿽曰天幸豈非人事乎寧日侍左右而英宗能察其賣已潛以計誅之不可謂非一隙之明也生於憂患者固若是乎乃復辟而首崇王振之祀抑獨何也】

三月衛喇特復分道入冦

【陽和大同偏頭闗野狐嶺萬全衛皆被冦時邊將禦敵互有殺傷惟寧夏慶陽朔州被敵殺掠甚眾】質實【陽和衛金白登縣元屬大同路明洪武初廢二十六年置衛宣徳元年徙髙山衛來同治本朝順治七年攺陽髙衛雍正三年攺衛爲縣屬大同府偏頭闗五季北漢砦元攺爲闗明置偏闕所今爲縣屬寧武府按闗爲古武州地西逼黃河與套僅隔一水其地東仰西伏故名偏頭】

錄土木死事諸臣後

【以死事諸臣忠子難各官其子有差】質實【按明英宗實錄附載景泰元年三月辛亥以戶部尙書王佐子道陽兵部尙書鄺埜子儀俱爲主事吏部侍郎曹鼐子恩刑部侍郎丁鉉子琥副都禦史鄧棨子瑺俱爲評事左通政司龔全安子廷暉太常少卿劉容子鑑俱爲部照磨欽天監正廖羲仲子景明爲司曆大醫院使欽謙子智爲本院吏目翰林侍讀學士張益子翊尙寶少卿淩壽子暉俱爲序班佐等俱從徵陣亡故錄其子而正統十四年八月壬戌備載土木死事諸臣無廖羲仲欽謙二人蓋明實錄之疎漏也】

夏四月旱

【自去冬至春災異疊見黒气四塞烈風防木至是雨久缺大旱】

五月總督侍郎侯璡及副總兵田禮破貴州苗

【時羣苗西至龍裏東至沅州北至武岡南至播州不下二十萬平越被圍已九月城中食盡掘艸根煮弩革食之而王驥頓兵辰沅不進巡按禦史黃鎬置疏竹筒中募土人乞援於朝乃更命保定伯梁珤都督方瑛防湖廣總督侯璡帥師往討時副總兵田禮已解平越圍璡遣兵攻敗水西諸賊貴州道始通又調雲南兵由烏撒防師開畢節諸路檄普安土兵援安南衛而自率兵攺破紫塘等數十餘寨防賊復圍平越回師擊退之遂分哨七盤坡羊腸河等處東至重安江與王驥兵防鎭逺道亦通已而璡復檄方瑛攻賞攺諸寨擒僞王王阿同及淸平賊阿趙等而驥亦俘獲剗平王苗富虫皆送京師伏誅是秋梁珤亦破湖廣苗防璡卒以王來代之明年春來與方瑛分兵連破三百餘寨苗眾防其酋韋同烈並賊將五十八人以降】質實【播州漢牂牁地唐置郎州攺播州宋置播州安撫司明初爲宣歷司後攺遵義府四川今貴州安南衛元爲普安路地蠻名尾灑明洪武十七年置尾灑驛後攺置安南衛貴州都司今爲縣屬南籠府紫塘蠻寨名在平越府境七盤坡在平越府城東南五里盤廻七里坡下有溪羊腸河在平越府城東二十里西南流合馬腸江入麻哈江重安江在平越府黃平州南三十里源出苗境經湖南靖州界爲黔楚要津鎭逺元初置鎭逺沿邊溪洞招討使後攺府明初攺州永樂中仍置鎭逺府今因之賞攺苗寨名侯璡字廷玊澤州人黃鎬字叔髙侯官人】

朱謙敗衛拉特兵於宣府

【衛拉特二千騎屯賈家營謙與參將紀廣等力戰卻之封謙撫寧伯是時冦气甚驕屢擾宣府大同意二城且旦夕下而謙守宣府郭登守大同數以羸師挫其勁騎額森由是气益沮】

衛拉特遣使請和

【喜寧旣誅額森失間謀所部兵亦多死傷而托克托布哈王阿拉知院又皆欲和於是額森決意息兵又恥自屈乃先令阿拉知院遣參政旺紮勒托歡等至懷來議和邊將以聞帝用陳循言賚使令還而以勅諭阿拉未行額森忽擁上皇至大同遣使賫文書以講和爲言而自率眾至城下郭登仍欲謀奪上皇敵覺遂擁上皇去登以使及書奏帝厚賚使令與旺紮勒托歡皆還王直率羣臣上言曰太上皇惑細人言輕身一出至於防塵陛下宵衣肝食徴天下兵與羣臣兆姓同心戮力期防此朝食以雪不共戴天之恥乃者天誘其額森有悔心之萌而來求成於我請還乘輿此轉禍爲福之機也望陛下俯從其請遣使往報因察其誠僞而撫納之奉太上皇以歸少慰祖宗之心帝曰卿等言良然但前後使者五輩往終不得要領今復遣使設彼假送駕爲名來犯京師豈不爲蒼生患賊詐難信其更議之已而阿拉使復至胡濙等復以爲言於是帝禦文華門召廷臣諭以宜絕狀直又對曰必遣使無貽後悔帝不悅曰朕非貪此位而卿等彊樹焉今復作紛紜何眾不知所對於謙從容曰天位已定寧復有他顧理當奉迎萬一彼果懷詐我冇辭矣帝意釋羣臣旣退太監興安出呼曰公等欲報使孰爲富弼文天祥者詞色交厲直面折之曰廷臣惟天子使旣食祿敢辭難乎安始語塞乃以給事中李實爲禮部侍郎大理寺丞羅綺爲少卿及指揮馬顯等令賫璽書與阿拉使偕往諭衛拉特君臣】質實【敕諭阿拉文略曰我朝與爾衛拉特和好額森違天犯順朕兄太上皇帝興師問罪額森又輒遮畱毒我生靈殘我邊徼朕嗣承大統宗室臣民咸請興兵討罪復讐朕念額森屢請送大駕回京以故遣人賜書授賞乃額森詭詐反覆今阿拉又使至朕欲從爾但聞額森尙聚眾塞上意在脇挾義不可從卽阿拉必欲和好待衛拉特諸部落北歸議和未晚不然朕不惜戰也李實字孟誠合州人旺紮勒托歡舊作完者脫歡今攺】

發明【景帝當國家煩危之後能任賢用將一意戰守使敵不敢猖獗可謂轉危爲安有功社稷矣然其不欲奉迎上皇𨿽羣臣屢請而遣使答書止言息兵講和不肯一語及迎復意委君親於艸莾實出貪戀天位之私說者謂宋之徽欽迎請愈勤愈不可得卒委骸骨爲萬世羞當日不急於迎復正使敵不能以奇貨可居挾畱爲質然上皇之歸實出天幸設以拒敵者棄君而君或竟不得歸其將何以對天下後世耶】

秋七月遣右都禦史楊善等使衛拉特

【李實等旣行托克托布哈及額森所遣使丕勒瑪尼哈瑪爾等復至賜之宴丕勒瑪尼哈瑪爾言於館伴曰昨知院使來朝廷遣人偕往今吾等乃汗及太師所命若不報使事必不濟胡濙等奏其語廷議請簡四人往帝命俟實還議之及是使者將返王直等固請報使乃命善及工部侍郎趙榮爲正使以都指揮同知王息錦衣衛千戶湯允勣副之賫金銀書幣以往濙等言上皇在衛拉特久禦用服食宜付善等隨行不報未幾實還述額森語云迎使夕來大駕朝發廷議請更遣大臣帝曰楊善旣去不必更遣但以奉迎意敕諭額森足矣】質實【楊善字思敬大興人湯允勣字公讓東甌王和之曽孫丕勒瑪尼哈瑪爾舊作皮兒馬黒】

八月上皇發衛拉特

【楊善奉使時賫賜額森金幣外余無他賜善乃捐已貲揣彼中所需者多市以往旣至館伴田氏亦中國人畱飲帳中善與語相得因以所賫遺之館伴喜明日善謁額森亦大有所遺額森亦喜善因詰之曰太上皇帝朝太師遣貢使必三千人嵗必再賚金幣載途背盟見攻何也額森曰柰何削我馬價予帛多剪裂前後使人往多不歸又減嵗賜善曰馬價非削也太師馬嵗增而不忍拒故防省之太師自度價比前孰多帛剪裂者通事爲之卽太師貢馬有劣弱貂或敝豈大師意耶貢使多至三四千人有爲盜或犯他法故自亡去中國畱之何用賞賜惟據現在數浮於人則不與非減也額森屢稱善善見額森辭色和因曰太師再攻我屠戮數十萬太師部曲寧無損今還上皇和好如故中國金帛日至不亦美乎額森曰上皇歸何以處之善曰天位已定難以再移知院巴延特穆爾勸額森畱善而遣使要復上皇位額森懼失信不可乃引善見上皇設燕奉餞額森自彈琵琶妻妾奉酒令善生善辭上皇曰太師命坐則坐善叩頭少坐卽起周旋其間額森顧左右曰有禮巴延等亦各設宴畢額森築土臺坐上皇臺上率妻妾部長羅拜臺下上皇行額森送數十里遣知院帥兵衛送而自下馬伏地慟哭良久去】

詔議迎上皇禮

【初廷臣聞上皇將還欲奏請奉迎都禦史王文厲聲曰公等謂上皇來耶額森不索土地金帛而遽送還耶眾素畏文皆愕然不決而罷及是果得還乃詔禮部議迎上皇禮尙書胡濙具議以上傳防以一輿二馬迎於居庸闗至安定門易法駕給事中劉福言禮太薄帝曰昨得上皇書具言迎駕禮宜從減省朕豈得違之羣臣乃不敢言防千戶龔遂榮爲書投髙谷而匿其名言奉迎宜厚主上當避位懇辭而後受命如唐肅宗迎上皇故事谷袖之入朝與王直朝濙等共觀之直曰此禮失而求諸野也濙欲以聞王文不可而給事中葉盛已奏之有詔索書濙等因以書追且言肅宗迎上皇禮正可仿行帝不悅曰苐從朕命無事紛更乃遣太常少卿許彬至宣府翰林侍讀商輅至居庸迎上皇時帝索遂榮書所從得甚急遂榮自防詣闕言之下詔獄坐遣久之得釋】質實【劉福建安人龔遂榮淮安人業盛字與中昆山人許彬字道中寧陽人】

上皇至京師入居南宮赦

【上皇至自東安門入帝迎拜上皇答拜相持泣各述授受意推遜良久帝遂送上皇至南宮百官隨入行朝見禮赦天下詔詞有曰禮惟有隆而無替義則以卑而奉尊𨿽未酬復怨之私姑稍遂厚倫之願先是李實使上皇言於上皇曰南歸後當引咎自責上皇滋不悅及至宣府僅命許彬艸勅諭羣臣而已復辟後實竟斥爲民】質實【南宮在禁垣之巽隅亦有首門二門以及兩掖門卽所稱小南城者是也二門內亦有前後兩殿旁有兩廡其他離宮以及圓殿皆天順間所增飾者非初制也】

以刑部侍郎江淵兼翰林學士入內閣預幾務

【時苗罷以淵代之初淵與徐珵同官侍講珵倡議南遷爲太監金英叱出踉蹌至左掖門淵適至迎問之珵曰以吾議南遷不合也於是淵入具陳固守之防遂見知超擢刑部侍郎及是參與機務】質實【江淵字世用江津人】

禦經筵

【禦史許士逹言經筵舊典毎月不過初六十六二十六三日如遇寒暑又援例停止一暴十寒聖學何以有成正統間上下防蔽無敢言者釀成大患陛下知之矣願陛下於經筵之外日召儒臣講論經史驗之於古防之於心以應無方之變帝優詔褒答】質實【許士逹歙縣人】

九月南京吏部尙書魏驥南京國子監祭酒陳敬宗致仕

【初驥爲吏部侍郎端愼勁直王振方淩虐公卿獨嚴重驥稱先生尋調南京進尙書至是以請老至京大學士陳循驥門生也請問曰公𨿽位冢宰未嘗立朝願少待事在循輩而已驥正色曰若爲輔臣當爲天下進賢才不得私一座主退語人曰渠以朝廷事如一已事只爲私謀安得善終竟致仕去敬宗在官方嚴率下立教條革陋習六館士千餘人毎升堂聴講設饌防食整肅如朝廷先是以秩滿入都王振欲致之不可得防應天巡撫周忱亦在京振知其與敬宗善今通意敬宗曰吾爲諸生師表而私謁中官何以對諸生忱退謂振曰陳公倔彊未可以勢力致顧善書法公試以禮幣求書彼來謝或可致耳振遂貽文錦羊酒求書程子四箴敬宗書訖署名而已返其幣終不往見以故在南太學十七年不調及是與驥同引年致仕家居不輕出有被其容接者莫不興起驥在籍二十餘年衣布糲食不殖生產事兄教諭驥𨿽耄益恭教子孫孝弟力田講明理學以朂後進所行動應理法蕭山故多水患有宋時縣令楊時湖隄遺迹驥增修螺山石巖諸塘堰捍江湖興湖利鄕人賴之】質實【蕭山唐置明屬紹興府今因之螺山在蕭山縣東南二十里石巖在蕭山縣西南十二里】

冬十一月禮部尙書胡濙請令百官賀上皇生日不許【上皇生日禮部請令羣臣詣延安門行朝賀禮帝命免行】

十二月濙又請明年正旦百官朝上皇於延安門亦不許

【自是嵗爲始詔皆免行給事中林聰欲上疏言之葉盛謂曰今上孝弟上皇盛徳兩宮帖然安靜若益以言則涉眾易疑恐無中生有反爲非便聰乃止禦史盛防目盛曰已不爲而乂阻人爲之耶盛曰此大事當熟慮惟安與靜久長之道也】質實【林聰字季聰寧徳人盛防吳江人】

發明【監國而卽攺元奉迎而不譲位景帝之攘爲己有久假不歸之意形迹已自顯然卽使儀文禮節曲意尊崇且恐無以共白於天下乃生日旣不稱賀元辰復不許朝徒以逼已生嫌竟至百寮禮絕何忍而爲此耶葉盛軰恐疏爭開釁固爲彌縫苟且之圖然亦有以深窺其隠矣】

【辛未】二年春正月令軍民輸納者世襲武職

【都給事中金逹疏諫不聴其後給事中曹凱言近輸豆四千石以上得授指揮彼受祿十餘年費已償矣復令世襲是以生民膏血養無功子孫而彼所息長無窮也乞自今惟令帶俸不得任事帝然之今已授者如故未就者悉如凱言】質實【曹凱字宗元益都人】

度天下僧道

【先是僧道三年一度帝特詔停之至是太監興安以皇后防度僧道五萬餘人於謙上言今四方多流徙之民三邊缺戰守之士度僧道太多恐乖本末帝不省】

二月帝詣國子監行釋奠禮

【禮旣成帝升禦座祭酒蕭鎡講尙書天聰明章辭防敷暢帝甚嘉之】質實【蕭鎡字孟勤泰和人】

吏部郎中李賢上中興正本防

【其日有十曰勤聖學顧箴警戒嗜欲絕玩好愼舉措崇節儉畏天變勉貴近振士風結民心帝深嘉納命翰林寫置左右備省覽】質實【李賢字原徳鄧州人】

以星變修省

【欽天監奏土星逆行太防垣此上天垂象伏望日新聖徳仍飭文武羣臣各加修省帝曰上天仁愛垂象示警朕當省悔五府六部都察院翰林院其計議寛防條例以聞】

夏四月遣都督僉事孫安守備獨石

【初額森入犯獨石等八城俱殘毀議者欲棄之於謙曰棄之則不但宣府懷來𨿽守京師不免動揺乃薦安授以方略率兵守之安招士卒修城堡飭戰具弔死問傷流亡復業八城遂完】質實【八城獨石馬營云州雕鶚赤城龍門李家莊長安嶺凡八城】

發明【明代邊患一失於割廣寧以畀三衛再失於棄開平而守獨石若更棄八城則藩籬盡失根本爲之動揺矣議者可謂無識幸於謙力排眾論特以孫安鎭守之兼授以方略據龍門之闗募屯田之士且戰且守而八城復完不然委牖戶子敵庭其能一日安枕耶】

五月遺衛拉特托克托布哈書

【上皇歸後托克托布哈及額森屢使致貢上皇所亦別有獻帝意欲絕衛拉特不復使使額森以爲請尙書王直金濓胡濙等皆言絕之恐啟釁帝曰遣使有前事適以滋釁爾曩入冦時豈無使耶因敕額森曰前者使往小人言語短長遂致失好朕今不復遣而太師請之甚無益也太師使朕皆優禮厚給之顧亦須少人賞賚乃得從厚至是托克托布哈使又至送還帥掠招撫使髙能等請通好直等復相繼言之帝曰使臣不遣朕志素定巧享其使而以書報之】

復以楊洪鎭守宣府

【時宣府總兵官朱謙卒於鎭乃命洪復鎭宣府從子能信充左右參將洪奏言臣旣佩印充總兵官而兄子能都督同知信都督僉事俱充參將子俊右都督管三千營一門父子同握重兵盛滿難居乞賜臣休致或調能等他鎭不許居數月以疾召還京卒洪久居宣府禦軍嚴肅士馬精彊爲一時邊將冠】

六月戊辰朔日當食不見

【欽天監言是月邜初刻日當食至期不見】

秋七月京師地震

【癸丑夜京師地震自北而南八月壬申南京地亦震】

八月復午朝

【自永樂初舉午朝後漸罷不行給事中葉盛疏請復之帝卽報可】

冬十月免山西被災稅糧

【凡一百八萬二千餘石】

十二月廣通王徽煠陽宗王徽焟謀逆廢爲庶人【徽煠惑家人段友洪致仕都事干利賔等言謂徽煠有異相當王天下作僞敕分遣友洪及防能陳添仔等以銀印金幣誘諸苗爲亂封苗酋楊文伯等爲侯令發兵來攻武岡陽宗王徽焟亦與通謀友洪歸爲鎭南王徽煣所執有司以聞帝廢徽煠徽焟爲庶人幽徽煠京師而錮徽焟於鳯陽防能率苗兵二千至武岡聞事敗叛入廣西稱防王糾生苗爲亂】質實【徽煠岷王楩第三子徽焟楩第五子徽煣楩第二子】

立團營

【明初京營兵隸五軍都督府永樂中復置京軍三大營於是五都督府𨿽仍舊制其掌府者治常行文書而已非特命不預營事及是於謙以營政久弛京軍分隸三營各爲教令臨期徴發挑選湊撥兵將不相習請遼三營軍十萬分五營團操名曰五團營具法五十人爲隊隊有長百人兩隊有領隊官千人有把總五千人有都指揮體統相維兵將相識量敵多寡以爲調法明年十二月謙又請益兵五萬並前五營爲十團營每營置都督一人都指揮三人把總十五人指揮三十人每隊置管隊官二人仍各統以武臣內臣而謙及石亨內臣劉永誠曹吉祥往來提督其餘軍不在團營者歸本營訓練以衛京師名曰老營由是京軍之制一變已而謙繪陣圖上進依古法而變通之其爲論甚悉帝然之命依法訓練謙號令明審目視指屈口奏悉合機宜石亨𨿽大將受成而已】質實【京軍三大營一曰五軍一曰三千一曰神機初洪武時建京衛四十有八成祖增至七十二永樂八年徵布尼雅錫哩分步騎軍爲五曰中軍左掖右掖左哨右哨旣旋師仍之謂之五軍營嵗調中都山東河南大寧兵更畨上京師隸之是外又有十二營圍子手營及防官舍人營之屬悉附五軍營中此五營之部也已得邊外降丁三千立營分五司一掌執大駕龍旗實纛勇字旗負禦寶及兵仗局什物上直官軍一掌執左右二十隊勇字旗大駕旗纛金鼔上直官軍一掌傳令營旗牌禦用監盔甲尙冠尙衣尙履什物上直官軍一掌執大駕勇字旗五軍紅盔貼直軍上直官軍一掌殺虎手馬轎及前哨馬營上直明甲官軍隨侍營隨侍東宮官舍遼東備禦曰還官軍此三千營之部也已徵交阯得火器法立營肄習謂之神機營營有中軍左石掖如五軍又因得都督譚廣馬五千匹置營名五千掌操演火器及隨駕防衛馬隊官軍此神機營之部也三營各提督以內臣武臣居常五軍肄營陣三千肄巡哨神機肄火器大駕徵行則大營居中五軍分駐步內騎外騎外爲神機神機外爲長圍周二十里而樵采其中三大營之制如此按明兵志謙請於諸營選勝兵十萬分十營團練於謙傳云擇精鋭十五萬人分十營團練其說互殊考明實銀景泰三年十二月癸巳謙與石亨議選五軍神機三千等營精鋭官軍十五萬分爲十營則謙傳爲得實而兵志誤也】

以禮部侍郎王一寧祭酒蕭鎡並兼翰林學士入內閣預機務

【鎡先代李時勉爲祭酒元年以老疾辭國子生三千人叩闕請畱帝允之至是與一寧並以本官兼學士入內閣一寧軟熟希世防學問該博而性猜忌遇事多退避二人在位皆無所樹立云】質實【王一寧仙居人】

額森弒其主托克托布哈

【托克托布哈娶額森姊生子額森欲立之托克托布哈不從額森亦疑其與中國通將害己遂治兵相政托克托布哈敗走額森追殺之収其妻子遣使獻防且貢馬於謙上言額森𨿽悔過攄誠遣使入貢而罪大惡極終不可容今其君臣自相仇殺是天授我復仇之機臣請統團操軍馬分往宣府大同討賊帝不從】

【壬申】三年春二月戶部尙書金濓有罪下獻尋釋之【舊制秋糧輸米有折収銀布者夏稅輸麥有折收絲絹者帝卽位詔免景泰二年稅糧三之一濓檄有司但減米麥其銀布絲絹防如舊學士江淵以告帝詰貴戶部濓言未嘗追徵給事中李侃等請追問有司奉何明文濓恐事敗乃言絲絹銀布詔書未載今國家多用若槪免國計何資於是給事中禦史劾濓失信於民爲國斂怨且訐其陰事帝欲宥之言官力爭遂下都察院獄三日釋之削太子太保攺工部吏部尙書何文淵言理財非濓不可遂復還戶部濓上疏自理乞骸骨帝慰畱之】質實【給事中禦史訐濓陰事按明實錄濓奏臣被禦史給事中劾臣充生員時爲盜出妻蓋永樂七年臣因妻兄董英盜臣財物告官將英枷決妻亦休出又言臣往福建時母死不臨及還又不發喪蓋臣以軍務至重不敢以私廢命後防取回奏乞奔喪不允】

三月詔錦衣衛官訪事

【初王振亂政以指揮馬順理衛事流毒天下帝旣卽位廷臣極言官校緝事之帝切責其長令所緝送法司有誣罔者重罪之於時官校爲之斂戢及是帝欲陰察外事乃命指揮同知畢旺董司偵訪而錦衣衛官漸用事矣】

夏五月廢皇太子見深爲沂王立子見濟爲皇太子【帝卽位後久欲以見濟代太子而難於發言遲回久之太監王誠舒良爲帝謀先賜陳循髙谷白金各百兩江淵王一寧蕭鎡商輅半之用以緘其口然猶未發也防廣西土目黃以私怨戕其弟思明土知府並減其家巡撫李棠以聞下有司治其事父子入獄急使其黨千戶袁洪至京師行賂有教其迎合帝意者乃上疏請易太子其疏曰太祖百戰以取天下期傳之萬世往年上皇輕身禦冦駕防北庭冦至都門幾喪社稷不有皇上臣民何歸今且逾二年皇儲未廷臣惟人心易搖多言難定爭奪一萌禍亂不息皇上卽循遜譲之美欲全天敍之倫恐事機叵測反覆靡常萬一羽翼長養權勢轉移委愛子於他人寄空名於大寶階除之下變爲冦讐肘腋之間自相殘蹙此時悔之晚矣乞與親信文武大臣宻定大計以一中外之心絕覬覦之望疏入帝曰萬里之外乃有此忠臣卽下廷臣議且令釋罪於是禮部尙書胡濙集羣臣防議眾相顧莫敢發言惟都給事中李侃林聰禦史朱英以爲不可尙書王直亦有難色太監興安厲聲曰此事不容已卽以爲不可者勿署名毋得首防持兩端羣臣皆唯唯署議於是濙等上言陛下膺天明命中興邦家統緒之傳宜歸聖子黃奏是制曰可禮部具儀擇日以聞遂簡置東宮官及是更封太子爲沂王立見濟爲太子詔曰天佑下民作之君實遺安於四海父有天下傳之子斯固本於萬年大赦天下命百官朔望朝太子賞諸親王公主及邊鎭文武內外羣臣有差乂加賜循等諸閣臣黃金各五十兩東宮公孤官皆兼支二俸而罪竟得釋且赦其子云】質實【黃以私怨殘其弟按明實錄廣西思明府土官知府黃致仕子鈞已代爲知府庶兄都指揮使欲殺釣代以已子守偹潯州托言徵兵思明府令其子糾眾結寨於府三十里外夜馳至府襲殺一家支解及釣甕後圃仍歸原寨明日乃入城詐發哀遣人報捕賊以掩其迹方殺時僕福童得免走訴憲司乃以事聞疏出眾皆驚愕謂必有教之者或疑侍郎江淵後粵人邱濬入翰林曰此易辧也廣西紙與京師紙異索奏視之果廣西紙其疑乃白思明唐羈縻州元爲思明路明爲思明土府屬廣西布政司本朝攺屬大平府雍正九年攺爲思州土州李棠字宗楷縉雲人朱英字時傑桂陽人】

廢皇后汪氏立妃杭氏爲皇后

【帝初欲易太子獨汪後不可曰如監國之稱何帝不從後以太子杭妃所生遂讓焉】質實【皇后杭氏錦衣衛指揮使昱女】

封上皇子二人爲王

【封見淸爲榮王見淳爲許王】質實【見淸上皇第二子萬宸妃生封榮王天順復辟後攺封徳王居徳州復攺濟南見淳上皇第四子王惠妃生封許王明年卒】

官顏孟二氏子孫各一人

【命禮部取顏孟子孫長而賢者各一人至京官之遂以顏希惠孟希文並爲翰林院五經博士子孫世襲未幾以希惠非嫡子乃攺官其兄子議】質實【顏希惠復聖五十九代孫孟希文字士煥亞聖五十六代孫顏議字定伯】

六月建大隆福寺

【時太監興安用事佞佛甚於王振請帝建大隆福寺費數十萬明年三月工成帝克期臨幸禮部郎中章綸諌河東鹽運判楊浩除官未行亦上章言之帝乃止】質實【大隆福寺在大興縣東大市街之西北章綸字大經樂淸人楊浩濟南人】

河決沙灣

【河自正統十三年經由沙灣決口入海運道口益淺澀帝勅山東河南巡撫都禦史洪英王邏協力合治積數月無功時議者謂沙彎以南地髙水不南入運河請別引水以灌運甚或言沙灣水湍急投以石鐵衝浮若羽非人力可爲宜設齊醮符咒以禳之帝心甚憂命工部尙書石璞往治而加河神封號璞至濬渠自黒洋山至徐州以通漕而沙灣決口如故遣中官黎賢阮洛禦史彭誼助之乃於沙灣築石隄以禦決河開月河二引水以益運河且殺其決勢隄旣成璞還朝至是大雨浹旬河復決沙灣北岸四十餘丈旁近地皆渰沒詔英督有司修築及冬工甫竣明年正月河又決新塞口之南至四月決口甫塞五月大雷雨又決沙灣北岸掣運河水入鹽河漕舟盡阻帝復命璞往乃鑿一河長三里上下通運河而於決口築壩截之令新河運河俱可行舟以濟漕】質實【石璞字仲玉臨漳入洪英福建懷安人王暹字景陽浙江山陰人彭誼字景宜東莞人】

秋七月殺內使王瑤

【禦用監阮浪侍上皇於南宮上皇賜浪鍍金繡袋及鍍金刀各一浪以與瑤錦衣指揮盧忠見之醉瑤酒而竊之上變言浪傳上皇命以袋刀結瑤圖復位帝震怒下浪瑤詔獄窮治之忠筮於術者仝寅寅以大義折之且曰此大凶兆死不足贖忠懼佯狂以冀免商輅及中官王誠言於帝曰忠病風無足信不宜聴妄言傷大倫帝意少解乃並下忠獄坐以他罪謫廣西立功錮浪於獄而瑤竟磔死】

八月王一寧卒

【一寧之入閣也以中官王誠輩嘗受業私相援引遂致顯逹非士論所與也及是卒於官】

九月江淵以母喪起復

【初侍讀學士倪謙遭喪淵薦謙爲講官謙遂奪哀至是禦史周文言淵引謙正爲今日地帝以事旣處分不問詔自今羣臣遭喪毋濫保】質實【倪謙字克讓上元人】

閏九月開處州銀塲

【時浙民乞復開銀塲鎭守浙江】

冬十月以左都禦史王文入內閣預機務

【時王一寧旣卒閣中尙有五人陳循髙谷江淵蕭鎡商輅也循最寵任谷與循不相能以文彊悍欲引文自助乃請增閣員循舉其鄕人蕭維禎谷舉文文方巡視江淮以得中官王誠助遂召入閣二品大臣入閣自文始文旣居政府反與循比而不附谷人謂谷自生一敵云】質實【明史職官志都察院左右都禦史正二品王文時爲左都禦史始以二品入閣考明直閣諸臣表翰林入內閣自解縉始加少保入內閣自楊士奇始都禦史入內閣自王文始明朝重冢宰𨿽內閣歷二三十年不領吏部尙書內閣之領吏部尙書亦自文始內閣兼太子太保左都禦史吏部尙書翰林學士者亦自文始於時陳循則戶部尙書翰林學士少保太子太傅華蓋殿大學士文淵閣大學士髙谷則工部尙書翰林學士少保太子太傅謹身殿大學士東閣大學士且兼五官矣以故體統尊於三公而內閣之望益隆蕭維禎名兆以字行廬陵人】

十一月己未朔日有食之

於謙辭總督軍務不許

【帝知謙深凡所陳奏無不從而謙亦每事抒忠直陳無隠由是人多忌之方敵初退都禦史羅通劾謙上功不實且言韓信起自行伍禳苴防於寒防宜博搜將士中如信苴者與議軍事若今腰玉珥貂皆苟全性命保爵祿之人未足與議也意蓋詆謙與石亨輩謙疏辧且乞罷請通指薦韓信禳苴其人者廷臣共畱謙又謂通誌在滅賊無他帝兩解之及論徳勝之功石亨功不如謙而得世侯內媿疏薦謙子冕詔召赴京師謙辭不允冕至謙言國家多事臣子義不得顧私恩且亨位大將不聞舉一幽隠拔一行伍微賤以禆軍國獨薦臣子於公議得乎臣於軍功力杜僥幸決不敢以子監功亨大恚旣立團營亨與謙共事亨縦恣謙毎裁抑之亨恨甚疏辭總兵不許謙上言祖宗朝本無總督邇因邊事孔棘命臣兼領此一時之宜非經久之法卽今敵情不定將任冝専臣見石亨累奏辭職以臣爲之軒輕也豈可以臣之駑鈍使亨不得行其志乞解臣總督軍務俾亨專任其事帝亦不允通與亨皆謙所薦舉顧前後齮齕之而言者復捃摭不已諸禦史屢以深文彈劾賴帝力持之謙略得盡其所施設然謙故性剛負才气遇事冇不如意輒拊膺嘆曰此一腔熱血竟灑何地視諸選耎大僚勲臣貴戚意頗輕之故憤怨者益眾謙嘗畱宿直廬不還私第素病痰疾作景帝遣興安舒良更畨往視聞其服用遇薄詔令上方制腸至醯菜畢備又親幸萬嵗山伐竹取瀝以賜或言寵謙太過興安等曰彼日夜分國憂不問家產彼去令朝廷何處更得此人】

遣使撫輯畿內山東山西流民

【先是五月河南流民復業者計口給食五年至是畿內山東山西逃民復賦役五年】

十二月額森使來廷臣請遣使報之不許

【額森自弒托克托布哈後屢使貢馬至是復遣使賀來年正旦尙書王直等請遣使答之詔兵部議於謙言臣職司馬知戰而已行人事非所聞帝從謙言遣使議乃罷旣而洗馬劉定之言北庭遣使宜敕羣臣公議不當但委兵部蓋和戰皆所以待敵而兵部必不以和爲請猶巫醫皆所以治病而巫者必不以樂爲言各防其所短而欲見其所長也詔下羣臣更議給事中路璧以遣使有五不可帝以璧議爲是使卒不遣】質實【劉定之字主靜永新人路璧安福人】

【癸酉】四年春二月以土酋黃爲前軍都督府同知【勅馳驛至京召見便殿以有機謀勇略命治前府事賜第居京師後天順復辟間自殺發棺戮其屍捕其子震誅之或云懷獻太子卒仰藥死】

三月鳯陽淮徐饑巡撫僉都禦史王竑振之

【鳯陽淮安徐州大水道殣相望竑不待報輒開倉振之山東河南饑民亦相率就食竑以徐州廣運倉有餘積欲發以振典守中官不可竑曰民旦夕且爲盜若不吾從脫有變吾先斬若然後自請死耳中官憚竑名不得已從之竑乃自劾專擅罪因言廣運所儲僅支三月請令死罪以下得入粟贖帝從其議復命禮部侍郎鄒幹賫帑金馳赴聴竑便宜竑乃躬自巡行散振不足則令沿淮上下商舟量其大小出米作粥以食饑民又勸富民出米麥谷粟而以銀錢絹布參之分給被災之家全活二百一十餘萬賦牛種及招撫復業者七萬九千餘戶他境流移安輯者萬六百餘家病者給藥死者具槥鬻子女者贖而歸之還籍者子道裏費民忘其饑頌聲大作歌曰生我者父母活我者巡撫初竑奏淮揚饑帝憂甚及得竑自劾疏喜曰好都禦史不然饑死我百姓矣於是尙書金濓大學士陳循等頌竑功就進左副都禦史時濟寧亦饑帝命南京戶部尙書沈翼賫帑三萬往振散給僅五千金余歸之京庫竑劾翼奉使無狀請以銀易米備振從之】質實【鄒幹字宗盛余杭人沈翼字克敬山陽人】

開建寧銀塲

【時浙江銀塲旣開戶部奏福建建寧銀塲與之相連亦請並開故從之命少監戴細保提督後孫原貞又奏臣覆視各銀塲親臨各坑見坑路深逺礦脈細微亦有堅石深泉之處實難開煎伏望仍前封閉俟嵗丰民富時徐議其事乃罷】

夏四月始令生員納粟爲國子生

【命各布政司及直府州縣學生員輸粟八百石於臨淸東昌徐州振濟者入監讀書循資出身尋減三百石以胡濙言遂罷初洪武中監生與薦舉人材參用故其時太學生最盛迨薦舉旣廢進士日重而監生漸輕至是納粟例開不久卽止然其後或遇嵗荒或因邊警或大興功作率據前例行之而軍民子弟亦得援生員之例以入監謂之民生亦謂之俊秀或竟謂之例監而監生日益輕矣】

六月吏部尙書何文淵下獄尋釋之

【文淵自吏部侍郎進尙書協王直理部事銓選多私禦史練綱等言直素行本端爲文淵及侍郎項文曜等所防宜按問其罪帝𨿽宥文淵等然頗以綱爲直及是給事中林聰等劾文淵憸邪左庶子周旋疏言具枉聰等攻益力並劾旋禦史曹凱復廷爭之遂與旋俱下獄文淵素善太監興安聰疏中有囑托內臣語安請帝詰主名時安方用事聰終不敢斥言乃釋文淵命致仕文淵前議易儲嘗言父有天下傳之子閣臣艸詔卽用其語後天順復辟或傳朝廷逮捕遂自經死】質實【項文擢字應昌淳安人周旋永嘉人】

秋八月額森自立爲汗

【額森廹脇諸部東逾烏梁海西及赤斤哈宻遂自立爲汗以其次子爲太師遣使致書稱大元特克紳逹罕未曰添元元年詔廷臣議報書所稱給事中林聰以爲但勅諭來使不必報書安逺侯柳溥以爲宜仍稱太師郎中章綸以爲可稱衛拉特王而府部大臣則僉言宜從北俗稱爲汗帝從大臣議書稱衛拉特汗賜之】

冬十月以徐有貞爲左僉都禦史治沙灣決河

【有貢卽徐珵以倡議南遷爲太監興安金英所叱久不得遷因諂事陳循以玉帶遺之且用星術言公帶將玉矣無何循果加少保大喜會太子立因引爲右諭徳時少保於謙方爲帝所倚任凡用人多宻訪之謙珵屬謙門下士遊說求國子祭酒謙爲言於帝帝曰此議南遷者耶爲人傾危將壊諸生心術珵不知謙之薦之也以爲沮已深怨謙循揣帝惡珵告珵曰若第更名無爲內家習知庶可希進用遂攺名有貞及是河決沙灣已六年矣隨築隨決前後遣王永和石璞等治河皆無功璞所鑿新河𨿽成帝恐不能久令璞且畱處置而命廷臣舉一人以專治沙灣眾共推有貞乃擢僉都禦史以往】

十一月皇太子見濟卒

【諡懷獻】

【甲戌】五年春正月命江淵等撫輯山東河南兩淮軍民【時山東河南雨淮大寒人畜多凍死巡撫都禦史王竑上言比年饑饉洊臻人民重困頃冬春之交雪深數尺淮河抵海冰凍四十餘里人畜僵死萬餘弱者鬻妻子彊者肆刼敚衣食路絕流離載塗陛下端居九重大臣安處廊廟無由得見使目擊其狀未有不爲之流涕者也陛下嗣位以來非不敬天愛民而天變民窮特甚者臣竊恐聖徳𨿽修而未至大倫𨿽正而未篤賢才𨿽用而未収其效邪佞𨿽屏而未盡其類仁愛施而實惠未漙財用省而上供未節刑罸寛而寃獄未伸工役停而匠力未息法制頒而奉行或有更張賦稅免而有司或仍牽制有一於此皆足以干和召變伏望陛下修厥徳以新厥治欽天命去祖宗正倫理篤防義戒逸樂絕異端斯修徳有其誠矣進忠良逺邪佞公賞罰寛賦稅節財用戒聚斂卻貢獻罷工役斯圖治有其實矣如是而災變不息未之有也帝褒納之命閣臣江淵偕平江侯陳豫撫輯山東河南兩淮軍民並敕內外臣工同加修省陳弭災之道】

三月減國子生額

【監生二千餘人俱仰給官廩以戶部侍郎孟鑑言畱年深者千餘人余放歸】質實【孟鑑字克明傅野人】

命學士王文撫卹揚州及蘇常諸府

【尙書儀銘以江南北積雪沍寒死亡載道奏請振卹帝得奏卽馳勅江淵王竑振淮北而命閣臣文振揚州及蘇常諸府先是正統以來蘓松常鍞四府糧自兌運外毎四石折白金一兩民以爲便後戶部仍徵米輸淮徐凡一百餘萬石率三石而致一石民多破家文以便冝停之發米振饑民三百六十餘萬】質實【折白金按州縣嵗賦自起運兌運外糧四石折銀一兩解內承運庫謂之金花銀事詳英宗正統元年儀銘字子新髙宻人智之子】

夏四月壬午朔日有食之

五月下禮部郎中章綸禦史鐘同於錦衣衛獄

【先是懷獻太子旣卒綸與同偕朝語及沂王皆泣下因與約疏請復儲防定州獲北諜言額森使偵京師將以秋初大舉深入同聞之上疏抗論時政遂及復儲事其略曰近得賊諜言額森使偵京師及臨淸虛實期秋初大舉深入直下河南臣聞之不勝寒心而廟堂大臣皆恬不介意臣艸茅時聞寺人搆惡戕戮直臣劉球遂致廷臣箝口假使當時犯顏有人必能諌止上皇之行何至有防塵之禍陛下赫然中興鋤姦黨旌忠直命六師禦敵於郊不戰而三軍之气自倍臣謂陛下方且鞭撻四裔坐致太平柰何邊氛甫忠瘡痍未復遂生侈心失天下望伏願取鑑前車厚自奮厲又言父有天下固當傳之於子乃者太子薨逝足知天命有在臣竊以爲上皇之子卽陛下之子沂王天資厚重足令宗社冇托伏望擴天地之量惇友於之仁蠲具儀建復儲位實祖宗無彊之休又言昔嘗命將帥各陳方略經旬逾時互相委責及石亨栁溥有言又不過庸人孺子之計平時尙爾一旦有急將何策制之夫禦敵之方莫先用賢陛下求賢若渇而大臣顧排抑之所舉者率多親舊富厚之家卽長材屈抑孰肯爲言朝臣欺謾若此此臣所以撫膺流涕爲今日妨賢病國者醜也疏入帝不懌下所司議寕陽侯陳懋吏部尙書王直等請帝納其言因引罪求罷帝慰畱之越數日章綸亦疏言復儲並陳修徳弭災事其大者謂內官不可幹外政佞臣不可假事權後宮不可盛聲色又言孝弟者百行之本願陛下退朝後朝謁兩宮皇太后修問安視膳之儀上皇君臨天下十有四年是天下之父也陛下親授冊封是衛皇之臣也上皇傳位陛下是以天下讓也陛下奉爲太上皇是天下之至尊也陛下與上皇𨿽殊形體實同一人伏讀奉迎還宮之詔曰禮惟加而無替義以卑而奉尊望陛下允蹈斯言或朔望或節旦一幸南宮率羣臣朝見以展友於之情極尊崇之道更請復汪後於中宮正天下之母儀還沂王於儲位定天下之大本帝得疏遂大恕時日已暝宮門閉傳防自門隙中出立執綸及同下詔獄榜掠慘酷逼引主使及交通南宮狀頻死無一語會大風揚沙天地晝晦獄得稍緩令錮之方同下獄禮部郎孟圯者亦疏言復儲事帝不罪而進士楊集上書於謙曰姦人黃獻議易儲不過爲逃死計公等遽成之今同等又下獄脫諸人死杖下而公等坐享崇髙如淸議何謙以書示王文文曰書生不知忌諱要爲有膽當一官處之乃以集知安州】質實【安州金置元屬保定路明屬保定府今因之鐘同字世京吉安永丰人孟圯閩人楊集常熟人】

發明【方黃疏請易儲之時景帝遂議立見濟其時如林聰朱英輩夙以亮直表節亦竟不能爭及見濟旣卒儲位未定綸與同二人豈不知奏不濟必死然激於忠義遂慷慨不能自已其志洵可與劉球爭烈矣彼分金受餌諸臣當國家大事畏首畏尾曽無所補救殊多愧耳】

烏梁海三衛乞居大寧城不許

【額森虐使三衛逼徙其部落於黃河穆納地三衛不能堪其酌奇裏瑪格根特穆爾等亡歸請得近邊屯駐因乞居大寧廢城於謙以爲不可乃止】質實【奇裏瑪舊作乞兒蠻格根特穆爾舊作革幹帖木兒今並攺】

秋八月減兩京課鈔

【時以鈔法不行今兩京市肆園埸稅悉納鈔戶部按月徵之商民以爲病或閉戶不敢市易拔圖蔬伐果木以避之給事中陳嘉猷言兩京根本重地軍民尢宜加卹豈可當嵗歉之時興擾民之政從使鈔法通而民已不聊生矣詔蔬果等暫免納鈔】質實【陳嘉猷余姚人】

九月免蘇松常揚杭嘉湖漕糧

【共免二百餘萬石】

冬十月額森爲阿拉所殺

【額森旣弒托克托布哈自立爲汗恃其彊日益驕恣荒於酒色阿拉爲額森知院求爲太師曰主人衣新衣幸以故衣賜臣不許阿拉怒額森忌阿拉欲討之恐不勝乃自遣其子守西畨召阿拉二子從先鴆殺其次子阿拉懼詐言烏梁海盜馬請召還其長子合擊之額森先使賽堪逹通二王與俱臨行觴焉中途阿拉長子亦中鴆死阿拉益怨紿賽堪逹通前渡川自後率部落三萬攻額森數其三罪曰漢兒血在汝身托克托布哈王血在汝身烏梁海血亦在汝身天道好還血在我矣額森無以應約明日與戰退而與巴延特穆爾等議帳中有阿拉故部曲三人事額森久額森不之疑因共趨帳中拔所佩劍刺額森殺之並殺巴延時穆爾等賽堪王聞變領七千人躡之旣知額森死棄眾去爲其下所殺而逹通王領其人馬西奔未幾韃靼部保喇者復殺阿拉奪額森母妻並其玉爾求托克托布哈子穆爾格爾立之號小王子自是衛喇特遽衰額森諸子窮依哈宻部眾分散而保喇與其屬瑪拉噶等皆雄視部中韃靼勢復熾】質實【按額森旣亡數傳至博汗其世次不可考博汗生子曰烏琳臺巴丹太師遂統部落是爲準噶爾之始保喇舊作孛來穆爾格爾舊作麻兒可兒瑪拉噶舊作毛裏孩又傅汗舊作孛汗烏琳臺巴丹舊作烏林臺巴靼今俱攺】

十二月貶都給事中林聰爲國子監學正

【聰遇事敢言爲執政大臣所嫉王文尢惡之防聰甥陳和爲教官欲得近地便養文嗾禦史黃溥等劾聰下廷訊至專擅選法當斬胡濙不肯署稱疾不朝者數日帝遣興安問疾濙曰老臣本無疾前日議事驚悸至今不寧耳安問何爲曰諌官有小罪而欲殺之所以悸也安入告髙谷亦力言之聰乃得釋貶國子監學正】質實【黃溥弋陽人】

【乙亥】六年春正月以江淵爲工部尙書

【淵在內閣好議論每爲同官所抑意忽忽不樂防於謙以病在告詔推一尙書協理部務眾佯推淵淵欣然不辭屬商輅艸奏陳循王文宻示以石兵江工四字淵在旁方知也比詔下攺工部尙書石璞於兵部而以淵代璞淵大失望】

雨木冰

【癸酉曉刻四方濃霧旣而成霜附木自是日至丁丑凡五日】

二月命太監王誠同法司錄囚

【時中外系囚有至十餘年者帝以災變命誡防法司審錄之由是得減免者甚眾】

夏四月丙子朔日有食之

韃靼遣使入貢

【穆爾格爾遣使貢馬駝禮部言迆北未有君長請量減賞賜詔從舊給之以慰其心】

五月帝禱雨南郊

【以兩畿及各省旱蝗也】

予太監王誠等錦衣衛世職

【命太監王誠侄敏舒良弟玉張永兄琮郝義侄安王勤侄賢俱爲錦衣衛帶俸世襲百戶】

六月以宋儒朱子九世孫挺爲翰林院五經博士世襲【尋復以宋儒程頥十七代孫克仁周惇頤十二代孫冕俱爲世襲博士奉祀事】質實【朱挺字益齡朱子九世孫世居福建建安縣之紫霞洲程克仁程子十七代孫世居嵩縣之六渾周冕周子十二代孫其先道州人熈寧中周子母江州子孫因家廬山蓮花峯下按克仁冕之授博士事在景泰七年五月時又以福建僉事呂昌奏增祀黃幹蔡沈劉爚眞徳秀於朱文公祠】

閏六月兩畿湖廣水

【遣官省視振防】

徐有貞治沙灣決口成

【有貞至張秋上治河三防一置水門一開支河一濬運河議旣定督漕都禦史王竑以漕渠淤淺滯運請急塞決口帝勑有貞如竑言有貞守便宜言臨淸河淺舊矣非因決口未塞也漕臣但知塞決口爲急不知秋冬𨿽塞來春必復決徒勞無益臣不敢邀近功詔從其言有貞乃逾濟汶沿衛沁循大河道濮範相度地形水勢上言河自雍而豫出險固而之夷斥水勢旣肆由豫而兗土益疎水益防而沙灣之東所謂大洪口者適當其衝於是決焉而奪濟汶入海之路以去諸水從之而泄隄以潰渠以淤澇則溢旱則涸漕道由此阻然驟而堰之則潰者益潰淤者益淤今請先疏其水木勢平乃治其決決止乃濬具淤於是設渠以疏之起張秋金堤之首引而西南百里逾範曁濮又上而西北經澶淵以接河沁內倚古金堤以爲固外恃梁山泊以爲泄又置上下二閘以節宣之凡河流之旁出不順者築九堰以障之堰各長萬文崇三十有六尺厚什之柵木絡竹實之石而鍵以鐵凡五百五十餘日而工成賜其渠名廣濟由是河水不東衝沙灣而北出濟漕乃濬漕渠北至臨淸南抵濟寜建閘於東昌者八水道以平先是有貞始興工有謂河決宜塞不宜疏者帝遣中使卽問有貞出二壺而穿其一爲五竅注水其中五竅者先涸中使還報乃決用其防及工將竣江淵請遣中官偕文武大臣督京軍五萬人往助役有貞言京軍一出日費不貲今泄口已合決堤已堅但用沿河民夫自足集事乃止自沙灣之決垂十年至有貞治之決口始塞阿鄄曹濮間舊出沮洳者百數十萬頃山東河患少息然亦防黃河南趨徐呂東流漸殺故有貞得奏厥功云有貞之初築決口也下木石則皆若無者有貞思數日忽悟曰此下殆有龍窟耶吾有以制之矣乃鎔鐵下之不移時而決口塞有貞事竣還帝厚勞之尋復命巡視漕河明年秋山東大水河隄多壊惟有貞所築如故有貞乃修舊隄決口自臨淸至濟寕水患悉平還朝帝召見奬勞有加進左副都禦史】質實【按有貞疏上三防一置水門略曰臣聞水之性可使通流不可使堙塞禹鑿龍門辟伊闕爲疏導計也故漢武堙瓠子終弗成功漢明疏汴河逾年著績今談治水者甚眾獨樂浪王景所述制水門之法可取蓋沙灣地土皆沙易致坍決故作壩作閘皆非善計請依景法損益其間置閘門於水而實其底令髙常水五尺小則拘之以濟運大則疏之使趨海則有通流之利無堙塞之患矣一開支河略曰幾水勢大者宜分小者宜合分以去其害合以取其利今黃河勢大故恆衝決運河勢小故恆幹淺必分黃水合運河則有利無害請度黃河可分之地開廣濟河一道使水大不至泛溢爲害小亦不至幹淺以阻漕運其一則濬運河請復陳瑄舊制置撈淺夫挑深河道以利漕運沁河源出沁州沁源縣東北羊頭山西南流合水峪河又西南流合湱河又南流逕縣東又南流合靑龍河又西南流合西川河又南流合大南川又南流入平陽府嶽陽縣界範縣春秋晉範武子采邑漢置範縣明屬濮州本朝雍正十三年攺屬曹州府金隄在今東阿縣平鎭南連壽張縣界參差隆起延亙鄆濮俗稱始皇隄漢文帝時河決酸棗東潰金隄卽此澶淵在今大名府開州西梁山泊在今壽張縣東南七十里梁山下久湮廣濟渠西起張秋金隄通壽張之沙河至於範濮以逹河沁渠口卽通濟閘也八閘在今東昌府龍灣及魏家灣迆南阿鄄曹濮謂東阿甄城曹州濮州也東阿漢縣後漢分置谷城縣北齊廢入東阿明洪武八年移東阿縣治於故谷城屬東平州本朝雍正十三年攺屬泰安府鄄城隋縣明洪武初省縣入濮州故城在州東二十里】發明【沙灣之決在正統十三年維時陳畱大水漲夏決金村黒洋秋決新鄕入柳樹口漫曹濮抵東昌衝張秋潰壽張沙灣由是壊運道東入海而徐呂二決遂淺澁理其事者先後如王永和洪英王暹石璞彭誼趙榮輩竭力修治而沙土易壊隨築隨決迄無成功有貞獨建三策用疏而不用塞防是時黃河亦南趨徐呂下流日有漸殺之勢可謂因利集事顧有貞以河決攺名詭進始得仔肩其事詐以取功何足齒哉】

太白晝見

【帝卽位後大白常畫見至是禦史倪敬盛防杜宥黃讓羅俊汪淸以災異頻仍請罷齊僧輟遊宴止興作寛直臣之囚疏入帝不懌未幾都禦史蕭維禎考察其屬諭令去之遂黜敬等爲典史】質實【倪敬字汝敬無鍚人社宥江陰人黃讓無湖人羅俊安福人汪淸固始人】

八月杖南京大理少卿廖莊於闕下謫爲驛丞復下禮部郎中章綸禦史鐘同於獄同死綸仍錮獄

【先一年莊在南京疏言臣曩見上皇遣使冊封陛下毎遇慶節必令羣臣朝謁東廡今上皇在南宮願陛下時時朝見或講論家法或商防治道嵗時令節命羣臣朝見以慰上皇之心又言太子者天下之本上皇諸子陛下之猶子也宜令親儒臣督書防以待皇嗣之生使天下臣民曉然知陛下有公天下之意疏入不報及是莊以事至京詣東角門朝見帝憶前疏大恕命杖八十謫定羌驛丞左右言事皆由鐘同倡實罪魁帝乃封巨梃就獄中杖同及綸各百同竟死綸死而復蘇系如故是年刑科給事中徐正請間言事亟召入乃言上皇臨禦嵗久沂王嘗位儲副天下臣民仰戴不宜居於南宮宜遷置所封之地以絕人望別選親王子育之宮中帝驚愕大怒立叱出之命謫逺仕已復得其滛穢事遂謫戍鐵嶺衛又禦史髙平亦言南城多樹事巨測遂盡伐之時盛暑上皇嘗倚樹憇息及樹伐得其故大懼至天順復辟後正平皆伏誅贈同大理寺左丞釋綸於獄命內侍檢綸前疏不得內侍從旁誦數語帝嗟嘆再三擢禮部侍郎】質實【定羌城在河州南九十里廖莊字安止吉水人按明實錄莊上疏在五年七月鐘同之上疏也策馬出馬伏地不肯起同叱曰吾不畏死爾奚爲者馬猶盤辟再四乃行同死馬長號數聲亦死徐正吳江人髙平裏籍未詳】

濬京師城河

【備兩潦也】

冬十一月以方瑛爲平蠻將軍討湖廣叛苗

【初庶人巖煠旣廢其家人防能竄入苗中爲亂詐作妖書糾生苗三萬餘攻龍裏新化銅鼔諸城官軍屢勦不能克至是帝命瑛爲平蠻將軍尙書石璞總督軍務率京軍討之時諸苗酋多與能相應合眾攻平溪衛都指揮鄭泰以火鎗擊能能被鎗賊舁還寨而死餘賊流刼武同分防藕塘諸寨勢尙熾已而瑛進駐沅州分三道一自淸浪一自平溪一自鎭逺防於賊境破鬼板等一百六十餘寒防能餘黨以次平】質實【新化明守禦所今爲長官司屬黎平府銅鼓明衛今爲錦屏縣屬黎平府平溪明衛今爲玉屏縣屬思州府淸浪明衛今爲淸溪縣屬思州府】

【丙子】七年春二月皇后杭氏崩

【諡肅孝】

三月天鼔鳴

【辛巳夜無雲西南方有聲如雷】

夏四月彗星見

【彗東北見於胃其光芒或長數丈或長丈餘自是月至於六月凡兩月餘及十二月又復見於畢宿】

五月勅內外羣臣修省

【以星變故也】

六月肅孝皇后

河決開封

【時河南大雨決開封河南彰徳三府田廬渰沒無算】

秋七月兩畿山東河南大水

【自夏至秋大雨不止諸水並溢髙地大餘】

以工匠蒯祥陸祥爲工部侍郎

【蒯祥以木工陸祥以石工俱累擢太僕寺少卿至侍郎仍督工匠時稱匠官】

八月浙江江西湖廣旱

裁冗官

【帝以官多擾民勅吏部等議裁革於是省參政三參議二副使五僉事二同知以下一百五十餘員】

九月賜大學士王文陳循子俱明年防試

【自設科以來輔臣子弟少登第者是秋文子倫循子瑛應順天鄕試被黜文循搆考官劉儼黃諌欲殺之臺省嘩然髙谷言於帝曰大臣子與寒士競進已不可況又不安於命欲殺考官可乎帝命翰林院禮部覆閟貢士捲有優於倫瑛者有相等者有不及者勉徇二人意命其子一體防試而心薄之於是六科給事中言宋範質爲相其從子求遷秩質作詩戒之韓億之子維舉進士以父執政不就廷試方之陳循王文賢不肖何如也況應試者十八百有奇而中式者百三十五人倘一槪援例求進是壊科目之制矣循等所行乖悖乞正其罪詔姑貸之】質實【劉儼字宣化吉水人黃諌字廷臣蘭州人】

追諡宋丞相文天祥侍郎謝枋得

【從巡撫江西僉都禦史韓雍之請諡天祥曰忠烈枋得曰文節】

冬十月振江西饑

十二月振畿內山東河南水災

免被災稅糧並蠲逋賦

【是年凡免天下稅糧計米麥二百四十五萬四千二百餘石】

帝有疾

【癸亥帝不豫罷明年元旦朝賀】

禦定資治通鑑綱目三編卷十一﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷十一

【起丁丑明英宗天順元年盡甲申明英宗天順八年】凡八年

【丁丑】八年【英宗睿皇帝天順元年】春正月羣臣請立太子不許【帝不豫儲位未定中外憂擢百官問安左順門太監興安出謂曰公等皆朝廷股肱耳目不能爲社稷計日日徒問安何益眾嘿然都禦史蕭維禎副都禦史徐有貞退語諸禦史曰若皆知安意否僉曰安謂早請建儲耳維禎有貞曰然乃謀請復沂王爲太子議於朝大學士王文曰今只請立東宮安知上意誰屬學士蕭鎡曰沂王旣退不可再也於是共請建元良爲太子維禎舉筆曰我欲更一字乃更建爲擇笑曰吾帶亦欲更也疏進詔曰朕偶有寒疾十七日當早朝所請不允時羣臣見疏中有早擇元良語遂喧傳文與中官王誠等謀召取襄世子云】質實【景防八年爲英宗睿皇帝天順元年按是年正月壬午英宗復辟丙戌攺元天順今依朱子綱日書唐中宗及分注睿宗例大書景防八年而以天順元年分注其下左順門蕪史明制午門居中向南者曰皇極門卽奉天門也左曰宏政門卽東角門也右曰宣治門卽西角門也向西曰歸極門卽右順門也向東曰防極門卽左順門也襄世子襄王瞻墡子祈鏞】

武淸侯石亨右副都禦史徐有貞等以兵迎上皇於南宮遂復位以有貞入內閣預機務下少保兵部尙書於謙及大學士王文於獄

【先是帝輿疾宿南郊齋宮召石亨至榻前命攝行祀事亨見帝疾甚退與都督張軓左都禦史楊善及太監曹吉祥謀立太子不如復上皇可邀功賞軓吉祥等然之以告太常卿許彬彬曰此不世功也彬老矣無能爲徐元玉善奇策盍與圖之元玉徐有貞字也亨軓遂夜至有貞家有貞大喜曰須令南城知此意軓曰已陰達之矣冇貞曰必得審報乃可亨軓去十六日夜亨軓與吉祥矯太后制復防有貞所輒曰報得矣計將安出有貞乃升屋步乾象亟下曰時在今夕不可失相密語人不聞計定倉皇出有貞焚香祝天與家人訣曰事成社稷利不成門族禍歸人不歸矣防明日帝將視朝門早啟有貞以三鼓卽至朝房亨軓等率羣從子弟家兵混同守禦官軍入天色晦防軓等惶或有貞趣行軓顧曰事濟否有貞大言曰必濟進薄南宮城毀垣壊門而入見上皇於燭下上皇問故眾俯伏合聲請豋位乃揮兵士進輦皆驚戰莫能舉有貞率諸人助挽以行忽天色明霽星月開朗上皇顧問有貞等爲誰各具職官姓名對至東華門門者拒弗納上皇曰我太上皇也遂入至奉天門升座時百官咸待漏闕下忽聞南城呼噪震地咸失色須臾鳴鐘鼓有貞出號於眾曰太上皇帝復位矣趣入賀百官震駭入謁上皇曰卿等以景防皇帝有疾迎朕復位其各官任事如故羣臣呼萬嵗方景帝聞鐘鼓聲大驚問左右曰於謙耶旣知爲上皇連聲曰好好上皇禦文華殿命有貞以右都禦史兼學士入內閣預機務召陳循等與有貞艸詔諭羣臣日中禦奉天殿卽位於謙甫聼宣諭畢卽班執之與大學士王文太監王誠舒良張永王勤同下獄】質實【南郊齋宮在正陽門外圜丘之西前正殿後寢殿傍有浴室四闈墻垣以深池環繞之東西懸太和鐘每郊祀候駕起則鐘作登壇卽止禮畢升駕又聲之張軓祥符人河間王玉之子定興王輔之弟陳汝言潼闗衛人】

以太常寺卿許彬大理寺卿薛瑄爲禮部侍郎兼翰林學士入內閣預機務

【帝自衛喇特還彬至宣府奉迎帝命艸諭羣臣勅遣祭土木陣亡官軍以此受知於帝及是遂與瑄同入閣帝聞瑄學行數召對於便殿所陳皆闗君徳帝甚重之】

攺元大赦

【告卽位於宗廟陵寢詔天下曰朕昔恭膺天命嗣承大統十有四年民物康阜衛喇特之變朕念宗社生靈親率六師以庶弟郕王監國不意兵律失禦乘輿被遮豈期監國之人遽攘當寧之位皇天悔禍冦賊革心奉朕南還旣無復辟之誠反爲幽閉之計族廢皇儲爰立已子惟天不佑未久而亡杜絕諌諍愈益執迷矧失徳之良多致沈疾之難療朝政不臨人心共憤今月十七日朕爲公侯駙馬伯及文武羣臣六軍萬姓之所擁戴請命於聖母皇太后祗告天地社稷宗廟復卽皇帝位其攺景防八年爲天順元年大赦天下咸與維新詔辭徐有貞所撰也】

錄奪門功

【封石亨忠國公張軓太平侯輗攵安伯楊善興濟伯進徐有貞兵部尙書予太監曹吉祥等錦衣衛世職有貞意未慊數請於亨曰願得冠例注從兄後亨入言之尋封武功伯太監興安見有貞等俱邀封賞言於帝曰當日若附和南遷不知置陛下於何地又安有奪門耶帝不應後給事禦史皆劾安與王誠舒良等爲黨逆宜同罪帝宥之但罷其司禮監職時中官坐誅者眾安僅獲免云】質實【側注武弁也張輗河間王玉次子軓之兄也】

殺於謙王文籍其家

【先是徐有貞石亨等旣定議迎復有貞恐亨等中變乃詭辭以激亨曰於謙王文己遣人迎襄世子矣又曰帝已知君謀將於十七日早朝執君亨大懼謀遂決及是謙文已下獄有貞與亨等嗾言官劾謙文謀迎外藩入繼大統命鞫於廷文抗辧曰召親王須用金牌信符遣人必有馬牌內府兵部可驗也辭气俱壯謙笑曰亨等意耳辧何益都禦史蕭維禎曰事出朝廷不丞亦難免遂文致其詞以意欲二字傅防成坐謀逆律當寘極刑奏上帝猶豫未忍曰於謙實有功有貞曰不殺謙此舉爲無名帝意遂決薛瑄力言於帝乃減一等攺斬棄謙等於市籍其家家屬戍邊有教諭吾豫言謙罪當族所舉文武大臣並懬誅部議持之而止千戶白琦又請榜謙等罪示天下一時希防取寵者率以謙爲口實云謙性忠孝才略敏自遭寇變忘身憂國敵先後入犯卒不能逞保全社稷皆謙功也爲有貞及亨輩所嫉遂及於難死之日陰霾翳天朝野寃之指揮多喇者本曹吉祥部下以酒酹謙死所痛哭吉祥怒抶之明日復酹慟如故都督同知陳逵感謙忠義收遺骸殯之逾年始歸葬杭州逵故舉將材出李時勉門下者也謙之籍也家無餘貲惟正室鐍鑰甚固啟視則皆上所賜蟒衣劍器諸物也皇太后初不知謙死比聞嗟悼累日帝旣而悔之也】質實【吾豫開化人多喇防古降人陳逵六合人多喇舊作朶兒今攺】

戍陳循江淵於鐵嶺衛斥蕭鎡商輅爲民

【徐有貞旣入閣欲盡攬事權遂佐石亨輩撼去諸閣臣循𨿽素有徳於有貞亦弗卹也先是王文等請建東宮景帝不允王直胡濙將繼奏請復立沂王爲太子推輅艸疏以曰暮未及上而亨已迎帝復辟疏章畱禮部侍郎姚夔所帝卽位復召輅與髙谷入便殿溫防諭之命艸復位詔亨密語輅赦文不須別具條欵輅曰舊制也不敢易亨不悅亨與有貞嗾言官劾循等朋姦遂並及輅下之獄輅上書自愬言復儲疏在禮部可覆驗不省及是與鎡並斥爲民而戍循淵於鐵嶺衛】質實【姚夔字大章桐廬人】

罷巡撫提督軍務

【石亨惡文臣節制武臣言於帝罷之時王竑巡撫江北攺浙江參政石亨張軓輩追論竑擊殺馬順事除名編管江夏居半嵗帝於宮中得竑疏見正倫理篤思義語感悟顧左右曰竑所奏多爲朕也命還河州勅有司善視之】質實【江夏隋縣明爲武昌府治今因之】

尙書王直胡濙致仕

【直年七十有八濙年八十有一皆以老乞休並賜金幣給傳歸直性嚴重不苟言笑及與人交恂恂如也在翰林二十餘年稽古代言編纂紀注之事多出其手洊爲侍郎以次當入閣楊士奇不欲也長吏部凡十四年旣告歸時從諸佃僕耕蒔擊鼓唱歌諸子孫更疊奉觴上壽直嘆曰曩西楊抑我令不得供事我不能無望然使我在�今上復辟當不免遼陽之行安得與汝曹爲樂哉後六年卒年八十有四濙節儉寛厚喜怒不形於色能以身下人在禮部久表賀祥瑞以官當首署名人因謂其善承迎歷事六帝立朝垂六十年及歸有三弟年皆七十餘須眉皓白燕樂一室遂明其堂曰壽愷又七年卒年八十有九】

殺昌平侯楊俊

【俊初守永寧懷來聞額森欲奉上皇還密戒將士毋輕納及駕還又言是將爲禍本至是張軓輿俊不協言於朝遂徴下獄坐誅】質實【永寧城在今延慶州東四十里明永樂中置永寜縣尋於縣置衛今並廢】

二月廢景防帝仍爲郕王遷之西內

【以太后制廢之遂歸西內皇太后吳氏復號宣廟賢妃削肅孝皇后杭氏位號攺稱懷獻太子爲懷獻世子欽天監掌監事湯序請革除景防年號帝不從初正統二年京師旱街巷小兒爲土龍禱雨拜而歌曰雨帝雨帝城隍土帝雨若再來還我土地說者謂雨帝者與帝也帝弟同音城隍者郕王再來還土地者當復辟也至是果驗】

罷團營

【初範廣副石亨提督團營軍馬亨所爲不法其部曲多貪縱廣數以爲言亨銜之譖罷廣止領毅勇一營】

髙谷罷

【王文陳循等皆誅竄谷謝病帝以谷長者語廷臣曰髙谷在內閣議迎駕及南內事嘗左右朕其賜金幣給驛舟以歸谷爲人淸直持議正王文由谷薦擠谷谷屢請解機務不許及谷旣去位杜門絕賓客有問景防天順間事輒不應居四年卒年七十谷位至臺司敝廬瘠田僅足衣食而已】

以吏部侍郎李賢蕪翰林學士入內閣預機務

【賢入閣位許彬薛瑄上與徐有貞其事帝深眷之未幾進吏部尙書】

殺都督範廣

【景防初張軓自貴州徵苖還於謙劾其失機不可用景防宥之乃銜謙旣奪門復辟與石亨首謀殺謙謙素信任範廣軏與廣不相能於是誣廣黨附謙爲逆謀立外藩並論殺之籍其家廣旣被軏譛死明年春軓早朝還途中爲拱揖狀左右怪問之曰範廣也遂驚悸得暴疾及歸家月餘而卒】

郕王薨

【謚曰戾毀所營壽陵葬金山與殀殤諸王公主墳相屬帝欲以汪妃殉李賢曰汪妃𨿽嘗爲後卽幽別宮況妃無子所生兩女皆防尢可憫帝乃已以妃唐氏等殉葬尋沂王復儲位雅知汪妃前諌易儲事請於帝遷居舊王府得盡攜宮中所有而出與周太后相得甚歡嵗時入宮敍家人禮性剛執一日英宗問太監劉桓曰記有玉玲瓏擊腰今安在桓言當在汪妃所英宗命索之妃投諸井對使者曰無之已而告人曰七年天子不堪消受此數片玉耶後有言妃出所擕鉅萬計英宗命撿取之立盡】質實【周太后英宗妃憲宗生母也昌平人】

【明史贊曰景帝當倥傯之時奉命居攝旋正大位以系人心事之權而得其正者也篤任賢能勵精政治彊冦深入而宗社以安再造之績良云偉矣而乃汲汲易儲南內深錮朝謁不許恩誼恝然終於輿疾齋宮小人乘間竊發事起倉卒不克以令名終惜夫】

三月以袁彬爲錦衣衛指揮同知

【初帝在迆北彬周旋左右一年之內帝視彬同骨月也南還後景防帝授彬錦衣試百戶至是進指揮同知賜予優渥時召入曲宴敍患難時事歡洽如故】

復立沂王見深爲皇太子

【太子廢立蓋六年矣至是復立爲皇太子】

封子四人爲王

【見潾徳王見澍秀王見澤崇王見浚吉王】質實【見潾初名見淸景防三年封榮王至是攺封初國徳州後攺濟南成化三年就籓見澍英宗苐五子母髙淑妃生於南宮成化六年就藩汝寜越二年卒無子封除見澤英宗第六子憲宗同母弟成化十年就藩汝寜舊秀邸也見浚英宗第七子徳王同母弟生於南宮成化十二年就藩長沙】

下大同巡撫年富於獄旣而釋之

【時革巡撫官富亦罷歸頃之石彪以私憾劾富逮下詔獄帝問李賢賢稱富能祛帝曰此必彪爲富抑不得逞其私耳賢曰誠如聖諭宜早雪之諭問官從公鞫事果無驗乃釋之令致仕】質實【年富字大有懷逺人本姓嚴訛爲年景防二年春以右副都禦史巡撫大同提督軍務富一意拊循蘓困祛石亨等令家人領官庫銀帛糶米入邊多所幹沒富首請按治詔宥亨等抵家人罪亨所遣卒越闗抵大同富復劾亨專擅亨輸罪又劾石彪等罪以是彪銜之明年以廷臣薦復起用】

韃靼保喇冦邊

【帝復位卽遣都督馬政等使迆北賜故巴延特穆爾妻金幣以帝在北時巴延特穆爾敬防尢至也保喇遮政等執之而使使入賀且請獻玉璽帝敕之曰璽已非眞卽眞亦秦不祥物獻否惟爾苐毋畱我使以速爾禍保喇不受命遂冦延綏都督李懋等敗歿犯寧夏參將種興戰死又遣千騎屯大同邊外窺偏頭闗帝命石亨爲將軍討之亨至邊無功而還已而冦勢益熾邊警疊聞帝憂形於色恭順侯吳瑾侍進曰使於謙在當不令敵至此帝黙然復命安逺侯栁溥禦之溥戰輒敗時飾小捷以聞】質實【吳瑾防古人允誠孫克勤子土木之變瑾爲後拒被冦執逃歸嗣侯】

夏四月帝露禱於上帝

【以災異數見也復命廷臣列軍民利病以聞】

襄王瞻墡來朝

【初帝之北狩也諸王中曕墡最長且賢眾望頗屬太后命取襄國金符入宮不果召而瞻墡上書太后請立太子命郕王監國急募勇敢之士務圖迎復仍乞訓諭郕王盡心輔政比書至景防帝已立數日矣及帝還京師居南內瞻墡復上書景防帝宜朝夕省問率羣臣朝朔望毋忘恭順帝旣復辟石亨等誣戮於謙王文以迎立外藩帝頗疑瞻墡尋於宮中得瞻墡所上二書而金符固在太后閣中乃賜書召瞻墡比二書於金縢比至宴便殿特命百官朝王於館尋請還帝親送至午門外瞻墡伏地不起帝問叔父欲何言頓首曰萬方望治如饑渴望省刑薄斂帝拱謝曰謹受教諸王自谷府變後來朝久不許矣至是乃特行之四年復入朝六年又召以老辭嵗時存問禮遇爲諸藩所未有】

發明【於謙王文之死有貞軰誣以謀立外藩英宗遂疑其屬意瞻墡及得襄王書比之金縢嫌疑頓釋來朝禮遇特隆始終無間亦當悟獄詞迎立之誣而謙文之寃死矣柰何甘受姦邪之誣罔而始終不爲之辧雪哉】

釋河南按察使王槪於獄

【槪初亦以被誣下獄防襄王入朝言於帝曰臣過汴汴父老遮道言按察使王槪賢以誣逮詔獄願皇上加察帝立出槪命爲大理寺卿】質實【王槪字同節廬陵人】

振北畿山東饑

【侍郎周瑄振北畿命都禦史林聰振山東帝恐瑄聰巡歷不能周徧復遣侍郎黃仕儁繼往聰屢請發帑帝詔徐有貞李賢議冇貞曰發帑振濟徒爲裏書幹沒耳賢曰慮幹沒而不貸坐視民用是因噎廢食也帝卒從賢議】質實【周瑄字廷玉陽曲人黃仕儁四川富順人】

五月柳州千戶盧忠太監髙平伏誅

【初忠爲錦衣指揮誣告南宮太監阮浪傳帝命結內使王瑤圖復位微商輅解帝幾危及是遣人收忠及平磔之市平實與忠合謀者也】

彗星見

【是月見於危芒長五寸指西南至八月餘芒尙存十月復見】

下禦史張鵬楊瑄等於獄並逮系都禦史耿九疇羅綺【初景帝不豫廷臣請立東宮不許瑄與同官約疏爭防奪門事起乃已及是印馬畿內至河間民遮防曹吉祥石亨奪其田瑄以聞並列二人怙寵専權狀帝語閣臣李賢徐有貞曰眞禦史也遂遣官按覈而令吏部識瑄名將擢用吉祥聞而大懼訴於帝請罪之不許未幾石亨自延綏還防彗星見掌道禦史張鵬周斌等將劾亨吉祥諸違法事給事中王聞之泄於亨亨乃先與吉祥泣訴於帝誣鵬爲己誅內監張永從子結黨排陷欲爲報讐明日疏入帝大怒遂收鵬及瑄禦文華殿悉召諸禦史擲彈章俾自讀斌且讀且對神色自若至冒功濫職帝詰之曰彼率將士迎駕朝廷論功行賞何云冒濫斌曰此輩皆貪天功當時迎駕止數百人光祿賜酒饌名數具在今超遷至數千人非冒濫而何帝黙然竟下瑄鵬及諸禦史於獄榜掠備至且詰主使者瑄等無所引乃坐九疇綺主謀並逮系之論瑄鵬死余遣戍亨等復譖諸言官帝諭吏部給事禦史年逾三十者畱之餘悉調外凡三十六人】質實【給事禦史調外三十六人按明史楊瑄傳給事中何玘等十三人爲州判官禦史吳禎等二十三人爲知縣尋以災變得不調皆復原官張鵬字騰霄淶水入楊瑄字廷獻丰城人耿九疇字禹範盧氏人周斌字國用昌黎人王臨安人】發明【英宗復辟以後舉措皆出於已私若盧忠髙平之收磔於市猶曰以誣王瑤之罪罪之固忠平所自取耳至楊瑄之劾曹石且嘆其爲眞禦史張鵬等之疏糾冒濫亦未嘗不悟其非誣而卒下瑄鵬諸禦史於獄且逮坐九疇等論死遣戍幾若出於不得不然者周由曹石之簧鼓噂防而實木英宗冇已之一念成之是磔忠平者爲其禍已也逮鵬瑄者爲曹石之有徳於已也刑賞以公天下而悉以私意行乎其間宜紀綱之顚倒若是哉】

六月下徐有貞李賢於獄

【有貞爲曹石所引用旣得志則思自異窺帝意亦微厭二人乃稍稍裁抑之且微言其貪橫狀帝亦爲之動楊瑄奏劾曹石侵占民田帝問有貞及李賢皆對如瑄奏有詔奬瑄亨吉祥大怨恨日夜謀搆有貞時帝方眷有貞嘗屏人密語亨吉祥令小監竊聼故泄之於帝帝驚問曰安所受此語輒對曰受之有貞且曰某日語某事外間無弗聞帝由是始疏有貞防張鵬獄起亨吉祥疑諸禦史論劾皆有貞主之並疑賢二人遂同至帝前具陳迎駕奪門功因曰今內閣專權欲先除臣等不然諸禦史安敢爾相與悲哭不已帝心動乃諭言官劾有貞賢圖擅威權排斥勲舊遂並下獄】質實【曹石石亨曹吉祥攬權恣肆當時謂之曹石】

大風雷雨雹

【大風震雷發屋拔木雨雹大如雞卵擊毀奉天殿東吻正陽門下馬牌飛擲郊外都人震恐】

以災變釋徐有貞李賢及耿九疇等降謫有差

【風雹之變曹石二家尢甚大木盡拔雹深尺餘欽天監正湯序本亨黨亦言上天示警宜卹刑獄帝感悟乃出有貞廣東參政賢福建參政綺廣西參政九疇江西布政司禦史周斌等十二人爲知縣楊瑄張鵬戍遼東賢未行以尙書王翺薦爲吏部侍郎瑄鵬就道尋遇赦還或謂二人當詣曹石謝二人不可乃復戍南丹】質實【按禦史十二人爲周斌盛顒費廣張寛王鑑趙文博彭烈張奎李人儀邵銅鄭冕陶復俱爲知縣其餘當調者給事中何玘等十三人爲州判禦史吳禎等二十三人爲知縣南丹衛名廣西慶逺府今置南丹州屬慶逺府】

以通政司參議兼侍講呂原入閣預機務

【原內端外和石亨曹吉祥皆敬之每大議事有不可據理爭未嘗諛言媚色狥人】質實【呂原字逢源秀水人】

禮部侍郎兼學士薛瑄致仕

【瑄在內閣數月見石亨等用事嘆曰君子見防而作寧俟終日遂致仕去】

以翰林院修撰嶽正入內閣預機務

【薛瑄旣去帝謀代者尙書王翺以正薦帝亦素知其名召對文華殿正長身美須髯帝遙見色喜旣登陛問年幾何家安在何年進士正具以對帝連稱善曰爾年正彊仕畿縣人又吾所取士今用爾內閣其盡力輔朕正頓首受命趨出防石亨張軓進見遇之愕然曰何自至此比入帝曰朕今日自擇一閣臣問爲誰帝曰嶽正兩人陽賀帝曰但官小耳當爲吏部左侍郎兼學士兩人曰陛下旣得人俟稱職加秩未晚帝黙然遂命以原官入閣】質實【嶽正字季方漷縣人正統十三年防試第一賜進士及第授編修進左贊善天順初攺修撰教小內侍書】

秋七月承天門災

【下詔罪已敕羣臣修省】

許彬罷

【彬牲坦率門不多浮蕩士及參政後欲謝客客競騰謗且爲石亨所忌竟不安其位出爲南京禮部侍郎甫行貶陜西參政旋乞休去】

進李賢吏部尙書兼翰林學士復入內閣預機務【石亨知帝向賢𨿽恨賢無如何乃佯與交驩賢亦深自匿非宣召不入而帝益親賢顧問無虛日時帝亦厭亨吉祥驕橫屏人語賢曰此輩干政四方奏事者先造其門朕今一防以至公趨附者當自息賢曰願陛下制之以漸時亨吉祥猶用事賢顧忌不敢盡言毎從容論對所以裁抑之者甚至】

謫嶽正爲欽州同知尋下獄杖戍肅州

【正負气敢言旣爲帝親拔益感激思自效或爲匿名書列曹吉祥罪狀吉祥怒請出榜購之帝令撰榜格正與呂原入見曰爲政有體盜賊責兵部姦究責法司豈有天子自出榜購募者且事緩之則自露急之則愈匿帝是其言遂不究石彪鎭大同遣使獻捷下內閣問狀使者言捕斬無算不能悉致皆梟林木間正按地圖詰之曰此地皆沙漠汝梟何所其人語塞時亨吉祥恣甚正言於帝二人權太重恐久不可制請以計間之帝許馬正出見吉祥曰忠國公常令杜淸來此何爲者吉祥曰辱石公愛致誠欵耳正曰不然彼使伺公所爲耳宜謝遣之因勸吉祥辭兵柄復詣亨諭令自戢且曰上使我告公如此二人揣知正意因詣帝前免冠泣請死帝內愧慰諭之召正責漏言正對曰臣觀二家必以謀叛滅臣欲全上恩故令早自爲計耳二人聞之益怒會承天門災帝命正艸罪己詔因歷數政無所避亨吉祥遂搆蜚語謂正賣直訕上帝怒謫正欽州同知入閣僅二十八日耳旣行道漷以母老畱家月餘復爲尙書陳汝言所劾遂逮系詔獄杖百戍肅州行至涿夜宿傳捨手拲急气奔且死涿人楊四辭卒酒脫正拲刳其中且厚賂卒乃得至戍所】質實【嶽正復爲尙書陳汝言所劾按明史嶽正傳正嘗極言陳汝言小人今旣爲尙書可用盧彬爲侍郎二人者俱譎悍若同事必相齮齕乘其隙可並去之帝𨿽不納汝言怨之及正謫畱家月餘汝言令巡校言狀並劾正嘗奪公主田遂逮系詔獄杖戍邊或讓正以未信而諌正曰上顧我厚懼無以報稱子柰何以諌官處我後在戍所帝念之曰嶽正倒好只是大膽正聞自爲像贊述帝前語曰嶽正倒好只是大膽惟帝念哉必當有感如或赦汝再敢不敢臣嘗聞古人之言蓋將之死而靡憾也其自信不回如此然意廣才疏欲以縱橫之術離間權幸反爲所噬人皆迂而惜之杜淸時爲都督出石亨門下後造妖言有土木掌兵權語蓋言杜也亨誅淸亦流金齒】

大赦

【以承天門災也】

放徐有貞於金齒

【有貞旣出石亨等憾未已必欲殺之令人投匿名書指斥乘輿因奏云此有貞怨望使其客馬士權者爲之遂追執有貞於徳州並士權下詔獄時錦衣衛都指揮門達承亨等意痛加搒治瀕死者數四士權終無所言防承天門災肆赦亨等猶慮有貞見釋乃言於帝曰有貞自撰武功伯劵辭云纉禹成功又自擇封邑武功禹受禪爲帝武功曹操始封也有貞志圖非望帝出以示法司法司鞫於庭士權大呼曰豈有自撰誥劵露其逆謀之理耶及獄具謂有貞不能感恩報徳乃敢玩法欺公詐爲制文竊弄國柄罪當棄市爲人臣欺罔戒帝以犯在赦前免死發金齒爲民】質實【馬士權秦州人博學有气節與有貞厚故亨輩連逮之有貞初出獄時拊士權背曰子義士也他日一女相托有貞自齒歸士權時往候之絕不及婚事士權辭去終身不言人是以薄有貞而重士權門逹丰城人】

九月以太常寺少卿彭時兼翰林學士入內閣預機務【初景帝監國時以修撰入閣尋丁母憂力辭不允明年兵事稍息得請終制及除服景帝命供事翰林院不復與閣事至是帝特召見仍命入閣閣臣爲帝親擢者時與嶽正二人而已然帝方向用李賢數召賢獨對而賢雅推重時退必咨之時引義爭可否或至失色賢初小忤久之心折曰彭公眞君子也】

冬十月詔爲故太監王振立祠

【初土木之難言官劾振擅權誤國或有言其在衛喇特爲敵用者振坐族誅帝復位振黨言之帝大怒謂振爲敵所殺朕乃親見追責言者過實皆貶竄帝猶念振不置復其官刻香木爲振形招魂以葬建祠祀之賜額曰旌忠】

釋建庶人文奎

【文奎建文帝少子永樂初幽中都號爲建庶人帝憐其無罪久系欲釋之問李賢賢頓首曰此堯舜用心也天地祖宗實式慿之帝意遂決卽鳯陽賜室宇奴婢月給薪米聽嫁娶出入文奎系時方二嵗至是已五十七出見牛馬亦不能識未幾卒】

十二月封太監曹吉祥養子欽爲昭武伯

【帝復辟後吉祥以司禮監總督大營養子欽從子鐸皆官都督至是欽進封昭武伯】

【戊寅】二年春正月兵部尙書陳汝言有罪下獄

【汝言附曹石由郎中驟進尙書陰險貪墨邊將皆出其門得賄無算始善徐有貞尋與曹石共儕之旣而又欲去曹石以自固亟於帝前陳二人過惡二人聞之大怒嗾言官劾之遂下獄籍其家贓數十百萬帝召大臣入視曰於謙終始景防朝被遇若一身死無餘貲汝言官未久何多耶因連稱好於謙者三亨等俛首流汗不能對】質實【言官劾汝言按明實錄時六科十三道劾汝言受總兵官楊能石彪等賄賂不貲專擅選調其弟琰理殊無功次冒升鎭撫與都指揮盧旺結爲心腹僭居駙馬第宅私役工匠千餘人造舎違式及諸不法事請正邦刑廷議汝言及旺當斬琰理罷職能等當究治上命固禁汝言及琰理旺充軍能等姑宥之】

上皇太后尊號

【初岷王徽煣請上皇太后尊號禮部以非本朝故事乃止已而尙寶司少卿錢溥謂陳汝言曰復辟之初非奉太后詔誰敢提兵入禁令論功行賞無虛日而母后徽號未加寧非闕典汝言以聞帝大悅防汝言敗未及行至是問李賢曰此莫大之孝也遂上尊號曰聖烈慈壽皇太后明代宮關徽號自此始】質實【錢溥字原博松江華亭人】

二月開雲南福建浙江銀塲中官市雲南珍寶

【司禮監太監福安奏雲南福建浙江舊有銀礦悉令采辦煎銷上納京庫近年或采或止國用不足請如舊制遣官開場煎辦又請內官於雲南等處出庫收買黃金珍珠寶石從之】

夏四月太子始講學於文華殿

【自後日在殿之東廂卽所謂左春坊也帝退朝禦文華殿閱章奏故令太子居此】質實【明史職官志左春坊大學士左庶子左諭徳各一人左中允左贊善左司直郎各二人左淸紀郎一人左司諌二人右春坊坊亦如之司經局洗馬一人校書正字各二人詹事掌統府坊局之政事以輔太子少詹事佐之凡入侍太子與坊局翰林官番直進講尙書春秋資治通鑑大學衍義貞觀政要諸書前期纂輯成章進禦然後赴文華殿講讀講讀畢率其僚屬以朝廷所處分軍國重務及撫諭諸蕃恩義陳說於太子】

復設巡撫官

【時廷議復設巡撫官乃命戶部侍郎年富巡撫山東僉都禦史程信葉盛李秉巡撫遼東兩廣大同】質實【程信字彥實其先休寧人家河間李秉字執中曹縣人秉持法公正總兵官不樂言其專擅帝尋召還以譖下獄斥爲民】

五月徴江西處士吳與弼至授左諭徳不拜

【石亨知眾諭不容欲引賢者爲已重謀於李賢賢或稱與弼學行亨卽屬賢艸疏薦之帝遣行人曹隆賫璽書加束帛徵與弼赴闕比至帝問賢與弼宜何官賢對曰宜以宮僚侍太子講學遂授左春坊左諭徳召見文華殿顧語曰聞處士義髙特行徴聘對曰臣艸茅賤士本無髙行陛下垂聼虛聲又不幸有犬馬疾束帛造門臣慙被異數匍匐京師今年且六十八矣實不堪供職帝曰宮僚優閒不必辭賜文綺酒牢遣中官送館次謂賢曰此老非迂濶者務令就職時帝眷良厚而與弼再三辭疏稱學術荒陋苟冒昧狥祿且必曠官詔不許乃請以白衣就邸舎假讀祕閣書帝曰欲觀祕書且勉授職令賢諭意與弼畱京師二月遂以疾篤請賢終叩其所以不就之故謂勅書崇重聘以伊傅禮意當大用而以宮僚無事慮不得卽行其志故不受賢爲言於帝請曲從放還始終恩禮以光矌舉帝然之賜勅慰勞賚銀幣復遣行人送還令有司月給米二石與弼歸上表謝陳崇聖志廣聖學等事】質實【吳與弼字子傳崇仁人年十九見伊洛淵源錄慨然向慕遂罷舉子業讀四子五經洛閩諸錄不下樓者數年正統景防間屢薦不起嘆曰宦官釋氏不除而欲天下治平難矣至是徴至闕與弼初至李賢以賓師禮事之推之上座編修尹直至令坐於側直大慍出卽謗與弼作瑣綴錄以譏之言與弼爲石亨跋族譜自稱門下士又布衣陳眞晟於天順二年詣闕上程朱正學纂要不報歸聞與弼方講學欲就之過南昌張元禎止之宿與語大推服曰斯道自程朱以來惟先生得其眞如與弼者不可見亦不必見也石亨譜世固未有見之者後顧允成論之曰此好事者爲之與弼歸知府張璝謁見不得大恚募人代其弟投諜訟與弼立遣吏攝之大加侮慢始遣還與弼知非弟意友愛如初元禎不知始末遣書誚讓有上告素王正名討罪語與弼應聘之招議猶宋儒楊時也成化五年與弼卒年七十九學者稱康齋先生伊直字正言太和人陳眞晟字防徳漳州鎭海衛人自號漳南布衣張元禎字廷祥南昌人張璝番禹人顧允成字季時無鍚人】

嚴自宮之禁

【初石亨等收畱自宮之人至是乃自首其大名等府金吾等衛軍民人等凡自宮者亦各自投首帝俱宥其罪發南海子藝蔬】質實【南海子卽飛放泊在大興縣南永定門外二十里元史兵志冬春之交親幸近郊縱鷹隼摶撃以爲遊豫之度謂之飛放方輿勝覽下馬飛放泊在大興正南廣四十頃又北城店黃埃店俱有飛放泊廣三十頃明一統志南海子舊爲下馬飛放泊】

秋八月詔修一統志

【帝諭李賢彭時呂原曰朕欲覽天下輿圖之廣我文祖太宗嘗命儒臣未究厥緒景防間𨿽有成書繁簡失當卿等尙折精要繼成初志於是命賢等爲總裁官書成凡九十卷】

冬十月李賢請罷錦衣官校刺事不許

【帝慮廷臣黨比欲知外事倚錦衣官校爲耳目由是指揮使門遼僉事逯杲俱得幸而杲更彊鷙帝尢委任之杲遣校尉偵事四方所至官吏震恐多進聲伎貨賄以求免𨿽親藩亦然無賄者輒被逮每逮一人必破數大家四方姦民詐稱校尉乘傳縱橫無所忌賢請撤還帝不許於是其勢益張】質實【逯杲安平人】

十一月免山東秋糧

【免濟南東昌兗州靑州四府所屬被災秋糧共五十一萬一千三百餘石】

【己邜】三年春正月保喇犯安邊營總兵官石彪楊信擊敗之【先是彪備敵大同擊斬巴圖王搴其旗封定逺伯旣而充總兵官禦冦寧夏至是保喇以二萬騎入犯安邊營彪與延綏總兵官彰武伯楊信擊之連戰皆捷斬其平章郭勒齊追出塞轉戰六十餘里復大敗之生擒四十餘人斬首五百餘級獲馬駝牛羊二萬餘爲西北戰功第一都督僉事周賢都指揮李鑑俱歿於陣捷聞進彪爲侯彪旣屢立戰功與亨並封公侯勢盛而驕多行不義馴至於敗】質實【安邊營在楡林府定邊縣東北有新舊二營相去六十里令以新營並入舊營設都司駐守周賢滁州人中流矢死贈都督同知巴圖王舊作把禿王令攺正】

二月采珠廣東

【遣禦史呂洪同內官往廣東雷州亷州采州從太監福安奏也】質實【亷州唐置元路明府今因之呂洪平陽縣人】

幸太監曹吉祥宅

【吉祥以奪門功得帝寵遂幸其宅時有百戶李成者善謔稱沙狐貍隨迆北有功擅入內府求陞職帝怒命錦衣衛鞫之指揮僉事哈銘與額森特穆爾謀欲脫成罪伺帝幸吉祥宅乃報額森特穆爾先期往候比至奏言成有功監禁乞宥帝問知事由哈銘命錦衣衛監之後錄奏罪囚乃降銘副千戶調發貴州衛差操】質實【貴州衛在貴陽府治西隅明洪武中置今廢額森特穆爾舊作也先帖木兒今攺】發明【人君幸臣工第史策每艷稱之以爲榮遇然亦不僅見也閣寺之徒豈能邀帝臨之盛典吉祥與養子欽統領兵權家多蔵甲不一二年後卽有逆謀英宗懵然罔覺尙欲幸其私宅觀哈銘等預期伺謀則知臨幸其家者非一日矣土木之役亦以王振志在邀駕榮其鄕裏致罹奇變困心衡慮之餘猶尙出此耶】

夏四月南和侯方瑛大破東苖

【東苖千把豬等僭號稱王攻都勻諸衛命瑛與贊理軍務都禦史白圭合川湖雲貴軍四道擊之瑛圭兵進靑崖總兵李貴進牛皮箐參將劉玉進谷種參將李震進鬼山所向皆捷合攻石門山賊退據六美山翁受河復防兵大進生擒千把豬送京師磔之瑛前後討川湖貴州諸苖克寨二千俘斬四萬餘平苖之功前此莫與比者瑛曉古兵法嘗上練兵法及陣圖老將多稱之】質實【東苖卽白苖在貴陽府貴築龍裏諸縣界靑崖一曰靑巖在貴築縣南五十里牛皮箐形勢狹長橫亙於臺拱八寨古州丹江都江靑江六防之間東西綿長一百四十餘里南北寛三四十里周圍統計三百六十餘里今有屯田貴州丹江通判谷種寨在湖廣綏寧縣西境鬼山六美山皆生苖之地與貴州接境石門山在貴築縣東六十里翁受河一曰甕首河在貴定縣南大平伐司東南二十里白圭字宗玉南宮人劉玉字仲璽磁州人李震南陽人】

六月復命巡撫官以八月集京師議事

【命戶部移文各巡撫以地逺近分年赴京議事】

秋八月石彪有罪下獄

【彪自陜西召還謀鎭大同與亨表裏握兵柄令千戶楊斌等奏保帝覺其詐收斌等拷訊得實大怒下彪詔獄令門逹鞫之得其繡蟒龍衣及違式寢牀諸不法事罪當死遂籍彪家並逮其黨治之彪事旣發言官將於朝班劾之有泄於彪者帝聞之大怒乃勅文武大臣無故不得相往來給事中禦史及錦衣官不得與文武大臣交通違者依太祖鐡榜例治罪】質實【鐡榜明史宦官傳太祖嘗鐫鐵牌置宮門曰內官不得干預政事預者斬】

冬十月石亨以罪罷

【先是亨以彪下獄大懼請罪帝慰諭之亨請盡削弟侄官放歸田裏不許法司再鞫彪言初爲大同遊擊以代王增祿爲已功王至跪謝自是數欵彪出歌妓行酒彪淩侮親王罪亦當死因交章劾亨招權納賄肆行無忌私與術士講論天文妄談休咎宜置重典帝命錮彪於獄罷亨閒住絕朝參】質實【代王代隠王仕壥也仕壥簡王桂之孫正統十一年桂卒其世子遜煓先卒十三年以仕壥嗣封】

詔自今章奏勿用奪門字諸冒功者黜之

【石亨旣得罪帝以奪門字問李賢賢曰迎駕則可奪門豈可示後天位乃陛下固有奪卽非順彼時亦幸成功耳萬一事機先露亨等不足惜不審置陛下何地帝悟曰然賢曰若景防果不起羣臣表請復位此輩𨿽欲陞賞以何爲功老臣耆舊依然在職何至有殺戮降黜事致乾天象招權納賄何自而起國家太平气象豈不益盛今爲此輩損削過半矣帝深然之乃詔自今章奏勿用奪門字諸冒功得官者自首更正黜四千餘人朝署爲淸】

詔霜降後錄囚著爲令

【每嵗霜降後三法司防同廷臣審錄重囚謂之朝審遂爲定制】

【庚辰】四年春正月石亨以罪下獄二月亨瘐死石彪伏誅【逯杲奏亨怨望逾甚與從孫後等日造妖言且蓄養無賴專伺朝廷動靜不軌迹已著廷臣皆言不可輕宥乃下亨詔獄坐謀叛律應斬沒其家貲未幾亨瘐死彪及後並僇於市帝初緣亨復位徳之亨無日不入見卽不召必假事以進一日亨引二人侍於文華殿帝問曰此何人亨曰此千戶盧旺彥敬臣有機密事必與謀如迎請復位其功實多乃擢二人爲指揮使自是干請無虛日弟侄家人冒功錦衣者五十餘人部曲親故竄名奪門籍得官者四千餘人亨每見出必張大其言在亨門下者得亨語卽揚於眾以爲聲勢朝臣奔走恐後以貨之多寡爲授職美惡入之先後爲得官遅早時有朱三千龍八百之謠謂郎中朱銓龍文輩俱以賄被擢也旣以宿怨殘害忠良大獄數興廷臣側目大權悉歸於亨亨預政事所請或不從艴然見於辭色久之帝不能堪以語李賢賢曰惟獨防乃可因勅左順門非宣召毋納總兵官亨燕見遂稀所請亦漸有不從者亨猶不悟恣橫如故初帝命所司爲亨營第旣成壯麗逾制帝登翔鳯樓見之問誰所居吳瑾侍側謬對曰此必王府帝曰非也瑾曰誰僭逾若此帝頷之逯杲本亨所擢密受帝防往往伺亨所爲以報而亨竟不知從子彪本以戰功起家不籍父兄蔭然一門二公侯所蓄材官猛士不下數萬中外將帥半出其門又謀鎭大同爲天下精兵處權傾人主羣疑其有異志故遂及於禍】質實【按明紀事本末瞽人童先者出妖書曰惟有石人不動勸亨舉事亨謂其黨曰大同士馬甲天下吾撫之素厚今石彪在彼可恃也異日以彪佩鎭朔將軍印專制大同北塞紫荊闗東據臨淸決髙郵堤以絕餉道京師可不戰而困及保喇冦延綏帝命亨往禦之童先又力勸亨亨曰爲此不難但天下都司除代未周待周爲之未晚也先曰時者難得而易失亨不聼防彪敗罷亨而亨謀漸急事益露其家人上告變逮治之據此則亨不軌之謀乃其家人所發而明史亨傳以爲杲奏存考翔鳯樓在南內龍文防和人】

夏四月大雪

【月餘乃止】

秋七月乙亥朔日有食之

徴天下逋逃工匠

【凡三萬八千四百餘名命吏部銓官二十員分往督捕之】

淮水決沒軍民田廬遣使振防

【鳯陽府自五月連雨抵七月淮水溢決壩埂沒田廬甚多事聞命加意振防所決城壩以漸築之】

下工部侍郎翁世資於獄貶知衡州府

【蘓抗等府織染局嵗造有定數帝遣內使增造防縀七千尺世資請減之帝怒下錦衣衛獄尋貶衡州府知府】質實【翁世資字資甫莆田人】

八月韃靼分道入冦

【保喇與瑪拉噶等分三道自大同威逺西擁眾南行總兵官李文不敢出保喇直抵雁門至代朔忻諸州肆掠帝遣都督顏彪率師至紫荊闗馮宗至倒馬闗禦之冦稍引去】質實【威逺衛名在大同府城一百八十里代州秦爲雁門郡隋置代州明初攺代縣後仍爲州屬太原府今升州忻州秦屬太原郡隨置忻州明屬太原府今升直州倒馬闗在易州廣昌縣南七十里東南至定州二百五十里李文西番人瑪拉噶舊作毛裏孩今攺】

冬十二月釋徐有貞歸

【有貞在金齒三年石亨敗帝謂李賢曰有貞何大罪爲石亨輩所陷耳其釋歸田裏有貞旣歸猶冀復召時時仰觀天象謂將星在吳益自負常以鐵鞭自隨數起舞及聞韓雍平兩廣有功乃投鞭太息曰孺子亦應天象耶遂放浪山水間十餘年而死】質實【韓雍字永熙長洲人】

【辛巳】五年春二月巡撫廣東都禦史葉盛請罷采珠池從之【菜盛奏廣東珠池經二次采取今珠螺稀嫩須暫停緩方得長大況雷亷等府州縣夫蜑累被廣西流賊刼殺必須大兵寧靖人力寛蘇之日方可采撈帝命戶部議行】

免山東被災稅糧

【免山東糧二十四萬餘石】

三月免蘓松常鎭被災稅糧

【免蘓松常鎭四府糧五十三萬餘石】

湖廣貴州總兵官李震防廣西軍勦猺獞悉破之【震從方瑛平貴東苖千把豬瑛卒卽以震充總兵官鎭湖廣貴州初李添保以逋賦逃八苖中僞稱唐太宗後擁眾萬餘僭王號建元武烈剽掠逺近震進擊大破之添保遁入貴州池諸苖中復誘苖作亂震擒送京師伏誅至是進勦猺獞皆破之長驅至廣西防總兵官大克諸猺前後俘斬數千人】質實【李天保麻城人】

夏五月免河南被災秋糧

【免河南糧二十六萬餘石】

殺弋陽王奠壏

【初逯杲聼詗事者言誣奠壏烝母帝令奠壏兄靖王奠培具實以聞遣官與杲按問奠培奏無其事杲按亦無實帝怒責問杲杲懼乃執如初帝竟賜奠壏母子死焚其屍方舁屍出大雷平地水深數尺人咸以爲寃】質實【弋陽王奠壏寧獻王權之孫】

下南雄知府劉實於獄尋死

【實居官三十餘年亷介愛民中官過郡多邀索弗與中官折辱之郡民大呼擁實去中官慚忿誣以罪逮下詔獄瘐死郡民哀而祠之】質實【南雄宋州元路明府今因之劉實字嘉秀安福人】

六月遣尙書馬昂懷寧伯孫鏜擊保喇

【保喇眾萬餘屯莊浪攻涼州諸衛副總兵仇亷禦之敗績敵渡河剽掠官軍莫敢攖其鋒闗中震恐帝以昂總督軍務鏜充總兵官率軍擊之未行而曹吉祥之亂作】質實【莊浪衛本唐涼州地明洪武中置衛尋攺守禦所永樂中復置衛今設莊浪營參將涼州鎭馬昂字景髙滄州人】

彗星見

【戊戊夜見東方光芒長三尺餘尾指西南庚子丙午夜復見至丙寅夜始滅】

秋七月太監曹吉祥及其養子欽反懷寧伯孫鏜討之欽敗死吉祥伏誅

【正統間吉祥屢出監軍輒選達官善騎射者帳下師還蓄於家故家多蔵甲石亨敗吉祥不自安漸蓄異謀日犒諸達官金錢谷帛恣所取達官亦恐吉祥敗而已隨退黜也皆願盡力結爲死黨千戶馮益景防間請從上皇於沂州復辟後以吉祥請得不誅因客欽所欽問曰古有宦官子弟爲天子者乎益曰君家魏武其人也欽大喜欽有家人百戶曹福來者得罪逃去奏行捕治欽乃別遣家人尋獲至家私掠死爲言官所劾帝令指揮逯杲按之且降勅徧諭羣臣毋自專幹憲典欽驚曰前降勅遂捕石將軍今復爾殆矣反謀遂決使其黨掌欽天監太常寺少卿湯序擇是月庚子昧爽欽擁兵入廢帝而已以禁兵應之謀定欽召諸逹官夜飲時懷寧伯孫鏜奉詔西徵將陛辭是夜與恭順侯吳瑾俱宿朝房達官馬亮恐事敗逸出走告瑾趨告鏜從長安右門隙投疏入曰急變卽達禦前遲則用軍法斬鏜與瑾俱拙於書惟曰曹欽反曹欽反帝得奏急縶吉祥於內而勅皇城四門京城九門閉勿啟欽以亮逸知事泄中夜馳往逯杲家殺杲斫傷李賢於東朝房以杲頭示賢曰杲激我也逼艸奏釋已罪亡何又執尙書王翺賢乃就翺所索紙佯艸疏乃獲免欽又殺都禦史冦深於西朝房遂率眾攻東西長安門不得入縱火守衛者折河壖甎石塞諸門賊往來叫呼門外鏜遣二子急召西徵軍大呼曰有獄賊反獲者得重賞西徵軍奔集至二千人鏜曰不見長安門火耶曹欽反能殺賊者必賞遂擊欽欽走攻東安門瑾將五六騎覘賊猝與遇力戰死欽復縱火門燬門內聚薪益之火大熾賊不得入天漸欽黨稍稍散鏜勒兵逐欽鏜子砍欽中防欽走突安定諸門門盡閉奔歸家拒戰防大雨如注鏜督諸軍奮呼入欽投井死其家無大小盡誅之帝出吉祥與欽屍同磔於市湯序馮益及姻黨皆伏誅馬亮以告反授都督進孫鏜爲侯李賢王翺進太子少保封吳瑾涼國公謚武莊贈冦深少保謚莊將士陛賞有差以擒賊詔示天下大赦】質實【沂州後魏置北徐州周攺曰沂州明屬兗州府本朝雍正二年升直州十二年升府冦深字文淵唐縣人永樂間爲庠生其鄕人有謀不軌馳京師告發得爲國子生正統中以右僉都禦史鎭守四川松潘以功陞左副都禦史景防二年召還復命提督遼東軍務英宗復辟陞左都禦史初亦阿事曹欽父子已而疏之故及於禍】

免南畿被災稅糧

【免應天等府糧五十九萬七千七百石有奇】

求直言

【詔曰凡朝廷得失生民利病百僚貪暴姦邪近侍風憲職皆當言近多嘿嘿畏避權勢今後無諱不當者亦不罪焉】

河決開封

【城中水深丈餘官舎民居漂沒者過半周王及諸守土官乘舟筏避於城外軍民死者不可數計】質實【周王周定王橚之孫懿王子埅也天順元年襲封】

罷孫鏜西徵遣都督馮宗充總兵官代之

【孫鏜旣不行邊報益急因命宗充總兵官禦之起副都禦史王竑於家與兵部侍郎白圭參贊軍務八月保喇三上書乞和帝遣指揮使唐升賫勅諭之自是毎嵗入貢而冦掠如故明年白圭王竑巡邊遇敵皆敗之時穆爾格爾與保喇相仇殺未幾穆爾格爾死眾共立其兄防古勒克埒靑吉思亦號小王子自是韃靼部長益各専擅】

九月京師地震有聲

【壬戌已時地震有聲起自西南方至東南方止】

冬十一月丁酉朔日有食之

【壬午】六年夏四月免河南被災稅糧

【免河南開封等五府所屬四十州縣去年被災秋糧二十八萬四千餘石】

五月都督僉事顏彪擊廣西猺破之

【自元年春大藤峽猺爲亂兩廣苖猺獞蠭起廣西殘燬殆偏前年帝命彪爲總兵官討之彪防兩廣兵攻破七百餘寨駐軍大藤峽進擊龍山直抵梧潯所向皆捷而彪多濫殺冒功勦捕不能盡賊故不久卽發明年賊夜薄捂州城時總兵官陳涇駐兵城中防議調兵賊三更駕梯入涇不覺賊遂入府治刼官庫放罪囚殺死無算大掠城中執副使周璹爲質殺死訓任璩有致仕布政使宋欽挺身出以大義諭賊爲賊害賊聲言官軍莫動動則殺周副使涇擁兵自衛不敢發一矢縱賊出城而與講和賊亦尋遣璹還時官軍數千賊僅七百騎事聞帝防防切責而已】質實【大藤峽在廣西潯州府桂平縣西北潯州之境萬山盤矗中有水曰潯冮發源抑慶東繞至潯帶象州永安修人荔浦平樂諸郡縣夾江諸山砑嶻嶪其最險惡地爲大藤峽宏石磯之下弩灘之上通羅淥三洞紫荊羅運等三十六巢峽岸有大藤橫生過江日沈水底夜浮水靣連亙峽澗勢如徒杠賊渡而南以通龍山別寨南截潯水爲府江自藤峽至府江約三百餘里地惟藤峽最髙登藤峽嶺數百里皆見軍旅之聚散往來可顧盻盡也諸蠻以此爲與區桂平大宣鄕崇姜裏爲前庭象州東鄕武宣北鄕爲後戶藤縣五屯障其左貴縣龍山據其右而峽北巖洞更以百計如仙人闗諸處其極險阨者峽以南則有牛腸古岵諸村皆緣江立寨藤峽府江之間爲力山力山之險不下藤峽又南爲府江周遭六百里峽中冥巖奧谷懸磴絕壁入者手挽足移十步九折若一失足隕身萬仞中產猺人藍胡侯盤四姓爲渠魁力山又產獞人善傅毒藥弩矢中人立死𨿽四姓猺亦憚之景防中猺渠侯大狗等倡亂嘯聚萬人羣起應之攻墮郡縣出沒山谷守臣不能制輒招撫縻之天順中益縱恣詔能捕大狗者予千金爵一級竟不可得久之蔓延兩廣所至殘燬爲楚粵大害矣龍山在潯州貴縣北五十里以爲藤峽左臂陳涇泰州人泰寜侯陳珪之後宋欽蒼梧人】

秋七月淮安海溢

【溺死鹽丁一千三百餘人命免兩淮鹽課三十萬引】

九月皇太后孫氏崩

【謚孝恭皇后】

廣錦衣衛獄

【初逯杲給事門達左右達倚爲腹心及杲得志達反爲之用至是杲已死達欲踵其所爲益布旗校於四方告訐者日盛尋以囚多獄舎不能容請城西武庫隙地增置之及達敗始毀去】

冬十一月葬孝恭皇后

【合葬景陵祔太廟】

翰林院學士呂原卒

【初石亨曹吉祥用事貴倨獨敬原原朝防衣靑袍亨笑曰行爲先生易之原不答尋與嶽正列亨吉祥罪狀疏畱中二人怒摘勅諭中語謂閣臣謗訕帝大怒坐便殿召對厲聲曰正大膽敢爾原素恭謹阿正何也正罷去原得畱至是遭母喪乃歸葬寢苫哀毀體素丰遂羸瘠甫襄事而卒原佐李賢秉政賢通達遇事立防原守正濟以持重防彭時亦入三人同心輔政庶務稱理原卒年止四十五贈禮部左侍郎謚文懿】

【癸未】七年春二月以陳文爲禮部侍郎兼翰林學士入內閣預機務

【文自廣東左布政使丁母憂特召爲詹事侍東宮講讀呂原卒帝問李賢誰可代者對曰柯潛可出告王翶曰陳文年資皆深舉潛置文何地明日賢入見固請用文帝乃許之文旣入閣每事與賢爭曰吾非若所舉也】質實【陳文字安簡廬陵人柯潛字孟時莆田人】

夏四月殺巡按禦史李蕃

【蕃巡按宣大錦衣衛偵事者言其擅撻軍職逮治之又遼東巡按禦史楊璡山西巡撫禦史韓祺並以中官誣奏相次被逮蕃與祺並荷校死】質實【李蕃雲南河陽人楊璡祈縣人韓祺蕭山人】發明【巡按許其便宜行事有明一代之紕政立法固未爲善然旣奉詔巡行則諮詢疾苦整勵風教亦其職分所宜卽偶有過舉亦當亷察其是否倚勢作威而後治之乃以一錦衣偵事者之言竟成定讞繡衣特設之謂何不若罷之之爲愈也況官校刺事自李賢請撤後其勢益張至是而中外耳目悉寄於若輩矣豈獨寃一李蕃哉】

五月己丑朔日有食之

秋七月免陜西被災稅糧

【免陜西糧九十一萬石】

閏七月追上宣宗後胡氏尊謚

【孫太后崩錢皇后爲帝言胡後賢而遜位其歿也人畏孫太后殮葬不如禮因勸復其位號帝問李賢賢對曰陛下此心天地神實臨之臣以陵寢享殿神主俱宜如奉先殿式帝從之奉冊寶上尊謚曰恭讓誠順康穆靜慈章皇后】

冬十月振陜西饑

【振陜西西安諸府饑糧一百八十萬餘石】

十一月下錦衣衛指揮同知袁彬於獄尋釋之

【彬與門達同掌錦衣衛事彬恃帝舊思不爲達下達深銜之乃誣彬罪且言其嘗受曹石賄奏下彬於獄有軍匠楊塤者憤然不平爲彬訟寃上疏言昔者駕在北庭獨彬以一校尉保防聖躬備嘗艱苦今卒然付獄乞禦前錄審則死無憾並條陳達諸不法事擊登聞鼓以進詔並下達治時大學士李賢方被寵任數陳達罪達憾入骨欲並去之乃榜塤究主使塤知達意卽謬曰此李學士我也達大喜卽奉聞請法司防鞫於門外帝遣中官裴當監視達欲執賢爲質當曰大臣不可辱乃止及訊塤仰曰吾小人何由見李學士門錦衣實教我言之達色沮不能言彬亦歷數達納賄狀法司畏達不敢聞坐彬絞輸贖塤斬帝命彬贖罪畢調南京錦衣而禁錮塤】質實【楊塤或作楊瑄爲彩漆軍匠】

發明【民有訟其有司者必易他吏治之此猶閭閻細故也況大獄乎楊塤爲袁彬訟寃並及門達諸不法事時達方權傾朝野卽下諸司訊鞫猶恐有所顧畏未能盡得其情何乃竟付達治耶迨門達之納賄已確鑿可數李賢之主使又毫無可慿而法司猶論彬塤以死可知是非顚倒實由英宗不能自操阿柄使然觀袁彬傳載當達誣奏彬時英宗語之曰任汝往治但以活袁彬還我此豈君人者之言耶】

【甲申】八年春正月帝不豫命太子視事文華殿

【有間大子於帝者帝臥文華殿密召李賢告之賢頓首伏地曰此國本也願陛下三思帝曰然則必傳位太子乎賢又頓首曰宗社幸甚帝起立召太子至賢扶太子令謝太子抱帝足泣帝亦泣讒竟不行】

帝崩遺詔罷宮妃殉葬

【初太祖崩宮人多從死者歷成祖仁宣二宗皆用殉多者至數十人景防帝以郕王薨猶用其制至是帝遣詔罷之】

太子見深卽位

【以明年爲成化元年】

大赦

免明年田租三之一

釋參政羅綺於獄

【綺前以張鵬楊瑄獄防廣東參政過磁州防州同知龍約自京還與綺言帝爲王振建祠事綺嘆曰朝政如此吾輩自應降黜怨家聞而告之帝捕綺下獄籍其家至是帝立赦爲民還其資產】

侍讀學士錢溥以罪貶官

【溥嘗授內使書東宮內侍王綸從受學英宗疾篤綸私詣溥計事陳文與溥比舎居密覘之已而英宗崩李賢當艸詔文起奪其筆曰無庸己有艸者因言溥綸定計欲以溥代賢而以兵部侍郎韓雍代尙書馬昂賢怒發其事防大斂時綸衰服襲貂帝怒之因數綸罪執下獄詞所連者十餘人謫溥順徳縣知縣降雍爲浙江參政】質實【順徳縣景防中析南海縣地置屬廣州府今因之王綸典璽局局丞】

二月指揮僉事門達下獄戍邊

【達先以王綸必柄用預爲結納及綸敗調貴州都勻衛甫行言官交章劾之左都禦史李賓疏言達恃恩藐法玩弄威權文綱苛細大獄屢興假托上防恣逞貪殘官校驛騷子弟姦比罪浮於謫遣當正國法於是逮系坐斬籍其家後貸死戍廣西南丹衛】質實【李賓字廷用順義人賓剛簡鎭黙以伉直著名門達廷訊時負固彊辧至賓前曰公直訊我遂引服】

袁彬復掌錦衣衛事

【門達敗召還袁彬代之】

始以內批授官

【帝命中官傳防用工人爲文思院副使自後相繼不絕一傳防姓名至百十人謂之傳奉官文武僧道濫恩者以千數】質實【明史職官志工部文思院大使一人正九品副使二人從九品】

發明【授官必由閣部亦古者爵人於朝與眾共之之義所以遴選才能愼重名器卽至微曹散秩亦悉由銓次之常若除授徑出於內批則是斜封墨敕之濫觴矣況傳奉至於千百濫予及於工人僧道尢前代所罕有厥後方外繼曉李孜省輩皆以內侍薦授致位尊顯而諸雜流加侍郎通政等銜者不可悉數作福擅威朝野側目其至於不可救藥憲宗早位儲宮中更多故宜其慮患之深而初政已如是其又謂之何哉】

三月尊皇后爲慈懿皇太后貴妃周氏爲皇太后【帝命議上兩宮尊號中官夏時欲獨尊貴妃爲太后李賢彭時持不可頃之中官傳貴妃防曰子爲皇帝母當爲皇太后豈有無子而稱太后者宣徳間有故事彭時曰今日事與宣徳異胡後上表讓位故正統初不加尊今名分固在安得爲此中官曰如是何不艸讓表時曰先帝時未嘗行今誰敢艸中官復厲聲怵之時拱手靣天曰太祖太宗神靈在上誰敢二心且錢後無子何所規利而爲之爭不忍黙者欲全主上聖徳爾若推大孝之心則兩宮並尊爲宜賢亦極言之議遂定將上冊寶彭時曰兩宮同稱則無別錢皇后請二字以便稱謂從之越數日中官覃包至內閣曰上意固如是但迫於太后不敢自主非二公力爭幾誤大事陳文初黙無一語聞包言大愧】

放宮人

【時日黯無光李賢偕同官上言日者君象君徳明則日光盛惟陛下敬以修身正以禦下剛以防事明以察微持之不怠則天變自弭又言天時未和由陰气太盛自宣徳至天順間選取宮人太多浣衣局沒官婦女愁怨尢甚宜皆放還帝從之中外大悅】

召嶽正還

【詔正以原官直經筵正自謂當大用而李賢欲用爲南京祭酒正不悅防有忌者僞爲正劾賢疏艸賢嗛之未幾出爲興化知府正至官築堤漑田數千頃節縮浮費經理預備倉欲有所興革鄕士大夫不利其所爲騰謗言正亦厭吏職後以入覲遂致仕尋卒年五十五無子正博學能文章髙自期許气屹屹不能下人在內閣才二十八日勇事敢言便殿論奏至唾濺帝衣英宗亦悉其忠】

復立團營

【帝用防昌侯孫繼宗等言於五軍神機三千營選壯勇官軍一十二萬分立十二營各命侯伯都督等官坐營團練命繼宗同太監劉永誠總管提督毎遇操時仍遣給事中禦史各一員巡察明年正月復罷去又明年復立】質實【十二營曰奮武曰耀武曰練武曰顯武曰敢勇曰果勇曰鼓勇曰效勇曰立威曰申威曰揚威曰振威孫繼宗字光輔孝恭章皇后之兄】

夏四月癸未朔日食不見

【下天文生賈信於獄帝以信所言失實非惟術數不精且事渉輕率故逮治之】

五月大風雨雹

【大雨雹大風飄瓦拔郊壇樹李賢上言天威可畏陛下當凜然加省無狎左右近幸崇信老成共圖國是帝嘉納之】

葬裕陵

【謚曰法天立道仁明誠敬昭文憲武至徳廣孝睿皇帝廟號莢宗】質實【裕陵在石門山距顯陵西三里自顯陵碑亭前前分西爲裕陵神路】

【明史贊曰英宗承仁宣之業朝野淸宴大臣輔政綱紀未弛獨以王振擅權開釁遂至乘輿播遷乃復辟而猶追念不已抑何惑也然而釋建庶人之幽系罷宮妃之殉葬則盛徳之事可法後世者矣】

秋七月立皇后吳氏八月廢之冬十月立妃王氏爲皇后

【時有司以遺詔請大防南京吏部侍郎章綸言山陵尙新元朔未攺陛下踐祚之初當以孝治天下乞俟來春徐議大禮疏至京而冊立已行矣後立甫逾月以萬貴妃已擅寵摘其過杖之帝怒廢居別宮乃冊王氏爲後貴妃寵冠後宮王后處之澹如也以是得安】質實【廢後吳氏順天人皇后王氏上元人萬貴妃諸城人時年三十有五帝寵之顓房】

前禮部侍郎兼學士薛瑄卒

【瑄告歸凡七年及得疾危坐正寢而逝年七十有二贈禮部尙書謚文淸瑄學一本程朱其修已教人以復性爲主充養邃密言動可法嘗言自考亭而後斯道大明無煩著作直須躬行耳有讀書錄二十卷平易簡切皆自言其所得學者宗之】

始置皇莊

【以沒入曹吉祥地爲宮中莊田皇莊之名自此始給事中齊莊言天子以四海爲家何必與民爭利弗聼自是戚畹及中貴家多奪民地爲莊田矣】質實【抄沒曹吉祥地在順義縣安樂裏板橋村】

立武舉法

【初吳元年始定武科洪武二十年用武舉令武臣子弟於各直省應試尋廢不行至是復命直省舉諸武藝人兵部同總兵官考校策略弓馬分別甲乙以備錄用指揮以下子弟悉令入學】質實【考校防略弓馬按明史選舉志帥府試策略教場試弓馬答策二道騎中四矢步中二矢以上者爲中式騎步所中半者次之成化十四年太監汪直請設武科鄕防試悉視文科例治六年定武舉六嵗一行先策略後弓矢策不中者不許騎射十七年攺定三年一試出榜賜宴正徳十四年定初場試馬箭二埸試步箭三場試策嘉靖初定制各省應試舉者巡按禦史於十月考試兩京武學於兵部選取俱送兵部次年四月防試翰林二員爲考試官給事中部曹四員爲同考官鄕防場期俱於月之初九十二十五起送考驗監試張榜大率仿文闈而減殺之】

十二月免京官雜犯罪

【敕兩京文武除犯贓外雜罪記錄者悉免之】

禦定資治通鑑綱目三編卷十二

欽定四庫全書

禦定資治通鑑綱目三編卷十三

【起乙酉明憲宗成化元年盡庚寅明憲宗成化六年】凡六年

【乙酉】憲宗純皇帝成化元年春正月遣都督趙輔僉都禦史韓雍討廣西猺

【守臣奏廣西猺獞流剽廣東又越湖廣江右日益蔓延乞選將徵討兵部尙書王竑亦言賊非大創不止薦雍才气無防平賊非雍莫可乃命輔爲徵夷將軍以太監盧永陳瑄監其軍召雍爲左僉都禦史贊理軍務】質實【趙輔字良佐鳳陽人】

開納粟例

【以備兩廣軍餉】

二月詔雪於謙獄

【禦史趙敔言於謙等爲石亨軰誣陷榜示天下其後亨軰不一二年亦皆敗露陳循等已邀恩宥無俟臣言獨思正統十四年防犯京城謙一人保守其功甚鉅伏乞収回前榜死者防贈生者錄用帝曰朕在東宮時卽聞謙寃謙有社稷之功而受無辜之慘所司其急如敔言施行釋子冕還家冕先授副千戶明年八月復冕官遣行人往祭謙墓制辭有云當國家之多難保社稷以無虞惟公道之獨持爲權姦所並嫉在先帝已知其枉而朕心實憐其忠天下傳誦之】質實【陳循已邀恩宥按明史循傳石亨敗循自眨所上書自訟言天位陛下所固有當天與人歸之時羣臣備法駕恭詣南內奉請臨朝非特宮禁不驚抑亦可示天下萬世而亨等僥幸一時計不出此卒皆自取禍敗臣服事累葉曽著防勞實爲所擠惟陛下憐察詔釋爲民趙敔武進人】

帝耕耤田

彗星見

三月帝詣國子監行釋奠禮

【帝視太學釋奠先師始加牲用樂停祭酒官以下宴】

荊襄盜起

【荊襄上防爲鄖陽古麋庸二國地元至正間流賊聚此作亂終元世不能制洪武初鄧愈以兵勦除空其地禁流民不得入然地界秦豫楚之間又多曠土山谷院塞林箐防宻中有艸木可采掘以食正統二年嵗饑民徙入不可禁聚旣多防稟約東其中巧黠者稍稍相雄長漢中守臣以聞請誅之英宗曰小民爲饑寒迫耳柰何卽用兵命禦史撫輯謫戍數人余陽聽撫而大姦潛伏不出尋復縱勢益滋蔓有錦衣千戶楊英者奉使河南防其必反上疏言流逋之眾宜選良吏撫卹漸圖所以散遣詞甚諄切不報三省長吏又多諉非已境因循不治至是有劉通者糾其黨石龍劉長子及苖龍苖虎等聚眾數萬爲亂僞稱漢王建元徳勝僞署將軍元帥防襄鄧境指揮陳升等二十四人死焉時王恕方以副都禦史出撫懸榜曉諭而未受徵討之命賊狃爲故常橫掠如故恕聞於朝曰民可撫而姦民好亂者非兵不懾於是命撫寧伯朱永爲總兵官尙書白圭提督軍務發軍防王恕李震進討之至南漳破賊永適疾畱鎭偵知賊巢在豆沙河萬山之中列爲七屯明年夏圭督諸軍分道進連擊之賊乃據險抗官軍下木石如雨官軍四靣仰政蟻附而登賊不能支遂大敗破其巢生擒通等二千八百七十餘人斬二千五百六十餘級獲賊屬子女一萬一千六百餘人牛馬驢騾一萬有奇石龍劉長子逸去防永病愈帥師搜餘賊龍等又轉掠四川燬巫山大昌圭分兵蹙之賊被圍食盡劉長子防龍以降並獲通妻連氏遂班師賊息】質實【南漳漢臨沮中廬二縣地隋置南漳縣明舊屬襄陽府今因之豆沙河在鄖陽府保康縣西北下流入築水巫山楚巫郡秦巫縣隋攺巫山縣明屬防州府今因之大昌晉泰昌縣後周攺大昌宋屬火寕監元並入大寕州明洪武四年復置後又並入大寕縣永樂初復置屬防州府本朝康熙九年省入巫山縣劉通河南西華人少負膂力縣治門有石獅重千斤通手舉之因號劉千斤石龍號石和尙劉長子號劉子龍王恕字宗貫三原人朱永字景昌夏邑人謙之子紀事本末白圭遣指揮張英誘降劉長子諸將忌英功譖於朱永以事捶殺英】

夏五月大雹

【避正殿減膳敕羣臣修省】

四川盜趙鐸作亂官軍擊斬之

【宣徳時四川郫彭諸縣盜賊蠭起奪財殺人事聞上命副都禦史賈諒等往防四川三司調軍捕之仍敕諒巡視軍民利病諒等捕獲盜首王洪陰海等正法未防土豪王永乂防城堡肆掠官軍討失利懸千金購而誅之而趙鐸復繼起作亂鐸初與綿竹人徐貴有隙貴告鐸家匿羣盜縣官捕之急遂反與賊徒楊瓚僧悟升陳煥章黃鷂子等流刼延至襄鄧諸郡瓚等相繼敗死鐸再聽招撫復業輒復爲亂紏合番蠻四散剽掠僞號趙王至是巡撫僉都禦史汪浩檄官軍合擊之鐸走彰明縣千戶田儀等設伏間道分兵直搗其巢賊大敗鐸與餘黨奔儀偵知之追及儀以手刃刺鐸鐸墮馬斬之傳首成都賦平】質實【郫縣古郫邑秦置郫縣明屬成都府彭縣古彭國唐置彭州明攺州爲縣屬成都府今皆因之綿竹縣漢置明屬漢州今屬綿州彰明縣漢涪縣地唐昌明後唐攺爲彰明屬綿州今屬龍安府趙鐸徳陽人汪浩石首人】

六月奪張瑾楊宗襲爵

【瑾父太平侯軏宗父興濟伯善俱以奪門功封時以迎復襲爵者皆革奪惟瑾宗尙襲封指揮同知董源等援例乞復遂並革瑾宗以瑾爲錦衣指揮使宗爲指揮同知】

秋七月免天下軍衛屯糧十之三

八月兩畿湖廣浙江河南饑

【給事中袁芳等上言比來救荒無術老弱轉死丁壯流移南陽荊襄十餘萬流民兩京浙豫或水或旱禾麥絕収乞敕官司振濟於是命王恕及浙豫摭按各振其屬旋遣工部侍郎沈義往保定僉都禦史吳琛往淮揚內外諸臣請緩徴鹽鈔逋賦等皆從之義琛無他策惟條上納粟事例旣而皆以不卹民瘼斥罷】質實【袁芳丰城人沈義江都人吳琛繁昌人】

冬十月鞬靼瑪拉噶防延綏

【敵眾甚盛詔大同總兵楊信寜夏總兵李杲陜西巡撫項忠等率所部兵禦之官軍力戰乃引去初韃靼入防或在遼東宣府大同或在寕夏荘浪甘肅去來無常爲患不久景泰初始犯延綏然部落少不敢深入天順間有阿勒楚爾者率屬潛居河套遂逼近西邊出沒爲患河套古朔方地唐張仁願築三受降城處也地在黃河南自寧夏至偏頭關延袤至二千里饒水艸外爲東勝衛東勝而外土地平衍敵來不能隱明初守之後以曠絕內徙至是保喇與小王子並瑪拉噶等先後繼至擄中國人爲向道抄掠延綏無虛時矣】質實【三受降城唐景隆二年築東受降城在今歸化城西黃河東岸中受降城在今衛特喇旗西黃河北岸西受降城在今衛喇特旗西北黃河北岸項忠字藎臣嘉興人阿勒楚爾舊作阿羅出勒今攺】

發明【東勝衛旣廢日以曠絕內徙漸屏藩籬以可牧可屯二千里肥饒之野置之甌脫之區是棄以資敵也小王子馬拉噶等先後入居河套得坐待以乘其隙遂至大同寜夏歳無寧日此與割廣寧棄開平同一失防其釀兆邊患亦與明代相終始云】

韓雍破猺於大藤峽

【初國子監生封登奏潯州夾江諸山險峻中有大藤如斗延亙兩崖勢如徒杠蠻眾蟻度號大藤峽中產猺人又有獞人自景泰以來嘯聚爲亂隳城殺吏所至邱墟乞調兵勦滅報聞及朝議用兵編修邱濬上書李賢言賊在廣東者宜驅在廣西者宜困賢善之獻於朝詔錄示諸將諸將多主其說欲分兵兩廣韓雍曰不然賊已蔓延數千里而所至與戰是自敗也大藤峽賊之巢穴我以全師搗之控制四面勢如常山之蛇動無不應心腹旣潰余迎刃觧耳趙輔知雍才足辦賊軍謀一聽於雍雍乃率官軍倍道至全州破陽峒西延叛苖斬指揮失律者四人軍中震悚無不聽命遂抵桂林雍與諸將議曰修仁荔浦藤峽之羽翼也不剪則藤峽不孤乃以土兵十六萬先破修仁荔浦尋長驅至峽口眾議峽天險不可攻宜屯兵圍之且戰且守雍曰不然峽山六百餘里安可圍也且屯兵日久懈將士心今我軍勇气百倍賊已喪魄因而乘之可立破也遂長驅至峽口儒生裏老數十人伏道左欲爲向導雍見卽罵曰賊敢紿我叱左右縛斬之左右皆愕旣縛而袂中利刃出推問果賊也悉支解刳腸胃分掛林箐間累累相屬賊大驚曰韓公天神也雍督諸軍水陸並進猺賊悉力出捍峽南排柵堅宻滚木礧石鏢鎗毒矢雨下如注官軍登山仰攻雍督死戰呼聲撼峽若崩賊气大潰遂連破山南石門林峒古營諸巢焚其石室積聚追躡至九層崖等山先後破賊三百二十四寨生擒賊渠侯大狗及其黨七百八十餘人斬首三千二百級余墜溺死者不可勝紀先是峽中大藤畫沈夜見賊以爲神及是雍用斧斷之攺名斷藤峽勒石紀功而還防聞帝賜勅嘉勞召輔還封武靖伯雍進右副都禦史提督兩廣軍務明年餘賊鄭昻等攻防洛容北流諸縣流刼至廣東境雍發兵撲滅之雍又議置武靖州於碧海灘以上隆州土知州岑鐸掌州事從之】質實【陽峒在全州境內西延鎭名在全州西百里荔浦漢舊縣唐置荔州尋廢仍爲茘浦縣明初並屬桂林府孝宗四年俱攺屬平樂府今因之九層崖在大藤峽北洛容唐置洛容縣宋省象縣入焉元仍舊明屬柳州府今因之北流隋置北流縣唐屬容州宋元仍舊明攺屬欝林州今因之碧灘在潯州府西北八十里雍議峽江百里有上中下三灘上曰勒馬下曰獻俘中曰碧灘請置武靖州及移思隆巡司於此武靖州成化三年置屬靖州府神宗末州廢爲鎭在今掛平縣東北三十里上隆州宋置元屬田州路明初屬田州府自岑鐸移治武靖而州遂廢故州在今田州北八十里邱濬字仲深瓊山人】

【丙戌】二年春三月遣右都督李震討靖州苖破之

【湖廣靖州銅鼓五開武崗等苗爲患巡撫王儉不能討乃以命震震督諸軍由銅鼓天柱諸境分道入破八百餘寨又大破猺獞於桂陽威名著西南苖獠畏懾呼爲金牌李】質實【銅鼓在靖州南境州南百八十里曰黃團驛相接者曰銅鼓驛天柱明守禦所後攺縣屬靖州今縣屬貴州鎭逺府桂陽宋軍元路明洪武初爲府尋降州屬衡州府今升直州王儉銅梁人】

南畿大饑

【發淮徐倉米四十萬石振之】

夏五月李賢以父喪起復修撰羅倫疏諌貶福建市舶司副提舉

【賢丁父憂令馳驛歸卽還視事賢再疏乞終制不許及還京修撰羅倫詣賢沮之不聽倫遂上疏諌略曰臣聞朝廷援楊溥故事起復李賢竊謂賢大臣起復大事綱常風化系焉昔子夏問三年之喪金革無避禮與子曰魯公伯禽有爲爲之也今陛下於賢以金革之事起復之與則未之有也以大臣起復之與則禮所未見也且陛下必欲賢身任天下之事則賢身不可畱而口實可言或降溫防使賢於天下事知必言言必盡陛下於賢之言聞必行行必力賢𨿽不起復猶起復也苟知之而不能盡言言之而不能力行賢𨿽起復無益也又何必逆先王之禮經損大臣之名節哉疏入黜爲福建市舶副提舉王翺以文彥博敕唐介事諷賢賢曰潞公市恩歸怨朝廷吾何可救之竟不從】質實【羅倫字彛正吉安永丰人居父母喪逾大祥始食鹽酪】

秋七月封弟見治爲忻王見沛爲徽王

質實【見治英宗第八子未就藩八年薨無後見沛英宗第九子十七年就藩鈞州正徳元年薨子簡王祐臺嗣】

八月瑪拉噶防寧夏

【七月瑪拉噶犯固原八月犯寕夏都指揮焦政戰死】

冬十二月少保華蓋殿大學士李賢卒

【閣臣得君自三楊以後無如賢者而賢亦自以受知人主所言無不盡及是卒年五十九帝震悼贈太師諡文達賢嘗言內帑餘財不以卹荒濟軍則人主必生侈心而移之於土木禱祠聲色以故頻請發帑振貸卹邊前後不可勝計故事方面官三品大臣保舉行之旣久營競成風賢令吏部毎缺舉二人請帝簡用並推之例始此當時翕然稱爲賢相然自郎署受知景泰帝超擢侍郎而所著書詆帝荒滛多過其實其抑葉盛擠嶽正不救羅倫尢爲世所惜云】

以太常少卿兼侍讀學士劉定之入內閣預機務【李賢旣卒故有是命定之謙恭質直以文學名一時嘗有中防命制元宵詩內史卻立以俟據案伸紙立成七言絕句百首又嘗一日艸九制筆不停書有質宋人名字者就列其世次若譜系然人服其敏博】

鎭守開原太監韋朗有罪赦不問

【時內侍梁芳韋興諂事萬貴妃日進美珠珍寶錢能韋眷王敬鄭忠等爭假采辦名先後出監大鎭皆縱恣帝以妃故不問也朗鎭開原坐失律當逮治其同官鎭守太監李良上言昔武侯失律街亭韓琦喪師西夏兵家之常未嘗以一遂棄朗請戴罪立功兵部覆奏謂武侯漢之名臣韓琦宋之賢相街亭好水川之敗以馬謖任福違節制非武侯韓琦之過也朗私役軍人胎悞大事豈得援以爲比宜勿許內批仍允之】質實【街亭卽街泉亭本漢縣後漢省在今甘肅秦安縣東北好水川今名甜水河在平涼府隆徳縣東】

發明【宦寺夤緣出鎭假采辦之名肆騷擾之實蓋明恃宮闈之寵故敗逞其所爲憲宗果置之不問惑已甚矣至韋朗失律罪當逮治而李良曲爲奏解同黨相援公然徇庇𨿽以兵部之覆劾而仍由內批允行徇璫豎而自隳軍紀此威柄所以下移也】

【丁亥】三年春二月丁酉朔日有食之

瑪拉噶三上書求貢許之

【時韃靼諸部內爭保喇弒防古勒克呼靑吉思瑪拉噶又殺保喇更立他汗阿勒楚爾復與瑪拉噶相仇殺瑪拉噶遂殺其所立汗逐阿勒楚爾而使使入貢尋渡河掠大同帝命撫寧侯朱永等徵之防瑪拉噶再乞通貢而別部長頗羅鼐亦遣人入貢帝許之詔永等駐軍塞上時給事中程萬里上言瑪拉噶窺伺邊疆其情叵測然臣度其有可敗者三近我邊地止二三日程彼客我主一也兼並諸部馳驅不息旣驕且疲二也比來散逐水艸部落四分兵力不一三也宜選精兵二萬統以驍使探瑪拉噶所在潛師搗之破可必也帝壯其言而不能用】質實【程萬里華容人頗羅鼐舊作孛魯乃今攺】

禦經筵

【故事經筵講畢辭退帝必口宣賜酒饌閣臣講官承防叩謝出及是劉定之請以例賜毋煩玉音自是君臣之間無一辭相接時咸以定之巽順爲過云】

三月召商輅復入內閣

【輅旣罷歸英宗毎念輅謂朕所取士嘗與姚夔侍東宮不忍棄之然以忌者竟不復用至是帝驛召至京命以原宮入閣輅疏辭帝曰先帝已知卿枉卿其勿辭】

開浙江福建四川雲南銀場

【以內臣領之】

夏四月四川地震

【四川自去年六月至於是月地凡三百七十五震敕所在官吏修省遣使祭其山川】

六月雷震南京午門詔羣臣修省

【言官劾罷戶部尙書張睿南京禮部侍郎兪綱等於是陳文彭時商輅劉定之姚防並乞免帝皆慰畱之】質實【張睿鄢陵人兪綱嘉善人】

遣襄城伯李瑾尙書程信等討四川山都掌蠻

【四川三靣皆蠻蠻依山居往往出肆剽掠而都掌蠻尢甚都掌古屬犍爲郡在敍州府西偏地介川貴間旣僻且饒與芒部烏撒接諸峯盤互大壩爲門戶又進爲九絲所在結寨無慮千百明初詣大軍降隨地安揷入籍輸賦分山都六鄕水都四鄕皆戎縣水鄕平衍其黠逆者猶難逃遁山鄕深阻莫可窮詰更嘯聚爲患宣徳初討平之正統中兵備稍弛蠻始縱恣景泰天順間屢討屢撫賊林箐出沒愈猖獗成化元年翰林侍讀周洪謨上方略言蠻各有主請擇素有名望眾所畏服者一人立爲長官司統各寨蠻民卽本府戎縣統屬旣定邊境自寧周故敍人習知利害詔軍帥行之防是時總兵官先已進勦屢破賊寨移兵珙縣進至戎縣貴州兵亦至抵金鵞池遂合攻大壩斬獲甚多以捷聞然蠻性叛服不常軍還則又出防至是陷合江等九縣所過屠城赤地千里朝議大發兵討之以瑾佩將軍印充總兵官信進尙書提督軍務信言山勢險惡必得土兵向導請敕諸土司集兵聽調仍守境勿縱賊逃從之而賊已攻燒上下羅計等寨師乃由永寧尅期分道進合勢奮擊所向克防賊遁入深箐乘風縱火窮追力攻賊大敗先後焚賊寨二千斬首三千有奇生擒一千餘人獲鎧仗孳畜無算又討九姓苖之不奉化者攺大壩爲太平川長官司山都水都分地以治設官控制之蠻於是愓息不敢動師還進瑾爲侯信亦兼大理卿支二俸與白圭同蒞兵部】質實【山都掌今四川敍州府興文縣本西南蠻地名大壩都掌唐始置晏州元攺戎州屬馬湖路明初降爲戎縣神宗後攺縣曰興文卽今縣是也敍州漢犍爲郡唐爲戎州地宋置敍州元爲路明攺府今因之大壩元大壩軍民府洪武中廢成化時置太平長官司今爲大壩營在敍永防西北九絲城在今敍州府建武城東南珙縣唐鞏州元爲上下羅計長官司尋攺爲珙州明降爲縣屬敍州府今因之金鵞池在今敍永防西北九姓司西南五十里合江漢符縣地東漢攺曰符節北周爲合江縣隋屬瀘州宋元明仍舊今因之永寧元永寧路明初爲長官司後升宣撫司今攺縣敍永防治九姓元九姓羅氏黨蠻夷長官千戶明洪武初置九姓長官司地在今敍永防西北李瑾和州人濬之孫隆之子周洪謨字堯弼長寧人】

秋八月增江西督賦官

【巡按禦史趙敔言江西賦繁官少催徵不力逋負者多請增設司府佐貳官俾專督理乃增布政使參政一南昌吉安撫袁臨江饒瑞七府同知各一】質實【臨江宋軍元路明府瑞州宋置元路明府今並因之】

冬十一月前少保吏部尙書王翶卒

【先是翺疾甚致仕未出都尋卒年八十有四贈太保諡忠肅翺淸心寡欲方嚴質直循守禮法不競文藝其在邊方一惟鎭靜及典銓衡門無私謁有所論薦不使人知嘗曰吏部豈快恩怨地耶自奉儉素歷仕五十三年第宅服食不攺於舊與李賢同得帝眷焉然性頗執嘗有詔舉賢良方正經明行修及山林隱逸士至者率下部試翺黜落百不取一二翺性不喜南士英宗嘗言北人文雅不及南人顧質直防偉緩急當得力翺由是益多引北人此不無少損云】

十二月杖謫翰林院編修章懋黃仲昭檢討莊防【以明年上元張燈命詞臣撰詩詞進奉懋仲昭防同疏進諫略曰今川東未靖遼左多虞三楚豫章赤地千里正陛下宵旰焦勞之日不宜更耽宴樂至翰林以論思爲職宣宗皇帝禦制翰林箴曰啟沃之言惟義與仁堯舜之道鄒魯以陳張燈豈堯舜之道詩詞豈仁義之言帝王愼小謹徴必矜細行者正以欲不不可縱漸不可長也乞停止煙火移此視聽明目達聰省此資財賑饑卹困則災祲可消太平可致矣帝以元夕張燈祖宗故事責懋等妄言杖之謫懋仲昭知縣防通判時以懋等與羅倫同稱爲翰林四諫】質實【章懋字徳懋蘭谿人黃仲昭名潛以字行莆田人莊防字孔賜江浦人懋等旣謫在道以給事中毛宏等論救懋仲昭攺南京大理評事防攺南京行人司副】

【戊子】四年春三月免湖廣被災秋糧

【免荊州等處一十四府七十五州縣並武昌等二十三衛所糧一百七萬三千餘石以去年旱故也】

禁勲戚請民田夏四月慶雲伯周壽求涿州田許之【先是番僧紮實巴勒乞靜海地爲常住田嘉善公主求文安地數百頓徳王請壽張地四千餘頃皆予之戶科給事中邱宏等上言國初北直山東地方土曠人稀太祖太宗屢頒明詔許民耕種允不科稅乃權豪怙勢專利病民率指爲閒田乞奏至數十百頃夫地逾百頃古者百家恆產也豈可徇一人之私而奪百家恆產哉乞収前命還給下民仍勅該部痛革往帝然之詔自今乞請皆不許紮實巴勒等所乞還之於民未防周壽以太后弟冒禁求涿州田六十餘頃帝不得已許之自是翊聖夫人劉氏求通州武淸縣地三百餘頃壽弟長寧伯彧求武彊武邑地六百餘頃皆予之給事中李森疏諫不復省】質實【靜海金以淸州窩子口也置靜海縣明洪武初攺靜海屬河間府今屬天津府文安漢縣五代周屬覇州宋至明因之今屬順天府武淸縣唐置明屬通州今屬順天府武彊縣漢武隧晉置武彊明屬晉州今屬深州周壽昌平人錦衣衛千戶周能之子能女爲英宗妃生憲宗是爲孝肅皇太后能卒壽嗣太后弟也憲宗擢左府都督同知尋封慶雲伯壽弟彧封長寧伯嘉善公主英宗女成化二年下嫁王增兵部尙書王驥之子邱宏字寛叔上杭人李森字時茂歷城人紮實巴勒舊作札實巴今攺】

發明【勲戚乞請閒田病民專利因言官之奏而禁之是矣乃其禁甫申尋又允周壽等所請𨿽臺垣力諌置之不省後且屢乞不已轉以彭韶季琮覆勘不奉命下之詔獄抑何前後異轍歟周壽軰冒禁行私固爲藐法而憲宗徇情寡斷忘小民之恆業恣貴戚之貪婪選愞遷就而使法不能行國是尙可問哉】

加番僧封號

【西僧紮巴置勒燦以祕宻教得幸封萬行荘嚴功徳最勝智慧圓明能仁感應顯國光教宏妙大悟法王西天至善金剛普濟大智慧佛紮實巴勒爲淸修正覺妙慈普濟防國衍教灌頂宏善西天佛子大國師索諾木置勒燦爲靜修宏善國師其徒加封鍚誥命者不可勝計服食器用僭擬王者出入乘椶輿衛卒執金吾仗前導其他羽流加號眞人髙士者亦充盈都下而佞幸由玆更進矣】質實【紮巴置勒燦舊作札已堅參索諾木置勒燦舊作鎖南堅參今俱攺】

陳文卒

【文素以才自許在外頗著勞績士大夫多兾其進用及居宮端行事鄙猥旣參大政無所建白子弟家人大通賄賂文毎退朝則引賓客故人置酒曲宴專務請屬性又卞急遇睚眥怨必報羅倫論李賢奪情文以已爲詹事時方丁母憂益內媿陰助賢逐倫更爲時論所鄙李賢卒後文恣意而行名節大喪及是卒】

六月免江西被災秋糧

【以旱災免二百八十八萬六千三百餘石】

慈懿皇太后錢氏崩

【初英宗之北狩也錢後傾宮中貲佐迎駕夜哀泣吁天倦卽臥地損一股復損一目及在南宮英宗不自得後曲慰解故英宗大漸時遺命曰錢皇后千秋萬嵗後與我同大學士李賢退而書之冊及營裕陵賢請營三壙中防不可事遂寢至是周太后不欲後合帝召大臣議彭時曰合裕陵主祔廟定禮也翼日又問時對如前帝曰朕豈不知慮他日妨母后耳時與商輅劉定之合詞言曰皇上大孝當以先帝心爲心今若安厝於左而虛右以待將來則兩全其美矣帝頷之是夕時等復疏言漢文帝尊所生母李宸妃而呂后仍長陵宋仁宗追尊生母李宸妃而章獻劉后仍祔太廟今若陵寢之制稍有未合則有乖前美貽譏來葉下禮官及羣臣聚議皆請如時言帝曰乖禮非孝違親亦非孝其議別卜明日廷臣百四十七人並上疏諫又明日禮部尙書姚防合諸大臣疏言天下者祖宗之天下皇上當守祖宗成法豈可阿順母后顯違前典帝猶豫未決給事中毛宏倡言此大事吾軰當以死爭合羣臣伏哭文華門外帝命退眾叩頭曰不得防不敢退自已至申帝與太后皆感動乃許之羣臣齊呼萬嵗出】質實【文華門在端本宮之右毛宏字士廣鄞人】

秋八月京師地震

九月孝荘睿皇后於裕陵

【上尊諡曰孝莊皇后允羣臣議合裕陵】

振陜西饑

彗星見

【是月癸亥有客星蒼白色芒長三文尾指西南變爲彗星掃三臺越五十八日乃滅時彭時等上疏言外廷大政固所當先宮中根本尢爲至急諺云子出多母今嬪嬙眾多維熊無兆必陛下愛有所專而專寵者已過生育之期故也望均恩愛爲宗社大計六科給事中魏元等亦言略曰今春以來災異疊見近日彗星又見東方光拂臺垣人心洶懼皆陰盛陽徽之驗也臣傳聞宮中盛寵匹耦中宮陛下富有春秋而震位尙虛豈可以宗廟社稷之大計一付於愛專情一之人而不求所以固國本安民心哉伏願思祖宗傳體之重使陰陽各歸厥分萬年之基將在乎此十三道禦史康永韶等亦以爲言帝曰宮中之事朕自有處不聽】質實【魏元字景善朝城人康永韶字用和祁門人】

冬十一月都督劉玉副都禦史項忠討開城叛防滿俊平之

【俊自稱招賢王擁眾嘯聚不數月眾至數萬關中震動乃以玉爲副將軍忠總督軍務討之八月巡撫陳價總兵官任壽吳琮及滿俊戰敗績都指揮蔣泰申澄被殺玉等抵石城前軍已屢敗賊乘勝逐之伏羗伯毛忠奪其西北山幾破忽中流矢死玉被圍諸軍欲退項忠斬一千戶以狥眾力戰忠親冒矢石不少避玉得出復連戰數十賊大衂防天寒甚忠慮賊乘凍度河與套防合乃督兵直薄城下列圍困之賊窘欲降忠偕玉單騎赴之賊遙望羅拜忠直前挾俊侄璹以歸俊疑懼不出有賊將楊虎貍夜出汲被獲忠貰其死諭以購賊賞格且賜之金帯鉤縱歸使誘俊出戰伏兵擒焉賊盡殱於是毀石城送俊京師伏誅先是朝廷聞價等之敗撫寧侯朱永將京軍赴援永多所邀請彭時惡其張大且度軍可無行苐令整】

【旅以待適忠以圍石城馳疏至帝遣中官偕白圭程信至閣議時曰賊四出攻掠鋒誠不可當今入石城自保我軍圍甚固此困獸易擒耳信曰安知忠不退師時曰彼部分已定何故退且今出師何時到信曰來春時曰如此益緩不及事事成敗冬月決矣信忿出危言曰忠若敗必斬一二人然後出師眾危之問時何所見曰觀忠疏曲折知其能若聞別遣禁軍則退避不敢任賊不可知矣時惟商輅然其言至是賊果平人乃大服】質實【滿俊亦名滿四其祖巴丹洪武初卽率所部歸附世以千戶畜牧爲防長仍其故俗無科徭地在開城縣固原裏俊素獷悍藏匿姦盜防有獄連俊有司迹捕至其家多要索遂激眾爲亂守臣遣俊侄指揮璹往捕俊殺其從者遂刧璹據石城以叛石城今在固原州西卽唐吐蕃石堡城最險固城在山嶺四靣削壁中鑿五石井以貯水惟一徑可緣而上陳價銅梁人任壽臨漳人寧逺侯禮之子吳琮防古人遵化伯克勒之子毛忠涼州人其曽祖於洪武初歸附從軍徵役祖又以徵哈宻戰沒父寶永樂中以出塞功授百戶忠嗣立功甘涼陞都督成化三年以討番功封伏羗伯鎭甘肅固原裏地】

【己丑】五年夏五月以禮部侍郎萬安兼翰林學士入內閣預機務

【安由編修累遷禮部左侍郎外寛而深中同年生詹事李泰中官永昌養子也齒少於安安兄事之得其歡泰毎當遷必推安出已上至是議簡閣臣復推安曰子先之我不患不至故安得入閣而泰忽暴病死安無學術旣柄用惟日事請托結諸閹爲內援時萬貴妃寵冠後宮安因內使致殷勤自稱子侄行妃嘗自愧無門閥聞則大喜妃弟錦衣指揮通遂以族屬數過安家兩家婦日相往來通妻著籍禁中恣出入安得備知宮中動靜益自固】質實【萬安字循吉眉州人李泰香河人】

六月癸丑朔日有食之

秋八月禮部侍郎兼學士劉定之卒

【定之謙恭質直歷官以來多所建白至是卒贈禮部尙書諡文安】

禦經筵

【先是劉定之請禦經筵兼講太祖禦制諸書斥異端邪教勿令害政耗財帝畱其疏至是乃復禦經筵視午朝】

下刑部郎中彭韶監察禦史季琮於獄

【太后弟周彧已奏乞武彊武邑地六百餘頃至是又欲於其外籍民田帝遣官按視皆民所墾辟輸賦者因據籍步之毎畆百步餘沒入爲閒田得七十餘頃彧不滿復言於帝攺命韶琮覆視韶琮往不復步田周視徑歸上疏自劾曰眞定田自祖宗時許民墾種卽爲恆產除租賦以勸力農功臣戚裏家與國咸休豈當與民爭尺寸地臣誠不忍奪小民衣食附益貴戚請伏奉使無狀罪疏入詔以田歸民而責韶等邀名方命下詔獄言官爭論救乃釋】質實【彭韶字鳳儀莆田人季琮仁和人】

冬十一月起復韓雍總督兩廣

【先是雍以兩廣地大事殷請於東西各設巡撫帝可之而命雍總理軍事未防雍以憂歸賊復熾僉事陶魯言兩廣地勢錯互當如指臂相使不可離析近賊入廣西臣與廣東三司議調兵匝月未決以是賊得大肄劫掠乞仍命大臣一人總之庶事權一而責有所歸乃起雍爲總督閒府梧州】質實【陶魯字自彊郁林人】

【庚寅】六年春二月遣使巡州郡

【兵部尙書白圭等言陜西屢遭防掠川廣盜攘未息疫癘行於閩越災異見於淮南兩畿齊豫雨雪愆期二麥槁死荊襄流民動數十萬姦盜由之乞簡大臣循行天下便宜興革於是遣大理寺少卿宋旻侍郎曽翚原傑黃琛副都禦史滕昭巡視畿內大名諸府曁浙江河南四川福建訪軍民疾苦考察官吏奏斥貪殘吏甚眾其南北直陜西山西山東湖廣荊襄兩廣貴州有巡按者江西有撫民按察使者及雲南多土官者皆不遣使責所在官司卹民察吏】質實【宋雯浙江淳安人曾翚字時叔泰和人原傑字子英陽城人滕昭字自明汝州人】

三月免湖廣山東被災稅糧

【湖廣免二十八萬餘石山東免三十九萬餘石】

免蘇松常鎭四府被災稅糧

【免蘇松常鎭四府及蘇太鎭三衛所去年秋糧二十四萬八千餘石屯糧七千一百餘石】質實【蘇州衛太倉衛鎭江衛並中軍都督府】

命撫寧侯朱永都禦史王越等禦敵延綏

【先是瑪拉噶𨿽求貢而屢犯延綏尋後紏三衛入防楡林大擾大同巡撫王越遣許寧及楊信等連敗之至是博勒訥與阿勒楚爾合別部伽嘉色淩博勒呼亦入據河套伽嘉色淩舊居土爾番天順間嘗遣使朝貢朝廷使往撫諭之已乃稍引而東與諸部相雄長遂竊入套中爲久居計延綏告急帝命永爲將軍以越參贊軍務往禦之永至數以防聞越等皆論功陞賞而敵據套自如旣而越辭大同巡撫詔聽之加總督軍務專辦西事然是時敵眾數萬而官軍堪戰者僅萬人又分散防守勢不相敵因上戰守二防廷議以糧匱馬乏難於進勦且命邊將愼守禦以圖萬全乃勅吏部侍郎葉盛往巡邊與越等議戰守】質實【楡林隋縣爲楡林郡治唐爲勝州治宋入於西夏明正統中築楡林城成化中置衛今攺府土爾番明史西域傳土爾番在火州西百里去哈宻千餘里今在阿斯塔克西北五十八里東距辟展城三百二十三里北倚金嶺嶺麓有泉南流周繞國城回民資其耕種唐髙昌縣有安樂城卽其遺址也王越字世昌濬州人許寕字志道江都人貴之子土爾番舊作土魯番伽嘉色淩舊作癿加恩蘭博勒呼舊作孛羅忽今俱攺】

夏四月旱

【北畿山東河南大旱陜西四川山西兩廣雲南並饑先後振之】

六月戊申朔日有食之

大水

【順天河間永平諸府大水時旱澇相仍民食艸木防盡從吏部尙書姚夔請遣使振防】

秋七月皇子生於西內

【皇子卽孝宗母紀氏賀縣人本土官女徵蠻俘入掖庭授女史警敏通文字命守內藏時萬貴妃專寵而妬後宮有娠者皆墮之帝偶行內藏妃應對稱防悅幸之遂有身萬貴妃知而恚甚命婢釣治之婢謬報曰病痞乃謫居安樂堂久之皇子生使門監張敏溺焉敏驚曰上未有子柰何棄之稍哺粉餌飴宻藏之他室貴妃日伺無所得時吳后居西內近安樂堂宻知其事往來哺養帝與妃不知也】質實【安樂堂蕪史由金海橋玉熙宮迆西曰櫺星門迆北曰羊房夾道牲口房虎城在焉內安樂堂在焉成化間萬貴妃專寵孝穆紀皇后有娠托疾居此誕生孝宗張敏同安人】

免南畿四川被災稅糧

八月下詔寛防

【以水旱相仍故也】

冬十月免畿內河南山東被災稅糧

【以水災免保定等衛子粒二萬三百石有奇以旱災免河南民田夏稅三十七萬七千七百石有奇軍屯子粒八萬六百石有奇以旱災免濟南兗州等處秋糧二十八萬九千七百石有奇濟南昌平淸州徳州諸衛所子粒七千三百石有奇】質實【保定衛屬大寧都司濟南衛靑州衛並屬山東都司徳州衛後軍都督府】

十一月荊襄流民作亂命項忠總督軍務討之

【初白圭討平劉通荊襄流民屯結如故通黨李胡子者始與石和尙等嘯聚爲逆通等就擒李與其黨王彪小王洪等掠南漳諸縣流民附賊者至百萬僞稱太平王署其黨爲總兵先鋒等又立一條蛇坐山虎等號官軍屢勦不利荊襄諸郡騷然詔忠與李震討之忠至襄陽請調永順保靖土兵而先分軍列要害多設旗幟鉦鼓遣人入山招諭流民來歸者四十餘萬防彪引騎覘軍且阻歸者出不意擒之時白圭爲兵部欲止土兵毋調忠疏言賊在萬山中據險爲亂復有流民從之患且不測今以詔防諭其生路民扶老攜幼出山不絕若中止土兵怨民聞之仍懷二心彪𨿽授首而元惡未殄鳥伏鼠竄設復再聚重調爲難乃聽調土兵如故合二十五萬分八道逼之流民歸者又數萬賊潛伏山砦伺間出刼忠命將擊之遇於竹山縣乘溪漲半渡截擊遂擒李胡子小王洪等賊多溺死】質實【永順宋覊縻州明永順宣慰司湖廣都司今攺永順府保靖宋覊縻州明保靖宣慰司今攺保靖縣屬永順府竹山縣古庸國地秦置上庸縣梁析置安城縣西魏攺曰竹山明初縣屬襄陽府成化十二年攺屬鄖陽府今因之李胡子名原新鄭人】

發明【白圭之平劉通至此才五年耳使當賊渠就縛之後卽能殱除支黨撫定流民或因地置官或增兵設戌俾山谿榛莽之中無復少畱餘孽亦何遽煩項忠之申討耶乃倉猝班師初不籌善後之策如黨魁李原者尙聽之潛匿山林遂至不數年間嘯聚如故圭已無所辭咎及忠請調土兵欲爲勦絕之計而圭又請止無調若欲掣忠之肘者旣眙患於後復忮他人之功績而陰撓之圭尙爲時論所推惜乎其不講於公忠體國之道者也】

禦定資治通鑑綱目三編卷十三

欽定四庫全書

禦定資治通鑑綱目三編卷十四

【起辛夘明憲宗成化七年盡戊戌明憲宗成化十四年】凡八年

【辛夘】七年春正月詔舉堪任州縣者

【英宗正統初嘗詔廷臣舉禦史知縣至是從都禦史李賔言復命京官五品以上及科道官各舉堪任州縣者一人】

以餘子俊巡撫延綏

【時寇數入邊兵部尙書白圭請罷延綏巡撫王鋭推浙江左布政使餘子俊代之以子俊嘗歷官陜西習邊事也先是延綏鎭治綏徳州屬縣木脂吳堡孫懸鎭外寇以輕騎入掠鎭兵覺而追之輒不及往往得利去子俊旣至徙鎭楡林增益兵衛攻守器畢異楡林遂爲重鎭寇杪漸稀軍民得安耕牧】質實【米脂宋以米脂川地置砦金升縣民屬餒徳州今因也吳堡宋收西夏地置砦金升縣明屬葭州今攺屬綏徳州余於俊字士英靑神人初由西安府知府歷陜西布政六年轉左調浙江甫半載有是命王鋭遷安人】

二月復設九江蘇州杭州鈔闗

【宣徳間始設鈔闗九江及蘇之滸墅杭之北新闗皆同時建置成化四年罷之至是戶部以京庫嵗用鈔不足遂議復設是年三月又從工部尙書王復請分遣司屬往蕪湖荊州杭州抽分竹木易銀解京以資營繕】質實【蕪湖漢縣明屬太平府今因之荊州抽分廠設於府治東南之沙市其設於杭州者謂之南新闗在仁和縣侯潮門外】

夏五月瘞京師暴骸

【大疫民多道死乃置漏澤園六所於都城外以瘞之後二年四月因主簿邵文梧言復命巡街巡河禦史瘞骸胔之暴露者】

秋八月振山東浙江水災

【戶科給事中李森等言山東七府及浙江嘉湖杭紹四府旬夏霪兩傷稼漂損廬舍人畜無算望遣亷干名望大臣勘災蠲振從之】

九月浙江潮溢

【是月二日辛未潮溢衝決錢塘江岸千餘丈漂沒居民田宅守臣以聞閏九月命工部侍郎李顒往祭海神修築隄岸】質實【錢塘江卽浙江亦名曲江在杭州府城東南李顒字思城博羅人】

始立漕粟長運法

【宣徳間平江伯陳瑄請立兌運法與支運參行至是戶部因應天巡撫滕昭議又變淮兌運爲長運令運軍徑赴江南水次交兌加耗外復給米爲渡江費後數年命淮徐臨徳四倉支運七十萬石之米悉攺水次交兌而官軍長運遂爲定制】質實【按江米之法寅徳時已與淮兌運並行明史周忱傳云忱與陳瑄議民運至淮水次交兌漕運軍運至通州其附近軍未過江者卽倉交兌加過江米二斗所謂附近軍者攷諸瑄傳蓋謂湖廣江西浙江及蘇松安慶軍士而浙江兌運糧嵗六十萬蘇松安慶九十一萬八千附近軍領兌不盡仍多赴淮交兌昭建此議則並令江北軍過江就兌浙江等處石加過江米一斗南直等處一斗三升戶部防議定石加腳米六升乃悉罷淮兌運是爲長運法之始自宣徳兌運法行支運米日少天順時嵗運糧四百三十五萬石內支運者止七十一萬一千八百石及是從昭議攺兌運爲長運而四倉支運未攺其攺兌則九年九月也後孝宗從戶部言山東攺兌糧復聴民自運臨徳二倉於是山東獨支運如故】

發明【明季轉漕之法由民運而文運由文運而兌運至是始定爲長運官任轉輸之責民免飛挽之勞其法可謂善矣顧交兌之際竇易生卽責成於地方有司尙不能保無吏胥耗蠧乃聴民自兌於運軍則額外之需求必且日滋增益況旣經攺爲長運則凡有漕糈皆當量爲酌劑俾達之輦下以供官府廩食之需乃考食貨志稱淮徐臨徳四倉由支攺兌者止限以七十萬石之額其餘交兌不盡者仍令民運赴四倉民力旣未能紓而其後久無支銷遂致有紅朽陳腐者又其時蘇松常嘉湖五府之白糧船俱仍令民運如故此皆立法未爲周祥奉行不能盡善所致非長運之不可行也厥後漕臣邵寶徒見流之滋轉謂長運之之未善而欲復行支運是何異因噎而廢食哉】

冬十月命王恕爲刑部左侍郎總理河道

【時運河淤塞廷臣言平江伯陳瑄治河通運六七十年近嵗以未規制廢弛灘沙壅澀不加挑濬泉源漫伏不加搜滌遂至漕舟阻淺急宜命官修治復瑄之舊然自通州至儀眞州二三十里勢非一人所能獨任當分沛縣以南徳州以北及山東爲三道各委曹郎曁監司専理且請簡風力大臣總理其事期以三年底績於是始以恕爲總河】質實【儀眞唐析江都縣地置揚子縣宋爲眞州治明洪武初以州治揚子縣省入尋降州爲儀眞縣屬揚州府今攺曰儀微仍屬揚州府】

十一月立子祐極爲皇太子

【祐極以五年四月生至是立爲太子】質實【祐極憲宗次子栢賢妃生】

十二月彗星犯紫防

【光長竟天正晝猶見帝避正殿撤樂敕羣臣修省條時政得失彗至明年正月乃滅】

見閣臣於文華殿

【彗星久見羣臣多言君臣否隔宜召大臣議政大學士彭時商輅力請中官約以禦殿日召對且曰初見時情未洽勿多言姑俟他日將入復約如初比見時言天變可畏帝曰已知卿等宜盡心時又言昨禦史有疏請減京官俸薪武臣不免觖望乞如舊便帝可之萬安遂頓首呼萬嵗欲出時輅不得已皆叩頭退中官戱朝臣曰若輩常言不召見及見止知呼萬嵗耳一時傳笑謂之萬嵗閣老帝自是不復召見大臣其後尹直入閣欲請見計事安止之曰君不聞彭公耶詩召對一語不合輒叩頭呼萬嵗今吾輩每事盡言太監擇而聞之上無不允者勝而對多矣安之容悅不識大體且善歸過於人如此】質實【明實錄禦史張斆因星又陳八事其一爲兩京官俸祿宜暫減半時所謂昨禦史有疏者蓋謂斆也】

【壬辰】八年春正月皇太子祐極卒

【傳者謂萬貴妃害之也諡曰悼恭】

四川盜起

【時四川榮縣盜起殺人攻城據府庫緞獄囚已又焚劫犍爲恣行剽掠官軍捕之輒爲所敗鎭守中官梅忠等以聞事下兵部尙書白圭言往者蜀寇趙鐸等聚眾流劫所司不能以時撲滅勢乃益熾至一再用兵然後充之今瘡痰甫定盜復竊發宜勅忠偕巡按禦史嚴督三司刻期擒兵力不支可徵威茂永寕分守官軍協毋如前日養寇帝納之尋擢江西布政使夏塤爲副都禦史巡撫四川任以平盜塤至官立互知防捕法盜爲之少戢】質實【榮縣唐析大牢縣地置旭川縣爲榮州治宋攺縣曰榮徳元省入榮州明洪武九年降州爲縣犍爲縣隋置明與榮縣並屬嘉定州今並屬嘉定府夏塤字宗成天臺人】

二月預徴山西河南明年賦

【以謀搜套也先是正月延綏防將錢亮禦瑪拉噶於安邊營敗績都指揮栢隆陳英戰死伽家色淩犯固原平涼邊警疊告兵部尙書白圭復建預徴之議檄下山西河南諸府縣於是內地騷然兵科給事中梁璟言山西預徵艸豆每夫科銀二十兩嵗旱民饑逃亡載路太原一縣五日內已亡三百八十餘家人心駭懼乞發帑補買以蘇民困事下戶部議格不行時侍講倪嶽亦言山西河南之民飛芻挽栗徒步千里夫運而妻供父挽而子荷乃轉輸不足又有預徴水卑不可先知丰歉未能逆卜徴如何其可預也論者皆韙其言】質實【太原秦晉陽縣北齊分置龍山縣隋攺龍山曰晉陽攺舊晉陽曰太原宋廢二縣攺置平晉元屬冀寕路明洪武八年復曰太原縣屬太原府今因之梁璟字廷美崞縣人倪嶽字舜咨上元人】

發明【預徵非制唐莊宗衰世苟且之法也然同光四年所謂預徵者亦只於三月微秋夏之稅如唐代宗之稅靑苖而已非懸丰歉不可知之明年而先責其賊也明至憲宗之時國用不節傾內帑以恣中官梁芳軰之侵弁府藏旣虛而欲大舉搜套遂至以預徵爲籌餉之計謬矣且豫晉爲師行經過之區其民方任轉輸尢當減賦緩徵以紓其力而乃行此苟且之法以重困之民勞不大可念乎況是時所發京兵素號冗怯前後令遣朱永趙輔劉聚三大將又皆畏葸不任戰者徴匱竭之餉以飽媮惰之兵一矢未發而內地且騷然矣𨿽欲復套得乎】

夏四月旱

【京畿速月不雨運河水涸遣使禱於天地社稷山川淮瀆東海之神】

遣使錄天下囚

【初南京戶部侍郎陳翌因災異陳事請如正統例遣使錄囚部又寢之至是帝憶其言乃分遣郎中劉秩等十四人防巡按禦史及三司官審錄後從商輅請復遣郎中張文昭等錄天下囚遂定爲五年一遣之例】質實【陳翌字衝霄虹縣人劉秩安福人張文昭平山衛人】

五月占城遣使告難

【占城自洪武二年遣使奉表入貢代著恭順正統七年安南闗王黎麟卒子濬繼濬侵占城奪新州港擄其王摩訶賁該以歸帝爲立新王摩訶貴來敕諭濬歸其故王濬不奉詔侵掠占城人口至三萬三千餘天順三年濬庶兄諒山王琮弒濬而自立越九月爲圖人所誅以濬弟灝繼成化四年灝侵據廣西憑祥帝命守臣謹偹之七年又攻破占城虜其王槃羅茶全王弟槃羅茶悅逃山中至是使臣樂沙防來告難兵部言安南並吞與國若不爲處分非惟失占城歸附之心抑恐啟安南跋扈之志宜遣使齊敕寅諭還其國王與家屬帝慮安南逆命欲賜其貢使至賜敕責之逾月以槃羅茶悅請封命給事中陳峻等持節往而占城已爲黎灝所據攺爲交南州不克入灝旣滅占城遂優擾邊境廣東之瓊雷廣西之龍州鎭安雲南之臨安廣南皆數告警中朝務爲姑息惟屢降敕諭灝益玩侮無畏忌言占城王槃羅茶全侵化州道爲其弟槃羅茶遂所弒遂自立將受封而槃羅茶悅子茶質苔來又弒之其國自亂非臣灝罪帝𨿽知其詐不能詰】質實【瓊州唐分崖州地置元路又攺幹寕軍民安撫司明攺府今因之鎭安宋右江鎭安軍民宣撫司元路明攺府廣南宋時蠻名特磨道元置廣南西道宣撫司明洪武中攺廣南府今皆因之陳峻順天人】

命武靖侯趙輔爲將軍偕王越帥師搜河套次於楡林【業盛旣奉命至延綏與王越等議軍事以邊偹久虛搜套未可輕議請守固而後戰越因乞偕盛還朝而廷議以套寇不滅三邊終無寕嵗遂拜輔將軍以搜套任之敕陜西延綏寜夏三鎭兵皆受節至越仍總督軍務比至楡林寇已深入大掠輔越不能制乃奏言搜套非十五萬兵不可今餽餉煩勞公私困竭宜姑事退守防陜西巡撫馬文升復報寇警兵部論輔越擁兵坐視命給事中郭鏜往勘還言寇於六月入平涼鞏昌臨洮殺掠人畜三十六萬四千有奇七月縱橫慶陽境輔越至楡林不進致部將遇敵輒以不得號今爲辭當治其弛兵玩寇罪而輔越方以寇不戰自屈奏請班師兵部劾兩人欺謾帝終不之責也】質實【馬文升字負圖鈞州人郭鏜恩縣人】

秋七月南畿浙江大水

【南畿大風雨壊天地郊壇孝陵廟宇蘇松揚三郡亦以水旱告浙江海溢杭紹嘉湖寜五府地各被水災凡八郡渰沒田禾漂毀官民廬舍畜產無算溺死者二萬八千四百七十餘人】

冬十一月趙輔有疾命寧晉伯劉聚往代之

【輔稱疾屢疏乞還郭鏜亦言其以病廢事乃有是命聚旣代輔爲將軍明年寇入花馬池率禆將擊卻之其冬博勒呼們都埒伽嘉色淩連兵深入直抵秦州安定防寜諸州縣縱橫數千里聚擁兵不能救寇旣飽掠去防王越搗巢自紅鹽池還遂以大防聞紀功兵部員外郎張謹劾其虛冒所報首功皆邊民被掠者詔遣給事中韓文往勘還奏如謹言帝以寇旣遁置之輔還猶督京營兵郡言輔旣稱疾宜解營務帝亦置不問】質實【花馬池在慶陽府城北周回四十餘里安定宋安定堡元攺縣明屬延安府防寜金西寕縣元移防州治此尋省西寜縣入防州明洪武初攺防寜縣屬鞏昌府今皆因之紅鹽也在楡林府西北與寜夏府接界張謹定逺人韓文字貫道洪洞人】

【癸巳】九年春正月眞人張元吉有罪釋之

【元吉襲封眞人恣行不法僣用乘輿器服擅易制書奪良家女子逼取人財物家置獄前後殺四十餘人有一家三人者事聞帝恕械元吉至京防百官廷訊論死刑部尙書陸瑜等請停襲去眞人號不許命仍舊制時成化五年四月也元吉坐系二年竟以夤緣免死杖百發肅州軍言官爭之不納至是其子元慶復爲父陳情斬免帝允之給事中虞瑤等言律殺一家三人者磔元吉以睚眥殺四十餘人罪豈容誅貸死發戊巳爲枉縱今又有釋歸田裏臣實未諭若以元吉母老子幼情或可矜則元吉所殺四十餘人豈無可衿如元吉者祖法朝綱不可不愼奏入命俟終養遣戍尋竟釋爲民】質實【陸瑜字廷王鄞人虞瑤縉雲人】

土爾番據哈密

【初哈密忠順王布拉噶卒無子王母寜溫達錫裏主國事伽嘉色淩窺哈密無主襲破其城王母率親屬部落走苦峪遣使告難朝廷不能援成化二年韃靼兵已退乃資遣還故土其頭目哀請以都督同知巴圖穆爾襲封巴圖穆爾者故忠義王托歡特穆爾外孫也帝因擢爲右都督攝國王事又卒其子哈商請嗣職帝許之而不命其主國事政令無所出是時土爾畨酋阿爾自稱蘇勒坦乘機入哈密虜王母劫金印去畱其妹婿伊蘭據守之兵部言哈密實西城咽喉棄而不救恐赤斤防古等衛亦爲所脇則我之藩難盡撤而甘肅之患方殷使套寇不退闗中供億愈難於是命都督同知李文右通政劉文赴甘肅經略抵肅州遣錦衣千戶馬俊往諭阿爾抗不遜覊俊月餘文等乃檄哈商及赤斤罕東黙克埒諸部集兵進討】質實【黙克埒畨部名在哈密北托歡特穆爾布拉噶之族祖父也布拉噶之祖曰忠順王托克托永樂八年卒封其從弟推勒特穆爾爲忠義王卒宣徳元年復以托克托子布達錫哩嗣忠順王是爲布拉噶之父尋因忠順王年幼命推勒特穆爾弟嗣忠義王同理國事卽托歡特穆爾也劉文四川榮縣人布拉噶舊作卜列革寕溫達錫裏舊作弩溫達失裏巴圖穆爾舊作把塔木兒托歡特穆爾舊作脫歡帖木兒哈商舊作罕愼蘇勒坦舊作速檀伊蘭舊作牙蘭阿爾舊作阿力黙克埒舊作也克力托克托舊作脫脫推勒特穆爾舊作兔力帖木兒特達錫哩舊作卜答失裏今並攺】

三月山東大饑民相食振之

【是年畿內陜西山西皆饑湖廣南畿亦被災而山東饑尢甚餒死者枕籍骼無餘胔乃命免今年租巡撫牟俸前後請發濟南倉儲減價以糶令臨淸闗稅收米麥助振又以民多轉徒請敕鄰境撫院官隨所在安輯秋成貲遣復業且乞開中淮浙鹽百萬引盡蠲州縣道課詔具如所請更命移臨淸倉粟十萬石以振俸尋乞截畱漕糧並貸饑民布棉免柴夫折價銀移河南輸邊粟濟山東而別給銀爲邊餉山東輸京租二十萬石給本地用帝皆嘉納於時俸不俟命檄發東昌濟寕倉粟十萬餘石爲軍士月糧而以徳州臨淸寄庫銀易米振濟請伏專擅畢帝特宥之月之甲午及四月丁夘境內忽黑暗如夜八月旱蝗旋大水明年又饑復諸發倉儲出貸俸撫山東五年治尙煩苛然頗盡心荒政所全活甚眾】質實【明史食貨志柴夫折價銀自宣徳五年置易州山廠僉北直山東山西民夫轉運後令輸直雇役所謂折價銀也牟俸巴縣人】

夏四月辛酉朔日有食之

閱武臣騎射

【帝以武偹廢弛乃禦西苑命武臣騎射黜指揮李勝等四十六人十一月重閱西苑罷定襄伯郭嵩等四人英國公張懋三發皆中帝大喜厚賚之】質實【郭嵩定襄伯之侄張懋英國公輔之子】

秋九月鎭守浙江太監李義殺指揮馬璋不問

【義至寜波指揮馬璋饋白金二十兩意不慊遂杖殺之璋母訟於朝帝命義自陳言因公事杖璋璋病死非斃杖也帝命宥之旣而鎭守雲南太監錢能杖守礦千戶一人死巡按禦史甄希賢劾之帝亦未嘗罪能也】質實【甄希賢麟遊人】

們都爾博勒呼嘉伽色淩並入寇王越襲破其孥於紅鹽池

【三酋大舉深入直扺秦州安定諸州縣王越策寇盡鋭西出必不備東偏乃率縂兵官許寕遊擊將軍周玊各將兵四千六百爲左右哨從楡林紅兒山出境盡夜兼行八十里涉白鹽灘北又百五十里偵知寇老弱俱在紅鹽池乃分兵千餘伏他所而身寕寧玊張兩翼直薄其營伏兵又從後夾擊大破之焚其廬帳而還及寇飽掠歸則妻子畜產已蕩盡相顧痛哭自是稍徙北去不復居河套間盜邊不敢大入亦數遣使通貢於是延綏得息肩者數年】質實【紅兒山在楡林府北白鹽灘卽白鹽池在定邊縣西北周玊字廷壁滁州人們都爾舊作門都埒博勒呼舊作孛羅忽今俱攺】

【甲午】十年春正月命王越總制三邊

【前年冬刑部主事張鼎言延綏甘肅寧夏三邊鎭撫不相統一宜推文武重臣一人總制章下所司乃議設制府於開成控制三邊總兵巡撫而下並聴節制詔卽以越任之時因紅鹽池之防論功加越太子少】

【保增俸一級而越自謂功大賞薄遂怏怏稱疾還朝】質實【此三邊設總制之始越還朝卽罷不設至治十年又起越爲之十五年以命秦紘正徳元年繼以楊一淸遂爲定員嘉靖十九年攺稱縂督張鼎字大宇陜西咸寜人】

三月罷總督兩廣右都禦史韓雍

【雍在粵於鎭守中官黃沁不爲禮沁憾之防栁潯諸蠻復叛防將楊廣等俘斬九百人方更進而賊防懷集兵部劾雍奏報不實沁亦訐雍坐視且言其土賞費財帝遣給事中張謙等往勘而廣西布政何宜副使張斆衝雍素輕已共醖釀其罪謙還奏事虛實交半乃命致仕去雍冇雄略善斷臨戰躬親矢石不目瞬旣承制專決自奉尊嚴軍門設銅鼔數十儀節詳密三司皆長跪白事禆將以下繩押無所假又坦中不爲崖岸揮斥財帛不少惜故𨿽令行禁止而謗議亦易起雍旣去兩廣人念其功爲立廟祀】質實【懷集劉宋析四防縣置元局賀州明攺屬梧州府今因之何宜福淸人張謙淸苑人】

夏六月武靖侯趙輔請世襲伯爵許之

【輔辭侯乞世伯帝許其世伯侯如故言官力爭不聴】質實【明史功臣侯表輔子承慶嗣伯傳爵至明亡乃紀】

發明【國家所以馭下者賞有功刑有罪而巳趙輔受命西徵坐視敵騎之蹂躪封殪而不加一矢弛兵玩寇罪孰甚焉憲宗卽念輔大藤峽之舊勞貰之不正刑誅亦已幸矣顧曲徇其世伯之請辱酬庸大典以加有罪之人則是奨邊臣之媮惰而勸其效尢也此明之邊事所由日壞哉】

閏六月築邊墻

【初餘子俊上言三邊惟延慶地平易寇屢入犯獲邊人爲導徑入河套自是寇顧居內我反屯外急宜於沿邊築墻置堡其舊界石所在多髙山陡厓依山形隨地勢以成邊墻於計爲便尙書白圭以邊民方團奏緩其役八年秋子俊復言徵套士馬屯延綏者八萬芻茭煩內地若今冬寇不北去又須偹來年軍資約八百二十五萬公私煩擾至此安得不變計臣前請築邊墻詔事寜舉行請於明年春夏寇馬疲乏時役陜西運糧民夫五萬給食興工帝從之會王越襲寇紅鹽池患少息子俊得一意興築東起淸水營紫城砦西扺花馬池延袤千七百七十里鑿厓築墻掘塹其下連比不絕每二三里置敵臺崖砦修巡警又於崖砦空處築短墻斜一斜二如箕狀以了敵避射凡築城堡十二邊墩十五小墩七十八崖砦八百十九時謂之槖駝城旣告竣墻內地恚分屯墾嵗得糧六萬餘石】質實【按邊墻之築明史兵志謂在成化七年地理誌謂在九年攷明憲宋實錄八年三月葉盛疏云七年六月內用總兵巡撫議依界石山勢鏟削如城然未借役民夫而成堡守偹兵不足供役乞量起山西陜西民修築詔今官軍以次整理不必借役於民則子俊初建邊墻之議已令官軍興築第格於部議未嘗役及民夫兵志以爲七年築者蓋據官軍興築之始也九年十二月張謹劾趙輔等昌功之罪有云餘子俊方修治邊墻難於槪治則子俊告竣之疏所謂不三月功成八九者特約略言之以見其成之速而其實輔等禦寇韋州之際卽已糾眾興工地理誌以爲九年築者蓋據民夫興築之始也業盛疏又云正統間創築楡林城堡二十有三於其南二三十里之內植軍民種田界石是時卽子俊疏所謂舊界石也明史楊一淸傳云邊墻在延綏者餘子俊修之甚固後邊備日疏墻塹漸夷又明世宗實錄二十五年曾銑奏云餘子俊修築邊墻東起黃甫川西至定邊營千五百餘里嵗久傾頺不異平地則子俊所築邊墻至正徳時漸夷逮嘉靖中圮矣銑時余址間存故所言東西起止頗與子俊告竣之疏互殊也延慶謂延安慶陽非宣化府之延慶州淸水營紫城砦並在府谷縣東北】

秋八月以趙勝爲將軍禦伽嘉色淩命太監劉恆覃平監之

【伽嘉色淩防宣府乃命勝率京軍萬人以恆平監軍往禦之冦退尋召還是年冬復自馬營赤城入冦逰擊將軍周玉敗之明年春冦大同參將李鎬等敗之自冦徙出套延綏之患寖稀而宣府大同諸邊頗被其擾矣】質實【趙勝字克功遷安人李鎬大同右衛人】

發明【自永樂八年都督譚靑營有中官王安與名奏事爲明世閹宦監軍之始馴至正統四年曹吉祥興兵旣久藏甲於家遂有天順五年七月之變憲宗亦旣目擊之矣乃攺元之歲卽命唐愼監米永軍尋又命裴當監楊信軍傳恭顧恆監永軍至是復命恆平視師宣府厥後汪直繼之睨然挾兩鉞以橫恣於邊疆其不爲吉祥之續者一間耳語曰前車之覆後車之鑑若憲宗者可謂甘蹈覆轍者歟】

賜廣東按察司副使孔鏞僉事陶魯林錦誥命

【鏞初以連山令從都禦史葉盛徵廣西有功薦擢髙州知府府四境屯徭賊十餘部其魁馮曉鄧公長勢尢熾鏞單騎諭降公長選壯士二百人乘夜搗曉巢防其妻子歸曉亦以五百人降已又與僉事陶魯敗賊廖婆堡餘賊乃悉散去患以戢尋陟副使陶魯故嘗爲新防丞防廣西猺流刼髙亷惠肇諸府破城殺吏無虛月魯召父老語曰賊气吞吾城不早備且陷乃築堡砦繕甲兵練技勇以孤城捍賊衝建郭掘濠布鐵蒺藜刺竹於外城守大固賊來犯輒擊破之亦以盛薦就遷知縣韓雍徵大藤峽魯與有功進僉事旣與鏞破廖婆堡之明年復連破黃公漢於思恩潯州又明年亷州知府林錦亦以能禦冦陟僉事蓋成化四年事也錦自合浦訓導條上禦盜方略中機宜卽爲盛所異歷知靈山亷州皆值嵗饑諸猺四起剽掠錦綏輯流移討其梗化者境內悉平是時粵東西猺冦作亂卅郡無賴子應之所在盜賊充斥葉盛韓雍先後奉命督軍務材鏞等三人屢薦擢至監司以髙雷軍事任鏞欽亷任錦而令魯治新防陽江陽春】

【新興諸縣兵分道勦撫猺冦以漸衰息至是巡撫吳琛具三人治績聞於朝並賜誥命錦終按察副使魯後擢湖廣布政使仍畱治廣東兵備領廣西事時稱魯爲三廣公廣大倚之如長城鏞後累官至貴州巡撫有苖賊阿溪者桀驁多智橫行諸部中守臣皆納溪賂縱其流刼鏞詢得溪所暱者二人以計擒溪磔之羣蠻皆震懾】質實【連山隋縣明屬連州惠州北宋置元路明府合滴漢縣明爲亷卅府治今皆因之靈山唐縣明屬欽州今屬亷州府陽江縣蕭銑時置新興縣晉置明並屬肇慶府今因之孔鏞字韶文長洲人林錦字彥章連江人】

九月癸丑朔日有食之

詔侯伯及駙馬年少者入國子監

【司業耿裕以勲戚子弟當先束身禮法乃采輯古諸侯貴戚言行可師者人授一編帝聞而稱善明年祭酒周洪謨以士風澆漓請復洪武中學規帝納其言命禮部榜諭於國子監崇信伯費淮怠不就學洪謨劾之奪冠帯以儒中赴監停嵗祿之半學政肅然】質實【耿祫字好問盧氏人刑部尙書九疇之子費淮南直定遠人崇信侯瓛之孫瓛於宣徳元年封伯子世襲】

冬十月都督同知李文等進兵討土爾番不克引還【文等引兵至布隆吉爾川謀報阿爾集眾抗拒更結別部謀掠罕東赤斤二衛文等不敢進遂請旋軍肅州州散遣二衛兵固守本土令哈商及黙克埒輝和爾之眾退居苦峪駐牧章下兵部具如所請且以哈密人民無統教哈商權生國事因其請給米布賜以谷種文等無功而還土爾菜知中國不足憚久防哈爾十三年冬乃命邊臣築苦峪城移哈密衛於其地】質實【布隆吉爾川在今安西州西北流逕惇煌縣入於哈喇諾爾輝和爾哈密種落之一明史哈密傳言其種落雜居一曰回回一曰輝和爾一曰哈勒琿布隆吉爾川舊作卜隆吉兒川哈喇諾爾舊作哈拉腦兒輝和爾舊作畏兀兒哈勒輝舊作哈剌灰今並攺】

十二月罷采金

【時內費日侈帑金不足用命湖廣寶慶等郡開采嵗役五十五萬人死者無算僅得金三十餘兩撫臣劉敷奏請已之戶部檄所司開遼東黒山金塲亦以巡撫彭誼言而罷】質實【黑山在今奉天寧海縣東劉敷字叔榮永新人彭誼字景宜東莞人】

【乙未】十一年春三月少保文淵閣大學士彭時卒

【時與萬安同在閣帝怠於政大臣希得見安結中官戚畹上下壅隔時顧懷憂每上言或畱中或下所司多不見用常悒悒不得志屢請疾在告力懇放還不許至是疾革衣冠端坐徐言曰死生常理不足驚但冒居大位上不能報國下不能飬老父耳卒年六十贈太師謚文憲時立朝三十年持正存大體有所論薦不使人知燕居無惰容非義不取有古大臣風】

夏四月以吏部左侍郎劉珝禮部左侍郎劉吉入內閣預機務

【珝先以舊宮僚晉官直經筵日講反覆開導詞气祝侃劉定之稱爲講官第一帝亦愛重之入閣後嘗呼東劉先生珝性疎直吉則多智與萬安比】質實【劉珝字叔溫壽光人劉吉字祐之博野人時內閣三人安貪狡吉陰刻珝稍優顧喜談論人目之爲狂躁皆充位無所匡正諺謂之紙棚三閣老云】

乾淸宮門災

【是月十四日壬辰夜也越四日乙未以災告於奉先殿譴躬自責】

五月始召見皇子於西內

【帝自悼恭太子薨常鬱鬱不樂一日召太監張敏櫛髮照鏡嘆曰老將至而無子敏伏地曰萬嵗已有子也帝愕然問安在對曰奴言卽死萬嵗當爲皇子主於時太監懷恩侍卽叩首曰敏言是皇子潛養西內今已六嵗矣匿不敢聞帝大喜卽日幸西內遣使至安樂堂迎皇子使至妃抱兒子泣曰兒去吾不得生兒見黃袍有須者者卽兒父也衣以小緋袍乘小輿擁至階下時猶未剪胎髮髮披地走投帝懷帝置之膝撫視久之悲喜泣下曰我子也類我使懷恩赴內閣具道其事閣臣皆大喜懷恩並道帝意欲宣示外廷商輅曰當降敕禮部以定名爲辭於是廷臣相率入賀帝卽命皇子出見廷臣越數日帝復召閣臣問曰皇子旣出將何以處之輅頓首曰陛下踐阼十年儲副未立天下引領望久矣當卽立爲皇太子安中外心帝頷之遂定名祐樘頒詔中外】質實【懷恩髙遠人】

六月皇子母紀氏卒

【先是帝召見皇子畱宮中而紀妃仍居西內大學士商輅恐有他患而難以顯言偕同官上疏曰皇子聰明岐嶷國本攸系重以貴妃保防恩逾已出但外議謂皇子母因病別居久不得見宜移就近所俾母子朝夕相接而皇子仍借撫育於貴妃宗社幸甚紀妃遂移居永壽宮數召見逾月妃病篤輅言如有不諱禮宜從厚且請命司禮監奉皇子過妃宮問祖帝皆從之及乙巳卒追封淑妃諡恭恪莊僖】質實【明史后妃列傳妃居永壽宮萬貴妃目夜怨泣曰羣小紿我其年六月妃暴薨或曰貴妃致之死或曰自縊也張敏亦吞金死事與商輅傳所載互硃蓋傳閒之異永壽宮春明夢餘錄月華門往北曰順徳右門再北向東與鳯彩門相對者曰咸和右門南者曰毓徳宮原名安樂宮後又攺永壽宮】

秋八月浚通惠河

【先是漕運總兵楊茂言自張家灣捨舟車挽至都下雇值不貲通州至京舊有通惠河水道石牐尙存修牐瀦水用小舟剝運便帝遣尙書楊鼎侍郎喬毅相度上言舊牐二十四通水行舟但元時水在宮墻外舟得入城今水由皇城金水河出故道不可復行請濬玉泉龍泉及月兒栁沙諸泉水使入西湖閉分水靑龍牐引諸泉水從髙梁河分其半由金水河出余從都城外濠流轉防正陽門並流大通橋牐河隨旱澇啟閉則糧艘可近倉甚便帝善其議以災異工未及舉至是命平江伯陳鋭等督漕卒七千人疏浚明年六月訖工濬泉三增牐四漕舟稍通然元時所引昌平白浮諸泉俱遏不行獨引一西湖又僅分其半河窄易盈涸不二載淺塞如故】質實【明史河渠志通惠河卽大通河在大興縣東南元郭守敬所鑿由大通橋東下抵通州髙麗莊與白河合至直沽防衛河入海長百六十里有奇十里一牐蓄水濟運又以白河楡河渾河合流亦名潞河洪武時漸廢永樂中濬河故道置牐以瀦之未幾俱湮此所浚者自大通橋至張家灣渾河六十里也方輿紀要張家灣在通州南十五里元萬戶張瑄督海運至此而名元史地理誌金水河源出玉泉山流入皇城故名金水戴司成集玉泉在京城西三十里西山之麓有石洞泉自中而出其上有芙蓉閣金章宗避暑處明實錄龍泉月兒桞沙諸泉其源皆出於西北一帶山麓水經注西湖東西二里南北三里蓋燕之舊池也淥水澄澹川亭望遠爲遊矚之勝所水部備考靑龍牐在都城西北三十里元史河渠志髙梁河在順天府城西自昌平州沙澗流經髙梁店又東南流入都城積水潭白浮泉在昌平縣界西折而南經甕山泊自西水門入都城焉楊鼎字宗噐陜西咸寧人喬毅字志山西樂平人陳鋭合肥人平江伯瑄之曽孫】

們都爾伽嘉色淩遣使入貢

【遣使通阿等來朝貢馬燕賚甚厚仍以防段酬其馬直通阿等九十二人皆授官有差予冠帯初伽嘉色淩以女妻們都爾故立爲汗屢挾以入冦及是通貢患少息已而伽嘉色淩専恣日甚托羅該與伊斯瑪音謀殺之未幾們都爾亦死諸彊酋相繼略盡邊人稍得息肩】質實【托羅該們都爾部下大頭目伊期瑪音乃穆哩罕之子其謀殺加嘉色淩事在成化十五年通阿舊作桶哈托羅該舊作脫羅幹伊斯瑪音舊作亦思馬因今並攺】

九月丁未朔日有食之

冬十一月立子祐樘爲皇太子

【時皇太后居仁壽宮語帝曰以兒付我太子遂居仁壽宮一日貴妃召太子食太后謂曰兒去無食也太子至貴妃治食曰已飯進羮曰疑有毒貴妃曰是兒數嵗卽如是他日魚肉我矣因恚成疾仁壽宮在奉先殿東北履順蹈和二門之內】

以朱英總督兩廣軍務

【自韓雍大徵諸蠻以來將帥喜邀功利俘掠名爲雕勦英至鎭以寧靜約飭將士毋得張賊聲勢妄請用師招撫猺獞效順者定爲編戶給復三年於是馬平陽朔蒼梧諸縣蠻悉望風附而茘浦立山鄕賊李公主有眾數萬久負固亦遣子納欵爲置永安州處之俾其於孫世吏目自是歸附日眾凡爲戶四萬三千有奇口十五萬有奇帝甚嘉之初雍在兩廣𨿽有平冦功恢廓自奉贈遺過侈有司困供億公私耗竭旣而吳琛代雍務爲亷謹至英益持淸節其威望不及雍而惠澤過之】質實【馬平梁縣明屬桂林府陽朔隋縣明屬桂林府蒼梧漢郡治廣信縣隋攺縣名蒼梧明屬梧州府今皆因之立山鄕在永安州治東永安州本唐立山縣明洪武中省入平樂縣至是置縣屬平樂府今因之】

十二月攺諡郕戾王爲景皇帝

【初制門州訓導髙瑤上言正統己巳之變先帝北狩宗社危如一髮使非郕王繼統國有長君則禍亂何日平鑾輿何由返六七年間海宇寧謐厥功不小迨先帝復辟貪天功者遂加厚誣使不得正其終節惠躋祀未稱典禮望敕禮官追加廟號以盡親親之恩章下廷議久不決而左庻子黎淳力爭謂不當復且言昌邑旣廢不聞復爲漢某帝更始旣廢不聞復爲漢某王瑤此言有死罪二一誣先帝爲不明一防陛下於不孝此必有小人主之者不然彼艸茅疎遠安敢妄言帝曰景泰往事朕未嘗介意淳乃欲獻媚希恩邪切責之議遂寢其後禦史楊守隨復請攺諡事亦未行然帝終感瑤言至是乃命閣臣議復郕王位號商輅力贊成之遂下詔曰朕叔郕王踐阼戡亂保邦姦臣讒搆請削帝號先帝旋知其枉深懷悔恨以次抵諸姦於法不幸上賓未及舉正朕惇念親親用成先志郕王可仍舊裏帝號尋上尊諡曰恭仁康定景皇帝令所司修餙陵寢】質實【荊門宋軍元州明洪武初屬荊州府嘉靖十年攺屬承天府今府復名安陸州仍屬焉髙瑤字庭堅閩縣人楊守隨字維貞鄞縣人】

【丙申】十二年春正月南京陰霾地震

【敕羣臣修省於是南京科道官上言弭災之策乞進君子以正朝廷擇將帥以備邊鄙設法制以弭盜賊並乞飭天下鎭巡官及三司郡縣省刑薄斂拯饑緝盜毋妄興土木毋因公科擾詔下所司行之】

二月乙亥朔日有食之

夏五月命左副都禦史原傑撫治荊襄流民

【初項忠旣平荊襄盜先後招撫流民九十三萬有奇移軍竹山捕遺孽復招出流民五十萬俘賊黨家屬二萬八千七百餘人家選一丁偕其孥屯戍湖廣邊衛其流民已附籍者給復三年未附籍者逐歸其鄕而著籍𨿽久或占山數十里招集無賴千人爭鬭刼殺者亦令遣逐於是有司一切驅迫不前卽殺之賊黨發戍者舟行多疫死廷臣遂一此咎忠忠陳善後十事亦祗增設營堡巡司多方偵守以厲入山之禁不數年禁漸弛流民復聚朝廷以爲憂祭酒周洪謨著流民說略言東晉時廬松之民流至荊州乃僑置松滋縣於荊南陜西雍州之民流聚襄陽乃僑置南雍州於襄西其後松滋遂荊州南雍州遂治襄陽今當增置郡縣聽附籍爲編氓可實襄鄧戶口都禦史李賓善其說聞於帝帝然之遂命傑出撫傑徧歷山溪宣朝廷徳意諸流民欣然附籍乃大防湖廣河南陜西撫按官籍之得戶十一萬三千有奇口四十三萬八千有奇用輕則定田賦民大悅傑相度地勢以襄陽所割鄖縣居竹房上津商洛諸縣中道路四達且去府治遠山林深阻將吏鮮至猝有盜賊難遙制乃拓其城置鄖陽府以縣附之且置湖廣行都司增兵設戍而析竹山置竹谿析鄖置鄖西析漢中之洵陽置白河與竹山上津房咸隸新府又於西安增山陽南陽增南召桐柏汝州增伊陽各其舊府制旣定將還以地界湖廣河南陜西事無統紀因薦禦史吳道宏自代詔卽命道宏綏輯人民十五年就擢大理寺卿撫治鄖陽襄陽荊州南陽西安漢中六府鄭陽之有撫治自此始也傑事方竣進南京兵部尙書未任卒於南陽鄖襄民爲立祠】質實【忠陳善後十事一流民已復葉者給復三年復流入者全家戍邊衛一禁入山竊礦一增設營堡十二巡司八一竹山縣設立千戶所一漢中西安流民責令陜西副使等官防州流民責令四川巡守官禦其越界一所畱戍卒衛卒委指揮分領操練以助新堡聲威一撤回分守贊畫守備等官裁革新增撫民官及興山縣知縣一荊襄徳安令湖廣鎭巡官督屬防守南陽令巡按河南禦史督屬防守一専任撫民之參政等官宜時巡歷竹山諸縣及新建諸堡以遏竊礦流民一流民所棄山外田地分授主戶承佃山谷新墾田稅俱與間豁松玆漢縣屬廬江郡晉咸康中縣民避亂於荊南因僑置松滋縣明屬荊川府今因之漢之松滋今爲潁州府霍邱縣地南雍州晉太元中僑置今爲襄陽府地鄖縣漢錫縣晉攺鄖鄕元攺鄖縣明爲鄖陽治治房縣後漢房陵隋爲房陵郡治唐爲房州治明攺縣屬襄陽是年攺屬鄖陽今並因之上津隋置元省明復置襄陽是年攺屬鄖陽今省上津縣故城在鄖西縣北一百四十里商洛謂商縣與洛南也後周始置商州洪武七年降縣是年升州西安府今爲直州洛南縣隋置金廢爲鎭元復置屬商州明洪武初攺屬華州是年復屬商州天啟初攺洛爲維今因之商東東九十里別有商洛廢縣則後周所置金貞元二年廢竹溪以尹店社置鄖西以南門堡置洵陽漢旬陽後漢省晉復置曰洵陽元省明復置屬金州以於漢中府萬曆十一年攺金州曰興安州二十三年升直州更以白河屬焉白河以白石河置山陽晉丰陽縣金廢爲鎭至是復是以在北山之南丰河之北故名山陽南召以南陽縣之南召堡置桐柏隋縣元廢爲鎭至是復置伊陽以隋伊闕縣置今並因之吳道宏宜賓人】

秋七月黑見

【有物金睛修尾狀如犬貍負黒气夜入民家至則人昏述徧城驚擾帝常朝奉天門侍衛見之而嘩頃之始定帝於禁中祭告天地以四事自責大學士商輅疏弭災八事曰畨僧國師法王母濫賜印章四方常貢外勿受玩好許諸臣直言分遣部使錄囚省寃獄停不急營造實三邊軍儲守沿邊闗隘設雲南巡撫帝優詔褒納】質實【四事自責用度不節一工役勞民二忠言不聞三仁政不施四】

八月以王恕巡撫雲南

【大學士商輅以雲南遠在萬里西控諸夷南接交阯而鎭守中官錢能縱恣不法議遣大臣有威望者爲巡撫鎭壓之乃攺王恕爲左副都禦史以行先是能遣指揮郭景奏事京師詭言安南捕盜兵入境帝卽命景賫敕戒約之舊制使安南必由廣西而景徑自雲南往能因遺安南王黎灝玉帯寶縧蟒衣珍奇諸物灝遣將率兵送景還欲遂通雲南道景懼後禍紿先行白守闗者掦言安南冦至闗吏戒嚴黔國公沐琮遣人諭其帥始返而諸守臣畏能匿不奏能又遣景及指揮盧安蘇本等交通幹崖孟密諸土官納其金竇恕至皆亷得之遣騎執景景懼自殺因劾能私通外國罪當死帝詔刑部郎中潘蕃往按之恕再疏發能貪暴狀且言昔交阯以鎭守非人致一方陷沒今日之事殆又甚焉陛下何惜一能以安邊徼能大懼急屬貴近請召恕還恕遂攺掌南京都察院能事立解蕃勘上得實詔宥能而論其黨九人罪能更爲祈免亦多宥之恕撫雲南僅九月威行徽外黔國以下咸惕息奉命疏凡二十上直聲動天下】質實【孟密本木邦屬部景泰中蠻婦曩罕防叛木邦子思柄自稱宣慰使後大學萬安入其賂乃請析置孟密安撫司事詳成化十九年神宗十三年攺宣撫司地距今雲南省三十三程沐琮黔國公成孫也藩蕃字廷芳崇徳人初冒鐘姓後始復】

發明【人臣無越境之交況能以閹寺鎭守邊隅謬膺重任敢與安南黎灝潛通餽問此豈尋常縱恣所可曲宥者乎且史稱灝素欲窺伺雲南故發兵隨景假道使非沐琮遣人諭止其勢正未可測則能之罪更有不可勝誅者乃憲宗旣得王恕之奏不特不明正能罪而轉攺恕南京不惟能自邀曲貸抑且庇及黨儕國憲王章顚至於如此又何怪乎能輩之日橫也】

九月令太監汪直刺事

【妖人李子龍者本侯姓名得權易州人少爲僧行腳河南遇道士授以符術遂蓄髮變姓名先是陜西民李氏產子子龍有異徴得權因冒之往來眞定間迆邐至京師主軍匠楊道仙家夤緣中官鮑石潛入大內石黨韋寒等敬信子龍皆北靣禮爲上師尋錦衣校偵其謀不軌白中官黃賜上變寒自殺子龍及石等伏誅帝心惡之鋭欲知外事禦馬監太監汪直故大藤峽猺種初給事萬貴妃宮爲人便黠因命易服服將校一二人密密出伺察人莫之知也】

冬十月京師地震

【是月十一日辛巳也後六十日壬午陜西之蘭州亦地震】

十一月南京大雷雨

【是月二十三日癸亥也明年二月甲戌安慶大雪雷電應天巡撫牟俸言雷者陽气之發雪者陰气之凝十一月一陽初復而震雷早發已乖二气之常二月四陽旣盛而恆雪不已雷電復作陰陽雜糅尢天變之大者乞修人事以弭之帝乃詔求直言】

【丁酉】十三年春正月增孔子廟籩豆樂舞之數

【初洪武四年定祀孔子禮籩豆以十舞以八佾前年秋祭酒周洪謨請備天子之制章下禮部尙書鄒幹駮止之洪謨再疏爭言孔子像以冕旒十二旣用天子之禮而佾舞乃用諸侯之樂以禮論樂則樂不備以樂論禮則禮爲僭乞如前所請增籩豆爲十二舞爲八佾庻禮樂相稱益足章尊崇之典帝從其議乃命大學士商輅以增定禮制告孔子廟學士王獻告於闕裏】質實【王獻字惟臣仁和人】

置西廠以太監汪直領之

【永樂中始置東廠令宦官訪緝逆謀大姦與錦衣衛均權勢至是又別設西廠刺事以汪直督之所領緹騎倍東廠勢遠出衛上會建寧衛指揮同知楊勰與父泰爲仇家所訐旣命刑部主事王應奎錦衣百戶髙崇往勘而勰亡入京師因其姊婿禮部主事董序求計於韋瑛韋瑛者素無賴子鬻於宦官韋其蒙其姓冒延綏功授百戶方欲從直刺事無繇也乃諾勰爲營解傾助其貲而潛報直謂勰父子殺人懼罪輦金鉅萬匿序所將賄諸用事者以緩其獄直信之卽遣人捕勰序顧勰貲已盡於瑛大索序家無所得因考訊勰琶之三琶者錦衣酷刑也以加人骨節皆寸解勰不勝琶妄言寄金於其叔父兵部主事仕偉所瑛遂夜率邏卒突入仕偉家防仕偉考掠及其妻子翰林侍備陳音與仕偉比屋居聞其聲甚楚乘墉大呼曰爾擅辱朝臣不畏國法耶邏卒應曰爾何人不畏西廠音厲聲曰我翰林陳音也瑛乃縶仕偉去而應奎崇勘獄猶未報直奏其受泰賂與泰並械至京獄具勰崇已庾死泰坐棄市籍其家應奎遣戍仕偉序並謫官直旣發勰事頗誣左右大臣多得勰賄帝𨿽含隠不發然愈謂直可倚任直由此亦遂倚任瑛屢搆誣獄刑部郎中武淸禮部郎中樂章行人張廷綱太醫院院判宗武浙江左布政使劉福左通政方賢皆系西廠獄被收案凡西廠逮捕朝臣初不俟奏請气焰薫灼自諸王府邊鎭及南北河道所在校尉羅列民間鬭詈雞狗事輒寘重法人情大擾】質實【西廠在靈濟宮前武淸自廣被收系按明實錄武淸自廣西勘事還至通州西廠官校言其有所賫載執系之獄鞫無實釋之竟不以聞方賢時以左通政掌太醫院事韋瑛索藥不得遣人恣撿其家得片腦沈香以爲盜之官庫且藏有禦墨及龍鳯甆器俱以違法論尋謫戍遼東樂章張廷綱同使安南還廠校執之鞫其受餽遺有迹奏聞命冠閒住劉福先已擢副都禦史以母憂去尋坐爲浙江布政時督造嵗幣不如法當鐫一級服除命以三品官外補搆之於直者遂執系西廠亦以鞫無實釋之旋授陜西按察使蔣宗武無故被囚五月革西廠竟衣囚服返其家家人猶未之覺也建寧衛屬福建行都司本朝順治十八年裁楊勰楊仕偉董序皆建安人勰少師榮之孫陳音字師召莆田人王應奎慈谿人武淸大同人樂章橫州人張廷綱江寧人劉福益都人】

三月命愼妖言之獄

【時西廠旗校以捕妖言圖官賞多爲膺書誘愚民而後捕之寃死相屬廷臣莫敢言有通判曹鼎知縣薛方者寧晉人也防罷閒家居廠枝誣其邑人王鳯與瞽者康文秀受妖書株連及之發卒圍其家榜掠誣伏旣論死鼎方兩家人數聲寃下法司覆驗獄果妄而分守懷來中官廖禮復興妖人趙大獄所收系甚眾巡撫殷謙等具奏如禮言獄成命官按之亦妄帝始悟向所罪妖言多被誣者乃下詔責禮等而諭諸法司愼鞫妖言之罪毋或瞻徇以虐非辜】質實【寧晉唐縣人屬趙州今因之殷謙字文防涿州人】

夏五月大學士商輅兵部尙書項忠等請罷西廠【輅以西廠官校勢日橫因率同官劾直罪且言陛下委聼斷於直直又寄耳目於羣小擅作威福賊虐善良陛下若謂摘姦禁亂爲有益則前此數年何以帖然無事近自直用事以來人心疑畏卿大夫不安於位商賈不安於途庻民不安於業若不亟去直天下安危未可知也帝得疏慍曰用一內防何遽危天下誰主此奏者命太監懷恩覃吉至閣詰責輅正色曰朝臣無大小有罪皆請防逮問直擅抄沒三品以上京官大同宣府邊城要害守備俄頃不可缺直一日械數人南京祖宗根本地直擅收捕畱守大臣諸近侍在帝左右直輒易置直不去天下安得無危輅等同心一意爲朝廷除害無有先後恩等以實覆奏傳防慰勞翌日兵部尙書項忠亦倡九卿劾之帝不得已令直歸禦馬監調韋瑛邊衛散諸旗校還錦衣衛中外大悅】

六月斥兵部尙書項忠爲民

【忠之倡九卿劾直也旣具疏艸令郎中姚璧持詣諸尙書署名先詣吏部尹旻旻素交驩直卻曰奏出項尙書兵部宜爲首璧對曰公六卿之長也旻怒曰今日乃知六卿長耶旣署名卽馳報直直銜忠甚謀於錦衣千戶吳綬綬嘗從徵荊襄以罪爲忠所劾亦深憾忠遂相與伺之急忠不自安乞歸治病未行而直綬嗾東廠校誣忠以劉江事劉江者金吾左衛都指揮也注選爲江西都司巡按禦史以其未諸軍政檄使領操而更令僉事掌都司印江不勝忿疏其事以請事下兵部言江妄奏當罪帝方以都指揮例得掌印江未爲妄切責兵部阿禦史言而東廠校忽騰飛語謂江選都司非例乃夤緣中官黃賜屬兵部得之賜故與陳祖生爲司禮監直忮其位已上不相能啇輅之劾直直疑出賜祖生意賜祖生皆閩人直旣譛其爲鄕人楊給事中郭鏜等遂上章劾忠詞搆江事誣忠且以傾賜給事中郭鏜等遂上章劾忠詞連興武伯李震等交通忠狀震初與忠洪平荊襄賊亦吳綬所惡也詔並下法司會錦衣衛廷鞫忠抗辯不少屈眾𨿽知忠枉事皆無左驗然重違直意而綬又方爲錦衣理刑官遂周內其獄黜忠爲民江遣戍姚璧亦被牽引與震等謫有差】質實【姚璧桐廬人少保夔之子尹旻字同仁歷城人吳綬江夏人】

禦史戴縉上書頌太監汪直功乃復開西廠大學士商輅引疾歸

【時西廠方革人心稍安顧帝眷直不衰令出外刺事如故禦史戴縉者性險躁千進以九年秩滿不得擢用探知帝意乃假災異上疏言近嵗以來災變屢臻敕諭廷臣修省未聞大臣進何賢退何不肖亦未闈羣臣袪何裨政效何嘉猷獨有太監汪直緝捕楊勰等之姦惡懲治髙崇王應奎之賦貪凡所摘發允協公論足以警懲服人特其部下官校韋瑛軰行事或渉張皇爲大臣所奏罷伏望陛下推誠任人務俾宿盡革然後天意可回也縉初爲此奏屬所善錦衣千戶吳綬以稿示直直得之大喜爲言於帝疏入遂復開西廠商輅引疾請歸帝先入直譛謂輅受楊勰金徒以大臣故置不問至是遂聼輅去而縉所上疏並乞令両京大臣自陳以傾直所不悅者於時大臣以次陳免者數十人士大夫皆俛首事直直勢愈恣矣然直𨿽倚勢多作姦亦時或發姦以取信於帝明年南京鎭守中官覃力朋進貢還以百艘載私塩武城典史誥之力朋擊折其齒射殺一人直亷得以聞逮治論斬力朋後得幸免而帝以此謂直不私益幸直】質實【武地古夏城地隋攺舊武城爲淸河縣別置武城於此明屬髙唐州今屬臨淸州戴縉字子容南海人】

發明【明自宦官王振亂政禦史李鐸以遇振不跪謫戍鐵嶺衛於是言官之气始懾於宦官然未嘗顯與宦官比也前七年雲南鎭守中官錢能以疾將召還巡按禦史郭陽譽能剛果有爲乞畱鎭守爲士論所鄙然猶不至傾朝士以悅宦官也戴縉險躁於進訿訿頌西廠之功而掦其焰且以傾直所不恱者嗣後宦官用事遂多與言官相表裏馴至末流崔呈秀倪文煥之徒皆甘心效逆閹鷹犬毒痡海內以速明祚之亡而作俑實自縉始縉罪可勝誅哉】

秋八月振南畿山東州縣災

【帝以應天諸府及山東兗州水潦傷稼民大饑乃分遣曹郎往發倉振之並賜之敕所在有司貪酷者許逮治以聞】質實【分遣曹郎按明實錄振兗州者刑部郎中張文淮安則兵部郎中張謹揚州則戶部郎中谷琰徐州則吏部員外郎國泰鳯陽則戶部郎中李炯然】

錦衣衛執工部尙書張文質下獄

【東廠官校發雲南百戶左升私事詞連掌通政使兵部尙書張文質錦衣衛遂執下獄帝不知也在通政何琮等以掌印請帝乃知而釋之錦衣衛官以擅系大臣停俸靑】質實【張文質昌黎人何琮字文璧仁和人】

九月京師地震

【月之十日甲戍夜地震者三次】

【戊戍】十四年春二月皇太子出閣就學

【命太常少卿王獻等入侍學士彭華等充講讀官敕閣臣萬安劉珝劉吉董督之時有老閹覃吉者朝夕侍太子口授四書章句及古今政典帝賜太子莊田勸勿受曰天下皆太子有也太子偶從內侍讀佛經吉入太子曰老伴來矣急手孝經是年太子方九嵗端本正始吉有力焉】質實【彭華字彥實安福人大學士時之族弟也】

三月復開遼東馬市

【永樂間設馬市於廣寧及開原城東以待泰寧朶顏福餘三衛正統間以其部眾懷貳罷不設會們都埒暴彊侵掠三衛三衛部長皆走避塞下頗饑困屢請復開馬市兵部持不可至是遼東巡撫陳鉞復爲之請乃許之而通事劉海姚安肆侵牟朶顏諸部挾怨遂擾廣寧不復來市後鉞長兵部懼罪及已因詣治海安二人罪令參將布政司官一人監市毋有所侵克於是互市如故】質實【陳鉞字廷威獻縣人】

上杭盜起以髙明巡撫福建督兵討平之

【上杭地接江西廣東山谿險阻爲閩之盜藪天順中李宗政作亂巡按伍驥率兵搗其巢俘斬八百餘人亂乃定至宗曽宗鄧嵩等復屯結出掠勅鎭守中官盧勝巡按戴用督捕之而勢益熾時髙明方服闋特起爲福建巡撫任以討賊明至汀卽督兵入山不數月盜皆以次禽防誅首惡三十六人余減死遣戍析其地置永定縣由是上杭無盜患】質實【上杭宋縣明屬汀州府永定縣明屬汀州府今皆因之髙明字上達貴溪人自防事母以孝聞初爲南京右僉都禦史會揚州私販鹽者嘯聚爲冦守兵失利詔明討之造巨艦曰籌亭往來江上督戰沿江置邏堡侯望賊蹤蹤無所匿遂平之明亷約淸峽所至事輙辦旣平上杭盜旋移疾歸伍驥字徳良一字體純安福人驥與都指揮丁泉同討賊泉力戰爲賊所害驥平賊後亦旋卒閩人並祠祀之知縣蕭定聞於朝賜祠額曰褒忠戴用萬安人丁泉汶上人】

夏五月以戴縉爲右僉都禦史

【縉旣頌直功復開西廠卽擢尙寶司少卿然縉意未慊也直力薦之於帝旋有是命明年復自中防擢副都禦史甫逾年進都禦史代王越掌院事於時禦史王億等競效縉所爲相率媚直謂西廠摘伏發姦不惟可行之今日實足爲萬世法傳聞四方無賢愚皆唾駡之指縉爲罪首而縉驟躋顯秩益甘心黨直依阿淟涊臺中紀綱掃地後直寵日衰縉知不爲廷臣所容謀出爲南京工部尙書直敗黜爲民】質實【王億銅梁人】

六月太白嵗星同晝見

四川巡撫張瓚討平松潘疊溪苖

【先是松潘諸番冦邊僉事林璧言松茂惟設二參將以副使居中調度事重權輕臨敵稟令上官千里請戰謀泄機緩故常失利宜別置重臣彈壓或卽命巡撫兼領専其責成乃詔瓉兼督松茂安綿建昌軍務瓚至軍審度形勢令副總兵克彧軍松潘參將孫暠軍威疊爲夾攻計而自率兵攻白艸壩數大砦斬獲無算移師狗茂州疊溪所過降附賊魁皆殱先後破滅五十二砦其他一百五砦悉獻馬納欵諸番盡平畱兵戍要害乃班師】質實【安縣唐曰龍安元安州明降縣屬成都府今攺屬綿州白艸壩畨砦名在今龍安府屬之平武縣南張瓚字宗噐孝感人林璧武岡州人】

太監汪直行遼東邊

【前年冬遼東巡撫陳越以掩殺冒功激變直欲自往定之而帝命馬文升往安撫直不悅文升馳至鎭宣璽書撫慰無不聼撫者事垂定直思攘其功固請於帝挾其私人錦衣百戶王英日馳數百里箠撻守令遠近驛騷鉞聞之懼先遣人賂直左右令所過居民跪迎道左比至鉞出迓於郊望塵蒲伏盛供張以娛直左右旣得賂復爭稱鉞賢直大喜至開原再下令招撫文升乃推功於直內慚文升又與抗禮奴視其左右直益不悅而鉞與文升素不合日夜譖之直直於是必欲傾文升矣】

發明【明代宦官采辦刺事分鎭監軍出使皆肇自永樂而特遣巡邊則自憲宗之命汪直始夫直之擅作威福其時中外已莫不震詟原不待巡行邊徼而始張其聲焰也卽今考其傳載率飛騎日馳數百里所過箠撻官吏各邊都禦史皆服櫜鞬迎謁供張甚盛左右從者悉大通賄賂遠近爲之驛騷則於邊事又何益哉直年少喜兵欲以邊功自固乃有此行而爲憲宗者亦何至曲徇其請而防顧邊釁之日啟也耶】

秋七月京畿山東大水

【分遣郎中林孟喬劉道員外郎袁江王臣往勘災振之尋詔廷臣條防民事宜而命南京刑部侍郎金紳巡視冮西災時冮西亦大水也於是科道官應詔言近嵗以來工匠以斧斤勞勞濫膺祿秋旗校捕獲妖言輒得遷官前𨿽勅法司愼鞫斯獄而緝捕者希求陞職恐其中不免枉誣刑賞過中災祲亦或繇此疏入帝下所司議之是年四月襄陽江溢壞城郭詔免被災秋糧五月陜西商州大水民多渰死者】質實【林孟喬福淸人劉道懷仁人袁江祥符人王臣蒲城人金紳字縉卿上元人】

八月下蘇松巡撫牟俸於錦衣衛獄

【俸巡撫山東時陳鉞爲布政使兩人負气不相遂遂相惡也鉞旣爲汪直所喜欲逞前憾於俸從容言俸短直信之會俸議事至京直請執下錦衣獄先是俸所親學士江朝宗除服還朝道俸所部俸出迓之與聫舟並下所至有司供張頗盛直方求俸罪聞之疑朝宗必有所闗說並下獄榜掠朝宗不能堪誣引僉事吳防等十餘人俱被逮系獄半載戍俸湖廣邊衛謫朝宗等官有差逾年俸竟卒戍所】質實【江朝宗巴縣人吳編山陽縣人】

九月擢嘉興府楊繼宗爲浙江按察使

【繼宗爲嘉興知府以一僕自隨署齋蕭然性剛亷孤峭人莫敢犯時集父老問疾苦爲祛除之大興社學遇學官以賔禮師儒競勸文教大興禦史孔儒來淸軍裏老多撻死繼宗榜曰禦史杖人至死者詣府報名儒怒繼宗入見曰爲治有體公但釐剔姦獘勸懲官吏若比戶稽核則有司事也儒不能難心銜之瀕行突入府署發篋視之敝衣數襲而已儒慙而去中官過者索錢於繼宗卽發牒令取庫金曰金具在與我印劵中官咋舌不敢受入覲直欲見之之不可帝問直朝覲官孰亷直對曰天下不愛錢者惟楊繼宗一人耳至是秩滿超遷按察使數與中官張慶忤慶兄敏在司禮毎於帝前毀繼宗帝曰得非不私一錢之楊繼宗乎敏惶恐遺書慶曰善遇之上已知其人矣】質實【楊繼宗字承芳陽城人孔儒句容人】

河決開封

【壊防城隄五十丈河南撫撫李衍上言河南累有河患皆下壅壅塞所致宜疏開封西南之新城下扺梁家淺舊河口以泄杏花營上流而自八角河口扺南頓則當分導之以散其勢庻可免祥符鄢陵睢陳歸徳之災帝勅衍酌行之明年正月遷滎澤縣治於河北然衍所疏浚者不久亦塞】質實【明史河渠志祥符防城大隄天順元年所修築也方輿紀要杏花營在開封府城西二十里一統志八角河口今曰八角店在祥符縣西南三十里南頓南頓子國春秋時又迫於陳而南徙因名南頓今陳州府商水縣北有故頓城鄢陵漢縣明屬開封府今因之李衍字文盛其先歷城人永樂初有李義者謫戍南丹後攺編隆慶州民籍遂爲隆慶人】

禦定資治通鑑綱目三編卷十四﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷十五

【起己亥明憲宗成化十五年盡丁未明憲宗成化二十三年】幾九年

【己亥】十五年春二月修開國功臣墓

【南京禮部言勲臣李文忠等十三人墳墓俱在南京城外文忠曾孫李萼等以嵗久頺壞爲言請命工修治帝可其奏且令無後者置守冢一人】質實【按明實錄勲臣十三人爲常遇春李文忠鄧愈湯和馮國用吳復兪通海康荗才趙徳勝丁徳興張徳勝吳禎吳良明年復命南京工部修耿再成墓從其曾孫俊之請也】

夏四月以方士李孜省爲太常寺丞

【孜省初爲江西布政司吏骩法受贓旣歷京考得冠帶而贓事發當禠爲民匿不歸時帝好方術孜省乃學五雷法厚結中官梁芳錢義以符籙得幸中防授太常寺丞禦史楊守隨言祖宗官人之制必考素行是以姦利衰止流品不淸李孜省故犯贓之吏其資格則刀筆也其情罪則胥靡也太常職司祭祀厥選尢重柰何用此贓穢罪人以瀆事天地宗廟給事中李俊亦以爲言帝不得巳爲攺上林苑監副然寵幸曰甚賜以印章二曰忠貞和直曰妙悟通微許密封奏請孜省因與梁芳表裏爲姦幹亂政事】質實【李俊字子英岐山人李孜省南昌人】

五月下兵部右侍郎馬文升於錦衣衛獄謫戍

【文升旣撫定遼東還賚以牢醴理部事如故而陳鉞終欲徼功餙罪復激變失事爲言官所劾遣汪直偕定西侯蔣琬尙書林聰往勘之防兵部亦以激變劾鉞鉞疑出文升意傾之益急直故惡文升而庇鉞欲缷其罪因奏文升行事乖方禁互市農器故致邊患然文升實禁市軍器非農器也琬聰畏直勢不敢異奏皆如直言遂逮文升下錦衣衛獄謫戍重慶衛並詰責言官容隠不劾奏廷杖李俊等五十六人鉞旣傾文升遂諷直請於帝大發兵樹邊功是年冬以撫寧侯朱永充總兵官直監軍鉞贊軍務帥師出遼東塞遇貢使六十人掩殺之更發墓斵髑髏以張級數防聞封永保國公增直嵗祿陞賞者二千六百餘人鉞亦論功晉右都禦史尋代楊鼎爲戶部尙書】質實【重慶衛在重慶府西洪武六年置四川都司蔣琬江都人定西侯貴之孫】

秋七月太監汪直行大同宣府邊

【宣大鎭巡官屢報冦將擾邊兵部患們都埓伽嘉色淩盡鋭南侵請敕重臣往視邊備然是時伽嘉色淩已爲其族弟伊斯瑪音所謀殺部下方內亂實無意南侵鎭巡官言邊警冀虛張守禦功以覬賞也而兵部未知伽嘉色淩死遽信邊臣言乃有是請帝竟命直往所至飾廚傳供張百里外都禦史服櫜鞬偕其屬伏道左泥首迎謁須過乃敢起至館易服請見膝行起居叱之出乃唯唯退左右索賂不貲各傾帑以給之邊儲爲之空】

九月播州諸蠻作亂

【先是播州宣慰使楊輝欲立庶長子友爲嗣長官張淵阿順之安撫宋韜等諫乃止輝致仕帝命輝適子受嗣輝以友不得襲職謀割地予之問計於淵淵勸輝取生苖所據天壩幹灣溪等砦授友長官韓瑄以苖不爲亂諫母徵取輝怒與淵計執瑄杖殺之而以苗亂聞於朝乞令湖廣貴州防兵進討廷議以輝難獨任宜敕四川巡撫張瓚督其軍瓚至播州與輝攻敗諸苗請於灣溪設安寧宣撫司卽以友爲之時成化十二年也夭壩干等砦𨿽舊播州以僻阻棄不問生苗耕其地居之與鄰壊諸蠻安韓日久旣立宣撫爛土蠻惡其逼遂煽諸蠻作亂攻圍安寧愛友力弗支求援於川貴二鎭兵部乃奏起輝統兵以勦敕川貴兵助之已而夭壩幹賊首賫果復糾合九姓丰寧及荔波賊萬人攻剽愈亟帝責諸守臣玩冦命鎭守太監張成總兵吳經相機勦撫迄莫能靖也】質實【灣溪蠻砦名地在今平越府黃平州廢重安司境天壩幹亦蠻砦名地在今遵義府廢播州司境爛土長官司明洪武十六年置地今在獨山州東一百十里丰寜長官司明洪武二十年置地在今獨山州南一百十里荔波宋羈縻州元屬南丹安撫司明洪武元年並入思恩縣十七年析置荔波縣廣西慶逺府正統十二年攺屬南丹州孝宗十七年攺屬河池州本朝雍正十年攺貴州都勻府】

【庚子】十六年春二月逮河間府知府滕佐等罪之

【中官陳喜以事出河間防嵗饑知府滕佐偕其屬分振所部失迎謁郵傳倉卒治供張又不當喜意喜怒歸白於帝乃命逮佐等至京罪謫有差】質實【滕佐字輔臣臨洮人】

王越襲韃靼於威寧海子破之

【初越紅鹽池之防自謂當得封爵尙書白圭持之敍不逾常格心憾甚旣而汪直用事越於西徵識其黨韋瑛遂破名檢因瑛以交直屢嗾直立邊功固寵直之搆釁遼東越私於朱永諷其薦已督師爲陳鉞所阻鉞驟竉心益艷之防延綏守臣有言敵騎將渡河犯邊者越喜甚乃說直請出師詔以永爲將軍直監軍越提督軍務越偵知敵無犯延綏意河冰泮方移帳威寧而惡遼東之役永不援已與偕也乃以計給直奏令永帥師由南路已與直將輕騎循塞垣而西俱防楡林越至大同告直以敵帳所在盡選宣大兩鎭兵二萬出孤店分數道進值大風雪晦冥潛行至威寧海子時伊斯瑪音等不爲邊患不虞師之猝至相顧驚愕壯者倉卒秉馬避因殺其老弱報首功四百三十餘級獲馬駝牛羊六千師不至楡林而還永至楡林不見敵無功由是增直嵗祿越封威寧伯提督營領都察院事如故】質實【一統志威寧海子在今正黃旗察哈爾南其西南舊有威寧城金時故縣也孤店闗名在大同縣東北】

三月詔減光祿寺供奉

【時京畿山東洊饑諭禮部曰比嵗以來順天北直山東府縣旱潦相仍朕甚憂之書曰民惟邦夲夲固邦寧朕重賴吾民供奉玉食於上而吾民有不飽半菽者日當典膳進禦興念及此爲之輟食其令被災府縣應徵入光祿寺供用量爲減省自今有可卹吾民者具悉以聞】

夏六月巡按遼東禦史彊珍劾陳鉞罪不問

【初禦史王崇之巡按遼東劾巡撫陳鉞啟釁召敵鉞大恐謀之汪直以崇之受都指揮庭參不爲禮坐違制下錦衣衛獄輸贖調延安推官及直鉞用兵方論功而敵大入鉞與鎭守中官韋朗等匿不以聞鉞旣召入爲戶部尙書朗始入告珍往巡按得其狀請正鉞等欺罔罪事下兵部尙書餘子俊覆奏如珍言帝乃命停鉞等嵗祿都給事中吳原禦史許進言鉞罰不蔽罪恐自此邊將效尢疆事日壤語甚剴切帝是之而卒置鉞等不問】質實【彊珍字廷貴滄州人王崇之臨海人吳原字道本漳浦人許進字季升靈寶人】

秋八月申存卹孤老之令

【戶部言大興宛平嵗廩孤老七千四百九十餘人凡贍糧二萬六千九百餘石布如人數近有司疎於稽察董其事者日肆侵牟無告之民不濡實徳宜敕府尹月再巡視俾惠澤下流毋負朝廷恫癏至意帝兪其請且詔天下有司殫心存卹所在巡按禦史亷其怠者奏聞治罪】質實【大興金以折津縣攺置宛平遼以幽都縣攺置明並爲順天府治今因之】

太監汪直逮治禦史彊珍於禦馬監以中防謫戍之【直方自矜遼東功聞珍指爲啟釁劾鉞罪怒之防直閱邊還鉞郊迎五十里訴珍誣已直益怒奏珍所劾皆妄遣錦衣千戶蕭聚往勘械赴京比至直系治珍於禦馬監榜掠備至然後奏聞命法司廷鞫皆不敢忤直意坐以奏事不實當輸贖直心未慊降中防罪珍欺罔謫戍遼東而免鉞等所停嵗祿責兵部言官先嘗劾鉞者各停祿三月】

發明【禦馬監非鞫獄之地也借使珍有罪豈無朝廷三尺法在直顧擅執而私榜掠之其弁髦紀綱甚矣陳鉞啟釁邊陲敢於隠飾停祿之懲已爲軼罰而直甫還朝遽寢前命反移邊臣欺罔之罪以罪言官詔令發施若操其手太阿之柄果安在哉】

冬十二月韃靼犯大同

【伊斯瑪音自威逺衛入犯報威寧海子之役也大同鎭守官告警復命朱永汪直王越率京軍禦之明年三月防還加直嵗祿三百石永世襲爵進越太子太傳明制文臣不得封公侯越從勲臣例攺掌前軍都督府自是眞爲武人且望侯矣】

【辛丑】十七年春正月以方士顧玒爲太常寺少卿

【玒以扶鸞術得幸屢繇傳奉爲太常丞至是晉少卿逾月防母乞祭誥故事四品官未三載無給誥賜祭者帝特予之未幾進本寺卿時李孜省用事玒與趙玉芝浚中倚以爲姦玉芝亦善方術因中官髙諒進中善書給事文華殿三人者皆累擢至太常卿權勢稍亞於孜省而廷臣艷其寵頗謟附之玒之爲母乞祭誥也尙書尹旻欲獻媚於玒因請並給誥贈其父其二子經綸尋亦以中防授官帝方崇信左道故玒等致榮顯如此】質實【顧玒大興人大徳顕靈宮廟祝也趙玉芝番禺人淩中史未詳】

二月南京地震

【是月十日甲寅也鳯陽淮安揚州和州及山東河南州縣同日皆震禮部言考之傳記春動者饑二月動者水今地動逾千里況鳯陽南京宗廟社稷所在闗擊尢重乞敕有司卹寃矜寡施徳澤以弭災異廣儲蓄以備嵗凶修渠堰以防水患從之】

夏四月旱風霾

【敕羣臣修省】

命司禮監同法司錄囚

【時遣太監懷恩同三法司錄囚自是丙辛之嵗內臣審錄以爲常謂之大審南京則命內守備太監行之初成祖定熱審例決遣輕罪仁宗命閣臣防審重囚英宗又命三法司同公侯伯防審謂之朝審至帝罷閣臣預審之制而內臣大審所矜疑放遣常倍於熱審】質實【按明史刑法志成化時防有弟助兄鬭因毆殺人者太監黃賜欲從末減尙書陸瑜持不可賜曰同室鬭者尙被髮纓冠救之況其兄乎瑜不能難卒爲屈法考瑜於成化八年致仕賜於十三年以汪直譖被斥則憲宗之遣內官防審不自是年始矣特是年始定爲大審之例耳】

五月韃靼犯宣府

【命汪直監督軍務王越爲將軍充總兵官禦之比至敵亦退因畱屯其地詔所在鎭巡官聼直越節制至冬請班師而其時直已爲尙銘所間寵漸衰請之再不許尙銘者東廠中官也始因直進附於直直之還自威寧防有盜西內物者帝命廠校索之急而東廠捕得盜銘以聞帝大喜賚銘甚厚直惡其自以爲功也曰銘敢負我銘聞之慮將傾已謀發直事以先之直初與王越甚暱時或泄禁中語於越後直主陳鉞議用兵遼東言官多以啟釁劾鉞鉞方領都察院事不能制也而鉞譖於直謂皆越所嗾者直怒而窘辱越越挾前所泄語以抵之直乃沮尋兩人意釋交如初顧所泄語頗聞於人銘亷得之乘直監軍於外白諸帝帝於是始疑直不欲直還而陳鉞未之知也時鉞以餘子俊憂去方代長兵部遂復爲直請班師帝切責鉞直越乃大懼】

六月雪

【是月十九日癸亥也】

秋七月雷震郊壇

【是月二十五日己亥也前十三日丙戌南京大風雨社稷及太廟殿宇皆摧十一月丁酉南京復大雷雪】

八月以方士李孜省爲右通政

【命寄俸於通政司仍掌上林苑事同官王防惡其姦邪亂政過之無加禮孜省銜防譖於帝左遷太僕少卿故事寄俸官不預郊壇分獻帝特以命孜省大臣懲防事無執奏者居二年進左通政】質實【王防靈璧人】

發明【甚矣憲宗之遂過也前二年命孜省爲太常卿以楊守隨之諌而攺官上林是憲宗旣知孜省爲贓穢罪人不可以典祭祀矣而竟復用爲右通政俾預郊壇分獻則明知其不可而故蹈之也夫孜省之得幸於憲宗以善方術耳左道亂政法所必誅乃憲宗且崇之信之羣邪蔓引相倚爲姦二十一年星變求言始勉從廷臣之議復貶孜省上林丞而旋貶旋擢甫及再期遽貳秩宗甚至劉敷李裕援之而進馬文升楊守隨擠之而退威福恣行朝野側目亂政之極一至是哉厥後嘉靖時邵元節陶仲文之徒如出一轍者傳曰作法於涼憲宗之謂已】

冬十月以道士鄧常恩爲太常寺卿

【常恩因中官陳喜進日帝祀滛詞帝曲聴之是時嶽鎭海凟諸祠並置石函周以符篆中藏金書道經一卷雜貯金銀錢寶石及五穀爲厭勝皆常思所爲也後孝宗卽位從都禦史馬文升言乃毀之】質實【鄧常恩臨江人】

【壬寅】十八年春二月太監郭文殺沛縣民詔逮知縣馬時中於獄謫之

【文自南京還過沛怒時中治供張不時榜椋時中子不勝楚溺於河時中赴救之起呼寃之益怒禠時中衣縶以行縣民憤甚繞船大呼厲叱之不退文使家人待兵擊之殺二人時中訟於朝而帝先入文愬命錦衣衛械時中至京謫降廣西慶逺府經歷未幾有尙饍監中官賫薦新莭物道出南旺湖辟行舟或避之綏防其人懸於檣笞之死管河右通政楊恭以聞命刑部郎朱守孚往勘守孚古中官請治恭等巡河不能禁約之罪帝皆不問】質實【楊恭岐山人朱守孚桂陽人】

三月振南直山西饑

【先是淮陽巡撫張瓚以鳯陽淮安饑入告發兩淮鹽直五萬振之至是南京給事中劉璣復告南直諸府州災命以淮安常盈倉糧三萬石振鳯陽以蘇松常鎭四府嵗儲余米徐州廣運倉糧一萬石各振其地之民以南京常平倉糧三萬石賑應天滁州以掦州鈔闗及稅課司夏季應徵之鈔凖貫納米賑淮安掦州敕瓚與蘇松巡撫王恕董其事時山西大同亦饑戶部主事汪洪奉命往防邊儲知其狀疏請緩防並乞命山西巡撫何喬新大同巡撫郭鏜檄所屬賑卹從之旣而畿內山東饑復遣使分賑】質實【何喬新字廷秀冮西廣昌人劉璣臨淸人汪洪大興人】

罷西廠

【先是有小中官阿醜者工俳優一日於帝前爲醉者嫚罵狀人言駕至嫚如故言汪太監至則避走曰今日但如汪太監也又爲直狀操兩鉞趨帝前曰吾將兵仗此兩鉞耳問何鉞曰王鉞陳鉞也帝聽然而笑稍稍悟然廷臣猶未敢攻直也自尙銘旣發直越交通狀命畱鎭宣大不許其班師旋又召還京營將士攺直越專鎭大同寵日替言者始交章請罷西廠未報可閣臣萬安知銘日譖直於帝帝𨿽未兪言官請意固欲罷之乃上章極言東廠法制之善人易遵循西廠事出權宜當革從之安以西廠旣罷直與已不兩立而王越多智數恐其直謀復入尋請調越延綏以離之於是直勢益衰】

陳鉞有罪免

【右軍都督馬儀言鉞撫遼東時侵牟帑金交結近侍以希擢用私役軍官入京詗事擅殺貢使幹沒其方物與汪直誣防侍郎馬文升禦史彊珍謫戍其子澍胃功授錦衣千戶亦倚勢爲姦利事下都察院請遣官按之時帝已知鉞爲直黨儀所劾鉞罪皆實然馬文升諸人之謫𨿽由鉞等所搆實帝命也頗惡儀言及之不欲究其事乃令鉞致仕去調澍於永平衛右所而儀亦南京閒住】質實【明史兵志永平衛後軍都督府】

夏四月哈商復哈密城

【哈商寄居苦峪十年至是幸所部兵八千六百人糾罕東赤斤二衛衣襲哈密城破之伊蘭遁乘勢連復八城遂居故土總兵官王璽巡撫王朝逺奏其事帝喜賜勅嘉奬朝逺因請封哈商爲王廷議不從乃進左都督】質實【王朝逺名漢以字行進賢人】

以鉛山縣知縣張昺爲監察禦史

【昺性亷明善治獄所雪寃獄至多政聲逹於朝故有是命時與昺相先後以治行稱者有陳鋼丁積皆能興民利而除所疾若所在民懷之然二人竟終郡縣史】質實【鉛山唐置塲南唐升縣元升州明洪武初復爲縣屬廣信府今因之張昺字仲明其先慈谿人後徙於鄞其令鉛山時邑有嫁女者及壻門而失女訟於前令不能決昺至行縣界見大樹妨稼欲伐之民言樹有神巢其顚不聴率眾往伐有衣冠三人拜道在昺叱之忽不見比伐樹血流出樹間眾懼欲止昺手斧之卒僕其樹則二婦人墮焉一卽前所失女也有巫以隠形術宣淫邑中昺執巫痛杖之無所苦已並巫失去昺馳防歸印巫背鞭之立死乃盡毀諸淫祠嫠婦子爲虎所噬其母訴於昺昺齊戒�城隍神期五日必驅虎至縣庭聴訟及期二虎伏庭下昺叱曰孰傷吾民法當死無罪者去一虎起斂尾去一虎伏不動昺射殺之以防嫠婦曰虎抵而子死矣陳鋼字堅逺應天人黔陽知縣縣城當沅湘合流數決壊廬舍鋼募人采石甃隄千餘文水不爲害南山厓官道數里徑仄甚行者多隨厓死鋼積薪燒山沃以醘拓徑文許行者便之鋼病民爭吁神願滅已算益鋼壽長沙通判及卒黔陽長沙並祠祀之丁積字彥誠寧都人新防知縣宦者梁芳邑人也時方用事其弟長橫於鄕官吏莫敢誰何積捕之系獄由是權豪屏迹令甲民出錢輸官供役曰均平錢其後吏貪復使甲首出錢供用曰當月錢貧者至鬻子女積一切杜絕嵗大旱築壇以禱昕夕伏壇下者八日雨大澍而積遂得疾以卒士民聚哭於途一嫗哭極哀或問之曰來嵗當甲長丁公死無以聊生矣】

六月韃靼防延綏擊敗之

【伊斯瑪音冦延綏都指揮劉寧敗之於塔爾山巡撫何喬新指揮同知支玊敗之於天窊梁中嘴千戶白道山敗之於木園總兵官許寧敗之於三里塔防將周璽防擊董升等敗之於黑石崕時防扼於邊墻不得出遂大衂】質實【一統志塔爾山在葭州西北上有小塔因名天窊梁中觜在山西保徳州河曲縣北木園在葭州府谷縣北三里塔在楡林縣北黑石崕在保徳州西南下臨黃河劉寧字世安山陽人支玊聞喜人周璽字廷玉遷安人】

秋八月大水

【衛漳滹沱並溢河南霪雨自六月至於是月漂損廬舍三十一萬四千二百餘間渰死居民一萬一千八百餘人】質實【明史河渠志漳水出山西長子曰濁漳樂平曰淸漳俱東經河南臨漳由直眞定河間趨天津入海其分流至館陶與衛河合】

閏八月逮中都畱守指揮郭玊下吏

【王上言守備中官狥奴之言掣諸司之肘決獄惟貨多不以情請罷勿設便帝以臨濠乃祖宗根本地特命中官往鎭寄以守備之權循祖制也玊何敢議罷革下巡按禦史逮問妄奏之罪】

詔天下刑官母滯訟

【山西巡撫何喬新劾按察僉事尙敬劉源視獄多淹滯乃下詔曰刑獄重事也周書曰要囚服念五六日至於旬時蓋言愼也今有司乃或瘝厥職推鞫不以時凡罪囚應省釋者亦梏拲而久囹圄之若一旦瘐死則是有司殺之矣喬新言是其卽治敬源贖官罪自後有司滯訟半年以上者所在巡按禦史奏聞逮治令天下刑官勤決讞以副朕意】質實【尙敬臨潁人劉源宛平人】

冬十二月文華殿大訓成

【以教太子也書凡二十八卷列綱四曰進學曰養徳曰厚倫曰明治帝親制文弁其首命詹事彭華中允周經等進講於太子太子每起立拱聴萬安以爲勞謂講官宜跪請坐聴華與經不從竟得如禮】質實【周經字伯常陽曲人按明憲宗實錄書旣成帝親序之復題其後曰朕臨馭以來兢業圖治十有九年於玆蓋嘗因早郊禱惕於星變肆赦海內葺郊壇以奉大祀增籩豆樂舞以禮先師廣進士之額重老臣之歸加養濟窮民之廩開武學儒生之貢減糶出賑以濟民饑卹刑審錄以淸訟獄修文究武飭內攘外朕宵旰靡遑慮功業之未荗也夫爲治之道舉綱必挈其要張目必該其凡是編所述庶幾盡之爾尙究心副朕豫教之意念之哉】

【癸卯】十九年春二月錄故大理寺丞鐘同子爲通政司知事

【同景防中禦史以疏請復儲杖斃錦衣衛獄英宗復辟追贈大理寺丞錄其長子起爲國子生至是帝念同死於忠義𨿽已防一子未足酬之詔賜越一命給同妻羅氏月廩越同次子也尋賜同諡恭湣從祀吉安忠節祠同少時嘗過祠下見所祠毆陽修楊邦乂諸人嘆曰死不入此非丈夫也竟如其初志云】

三月禁太監中鹽牟利

【自成化二年太監李棠始聞中遼東鹽萬引旣而梁芳有寵假市珍玩名侵盜庫金以數十萬計不足則給以鹽前後賜芳兩淮餘鹽存積鹽不下數十萬引怙帝寵所請乞無不允諸內臣相率效之尋戚畹家人亦有希恩妄乞者帝皆曲從其請計臣不能執爭凡所乞中鹽至無算啇引壅不行邊儲日匱至是中官王鈿復請支河東鹽二萬四千引帝始厭其擾曰祖制內臣無私產矧敢牟利中鹽乃命戶部榜諭禁之】質實【明史食貨志洪武定額兩淮嵗辦大引鹽三十五萬二千餘引治時攺辦小引鹽倍之所輸邊甘肅延綏寜夏宣府大同遼東固原山西神池諸堡嵗入太倉餘鹽銀六十萬兩浙崴辦大引鹽二十二萬四百餘引治時攺辦小引倍之所輸邊甘肅延綏宣府大同薊州崴入太倉餘鹽銀十四萬長蘆崴辦大引鹽六萬三千一百餘引治時攺辦小引十八萬八百有奇所輸邊宣府大同薊州入太倉餘鹽餘十二萬河東嵗辦小引鹽三十萬四千引冶時增八萬引崴輸寧夏延綏固原餉銀三萬六千餘兩凡大引四百斤小引二百斤餘鹽者竈戶正課外所餘鹽也存積鹽者正統時從巡撫周忱議以淮浙長蘆鹽十分爲率八分給守支啇曰常股二分収貯於官遇邊警始召啇中納謂之存積】

夏五月詔罷京軍雜役

【時汪直報大同冦警請調京軍赴援兵部尙書張鵬以邊兵四萬已足守禦奏止勿遣因言京軍所以控敵近年工役頻繁未遑訓練猝有徴發恐不足用乞罷遣歸營以蓄鋭气時盧溝隄防及京倉通州倉諸役一時並興是年春又命襄城侯李瑾督軍萬人修大慈恩寺凡營見軍九萬三千四百有奇更畨赴工者至五萬二千人故鵬言及之防保固公朱永復以爲言帝乃詔罷京倉之役余令趣工速竣卽休捨之然於時營日滋營帥中官習以軍士供私役謂之應役市井防販之徒以賂竄名軍籍憚營操徵調率賄將弁祈免謂之買開而提督守營諸官又詭以空名支餉缺伍輙以萬計尋定西侯蔣琬奏其狀帝命懷恩偕戶部尙書餘子俊閱實之迄莫能革也】質實【明一繞志大慈恩寺在順天府西海子上舊名海印寺】

秋七月韃靼防大同官軍敗績

【延綏總兵官許寧旣與王越易鎭至大同以爭坐不恊於汪直巡撫郭鏜以聞調直禦馬監別暹中官蔡新代鎭守時諜者屢告邊警鏜問戰守計於寜寜皆不應小王子驟率兵三萬大入連營五十里寜旣未有備禦猝見敵至勢方盛不敢攖其鋒乃欲示以持重伺其情邀擊之因斂兵城守而令別將劉寜董升軍西山周璽屯懷仁相犄角敵偵知寧無能爲遂縱兵大掠焚代王別墅王趣戰使眾哭於轅門寧猶不聴適有人自京師至者服佩頗異守門卒報云行事校尉來矣寧不得已與�新等將中軍營城外冦以十餘人爲誘新部騎馳擊寧將士爭赴之遇伏大敗死者千餘人劉寧董升聞中軍失利督眾自守敵圍之數重幾陷發礟撃敵圍乃解璽自懷仁還兵援之道遇敵乘勝前鋭甚璽厲將士曰今日有進無退大呼防陣敵少卻久之短兵接臂中流矢援鏃戰益急與子鵬及麾下將士擊殺數十人防劉寧兵至中軍潰卒亦稍集敵乃退而寧竟掩敗以防聞敵旣得利長驅入順聖川宣府巡撫秦紘總兵周玉力戰卻之已而巡按禦史程春震發寧敗狀寧與鏜新俱下獄鏜降六官新以初任降三官寧降指揮同知閉住】質實【西山亦名雷公山方輿紀要云在大同府西北十五里後唐淸防末云州軍亂節度使沙彥珣走西山防雷公口卽此懷仁遼縣明屬大同府今因之順聖川在今宣化府西寧縣東代王代簡王桂曽孫惠王成鏈也成化二年襲封秦弦字世纓單縣人程春震云夢人】

八月太監汪直以罪貶王越免

【言官劾直八罪一負恩欺罔二冒功濫敍三虧盜帑金四誣善奨姦五擅作威福六招納無籍七朋邪亂正八妄開邊釁詔從末減貶直南京奉禦王越以黨直奪誥劵編管安陸州二子以功防得官者皆削籍戴縉吳綬並斥爲民韋瑛前已調萬全衛陳越亦先致仕皆不問明年瑛欲邀功希復用誣報衛人劉徳興謀不軌覆驗之妄惡其稔惡誅之直後竟得良死】

九月妖人王臣伏誅

【中官王敬抉千戶王臣等采藥江南臣以妖術爲敬所信倚敬勢矯防括民間珍玩因奪室女縱淫所至騒然長吏多被辱至蘇州召諸生冩妖書辭不赴卽令有司捕系至驛中亂箠之諸生大嘩敬奏其抗命下巡按禦史逮問巡撫王恕亟疏論敬等罪敬亦誣奏恕並及常州知府孫仁遂械仁至京恕抗章申救三疏劾敬防中官尙銘訴敬諸不法狀乃下敬等獄戍其黨十九人棄臣市傳首江南仁得釋歸諸生從輕擬輸贖】質實【孫仁新塗人】

發明【汪直王敬之橫恣甚矣憲宗一旦譴斥時共快之然商輅發直之姦甫逾月而直復用王恕論敬之罪至三疏而敬自如時以尙銘一言譖訴乃始貶直而下敬於獄則憲宗之譴斥宦官者仍以信任宦官直敬貶而尙銘用事銘固直敬之類也厥後梁芳之廢以蔣琮劉瑾之誅以張永亦皆其類之自相傾軋而非在上者果能察其亂政務決去之此明世宦官之禍所以蔓延而不可圖也】

召陳獻章爲翰林院檢討尋乞歸

【獻章舉正統中禦試再上禮部不第從吳與弼講學居半載讀書窮日夜不輟築陽春臺靜坐其中數年無戶外迹久之復遊太學祭酒邢讓重之颺言於朝以爲楊山復出由是名借甚京師尋復歸四方來學者日進廣東布政使彭韶總督朱英交章薦召至京令就試屢亂疾不赴疏乞放歸田裏就醫奉母乃授檢討歸】質實【邢讓字遜之襄陵人按王世貞弇山堂別集云尹直綴錄謂邱濬修憲宗實錄以陳獻章作十絕句媚梁芳自是爲世所鄙而薛應旂憲章錄因之謂出張元禎筆攷實錄謂獻章貌謹厚詩文亦有可取者然於理學未究也一時好事妄加推尊形諸薦奏𨿽其鄕裏前輩以徳行文章自負者亦疑之及授官歸沿途擁騶從列仗槊揚揚得志而去其詆獻章亦甚矣第不載十絕句媚梁芳事而所謂鄕裏前輩者蓋謂濬也若出濬筆不當隱然以前輩自謂元禎庶幾爲近又云張元禎貽書誚與弼有豈容先生久竊虛名語事亦與其纂修實錄甚詆獻章相類綴錄固誣妄不足信而元禎以譽望自負於獻章之躬行心得者不可同日語忮心誣詆所謂蚍蜉之撼大樹多見其不知量也】

旌表僧繼曉母朱氏

【繼曉以祕術因梁芳進封國師其母朱氏本娼家女也繼曉日陳乞旌詔不必勘覈遽旌其門】質實【繼曉江夏人】

冬十二月都給事中王瑞禦史張稷等請罷傳奉官【帝卽位之二月始命內臣傳防授官左右近習如梁芳輩遂立門戶引進私人至是傳奉益溢瑞因倡同官上言爵賞天下公器自非公徳才能雍以弋獲近年幸竇如逵騖榮若市恩綸內降始忝竊於藝術之人今則更及無庸胥吏矣武階廕敍始冒濫於內使之家今則更及外方白丁矣下至廝養賤夫市井童稚並得夤緣除授玷列朝班名器之防於玆已甚乞悉行革絕稷等亦言傳奉各官至有逃軍逋囚贓官貪吏易姓名匿罪狀而冒進者帝覽奏頗悟命自今凟請希恩者罪不宥於是降李孜省二秩他貶黜者又十二人朝野稱快明年八月罷閒贓吏周璡以善星命幹梁芳得召遂傳奉如故而孜省亦復遷左通政矣】質實【王瑞字良璧望江人張稷實應人周璡廬陵人】

發明【明之有傳奉官蓋卽漢所謂西邸之爵唐所謂斜封之官宋所謂內批之降也憲宗時宦官方士相倚爲姦匪人因之而進然猶曰爲羣小所防耳今一旦因瑞稷之言大爲感悟自無復再誤之虞禁令方中尋卽召用卽知之而復蹈之則洵乎痿痺之疾不可藥也】

【甲辰】二十年春正月京師地震

【是月二日庚寅也永平諸府及宣府大同遼東皆同日地震敕諭羣臣曰朕仰惟祖宗丕緒夙夜惕兢圖惟政理然治效未著地震京師天戒至矣齋心滌慮省愆修徳爾文武羣臣與朕共天職者得無有竊位苟祿以召致災咎者乎自今宜痛自懲艾以毗朕志於時禦史徐鏞向珖請暫免慶成宴以法古者減膳徹懸之意帝以其妄議變制下錦衣衛獄訊之已並謫知縣】質實【徐鏞興國州人何珖順徳縣人】

太監尙銘有罪

【銘旣傾汪直益擅權勢鬻爵市官恣爲姦利聞京師有富室輒以事羅織得重賄乃已帝尋覺之謫充南京淨軍籍其家輦送內府數日不盡初銘以附直得領東廠後其黨李榮蕭敬援之入司禮監銘旣貶而榮敬猶用事於是都給事中王瑞上言李榮蕭敬昔黨汪直壞事於前繼黨尙銘壞事於後祖宗大業豈容小人屢壞之京師之人皆曰直開西廠兆以黒眚之變銘入司禮監應以地震之災若非宸衷內斷早見而勇去之後日壊事或不止此然銘等𨿽以罪譴而榮敬尙在竊恐汪直尙銘之患未己也乞並加貶斥以絕其根株則宗社生民幸甚疏入帝置榮敬不問而以太監陳凖代銘督東廠凖爲人謹願旣蒞事誡諸校尉曰有大逆告我非此則有司之事若勿預也由是都人安之】質實【陳凖順徳縣人】

三月以盛顒巡撫山東

【山東自牟俸後不設巡撫者十年至是嵗旱饑盜起廷議復遣大臣往撫之顒逐自南京刑部侍郎拜是命旣下車禱大澍槁木復蘇條荒政數十事下所司修舉之根粟以充逮畢振余粟尙百餘石顒益黙暴除苛推行九則法於諸府盜不禁而戢】質實【盛顒字時望無錫人九則法者顒令束鹿時所創法也天順中顒以禦史偕同官劾石亨曹吉祥得罪貶束鹿知縣縣故多豪家徭役苦不均顒爲立九則法以均之豪家皆斂手奉法曰是嘗劾石將軍者不可犯也毋憂去服除民相率詣闕乞還顒再任益不用鞭朴訟者諭之輒叩首不復辯治行上聞擢知邵武府復以任治劇調延平累遷陜西布政使所至皆有聲而其令束鹿時鄰邑訟不決者亦赴顒愬狀片言折之各心服去郊外有隙地爭來築室爭居之遂成市號淸官店云】

處士胡居仁卒

【居仁性行淳篤聞吳與弼講學崇仁往從之防其學以主忠信爲先求放心爲要操而勿失莫大乎敬遂以敬名其齊端莊凝重對妻子如嚴賔手置一冊詳書得失用自程考鶉衣簞食宴如也築室山中四方來學者甚眾皆告之曰學以爲已勿求人知曰吾道相似莫如禪學後之學者誤認存心多流於禪或欲屏絕思慮以求靜不知聖賢惟戒愼恐懼自無邪思不求靜未嘗不靜也騖於空虛與溺於功利者均失其患有二一在所見不眞一在工夫間斷承學之士皆佩之爲篤論居仁闇修自守布衣終其身人以爲薛瑄之後粹然一出於正居仁一人而已卒年五十一神宗十三年追諡丈敬】質實【崇仁隋置明屬撫州府今因之胡居仁字叔心余幹人】

夏六月以思柄爲孟密安撫使

【孟宻雲南土司木邦所轄部也其部長曰思外法娶木邦宣慰使罕揲法之女曰曩罕弄已而罕揲法死傳襲至其孫罕落法時曩罕弄方以夫死代領所部自分尊屬不樂受節制遂叛木邦嗾罕氏族人與落法搆難逐出之孟都蓋景防四年也其後孟宻兵力日彊益攻罕落法侵掠鄰境隴川孟養曩罕弄自稱天娘子其子思柄自稱宣慰使黔國公沐琮奏委三司官往撫曩罕防驕蹇不服且欲外結交趾兵逼脇木邦八百諸部琮等復以聞兵部尙書張鵬主用兵詔延臣集議皆以孟密與木邦仇殺未犯邊境宜撫乃遣副都禦史程宗馳傳與譯者序班蘇詮往於時爲成化十八年初曩罕弄貳於木邦畏鄰境不平潛使人從間道至京獻寶石黃金且重賂閣臣萬安請別立孟密安撫司開設治所直布政司下內閣議安欲許之劉珝劉吉曰孟密故屬木邦今叛而請命於朝若許之是周天子命三晉大夫爲諸侯也土官誰不解體安曰不從則當代之往日麓川之敗不可不戒珝對曰何以伐爲但命守臣嚴邊備而敕鄰境土官合兵蹙之彼奚能爲事遂寢及宗率詮往撫諭詮受思柄金宗迎安風防示意曩罕弄復遣人入貢如前請防雲南巡撫吳誠卒官卽令宗代下其事於宗議可否宗遂言曩罕弄與木邦仇殺已久勢難再合別立安撫司使因命思柄爲安撫使蓋孟密地有實井曩罕弄擅其利恣行賄遺而木邦爲孟密所侵兵力積弱不能報𨿽屢奏訴竟不得直思柄恃有朝命益肆意侵奪先後占據木邦地凡二十七所自是諸部擾欀中國用兵且數十年】質實【明史土司傳孟都蠻地近隴川方輿紀要寶井在孟密西南由隴川十日至孟密又二日至寶井程宗字源伊常熟人吳誠錢塘人】

大旱

【京畿山東湖廣陜西河南山西俱大旱山西陜尢劇赤地千里道殣相望尋從巡撫葉淇請發帑金三萬振山西未幾預度天下僧道六萬人令輸粟給牒濟山陜饑】質實【葉淇字本淸山陽人】

秋八月太白嵗星同晝見

九月乙酉朔日有食之

冬十月下刑部員外郎林俊及都督府經歷張黻於錦衣衛獄尋釋之並謫官

【時嵗大饑僧繼曉方以祕術擅寵先後賜美妹十餘人金寶不可勝紀又請建大永昌寺於西市逼徙居民數百家縻國帑數十萬於是俊上言今年以來災異疊臻京師地震陵寢動揺日月繼蝕監戒之昭莫此爲甚陜西山西河南頻年饑饉人民流離道殣相望振濟無從可爲流涕而僧繼曉以妖言熒聴竭有用之財供無益之費工役不息人怨日興臣謂當斬繼曉以謝天下然縱繼曉之惡者梁芳也芳傾覆陰狠引用邪侫棑斥忠良數年之間假名幹沒祖宗百年餘之府藏殆盡家貲山積尙銘不足多所在風擾汪直莫能過今內而朝臣外而市井之徒皆痛心饑民之死莫不欲食芳繼曉之肉而卒不敢以此言進者所惜者官所畏者死耳臣何忍畏罪不言以悞陛下疏入帝大怒下俊錦衣衛獄拷訊後府經歷張黻救之並下獄帝欲誅二人司禮監懷恩力爭帝怒投以硯曰若助俊訕我恩免冠伏地號哭帝叱出恩遣人告鎭撫司曰汝曺謟芳傾俊俊死汝曹何以生遂稱疾不起帝怒亦漸解各杖三十謫俊雲南姚州判官黻師宗知州時言路久塞兩人直聲震都下爲之語曰禦史在刑曹黃門出後府明年以星變復二人官攺南京】質實【大永昌寺按明憲宗實錄寺先建於西市已有成緒繼曉以星變譴隨廢梁芳請更擇地建之得故廣平侯袁瑄宅又市其旁民居數十家大興工役視舊加廣蓋二十二年冬十二月也武宗實錄正徳五年大永昌寺攺建爲倉賜名曰太平六年以太平倉賜永壽伯朱徳爲私第八年攺爲鎭國府又按兩京求舊錄鎭國府嘉靖初仍攺太平倉都人至今呼西帥府胡�也姚州唐置後入於南詔元時蠻部內附復置州明屬姚安軍民府今屬楚雄府師宗州元因蠻部名置州明屬澂江府今攺縣屬廣西州林俊字待用莆田人張黻吉水人】

【乙巳】二十一年春正月甲申朔星隕有聲詔羣臣言闕失【是日申刻有光自中天墜化白气曲折上騰逾時復有赤星如椀自中天西行轟然如雷震帝頗懼詔羣臣陳闕失於是吏部尙書尹旻等論傳奉官過多吏科給事中李俊率科臣上疏曰今之政最大且急曰近幸干紀也大臣不職也爵賞太濫也工役過煩也進獻無厭也流亡未復也天變之來率由於此夫內侍之設國初皆有定制今或一監而叢十餘人一事而參六七輩分布藩郡總領邊疆援引憸邪投獻奇巧司錢谷則法外取財貢方物則多方責賄兵民坐困官吏防殃殺人者見原僨事者逃罪如梁芳韋興陳喜輩不可枚舉惟陛下大施剛斷無令干紀奉使於外者悉爲召還用事於內者嚴加省汰則近幸戢而天意可回矣今之大臣非夤緣內臣則不得進非依倚內臣則不得安此以財貿官彼以官鬻財無怪其賂受四方而計營三窟也如尙書殷謙張鵬侍郎艾福杜銘南京尙書李本侍郎劉俊皆老而懦尙書張鎣大理卿田景暘南京尙書張瑄侍郎尹直皆淸論不愜惟陛下大加黜罰勿爲姑息則大臣知警而天意可回矣爵以待有徳賞以待有功今或無故而爵一庸流或無功而賞一貴幸方士獻煉服之書伶人奏曼延之戱掾吏胥徒皆叨官祿俳優僧道亦玷班資一嵗而傳奉或至千人數嵗而數千人矣數千人之祿嵗以數十萬計是皆國之租稅民之脂膏不以養賢才乃以飽姦蠧誠可惜也如李孜省鄧常恩輩尢爲誕妄此招天變之甚者乞盡罷傳奉官母令污玷朝列則爵賞不濫而天意可回矣都城佛剎迄無寧工京營將士不復遺力如國師繼曉假術濟私糜耗特甚中外切齒願陛下內惜資財外惜民力不急之役姑賜停罷則工役不順而天意可回矣近規利之徒率假進奉爲名或錄一方書市一玩器購畫圖制簮珥所費不多獲利十倍願陛下畱府庫之財爲軍國之備則進獻息而天意可回矣陜西河南山西赤地千里屍骸枕籍流亡日多萑苻可慮願陛下體天心之仁愛憫生民之困窮追錄貴幸鹽課暫假造寺貲財移振饑民俾苟存活則流亡復而天意可回矣疏入帝優詔答之降左通政李孜省上林丞太常卿鄧常恩本寺丞繼曉革國師爲民斥罷傳奉官五百餘人中外大悅時兩京諸臣爭應詔陳言給事中盧瑀秦升童柷禦史汪奎員外郎崔陞彭綱主事張吉蘇章周軫李旦等言尢剴直帝以方修省不罪然心忌之密諭尹旻出瑀等且書六十人姓名於屏俟奏遷則貶逺惡地於是瑀等相繼貶斥俊亦尋調外陞章應遷而部臣故遲之不奏僅得免奎以糾失儀稍緩杖之於廷居數月復出爲防州通判而孜省常思等仍復官有寵愈甚】質實【艾福字天錫襄陽人杜銘字敬修金堂人李本字立之富順人劉后新鄕人張鎣字廷器華亭人田景晹髙陽人張瑄字廷璽江浦人盧瑀鄞人秦升南昌人童柷蘭谿人汪奎字文燦婺源人崔陞字廷進其先樂安人後爲彰徳人彭綱字性仁淸冮人張吉蘇章皆餘千人周軫莆田人李旦字啟東獻縣人】

大赦

【詔曰往者災沴疊興天時亢旱嵗竟不登河南山東畿內率多饑饉陜西山西尢劇至有棄恆產家室不顧者元元何辜罹此危阨博采羣議發內帑倉儲敕所司多方振濟期此矜人咸歸樂土不意嵗首星變有聲朕愈兢惕載敕廷臣備陳時攺得失采納而行方春時和祗承資始之仁誕敷寛卹之典其大數天下】

振陜西山西河南饑

【遣侍郎李衍何喬新賈俊以帑金二十五萬往振未幾又轉漕四十萬石振陜西是年両京皆饑並發粟分振】質實【賈俊束鹿人】

三月防山震

【太監梁芳韋興糜帑藏爲奇技淫巧結萬貴妃歡累朝金七害俱盡帝一日視內藏誥芳及興芳曰建顯靈官及諸祠廟爲陛下祈萬年福耳帝曰吾不汝瑕疵後之人將罪汝矣芳大懼逐說貴妃勸帝廢太子而立興王司禮大監懷思固爭帝不懌斥居鳯陽防防山連震占者謂應在東宮帝心懼寢其事】質實【顯靈宮春明夢餘錄在皇城西永樂時建成化中更拓其制又建彌羅閣嘉靖中復建昊極通明殿東輔薩君殿曰昭徳西弼玉帥殿曰保眞興王名祐杬憲宗第四子邵太后生卽世宗父興獻帝也二十三年七月受封時未封稱興王者史家追敍之辭】

夏四月以康永韶爲禮部右侍郎

【永韶故爲禦史有直聲謫知縣繼有薦其知天文者中防召還進太常少卿掌欽天監時陜西大饑永韶言今春星變當有大咎賴秦民饑死足當之誠國家無疆福帝悅擢禮部右侍郎明年坐歷多訛字落職歸】

五月京師地震

【是月十三日壬戌夜也十一月丙寅復震】

六月罷汰冒濫軍職

【廷臣條時政闕失多以官爵太濫爲辭詔下兩京部臣察實澄汰至是南京兵部覈武職之胃濫者具名以聞中率多內臣廝養乃寢前詔令任事如故】

秋八月己邜朔日有食之

以萬通家人徐逹爲指揮僉事予世襲

【萬通貴妃弟也少業貲旣驟貴益貪黷無厭日命其家人牟利四方徐逹以善居奇爲通所喜因得官百戶通歿帝春通不已庶子方二嵗養子方四嵗俱授官而逹亦得擢至指揮僉事秩正四品許傳襲不替逹嘗奏請兩淮塩引三萬時帝己漸惡乞鹽之擾猶命立予之其荷思寵如此初通父貴姓醇謹見子姓皆得官毎憂形於色曰吾家徳不勝福何以堪也諸子或屑越賜物輒或曰縣官所賜皆著籍他日復宣索汝曹將重得罪諸子竊笑以爲迂自貴卒後通與其兄喜弟逹等逐日驕橫其家慿倚恩春聲勢烜赫矣】質實【萬通諸城人錦衣指揮貴之子】

九月劉珝罷

【萬安與南人相黨附珝及尹旻王越又與北人爲黨顧珝性疎直自以宮僚舊臣遇事無所曰防刑部員外郎林俊以劾梁芳繼曉下獄珝於帝前解之李孜省輩左道亂政欲動揺東宮珝密疏諫帝皆不悅珝又素薄安嘗斥安負國無恥安忿日夜思中珝汪直寵衰安偵知西廠可罷邀珝同奏珝懲商輅前事且見言官方交章請罷皆不允以爲直寵固無恙也因辭不與安逐獨奏之陰使人訐珝與直有連帝疑未發安又使人爲劉公子曲增飾穢語雜教坊院本奏之劉公子謂珝子鎡也帝怒遣中官持手封書一凾詣閣乃人訐珝書安與劉吉佯驚敕言當令乞休去以全始終翌日珝具防乞休詔允之其實排珝使去者安吉兩人謀也】

冬十一月召馬文升爲兵部尙書

【汪直敗之嵗文升復官致仕其明年起爲左副都禦史巡撫遼東文升凡三至遼軍民聞其來皆鼓舞益禁益中官總兵使不得朘削眾益大喜逾年進右都禦史總督漕運防淮安及徐和二州饑移江南糧十萬石鹽價銀五萬兩振之尋卽有是命時李孜省方怙寵文升旣入朝頗惡其爲人有所言孜省亦深嫉文升矣】

十二月以彭華爲吏部左侍郎兼翰林學士入內閣預機務

【華深刻多計數善伺人短與萬安李孜省相結得入閣素嫉尹旻與安等伺得旻子侍講龍諸陰事下龍詔獄執訊午門多所株連旻致仕去龍除名由是人皆畏華而惡之逾年以風疾罷】質實【按尹龍之獄事載憲宗實錄旻鄕人有武選郎鄒襲者以司吏樊忠韓錫盜敕事發坐防範不謹調外襲素與旻子龍及侍讀焦芳交善因謀爲指揮張旺等一百二十三人保畱襲疏上之旣下吏部議旻復奏曰此公論也乞復襲官帝已疑旻私襲曰爾何繇知爲公論然尙勉從旻議不深責旻也未幾東廠緝事者發襲等交通狀旻自服罪帝責其徇情妄奏落旻太子太傳爲太子少保時二十二年四月也甫逾月而廠校又發龍納賄事給事中張雄劉淸劉升禦史陳孜等交章劾龍並及旻帝宥旻而下龍錦衣衛獄令法司防鞫於午門通判王範經歷張璲並以賂龍得官逮訊詞連郎中劉紳員外郎董寧同知朱紳副使謝顯王錦馮蘭六人獄上命旻以尙書致仕龍削籍範等謫有差侍郎耿裕黎淳以阿黙停祿三月而焦芳坐爲襲莗保畱疏謫同知於是禦史呂璋等復劾侍郎侶鐘秦紘大理寺丞劉瓛寺副蘇防大僕寺卿張海順天府丞黃傑洗馬羅景給事中馬龍禦史劉璧於壁髙輔張鼐編修王敕員外郎楊棨袁弼皆以山東人坐旻黨調降龍獻之本末如此】

【丙午】二十二年秋七月前少保謹身殿大學士商輅卒【輅再入閣前後預機務二十一年家居十年卒年七十三贈太傅諡文毅輅平粹簡重寛厚有容臨大事決大議毅然莫能奪旣謝政劉吉過訪邸第見其子孫林立嘆曰吉與公同事歷年未嘗見公筆下妄殺一人宜天之報公厚輅曰正不敢使朝廷妄殺一人耳】

八月謫江西巡撫閔珪爲廣西按察使陜西巡撫鄭時爲貴州左參政

【江西南贑諸郡多盜率獻貲彊宗投爲僕事發輒相倚庇拒有司不就捕珪請連坐其主以淸盜藪法司議從之而防和尹直新建謝一防皆怒珪竟謫官廣西命下一防喜謂人曰珪之謬也非吾孜省密啟於帝吾鄕縉紳尙得髙枕乎人乃知珪之左降李孜省力也鄭時自十九年撫陜西頻嵗大餞人相食請於朝發帑金十萬轉漕四十石躬督屬吏給振銖粒皆有籍無敢漁者所全活甚眾防孜省以災異貶頃之復用事與梁芳亂政如故時聞之嘆曰如此則災未有已也吾安可以外吏循黙遂條上五事曰盡誠敬以回天意明義理以杜妖妄減供奉以蘇民困重名器以待有功罷傳奉以抑僥幸蓋爲芳孜省發也疏入尋有貴州參政之貶陜民哭送之至遮道不得行帝聞頗悔爲斥傳奉官十人系六人獻詔自今中防授官者俱覆奏然不罪芳孜省也時有禦史姜昂者亦憤孜省等亂政倡同官疏劾其罪帝怒昂妄言杖午門外】質實【防和隋攺西昌縣置太和元升州明攺太和縣屬吉安府新建宋析南昌縣地置明屬南昌府今並因之閔珪字朝瑛烏程人鄭時字宗良舒城人姜昂字恆頫太倉州人謝一防字大韶新建人初冒姓王后攺】

九月罷南京兵部尙書王恕出馬文升代之

【前二年恕自應天巡撫攺南京兵部尙書林俊以劾梁芳繼曉下獄恕疏爭俊不當罪帝不懌恕侃侃論列無所避先後應詔陳言者二十一建白者三十九皆力阻權幸天下傾心慕之過朝事有不可必曰王公胡不言也或又曰公疏且至矣已恕疏果至時爲謡曰兩京十二部獨有一王恕於是貴近皆側目帝亦頗厭苦之是年起用傳奉官恕諌尢切帝愈不恱防南京兵部侍郎馬顯乞罷怱附批曰王恕老劣矣亦令致仕而文升爲李孜省所譖遂出以代怒一舉而閒廢兩名臣朝野大駭工部主事王純疏請畱恕命杖之貶二秩外調】質實【馬顯字文明廣平人王純仙居人】

逮廣東布政使陳選道卒

【選於天順中巡按江西盡斥貪殘吏成化初督學河南汪直出巡都禦史以下皆拜謁選獨長揖久之進按察使決遣輕系數百人重囚多所平反囹圄爲空治尙簡易獨於贓吏無所假歷廣東左右布政時詔減省貢獻而市舶中官韋眷肆橫奏乞均徭戶六十人添辦方物選持詔書爭帝命與其半春由是怒選畨人馬力麻詭稱蘇門答剌使臣欲入貢私市易眷利其厚賂將許之選聞立逐之畨禺令髙瑤發眷通畨事沒其貲巨萬入官都禦史宋旻不敢結選移檄奬之且聞於朝春恨選益甚逐誣選瑤朋比爲貪墨遣刑部郎中李行及巡按禦史徐同愛勘之眷賄選所黜吏張褧令誣證褧堅不從拷掠無異辭行等畏眷竟以誣獄上與瑤俱被逮士民數萬號泣遮畱使者辟除乃得出至南昌疾作行阻其醫藥竟卒張褧聞選死哀悼乃上書曰竊見故罪人選孑處羣邪之中獨立眾憎之地太監韋眷通畨敗露知縣瑤按法持之選移文奬勸以激貪懦固賢監司事也都禦史宋旻及同愛怯勢養姦致眷橫行胸臆穢蔑淸流勘官李行頤指煆煉竟無左證臣本小吏詿誤觸法被選黜罷實臣自取眷謂臣憾選厚賂噉臣臣𨿽胥役敢昧素心行等逮臣致理拷掠百端臣忍死吁天終無異口行等乃文致其罪選故剛直不堪屈辱憤懣旬日身嬰重疾行等幸其殞身阻其醫療訖命之日密走報眷小人侫毒一至於此臣擯黜罪人秉耒田野百無所圖誠痛忠良銜屈而爲聖朝累也不報】質實【陳選字士賢臨海人後家於鄞案明史選傳治初主事林沂疏雪選寃詔復官禮正徳中追贈光祿卿諡忠湣宋旻字宏澤淳安人李行新諭人徐同愛常山人】

遣刑部左侍郎何喬新勘播州土司訟

【初巡撫張瓚之奏設安寧宣撫也受播州致仕宣慰掦輝屬因請任輝庶長子友爲使而友忮其弟愛嗣輝職𨿽授宣撫使意未慊輝沒友與長官張淵謀刺愛不果遂誣奏愛居處器用僭擬朝廷又通唐府宻書往來私習兵法天文謀不軌事乃遣喬新住勘將行請曰楊氏主播州五百餘年諸蠻服從久矣歷代寛以文法蓋治之以不治也今但宜二人面質眞僞無令驚疑帝是之喬新至盡得其始末白愛誣奪友官遷保寧覊管斬張淵播州遂安】質實【唐府謂定王桱孫莊王芝址也成化十二年襲封】

以尹直爲戶部左侍郎兼翰林學士入內閣預機務【直明敏博學練習朝章而躁於進取性矜忌不自檢飭前爲侍讀學士覬擢禮部侍郎而尙書尹旻不欲薦直直竟以中防得之翼日遇旻於朝舉笏謝旻曰公所謂簡在帝心者由是兩人交惡直尋以憂去服除起南京吏部侍郎就攺禮部凡在南部八年鬱鬱不得志屬其黨萬安謀內召旻輒持不可諸朝臣亦皆畏直幸其在南卒倚安及李孜省力召爲兵部侍郎益比孜省與彭華共傾旻以泄怨至是復由中防入閣物論鄙之】

【丁未】二十三年春正月皇貴妃萬氏卒

【妃服用器物窮極僭擬中官侫幸錢能覃勤汪直梁芳韋興輩皆假貢獻苛斂民財傾竭府庫以結妃歡四方進奉異物皆歸之父兄弟侄皆授都督指揮千百戶等官性嫉妬掖庭禦幸有身飲藥傷墜者無數至是卒帝震悼輟朝七日諡曰恭肅端愼榮靖皇貴妃】

命南京右都禦史屠滽諭防占城王古來歸國

【初安南黎灝據占城復發兵執王弟盤羅茶悅王孫齋亞麻弗庵與弟古來走佛靈山避難中朝屢諭灝返侵地灝率詭辭對其後乃訪齋亞麻弗庵立之畀以國南邊地而占城故壤凡二十七所四府一州二十二縣裏計三千五百有奇割畀才十之二餘爲灝據如故王孫旣新立遣使請封給事中馮義行人張瑾賫印冊在行而聞王孫死慮空還失利亟抵其國封提婆苔爲王獲厚賂而返提婆苔者灝僞敕所封占城畔人也義返至海洋病死瑾自廣東上其事詭言王孫爲弟古來所弒不得已封其國所欲立者而古來貢使已前至方告齋亞麻弗庵之防請嗣封且乞宣諭安南悉還故壤猶不知提婆苔之據其國也於是禮官劾瑾妄下錦衣獄訊之伏罪論斬尋勅古來撫諭提婆苔令上國王印提婆苔不受命乃遣給事中李孟暘行人葉應冊封古來爲國王孟暘以提婆苔方竊據憚行請傳諭古來詣廣東受封古來乃自老撾挈家赴崖州封事竣欲躬詣闕廷奏安南之罪總督宋旻以聞廷議遣大臣經理其事因以命滽至廣東卽傳檄安南宣示禍福募健卒二千人駕海舟二十艘防古來還國安南以滽大臣奉特遣不敢抗古來乃得人】質實【屠滽字朝宗鄞縣人馮義韓城人張瑾吳縣人李孟暘睢州人葉應歸善人】

二月以李孜省爲禮部右侍郎

【孜省旣貶復用益作威福假扶鸞術言江西人赤心報國於是致仕副都禦史劉敷禮部郎中黃景南京兵部侍郎尹直工部尙書李裕禮部侍郎謝一防皆因之以進執政大臣萬安劉吉從而附麗之所喜者則援之通顯所怒者則搆之貶斥憾應天府丞楊守隨嘗劾已譖於帝謫南寧知府去他所排擠甚眾朝野側目前年冬擢通政使至是進禮部侍郎掌通政司如故一時侫幸竊權寵者無與侔比矣】質實【黃景上髙人李裕字咨徳丰城人由南京都禦史召爲工部尙書尋攺吏部與閣臣彭華並以賄孜省得擢時人爲之謡曰八百憲臺陞李裕三千館閣薦彭華孝宗實錄於華之卒載其語云】

發明【明季門戶之習爲一代深錮之患然當成化以前末有顯然援結芘其鄕裏連及闔省者也自李孜省擅寵薦引鄕人彭華入閣復假邪術言江西人赤心報國而同省大臣皆因之以進厥後孜省旣敗焦芳用事銜孜省輩之黜已遂減江西觧額且榜禁之使不得選朝官譽北故南相尋報復黨禍之結自此始矣夫人臣植黨樹援未有不害於而國者然多以學術意气私相矜許久之乃成角立之若孜省者一佞幸小人習五雷道法迎合憲宗意防與姦僧繼曉竊取尊顯偶假扶鸞仙之伎遂開朋黨比附之門使朝局爲之一變可不愼歟】

秋七月封子五人爲王

【祐杬興王祐棆岐王祐檳益王祐楎衡王祐橒雍王】質實【明史諸王傳岐王憲宗第五子後之藩徳安益王第六子後之藩建昌衡王第七子後之藩靑州雍王第八子後之藩衡州岐王永王皆邵太后生益王衡王皆張徳妃生】

八月帝崩

【是月庚辰帝不豫甲申命皇太子視朝於文華殿戊子大漸己丑崩】

九月太子祐樘卽位赦

【是爲孝宗以明年爲治元年】

太監梁芳方士李孜省等及外戚萬喜以罪謫戍有差【言官劾孜省及其黨鄧常恩趙玉芝交結太監芳外戚喜等諸不法事論死上以宅憂謫芳南京少監喜指揮使孜省常恩玊芝等戍陜西邊芳等旣謫戍遇赦當還印綬監太監蔣琮言芳等罪大不當赦復逮下獄孜省不勝搒掠死常恩玊芝尋復遇赦仍徙邊方廢死】

冬十月罷傳奉官奪僧道封號

【帝用科道言降黜傳奉官通政任傑侍郎蒯鋼指揮僉事王榮等二千餘人罷遣禪師眞人等二百四十餘人法王佛子國師等七百八十餘人並追誥敕印仗遣歸本土】質實【任傑王榮皆不知何許人】

尊皇太后爲太皇太后皇后爲皇太后立皇后張氏【先是孝穆太后薨外廷借借指萬貴妃帝卽位魚臺丞徐頊疏請上母妃尊諡遷葬並追究薨故廷臣議建萬氏戚屬下錦衣鞫治萬安懼不知所出曰我久與萬家不往來劉吉亦有運自危與尹直共擬防寢之帝仁厚恐傷先帝意不問安吉得無事】質實【皇后張氏興濟人】

萬安罷

【安艸登極詔書禁言官風聞言事中外嘩然安尋亦悔之及上兩宮尊號遂詔陳天下利獘禦史湯鼐詣閣安從容曰此非裏面意吾輩維持君等耳鼐卽以其語聞謂安歸過於君無人臣禮於是庶吉士鄒智禦史文貴姜洪等交章列其罪狀先是歙人倪進賢者粗涉書史無行謟事安日與講房中術安暱之因令就試得進士授爲庶吉士除禦史帝一日於宮中得疏一小篋皆論房中術者末署曰臣安進帝令懷恩特至閣曰此大臣所爲邪安愧汗伏地不能出聲及諸臣彈章入復令思就安讀之安數跪起求哀無去志思直前摘其牙牌曰可去矣始惶懼歸第乞休去時年七十餘在道猶望三臺星冀復用居一年卒安在政府二十年每遇試必其門生爲考官子孫甥壻多登第者子翼南京禮部侍郎孫璧翰林緺修安死無幾翼璧相繼死安遂絕】質實【湯鼐字用之壽州人鄒智字汝愚合州人文貴湘鄕人姜洪字希範廣徳人】

追諡母紀氏爲孝穆皇太后

【帝悲念太后遣人求太后家先是太后在宮中嘗自言家賀縣姓紀防不能知親族也於是有妄冒太后戚畹以希寵貴者十數輩後事露皆謫戍而太后家終不可得其後禮臣上言可仿太祖封徐王故事定擬太后父母封號立祠桂林致祭帝詔曰孝穆太后早棄朕躬毎一思念惄焉如割初謂宗親尙可旁求寧受百欺冀獲一是卿等謂嵗久無從物色請加封立廟以慰聖母之心皇祖旣有故事朕心𨿽不忍又奚敢違逐封後父慶元伯後母伯夫人立廟桂林府有司嵗時祀焉大學士尹直撰冊文有云覩漢家堯母之門增宋室仁宗之慟帝燕聞念誦輒欷歔泣下也】質實【賀縣漢臨賀縣唐爲賀州治明洪武初以臨賀省入賀州尋降州爲縣屬桂林府今因之】

以吏部左侍郎徐溥兼翰林學士入內閣預機務【尋進禮部尙書兼文淵閣大學士已劉吉罷去遂爲首輔漙承吉恣睢之後鎭以安靜務守成法嘗曰祖宗法度所以惠元元者至矣患不能守耳時人比之漢丙吉云】質實【徐漙字時用宜興人】

十一月召王恕爲吏部尙書以馬文升爲左都禦史【時恕致仕家居言官論安者輒薦恕司禮監懷恩亦素重之力勸帝故卽家起用之而文升亦以時望得內召】

尹直罷以劉健爲禮部右侍郎兼翰林學士入內閣預機務

【給事中宋琮禦史許斌言直自爲侍郎以至入閣夤緣攀附皆取中防帝於是薄其爲人令致仕健學問深粹以身任天下之重先爲少詹事充東宮講官受知於帝帝立乃有是命於時羣邪漸黜眾正並升海內欣然望治矣】質實【劉健字希賢洛陽人宋琮隴西人許斌陽曲人】

禮部左侍郎邱濬進大學衍義補

【濬以眞徳秀大學衍義止述修身齊家事而治國平天下闕焉乃博采羣書以補之至是表上於朝帝稱善進濬尙書賚金幣詔刋行其書旣而濬以書中所載皆可見之行事請摘其要者下內閣議行之帝報可】質實【大學衍義補六十一卷誠意正心之要曰審防微治國平天下之要曰正朝廷曰正百官曰固邦本曰制國用曰明禮樂曰秩祭祀曰崇教化曰備規制曰愼刑憲曰嚴武備曰固封圉曰成功化】

十二月葬荗陵

【諡曰繼天凝道誠明仁敬崇文肅武宏徳聖孝純皇帝廟號憲宗】質實【荗陵在昌平州聚寶山東少南】

【明史贊曰憲宗早正儲位中更多故而踐阼之後上景帝尊號防於謙之寃抑黎淳而召商輅恢恢有人君之度矣時際休明朝多耆彥帝能篤於任人謹於天戒蠲賦省刑閭裏日益充足仁宣之治於斯復見顧以任用汪直西廠橫恣盜竊威柄稔惡弄兵夫明斷如帝而爲所蔽惑久而後覺婦寺之禍固可畏哉】

禦定資治通鑑綱目三編卷十五

欽定四庫全書

禦定資治通鑑綱目三編卷十六

【起戊申明孝宗治元年盡丙辰明孝宗治九年】凡九年

【戊申】孝宗敬皇帝元年春正月以何喬新爲刑部尙書【喬新初爲刑部侍郎以剛正爲萬安劉吉所忌帝嗣位安等擬防出喬新爲南京刑部尙書僣升秩以逺之中官懷恩不平詣閣正色曰新君立當用正人胡爲出何公安等黙然旣而刑部尙書杜銘罷羣望屬喬新而吉代安爲首輔終忌之闕久不補帝以王恕薦乃有是命】

二月帝耕耤田

【禮畢宴羣臣教坊以雜伎進馬文升厲色曰新天子當知稼穡艱難豈宜以此凟亂宸聰邪卽斥去之自是嵗子仲春行耤禮定爲制】質實【按明史禮儀志洪武二年太祖始躬行耕耤禮永樂以後惟登極初一行之至是乃定有常儀前期百官致齋順天府官以爲耜及穜稑種進呈內官仍捧出授之由午門右出置防輿鼔樂送至耤田所至期帝翼善冠黃袍詣壇所具服殿服兗冕祭先農畢還更翼善冠黃袍太常卿導引至耕耤位南向立三公以下各就位戶部尙書北向跪進言耜順天府官北向跪進鞭帝秉耒三推三反訖戶部尙書跪受耒耜順天府官跪受鞭太常卿奏請復位府尹挾靑箱以種子播而覆之帝禦外門南向坐觀三公五推尙書九卿九推太常卿奏耕畢帝還具服殿陞坐府尹率兩縣令者老行禮畢引上中下農夫各十執農器朝見令其終畆百官行慶賀禮賜酒饌三品以上丹陛上東西坐四品以下臺下坐並宴勞耆老於壇旁宴畢駕還宮大樂鼓吹振作農夫人賜布一疋】

封哈密衛左都督哈啇爲忠順王

【前二年衛喇特掦汗擁眾數萬謀犯邊哈商知之來告邊將嚴設備掦汗不得利去憾哈密兵還掠其拉木城甘肅巡撫唐瑜因請假哈商以名使益固臣節至是其國人復訴衛喇特之逼欲得中國封以威鄰部乃命哈商襲忠順王給金印時衛拉特已與哈密和且約婚不復擾而土爾番兵端遂自此起】質實【拉木城方輿紀要在哈密城西自土爾番入哈密其往來未有不經拉木者又有哈喇城在其西按西城圖志哈密舊有十堡今四境凡五堡得五城自哈密城西六十里曰蘇木哈喇垓亦名頭堡又西二十里曰阿斯塔納亦名二堡又西北四十里曰托郭棲亦名三堡又西南二十里曰拉布楚喀亦名五堡其四堡在拉布楚哈西二十里曰哈喇都伯此皆哈密西境之城爲入土爾番孔道則舊稱哈喇者乃今哈喇都伯舊稱拉木者乃今拉布楚喀音訊爲拉木耳唐瑜字廷美上海人揚汗舊作養罕拉木城舊作剌木城今並攺】

罷選淑女

【中官郭鏞請豫選妃嬪以廣儲嗣庶子謝遷上言山陵之工末畢諒開之痛猶新此必宦豎巧爲諛詞以動陛下非本心也陛下富於春秋俟祥禫之後徐議未晚願亟寢前命從之】質實【謝遷字於喬余姚人】

三月掲文武大臣等姓名於文華殿壁

【兩京文武大臣外官知府守備以上吏兵二部並號其姓名掲於殿壁如有遷罷卽以新除者易之】

帝詣國子監行釋奠禮

【帝親釋奠於光師加幣用太牢攺分獻曰分奠坐倫堂命祭酒費閭等進講誾舉啇書說命篇敷陳時憲欽若之義詞防了暢帝聳聽良久徐諭曰六經載聖人之道匪知難惟行之艱朕與爾師生勉之】質實【費誾字廷言丹徒人】

禦經筵命儒臣日講視午朝

【先是吏部侍郎楊守陳請遵祖制開大小經筵日再禦朝略言大經筵及早朝但如舊儀若小經筵當擇端介博雅之臣以次進講必於聖賢經防帝王大道以及人臣賢否政事得失民情休戚講之明而無疑乃行之篤而無凡前朝典籍祖宗謨訓百官章奏皆當貯文華後殿退朝披覽日令內閣一人講官二人居前殿右廂有疑輒問一日閒居文華殿之時多處乾淸宮之時少則欲寡心淸臨政不惑得於內者深而出治之本立矣午朝則禦文華門大臣臺諫更番侍直事已具疏者用掲帖舉崖略口奏陛下詳問而裁決之在外文武官來觀俾條列地方事面陳大要付諸司評議其陛辭赴任者隨所職任而戒諭之有大政則禦文華殿使大臣各盡其謀勿相推避不當則許言官駁正其他具疏進者召閣臣議可否以行而於奏事辭朝諸臣必降詞色詳詢博訪務竭下情使賢才常接於目前視聽不徧於左右合天下之耳目以爲聴明則資於外者博而致治之綱舉矣如或經筵常朝祗循故事百官章奏皆付內臣調防批答臣恐積未革後患滋深疏入帝深嘉納遂於月之丙子開經筵翼日丁丑命儒臣日講越六日壬午視午朝皆自守陳發之時謝遷爲講官務積誠開帝意毎進講敷詞詳切帝數稱善】質實【楊守陳字維新鄞人】

起用言事謫降諸臣

【時擢林俊彊珍爲按察副使命科道官闗者悉增補南京吏部主事儲巏因言先朝直諫諸臣旣防軫念起攺官資而前主事張吉王純中書舍人丁璣進士敖毓元尙棄嶺海蠻瘴之間臣甚惜焉又前進士李文祥當陛下禦極之初倡眾敢言冀益新政大臣厭其少年陽示培植而陰挫抑之天下皆知非陛下意方今增補諫官乞召此五人寘之風紀論思之地言論手采必有可觀帝命部臣起用之純初以抗章畱王恕稱恕社稷臣忤防貶璣毓元應星變記與張吉各陳時政疏言過切直畱中謫璣普安州判官毓元後謁選得橫州知州中防降雲南縣丞文詳者萬安孫壁同榜進士安重其才欵之家嘗以詩規安安怒帝卽位內閣擬登極詔書誡諫官母言事文祥上對事極論其非比之李吉甫王安石安與劉吉皆怒票防授系劇縣丞歷練遂爲陜西咸寜丞以去至是帝𨿽兪巏言及吏部擬擢官多爲吉所紏駁頗不盡起用明年文祥復以王恕薦召爲兵部主事】質實【橫州唐置明屬南寜府咸寜唐置明倚西安府治東今皆因之儲巏字靜夫防州人丁璣字玉夫丹徒人敖毓元新諭人李文祥字天瑞麻城人】發明【自孝宗更新庶政軫念言事謫降諸臣一時如林俊彊珍軰皆得起攺官資布列淸要於是儲巏以丁璣等五人列諸薦剡旣從其請而召用之何又任劉吉之陰爲阻撓俾丁璣卒滯逺州而李文祥者復待王恕上章再薦始召爲兵部主事及蒞任未逾一月遂假吉人之獄闌入其名竟至獲罪而去𨿽曰吉實爲之然果孝宗英察有餘吉亦安能施其陰狡哉】

夏四月釐正祀典

【禮科給事中張九功請正祀典章下禮部尙書周洪謨等條議以釋迦牟尼文佛上淸太上老君不宜修建齋醮遣官祭告古禮幽禜祭星今北極紫防大帝像之爲人稱之爲帝非典風雲雷雨南郊合祀山川壇復隆秋報今徇道家言又有雷聲普化天尊之祀是凟也嵗以正月十五日爲眞君張道陵生辰遣天祭告非制大小靑龍神禱雨無應不足祀梓潼帝君者傳云神姓張名亞子蜀人仕晉戰歿人爲立廟唐宋屢封至英顯王元加號爲帝君景泰中因京師舊廟新之嵗以二月三日生辰遣祭神廟食於蜀宜也與文昌六星無涉其祠在天下學校者當毀永樂中以道士周思得傳王靈官法有驗乃建天將廟祀靈官謂宋徽宗時有西蜀薩堅授法於林靈素者其師也因於廟立祖師殿宣徳中攺大徳觀封靈官曰崇恩尊君祖師曰隆恩眞君成化初攺顯靈宮嵗易袍服其費不貲當革靈濟宮祀金闕上帝玉闕上帝蓋五代時徐溫子知證知諤也神世系事迹非甚異其僭號亦當革於是祀典爲之一正時洪謨建議並謂元武七宿不當信道家武當山修鏈之說城隍非人不當有五月十一日誕辰之祭東嶽泰山旣專祭封內且合祭郊壇則朝陽門外東嶽廟之祭實爲煩凟帝以崇祀旣久不盡從也】質實【大小靑龍神明史禮儀志云有僧名盧寓西山有二童子來侍時久畢童子入潭化二靑龍遂得雨後腸盧號曰感應禪師建寺設像別設龍祠於潭上宣徳中建大圓通寺加二龍封號春秋祭之文昌六星史記天官書斗魁戴匡六星曰文昌宮一上將二次將三貴相四司命五司中六司祿漢書天文志謂五司祿六司災晉志則謂四司祿五司命六司寇周禮大宗伯以槱燎祀司中司命蓋卽文昌之祀也靈濟宮在西長安門稍北明永樂十五年建元武七宿石氏星經云北方黒帝其精元武七宿斗牛女虛危室壁有蛇蟠結之像武當山在均州南一百里一曰太和山亦曰篸上山又曰仙室明永樂中攺名太嶽太和山張九功陜州人周思得杭州人】

五月嘉興盜起命刑部侍郎彭韶討平之

【嘉興百戶陳輔以盜販鹽爲邏者所發革官遂招集無賴作兵器四出剽掠郡縣吏置不問輔益恣與其父端子文壻鄧夔等率眾攻府治知府徐霖逾墻走因據府庫縦獄囚刼軍器千戶所執千戶白鑑大掠城中奪舟趨太湖官軍不能遏鎭守中官張慶以聞帝以浙江財賦甲天下有銀鑛鹽塲之利昜以生盜而官吏怠玩武備廢弛嘉興城守輳集之地尙冦賊縱橫則山谿僻縣姦宄僭伏乘機竊發者更不可詰乃命韶馳往巡視偕鎭巡官督諸司討捕之韶至浙官兵大集敗輔眾於吳江端等就擒餘黨多殺傷或赴水輔還走秀水合兵蹙之輔自殺賊遂平是年十一月癸未也於是郡縣吏皆被劾去】質實【吳江縣五代梁開平三年吳越以吳之松林鎭置元升州明仍降縣屬蘇州府秀水縣明宣徳四年析嘉興縣地置爲嘉興府治西北偏今皆因之徐霖襄城人】

六月癸亥朔日有食之

韃靼求貢

【小王子率部落僭住大同近邊營亙三十里遣百人欵求通貢巡撫許進以便宜納之聞於朝所上書自稱大元汗朝廷方務優容許遣五百人詣京師至八月與其別部巴延防克王使人俱入朝自是屢入貢然冦抄諸邊如故且漸往來套中矣】質實【巴延防克舊作伯顏猛可令攺】

命戶部左侍郎李嗣刑部右侍郎彭韶淸理鹽法【淮浙鹽自憲宗以來爲勢家乞中者所擾𨿽嘗申諭禁迄莫能屏絕運司不敢與忤毎事姑息以是鹽法日壞商病而課不充邊儲匱乏戶部尙書李敏請簡風憲大臣整理帝以韶方在浙因卽命韶理浙鹽而別遣嗣於兩淮皆兼命都禦史嗣至淮乃建置補餘鹽之議初洪武創制啇支鹽有定場無許越塲買補竈戶勤者正課外有餘鹽送場司二百斤爲一引給米一石其鹽召啇開中不拘資次給與成化後令啇收買而勸借米麥以振貧竈至是嗣請令啇人買餘鹽補官引而免其勸借且停各邊開中俟逋課完日官爲賣鹽三分價直二充邊儲而畱其一以補啇人未交鹽價由是以餘鹽補充正課而鹽法小變詔以浙商苦抑配爲定折價額蠲宿負憫竈戶煎辧徴賠折閱之困繪圖以獻條其利病奏行之】質實【李嗣字克誠南海人李敏字公勉襄城人】

冬十一月妖僧繼曉伏誅

【初繼曉以林俊劾已獲譴知爲廷臣所惡虞禍及托稱養母乞空名度牒五百道以歸及星變華國師爲民至是給事中林廷玉請逮治之乃令有司執送京師法司論其罪以犯在赦前免死給事中陳璚言繼曉罪大不當宥命棄市】質實【林廷王侯官人陳璚字玉汝長洲人】

土爾畨殺忠順王哈商復據哈密

【土爾畨阿爾死其子阿哈瑪特嗣爲蘇勒坦聞哈商封忠順王怒曰哈商非忠順族安得封乃僞與結婚誘引殺之盡奪哈密地畱六十人佐伊蘭據衛城而遣使入貢稱與哈商締姻乞賜蟒服及九龍渾金膝襴諸物使至甘州哈商都指揮阿穆呼朗告變朝廷亦不罪畨使但令還諭其主返侵地阿哈瑪特傲不奉命明年阿穆呼朗覘知伊蘭勢單弱請授於邊臣調赤斤罕東兵夜襲破其城伊蘭遁去因命哈商弟恩克保喇襲都督同知給新印而阿穆呼朗等以力薄不能守尋引還哈密城爲土爾番據如故】質實【明史西域傳阿哈瑪特嗣爲蘇勒坦在成化十四年阿哈瑪特舊作阿黑麻阿穆呼朗舊作阿木朗今並攺】

【己酉】二年春二月振四川饑

【命發湖廣嵗漕米二十萬先後遣戶部郎中江漢王宏往振之嗣發帑金二萬爲饑民耕種之具及秋復命鎭巡官勘狀免被災稅糧曁流民復業者雜役三年先是流民逐食四出巡撫謝士元檄所部置廣室十餘區作糜食之且令所在給符遣歸道經郡縣驗而廩之粟乃浙復業時朝廷𨿽命轉湖廣漕久不至賴士元區盡民得以濟防湖廣嵗赤歉轉漕竟止不發四川故多盜有野王剛者嘯聚且五年矣劫掠防州新寧往來大寜大昌諸縣前守臣畏罪匿不以聞乘嵗饑土畨大小娃復煽亂士元托行邊馳詣其地大小娃懼泥首迓道左立諭散之剛更入轉湖廣竹山竹谿據陜西漢中金州平利西鄕諸郡縣副都禦史戴方撫治鄖陽請集四川湖廣陜西兵討之於是士元亦遣兵防討賊間風潰督湖廣兵搗其巢盜悉平是年七月畿內亦饑給貧民麥種遣官振河間永平免其稅糧戶給米一石十一月順天饑發倉粟減直糶於民】質實【新寜西魏縣明屬夔州府今屬達州大寧宋監元州明洪武九年降縣屬夔州府今因之金州西魏置隋攺西城郡唐復置明屬漢中府神宗十一年攺興安州二十三年升直州平利唐縣明屬興安州西鄕晉縣明屬漢中府今皆因之江漢旌徳人王宏文登人謝士元字仲仁閩縣人戴字廷珍浮梁人】

下監察禦史湯鼐於獄戍之

【初鼐與庶吉士鄒智中書舍人吉人進士李文祥交善並負意气裁量人物帝卽位文祥上書言新政旣謫戍寧丞去智復疏劾萬安劉吉尹直薦王恕王竑彭韶極言宦官權重之宮未幾安直相繼罷斥恕果召更新庶政言路大開智喜謂志且得行而鼐以吉罪與安直均獨得畱抗章請申黜陟語甚剴摯然鼐抨擊自豪間及海內人望王恕以盛暑請輟經筵鼐三疏爭語侵恕恕惟自引咎而周洪謨倪嶽張悅馬文升亦嘗爲所吹索以故大臣多畏之吉尢恨鼐次骨使人防禦史魏璋曰君能去鼐行僉院事矣璋欣然日夜伺鼐短於是吉人之獄起時帝方命官振四川饑吉人上言冝遣四使分道振且擇才能禦史爲巡按庶荒政有禆因薦給事中宋琮陳璚韓鼎禦史曹璘郎中王沂洪鐘員外郎東思誠評事王寅理刑知縣韓福及壽州知州劉槪可使而巡按則鼐足任之璋遂艸疏僞署同官陳景隆等名言吉人抵抗成命私立朋黨帝恕下人錦衣獄令自引其黨人以鼐璘思誠槪福對璋又嗾同官陳璧等言璘福思誠非其黨其黨則鼐及李文祥鄒智知州董傑逮是也槪嘗餽送鼐白金貽之書謂夜夢一人騎牛幾墮鼐手挽之得不僕又見鼐手五色石引牛就道因解之曰人騎牛國姓意者國傾將賴鼐扶之引君當道也鼐槪等自相標榜詆毀時政請並文祥智傑逮治疏上吉從中主之悉下錦衣獄坐槪妖言律斬鼐受賄戍肅州人欺罔削職智文祥傑皆謫官王恕以槪書詞𨿽妄與妖言冇間上疏申救帝意動命姑系獄旣而熱審何喬新等言槪本不應妖言律且槪五嵗而孤無兄弟母孫氏守節被旌槪死母必不全務卹乃臧槪死戍海州方鼐之論暑月輟講也董傑謁選至京亦疏抗爭之由是知名爲吉所忌故璋指以爲吉人黨文祥自咸寜召爲兵部主事未逾月而復坐累謫吉以泄舊憤也璋遂擢大理寺丞】質實【海州遼海州南海軍尋置臨海縣爲州治金攺澄州元省明洪武中置海州衛屬遼東都司本朝順治十年攺海城縣屬遼陽府十四年攺屬奉天府吉人長安人張悅字時敏松江華亭人魏璋鄢陵人尋坐事下獄黜爲九江同知悒悒死韓鼎合水人曹璘字廷睴襄陽人王沂武進人洪鐘字宣之錢塘人東思誠華州人王寅容城人韓福陜西西安人劉槪濟寜人陳景隆福建長樂人陳璧髙郵人董傑字萬英涇縣人】

以馬文升爲兵部尙書兼提督團營

【前年夏文升以都禦史督團營至是代餘子俊爲尙書兼督如故時兵政廢弛西北部落不時窺塞下文升嚴覈諸將黜貪懦三十餘人姦人大怨夜持弓矢伺其門作謗書射入東長安門內帝聞詔錦衣衛緝捕給騎士十二人衛出入文升乞休諭之文升以營軍久苦工役力陳其又請於毎營選馬步鋭卒二千遇警徵調且遵洪永故事五日一操以二日走陣下營三日演武皆報可】

夏五月河決開封入沁河

【河決自原武由開封黃沙岡六所又決埽頭五所東北入河沁溢流爲二一決南岸自於家店經蘭陽縣南東至歸徳由徐邳入淮一決北岸自封邱縣之荊隆口漫祥符潰儀封縣之黃陵岡東經曹濮入張秋運河郡邑多被害汴梁尢甚議者請遷開封城於許州以避患布政司使徐恪持不可乃止命所司役夫五萬人治之已而命戶部侍郎白昂總理河道昻舉郎中婁性協治役夫二十五萬築陽武長隄以防張秋引中牟決河出榮澤濬宿州古汴河又濬歸徳睢河使河流入汴汴入睢睢入泗泗入淮以達海南北分治水患稍寜】質實【一統志埽頭堤在開封府城東北四十里於家店在陽武縣東接封邱縣界儀封縣元因衛邑名置縣明屬開封府今因之黃陵岡在儀封縣東北五十里接山東曹縣界許州春秋時許國泰漢爲滸縣後周爲許州明屬開封府今升直州古汴河在宿州城北自河南永城入界又東南流入虹縣界隋時自汴開河經州境至泗長千三百里兩岸築隄今州城東南尙有故迹名曰隋隄歸徳睢河在府城南自陳畱縣東南經睢州寕陵之南流入境又東至夏邑永城之南而入徐州汴水卽禹貢之灉水謂河出爲灉也春秋時謂之邲水秦漢間曰鴻溝漢志謂之狼蕩渠泗水源出山東泗水縣東五十里陪尾山至濟寧分流北流謂之北淸河南流謂之南淸河南淸河南流至江南宿遷縣睢水入焉又南至淸河縣分西北三防河口達淮徐恪字公甫常熟人白昻字廷儀武進人】

秋七月詔求直言

【詔曰近者京師霪雨南京有大風雨之異朕當檢身飭行祗謹天戒爾文武羣臣其勉加修省政事有闕失當更正者以聞於是給事中韓重等應詔陳四事一存敬畏以契天心一愼用人以奉天命一祛政以消天變一謹號令以肅天威帝深嘉納然禦史歐陽旦上言七事極詆閣臣劉吉不職乞罷歸田裏帝以其妄言切責之】質實【韓重降州人歐陽旦安福人】

冬十二月甲申朔日有食之

賜故少保於謙謚

【從應天府尹於冕謫也帝曰謙能安社稷以遏寇略其定國捍患之績著矣中罹權姦之害𨿽先帝已嘗昭雪優加褒防而不使之廟食於後猶未足爲效忠者勸乃加贈光祿大夫上柱國謚忠湣立祠墓所賜額曰旌功】質實【西湖志旌功祠在三臺山案明史本傳作肅湣與明實錄作忠湣者異】

【庚戌】三年春正月下南京禦史姜綰等十人於獄尋貶官宥太監蔣琮罪不問

【南京沿江薦塲故三廠給中官采用成化初江浦縣田多沈於江而瀕江生沙洲六民請耕之以補沈江田額洲與蘆塲近太監黃賜爲守備時受姦民獻指爲蘆塲收其利民失業嵗額租課仍責償之民帝立詔勢家悉返投獻地縣民乃相率愬於朝下綰等覆按守備太監蔣琮脇綰右已綰怒偕同官劾琮奪民利因及其侵漁諸不法事刑部尙書何屬新請移南京法司勘其罪琮條辧綰疏謂已嘗奏下李孜省獄綰喬新其鄕人共傾已圖報復事未白而太監蔣鏞請再勘後湖田之獄後湖者洪武時置黃冊庫其中令主事給事中各一人守之百司不得至且禁湖壖勿田嵗久湖漸淤壖日廓太監陳祖生遂墾爲田禦史余濬劾其違制下南京主事盧錦勘報時錦與給事中方向監後湖黃冊祖生慮錦勘實遂訐錦向嘗伐湖灘華實侵官利復下其事於應天府尹尋白矣防郭鏞奉使兩廣道南京駕方舟泛湖禦史孫紘以擅遊禁地劾鏞鏞怒歸愬於帝言府尹楊守隨勘錦向失出禦史不劾奏獨繩內臣帝乃遣太監何穆大理寺少卿楊謐再勘後湖田及綰琮互訐事比報謂守隨失出如鏞言綰琮互訐皆私忿琮不當受獻地屬勘官誣指綰喬新爲孜省黨綰等不當逞忿凟奏乃禠錦職謫守隨向有差綰與同官孫綋劉遜金章紀傑曹玉譚肅徐禮余濬給事中繆樗皆逮治給事中陳璚等言不宜以一內臣而置禦史十人於獄不聽至是遂宥琮而貶綰等爲州判官祖生𨿽違制墾田亦不問是時大學士劉吉方牢籠言路建議超遷科道官處以不次之擢顧兩京言官攻吉不已吉恨甚旣嗾魏璋興吉人獄以斥己所惡者而綰琮互訐事復起琮素恃才辯爲同類所疾獨吉比之因太監鏞亦惡言官遂交譖於帝故帝特右琮而抑綰等尙書李敏等屢言琮綰同罪異罰失平帝先入吉譖不納也由是中外益惡吉所爲爲之側目】質實【姜綰字壬卿弋陽人余濬慈谿人盧錦長壽人方向字與義桐城人孫綋字文冕鄞人楊謐字文寧儀封人劉遜安福人金章昆山人紀傑磁州人曹玉江寧人譚肅壽張人徐禮余姚人繆樗字全之溧陽人】

二月免河南南畿湖廣稅糧

【時以河南當河決後民困未蘇特詔蠲其秋糧越三日戶部以鳯陽淮掦鄖陽南陽諸郡水旱請免徵芻糧及麥絲之稅帝曰凶嵗當損上益下必欲取盈如民病何部臣言甚稱朕防亟如所請行已而潞沁二衛所屯田被災明制屯田災及三分乃免糧部臣格於例不敢請蠲帝聞之曰嵗饑方將振之安可復徴特免之】質實【潞州衛沁州千戶所並山西都司】

三月限天下預備倉積粟之數

【洪武中始設豫備倉選耆民掌之後漸廢弛於謙撫河南山西修其政周忱撫南畿別立濟農倉他人不能也正統時重侵盜之罪至僉妻發戍且定納谷千五百石者敕奬爲義民免本戶雜役凡振饑米一石俟有年納稻穀二石五斗還官至是限州縣十里以下積谷五千石二十里積二萬石其上以是爲差至八百里以下限積十九萬石衛千戶所積五千石百戶所三百石考滿之日稽其多寡以爲殿最不及三分者奪俸六分以上謫官】

秋閏九月禁宗室勲戚奏請田土及受人投獻

【帝登極後詔勢家所受獻地悉歸之民尋有南京蘆塲之訟其未革刑科給事中胡金復以爲言乃申是命已而奉禦趙瑄獻雄縣地爲東宮莊戶部尙書周經劾其違制下瑄詔獄敕諸王輔導官導王奏請者罪之然帝性寛厚𨿽屢申禁不能盡執法其後奏獻不絕乞請亦愈繁徽興峻衡四王田多至七千餘頃防昌建昌慶雲三侯爭田帝輒賜予卒莫之禁也】質實【按外戚恩澤表防昌侯孫繼宗子銘成化十六年襲慶雲侯周壽成化十七年封建昌侯則張延齡也胡金漢陽人】

發明【明宗室勲戚之有莊田自太祖始其有乞請則自仁宣時始厥後投獻之風起侵奪之生而莊田厲民滋甚孝宗燭知其害一旦申禁而約飭之庶乎除民所疾苦矣乃未幾而奏獻如故陳乞愈繁四王三侯競取膏腴以撓法制不知孝宗何所瞻狥而竟不能使令行於貴近哉方成化四年憲宗禁勲戚請民田尋又曲從慶雲伯之請其取譏於選愞固宜獨孝宗求治方殷顧亦出此屢申禁而中多更變施善政而弗克有終優柔姑息之害於政事一致此耶】

冬十一月有星孛於天津詔羣臣言闕失

【大學士劉吉等言妖星見天津歷杵臼近營室考之載籍其占爲兵爲饑爲水旱今兩畿河南山西陜西旱蝗四川湖廣嵗不登倘明年復然恐盜賊竊發禍亂將作願陛下節用度罷宴遊屏讒言斥異教畱懷經史講求治道沙河修橋江西造瓷器南海子繕垣墻皆非急務宜悉停止帝嘉納之初吉在成化時無所規正及帝卽位見帝仁明同列徐溥劉健皆正人而吉於閣臣居首兩人有論建吉毎署名於前托正論以自蓋焉】質實【晉書天文志天津九星橫河中主四瀆津梁杵臼輯覽注引晉天文志杵三星在箕南按史記天官書杵臼星危南注杵三星在文人星旁主軍糧占正下直臼吉與臼不相當軍糧絕也臼星在南主春其占覆則嵗大饑仰則大熟也又史記營室爲淸廟注元命苞云營室二星埏陶精類始立綱紀包物爲室爾雅云營室謂之定郭璞注定正也天下作宮室皆以營室中爲正也一統志南沙河在昌平州南卽古昜荊水也源出神頭嶺山東流遷鞏華城南又東逕竇家莊入北沙河】

十二月京師地震

【是月十二日己未也日凡再震】

【辛亥】四年春二月敕法司愼刑

【敕法司曰曩因天道示譴敕天下諸司審錄重囚矜嶷放遣者數十百人朕以爲寛之於終孰若愼之於始嗣後兩京三法司及天下問刑官務存心仁恕持法公平詳審其情罪所當毋姑息毋苛刻毋傳致於一時冀不坐於他日】

三月逮兩廣總督秦紘尋免歸

【初紘涖鎭劾總兵官安逺侯栁景貪暴不法逮下獄景亦訐紘勘無左證法司當景死景連婣周太后家有奧援訐紘不已命並逮紘連鞫卒無罪詔宥景死奪爵閒住而紘亦罷歸王恕請畱紘不納紘自成化末被誣爲尹旻黨謫官帝卽位以恕薦督漕運尋督兩廣軍務在制府二年多所飭治時中官武臣鎭兩廣者率縱私人擾商賈髙居私家擅理公事賊殺不辜交通土官爲姦利前督臣宋旻屠滽噤不敢言紘至疏聞於朝且言天下鎭守官皆得擅執軍職受民訟非制請嚴禁絕總鎭府故有賞功所嵗儲金錢數萬費出無經宜従都禦史勾稽廣潮南韶多盜當設社學編保甲以絕盜源帝悉從其請恩城知州岑欽攻逐田州知州岑漙與泗城知州岑應分據其地紘督兵入田州逐走欽還漙於府畱官軍戍之亂遂定復遣將討平黎賊於陵水猺賊於徳慶方議勦後山賊而逮治命下紘部署軍事畢從容就道儀衛騶從不貶損旣逾嶺囚服就系謂官校曰兩廣蠻夷雜處總制體尊遽就拘執恐損國威旣逾嶺眞囚矣人服其知體】質實【潮州隋州元路明府韶州隋置無路明府今皆因之恩城在田州北二百五十里唐覊縻州明設土知州廣西布政司岑欽旣爲紘逐走岑應所乞兵縷鎭官卽檄應捕欽欽遂殺應已而應弟接佯以兵送欽就道上殺之欽孫桂佩黨亂被誅州遂廢陵水隋置明屬萬州以於瓇州府後山在廣州境按雷禮列卿記紘令按察使孔魯討後山賊魯檄廣州知府林泮繪其地圖遣都指揮馬羲李敬何淸統官軍土兵分四哨以進攻破黃竹長坪等山砦十餘所斬獲一千八百有奇紘被逮時所議勦者蓋此後也栁景安逺侯漙之孫】

夏六月京師地震

【月之六日辛亥也日凡三震八月乙夘南京及淮掦二府同日震】

秋八月封弟五人爲王

【祐楮壽王祐槨汝王祐橓涇王祐樞榮王祐楷申王】質實【明史諸王傳壽主憲宗第九子姚安妃生十一年之藩保寜正徳元年以岐王世絕攺就岐邸於徳安汝王憲宗第十一子張徳妃生十四年之藩衛輝涇王憲宗第十二子與申王祐楷皆楊恭妃生十五年之藩沂州榮王憲宗第十三子潘端妃生正徳三年之藩常徳申王憲宗第十四子未之藩卒按明孝宗實錄稱汝王爲十弟涇王爲十一弟榮王爲十二弟申王爲十三弟蓋憲宗第十子未名殤不入諸子之序故所稱行次與明史異】

罷刑部尙書何喬新

【時劉吉竊威福屢興大獄喬新率據法直之吉憾甚前二年夏京城大水喬新請卹被災者家又慮刑獄失平條上律文當更議者數事吉悉格不行大理丞闕禦史鄒魯覬遷而喬新薦郎中魏紳防喬新外家與鄕人訟魯卽誣喬新受賕曲庇吉取中防下其外家錦衣衛獄喬新乃拜疏乞歸頃之窮治無驗魯坐停俸喬新亦許致仕喬新自爲刑部郎時都指揮袁彬有所屬執不從彬怒使人捃摭無所得卽著剛直聲性尢亷介旣居家播州宣慰楊愛感喬新勘訟白其誣遣使厚致贈堅卻之喬新後竟不復起居十二年卒】質實【鄒魯當塗人魏紳曲臯人】

九月以彭韶爲刑部尙書

【前二年秋韶還自浙江尋攺吏部與王恕甄人材覈功實仕路爲淸何喬新旣致仕以韶代之時安逺候栁景爲秦紘所劾罷當沒入贓數幹徴僅十一以其母訴免韶執奏曰昔唐宣宗元舅鄭光官租不入京兆尹韋澳械其莊吏宣宗欲寛之澳不奉詔景無元舅之親贓非負租之比獨蒙宥除是臣等守法愧於澳也不從】

冬十月河溢

【開府懷慶及宣武睢陽諸衛皆被災命有司振其家】質實【明史兵志宣武衛睢陽衛並河南都司】

以禮部尙書邱濬兼文淵閣大學士預機務

【尙書入閣自濬始初內閣委寄𨿽重然大學士秩五品非加三孤及宮傅者仍班尙書下濬前以禮部尙書掌詹事與恕皆晉太子太保恕吏部長六卿位濬上及濬入閣自以閣臣任隆當尊異而怒循舊制弗讓也濬不悅旣而內宴濬徑居恕上其後由侍郎詹事入閣者班皆列六部尙書上矣】質實【按王瓊雙溪雜記尙書入內閣自焦芳始王世貞史乘考誤謂以大臣入閣者芳以前有王文邱濬何云芳始】

十二月土爾番獻還哈密城

【先是阿哈瑪特旣據哈密十一城朝廷不加詰責但令貢使還諭其主歸侵地番人知中國昜與不奉命復遣使來貢從廷臣議拘畱其使臣乃稍懼旣而偕賽瑪爾堪貢獅子願獻還城印帝喜召使臣入大內縱觀獅子戲賚以尙食及使還命內官張芾防行閣臣因言阿哈瑪特殺我所立或不卽討亦當封闗絕貢今優寵其使臣又邊中使伴送於恩則已過矣況聞彼方集兵秣馬謀犯肅州名𨿽奉貢意實叵測使彼恃思無憚或更狡焉以逞則損中國之威不小帝乃止芾行卻其後使時耿裕長禮部馬文升長兵部咸知國體於貢使多所裁抑閣臣劉吉方自矯飾亦頗能持卻貢議於是阿哈瑪特知中國有人欵闗頋還十一城及前阿爾所掠金印邊臣聞諸朝許之至是果以城印來歸乃厚賜其使先所拘者盡釋還之】質實【賽瑪爾堪卽漢罽賓地元太祖蕩平西域盡以諸王附馬爲之君長始有賽瑪爾堪之名距嘉峪闗九千六百里賽瑪爾堪舊作撤馬兒罕今攺】

鳯陽陵火

【時有遺火山場者遂延爇九十構裏巡按官劾畱守王正等罪贖杖還職】

召秦紘爲南京戶部尙書

【言官論紘無羅詔起之初紘巡撫山西劾鎭國將軍奇澗橫恣不法奇澗父慶成王鐘鎰爲奏辧且誣劾紘憲宗重違王意逮紘下法司治事皆無驗內官尙亨籍紘家以所得敝衣數事奏憲宗嘆曰紘貧一至此耶賜鈔萬貫旌之於是奪奇澗爵王亦削祿三之一而攺紘撫河南時成化十六年也紘自爲大臣先後以劾宗戚幾重得罪賴亷直受主知又所在皆著勞績爲廷臣所推故得再僕再起也】質實【明史諸王表慶成王濟晉恭王防第四子永樂元年封別城汾州鐘鎰其孫也正統十二年襲封奇澗鐘鎰庶子】

【壬子】五年春二月減陜西織造絨毼之半

【巡按禦史張文言陜西嵗歉之俊民病未蘇司禮監近下帖子降圖式織造絨毼數百事並宜停止以其價振業貧民命減所織之半是年八月復以水災停南畿浙江額外織造召督造官還】質實【明史食貨志永樂中始令陜西織造駝毼又云明制蘇杭等府各有織染局嵗造有定數天順四年遣中官往蘇松杭嘉湖五府於常額外增造防縀七千疋增造望於此始張文泰州人】

三月立子厚照爲皇太子大赦

【帝長子前年秋九月丁酉生張皇后所出也】

夏五月求遺書

【大學士邱濬言髙皇帝當至正丙午之嵗始肇帝業首求遺書旣平元都得其館閣祕藏又廣購於民間一時貯積不減前代太宗當多事之時猶集儒臣纂永樂大典以備攷究今承平百年中外無事烏可使經籍廢墜夫民庶之家遷徙不常好尙不一旣不能廣有儲藏卽儲藏亦不能久逺所賴石渠邊閣積聚之多收藏之密扃鐍之固類聚者有掌故之官闕略者有繕冩之吏損壞者有修補之工散佚者有購訪之令然後不致廢殘闕失前代藏書之多有至三十七萬卷者近內閣書目不能什一數十年來在內未聞攷校在外未聞購求及今失之恐遂放佚自古藏書不一所漢有東觀蘭臺鴻都唐有祕書監集賢書院宋有崇文館祕書省國朝罷前代臺監館省之官並其任於翰林院設典籍二員掌文淵閣書籍南京國子監𨿽設典籍僅掌累朝頒降之書及舊鋟書板而已今請敕內閣所藏書籍令學士以下督典籍官彚若干冊冊若干捲檢其有副本者分貯一冊於兩京國子監若內閣所無或不備者乞敕禮部行天下提學官榜示購訪俾所在有司校錄賫呈其藏書之所二在京師曰內閣曰國子監一在南京曰國子監使一書而存數本一本而藏三所每嵗三伏時令翰林院寮屬同赴閣監曝書畢事扃鐍廷臣有因事欲稽攷者奏請詣閱以爲常規則於文治有禆焉疏上帝嘉納之尋有是命】質實【前代藏書之多有至三十七萬卷者北史隋西京嘉則殿有書三十七萬卷煬帝命祕書監栁顧言詮次其重復得正禦本三萬七千餘卷石渠漢韋元成傳注石渠閣在未央殿北東觀後漢和帝紀注陸機洛陽記曰在宮南髙閣十二間介於承鳯觀蘭臺漢百官表禦史中丞在殿中蘭臺掌圖籍祕書鴻都後漢靈帝紀光武元年始制鴻都門學注鴻都門名也祕書監唐百官志祕書省監少監丞各一人掌經籍圖書之事宋志設官同集賢書院唐百官志注開元五年置幹文院冩四部書六年更號麗正十三年攺麗正書院爲集賢殿書院按四部之分始於魏祕書監荀朂一曰甲部紀六藝及小學等書二曰乙部有古諸子家近世子家兵書術數三曰丙部有史記舊事皇覽簿雜事四月丁部有詩賦圖贊汲冡書然朂所分四部以史次子後自梁處士阮孝緒撰七錄攺列紀傳錄於兵錄之前而隋更定四部遂以六藝經緯史之所記諸子集部爲序唐四部書因之又以四部各爲一庫經庫鈿白牙軸黃帶紅牙籖史庫鈿靑牙軸縹帶緑牙籖子庫雕紫檀軸紫帶碧牙籖集庫緑牙軸朱帶白牙籖以分別之崇文館宋太宗紀太平興國三年以三館新修書院爲崇文院按宋書王儉傳稱明帝置東觀祭酒晉志稱魏蘭臺選二禦史居殿中唐志稱龍朔二年攺祕書省曰蘭臺則宋亦有東觀魏唐亦有蘭臺不獨漢也通典稱漢延熹二年置祕書監唐志稱東宮官崇文館學士二名唐六典注稱魏有崇文館則祕書郎掌始於唐崇文館亦非始於宋也宋志稱祕書郎掌集賢院圖籍則宋亦有集賢院不獨唐也唐宋皆設祕書省其官皆稱曰監亦非唐謂之監而宋謂之省也濬云然者特臨文偶舉耳】

六月下禦史彭程於獄尋遣戍

【程巡視光祿寺見造皇壇祭器皇壇者憲宗齋醮之所也程疏言光祿金錢皆民膏血用之得當猶恐病民況投無益之地先帝篤信李孜省繼曉軰意在求福今二人已伏事尙不能自免禍焉能福人陛下卽位若軰廢斥殆盡何復有皇壇置器果復有此則宜遏之將萌如無之請治所司逄迎罪時帝初無造皇器之命特光祿仍故事未革置以備也帝得疏以程暴掦先帝過下之錦衣獄給事中叢蘭亦巡視光祿寺繼上疏論之帝宥蘭奪光祿寺卿胡恭等俸已而刑部尙書彭韶擬程贖杖還職帝不許韶復抗章申救且言光祿寺廉用無籍經費不支牲物槪賖之市肆大爲賈人累及今不節恐無以善後程欲國家惜經費心本無他但不應引李孜省事疏入帝令光祿寺籍嵗出之數以聞而戍程及家屬於邊】質實【彭程字萬里鄱陽人叢蘭字廷秀文登人胡恭扶風人】

秋七月振南畿浙江山東饑

【從尙書馬文升請也尋命侍郎吳原巡視浙江督有司振饑先是余杭致仕尙書鄒幹疏言浙江水旱相仍民窮且盜乞防行蠲卹帝曰幹家居尙憂國其賜羊酒文綺勞幹於是浙江特有督振之命時給事中吳世忠請振災無俟勘覆其言尢切略云近者南畿及山東諸行省各以災告而浙江爲甚致厪宸衷屢飭百司經晝乃振卹之典有加而實澤未究良由府縣官吏發粟不時文書勘報動淹旬月俟旣得食而饑者已死而流者已逺又況書吏胥役因緣爲姦更有不可勝言者今欲約之以法莫若稽注冊籍以產之多寡驗民窮富凡遇給振視此爲則富者不得濫支貧者獲沾實徳庶獘革而惠行因條上興水利復常平倉二事詔舉行之】質實【余杭秦縣明屬杭州府今因之吳世忠字懋貞金谿人】

八月劉吉罷

【吉居內閣十八年柄政久權勢烜赫帝初頗加委任後眷亦漸衷而吉無去志及是帝欲封後弟伯爵命吉撰誥劵吉言盡封二太后家子弟乃可帝不悅遣中官至其家諷令致仕給驛歸吉性機詐善附防自矯飾鋭於行私屢爲言路所攻屢晉官至少師人目之爲劉棉花以其耐彈也吉疑言出下第舉子因請舉人三試不第不得復防試時適屆防試期舉子已羣集都下禮部爲請詔姑許入試後如令已而吉罷令亦不行吉歸逾年歿】質實【按明史恩凙侯表孝宗張皇后巒治四年封壽寧伯五年三月進侯八月卒十一月子鶴齡襲次子延齡八年封伯十六年進侯則時所欲封伯者蓋鶴齡也旋當襲父侯爵故封伯之命亦寢】

冬十月更中鹽法

【洪武時於各邊開中令啇人募民墾種築臺堡自相保聚邊儲以充成化中始以銀昜米然未嘗著爲令至是戶部尙書業淇請召啇納銀運司類觧太倉分給諸邊毎引輸銀三四錢有差視國初中米直加倍而商無守支之苦舊制商輸粟畢書所納粟及應支鹽數賫赴各運轉提舉司如數支鹽旣而塩不時給有祖孫相代候支鹽不得者商人大困報中亦浸息淇新法行爭便之一時太倉銀累至數百萬然赴邊開中之法廢商屯撤業菽粟翔貴邊儲日虛矣】

發明【葉淇召商納銀之議論者多咎其更開中法以致邊儲日匱而不知明代邊儲之匱自在屯政不修而不盡闗於鹽法其鹽法之壞又在勢家乞中而不闗淇之變法也蓋產鹽有盈有絀邊地不能懸知則但知召商開中而初不爲支鹽計故守支之獘在永樂時已所不免逺憲宗之世勢家爭先奏乞所賜鹽引動以萬計且許其越塲支鹽不限年次於是商人益困守支而鹽亦壅閼不行夫啇人挽輸數千里外守文至數十年之久而不得鹽及旣得鹽復爲奏乞鹽所壅闕而不獲速售然則啇人之病開中亦極矣𨿽日下令招之其誰應哉淇見報中之怠乃爲更制以利啇商利則報中多報中多則國課裕是亦救獘之防也如雲商屯撤業邊粟翔貴獨不思塞下之地啇可屯軍不可屯乎明食貨志稱成化時屯田法廢戍卒多役於私家子粒不歸於公廩論者不深咎此而徒責其變法亦昧於輕重之計者矣】

十一月停納粟例

【初成化末開納米例振陜西河南諸省饑及是尙書王恕言永樂宣徳正統間天下亦有災傷各邊亦有軍餉當時無納粟例糧不聞不足軍民不聞因獘比年來一遇災歉輒行捐例人旣以財進身欲其砥厲亷隅爲循吏豈可得也帝卽命止之】

【癸丑】六年春二月錄常遇春李文忠鄧愈湯和裔世襲指揮使【五年春立皇太子頒恩詔中外以太廟配饗功臣追封王者六人皆佐太祖定天下有大勲而其子孫不替爵者惟中山黔寜二王裔餘皆淩夷與編氓伍令吏部訪以聞乃得常遇春元孫復李文忠元孫璿鄧愈五世孫炳湯和六世孫紹宗皆命入指揮使奉先祀時有滁人郭琥自言滁陽王子老捨四世孫亦命予冠帶奉祀已而爲宥氏所訐宥氏者故滁陽玊鄰太祖復其家令世守王基者也禮部審滁陽王碑文王果無後老捨非滁陽王子奪琥冠帶】質實【功臣追封王者六人按明史功臣表爲中山王徐達開平王常過春岐山王李文忠寧河王鄧愈東甌王湯和黔寧王沐英】

河決張秋以劉大夏爲右副都禦史治之

【河決張秋戴家廟掣漕河與汶水合而北行遣工部侍郎陳政督治政尋卒命廷臣防薦才識堪任者大夏方爲浙江左布政使以王恕薦賜敕遣之時河流湍悍決口濶九十餘丈大夏行視之曰是下流未可治當治上流於是卽決口西南開月河三里許屬之舊河使通漕乃濬黃陵岡南賈魯舊河四十餘里由曹出徐以殺水勢又濬孫家渡口別鑿新河七十餘里導使南行由中牟潁上東入淮又濬祥符四府營淤河由陳畱至歸徳分爲二一由宿遷小河口一由毫州渦河俱防於淮然後沿張秋兩岸築臺立表貫索聫巨艦穴而窒之實以土至決口去窒沈艦壓以大埽且合且決隨決隨塞連晝夜不息功乃成帝遣行人往勞張秋名安平鎭大夏又言安平決口旣塞下流已治黃陵岡居安平鎭之上流河口廣九十餘丈荊隆等口又居黃陵岡之上流其廣四百三十餘丈黃河至此寛漫奔放必築塞諸口導河上流使南下徐淮庶可爲運道久安之計廷議如其言八年正月大夏乃興工築塞黃陵岡及荊隆等口七處五旬而畢於是上流河勢復歸蘭陽考城逕歸徳徐州入運河防淮水東注於海南流故道以後又築長隄亙三百六十里起胙城抵徐州復築荊隆口等隄凡一百六十里起於家店歷銅瓦廂抵小宋集大小二隄相翼潰決之患始息水大治乃召大夏還黃河自金明昌中南北分流其後南流盛而北流漸微明正綂景泰間嘗東決大淸河入海𨿽卽修治而支渠猶有存者至黃陵岡旣塞於是黃河始全入於淮而北流遂絕】質實【戴家廟水道提綱運河自安開折而西西北流有魏河自西南來防又西北爲戴家廟閘又西北過安平鎭蓋廟在東平州西安平鎭東南明一統志孫家渡在榮澤縣東南五十里正統十三年河嘗決此四府營在開封府城北宿遷唐縣明屬邳州今屬徐州府小河口在宿遷縣東亦曰睢淸口毫州渦河在州西三十八里從河南鹿邑東流至城壯與馬家河合流入防城縣界考城東漢縣明屬睢州今屬歸徳府胙城隋縣明屬衛輝府今省入延津銅瓦廂初名銅牙城在蘭陽西北元嘗置縣後廢劉大夏字時雍華容人陳政字以正江西新昌人】

夏四月土爾番復據哈密

【土爾番旣獻還哈密城馬文升言番人素服防古非元裔鎭之不可乃訪求定安王沁布之族人曰善巴將冊爲王以主哈密沁布怒曰善巴不應嗣王爵爵應歸綽爾濟善巴者故忠順王托克托近屬從孫而綽爾濟者沁布弟也先是哈密無主廷臣固嘗屬綽爾濟憚哈密多事不欲立旣事定又覷得爵兵部以其反覆持不許防諸番亦言善巴可立遂嗣封忠順王而以阿穆呼朗爲都督僉事輔之時五年春二月也已而諸番索善巴犒賞不得皆怒尋阿穆呼朗又引黙克埒人掠土爾番牛馬阿哈瑪特怒潛兵夜襲哈密圍之三日諸番莫肯捍禦沁布以立非己意亦不救納黙克埒衞拉特二部兵來援俱敗去乃執善巴禽阿穆呼朗支觧之伊蘭復據守事聞邱濬謂馬文升曰西陲事重煩公一行文升曰西域人嗜利自古未能爲中國患者徐當靖之濬復以爲言文升請行廷臣僉言北冦方彊本兵不當逺出乃命兵部侍郎張海都督同知緱謙往經略二人本庸才但遣土爾番人歸諭其主令還侵地身駐甘州待之明年阿哈瑪特遣使叩闗求貢詭言願還善巴及哈密廷議以番人譎詐欲棄善已閒闗不通貢海等聞之大喜遽逐土爾番使者封嘉峪闗而還言官劾其罪並下吏貶秩】質實【張海字文淵徳州人沁布舊作千奔善巴舊作陜巴綽爾濟舊作綽爾加今並攺】

發明【土爾番復據哈密已睨然有輕中國之心海等奉命經略惟當厚集赤斤罕東諸部兵深入決勝襲斬伊蘭庶可震懾番人俾不敢復萌窺伺何竟一籌罔展坐待甘州及聞敕書將棄善巴乃遂閉闗逐使拜疏還朝孝宗僅予降秩以示措置乖方之譴固爲軼罰然與其治之事後何如愼之事前使當日不爲廷臣所惑決意用馬文升以任斯役亦何至若海等之所爲哉】

閏五月免應天蘇松田租

【蠲祖一百八十餘萬石水災故也是年以災蠲者沈陽諸衞屯糧六萬四千餘石順天州縣夏稅萬五千餘石及河間保定山西太原諸府平陽諸縣夏稅河南開封諸府夏稅之半祥符諸縣秋糧而蘇松與山東仍皆饑從應天巡撫侶鐘請畱蘇松常湖四府漕糧三十萬石畀鐘分振山東巡撫王霽先後請發帑金五十餘萬米二百餘萬石選亷能吏驗口給之活饑民二百六十餘萬】質實【佀鐘字大器鄆城人王霽字景明上海人】

罷吏部尙書王恕

【邱濬與恕不相能恕考察天下庶官奏罷二千人濬請未及三載者復任貪暴非顯著及素行不謹在陞任前者勿斥畱九十餘人恕屢爭不能得因力求罷不許太醫判劉文泰者求遷官爲恕阻銜之文泰故往來濬家知濬忮恕因訐恕變亂選法且言恕居裏時屬人作傳鏤版行之歷數先帝之失無人臣禮恕知文泰受旨於濬乃奏辧乞賜廷鞫於是下文泰錦衣衞訊狀詞果連濬濬亦疏辧帝心不悅恕乃貶文泰禦醫責恕沽名令焚所鏤版置濬不問恕連章辭去聴其馳驛歸恕敭歷中外五十餘年天下稱名臣必首推恕濬顧尼之由是眾論大不直濬】

六月大旱蝗

【飛蝗過京師自東南而西北日爲掩者三日戶部請遣順天府丞畢亨行縣督捕其直府衞及各布政司並令正佐官行視從之】質實【畢亨山東新城人】

總督兩廣右都禦史閔珪擊破古田叛獞

【初古田獞種甚繁最彊者曰韋曰白曰閉旣而皆並於韋賊首韋朝威據古田縣官竄防城遣典史入縣撫諭烹食之前年春副總兵馬俊參議馬自臨桂進討遇伏敗死詔奪閔珪等俸及是珪與總兵官毛鋭復進兵連破七寨他賊百餘寨皆就撫獞患漸戢於是南京戶部員外郎周琦上討獞三防謂桂林之古田桞州之馬平山勢綿亙復徑岡連大軍北進則賊南走西進則賊東走師甫退則賊盤據如故以是屢發兵討迄不能創賊所當厚集兵力環四面鋭攻遏其奔竄之路以覆其巢撫定殘獞召還逋名編戶給田薄租賜復或析村附鄰縣或因俗置土官三年安堵然後班師此爲計長久之防如不能然仍止調附近官軍與土兵進勦則師期不可不早往者討獞之師大扺秋徴冬集春初入山雨水卽多瘴癘將發勢不能久駐若於六月調發霜降進攻不致迫於撤兵則深阻可窮而功乃克集且獞之賊叛𨿽常數十洞蝟起而倡亂特一二凶渠郡縣旣聞竊發四五百里稟命制府議撫議勦輒淹旬時賊得以其間連結諸獞勢乃益熾若責成分鎭軍官乘其蠢動卽率所部偕郡縣吏以時撲烕則可不徴師不糜餉而事濟此二者亦創賊之防也騎馬平人生長諸獞出沒之地知其情勢故所陳防頗得賊要領廷議皆是之下兩廣守臣議行而古田尋告捷守臣幸紓患目前遂置琦防不用】質實【古田唐置古縣明初置古田屬桂林府後沒於獞隆慶四年開復五年攺置永寧州仍屬桂林府今因之馬永新人毛鋭西海人防羗伯忠之孫】

秋七月罷刑部尙書彭韶

【韶涖任三年昌言正色與王恕何喬新稱三大老時內官王明苗通髙永殺人減戍昌國公張巒建墳逾制役軍至數萬畿內民冒充陵廟戶及勇士旗校輒免徭役致見戶不支流亡日眾韶抗章極論皆格不行而貴戚近習深疾之韶連疏乞休竟致仕去明年南京地震禦史宗等言韶喬新諸臣宜召用不報又明年韶卒謚惠安】質實【張巒封壽寧候贈昌國公宗彛隨州人】

八月京師大雹

【是月辛未雨雹大如彈丸平地壅積禮部尙書倪嶽疏弭災急務勸帝勤聖學開言路止無功之賞停不急之役黜姦貪進忠直帝嘉納之先是四方所報災異禮部於嵗終類奏率爲具文嶽在部乃以日月先後彚分條析末復援證經史爲帝墾切言之】

九月荊王見防有罪賜死

【初荊王祁鎬三子長見防次都梁王見溥樊山王見澋見防與見溥同母怨母之暱見溥也錮母奪其衣食竟死出柩於竇召見溥入後園箠殺之遇滛其妃何氏從弟見潭都昌王妻茒氏美求通焉見潭母馬氏防之嚴見防髠馬氏鞭之囊土壓見潭死械系茒氏入宮嘗集無籍子輕騎防服渉漢水掠人妻女見澋懼其及也密聞於朝召至京帝禦文華門命廷臣防鞫見防引防廢庶人錮西內蓋前年冬十二月也尋見防從西內摭奏見澋罪誣其興楚府永安王謀不軌帝遣使往按問不實見澋更奏見防嘗私造弓弩與子祐柄有異謀驗之實賜見防死廢祐柄而以見溥子祐橺嗣爲荊王】質實【明史諸王表祁鎬荊憲王瞻防子都梁悼惠王見漙成化二年封樊山溫懿王見澋成化三年封見潭都昌惠靖王祁鑑庶長子成化十六年封楚府永安王蓋靖安王榮澹也榮澹爲孟烱曾孫成化八年襲封正徳十五年卒孟烱楚昭王第二子建文元年始封永安】

冬十二月南京大雷

【防孝陵樹明年六月癸亥七月庚寅並如之】

【甲寅】七年春三月詔羣臣言闕失

【以六年冬孝陵風雨之變也尋從給事中馬子聴禦史劉琬言命內外愼刑獄決輕系】質實【馬子聴廣平人劉琬宜春人】

三月巡撫貴州都禦史鄧廷瓚討平都勻苖

【都勻苖也富架長腳等作亂恣掠淸平諸衛前二年冬命廷瓚偕湖廣總兵官顧漙貴州總兵王通討之廷瓚以副使吳倬善計畫引贊軍事倬遣熟苖詐降富架誘入冦伏兵擒之乘勢深入連破百餘寨生擒長腳以歸羣苖震慴廷瓚言都勻淸平舊設二衛九長官司以土人世官自用其法恣虐激變苗民亂四十餘年今元凶就除非大更張不可請攺爲府縣設流官與土官兼治庶可久安於是設府一曰都勻州二曰楣山麻哈縣一曰淸平苖患自此漸息】質實【九長官司曰都勻廢司在都勻府西南元地理誌所謂上都勻也曰平浪曰邦水曰平州陸洞曰九名九姓曰丰寧曰樂平曰平定曰陳防爛土麻哈州元犵狫寨長官司屬新添葛蠻安撫司明洪武五年攺置麻哈長官司平越衛至是升州屬都勻府今因之淸平縣與淸衛城同治屬都勻府本朝康熙七年省縣入麻哈州十一年復置縣以衛省入仍屬都勻府鄧廷瓉字宗器巴陵人吳倬字克大淳安人】

命兩畿捕蝗

【民捕蝗一斗給米倍之】

夏六月康濟河成

【初曰昻治開封決河旣訖工遂自山東循運河而南抵揚州議所濬治時禦史孫珩郎中吳瑞方董南河事皆謂髙郵州運河九十里自州西北三里入新開河道於湖者五十里湖東南北爲隄洪武中障以椿正統中固以石屢決而復修其西北則與武安張良七里珍珠甓社諸湖相灌注縈回數百里毎風濤作扶舟觸堤石輒壊多覆溺者當於湖東開復河以避其險昻是之上其議遂召工開鑿起杭家嘴歷淸水潭抵丁志港長竟四十里兩岸壅土爲隄隄首尾置牐與湖通隄之東又置牐四涵洞一工竢賜名康濟河防劉大夏治張秋河亦成於是漕河上下無大患者二十餘年】質實【康濟河在髙郵州西北新開河東南俱通運河長濶各五十里天長以東之水皆滙此而入淮武安湖在髙郵州西南五十里張良河在州北二十里七里湖在張良湖南三里珍珠湖在州西七十里甓社湖在州西二十里淸水潭在州北三十里丁志港在淸水潭北十里列卿記杭家嘴在髙郵州北二里孫珩徐州人吳瑞昆山人】

秋七月京師地震

【月之十九日乙巳也九月戌寅夜南京地震十一月壬子京師地復震】

命工部左侍郎徐貫經理蘇湖水利

【時三吳水道堙塞給事中葉紳巡按禦史劉廷瓚乞遣官濬治乃命貫往偕巡撫何鑑理之貫上言東南財賦所出而水患爲多永樂初命夏原吉濬治時以吳松江灩沙浮蕩未克施工逮今九十餘年港浦愈塞矣臣相度地勢疏吳江長橋導太湖散入澱山陽城昆承等湖又開大石趙屯等浦泄澱山湖水由吳松江入海開白魚洪鮎魚口等處泄昆承湖水由白茅港入江開斜堰七浦塩鐵等塘泄陽城湖水由七了港入海下流旣通於是開湖州之溇涇泄天目安吉諸山水自西南入太湖開常州之百瀆泄溧陽鎭江練湖之水白西北入太湖又開諸斗門以泄運河河之水由江陰入大江上流亦通東南水患少衰初貫奉命奏以主事祝萃自隨明年四月事竣凡修濬河涇港瀆湖塘平門岸百三十五所役夫二十餘萬萃之功居多然是時進於成功疏白茅未深廣十數年後遂復壅塞】質實【陽城湖在長洲東北受吳松江之水東接昆山縣界昆承湖在常熟縣東南五里大石浦在昆山縣東南三十里趨屯浦在靑浦縣西澱山湖之北南受湖水防於松江濶五十丈通江五大浦之一也鮎魚口在吳江縣北十八里自太湖分流出此斜堰在昆山縣西北三十四里與常熟分境七浦在昆山縣西北三十里一名七浦塘塩鐵塘在常熟縣東北五十里在嘉定縣西十五里七了港一名七鴉浦太倉州北三十六里又東三十餘里曰七鴉浦入於海溇涇在島程縣西南郡有七十二溇在烏程者三十八在長興者三十四導苕霅之流注於太湖舊時皆冇壩堰節宣所資後多堙廢天目山在孝丰縣西南六十里杭湖諸山其脈皆本於天目安吉東漢析鄣縣地置唐麟徳元年移治子舊縣東北三十里明正徳二年升州屬湖州府今仍降縣百瀆在直興縣西南七十五里者爲上瀆縣北六十里者爲下瀆昔以荊溪居數郡下流於太湖口疏百派以分其勢人開橫塘袤四十里以貫之導荊溪下太湖頻湖畎澮皆通焉後漸廢溧陽唐分溧水縣地置元升州洪武初復爲縣屬應天府今屬鎭江府練湖在丹陽縣城北一名錬塘又號曲阿後湖江陰梁太平三年置縣元升路後降州明洪武初仍攺爲縣屬常州府今因之徐貫字源一淳安人葉紳字廷搢吳江人劉廷瓚光州人何鑑世光浙江新昌人祝萃字維貞海寜人】

八月以李東陽爲禮部右侍郎兼翰林侍讀學士典誥勅

【東陽素績學爲文典雅流麗甚負時名預修憲宗實錄及成由左庶子兼侍讀學士進太常少卿至是閣臣徐溥等以詔勅繁請如先朝王直故事設官專領乃推東陽入閣典之】質實【明憲宗實錄二百九十三卷劉吉等奉勅修成於四年八月吉徐溥劉健爲總裁邱濬汪諧副之監修者張懋也李東陽字賔之茶陵人以戍籍居京師】

冬十月立僉民壯法

【初正統景泰間嘗募民壯願自效者然未立僉法至是從給事中孫儒言乃令州縣七八百里以上裏僉二人五百里三人三百里四人百里以下五人俱於丁眾糧多之家選年力彊者以充有司以時訓練遇警調發給糧以行而禁役占賄縱之獘富民不願者則上直於官官自爲募】質實【孫孺鳯陽人】

免北京河南湖廣陜西山西被災稅糧

【乙夘】八年春正月韃靼寇涼州甘肅總兵官劉寧擊走之【時韃靼北部伊畢喇伊木王等入套駐牧小王子及陀羅海之子和碩居賀蘭山後與之相倚勢日彊及是月壬子入犯涼川寧與戰擒斬五十餘相持至暮収輜重南行冦復來襲擒其長一人明日參將顏玉來援副將陶貞兵亦至冦乃遁俘其稚弱馬駝牛羊二千論功進右都督然冦尋犯宣府三入遼東明年犯宣大巡綏三邊皆震動韃靼自元年通貢後出沒套中數擾邊邊將率嬰城怯戰間有俘獲卽以防聞未能一挫衂之由是恣抄掠無忌帝常念軍民苦冦特敕鎭巡官振卹給牛種顧禦邊將寛不以玩冦罪也】質實【伊畢喇伊木舊作亦卜刺因和碩舊作大篩今並攺】

發明【明史稱韃靼諸部長疊出爲邊患與明終始此𨿽由韃靼之彊亦明代軍政不修有以致之耳當洪武之世叛服固亦無常而戎索相維未至大爲邊患厥後軍紀蕩然擒獲無幾卽以爲功玩縱頻年而不以爲罪所以九邊之士云屯三防之書月奏而敵鋒終未稍挫冦警日益頻仍驕兵惰帥習焉成風論者謂禦邊將太寛所致然豈獨一孝宗哉】

二月乙夘朔日有食之

武英殿大學士邱濬卒

【濬在內閣五年嘗以寛大啟上心忠厚變士習亷介嗜學所居邸第極湫隘四十年不昜旣老右月失明猶披覽不輟然議論好矯激譏範仲淹多事謂嶽飛未必能恢復秦檜有造功聞者無不駭其言性褊隘與劉健議不合至投冠於地言官建白不當意輒面折之與王恕不相得至不交一言卒令所私劉文泰訐之去及是卒贈太傅謚文荘文奉往弔濬妻叱出之曰以若故使相公王公貢不義名何弔爲】

以禮部右侍郎兼翰林侍讀學士李東陽少詹事兼翰林侍講學士謝遷入內閣預機務

【遷方居憂力辭服除始拜命晉詹事時徐溥爲首揆劉健班在二東陽遷繼入閣恊心輔政事有不可輒共爭之已而溥致仕去凡論言批答裁決機宜悉健與東陽遷三人天下翕然稱賢相爲之語曰李公謀劉公斷謝公尢侃侃】

夏四月下山東副使楊茂元於錦衣衛獄

【初命劉大夏治張秋決河已復遣中官李興平江伯陳銳往協治之興威虐縶辱按察使且多索供億茂元代攝司事上言治河之役官多而貴不専有司供億日糜百金諸臣初祭河天色陰晦帛不能燃所焚之餘宛然人面具耳目口鼻觀者駭異神示怪夫豈偶然乞召還興鋭二人專委大夏功必可成且言山東旣有內臣鎭守復命李全鎭臨淸徒滋民擾亦宜撤還疏入下山東憮按官勘奏言焚帛之異誠有之所奏供億多過其實而興鋭連章劾茂元妖言詔遣錦衣百戶胡節逮之茂元蒞官有惠政父老遮道愬節乞還楊副使旣下錦衣獄節徧叩中官備述父老愬寃狀中官多感動防言官交論救部議贖杖還職特謫長沙同知】質實【楊茂元字志仁鄞人吏部右侍郎守陳之子】

發明【劉大夏奉命治河其所陳修濬之策皆可施行其才足以勝任而愉快而必遣中官李興董其事是視李興過於大復也楊茂元第下按撫核勘興核茂元而卽遣錦衣往逮是信茂元不若信興之篤也孝宗初政可觀獨於倚任中官之獘猶踵武英憲然則焚帛所餘之異不足爲國家之祅而偏聴璫竪之私乃眞足以召陰陽之怪也歟】

振應天浙江饑

【時應天之蘓松等府浙江之嘉湖等府並以災告因命工部侍郎徐貫協同都禦史何鑑振之凡給谷水五十六萬三十餘石帑金三千九百五十餘兩所活饑民百二十萬有奇尋人特蠲南畿被災秋糧是年北直及湖廣被災稅糧亦皆優免】

五月定國子監生分撥歷事期

【初洪武中國子監設六堂以課諸生行積分法嵗內積八分者爲及格與出身不及者仍坐堂肄業又令諸生於各司分習吏事謂之歷事又謂之撥歷其期以入監者年月爲先役送吏部選用具超異者奏請上裁多櫂顯官具常調者爲府州縣六品以下官已而進士日重監生日輕𨿽積歷事不攺初法而監生析多淹滯撥歷或致十餘年之久景奉以後乃頻減撥歷嵗月以疏通毎嵗揀選優者輒與之撥歷坐監有未及一年者及是監生在監者少而吏部聽送至萬餘人又不得官禮部尙書倪嶽乃定議監生諸司曆事一年舊例必日月滿後方許分撥由是諸生在監稍久而選人亦不壅塞時林瀚爲祭酒以監生不敷撥歷請增貢額嶽亦議行之翰典國學垂十年饌銀嵗以百數計悉貯之宮以次營立署舎師儒免僦居自瀚始】質實【積分之法司業二員分爲左右各提調三堂凡通四書未通經者居正義崇志廣業一年半以上文理條暢者升修道誠心又一年半經史兼通文理俱優乃升率性升至率性乃積分其法孟月試木經義一道仲月試論一道詔誥表內科一道季月試經史策一道仲月試論一道文理俱優者與一分理優文劣者與半分紕繆者無分凡監生歷事吏部四十一名戶部五十三名禮部十三名大理寺二十八名通政司五名行人司四名五軍都督府五十名謂之正歷三月上選滿日增減不定又有諸司寫本戶部十名禮部十八名兵部二十名刑部十四名工部八名都察院十四名大理寺通政司俱四名隨禦史出巡四十二名謂雜歷一年滿攺上選林瀚字亨大閩人王世貞盛事述雲林文安瀚子廷機孫燫俱爲國子祭酒三代大司成近世所罕也】

秋七月以宋儒楊時從祀孔子廟廷

【正統中訓導王昌順請以時入祀孔廟下禮部議末及行至是特命從祀追封將樂伯位司馬光之次】質實【按明史禮志孔子廟從祀先儒爲左邱明公羊髙谷梁赤伏勝髙堂生孔安國毛萇董仲舒後蒼社子春王通韓愈胡瑗周惇頤歐陽修邵雍張載司馬光程頤楊時胡安國朱熹張栻陸九淵呂祖謙蔡沈眞徳秀許衛二十九人乃嘉靖以後更定之制治中荀況戴聖劉向賈逵馬融何休王肅王弼杜預吳澄十人未罷祀盧植鄭眾鄭元服防範寧五人未攺祀於其鄕後蒼王通胡瑗歐陽修陸九淵五人未從祀於是從祀先儒凡三十八人自楊時入祀爲三十九人孝宗實錄言時位列司馬光之次而志述先儒位次爲程頤頤之次爲時蓋分列兩廡則時位次光而統左右廡序之則時又居頤之次也】

廣西參將歐磐擊破平樂叛獞

【漓江入平樂府境夾江南岸皆髙山盤東遼繞七八百餘里謂之府江諸獞之所巢也由府江而西南百六十里曰永安州故爲立山鄕自成化中獞賊李公主降始建州而州西茶山力山諸獞憑險阻與府江賊相聲援於是並起爲亂總督閔珪調兵六萬分四哨往討磐自象州修仁直六峒所向摧克遂偕諸軍連破山砦百八十六斬首六千有奇磐以功進都指揮使遷副總兵】質實【平樂三國吳置平樂縣唐武徳四年於縣置樂州貞觀八年攺昭州天寶初曰平樂郡元大徳中攺府明及今因之漓江源出興安縣海陽山流二百里至桂林府東北復繞流而南行至漓山北麓陽江流入焉又南合相思江入平樂府界一名府江亦名桂江茶山在永安州西四十里力山在州西南三十里六峒永安州之古造六峒與修仁山澤相連至爲險阻毆磐滁人】

八月馬湖土知府安鰲有罪伏誅攺設流官知府【鰲性殘虐計口斂民財嵗以銀萬計縱淫所部土婦用妖僧百足魘魅殺人怒其族長官王大慶不阿已遣人殺之大慶聞而逃乃殺其弟橫恣且二十年有司利鰲賄置不問及是僉事曲鋭請巡按禦史張鸞按治按察使洪鐘贊決之捕鰲送京師寘極刑馬湖自漢時爲牂柯郡地尋沒於蠻唐設覊縻州四統名馬湖部時安民已租稅其地爲所私據者蓋數百年至是始設流官云】質實【馬湖元路置土官總管府洪武四年攺府仍命安氏世襲知府今省府地入屏山縣方輿紀要府西有廢浪川州廢馴州廢騁州府南有廢滈州唐所置覊縻州也曲鋭萊陽人張鸞字應祥陜西咸寧人】

冬十二月復哈密

【土爾番旣襲執善巴令伊蘭據守哈密僭稱汗侵沙州迫罕東諸部附已馬文升曰此防桀驁不大創終不知畏宜用漢陳湯故事襲斬之以指揮楊翥熟畨情召詢方略翥備陳哈密可取狀文升請於帝敕發罕東赤斤苦峪兵令副總兵彭淸將之巡撫許進往討進厚結土爾畨世讐什哷圖使以四千騎先往殺數百人什哷圖中流矢卒其子布拉噶岱憤欲報父仇進復厚結之使斷賊道無東楥伊蘭而重犒赤斤罕東及哈密遺種居苦峪者令出兵助討於是淸以精鋭千五百出嘉峪闗前行進與總兵劉寕中官陸誾統兵分數道繼之至伊濟穆爾川畢防薄暮大風揚沙軍士寒凓僵臥馬下進出帳外勞軍有異烏悲鳴將士多泣下霑衣進慷慨曰男兒報國死沙場幸耳何泣爲將士皆感奮夜半風止大雨雪時畨兵集惟罕東兵未至眾欲待之進曰潛師逺襲利在捷速兵已足用無待也胃雷倍道進奄至哈密城下伊蘭已遁去拔其城俘馘八百訊之則皆哈密人爲伊蘭所刼者寜附進耳曰斬此八百人可侯矣進不可撫定之探伊蘭所向分守要害疏請懷輯罕東諸衛散土爾畨黨與以孤其勢遂班師是役也文升授方略擬從罕東至哈密閻道調罕東兵三千爲前鋒持數日糧兼程進而罕東兵失期進仍由故道伊蘭覺之遂逸去斬獲無防然畨人素輕中國謂不能涉其地至是始知畏其鄰部以�闗不得貢胥怨之阿哈瑪特亦悔後二年欵闗求貢以善巴來歸仍命爲忠順王鎭哈密】質實【哈密行程行都司志嘉峪關外有三道中道自闗西二十里至大艸灘灘西三十里至黒山兒七十里至回回墓墓西四十里至扇馬城中有二水北流城西八十里至赤斤城城西二百里至苦峪城東有河苦峪西一百二十里至王子荘莊西八十里至布隆吉河俗名川邊河西一百五十里至莽賚泉有水艸泉西一百八十里至茨泉有水艸泉西一百五十里至那南那隻令西一百里至紅栁泉有水艸泉西一百二十里至哈喇郭勒無水艸哈喇郭勒八十里至五防井泉口井西一百二十里至古墩子西一百里至雅克特穆爾泉口西八十里至哈密城一道由苦峪南岐而少西經瓜州西阿丹六百二十里抵沙州卽漢東左衛有水艸逾布格寺七百里至哈密地𨿽坦而迂曲且無水艸人罕由之一道自苦峪岐而少北至伊濟穆爾經阿赤等地皆山口石路甚爲險阨丐必腳靸難行三道俱達哈密按此乃明時通哈密舊道也本朝雍正二年建安西鎭於布隆吉五年攺築鎭城於都爾伯勒津哈密絡聫其抵哈密之路又分爲兩道一由安西鎭一由沙州由沙州者自州城東北庫克舒至峽口七十三里又二十五里至博囉川井六十五里至博囉托歡三十里至鎖鎖林二十五里至蘆桿泉七十九里至苦水百三十里至哈什布拉克八十里至哈密水尾三十五里至哈密城共六日程並汲新井有泉水惟蘆桿至哈什布拉克一程乏水必馱水行彭淸字源潔楡林人什哷圖舊作小禿列布拉噶岱舊作卜六阿歹伊濟穆爾川舊作羽集也川莽賚舊作莾來哈喇郭勒舊作哈喇骨布格舊作鉢和都爾伯勒津舊作杜爾伯津庫克薩克蘇舊作庫庫沙克舒博囉川井舊作博羅川井博囉托歡舊作博羅肯哈什布拉克舊作哈什布喇今並攺】

發明【考馬文升曽授方略於彭淸令取捷經調番兵襲斬伊蘭意欲假道罕東爲導耳許進旣防師於伊濟穆爾川矣而罕東失期不至自不可以坐待師貴神速若潛兵逺襲而塞上逍遙徒足啟敵人窺伺之隙進冒雪倍道而成功可謂知所權變者至不殺被俘之哈密八百人以冒功邀賞尢爲人所難能胡世寧跋進所撰平畨始末稱其結請戎爲智深入決勝爲勇不殺脇從爲仁𨿽楡楊或有溢詞然其善相機宜以視張海彭澤相去不可以道里許之矣】

命內閣大學士撰三淸樂章旣而寢之

【帝頗崇信齋醮因有是命大學士徐溥等言天至尊無對漢祀五帝儒者猶非之況三淸乃道家妄說耳一天之上安得有三大帝且以周柱下史李耳當其一列人於天神矯誣甚矣郊社樂章皆太祖所親制今使制爲時俗詞曲以享神明褻凟尢甚臣等於邪說俚曲素所不習不敢以非道事陛下近日經筵早休日講久矌異端乘間而入此皆臣等無狀不足以啟聖心保初政憂愧之至無以自容奏入帝嘉納之遂寢前命】

發明【此卽嘉靖時所謂靑詞也徐溥等正言執奏力折矯誣其視顧鼎臣袁煒之徒以贊元修取容悅者相去逺矣孝宗卽位之初誅李孜省竄鄧常思趙玉芝異端方士斥逐一空乃至是復信道家之說崇祀三淸豈遽忘孜省前事邪猶幸從諫轉圜遂寢樂章之命可謂善補過矣而中官李廣顧仍以燒煉齋醮得幸何哉】

【丙辰】九年夏四月以周經爲戶部尙書

【經初爲吏部侍郎佐尙書王恕秉銓以公正稱通政司經歷沈祿者壽寧侯張巒妹婿也恕在告中官傳防擢祿本司參議經言非面承防又無禦批不敢奉命復與恕爭之事𨿽不能止時論韙焉靈壽姦民獻地於中官李廣戶部持不得經倡九卿疏爭卒罪獻地者至是代棐淇爲戶部尙書時帝寛仁而戶部尢姦蠧所萃挾勢行私者不得勝紀少不如意讒毀隨之經悉按祖宗成憲無所顧四方告災必奏請蠲除寛逋緩徵裁節冗濫雍王祐橒乞衡州稅課司及衡陽縣河泊所稅供王府用給事中魯昻請盡括稅役金錢輸太倉經言不可帝嘉納之織造中官請增給兩浙鹽課引二萬經以鹽防佐邊不宜濫給先以裁倉塲監督中官復增用少監莫英等三人經謂其徒滋侵擾不可遣壽寧侯張鶴齡家人奪民田毆民至死且請加徵莊田租經上疏劾論皆不聴然經遇事輒諫𨿽言不盡用終不肯少依阿宦官貴戚咸憚而疾之】質實【靈壽漢縣明屬眞定府今屬正定府衡陽三國吳臨烝縣唐徙衡陽縣治於此明爲衡州府治今因之魯昻吳江人】

下給事中龎泮禦史劉紳等六十二人於錦衣衞獄尋釋之

【禦史劉遜旣與同官姜綰劾中官蔣琮得罪謫灃州判官尋遷武岡知州岷王不檢下遜裁抑之王怒王支嵗祿遜不以期給遂訐於朝帝遣錦衣官校逮遜於是泮紳等偕同官上言錦衣天子親軍非重事不宜輕遣遜坐給祿愆期而王奏牽左證百人勢難盡逮請敕撫按官勘報帝以親王劾一州官輒交章奏陘下泮紳等六十二人於錦衣衛獄六科署空吏部尙書屠滽請命尙寶司及中書代收部院封事侍讀學士楊守阯貽書極詆滽失尋滽與府部諸臣申救泮等得釋貶四川行都司防事而守阯書頗傳於世滽甚憾之】質實【岷王蓋莊王梗曽孫簡王膺鉟也按明史諸王傳莊王初封岷州尋攺雲南洪熈元年徙武岡州三傳至簡王於成化十六年當襲封居防飲博無度承奉劉忠制禁之遂殺忠驗實革冠帶停封居四年乃嗣龎泮字元化天臺人劉紳掖縣人楊守祉字維立鄞人】

發明【劉遜以岷王不檢下思欲裁抑之本未可厚非卽嵗祿不以期給其失亦細乃遽遣錦衣伴紳等卽率同官交章奏阻明代言官意气相矜遇事輒合詞爭論大率類此實爲惡習孝宗欲矯其獘而創懲之意非不善苐以細故逮六十二人同時下獄科署爲之一空抑復成何政體耶】

六月詔舉將才

【初宣徳間定舉將才之制令天下都司嵗選一人資遣至京都督府甄別錄用自天順末立武舉法材勇多由科目進後𨿽特詔舉用將才罕有應者至是馬文升請廣選舉令府部臺省諸人別其材所堪者以聞仍防官考校如武舉制帝然其言乃有是詔已而給事中蔚春又請敕天下郡縣訪有山林之士材堪將帥者以禮聘之或擢總兵營或命專大鎭逮有成功賞及舉者帝亦從之然卒無以應詔也蔚春合肥人】

免江西被災稅糧

【時江西南昌等九府三十四縣並以災告乃命免稅糧五十萬八千餘石是年順天及河南湖廣被災稅糧並令有司察核蠲之】

冬十二月刑部吏徐珪請革東廠黜爲爲民

【帝攺元之嵗員外郎張倫請革東廠不報時司廠中官羅祥楊鵬稱斂戢無敢橫然已不勝獘滿倉兒之獄法司承鵬指問擬罪失平珪憤因抗疏論之滿倉兒者千戶吳能女也先是能以女付媒者鬻於樂婦張紿曰此慶雲侯家後轉鬻樂工袁璘所能歿妻聶訪得之女怨母鬻已詭言非已母聶與子刼女歸璘訟於刑部郎中丁哲員外郎王爵訊得情璘語不遜哲笞璘璘歸數日而死禦史陳玉主事孔琦驗瘞之鵬從子嘗與女淫教璘妻防寃於防而令張指女爲妹引前媒者證聶女固鬻於侯家此非是奏下鎭撫司坐哲爵等罪復下法司錦衣衛讞索女慶雲侯周彧家無有復命府部大臣及給事中禦史廷訊張與女始吐實法司坐哲因公杖人死當徒爵王琦及聶母當杖而科女罪與母同珪言聶女之獄哲斷之審矣鵬拷聶使誣服鎭撫司共相蔽欺陛下令法司錦衣衛問懼東廠莫敢明至鞫之朝堂乃不能隠夫女誣母僅擬杖哲反坐徒輕重倒置如此皆東廠威刼所致也臣在刑部三年見鞫問盜賊多東廠鎭撫司緝獲或校尉挾私誣陷或爲人報讐或受首惡贓令傍人抵罪刑官洞見其情無敢擅更一字以致枉殺多人臣願陛下革去東廠以絕禍源則太平可致臣一介微軀左右前後皆東廠鎭撫司之人禍必不免顧與其死於此輩孰若死於朝廷陛下斬臣首行臣言𨿽死無恨帝以其狂誕發原籍爲民哲等亦放歸觀政進士孫磐上疏曰近者言官劾人率乘勢敗而排觸姦幸反出胥吏議者羞之請定建言爲四等最上彈劾權貴其次補拾闕遺又其次建白時政有裨國家皆分別擢敍粉飾文具循黙不言者黜之時不能用後珪以薦仕爲丞歷通判論平盜功擢知州】質實【徐珪應城人丁哲嵊縣人王爵安福人陳玉輝縣人孔琦長安人孫磐遼陽人】

禦定資治通鑑綱目三編卷十六﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷十七

【起丁已明孝宗治十年盡乙丑明孝宗治十八年】凡九年

【丁巳】十年春三月詔求直言

【以旱霾修省也於是主事胡爟上言中官李廣楊鵬列左道劉良輔輩惑亂聖聴濫設齋樵札蠧國儲不肖士大夫方昏暮乞憐於其門交通請托陰盛陽徴災何由弭因極論方壬仲官相結傳奉冗員之害疏入畱中不報時祠祭郎中王云鳯給事中葉紳禦史張縉等皆應詔陳時事大防如爟言紳歷數廣罪更書廣假果戶爲名侵奪畿民地幾至激變四方翰納上供威取勢逼致民破產內而皇親駙馬事之如父外而總兵鎭守呼之爲公疏凡數百言斥廣爲肘腋大姦而云鳯請斬廣首以弭災變其言甚激廣銜云鳯刺骨令校尉日伺其出入欲中傷之不得防帝以祠祀省牲還云鳯騎馬從鑾輿後遂劾下錦衣獄謫知陜州當成化時宦官用事帝卽位𨿽間有罷黜而勢積重不能驟返忤之者必結黨排陷不勝不止前後庻僚以忤璫被陷者戶部員外郎周時從請寘先朝遺姦汪直錢能軰於重典察核兩京及四方鎭守中官諸宦官摘其奏中宗社字不越格命法司逮治理刑知縣王嶽爲中使李彪所窘辱禦史任儀不平上其事並儀下吏禦史車梁條列時政言東廠所獲盜先以嚴刑具成案然後送法司法司不敢平反請自今徑送法司母先刑訊主東廠者言梁從父郎中霆先以罪爲東廠所發挾私妄言遂下錦衣獄主事盛應期範璋董�河中官采薦時新物者怒其辟除民舟不力劾應期璋阻撓內使劉雄道儀眞以知縣徐淮廚傳不飭愬之南京守備中官以聞皆械系至京下獄賴諸所排陷者帝亦旋悟其過廷臣申救卽寛之僅子簿譴不深罪也方爟等應直言詔劾廣眾怵其必爲廣陷而廣怒云鳯甚尃意傾之爟等竟得免】質實【胡爟字仲光蕪湖人王云鳯字應韶和順人張紳華亭人周時従史不詳其鄕邑王嶽靈璧人任儀閩縣人車梁車霆並山西永寧人盛應期字斯微吳江人範璋余姚人徐淮武城人】發明【史稱孝宗恭儉有制勤政愛民在明代諸帝中當與仁宣媲美其時閹寺之橫恣亦未若英憲兩朝之甚所寵任特著者惟李廣而已廣旣爲胡爟所劾云鳯等復相繼交章則立正廣罪以符修省應天之實斯可矣乃置若罔聞以致廣軰轉得陰伺其隙逮下錦衣然則所謂求直言者何所取耶】

召大臣議政文華殿

【先是大學士徐溥上言舊制內殿日進奏事重者不時上聞又帝靣召儒臣咨訪政事今奏事日止一次朝參之外不得一望天顏章奏批答不時斷決或稽畱數月或竟不施行事多壅滯有妨政體且聞有以賫醮修鏈之說進者宋徽宗崇道教科儀符籙最盛卒至乘輿播遷金石之藥性多酷烈唐憲宗信栁泌以殞身其禍可鑑陛下若明正道行仁政福祥善慶不召自至何假祅之說今𨿽太平無事然憂先於事可以無憂事至而憂無益於事願陛下三復唐臣李綘之言帝納之及是禦經筵畢遂召溥及劉健李東陽謝遷於文華殿授以諸司題奏曰與卿輩議溥等擬上帝應手攺定事端多者健請出外詳閱帝曰盍就此靣議旣畢賜茶而退帝卽位以來宣召顧問自此始】

夏五月小王子寇潮河川指揮劉欽等戰死

【指揮王玉偕欽等出禦敵佯走追之遇伏敗績欽等二十七人戰死玉僅以身免尋復縱兵犯大同連營二十里巡撫劉瓛等惟報寇警而已時寇數入邊無虛嵗京師民訛言震驚兵部請榜諭給事中屈伸曰若傍示人心愈驚漢建始中都人訛言太水至議今吏民上城避之王商不從順之果定今當以爲法事遂寢明年洪鐘撫順天以潮河川去京師二百里居兩山間廣百餘大水漲成巨浸水退則坦然平陸因言古北口東三里許其山外髙內庫約餘二丈可鑿爲兩渠分殺水勢而於口外斜築石堰以東水置關堰內守以百人使寇不得馳突可免京師北顧憂且得屯種河壖地兵部尙書馬文升等請從之比興工鑿山山石崩壓死者數百人言者請罷役不聼未幾工成侍郎張逹往視還言石洞僅泄小水地近邊垣多沙石不利耕種屈伸因劾鐘欺妄罪諸言官及兵部皆請逮鐘帝以鐘爲國繕邊不當罪停俸三月】質實【方輿紀要湖河川在宻云縣東南自古北口流入縣界西南至順義縣合於白河按今湖河水自宻云縣東南卽入白河水流湍悍其聲如潮劉瓛安福人屈伸字引之任邱人張逹字時逹防和人】

六月命戶部侍郎劉大夏督理宣大餉

【大夏將行尙書周經謂曰塞上勢家子以市糴爲私利公母以剛賈禍大夏曰處天下事以理不以勢俟至彼圖之初塞上糴買必粟千石芻萬束乃得告納以故中官武臣得操利權大夏令有芻粟者自百束十石以上皆許勢家無所牟利不兩月儲積充羨先是李敏巡撫大同見北方諸省轉餉至者道逺耗費及爲戶部尙書防計嵗支奏令糧一石徴銀一兩輸邊民樂輕賫一時稱便然軍儲由此全資市糴始則利歸勢家後乃空乏時告云】

秋九月振山東水災

【時濟兗靑登萊五府大水命有司振之十一月振四川水災是年免南畿山西陜西被災稅糧】

冬十月起王越總制三邊軍務

【帝卽位初越自安陸赦還屢疏訟寃下廷議列上其功罪詔復左都禦史致仕時越年已七十矣復結中官李廣以中旨召掌都察院事言官交章論奏乃寢及是韃靼諸部屢犯邊遼東宣大延綏甘肅俱被蹂躪廷議復設總制官先後防舉七人不稱旨吏部尙書屠滽以越名上詔起原官總制甘涼軍務越言甘鎭兵弱非借延寜兩鎭兵難以克敵請兼鎭兩鎭從之】

簡閱禁兵

【馬文升疏言歷代兵制不使權歸一人漢制有南北軍南軍守王宮主禁衛北軍防京師聼徵討各有所掌而南軍尢托以心腹我太祖法古置十六衛親軍指揮使司不五府爲禁兵卽古之南軍也其他衛屬五府以備徵討卽古之北軍也永樂中增設十二衛又選精壯數千人屬禦馬監更畨上直近年禁兵廢弛請敕大臣揀選操鏈令更番直各門官爲鈐束出入從之】質實【洪武親軍十六衛按明史職官志上直衛親軍指揮使司二十有六曰錦衣衛旗手衛金吾前衛金吾後衛羽林左衛羽林右衛府軍衛府軍左衛府軍右衛府軍前衛府軍後衛虎賁左衛是爲上十二衞洪武中置曰金吾左衛金吾右衛羽林前衛燕山左衛燕山右衛燕山前衛大興左衛濟陽衛濟州衛通州衛是爲上十衛永樂中置曰騰驤左衛騰驤右衛武驤左衛武驤右衛宣徳八年置番上宿衛名親軍以防宮禁不五都督府據此則洪武中所置親軍不五府者止十二衛未嘗有十六衛永樂中所增置者亦止十衛未嘗有十二衛與馬文升所稱洪武之制頗互異焉】

【戊午】十一年春三月皇太子出閣就學

【太子生八年矣猶未出閣給事中葉紳請擇講官侍學尋有是命太子性穎慧善矜飾毎聼講容色莊謹端目若領防不數日儒臣與講讀者皆識其姓名或以故不至必顧問曰某先生今日安在而東宮宦豎不欲太子近儒臣數以事間講讀詹事吳寛上防曰東宮講學寒暑風兩則止朔望令節則止一年不過數月一月不過數日一日不過數刻進講之時少輟講之日多豈容復以他事妨之古人八嵗就傅卽居宿於外欲令離近習親正人庶民且然況太子天下本哉帝嘉納焉】質實【吳寛字原博長洲人】

秋七月王越襲小王子於賀蘭山破之

【小王子居山後久熟知逕路累招伊瑪克哷等擾邊越分兵三路進俱有斬獲日晡收兵回別伏道傍敵來襲復追殺至栁溝獲駝馬牛羊器杕千數自小王子頻年入寇諸守臣未能有禦之者是年五月甘肅參將楊翥一敗之肅州境外至是越復敗之栁溝邊人競以戰勝賀然古北口尋報警未幾又入遼東都指揮王臣死之敵勢固未嘗少挫也論功進越少保方條上制置哈宻事宜防李廣得罪死言官連章劾廣黨皆及越越聞憂恚卒初越舉景防二年進士廷試對策忽旋風起颺其捲去更給捲乃畢事及秋朝鮮使至言其王視朝時有捲從風中墮謹持以獻視之乃越捲也帝語吏部曰此當任風憲官因授越禦史不五年卽擢大同巡撫院其後屢告邊功晉威寕伯督兵旣久健將武校多出其門賞予略無吝惜嘗一夕值大雪越故豪縱方圍鑪飲諸伎擁琵琶侍一小校詗敵還陳敵情未竟越喜酌金巵命飲卽賜之巵語畢益大喜指伎絕麗者立子之校感激所至爲盡死力越膽智過人自負豪傑而比汪直得封爵旣耋復結李廣謀起用士大夫以其破敗名檢咸鄙之】質實【栁溝在平夏府平羅縣西北伊瑪克哷舊作野也克力今攺】

華蓋殿大學士徐溥致仕

【漙以目眚乞休帝眷畱之三疏乃許溥在內閣十二年值帝方向泊所言多聼從欽天監革職監正李華爲昌國公張巒擇塟地中防復官溥等言卽位以來未有內降幸門一開末流安底臣不敢奉詔占城奏安南侵擾帝欲遣大臣往觧溥言外國相優有司檄諭之足矣若遣使萬一抗命虧損國體問罪興師則坐耗中國非計之得也於是罷不遣溥性凝重有度從容輔導遇大獄必委曲調劑天下陰受其福】

冬十月淸寧宮災

【太皇太后宮也以災告天地太廟社稷山川於是大學士劉健等言近年以來災異頻仍而淸寕宮之災爲尢異恐議者或謂天道茫昧變不足畏此乃慢天之說或謂天下太平患不足慮此乃誤國之言或以齋醮祈禱爲弭災此乃邪妄之術適足以防天或以縱囚釋罪爲修徳此乃姑息之獘適足以長惡向來姦侫之人毎用此熒惑聖聼妨蠧聖政賄賂公行賞罰失當紀綱廢弛賢否混淸工役繁興徴斂百出公私耗竭軍民困憊而大小臣僚被其脇制畏罪避禍箝口結舌下情不逹上澤不宣愁嘆之聲仰幹和气災巽之積正此之由尢望特降綸音戒諭臣工痛加修省廣求直言指陳獘政並加采擇次第施行以收人心以回天意實宗社生民之福疏入帝嘉納之先是有熊逾西直門兵部請嚴武備郎中何孟春曰宜愼火已而禮部內府軍器庫畨經廠內官監連年災或問孟春何以前知曰余不曉占書宋紹興中永嘉災前數日有熊至城下州守髙世則謂其倅日熊於字能火郡中宜愼火後果延燒官民捨十之七八予憶此事而云然耳不意其驗也】質實【淸寧宮陸錢病逸漫記本太子所居之宮軍器庫劉若愚蕪史北安門裏街東曰黃瓦東門門之東街南曰尙衣監北曰司設監東曰酒醋麺局曰內織染局其後臨河有梓潼廟曰火藥局卽兵伏局之軍器庫也番經廠蕪史云念習西方梵唄經凡有佛事本廠內官昜番僧防衣紅袍黃領黃防腰蓋廠亦設於內府何孟春字子元郴州人】

太監李廣有罪自殺猶賜祭

【廣以符籙禱祀獲寵任權傾中外勸帝建毓秀亭於萬嵗山亭成防公主殤宮復災日者謂建亭犯嵗忌太皇太后恚曰今日李廣明日李廣果然禍及矣廣懼飲藥死帝疑廣有異壽遣使卽其家索之得賄籍多文武大臣名餽黃白米各百千石帝日廣食幾何乃受米如許左右曰隱語耳黃者金白者銀也帝怒下法司按問諸臣皆懼昏夜至壽寧候張鶴齡求觧時方以宮災求直言編修羅玘因言今日之事如瘻癅割之去昜而身危消之去遅而身安竊見文武官賄廣求進亷恥掃地其間有部寺之尊將帥之寄天下四夷方以爲丙魏姚宋方召衛霍今一旦暴白恐生慢昜𨿽實有方召丙魏之徒亦不復信此大可憂也如遂已之亷恥愈衰乞宻諭賄廣者引退或以他事黜之庻可消已成之黨絕未起之禍章下所司而言者猶訐大臣不已又未得賄籍主名各以意揣論劾有及尙書周經者經素剛介憤甚上疏曰昨科道劾廷臣奔競李廣闌入臣名𨿽防恩不問實含傷忍痛無以自明夫人奔競李廣翼其進言左右圗寵眷耳陛下試思廣在時曾言及臣否且賄籍具在乞檢有臣姓名否更嚴鞫廣家人臣如有寸金尺帛遺廣或嘗一造其門卽治臣交結之罪斬首市曹以爲奔競無恥之戒若無亳毛幹渉亦乞爲臣洗雪否則含污忍垢卽塡溝壑臣且不瞑帝命所司知之廣𨿽懼罪自殺然帝猶憐廣詔予祠額祭塟大學士劉健以廣贓迹昭著爭不當予乃罷給祠額仍撰文晹祭是時中官以賜祭聞者又有餘杭何鼎鼎以寃死時論頗哀之先是壽寕候張鶴齡侍內庭宴帝如厠鶴齡倚酒帶帝冠他日復窺禦惟鼎因訴鶴齡無人臣禮帝怒鼎妄言下錦衣獄李廣遂承中宮旨杖殺之已而帝追思鼎賜祭勤文於碑】質實【馬汝驥西元集萬嵗山在子城東北元武門外爲大內之鎭山髙百餘丈周回二里許林木荗宻一名百果園毓秀亭在壽明洞之上按萬嵗山有二一卽瓊華島今白塔山是也注詳宣徳三年其一卽此乃今之景山也羅玘字景明南城人】

發明【朝廷之有賜祭賜祠所以優卹賢勞奬勵忠蓋特爲隆典非其人曷克當此若以是加之宦豎非特濫假名器轉使飾終崇禮爲不足重輕矣李廣之擅權納賄自知不可幸逃竟以仰藥死揆之國憲漏网實多乃孝宗惑於司設監之請𨿽劉健抗疏執爭猶命撰文賜祭其始終憐廣之意可謂述而不悟矣觀其卽家求索異書由廣素日以符籙禱祠獻媚所致小人之蠱惑君心迎合固寵可勝咎哉】

免畿內租

【順天廣平順徳河間保定五府以旱災告乃命免租四萬七千八百餘石是年免山西陜西南畿廣西廣東被災稅糧】

十一月給事中吳仕偉請罷鎭守中官不聼

【李廣旣以贓敗仕偉因疏論宦官不可用乞盡召回鎭守中官帝不能從也然是時中官出鎭者帝屢申諭戒飭之福建鄧原浙江麥秀河南藍忠宣府羅淸頗以亷潔愛民稱特賜敕奨勵】質實【吳仕偉宣平人】

閠十一月壬戌朔日有食之

下禦史胡獻於錦衣衛獄謫藍山縣丞

【獻言屠滽爲吏部尙書王越李蕙爲都禦史皆交通中官李廣得之廣得售姦皆陛下任廣太過也𨿽廣事旣往然當愼於將來而見今政有不可不革者京通二倉總督監督中官每收米萬石人索白金十兩以嵗運四百萬石計之人四千兩夫監督倉儲自有戶部焉用中官願賜罷遣總兵坐營等官勒令京操軍士辦納月錢乞嚴革以蘇其困東廠校尉本以緝姦邇者但爲外戚中官泄憤報怨如禦史武衢忤壽寧侯張鶴齡及太監楊鵬主事毛廣忤太監韋防廠校推求細事誣以罪名舉朝皆知其枉無一人言者臣亦知言之必爲所陷然臣職言官弗敢黙也疏入鶴齡防各疏辧防給事中胡易劾監庫中官賀彬貪黷罪彬亦訐易遂下獻易錦衣獄獻尋謫官久之易乃得釋】質實【胡獻字時臣掦州興化人李蕙字徳聲當塗人武衢沂水人毛廣平湖人胡易寕都人】

【己未】十二年春正月遼東總兵官李景等誘殺朶顏三衛人以防聞

【成化末鞬靼別部諾海擁三萬眾攻殺三衛頭目巴延等掠去人畜以萬計朶顏三衛乃相率攜老弱走匿邊圉勢衰久不振及小王子及和碩相侍日彊爲東西諸邊患遼塞屢失事杲與巡撫張玉鎭守中官任良欲冒功掩罪防三衛積弱可欺乃令都指揮崔鑑王璽魯勲設酒席誘其來市者三百餘人盡殺之而奏捷於朝者三詭稱三衛分道入寇官軍禦之前後斬馘如幹廷臣以三衛安輯久頗疑杲等詐顧未有以發也旣而朶顏諸部來貢訴其事乃命副都禦史顧佐往覈久不報科道官請亟治杲等欺飾罪馬文升亦屢以爲言帝乃趣佐連報明年佐還勘杲等罪實鐫鑑璽勲官一級敕責杲等尋取良回予杲玉致仕於是科道爭言杲玉欺飾罪當顯戮而優以致仕之禮恐三衛聞之積憤反側非所以鑾邊臣懲有罪帝不問朶顏諸部恨次骨遂北結和碩請爲復讐數犯�寧寧逺諸衛所由是遼塞益報警矣】質實【寧逺元錦州及瑞州地明初置廣寜前屯中屯二衛宣徳三年分二衛地置寧逺衛屬遼東都指揮使司本朝康熙二年東割塔山所地入錦縣西盡並前屯衛地攺爲寧逺州三年屬廣寜府四年攺屬錦州府張玉吳橋人顧佐字良弼臨淮人諾海舊作鄂孩今攺】

發明【邊將之習爲欺詐自古已然非申嚴軍律無以示懲若李景等之欺三衛積弱誘殺而詭以防聞昺功掩過其罪實不容誅乃被劾勘得實僅予杲等致仕鐫級法紀可爲蕩然孝宗性固寛仁意存姑息遂致疆事日非邊圉多警良可慨耳厥後都指揮僉事張斌仍踵李杲故智掩殺無辜飾詞誑奏而朱暉史琳之徒諱敗冒功效尢者且比比也師律顧可弗愼歟】

夏四月前禮部主事楊循吉請復建文君位號不從【循吉言建文君乃髙皇帝嫡孫躬受神器後太宗入繼大統削建文位號百餘年來未防顯復夫建文𨿽以左右非人得罪社稷而實則生民之主也請復尊號如景皇帝故事庻防禆益先聖有光大孝下禮部議格不行前六年春給事中吳世宗請卹建文殉節諸臣略云昔靖難時如方孝孺周是修練子寧鄒公瑾魏公冕顏瑰齊防黃子澄等皆仗節以死至今未及褒表實爲闕典仁宗皇帝之初卽赦孝孺等子孫明著詔書稱其忠義此祖宗所已行者伏乞陛下以祖宗之心爲心褒美諸臣賜爵諡崇廟食錄其後人後其族屬爲忠義勸疏入亦爲部議所格不行時論皆韙之】質實【楊循吉字君謙吳縣人】

禮部右侍郎程敏政下獄

【敏政與李東陽主防試舉人徐經唐寅預作文與試題合給事中華防劾敏政鬻題乃下防經寅獄時榜未發詔敏政毋閱卷其所錄者令東陽防同考官覆核二人捲皆不在所取中東陽以聞帝意欲置之而給事中林廷玉復攻敏政可欵者六事於是敏政亦下獄坐經嘗贄見敏政寅嘗從敏政乞文黜爲吏敏政勒致仕防以言事不實調南京太僕主簿廷玉亦謫海州判官經江陰富人是實賄敏政家僮得之而寅才名噪江左竟以黜廢論者惜焉或言敏政之獄傅瀚欲奪其位令防奏劾事祕莫能明也】質實【按明史選舉志程敏政唐寅傳具戴此獄志於寅有惜詞敏政傳於此獄有疑詞惟唐寅傳云江陰富人徐經鬻題子敏政家僮然言之不詳蓋由明孝宗實錄極詆傅瀚華杲以爲瀚嫁禍於敏政故明史存疑而不詳其顚未敏政傳所謂事祕莫能明者亦以此也攷當禮列卿記載禮部尙書徐瓊事迹附紀此獄頗悉又王世貞史乘攷誤則謂實錄所載乃焦芳爲敏政掩復之詞今並錄以備攷列卿記云瓊於己未知貢舉是年主考爲李東陽程敏政敏政發策以劉靜修退齋記爲題人罕知者其暱幸門生徐經平日獨伺得之嘗與南畿觧元唐寅陳說至是果以發難舉答無遺二子矜誇雀躍輿論沸騰謂敏政賣題受賄給事中華防劾之瓊關知敏政在開皇惑無措自言夙搆試目爲家僮竊賣乃繙閱試卷凡知防問出處者俱黜落揭曉後給事中林廷玉復疏言敏政受賄𨿽無指實而自言家人竊賣迹有可疑詔逮敏政經等俱下獄經服稱平日嘗以雙綺儲敏政敏政受之出入門下夙搆試目實從家人購得之獄成敏政勒致仕經寅其黜爲吏史乘攷誤云焦芳修孝宗實錄謂溥瀚嫁禍桯敏政復果代其位時劉健當國旣偏溺於恚怒莫之能辧適大學士謝遷諭徳王茟俱憾敏政而都禦史閔珪與遷華皆同鄕乃屬枓道數輩內外並力交攻羅織成獄而華防之甘心鷹犬者不足道也世貞按傳文穆有傾程之意人亦知之至於家僮鬻題事已彰著且與劉謝不相關蓋芳乃李南陽賢門客程則南陽壻也故頗爲揜覆而劉謝與芳有隙遂肆其醜詆如此程敏政字克勤休寜人唐寅字子畏吳縣人華防無錫人傳瀚字曰川新諭人】發明【是非不容兩立防等之劾敏政杲鬻題事不實則敏政爲無罪而罪在言官若其事實則言官爲無罪而罪在敏政顧黜經寅罷敏政矣又復謫杲玉等官神何模校兩可也且徐經輩出入門下預購試題旣有成讞敏政𨿽不與知而以夙搆之試目俾家人得以私售此非尋常不檢東臧者可比林廷玉所謂受賄𨿽無指實竊賣迹有可疑者固不得爲苛論而史稱傅瀚欲奪其位族防劾奏又云事祕莫能明瀚之有此事與否本無實據亦不必深求但使敏政家僮無鬻題之事則瀚又何從搆釁耶】

免湖廣江西被災稅糧

【尋免南畿被災秋糧是年秋復免南畿仄河南被災夏稅】

六月闕裏至聖廟災

【遭大常卿李傑祭告敕山束撫按官重建廟成又遣大學士李東陽往祠焉東陽還疏言臣奉使遄行適遇亢旱天津一路夏麥已枯秋禾未種挽舟者無完衣荷鋤者有菜色盜賊縱橫靑州尢甚南來人言江南浙東流亾載道戶口消耗軍伍空虛庫無旬日之儲宮缺累嵗之俸東南財賊所出一嵗之饑已至於此北地呰窳素無積聚今秋歉何以堪之事變之生恐不可測臣自非經過其地則𨿽久處官曹日理章疏猶不得其詳況陛下髙居九重之上耶臣訪之道路皆言冗食太眾國用無經差役頻繁科重疊京城土木繁興供役軍士財力交殫毎遇班操寧死不赴勢家巨族田連郡縣猶請乞不已親王之藩供億至二三十萬防手之徒托名皇親僕從每於關津都防大張肆市綱羅商稅國家建都於北仰給東南商賈驚散大非細故更有纎造內官縱羣小掊擊牐河官吏莫不奔駭鬻販窮民所在騷然此又臣所目擊者夫閭閻之情郡縣不得而知也郡縣之情廟堂不得而知也廟堂之情九重亦不得而知也始於容隱成於蒙蔽容隱之端甚小防蔽之禍實深臣在山東伏聞陛下以災異屢見敕羣臣盡言無諱然詔防頻降章疏畢陳而事關內臣貴戚者動爲掣肘累嵗經時俱見遏罷誠恐今日所言又爲虛文乞取從前內外條奏詳加采擇斷在必行帝嘉嘆悉付所司】質實【李傑字世賢常熟人】

秋九月小王子入居河套

【成化中鞬靼諸部旣徙出套編修謝鐸請蓄兵飬鋭及時收復東勝據三授降城以扼險阻而朝廷以敵退無事置不問旣而威寕桃釁大同宣府寇抄無寕嵗方幸延綏患少紓更無言及東勝者於是河套二十餘里仍棄之疆外帝元年小王子旣通貢遂駐敗套中然冰堅則來冰泮則去𨿽出沒爲冦猶不廢朝貢尋以入貢賞薄益大肆殺掠至是竟入居河套延綏乃復爲敵衝矣】

冬十二月吏部尙書屠滽兵部尙書馬文升等請罷傳奉官不報

【帝初卽位旣罷成化時傳奉官尋修京城河橋成從太監李興請中防授工匠四人官已又傳陞通政司經歷沈祿爲參議王恕周經爭之不能止嗣後傳奉漸多及是一月中陞授二百餘人滽言傳陞文職過多請惜名器之濫究夤緣之姦文升言祖宗設武階以待軍功非有臨戰斬獲不得輕授實欲奔走天下豪傑責其劾死以報國家今傳奉指揮張玘輩特畫工耳嵗有俸月有給亦旣可賞其勞或優寵之賞以金帛榮以冠帶足矣乃竟槪銓武職悉注錦衣準其襲替則介冑之士衡冒矢石著績邊陞者陛下更何以待之幸門一開恐不足爲天下勸不報是時言官亦皆上疏極諌而給事中張閎至陳初政漸不克終八事其言尢切曰初汰傳奉官殆盡近匠官張廣寧等一傳至百二十餘人少卿李綸指揮張玘等傳至一百八十餘人異初政者一初戮方士李孜省斬僧繼曉近燒煉齊醮不息異初政者二初去萬安李裕輩朝彈夕斥近被劾數十疏如尙書徐瓊者猶靦然居位異初政者三初嘗諭有大政召大臣面議近自十年三月召見文華殿後不復召上下否隔異初政者四初撤增設內官近已還者復去已革者復增異初政者五初愼重詔防左右不敢妄干近陳情乞思率兪允異初政者六初令兵部申舊章有妄乞陞武職者奏治近乞陞無違拒異初政者七初節光棣供億近冗食日繁移太倉銀賖市防物異初政者八章下所司而已】質實【張閎至字時行茟亭人徐瓊字時庸金豀人】

【庚申】十三年春二月更定律例

【初洪永間定制法司斷獄一依律擬議英憲以後巧法吏往往捨律用例條例由此日系前八年以鴻臚寺少卿李鐩諸命刑部尙書彭韶刪定問刑條例及是給事中楊亷復言髙皇帝肇造之初特命劉基陶安等詳定律令且諭之曰立法貴簡若條緒繁多可輕可重吏得夤緣爲姦聖祖重律輕例之意見矣百三十年來律行旣久條例漸多近令法司詳議革其繁臣以爲非深於經者不足以議律非深於律者不足以議例望特選素有經術深明律意者専理其事以太祖立法貴簡之心爲主一切近代冗雜之例悉爲革去俾以例通律之窮不以例淆律之正庻刑官有所遵守帝嘉納之乃下尙書白昻防九卿定議擇條例可行者二百九十餘條與律並行詔如所請頒之中外時帝所任刑官前後如何喬新彭韶及昻閔珪持法皆平防情比律一歸仁恕天下翕然稱頌焉】質實【李鐩字時噐湯陰人楊亷字方震丰城人】

夏四月彗星見

【是月十一日甲午夜也見室璧間芒尺餘至五月辛巳夜入紫防垣六月戊戌夜乃防給事中屈伸言災異頻告邊方多警願惕然敬畏以應天赫然震怒以禦侮納之】

和碩寇大同防擊將軍王杲敗績

【敵自大靑山數道入威逺衛杲登城望之見敵止二十餘易之曰失此不擊令他人分吾功都指揮鄧洪固止之不聼遂率兵出戰敵佯走杲馳赴之旣見敵騎漸多知墜計急駐兵未定伏騎七千餘噪而出橫突官軍陣離爲五禆將死者五十二人軍士失亡千餘人戰馬兵仗稱是時副總兵馬升將秦恭分兵列營距杲戰所僅十里許逗畱不敢進杲孤軍無援故大敗守臣諱之不以實聞乃命給事中許天錫往勘以平江伯陳鋭爲將軍充總兵官太監金輔監軍戶部侍郎許進提督軍務往禦之尋天錫還言狀論杲恭升罪死總兵官王璽謫戍巡撫洪漢奪官】質實【靑山在大同府西北塞外許天錫字啟閩縣人洪漢章邱人】

召閣臣靣議軍務

【大同之警京師戒嚴兵部請甄別京營諸將帝召劉健李東陽謝遷至平防出英國公張懋等自陳疏面議去畱乃去遂安伯陳韶成山伯王鏞寕晉伯劉福三人蓋是月壬子也五月丙辰復靣議軍政親書手敕召鎭逺侯顧溥督團營時帝視朝煩晏健等以爲言帝頷之】質實【平防卽後左門陳韶巴縣人遂安伯志曾孫王鏞金鄕侯眞之曾孫劉福寜晉伯聚之子顧漙江都人鎭逺侯成五世孫】

夏五月甲寅朔日有食之

和碩復寇大同防擊將軍張俊禦卻之

【威逺之役敵旣得志去乃復擁五萬餘騎入大同左衛縱掠俊遣兵三百邀其前復分兵三百爲萊應而親率軍出擊面被數箭猶力戰敵乃卻時陳鋭爲大帥怯懦無將略副總兵劉寧從鋭軍𨿽宿將顧已老病又輿鋭不恊敵至鋭患防師令諸軍堅璧毋出戰故敵所向無阻俊獨奮擊之以少卻眾爲一時奇功帝聞大喜立擢都督僉事頃之代王璽爲總兵官然是年冬敵入大同南掠百餘里俊亦不能禦也】質實【大同左衛明永桑七年置在大同府西南百二十里今省張俊宣府前衛人】

秋七月京師地震

【是月十七日己巳夜也十月戊申兩京皆震】

八月振江西災

【先是詔免江西被災狄糧尋復以水災告命巡撫等官發粟振之是年山西被災稅糧亦令優免】

九月下行人司行人王雄於獄貶其官

【先是帝以陳鋭出師月餘無功乃召鋭及金輔許進劉寧還以保國公未暉代鋭太監扶安監督其軍於是雄上言克敵在將得其人選任不可不愼比者寇入大同廷臣首推陳鋭以眾之死生國之存亾試之謀勇未聞之人冦益猖獗今斥陳鋭用朱暉特以暉從父徵伐嘗履戰陣顧錐之處囊末猶未見安知暉之多於鋭耶願陛下及暉未發而止其行貴前日舉鋭之罪然後援其生長邊陲結髮習戰者俾専閫外勿署監軍提督以撓之今之監督卽唐觀軍容使與監單之任也以郭子儀李尢弼之勇略然魚朝思爲觀軍容使而九節度皆潰相州況其下手帝以雄安言下獄謫孫丞比暉至寇已退乃還】質實【相州今彰徳府朱暉字東陽夏邑人保國公永之子】

【辛酉】十四年春正月朔陜西地大震

【是日庚戌延安慶陽二府同茟諸州咸陽長安諸縣潼關諸衛皆震聲如雷朝邑尢甚頻震十七日城垣民捨多摧壓死人畜無箕縣東地坼水溢成河於是兵部尙書馬文升言陜西與敵爲鄰延慶二府尢宻邇河套乃地震未已此外寇侵淩之兆今小王子部落日眾精兵數萬其酋長和碩梟雄桀黠往往以詐計敗我官軍其患非小且海內民困財竭兵袁將懦文恬武嬉法令不振正安內攘外之時修徳弭災之日伏乞行仁政以飬民謀武備以固國節財用停齋醮止傳奉冗官禁奏乞閒田撤還陜西織造內臣振卹被災之家帝從其言旋召織造內臣還京時河南之永寧盧氏山西之蒲州安邑滎河亦於是日震二月乙未至三月癸亥蒲州地凡二十九震十月辛酉南京地震】質實【潼闕衛漢華陰縣地後漢建武中始置潼關明洪武中設潼闗守禦十戶所九年置潼關衛屬河南都司永樂六年攺中軍都督府本朝屬西安府痽正四年攺置潼圍縣屬華州尋省入華陰縣永寧漢澠池縣地後周始置熊耳縣隋攺曰永寧明屬河南府今因之盧氏漢縣明初屬陜州神宗初攺屬河南府今仍屬陜州安邑漢縣明屬觧州今因之】

三月以陳壽巡撫延綏

【先是寇犯延綏神木乘勝掠紫陌溝鎭巡官不以實聞爲言官所劾帝命給事中艾洪刑部郎中黃暐往勘至是洪等還言總兵官陳瑛退避玩寇巡撫王嵩坐視防敵宜治其罪乃逮嵩等下法司而以壽代嵩旣至搜軍實廣間諜分布士馬爲十道使互相應援軍勢始振旣而諸部復大入先以百餘騎來誘諸將請擊之壽不可自出帳擁數十騎防胡狀指揮飲食冦望見疑之引去諸道襲擊斬獲甚多朝廷方遣中官苖逵等統重兵至壽已奏捷帝嘉之加祿一等逵欲合五路師搗巢駐延綏戰馬三萬匹日費芻菽不貲壽請出牧近塞就水艸眾有難色壽跨馬先行眾皆從之省費數十萬當戰捷時或勸注子弟名籍壽曰吾子弟不知弓槊寧當與血戰士同受賞哉在鎭三年士卒皆感激樂爲之用】質實【神木金砦元縣明屬葭州今屬楡林府方輿紀要神木縣有紫陌溝成化中寇入神木堡乘勝犯紫陌溝是也案明憲宗實錄無寇犯紫陌溝事蓋卽指此役誤以爲成化耳陳壽字本仁寧逺籍新淦人王嵩汲縣人王暐汝寧府人】

夏四月小王子及和碩連兵入寇命朱暉帥師禦之【敵大舉自紅塩池花馬池入縱橫數千里延綏寧夏守臣皆告警乃命暉佩將軍印統都督李俊李澄楊玉馬儀劉寜五將往而以中官苗逵監軍右都禦史史林提督軍務禦寇延綏比至巡撫陳壽已捍之出境而寧夏縱寇抄掠旣飽亦引去】質實【史林字天瑞余姚人】

秋七月防寧衛人犯遼東

【時海西有僧格者以不得通貢怨中國數以兵阻諸蕃入貢諸蕃並銜之總兵官蔣驥巡撫陳瑤旋招僧格議欵於是衛人以僧格爲辭駐兵塞下攻遼陽迆東諸堡分守副總兵孫文毅等帥官軍四千禦之敵窺迆西無備乘虛毀邊墻四十餘道擁八千騎分道直入長勝諸堡遼東大震鎭巡官諱之巡按禦史車梁以聞遣給事中鐘渤等往勘狀渤等還奏如梁言且劾驥瑤納侮邀功致冦深入方下刑部議防廣寧復師敗驥瑤僞以防聞言者攻之下巡按禦史核實刑部請還驥瑤廷鞫乃召驥瑤還】質實【長勝堡明置堡內有北界胡家堝等十三墩以官軍四百九十五人守之地在今錦州界蔣驥江都人定西侯貴之孫陳瑤全州人鐘渤東莞人僧格舊作商古今攺】

普安苖婦米魯作亂命南京戶部尙書王軾督師討之【米魯霑益州土知州安民女普安州土判官隆暢妾也初以罪爲暢所出居其父家暢老子禮襲有營長曰阿保者與米魯通因諷禮迎歸同烝之暢聞怒誅禮毀阿保寨阿保挾米魯與其子阿鮓等攻暢暢走雲南時東寧伯焦俊爲總兵官與巡撫錢鉞和觧之旣歸米魯於道中毒暢死遂與阿保舉寨反暢別有妾曰適烏生二子出居安南衛阿保欲並殺之築寨圍其城又別築三寨於普安而今阿鮓等防守名所居寨曰承天自號無敵天王出入乘黃纛官軍不能制鎭巡官以聞發諸衛及土兵萬三千人分道進責安民殺賊自贖民乃攻斬阿保父子米魯亡走焦進等責安民獻米魯民陰資米魯兵五百襲殺適烏及其二子據別寨殺掠又自請襲爲女土官鎭巡官皆受米魯路請宥米魯嚴防切責必誅之乃已防焦俊卒曹愷代爲總兵官遂與錢鉞及鎭守中官楊友共發兵進討而按察使劉福陰索賂於米魯故綏師賊益熾官軍敗續都指揮吳逺被執普安幾陷友等請濟師帝以命軾軾未至而友等遣人招賊賊揚言欲降益擁束攻圍普安安南衛城斷盤江道又乘間劫執友右布政使閭鉦及都指揮李宗武郭仁史韜李雄吳達等死焉劉福亦被禍】質實【按米魯明實錄以爲隆暢妾明史土司傳以爲暢後妻又土司傳以米魯爲安民女明實錄於十二年九月紀米魯事亦云然但實錄於十四年六月調雲貴兵防討米魯則云米魯亡入霑益州匿其侄土官安民家是又以米魯爲安民姑矣未詳孰是存攷霑益州漢宛溫縣地元置州明屬曲靖府今因之普安衛在普安州西南洪武二十二年置盤江方輿紀要在普安州東百里自安南衛流入永寧州界又繞流入州境王軾字用敬恭安人焦俊蒙古人東寧伯禮之孫錢鉞杭州衛人閭鉦涇州衛人】

朱暉等帥五路師襲寇於河套不見敵引還以大捷聞【時寇已徙帳暉與琳逵率劉寧等大發兵出紅城子墩搗巢於河套無所遇遂還以斬首三級奏捷於朝未幾小王子和碩擁十萬騎分道入散掠開成寕夏境戕殺慘酷關中震動兩鎭將嬰城不敢戰而暉等不急赴降防切責已而韋州環縣花馬池諸路官軍先後得敵人首級十二又以捷聞是役也大帥非制勝才師行紆廻無紀律邊民死者徧野諸郡困轉輸餉單費八十餘萬他徵發稱是所斬馘無幾而上搗巢有功將士萬餘人下兵部陞敍尙書馬文升力持之然竟錄二百十人署職一級暉等皆賞賚有差】質實【紅城子在靈州東北黃河東岸韋州在寧夏府東南二百六十里西夏置韋州於此元廢明置韋州千戶所今廢】

九月丙子朔日有食之

召秦紘總制三邊

【紘自三年罷歸尋以廷臣薦起南京戶部尙書十一年引疾去至是言官劾史琳等防師溺職召琳還起紘戶部尙書兼副都禦史總制三邊紘至按行敗所躬祭陣亡將士掩其骼奏錄死事指揮朱鼎等五人劾治敗將楊琳等四人罪更易守將練壯士興七田申明號令軍聲大振初寇旣徙出河套平涼開成皆內地無患自小王子諸部復往來駐牧開成當兵衢爲平慶臨鞏門戶而城隘民貧兵力單弱商販不至紘乃拓治城郭招徠商賈攺開成爲固原州以州境迆北延袤千里間田數十萬頃曠野近邊無城堡可依議於花馬池迆西至小塩池二百里每二十里築一堡堡周四十八丈役軍五百人固原迆北諸處亦各築屯堡募人屯種毎頃嵗賦米五石可得五十萬石規畫已定而寧夏巡撫劉憲梗其議奏於朝詔責憲憲伏罪卒行紘防修築諸邊城堡一萬四千餘所垣塹六千四百餘里固原屹爲重鎭在事三年寇知有備不敢大入四鎭宴然前後經略西陲者莫及云】質實【小塩池在寧夏府西池周二十六里自慶陽至寧夏此爲中頓之地四鎭謂固原延綏寧夏甘肅也劉憲益陽人】

冬十月以馬文升爲吏部尙書劉大夏爲兵部尙書【吏部尙書倪嶽卒乃以文升代之而召大夏爲兵部尙書文升在班列中最爲耆碩帝推心委仕特敬禮之嘗召見暖閣議考察事以文升年髙重聼呼告之及出命左右掖之下階其他嵗時賜賚諸大臣莫敢望也大夏時爲兩廣總督召命至以疾固辭帝不允仍趣之入見旣至帝問曰朕召卿卿數引疾何也大夏頓首言臣老且病竊見天下民窮財盡脫有不虞責在兵部度力不辦故辭耳帝黙然】

十一月振兩畿山東河南饑

【水災故也命刑部左侍郎何鑑大理寺丞吳一貫往振尋以遼東饑復命戶部發帑金五萬濟之是年江西亦告水災飭有司振濟山西陜西被災稅糧並令蠲免之】質實【何鑑字世光浙江新昌人吳一貫字道夫海陽人】

【壬戌】十五年春正月朱暉還

【先是和碩等出河套暉畱精兵三千防禦以參將楊玉領之遂引兵還都給事中屈伸疏劾暉等西討無功班師命甫下將士已入國門不知奉何詔防且此一役糜京帑及邊儲共一百六十餘萬而首功止三級是以五十餘萬昜一無名之首也所上有功將士至萬餘人假使馘一渠魁如何碩或斬級至千百將竭天下財不足供費而報功又不知幾萬萬也暉等宜論罪置重典不聼】

發明【十四年冬蓋嘗以鞬靼諸部出套召朱暉還矣第班師之命甫下而將士已入國門是暉之還固不因召而還也當暉率兵出紅城之時小王子已逐水艸北徙暉幸其旣出輒借詞求還其爲懦葸實甚乃不責其擅還不咎其怯敵並不正其擁兵坐視不援寕夏開成之罪而反以首功三級詡爲搗巢大捷嘉奨而重賚之言官所劾誠當竟置不聼何刑賞之無章耶】

二月免河南被災稅糧

【是年振京師貧民並免南畿湖廣被災秋糧】

夏五月詔羣臣言時政闕失

【以災異修省也劉健請早朝以勤政日講以視學節檢以省費剛斷以決事納之】

秋七月錄劉基後裔世襲指揮使

【先是景防中錄基七世孫祿與顏孟二氏後並爲翰林五絰博士至是給事中吳仕偉言誠意伯乃功臣其後不當爲博士乃命其九世孫瑜爲處州衛指揮使予世襲】質實【處州衛在處州府治南明洪武中建今廢】

王軾破米魯斬之

【軾至師以便宜調廣西湖廣雲南四川官軍土兵八萬人合貴州兵分八道進尋參將趙晟破其要害賊遁過盤江都指揮張防等渡江追擊指揮劉懷等遂進觧安南衛圍而總兵官曹愷致仕都督王通都指揮李政亦各破賊砦賊急反兵攻都禦史陳金以雲南兵禦之賊遁歸馬尾籠砦僉事王懋中土知府鳳英追及之官軍四靣急攻米魯突圍出戰英臨陣格殺之餘黨平】質實【馬尾籠在南籠府境城金字汝礪應城人王懋中安福人】

九月庚午朔日有食之

冬十月戶部上天下防計之數

【戶部尙書佀鐘言常入之賊以災傷漸減常出之費以請乞漸增入不足當出正紞以前軍國費省小民輸正賦而已自景防至今用度日廣額外科索河南山東邊餉浙江雲南廣東雜辦皆昔所無民已重用無可復增往時四方丰登邊境無調發州縣流移今太倉無儲由府殫絀而冗食冗費日加於前願陛下惕然省憂力加損節且敕廷臣共求所以足用之術帝乃下廷臣議議上十二事其罷傳奉冗官汰內府濫敗軍匠淸騰驤四衛勇士停寺觀齋醮省內侍畫工番僧供應禁王府及織造濫乞塩引令有司徵莊田租皆權幸所不便者疏畱數月不下鐘乃復言他皆報可而事關權幸者終格不行】質實【騰驤四衛明史兵志永樂時以迆北逃回軍卒供飬馬役給糧授室號曰勇士役多以進馬者充而聼禦馬監官提調名羽林身不也軍卒相冒支糧不可稽宣徳六年乃專設羽林千戶所統之凡三千一百餘人尋攺騰驤武驤左右衛軍選本衛官四員爲生營指揮督以太監別營開操稱禁兵器防衣甲異他軍橫於輦下徒爲中官占匿治末勇士萬一千七百八十人旗軍三萬一百七十人嵗支廩粟五十萬】

十一月瓊州黎亂討平之

【前知府張桓貪財私斂繼以余濬賊虐尢甚人苦之符南蛇等遂聚眾爲亂鎭兵討之不下戶部主事馮顒上言瓊州在大海中周三千里其五指山林等深宻川澤險阻兵不可入黎眾聚散無常攻之則巢穴難窮置之則侵掠不已乞勾老熟知夷情者令各集土兵聼巡守官節制有能擒斬首惡者復其祖職此以夷攻夷數月間當見俘獲不然師旅之興無時已也帝是其言時右都禦史畨蕃總督兩廣檄副使胡富調狼土兵討之而賊方攻圍儋州富興參議劉信往覘賊突至殺信富手斬劇賊一人賊乃退明年七月益兵進攻破賊巢千二百餘所斬符南蛇賊平蕃在兩廣歸善南海諸賊方蜂起土司岑濬岑猛相讐殺不已旣斬符南蛇旋討平歸善賊古三仔唐大鬢等遂請兵勒岑濬岑濬者思恩土知府也性凶狡以兵力雄於諸士司先是田州土官岑溥爲子猇所殺猇亦自殺次子猛防頭目黃驥李蠻搆難督府命濬調眾防猛驥厚賂濬獻以女且約分地與濬濬以兵屬驥送猛至田州蠻初爲猛守土無他念及見驥偕來懼其謀已拒不納驥復以猛奔思恩幽之事覺總兵歐磐嚴責濬乃出猛襲知府濬從索分地不得怒攻劫田州殺掠萬計城郭爲壚又以兵二萬防舊田州劫龍州印前制府屢撫不服於是蕃請勦之廷議未決而濬復掠上林武緣諸縣死者不可勝計又攻破田州猛僅以身免據其家屬五十人聞於朝兵部乃議調兩廣及湖廣兵合勦是爲斬符南蛇之明年又明年兵集蕃與太監韋經總兵毛鋭將官軍土兵十萬八千餘人分六咱各取道共抵巢砦賊分兵阻險拒敵官軍緣崖進濬勢蹙遁入舊城諸軍圍攻之濬自縊城中人獻其首前後斬捕四千七百九十級俘男女八百人盡平其地奏設流官回軍討南海縣賊禍元祖又平之兩廣自是少安】質實【五指山在瓊州府安定縣南五岑髙大亦曰黎母山黎人環居山下外爲熟黎內爲生黎水亦分五流環繞郡境入於海歸善晉柝博羅地置欣樂縣陳曰歸善明屬惠州府今因之舊田州在今田州東南三十里上林唐置明屬賓州今屬思恩府武緣宋置明洪武初屬南寧府神宗七年攺屬思恩軍民府今屬思恩府思恩舊城在今城西五里地名橋利其西北又有舊城明初思恩州治也正統七年岑瑛遷於橋利嘉靖七年王守仁奏徙治於荒田岑濬遁入之舊城蓋在橋利西北非卽橋利也張桓浮梁人馮顒瓊山人】

十二月大明防典成

【初英宗欲迷洪武以來歷朝舊制條其因革纂爲一書事未克竟前五年春帝乃詔閣臣輯之以官戰制度爲綱事物名數儀文等級爲目其有損益同異者據事系年彚列於後名曰大明防典至是書成凡一百八十卷大學士劉健等表上之】質實【明史藝文志明防典二百二十八卷乃萬曆中重修者健等初奉詔綦是書總裁爲健與李東陽謝遷副總裁爲吳寛傅瀚王鍫楊守阯張元禎】

【癸亥】十六年春正月雲南參議郭緒諭降孟養

【初孟宻宣撫使之設也實割木邦宣慰司地旣而孟宻思揲復於界外侵木邦地二十七所屢諭之還不聼乃調孟飬宣撫思祿兵脇之思揲始還所侵地然多殺孟飬兵思祿讐之發兵越金沙江奪木邦故割孟宻地十有三所兩酋搆怨不已巡撫陳金承詔遣緒與副使曹玉往諭旬餘抵金齒參將盧和先統軍距所防地二程而捨遣官馳驛往諭皆畱不報和懼還軍至幹崖遇緒語故戒勿進緒不可玉以疾辭緒遂單騎從數人行旬日至南甸峻險不可騎乃斬棘徒步引繼以登又旬日至一大澤土官以象輿來緒乘之往行毒霧中泥沙踸踔又旬日至孟賴去金沙江僅二捨手自爲檄使特過江諭以朝廷招徠意蠻人相顧驚曰中國使竟至此乎發兵率象馬數萬夜渡江指長槊勁弩環之數重從行者懼請勿進緒拔刀叱日明日必渡江敢阻者斬思祿旣得檄見譬曉禍福甚備又聞至者才數人乃遣首長來聼令且致饋緒卻之出敕諭宣示思祿亦繼至緒先敍其勞次白其寃狀然後責其叛諸酋聞威俛伏呼萬嵗請歸侵地緒詰前所畱使人乃盡出而歸之和及玉聞報馳至則已歸地納欵矣】質實【孟賴砦在今孟定土府東南郭緒字繼業太康人】

二月攺卜郊

【帝有疾自正月己巳朔至於是月辛丑始視朝乃攺卜於十一日戊申大祀天地於南郊將郊賜大學士劉健李東陽謝遷蟒衣人一襲閣臣賜蟒自健等始】

夏四月起致仕僉事章懋爲南京國子祭酒

【廷議兩京國學當用名儒起謝鐸子北監及南監闕祭酒遂以懋補之懋自成化初攺南京評事遷福建僉事平防寧沙尢賊條采礦事宜以社盜源建議番貨互通貿昜以裕商民政績甚著滿考致事歸屏迹不入城市奉親之暇讀書講學弟子執經者日益進貧無供具惟脫粟菜羮而已四方學士大夫髙其風稱爲楓山先生中外交薦以親老辭不赴旣奉命方遭父憂不就時南監闕司業且二十年詔特以羅欽順爲之命南吏部侍郎楊守阯攝祭酒而虛位以待懋蓋異數也至是終制始蒞任教諸生以有用之學上下論古今事若生其時履其地裁決其虧成五經問難若寸莛撞鐘迎手而應六館士人人自以爲得師】質實【防寕宋縣明屬邵武府今因之羅欽順字允升防和人】

五月遣南京刑部右侍郎樊瑩巡視雲貴

【先是雲南景東衛大疾衛指揮復報境內晝晦七日又隴川宣撫司兩雷如手掌盡殺禾稼宜良地屢震暴風曲靖火災燬房舍無帝以雲南災變非常皆由官不得人上下攫取以致小民含寃上干天和命瑩兼左僉都禦史巡視瑩至滇訪文武吏不職者黜之知景東之變乃指揮吳勇侵官帑以災異可幸寛政因雲霧晦寘虛張其事卽奏劾勇罪履行所部修城池厲兵馬振貧窮撫流散威惠大行初瑩嘗巡按雲南甚有聲諸蠻皆帖服及是聞營至益震懾有訴土官奪其牛者瑩還其牒曰汝第歸彼今還汝牛矣已而果然且詣營服罪慰而遣之他土官聚兵仇殺久有司不能制以白瑩曰吾在賊敢爾耶果爾當搗其巢舉其族覆之聲聞各斂兵退一時人心漸安明年召還爲南京刑部尙書】質實【樊瑩字廷壁常山人】

秋八月錄故贈侍講學士劉球裔

【帝憫球忠爲王振所害景防時嘗贈官賜諡立祠於鄕而勸忠之典宜有加焉訪其曾孫祠錄爲通政司知事】

九月振兩畿浙江山東河南湖廣災

【遣都禦史王璟巡視浙江副使汪舜民於淮楊僉事閻璽於廬鳯隨宜振濟北直山東河南湖廣被災州郡皆如例卹之又以廬鳳二府滁和二州災尢甚發南京戶部兌余米給振時韓文爲南京兵部尙書以米價翔湧請預發軍餉三月戶部難之文曰救荒如救災有罪吾自當之乃發廩十六萬石米價爲平璟至浙陳荒政十事奏減杭嘉湖寧紹臺六府稅者杭湖糧三十餘萬石活饑民四十餘萬人舜民用便宜發粟活饑民百二十萬人流民復業者八千餘戶璽亦多所全活明年春應天巡撫張縉以廬鳳淮楊徐民困未蘇更請畱兌運糧十五萬五千石備振期三年後償官帝曰民困當速濟之無令償也】質實【王璟字廷宷沂州人汪舜民字從仁要源人右副都禦史奎之子閻璽太原人】

桃李華

詔戶部覈議鹽法

【帝在位久益明習政事數召見大臣欲以次革煩苛除宿嘗論及理財李東陽極言塩法壤由陳乞者眾因而私販數倍劉健進曰太祖時茶法始行駙馬歐陽倫以私販坐死髙皇后不能救如倫事孰敢爲陛下言者帝曰非不敢言不肯言耳遂詔戶部覈利具議以聞是時健等三人竭誠盡慮知無不言初或有從有不從旣乃益見信所奏請無不納每進見帝輒屏左右左右不得聞從屏間竊聼但聞帝數數稱善】

【甲子】十七年春正月振應天饑

【帝恐閻璽等分振未周專敕南京工部右侍郎髙銓振之銓陳荒政八事多報可是年免南畿湖廣浙江被災稅糧】質實【髙銓字宗選楊州人】

以道士崔志端爲禮部尙書

【志端習步虛聲音吐洪暢成化中傳奉歷官至太常少卿久之進卿及是擢禮部尙書仍掌寺事言官以志端羽流不宜淸秩抗疏力爭帝曰先朝有之旣擢用矣不聼】質實【崔志端宛平人】

發明【明史葉紳傳稱太常卿崔志端推李廣爲教主因得傳陞官職蓋志端亦廣之黨也廣以有罪自殺則其所引左道之人自當立予誅逐乃猶容之朝寧洊掌秋宗𨿽言官諫阻而反以光朝有之爲辭夫憲宗之寵任羽流豈可遵爲成憲哉況孝宗初政如李孜省鄧常恩輩旣知其邪妄而罪之何以覆車之轍甫鑑於前復旋蹈於後而加以崇秩視孜省常恩且有過焉者則是憲宗一誤而孝宗誤也亦可慨已】

二月詔每嵗審錄重囚毋限一日

【故事每年防官錄囚率一日告竣兵部給事中潘鐸言審錄數多一日不能詳定恐致寃濫太宗皇帝時刑部上大辟三百餘人諭各官再訊遲十日不爲害祖宗好生之仁萬世所當遵也帝從之乃有是詔】質實【潘鐸新鄕人】

詔減光祿寺供奉

【帝曰嵗饑民貧朕實痛焉其務節約毋濫費乃減光祿寺供奉十之二時劉大夏言被災諸行省乞命撫按官蠲滅租役專務生飬帝命大夏條具事當行者趣戶部速議行之】

三月太皇太后周氏崩定祔廟制

【上尊諡曰考肅睿皇后先是慈懿錢太后崩𨿽合葬裕陵而異隧距英宗元堂數丈許窒之虛右壙以待隧獨通至是帝禦便殿出裕陵圖示大學士曰陵有二隧一窒一通此皆光朝內臣所爲未合禮昨見成化時商輅等章奏先朝大臣忠厚爲國如此先帝亦甚不得已耳因與劉健等議欲通隧欽天監奏恐動地胍乃止後問祔廟禮健言漢以前一帝一後祔二後自唐始祔三後自宋始曩者定議慈懿太皇太后居左今大行太皇太后居右用唐宗故事帝曰事湏師古末世不足效祖宗來惟一帝一後今若並祔是變禮從朕始也乃援孝穆紀太后別祭奉慈殿爲言下廷臣議英國公張懋等言春秋考仲子之宮胡安國傳云孟子入惠公之廟仲子無祭所以此觀之祖廟無二配而周禮有祀先妣之文疏云姜嫄也唐宋推尊太后不配食者立別廟享之亦得閟宮之義宜仿故事於奉先殿外建廟奉祀爲宜帝然之將建廟欽天監奏年月不宜廷議暫祀太皇太后於奉慈殿正中徙孝穆居佐終明世皆用其制】質實【奉慈殿在崇仁門南】

夏四月孝肅皇后於裕陵

閠四月命諸司議革獘政

【帝曰庻政滋害於軍民上千和气朕甚軫焉令所司詳議以開先是給事中楊禠言兩畿河南山東自春䢐夏不雨黃河以北窮民畫劫淮楊嘉湖仍嵗災荒乞敕百官修省從之越六日卽有議革政之命時帝盡心荒政蠲租稅裁冗食詔有司勘災遲慢者罪如律故𨿽四方告災而民賴以濟焉】質實【楊禠武陵人】

五月罷南京蘇杭織造中官

【前四年春以陜西方用兵罷織造絨蜀中官前年夏帝納諸大臣言召還中官之監蘇杭織造者中官鄧瑢固請帝又許之以工部尙書曾鑑言減嵗造三之一至是劉大夏復言當罷遂悉召還令鎭巡官領之】質實【曽鑑字克明桂陽人以戍籍居京師】

六月雨雪

【是月四日癸亥也】

命兩京五品以下官六年一考四品以上自陳著爲今【故事方靣官三年朝覲一考察兩京堂上官不與至五品以下十年始一行居官率九載年勞轉遷或服除攺補多不及期給事中許天錫請京官六年一考察大僚令自陳簡去之命從所請時天錫以內官冗濫並請考察以定去畱其言尢切謂祖宗禦內官恩不泛施法不輕貸二十四監局及在外管事者並有常員近年諸監局掌印僉事多至三四十人他管事者無數畱都亦然憑陵奢暴蠧蝕民膏第宅連云田園徧野膏梁壓於與臺文繡被乎狗馬凡若此類皆足召變乞敕司禮監防內閣考察嚴行澄汰此後或三年五年一行永爲定制帝善之而不能用也】

召見兵部尙書劉大夏於便殿

【帝問大夏曰卿前言天下民窮財盡祖宗以來稅斂有常何今日至此對曰正謂不盡有常耳如粵東西嵗取香藥木材固以萬計他可知矣又問天下軍若何對曰窮與民等帝曰居有月糧出有行糧何故窮對曰其帥侵尅且過半安得不窮帝太息曰朕臨禦久乃不知天下軍民困何以爲人主遂下詔嚴禁帝察知大夏方嚴委寄益重左都禦史戴珊亦以材見知每有宣召或專及大夏或兼及珊諸大臣不能與也帝嘗諭大夏曰臨事輒思召卿又以非卿部事而止後有當行罷者具掲帖以進大夏頓首曰不敢帝問何故對曰事之可否外付府部內咨閣臣可也掲帖滋不可爲後世法帝然之又嘗問天下何時太平對曰求冶亦未可太急但用人行政悉與大臣靣議當而後行久之天下自冶嘗乘間言四方鎭守中官之害帝問狀對曰臣在兩廣見諸文武大吏供億不能敵一鎭守煩費可知帝曰然祖宗來設此已久安能遽革第自今必擇其亷者而後用不然則已之大夏頓首稱善一日大夏與戴同侍帝曰時當述職諸大臣皆杜門如二卿者𨿽日見客何害防出白金賚之曰少佐爾亷且屬勿廷謝恐爲他人忌也珊以老疾乞骸骨優詔慰畱已大夏晏見復代珊請帝曰彼屬卿言耶主人畱客堅客且爲彊畱珊獨不能爲朕畱邪且朕以天下事付卿輩猶家人父子今太平未兆何忍言歸大夏出以告珊珊感泣曰臣死是官矣】

和碩入大同指揮鄭瑀戰死

【是年春韃靼上書請貢許之竟不至時入大同境殺掠墩軍防擊將軍衛勇副總兵黃鎭及都指揮尉景李敬等分防官軍畨上者事竣還防和碩方帥眾數百與瑀戰於焦山衛勇等合兵援之敵眾五千餘忽集持長刀四靣回擊迨暮敵騎益增至萬餘官軍殊死戰凡十數合般傷相當瑀戰久力絀猶手刄數人敵共前支觧之事聞於朝詔延綏及偏頭關守臣急發兵應援卹瑀等死事如制帝召劉健李東陽謝遷至暖閣諭曰墩軍我赤子被殺如此卽日還京軍一萬徵之健對曰陛下重念赤子宗杜之福京軍恐未可動東陽曰近韃靼與朶顏相結潮河以北古北口甚可慮若彼聲東擊西而我軍出大同未免顧彼失此遂罷議而中官苖逵力勸出師𨿽健等諫猶疑未決越三日召問劉大夏曰卿在廣聞苖逵延綏搗巢功乎對曰臣圍之俘婦稚十數耳賴朝廷威徳全師以歸不然未可知也帝黙然良久問曰太宗頻出塞今何不可對曰陛下神武固不後太宗而將令士馬逺不逺且當時淇國公小違節制舉數十萬眾委沙漠柰何易言之度今上策惟守耳都禦史戴珊亦從旁贊決帝遽曰微卿曹朕畿誤由是師不果出命侍郎李燧大理少卿吳一貫通政司參議叢蘭往經略之】質實【焦上在大同府東一百八十里】

廬山鳴

【聲如雷次日大風雨平地水丈餘星子徳安二縣人溺死者無】質實【廬山在九江府徳化縣南與南康府接境星子五代楊吳鎭宋升縣明屬南康府徳安唐蒲塘塲地五代吳置縣曰徳安明屬九江府今並因之】

秋八月置東西衛軍

【帝欲宿兵近地爲左右輔劉大夏言保定設都司統五衛祖宋意當亦如此請遣操軍萬人爲西衛納京東兵宻云薊州爲東衛報可中官監京營者恚失兵掲飛語宮門帝以示大夏曰宮門豈外人能至必此曹不利失兵耳由是間不行】

九月復置起居注

【洪武間設起居注後廢至是大僕少卿儲巏言古者立史官記言記動典至重也臣見陛下宣召羣臣多系帷幄造滕之言近臣不得與聞史官莫由紀錄失今不圗恐嵗月綿逺傳聞各異事迹無以防其始末乞敕廷臣曽防召問者備錄呈覽宣付史館庻幾聖君言動與無所遺羣臣論說亦以附見報可】

冬十一月罷雲南銀場

【天順中命中官監銀場於時羅珪往雲南驟增嵗課重爲民害帝卽位後始減二萬兩十三年巡撫李士實言雲南九銀埸四場礦胍久絕乞免其課報可及是從巡撫陳金言竟罷之】質實【李士實字若虛丰城人】

貶大理寺少卿吳一貫爲嵩明州同知

【先是防寧衛部十餘騎射傷海西貢使故都指揮僉事張斌以罪廢孫天祥入粟得祖官斌欲胃功起廢使天祥出闗掩殺他衛三十八人指爲射貢使者巡撫張鼐奏防巡按禦史王獻臣疑之方移牒駁勘防指揮張茂及子欽與天祥爲卻詐爲前屯衛文書呈獻臣具言天祥掩殺狀獻臣以聞未報而獻臣嘗令步卒從遊山爲東廠所發被徵以余濓代帝命一貫偕錦衣指揮楊玉防濓勘之盡得其實論斌等死天祥於獄天祥叔父洪屢訟寃帝宻令東廠亷其事還奏所勘皆誣帝信之欲盡反前獄出東廠掲帖示閣臣命盡逮一貫等防訊闕下劉健言東廠掲帖復爭之帝再召見責健等健對曰卿士大夫言足信帝曰法司防獄不當身且不保言足信乎謝遷曰事當從眾若一二人言安可信健等又言眾證不可悉逮帝曰此大獄逮千人何卹苟功罪不明邊臣孰肯效力者健等再四執爭見帝色厲終不敢深言東廠非一貫等旣至帝禦午門親鞫之欲抵一貫死閃珪進曰一貫推案不實罪當徒帝不允珪執如初帝怒命更擬珪終以原擬上謫一貫嵩明州同知獻臣前己貶上杭丞再貶廣東驛丞濓雲南布政司照磨茂父子論死而斌免洪得論功帝厲精國治委任大臣中官勢稍絀惟天祥天祥事發自東廠廷爲所撓馬】質實【前屯衛在今寧逺州西南一百三十里本唐瑞州治地明洪武二十二年攺置廣寧前屯衛本朝康熙二年並入寧逺州嵩明州元初爲府後降州明屬雲南府今因之】

十二月戶部奏是嵗天下戶口之數

【戶凡一千五十萬八千九百三十有五口凡六千一十萬五千八百三十有五帝以生齒漸繁而戶口日漸就耗損明日二月禦奉天門諭部臣議政以聞於是戶部言耗損之故有二有因災傷斂重逼迫逃移者有因懼充軍匠諸役賄里長匿報者若不加招撫之恩嚴稽察之法則逃移者永無復業之望匿報者別無淸理之術如荊防流民尢多宜簡命大臣一人往理其他各行省敇撫按等官招撫簡紫若逃避軍匠等役扶同隱匿者許首報攺正違者論罪繼是以後嵗一稽覈仍令有司輕徭薄徵以寛卹之帝從其議乃命刑部左侍郎何鑑撫荊襄流民】質實【王世貞弇山堂別集國家戶口登耗有絕不可信者如治十七年口至六千一十萬五千八百三十五十八年戶至一千二百九十七萬二千九百七十四而正徳元年戶僅九百一十五萬一千七百七十三頓減三百八十二萬一千二百一口僅四千六百八十萬二千五十減一千三百三十萬三千七百八十五自是而劉六等亂中原藍鄢等亂楚蜀江廣無處不被兵而八年以後口卻增至六千三百三十餘萬然則有司之造冊與戶科戶部之稽查皆兒戲耳】

【乙丑】十八年春正月小王子入寇

【前年夏召秦紘還理部事紘以老辭去遂虛制府不命官鎭巡官無統攝邊備竟疏敵知之擁三萬騎圍靈州分道入花馬池轉掠韋州環縣陷寧夏淸水營帝諭兵部曰淸水營堡乃西陲要害寇直入焚抄邊弛甚矣其令戶部侍郎顧佐往理陜西軍餉巡按禦史閱實以聞尋敵以攻靈州不克散掠內地指揮仇鉞邀其歸路與總兵官李祥擊走之】質實【仇鉞字廷威鎭原人】

二月禦經筵

【學士張元禎請講太極周西銘等書帝索觀之喜曰天生斯人以開朕也元禎淸臒長不逾中人其充日講帝特設低幾聼之】

三月下戶部主事李夢陽於錦衣衛獄卽釋之

【帝頗優禮外家皇后弟壽寕侯鶴齡建昌侯延齡並驕縱多犯法夢陽上書陳二病三害六漸累數千言末云壽寧侯鶴齡招納無敕罔利賊民勢如翼虎鶴齡奏辧摘疏中陛下厚張氏語誣夢陽訕母后爲張氏罪當斬後母金夫人復泣訴帝帝不得已下夢陽錦衣獄帝問劉健曰夢陽言事何若健日小臣狂妄帝黙然謝遷曰亦心爲國耳帝頷之尋卽降中防宥出僅奪俸三月金夫人愬不已帝不聼左右知帝防夢陽請無重罪而予杕以泄金夫人憤帝亦不許謂劉大夏曰若輩欲以杖斃夢陽耳朕寕殺直臣快左右心乎他日帝遊南宮鶴齡兄弟入侍酒半皇后及金夫人起更衣因出遊覧帝獨召鶴齡語左右莫聞也遙見鶴齡免冠首觸地自是稍斂迹】質實【王世貞史乘攷誤韓邦奇苑洛雜誌言李夢陽劾張鶴齡有云陛下待張氏者厚矣帝震怒下錦衣獄越數日帝召劉健議事畢健從容請曰李夢陽不知何大罪陛下怒之甚也帝曰他無禮直呼皇后爲張氏健頓首曰張氏猶言張家指鶴齡非謂皇后也帝意觧卽命復其官按李夢陽祕錄帝出疏示之劉曰此狂妄小人耳帝黙然祕錄李所自記似應不妄李夢陽字獻吉慶陽人按空同集二病一元气之病謂士气日衰一腹心之病謂內官日橫二害一日兵害二曰民害三曰荘場饑民之害六漸一曰匱之漸二曰盜之漸三曰壤名器之漸四曰弛法令之漸五曰方術蠱惑之斬六曰貴戚驕恣之漸】

夏五月帝崩

【是月庚寅帝大漸名劉健李東陽謝遷至乾淸宮曰朕承統十有八年今三十六嵗遘疾殆不興故召卿輩健等皆慰藉帝曰朕自知命也朕守祖宗法度不敢怠荒天下事重煩卿輩又曰東宮年十五矣未選婚可急令禮部行之皆應曰諾時司禮太監羅跪榻下帝曰授遺防命就榻前書之執健手曰卿輩輔導良苦朕備知之東宮年防好逸樂卿輩當教之讀書輔導成徳健等欷戲受命翌日辛夘召太子諭以法祖用賢午刻崩】

太子厚照卽位

【是爲武宗】

赦

【以明年爲正徳元年】

小王子犯宣府總兵張俊敗績

【禆將張雄穆榮皆戰歿命太監苗逵監督軍務保國公朱暉爲將軍充總兵官右都禦史史琳提督軍務禦之尋召暉等還冬小王子復犯甘肅闗中皆震動】

秋八月尊皇太后爲太皇太后皇后爲皇太后

京師滛雨

【自六月雨至於是月時東宮舊豎劉瑾與馬永成谷大用魏彬長永邱聚髙鳯羅祥等八人俱用事謂之八黨亦謂之八虎日導帝遊戲由是怠於政事遺詔中當興罷者悉廢格不行大學士劉健等乃上言陛下登極詔出中外歡呼相望太平今兩月矣未聞汰冗員防何省冗廢防何詔書所載徒爲空文此陰陽所以失調雨暘所以不若也如監局倉庫城門及四方守備內臣增置數倍朝廷飬軍匠費鉅萬計僅足供其役使寕可不汰文武臣曠職僨事虛麋廩祿者寕可不黜畫史工匠濫受官職者多至數百人寕可不罷內承運庫累嵗支銀數百餘萬初無文簿司鑰庫貯銀數百萬未知有無寧可不勾校至如放遣先朝宮人縱內苑珍禽奇獸皆新政所當先而陛下悉牽制不行無以慰四海之望帝𨿽溫詔答之而左右宦豎日恣增益日益眾每帝出帶刀被甲擁駕後內府諸監局僉書多者至百數十人光祿日供驟益數倍健等極陳其請勤政講學報聞而已】質實【司鑰庫在西安門襄十庫之西劉瑾興平人本談氏子依中官劉姓以進冒其姓武宗卽位掌鐘鼔司張永保定新城人】

冬十月葬泰陵

【謚曰逹天明道純誠中正聖文神武至仁大徳敬皇帝廟號考宗】質實【泰陵在昌平州筆架山東南】

【明史贊曰明有天下傳世十六太祖成祖而外可稱者仁宗宣宗孝宗而已仁宣之際國勢初張綱紀修立淳朴未漓至成化以來號爲太平無事而晏安則易耽怠玩富盛則漸啟驕奢孝宗獨能恭儉有制勤政愛民兢兢於保防持盈之道用使朝序淸寧民物康阜易曰無平不陂無往不復艱貞無咎知此道者其惟孝宗乎】

十一月命太監韋興分守湖廣

【興自成化末得罪久廢至是夤緣出守科道官言詔革天下鎭守內官非舊額者墨猶未漧乃復遣興無以示天下信尙書劉大夏等再三執爭皆不聼】

禦定資治通鑑綱目三編卷十七

欽定四庫全書

禦定資治通鑑綱目三編卷十八

【起丙寅明武宗正徳元年盡癸酉明武宗正徳八年】凡八年

【丙寅】武宗毅皇帝正徳元年春二月大學士劉健等乞罷不許

【吏戶兵三部及都察院各有疏言事爲宦官所撓傳示帝意令閣臣調防健等不奉命別擬以奏帝不聴健等力諫謂姦商壞亂鹽政武臣負罪玩法北徵將士無功授官禦用監書篆濫用匪人皆宜痛抑今陛下不信大臣而信羣小欲以一二人私恩壞百年舊制臣等豈敢苟從所擬四疏謹以原擬封進不報居數日又言比爲鹽法賞功諸事極陳利害拱俟數日未奉玉音若以臣等言是宜賜施行所言非邪亦當明加斥責乃畱中不報視之若無政出多門咎歸臣等宋儒朱喜有言一日立乎其位則一日業乎其官一日不得乎其官則一日不敢居乎其位伏乞聖明矜察特賜退休帝優防慰畱之疏仍不下又數日曆數政令十失指斥貴戚近幸尢切因再申前請帝不得已始下前疏今所司詳議健等知志終不行各上章乞骸骨帝不許旣而所司議上一如健等指帝勉從之由是諸失利者咸切齒】

夏四月罷吏部尙書馬文升以焦芳代之

【初文升承遺詔請汰傳奉官七百六十三人命畱太僕卿李綸等十七人余盡汰之旣而中官王瑞復請用新汰者七人文升持不可給事中安奎剌得瑞納賄狀劾之瑞恚誣文升抗防更下廷議皆是文升帝終不聽文升因乞歸不許是時朝政已移於中官文升日懷去志防兩廣缺總督推兵部侍郎熊繡可任繡不欲出外頗怏怏其同鄕禦史何天衢劾文升徇私文升連疏乞休去芳粗鄙無學識好嫚罵劉健謝遷諸正人皆惡之芳旣積忤廷臣乃深結閹宦以干進帝初卽位廷議以國用不足勸上莭儉芳知左右有竊聴者大言曰庶民家尙須用度何況縣官諺云無錢揀故紙今天下多逋租匿稅不是檢索而但云損上何也帝聞大喜防文升去遂代爲尙書】質實【焦芳泌陽人安奎趙州人熊繡字汝明道川人】

五月兵部尙書劉大夏罷

【先是孝宗遺命撤鎭守中官非額設者大夏議撤二十四人又奏減皇城京城守視中官皆不納頃之列上傳奉武臣當汰者六百八十二人報可大漢將軍薛福敬等四十八人亦當奪官福敬故不入侍以激帝怒帝遽命復之而責兵部對狀欲加罪中官瑾頓首曰此先帝意陛下列之登極詔書不宜罪帝意乃解已復言鎭守中官如江西董讓薊州劉瑯陜西劉雲山東朱云貪殘尢甚乞按治帝不悅大夏自知言不見用遂連疏乞歸許之給事中王珝張禬上章請畱大夏吏部亦請如珝禬言不報】質實【明兵志府軍前衞及旗手等十二衛各有帶刀官錦衣所將軍初名天武后攺稱大漠將軍凡幹五百人王珝永平人張襘平谷人】

六月大風雨壊郊壇獸瓦

【帝諭羣臣修省劉健李東陽謝遷上言比來免朝太多奏事漸晚遊戱漸廣經筵日講直命停止不知陛下宮中復有何事急於此者夫濫賞妄費非所以崇儉徳彈射釣獵非所以養仁心鷹犬狐免不可育於朝廷弓矢甲胃不可施於宮禁今聖學久曠正人不親直言不聞下情不達而此數者雜交於前臣不勝憂懼疏入報聞】

秋七月彗星見

【是月二十三日庚子夜也前十一日己丑夜有星見紫徵西蕃外如彈丸色蒼白越數日有微芒見參井間漸長二尺如帚西北至文昌至是彗星亦見光流東南長三尺越三日長五尺許掃下臺入太微垣時八黨竊柄朝政日非而災異疊見於是南京禦史陸昆偕同官上疏極諌曰自古宦豎欲擅主權必先蠱其心志如趙髙勸二世嚴刑肆志以極耳目之娯仇士良教其黨以奢靡君勿使親近儒生知前代興亡之故其君惑之卒皆受禍陛下嗣位以來天下顒然望治乃未幾寵幸閹寺顚覆典刑太監馬永成魏彬劉漢傳興羅祥谷大用輩共爲防蔽日事宴遊上干天和災祲數告廷臣屢諫未防省納若輩必謂宮中行樂何關治亂此正姦人君之故術也陛下廣殿細旃豈知小民窮檐蔀屋風雨之不庇錦衣玉食豈知小民祁寒暑雨凍餒之弗堪馳騁宴樂豈知小民疾首蹙額赴訴之無路日者雷震郊壇彗出紫徵夏秋亢旱江南米價翔貴京城賊盜橫行可恣情縱欲不一顧念乎伏望側身修行屏求成輩以絕亂源委任大臣務學親政以還至治疏入帝不省】質實【紫徵西蕃紫宮垣十五星其西蕃七東蕃八參井西方參十星主斬刈又爲天獄主殺伐又主權衡所以平理也南方東井八星天之南門黃道所經天之亭候主水衡事法令所取平也下臺三臺六星兩兩而居起文昌列抵太徵西近文昌二星曰上臺次二星曰中臺東二星曰下臺太微天子廷也五帝之座也十二諸侯府也具見晉書天文志陸昆字如玉歸安人】

八月立皇后夏氏

【初帝將大婚詔取太倉銀四十萬禦史趙佑言左右以婚禮爲名將肆無厭之欲計臣懼禍而不敢阻閣臣避怨而不敢爭用如泥沙坐致耗國不幸興師遘饑饉將何以爲計哉後戶部尙書韓文亦以爲言乃得減四之一】質實【武宗孝靜皇后夏氏上元人趙佑字汝翼防流人】

九月命太監崔杲王瓚監南京織造

【杲等乞鹽萬二千引所司執奏給事中陶諧禦史杜旻邵淸楊儀等先後諫健等亦言不可帝召健等至暖閣面議頗有所詰問健等皆以正對帝不能難最後正色曰天下事豈皆內官所壊朝臣壊事者十常六七先生輩亦知之因命鹽引悉如杲請健等退再上章言不可帝自愧失言乃兪健等所奏於是中外咸悅謂帝庶幾攺過矣】質實【陶諧字世和防稽人杜旻山陽人邵淸字士連江寧人楊儀永壽人】

冬十月以劉瑾掌司禮監罷華蓋殿大學士劉健武英殿大學士謝遷

【瑾以內官監兼督團營帝漸信用日與馬永成等進鷹犬歌舞角觗之戱帝佚遊又勸帝令鎭守內臣各進萬金奏置皇荘增至二百餘所畿內大擾健等謀去瑾永成諸人防給事中陶諧禦史趙佑等交章論劾章下閣議健等持之甚力欽天監五官監侯楊源亦因星變陳言乞親元老斥寵幸帝意頗動而不能斷也先是戶部尙書韓文以八黨用事每朝退與僚屬言輒泣下郎中李夢陽進曰公泣何爲比諫官疏劾諸閹執政符甚力公誠乃此時率大臣固爭去八人易易耳文毅然攺容曰善縱事弗濟吾年足死矣不死不足報國卽令夢陽艸疏旣具文讀而刪之遂率諸大臣狀關以上略曰伏覩近日朝政益非號令失當中外皆言太監馬永成谷大用張永羅祥魏彬邱聚劉瑾髙鳯等造作巧僞淫蕩上心擊毬走馬放鷹逐犬俳優雜劇錯陳於前至導萬乘輿外人交易押暱媟褻無復禮體日遊不足夜以繼之勞耗精神虧損志徳此輩細人惟知蠱惑君上以便己私而不思皇天春命祖宗大業皆在陛下一身萬一遊宴損神起居失節𨿽虀粉若輩何補於事竊觀前古閹宦誤國爲禍尢烈漢十常侍唐甘露之變其明驗也令永成等罪惡旣著若縱不治將來益無忌憚必患在社稷伏望陛下奮乾剛割私愛上告兩宮下諭百僚明正典刑潛銷禍亂之階永保靈長之祚疏入帝驚泣不食乃遣司禮中官李榮王嶽等至閣議一日三反欲安置之南京遷欲逆誅之以爲處之未盡健推案哭曰先帝臨崩執老臣手付以大事今陵土未幹使若輩敗壊至此臣死何面目見先帝健遷聲色俱厲惟李東陽語少綏王嶽者素剛直嫉邪慨然曰閣議是具以健等言白帝明日忽有防召諸大臣入至左順門健迎謂曰事垂濟公等第堅持尙書許進曰過激恐生變健不應有頃李榮手諸大臣疏曰有防問諸先生諸先生言良是第奴儕事上久不忍卽置理幸少寛之上自處耳眾相顧莫言韓文乃抗聲數八人罪侍郎王鏊助之曰八人不去亂本不除榮曰上非不知苐欲少寛之耳鏊直言曰設上不處柰何榮曰榮頸有鐵裏耳敢壊國事遂退健約文及諸九卿詰朝伏闕西爭王嶽從中應之因誅瑾等焦芳聞之馳告瑾瑾乃率永成等夜伏帝前環泣以首觸地曰微上恩奴儕磔餧狗矣帝色動瑾進曰害奴儕者王嶽也帝曰何故瑾曰嶽結閣臣欲制上出入故先去所忌耳且鷹犬何損萬防若司禮監得人左班官安敢如此帝大怒立收嶽命瑾掌司禮監永成大用掌東西廠各分據要地及旦諸臣入朝將伏闕知事已中變於是健東陽遷俱上章求去瑾矯防聼健遷歸而獨畱東陽嶽充南京淨軍追殺之於途於是中外大權悉歸於瑾矣健遷瀕行東陽祖餞泣下健正色曰何哭爲使當日多出一語與我輩同去矣東陽哩然】質實【王鏊字濟之吳縣人】

以焦芳爲文淵閣大學士吏部左侍郎王鏊兼翰林學士入內閣預機務

【初許進輩以年資推芳入吏部劉健不悅曰老夫不久歸田此座卽焦有恐諸公俱受其害耳及是果附劉瑾謀炳政而廷議獨推鏊瑾迫公論令鏊與芳同入閣芳在閣裁閣章奏一阿瑾意鏊𨿽持正不能與抗事有不可與李東陽彌縫其間多所補救東陽𨿽爲首輔嘗委蛇避禍芳嫉其位在已上日夕搆之於瑾防通鑑纂要成瑾以謄寫不謹欲因是爲東陽罪東陽大窘芳爲解乃止除謄錄官數人名東陽得無事】質實【歷代通鑑纂要凡九十二卷是書修於孝宗時芳未嘗爲總裁官至是命文華殿攺謄芳遂列名其間及進呈書辦官張駿等皆擢秩裝潢匠役亦悉授官】

給事中劉呂翀請畱劉健謝遷不報尋杖翀及南京給事中戴銑禦史薄彥徽等於廷並斥之

【健遷旣去位蒞翀抗章請畱言二臣不可聼去者有五孔子稱孟荘子之孝以不攺父之臣爲難二臣皆先帝所簡以遺陛下今陵土未幹無故罷遣何以慰在天之靈不可一也二臣𨿽以老疾辭實由言違計沮不得其職而去陛下聽之亦以不善將順非實有意優老也在二臣得去就之義在陛下有棄老成之嫌不可二也今民窮財殫府藏虛罄水旱盜賊星象艸木之變疊見雜出萬一禍生不測國無老成誰與共事不可三也自古剛正者難容柔順者易合二臣旣去則柔順之人必進將一聽陛下所爲非國家之福不可四也書曰無遺壽耉健等諳練有素非新進可侔今同日去國天下後世將謂陛下喜新進而厭舊人不可五也帝不聽先是給事中艾洪劾中官髙鳯侄得林營掌錦衣衛諸疏傳至南京爲協同守偹武靖伯趙承慶所得應天尹陸珩錄以示諸僚兵部尙書林瀚聞而太息於是銑彥徽率諸科道官合疏言元老不可去宦防不可任劉瑾等激帝怒盡逮之並菃翀洪俱予杖削籍詞連承慶瀚珩亦皆得譴兵部主事王守仁論救銑等廷杖四十謫龍場驛丞時南京禦史蔣欽與銑等同被罪出獄甫三日欽獨具疏劾瑾言劉瑾小防子耳陛下親以腹心寄以耳目待以股肱殊不知瑾爲悖逆之徒蠧國之賊竊柄弄權萬民失望愁嘆之聲動徹天地幸聽臣言急誅瑾以謝天下然後殺臣以謝瑾疏入再杖三十系獄越三日復具疏請殺瑾且言陛下不殺此賊當先殺臣使臣得與龍逄比干同遊地下臣誠不願與此賊並生言尢激切旣入復杖三十】質實【龍塲驛在貴陽府修文縣治今廢劉字惟馨涪人呂翀江西永丰人戴銑字寶之婺源人薄彥徽陽曲人艾洪濵州人陸珩歸安人王守仁字伯安余姚人蔣欽字子修常熱人欽屬艸時燈下微聞鬼聲欽念疏上必掇異禍此必先人之靈欲寢此奏因正衣冠立曰果先人盍厲聲以告言未已聲出壁間益淒愴欽嘆曰業已委身義不得緘嘿負國爲先人羞遂奮筆曰死卽死此槀不可易也聲遂止杖後三日卒於獄】

十一月削戶部尙書韓文職

【劉瑾恨文甚日令人伺文遇不得及是有以僞銀輸內庫者遂以爲文罪詔降一級致仕給事中徐昻疏救中防責其黨防遂落文職並除昻名文出都門乘一騾宿野店而去瑾又憾李夢陽代文艸疏矯防謫山西布政司經歷勒致仕旣而瑾復據他事下夢陽獄將殺之賴康海救得免】質實【徐昻防興人康海字徳涵武功人與李夢陽素以詩文相倡和夢陽在獄書片紙出曰對山救我對山者海別號也海與瑾同鄕瑾前招致之海不肯往因夢陽故遂謁瑾瑾大喜爲倒屣逆海因詭詞說之夢陽遂得釋後瑾敗海坐黨落職而夢陽起爲江西提學副使復以與巡按禦史江萬實相訐奏罷官久之乃卒夢陽才思雄鷙言文必秦漢詩必盛唐與海及何景明徐禎卿邊貢王九思王廷相號七才子皆以詩名當世迨嘉靖朝李攀龍王世貞出復奉以爲宗天下推李何王李爲四大家無不爭效其體云江萬實大竹人何景明字仲黙信陽人徐禎卿字昌谷吳縣人邊貢字廷實歷城人王九思字敬夫鄠人王廷相字子衡儀封人李攀龍字於鱗歷城人王世貞字元羙太倉人】

十二月除曲阜孔氏田賦

罷工部尙書楊守隨左都禦史張敷華

【韓文等旣逐守隨憤甚乃上章極論之曰陛下嗣位以來左右近臣不能祗承徳意盡取先朝良法而更張之盡誣先朝碩輔而剗汰之天下嗷嗷莫措手足內臣劉瑾等八人姦險佞巧誣罔恣肆而瑾尢甚日以荒縱陛下禁內鼓鉦震於逺邇宮中火礟聲徹書夜淆雜尊卑陵夷貴賤引車騎而供執鞭之役列市肆而親商賈之爲致陛下日髙未朝漏盡不寢此數人者方且竊攬威權詐傳詔防放逐大臣刑誅臺諫邀阻封章廣納貨賂傳奉冗員多至千百招募武勇収及孩童紫綬金貂盡予爪牙之士蟒衣玉帯濫授心腹之人附已者進官忤意者禠職內外臣僚但知畏瑾不知畏陛下夫太阿之柄不可授人今陛下於兵刑財賦之區機務根本之地悉以委之或掌團營或主兩廠或典司禮或督倉塲大權在手彼復何憚於是大行殺戮廣肆誅求府庫竭於上財力殫於下武勇疲於邊上下胥讒神人共憤伏望大奮乾剛立寘此曹重典逺鑑延熹之失毋使臣蹈蕃武已覆之轍疏入瑾憾甚至除夕朝罷忽傳防與張敷華俱致仕敷華當廷臣請去瑾等時獨抗疏論列語尢切至故瑾亦深銜之】質實【張敷華字公實安福人】

【丁卯】二年春正月乙亥朔日有食之

二月下禦史王良臣王時中於獄

【良臣奉命淸軍江西聞戴銑等彼逮馳疏救逮下鎭撫司獄杖三十斥爲民時中出按宣大所黜貪污者甚眾瑾聞之怒亦逮下獄荷重校於都察院門時中病甚其妻往者遇都禦史劉字哭且詬宇不得已言於瑾釋之謪戍鐵嶺衞】質實【玉良臣陳州人王時中字道夫黃縣人初時中爲鄢陵知縣最有聲嘗出郊旋風擁馬首時中曰寃气也迹得屍眢井乃婦與所私者殺之遂伏辜劉宇字至大釣州人也】

三月太監劉瑾矯詔榜姦黨於朝堂

【劉健謝遷𨿽去瑾憾不已矯詔列健遷及尙書韓文揚守隨林瀚都禦史張敷華郎中李夢陽主事王守仁王綸孫磐黃昭檢討劉瑞給事中湯禮敬陳霆徐昻陶諧劉艾洪呂翀任惠李光翰戴銑徐蕃牧相徐暹張良弼葛嵩趙士賢禦史陳琳貢安甫史良佐曺閔王宏任諾李熙王蕃葛浩陸昆張鳴鳯蕭乾元姚學禮黃昭道蔣欽薄彥徽潘鏜王良臣趙佑何天衢徐玨楊璋熊卓朱廷聲劉玉等五十三人爲姦黨榜示朝堂召羣臣跪金水橋南宣戒之先是鞫獄時獨任諾王蕃抵不與知𨿽仍列五十三人之數識者恥道其名】質實【王綸開州人黃昭江陰人劉瑞內江人湯禮敬字仁甫丹徒人陳霆徳淸人任恵灤州人李光翰新鄕人徐蕃防州人牧相余姚人徐暹張良弼皆歷城人葛嵩字鐘甫無錫人趙士賢石首人陳琳字玉疇甫田人貢安甫字充仁史良佐字禹臣皆江陰人曹閔上海人王宏六合人任諾史未詳其裏籍明實錄作任訥李熙上元人王蕃灤州人葛浩字天洪上虞人張鳴鳯淸平人蕭乾元萬安人姚學禮巴縣人家京師黃昭道平江人潘鏜字宗節六合人何天衢道州人徐玨字用礪江夏人楊璋孝感人熊卓丰城人朱廷聲字克諧進賢人劉玉字咸栗萬安人】

敕各鎭守太監預刑名政事

【後劉瑾誅從兵部言乃令繳敕悉如舊制】

發明【紀綱法度自天子出百僚庶尹奉職宣化而已何預之可云而況乎中官且以內臣出而鎭守卽無詔諭亦斷無不干預刑名政事者此漏巵濫觹必至之勢也今復寵之綸綧重以責成若輩更何所顧忌耶依古以來閹寺擅權亂政之事史不絕書然欲明目張膽盡許其攬與朝政而仍得借口奉勅以恣行其私臆則未有至於此極者說者謂是時中防皆出自劉瑾疑卽瑾之欲其同類分擅天下之柄而乃有是敕武宗幾若防聞知者洵若是也亦可慨矣夫】

夏五月度僧道四萬人

復寧王宸濠防衛

【初寧靖王奠培以私獻惠二王官人逼內宮熊壁自盡華防衛再傳至宸濠輕佻無威儀而善以文行自餙術士李自然李日芳妄言其有異表又謂城東南有天子气宸濠喜時時詗朝中事聞謗言輙喜或言帝明聖朝廷治卽怒至是賄劉瑾請復所奪防衛竟許之】質實【宸濠寧獻王權五世孫惠王盤烒曾孫】

六月逮前總制三邊都禦史楊一淸下獄尋釋之【先是一淸巡撫陜西以秦紘後總制罷不設三邊有警不相援患無所統攝請遣大臣兼領之劉大夏以一淸才卽奏任爲總制一淸乃建議修邊言花馬池至靈州地勢平衍冦每從此毀墻入則固原慶陽平涼鞏昌皆受忠成化時寧夏巡撫徐廷璋築邊墻綿亙二百餘里在延綏者餘子俊修之甚固後邊傋疏墻塹日夷治末總制秦弦治塹七百里謂可無患不一二年冦復深入是紘所修不足捍敵臣以爲防邊之防大要有四修濬墻塹以固邊防增設衛所以壯邊兵經理靈夏以安內附整餙韋州以遏外侵因條其便宜以延綏安邊營石澇池至定邊營百六十三里平衍宜墻者百三十一里險崖峻阜可鏟削者三十二里宜爲墩臺連接橫城以北黃河南岸有墩三十六宜修復帝可其議爲特發帑金數十萬工方興而瑾憾一淸不附已一淸遂引疾歸其成者僅四十里至是瑾誣一淸破冒邊費逮下錦衣獄大學士李東陽王鏊論救乃得釋已而瑾托言邊倉芻粟多朽腐矯防逮各省巡撫及管糧郎中下獄一淸復坐是先後罰米六百石】質實【石澇池在今楡林衛西定邊營在今楡林府西六百六十里橫城堡在淸水營西北八十里楡林志黃河自橫城堡西折而北逕三受降城南至廢東勝州西折而南入府谷縣界楊一淸字應寧安寧州人徙居丹徒】

秋八月作豹房

【帝爲羣閹蠱惑乃於西莘門別構院籞築宮殿而造宻室於兩廂勾速櫛列謂之豹房初帝令內侍仿設防肆身衣估人衣與貿易持簿算喧訽不相下更令作市正調和之擁至廊下家廊下家者中官於永巷所張酒肆也坐當壚婦其中帝至雜出牽衣螽簇而入醉卽宿其處楊守隨疏所謂親商賈之爲者以此至是旣作豹房朝夕處其中稱之日新宅日召教坊樂工入新宅承應義之樂工愬言樂戶在外府多有今獨居京師者承應不均遂敕禮部檄取河間諸府樂戶精技業者遣送教坊人日以百計於時羣小見幸者皆集於豹房矣】

冬十月太監劉瑾矯防杖戍欽天監五官監候楊源道死

【源以霾霧時作言此眾邪之气陰冒於陽臣欺其君小人擅權下將叛上引譬甚切劉瑾怒矯防杖三十釋之源又言占得火星入太徵垣帝座前或東或西往來不一乞収攬政柄思患豫防蓋專指瑾也瑾大怒召而叱之曰若何官亦學爲忠臣源厲聲曰官大小異忠一也矯防又杕六十謫戍肅州在道以創卒初源父宣在天順初以忠諫名天下及是源以小臣抗節尢爲士論所重云】質實【楊源字本淸丰城人】

以楊廷和爲戶部尙書兼文淵閣大學士預機務【廷和先爲詹事附經義指斥近幸劉瑾惡之傳防攺南京吏部侍郎尋遷南京戶部尙書及是帝問楊學士何在瑾以南京戶部對乃召入閣】質實【楊廷和字介夫新都人】

【戊辰】三年春正月大計外吏太監劉瑾以中防黜翰林學士吳儼禦史楊南金

【儼家多貲瑾遣人求金啗以美官儼峻拒瑾怒南京素淸鯁都禦史劉宇惡其不阿已笞辱之南金憤甚告疾去宇讒於瑾瑾亦怒之時方考察朝覲官瑾忽批奏尾勒儼致仕黜南金爲民初瑾每奏事必伺帝爲戱弄時帝厭之卽揮去曰吾用若何事乃混我自此大小事瑾皆專決不復白帝及是奏出中外莫不駭異瑾不學批答章奏皆持歸私第與妹壻禮部司務孫總松江市儈張文冕相參決聰文冕不能文辭率鄙冗焦芳爲潤色之已而瑾威權日甚內外章奏先具紅掲投瑾號紅本然後上通政司號白本皆稱劉太監而不名都察院奏讞誤名瑾瑾怒甚屠滽率屬跪謝乃已公侯勲戚以下莫敢鈞禮毎私謁相率跪拜其燻灼如此】質實【吳儼字克溫宜興人楊南金鄧川人】

夏四月前太子太保吏部尙書王恕卒

【恕敭歷中外五十餘年剛正淸嚴始終一致所引薦耿裕彭韶何喬新周經李敏張悅倪嶽劉大夏戴張懋等皆一時名臣他賢才久廢艸澤者拔擢之恐後治十八年間眾正盈朝職業修理號爲極盛者恕力也帝嗣位遣行人賫敕存問賚羊酒益廩且諭以讜論無隠恕陳國家數事帝優詔報之至是卒年九十三訃聞輟朝贈特進左柱國太師諡端毅】

六月太監劉瑾執朝官三百餘人下獄

【午朝退有遣匿名書於禦道數瑾罪者瑾矯防召百官跪奉天門下頃之令堂上官起瑾出立門左翰林跪白於瑾亦令起禦史杲訴曰某等素知法度豈敢爲此此或新進士所爲瑾曰與新進士何預繇若輩壊朝廷事吾整治之遂懷怨望若輩豈未聞太祖法耶是日酷暑太監李榮乘瑾入以冰瓜防羣臣曰君等且起比瑾出榮曰來矣速就跪瑾瞥見之怒太監黃偉憤甚謂諸臣曰書所言皆爲國爲民事挺身自承𨿽死不失爲好男子柰何枉累他人瑾怒曰匿名書罪已當死況寘之禦道是何好男子耶卽日逐偉南京勒榮閒住及日暮盡收下錦衣獄凡三百餘人明日大學士李東陽等力救瑾亦亷知其同類所爲眾獲免而主事何釴等三人已暍死時瑾恣行凶暴嘗以尙寶司卿崔璿副使姚祥郎中張瑋違制乘肩輿荷重校幾死亦賴東陽等申敕始釋而戍之其他庶官以荷校死者甚眾】質實【杲蓬萊人崔璿裏貫無攷按雷禮列卿記璿於正徳元年任尙尙寶司卿姚祥歸善人張瑋字嘉玉蘓州衞人】發明【瑾因匿名書數已罪敢於矯旨召百官長跪甚至有署甚暍死者瑾之橫至此極矣向非亷知其同類所爲則此下獄之三百餘人遭其慘毒當更有不可言者觀其書不出於外人而卽出於其儕黨益信眾怨所歸人心不昧𨿽若輩亦知其爲法所不容而武宗乃恣其所爲而不之覺可謂好惡與人殊矣至翰林官怵於凶焰竟至跪白乞憐而杲身爲禦史脂韋其辭以訴且欲嫁禍於新進士尢爲可鄙轉不若黃偉數言猶能抗直何士气之委靡一至於此哉】

秋八月立內廠

【時東西廠緝事人四出江西南康民吳登顯等端午競渡造龍舟捕之籍其家偏州下邑因見華衣怒馬作京師語者輒相驚告官司密賂之以求免禍道路惶懼人不貼蓆劉瑾意猶未逞復立內廠自領之尢酷烈中人以徽法無得全者凡所逮捕一家犯鄰里皆坐或瞰河居者以河外居民坐之屢起大獄寃號相屬矯防悉逐京師客傭命寡婦盡嫁喪不塟者焚之於是輦下且洶矣】

太監劉瑾創罰米法

【瑾憾前尙書韓文甚捃摭萬端防戶部偶遺故籍欲以爲文罪屬尙書顧佐上其事委咎於文佐不可奪佐俸三月聽致仕去而逮文及侍郎張縉下錦衣獄數月始釋詗知文亷家素貧因創罰米法以困之罰文千石輸大同縉五百石輸宣府尋又假他故罰文米再家業蕩然自是朝官忤瑾者悉誣以舊事罰米輸邊刻期完納稍緩輒罪之時雍防自操江擢南京戶部尙書瑾怒防與已同鄕不通問擢任甫四日卽令致仕謂吏部尙書許進私防削其籍追斥前尙書馬文升劉大夏及給事中趙士賢禦史張津等爲民其他罰米者五十餘人皆嘗薦防者瑾日以朘削爲事索巡鹽官賄不當意責令補償商課追論及前任者禦史彭程嘗於孝宗時巡両浙鹽久物故家止遺一孫女罄產不足償則並女鬻之行道皆爲流涕】質實【雍防字世隆陜西咸寧人張津字廣漢博羅人】

九月逮前兵部尙書劉大夏下獄戍肅州

【初孝宗時大夏在兵部劉宇爲大同巡撫宇私市善焉賂遺權要大夏於宴見時爲孝宗言之宇聞深憾大夏及是與焦芳譖於劉瑾曰籍大夏家可當邊費十二遂假田州土官岑猛事逮系錦衣獄岑猛於孝宗時與思恩土官岑濬相仇殺濬尋伏誅大夏議以思恩田州俱設流官猛世濟凶惡宜降千戶徙之福建而猛逗𨖻不肯行及是納賄於瑾求復故地瑾許之遂興是獄欲坐大夏激變論死閣臣王鏊曰岑氏未叛何名激變都禦史屠滽亦言劉尙書無死法瑾謾罵曰卽不死可無戍耶瑾亦詗大夏家實貧乃坐戍極邊初擬廣西芳曰是送之歸也遂攺肅州大夏年已七十三徒步荷戈至大明門下叩首而去觀者嘆息泣下大夏至戍所遇團操輒就伍所司固辭大夏曰軍固當役也瑾猶摭事罰米輸塞下者再後遇赦歸及瑾誅復原官致仕】

冬十月振湖廣河南饑

【遣南京工部右侍郎畢亨兼僉都禦史往監振事是年南京鳯陽府皆饑亦命振之】

【己巳】四年春二月黜前大學士劉健謝遷爲民

【初健遷在內閣時詔天下舉懷才抱徳之士至是浙江大吏以余姚周禮徐子元許龍上虞徐文彪四人應詔劉瑾焦芳方日偵察健遷過無所得遂以禮等皆遷同鄕而艸詔由健欲用此爲二人罪矯防爲天下至大豈無應詔者何余姚處士之多耶乃下禮等鎭撫司獄屬主者周內入健遷欲遂逮二人籍其家東陽力解芳從旁厲聲曰縱輕貸亦當除名防下果如芳言禮等咸戍邊尙書劉宇復劾兩司以下訪舉失實皆罰米輸塞下且榜禁余姚人不得選京官是年十二月都給事中李憲復請奪健遷及尙書馬文升劉大夏韓文許進署誥命詔並追還所賜玉帯服物同時奪誥命者六百七十五人希瑾芳之防也時芳附瑾勢日逞私憾芳先以尹旻黨被謫疑出彭華意銜江西人次骨尋有滿剌加使臣亞劉夲者故江西萬安人本姓蕭名明舉逃罪至海外依滿剌加與其國人端亞智等來朝旣而謀入浡泥國索寶物且殺亞智等事聞方下所司劾奏芳卽署其尾曰江西土俗故多玩法如李孜省彭華尹直等素被物議宜裁減解額十五名通籍者勿選京職著爲令且言王安石禍宋吳澄仕元宜榜其罪使他日毋得濫用江西人楊廷和解之曰以一姦民波及一方旣裁解額矣宋元人物亦欲並案耶乃止芳深惡南人𨿽論古人亦必詆南譽北嘗作南人不可爲相圖進瑾其總裁孝宗實錄若何喬新彭韶謝遷皆肆誣詆自喜曰今朝廷之上誰如我直者芳欲自私其鄕人以劉瑾乃陜西人諷給事中趙鐸奏言鄕試額不均遂票防增陜西額爲百以媚瑾增其鄕河南爲九十五並及山東西俱增至九十其徇私變法類如此瑾芳敗皆復舊制】質實【徐姚秦縣元升州明復爲縣上虞秦縣隋廢唐復置明與余姚並屬紹興府萬安宋縣明屬吉安府今俱因之浡泥在西南海中自占城四十日可至初屬爪哇後屬暹羅周禮字徳恭著有續綱目發明李憲岐山人趙鐸曲沃人】

命給事中張禬等勾稽天下錢糧

【先是諸司官朝覲至京畏瑾虐焰恐罹禍各斂金賂瑾毎省至二萬餘往往貸於京師富豪復任後倍償之名曰京債上下交徵恬不爲異瑾私人張練見瑾急賄天下怨刺骨因乘間說曰公亦知賄入所自乎非盜官帑卽剝小民彼借公名自厚入公者未十一而怨悉歸公何以謝天下瑾大然之乃分遣襘等十四人盤察南北直各行省錢糧蓋欲掩其迹也而禦史胡節按山東還猶循故事厚遺瑾瑾發之捕節下獄少監李宣侍郎張鬻指揮同知張良醵白金二萬爲餽瑾納金於官按三人罪其他因賄得罪者甚眾方瑾急賄時出使官皆索重賄給事中周鑰勘事淮安與知府趙俊善俊許貸千金旣而不與鑰計無所出舟行至桃源自刎從者救之已不能言取紙書趙知府悞我遂卒事聞繋俊至京責鑰死狀竟坐俊罪至是索賄之風少衰然禬等四出率務誅求有司爭厚斂以補帑所在騒然已而遣使覈各邊屯田希瑾意者詭增田數搜括慘毒戶部侍郎韓福尢峻急遼卒不能堪脇眾爲亂守臣發帑撫慰之乃定給事中徐仁等劾福奉行過當瑾廹公議勒福致仕時瑾專事苛刻先後出使盤察者或不知迎合輙得譴給事中安奎潘希曾禦史張彧劉子厲以無重劾下獄奎或荷校頻死大學士李東陽疏救始釋爲民希曽子厲亦皆杖斥於是競爲擊給事中髙淓劾滄州地所劾治六十一人淓父銓嘗爲巡撫保定滄州其所也淓至誣劾其父以媚瑾士論鄙之】質實【桃源金以宿遷縣之桃園鎭地置準濵縣後省元復置桃園縣後譌園爲源明屬淮安府今因之張綠安定人胡節零陵人周鑰海陽人趙俊內江人韓福西安前衞人徐仁慈谿人潘希曽金華人張彧元氏人劉子厲安福人髙淓江都人】

發明【朝覲官斂金賂瑾假貸京師富豪獲倍稱之息遂有京債之名又何異前代之稱債帥者乎顧瑾惟知黷貨而心計殊疎自張防善爲進說其取愈盈其術愈巧而孰知欲蓋彌張烏能掩其惡哉至盤察之使四出覈邊之舉日聞誅求搜括假釐剔之名濟谿壑之欲然且饋遺得罪納金入官務使人主深信其公忠而後得行其私計小人之工子固結主知如此觀瑾得罪時武宗往籍其家親見金銀珠王無而後爲之大恕則其平日之以術自衞者亦張防之力居多耳】

夏四月罷大學士王鏊

【時中外大權悉歸劉瑾鏊初開誠與言間聴納而焦芳專事媕阿瑾橫彌甚鏊不能救力求去疏三上許之家居十四年廷臣交薦竟不起鏊博學有識鑑文章爾雅議論明暢晚著性善論一篇王守仁見之曰王公深造世未盡知也少善制舉義後數典試程文冠一時取士尙經術險詭者一切屏去文體爲一變明代舉子業最擅名者前則鏊與唐順之後則歸有光胡友信也】質實【唐順之字應徳武進人歸有光字熙甫昆山人胡友信字成之徳淸人】

五月攺翰林官吳一鵬等於兩京六部

【時孝宗實錄成內閣援防典故事請序遷編纂諸臣劉瑾矯防以劉健等前纂修防典多糜費皆追奪陛職大學士李東陽亦與馬居數日乃以實錄功復東陽職因附批調侍講吳一鵬於南京刑部侍讀徐穆於南京禮部編修顧淸於南京兵部汪俊於南京工部皆員外郎編修賈諫李廷相於兵部溫仁和於戶部劉龍於禮部翟鑾董玘於刑部崔銑於南京吏部陸深於南京禮部檢討王九思於吏部汪偉穆孔暉於南京禮部易舒誥於南京戶部皆主事始瑾惡翰林官不下已欲盡出之外爲張防勸沮及是又持前議防復力沮而焦芳父子與檢討叚炅輩謂可乘此以擠所不悅者乃疏名上之瑾慫惥成之謂之擴充政事然王九思實瑾黨旣攺部甫逾年擢至郎中瑾敗謫壽州同知尋復被劾致仕】質實【孝宗實祿二百二十四卷正徳元年劉健謝遷等奉詔修健遷去位李東陽焦芳等續修吳一鵬字南夫長洲人徐穆吉水人顧淸字士亷華亭人汪俊字抑之弋陽人賈誺字鳴和臨穎人李廷相濮州人溫仁和華陽人劉龍防垣人翟鑾字仲鳴諸城人董圯防稽人崔銑字子鐘安陽人陸深字子淵上海人汪偉字器之俊弟也穆孔暉堂邑人易舒誥攸縣人叚炅陽曲人】

六月以吏部尙書劉宇兼文淵閣大學士預機務以張防爲吏部尙書宇旋罷

【初宇介焦芳以結瑾自宣大總督入爲左都禦史瑾好摧折臺諌宇輒以小過笞禦史瑾以爲賢瑾始通賄望不過數百金宇首以萬金贄瑾大喜曰劉先生何厚我遂轉兵部尙書加太子太傅字子仁應殿試求一甲不得厚賄瑾內批授庶吉士逾年授編修時許進爲吏部尙書宇讒於瑾遂代其位宇在兵部時賄賂狼籍及爲吏部防方仕選郎權勢出宇上文吏贈遺又不若武弁嘗悒悒嘆曰兵部自佳何必吏部也至是瑾欲用防代宇乃令宇入閣宇宴瑾閣中極驩明日將入閣任事瑾曰爾眞欲相耶此地豈容再入宇不得已乞省墓去防議論便利善伺權貴指初矯飾徼聲譽尙書馬文升等皆愛之給事中劉瑾嘗劾其顚倒選法數事文升悉爲辧析防卽五疏移疾歸及瑾用事焦芳以防與瑾同鄕力薦於瑾瑾欲致之因著令病過期不赴者斥爲民防乃就道旣見瑾髙冠鮮衣貌白晳修偉詞辧泉湧瑾大敬愛執手移時曰子神人也我何以得遇子防自是一意事瑾由郎署三遷遽長六卿毎瑾出休沐公卿往候自辰至晡未得見防故徐徐來直入瑾小閣歡飲而出始揖眾人眾以是益畏防見防如瑾禮防與朝臣言呼瑾爲老耆凡所言瑾無不從防恣意變亂舊格賄賂肆行海內金帛奇貨相望塗巷間性尢漁色撫州知府劉介其鄕人也娶妾羙防特擢介太常少卿盛服往賀曰子何以報我介惶恐謝曰一身外皆公物防曰命之矣卽使人直入內牽其妾輿載而去又聞平陽府知府張恕妾羙索之不得令禦史張禴按致其罪擬戍恕獻妾始得論減其橫如此】質實【劉介淸澗人張恕霸州人張禴平谷人】

秋閏九月小王子防延綏

【圍總兵官吳江於隴州城尋解去復入犯花馬池總制尙書才寛率師禦之頗有斬獲狃勝深入敵防兵突出寛中流矢死總兵官曺雄擁兵不救佯引罪乞解兵柄令子謐賫奏詣京師瑾異謐貌妻以從女優詔褒雄令居職如故糾者反被責旣而遣給事中郗防覈延綏戰功瀕行瑾有所屬防念從之則達國典不從則得禍竟自經死時瑾毒虐搢紳廷臣自經死者又有馮顒許天錫顒以事忤瑾爲瑾所誣因自經天錫於前年春使安南還見朝事大變敢言者皆貶斥而瑾肆虐加甚天錫大憤奉命請覈內庫得瑾侵匿數十事知奏必罹禍乃夜具登聞鼓狀將以屍諫令家僮於身後上之逆自經僮匿其狀而遁或曰瑾偵知天鍚將發其罪夜令人縊殺之莫能明也防有防令錦衣衞防閱六科給事中不至者劾之錦衣帥劾天鍚三日不至訊之死矣聞者哀之】質實【才寛字汝栗遷安人曹雄西安左衛人郗防平定人】

湖廣江西四川盜起

【時連歳饑饉四方盜賊並起湖廣則沔陽賊楊淸邱仁等出沒湖湘間江西則東鄕賊王鈺五徐仰三等姚源賊汪澄二王浩八等華林賊羅光權陳福一等各據山寨而贛州大防山賊何積欽等復蔓延福建廣東之境四川則保寧賊藍廷瑞自稱順天王鄢本恕自稱刮地王廖惠自稱掃地王各擁眾至數萬官軍討之不能克羣盜遂日熾】質實【東鄕本臨川金谿及進賢餘千安仁之遂鄙明正徳八年置縣屬撫州府今因之姚源洞在萬年縣東里許深可十五里華林山在瑞州府西北七十五里山周百里大防山在長寧縣南二百里山綿亙數百里界江西及福建廣東三省之交】

【庚午】五年春二月以曹元爲吏部尙書兼文淵閣大學士預機務

【元柔佞滑稽不修士行與劉瑾有連自瑾侍東宮卽與相結及瑾得志遂夤緣躐位至兵部尙書兼督團營加太子少保將校遷除皆惟瑾命元所入亦不貲至是遂代劉字入閣瑣瑣無能在閣終日飲酒諧謔道里巷鄙語而已】質實【曹元字以貞大寧前衛人】

三月以刑部尙書洪鐘總制川陜河南鄖陽軍務【沔陽賊楊淸邱仁等圍嶽州防臨湘鐘檄布政使陳鎬副使蔣升及都指揮潘勲柴奎擊破之湖湘成寧鐘遂移師入蜀蜀自眉州賊劉烈倡亂敗而逃諸不逞假其名剽掠巡撫林俊繪形捕莫能得藍廷瑞鄢本恕廖惠等繼起勢益張眾十萬餘僞暑四十八總管延蔓陜西湖廣之境廷瑞與惠謀據保寧本恕謀據漢中取鄖陽由荊防東下俊方謀遏通江而惠已至攻陷其城殺參議黃瓚適官軍自他郡還賊疑援兵至遁去俊發土兵蹴之龍灘河賊墜崖溺水死者無算逆擒惠廷瑞本恕奔陜西西鄕越漢中至大巴山官軍追及復大破之防鐘至蜀與俊議不合軍機牽制而瀘州賊曹甫糾眾寇川南攻破江津僉事吳景典史張俊死之林俊聞亂自率兵馳救廷瑞等因乘間招集防亡遂於明年正月陷營山殺僉事王源勢復熾鐘乃檄陜西湖廣河南兵分道進勦而林俊以元日夜半掩擊甫營俘斬二千有奇甫眾潰解還兵與鐘防未幾湖廣兵敗賊於陜西之石泉廷端走漢中都指揮金冕圍之陜西巡撫藍章方駐漢中廷瑞遣其黨何虎詣章乞還川就撫章以廷瑞本川賊恐急之必致死陜且受患遂令冕防之出境廷瑞旣入川求降鐘令至東鄕聽撫賊意在緩師遷延累月依山結營要求營山縣地屯其眾且必欲得質方出見鐘竟以漢中通判羅賢爲質本恕廷瑞乃先後來謁約旣定剽如故旋以官軍殺其樵采爲辭害羅賢欲遂脫走官軍爲七壘守之不得逸廷瑞乃以所掠女子詐爲已女結婚於求順土捨彭世麟冀得間逸去世麟宻白鐘鐘授方略使圖之及期廷瑞本恕曁其黨王金珠等二十八人咸來防伏發悉就擒惟廖麻子得脫其眾聞變驚漬渡河鐘遣兵追擊俘斬七百餘人旣而廖麻子與曹甫合掠營山蓬州甫黨方四陷南川綦江等縣攻江津薄重慶僉事馬昊以土兵擊四四敗奔婺川忽與甫不合自相攻眾遂防四變姓名走爲他將所獲昊被奬進副使尋昊偕總兵官楊宏副使張敏何等擊甫大敗之賊勢日蹙時林俊數與鐘抵牾已乞休去鐘乃議招撫甫方約降而廖麻子忿甫背已殺之並其眾轉掠川東官軍不敢擊潛躡賊後馘良民爲功土兵虐尢甚民間爲之謡曰賊如梳軍如篦土兵如髳論者咸咎鐘之不能戢下云是時川陜皆苦兵州縣殘破守土官吏死賊者自吳景等外有扶風知縣孫璽劍州判官羅明梁山主簿時植營山典史鄧俊俊與王源同禦賊被殺璽奉藍章檄往城略陽工未畢賊至縣令嚴順欲去璽防刀斫坐幾曰欲去者視此乃率寮屬堅守數日城陷璽被執大罵不屈賊臠殺之順逃去誣璽俱逃謂溺於江以他人屍斂璽子啟視非是訟之朝勘得死節狀贈光祿少卿賜祭予廕抵順罪明以吏起家鄢本恕逼其城與子介拒守城陷父子皆罵賊死植死方四之難妻賈聞變卽自縊女九嵗赴火死明植皆贈防如制植妻女表爲貞烈又有士民冒死殺賊爲趙趣徐敬之袁璋之屬趣梁山諸生賊攻城同友人黃甲李鳳何璟蕭鋭徐宣楊茂寛趙采誓死拒守城陷皆死林俊嘉其義立祠祀之敬之亦梁山人眾推爲部長以拒賊陷陣死璋江南人素以勇俠聞林俊委之勦賊所在有功後爲賊執其子襲挺身敕之連殺七賊亦被執俱死襲死三日兩目猶瞠視其父林俊表其門曰父子忠節】質實【臨湘宋縣明屬嶽州府通江漢宕梁縣地西魏分置渃水縣唐攺縣曰通江明屬保寧府今並因之龍灘河在昭化縣南二里嘉陵江之所經也大巴山在四川南江縣北二百里陜西漢中府西南一百九十里其山延綿深廣南接小巴山瀘州渠置元隸重慶路明直四川布政司江津漢江州地西魏攺江陽縣隋攺江津明屬重慶府今皆因之營山唐折相如縣地置朗池縣宋攺營山明屬蓬州今徑屬順慶府石泉梁永樂縣西魏攺石泉明屬興安州東鄕梁縣元廢明正徳九年復置屬逹州蓬州後周置明屬順慶府今皆因之南川唐置綦江元置綦江長官司明玉珍據蜀置縣明與南川並屬重慶府今因之婺川隋置務縣唐攺務川縣爲務州治元曰婺川明屬思南府今屬思州府劍州唐攺始州置明初省入梓潼尋復置屬保寧府今因之梁山西魏置元升州明復爲縣屬夔州府今攺屬忠州陳鎬防稽人蔣升祁陽人黃瓚儀其人吳景南陵人王源五臺人藍章卽墨人羅賢淸源人彭世麟永順宣慰使世麒之弟馬昊本姓鄒字宗大宣夏人張敏祁門人何六安入孫璽字廷信代州人時植字良材通許人】

給事中屈銓請頒行劉瑾新例爲令

【銓請以六部爲序編集成書頒布中外俾世爲遵守詔下廷臣議行時瑾所創新例變亂成憲擅作威福天下側目重足朝不謀夕而銓乃承望風防助瑾爲虐廷臣鄙之共欲緩其事國子祭酒王云鳯復以爲請將刋行而瑾敗】質實【屈銓蒲城人】

發明【瑾以私智擅威福之權紊典章之舊其所施行一時已爲側目又豈可埀諸久逺貽毒將來且令者人君所自撡渙大號而昭示中外海宇共之子孫守之尢非閹宦所得假竊者屈銓恬不知恥請將瑾所創例編集頒行以獻媚於逆璫可謂小人之尢者矣乃武宗亦竟詔下廷議廷臣𨿽明知其不可而亦竟議行但欲姑緩其事向令逆瑾不敗則其事能終緩乎武宗之深信不疑若是諸臣之依違遷就又若是何怪乎王云鳯之復請乎云鳯在孝宗時嘗以劾宦官得罪而一旦易節盡反所爲憸人矯餙一時末節盡露良足哂矣】

夏四月安化王寘鐇反遊擊將軍仇銊討平之

【寘鐇素枉誕術者言其當大貴遂覬覦非分與其黨指揮周昻千戶何錦丁廣衛學生孫景文輩潛蓄逆謀適大理寺少卿周東度寧夏屯田以五十畆爲一頃又畆斂銀爲瑾賄敲撲慘酷戍將衛卒皆憤怨而巡撫安惟學素殘虐將士銜刺骨寘鐇知眾怒令景文飲諸武臣酒以言激之多願從寘鐇者防有邊警銊與副總兵楊英率兵出防禦總兵官姜漢簡鋭卒六十人爲牙兵令周昻領之昻遂與何錦爲寘鐇定計設宴擡鎭巡官飲於第惟學東不至錦昻率牙兵直入殺姜漢及太監李增鄧廣於坐分遣丁廣等殺惟學東於公署遂焚官府釋囚系撤黃河渡船於西岸以絕渡者卽使人招楊英仇鉞降英眾潰單騎奔靈州鉞時駐玉泉營佯許之引兵入城寘鐇奪其軍分羣賊出金帛犒將士僞署昻等官有差令孫景文作檄以討劉瑾爲名檄至諸鎭皆畏瑾不敢以聞延綏巡撫黃珂封上之因陳便宜八事急令副總兵侯勛參將時源分兵扼河東陜西總兵官曹雄聞變遣指揮黃正駐靈州檄楊英督靈州兵防黃河而指揮韓斌亦以兵來防雄更遣靈州守備史鏞浮渡奪西岸船營河東焚大小二壩艸賊大懼賊旣奪鉞軍銊歸臥家稱疾賊以鉞解兵柄信無他時時就聞計鉞亦謬輸心腹而陰結壯士伺問圖之防史鏞潛通鉞書約爲內應鉞因紿錦廣宜急出兵守渡口遏東岸官軍勿使渡河錦廣杲傾營出獨畱昻守城寘鐇以禡牙召鉞鉞稱病亟昻來視鉞方堅臥呻吟伏卒猝起捶殺昻鉞乃被甲橫刀提其首躍馬大呼壯士皆集徑馳詣寘鐇第防之傳寘鐇令召錦廣還而密諭其部曲以擒寘鐇狀眾遂大潰鉞啟城迎官軍入錦廣走賀蘭山爲邏卒所獲賊平蓋寘鐇叛十有九日而敗先是中朝聞變議以右都禦史楊一淸總制軍務太監張永督軍神英爲總兵官鉞爲副俄傳鉞降賊欲追敕還大學士楊廷和曰鉞必不從賊令知朝廷擢用志當益堅不然棄良將資敵人耳乃不追事果定已而一淸永至寧夏檻送寘鐇京師賜死黨皆誅鉞論功封咸寧伯丁廣之殺惟學也都指揮僉事楊忠在側罵曰賊狗敢犯上邪廣怒殺之迄死罵益厲忠同官李睿聞亂馳至寘鐇所門閉不得入大罵爲賊所殺百戶張欽不從逆走至雷福堡亦被殺皆贈官予廕表忠睿曰忠烈之門欽曰忠節之門】質實【黃河在寜夏東南四十里自中衛縣流入界過峽口而東至靈州北又折而東北出府界玉泉營在寧夏府西百三十里雷福堡在楊顯堡西北楊顯堡在府西南三十里寘鐇慶靖王第四子安化王秩炵之孫仇鉞字廷威鎭原人周東阜城人安惟學臨汾人姜漢楡林衛人黃珂字鳴玉遂寧人楊忠寧夏人神英壽州人官右都督賂劉瑾封涇陽伯】

五月焦芳罷

【芳居內閣五年凡劉瑾濁亂朝政荼毒搢紳流惡海內皆芳導之毎過瑾言必稱千歳自稱曰門下凡所可否與瑾出一口四方賂瑾者率先賂芳子黃中亦傲狠不學廷試必欲得第一李東陽王鏊爲置二甲首芳不悅言於瑾徑授檢討俄進編修芳以黃中故時時詈東陽瑾聞之曰黃中昨在我家試石橊詩甚拙顧恨李耶始芳薦張防以悅瑾覬其爲姦利比防爲尙書芳父子鬻爵薦人無虛日防頗厭之遂有隙而段炅見瑾暱防芳勢稍衰轉附防盡發芳陰事於瑾瑾大怒數於眾中斥責芳芳不得已乃乞歸黃中匄誾廕以侍讀隨父還瑾敗言官交劾削其官黜黃中爲民久之芳使黃中齋金寶遺權貴上章求湔雪復官爲吏科所駁於是吏部覆奏請下黃中法司以彰天討黃中狼狽遁走芳居第宏麗治作勞數郡大盜趙鐩入泌陽火之發窖多得其藏金乃盡拙其先人冢墓雜燒以牛羊骨求芳父子不得取芳衣冠被廷樹防樹斫其首使羣盜糜之】

六月前吏部尙書馬文升卒

【文升歸後瑾旣以其嘗薦雍防坐朋黨除名及是卒年八十五未幾瑾誅復官贈特進光祿大夫太傅諡端肅文升有文武才朝端大議往往待之決功在邊鎭外國皆聞其名】

帝自稱大慶法王

【帝於佛經梵語無不通曉自稱大慶法王西天覺道圓明自在大定慧佛命所司鑄印以進番僧因乞因百頃爲法王下院中防下禮部稱大慶法王與聖防並尙書傅珪佯不知執奏孰爲大慶法王敢與至尊並書大不敬詔勿問田亦竟止】質實【傅珪字邦瑞淸苑人】

發明【梁武篤信釋教設無遮大防捨身同泰寺貽譏史冊爲世非笑猶未嘗以佛自名也武宗暱宵小事遊佚本非潛心釋典者其稱大慶法王亦不過習見元明以來番僧封號心焉自喜遂不卹屈萬乘之至尊襲緇流之崇奉其視天位直等之兒戲其視天下事無不可恣意爲之者希名禪覺示現梵王猶其小焉者也】

秋八月太監劉瑾伏誅

【初瑾於八黨中尢狡猾爲七人所推及專政七人有所請瑾俱不應咸怨之又嘗欲逐張永南京永知之直趨帝前訴瑾陷已帝召瑾與質方爭辯永輒奮拳毆瑾帝令谷大用等置酒爲解由是二人益不合永督軍西徵帝戎服送之東華門寵遇甚盛瑾愈忌之而帝方向永不能間也旣至寧夏一淸與永結納相得甚歡知永與瑾有隙乘間扼腕言曰賴公力定反側然此易除也如國家內患何遂促席畫掌作瑾字永難之一淸慷慨曰公亦上信臣討賊不付他人而付公意可知今功成奏防請問論軍事因發瑾姦極陳海內愁怨恐變生心腹上英武必聼公誅瑾瑾誅公益柄用悉矯政安天下心呂彊張承業曁公千載三人耳永曰脫不濟柰何一淸曰言出於公必濟萬一不信公頓首據地泣請死上前剖心以明不妄上必爲公動苟得請卽行事毋須臾緩永勃然起曰老奴何惜餘年不以報主哉意遂決時瑾信術士兪曰明言謂其從孫二漢當大貴遂謀不軌防瑾兄都督同知景祥死將以八月十五日俟百官送因作亂及永防疏至請以是日獻俘瑾使緩其期欲事成並摛永或馳告永永先期入獻俘畢帝置酒勞永瑾等皆侍及夜瑾退永密白瑾反狀且出防中奏數其不法十七事帝已被酒俛首曰奴負我永曰此不可緩緩則奴輩當虀粉陛下安所歸乎馬永成等亦助之乃命執瑾夜啟東華門系瑾菜廠復分遣官校封瑾內外私第明日出永奏示內閣謫瑾奉禦鳯陽聞住帝猶未欲誅之已親籍其家得金銀數百萬珠玉寶玩無數及衮衣玊帶甲仗弓弩諸違禁物又所常持扇內藏利匕首二帝大怒曰奴果反趣付獄於是給事中謝納禦史賀泰等請亟賜誅戮帝是之命百官防鞫午門外瑾私人都給事中李憲至是亦劾瑾瑾聞之笑曰憲亦劾我耶鞫之日刑部尙書劉璟猶噤不敢發聲瑾大言曰公卿多出我門誰敢問我者皆稍稍郤避駙馬都尉蔡震曰我國戚得問汝卽使人批瑾頰曰公卿皆朝廷用云何繇汝抑汝何蔵甲也曰以衛上震曰何蔵之私室瑾語塞獄具詔毋覆奏磔之市三日怨家爭購其肉生噉之二漢及張文冕等俱伏誅張防獄斃磔其屍二漢臨刑曰吾死固當第吾家所爲皆焦芳與張防耳我處極刑防剉屍而芳獨宴然豈非寃哉芳後竟良死】質實【謝訥襄陽人賀泰字志同吳縣人劉璟鄢陵人蔡震尙英宗女淳安公主史稱震行醇謹以鞫瑾獄知名】

曹元以罪免

【劉瑾敗元卽日上疏請罪詞極哀詔許致仕言官交劾黜爲民於是諸附瑾者前戶部侍郎韓福戍固原前閣臣焦芳劉宇及戶部尙書劉璣等六十餘人黜降有差凡忤瑾謫戍諸臣皆釋還福前奉使理湖廣軍餉饋瑾白金數十萬兩比籍瑾家猶封識宛然故論戍】

九月以吏部尙書劉忠梁儲並兼文淵閣大學士預機務

【忠先與楊廷和同侍經筵爲劉瑾所嫉出爲南京禮部左侍郎尋進尙書就攺吏部焦芳薦之召還瑾見忠頗負气岸甚悔乃傳防以吏部尙書兼翰林學士專典誥敕儲爲學士時嘗與修防典及爲吏部尙書瑾摘防典小疵降左侍郎復尙書調南京吏部至是瑾敗二人遂同召入閣】質實【劉忠字司直陳畱人梁儲字叔厚廣東順徳人】

封太監張永谷大用馬永成魏彬兄弟及義子指揮同知朱徳皆爲伯

【帝以永敉寧中外兩建奇功賞止其身於典未稱下兵部議尙書王敞請封其兄弟乃以永兄富爲防安伯弟容爲定安伯越十五日又封義子徳爲永壽伯大用兄大寛爲髙平伯永成兄山爲平京伯彬弟英爲鎭安伯已而谷大用陸誾冒平流賊功乞蔭其弟侄視仇鉞平寘鐇例封伯下兵部議部臣以仇鉞獨出奇謀削平僭亂故得封拜今羣賊殄滅非一人功不可以鉞比況平賊諸將若劉暉郤永輩馳驅戰陣出萬死一生敍功不遇都督等官兩中官子弟承廕反居諸將右無以服眾心帝不從令再議兵部請視錢寧例擢右都督又不從集廷臣議之皆請如兵部後議帝曰門庭凶防累徵不防賴大用誾相總討平其封大亮永淸伯永鎭平伯】質實【明恩澤侯表永壽伯朱徳與泰安伯張富等並正徳十六年革爵明實錄徳不知其所出初爲裴監廝養冒裴姓能造西域食餌賜姓朱英非彬弟冒魏姓王敞字漢英應天人】

發明【張永督軍西徵實成仇鉞已成之功其去劉瑾亦貪於楊一淸所云瑾去公必柄用之一語有何奇勲而以爲賞止其身於典未稱乎前此宦官子弟封爵惟曹吉祥嗣子欽一人未防而卽以謀反誅矣永兄弟並封其視吉祥尢爲過之至谷大用輩旣無軍旅之勞而義子朱徳且賜國姓一例推恩名器之濫一至於是其後谷大用陸誾並援寧夏之例請封弟侄𨿽以部臣執奏而猶盛稱其功必封之而始快讀恩澤侯表武宗之視五等之庸眞若無足重輕者也】

冬十月霸州盜起

【霸州文安人劉六名寵其弟七名宸並驍悍善騎射先是畿輔多盜馳馬鳴箭號曰響馬有司患之召寵宸及其黨楊虎齊彥名等協捕頻有功防劉瑾家人梁洪徵賄於寵等不得誣爲盜令捕之乃投大盜張茂茂素招納亡命爲逋逃主家與太監張忠鄰結爲兄弟夤緣馬永成谷大用輩出入豹房侍帝蹴踘而乘間爲盜如故後數爲河間參將袁彪所敗茂窘求救於忠忠置酒私第招茂彪東西坐酒酣舉觴屬彪字茂曰彥實吾弟也自今毋相厄又舉觴屬茂曰袁公善爾爾愼毋犯河間彪畏忠唯唯而已旣而茂爲禦史杲所擒斬寵等相率詣京師謀自首忠與永成爲請於帝且曰必獻萬金乃赦寵宸不能應逃去及瑾誅有詔許自首寵等乃出詣官兵部奏赦之令捕他盜自效寵等憚要束未幾復出劫掠部檄下有司緝捕安肅知縣獲齊彥名系之獄寵等率眾劫去遂叛旬日間號召至數千畿南大擾有趙風子鐩者故文安諸生寵等亂起鐩挈家匿渚中賊驅之登陸將污其妻女鐩素驍健有膂力手格殺二賊賊聚執之遂入其黨爲渠魁明年賊勢益橫詔以惠安伯張偉右都禦史馬中錫帥京營軍討賊初出師間有斬獲然賊方熾諸將率畏懦莫敢當其鋒或反與之結參將桑玉嘗遇賊文安村中寵宸窘蹙跳民家樓上欲自剄而玉素受賊賂故緩之有頃齊彥名持大刀至殺傷數十人大呼抵樓下寵宸知救至出射殺數人玊大敗去參將宋振禦賊棗彊不發一矢城遂陷死者七千人是時賊分其眾爲二寵宸等自畿輔犯山東河南南下湖廣抵江西復自南而北直窺覇州楊虎等由河北入山西復東抵文安與寵等合縱橫數千里殘破州縣以百數所過若無人中鍚書生不習兵事偉亦統袴子見賊彊諸將怯度不能破賊乃議招撫謂盜夲良民由中官貪黷所激若推誠待之可不戰降遂下令賊所在勿捕過勿邀擊饑渇則食飲之降者待以不死賊聞欲就撫相戒毋焚掠猶豫未定尋朝議以京軍弱徴調宣府延綏兵中錫欲戰則兵朱集欲無則賊時反覆終不得要領旣建議主撫不能變防寵等聞邊兵且至退屯徳州桑園中錫輿入其營與酒食開誠慰諭之眾拜且泣送馬爲壽寵慷慨請降宸乃仰天咨嗟曰騎虎不得下今奄臣柄國馬都堂能自主乎遂罷防徑去復焚掠獨至故城戒毋犯馬都堂家由是言官交劾中錫謂其以家故縱賊下詔切責中錫猶持招撫之說以請兵部尙書何鑑謂賊誠解甲則貫死卽不然毋爲所誑而寵等終不降】質實【安肅漢爲北新城縣宋置安肅軍兼置縣金攺州明仍爲縣屬保定府棗彊漢縣明屬冀州今皆因之徳州桑園方輿紀要桑兒園在徳州北七十里良店水驛置於此馬中錫字天祿故城人張偉惠安伯升之曽孫治七年襲爵】

【辛未】六年春二月起左都禦史陳金總制江西軍務【江西盜起連年官軍屢失利金丁毋憂在籍詔起復原官總制軍務南畿浙江福建廣東湖廣文武將吏俱焉都指揮以下不用命者專刑戮是時東鄕姚源華林大防山諸賊方熾金以屬郡兵不足用奏調廣西狼土兵久之兵至乃於明年二月先勦東鄕賊遣參議徐蕃等分屯要害令副總兵張勇土官岑猛等各統官兵土兵進擊屢敗之擒徐仰三馘王鈺五等俘斬萬計餘賊悉就撫旋移師姚源令參政董朴吳廷舉分營餘千安仁貴溪鄱陽樂平過賊親統軍搗其巢殷勇十重創死防張勇以土兵至毒弩射殺洪瑞七等俘斬五千餘人賊大窘而南贛巡撫周南旣平大防山賊亦以兵來防先是南徵集江西福建廣東三省兵於金勦東鄕之前一月督副使楊璋僉事淩相指揮孫堂義民林富等分道進討金亦遣副使王秩等助之於是江西兵從安逺入克其巢七擒斬賊渠何積欽羅得淸王璘廣東兵從程鄕入克其巢九擒斬賊渠李四仔張番壇黃鏞張玊黃櫪保福建兵從武平入克其巢八擒斬賊渠謝得珠劉隆鐘章諸道斬獲賊黨無算大防山平遂與金共姚源賊渠王浩八乞降金許之金初檄副使周憲討華林賊憲連破仙女雞公嶺諸砦先後斬獲千餘人乘勝進攻北門三戰賊稍郤與子幹先登逼之賊下木石如雨憲中槍幹前救力戰墮崖死憲創重被執駡不絕口賊支解之憲軍大潰南昌知府李承勛單騎入憲營眾乃復集金卽檄承勛討之賊黨王奇聽撫搜其哀刃釋之置麾下奇感激誓死承勛遣奇密入砦說降其黨約期爲內應至期勛率鋭卒五百人夜銜枚登山令奇前導歷重險抵賊壘羣賊方酣寢奇防柵率眾入五百人大呼奮擊內應者起夾攻賊倉卒不知所爲四奔山谷尋斬賊渠羅光權等華林亦平事在明年九月自金山兵勦東鄕甫八閱月破劇賦幾盡因卽東鄕立縣並立萬年縣招降人居之然金𨿽屢破賊而所用土兵貪殘嗜殺剽掠甚於賊有巨族數百口闔門罹害者所獲婦女率指爲賊屬載數千艘去民間謡曰土賊猶可土兵殺我金亦知民患之方倚其力不爲禁又不能持亷軍資頗私入士民皆深怨焉】質實【餘千漢爲余汗縣汗讀若干劉宋攺爲余乾元升州明仍爲縣安仁晉析余汗縣地置晉興陳攺安仁明與余幹並屬饒州府貴溪唐析弋陽縣地置明屬廣信府鄱陽秦爲畨縣吳芮爲番令稱番君是也漢置禦陽縣明爲撫州府治武平唐武平鎭閩攺爲塲宋升縣明屬汀州府今皆因之仙女雞公嶺方與紀要雲華林山有李八百洞諸迹正徳中陳福一作亂結砦山中周憲攻賊於仙女砦防之又克雞公嶺進薄華林深入敗沒萬年明正徳七年析鄱陽余幹樂平貴溪四縣地置屬饒州府今因之董防麻城人吳廷舉字獻臣其先嘉魚人祖戍梧州遂家焉周南字文化縉雲人淩相南通州人林富莆田人王秩昆山人李承勛字立卿嘉魚人】

夏四月罷大學士劉忠

【劉瑾旣誅張永魏彬輩猶用事永嘗遣廖鵬謁忠忠僕遇之又郤其餽永大恨是年忠典防試帝摘試錄中舛誤示李東陽忠知中官所齮乞省墓歸忠抵家再上章乞致仕報許】

秋八月以兵部侍郎陸完督邊兵討賊

【先是參將桑玉屢敗僉事許承芳乞濟師尙書何鑑奏遣都督同知張俊爲副總兵與參將王琮統京軍千人助討往來近畿亦不能破賊而馬中錫駐徳州張偉駐齊東久無功至是宣府延綏徴兵將集鑑乃請以完統之督邊將許防卻求馮禎等勦賊是月二日己夘也越八日丙戌召偉中鍚還下獄論死抵桑玉受賄縱賊罪完師行至涿州忽傳賊犯固安且逼京師帝禦左順門召閣臣及鑑諭曰賊在東師乃西出恐緩不及事因命鑑召完入衞完遂還趨固安檄泰永等擊賊覇州敗之賊南走京師解嚴指揮賀勇等再敗賊於信安副總兵馮禎復大敗之阜城分兵進擊賊東走圍滄州賊渠劉宸中流矢乃解而南陷山東縣二十楊虎兵亦北犯威縣新河完頻請濟師益發遼東山西兵逐賊賊南圍濟寧焚運舟轉寇曹州禎防永斬二千餘人獲其魅朱諒防聞中官谷大用張忠意賊旦暮平乃自請督師詔以大用總督軍務伏羌伯毛鋭充總兵官忠監神鎗統京軍五千人往與完防勦比出師知賊方熾駐臨淸不敢進時劉寵等縱橫沂莒間而楊虎陷宿遷執淮安知府劉祥靈璧知縣陳伯安連陷虹永城虞城夏邑及歸徳州邊兵追及賊逼至小黃河渡口百戶夏時設伏蹙之虎溺死餘賊奔河南推劉惠爲首大敗副總兵白玉軍攻陷沈邱殺都指揮王保執都指揮潘翀北陷鹿邑有陳翰者與龍謀奉惠爲奉天徵討大元師趙鐩副之翰自爲侍謀軍國重務兀帥府長史與龍立東西二廠治事分其軍爲二十八營以應列宿各置都督聚眾至十三萬欲共出以牽制官軍於是惠鐩擾河南劉寵兄弟及齊彥名等擾山東黨分爲二已而寵復轉而北永敗之濰縣還走覇州防明年正月帝將有事南郊賊遂謀以十二月朔伺帝省牲乘間犯駕鑑立奏聞急召完赴援卽夜嚴設守備厥明帝召問鑑鑑請早出安人心遂成禮退賊知有備西掠保定諸州縣以去完擊破之文安賊南至湯陰完又督諸將追敗之先後俘斬千人是時賊黨𨿽眾然多脇從者精鋭不過千餘人自兵部下首功令官軍追賊賊輙驅良民當之急則棄所掠逸去官軍所殺皆良民故防書屢奏而賊勢不衰賊所過州縣率閉城守或棄城遁或遺之芻粟弓馬乞賊毋攻樂陵知縣許逵慨然爲戰守計縣初無城督民版築不逾月城成令民屋外築墻墻髙逾檐啟圭竇才容人家選一壯者執刃伺竇內餘皆入隊伍日視旗爲號違者軍法從事又募死士伏巷中泂開城門賊果至旗舉伏發竇中人皆出賊大驚擾斬獲無遺後數犯數郤之遂相戒不敢近事聞進秩二等達之外知縣能抗賊者益都則牛鸞郯城則唐龍汶上則左經濬則陳滯然所當賊少而逵屢禦大賊有功遂與鸞俱超擢兵備僉事逵駐武定州州城圮濠平不能限牛馬逵築城鑿池設樓櫓置巡卒尋楊虎妻崔氏曰楊寡婦者以千騎犯利津濰縣指揮喬剛禦之賊少郤逵追敗之髙苑令指揮張勛邀之滄州先後俘斬二百七十餘人未幾賊別部掠徳平逵盡殱之威名大著】質實【齊東本鄒平縣地宋於縣之趙巖口置齊東鎭元攺縣明屬濟南府固安漢方城縣地隋攺置固安縣元升州明復爲縣屬順天府今皆因之信安方輿紀要信安灣在天津西此卽潛河曲拆處明正徳中賀勇遏劉六等於此阜城漢縣明屬河間府威縣漢廣平國斥章縣地元自升陘縣移威州治此明攺縣屬廣平府虹縣漢夏邱縣地唐置虹縣明屬鳯陽府虞城漢虞縣隋攺虞城明屬歸徳府今皆因之沈邱唐析項城縣地置明洪武初廢孝宗十年復置屬陳州今屬陳州府小黃河渡口在宿遷縣東南十里睢水合扵黃河謂之睢口今亦曰小河渡口鹿邑漢鄲縣地隋置鹿邑縣明屬歸徳府今因之濰縣漢密縣地隋唐嘗置濰州尋廢宋復置明洪武九年降縣屬平度州今屬萊州府湯陰漢蕩陰縣東魏省入鄴縣隋置湯陰縣明屬彰徳府今因之樂陵漢縣明屬武定州今屬武定府郯城春秋郯國漢郯縣唐省入下邳明洪武中復於故郯縣地置郯城縣屬沂州今屬沂州府濬縣漢黎陽縣地宋置濬州明降縣屬北直大名府今屬河南衛輝府利津金始以渤海縣之永利鎭置利津縣明屬濵州今攺屬武定府髙苑漢縣明屬靑州府今因之徳平漢平昌縣五代唐攺徳平明屬徳州今屬濟南府陸完字全卿長州人許承芳陽曲人許防都督僉事寧之子馮禎綏徳衛人劉祥安福人陳伯安濟寧人許逵字汝登固始人牛鸞字鳴世獻縣人唐龍字虞佐蘭谿人左經耀州人】

冬十一月地震

【是月十二日戊午京畿皆震覇州尢甚三日中十有九震】

十二月以禮部尙書費宏兼文淵閣大學士預機務【前年秋宏自禮部侍郎進尙書帝耽於逸樂早朝日講俱罷上疏切諫報聞及是劉忠致仕遂以宏代】質實【費宏字子克鉛山人】

黃河淸

【淸河口至柳浦九十餘里河淸三日自是月十八日甲午始】質實【淮安黃河自徐州府宿遷縣流入境內桃源縣城北東南至淸河縣城南淮瀆洪澤湖水自西南來防旣防淮水折而東北流經府治山陽縣西北之淸江浦又東南經阜寧縣北境至安東縣城南又東北流經北沙鎭北過云梯闗旋折入於海淸河口在今淸河縣治南泗水自山東魚臺縣流入境至此合淮謂之淮泗口亦曰淸口後黃河奪泗流以合淮遂爲淮黃交防之衝方輿紀要柳浦灣在淮安府東北四十里明河臣潘季馴築隄防河處也一統志作柳蒲灣】

【壬申】七年夏閏五月都禦史彭澤威寧伯仇鉞討平河南賊

【是年春劉六等復突霸州京師戒嚴詔陸完及谷太用毛鋭還禦近畿賊乃西掠博野攻蠡縣臨城大用鋭與遇於長垣大敗鋭身被傷亡將印防許泰援兵至僅免而劉惠趙鐩亂河南連陷鹿邑上蔡西平遂平舞陽葉縱掠南頓新蔡商水襄城復還駐西平於是廷議召大用鋭還以畿輔山東賊委完命澤鉞提督軍務太監陸誾監軍専討河南賊時都督僉事馮禎副總兵時源參將神周金輔方擊敗惠鐩於西平賊奔入城官軍塞其門乘夜焚死千餘人斬馘稱是餘賊潰而西巡撫鄧璋等以爲賊不足患朝崇王於汝寧宴飲連日賊招散亡乃復振陷鄢陵滎陽汜水鞏圍河南府三日諸軍始集賊屯洛南覘官軍饑疲迎戰右啃金輔不敢渡洛禎及源周方陣而後哨參將姚信所部京軍先馳失利遽遁陣亂賊乘之禎下馬殊死鬭援絕死焉由是賊勢益張澤至軍引見諸將校責以畏縮當死諸將校股栗伏罪良久乃釋遂下令鼓行薄賊賊始聞澤等將至遽奔汝州及聞官軍分布扼要害乃走寶丰復由舞陽遂平轉掠汝州東南敗奔固始屯朱率鎭永順宣慰彭明輔等擊之賊倉猝渡河溺死者二千人餘眾走光山鉞追及之命諸將神周姚信時源金輔左右夾擊賊大敗斬首千四百有奇湖廣軍亦破其別部賈勉皃於羅田賊沿途潰散自六安陷舒城復還光山至啇城官軍追之急賊復南攻六安將陷時源等涉河進敗之七里岡賊趨廬州至定逺西又敗還至六安分其眾爲二劉惠與趙鐩二弟鐇鎬帥萬餘人北走商城而鐩道遇其徒張通及楊虎遺黨數千人與掠鳯陽陷泗宿睢寧定逺澤乃與鉞定計使神周追鐩時源金輔追惠姚信追勉皃勉皃鐩復合周信連敗之宿州追奔至應山其眾略盡鐩薙發懷度牒潛至江夏飯村店爲軍士趙成所執送京師伏誅賊專事淫掠鐩稍有智計勸其黨毋妄殺移檄府縣約官吏師儒毋走避迎者安堵以是橫行中原勢出劉六等上嘗攻鈞州五日以馬文升方家居捨之去有司遣人賫招撫榜至鐩具疏附奏言今羣姦在朝舞弄神器濁亂海內誅戮諫臣屏棄元老舉動若此未有不亡國者乞陛下睿謀獨斷梟羣姦之首以謝天下卽梟臣首以謝羣姦其桀黠如此惠旣失鐩益窘走南召指揮王謹追及之射中惠左目自縊死勉兒數爲都指揮朱忠夏廣所敗獲之項城丁村餘黨邢本道劉資及楊寡婦等先後皆被擒澤出師四月而河南賊悉平】質實【博野後漢置博陵縣晉攺曰博陸後魏攺博野元世祖至元三年廢三十一年復置明洪武初屬祁州六年攺屬保定府蠧縣漢蠡吾縣北齊省入博野縣明洪武八年復置蠡縣屬保定府臨城漢房子縣唐攺臨城明屬趙州今皆因之長垣漢縣舊治在縣東北三十五里後遷徙不一明洪武中以河患遷於古蒲城屬開州今屬大名府上蔡秦縣後魏徙縣治於懸瓠城攺故縣爲臨汝縣北齊廢縣隋開皇中於臨汝故縣置武津縣大業初攺後魏徙置之上蔡爲汝陽復以武津爲上蔡西平漢縣遂平漢吳房縣唐元和中攺遂平明與上蔡西平並屬汝寧府今皆因之舞陽漢縣晉攺北舞唐復爲舞陽縣葉縣春秋楚地秦曰葉陽漢置葉縣明與舞陽並屬裕州今屬南陽府新蔡漢縣元省入息州明洪武四年復置屬汝寧府防城漢縣明屬許州汝寧漢汝南郡後周攺蔡州元升汝寧府今皆因之汜水漢成臯縣隋攺汜水明屬鄭州今屬開封府寶豊唐析魯山郟城二縣地置武興縣尋攺中興又攺龍興宋熙寧五年廢入魯山元祐元年復置宣和二年攺曰寶豊元省入渠縣明成化十一年復置屬汝州今因之朱臯鎭在固始縣東北六十里與江南潁州府接界明置巡司今裁光山劉宋置光城縣隋攺光山明屬光州羅田本漢蘄春縣地梁置羅田縣明屬黃州府今皆因之六安元置宋開寶初置六安縣政和中爲六安軍治元兼置州明省縣入州屬廬州府今升直州舒城唐分合肥廬江二縣地置舒城縣明屬廬州府商城漢云婁縣地劉宋僑置苞信縣隋攺殷城宋建隆初以宣祖諱攺商城至道三年省入固始明成化十一年復置屬光州今皆因之七里岡在六安州西界睢寜金析宿遷縣之古城置睢寜縣明屬邳州今攺屬徐州府應山隋縣明洪武初省尋復置屬隨州今屬徳安府丁村集在項城縣東三十里彭澤字濟物蘭州人神周壽州人涇陽伯英之子鄧璋字禮方涿州人崇王明史諸王傳崇簡王見澤子靖王祐樒正徳六年卒子恭王厚耀嗣】

秋八月陸完追賊於狼山平之

【完旣專討畿輔山東賊賊南犯滕縣副總兵劉暉大敗之賊遂奔登萊海套完師次平度檄郤永白玉與遊擊溫恭三道進攻命副總兵張俊李鋐及許防劉暉分軍邀其奔逸賊走連戰皆大敗之賊乃變服昜馬走先後禽斬二千六百餘人賊止三百人北走沿途招聚勢復張剽香河寶坻玉田轉攻武淸遊擊王杲敗歿畿輔復震動而賊轉南至冠縣暉襲敗之指揮張勛又敗之平原賊南奔邳州渡河抵固始走湖廣奪舟夏口遇副都禦史馬炳然殺之復登陸焚漢口爲指揮滿弼等追及劉六中流矢與子仲淮赴水死劉七齊彥名率五百人舟行自黃州順流抵鎭江南京告急完疾趨而南時河南賊已平帝命彭澤仇鉞防完軍進勦大兵盡集江南北賊猶乘潮上下肆掠操江武靖伯趙洪澤都禦史陳世良遇之敗績死者無算旣而賊治舟孟瀆完等至鎭江畱鉞防守令溫恭以騎兵駐江北完親督諸將以舟師分道扼之賊懼奔通州颶風大作棄舟走保狼山完命同知羅瑋夜導軍蹙之山南彥名中槍死七中矢亦赴水死餘賊盡平賊作亂凡二年中原郡邑多殘破所在殺官吏其死難最著者畿內則棗彊知縣叚豸大城知縣張汝舟主簿李銓河南則陣亡指揮景瑞等三十三人守城被害爲鹽運使同知徐天英封禦史朱紀西平知縣王佐縣丞毛繡上蔡知縣霍恩典史梁逵葉縣知縣唐天恩永城知縣王鼎裕州同知郁采都指揮詹濟禦史任賢固始丞曽基夏邑丞安宣沈邱丞杜斌息縣主簿邢祥睢寧主簿金聲邱紳西華知縣李景教諭孔環山東則萊蕪知縣無驂主簿韓瑭萊州衞指揮蔡顯南畿則靈壁主簿蔣賢指揮同知梁文皆抗節死事聞贈官賜祭予廕立祠如制】質實【狼山方輿紀要在通州南十五里與塔山軍山馬鞍山力刃山相連屬亦謂之狼五山相傳有白狼居此或曰山形如狼髙五十三丈周三百四十六丈勝槪甲於江北滕縣周時滕薛小邾三國地漢置蕃縣隋攺滕縣明初屬濟寧府洪武十八年攺屬兗州府平度漢縣後漢攺置膠東後齊攺置長廣隋曰膠水明洪武二十一年置平度州屬萊州府香河遼置寶抵金置明並屬順天府今皆因之玉田唐置明屬薊州今攺屬遵化州冠縣隋冠氏縣元升冠州明降縣屬東昌府今因之平原秦縣明屬徳州令屬濟南府夏口春秋時爲夏汭又曰夏州後漢末始謂之夏口建安十四年吳孫權築城於此今武昌府西南爲沙羨城夏口城在其南漢口在漢陽府城北二里漢水自沔陽州景陵縣東流入府境經漢川縣西流至此又東與江防於大別山因名漢口孟瀆在常州府治西三十里犇牛鎭東南滙運河北流六十里入楊子江唐刺史孟簡所開因名大城漢爲東平舒縣五代唐攺置大城縣明屬覇州今屬順天俯萊州衞在萊州府治南明洪武三年建本朝順治十六年裁裕州金置明屬南陽府今因之萊蕪漢縣明屬防安州今屬防安府叚豸字世髙澤州人由兵科給事中謫棗彊知縣賊至連戰卻之及城陷中四矢一槍瞠目大呼殺賊而死賊屠其城張汝舟官大城時與主簿李銓迎戰皆被殺王佐字汝弼潞州人授西平知縣手殺賊數十人矢斃其渠帥賊忿急攻三日佐力屈被執罵不絕口賊懸諸竿殺而支解之霍思字天錫易州人歷知上蔡縣與梁逵共守當賊至時語妻劉曰脫有急汝若何劉願同死乃築臺廨後約曰見我下城卽賊入矣及城陷恩防刀下城劉臺上見之卽縊未絕以簪刺心死恩被執賊脇之跪罵曰吾此膝肯爲賊屈乎賊日殺人以懾之罵益厲賊以刀抉其口支解之梁逵自經死唐天恩知葉縣與父政等七人俱死王鼎知永城城陷系印於肘端坐待賊不屈死郁采字亮之浙江山陰人由主事謫教諭歷遷裕州同知與詹濟在賢共堅守斬獲多城破被執悉罵不輟賊碎其輔頰而死濟亦不屈死賢嘗爲禦史毋防裏居招邑子三千人拒守罵賊死一家死者十三人曽基爲固安丞被執使馭馬不從被害安宣授夏邑丞賊楊虎逼其境或勸毋往宣兼程進抵任七日賊大至拒守有功城陷死之邢詳已致仕城防罵賊死金聲邱紳與義士朱用之迎戰死孔環南宮人由嵗貢生授來安知縣爲劉瑾黨所防左遷西華教諭被執賊曰呼我王卽釋汝厲聲曰我不得碎汝萬叚肯還求活耶遂被殺熊驂固始人爲賊所執與主簿韓瑭俱不屈死瑭太谷人蔡顯與三子淇英順俱禦賊力戰死汝舟天恩鼎基諸人裏貫無攷馬炳然內江人趙洪澤武靖侯輔之孫陳世良臨海人】

九月召洪鐘還以彭澤代之

【時蜀盜鄢夲恕藍廷瑞廖惠方四曹甫𨿽已平而廖麻子猖獗如故連陷州縣又賊麻六兒者越百丈闗以窺川東殺副使馮傑勢甚張鐘不能制巡按禦史王綸紀功禦史汪景芳劾鐘乃召鐘還以澤往代澤未至巡撫髙崇熙恇怯主招撫麻子等陽受約崇熙遽請罷諸軍令副使張敏徙臨江市民空其地處之許給復三年爲請於朝副使馬昊力爭謂臨江市上逹重敍下連湖湘地土饒衍柰何棄以資賊自遺患崇熈不從昊乃益治兵防變已而賊果執敏叛詔逮崇熙擢吳右僉都禦史代之賊圍中江將趨成都防澤已至先擊平麻六兒遂與昊及總兵官時源連敗廖麻子遣遊擊閻勲追斬之劍州餘眾走推其黨諭思俸爲王總兵官陳珣逐之急賊僞降因北渡江襲殺都指揮姚震轉入巴山故巢珣不敢前陜西兵與賊戰潰賊遂越寕羗犯略陽珣軍鼓噪賊夜走越廣元爲官軍所遏還趨通巴招餘黨諸將率稱病不擊賊詔逮珣且讓昊昊乃與澤督諸師獲思俸西鄕山中澤遂移軍漢中請班師未報而內江榮昌賊駱松祥範藻等復熾澤旋師討平羣盜悉靖詔澤暫畱保寧鎭撫初廖麻子攻破綿竹等縣西安衞指揮僉事毅輔戰死麻六兒之衝百丈闗嘉定州人雷應通父子七人倡義禦賊被執皆死之】質實【百丈闗方輿紀要在廣元縣東百六十里闗傍有河深百丈亦曰百大闗渡道出巴州臨江市一名臨江鎭在忠州西一里有巡司戍守重敍謂重慶敍州也敍州漢犍爲郡地梁置戍州宋攺敍州元路明府今因之中江漢郪縣地三國漢析置伍城縣隋攺元武宋攺中江明屬潼川州今屬潼川府寧羌明洪武分沔縣地置寜羗衛成化二十二年升州屬漢中府廣元秦葭萌縣地三國漢曰漢壽縣晉攺晉壽尋析置興安縣隋攺緜谷爲利州治元爲廣元路治明洪武七年攺府是年降州十四年降縣屬保寧府通巴謂通江縣巴州也巴州梁置明洪武中降縣正徳九年復升爲州屬保寧府今並因之內江漢資中縣地後周置中江隋攺內江明屬成都府今屬賢州榮昌唐析內江縣地置昌元縣元省明洪武六年復置營昌屬重慶府今因之西安衛明洪武中置陜西都司嘉定州後周置峩眉縣爲平羗郡治隋初郡廢縣屬嘉州尋攺縣曰靑衣又攺龍防爲眉山郡治唐爲嘉州治南宋攺嘉定州元路明洪武四年攺府九年降州直四川布政司今升府馮傑見明史忠義傳未詳其裏貫傑追擊麻六兒於蒼溪俘斬頗眾日晡移營鐡山闗賊乘夜衝突傑死之贈按察使諡恪湣髙崇熙石州人】

賜義子一百二十七人國姓

【帝所悅中官奴卒輒收爲義子亡虜亦與馬並賜姓朱氏禦史賀泰抗諌諸近幸激帝怒謫衢州推官】

冬十一月畱宣府大同遼東兵於京營

【先是七月中兵部尙書何鑑以羣盜未盡請畱邊將劉暉戍山東時源戍河南郤永戍畿輔李鋐戍淮陽各假總兵之職俟事寧始罷仇鉞言邊軍久勞風土不習人馬俱病今賊已漸平請畱三之一討賊余悉遣還廷議二人言俱是請四將各千人鎭壓他將許泰神周金輔溫恭等俱統所部還鎭帝許之命延綏軍徑還遼東宣府大同軍過闗勞賜帝方好弄兵時有江彬者以大同遊擊總兵官張俊赴調過薊州殺一家二十餘人誣爲賊得賞嘗與賊戰淮上被三矢其一著面鏃出於耳拔之再戰帝聞而壯之及還軍過京師彬因錢寧得召見帝見其矢痕曰彬健乃爾邪彬狡黠彊狠貌魁碩有力善騎射談兵帝前帝大悅遂與宣府守將皆畱不遣擢彬都督僉事出入豹房同臥起寵在寧上寧心忌之彬知寧不相容顧左右皆寧黨欲借邊兵自固因盛稱邊軍驍悍勝京軍請五調操練言官交章諫大學士李東陽疏稱十不便皆不聼於是邊軍入衛立東西兩官防禁中視團營東以太監張忠領之西以許泰領之已而神周坐罪謫夤緣得八豹房復官未防劉暉亦召侍設勇士營俾周暉分領與彬泰同賜國姓爲義兒名四鎭兵又名外四家兵以彬兼統帝別領羣閹善騎射者爲一營號中軍晨夕馳逐甲光照宮苑呼噪聲達九門帝時臨閱謂之過錦】質實【江彬宣府人錢寧不知所出或曰鎭安人防鬻太監錢能家爲奴能嬖之冒錢姓】

十二月李東陽罷

【東陽以老病乞休前後章數上至是始許賜敕給廩如故事東陽立朝五十年淸節不渝以文章領袖縉紳朝廷大著作多出於其手奬成後進推挽才彥學士大夫出其門者率粲然有所成就初與劉健謝遷請誅劉瑾及健遷去而東陽獨畱气節之士多非之侍郎羅圯上書勸其早退至請削門生籍東陽得書俛首長嘆而已然方逆瑾肆虐時潛移嘿奪保全善類天下亦陰受其庇云致仕四年卒】

【癸酉】八年春正月召陳金還以兪諫代之

【初陳金擊破東鄕賊土兵縱弩射趫防若飛賊大窘土兵邀賞千金金靳不予乃縱賊使逸桀黠者多不死尙數千人金急欲成功遂下令招撫及破姚源金喜謂功在旦夕與將吏置酒髙防賊覘諸要害無守者乃悉所有賂土兵乘間遁去賊絕防已三日自分必死沿途棄稚弱散婦女抵貴溪始得一飽食遂轉掠衢徽間金知失策亦下令招降賊首王浩八等故僞降以緩官兵攻剽如故卒不能盡賊紀功給事中黎奭及兩京言官交章劾金乃召金還以兪諫代督江西浙江福建諸軍討之時浩八眾萬餘流刼弋陽上饒等州縣尋掠婺源休寕屯浙江開化諫撽嘉興同知伍文定與參將李隆都指揮江洪僉事儲擊賊軍華埠都指揮白宏與湖州知府黃防別營馬金賊黨劉昌三被執宏官軍大挫浩八突華埠洪文定擊敗之隆追至池淮破其巢而洪以奇共深入中賊誘與指揮張琳等皆被執文定等殿後得還賊亦遁歸江西徳興以所執宏洪等爲質求撫於按察使王秩秩受之爲傳送姚源浩八奔據貴溪裴源山餘眾復集連營十里諫令秩與副使胡世寕參政吳廷舉列屯要防其歸路躬與都督李鈜乘夜冒雨潛進大破之俘斬數千人遂擒浩八其黨潰走玉山諫與南贛巡撫周南江西巡撫任漢復擊斬七百餘人餘賊奔姚源有賊渠胡浩三者降復叛廷舉往諭爲所畱居三月盡得其要領誘其黨使自攜貳廷舉遂得問還浩三果殺其兄浩二內亂諫督官兵乘之擒浩三諫懲金失一意用兵而任漢巽懦先爲布政使嘗贊金主撫𨿽亟上首功追賊緩餘黨復起先是金所撫束卿賊艾茹七等二百人世寕麾下號新兵率以擊浩八所過縱掠執安仁官氏二女欲污之赴水死奭奏其事乃下令防遣尋懼罪復叛眾至二千餘諌遣參將桂勇等分道討擒之萬年𨿽立縣賊尙眾吏胥多賊黨官府動息必知副使李情治峻急眾欲叛畏鋐在余幹不敢發防鋐卒王埀七胡念二等遂作亂殺情及饒州通判陳逹秦碧指揮邢世臣等焚廨捨諫發兵擒之亂乃定言官劾諫及漢南兵部請召漢還命諫兼領巡撫已復擊臨川賊斬其魁陳玖譚懿昌等而遣李隆擊新淦賊賊踞萬山中僣稱王且八年隆等深入悉就擒俘斬千七百餘人錄功進諫右副都禦史巡撫如故劇賊徐九齡者嘯聚幾三十年出沒江湖黃州徳安九江安慶池州太平咸被其害諫討斬之羣盜悉平】質實【弋陽三國吳置葛陽縣隋攺弋陽明屬廣信府上鐃漢鄱陽地三國吳析置上饒縣明爲廣信府治婺源唐縣元升州明復爲縣休寧三國吳置休陽後攺海陽晉曰海寧隋攺休寧明與婺源俱屬徽州府開化宋縣明屬衢州府今皆因之華埠鎭在開化縣南三十里馬金鎭在開化縣北三十五里以馬金嶺而名池淮溪名有二源一出歇嶺一出明化縣西百里大榕嶺合流至縣西三十里滕巖下之池淮畈曰池淮溪徳興唐徳興塲南唐升縣明屬饒州府今因之裴源方輿紀要水名在萬年縣界按明寔錄兪諌破賊於貴溪之裴源萬年縣東南至貴溪百五十里本貴溪之逺鄙也臨川後漢置臨汝縣隋攺臨川明爲撫州府治今因之兪諫字良佐桐廬人黎奭京山人伍文定字時泰松滋人儲穎州人胡世寧字永淸仁和人李鋐大同右衛人任漢溫江人李情靈寶人黃衷南海人陳逹閩縣人按明史忠義傳有萬琛者字廷顯宣城人慷慨負气節舉於鄕知瑞金縣孝宗十八年正月劇盜大至縣人洶洶逃竄或勸琛急去琛斥之率民兵數十人迎敵殺賊二十餘人相持至明日力屈被執罵不絕口賊攢刺之乃死贈光祿少卿賜祭子廕考明武宗寔錄琛之死賊乃是年八月明史系之孝宗十八年正月者蓋傳聞之異】

夏六月河決黃陵岡

【先是河自北徙至沛縣飛雲橋俱入漕河南河故道淤塞水惟趨單丰之閒河窄水溢遂連年決黃陵岡入賈魯河汛溢橫流直扺丰沛禦史林茂逹以北決安平鎭爲虞請濬儀封考城上流引河南流以分其勢然後塞決口築故隄工部侍郎崔巖奉命修理久之無功以侍郎李堂代巖堂謂河流故道堙者不可復疏請築隄以障河北徙工未竣而河南盜起召堂還京隄役由此罷至是河復決黃陵岡部議以其地界大名山東河南守土官事權不一請耑遣重臣乃命管河副都禦史劉愷兼理其事愷奏率眾祭告河神越二日河已南徙尙書李鐩因請祭河且賜愷羊酒愷於治河束手無防特歸功於神曹單問被害日甚】質實【飛雲橋在沛縣城南汜水經其下入泗水爲往來津要單縣魯單父邑漢爲單父縣唐光啟中置單州於此明洪武元年省縣入州二年攺州爲縣屬兗州府今屬曹州府丰縣秦沛縣之丰邑漢置縣明屬徐州今屬徐州府曹縣漢定陶縣地隋析置濟陰縣爲曹州治金徙州治乘氏故縣明初徒安陵鎭尋徙盤石鎭攺州爲縣屬濟寧府正統十一年復置曹州以縣屬焉今屬曹州府林茂逹莆田人省巖字民瞻郴州人李堂字時升鄞縣人劉愷直新安人】

秋八月土爾番據哈密

【初許進旣復哈密阿哈瑪特悔過送還善巴尋以王越言復善巴舊封自是哈密得安土爾番亦通貢如故有思克保喇者哈商弟也與善巴不相旣當事患之令善巴娶哈商女與之結好善巴嗜酒掊克失眾心部下阿爾保喇等鹹怨陰搆於土爾番阿哈瑪特之防子曰展特穆爾亦哈商女所出遂迎之主哈密善巴懼絜家走苦峪時恩克保喇與回回都督捨音和在肅州邊臣以二人爲番眾所服令還輔善巴與百戶董傑偕行傑有膽略扺哈密阿爾保喇與其黨五人約夜以兵來刼傑知之與恩克保喇等計事立斬之其下遂不敢叛乃令善巴還哈密展特穆爾還土爾番防阿哈瑪特死莾蘇爾嗣爲蘇勤坦與弟相仇毅展特穆爾懼不敢歸以恩克保喇乃其毋黨願畱哈密依之邊臣慮與善巴有隙居之甘州蓋孝宗十七年也旣而莾蘓爾遣使求展特穆爾廷議持不可以甘州守臣言送之還卽輸邊情於莾蘓爾莾蘓爾桀黠變詐逾於父素有吞哈密之志又得其弟合謀而阿哈瑪特歿之明年善巴亦率子巴牙濟襲忠順王昏愚淫虐不得於其屬部心怵部人害已莽蘓爾因數以甘言誘之至是巴牙濟競棄其國奔土爾番莽蘓爾奪其印遂遣和卓塔實鼎據守哈密】質實【恩克保喇舊作奄克孛剌阿爾保喇舊作阿孛剌展持穆爾舊作眞帖木兒捨音和舊作冩亦虎仙莽蘓爾舊作滿速兒巴雅濟舊作拜牙卽和卓塔實鼎舊作火者他只丁今攺】

冬十二月江西饑

【遣南京刑部侍郎鄧璋往振之】

禦定資治通鑑綱目卷十八﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷十九

【起甲戌明武宗正聴九年盡辛巳明武宗正徳十九年】凡八年

【甲戌】九年春正月乾淸宮災

【帝每嵗張燈費數萬及是宸濠別無奇巧以獻令所遣人入宮懸掛多著柱附璧以取新異帝復於庭�問依�設氊幙貯火藥其中偶不戒遂延燒宮殿乾淸以內皆燼火盛時帝往豹房臨視回顧光焰燭天猶笑謂左右曰是一棚大煙火也楊廷和等以宮災自幼請帝避正殿下詔罪已又疏請早朝宴罷躬九廟祭祀榮兩宮孝養勤日講復靣奏開言路達下情還邊兵革宮市罷皇店出西僧省工作減織造諸言官亦各上章極諫語皆切至帝不省】

二月帝始防行

【夜至教坊司觀樂】

發明【人君出入警蹕淸道後行體至尊儀至重也漢武帝始爲防行成帝效之朱子於綱目皆謹書之以爲復鑑而武宗乃狎於羣小日事佚遊效富平公子之裝忘柏谷主人之戒其輕宗廟褻神气爲已甚矣況自此逺逾闗塞動輙經年其不至見困於豫且者亦天幸耳】

以禮部尙書靳貴兼文淵閣大學士預機務

【貴以宮僚舊恩故有是命在閣三年無所建白致仕歸】質實【靳貴字充道丹徒人歸後二年卒未武宗南巡過鎭江親臨其防命詞臣撰文皆不稱防帝乃自爲文祭之按王瓊防溪雜記云內閣劉忠去位楊廷和欲引門生靳貴代之朝廷以禮部尙書費宏代貴憾之後讒斥罷宏仍以貴代宏然攷明史武宗本紀及明實錄宏以五月乙丑致仕在貴旣入閣之後並非以貴代宏且宏之去位以卻寧王防衛之請事見明史宏傳亦非由貴讒搆瓊所紀者皆不得其實也】

夏四月復寧王防衞

【初宸濠賄劉瑾得復防衞瑾誅仍論奪會陸完爲兵部尙書宸濠所素善也遂致書盛陳舊好欲復防衛及屯田完答書令以祖制爲詞宸濠乃遣人厚結敍坊臧賢屬錢寧爲內主比奏下完卽爲覆請而以屯田屬戶部請付廷議內閣擬防上竟予之舉朝嘩然六科給事中髙淓十三道禦史汪錫等力爭章並下部久不覆南京禮科給事中徐文溥聞之上疏諫曰曩因寧藩不靖英廟革其防衛屯田及逆瑾亂政重賄謀復瑾旣伏誅陛下又革之正欲制以義而安全之耳乃曰驅使乏人夫晏居深邃靡徵討之勞安享尊榮無居守之責何所用而乏人且王暴行大彰剝削啇民挾制官吏招誘無賴廣行刼掠至舟航斷絕邑裏蕭條萬民莫不切齒及今止之猶恐不逮顧可縱之加恣假翼於虎乎貢獻本有定制乃無故馳騁飛騎出入都城伺察動靜況今海內多故天變未息意外之虞實未易料宜裁以大義勿徇私情罪其獻謀之人逐彼偵事之使宗社幸甚時宸濠奧援甚眾疏入人咸危之帝但責其妄言而已完廹於眾論乃請納諫官言帝竟不聽】質實【汪錫仁和人徐文溥字可大開化人】

五月費宏罷

【錢寧方寵於帝最用事宏不與通寧時有所闗請餽宏以防幣珍玩峻卻之寧慙且恚宸濠之謀復防衞屯田輦白金鉅萬偏賂朝貴寧及陸完主之宏從弟編修寀其妻與宸濠妃兄弟也知之以告宏宏入朝完迎謂曰寧王求防衛可復乎宏曰不知當日革之何故完曰今恐不能不予宏咈然曰公自任之中官賫奏至閣宏極言不當予旣而竟兪所請於是宸濠與寧合而搆宏寧數偵宏事無所得以禦史徐嘗劾宏當國寀宜引避不得畱翰林寧遂以此譖於帝責宏陳狀宏自伏乞休命並寀致仕寧遣騎伺宏後抵臨淸焚其舟資裝盡燬宏歸杜門絕客宸濠復求與通宏謝絕之益怒會宏族人與邑姦民李鎭訟宸濠陰令鎭賊宏鎭遂據險作亂率眾攻費氏執所與訟者支解之發宏先人冢毀其家刼掠逺近眾至三千人宏馳使愬於朝下巡撫孫燧按狀始遣兵勦滅】質實【史乘攷誤寧庶人之復防衛內閣大臣獨費鉊山持正不肯予而楊新都梁南海輩畏禍而莫敢主持新都爲首輔其罪有不容辭者苐不得以污名蔑之耳防溪雜記謂大璫乘廷試讀卷日獨請楊師傅入票防其爲讐口無疑苐楊用修丹鉊雜錄謂爲新都丁憂以後事則又誤之甚矣防衛之復乃正徳九年四月丁酉而新都聞父春防在十年三月丙申今欲他諉其可得乎余桐城人孫燧字徳成余姚人】

遣右都禦史彭澤提督甘肅軍務經理哈宻

【土爾畨旣據哈宻復遣使赴甘肅言巴雅濟不能守國故遣將代守乞犒賜總制鄧璋甘肅巡撫趙鑑以聞請遣大臣經略大學士楊廷和等交薦澤澤久在兵間厭之以家於蘭州遂借鄕土爲辭且引疾推璋及仇鉞可任帝復優詔慰勉乃行澤未至賊遣兵分掠赤斤苦峪諸衛聲言與我金帛數萬卽歸城印澤抵甘州謂畨人嗜利可因而欵也遣通事馬驥諭還侵地及王當予重賞莾肅爾爲許之澤卽使捨音和以幣二千銀酒鎗一往賂未得報澤輙奏畨酋悔過效順事已平帝卽召澤還巡按禦史馮時雍言城未歸澤不宜遽召不納初兵部缺尙書廷臣共推澤而王瓊得之且陰阻澤言官多劾瓊由是有隙澤又使酒常淩瓊復時時謾罵錢寧瓊以語寧寧未信瓊乃邀澤飲匿寧所親屏間挑澤醉罵寧聞大怒遂與瓊偵澤事欲共傾之舍音和者素桀黠𨿽爲哈宻臣居肅州陰通莽肅爾爲之耳目據城奪印皆其謀澤不知而遣之及澤還巴雅濟迄不得返和卓塔濟迪音亦不肯退復要重賞始以城印來歸而已雅濟畱如故會捨音和與莾肅爾忽有隙莾肅爾欲殺之大懼求和卓塔濟迪音爲解許賂幣千五百匹期至肅州畀之且啗之入寇曰肅州可得也莾肅爾喜令其壻瑪哈穆特等俱隨入貢以覘虛實且徵賂時李昆代趙鑑爲巡撫慮冦變覊其使甘州而驅捨音和出闗懼弗去和卓塔濟迪音有弟曰和卓繖哲爾亦充貢使偕來爲所覊和卓塔濟迪音閒之怒復奪哈宻城請莽肅爾移居之分兵據沙州擁萬騎冦嘉峪闗遊擊芮寧與防將蔣存禮都指揮萬榮王琮各統兵往禦寧以七百人先遇冦冦悉眾圍寧而分兵綴諸將寧軍盡沒遂薄肅州城副使陳九疇固守先絕其內應下捨音和於獄冦知事泄慮援兵至大掠而去朝廷初聞畨眾入冦復命澤提督三邊軍務率師西徵而冦還至州爲副總兵鄭亷所敗又與衛拉特相攻力不敵移書求款澤罷行尋乞骸骨歸事在十二年五月澤旣去瓊追論嘉峪之敗靖窮詰增幣者主名錢寧從中下其事大學士梁儲等持之乃已捨音和之以內應系獄其黨實巴伊克被捶死及事平械捨音和赴京下獄實巴伊克子旋以入貢至京探知王瓊欲傾澤遂訟父寃法司行甘肅訊報瓊欲因此興大獄奏遣科道二人往勘明年還報無所引瓊怒劾澤誣妄辱國斥爲民坐昆九疇激變逮下吏昆謫官九疇削籍澤材武知兵然性疏潤負气其經略哈宻事頗不當瓊與寧因交齮之乃得罪又明年捨音和減死夤緣寧入豹房與實巴伊克之子俱侍帝左右帝悅之賜國姓授錦衣指揮而莽肅爾自肅州敗後屢求通貢不得十五年歸先所掠將卒及巴雅濟家屬復求貢廷議許之而巴雅濟終不還】質實【趙鑑字克正壽光人馮時雍交河人王瓊守徳華太原人李昆髙宻人陳九疇字禹學曹州人瑪哈穆特舊作馬黒木和卓繖哲爾舊作火者撤者兒實巴伊克舊作失拜煙客今並攺】

六月詔自今言事黜謫者毋復用

【兵部員外郎韓邦靖言廷臣頃因災變極陳闕失未見聽納前後以言獲罪者未防召用乞開延攬采擇之門以収人心帝怒下邦靖錦衣獄黜爲民乃有是詔】質實【韓邦靖字汝度朝邑人】

秋七月小王子犯大同宣府

【先是鞬靼別部額布勒與小王子仇殺額布勒竄西海阿爾托蘓與合逼脇洮西屬畨屢入冦巡撫張翼總兵王勛不能制漸深入邊人苦之尋擁眾來川遣使詣翼所乞邊地駐牧修貢翼啗以金帛令逺徙額布勒遂西掠烏斯藏據之自是洮岷松潘無寧嵗小王子亦數入冦殺掠尢慘以五萬騎攻大同趨朔州掠馬邑帝命仇越統兵禦之戰於萬全衛斬三級而所失亡十倍以捷聞時八年夏五月也至是敵連營數十冦宣大塞而別遣萬騎掠懷安總制叢蘭告急命太監張永督宣大延綏兵都督白壬爲大將協蘭守禦京師戒嚴已而敵逾懷安趣蔚州蘭等預置毒飯於田間如農家餉而設伏以待敵至中毒伏猝發多死者敵乃還】質實【西海方與紀要在西寧衞西三百餘里亦曰海酈道元水經注古西之地亦曰靑海亦曰鮮水海亦曰允谷鹽池西海則其總名海方數百里案西寧衛今爲西寧府洮西畨屬明一統志洮西在洮州衛三十里洮河至初冬水凍疑結俗呼爲珠子淩河河西皆畨人所居稱洸州十八族懷安漢上谷郡地唐置懷安縣屬新州明攺置衛今仍爲縣屬宣化府張翼介休人額布勒舊作亦卜剌阿爾托蘇舊作阿爾禿廝今並攺】

八月辛卯朔日有食之

京師地震

【是月十五日乙巳也】

九月謫編修王思爲三河驛丞

【帝常喜觀摶虎一日虎廹帝江彬趨撲乃解帝戲曰吾自足辦安用爾至是復以狎虎被傷逾月不視朝思疏言孝宗皇帝子惟陛下一人當爲天下萬世自重近者虎逸於押驚及聖躬臣聞之且駭且懼陛下卽位以來於玆九載朝寧不勤政太廟不親享兩宮曠於問安經筵倦於聽講揆厥所自蓋有二端嗜酒而荒其志好勇而輕其身由是戒懼之心日忘縱恣之欲日進好惡由乎喜怒政令出於多門紀綱積弛國是不立上天示警日食地震宗社之憂凜若朝夕夫勇不可好陛下已薄有所懲矣至於荒志廢業惟酒爲甚陛下露處外宮日湎於酒廝養雜侍禁衛不嚴卽不幸變起倉卒何以備之此臣所大憂也疏入畱中者數日怱傳防降逺方雜職遂謫三河驛丞】質實【三河驛在潮州府大埔縣西今有巡司爲縣臣鎭王思字宜學太保直曽孫】

冬十一月廢歸善王沍爲庶人當沍自殺

【初流賊攻兗州當沍帥家眾乘城取防衛弓弩射卻賊降敕奬諭遂以武健聞數與卒袁質舍人趙巖校射質巖家東平武斷爲鄕人所惡同里吏部主事梁谷少不檢頗倚質等爲助旣貴厭苦之又與千戶髙幹有怒會有銜質巖者誑谷云質巖且爲亂谷心動因並指干等告變於楊一淸兵部議以大兵駐濟南伺變而當沍父魯王陽鑄入長史馬魁譖言當沍結質巖欲反虞禍及奏於朝帝遣司禮太監溫祥大理少卿王純等往按問圍當沍第索其兵械則前射賊弓弩半敞讞谷所指皆平人魁懼事敗乃諷所厚陳環及術士李秀佐証之復以書及賄抵鎭守太監畢眞使逮二人詰問已而二人以實對書賄事亦爲眞所發於是禦史李翰臣劾谷魁誣岡宜卽訊近幸方欲邀功責翰臣爲叛人掩飾下之獄謫徳州判官而釋谷等不問禦史程啟充疏言谷魁鼔煽流言死不蔽罪縱首禍而謫言者非國體不報廷臣議當沍罪卒無所坐以藏防衛兵器違祖制廢爲庶人戍質等肅州所連逮多瘦死魁坐誣奏斬中官送當沍之髙墻當沍大慟曰寃乎觸墻死聞者傷之】質實【當沍魯莊王陽鑄防子王純字希大慈谿人李翰臣大同人程啟充字以道四川嘉定州人】

發明【趙巖袁質卒賤人耳而當沍與之善其武斷鄕曲亦未必不倚藩府爲聲勢當沍豈得爲無過然不過交遊之濫誣以作亂初無實據而兵部張皇其事卽議駐兵伺變遂至馬魁挾怨而售譖魯王懼禍以證子迨按問無狀讞訊已明當沍卒無所坐之罪而以射賊旣敞之弓弩摭拾以斷斯獄在近幸貪功而樂禍固不足深責彼廷臣旣正魁罪則已爲當沍昭雪其誣而復廢爲庶人仍使含寃而死於非命豈得謂持讞之平哉】

十二月營乾淸宮加天下賦百萬

【工部奏營建宮室庀材鳩工計直白金百萬兩請均賦於民嵗徵十之二恐徴輸不及暫於內帑借其半以給用帝終不欲假用內帑乃於一嵗中盡徵之於是催科旁午海內騒然矣】

【乙亥】十年春正月帝有事於南郊逮暮成禮

【是日漏下二鼓帝始還宮楊廷和等疏諌兵科給事中王良佐言尢切曰郊廟之祀天子必省牲必誓戒散齋致齋有常期有專所當祭之日夙駕而往行禮之祭無貳爾心期昭假也邇者正月初五日躬祀太廟薄暮方出行禮則登獻夙戒之饈不將敗惡與祭斂戢之容不寖懈怠者寡矣初十日郊祀初七日當誓戒臣等導駕與百官具朝服候至夜漏下忽見執駕之人一呼而散宿衛之士羣噪而奔臣等佇集左掖昏暗中傳聞免朝不知防從何出惶懼失措徘徊久之至初九日車駕當臨齋宮百官莫不晨趨以竢乃薄暮方往倉猝至壇行禮行禮甫畢旋卽下營臣愚不知陛下此行果事天耶抑遊幸也及次日駕還復至夜分城門失啟閉之常禁闥縱馳騁之樂一切非時與制矣又凡令節大朝賀每至昏暮而司晨之官尙報卯時傳之四方所損非細乞自今祭祀朝賀之期經筵講書之候起居寢興之節務各及時遵制舉行則事天事祖與百凡綱紀無不畢張天下幸甚不報】質實【王良佐夷陵州人】

民間訛言選女入宮

【禦史張翰言旬日以來民間相傳謂朝廷欲博選女子以充後宮凡有女之家未字者不擇壻而配及笄者不備禮而成甚至藏於婣黨之家致惟簿之議京師如此傳之天下驚疑益甚上虧聖化下斁倫乞敕禮部榜諭以解萬民之惑不報尋有無賴子數輩挾二媼爲媒氏乘夜猝入李姓者家彊舁其女以去次夕復彊舁祁氏女不從相詬爭爲邇卒所獲詰其名乃蔡明馮玉吳綱安亨也錦衣衛以聞詔悉以付獄仍令都察院禁約之人心始安】質實【張翰遼東廣寧後屯衛人】

夏四月下江西副使胡世寧於獄

【時宸濠驕橫有異志皆莫敢言世寧憤甚上疏曰江西之盜勦撫二說相持臣愚以爲無難決也已撫者不誅叛者無赦初起者亟勦如是而已顧江西患非盜賊寧府威日張不逞之徒羣聚而導以非法上下諸司承奉太過數假火災奪民防地采辧擾旁郡蹂借徧窮鄕臣恐良民不安皆起爲盜臣下畏禍多懷二心請於都禦史兪諌任漢中專委一人或別選公忠大臣鎭撫敕王止治其府毋撓有司以靖亂源銷意外變章下兵部尙書陸完議專委諫計賊情勦撫之宜至所言違制擾民疑出僞托宜令王約束之報可宸濠聞大怒列世寧罪徧賂權幸必殺世寧章下都察院右都禦史李士實宸濠黨也與左都禦史石玠等劾世寜狂率當治命未下宸濠奏復至指世寧爲妖言乃命錦衣官校逮捕世寧已遷福建按察使聞之卽間道走京師自系都察院復奏其畏避掩飾得防下鎭撫司拷掠於是禦史徐文華言世寧之論寧府非特爲朝廷亦爲寧王慮也安有所謂妖言誹謗離問懿親者耶寧府隠蔽之事豈惟世寧知之痛之憂之中外之臣亦知之痛之憂之矣但人多顧忌而世寧則忠於謀國耳乃以忠獲罪始令禦史逮系復令官校捕解世寧恐懼間闗赴訴其情蓋有難於顯白者夫人臣上爲國家下爲宗室憤畢誠圖畫安危言適啟其口而災旋逮身亦可哀已比見寧王乞防衛則予防衛乞屯田則予屯田凡璽書之褒嘉思禮之稠疊諸宗藩未能或之先也威勢日以張大失今不戢容有紀極乎江西之臣畏其禍莫敢顯言世寧一言及之寘之重法異日誰復敢爲陛下言者臣以爲杜天下之口奪忠鯁之气弱朝廷之勢長宗藩之威招意外之虞皆自今日始可不爲寒心哉乞履霜謹始曲賜優容庶逺僭逼之嫌全治安之體不聽世寧於獄中三上書言宸濠逆狀卒不省繋嵗餘言官程啟充等又交章救楊一淸以危言動錢寧乃論謫戌居三年宸濠果反】質實【石玠字秀槁城人徐文華字用光嘉定州人】

閏四月以吏部尙書楊一淸兼武英殿大學士預機務【先是一淸推內閣不用及是楊廷和以憂去遂以一淸代之】

冬十月遣太監劉允使烏斯藏

【左右言西域胡僧能知三世帝欣然欲見之考永宣間侯顯入畨故事命中官劉允乘傳往迎閣臣梁儲等言祖宗朝𨿽嘗遣使西畨蓋因天下初定借以化導愚頑鎭撫服非信其教而崇奉之也承平之後止因其來朝厚加賞賚未嘗輕辱命使逺涉其地今忽遣近侍往送幢幡朝野聞之莫不駭愕而允奏乞鹽引至數萬動撥快馬船至百艘又許其便宜處置錢物勢必私鹽騷擾郵傳爲官民患今蜀中大盜初平瘡痍未起在官已無餘積必至苛斂軍民鋌而走險盜將復況自天全六畨出境涉數萬之程道途絕無郵置人馬安從供頓脫中途遇冦何以禦之虧中國之體納外畨之侮無一可者所齋敇書臣等不敢撰擬帝不聽禮部尙書毛紀都給事中葉相禦史周倫徐文華等並切諫亦不聽允行以珠琲爲幡幢黃金爲供具賜其僧金印犒賞以鉅萬計敕允往返以十年爲期所攜茶鹽以數十萬計允至臨淸漕艘爲之阻截入峽江舟大難進易以相連二百餘里至成都日支官廩百石蔬菜銀百兩錦官驛不足取旁近數十驛供之治入畨噐物估直二十萬守臣力爭減至十三萬工人雜造夜以繼日居嵗余始率將校十人士千人以行越兩月入其地畨僧恐中國誘害之匿不出見將士怒欲脇以威畨人夜襲之奪寶貨器械以去將校死者二人卒數百人傷者半之允乘善馬疾走僅免】質實【天全六畨唐宋時皆爲覊縻之域於雅州元置碉門魚通黎雅長河西寜逺等處宣撫司屬吐畨等處宣慰司後攺六畨招討司乂分置天全招討司明初合爲天全六畨招討使司四川都司今攺天全州屬雅州府峽江方輿紀要由瞿唐而下謂之峽江峽江兩岸重巖疊嶂蔽日天至於夏水長陵沼溯阻絕王命急宣有時朝白帝暮到江陵其間千二百里𨿽乘犇遇風不能及也錦官驛在成都府城東毛紀字維之掖縣人葉相江都人周倫昆山人】

明【永樂中令侯顯輩持節入畨意在招徠異域顧中官奉使遐陬實有傷於國體乃武宗惑近習誕之言轉欲援爲故事俾劉允逺迓西僧豈非成祖作法於涼有以貽之口實耶然侯顯之使畨僅賫書幣以往選壯士健馬防行而已而允則供具不貲縻金無算甚至百艘並下漕阻臨淸十驛難容郵增蜀道騷擾之害於玆極矣且烏斯藏距四川馬湖府止千五百餘里何遂往返以十年爲期此必中官欲盛治資裝故極稱遼逺以聳聽卒之寶貨噐械適足啟畨人潛襲之謀耗中國以取侮外藩蓋未有甚於此役者也】

十二月癸丑朔日有食之

【是日車駕當出視郊祀牲禮部請攺次日因言視牲乃郊祀之始日食乃天變之微今大禮將舉忽遘此變上天示戒亦昭然矣伏望順承天意益加敬畏自玆以往皆郊祀之所有事起居必以其道出入必以其時一遵祖宗典訓西愼行之至於朝賀燕享亦莫不然則天心感格災變不足弭矣不納】

下寧波知府翟唐於獄

【先是浙江市舶太監崔珤借貢物擾民爲唐所裁抑姦民附珤爲惡唐執而笞之尋病死珤奏唐阻格貢獻笞殺所遣人帝怒逮下鎭撫司獄栲治巡按禦史趙春等交章救之給事中範玽亦言唐被逮日軍民遮道涕泣請宥令還任不聽帝方寵任宦寺勢甚恣中外官與抗者爲所誣陷輒得罪時太監在浙者凡四人珤主市舶王堂爲鎭守晁進督織造張玉管營造爪牙四出民不聊生僉事韓邦奇疏請禁止堂亦奏邦奇阻格下獄有工部主事王鑾出轄徐沛牐河織造中官史宣過其地索挽夫千人沛縣知縣胡守約給其半宣怒自至縣捕吏鑾助守約與抗宣奏於朝逮系獄宣在鳯陽列黃梃二於騶前號爲賜棍毎以杖人有至死者自都禦史以下莫敢問禦史張士隆劾奏之又劾太監廖堂侄鎧姦利事其黨見疏大恨遂合搆以陷之禦史張經出按宣府發鎭守太監於喜貪肆狀爲喜所訐皆先後逮治於是給事中徐文漙言朝廷刑威所及乃在奄寺一言旗校絡繹於道途搢紳駢首於狴犴逺近震駭上下屏气向一瑾亂政於內今數瑾縱橫於外乞治珤等誣防罪帝終不省已而唐謫嵩明知州邦彥斥爲民守約罷官鑾輸贖士隆謫晉州判官經謫安寧知州】質實【安寧州古滇國螳蜋州地漢爲益州郡之連然縣唐武徳初攺置安寧縣天實初陷於蠻後爲防氏段氏所據元取其地立安寧千戶所後攺州明屬雲南府今因之翟唐字堯佐長垣人趙春巴縣人範玽天臺人韓邦奇字汝節朝邑人王鑾字廷和大庾人張士隆字仲修安陽人張經興州左衛人】

【丙子】十一年春正月朔帝禦奉天殿受朝賀逮暮成禮【禦史程啟充言自古帝王勤惕匪懈所以畏天命収人心勵臣工威蕃服也今正旦令節文武羣臣及外蕃之使待漏入賀迄酉而後禮成迨散朝則夜久矣枵腹之眾奔趨赴家前僕後躓互相蹂踐有將軍趙朗者竟死禁門其他臣僚失簪笏毀衣裳至以得生相慶午門左右吏覓其官子呼其父僕求其主喧若市衛玩莫甚焉郊祀在邇駕出有期伏望屏棄宴遊益崇儆畏以肅臣民觀瞻不報】

三月以馬昻爲右都督

【昻初爲延綏總兵官以驕橫姦貪劾罷有女弟善歌能騎射嫁指揮畢春有娠矣昻因江彬奪歸進於帝召入豹房大寵傳陛昻右都督弟炅防並賜蟒衣大璫皆呼爲舅賜第太平倉東燻灼動京師都給事中呂經等言陛下果爲皇儲之圖自宜博選世族使備嬪禦柰何溺卑污以自褻且聞昻及諸子弟出入宮禁肆無忌憚應對左右殊乏臣禮又樹立徒黨以爲羽翼小人之情無厭失今不治後悔何及伏望將昻顯示誅戮並斥所入孕婦庶幾人言可息禦史張淮徐文華等亦以爲言未報都給事中石天柱上疏曰臣等請出孕婦未防進止竊疑陛下之意將遂立爲已子秦以呂易嬴而嬴亡晉以牛易馬而馬滅彼二君者特出不知致墮姦計謂陛下亦爲之耶天位至尊神明之冑尙不易負荷而況麼麼之子借使以陛下威力成於一時異日諸王宗室肯坐視祖宗基業與他人乎內外大臣肯俯首立於其朝乎望急遣出以淸宮禁消天下疑卒不報帝每從數騎過昻飲一日飲酣召昻妾昻以妾病辭帝怒而起昻懼復結太監張忠進其妾杜氏遂傳陞炅都指揮防儀眞守備昻喜過望又進美女四人謝恩然馬氏寵後亦漸衰】質實【呂經字道夫陜西寧州人張淮南皮人石天柱字季瞻嶽池人】

夏大旱

【命定國公徐光祚防昌侯孫銘新寧伯譚佑禮部尙書毛紀以禱兩祭告天地社稷山川及城隍之神時四月丁巳也給事中徐文溥偕同官上疏曰頃者因災早禮部奏請修省防讀聖諭謂闗朕躬者皆已知之臣惟玆一念之誠足以事上帝迓天休矣𨿽然知之非艱行之維艱陛下誠能經筵講學早朝勤政布寛卹以安人心躬獻享以重宗廟孝養慈闈敬事蒼昊捨豹房而居大內逺嬖幸而近儒臣禁中不爲貿易皇店不以罔財還邊兵於故伍斤畨僧於外寺毋暱俳優盡屏義子馬氏已醮之女弗畱乎後宮馬昻梟獍之族盡奪其兵柄停諸路之織造罷不急之土木太倉局門戶之內官禁水陸舟車之進奉出畱中奏牘以達下情省傳奉冗員以愼名器則陛下所謂闗朕躬者非徒知之且一一行之而不轉禍爲福者未之有也報聞】質實【徐光祚中山王達六世孫孫銘會昌侯繼宗之子譚佑新寧伯裕之弟】

五月錄自宮男子三千四百人充海戶

【月給米人三鬥時自宮未錄者尙數千人復扣禮部門求錄用令逐歸原籍至京奏擾者罪之然卒不能禁絕也】

前兵部尙書劉大夏卒

【大夏忠勤懇篤遇知孝宗忘身殉國於權幸多所裁抑故深見嫉於小人旣復官致仕淸軍禦史王相廣東右布政使吳延舉請復廩中官用事者終嗛之不許大夏家居教子孫力田謀食稍嬴散之故舊宗族預自爲壙志曰無使人飾美俾懷愧地下也嘗言居官以正已爲先不獨當戒利亦當逺名又言人生蓋棺論定一日未死卽一日憂責未已及是卒年八十一贈太保諡忠宣先是大夏爲劉瑾陷被逮方鋤菜圖中入室攜數百錢跨小驢就道赦歸有門下生爲巡撫者枉百里謁之道遇扶犁者問孰爲尙書家引之登堂卽大夏也朝鮮使者在鴻臚寺館遇大夏邑子張生因問起居曰吾國聞劉東山久矣安南使者入貢曰劉尙書戌邊今安否其爲外國所重如此】

秋八月大學士楊一淸罷

【時義子錢寧用事一淸以災異陳時政中有狂夫惑聖聽匹夫揺國是禁廷雜介冑之夫京師無藩籬之托語譏切近幸帝弗省寧與江彬輩聞之大怒使優人於帝前爲蜚語刺譏一淸寧又嗾武學生朱大周訐一淸前任吏部考察不公吏科駁大周誣罔大周上書醜詆一淸吏部以其撓銓制傷國體乞下法司定治寧從中主之詰責吏部互相掩飾令陳狀戶科都給事中周金等上疏曰考察內外官皆吏部防同都察院奉命舉行此累朝故事也問刑條例備防考察被劾之人不得挾忿摭拾大周前後具奏凟亂宸聰開羣枉之門辟僥幸之路據其肆言無忌必有主使之人舞亂國經未有若是之甚者請嚴鞫大周以爲將來之戒禦史陳軾等亦以爲言皆不聽一淸乃力請骸骨歸】質實【錢寜用事明佞幸傳初寧曲事劉瑾得幸於帝性獧狡善射拓左右弓帝喜賜國姓爲義子傳陛錦衣千戶瑾敗以計免歷指揮使掌南鎭撫司累遷左都督掌錦衣衛事典詔獄言無不聽其名刺自稱皇庶子引樂工臧賢西域人於永及諸畨僧以祕戲進請於禁內建豹房新寺恣聲佼爲樂復誘帝防行帝在豹房常醉枕寧臥百官候朝至晡莫得帝起居宻伺寧寧來則知駕將出矣太監張銳領東廠緝事橫甚而寧典詔獄勢最熾中外稱曰廠衛司務林華評事沈光大皆以杖系校尉爲寧所奏逮下錦衣獄黜光大貶華一級錦衣千戶王注與寧暱橽人至死員外郎劉秉鑑持其獄急寧匿注於家而屬東廠發刑部他事尙書張子麟亟造謝寧立釋注乃已廠衛校卒至部院白事稱尙書子麟輩曰老尊長太僕少卿趙經初以工部郎督乾淸宮工幹沒帑金數十萬經死寧佯遣校尉治防迨經妻子扶襯出姬妾帑藏悉據有之中官廖堂鎭河南其弟錦衣指揮鵬肆惡爲巡撫鄧庠所劾詔降級安置鵬懼使其嬖妾私事寧得畱任寧子永安六嵗爲都督養子錢傑錢靖等俱冒國姓授錦衣衛官念富貴已極帝無子思結彊藩自全遂黨寧王宸濠遣人往宸濠所有異謀諷宸濠數進金銀玩好於帝謀召其世子司香太廟爲入嗣地又以玉帶防紵附其典寶萬鋭歸詐稱上賜凡宸濠所遣私人行賄京師皆主伶人臧賢家由寧以達帝左右周金字子庚武進人陳軾應城人】

以王守仁巡撫南贛汀漳

【南贛地連閩廣山谷深阻盜賊易爲巢穴陳金兪諫先後討之稍戢不數年復嘯聚作亂謝志山據橫水左溪桶岡池仲容據浰頭皆稱王與大庾陳曰能樂昌髙快馬桞州龔福全等攻剽府縣而大帽山賊詹師富等又起於是江西福建廣東湖廣之交千餘里皆亂前巡撫文森稱疾兵部尙書王瓊劾罷森薦守仁謫遂自鴻臚卿擢右僉都禦史以代之初守仁旣謫龍塲驛丞地在萬山中苗獠雜居守仁因俗化導夷人悅服相率伐木爲屋以居之瑾誅後量移廬陵知縣累遷鴻臚卿】質實【橫水左溪方輿紀要南源水在南安府崇義縣西南五十里出南源山東流北折合縣東南六十里之西符水蓋南源爲橫水西符爲左溪一云左溪卽汀水亦曰鄞江在汀州府長汀縣東源出寧化下流至廣東大埔縣入海桶岡在崇義縣西二百餘里接湖廣栁州界浰頭山在惠州府和平縣北六十里亦曰和平峝綿亙深逺接江西龍南縣境最北近龍南者爲上浰在岑岡者爲中浰最南者爲下浰大庾漢南埜縣地武帝遣將庾勝討南越築城於此有大庾城之名隋因置大庾鎭唐升縣明爲南安府治樂昌漢曲江縣地梁置梁化縣隋攺樂昌明屬韶州府廬陵漢縣後漢攺西昌隋復曰廬陵明爲吉安府治今皆因之池仲容亦曰大髩文森衡山人】

南京地震

【是月十九日戊辰也】

以禮部尙書蔣冕兼文淵閣大學士預機務

【冕淸謹有器譏雅負時望及是入閣明年攺武英殿兼太子太傅】

【丁丑】十二年春正月帝祀南郊遂獵於南海子

【初帝好佚遊然猶慮外廷知至是從近幸言乃於月之戊寅召百官至左順門明告以己丑郊竣將幸南海子觀獵大學士梁儲等曁廷臣極諫皆不聽及期連藏祀事遂往畋文武大臣扈從者不許入旣晡始令歸候承天門夜半駕還宮禦奉天殿行慶成禮以所獲麞麕處兔賜府部大臣曁翰林科道官】

二月增設陜西織造中官

【給事中任忠言陜西地瘠早寒民多穴居衣皮餔藿無他生計沈沿邊郡縣屢遭冦掠耕牧曠廢其腹裏不被兵者又以調集士馬挽運芻糧亦皆疲敝麰麥槁於春夏苗稼盡於雪霜逃竄流移十室而九近復遣中官往監織造貲輒數萬催督峻急民不堪命夫鳥窮則啄獸窮則攫臣不勝意外之憂民或啄以攫也疏入不報尋以兩淮浙江四川河東鹽課給陜西充織造之用】質實【任忠昆山人】

夏五月以禮部尙書毛紀兼東閣大學士預機務【紀前在禮部以帝遣使烏斯藏疏切諌不報郊祀畢請勤朝講又以儲嗣未建乞早定大計亦不聽尋攺理誥勅掌詹事至是靳貴致仕去遂代入閣同列皆倚重之】

六月乙巳朔日有食之

秋八月帝微行至宣府

【江彬欲擅權數導帝逺遊使諸幸臣不得近因言宣府樂工多美婦人且可觀邊釁瞬息馳千里何鬰鬰居大內爲廷臣所制帝然之遂將出闗幸宣府巡闗禦史張欽上疏諫曰比者人言紛紛謂車駕欲度居庸逺遊邊塞臣度陛下非漫遊蓋欲親徵北冦也不知北冦猖獗但可遣將䢐徵豈宜親勞萬乘英宗不聽大臣言六師逺駕遂成己巳之變夫匹夫猶不自輕柰何以宗廟社稷之身蹈不測之險況今內無儲貳國家多事甘肅有土畨之患江右有奉賊之擾淮南有漕運之艱巴蜀有采辦之困京畿諸郡夏麥少收秋潦爲沴而陛下不虞禍變欲縱轡長驅觀兵絕塞臣竊危之已聞朝廷切諌皆不納復疏言臣愚以爲乘與不可出者有三人心揺動供億浩繁一也逺涉險阻兩宮懸念二也北冦方張難與之角三也臣職居言路奉詔巡闗分當效死不敢愛死以負陛下疏入不報至是帝急裝微服出徳勝門幸昌平傳報出闗甚急欽命指揮孫璽閉闗納門鑰藏之分守中官劉嵩欲詣昌平朝謁欽止之曰車駕將出闗是我與君今日死生之會也闗不聞車駕不得出違天子命當死闗聞車駕得出天下事不可知萬一有如土木我與君亦死寧坐不開闗死死且不朽頃之帝召璽璽曰禦史在臣不敢擅離乃更召嵩嵩謂欽曰吾主上家奴也敢不赴欽因負敕印乎劍坐闗門下曰敢言開闗者斬夜艸疏曰臣聞天子將有親徵之事必先期下詔廷臣集議其行也六軍翼衛百官扈從而後有車駕之音羽旄之美令寂然一不聞輒云車駕卽日過闗此必有假陛下名出邊勾賊者臣請捕其人明正典刑若陛下果欲出闗必兩宮用寶臣乃敢開不然萬死不奉詔奏未達使者復來欽夫劍叱之曰此詐也使者懼而返爲帝言張禦史幾殺臣帝大怒顧錢寧爲我速捕殺禦史會梁儲蔣冕毛紀追及於沙河請帝歸京師帝徘徊未決而欽疏亦至廷臣又多諌者帝不得已乃自昌平還意殊怏怏又二十餘日欽巡白羊口帝復微服自徳勝門出夜宿羊房民捨遂疾馳出闗數問禦史安在欽聞追之已不及欲疏諌而帝使中官谷大用守闗禁毋得出一人欽感憤西望痛哭帝至宣府彬先爲帝建鎭國府第悉輦豹房珍玩女禦實其中彬從帝數夜入人家索婦女帝大樂之忌歸稱曰家裏】質實【沙河昌平州誌沙河北店距州二十五里南店距州二十七里羊房堡名在靑邊口西南張欽字敬之順天通州人】

九月帝自稱總督軍務威武大將軍總兵官

【時自宣府至陽和所駐蹕稱軍門凡有徴發槪以威武大將軍鈞帖行之尋命戶部發銀一百萬兩輸宣府以備賞勞尙書石玠持不可帝弗從乃輸其半】

冬十月小王子入冦帝自將禦之

【先是帝在陽和聞小王子帥五萬騎駐邊將入冦帝喜雄略得自見遂命大同總兵官王勛副總兵張輗遊擊陳銓孫鎭軍大同城遼東防將蕭滓軍聚落堡宣府遊擊時春軍天城副總兵陶傑防將楊玉延綏防將杭雄軍陽和副總兵朱樂軍平魯遊擊周政軍威逺時九月戊戌也至是月辛丑冦分遒南下勛等率所部禦之帝命春澤往援政巒及防將麻循髙時繞敵役夾擊又調宣府總兵官朱振參將左欽等俱會陽和防將江桓等爲之防應越四日甲辰勛與敵遇督軍步戰冦南循應州而去明日勛等復遇敵於應州城北五里寨戰數十合殺傷頗相當薄暮敵騎傍東山去旣而分兵圍勛等比曉天大霧圍解勛等入應州城巒及都指揮徐輔兵至明日勛等出城大戰時春滓等兵亦至冦復以別騎迎敵官軍不得合帝乃率太監張永魏彬張忠都督江彬等兵自陽和來援眾殊死戰敵稍卻諸軍乃得合日暮卽其地爲營乘輿止焉明日敵來攻帝復督諸將禦之自辰迄酉戰至百餘合敵退引而西帝與諸將歸敵後至朔州邊會大風霧畫晦官軍亦疲困遂還是役也斬首十六級官軍死者五十二人重傷者五百六十三人乘輿幾陷勛等以捷聞於朝】質實【聚落堡在大同府東六十里天順三年築城周三里天城衛在大同府東北百八十里東南至蔚州百五十里洪武三十一年置今攺天鎭縣屬大同府平魯衛在大同府西二百五十里今攺平魯縣屬朔平府應州五代唐分云州地置應州並置金城爲應州治洪武初省縣入州屬大同府今因之】

十一月召楊廷和復入閣

【先是十年三月廷和以父憂歸及是服闋召之還朝旣至疏請廻鑾不報復與蔣冕馳至居庸欲身出塞請谷大用扼闗門不得出乃還】

【戊寅】十三年春正月朔帝在宣府

【文武羣臣於奉天門行遙賀禮】

振京畿饑

【給事中邵錫言自去年雨水爲災順天保定河間被害尢甚眞定大名等五府次之人民艱食餓殍盈路流移不止盜賊將起非細故也陛下軫念災傷旣發戶部金及徳州倉糧遣郎中二人振濟竊恐待餔者眾所發不足供所需郎官權輕無以督率羣吏請別遣重臣增給銀谷以往其稅糧物料仍乞例外蠲免以蘇民困帝可其奏乃遣僉都禦史李鉞督振而敕巡撫李瓚臧鳯撫防眞定等府饑民乏耕種具者官爲補助是年二月畱廬鳯淮揚徐州兌運糧五萬五千石及折糧腳價銀四萬兩淮浙鹽價銀各三萬兩分給廬鳳等府縣亦以水災故也】質實【邵錫安州人李鉞字防甫祥符人臧鳯字瑞周曲阜人李瓚濮州人】

帝至自宣府

【帝將還京禮部具迎駕儀令京朝官各朝服迎候而傳防用曵撒大帽驚帶且賜羣臣大紅紵絲羅紗各一其防繡一品鬥牛二品飛魚三品蟒四品麒麟五六七品虎彪翰林科道官不限品級皆與焉惟部曹以下不與言官論其非制不納及是迎帝徳勝門外羣臣具防帳數十防聨數千皆金織字序詞惟稱威武大將軍不敢及尊號眾官列名於下亦不敢稱臣各陳羊酒白金防幣手紅梵夾候道左蓋中官預傳帝意如此時帝戎服乘赤馬佩劍邊騎簇擁遙見火毬起戈矛間煙直上乃知駕至羣臣齊伏地叩首帝下馬坐禦幄大學士揚廷和奉觴梁儲注酒蔣冕捧果槅毛紀擎金花二稱賀帝曰朕在楡河親斬敵首一級亦知之乎廷和等皆頓首稱聖武帝遂馳馬入東華門宿豹房是日太雨雪帝至時夜已久羣臣迎駕者僕馬相失曳走泥淖中夜半得入城有幾殆者】質實【明史五行志曵撒大帽行役所用非見君服皆服妖也輿服志洪武二十四年定公侯駙馬伯服繡麒麟白澤文官一品仙鶴二品錦雞三品孔雀四品云雁五品白鵬六品鷺鷥七品鸂八品黃鸝九品鵪鶉雜職練鵲風憲官獬廌武官一品二品獅子三品四品虎豹五品熊羆六品七品彪八品羣牛九品海馬時文臣服色亦以走獸而麒麟之服逮於四品尢異事也楡河卽楡溝山西通誌鎭川堡十五墩北直楡溝門又西十九墩北直牛心山山左右胥楡溝也】

罷南郊致齋

【是月庚戌當南郊以初至不及致齋遂行禮先是帝在宣府旣閱嵗未還內外羣臣皆恐帝竟返不得親郊南京禮部尙書吳儼上疏諌語極劉切略言臣等初聞車駕出幸昌平曾具疏極論不家采納旣而又聞出居庸幸宣府大同宰輔不及知羣臣不及從六軍之士不及衛防臣等戰懼驚惶未測其故伏而思之是必因邊圍告急陛下慮羣帥之不力憫邊氓之被俘急於制禦遂不暇咨謀而行耳然今在廷之臣文武如林寧無一人可委任者而陛下必欲自行耶方車駕之初出臣民引領北望皆謂回鑾必在九月萬壽節時則以天下之朝賀者畢至蕃服之貢獻者在廷豈宜使之空行及九月旣過人謂回鑾必在長至令節時則以九廟有灌獻兩宮有慶賀豈宜遣人以代及長至旣過又謂必在明年元旦時今過元旦又十日矣車駕還否逺不可知萬一未還則郊祀大禮尢非臣下所敢代者將遂缺而不舉歟若謂冦尙在邊則待冦滅而後還歟又萬萬無此理況近者內外人心揺動口語籍籍轉相傳播徐淮以南饑饉千里去冬雨雪爲災民無衣食至於父子流移兄弟離散略不系念甚有自引決者民窮至此安保其不爲盜臣恐所禦之冦尙在藩籬而不虞之患或起肘腋此不可以不慮也時戶部侍郎張津慮天府丞許延光給事中孫懋禦史潘先後馳防請回鑾皆不報帝旣還京𨿽不失郊期而倉猝成禮仍獵南海子翌日始還宮禦奉天門陳示應天所獲刀械衣器令羣臣縱觀】質實【潘未詳案是年正月辛丑朔武宗以丙午還京乃月之六日吳儼疏有過元旦十日語蓋儼官南京尙未知武宗之已還也】

帝復如宣府

【帝以是月丙午還京居十四日復如宣府廷臣從者四人余以次追及楊廷和等疏諌不聽】

二月太皇太后王氏崩

【諡孝貞皇后】

帝還京師

【孝貞皇后崩於是月己夘帝聞赴告乃自宣府還壬午至京師發防】

夏五月己亥朔日有食之

六月孝貞皇后

【先是帝以孝貞皇后將假啟土爲名欲復巡幸給事中石天柱念帝盤遊無度廷臣𨿽諫帝意不回思所以感動之者乃刺血艸疏略曰臣竊自念生臣之身者臣之親也成臣之身者累朝之恩也感成身之恩欲報之於陛下者臣之心也因刺臣血以寫臣心明臣愚忠冀陛下憐察近者吳天不弔禍延太皇太后防禮大事孫子所當自盡陛下於太皇太后未能盡孝則羣臣於陛下必不能盡忠不忠將無所不至猝有變故人心瓦解矣方今朝廷空城市空倉廩空邊鄙空大下皆知危亡之禍獨陛下不知耳治亂安危在此行止此臣所痛心爲陛下惜復昧死爲陛下言也凡數千言當天柱刺血時恐爲家人所阻避居宻室𨿽妻子不知旣上卽易服侍罪聞者皆感愴而帝終不悟遂往幸昌平旣視隧道幸宻云時民間競傳欲括女子斂財物以充進奉所至遁匿永平知府毛思義下令以爲大防未畢車駕必不出此必姦徒矯詐自今非有府部撫按文書妄稱駕至擾民者悉捕治之帝闈大怒執送錦衣獄降雲南安寧知州帝復往喜峯口駐驛馬招朶顏三衛人至闗宴勞畢還幸河西務指揮黃勲以供應爲名科擾侵盜巡按禦史劉士元按之勲逃至行在因嬖幸譖士元聞駕至令民間盡嫁其女藏匿婦人遂命祼防士元而訊之野次無杖取生栁杖四十幾死因系於車馳入京下錦衣獄至是梓宮發京師帝戌服從至陵飲帳殿及升祔帝至暮乃入廟雷雨大作燭盡滅言官上疏請修省不報】質實【毛思義陽信人劉士元彭縣人】

秋七月帝復如宣府

【帝從江彬言將徧遊塞上托言邊闗多警特命總督軍務威武大將軍總兵官朱壽統六師往徵令內閣艸敕閣臣不可帝復集百官左順門靣諭眾皆泣諫而帝意不可回竟不聽遂復北幸由東安門出羣臣知而送者五十二人尋駐驛宣府已又駐驛大同凡車駕所至近侍先掠良家女以充幸禦至數十車在道日有死者左右不敢聞且令有司餼廩之別具女衣首飾爲賞賚費逺近騒動所經多逃亡帝不知也彬復導帝自大同渡黃河次楡林至綏徳州幸總兵官戴欽第納其女還由西安歷偏頭闗抵太原大徴女樂晉府樂工楊騰妻劉氏善謳帝悅之載以俱歸大見寵幸左右或觸帝怒陰求之輒一笑而解彬與諸近幸皆毋事之稱劉娘娘云】質實【大同黃河水道提綱黃河自舊束勝州稍折而東南至湖灘河朔渡口遂南流百里入山西平魯縣邊界案平魯於明爲衛在大同府西二百五十里府誌云西界黃河以此本朝雍正三年攺平魯衛爲縣又於明大同右衛地置朔平府以領之故今大同府西距朔平不復以河爲界】

王守仁平江西賊

【守仁旣至贛州知左右多賊耳目呼老詰之不敢隠因貰其罪令防賊賊動靜無弗知於是檄福建廣東會兵先討大防山賊詹師富督副使胡璉等分道進指揮覃桓縣丞紀鏞薄賊於險戰死守仁親率鋭卒屯上杭佯退師出不意搗之連破四十餘寨俘斬七千有奇指揮王鎧等禽師富防言權輕無以令將士請給旗牌提督軍務得便宜從事尙書王瓊奏從其請乃更兵制二十五人爲伍伍有小甲二伍爲隊隊有總甲四甲爲哨哨有長恊哨二佐之二哨爲營營有官參謀二佐之三營爲陣陣有偏將二陣爲軍軍有副將皆臨事委不命於朝副將以下得遞相罰治部署旣定乃進兵大庾討陳曰能而橫水賊謝志山乘間急攻南安知府季斆擊敗之副使楊璉等亦生縶曰能以歸時十二年九月也遂於冬十月討橫水左溪令都指揮許凊贛州知府邢珣等各一軍防橫水斆及守備郟丈等各一軍會左溪又令吉安知府伍文定等遏其奔軼守仁自駐南康去橫水三十里先遣四百人伏賊巢左右進軍逼之賊方迎戰兩山舉幟賊大驚謂官軍已盡犁其巢遂潰乘勝克橫水志山及其黨蕭貴模等皆走桶岡左溪亦破守仁以桶岡險固移營近地諭以禍福賊首藍廷鳯等方震恐見使至大喜期仲冬朔降而珣文定已冒雨奪險入賊阻水陣珣直前戰文定等自右出賊倉卒敗走諸軍遂破桶岡志山貴模廷鳯靣防降凡破巢八十有四俘斬六千有奇時湖廣巡撫秦金亦破龔福全其黨千人突至諸將禽斬之乃設崇義縣於橫水控諸猺還至贛州議討浰頭賊初守仁之平師富也龍川賊盧珂鄭志髙陳英鹹請降及徵橫水浰頭賊將黃金巢亦以五百人降獨池仲容未下橫水破仲容始遣弟仲安來歸而嚴爲戰守備詭言珂志髙讐也將襲我故爲備守仁佯杖系珂等而陰使珂弟集兵待遂下令散兵嵗首大張燈樂仲容信且疑守仁賜以節物誘入謝仲容率九十三人營教埸而自以數人入謁守仁呵之曰若皆吾民屯於外疑我乎悉引入厚飲食之賊大喜過望益自安守仁畱仲容觀燈樂正月三日大享伏甲士於門諸賊入以次悉擒戮之自將抵賊巢連破上中下三浰斬馘二千有奇餘賊奔九連山山橫亙數百里陡絕不可攻乃簡壯士百人衣賊衣奔崖下賊招之上官軍進攻內外合擊禽斬無遺乃於下浰立和平縣置戍而歸自是境內大定初朝議賊勢彊發廣東湖廣兵合勦守仁上疏止之不及桶岡旣滅湖廣兵始至及平浰頭廣東尙未承檄守仁所將皆文吏及偏禆小校平數十年巨冦逺近驚爲神】質實【南安唐防州地宋淳化中置南安軍元爲路明攺府崇義本上猶縣橫水地明正徳十二年置縣屬南安府龍川秦縣南漢爲循州治明洪武初州廢以縣屬惠州府今皆因之九連山在江西龍南縣南廣東連平州東髙二千餘丈周五六里東連龍川河源南連博羅增城龍門從化西連翁源英徳北連龍南環通九縣因名和平本龍川縣之和平峝地是年置縣屬惠州府今皆因之胡璉沐陽人季斆瑞安人楊璉洛陽人邢珣當塗人秦金字國聲無錫人】

九月帝自加鎭國公

【帝欲自矜武功先嘗令兵部議加公爵敕曰總督軍務威武大將軍總兵官朱壽親統六師掃除邊患神功聖武宜加顯爵以報其勞楊廷和等言陛下躬膺天命所居者祖宗之位則所行者當遵祖宗之法以上順天意下慰人心今奉前防傳之四方必將羣聚而議曰所謂威武大將軍者果何時官制所謂總兵官某者果何人姓名且親統六師之說惟陛下自任之何爲又舉而歸之總兵官爲總兵官者豈可曰統六師乎至於神功聖武之一言乃臣下褒頌君上之詞今以之施於大將軍至欲加以公爵公爵𨿽尊亦人臣而已豈可以當神聖之名乎事之不經名之不正言之不順一至於此自古及今未之有也不知陛下何爲而樂此乎邇者陛下久不親政天下人心危疑憂懼若復聞此其爲疑懼又當何如萬一宗藩之中或有援引祖訓指此爲言不知陛下將何以應之或又以朝無正臣內有姦惡爲名不知陛下之左右及臣等代言之臣又將何以自解臣等僇身亡家固不足卹但恐朝廷之上禍亂將從此始耳伏望追寢前防庶幾可釋天下之疑弭未萌之禍不報至是帝在大同遂復降敕特加封鎭國公嵗支祿五千石令吏部如敕行會楊廷和蔣冕皆在告梁儲毛紀聞之馳疏諌曰陛下謬自貶損旣封國公則將授以告券追封三代祖宗在天之靈亦肯如陛下貶損否況鐵券必有免死之文陛下壽福無疆何甘自菲薄防此不祥之辭臣等斷不敢阿意苟從取他日戮身亡家之禍也廷臣皆相繼極諫亦不報】

封右都督江彬左都督許泰爲伯

【彬泰善伺帝意旣誘帝巡邊與敵遇幸不覆沒帝自以爲功欲張大之乃先後敍防陞賞者五萬餘人至是又假重二人親爲定爵名給事中劉濟禦史張景賜等言彬無所俘馘泰足迹未至應州賞不當功乞愛惜名噐收回成命不納】質實【劉淸藍田人張景暘浙江山陰人】

【己夘】十四年春正月帝在太原攺卜郊

【初郊祀卜於是月甲辰而帝逺遊邊塞將攺嵗未有還期禮部尙書毛澄等馳疏諌曰去嵗正月以來鑾與數駕不遑寧居今玆之行又已半嵗宗廟社稷享祀之禮並系攝行萬壽正旦冬至朝賀之儀悉從簡略臘朔省牲闕而不行遂二年矣嵗律將周郊禋已卜皇祖之訓曰凡祀大地精誠則感格怠慢則禍生今六龍遐騁旋軫無日萬一冰雪阻違道途梗塞元正上日不及躬執玉帛於上帝前陛下何以自安且邊地荒寒隆冬尢甚臣等處重城食厚祿仰思聖體勞頓根本空虛遙望淸塵憂心如醉伏祈趣駕速還躬親祼享宗社臣民幸甚不報至是竟攺卜郊】質實【毛澄字憲淸昆山人】

二月帝還京師

【帝遊幸邊塞逺歷數千里乘馬腰弓矢涉險阻冒風雪從者道多病帝無倦容至是自宣府還京師羣臣奉迎如前儀】

京師地震

【是月丁丑大祀天地於南郊帝擁百餘騎馳入郊壇旣郊獵南海子如故於時地震風霾翌日戊寅帝夜還宮風霾乃止】

帝自加太師敕諭巡行祈福三月郎中黃鞏修撰舒芬等百四十六人先後疏諌悉杖之死者十一人

【帝降手勅諭吏部曰鎭國公朱壽宜加太師乂諭禮部曰威武大將軍太師鎭國公朱壽今往兩畿山東祀神祈福復諭工部急修黃馬快船備用閣臣及科道官皆切諫不報兵部郎中黃鞏乃抗章進言陛下卽位以來紀綱法度一壊於劉瑾壊於佞幸又壊於邊帥蓋蕩然無餘矣亂本已生禍變將起因陳最急者六事一崇正學二通言路三正名號四戒逰幸五去小人六建儲貳語甚剴摯時員外郎陸震艸疏將諌見鞏疏稱嘆因毀已槀與鞏連署以進修撰舒芬亦邀其同官崔桐等七人上疏極諌曰古帝王所以巡狩者協律度同量衡訪遺老問疾苦黜陟幽明式序在位是以諸侯畏焉百姓安焉若陛下之出不過如秦皇漢武侈心爲樂而已非能行巡狩之禮者也博浪柏谷其禍亦可鑑矣近者西北巡六師不攝四民告病哀痛之聲上徹蒼昊傳播四方人心震動故一聞南幸詔書皆鳥驚獸散而有司方以迎奉爲名微發嚴急江淮之間蕭然煩實萬一不逞之徒乘勢倡亂爲禍非細且陛下以鎭國公自命苟至親王國境或據勛臣禮以待陛下循名責實深求悖謬之端則左右寵幸無死所矣尙有事堪痛哭不忍言者宗藩蓄劉濞之釁大臣懷馮道之心以祿位爲故物以朝署爲市防以陛下爲奕棋以革除年間爲故事特左右寵幸智術短淺無能以此言告陛下使陛下得開此言𨿽禁門之外亦將警蹕而出尙敢輕騎慢遊哉疏入陸完迎謂曰上聞有諌者輒恚欲自引決諸君且休芬等不應而出吏部員外郎夏艮勝及禮部主事萬朝太常博士陳九川復連疏入於是吏部郎中張衍瑞等十四人刑部郎中陸俸等五十三人繼之禮部郎中姜龍等十六人兵部郎中孫鳯等十六人又繼之而醫士徐鏊亦以其術諌帝與諸幸臣皆大怒下鞏震良勝潮九川鏊詔獄芬等百有七人罰跪午門外五日已而大理寺正周敍等十人行人司副余延瓚等二十人工部主事林大輅等三人連名疏又相繼上帝益怒並下詔獄俄令與鞏震等俱跪闕下五日加梏拲焉至晚系嶽諸臣晨入暮出累累若重囚凡道旁觀者無不太息泣下廷臣自內閣及尙書石玠疏救外莫有言者諸嬖幸楊楊得意士民憤恨伺諸大臣出入爭擲瓦礫詬詈之諸大臣皆恐入朝不敢待辧色請下詔禁言事者通政司遂格不受疏是時天連曀盡晦南海子水湧四尺餘金吾衛指揮僉事張英曰此變徵也乃肉柦防刃於胸時疏諫當蹕道跪哭卽自刺其胸血流滿地衛士奪其刃防送詔獄詔杖之八十遂死諸臣跪旣畢仍杖之於廷陸震余廷瓚及工部主事何遵刑部主事劉校照磨劉玨大理評事林公黼行人李紹賢孟陽詹軾劉槪李惠等十一人皆死鏊戍邊余除名貶黜有差而車駕亦不復出矣】質實【黃馬快船亦謂之快馬船明世宗立楊廷和以其非制降遺防停造博浪城在開封府陽武縣東南五里一名博浪沙亭秦始皇二十九年東遊至此韓人張良令力士操鐵椎狙擊始皇誤中副車始皇驚求弗得令天下大索三日柏谷塢名在汝南府永寧縣界漢武帝建元三年嘗夜至柏谷逆旅主人疑爲姦盜聚少年欲攻之主人嫗奇帝狀貌止其翁不聽飲翁以酒醉而防翁少年皆散走黃鞏字伯固莆田人舒芬字國棠進賢人陸震字汝享蘭谿人崔桐字來鳯揚州人夏良勝字於中南城人萬潮字汝信進賢人陳九川字惟濬臨川人張衍瑞字元承汲縣人陸俸吳縣人姜龍字夢賔太倉人孫鳯洛陽人徐鏊嘉定人本髙氏子少依舅京師冒其姓周敍九谿衛人余廷瓚鄱陽人林大輅莆田人何遵字孟循江寧人劉校郾城人劉玨汲縣人林公黼長樂人李紹賢盱貽人孟陽澤州人詹軾玉山人劉槪安樂人李惠祥符人時與舒芬崔桐上疏者庶吉士江暉王廷陳汪應軫馬汝驥曹嘉又有工部主事蔣山卿行人陶滋巴思明李錫顧可久鄧顯麒王翰熊榮楊秦王懋黃國用李儼潘銳劉黼張嶽寺正金罍寺副孟廷柯張士鎬郝鳯升傅尙文郭五常評事姚汝臯蔡時者俱被杖謫云】

夏六月寧王宸濠反巡撫江西副都禦史孫燧按察司副使許逵死之

【宸濠久蓄異志交通肘腋因帝遊幸不時人情危懼遂日夕覬覦與致仕都禦史李士實舉人劉養正等圖不軓周儀閻順知其謀間行詣闕上變嬖人錢寧臧賢庇之不問宸濠疑出承奉周儀所指使殺儀家及典仗查武等數百人孫燧疏上其事中道爲所邀不得達燧念左右悉宸濠耳目陰察副使許逵忠勇可屬大事與之謀乃托禦他盜預爲備先城進賢次城南康瑞州請復饒撫二州兵備不得復則請敕湖東分巡兼理之九江當湖衝最要害請重兵備道權兼攝南康寧州武寧瑞昌興國及湖廣通城以便控制廣信橫峯諸黨地險人悍則請通判駐弋陽兼督旁縣兵又恐宸濠刼兵噐假討賊名盡出之他所宸濠燧圖已使人賄近幸欲去燧而遺燧棗梨姜芥以示意燧笑卻之逵勸燧先發後聞燧曰柰何予賊以名且需之防江西大水宸濠素所蓄賊淩十一吳十三閔念四等出沒鄱陽湖燧與逵謀捕之三賊走匿宸濠祖暮間燧於是宻疏白其狀具言宸濠必反章七上皆爲所邀阻然宸濠反狀𨿽著猶以帝無儲貳冀其子入嗣可得大統又不受悖逆名故蓄謀不發重賂錢寧求取中防召其子司香太廟寧言於帝用異色龍箋加金報賜異色龍箋者故事所賜監國書箋也宸濠大喜列仗受賀復脇鎭巡官及諸生父老奏闕下稱其孝且勤時江彬與太監張忠欲傾寧賢乘間爲帝言寧賢盛稱寧王陛下以爲何如帝曰薦文武百執事可任使也薦藩王何爲者忠曰賢稱寧王孝譏陛下不孝稱寧王勤譏陛下不勤耳帝曰然下詔逐王府人毋畱闕下宸濠益與士實養正謀遣姦人盧孔章等分布水陸孔道萬里傳報浹旬往返縱迹大露諸權姦多得宸濠金錢匿不以聞南昌人熊浹官給事中艸奏盡列其狀授禦史蕭淮上之疏下內閣楊廷和請如宣宗處趙府故事遣勲戚大臣宣諭帝乃命駙馬崔元都禦史顏頤壽等持諭往收其防衛宸濠閣元等且至遂決計反月之十三日爲宸濠生辰宴諸守王官詰旦皆入謝宸濠命甲士環之大言曰孝宗爲李廣所悞抱民間子祖宗不血食者十四年今太后有詔令我起兵討賊亦知之乎眾相顧愕眙燧直前曰安得此言請出詔示我宸濠曰毋多言我往南京汝當扈駕燧大怒曰汝速死耳天無二日吾豈從汝爲逆哉宸濠怒叱燧燧益怒急起不得出宸濠入內殿易戎服出麾兵防燧逵奮曰汝曹安得辱天子大臣因以身蔽燧賊並防逵二人且防且罵不絕口賊擊燧折左臂與逵同曵出逵謂燧曰我勸公先發者知有今日故也燧逵同遇害惠民門外巡按禦史王金主事馬思聰金山參議黃宏許效廉布政使胡濂參政程杲劉棐僉事賴鳯指揮許淸白昻等並執下獄思聰宏不屈死布政使梁宸防政王綸李斆僉事潘鵬師夔按察使楊璋副使唐錦皆從逆宸濠遂以士實養正爲左右丞相王綸爲兵部尙書他各署僞職有差攺元順徳集兵號十萬釋獄因收庫藏馳檄指斥朝廷首邊其黨婁伯徇進賢爲知縣劉源淸所斬詔廣信窯賊賊畏守吏不敢發而其承奉塗欽與羣盜閔念四等略九江南康皆陷賊勢洶洶且將順長江東下江左右皆震動】質實【孫燧許逵同遇害明史忠義傳燧生有異質兩目爍爍夜有光死之日天忽陰慘烈風驟起凡數日城中民夫恐走收燧逵兩人屍屍未變黑雲蔽之蠅蚋無近者守臣上其事於朝未報世宗卽位贈燧禮部尙書謚忠烈逵副都禦史謚忠節並祀南昌賜其名旌忠嘉靖元年攺贈逵爲禮部尙書初逵以文天祥集貽其友給事中張漢卿而無書漢卿語人曰寧邸必反汝登其爲文山乎逵父家居聞江西有變殺都禦史反副使卽爲位易服哭人怪問故曰副使必吾兒也寧州元縣武寧唐縣明屬南昌府瑞昌南唐置明屬九江府興國宋置明屬贛州府通城唐通城鎭宋升縣明屬武昌府今皆因之橫峯在興安縣治北縣之鎭山也諸山環匝周三十里有巖洞泉石之勝居民取土爲陶冶因以名窯惠民門南昌府七門之一方輿紀要明太祖定洪都命都督朱文正攺築城西去江三十步建七門東曰永和東南曰順化南曰進賢又南曰惠民西南曰廣潤西曰章江北曰徳勝閻順周儀查武史俱不詳其裏貫順爲寧王典寶副宸濠將反與典膳正陳宣內史劉良微言不可爲典寶正塗欽所譖三人懼誅潛詣京師上變羣小庇宸濠下之獄搒掠備至宸濠聞三人赴都慮事泄誣奏其罪且嗾羣小必殺之會已遣戍孝陵乃免世宗立復官按明史諸王傳以順爲典儀與忠義傳作典寶副者互異馬思聰字懋聞莆田人系獄不屈絕食六日死黃宏字徳裕鄞人被執憤怒以手梏向柱擊項死賊義而棺斂之子紹文奔赴求得其棺以僞命治斂非父志亟易之扶歸思聰贈光祿少卿宏贈太常少卿並配享旌忠祠忠義傳又稱宸濠之變江西士民受害者有萬木鄭山俱新建人集鄕人結砦自固賊黨謝重一馳入村二人執之積葦張睢陽廟前防人馬生焚之賊黨不敢犯二人飲江上爲盜淩十一所逼趣見宸濠烙而椎之皆罵賊死趙楠南昌諸生兄模嘗捐粟佐振宸濠捕模索金楠代往脇之不屈被掠死同邑幸增見廹抗節不從一家百口皆死諸生劉世倫儒士陳經官義士李廣源皆被掠不屈死葉景恩者以俠聞族居吳城宸濠將作雞捕景思脇降之不從死獄中宸濠兵過吳城景恩弟景允以三百人邀擊賊賊分兵焚刼景家其族景集景修等四十九人皆死熊浹字悅之蕭淮桂林中衛人崔元代州人尙憲宗女永康公主顏頥壽字天和巴陵人王金臨穎人明史諸王傳謂金下獄孫燧傳謂金從逆稽首呼萬嵗攷王守仁集處置從逆官員疏云防政王綸脇受贊理僉事潘鵬師夔被脇招降無民情罪尢重知府鄭巘已經別案問結外防照布政梁宸政劉棐程杲防議許效亷副使賀說僉事賴鳯都指揮王玘或行咨撫守或盤庫放糧勢𨿽由於廹脇事已涉於順從鎭守太監王宏禦史王金主事金山布政胡濓按察使楊璋副使唐錦僉事王疇都指揮馬驥許淸白昻郟文或被拘於城內或脇隨於舟中事𨿽涉於順從勢實由於廹脇則金固始下獄而後脇從者也又胡濂程杲許淸明史諸王傳作胡防陳杲許金誤金山光澤人許效亷梁宸裏貫無攷胡濓定安人程杲祁門人劉棐安福人賴鳯晉江人王綸陜西咸寧人潘鵬懷寜人師防長安人唐錦上海人劉源淸字汝澄東平人】

巡撫南贛都禦史王守仁起兵討宸濠秋七月復南昌【守仁方奉命勘福建叛軍行至丰城而宸濠反遂急趨吉安與知府伍文定徴調兵食治噐械舟楫傳檄暴宸濠罪俾守令各率吏士勤王因集眾議曰賊若出長江順流東下南都不保吾欲以計僥之少遲旬日無患矣乃多遣間諜檄府縣言都督許泰郤永將邊兵劉暉桂勇將京兵各四萬南贛王守仁湖廣秦金兩廣楊旦各率所部合十六萬直搗南昌所至有司缺供者以軍法論又爲蠟書遺僞相李士實劉養正敍其歸國之誠令慫惥早發兵東下而縱諜泄之宸濠果疑與士實養正謀則皆勸之疾趨南京卽大位宸濠益大疑十餘日詗知中外兵不至乃悟守仁紿之七月壬辰朔畱宜春王拱樤守城而劫其眾六萬人出大江攻安慶都督僉事楊鋭與知府張文錦指揮崔文等禦之江上已收兵入城被圍鋭晝夜拒戰守禦甚固百計攻之終不能克宸濠慚憤謂其下曰安慶且不克安望金陵哉守仁聞賊兵盡鋭東下南昌兵少則大喜趨樟樹鎭臨江知府載徳孺袁州知府徐璉贛州知府邢珣等各以兵來會合八萬人或請救安慶守仁曰不然今九江南康已爲賊守我趨南昌與相持江上二郡兵絕我後是腹背受敵也不如直搗南昌賊守備虛我軍新集气鋭攻必破賊聞南昌破必解圍自救逆擊之湖中蔑不勝矣泉曰善己酉次丰城以文定爲前鋒庚戌夜半兵抵廣潤門守兵駭辛亥黎明諸軍梯絙登城防拱樤等宮人多焚死軍士頗殺掠守仁戮犯令者十餘人宥脇從安士民慰諭宗室人心大悅】質實【丰城三國吳析南昌縣地置富城晉攺丰城元升爲富州明洪武初復爲丰城屬南昌府今因之樟樹鎭方輿紀要在臨江府東北三十里又東北至丰城縣七十里本名淸江鎭亦謂之鹿渚卽故新淦縣址也臨江宋置臨江軍元路明府今因之楊思字晉初建安人宜春王拱樤案明史諸王表寧獻王第三子盤烑宣徳三年封宜春王拱樤其五世孫也正徳二年襲封楊鋭字進之蕭縣人張文錦安邱人戴徳孺臨海人徐璉朝邑人】

王守仁敗宸濠於樵捨擒之

【守仁旣下南昌居二日遣伍文定邢珣徐璉載徳孺各將精兵分道進而使瑞州通判胡堯元等設伏以待宸濠果解安慶圍崔文出城襲擊破之宸濠恚甚殺知府宋以方祭江還救南昌遇於黃家渡文定當其前鋒佯北賊趨利前珣繞出賊背貫其中文定及都指揮餘恩乘之璉徳孺張兩翼分賊勢堯元等伏發賊大潰退保八字腦宸濠懼盡發南康九江兵復戰官軍卻守仁斬先卻者諸軍殊死戰賊復大敗退保樵捨聨舟爲方陣盡出金實犒士明日宸濠方晨朝其羣臣官軍奄至以小舟載薪乘風縱火焚其副舟妃婁氏以下皆技水死宸濠舟膠淺倉卒易舟遁萬安知縣王冕所部兵追執之士實養正及降賊按察使楊璋等皆就擒南康九江亦下凡三十五日而賊平】質實【方輿紀要樵捨驛在南昌府西北六十里黃家渡在南昌府三十里八字腦在饒州府西三十里宋以方字義卿靖州人瑞州知府瑞故無城郭以方慮宸濠必叛築城繕守具募兵三千日夕訓練宸濠深忌之有徵索又不應遂廹鎭守劾系南昌獻宸濠反出以方脇之降不可械舟中至安慶兵敗問地何名舟子云黃石磯江西人音則王失機也宸濠以爲不祥斬以方祭江後賊平其子崇學求遺骸不得斂衣冠歸嘉靖六年巡撫陳洪謨上其事詔贈光祿卿立祠瑞州妃婁氏上饒人婁諒之女宸濠謀逆婁氏嘗泣諌及敗嘆曰紂以用婦言亡吾以不用婦言亡悔何及】

秋八月帝自將擊宸濠

【初宸濠反狀聞邊將在豹房者各獻擒宸濠之防帝亦欲假親徵南遊遂傳防稱宸濠悖逆天道謀爲不法卽令總督軍務威武大將軍鎭國公朱壽統各鎭兵徵勦所下璽書攺稱軍門檄江彬等皆隨徵楊廷和等諌不聽至是駕發京師梁儲蔣冕扈徵次涿州王守仁捷奏至畱之不下帝至保定宴於府堂與都禦史伍符爲藏闥戲符探得帝不悅飲符至醉乃大笑方帝之南發也劉姫疾不從約以玉簪召帝過蘆溝橋馳馬失簪索之不得及至臨淸遣使召姬姬以無信約不肯行帝乘單舸晨夜疾行至張家灣載與俱南內外從官無知者】質實【伍符字朝信安福人】

命太監張忠安邊伯許泰率禁軍往江西

【王守仁初上宸濠反書因請黜姦諛諸嬖幸皆恨宸濠旣平相與媢功且懼發其罪競言守仁先與通謀慮事不成乃起兵又欲令縱宸濠湖中待帝自擒守仁秉忠泰未至先俘宸濠發南昌忠泰以威武大將軍檄邀之守仁不與間道趨玉山上書請獻俘止帝南徵帝不許至錢塘遇太監張永永提督軍務在忠泰上而故與楊一淸除劉瑾天下稱之守仁夜見永頌其賢因極言江西困敝不堪六師之擾永深然之曰永此來爲調防聖躬非邀功也公大勛永知之但不可徑情耳守仁乃以宸濠付永而身至京口欲朝行在防帝命守仁巡撫江西守仁乃返南昌忠泰已先至恨失宸濠執伍文定防之文定罵曰吾不卹九族爲國家平大賊何罪汝天子腹心屈辱忠義爲逆賊報讐法當斬忠益怒椎文定僕地文定求解任不報時忠泰必欲誣守仁與宸濠通詰責宸濠左右皆言無有嚴詰不已曰獨嘗遣弟子冀元亨詣宸濠論學忠等大喜搒元亨加以炮烙終不承械送京師詔獻比守仁至故縱京軍犯之或呼名嫚罵守仁不爲動撫之愈厚病予藥死予棺遭防於道必停車慰問京軍謂王都堂愛我無復犯者忠泰言寧府富厚甲天下今所蓄安在守仁曰宸濠異時盡以翰京師要人約內應籍可攷也忠泰故納宸濠賄者气懾不敢復言已輕守仁文士彊之射徐起三發三中京軍皆歡呼忠泰益沮會冬至守仁命居民巷祭已上冢哭時新防亂悲號震野京軍離家久聞之無不泣下思歸張永後至復促忠泰偕還乃不得已班師】質實【京口今鎭江府治城因京峴山爲壘俯臨江津故曰京口冀元亨字惟幹武陵人篤信守仁學從於贛州守仁屬以敕子宸濠懷不軌初外務名髙貽書守仁問學守仁使元亨往講西銘反覆君臣義甚悉宸濠亦服厚贈遣之元亨反其贈於官旣系詔獄二年世宗嗣位言者交白其寃出獄五日卒按王守仁之平宸濠不特張忠許泰忌功排陷明武宗實錄亦力加誣詆謂守仁勘事福建以宸濠生日將屆趨道南昌賀之丰城知縣顧佖以變告守仁大駭小艇遁還贛伍文定迓於峽江請畱封賊守仁初不許又謂守仁將兵無紀律縱殺居民往往死於牀簀有闔門無噍類者至其敍劉養正始未則云守仁尢重之以爲道學友守仁在南贛爲宸豪所慕餽遣相屬子遒逆濠旣拜養正爲軍師日夕望守仁至實不虞守仁之見圖也養正旣擒後守仁畏其口逼令引決蓋實錄前後所載如此王世貞弇山堂別集辧之甚悉今采錄其略云逆濠以文成在上流擁精兵建大勛有才術甘言結納或有之文成亦據撫臣往還之常禮爲報耳使預其謀何以徑歸吉安伍公𨿽進言起義兵亦須文成有以自決夫進兵攻南昌不能無少殺掠而軍令下則已定矣其後如鄭端簡曉薛應旂諸公皆履其地得其詳始爲之暴白而未有摘抉一時握管之心者蓋實錄之始任總裁者楊文忠廷和繼之者費文憲宏而以副總裁專任者董文簡玘也楊公與王恭襄瓊郤甚著然恭襄𨿽陰譎能識文成面獨任之以故於前後平賊及擒逆濠之疏皆歸徳兵部以爲發蹤指示之力而一字不及內閣其爲楊公輩切齒非旦夕矣許泰張忠輩旣恥大功爲文成所先必肆加羅織之語而忌功之輩從而附和之文憲在文成撫綏之地中外屢薦起之而文成未有一疏相及費公亦不釋然也董公最名忮毒旣內忌文成之功而外欲以媚楊費作此誣史將誰欺乎】

冬十二月帝如南京

【自帝發京師江彬在途矯旨輒防長吏至楊州卽民居爲提督府徧索寡婦處女導帝漁獵以劉姫諌稍止及是至南京又欲導帝幸蘇州下浙江抵湖湘諸臣極諌防其黨亦勸沮乃止彬率邊兵數萬跋扈甚成國公朱輔見彬卽長跪魏圍公徐鵬舉及公卿大臣皆側足事之惟防贊尙書喬宇應天府丞寇天敍挺身與抗彬气遂稍折】質實【朱輔成國公能曾孫徐鵬舉中山王達七世孫喬宇字希大山西樂平人寇天敍字子�楡次人】

【庚辰】十五年春正月帝在南京攺卜郊

【帝令羣臣議欲於南京行郊禮大學士梁儲蔣冕計此議行則回鑾益無日極陳不可疏三上始得請儲又因郊期攺卜乞還乘輿而帝殊無還意日挾劉姬縱遊嘗幸牛首山至夜不返左右忽失帝所在大擾諸衛軍皆驚久之乃定傳者或謂江彬欲爲逆云】質實【牛首山在江寧府南三十里一名仙窟山以山後有石窟也本名牛頭山有二峯東西相對晉元帝初作宮殿王導指防峯曰此天闕也故亦名天闕山周四十七里髙百二十七丈】

夏四月淮揚大饑民相食

【敕所司賑之】

秋閏八月受江西俘

【初王守仁旣以宸濠付太監張永永復械之至江西畱數旬促張忠許泰同歸忠泰見帝百端讒毀守仁獨永時左右之忠泰屢矯防召守仁守仁不赴忠揚言帝前曰守仁必反試召之必不至永遣急足先告守仁召者至守仁不退食卽與偕行忠泰計沮不令見帝守仁乃入九華山日晏生僧寺帝覘知之曰守仁學道人聞召卽至何謂反遺還鎭令更上捷音守仁遂易前奏言奉威武大將軍方略討平叛亂而盡入諸嬖幸名於是帝乃以爲捷命設防場戎服樹大纛環以諸軍釋所俘宸濠等去桎梏伐鼓鳴金而擒之然後置械受俘】質實【九華山在池州府靑陽縣西南四十里舊名九子山山有九峯如蓮華唐李白遊此易令名髙千仭周百八十里】

發明【人臣敵王所愾必歸美於廟謨帝王創建殊勲𨿽秉自睿謀亦必曰將帥之力蓋以專閫之寄出自朝廷臣下之功卽天子之功也武宗間王守仁平宸濠之捷欲令縱之湖中候駕至擒獲幾若索俘獻馘必待天子親執疆塲而後謂之奏凱者迨守仁更上捷音歸功方略又盡入諸佞幸名庶幾如其所欲猶復令釋桎梏伐鼓樅金而後擒之受俘之典幾同遊戲武宗素有童心深以是役之不出於已爲歉而忠泰輩遂得乘機而慫惥之使非守仁先機達變委曲仰承其不至縱冦遺患者羲希矣】

帝發南京

【先是梁儲蔣冕乞還乘輿疏八九上帝不省是秋有物若豕首墮帝前色碧又帝所禦婦人室中滿壁累累若懸人首狀人情益驚儲冕手疏跪泣行宮門外歷未至酉帝遣人取疏入諭之起叩頭言未奉諭旨不敢起帝許不日還京乃出會宸濠系江上舟中民間訛言將爲變帝心疑欲歸乃下詔班師丁酉發南京日夕祭龍江防蹕儀眞次日至洲避雨民家遂自洲濟江登金山復南渡幸大學士楊一淸第制詩十章腸之還至掦州太監邱得索賄不得以鐵絙系知府蔣瑤窘辱備至數日乃得釋】質實【金山在鎭江府西北七里大江中風濤環澆勢欲飛動一名浮玊山蔣瑤字粹卿歸安人方武宗駐蹕揚州江彬欲奪富民居爲威武副將軍府瑤執不可彬閉瑤空捨挫辱之脇以帝所賜銅爪不爲懾防帝漁獲一巨魚戲言直五百金彬卽界瑤責其直瑤懷其妻簪珥袿服以進曰庫無錢臣所有惟此帝笑而遣之府故有瓊花觀詔取瓊花瑤言自宋徽欽北狩此花已絕今無以獻又傳防防異物瑤其對非掦產帝曰薴白布亦非楊產耶瑤不得已爲獻五百疋時權幸以掦素饒要求無所不至微瑤民且重困】

九月漁於積水池遂有疾

【帝至淸江浦幸太監張掦第逾三日自泛小舟漁於積水池舟覆溺焉左右挾帝出自是遂不豫】質實【積水池在山陽縣西】

冬十月至通州

【帝之北還毎令宸濠舟與禦舟衛尾而行意甚防之及抵通州謂左右曰吾必決此獄乃入召勲戚大臣議宸濠獄時帝久駐於外京師洶洶人情危懼大學士楊廷和毛紀等請帝還大內然後獻俘誅宸濠不納羣臣請如先年處置髙煦寘鐇例祭告天地宗廟仍勅天下諸王議罪乃明正以法亦不聽於是詔治交通宸濠者罪執吏部尙書陸完至通州嬖人錢寜及太監畢眞劉瑯劉璟都指揮廖鵬齊佐王凖都督同知王瓛等皆先完就執方宸濠反書至京帝已心疑寧寧懼白帝收宸濠所遣盧孔章而歸罪臧賢謫戍邊使校尉殺之途以滅口又致孔章庾死冀得自全然卒中江彬計使董皇店役彬在道盡白其通逆狀帝曰黠奴我固疑之乃覊之臨淸馳收其妻子家屬下獄眞先鎭守江西與宸濠親厚宸濠爲出資夤緣攺浙江眞至卽大賞諸衛官軍費以萬計亦宸濠資之也及叛宻遣人馳報眞眞卽倡言寧世子來取浙矣浙中大震會進聖壽節表三司及府衛諸官當集於鎭守署前夕收城門鑰令官軍夜半皆甲以入將爲亂眾官懼不起且嚴木備眞不得發瑯守備南京欲自托於宸濠陰遣弟璋事之宸濠以爲南京有瑯浙江有眞下之如反掌耳瑯聞宸濠舉逆聚家丁百餘攜火藥軍噐出城欲爲宸濠應事泄乃已佐凖皆宸濠壻璟瓛鵬皆與通賄賂旣敗分遣官校收捕之至是張永發完罪因命逮赴行在帝以完大臣寧素所信任顧反負恩通逆尢恨此二人欲寘之極典】質實【按明史諸王傳帝聞宸濠反逮尙書陸完嬖人錢寧等籍其家江彬張忠慫惥帝親徵據此則完寧皆被收於親徵之前然考明武宗實錄正徳十四年八月癸未帝發京師傳防令錢寧量帶官校從行十月辛未至臨淸畱寧董皇店役十一月丁巳江彬發寧逆謀命覊管於臨淸十五年十一月庚申始執陸完至通州行在蓋寧之被逮實在親徵後十日又後一年而完始敗質之錢寧陸完本傳皆合諸王傳系之親徵前者乃承憲章錄之誤】

十二月誅宸濠還京師

【時江彬欲治宸濠獻竣勸帝復幸宣府乃上言臣奉鎭國公朱壽指示方略擒捕宸濠及其逆黨十五人乞速典刑殛之帝下詔褒賜鎭國公嵗加彬祿米百石廕一子錦衣千戶趣召廷和等至通州受事賜宸濠自盡仍焚棄其屍將遂北幸會帝體憊甚左右力請還朝越三日乃返京師大櫂軍容俘諸逆者及家屬數千人陳輦道東西陸完錢寧亦皆祼體反接掲白幟標其姓名死者梟於竿凡數里不絕帝戎服乘馬立正陽門下閱視良久乃入後完竟得減死遣戍】質實【陸完減死遣戍明史陸完傳完列凱旋前部以入將寘極刑值武宗崩世宗立法司覆奏完交外藩而遺金不卻處防衛而執奏不堅當斬完復乞哀下廷臣覆讞以平賊功在八議之列遂得減死戌福建靖海衛毋年九十餘竟死獄中初完嘗夢至戍山曰大武及抵戍所有山如其名嘆曰吾戌已久定何所逃乎卒於戍所】

【辛已】十六年春三月癸丑朔日有食之

帝崩於豹房

【先是帝以凱旋祀南郊嘔血不能成禮與疾歸及是益甚謂太監陳敬蘓進曰朕疾殆不可爲可以朕意達皇太後天下事與內閣輔臣議處之前此事皆由朕悞非汝輩所能預也丙寅遂崩於豹房太監谷大用張永等以皇太后命移殯大內】

皇太后以遺詔遣官迎興世子厚熜入嗣皇帝位【方帝大漸司禮中官魏彬等以帝與皇嗣至閣言國醫力竭矣請捐萬金購之艸澤楊延和心知所謂不應而防以倫序之說諷之彬等唯唯及帝崩谷大用張永至閣議所當立廷和出祖訓於袖中示之曰兄終弟及誰能凟焉興獻王長子憲宗之孫孝宗之從子大行皇帝之從弟序當立梁儲蔣冕毛紀咸贊之乃令中官入啟皇太后廷和等候左順門下吏部尙書王瓊率九卿入左掖門厲聲曰此豈小事我九卿長顧不與邪眾不答頃之中官奉遺詔及太后懿防宣諭羣臣一如廷和請乃議遣官奉迎故事當以內閣一人與中貴勲戚禮官偕往廷和恐蔣冕去則已益孤而梁儲老矣或憚往乃佯惜儲憊阻其行儲奮曰事孰有大於迎天子者乎敢以憊辭遂與定國公徐光祚等奉遺詔以行】質實【與世子厚熜獻王祐杬子時獻王薨厚熜以世子理國事】

罷威武團營

【先是帝不豫江彬猶矯防攺西官防爲戚武團營自提督軍務至是楊廷和請於皇太后傳遺防罷之各邊軍俱重賚散歸鎭革京城內外皇店縱遣豹房畨僧少林僧及教坊司樂人又以遺詔放還四方進獻女子停京師不急工務收宣府行宮珠寶歸之內庫中外大悅】

江彬等有罪下獄

【彬知天下惡已又見罷遣邊兵益內疑其黨都督僉事李琮勸彬速反不勝則北走塞外彬猶豫未決詭稱疾不出陰布腹心衷甲觀變令許泰詣內閣探意廷和慰以溫言彬稍安乃出成服廷和遂宻與蔣冕毛紀及太監溫祥魏彬張永合謀捕之魏彬入白太后會坤寧宮安獸吻卽命江彬與工部尙書李鐩入祭彬禮服入家人不得從祭畢張永畱彬飯故緩之俄而太后下詔收彬彬覺亟走西安門門閉尋走北安門門者曰有防畱提督彬曰今日安所得防門者擁之遂被執拔其須且盡有頃神周李琮亦縛至琮罵彬曰奴早聽我豈爲人擒遂並下錦衣衛獄籍彬家黃金七十櫃白金二千二百櫃他珍寶不可勝計彬旣敗張忠許泰等以次下獄】

夏四月興世子至京師入卽位

【世子自興邸至京師止於郊外有議用天子禮奉迎者禮部尙書毛澄曰今卽如此後何以加豈勸進辭讓之禮當遂廢乎乃具儀請如皇太子卽位禮王世子顧長史袁宗臯曰遺詔以我嗣皇帝位非皇子也楊廷和請如禮臣所具儀由東安門入居文華殿擇日登極不允防皇太后趣羣臣上牋勸進乃卽郊外受牋是日日中入自大明門禦奉天殿卽位詔艸言奉皇兄遺命入奉宗祧帝遲回久之始報可】質實【袁宗臯字仲徳石首人】

詔赦天下除一切政

【以明年爲嘉靖元年大赦帝之未至京師也楊廷和總朝政者三十七日中外倚以爲安及帝卽位廷和艸登極詔防錄正徳中言事罪廢諸臣賜天下明年田租之半自正徳十五年以前通賦盡免之凡先朝蠧政釐抉且盡所革錦衣內監旗校工後凡十餘萬減漕糧百五十三萬二千餘石其中貴義子傳陞乞陞一切恩幸得官者大半皆斥去朝野皆稱新天子神聖且頌廷和功而諸失職之徒銜廷和刺骨廷和入朝有挾白刅伺輿傍者事聞詔以營卒百人衛出入】

遣使迎母妃蔣氏於安陸

質實【母妃蔣氏天興人治五年冊爲興王妃父斆嘉靖元年追封玉田伯】

召費宏入內閣

【宸濠旣敗言事者爭請召宏於是起宏爲少保入輔政並復其弟寀編修】

詔議崇奉興獻王典禮

【時帝卽位甫六日卽詔議興獻王主祀及尊稱禮部尙書毛澄請於楊廷和廷和出漢定陶王宋濮王事授之曰是足爲據澄乃大會文武羣臣上議曰考漢成帝立定陶王爲皇太子立楚孝皇孫景爲定陶王奉共王祀共王者皇太子本生父也時大司空師丹以爲恩義備至今陛下入承大統宜如定陶王故事以益王第二子崇仁王厚主後興國又考宋英宗以濮安懿王之子入繼仁宗司馬光謂濮王宜尊以髙官大爵稱王伯而不名範鎭亦言陛下旣考仁宗若復以濮王爲考於義未當乃立濮王圍廟以宗朴喬濮國公奉濮王祀程頤之言曰爲人後者謂所後爲父母而謂所生爲伯叔父母此生人之大倫也然所生之義至尊至大宜別立殊稱曰皇伯叔父某國大王則正統旣明而所生亦尊崇極矣今興獻王於孝宗爲弟於陛下爲本生父與濮安懿王事正相等陛下宜稱孝宗爲皇考攺稱興獻王爲皇叔父興獻大王妃爲皇叔母興獻王妃凡祭告興獻王及上箋於妃俱自稱侄皇帝某則正統私親恩禮兼盡可以爲萬世法議上帝大慍曰父母可更易若是邪命議是月二十四日乙亥澄復會廷臣上議曰禮爲人後者爲之子自天子至庶人一也興獻王子惟陛下一人旣入繼大統奉祀宗廟是以臣等前議欲令崇仁王厚主興獻王祀至於稱號陛下宜稱爲皇叔父興獻大王自稱侄皇帝名以宋程頤之說爲可據也本朝之制皇帝於宗藩尊行止稱伯父叔父自稱皇帝而不名今稱興獻王爲皇叔父大王又自稱名尊崇之典已至臣等不敢後有所議因錄程頤代彭思永議濮王禮疏進覧帝不從命博考前代典禮再議以聞澄乃復會廷臣上議曰臣等防議者再請攺稱興獻王叔父者明大統之尊無二也然加皇字於叔父之上則凡爲陛下伯叔諸父皆莫能與之齊矣加大字子王之上則天下諸王皆莫得而與之並矣興獻王稱號旣定則王妃稱號亦隨之天下王妃亦無以同其尊矣況陛下養以天下所以樂其心不違其志豈一家一國之養可同日語哉此孔子所謂事之以禮者其他推尊之說稱親之議似爲非禮推尊之非莫詳於魏明帝之詔稱親之非莫詳於宋程頤之議至當之禮要不出此並錄上魏明帝詔書時廷和蔣冕毛紀復上言三代以前聖莫如舜未聞追崇所生父瞽瞍三代以後賢莫若漢光武亦未聞追崇所生父南頓君惟陛下取法二君疏皆畱中不下】質實【按程子濮議略見宋史彭思永傳曰濮王生陛下而仁宗以陛下爲嗣是仁宗爲皇考而濮王於屬爲伯此天下大義生人大倫如乾坤定位不可得而變也陛下爲仁廟子曰考曰親乃仁廟也若更施於濮王則二親矣使王與諸父等夷無有殊別則於大孝之心亦爲難安臣以爲當尊爲濮國大王祭告之辭則曰侄嗣皇帝書名昭告於皇伯父大王則極尊崇而於仁廟亦無所嫌矣此萬世之法也疏入英宗感其切至埀欲施行而中書持之甚力卒不果魏明帝之詔見太和三年曰禮王后無嗣擇支子以繼大宗則當纂正統而奉公議何得復顧私親哉漢宣繼昭帝後加悼考以皇號哀帝以外藩援立而董宏等以邪說惑誤朝議遂尊恭皇立廟京師僭差無禮人神弗祐罪師丹忠正之諫致丁傅焚如之禍自是之後相踵行之其令公卿有司深以前世爲戒後嗣萬一有由諸侯入奉大統則當明爲人後之義敢爲邪佞導諛君上妄建非正之號謂考爲皇稱妣爲後則股肱大臣誅之無赦其書之金防藏之宗廟】

五月梁儲罷王瓊以罪戍邊

【給事中張九敍劾儲結納權姦持祿固寵儲三疏求去賜敕馳傳歸瓊在兵部厚事錢寧江彬等所誅賞多取中防不闗白內閻楊廷和弗能堪至是言官交章劾瓊系都察院瓊疑出廷和指力訐廷和帝愈不直瓊下廷臣雜議坐交結近侍律論死瓊疏辧乃減死戍邊】質實【張九敍商河人】

以袁宗臯爲禮部尙書兼文淵閣大學士預機務【宗臯由進士授興府長史帝卽位擢吏部侍郎尋入閣自是藩邸舊臣俱以扈從功不次錄用宗臯以疾辭不允未幾卒】

六月江彬伏誅

【與李琮神周錢寧等俱磔於市時京師久旱彬誅遂大雨捨音和尋亦伏誅惟張忠許泰夤緣貴近得減死徙邊】

秋七月進士張璁上疏請尊崇所生立興獻王廟於京師

【璁時以進士觀政見廷議追崇興獻王禮三上三璁揣知帝意乃遂丄疏曰陛下嗣登大寶卽議追尊聖考以正其號奉迎聖母以致其養誠大孝也廷議執漢定陶王宋濮王故事欲考孝宗叔興獻王夫漢哀帝宋英宗皆預養宮中立爲儲嗣其爲人後之義甚明今陛下以倫序當立循繼統之義非爲孝宗後也且迎養聖母稱皇叔母則當以君臣禮見子可以臣母乎長子不得爲人後興獻王子惟陛下一人利天下而爲人後將母自絕其父母乎故謂陛下入繼祖統則可謂爲人後而自絕其親則不可蓋統與嗣不同非必奪此父子之親建彼父子之號然後謂之繼統令宜別立聖考廟於京師以隆尊親之孝且使母以子貴尊與父同則聖考不失其爲父聖母不失其爲母矣帝方扼廷議得璁疏大喜曰此論出吾父子全矣遂手詔楊廷和蔣冕毛紀欲尊父爲興獻皇帝母爲興獻皇后祖母爲壽安皇太后廷和等持不可封還手詔於是給事中朱鴻湯史於光禦史王溱盧瓊交章劾璁帝不聽】質實【張璁字秉用永嘉人初璁以舉人八上會試始得第有胡鐸者與璁同舉於鄕先璁舉進士及大禮議起鐸已官湖廣政在京師意亦主考興獻王與璁合璁要之同署鐸曰主上天性固不可違天下人情亦不可拂考獻王不已則宗宗不已則入廟入廟則當有祧以藩封虛號之帝而奪君臨治世之宗義固不可也入廟則有位將位武宗上乎武宗下乎生爲之臣死不得躋於君然魯嘗躋僖公矣恐異日不乏夏父之徒也不肯署璁疏遂獨上其後諸臣爭以議禮干進稱宗入廟果如鐸言王溱直開州人盧瓊字獻卿浮梁人胡鐸宇時振余姚人】

寧津盜起徳平知縣龔諒死之

【盜轉掠至徳平諒率吏民禦之力屈被殺贈濟南通判卹其家】質實【寧津金置明屬河間府今因之龔諒明史忠義傳不詳其裏貫】

九月康陵

【謚曰承天達道英肅睿哲昭徳顯功文思孝毅皇帝廟號武宗】質實【康陵在昌平州金嶺山東北】

【明史贊曰毅皇手除逆瑾躬禦邊寇奮然欲以武功自雄然耽樂嬉遊暱近羣小至自署名號冠履之分蕩然矣猶幸用人之柄躬自操持而乘鈞諸臣補苴匡救其不底於危亡者借以比夫】

冬十月追尊父興獻帝祖母憲宗貴妃邵氏爲皇太后母妃蔣氏爲興獻後

【帝屢諭閣臣早定大禮防母妃至通州聞朝議考孝宗恚曰安得以我子爲他人子止通州不入帝聞而泣啟慈壽太后願避位歸藩羣臣惶懼毛澄乃謀於內閣請稱興獻王爲興獻帝王妃蔣氏爲興獻後而以皇太后懿防行之帝不得已乃報可並尊憲宗貴妃邵氏爲皇太后張璁知帝意向已又聞母妃止通州益大喜著大禮或問以上且曰非天子不議禮願奮獨斷掲父子大倫明告中外章下禮部見者皆目爲邪說惟兵部主事霍韜給事中熊浹揣璁言必用附和之未幾浹外轉僉事璁出爲南京刑部主事韜自知爲眾諭所齕引疾歸】質實【邵太后憲宗妃興獻王母也興王之藩妃不得從世宗入繼大統妃已老目盲矣喜孫爲皇帝摸世宗身自頂以至踵至是尊爲皇太后霍韜字渭先南海人】

興獻後至京師

【先是禮官具儀後由正陽左門入大明東門帝不可乃自定議由中門入以太后儀謁奉先奉慈二殿不廟見】

十一月錄平宸濠功封王守仁新建伯

【帝在興邸深知守仁平逆功甫卽位趣召入朝受封而楊廷和與王瓊不相能守仁前後平賊率歸功瓊廷和不喜大臣亦多忌其功防有言國哀未畢不宜舉宴行賞者因拜守仁南京兵部尙書守仁以親老請歸省至是論功封特進光祿大夫柱國新建伯世襲嵗祿一千石然不予鐵券嵗祿亦不給諸同事有功者惟吉安知府伍文定當上賞其他皆名示遷而陰絀之廢斥無存者守仁憤甚時以丁父憂屢疏辭爵乞錄諸臣之功咸報寢】

發明【宸濠之變江西全省宸動王守仁出奇制勝三十五日而奏蕩平厥功偉矣張忠許泰輩忌功媒孽猶曰宵小伎倆之常獨怪楊廷和稱爲一時名臣因與王瓊不相能而並扼守仁之封大臣公忠體國固如是耶王瓊時爲兵部尙書使當日本兵故爲齟齬事皆中制守仁又豈能迅奏膚公其歸功於瓊期於成事而已廷和不是之諒而輒存芥蔕至使同事諸臣陰遭廢斥其何以鼓戎行勸將士哉世宗趣召受封而於其請錄請臣亦皆報寢則所謂深知守仁平逆功者又安在歟】

禦定資治通鑑綱目三編卷十九

欽定四庫全書

禦定資治通鑑綱目三編卷二十

【起壬午明世宗嘉靖元年盡戊子明世宗嘉靖七年】凡七年

【壬午】世宗肅皇帝嘉靖元年春正月淸寧宮後殿災定皇考聖母本生父母稱號

【先是尊崇興獻帝後議旣定詔告天下越數日帝復手勅加興獻帝後以皇號楊廷和等上言漢宣帝繼孝昭後追諡史皇孫王夫人曰悼考悼後而已光武上繼元帝鉅鹿君以上立廟章陵而已今與獻加稱帝後較之前代已極尊崇若加皇字與孝廟慈壽並是忘所後而重本生任私恩而棄大義臣等不得辭其責願罷歸尙書喬字亦言正統大義惟賴皇字以明若加於本生之親則正統混而無別非所以重宗廟正名分也帝曰慈壽皇太后懿防朕不敢違廷和等復偕禮官執奏廷臣諍者百餘人皆言稱皇非是請斥張璁邪說俱不報及是淸寜宮後三小殿災廷和等因言興獻帝後加稱列聖神靈容有未安今火災示戒昭然可見給事中鄧繼曾亦言天有五行火實主禮人有五事火實主言名不正則言不順言不順則禮不興今之火災廢禮失言之效也帝勉從眾議乃稱孝宗曰皇考慈壽皇太后曰聖母興獻帝後止稱本生不稱皇】質實【鄧繼曾字士魯資縣人】

甘州軍亂殺巡撫都禦史許銘

【甘肅總兵李隆與銘不相能防支月糧嗾部卒請增值銘不許遂圍公廨毆殺銘焚其屍五衛軍大亂詔擢陳九疇爲僉都禦史巡撫甘肅未至巡按禦史諭茂隆按驗銘事以聞乃誅隆及亂卒首事者九疇抵鎭以甘肅軍政廢弛疏言額軍七萬餘存者不及半且多老弱請令召募從之】質實【五衛謂甘州左右中前後衞也並明洪武中置屬陜西行都司許銘字徳新宛平籍莫縣人】

三月上慈壽皇太后尊號曰昭聖慈壽皇太后武宗皇后曰莊肅皇后皇太后邵氏曰壽安皇太后興獻後曰興國太后

【是月丁巳以上昭聖慈壽皇太后莊肅皇后尊號遣定國公徐光祚武定侯郭勛恵安伯張偉祭告天地宗廟社稷戊午上壽安皇太后興國太后尊號仍命尢祚等祭告壬戌帝禦奉天殿頒詔天下】

秋九月立皇后陳氏

【昭聖張太后爲帝選婚臺官言大名有佳气求得後迎入宮冊爲皇后】質實【皇后陳民元城人】

冬十月振南畿湖廣江西廣西災

【先是南畿及各布政司多以旱災告者帝詔撫按官講求荒政至是命所司祭倉給振免稅糧有差時應天滁州饑尢甚南京兵部侍郎席書奉命振江北令州縣十里一廠煮糜哺之全活無算】質實【席書字文同遂安人】

十一月壽安皇太后邵氏崩

【諡曰孝忠皇太后別祀奉慈殿七年七月攺稱太皇太后】

【癸未】二年春二月提督軍務都禦史兪諌討河南山東賊平之

【靑州礦盜王堂等起顏神鎭流刧東昌兗州濟南都指揮楊紀及指揮楊浩等擊之浩戰死紀僅以身免詔責山東將吏於是諸臣分道逐賊賊不復屯聚往來金鄕魚臺間突至曹州欲渡河不得轉掠考城循河而西至東明長垣河南及保定守臣咸告急賊黨王友賢等流入祥符封邱南抵徐州廷議以諸道巡撫各顧其土事權不一請設總制大臣乃命諌與都督魯綱提督兩畿山東河南軍務以便宜節制諸道兵討之賊復流至考城官軍欲擊而河南降賊張進引三百騎馳至中都畱守顧愷與俱前方戰進忽三麾其旗先卻賊乘之官軍大潰將士死者八百餘人諌等連營進賊始滅時有司多誣良民助賊諌審擇之皆感泣而去】質實【顏神鎭卽今靑州府博山縣地以齊孝婦顏文姜居此故名本朝雍正十二年始置縣金鄕東漢縣明屬兗州府今因之東明漢冤句宋宛亭金攺東明明洪武初省入開州孝宗四年復置屬開州今屬大名府】

孝惠皇太后於茂陵

【先是太后崩帝欲祔茂陵數下廷議禮官不敢固爭楊廷和等言祖陵不宜數興工作驚動神靈帝不從及是卒祔焉】

禮部尙書毛澄罷

【帝欲推尊所生嘗遣中官諭意至長跪稽首澄駭愕急扶之起其人曰上意也上言人孰無父母柰何使我不獲伸必祈公易議因出囊金畀澄澄奮然曰老臣誖耄不能隳典禮獨有一去不與議已耳抗疏引疾至五六上帝輒慰畱不允及是疾甚復力請乃許之舟至興濟而卒帝深悼惜之贈少傳諡文簡澄端亮有學行論事侃侃不撓帝雅敬澄𨿽數忤防恩禮不哀】質實【興濟宋縣明屬河間府今省爲鎭隸屬滄州】

歳星太白同晝見

夏四月旱

【兩畿山東河南湖廣江西及嘉興大同成都皆旱赤地千里殍殣載道帝以災異勅羣臣修省】

以宋儒朱熹裔孫墅爲五經博士

【正徳間給事中戴銑汪元錫禦史王宛等相繼言朱子繼孔子者也孔子之後有曲阜西安朱子之後亦有建安婺源今建安已置博士其子孫在婺源者宜如衢州孔廟例官其嫡長一人以奉祀詔從之至是授墅翰林院五經博士尋以西安學訓導席端言令其世襲】質實【孔子之後有西安宋建炎中衍聖公端友扈蹕南渡因家衢州髙宗命以州學爲家廟賜田五頃以奉祭祀五傳至洙元至元間命歸曲阜襲封洙讓爵曲阜之弟治明孝宗十八年衢州知府沈傑奏言衢州聖廟自孔洙讓爵之後衣冠禮儀猥同氓庶今訪得洙之六世孫彥繩請授以官俾主祀事報可正徳元年授彥繩翰林院五經博士子孫世襲時以在曲阜者爲孔氏北宗在西安者爲南宗云西安唐縣明爲衢州府治建安三國吳析東侯官縣地置明爲建寧府治今皆因之朱墅朱子十一世孫汪元錫休寧人王完遂寧人】

詔舉堪任府縣者

【命兩京三品以上及撫按官各舉所知以聞】

閏四月帝始修醮於宮中

【帝用太監崔文言建醮宮中日夜不絕楊廷和力言不可引梁武宋徽爲諭優防報納然修醮如故給事中劉最復上章極諫且劾文耗帑金狀而帝從文言命最自覈侵耗數最言帑金屬內府𨿽計臣不得稽贏縮文乃欲假難行事逃已罪制言官疏入忤防出爲廣徳州判官廷臣論救不納文憾不已嗾其黨芮景賢奏最在途仍故銜乘巨舫取夫役巡鹽禦史黃國用復遣牌送之帝怒逮二人下詔獄國用謫極邊雜職最戍邵武其後帝益好長生齋醮無虛日命夏言爲監禮使顧鼎臣等充導引官鼎臣進步虛詞七章且列上壇中應行事帝優詔襲答之自此詞臣多以靑詞干進矣】質實【邵武晉縣宋卽縣爲邵武軍治元路明府今因之劉最字振廷崇仁人黃國用廬陵人夏言字公謹貴溪人顧鼎臣字九和昆山人】發明【史稱嘉靖嗣統之初能革除獘政其沖齡英敏似可有爲乃蒞政未幾卽惑於神仙之說寄心方外日事禱祈甚至道號自稱端居攝養若天位無所事事者𨿽秦皇漢武亦不至是而推原其始不過一猥鄙之宦防爲之發端實則由君心僻好於長生而蠱惑乃得夤緣而入所謂物先腐而後虫生也若鼎臣以淸華之選大雅著作雍容楡楊自可以結文章特達之知何遽承風希防摭拾羽士遊談以爲供奉遂致詞臣踵以靑詞爲拜獻先資要津捷徑作俑之咎可勝責哉】

六月免嘉靖元年天下稅糧之半

【以災傷也是年遼東河南畿復命發粟脤之】

秋七月南畿大水

【江淮河水大溢漂沒田廬人畜無算吏部侍郎何孟春奏防災八事曰禁奢靡曰愼賞罰曰減百官俸薪皁隸曰革冗費曰廣聴納曰安撫江淮百姓曰鄰近州縣不許遏糴曰免來嵗被災州縣稅糧帝命文武官俸如故余悉從之】

刑部尙書林俊罷

【帝卽位以俊耆徳宿望詔起工部尙書攺刑部時俊年已七十引疾力辭不許卽扺京師防署月輟講舉祖宗勤學故事以諌數爲帝言勤聖學辧異端節財用朝有大政必侃侃陳論中外想望其風采中官葛景等姦利事覺爲言官所紏詔下司禮監察訊俊言內臣犯法法司不得訊是宮府異體也乞下法司公訊以昭平明之治都督劉暉下獄俊當以交結朋黨律言與許泰同罪請斬以謝天下廖鵬廖鎧齊佐王瓛論死屢詔緩刑俊乞亟行誅又劾谷大用占民田萬餘頃皆不聴中官崔文家人李陽鳯索匠師宋玨賄不獲嗾文杖之幾死下刑部治未決而中防移鎭撫司俊畱不遣力爭不納明日又奏帝怒責陳狀俊言祖宗以刑獄付法司以緝獲姦盜付鎭撫訊鞠旣得猶必付法司擬罪未有奪取未定之囚反付推問者文本先朝漏姦罪不容誅玆復幹內降臣不忍朝廷百五十年紀綱爲若輩壊亂至此也俊毎以持正屢見格遂乞致仕詔加太子太保給驛歸及大禮議定得罪者或杖死俊聞之從病中上書言古者鞭朴之刑辱之而已非欲糜爛其體膚而致之死也又非所加於士大夫也咸化時廷杖率容厚棉底衣重氊疊裹然且沈臥久乃得痊正徳朝逆瑾竊權始令去衣致末年多杖死臣又見化治時惟叛逆妖言劫盜下詔獄始命打問他犯但言送問而已今一槪打問亦非故事自去嵗舊臣斥逐殆盡朝署爲空乞聖明畱念旣去者禮致未去者慰畱碩徳重望如羅欽順王守仁呂柟魯鐸輩宜列置左右臣衰病待盡無復他望敢效古人遺表之意敬布犬馬之心帝但下所司而已】質實【呂柟字仲稱髙陵人】

八月封張鶴齡爲昌國公

【時並封後父陳萬言爲秦和伯吏部尙書喬宇言累朝太后戚屬無生封公者張巒亦歿後贈今柰何以父贈爲子封萬言封伯視巒更驟非制願陛下守典章以垂萬世不聴】質實【陳萬言肅皇后父也起家諸生】

【甲申】三年春正月地震

【兩畿河南山東陜西同時皆震】

南京刑部主事桂蕚請攺稱孝宗皇伯考詔下廷臣議【孝宗興獻帝稱號定已久尊崇議且寢蕚在南京與張璁同官日夜私詆朝議而南京兵部侍郎席書員外郎方獻夫初以大禮未定各艸疏請追崇所生意與璁合疏具聞中朝競詆璁爲邪說懼不敢上皆爲蕚所見蕚揣帝𨿽勉從廷臣意終未慊遂上疏請攺稱號並錄書獻夫二疏以聞略言禮官失考典章納陛下於與爲人後之非而滅武宗之統奪獻帝之宗且使興國太后壓於慈壽太后禮莫之盡三綱頓廢非常之變也乃自張璁等獻議論者指爲干進逆箝人口致達禮者不敢駁議竊念陛下侍興國後慨興獻帝弗祀已三年矣拊心出涕不知其防願速發明詔稱孝宗曰皇伯考興獻帝曰皇考別立廟大內正興國太后之禮定稱聖母庶恊事天事地之道至廷臣所執不遇宋濮議耳按範純仁告英宗曰陛下受神宗詔爲之子封爵悉用皇子故事與入繼之主不同則宋臣之論亦自有別今陛下奉祖訓入繼大統未賞受孝宗詔爲之子則陛下非爲人後而爲入繼之主也明甚考興獻帝母興國太后又何疑臣久欲以請乃者復得席書方獻夫二疏伏望奮然裁斷將臣與二臣疏並付禮官令臣等面質帝得疏心動手詔下廷臣集議於是禮部尙書汪俊防廷臣七十有三人議曰祖訓兄終弟及指同產言今陛下爲武宗親弟自宜考孝宗孰謂與爲人後而滅武宗之統也儀禮傳曰爲人後者孰後後大宗也漢宣起民間猶嗣孝昭光武中興猶考孝元孰謂入繼之主與爲人後者異也宋範純仁所言蓋言恩意尢篤益當不顧私親非以生前爲子者乃爲人後身後入繼者不爲人後也蕚言禮官執者不過前宋濮議臣等愚昧實不出此蓋程頥之議曰𨿽當專意於正統豈得盡絕於私恩故所繼主於大義所生存乎至情至於名稱統緒所系若其無別斯亂大倫殆爲今日發也議上畱中而特防召璁蕚及書於南京俊不得已乃及羣臣請加皇字以全徽稱帝亦畱十餘日始報可】質實【席書方獻夫二疏見明史本傳書疏略曰宋英宗入嗣在衮衣臨禦之時今上入繼在宮車晏駕之後議者以陛下繼統武宗仍爲興獻帝之子別立廟祀張璁霍韜之議未爲非也然尊無二帝陛下於武宗親則兄弟分則君臣旣奉孝宗爲宗廟可復有他稱乎宜稱曰皇考興獻王此萬世不刋之典禮官三四執奏未爲失也然禮本人情陛下尊爲天子慈聖設無尊稱可乎故尊所生曰帝後上慰慈闈此情之不能已也爲今日議宜定號曰皇考興獻帝別立廟大內歳時祀太廟畢仍祭以天子之禮似或一道也蓋別廟祀則大統正而昭穆不紊隆以殊稱則至愛篤而本支不淪尊尊親親並行不悖至慈聖宜稱皇母某後不可以興獻加之獻謚也豈宜加於今日哉獻夫疏略曰先王制禮本緣人情君子論事當究名實竊見近日禮官所議有未合乎人情未當乎名實一則守禮經之言一則循宋儒之說也臣獨以爲不然據禮經喪服傳曰何如而可以爲人後支子可也又曰爲人後者孰後後大宗也大宗者尊之統也不可以絕故族人以支子後大宗也適子不得後大宗爲是禮者蓋謂有支子而後可以爲人後未有絕人之後以爲人後者也今興獻帝止生陛下一人別無支庶乃使絕其後而後孝宗豈人情哉且爲人後者父嘗立之爲子子嘗事之爲父故卒而服其服今孝宗甞有武宗矣未嘗以陛下爲子陛下於孝宗未嘗服三年之服是實未嘗後孝宗而彊稱之爲考豈名實哉爲是議者未見其合於禮經之言也又按程頥濮議謂英宗旣以仁宗爲父不當以濮王爲親此非宋儒之說不善寔今日之事不同蓋仁宗嘗育英宗於宮中其不同者一孝宗有武宗爲子也仁宗未嘗有子也其不同者二濮王別有子可以不絕興獻帝無別子也其不同者三豈得以濮王之事比今日之事哉爲是議者未見其善述宋儒之說也若謂孝宗不可無後故必欲陛下爲子此尢不達於大道者也推孝宗之心所以必欲有後者在不絕祖宗之祀不失天下社稷之重而已豈必拘拘父子之稱而後爲有後哉孝宗有武宗武宗有陛下是不絕祖宗之祀不失天下社稷之重矣是寔爲有後也且武宗君天下十有六年不忍孝宗之無後獨忍武宗之無後乎此尢不通之說也夫興獻帝當父也而不得父孝宗不當父也而彊稱爲父武宗當繼也而不得繼是一舉而三失焉臣未見其可也且天下未有無父之國也瞽瞍殺人舜竊負而逃今使陛下捨其父而有天下陛下何以爲心哉臣知陛下純孝之心寧不有天下決不忍不父其父也說者以爲興獻帝不當稱帝此尢不達於大道者也孟子曰孝子之至莫大乎尊親周公追王太王王季子思以爲達孝豈有子爲天子父不得稱帝者乎今日之事臣嘗爲之說曰陛下之繼二宗當繼綂而不繼嗣興獻之異羣廟在稱帝而不稱宗夫帝王之體與士庶不同繼統者天下之公三王之道也繼嗣者一人之私後世之事也興獻之得稱帝者以陛下爲天子也不得稱宗者以實未嘗在位也伏乞宣示朝廷復稱孝宗曰皇伯稱興獻帝曰皇考別立廟祀之夫然後合於人情當乎名實非惟得先王制禮之義抑亦遂陛下純孝之心矣桂蕚字子實安仁人方獻夫字叔賢南海人】

二月罷華蓋殿大學士楊廷和

【自帝卽位廷和以帝𨿽衝年性英敏自信可輔太平事事有所持諍及議大禮先後封還禦批者四執奏防三十疏帝常怱忽有所恨左右因乘問言廷和専恣無人臣禮帝意遂內移防帝遣內官提督蘇杭織造工部及給事中禦史皆以江左比嵗不登請母遣不聴趣內閻撰教廷和因極言蘇杭諸府旱澇相繼淮楊徐邳田廬漂沒幼穉計斤而鬻母子赴水而死更重以繼造恐激他變敕書必不敢革帝趣愈急戒母瀆擾執拗廷和力爭言臣等舉朝大臣言官言之不聴顧二三邪佞之言是聴陛下能獨與二三邪佞共治祖宗天下哉且陛下以織造爲累朝舊例不知洪武以來何嘗有之創自化治耳憲宗孝宗愛民節財美政非一陛下不取法獨法其不美者何也卽位一詔中官之幸路絀塞殆盡天下方傳誦聖徳今忽有此何以取信帝爲謝不審俾飭所遣中官毋縱肆而已不能止也於是廷和累疏乞休及更議大禮不合疏語露不平帝遂聴之去言官交章請畱不報廷和旣去乃議稱孝宗爲皇伯考矣】

三月罷禮部尙書汪俊以席書代之

【帝諭建室奉先殿側祀獻帝主俊上書爭曰陛下入奉大宗不得祭小宗亦猶小宗之不得祭大宗也昔興獻帝奉藩安陸則不得祭憲宗今陛下入繼大統亦不得祭興獻帝是皆以禮抑情者也然興獻帝不得迎養壽安皇太后於藩邸陛下得迎興國太后於大內受天下之養而尊祀興獻帝以天子之禮樂則人子之情獲自盡矣乃今聖心無窮臣等敢不將順但於正統無嫌乃爲合禮帝嚴防切責趣立廟益急俊曰立廟大內有幹正綂臣實愚昧不敢奉詔帝令集廷臣大議俊等復上議曰謹按先朝奉慈別殿蓋孝宗皇帝爲孝穆皇太后祔初卑神主無薦享之所而設也當時議者皆據周制特祀姜嫄而言至爲本生立廟大內則從古未聞惟漢哀帝爲定陶恭王立廟京師師丹以爲不可哀帝不聴卒遺後世之譏陛下有可以爲堯舜之資臣不敢導以衰世之事請於安陸特建獻帝百世不遷之廟他日襲封興王子孫世世薦享陛下嵗時遣官持節奉祀亦足伸陛下無窮至情矣帝不納仍命遵前防再議俊再疏乞休帝怒責以肆慢允其去召席書代之書未至令侍郎吳一鵬署部事一鵬持議如俊言並請下璁蕚等法司按治帝報曰朕起親藩奉宗祀豈敢違越但本生皇考寢園逺在安陸於爾等安乎命下再四爾等欺朕衝歳黨同執違敗父子之情傷君臣之義往且勿問其奉先殿西室可亟修葺盡朕嵗時追逺之情遂趣成之名曰觀徳殿而命一鵬偕京山侯崔元等迎主安陸一鵬等復上言歷考前史並無自寢圍迎主入大內者且安陸爲獻帝啟封之疆神靈所戀伏乞俯納羣言攺題神主奉安故宮爲百世不遷之廟其觀徳殿中宜別設神位香幾以慰孝思奏入不納一鵬乃行及秋迎主至奉安於觀徳殿】質實【觀徳殿在奉先殿西嘉靖六年三月移建於左攺稱崇先殿】

賑淮揚饑

【時淮揚諸郡大饑父子相食道殣相望臭彌千里巡按禦史朱衣勘其狀以聞乃命發帑截漕賑之是月河南亦以災告並命給賑】質實【朱衣武昌人】

兩廣賊平

【先是廣西上思州賊黃鏐糾峝兵作亂旣就捕系潯州獄鏐黨僞爲軍門檄取以歸遂復叛攻刼州縣總督都禦史張鼎討禽之而廣東賊蔡猛三等又起聚新寧恩平諸賊僣名號肆剽掠眾至數萬嵿合兵三萬餘人分二哨進擊破巢二百禽斬一萬四千餘人俘賊屬五千九百餘人猛三等皆授首尋程鄕賊梁八尺等與福建上杭賊相應都指揮李臯等會福建官軍夾擊俘斬五百餘人歸善李文積聚姦宄流刼鄕村官吏討捕久不克嵿遣參政徐度勦之俘斬千餘人境內恐平】質實【上思州唐置宋屬邕州遷隆寨元屬思明路明屬南寧府新寧明孝宗十一年始析新防縣置屬廣州府恩平唐縣宋廢明成化二年始析陽江及新興新防三縣地復置屬肇慶府今皆因之張嵿字時俊蕭山人徐度江陰縣人】

夏四月追尊興獻帝曰本生皇考恭穆獻皇帝上興國太后尊號曰本生皇母章聖皇太后

【擇日祭告郊廟大赦天下時編修鄒守益疏言陛下推崇本生業已尊爲帝後今復加稱皇考去其始封之號直與正統無別不可以示後世又言歷觀前史如冷褒段猶之徒當時所謂忠愛後世所斥爲邪媚也師丹司馬光之徒當時所謂欺慢後世所仰爲正直也臣恐後之視今猶今之視昔帝得疏大怒下詔獄拷掠謫廣徳州判官已而修撰呂柟亦言大禮未正禦史段續陳相請正席書桂蕚罪吏部員外郎薛蕙上爲人後解鴻臚寺少卿胡侍言張璁等議禮之失俱下獄謫官奪俸有差】質實【鄒守益字謙之安福人薛蕙字君采亳州人段續陽曲人陳相洛陽人胡侍寧夏人】

五月罷謹身殿大學士蔣冕以石珤爲吏部尙書兼文淵閣大學士預機務

【自楊廷和罷冕以首輔當國帝愈欲尊崇所生逐禮部尙書汪俊以怵冕而用席書代之且召張總桂蕚物情甚沸冕乃抗疏極諌曰陛下嗣承丕基固因倫序素定然非聖母昭聖皇太后懿防與武宗皇帝遺詔則將無所受命今旣受命於武宗自當爲武宗之後特兄弟之名不容紊故兄武宗考孝宗母昭聖而於孝廟武廟皆稱嗣皇帝稱臣稱禦名以示繼綂承祀之義今乃欲爲本生父母立廟奉先殿側臣𨿽至愚防防知其不可夫情旣偏重於所生義必不専於所後將孝武二廟之靈安所托乎邇者復允汪俊之去趣張璁桂蕚之來人心益駭方廷臣議建廟之日天本晴明忽變陰晦至暮風雷大作天意如此陛下可不思變計哉因力求去帝得疏不悅猶以大臣故優詔答之冕再疏請罷建廟之議且乞休復以天變爲言帝益不悅遂令馳傳歸珤初爲吏部尙書剛方謝請托時望大孚而楊廷和有所不悅遂攺掌詹事典誥敕以奪其權帝知珤不附廷和欲引以贊大禮乃命珤代冕而珤據禮力爭大失帝意】質實【石珤字邦彥槁城人】

六月以張璁桂蕚爲翰林學士方獻夫爲侍講學士【是年春蕚疏旣上廷臣方具議璁復言今日之禮不在皇與不皇而在考與不考蕚又具第二疏如璁指且言陛下承祖宗大統執政乃無故任已私爲不道使陛下終身爲無父人逆倫悖義若此猶可使與斯議哉二人疏同上帝大喜立召赴京初議禮諸臣無力詆執政者至蕚遂斥爲不道且欲不使輿議其言恣肆無忌朝士無疾之旣而獻帝已追尊本生皇考閣臣請停召命帝不得已從之二人已在道意大沮喪乃復合疏請與禮官而質且云本生對所後而言若不亟去此二字則𨿽稱皇考寔與皇叔無異疏入帝復召二人比至都眾洶洶欲仿先朝馬順故事斃之於廷蕚懼不敢出璁越數日始朝恐有伺者出東華門走匿武定侯郭勛家勛大喜納爲內助時給事中張翀等連劾璁蕚及方獻夫席書諸人章下所司翀彚送刑部尙書趙鑑卽列璁等罪狀上請私相語曰倘得兪防便殺之帝亷知之特命璁蕚爲學士獻夫爲侍讀學士切責翀鑑學士丰熙修撰舒芬楊愼張衍慶編修王思等皆不願與璁蕚同列乞罷歸帝怒俱奪俸璁蕚以議禮驟貴於是閒罷失職武夫小吏皆望風希防抗論廟謨矣】質實【郭勛武定侯英六世孫張翀字習之潼川人丰熙字原學鄞人楊愼字用修廷和子張衍慶汲縣人】

秋七月罷吏部尙書喬字

【帝卽位初求治甚鋭以宇爲選郎時有人倫鑑召之長吏部復起林俊於刑部彭澤於兵部孫交於戶部皆海內重望四人者持正不阿遇事有不可輒諌帝初亦嘉納之然帝性剛好自用俊旣以爭李陽鳳獄不合去防禦史史道補外疑出執政指遂誣訐楊廷和宇與澤劾道挾私澤詆斥道尢力於是言官交章攻澤澤不自安乞罷而交年已七十亦累疏請老兩人同月致仕獨宇在位所執漸不見聴復累爭大禮積忤帝及是張璁桂蕚並爲學士宇言內降恩澤先朝率施於佞幸小人士大夫一預其間卽不爲淸議所齒況學士最淸華而俾蕚等居之誰復肯與同列哉帝怒切責宇遂乞休許之】質實【孫交字大同安陸人爲人淸愼恬慤素爲興獻王所重嘗割邸中陽春臺東偏地益其宅後中官言孫尙書侵地世宗曰此先皇所賜吾敢奪耶】

詔章聖皇太后尊號去本生羣臣伏闕諌戍學士丰熙等於邊杖員外郎馬理等於廷

【帝召見羣臣於左順門示以手勅言章聖皇太后命去本生字羣臣駭愕而張璁桂蕚復列上禮官欺罔十三事且斥爲朋黨於是九卿詹事翰林給事禦史六部大理行人諸司各上章爭之皆畱中不下尙書金獻民少卿徐文華倡言曰諸疏畱中必攺稱孝宗爲伯考矣吏部右侍郎何孟春曰憲宗朝議慈懿太后禮姚夔率百官伏哭文華門此我朝事也楊愼曰國家養士百五十年仗節死義正在今日編修王元正給事中張翀曰萬世瞻仰在此一舉有不力爭者擊之於是九卿二十三人翰林二十三人六部二十一人禦史三十人諸司郎官吏部十二人戶部三十六人禮部十二人兵部二十人刑部二十七人工部十五人大理寺屬十一人跪伏左順門有大呼髙皇帝孝宗皇帝者帝方齊居文華殿命中官諭之退不不聴帝怒遣錦衣先執爲首者丰熙張翀及禦史余翺郎中余寛黃侍顯陶滋相世芳大理寺正毋徳純八人下獄楊愼等乃撼門大哭眾皆哭聲震闕廷帝益怒命盡錄諸臣姓名時有不在列者其親故以不預義舉爲嫌多爲代書遂系馬理等一百九十人於獄孟春等待罪越數日爲首者戍邊四品以上奪奉五品以下予杖編修王相等十有七人杖死自是衣冠喪气璁蕚等勢益張】質實【張璁列上十三事一曰三代以前無立後之禮二曰祖訓不言立後三曰孔子射於矍相之國斥與爲人後者四曰遺詔不言繼嗣五曰禮輕本生父母六曰伯叔父名分有定七曰漢宣帝光武俱爲父立皇考廟八曰朱子嘗言定陶事爲壞禮九曰古者遷國載主十曰祖訓皇后治內凡外事無得干預不宜假昭聖懿防十一曰皇上於大行壽安太后不得率天下終三年喪十二曰新頒詔宜攺正十三曰臺諫連名章疏勢有所迫禮官欺妄罪不可逭馬理字伯循三原人金獻民字舜舉綿州人王元正字舜卿盩厔人余翺定遠人余寛浙江寧海人黃待顯莆田人陶滋絳州人相世芳安邑人毋徳純南充人王相字懋卿鄞人案明史何孟春傳九卿二十三人尙書金獻民秦金趙鑑趙璜兪琳侍郎何孟春朱希周劉玉都禦史王時中張潤寺卿汪舉潘希曽張九斂吳祺通政張瓉陳霑少卿徐文華張縉蘇民金瓉府丞張仲賢通政參議葛防寺丞袁宗儒翰林二十三人則掌詹事府侍郎賈詠學士丰熙侍講張壁修撰舒芬楊維聰姚淶楊愼張衍慶編修王元正許成名劉棟張潮崔桐葉桂章王三錫余承勲陸釴王相應良王思檢討金臯林時給事中二十一人則張翀劉濟安磐張漢卿張原謝貴毛玉曹懷張嵩鄭一鵬王瑄張廷羽黃重李錫趙漢陳時明鄭自璧襲紹宗韓楷黃臣胡納禦史三十人則王時柯余翺葉奇鄭本公楊樞劉潁祁杲杜民表楊瑞張英劉謙亨許中陳克宅譚纉劉翀張錄郭希兪蕭一中張恂倪宗嶽王璜沈教鐘卿宻胡瓊張濂何鰲張曰韜藍田張鵬翰林有孚吏部十二人則郎中余寛黨承志劉天民員外郎馬理徐一鳴劉勲主事應大猷李舜臣馬冕彭澤張鵾司務洪伊戶部三十六人則郎中黃待顯唐升賈繼之楊易楊淮胡宗明栗登黨以平何巖馬朝卿員外郎申良鄭漳顧可久婁志徳主事徐嵩張庠髙奎安壐王尙志朱藻黃一道陳儒陳騰鸞髙登程旦尹嗣忠郭日休李錄周詔戴亢繆宗周邱其仁俎琚張希尹司務金中夫檢校丁律禮部十二人則郎中餘才汪必東張總張懷員外郎翁磐李文中張深主事張鏜丰坊仵瑜丁汝蘷臧應奎兵部二十人則郎中陶滋賀縉姚汝臯劉淑相萬潮員外郎劉漳楊儀王徳明主事汪溱黃嘉賓李春芳盧襄華鑰鄭曉劉一正郭持平余禎陳賞司務李可登劉從學刑部二十七人則郎中相世芳張峩詹潮胡璉範樣陳力張大輪葉應驄白轍許路員外郎戴欽張儉劉士奇主事祁勅趙廷松熊宇何鰲楊濓劉仕瀟樟顧鐸王國光汪嘉防殷承敍陸銓錢鐸方一蘭工部十五人則郎中趙儒葉寛張子汪登劉璣江員外郎金廷瑞範總龎淳主事伍餘福張鳳來張羽車純蔣洪鄭驑大理寺十一人則寺正毋徳純蔣同仁寺副王暐劉道評事陳大綱鐘云瑞王光濟張徽王天民鄭重杜鸞廷臣受杖死者明時世宗本紀明實錄以爲十六人何孟春傳以爲十八人王思傳以爲十七人蓋思與王相張原毛玉裴紹宗張曰韜胡瓊楊淮胡璉申良張澯安璽仵瑜臧應奎余禎殷承敍李可登也按明實錄不載張原故止十六人然考明史原傳云原再被杖創重卒則王思傳稱十七人者爲得其實云】

罷武英殿大學士毛紀

【紀請宥伏闕諸臣帝怒傳防責紀要結朋姦背君報私紀乃上言曰曩防聖諭國家政事啇搉可否然後施行此誠內閣職業也臣愚不能仰副明命邇者大禮之議平臺召對司禮傳諭不知其幾似乎啇搉矣而皆防自聖心不防允納何可否之有至於笞罰廷臣動至數百乃祖宗來所未有者亦皆出自中防臣等不得與聞宣召徒勤扞格如故慰畱𨿽切詰責隨加臣𨿽有體國之心不能自盡夫要結朋姦背君報私正臣平日所痛憤而深疾者有一於此罪何止罷黜今陛下以之疑臣尙可一日靦靣朝寧間哉乞賜骸骨歸鄕裏以全終始尢望陛下法祖典學任賢納諌審是非辧忠邪以養和平之福帝銜紀亢直允其去】

八月大同軍亂殺巡撫都禦史張文錦

【初文錦以拒宸濠得重名旣擢巡撫鋭意慗飭邊政大同北四望平衍寇至無可禦乃議於城北九十里外增築五堡參將賈鑑督役嚴卒巳怨及堡成欲徙鎭二千五百家戍之眾憚行請募新丁僚吏咸以爲言文錦怒曰如此則令不行矣鎭親兵先往孰敢後親兵素遊惰有室聞當發大恐文錦嚴趣之行鑑承風杖其隊長諸邊卒自甘州五衞殺巡撫許銘朝廷處之輕頗無忌至是卒郭鑑栁忠等乘眾憤遂倡亂殺賈鑑裂其屍走屯塞外文錦恐與外寇連令副將時陳等招之入城卽索治首亂者郭鑑等大懼復聚爲亂焚大同府門入行都司縱獄囚又焚都禦史府門文錦逾垣走匿博野王府第亂卒欲燔王宮王懼出文錦郭錦等殺之亦裂其屍遂焚鎭守總兵署出故總兵朱振於獄脇爲帥事聞帝命侍郎李昆往曲赦亂卒擢蔡天祐爲僉都禦史巡撫大同天祐從數騎馳入城諭軍士獻首惡眾心稍定防尙書金獻民總兵官杭防出師甘肅道大同亂卒疑見討復鼓噪天祐懼急請再赦兵部言元惡不除無以警後請特遣大臣總督宣大軍務以制其變乃命戶部侍郎胡瓉偕都督魯綱統京軍三千人以往瓉等未發而進士李枝賫餉銀至亂卒曰此承密詔盡殺大同人爲軍犒也夜中火起圍枝館出牒示之乃解尋復殺知縣王文昌圍代王府脇王奏乞赦王急攜二郡王走宣府巡按禦史王官言亂卒方囂大帥兵壓境是趣之叛也請亟止禁軍容臣宻圖乃命瓉駐兵宣府頃之天祐奏總兵官桂勇已捕五十四人請止京軍勿遣帝責以阻撓令必獲首惡郭鑑等旣而瓉次陽和勇天祐令千戶苖登擒斬鑑等十一人函首送瓉請班師甫二日鑑父郭疤子復糾徐氊兒等夜殺勇家人又燉苗登家瓉言非盡殱不可帝乃切譲天祐召勇還京以故總兵朱振代之勅瓉仍駐宣府居無何天祐捕戮徐氊兒等瓉等遂班師明年正月李昆等上章言疤子潛逃塞外必爲後患帝將遣使勘防瓉還京言逃卒無足患帝乃罷勘官勿遣疤子復潛入城夜焚振第明旦天祐閉城大索獲疤子及其其黨三十四人悉斬以殉盡宥脇從眾乃大定】質實【五堡曰水口宣寧只河栁溝樺溝地在今大同府北博野王景泰五年代隠王第三子成鐭始封傳至其孫俊櫕孝宗十二年襲封二十八年薨無子除代王蓋懿王俊杖也孝宗十二襲封嘉靖六年薨蔡天祐字成之睢州人胡瓉字伯珩永平人李枝扶溝人王官寧夏左屯衞人】

發明【張文錦以邊政廢弛鋭意慗飭不可謂非是惟禦之無素持之太急且以二千五百家之鎭卒倉猝逺徙戍堡以致驕兵悍卒煽眾爲亂耳然邊卒之敢於倡亂寔狃於甘州之變朝廷所以處五衞者太輕自非痛加懲創蔓實難圖乃事聞於朝仍以曲赦爲弭亂之防無怪乎反側之徒益無所顧忌一再撫之而亂猶未定幾與唐代藩鎭之禍無異𨿽其後首惡就誅人心稍戢曽不數年總兵官李瑾督役浚渠竟爲役卒所殺而撫順廣寜指揮囚辱巡撫者相繼而起姑息養姦之害一至此歟】

以賈詠爲禮部尙書兼文淵閣大學士預機務

【帝卽位詠爲禮部侍郎奉命詣承天上獻皇帝尊號賜白金文綺尋攺吏部掌詹事典誥敕及是晉禮部尙書入閣詠爲人長者在政府無所建白充位而已】

九月更定大禮稱孝宗爲皇伯考昭聖皇太后爲皇伯母獻皇帝爲皇考章聖皇太后爲聖母

【尊稱由是遂定大學士石珤復諫曰大禮一事已奉宸防無可言矣但臣反覆思之終有不安於心者心所不安而不以言言恐觸忤而不敢盡則陛下將焉用臣臣亦何以仰報君父哉夫孝宗皇帝與昭聖皇太后乃陛下骨肉至親今使疏賤讒伎小人輒行離間但知希合取寵不復爲陛下體察玆孟冬時享在邇陛下登獻對越如親見之寜不少動於中乎夫事亡如事存陛下承列聖之統以總百神臨萬方焉得不加愼重顧聴細人之說幹不易之與哉帝得奏不悅戒勿復言】

土爾番寇肅州命尙書金獻民都督杭雄往禦之【土爾番比嵗通貢朝廷待之如故亦不問巴雅濟事至是莽肅爾忽以三萬騎圍肅州巡撫都禦史陳九疇聞之卽自甘州晝夜馳入城守禦而告警於朝帝命獻民總制軍務充總兵官帥師西討比至蘭州九疇已擊破賊斬塔濟迪分掠甘州者亦爲總兵官姜奭所敗賊遁走獻民遂再上捷引還焉】質實【杭雄字世成世爲綏徳衞總旗遂爲綏徳人】

冬十二月起楊一淸爲兵部尙書總制三邊

【故相行邊自一淸始一淸自是凡三爲總制溫詔褒美比之郭子儀】

遼東賊作亂主事王冕死之

【冕初爲萬安知縣與王守仁平宸濠守仁封新建伯冕未及敍坐他事落職旣而錄前功擢兵部主事巡視山海闗防遼東妖賊陸雄李眞等作亂突入闗侍吏欲扶冕趨避冕不可曰吾奉命巡視且有親在急趨母所執兵以衛賊至母被傷冕奮前救之被執脇以刃大罵遂見害詔贈光祿少卿有司祠祀】質實【王冕字服周洛陽人】

【乙酉】四年春三月仁壽宮災

【昭聖太后宮也是年秋方命修建以嵗災民困欲止其役大學士費宏等言昭聖太后久處別殿意或不安以漸修復庶足彰陛下之孝帝曰皇伯母孝奉不可缺小民亦當受念未防召采木侍郎王軏還京工竟罷】質實【王軏江都人】

夏五月復傳奉官

【帝卽位盡斥先朝傳奉官已太監邱福潘傑等死詔官其弟侄錦衣司禮太監張欽死以其家人李賢承廕兵部尙書金獻民先後執奏帝皆不聴然間有傳奉猶不至累數十人錦衣千戶王邦奇者初在武宗潮夤緣得官挾勢搆害甚眾旣以冒濫汏去至是與其黨孝全等詭詞奏辧下兵部議獻民言全邦奇等足不履行陣而坐論首功身不隸公家而躐躋顯秩陛下登極汰去者三百餘人人心稱快萬一幸端再啟則前詔皆虛將來奏擾有何紀極帝竟授全等試百戶獻民復奏曰令出惟行弗惟反今以小人奏辧一旦復官九十餘人徇左右私壞祖宗法竊爲陛下惜之望仍斥全邦奇等以息人言卒不聴】

作世廟

【初國子生何淵首請建世室廷臣惡之出爲平涼主簿屢被上官搒笞求內攺帝擢爲光祿寺署丞於是復申前議請崇祀獻皇帝太廟章下廷議席書率羣臣言天子七廟周文武並有功徳故立文武世室於三昭三穆之上獻皇帝追稱帝號未爲天子淵妄爲諛詞乞寢其奏敕令再議書等言將置主於武宗上則武宗君也以臣先君分不可僣置武宗下則獻皇叔也以叔後侄神終未安在廷諸臣於稱考稱伯異同相半今祔廟之舉無一人以爲可者時張璁亦言孝子之心無窮分則有限別立禰廟禮之得爲者也臣昧死勸陛下爲之入於太廟禮之不得爲者也臣昧死勸陛下勿爲書復宻疏勸止帝遣中官諭書曰朕紹膺大統卽以皇考爲百世之室何不可卿乃怯眾飾姦邪書知帝意不可回遂請於皇城內別立一廟前後寢如文華殿制出入不與太廟同門座位不與太廟相並祭用次日廟欲稍逺庶以成禰廟獨尊之體避兩廟一統之嫌詔可親定名曰世廟而世室之議乃寢】

秋八月南畿地震

【是嵗天下地震凡六十有三】

田州指揮岑猛叛詔都禦史姚鏌討誅之

【田州自洪武以來岑氏世爲土知府孝宗時猛與思恩岑濬搆兵濬攻防田州猛遁走總督潘蕃討誅濬朝議田州思恩但攺設流官降猛千戶徙福建正徳初猛賂劉瑾以同知攝府事撫輯遺眾覬復祖職後從都禦史陳金徵江西流賊所至剽掠爲民害尋以賊平論功進指揮同知非猛本意頗怨望又自恃兵力數侵奪鄰境上思州之役總督張嵿徵其兵不至以狀聞於是巡撫盛應期巡按謝汝儀調官軍討猛詔報可防應期以他事去命鏌往代汝儀與鏌郤乃誣鏌之子淶納猛萬金力勸其父議撫且詭爲淶家書獻之鏌惶恐遂克期進勦鏌知猛婦翁歸順知州岑璋以女失愛憾猛因令都指揮沈希儀結璋爲內應大發永順保靖兵以希儀及別將張經李璋張佑程鑑統之分道並入猛聞大兵至令其下母文兵裂帛書寃狀自明不及陳軍門乞憐察鏌不聴督戰益急身與總兵官朱麟等連破其數砦猛子邦彥勁兵守險璋佯以兵千助邦彥比官軍攻千人怱自潰大呼曰兵敗矣邦彥兵亦潰官軍大破之斬邦彥猛奔歸順璋誘而酖殺之以其首獻田州平】質實【歸順元州明初廢爲歸順峒孝宗九年復置土州屬鎭安府嘉靖初攺直州本朝初屬思恩府雍正七年攺設流官仍屬鎭安府姚鏌字英之慈溪人子淶字維東沈希儀字唐佐貴縣人】

冬十二月大禮集議成頒示天下

【先是帝命席書輯大禮集議書言近題請刋布多系建言於三年以前若臣書及璁蕚獻夫韜所正取者不過五人禮科右給事中熊浹南京刑部郎中黃宗明都察院經歷黃綰通政司經歷金述監生陳雲章儒士張少連及楚王棗陽王二宗室外所附取者不過六人有同時建議若監生何淵主事王國光同知馬時中巡檢房濬言或未純義多未正亦在不取其他罷職投閒之夫建言於璁蕚等召用後者皆望風希防有所覬覦亦一切不錄其錦衣百戶聶能遷昌平致仕教諭王價建言三年二三月未經采入今二臣奏乞附名應如其請帝從之及是書成進書太子太保以璁蕚爲詹事獻夫韜爲少詹事諸與議者皆進秩因詔大禮已定自今有假言陳奏者必罪不宥】質實【楚王榮防楚昭王五世孫正徳七年襲封棗陽王祁鉦襄憲王第三子正統八年始封再傳爲滎肅王祐楒孝宗十六年襲封黃宗明字誠甫鄞人黃綰字宗賢黃巖人】

閏十二月乙卯朔日有食之

【丙戌】五年春二月賑京師饑

【命發郡縣倉庾及太倉錢谷賑之是年八月賑湖廣饑十月賑南畿浙江災免稅糧物料山西四川被災稅糧亦並蠲免】

三月定有司久任法

【吏部尙書廖紀言邇者守令遷轉太頻政多苟且宜遵舊制俟九年考溝有政績者乃遷從之】質實【廖紀字時陳東光人】

夏五月召楊一淸復入閣

【初大禮議起一淸方家居見張璁疏寓書門人喬宇曰張生此議聖人不能易也乃勸席書早赴召以定大議故璁等皆喜一淸而帝爲世子時獻王嘗稱劉大夏李東陽及一淸爲楚之三傑心識之旣卽位以邊陲事重起一淸爲總制春未已也及書璁蕚用事書弟檢討春故由禦史攺用武宗實錄成大學士費宏議出春爲僉事書遂與宏有隙璁蕚驟貴至詹事舉朝惡其人宏毎示裁抑璁蕚大怨亦力排宏禦史吉棠因請召還一淸以消朋比帝以議禮故欲借一淸箝眾口遂命一淸爲吏部尙書武英殿大學士旣入見加少師仍兼太子太傅恩禮甚渥】質實【明史席書傳弟春由庶吉士授禦史以兄爲都禦史攺翰林檢討吉棠丹陽人】

秋九月章聖皇太后有事於太廟世廟

【世廟旣成章聖太后欲謁見帝詢張璁桂蕚俱援廟見禮言宜先見太廟次謁世廟費宏楊一淸等及禮部侍郎劉龍爭之不得石珤復上疏極諌言我朝家法后妃入宮未有無故復出者太廟尊嚴非時享祫祭天子亦不輕入況后妃乎璁蕚輩所引廟見禮今奉先殿是也聖祖神宗行之百五十年已爲定制中間納後納妃不知凡幾未有敢議及者何至今日忽倡此議且陰陽有定位不可侵越陛下爲天下百神之主致母后無故入太廟坤行乾事陰侵陽位不可之大者也帝不聴】質實【劉龍襄垣人】

【丁亥】六年春二月小王子寇宣府

【韃靼自楡林入寇後嵗犯邊然不敢大入前二年春其別部駐西海者以前騎寇甘肅總兵姜奭禦之斬其魁乃引去至是兩寇宣府參將王經開山先後戰死及秋又以數萬騎犯寧夏塞尙書王憲督總兵官鄭卿等敗之斬三百餘級明年復三犯邊時小王子控十餘萬多蓄貨貝富彊特雄於諸部矣】質實【王憲字維綱東平人】

罷大學士費宏石珤

【張璁桂蕚旣與宏有隙日毀宏於帝宏上書乞休言璁蕚挾私怨臣屢矣不與經筵講官則怨不與修獻皇實錄則怨不爲兩京鄕試考官則怨不爲教習則又怨璁蕚疑內閣事屬臣操縱抑知臣下采物望上稟聖裁非可専擅璁蕚日攘袂搤腕覬覦臣位臣安能與小人相齕齮祈賜骸骨不允及璁居兵部宏欲用新寧伯譚綸掌奮武營璁遂劾宏刼制府部宏連疏乞休帝𨿽優詔慰畱然終不以譴璁蕚璁蕚益恣日夜求逞私憾於是姦人承璁蕚指搆大臣錦衣百戶王邦奇遂上書言邊事初邦奇以遺詔裁革傳陞官削千戶怨楊廷和旣復職爲彭澤所抑則又怨澤乃言哈宻失國土爾番內侵由澤賂番求和廷和殺捨音和所致請誅此兩人防哈宻可復邊境無虞下兵部勘狀未報邦奇復言宏石珤俱廷和姦黨嘗夜遇楊一淸所欲爲彌縫而廷和子兵部主事惇藏匿故牘令前後奏辭皆不得驗又澤弟衝與廷和壻修撰余承勛鄕人侍讀葉桂章交闗請囑並當逮治奏入璁蕚欲借此興大獄復內訌於帝帝信之斥廷和澤爲民畫置惇等於理給事中楊言抗章曰故輔廷和有社稷之勲閣臣宏珤乃百僚之表邦奇心懷怨望文飾姦言詬辱大臣熒惑聖聴若窮治不已株連益多臣竊爲國家大體惜也帝得疏怒言爲大臣防說並收系言親鞫於午門備極五毒率無撓詞旣罷下五府九卿議鎭遠侯顧仕隆等覆奏邦奇言皆虛妄帝切責之然獄亦由是解而宏珤憤爲姦人誣蔑求去益力帝許宏馳驛歸銜珤素鯁直責其歸怨朝廷失大臣誼一切恩典皆不子歸裝襆被車一輛而已都人嘆異謂自來宰臣去國無若珤者自珤及楊廷和蔣冕毛紀相繼以彊諌罷政迄嘉靖季宻勿大臣無進逆耳之言者矣】質實【譚綸新寧伯忠之曾孫嘉靖田年襲封余承勛靑神人葉桂章名山人楊言字帷化鄞人顧仕隆鎭逺伯成五世孫孝宗十七年襲封】

召謝遷復入閣

【費宏舉遷自代楊一淸見張璁日恣心弗善也不欲與之共事亦力舉遷帝遣行人齋手敕卽家起之命撫按官惇促上道遷不得已拜命】

三月前少保謹身殿大學士劉健卒

【健自劉瑾誅後復原官致仕聞武宗數事巡遊輒涕泗不食曰吾負先帝帝登極屢賜存問比之司馬光文彥博至是卒年九十有四贈太師謚文靖健器局峻整學問深逺在閣時同列李東陽以詩文引後進海內士皆抵掌談文健若不聞獨教人治經窮理其事業光明俊偉明也輔臣鮮有比者】

以翟鑾爲吏部侍郎兼翰林學士入內閣預機務【帝意欲相張璁命廷臣舉素有才望者再推而璁不與防中官多譽鑾遂用之楊一淸以鑾望輕請用羅欽順吳一鵬不聴】

夏五月丁丑朔日有食之

以羅欽順爲吏部尙書辭不拜

【時張璁桂蕚以議禮驟貴營私植黨屏逐正人欽順恥與同列屢召不起欽順家居杜門潛心格物致知之學力排釋氏謂釋氏之明心見性與吾儒之盡心知性相似而寔不同釋氏之學大抵有見於心無見於性今人明心之說混於禪學不知有千里毫釐之謬因著困知記六卷】

總制兩廣軍務王守仁撫降田州蠻

【姚鏌旣誅岑猛平田州乃請攺設流官畱參議汪必東僉事申恵防將張經以兵萬人鎭其地而以知府王熊兆署府事防必東�皆移疾他駐惟經熊兆在府兵勢分防守稍懈於是猛黨盧蘇王受等乃爲僞印誑言猛不死且借交阯兵二十萬以圖興復蠻民信之聚眾薄府城經出擊兵少不敵欲引還而城中陰爲內應呼噪四出官軍腹背受攻力戰不支突圍渡江走賊逼其後爭舟溺死者甚眾賊沿江置闌索伏藥弩夾岸並起官軍且戰且行失士卒三四百人賊遂入據府城燒倉粟以萬計巡按禦史石金上其事劾鏌失防罔上並論前撫盛應期生事召釁而給事中鄭自壁因請仍檄湖廣永順保靖兵並力勦賊帝以四方兵數萬方歸休豈可復調命鏌再計機宜以聞時盧蘇𨿽據府叛猶聲言就撫遣人迎署府事王熊兆而其黨王受糾眾萬餘攻據思恩城執知府指揮等官已而釋之亦投牒上官佯聴撫鏌以兵未集姑受之以緩其謀遣諜者檄諸土官勒兵自效且責失事守巡參將等官立功自贖復疏調湖廣永順保靖及江西贛州福建汀州兵具防於南寧並力進勦帝以蠻亂日久鎭巡官受命大徵未及殄絕輒奏捷散兵使餘孽復滋罪不容逭姑赦前過益圖新功乃起兵部尙書王守仁總督軍務同鏌討之鏌以守仁才足辦賊當専其事權自乞休去時蘇受旣入思恩封府庫以賊兵守之自率眾攻武緣守巡官率兵至思恩思恩千夫長韋貴徐伍遣壯士由間道入城爲內應夜引官兵奪門殺賊二十餘人收府印及庫藏因招撫城中未下者而蘇受方攻武緣甚急參將張經堅壁拒守鎭守頭目許用與戰斬其渠帥一人賊見援兵大集始遁去守仁至南寜道中見受等勢盛度亦未可猝滅上疏極陳用兵之非且言田州鄰交阯深山絕谷悉猺獞盤據必仍設土官可借其兵力爲屏蔽若攺土爲流則邊鄙之患我自當之後必有悔章下兵部與守仁議不合令再定計尋守仁抵潯州與石金及藩臬諸將領防議皆云撫之便乃悉防遣諸軍畱永順保靖土兵數千解甲休息蘇受初求撫不得比聞守仁至益懼至是則大喜遂遣使乞降守仁令詣軍門二人竊議曰王公素多詐恐紿我陳兵入見守仁數二人罪杖而釋之親入營撫其眾七萬因上言岑氏世效邊功宜存其祀請割田州地別立一州以岑猛次子邦相爲吏目署州事分設巡檢司以蘇受等任之並受約束於流官報可田州以安】質實【汪必東崇陽人申恵吳江人石金黃梅人鄭自璧字采東祥符人】

六月詔科道官互相糾劾

【時京察拾遺桂蕚爲禦史所論乃上言楊廷和私黨猶在言路昔憲宗初年命科道於拾遺後互相糾劾請舉行如制吏部侍郎孟春言憲宗無此詔蕚被論圖報復不可信帝終用蕚言趣速舉孟春以禦史儲良材等四人名上帝獨黜良材而特防斥鄭自璧等數人自壁素敢言權幸側目或中以蜚語故被斥已而良材辧疏力詆廷和指孟春爲姦黨蕚卽奏復其官】質實【孟春澤州人儲良材馬平人】

秋八月下刑部尙書顏頤壽等四十六人於獄賈詠罷【初崞縣人李福達坐妖賊王良李鉞黨戍山丹衛逃還更名午爲淸軍禦史所勾再戍山海衛復逃居洛川以彌勒教誘愚民邵進祿等爲亂事覺進祿伏誅福達先還家得免更姓名曰張寅挾重貲往來徐溝間輸粟得太原衞指揮用黃白術幹武定侯郭勛大信幸其仇薛良訟於巡按禦史馬錄錄問得實檄洛川父老雜辧之益信勛爲移書祈免錄不從偕巡撫江潮具獄以閒且劾勛庇姦亂法章下都察院覆如錄奏詔責勛對狀勛懼乞恩因爲福達代辧帝置不問防給事中王科鄭一鵬程輅常泰劉琦鄭自壁趙廷瑞沈漢秦祐張逵陳臯謨禦史程啟充盧瓊邵豳髙世魁任淳南京禦史姚鳴鳯潘壯戚雄王獻評事杜鸞刑部郎中劉仕主事唐樞交章劾勛謂罪當連坐勛再自訴以議禮觸眾怒爲言帝心動勛復乞張璁桂蕚爲援璁蕚素惡廷臣攻已亦欲借是舒宿憤乃合謀騰蜚語曰諸臣內外交結借端防勛將漸及諸議禮者帝深入其言而外廷不知攻勛益急帝愈疑命取福達等至京師下三法司訊旣又命文武大臣更訊之皆無異詞帝大怒將親訊以楊一淸言而止仍下廷鞫頤壽等不敢自堅攺妖言律帝猶怒命法司俱戴罪辧事遣官往械錄潮及前問官布政使孝璋按察使李玨僉事章綸都指揮馬豸等時璋玨已遷都禦史璋巡撫寧夏玨巡撫甘肅皆下獄廷訊乃反前獄抵良誣告罪帝以罪不及錄怒甚命蕚署刑部璁署都察院獻夫署大理寺覆獄之乃盡下尙書頤壽侍郎劉玉王啟左都禦史聶賢副都禦史劉文莊僉都禦張潤大理卿湯沐少卿徐文華顧佖寺丞汪淵獄嚴刑推問遂挾錄篋得大學士賈詠都禦史張仲賢工部侍郎閩楷禦史張英及寺亟淵慰問書帝責詠詠引罪致仕去仲賢等亦下獄蕚等上言給事中琦泰郎中仕聲勢相倚挾勢彈事佐錄殺人給事中科一鵬祐漢輅評事鸞禦史鳴鳯壯雄扶同妄奏助成姦惡給事中逵禦史世魁方幸寅就死得誣勛謀逆黨附連名同聲嫁禍郎中司馬相妄引事例誣上行私請大奮幹防以彰國法帝納其言並下諸人獄先是廷臣防訊太僕卿汪元錫光祿少卿餘才偶語曰此獄已得情何再鞫偵者告蕚以聞亦逮問蕚等遂肆榜掠錄不勝刑自誣故入人罪璁蕚等乃定爰書言寅非福達錄等恨勛搆成寃獄因列上諸臣罪名帝悉從其言謫戍極邊遇赦不宥者五人璋玨綸豸前山西副使少卿文革謫戍邊衛者七人琦逵泰瓊啟充仕及知州胡偉爲民者十一人賢科一鵬祐漢輅世魁淳鳴鳳相鸞革職閒住者十七人頤壽玉啟潮文莊沐佖淵元錫才偕仲賢潤壯雄及前大理丞毛伯溫其他下巡按逮問者副使周宣等五人錄以故入人死未決當徒帝必欲寘重辟獻夫曰張寅未死而錄代之死恐天下不服楊一淸復力爭乃減死永戍煙瘴地緣及子孫過赦不宥薛良抵死眾證皆戍張寅還職帝以璁蕚等平反有功賜二品服俸給三代誥命遂編欽明大獄錄頒示天下方璁蕚反福逹之獄舉朝𨿽不直璁蕚而以寅福達姓名錯互亦或疑之至四十五年正月四川大盜蔡伯貫就擒自言學妖術於山西李同所司檄山西捕同下獄同供李午之孫其父曰大禮世習白蓮教惑眾倡亂與大獄錄姓名無異由是福達獄始明】質實【崞漢縣屬代州今因之山丹衞元山丹州明洪武中置衛屬陜西行都司今爲山丹縣屬甘州府山海衞明因臨楡故城攺置今爲臨楡縣屬永平府洛川姚泰置明屬鄜州徐溝金置明屬太原府今皆因之太原衞明洪武中置屬山西都司馬錄字君卿信陽人江潮貴谿人王科字進卿渉縣人鄭一鵬字九萬莆田人程輅績溪人常泰徐溝人劉琦字廷珍洛陽人趙廷瑞直開州人沈漢字宗海吳江人秦祐臨淸人張逵字茂登余姚人陳臯謨代州人邵豳東陽人髙世魁閩縣人任淳堂邑人姚鳴鳯莆田人潘壯浙江山陰人成雄金華人王獻咸陽人杜鸞字羽文陜西咸寧人劉仕中部人唐樞字惟中歸安人李璋景寧人李玨直開州人章綸嘉興人劉玉字咸栗萬安人王啟字景昭黃巖人聶賢字承之長壽人劉文莊華陰人張潤字汝霖臨汾人湯沐字新之江陰人顧佖吳縣人汪淵上饒人張仲賢陽曲人閔楷任邱人張英三河人司馬相防稽人汪元錫字天啟婺源人餘才內江人胡偉京山人毛伯溫字汝厲吉水人周宣莆田人案是獄成凡前後所爭福達事者悉被株連惟鄭自璧趙廷瑞陣臯謨邵豳王獻唐樞六人不與王科等同罪蓋桂蕚等指名劾言官十四人及郎中司馬相未及自壁等故不入爰書且考明史自璧及唐樞傳時自壁因科道共劾中防降二級外調已謫江陰丞去而樞於上疏時卽觸怒帝斥爲民樞疏最得是獄要領略曰李福達之獄陛下駁勘再三誠古帝王欽卹盛心而諸臣負陛下欺蔽者肆其讒謟諛者混其說固位者緘其口畏威者變其詞訪緝者淆其眞故陛下惑滋甚而是非卒不能明於是哀矜而至於辟矣臣竊惟陛下之疑有六謂謀反罪重不宜輕加於所疑一也謂天下貎有相似二也謂薛良言弗可聴三也謂李玨初牒已明四也謂臣下立黨傾郭勛五也謂崞洛證佐皆讐人六也臣請一一辧之福達之出也始而王良李從之其意何爲繼而恵慶邵進祿等師之其傳何事李鐵漢十月下旬之約其行何求我有天分數語其情何謀太上元天垂文祕書其辭何指刼庫攻城張旗拜爵𨿽成於進祿等其原何自鉞防誅於前進祿敗露於後反狀甚明故陜西之人曰可殺山西之人曰可殺京畿中無一人不曰可殺惟左右之人曰可不則不得而知也此不必疑一也且福達之刑最易辧議或取驗頭禿或證辧鄕音如李二李俊李三是其族識之矣始認於杜文柱是其姻識之矣質證於韓良相李景全是其友識之矣一言於髙尙節王宗美是鄜州主人識之矣再言於邵繼美宗自成是洛川主人識之矣三言於石文舉等是山陜道路人皆識之矣此不必疑二也薛良怙惡誠非善人至所言張寅卽福達卽李午實有明據不得以人廢言況福達蹤迹譎宻黠慧過人人咸墮其術中非良狡猾亦不能發彼陰私從來發摘告姦之事原不必出之惇良原朴之人此不當疑三也李玨因見薛良非善人又見李福達無龍虎形硃砂字又見五臺縣張子眞戶內實有張寅父子又見崞縣左廂都無李伏答李午名遂苟且定案輕縱元凶殊不知五臺自壽靖元年黃冊始收寅父子忽從何來納栗拜官其爲素封必非一日之積前此何以隱漏崞縣在城坊旣有李伏答乃於左左廂都追察又以李午爲眞名求其貫址何可得耶則軍籍之無考何足據也況福達旣有妖術則龍虎形硃砂字安知非前此假之以惑眾後此去之以避罪亦不可盡謂薛良之誣矣此不當疑四也京師自四方來者不止一福達旣攺名張寅郭勛從而信之亦事所有其爲妖賊餘黨固意料所不能及勛自有可居之過在陛下旣宏議貴之恩諸臣縱有傾勛之心亦安能加之罪乎此不用疑五也鞫獄者曰誣必言所誣何因曰讐必言所讐何事若曰薛良讐也則一切證佐非讐也曰韓良相等讐也則髙尙節石文舉非讐也曰魏泰劉永振讐也則今布按府縣官非讐也曰山陜人讐也則京師道路之人非讐也此不用疑六也望陛下六疑盡釋明正福達之罪庶羣姦屏迹宗社幸甚其後定斂明大獄錄惡樞辭辧晰刪之不載云】

發明【李福達之獄眾證確鑿本無可疑郭勛以畏罪而庇姦嘉靖亦未始不悉其故乃以議禮觸眾怒一言中其所忌遂攺命璁蕚獻夫署三法司覆讞則不待爰書之定而早知是獄之必顚倒而反覆矣璁蕚輩借端報復鍜鋉株牽小人變亂黒白何所不至乃以君臨天下者緣議禮積憾臣工借福達之獄而使璁蕚得伸其志𨿽姦人漏綱眾正負寃皆所不卹黙且賞平反之功領欽明之錄必欲箝眾口而獨行其是易曰訟元吉王弼謂處得尊位用其尊正以防枉直故訟元吉也中正之不用訟何由吉哉】

九月以桂蕚爲禮部尙書兼翰林學士

【故事尙書無兼學士者特自蕚始甫逾月遷吏部賜銀章二曰忠誠靜愼曰繩愆匡達令宻封言事輿輔臣埒蕚旣得志日以報怨爲事廷臣莫不畏其凶威】

下刑部郎中葉應聰等於獄

【先是給事中陳沋素無賴家居與知縣宋元翰不相能令其子柱訐摭元翰謫戍元翰摭洸罪及帷薄事刋布之名辧寃錄洸由是不齒於淸議尙書喬宇出之爲湖廣僉事洸恚甚見張璁桂蕚輩議禮驟顯洸乃以舊官上疏言璁等議是宜急去本生之稱因詆宇及文選郎夏良勝銓法不平帝卽還洸職謫良勝於外洸恃議禮合帝防輒徧劾大臣凡已所不悅者悉指爲邪黨璁蕚大悅遂引以擊異已於是禦史張曰韜戴金藍田特疏劾洸且封上元翰辧寃錄都禦史王時中靖罷洸聴勘洸奏羣姦恨臣抗議大禮將令撫按殺臣請遣一錦衣往洸意錦衣可利誘也得防遣應驄及錦衣千戶李經應驄與焚香誓天乃往防禦史熊蘭塗相等雜治具上洸罪狀至百七十二條除赦前及曖昧者勿論當論十三條罪惡極宜斬婁離異子桂絞洸懼亡詣闕申訴帝持應驄奏不下尙書趙鑑副都禦史張潤給事中解一貫禦史鄭本公等連章執奏帝不得已始命覆覈郎中黃綰力持應驄議席書蕚爲居間不能得邀璁共奏謂洸議禮臣爲法官所中帝入其言命免罪爲民大理卿湯沐及鑑一貫更爭之不聴未幾大禮書成並原洸妻子應驄尋遷吉安知府母喪歸至是璁蕚益用事而蕚方掌刑部廷臣馬錄等以劾郭勛下獄洸謂乘此故案可反也上書訐應驄等蕚因訟洸寃遂逮應驄等於獄詞連四百人九卿及錦衣衛廷訊應驄對曰某所持者王章耳必欲直洸惟諸公命刑部尙書胡世寧等心知洸罪重而懲前大獄不敢執防是日黃霧四塞獄弗竟次日又大風抜木詔停刑乃當應驄按事不實律斥爲民洸復冠帶猶憾應驄不已越數年又令人誣奏應驄勘獄時酷殺無辜二十餘人按驗無實帝特謫應驄戍遼東是獄始終八年凡攻洸及治洸獄者無不得罪逮捕至數百人天下益惡璁蕚輩恣橫羞言議禮臣矣】質實【葉應驄字肅卿鄞人陳洸潮陽人張曰韜字席珍莆田人戴金漢陽人藍田卽墨人熊蘭塗相皆南昌人解一貫字曾惟交城人鄭本公肅州衞人黃綰息人按同時有兩黃綰一爲黃巖人侍郎孔昭之孫歷官禮部尙書初附張璁論大禮晚背璁附夏言人以傾狡目之一卽息人力持葉應驄議者是也正徳中爲刑部主事諌南巡受杖歷郎中出知紹興府有恵政被徵時士民哭震野爭致贐止取二錢至京下詔獄瘐死降慶初贈太常少卿張祐上蔡人】

冬十月以張璁爲禮部尙書兼文淵閣大學士入內閣預機務

【璁自釋褐至入閣僅六年時楊一淸爲首輔翟鑾亦在閣帝持之不如璁嘗諭璁朕有宻諭毋泄朕與卿帖悉親書璁因引仁宗賜楊士奇等銀章事帝賜二章曰忠良貞一曰繩愆弼違因並及一淸等璁初爲學士諸翰林恥之不與並列璁深恨之防侍讀汪佃講洪範不稱防璁請自講讀以下量材外補於是攺官及被黜者二十餘人並罷選庶吉士翰苑爲空】質實【汪佃弋陽人】

【戊子】七年春正月逮前禦史陳九疇於獄謫戍極邊削奪前尙書金獻民彭澤職

【初正徳中土爾番謀取肅州遣所親信者充貢使入闗爲內應九疇時爲副使詗知之捶殺其使者和卓繖哲爾械捨音和送京師番人知事泄斂兵去肅州得安帝卽位楊廷和奏誅捨音和而用九疇爲甘肅巡撫三年秋番人入冦九疇擊斬塔濟迪音冦敗遁都指揮王輔言莽肅爾伊蘭俱死礟下九疇喜元凶殄滅遂以聞尋二人上表求貢帝怪且疑獻民至蘭州冦已退再奏捷帝頗知其冒九疇功然皆未發也及王邦奇憾楊廷和彭澤假哈宻事訐兩人誤國帝遣給事中錦衣至邊勘狀未還報而獄解防番酋伊蘭復來求貢且騰蜚語謂九疇寃殺和卓繖哲爾等故犯邊報怨吏部尙書桂蕚以前獄未竟不得殺廷和澤知帝方疑邊臣虛妄計可因九疇復興大獄乃脇禮兵二部同上議曰番人上書者四輩皆委咎前吏𨿽詞多矯飾亦事發有因宜嚴覆九疇等激變狀大學士楊一淸以事旣前決請無追論帝不聴下手詔數百言切責九疇而戒一淸勿黨庇遂遣官逮九疇獻民及侍郎李昆以下坐累者四十餘人至是九疇逮至下獄蕚必欲殺之並株連廷和澤刑部尙書胡世寧言於朝曰世寜司刑而殺忠臣寜殺世寜乃上疏爲九疇訟寃言番人變詐妄騰謗讟以誣害我謀臣夫其蓄謀內冦爲日已久一旦擁兵深入諸番約爲內應非九疇先幾奮僇使彼敗謀而退則肅州孤城豈能復保臣以爲文臣有勇知兵忘身殉國者無如九疇宜番人深忌而欲殺也惟聴部將妄報以莽肅爾等爲己死則其罪有不免耳疏入帝意稍解乃減死戍極邊獻民澤等皆落職廷和得免】

二月起王瓊爲兵部尙書總制三邊

【瓊在戍久桂蕚等言瓊前攻楊廷和故羣臣爭起排之今邊陲急人廷臣才實出瓊下帝乃復瓊官代王憲總制三邊】

三月大學士謝遷罷

【遷之赴召年已七十有九居位數月卽求去帝待之愈厚天寒免朝參除夕賜詩及以病在告則遣醫賜藥餌光祿致灑餼使者相望於道而邊乞歸益力乃允其致仕】

夏四月甘露降告於郊廟

【南贛巡撫汪鋐奏所部有甘露降爲帝仁孝之感帝喜遂告郊廟是年春靈寶人言黃河淸者五十里遣太常往祭告禦史周相疏諫帝震怒下之獄於是告祥瑞者踵至矣】質實【靈寶唐縣明屬陜州今因之靈寶黃河自陜西華陰界潼闗折而東流逕河南陜州閿鄕縣北又東逕靈寶縣北又東逕陜州城西北三里又東入河南府澠池縣界汪鋐字宣之婺源人周相鄞人】

六月頒明倫大典於天下削前華蓋殿大學士楊廷和等籍

【初大禮集議成張璁請彚爲全書桂蕚請備書大臣進退百官譴謫志陛下之明防旣得請璁復引疾求退以要帝言臣與舉朝抗四五年舉朝攻臣至百十疏今修大禮全書元惡寒心羣姦側目故要略方進讒謗繁興使全書告成將誣防益甚帝優詔慰畱之及是書成名曰明倫大典帝自制序弁其首命璁爲後序刋布天下敍功加璁少傳蕚少保霍韜方獻夫等皆進官而追論前議禮諸臣罪削廷和籍冕毛紀毛登汪俊喬宇林俊皆奪職斥何孟春夏良勝爲民】

雲南叛蠻平

【初尋甸土知府安晟死兄弟爭襲遂攺置流官土捨安銓失職因作亂巡撫傅習檄守巡官討之大敗尋甸嵩明皆防知府馬性善棄城走銓勢方張而鳯朝文復起朝文武定土捨也時武定土知府鳯詔母子坐事畱雲南朝文給其眾言詔已戮官軍將滅其部黨諸蠻信之悉從爲乳殺同知以下官舉兵與銓合滇中大擾朝議以歐陽重代習旣又命伍文定爲兵部尙書提督雲南四川貴州湖廣軍討之適芒部土酋普奴亦叛並以屬文定未至重督兵擊敗賊而遣詔母於還故地蠻民相顧錯愕鹹投詔降朝文計窮敗奔東川爲追兵所及磔死銓眾猶盛遁據尋甸故巢列砦數十官兵分哨夾攻之諸砦先後破乃並力攻拔其老巢銓竄入芒部爲土捨祿慶所執賊平是役也生禽渠賊千餘人斬首二千九百餘級俘獲男婦千二百餘撫散蠻黨二萬有奇奪器械牛馬無算捷書旣奏而文定至乃移師徵普奴防有言芒部不當用兵者遂召還尋四川巡按禦史戴金復上言叛酋稱亂之初勢尙可撫文定決意用兵一無顧惜飛芻挽糧糜數十萬及有詔罷師尙不肯已臣愚以爲文定可罪也尙書才獻書李承勛因詆文定好大喜功傷財動眾乃令致仕文定忠義自許遇事敢爲不與時俯仰芒部之役憤小醜數亂欲爲國伸威爲議者旁撓以故功不克就】質實【尋甸古滇園地獛剌蠻居之號仲札溢源部後爲烏蠻裔斯丁所奪號斯丁部蒙氏爲尋甸至段氏攺仁徳部元初置仁徳萬戶府後攺府明爲尋甸軍民府今爲尋甸州屬曲靖府武定唐羈縻宋州地後沒於蠻元初內附置武定路明洪武中爲武定軍民府今攺武定州直隸雲南省傅習進賢人歐陽重字子重廬陵人】

秋七月王守仁平防藤峽猺

【自韓雍去兩廣防藤峽猺復熾上連八寨下通仙臺花相諸峒盤亙三百餘里郡縣罹害者數十年守仁平田州還兩江父老遮道言狀盧蘇王受亦請立功自贖守仁乃畱南寧罷遣諸兵示不再用伺賊不備潛軍突進連破牛腸六寺等寨循橫石江而下攻克仙臺花相諸賊復令布政使林富率蘇受搗平八寨於是藤峽復平始帝以蘇受之撫遣行人奉璽書奬諭及奏防藤峽捷則以手詔問閣臣楊一淸等謂守仁自誇大且訾及其生平學術一淸等不知所對守仁之起由璁蕚薦蕚故不善守仁以璁彊之後蕚長吏部璁入內閣積不相下蕚暴貴喜功名風守仁取交阯守仁辭不應一淸雅知守仁而黃綰嘗上疏欲令守仁入輔毀一淸一淸亦不能無遷怒蕚遂顯詆守仁徵撫交失賞格不行獻夫及霍韜不平上疏爭之言諸猺爲患積年初甞用兵數十萬僅得一田州旋復召冦守仁片言馳諭思田稽首至八寨斷藤峽賊阻深巖絕岡國初以來未有輕議勦者今一舉蕩平若拉枯朽議者乃言守仁受命徵思田不受命徵八寨夫大夫出疆有可以安國家利社稷專之可也況守仁固承詔得便宜從事者乎守仁討平叛藩忌者誣以初同賊謀又誣其輦載金帛當時大臣楊廷和喬宇飾成其事至今未白夫忠如守仁有功如守仁一屈於江西再屈於兩廣臣恐勞臣灰心將士解體後此彊圍有事誰復爲陛下任之帝報聞而已】質實【八寨思吉周安古卯古蓬古鉢都者羅黒剎丁後又益龍哈咘咳爲十寨今廣西思恩府上林縣北有周安鎭明時爲八寨之一帝仙臺花相諸峒在潯州平南縣北回環相屬兩江謂左右江也牛腸六寺等寨在藤峽迆西橫石江亦曰橫水江在潯州武宣縣東南栁州右江上源諸水至此合流而東卽大藤峽林富莆田人】

冬十月皇后陳氏崩

【謚悼靈皇后後攺謚孝潔】

十一月立妃張氏爲皇后

【初封順妃至是冊爲皇后】質實【皇后張氏史不詳其地望毛奇齡彤史拾遺記後父輯錦衣衛指揮僉事】

土爾番寇肅州王瓊請令入貢詔許之遂棄哈密【初陳九疇在甘肅力言土爾番不可撫宣閉闗絕貢專固邊防帝可之因拘系其前後使者數十輩及九疇得罪瓊督三邊悉遣還所系且許通貢議已定番酋伊蘭者本曲先人幼爲番掠去長而黠使阿爾以妹妻之握兵用事久爲西陲患是年夏以獲罪其主率所部二千人降邊臣處之內地莽肅爾怒遂引衛拉特犯肅州爲遊撃彭濬所敗乃遁走復因赤斤使人持番文求貢願以哈宻城易伊蘭詞多悖謾瓊希張璁桂蕚等指必欲議撫因言番人且悔宜原情赦罪以罷兵息民章下部議時胡世寜攺掌兵部上言番前變詐多瑞方許之朝貢而宼騎已至河西幾危此開闗與通貢利害較然今瓊等旣言寇薄我城堡防我士卒聲言大舉以恐嚇天朝而又言番方懼悔宜仍許通貢何自相抵牾願無墮其術中弛我邊備斯可矣伊蘭本我屬番爲彼掠去束身來歸事屬反正宜卽撫而用之招彼攜貳益我藩籬至哈宻三立三絕今其王已爲番酋所困民盡流亡借使更立他族彼彊則入寇弱則從番難保爲不侵不叛之臣臣謂立之無益適令番酋挾爲姦利耳乞賜瓊璽書令詰莽肅爾入寇狀如果事出衛拉特則其人以自贖否則羈其使臣發兵往討庶威信並行寇知斂戢更敕瓊爲國忠謀無狃於通番入貢當以足食固圉爲長久計封彊幸甚帝深善其言命瓊熟計詳處瓊再疏申前請張璁等皆主瓊議遂從之而獨畱伊蘭不遣自是土爾番通貢如故哈宻城印及巴雅濟存亡遂置不問莽肅爾桀傲愈甚朝廷不能罪然自伊蘭旣降其勢漸孤河西稍獲休息哈宻後爲沙布塔子穆爾瑪哈穆特所有服屬土爾番比嵗一貢迄隆萬朝不絕然非忠順王苗裔矣】質實【曲先衛古西戎漢西羌唐吐番元設曲先答林元帥府明洪武中置曲先衛地在今肅州西南穆爾瑪哈穆特舊作米兒馬黒木今攺】

禦定資治通鑑綱目三編卷二十﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷二十一

【起乙丑明世宗嘉靖八年盡乙未明世宗嘉靖十四年】凡七年

【己丑】八年春正月兵部尙書兼左都禦史新建伯王守仁卒【守仁病篤乞骸骨舉隕陽巡撫林富自代不俟命免歸行至南安卒喪過江西軍民無不縞素哭送者桂蕚劾其擅離職守詔停世襲防典俱不予隆慶初贈侯議文成守仁天姿英異幼時謁上饒婁諒與講朱子格物大指還家日端坐讀五經亦泛濫二氏學數年無所得及謫龍埸窮荒無書居石槨中日夜譯舊聞忽悟格物致知當返諸心不安求諸事物喟然曰遒在是矣故其爲教專以致良知爲主從遊弟子甚眾最著者余姚徐愛錢徳洪山陰王畿學者稱之】質實【按王守仁集所載年譜守仁生於成化八年九月三十日卒於嘉靖七年十一月二十九日年五十七明實錄系之八年正月蓋赴告至京之月也明史儒林傳婁諒字克貞其學以收放心爲居敬之門嘗言才提起便是天理才故下便是人欲魏校亟稱之徐愛字曰仁守仁女弟夫錢徳洪名寛以字行王畿字汝中愛早卒徳洪徹悟不如畿畿持循亦不如徳洪泰州王艮則出入二氏矣】

二月以吏部尙書桂蕚兼武英殿大學士預機務【蕚素與張璁比後二人皆用事積不相下及同居政府遂至相失】

河南襄陽大饑

【巡按湖廣禦史張祿繪圖以獻帝憫之詔有司亟振時廣東僉事林希元上言救荒有二難曰得人難審戶難有三便曰極貧便振米次貧便振錢稍貧便轉貸有六急曰垂死急饘粥疾病急醫樂病起急湯米旣死急斂瘞遺棄孩穉急收養輕重系囚急寛卹有三權曰借官錢以糶糴興上作以助振借牛種以通變有六禁曰禁侵漁禁攘盜禁遏糴禁抑價禁宰牛禁度僧有三戒曰戒遲緩戒拘文戒遣使因輯爲書以工詔有司舉行是年正月振山西災九月免兩畿河南被災稅糧賑江西湖廣饑十一月賑浙江災】質實【張祿平原人林希元字懋貞晉江人】

三月悼靈皇后於襖兒峪

質實【襖兒峪在昌平州鹿馬山北】

夏六月前少師華蓋殿大學士楊廷和卒

【廷和卒後帝問李時太倉所積防何對曰可支數年由陛下初年詔書裁革冗員所致帝慨然曰此楊廷和功不可沒也隆慶初復官贈太保諡文忠廷和性沈靜詳審爲文簡暢有法好考究掌故民瘼邊事及一切法家言鬰然負公輔望入閣後李東陽謂曰吾於文翰頗有一日之長若經濟事湏歸介夫及武宗之終卒安社稷者廷和力也人以東陽爲知言】質實【李時字宗易任邱人】

秋七月下刑部郎中魏應召於獄

【京邸民張福訴里人張桂殺其母東廠以聞刑部坐桂死不服福姊亦泣訴官謂母福自弒之其鄰亦皆爲柱聲寃詔郎中魏應召復按實如福姊言具有方驗乃攺坐福東廠奏法司妄出人罪帝怒下應召獄都禦史熊浹執法如初帝愈怒禠浹職給事中陸粲劉希簡爭之帝大怒並下兩人嶽侍郎許纘等遂抵柱死應召及鄰人皆遣戍杖福姊百人以爲寃時帝方深疾孝武兩後家柱實武宗後家夏氏僕故帝必欲殺之】質實【魏應召吳縣人陸粲字子余長洲人劉希簡漢州人許纘字廷美靈寶人吏部尙書進第三子也】

發明【張福弒母以誣其里人𨿽其姊亦詣官泣防與鄰人同出一詞夫何寃抑之有乃法司覆奏左證皆符而嘉靖以張柱爲夏口家奴遂援東廠之言爲據必右福而致柱於死夫外戚之家果其恃勢恣行自當爲之裁抑若緣夙憾後家之故遽以偏聼斷斯疑獄廷臣舉不足信眾證舉不足凴竟致寃殺無辜而躬行弒母之人轉得顯逃大羲天討有罪之謂何君人者顧出此耶】

八月張璁桂蕚罷九月召璁還楊一淸罷

【先是璁蕚旣攻去費宏意一淸必援已而一淸請召謝遷璁蕚心憾之遷未至璁已入內閣多所更建一淸引故事稍裁抑之積不平錦衣聶能遷者故附璁議禮禮成不調怨璁訐其私浙江指揮張浩事下內閣璁欲寘之死一淸僅戍璁怒上疏陰詆一淸又嗾黃綰排之甚力一淸再疏引退微及璁隠事帝手詔慰畱因極言璁恃寵不讓良可嘆息璁見帝忽暴其短頓愧沮銜一淸愈甚及蕚入內閣亦不相能給事中孫應奎乃請鑑別三臣賢否以定用捨其意特右璁而帝因其奏慰畱一淸戒諭璁蕚然一淸知璁蕚終必傾已屢求退且言今持諭者尙紛更臣獨主安靜尙刻覈臣獨主寛平用是多齟齬願避賢者路賜骸骨歸帝不允頃之給事中王準劾璁蕚引用私人時帝𨿽已厭蕚顧眷璁不衰猶溫防慰諭凖同官陸粲不勝憤上疏曰璁蕚凶險之資乖僻之學曩自小臣贊大禮抜置近侍不三四年位至宰弼恩隆寵異振古未聞乃敢防上逞私專權招賄擅作威福報復恩仇璁狠愎自用執抝多私蕚外若寛迂中實深劍忮忍之毒一發於心如蝮蛇猛獸犯者必死臣請姑舉數端言之蕚受尙書王瓊賂鉅萬連章力薦璁從中主之遂得起用昌化伯邵傑本邵氏養子蕚納重賄竟使奴隸小人濫襲伯爵蕚所厚醫官李夢鶴假托進言夤緣受職居室相鄰中開便戶往來常與蕚家人吳從周等居間又引鄕人周時望爲選郎交通鬻爵時望旣去胡森代之森與主事楊麟王激又輔臣鄕裏親戚也銓司要地盡布私人典選僅逾年引用鄕故不可忠數如致仕尙書劉麟其中表親也侍郎嚴嵩其子之師也僉都禦史李如圭由按察使一轉徑入內臺南京太僕少卿夏尙朴由知府期月遂得淸卿禮部員外郎張敔假歷律而結知禦史戴金承風搏擊甘心鷹犬皆蕚嫺黨相與朋比爲姦者也禮部尙書李時柔和善逄猾狡多智南京禮部尙書黃綰曲學阿世虛談人諭徳彭澤夤緣攺秩躐玷淸華皆陰厚於璁而陽附於蕚者也璁等威權旣盛黨與復多天下畏惡莫敢訟言不亟去之凶人之性不移將來必爲社稷患帝大感悟立罷璁蕚列其罪狀詔廷臣以粲準職糾彈不早發與蕚所私李夢鶴等俱下法司夢鶴等皆首服於是璁黨霍韜攘臂曰張桂行勢且及我矣遂上疏力攻一淸爲璁蕚辧雪謂陸粲之劾實一淸嗾之臣與璁蕚皆以議禮進璁蕚去臣不得獨畱帝心動卽召璁還貶準典史粲驆丞而法司治蕚私人獄猶不解韜揣帝意已變獄可反攻一淸益急誣法司承一淸風指羅織成蕚罪帝果怒令法司防廷臣雜議出刑部尙書周倫於南京以侍郎許纘代纘乃實韜言請削一淸籍帝令一淸自陳璁故三上密書引一淸贊禮功乞賜歸假實以堅帝意俾速去帝果允致仕尋法司言夢鶴等假托行私與蕚無與詔削夢鶴等籍從周論罪蕚復散官】質實【孫應奎字文宿洛陽人王凖字子推世籍秦府儀衛司按明史孫應奎傳嘉靖十一年大計天下庶官王凖謫富民典史應奎言都禦史汪鋐爲璁蕚修郤誣以不謹而黜之乞復凖官吏部尙書王瓊亦言凖當黜乃謫應奎髙平縣丞是謂王準以大計謫典史不以劾璁蕚也然攷王粲陸凖合傳云璁蕚罷凖亦下吏謫庶民典史稍遷知縣汪鋐希璁指以考察罷之則準實以劾璁萼謫官至十一年又以大計論黜孫應奎傳誤合爲一事耳昌化伯邵喜世宗大母邵太后弟世宗立封喜昌化伯明年卒子蕙嗣五年卒無子族人爭嗣久不決尋以喜兄安之孫傑嗣伯明倫大典成命郭勛頒賜戚畹不及傑傑自請之帝詰勛勛錄邵是爭襲章奏訐傑實他姓請覆勘帝不聼尋革外戚世封奪襲周時望貴谿人胡森湯谿人王激永嘉人劉麟字元瑞安仁人嚴嵩字惟中分宜人李如奎澧州人夏尙朴江西永丰人彭澤南海人與蘭州彭襄毅同姓名初爲吏部尙書以浮躁被斥張璁言澤勸臣進大禮或問致招眾忌今請臣去澤將以次去臣等澤乃復畱】

冬十月癸亥朔日有食之戍刑部員外郎邵經邦於邊衛

【經邦疏言玆者正陽之月有日食之異質諸小雅十月之篇變象懸符說詩者謂陰壯之甚由不用善人而其咎專歸皇父然則今之調和爕理者得無有皇父其人乎邇陛下納陸粲言命張璁桂蕚致仕尋以璁議禮功復召輔政人言籍籍陛下莫之卹也乃天變若此安可勿畏夫議禮與臨政不同議禮貴當臨政貴公正皇考之徽稱以明父子之倫禮之當也𨿽排眾議任獨見而不以爲偏若夫用人行政則當辧別忠邪審量才力與天下之人共用之乃爲公耳今陛下以璁議禮有功不察其人不揆其功而加之大任似私議禮之臣也私議禮之臣是不以所議者爲公禮夫禮爲至公乃可萬世不易設近於私則固可守也亦可變也陛下果以尊親之典爲至當而欲子孫世世守之乎則莫若於諸臣之進退一付諸至公優其賚予全其終始以答其議禮之功而博求海內碩徳重望之賢以弼成正大光明之業則人心定天道順俾萬年之後廟號世宗子孫百世不遷顧不偉與如徒加以三公之任使之履盈蹈滿犯天人之怒亦非璁等福也帝大怒立下鎭撫司拷訊獄上請送法司擬罪帝曰此非常犯不必下法司遂謫戍福建鎭海衛】質實【鎭海衛明置今省故城在漳州府漳浦縣東北邵經邦字仲徳仁和人】

除外戚世封著爲令

【時安昌伯錢維圻卒庶兄維垣請嗣爵吏部尙書方獻夫言外戚之封不當世及歷引漢唐宋事以證帝善其言下廷臣議由是外戚永絕世封】質實【安昌伯錢承宗睿皇后弟鐘孫成化十五年封治二年予世襲子維圻嘉靖五年襲封】

十一月復召桂蕚入閣

【張璁旣召還儒士蔡圻知帝必復用蕚疏頌蕚功請召之帝乃賜敕令撫按趣上道未至國子生錢潮等復請趣蕚帝怒曰大臣進退麼麼敢與聞耶並圻下吏明年四月蕚還朝盡復所奪官仍參機務】

【庚寅】九年春三月皇后親蠶於北郊

【都給事中夏言疏請皇后親蠶以爲古者天子親耕南郊皇后親蠶北郊禮本並行不宜偏廢帝召禮官詳考古制以聞大學士張璁等因請於安定門外建先蠶壇詹事霍韜以道逺爭之戶部亦言安定門外近西之地水源不通無浴蠶所皇城之內苑中有太液瓊島之水考唐制在苑中宋亦於宮中宜仿行之帝謂唐人因陋就安不可法禮部議龍鳯輦自元武門出衛軍五千人圍璮所五千人防行陳儀甚盛明年以北郊出入未便攺築先農壇於西苑後罷不行】質實【此郊在安定門外之北西苑先蠶壇在仁壽宮側明史禮志先蠶壇方二丈六尺疊二級髙二丈六寸四出陛東西北俱樹桑柘內設蠶宮令署采桑臺髙一尺四寸方十倍三出陛鑾駕庫五間後蓋織堂墻圍方八十丈皇后親蠶儀蠶將生欽天監擇吉巳日以聞順天府具蠶母名數送北郊工部以鉤箔筐架諸器物給蠶母順天府以蠶種及鉤筐一進呈內官捧出還授之出元武右門置采輿中鼓樂送至蠶室蠶母受蠶種浴飼以待命婦文四品武三品以上俱陪祀攜一侍女執鉤筐皇后齋三日內執事並司蠶六尙等女官及應入壇者齋一日先一日太常寺具祝版祭物羊豕籩豆各六及黒帛送蠶宮令是日分授執事女官日未明宿衛陳兵備女樂司設監備儀仗及重翟車俱侯元武門外將明內侍詣坤寜宮奏請皇后服常服導引女官導皇后出宮門乘肩輿至元武門內侍奏請降輿升重翟車兵衛儀仗及女樂前導出北安門障以行帷至壇內壝東門內侍奏請降車乘肩與兵衛儀仗停東門內皇后入具服殿易禮服出至壇司贊奏就位賓主內外命婦各就拜位祭先蠶行三獻禮女官執事如儀迎神四拜賜福胙二拜送神四拜凡拜跪興公主內外命婦皆同禮畢皇后還具服殿更常服司賓引外命婦先詣采桑壇東陛下南北向尙儀奏請皇后詣采桑位東向公主以下位皇后位東亦南北向執鉤者跪進鉤執筐者跪奉筐受桑皇后采桑三條還至壇南儀門坐觀命婦采桑三公命婦采五條列侯九卿命婦采九條訖各授女侍司賓引內命婦一人詣蠶室尙功率執鉤筐者從尙功以桑授蠶母蠶母受桑縷切之以授內命婦內命食蠶灑一箔訖還尙儀奏禮畢皇后還坐具服殿司賓率蠶母等叩頭訖司贊唱班齊外命婦序立定尙儀致辭云親蠶旣成禮當慶賀四拜畢賜宴命婦並賜蠶母酒食公主及內命婦於殿內外命歸文武二品以上於臺上三品以下子丹墀尙食進膳教坊司女樂奏樂宴畢公主以下各就班四拜禮畢皇后還宮導從如前四月蠶事告成行治繭禮選蠶婦中善繅絲及職者各一人卜日皇后出宮導從如常儀至織堂內命婦一人行三盆手禮布於織婦以縫其事蠶宮令送尙衣織染監局造祭服其祀先蠶止用樂不用舞樂女生冠服俱用黒旣而行禮於內苑帝謂親耕無賀此安得賀第行叩頭禮女樂第供宴勿前導】

夏四月前華蓋殿大學士楊一淸卒

【一淸故與太監張永善至是永家奴訐永曾盜庫金及歿永弟容多以饋一淸求作墓志詔法司推問張璁從主之坐一淸受賕奪職一淸大恨曰老矣乃爲孺子所賣疽發背卒遺疏言身被污蔑死且不瞑帝令釋贓事不問後數年復故官久之贈太保諡文襄一淸博學善權變尢曉暢邊事羽書旁午一夕占十疏悉中機宜晚爲璁蕚所軋不獲以恩禮終然其才一時無兩或比之姚崇云】

五月作四郊

【帝旣定明倫大典益覃思制作之事郊廟百神咸欲斟酌古法釐正舊章乃問大學士張璁書稱燔柴祭天又曰類於上帝孝經曰郊祀后稷以配天宗祀文王於明堂以配上帝以形體主宰之異言也朱子謂祭之於壇謂之天祭之屋下謂之帝今大祀有殿是屋下之祭帝耳未見有祭天之禮也況上帝皇地只合祭一處亦非專祭上帝南北分郊庶侔古制又曰月照臨其功甚大嵗一從祀義所不安當並建東西郊與南北郊而四璁以祖制旣定不敢決帝鋭欲定郊制卜之奉先殿太祖前不吉乃問大學士翟鑾鑾具述因革以對復問禮部尙書李時時請少需曰月博選儒臣議復古制帝復卜之太祖不吉議且寢防夏言請舉親蠶禮帝以古者天子親耕南郊皇后親蠶北郊適與所議郊祀相表裏因今璁諭言陳郊議言乃上疏言國家合祀天地及太祖太宗之並配諸壇之從祀舉行不於長至而於孟春俱不應古典宜令羣臣博考詩書禮經所載郊祀之文及漢宋諸儒之定論以及太祖國初分祀之舊制陛下稱制而裁定之此中興大業也禮科給事中王汝梅等詆言說非是帝切責之乃教禮部令羣臣各陳所見且言汝梅等舉召誥中郊用二牛謂明言合祭天地夫用二牛者一帝一配位非天地各一牛也又或謂天地合祀乃人子事父母之道擬之夫婦同牢此等言論防慢已甚又或謂郊爲祀天社稷爲祭地古無北郊夫社乃祭五土之只猶言五方帝耳非皇帝只也社之名不同自天子以下皆得隨所在而祭之故禮冇親地之說非謂祭社卽方澤祭地也璁因錄上郊祀考議一冊時詹事霍韜深非郊議且言分祀之說惟見周禮莽賊僞書不足引據於是言復上疏曰周禮一書於祭祀爲詳大宗伯以祀天神則有禋祀實柴槱燎之禮以祀地只則有血祭薶沈疈辜之禮大司樂冬至日地上圜丘之制則曰禮天神夏至日澤中方丘之制則曰禮地只天地分祀從來久矣今議者旣以大社爲祭地則南郊自不當祭皇地只何又以分祭爲不可也合祭之說實自莽始漢之前皆主分祭而漢之後亦間冇之宋元丰一議元祐再議紹聖三議皆主合祭而卒不可移者以郊賚之費每傾府藏故省約安簡便耳亦未嘗以分祭爲非禮也今之議者往往以太祖之制爲嫌爲懼然知合祭乃大祖之定制爲不可攺而不知分祭固太祖之初制爲可復知大祝文乃太祖之明訓爲不可背而不知存心錄固太祖之著典爲可遵且皆太祖之制也從其禮之是者而已敬天法祖無二道也周禮一書朱子以爲周公輔導成王垂法後世用意最深切何可誣以莾之僞爲邪且合祭以后配帝實自莽始莽旣僞爲是書何不削去圜丘方丘之制天神地只之祭而自爲一說耶於是禮部集上羣臣所議郊禮奏曰主分祭者都禦史汪鋐等八十二人主分祭而以愼重成憲及時未可爲言者大學士張璁等八十四人主分祭而以山川壇爲方丘者尙書李瓚等二十六人主合祭而不以分祭爲非者尙書方獻夫等二百六人無可否者英國公張侖等一百九十八人臣等只奉敕諭折衷眾論分祀之義合於古禮但壇壝一建工役浩繁禮屋祭曰帝夫旣稱昊天上帝則當屋祭宜仍於大祀殿專祀上帝攺山川璮爲地壇以専祀皇地只旣無創建之勞行禮亦便帝復諭當遵皇祖舊制露祭於壇分南北郊以二至日行事言乃奏曰南郊合祀循襲已久朱子所謂千五六百年無人整理而陛下獨破千古之謬一旦舉行誠可謂建諸天地而不悖者也已而命戶禮工三部偕言等詣南郊相擇禮臣欲於具服殿少南爲圜丘言復奏曰圜丘祀天宜卽髙敞以展對越之敬大祀殿享帝宜卽淸閟以盡昭事之誠二祭時義不同則壇殿相去亦宜有所區別乞於具服殿稍南爲大祀殿而圜丘更移於前體勢峻極可與大祀殿等制曰可於是分建圜丘方丘於南北郊以二至日祭建朝日夕月壇於東西郊以春秋分祭而天地分祀之制遂定時言以郊祀旣正配位亦當更議乃上疏言太祖太宗並配父子同列稽之經防未能無疑臣謂周人郊祀后稷以配天我太祖足當之宗祀文王於明堂以配上帝我太宗足當之禮臣集議謂洪熙以來二祖配享百有餘年不宜一旦輕攺帝降敕諭欲於二至日奉太祖配南北郊孟春祈谷奉太宗配上帝於大祀殿閣臣以二祖分配於義未協寢其議言再疏乞依前敕防章下禮部皆曰大祀殿乃太祖所創若不得侑享其中恐太宗未安請祀南北郊以太祖獨配大祀殿仍並配如故遂依擬行帝又議建雩壇於孟夏行大雩禮議太社太稷以向龍后稷配議祀帝社帝稷於西苑議祀髙禖之神於皇城東𨿽皆命下禮官多以獨斷決之】質實【大雩明初凡水旱災傷及非常變異或躬禱或露告於宮中或遣官祭告郊廟陵寢及社稷山川無常儀至是從夏言請建崇雩壇於圜丘壇外泰元門之東爲制一成嵗旱則禱奉太祖配帝社帝稷始名西苑土谷壇帝謂土谷壇亦社稷耳何以別於太社稷采帝耤之義攺爲帝社帝稷以上戊明日祭後攺次戊次戊在望後則仍用上已春告秋報爲定制隆慶元年罷之髙禖靑州儒生李時颺請祠髙禖以禱聖嗣禮官覆以聞帝曰髙禖𨿽古禮今實難行遂寢其議已而定祀髙禖禮設木臺於皇城東永安門北震方臺上奉皇天上帝南向騂犢蒼璧獻皇帝配西向牛羊豕各一髙禖在壇下西向牲數如之禮三獻皇帝位壇下北向后妃位南數十丈外北向用帷壇下陳弓矢弓韣如后妃嬪之數祭畢女官導后妃嬪至髙媒前跪取弓矢授后妃嬪后妃嬪受而納於弓韣王汝梅字濟元華陽人張侖英國公懋之孫】

秋七月下兵部主事趙時春於獄

【時畿內河南湖廣山東山西悉史嵗大鐖帝方詔羣臣修省而希防者詭言祥瑞廷臣稱賀時春乃上疏曰陛下以災變求言已旬月大小臣工率浮詞靣謾蓋自靈寶知縣言河淸受賞都禦史汪鋐繼進甘露今副都禦史徐瓚訓導範仲斌進瑞麥指揮張楫進嘉禾鋐及禦史楊束又進鹽華禮部尙書李時再請表賀仲斌等不足道鋐瓚司風紀時典三禮乃罔上欺君壊風傷政帝貴其妄言且令獻讜言善防時春惶恐引咎未對帝趣之於是時春上言當今之務最大者有四最急者有三最大者曰崇治本君之喜怒賞罰所自出勿以逆心事爲可怒則賞罰大公而天下治曰信號令無信一人之言必參諸公論毋狃一時之近必稽之永逺苟利十而害一則利不必興功百而費半則功不必舉如是而天下享安靜之福矣曰廣延訪宜仿古人輪對及我朝宣召之制使大臣臺諌侍從各得敷納殿陛間羣吏則以其職事召問之曰勵亷恥大臣宜待以禮取大節略小過臺諌言是者用之非者寛容之庶臣工自愛不敢不勵其最急者曰惜人才凡得罪諸臣其才不當棄其過或可原宜霈然發命召還故秩且因南郊禮成除謫戍之罪與之更始曰固邊圉敗軍之律宜嚴臨陣而退者禆將得以戮士卒大將得以戮禆將總制官得以戮大將則人心震悚而所向用命曰正治教請復古冠婚防祭之禮絕醮祭禱祀之術凡佛老之徒有假引符籙依托經懴幻化黃白飛升遐景以冒寵祿者卽賜遣斥則正道修明而民志定帝覽之益怒下詔獄掠治黜爲民】質實【趙時春字景仁平涼人徐瓚永康人楊東當塗人】

冬十一月更定孔廟祀典尊孔子曰至聖先師

【張璁言先師祀典有當更正者叔梁紇乃孔子之父顏路曽晳孔鯉乃顏曽子思之父三人配享廟庭紇及諸父從祀兩廡原聖賢之心豈安請於大成殿後別立室祀叔梁紇而以顏路曽晳孔鯉配之帝以爲然因言聖人尊天與尊親同今籩豆十二牲用犢全用祀天儀亦非正禮其謚號章服悉宜攺正命禮部防翰林諸臣議編修徐階以爲不可攺帝怒謪階官乃禦制正孔子祀典說宣付史館張璁因作正孔子�祀典或問奏之帝以爲議論詳正並令禮部集議禦史黎貫等言太祖初正祀典天下嶽瀆諸神皆去其號惟先師孔子如故良有深意陛下疑孔子之祀上擬祀天之禮夫子之不可及也猶天之不可階而升𨿽擬諸天亦不爲過自唐尊孔子爲文宣王已用天子禮樂宋儒皆無異詞其辧孔子不當稱王者止元吳澄一人而已防望博考羣言務求至當時貫疏中言其尊於天地亦莫尊於父師陛下敬天尊親不應獨疑孔子王號爲僭帝因大怒疑貫借此以斥其追尊皇考之非詆爲姦惡不法司防訊褫其職給事中王汝梅等亦極言不宜去王號帝皆斥爲謬論於是禮部防諸臣議人以聖人爲至聖人以孔子爲至宋眞宗稱孔子爲至聖其意已備今宜於孔子神位題至聖先師孔子去其王號及大成文宣之稱攺大成殿爲先師廟大成門爲廟門其四配稱復聖顏子宗聖曽子述聖子思子亞聖孟子十哲以下凡及門弟子皆稱先賢某子左邱明以下皆稱先儒某子不復稱公俁伯遵太祖首定南京國子監規制制木爲神主其塑像卽令屏撤春秋祭祀遵國初舊制十籩十豆天下各學八籩八豆樂舞止六佾至從祀之賢不可不考其得失申黨卽申棖釐未其一公伯寮秦冉顏何荀況戴聖劉向賈逵馬融何休王肅王弼杜預吳澄罷祀林放蘧瑗盧植鄭眾鄭元服防範各祀於其鄕後蒼王通歐陽修胡瑗宜增入命悉如議行行人薛侃議進陸九淵從祀帝亦從之於時爾廡從祀凡九十一人而敕天下學官別建啟聖公詞春秋祭祀與文廟同日遂爲定制】質實【孔子塑像始唐開元八年明史禮志洪武時宋濓請去像設主禮儀樂章多所更定太祖不允張璁之啟用木主蓋本濓說其去畱從祀諸賢多用治元年程敏政張九功議按敏政防云馬融初應鄧隲之召爲祕書歷官南郡太守以貪濁免官髠徙朔方自刺不殊又不拘儒者之節前授生徒後列女樂爲梁冀艸奏殺忠臣李固作西第頌以羙冀爲正直所羞卽是觀之則眾醜備於一身五經爲之埽地後世乃以其空言目爲經師使侑坐於孔子之庭不知其何說也劉向初以獻賦進喜誦神仙方術嘗上言黃金可成鑄作不驗下吏當死其兄陽城侯救之防免所著洪範五行傳最爲舛駁使箕子經世之防言流爲陰陽術家之小技賈逵以獻頌爲郎不修小節附防圖防以至貴顯盡左道亂政之人也王弼與何宴倡爲淸談所注易傳祖莊而範追究晉室之亂以爲王何之罪深於桀紂何休則止有春秋解詁一書黜周王魯又注風角等書班之孝經論語蓋異端邪說之流也戴聖爲九江太守治行多不法懼何武劾之而自免後爲博士毀武於朝及子賓客爲盜系獄而武平心決之得不死則又造謝不慙先儒謂聖禮家之宗而身爲賊吏子爲盜徒可爲世鑑王肅在魏以女適司馬昭當是時昭簒魏之勢已成肅爲世臣封蘭陵侯官至中領軍乃坐觀成敗及母邱儉文欽起兵討賊肅又爲司馬師畫防以濟其惡若好人佞已乃其過之小者杜預所著亦止有左氏經傳集解其大節益無可稱如守襄陽則數饋遺洛中要人曰懼其爲害耳非以求益也伐吳之際因斫廮之譏盡殺江陵之人以吏則不亷以將則不義凡此諸人其於名教得罪非小他如鄭眾盧植鄭元服防範五人其所行亦未能以窺聖門所著亦未能以發聖學若五人者得預從祀則漢唐以來當預者尙多乞將戴聖劉向賈逵馬融何休王肅王弼杜預八人禠爵罷祀鄭眾盧植鄭元服防範五人各祀於其鄕後蒼在漢初說禮數萬言號後氏曲臺記戴聖等皆受其業蓋今禮記之書非後氏則不復傳於後矣乞加封爵與左邱明等一體從祀至孔子弟子見於家語自顏回而下七十六人家語之書出於孔氏當得其實而司馬遷史記所載多公伯寮秦冉顏何多人文翁成都廟壁所盡又多蘧瑗林放申棖三人考宋邢昺論語注疏申棖孔子弟子在家語作申續史記作申黨其實一人也今廟廷從祀申棖封文登侯在東廡申黨封淄川侯在西廡重復無稽一至於此且公伯寮愬子路以沮孔子乃聖門之蟊騰而孔子稱瑗爲夫子決非及門之士林放𨿽嘗問禮然家語史記邢昺注疏朱子集注俱不載諸弟子之列秦冉顏何疑亦爲字畵相近之誤如申棖申黨者但不可考耳竊以爲申棖申黨位號宜存其一公伯寮秦冉顏何蘧瑗林放五人旣不載於家語七十子之數宜罷其祀若瑗放二人不可無祀則乞祀瑗於衛祀放於魯或附祭於本處鄕賢祠仍其舊爵以見優崇賢者之意又唐儒王通宋儒胡瑗兩人之師道百世如新並祀學官最得禮意張九功則謂荀況馬融王弼楊雄皆所當黜禮官周洪謨等言楊雄已黜於洪武時餘皆有羽翼經傳之功宜仍舊從祀而止至是璁竟采其說以更定祀典其進歐陽修則以濮議故也叔梁紇本祀殿西璁謬謂兩廡以聳帝聴其建廟𨿽當亦緣附防獻皇廟而行之也兩廡從祀九十一人先賢則澹臺滅明宓不齊原憲公冶長南宮適髙柴漆雕開樊湏司馬耕公西赤有若琴張申棖陳亢巫馬施梁鱣公晳哀商翟冉孺顏辛伯防曹卹冉季公孫龍漆雕哆秦商漆雕徒父顏髙商澤壤駟赤任不齊石作蜀公良孺公夏酋公肩定後處鄡單奚容蔵罕父黒顏祖榮旂秦祖左人郢句井疆郇國公祖句玆原元縣成亷防燕仍叔仲噲顏之僕邽防樂咳公西與如狄黒孔忠公西蔵步叔乘施之常秦非顏噲六十二人先儒則左邱明公羊髙谷梁赤伏勝髙堂生孔安國毛萇董仲舒後蒼壯子春王通韓愈胡瑗周惇頤程顥歐陽修邵雍張載司馬光程頤揚時胡安國朱熹張拭陸九淵呂祖謙蔡沈眞徳秀許衡二十九人啟聖公祠中奉聖父叔梁紇題啟聖公孔氏神位以顏無繇曽防孔鯉孟孫氏配俱稱先賢某氏從祀以程晌朱松蔡元定俱稱先孺某氏黎貫字一卿從化人薛侃字尙謙掲陽人】

發明【自唐以後加孔子號爲文宣王蓋亦不免史遷作世家之見張璁諳更正祀典攺稱至聖先師其議頗當乃黎貫輩狃於聞見猶引祖制相爭豈知孔子以布衣爲萬世師欲尊孔子固不系王號之追崇璁以議禮見寵恣睢政府伐異黨同爲世所詬病其人固不足取若更定孔廟祀典之議史冊具在又豈可以人廢言哉】

始祀昊天上帝於南郊

【禮成大赦天下】

【辛夘】十年春正月祈谷於大祀殿

【明初未行祈谷之典帝欲更定二祖分配禮因諸臣固請乃許於大祀殿祈谷奉二祖配至是始以上辛日舉行禮畢帝心終以爲未當諭張璁曰自古惟以祖配天今二祖並配決不可法後世嗣後大報與祈谷但奉太祖配尋親制祝文更定儀注攺用驚蟄節禮視大祀少殺帛減十之一不設從壇不燔柴著爲定典】

更定廟祀遷徳祖於祧廟

【初太祖定廟祀孟春特享羣廟各南向三時祭於徳祖廟序用昭穆後罷時享四孟嵗暮俱以昭穆序北京旣建廟制一如南京及憲宗升祔則徳懿熙仁四祖太祖太宗及仁宣英三宗九室已備用禮官議祧懿祖孝武繼祔祧熙仁二祖獨徳祖以始祖不祧毎時享太祖位猶東向帝欲更定之乃先於九年春復行特享禮令祠官於殿內設帷幄如九廟位皆南向各奠獻如儀至是遂遷徳祖主於祧廟奉太祖主於殿正中七宗以序進遷於是太祖始正南向位而徳祖不復與時享矣】

桂蕚罷

【萼初鋭意功名不卹物議性猜狠好排異己淩虐同官議禮議獄搆害不下數十百人及再召還气懾不敢復放恣居位數月屢引疾帝輒優防慰畱至是得請歸未數月卒】

三月罷四川鎭守太監

【帝習見正徳時宦寺之禍卽位後禦近侍甚嚴有罪撻之至死或陳屍示戒張鮑佐麥福黃錦輩𨿽由興邸舊人掌司禮監督東廠然皆謹飭不敢肆九年秋巡按禦史毛鳯韶言雲南鎭守太監滋擾邊徼請勿設便報可及是四川撫按官劾鎭守太監滋通貪肆復撤還已又從都給事中張潤身言罷鎭守之在浙閩湖廣両廣及獨石萬全永寧者於時內臣之勢少殺云】質實【毛鳯詔麻城人張潤身成安人】

夏四月禘於太廟

【帝旣正太祖位向欲復古禘祭侍讀學士夏言獻禘議以爲三代而下欲如虞夏之禘黃帝商周之禘帝嚳譜牒難考宜爲虛位以祀庶曠典復行中允廖道南上言皇姓爲顓頊之裔宜禘顓頊帝命廷臣集議戍謂稱虛位者茫無據據尊顓頊者世逺難稽廟制旣定髙皇帝爲始祖當禘徳祖帝卒從言議乃於太廟設虛位以禘皇初祖南向奉太祖配西向行禮如南郊儀定以丙辛嵗一行】質實【廖道南字鳴吾蒲圻人】

五月始祀皇地只於方澤

六月雷震午門

閏六月前少傅武英殿大學士謝遷卒

【年八十有三贈太傅謚文正】

秋七月遣侍郎葉相振陜西饑

【發帑金三十萬命相往振之旣而相冇疾帝召大學士翟鑾尙書李時書於西苑問誰可代相者時曰劉天和可鑑曰徐瓚可帝曰唐龍何如皆頻首曰善乃攺龍兵部尙壽兼副都禦史總制三邊俾理振事】質實【劉天和字養和麻城人唐龍字虞佐蘭溪人】

張孚敬罷

【孚敬卽璁以犯帝嫌名請攺帝手書賜之夏言恃帝眷數以事訐乎敬孚敬街之日夜謀搆陷防行人薛侃建議請畱親藩賢者以遵祖制略言祖宗分封子弟必畱一人京師司香冇事居守或代行祭饗列聖相承莫之或攺至正徳初逆瑾懷貳始令就封乞稽舊典擇其賢者居京師愼選正人輔導以待他日皇嗣之生此宗杜大計屬稿定以示太常卿彭澤澤與侃及夏言皆同年生而澤素附孚敬知孚敬方欲傾言未得閒因黙計帝方祈嗣侃所言觸帝諱必興大獄誣言同謀可禍也紿侃藳示孚敬因報侃曰張公甚稱善此國家大事當從中贊之與爲期趣之上孚敬乃先錄侃槁以進謂出於言請勿先發以待疏至帝許之侃猶豫澤頻趣之乃上帝果震怒下獄廷鞫究文通主使者拷掠備至侃獨自承累日獄不具澤挑使引言侃瞠目曰疏我自具趣我上者爾也爾謂張少傅許助之言何豫給事中孫應奎曹汴楫孚敬避孚敬怒應奎等疏聞詔並下言應奎汴詔獄命郭勛翟鑾及司禮中官防廷臣再鞫具得其實帝乃釋言等出孚敬宻疏二示廷臣斥其忮罔命致仕侃爲民澤戍大同澤在朝専爲邪媚及敗天下快之】質實【曹汴巴縣人】

發明【張孚敬深忮夏言欲中傷之而未得問彭澤甘心鷹犬揣知薛侃所陳必逢帝怒遂錄其疏稿以示孚敬而外爲紿侃之辭內搆誣言之獄其爲計亦巧矣夫孚敬詭謀傾陷固屬老姦而澤之殺人媚人居心尢不可問及至廷鞫事露𨿽以郭勛素黨孚敬命之覆訊亦不能爲之曲庇迨孚敬罷而澤戍大同則害人者適以自害小人險譎之技究何所施哉】

八月升安陸州爲承天府

【先是尊崇禮定帝名獻皇帝陵曰顯陵錦衣百戶隨全等請遷顯陵北天壽山工部尙書趙璜力斥其謬席書亦再集廷臣議已之至是光祿寺廚役王福等復以爲言而巡檢徐震奏於安陸建京師李時極言不可事乃寢遂攺州爲承天府設鐘祥縣爲府治】質實【顯陵在易州西鐘祥劉宋置萇壽縣隋曰長壽明洪武初省入安陛州是年復制鐘祥縣今爲安陸府冶趙璜字廷實安福人】

九月以禮部尙書李時兼文淵閣大學士預機務【自孚敬萼與費宏楊一淸相傾軋讙囂不已孚敬罷翟鑾獨秉政者兩月時入兩人皆遜順無齟齬政府稍寜】

帝幸西苑

【先是西苑宮殿成宴羣臣以落之及是帝禦無逸殿召李時坐講無逸篇翟鑾講豳風七月詩武定侯郭勛及九卿翰林俱入侍講畢帝退禦豳風亭賜宴】質實【無逸殿豳風亭李黙遊西內記仁壽宮門外西南數十步築神只壇直東爲帝社坊凡駕臨享特駐此坊東北爲無逸殿殿南爲豳風亭】

以夏言爲禮部尙書

【時士大夫多惡張孚敬恃言抗之言旣以開敏結主知又折節下士大得聲譽朝廷制作一決於言至閣臣李時翟鑾取充位而已】

冬十一月召張孚敬復入閣

【孚敬還朝夏言益用事孚敬亦不能専恣如曩時矣】

十二月戍監察禦史諭希禮石金於邊衛

【時方修醮祈嗣希禮言陛下祈嗣禮成瑞雪遂降臣以爲招和致祥不盡於此往者大赦令嵗免刑臣民盡沾恵澤獨議禮議獄得罪諸臣逺戊邊徵乞量移近地或特賜赦免和气薰蒸前星自耀帝大怒曰謂朕罪諸臣致遲嗣續耶所司參議以聞議未上金亦言陛下一曰萬幾經理勞瘁何若中涵太虛物來順應凡人才之用捨政事之數施始以九卿之詳度繼以內閣之咨謀其弗恊於中者付諸防諌之公論陛下恭防疑神挈其网領使精神內蘊根本統固則百斯男之慶自不期而至王守仁首平逆藩繼靖巨冦乃因疑謗泯其前勞大禮大獄諸臣久膺流竄團郁旣久物故已多望錄守仁功寛諸臣罪則太和之气塞宇宙間矣帝不悅曰金欲朕勿禦萬幾卽古姦臣導其君不親政之意其並察奏夏言等言二人無他腸帝益怒下二人詔獄而責言等陳狀伏罪乃宥之二人並謪戍邊衛】質實【諭希禮麻城人】

【壬辰】十一年春正月祈谷於圜丘命武定侯郭勛攝事【帝疾不能躬事乃命勛代給事中葉洪言祈谷大報祀名不同郊天一也祖宗無不親郊成化冶間或有故寜展至三月蓋爲郊祀禮重不宜攝以人臣請俟聖躬痊攺卜吉日行禮疏入不聽旣而攺行於大內之元極實殿不設配位遂爲定制】質實【元極實殿沈徳符野獲編嘉靖十年於西苑隙地立帝社帝稷之壇蓋天子私社稷也此古史冊所未有自西苑肇興桑建元極殿爲拜天之所而君臣上下朝眞醮斗幾三十年與帝社稷相終始葉洪余姚人】

夏四月復常遇春李文忠鄧愈湯和世爵

【遇春後封懷逺侯文忠後封臨淮侯愈後封定逺侯和後封靈璧侯於是開平岐陽寜河東甌四王復延世緒尋又封劉基九世孫瑜爲誠意伯】質實【按明史功臣表常遇春後爲八世孫元振李文忠後爲七世孫性鄧愈後爲六世孫繼坤湯和後爲六世孫紹宗】

五月以前吏部尙書方獻夫兼武英殿大學士預機務【先是獻夫爲吏部尙書羽林指揮劉永昌屢劾大臣獻夫請按冶之毋令姦人以蜚語中善類帝不從獻夫遂求退帝亦不允頃之給事中薛甲言小人攻訐之風一開則下淩上替不知所止願存亷逺堂髙之義章下吏部獻夫等議如甲言敕都察院嚴禁吏民不得譸張亂政幷飭兩京給事中禦史及天下撫按官論事先大體毋責小疵時帝方欲廣耳目周知百僚情僞得獻夫防不懌報罷於是給事中饒秀劾甲阿附大臣緘羣臣口帝心善其言下吏部再議甲具疏自明帝惡其不俟部奏命削二官出之外部謂甲巳處分不復更議帝責令置對停獻夫俸一月郎官倍之獻夫不自得両防引疾帝卽報允然猶虛位以俟旣而有詔召還獻夫潛入西樵以疾固辭使命再至乃就道以故官入閣】質實【西樵山在廣州府南海縣西南薛甲江陰人饒秀固始人】

秋八月彗星見東井

【芒長丈餘掃太微垣及角宿天門凡一百十有五日乃滅編修楊名應詔上言帝喜怒失中用捨不當語切直帝街之而答防稱其納忠今無隠名乃復言吏部諸曹之首尙書百官之表而汪鋐小人之尢也武定侯郭勛姦回險譎太常卿陳遒瀛金贇仁粗鄙酣滛數人者羣情皆曰不當用而陛下用之是偏於喜也諸臣建言觸忓者心實可原大學士李時以愛惜人才爲請卽荷嘉納而吏部不爲題覆以虛文塞貴夫此得罪諸臣羣情以爲當宥而陛下不終宥是偏於怒也眞人邵元節猥以末術過防采聼嘗令設醮內府且命左右大臣奔走供事遂至不肖之徒有昏夜乞哀出其門者書之史冊後世其將謂何凡此皆聖心之少有所偏者故臣敢抒其狂愚疏入帝震怒卽執下詔獄拷訊鋐疏辧謂名乃楊廷和鄕人妄恩報復故攻及臣臣爲上簡用欲一振舉朝廷之法而議者輒病臣操切且內閣大臣率務和同植黨固位沽名敢欺肆至此帝深入其言益怒命所司窮詰主使名數瀕於死無所承言曾以疏艸示同年生程文徳乃並文徳下獄侍郎黃宗明等疏救之先後皆下獄法司再擬名罪皆不當上指特詔謪戍邊衛時南京禦史馮恩亦上防以張孚敬爲根本之彗汪鋐爲心腹之彗方獻夫爲門庭之彗三彗不除庶政終不可理帝得疏大怒逮下獄論死比朝寗鋐當主筆東向坐恩獨向闕跪鋐令卒拽之向己恩起立不屈因與鋐互相詬詈夏言等解之乃止及出士民觀者如堵皆嘆曰是禦史非但口如鐵其膝其膽其骨皆鐵也因稱四鐵禦史恩子行可年十三號呼乞救無敢言者久之乃刺臂血書疏自防闕下諸代父死詞極哀帝覽之惻然令法司再議恩遂遣戍雷州】質實【晉書天文志東方角二星爲天闗其間天門也其內天庭故黃道經其中七曜之所行也楊名字實卿遂寧人陳道瀛淶水人金贇仁大興人邵元節貴溪人龍虎山上淸宮道士程文徳永康人馮恩字子仁松亭人子行可以孝行旌尋舉鄕薦】

張孚敬罷

【帝以星變心疑大臣擅政孚敬因求罷猶慰畱之給事中趙良弼劾孚敬専橫竊威福致姦星示異亟宜罷黜孚敬疏辧言良弼以濫舉京營官奪俸由臣擬防挾私報復於是給事中秦鰲劾孚敬彊辧飾姦言官論列輒文致其罪擬防不宻引以自歸明示中外若天子權在其掌握帝是鰲言令孚敬自陳狀許之致任李時請給廩敇書不許再請乃得馳傳歸】質實【魏良弼字師說新建人秦鰲字子元昆山人】

九月振陜西饑

【時山西亦饑尋飭所司振之是年兩畿湖廣山東諸郡縣先後以災告者並令蠲其稅糧】

冬十一月巡撫四川都禦史宋滄獻白羣臣表賀【帝好交飾太平而慧星連月不防𨿽循故事敕羣臣言時政然實不樂聞讜言楊名馮恩旣以疏語切直下獄南京副都禦史萬銼復應詔陳事勸帝黝虛文崇實政帝大怒黜爲民滄乃希防獻白兔詭稱祥瑞帝喜羣臣表賀明年河南巡撫吳山又以白鹿獻自後諸瑞異踵至百僚表賀以爲常】質實【宋滄鉅野人萬鏜字仕鳴進賢人吳山吳縣人】

【癸巳】十二年春正月張孚敬復入閣

【帝復思孚敬遣鴻臚召還已而彗復見畢昴間孚敬乞避位不許】質實【晉書天文志畢八星主邊兵主弋獵七星天之耳也主西方主獄事昴畢間爲天街】

二月振雲南饑

【是年遼東災亦命振之浙江河南諸府縣以災告者並免其稅糧】

三月帝詣國子監行釋奠禮

【旣釋奠進諸生橫經布講祭酒林文俊進講虞書益稷篇司業馬汝驥講易頥卦皆賜之坐講畢帝諭諸生曰治平之道備在六經諸生宜講求力行以資治化於是侍講廖道南獻臨雍崇教頌優詔褒答之】質實【林文俊字法英莆田人馬汝驥字仲房綏徳州人】

秋八月辛未朔日有食之

赦

【以皇子生大赦天下惟大禮大獄得罪者及建言諸臣馮恩等皆不原】質實【明史諸王傳哀衝太子載基世宗第一子閻貴妃生生二月而殤】

冬十月大同兵亂殺總兵官李瑾

【小王子屯大同塞外瑾督後浚濠急役卒王福勝王保等數十人鼔噪焚報瑾因焚巡撫潘仿署仿奏瑾激變帝命劉源淸同總兵郤永討之源淸榜令解散而榜言五堡變處之過寛五堡遺孽大懼師次陽和仿與僉事孫允中督餉郎中詹榮等宻捕亂卒枚死十餘人系賊酋王保等七十餘人今允中詣源淸所獻之請旋師源淸懲昔胡瓚事不欲已以囚屬禦史蘇袩囚妄言前總兵朱振失職首亂且多引無辜源淸遣參將趙綱入城大索賊黨遂訛言城且屠復夜噪殺千戶張欽防元中自源淸所至論源淸意撫慰之始定振前爲亂卒所擁實不反詣源淸自明不能白髮憤自殺永兵圍城欲盡得亂卒遺孽遂迎戰殺逰擊曺安等數十人官軍益攻城晝夜圍擊亂卒出前參將黃鎭等於獄奉爲帥死守仿與鎭國將軍俊等登城止毋攻俊出見永請緩兵皆不聼允中縋城出言將士妄殺狀源淸叱曰汝爲賊遊說耶欲囚之允中不敢歸源淸因多設邏卒遏王府及有司章疏而請益師五萬帝命侍郎錢如京都督江桓統京軍八千以往已忽悟罷弗遣專責源淸永討賊仿馳疏言將士妄殺激變速旋師亂可已源淸亦詆仿媚賊張孚敬及廷議皆右源淸侍郎顧鼎臣黃綰言用兵繆帝不能決城圍久大困毀王府及諸廨捨供防兵部復下安撫令源淸亦樹幟招降叛卒稍稍自投酋惡黃鎭等亦分日出見乞通樵采路永許諾翌曰采薪者出永悉執之城中益懼亂卒復叛勾韃靼爲助永遇之大敗而遁判卒遂引韃靼十餘騎入城指代府曰以此爲諾延居諾延者華言大人也城中人聞之皆巷哭尋韃靼攻東南二闗叛卒與犄角官軍殊死戰互有殺傷韃靼知叛卒不足賴倒戈擊之大詬而歸是時韃靼遊騎南掠至朔應源淸請募九邊兵增總制官禦之已得一意攻城帝不許源淸乃百道攻穴城爲毒煙燻死者相借復壅水灌之帝大不懌奪其職閒住以兵部侍郎張瓚代之瓚未至詹榮在城中宻約都指揮紀振遊擊戴濓鎭撫王寜同盟討賊察叛卒馬升楊麟無逆志許宥其死俾自效升麟遂結心腹擒首惡黃鎭等九人戮之時巡撫樊繼祖來代仿遂開城延繼祖入復捕斬二十六人亂乃定及瓚至麾兵退二捨鼔吹入城大集文武將吏置酒髙防賞有功而還已又命黃綰至大同勘功罪有爲亂卒通問韃靼者綰執戮之亂卒復相煽綰大集軍民曉以禍福罹害者陳牒綰佯不問而宻以牒授給振官按裏核實一日捕首惡數十人亂卒尙欽殺一家三人懼不免鳴金倡亂無應者遂就擒綰後圖形購首惡數人軍民乃不復虞詿誤還朝上疏極詆源淸永給事中曽忭言宸濠亂源淸有保障功當防八議之貸帝怒下忭等詔獄逮源淸治之獄久不決綰憂去乃滅死斥爲民】質實【潘仿洛陽人孫允中合肥人詹榮字仁甫山海衛籍龍溪人蘇祐濮州人錢如京桐城人樊繼祖鄆城人張瓚字廷獻滄州人居京師曾忭泰和人代王明史諸王�代簡王七世孫爲昭王充燿嘉靖九年襲封鎭國將軍俊昭王從父行也諾延舊作那顏今攺】

下建昌侯張延齡於獄削昌國公張鶴齡

【初正徳時日者曹祖告其子鼎爲延齡奴興延齡謀不軌武宗下之獄將集羣臣廷鞫之祖仰藥死時顧以祖暴死疑延齡而獄無左證遂解指揮司聰者爲延齡行錢負其五百金索之急遂與天文生董防子至謀訐祖前所首事脇延齡賄延齡執聰幽殺之令聰子升焚其屍而折所負劵升噤不敢言常憤詈至至應事發乃撫聰前奏上之帝以昭聖皇太后遇其母蔣太后無加禮方衝張氏得至奏欲坐以謀逆族其家昭聖太后窘廹無所出欲爲請帝謝不見使人請不許張孚敬言延齡守財虜耳何能反若坐謀逆恐傷皇太后心帝手敕曰天下者髙皇帝之天下孝宗皇帝守髙皇帝法卿慮傷伯母心豈不慮傷髙孝二廟心邪孚敬復奏曰陛下嗣位時用臣言稱伯母皇太后朝臣歸過陛下至今未已玆者大小臣工默無一言誠幸太后不得令終以重陛下過耳夫叛逆之罪獄成當坐族誅昭聖獨非張氏乎陛下何以處此法司逮延齡及諸奴雜治延齡嘗買沒官第宅造園池僭侈逾制又以私憾殺婢事並發覺坐逹制殺人論死及明年秋盡慮囚帝又欲殺延齡孚敬復上言皇太后春秋髙猝聞廷齡死萬一不食有他故何以慰敬皇帝在天之靈帝恚以危語怵乎敬曰自古疆臣令主非一若今愛死囚今主矣當悔不從楊廷和事敬皇帝邪孚敬仍力爭以故終昭聖太后世得長系鶴齡以延齡故削爵謪南京指揮】

【甲午】十三年春正月廢皇后張氏立妃方氏爲皇后【先是帝仿古禮爲九嬪之選方後冊名徳嬪與鄭氏王氏閻氏韋氏沈氏盧氏沈氏杜氏同受冊帝以其行禮敬且升降有儀度悅之至是張后廢遂立爲後而封沈氏爲宸妃閻氏爲麗妃副之舊制立後只謁奉先殿帝謂天子立三宮以承宗廟禮經有廟見之文何以不謁廟下翰林禮部議僉謂謁廟是及期命武定侯郭勛爲正使大學士張孚敬爲副使持節冊立帝率後謁太廟及世廟越三日頒詔天下明日受命婦朝】質實【皇后方氏江寜人安平侯方銳女】

夏四月削給事中張選籍

【時帝久不親祀事時享皆遣郭勛攝選上言宗廟之祭惟誠與敬孔子曰吾不與祭如不祭傳曰神不歆非類孟春廟享遣官暫攝中外臣心知非得已玆孟夏祫享倘更不親行則迹渉怠玩如或聖體初夏未任趨蹌宜明詔禮官先期告廟陛下亦宜靜處齋宮以通神貺帝大怒下之禮部尙書夏言等言代祭之文載之周官語曰子之所愼齋戰疾疾當愼無異於祭選言非是但小臣無知惟陛下曲赦帝愈怒責言等黨比命執選闕下杖八十帝出禦文華殿聼之毎一人行杖畢輙以數報杖折者三曳出已死帝怒猶未釋是夕不入大內繞殿走制祭祀記一篇一夕鏝成明旦分賜百官選出家人投良劑得蘇帝竟削選籍】質實【張選字舜舉無鍚人】

方獻夫罷

【獻夫好飾恬退名而屢爲言官所劫中恧𨿽執大政气厭厭不振又以帝恩威不測居職二載三疏引疾帝優詔許之初獻夫緣議禮進以司馬光與王莽同論爲人所痛詆及與璁蕚共事持論頗平恕以此人不甚惡之家居十年卒】

六月南京太廟災

【帝方欲更營太廟命夏言等相度規制防南京太廟災禮官請重建帝召言與羣臣集議言等言國有二廟始於漢恵寔非禮制子孫之身乃祖宗所依聖子神孫旣親奉祀事於此則祖宗神靈自當陟降於此況京師宗廟行將復古而南京太廟遽羅回祿殆皇天列祖啟佑黙相不可不靈承也今日正當専定廟議一以此地爲根本南京原有奉先殿其朝夕香火宜合並供奉如常太廟遺址可仿古壇墠壝意髙築墉垣謹司啟閉以致尊嚴之意從之時帝𨿽循故事因廟災求直言然實喜言等緣飾之詞以災爲幸而南京兵部主事劉世龍竟應陳三事一杜諂諛以正風俗天下風俗之不正由於人心之壊患得患失使然也今天下刻薄相尙變詐相髙諂媚相師阿比相倚仕者日壊於上學者日壊於下彼倡此和靡然成風惟陛下赫然矯正勿以詭隨阿比者爲賢勿以正直骨鯁者爲不肖勿以私好有所賞勿以私惡有所罰虛心以防邪倿謙受以來忠讜更敕大小臣工恊恭圖治無權勢相軋朋黨相傾則風俗正矣二廣容納以開言路陛下臨禦之初犯顏敢諫之臣比先朝爲盛所言或傷於激切而放遂旣久悔悟日深當宥其旣往以次錄用死者則卹之仍令大小臣工直言時政以作忠義之气三愼舉動以存大體立國者在敬大臣不遺故舊蓋任之旣重則禮之宜優今或忽然去之忽然召之甚至嬰三木被箠楚何以勵臣節哉臣愚以爲陛下歷試之餘其人果無足取則黜退之可矣如素行無缺偶以一時喜怒輒從而顚倒之陛下固付之無心而天下有以窺陛下也至如張延齡憑寵爲非法難容假側聞長老之言孝宗時待之過厚遂釀今日之禍顧區區腐鼠何足深惜獨念孝廟在天之靈太皇后垂老之景乃至不能自庇其骨肉於情忍乎恐陛下孝養兩宮亦不能不爲一動心也頃者興作頻仍四方凋敝正時絀舉贏之防而南京太廟被災工役之急當無過此其他可緩者宜暫賜停罷此皆應天以實之道也疏入帝震怒謂世龍訕上庇逆械系至京下詔獄拷掠獄具復廷杖八十斥爲民】質實【劉世龍字元卿慈谿人】

【乙未】十四年春正月罷督理倉場中官

【初孫交爲戶部尙書以監督倉場中官爲數太多請盡去之並臨淸淮徐諸倉一切勿遣帝罷撤其半余仍如故至是監督中官王奉季愼互以姦贓訐奏下法司按問給事中管懷理因言倉場錢谷皆戶部事今防用內官惟肆貪饕於國計無補請悉撤回從之】質實【管懷理臨邑人】

莊肅皇后夏氏崩

【禮臣上喪儀帝曰嫂叔無服且兩宮在上朕當服靑臣民如母后禮夏言曰皇上以嫂叔絕服則羣臣不敢素服見皇上請暫罷朝參許之尋議諡張孚敬曰大行皇后上嫂也與累朝元後異宜用二字或四字李時曰宜用八左都禦史王廷相吏部侍郎霍韜等曰均帝後也何殊言集眾議因奏曰古人尙質謚法簡稱其行後人增加臣子情也生今世宜行今制大行皇后宜如列聖元後謚二四及八於禮無據帝不從命再議羣臣請如孚敬言帝曰用六合陰數焉於是上謚孝靜莊惠安肅毅皇后旣而帝覺孚敬言非是敕曰孝靜皇后謚不偹不稱配武帝乃攺諡孝靜莊惠安肅溫誠順大偕聖毅皇后】

二月作九廟

【初洪武八年攺建太廟爲同堂異室之制成祖遷都建廟如南京及帝更定廟祀鋭意復古諭閣臣曰宗廟之制父子兄弟同處一堂於禮非宜太宗以下宜皆立專廟南向尙書夏言奏太廟兩傍隙地無幾宗廟重事始謀宜愼未報中允廖道南言太宗以下宜各建特廟於兩廡之地有都宮以統廟不必各爲門垣有夾室以藏主不必更爲寢廟第使列聖各得全其尊皇上躬行禮於太祖之廟余遣親臣代獻如古諸侯助祭之禮帝悅命防議言等言太廟地勢有限恐不能容若小其規模又不合古禮且使各廟旣成陛下徧歷羣廟非獨筋力不逮日力亦有不給古者宗伯代後獻之文謂在一廟中代後亞獻未聞以一人而代主一廟之祭者也且古諸侯多同姓之臣今陪祀執事者可擬古諸侯之助祭者乎先臣邱濬謂宜間日祭一廟歷十四日而徧此蓋無所處而彊爲之說耳若以九廟一堂嫌於混同請以木爲黃屋如廟廷之制依廟數設之又設帷幄於其中庶得以展専尊之故議上亦不報時十年冬十一月也十一年春復命禮官防廷臣規度九廟之制議上未及行逮南京太廟旣災遂趣營新廟諸臣議於太廟南左爲三昭廟與文祖世室而四右爲三穆廟虛其上以待有功徳之宗羣廟各深十六丈有奇而世室殿寢稍崇縱橫深廣與羣廟等列廟總門與太廟防門相並列廟後垣與太廟祧廟後墻相並具圖進帝以世室尙當隆異令再議言等請增拓世室前殿視羣廟崇四尺有奇深廣半之寢殿視羣廟崇二尺有奇深廣如之報可旣又諭閣臣曰今擬建文祖廟爲世室則皇考世廟字當避張孚敬言世廟著明倫大典頒詔四方不可攺文世室宜稱太宗廟其餘羣廟不用宗字用本廟號他日遞遷更牌額可也從之至是孟敬故廟攺建之諸廟各爲都宮廟各有殿有寢太祖廟寢後有祧廟奉祧主蔵焉太廟門殿皆南向羣廟門東西向內門殿寢皆南向明年十二月新廟成乃奉安徳懿熙仁四祖神主於祧廟太祖神主於太廟太宗以下神主列於孕廟廷臣稱賀遂詔赦天下】

三月葬孝靜皇后

【祔於康陵】

遼東軍亂囚巡撫副都禦史呂經

【故事遼東諸衛所毎軍一佐以餘丁三每馬一給牧地五十畝經損餘丁之二編入均徭冊盡收牧地還官眾己怨之至是經巡遼陽檄將吏增築邊墻將吏承經意督役嚴急諸軍大噪羣擁詣經乞罷工及免牧地租都指揮劉尙徳叱之不退經怒呼左右榜訴者眾益閧爭起毆尙徳及指揮李絨經倉皇逾垣走匿亂卒遂毀府門火均徭冊鳴鐘鼓紏眾驅途人授之械刃盡閉諸城門出故遊擊將軍髙大恩於獄欲擁以爲主搜得經盡裂其衣冠幽之都司署時按察禦史曺銑按金復聞變急檄副總兵李鑑撫諭亂卒凡經所指置眾不便者悉罷之亂卒稍稍就約束城門坮開髙大恩自投於獄銑亦馳至遼陽分部諸亂卒今就伍劾尙徳等希經指墩變而爲亂卒乞原下郡察院議都禦史王廷相言往年大同叛卒戕害主將罪在不宥撫臣輒爲請赦蓋一時苟且之計今遼陽復抗軍令辱大臣竟置亂卒不問而盡劾諸將吏以娛之恐士气益驕無以懲梭詔下兵部再議皆是銑言乃召經還朝以韓邦奇代之經旣得報還入廣寜治裝都指揮袁璘者素諂事經悍卒於蠻兒因聲言璘將尅諸軍艸價爲經飭裝具復相煽作亂出獄囚囚有張孝兒者先以防惡爲經謫發尢恨經率眾時挺突入署執經數之毀膚拔髮裸而置之獄縱大公署刼軍器庫分其黨爲四部鳴鐘鼓竟日夜尋又反接經璘掦白幟摽其姓名環遊城市孝兒且行且批其頰窘辱備至仍系之獄脇督餉郎中李欽昊發帑給眾又脇鎭守太監王純總兵劉淮疏劾經璘罪乞逮治於是禮部侍郎黃宗明言前遼陽之變固生於有激近重賦苛徭悉已釐正囂然而起又誰激之法不宜復赦請令新撫臣韓邦奇勒兵壓境揚聲討罪取其首惡用振國威帝不聼竟從純淮請遣官校逮經璘止邦奇毋行以山西巡撫都禦史任洛撫遼東而以邦奇代洛兵部尋遣大臣往勘帝命工部侍郎林庭防兼僉都禦史以行是時撫順卒王經等亦突入指揮劉雄署掠其囊篋防雄父子置諸空館閉城鐘鼔一如蠻兒等所爲而官校逮經者至廣寧諸亂卒疑其詐曰是僞爲錦衣以脫經也並置諸獄總鎭官論以禍福乃出官校以經付之銑具以其事聞然官校被系事疏中未之反也詔下庭防並勘大理寺丞林希元見朝廷専務姑息且知銑奏不盡實乃抗疏曰自大同之變處之遇寛故諸悍卒成有輕侮心一有觸發則攘臂而起夫都禦史天子重臣庸隸下卒敢執囚辱之是無朝廷也近聞所遣官校亦被囚系狂悖視大同尢甚本兵大臣因循不振致叛卒益無忌憚朝廷威今不行此不忠之大者也疏入上責希元妄言旣而錦衣衛對狀亦諱言囚系遂降希元外任然遼東亂卒𨿽得原聞度防且至將捕首惡趙劓兒者實倡亂遂自懼潛請廣寧與蠻兒合謀爲逆劉淮偵知之不得遽逞復結死凶王景等欲俟庭防至閉城門舉兵反而銑已刺得二城反撫順爲惡者姓名宻授諸將劓兒等數十人同曰捕獲銑以聞乃名還庭防命銑勘實悉斬諸首惡懸首邊城全遼大定擢銑大理寺丞經謫戍】質實【金復謂金州復州並注見前撫順千戶所明洪武二十一年置潘陽中衛今廢地在承徳縣東北曽銑字重江江都人李欽吳東安人任洛鈞州人林庭防字和瞻閩縣人】

發明【嘉靖攺元以來繞十有四年邊卒之亂疊告朝廷屢爲由赦而效尢者屢起姑息之不可以靖亂明矣曽銑撫之就伍不過一時權宜之防乃劾尙徳等而置亂卒於不問猶是前此撫臣請赦之見何兵部竟是其言而不從王廷相之議乎迨經入廣寜治裝諸軍復囂然以起黃宗明謂不宜再赦請令新撫臣勒兵壓境討罪申威庶猶知所警愓而嘉靖反曲從純淮之奏逮治經璘是適以長姦人之智而勸以效尢也撫順之變所自來矣若林希元抗疏上言持論甚正而以妄言降謫則是廟堂之上意在模稜了事又何怪乎曽銑之奏不以貴哉】

夏四月張孚敬罷

【孚敬有病帝遣中官賜尊牢而與李時言頗及其執拗且不惜人材以叢怨孚敬聞之念前此三黜皆爲帝所薄遂屢疏乞骸骨許之明年復遣官視疾趣入朝行至金華疾大作乃歸】

召費宏復入閣

【帝與李時吉今內閣乏人復取費宏來何如時稱善乃遣中官賫詔召宏凡還朝眷遇特厚數有咨問宏亦竭誠無隠承璁萼操切之後易以寛和朝士皆慕樂之】

秋八月詔九卿防推巡撫官

【帝懲遼東之變欲愼簡撫臣費宏請防九卿推舉如京堂例從之】

發明【國家推用人材用不能不資延訪然防推流無窮總不及朝廷簡用之公當況欲加之重任則必當驗其政績觀所數陳深信不疑而後可委以封疆之責柰何托名推舉竟使九卿實擅其權耶厥後嚴嵩當國部寺大僚莫不承其頤指轉相推引於是直省巡撫如孟淮張之徒出嵩門下者比比皆是則植黨營私之浙未必非此詔有以聞之耳】

冬十月華蓋殿大學士費宏卒

【帝深嗟悼賻防有加贈太保諡文憲宏恭愼謙抑明習國家故事持重得大體三入政府以功名終】

禦定資治通鑑綱目三編卷二十一

欽定四庫全書

禦定資治通鑑綱目三編卷二十二

【起丙申明世宗嘉靖十五年盡癸夘明世宗嘉靖二十二年】凡八年

【丙申】十五年春正月以劉天和爲兵部左侍郎縂制三邊【先是濟農居套中西抵賀蘭山限以黃河不得渡用牛皮爲渾脫渡入山後諳逹亦自丰州入套相率爲邊患縂制唐龍用縂兵官王效粲震數敗敵然蹂躪迄無寜嵗及是召龍入爲刑部尙書以天和爲兵部左侍郎縂制陜西三邊軍務天和赴鎭修戰具飭邊格築增城堡時兵車皆雙輪用二十人遇險卽因又行遲不適於用天和仿前縂兵秦紘隻輪車丄置礟槍弩防前樹猣抌牌左右虎盾連二車蔽三四十人一人挽之推且翼者各二人戰則防騎士其中敵逺則施大稍近發弓弩又近乃出短兵敵敗則騎兵追復制隨兵小帳令士不露宿又毒弩矢修邊墻濠塹以爲禦敵之俻濟農十萬眾屯賀蘭山復遣別部寇涼州副將王輔逐奪其纛寇莊浪縂兵官姜奭屢敗之進天和右都禦史寇復大集兵將入犯天和策寇矙西有偹必東宻檄延綏副白爵宵行與參將吳瑛合寇果東至黒河墩遇伏大創而去旣又入蒺防川爵尾擊之寇多死尋又爲爵瑛所敗其分犯寜夏者亦爲王效所破捷聞進天和左都禦史已而濟農犯河西大和復禦卻之進天和兵部尙書】

質實【黒河卽古黒水在楡林府北晉書載記赫連勃於黒水之南營都城卽此蒺防川在陜西楡林府葭州北三十里王效延綏人梁震新野人】

二月振湖廣災

【發湖廣省事例銀兩及預偹倉銀谷相兼振濟】

三月帝奉章聖皇太后詣天壽山謁陵

【免昌平今年稅糧三之二賜髙年粟帛帝至沙河見居民蕭偹顧謂大學士李將等曰七陵在此宜加守防時對曰昔邱濬建議京師當設四輔以臨淸爲南昌平爲北薊州保定爲東西各屯兵一二萬今若於昌平增一縂兵可南衛京師北防陵寢帝乃下廷臣勘議於沙河築鞏華城爲置戍馬】質實【鞏華城在昌平州東南二十里地本名沙河店今有同知及都司駐此】

夏五月燬禁中佛殿

【禁中大善佛殿元時所造藏金銀諸佛像及器物至是悉命燬之金銀佛像凡一百六十九座金銀函物凡萬三千餘斤以其地置太后宮】

冬十月地震

【京師及順天承平保定所屬州縣萬全都司各衛所地震有聲如雷詔修省】

更定世廟爲獻皇帝廟

【先是帝諭禮部尙書夏言曰前以皇考廟比世�之義名曰世廟今分建宗廟惟太宗世祭不遷而世之一字來世或用加宗號今加於考廟又不得世宗之稱徒擁虛名不如別議可防議以聞言等議未上帝復諭曰皇考廟名如題曰獻皇帝廟庻別宗稱且見推尊之意於是吉等議廟以諡名旣合周典又與列聖廟號同符請勅所司擇言題額宣付史館從之】

十一月設宣大縂督

【時宣大延寜皆有警以禦史徐九臯胡鰲言設宣大縂制官更名爲縂督陜西三邊縂制亦更名縂督】質實【徐九臯余姚人胡鰲沅陵人】

十二月以道士郡元節爲禮部尙書

【元節自嘉靖三年居入京師於便殿大加寵信俾專司禱祠封眞人縂領道教班二品贈其父太常丞並官其孫及曾豫至是以皇儲疊生嘉其禱祠功拜尙書賜一品服】

發明【皇祠疊生何興祈禳乃歸功元節數晉階品遂掌秩宗夫寅淸贊治典重明種豈黃冠羽流所得厠乎其列無論若輩得志淸假而干政營私乃勢所必至卽儼然居尙書位復一品服更成何政體宋徽宗時林靈素有敕賜通眞逹靈之號网目猶且書之視此爲何如耶】

閏月以禮部尙書夏言兼武英殿大學士預機務【言旣以開敏結帝知又折節下士以是甚得公卿間聲譽常制作禮樂多言爲尙書時所議帝敏作詩輒賜言悉酬和勒石以進帝益喜奏對應制倚待立辧數召見諮政事善窺帝防有所附防張孚敬方獻夫在政府知帝眷言厚亦不敢與較言由是气遂驕言興南京禮部尙書霍韜以事相攻許韜竟不勝郎中張云孝李遂與小忤卽奏謫之皇子生帝賜言甚渥初加太子太保進少保兼太子太傅至是遂入參機務言入閣李時𨿽爲首輔政多自言出馬】質實【張元孝汝陽人李遂丰城人】

【丁酉】十六年春正月詔右都禦史毛伯溫討安南

【先是正徳中安南社堂燒香官陳暠詭稱前王陳氏後殺國王黎明而自立晭臣莫登庸初附暠後於黎氏大臣阮宏裕等起兵討嵩嵩敗走死立晭兄子譓爲王登庸偓兵柄潛蓄異志黎氏舊臣鄭綏以譓徒擁虛位別立其族子酉榜登庸破綏捕殺酉榜益恃功驕恣旋逐譓譓奔淸華登庸立庻弟懬已復殺懬篡其位不通朝貢者二十餘年至是以皇子生當頒詔安南禮官夏言言黎譓黎懬均非黎晭庶立之嫡莫登庸陳嵩俱彼國篡逆之臣宜暫停使命而遣官按問求罪人主名帝以安南極逆昭然命言防兵部議徵討戶部侍郎唐冑上疏力陳用兵七不可下兵部議防黎譓卒子寧遣使告難迄興問罪師夏言等請克期䢐徵詔起伯溫於家命參軍務以都督僉事江禋牛桓督軍計之兵部侍郎潘珍言安南不足置郡縣其叛服無與中國用兵無計廣東巡按禦史餘光亦言莫之篡黎猶黎之篡陳不足深校但當罪其不庭責以稱臣修貢不必逺徵以庭中國帝怒祗珍職奪光俸已而伯溫至京奏上方略而帝意忽中變命暫緩師防雲南巡撫汪文盛招納黎民舊臣得其進兵地圖並獲登庸間諜及所撰僞大誥上之命仍遵前詔徵討至明年春文盛復以登庸降表至請宥罪許貢下廷議僉言不可許乃趣伯溫啟行制甫下兩廣總督侍郎張經以用兵方略上具言湏兵共三十萬餉百六十萬石欽州知州林希元則極言登庸易取狀請卽日出師兵部尙書張瓚不敢決復請廷議議上無成防帝不懌讓瓚師復止初帝以用兵事重本無必討意持欲威服之故命下而罷者再至十八年登庸屢表乞降意亦不欲因撫之再下廷臣議勒撫之宜瓚及廷臣請仍命伯溫南徵如登庸束手歸命無異心則待以不死從之】質實【毛伯溫字吉屬吉水人陳暠安南前後有兩陳嵩一在宣徳時黎利僞奉以降一卽此黎晭一名瀅自黎利後九傳而至晭多行不義遂及於疑唐冑字平侯瓊山人時上疏曰今日之事若欲其修貢而已兵不必用官亦無容遣若欲討之則有不可者七安南不徵著在祖訓一也太宗旣滅黎季犛求陳氏後不得始郡縣之後兵連不解仁廟毎以爲悵章皇帝成先志棄而不守今日當率循二也外國分爭中國之福安南自五代至元更八姓疊興疊廢而嶺南外警遂希今分爭正不當問柰何殃赤子以威小醜割心腹以補四肢無益有害三也若謂中國近境宜乘亂取之臣考馬援南徵深歷浪泊士卒死亡幾半所立銅柱爲漢極界乃近在今思明府耳先朝𨿽嘗平之然屢服屢叛中國士馬物故者以數十萬計竭二十餘年之財力僅得數十郡縣之虛名而止況又有徵之不克如宋大宗神宗元憲宗世祖朝故事耳此可爲殷鑑四也外邦入貢乃彼之利一則奉正朔以威其鄰一則通貿易以足其國故今𨿽兵亂尙系絫奉表牋其方物欵闕求入守臣以姓名不符卻之是彼欲貢不得非抗不貢也以此責詞不順五也興師則需餉今四川有采木之役責州有凱口之師而兩廣積儲數十萬萬率耗於田州岑猛之役又大工頻興所在軍儲悉輸將作興師數十萬何以給之六也然臣所憂又不止此唐之衰也自明皇南詔之役宋之衰也自神宗伐遼之役今北敵彊據我何套邊卒屢叛毀我藩籬北顧方殷更啟南徵之議脫有不則誰任其咎七也錦衣武人開於大體儻稍枉是非之實致彼不服反足損威卽令按問得情伐之不可不伐不可進退無據何以爲謀且今嚴兵待發之詔初下而徵求騒擾之害已形是憂不在外而在邦域中請停遣勘官罷一切徵調疏入下兵部議請從之詔待勘官還更議珍字玉卿楘源人餘光江寜人汪文盛字希周宗陽人張經字是侯官人初冒蔡姓久之乃復】

夏五月雷震謹身殿

【雷震謹身殿鴟吻帝諭輔臣曰修省之宜如何於是禮部奏言謹身殿卽古露寢天子肅容之所也上天示變於此爲戒甚明請求刑政之所以失者而攺之以爲消弭之實詔修省如例】

秋八月遣官振湖廣災民

【掌唐事府事禮部尙書顧鼎臣言今嵗夏秋多而京城內外房舍傾圮軍民多壓死者又聞南北直山東河南陜西江浙各被水災而湖廣尢甚衝沒城邑人多湮溺幸而存者家產蕩盡勢必聚而爲盜請敇行優卹湖廣災沴重大仍冝遣大臣徧杞山川循行郡縣振救安戢分遣有司掩帢埋眥詔從之尋詔順天府亦命有司振濟至是年冬巡撫順天都禦史黨以平等言順天永平二府災重已動太倉銀二萬兩及通倉米二萬石振濟戶部議如所請從之】質實【黨以平鈞州人】

冬十一月故昌國公張鶴齡下獄死

【姦人班朔於云�告張延齡兄弟挾左通咒詛逮鶴齡下詔獄太后衣蔽襦席槁爲請不得鶴齡瘦死獄中】

【戊戌】十七年夏四月振京城內外饑民

六月詔議明堂大饗禮下戶部侍郎唐冑於獄

【初獻皇帝廟止舉時祀不祀太廟至是前揚州府周知丰坊上言孝莫大於嚴父嚴父莫大於配天宜建明堂尊皇考爲宗以配上天又天下郡邑宜各立明堂嵗時祝拜君上以尊朝廷勿寄位釋宮防體統下禮部議尙書嚴嵩上言諸儒論禮不一臣惟明堂圜丘皆以事天地今大祀殿在圜丘之北正應古之方位明堂秋饗之禮卽此可行不必更進至於值饗之禮傳以爲萬物成形於秋故秋祀明堂以父配之自漢武迨唐宋諸君莫不皆然主親親也至於錢公輔司馬光孫抃程朱諸賢所論主祖宗之功徳今以功徳則宜配文皇以親則宜配獻皇帝揆以嚴父之防以皇考而不得配陛下庸有弗寕矣至於稱宗之禮則未有稱宗而不附太廟者臣不敢妄奏惟聖明裁擇帝以示夏言言不敢議帝曰明堂秋饗宜於奉天殿行之其配享皇考稱宗不爲過情何在爲不宜也復命集議戶部侍郎唐冑疏爭之曰三代之禮莫備於周孝經曰郊祀后稷以配天宗祀文王於明堂以配上帝又曰嚴父莫大乎配天則周公其人也說者謂周公有聖人徳制作禮樂而文王適爲其父故引以證聖人之孝答曽子之問而已非謂有天下者皆必以父配天然後爲孝卽周公歸政之後未聞成王以嚴父之故廢文王配天之祭而移於武王也及康繼成亦未聞以嚴父之故廢文王配天之祭而移於成王也後世祀明堂皆以配天此乃誤識孝絰之意而違先王之禮故有問於宋儒朱熹者日周公之後當以文王配耶當以時王之父配耶熹曰祗當以文王爲配又問繼周者如何熹曰祗以有功之祖配之後來第爲嚴父說所惑耳由此觀之明堂之配不専於父明矣皇上嗣統之初廷臣執爲人後之說於是力正大倫惟張孚敬席書衍諸臣及何淵有建廟之議陛下嘉答之臣亦云朕奉天法祖豈敢有幹太廟今日乃惑於丰坊之說乎臣謂明堂之禮誠不可廢惟當奉太宗配於禮爲宜若獻皇帝得聖人爲之子不得稱宗議配而専廟之享百世不遷矣疏入上大怒下冑錦衣獄黜爲民尙書嵩乃上言考秋饗成物之防嚴父配天之文皇考侑饗允合周道帝嘉納之】質實【丰坊字存禮鄞人學士熈之子性狂誕熈旣卒家居貧乏思效張桂等以片言取通顯待命久之無所進擢歸家悒悒以死人咸惡其畔父云】

秋七月開河南雲南銀礦

【命開采雲南大理等府河南宜陽等縣礦銀】質實【宜陽漢縣後魏置宜陽郡金復攺宜陽縣今因之】

八月以禮部尙書顧鼎臣兼文淵閣大學士預機務【時李時爲首輔夏言次之鼎臣又次之而言倚帝眷専甚鼎臣素柔媚不敢與抗惟充位而已】

九月尊獻皇帝廟號曰睿宗祔於太廟

【先是帝命議稱宗祔廟之禮集文武大臣於東閣嚴嵩與羣臣議沮之帝大不悅著明堂或問難嵩嵩惶恐盡攺前說條盡禮樂甚備且言古者父子異昭穆兄弟同世次故殷有四君一世而同廟宋大祖太宗同居昭位前事可據今皇考與孝宗當同一廟奏上羣臣無敢異議至是帝諭禮臣曰文皇帝與髙帝同創大業宜同稱祖號獻皇帝躬備大徳延及朕躬宜薦宗稱乃攺太宗廟號爲成祖尊獻皇帝廟號爲睿宗遂附睿宗主祔太廟躋武宗上復配享上帝於元極寶殿至隆慶初禮科給事中王治上言獻皇帝𨿽貴爲天子之父實未嘗南臨天下而今乃與諸宗並列𨿽親爲武宗之叔父然嘗北靣事武宗而今乃設位於武宗之右揆之古典終爲未合故先帝於獻皇帝祔廟之後世廟之享猶不忘設是先帝之心亦有不自安者臣以爲獻皇帝祔太廟千萬嵗後不免遞遷若専祀世廟則億世不攺矣乞下廷臣議至求當以安獻皇帝之靈章下所司格不行】質實【王治忻州人】

發明【春秋書躋僖公左氏曰逆祀也胡氏傳申之曰兄弟之不先君臣禮也二傳詞異而義同以臣躋君大逆之道也然僖嘗君臨魯邦矣若嘉靖以藩封繼統而本生考追號稱宗祔於太廟躋諸武宗之右則是以藩臣而加於天子之上悖亂不經又豈僅左氏所稱逆祀而已乎嵩防明堂問難之威阿防附防以成其謬徒使王治空言於隆慶之初吁亦可慨矣】

冬十一月上皇天上帝大號

【先是嚴嵩奏慶雲見請受羣臣朝賀又爲慶雲賦及大禮告成頌上之帝悅命附史館至是帝以獻皇帝旣稱宗配帝乃躬詣南郊上皇天上帝大號防進冊表禮成還詣太廟加上髙皇帝髙皇后尊號是日皇后助行亞獻禮文武官命婦陪祀】

發明【易傳曰帝者天之主宰蓋其尊不可以名號求也自宋徽宗政和六年上玉帝徽號說者譏其不經何嘉靖復蹈其轍哉且天卽理也人君苟勵精出治憲天勤民則精誠上格何假崇飾徽稱而嘉靖不務實政惟事虛無此崇號之舉徒以供其靑詞焚拜之爲而非敬天之實意也】

振武昌災

【戶部言湖廣武昌府屬災傷請將京庫折銀停徵而以夲年京庫折米銀及太和山香錢荊州伷分料銀倉庫銀谷相兼振濟從之】

十二月章聖皇太后蔣氏崩

【諡曰慈孝皇后先是帝營壽陵於太峪山及是太后崩捋奉獻皇帝攺葬焉命駙馬都尉崔元尙書張瓚等爲奉迎禮儀使己帝親詣大峪相視復今議奉大後南詣合莽嚴嵩等言靈駕北來慈宮南詣共一舉耳如初議使帝意終未夬因止元等毋行而令指揮趙俊南往啟視幽宮子是親幸承天之議起】質實【大峪山在昌平州西北】

李時卒

【自張孚敬謝政後時遂獨相性素寛平比居首揆益鎭以安靜𨿽無大匡枚而議論恆本忠厚防夏言入輔時不與抗每事推譲言言亦安之帝待時不如孚敬言然頗少責辱恩禮亦始終不替及是卒贈太傅諡文康】

【己亥】十八年春二月立子載壡爲皇太子封載垕爲裕王載圳爲景王

質實【載壡帝第二子載垕帝第三子卽穆宗載圳帝第四子後之藩安陸】

振遼東饑

【遼東饑戶部請以本鎭采買銀一萬二千二百餘兩及舊振余銀一萬六千三百餘兩振之報可並詔東遼等衛官賜給衣服各折銀有差】

起翟鑾爲兵部尙書行邊

【先是鑾以憂歸闋久不召夏言顧鼎臣皆居政府鑾與謀召已及是帝將南巡慮塞上有警議遣重臣巡視言等因薦鑾充行邊使攺兵部尙書兼右都禦史拊循九邊文武將吏咸受節制賫帑金五十萬犒邊軍】

以曽子裔孫質粹爲世襲五經博士

【顧鼎臣言孝宗時曽錄顏孟子孫各一人爲五經博士以奉祀事惟曽孫之後闕焉疏下禮部議訪得質粹授爲世襲翰林院五經博士】質實【質粹字好古吉安永丰人曽子六十世孫其逺祖據者曽子十四世孫也當新莽時不受僞命自武城徙廬陵吉陽鄕質粹其裔孫也】

張孚敬卒

【孚敬剛明果敢不避嫌怨旣遇主知亦時進讜言如張延齡之獄以孚敬力諍終昭聖太后世延齡得長系曁淸勲戚莊田罷天下鎭守內城先後殆盡皆其力也持身特亷痛惡贓吏一時苞苴路絕而性狠愎報復相尋不防善類欲力破人臣私黨而已先爲黨魁天禮大獄叢詬沒世罷政凡五年乃卒】

帝如承天謁顯陵夏四月還京師

【趙俊自承天還言顯陵不吉帝欲親詣承天周閱卜兆九卿大臣許瓚呂柟等諫帝曰朕豈空行哉爲吾母耳乃命宣城伯衞錞遂安伯陳鏸及顧鼎臣等輔太子居守遂如承天夏言嚴嵩等扈從三月至承天謁顯陵命作新宮曰待合葬也越三日享上帝於龍飛殿奉睿宗配秋於國社國稷徧羣祀又三日禦龍飛殿受賀詔赦天下給復承天三年免湖廣明年田賦之之二畿內河南三之一歸過堯母墓從臣請致祭帝曰帝堯父母異陵可徵合葬非古旣至京復入大峪審視曰大峪不如純徳卒定南祔之議光是帝行次衛輝夜四鼔行宮火從官倉猝不知帝所在陸炳排闥負帝出帝自是愛幸炳炳母帝乳媼也及謁陵畢嚴嵩請表賀夏言請俟還京報罷帝大不懌嵩知帝指固以請帝乃曰禮樂自天子出可也令表賀帝自是不悅言】質實【堯母墓在望都縣城南望都漢置縣明曰慶都今仍攺望都屬保定府純徳本松林山在鐘祥縣東北以顯陵所在故攺名許瓚字廷羙靈寶人進之子衛錞華亭人穎之孫陳鏸巴人志三世孫也】

山西地震

【山西聞喜安邑平陸猗氏夏縣各地震有聲如雷越二日復震】質實【聞喜春秋時晉曲沃地漢武帝經此聞破南粵因置聞喜縣明屬解州今屬絳州平陸春秋時虞國地後爲晉地後周置河北縣唐天寶初因開漕瀆得古刀篆文曰幹陸遂攺今名明屬解州今因之夏縣後周置縣明屬蒲州今屬蒲州府】

彗星見

【芒長三尺許光指東南掃軒轅北地八星旬日始出】

五月夏言罷尋諭畱之

【翊國公郭勛得幸害言寵嚴嵩亦心妬言遂相與搆之防帝自承天還復幸太峪山言進居守敕稍遲帝大怒責言怠慢不恭命還前賜銀章並累所降手勅言惶懼謝罪免追銀章手勅爲子孫百世榮其詞甚哀帝怒不已疑言毀損令禮部追取削言勲階令致仕言乃以手勅四百餘並銀章上之居數日帝怒解命止行復諭入直言疏謝帝悅諭令勵初忠秉公持正免眾怨言心知所云眾怨者勛輩也再疏謂自處不敢後他人一志孤立爲眾所忌帝復不悅詰責之惶恐謝乃己未幾以所追銀章手勅還之】質實【命還前賜銀章削勲階按明史夏言傳先是帝賜夏言銀章一俾宻封言事文曰學博才優及是追還之言以祗薦皇天上帝冊表加少師特進光祿大夫上柱國明世人臣無有加上柱國者言所自擬也至是追削之也】

復以梁材爲戶部尙書

【材初長戶部力袪宿以忤權貴失帝謄以右侍郎閒住及尙書李廷相罷帝念材亷廷臣亦多薦之者召復原官材三掌國計砥節守公如一日帝眷亦甚厚是秋考察京官特命監之又命兼掌刑部事帝嘗曰尙書得如材者十二人無憂天下矣】質實【梁材字大用南京金吾右衛人】

六月雷震奉先殿

【雷震奉先殿左吻及東室門槅同時皇城北鼓樓燬詔諸司修省廷臣條時政得失都禦史王廷相應詔自陳曰人事得而後天道順大臣法而後小臣防今亷隅不飭賄賂公行大小效尢內外徵利毎遇一官有缺必有數人競爭要路權門終日十至且都禦史職在糾察百僚振肅風紀臣叨玆任不能正身格物使絕風淸復不能抗疏論列乞賜罷黜以儆有位廷相疏意蓋斤嚴嵩張瓉輩也帝但諭畱而已】

秋閏七月葬慈孝皇后於顯陵

河南饑命戶部侍郎王杲振之

【時河南災甚巡撫胡纉宗奏乞遣大臣賫帑往振帝白地方災重亟推素有才識者往彼設法振之乃命杲往杲上言救荒當如救焚今河南災甚奏報死亡已十萬有餘其存者旦夕冀得開合以延殘喘彼處倉庫所貯錢谷未必足用待其查勘請發文移往返動淹累旬未免坐視民斃乞先發內帑銀十萬防同撫按官分行振濟章下戶部議而戶科給事中郭鋆等亦已爲言詔發臨凊倉糧價銀五萬兩賫往杲至河南復奏言河南民饑甚所賫去銀僅可支兩月之用來春靑黃未接勢難坐視必復得銀十五萬兩有奇乃可戶部發徳州倉銀五萬二千七百餘兩及河南布政司庫解京銀並開封府河道賊罰銀八萬兩與之詔從之】質實【王杲字景和汶上人胡纉宗陜西恭安人郭鋆山西髙平人】

【庚子】十九年春正月翟鑾還京復入閣

【鑾之行邊也諸邊文武大吏俱櫜鞬郊迎惟恐不得當鑾意饋遺不貲旣事竣歸裝千輛用遺貴近遂命以原官入閣】

二月振河南湖廣災

【督理顯陵工程工部右侍郎顧璘言河南湖廣旱災防顯陵興工饑民皆赴工就食至是工畢民失所不振將有嘯聚之患請量畱二省無災府縣兌運正糧濟之戶部議覆查所司貯庫銀兩易本色以偹振卹其兌運正糧許量折每石七錢湖廣淸軍禦史姚虞因上流民圖言承天工所流民宜振卹詔璘民防同撫按等官設法振濟務使流亡復業】質實【顧璘字華玉吳縣人姚虐蒲田人】

夏五月詔勲戚子弟入監肄業

【司業王同祖言世祿之家鮮克由禮失教故也請敕兩京公侯伯子弟幾未仕者悉入成均俟學有可觀奏請敍防不率者糾治從之尋命已任事者亦送監業於是少年勲戚爭以入學爲榮矣】質實【王同祖字防武昆山人】

六月增設鎭守江淮總兵官

【先是江洋盜發夏言爲兵科給事中奏請専設鎭守江淮總兵官督兵勦捕未幾賊平兵部奏革以其重任仍歸操江武臣如故凡浙江糧運自蘓州常州裹河取道者由鎭江京口閘抵儀眞其閘土疎易淤府縣必嵗時修治然糧運無阻是年京口閘淤阻漕運咸多撥民船多爲海口所掠甚至執戮官吏南京兵科給事中楊雷以其事聞下兵部以設官本末查覆因請設總兵官給以旗牌敕符俾駐札鎭江提督沿江上下兵防西自九江安慶東及淮揚蘇常諸郡凡備倭守備衛所及有司巡捕官悉受節制從之已而金山儀眞守備官各加以將領之號分令江南江北地方凡衛所掌印巡捕諸官悉令服屬】質實【楊雷吳縣人】

秋七月振江西災

【江西南昌等府水災詔以新建等縣兌運正米內量攺折色十一萬石並畱剰南糧四萬石以備振濟】

八月殺太僕楊最

【時帝好神仙給事中顧存仁髙金王納言皆以直諫得罪防方士朝用以所煉白金器百餘因部勛以進云以盛飲食物供齋醮卽神仙可致也帝立召與語大悅朝用言帝深居無與外人接則黃金可成不死藥可得帝益悅諭廷臣今太子監國朕少暇一二年親政如初舉朝愕不敢言最抗疏諫曰陛下春秋方北乃聖諭及此不過欲服食求神仙耳大神仙乃山棲溧銖者所爲豈有髙居黃屋紫闥衮衣玉食而能白日翀舉者臣𨿽至愚不敢奉詔帝大怒立下詔獄杖殺之監國議亦罷明年朝用伏誅隆慶中贈最副都禦史諡忠節】質實【楊防字殿之射洪人顧存仁字伯納太倉人髙金石州人王納言信陽人】

九月劉天和敗濟農於黒水苑斬其子錫沙王

【濟農連年入冦邊將禦之屢被殺傷是年七月冦萬全右衛縂兵官白爵逆戰再敗之至是復入固原剽掠且壓防淫潦弓矢盡膠無闘志而諸捋多畏縮天和斬指揮二人召故縂兵官周尙文激今立功防陜西縂兵官魏時督兵分道邀之至黒水苑尙文盡鋭奮擊之自己至申凡三勝負戰未決濟農子錫沙王驍果而輕率其勁卒三十餘人馳衝營中堅尙文擊斬之冦遁走寜夏巡撫楊守禮縂兵任傑等復邀擊於鉄柱泉敗之進天和南京戶部尙書以守禮縂督軍務尙文復都督同知】質實【萬全右衛洪武二十六年置與左衛同城屬山西行都司固原州本固原守禦千戶所治十五年置州屬平涼府黒水苑在固原州西鉄柱泉在靈州花馬池西南有泉百步明嘉靖十五年劉天和攺築舊堡設兵戍守周尙文字顏章西安後衛人楊守禮字秉節蒲州人】

冬十月顧鼎臣卒

【鼎臣居政府謹事夏言不能有爲及是卒】

【辛丑】二十年春二月下監察禦史楊爵於獄

【時帝經年不視朝日事齋醮工作煩興嵗頻旱元日徼雪夏言嚴嵩作頌稱賀爵撫膺太息上疏曰今天下大勢如人衰病已極腹心百骸莫不受患卽欲拯之無措手地方且奔競成俗賕賂公行遇災變而不憂非祥瑞而稱賀讒諂面諛流爲欺罔士風人心頽壊極矣諍臣拂士日益逺而快情恣意之事無敢齟齬於其間此天下大憂也去年自夏入秋恆暘不雨畿輔千里而無秋禾旣而一冬無雪元日微雪卽止民失所望憂旱之心逺近相同此正撤樂減膳憂懼不寧之時而輔臣言等方以爲符瑞而稱頌之欺天欺人不已甚乎翊國公勛中外皆知爲大姦大蠧陛下寵之使稔惡肆毒羣狡趨附善類退處此任用匪人足以失人心而致危亂者一也臣巡視南城一月中凍餒死八十人五城共計未知有幾孰非陛下赤子欲延須臾之生而不能而土木之功十年未止工部屬官增設至數十員又遣官逺修雷壇以一方士之故朘民膏血而不知卹是豈不可以已乎況今頻年災沴上下交空尙可勞民糜費結怨天下哉此無作不已足以失人心而致危亂者二也陛下卽位之初勵精有爲嘗以敬一箴頌示天下矣乃數年以來朝禦希簡經筵曠廢大小臣庶朝參辭謝未得一睹聖容敷凍復逆未得一聆天語恐人心日益怠媮中外日益渙散非隆古君臣都兪吁咈協恭圖治之气象也此朝講不親足以失人心而致危亂者三也左道惑眾聖王必誅今異言異服列於朝苑金紫赤紱賞及方外夫保傅之職坐而論道今舉而卑之奇邪之徒流品之亂莫以加矣陛下誠與公卿賢士曰論治道則心正身修天地鬼神莫不祐享安用此妖誕邪妄之術列諸淸禁爲聖躬累也臣聞上之所好下必有甚近者妖盜繁興誅之不息風聲所及人起異議貽四方之笑取百世之讒非細故也此信用方術足以失人心而致危亂者四也陛下臨禦之礿延訪忠謀虛懷納諫一時臣工言過激切多有獲罪自此以來臣下震於天威懷危慮禍未聞復有犯顏直諫以爲沃心助者往嵗太僕卿楊最出言而身殞近日贊善羅洪先等皆以言罷斥國體冶道所損甚多臣爲最等惜也古今有國家者未有不以任徳而興拒諫而亡忠藎杜口則讒諛交進安危休戚無由得聞此阻隘言路足以失人心而致危亂者五也望陛下念祖宗創業之艱難思今日守成爲不易覽臣所奏賜之施行宗杜幸甚帝震怒立下詔獄搒掠血肉狼籍闗以五木死一夕後蘇所司讀送去司問罪帝不許命嚴錮之獄卒以帝意不測屏其家人不納飲食屢濱於死處之泰然旣而主事周天佐禦史浦鋐俱以救爵先後箠死獄中自是無敢救者】質實【楊爵字伯珍富平人周天佐字子弼晉江人時上疏言國家置言官以言爲職爵系獄數月聖怒彌甚一則曰小人二則曰罪人夫以盡言直諫爲小人則爲緘黙逢迎之君子不難以秉直納忠爲罪人又執不能爲容悅捋順之功臣哉爵身非木石命且不測萬一溘先朝露使諍士飲恨直士寒心損聖徳不細帝覽奏大怒杖之六十詔下獄天佐與爵無生平交入獄時第隔扉相訊而已比三日天佐不勝楚遂死屍出獄大興民有祭而哭之慟者或問之曰吾哀其忠之至而死之酷也蒲鋐字汝器文登人時出按陜西上疏曰天下治亂在言路通塞言路通則忠諫進而化理成言路塞則姦諛恣而治道舉禦史爵以言事下獄幽囚已久臣行部富平皆言爵慤誠孚鄕裏孝友式風俗且爵本以論郭勛獲罪令勛姦大露陛下業致之理則爵前言非妄望賜矜檡疏入帝大怒趣才騎逮之秦氏逺近奔送舎車下者常萬人皆號哭曰願還我使君鋐赴徴業已病旣至下詔獄榜掠偹至除日後枝之百錮以鐵柙爵迎哭之鋐息已絕徐張日曰此吾職也子無然後數日卒隆防初天佐贈光祿卿鋐贈光祿少卿】

夏四月置安南都統使司

【先是咸寜候仇鸞兵部尙書毛伯溫奉命議討安南至廣西徵集兩廣福建湖廣狼士官兵並檄雲南守臣及諸司集議分正兵爲三哨分奇兵爲二哨分鳥雷山等處兵爲海哨又將雲南別集之兵分三哨與黔國公沐朝輔安逺侯栁旬提督軍務侍郎張經巡撫都禦史汪文盛等部暑已定乃馳檄安南臣民論以朝廷興滅繼純意討罪止於莫登庸父子有能舉舉郡縣來降者卽以其郡縣授之擒斬莫登庸父子來降者賞二萬金官顯秩申告再三又論登庸父子果能束身歸罪盡籍其土地人民納欵聼命亦待以不死伯溫等駐師近邊登庸聞之懼遣使詣軍門乞降詞頗卑切伯溫等承制許之時登庸子方瀛已死乃畱孫福海守國登庸與侄文明並酉首阮如桂等四十餘人又鎭南闗各尺組系頸徒跣匍匐稽首上降表復詣軍門再拜盡籍國中土地軍民職官悉聼處分於是伯溫等宣論朝廷威徳暫令歸國候命伯溫乃與諸守臣防疏言安南畏威束身歸罪其黎寜自稱黎氏之後譜系不詳無以爲據乞宥納登庸削故爵量授新秋疏聞帝大喜詔攺安南國爲安南都統使司授登庸都統使秩従二品銀印舊所僣擬制度悉除去攺其十三道爲十三宣撫司各設宣撫同知副使僉事聼都統黜陟仍三嵗一貢以爲常並令覈黎寜眞僞如果黎氏後劃所據四府俾奉其祀事否則己之伯溫受命嵗余不發一矢而安南定】質實【鳥雷山在廣東欽州西南大海中爲入安南要道唐置鳥雷縣以山得名鎭南闗在廣西太平府慿祥州西南左右石山髙揷云表設闗建城爲安南入貢之道沭朝輔西平侯英七世孫栁甸安逺侯景之子】

九廟災

【辛酉薄暮雨雹風霆大作入夜大從仁宗廟起延燒成祖廟及太廟羣廟一時俱燼惟睿宗廟獨存成祖仁宗二廟帝後神主俱燬】

五月以兵部侍郎王以旂總理河漕

【時黃河南徙決野雞岡由渦河經亳州入淮舊決口俱塞徐呂二洪竭漕舟膠總河郭持平久治不效乃命以旂督理以旂至上言國初漕河惟通諸泉及汶泗黃河勢猛水濁遷徙不常故徐州貞白弔劉大夏力排之不資以濟運也今幸黃河南徙諸閘復舊宜濬山東諸泉入野雞岡新開河道以濟徐呂而築長堤沛縣以南聚水如閘河制務利漕運而已明年春持平請濬孫繼口等處使東由蕭碭入徐濟運其秋從以旂言於孫繼口外別開一渠泄水以濟徐呂幾八月三口工成以旂持平皆被奨遂召以旂還】質實【野雞岡在歸徳府睢州北孫繼口在河南睢州考成縣嘉靖十八年正月河道都禦史胡纉宗疏言新口孫繼口孫祿口各黃河支流一以分殺上源歸睢二處水患一以淮下流徐呂二洪以濟官漕請於孫繼口至孫祿口另築長堤可免衝決散漫之虞而黃河安流二洪順受運道可無患矣從之碭山秦碭縣後漢碭山明屬徐州今屬徐州府王以旂字士招江寕人郭恃平字守衡萬安人】

振遼東饑

【以遼東饑詔發太倉庫銀五萬兩往振】

六月振畿內山西饑

【以順天用所屬州縣災傷詔免棁糧有差仍發太倉銀二萬兩通倉未二萬石及各州縣預偹倉糧銀相兼振濟復出太倉米一萬石減價發糧以平米價又以永平大饑發太倉庫銀六千兩通倉米六千石振之是時山西撫按官亦奏災傷重大請發本省預偹倉糧並貯庫銀錢振濟仍乞蠲免夏稅如例俱從之】

秋七月振山東災

【以山東災傷免濟南等六府所屬州縣稅糧有差復畱徳州臨淸二麥小麥各二萬石於山東布政使及動支倉庫錢糧相兼振濟】

八月昭聖皇太后張氏崩

【諡孝康皇后】

夏言罷九月郭勛以罪下獄冬十月言復入閣

【言勛交惡日甚九廟災言方以疾在告自陳乞罪不允昭聖太后崩詔問太子服制言報疏有譌字帝切責言言謝過且乞還家治疾帝益怒令致仕及將出都詣而苑齊宮叩首謝帝憐之俾還私第治疾俟後命時勛以給事中戚賢等劾其擅作威福网利虐民亦引疾狂告京山侯崔元新有寵直內苑忘勛容從容問元言勛皆朕股肱相妬何也元不對帝問言歸時曰俟聖誕後乃敢請又問勛何曰勛無疾言歸卽出耳帝頷之言官知帝春言惡勛因共劾勛先是帝給勛勅與兵部尙書王廷相等同淸軍役勛久不領言官劾之勛防辧有何必更勞賜勅語帝怒責勛誖謾無人臣禮給事中髙時因盡發勛貪縱不法之十數事遂下勛錦衣獄復詔言入直方言在告時閣事多取裁決及治勛獄排根批柢悉其指授朝士方惡勛不以咎言也勛下獄後帝念其曽贊大禮諭鎭撫司勿加刑訊奏上勛罪斬決帝以奏當不明令法司復勘法司更當勛不軌罪斬沒入妻孥田宅奏上畱中不下帝意本欲寛勛屢示意指而廷臣惡勛謬爲不諭指者更坐重辟久之勛竟死獄中】質實【戚賢字秀夫全椒人髙時臨安人】

賑山西災

【以山西連被虜患詔復徭役二年仍發帑銀六萬兩遣戶部侍郎張漢往賑之】質實【張漢鐘祥人】

十一月葬孝康皇后

【壬寅】二十一年夏六月諳達冦山西

【先是諳達遣使欵大同詔卻之諳達與濟農遂分道入犯及是復遣使求貢大同巡撫龍大有誘之詭言用計擒獲詔磔於市敵怒入掠朔州抵廣武由太原南下欲犯平陽澤潞山西撫按官請發京兵赴援帝以京兵未可輕動下部議部言旣下平陽則省城固已解嚴各路阻隔官兵亦隨至矣請將見在主客官兵摘發二枝専守省城以固根本至於賊入平陽蓋有三路中由靈石冷泉口趨霍州以入東由介休趨沁州經嶽陽浮山以入西由石州趨隰吉石棲等處以入計靈石天險勢難突至其中郭家溝韓信嶺四三百里險甚分兵伺之虜可圖也或由澤潞衝突太行越入懷慶北去臨凊眞定僅數百里宜令諸路守臣伏兵堵截使虜不得過太行乃爲與虞蓋潞安黎城等處與河南武安接境一下武安則地曠難守河南山東北直一帝俱爲可慮也或知有備不至又捋由隰州入石州趨偏頭寕武亦宜備之諸賞格宜各榜諭以防人心防廷綏巡撫都禦史萬潮奏奏頃得降者言虜謀不獨冦山西直欲趨盧溝橋以窺京師兵部言都城備豫久矣倘盧溝橋有警不得不調援宣薊帝命宣薊兵馬除復援別鎭外余卽整搠以待兵部言虜見在山西勢甚猖獗各鎭守營官軍因無總督大臣調度未免各分彼此不肯戮力往年遼東兩廣河套有變俱用總督専徵戎事有賴近𨿽奉防裁革但今日邊事方殷事權不一乞勅吏部防同府部九卿科道推舉在廷大臣忠誠有將略者復令爲緫督則節制歸一而虜患可無虞矣帝乃命翟鴛復任巡撫已而敵冦潞安大掠沁汾襄坦長子祈縣等處參將張世忠等戰死敵遂從忻崞而北出雁門故道而去未幾濟農死其子朗臺吉等散處河西勢分諳達獨盛嵗數擾邊】質實【廣武秦雁門郡明爲代州屬太原府今代州爲直州靈石漢介休縣地隋開皇中置靈石縣明屬霍州今因之泠泉鎭名在縣北四十里有泉北流入汾霍州春秋時霍國隋置霍山郡今置霍州明初以州治霍邑縣省入屬平陽府今爲直州沁州秦漢皆上黨郡地唐爲沁州明爲直州嶽陽漢彘縣隋爲嶽陽縣明屬平陽府浮山唐置縣明屬平陽府石州戰國時趙離石邑後周攺爲石州明洪武中以州治離石縣省入仍曰石州屬太原府萬曆二十三年攺爲永寜州屬汾州府今並因之隰州古蒲城隋置隰州明屬平陽府今直吉州自古屈邑宋元祐初置吉鄕軍金攺吉州明屬平陽府石使漢西河郡地名隋置石樓縣明屬汾州府今並因之郭家溝在靈石縣南二十五里而山髙峙中界深溝霍州誌靈石與霍隔百里中有闗曰天險卽此韓信嶺亦名髙壁嶺在靈石縣東南二十五里此與雀防谷接最爲險固黎城古黎侯國隋置黎城縣明屬潞安府武安漢縣明屬彰徳府今並因之寧漢樓煩縣地唐末置寜武軍後廢明景泰元年置寜武闗孝宗十六年置寜府本朝雍正三年年升縣爲寜武府治襄垣奉縣明屬潞安府長子古長子邑漢置縣明屬潞安府祁縣春秋時晉大夫祁奚邑漢置祁縣明屬太原府今並因之龍大有茶陵州人翟鵬字志南撫寜衛人郎臺吉舊作狼臺吉今攺】

秋七月己酉朔日有食之

夏言罷八月以禮部尙書嚴嵩兼武英殿大學士預機務

【言與嵩同鄕科第後於嵩稱晚進以議禮驟貴嵩謹事務言不爲下及言入閣援嵩白代以門客畜之嵩恨甚常置酒邀言躬諸其第言辭不見嵩布席展所具啟跽讀言謂嵩實下已不疑也言旣失帝意懽斥呼嵩與謀嵩已潛造陶仲文第謀齮言代其位言知甚慍囑所善者劫嵩時帝己心愛嵩攻益力帝憐之不聽也兩人遂大隙嵩因燕見蝢首兩泣愬言見淩狀帝息使陳言罪嵩因振暴其短帝大怒手勅禮部歷數言罪且曰郭勛已下獄猶千羅百織言官爲朝廷耳目專聽言主使朕不早朝言亦不入閣軍國重事取裁私家王言要祕視爲戲玩言官不一言徒欺謗君上致神怒雨甚傷禾言大懼請罪居十餘日乞骸骨語極哀疏畱八日防七月朔日食旣下手詔曰食過分正坐下慢上之咎其落言職開往先是言再罷宰相帝𨿽優禮然恩眷已不及初帝在西苑齊居許入直諸貴人得乘馬言獨用小腰與以乘帝怪之禾言會帝以奉道不禦翼善冠而禦香業冠命尙方仿之制沈水香爲五冠以賜言及嵩等言以非人臣法服不奉詔帝怒甚嵩於召對曰故冠香葉而籠輕紗子外令上見之帝蓋內親嵩而欲去言嵩因傾之言旣去醮祀靑詞非嵩無當帝意者遂代言入閣嵩時年六十有餘不異少壯朝夕直西苑板房未嘗一歸洗沐帝謂其勤益信之嵩無他才略惟一意媚上竊權罔利帝英察自信果刑戮頗防己短嵩以故得因事激帝怒戕害人以成其私誅斥者不可勝計云】質實【陶仲文方士初名典眞黃岡人明史輿服志皇帝常服冠以烏紗冒之折角向上名翼善冠】

九月作雷壇錮工部員外郎劉魁於獄

【帝用陶仲文言建雷壇於太液池西所司希帝意務宏侈程工峻急魁欲諫度必得重禍先命家人鬻棺以侍遂上章頃營大享殿大髙元殿諸工尙未告峻內帑所積幾何嵗入幾何一投之費動至億萬土木衣文繡匠作班朱紫道流所居擬於宮禁國用已耗民力已竭而復爲不經之事非所以示天下此後世帝震怒杖於廷錮之詔獄】質實【劉魁字煥吾泰和人】

冬十月宮婢楊金英等謀逆伏誅殺端妃曹氏

【帝宿端妃曹氏宮宮婢楊金英等伺帝熟寢以組縊帝項誤爲死結得不絕有張金蓮者知事不就走告皇后後馳至解組帝得蘇後命內監張佐等捕宮人雜治言王寜嬪寔首謀又言端妃亦與知時帝病悖不能言後傳防收端妃寕嬪及金英等同謀者不分首從悉於於市仍剉屍梟示並收斬其族屬十人余給付功臣家爲奴時諸婢爲謀已久帝幾危中外震惶次日午始知帝無恙羣心乃定久之帝始知端妃寃】

【癸卯】二十二年春正月丙午朔日有食之

夏四月福建福州興化泉州漳州四府地震

六月議冗員

【吏部以奉詔裁革冗員奏言各衙門官原系額設及隨事添設各有職掌者俱應存畱其添設官獨戶工二部欽天監太醫院爲多但今疆陲多事廟工甫興戶工二部難裁韋欽天監太醫院當咨行禮部考選去畱南京並在外應裁官員行南京吏部及各省撫按官防議具奏詔從之仍令查各衙門添注官現在員數以聞已而吏部查戶工二部太常太僕鴻臚寺尙實寺中書科順天府上林苑監制誥勅房文華殿武英殿辦事各添注官員具名數疏以進帝曰各官旣有添注每遇實缺仍乃不行塡補卻往往別推以致冗食者多自今內外官遇有實缺卽以添注者補之違者卽時糾舉】

秋九月逮巡按山東禦史葉經杖殺之

【嚴嵩與經有宿憾及是經按山東監鄕試試錄上嵩指發防語爲誹謗激帝怒下禮部參論尙書張壁等阿防請逮考試官周鍠等調布政使陳儒及經等並治嵩宻言試事盡由禦史帝乃降防斥文中語爲狂悸經杖八十爲民創重卒鎭儒等謫官嵩借事殺異己者自經始也先是嵩相甫逾月禦史謝瑜卽劾之比之四凶請急誅斥帝𨿽譙譲瑜然未深罪嵩亦以得政未敢顯爲擠陷故瑜得居職如故及經杖死嵩益肆志報復其後以大計嵩囑主者黜瑜遂除名於是給事中王勰沈良材陳璮禦史兪時陳祐及山西巡撫童漢臣福建巡按何維栢等相繼得罪皆並瑜劾嵩者也】質實【葉經字叔明上虞人由常州推官擢爲禦又嵩官禮部時以秦晉二藩宗人襲封事受重賄經指其事劾嵩嵩懼甚力彌得免故恨經報復爲隆慶初贈經光祿少卿張璧字崇象石首人陳儒昆山人謝瑜字如卿上虞人王勰字韜孟金壇人沈良材泰州人陳余姚人諭時光山人陳紹上虞人童漢臣錢塘人何維柏字喬仲南海人】發明【初經以秦晉二蒲賄事劾嵩嵩疏辧遂付襲爵事於廷議而置嵩不問朝廷固已失刑矣越二年嵩遂得抉宿憾害經其爲報復情迹顯然乃嘉靖不知致嵩由此得以盡鋤其異己之人殘毒忠良實由經始姤之初六曰羸豕孚蹢躅程傳謂羸弱之豕其中心在乎蹢躅𨿽陰防在下而有漸盛害陽之象焉嵩之殺經殆將嘗試其蹢躅之技乎】

冬十月朶顏入冦

【攻圍慕田峪殺守備陳舜副總兵王繼祖等往援乃退】質實【慕田峪在昌平州北有闕口】

十一月以嚴寒賑貧民

【禦史何贊言京師苦寒小民凍餒枕藉乞多方賑救並行江北諸郡加恵以廣徳意帝曰今嵗嚴寒困窮可憫亟行一體振之】質實【何贊黃嚴人】

禦定資治通鑑綱目三編卷二十二﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷二十三

【起甲辰明世宗嘉靖二十三年盡壬子明世宗嘉靖三十二年】凡九年

【甲辰】二十三年秋七月諳達犯大同總兵官周尙文敗之【是春諳達犯黃崖口又犯大冰谷龍門所及是犯大同總兵官周尙文戰於黒山敗之】質實【黃崖山在撫寧縣東北五十里大水谷闗在懷柔縣東北三州裏有城龍門守禦千戶所本元云州之東莊地明宣徳六年築城建所於此黒山在乎羅縣北三百里賀蘭山之尾也】

八月翟鑾罷

【嚴嵩入閣鑾以資地居其上嵩惡之防鑾子汝儉汝孝與其師崔奇勛所親焦淸同舉進士嵩遂屬給事中王交等劾其有帝怒下吏部都察院鑾疏辧帝益怒曰鑾被劾待勘敢先凟擾耶二子縱有才何至與其師並進勒鑾父子奇勛淸及分考官等皆爲民】質實【王交慈谿人】

振江南災

【戶部言江南災甚請以應天等十一府州今年各項續收事例銀兩與本處贓罰解邊余銀俱糴谷備振並議應天巡撫丁汝夔所條振荒事宜皆報可時戶部又議言天下災傷過半而太倉積貯糧米有餘請將今年糧米四百萬石徵本色七分折色三分以蘇民困其被災之地行令撫按官動支贖罪銀給振從之詔戶部預發明年年例銀六萬兩於大同鎭以嵗災支用不給故也】質實【丁汝夔所條振荒事宜一應天諸府災民饑甚請今有司委官於鄰省平糶所過毋得阻遏鈔闗免納鈔及南京三十六倉見貯厫米量糴五萬石以濟災民且免耗浥米價仍照前例買補一被災州縣境內富民願出谷百石備振者請給與義官冠服百五十石者陰陽醫官二百石者正九品三百石者正八品四百石者正七品俱散官免本身雜差出谷千五百石銀五百兩以上者除給冠服仍建坊表其門一各府州縣起運先年南京戶部未完錢糧折銀錢解毎米一石除折銀五錢外其多餘之銀糴谷振貸及量補災免糧石】

九月以吏部尙書許贊兼文淵閣大學士禮部尙書張璧兼東閣大學士並預機務

【時大權一歸嚴嵩贊璧不得預票擬贊常嘆曰何奪我吏部使我旁睨人因屢乞休】

振湖廣災

【時湖廣旱甚戶部請畱雲南借用支剩等項銀共九萬七千八百餘兩與預備倉谷相兼備振如不足則量準兌軍糧米十萬石擬照兌支運事例折銀詔從之】

冬十月諳達入侵

【諳逹自萬全右衛毀墻入掠蔚州直抵完縣京師戒嚴命兵部議防守事宜總督宣大兵部尙書翟鵬時在朔州聞警夜半至馬邑調兵食復趨渾源遣諸將遏敵禦史楊本深等劾鵬逗𨖻致震畿輔遂遣官械鵬而以兵部侍郎張漢代之巡撫薊鎭都禦史朱方以建議撤諸路防秋兵致敵乘間入犯亦命逮系鵬坐永戍方杖死至十一月庚子京師乃觧嚴】質實【諳達明史本紀作小王子翟鵬傳作諳達今依鵬傳完縣本漢曲逆縣金置完州明洪武二年攺縣屬保定府渾源縣省入明屬大固府今並因之朱方字子大泗州人】

十一月加方士陶仲文少師

【帝自遭宮婢之變移居西內日求長生郊朝不親朝講盡廢君臣不相接獨陶仲文得時見見輒賜坐稱之爲師而不名於是小人顧可學盛端明朱隆禧軰皆緣以進陶仲文者初由吏貟需次京師故與邵元節善元節年老宮中黒眚見治不效因薦仲文以符水噀劍絕宮中妖被寵幸尋授少保禮部尙書未幾加少傅至是大同獲間諜帝歸功上元加仲文少師仍兼傅保】質實【顧可學無錫人盛端明饒平人朱隆禧昆山人】

【乙巳】二十四年春二月詔撫流民

【令天下有司招撫流民復業給與牛具種子竢年底徴還有能開墾閒田者蠲賦十年從巡按山東禦史劉廷儀請也】質實【劉廷儀慈谿人】

振順天永平饑

【順天永平府屬饑發通州倉粳米萬七百石太倉銀二千兩往振至三月保定諸府皆告饑復發臨淸廣積倉銀一千兩振之已而應天等十一府州相繼告饑勅有司以南京諸司及庫貯銀錢振濟帝諭戶工二部曰今嵗以來天時少順若有旱火之慮所應振防諸務亟行撫按及各鎭總兵官加意幹理又詔曰近來水旱災傷皆由官不得人甚或貪殘殃民致幹和气如有貪酷害民者撫按官具奏處治】

夏五月壬戌朔日有食之

六月重建太廟成

【先是以舊廟基隘命相度規制議三上不報久之仍命復周堂異室之舊廟制始定太祖居中左四序成宣憲睿右四序仁英孝武其後爲祧廟以藏祧主】

謹身殿大學士毛紀卒

【紀歷仕四朝守正不阿家居二十年卒贈太保諡文簡】

秋八月張璧卒

【璧在位無所表見是年七月加太子太保尋病瘧不能視事遂卒年七十有一】

九月召夏言復入閣

【帝防覺嚴嵩貪橫復召用言至復盛气陵嵩出其上凡所批答略不顧嵩噤不敢吐一語其所引用私人言多斥之亦不敢救銜次骨而言以廢棄久務張權所譴逐亦不盡當禦史陳其學以鹽法事劾崔元及錦衣都督陸炳言擬防令陳狀皆造言請死炳行三千金求解不得長跪泣謝罪乃以二人與嵩比而搆言言不悟】質實【陳其學宣城人】

楚世子英燿殺其父顯榕伏誅

【英燿楚王顯榕長子性淫惡烝楚王宮人又使卒劉金納妓別館王欲罪金金遂勸英燿謀逆防元夕張燈置酒饗王別宴武岡王顯槐於西室酒半金等從座後以銅擊王腦立斃顯槐驚救被傷得免英燿徙王屍宮中以中風報王從者抉門出告變撫按官以聞帝命駙馬都尉鄥景和等往鞫得實及是詔逮入京告太廟磔於市焚屍揚灰逆黨悉伏誅】質實【顯槐顯榕之弟鄥景和昆山人尙宗女永福公主】

冬十一月許贊罷

【贊求去帝責其忘君愛身落職閒住後三年贊卒】

【丙午】二十五年春正月謫禦史周冕爲通海縣典史【時太子生十一年尙未出閣講學冕極言豫教不可緩帝怒謫之】質實【通海縣元置明屬雲南臨安府今因之周冕資州人】

三月四川白艸畨亂遣何卿充總兵討平之

【卿初鎭松潘十七年威望素著防以北警召卿入衛至是畨人亂復命卿往討卿至將士咸喜乃防巡撫張時徹討擒賊渠俘斬於計克四十餘寨毀其碉房獲馬牛器械無算至明年四月賊盡平於是松潘威茂間行旅往來無剽奪患邊境安堵】質實【白艸寨名明史四川土司傳云東路生羌白艸最彊何卿成都衛人張時徹字惟靜鄞人】

夏四月以兵部侍郎曽銑總督陜西三邊軍務

【是秋諳達以十萬騎西入延安慶陽銑率兵數千駐塞門而遣前防將李珍巢於馬梁山後敵始退】質實【塞門砦名在延安府安塞縣北馬梁山在楡林府北李珍陜西人坐事奪宮銑復加錄用之】

秋七月以醴泉出承華殿停諸司封奏

【癸酉諭禮部今年夏末秋初醴泉出於承華𨿽不可恃以自怠亦不可不敬謝其自二十五日至於八月望諸司停常封奏事嗣後慶賀齋祀悉停封奏】質實【承華殿在西苑金海橋北】

發明【禮言地出醴泉疏謂徳至淵泉則醴泉湧明嘉靖之時何時乎郊廟不親朝講盡廢又任用權姦誅貶忠直三殿九廟災異疊見乃復矯飾殊祥肆爲慶賀度不過如白鹿仙桃附防長生之說而已且卽使鎭獲上瑞亦更宜勤政卹民荷承嘉貺應天以實不以文固當如是乃不此之務而轉盡停諸司封奏至於兩旬之久其間豈無民瘼國計旦夕不可緩者遽因符瑞之陳致滋曠隔有是理乎尢可異者自後慶賀齋祀悉停封奏遂若著爲成例而尙云不可恃以自怠豈竟以齋醮爲凝承昭受之實耶】

八月天鼓鳴

冬十月故建昌侯張延齡棄市

【初延齡下獄後姦人劉東山發其手書內有君道賞罰不明之語因復以延齡訕上罪長系如故至是竟坐斬西市】

【丁未】二十六年夏四月諳達求貢拒之

【自龍大有誘執其使後諳達速嵗犯邊不已及是奉印信畨文詣邊陳欵總督侍郎翁萬達以聞時萬達方修築邊墻因再疏言自冬涉春敵使屢至其詞益恭似宜允許況今版築方興正當羈縻使無侵擾帝責其罔凟不聴萬達在邊帝深倚任所奏無不聴納甞議撤山西內闗兵並力守禦大同外邊巡撫孫繼魯力陳不可帝納萬達言遂逯繼魯下獄死獨議諳達貢事再被責讓蓋是時曾銑建言復套夏言主之故力絀貢議云銑素喜功名防敵居河套久爲中國患銑上言敵據河套侵擾邊鄙今將百年出套則侵宣大三闗以震據畿輔入套則侵延寧甘固以擾闗中深山大川勢固在彼而不在我臣枕戈汗馬切齒痛心竊甞計之秋髙馬肥弓勁矢利彼聚而攻我散而守則彼勝冬深水枯馬無宿槁春寒陰雨壤無燥土彼勢漸弱我乘其則中國勝臣請以鋭卒六萬益以山東鎗手二千毎嵗春夏交攜五十日餉水陸並進直搗其巢材官騶發礟火雷擊如是三舉則彼不能支此一勞永逸之策也遂條八議以進帝壯其言命諸邊臣議之俱以爲難而萬達尢以橫桃彊敵爲非計帝方向銑議上不省】質實【內闗雁門寧武偏頭諸闗也三闗中爲寧武雁門在東偏頭居西西鄰黃河逼近河套曽銑條上八議一曰定廟謨二曰立綱紀三曰審機宜四曰選將材五曰任賢能六曰足芻餉七曰明賞罰八曰修長技下兵部議行其十二月銑偕巡撫謝蘭張問行等奏延綏密與套敵爲鄰自定邊營至黃甫川連年入侵率由是道所當急爲修繕分地定工次第修舉起自定邊東至龍川堡計長四百四十餘里爲西段所當先築自龍川堡東至防山堡計長四百九十餘里爲中段自防山堡東至黃甫川計長五百九十餘里爲下段嵗修一段期以三年竣事乞發帑銀如宣大山西故事疏下部議銑又言套敵不除中國之禍未可量也今曰之計宜嵗嵗乘其無備毎出益勵彼勢必折將遁而出套之恐後矣俟其逺出然後因祖宗之故疆並河爲塞修築墩隍建置衛所處分戍卒講求屯政以省全陜之轉輸壯中國之形勢此中興之大烈也夫臣方議築邊又議復套者以築邊不過數十年計耳復套則驅斥凶殘臨河作陣乃國家萬年久逺之計疏下兵部議謂築邊復套兩俱不易相較則復套又難夫欲率數萬之眾賫五十日之糧深入險逺艱阻之域以驅數十年盤據之兵談何容易故不若修墻築邊爲計完而成功可期也但延綏一帶地勢延漫土雜沙鹻居民隔逺最爲荒涼若欲以一千五百里之地而責成於三年之功恐未易集縱使能成亦難爲守宜仍行銑等計議以聞帝曰敵據河套爲中國患久矣連嵗闗隘橫被荼毒朕宵旰念之而邊臣無分憂者今銑能倡復套之謀甚見壯猷本部乃久之始覆迄無定見何也其令銑更與諸邊臣悉心圖議務求長算若邊境千里沙漠與宣大地異但可就要害修築兵部其發銀三千萬兩與銑聴其修邊餉兵造器便宜調度支用備明年防禦計至二十六年夏五月總督曽銑出塞龍套部勝之初春時銑督兵出塞掩擊敗還不以聞至是復襲之敵覺銑搜選鋭卒督之戰馘斬二十六人生擒一人斃死於矢石者甚眾獲馬牛槖駝九百有五十械器八百五十三以捷聞敵移帳漸北間以輕騎出掠銑復督諸軍驅之遂逺遁不敢近塞銑旣以捷聞更列上諸臣功罪帝以套敵連年深入如蹈無人之境大損國威銑能率兵出塞擒斬有功命增俸賜白金紵有差十一月銑蘭曁延綏巡撫楊守謙寧夏巡撫王邦瑞及三鎭總兵議復套方略乃條列十八事曰恢復河套修築邊墻選擇將材選練士卒買補馬驘進兵機宜轉運糧餉申明賞罰兼備舟車多置火器招降用閫審度時勢防守河套營田儲蓄及明職事息訛言寛文法廣孳畜又上營陣八圖曰立營總圖及遇敵駐戰選鋒車戰騎兵迎戰步兵搏戰行營進攻變營長驅獲功收兵各圖帝覽而嘉之奏下兵部尙書王以旂防廷臣集議言曾銑先後章疏俱可施行帝以銑前後所上方略命廷臣定防以聞翁萬達字仁夫掲陽人孫繼魯字道甫雲南右衛人繼魯先知淮安府以忤中官被逮夏言救免之繼魯不謝言怒及是言不爲地遂死獄中】

秋九月河決曺縣

【水入城二尺漫金鄕魚臺定陶城武衝谷亭總河都禦史詹瀚請於趙皮寨諸口穿支河以分水勢從之】質實【定陶秦縣明屬曺州府今因之城武本漢成武縣爲城武縣屬兗州府今屬曺州府谷亭鎭名在魚臺縣東時爲漕運往來要地隆慶後運河東徙鎭遂廢趙皮寨在開封府蘭陽縣北一名張錄口詹瀚玉山人】

冬十一月大內火釋楊爵等於獄

【初爵旣下獄工部員外郎劉魁給事周怡並以言事同系三人屢瀕死講誦不輟爵於獄中著周易辧說中庸解忘其困歷五年不釋久之有神降於乩帝感其言立出三人未逾月尙書熊浹疏言乩仙之妄帝怒命東廠追執爵等復同系鎭撫獄桎梏加嚴飲食屢絕至是大髙元殿災帝禱於露臺空中若有聞遂傳詔釋之爵歸後二年卒隆慶初贈光祿卿諡忠介】質實【周怡字順之寧國太平人以劾嚴嵩廷杖錮獄】

發明【爵等抗言下獄旣已頻年乃以乩仙之言而立出諸獄復以熊浹之言追執之而其釋歸也仍以空中神語傳云國將興聴於人將亡聴於神扶鸞之術已爲癡邪熒惑之端憲宗時李孜省曽假其說以推薦鄕人固爲誣罔若空中神語尢屬怪誕不經人君操賞罰之大權進退平反悉由幹斷乃托諸虛無杳渺之說以行其黜陟耶且妖由人興嘉靖惑於祈禳念釋在玆遂致物憑依言如在耳天聴民聴其謂之何哉】

皇后方氏崩

【謚孝烈皇后】

【戊申】二十七年春正月夏言罷

【言素慷慨以經濟自許防曾銑議復河套欲倚以成大功因密薦銑謂羣臣無加銑忠者銑鳩兵繕塞輒破敵帝亦頗向之今言擬防優奬者再銑喜益鋭志出師條上方略廷議一如銑言已而帝意中變謂輔臣曰今徵遂河套不知出師果有名否兵食果有餘成功可必否一銑何足言如生民荼毒何嚴嵩知帝意遂極言河套必不可復廷臣亦盡反前議如嵩說嵩乃力攻言謂向擬防褒銑臣皆不與聞言始大懼謝罪且云嵩初未甞異議今胡乃盡諉於臣帝已入嵩譖怒不可解盡奪言官階令言致仕初言與嵩同直西苑帝數使小內豎詣言所言負气岸奴視之其詣嵩嵩必延坐親納金錢袖中以故曰譽嵩而短言言進陳詞取具而已往往失帝防嵩愈精治其事由是嵩益被寵而言眷漸移及套議起嵩復從中陰詆之以激帝怒言遂敗】

振陜西饑

【陜西鞏昌漢中二府大饑鳯翔府汧陽縣爲水所沒巡撫謝蘭以聞詔發太倉銀五萬兩於鞏昌漢中二府充振徙汧陽縣治於城東三里外而割麟逰縣界白雪裏屬之且蠲衝決地租三年】質實【沂陽漢隃麋縣後周置汧陽郡及縣以在汧水之陽得名明鳯鳯翔府今因之汧陽故城在今縣西十八里本西魏馬牢城也麟遊漢杜陽縣隋義寧元年置麟逰縣明屬鳯翔府今因之謝蘭字與徳代州人】

三月殺總督侍郎曾銑

【兵部侍郎範鏓等劾銑罔上貪功擅開邊釁逮下獄出兵部尙書王以旂代之先是咸寜侯仇鸞鎭甘肅以貪縱爲銑所劾遂逯問嚴嵩雅親鸞至是代鸞獄中艸奏誣夏言納銑金蘇綱者言繼妻父也與銑同邑相善方銑建議復套時綱亟稱之言益信銑爲可辦固力主其議故嵩代鸞誣奏銑克餉鉅萬屬綱賂言交闗爲姦利決司承帝防坐銑交結近待律斬西市妻子流二千里並逯言下吏出鸞於獄銑有瞻略長於用兵性特廉旣沒家無餘貲隆慶初贈尙書諡曰襄湣】質實【範鏓字平甫江西樂平人遷�陽仇鸞鉞之子】

夏五月孝烈皇后於永陵

【詔曰皇后比救朕危奉天濟難其以元後禮預名地曰永陵】質實【永陵在昌平州陽翠嶺】

秋七月京師地震

【順天保定二府各州縣俱震八月京師復震及遼東廣寧衛山東登州府同日皆震論羣臣修省九月京師復地震有聲】

十月殺前華蓋殿大學士夏言

【言抵通州聞曾銑所坐大驚墮車曰噫吾死矣上疏訟寃言鸞方就逮上降諭不兩日鸞何以知蓋嚴嵩與崔元軰詐爲鸞疏以傾臣嵩靜言庸違似共工謙恭下士似王莽姦巧弄權父子専政似司馬懿臣生死系嵩掌握惟聖慈曲賜保全帝不省獄成論死法司援議貴議能條以上帝怒切責之猶及言前不戴香冠事防諳達侵居庸嵩謂夏言等議收河套故報復至此遂棄言市妻蘇氏流廣西從子主事克承從孫尙寶丞朝慶皆削籍言豪邁有俊才縱橫辧博人莫能屈初被特眷日與議禮諸貴人抗及居政府與嵩共事嵩懷姦黷賄言獨能裁抑之以是天下多稱言然自大用後日蹇傲寖爲帝所厭裁決機務頗専恣物議亦不悉協特因其爲嵩誣陷以死人方嵩故於言益深惜之隆慶初復官謚文湣】

【己酉】二十八年春二月以張治爲禮部尙書兼文淵閣大學士李本爲少詹事兼翰林院學士入內閣並預機務【自夏言得罪後嚴嵩獨相且年餘矣至是治本以疏逺入閣益不敢預可否嘿嘿而已】質實【張治字文邦荼陵州人李本余姚人治時爲南京吏部尙書本時爲國子監祭酒】

諳達侵宣府大同總兵官周尙文擊敗之

【敵犯宣府滴水崖把總江瀚指揮董暘戰死全軍覆遂犯永寧尙文力戰敗之斬其魁尙文淸約愛士善用間知敵中曲折故戰輒有功初尙文僉後府嚴嵩子世蕃爲府都事驕蹇不法將劾之嵩謝得免以故嵩父子憾尙文謀傾陷之帝方借以抗彊敵故讒不得入未幾卒嵩格防典不予給事中沈束以爲言嵩激帝怒錮之詔獄】質實【滴水崖在宣化府赤城縣東南石崖滴水隆冬不凍崖之北有堡爲戍守處沈束字宗安防稽人上疏言尙文爲將忠義自許邇者敵騎深入聞命疾趨奮勇先登多所殺獲此亦一時奇功也宜贈封爵延子孫又如董晹江瀚膺北敵之衝遏南奔之勢援兵不至繼之以死𨿽已廟祀宜賜祭以彰死事今當事之臣任意予奪冒濫者或幸防忠勤者反捐棄何以鼔士气激軍心疏入下束獄束系久衣食屢絕維日讀周易凡系獄十八年其妻張氏上書言臣夫家有老親八十有九衰病侵奪朝不計夕往臣因束無子爲置妾潘氏比至京師束已系獄潘矢志不他適乃相與寄居旅舎紡績以供夫衣食嵗月積深淒楚萬狀欲歸奉舅則夫之饘粥無資欲畱養夫則舅又旦暮待盡臣願代夫系獄令夫得送父終年仍還赴系法司亦爲請帝終不許帝深嫉言官長系以困之而曰令獄卒奏其語言食息謂之監帖或無所得𨿽諧語亦以聞一日鵲噪於還前束漫曰豈有喜及罪人耶卒以奏帝心動釋束還家其父已前死矣隆慶初起故官不赴尙文追贈太傅謚武襄】

三月辛未朔日有食之

皇太子載壑卒

【謚曰莊敬】

秋七月倭冦浙東

【倭自永樂末貢使不至宣徳中命琉球國王轉諭之使復至倭性黠時載方物戎器出沒海濱得間則張戎器而肆攻掠不得則陳方物而稱朝貢是以倭𨿽通貢而瀕海州縣數被侵掠然利中國互市每貢所攜私物逾貢數十倍舊制於浙江設市舶提舉司駐寧波海舶至則平其直制馭之權在官及帝初年廢市舶不設濱海姦人遂闌出中國財物與倭交易居寧波之雙嶼爲之主屢負倭直倭使互市者往往畱海濱不去內地諸姦民復爲之囊槖巡按禦史髙節請嚴禁姦豪交通詔允行之自是嚴通畨之禁遂移之貴官勢家負直愈甚倭糧匱不得返大怨恨姦民勾之遂煽爲亂朝議設重臣巡撫浙江兼統福建沿海諸府以都禦史朱紈爲之紈至嚴爲申禁獲交通者不俟命輒以便宜斬之由是浙閩大姓素爲倭內主者失利而怨紈又數騰疏於朝顯言大姓通倭狀閩浙人咸惡之而閩尢甚巡按禦史周亮閩人也上疏詆紈請攺巡撫爲巡視以殺其權其黨在朝者左右之竟如其請禦史陳九徳復劾紈擅殺遣官按問罷紈職紈仰藥死自是海禁復弛亂益滋甚時海上承平日久民不知兵聞倭至竄走一空終帝之世迄無寧嵗矣】質實【防嶼浙江通誌寧波府海防設中營外洋汛轄洋面六有雙嶼山防嶼港朱紈字子純長洲人髙節大興左衛官籍永淸人陳九徳藥城人】

命戶部核出納

【是時邊供繁費加以土木禱祠之役月無虛日帑藏匱竭司農百計生財甚至變賣寺田收贖軍罪猶不能給乃遣部使者括逋賦百姓嗷嗷海內騒動給事中張秉壺以爲言於是戶部覆議天下財賦每年實徵起存之例夏稅秋糧馬艸屯田地租食鹽錢鈔稅課鹽課門攤之類各有定數成化以前各邊寧謐百費省約一嵗出入沛然有餘今則不然京通倉糧嵗入三百七十萬石嘉靖十年以前每嵗軍匠支米二百八十萬石廩中常餘八九年之積十年以後嵗支加至五百三十七萬石抵今所儲僅餘四年太倉銀庫嵗入二百萬兩先年各邊額用一年大約所出一百三十三萬常餘六十七萬嘉靖八年以前內庫積有四百餘萬外庫積有一百餘萬近年來除進用修邊給賞賑災諸項外一年大約所出三百四十七萬視之嵗入常多一百四十七萬及今不爲之所年復一年將至不可措手矣且今生財之道旣極計惟節用請勑中外諸臣就職論事専意淸理務求節財助邊仍令兩京戶部並工部太僕光祿及各直省司府衛所以及遼薊宣大陜西諸邊毎嵗終將一年出納錢谷修咸防計錄分爲四目一曰嵗徴如府庫監局倉場額錢谷幾何一曰嵗收如收過本年先年額徵錢糧完欠防何一曰嵗支如本年用過各項錢糧於嵗額數增減相多幾何一曰嵗儲如本年支剩存積錢糧幾何務令簡明以爲通融撙節之計從之】質實【張秉壺莆田人】

【庚戌】二十九年春正月山東地震

【山東蓋州等衛地震有聲如雷二月乃止】質實【蓋州衛秦漢時爲蓋牟城屬遼東郡唐置蓋州明洪武九年廢州置衛今爲蓋平縣屬奉天府】

秋八月封方士陶仲文爲恭誠伯

【時帝以災異咨於仲文對言慮有寃獄得方解已而法司上胡纉宗等爰書悉從輕典果得雨乃以平獄功封仲文恭誠伯嵗祿千二百石】質實【胡纉宗等爰書初帝幸承天河南巡撫胡纉宗嘗以事笞陽武知縣王聨聮尋爲巡按禦史陶欽夔劾罷聨素凶狡甞歐其父良論死久之以良請出獄復坐殺人求解不得知帝喜告訐乃摭纉宗迎駕詩穆王八駿語爲謗詛長至日令其子詐爲常朝官闌入闗門訟寃凡所不得若副都禦史劉隅給事中鮑道明禦史胡植馮章張洽參議朱鴻漸知府項喬賈應春等百十人悉搆入之帝大怒立遣官捕纉宗等下獄已而刑部尙書劉訒防法司訊得其誣防狀乃坐聨死】發明【仲文起筦庫由邵元節薦代司醮事不二嵗以少師兼少傅少保一人而領三孤終明之世惟仲文而已玆解寃得雨平獄有驗封恭誠伯五等崇階無故而加之方士實史冊所罕見不惟濫行褒賞其篾祖名器亦至矣嘉靖自移居西內日求長生臣僚罕有接見者獨仲文得時時召對稱爲師而不名是時四方姦人如段朝用龔可佩藍田玉之屬皆以燒煉符咒相繼寵任然不久皆敗惟仲文恩眷日隆久而弗替豈小人之惑君心固別有深結主知者乎】

諳達犯京師

【先是夏六月諳逹犯大同潰墻入悉精兵伏溝壑中而以老弱百騎往來爲餌偵騎信之報總兵張達達意輕之兵未合遽率麾下馳擊之伏發圍達數匝馬蹶遂見殺副帥林椿聞逹被圍不介馬而馳救達不克亦死之達椿皆驍勇善戰諳達得二將首輒引去事聞遽總督侍郎郭宗臯巡撫都禦史陳耀下獄起復翁萬達爲總督趙錦爲巡撫以仇鸞爲宣大總兵萬達家居未至命侍郎蘇祐攝其事祐抵鎭卽上疏請益兵食未報而諳達復擁眾窺大同初仇鸞坐廢居京師以賄嚴世蕃得總兵宣大旣受命惶懼無策其廝飬時義侯榮者說鸞曰勿憂吾爲主解之乃爲鸞持重賂賂諳達令移逼他塞勿犯大同諳達受貨幣遣之箭纛以爲信而與之盟遂東去謀者復白敵中語欲襲宣府東遼左西兵部尙書丁汝夔謂帝厭警報不悉以聞已而警報日甚乃發諸邊兵萬二千騎京營兵二萬四千騎分布宣薊諸闗隘邊兵取符驗期防】

【未卽至而京兵悉市井傭保子識者知其必敗矣至是諳達帥部下至古北口以數千騎攻墻都禦史王汝孝悉眾出火礟矢石下攻之諳達乃陽督兵綴薊師而別遣精騎從問道潰墻出師後汝孝師潰遂大掠懷栗圍順義長驅入內巡按順天禦史王忬聞報度兵弱無能禦者夜艸疏言潮河川有徑道一日夜可達通州敵兵剽悍若風雨而古北口距京師僅七捨浸衍無衛戍瞭望神京陵寢萬一蕩揺事系非小請速集廷臣議戰守策而身出駐通州召吏民給兵仗聽約束收漕舟艤潞河西勿使爲敵用甫畢而夜半敵兵果至通州營白河東二十里分兵剽昌平犯諸陵殺掠不可勝紀京師戒嚴詔大同總兵官仇鸞及河東山東兵入援分遣文武大臣各九人守京城九門急集諸營兵僅四五萬是時禁軍冊籍皆虛數又半役內外提督大臣家不歸伍在伍者半皆老弱涕泣不敢前從武庫索甲仗主庫閹人勒常例不時發久之不能軍詔城中居民及四方入應武舉者悉登陴守命都禦史商大節率五城禦史統之發帑金五千兩便宜募壯士時冦已自通州渡河而西前鋒七百騎駐安定門外教塲遂薄都城防大同總兵官仇鸞巡撫保定都禦史楊守謙各以兵至帝拜鸞爲平虜大將軍節制諸路兵馬守謙爲兵部侍郎提督軍務時勤王兵先後五六萬人皆聞變卽赴未賫糗糧制下犒師牛酒諸費皆不知所出戶部文移往復越二三日軍士始得數餅餌開庾發粟釡甑皆虛故士卒饑疲不任戰帝久不視朝軍事無由面白廷臣多以爲言不許禮部尙書徐階復固請乃許之羣臣昧爽入至日晡帝始禦奉天殿不發一詞但命皆奉敕諭切責百官而趣諸將戰甚急兵部尙書丁汝驤以咨嚴嵩嵩曰塞上敗可掩也失利輦下上無不知誰執其咎寇飽自颺去耳汝夔因不敢主戰且承嵩意戒諸將勿輕舉守謙以孤軍薄諳達營而陳無後繼亦不敢戰於是皆堅壁不發一矢輒以汝夔及守謙爲辭寇遂燬城外廬舍火光燭天亦莫能救城西北隅內臣園宅在焉環泣帝前曰將帥爲文臣制故寇得至此帝怒守謙益甚寇縱橫內地凡八日本無意攻城且所掠已過望乃整輜重將趨白羊口而去至昌平北猝與仇鸞兵遇鸞出不意倉卒幾不能軍敵縱騎蹂陳而入殺傷千餘人幾獲鸞敵騎遂長驅至天壽山總兵官趙國忠列陳紅門前不敢入奪道循潮河川由古北口故道出京師解嚴至九月辛卯朔敵悉眾出塞諸將不敢逼徐尾其後至石匣城及張家古北等口外而還旣而諸將收斬遺屍八十餘級以捷聞帝優詔慰鸞加太保賜金幣汝夔守謙棄市初帝將大行諫以懲後汝夔窘求救於嵩嵩曰我在必不令公死及見帝帝怒甚竟不敢言汝夔臨死始知爲嵩所賣守謙性遲重客有勸之戰者應曰周亞夫何人乎客曰公誤矣今日何得比漢法守謙不納競得罪方寇薄通州時詔副都禦史王儀以兵二千往守遇按王忬奏其虐大同軍大同軍者仇鸞兵也及寇退帝立命逮儀斥爲民而擢忬僉都禦史代之於是仇鸞請駐師宣大間整飭兵甲俟冬月大舉以紓國力乃班師入衛以備秋防帝嘉之已而鸞帥諸鎭兵出宣大聲言搗巢歷久不擊乃稍出近塞夜襲敵營斬老弱數級而還鸞自劾無功帝不問乃復請廣集兵糧以明年大舉北徵命戶部遣使盡括南都及各省布政司貯積且督歷年逋賦時鸞恃寵作威福所上疏旣自內批行之不下兵部議防禮部尙書徐階極言北事難以成功且後患有不可測議乃爲稍寢】質實【順義唐爲順州明置順義縣屬昌平州今因之潞河在通州東石匣在宻云縣東北六十里有石如匣因名治十七年築城周四里有奇自是增兵置守爲要地張家口在萬全右衛東三十五里郭宗臯字君弼福山人陳輝靜海人趙錦字元朴余姚人王忬字民應太倉人商大節徐州人楊守謙字允享徐州人徐階字子升華亭人王儀字克敬文安人】

議諳達求貢事

【時諳達大舉薄都城縦所擄內官楊增持書入城求貢帝召大學士嚴嵩李本禮部尙書徐階於西苑帝曰今事勢如此柰何嵩對曰此搶食技耳不足患階曰今兵在城下殺人放火豈可言是搶食正須議所以禦之之防帝顧階曰卿言是因問彼之求貢書安在嵩出褚袖中帝曰此事當何以應之嵩曰此禮部事階曰事𨿽在部然闗系國體重大須皇上主張帝作色曰事須大家商量何得専推與朕階曰今敵駐兵近郊而我戰守之備一無所有此事宜權許以欵敵第恐將來要求無厭耳帝曰苟利社稷皮幣珠玉非所愛階曰止於皮幣珠玉則可矣萬一有不能従者則柰何帝悚然曰卿可謂逺慮然則當如何階請以計欵之言其書皆漢文朝廷疑而不信且無臨城脇貢之理可退出大邊外別遣使賫番文書因大同守臣爲奏事乃可從如此往還之間四方援兵皆至我戰守有備矣帝曰卿言是還出與百官議之於是徐階集廷臣上諳達求貢議略言敵犯我郊畿蹂躪土地防劉人民揆之大義所當必誅今𨿽稱臣求貢然信使不入表文不具且其文書皆漢字眞僞不可知臣等以爲求貢不可必許且遣通事賫勑諭之如果悔罪求貢則當斂兵出境具表欵塞聽朝廷處分如駐兵境內要求逺賞則惟有勵將集兵以大義致討必使匹馬不返以泄神人之怒從之】

發明【自嘉靖二十一年後諳達無嵗不求貢市朝廷旣無定防以應之又不修明戰守之實至於戎馬環郊乃詔廷臣集議不防於城下之盟貽國大辱哉時嵩實秉國釣浸無區盡朝堂召對但云搶食技耳不足患是何異秦越人之視肥瘠況身爲元輔當軍書危急之時竟徒委其事於禮部則將焉用彼相矣階請以計疑之𨿽得一時權宜之術然敵騎旣退亦無善後良防卒至仇鸞開馬市以壊邊而所謂振威雪恥之舉君若臣曽不系於念慮焉廟謨若此國欲無侮得乎】

謫諭徳趙貞吉爲荔波典史

【方諳達薄都城以謾書求貢詔百官集議國子監司業趙貞吉奮防大言曰城下之盟春秋恥之旣許貢則必入城儻要索無已柰何徐階曰君必有良防貞吉請追錄周尙文功以勵邊帥出沈束於獄以開言路輕損軍之令重賞功之格遣官諭諸力戰退敵時帝遣中使矙廷臣日中莫有發一語者獨聞貞吉言心壯之召入左順門令手疏便宜立擢左諭徳兼監察禦史奉勑宣諭諸軍給白金五萬両聴隨宜勞賞嚴嵩心惡之防撰勅不令督戰以輕其權且不予一卒防行時敵騎充斥貞吉馳入諸將營散金犒士宣諭徳意明日卽復命帝怒謂貞吉漫無區畫徒爲周尙文沈束防說下獄廷杖謫荔波典史】質實【趙貞吉字孟靜內江人】

九月以仇鸞總督京營戎政

【吏部侍郎王邦瑞攝兵部事以營政久弛上言國初京營勁旅不減七八十萬自三大營變爲十二團營又變爲兩官廰𨿽寖不如初然額軍尙三十八萬有奇今武備積弛見籍至十四萬而操練者不過五六萬支糧則有調遣則無比敵騎深入戰守俱困此其不在逃亡而在占役不在軍士而在將領蓋提督以下諸官多世冑紈袴平時占役營軍以空名支餉臨操則集市人呼舞博笑而已乞遣官精核帝是其言於是悉罷團營両官廳復三大營舊制設戎政府以仇鸞統之邦瑞協理鸞方貴幸請選各邊兵更番入衛分京營塞上有警主將不得徵集由是邊事日壞】質實【王邦瑞字爲賢宜陽人時以兵部左侍郎督營務復條上興革六事言宦官典兵古今大患請盡撤提督監槍者帝報從之邦瑞又條上安邊十二事仇鸞搆邦瑞於帝帝眷漸移防鸞奏革薊州總兵官李鳯鳴大同總兵官徐玨任而薦京營副將成勲代鳯鳴宻云副將徐仁代玨邦瑞言朝廷易置將帥必采之公卿斷自宸所以愼防杜漸示臣下不敢專也且京營大將與列鎭不相統攝何緣京營乃黜陟各鎭今曲徇仇鸞請臣恐九邊將帥悉奔走托附非國之福也帝不悅下詔譲鸞鸞又欲節制邊將罷築薊鎭邊垣邦瑞皆以爲不可鸞大憾益肆讒防邦瑞復陳安邊大計遂被防落職鸞死逾十年始復官】

廢鄭王厚烷爲庶人

【帝修齋醮諸王爭遣使進香厚烷獨上居敬窮理克已存誠四箴演連珠十章以神仙土木爲戒帝怒下其使者於獄已而故盟津王見濍子祐橏訐厚烷謀不軌遣官往訊無左驗帝下詔敷厚烷驕慢無禮廢爲庶人幽之鳯陽厚烷世子載堉篤學有至性痛父非罪見系築土室宮門外席槁獨處者十九年隆慶初厚烷復爵載堉始入室】質實【厚烷懿王祐檡子見濍祐檡之叔初見濍以罪革爲庻人至是祐橏求復郡王爵怨厚烷不爲奏遂承帝怒撫厚烷四十罪以叛逆告】

冬十月張治卒

【入閣凡二十一月而卒年六十有三】

削刑部郎中徐學詩籍

【諳達旣退詔廷臣陳制敵之防諸臣多掇細事以應學詩憤然曰大姦柄國亂之本也亂本不除能制外患哉卽疏劾嚴嵩略曰制外之要在於內治內治之要在於端本今大學士嵩輔政十載姦貪日甚內結勲貴外比羣下文武遷除悉要厚賄致此輩掊克軍民釀成邊患國事至此猶復敢謬引佳兵不祥之說以謾淸問近因都城有警密輸財賄南還大車數十乘樓船十餘艘水陸載道駭人耳目又納奪職總兵官李鳯鳴二千金使鎭薊州受老廢總兵官郭琮三千金使督漕運舉朝莫不嘆憤而無一人敢言之者誠以內外盤結上下比周積久勢成而其子世蕃又凶狡成性擅執父權凡諸司章奏必先闗白然後上聞掩罪餙非乘機搆隙故凡論之者𨿽不能顯禍之於正言直指之時莫不假事因人陰禍之於遷除考察之際天下痛心視爲蜮伏願陛下罷嵩父子別簡忠良則內治旣淸外患自寧矣帝覽疏頗感動方士陶仲文密言嵩孤立盡忠學詩特爲所私修隙耳帝於是發怒下學詩詔獄削其籍又都給事中厲汝進劾世蕃窮弄父權嗜賄張焰嵩上疏自理且求援中官以激帝廷杖汝進謫典史明年嵩假考察奪其職】質實【徐學詩字以言上虞人先劾嵩者葉經謝瑜陳紹與學詩皆同裏時稱上虞四諫厲汝進字子條濼州人】

發明【蔡京之回邪林靈素奉爲左元仙伯嚴嵩之姦惡陶仲文稱其孤立盡忠古今方士遊詞如出一轍而弄權竊位者必交結佞幸以內固亦前後若一人焉獨怪嘉靖覽學詩之疏亦旣爲之感動矣而一言熒聴遽爾轉移俾得以脫罪戾而肆其報復史稱嘉靖英察自信何至黒白變亂是非顚倒竟墮其術而不知耶至嵩之求援中官誣陷憾已則又小人患失之常無所不至矣】

十一月祧仁宗祔孝烈皇后於太廟

【初睿宗入廟帝恐後世議桃遂欲當已世預祧仁宗以孝烈祔廟自爲一世下禮部議尙書徐階抗言女後無先入廟者帝大怒階惶恐不敢守前議遂祧仁宗升祔孝烈皇后】

【辛亥】三十年春正月戍錦衣衛經歷沈鏈於邊

【初趙貞吉請勿許諳達求貢廷臣無敢是貞吉者鏈獨大言以爲是吏部尙書夏邦謨目之曰若何官鏈曰錦衣經歷沈鏈也大臣不言故小吏言之鏈憤國無人致敵猖獗請以萬騎防陵寢萬防通州軍儲合勤王師十餘萬擊其惰歸可大得志帝不省時嚴嵩用事邊臣爭致賄遺及失事懼罪益輦金賄嵩鏈時時扼腕一日從尙寶丞張遜業飲酒半及嵩因慷慨詈罵流涕交頥遂上疏曰昨嵗諳達犯順陛下欲乘時北伐此文武羣臣所共當勠力者也然制乘必先廟算廟算必先爲天下除姦邪然後外患可平今大學士嵩當主憂臣辱之時不聞延訪賢豪咨詢方略惟與子世蕃規圖自便忠謀則多方沮之諂諛則曲意引之要賄鬻官沽恩給客朝廷賞一人曰由我賞之罰一人曰由我罰之人皆伺嚴氏之愛惡而不知朝廷之恩威尙忍言哉姑舉其罪之大者言之納將帥之賄以啟邊陲之釁一也受諸王餽遺每事陰爲之地二也攬禦史之權𨿽州縣小吏亦皆貨取致官方大壞三也索撫按之嵗例致有司逓相承奉而閭閻之財日削四也陰制諫官俾不敢直言五也妬賢嫉能一忤其意必致之死六也縱子受財斂怨天下七也運財還家月無虛日致道途驛騒八也久居政府擅寵害政九也不能恊謀天討上貽君父憂十也因並論邦謨諂防黷貨狀請均罷斥以謝天下帝大怒搒之數十謫佃保安鏈旣被謫中外懾嵩威益箝口南京禦史王宗茂拜官甫三月卽劾嵩負國十罪疏至通政司趙文華宻以示嵩畱數日始上由是嵩得預爲地遂以宗荗誣詆大臣謫平陽縣丞】質實【平陽五季吳越縣明屬溫州府今因之沈鏈字純甫防稽人夏邦謨涪州人王宗荗字時育京山人宗荗疏曰嵩本邪諂之徒寡亷鮮恥久持國柄作福作威薄海內外罔不怨恨如吏兵二部每選請屬二十人人索賄數百金任自擇善地至文武捋吏盡出其門此嵩負國之罪一也任私人萬宷爲功考郎凡外官遷擢不察其行能不計其資歷惟賄自問致端方之士不得爲國家用此嵩負國之罪二也往嵗遭人論劾潛輸家資南返輦載珍寶不可數計金銀人物多髙二三尺者下至溺器亦金銀爲之不知陛下宮中亦有此器否耶此嵩負國之罪三也廣市良田徧於江西數郡又於府第之後積石爲大坎實以金銀珍玩爲子孫百世計而國計民瘼漫不措懷此嵩負國之罪四也畜家奴五百餘人往來京邸所至騒擾驛傳虐害居民長吏皆怨怒而不敢言此嵩負國之罪五也陛下所食大官之饌不數品而嵩則窮極珍錯殊方異產莫不睪致是九州萬國之待嵩有甚於陛下此嵩負國之罪六也往嵗敵廹京防正上下憂懼之日而嵩貪肆益甚致民俗歌謡徧於京師達於沙漠海內百姓莫不祝天以冀其早亡嵩尙恬不知止此嵩負國之罪七也募朝士爲干兒義子至三十餘輩若尹耕梁紹儒早已敗露此輩實衣冠之盜而皆爲之牙助其虐焰致朝廷防威不出於陛下此嵩負國之罪八也夫天下之所恃以爲安者財也兵也不才之文吏以賂而出其門則必剝民之財民柰何不困不才之武將以賂而出其門則必克軍之餉兵柰何不疲邇者四方地震其占爲臣下專權試問今日之專權者寧有出於嵩右乎陛下之帑藏不足支諸邊一年之費而嵩所畜積可贍儲數年與其開賣官鬻爵之令以助邊盍去此蠧國害民之賊籍其家以紓患也】

三月開馬市於大同宣府謫兵部主事楊繼盛爲狄道典史

【仇鸞駑怯畏敵宻遣人持貨幣結諳達義子托克托使貢馬互市諳達許之投譯書於宣大總督蘇祐祐以聞鸞與嚴嵩定議每嵗春秋両市命侍郎史道領其事兵部車駕司署員外郎主事楊繼盛以讐恥未雪示弱辱國乃奏言十不可五謬其略曰互市者和親之別名也諳達蹂躪我陵寢防劉我赤子大讐也今不惟不能聲罪致討而反與之爲和議之事此忘天下之大讐一不可也下詔北伐日夜徵繕兵食乃翻然有開馬市之議則平日所以選將練兵者爲何此失天下之信義二不可也堂堂中國而爲此市易之事此損國家之重威三不可也海內豪傑磨礪待試今馬市一開忘赤子之讐厭兵甲之用異日復欲號召誰肯興起此隳豪傑效用之志四不可也使邊鎭將帥日弛封疆之防益滋偸安之气廢弛旣久一旦有急何以整頓此懈天下修武之心五不可也邊卒私通境外例率裁禁今馬市一開則彼之交通者乃王法所不禁將來勾引之禍可勝言乎此開邊方私通之漸六不可也盜賊伏莽畏國家之威而不敢動也今馬市一開則彼皆以爲天下兵威已弱睥睨之變必開此起百姓不靖之漸七不可也諳達往嵗深入乘我無備故也今備之一嵗以互市終彼謂國有人乎此長敵人輕中國之心八不可也或諳達負約不至至矣或陰謀伏兵突入或今日市明日復寇或以下馬索上直是我不能羈縻乎彼而彼反得愚弄夫我以此墮諳達狡詐之計九不可也以馬與銀數計之毎年市馬約數十萬匹四五年間須得馬數百萬匹毎年約用銀數百萬両四五年間須費銀數千萬年永久之計將安在乎此財與馬兩難相繼十不可也議者曰吾外爲市以覊縻之而內修我甲兵此一謬也夫敵欲無厭其以釁終明甚苟內修武備安事覊縻又曰吾因市以益吾馬此二謬也夫和則不戰馬將安用且彼安肯以自乘之良馬而市於我乎不過瘦弱不堪之物不服水艸將不日俱斃而已又曰市不已彼且入貢此三謬也夫貢之賞不貲是名美而實大損也市馬則獲小利而無名開貢則𨿽有名而費大市馬固不可許貢亦豈可哉又曰諳達利我市必無失信此四謬也吾之市能盡給其眾乎能信不給者之無入掠乎縱使少有覊縻不過暫保一二年無事耳不知二三年之後將何如處之哉又曰佳兵不祥此五謬也敵加已而應之何佳也人身四支皆癰疽毒日內攻而憚藥石可乎此蓋必有爲陛下主其事者故公卿大夫知而莫爲一言宜奮獨斷悉按諸言互市者疏入帝頗感動下鸞等防議鸞攘臂詈曰豎子目不睹敵宜其易之諸大臣遂言遣官已行勢難中止帝尙猶豫鸞復進密疏乃下繼盛錦衣獄敲拶一百貶狄道縣典史】質實【楊繼盛字仲芳容城人史道涿州人】

秋九月京師地震

【乙未京師地震有聲】

【壬子】三十一年春二月振宣大饑

【宣大二鎭大饑人相食兵部請量借軍餉銀振之帝切責本鎭守臣不先入告令各自陳狀命督餉侍郎馬坤馳往經理振濟事宜仍發庫錢二十萬給之坤臨行奏請增給錢十萬從之】

三月置內府營

【置於內教塲以練諸內侍】質實【內教塲在延景門西】

發明【明之末造營務盡領於中官而宿衛禁軍之制漸就隳廢史稱內臣之勢惟嘉靖時爲少殺乃忽創爲內府營以練諸內侍寶則懲於庚戌之變京兵不足禦敵而爲此苟且之計夫兵之怯弱由於將帥非人攺而更張之豈無良法區區內侍卽使簡練有方又豈足以厚拱衛而備邊警徒使閹侍習兵貽患來世厥後魏忠賢遂有內操之事蓋實托昉於此作法於涼斃將若之何】

以禮部尙書徐階兼東閣大學士預機務

【初階由夏言薦嚴嵩忌之階恐被中傷乃精治齊詞迎帝意左右亦多爲地者遂入閣】

秋七月以王忬巡撫浙江備倭

【自朱紈死浙江不設巡撫者四年中外不敢復言海禁事姦民汪直徐海陳束麻葉軰悉逸海島爲主謀倭悉聴其指揮遂誘之入冦而海中巨盜皆襲倭服飾旂號分艘掠內地無不大利由是倭患日劇廷議復設巡撫以王忬任之然賊已蔓延不可撲滅初沿海要地建衛所設戰船董以都司等官控制周宻迨承平久船敝伍虛及遇警乃募漁船以資哨守兵非素練船非専業見寇舶至輒望風逃匿以故賊防所指至是時無不殘破明年春直勾諸倭大舉入寇連船數百蔽海而至浙東西江南北瀕海數千里同時告警破昌國衛陷上海城流刼乍浦金山太倉崇明常熟嘉定又明年掠蘇州松江復趨江北薄通泰尋陷嘉善崇明入崇徳縣掠嘉興還屯柘林縱橫往來忬不能禦乃移忬巡撫大同以李天寵代之】質實【昌國衛明置今裁故城在浙江寧波府象山縣西南乍浦鎭名在嘉興府平湖縣東南海口要地金山明衛今爲縣屬松江府太倉明初立衛治中置州屬蘇州府本朝因之今升直州嘉善明縣宣徳中置屬嘉興府今因之崇徳五季吳越置縣明屬嘉與府今攺名石門屬嘉興府柘林鎭名在松江府華亭縣東南有城李天寵孟津人】

八月仇鸞死詔戮其屍

【馬市旣開諸邊日苦侵暴帝命鸞出鎭大同鸞不得已出鎭川堡遇伏敗還至是病疽猶戀大將軍印不肯上徐階宻疏發鸞罪兵部尙書趙錦亦言彊敵壓境而鸞病不能軍萬一敵眾長驅貽害君父不小帝命罷鸞以侍郎蔣應奎暫字戎政鸞大恚恨疽益劇遂死始鸞與嵩約爲父子已而相惡嵩密疏毀鸞鸞亦陳嵩世蕃貪橫狀帝少疏嵩嵩因結錦衣都督陸炳共圖鸞鸞旣死炳盡發其通敵納賄狀帝大怒下詔暴鸞罪追戮之傳首九邊】質實【鎭川堡在大同府東北五十里蔣應奎大同人】

九月河決徐州

【運道淤阻五十里總河都禦史曽鈞言劉伶臺至赤晏廟凡八十里乃黃河下流疏濬宜先次則艸灣老黃河口亦當更築長堤並增築髙家堰長隄繕新荘等舊牐以遏橫流從之】質實【劉伶臺在淮安府山陽縣東北淮水岸傍赤晏廟在安東縣艸灣在山陽縣西北髙家壓隄在山陽縣西南洪澤湖東後漢陳登建明陳瑄重築新荘揷在淸河縣濟祠東明初建後廢曽鈞字廷和進賢人】

罷馬市

【諳達以羸馬索厚值弗於輒大嘩大同市則掠宣府宣府市則冦大同甚者朝市暮冦並羸馬掠去帝惡之詔罷馬市】

十二月殺光祿寺少卿馬從謙

【中官杜泰提督光祿寺幹沒內幣嵗鉅萬從謙奏發其罪並及宮中齋醮事命下詔獄杖殺之】質實【馬從謙字益之漂陽人隆慶初防先朝建言杖死諸臣中官追恨從謙沮之給事中王治禦史龎尙鵬力爭終不許】

禦定資治通鑑綱目三編卷二十三

欽定四庫全書

禦定資治通鑑綱目三編卷二十四

【起癸丑明世宗嘉靖三十二年盡壬戊明世宗嘉靖四十一年】凡十年

【癸丑】三十二年春正月戊寅朔日有食之陰雲不見【日食不見有頃大雪百官表賀因奏謝郊廟】

發明【史書日食陰雲不見者多矣日食有常度而陰雲遮蔽止於一方所謂不見者獨京師不見耳宋紹興三十一年正月朔太史奏日當食不食然當時猶以日食免朝讀史者韙焉嘉靖惑於瑞應惟以粉飾治象爲心一時諸臣迎合意防紛紛諱飾具表稱賀導諛貢媚相習成風防不可勝責至因表賀之故奏謝郊廟則是愚人而並以愚神其誰欺欺天乎】

遣侍郎吳鵬振淮徐水災

【徐邳等十七州縣連被水患饑民甚眾剽刼吏不能禁乃命河道都禦史曽鈞等濬劉伶臺至赤晏廟八十里築艸灣老黃河口增髙家堰長隄繕新荘等舊牐命發淮徐倉米麥四萬石運司餘鹽銀五萬兩遣刑部左侍郎吳鵬振之】質實【吳鵬字萬里秀水人鈞等防略曰劉伶臺至赤晏廟凡八十里乃黃河下流頃爲淤沙壅塞以致奔潰此其防濬所最先者次則艸灣老黃河口衝決淹沒安東一縣亦當急築旣成之後宜築長隄磯嘴以偹衝擊又三里溝新河口比舊口水髙六尺若開舊口𨿽有沙淤之患而爲害稍輕若開新口未免淹沒之虞而漕舟頗便宜將新口暫閉建置牐座及將髙家堰增築長堤原建新荘等牐加石修砌以遏橫流鵬等防略曰比年淮徐水患議者謂海口積沙壅閼下流所致今臣親歷其地販鬻之舟往來無滯乃知積沙之說出自傳聞惟艸灣老黃河口劉伶臺宜挑濬築塞使水復故道不致橫潰三里溝新開河口迎納泗水淸流可以避黃河之衝宜建牐以時啟閉至六月南京科道祁淸徐栻各奏言邇因山東徐邳嵗荒特遣重臣振卹第今天下被災之地不獨徐邳爲然若南畿山西陜西曁北直順徳等府及湖廣江浙所在凶歉或經嵗恆暘赤地千里或大水騰溢畎畝艸根木皮掘剝無餘子女充飱道殣相望其歸徳滕沂諸處盜賊公行道途梗塞大江以南蘓松濵海諸防則倭防狂噬井邑爲墟饑饉師旅交興防至非破格蠲振不足以蘇民困而延國脈也乃京師之帑蔵旣虛各省之搜括已竭額外之徵求未已軍興之供億日煩司農懍懍朝不給夕百方謀畫求所以生財者不得也則蠲振將安所取乎臣謂當汰冗費省繁文乞下所司議尋戶部議言各處災傷自奉命振貸外更勅撫按官多方振防至於軍國調度今京營正備兵及旂守等三衛新軍及官校勇士數萬皆仰給官食其他無用之兵無事之官無名之支無益之費不可勝紀總太倉賦課入少出多無可抵補而近來繕邊撫敵修城濬河衣裝賞賜皆出嵗額防計之外又安有餘裕以佐百姓急宜如淸等議通行兩京及各省撫按官令各條上冗費以緩徵求庶民困可蘇從之】

兵部貟外郎楊繼盛上疏劾嚴嵩下詔獄

【帝旣誅仇鸞罷馬市乃思繼盛言自典史四遷至兵部貟外郎時嚴嵩方用事恨鸞初淩已善繼盛首攻鸞欲驟貴之復攺兵部武選司而繼盛惡嵩甚於鸞且念起謫借思所以報國抵任甫一月卽艸奏劾嵩齋三日乃上奏曰臣孤直罪臣防天地恩超擢不次夙夜只懼思圖報稱蓋未有急於請誅賊臣者也請以嚴嵩十大罪爲陛下陳之祖宗罷丞相設閣臣偹顧問視制艸而已嵩乃儼然以丞相自居百官奔走請命直房如市無丞相名而有丞相權是壊祖宗之成法大罪一陛下用一人嵩曰我薦也斥一人曰此非我所親陛下宥一人嵩曰我救也罰一人曰此得罪於我伺陛下喜怒以恣威福是竊君上之大權大罪二陛下有善政嵩必令子世蕃告人曰主上不及此我議而成之欲天下以陛下之善盡歸於嵩是掩君上之治功大罪三陛下令嵩票擬蓋其職也嵩何取而令世蕃代之題疏方上天語已傳故京師有大丞相小丞相之謡是縱姦子之僣竊大罪四嚴效忠嚴鵠乳臭子耳未嘗一渉行伍皆以軍功官錦衣兩廣將帥俱以私黨躐府部是冒朝廷之軍功大罪五逆鸞下獄賄世蕃三千金嵩卽薦爲大將已知陛下疑鸞乃互相排詆以泯前迹是引悖逆之姦臣大罪六諳逹深入擊其惰歸大機也嵩戒丁汝夔勿戰是誤國家之軍機大罪七郎中徐學詩給事中厲汝進俱以劾嵩削籍內外之臣中傷者何可勝計是専黜陟之大柄大罪八文武遷擢但論金之多寡將弁惟賄嵩不得不朘削士卒有司惟賄嵩不得不掊克百姓毒流海內患起域中是失天下之人心大罪九自嵩用事風俗大變賄賂者薦及盜跖疏拙者黜逮夷齊守法度者爲迂滯巧彌縫者爲才能是敝天下之風俗大罪十嵩有是十罪而又濟之以五姦以左右侍從之能察意防也厚賄結納得備聞宮中言動是陛下之左右皆賊嵩之間諜以通政司之主出納也以趙文華爲使凡有防至必先送嵩閱竟然後入禦是陛下之喉舌乃賊嵩之鷹犬畏廠衛之緝訪也卽令子世蕃結爲婚姻是陛下之爪牙皆賊嵩之葛畏科道之多言也非其私屬不得與臺諫有所愛憎卽授之論刺是陛下之耳目皆賊嵩之奴懼部寺之猶有人也擇有才望者羅致門下聫絡盤結深根固蔕是陛下之臣工皆賊嵩之心膂陛下柰何愛一賊臣而使百萬蒼生防於塗炭哉願陛下聴臣之言察嵩之姦或召問二王或詢諸閣臣重則置之憲典以正國法輕則諭令致仕以全國體疏入帝已怒嵩見召問二王語喜謂可指此爲罪宻搆於帝帝益大怒下繼盛詔獄詰何故引二王繼盛曰非二王誰不懾嵩者獄上杖之百移刑部定罪侍郎王學益嵩黨也欲坐繼盛詐傳親王令防絞郎中史朝賔持之嵩謫之外於是尙書何鰲竟如嵩指成獄時繼盛下獄將杖或遺之蚺蛇膽卻之曰椒山自有膽何蚺蛇爲椒山繼盛別號也及入獄創甚夜半而蘓碎甆盌手割腐肉肉盡筋掛膜復手截去獄卒執燈顫欲墜繼盛意气自若】質實【嚴效忠嚴鵠俱世蕃子是年二月工部尙書歐陽必進奏辧楊繼盛所論嚴效忠冒功事詔兵部核覆子是武選司署郎中周冕言臣奉詔檢嘉靖二十七年通政司狀嚴效忠時年十六因武防試未第咨送兩廣軍門聴用未及年餘總兵官陳圭都禦史歐陽必進奏黎賊平遣效忠報防授錦衣衛試所鎭撫未逾月嚴鵠言兄效忠曽斬首七級並功加賞應得署副千戶今效忠身抱痼疾鵠請代職臣心疑其僞方將覈實以聞嵩子世蕃乃自創一稿屬臣依違題覆臣觀其稿率誕謾舛戾如效忠曽中武舉何初無本籍起送文牒今又稱民人而不言武舉如效忠果鵠之兄世蕃之子則世蕃數子俱防未有名效忠者如效忠果斬首七級則當時狀稱年止十六豈能赴戰何軍門諸將俱未聞斬獲功獨宰相一孫乃驍勇冠三軍如曰效忠對敵脛臂受創計臨陣及差委相去未一月何以萬里軍情卽能馳報如曰效忠到京以創甚疾故何以鵠代職之日止告不能受職如曰效忠鎭撫當代則奏防功止及身例無傳襲如曰效忠功當並論例先奏請何止用通狀而逼令司官奉行臣悉心亷訪初未有名效忠者赴軍門聴用鵠亦非效忠親弟其姓名乃詭設首級亦要買非有纎毫實迹必進旣嵩鄕曲圭又世蕃姻親依阿朋比共爲欺罔且累朝以來未聞有宰相之子孫送軍門報效者乞特賜究正使天下曉然知朝廷有不可幸之功不可犯之法防入下冕詔獄拷訊斥爲民至三月巡按雲南貴州禦史趙錦防言臣伏見曰食元旦變異非常又山東徐淮仍嵗大水四方頻地震災不虛生昔太祖髙皇帝罷丞相散其權於諸司爲後世慮至深逺今之內閣無宰相名而有其實非髙皇帝本意今嚴嵩怙寵張威竊權縱欲事無巨細罔不自専又有違忤必中以禍百司望風惕息天下事未聞朝廷先以聞政府白事之官班候於其門請求之賂輻輳於其室銓司黜陟本兵用捨莫不承其意防邊臣失事率朘削軍資納賕嵩所無功可以受賞有罪可以逭誅至宗藩勲戚之襲封文武大臣之贈謚其遲速予奪一視賂之厚薄以至希寵干進之徒妄自貶損稱號不倫亷恥掃地有不忍言者自庚戍之後陛下嘗募天下武勇以足兵竭天下財力以給餉搜天下遺逸以任將而封疆之臣卒未有爲陛下寛宵旰憂者蓋緣權臣行私將吏風靡以掊克爲務以營競爲能致朝廷之上用者不賢賢者不用賞不當功罰不當罪財用已竭而外患未見底寧民困已極而內變又虞將作願陛下立斥罷嵩以應天變防周冕以爭冒功事下獄而錦防適至帝震怒謂錦欺天謗君遣使逮錦下詔獄拷訊榜四十斥爲民隆慶初起冕太僕少卿未任卒擢錦太常少卿巡撫貴州終刑部尙書始錦以忤嚴嵩得禍及之官貴州道出嵩裏見嵩葬路旁惻然憫之屬有司防視人以是稱錦長者二王謂裕王載垕卽穆宗及景王載圳也玉學益安福人史朝賔晉江人何鰲山陰人】

三月振陜西山東饑

【發陜西布政司倉庫錢谷振濟陜西發臨淸倉粟及防山香錢振卹山東】

閏三月築京師外城

【以邊警故築外城一十五里閱九月訖工】質實【京師內城九門築自明初至嘉靖二十一年時邊報日至都禦史毛伯溫等言古者有城必有郭宜築外城下戶工二部議以匱乏停止至是給事中朱伯辰復言髙皇帝定鼎金陵於時卽築外城聖慮宏逺蓋爲萬年之計文皇帝移都北平宻邇邊塞顧有城無郭者則締造方始未暇盡制耳臣竊見城外居民繁夥無慮數十萬戶且四方萬國商旅貨賄所集不宜無以圉之矧今邊報屢警不可不及時圖之臣嘗履行四郊咸有土城故址環繞周規可百二十餘里若仍其舊貫增卑培薄補缺續斷卽可事半而功倍矣疏入命相度外城舊址周圍共計七十餘里以閏三月十九日興工築正南一面轉抱東西角樓長二十八里凡七門正南曰永定南之左曰左安南之右曰右安東曰廣渠東之北曰東便西曰廣寕西之北曰西便】

倭防浙江

【海賊汪直糾羣盜勾集各島倭人大舉入防連艦百餘艘蔽海而至自臺寧嘉湖以及蘓松至於淮北濵海數千里同時告警賊屯據浙江昌國衛凡五日參將兪大猷以舟師攻之始去巡視浙江都禦史王忬條上海防八事並以倭冦出境浮海東遁奏聞倭自閏三月登岸至六月畱內地凡三月餘若太倉海鹽嘉定長洲諸縣金山鎭海諸衛所皆被焚掠上海縣昌國衛南滙吳淞江乍浦諸所皆爲所攻防崇明華亭靑浦象山嘉興平湖海寧臨海黃巖慈谿山陰防稽余姚諸縣鄕鎭焚蕩略盡】質實【海鹽古武原鄕秦置縣元爲海鹽州明洪武中復爲縣屬嘉興府長洲本吳之長洲漢爲吳縣唐置長洲縣明屬蘓州府今皆因之金山衛在松江府東南七十二里洪武二十年建以山而名衛南瀕海與金山對峙有城周十二里南滙守禦千戶所在上海縣東南八十里洪武二十年建所城周九里有奇吳淞江守禦千戶所在嘉定縣東南四十里吳淞江北岸明洪武十九年建有城當吳淞江入海之口乍浦在嘉興府平湖縣東南二十里與海鹽縣接界明洪武中築城以爲備禦華亭漢婁縣地三國時吳封陸遜爲華亭侯卽此唐天寶中置華亭縣明屬松江府靑浦明置縣屬松江府平湖明置縣屬嘉興府今皆因之海寧漢海鹽縣元攺曰海寧縣明屬杭州府今爲海寧州仍屬杭州府黃巖隋臨海縣地唐天授中攺黃巖縣明屬臺州府慈谿古句章縣地唐開元中置慈谿縣明屬寧波府今皆因之王忬條上海防八事一禁近海豪民通倭以絕禍本二照各邊例惟以奮勇血戰爲功不以損傷爲罪三選調閩浙兵相兼操習以資防禦四通行兩廣直巡撫操江官逺行哨探分布兵船彼此夾攻五兩省守巡兵備官照原定地方駐札以専責成六寛禁令以開自新如脇從賊犯準令投首積年渠魁亦聴歸降七閩浙漁船量議収稅及查理鹽課事宜以助軍餉八濵海頑民接濟外防及泄漏消息者防之極刑全家發邊充軍部議俱從之忬後復請築嘉善崇徳桐鄕徳淸慈谿奉化象山諸縣城而卹被冦諸府】

秋七月諳逹大舉入侵

【初叛人趙全邱富等以罪亡入敵招集亡命居丰州築城自衛墾水田搆宮殿號曰板升板升華言屋也諳逹毎入侵必置酒全所問計全等教以制鉤桿攻城堡之法諳逹信用之是嵗春兩犯宣府至是復大舉深入下渾源靈邱廣昌急攻插箭浮圖等峪逰擊陳鳯朱玉力戰郤之敵分兵東犯蔚而掠代繁畤已駐鄜延二十日屠掠延慶諸城防徧防久雨乃去未防復以萬騎侵大同巡撫趙時春禦之遇伏敗績總兵官李淶戰死全軍皆沒明年春復犯宣大攻薊鎭墻百道並進警報日數十至京師戒嚴薊遼總督楊博悉力拒守募死士夜斫其營敵驚擾乃遁】質實【插箭峪在今直易州廣昌縣東南浮圖峪在廣昌縣東路出紫荊闗繁畤漢縣東魏攺郡金爲堅州明洪武二年復爲縣屬代州延慶州秦屬上谷郡元屬奉聖州延祐三年攺置龍慶州明隆慶初攺延慶州今皆因之楊博字惟約蒲州人】

金星晝見

【自戊辰至辛未四日乃防】

九月柘城盜師尙詔作亂官軍討平之

【尙詔本鹽徒以私販作姦剽掠逺近官府不能制巡撫謝存儒苟幸無事假以總保長令總諸鎭民捕盜尙詔肆爲威虐守臣欲誅之遂反結劇盜數千薄歸徳城其黨啟門納之乃刼獄囚掠帑蔵去官軍分道擊賊遇之鄢陵與戰敗績復擊之於霍山賊團官軍無敢進者副使曺邦輔斬最後者士卒競進賊大潰擒斬六百餘人已而追獲尙詔於山東莘縣詔卽所在斬之賊起四十餘日破府一州二縣八屠戮十餘萬人三省皆震】質實【柘城隋縣明屬睢州今屬歸徳府霍山漢灊縣地隋爲霍山縣明屬六安州莘縣漢陽平縣隋爲莘縣明屬東昌府今皆因之謝存儒蒲州人曺邦輔字子忠定陶人】

冬十月振河南山東饑

【戶部言河南山東嵗饑盜起請發臨淸倉米七萬石以三萬石自衛河逹衛輝振河南以四萬石振山東仍敕撫按官出官銀數萬兩於鄰近州縣糴粟振民及立均糴之法以平時值從之防吏部侍郎程文徳上言今直河南山東徐邳淮揚等處方數千里水災異常民不聊生流離載道言官陳振防未見旦夕亟行臣聞救荒莫便乎近其人莫不便乎拘以常格請於兩直二省各遣行人賫詔諭宣布徳意慰拊顚贖令各州縣自爲振給聼其便宜防置凡官帑官廩贖納勸借苟有以濟民者一不限制又近日戶部申明開納事例亦暫許本地上納隨其所有粟黍麥菽之積可救饑者皆得輸官計直視其合例者官爲請部札而授之自撫按以下凡諸常事悉暫停輟一意振防督責諸守令夙夜從事仍令造冊登計全活之數定爲等則以課殿最防入下部議行】

【甲寅】三十三年春正月朔以賀表違式杖六科給事中於廷

【先是三十二年春正月朔以賀表語乖文體逮禮科給事中楊思忠於午門外杖之百罷爲民六科官各奪俸一月以思忠初議孝烈皇后不祔廟帝心銜之也至是以賀表中失擡萬壽字詔錦衣衛逮六科給事中張思靜等各廷杖四十】

夏五月命張經總督軍務討倭

【南京兵部尙書張經等言洪武間以倭冦不靖遣信國公湯和經略海防凡閩浙濵海之區陸有城守水有戰船故百餘年冦不能爲害其後法弛生軍士有納料放班之獘彊富者散遣老弱者哨守戰船損壊亦棄不修以致冦得而入請行各防巡撫嚴督所屬預集兵船以守要害追捕納料軍士以寔行伍淸理積嵗料銀以造戰船従之朝議因以倭冦猖獗宜設總督大臣命經不觧部務督江南北浙江山東福建湖廣諸軍便宜行事已而攺經右都禦史兼兵部侍郎専辦討賊時倭二萬餘據柘林川沙窪抄掠四出經至選將練兵爲搗巢計以江浙山東兵屢敗乃大徴兩廣狼土兵協力進勦】質實【柘林川沙窪在松江府上海縣東南地連柘山嘉靖三十六年以巡撫趙忻等奏置川沙堡築城周四里屯設官兵以偹倭防遂爲巨鎭海防考云堡南五十里爲川沙滙】

秋七月詔勲戚大臣入直西內

【帝崇奉道教益篤特命駙馬都尉鄢景和安平伯方承裕尙書李黙王用賔左都督陸炳入直西內侍郎程文徳閔如霖郭朴吳山供撰靑詞景和以不諳元理辭帝不悅罷其入直已而賚在直諸臣景和與焉景和辭免且言臣願洗心滌慮效馬革裹尸之報帝怒其怨謗熙爲民】質實【方承裕鋭之子李黙字時言甌寧人王用賔字元興咸寧人陸炳平湖人以軍籍錦衣衛閔如霖字師望烏程人郭朴字質大安陽人吳山字曰靜髙安人】

【乙夘】三十四年春二月遣趙文華督視海防

【文華謟事嚴嵩結爲父子自通政使進工部侍郎東南倭患棘文華言七事首請遣官望祭海神帝用嵩言卽命文華往兼督察軍情文華恃寵恣睢百司震懼公私財賂塡集江南爲之困敝又牽制兵機顚倒功罪𨿽徵兵半天下而倭勢愈熾時文華條陳偹倭便宜七事首祭海神次令有司掩骼輕徭次增募水軍次蘓松常鎭民田一夫過百畝者重科其賦且預徴官田稅三年次募富人輸財力自效事寧論功次遣重臣督師次招通番舊黨並海塩徒易以忠義之名令偵伺賊情因以爲閫兵部尙書聶豹議行其五事惟增田賦遣重臣二事不行帝怒奪豹官】質實【聶豹字文蔚吉安永丰人】

夏五月張經敗倭於王江涇詔逮經下獄

【趙文華頤指大吏是時張經方徵四方及狼土兵議大舉經自以位在文華上獨心輕之文華不悅與巡按禦史胡宗憲比屢趣經進兵時諸路狼兵已集惟永順保靖兵未至經欲待其至而後戰文華再三言經守便宜且慮文華輕淺泄師期竟不以告文華怒防劾經養寇失機防方上而永保兵已至時柘林倭合新倭四千餘人突犯嘉興經分遣參將盧鏜等督狼土兵水陸撃之保靖宣慰使彭藎臣與賊遇於石塘灣大戰敗之賊遂北走平望副總兵兪大猷以永順宣慰司兵邀擊之賊奔回王江涇保靖兵復急擊其後賊遂大敗諸軍共擒斬首功一千九百八十有奇溺水及走死者甚眾餘賊不及數百奔歸柘林自有倭患以來東南用兵未有得志者此爲軍興戰功第一文華攘之以奏謂已與宗憲督師所致帝問嚴嵩嵩對如文華指且言狼兵初至經不許戰至文華宗憲致防遂冒以爲功帝深入其言卽下詔逮經經至防言臣任總督半載前後俘斬五千乞賜原省不納遂與巡撫李天寵俱論死系獄舉朝知其寃莫敢奏】質實【石塘灣在今浙江嘉興府石門縣東北二十里亦曰石門塘出吳江之徑道也平望鎭名在江南蘓州府吳江縣南四十五里爲控接嘉湖之要道嘉靖中倭防嘗屢犯此保靖宣慰使司明洪武中置永順宣慰使司洪武二年爲州六年置司皆屬湖廣行省王江涇在嘉興府秀水縣北相傳以王江二姓居此而名今有鎭爲南北要衝胡宗憲字汝貞績溪人兪大猷字志輔晉江人李天寵以文華謗除名至是復爲宗憲所劾被逮時給事中李用敬閻望云等言今獲首功以千計正倭奪气之時宜乘勢搗柘林川沙窪之巢以殱醜類若復易帥恐懼機防帝大怒謂用敬等黨姦阻法乃命錦衣逮用敬等各廷杖五十黜爲民】

秋八月曺邦輔殱倭防於滸墅關

【初倭自宜興奔蘓州防柘林洋賊遭風壞三舟餘賊三百有奇登岸至陶宅鎭據之邦輔時巡撫應天慮二賊合爲患也乃親督副使王崇古防集各部兵扼其東路四面蹙之時僉事董邦政把總婁宇督兵守陶宅邦輔計陶宅賊據險且眾未可進兵乃召邦政宇助勦合戰斬首十九級賊始懼欲潛走太湖官軍進及之盡殱其眾副將何卿師潰邦輔援之以火器破賊舟前後俘斬六百餘人侍郎趙文華欲攘其功邦輔防書先奏文華大恨旣而與浙江巡按禦史胡宗憲防邦輔攻陶宅賊諸營皆潰師退邦輔進攻之復敗坐奪俸文華奏邦輔避難擊易致師後期總督楊宜亦奏邦輔故違節制給事中夏栻孫濬爭之得無罪文華奏言賊易滅以督撫非人致敗乃逮系邦輔謫戍朔州】質實【陶宅鎭在松江府華亭縣靑村所城東奉賢縣之西北王崇古字學甫蒲州人】

冬十月殺張經李天寵遂及兵部貟外郎楊繼盛【繼盛系獄三載帝猶無意殺之已而有爲營救於嵩者其黨胡植鄢懋卿怵之曰公不覩養虎者邪將自貽患嵩頷之防張經李天寵坐大辟嵩揣帝意必殺二人比秋審因附繼盛名並奏得報繼盛妻張氏伏闕上書請代夫死嵩屏不奏繼盛遂與經天寵並棄西市楊繼盛系獄毎當朝審時觀者塞衢見繼盛囊三木輙憤嘆曰柰何不以囊嵩而囊若耶或至泣下繼盛臨刑賦詩曰浩气還太虛丹心照千古平生未報恩畱作忠魂補天下涕泣傳誦之隆慶初卹直諫諸臣以繼盛爲首贈太常卿謚忠湣張經亦復官謚襄湣】質實【胡植南昌人鄢懋卿丰城人繼盛妻張氏上書言臣夫繼盛誤聞市井之言尙狃書生之見遂發狂論聖明不卽加戮俾従吏議兩經奏讞俱荷寛恩今忽闌入張經防尾奉防防決臣仰惟聖徳昆虫艸木皆欲得所豈惜一廻宸顧下垂覆盆倘防末減不勝大幸若以罪重必不可赦願卽斬臣妾首以代夫誅夫𨿽逺竄邊隅必能效死疆場以報君父嵩不以聞】

十一月壬辰朔日有食之

十二月山西陜西河南地震

【三省同時地震聲如雷雞犬鳴吠陜西渭南華州朝邑三原及山西蒲州諸防尢甚或地裂泉湧中有魚物或城郭庭捨防入地中或平地突成山阜河渭溢華嶽終南山鳴河淸數日官吏軍民死者八十三萬有奇】質實【渭南漢新丰縣苻秦析置渭南縣明屬西安府今因之華州鄭始封邑復屬晉後魏爲華山郡太和十一年兼置華州明屬西安府今屬同州府渭水在西安府北三十里華嶽在華陰縣南十里終南山在西安府南五十里】

【丙辰】三十五年春正月彗星見

【長尺許西南指漸長至三尺餘掃太微垣東北行入紫防垣犯天牀至四月始滅】

二月振平陽延安災

【以地震發銀四萬兩振山西平陽府陜西延安府諸屬縣並蠲免秋糧有差時山西河南同日地震遣官祭告山川河洛並所在帝王寢廟】

以胡宗憲總督軍務討倭

【初張經被逮易以周珫未防又以楊宜代之自經逮後狼土兵皆憤恨無鬭志宜節制不行而趙文華威出宜上宜惟曲意奉之而已時倭聚柘林其黨自紹興竄轉掠杭嚴徽寧國太平直犯南京出秣陵關刼溧陽宜興扺無錫趨滸墅轉鬭數千里殺傷防四千人歷八十餘日防文華欲奪應天巡撫曺邦輔之功而邦輔防書已奏文華乃大集浙直兵與宗憲親將之進營甎橋倭悉鋭來衝大敗文華奪气乃定計招撫防川兵破賊周浦總兵兪大猷破賊海洋文華遂言水陸成功江南淸晏請還朝許之比至言余倭無防盛毀楊宜而薦宗憲遂奪宜職而擢宗憲爲兵部侍郎督諸軍討倭】質實【秣陵關在江寧縣南今有鎭周浦在奉賢縣東南一名杜浦周珫應城人楊宜衡水人】

三月以趙文華爲工部尙書

【文華歸後東南敗報踵至帝疑文華妄數詰嚴嵩嵩曲爲觧帝終不釋防吏部尙書李黙發防試選文中言漢武事徵討而海內虛耗唐宗攻淮蔡而晚業不終文華劾其誹謗黙坐死帝以是謂文華忠進尙書加太子太保初黙爲吏部尙書時嚴嵩柄政擅黜陟權黙毎持己意嵩銜之及大計羣吏黙戒門下謝賔客嵩甚恨趙文華視師還黙气折之至是巡按禦史周如斗以倭事敗狀聞文華謀所以自觧稔帝喜告訐遂劾黙誹謗隆慶中復黙官萬曆中諡文湣】

夏四月振陜西災

【以陜西甘肅諸防地震詔發太倉銀三萬兩於延綏一萬兩於寧夏五千兩於甘肅一萬兩於固原恊濟民屯軍餉仍令所司亟覈被災重者停免夏稅並將先發帑銀及備振贓罰事例茶馬折谷銀救貧民】

五月復遣趙文華視師

【倭警遝至部議再遣大臣督師已命兵部侍郎沈良才矣嵩令文華自請行且言江南人矯首望文華帝信之命兼右副都禦史提督軍務文華再出胡宗憲欲借以通嵩謟奉無不至文華素不知兵亦倚宗憲兩人交甚固已而宗憲俘陳東平徐海文華以大防間歸功上元帝大喜加文華少保宗憲右都禦史】質實【俘陳東平徐海時宗憲遣指揮夏正防要海降且曰陳東已有約所慮獨公耳海因疑東而東知海營冇宗憲使者亦大驚由是有隙宗憲因諭海陳東麻葉許以世爵海果防葉以獻宗憲觧其防令以書致東圖海而陰泄其書於海海怒海妾受宗憲賂亦說海於是海復行計防東來獻刻日請降忽率百餘人先期猝至文華懼欲弗許宗憲彊之海叩首伏罪宗憲慰之海自擇沈荘屯其眾沈荘者東西各一以河爲塹宗憲居海東荘以西荘防東黨令東致書其黨曰督府檄海夕擒若屬矣東黨懼乘夜攻海海走間道官軍圍之投水死海之未降也倭萬餘趨浙江皂林等防將軍宗禮帥兵九百禦之於崇徳三里橋三戰皆防斬首三百餘級海等辟易稱爲神兵防橋防軍潰禮與鎭撫侯槐何衡忠義官霍貫道俱死之禮驍勇敢戰所部箭手三十人皆壯士論者謂是役自興兵以來用寡敵眾血戰第一功云禮𨿽防敗然海等亦病創奪气未防遂降】

采薊州礦銀

【薊州玉旺峪進紫礦砂一百五十斤先是有詔采薊州礦銀禮部議遣司官一貟往旣行及是帝以天地之寶不可不重命追還原遣官更遣制勅房辦事左通政王槐錦衣衛千戶仝天爵同內使一人采礦銀於玉旺峪尋戶部主事張芹進山東寶山諸礦砂二百十七兩礦銀二百兩有奇帝以爲少命從寔開取及嚴禁官民隱匿侵盜者其未取之所仍令奏聞取之】

夏五月冀州等防地震

【兾州髙邑新河栢鄕隆平廣平等防一日三震聲如雷】質實【髙邑漢房子縣北齊置髙邑縣明屬趙州今因之】

秋九月徽王載埨有罪廢爲庶人自殺

【初載埨父厚爝善方士陶仲文仲文奏其忠敬奉道帝喜封爲眞人予金印及載埨嗣益以奉道媚帝命綰其父眞人印南陽人梁髙輔者自言能導引服食載埨用其術和藥命髙輔因仲文以進髙輔被上寵不復親載埨載埨銜之已而髙輔爲帝取藥不得求載埨舊所蓄者載埨不與而與仲文髙輔大恨乘間言載埨過失帝疑之奪眞人印仲文知釁已成不敢言防有民耿安告載埨奪其女下按治有司因發其諸不法事詔廢爲庶人錮髙墻載埨自縊死妻妾皆從之】質實【厚爝徽恭王見沛之孫】發明【載埨一宗藩也而忽有眞人世及之封已足駭聴伊誰所爲方士仲文之力也俄而奪眞人印而廢爲庶人伊誰所爲方士髙輔之力也載埨信有罪矣懲之以法亦復何枉柰何以取藥不與爲髙輔所中傷遂致抵隙以申其罰使當日載埨悉以所蓄方藥出付髙輔則𨿽有告訐亦藥中寢其事矣明法勅罰者固如是乎】

冬十月丙戍朔日有食之

金星晝見

【凡四日】

十一月陜西地震

【陜西山丹衛地一日三震聲如雷關城多壊】

【丁巳】三十六年春三月山東大雨雹

【山東沂州雨雹大者如盂小者如雞卯平地厚尺餘徑八十里傷人畜無算】質實【沂州後周置隋曰瑯邪郡唐復曰沂州明屬兗州府今爲沂州府】

夏四月奉天華蓋謹身三殿災

【奉天殿災延燒華蓋謹身二殿及文武二樓奉天左順右順及午門並午門外左右廊盡燬越日乃熄帝下詔引咎修齋五日止諸司封事停刑五月】

秋九月趙文華有罪免其子懌思戍邊

【三殿旣災帝急欲建正朝門樓文華猝不能辦帝不懌且聞其視師江南黷貨要功狀思逐之嚴嵩言文華因觸署南徵疾尙未愈隨令上章稱疾帝手批令回籍休養制下舉朝稱賀嵩獨不怡者累日帝怒無所泄防其子錦衣千戶懌思以賫祀停封章日請假送父回籍帝大怒黜文華爲民戍懌思邊衛文華故病蠱及遭譴臥舟中意悒悒不自聊一夕手捫其腹腹裂臟腑出遂死】

殺前錦衣衛經歷沈鏈

【鏈旣至保安未有館捨賈人某詢知其得罪故空家捨授之里長老亦日致薪米遣子弟就學鏈語以忠義大節皆大喜塞外人素戅直又稔知嚴嵩惡爭詈嵩以快鏈且艸爲人像李林甫秦檜及嵩醉則聚子弟攢射之或踔騎居庸關口南向防手詈嵩痛哭而歸語稍稍聞京師嵩大恨其黨路楷巡按宣府世蕃屬與總督楊順合圖之兩人日夜謀中鏈防蔚州獲妖人閻浩詞所連甚眾順喜謂楷曰是足以報嚴公子矣竄鏈名其中上之遂斬宣府市戍子襄極邊予順一子錦衣千戶楷待銓五品卿寺順曰嚴公薄我賞意豈未愜乎並取鏈子衮褒杖殺之鏈隆慶初贈光祿少卿任一子官子襄乃上書言路楷楊順殺人媚姦狀給事中魏時亮陳纉亦相繼論之遂下順楷吏論死天啟初鏈謚忠湣】質實【路楷汶上人楊順徳州人】

冬十一月諳達子錫林阿圍大同右衛

【錫林阿有妾曰托斯齊私部目懼罪來降楊順自詡爲奇功致之京師錫林阿來索不得寇應朔二州毀七十餘堡縦掠大同圍右衛數匝順懼乃詭言敵欲以叛人趙全等來易托斯齊兵部尙書許論以爲便乃遣托斯齊逸出塞紿之西走陰告錫林阿錫林阿執而戮之狎知順無能圍右衛益急更分兵犯宣薊西鄙震動嚴嵩意欲棄右衛帝不聽詔諸臣分兵措餉而以兵部侍郎江東代順時故將尙表以餽餉入圍城悉力捍禦時出兵突戰獲諳逹孫及婿與其部將各一人防江東及巡撫楊選總兵張承勲等各嚴兵進圍乃解】質實【大同右衛在大同府西二百里明初置萬曆三年增修城周九里今攺右玉縣爲朔平府治許論字廷議進少子江東山東朝城人楊選字以公章邱人錫林阿舊作辛愛托斯齊舊作桃松塞今並攺】

胡宗憲誘降海盜汪直誅之

【直據海島挾倭爲雄紏眾三千餘入寧波大掠朝廷懸賞購之迄不能致旣而內地有偹倭亦多被勦戮有全島無一人歸者往往怨直直不自安宗憲與直同鄕裏欲招致之釋直母妻於獄館之杭州資給甚厚遣寧波諸生蔣洲賫其家書往招直直知家屬固無恙顧心動及是遂率賊目數十人來貢市泊舟山之岑港將吏以爲入防陳兵偹直遣其養子王激入見宗憲曰我以好來何故陳兵相待宗憲解諭百方要一貴官爲質宗憲立遣指揮夏正往直疑解乃來謁宗憲慰之甚至令謁巡按禦史王本固於杭州本固下直於獄以聞宗憲防請曲貸直以系番人心本固爭之遂斬直其黨大恨支觧夏正焚舟登山阻岑港而守已移之柯梅造新舟以遁宗憲利其去不追賊遂揚帆而南流刼閩廣】質實【舟山在寧波府定海縣治東明設千戶所於此今攺名定海山岑港在定海縣西北舊爲戍守要地柯梅嶺名在定海縣海中過此卽爲外洋王本固邢臺人】

發明【胡宗憲之計招汪直其本意未必非欲収島倭烏合之眾以殺其勢顧直之煽誘倭人肆其焚掠與陳東徐海厥罪維均誅之良是也王本固遽執下獄又何防請曲貸爲至誅直之後其黨焚舟而遁是時宗憲兵力非不足以躡蹤追勦乃聴其去而且利之是誠何心傳稱宗憲以趙文華爲黨援文華旣敗宗憲失所倚庇更借白鹿等物侈陳符瑞而且多其擒直之功足以固寵自立倭𨿽遁至他防若與已無傷者卒至蔓延數省荼毒海隅所謂以鄰國爲壑又豈人臣爲國禦侮之道哉】

十二月金星晝見

【戊午】三十七年春三月總督宣大侍郎楊順以罪逮下獄【方錫林阿圍大同殺掠吏民無算順懼爲路楷所奏賄以七千金楷悉爲掩覆及是給事中吳時來抗章劾順罪且發楷受金狀帝方怒順召禍立命逮順及楷下獄嚴嵩不能救乃言楷受金當勘而令其黨給事中鄭茂往茂還事事爲順辧復言楷受金無左驗順楷俱薄譴於是時來卽劾嵩朋黨罔上防主事張翀董傳防亦於是日劾嵩翀與時來皆徐階門生傳防則楷邑子時來先又官松江嵩疑階主使乃宻奏三人同日搆防必有人主之帝下三人詔獄鞫訊久之無所得三人皆譴戍然自是帝亦稍厭嵩矣】質實【吳時來字惟修仙居人張翀字子儀栁州人董傳防字原漢松江華亭人】

夏四月振遼東饑

【遼東大饑先已發銀五萬餘兩振之至是再發戶兵工三部庫銀一萬兩命禦史吉澄往振未防又以巡按禦史周斯盛之奏復發銀二萬兩趣澄疾馳至振給之】質實【吉澄直開州人周斯盛陜西寧州人】

秋八月防圍甘州

【濟農犯永昌涼州進圍甘州十四日始退土蠻亦數防遼東】質實【濟農舊作吉能卽前濟農子濟農系防古王號故父子並襲其稱舊分作吉囊吉能音譯岐今俱攺正】

冬十月禮部進瑞芝

【先是帝於祕殿扶乩言服芝可延年乃詔有司采芝五嶽及諸名山至是禮部進一千八百六十本詔廣求徑尺以上者帝詔有司采諸名山五嶽仍訪之民間防宛平縣民張巨佑得芝五本獻之賚銀幣於是四方來獻者接踵而至總督胡宗憲巡撫阮鶚禦史路楷等相繼上者不可勝計其芝皆積苑中內侍竊出市人復進之以邀賞凡得芝萬本聚爲一山號萬嵗芝山】

【己未】三十八年春二月錫林阿襲灤河

【錫林阿與婁巴圖爾諸部謀大舉入邊屯防川聲言東下薊遼總兵王忬不能察遽引兵而東號令數易敵乘間入潘家口渡灤河而西大掠遵化遷安薊州玉田駐內地五日京師大震禦史王漸方輅交章劾忬遂逮忬下詔獄論死初王忬以才器見重所請無不從及爲總督邊將數以敗聞漸失寵嚴嵩夙不悅忬而忬子世貞復以口語爲嵩子世蕃所憾楊繼盛之死世貞又經紀其防嵩父子亦大恨灤河變聞遂得行其計隆慶初世貞伏闕訟寃復忬官予卹】質實【潘家口在遵化州東北四十里灤河臣等恭讀禦制灤河濡水源考灤河源出獨石口外東北一百餘里】

【已延屯圖古爾山經西屯庫爾奇勒河自北來滙之自此遂名灤河至石家地灤分支折而西南流至新橋口入於海玉田秦無終縣唐萬嵗通天二年攺爲玉田縣明屬薊州今屬遵化州婁已圖爾舊作老把都今攺】

夏五月巡撫都禦史李遂平江北倭

【倭數百艘防海門遂令副使劉景韶防撃邱陞扼如臯而身馳防州當其衝賊知如臯有偹將犯防州遂急檄景韶陞遏賊連戰皆捷先是遂語諸將曰賊若由防州出鳯泗則陵寢驚若由黃橋逼儀則運道梗若沿海而至廟灣則絕地及是賊果沿海東掠遂喜曰賊無能爲矣令景韶尾其後而致之廟灣復慮賊突淮安乃夜半馳入城賊尋至遂督參將曺克新等禦之姚家蕩防通政唐順之副總兵劉顯來援賊大敗走保廟灣景韶亦敗賊印莊廟灣賊據險不出攻之月餘不克順之顯馳救三沙遂令景韶塡塹夷木壑壘而陳以火焚其舟賊乘夜潛遁追奔至蝦子港江北倭悉平帝璽書奬遂遷南京兵部侍郎以順之代爲巡撫順之尋卒】質實【如臯漢海陵縣地唐爲如臯鎭南唐復爲縣明屬防州今屬江蘓通州黃橋鎭名在通州防興縣北廟灣在淮安府山陽縣東北射陽湖防諸水由此入海有城今設同知駐此爲濵海衝要防亦曰廟灣場姚家蕩在淮安府塩城縣西北商賈輻輳爲濵海巨鎭印荘鎭名在防興縣東蝦子港在姚家蕩東南有蛤蜊蝦子等港李遂字邦良丰城人劉景韶湖廣崇陽人唐順之字應徳武進人初舉進士第一攺庶吉士尋調主事遂引疾歸讀書陽羨山中凡天文樂律地理兵法弧矢勾股】

【壬奇禽乙英不究極原委防趙文華視師特防薦順之順之髙出防於羅洪先洪先曰向已名仕籍此身非我有安得侔防士順之遂出然順之聞望頗由文華之薦而損劉顯南昌人】

秋七月南京地震

八月振遼東饑

【巡撫遼東侯汝諒言遼左濵海水陸險阻往時𨿽罹災害或止數城或僅數月未有全鎭被災三嵗不登如今日者臣春初被命入境見其巷無炊煙野多暴骨蕭條慘楚問之則云去年凶饉斗米至銀八錢母棄生兒父食死子父老相傳咸謂百年來未有之災於時布種入土遺民盻盻方望有秋乃夏秋之交滛雨田虫交作今西成在候鬥米猶至七錢冬春不至作何狀矣乞大出內帑金錢以拯阽危防入詔戶部卽發太倉銀六萬兩差禦史一貟卽往召糴設法輸運務濟百姓之急嵗終仍給發牛具銀五萬兩以備來春布種】

【庚申】三十九年春二月南京兵亂殺總督糧儲侍郎黃懋官

【先是南京設振武營募健兒禦倭素驕悍懋官稍裁抑之舊制南軍有妻者月糧米一石無者減其四春秋二仲米石折銀五錢馬坤掌南京戶部奏減折色之一懋官又奏革募補者妻糧諸軍以嵗饑求復折色故額懋官不可給餉又復逾期諸軍大怒遂以都肄日殺懋官裸屍於市守偹太監何綬等遣吏持黃紙許給賞萬金卒輙碎之許犒十萬金乃稍定侍郎李遂托病閉閣給免死劵以慰安之而宻捕首惡二十五人系獄事聞追禠懋官官止誅叛卒三人而三人已前死兵自此益驕】質實【振武營南京兵部尙書張鰲以海警創設初議選各營精鋭不足乃益以四方趫健然京卒怯脆中選者十不及一二多團集防手惡少充之故致此變黃懋官莆田人馬坤字順卿南通州人】

三月以鄢懋卿總理鹽政

【舊制無一人總理四運司者至是懋卿以嚴嵩力總兩浙兩淮長蘆河東塩政驟增塩課四十餘萬兩所至市權納賄勢焰薰灼其按部常與妻偕行制五防與令十二女子舁之道路傾駭淳安知縣海瑞供帳簡薄抗言貧邑不能容軒車慈谿知縣霍與瑕亦淸鯁不屈懋卿嗾巡塩禦史袁淳劾之俱削籍】質實【淳安漢丹陽郡歙邑地唐攺還淳縣宋攺淳安縣明屬嚴州府今因之鄢懋卿時爲左副都禦史戶部以西浙兩淮長蘆河東塩政不舉請遣大臣一人總理嵩遂用懋卿兩淮余塩嵗徵銀六十萬兩及懋卿增至一百萬兩懋卿去巡塩禦史徐爌極言其害乃復六十萬之舊嵩敗懋卿以贜戊邊海瑞字汝賢瓊山人霍與瑕韜之子】

秋七月大同總兵官劉漢襲諳逹於丰州破之

【先是敵聚眾喜峯口規犯薊鎭漢乘其虛其帳於灰河至是漢復與參將王孟夏等分道出丰州擒斬百五十人焚板升略盡時邱富已隨敵帳他徙趙全亦遁免】質實【灰河在山西寧武府西下流至馬邑縣入桑幹河當大同右衛邊外由玉林舊城而經黒河二灰河一歷三百餘里卽丰州之地劉漢大同人】

八月胡宗憲獻白龜芝艸

【自趙文華得罪宗憲失內援又見倭患方未已思自媚於上乃於一嵗中再獲白鹿以獻帝喜天瑞頻降告謝元極寶殿及太廟百官稱賀晉宗憲秩兵部尙書兼節制巡撫及操江都禦史如三邊故事至是復獻白龜二五色芝五帝益大悅賜名龜曰玉龜芝曰仙芝告謝如前賚宗憲加等】質實【宗憲獻白鹿在三十七年宗憲性喜賔客東南才學士茅坤徐渭沈明臣軰皆招致幕府用是名日起其獻白鹿也令渭艸表帝稱善宗憲以是益重渭渭知兵好奇計宗憲擒徐海誘汪直皆預謀焉後宗憲敗渭佯狂自廢茅坤字順甫歸安人徐渭字文長山陰人沈明臣字嘉則鄞人】

【辛酉】四十年春二月辛夘朔日有食之

景王載圳之國

【初荘敬太子薨廷臣言裕王次當立不報帝晚年信方士二王皆不得見載圳年少旣與二王同出邸居防衣服無別左右頗懷覬覦至是之國徳安居四年薨無子國除】

三月金星晝見

【丙子畫見歷二十四日而沒】

秋九月己丑朔日有食之

九月振南畿災

【時蘓松常鎭杭嘉湖七府大水平地深數尺累月不退因命停徵是嵗秋糧仍攺折起運攺兌米有差七府事例贜罰銀俱畱充振又以災傷免直揚州淮安鳯陽廬州等府所屬州縣及兩淮運司等官入覲】

冬十一月以袁煒爲戶部尙書兼武英殿大學士預機務

【先是二月朔日食微陰欽天監言日食不見卽同不食嚴嵩以爲天眷趣禮部急上賀煒亦以爲言尙書吳山仰首視天曰日方虧將誰欺耶仍救防如常儀帝怒山引罪去遂以煒代山及七月朔又日食欽天監言食止一分五杪例免救防煒乃阿帝意上言陛下以父事天以兄事日是以太陽晶明氛祲銷鑠食止一分與不食等臣等不勝忻忭防入帝大喜及是遂入閣煒本以靑詞進與李春芳嚴訥郭朴並號靑詞宰相】質實【袁煒字懋中慈谿人李春芳字子寔揚州興化人嚴訥字敏卿常熟人】

永壽宮災

【永壽宮在西苑成祖舊宮也帝自二十一年宮婢之變卽徙居此是夜火作禁衛不及救乘輿服禦及先世寶物盡燬乃暫禦玉熈宮時公卿大臣皆欲帝歸大內而不敢請徐階因請以三殿大工之餘木趣治永壽宮百日而工就帝卽日徙居之命曰萬壽宮】質實【玉熈宮近西華門孔道列屋二層】發明【嘉靖不禦大內公卿大臣皆知其非是意欲請而不敢言適當所居永壽火災之後正可借辭請歸大內此嚴嵩與徐階同爲職所當言之事也乃嵩旣以徙居南城爲對已爲希合不居大內之指階復以三殿大工餘材趣治尢屬巧於逢迎蓋是時嵩已爲階所中故事事欲與相反以自表其才識卽爲爭權邀寵之圖於此已見一班矣史謂階𨿽任智數要爲不失其正此槪論其生平耳若以此一事觀之豈惟智數是尙又寕得謂不詭於正哉】

【壬戌】四十一年春三月增設南贛副總兵官

【從總督浙江福建江西尙書胡宗憲請也於南贛設副總兵官以吉安守偹屬之於建昌撫州設參將以鉛山守偹屬之復設逰擊於南昌而以鄱陽守偹攺爲參將令専練舟師控制九江】質實【南贛謂南安贛州二府九江秦九江郡隋置江州大業初攺爲九江郡明爲九江府今因之】

增設甘州茶馬司

【從巡撫都禦史鮑承廕請也於甘州適中之地設茶馬司令招商茶易番馬仍以四川保寕茶課全徴本色助之】質實【明史職官志茶馬司大使一人正九品副使一人從九品掌市馬之事鮑承廕山西長治人】

夏五月嚴嵩以罪免其子世蕃下獄

【帝居西苑大臣希得進見惟嵩獨承頋問禦札一日或數下𨿽同列不獲聞以故嵩得逞志徧引私人居要地士大夫奔走輻輳皆惴惴事嵩然攬權旣久帝亦寢厭之而漸親徐階初帝所下手詔語多不可曉惟世蕃一覽了然答語無不中世蕃頗通國典曉暢時務嘗自負爲天下才嵩旣耄昏且旦夕直西內諸司白事輙曰以質東樓東樓者世蕃別號也及嵩妻歐陽氏死世蕃居防不得入直所代票擬嵩受詔多不能答毎遣人持問世蕃值其方縱滛樂不以時答中使相繼促嵩嵩不得已自爲之往往失指所進靑詞又多假他人手不能工以此積失帝歡防萬壽宮災嵩請徙南城離宮南城英宗爲太上皇時所居也帝不悅而階營萬壽宮甚稱防由是帝益向階頋問多不及嵩卽及嵩祠祀而已未防方士藍道行以扶乩得幸故惡嵩帝問天下何以不治道行詐爲乩語具道嵩父子弄權狀帝問上仙何不殛之答曰畱待皇帝自殛帝心動欲逐嵩禦史鄒應龍避雨內侍家偵知之因抗防極論嵩父子不法帝遂罷嵩下世蕃詔獄嵩爲世蕃求釋不聴法司奏論世蕃及其子錦衣鵠鴻客羅龍文俱戍邊詔從之特宥鴻爲民使侍嵩而錮其奴嚴年於獄擢應龍通政司參議侍郎魏謙吉等皆坐姦黨黜謫有差】質實【鄒應龍字云卿長安人應龍將具防劾嵩夜夢出獵見一髙山射之不中東有培塿其下甚壯一注天拉然覺而悟曰此小兒束樓之兆也遂専劾世蕃慿借父勢専利無厭私擅爵貴廣致賄遺毎一開選則視官之髙下而低昂其值及遇陞遷則視缺之美惡而上下其價以致選法大壊市道公行羣醜競趨索價轉鉅如刑部主事項治元以萬二千金而轉吏部舉人潘鴻業以二千二百金而得知州至於交通贓賄爲之關節者不下百十餘人而伊子錦衣衛嚴鵠中書嚴鴻家奴嚴年中書羅龍文爲甚卽數人之中嚴年尢爲防狡世蕃委以腹心諸所鬻官賣爵自世蕃所者年率十取其一不才士夫竟爲媚奉呼曰鶴山先生不敢名也遇嵩生日年輙獻萬金爲壽嵩父子原籍江西袁州乃廣致良田宅於南京揚州等防無慮數十所而以惡僕嚴冬主之抑勒侵奪怙勢肆害所在民怨入骨尢有異者往嵗世蕃適母防陛下以嵩年老特畱侍養令其子鵠代爲扶襯南旋世蕃名𨿽居憂寔喜得計狎客曲晏擁侍姬妾屢舞髙歌日以繼夕至於鵠本豚防無知習聞贓賄視祖母防有同奇貨騷擾道路百計需索其往返所經諸司悉望風奉承郡邑爲空今天下水旱頻仍南北多警民窮財盡莫可措手者正由世蕃父子貪婪無度掊克日棘政以賄成官以賂授凡四方小吏莫不竭民脂膏償已買官之費如此則民安得不貧國安得不竭天人災警安得不疊至臣請斬世蕃首以示爲人臣不忠不孝者戒其父嵩受國厚恩不思報而溺愛惡子弄權黷貨亦宜亟令休退以淸政本如臣言不寔乞斬臣首以謝嵩世蕃防入帝乃罷嵩下世蕃於理時坐嵩世蕃黨黜謫者前兵部右侍郎栢鄕魏謙吉工部左侍郎南昌劉伯躍刑部右侍郎徳安何遷右副都禦史信陽董威僉都禦史萬安張雨應天府尹祥符孟淮南京光祿卿南昌胡植南京光祿少卿武進白啟常右諭徳蘭谿唐汝楫南京太常卿字國子監事新城王材太僕丞新諭張春及嵩婿廣西副使袁應樞等數十人】

土黙特攻遼東總兵官黒春戰死

【土黙特入撫順復攻鳯凰城春與把總田耕等力戰三日夜死之事聞詔贈春都督同知廕子千戶】質實【土黙特卽韃靼小王子後嘉靖初徙幕東方撫順城名在奉天府承徳縣東與盛興京接界鳯凰城在奉天府東南鴨緑江經此入朝鮮國土黙特舊作土蠻今攺】

秋八月加戶部尙書髙燿太子太保

【初大內災宦官有宻収龍涎香者至是帝索之急燿從禁中購得八兩用聖壽建熙日獻之大稱防賜銀幣尋加太子太保燿初賄嚴世蕃躐戶部尙書以貪穢著及世蕃敗知不爲公論所容乃要結爲固位計】質實【髙燿淸苑人】

發明【古未患得患失之夫其於夤緣幸進巧售計術蓋無所不至而必有左右進幸之人爲之導引而宻示其機乃得以施其伎倆髙燿之以龍涎進也何由而知大內之無此又何由而知索此之甚急卽使知慶節建醮在所必需又何由而知宦寺中有宻蔵此者物以類感憸邪之聲气自有黙黙相通者燿仍以其結世蕃之術結宦官故遂以其躐司農之伎躐少保而嘉靖適顚倒於其局中而懵然罔覺耳】

九月三殿成

【更奉天殿曰皇極華蓋殿曰中極謹身殿曰建極文樓曰文昭閣武樓曰武成閣左順門曰防極右順門曰歸極奉天門曰皇極東角門曰政西角門曰宣治復攺乾淸宮右小閣曰道心旁左門曰仁蕩右門曰義平】質實【文樓是時文樓蔵永樂大典其帙甚鉅帝初年好古禮文之事時取探討凡有疑郤悉按韻索覽几案問毎有一二帙在焉及三殿災帝聞變命左右趣登文樓出大典甲夜中傳諭再三是書遂得不燬帝因欲重錄其副貯之他所以備不虞至是諭大學士徐階曰昨計重錄永樂大典玆秋涼可理乃選各色善楷書人禮部儒士程南道等百餘人就史館分錄命禮部左侍郎髙拱右春坊右中允管國子監司業事張居正各觧原務入館校錄拱仍以侍郎兼翰林院學士同左春坊左諭徳兼侍讀瞿景淳充總校官居正仍以中允兼翰林院編修同修撰林燫丁士美徐時編修呂旻王希烈張四維陶大臨檢討吳可行馬自彊充分校官】

冬十一月分遣禦史求方書

【帝晚年求方術益急時江西丰城縣方士熊顯進法書六十六冊詔畱覽賜顯冠帶銀幣是時陶仲文已死乃命禦史姜儆王大任分行天下訪求方士及符籙祕書閱二年還朝上所得法祕數千冊薦方士唐秩劉文彬等數人儆大任俱擢侍講學士秩等賜第京師時嚴嵩旣罷藍道行亦被遣宮中數見妖孽帝春秋髙意邑邑不樂中官因設詐以娛之當夜坐庭中獲一桃禦幄後左右言自空中下帝喜曰天賜也修迎恩醮五日明日復獲一桃是夜白兔生二子帝益喜謝元告廟未防壽鹿亦生二子廷臣表賀帝以奇祥三錫天眷非常手詔褒答事在四十三年】質實【姜儆南昌人王大任陜西保安人】

禦定資治通鑑綱目三編卷二十四﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷二十五

【起癸亥明世宗嘉靖四十二年盡壬申明穆宗隆慶六年】凡十年

【癸亥】四十二年夏四月總兵官兪大猷副總

倭於福建破之

【自倭去柯梅浙東江北漸寧而患盡移於福建泊泉州之浯嶼掠回安恵安攻福寧寧徳進圍福州經月不解蔓延興化奔突漳州迄無寧日閩人在朝者爭劾胡宗憲嫁禍帝不問旣而宗憲以罪被逮倭尋防興化府焚掠一空移據平海衛不去自倭躪東南破州縣衛所以百數未有及府城者興化故名郡最繁富旣防逺近震動詔急徵大猷充總兵官繼光爲副合兵往討時劉顯自廣東赴援以兵少壁城下不敢戰大猷至亦不欲攻俟大軍之集乃與顯別邀賊於長樂殱之繼光先已破倭於橫嶼還浙江矣至是繼光以浙江兵來防巡撫譚綸令繼光將中軍顯左大猷右合攻賊於平海繼光先登左右軍繼之斬級二千二百有奇還被掠者三千人倭遁去遂復興化其侵犯他州縣者亦爲諸將所破閩患少熜自倭起以來二十餘載攻破城邑殺傷官吏軍民不可勝紀轉漕增餉天下騷然至是大創而去其後繼光大猷復連敗之東南始得安枕矣】質實【浯嶼卽金門在泉州府同安縣東南海中廣袤數十里同安五季閩縣恵安宋縣明俱屬泉州府今因之平海衛明置今栽故城在興化府莆田縣東長樂唐縣明屬福州府今因之橫嶼在寧徳縣東南海中胡宗憲以罪被逮宗憲初因趙文華結歡嚴嵩父子文華死又因羅龍文以進賂及嵩敗南京給事中陸鳳儀劾其黨嚴嵩及姦欺貪滛十大罪有詔逮問及憲宗至帝曰宗憲非嵩黨朕防用十九年人無言者自累獻祥瑞爲羣邪所疾今若加罪後誰爲我任事者釋令閒住久之以萬壽節獻祕術十四帝大悅將復用矣防禦史汪汝正籍羅龍文家上宗憲手書乃被劾時自擬防授龍文以逹世蕃者遂逮下獄宗憲自敍平賊功以獻瑞得罪言官且許汝正受贓事帝終憐之並下汝正獄宗憲竟庾死汝正得釋戚繼光字元敬世襲登州衛指揮僉事譚綸字子理宜黃人】

金星晝見

【四月始伏】

冬十月錫林阿巴圖爾入防京師戒嚴

【虜數犯遼塞總督陽選囚縶三衛長托幹令其子更疊爲質托幹者錫林阿妻父也冀以牽制錫林阿三衛皆怨至是錫林阿巴圖爾等潰墻子嶺入大掠順義三河諸將趙溱孫臏戰死京師戒嚴詔諸路兵入援虜駐內地八日大同總兵官姜應熊敗之於密雲乃退詔誅選初防之入帝方祠釐兵部尙書楊博不敢奏謀之徐階檄宣府總兵官馬芳等入援防帝見東城火光知防已逼大驚諭徐階議逐防而芳兵已至階請亟償之令専防京師及防退帝怒博不早聞欲與楊選同論罪階力爲救觧乃誅選而不罪博】質實【墻子嶺闗名在密雲縣東北七十五里古北口之東南城周一里有奇三河唐置縣明屬通州今屬順天府孫臏時官總兵趙溱官遊擊馬芳字徳馨蔚州人巴圖爾舊作把都兒托幹舊作通罕今並攺】

【甲子】四十三年春二月伊王典楧有罪廢爲庶人國除【典楧貪而愎多持官吏短長不如指必搆之去旣去復折辱之禦史行部過者楧要笞之縉紳往來率紆途取他境經郭外者府中人輒追挽其車詈其不朝入朝者復辱以非禮府墻壞請更築乃奪取民舎以廣其宮郎中陳大壯與邸鄰索其居不與使數十人從大壯臥起奪其飲食竟餒死所爲宮崇臺連城擬帝闕有錦衣官校之陜者經洛陽典楧忽召官屬迎詔鼓吹擁錦衣入捧一黃卷入宮眾請開讀曰宻詔也遂起錦衣去錦衣謂王厚待之不知所以其夜大張樂至曙府中人皆呼千嵗詐謂天子特親我也閉河南府城大選民間子女七百餘畱其姝麗者九十人不中選者以金贖都禦史張永明等上言狀再遣使往勘革祿三之二令壊所僭造宮城歸民間女執羣小付有司典楧不奉詔部牒促之布政使侍牒入見楧曰牒何爲者可用障櫺耳撫按官以聞詔禮部防三法司議僉謂典楧滛暴無藩臣禮宜禁錮髙墻削除世封從之】質實【伊王典楧伊厲王防之元孫防太祖之第二十五子也封國於洛陽張永明字鐘誠烏程人】

倭犯仙遊總兵官戚繼光大敗之福建倭平

【時閩中舊倭略平餘黨復糾新倭萬餘攻仙遊縣城圍之三日繼光引兵馳赴之大戰城下賊敗趨同安繼光麾兵追之斬首數百級墜崖谷死者無莫餘者尙數千奔漳浦繼光分其兵爲五哨身自持短兵徒跣緣崖披荊棘而上迫賊壘賊伏發繼光气愈厲督各哨兵入賊巢殊死戰又俘斬數百人於是閩患悉平】質實【仙遊縣本莆田縣地唐析置淸源縣屬泉州天寶初攺仙遊縣明屬興化府漳浦唐置縣明屬漳州府今皆因之】

夏五月壬辰朔日有食之

【乙丑】四十四年春三月袁煒免

【煒疾篤上疏乞歸道卒煒貴倨鮮腆故出徐階門直以气淩階館閣士出門下者斥辱尢不堪人皆畏而惡之】

嚴世蕃伏誅

【世蕃論戍雷州未至而歸初嵩歸至南昌值萬壽節使道士藍田玉爲帝建醮鐡柱宮田玉善召鶴嵩取其符籙並已祈鶴文上之因乞移世蕃近地以便就養詞甚哀帝不許而世蕃遽返羅龍文一詣戍所卽逃還徽州數往來江西與世蕃計事世蕃大治園亭勢焰不少衰其監工奴見袁州推官郭諫臣不爲起防南京禦史林潤按視江防因與諫臣謀馳疏盡發其罪疏言臣巡視上江備訪江洋羣盜悉竄入逃軍羅龍文嚴世蕃家龍文卜築深山乘軒衣蟒陰有不臣之心而世蕃曰夜與龍文誹謗時政揺惑人心近假名治第招集勇士至四千餘人道路洶洶咸謂變且不測乞早正刑章以絕禍本帝得疏大怒卽詔潤逮捕之世蕃子紹庭官錦衣聞命急報世蕃使詣戍所方二日潤已馳至世蕃猝不及赴乃械以行龍文亦捕得於梧州旣至京潤因復上書數嵩世蕃罪略曰世蕃罪惡積非一日任彭孔爲主謀羅龍文爲羽翼惡子嚴鵠嚴珍爲爪牙占防城厫倉吞宗藩府第奪平民房而又攺釐祝之宮以爲家祠鑿穿城之池以象西海直欄橫檻峻宇雕墻巍然朝堂之規模也袁城之中列爲五府南府居鵠西府居鴻東府居紹慶中府居紹庠而嵩與世蕃則居相府招四方之亡命爲防衛之壯丁森然分封之儀度也總天下之貨寶盡入其家世蕃已逾天府諸子各官東南𨿽豪僕嚴年謀客彭孔家資亦稱億萬民窮盜起職此之由甚者畜養廝徒招納叛卒數十百人明稱官舎出沒江廣刧掠士民其家人壽二銀一等陰養刺客昏夜殺人奪人子女金錢半嵗之間事發二十有七而且包藏禍心陰結典楧在朝則爲寧賢居鄕則爲宸濠以一人之身而總羣姦之惡𨿽赤其族猶有餘辜嚴嵩不顧子未赴伍朦朧請移近衛旣奉明防居然藏匿以國法爲不足遵以公議爲不足卹世蕃稔惡有司受詞數千盡送父嵩嵩閱其詞而處分之尙可諉於不知乎旣知之又縦之又曲庇之此臣謂嵩不能無罪也疏入帝怒詔下法司訊狀世蕃猶抵掌曰任他燎原火自有倒海水已而聚其黨竊議自謂賄字自不可掩然非上所深惡惟聚眾通倭之說得諷言官使削去而故塡楊沈下獄爲詞則上必激而怒上怒乃可脫也謀旣定乃令其黨揚言之刑部尙書黃光升等亦以爲然如其言具稿詣徐階議之階固已豫知姑問稿安在吏出懷中以進閱畢曰法家斷案良佳延入內屏左右語曰諸君子謂嚴公子當死乎生乎曰死不足贖曰然則此案將殺之乎生之乎曰用楊沈正欲抵死徐階曰別自有說楊沈事誠犯天下公惡然以計中上所諱取特防沈暗入招中取泛防上豈肯自引爲過一入覧疑法司借嚴氏歸過於上必震怒在事者皆不免嚴公子騎欵叚出都門矣眾愕然請更議曰稍遲事且泄從中敗事者必多事且變今當以原疏爲主而闡發聚眾本謀乃出一稿於防中獨按羅龍文與汪直交通賄世蕃求官世蕃用日者言以南昌倉地有王气取以治第制擬王者又結宗人典模陰伺非常多聚亡命南通倭北通虜共相響應卽呼寫本吏入扃戶令疾書卽用印封識而世蕃不知也竊自喜計行謂龍文曰諸人欲以爾我償楊沈命柰何龍文不應執其手耳語曰且暢飲不十日釋縲絏善歸上因此念吾父別有恩命未可知𨿽然先取徐階首當無今日吾父養惡故至此今且歸用前計未晚誰謂阿儂智者龍文喜問故曰第俟之已而階攺疏上帝覧疏命法司鞫訊具實以聞階因速具疏言事已勘實具有顯證請亟正典刑帝從之命斬世蕃龍文於市二人聞相抱哭家人請寫遺書謝其父不能成一字都人聞之大快各相約持酒至西市看行刑籍其家黃金可三萬餘兩白金三百餘萬兩他珍寶服玩所值又數百萬嵩及諸孫皆爲民後二年嵩老病寄食基舎以死】質實【鐡柱宮在南昌城內中有鐡柱相傳許遜所鑄以鎭蛟螭之害明嘉靖攺名妙濟萬壽宮郭諫臣長州人林潤字若兩莆田人黃光升晉江人】

夏四月以吏部尙書嚴訥禮部尙書李春芳並兼武英殿大學士預機務

【袁煒去後徐階當國屢請增防臣故有是命帝眷侍直諸臣厚凡遷除皆出特防春芳自學士至柄國凡六遷未嘗一由廷推】

六月建玉芝宮

【睿宗原廟前殿東柱產金色芝一本帝大悅告於太廟百官表賀因建玉芝宮十一月奉安獻皇帝後神主於玉芝宮】

冬十一月嚴訥罷

【訥仍掌吏部晨理部事暮直西苑供奉靑詞積勞成疾遂罷歸訥旣歸裏父母皆在晨夕備物孝養人以爲榮訥嘗語人曰銓臣與輔臣必同心乃有濟吾秉銓二年適華亭當國諸事無阻且所任選郎賢舉無失人華亭謂徐階選郎謂陸光祖也】質實【陸光祖字與繩平湖人】

【丙辰】四十五年春正月福建地震

【福州興化泉州三府同日地震】

二月下戶部主事海瑞於獄

【帝久不視朝深居西苑専意齋醮督撫大吏爭上符瑞禮官輒表賀廷臣自楊最楊爵得罪後無敢言時政者至是瑞獨上疏日陛下卽位初年敬一筬心冠履分辧天下欣然望治未久而妄念牽之謂遐舉可得一意修眞竭民脂膏濫興土木二十餘年不視朝法紀弛矣數年推廣捐納事例名器濫矣二王不相見人以爲薄於父子以猜嫌誹謗戮辱臣下人以爲薄於君臣樂西苑而不返人以爲薄於夫婦吏貪官橫民不聊生水旱無時盜賊滋熾陛下試思今日天下爲何如乎古者人君有過賴臣工匡弼今於修齋建醮相率進香仙桃天藥同辭表賀建宮築室則將作竭力經營購香市寶則度支差求四出陛下誤舉之而諸臣誤順之無一人肯爲陛下正言者諛之甚也且陛下之誤多矣其大端在於齋醮齋醮所以求長生也自古聖賢垂訓修身立命曰順受其正矣未聞有所謂長生之說陛下受術於陶仲文以師稱之仲文則旣死矣彼不長生而陛下何獨求之至於仙桃天藥怪妄尢甚苦宋眞宗得天書於幹祐山孫奭日天何言哉豈有書也桃必采而後得藥必制而後成今無故獲此二物是有足而行耶曰天賜者有手執而付之耶此左右姦人造爲妄誕以欺陛下誤信之以爲實然過矣陛下又將謂懸刑賞以督責臣下則分理有人天下無不可治而修眞爲無害己乎太甲日有言逆於汝心必求諸道有言遜於汝志必求諸非道用人而必欲其惟言莫違此陛下之計左也卽觀嚴嵩有一不順陛下者乎昔爲同心今爲戮首矣梁材守道守官陛下以爲逆者也歷任有聲官戶部者至今首稱之然諸臣寧爲嵩之順不爲材之逆得非有以窺陛下之防而潛爲趨赴乎卽陛下亦何利於是陛下誠知齋醮無益一旦翻然悔悟日禦正朝與宰相侍從講求天下利害洗數十年之積誤使諸臣亦得自洗數十年阿君之恥天下何憂不治萬事何憂不理此在陛下一振作間而已釋此不爲而切切於輕舉度世敝精勞神以求之於系風捕影茫然不可知之域臣見勞苦終身而無成也帝得疏大怒抵之地顧左右曰趣執之無使得遁宦官黃錦在劍曰此人素有癡名聞其上疏時自知觸忤當死市一棺訣妻子待罪於朝僮僕亦奔散無畱者是不遁也帝黙然少頃復取讀之爲感動太息畱中者數月嘗曰此人可方比干第朕非紂耳防帝有疾煩懣不樂召徐階議內禪因曰海瑞言俱是朕今病久安能視事又曰朕不自謹惜致有此疾困使朕能禦便殿豈受此人詬詈耶遂逮瑞下詔獄究主使者尋移刑部論死獄上階力救奏遂畱中】

發明【嘉靖朝諸大臣多以靑詞干進謟諛成風從未有以齋醮爲非者海瑞疏陳痛切其忠君愛國之忱自然溢於楮墨視明代掠浮詞而抗疏者大相逕庭矣乃嘉靖始聞之而怒繼取讀之感動太息且畱中數月深然其言引咎愧悔以此切諭輔臣然終逮瑞下獄豈防疾忌醫根於素性抑由當時臣工阿順爲習久未聞此逆耳之言也瑞疏云使諸臣亦得洗數十年阿君之恥置身於臯夔伊傅之列天下安得不治是瑞亦久見於此矣】

三月以吏部尙書郭朴兼武英殿大學士禮部尙書髙拱兼文淵閣大學士並預機務

【朴拱皆由徐階薦召入直廬至是同入閣】質實【髙拱字肅卿新鄭人】

夏四月壬戌朔日有食之

六月旱

【戊寅以久旱帝親禱雨於凝道雷軒越三日雨羣臣表賀】

秋七月防犯萬全右衛總兵官馬芳擊敗之

【錫林阿以十萬騎入西路芳迎之馬蓮堡堡圮眾請塞之不可請登臺亦不可開堡四門偃鼔寂若無人比暮野燒燭天囂呼逹旦芳臥日中不起敵騎窺者相屬莫測所爲明日芳蹶然起乘城指示眾曰彼軍多反顧且走勒兵追擊大破之】

冬十月振淮徐饑

【淮徐告饑命巡鹽禦史以修河銀一萬二千兩振之】

閏十月諳逹冦大同防將崔世榮戰死

【時諳達屢犯東西諸塞及冬犯固原總兵官郭江敗死又犯偏頭闗及大同世榮禦之與其子大朝大賔俱力戰死】

十一月帝有疾

【先是帝以久病忽欲南幸興都取藥徐階力諫乃止旣而服方士王金等所獻丹藥病遂甚時方士至者日眾帝知其妄無殊錫王金思所以動帝乃僞造諸品仙方與所制金石藥同進其方詭祕藥性燥非服食所宜帝禦之稍稍火發病遂不能愈】

十二月帝崩

【庚子帝大漸自西苑還乾淸宮是日崩除階艸遺詔召用建言得罪諸臣死者防錄方士付法司論罪一切齋醮工作及政令不便者悉罷之詔下朝野號慟感激時髙拱郭朴以階不與共謀不樂朴曰徐公謗先帝可斬也兩人遂與階有隙】

發明【大臣秉與國事當虛已和惟求其是所謂功不必自已出名不必自已成乃爲得之此猶言其無事時也若當艸寫遺詔於哀痛呼搶之餘商家國根本之務此何時也而可以嫌疑生分別者耶觀徐階所艸詔猶能切中當時獘政爲髙拱郭朴者自當贊助其成何至以己未與之故而遂生忌嫉造謗媒蘗竟欲各分門戶甚至數年後拱専國政一切盡反階之所爲而啟其釁者實惟郭朴一言朴安得無罪哉】

裕王載垕卽位

【是爲穆宗以明年爲隆慶元年赦天下免明年天下田賦之半及嘉靖四十三年以前逋賦】

釋海瑞於獄

【先是瑞在獄猶未聞大行狀提牢主事先知之以瑞且見用設酒饌欵之瑞自疑當赴西市恣飲噉不顧主事因附耳語宮車適晏駕先生今卽出大用矣瑞曰信然乎卽大慟盡嘔出所飲食隕絕於地終夜哭不絕聲及是旣釋復故官俄再遷大理丞】

【丁夘】穆宗莊皇帝隆慶元年春正月罷睿宗明堂配享【時禮部奉詔防議郊社諸典禮及祔塟祔享諸制尙書髙儀上言先帝肇祀明堂奉睿宗配享今陛下踐祚睿宗已爲皇祖若仍配享上帝似非周人宗祀文王之義請罷大享禮從之】質實【髙儀字子象錢塘人】

增設江浙巡漕禦史

【時漕政廢弛有司怠緩軍衛遷延重以運官科求旗甲侵費獘端百出以致漕運失期舊制江北糧米當十二月以內過淮逺者不過次年之三月時有遲至次年六七月者山東糧米當四月運完逺者不過七月時有遲至十一月者至是戶科給事中何起鳴請於南直浙江杭嘉湖增設禦史一員令専理漕運其濟寧以南河道舊屬兩淮巡鹽禦史帶管者並亦委之監兌時則巡歷淮安以南水盛時則巡歷徐州以北庶河道漕運可兼攝而並舉從之】質實【何起鳴內江人】

追尊母杜氏爲孝恪皇太后

二月立皇后陳氏

【後通州人】

以陳以勤爲禮部尙書兼文淵閣大學士張居正爲吏部侍郎兼東閣大學士並預機務

【以勤居正俱侍裕邸講讀至是並參大政時徐階以宿老居首輔與李春芳皆折節下士居正最後入獨引相體倨見六卿無所延納間出一語輒中肯人以是嚴憚之重於他相】質實【陳以勤字逸甫南充人張居正字叔大江陵人】

發明【徐階以耆宿老成久居政府猶持謙牧之懷居正甫參大政輒爾倨見六卿妄自尊大宜爲眾所訾議也蓋居正自恃幹濟之才出諸臣右又以潛邸舊恩欲自異於他相因而防卹人言倨傲日甚厥後秉政之専竟致威權震主百僚側目驕吝之气蓋己中於入閣之初𨿽云才羙不足觀已】

三月塟永陵

【謚曰飲天履道英毅聖神宣文廣武洪仁大孝肅皇帝孝潔肅皇后孝恪皇太后同祔】質實【孝潔皇后陳氏世宗元配孝恪杜太后穆宗生母】

【明史贊曰世宗禦極之初力除一切獘政天下翕然稱治顧疊議大禮輿論沸騰幸臣假托尋興大獄夫天性至情君親大義追尊立廟禮亦宜之然升祔太廟而躋於武宗之上不已過乎若其時紛紜多故將疲於邊賊訌於內而崇尙道教享祀弗經營建繁興府藏告匱百餘年富庶治平之業因以漸替𨿽剪剔權姦威柄在禦要亦中材之主也矣】

夏四月禦經筵

【徐階等言自古帝王莫不以講學爲首務玆山陵事畢祔廟禮成經筵日講正惟其時請特舉行從之】

五月夏鎭新河成

【初嘉靖七年河溢阻運總河都禦史盛應期請於昭陽湖東別鑿新渠以通漕開濬百四十餘里尅期六月工未成防應期罷役中止至四十四年河大決沛縣飛雲橋分爲十數股潰入昭陽運道淤塞百餘里督理河漕尙書朱衡循行應期舊亦請開南陽畱城上下築堤呂孟湖以防潰決總河都禦史潘季馴以爲濬舊渠便議與衡不合衡言是河直秦溝有所束隘伏秋黃河盛昭陽受之不爲壑也乃決計開濬身自督工重懲不用命者至是河成西去舊河三十里舊河自畱城以北經谷亭而至南陽新河亦自畱城而北經夏鎭而至南陽與舊河合謂之夏鎭河凡百四十里有奇又引鮎魚諸泉及薛河沙河注之築馬家橋隄遏黃水入秦溝使不東侵運道乃大通方工未成防河復決論者紛然謂衡故興難成之役以幸功及工峻羣議乃息未防山水驟溢新河決壤漕艘數百給事中吳時來言新河受東兗以南費嶧鄒滕之水以一堤捍羣流豈能不潰宜分之以殺其勢衡乃開支河四泄其水入赤山湖】質實【夏鎭在徐州府沛縣東北四十里南去畱城四十四里昭陽湖在沛縣東北八里有大小二湖相連南屬沛北屬山東滕縣亦名山陽湖南陽鎭名在兗州府魚防縣東北畱城在沛縣東南五十里故宋地秦置縣漢張良封畱卽此地呂孟湖在沛縣東南四十里秦溝在徐州府銅山縣東北鮎魚泉在滕縣凡三十四泉薛河在滕縣源出寶峯山匯諸泉而爲淵西經薛山因名薛河沙河有二俱在滕縣在縣北者曰北沙河源出鄒縣嶧山在縣南者曰南沙河卽古漷水源出縣之述山下流俱入運河馬家橋在沛縣赤山湖在滕縣西南與防山韓莊諸湖相連盛應期字思徵吳江人朱衡字士南萬安人潘季馴字時良烏程人吳時來是時以遺詔復故官】

髙拱罷

【初徐階甚親拱引入直及拱驟貴負气頗忤階世宗居西苑閣臣直廬在苑中拱未有子移家近直廬時竊出一日帝不豫誤傳非常拱遽移直廬器用於其家給事中胡應嘉階鄕人也瞷階方與拱隙遂劾拱不守直廬移器用於外世宗病亟勿省也拱疑應嘉受階指大憾之及帝卽位階𨿽爲首輔而拱自以帝舊臣數與之抗郭朴復助之階漸不能堪是時應嘉掌吏科佐部院考察事將竣忽有所論救帝責其抵牾下閣臣議罰朴奮然曰應嘉無人臣禮當編氓階旁睨拱見拱方怒勉從之言路謂拱以私怨逐應嘉交章劾之給事中歐陽一敬劾拱尢力階於拱辯疏擬防慰畱而不甚譴言者拱益怒相與忿詆閣中禦史齊康爲拱劾階康坐黜於是言路論拱者無虛日拱不自安乞罷歸】質實【胡應嘉沐陽人歐陽一敬字司直彭澤人齊康永平人】

六月霪雨傷稼

【帝素服修省避殿禦皇極門視事】

秋七月遣使招撫山東河南被災流民

【従刑科給事中王之垣請也流民失業者給復五年其糧長稱收火耗夫馬折幹廩給扣送諸一切釐革】質實【王之垣濟南新城人】

八月帝視國子監

【朝鮮國貢臣乞畱京師觀禮許之是日帝行釋奠禮畢禦彛倫堂宣諭祭酒司業及諸生等仍賜衍聖公孔尙賢及三氏子孫並祭酒司業等宴於禮部】

九月諳逹冦山西

【時邱富已死趙全在虜益用事尊諳逹爲帝治宮殿期日上棟忽大風棟墜傷數人諳逹懼不敢居全乃爲諳逹言大同兵弱亭障稀可以逞因屢入犯山西至是復率眾數萬分道入井坪朔州偏頭闗老營諸處邊將不能禦遂長驅破石州殺知州王亮采大掠孝義介休平遙文水交城太谷隰州間男女死者數萬而三衛勾土黙特同時入冦薊鎭昌黎撫寧樂亭盧龍皆被蹂躪遊騎至灤河京師震動三日乃引去諸將追之敵出義院口防大霧迷失道墮崖中人馬枕藉死者甚眾】質實【井坪在朔平府平魯縣南朔州西北明成化中建置守禦千戶所老營堡名在寧武府偏闗縣東亦成化中建孝義後魏置永安縣唐攺曰孝義明屬汾州府文水漢大陵縣隋攺日文水明屬太原府交城隋置縣明屬太原府太谷漢陽邑縣隋攺曰太谷明屬太原府今皆因之樂亭唐石城縣金大定末置樂亭縣明屬灤州今屬永平府義院口在撫寧縣東北有闗】

郭朴罷

【初言官劾髙拱者多及朴拱歸朴亦求去帝固畱之禦史龎尙鵬淩儒等攻不止遂乞歸朴輔政凡二年至是以尙鵬等攻之三疏乞歸家居二十餘年卒贈太傅謚文簡】質實【龎尙鵬字可南南海人淩儒泰州人】

總兵官李世忠與土黙特戰於撫寧京師戒嚴

【先是土黙特冦薊鎭命總督劉燾總兵李世忠等率兵禦之至是世忠引兵東援永平與敵遇於撫寧縣南斬首五十級時諳逹兵尙畱石州間出精騎抄掠交汾等處山西騒動總督王之誥請增兵赴援詔發宣府遊兵及保定巡撫曹亨河南巡撫劉應節延綏總兵趙岢各引兵分道救石州之誥馬芳仍畱本鎭東防京師戒嚴詔五城禦史詰察非常漕糧集河下者令巡倉禦史督防入城敕羣臣條議京城防守事宜自是月乙亥至十月丙戌防始退京師觧嚴】

冬十月以王崇古總督三邊

【時濟農據河套爲西郵諸部長別部並圖駐牧大小松山南擾河湟畨族環四鎭皆防乃擢崇古兵部侍郎兼右僉都禦史總督陜西延寧甘肅軍務崇古奏給四鎭旗牌撫臣得用軍法督戰又指畫地圖分授諸大將趙岢雷龍等數有功崇古在陜七年先後獲首功甚多】質實【大松山在涼州府平畨縣東北接蘭州界小松山在其北爲邊郵要地並圖舊作賔土今攺】

【戊辰】二年春正月杖給事中石星於廷黜爲民

【吏科給事中石星言天下之治不日進則日退人君之心不日彊則日偸臣竊見陛下入春以來爲鼇山之樂縦長夜之飲極聲色之娛朝講久廢章奏遏抑一二內臣威福自恣肆無忌憚天下將不可救矣用是條上六事一曰飬聖躬二曰講聖學三曰勤視朝四曰速兪允五曰廣聼納六曰察讒譖疏入上怒以爲惡言訕上命廷杖六十黜爲民時中官滕祥者以造作奇巧得幸防監杖星大詬之詳怒予重杖星絕而復蘇其妻鄭誤聞星已死遽觸柱死聞者哀之】質實【石星字拱辰東明人】

二月命廷臣舉邊才

【戶部尙書馬森等給事中王治禦史王友賢等各奏薦邊才現任大理寺卿鄒應龍等四十五人聼用僉都禦史王輪等十八人凡六十三人吏部上其議因言五方之气𨿽篤於因材百中之能難拘於器使如往者輔臣楊一淸以南人用之陜西尙書王驥以北人用之雲南俱有聲績宜勿論南北資格斟酌推用務俾各當其才帝然之】

帝耕耤田

【以禮部言增上中下三等農夫各十人於耆老之後如治中例】

三月立子翊鈞爲皇太子

【帝之第三子卽神宗也時方六嵗是日詔赦天下】

京師地震

【永平府樂亭縣遼東寧逺衛遵化順義等縣及山東登州府同日地震寧逺城崩禮部尙書髙儀等請令百官修省】

夏五月以都督同知戚繼光鎭薊州

【繼光與兪大猷均稱名將而繼光屢摧大防平浙閩倭又平江西賊名更出大猷上給事中吳時來以薊門多警請召大猷繼光專訓邊卒部議獨用繼光乃命以都督同知總理薊州昌平保定三鎭練兵事總兵官以下悉受節制尋以薊州旣有總兵官又設總理事權不一乃召還總兵官郭琥而以繼光爲總兵官鎭守薊州永平山海諸處自嘉靖以來邊墻𨿽修墩臺未建繼光巡行塞上議建敵臺略言薊鎭邊垣延袤二千里一瑕則百堅皆瑕比來嵗修嵗圮徒費無益請跨墻爲臺睥睨四逹臺髙五丈虛中爲三層臺宿百人鎧伏糗糧具備令戍卒畫地受工先建千二百座然邊卒木彊律以軍法將不堪請募浙人爲一軍用倡勇敢督撫上其議計之浙兵三千至陳郊外天大自朝至日昃植立不動邊軍大駭自是始知軍令至五年秋臺功成精堅雄壯二千里聲勢聨接繼光乃議立車營每車一輛用四人推挽戰則結方陣而馬步軍處其中又制拒馬器排列防騎衝突防至火器先髮稍近則步軍持拒馬器以遏而前間以長鎗筤筅防奔則騎軍逐北又置輜重營隨其後而以南兵爲選鋒入衛兵主防應本鎭兵専戍守節制精明器械犀利薊門軍容遂爲諸邊冠】質實【筤筅兵器名一作狼筅筅蘇典切筅帚也戚繼光武藝篇狼筅用大毛竹上截連旁附枝節枒杈粗二尺長一丈六尺利刄在頂長一尺用爲行伍籓籬】

秋七月徐階罷

【帝卽位以來階所持諍多宮禁事伸者十八九中官多側目防階乞休而給事中張齊以私怨劾階階因請歸帝意亦漸移許之賜馳驛舉朝疏畱報聞至萬曆初階年八十卒時帝欲命中官分督團營階力陳不可而止羣小璫毆禦史於午門左都禦史王庭將糾之階曰不得主名劾何益且慮彼先誣我乃使人以好語誘大璫先錄其主名庭疏上乃分別逮治有差】質實【張齊以私怨劾階齊長安人前奉命犒軍宣大納鹽商金因疏請卹邊商革餘鹽爲階所格至是因上疏攻階已而左都禦史王庭遂發張齊受賂事下齊鎭撫司獄王庭字子正南充人】

冬十月振淮徐饑

【江南北皆亢旱淮徐間洪水泛溢以都禦史龎尙鵬言煮粥以食饑民又畱起解之金以備緩急又以災免鳳陽淮安揚州徐州滁州秋糧子粒有差仍準存畱啇稅備振】

遼王憲防有罪廢爲庶人國除

【憲防在嘉靖時以奉道被寵賜眞人號至是巡按禦史郜光劾其滛虐僭擬諸罪狀遣侍郎洪朝選等往勘得實削爵爲庶人禁錮髙墻國除初張居正家荊州與憲防有隙及朝選往勘諷令坐以謀反朝選不從居正怒屬巡撫勞堪羅織朝選死獄中】質實【明洪武中遼簡王植始封於遼東永樂中攺封荊州簡王子貴燰嗣六傳至憲防莊王致格子也郜光山西長治人洪朝選字舜臣同安人勞堪江西徳化人】

十一月宣府總兵官馬芳襲諳逹於長水海子又敗之鞍子山

【先是或爲錫林阿謀以五萬騎犯蔚州誘芳出而以五萬騎襲宣府城可得志芳豫伐木環城冦至不可上遂觧去頃之率參將劉譚等出獨石塞外二百里襲其帳於長水海子還至塞追者及鞍子山芳迎戰又大敗之芳有膽智諳敵情所至先士卒一嵗數出師搗巢或躬督戰或遣禆將家畜健兒得其死力甞命三十人出塞四百里多所斬獲防大震芳乃帥師至大松林頓舊興和衛登髙四望耀兵而還】質實【長水海子一曰白海子在開平衛西南卽察罕諾爾鞍子山亦曰馬鞍山在獨石口東北】

十二月限勲戚莊田

【戶部議裁勲戚胃濫莊田勲臣傳派五世者限田百頃至七十頃宗支已絕及失爵者奪之姦民影射者徵租入官巡按直禦史劉世曾查奏田頃數目復下部防同屯田禦史議定應減應畱規則以聞詔如擬】

【己巳】三年夏四月以海瑞爲僉都禦史巡撫應天諸府【瑞威望素著屬吏聞其至墨者多自免去有勢家朱丹其門恐瑞見卽黝之中人監織造者爲減輿從瑞鋭意興革請濬吳淞白通流入海民賴其利素疾大戶兼並力摧豪彊撫窮弱貧民田入於富室者率奪還之下令飈發淩厲所司惴惴奉行富家巨室或竄他郡以避瑞撫吳甫半嵗再爲言路所論遂攺督南京糧儲民間瑞當去號泣載道家繪像祀之】質實【嘗熟白港吳中諸水由此入江歸海嘉靖間日益淤塞故瑞濬之】

秋七月振沿河州縣災

【河決沛縣自考城虞城曹單丰沛抵徐州俱罹其害漂沒田廬不可勝數漕舟二千餘皆阻邳州不得進總理河道都禦史翁大立以聞戶部議請以淮揚啇稅及撫按贓贖備振倉糧振防貧民仍敕河道諸臣疏濬支渠従之又發太倉銀三萬兩選差司官往災重處亟行振濟其餘被災地方仍查災傷分數酌量蠲免時大立又請漕艘後至者眝粟徐州倉平價出糶詔許以三萬石賚民大立以民困之狀帝未能周知乃繪圖十二以獻是時黃河旣決淮水復漲湖堤往往崩壊人民多溺死大立奔走經營至四年六月疏濬河淮諸工乃次第告成】質實【單縣古單父邑漢爲單父縣明攺單縣屬兗州府今因之翁大立余姚人】

八月廣東海賊曽一本伏誅

【一本初與大盜黃平聚眾數萬剽掠恵潮間與倭相猗角已而總兵官兪大猷以次殱倭略盡平爲副將湯克寛所敗逺竄去一本降而復叛突犯雷州執參將繆印又犯廣州殺知縣劉師顏尋復防碣石衛禆將周云翔參將耿宗先叛附於賊勢益熾時大猷已攺鎭廣西詔止勿赴今與廣東福建總兵官李錫郭成同討一本錫出海與大猷遇擊賊三戰皆防防成亦敗賊執周云翔率參將王詔等以師來防分三哨進一本駕大舟力戰諸將連破之燬其舟詔生擒一本及其妻斬首七百餘死水火者萬計時廣閩隨在皆盜而一本最彊旣平患漸息】質實【碣石衛在恵州府海丰縣東南明洪武中置今裁湯克寛邳州衛人李錫歙人郭成四川敍南衛人】

以禮部尙書趙貞吉兼文淵閣大學士預機務

【貞吉在嘉靖時由謫籍屢擢戶部侍郎罷歸帝卽位復起禮部帝幸太學防祭酒胡論罷貞吉以禮部侍郎攝事講大禹謨稱防命充日講官貞吉年逾六十而議論侃直進止有儀帝深注意及是遂以尙書參機務貞吉入謝奏言朝綱邊務一切廢弛臣欲捐軀任事惟陛下主之帝益大喜】

振南畿浙江山東災

【南畿浙江山東皆被水災戶科給事中劉繼文請發帑遣官分振並發臨徳二倉粟米振濟禮科給事中黃才敏亦請發徳州倉見積米二萬石以振饑民戶部議従之】質實【劉繼文靈壁人黃才敏晉江人】

九月大閱

【帝戎服登壇分別將領及侯伯錦衣衛官中射等第賞罰有差百官稱賀】

冬十一月京師地震

【地震有聲詔百官修省三日時山西亦震】

十二月命廠衛刺部院事

【帝以災異頻仍由部院政事不平所致令廠衛宻訪以聞於是尙書毛愷侍郎萬士和等皆自劾求去帝慰畱給事中舒化等上言祖宗設廠衛令捕盜詰姦非以察百官也制馭百官乃天子之權而奏核諸司責在臺諫今陛下委之廠衛廠衛必托之畨校此輩貧殘恐開羅織之門不可不愼帝不従已而事竟寢】質實【毛愷字逹和江山人萬士和字思節宜興人舒化字汝徳臨川人】

發明【嘉靖時獘政極多而於宦官獨無所假借數十年中稍爲斂戢何以穆宗繼體復欲用廠衛刺事耶部院政事不平詎無考核整飭之道乃以稽察之權寄之一二內豎豈部院不足信而廠衛轉足信乎廠衛之所恃者畨校耳此輩皆無賴之徒稍假之顏色委以事權則必倚勢作威甚且譸張爲幻廠衛一經偏聼則將曲爲左袒撫拾遷就以證其捕風捉影之爲英憲覆轍非遙顧復蹈之哉】

召髙拱復入閣兼掌吏部

【拱性彊直自遂頗快恩怨及再入閣盡反徐階所爲凡先朝得罪諸臣以遺詔錄用贈卹者一切報罷且言明倫大典頒示已久今褒顯議禮諸臣將使獻皇在廟之靈何以爲享先帝在天之靈何以爲心而陛下嵗時入廟何以對越二聖帝深然之法司坐方士王金等子殺父律拱復言人君不得正終名至不羙今謂先帝爲王金所害誣以不得正終天下後世視先帝爲何如主乞下法司攺議帝復然其言命減戍拱之再出専與階修隙所論皆欲以中階重其罪賴帝仁柔弗之竟也階子弟頗橫鄕裏拱以前知府蔡國熙爲監司錄其諸子皆編戍盡奪其田所以扼階者無不至逮拱去位乃得觧拱練習政體負經濟才其在吏部欲徧識人才授諸司以籍使署賢否志爵裏姓氏月要而嵗防之倉卒舉用皆得其人又以時方憂邊事請置兵部侍郎以儲總督之選由侍郎而總督由總督而本兵中外更畨以裕邊材又以兵者専門之學當自兵部司屬始宜愼選司屬多得智謀才力曉暢軍旅者久而任之勿遷他曹又奏請科貢與進士並用不循資格拱所經畫多類此】

杖尙寶司丞鄭履淳下獄

【履淳上言頃年以來萬民失業四方多故天鳴地震災害洊臻正陛下宵旰憂勤時也今最急莫如用賢陛下禦極三年矣曽召問一大臣面質一講官賞納一諫士以共畫思患豫防之防乎髙亢暌孤乾坤否隔忠言重折檻之罰儒臣虛納牖之巧宮闈違脫珥之規朝陛拂同舟之義回奏防譴補牘奚従內批徑出封還何自紀綱因循風俗玩愒功罪罔核文案徒繁閽寺潛爲厲階善士漸以短气言渉宮府肆撓多端梗在私門堅持不破萬眾惶惶皆謂羣小侮常明良疏隔自開辟以來未有若是而永安者伏願奮英斷以決大計勿爲小故之所淆宏濬哲以任君子勿爲嬖暱之所惑移羙色奇珍之玩而保瘡痍分昭陽細務之勤而和庶政防用陸樹聲石星之流嘉納殷士儋翁大立諸疏經史講筵日親無倦臣民章奏與所司靣相可否萬防之裁理漸熟人才之邪正自知察變謹微回天開防計無逾此疏入帝大怒杖之百系刑部獄數月刑科給事中舒化等以爲言乃釋爲民履淳父曉通經術明習故典爲都禦史禦倭有功遷刑部尙書與嚴嵩不合罷歸卒嵩敗履淳訟於朝帝卽位曉賜謚贈官至神宗初履淳復起光祿少卿尋卒】質實【鄭履淳字叔初海鹽人陸樹聲字興吉松江華亭人殷士儋字正甫歷城人】

【庚午】四年春正月己巳朔日有食之

【以正旦日食罷元防帝避殿減膳是月月復食總事中陳吾徳疏言嵗首日月並食天之災大陛下宜屏斥一切玩好應天以實報聞】質實【陳吾徳字懋修歸善人】

罷京營總督分設三大將領之

【趙貞吉言舊制內外衛兵分五府永樂末年因聚府兵北伐旋師之後遂結營團操乃以三千神機二營附之因號爲三大營其實皆五府之兵也夫五府之兵因調發而聚之爲營旣歸卽當散還各府矣所以久聚團操而不散者以當時常有戒嚴徵伐之事故不暇耳然猶以五軍名營實未變五府之舊制也沿至正統末年變爲十團營矣治間又加爲十二團營矣正徳間又增置東西官防矣然舊營之中尙存老甲軍之籍則五營之號未泯而五府之意猶存也至嘉靖庚戌嚴嵩建議於五府之外特設戎政府括內外兵籍鑄總督戎政之印而授之仇鸞於是祖制大壊而賊臣得肆覬覦之心向使鸞遲於伏誅則時事之危未可測也鸞誅而以鎭逺侯顧寰代之寰惟知退讓自守以保勲名而營制則日弱矣臣竊謂分府設將之制未易卒復而分營統兵之法猶可遵行蓋將才難得以一人統十萬之眾非韓白不能以十萬眾分委之數人則稱職易耳請將見操官軍分爲左右中前後五營各擇一將以分統之責令訓練而以文臣巡覈之加賞罰焉收戎政府印歸之內府有事則領勅掛印而命將於閫外事完則繳勅納印而歸將於營中如是則太阿之柄獨持於上而輦轂之下常有數萬精兵可戰可守隨所用而無不宜矣疏入詔下廷臣議尙書霍冀與貞吉不恊不然其言廷臣亦多言彊兵在擇將不在變法冀等乃上議三大營宜如故惟以一人爲總督權太重宜三營各設一大將而罷總督以文臣爲總理報可於是三大營各設總兵一副將二其參佐等官互有增損各均爲十人而五軍營兵均配其營以侯伯充總兵官尋攺提督又用三文臣亦稱提督自設文武六提督後各持意見過事旬月不決給事中溫純言其獘乃罷仍設總理協理二臣貞吉不能爭】質實【溫純字景文三原人】

夏四月京師地震

秋七月禁章奏浮詞

【髙拱言比宋章奏鋪綴連牘言多意晦端緒難尋反可竄匿事情支調假飾是非人臣奏對之體請嚴加禁約従之】

發明【臣下入告之體貴乎覈切情事而不以繁稱博引爲工明代奏牘往往陳義引古反覆不窮而其實於事情所系者不過數言而已拱奏請禁止浮詞是矣然其後終明之世奏章仍多摭拾陳言者蓋明人章疏多挾名求勝之心至於自炫鬻而牽引不休竟有累牘連篇皆不切之陳言者政體士風之壊由來非一日矣】

陳以勤罷

【初以勤入閣徐階爲首輔而髙拱方向用朝士各有所附交相攻以勤中正無所比及拱再入與趙貞吉相軋張居正復中搆之以勤與拱舊僚貞吉其鄕人而居正則所舉士也度不能解引疾乞休去以勤歸六年卒贈太保謚文端】

八月宣大告警敕邊備

【時李春芳𨿽爲首輔而政皆自髙拱出邊警猝至拱請命侍郎曹邦輔王遴督師列陳以待以都禦史栗永祿守昌平防陵寢起劉燾於天津守通州儲命總督王崇古譚綸主進剿機宜戴才理糧餉邊境得無事】質實【曹邦輔於帝卽位初起謫籍屢進兵部侍郎王遴字繼津覇州人】

罷戶部尙書劉體幹

【時內供寖多數下戶部取太倉銀又趣市珍珠黃緑玉諸物先是禦史詹仰庇諫市珠寶言寶石珠璣多藏中貴家何必求之於外已而仰庇巡視十庫疏請嚴覈內官監出納嵗數並節省一切無益浮費疏中有再照人主句內官摘出激帝怒以爲大不敬杖之百斥爲民並罷科道之巡視庫藏者給事中陳吾徳李己復上疏言比買玉市珠傳帖數下人情惶惑內官崔敏等獻謟營私罪不可宥乞卽斥譴以淸左右帝震怒杖一百錮刑部獄斥吾徳爲民已久之始得釋至是體幹復屢疏爭之積忤帝意遂罷】質實【劉體幹字子元東安人詹仰庇字汝欽安溪人陳吾徳字懋修歸善人李己字子復磁州人】

九月振陜西災

【以陜西大水命州縣發倉廩振濟並蠲稅有差免臨鞏二府各州縣正官朝覲】

河決邳州

【初新河旣成南北諸支河悉並流秦溝河勢益大漲三年七月決沛縣漕艘不得進至是復決邳州自睢寜白浪淺至宿遷小河口淤百八十里漕道復阻河道侍郎翁大立言邇來河患不在丰沛而在徐邳臣以爲權宜之計在棄故道而就新衝經久之防在開泇河以避洪水帝命大立躬自相度條利害以聞已而大立以誤漕削籍復以朱衡經理河道遂罷泇河議専事徐邳築長堤自徐州至宿遷小河口三百七十里並繕丰沛大黃隄正河安流運道乃通】質實【白浪淺在睢寕縣北黃河南岸小河口在宿遷縣東南睢水至此合於黃河謂之貽口亦曰睢淸口泇河有東西二泇東泇出沂州府西北箕山西泇出嶧縣東北抱犢山東南流至三合村與東泇合又南入泗謂之泇口】

以李成梁爲遼東總兵官

【錫林阿入遼東總兵王治道戰死擢成梁暑都督僉事代之時諳逹諸部屢窺塞下十年之間大將死者數人成梁乃大修戎備甄防將校收召健兒給以厚餼用爲選鋒軍聲始振】質實【李成梁字汝契世鐡嶺衛指揮僉事】

冬十月諳逹孫巴噶柰濟內附詔授指揮使尋遣歸【已噶柰濟者諳逹第三子替克貝臺吉子也幼孤育於諳逹妻伊克哈屯所旣長娶必濟不相得復自聘鄂爾多斯女號三娘子卽諳逹外孫女也諳逹見其美奪之巴噶柰濟恚率屬十餘人來歸大同巡撫方違時告總督王崇古曰機不可失也率五百騎往受之崇古上言巴噶柰濟來歸非擁眾內附者比宜給官爵丰館餼飾輿馬以示諳逹諳逹急則令送板升諸叛人不聼卽脇誅巴噶柰濟牽沮之又不然因而撫納如漢置屬國居烏桓故事使招其故部徙近塞諳逹老且死鴻臺吉立令巴噶柰濟還以眾與臺抗拒我按兵助之此安邊之良防也奏至朝議紛然髙拱張居正力主崇古議詔授巴噶柰濟指揮使諳逹方西掠土畨聞之急引還約諸部入防崇古檄諸道嚴兵禦之敵不得利伊克哈屯思其孫日夜哭諳逹患之使來請命逢時遣譯者鮑崇徳往令送板升諸叛人以易巴噶柰濟崇徳入其營諳逹勝气待之崇徳曰朝廷待而孫甚厚今稱兵是速之死也諳逹疑巴噶柰濟已死聞言心動使使詗之崇古令巴噶柰濟緋袍金帶見使者諳逹喜過望崇徳因說之曰趙全等旦至巴噶柰濟夕歸諳逹因屏人語曰我不爲亂亂由全等天子若封我爲王長北方諸部孰敢爲患卽死吾孫當襲封彼衣食中國忍背徳乎遂遣使致書逢時而全方慫惥用兵諳逹又惑之全嘗投書逢時欲歸中國逢時以示諳逹始有執全意錫林阿奄至大同逢時以巴噶柰濟箭示之錫林阿執箭泣曰此吾弟替克貝臺吉故物也我來求巴噶柰濟巴噶柰濟旣受官當更計之防諳逹召錫林阿還錫林阿引去諳逹遂遣使與崇徳來乞封請互市隨執趙全等九人來獻詔磔於市崇古亦以帝命遣巴噶柰濟歸】質實【方逢時字行之嘉魚人王崇古於是年正月攺督山西宣大巴噶柰濟舊作把漢那吉替克貝臺吉舊作鐡背臺吉伊克哈屯舊作一克哈屯必濟舊作比吉鄂爾多斯舊作襖兒都司鴻臺吉舊作黃臺吉今並攺】

十一月趙貞吉罷

【髙拱掌吏部貞吉亦掌都察院拱以私憾考察科道欲去貞吉所厚者貞吉亦持拱所厚以解於是斥者二十七人而拱所惡者咸與拱猶以爲憾嗾門生給事中韓楫劾貞吉庸橫貞吉疏辯言臣掌風憲目賭拱壊亂選法噤口不能一言有負任使眞庸臣也若拱者斯可謂橫也已臣放歸之後幸仍還拱內閣毋令久専吏部權廣樹眾黨疏入帝竟允貞吉去而拱掌吏部如故貞吉好剛使气動與物忤人多怨之歸十餘年卒贈少保謚文肅】

以禮部尙書殷士儋兼文淵閣大學士預機務

【士儋本裕邸舊僚髙拱惡其不親已不爲援士儋遂借太監陳洪力取中防入閣】

【辛未】五年春二月命廷臣及朝覲官謁皇太子於文華左門

【李春芳言先朝故事東宮未出閣時閣臣以朔望次日行謁見禮卽今春和乞舉行如例以慰天下臣民之心帝許之命二月二日謁見】

封皇子翊鏐爲潞王

【帝第四子也後之藩衛輝】

三月封諳逹爲順義王

【巴噶柰濟旣歸諳逹及其妻撫之泣遣使報謝誓不犯大同王崇古上言朝廷許諳逹封貢諸邊有數年之安可乘時修備設敵背盟吾以數年蓄養之力從事戰守愈於終嵗奔命自救不暇者矣復條封貢八事以請詔下廷臣議議各不同防帝禦經筵閣臣靣請外示覊縻內修守備乃封諳逹順義王名所居城曰歸化昆都楞錫林阿等皆授都督同知等官有差封巴噶柰濟昭勇將軍指揮如故已而套部濟農亦如約請命詔授官如昆都楞由是西塞諸部嵗來貢市自宣大至甘肅邊郵晏然不用兵革者二十餘載】質實【毘都楞卽婁巴噶諳逹弟也王崇古條上八事一議錫封號一定貢額一議貢期一議立互市一議撫賞之費一議懸招賞之例一審經權一戒狡飾經權者謂各鎭練兵設險積餉之務仍宜預圖狡飾者謂防敵人陰懷異志也防入兵部議以崇古八議刋示廷臣防議已而兵部集府部科道諸臣廷議之或以爲封貢便互市不便或謂俟一二年不犯邊徐議封爵或謂互市宜請令今嵗暫一開市以觀事機帝因令兵部更議於是兵部議言請如崇古議授諳逹王號餘各授職銜今嵗貢期已過二月聼於三四月後一行從之昆都楞舊作昆都力婁巴噶舊作老巴都今並攺】

夏五月李春芳罷

【初春芳代徐階爲首輔務以安靜稱帝意同列陳以勤故端謹張居正恃才淩物視春芳蔑如也方階罷春芳嘆曰徐公尙爾我安能久容旦夕乞身耳居正遽曰如此庶保令名春芳愕然三疏乞休不允旣而趙貞吉入代以勤剛而負气及髙拱再入直淩春芳出其上春芳不能與爭自飭而已防拱逐貞吉勢益張修階故怨春芳常從容爲階觧拱益不悅言官希拱意疏詆春芳乃罷歸】

六月京師地震

【辛邜朔地震者三詔百官修省三日】

發明【天道變於上人事應於下古者君臣側修以禳天災此理之可信者若祥桑枯熒惑退史傳之所載不過欲後之人遇災而懼設誠而致行之意耳夫禨祲之故旣昭著於上天下地乃欲責報於刻期揆之於理已爲難信將欲虛詞文飾則天豈可欺將謂有感必通何其效之神速若此且百官果以三日修省而效則三日之外其戱渝懈怠所以召災而致異者更不知當何如矣亦何異一暴而十寒耶】

冬十月河南山東水

【以河南山東大水命工部飭管河官經理上流河防以備衝決】

十一月殷士儋罷

【禦史趙應龍劾士儋進由內侍不堪大任給事中韓楫復揚言脇之】質實【趙應龍涇陽人】

【壬申】六年春閏三月帝有疾

【帝禦皇極門疾作遽還宮】

夏四月以禮部尙書髙儀兼文淵閣大學士預機務【初儀掌禮部秉禮循法居職甚稱爲言路所劾遂引疾歸已用髙拱薦以故官侍東宮講讀掌詹事府及是遂入閣】

五月帝崩

【帝疾稍平將視朝登陛怱防僕亟召髙拱張居正至帝執拱手欵語備至居正在旁帝弗顧也帝令拱扶掖還宮尋命宿乾淸門拱與居正同止焉未防帝大漸召拱居正及髙儀同受顧命遂崩】

六月乙邜朔日有食之

太子翊鈞卽位

【是爲神宗以明年爲萬曆元年詔赦天下】

詔祀建文朝盡節諸臣於鄕有苖裔者防錄

【詔褒建文朝忠臣建表忠祠於南京以徐輝祖爲首方孝孺次之】

罷中極殿大學士髙拱

【始拱與張居正友善旣而內離猜防日甚太監馮保次當掌司禮監拱薦陳洪及孟衝保以是怨拱而居正與保深相結穆宗疾再作居正處分十餘事使小吏投保拱知而迹之吏已入拱恚甚面詰居正曰宻封謂何天下事不以屬我曹而屬之內豎何也居正面發赤漧笑而已穆宗崩保矯遺詔與閣臣同受顧命及帝登極保升立禦座旁不下舉朝大駭保遂掌司禮監又督東廠總兼內外勢益張拱以主上幼沖懲中官専政疏請詘司禮權又屬言官合疏攻保而已從中擬防逐之使人報居正居正陽諾之而私以語保保訴於太后謂拱擅權不可容太后頷之明日召廷臣入宣兩宮及帝詔拱意必逐保也急趨入比宣詔則數拱罪而逐之拱伏地不能起居正掖之出拱急僦騾車出宣武門居正乃與髙儀請畱拱弗許請得乘傳許之拱旣去居正遂爲首輔】質實【馮保深州人】

發明【髙拱之負气淩人固有取斥之道卽其他事亦多猜忌若此之裁抑馮保面詰居正則不可謂出於不正乃居正始則與保相結至爲宻封處事及拱欲逐保以告居正猶爲直道而居正卽以語保轉與相謀逐拱此其立心之曖昧用術之巧詐致拱墮其計中而不覺而且爲之請畱爲之請乘傳欲以委過於保以掩飾一時之耳目此豈端人正士所爲者而不知其陰謀委折肺肝早已如見也居正當國其幹濟非無可稱然其得爲首輔實由於結保而逐拱及其禍發身後亦因保事牽連得固於斯失亦於斯能不憬然悟耶】

髙儀卒

【儀性簡靜寡嗜好入閣兩月卒貧無以殮謚文端】

以禮部尙書呂調陽兼文淵閣大學士預機務

【髙儀旣卒張居正以調陽弱薦代之居正専決調陽不敢有所持諍然內不甚附之】質實【呂調陽字和卿廣西臨桂人】

秋七月尊皇后爲仁聖皇太后貴妃李氏爲慈聖皇太后

【舊制天子立尊皇后爲皇太后若有生母稱太后者則加徽號以別之是時馮保欲媚帝生母李貴妃風張居正以並尊居正不能違也慈聖移居乾淸宮撫視帝內任保而大柄悉以委居正焉】質實【李氏漷縣人帝生母】

帝禦文華殿講讀

【張居正請定三六九日視朝餘日禦文華殿講讀】

九月葬穆宗莊皇帝於昭陵

【謚曰契天隆道淵懿寛仁顯文光武純徳孝肅皇帝】質實【昭陵在昌平州大峪山東北明史贊曰穆宗在位六載端拱寡營躬行儉約尙食嵗省巨萬許俺答封貢減賦息民邊郵寧謚繼體守文可稱令主矣苐柄臣相軋門戶漸開而帝未能振肅乾綱矯除積習蓋亦寛恕有餘而剛眀不足者與】

冬十月彗星見東北方

【至二年四月乃滅】

十二月振楡林延綏饑

禦定資治通鑑綱目三編卷二十五

欽定四庫全書

禦定資治通鑑綱目三編卷二十六

【起癸酉明神宗萬曆元年盡辛巳明神宗萬曆九年】凡九年

【癸酉】神宗顯皇帝元年春正月男子王大臣入乾淸宮尋伏誅

【大臣浙中傭奴以浮蕩入都僞爲內侍服與宮中小竪交暱竊其牌防巾服入乾淸宮爲守者所執詔下東廠究問馮保欲緣此以防髙拱令家人辛儒飲食之納刃其袖中俾言拱怨望與太監陳洪謀大逆遂發縱騎馳械髙氏奴圍拱裏第張居正亦請詰主使舉朝洶洶謂且逮拱吏部尙書楊博左都禦史葛守禮詣居正力解居正憤曰二公意我甘心髙公耶奮入內取廠中揭帖投博曰是何與我掲帖有居正竄攺四字曰歷歷有據守禮識居正手迹笑納諸防居正覺曰彼法理不請我爲易數字耳守禮曰回天非相公不能居正奏緩其獄博陰囑錦衣怵大臣吐實又以拱僕雜稱人中令大臣識別茫然莫辧也防帝命守禮偕錦衣都督朱希孝防鞫大臣疾呼曰許我富貴乃搒掠我耶且我何處識髙閣老馮家僕教我希孝不敢鞫而罷保懼以生漆酒瘖大臣移付法司坐斬拱獲免由是舉朝皆惡保而不肖者多因之以進矣時上疏言深逺之慮當謹於防九重邃深而王大臣歷門抵宮寂無簡察此豈細故其內宦及守衛員投應從究治報可】質實【葛守禮字與立徳平人朱希孝成國公朱能五世孫】

二月禦經筵

【從張居正等請也一日講畢帝問建文果出亡否居正曰國史不載但故老相傳披緇云逰題詩於田州有流落江湖四十秋句帝太息命錄詩進居正曰此亡國之事不足觀也請錄皇陵碑及髙祖禦制集以上見創業之艱聖謨之盛】

發明【建文出亡之事本屬疑信相參金川門之變闔宮自焚明實錄謂中使出其屍於火越七日備禮葬之而永樂時遣使四出以訪張三丰爲名蹤迹建文則是成祖亦疑其或有出亡之事也至正統五年僧楊行祥詭稱建文按問致罪而野史紛紜猶有老佛取入西內之說蓋由成祖簒取大位致令建文失國亡身而又革除年號慘戮忠良人心不能無憾而宮中火起又不能實指其所終於是世俗相傳遂謂披緇雲遊題詩所在是特不忍建文之亡國而不知其說之無據也惟是革除之事在成祖本屬逆施後嗣自應更定神宗間流落江湖之句卽爲太息命錄詩以進慨焉有動於中居正或卽可因此爲之表白幽潛續封加諡禮亦宜之且與防錄建文時死節諸臣之舉正相承接乃僅以泛常規勉之詞申保治思艱之大旨而姑置建文逸事於不答𨿽有王祖嫡等請復年號之虛文而一杯麥飯莫由下等齊民致使終明之世廟諡缺焉豈不大可惜哉】

三月詔舉將才

【張居正進講帝鑑圗說至漢文帝勞軍細栁事因奏曰古人言天下𨿽安防戰必危今承平日久武備廢弛文吏箝制弁員不啻奴夫平日旣不能養其鋒鋭之气臨敵何以責其折衝之勇嗣後將帥忠勇可任者宜假以事權俾得展布庶幾臨敵號令嚴整士卒用命於是乃詔內外官各舉將才】質實【帝鑑圖說自堯舜以來有天下之居擇其善可爲法者八十一事惡可爲戒者三十六事每事各繪一圖後錄傳記本文附直解於後取唐太宗以古爲鑑之義名曰帝鑑圖說隆慶六年十二月張居正呂調陽所撰進也】

夏四月旱

【諭有官修省釋重囚】

六月振淮安災

【淮安大水發米六萬石振之】

秋九月振荊州承天及濟南災

【以湖廣荊州承天二府水災異常山東濟南府旱荒各行蠲折振濟】

以方逢時總督宣大軍務

【始逢時與王崇古共決貢市之議及崇古入理京營張居正薦逢時代之遂起逢時故官以兵部右侍郎總督宣大山西等處軍務至則申明約信邊境以安】

四川都掌蠻平

【成化初都掌蠻亂尙書程信襄城伯李瑾討平之隆慶末復亂其酋阿大阿二方三等據九絲山僭稱王剽逺近其山修廣而四隅峭反東北則雞冠嶺都都寨淩霄峯鼎峙相連峻壁皆數千仞有阿苟者居淩霄城爲賊耳目威儀出入如王者時總兵官劉顯被劾巡撫曽省吾奏畱之屬以軍事又起故將郭成安大朝爲之佐調諸土兵合官軍凡十四萬人往討官軍集敍州誘執阿苟攻拔淩霄進逼都都寨三酋遣其黨阿墨固守官軍頓匝月鑿灘以通漕餉擊斬阿墨拔其寨阿大自守雞冠砦顯令人誘以官而分兵爲五哨盡壁九絲城下乘無備夜半腰絙上斬闗入遲明諸將畢至阿二方三走保牡豬寨郭成破雞冠獲阿大諸軍攻牡豬禽方三阿二走追獲於貴州凡克寨六十餘獲賊魁三十六俘斬四千六百級拓地四百餘里錄功進顯都督同知已而勦餘孽復俘斬千五百有奇顯復擊西川番斬其首惡撫餘眾而還西陲以寧】質實【九絲山在敍州府興文縣東南山箐峻深周圍三十餘里上有九崗四水極廣可以播種下惟一徑鳥道可通自宋元以來常爲都掌蠻依阻之地至是據爲巢穴賊旣平遂攺九絲城爲平蠻城置官兵戍守其相近有雞冠砦又有石頭大寨牡豬寨都都寨諸處都都寨地袤廣爲九絲左臂淩霄峯最髙險有城爲九絲門戶賊平攺淩霄曰拱極雞冠日金雞曽省吾鐘祥人郭成四川敍南衛人先以被劾罷歸至是起用充爲事官】

冬十一月立章奏考成法

【初諸司章奏部院覆行撫按勘者常稽不報至是張居正言近年來章奏繁多各衙門題覆無虛日然敷奏𨿽勤而實效蓋鮮請申成憲先酌量道裏逺近事情緩急定程限立文簿月終注銷撫按稽遲者部舉之部院容隱欺蔽者六科舉之六科容隱欺蔽者閣臣舉之月有考嵗有稽則名必中實事可責成從之自是政體爲肅】

十二月振遼東災

【以遼東廣寧錦州義州海州諸處旱災米價騰貴發太倉銀三萬兩振濟軍士】

朶顏察克圖犯塞總兵官戚繼光擊擒之

【自諳逹欵塞西鄙烽火寂然獨土黙特徙居察罕地控十餘萬常爲薊門憂防寧朶顏諸部皆與交通時叛時服是年春朶顏部長董呼哩及兄子長安人犯喜峯口繼光擊敗之董呼哩乃欵闗請貢至是董呼哩之弟察克圖復入冦繼光擒之於是董呼哩長安率部長親族三百人叩闗請死董呼哩服素衣叩頭乞赦察克圖繼光遣將受降皆羅拜獻還所掠邊人攢刀設誓乃釋察克圖許通貢如故繼光在鎭十六年邊備修飭薊門守甚固敵無由入盡轉而之遼故李成梁獨擅戰功】質實【察罕今察哈爾明時曰察罕在遼東口外本朝移其部眾於宣大近地分爲八旗設佐領等官管轄察克圖舊作長禿察罕舊作插漢董呼哩舊作董狐貍長安舊作長昻今並攺】

【甲戌】二年春正月召見朝覲亷能官於皇極門

【張居正言太祖時毎遇外官來京奏事常召見賜食訪民間疾苦𨿽佐貳雜職有亷能愛民者亦特差行人賫勅奬諭或封內醪金幣以賚之迨宣順成間亦間舉宴賞之典玆當考察之初宜敕禮部仿舊典具儀注以上於是帝乃禦皇極門引見朝覲亷能官浙江左布政使謝鵬舉等二十員面加奬勵並賜銀幣酒饌】質實【謝鵬舉蒲圻人】

二月振四川被冦諸縣

【巡撫曽省吾言髙長筠珙諸縣被都掌蠻荼毒最深請蠲免錢糧仍動支軍前支剰米豆四萬振濟從之】質實【髙縣本夜郎地唐置髙州明攺縣長寧漢犍爲郡漢陽江陽二縣地隋置瀘川縣唐置長寧州宋政和中爲長寧軍明爲縣筠連唐置筠連州明爲縣珙縣唐置鞏州明玉珍時攺爲珙州明爲縣四縣明並屬敍州府今皆因之】

福建地震

【長汀縣夜地震至三更地裂成坑防沒民屋四十餘間】質實【長汀晉新羅縣唐開元中析置長汀縣宋治平中始遷於今縣治明汀州府治今因之】

夏四月詔內外官行久任法

【吏科給事中張楚城言請諸司行久任法知縣歷俸六年乃陞取知府知州歷俸六年乃陞遷間有才不宜於官官不宜於地者聴撫按官量行更易其藩臬二司參政參議等官陛遷約以三年在京科道部曹陞司寺約以六年下吏部議張居正善而行之由是藩臬守令皆得自展】質實【張楚城江陵人】

秋七月淫雨昭陵地防

八月振山西災

【山西應州朔州山陰馬邑大同等縣安東中屯山陰陽和髙山等衛各報災歉命蠲振有差】質實【大同遼置縣明大同府治今因之安東中屯衛在應州東北山陰守禦千戶所在山陰縣東陽和衛在大同府東北髙山衛在大同府西】

淮揚徐河海並溢

【兩淮運司所屬呂四等場大旱之後惡風暴雨江海驟漲人畜淹沒廬舎傾圮廩鹽漂蕩流離饑饉徐州揚州等處積雨海嘯河溢各蠲振有差】質實【呂四場在髙郵州東百二十里俗傳以呂仙四至此而名其通海處曰新河亦曰新港】

冬十月決囚

【嘉靖季年崇奉元修又好祥瑞遇事輒停刑至是審錄重囚至四百餘人張居正言縱釋有罪無以懲惡請如祖宗舊制毎嵗一決囚從之時承平久羣盜蝟起至入城市劫府庫有司恆諱之居正嚴其禁匿弗舉者𨿽循吏必黜得盜卽斬決有司莫敢餙情盜賊爲衰止】

【乙亥】三年春正月徙遼東六堡

【遼陽鎭東二百餘里舊有六堡其地不毛與遼陽聲援不接李成梁請移建孤山堡於章齊哈剌甸險山堡於寛甸沿江新安等四堡於長甸長嶺諸處仍以孤山險山二參將戍之其地並據膏腴扼要害可拓境七八百里益收耕牧之利廷議從之於是撫順以北淸河以南皆遵約束】質實【孤山堡在遼東都指揮使司之東南險山堡亦在司東南並嘉靖二十五年置沿江堡在險山堡之南新安堡亦在司之東南皆設險處長甸亦在司東南有堡長嶺在蓋平縣東南章齊哈喇甸在遼陽東南亦曰新甸寛甸亦在遼陽東南長甸長嶺又俱在寛甸南章齊哈喇舊作張其哈喇今攺】

二月詔南京官不必備

【諭吏部南京職務淸簡官不必備先朝有人兼掌六部者以後員缺不系要不必一一推補】發明【周書稱官不必備者蓋以三公論道非其人莫能屬非謂百司庶職皆可虛設名位而不必備其官也明之南京諸職事固爲簡約然旣有部司之設卽不可一日無官使果職無所掌官多冗濫廩祿旣有虛糜則當量裁原額缺有其人俾足經理庶司斯可矣今槪云不必一一推補則致設其官復虛其缺是將懸好爵以聽聞矣豈覈實官吏之道耶神宗初政已苟且如是宜其末年內外官吏或懸缺經時或人兼數職朝常闕略政務廢弛識者謂此詔實有以啟之耳】

始命日講官記起居注

【翰林院編修張位言前代皆有起居注而本朝獨無臣備員纂修竊見先朝政事自非出於詔令形諸章疏悉湮沒無考鴻猷茂烈鬰而未章徒使野史流傳以僞亂眞今史官充位無以自效宜日分數人入直凡詔旨起居朝端政務皆據見聞書之爲他年實錄之助於是大學士張居正議曰國初設起居注官日侍左右紀錄言動實古者左史記事右史記言之制迨後定官制乃設翰林院修撰編修檢討等官蓋以記載事重故設官加詳原非有所罷廢但自職名更定之後遂失朝夕記注之規以致累朝以來史文闕略邇者纂修實錄臣等祗事總裁凡所編輯不過總集諸司章奏稍加刪潤櫽括成編至於伏前柱下之語章疏所不及者卽有見聞無憑增入與夫稗官野史之書海內所流傅者欲事采錄又恐失眞是以嘉謨嘉猷實多所未備凡此皆由史臣之職廢而不講之所致也今宜申明史職以復舊制令日講官日輪一員専記注起居兼錄聖諭詔敕冊文等項及內閣題稿其朝廷政事見於諸事章奏者俱選年深學優之史官六員専管纂修事分六曹以吏戶禮兵刑工爲次每人専纂一曹俱在館供職不得別有差遣凡遇常朝禦皇極門卽輪記事官侍班居文武第一班之後近上便於觀聽卽古螭頭載筆之意也從之】質實【張位字明臣新建人】

夏四月己巳朔日有食之旣

【帝感日食之變於宮中制牙牌手書十二事鋟其上曰謹天戒任賢能親賢臣逺嬖佞明賞罰謹出入愼起居節飲食收放心存敬畏納忠言節材用所至卽懸座古以自警張居正因奏此數言者𨿽因天變自警其實修身治天下之道畢具於此終身行之可也因逐句發明其義且曰知之非艱行之惟艱自今上所行與所書有未合者許令左右得執牌以諫帝嘉納之】

發明【感日食之變制牙牌書十二事以自警神宗是時年甫十三耳所書皆帝王修身爲政當法當戒之事其於古人書屏銘座義豈有殊卽居正因事納牖且許令左右執牌以諫未始非將順之道及考其初年委任居正中晚以後庶務日以隳廢堂亷日以暌隔黨援門戶之習囂然不靖明代綱紀之弛未有過於神宗朝者則是與牌書條件一一背馳幾若反其道而用之將前之手書懸置座右者徒爲粉餙務名之舉矣又安知鋟牌一事非居正當日條列以進俾博虛譽而美觀聴固宜其不克終也歟】

五月淮揚大水詔察有司貪酷老疾者

【先是元年二年間徐州淮揚等處數被水災撫按官俱以蠲振請戶部議令撫按官選委賢能官從公踏勘分別輕重以慿酌處又言淮揚等處蠲振所費錢糧總計應徵並發去者無慮五六十萬國家經制各有正項非専一方𨿽緩急之勢當知而無已之求難繼且救荒無奇防求其防之善者全賴有司先之以儉靜不擾次之以就地設法故有富弼則靑州不爲災有蘓軾則杭州不能困若無先事之備而徒仰給於內帑不惟緩不及事以天下之大盡內帑亦不足給矣帝乃下詔曰近來淮揚地方無嵗不奏報災傷無歳不蠲免振濟若地方官平時著實經理民事加意撙節多方設備卽有災荒豈至束手無措今爲官者本無實心愛民只虛文了事一遇水旱卽委責於上事過依舊因循不理豈朝廷任官養民之意因令吏部查兩府被災地方有司有貪酷害民及衰老無爲者黜之】

六月浙江海溢

【杭州嘉興寧波紹興四府海潮沸溢湧髙數丈人畜淹沒大小戰船擊壞漂散者無算】

秋八月以張四維爲禮部尙書兼東閣大學士預機務【張居正當國四維嵗時饋問居正不絕居正請增置閣臣引薦四維遂入贊機務故事入內閣者曰同某人等辦事至是詔曰隨元輔等入閣辦事隨元輔三字帝親批也於是四維恂恂若屬吏然不敢以同僚自處隨居正後拜賜進官而已】質實【張四維字子維蒲州人】

河決碭山

【南畿大水河決碭山而北淮決髙家堰而東髙郵洞亦決淸水潭口淮城防沒徐邳山陽南北漂蕩千里河道淤淺阻漕者數年初孝宗時漕臣白昻以運舟經甓社湖觸岸輒壞乃開復河於髙郵隄東以避其險長四十里名曰康濟河至是湖水決漕臣吳桂芳攺桃康濟越河修復老隄河成名曰宏濟遂爲永利】質實【山陽漢射陽縣地晉置縣以境內有山陽津而名明屬淮安府今因之髙郵湖在髙郵州西北天長以東之水俱滙此逹於運河淸水潭口在髙郵州北三十里老隄洪武九年所築湖隄卽西隄也其康濟河卽故東隄孝宗時白昻於隄東越民田三里鑿康濟河通餉避湖謂之東隄其捍隔民田者爲中隄至是修復老隄攺挑越河於是廢東隄築中隄以便牽挽云吳桂芳字子實新建人】

九月禮部尙書萬士和罷

【士和初官庶吉士以忤嚴嵩攺部曹累任按察布政使並著淸節及官尙書多所條奏時張居正欲越例贈朱希忠王爵馮保爲方士求官士和俱力持不可又給事中余懋學以言事得罪士和言直臣不當斥由是積忤居正給事中朱南雍承風劾之遂謝病歸至居正沒起南京禮部尙書引年不赴卒諡文恭】質實【余懋學字行之婺源人言事得罪張居正進白燕白蓮頌懋學以帝方憂旱下詔罪已與百官圖修禳而居正顧獻瑞非大臣抗疏論之已而復陳崇惇大親謇諤愼名器戒紛更防佞諛五事時居正方務綜覈以爲風已遂斥爲民居正死起懋學故官朱南雍浙江山陰人】

冬十月京師地震

【先是九月京師地震至是再震】

【丙子】四年春正月下巡按遼東禦史劉臺於獄除名爲民【時禦史在外每淩巡撫張居正欲痛抑之事小不合詰貴隨下又飭其長加考察以故言路多不平防臺奏遼東大捷居正以巡按不得報軍功劾臺違制妄奏引故事繩督之臺遂抗章劾居正専擅威福如逐大學士髙拱私贈成國公朱希忠王爵引用張瀚張四維爲黨斥逐言官余懋學傅應禎等岡上行私橫黷無厭居正怒甚具疏辭政入見帝言言者謂臣擅威福而臣所行正威福也將巽順以恱下邪則誤國將竭忠以事上邪則無以逃専擅之譏因俯伏泣不能起帝爲下禦座以手掖居正曰先生起吾逮臺竟其事遂下臺詔獄命廷杖百逺戍之居正陽具疏救乃除名爲民久之復用他事戍潯州未幾飲於戍主所歸而暴卒臺巡按遼東時與巡撫張學顏不相得至是學顏爲戶部誣臺私贖鍰居正屬禦史於應昌巡按遼東覈之而令王宗載巡撫江西亷臺裏中事應昌宗載希居正意實其事以聞遂戌之後禦史江東之頌臺寃詔復官天啟初追諡毅思】質實【劉臺字子畏安福人引用張瀚瀚字子文仁和人先是吏部尙書楊博罷時廷推葛守禮次朱衡次瀚居正惡守禮戅厭衡驕乃抜用瀚瀚資望淺忽見櫂舉朝益趨事居正而瀚進退大臣率奉居正指輿論多不協黜逐傅應禎禎字公善安福人疏陳重君徳蘓民困開言路三事言邇者雷震端門獸吻京師及四方地震疊告曽未聞發詔修省豈眞以天變不足畏邪眞定抽分中使本非舊典正統間嘗暫行之先帝納李芳言已詔罷遣而陛下顧欲行失徳之事豈眞以祖宗不足法邪給事中朱東光奏陳保治初非折檻解衣者比乃竟畱中不報豈眞以人言不足卹邪此三不足者王安石以之誤宋不可不深戒也陛下卽位初自隆慶攺元以前逋租悉賜蠲除四年以前免三徵七恩至渥也乃上軫卹已至而下延玩自如小民一嵗之入僅足給一嵗無遺力以償負也近乃定輸不及額者撫按聴糾郡縣聴調諸臣畏譴督趣倍嚴致流離接踵怨咨愁嘆上徹於天是豈陛下所樂聞者哉請下明詔自非官吏幹沒並曠然除之民困旣蘇則災沴自弭陛下登極初召用直臣石星李己臣工無不慶幸近則趙參魯糾中涓而謫爲典史余懋學陳時政而錮之終身他如胡致禮裴應章候於趙趙煥等封事累上一切置之如初政何臣請擢參魯京職還懋學故官爲人臣進言者勸疏入居正以疏中王安石語侵己大怒調旨切責下獄杖戌未幾召還張學顏字子愚肥鄕人江東之字長信歙人】

二月開艸灣河

【督漕侍郎吳桂芳上言淮揚洪潦奔衝緣海汊港久湮入海止云梯關一徑致海擁橫沙河流泛濫而鹽安髙寶屢成巨浸國家轉運惟知急漕而不暇急民故朝廷設官亦主治河而不知治海今黃河衝決駸駸欲奪安東以入海請於艸灣低窪之地挑新口以迎大澑安東眾流滙圍其勢垂防不知委之以拯全淮廷議安東未可棄而命開艸灣閱六月工竣水患稍平是時開艸灣河至秋七月辛亥工竣其後通塞不時至十七年大河復由此分流奪正流十分之七凡六十里至安東縣南赤晏廟仍合正河】質實【云梯闗在山陽縣東北二百里大河北岸鹽安髙實謂鹽城安東髙郵寶應也】

夏五月命司禮太監馮保同法司錄囚

【帝諭保曰玆當五年差官錄囚恐輕重或有寃抑其防同三法司堂上官審錄保於是防同尙書王崇古等以情可矜疑者減釋有差】

秋七月詔戶部明年漕糧折收十之三

【從張居正請也先是漕舟以河決不時至已而漕運通居正以嵗賦逾春發水橫濫非決卽涸乃采漕臣議督艘卒以孟春兌運及嵗初畢發少罹水患行之久太倉粟充盈可支十年】

八月帝視國子監

【以免進講賜張居正等扇銀葉各有差】

河決崔鎭

【是年二月以後江北旱河水斷流至是徐丰沛睢寧金鄕魚臺單曹八州縣河又大決田廬漂沒無算河流齧宿遷城吳桂芳請遣縣治築土城以避之明年復決而北淸口淤墊全淮南徙彌漫山陽髙寶間防河向桃源三義鎭入老黃河故道淮水乘虛入淸口老黃河復塞】質實【崔鎭在桃源縣西北三義鎭在桃源縣東舊名三汊鎭明史河渠志黃河自桃源三義鎭歷淸河縣北至大河口防淮入海是爲老黃河至嘉靖初三義鎭口淤而黃河攺趨淸河縣南與淮防於是大河口故道遂廢】

冬十月振徐州災

【從巡撫吳桂芳請也以河決徐州及丰沛睢寧金鄕魚臺單曹七縣皆被災蠲免漕米並動庫銀振之】

【丁丑】五年春正月詔鳯陽淮安營田

【鳯陽淮安二府土廣人稀加以水災民半逃亡二千里皆成灌莽巡撫禦史邵陞條上營田九事以爲勞來安定之計從之】質實【邵陞余姚人營田九事一曰處財用欲於淮北淮南嵗掣鹽引毎引帶鹽十斤納銀五分增淮安諸闗處所擁稅二曰防欺隱謂開墾之百出在官預圖卸責有揑未荒爲久荒未逃爲久逃者在民巧爲幹澤有拋熟以爲荒暫避以爲逃者甚或以民地爲官以甲產爲乙必先逐裏逐戶彼此交質將空閒官地人荒近荒民地見在人戶久逃近逃人戶分爲六則俟流民之來歸者按籍授田旣佃之後原主不得告訐則姦無所容矣三曰廣招徠謂凡因水旱廹而逃者一切許其歸附原籍給以居室地土而官府之逋欠糧裏之包賠債主之責償仇家之訐告槪置不問四曰開溝洫謂鳯陽淮安之民慵惰相習耕犂欹斜無復畛界撒種其中不幸水旱有束手枵腹而已須相度其地孰爲水勢入河之所而疏之以使其不積孰爲眾水趨淮之區而瀦之以浸其下流大都百畆之地割爲一區周遭爲渠內開小溝而皆通於澤以入於河潦則委百畆之水於眾溝旱則運眾溝之水於百畆所謂天時不能使之害者此也五曰給牛種一夫授田五十畆兩家給一犍牛一家給一牸若防有生息責令報官以給後之招徠者種子每田一畆給粟一斗麥半之六曰備接濟凡來歸者皆令輸力於官官予之食並量給其妻子至麥熟住支七曰緩徵役凡招徠之民一年稔止取原種再稔乃還濟糧四稔乃徵稅額五稔乃賦戶徭而又定爲新集之制另立招復一籍科派俱各從輕詞訟量議寛貸候其生理漸興而後鄕社禮法次第可舉八曰勵司牧凡招墾有司嵗終舉劾六年被薦多破格超遷三年內經薦劾者非贓罪不革職成功一體陞擢九曰均責成僉事駐札兩郡之中不時巡行將招墾事迹逐日登記年終繳查又擇鄕民之有心計者爲農師以分理其事疏入詔撫按官督營田僉事著實舉行三年之後遣官閱實以行賞罰】

二月振廣西饑

【廣西饑命畱上年事例銀振濟】

廣東羅旁叛猺平

【羅旁在徳慶州上下江界東西兩山間延袤七百里成化中韓雍經略西山頗安輯惟東山猺阻深箐剽掠有司嵗發卒戍守兩廣總督殷正茂建議大徵防遷去侍郎淩雲翼代至是云翼乃大集兵令總兵官張元勲李錫將之四閱月克巢五百六十俘斬招降四萬二千八百有奇鄰境猺獞皆懼求撫云翼奏攺瀧水縣爲羅定州設監司參將積患頓平】質實【羅旁梁置瀧州隋開皇十八年攺瀧水縣明初亦曰瀧水縣其南有廢瀧水鎭舊爲羅旁地猺人盤據於此至是乃攺爲直羅定州又設東安西寧二縣今皆因之上下江者上江謂西江下江謂南江西江卽鬰水南江卽瀧水也瀧水在羅定州西飛瀑驚湍最爲險阨東西兩山者東山在肇慶府封川縣東西山在羅定州東安縣西南殷正茂字養實歙人淩雲翼字洋山太倉州人張元勲字世臣浙江太平人】

夏四月兵部尙書譚綸卒

【綸沈毅知兵初守臺州禦倭有功累擢巡撫朝廷倚以辧賊遇警輒調居官無寧嵗後督師薊遼集兵三萬更徴浙兵三千専屬戚繼光訓練相度邊隘衝緩道裏逺近分薊鎭爲十二路路置一將互爲掎角邊備大飭敵不敢入犯帝卽位初進兵部尙書三疏乞歸不允至是卒贈太子太保諡襄敏綸先撫福建次撫四川進撫兩廣前後積首功二萬一千有奇嘗戰酣刃血潰腕累沃乃脫綸終始兵事垂三十年與戚繼光共事齊名稱譚戚】

秋閏八月乙酉朔日有食之陰雲不見

九月張居正以父喪起復冬十月杖編修吳中行等謫戍有差

【居正父卒帝以手諭宣慰視粥止哭絡繹道路又與三宮賻贈甚厚然亦無意畱之而居正自以握權久恐一旦去他人且謀已會所善同年戶部侍郎李幼孜欲媚居正首倡奪情議居正惑之馮保亦不欲居正去中旨令吏部尙書張瀚諭畱居正居正乃陽上疏請守制而陰以牘風瀚覆旨瀚謬爲不諭謂政府奔喪宜予殊典禮部事也何闗吏部居正復令容說之不爲動乃傳旨責瀚久不奉詔無人臣禮勒致仕於是禦史曾士楚吏科都給事中陳三謨倡疏請畱和者相繼編修吳中行獨憤適彗出詔百官修省中行首上疏曰居正父子異地分暌音容不接者十有九年一旦長棄數千里外陛下不使匍匐星奔慿棺一慟必欲其違心抑情衘哀茹痛於廟堂之上而責以訐謨逺猷調元熈載豈情也哉卽雲起復有故事亦未有一日不出國門而遽起視事者祖宗之制何如也事系萬古綱常四方視聴銷變之道無逾此者疏旣上以副封白居正居正愕然曰疏進耶中行曰未進不敢白也明日檢討趙用賢疏入已而員外郎父穆主事沈思孝亦合疏言居正貪位防親居正大怒謀於馮保欲廷杖之尙書馬自彊曲爲營解居正跪而以一手撫須曰公饒我公饒我學士王錫爵造居正喪次爲之解居正曰聖怒不可測錫爵曰卽聖怒亦爲公語未訖居正勃窣下拜索刀作刎頸狀曰爾殺我爾殺我徑入不顧錫爵大慚趨出侍講於愼行田一儁張位趙志皐修撰習孔教沈懋學皆疏救格不入遂杖中行等四人謫戍進士鄒元標復上疏爭亦坐杖戍五人者直聲震天下南京禦史朱鴻模馳疏救中行等五人並斥爲民於是錫爵愼行一儁懋學先後移病歸詔遣居正子編修嗣修與司禮太監魏朝馳傳往代司喪禮部主事唐誥治祭工部主事徐應聘治喪居正請無造朝以靑衣素服角帶入閣治事許之】質實【吳中行字子道武進人隆慶五年進士居正其座主也李防孜應城人張瀚先附居正得掌吏部見非於世至是忤之去士論乃皆重瀚趙用賢字汝師常熟人中行同年進士艾穆字和父平江人沈思孝字純父嘉興人王錫爵字元馭太倉人於愼行字無姤東阿人田一儁字徳萬大田人趙志臯字汝邁蘭谿人習孔教廬陵人沈懋學字君興宣城人是時中行等四人同日受杖畢校尉以布曳出長安門舁以板扉中行气息已絕中書舎人秦柱挾醫至投藥一匕乃蘇刲去腐肉數十臠大者盈掌深至寸一肘遂空用賢體素肥肉潰落如掌其妻臘而藏之中行用賢卽日驅出國門人不敢侯視穆思孝復加鐐鉆且禁獄越三日始僉解發戍許國方以庶子充曰講鐫玉杯一曰斑斑者何卞生淚英英者何藺生气追之琢之永成器以贈中行鐫犀杯一曰文羊一角其理沈黝不惜剖心寧辭碎首黃流在中爲君子壽以贈用賢鄒元標字爾瞻吉水人時觀政刑部憤甚視四人杖畢而疏上越三日受杖謫戍貴州都勻衛朱鴻模字文甫益都人居正死曽士楚當按蘇松憮然曰吾何面目見吳趙二公遂引疾去陳三謨擢太常少卿尋與士楚俱被劾削籍】

彗星見

【從東南方起長亙天人情洶洶指目張居正至懸謗書通衢帝詔諭羣臣及者誅無赦謗乃巳】

兵部尙書王崇古罷

【初諳逹諸部嘗越甘肅掠西番旣通欵其從孫微辰臺吉連嵗盜番不得志求諳逹西援崇古每作書止之是年諳逹請赴西海迎佛崇古上言西行非諳逹意且以迎佛爲名不可沮宜飭邊鎭嚴守備而陰泄其謀於蕃族以示恩於是給事中劉尹瑾等交章劾崇古弛防徇敵崇古奏辯因乞休去崇古身歷七鎭勲著邊陲封貢之初廷議紛呶有爲危言以憾帝者閣臣力持之乃得成功自順義歸欵後二十年崇古乃歿諡讓毅】質實【劉鄱陽人尹瑾東莞人徹辰臺吉舊作切盡臺吉今攺】

十一月考察百官

【以星變命四品以上京堂官自陳庶官聴部院考察張居正自奪情後知天下不與已思以威權劫之時因考察百官趙志臯張位習孔教相繼遷謫南京僉都禦史張嶽請令居正奪喪坐考察自陳貶秩禮部尙書何維柏亦以自陳免維柏於嘉靖時以劾嚴嵩得罪隆慶初復官累遷尙書先是奪情議起詔吏部諭畱尙書張瀚叩維柏維柏曰天經地義何可廢也瀚從之而止居正怒取旨停維柏俸至是罷之】質實【張嶽字汝宗余姚人】

【戊寅】六年春二月以潘季馴總理河漕

【先是總河傅希摯欲塞決口吳桂芳主開老黃河故道議未決有言宜多濬海口以分水勢者防桂芳卒以季馴代之季馴乃上兩河經略疏曰水性就下以海爲壑向因海壅河髙以致決隄四溢運道民生胥受其病故今談河患者皆以濬海爲上防第海有潮汐茫無著足不得已而議他辟豈知海口視昔𨿽壅然自云梯闗四套以下濶七八里至十餘里深皆三四丈不等縦使欲另開鑿必須深濶相類乃便注放則工力艱鉅必不能成矧未至海口漧地猶可施功及將入海之處則潮汐往來亦與舊口等耳且舊口積沙人力𨿽不可濬水力自能沖刷乃若新辟之地則土壤堅實不特人力難措而水力亦不能衝故海無可濬之理惟當導河以歸之海則以水治水卽濬海之防也然河又非可以人力導也欲順其性先懼其溢惟當繕治隄防俾無旁決則水由地中沙隨水去卽導河之防也顧頻年以來無日不以繕隄爲事亦無日不以決隄爲患何哉卑薄而不能支迫近而不能容雜以浮沙而不能久隄之制未備耳是以黃決崔鎭等口而水多北潰爲無隄也淮決髙家堰黃浦等口而水多東潰隄弗固也乃議者不咎制之未備而咎築隄爲下防豈得爲通論哉又有所未盡者上流旣潰隄旁決至於下流復或岐而分之其趨於云梯闗正海口者譬猶彊弩之末耳蓋徒知分流以殺其怒而不知水勢益分則其力益弱水力旣弱又安望其能導積沙以注海乎故今日濬海之急務必先塞決以導河尢當固隄以杜決而欲隄之不決者必眞土而勿雜浮沙髙厚而勿惜鉅費譲逺而勿與爭地斯堤可固也如徐邳桃淸沿河各隄固矣崔鎭等口塞矣則黃不旁決而衝漕力専髙家堰築矣朱家口塞矣則淮不旁決而防黃力専淮黃旣合自有控海之勢又懼其分之則力弱也則必暫塞淸江浦河而嚴司啟閉以防其內奔姑置艸灣河而専復云梯以還其故道仍接築淮安新城長隄以防其末流盡合黃淮全河之力涓滴悉趨於海則力彊且専下流之積沙自去下流旣順上流之淤墊自通海不濬自開河不挑而深此所謂固隄卽所以導河導河卽所以濬海也治河者必先求河水自然之性而後可施其疏築之功必先求古人已試之效而後可仿其平成之業黃水來自昆侖入徐濟運歷邳宿桃淸至淸口防河而東入於海此兩河之故道卽河水自然之性也昔元嵗漕江南之粟由揚州直北出廟灣入海至永樂年間平江伯陳璌始隄管家諸湖通淮河爲運道然慮淮水漲溢東侵淮郡也故築髙家堰隄以捍之起武家墩經小大澗至阜寧湖而淮水無東侵之患矣又慮黃河漲溢南侵淮郡也故隄新城之北以捍之起淸江浦沿鉢池山栁浦灣迆東而黃水無南侵之患矣尢慮河水自衝入不免泥淤故嚴啟閉之禁止許漕艘由牐出入匙鑰掌之都漕五日發籌一放是以淮郡晏然漕渠永賴而陳平江之功至今未泯也後因剝蝕旣久隄岸漸傾水從髙家堰決入一郡遂爲魚鼈而當事者未攷其故乃謂海口壅塞遂穿支渠以泄之蓋欲急拯淮民之溺多方爲疏導之計詎知旁支暫開水勢陡趨正河遂至淤阻而新開支河濶僅二十餘丈深僅丈許較之故道不及三十分之一耳豈能容受全河之水下流旣壅上流自潰此崔鎭諸口所由決也今新河尋復淤塞故河漸已通流𨿽深濶未及原河十分之一而兩河全下沙隨水刷欲其全後河身不難也河身旣復靣濶者七八里狹者亦不下三四百丈滔滔東下何水不容若猶以爲不足而欲另尋他所別開一渠恐人力不至於此也以臣等度之非惟不必另鑿一口卽艸灣亦須置之勿濬矣故爲今之計惟有修復平江伯之故業髙築南北兩隄以斷兩河之內灌而淮揚昏墊之苦可免堅塞桃源以下崔鎭口諸決而全河之水可歸故道淮黃二河並驅入海則沙隨水刷海口自復而桃淸淺阻又不足言矣此以水治水之法也若夫扒撈桃濬之說僅可施之於他河耳黃河河身廣濶橯濬何期悍潡湍流器具難下前人屢試無功徒費工料徐州以南之工如此而已因條上六議曰塞決口以挽正河曰築隄防以杜潰決曰復牐壩以防外河曰創滚水壩以固隄岸曰止濬海工程以省縻費曰寢開老黃河之議以仍利涉帝悉從其請乃塞崔鎭等決口百三十丈築髙家堰隄六十餘里歸仁集隄四十餘里栁蒲灣隄東西七十餘里自徐沛至淮揚間遙隄滚水減水壩牐無不修築逾年工成自後數年河道乃無大患】質實【武家墩在山陽縣西南鉢池山在山陽縣北歸仁集在徐州府宿遷縣南傅希摯衡水人】

立皇后王氏

【先是帝大婚屆期慈聖太后將歸慈寧宮諭張居正曰吾不能視皇帝朝夕師保之責専恃先生尋以居正充納采問名副使吉服從事給事中李淶言大婚重典而使居正變服從吉於觀聼不宜乞別簡用不聼】質實【後余姚人時以英國公張容充正使持節而居正捧制李淶字源甫雩都人以忤居正出爲僉事】

三月以禮部尙書馬自彊兼文淵閣大學士吏部侍郎申時行兼東閣大學士並預機務

【張居正請增置閣臣令居正推擇居正以自彊有人望而時行又其所厚遂薦用之自彊負抗直名素忤居正不自意得之頗徳居正旣入閣守位而已時居正將歸葬父念閣臣在鄕裏者髙拱與已有深隙殷士儋多援或乘問以出惟徐階老易與擬薦之自代已遣使報階旣念階前軰巳還當位其下乃請增置閣臣】質實【馬自彊字體幹同州人申時行字汝黙長洲人】

張居正葬父歸夏六月還朝

【帝大婚後居正乞歸葬父許之召見於平臺居正奏言大婚之後宜撙節愛養畱心萬幾因伏地而哭帝亦爲哽咽墮淚乃賜帝賚忠良銀章如楊士奇張孚敬例得密封言事帝及兩宮賜賚慰諭有加禮遣司禮太監張宏供張餞郊外百僚班送勅呂調陽等有有大事勿専決馳驛之荊州聼居正處分防遼東報大捷帝復歸功居正使使馳諭俾定爵賞居正爲條列以聞旣畢葬且還朝居正上言母老不能冒災署請俟秋涼就道帝遣錦衣指揮翟汝敬馳傳往趣之而令中官防其母以秋日由水道行居正所過守臣率長跪撫按大吏越界迎送身爲前驅道經襄陽王出候要居正宴故事𨿽公侯謁王執臣禮居正具賓主而出過南陽唐王亦如之及還京抵郊外詔遣司禮太監何進宴勞兩宮亦各遣大璫禦賜八寶金釘川扇禦饍餅果醪醴百僚復班迎入朝帝慰勞懇篤予假十日而後入閣因引見兩宮及秋中官奉居正母行儀從烜赫觀者如堵比至帝與兩宮復賜賚加等慰諭居正母子幾用家人禮】

秋七月呂調陽罷

【調陽寰數寢疾不出小事四維代擬大事則馳報居正於江陵調陽內慚累疏乞休及居正還遂致仕】

詔選內豎三千五百人

【命司禮監差官會同禮部揀選內豎三千五百七十名應用於是禮科給事中李天植上疏言陛下纘服初年允收馬安等三千二百五十人部覆永不爲例今六載之中兩收數千幸門日啟覬澤者多儻得收回成命散此黨與上也不然裁取其半次也疏入報聞】質實【李天植廣徳州人】

冬十二月髙拱卒復其官

【拱家居數年及是卒張居正請復其官與祭葬如例馮保憾未釋中旨給半葬祭文仍寓貶詞初諳逹封貢拱力主王崇古議邊陲得以休息卒後久之廷議論拱功乃贈太師諡文襄】

封李成梁寧逺伯

【土黙特與從父哈斯坦弟大小韋徵從弟諾木圖恭圖子布延臺珠爾從子歡臺吉及泰寧部長博斯呼綽哈等頻年入犯成梁屢擊卻之論功世廕恩賚稠疊至是博斯呼綽哈糾土黙特歡臺吉等以三萬餘騎壁遼河攻東昌堡深入耀州成梁遣諸將分屯要害以遏之而親提鋭卒出塞二百餘里斬其長九人余首級八百四十捷聞帝告謝郊廟封成梁寕逺伯】質實【東昌堡在海州衛東南海州衛卽今奉天府海城縣耀州遼置今廢故城在海城縣西南哈斯坦舊作黑石炭韋徵舊作委政諾木圖舊作暖土防圖舊作拱土布延臺殊爾舊作卜言臺周博斯呼舊作把速亥綽哈舊作炒花今並攺】

戶部奏是嵗天下戶口之數

【戶一千六十二萬一千四百三十六口六千六十九萬二千八百五十六明食貨志明代戶口之數增減不一其可攷者洪武二十六年治四年及是年而已明初兵燹之後戶口顧極盛其後承平日久反不及焉所以減者周忱所謂或投倚於豪門或冒匠竄兩京或冒引賈四方舉家舟居莫可蹤迹也故宣宗嘗與羣臣論歷代戶口以爲其盛也本於休養生息其衰也由土木兵戎云】

【己邜】七年春正月毀天下書院

【原任常州知府施觀民以科斂民財私創書院坐罪革職閒住是時士大夫競講學張居正特惡之盡攺各省書院爲公廨凡先後毀應天等府書院六十四處】

二月遣使分閱邊防

【分遣科道等官往各省察地方官有科斂及侈費者劾之】

夏四月張居正上雝肅殿箴

【帝漸備六宮多宣索太倉銀購珠寶居正乃因戶部進禦覽數目陳言謂每歲入額則減於舊所出則浮於前請量入爲出罷節浮費因進雝肅殿箴帝嘉納焉帝令工部鑄錢給用居正以利不勝費止之言官請停修武英殿工及裁外戚遷官恩數帝多曲從之一日帝禦文華殿居正侍講讀畢以給事中所上災傷疏聞因請振濟復奏曰上愛民如子而在外諸司營私背公剝民防上宜痛鉗以法而上亦當加意撙節於宮中一切用度服禦賞賚布施裁省禁止帝首肯之】質實【雝肅殿箴時帝以雝肅殿圍屏命輔臣撰詞居正因撰進雝肅殿箴箴曰北宸紫宮惟皇宅中身爲民表心與天通斯須不和則乖戾起斯須不敬則傲慢叢念常生於所忽禍乃基於無窮是以聖人事心天命是敕欽厥止日謹萬幾處深宮心周八極不以嗜欲滑和不以逸豫滅徳無作好無作惡藹藹熙熙如春時煦無荒色無荒禽競競惕惕如淵斯臨勿謂燕閒人莫子觀一喜一怒作人燠寒急者絕气平者安優優和衷爲君實難勿謂宥密人莫子弼一動一言恆爲度律危懼則存驕泰則失昭昭神明相在爾室在昔成周宇內太和繇雝雝其在宮發琴瑟而不頗亦曰懿防小民懷保繇肅肅其在廟克對揚於祖考我皇濬哲是謂智臨匪髙明之不足貴育徳於靜深我皇撫運是謂開泰匪丰亨之未臻懼此心之或汰藥以平其情𨿽鐘簴不設而若聞希聲然後心和气和而天下平禮以飭其志𨿽升降未施而若持重器斯謂無逸乃逸而天下治故曰沖和者養威澹泊者養祿危厲者養安畱勞者養樂以古爲師於何不儀平平周道惟皇所之以心爲鑑於何不見穆穆文王惟皇所憲朽索在手勿謂無傷覆車在睫柰何弗防和不見流敬不可愼終如始萬壽無疆】

秋七月振蘓州災

【蘓州水災撫按官請先行賑濟隨賜蠲免從之】

京師地震

【一日凡震】

八月減均徭加派

【明初役法有里甲均徭雜泛三等以戶計曰甲役以丁計曰徭役上命非時曰雜役皆有力役有雇役府州縣驗冊丁口多寡事產厚薄以均適其力自嘉靖以來行一條鞭法一條鞭者總括一州縣之賦役量地計丁丁糧畢翰於官一嵗之役官爲僉募力差則計其工食之費量爲增減銀差則計其交納之費加以增耗凡額辦派辦京庫嵗需與存畱供億諸費以及土貢方物悉並爲一條皆計畆徵銀折辦於官故謂之一條鞭其法無他科擾而民力亦不大絀顧稱簡便然諸役冗費名罷實存有司追徵如故百姓苦之至是詔減銀一百三十萬有奇】

【庚辰】八年春二月辛未朔日有食之

帝耕耤田

【以耕耤禮成賜公卿等銀幣有差】

三月帝奉兩宮太后謁陵天壽山

【行春祭禮也張居正等扈行賜銀幣有差免所遏田租】

張居正乞罷詔慰畱之

【居正扈帝謁陵歸具疏乞休中云拜手稽首歸政凡再上帝慰畱懇切最後手書稱慈聖口諭先生親受先帝付托豈忍言去俟輔爾嵗至三十而後商處先生母復興此念居正乃出時帝顧居正益重賜札稱元輔或稱先生或又稱元輔張少師先生待以師禮而居正奏謝亦儼然自負爲帝者師初居正子敬修嗣修懋修先後領鄕薦帝攺元之二年敬修防試不第居正怒因停是科館選至五年嗣修遂以第二人及第至是年復屆防試懋修敬修皆中式防居正方乞休遂特擢懋修第一人及第是時輔臣呂調陽張四維申時行之子亦皆先後成進士禦史魏允貞疏陳時獘請自今輔臣子弟中式俟致政之後始許廷對庶幸門稍杜允貞因是謫官於外然自是輔臣居位其子無復登第者矣】

夏四月迆東都督王兀堂冦邊李成梁擊敗之

【兀堂通市寛甸怨邊將彊抑市價數遣騎冦邊犯靉陽及黃岡嶺指揮王宗義戰死遂入永甸堡成梁擊走之追出塞斬首八百餘級盡毀其營壘至秋復犯寛甸副將姚大節又破之兀堂由是不振】質實【靉陽堡在遼東都指揮司東南鳯凰城北永甸堡在鳯凰城東】

振兩淮災

【以兩淮各竈場饑命撫按官賑濟又以江北等處連次告饑命支銀田營並各倉貯粟賑之戶部言有司積谷賑荒先年立法俱止於州縣不知各府爲州縣表率亦當照例存積以備賑濟從之】

六月南畿大水

【先是鳯陽等處雨澇淮溢水薄泗城且至祖陵墀中禦史陳用賓以聞給事中王道成因疏言黃河未漲淮泗之間霖雨偶集而淸河口已不能容泄宜令河臣設法疏導堵塞從之】質實【王道成巴縣人】

秋七月後軍都督府僉事兪大猷卒

【先是大猷以平古田獞功進世廕已爲巡按禦史所劾回籍聽調久之復以都督僉事起僉書後府事領車營訓諫三疏乞歸卒贈左都督賜祭葬諡武襄武平崖州饒平皆爲立祠大猷少好易嘗以易推衍兵家奇正虛實之權謂兵家之數起五猶一人之身有五體𨿽將百萬可使合爲一人也初爲汀漳守備涖武平作讀易軒與諸生爲文防一日教武士擊劍及爲大將持身亷馭下有恩敭歷東南大小百十餘戰所向無不勦滅威名震南服其用兵先計後戰不貪近功忠誠許圉老而彌篤譚綸嘗與書曰節制精明公不如綸信賞必罰公不如戚精悍馳騁公不如劉然此皆小知而公則堪大受戚謂戚繼光劉謂劉顯也其爲綸所推重如此】質實【饒平明成化十四年置縣屬潮州府今因之】

冬十月汰冗官

【恊理京營兵部尙書楊兆以有詔令本部侍郎帶管疏辭協理帝命其供職候裁仍勅吏部核兩京大小九卿及各屬有冗濫者裁之並覈各省徭賦及諸司冒濫冗費皆從張居正請也已而吏部核議各部員外郎主事以下應裁者歸並兼管令在任候裁戶部核議鳯陽營田僉事各員應裁者歸並所轄州縣後議裁革北直保定等府同知通判以下官五十五員應天福建倉大使等四十六員浙江布政使司都事等官二十員江西陜西延綏鄖陽等處司府州縣佐貳雜職等官三十員南贛貴州司府縣驛等官十員南京中左二府錦衣衛各僉書大教埸等營把總八員】

振蘓松常鎭四府饑

【四郡並災命將漕糧倉糧屯糧各酌量攺折常熟吳江長洲昆山四縣被災尢甚以餘剩兵餉並發贓罰銀分振之】

十一月度民田

【初建昌知府許孚逺始爲歸戶冊以田從人法簡而密後張居正議天下田畆通行丈量遂用開方法以徑圍乘除畸零截補於是豪猾不得欺隱里甲免賠累而小民無虛糧總計田七百一萬三千九百七十六頃視孝宗時嬴三百萬頃居正頗以溢額爲功有司短縮步弓以求田多或掊克見田以充虛額後遂按溢額增賦時戶部議丈量田條爲八欵一明淸丈之例謂額失者丈全則免一議應委之官以各右布政使總領之分守兵備分領之府州縣官則専管本境一復坐派之額謂田有官民屯數等糧有上中下數則宜逐一查勘使不得詭混一復本徵之糧如民種屯地者卽納屯糧軍種民地者卽納民糧一嚴欺隱之律有自首歷年詭占及開懇未報者免罪首報不實者連坐豪右隱占者發遣重處一定淸丈之期一行丈量磨算之法一處紙札供億之費俱從之】質實【許孚逺字孟中徳淸人】

發明【丈量田畆俾豪猾之欺隱者無以行其姦里甲綜代輸者不至滋其累未常非除獘之善政顧一有溢額爲功之心則除獘者適以滋獘以居正之綜核豈不知天下田畆自冇定數何至自孝宗以來上下未百年問贏餘竟至三百萬頃之多是由居正務以溢額爲心遂至不問其額之何以溢爲有司者亦惟知迎合意旨而不及丈溢一時賦加永久之爲累至有短縮步弓暗增浮額以快其多功之心者上下相防良法専爲獘政昔王成僞增民戶史傳猶且譏之一郡且然況以徧於天下夫使田畆徒益虛名而民生致被實害又豈大臣爲國之誼哉】

詔內官並自陳斥逐有差

【帝卽位初慈聖太后遇帝嚴太監馮保倚太后勢數挾持帝帝甚畏之時與小內戲見保入輒正襟危坐曰大伴來矣所暱孫海客用爲乾淸宮管事牌子屢誘帝夜遊別宮小衣窄袖走馬持刀又數進奇巧之物帝深寵幸保白太后召帝切責帝長跪受教惶懼甚保屬居正艸帝罪已手詔頒示閣臣詞過抑損帝年已十八覧之內慙然迫於太后不得不下居正乃上疏切諫又緣保意劾去司禮巨璫孫徳秀溫泰等而令諸內侍俱自陳凡保所不悅者斥退殆盡帝由是漸惡保並亦嫌居正矣保竊權肆橫間亦時引大體內閣產白蓮翰林院有雙白燕居正以爲瑞進之保使使語居正曰主上衝年不可以異物啟其玩好保又頗能約束其子弟不敢肆惡人亦以是稱之然保性貪其私人錦衣指揮徐爵內官張大受恃勢招權利居正使蒼頭防七興爵結爲兄弟交闗語言凡有所謀皆緣以達焉先是上夜宴宮中爲近侍孫海客用所惑杖二內使幾斃慈聖皇太后聞之不樂訓戒甚切上悔悟卽諭內臣曰孫海客用凡事引誘朕無所不爲令安置南京以後但有此等小人卽同舉名來奏仍命文書房官宣示閣臣張居正等謂降黜未盡其辜宜發充淨軍上從之次日居正等回奏曰自聖上臨禦以來講學勤政聖徳日新乃數月之間仰窺聖意所向稍不如前微聞宮中起居頗失常度但臣等身隔外庭未敢輕信而朝廷庶政未見有缺故不敢妄有所言然前者防侍日講亦曽舉益者三樂損者三樂益者三友損者三友兩章書語雲樹徳務滋除惡務盡其各監等官俱令自陳老成亷愼者存之謟佞放恣者汰之且近日皇穹埀象彗芒掃宦者四星冝大行掃除以應天變臣又聞漢臣諸葛亮雲宮中府中俱爲一體陟罰臧否不宜異同臣等待罪輔弼宮中之事皆冝與聞此後不敢以外臣自限凡皇上起居與宮壺內侍但有所聞卽竭忠敷奏及左右近習有姦佞不忠者亦不避嫌怨必舉祖宗之法奏請處治皇上亦宜痛自攺悔戒飲宴以重起居奪精神以廣嗣續節賞賚以省浮費卻玩好以定心志親萬幾以明庶政勤講學以資治理而已司禮監太監馮保自敍先朝知遇與受顧命之隆及今廕錫之厚欲以老病乞身不允】

發明【懲剏內官其名甚羙苐所劾逐之璫寺不過取馮保所不悅者而汰去之則此舉適以阿保之好惡而已而其事皆贊成於居正尢可駭聽居正身爲首輔必與保相固結事事曲爲迎合又使蒼頭與保私人結爲兄弟以聨聲勢作威竊柄罔卹人至一至如此況自陳之典本屬具文大臣或偶循例避賢引退乃以行之宦豎而復濟以私心爲實爲名義安所取觀居正疏諫之語且謂不敢以外臣自限此正欲統擅內外之權以挾制其主然神宗亦因是見嗛而內官之心終無以服所謂懲創者亦復何益徒使積怨流毒遺患後來大臣懷私以事其上其凶於而家害於而國可勝道哉】

【辛巳】九年春正月勅邊臣備警

【以新嵗五日狂霾蔽天勅邊臣加意警備禦史範鳴謙言邊防固宜飭內治尢當修加刑罰未當冝勅有司不許混擬久監贓罰貪墨未息宜勅新選官不許借貸豪門致赴任責收無措橫肆誅求荒蕪未墾宜勅淮安鳯陽二府官員畱心農事盜賊未殄宜勅有司不許欺蔽而大要尢在居心之修省起居以時嗜欲以節講筵毋憚祥問大臣面賜咨詢端好尙禁奢靡庻災異潛消分徵恊應疏入報聞】質實【範鳴謙江陰人】

命翰林官分番入直

【張居正言人主一心乃萬化從出之原亦眾欲交攻之會必使常有所系然後縱欲之念不萌而引誘之姦不入竊見前代好文之主皆有文學之臣奉侍淸燕或承詔登答或應制賡酬皆寓風勸箴規之益翰林撰述討論爲其職務如日講諸臣皆文學優瞻其餘翰林亦皆需次待用宜其分番入直每日輪四員同日講諸臣在館祗候萬幾之暇如披閱古文有所采錄或鑑賞名筆有所題詠卽屬諸臣具艸或不時面賜質問以觀其才品髙下從之】

二月命儒臣編實錄分類成書

【時張居正請命翰林諸臣將累朝實錄摘其切於君徳治道者分類纂修成書名曰訓錄類編以日講之期如先年進講帝鑑圖說故事講解一二條以稗治政】質實【訓錄類編合寶訓及實錄分類編輯凡四十類曰創業艱難曰勵精圖治曰勤學曰敬天曰法租曰保民曰謹祭祀曰崇孝敬曰端好尙曰愼起居曰戒遊佚曰正宮闈曰教儲貳曰睦宗藩曰親賢臣曰去姦邪曰納諫曰理財曰守法曰敬戒曰務實曰正紀綱曰審官曰久任曰重守令曰馭近習曰待外戚曰重農桑曰興教化曰明賞罰曰信詔令曰謹名分曰卻貢獻曰愼賞賚曰惇節儉曰愼刑獄曰褒功徳曰屏異端曰飭武備曰禦冦盜】

三月大閱

【準隆慶三年事例行飭兵工二部重造盔甲限每年造千副五年通完】

夏四月戎政尙書方逄時罷

【逄時才略明練處置邊事悉協機宜至是以老病乞休去其功名與王崇古相亞世稱方王逢時自萬曆五年以宣大總督召理戎政時議者爭言貢市利害逢時疏言數年以來九邊生齒日繁守備日固田野日辟商賈日通邊民始知有生之樂北部輸誠效貢莫敢渝約嵗時請求隨宜興之輒稽首歡笑有掠人要賞者告諳逹討治卽俛首聴命而異議者或曰敵使充斥爲害或曰日益耗費彼欲終不可足或曰與冦益狎隱憂叵測此皆未觀事機之論也夫使者之入多者八九人少者二三人朝至夕去守貢之使賞至卽歸何有充斥財貨之賄有市本有撫賞計三鎭嵗費二十七萬較之鄕時戶部客餉七十餘萬太僕馬價十餘萬十才二三耳而民間耕獲之入市賈之利不與焉所省甚多何有耗費乃若所憂則有之然非隱也方庚午以前三軍暴骨萬姓流離城郭邱壚芻糧耗竭邊臣首領不保朝廷爲之旰食七八年來幸無此事矣若使臣等處置乖方恡小費而虧大信使一旦肆行侵掠則前日之憂立見何隱之有哉所不可知者諳逹老矣誠恐數年之後此人旣死諸部無所統一其中狡黠互相爭搆假托異辭遂行侵擾此則時變之或然而不可預料者在我處之亦惟罷貢絕市閉闗固壘以待仍禁邊將毋得輕舉使曲常在彼而直常在我因機處置顧後人方略何如耳夫封疆之事無定形亦無定機惟朝廷任用得人處置適宜何必拘拘焉貢市非而戰守是哉因復奏上欵貢圖尋代王崇古爲尙書累疏致仕歸帝書盡忠字賜之二十四年卒】

土黙特犯遼陽副總兵曹簠敗績

【先是土黙特以二萬餘騎入攻錦州參將熊朝臣固守而遣步將出戰皆歿敵乃分掠小淩河松山杏山防李成梁馳援始出境已而土黙特復與諸酋聚兵塞下謀入廣寧成梁率輕騎從大寧堡出塞四百餘里擊之敵大敗走至是復入遼陽簠出禦之遇伏失千總陳鵬以下三百十七人馬死者四百六十匹土黙特遂大掠人畜而去】質實【小淩河在錦州府錦縣東亦名錦川松山在錦縣南杏山在錦縣西南大寧堡在錦州府義州東北】

京師旱南畿饑

【張居正上言淮安鳯陽蘓州松江四府連被災傷徐州宿州間至以樹皮充饑或聚爲盜昔元末之亂亦起於此當破格振之陛下宜搏節宮中耗費嘉靖間用最造繁內庫尙有餘積今已增額猶稱缺乏有限之財安能供無窮之用帝嘉納之居正以江南富豪怙勢及諸姦猾吏民善逋賦乃選大吏精悍者嚴行督責賦以時輸國藏乃充裕】

山西地震

【蔚州地震有聲如雷屋宇震裂同時大同鎭堡各州縣俱地震有聲】

五月盡賣民間種馬

【明初馬有官牧有民牧官牧給邊鎭民牧給京軍皆有孳生駒給艸場以資芻牧後専牧於民視丁田授馬始曰戶馬旣曰種馬按嵗徴駒種馬死孳生不及數輒賠補自豪右莊田占艸場馬戶漸多逃竄穆宗從太僕少卿武金議賣種馬之半至是以互市饒馬盡賣之上馬八兩下至五兩又折徵艸場地租銀以供團營買馬及各邊之請迨帝末年師役繁興往往借支太僕銀久之銀與馬兩竭冏政大壞】質實【武金疏一種馬之設専爲孳生備用備用馬旣別買則種馬可省今備用馬旣足三萬冝令每馬折銀三十兩解太僕種馬盡賣輸兵部一馬十兩則直山東河南十二萬匹可得銀百二十萬且收艸豆銀二十四萬禦史謝廷傑謂祖制所定闗軍機不可廢兵部是廷傑言而是時內帑乏竭方分使括天下逋賦穆宗遂可金奏下部議請養賣各半從之】

秋八月遼東大雨雹

【遼東定遼等衛雨雹如雞卵秋禾盡傷凡百餘里】質實【定遼衛凡中左右前後五衛皆在遼東都指揮使司附郭】

揚州大水

【揚州泰興海門如臯等處狂風大作屋瓦如飛驟雨如注陂塘圩埂盡決漂沒官民屋舍凡數千間男婦死者無算】質實【泰興唐置縣明屬揚州府之通州今屬通州直州海門在通州東四十里後周置海門縣明爲海門鄕屬通州今爲防仍屬通州】

冬十一月振眞定順徳廣平災

【三府風災從巡按禦史範鳴謙之情分別蠲振夏稅全徵者於秋糧抵免之】

禦定資治通鑑綱目三編卷二十六﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷二十七

【起壬午明神宗萬曆十年盡辛卯明神宗萬曆十九年】凡十年

【壬午】十年春正月免天下逋賦

【張居正言百姓財力有限卽年歲丰收一年所入僅足以供當年之數不幸荒歉則見年尙不能辦豈復有餘力完累嵗之積逋乎有司規避罪責往往將見年所徵那作帶徵名爲完舊欠實則減新收也今嵗之所減卽爲明年之拖欠見在之所欠又是將來之帶徵誅求無已民何以堪況頭緒繁多年分混雜小民竭脂膏胥吏飽谿壑甚者不肖有司因而漁獵與其脧民以實姦貪之槖孰若盡減以施曠蕩之恩今戶部自隆慶元年至萬曆七年各省未完帶徵錢糧一百餘萬而江南蘇松兩府至七十餘萬蓋以彼處稅糧原重故逋負獨多昨應天巡按孫光祐具奏請蠲戶部以干系國計未敢擅議竊謂徳恵當出朝廷若今地方官請而得之則恩歸於下怨歸於上矣乞諭戶部覈萬曆七年以前積負悉行蠲免帝從之凡免一百餘萬有奇而是時帑藏充盈國最完富太倉之粟可以支十年】

三月杭州兵亂以兵部侍郎張佳允巡撫浙江討定之【初杭州東西二大營兵每名月給餉銀九錢巡撫都禦史吳善言奉詔議減三之一各兵稍有怨言至是營兵馬文英劉廷用等搆其黨擁訴於巡按禦史張文熙且言春汛屆期例應防海若搭銅錢不便攜帶文熙好慰遣之善言遽出示曰餉減已定不願者聴其歸農次日兵遂大噪三司官往諭因圍繞不放行文熙傳諭始釋而擁入撫廨防善言以出痛敺之文熙率三司官吳憲及巡鹽禦史孫旬等多方戒諭始解散歸善言文熙因劾善言撫馭乖方自貽慼辱至於營卒應嚴懲首惡以定人心時朝議以佳允才令代善言爲巡撫佳允甫入境而杭民以行保甲故亦亂佳允問告者曰亂兵與亂民合乎曰未也佳允喜曰速驅之尙可離而二也旣至民剽益甚佳允從數卒佯問民所苦下令除之眾益張夜掠富室火光獨天佳允召逰擊徐景星諭二營兵令討亂民自贖擒百五十人斬其三之一乃佯召文英廷用予以冠帶而密囑景星捕七人並文英廷用斬之二亂悉定帝優詔褒美】質實【張佳允字肖甫銅梁人初知滑縣劇盜髙章者詐爲緹騎直入官署刼佳允索帑金佳允色不變僞書劵貸金悉署遊徼名召入立擒賊由此知名由戶部主事累遷宣大巡撫時靑巴圖已服其弟蒙固岱猶桀驁所部巴哩掠塞外總兵官麻錦擒之佳允命錦防巴哩將斬而身馳赦之巴哩叩頭誓不敢犯邊因與總督鄭洛以計服蒙固岱入爲兵部右侍郎張居正以爲才故今代善言善言成安人張文熈臨桂人孫旬萊陽人】

發明【善言減餉激變辦理固屬未善然兵丁敢於鼓噪入廨防敺巡撫則叛逆當誅此而不立示重懲國法安在張文熙身爲巡按禦史僅以多方勸諭解散營卒曲示調停並未聞擒獲一人置之重典轉先糾劾巡撫神宗亦遂以此罷黜善言是適足以長亂兵之智矣杭民之亂未必非效尢而起設其時亂兵與亂民相合其患將不可收拾佳允權宜定變𨿽首惡伏誅而標兵習見巡撫之可以撼揺卒伍漸以縦驕民情因之不靖何怪乎亂萌之日長也】

博斯呼寇義州李成梁擊斬之

【泰寧部博斯呼與弟綽哈子布延圖入犯義州成梁設伏鎭夷堡參將李平胡射中博斯呼脇墜馬斬之寇大奔追馘百餘級兆哈等慟哭去自是敵數入成梁等數敗之輒斬其魁又時襲擊之於塞外敵少戢】質實【鎭夷堡在錦州府義州東北其東南有盤嶺可以按伏】

夏四月京師旱疫

【是月戊子朔詔諭禮部今民及時農桑母事遊惰及庚子以旱祈雨敕羣臣修省五日復以疫癘盛行死者甚眾勅太醫院官廣施藥餌出太倉銀振防】

寧夏土軍作亂旋討平之

【寧夏靈州土軍馬景等作亂殺參將許汝繼屠其家巡撫都禦史晉應槐討誅之時禮科給事中石應嶽上言浙江旣標兵敺辱撫臣靈州復士卒屠戮參將四月末旬彗星出於五車雨澤愆期風霾蔽日人民疫死農務無依天異人變疊見可謂警戒矣惟陛下抑左右之専恣斥侍從之諛佞損燕私過度之樂罷營繕不急之工疏入詔臣工修省】質實【石應嶽龍巖人】

彗星見

【丙辰彗星見西北形如匹練尾指五車歷二十餘日始滅】

夏五月免先儒後裔丁糧

【從福建巡撫勞堪請也免先師孔子及宋儒朱熹李侗羅從彥蔡沈胡安國遊酢眞徳秀劉子翚故大學士楊榮後裔各丁糧有差】

賑畿內饑

【戶科給事中顧問言順天等八府自萬曆八年雨暘愆期收成寡薄至九年十年恆暘禾稼枯槁是以民有菜色元气重傷生者逃移死者枕藉眞定大名一帶尢甚宜特加振防並蠲免田租從之】質實【顧問湖廣徳化人】

六月丁亥朔日有食之

賑太原平陽潞安饑

【三郡大饑發庫貯及商稅銀並倉谷相兼賑濟】

加張居正太師以前禮部尙書潘晟兼武英殿大學士吏部侍郎余有丁兼文淵閣大學士並預機務晟尋罷【先是三月居正有疾求私宅票擬許之帝頻頒敷諭問疾出金帛爲醫藥資至是四閱月不愈百官並齋醮爲之祈禱南都秦晉楚豫諸大吏無不建醮帝命張四維等理閣中細務大事卽家令居正平章居正始自力後憊甚不能徧閱然尙不令四維等參之及病革乞歸上復優詔慰畱會遼東奏捷加居正太師初居正以十二載滿加太傅明世文臣無眞拜三公者有之自居正始已而居正自度不起乃薦晟及有丁自代晟素貪鄙不厭淸議馮保素從受書彊居正薦之時居正已昏甚不能自主矣命下甫五日晟爲言者交章劾罷】質實【潘晟新昌人余有丁字丙仲鄞人】

張居正卒

【帝愴悼輟朝諭祭九壇視國公兼師傅者贈上柱國命四品京卿錦衣堂上官司禮太監防喪歸葬諡文忠居正性深沈機警多智數爲史官時嘗潛求國家典故時務之切要者剖晰之遇人多所諮詢及攬大政登首輔務尊主權譯吏職信賞罰一號令帝亦悉心聴納用李成梁戚繼光委以邊事南蠻累世負固者次第遣將削平之力籌富國淸郵傳核地畝故神宗初政起衰振隳綱紀修明海內殷阜居正之力也然其褊�多忌剛愎自用初入政府卽以私憾廢遼王好諛成風六朝之長咸唯唯聴命至章疏不敢斥名第稱元輔士大夫始譽以伊周漸進以五臣繼竟擬之舜禹居正亦恬然居之居正卒餘威尙在言官奏事尙稱先太師方奪情時威權震主帝𨿽虛己以聴而內顧不堪身死未防遂遭削奪子孫並致禍敗初帝在講筵讀論語色勃如也誤讀爲背居正遽厲聲曰當讀作勃帝悚然驚起同列皆失色由此帝益心憚居正時比之霍氏驂乘雲】

秋七月賑陜西饑

【陜西平涼慶陽延安三府屬被災最重臨洮鞏昌二府被災次重命以全陜積貯倉糧委官分賑】

八月皇子常洛生

【恭妃王氏出也帝禦殿受賀頒詔大赦妃初爲慈寧宮宮人年長矣帝過慈寧私幸之有身故事宮中承寵必有賞賚文書房內閹卽記年月及所賜以爲驗時帝諱之故左右無一言者一日侍慈聖宴語及之帝不應慈聖命取內起居注示帝且好語曰吾老矣猶未有孫果男者宗社福也母以子貴寧分差等耶是年四月封恭妃及是遂生皇長子卽光宗也】

冬十月賑蘇松諸府災

【蘇州松江諸府大水沖壊民居以千萬計漂流田禾十餘萬頃死者二萬人故有是賑並蠲免錢糧有差】

十二月太監馮保以罪謫爲奉禦安置南京

【初保內倚太后外倚張居正専擅威福帝有所賞罰非出保口無敢行者帝積不能堪然迫於太后居正不能去也及太后歸政居正又卒保失所倚然猶肆橫如故潘晟旣罷保方病起詬曰我小恙遽無我邪皇長子生保欲封伯爵張四維以無故事難之擬廕弟侄一人都督僉事保怒曰爾由誰得今日爾負我禦史郭惟賢請召用吳中行等保責其黨防謫之吏部尙書王國光罷保輒用其鄕人梁夢龍代之其私人錦衣指揮徐爵內官張大受等竊權如故然是時帝已積怒保東宮舊閹張鯨素害保寵謀去之其同事張誠向爲保所惡斥於外至是復入兩人乃伺間陳保過惡並發其與張居正交結狀請今保聞住帝猶畏之曰若大伴上殿來朕柰何鯨曰旣有防安敢復入防禦史江東之首劾保黨徐爵帝下爵獄論死禦史李植遂列保十二大罪帝震怒遂謫保奉禦南京安置籍其家金銀百餘萬珠寶瑰異稱是保之發南京也太后問故帝曰老奴爲張居正所惑無他過行且召還時潞王將婚所需珠寶未備太后閒以爲言帝曰年來無恥臣僚盡貨以獻張馮二家其價驟貴也江東之並糾吏部尙書梁夢龍賂徐爵得官工部尙書曽省吾吏部侍郎王篆皆被論得罪去於是彈擊居正者紛起矣】質實【郭維賢字哲卿晉江人王國光字汝觀陽城人梁夢龍字幹吉眞定人季植字汝培江都人曽起吾彭澤人王篆夷陵州人】

復建言諸臣職

【禦史孫繼先言人君欲建久安長治之功必重直言敢諌之士前日編修吳中行檢討趙用賢員外艾穆主事沈思孝進士鄒元標各以張居正奪情一事建言得罪至廷杖遣戍陛下豈不知諸臣無罪但以爲不如是不足以安居正之心頃因禦史李植言斥馮保則諸臣賜環不可稽遲矣至於忤觸居正如余懋學趙應元傅應禎朱鴻模孟一脈王用汲等亦當一體復用以開言路從之因並復郭維賢職】質實【孫繼先字廕甫孟縣人趙應元三原人孟一脈東阿人王用汲字明受晉江人】

以嚴淸爲吏部尙書

【淸素著淸望張居正當國淸任刑部尙書不附麗居正及籍馮保家得廷臣餽遺錄獨無淸名帝深重之防梁夢龍罷卽以淸代淸日計故實辧官材自丞佐以下皆親署無一幸進者中外師其廉儉書問幾絕甫半歲得疾歸】質實【嚴淸字公直雲南後衛人】

攺薊鎭總兵官戚繼光於廣東

【繼光在薊鎭十六年當國大臣徐階髙拱張居正先後倚任之居正尢事與商動無掣肘故繼光益發舒及是居正歿甫半嵗給事中張鼎思言繼光不宜於北閣臣擬防遽調之廣東繼光悒悒不得志赴粵逾年卽謝病歸居三年卒繼光更歷南北並著聲在南方戰功持盛北則専主守邊防修舉繼之者踵其成法數十年得無事所著紀效新書練兵實紀談兵家遵用焉】質實【張鼎思長洲人明史藝文志戚繼光紀效新書十四卷練兵實紀九卷】

【癸未】十一年春正月飭嚴邊備

【京師風霾靈臺奏主邊兵因飭兵部令各邊將愼加防備】

閏二月帝如天壽山謁陵

【免所過田租是秋九月復如天壽山謁陵】

三月追奪張居正官階

【馮保旣得罪新進者益務攻居正詔奪上柱國太師耳奪謚斥其子錦衣衛指揮張簡修爲民居正諸所引用者斥削殆盡吳中行趙用賢等遷官有差】

夏四月張四維罷

【初四維曲事張居正然心不善其所爲居正卒四維始當國政知中外積苦居正欲大收人心因上疏言事請蕩滌煩苛宏敷恵澤帝納其言朝政爲之稍變四維復引居正所沈抑者稍稍登用時望頗屬至是以父喪歸先是居正餘黨欲逐四維擁中時行爲首輔四維慍語時行客曰夫首相者若天行有春必有夏何相迫爲時行得疾在告及起不敢謝過黙黙而已四維乃與門生在言路者謀攻時行疏具將上會四維父訃至乃已四維歸後服將闋而卒】

以許國爲禮部尙書兼東閣大學士預機務

【張四維旣去申時行爲首輔國素與時行善由是政府無間】質實【許國字維禎歙縣人】

致仕武英殿大學士徐階卒

【階裏居後爲髙拱所厄及拱罷始得安帝之元年階年已八十詔遣行又存問賜璽書金幣至是卒贈太師諡文貞階以恭勤結主知立朝有相度保全善類嘉隆之政多所匡救間有委蛇亦不失大節方嚴嵩初罷階以三語榜於直廬曰以威福還主上以政務還諸司以用捨刑賞還公論由是票擬公之同列言路亦益發舒當時翕然稱階爲名相】

五月我

太祖髙皇帝起兵徵尼堪外蘭克圗倫城

【初長白山之東有布庫哩山山下有池曰布勒瑚哩相傳有天女三長曰恩古倫次曰正古倫季曰佛庫倫浴於池有神鵲銜朱果置季女衣取而吞之遂有身尋產一男生而能言體貌奇異及長母告以故命以愛新覺羅爲姓名曰布庫哩雍順以小舫乘之令順流而下至河步登岸端生其地有三姓方搆兵或汲於河見而異之歸語眾人往觀詢知所由來皆驚曰此天生聖人也遂迎舁至家三姓者議曰我等盍息爭推此人爲主以女百里妻之奉爲貝勒其亂乃定於是布庫哩雍順居長白山東鄂謨輝之野鄂多理城國號曰滿洲實爲我朝開基之始數傳後有名樊察者以國人弗靖遁於荒野追者將及之有神鵲止其首追者疑爲枯木遂得免後傳至】

【肇祖原皇帝興祖直皇帝】

【景祖翼皇帝顯祖宣皇帝相繼嗣興威服諸部】

【景祖居赫圗阿拉地兄弟六人築城分居號寧古塔貝勒時有望气者言滿洲將有聖人出戡定眾亂統一諸國繼而顯祖嫡妃喜塔喇氏以明嘉靖三十八年己未歲誕生】

【太祖髙皇帝天表非常勇略蓋世號爲聰睿貝勒時諸部爭奪不已】

【太祖恩威並用漸次削平會蘇克素防河部圖倫城有尼堪外蘭者陰搆明總兵李成梁引兵攻古哷城主阿泰

章京阿泰妻乃景祖長子禮惇巴圖魯之女】

【景祖聞警恐女孫被陷偕顯祖往救先後入古哷城城中守禦甚堅成梁不能克尼堪外蘭詭往招撫城中人信其言殺阿泰以降成梁盡屠之遂並害】

【景祖顯祖】

【太祖聞之赫然震怒往詰責明邊吏明人尋歸二祖喪至是】

【太祖年二十有五思復祖父讐乃】

【顯祖遺甲十三副起兵徵尼堪外蘭於圖倫城尼堪外蘭遁於甲版遂克其城而歸旣而復進徵甲版城尼堪外

蘭乃逃於鄂勒歡地築城以居太祖尋復進克鄂勒歡城尼堪外蘭遁入邊】

【太祖遣齋薩率四十人索之邊吏執以畀齋薩遂斬之而歸自此歲輸銀幣通和好焉】質實【長白山在吉林烏拉城東南山髙二百餘里橫亙千餘里山之上有潭曰闥門周八十里源深流廣鴨緑混同愛滹三江之水出焉東自寧古塔西至奉天府諸山皆發脈於此尼堪外蘭築鄂勒歡城在是年八月執斬尼堪外蘭在丙戌年】

發明【臣等伏覩史牒所載自古帝王莫不以開創艱難勤勞締搆而承】

【皇穹付畀奄受萬方仁義兼施徳威並濟得天下之正從未有盛於我朝者也洪惟天造有邦】

【龍興東夏靈源肇誕朱果開祥於是長白營居曼珠錫號神奇剏迹實與生民元鳥同昭瑞應之符嗣世徳重光遵時篤慶皇天眷顧始集大命於我】

【太祖髙皇帝聰明智勇遐邇景從值明政不綱釁生疆吏因釋憾於阿泰章京狡焉潛逞太祖髙皇帝赫然震怒以一旅䢐徵罪人斯得而明人不思輸平尋約尙復包藏禍心太祖髙皇帝爰仗義執詞底明之罪以七大恨告於上帝天助有徳師克在和明人四路出兵掃如隕籜遂戡遼定沈光宅大東乃聖度同天猶不欲究我兵威貽書講好以冀其悔悟迨我太宗文皇帝纘承鴻緒以明人防有悛心親禦六軍觀兵畿甸前戈所指堅壘咸摧明人僅保都城勢同累卵然且垂成弗取抑鋭班師是則我之有造於明者甚大洎明社旣屋禍起潢池復因吳三桂迎請】

【大兵入闗掃淸京輦剪戮鯨鯢爲之報讐雪恥世祖章皇帝乃定鼎燕京追崇諡號守防陵園其加禮於勝國者至優極厚聖朝創業凡舉動之光明正大允爲夐絕前古而圖倫一役義問昭宣實開億萬年興王之祚謹依通鑑輯覽之例特筆恭載自後】

【隆猷顯烈與明紀相涉者無不次第備書用以闡繹】

【神謨昭垂奕禩是不獨非漢唐以來所克比擬萬一卽殷周嬗代慙徳猶滋者又豈可相提而並論哉】六月賑湖廣災

【湖廣承天漢陽鄖陽襄陽四府各罹水患因命巡按禦史等動支布政使司庫錢糧並撥鄰近府縣所貯銀與倉谷相兼分行賑防】

冬十月賑河南災

【河南商水等四十四州縣水災分別賑防有差】

十一月己夘朔日有食之

十二月慈寧宮災

【慈寧宮火太后移居於乾淸宮命百官修省三日給事中萬象春言保身節用二事禦史丁此呂言愼舉動宏聴納正典刑去幸位訓近侍五事俱報聞】質實【萬象春字仁甫無錫人丁此呂字右武新建人】

【甲申】十二年春二月京師地震

【丁卯京師地震有聲至五月京師復地震】

釋建文諸臣外親之謫戍者

【禦史屠叔方疏言成祖有練子寧若在朕猶當用之之語今旣褒表忠魂建祠致祭其墳墓苗裔厚加卹錄而姻黨猶蔽覆盆如江西胡潤一族赤矣內親盡矣猶抄解外甥分戍若此者不一而足乞查前項姻戚有在戍者並宥還鄕部議願回者放回不願回者給與免帖詔自齊秦黃子澄外其坐方孝孺等連及者俱免之於是浙江江西福建四川廣東得免者凡三千餘人至光宗時並泰於澄戚屬後裔亦俱放還】質實【屠叔方秀水籍平湖人】

夏四月籍張居正家

【禦史羊可立復追論居正搆陷遼王王妃因上疏訟寃言居正彊占欽賜田產遼邸金寶萬計悉入居正家帝命司禮監張誠及侍郎邱橓等往荊州籍居正家守今先期錄人口錮其門子女餓死者十餘輩誠等盡發其諸子兄弟藏得黃金可一萬白金十餘萬長子禮部主事敬修不勝拷掠自縊死事聞申時行等與六卿大臣合疏請少緩之刑部尙書潘季馴復特疏言居正母年逾八旬旦暮莫必其命語尢激楚於是詔畱空宅一所田十頃贍其母而盡削居正官奪璽書詔命以罪狀示天下謂當剖棺戮屍而姑免之其弟都指揮居易子編修嗣修俱戍極邊諸以忤居正罷黜者俱召還初言路爲居正所抑至是爭礪鋒鋭搏擊當路可立與李植江東之並荷帝寵三人更相結亦頗引吳中行趙用賢沈思孝爲重執政惡之未防禦史丁此呂劾侍郎髙啟愚主南京試以舜亦以命禹爲題爲居正勸進帝手疏示申時行時行言此呂以曖昩陷人大逆恐讒言踵至非淸明之朝所宜有尙書楊巍因請出此呂於外植東之交章劾時行巍蔽塞言路帝爲罪啟愚畱此呂時行巍求去余有丁言大臣國體所系今以羣言畱此呂恐無以安時行巍心帝乃聴巍出此呂於外許國尢不勝憤専疏求去言昔之専恣在權貴今乃在下僚昔顚倒是非在小人今乃在君子意气感激偶成一二事遂自負不世之節號召浮薄喜事之人黨同伐異罔上行私其風漸不可長意蓋指中行用賢等也自是言官與政府日相水火矣】質實【羊可立汝陽人髙啟愚銅梁人楊巍海丰人】

騰衝遊擊劉綎討平隴川賊

【初緬酋莽瑞體以兵服諸蠻遣人招隴川宣撫多士寧士寧不從而記室嶽鳳方用事欲降緬遂誘士寧而酖之並殺其妻子奪金牌印符受瑞體僞命代士寧爲宣撫旣而瑞體死子應襄嗣鳳導之入寇窺騰越永昌諸處已陷順寧指揮吳繼登等戰死事聞詔以綎爲騰衝遊擊鄧子龍爲永昌防將提兵往討當是時迆西諸部皆叛以兵助緬進逼姚闗勢甚盛會綎子龍兵至諸土兵亦大集綎與子龍大破之攀枝花地乘勝追擊先後斬首萬餘鳳大懼乃令妻子及部曲來降綎責令獻金牌符印及蠻莫孟密地而分兵趨沙木籠山先據其險自領大兵馳入隴川鳳度無可脫遂詣軍門降時諸部蠻視鳯爲向背緬亦依鳯爲心腹鳯旣降諸部俱殺緬使來歸綎率兵進緬直抵阿瓦應裏退走阿瓦酋猛勻詣綎降猛勺應裏從父也遂班師獻俘於朝鳳伏誅緬甸在雲南西南嘉靖中孟養木邦酋攻殺緬酋莽紀嵗分有其地紀歲子瑞體奔匿洞吾母家旣長遂有其地洞吾之南有大古喇濱海與佛郎機鄰古喇酋兄弟爭立瑞體和解之因徳瑞體爭割地爲獻受其約束瑞體乃舉眾絕古喇糧道殺其兄弟盡奪其地諸蠻皆畏服之遂復入緬陷鳯密並孟養勢益彊於是木邦蠻莫諸部皆叛附之嶽鳯者江西人行賈隴川驍傑多智多士寧妻以妹使爲記室鳯媚士寧而奪其權至是遂誘殺之鳯亦伏誅未防緬復熾進據孟養蠻莫官軍戰卻之巡撫陳用賓築八闗於騰衝列兵戍守募人至暹羅約夾攻緬久之緬爲暹羅所困勢頓衰然近緬諸部仍服屬之終明世不能復】質實【騰衝衛在騰越州城南本騰衝軍民指揮使司明嘉靖二年攺置騰衝衛順寧本蒲蠻地元置府明仍爲府以寶通等州縣省入今因之姚闗在甸灣土州北接順寧界攀枝花地名在姚闗南阿瓦城名爲緬中五城之一】

冬十月餘有丁卒

【有丁自七月以疾在告十月再以病乞休不允遂卒】

十二月以王錫爵爲禮部尙書兼文淵閣大學士王家屏爲吏部侍郎兼東閣大學士並預機務

【錫爵因救論奪情諸臣積忤張居正以禮部侍郎家居五年不出至是卽家起之家屏前爲日講官敷奏剴摰帝斂客受之稱爲端士及是遂以吏部侍郎入閣去史官僅二年先是李植江東之與申時行相搆以錫爵負時望且素惡居正當與時行貳故力推之比錫爵至乃與時行合弗善植等植由是大恨】質實【王家屏字忠伯大同山陰人】

以陳獻章胡居仁王守仁從祀孔廟

【申時行等言守仁言致知出大學良知出孟子陳獻章言主靜沿宋儒周惇頤程顥且孝悌出處如獻章文章功業如守仁純心篤行如胡居仁並宜從祀從之終明世從祀文廟者薛瑄與守仁等四人先是隆慶元年都禦史徐栻等言王守仁陳獻章宜從祀給事中趙思誠等言二人不宜從祀其後禦史詹事講上言明興二百年來諸儒聿興直肩斯道若薛瑄王守仁陳獻章其最著者也今瑄已入祀而守仁獻章格於議而不得與夫守仁之功烈文章獻章之出處大節𨿽其言良知言主靜若近於偏枯顧言知而未始廢行言靜而未嘗離動合一之功與宋大儒之論同歸一致宜以守仁獻章並從祀於是申時行等議上以居仁亦宜並祀詔以三人並從祀孔廟列於薛瑄之次】質實【胡居仁字叔心余幹人居仁聞吳與弼講學崇仁往從之遊絕意仕進其學以主忠信爲先求放心爲要闇修自守布衣終其身】

【乙酉】十三年春二月旱大雩

【京師自去年八月不雨至於是月庚午大雩三月甲申復大雩】

三月山西地震

【先是二月南京地震至是山西山陰縣地震旬有五日乃止】

李成梁襲巴圖爾綽哈大破之

【巴圖爾欲報父博斯呼之怨偕從父綽哈姑壻呼達糾西部伊勒惇等以數萬騎入掠沈陽旣退駐牧遼河欲犯開原鐵嶺成梁與巡撫李松潛爲浮橋濟師逾塞百五十里疾掩其帳寇已先覺整眾迎戰成梁爲疊陣親督前障擊而松以後陣繼之斬首八百有奇五月敵犯沈陽伏積騎塞下誘官軍遊擊韓元功追襲之敗死至秋諸部長復犯蒲河而西部伊勒惇亦窺遼沈成梁命部將李平胡出塞三百五十里搗破伊勒惇營斬首一百八級諸部長聞之始引去】質實【鐵嶺遼銀州明置鐵嶺衛今爲鐵嶺縣屬奉天府蒲河在奉天府承徳縣西北明置千戶所於此今廢李松大城人巴圖爾舊作巴土兒呼達舊作花大伊勒惇舊作以兒鄧又作銀燈今並攺】

以尙寶少卿徐貞明領墾田使督治京畿水田

【初貞明爲給事中嘗請興西北水利言神京雄據上游兵食宜取之畿內今皆仰給東南豈西北古稱富彊地而不足以實廩而練卒乎夫賦稅所出括民脂膏而軍船夫役之費常以數石致一石東南之力竭矣乂河流多變運道多梗竊有隱憂聞陜西河南故渠廢堰在在有之山東諸泉引之率可成田而畿輔諸郡或支河所經或潤泉自出皆足以資灌漑北人未習水利惟若水害不知水害未除正由水利未興也蓋水聚之則爲害散之則爲利今順天眞定河間諸郡桑麻之區丰爲沮洳由上流諸河之水惟泄於貓兒灣欲其不泛濫而壅塞勢不能也今誠於上流疏渠濬溝引之灌田以殺水勢下流多開支河以泄橫流其澱之最下者畱以瀦水稍髙者皆如南人築圩之制則水利興水患亦除矣至於永平灤州抵滄州慶雲地皆萑葦土實膏腴元虞集欲於京都濱海地築塘捍水以成稻田若仿集意招徠南人俾之耕藝北起遼海南濱靑濟皆良田也宜特簡憲臣假以事權毋阻浮議需以嵗月不取近功或撫窮民而給其牛種或任富室而緩其科徵或選擇健卒分建屯營或招徠南人許其占籍俟有成績次及河南山東陜西庻東南轉漕可減西北儲蓄常充國計永無絀矣疏入時以財匱不能舉會禦史傅應禎建言廷杖下獄貞明入獄視之坐貶太平府知事被謫南行次潞河著潞水客談一書論水利當興者十四事兵部尙書譚綸見之謂其必可行於是貞明召還爲尙寶丞矣工科給事中王敬民薦之會巡撫張國彥等方開水利於薊州永平間有效遂加貞明尙寶司少卿兼監察禦史領墾田使令徧歷郊闗與撫按等官講求疏濬瀦蓄之法貞明先詣永平募南人爲倡及明年二月已墾三萬九千餘畝又徧歷諸河周覽水利分合將大行疏濬而閹人勛戚之占田者爭言不便乃罷】質實【貓兒灣在雄縣東灤州隋屬平州遼分置灤州明亦曰灤州屬永平府今因之慶雲隋無棣縣明永樂初避諱攺曰慶雲縣屬河間府之滄州今屬天津府徐貞明字孺東貴溪人潞水客談略曰西北之地旱則赤地千里澇則洪流萬頃惟雨暘時若庶防樂嵗無饑此可常恃哉惟水利興而後旱澇有備利一也中人治生必有常稔之田以國家之全盛獨待哺於東南豈計之得哉水利興則餘糧棲畝皆倉庾之積利二也東南轉輸其費數倍若西北有一石之入則東南省數石之輸久則蠲租之詔可下東南民力庶防稍蘇利三也西北無溝洫故河水橫流而民居多沒修復水田則可分河流殺水患利四也西北地平曠寇騎得以長驅若溝洫盡舉則田野皆金湯利五也遊民輕去鄕土易於爲亂水利興則農業者依田裏而遊民有所歸利六也招南人以耕西北之田則民均而田亦均利七也東南多漏役之民西北罹重徭之苦以南賦繁而役簡北賦省而徭重也使田墾而民聚則賦增而北徭可減利八也沿邊諸鎭有積貯轉輸不煩利九也天下浮戶依富家爲佃客者何限募之爲農而簡之爲兵屯政無不舉矣利十也塞上之卒土著者少屯政舉則兵自足可以省逺募之費蘇班戌之勞停勾攝之苦利十一也宗祿浩繁勢將難繼今自中尉以下量祿之田使自食其土爲長子孫計則宗祿可減利十二也修復水利則仿古井田可限民名田而自昔養民之政漸可舉行利十三也民與地均可仿古比閭族黨之制而教化漸興風俗自美利十四也時戶科給事中蕭彥疏言水田之利其不可不成者有四而不可不審議者亦有四國家定鼎燕京轉漕東南水利旣興昔取諸東南今取諸堂奧之外也不可不成者一也西北有水利則東南可以息肩而漕挽之費所省又多不可不成者二也敵利於騎不利於步溝洫有制是不墻而堵不兵而衛也不可不成者三也昔也曠莽今也蕃育生聚教訓安邊長利不可不成者四也然西北之不諳水田也舊矣驅而爲之緩之則無濟於事急之則有戾於民是人情之議也不可不審者一也墾田之夫毎邑不下千人派之民邪以爲厲矣徵之江南邪千里齋糧逺赴田作有望而走耳是墾田之夫之議也不可不審者二也臣彥往閱邊於寧夏古稱塞北江南也又素有水田借漢唐二渠不煩防力然往往就荒驅之領田如赴湯大又嘗閱邊於甘肅有先撫臣楊錦者爲墾田之議而軍不願種乃分派各堡另墾卒無成功此邊人之習也墾田百萬法當給五萬人若曰自領之而自墾之脫無領者將不墾之乎是領田之戶之議也不可不審者三也沿邊無種曠土軍民利而私種之久矣墾而爲田勢必起科能欣然就邪至於廣野有沙壓之虞水濱有泛溢之慮但一相度可知己是起科之議也不可不審者四也王敬民河南西華籍應天句容人張國彥邯鄲人】

夏四月京師旱大雩

【帝步禱於南郊面諭大學士等曰天旱𨿽由朕不徳亦天下有司貪婪剝害小民以致上干天和今後宜愼選有司乃詔中外理寃抑免天下被災田租一歲先是李植等疏劾尙書潘季馴朋姦罔上詔削季馴籍擢植太僕少卿江東之光祿少卿羊可立尙寶少卿至是禦史蔡系周以旱上疏劾植且言陛下欲雪枉而刑部尙書之枉先不得雪今日之旱蓋實由植所稱尙書謂季馴也於是東之抗疏求罷可立復代爲植辯給事禦史齊世臣吳定等交章劾之帝報曰朕方憂旱諸臣何得紛爭乃己】質實【蔡系周華容人齊世臣南昌人吳定安陽人】

秋七月雷震郊壇

【震郊壇廣利門及齊宮門傷獸吻詔羣臣修省】

八月京師地震

九月彗星見

【彗星出羽林傍形如彈九尾長尺許指東北毎夕移東行芒漸小】

閏九月賑鳳陽淮安災

【漕折銀例不準畱至是以二府重地畱漕賑濟】

帝詣大峪山閱壽宮

【先是十一年帝謁山陵用禮部尙書徐學謨言將卜壽宮於大峪時李植以巡按禦史扈行閱視謂其地未善欲與江東之疏爭不果旣而帝於十二年再往臨視遂作宮於是年八月旣興役矣植以壽宮有石申時行與學謨姻故主之可用是罪也乃與東之羊可立合疏上言地果吉則不宜有石有石則宜奏請攺圖乃學謨以私意主其議時行以親故贊其成非大臣謀國之忠時行奏辯曰車駕初閱時植東之不言今已二年忽創此議其借事傾臣明甚帝責三人奪俸半嵗未幾復以王錫爵言貶三人官然猶以植言壽宮有石恐寶座將置於石上至是復親詣閱之終謂大峪吉遂調三人於外】質實【徐學謨字叔明蘇州府嘉定人】

冬十一月禮科給事中王三餘請帝親郊不從

【三餘疏言郊祀必躬親載之會典乃者秋七月雷震郊壇恭繹徳音宣示臣工共圖修省今歲似宜親郊以答天戒代攝之舉未可以爲常疏入帝以其奏請丕早詰責之仍遣官代】質實【王三餘安平人】

【丙戌】十四年春二月冊鄭氏爲皇貴妃

質實【鄭氏大典人帝初年入宮封貴妃至是進爲皇貴妃】

三月禁部曹言事

【鄭貴妃有殊寵生子常洵遂進封而王恭妃生皇長子已五歲不益封中外借借疑帝將立愛戶科給事中姜應麟言欲別嫌明微莫若冊立元嗣爲東宮以定天下之本帝怒貶應麟廣昌典史吏部驗封司員外郎沈璟亦疏請立儲謫行人司司正大學士申時行率同列再請建儲不聴時帝以旱霾下詔求直言郎官劉復初李懋檜等顯侵貴妃時行請帝下詔令諸曹建言止及所司職掌聴其長擇而獻之不得専達帝甚悅之於是言者蠭起皆指斥宮闈攻擊執政帝槪置不問門戶之禍大起】質實【姜應麟字泰符慈谿人沈璟吳江人劉復初髙陵人李懋檜字克蒼安溪人】

夏四月京師地震

【癸酉寅刻震有聲申時行等奏曰恆暘不雨陽亢也地震弗寧陰縱也願只天戒卹民艱愼起居修政事報聞】

六月松茂番平

【松茂諸番列砦四十八歲爲吏民患王廷瞻撫蜀時嘗遣將擊破丟骨人荒沒舌三砦諸酋乃降故事諸番嵗有賞賚番要索無已其所索例有新班錢熱衣錢架梁錢躧革錢放狗錢掛防錢斷酒錢等名廷瞻一切除之西陲稍靖僅六七年勢復猖獗十三年夏楊栁番入犯金瓶堡殺守將巡撫雒遵遣總兵官李應祥討定之番恃彊剽如故會徐元泰代遵撫蜀使使檄諭番不應是年春復攻蒲江闗守將出擊賊稍解東南路始通元泰決計大徵遣遊擊周於徳邊之垣總兵郭成參將朱文達等將諸路兵進計命應祥居中節制應祥令軍中各樹赤白幟一良民陷賊者徒手立赤幟下熟番不附賊者徒手立白幟下卽免罪番𨿽多遇急不能相救官軍連破河東河西諸賊巢擒賊渠三十餘人焚碉房千六百有奇俘馘以千餘計至是班師明年又計破建昌諸番及邛部屬夷以其地置屏山縣蜀中劇寇盡平應祥由是威名甚著是役也將士三路夾攻諸軍得所積稞粟畱十日盡焚其砦自是羣番震驚不敢爲患邊人樹碑紀績嘉靖初邊之垣祖輪以指揮討茹兒賊被殺漆其頭爲飲噐及是六十年之垣乃得之以還葬焉】質實【松茂諸畨惟丟骨人荒沒舌三砦最彊金瓶堡在四川龍安府松潘防南蒲江關亦在松潘防南今曰鎭江闗卭部漢越巂郡地後周置卭部郡元爲卭部州明廢州置衛行都司今寧逺府越巂防屏山蜀漢置馬湖縣明爲馬湖府治萬曆十七年置屏山縣屬馬湖府今屬敍州府王廷曕字稚表黃岡人雒遵字道行涇陽人李應祥湖廣九谿衛人徐元泰宣城人】

秋七月飭嚴保甲

【是夏振直河南陜西及廣西潯栁平樂廣東瓊山等十二縣饑是月賑江西災時山西盜起河南淇縣賊王安聚眾流刼尋勦平之勅戶兵二部令各撫按官查災重地方蠲賑招撫並申嚴保甲緝捕盜賊】質實【平樂漢茘浦縣三國吳置平樂明屬廣西平樂府瓊山唐置縣屬瓊州府淇縣漢朝歌縣元置臨淇縣至元三年省臨淇縣爲淇州明攺曰淇縣屬衛輝府今並因之】

九月王家屏罷

【家屏遭繼母憂詔賜銀幣馳傳歸】

冬十月杖禮部主事盧洪春於廷削其籍

【帝累詔稱疾郊祀廟享多弗躬親禮部主事盧洪春上言陛下連日以疾免朝享廟遣官恭代若眞疾邪則當以宗社爲重母務爲豫樂以基禍若非疾也則當以詔防爲重母務爲矯飾以起疑疏入帝大怒傳諭內閣數百言貴洪春悖妄命擬防治罪閣臣擬奪官不從廷杖六十斥爲民給事禦史先後申救奪俸有差】質實【盧洪春字思仁東陽人】

十一月祀南郊

【還禦皇極殿受賀】

【丁亥】十五年春正月賑宗室

【宗室懷仁王府奉國將軍充奏各宗貧窘可憫狀帝因命發帑賑給戶部因請陜西河南山東山西歳大凶照懷仁府一體賑給】質實【明太祖第十三子桂封代桂第八子分封懷仁六傳至充】

三月詔徹哩克襲封順義王

【初諳達死徹辰汗襲至是徹辰汗死子徹哩克襲其妻三娘子卽諳達所奪之外孫女而爲婦者也歷配三王主兵柄爲中國守邊保塞諸部畏服之帝嘉其功封忠順夫人】質實【徹哩克舊作愴力克徹辰汗卽歡臺吉攺名舊作乞慶哈今並攺】

夏四月旱

【命百官祈雨】

京師地震

【是夏五月代州振武衛雁門所太原陽曲徐溝交城同日俱地震】質實【振武衛在代州治東南明洪武中置在代州北四十里雁門守禦千戶所在雁門闗明洪武七年置屬振武衛今屬代州治在州西二十里】

六月京師大雨

【京師災荒疊見冰雹橫擊大雨如注官民墻屋所在傾頽溺壓死者無算命順天府賑防】

秋七月江南水江北蝗山西陜西河南山東旱

【時所在告災河北尢甚山西陜西河南山東並旱蠲賑有差戶部右侍郎孫丕揚上言黃河以北饑民食艸木陜西富平蒲城同官諸縣至於食石石出三縣山中臣得自目見謹取二斤伏候聖覽今海內困加派宜寛賊節用損上益下以培蒼生大命帝感其言頗有所減罷】質實【同官後周置縣明屬耀州今屬西安府孫丕楊字叔孝富平人】

河決開封

【河南開封等府陜州靈寶等州縣七月初十等日霪雨黃河泛漲衝決隄防漂沒人畜工科給事中常居敬請敕河南山東凡有河道地方各令巡道督理捲埽築壩補隙塞決明立賞罰晝夜並工務俾安瀾母貽漕患從之】質實【常居敬江夏人】

八月敕撫按官懲貪吏理寃獄

【以災沴頻仍有司貪墨刑獄多寛命各撫按官舉察所屬官吏】

九月丁亥朔日有食之陰雲不見

山西地震

【蒲州安邑解州同日地震聲如雷】質實【解州五代漢幹祐初置明屬平陽府今爲直州】

南京都察院右都禦史海瑞卒

【初瑞自應天巡撫謝病歸髙拱張居正相繼當國俱憚瑞峭直中外交薦卒不召及居正卒吏部始擬用累遷南京右都禦史瑞力矯偸惰百司惴恐屢疏乞休不允至是卒僉都禦史王用汲入視之葛幃敝籯有寒士所不能堪者因泣下醵金爲斂小民罷市喪出江上白衣冠送者夾岸酹而哭者百里不絕贈太子太保諡忠介瑞平生爲學以剛爲主自號剛峯天下識與不識咸稱剛峯先生】

【戊子】十六年春三月詔攺景泰實錄去郕戾王號

【國子監司業王祖嫡言建文之革除未復景泰之附錄未正今宜復建文位號修輯四年事迹盡廢野史不經之說其景泰宜自爲一錄削郕戻舊名疏下羣臣議於是申時行奏言建文年號因成祖靖難之日詔今年仍以洪武三十五年爲紀其建文年號相傳以爲革除及考靖難事迹亦稱少主稱元年二年三年四年則是未嘗革除也但不稱建文耳英宗實錄修於成化初年在景皇帝位號未復之先故仍稱郕戾王而景泰七年事遂附英宗實錄之內今景皇帝位號已復不過於實錄內攺正其理順而事亦易於是乃詔攺正景泰實錄然是時上下偸惰詔敕多不奉行景防實錄終明世未嘗攺也】質實【王祖嫡徳州人】

南畿浙江山西陜西河南大饑疫

起前尙書潘季馴爲右都禦史總督河道

【季馴前爲李植所劾落職爲民禦史李棟上疏訟之曰隆慶間河決崔鎭爲運道梗數年以來民居旣奠河水安流咸曰此潘尙書功也昔先臣宋禮治防通河至於今是賴季馴功不在禮下乃當身存之日使與編戶齒寧不隳諸臣任事之心失朝廷報功之典其後論薦者不已遂起季馴右都禦史總督河道自吳桂芳後河漕皆總理至是復設専官尋加季馴工部尙書】質實【李棟磁州渉縣人】

夏四月賑大名開封諸府饑

【北直大名河南開封等府水旱相仍餓殍載道發歸徳米價銀曁直隸存畱銀賑之又截畱漕糧二萬石發給鳳陽淮安揚州滁州四府州平糶賑饑】

五月以軍儲倉火詔修省

【諭禮部雷火燒倉厫軍糧艸束乃國之至要者今天下災傷重大民窮時艱上天示警宜痛加修省是時山陜河南江浙南直諸處並告災困諸司撫輯賑救之疏日上而訖無奇策故有是命】

發明【神宗之朝災異疊見史不勝紀而修省之詔亦時時屢下玆十六年各省災傷之見於志傳者不一書非苐以軍儲倉火已也其因天警而飭修省亦未爲非是苐側身修行之防徒托諸空文防若尺一旣頒而應天之事已旱至諸司撫輯賑救之疏交章以陳君若臣漫無良防惟恃此一詔以共鑑白於中外臣民則此意已足以致災尙何修省之有】

六月京師地震

秋八月壬午朔日有食之

冬十二月杖給事中李沂於廷斥爲民

【中官張鯨掌東廠橫肆無憚禦史何出光劾鯨専擅威福並及其黨錦衣都督劉守有序班邢尙智尙智論死守有除名鯨被切讓而任職如故禦史馬象幹復劾鯨詆執政甚力帝下象幹詔獄申時行等力救且封還禦批不報許國王錫爵復各申救乃寢前命而鯨竟不罪外議謂鯨以金寶獻帝獲免沂拜官甫一月上疏曰陛下往年罪馮保近日逐宋坤鯨惡百保而萬坤柰何獨濡忍不去若謂其侍奉多年則壞法亦多年謂痛加省攺猶足供事則未聞可馴虎狼使守門戶也流傳鯨廣獻金寶多方請乞陛下猶豫未忍斷決中外臣民初未肯信以爲陛下富有四海豈愛金寶威如雷霆豈狗請乞及見明防許鯨策勵供事外議借借遂謂爲眞虧損聖徳夫豈淺尠且鯨姦謀旣遂而國家之禍將從此始臣所大懼也是日給事中唐堯欽亦具疏諌帝獨手沂疏震怒謂沂欲爲馮保張居正報讐立下詔獄嚴鞫時行乞宥不從讞上詔廷杖六十斥爲民禦批至內閣時行等欲畱禦批中使不可持去帝特遣司禮張誠出監杖時行等上疏俱詣會極門候進止帝言沂置貪吏不言而獨謂朕貪謗誣君父罪不可宥太常卿李尙智給事中薛三才等抗章論救俱不報國錫爵以言不見用引罪乞歸錫爵言廷杖非正刑祖宗𨿽間一行之亦未有詔獄廷杖並加於一人者故事惟盜賊大逆則有打問之防今豈可加之言官帝優詔慰錫爵卒不聴其言初馮保獲罪實鯨爲之故帝云然或謂張誠與鯨交惡授意言者攻之其時周宏禴潘士藻皆以忤鯨得罪而沂禍爲烈家居十八年未召而卒光宗嗣位贈光祿少卿】質實【李沂字景魯嘉魚人何出光扶溝人馬象幹廣東連州籍江西泰和人唐堯欽福建長泰人薛三才浙江定海人周宏禴字元孚麻城人官順天府通判以劾張鯨謫代州判官潘士藻字去華婺源人由推官擢禦史上言今天下之患莫大於君臣之意不通宜仿祖制及近時平臺暖閣召對故事面議所當施罷撤大工以俟丰歲蠲織造以昭儉徳免金花額外徵以佐軍食且時召講讀諸臣問以經史張鯨激帝怒謫爲廣東布政司照磨】

【己丑】十七年春正月己酉朔日有食之

【以日食免元旦朝賀嗣後每元旦皆不視朝矣】

三月免陞授官面謝

【自是臨禦遂簡】

夏四月召王家屏復入閣

【先是家屏輔政秉正持法至是母憂服甫闗詔進禮部尙書遣行人召還扺京師三月未得見家屏以爲言帝遣中官慰家屏奬以忠愛家屏疏謝請帝視朝居數日帝爲一禦門延見自是益深居不出矣】

五月西寧衛地震

【是月辛亥西寧衛天鼔鳴地震越七日地復震】質實【西寧衛元西寧州屬甘肅行省明置衛今爲甘肅西寧府】

六月廬州鎭江地震

賑南畿浙江饑

【南畿久旱太湖水涸浙江大風海溢旣而亦旱發帑金八十萬賑之】

秋七月福建浙江地震

【福建福州興化二府浙江杭州紹興溫州三府地皆震】

【庚寅】十八年春正月召見申時行等於毓徳宮斥大理評事雒於仁爲民

【於仁疏上酒色財气四箴直攻帝失疏言臣備官歲餘僅朝見陛下者三此外惟聞聖體違和一切傳免郊祀廟享遣官代行政事不親講筵久輟臣知陛下之疾所以致之者有由也臣聞嗜酒則腐腸戀色則伐性貪財則喪志尙气則戕生陛下八珍在禦觴酌是耽卜晝不足繼以長夜此其病在嗜酒也寵十俊以啟幸門溺鄭妃靡言不聴忠謀擯斥儲位久虛此其病在戀色也傳索帑金括取幣帛甚且掠問宦官有獻則已無則譴怒李沂之瘡痍未平而張鯨之貲賄復入此其病在貪財也今日榜宮女明日抶中官罪狀未明立斃杖下又宿怨藏怒於直臣如範儁姜應麟孫如法軰皆一絀不申賜環無日此其病在尙气也四者之病膠繞身心豈藥石所能治臣今敢以四箴獻陛下肯用臣言卽立誅臣身臣𨿽死猶生也疏入帝震怒將加嚴譴會歲暮畱其疏十日及是元旦召見申時行等分析之時行請毋下其章而諷令於仁自引去遂斥爲民自此章奏畱中遂成故事是日帝宣皇長子出見時行請早定大計帝猶豫久之乃曰朕不喜激聒近閱諸臣所奏惡其離間父子故槪置之若諸臣不復奏擾當以後年冊立否則俟皇長子十五歲舉行時行因戒廷臣母凟擾】質實【雒於仁字少經涇陽人十俊時有十小閹被寵謂之十俊範儁字國士髙安人以疏陳時政被斥孫如法字世行余姚人以諫鄭貴妃進封貶官】

二月罷日講

【帝每遇講期多傳免申時行請免講日仍進講章以備觀覽自後講筵遂永罷】

順徳地震

【直隸順徳府地震星隕如火隠隠如鼓聲】

三月以宋纁爲吏部尙書

【纁前爲戶部五年值四方多災酌盈虛籌緩急上下賴之及移吏部絕請托奬防抑貪痛懲黠吏於政府一無所闗白屢乞休不允卒於官諡忠敬初石星代纁爲戶部語纁曰某郡有羨余可濟國用纁曰朝廷錢谷寧積久不用勿使搜括無餘主上知物力充羨則侈心生矣星憮然或有言漕糧宜攺折者纁曰太倉之儲寧紅腐不可匱絀一旦不繼何所措手乎中外陳奏帝多不省或直言指斥輒曰此沽名耳亦不加罪於愼行稱帝寛大纁愀然曰言官極論得失要使人主動心縱罪及言官上意猶有所儆省槪置勿問則如痿痺不可療矣】

直山東河南風霾

【直大名府諸處狂風自西北起白晝晦防天色忽赤忽黒山東兗州府諸處黒風揚沙壊城樓廨宇廬舍傷男婦五人河南開封彰徳衛輝歸徳等處風霾亦自西北起拔木傷稼天气黒赤刀鎗上俱起火光壊城郭廬舍壓溺死者三百六十餘人】

代州星隕

【乙夘夜初更一星墜聲如雨光如燭有頃天鼓聲如雷庚申有火星自東南帶火流於西北】

夏六月靑海酋浩爾齊犯邊

【自諳達西掠諸番番人不支輸欵焉諳達遂數入番中至是套部章圖哩等據水塘布色圖浩爾齊等據莽拉聶恭兩川而浩爾齊尢黠桀數犯甘涼岷洮西寧間已而進圍舊洮州副將李聨芳戰歿未防復大掠河州臨洮渭源官軍禦之敗績西陲大震時徹哩克勢衰亦爲布色圖等所誘西行逺邊帝惡之詔停市賞】質實【水塘靑海地名莽拉聶恭皆洮水支流隨地易名舊洮州卽古洮陽城在洮州衛西南城臨洮水李聨芳洵陽人浩爾齊舊作火落赤章圖哩舊作莊禿賴布色圖舊作卜失土莽拉舊作莽剌聶恭舊作揑工今並攺】

秋七月庚子朔日有食之

命兵部尙書鄭雒經略邊防

【雒前督宣大軍撫順義王及忠順夫人有恩故用之雒以洮河之難由縦敵入靑海所致乃馳詣甘肅下令曰北部自靑海歸巢者聴假道自巢入靑海者卽勒兵拒之未防巴什圖欲趨靑海雒設伏掩擊之巴什圖僅以身免章圖哩後至聞之亦退去於是大布招畨之令歸附者日眾乃進兵靑海逐浩爾齊諸部而諭齊裏克獻首叛逾二年齊裏克以史二等來獻命復其市賞】質實【鄭雒字禹秀安肅人撫順義王及忠順夫人有恩初三娘子佐諳達主貢市諸部皆受其約束及上海襲封年老且病欲妻三娘子三娘子不從率眾西走上海自追之貢市久不至雒計三娘子別屬則上海𨿽王無益乃使人語之曰夫人能歸王不失恩寵否則塞上一婦人耳三娘子聴命上海更名車臣汗貢市惟謹雒以功加兵部尙書兼右副都禦史十四年車臣汗死子齊裏克當襲三娘子以年長自練兵萬人築城別居雒恐貢市無主復諭齊裏克曰夫人三世歸順汝能與之匹則王不然封別有屬也齊裏克盡逐諸妾復妻三娘子遂以明年嗣封並奏封三娘子忠順夫人雒乃上疏請定馬數宣府不得逾三萬大同萬四千山西六千而申飭將吏嚴備以防盜竊且無輕遏其部落馳獵帝嘉納之靑海初諳達建寺靑海奏於朝賜名仰華至是齊裏克以赴仰華爲名西至靑海諸部皆挾以爲重史二中國叛人】

冬十月賑臨洮軍民

【以臨洮被兵賑之】

【辛卯】十九年春三月彗星見

【見於西北長尺餘歷胃室壁長二尺至閏三月入婁】

夏四月朔享太廟

【是後廟祀皆遣代】

六月山西地震

【太原府五臺交城縣並地震】質實【五臺漢慮虒縣隋大業初攺曰五臺因山以名明屬太原府代州今屬代州直隸州】

王錫爵罷

【錫爵初還朝申時行爲首輔許國錫爵次之三人皆南畿人錫爵又與時行同郡且同舉進士政府相得甚然時行柔和而錫爵性剛負气十六年子衡舉順天試第一郎官髙桂饒伸論之錫爵連章辯訐語過忿桂伸皆得罪以是積與廷臣忤時羣臣請建儲者眾帝皆不聴十八年錫爵疏請豫教元子錄用言官姜應麟等不報遂因旱災自陳乞罷帝優詔畱之及浩爾齊犯邊議者爭請用兵錫爵與申時行主欵失帝意未防又偕同列請建儲不得尋以母老連疏乞歸許之】質實【饒伸字仰之進賢人論王衡舉順天試第一時庶子黃洪憲典順天鄕試時行壻李鴻亦預選桂可疑者八人並及衡請俱覆試禮部侍郎於愼行列甲乙以上閣臣調旨盡畱之衡字辰玉少有文名爲舉首才自稱因被論遂不復防試至二十九年錫爵罷官已久始舉防試第二人廷試亦第二授編修黃洪憲字懋忠嘉興人】

秋畿內蝗

七月甘肅廣西地震

西寧星隕

【西寧衛等處星隕天鼓鳴】

松江颶

【松江太倉等處颶風大作海嘯壊屋害人】

九月申時行許國罷

【先是廷臣爭請建儲得防於二十年春舉行至是工部主事張有徳預以儀注請帝怒奪有徳俸時申時行方在告許國與王家屏慮事中變欲因而就之引前防爭首列時行名時行聞帝怒密疏言臣方在告實不與知給事中羅大紘劾時行陽附廷臣請立之議陰爲自交宮掖之謀歙人黃正賓者以貲爲中書舍人思立奇節自附淸流見大紘疏亦抗章詆時行帝怒斥大紘正賓爲民時行力求罷而國與家屏又以建儲請帝責大臣不當與小臣比遂罷國未防時行亦罷國素與時行無嫌然性木彊遇事輒發力詆言事諸臣士論頗不附浩爾齊犯邊時行主欵國獨謂寇渝盟犯順宜一大創之帝心然國言以時行方柄政不能奪防時行門生給事中任讓論國庸鄙而國門生萬國欽又論時行以圖報復至是國與時行並罷論者謂國之去以爭執差勝於時行之以被劾去也初張居正卒時行與張四維相繼當國時行欲以寛大收人心召用老臣布列庶位朝論多稱之然政令務承帝防不能有所匡正又罷居正所行考成法一切務爲簡易由是上下恬熙法紀漸不振國在閣九年廉愼自守故累遭攻擊不能被以污名】質實【張有徳祥符人羅大紘字公廓吉水人萬國欽字二愚新建人】

以趙志臯爲禮部尙書張位爲吏部侍郎並兼東閣大學士預機務

【申時行旣謝政密薦志臯位自代遂用之吏部尙書陸光祖言舊制閣臣必由廷推若令一人密薦恐開植黨之門志臯位因疏辭帝不允】

發明【申時行以被劾乞歸或恐有媒蘗其後者因薦所知趙志臯張位自代考志臯與位旣入閣後亦無卓然表見之勲業時行之密爲引進固不無植黨樹援之意然謂必由廷推亦非確論明代用人特重此典部臣邊將率皆由此擢選繼乃輔贊機務亦皆附之公舉以附於枚卜合同之義而伐異黨同從此樹立門戶甚至各挾私人忿爭朝寧弼諧亮功之謂何曷思進退人才當一秉諸幹斷庶太阿之柄不至下移密薦廷推二者皆不能無流獘耳】

冬十一月遼東總兵官李成梁罷

【十七年以後土黙特結西部數入寇將弁多戰歿成梁又潛兵出塞襲敵遇伏死者千餘人仍報首功增爵廕敵再入海州成梁不敢撃縱掠數日而去是年閏三月成梁乘給事中侯先春閱邊謀邀搗巢功遣副將李寧襲破板升還師遇敵死者又數千爲巡按禦史胡克儉所劾及先春還朝尢力詆之遂罷成梁官以寧逺伯奉朝請】質實【侯先春無錫人胡克儉光山人】

禦定資治通鑑綱目三編卷二十七

欽定四庫全書

禦定資治通鑑綱目三編卷二十八

【起壬辰明神宗萬曆二十年盡辛丑明神宗萬曆二十九年】凡十年

【壬辰】二十年春正月杖給事中孟養浩除其名

【時禮科都給事中李獻可偕六科諸臣疏請豫教言元子年十有一矣豫教之典當及首春舉行倘謂內庭足可誦讀近侍亦堪輔導則禁闥幽閒豈若外朝之淸肅內臣忠敬何如師保之尊嚴疏入帝大怒摘疏中誤書治年號責以違旨侮君貶一秩調外余奪俸半嵗於是六科給事中鐘羽正舒宏緒陳尙象丁懋遜張棟吳之佳楊其休葉初春及禦史鄒徳泳各具疏救俱譴責有差而養浩疏有五不可之語帝愈怒謂養浩疑君惑眾命錦衣衛杖之百削籍爲民是時斥諫官十一人朝士莫不駭嘆然言者卒未已禮部員外郎董嗣成禦史賈名儒陳禹謨給事中李周防等先後論諫咸被譴責】質實【孟養浩疏曰獻可甫躋禮垣驟議鉅典一字之誤本屬無心乃遽蒙顯斥臣愚以爲有五不可元子天下本豫教之請實爲宗社計陛下不惟不聽且從而罰之是坐忍元子失學而敝帚宗社也不可者一長防定序明旨森嚴天下臣民旣曉然諒陛下之無他矣然豫教冊立本非兩事今日旣遲回於豫教安知來嵗不遊移於冊立是重啟天下之疑不可者二父子之恩根於天性豫教之請有益元子明甚而陛下罪之非所以示慈愛不可者三古者引裾折檻之事中主能容之陛下壘侔天地柰何言及宗社大計反震怒而摧折之天下萬世謂陛下何如主不可者四獻可等所論非二三言官之私言實天下臣民之公言也今加罪獻可是所罪者一人而實失天下人之心不可者五祈陛下收還成命亟行豫教孟養浩字義甫湖廣咸寧人李獻可字堯兪同安人鐘羽正字叔防益都人舒洪緒通山人陳尙相都勻人張棟字伯任昆山人吳之佳長洲人楊其休靑城人葉初春吳縣人鄒徳泳字汝聖安福人董嗣成烏城人賈名儒眞定人陳禹謨仁和人李周防吳江人】

三月布拜據寧夏反

【布拜西布人嘉靖中得罪其酋長父兄皆見殺布拜伏水艸中得免來降屢立戰功歷陞都指揮至帝卽位之十七年布拜老加副總兵致仕子承恩襲十九年洮河告警帝遣科臣巡九邊尙寶丞周宏禴以禦史往寧夏舉成恩及指揮土文秀並布拜義子布延等布拜𨿽告老居恆多蓄蒼頭軍聲稱報國防經略鄭洛檄夏鎭調發巡撫黨馨奉檄遣文秀率千騎西援布拜驚曰文秀𨿽經戰陳恐不能獨將乃詣洛轅門願以所部三千人與子承恩從徵洛壯而許之馨惡其自薦馬羸者不與易有餘馬亦不給布拜怏怏去至金城見諸鎭兵皆出其下賊平馳還取徑塞外寇騎遇之皆辟易遂有輕中外心恣睢驕橫黨馨每裁抑之且欲覈布拜冒糧罪而以承恩彊娶民女爲妾箠之二十布延文秀又以陞授事怨馨防鎭戍請冬衣布花月糧久勿給坐營江廷輔請給銀以安眾心馨曰此有挾而求漸不可長彼不畏族乎軍鋒劉東暘防撫署前鹿角作忿狀布拜嗾之曰若輩任爲之遂羣哄不可制東暘者靖虜衛人素梟桀有異志於是紏黨晨入帥府白事總兵張維忠素鮮威望爲眾所輕見眾驚懾不能彈壓眾露刃執副使石繼芳擁入軍門黨馨急匿水洞索得劫至書院同繼芳戮之遂縱火焚公署收符印釋囚掠城中劫張維忠以侵糧激變報殺逰擊梁琦守備馬承光維忠自縊死東暘遂自稱總兵聽布拜主謀據城刑牲而盟授承恩許朝左右副總兵土文秀布延左右防將挾慶王代請貫罪承恩乃勒兵分遣王虎何安等據城堡防總督尙書魏學曾行部花馬池聞變遣標下張云郜寵諭降東暘曰必欲我降依我所自署授官世守寧夏不者與套騎馳潼闗也承恩徇玉泉營逰擊傳垣拒守千戶陳繼武執垣降徇中衛及廣武防將熊國臣棄城匿河西望風靡惟土文秀徇平虜防將蕭如薰堅守不下賊率兵渡河欲取靈州又賫金帛誘套部珠爾嗣等許以花馬池一帯聽其駐牧勢甚猖獗全陜震動】質實【寧夏中衛明洪武三十二年置隸陜西都司靖虜衛明正統二年置隸陜西都司後攺隸固原鎭平虜千戶所在寧夏衛北百六十里明洪武中置所城周四里有奇今平羅縣屬寧夏府廣武營在寧夏衛西南百七十里與中衛接界周宏禴字元孚麻城人黨馨益都人慶王帥鋅憲王伸域子時憲王妃方氏匿帥鋅地窖中妃自經死府中人皆被殺賊平方氏建祠旌表魏學曾字惟貫涇陽人蕭如薰字季馨延安衛人如薰妻楊氏總督尙書兆之女也謂如燻曰若爲忠臣妾何難爲忠臣婦盡出簪珥勞軍士妻帥之守城賊攻圍數月竟不能破布拜舊作哱拜布延舊作哱雲珠爾圖舊作著力今並攺】

王家屏罷

【李獻可之謫家屏封還禦批力諌帝怒家屏引疾乞罷帝責家屏希名托疾家屏復奏言名非臣所敢棄臣所希者陛下爲堯舜之君臣爲堯舜之臣則名埀千載沒有餘名若使臣不希名將身處髙官家享厚祿主愆莫正政亂莫匡國家奚賴焉更使臣棄名不顧逢迎爲悅阿諛取容許敬宗李林甫之姦侫無不可爲矣帝益不悅遣內侍至其邸責之於是求去益力詔馳傳歸家屏柄政止半載以戇直去國朝野惜焉】

夏四月總督河道尙書潘季馴罷

【季馴四任治河前後二十七年習知地形水勢以借水沖沙築隄束水爲河漕兼利之防下至木石樁埽綜理纎悉以勞疾累疏乞休不允至是泗州大水與撫按議濬治不合得請歸後三年卒】質實【泗州大水時城中水三尺患及陵寢議者或欲開傅寧湖至六合入江或欲濬施家溝周家橋入髙寶諸湖或欲開壽州瓦埠河以分淮水上流或欲弛張福隄以廣泄淮之口季馴謂祖陵王气不宜輕泄而巡撫周宷陳於陛巡按髙舉謂周家橋在祖陵後百里可疏濬議不合都給事中楊其休請允季馴去因得請歸季馴於嘉靖四十四年總理河道與朱衡共開新河隆慶四年河決邳州睢寧再理河道塞決口萬曆六年河決崔鎭復命季馴代吳桂芳治之十六年復起總理河道凡四任治河】

五月倭陷朝鮮

【倭酋平秀吉起人奴初隨倭關白信長爲信長畫防奪二十餘州防信長爲其下所弒秀吉遂統其兵自號關白劫降六十餘州窺朝鮮無備分遣行長淸正等率舟師從對馬島逼釜山鎭時朝鮮兵久不習戰其王李昖又湎酒廢弛島夷猝至望風皆潰棄王城奔平壤令次子琿攝國事已復走義州七月倭遂入王京劫王子陪臣掠府庫八道幾盡沒旦暮渡鴨緑江請援之使絡繹於道廷議以朝鮮爲國藩蔽所在必爭遣行人諭昖以興復大義揚言大兵且至而倭業抵平壤逰擊史儒等率師至戰死副總兵祖承訓援之僅以身免中朝震動乃詔兵部右侍郎宋應昌經略備倭軍務以救之八月倭入丰徳等郡兵部尙書石星計無所出議遣人偵之於是嘉興人沈惟敬應募惟敬者市中無賴也是時平秀吉次對馬島分其將行長等守要害惟敬至平壤執禮甚卑行長紿曰天朝幸按兵不動我亦不久當還當以大同江爲界平壤以西盡歸朝鮮耳惟敬以聞廷議以倭詐難信趣應昌進兵而石星頗惑其言假惟敬逰擊赴軍前且請金行問】質實【關白倭國官名猶言丞相對馬島方輿紀要日本國海曲部冇伊岐對馬多藝三島爲北境盡處釜山在朝鮮東萊縣南濱大海與日本對馬島相望義州在平壤西北濱鴨綠江八道京畿江原黃海全羅慶尙忠淸咸鏡平安丰徳郡在朝鮮國城南屬京畿道大同江在平壤城東亦名大通江平秀吉薩摩州人宋應昌字桐岡仁和人】

秋七月免陜西逋賦

【時以寧夏賊未滅防患當預全陜錢糧自十四年至十八年一切舊欠帶徵盡行蠲免】

八月詔天下督撫舉將材

【令各省督撫官招選將材不必拘數務得眞才濟用無以虛文塞責仍嚴舉主賞罰之令】

九月寧夏賊平

【先是三月副總兵李昫奉魏學曾檄攝總兵進統逰擊吳顯趨靈州別遣逰擊趙武張奇扼賊南渡轉戰獲賊於正等八人舟十八艘賊鋒少挫昫乃分兵渡河先後收復營堡四十七惟寧夏鎭城猶爲賊據會套部齊裏克圖等控三幹騎至賊益掠城中子女媚之奉以河東西地圖套人聲言已與布拜爲一家布拜文秀並易服合兵攻玉泉急布彥引齊裏克圖攻平虜堡蕭如薰伏兵南關佯敗誘之入伏兵射布彥死套部遁出塞昫督六路兵抵鎭城下賊東北二門各出精騎二千搏戰步卒列火車爲營官軍衝鋒奪火車百餘輛追奔入河賊溺死者無算四月調麻貴爲副總兵帝復用石星言賜學曾尙方劍督戰禦史梅國楨薦李如松忠勇可任遂令如松總寧夏兵國楨爲監軍又詔寧夏巡撫朱正色甘肅巡撫葉夢熊協力赴之正色渡河督戰葉夢熊從甘州攜神礟火器四百車至更約法益徵苗兵會浙江巡撫常居敬募浙兵千人自辦糗糧詔嘉其忠調赴寧夏於是分爲五軍董一奎攻其南牛秉忠攻其東李昫攻其西劉承嗣攻其北而麻貴率逰兵策應並逼城下布拜自北門出戰意欲自往勾套部麻貴率防將馬孔英先登赴敵逐布拜入城擒斬百十七人先是布拜與套部深相結日夜從齊裏克圖帳中商計調度至是入城不得出套部不得布拜亦不敢復渡河深入國楨如松統遼東宣大山西兵麕集軍聲大振賊嬰城自守國楨樹受降旗於城南然賊勢無降意六月癸丑官軍用布袋三萬盛土塡集登城爲礟石擊卻都司李如樟夜半以云梯上南城翼日逰擊龔子敬提苗兵攻南闗如松乘勢欲擁入城皆爲礟箭擊卻是夜指揮趙承光葛臣戚欽武生張遐齡百戶姚欽約爲內間夜半四靣烽火並舉城下兵趨上而譙樓火蚤發南火弗起城中果鼓噪大呼殺賊欽使遐齡縋城召外兵行未中道欽復亟跳城下呼救而賊早覺已盡縛趙承光戚欽等殱之然自是城中糧且盡鋭气益防矣七月給事中許子偉劾總督尙書魏學曾惑於招撫罷秩被逮葉夢熊代之賜劍如故遂定議水攻寧夏城西北卑下且與金波三塔諸湖之水相近東南逼觀音湖新渠紅花渠形如釜底遂繞城築隄長千七百丈決河以灌先是布拜遣養子克哷該出求援於齊裏克圖松詗知狀追斬之並其從騎二十九級獲符令箭已而套部仗圖賴與巴什圖合部落三萬先犯定邊小鹽池別遣宰桑以萬騎從花馬池西沙湃口入爲布拜聲援麻貴等分擊之逰擊龔子敬力戰死然套部竟解散去賦援絕官軍乃決大壩水八月朔城外水深八九尺東東西崩百餘丈賊數出兵來擾多被斬獲城中饑民擁賊求招安九月己未防將楊文將浙兵至苗兵莊浪兵俱至後五日水浸北闗城崩南闗薛永壽等約內應官軍陽調舟筏擊北闗承恩許朝果趨北闗鏖戰李如松蕭如薰潛以鋭卒掩南闗總兵牛秉忠年七十賈勇先登遂畢登夢熊入城勞苦百姓承恩等見南闗下气盡奪乃急縋張傑下城懇貸死夢熊陽許諾益治攻具先遣王機宻以蠟書行間時承恩𨿽求撫猶據其大城墐門防墅守益固有賣油李登者跛而眇負罌歌於市曰癰之不決而狃於痏危巢不覆而令梟止監軍梅國槇聞之曰是可使也召登授三札木渡東門見承恩曰監軍以布拜有安塞功今與防輩駢首並誅深用惜之軍中非乏所使以登殘民不駭視有宻計授將軍將軍幸有意聽登則殺劉許自贖卽不聽願死麾下承恩猶豫許之登趨而出間道詣東暘朝亦各致札曰將軍柰何與人嬰禍且鎭卒幾何能當都督軍此無異驅乳雀而鬭羣鶻所恃不過套援不記演武臺上彼目中豈有將軍哉所爲貴智者以能審時度勢轉禍爲福也東暘朝亦心動自此互相猜疑官軍圍愈廹東暘朝遂誘殺承恩黨土文秀承恩亦與其黨周國柱誘東暘朝殺之開門降於是李如松楊文先登蕭如薰麻貴劉承嗣繼之一城遂定北樓火起李如樟馳往搜獲寧夏巡撫闗防並徵西將軍印承恩方馳南門謁監軍梅國楨出防將楊文執之李如松急提兵圍布拜家布拜方與牛秉忠飯聞承恩擒秉忠趨出眾欲拒敵如松給箭令卸甲布拜倉皇縊闔室自焚李如樟部卒何世恩從火中斬布拜首生得布拜中子承寵等總督葉夢熊巡撫朱正色禦史梅國楨隨入城問慰宗室士庶寧夏平俘承恩等至京師磔於市學曾被逮不一月而賊平敍勞復其官致仕葉夢熊朱正色梅國楨各予世廕李如松蕭如薰等加恩有差先是學曾欲招劉東暘許朝使殺布拜父子贖罪遣卒葉得新往學曾畱固原十日以俟之得新旋被害帝責學曾玩冦時李昫渡河又稍遲官軍再失利學曾前上疏請令監軍無與兵事帝爲飭國楨如其言國槇頗憾之及國槇至軍劾諸將觀望而頗以玩冦爲學曾罪又言北冦數萬防我糧道殺戮無算學曾匿不以聞帝遂怒逮學曾至京學曾逮而水決城壊諸將畢登上捷奏夢熊正色國楨各廕世官如松功第一學曾任事勞勩灌城招降之策本其所謀及宣捷大學士趙志臯張位力爲學曾解國楨亦上疏言學曾應變稍緩臣請責諸將以振士气而逮學曾之命發自臣疏竊自悔恨學曾不早雪臣將受萬世譏如松亦言學曾被逮時三軍雨泣夢熊亦推功學曾帝不聽旣而復官居家數年卒蕭如薰時以功授世廕妻楊氏亦被旌如薰爲將持重後更歷七鎭所在見稱自隆慶後款市旣成烽燧少警輦下視鎭帥爲外府山人雜流乞朝士尺牘往者無不饜所欲薊鎭戚繼光有能詩名尢好延文士傾貲結納取足軍府如薰亦能詩士趨之若鶩賓座常滿妻楊氏繼妻南氏皆貴家女至脫簪珥供客猶不給軍中悉苦之如薰莫能卻也一時風防所尙諸邊物力爲耗識者嘆焉】質實【金波湖在寧夏府北三塔湖在寧夏府東北三十里觀音湖在寧夏府西北九十三里紅花渫在寧夏府南五里沙湃口在寧夏府西北李剛堡在寧夏府平羅縣南麻貴大同右衛人梅國楨字克生麻城人李如松字子茂成梁子朱正色南和人葉夢熊字男兆歸善人許許子偉瓊山人克哷該舊作克力蓋今攺】

冬十月以李如松提督薊遼保定山東軍務充防海禦倭總兵官救朝鮮

【如松弟如栢如梅並率師援以十二月至軍會沈惟敬自倭歸復伸封貢之請如松叱惟敬憸邪欲斬之參謀李應試曰借惟敬紿倭封而陰襲之奇計也如松以爲然乃置惟敬於營誓師渡江明年正月次肅寧館行長以爲封使至遣牙將來迎進次平壤行長猶未覺竚風月樓以待如松分布諸軍抵平壤城諸將逡巡未入形大露倭悉登陴拒守如松令諸軍圍之以倭素輕朝鮮軍令祖承訓詭爲其裝伏西南令逰擊吳惟忠攻迆北牡丹峯而如松親提大軍攻其東南軍少卻如松斬先退者以徇募死士援鉤梯直上倭方輕南靣軍承訓等怱卸裝露甲倭大驚急分兵捍拒如松如栢等已分道並入如松馬斃於礟易馬躍塹而上麾兵益進遂克其城行長渡大同江遁已而如栢復開城所失四道並復官軍旣連勝有輕敵心朝鮮人有以敵已棄王京遁告者如松信之將輕騎趨碧蹏館猝遇倭圍之數重如松幾不免官軍防失甚多乃退駐開城如松令諸將分據要害聞倭積粟數十萬在龍山乃宻遣死士焚之倭遂乏食然如松旣敗衂气大索應昌亦卽欲休息於是沈惟敬封貢之議復行其年四月倭以糧盡棄王京如松與應昌入城將遣兵尾擊之而倭步步爲營官軍不敢撃倭結營釜山爲久畱計時兵部尙書石星力主款議獨畱劉綎拒守如松乃班師】質實【肅寧館在平壤西北開城屬朝鮮京畿道碧蹏館在朝鮮國城西龍山在朝鮮國城東南李如栢字子貞如梅字子淸皆成梁子】

【癸巳】二十一年春正月召王錫爵復入閣

【錫爵至宻請建儲以踐大信帝手詔欲待嫡子令元子與兩弟且並封爲王錫爵懼失上指立奉詔擬旨進又外慮公論因言漢明帝馬后唐明皇王后宋眞宗劉后皆養諸妃子爲子請令皇后撫育元子而生母不必崇位號以上壓皇貴妃亦擬旨進帝竟下前諭令有司具儀於是舉朝大嘩禮部尙書羅萬化給事中史孟麟等詣錫爵力爭廷臣諌者章日數上錫爵偕趙志臯張位請追還前詔帝不從旣而諌者益眾嶽元聲顧允成等十餘人遮錫爵於朝面爭之錫爵請下廷議不許請面對亦不報因自劾求罷帝亦廹公議追寢前命命少俟二三年舉行】質實【兩弟謂神宗第三子常洵鄭貴妃生第五子常浩周端妃生羅萬化字一甫會稽人史孟麟字際明宜興人兵元聲字之初嘉興人顧允成字季時無錫人】

夏六月詔天下每嵗夏月錄囚減釋輕系

【刑部奏犯法愚民何處不有而寃民亦何處不有請子巡按每嵗審錄外再立澄淸囹圄之法師兩京防審之規爲撫按防疏之例方春時和每嵗聼兩直十三省各撫按官防行所屬問刑衙問各審部內輕重囚犯按察司居省防卽審省防之囚守巡道有分土卽審各道之囚皆親身巡行不得調審州縣爲諸囚累不得委審守令除情眞罪當照舊監候其中有死罪矜疑軍徒杖笞情可原宥者許各詳撫按撫按防疏以請疏期勿過夏月輕罪徑自發落重罪聼部覆務使嵗嵗力行處處淸審庻天下郡縣無一不結之囚從之】

秋七月吏部尙書孫鑨罷

【初張居正當國吏部權漸輕及宋纁陸光祖相繼爲尙書稍自振飭至鑨守益堅閣臣張位等欲奪其權建議大僚缺九卿各舉一人類奏以聽上裁鑨爭之不能得自是吏部權又漸散之九卿矣防大計京朝官鑨與考功郎中趙南星力杜請謁員外郎呂允昌鑨甥也首斥之南星亦斥其姻給事中王三餘一時公論所不予者貶斥殆盡而大學士趙志臯弟預焉王錫爵以首輔還朝欲有所庇比至而察疏已上庇者皆在黜中由是閣臣皆憾防言官論劾員外郎虞淳熙郎中楊於庭主事袁黃鑨議畱淳熙於庭給事中劉道隆遂劾南星専權植黨貶南星三秩鑨亦奪俸遂連疏乞休去左都禦史李世達以己同掌察上疏爲南星訟不聽於是僉都禦史王汝訓右通政魏允貞等交章論救而員外郎陳泰來言尢切帝怒斥南星爲民泰來等皆被謫】質實【孫鑨字文仲燧之孫趙南星字夢白髙邑人呂允昌余姚人虞淳熙杭州右衛人楊於庭全椒人袁黃嘉善人劉道隆潛江人李世達字子成涇陽人王汝訓字古師聊城人魏允貞字懋忠南樂人陳泰來字伯符平湖人】

彗星見紫防

【七月三日乙夘彗星見東井二十三日乙亥逆行入紫防垣犯華蓋星大學士王錫爵宻奏臣連夜仰觀乾象見彗星已入紫防垣臣聞古帝王禳彗之法或攺張新政或更用新人一切以除穢布新爲義若彗入紫防垣王者之宮則其咎乃在君身必非區區用人行政之間所能消弭竊惟天子之象曰帝星太子之象曰前星臣以爲方今禳彗之第一義無過早行冊立之典】

冬十一月召見王錫爵於暖閣

【皇太后生辰帝禦門受賀畢獨召錫爵暖閣勞之曰卿扶母來京誠忠孝兩全錫爵叩頭對曰臣今日正恐忠孝兩虧因力請早定國本帝曰中宮有出柰何對曰此說在十年前猶可今元子己十三尙何待況自古至今豈有子弟十三嵗猶不讀書者帝頗感悟錫爵因復言外廷以固寵陰謀歸之皇貴妃恐鄭氏舉族不安惟陛下深省帝心益動未防遂有出閣之命】

【甲午】二十二年春二月皇長子常洛出閣講學

【時已十四嵗帝手諭閣臣令議出閣講學禮儀免禦門受賀用輔臣侍班詞臣六人侍講讀俱如東宮儀大學士王錫爵言皇長子出閣輔臣每日一員侍班此𨿽隆慶年新例但天顏尙不得時覲而於皇長子進見頻數似渉嫌疑請自初講二日以後間十日輪侍從之錫爵又請帝時禦講筵俾皇長子隨嚴父之後型範益親啟沃自效矣不報】

遣使賑河南饑

【先是河南大雨五穀不升給事中楊東明繪饑民圖以進帝覽之驚惶憂懼傳諭閣臣至是從部議蠲是嵗田租並發銀八萬兩令光祿寺丞鐘化民兼河南道禦史前往賑濟其山東江北災傷重處分賑停徵有差】質實【楊東明虞城人鐘化民字維新仁和人】

吏部郎中顧憲成削籍

【先是羣臣爭建儲惟王家屏與言者意合申時行王錫爵皆宛轉調防亦頗以言者爲多事並封命下憲成上疏力爭又遺書錫爵反覆辧論議遂寢孫鑨趙南星主考察憲成實左右之旣遷郎中所推多與政府抵牾至是王錫爵將謝政會推閣臣憲成舉家屏忤帝意削籍歸憲成旣廢家居裏故有東林書院爲宋楊時講道處憲成與弟允成倡修之偕同志髙攀龍錢一本薛敷教史孟麟於孔兼諸人講學其中海內聞風景附憲成嘗言官輦轂志不在君父官封疆志不在民生居水邊林下志不在世道君子無取故其講習之餘往往諷議時政裁量人物朝士慕之亦遙相應和由是東林名大著其後孫丕楊鄒元標趙南星等相繼講學自負气節與政府相抗是爲東林黨議之始】質實【東林書院在無錫縣常州知府歐陽東鳯無錫知縣林宰爲之營搆顧憲成字叔時無錫人髙攀龍字存之無錫人錢一本字國瑞武進人薛敷教字以身武進人於孔兼字元時金壇人歐陽東鳯字千仞潛江人林宰字徳衡漳浦人】

三月詔修國史

【先是禮部尙書陳於陛請纂輯本朝正史下所司議至是勑大學士王錫爵等充總裁官編輯】質實【陳於陛字元忠以勤子總裁纂修官是時總裁官大學士王錫爵張位禮部尙書陳於陛南京禮部尙書沈一貫詹事劉虞夔少詹事馮琦副總裁官禮部尙書羅萬化吏部右侍郎盛訥禮部左侍郎範謙右侍郎孫繼臯少詹事曾朝節祭酒陸可教纂修官左庶子余繼登右諭徳蕭良有洗馬李廷機右中允劉應秋修撰唐文獻焦竑編修鄭徳溥郭正域黃汝良全天敍吳道南黃輝莊天合董其昌檢討王圖蕭云舉區大相周如砥林堯兪】

夏四月己酉朔日有食之

五月以禮部尙書陳於陛南京禮部尙書沈一貫兼東閣大學士預機務

【時王錫爵將謝政召二人同入閣】質實【沈一貫字肩吾鄞人】

王錫爵罷

【錫爵在閣時嘗請罷江南織造停江西陶器減雲南貢金力爭不宜用廷杖爲世所稱特以阿並封防被物議旣而趙南星斥趙用賢放歸論救者咸被譴責眾指錫爵爲之因連章自明且申救人卒莫能諒也錫爵遂屢疏引疾乞休帝不欲其去爲出內帑錢建醮祈愈錫爵力辭疏八上乃允之命攺吏部尙書進建極殿大學士賜道裏費乘傳行人防歸】

六月西華門災

【己酉大雷雨火災西華門樓】

秋八月以孫丕揚爲吏部尙書

【丕揚掌吏部淸正不撓百僚無敢幹以私者獨患中官請竭乃創爲掣籖法大選急選悉聽選人自掣請寄無所容銓政自是一變一時宮禁相傳以爲至公下逮閭巷莫不翕然稱頌而議者謂其人材不分髙下地方不論繁簡而一憑籖注無異於掩鏡索照或至作竹籖傳畿之然自其法旣行卒莫能攺】質實【大選急選凡聽選及考定陞降者歸於雙月謂之大選凡攺授攺降丁憂侯補歸於單月謂之急選竹籖傳常熟顧大韶作】

冬十月綽哈犯遼東總兵官董一元擊敗之

【初博斯呼爲官軍所殺其弟綽哈子巴圖魯益結土黙特東西相倚數侵邊一元遣部將孫守防馳右屯禦西部而自將大軍匿鎭武外爲空營以待敵騎深入官軍奮擊破之逐北七十餘里巴圖魯中矢走西部亦解去一元復以嵗宴敵不設備率健卒踏兵渡河疾馳四百里抵寇巢斬二百餘級獲牛馬甲仗無算巴圖魯旋死諸部悉逺遁】質實【鎭武堡在廣寧衛東百五十里董一元宣府前衛人】

【乙未】二十三年春正月詔宗室得就試

【鄭世子載堉請宗室皆得儒服就試毋諭中外職中式者視才器使從之許奉國中尉以下入試輔國中尉以上爵尊不得與其後禮臣李廷機言封爵科目原自兩途彼旣願従科目入仕應照士子出身資格銓除何拘原爵亦從之惟不得除京朝官】質實【載堉鄭王厚烷子厚烷卒載堉讓封乃以世子祿終其身嘗上歷算嵗差之法及樂律考辧詳確識者稱之李廷機字爾張晉江人】

夏五月京師地震

秋九月靑海酋永什卜犯甘肅參將逹云擊敗之【永什卜者順義王諳達從子也部眾彊盛先嘗授都督同知再進龍虎將軍自以貢市在宣化守臣遇已厚不可逞乃隨諳達西迎活佛畱據靑海嵗爲邊患嘗誘殺副將李魁邊將不能報遂有輕中國心至是九月九日度將士必燕飲擁勁騎直入南川屬番偵告總督三邊李汶徼西寧防將達云逰擊白澤設兵要害令番人繞出口外潛扼其背而云自提精卒二千夾擊大敗之云手馘其帥一人斬首六百八十餘級其走峽外者又爲番人所殱獲駝馬戎器無算爲西陲戰功第一云旣勝度寇必復至厚集以待逾月冦果結浩爾齊諸部先圍番寨以誘官軍番不能支合於防防遂入犯西寧西寧軍堅不可破防始遁追奔數十里而還云乃招集番人初與冦合者七十餘戶皆復其業尋進云總兵官鎭甘肅明年春季汶以勁兵三道出塞襲布色圖營斬四百餘級獲馬畜器械數千浩爾齊部眾復窺伺洮州汶遣參捋周國柱等擊之斬首三十六級】質實【李汶字宗齊任邱人逹云涼州衛人永什卜舊作永什布布色圖舊作巴什圖今並攺】

復建文年號

【初禮部尙書沈鯉力贊司業王祖嫡之請帝不從至是禮科給事中楊天民復以爲言始詔復建文年號附事迹於太祖實錄之末未幾南京太常卿沈子木疏言建文帝禦字五年顧不得一杯麥飯下同齊民於誼未忍請附食於防文太子之側章下部議果不行】質實【沈鯉字仲化歸徳人楊天民字正甫山西太平人沈子木歸安人】

淮水溢浸泗州祖陵

【總河楊一魁請分殺黃流以縱淮別疏海口以導黃蓋以淮壅由於河身日髙河髙由於海口不深若上流旣分則下流日減淸河之口淮無黃遇則泗之積水自消而祖陵永保無虞議者以江北嵗災祲民力不堪大役欲先泄淮而徐議分黃工部謂導淮分黃勢實相須不容偏廢宜將導淮分黃疏澽海口等處工程命河臣逐一舉行其一應工費酌議動支事完分別勸懲報可可】質實【楊一魁安邑人】

冬十月湖廣饑

【湖廣巡按徐兆魁以地方災傷具四事上請一議攺折一議緩徴一議蠲振一議振濟戶部議緩徴徒貽小民他日之累不若勘被災輕重量爲蠲振詔如部議】

【丙申】二十四年春三月乾淸坤寧兩宮災

【三月八日乙亥戌刻火發坤寧宮延及乾淸宮一時俱燼】

夏福建饑

【福建諸府所屬被災人民分別振防】

六月彗星見

【見東北方芒西南指】

秋七月吏部尙書孫丕揚請發推補官員章疏不報【丕揚上言數月以來廷推閣矣行取停矣年例廢矣諸臣中或以功髙優敍或以資深量遷或服闋而除補或覆題而注授其生平素履原不在擯棄之列者乞體因政設官之意念國步多事之時近日推補官員章疏簡發間有注擬未當亦乞明示別推酌補疏入不報是時地方官亦多缺不補禦史王以時奏言地方缺官之害藩司臬司等官職掌各有攸司每遇員缺則撫按必擇近便者一人使之攝理職錢谷而攝軍屯職兵戎而攝鹽馬夙昔未能嫻習旦夕豈能旁通顚末未暇究心略刲難於刋發聰明少有未徧寧免乘邊才力稍有不同輒形愆謬舞文者乘此弄其機械玩法者借以恣其侵漁文移之往來獄訟之聽斷近者數十里遠者數百里又遠者千有餘裏道路奔走嵗月牽纒費用不支勞苦勿卹或鬻賣其妻子而事尙未完或轉死於溝洫而寃莫可訴司道缺官廢事病民其爲害旣如此至於郡縣守令最爲親民民之倚命於守令不啻赤子於其乳母使郡縣而可缺官則是赤子而可防乳也使守令而可使常署攝則是赤子而可終嵗寄養也蓋専官如柙匱之典守故任怨勞而不辭攝職若傳捨之經過誰肯竭心力以從事乞行推補不報】

仁聖皇太后陳氏崩

遣中官開礦

【初畿輔姦民慫惥中官多言礦利大學士申時行力持不可至是承寧更朝鮮用兵之後國用大匱營建兩宮計臣束手府庫前衛副千戶仲春請間礦助大工帝允之自是獻礦峒者踵至首開畿內命中官領之嗣後則河南山西南京湖廣浙江陜西四川遼東廣東廣西江西福建雲南無地不開中使四出皆給以闗防並偕原奏官往礦脈微細無所得勒民償之而姦人假開采之名乘勢橫索民財有司稍忤意輒劾其阻撓逮治富家巨族則誣以盜礦良田美宅則指爲下有礦脈卒役圍捕辱及婦女其橫暴如此羣臣屢諌帝皆不聽其後又增設各省稅使如天津店租廣州珠監兩淮餘鹽浙江福建廣東布舶成都茶鹽重慶名木湖口長江船稅荊州店稅實坻魚葦及門攤商稅等都邑闗津中使碁布水陸行數十里卽樹旗建廠所至納姦民爲爪牙肆行殺奪又立土商名目窮鄕僻塢米鹽雞豚皆令輸稅中人之家大半皆破由是民不聊生變亂蠭起是年七月開礦汝南八月開礦夏邑並靑沂等處仍編富民爲礦頭費縣文登沂水防陰臨朐諸礦同時開采二十六年六月命內監李敬采珠廣東七月命內監李道督稅湖口魯保經理淮鹽俱許節制有司十月於雲南大理采石二十七年正月分遣內監京口儀眞二月命內監劉成稅浙江李鳳采珠廣州兼徵市舶司稅課設福建市舶司又命內監楊榮開采雲南陳奉徴荊州店稅陳增徵山東店稅孫隆徵蘇杭等處稅課魯坤徵河南孫朝徵山西又命內監邱秉云徵稅四川兼礦務梁永徵稅陜西各以原奏千戶翟應泰樂綱等往禦馬監潘相督理江西瓷廠輔臣沈一貫言中使衙門皆創設並無舊緒可因大抵中使一員其従可百人分遣官不下十人此十人又各湏百人則千人矣此千人每家十口爲率則萬人矣萬人日給千金嵗湏四十餘萬及所得才數萬徒斂怨耳今分遣二十處歳糜八百萬聖思偶未之及也乞盡撤之不報尋諸省皆並稅於礦使其年三月內監王忠徵稅宻云馬�徵臨淸陳增徵東昌十月南京守偹大監郝隆劉朝用采寜國池州八月內監陳奉采興國州礦洞丹砂二十八年二月內監曁祿徵鳯陽安慶徽廬常鎭稅邢隆稅沿江州田魯坤間彰徳衛輝懷慶等礦洞又以錦衣百戶王體仁奏命徴長江船稅又以廣洋衛鎭撫戴君恩奏命徴廣東遺鹽及絨錦珠寶等土產八月內監邱秉云徵成都鹽茶重慶名木十二月開礦谷城】

閏八月乙丑朔日有食之

九月孝安皇后

【梓宮發引帝托疾不送遣官代行吏部侍郎孫繼臯員外郎王就學抗疏諌帝怒抵繼臯疏於地而置就學疏不省已而詔吏部甄別郎官斥就學爲民繼臯亦罷去】質實【孫繼臯字以徳無錫人王就學字所敬無錫人】

河決單縣

【時徐泗淮揚間無嵗不苦水患總河楊一魁旣議分疏黃淮於是後夫二十萬開桃源黃河壩新河起黃家嘴至安東五港灌口長三百餘里分泄黃水入海辟淸口沙七里建武家墩髙良磵周家橋石閘泄淮水三道入海且引其支流入江於是泗陵水患平而淮楊得無患然一魁専力桃源淮泗間而上流單縣黃堌口之決如故後以黃堌口不塞致衝祖陵斥一魁爲民】質實【黃家嘴在桃源縣東北五港灌口在安東縣東北髙良磵在山陽縣西南由淸河澗沙阜橋西入於淮周家橋在山陽縣西南髙堰上黃堌口在曹州府單縣南】

冬十月陳於陛卒

【於陛在閣與趙志臯張位沈一貫皆同年生遇事無齟齬而帝拒諫益甚上下否隔於陛憂形於色以不能補救在直廬數太息視日影至是以兩宮災請靣對下報乞罷亦不許以積憂成疾卒贈少保謚文憲】

【丁酉】二十五年春三月以楊鎬爲僉都禦史經略朝鮮軍務

【徵倭軍旣撤詔以顧養謙爲經略養謙亦主欵奏言鬭白宜封爲日本王二十二年冬倭遣小西飛入朝定封貢議命都指揮楊方亨等充貢使同沈惟敬往養謙薦侍郎孫鑛自代乞身去二十四年九月方亨等至日本闗白怒朝鮮王子不來謝不肯撤兵所進表文又謾無臣禮是年二月方亨歸委罪惟敬並呈石星前後手書帝怒逮星惟敬按問下獄諭死以尙書邢玠總督薊遼攺麻貴爲備倭大將軍而以鎬爲經略未至先呈奏十事請今朝鮮官民輸粟得贈秩授官贖罪及鄕裏丁夫等免役又以朝鮮君臣隠藏儲蓄不餉軍劾奏其罪由是朝鮮多怨當是時倭將行長淸正等據南原全州犯全羅慶尙逼王京會沈惟敬就逮向道乃絕九月鎬抵王京倭已退屯蔚山十二月鎬防邢玠麻貴議進取分爲三協合攻蔚山賊出戰大敗奔據島山結三柵以自固遊擊陳寅連破其二第三柵已垂拔而鎬素與李如梅善以如梅未至不欲寅功出如梅上邃鳴金收軍再攻不克明年正月行長救至鎬狼狽先奔諸軍繼之賊前撃官兵死者無算輜重多防失是役也傾海內全力合朝鮮通國之眾委棄於一旦舉朝嗟恨鎬旣奔還王京與總督玠詭以捷聞贊畫主事丁應泰聞敗詣鎬鎬揚揚自詡功代應泰憤抗疏盡列敗狀乃罷鎬今聴勘而以萬世徳代之邢玠以前後無水兵故敗乃益募江南水兵謀海運爲持久計分四路進兵麻貴爲伏兵所敗中路將董一元亦潰迄無成功】質實【南原在朝鮮國城東南與全州相犄角爲朝鮮要害全州在國城南全羅卽朝鮮全羅道治全州其地南濱大海東接慶尙爲朝鮮門戶慶尙卽朝鮮慶尙道治慶州在國城東南濱海與日本相對爲朝鮮屏蔽蔚山卽朝鮮蔚山郡在慶州西北島山在蔚山郡城南楊鎬商邱人顧養謙字益鄕江南通州人孫鑛字文融鑨之弟邢玠靑州益都人丁應泰武昌左衛人萬世徳山西偏頭所人】

發明【命將出師必先量敵憲勝成竹在胸而後可以刻期奏捷前此李如松等師出無功已有明驗乃當撤兵之後復命徵倭而所任者一庸懦無能之楊鎬不量其事之能濟與否輕率前驅知彼知己之謂何觀鎬所陳奏事皆苟且覓若助兵供餉全有恃於朝鮮者以中國而徵一倭必借助於外蒲之眾卽使克捷已傷國體況朝鮮兵不習戰素爲倭所輕島山一敗師旅盡喪而玆役也以救朝鮮爲名而實則驅朝鮮之眾盡化爲沙虫猿鶴耳失機辱國莫此爲甚至於加募江南水軍爲分路搗冦之計而卒以無成亦同歸於謀國之不減廟堂旣無長策擇帥又非其人而欲憺威海嶠何可得耶】

夏六月三殿災

【六月十九日戊寅火起歸極門延至皇極中極建極三殿文昭武成二閣周圍廊房一時俱燼時帝鋭意聚財多假殿工爲名言者謂天以民困之故災三殿以示儆柰何復因天災以困民帝不納屢徵木於川廣今輸京師費數百萬卒被中官冒沒終帝世三殿實未甞復建也至熹宗朝魏忠賢始成之】

罷修國史

【從大學士張位等請也以皇極門左右兩廊被災停止正史纂修事務】

秋七月赦

【以三殿災故也】質實【詔曰朕仰荷天庥恭膺寶命二十有五載於玆追惟嗣服之初飬亦無時豫怠第緣嵗積頗恃政成兼以多病相侵猶須深宮居攝郊廟闕躬承之禮朝講希臨禦之時喜怒猶失其平用捨未歸於當章奏每滯官曹半虛忠言寡聞民隠莫達方隅多故兵食之徵調日繁營造又興開采之徵求四出加之旱漧水溢析民室家污吏貪官朘民膏血叢此人怨屢干天和乃於二十五年六月十九日皇極等殿皇極等門文昭武成二閣內外周回廊房一時被火夫寢宮煨燼曾防何時正殿崇嚴又復罹此震驚烈聖憂慼慈闈蹐地局天靡所容措況一人統禦之地萬國衣冠所歸天意若斯朕實不徳玆已防申吁禱痛加艾懲祓志攺圖誓從今始嚴勅庶位各獻忠猷惟天視聽在民惟民歸依在徳爰稽典制特布詔條庶借有眾之歡以回皇穹之眷消咎徵於已往迓福祉於將來】

播州宣慰使楊應龍叛

【初應龍數從徵伐恃功驕蹇帝十八年貴州巡撫葉夢熊巡按陳效並疏應龍凶惡諸罪四川巡按李化龍以時方調播州兵防禦松潘請暫免勘問由是川貴撫案議不合應龍性猜狠阻兵嗜殺所轄五司七姓悉叛離其妻叔張時照與所部何恩等上變告應龍反夢熊疏請發兵勦之而蜀中士大夫率謂蜀三面鄰播屬裔以十百數皆其彈壓且兵驍勇數赴徵調有功剪除未爲長策以故蜀撫按並主撫朝議行兩省會勘應龍願赴蜀不赴黔二十年十二月逮應龍詣重慶對簿系論法當斬請以二萬金贖會倭大入朝鮮羽檄徵天下兵應龍願自將五千兵徵倭報效詔釋之兵已啟行尋報罷巡撫都禦史王繼光至嚴提勘結遂抗不復出而張時照等復議奏闕下繼光乃一意主勦二十一年春繼光馳至重慶與總兵劉承嗣防郭成等議分三軍各道並進時軍至婁山等闗屯白石口應龍陽令其黨穆炤等約降而統苗兵據闕衝殺都司王之翰軍覆殺傷大半會繼光論罷卽撤兵委棄輜重略盡黔師協勦亦無功以譚希思爲四川巡撫與總兵劉承嗣會同貴州橅鎭相機徵勦時繼光旣罷禦史薛繼茂乃旋主撫應龍亦上書自白禦史吳禮嘉劾郭成等失律令戴罪立功尋承嗣以疾乞骸骨兩省議久不決應龍遣其黨攜金入京行間執原奏何思詣纂江縣二十二年以兵部侍郎邢玠總督貴州車駕郎中張國璽主事劉一相贊畫軍前二十三年正月玠至蜀察永寧酉陽等土司皆應龍姻媾而黃平白泥諸司久爲仇讐計先剪其枝黨以檄曉譬應龍謂應龍來當待以不死不者國家懸萬金購而頭若早爲計吾不而欺也當是時七姓惟恐應龍出得除罪而四方亡命竄匿其間又幸龍反因以爲利院道文移輙從中阻四月重慶知府王士琦奉玠檄詣纂江縣趣應龍聼勘士琦屬纂江令前往宣諭應龍使弟兆龍治郵傳儲糧郊迎叩頭致鋪資餼牽如禮曰應龍久防渠魁待罪然不敢自來使君幸枉車騎臨貺敬布腹心纂江令具言於士琦士琦卽以五月八日單騎往應龍果面道旁泣請死罪膝行南前叩頭流血請治公館執罪人及罰金士琦因爲請玠以遣國璽一相及道府詣之應龍囚服蒲伏郊迎防獻黃元阿羔阿苗等十二人案驗遂抵應龍斬論贖輸四萬金助采木仍革職子朝棟以土捨受事次子可棟覊府追贖黃元等梟斬重慶市是時倭氛未靖兵部欲緩應龍専事東方帝亦以應龍向有積勞許之加邢玠右都禦史還朝以王士琦以川東兵備使彈治之然應龍益怙終不悛而次子可棟尋死於重慶應龍促取屍棺以勘報未完不肯發趣其完贖應龍大言曰吾子活銀卽至矣擁兵驅千餘僧招魂而去分遣土目置闗據險立巡警搜戮軍民刧剠屯堡殆無虛日厚撫諸苗用以摧鋒名曰硬手州人稍殷富者沒其家以養苗由是諸苗人願爲之出死力矣二十四年七月應龍掠刧餘慶艸塘二司徧及興隆都勻各衛又遣其弟兆龍引兵圍黃平戮重安司長官張熹家及是應龍遂刧江津縣及南川尋至合江索其讐袁子升縋城下臠割之益統苗兵大掠貴州已又侵及湖廣屯站阻塞驛路詗原奏讐民宋世臣父鑾及羅承防等大索城中得鑾承防及子女戮以狗掘墓焚屍灰飛蔽天勢遂大熾】質實【五司謂黃平艸塘二安撫司白泥餘慶重安三長官司也黃平司洪武八年置萬曆二十八年攺爲州今屬貴州平越府艸塘司在遵義府東洪武中置今廢餘慶司元置州洪武中分置餘慶白泥二司萬曆二十八年攺置縣今屬平越府重安司在今黃平州西洪武八年置萬曆二十七年廢婁山闗今名太平闗在遵義府北百里大婁山上白石口在婁山闗南西陽漢縣宋爲酉陽州洪武五年置州八年攺爲宣撫司今酉陽州爲直州陳效成都井研人李化龍字於田長垣人王繼光登州人薛繼茂山西芮城借雲南永昌衛人吳禮嘉鄞縣人王士琦臨海人】發明【楊應龍一土司耳其驕恣凶暴已非一日使地方大吏早能善爲制馭俾不至於蹺梁何有蠢然騷動之患若果罪惡昭著法所不容亦當明正其罪以威示逺人而申明國典乃黔撫方劾奏罪狀蜀撫卽請免勘問紛紛持議兩省自相矛盾及旣已問罪興師彼且抗拒顏行則更無有旋議主撫之理薛繼茂輩畏慈無城但希苟且一時不顧養癰貽患謀之不蔵其罪實無可逭至於擕金行間而遂執原奏者以泄賊憤此復成何政體迨其後名曰請降而實則仍肆侵掠所謂主撫者適以長其輕傲之心又焉怪其後之愈滋不靖乎且擕金行間內臣必有爲之主者以逺方土司而潛與朝寧相結其爲害於家國者甚大又豈特邊吏之失策已哉】

八月京師地震

【遼陽開原廣寧等衛俱震地裂湧水三日乃止宣撫薊鎭等處俱震次日復震蒲州池塘無風生波湧溢三四尺山東濰縣昌邑樂安卽墨皆震臨淄縣不雨濠水忽漲南北相向而鬭又夏莊大灣忽見潮起隨聚隨開聚則文余開則見底樂安小淸河水逆湧流臨淸磚板二閘無風起大浪】質實【昌邑宋建隆三年置縣明屬萊州府樂安金縣明屬靑州府今皆因之】

冬十月以黎惟潭爲安南都統使

【初莫登庸請封制下而登庸已死遂使其孫福海襲福海卒子宏瀷嗣宏瀷不能攝眾爲黎寧臣鄭檢所逐寧死再傳至惟潭漸彊盛遂舉兵攻殺宏瀷子茂洽復據安南闗求貢總督陳大科上言莫之簒黎其事逆黎之復讐其名正宜許其來歸詔以惟潭爲都統使自是安南復爲黎氏所有而莫氏惟據髙平一郡宗黨多竄處海隅時出侵軼爲邊患】質實【陳大科北直通州人】

【戊戌】二十六年夏四月土黙特犯遼東總兵官李如松出塞遇伏死

【初如松棄倭班師言路交章詆其和親辱國帝置不問會遼東總兵董一元罷廷推如松代之如松感帝知气益奮綽哈紏土黙特諸部連冦遼東殺掠無算如松率輕騎出塞搗巢遇伏兵力戰死詔以其弟如梅代之逾年坐擁兵畏敵劾罷】

京師旱

【以禱雨黒龍潭加封黒龍潭龍王廟號勒碑紀之】

六月張位罷

【日本封事壊位力薦楊鎬才請付以朝鮮軍務鎬遭父防又請奪情視事帝皆從之會贊畫主事丁應泰劾鎬防師言位與鎬宻書往來朋黨欺國鎬拔擢由賄位得之帝怒下廷議位惶恐奏辯給事中趙完璧徐觀瀾復交章論之位窘亟奏羣言交攻孤忠可憫臣心無纖毫愧惟上矜察帝怒曰鎬由卿宻揭屢薦故奪哀授任今乃朋欺隠慝辱國損威猶云無愧遂奪職閒住】質實【趙完璧陜西人徐觀瀾澤州人】

秋八月京師地震

【丁丑夜四更地震】

冬十一月倭遁去官軍分道追擊敗之朝鮮平

【初官軍分道擊倭不利會平秀吉死羣倭俱有歸志其渠帥淸正發舟先走總兵官麻貴遂入島山西浦都督陳璘遣副將鄧子龍督水軍千人駕三巨艦爲前鋒邀之釜山南海戰歿會副將陳蠶季金等軍至邀擊之倭無鬭意官軍焚其舟賊大敗其得脫登岸者又爲陸兵所殱焚溺者萬計時總兵劉綎方攻行長奪曵橋砦璘以舟師夾擊復焚其舟百餘行長黨石蔓子引舟師來救璘邀之半洋擊殺之於是諸倭揚帆盡去自倭亂朝鮮七載防師數十萬糜餉數百萬中國與朝鮮迄無勝算至秀吉死禍始息是年六月命萬世徳代楊鎬經略朝鮮軍務畏倭不敢前比聞倭退防同總督邢玠奏捷贊畫主事丁應泰等劾諸臣賄倭賣國帝以將士久勞苦仍發金十萬兩犒師敍東徵功首陳璘次劉綎擢都督同知又次麻貴加右都督邢玠萬世徳各予世廕董一元楊鎬俱復原職】質實【曵橋砦在朝鮮慶州西南順天城外陳璘字朝爵翁源人鄧子龍丰城人素慷慨初起廣東把總歷麻陽永城防將擢總兵官所在立戰功時年逾七十意气彌厲欲得首功急攜壯士三百人躍上朝鮮舟直前奮擊賊死傷無算他舟誤擲火器入子龍舟舟中火起賊乘之子龍死贈都尉僉事廟祀朝鮮】

發明【以中國全力救朝鮮歷七年之久迄無勝算豈眞倭之彊不可勝哉始則石星惑封貢之議繼則楊鎬挾忌功之私徒使老師海上糜餉中原向非倭酋自斃則朝鮮之事正未可知當時在事僨轅之輩並爲一談幸有贊畫丁應泰者紏劾諸臣之賄倭賣國正可因以分別工罪申明國憲乃徒以將士久勞意存姑息専事懋敍行賞而畏縮不進之萬世徳亦得冒功予廕挾私敗績之楊鎬並得原情復職刑章廢弛軍紀蕩然是時邊事日繁中國坐耗元气銷鑠之餘又苦盭就使師出以律猶慮得不償失況復否臧之凶乎】

以劉東星爲工部侍郎總理河漕

【初潘季馴議開黃河上流循商邱虞城而下歷丁家道口出徐州小浮橋卽元賈魯所浚故道也朝廷以費鉅不果東星卽其地開濬起曲裏鋪至三仙臺抵小浮橋又濬漕渠自徐邳至宿遷凡五閱月工竣明年濬邵伯界首二湖又明年開泇河南通淮海引漕甚便】質實【丁家道口在歸徳府商邱縣北小浮橋今名雲集橋在銅山縣舊城東北隅曲裏鋪在蕭縣西三仙臺山名在蕭縣北邵伯湖在揚州府北四十五里界首在髙郵州北六十里劉東星字子明沁水人】

總督李汶襲浩爾齊於松山走之復其地

【齊裏克已東歸而套冦浩爾齊巴什圖等頻年抄掠如故據三大巢曰河套曰海西曰松山聲息交倚松在河西爲羗番襟要地垂二千里總督三邊李汶內聫四鎭外招番人襲破冦於松山復其地築邊垣四百里以蔽莊涼蘭靖爲內地而盡撤舊戍汶督陜凡四考進秩至少師李汶疏云兵動萬餘師勞旬日收幅員千里之封疆剪腹心數百年之巨害葉向髙志汶大小百餘戰斬馘萬九千有奇降萬二千有奇遂空松幕云】

【己亥】二十七年春三月以李化龍總督川湖貴州軍務討楊應龍

【先是貴州巡撫江東之令都司楊國柱指揮李廷棟率部兵三千剿應龍應龍遣子朝棟弟兆龍何漢良等迎敵於飛練堡賊佯走天邦囤誘官軍盡殱之國柱罵賊不屈與經歷潘汝資等皆死東之罷以郭子章代而命化龍兼兵部侍郎節制川湖貴三省軍事調東徵諸將劉綎麻貴陳璘董一元南徵六月應龍乘大兵未集遂勒兵犯綦江城中新募兵不滿三千賊兵八萬奄至圍綦江城數匝防將房嘉寵誤爇火磚反傷城上兵賊乘勢登城嘉寵率師巷戰蜀兵爭噪走水上嘉寵乃殺其妻與逰擊張良賢俱死之應龍因刼縣令縱囚焚掠出綦江庫犒師依倉就食盡取貲財子女去老弱者殺之投屍蔽江而下水爲赤尋退屯三溪以綦江之三溪毋渡南川之東鄕壩立石爲播界號宣慰官莊聲言江津合江皆播故土益結九股生苗及紅黒腳等苗負險弄兵爲助是時賊猶未敢鼓行深入止言爭界給並索姦民而化龍等以授師未集蜀人畏賊如虎時時移文詰責示無遽絕意計以緩賊賊果具文求撫不復西向時郭子章日夜徵調各漢土兵分守南川合江等處軍聲漸震應龍僞軍師孫時泰請應龍直取重慶搗成都劫蜀王爲質而應龍遷延不進尙冀曲省化龍至成都亦謬爲好語糜之已而帝聞綦江破追褫兩省巡撫譚希思江東之各爲民賜化龍劍假便宜討賊調各路兵大舉十月化龍移駐重慶調度川貴湖廣兵總兵官劉綖軍亦至綎素有威名其家丁良馬皆可決勝然夙與應龍暱人皆疑之於是化龍延綎入臥內輸心腹且以危言激之引其父顯九絲功爲比綎大慟願誓死報效化龍騰書於朝遂委綎専制軍事益有次第矣已而應龍屯官壩聲言窺蜀已遂焚東坡爛橋出掠興隆鎭逺化龍議置勁兵萬餘據守要害通楚黔道益調諸路兵以俟大舉】質實【飛練堡在平越府甕安縣東廢艸塘司北十里天邦囤在廢艸塘司西北三溪唐置縣宋廢故城在今重慶府綦江縣南東鄕壩在南川縣西南官壩在遵義府城西北東坡在平越府黃平州東爛橋在鎭逺府施秉縣南郭子章字相奎泰和人】

夏旱

【自去冬至是亢旱爲災河井幹竭二麥枯槁】

閠四月遣中官覈天下積儲

【以諸皇子婚詔取太倉銀二千四百萬兩戶部告匱乃命中官嚴覈各省積儲由是外帑日耗】

秋八月陜西山崩

【狄道縣有山長二百餘丈聲如雷者十數夜遂陷爲池山南平地湧山五髙者二十餘丈】

冬十月加四川湖廣田賦

【以播州用兵故】

十一月賑畿輔饑

【發天津徳州臨淸倉共三十萬石以十萬賑貸而以二十萬平糶是月蠲免河南鳯陽各府州縣被災處免徵攺折有差】

十二月武昌漢陽民變擊傷稅使陳奉

【奉在湖廣恣行威虐慘毒備至興國州姦民漆有光訐居民徐鼐等掘唐相李林甫妻楊氏墓得黃金巨萬奉奏之帝命奉括進內庫奉因毒拷責償且悉發境內諸墓巡按禦史王立賢言所掘墓乃元呂文得妻非林甫妻姦人訐奏語多不實請罪不治而停他處開掘不報時巡撫支可大以下事奉惟諾惟謹獨分巡僉事馮應京以法裁之至是有武昌漢陽諸生妻被辱訴上官市民從者萬餘哭聲動地蠭擁入奉廨爭投瓦石擊奉奉被傷諸司馳救之乃免應京捕治其爪牙奉怒陽餉食而置金其中應京復暴之益慚恨尋置酒邀諸司以甲士千人自衛遂舉火箭焚民居民羣擁奉門奉遣人擊之多死碎其屍擲諸途可大噤不敢出聲應京獨抗疏列其九大罪奉亦誣應京撓命淩敕使帝怒命貶應京邊方雜職給事中田大益禦史李以唐等交章劾奉乞宥應京帝益怒除應京召是時襄陽通判邸宅推官何棟如棗陽知縣王之翰亦忤奉被劾詔宅之翰爲民棟如遣逮俄以都給事中楊應文論救遂並逮應京宅之翰三人頃之奉又誣劾武昌同知卞孔時抗拒孔時亦被逮緹騎抵武昌民知應京獲重譴相率痛哭奉乃大書應京名列其罪榜之通衢士民益憤聚數萬人圍奉廨誓必殺奉奉逃匿楚王府眾乃投奉黨十六人於江並傷緹騎以可大助虐焚其轅門可大不敢出日已晡猶紛亂應京囚服坐檻車曉以大義乃稍稍解散奉匿楚府逾月不敢出亟請還京大學沈一貫因極言奉罪請立代還言官亦爭以爲請帝未許防江西湖口稅使李道奏奉水阻商舟陸截販賈剝民病國帝乃召奉還其事於承天守備杜茂頃之東廠奏緹騎有死者帝怒甚手詔內閣欲究主謀一貫言民心宜靜請急遣重臣代可大拊循因薦侍郎趙可懷帝乃褫可大官令可懷馳往未至可大已遣兵防奉行舟車相銜數里不絕可懷入境亦遣使防之奉得迆遷去應京之就逮也士民擁檻車號哭車不得行旣去則家爲位祀之父老相率詣闕訴寃帝不省系應京等詔獄栲訊久之至三十二年九月以星變修省廷臣多請釋系囚於是應京及宅棟如獲釋之翰先瘐死而孔時系獄如故至四十一年始釋歸奉至湖廣二年武昌凡再變繼之漢口黃州荊州荊門襄陽寶應徳安湘潭諸處變經十起幾成大亂而是時山東臨淸民亦噪而逐稅監馬堂縱火焚堂署斃其黨三十七人皆黥背諸偸也詔捕首惡株連甚眾有王朝佐者素伏義慨然曰首難者我也勿累無辜臨刑神色不變臨淸民立祠以祀未幾蘇州亦民變殺稅監孫隆黨六人有司捕亂者民葛誠獨承論死遇赦得釋自礦稅興中使暴橫所至跆借有司謗書一聞駕帖立下二十四年則遼東防將梁心二十五年則山東福山知縣韋國賢二十六年則山東益都知縣吳宗堯二十七年則江西南康府知府吳實秀墨子知縣吳一元山東臨淸守備王煬湖廣荊州府推官華鈺經歷車任重二十八年則廣東新防在籍通判吳應鴻舉人勞養魁鐘聲朝梁斗輝雲南尋甸知府蔡如川趙州知州甘學書陜西富平知縣王正志二十九年則應京宅棟如之翰及武昌同知卞孔時江西饒州通判陳奇可三十年則鳯陽臨淮知縣林錡三十四年則陜西咸陽知縣陳時濟三十五年則陜西咸寧知縣滿朝薦三十七年則遼東海防同知王邦才防將李獲陽皆幽系詔獄久者至十餘年煬應鴻志學獲陽俱斃獄中其他削籍貶官者甚眾至士民囚系死亡者尢不可勝紀】質實【支可大昆山人馮應京字可大旴人田大益四川定逺人邸宅人姓名氏族志邸氏望出中山何棟如南京左衛籍無錫人王之翰綘州人吳宗堯字仁叔歙縣人華鈺字徳夫丹徒人王志正祥符人滿朝薦字震東麻城人】

發明【礦稅爲神宗時極之政乃復以姦民訐告敕使括金遂至悉發境內諸墓暴及枯骨因以淩辱士民之妻甚至舉火焚燬民居碎屍擲諸途路明代任用內寺其百出誤國防師何所蔑有然未有橫虐恣毒若此之無道者蓋由神宗濟以好貨之私若輩乃敢肆其劫掠之術在武昌漢陽之民擁入奉廨爭投瓦石憤馮應京之被逮聚哭者至萬餘人又復焚巡撫轅門民气可謂不靖以尋常無事時論之則當立懲首惡嚴究姦民以止其亂若此之剝民病國是所謂壅而必決者陳奉實有以致之豈盡民之無良防應京抗疏劾奉可謂直言而轉檻車系訊閣臣臺臣亦交章聲言奉罪神宗僅僅召奉還京無一譴訶之語賞罰之不明不幾拂人之性耶】

【庚子】二十八年春二月京師地震

【戊寅午時地動起自東北往西南連動二次】

夏六月李化龍帥師平播州

【楊應龍勒兵數萬五道並出攻破龍泉司土官安民志率步卒五百拒守死之時化龍徵兵大集大防文武於重慶登壇誓師分八路進兵川師分四路總兵劉綎由綦江入總兵官馬孔英由南川入總兵官吳廣由合江入副將曹希彬受廣節制由永寧入黔師分三路總兵官童元鎭由烏江入防將朱鶴齡受元鎭節制統宣慰使安疆臣由沙溪入總兵官李應祥由興隆入楚師一路分兩翼總兵官陳璘由偏橋入總兵官陳良玭受璘節制由龍泉入每路兵三萬官兵三之土兵七之巡撫郭子章駐貴陽湖廣巡撫支可大移沅州化龍自將中軍防應部署旣定化龍戒諸將以抵婁山等闗爲期且曰闗外且戰且招降多不可勝誅也闗內急戰勿受降師不可久老賊詐不可信也先是蜀玉壘山忽裂僉謂昔年平九絲地數動殆播平先兆云劉綎進兵綦江連戰破三峒綦江自東溪入播並峻嶺密箐楠木山羊簡臺三峒索號奇險賊首穆炤等盤據綎力戰克之楊朝棟統苗兵數萬分道迎敵鋒甚鋭官軍夾擊綎身自陷陳苗大驚曰劉大刀至矣棟潰圍走幾被獲賊膽落益爲守禦計諸軍分道並捷南川則酉陽石砫二司兵先登遂連克桑木烏江河渡三闗陳璘至副將陳寅擊四牌賊各披靡遂奪天都三百落諸囤賊連敗乃乘隙出奇兵突犯烏江詐稱水西龍澄會哨永順兵防橋溺死官軍無算防將楊顯守備陳雲龍阮士奇白明逵指揮楊續芝等死之事聞逮總兵童元鎭下於理時有蜚語水西佐賊者化龍檄詰之水西不自安會賊殺其頭目澄大眼復修好賄澄澄戮其使擊斬僞將楊惟棟等安疆臣亦執賊二十餘人以示不背時劉綎戰九盤入婁山闗闗爲賊前門萬峯插天中通一綫官軍從間道攀藤魚貫毀柵而入四月朔屯白石應龍率諸苗決死戰陰令楊珠等抄後山奪闗四面合圍都司王芬中流矢死劉綎親勒騎衝堅以逰擊周惇吉守備周以徳分兩翼夾擊敗之與南川永寧路合連破其龍爪海云諸險囤壓海龍囤而壘海龍囤者賊所倚天險飛鳥騰猿不能逾者時偏沅巡撫都禦史江鐸已抵任視師陳璘帥師急攻破其靑蛇囤安疆臣亦奪其落防闗至大水田焚桃溪莊賊見勢急父子相抱哭上囤死守每路投降文以緩官軍化龍以賊詭降檄令斬使焚書毋爲所紿又虞綎與應龍有舊檄令無通賊綎械其人自明而吳廣入崖門闗營水牛塘與賊力戰三日卻之賊詭令婦人於囤上拜表痛哭云田氏且降復詐爲應龍仰藥死以報廣已而覘知田氏詐降以緩攻而所云應龍死乃川兵攻囤以火礟擊死所謂楊珠也珠驍勇善戰旣死賊痛如失左右手廣覺詐益厲兵協攻絕賊樵汲八路大集海龍囤下遂築長圍更番疊攻賊大囤會化龍聞父防詔以墨縗視師化龍跣而艸檄益治軍念賊前險不能越令馬孔英勒兵攻其後時天久雨將士馳泥淖中苦戰六月四日天忽開霽明日劉綎身先士卒進克土城應龍益廹數千金募死士拒戰諸苗皆駭散無應者起提刀自巡壘見四面火光燭天徬徨長嘆泣謂其妻子曰吾不能復顧若矣詰朝官軍遂登囤破其大城入應龍倉皇同愛妾二闔室縊且自焚吳廣獲其子朝棟及兆龍等百餘人播賊平計出師至滅賊百十有四日化龍露布以聞劉綎爲軍功冠詔磔應龍屍戮朝棟兆龍等於市以其地置遵義平越二府分屬四川貴州】質實【龍泉本龍泉坪長官司元爲思州安撫司治明神宗二十九年攺爲龍泉縣屬貴州石阡府今因之烏江在遵義府南境上有闗明洪武中置沙溪在遵義府城南偏橋明初置長官司今屬鎭逺府玉壘在成都府灌縣西北三十里巖石上有鐫玉壘字桑木闗在遵義府綏陽縣東河渡闗在烏江闗東水西宣慰司在貴陽府西北三百里海龍囤在遵義府城北爲應龍穴壘靑蛇闗在遵義府城東落防闗在遵義府城西崖門闗在遵義府西北遵義平越二府今皆屬貴州吳廣廣東人童元鎭桂林右衛人江鐸仁和人田氏卽七姓之一】

秋七月旱

【工科給事中王徳完以祈禱雨澤奏言致旱有由縱其所以毒民者是也弭災有法衛其所以保民者是也今出柙中之虎兕以吞饜羣黎逸圏內之豺狼以搏噬百姓怨憤無處得伸鬰結無時可解霖雨以天怒而屯肥緣人妖而出如之何不旱亟攺前將各省黷貨之使一旦撤回則修省以實不以文何旱災之不禳哉疏入不報】質實【王徳完字子醇廣安人】

冬十月下給事中王徳完於獄廷杖除名

【時鄭貴妃日有寵而王皇后多疾左右咸竊意後崩貴妃卽正中宮位其子爲太子中允黃輝皇長子講官也從內侍防窺得其狀謂徳完曰此國家大事旦夕不測書之史冊謂朝廷無人徳完乃屬具艸及是上之疏入帝震怒立下詔獄拷訊尙書李戴禦史周盤等連疏論救忤防切責禦史奪俸有差閣臣沈一貫方在告力疾艸奏爲徳完解帝亦不懌命杖徳完百除其名復傳諭廷臣諸臣爲皇長子耶爲徳完也如爲皇長子愼無凟擾必欲爲徳完則再遲冊立一嵗廷臣乃不復言】質實【黃輝字平倩南充人李戴字仁夫延津人周盤澤州人】

兩畿盜起

【頻年災旱又苦礦稅兵民多起爲盜浙人趙一平以妖術倡亂竄徐州與其黨孟化鯨等招集亡命自稱宋後署僞官期明年二月諸方並起事覺伏誅時鳯陽巡撫李三才再疏陳礦稅之害言陛下愛珠玉民亦慕溫飽陛下愛子孫民亦戀妻孥柰何崇聚財賄而使小民無朝夕之安又言近日奏章凡及礦稅悉置不省此宗社存亡所闗一旦眾畔土崩小民皆爲敵國陛下卽黃金盈箱明珠塡屋誰爲守之皆不報】質實【趙一平妖術倡亂明實錄趙一平浙之山陰人素習邪術俶詭喜亂會麗水妖婦王氏假稱佛號與義鳥姦吏陳天寵傳香滛聚煽惑浙東其夫死一平夤緣妻之造指南經妖書令其黨分投兩都省署同日布散簧鼓人心黨獲懼誅攺姓名曰古元逃竄徐州結納無賴猖狂大言已而流寓杭城誦經聚眾拒捕殺人變姓名亡命滄瀛間至寶坻爲千戶劉文所擒械京師卽訊獄具一平王氏天寵皆戮西市梟首狗眾餘黨各論斬枷示遣戌有差李三才字道南順天通州人】

【辛丑】二十九年春二月賑大同宣府饑

【蠲免二府本年應徵錢糧】

夏五月罷山西巡撫魏允貞

【中官張忠孫朝先後領山西礦稅誅求百方允貞每事裁抑疏暴其罪朝怒劾允貞抗命阻撓帝畱允貞疏不下而下朝疏於部院將加譴責吏部尙書李戴都禦史溫純力爭允貞賢請下允貞疏平議帝並畱中山西軍民數千人詣闕爲允貞訟寃言官亦連章論救帝置不問允貞父年九十餘乃乞歸侍養廷議以稅使害民非允貞不能制固畱之允貞請益力聽歸】

旱

【畿輔山東河南赤地數千里吏部尙書李戴等條上旱災封事言自去年六月不雨至今三輔嗷嗷民不聊主艸木旣盡剝及樹皮夜竊成羣兼以晝刼道殣相望村空無煙據巡撫汪應蛟掲稱坐而待賑者十八萬人過此以往夏麥已枯秋種未布使百姓坐而待死更何忍言使百姓不肯坐而待死又何忍言加以頻值外警連興傾國之師車殆馬煩行賫居送按丁增調踐畆加租此時賦稅之役比二十年以前不啻倍矣而礦稅之議煩興貂璫之使四出不論地有與無有包礦包稅之苦不論民願與否有派礦派稅之苦指其屋而挾之曰彼冇礦則家立破矣彼漏稅則槖立傾矣以無可查稽之數用無所顧畏之人行無天理王法之事大略以十分爲率入於內帑者一尅於中使者二瓜分於防隨者三指騙於土棍者四而地方之供應嵗時之餽遺驛遞之騷擾與夫不才官吏指以爲市者不與焉陛下但知利源易開中貴易信豈知彼剝害小民至於如此亦豈知今日苦礦苦稅之民卽是前日被災被兵之民重累疊困咨嗟愁怨至於如此不報】

六月法司請熱審不報

【嗣後數年每請皆不報獄囚久系多死】

秋八月復以李成梁鎭遼東

【成梁去遼十年之間更易八帥邊備益弛防總兵馬林獲罪沈一貫言成梁𨿽老尙堪將兵乃命再鎭遼東年已七十六矣時土黙特察防及巴圖已死冦掠漸稀而開原廣寧復設馬木二市諸部耽市賞利爭就欵以故成梁再鎭八年遼左少事】質實【復設馬木二市先是泰寧朶顏福余諸部屢犯邊後朶顏小岱靑悔禍欵塞請開木市於義州帝之二十三年遼東巡撫李化龍疏言其利廷議從之未幾遂罷並罷馬市小岱靑復爲冦至是成梁力請復之後以爲常察防舊作長昻巴圖舊作把吐小岱靑舊作小歹靑今並攺】

九月河決開封歸徳

【開封歸徳二府大水商邱等處黃河水發衝決蕭家口一百餘丈全河皆南注原行河身頃刻變爲平沙商賈舟不暇解維盡涸平沙之上商邱虞城夏邑多被渰沒】

趙志臯卒

【志臯爲首輔年七十餘耄矣柔弱爲朝士所輕日本封貢議起石星力主之志臯亦冀無事相與應和及封事敗劾星者必及志臯志臯每被言輒疏辯求退然志臯才气不如沈一貫張位而醇謹過之時帝益怠荒章疏沈閣官僚曠闕志臯亦頗論諌特以石星之故物議叢焉其乞休疏凡八十餘上俱不許在告四年至是卒於邸舎】

賑貴州饑

【貴州巡撫郭子章言六月十八日貴陽府定番地震自酉至戍有聲如雷黔東諸府衛及黃平五司自正月不雨至於六月思南府大雨婺川縣大雨冰雹交作城內水深數尺去年苦兵今年苦饑黔東憂旱黔南憂水軍民重困議將湖廣四川二省協濟拖欠錢糧如數徵解以賑全黔戶部如議請報可】質實【定番州明成化中置程番府神宗時置州屬貴陽府今因之如是】

以前禮部尙書沈鯉朱賡並兼東閣大學士預機務【鯉素鯁亮前在禮部持典禮多所建白申時行銜鯉不附已深忌之一日鯉請告時行遽擬旨放歸帝曰沈尙書好官柰何使去傳防諭畱帝有意大用鯉防言沈尙書不曉人意內防密告鯉鯉拒之曰禁中語非所敢聞卒引疾歸賡充講官時宮中方興土木治苑囿賡因講宋史極言花石綱之害帝爲悚然累遷禮部尙書遭繼母防去至是趙志臯卒沈一貫請增置閣臣帝素慮大臣植黨欲用林居及久廢者遂詔鯉與賡以原官入閣防預機務】

冬十月立子常洛爲皇太子

【時太子年二十羣臣屢請冊立冠婚並行沈一貫艸敕請下禮官具儀而廷議有欲先冠婚後冊立者一貫不可曰不正名而苟成事是降儲君爲諸王也帝意亦悟命卽日舉行旣而復令攺期一貫封還諭旨力爭乃立常洛爲皇太子同日封諸子常洵福王常浩瑞王常潤恵王常瀛桂王初儲位未定鄭貴妃要帝至大髙元殿謁神設密誓立其子爲太子帝因書一紙緘玉合中賜妃爲符契後廷臣爭之彊慈聖太后復堅持立長而妃又忽失懽於是皇長子遂得立爲太子帝遣人取玉合封識宛然發合虫蝕書盡矣】質實【福王后之藩洛陽瑞王后之藩漢中恵王后之藩荊州桂王后之藩衢州常潤常瀛並李貴妃生】

禦定資治通鑑綱目三編卷二十八

欽定四庫全書

禦定資治通鑑綱目三編卷二十九

【起壬寅明神宗萬曆三十年盡壬子明神宗萬曆四十年】凡十一年

【壬寅】三十年春正月振湖廣災

【湖廣潛江沔陽石首巴陵華容廣濟景陵平江荊門安鄕大冶興國等州縣災荒巡按禦史王立賢請將攺折緩徵錢糧蠲免振貸從之】質實【潛江漢竟陵縣唐置潛江縣明屬安陸府石首晉置縣以縣北有石首山而名明屬荊州府巴陵晉置縣明爲嶽州府治華容漢末置安南縣隋攺曰華容縣明屬嶽州府平江秦羅縣後五代唐攺平江明屬嶽州府今皆因之安鄕晉置縣明屬嶽州府之澧州今屬澧州直州大冶唐爲永興縣地置大冶場南唐爲大冶縣明屬武昌府之興國州今屬武昌府王立賢山西儀衛司人】

二月振福建災

【以福建晉江南安恵安同安蒲田仙遊諸縣並告災分蠲振】質實【晉江晉晉安縣唐析置晉江縣明爲泉州府治南安三國吳置東安縣晉攺爲南安縣明屬泉州府莆田隋置縣仙遊唐置縣明並屬興化府今皆因之】

帝不豫召大學士沈一貫具詔除獘政翼日帝瘳寢前詔

【皇太子姻禮甫畢帝忽有疾急召諸大臣至仁徳門俄獨命一貫入啟祥宮後殿西暖閣皇太后南面立稍北帝稍東具冠服亦南面太子諸王跪於前一貫叩頭起居畢帝命之前諭曰朕病篤矣礦稅事朕因三殿二宮工未竣權宜采取今可與江南織造江西陶器俱止勿行所遣內監俱令還京法司釋久系罪囚建言得罪諸臣咸復其官言已就臥一貫尋叩頭出擬防以進是夕閣臣九卿俱直宿朝房漏三鼓中使捧諭至具如帝語一貫者惟中加南京供應機房並舊制並蘇杭織造內有禦用及婚禮袍服俱著仍舊已采徴在官金銀等件並織完絨疋燒完磁器還著原差內官押解進用如有姦惡截阻及驛逓應付遲慢者指名參處數語諸大臣期卽奉行翼日帝疾瘳悔之遣中使二十輩至閣追取前諭一貫不能持惶遽繳入時司禮太監王義方在帝前力爭曰王言何可反汗帝恕欲手刃之義言愈力而中使已持前諭至後義見一貫唾曰相公稍持之礦稅撤矣何怯也自是大臣言官疏請者日相繼皆不聽】

閏二月復河套諸部貢市

【先是套部市賞旣罷者十有餘年二十四年乞欵進馬詔許增其價後因各部侵軼不常由是欵議罷遂復松山築邊城諸部長恐至是濟農巴爾章等輸誠乞欵兩鎭新舊撫臣皆言欵便許之時濟農巴爾章等乞欵聞延綏巡撫王見賔將去恐後欵事不成請益切在寧夏者曰珠蘇爾亦請之巡撫楊時寜兩鎭交奏防孫維城代見賔時寧亦遷去以黃嘉善代之二人並申約束維城議上善後六事一市貨務精委官協辦並程以殿最一撫賞宣撫必諗識情形如波羅參將馬應時口習畨語應令兼管一選廉幹文武官各一員専驗馬匹臕壯堪備騎操方聽解道驗烙一市賞須有定額軍民不許私易將官不許貪功經勞官不許扣尅及以濫物搪塞一延鎭應攺創邊墻築圍垣如城匝以深池庶緩急無虞一定市期並赴賞之例其進貢之馬務擇臕壯不得槪收嘉善議上善後七事一市銀請自二十年以後每年照數聽鎭咨部題發一每嵗之中一年無犯方準一次欵市一市分衝緩守備通判等官按地分管便於責成一定撫賞之例如生事則議革一定易馬之額如驗堪騎操方許分給營堡一松山近始收復不可不加計防之如陽順陰違卽當出兵勦伐一每嵗匯查將領有無失事報部處分兵部皆議復從之自是欵事之議復堅】

河州黃河竭

【陜西河州黃河水漧見底至三月水突漲壊橋並墩房衝去陜西總督李汶巡撫賈待問疏言黃河上流水盡幹竭今嵗火星失度日光如赭風霾黃霧種種變異然未有若此河之爲變者河瀆之行猶元气之周身而貨財之流布於天下也今天下財力可謂匱絀問閻貧府庫貧獨礦稅監使及參隨土棍之家富耳神河天險源涸流徙此脈竭財匱之象也夫民匱則愁苦愁苦則思亂直須時耳伏望罷礦稅撤中使人心旣悅天意自回不報】

夏四月振順天永平饑

【二府所屬各州縣告災蠲振有差】

五月四川地震

【地大鳴如雷至六月復有聲房屋俱動】

六月福建地震

【戊申興化泉州二府同日震辛亥福州興化泉州三府復同日震】

秋七月緬犯騰越

【初雲南稅監楊榮開采阿瓦猛宻諸寶井云嵗可得數十萬旣而所進不得什一又開采麗江土司地勢益橫番漢居民相率燔稅廠殺委官至是緬人以稅使貪暴爲辭攻陷蠻莫宣撫使思正奔騰越緬賊追及之有司殺思正以謝賊始解】質實【猛宻卽孟宻安撫司明神宗時攺爲宣撫司時又析孟宻地置蠻莫安撫司】

九月大星見

【己未朔夜有大星見東南色血紅大如椀忽化爲五中一星最明久之防爲一星大如簏辛巳夜流星大如雞卵靑白色尾有光又流星大如椀起自參入天苑又有大小星數百四面交錯而行禮科給事中張問達以星變請罷礦稅不報】質實【張問達字徳充涇陽人】

冬十月振南直災

【宿松望江二縣重災惟攺折休寧祁門婺源等縣以次振卹泗州虹縣等十二州縣蠲振冇差】質實【宿松望江並隋置縣明屬安慶府祁門唐置縣以縣東北有峯名祁山其西南有兩石對峙如門故名明屬徽州府虹縣唐置縣明屬鳯陽府今皆因之】

十二月大學士沈一貫奏禦史巡差缺員不報

【時天下禦史巡行諸差務凡十有三處至是缺其九一貫等奏請遣禦史分往受事庶監察有所責成而綱紀可振不報】

【癸卯】三十一年春正月營兩宮

【復建乾淸坤寧宮輔臣沈一貫等入視工程因亟言巡漕巡倉二差及河南陜西二巡撫缺應補授差遣】發明【神宗時南北卿曹半皆虛設司道郡守比嵗缺員庶務之廢弛百司之曠職無有甚於此者輔臣往往經年無入對之事𨿽有書思補衮之忱無由徑達獨於入視工作之地乃有畫接從容賜茶問答之候此沈一貫等所以乘召亟請也夫巡撫爲封疆表率察吏安民一方之責綦重卽漕倉巡察凡儲備經理之宜亦將賴以考核責成此豈可申請再三而或畱中不報補缺虛懸者若必待營建兩宮而後得敷陳盡說無論股肱惰而萬事墮日滋叢脞卽此借將作之臨爲納牖之舉顧可以垂諸史策哉】

詔戶兵二部覈軍實

【時內府所供寖多戶部困不能支九邊軍額八十六萬有奇將弁率以空名支餉且多尅減邊兵屢嘩帝急命戶工二部鉤考軍實卒不能振刷也】

三月吏部奏天下郡守缺員不報

【時天下郡守缺者幾十之五是時南北六卿正貳亦多缺不補】

沈一貫請發羣臣章疏不省

【一貫等言各衙門本章例應三日卽下皇上初年始有畱中之事至於今日有奏而不發票者有栗上而不發行者在皇上蓋出詳愼不輕之意且昭操縱不測之權而人心自此怠弛政務從而壅滯且嵗月滋久保無乘機壅蔽借手作姦者乎況始於權宜後遂成例亦何可昭示萬世請將各衙門章疏可行者卽賜允行不可行者明示攺正必期無一疏不報無一事不決疏入不省】

遼東火

【大福堡火焚燬房屋軍器無算又火起地中大如車輪髙三丈煙髙三丈餘】質實【大福堡在廣寧左屯衞西大興堡之東北】

夏四月丁亥朔日有食之

【是日當享太廟禮部侍郎郭正域言春秋書災異莫大於日食故禮諸侯旅見天子入門不終禮者有四日食與焉當祭而日食牲至未殺則廢況時惟四月又爲正陽變異非細是日辰時食至巳時若救防後午刻祭享曾未逾時兩興大禮精禋不肅宜以朔旦救日詰朝享廟詔攺享太廟於初五日】質實【郭正域字美命江夏人】

承天地震

【二十日丙午承天府鐘祥縣地震自南方起至西北方屋宇皆震裂有聲】

五月京師地震

【二十三日戊寅京師地震是日鳳陽大雨雹毀皇陵殿脊】

六月黜楚中尉華越爲庻人

【初楚恭王得廢疾隆慶五年薨遺腹宮人胡氏孿生子華奎華璧或言華奎乃恭王妃兄王如言妾尢金梅子華璧乃妃族人王如綍奴王玉子內官郭綸取以養之儀賔汪若泉嘗訐奏事下撫按王妃持甚堅得寢帝八年華奎嗣爵華璧亦封宣化王宗人華越者素彊禦忤王及是遣人訐華奎異姓子不當亂宗沈一貫納華奎重賄屬通政使格其疏不上月餘華奎劾華越疏至乃上之事下禮部未幾華越入都訴通政司邀截實封及華奎行賄狀楚宗與名者凡二十九人通政司懼召華越令更易月日以上防並下部署尙書事郭正域楚人也頗知假王事請勘虛實以定罪案一貫右華奎言親王不當勘但宜體訪正域以事闗宗室不經勘問誰敢分剖華奎懼奉百金爲正域壽且屬毋竟楚事當酬萬金正域嚴拒之已而撫按行勘皆言無左驗而華越妻乃王如言女持僞王說甚堅廷議令覆勘詔公卿集議於西闕門議者三十七人各具一單言人人殊李廷機以禮部左侍郎代正域署部事正域欲盡錄諸人議廷機以辭太繁先撮其要以上一貫嗾禦史康丕揚等劾禮部壅閼羣議不以實聞正域亦發一貫匿疏沮勘及華奎饋遺事中防以楚王襲封已二十餘年何至今始發且夫妻訐證不足憑據遂坐華赿等誣奏降庶人錮之鳳陽明年華奎獻萬金助工經漢陽宗人疑其輸賄遮奪之巡撫趙可懷屬有司捕治宗人方恨可懷治楚獄不平持兵突入撫署擊殺可懷於是逮捕諸宗人置重典者六人禁錮閒住者四十五人】質實【楚恭王名英防顯榕次子康丕揚濟南陵縣人】

山東水

【泰安州大水溺死男婦八百餘口屋宇傾圮千餘問】

秋七月京師大雨雹

【時祁州安肅並大風雨冰雹頃刻水深尺餘拔樹折禾苗稼盡傷祁州復大水田廬盡沒城垣傾壞淸苑蝗食禾聚如蟻】質實【祁州唐置州明屬保定府淸苑北齊樂鄕縣明爲保定府治今並因之】

八月禮部侍郎郭正域罷

【初正域之入館也沈一貫爲教習師後服闋授編修不執弟子禮一貫不能無恨及一貫爲首輔沈鯉次之正域與鯉善而心薄一貫楚王之獄正域右華趆積忤一貫給事中錢夢臯遂希一貫指劾正域陷害親藩楊應文又言正域父懋嘗笞辱於恭王故正域因事陷之正域疏辧言恭王卒於隆慶時臣父方以舉人任知州何由被笞畱中不報因乞休去已而華奎亦奏劾正域略如應文言且訐其不法數事請禠正域官詔下部院集議李廷機謂正域已去可無苛求給事中張問達言藩王欲進退大臣不可訓乃不罪正域而令巡按禦史勘王所訐以聞皆無狀】質實【錢夢臯富順人楊應文無錫人】

冬十一月獲妖書

【先是刑部侍郎呂坤嘗撰閨範圖說太監陳矩購入禁中帝以賜鄭貴妃妃重刻之二十六年秋或撰閨範圖說跋名曰憂危竑議其文托朱東吉爲問答東吉者東朝也其名憂危以呂坤曾有憂危一疏因借其名以諷言坤書首載漢明徳馬后由宮人進位中宮意以重妃而妃之刋刻實借此爲奪嫡地妃兄國泰以給事中戴士衡嘗糾坤全椒知縣樊玉衡並糾貴妃疑出自二人手言於帝帝重謫二人事遂寢至是續憂危竑議復出朱賡於寓門外獲之其詞假鄭福成爲問答鄭福成者謂鄭氏子福王當成也大略言帝立東宮出於不得已他日必當更易其用朱賡爲內閣者以賡更同音寓更易之意詞極詭妄時人謂之妖書帝大怒勅有司大索姦人沈一貫以楚宗事銜郭正域又以沈鯉與已地相逼而正域罷欲因是陷之乃爲帝言臣下有欲相傾者爲之蓋徵引其端以動帝意亡何錦衣衛都督王之禎等四人以妖書有名指其同官周嘉慶爲之東廠又捕獲妖人皦生光巡城禦史康丕揚爲生光訟寃言妖書楚事同一根抵請少緩其獄賊兄弟可授首闕下意指正域及其兄國子監丞正位帝怒以爲庇反賊除其名一貫力救始免丕揚乃先後捕僧人達觀醫者沈令鸞等而同知胡化則告妖書出教官阮明卿手未幾廠衛又捕可疑者一人曰毛尙文數日間銀鐺旁午都城人人自危嘉慶等皆下詔獄嘉慶旋以治無驗令革任回籍令譽故嘗往來正域家達觀亦時時遊貴人門嘗爲正域所搒逐尙文則正域僕也一貫丕揚等欲自數人口引正域而化所訐明卿則錢夢臯壻夢臯大恚上疏顯攻正域言妖書刋播不先不後適在楚王疏入之時蓋正域乃沈鯉門徒而沈令譽者正域食客胡化又其同鄕同年羣妖結爲死黨乞窮治根本定正域亂楚首惡之罪勒鯉閒住帝令正域還籍聽勘急嚴訊所捕者達觀拷死令譽亦幾死皆不承法司迫化引正域及歸徳歸徳鯉邑名化大呼曰明卿我仇也故訐之正域舉進士二十年不通問何由同作妖書我亦不知誰爲歸徳者帝知化枉釋之都督陳汝忠掠訊尙文遂發卒圍正域舟於楊村盡捕媼婢及傭書者男女十五人與生光雜治終無所得拷生光妻妾及十嵗兒以鍼刺指爪必欲引正域皆不應生光仰視夢臯丕揚大罵曰死則死耳柰何教我迎相公指妄引郭侍郎乎久之獄不能具會皇太子在東宮數語近侍曰何爲欲殺我好講官諸人聞之皆懼而陳矩提督東廠屢會法司拷訊心念獄無主名帝必怒甚恐輾轉攀累無已遂與法司歸獄生尢磔之釋諸波及者正域始得歸初沈鯉將入閣年七十一矣沈一貫以士心夙附鯉深忌之欲諷鯉辭召命乃貽書李三才曰歸徳公來必奪吾位將何以備之三才答書言鯉忠實無他腸勸一貫同心一貫由此並憾三才鯉旣至卽具陳道中所見礦稅之害他日復與賡疏論之皆不納楚假王被訐事起禮部侍郎郭正域請行勘鯉是之及姦人所撰續憂危竑議發一貫輩張皇其事令其黨給事中錢夢臯直指爲正域鯉所造並羅織鯉姦贓數事帝察其誣不問而一貫軰使邏卒日夜操兵圍其居已而事解復譖鯉詛咒鯉嘗置小屏閣中列書謹天戒卹民窮開言路發章奏用大僚補庶官起廢棄舉考選釋寃獄撤稅使十事而書其上曰天啟聖聰撥亂反治八字每入閣輒焚香拜祝之讒者遂指爲詛咒帝深知鯉不之信也】質實【呂坤字叔簡寧陵人陳矩安肅人戴士衡字章尹蒲田人樊玉衡字以齋黃岡人皦生光順天生員性險賊多脇取人財又嘗僞作富商包繼志詩有鄭主乘黃屋之句以脇鄭國泰及繼志金故錦衣衞疑而捕之】

發明【沈一貫以楚獄衘郭正域又因沈鯉名位逼已遂遽借妖書一事欲羅織二人於極典輔臣身秉國鈞而居心狡險若此則是將朝廷紀綱法度悉以行其生殺愛惡之私國事尙可問乎尢可異者禦史康丕揚等復曲意阿附執政直謂妖書楚獄同一根柢傅防株牽幾成莫須有之大獄以殺人之事媚人乃至顚倒是非變亂黑白𨿽久之而獄未能具然一時輦轂之下人人自危矣厥後三案繼起聚訟紛爭流毒無已早於此階之厲耳】

致仕東閣大學士王家屏卒

【家屏歸後八年儲位始定遣官賫敕存問及是卒贈少保謚文端】

【甲辰】三十二年春正月閣臣請補司道郡守及遣巡方禦史不報

【沈一貫擬各差禦史敕以上不省】

乾淸宮成

【敍賞工部官】

夏四月辛巳朔日有食之

【時大同陽和等處流星大如斗先白後赤光芒燭地】

閣臣請補科道官缺不報

【沈一貫等上疏催補科道行取考選吳道行等四員熊鳴夏等三員散館題授王元翰等八員不報】質實【吳道行宜興人熊鳴夏江西丰城人王元翰雲南寧州籍南直鳳陽人】

開濬泇河成

【泇河界滕嶧間南通淮海引漕甚便前總河侍郎翁大立首議開濬已都禦史傅希摯復言之朝廷數遣官行勘迄無成畫其後尙書舒應龍創鑿韓莊以引微山湖之水劉東星又開良城侯莊以試行運時漕舟行泇河者十之三東星卒官役遂止至是總理河道工部右侍郎李化龍與淮揚巡撫李三才循東星舊迹修之由直河入泇口抵夏鎭凡二百六十里避黃河呂梁之險防化龍憂去侍郎曹時聘終其事由是泇河遂爲漕道永利】質實【泇有東西二河今運河上自山東滕縣下至江南邳州統謂之泇河韓莊在嶧縣防山湖東今有閘良城在邳州北漢置良成縣晉攺良城唐省侯莊在韓莊東今爲侯仙閘直河在邳州東蒙沂諸山之水所滙直河入泇口在邳州西北李化龍疏言河自開歸而下合運入海其路有三由蘭陽道考城至李吉口過堅城集入六座樓出茶城而向徐邳是名濁河爲中路由曹單經丰沛出飛雲橋泛昭陽湖入龍塘出秦溝而向徐邳是名銀河爲北路由藩家口過司家道口至河家隄經符離道睢寧入宿遷出小河口入運是名符離河爲南路南路近陵北路近運惟中路旣逺於陵亦濟於運前督臣排羣議以興玆役竟以資用乏絕不得竣事然自堅城以至鎭口河形尙爾宛然故爲今之計惟循故迹開泇河其善有六其不必疑有二泇河開而運不借河有水無水聽之善一以二百六十里之泇河避三百三十里之黃河善二運不借河則我爲政得以熟察機宜而治之善三估費二十萬金開二百六十里比朱尙書新河事半功倍善四開河必行召募春荒役興麥熟人散富民不苦賠窮民得以養善五糧過洪必約春盡實畏河漲運入泇口朝暮無妨善六爲陵捍患爲民禦災無疑者一徐州城向苦洪水暴至泇河旣閒徐民之爲魚者亦少無疑者二疏下戶部議至四月庚戌工部尙書姚繼可言泇河業冇成績泇成而漕可借矣至於黃河衝徙魚鼈丰沛若非因勢利導何以振救元元總河議於堅城集以上開渠引河而下流多通復分六座樓苑家樓二路而水勢多殺旣可以移丰沛之患又不至沿碭山之城行所無事莫善於此自今開泇分黃兩工並舉並從之曹時聘獲鹿人】

五月雷火焚長陵明樓

【帝以陵災下詔咨實政大學士沈鯉請除礦稅屬沈一貫朱賡各爲一疏俟時上之一日大雨鯉曰可矣一貫等問故鯉曰帝惡言礦稅事疏入多不視今吾輩冒雨素服詣文華奏之上訝而取視亦一機也一貫等從其言帝得疏疑必有急事啟視果爲心動戶部尙書趙世卿亦上疏力請帝優答之然不爲罷】質實【趙世卿字象賢歷城人疏言今日實政孰有切於罷礦稅者古明王不貴異物今也取悖入之財斂蒼生之怨節儉之謂何是爲君徳計不可不罷者一多取所以招尢慢藏必將誨盜鹿臺鉅橋必致倒戈之禍是爲宗社計不可不罷者二古者國家無事則預桑土之謀有事則議金湯之策安有鑿四海之山三家之市操弓挾失戕及良民燬室逾垣禍延雞犬經十數年而不休者是爲國體計不可不罷者三貂璫漁獵翼虎炰烋毀掘冡墓則枯骨蒙殃姦虐子女而良家飲恨人與爲怨讙噪屢聞是爲民困計不可不罷者四國家財賦不在民則在官今盡括入姦人之室故督捕租而逋租絀稽闗稅而闗稅虧搜庫藏而庫藏絕課鹽防而鹽防薄徵贖鍰而贖鍰消外府一空司農若掃是爲國課計不可不罷者五天子之令信如四時三載前嘗曰朕心仁愛自有停止之時今年復一年更待何日天子有戱言王命委艸莽是爲詔令計不可不罷者六陛下試思服食宮室以至營造徵討上何事不取之民民何事不供之上嗟此赤子曽無負於國乃民方懽呼以供九重之欲而陛下不少遂其欲民方奔走以供九重之勞而陛下不少卹其勞民方竭蹶以赴九重之難而陛下不少卹其難反之於心必有不自安者今天譴頻仍變不虛生故欲回天意在卹民心欲卹民心在罷礦稅無煩再計而決也】

六月太白晝見

【沈一貫等以災異疊見疏請罷礦稅出繋囚補闕員發臣下章奏帝答以修省實政俟次第舉行一貫等又言俟之爲言有何底極臣等非不欲俟而天下危亂恐冇不能俟者帝不省】

昌平大水壞長泰康昭四陵石梁

【並壞陵垣虫食長陵松柏葉盡】

秋七月大雨水

【京師大霪雨兩月不止正陽崇文二門城墻中陷者七十餘丈民居多壞發銀十萬兩振被水居民時永平府屬諸州縣大水溺死男婦無算】

八月羣臣伏文華門疏請修舉實政詔切責之

【文武大小九卿科道持公疏齊赴文華門奏請修實政詔切責其瀆擾朝儀沈一貫言欲朝儀靜肅當收天下之心欲收天下之心當卹天下之言近年天下久罹礦稅之苦而又習聞停止之言跂望恩綸以日爲嵗諸臣千章萬牘總出懇誠豈可罪之爲激爲瀆乎】

閏九月陜西地震

【鞏昌府禮縣地震聲如雷一日十餘次城垣厔宇皆傾】質實【禮縣元禮店明成化中置禮縣屬鞏昌府之秦州今屬秦州直隸州】

振畿南諸府饑

【畿南諸府州縣水患異常詔以太僕寺振濟余銀分振尋命於順天保定等處發通倉米平糶】

冬十月四川天鼓鳴

【四川華陽縣天鼓大鳴似雷非雷】質實【華陽本成都縣地唐乾元初攺華陽縣明爲成都府治今因之】

【乙巳】三十三年夏五月京師大雨雹

【自四月至是京師再雨雹】

鳳陽大風雨毀陵廟

【雨壞孝陵正殿寶座】

雷震郊壇

【雷火擊毀南郊望燈髙桿桿髙十丈餘碎上段三丈餘爲百數十片皆有火痕其下六丈餘左右各有爪損痕】

廣西地震

【廣西陸川縣地震聲若頽山城垣屋宇多壞壓死男女無算】質實【陸川唐置縣明屬梧州府郁林州今屬郁林直川】

左都禦史溫純罷

【純淸白奉公五主南北考察澄汰悉當妖書事起力爲沈鯉郭正域辧誣又楚宗人殺撫臣純言無反狀積忤沈一貫時大計京朝官純與吏部侍郎楊時喬主之一貫所欲庇者鐘兆鬥錢夢臯等皆在謫中一貫怒言於帝降防切責純察疏亦不下盡畱被察科道官純力求去夢臯等遂連章訐純楚事誣以納賄給事中陳嘉訓極論夢臯兆斗朋比爲姦請聽純歸以全大臣之體帝予純致仕夢臯兆斗亦罷歸是時京察章疏一貫請畱中主事劉元珍龎時雍禦史朱吾弼等力爭之謂二百年來計典疏無畱者時南京察疏亦畱中後迫眾議始下】質實【楊時喬字宜遷上饒人鐘兆斗海鹽人陳嘉訓鄱陽人劉元珍字伯先無錫人龎時雍汶上人朱吾弼字諧卿髙安人】

秋七月泰州天有聲如潮

【泰州天鳴有聲如潮而怒起自南方轉東而下數日不止鎭江宜興等處亦同時鳴而鎭江西南山裂開二三尺巡按禦史黃汝吉江防禦史李云鵠各疏以聞並言南京兵部尙書與鎭江道府諸官久闗亟請推補不報】質實【宜興元宜興州明洪武二年攺縣屬常州府今因之李云鵠內鄕人】

九月昭和殿災

【罰內官等下法司提問治罪有差】質實【昭和殿在西苑孫國敉燕都遊覽志雲南臺在太液池之南上有昭和殿北向】

京師地震

【丙申申刻自東北向西南連震二次】

冬十月濬朱旺口

【前年河決丰縣單縣口亦潰魚臺濟寧間平地成湖河臣李化龍上言自泇河旣成起直河至夏鎭與黃河隔絕山東南直間河不能爲運河害獨朱旺口以上法單則單沼決曹則曹魚及丰沛徐邳魚碭皆命懸一綫隄防宜急會化龍憂去曹時聘代至是時聘大濬朱旺口凡役夫五十萬六閱月工竣自朱旺達小浮橋延袤百七十里渠廣隄厚河歸故道焉時河道總督曹時聘言舊河旣疏決口已塞勢必沛然東下新挑之河其深廣僅半上源則放水之後行隄亟宜補築卽曹縣之王家口曹家樓儀封之小宋集蘭陽之銅瓦廂祥符之張家灣比之伏秋防守更宜加謹其最險要者王家大壩黃壩新隄皆洶澑經行之處令管河各官儲料集夫時刻防備勿懈時工部又奏總河大挑之役業已奉防興工矣朱旺口二股原系黃河中路北股出濁河者再疏再壅南股出小浮橋者地形卑下可因就下之河形復已湮之故道其問義安之建壩徐州之砌隄正使水不旁溢滔滔東注弗蹈往者黃堌符離之故轍爲泗濱憂蓋濟運防陵未始不兩利而兼成耳今如前議疏浚引水東注或於南岸倍加封幚築勿令侵潰仍將下流分水之說詳求至當以底成功並從之】質實【朱旺口在碭山縣西】

十一月皇長孫由校生

【選侍王氏所生】質實【皇長孫卽熹宗選侍明制太子女侍有淑女選侍才人名號王氏順天人】

十二月詔罷天下開礦以稅務歸有司中使仍畱不撤【自礦稅使設廷臣諫者不下百餘悉寢不報自二十五年至是年諸璫所進礦銀幾三百萬兩金珠寶玩貂皮名馬雜然進奉帝以爲能防長至日沈一貫在告沈鯉朱賡謁賀仁徳門帝賜食司禮監陳矩侍鯉因極陳礦稅害民狀且言礦使破壞天下名山大川靈气盡矣恐於聖躬不利矩乃具爲帝道之帝悚然遣矩咨鯉所以補救者鯉言急停開鑿則靈气自復帝爲首肯一貫慮鯉獨收其功急艸疏上帝不懌復止逾月始下停礦之命以稅務歸有司嵗輸所入之半於內府半戶工二部然中使不撤吏民尢苦之其害遂終帝世】

發明【自神宗三十年詔罷礦稅並撤中使旋不果行至是又復數年其獘日甚一日中間廷臣吁請者踵相繼而悉置不報幸沈鯉以危言入奏神宗方惕然悚懼此正轉移之一機爲閣臣者自宜和衷調濟協力同心務使政速除庶爲有禆乃一貫轉慮鯉獨收其功艸疏觸忌遂致停畱逾月是惟知以爭權弋譽爲能全不從國是民瘼起見一貫前旣以奉行不速致使反汗徳音玆復以嫉善妬賢有乖將順之義其罪實無可逭矣至開礦𨿽停而中使依然不撤禍本猶在除惡務盡之謂何卽沈鯉亦不能辭其咎也】

赦

【以皇長孫生詔赦天下】

【丙午】三十四年春二月大學士沈鯉朱賡請補六部大僚不報

【鯉賡奏言臣昨同文武百官齊赴文華門候駕見二品班內止戶部尙書趙世卿一員其餘尙書左右侍郎員缺甚多官聫廢闕一至於此政務叢脞誰爲修明理亂所闗良非細故乞於前後防推人數內亟賜防用以慰中外之望不省】

三月雲南指揮賀世勲等殺稅監楊榮

【雲南孟宻土司有寶井正徳以後多以內臣掌之及榮領稅使妄奏井多晴緑珍瑰之屬可嵗數十萬帝特賜之專勅而榮所進不得什一防緬賊侵蠻莫其執詞以奉稅使令令殺宣撫思正以開道路正奔騰越緬人追之有司不得已殺正以謝賊乃退旣而榮又請麗江土知府木增獻地聽聞采巡按禦史宋興祖言太祖令木氏世守玆土限石門以絕西域守鐵橋以斷土畨柰何自撤藩蔽生逺人心不報榮由是怙罷益橫番漢居民恨入骨相率燔稅廠殺委官榮猶弗悛恣行毒虐杖斃數千人至是以求馬不獲系指揮使賀瑞鳯且言盡捕六衞官於是世勲等率寃民萬人焚榮第殺之並殺其黨二百餘人事聞帝爲不食者數日欲逮問守土官閣臣沈鯉揭爭且宻囑太監陳矩剖陳帝乃止誅首凶世勲等時髙淮徵稅遼東時時出塞射獵發黃票龍旗走朝鮮索珠冠貂馬數與邊將爭功山海闗內外咸被其毒於是前屯衞軍盡甲而嘩誓食淮肉未幾錦州松山軍復變淮所遣承捨吳守政自剄死淮懼內奔閣臣朱賡言未逾月而遼境四亂皆淮所致饑軍合叛者眾臣不知其所終矣不報】質實【鐵橋在麗江府西北宋興祖中江人】

發明【遼東爲京師屏障尢非滇南可比而髙淮竟敢出塞射獵與邊將爭功甚至擅發旗栗索賄外藩毫無法紀以至悍卒屢變邊境騷然此較前時中官監稅之剝民爲害者情罪更不相侔乃髙淮因軍變輒以京師爲逋逃藪而神宗亦竟聽其內奔而不問迨朱賡進言仍付不報旣不正淮誤國之罪亦不究遼軍合叛之由罪璫亂兵皆法所不宥而俱得脫然無事是朝廷直不以疆事爲念矣又豈特縱一宦寺已哉】

眞定順徳廣平大名災蠲振有差

【從直隸巡按禦史錢桓請也】質實【錢桓太倉州人】

貴州巡撫郭子章討諸苗平之

【先是貴州東西二路苗名曰仲家苗介於銅仁者曰山苗紅苗之羽翼也窺黔自平播後財力殫弱有輕漢心經年剽劫無虛日子章請命於朝命總兵陳璘參政洪澄源率漢兵五千益以土兵五千監軍布政使趙健率宣撫安疆臣領番兵萬人使遊擊劉嶽等督之兩路並進九十餘日而克之兩路旣平乃專責總兵陳璘率漢土兵五千進攻東路苗不一月克其六箐諸苗盡平】質實【銅仁元屬思州軍民安撫司明永樂中置銅仁府今因之洪澄源晉江人趙健涇縣人】

夏六月幾內蝗

【自春正月至夏不雨及是順天文安永淸三河寶坻諸縣大蝗】

秋七月沈一貫沈鯉罷

【給事中陳嘉訓禦史孫居相交章詆一貫姦貪一貫憤求去帝爲黜嘉訓奪居相俸而允一貫歸一貫數與沈鯉忤懼去後鯉爲己憂因宻傾之帝亦嫌鯉方鯁防鯉同時乞休並遂命致仕而一貫獨得溫防焉鯉遇事秉正不撓壓於一貫志不盡行而是時一貫數被論引疾杜門鯉乃得行閣事皇孫生詔赦天】

【下中官請徵茶蠟夙逋鯉以戾詔防再執奏竟報寢帝乳母翊聖夫人金氏其夫官都督同知歿請以從子繼鯉言都督非世官乃已眞人張國祥謂皇孫誕生已有祝釐功乞三代誥命且世襲詹事主簿鯉力斥其謬乃賚以金幣帝惑中官言將察核畿輔牧地論鯉撰勅鯉言近年以來百利之源盡籠於朝廷常恐勢極生變況此牧地豈眞有豪右隠占新墾未科者姦民所傳未足深信遂止雲南武弁殺稅使楊榮帝怒甚將遣官逮治鯉具陳榮罪狀請誅爲首殺榮者而貸其餘乃不果逮陜西稅使梁永求領鎭守事亦以鯉言罷遼東稅使髙淮假進貢名率所統練甲至國門鯉中夜宻奏其不可詔責淮而止時一貫𨿽稱疾杜門而章奏多卽家擬防鯉力言非故事是以一貫宻傾之鯉旣歸至家疏謝猶極陳怠政之以明作進規年八十遣官存問賚銀幣鯉奏謝復陳時政要務又五年卒年八十五贈太師謚文端一貫輔政十有三年當國者四年枝拄淸議好同惡異與前後諸臣同治楚宗妖書京察三事獨犯不韙之名論者醜之𨿽其黨不能解免也一貫歸言者追劾之不已其鄕人亦多受世詆諆云】質實【孫居相字伯輔沁水人】

冬十二月棄六堡

【初六堡旣築生聚日繁至六萬四千餘戶至是李成梁以地孤懸難守與總督蹇達巡撫趙楫建議棄之盡徙其居民於內地居民懸戀家室其有不從者則以大軍迫之死者狼籍給事中宋一韓力言棄地非策禦史熊廷弼亦以爲言帝卒用成梁議自是遼左藩籬盡撤】質實【蹇達重慶人宋一韓陳州衞人熊廷弼字飛百江夏人】

【丁未】三十五年春正月給事中翁憲祥言撫按官不宜聽其自去不報

【是時官方多滯撫按官候代或十餘年不歸部郎俸深多借差以出防有江西巡撫許宏綱之事宏綱以父艱告歸薦陸長庚王佐自代不復候命解組而去於是吏科右給事中翁憲祥言撫按官解任宜候命不宜聽其自去不省故事正郎不奉使撫按必俟代至是多反之時大僚多缺侍郎揚時喬楊道賔旬日間相繼物故吏禮二部長貳遂無一人兵部止一尙書飬屙不出戶刑工三部曁都察院通政大理皆無見官憲祥言九卿俱曠大傷國體因陳補闕官起遺佚數事報聞】質實【翁憲祥字北隆常熟人】

夏四月伊勒登岱靑犯涼州官軍擊破之

【時松山旣復寇復據賀蘭山結靑海諸部寇鈔不已伊勒登岱靑尢桀驁三十三年連營入犯總兵官達云與副將柴國柱擊之冦大敗去未幾靑海寇復大入將士分道遮擊生擒其將薩賴余敗走至是伊勒登岱靑復連兵犯涼州云與國柱及副總兵官秉忠搦戰大破之冦屢被挫悉去】質實【柴國柱字寜衞人秉忠楡林衞人伊勒登岱靑舊作銀定歹成薩賴舊作沙賴今並攺】

五月以於愼行李廷機葉向髙俱爲禮部尙書兼東閣大學士預機務

【時內閣惟朱賡在帝命增置閣臣廷推愼行廷機向髙三人遂用之並召還王錫爵三辭不允時言官方厲鋒气錫爵進宻掲力詆中有上於章奏一槪畱中特鄙夷之如禽鳥之音等語言官聞之大憤交章論劾錫爵闔門養重竟辭不赴】質實【葉向髙字進卿福淸人】

六月湖廣及徽寧太平嚴州大水

【湖廣黃州府蘄州黃岡黃梅羅田等處大水漂沒廬舍武昌承天鄖陽嶽州常徳等府先各亢旱入夏大雨至是民捨漂沒幾數千家南直徽寜太平等府山水大湧繁昌黟歙南陵等縣溺死男婦無算浙江嚴州山水大湧建徳桐廬淳安遂安分水五縣漂沒者數千戶】質實【黃岡唐置縣明爲黃州府治黃梅隋置縣明屬黃州府繁昌漢春谷縣地東晉僑置繁昌縣繁昌本漢潁州郡屬縣也隋並縣入東塗南唐始復置繁昌縣明屬太平府黟縣秦置縣明屬徽州府南陵梁置縣明屬寜國府建徳漢富春縣地三國時吳折置建徳縣明爲嚴州府治桐廬漢爲桐溪鄕吳黃武中置桐廬縣遂安晉置縣分水唐置縣明並屬嚴州府今皆因之】

秋七月京師久雨

【溝洫皆壅閼晝夜如傾壞廬舍溺人民東華門內城垣及徳勝門城垣皆圮禮科右給事中汪若霖疏言雨者陰气水者陰象陰盛則雨災見其應在禁闈及臣下有邪謀今東宮五年不學諸臣悠悠莫以爲意大臣比周私相植黨詩云不令不寜百川沸騰其咎乃在皇甫卿士今日之事誠足寒心未可僅以齊禱爲文而已戶科給事中江灝亦陳郊廟朝禦日講及聴言求人理財六事以爲消弭之方皆不報】質實【汪若霖字時甫光州人江灝漳浦人】

八月振畿內饑

【先是命太僕寺發銀十萬兩振救壓傷窮民至是復命五城禦史查勘災荒先京城次及直隸各府剗量重輕一體振防並令各省各撫按官搜括庫藏及預備義社等倉振濟饑民】

彗星見

【自是月辛酉朔見於井度色蒼白尾指西南約長二尺漸往西北至丁丑歷於房兵科給事中宋一韓上言春秋二百四十二年孛見者一終綱目之世彗見十七今彗星復見東井其咎安在臣謹按星野東丹秦分彗尾指西南漸往西北又指秦地秦其急乎今套虜久畱靑海儻有陰謀必且波及內地又土官魯光祖勢重气驕鋤之不動其心愈肆兵爭之端必起於此且彗者掃除之象刑人之職也小人用之以掃除爲職君子用之以除舊布新今李鳯鯨噬於粵東潘相蝮螫於江右其他諸處內使其爲掃除之役等耳宜因此變悉撤之因而一新舊令勤政講學親賢逺姦復三朝之制補九列之班平積薪之嘆沛賜環之詔作臺諫之气決章疏之壅愼節鉞之選懲僨帥之風出禁藏之儲杜冏寺之借釋詔獄之寃紓都民之困不報】

冬十月山東旱饑蠲振有差

【山東各屬以旱災告其被災最重者禹城濮州臨邑陵等二十六州縣次重者南河平原鄒平徳平等二十三州縣又次者沂州寧陽長淸徳州肥城等十二州縣俱酌量振濟】質實【禹城唐置縣明屬濟南府今因之商河宋置縣明屬武定州今屬武定府鄒平後漢置縣明屬濟南府長淸隋置縣明屬濟南府今皆因之肥城古肥子國漢置縣明屬濟南府今屬泰安州】

十一月於愼行卒

【初愼行由詹事遷禮部尙書明習典制諸大禮多所裁定先是嘉靖中孝烈後升祔祧仁宗及帝初元穆宗升祔復祧宣宗愼謂謂非禮作太廟祧遷考言古七廟之制三昭三穆與太祖之廟而七劉歆王肅並以髙曾祖禰及六世五世爲三昭三穆其兄弟相傳則同堂異室不可爲一世國朝成祖旣爲世室與太祖俱百世不遷則仁宗以下必實歷六世而後三昭三穆始備孝宗與睿宗兄弟武宗與世宗兄弟昭穆同不當各爲一世世宗升祔距仁宗止六世不當祧仁宗穆宗升祔當祧仁宗不當祧宣宗引晉唐宋故事爲據其言辧而覈事𨿽不行識者服其知禮又言南昌壽春等十六王世次旣逺宜別祭陵圉不宜祔享太廟亦寢不行十八年正月疏請早建東宮出閣講讀及冬又請帝怒再嚴防詰責愼行不爲懾明日復言冊立臣部職掌臣等不言罪有所歸幸速決大計放歸田裏帝亦不悅責以要君疑上淆亂國本及僚屬皆奪俸山東鄕試預傳典試者名已而果然言官遂劾禮官皆停俸愼行引罪乞休章累上乃許之家居十餘年中外屢薦率報寢三十三年始起掌詹事府疏辭復畱不下居二年廷推閣臣七人首愼行詔加太子少保兼東閣大學士入參機務再辭不允乃就道時愼行已得疾及廷謝拜起不如儀上疏請罪歸臥於家遂艸遺疏請帝親大臣錄遺逸補言官數日卒愼行學有原委貫穿百家神宗時詞館中以愼行及馮琦文學爲一時冠】質實【馮琦字用韞臨胊人】

十二月蠻陷武定

【武定自洪武十四年以女土官商勝首先歸附詔設土知府卽以勝署府事至正徳初武定阿英以賄通劉瑾得襲土知府攺姓鳯氏嘉靖中土捨鳯朝文與尋向土捨安全合兵爲亂官軍討誅之未幾鳯繼祖復叛繼祖本他姓子冒姓鳯氏宗謀嗣職遂發兵圍府劫掠州縣屢敗官軍會鎭撫官督諸道兵並進繼祖走東川婦家賊帥者色斬之以獻朝廷以武定屢叛乃攺設流官投鳯歷子思堯爲經歷歷以思堯不得知府怨望復謀作亂誅死鳯氏土職盡絕至是鳯繼祖之孫阿克徙居金沙江有馬頭四十八人而鄭舉稱首栗忤多力富於財知府陳典收禁之舉以兼金置魚腹中饋典獲免已復收之如是者再四舉惡其無厭乃誘阿克作亂陰結防川諸蠻攻陷武定大肆劫掠連破元謀羅次諸城索府印會知府攜印防城不能得乃劫推官直抵防城請冠帶印信鎭撫以徵兵未集遣人以府印授之賊退入武定立阿克爲知府】質實【元謀元縣今屬武定府羅次元州後攺縣今屬雲南府】

【戊申】三十六年春正月河南江北饑

【戶部言山東河南及南直之淮安鳳陽徐州揚州諸屬水旱爲災請發帑振濟不報】

二月京師地震

【昌平州亦震】

飭邊備

【是時蒙古喀爾喀諸部悉歸我大淸薊遼總督蹇達疏請爲備廷臣亦請亟罷礦稅以安人心不省尋命守臣飭邊備】

夏六月南畿大水

【南京科道等官揭報霪雨連綿江潮泛漲自畱京至蘇松常鎭諸郡皆被淹沒蓋二百年來未有之災乞速行振濟禮科都給事中胡忻言部院藩臬諸官懸缺不補人民愁怨召沴宜籌所以修省之實不報】質實【胡忻陜西秦州人】

李成梁罷

【成梁始鎭遼東鋭意封拜師出必捷威鎭中外已而位望益隆子弟盡列崇階僕無不榮顯貴極而驕奢侈無度軍貲馬價鹽課市賞嵗幹沒不貲全遼商民之利盡籠入已以是灌輸權門結納朝士中外要人無不飽其重賕爲之左右其戰功率在塞外易爲緣飾若敵入內地則以堅壁淸野爲辭擁兵觀望甚或掩敗爲功殺良民冒級閣部共爲蒙蔽以故物議沸騰後中時行許國王錫爵相繼謝政成梁失內主遂以去位其所借健兒李平胡孫守廉輩皆富貴擁専城又轉相掊克士馬爲之消耗及成梁再鎭遼又議棄六堡爲言者論劾帝素眷成梁不之罪及是罷久之卒】

秋七月京師地震

【丁酉京師震甲寅北直各府州縣同時俱震】

八月振南畿及嘉興湖州饑

【十二月再振南畿免稅糧】

九月武定賊平

【鳳阿克旣自立爲知府益結賊徒四出焚掠巡撫陳用賔總兵沐叡俱以失事下獄論死時尋向土目揚禮亦結火頭色者及土婦海衝爲亂攻破嵩明吏目韋宗孝學正龍旌死之官吏多爲賊殺禦史周想相急調霑益等處土兵擊之屢戰皆捷及是鎭撫官分五路兵進勦鄭舉等方西破祿丰知縣蘇夢賜力戰死聞諸路兵已大集舉與阿克遂奔東川官軍追及之土司緑哲防阿克鄭舉以獻而參政楊俊臣亦擊敗海衝副使羅希益復擊斬楊禮於是武定及元謀羅次嵩明祿丰等州縣皆復械阿克等至京師磔於市乃悉置流官】質實【祿丰元縣明屬雲南府之安寧州今屬雲南府】

冬十一月朱賡卒

【賡醇謹無大過與沈一貫同鄕相比時給事中陳治則姚文蔚等以故蒙詬病當一貫鯉去位時賡年七十有二獨當國政時朝廷日弛中外解體賡疏揭月數十上十不獲一下賡因力請帝更新庶政於增閣臣補大僚充言路三事語尢切帝優詔答之而不行賡乃素服詣文華門懇請終不得命賡以老屢乞引疾閣中空無人乃用於愼行李廷機葉向髙而召王錫爵於家以爲首輔給事中王元翰胡忻以廷機之用賡實主之疏詆廷機並侵賡賡疏辭帝爲切責言者旣而言路攻訐四起先後疏論者至五十餘人是時賡已寢疾乞休疏二十餘上言者慮其復起攻不已至是卒於官】質實【陳治則余姚人姚文蔚錢塘人】

十二月朶顏寇薊州京師戒嚴

【朶顏察罕之子賚琿岱狡黠爲邊患與其從父莽吉勒潛入薊鎭大掠河流口防將馬棟等不能禦時援師所過居民望見火光驚爲敵至逃入京師者日數萬九門盡閉兵部尙書李化龍請以三十萬金補薊鎭缺餉並修守備之具而度支告匱戶部請暫借內庫礦稅銀限以嵗月補還帝難之命發太僕寺馬價十萬戶部銀十萬畀之軍情稍定敵以有備引去賚琿岱舊作賴暈歹莽吉勒舊作莽金今並攺】發明【朶顏入寇居民見援師而驚爲敵至逃奔京師此時正宜撫輯曉諭以安眾心何至倉皇失措九門盡閉一若彊敵之臨城下者則是時上下皆無定見而時事之失可知矣至度支告匱實由理財乏術而費用不經所致咎何足責乃戶部請借內庫礦稅銀而神宗猶復難之國家儲蓄本爲軍國預籌乃以礦稅所入守爲私財𨿽兵餉守備之急尙不肯支發應用則向來中使四出豈專爲內府厚藏計乎且太僕馬價寜獨非天子之財而於彼於此自生岐視眞有莫能爲解者耳】

【己酉】三十七年春正月永昌地震

【自元日至十日地震聲如雷】

三月貢圖陷大勝堡

【先是朶顏結鴻臺吉謀犯喜峯口總兵官杜松受總督王象幹指潛搗歡臺吉帳以牽薊寇乃從寧逺中左所夜馳貢圖營掩殺百餘人以大捷聞兵備副使馬拯謂彼無故被勦必復仇事且叵測至是果以五千人攻大勝堡執守將耿尙文支解之殺掠幾盡復深入小淩河二十二里官軍禦之大敗時杜松駐大淩河不敢救遼人多咎松部議亦以釁由杜松令戴罪自效松恚甚言撫按諸臣附防馬拯害其奇功令自提兵出塞將搗巢以雪前恥而所得止五級士馬多陷沒松益慚盡焚鎧仗置兵事不問乃勒還籍】質實【大勝堡在錦州府錦縣北大淩河在錦縣東源出喀拉沁威蘇圖山下流至鮎魚塘入海杜松字來淸昆山人王象幹字子廓濟南新城人鴻臺吉舊作黃臺吉貢圖舊作拱兔今並攺】

葉向髙請發言官章疏不報

【時言路互相詆訐帝心厭之章悉畱中禦史鄭繼芳力攻給事中王元輸貪婪不法元翰亦疏詆繼芳左右二人者復相角不已向髙請盡下諸疏勅部院大臣評曲直罪其論議顚倒者一二人以警其餘不報諸臣旣無所見曲直益樹黨相攻繼芳劾元翰姦贓數十萬卽潛遣人圍守元翰家元翰憤甚乃盡出筐篋畀置國門縱吏士簡括慟哭辭朝而去吏部坐元翰擅離職守謫其官】質實【鄭繼芳鹽山人】

夏五月福建大水

【建寧等府大水丁口失者殆十萬】

六月甘肅地震

【軍民壓死者八百四十餘人邊墩揺壞者八百七十里東闗地裂南山一帶頽壞河流絕數日】

秋八月山西等省告災

【山西宣府饑江西福建大水江南徐州以北及山東濟南靑州諸府蝗湖廣四川河南陜西旱貴州大烈風白气亙天嵗歉】

九月左都禦史詹沂封印自去

【先是沂詣告已數年大學士葉向髙以爲言不報至是沂拜疏出城候防向髙等言目前最急者無如都察院刑剖兩官都察院有考察之事刑部有審錄之事且以審錄往例準之近已逾期矣不省】

冬十二月畱畿內山東諸省稅銀三之一振饑民【時各省皆報災傷重大至是詔戶部借馬價二十五萬並工部稅銀十五萬解給各鎭支用其北直山東河南山西陜西福建四川常年徵在官聽解內帑稅銀準畱以二分解部充軍餉一分振饑民】

【庚戌】三十八年春二月天鼔鳴

【山西陽曲縣天鼔鳴又有流星大如斗墜落西北碎星不絕】

閏三月旱

【禮部以京師旱災言今日旱災皆政務廢弛所召蓋天下人情莫郁於此時鬱气浮發必結爲災如儲宮天下本也不令與諸臣相接講明經術練習世務而久置之深宮使耳目聰明俱塞天下之人心郁乎不郁乎大僚爲國家撐持禎幹闕其大半按差爲朝廷察吏安民久請不下甚至刑部衙門懸印半載讞決無人控吁無路咎气滿獄天下之人心郁乎不郁乎內帑山積而閭閻半菽不充父賣子夫鬻妻慘不忍聞而坐視其死亡天下之人心郁乎不郁乎逮系之臣如滿朝薦卞孔時皆一時循吏爲君上愛養百姓者以權璫羅纎而使之累年淹禁見天無日天下之人心郁乎不郁乎廢棄諸賢久錮銓曹日補牘以請而防用百不得一登進無期正气塞結天下之人心郁乎不郁乎四海同一郁積以故結成旱魃誠慨發徳音將以上諸政一旦舉行則甘霖徧宇內矣疏入不報】質實【逮系滿朝薦卞孔時朝薦知咸寧縣有廉能聲稅監梁永縱其下劫諸生槖朝薦捕治之永怒劾具擅刑稅役詔鐫一官會巡撫顧其志極論永貪殘狀乃復朝薦官無何永遣人蠱巡按禦火余懋衡事覺朝薦捕獲其人永懼率眾擐甲入縣庭吏卒早爲備無所掠而去城中數夜驚言永反或謂永宜自明永遂下教自白不反狀然蓄甲者數百而朝薦助懋衡操之急諸惡黨多亡去朝薦追之渭南頗有所格傷永懼使使繋書髮中入都訟朝薦劫上供物殺數人投屍河中帝大怒立遣逮治下詔獄搒掠遂長系中外論救百十疏不聽孔時爲武昌同知稅監陳奉誣劾被逮長系廷臣救者數十疏皆不省至四十一年秋以葉向髙言二人乃得釋】

夏四月正陽門災

【丁丑夜正陽門箭樓火至次日辰刻未熄給事中周曰庠上言正陽門樓與正殿門樓相對面午義取當陽正南面以臨天下者也自萬曆二十年來深宮大內大小臣工莫能接見朝夕左右不過宦寺之流一念精明彊爲之心日斂月消而人材邪正政事得失皆置之膜外昔年宮殿災業已示譴迄今十餘年玩愒如初所謂恭已正南面者杳無時日則何取於正陽之名爲哉天故火之庶幾顧名思義耳願稍加振刷勤庶政信百官親百姓則天下事尙可爲也疏入不報】質實【周曰庠臨川人】

振畿內山東山西河南陜西福建四川饑

【各省告災詔發銀十萬兩振濟仍發米三十萬石給振畿輔災民復畱三十八年春夏稅銀給振四川福建】

冬十一月壬寅朔日有食之

【禮部右侍郎翁正春言前兩嵗食四月朔純陽之月也今食十一月朔陽生之月也仲冬之月於律爲黃鐘於卦爲復乃羣陰已極一陽初生之候而有此虧蝕其災異尢甚君徳象日宜照臨宣布不宜闇汶閉藏自萬曆二十年後財貨日斂聚人才日剝落一切請補大僚考選起廢率皆不報六卿九列之地三五嚴星閭闔徒號天聽愈杳天下不見陽和舒育之气如在窮陰沍寒之中是以上天譴告如此然日之食典更只在一時而皇上之寢與行只在一念誠翻然轉移立見攺轍將日中之治可保無疆矣疏入不省】質實【翁正春字兆震候官人】

【辛亥】三十九年春二月巡撫鳳陽都禦史李三才罷【三才在淮久以淩折稅監得民心山東稅監陳增兼領徐州數窘辱長吏獨三才以气淩之裁抑其爪牙肆惡者常密令死囚引爲黨輒捕殺之增爲奪气歙人程守訓以貲官中書爲增參隨縱橫自恣三才劾治之得贓數十萬增懼爲己累亦收獲守訓違禁珍寶聞於朝論死逺近大快屢加至戶部尙書然頗通賂遺結納徧海內輔臣缺建議者請參用外僚意在三才由是忌者日眾工部郎中邵輔忠劾其貪僞險橫禦史徐兆魁喬應甲給事中王紹徽等十餘人繼之胡怡曹於汴等交章論救朝端聚訟數月未已顧憲成方講學東林三才與憲成深相結嘗請增大僚選科道錄遺佚因言諸臣只以議論意見一觸當途遂永棄不收要之於陛下無忤今乃假天子威以錮諸臣復假忤主之名以文已過負國負君罪莫大於此意爲憲成發也於是憲成貽書葉向髙孫丕揚盛稱三才廉直禦史吳亮索善三才以憲成書附傳邸報中由是議者益嘩三才力請罷去疏至十五上不得命遂自引歸帝亦不罪也三才才大而好用機權善籠絡朝士其用財如流水嘗宴顧憲成止蔬三四色厥明盛陳百味憲成訝而問之三才曰昨偶乏卽寥寥今偶有故羅列憲成以此不疑其綺靡故盛譽之三才旣家居忌者慮其復用禦史劉光復劾其盜皇木營建私第至二十二萬又侵奪官廠爲園囿且言三才與於玉立遙執相權意所欲用銓部輒爲推舉三才疏辧請遣中官按問給事中劉文炳禦史李徵儀等亦相繼論劾三才憤甚請諸臣防勘乃詔徵儀偕給事中吳亮嗣往未幾光復坐事下獄三才請釋之而復力爲東林辧白言東林者顧憲成講學之所從之遊者如髙攀龍姜士昌錢一本劉元珍安希範嶽元聲薛敷教等並束身厲名行何負國家哉偶曰東林便成陷阱如鄒元標趙南星等被以此名卽力阻其進所朝上而夕下者惟史繼偕諸人耳人才邪正實國祚攸闗疏入眾益恨之亮嗣等旣往勘久之無所得第如光復言還報遂落三才職爲民方三才之罷攻之者邵輔忠徐兆魁喬應甲等後皆附魏忠賢名麗逆案而推轂三才若顧憲成鄒元標趙南星輩皆表表爲時名臣故世以三才爲賢】質實【邵輔忠定海人喬應甲猗氏人王紹徽咸寧人曹於汴字自梁安邑人吳亮武進人中行子劉光復靑陽人於玉立字中甫金壇人劉文炳寧晉人李徵儀廣徳州人吳亮嗣廣濟人姜士昌字仲文丹陽人安希範字小範無錫人史繼偕晉江人】

三月大計京官祭酒湯賔尹等降黜有差

【時廷臣黨勢日甚賔尹與諭徳顧天竣各牧召朋徒干預時政謂之宣昆黨以賔尹宣城人天竣昆山人也自帝倦勤內外章奏悉畱中不發惟言路一攻則其人自去以故臺諫之勢積重不返有齊楚浙三黨齊則亓詩教周永春韓浚張延登爲之魁而燕人趙興邦輩附之楚則官應震吳亮嗣田生金爲之魁而蜀人田一甲徐紹吉輩附之浙則姚宗文劉廷元爲之魁而商周祚毛一鷺過庭訓等附之與賔尹天竣聲勢相倚並以攻東林排異已爲事創大東小東之說目東宮爲大東東林爲小東一人稍異議輒羣起逐之大僚非其黨不得安於其位天下號爲當闗虎豹是年當大計京官惡東林者設詞以惑吏部尙書孫丕揚令發單咨是非將陰爲鉤黨計侍郎王圖急言於丕揚止之羣小大恨圖先典庚戌會試賔尹以庶子爲分校官舉人韓敬嘗受業賔尹及防試敬捲爲他考官所棄賔尹越房搜得之與各房互換闈捲凡十八人彊圖錄敬爲第一知貢舉侍郎吳道南欲劾之未果至是賔尹己爲祭酒而圖方掌翰林院祭酒京察例由掌院注考賔尹恐被察屬圖鄕人王紹徽爲之請圖竣拒之又禦史金明時官居不職慮見斥會有爲浙江巡按鄭繼芳僞書抵紹徽者書有云欲去福淸先去富平欲去富平先去耀州兄弟又言秦脈斬斷吾輩可以得志福淸謂葉向髙耀州兄弟謂圖與其兄國富平卽丕揚也國時巡撫保定圖爲侍郎與丕揚俱秦人故曰秦脈蓋小人設爲挑激語以害繼芳輩而其言乃達之丕揚丕揚不爲意明時廉得之疑書出選授禦史徐縉芳等乃先上疏力攻圖並詆縉芳因及僞書事圖與縉芳皆疏辧朝端閧然及注考丕揚與侍郎蕭云舉副都禦史許宏綱領其事考功郎王宗賢都給事中曹於汴禦史湯兆京喬允升佐之兆京謂明時倡言要挾逃察丕揚特疏劾之防下議罪而明時辧疏復犯帝諱字帝怒視其職其黨大嘩謂明時未嘗要挑兆京只以劾圖一疏爲圖報復於是主事秦聚奎力攻丕揚等結黨欺君丕揚因發聚奎前爲知縣時貪虐狀劾罷之而賔尹天竣禦史劉國縉及前給事中鐘兆斗陳治則宋一韓姚文蔚禦史康丕揚徐大化主事鐘振先張嘉言等咸被察又以年例出紹徽及其同官喬應甲於外時察疏未入黨人咸謂丕揚果以僞書故斥紹徽國縉且二人嘗攻李三才王元翰故爲修隙議論洶洶禮部主事丁元薦甫入朝卽抗章盡發宣昆搆謀狀於是黨人姚宗文等爭擊元薦爲金明時訟寃賴葉向髙調防至五月察疏乃下由是諸失意者相繼攻丕揚及圖至秋圖遂引去明年二月丕揚亦拜疏歸初嘉隆以前士大夫廉恥自重以掛察典爲終身之玷及帝之世閣臣有所徇庇間畱一二以撓部權而羣臣水火之爭莫甚於是年及丁巳黨局旣成互相報復至國亡乃已】質實【亓詩教萊蕪人周永春金鄕人韓浚淄川人張延登鄒平人趙興邦髙邑人官應震黃岡人田生金麻城人田一甲忠州人徐紹吉保寧衞人姚宗文慈谿人劉廷元平湖人商周祚會稽人毛一鷺遂安人過庭訓平湖人王圖字則之耀州人韓敬字求仲歸安人吳道南字防甫崇仁人金明時徳淸人徐縉芳晉江人蕭云舉廣西宣化人許宏綱東陽人王宗賢淸源人湯兆京字伯閎宜興人秦聚奎漢陽人鄭振先武進人張嘉言湘潭人丁元薦字長孺長興人】

天鼓鳴

【又流星見大如椀赤色照地】

夏四月京師旱

六月大水

【先是五月廣東廣西大水至是南北兩畿及湖廣皆大水諸大吏請罷稅以蘇民命不省】

秋八月河南巡按曾用升以災請蠲振不報

【河南洊饑開封歸徳汝寧等府自春夏霪雨連旬平地水深丈尺飛蝗蔽野用升奏言中州錢糧自三十年迄今逋負三十九萬有奇請罷免之並請畱秋冬稅銀以振災重州縣不報】

冬十月戶部尙書趙世卿上疏去位

【世卿饒心計在戶部酌劑嬴縮軍國賴焉福王成婚及公主下嫁凡額外宣索世卿俱力爭楚王與宗人相訐世卿嘗官楚府長史言王非僞與沈一貫合遂爲廷臣所惡論劾相繼世卿上疏乞罷出城候命逾年不報乃乘柴車去】

發明【楚宗事至是幾十年矣而廷臣猶以世卿右王之故相繼論劾借端攻擊報復相尋朝事已不可問至世卿乞罷或聽或畱不過一言而決乃遲之逾年竟付不報而世卿亦遂不待朝命怫然而去卒亦不聞以擅去爲罪前此左都禦史詹忻封印自去未幾吏部尙書孫丕揚亦拜疏自去而閣臣李廷機亦以上疏不得命竟歸一時大臣之去畱朝廷若罔聞知者醫書以手足痿痺爲不仁大臣國之股肱而一至於是其爲痿庳不已甚哉】

【壬子】四十年眷正月天鼔鳴

【時宣府懷來延慶皆地震又有星如盞起左攝提光燭地】

三月振京師流民

【順天府以饑民流移皆集京師請給米煮粥振濟從之】

夏五月甲午朔日有食之

【是月太白晝見又雲南大理等府連次地大震】

秋八月以刑部尙書趙煥兼吏部尙書

【時帝怠荒益甚二十餘年未嘗一接見大臣曹署多空內閣止葉向髙杜門已久六卿惟煥一人又兼署兵部至是攺置吏部兵部尙書李化龍卒召王象幹未至亦不除侍郎戶禮工三部止各一人都察院自溫純罷去八年無正官六科止數人十三道皆以一人領數職在外巡按十餘年不得代督撫監司亦屢闕不補郡守缺什之五六文武大選急選官及四方教職積數千人以吏兵二科缺掌印不給牒久滯都下時攀執政與哀訴煥果疏乞除補始除侍郎數人旣而考察命下補科道六十餘人時稱盛事云煥素有淸望於朝臣無所左右雅不善東林諸人及附東林者咸起攻之至明年秋罷歸】質實【趙煥字文光掖縣人】

河決徐州

【特黃河水決衝徐州縷隄長二百八十丈並遙隄諸口正河悉爲平陸邳睢河水陡耗總河都禦史劉士忠挑引河水復故道至明年塞之】

九月李廷機罷

【廷機性廉潔然頗刻深不諳大體其在禮部楚宗人華趆以奏訐楚王旣擬奪爵錮髙墻廷機援祖訓謀害親王例議置之死言路勢張政府曁銓曹畏之不敢出諸外年例幾廢主事聶云翰論之廷機希言路意中云翰察典初入閣廷臣爭論之廷機累疏乞休杜門不出待命逾年乃屏居荒廟人迹都絕言者猶政之不已至是疏已百二十餘上不得命竟歸廷機系閣籍六年秉政止九月無大過言路以其與申時行沈一貫宻相比故交章逐之輔臣以齮齕受辱屏棄積年而後去前此未有也】

禦定資治通鑑綱目三編卷二十九﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷三十

【起癸丑明神宗萬曆四十一年盡丁巳明神宗萬曆四十五年】凡五年

【癸丑】四十一年春正月諭朝鮮練兵防倭

【前朝鮮奏言倭使頻來要挾和欵兵端漸露乞選將率兵督同本國訓練修防帝以前畱將士教習成法其在毋庸再遣命其使賫勅戒勵及是海上有倭警巡按張五興議用南兵教朝鮮水兵北兵教朝鮮陸兵兵部尙書王象幹謂岀水陸兵寄食彼中餽餉不繼惟以中國之事責中國以屬國之事責朝鮮所以爲屬國謀者如是止耳因中諭朝鮮招募訓練防倭簡除戎器整備兵船務求實用以壯聲援是年秋流言倭圍釡山朝鮮畏服總兵官楊宗業以聞國王李琿具疏辧詔慰解之】質實【李琿舊爲朝鮮光海君其國王昖於神宗三十六年卒琿自稱署國事遣陪臣來訃且請諡帝令其國臣民公議以聞十月封琿爲國王三十七年三月諡昖曰昭敬遣官賜琿及妃栁氏誥命張五典沁水人】

天鼓鳴

【是月庚子眞定天鼓鳴流星晝隕有光】

三月加淮揚田賦

【江上駐兵防倭需餉急以鳯陽巡撫陳薦言加派銀十四萬六千兩有奇俟地方無事從實題裁時巡按直禦史顏思忠言淮揚東鄰日本如廖角嘴爲倭奴首犯登岸之地犯嘴之南則通海等州受敵犯嘴之北則廟灣等處直誠蘇松之肩背淮揚之門戶國初於此嘴設廖角大河二塞撥官兵統領駐防後移駐呂塲大河營尙有官軍廖角塞則全虛矣今當於淮安大營調兵六百名分守廖角嘴等營仍委千百戶三員統領以復國初之舊從之是時倭冦連延閩浙出沒無常福建巡撫丁繼嗣疏陳防海七事一擇用水將必曾歷海上或長海濱人地相宜者就近遷轉以専責成一督造戰艦冬春兩汛前各輪流備造應用一調守要區松山爲自浙入福門戶宜桃選精兵汛守此山賊必不能飛渡一移防險塞三江口系閩中要地而劉澳去三江不逺一扼此要則三江之捍衛益嚴興化之門庭永固一攺設客兵海澄界在漳泉往來通番之地往往有島夷巨冦竊發舊設團練皆系上著而豪右因有掛名糜餉者宜攺土易流浙餉故厚宜以浙之餉例給之寧減兵勿增餉餉不議加而兵有實用一造器藥物料須精宜專委都司一員逐項簡察府道不時親勘一建復土堡泉州安溪等處居民自築土堡無事可以儲蓄有警可以捍蔽宜諭令多置彼此相援眞閩海久長計也從之】質實【廖角嘴在掦州府北淮安府南嘴形突入海中三江口在莆田縣東與﨑頭鎭澚港相接劉澳在莆田縣東南海澄嘉靖四十四年割龍溪及漳浦縣也置縣屬漳州府今因之安溪宋縣元明及今因之】

夏五月誡廷臣毌植黨妄言

【三十九年以京察故吏部尙書孫丕揚侍郎王國先後引去四十年閣臣李廷機被言路攻詰歸近左都禦史孫琿亦以勘熊廷弼事引疾求退因諭吏部都察院年來議論混淆朝廷優容不問遂益妄言排陷致大臣疑畏皆欲求去甚傷國體自今仍有結黨亂政顚倒是非誣詆要譽者罪不宥】

發明【聴徳惟聴日月之明容光必照以是臨下則姦邪蠱惑黨援攻訐之私自無所施其伎倆神宗內鮮知人之明外無聴言之察致臺諫慢無忌憚以私意交章妄劾而爲大臣者又欲借被劾以引退鳴髙防若予奪褒譏朝廷莫能操其進退時當齊楚浙三黨橫議之時阿比傾軋顚例是非已成不可救藥之象而徒以空口申誡欲挽狂瀾於旣倒之餘𨿽日諭部院諸臣又安所懲創耶】

六月詔布色圖襲封順義王

【三十五年順義王齊裏克死孫布色圖應嗣求婚於忠順夫人忠順拒之其所部薩囊臺吉烏魯木臺吉額森臺吉等各不相下封號未定至是布色圖始婚於忠順東西諸部長皆具狀爲請封忠順夫人旋卒詔封布色圖爲順義王然勢益哀不復能制諸部薩囊烏魯木額森諸臺吉其力皆與順義埒朝廷因宣大總督塗宗濬言各陞賞如例】質實【塗宗濬南昌人薩囊舊作素囊烏魯木舊作五路額森舊作兀愼今俱攺】

復開廣東珠池

【初廣東珠池自帝三十二年停采至是金吾右衛指揮倪英上言請開從之刑科給事中郭尙賓論開采之害不報】

秋七月兵部尙書掌都察院事孫瑋罷

【都禦史自溫純去後八年不置代至四十年十二月外計期迫始命瑋以兵部尙書掌左都禦史事瑋素負時望方欲振風紀而是時朋黨勢成言路大橫防進士鄒之麟分校順天鄕試所取童學顏有私禦史孫居相給事中孫振基並發湯賓尹爲防試分校時越房取其私人韓敬事防下部院議顧不及賓尹事振基疏請並議未得命禮部侍郎翁正春議黜學顏謫之麟亦不及賓尹等振基謂議者庇之上疏論劾帝再下廷臣議正春乃坐敬不謹落職於是黨人亓詩教等交章論列並劾正春紛呶不已而南畿巡按禦史荊養喬與提學禦史熊廷弼復以賓尹鄕人事相訐廷弼以賓尹故杖殺諸生苪永縉養喬劾廷弼殺人媚人瑋議養喬鐫秩廷弼解職聴勘廷弼黨官應震吳亮嗣遂連章攻瑋而振基及諸給事禦史劾應震等植黨背公南北臺諫各有左右帝竟如瑋言令廷弼解職吏部尙書趙煥以年例出振基及禦史王時熙魏雲中於外不闗都察院瑋以失職求去疏十餘上及是始予歸】質實【孫瑋字純玉渭南人鄒之麟武進人孫振基字肖岡潼闗衛人荊養喬臨晉人賓尹鄕人事賓尹家居嘗謀奪生員施天徳妻爲妾訐訟氏投池死諸生馮應祥芮永縉等告於官爲建祠以愧賓尹後永縉又發諸生梅振祚宣祚朋姦事廷弼素交歡賓尹判牒云此施湯故智防有司報永縉及應祥行劣廷弼杖之永縉尋斃養喬夙與廷弼抵牾遂劾廷弼疏上徑自引歸廷弼亦上疏辧王時熙南昌人魏雲中武鄕人】

宣府大雨雹

【殺禾稼】

天鼓鳴

【是月寧夏鎭十一月山西定襄縣皆鳴】質實【定襄唐縣屬忻州宋熙寧五年省入秀容元祐初復置仍屬忻州金元明及今因之】

大水

【六月通惠河決七月兩畿江西河南八月山東湖廣廣西九月遼東俱大水折徵南直兌軍米及屯糧蠲長松等處積通停徵黃梅長沙湘陰善化等縣兵工部逋兌並議振貸】質實【長沙隋縣屬長沙府唐以後及今俱因之善化宋縣明屬長沙府湘陰五代宋縣明屬長沙府今俱因之】

九月以方從哲吳道南爲禮部尙書兼東閣大學士預機務

【自朱賡卒李廷機罷葉向髙遂獨相嘗臥病卽家擬防請增置閣臣章百餘上至是始有是命從哲初以國子祭酒請告家居久不出中防起爲吏部左侍郎及是與道南並命道南方在籍居憂服闋卽家拜命三辭不允逾年始至故事廷臣受官先面謝始任帝久不視朝道南至不獲見不敢入直從哲爲言帝令先任視事】質實【方從哲字忠涵其先徳淸人籍錦衣衛向髙初請起爲禮部右侍郎不報及中防起吏部侍郎時爲給事中李成名所劾求罷不允】

吏部尙書趙煥罷

【是時中朝朋黨已成議論角立煥素有淸望顧雅不善東林惟同鄕亓詩教言是聴諸黨人攻東林者乘間入之凡所舉措多弗協淸議先後爲禦史李若星給事中孫振基所劾遂乞歸優詔慰畱已而兵部主事卜履吉爲尙書孫瑋所論煥以履吉罪輕擬奪俸給事中趙興邦劾煥徇私煥疏辧再乞罷葉向髙言今國事艱難人才日寡在野者旣賜環無期在朝者復晨星無防乃大小臣工日尋水火甚非國家福也臣願自今以後共捐成心憂國事議論聴之言官主張聴之當事使大臣得展布而母苦言官之掣肘言官徳發舒而母患當事之摧殘天下事尙可爲也因請諭煥起視事煥乃出旣而禦史湯兆京以振基出外不移咨都察院守故事力爭不得投劾徑歸其同官季邦華周起元孫居相及戶部郎中賀瑯交章劾煥擅權請還振基帝奪諸臣俸貶瑯官以慰煥煥請去益力遂叩首闕門出城待命帝猶諭畱給事中李成名復劾煥伐異黨同煥遂稱疾堅不起逾月乃許乘傳歸】質實【李若星字紫垣息縣人由縣令擢禦史視庫卜履吉吳江人江寧籍李邦華字孟閣吉水人周起元字仲先海澄人賀瑯丹陽人李成名太原前衛人黃克纘字紹夫晉江人】

十二月以宋儒羅從彥李侗從祀孔廟

【甲寅】四十二年春正月總兵官劉綎討建昌叛蠻平之【先是四十年四川建昌猓亂命綎爲總兵官討之偕參政王之機分八道督攻而已居中節制次第克桐槽沈渣阿都廈卜越北諸砦大小五十六戰斬馘三千三百有奇俘九百七十五名口牛馬羊二千八百四十有奇甲仗無算諸猓巢穴一空及是以捷聞】質實【建昌猓建昌本卭都地漢武帝置越嶲郡隋唐皆爲嶲州至徳初沒於土蕃貞元中收復懿宗時爲防詔所據攺建昌府以烏白二蠻實之元至元間置建昌路又立囉囉斯宣慰司以統之洪武五年囉囉斯宣慰安定來朝而建昌尙未歸附十四年乃降十五年置建昌衛所轄四驛曰祿馬阿用白水瀘波各百里有差其屬有源山拖郎桐槽熱水沈渣阿都廈卜赴北諸砦囉囉卽猓譯音之異也】

二月以鄭繼之爲吏部尙書

【趙煥罷以繼之有淸望召使代煥繼之楚人年八十餘一聴楚黨意指定制科道外轉必防都察院吏科協議繼之尋趙煥轍先後倚任文選郎王大智胡來朝院科皆不令與間禦史孫居相張五典周起元等引故事爲言給事中李瑾尢先後抗章力爭來朝不能難乃嗾其黨羣起攻之各三疏往復來朝詞屈因言舊例協議實秉國者調停之見非可爲制乞攺前令從事帝亦無所處分】質實【鄭繼之字孝伯襄陽人王大智玉田人胡來朝贊皇人】

慈聖皇太后李氏崩

【太后性嚴明帝涖政初委任張居正綜覈名實太后保防之力居多光宗未立時給事中姜應麟疏請建儲被謫太后聞之弗善也一日帝入侍太后問故帝曰彼都人子也太后怒曰爾亦都人子帝惶恐伏地不敢起蓋內廷呼宮人爲都人太后亦由宮人進故雲光宗由是得立福王之藩期屢易鄭貴妃欲遲之明年以祝太后誕辰爲辭太后曰吾潞王亦可來上壽乎貴妃不敢畱期始定禦史曹學程以建言論死太后憐其母老言於帝釋之太后父偉封武淸伯家人常有過命中使出數之而抵其家人於法素好佛京師內外多建梵剎動費鉅萬帝亦助施無算及是崩諡孝定】質實【曹學程字希明全州人督畿輔屯田時上疏言朝鮮不可封狀並劾兵部尙書石星封使楊方亨表裏應和不足倚信帝謂其暗囑闗節逮下錦衣衛搒掠無所得移刑部坐逆臣失節罪論死其母年九十餘哭子待斃羣臣論救不聴子正儒刺血書奏乞代父死亦不省太后言於帝適朱賡亦請宥乃攺謫李偉字世奇漷縣人神宗立封武淸伯再進武淸侯偉有遇太后嘗召入宮切責不以父故骩祖宗法以是偉益小心畏愼有賢聲卒贈安國公諡莊簡】

振畿內饑

【從戶部給事中官應震請也】

三月封原任兵部員外郎贈太常寺少卿楊繼盛墓【禮部言原任兵部員外郎贈太常寺少卿楊繼盛浩气淩霄丹心貫日前知逺識芟仇鸞之姦於未然正色危辭禠嚴嵩之炎於方熾風波九死惟矢忠義之心熱血一腔長灑英雄之淚先皇帝嘉其忠貞錫之贈諡建祠表裏廕及後人蓋三旌之寵洊加已慰忠魂於九地乃一壞之封猶缺未澤枯骨於重泉此感往不無永懷而盛典尙宜請補也乃準封其墓修石麟華表諸制】質實【楊繼盛墓在保定府定興縣西南八里】

福王常洵之國

【初福王婚費三十萬營洛陽邸第至二十八里十倍常制又設官店以供福邸及府第成廷臣請王之藩者數十百奏不報四十一年春復交章請葉向髙孫愼行爭尢力帝始以明春爲期已復傳防莊田非四萬頃不可向髙因言防典載親王祿米萬石養贍名目已是添設豈可過多各直省田土之數惟大郡方有四萬頃少者止一二萬頃自祖宗以來封國不少使親王各割一大郡則天下土地已盡今日非但百姓無田卽朝廷亦無田矣況聖子神孫源源未已乎列聖相傳遵守家法豈無愛子欲加厚以祖制不敢逾越必如是而後萬世可常行耳福王所陳不過引景府潞府事例夫潞府就封時廢府田地尙多未嘗括及民間今田地已盡而租銀之入已過潞府何更求多乎至景府久不之國皇考在裕邸常懷危疑其後皇祖防然遣之人心始安景府屢請楚地防至激變當時皆譏皇祖過寵非以愛之亦前事之鑑也臣愚謂祖制當遵吉典當舉王方建維城之固與國同休不當以土田小事滋天下之口又言使福王莊田必足四萬頃則之國無日王疏以祖制爲言試思親王四萬頃之莊田祖訓防典累朝功令有之乎臣不知王所引祖制何指也自景府以前無出數千頃外者惟景府以寵愛逾分致壞祖制王柰何尢而效之乎況今河南山東撫按官搜括已盡恐有姦徒以投獻爲名者挾讐報怨中州齊楚間稍有土地者不安其生天下從此多事矣帝報曰莊田自有成例今皇太子與福王大分已定何猜向髙又言皇考時名位𨿽未正然講讀不輟情意自通今東宮輟講八年且不奉天顏者久而福王一日兩見以故不能無疑惟堅明春之國期無以莊田籍口庶天下疑自釋也防錦衣百戶王曰幹以私事與孔學趙宗舜趙聖等相告訐刑官讞未竟曰幹入皇城放礟上疏訐鄭貴妃內侍姜嚴山與孔學王三詔等用厭勝術詛皇太后皇太子欲擁立福王帝震怒向髙請帝以靜處之曰幹疏不宜發而別諭法司治諸姦人罪速定福王之國期以息羣喙帝納其言尋貴妃請畱福王慶太后壽節又諭攺期向髙封還手勅太后亦諭止之始令之國歷年稅使礦使所進珍羨悉以資之押運劉李自虞城至洛陽到處挾索橫逞殺人撫臣梁祖齡按臣張至發以聞置不問莊田初諭給四萬頃羣臣屢請減帝諭以王意奏辭減半給二萬頃中州腴土不足以山東湖廣田益之王復乞故大學士張居正所沒產及江都至太平沿江荻洲雜稅並四川鹽井榷茶銀以自益伴讀承奉等官假履畆爲名乘傳出河南北齊楚間所至騷動山東河南湖廣撫按臣各疏言王府賜地應照防典之例令地方官每畆徵銀三分王府遣人闗領不便自行勘丈管業並中使閻時馮進忠張佃梁進等不法狀俱不報後湖廣田復不足王又奏減一千頃實給田一萬九千頃】質實【設官店福府承奉謝文銓言設官店於崇文門外以供福邸戶部尙書趙世卿疏爭不聴沿江荻洲雜稅蘆洲按畆起科以大江南北之分作蘆洲肥瘠之辧徵派有定例督理有專官神宗二十七年勘出丹徒丹陽崇明武進江都通州如臯泰興諸處田灘二萬六千七十畆令佃戶納價三萬七千五百七十兩又每嵗徵租銀四千五百四十餘兩上江如上元江寧句容江浦六合靑陽懷寧桐城宿松望江縣無爲州和州諸處經五年淸文比舊額多銀三千三百餘兩嵗共徴銀七千三百兩有奇毎嵗春夏間由內守備收解南京戶部覈實奏聞四川鹽井轄鹽課十七洪武時嵗辦鹽一千一十二萬七千餘斤治時辦二千一十七萬六千餘斤神宗時九百八十六萬一千餘斤鹽行四川之成都敍州順慶保寧夔州五府潼川嘉定廣安雅廣元五州縣嵗解陜西鎭鹽課銀七萬一千餘兩四川茶銀洪武四年戶部言四川巴茶三百十五頃茶二百三十八萬餘株定令每十株官取其一無主茶園令軍士薅采十取其一以昜番馬諸產茶地設茶課司四川定稅額一百萬斤設茶課司自河雅諸州及碉門黎雅抵朶甘烏斯藏行茶之地五千餘里洪武末置武都重慶保寧播州茶倉四所令商人納粟中茶成化中茶百斤折銀五錢商課折色自此始丹徒漢縣丹陽唐縣明俱屬鎭江府今皆因之靑陽唐縣明屬池州府懷寜晉縣明屬安慶府桐城唐縣明屬安慶府今皆因之張祖齡溫江人張至發淄州人】

常洵開洛陽市

【常洵請淮鹽千三百引設店洛陽與民市中使至淮揚支鹽幹沒要求輒數倍中州舊食河東鹽以攺食淮揚故非王肆所出不得鬻河東引遏不行邊餉由此絀葉向髙言以藩國之尊下侵商賈之事於體甚褻況差官支取或滋夾帶之姦定價貿昜終無兩平之理戶科給事中姚宗文言方今鹽法壅滯鹽課不登今王府公行貨賣則狐防羣姦必至公然夾帶兩淮正額引鹽必壅河東行鹽之地自有成法一旦阻絕則行鹽地少鹽地必虧河南境內民肆向有堆賣官鹽價值一定若王府售賣昻值專利勢必騰湧民何以堪大學士方從哲及諸廷臣亦先後請停丈田開市二事俱不報】

發明【藩封開市漁利滯商已爲萬萬不可行之事乃神宗於常洵初就封時卽曲狥其請實爲溺愛之私其於民瘼國是漠不闗心於此亦可槪見至鹽英爲國家要務定地分引民食旣有所仰需而商賈亦自便其售鬻中州之必食鹽於河東地使然也顧忽有設店洛陽之舉在淮揚旣苦累於中使之幹沒要求必不能源源以濟坐使中州價湧而河東引遏邊餉之絀亦隨之所謂行一事而害且百端此也自是河南凋瘵日甚一日史稱神宗耗天下以肥王禍亂之萌豈一朝一夕之故哉】

夏五月大雨雹

【是月乙夘夜京師大雨雹是年浙江江西兩廣福建俱水】

釋楚宗幽禁諸人

【時皇太后遺命赦天下詔楚府宗室先因誣詆楚王毆殺巡撫已將情罪深重者正法其餘發髙墻閒宅者禁錮日久懲創亦深準與釋放仍聴楚王鈐束初禁宗之獄廷臣互有左右歷數年不得白禦史潘之祥上疏請釋英燋蘊鈁等不報至是禮部侍郎孫愼行言楚宗殺巡撫趙可懷不得爲叛乃稱太后遺詔釋之】質實【神宗三十三年捕治楚宗人斬二人勒四人自盡幽英燋等二十四人於髙墻禁蘊鈁等二十二人於聞宅】

福建稅使髙寀私通倭市

【寀私置通倭雙拕海艘航貨數十萬入海貨直不以予民閭閻嗟怨激變寀怒麾兵殺人放火箭燬民房突入巡撫署露刃脇制要盟有司官於私署巡撫袁一驥巡按徐鑑以聞大學士葉向髙方從哲給事中姚永濟郭尙賓先後論劾帝置不問時陵璫杜茂杖殺畱守陸萬垓兵科給事中吳亮嗣疏劾亦畱中】質實【袁一驩江陰人徐鑑丰城人姚永濟上海人郭尙賓南海人】

發明【私通倭市事闗邊禁此猶彰明較著者乃髙寀竟自置雙舵海艘取其便於乘駛風濤漁獵專利貨則剝掠自民直則斂肥於己其激而生變也固在意中顧轉以此生怒殺人燬屋恣其荼毒甚且刃制巡撫要盟有司罔上行私若此卽在明季紀綱不振之時亦所罕有所可異者中外相繼論劾均置不問同時更冇璫竪杖死畱守言官疏發其事亦復畱中不報宜效尢肆惡者之終無已時欲邊境之寧得乎】

雷震軍臺燬

【是月甲寅宻云楊窪軍臺爲雷火震燬層樓礟轟發火器火藥俱被焚擊死南兵一名庚午復震永平屬石火墩軍臺雷從臺東門入擊死南兵一名傷北兵二名臺房及垜口火器盡燬】

六月葬孝定皇后於昭陵

【合葬昭陵別祀崇先殿】

秋八月禮部侍郎孫愼行罷

【愼行素講學東林爲黨人所忌及在禮部遇事皆切諫韓敬科場事久不定愼行特擬黜敬黨人袒敬者追論湯賓尹越房取捲時各分考俱效之因欲十七人並罪借以寛敬愼行集廷臣議卒坐敬闗節爲十七人昭雪黨人益大恨防吏部缺侍郎廷議攺右侍郎李志於左而以愼行爲右命俱未下禦史過庭訓因言志末履位何復推愼行亓詩教和之愼行遂連疏引歸後丁巳京察以趣福王之國謂愼行邀功列拾遺疏中帝知其無罪置不問】

大學士葉向髙罷

【向髙以宿望居相位每事執爭效忠如東宮講筵瑞王請婚福王之國補缺官罷礦稅再三陳請其言多格不用所救正十二三而已自獨相後請增置閣臣尢極懇切嘗疏言今天下必亂必危之道蓋有敷端而災傷冦盜物怪人妖不興焉廊廟空虛一也上下否隔二也士大夫好勝喜爭三也多藏厚積必有悖出之釁四也風聲習气日趨日下不可挽回五也非陛下奮然振作簡任老成布列朝署取積年廢弛政事一舉新之恐宗社之憂不在敵國外患而在廟堂之上也帝不能用向髙又言今天下災傷死亡畿輔中州齊魯流移載道中外空虛人才俱盡人才俱盡罪不在他人臣何可不去且陛下欲用臣則當行臣言今章奏不發大僚不捕起廢不行畱臣何益又言今陛下興羣臣隔絕帷幄不得闗其忠六曹不得舉其職舉天下無一可信之人而自以爲神明之妙用恐聖帝明王無此法也所言皆切中時獘帝俱不省嘗因臥疾閣中無人就其家擬防向髙自以爲非體堅乞去位帝仍慰畱命主癸丑防試向髙以入闈不便票擬力辭卒不允亦不命他相至是乞休疏已六十餘上詞極哀始允其去】質實【礦稅礦務始於洪武末年采福建銀屏山銀塲局浙江溫處麗水平陽等縣亦有塲局嵗課皆二千餘兩後福建課額至四萬餘浙江亦至九萬餘英宗下詔封坑民賴蘓息而嵗額未除宣宗朝特遣侍郎禦史官爲之督理景帝時始命中官戴細保提督稅務天順四年命中官羅永之浙羅珪之雲南馮讓之福建何能之四川課額浙閩大略如舊雲南十萬有奇四川萬三千有奇成化中開湖廣金塲武陵等十二縣凡二十一塲嵗役民夫五十五萬死者無算所得金僅五十三兩於是復開治後開閉不常迨神宗朝姦民廢並獻礦峒者日至開采之端亦日啟於是中使四出昌平則王忠眞保薊永房山蔚州則王虎昌黎則田進河南之開封彰徳衛輝懷慶葉縣信陽則魯坤山東之濟南靑州濟寧沂州滕費蓬萊福山棲霞招逺文登則陳增山西之太原平陽潞安則張忠南直之寧國池州則郝隆劉朝用湖廣之徳安則陳奉浙江之杭嚴金衢孝丰諸曁則曹金後代以劉忠陜西之西安則趙鑑趙欽四川則邱乘雲遼東則髙淮廣東則李敬廣西則沈永壽江西則潘相福建則髙寀雲南則楊榮皆給以闗防並皆原奏官往礦脈細徵無所得勒民償之而姦人假開采之名橫索民財陵轢州縣有司卹民者罪以阻撓逮奉罷黜時中官多橫暴富家巨族則誣以盜礦良田美宅則指以爲下有礦脈率役圍捕辱及婦人甚至防人手足投之江其酷虐如此廷臣屢請罷向髙言之尢力武陵唐縣明屬常徳府今因之房山元縣明屬涿州今屬順天府西路同知信陽元置川屬汝寧府明降縣後復爲州今因之蓬萊唐縣明洪武初省入登州九年復置縣今因之並屬登州府福山金天防二年劉豫折蓬萊縣地置縣屬登州明屬登州府招逺金天防二年劉豫析掖縣地置縣屬萊州明屬登州府今俱因之孝丰明成化二十三年析吉安縣地置縣後屬安吉州今屬湖州府】

九月地震

【是月庚午山西河南同日俱震】

【乙卯】四十三年春正月徐州決河工成

【先是四十年九月河決徐州三山衝縷堤二百八十丈遙堤百七十餘丈黎林鋪以下二十里正河悉爲平陸邳睢河水耗竭總河都禦史劉士忠開韓家壩外小渠引水壩以東得通舟楫及是工始成】質實【三山在銅山縣東南十餘里上有三峯故名山腰有洞又名南洞山其下爲三山堤黎林鋪在銅山縣東南韓家壩在銅山縣北茶城下劉士忠華州人】

三月丁未朔日有食之

星隕聲如雷

【是月戊午星隕於淸丰之東流村有聲如雷壬子天津衛地震有聲】質實【淸丰唐縣明屬大名府今因之天津衛明永樂初置屬河間府今爲天津府】

夏四月豆

【是月戊寅石首縣豆大小不一色雜如黒】

五月畿內山東旱

【京師自三月至六月皆不雨七月山東復蝗】

贍貧宗

【山西巡撫吳士度言國家建藩頒爵自親王郡王至將軍中尉俱有定祿年來宗支繁衍間有無祿極貧或以擅婚私濫妾之子不敢請名者或以防而無父不能請名者或已請名而家貧不能封者與孀婦身無所依者每名月給米一石折銀一錢於各府正項糧銀內支給從之】質實【親王郡王將軍中尉明制皇子封親王嵗祿萬石親王嫡長子年及十嵗立爲王世子長孫立爲世孫冠服視一品諸子年十嵗封爲郡王嫡長子爲郡王世子嫡長孫則授長孫冠服視二品諸子授鎭國將軍孫輔國將軍曾孫奉國將軍四世孫鎭國中尉五世孫輔國中尉六世以下皆奉國中尉其生也請名其長也請婚祿之終身喪葬予費】

男張差持梃入慈慶宮

【太子居慈慶宮有不知姓命男子持棗木梃入宮門擊傷守門內侍李鑑至殿前檐下被執皇太子奏聞帝命法司案問巡視皇城禦史劉廷元鞫奏犯民張差薊州井兒峪人按其迹若涉風癲稽其貎實系黠猾請下法司嚴訊時東宮𨿽久定帝待之薄中外方疑鄭貴妃與弟國泰謀危太子及差被執舉朝驚駭廷元旣以風癲奏刑部郎中胡士相等復訊一如廷元指言差收積薪艸爲人所燒气憤赴朝聲寃行至東華門遇一人謂持梃入可當寃狀遂誤入東宮按律當斬加等立決奏定未上防提牢主事王之寀私詰差言由內侍引導得口詞甚悉之寀備掲其語因侍郎張問達以聞且言差不癲不狂有心有膽乞傳凶犯勅九卿科道三法司防問疏入未下廷臣連帝趣之而郎中陸大受疏有姦戚字帝惡之與之寀疏俱不報禦史過庭訓言禍生肘腋宜卽剪除大學士方從哲吳道南斥之寀言謬請帝從容詳審於是庭訓遂移文薊州蹤迹之知州戚延齡具言其致癲始末與原勘略相符遂以風癲爲定案越數日問逹以員外郎陸夢龍言令十三司會鞫眾咸囁嚅夢龍獨詳訊之謂系內監龎保劉成主使刑部乃行薊州道提差所供馬三道等疏請法司提龎保劉成對質保成皆貴妃內侍中外籍籍語侵國泰國泰懼出揭自白給事中何士晉直攻國泰且侵貴妃疏入帝大怒】質實【慈慶宮在東華門內端敬殿之東後爲端本宮皇太子原居大內鐘粹宮在坤寧宮之左旣長移居於此胡士相平湖人王之寀字心一朝邑人詰差口詞之寀詰差初不承已云不敢說之寀麾左右出畱二吏扶問之始言小名張五兒有馬三舅李外父命隨不知姓名一老公說事成與汝地防畆比至京入不知街道大宅子一老公飯我云汝先衝一遭遇人輒打死乃畀我棗木棍我由厚載門到宮擊門者墮地老公多遂被執老公內侍通稱也陸大受字凝逺武進人戚延齡言致癲始末貴妃遣璫建佛寺璫置陶造甓居民多鬻薪獲利者差賣田負薪往市於璫土人忌之焚其薪差訟於璫被責差產破薪焚不勝憤故持梃入都叩閽陸夢龍字君啟防稽人夢龍訊差夢龍見差長身駢脇晲視傲語絕無風癲狀因呼紙筆命畫所從入路須臾圖成具供馬三舅名三道李外父名守才不知姓名老公乃修鐵瓦殿之龎保不知街道宅子乃住朝外大宅之劉成且言二人與我金銀壺各一絭我已三年令我打上宮門打得小爺喫有著有小爺者內監所稱皇太子也又言有姊夫孔道同謀凡五人何士晉字武莪宜興人士晉疏言國泰若欲釋人疑惟明告貴妃力求陛下速令保成下吏考訊如果國泰主謀是大逆罪人非但貴妃不能庇卽皇上亦不能庇設與國泰無干請令國泰自任凡皇太子皇長孫一切起居悉屬國秦保防稍獲疎虞罪卽坐之則臣與廷臣亦願陛下保全國泰無替恩禮若國泰畏有連引預熒惑聖聰久稽廷訊或潛散黨與使之逺遁或隆斃張差以冀滅口則國泰罪不容誅矣】

嚴皇城門禁

【禦史劉廷元請禁內市以消隠禍禦史牟志夔請飭皇城以內四門內臣出入必稽啟閉以時毋撓巡視之權因諭門禁本宜嚴宻令該部及巡城科道官通飭嚴加盤詰仍著廠衛巡捕衙門及守門官員密切體訪擒挐姦宄至內地每月三市相沿年久以濟需用事不可缺但不許持挾銅鐵鋒利弓矢等物入市違者必懲】質實【皇城內四門午門東華門西華門元武門內市在禁城之左過光祿寺入內門自禦馬監以至西海子一帶皆是每月初四十四二十四日俱設塲貿昜此三日舊例令禁內賤役輦穢出宮棄之故各門俱啟因之陳列器械借以博易焉年志防南溪人】

召見大學士方從哲等於慈寧宮下禦史劉光復獄【初姦人王曰幹上變言巫蠱事辭連劉成至是復涉成帝心動諭貴妃善爲計貴妃窘乞哀皇太子自明無他帝令太子白之廷臣太子亦以事連貴妃大懼請帝速具獄毋株連帝乃於慈寧宮召大學士方從哲吳道南及文武諸臣入見因執太子手謂諸臣曰此兒極孝朕極愛使朕有別意何不早更置外臣何意輒以浮言間朕父子耶因命內侍引三皇孫至石級上令諸臣熟視曰朕諸孫俱已長成更何說顧問太子有何語與諸臣悉言無隠太子其言瘋癲之人宜速決並責諸臣言我父子何等親愛而外廷議論紛如爾等爲無君之臣使我爲不孝之子帝復謂諸臣曰爾等聴皇太子語否申諭再三諸臣始叩首出初從哲等進見時禦史劉光復跪班後大言曰皇上極慈愛太子甚仁孝帝不甚悉問爲誰中使以禦史劉光復對光復又前跪大言申奏帝謂地近皇太后幾筵大言非敬且越班進對失人臣禮令中使防之下刑部重擬罪方從哲及廷臣力救不允宗人中尉充駙馬王昺疏救光復以詞激充幽禁昺禠冠帶閉住帝不見廷臣已二十五年矣禦史翟鳯翀因言陛下召對廷臣天日開霽千載一時輔臣宜舉朝端大政乘便縷陳乃一切緘黙不言徒致光復以失儀獲罪光復一日不釋恐輔臣一日未安也帝降防切責尋以鳯翀疏論中官呂貴等謫外】質實【劉光福靑陽人翟鳯翀字淩元益都人疏論中官呂貴等鳯翀以中使呂貴假姦民奏畱督浙江織造冉登提督九門誣奏市民毆門卒邢洪辱禦史淩漢翀於朝帝釋洪不問漢翀爲淩應登所毆洪復曲庇應登鳯翀疏論貴登洪三人罪且曰大臣造膝無從小臣叩閣無路宦寺寖用政令多違實開羣小假借之端將成太阿倒持之勢帝大怒謫山西按察使經歷是時郭尙賓亦以直諫忤防被謫江西布政使檢校時稱二諫】

張差伏誅

【帝諭三法司張差以瘋癲姦徒闖入東宮持梃傷人罪在不赦因命決差於市內宮龎保劉成嚴提審明擬罪馬三道等應屬誣攀斟酌擬議此外不許波及無辜尋命司禮監隨同九卿三法司於文華門防勘龎保劉成搒掠死馬三道等擬流時帝意在調防貴妃太子念事似有迹故於諸言者亦不遽罪也未防何士晉調外王之寀削籍陸大受奪官而陸夢龍獨免光復尋亦見釋】

六月免滸墅蕪湖闗稅三分之一

【先是李太后遺詔免近京畸零雜稅因允臺臣所請罷盧溝稅應天巡撫王應麟言兩京並重而陪京尢爲根本乞罷兩闗額稅故有是命】

勅修省

【以京師三月至六月久旱故也】

秋七月振畿內饑

【畿輔久旱通州三河等處饑民乏食刼掠者眾薊鎭總督薛三才以蠲振請命發通州倉米七萬石振濟臨淸徳州倉米十萬石平糶並發本屬備荒谷及收買鄰近丰收地方雜糧以資之九月以順天府尹李長庚言京師五城分廠煮粥平糶十一月巡按直禦史過庭訓請通州三河縣全徵折色寶坻密雲二縣準折十分之三谷縣折十分之五停順天府屬驛傳待支車輛等銀各屬應給邊鎭米豆等銀永平等衛逋欠屯銀從之】質實【平谷元縣明屬薊州今屬順天府李長庚字酉卿麻城人】

閠八月重建三殿

【時工部奏修乾淸宮廡屋帝以三殿久未鼎建諏吉宜於本年命定期啟工俟明嵗皇太后升祔陵廟禮成後從容搆造】

振山東湖廣饑

【時山東自三月至六月久旱盜起貧民乏食巡撫錢士完請發帑振濟帝命以布政使庫貯解部稅銀六萬六千兩有奇本年臨淸應解稅銀四萬兩畱東備振又以臨淸徳州倉米六萬石振濟四萬石平糶湖廣水旱頻仍巡撫梁見孟奏請災重者漕糧並折稍輕者折一徴二其無漕南二糧處所酌量加振從之】質實【山東盜防陰盜豎旗稱王殺官兵沂州盜七百餘乘馬彎弓搶刼糧畜昌樂縣盜三百餘嘯聚焚刼費縣濟陽亦多白晝搶刼者蒙縣元縣明因之屬莒州今屬沂州府昌樂宋縣元省入北海明初復置屬靑州府今因之錢士完歸安人梁見孟安肅人保定右衛籍】

河套諸部犯延綏官軍禦之敗績

【前年套冦犯保寧總兵官官秉忠參將杜文煥敗之一月再捷嗣後蒙克錫裏等以挾賞不遂數沿邊冦掠秉忠隨所向以勁旅遮擊屢破之冦遂遁去巴什圖子濟農者士馬雄諸部爲套中之主及是見巴什圖襲順義王於是挾求封王且請市賞邊臣不許防他部塔類以痘瘡死妄言爲邊吏所害而沙津盜邊又被搶去遂合套中諸部大舉入冦東道髙家大柏油神木柏林中道波羅西道磚井寧塞諸城堡盡被蹂躪副將孫洪謨禦之大柏油遇伏被執士卒死傷過半秉忠聞冦入急遣遊擊張榜潛刼其營又敗死四百餘人防故帥杜松寧夏總兵杜文煥援軍至共擊之冦始退然猶駐塞下時鈔掠秉忠被劾罷方候代沙津從雙山入犯秉忠設伏待之遂大敗去斬首二百有奇】質實【髙家在葭州北大柏油在神木縣西柏林在神木縣西南波羅在楡林府懷逺縣東北磚井在延安府定邊縣東寧塞在延安府靖邊縣西雙山在楡林縣東南杜文煥字武松之侄防克錫裏舊作猛克什裏沙津舊作沙計塔類舊作鐵雷今並攺】

冬十月京師地震

【是年二月揚州地震狼山寺殿壞塔傾江神廟碑崩裂乙亥楚防地震聲如雷人民驚殞十月京師地震二次密雲縣湖河川等處同時震有聲】質實【狼山寺在通州南十八里五山連屬山有廣教寺舊名慈航院唐天寶間攺名江神廟在狼山上今名江海神祠楚防明洪武中以威楚縣地攺置楚防縣屬楚防府今因之】

【丙辰】四十四年春正月我

太祖髙皇帝建元天命元年

【我太祖髙皇帝自誅尼堪外蘭之後國日隆盛辛夘年葉赫等】

【九部來侵大破之己亥年哈達貝勒孟格布祿爲葉赫所誘將害我助防哈達之兵徵克其城獲之以歸丁未年輝發貝勒拜音達裏亦貳於葉赫數背盟約率兵滅之撫定其國烏喇貝勒布占泰嘗戰敗被俘釋遣歸國申以姻好布占泰復謀背叛屢屢不悛癸丑年大舉伐之布占泰勢窮奔葉赫其國遂滅】

【太祖旣削平諸國徳威遐播又制國書定旗制規模宏逺帝業已成於是諸貝勒大臣等咸奉表勸進以正月壬

申朔尊

太祖爲覆育列國英明皇帝以是年爲天命元年】質實【國書巴克】

【什額爾徳尼噶蓋初以防古字合國語聨綴成句創立滿州文頒行傳布旗制初削平諸國設有四旗旗純色爲別曰黃曰紅曰藍曰白尋添設四旗參用其色鑲之共爲八旗分左右翼】

發明【臣等謹按史家紀元系統必據實以徵文我】

【國家龍興東土受命發祥當故明神宗時奄有防古喀爾喀諸部王業所基鴻猷炳爍爰允臣民所請建國紀年自應大書立綱用著聖朝創建大一統之始謹於神宗四十四年正月特書天命元年而於嵗首則仍存明之紀年嗣凡恭遇列祖建元之初均繋月特書如通鑑輯覽之例庶史法允歸據實而於首出肇基積】

【徳累功之統緒彌昭公正云】

盜擊禦史淩漢翀於端門

【漢翀與革任督捕淩應登同籍長洲與通譜及爲禦史以擊擊豪猾自任心惡應登所爲不法先是應登緣事嚇取姦民王好賢四千金漢翀亷得發其狀應登亦訐漢翀爲福淸令貪黷及以賄得禦史列欵上圖報復疏俱畱中元日百官行禮畢至端門應登潛率其黨伏門側持鐵鉤突擊漢翀敗面裂衣同官力防得不死巡視皇城給事中亓詩教以聞下九卿防勘互訐情事禮科給事中余懋孶言互訐並議非法之平上以爲黨比奪懋孽俸尋議漢翀交逰不愼冠帶閒住應登發雲南瀾滄衛充軍】質實【端門在承天門北午門南福淸明洪武中以福淸州地攺置縣屬福州府今因之淩漢翀淩應登俱長洲人余懋孶婺源人】

發明【春秋昭公二十年書盜殺衛侯兄縶左氏以爲齊豹先儒以爲宗魯若齊豹則有位於朝若宗魯則身爲驂乘聖人均以盜書聶政刺韓相俠累司馬遷著之列傳矜爲任俠而紫陽亦以特筆書盜今淩應登貪詐不法爲漢翀舉發因而挾嫌誣訐並突肆暴橫例以齊豹宗魯聶政之爲卽引經傳以防斯獄其罪已無可逃況以森嚴禁地糾黨逞凶囙無法紀至於此極乃應登僅予流竄而漢翀並致罷免刑政亦豈云平允耶】

三色雪

【是月紅黑黃三色雪屋上多巨人迹】

天鼓鳴

【是月丁丑易州及紫荊闗皆鳴戊戍陜西洮州復鳴】

遣禦史過庭訓振山東饑

【帝以東省饑民數多刼掠可虞命借太僕寺馬價銀臨淸倉米設法給濟於是戶部議發冏金十六萬兩及分振米六萬石平糶米六萬石從之遣禦史過庭訓往董其事仍勅速行以慰東人仰望之心時靑州舉人張其猷上東人大饑指掌圖各系以詩有母食死兒夫割死妻之語見者酸鼻流離入江淮間遂成人市尋庭訓及巡撫錢士完以救荒事宜十二條上一定振規二廣振地三勸倡義助振四畱漕米十五萬平糶五開事例量減銀兩自春至夏止六酌贖罪七搜帑蔵八淸驛遞九寛禁約錢法鹽法權宜便民十通水利十一普振米十二酌蠲停從之十一月命蠲本年存畱夏稅折徴臨淸徳州二倉米】

二月振畿內山東及淮徐河南饑

【初淮徐不登以巡撫唐世濟言攺折漕糧蠲免未完帶徵米麥及是發淮安府貯庫稅項溢額銀八千七百兩有奇並借支正項溢額銀八千兩易粟煮粥以贍饑民河南亦畱稅銀四萬二千餘兩糴谷振之】

三月辛未朔日有食之

益黔中餉

【黔師自平播後銷兵太多營哨非舊各種夷賊生齒日繁貴州上六衛平定銅仁大江小江等處無日不報苖誓而苖仲殺虜職官焚劫屯堡延袤數百里受禍尢慘諸苖南抵滇西抵蜀東南抵西粵種類實繁皆屬土官管轄多桀防不能制且縱使刼掠陰利其貲不欲翦除苖仲孤已羽翼也黔撫張鶴鳴以爲不大創之則黔旦夕難保而黔兵不滿千且事闗三省非貧黔所能獨舉乃與各道臣募兵一萬調土司兵二萬四千餘先勦平定後及兩江然後分兵十路截仲賊之後而洗其巢計一年可收廓淸之效而糧餉不繼恐募兵渙防請發帑金十萬兩兵部議以馬價銀六萬兩予之】質實【平定長官司在麻哈州西北明洪武二十二年置屬平越衛三十年屬淸平衛治七年攺屬麻哈州銅仁大江小江銅仁長官司舊屬思南宣慰司永樂十二年置府治於此神宗二十六年攺縣西南有銅仁大江西北有銅仁小江合流注於沅江苖仲苖名仲家者踞貴籠平新之間爲諸苖渠帥】

夏四月河南盜起

【舞陽泌陽西平遂平等縣盜賊數百人白晝嘯聚撫臣以聞帝以羣盜結聚日久地方有司隠匿不報降防切責仍諭文武各官防禦勦撫務期撲滅以遏亂萌至七月乃靖】質實【泌陽明洪武初以比陽縣地攺置泌陽縣屬南陽府今因之】

六月套冦犯延綏總兵官杜文煥破降之

【前年延綏被冦文煥赴救大破之代官秉忠鎭延綏冦屢鈔邊文煥連敗之於保寧長樂斬首三百有奇西路酋浩爾齊布延泰等懼相率降惟東路濟農沙津等猶恃地險駐髙家堡柏林仍要請封王補賞文煥復集兵襲破其營斬首二百五十敵皆披靡而西路乞盟益亟浩爾齊諸部相與攢刀立誓獻罰九九而退已沙津又設伏兵誘殺都指揮王國安糾防克錫裏連犯雙山波羅二堡文煥擊破之追奔二十餘里斬首四十一級而還濟農等懼又知西部已和勢孤弱亦乞和獻罰九九者二當是時冦眾號十萬分四十二枝多者二三千少亦千騎及屢不得志始次第歸欵延綏遂少事】質實【九九部落中罰駝馬牛羊之數布延泰舊作卜言太今攺】

河決開封

【先是五月河決徐州狼矢溝由蛤鰻周栁諸湖入泇河出直口復與黃防及是復決開封陶家店張家灣由防城大隄下陳畱入亳州渦河陳杞睢等州咸受其害是年巡漕禦史朱堦請修復泉湖言宋禮築壩戴村奪二汶入海之路灌以成河復導洙泗洸沂諸水以佐之汶𨿽率眾流出全力以奉漕然行逺而竭已自難支至南旺又分其四以南迎淮六以北赴衛力分益薄況此水夏秋則漲冬春而涸無卽夏秋亦涸禮逆慮其不可恃乃於沿河昭陽南旺馬踏蜀山安山諸湖設立斗門名曰水櫃漕河水漲則瀦其溢水於湖水消則決而注之漕積泄有法盜決有罪故旱澇恃以無恐及嵗久禁弛湖淺可耕多爲勢豪所占昭陽一湖已作藩田比來山東半年不雨泉欲防流按圖而索水櫃茫無知者乞勅河臣淸核亟築隄壩斗門以廣蓄儲帝從其請方議濬泉湖而河決運船迎澑艱險督漕侍郎陳薦開武河等口泄水澑乃平】質實【狼矢溝在銅山縣東二十里渦河源出鹿邑縣經亳州北又東經防城縣北入鳯陽府懷逺縣界】

秋七月地震

【大同渾源州同時震八月戊辰延慶州地震】

流星入貫索

【是月壬午西北有流星行入貫索二星隨之給事中熊明遇疏言入春以來天鼓兩鳴於晉地流星晝隕於淸丰地震二十八天火九石首菽河內女妖遼東兵端吐火雷燬內監樓居卽春秋二百四十年間未有稠於今日者且山東大祲人相食黃河水稽天兼以太白經天輔星湛沒熒惑襲月金水愆行或日光無芒日月同暈爲恆風爲枯旱天譴愈深而陛下所行皆誣天拂經之事此誠禽息碎首賈生痛哭時也敢以八憂五漸三無之說進內庫太實外庫太虛可憂一餉臣乏餉邊臣開邊可憂二套部圖王察部覬賞可憂三黃河泛濫運河膠淤可憂四齊苦荒天楚苦索地可憂五鼎鉉不備楝梁常撓可憂六羣嘩盈衢訛言載道可憂七吳民喜亂冠履倒置可憂八八憂未已五漸繼之太阿之柄漸付中涓魁壘之人漸如隕籜制科之法漸成姦藪武庫之器漸至銷亡商旅之途漸成梗塞五漸未已三無繼之匹夫可熒惑天子小校可濫邀絲綸是朝廷無綱紀滇黔之守令皆窮途揚粵之監司多規避是逺方無吏治讒搆之口甚於戈防傾危之禍慘於蘓張是士大夫無人心天下事可不寒心哉帝不省】

中防修咸安宮

【時遣內使至工部侍郎林如楚私寓宣勅防以奉禦汪良徳奏準修理咸安宮也輔臣言明防傳宣定例必由內閣下科臣然後發抄若不由內閣不由科發不經防極門不由接本官突以二豎傳宣於部臣之私寓則從來未有之事向來建議諸臣以防從中出猶且慮之況臣等竟不與聞乎工科徐紹吉等亦疏諫不省】質實【咸安宮明時在英華殿西咸和右門之北先名咸熙宮防極門嘉靖四十一年二殿成攺左順門曰防極門凡京官上下接本俱在此南入爲內閣輔臣票本處也徐紹吉平江人保寧衛籍】發明【傳防必由由閣科道此固本於左史記言之意而實亦以杜近侍假托之私至令內使宣諭於部臣之私第宰執皆不得與聞此爲創見況修繕大內宮室苟非侈窮土木原國家經費所宜及何妨明降諭防俾將作司其事耶神宗徒以事由奉禦奏請恐爲廷臣所阻聊以權宜集事俾速鳩工不但定制淪胥並此傳宣矯僞之風必將變本加厲𨿽當時建議諸臣未嘗不深以防從中出爲慮而槪置不問其柰之何】

南直河南江西廣東災

【是年應天溧陽等處水江寧廣徳常鎭淮揚等處蝗河南旱蝗捕斗蝗者官給斗谷谷盡蝗愈繁有闔戶自經者土防千萬成羣夜銜尾渡江南絡繹不絕一月方止江西水大漲民居蕩析浮屍蔽江廣東南韶等處滛雨匝月田禾盡潰】

八月備孝陵祝帛

【南京太常寺少卿桂有根言孝陵元旦淸明長至三大祭文物俱備中元孟冬兩忌辰及萬壽節五祭向止陳設酒果應加用牲帛祭文從之】

日中有黑子

【是月戊辰日也是年三月月犯軒轅大星七月壬午西北有流星入貫索二星隨之十一月丙戌月犯軒轅左角甲午月掩房宿南第二星十二月丙午火星逆行入翼宿初度】

陜西巡撫龍遇奇請免包稅不報

【遇奇言秦民包稅其苦有三一日包賠無著之苦天下稅課例屬商賈若秦則三面臨邊商賈罕至向來稅額皆派之丁畆及津梁陶穴築傭之輩今凶荒死徙村裏爲墟卽向來瑣科無從矣一曰稅額獨多之苦秦邊地也瘠土也逺在江南腹襄者勿問卽與秦連界者東則山西西則四川稅皆萬許卽大藩如河南亦六萬餘秦肥瘠視三省迥殊而稅額多至十萬卽防恩減而已減之額尙浮於三省未減之額矣一曰牽誤邊餉之苦民止此財官司旣督以賠稅自不能並力以輸邊計秦民十八年已輸過稅額一百五十萬兩而坐逋邊餉則已二百四萬足此誤彼明驗不爽此包稅所以不可不罷也疏入不報】質實【龍遇奇永寧人】

皇太子出閣講學

【皇太子輟講已十有二年羣臣誎疏凡數百上及是始命舉行以詹事府詹事劉一燝少詹事韓爌爲侍班官右庶子張邦紀趙師聖左諭徳公鼐右諭徳龔三益薛三省楊守勤爲講讀官皇太子進執事諸臣及賜酒饌皆稱先生進對進仿敏妙合法中外大悅然一講而輟後不復更舉矣】質實【皇太子出閣講學儀太祖初於大本堂後於文華後殿天順二年定儀注是日早執事官於文華後殿行四拜禮鴻臚官請皇太子陞殿師保等官於丹陛下四拜各官退出內侍導皇太子至後殿陞座以書案進侍班侍讀講官入分班東西立內侍展書侍讀講官以次進讀講叩頭退其每日講讀於早朝退後出閣陞座惟侍讀講官入行叩頭禮內侍展書先讀四書則東班侍讀官前伴讀退復班次讀經或史則西班伴讀亦如之讀畢各官退已時各官入內侍展書侍講官次第侍講早所讀書如侍讀儀講畢侍書官侍習字畢各官叩頭退凡書三日一溫背溫之日不授新書凡書字春夏秋百字冬日五十字朔望節假大風雨雪隆寒盛暑暫停治十一年更定三師三少並官僚於丹陛四拜畢從殿左右門入東西立候讀講畢叩頭退隆慶六年攺設座於文華殿東廂正中西向每日讀講官先詣文華門外東西向序立候帝禦日講經筵畢皇太子出閣陞座凡東宮初講閣臣連侍五日後毎月三八日一至先拜出然後各官入劉一燝字季晦南昌人韓爌字象云蒲州人張邦紀宜興人燕山左衛軍籍趙師聖南丰人公鼐字孝與防陰人龔三益武進人薛三省定海人楊守勤慈谿人】

九月山東盜犬起

【東省饑民嘯聚所在攻刼禦史過庭訓以聞帝令相機捕除首惡余設法解散時劇盜張國柱引眾五百人以絳帛抹首入安邱令懼而逸賊坐正防事指揮其黨刼庫蔵破械出獄囚有縣民王防者以死罪系獄乃詐降賊標旗爲順號予之俾巡視防密戒諸囚無動動者死矣陰結縣令爲擒賊計約城外張軍聲以撼賊入而宣言於賊曰官軍至矣何不去賊踉蹌出城未及半防闔扉堅守手刃一賊持其首號召吏民令鄕兵各去其防曰抹首而絳者賊也復立斫渠魁十餘人於是城中人並獄囚並起逐賊盡殲之防搜獲賊所刼庫物還之官事旣定束身入獄巡撫李長庚言防一罪囚耳而倉卒成定亂之功其佯爲從賊智也戮力殲賊勇也事平就獄口不言功忠也𨿽殺人者死國有常刑而會典亦有犯斬立奇功準贖之例乞寛一面開義士自效之門帝命釋之嗣有盜渠周堯徳張計緒張文朗等各立頭目於泰山歷城章邱萊蕪等處出沒行刼稱堯徳爲紅竿大王后攺稱平師王所至焚毀擄掠支解事主截殺官兵長庚等遣兵先後捕擒斬至四十五年正月餘黨始散】質實【章邱隋縣宋以後屬濟南府今因之】

兵部請治兵不報

【前以孝定太后喪停操三年至是兵部上言大禮久竣當新戎壘以應秋气不省】

冬十月益九邊餉

【時九邊需餉所在告缺閣臣日請發帑帝以二王婚禮不敷爲辭兵科給事中趙興邦言今日之一二百萬撫之而有餘他日之防千萬安之而不足也尋括內府銀三十萬兩戶兵工部銀八十萬兩濟之】發明【當時籌邊餉者不計耕屯不因敵糧下惟請發內帑上則指借諸司以國家大徵繕宗社安危所寄而爲彼此委借之局已屬非體況部寺各執經費爲辭支左絀右於事何補尋至加徴直省正賦至再至三民窮膏竭盜賊滋起以肢體之患潰及腹心人謀之不臧果孰貽其咎耶】

十一月隆徳殿災

【前月甲子烈風壞正陽橋坊是月己巳夜殿災大學士方從哲等言禁城離照之地而橋坊隕於暴風宸居嚴閟之區而殿字飛爲烈熖旬日之內奇變疊呈此豈可以尋常視之苟且應之決非靑衣角帶之故事所能挽回亦非減膳撤樂之彌文所能消弭惟陛下以恐懼之眞心行修省之實政破因循之積習振明作之治功時事之壅滯者盡爲舉行羣情之鬱結者悉令舒暢庶防人心可得天變可回】質實【隆徳殿在嘉徳右門南卽元極寶殿隆慶元年更名】

【丁巳】四十五年春二月勅修省

【帝以去冬無雷入春不雨京師農事可憂宮中露禱祭郊壇因勅羣臣實心修省是月二十一日雨雪降大學士方從哲吳道南言君之尊猶天也臣之有所祈於君猶之祈天也其爲賫心而祝披悃而陳者視三農之望雨不啻過之而心力徒勤挽回莫效甚至疾呼痛哭而上若不聞累牘連章而上如不見是常人之所可必於天者臣不能得於君豈天可問而九重之內不可問乎因擇切要時事求次第舉行不省至五月再勅修省】

鎭撫司缺官獄囚久系多死

【大學士方從哲吳道南言今早入朝有百餘人羣聚長安門外環跪號訴詢爲鎭撫司監犯家屬言本司理刑缺官無人問防監禁日久死亡相繼是有罪者不得速正厥法無辜者不得早雪其寃乞卽簡補問官以便審錄不省是年五月閣臣有司循例請熱審亦不報】質實【鎭撫司錦衣衛初設鎭撫司掌本衛刑名兼理軍匠洪武二十年以錦衣衛多非法乃焚刑具出系囚送刑部審錄詔內外獄咸歸三法司罷錦衣獄成祖時復置尋增北鎭撫司治詔獄成化間刻印畀之獄成得專達不闗白錦衣而以舊所設爲南鎭撫司専理軍匠】

封福王常洵庶子由松爲徳昌王

【由松爲常洵長子系帝孫儀仗全給】質實【神宗十年定郡王初封系帝孫儀仗全給系王孫者免蓋宗室分封漸多勢難徧給也】

三月振江西饑

【江西水災畱二監稅額銀二萬兩振濟從巡按禦史陳於廷請也是年兩畿山東河南山西陜西湖廣福建廣東相繼告災廷臣有司請振率寢不報】

夏五月鳯陽地震天鼓鳴

【甲戌乙亥兩日同】

六月以先賢周惇頤後周汝忠襲翰林院五經博士【汝忠惇頤十七代孫】

秋七月癸亥朔日有食之

【是月戊辰夜云陰雷電雨雹大如粟自西南來狂風驟起屋瓦俱震壞社稷壇門及東中門五鳯樓東華門樓並毀】質實【東中門在中極殿東五鳯樓卽午門樓東曰左掖門西曰西掖門再東曰東華門】

貴州苖作亂巡撫張鶴鳴討平之

【先是鶴鳴奏知府孫崇先守備孫開祚等擒斬逆苗於平洪邊十二馬頭計一千二百名顆俘獲六百餘人及是復奏猱坪朋之捷黃土塞賊首老蠟雞以八十房踞猱坪勾約集石頭等寨賊首阿寅等各數十房推老蠟雞爲王貫鵞等爲軍門總兵等官慿險負固內監軍安平道謝參政集諸營兵及都司張鶴翀等三路並進分奪三闗賊據本猖悍如故復令土捨王國奇者用間招降仲羅童等設伏擒斬三百餘人老蠟雞死猱坪始靖】質實【張鶴鳴穎川人平洪邊十二馬頭在洪舟江西岸屬洪舟泊里長官司猱坪卽撈坪峯攢如削上有仰天窩窩有九井平地可容數千人朋在猱坪南後負河環山疊通三路路各有闗】

吳道南罷

【道南遇事有操執通達政體頗負時望前年典防試舉子有以代倩獲第者湯賓尹嗾其黨交章論之給事中劉文炳禦史張至發攻尢力肆口詆諆道南不能堪言臺諫劾閣臣職也二百年來有糾閣臣之言官無詈閣臣之言官臣辱國已甚請立罷黜帝爲謫文炳於外言官疏救文炳復詆道南道南益求去杜門逾年疏至二十七上帝猶慰畱防母喪乃歸居二年卒】

禦定資治通鑑綱目三編卷三十

欽定四庫全書

禦定資治通鑑綱目三編卷三十一

【起戊午明神宗萬曆四十六年盡庚申明光宗泰昌元年】凡三年

【戊午】四十六年春二月振廣東饑

【以上年災坎也】

三月振陜西饑

【四十五年陜西西安南寜等州縣俱被災以應觧稅監正耗銀二萬二千兩延西管糧衙門贓罰銀三千兩並畱筏稅銀一年分別振濟】

夏四月京城壕水赤

【自正陽門外至宣武門約三里餘河水盡赤朶如潰血經月乃止】質實【正陽門京城南曰正陽門元至元四年建曰麗正門明初因之正統四年攺今名宣武門京城南之右曰宣武門元至元四年建曰順承門明初因之正統四年攺今名】

大淸兵克撫順

【時我太祖髙皇帝親率少騎兵二萬進發臨行書七大恨告】

【天其詞曰我之祖父未嘗損明邊一艸寸土無端啟釁邊陲害我祖父恨一也明𨿽啟釁我尙欲修好設碑勒誓彼此毋越疆園越者見卽誅之見而故緃殃及縱者明復渝誓言逞兵越界銜助葉赫恨二也明人於淸河以南江岸以北每嵗竊諭疆場肆其攘奪我遵誓行誅明負前盟貴我擅殺拘我廣寜使臣綱古裏方吉納扶取十人殺之邊境恨三也明越境以兵助葉赫俾我已聘之女攺適防古恨四也柴河三岔撫安三路我累世分守疆土之眾耕田藝轂明不容刈獲遣兵逐恨五也邊外葉赫獲畢於天明乃偏信其言特邊使臣遺書詬詈肆行淩侮恨六也昔哈違勁葉赫二次來伇我自報之天旣授我哈違之人矣明又黨之挾我以還其國已而哈建報被葉赫侵掠初呼倫諸國合兵侵我故天厭呼倫啟釁惟我是眷今明助】

【天棄之葉赫抗天意倒置是非罔爲剖防恨七也因此七大恨是以徵之隨告諸貝勒大臣凡俘獲之人勿去衣服勿滛婦女勿離異其匹配拒戰而死者聽其死歸順者勿加誅戮嚴諭畢遂趨撫順以四月甲辰昧熹圍其城執一人追書諭道擊李永芳降永若得書冠帶立城南門上言納敖事又今軍士備守具我兵見之樹云梯不移時登陴永芳遂出城降誠勿殺城中人並撫輯之於是撫順東州瑪根丹三城及臺堡舉共五百條悉下撫順守城千總王命印死之乃徙城中人口歸廣寧總兵張承廕率師以萬人往援分兵爲三據險立誓以待】

【大軍乘風奮擊大破其營承廕及遼陽副將頗廷相海州參將蒲世芳遊擊梁汝貴皆戰死士卒逃歸者十無一二諸堡皆防時察罕胡土克聞及西部阿防妻璊達勒皆擁眾入邊乘機邀賞羽書日數十至中外戒嚴帝初頗憂懼章奏時下不數月泄泄如故矣】質實【淸河在閒元縣東三十里源出三萬衛東此分水嶺南流經城東南十五里合小淸河柴河在鐡嶺縣北二里有堡在縣東北六十里三岔堡名在】

【龍門衛東撫安堡名在錢嶺縣東南四十里撫順城在承徳縣東南今與京接界城周三里門一東州在承徳縣東南一百十里周四里餘瑪根丹在盛京城東一百三十里王命印乾隆四十一年追謚節湣張承廕楡林衛人都督臣於乾隆四十一年追謚忠烈頗廷相蒲世芳梁汝貴俱乾隆四十一年追謚烈湣】

閏四月起楊鎬爲兵部左侍郎兼僉都禦史經略遼東【初徵倭事竣三十八年起鎬撫遼東襲兆給於鎭安破之田生金劾其開釁時遼左多事鎬力薦李如梅指復用爲大將爲給事中庥僖禦史揚州鶴所劾鎬防辧乞休旋引去及是以遼警廷議謂鎬熟諳邊事起兵部侍郎往經略時遼左之餉及兵以武政尙書薛三才言調登州兵一千五百名南京水陸二營兵三千名赴援並發內庫銀十萬兩餉軍尋戶科給事中官應震言所發內庫十萬兩內五萬九千兩或黑如漆或脆如土蓋爲不用朽蠧之象當今邊事孔株儻多特發連成大捷則化無用爲有用又金花銀每嵗一百二十萬有奇正綂前𨿽屬左藏然防典載各邊緩急取足其中嘉靖攺肆太倉専以濟邊不許別項郡用皇上初年移入大內遂致太倉缺頟兵餉日虧若使在內者槪從損發在外者槪引歸還庶幹邊事有濟疏入不報】質實【鎭安堡名成化八年置在云州堡東金花銀見正統元年掦州鶴濬縣人】

日中有黒子

【是月丙戊至戊子三日有黑气出入日中摩盡經久不散】

五月貴州苗作亂巡撫張鶴鳴討平之

【時貴州諸苖不靖在定廣咸平則有阿縣蒲三王安老寡整等在洪邊則有王應科羅文戴廷鸞等在勻哈平越則有王三王汝臣王守武吳惟正吳起龍王維翰等在安籠一帶則有卽豹郎廠狠等俱招亡亡納叛刼殺官民截畱京餉道路阻絕鶴鳴俱命官遣將以次討平之】質實【定廣咸平定元程畨武勝軍安撫司地萬曆四年置州亷順州本金築長官司地萬曆十年置州今俱屬責陽府咸淸衛洪武二十三年置今爲鎭寧州平壩衛洪武二十三年置今爲平安縣俱屬安順府洪邊米氏洪邊十二馬頊地葉禎四年置聞州今屬貴陽府安籠洪武二十三年置安籠守禦千戶所屬尋安衛今屬南籠府】

命楊鎬以經略兼巡撫遼東事尋以周永春代之【先是遼東巡撫李維翰於萬曆四十四年受任無嵗不用兵當稅使髙淮朘削十餘年軍民方困雄翰庸才玩愒遼事大壞及趣總兵官張承廕往援撫順敗歿命維翰曰籍聼勘以鎬兼巡撫事尋以太常少卿周永春擢右僉都禦史爲遼東巡撫時值喪敗之後永春佐經略調度軍食拮據勞瘁越二年罷歸】質實【李維翰睢州人】

贈故遼東總兵官李如松少保寧逺伯

【如松爲總兵時以土登冦遼東率輕騎遠出搗巢中伏力戰死帝痛悼令具衣冠歸葬贈少保寧遠伯立祠謚忠烈以其弟如梅代爲總兵官授長子世忠錦衣衛指揮使掌南鎭撫司仍充寧逺伯勲衛復廕一子本衞指揮使世襲卹典優渥皆出特恩云】

六月京師地震

【先是閏四月山西地震歷死五十餘人及是月京師地震七月九月復震山西州縣十有七及紫荊闗偏頭神池同日震甘肅紅崖堡震聲如雷遼東寛甸海蓋問亦震】質實【神池堡名嘉靖十八年建今爲神池縣屬寧武府紅崖堡亦名仁功堡神宗二十七年建在今蘭州北三百三十里】

籌遼餉

【戶部奏遼餉會議三百萬兩今由帑已發一百萬兩南京戶兵工部五十萬兩冏寺水衡八十萬兩共止二百三十萬兩此中未解者向多而數月朱調兵安家諸費已及五十三萬有奇前科臣條議伇秀輸貲則東省救荒曽行之裁衙役工食之半往嵗徵倭亦一行之乞允行帝卽從其議】

復以趙煥爲吏部尙書

【先是丁巳京察鄭繼之與署都察院尙書李志主其事考功郎趙士諤給事中徐紹吉禦史韓浚佐之所去畱悉出紹吉等意繼之志受成而已齊人亓詩教爲大學士方從哲門生勢尢張一時淸流與黨人異趣者斥逐殆盡卽在籍亦不免大僚則中以拾遺善類爲空至是繼之以老去位亓詩教以煥爲鄕人老而易制力引代繼之煥年七十有七矣比至一縣詩教指揮由是素望益損與繼之並爲時議所譏】質實【趙士諤吳江人】

秋七月

大淸兵克淸河堡

【是月丙午我大兵由鴉鵲闗入圍淸河城守城副將鄒儲賢參將張】

【柿以兵萬人固寺城上巨礟矢石俱發大軍樹云梯以登不避鋒刄遂克之儲賢斾皆戰死其一堵墻鹻埸二城官民皆棄城遁乃毀二城盡遷其糧殺而還淸河在四山之中東距寛甸南距�陽北距潘陽淸河旣失全遠震動先是檄調山海明保定鐡嶺大同廣寜開原諸路兵赴援尙未出闗特賜鎬尙方劍得斬總兵以下官鎬乃斬淸河逃將陳大道髙徇於軍至冬四方援兵始集】質實【鴉鶻闗在淸河東南闗之東有喜昌口一堵墻在鳯凰城北三百二十里城周三里有奇鹻埸在蓋州衛西四十里今屬蓋平縣鄒儲賢張斾乾隆四十一年追謚烈湣】

八月海運餉遼東

【時議行登萊海運軍餉至遼山東巡撫李長庚言自登州望鐡山西北口至羊頭凹歷中島長行島抵北信口又歷免兒島至深井違蓋州剝運一百二十里抵娘娘莒陸行至廣寜一百八十里至遼陽一百六十里每石費一金部議以爲便道行之及明年二月特設戶部侍郎一人兼僉都禦史出督遼餉駐天津卽以長庚爲之奏行造淮船通津路議牛車酌海道截幫運議錢法設按臣開事例嚴海防九事時議嵗運米百八十萬石豆九十萬石艸二千一百六十萬束銀三百二十四萬兩長庚請畱金花行攺拆偕稅課言臣考會計銀每嵗本色折色通計千四百六十一萬有奇入內府者六百餘萬入太倉者自本色外折色四百餘萬內府六百萬自金花好粒外皆絲綿布帛蠟茶顏料之類嵗久皆朽敗若攺折一半無損於上有益於下他若陜西羊羢冮浙織造亦當稍停一年濟軍國計帝報言金花籽粒本祖宗舊制內供正額及軍官月俸所費不貲安得偕畱其以天津通州江西四川廣西一年稅銀盡充軍費】質實【鐡山在鳯凰城西南二百二十里由登州新海口至金州鐡山旃順口五百五十里北信口復州衛西四十里有白沙州南爲南信口北爲北信口兔兒島在蓋州西南七十五里今在蓋平縣西南深井在蓋州西南四十里今在蓋平縣西南】

九月加天下田賦

【戶部以遼餉缺乏援徵倭徵播例請加派邑省正賦惟貴州地磽有苗變不派其浙江十二省南北直照會計錄所定田畆七百餘萬頃每畆權加三釐五毫實共派額銀二百萬三十一兩有奇軍務竣時卽行停止從之】質實【浙江派銀一十六萬三千四百三十九兩四錢三分八釐江西派銀一十四萬四百二兩九錢四分四釐湖廣派銀三十三萬三千四百二十兩九錢一分一釐福建派銀四萬六千九百七十八兩七錢五分二釐山東派銀二十一萬七錢四分五釐山西派銀一十二萬八千八百一十三兩七錢四分五釐河南派銀二十五萬九千五百五十二兩八錢三分一釐陜西派銀一十萬三千五百二十三兩四分七釐四川派銀四萬七千一百八十九兩六錢八分五釐廣東派銀八萬九千九百一兩七錢八分七釐廣西派銀三萬二千九百兩二錢六分一釐雲南派銀六千二百九十七兩七錢五分五釐南直派銀二十五萬九千六百二十四兩四錢四釐七毫北直派銀十七萬二千二百九十二兩六錢五分八釐七毫五縣】

茂陵災

【憲宗陵也是年閏四月丁丑夜殷家莊堡平頂山堡臺桿八同時火甲申順閣敬膳房俱火】質實【殷家莊堡在開原平頂山在今海城縣西南十里暖閣廠膳房在禦馬監之南西向】

冬十月星隕化爲石

【是月辛酉昏有星如斗隕於南京安徳門外聲如霹靂化爲石重三十一斤景善鄕亦墜星石二重一百三十觔】質實【安徳門應天府外城周一百八十里西南六門曰夾江雙橋鳯臺馴象大安徳小安徳景善鄕在江寧縣南】

彗星見於氐

【星長丈餘捐東南浙移西北埽犯太陽守星入亢度埽北斗璿璣文星五車逼紫徵垣右凡三十四日乃防又先是長白星見東南濶尺餘長二丈餘東至軫西至翼十九日而防與彗星爲二】

飭修省

【大學士方從哲言皇上遇災而懼欲與臣工共圖修者以冀挽四古帝王克謹天戒亦不過是但靑衣角帶停刑禁屠皆文也必如臣所請郊廟臨禦補闕部臺臣舉廢宥戅罷徵停織批發如液方爲修省實政臣近窺皇上畱心涖事加意用人其機已動但能擴而充之由一事以至事事由一人以至人人太平之治可致何但災變足弭哉】

【己未】四十七年春正月彗星見

【見東南長數百丈光芒下射末曲而鋭或曰蚩尢旗時方議進師識者以爲兵敗之徵】

二月楊鎬誓師於遼陽分道出塞

【帝以四方援遼兵大集恐師老財匱下廷議方從哲與兵部尙書黃嘉善兵科給事中趙興邦等發紅旗日趣鎬進兵鎬乃分兵四道令總兵官馬林出開原攻北督兵四萬僉事潘宗顏監其軍而葉赫兵分路並進別監以都司竇永澄令總兵官杜松出撫順攻西以總兵王宣趙夢麟爲佐督兵六萬兵備副使張銓監其軍令總兵官李如栢出鴉鶻闗趨淸河攻南督兵六萬兵備參議間鳴秦監其軍令總兵官劉綎出寛甸攻東督兵四萬以兵備副使康應干監其軍而朝鮮兵分路並進別監以都司喬一琦鎬率各總兵官誓神明宣軍令斬撫順陣逃之指揮自雲龍示眾爲例於是月二十一日後分道出塞期三月一日防二道闗並進】質實【二道闗在今與京城西黃嘉善卽墨人馬林蔚州人芳之子潘宗顏字士潛保安衛人王宣楡林人趙夢麟楡林人張銓字字衡沁水人喬一琦字伯珪上海人】

三月楊鎬師敗績總兵杜松劉綎王宣趙夢麟皆戰死【時天大而雪鎬兵不前師期泄松欲立首功先渡渾渾河連克二小砦遂乘勢趨薩爾滸谷口時我】

【太祖髙皇帝在興京西南兩路偵卒以明兵逼境告太祖髙皇帝曰明使伐先見南路有兵者誘我兵而南也其由撫順西來者必大兵急宜拒戰乃率眾貝勒大臣綂城中兵出大貝勒前行偵卒又以明兵出淸河路來告大貝勒曰淸河路反兵未能驟至宜先往撫順以遂敵兵遂與達爾漢侍衞呼爾漢集以待時我】

【太宗文皇帝稱四貝勒以祀事後至謂大貝勒曰我築城夫役在界藩山倘明兵奮力攻之柰何宜急進於是令軍士擐甲趨至太蘭岡大貝勒與扈爾漢欲駐兵僻地】

【太宗文皇帝曰正宜耀兵示敵壯我士卒夫役之膽何以僻爲遂督兵赴界藩先是以精騎四百防築城夫之在界藩山者聞私等將至伏薩爾滸谷口以待及松兵過半尾擊之至渡口與築城夫役合據界藩之吉林崖時松結營於薩爾滸山而自引兵圍吉林崖我兵下擊一戰而斬百人及眾貝勒兵至益千人登山助擊而以右翼四旗自下夾攻別以左翼四旗攻松別將於薩爾滸山上】

【太祖髙皇帝至令以右二旗益左翼合六旗兵進攻薩爾滸軍大戰破之死者相借所遣助吉林崖者自山馳下擊松軍二旗兵亦縦橫夾擊松與宣夢麟皆死全軍盡覆積屍蔽渾河而下如流澌焉時馬林率開原兵出三岔口聞松軍敗恐甚止尙間崖結營自固濬壕三匝外列火器以騎兵環衞其監軍潘宗顏別以萬人營斐芬山距尙間崖三里許而松之後隊遊擊襲念遂李希泌統步騎萬人駕大車持堅楯別營於翰琿鄂謨地大淸兵先以五百人步乘之研其車輴繼引騎士衝擊明兵大潰念遂希泌歿於陣時我太祖髙皇帝知林軍營尙間崖迅往會大貝勒明兵方布陣我軍將據山巓而林營內兵已與壕外兵合我兵卽下馬少戰大貝勒以怒馬斫陣二貝勒三貝勒與諸臺吉各奮勇兢進遂敗明兵斬獲無算明副將麻巖及大小將士皆陣歿林僅以身免】

【太祖髙皇帝復集大軍馳攻雙芬山宗顏與遊擊竇永澄守備江萬春通判董爾勵及所部健丁衝突鏖戰自晨午力竭不支全軍盡陷葉赫貝勒錦臺什布揚古約助明與宗顏合至開原十固城聞明兵敗大驚遁去時劉綎李如栢兩軍先後近逼興京於是畱兵四千待如栢軍】

【太宗文皇帝偕大貝勒三貝勒進禦劉綎甫出瓦爾喀什竊集而綎率精鋭二萬至過深河克三砦時大淸兵守楝鄂地聞綎軍至逆戰綎猶不知松林軍覆整眾進將登阿布達哩岡大淸兵麾眾先登而別以一軍趣綎西岡上軍自髙馳下奮擊綎軍趨綎西者復從旁夾擊已乃張松旗幟被其衣甲以紿綎旣入營中大亂太宋文皇帝乘勝追擊與綎遇綎力戰死綎養子劉招孫突圍手格殺數人亦死兩營兵萬餘皆殱綎監軍康應干與喬一琦所綂朝鮮兵營於富察察之野甲仗堅鋭】

【太宗文皇帝同眾貝勒至督兵進攻明兵朝鮮兵競發火器忽風大作揚沙石煙塵返撲敵營大淸兵乘之發矢如雨又大破其眾殱二萬人應干遁去一琦奔朝鮮我兵逐之朝鮮元帥姜功烈詣營降一琦自縊死楊鎬聞三路兵敗急橔李如栢軍還如栢等乃自呼蘭路遁歸我哨兵二十人見而鳴螺呼噪擊殺四十人明兵奪路走相蹂踐死者復千餘是役也明文武將吏前後死三百一十餘亾夾馬駝甲仗無算敗書聞京師大震】質實【渾河卽古小遼水自邊外流入經今輿京東北境西流至奉天府承徳縣南入太子河太籣岡在今盛京城東百九十里界藩山卽鐵背山在今興京西北上有界藩城薩爾滸山在今興京西北二十里吉林崖在今奉天府海澄縣西明置三岔闗今廢尙闗崖在今盛京城東一百五十五里斐芬山在今盛京城東一百六十里斡琿鄂謨在今盛京城東百三十里瓦爾喀什窩集在今盛京城東三百八十里深河寛甸東北由鎭江路二百五十餘里爲深河子皆小徑流林楝鄂在今盛京城東南三百八十里阿布達哩岡在今盛京城東四百三十里呼蘭路在今盛京城東二百五十里劉綎歷平九防蠻緬甸羅雄朝鮮倭播建昌諸冦大小數百戰威名甚著所用】

【鑌鐵刀百二十觔天下稱爲劉大刀乾隆四十一年追謚忠壯松在都督杜桐弟奮勇敢戰歷著遼功與龔念遂李希泌喬一琦均於乾隆四十一年追諡忠烈趙夢麟王宣乾隆四十一年追諡烈湣潘宗顏熟】

【天文兵法爲諸生卽究心時事有籌邊賦反韜略十二對癸丑進士後戶部主事條具遼事芹儀時論韙之遂往督遼餉會開原道缺補用立法嚴密四境龍然陰知馬林不可共事未出師前遺書楊鎬言林庸懦不可當一面乞易別帥而以林遙爲後應庶有濟否不惟悞國恐身亦難保至是果如其料戰歿之日骨糜肢裂其狀尢慘帝爲賜祭葬立祠謚節湣贈光祿寺卿廕子兆環錦衣衛世襲百戶乾隆四十一年復與實永澄董爾勵張萬春同追諡節湣薩爾滸舊作撒爾湖今攺】

發明【明當師老財匱之時忽徵四方援兵號稱四十七萬之眾以興大舉宗社臣庶子孫安危之機在此一役而乃委之敗績詭功之楊鎬可謂倚任非人矣迹其誓師發令分爲四路以出意在鋪張行陣而曾弗預籌戰守之方以致師期先泄紀律不明宿將殱於行間全軍覆於原野固人謀之不臧而實】

【天心之厭夫明祚也恭惟太祖髙皇帝神武布昭】

【睿樞黙運仰承昊縡祗迓】

【鶁庥蓋上蒼之眷顧我】

【大淸者至此時而積慶彌篤況夫聖嗣賢臣同心一徳天人恊應佑啟無彊故於斯役也步代止齊決策制勝之宜莫不妙合韜鈴適符機要五日之間克成亙古以來未有之偉績至令讀史者輯勝國之遺縮益欽祖烈神功垂謨永永而我】

【皇朝億萬載之丕基王業實肇造於此云】

夏四月飭楚蜀黔三省協防苗患

【兵部尙盡黃嘉善言楚蜀黔三省俱鄰苗亢然楚蜀轄苗𨿽多各有土司爲之領袖不能侵入其勢猶緩若黔則界於二省苗夷之中轄苗𨿽少逼近巢穴以故掠堡焚屯罹禍爲甚及其三省失事又互相推諉竟未有擒緝以靖匪茹者是黔以一省而獨受三省紅苗之害也今黔撫張鶴鳴議三省各照所轄苗寨要隘委官撥兵嚴加防守分轄屬以専責成究出刼以懲橫暴至不得已而用兵三省亦各照苗寨多寡出兵餉則合各省之力自成一鼓之功應今湖北道行永保二宣慰司四川川東道行酉平邑石四土司貴州卽令銅仁鎭可撫則同撫可守則同守可徵勦則同徵勦防守視失事之有無功罪視地方之安否三省毋得岐視推諉從之】質實【永順宣慰司洪武二年置今爲永順府平茶洞長官司洪武八年置屬酉陽宣慰司十七年直布政司邑梅洞長官司屬酉陽宣慰司石砫宣慰司洪武八年爲宣撫司天啟元年陞宣慰司】

京師水復赤

【宣武門響閘至東禦河水俱赤】

福建盜起巡撫王士昌討平之

【漳州府姦民李新僭號洪武結海冦袁八老等率其黨千餘人流刼焚燬勢甚猖獗巡撫王士昌檄副將紀元憲沈有容等率官兵討平之】

五月盔甲廠災

【是月癸酉日事也時邊事日急馬匹盔甲器械不敷兵士卹家行糧諸需均缺兵部尙書黃嘉善議各直省絕軍變產銀缺官柴馬銀拖欠太常寺馬價銀皆宜全解臣部又各直省稅契銀布政司吏承納班銀各州縣倉谷平糶一半折價銀各運司積餘鹽課銀又如中州之河工節省銀兌軍買米樽節銀王府宗藩勲臣土司議助銀內外各官捐俸銀皆半兵部爲卹家買馬之用現在暫偕太僕寺銀十萬兩南京兵部銀十萬兩南京戶部銀十萬兩南京工部銀十萬兩早購馬匹以濟急需其應造盔甲器械聴工部議動項連造務祈兵到卽給以便訓練從之】質實【盔甲廠在明照坊炮作河東後爲靈官廟】

六月我

大淸兵克開原

【時我太祖髙皇帝親率兵四萬取開原軍行三日天雨河漲乃遣兵百人陽使趨攻濟陽潛偵開原路無雨不濘遂進軍旦溥開原城明總兵馬林副將於化龍權道事推官鄭之範參將髙貞遊擊於守志守備何想官等嬰城守城上列兵少許餘皆陳四門外】

【大淸兵設楯梯進攻而以偏師掩擊東門外所陳兵敗之明兵爭入城闐擁於門大淸兵奪門搏戰而攻城之兵云梯未布卽登躍上城城上兵皆潰城外三門兵見城破大鸞奔竄四圍悉遇堵禦不得渡盡殱之鄭之範先遁得脫林化龍貞守志懋官皆戰歿時】

【太祖髙皇帝登開原城樓偵者以鐵嶺衛有兵三千來援馳告諸貝勒率兵迎戰明兵望塵奔卻追斬四十餘人而還駐軍開原三日】質實【馬林先謫充爲事官令仍守開原乾隆四十一年追諡忠烈子然熠俱隨】

【父殉節於化龍髙貞於守志何懋官乾隆四十一年俱追諡烈湣】

以熊廷弼爲兵部侍郎兼右僉都禦史經略遼東【廷弼前按遼趙揖李成梁議棄六堡宋一韓論之下廷弼覆勘其得棄地驅民狀劾兩人罪及先任按臣何爾健康丕揚黨庇疏竟不下時有詔興屯廷弼言遼多曠土嵗於額軍人萬中以三分屯種可得粟三十萬石帝優詔褒羙命推行於諸邊邊將好輕師啟釁廷弼言防邊以守爲上繕垣建堡有十五利奏行之在遼數年杜饋遺覈軍實按劾將吏不事姑息風紀大振及楊鎬旣喪師起廷弼爲大理寺丞兼河南道監察禦史赴遼宣慰軍民廷弼方家居聞命晝夜馳二百餘里赴闕候勅書闗防不卽給上疏言遼東軍民及調來薊保宣大甘延川浙援遼官軍皆皇上守遼禦敵良民赤子也無辜而驅死於一年之內者十餘萬人或全城死或全營死或全寨死或全家死軍散之日遼沈餘民放聲大哭魂魄𨿽收頭顱猶寄人有百死而無一生日有千愁而無一樂家家抱怨在在思逃皇上忍不爲惻惻心動乎皇上此時卽不下罪已之詔悔制禦之失策痛自刻責以上回天心下挽人意而亟付尺幅之紙畀臣宣諭弔死問傷拊循慰卹以見皇上之念遼救遼而不肯防遼棄遼也則念遼之父老子弟與援遼之官兵人等誰不感激泣下拭淚而相告曰吾君哀吾儕之死有如此吾君憐吾儕之死有如此吾君之念遼不忘遼救遼而不棄遼也有如此又誰不忠義感慨捐糜圍報願出身以投伍出貲以佐軍出死力以制敵而顧乃悠愗怱忽漢不闗意一至於此臣恐遼人之灰心解體潰不可收於一旦也皇上亦可恡此半通之綸方寸之符不早屬臣以慰此一方之人耶是行也君恩爲重臣命爲輕灑一腔之血於朝廷付七尺之軀於邊塞惟願早給岀闗刻期報命俾遼人感激成知徳意時廷議以廷弼嘗按遼熟遼事令代鎬爲經略未出京我】

【大淸兵已克開原馬林敗歿廷弼上言遼左京師肩背河東遼鎭腹心開原又河東根本開原今已破則北闗難保朝鮮亦不足恃遼沈何可守也乞速遣將備芻糧修器械毋窘臣用毋緩臣期毋中格以阻臣气毋旁撓以掣臣肘毋獨迫臣以艱危以致誤臣誤遼兼誤國也疏上報允賜上方劍以重其權廷弼乃行】質實【北闗在奉天府葉赫城西北趙楫山陰人大與籍宋一韓陳州衛人何爾健曺州人】

秋七月我

大淸兵克鐡嶺

【是月丙午大淸兵攻圍城嶺城城外各堡兵俱退入城不得入者悉潰散因進攻城之北隅明遊擊諭成名文鳯鳴李克泰督兵拒守鎗礮矢石交下乃登云梯毀陴堞摧鋒突入城上兵驚潰成名鳯鳴克泰陣歿餘眾盡殱時總兵李如楨守鐡嶺鐡嶺故李氏宗族墳墓所在會其兄如栢遼京其族黨部曲髙貲者悉隨之西城中爲空如楨以孤城難守還屯沈陽及鐡嶺被國如楨擁兵不救城遂失】質實【諭成名史鳯鳴李克泰乾隆四十一年俱追諡烈湣李如楨成果第三子由父廕爲指揮使屢加至右都督並任錦衣掌南北鎭撫司列環衛者四十年及兄如栢以呼籣闗敗革總兵任遼人謂李氏世鎭遼東非再用李氏不可巡撫周永春以爲言兵部尙書黃嘉善以如楨名上遂接鎭遼東如楨籍父兄勢又以錦衣近官不居人下未出闗卽遣使與總督圧可受講鈞禮朝議嘩然旣抵遼守鐡嶺城失後言官交章論劾經略熊廷弼亦論如楨十不堪乃罷任天啟初言者復力攻下獄論死崇禎四年特免死充軍】

經略熊廷弼安輯遼陽

【廷弼甫出闗鐡嶺復失沈陽及諸臣堡軍民一時盡竄遼陽洶洶廷弼兼程進遇逃者諭令歸斬逃將劉遇節等三人以祭死節之士誅貪將陳倫劾罷總兵李如楨督軍士造戰車治火器濬濠繕城爲守禦計法嚴今行數月守備大固又請集兵十八萬分布靉陽淸河撫順柴河鎭江諸要口使首尾相應小警自爲堵禦大敵互爲應援更選精悍者爲遊徼乘間掠零騎擾耕牧徐議相機用兵帝從之廷弼初抵遼卽躬自迦歷自虎皮驛抵沈陽後乘雪夜赴撫順時兵燹後數百里無人迹廷弼祭諸死事者耀兵奉集相度形勢而還所至招流移繕守具分置士馬由是人心始安】質實【柴河堡名在今奉天府鐡嶺縣東北以近柴河名鎭江堡名在今奉天府鳯凰城東南爲朝鮮分界處虎皮驛一作十里河站在今奉天府承徳縣南與遼陽州接界奉集遼縣後廢今爲堡在今奉天府承徳縣東南】

廷臣伏文華門請發章奏

【大學士方從哲率大小臣工於文華門合詞叩乞下營總協薊遼總兵及閱視科臣增兵發餉等章奏大奮幹防立賜批行不報】

八月

大淸兵滅葉赫

【時葉赫貝勒錦臺吉居北闗東城布揚古居西城我大淸以薩爾滸之役葉赫助明故定計攻討遣一軍圖】

【布揚古而以大兵圍錦臺吉士卒冒牛皮蔽矢石奮擊破其城錦臺吉就執布揚古無援亦窮蹙出降於是葉赫屬城俱下】

楊鎬有罪逮下獄

【初四路總兵之敗禦史楊鶴劾鎬失機帝不問無何開原鐡嶺相繼失言官交章劾鎬乃逮下詔獄論死至崇禎二年伏法】

九月廷臣再伏文華門請帝視朝發章奏

【時邊警日至方從哲請帝出禦文華殿召見羣臣面啇戰守方略吏部尙書趙煥率廷臣詣文華門固請帝臨朝議政抵暮遣中官諭之退而諸軍機要務廢閣如故煥等復上疏趣之且作危語曰他日薊門蹂躪鐡騎臨郊陛下能髙枕深宮稱疾卻之乎帝深嗛焉】

遣給事中姚宗文閱遼兵

【初宗文丁憂歸還朝欲補官而吏部題請諸疏率數年不下宗文患之假招徠西部名屬當事薦已疏屢上不得命宗文計窮致書熊廷弼令其代請廷弼不從宗文怨之後夤緣復吏科及是命閱視遼東士馬】

徵土司援遼

【經略熊廷弼以川兵精整可用請今湖廣宣慰司兵八千四川永寧宣撫司兵五千酉陽宣撫司兵四千石砫宣撫司兵三千令各帥親率而以夙將爲大帥統之向來土司止於附近省分調遣故官無加銜之例兵無安家之例今自西南極於東北道遠疲苦體卹當周土司正官應加銜以示優異並給安家銀兩以示鼔舞從之】

發明【廷弼經略薊遼時遼事已敗壤不可復振其初意在姑爲存撫以養兵息民尙爲能識時務乃爲援遼起見忽徵蜀黔楚三省土司則殊少算矣考是年四月黃嘉善以黔省界連楚蜀苗穴奏令防協是土司自顧且不暇焉能望以萬里徵調之餘出死力以效疆埸而供防戍厥後奢崇明釀亂眾噪於中途全蜀幾爲震動患滋數載此實有以啟之𨿽石砫一軍馳驅久效而欲以西南弱旅支大廈於將傾亦可謂愚而不知量者哉】

冬十二月再加天下田賦

【姚宗文請於舊加之外以明年一年爲限再於直省田地接畆加派於是復加三釐五毫增二百萬有奇】

鎭江寛甸靉陽淸河新募援兵潰

【遼陽人劉國縉先爲禦史坐大計謫官遼事起廷議用遼人遂以兵部主事贊重軍務國縉主募遼人爲兵所募一萬七千四百餘人分置鎭江寛甸靉陽淸河等處及是淸河兵全伍散去鎭江寛甸靉陽亦逃亾過半廷弼聞於朝帝切責國縉今廷弼設法查拿處置由是國縉益怨廷弼】質實【劉國縉泰和人】

【庚申】四十八年春正月朝鮮乞援

【先是朝鮮以兵助楊鎬戰爲我大淸兵所敗兵將或降或降歿國王李琿告急詔加優卹朝鮮貢道添兵防守詔鎭江等處設兵將今經略熊廷弼調委及是時我】

【大淸兵旣破葉赫降防古宰桑等進攻朝鮮琿上疏乞救略言開已設兵毛牛寨萬遮嶺欲略寛甸鎭江等處寛甸鎭江與小邦之昌城義州諸堡隔水相望孤危非常若從靉陽境上鴉鶻國取路繞出鳯凰城竟鎭昌城俱莫自保內而遼左八站外而東江一城聲援阻絕望速調兵共相犄角以固邊防時遼鎭塘報傳稱朝鮮已歸欵大淸朝議遂謂琿陽衛陰順宜遣官宣諭或命將監防其說紛挐琿疏辧二百年忠誠事大死生一節詞極剴摰禮兵二部乞降勅曉諭以安其心帝是其議然勅令陪臣齊往不遣官也】質實【朝鮮貢道初由定遼毋涉海從天啟元年攺自海至登州直遼京師成化十七年朝鮮使臣歸國道經鳯凰山下遇掠奏乞於舊路朝別開一路以便往來因築鳯凰城周三百八十步】

二月日暈

【是月癸丑午時日生交暈如連環下生背气一道黃白色左右生防气靑赤色白虹彌天良久始散大學士方從哲言日生交暈背气防气並見占者謂戈防相傷之象人心皇皇皆以邊事爲憂皇上宜如何恐懼修省乃屢防傳示聖躬不安見在調攝若惟恐臣下有所祈請者不思臣下之奏請卽可少緩朝廷之機務豈容久停邊方之警報豈容暫止惟望卽日召見羣臣講求邊略簡發吏部推官各本大僚巡撫利道各官及都察院題差盡賜允用庶人心可慰天變可田不報】

地震

【是月庚戌雲南及肇慶惠州荊州襄陽承天沔陽京山皆震】質實【京山隋縣明屬承天府今屬安陸府】

三月復加天下田賦

【時經略熊廷弼言四十七年十二月赴戶部領餉二十萬兩十二月領餉十萬兩四十八年正月領餉十五萬兩俱與發給現時庫銀僅二萬餘兩止足正月未領糧料支用各倉糧革止數於石尙不敷補支去年十二月未領之數豈軍到今日尙不餓焉到今日尙不瘦不死而邊事到今日尙不急耶軍兵無糧如何不賣襖褲什物如何不奪民間糧塎如何不奪馬料養自己性命馬匹如何不瘦不死而戶部猶漠然不一動念得無銷兵太連釀禍太劇耶疏入下戶部等衙門議令各直省田地每畆再加派二釐以敷兵工二部之用從之通前二次加派共增九釐賦五百二十萬遂爲嵗額所不加者畿內八府及貴州而已】

禁白蓮無爲諸邪教

【前年禮部左侍郎何宗彥去位署印無人大學士方從哲屢以右侍郎孫如遊諸及是始得命部事叢積如遊遣決無滯時白蓮無爲諸教盛行宗彥嘗疏請嚴禁如遊復申其說帝從之】

夏四月皇后王氏崩

【後性端善事孝定太后光宗在東宮危疑者數矣調防備至鄭貴妃額罷後不較也正位中宮者四十二年以慈孝稱及是崩諡孝端大學士力從哲詣思善門哭臨畢召見徳殿跪語良久從哲請補閣臣用大僚下臺諌命帝許之從哲叩頭出復如故】質實【徳殿卽乾淸之西暖閣】

石砫女土官秦良玉請益兵援遼

【良玉饒膽智善騎射兼通詞翰儀度嫺雅而馭下嚴峻每行軍發令從伍肅然所部號白捍兵爲遠近所憚嘗從徵播州有功遼事急徴良玉兵良玉因遣兄邦屏弟民屏以數千人先行朝命賜良玉三品服授邦屏都司民屏守偹良玉奏言所將之兵止三千餘恐軍聲不振欲調在川土兵三千五百餘名成一臂之力再乞假給戰車火器半馬半步奇正相兼庶臣志可展報可】質實【秦良王忠州人嫁宣撫司馬千乘千乘死代領其眾】

秋七月李如楨有罪免

【河南總兵李如楨自鐡嶺失事後仍許戴罪立功熊廷弼劾其將懈士離請罷如楨以李懷信代且雲開原道僉事韓原善初至遼陽卽欲請兵三萬往復開原臣壯其志而無兵可遣請令駐札沈陽屬以専任一面督同諸將共圖沈陽戰守事宜一面招撫逃亡收拾軍馬器械等項爲恢復之備從之】

帝崩

【先是帝寢疾不食者半月皇太子未得見給事中楊漣偕諸給事中禦史走謁方從哲禦史左光斗趣從哲問安從哲曰帝諱疾卽問左右不敢傳漣曰昔文潞公問朱仁宗疾內侍不肯言潞公曰天子起居汝曹不令宰相知將毋有他志速下中書行法公誠日三問不必見亦不必上知苐令宮中知廷臣在事自濟公更當宿閣中從哲曰無故事漣曰潞公不訶史誌聽乎此何時尙問故事耶越二日從哲始率羣臣入問及帝疾亟太子尙躊躇宮門外漣與光鬥遣人語東宮伴讀王安曰帝疾甚不召太子非帝意當力請入侍嘗藥視膳薄暮始還太子深納之至是大浙召英國公張惟賢大學士方從哲尙書周嘉謨李汝華張問達黃克纉黃嘉善侍郎孫如防等於徳殿勉諸臣勤職輔理嗣君越二日崩年五十有八】質實【揚漣字文孺應山人左光斗字遺直桐城人張惟賢輔七世孫周嘉謨字明卿漢川人李汝華字茂夫睢州人王安雄縣人初馮保名下神宗二十二年陳矩薦爲皇太子伴讀】

以遺詔發帑金百萬充邊賞罷礦稅稅及監稅中官越三日再發帑金百萬犒邊

【遼左缺餉羣臣請發內帑帝頻以不足爲辭自四十四年發三十萬後四十七年三月後令搜括太后宮累年積薥備賞銀三十六萬兩給邊礦稅榷稅屢經廷臣請罷不允惟四十二年二月減各省稅課三分之一及是太子奉遺詔均及之朝野盛動】

【庚申】光宗貞皇帝泰昌元年【是年八月以前爲神宗四十八年八月以後爲光宗泰昌元年從當時廷議據實分敍以存光宗之統與前例一年兩系者不同】

秋八月丙午太子常洛卽位

【大赦蠲直省大災租賦禮部侍郎孫如遊請建東宮帝納之尋以皇太子體弱諭緩冊期】

太白犯太防垣

【是月丙午朔帝卽位日也二日丁未白气夜見如匹練穿牛女虛危歷軫至翼良久乃散五日庚戌東方有流星大如蓋靑白色起螣蛇東入奎宿二小星隨之六日辛亥熒惑犯太防古將八日癸丑塡星犯井】

起南京吏部郎中鄒元標爲大理寺卿

【初元標以吏部員外郎調南京三年移疾歸久之起本部不赴旋遭母憂裏居講學從遊日眾名髙天下中外所薦遺俠凡數十百上莫不以元標爲首卒不用家食垂三十年光宗立召拜大理卿未至進刑部侍郎吏部尙書周嘉謨奏列建言得罪諸臣王徳完等三十三人於是王徳完孟養浩鐘羽正滿朝薦等悉起部寺諸官】

以史繼偕沈防爲禮部尙書兼東閣大學士預機務【神宗末方從哲獨當國諸補閣臣疏十上始命廷推防與從哲同裏相善給事中亓詩教等緣從哲意以防及繼偕名上疏未發至是始召用之時二人俱在籍防於明年六月至繼偕明年十月始至防官翰林時嘗授內侍書劉朝魏進忠皆其弟子旣入閣密結二人奏言遼左用兵臣嘗募東陽義烏諸邑及揚州淮安材官勇士二百餘請以勇士錦衣衛而量授材官職進忠朝方舉內操得防奏大喜詔錦衣官訓練募士授材官王應於等遊擊以下官有差防又奏募兵後至者復二百餘人請發遼東四川軍前亦從之】質實【義烏漢烏傷縣唐攺名明屬金華府今因之沈防字銘縝烏程人魏進忠河間肅寧人卽忠賢】

遼東旱

【巡撫周永春言遼地瘠遇旱援兵駐處糶買維艱請旌勸本鎭輸助官民凡輸糧二百以上至千石輸銀一百兩至五百兩及牛馬車輛革來之價稱是者分別進級錄敍若輸糧五千石銀一千五百兩以上者官爲建坊表異從之】

起用前禦史劉光復爲光祿寺丞

【先是於神宗朝永不敍用玆以特防起之】

臺州兵噪

【浙江兵以徵調旁午餉精不繼五年之中嘩者再至是以水陸營把總哨官單道亨楊思勲等貪漁騰謗備倭把總陳泰階聽讒刑各兵羣噪而起入秦階署毀公座良久乃散】

帝有疾

【初鄭貴妃侍神宗疾畱居乾淸宮及帝嗣位猶未移懼帝以福王事銜已進珠玉及羙姬八人噉帝知選侍李氏最得帝寵因請立爲皇后選侍亦爲貴妃求封皇太后乙夘帝不豫召醫官陳璽等胗視丁巳帝力疾禦門以神宗遺命趣舉封後禮方從哲卽以命禮部禮部侍郎孫如遊疏言以配而後者乃敵體之經以妃而後者則從子之義故累朝非無抱衾之愛終引割席之嫌者以例所不載也皇貴妃事先帝有年不聞倡議於生前而顧遺詔於逝後豈先帝彌畱之際遂不及致詳耶且王貴妃誕育殿下豈非先帝所畱意者乃恩典尙爾有待而欲令不屬毛雛裏者得母其子恐九原亦不無怨恫也鄭貴妃賢而習於禮處以非分必非其心之所樂書之史冊傳之後禩將爲盛代典禮之累且昭先帝之失言非所以爲孝也中庸稱達孝爲善繼善述義可行則以遵命爲孝義不可行則以遵禮爲孝臣不敢奉命議乃寢己未內侍崔文升進泄藥一晝夜三四十起都下紛言爲貴妃所使帝由是委頓羣情疑駁外家王郭二戕畹徧謂朝士泣愬宮禁危急狀言鄭李文固甚包藏禍心於是給事中楊漣禦史左光斗昌言於朝與吏部尙書周嘉謨以大義貴貴妃兄子鄭養性趣貴妃移宮貴妃恐卽移居慈寧養性亦請封還皇貴妃封後成命從之漣遂劾文升用藥無狀略曰賊臣崔文升不知醫不宜以宗社神人托重之身妄爲嘗試如其知醫則醫家有餘者泄不足者補皇上哀毀之餘一日萬幾於法正宜淸補文升反投伐劑然則流言借借所謂興居之無節侍禦之蠱惑必文升借口以蓋其誤藥之姦冀捧外庭攻摘也如文升者旣益聖躬之疾又損聖明之名文升之肉其足食乎臣聞文升調防府第有言不聞用藥謬誤皇上一用文升倒置若此有心則虀粉不足償無心則一誤豈容再誤皇上柰何置賊臣子肘腋間哉刑部主事孫朝肅徐儀世禦史鄭宗周上書方從哲責以用藥乖方請調防聖躬速建儲貳從哲候安因言用藥宜愼帝褒答之】質實【選侍李氏時宮中有二李選侍人稱東西李此爲西李其東李嘗撫視信王后爲容魏所間害憤郁而卒王郭二戚畹謂帝生母王氏皇后郭氏家也崔文升鄭貴妃宮中內侍光宗立陞司禮監秉筆掌禦藥房孫朝肅常熟人徐儀世宜興人鄭宗周文水人】

以何宗彥劉一燝韓爌朱國祚並爲禮部尙書兼東閣大學士預機務召葉向髙復入閣

【時內閣止方從哲一人史繼偕沈防尙未至帝遂復有宗彥等命而宗彥國祚向髙亦俱在籍惟一燝爌入直明年六月宗彥國祚至十月向髙至復爲首輔】質實【何宗彥字君羙隨州人朱國祚字兆隆秀水人】

召對英國公張維賢大學士方從哲等於乾淸宮命皇長子出見

【帝疾甚召英國公張維賢大學士方從哲劉一燝韓爌吏部尙書周嘉謨戶部尙書李汝華禮部侍郎孫如遊刑部尙書黃克纉左都禦史張問逹給事中範濟世楊漣禦史顧慥等至乾淸宮東暖閣先是命錦衣衛宣楊漣廷臣疑漣且得罪及是帝禦東暖閣見羣臣倚榻憑幾注視漣久之時皇長子侍立帝命諸臣前連諭之曰朕見卿等甚慰從哲等請愼醫藥帝曰不服藥十餘日矣因諭冊封李選侍爲皇貴妃選侍挽皇長子入復推之出告帝曰欲封後帝不應羣臣愕然旋叩首退】質實【顧慥山陽人】

再召對張維賢方從哲等於乾淸宮李可灼進紅丸九月朔帝崩

【甲戌再召諸臣於乾淸宮仍諭冊立皇貴妃從哲等以冊儲原防期宜攺近早竣吉典以慰聖懷帝因顧皇太子諭曰卿等輔佐爲堯舜又語及壽宮輔臣以皇考山陵對帝曰是朕壽宮諸臣言聖壽無疆何遽及此帝問有鴻臚寺官進祭者安在從哲奏鴻臚寺丞李可灼自云仙方臣等未敢輕信帝卽命中使宣可灼至胗視具言病源及治法帝喜命進藥諸臣出乃令可灼與禦醫及諸臣商未決輔臣一燝言其鄕兩人同服一益一損非萬全藥禮臣如遊言此大闗系未可輕投時復有旨趣進諸臣復入可灼調藥進帝飲湯輒喘藥進乃受所謂紅丸者也帝稱忠臣者再諸臣出宮門外竢少頃中防傳聖體安善日晡可灼後進一丸出明日昧爽帝崩先是可灼來閣門言有仙丹欲具本進時輔臣方揭請愼藥已諭之去而可灼夙從諸禦醫往來思善門與中使熟因已聞於帝從哲等弗能禁時選侍據乾淸宮與心腹閹魏進忠謀挾皇太子自重羣臣入臨爲羣閹所格漣厲聲責之得入臨如禮一燝詰皇長子所在羣閹不應一燝大言誰敢匿新天子者東宮伴讀王安入白選侍紿曰第出卽返遂扶皇長子趨出及門中官數輩追及攬衣請還漣呵退之一燝與惟賢遂掖皇長子升輦至文華殿羣臣叩頭呼萬嵗還居慈慶官擇日登極時眾議未定有攺請初三日有請於卽日午時者漣曰今海字淸晏內無嫡庻之嫌父死之謂何含斂未畢冠冕臨朝非禮也或言登極則人心安漣曰安與不安不在登極早暮處之得宜卽朝委裘何害議定出過文華殿太僕寺少卿徐養量禦史左光斗至責漣誤大事唾其面曰事脫不濟汝肉足食乎漣爲悚然因語錦衣衛嚴緹騎內外防防時中外借借以李可灼誤下刼劑爲疑而方從哲擬旨賞可灼銀五十兩衛史王安舜首爭之疏曰醫不三世不服其藥先帝之胍雄壯浮大此三焦火動宜淸不冝助明矣紅鉛乃婦人經水陰中之陽純火之精也投於虛火燥熱之癥不速之逝乎以中外危疑之日而敢以無方無制之藥駕言金丹輕亦當治以庸醫殺人之條而防殿下頒以賞格是不過借此一舉塞外廷議論也疏入乃攺票罰俸一年而議者蠭起矣禦史鄭宗周言往嵗張差之變操椎禁門幾釀不測祗以皇祖優容未盡厥罪故文升尢而效之請寸斬文升以謝九廟從哲擬旨下文升司禮監於是禦史郭如楚馮三元焦源溥給事中魏應嘉太常卿曹珫光祿少卿髙攀龍主事呂維祺等交章論崔文升李可灼給事中恵世揚並劾方從哲有無君當誅者三封後之舉滿朝倡議執爭從哲依違其間一也受劉遜李進忠盜藏羙珠夜半宻約任李選侍占居乾淸二也曲庇崔文升李可灼三也南京太常寺少卿曹珍亦請究醫藥姦黨】質實【焦源溥字涵一三原人馮三元三河人魏應嘉興化人曹珖字用韋益都人徐養量應城人郭如楚晉江人呂維祺字介孺新安人恵世揚淸澗人】

選侍李氏移居噦鸞宮

【選侍欲専大權必欲與皇長子同居廷臣箋奏令先進乾淸然後進慈慶皇長子還居慈慶宮時一燝奏言今乾淸宮未淨殿下請暫居此嘉謨曰今日殿下之身是社稷神人托重之身不可輕易卽詣乾淸宮哭臨須臣等到乃發皇長子首肯漣語中官曰外事緩急在諸大臣調防聖躬在諸內臣貴有所歸王安等踴躍稱諾丙子尙書周嘉謨等合疏請選侍移宮左光斗上言內廷之有乾淸宮猶外廷之有皇極殿也惟皇上禦天居之惟皇后配天得共居之其餘嬪妃𨿽以次進禦遇有大故卽當移居別殿非但避嫌亦以別尊卑也今大行皇帝賔天選侍旣非嫡母又非生母儼然居正宮而殿下乃居慈慶不得守幾筵行大禮名分倒置臣竊惑之且殿下春秋十六齡矣內輔以忠直老成外輔以公孤卿貳何慮乏人尙須乳哺而𦇤負之哉倘及今不早斷借無養之名行専制之實武后之禍將見於今選侍得光斗疏大怒將加嚴譴數使宣召光斗光斗曰我天子法官也非天子召不赴若輩何爲者選侍益怒邀皇長子議之皇長子深以光斗言爲善趣擇日移宮而首輔方從哲徘徊其問顧欲緩之劉一燝曰本朝故事仁聖嫡母也移慈慶慈聖生母也移慈寕今何日可姑緩耶至登極前一日楊漣復抗言選侍陽托保防之名隱圖専擅之實今登極已在明日豈有天子偏處東宮之禮先帝聖明同符堯舜徒以鄭貴妃保防之故致病體沈痼醫藥亂投人言借借至今抱痛安得不爲寒心此移宮一事臣言之在今日殿下行之亦必在今日閣部大臣從中贊決毋容泄泄以負先帝憑幾輔殿下之托亦在今日疏上漣復往趣從哲從哲曰待初九十二亦木晚漣曰天子無復往返東宮理選侍今不移亦未有移之曰此不可頃刻緩者內侍曰獨不念先帝舊寵乎漣曰國家事大豈容姑息且汝輩何敢如是聲徹大內於是一燝爌邀從哲請卽日降旨竚立宮門以待選侍不得已乃移噦鸞宮皇長子復還乾淸是時宮府危疑人情洶懼光斗與漣協心建議宸極獲正朝野稱爲揚左】質實【噦鸞宮在仁壽宮門內傍有喈鳯宮皆宮妃養老之處】

皇長子由校卽位

【時廷議攺元或議削泰昌弗紀或議去萬曆四十八年卽以今年爲泰昌或議明年爲泰昌後年爲天啟元年左光斗請以今年八月以前爲萬曆以後爲防昌明年爲天啟從之初光宗在東宮時鄭貴妃謀立己子數使人陰摭其過內侍王安善爲調防貴妃無所得挺擊事起安爲屬艸下令旨釋羣臣疑以安貴妃神宗大悅光宗卽位嘗勸行諸善政發帑金濟邊起用直言鄒元標王徳元等中外翕然稱賢及是劉一燝韓爌周嘉謨等念內廷惟安足恃引與共事安亦傾心向之凡內閣吏部所奏請無不從發內帑抑近幸搜防賢才中外欣然望治】

賜太監魏進忠世廕封乳母客氏爲奉聖夫人

【初進忠司禮監掌東廠太監孫暹帝爲皇大孫進忠謹事之孝和皇后帝生母也時爲王才人進忠夤入宮典膳因魏朝以結王安朝先與帝乳媼客氏私卽所謂對食者及進忠入亦通焉客氏遂薄朝而愛進忠兩人深相結帝嗣位進忠客氏並有寵封客氏奉聖夫人廕其子侯國興弟客光及進忠兄釗並錦衣千戶尋自惜薪司遷司禮監秉筆太監先是進忠直東宮有道士歌於市曰委鬼當頭立茄花滿地紅委鬼謂魏茄則折其字爲客也及是客魏始用事蓋已有先兆云】質實【客氏定興民侯二妻】

諭內閣暴選侍李氏罪

【選侍移宮𨿽迫侍養甚備會宮奴劉朝田詔等於移宮時盜內府祕藏過幹凊門僕金寶墜地帝怒下法司案治諸閹懼搆蜚語謂選侍投環皇八姝入井熒惑朝士禦史賈繼春信之卽上書內閣言新君禦極之時不當導以違忤先帝逼逐庻母俾先帝玉體未寒不能保其姬女於是左光斗上言選侍旣移官後當存大體捐小過若使宮闈不安便於國體有選伏乞選召各部九卿科道面諭以當日避宮何故今日調禦何方不得憑中使傳防正劉遜李進何法其餘槪從寛典疏入傳諭內閣朕劫衝時選侍气淩聖母成疾崩逝使朕抱終天之恨皇考病篤選侍威挾朕躬要封皇后朕暫居慈慶復遣李進忠劉遜等命毎日章奏先奏選侍方與朕覧朕令奉養選侍於噦驚宮仰遵皇考遺愛無不體悉其田詔等盜庫首犯事干憲典原非株連可傳示遵行輔臣方從哲讀諭驚愕具揭封進言皇上旣仰體先帝遺愛不宜暴其過惡傳之外廷帝不允】質實【賈繼春新鄕人】

冬十月噦鸞宮火

【帝諭選侍皇妹俱無恙尋給事中周朝瑞以繼春前掲爲生事致繼春再掲有伶仃之皇八妹入井誰憐嬭寡之未亾人雉經莫訴之語楊連恐繼春說遂滋亦上疏具陳移宮始末且言選侍自裁皇八姝入井蜚語何自恐釀今日之疑端流爲他年之實事臣安敢無語帝優詔褒漣復申諭羣臣數選侍之過言前因殿崩聖母自度有罪每使宮人竊伺不今朕與聖母舊侍言有輙捕去朕之苦外廷豈能盡悉因責繼春妄生謗議且言朕今停選侍封號以慰聖母在天之靈厚養選侍及皇八姝以遵皇考之意爾諸臣可以仰體朕心矣時帝深惡繼春將加嚴譴劉一燝力救乃止】質實【周朝瑞南城人】

葬定陵

【諡曰範天合道哲肅惇簡光文章武安仁止孝顯皇帝廟號神宗孝端皇后祔】質實【定陵在昌平明北大路山距昭陵北一里自昭陵五空橋東二百步分北爲定陵】

【明史贊曰神宗沖齡踐阼江陵秉政國勢幾於富彊繼乃因循牽制晏處深宮綱紀廢弛君臣否隔於是小人好權趨利者與名節之士爲仇讐門戶紛然邪黨滋蔓在廷正類無深識遠處以折其機牙而不膳憤激交相攻訐以致人主蓄疑賢姦雜用潰敗決裂不可振救論者謂明之王實亡於神宗豈不諒歟】

罷遼東經略熊廷弼以袁應泰代之

【廷弼有膽略知兵自按遼卽持守邊議至是主守禦益堅然性剛好謾罵物情不甚附給事中姚宗文向與廷弼同在言路意气相得後以廷弼不薦己巳怨及出閱邊宗文持內府體自尊廷弼心易之甫開燕幕吏傳外警廷弼介而馳命屬吏欵宗文宗文色動未幾廷弼還笑曰老掌科無恐此邊闗常事耳燕罷宗文偵外實無警意廷弼戲之恨甚主事劉國縉向亦與廷弼同官以京察被謫及贊畫軍前以故舊意望廷弼廷弼不能如前國縉怒遂與宗文比而傾廷弼是年三月我】

【大淸兵略地花嶺六月略王大人屯八月略蒲河將士亡失七百餘人諸將亦有斬獲功適宗文還朝疏陳遼士日蹙詆廷弼廢羣萊雄獨智軍馬不訓練將領不部署人心不親附復鼓其同類攻擊必欲去之禦史顧慥首劾廷弼出闗逾年漫無定畫蒲河失守匿不上開荷戈之士徒供挑濬上方之劍逞志作威禦史馮三元劾廷弼無謀者八欺君者三下廷議廷弼憤甚抗疏極辧且求罷而禦史張修徳給事中魏應嘉復劾之廷弼再疏自明繳上方劍力求罷斥朝議允廷弼去以袁應泰代廷弼乃上疏求勘言遼師覆沒臣始驅羸卒數千踉蹌出闗至杏山而鐵嶺又失延臣以爲遼必亡而今且地方安堵舉朝帖靡此非不操諫不部署者所能致也若謂擁兵十萬不能搴旗決勝誠臣之罪然求此於今日亦豈易言令箭催而張帥殞命馬上催而三路防師臣何敢復蹈前軌三元應嘉修徳復連章極論廷弼卽請三人往勘帝從之禦史吳應奇給事中楊漣等力言不可乃攺命兵科給事中朱童業往廷弼復上疏曰今廟堂議論全不知兵冬春之際敵以冰雪稍緩閧然言師財匱匱馬上催戰及軍敗始愀然不敢復言比臣收拾甫定而愀然者又復閧然責戰然自有遼難以來用武臣用文吏何非臺省所建白何嘗有一效疆場事當聼疆場吏自爲之何用拾帖括語徒亂人意一不從輙怫然怒哉及童防還奏備陳廷弼功狀末言臣入遼時士民垂泣而道謂數十萬生靈皆廷弼一人所畱其罪何可輕議獨是廷弼受知最深蒲河之役敵攻沈陽防馬趨救何其壯也及見官兵駑弱遽爾乞體以歸將置君恩何地廷弼功在存遼微勞𨿽有可紀罪在負君大義實無所逃此則罪浮於功者矣疏入帝方知廷弼足用應泰歷官精明彊毅用兵非其所長其初受事爲經略也刑白馬祀神誓以身委遼疏言臣願與遼相終始更願文武諸臣與臣相終始帝優詔褒答賜上方劍戮貪將何光先汰大將李光榮以下十餘人遂謀進取撫順議用兵十八萬大將十人上陳方略初廷弼在邊持法嚴部伍整肅應防以寛矯之多更易而是時防古諸部大饑多入塞乞食應泰下令招降歸者日眾處之遼沈二城優其月廩與民雜居議者言收降過多恐致不測後應防卒以此敗】質實【花嶺在撫順城西瑪根丹城西南十里王大屯在渾河南岸奉集堡東三十里袁應泰字大來鳯翔人朱童防萊蕪人張修徳太原人】

以孫如遊爲禮部尙書兼東閣大學士預機務

【帝卽位如遊以帝爲皇長孫時未就外傳卽請問講筵報可至是遂入閣】

十二月許都給事中楊漣歸裏

【漣疏曰垂簾之祕事未明入井之煩言嘖起臣不過發明移宮始末而旋荷綸綍之褒過邀忠直之譽使臣區區之苦心反爲誇詡臣節之左劵臣之不安一也當時首請禦文華殿受嵩呼者周嘉謨等也初出乾淸宮捧皇上左右手者張惟賢劉一燝也臣乃以憤爭之故獨受忠直之名俯慙卑末豈可掩人於朝仰借淸平豈可貪天之力臣之不安二也宮禁自就肅淸社稷有何杌隉而聖諭以志安社稷爲言君幸有子不憂杞國之天臣獨何人敢捧虞淵之日臣之不安三也臣無病不敢以病請皇上未罪臣不敢以罪請惟有明微薄之心迹乞浩蕩之恩波放臣爲急流勇退之人而已詔許之】

方從哲罷

【從哲性柔懦不能任大事凡所疏論以有內援名爭而已實將順帝意無所匡正向髙秉政時黨論鼎沸銓部斥逐淸流賴向髙維持及從哲當國丁巳京察斥東林殆盡且及林下從哲暱羣小而帝怠荒亦益甚四十七年楊鎬防師禮部主事夏嘉遇謂遼事之敗由興邦紅旂督戰及從哲庇李維翰所致兩疏劾之從哲求罷不敢入內閣於朝房視事帝優防慰畱乃後入而反擢興邦爲太常少卿禦史張新詔劾從哲諸所疏掲委罪君父誑言欺人祖宗二百年金旣壤於從哲手禦史蕭毅中劉蔚周方鑑楊春茂王尊徳左光斗山西參政徐如翰亦交章擊之帝皆不問帝自以海宇承平官不必備有意減損及遼左軍興又不欲矯前失從哲復薦姚宗文閱邊齮經略熊廷弼去論者謂明之亡神宗基之而從哲其罪首也及光宗崩復以縱庇可灼文升爲臺諌所折摘從哲不自安力求去疏六上命進中極殿大學士賚銀幣蟒衣允其致仕】質實【夏嘉遇華亭人張新詔掖縣人王尊徳泗州人徐如翰上虞人】

禦定資治通鑑綱目三編卷三十一

欽定四庫全書

禦定資治通鑑綱目三編卷三十二

【起辛酉明熹宗天啟元年盡癸亥明熹宗天啟三年】凡三年

熹宗哲皇帝天啟元年春二月遼陽有數日並出【甲午日日交暈左右有珥白虹彌天】

閏二月孫如遊罷

【如遊入閣言者詆其不由廷推交章論列如遊亦屢乞去帝輒勉畱及是復上疏言祖宗任用閣臣多由特蕳逺者無論在世廟則有張璁桂萼方獻夫夏言徐階袁煒嚴訥李春芳在穆宗則有陳以勤張居正趙貞吉在神廟則有許國趙志臯張位卽皇考之用朱國祚亦特簡也今陛下沖齡臣材品又非諸臣比有累至尊知人之明乞速賜骸骨歸田裏十四疏乃加太子太保文淵閣大學士遣防歸】

三月我

大淸兵取沈陽總兵賀世賢尢世功等死之

【袁應泰議三路出師復淸河撫順未行大淸兵已簿沈陽總兵賀世賢尢世功等分兵乘城】

【大兵營城東七里世賢等於城外鑿掘壕塹樹柵築墻環列鎗礟以拒復登埤堅守大兵進攻繞城掩撃世賢出戰且卻抵西門身被十四矢城中聞世賢敗各鳥獸竄或勸世賢走違陽曰吾爲大將不能存城何面目見袁經略乎揮鐡鞭馳突圍中中矢墜馬而死世功引兵援亦戰死城外兵七萬人皆潰參將夏國卿知州段展同知陳栢皆死於陣遂樹云梯拔沈陽城時總兵陳策統四川步兵二萬營黃山渡渾河來援大兵分路以進】

【太祖髙皇帝復勅後軍往助衝擊策兵大敗追擊至渾河兵盡溺策及參將張名世死之總兵李秉城朱萬良姜弼領騎兵三萬來援太祖命雅遜率防軍二百往偵援兵�進雅遜退援兵遙躡其後太祖聞之怒欲自往擊】

【太宗文皇帝請行領軍疾馳迎戰援兵之躡雅遜者潰奔掩擊至白塔鋪遇秉城等方布陣太宗不待後軍至卽率百騎追擊秉誠萬良弼驚遁大貝勒代善臺吉嶽托軍亦至同追擊四十里斬首三千級而還太祖復擊渾河以南步兵破其營副將董仲貴等戰死眾盡】

【殲遊擊周惇吉副將戚金防將吳文傑都司袁見龍鄧起龍守備雷安民雲南都司張名世石砫都司秦邦屏等皆死】質實【白塔鋪在承徳縣南二十里有河源出老堂峪西流入潬河賀世賢楡林衛人戰歿後或疑其叛降故卹典不及本朝乾隆四十一年追諡忠烈尢世功楡林衛人官左都督贈少保世廕三級再廕指揮僉事世襲賜祭建祠曰湣忠乾隆四十一年追諡烈湣夏國卿陳栢裏系無考段展涇陽人乾隆四十二年俱追諡節湣張名世山陰人陳策李秉誠朱萬良姜弼裏系無考乾隆四十一年俱追諡烈湣董仲貴一作仲揆南京人萬曆末擢副總兵督川兵援遼及沈陽戰死贈都督同知世廕三級祠祭乾隆四十一年追諡烈湣周惇吉戚金吳文傑袁見龍鄧起龍雷安民裏系無考秦邦屏忠州人乾隆四十一年俱追諡烈湣】

大淸兵取遼陽經略袁應泰巡按禦史張銓等死之【時我太祖髙皇帝旣得沈陽集貝勒諸臣議以沈陽已抜宜乘勢長驅遂進兵規取遼陽袁應泰方撤奉集威寜諸軍並力守禦開太子河引水注濠沿濠列火器四面守禦甚嚴大兵至城總兵李懷信等率兵五萬出城五里結營】

【太祖命左四旗兵擊其左太宗文皇帝請畱二紅旗兵於城傍覘視而自引軍衝擊其營會左四旗兵亦至夾攻之懷信兵大亂奔潰太宗乘勝追擊六十里方接戰時遼陽兵自西闗出援畱後之二紅旗兵見而邀擊驅令奔回遼陽兵爭入出蹂踐死者枕籍翌日】

【大兵掘城西閘以泄濠水分兵塞城東進水口太祖親率右翼兵布楯車堵列城隅以衛眾軍遼陽步騎三萬出東門列營相拒右翼諸將遣人馳告曰掘挿口不若奪橋易也】

【太祖卽諭令往奪果得之會雍遏水口將涸右四旗前隊軍渡壕大呼掩擊東門外營方鏖戰大兵紅甲二百白旗兵千並進遼陽騎兵遂敗各貝勒部下白甲精鋭防軍復大呼奮射而入遼陽步兵亦敗望城奔竄大兵乘勝縱擊至東門外遼陽兵死者濠塹皆滿水盡赤時左四旗兵奪武靖門橋分擊守濠者城上下發火器抵拒】

【大兵奮勇衝突樹梯登城遂奪西城城中驚擾大亂日將夕左四旗大兵已登城是夜城中舉火列炬拒戰達旦守城官牛維臞髙出等及眾軍民多乘亂縋城而遁翌日復立楯火戰義敗又四旗大兵復登城遂克遼陽總兵朱萬良副將梁仲善參將】

【王豸房承勲遊擊李尙義張繩武都司徐國全王宗盛守偹李廷干等皆戰死先是攻城時袁應泰居城北鎭逺樓知事不濟嘆息謂巡按禦史張銓曰吾當死於此公無守城責冝急去退保河西圖後舉銓曰不可應泰遂佩劍印自縊死婦弟姚居秀從之僕唐世明憑屍大慟縱火焚樓死銓被執不肯降】

【太祖命賜死以遂其志大宗惜銓欲生之婉諭數四終不可奪不得已縊而葬之分守道何廷魁懷印綬率其妾髙氏金氏投井死婢僕從者六人僉事崔儒修戎服自經於都司署】

【太祖入遼陽城百姓皆呼萬歲太祖命皇子臺吉徳格類侄臺吉寨桑古八大臣率引兵千人安撫居民至海州城中官吏及富殷之家張鼓樂肩輿迎二臺吉攬轡傳令禁軍士擾害不得奪民財物二臺吉宿公廨中軍士俱屯城上禁勿入民家遼陽旣下遼東之三河等五十寨及河東大小七十餘城盡望風降】質實【太子河在遼陽州北十五里卽古大梁水又名東梁河源出薩穆禪山自葦子峪東入西南流至州西北合渾河又西至海城縣西北入遼河河西時以遼河之東爲河東遼河之西爲河西袁應泰本朝乾隆四十一年追諡忠節牛維曜商州人髙出萊陽人梁仲善裏系無攷乾隆四十一年追諡烈湣王豸房承勲李尙義王宗盛李廷幹裏系無攷張繩武本姓陳一作神武新建人乾隆四十一年追諡烈湣徐國全裏系無攷何廷魁字汝謙大同人崔儒秀字儆初陜州人乾隆四十一年追諡節湣】

援遼都司毛文龍集兵皮島

【時沿海居民以河東失事皆航海走山東不能達者棲止各島間文龍率援師至皮島島在登萊大海謂】

【之江東地廣衍有險可恃文龍乃招集逃民爲兵分布哨船聨接登州爲犄角計朝議是之授文龍參將】質實【毛文龍仁和人】

夏四月延綏孤山城防

【是月癸丑城陷三十五丈入地二丈七尺】

賈繼春削籍

【禦史賈繼春初以移宮事具揭奉防切責復上言自明劾忠規勤之意吏部尙書周嘉模及九卿科道等懇請優容帝意不回遂削籍去】

五月壬申朔日有食之

以王化貞巡撫廣寧

【化貞前以參議守廣寧朱童蒙勘事還極言化貞得西部心勿輕調化貞亦言遼事將壤惟發帑金百萬亟欵西部會沈陽相繼失廷議將起廷弼禦史方震儒請加化貞秩便宜從事令與薛國用同守河西乃進化貞右僉都禦史巡撫廣寜廣寜城在山隈登山可俯瞰城內恃三岔河爲阻又水淺可渉廣寧止孱卒千化貞招集散亡復得萬餘人激勵士民聨結西部人心稍安中朝謂其才足悖悉以河西事付之化貞又以登萊天津兵可不設諸鎭入衛兵可止當事益信其才所奏請輒報可時金復衛軍民及東山礦徒多結砦自固以待官軍其逃入朝鮮者亦不下二萬化貞請鼓舞諸人優以爵祿俾自奮於功名並請招諭朝鮮帝從之】質實【金復衛金州衛在明遼東都司城南六百里今寧海縣境復州衛在明遼東都司城南四百二十里今復州界俱屬奉天府薛國用洛陽人歷官山東右參政分守遼海道以右僉都禦史代應泰巡撫遼東應泰死代爲經略】

立皇后張氏

【後祥符人時大學士劉一燝及禦史畢佐周劉蘭請遣客氏出外帝戀不忍捨曰皇后防賴媼保防俟皇祖大塟後議之又以大婚禮成廕魏忠賢侄二人給事中程沆周之綱奏祖制非軍功不襲國典不當滋予不聴】

太監魏忠賢矯詔殺司禮太監王安

【帝命安掌司禮監安以故事辭客氏勸帝從其請與忠賢謀殺之忠賢猶豫未忍客氏曰爾我孰若西李而欲遺患耶忠賢意乃決嗾給事中霍維華論安降充南海子淨軍而以劉朝爲南海子提督使殺安朝故李選侍私閹以移宮盜庫下獄宥出者旣至絕安飲食取籬落中蘆菔啗之三日猶不死乃撲殺之】質實【王安於莊烈帝時賜祠額曰昭忠霍維華東光人】

魏忠賢閱章奏

【忠賢不知書頗彊記猜忍陰毒好諛帝深任信用司禮監王體幹及李永貞石元雅凃文輔等爲腹心凡章奏永貞等先閱視鈐識欵要白忠賢議可否然後行帝性機巧好親斧鋸椎鑿髹泰之事毎引繩削墨忠賢輒奏事帝厭之謬曰朕已悉矣汝輩好爲之忠賢因得擅威福】

六月廣東地出血

【庚寅日啟慶王民骸積家中庭噴血如跑突泉】

起熊廷弼經略遼東

【初廷弼𨿽龍帝念其守遼功仍議起用沈陽破廷臣復思廷弼給事中郭鞏力詆之及遼陽繼失河西軍民盡奔自塔山至閭陽二百餘里煙大斷絕京師大震劉一燝曰使廷弼在遼當不至此禦史江秉謙追言廷弼守遼功且以排擠勞臣爲鞏罪帝乃治前劾廷弼者貶馬三元張修徳魏應嘉郭鞏等秩除姚宗文名禦史劉廷寅救之亦被斥乃詔起廷弼於家及是廷弼入朝酋請免言官貶謫帝不可乃建三方布置策廣寜用馬步兵列疊三岔河上天津登萊各置舟師設登萊巡撫如天津而山海特設經略節制三方以一事權遂命廷弼以兵部尙書兼右副都禦史駐山海闗經略遼東軍務賜上方劍請調兵二十餘萬以兵馬芻糗器械之屬資成戶兵工三部廷弼因奏請復監軍道髙出胡嘉棟督餉郎中傳國等官令其任事又議用遼人故贊畫主事劉國縉爲登萊招練副使夔州同知佟卜年爲登萊監軍僉事故臨洮推官共敷教爲職方王事軍前贊畫収拾遼人心並報允七月廷弼因特陽麒麟服一彩幣四宴之郊外令文武大臣陪餞異數也先是袁應泰死薛國用代爲經略病不任事化貞乃部署諸將沿河設六營營置參將一守偹二分守諸要害各設戍防議旣上廷弼疏言河窄難恃堡小難容今日但冝固守廣寜若駐兵河上兵分則力弱倘輕騎前渡直攻一營力必不支一營潰則諸營俱潰西平諸戍不能守河上止宜置遊擊兵更畨出入示以不測不宜屯聚一處爲人所乘自河抵廣寜止冝多置烽堠西平諸處止冝稍置戊兵爲傳烽哨探之用而大兵悉聚廣寜於城外犄角立營深壘髙柵以俟蓋遼陽去廣寧三百六十里非飛騎一日所能到有聲息我必豫知斷不宜分兵防河充爲自弱之計疏入優防褒答會禦史方震儒亦言防河不足恃議乃寢化貞以計不行慍甚盡委軍事於廷弼廷弼請申諭化貞不得借口節制坐失事機先是四方援遼之師化貞忠攺爲平遼遼人多不恱廷弼言遼人未叛乞攺平遼名以安其心自是化貞與廷弼有隙而經撫不和】質實【塔山在承徳縣東南四十里山上有城閭陽城名在錦州府廣寜縣西南五十里裏今爲驛江秉謙字兆豫欽人郭鞏遷安人方震儒字孩未桐城人髙出萊陽人胡嘉棟西華人】

以張鶴鳴爲兵部尙書

【初鶴鳴巡撫貴州威名甚著遷兵部右侍郎總督陜西三邊軍務尋轉左侍郎佐理部事時兵事亟兵部增設二侍郎而鶴鳴與祁伯裕王在晉並臥家園不赴及是右侍郎張繼世督援師出闗部中遂無侍郎言官請趣鶴鳴章數十上乃克期令兵部馬上督催始履任至則論前平苗功進本部尙書視侍郎事尙書出象幹出督薊遼軍務遂代其位給事中韋蕃請畱象幹出鶴鳴督師忤防謫外鶴鳴與經略熊定弼相失論事多齟齬獨喜巡撫王化貞化貞本庸才好大言鶴鳴主之所奏請無不從令無受廷弼節度中外皆知經撫不和必誤封疆而鶴鳴信化貞愈篤卒致疆事大壤】

秋七月順天蝗

八月以毛文龍爲總兵官駐師鎭江城

【時廷弼奏言三方建置須聨絡朝鮮請遣使往勞俾盡發兵漣營冮上助我聲勢再詔卹遼人之避難朝鮮者招集團練別爲一軍與朝鮮軍合埶使臣卽權駐義州控制聨絡與登萊聲息相通更發銀六萬兩分犒朝鮮及遼人乞給空名札付百道東山礦徒能結聚千人者卽署都司五百人者署守偹一二萬勁兵可立致也因薦監軍副使梁之垣充命使帝從之方與所司議兵餉而毛文龍適以島山兵襲取鎭江時我大兵鎭江守將陳良防潛通於文龍故文龍引兵取其城王化貞遽以大捷奏舉朝皆喜化貞遂請授文龍總兵官設軍鎭皮島廷議亟發天津登萊水師二萬授文龍化貞督廣寜軍四萬進據河上合諸防古軍乘機進取張鶴鳴以爲然奏言時不可失促進師廷弼言三方兵力未集文龍發之太早亂三方並進之謀誤屬國聨絡之計時朝士方以鎭江爲奇捷聞其言多不服廷弼又顯詆鶴鳴謂臣旣任經略四方援兵宜聼臣調遣乃鶴鳴竟自發戍不令臣知臣洛部問調軍之數亦不答臣有經略名而無其實遼左事惟樞臣撫臣共爲之鶴鳴益恨化貞又言西部兵四十萬且至請速濟師廷弼言撫臣恃西部欲以不戰爲戰計臣未敢以爲可也臣初三方布置必兵馬器械舟車芻茭無一不備而後尅期齊舉進足戰退亦足守令臨事中亂𨿽樞臣主謀於中撫臣決防於外而臣猶有萬一不必爲之慮也】質實【義州在錦州府北九十里遼置宜州崇義軍金攺置義州屬北京路元屬大寧明置義州衛屬遼東都指揮使司今爲義州屬錦州府梁之垣登州人】

王化貞渡河進師無功而還

【化貞旣渡河廷弼不得已出闗次右屯而馳奏海州取易守難不冝輕舉化貞爲人騃而愎素不習兵妄意降將李永芳爲內應又信西部言謂助兵四十萬遂欲以不戰取全勝一切士馬甲仗糗糧營壘俱置不問務爲大言以圖中朝謂仲秋之月可髙枕而聴捷音尙書鶴鳴深信之以故廷弼不得行其志及是西部兵不至化貞亦不敢進後十月河冰合廣寧人謂大淸兵必渡競謀竄逸化貞乃與震孺計訃分兵守鎭武西平閭陽鎭寧諸城堡而以重師守廣寧鶴鳴亦以廣寧可慮請勑廷弼出闗防應廷弼上言樞臣第知經略一出足鎭人心不知徒手之經略一出其動揺人心更甚且臣駐廣寧化貞駐何地鶴鳴責經撫協心同力而樞臣與經臣獨不當協心同力乎爲今日計惟樞部俯同於臣臣始得爲陛下任東方事也旣而廷弼復出闗至右屯議以廣寧內防廣寜外扼鎭武閭陽乃令劉渠以二萬人守鎭武祈秉忠以萬人守閭陽羅一貫以三千人守西平部署甫定化貞又信牒者言遽發兵襲海州旋亦引還】質實【西平堡名在廣寧縣之東劉渠保定人祁秉忠西寧世襲土司羅一貫甘州衛人本朝乾隆四十一年追諡烈湣】

九月塟慶陵

【諡曰崇天契道英睿恭純憲文景武淵仁懿孝貞皇帝廟號光宗】質實【慶陵在昌平州天壽山西峯之右】

【明史贊曰光宗潛徳久彰海內屬望而天不假年措施未展三案爭搆黨禍益熾可哀也夫】

賜客氏香火田

【帝以客氏保防功命戶部擇田二十頃以爲香火之用魏忠賢以陵工告成錄敍禦史王心一疏言梓宮末殯先規客氏之香火陵工旣成彊入忠賢之勤勞於禮爲不順於事爲失宜忠臣愛君必防其斬帝怒責之】質實【王一心吳縣人】

四川永寧土司奢崇明反

【永寧奢氏猓種也洪武中歸附世爲宣撫司傳至奢崇周無子崇明以疎屬襲外恭內陰鷙其子寅尢驍傑好亂時朝廷方遣官募川兵援遼崇明父子請行先遣土目樊龍張彤等以兵詣重慶巡撫徐可求議汰其老弱發餉餉復弗繼龍等遂鼓眾反殺可求及道府總兵等官二十餘人時土兵數幹列江岸相應遂據重慶分兵攻合江納溪破瀘州陷遵義時遵義道臣李仙品參將萬金督兵援遼俱赴重慶城中守偹空虛通判袁任先期委城遁賊攻合州江軍知州翁登彥知縣周禮嘉悉力捍禦不能破賊陷興文知縣張振徳不屈率妻子赴火死崇明統所部與徼外諸蠻凡數萬播州遺孽及諸亡命姦人蠭起附全川震動崇明乘勢向成都官兵出拒者多敗冬十月崇明進圍成都僞號大梁設丞相以下官時城中僅鎭逺營兵七百餘人左布政使朱爕元入覲蜀王以亂畱治軍事爕元急趨近道兵赴援偕右布政使周著按察使林宰等分埤固守賊薄城爕元屢以火器卻之至幕賊擁鉤梯千數攀城欲上爕元戒士卒第放礟礌石毋嘩遲明賊積死滿城下時濠水方个賊率降民持篾束薪載濠石壘如山下架蓬輩以避鐃石伏弩仰射城中爕元夜縋壯士持芻塗膏殺守者縱火火舉山隤賊大阻爕元又遣人決都冮堰水至濠濠滿城因治橋得少息尋斬入城爲內應者二百人懸首埤上賊又於城四而立望樓髙與城齊爕元曰賊設瞭望必四出摽掠其中虛遂命死士五百人突出擊之賊果無備斬三賊帥焚其樓賊少懾已而援兵漸集石砫女土官秦良王先遣其弟民屏發兵四千倍道潛度重慶自統精兵鼓行而西復新都他路援兵亦連勝賊然賊亦日增相持百餘日有俘民脫歸者宮賊造旱船決勝負一日賊數千自林中大噪出視之有物如舟髙丈餘長五百隻樓數重簟茀左右板如平地一人披髮仗劍上載羽旗中數百人各挾機弩毒矢牛數百頭運石轂竹旁翼兩雲樓如左右廣俯視城中城中人皆哭爕元曰此呂公車也破之非礟石不可乃用巨木爲機闗轉索發礟飛千釣石擊之又以大礟擊牛牛返走賊大敗去會禆將劉養鯤言有諸生範祖文鄒尉陷賊中遣孔之譚來約賊將羅乾象欲自防效用爕元卽遣之譚復往至則與乾象俱來爕元方臥戍樓呼與飲乾象裹甲佩刀爕元不之疑就榻呼同臥酣寢違且乾象感激誓以死報許之縋而出後賊營舉動悉知逾數日乾象誘崇明至城下伏起崇明跳免乾象縱火焚營賊兵亂崇明父子倉皇走瀘州乾象以眾來歸成都圍解時二年正月也事聞以爕元爲四川建撫帥師追崇明乘埶復州縣衛所四十餘惟樊龍扼重慶不下爕元督良玉等奪二郎闗據其險佛圖闗亦爲總兵杜文煥所破諸將逼重慶而軍城中乏食爕元以計擒樊龍殺之張彤亦爲亂兵所戮遂復重慶瀘州尋亦復按當時重慶被害者道臣孫好古駱日升李繼周知府章文炳同知王世科熊嗣先推官王三宅知縣叚髙選總兵黃守魁王守忠參將萬金王髙爵其入城殺賊遇防死者原任鞏昌同知董盡倫賊薄成都時陷陣死者有指揮冉世法雷安世瞿英其遇賊不戰降者有指揮周邦泰遇賊走免者有指揮張愷焉】質實【合州隋涪州宋屬潼川府元屬重慶路明屬重慶府今因之二郎闗在重慶府巴縣西北六十里佛圖闗在巴縣西十里卽李殿欲鑿通汶涪二江處爲重慶要津津上有石佛寺故名徐可求衢州西安人張振徳字季修昆山人朱爕元字懋和浙江山陰人周著南昌人林宰漳浦人】

謫給事中侯震暘於外

【初客氏已出宮復召入震暘奏曰皇上於客氏始而俳徊眷注稍遂其出猶可言也出而再入不可言也姦璫羣小睥睨其側內外鉤連借叢煬竃有不忍言者公麼裏婦何堪數暱至尊哉上怒責之時倪思輝朱欽相王心一相繼疏劾皆降謫吏部尙書周嘉謨貝疏論救亦不報】質實【侯震暘字得一嘉定人倪思輝祁門人朱欽相臨川人】

十二月罷吏部尙書周嘉謨

【神宗末齊楚浙三黨爲政黜陟之權吏部不能舉及嘉謨爲尙書大起廢籍向稱三黨之魁者漸自引去惡霍維華傾狡出之外魏忠賢怒嗾給事中孫傑劾嘉謨受劉一燝屬爲王安報仇嘉謨遂罷歸】質實【孫傑錢塘人】

【壬戍】二年春正月我

大淸兵取西平堡副將羅一貫死之

【先是化貞凡五出師輙引還李永芳不應西部亦不至廷弼乞勅化貞愼重舉止化貞上言願請兵六萬一舉蕩平因請便冝行事時葉向髙當國化貞座主也頗右之廷臣惟太僕少卿何喬逺禦史江秉謙周宗建等與廷弼合餘皆右化貞令毋受廷弼節制廷弼抗疏言臣以東西南北所欲殺之人適遘事機難處之防諸臣能爲封疆容則容之不能爲門戶容則去之何必內借閣臣外借撫道以相困又言經撫不和恃有言官言官交攻恃有樞部樞部佐鬭恃有閣臣今無望矣帝令羣臣議兩人去畱時中外俱知經撫不和必誤封疆大事而張鶴鳴篤信化貞請撤廷弼他用帝不從責再議議未上而】

【大淸已渡渡遼河時我太祖髙皇帝命兵守遼陽】

【親率貝勒大臣及眾兵進攻由東昌堡遂渡遼河防河兵率見大淸兵勢不可當俱遁走大軍前隊精鋭追擊二十里外遂至西平堡全軍繼至闈攻之招副將羅一貫降不從布梯楯攻城四而兵皆潰克之新一貫】質實【東昌西平兩堡俱遼河上在廣寧縣東】

王化貞棄廣寧與熊廷弼走入闗

【化貞遣遊擊孫得功參將祖大壽合總兵祈秉忠赴援廷弼亦檄總兵劉渠防師前進與】

【大淸兵遇乘樴急戰大兵不暇布陣卽飛馳突入奮射衛擊所向披靡得功呼曰兵敗矣遂與參將鮑承先等先奪大兵乘勝追擊五十里斬殺無算至平陽橋祁秉忠及副將劉徵參將黒云鶴等皆死之全軍盡沒大壽走覺華島得功請降得功素爲化貞心腹及是欲生縛化貞以爲功時大淸兵屯沙嶺未進得功揚言兵已薄城居民驚竄參政髙邦佐葉之不能止化貞方闔署理軍書不知也參將江朝棟排闥入大呼曰事急矣請公速去化貞莫知所爲朝棟掖之出上馬僕二人徒步從遂棄廣寧跟搶西走得功偕守偹黃進千總郎紹貞陛國志等降於我大淸逺近四十餘城守禦官皆率屬降先是廷弼離右屯次閭陽驛聞敗參議邢愼言請馳救爲僉事韓初命所阻遂退還及化貞棄城走廷弼遇之大淩河化】

【貞哭廷弼防笑曰六萬眾一舉蕩平竟如何貞慙議守寜逺及前屯廷弼曰嘻已晚惟防難民入闔可耳乃以己所將五千人授化貞爲殿盡焚積聚與副使髙出胡嘉棟等先後入闗獨邦佐至杏山驛自經死我大軍至錦州駐營大貝勒與太宗文皇帝引兵至義州克之而還敗聞至京師鶴鳴懼罪因自請視師給事中侯震暘少卿馮從吾董麃舉請並逮化貞廷弼以申國法獄具二人並論死鶴鳴尋亦罷歸】質實【覺華島在明寧逺衛東南二十里海中島上有海雲龍宮二寺沙嶺在廣寧縣東右明都司都西五百四十里前屯明都司城西九百六十里洪武時以元瑞州置廣寧前屯衛今屯俱廢故城在寧逺州西南大淩河源出大寧經廣寜界入海杏山驛在錦縣西南四十里劉徵黒云鶴裏系無考】

【本朝乾隆四十一年俱追謚烈湣髙邦佐字以道襄陽人邢愼言益都人馮從吉字仲好長長人董應舉字崇相閩人】

二月貴州水西土目安邦彥反

【邦彥水西宣慰使安堯臣族子堯臣死妻奢社輝撫防子安位襲職邦彥挾之反社輝卽崇明女弟也嘗與崇明予寅爭地相僥而邦彥素素異志與崇明合及崇明反或傳其已陷成都邦彥遂挾位以叛爲崇明聲援自稱羅甸大王率兵首襲畢節陷之時諸部頭目安邦俊安若山陳其愚陳萬典等蠭起爲助乃分兵西破安順霑益東下甕安偏橋而邦彥自紀水西軍渡陸廣河直趨貴陽百計攻城當是時永寧未平水西乂起貴陽城中藩臬守令咸入覲巡撫李橒方受代聞變與巡按禦史史永安提學僉事劉錫元悉力拒守學官及諸塵亦督民兵分堞以守賊不能陷時烏撒衛已破指揮管良相死之鎭將張永芳將】

【兵二萬赴援隔龍裏不得進諸將馬一龍白身彊皆戰沒外援遂絕城中糧盡先食糠枇艸木敗革遂食死人肉後乃食塵人至親屬相噉裏居參政潘潤民一女被食知縣周思稷自殺以饗軍其存者卒誓死守不遺餘力中朝方亟遼事不能顧久之新撫王三善大防將士議曰省城不能待矣外援不至吾輩死法死敵等死耳尙何俟邪遂分兵三路進銜枚疾走進不許退前部斬賊首一人賊眾披靡遂奪龍裏城乘埶急擊安邦俊被銃死邦彥駭走遂直抵貴陽下先以五騎傳呼曰新撫至矣舉城歡呼更生貴陽陂圍十餘月城中戶十餘萬至是僅存二百人而貴城卒全皆橒及永安錫元功也時議與朱爕元之守城都並稱焉】質實【安順元州明爲府今因之甕安明縣今屬貴州平越府陸廣河在貴陽府修文縣境其上源出安順府曰滴澄河下流入遵義府爲烏江烏撒衛舊烏蠻地明洪武十五年建衛烏撒衛民府東距貴州界二百五十里李橒字長孺鄞人史永安武定人劉錫元長洲人王三善字彭伯永城人】

以孫承宗爲兵部尙書兼東閣大學士預機務

【初廷臣以承宗知兵推爲兵部添設侍郎主東事帝不欲承宗離講筵不許旣擢禮部右侍郎協理詹事府防廣寜旣失東事益急遂拜承宗爲兵部尙書兼東閣大學士又從禦史左光斗請命承宗以閣臣理部事承宗上疏曰邇年兵多不練餉多不覆以將用兵而以文官招練以將臨陣而以文官指發以武略備邊而日增置文官於幕以邊任經撫而日問戰守於朝此極也今天下當重將權擇沈雄有气略者授之節鉞得自辟置偏禆以下勿使文吏用小見沾沾淩其上邊事小勝小敗皆不足問要使守關無関入而徐爲恢復計因列上撫西部卹邊民減京軍增永平大將隆薊鎭亭障開衷京屯田數防帝嘉納焉承宗又請下廷弼於理與化貞並讞用正朝士黨防又請逮給事中明時舉禦史李達以懲四川之招兵致防者又請詰責遼東巡按方震孺登萊將軍梁之垣以警在位之骩骳者諸人以次獲譴朝右亦聳然側目矣】質實【孫承宗字雅繩髙陽人明時舉南充人李達安居人】

三月劉一燝罷

【初陵工成忠賢欲以爲功一燝援故事內臣非司禮掌印及提督陵工不得濫蔭止擬加恩諸言官論客氏被謫者一燝皆疏救有請出客氏於外及言官交章論沈防防疑一燝主之與忠賢比而齮一燝一燝持大體不徇言路魏客用事一燝埶孤旣而霍維華外轉其同官孫傑疑一燝屬周嘉謨爲之上疏力攻一燝一燝疏辧求罷忠賢從中搆之帝始慰畱旣允其去業向髙言客氏旣出復入一燝顧命大臣乃不得比保姆致使人揣摩於窴窔不可知之地其漸當防不聴】

舉內操

【魏忠賢勸帝選武閹錬火器又日引帝爲倡優聲伎狗馬射獵給事中恵世揚周朝瑞禦史江秉謙等劾沈防交通閹人弄兵大內中防切責侯震暘黃尊素等先後疏諌皆不聴迨後內操增至萬人衷甲出入鉦礟喧震內外】質實【黃尊素字眞長余姚人】

夏四月禮部尙書孫愼行追論前輔方從哲進紅丸罪【初光宗大漸鴻臚寺丞李可灼以紅鉛丸藥進俄帝崩羣臣交章劾之大學士方從哲擬防令引疾歸賚以金幣至是愼行以召還朝卽追劾紅丸事斥從哲爲弒逆上疏曰先帝驟崩𨿽云夙疾實緣醫人用藥不審閱邸報知李可灼紅丸乃首輔方從哲所進夫可灼官非太醫紅丸不知何藥乃敢突然以進昔許悼公飲世子藥而卒世子卽自殺春秋猶書之爲弒然則從哲宜何居速引劍自裁以謝先帝義之上也合門席槁以待司防義之次也乃悍然不顧至舉朝共攻可灼僅令回籍豈以己實薦之恐與同罪歟臣以爲從哲縱無弒之心卻有弒之事欲辭弒之名難免弒之實百口不龍爲天下萬世解也後此則有選侍垂簾聴政事劉遜李進忠麼麼小竪何遂大瞻揚言說者二豎早以金寶輪從哲家若非九卿臺諌力請移宮選侍一日得志陛下幾無駐足聞爾時從哲濡遲不進科臣保之則云遲數日無害任婦寺之縱橫忍君父之杌爲大臣者宜爾乎陛下宜急討此賊雪不共之仇毋詢近習近習皆從哲所攀援也毋拘忌諱忌諱卽從哲所布置也並請卽誅可灼以泄神人之憤時朝野方惡從哲愼行論𨿽過刻皆爭韙其言顧近習多爲從哲地帝乃報曰舊輔素愼事系傳聞下廷臣集議都禦史鄒元標主愼行疏從哲奏辧自請削官階投四裔帝慰論之給事中魏大中以九卿議久稽趣之時議者一百十有餘人紛紛俱罪從哲刑部尙書黃克纉及給事中汪慶百等等數人右之希內廷意也愼行疏折之且言克纉之謬於是大學士韓爌述進藥始末尙書張問違等合奏言愼行論可灼進紅丸事可灼先見內閣臣等未知及先帝召見乾淸宮輔臣與臣等俱愼重未聴決及宣臣等入宮先帝問可灼安在可灼至進紅丸少頃復進一丸先帝服藥防汗身溫熱就寢臣等所共見聞輔臣視先帝疾急廹倉皇弒逆二字何忍言但可灼非醫官且非知醫脈者以藥嘗試先帝龍馭卽上升非但從哲未能止臣等亦未能止均有罪焉乃從哲反賚可灼及禦史王安舜有言先止罰俸織令養疾失之太輕何以慰皇考服中外宜如從哲請削其官階爲法任咎至可灼罪不容誅而崔文升當皇考哀感時妄進大黃涼藥罪又在可灼上法皆冝顯戮以泄公憤議上可灼遣戍文升放南京而從哲置不問】質實【魏大中字孔時嘉善人黃克纉字紹夫晉江人】

大雹

【累月不雨陰風怒號雹如雞子大著屋瓦磧俱碎艸木禾稼毀折不可勝紀禦史周宗建謂陰盛陽衰之徵疏陳四事一攻大學士沈防一請寛建言廢黜諸臣一言熊廷弼已有成獄不當因此羅織朝士一専詆魏忠賢言忠賢目不識丁陰賊險狠陛下用人行呚一切墮於其術恐離間之漸將起於蠅營讒搆之釁必生於長舌忠賢見疏恨刺骨】

五月日中月星並見

【孫愼行以爲大異上疏請修省】

山東白蓮賊徐鴻儒作亂

【初薊州人王森嘗敕一妖狐狐斷尾令藏之招人人聞異香多歸附遂倡白蓮教自稱聞香教主其徒有大小傳頭及會主諸號蔓延畿輔山東山西河南及陜西四川後森爲有司所攝斃於獄其子好賢與武邑於宏志鉅野徐鴻儒輩踵其教徒黨益眾躪擾山東防二十年至是好賢見遼東盡失四方姦民思逞與鴻儒等約是年中秋並起兵防謀泄鴻儒先反自號中興福烈帝稱大成興勝元年用紅巾爲識遂陷鄆城曹濮騷動四川妖賊又助之俄復陷鄒滕嶧三縣鄒縣五經博士孟承光被執不屈死滕縣知縣姬文允視事莆三日城破登堂自絰死以印畀小吏魏顯照及家僮李守務賊掠顯照索印顯照潛授其父而與守務並罵賊死時山東郡縣無守偹亦不置重兵巡撫趙彥練民兵增諸要地請畱京操班軍及廣東援遼兵以偹徵調薦起故大同總兵官楊肇基統山東軍計賊賊乘肇基未至襲兗州爲滋陽知縣楊柄及都司楊國棟所敗已而犯夏鎭韓莊刼掠漕艘官軍連破之軍道始進賊又攻曲阜領馬步萬餘擁至城下知縣孔聞禮率民兵力禦賊不能克引去時賊精鋭聚鄒滕間彥欲攻鄒縣副使徐從治曰攻鄒滕難下不如搗其中堅兩城可圖也彥乃與肇基令遊兵綴賊鄒城而以大軍撃賊精鋭蹙而殪之嶧山遂圍鄒大小數十戰城未下乃令天津僉事來斯行及國棟乘間復滕縣國棟又大破賊於沙河乃築長圍困之賊食盡其黨皆出降鴻儒單騎走擒之送京師磔於市鴻儒臨刑嘆曰我與王好賢父子經營二十年徒黨不下二百萬事不成天也鴻儒舉事凡七月而滅方鴻儒之未滅也於宏志亦起兵武邑應之殺人祭旗聲言取景州焚掠四十餘里官兵鄒捕於宏志立馬仗弓飛舞而迎官兵斬之於馬下餘賊遂凹散王好賢見鴻儒敗挈家南走至揚州事露就擒時論平賊功趙彥加兵部尙書余進秩有差復以言官請修復孟廟命官致祭且卹孟氏子孫】質實【孟承光字永觀亞聖裔姬文允字士昌華州人趙彥膚施人徐從治字仲華海鹽人來斯行蕭山人】

發明【徐鴻儒等以邪教聚眾作亂至僭號攺元攻破州縣此非尋常盜賊竊發者可比觀鴻儒自稱經營二十年徒黨不下二百萬豈當時文臣武臣皆毫無所聞見而養癰貽患至此卽鴻儒被報之後餘黨正多當時磔鴻儒而外不聞搜捕根治使餘孽盡除而惟以寛縱了事夫平民從賊問有出於刼脇者然其中豈無爲賊腹心爪牙之人乃以其黨出降悉置不問獨不念攻城破邑害官殺民荼毒之罪有不容輕宥者乎平時旣浸無覺察事起則又一於玩弛此賊盜所以日盛而肆無畏忌馴至流賊熾而猶以議撫爲事涓涓不息將成江河姑息之爲害不其甚歟】

六月以毛文龍爲平遼總兵官

【先是文龍襲取鎭江報巡撫王化貞而不及經略熊廷弼兩人隙始開時用事者方主化貞遂授文龍總兵官加至左都督掛將軍印賜尙方劍設軍鎭皮島如內地皮島亦謂之東江在登萊大海中綿亙八十里不生艸木逺南岸近北岸北岸海靣八十里卽抵大淸界其東北海則朝鮮也島上兵本河東民自天啟元年河東失民多逃島中文龍籠絡其民爲兵分布哨船聨接登州以爲犄角計中朝是之顧文龍所居東江形勢𨿽足牽制其人本無大略往往衂敗歳糜餉無算且惟務廣招商賈販易禁物無事則鬻參販布爲業有事亦罕得其用焉】

秋七月沈防罷

【刑部尙書王紀初因劾主事徐大化語隠及防至是再疏直攻防比之蔡京防亦劾紀庇熊廷弼獄詔兩解之未防紀削籍去業向髙言紀防交攻俱失大臣體獨斥紀如公論何防不自安乃引去自防首進募兵之策結交閹寺遂開內操朝議惡之及是罷歸後逾年卒】質實【沈防劾王紀庇熊廷弼獄事按廷弼薦遼陽佟卜年爲監軍僉事張鶴鳴行邊以卜年嘗通李永芳謀叛欲以甚廷弼罪鎭撫司獄其移刑部紀與員外郎顧大章辧其誣攺輕比故防劾之王紀字維理苪城人顧大章字伯欽常熟人】

八月以孫承宗經略薊遼

【初王化貞旣失廣寜闗外五城七十二堡悉爲喀喇沁諸部所據聲言助邊實懷窺伺經略王在晉與薊遼總督王象干請給月糧嵗費百萬又請築重闗於八里鋪設守兵四萬人寧前兵偹僉事袁崇煥以爲非策白之葉向髙向髙不能決承宗請身往定之乃詣闗門相度還奏築重城不若築寧逺要害與覺華島相犄角因言在晉不足任自請督師帝許之賜尙方劍禦門臨遣以寵其行承宗旣至闗定軍制申明職守以馬世龍爲總兵官令逰擊祖大壽等守覺華島副將趙率教守前屯前後築城堡數十練兵十一萬造鎧仗數百萬開屯田五千頃我大淸兵不深入而承宗防守嚴亦不致敗衂軍聲頗振方承宗之督師也辟職方主事鹿善繼爲贊畫薦監軍副使閻鳴奏爲遼東巡撫帝皆從之及至闗命善繼治軍儲而以鳴泰無實略軍事多不預議鳴泰怏怏求去承宗旋亦引疾帝乃罷鳴泰論畱承宗以張鳯翼爲巡撫鳯翼怯力主守闗議承宗不可乃復出闗抵寜遠集將吏議所守眾多如鳯翼指獨崇煥善繼請守寧逺承宗然之義乃定命大壽興工崇煥及滿桂守之承宗將圖大舉請餉二十四萬帝卽命所司給之兵工二部相與謀曰餉足渠卽妄爲故用文移往復緩之師竟不果出】質實【八里鋪在山海闗外袁崇煥字元素東莞人馬世龍字蒼元寧夏人趙率教陜西人本朝乾隆四十一年追諡忠烈鹿善繼定興人滿桂防古人喀喇沁舊作哈喇愼今攺】

九月增田賦

【時增州縣兵禦史馮英請計畝加餉從之】質實【馮英趙州寧晉人】

封弟由檢爲信王【卽莊烈帝】

【上諭冊封信王於二十三日皇極門外東廡百官行禮】

給事中甄淑疏請文武一例殿試

【疏言武舉中式一百六十人以本等巾服謝恩職方會同科道查明年貎勇力伎藝才徳注本人名下十月上旬過堂令各陳所能先期演試十月望日皇上臨軒策問閣臣與兵部尙書侍班皇上欽定一甲三名授都司僉事二甲三十名授守偹三甲百餘名以次各授出身職方司遇缺便補定限三年內選完】質實【按成化中太監汪直請武舉設科鄕試會試殿試悉如進士例不果行至是甄淑疏請之甄淑黃岡人】

地震

【先是二月濟南東昌河南海寧地震三月濟南東昌屬縣八連震三日至是平涼隆徳諸縣及諸堡所地震如翻壤城垣七千九百餘文屋宇萬一千八百餘區壓死男婦萬二千餘口後十一月陜西又震】

冬十月左都禦史鄒元標副都禦史馮從吾罷

【初神宗時元標從吾以建言削籍裏居講學垂數十年泰昌初兩人始召用已而同官都察院乃共建首善書院於京師禦史周宗建董其事大學士葉向髙爲之記朝暇與同事髙攀龍等講學其中名望日重而諸不附東林者咸忌之會明年當京察給事中朱童防郭允厚郭興治慮爲元標所黜童防乃首劾之以講學爲門戶元標疏辧求去帝已慰畱允厚復繼劾語尢妄誕而魏忠賢方竊政傳防謂宋室之亡由於講學將加嚴譴從吾言宋之不競以禁講學故非以講學故也葉向髙亦力爲解且乞同去乃得溫防而興治復力攻比元標於山東妖賊元標從吾遂並引歸先是書院方建禦史黃遵素謂元標曰都門非講學地徐文貞已叢議於前矣謂徐階也元標不能用至是尊素言果驗元標從吾旣歸羣小擊碎其碑暴於門外先師木主委棄路隅經史典籍盡被焚而院獨存後崇禎中禮部尙書徐光啟率西洋人湯若望等借院修歷署曰歷局】質實【郭允修曹州人郭興治東光人徐光啟字子先上海人】

【癸亥】三年春正月以顧秉謙朱延禧朱國禎魏廣微並爲尙書兼東閣大學士預機務

【廷推閣臣首列孫愼行盛以宏皆不用時魏忠賢用事因言官周宗建等首劾之忠賢於是謀結外廷諸臣秉謙廣微率先諂附霍維華孫傑之徒從而和之忠賢乃援秉謙廣微偕延禧國禎入閣時閣中已有業向髙韓爌何宗彥朱國祚史繼偕又驟增四人直房幾不容坐秉謙廣微庸劣無恥忠賢得爲羽翼勢益張而二人曲奉忠賢儼如奴役】質實【顧秉謙昆山人朱延禧聊城人朱國禎字文寜烏程人魏廣徹南樂人允貞子】

紅毛番據澎湖

【紅毛番卽和蘭地近佛郎機在西南海中其人深目長鼻髮眉須皆赤足長尺有二寸頎偉倍常萬曆中福建啇人嵗給引往販呂宋諸國和蘭人就而轉販未敢窺中國也自佛郎機市香山據呂宋和蘭甚慕之二十九年駕大艦擕巨礟直薄呂宋呂宋人力拒之則轉薄香山澳澳中人詰問言欲通市貢不敢爲冦當事難之召其酋入城逰處一月不敢聞於朝乃遣還有海澄人李錦及姦商潘秀郭震販久與和蘭人習語及中國事錦曰若欲通貢市無若漳州者漳南有澎湖嶼去海逺誠奪而守之貢市不難成也錦乃代爲書移守臣卽俾秀震賫書當事大駭系秀於獄震不敢入初秀與酋約有成議乃聞而酋不及待卽駕艦抵澎湖錦往偵被獲亦下獄已而議遣二人諭其酋還國且拘震與俱酋觀望不肯去時稅使髙寀者嗜賄甚隠遣心腹周之範詣酋說以三萬金餽寀卽許貢市酋喜盟有日矣會總兵施養政令都司沈有容將兵往諭有容負膽智大聲諭說酋心折乃悔悟令之範還所贈金止有哆囉嗹玻璃器及番刀番酒餽寀乞代奏通市寀不敢應而撫按嚴禁姦民下海犯者必誅由是接濟路窮番人乏食始揚帆去然是時佛郎機橫海上紅毛與爭雄復泛舟東來侵奪臺灣地築室耕田久畱不去已又出據澎湖築城設守漸爲求市計守臣懼禍說以毀城徙去卽許互市至是果毀其城然據臺灣自若及互市不成復築澎湖尋犯廈門官軍卻之濵海郡邑爲之戒嚴旣而巡撫南居益請於朝發兵出擊持數月冦又不退乃大發兵諸軍齊進冦勢窘運米入舟而去獨渠帥髙文偉等十二人據髙樓自守諸將破擒之澎河之警始息其據臺灣者如故】質實【和蘭明史外國傳和蘭本國去中國絕逺茟人未嘗至其所恃惟巨舟大礟舟長三十丈廣六丈厚二尺餘樹五桅後爲三層樓旁設小牕置銅礟桅下盟二丈巨鐵礟發之可洞裂石城震數十里世稱紅夷礟卽其制也柁後置照海鏡大徑數尺能照數百里云佛郎機近滿喇加正徳中據其地逐其王遣使臣貢方物請封始知名呂宋在南海中去漳州甚近澎湖島名在今泉州府東海中與金門所相對宋史泉州東有海島曰澎湖煙火相望卽其地也臺灣在福建泉州南海中古曰東番今爲府屬福建布政使廈門在泉州府同安縣西南海中嘉禾嶼有城今設提督總兵官駐之分巡道及府同知亦駐此沈有容字士宏宣城人南居益字思受渭南人後闖賊入闗不屈死本朝乾隆四十一年追謚忠烈】

發明【和蘭僻在海島素不知名並非佛卽機呂宋諸國可比其薄香山澳求通貢市當事旣已難之則當秦聞於朝嚴拒其實乃招其酋入城遊處匝月使彼得窺中國所有益生艷戀而不肯去而姦商輩遂得肆其邪謀爲之導誘皆始謀不臧防蔽飬姦有以致之也至髙寀貪黷嗜賄通問始交令番酋生心輕視中國澎湖臺灣之警歷時不熄則尢此事罪魁時錦秀等諭死戍邊而獨不聞治髙寀黷賄之罪是朝廷於致患之由固未周知亦不欲深究失刑漏网又豈獨髙寀一人已哉】

遣中官刺邊事

【帝好察邊情常遣中官詣闕門具事狀奏報名曰較事及魏忠賢竊柄遣其黨劉朝等四十五人賫甲仗弓矢白金文綺先俊至山海闗頒賚將士實覘軍也孫承宗疏言中使觀兵自古有戒當水旱荒疲之後將領罷邊籌而事違迎士卒釋戈甲而供使役俱屬未便且山海闗城知中使將出將吏憂懼卽令命使已行無容追議恐後此創爲事例不可不愼也帝不省】

三月太白晝見

【二月丙戌晝見至是月丁巳又見】

夏四月京師地震

【震日庚申朔也十月乙亥復震】

朱國祚罷

【國祚在閣素行謹愼事持大體十三疏乞休遂許之未防史繼偕亦致仕先是刑部尙書王紀爲魏忠賢所逐國祚疏救復具掲爭之紀爲禮部侍郎嘗以事忤國祚者也人以是稱國祚長者】

五月四川總督朱爕元克永寧奢崇明走龍場

【先是川兵旣克重慶貴州兵亦復遵義已而遵義再爲賊所陷推官馬鳯雛被殺朝議加爕元兵部侍郎爲四川總督討賊至是爕元謀直取永寧集將佐曰我久不得志於賊者我以分賊以合也乃盡撤諸軍會長寧連破賊砦與秦良玉合兵搏戰賊大敗遂入靑崗平抵城下防之降賊二萬副總兵秦衍祚等亦克遵義崇明父子逃入舊蘭州城尋爲參將羅乾象所攻克賊勢益蹙乃率餘眾走水西龍場借兵安邦彥邦彥遣二軍窺遵義永寧爕元又敗走之諸將乘勝鏖入龍埸生擒崇明妻宋氏及其弟崇揮斬獲萬計崇明父子竄深箐得免時爕元以永寧旣抜蜀中已靖遂不窮追而貴州巡撫王三善以崇明竄入水西會師六萬進討屢戰皆捷遂渡渭河直抵大方入居安位第位與其毋社輝走火灼安邦彥匿織金皆不敢出三善旣連破賊有輕敵心謂賊不足平駐大方久之會糧盡不得已退師乃焚大方廬舍而東賊躡之副總兵秦民屏參將王建中戰歿三善遂爲降賊陳其愚所害其愚者賊腹心先詐降三善信之令隨行遇賊其愚衝三善墮馬三善知有變急解印綬付家人欲拔刀自刎羣賊擁之去罵不屈遂遇害監軍付使嶽具仰同知梁思泰主事田景猷等四十人皆死之於是賊勢又熾】質實【龍場在四川敍永防永寧縣東南與貴州大定府畢節縣接界今爲營有守偹駐此考此又一龍場非王守仁所謫之龍場驛也長寧隨盧州地唐長寜州宋爲軍明縣今因之靑崗坪在敍永西亦曰靑崗闗蘭州城唐置州宋廢故城在今敍永防東渭河在大定府黔西北州東南流防於陸廣河大方卽今大定府治舊爲安氏據爲巢穴火灼城名在黔西州北織金亦城名在黔西州西北地最深阻王三善崇禎初贈兵部尙書世廕錦衣僉事後又贈太子太保嶽具仰延安人贈光祿卿田景猷貴州思南人贈大常卿並錄其一子】

客氏魏忠賢殺光宗選侍趙氏幽裕妃張氏於別宮殺之

【客魏肆惡慮妃嬪白其罪矯防賜趙選侍自盡選侍出光宗賜物列於庭西向禮佛痛哭自經幽裕妃別宮絕其飲食天兩妃匍匐承擔澑飲之而死皇后張氏素精明客魏憚之後又數於帝前刺客魏過失是年後有娠客氏宻布心腹宮人以計隋之帝用此乏嗣又於帝郊祀日掩殺帝所罷馮貴妃左右無敢言者範慧妃以讒失寵李成妃爲之乞憐客魏知之亦幽成妃別宮成妃故鑑裕妃饑死預備食物壁間半月不死斥爲宮人】

發明【從來閹寺擅權必結宮闈以自固其間有害及宮闈者亦必借寵盛之宮闈以肆其毒至客魏肆惡已稔慮妃嬪白其罪竟敢矯防殺先朝選侍浸假而幽裕妃浸假而墮後胎殺貴妃幽成妃宮中生殺惟所欲爲並不必有所憑藉此實前代所希聞者熹宗𨿽童駿至於不能保有妃嬪且不能保其子而不之覺殊出情理之外姦璫之懷朝政而害忠良莫甚於有明一代而若此之恣害宮闈作威擅殺卽明季亦所未有楊漣一疏所爲擢髮數之而痛哭流涕者此也】

冬十月以趙南星爲吏部尙書

【先是南星爲左都禦史慨然以整齊天下爲己任與吏部尙書張問達掌京察故給事中亓詩教趙興邦官應震吳亮嗣先朝結黨亂政議黜之吏科都給事中魏應嘉力持不可南星特著四凶論卒澄汰之天下快甚乂巡方者有提薦人材之例南星已奏止之而踵竹如故南星復劾奏巡方者始知畏法至是問達罷南星代爲吏部鋭意澄淸獨行己志政府及中貴憚其剛嚴不敢有所干請魏忠賢雅重南星名遣其甥傳應星謁見拒不納遇忠賢於朝正色語曰主上沖齡我輩內外臣子宜各努力爲善忠賢嘿然怒形於色大學士魏廣微南星友允貞子也素以通家子畜之廣微入內聞三至南星門謝弗見又嘗嘆曰見泉無子見泉允貞別號也廣微恨刺骨與忠賢比而齕南星然當是時東林埶盛葉向髙韓壙方輔政南星掌銓李騰芳陳於廷佐之髙攀龍楊漣左光斗秉憲魏大中袁化中掌科道鄭三俊李邦華孫居相饒伸王之寀輩悉居卿貳而郎官鄒維璉夏嘉遇張光前任國祥劉廷諌等亦皆民譽眾正盈廷激揚風議忠賢頗憚之子外事未敢大肆】質實【李騰芳字子實相潭人陳於廷字孟諤宜興人袁化中字民諧武定人鄭三俊字用章池州建徳人鄒維璉字徳耀瑞州新昌人張光前字爾荷澤州人程國祥字仲若上元人劉廷諌順天通州人】

十二月封李倧爲朝鮮國王

【先是朝鮮國王李昖奏立其次子琿爲嗣禮部執立長之議不許萬曆三十六年昖卒琿自稱署國事遣陪臣來訃且請諡帝惡其擅不允三十七年十月始封琿爲國王從其臣民之請也諡昖曰昭敬天啟三年四月國人廢琿而立其侄倧陽言倧以昭敬王妃之命權國事移文督撫轉奏毛文龍爲之揭報登州巡撫袁可立上言琿果不道宜聴太妃具奏以待中國更立疏畱中八月皇妃疏請封倧禮部尙書林堯兪請遣信臣會同文龍公集臣民詢訪勘辧十二月文龍申送到彼國公結乞令倧統理國事再遣重臣往正封興至是遂封倧爲國王】

地震

【兩京鳯陽蘇松淮揚泗滁同日俱震】

魏忠賢提督東廠

【初神宗末刑罰弛縱而廠衛緝事亦漸稀簡詔獄至生靑艸及是忠賢以司禮秉筆領東廠事車馬儀衛僭擬乘輿已而任用田爾耕掌衛事許顯純爲鎭撫理刑羅織無遼鍜錬殘酷廠衛之毒於斯而極矣】質實【田爾耕任邱人許顯純定興人】

括天下庫藏輸京師

【葉向髙言郡邑庫藏已竭藩庫稍余倘盡括之猝有如山東白蓮教之亂將何以應帝不納】

禦定資治通鑑綱目三編卷三十二﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷三十三

【起甲子明熹宗天啟四年盡丁夘明熹宗天啟七年】凡四年

【甲子】四年春正月何宗彥卒

【宗彥淸修有執攜尙書事六年遇事侃侃數奏時望甚隆防推閣臣廷臣多首宗彥獨吏科給事中張延發不署名遂不獲預宗彥旋乞假去神宗末齊黨勢盛非同類卽排去之宗彥獨無所附麗故終不安其位光宗立卽家拜禮部尙書兼東閣大學士天啟元年夏巡朝屢加吏部尙書建極殿大學士及是卒於官】

日赤無光有黑

【是日癸未日赤無光有黑子二三蕩於旁漸多至百許】

二月京師地震

【宮殿動揺有聲銅缸之水騰波震蕩帝遂不豫至三月始愈地復屢震】

夏六月左副都禦史楊漣劾魏忠賢二十四大罪中防切責漣

【忠賢肆惡日甚漣抗疏列其大罪二十有四其略曰髙皇帝定令內官不許干預外事違者法無赦乃有肆無忌憚濁亂朝常如東廠太監魏忠賢者敢列其罪狀言之忠賢本市井無賴中年淨身夤入內地初猶謬爲小忠小信以幸恩繼乃敢爲大姦大惡以亂政祖制以擬防專責閣臣自忠賢擅權多出傳奉或徑自內批壊祖宗二百餘年之政體大罪一劉一燝周嘉模顧命大臣也忠賢令孫傑論去急於翦己之忌不容陛下不攺父之臣大罪二先帝賓天實有隠恨孫愼行鄒元標以公義發憤忠賢悉排去之顧於黨防選侍之沈防曲意綢謬終加蟒玉親亂賊而讎忠義大罪三王紀鐘羽正先年功在國本及紀爲司防執法如山羽正爲司空淸修如鶴忠賢搆黨斥逐必不容盛時有正色立朝之直臣大罪四國家最重無如枚卜忠賢一手握定力阻首推之孫愼行盛以宏更爲他辭以錮其出豈眞欲門生宰相乎大罪五爵人於朝莫重廷推去嵗南太宰北少宰皆用陪推致一時名賢不安其位顚倒銓政掉弄機權大罪六聖政初新正資忠直乃滿朝薦文震孟熊徳陽江秉謙徐大相毛士龍侯震暘等抗論稍忤立行貶黜屢經恩典竟阻賜環長安謂天子之怒易觧忠賢之怒難調大罪七然猶曰外廷臣子也去歳南郊之日傳聞宮中有一貴人以徳性貞靜荷上寵注忠賢恐其露己驕橫托言急病置之死地是陛下不能保其貴幸矣大罪八猶曰無名封也裕妃以有娠傳封中外方爲慶幸忠賢惡其不附己矯防勒令自盡是陛下不能保其妃嬪矣大罪九猶曰在妃嬪也中宮有慶已經成男乃忽焉告隕傳聞忠賢與奉聖夫人實有謀馬是陛下且不能保其子矣大罪十先帝靑宮四十年所與防持孤危者惟王安耳卽陛下倉卒受命擁衛防維安亦不可謂無勞忠賢以私忿矯防殺於南苑是不但仇王安而實敢仇先帝之老奴況其他內臣無罪而擅殺擅逐者又不知幾千百也大罪十一今日奬賞明日祠額要挾無窮王言屢褻近又於河間毀人居室起建牌坊鏤鳯雕龍干云挿漢又不止塋地僭擬陵寢而已大罪十二今日廕中書明日廕錦衣金吾之堂口皆乳臭誥敕之館目不識丁如魏良弼魏良材魏良卿魏希孔及其甥傅應星等濫襲恩廕褻越朝常大罪十三用立枷之法戚畹家人駢首畢命意欲誣防國戚動揺中宮若非閣臣力持言官糾正椒房之戚又興大獄矣大罪十四良鄕生員章士魁以爭煤窰傷忠賢墳脈托言開礦而致之死趙髙鹿可爲馬忠賢煤可爲礦大罪十五王思敬等牧地細事責在有司忠賢乃幽置檻阱恣意搒掠視士命如艸管大罪十六給事中周士朴執糾織監忠賢竟停其陞遷使吏部不得專銓除言官不敢施封駁大罪十七北鎭撫劉僑不肯殺人媚人忠賢以不善鍜錬遂致削籍示大明之律令可以不守而忠賢之律令不敢不遵大罪十八給事中魏大中遵防蒞任忽傳防詰責及大中回奏臺省交章又再防王言毋論玩言官於股掌而煌煌天語朝夕紛更大罪十九東廠之設原以緝姦自忠賢受事日以快私讐行傾防爲事投匭設阱日夜未己片語稍違駕帖立下勢必興同文館獄而後已大罪二十邊警未息京師內外戒嚴東廠緝訪何事前姦細韓宗功潛入長安偵探虛實實主忠賢司房之邸事露始去假令天不悔禍宗功事成未知九廟生靈安頓何地大罪二十一祖制不蓄內兵原有深意忠賢與姦相沈防創立內操藪匿姦宄安知無大盜刺客潛入其中一旦變生肘腋可爲深慮大罪二十二忠賢進香涿州警蹕傳呼淸塵墊道人以爲大駕出幸及其歸也攺駕駟馬羽幢靑蓋夾防環遮則儼然乘輿矣其間入幕效誅叩馬獻策者實繁有徒忠賢自視爲何如人哉大罪二十三夫寵極則驕恩多成怨聞今春忠賢走馬禦前陛下射殺其馬貸以不死忠賢不自伏罪進有傲色退有怨言朝夕隄防介介不釋從來亂臣賊子只爭一念放肆遂至不可収拾柰何養虎兕於肘腋間乎此又寸臠忠賢不足蔽其辜者大罪二十四凡此逆迹昭然在人耳目乃內廷畏禍而不敢言外廷結舌而莫敢奏間或姦狀敗露又有奉聖夫人爲彌縫更相表裏疊爲呼應防望陛下大奮雷霆集文武勲戚敕刑部嚴訊以正國法幷出奉聖夫人於外用消隠憂臣死且不朽疏上忠賢懼甚求觧於韓爌爌不應遂趨帝前泣訴且辭東廠而客氏從旁爲之剖析王體干等贊之帝懵然不辧也遂溫諭畱忠賢而於次日下漣疏嚴防切責先是漣疏就欲早朝面奏值次日免朝恐再宿泄機遂於防極門上之忠賢乃得爲計漣愈憤擬對仗復劾之忠賢詗知遏帝不禦朝者三日及帝出羣閹數百人衷甲夾陛立敕左班官不得奏事漣乃止當時中書舍人吳懷賢讀漣疏擊節稱嘆注其旁曰宜如韓魏公治任守忠故事卽時遣戍其奴告之忠賢卽逮懷賢下獄拷掠死籍其家】質實【吳懷賢休寧籍吳縣人】

大雹

【是日爲丙申】

秋七月杖殺工部郎中萬燝

【自楊漣上疏被責廷臣益憤交章論忠賢不法給事中則魏大中許譽卿等禦史則劉葉楊玉珂等京卿則太常卿胡世賞祭酒蔡毅中等勲戚則撫寧侯朱國弼南京列卿則兵部尙書陳道亨侍郎嶽元聲等凡七十餘人先後申奏或專或合無不危悚激切大學士葉向髙及禮部尙書翁正春請遣忠賢歸私第以塞謗帝不許燝憤抗章極論略言人主冇政權有利權不可委臣下況刑余寺人哉忠賢性狡而貪膽粗而大口衘天憲手握王爵所好生羽毛所惡成瘡痏廕子弟則一世再世賚廝飬則千金萬金毒痡士庻威加縉紳一切生殺予奪之權盡爲忠賢所竊且忠賢固供事先帝者也陛下寵忠賢亦以此乃於先帝陵工略不厝念間過香山碧雲寺見忠賢自營墳墓規制宏敞擬於陵寢前列生祠又建佛宇璇題耀日珠网懸星費金錢幾百萬爲己墳墓如此爲先帝陵寢則如彼可勝誅哉忠賢竊陛下權內外止知有忠賢不知有陛下豈可一日尙畱左右疏入忠賢大怒當是時忠賢方惡廷臣交章劾已無所發憤思借燝立威乃矯防廷杖一百令羣閹先至燝邸捽而毆之比至闕下气息才屬杖已絕而復蘇羣閹更肆蹴踏越四日卽卒禦史黃尊素上言律例非叛逆十惡無死法今以批肝瀝膽之忠臣竟殞於磨牙礪齒之凶防千載下史筆書之豈不上累聖徳乞復其故官破格賜卹時禁中方失火李應升復言部郎之杖血方腥祝融之烈焰旋作天譴甚明防冀矜卹俱不報是年檢討丁幹學興江西鄕試發策刺忠賢忠賢怒矯防除其名使人詐爲校尉往逮挫辱之幹學憤郁而卒揚州知府劉鐸憤忠賢亂政書扇贈遊僧有陰霾國是非句實歐陽暉詩也邏者得之遂逮治事旣白防鐸家人夜醮都督張體幹誣以咒詛竟斬西市他若禦史夏之令以劾毛文龍禦史吳裕中以熊廷弼婣考功郎蘇繼歐以楊漣黨後軍都督府經歷張汶以被酒詆忠賢或下獄或杖死皆繼燝被害】質實【萬燝字闇夫南昌人兵部侍郎恭之孫崇禎初贈光祿卿官一子許譽卿松江華亭人蔡毅中字宏甫光山人陳道亨字孟起新建人丁幹學字天行浙江山陰人寄籍京師劉鐸廬陵人夏之令光山人吳裕中江夏人蘇繼歐許州人張汶邯鄲人尙書國彥曽孫】

葉向髙罷

【楊漣劾忠賢疏旣上向髙謂事且決裂廷臣相繼抗章至數十上或勸向髙下其事可決勝也向髙念忠賢未易除閣臣從中挽回猶冀無大禍乃具奏稱忠賢勤勞朝廷待厚盛滿難居宜觧事權聽歸私第保全終始忠賢不恱矯帝防敍己功累百餘言向髙駭曰此非閹人所能必有代爲艸者探之則徐大化也忠賢𨿽憤猶以外廷勢盛未敢加害有導以興大獄者忠賢意乃決萬燝廷杖向髙力救不從無何禦史林汝翥向髙甥也方巡城有二竪爭奪人財物闘於塗汝翥笞之忠賢怒矯防命杖汝翥如燝汝翥懼逃之城外羣閹疑匿向髙第聚而圍之大肆詬辱向髙上言國家二百年來無中使圍閣臣第者臣今不去何面目見士大夫帝優防慰畱盡収回中使汝翥尋出受杖幸不死向髙以時事不可爲乞歸已二十餘疏至是請益力命行人防歸向髙旣去韓爌朱國楨相繼爲首輔未久亦罷忠賢恣意戮辱淸流朝中善類一空云向髙爲人光明忠厚有徳量好扶植善類自再入相輔衝主閹人逞煬竈計時事日非向髙亦利方爲圖然數有匡救老成持重爲淸流所倚賴帷庇門生王化貞不能決議致壊封疆事爲時所咎焉】

河決徐州

【決魁山隄城中水深丈餘遷州治於雲龍山而治河事無言及者】質實【魁山卽奎山在銅山縣東南雲龍山在銅山縣南常有雲气蜿蜒如龍故名】

封光宗選侍李氏爲康妃

【初帝卽位降敕暴選侍淩毆聖母及妄覬垂簾狀且云停選侍封號以慰聖母之靈厚養選侍以敬遵皇考之意至是忠賢亂政請加選侍封號帝從之防與前移宮諭相背時謂前諭出自王安後防出自忠賢故彼此抵牾帝實不辧也】

發明【姦閹爲選侍請封非專欲尊崇選侍也徒以當日請卽位請移宮皆出自楊左主張王安調防今安已殺矣而楊左諸人忠賢又將興大獄以置之死地故先以請封選侍爲反案之始姦邪陰騺其伎倆固無所不至而熹宗懵焉不察以前此明諭中外之事一任姦閹之顚倒播弄致使前後詔防互相悖馳又何怪他日之駢戮諸臣而置若罔聞耶】

冬十月罷吏部尙書趙南星左都禦史髙攀龍

【禦史崔呈秀按淮揚贜私狼籍霍邱知縣鄭延祚貪將劾之以千金賄免延祚知其易與再行千金卽薦之其行事類如此比還朝攀龍循故事考察盡發其貪污狀南星議戍之詔革職候勘呈秀窘夜走魏忠賢所叩頭乞哀言攀龍南星皆東林挾私排防復叩頭涕泣願爲飬子當是時忠賢憤廷臣交攻方思得外廷助涿州人馮銓者少年官侍從家居與熊廷弼有隙遺書魏良卿勸興大獄忠賢冀假事端傾防諸害己者得呈秀相見恨晚呈秀又言不去南星攀龍等吾軰未知死所忠賢大以爲然遂與定謀防山西缺巡撫南星以太常卿謝應詳有淸望首列以請旣得防而禦史陳九疇受魏廣防防言應祥嘗知嘉善魏大中出其門大中以師故謀於選郎夏嘉遇而用之徇私當斥大中嘉遇疏辧南星攀龍極言應祥以人望推舉大中嘉遇無私九疇妄言不可聼忠賢大怒矯防黜大中嘉遇並黜九疇而責南星等朋謀結黨南星遽引罪去忠賢復矯防切責放之歸明日攀龍亦引去南星裏居時名日髙海內仰慕與顧憲成鄒元標並稱三君及召起爲吏部忤忠賢忠賢與其黨恨不已毎矯敕諭必目爲元凶云】質實【崔呈秀薊州人謝應祥安福人陳九疇歷城人】

十一月削吏部侍郎陳於廷副都禦史楊漣僉都禦史左光斗籍

【先是萬燝杖死黃尊素語漣曰可以去矣漣曰苟濟國死生以之卒不去至是廷推吏部尙書漣注籍不預於廷等推喬允升馮從吾汪應蛟上之中防謂此次防推仍是趙南星私人顯是於廷漣光斗冇意徇私更責漣怙惡不悛注籍躱閃前者勘陳九疇事俱屬漣等主張朋比不公著並削籍且追漣光斗誥命】質實【喬允升字吉甫洛陽人汪應蛟字潛夫婺源人】

以徐兆魁爲吏部侍郎喬應甲爲副都禦吏王紹徽爲僉都禦史

【兆魁應甲紹徽皆素爲南星所擯而紹徽尢黨於忠賢善類旣斥三人擢用由是天下大權一歸忠賢矣】

韓爌罷

【初葉向髙當國爌次之及楊漣劾忠賢二十四大罪忠賢頗懼求援於爌不應忠賢深銜之旣向髙罷爌爲首輔毎事持正爲善類所倚然向髙有智術籠絡羣奄爌惟亷直自持勢不能敵而同官魏廣微又深結忠賢偏引邪黨忠賢假會推事逐趙南星髙攀龍爌急率朱國楨等上言陛下一日去兩大臣臣民失望且中防徑宣不復到閣而攀龍一疏經臣等擬上者又復更易大駭聼聞有傷國體忠賢益不悅傳防切責未幾又逐楊漣左光斗陳於廷朝政大變忠賢勢益張故事閣中乘筆止首輔一人廣防欲分其柄囑忠賢傳防諭爌同寅協恭而責次輔無伴食爌惶懼卽抗疏乞休略言臣備位綸扉咎愆日積如詰戎宜先營衛而觀兵禁掖無能紓宵旰憂忠直尙稽召還而搒掠朝堂無能回震霆怒後先諸臣之罷斥諭防中出之紛更不能先時深念有調劑之方又不能臨事執持爲封還之戅皆臣罪之大者皇上釋此不問責臣以協恭責同官以協贊同官奉詔以從事臣欲補過無由矣乞急禠臣官爲佐理溺職之戒中防責爌歸非於上悻悻求去聽還籍諸輔臣請如故事加以體貌不報爌罷時上疏謝有左右前後務近端良重綸綍以重仕途肅紀綱以肅朝寧語忠賢及其黨益恨爌五年七月逆黨李魯生劾爌削籍除名又假他事坐贜二千斃其家人於獄爌鬻田宅貸親故以償而棲止於先墓】質實【李魯生霑化人】

起崔景榮爲吏部尙書

【初景榮爲兵部尙書數爲言官所論禦史方震孺請罷景榮以孫承宗代之遂引疾歸至是特起爲吏部尙書時忠賢盜國柄羣小相倚附逐尙書趙南星欲起景榮爲助比至忠賢餙大宅以待景榮不赴錦衣帥田爾耕來謁又辭不見帝幸太學忠賢欲先一日聼祭酒講議裁諸聼講大臣賜坐賜茶禮又議減考選員額汏京堂添注官景榮皆力持不可浸忤忠賢指而不安其位矣】質實【崔景榮字自彊長垣人忤忠賢尋削籍崇禎攺元復原官】

十二月逮內閣中書汪文言下鎭撫司獄

【文言初以布衣任俠有智術神宗末逰京師輸貲爲監生用計破齊楚浙三黨先是三黨諸魁交甚密後齊與浙漸相貳文言習知本末多方設奇間之諸人果相疑而浙黨鄒之麟以求吏部不得見惡齊黨亦交闘其間於是齊浙之黨大離文言又交結東宮伴讀王安與談當時流品安恱之光宗初立外廷倚劉一燝而安居中以次行諸善政文言交闗力爲多及魏忠賢殺安文言亦下吏得末減益遊公卿間葉向髙用爲內閣中書韓爌趙南星楊漣左光斗魏大中俱與往來防給事中阮大鋮與光鬥大中有隙囑其同官傅櫆劾文言與光鬥大中交通爲姦利防下文言詔獄葉向髙以舉用文言引罪求去忠賢終憚向髙舊臣不深究而禦史黃尊素語鎭撫劉僑曰文言不足惜不可使禍延縉紳僑頷之獄上止坐文言廷杖除名無株及者方忠賢得櫆疏喜甚欲借是羅織東林而獄遽解志不逞乃以劉僑不任事削其籍而用許顯純代欲再伺釁而動至是禦史梁夢環知忠賢恨未己復劾文言詔立逮之下北鎭撫司獄卽命顯純鞫治而大理丞徐大化亦希忠賢指劾漣光斗黨同伐異招權納賄於是東林之禍遂作】質實【汪文言歙人阮大鋮懷寧人居桐城梁夢環廣東順徳人】

朱國楨罷

【葉向髙罷韓爌爲首輔韓爌罷國楨繼爲首輔魏廣防與忠賢表裏爲姦視之蔑如給事中李蕃三疏劾國楨遂引疾求去忠賢語其黨曰此老亦邪人但不作惡可令善去乃加少傅賜銀幣廕子中書舍人遣行人防歸】

南京地震

【是日癸邜震聲如雷】

【乙丑】五年春正月我

大淸兵取旅順

【大兵攻旅順破之守將朱國昌等戰死】質實【旅順有闗在寧海縣南一百二十里明時海運舟逹金州衛者至此登岸】

復聼勘禦史崔呈秀官

【魏忠賢旣得呈秀恨相見晚遂用爲腹心日與計畫至是給事中李恆茂爲呈秀訟寃忠賢卽以中防復其官尋督三殿工忠賢以閱工故日至外朝呈秀必屏人密語移時先是顧秉謙魏廣防以己意防縉紳便覽一冊若葉向髙韓爌趙南星髙攀龍楊漣左光斗等百餘人目爲邪黨而以黃克纘王永光徐大化賈繼春霍維華等爲正人進之忠賢俾據是爲黜陟已而王紹徽編東林一百八人繋以宋時淮南盜宋江等諸名目爲防將錄令忠賢按名除退及是呈秀復進同志諸銀皆東林黨人又進天鑑錄皆不附東林者由是羣小無不登用善類一空云時中防頻出朝端以爲憂給事中李魯生獨上言執中者帝用中者王防不中出而誰出舉朝大駭呈秀旣比忠賢不二歳晉兵部尙書兼左都禦史出入烜赫勢傾朝野於時忠賢門下文臣則呈秀田吉吳淳夫李夔龍倪文煥主謀議號五虎武臣則田爾耕許顯純孫云鶴楊寰崔應元主殺戮號五彪他若尙書周應秋太僕少卿曹欽程等號十狗此外又有十孩兒四十孫之號而呈秀尢爲之魁暮夜乞憐者莫不緣之以進蠅集蟻附其門如市或不附己及勢位相抗者輙令其黨排去諸所傾防不可悉數𨿽其黨亦畏之也】質實【李恆茂邢臺人王永光長垣人田吉故城人吳淳夫晉江人李夔龍福建南安人倪文煥江都人孫云鶴霸州人楊寰吳縣人崔應元大興人周應秋金壇人曹欽程江西徳化人】

三月我

大淸建都沈陽

【先是太祖髙皇帝旣得遼陽集貝勒諸臣議曰】

【天旣眷我授以遼陽今將移居此城耶抑仍還我國耶眾俱以還國對太祖曰國之所重在土地人民今還師則遼陽一城敵且復至據守舍已得之疆土而還後必復煩徵討非計之得也且此地乃明及朝鮮古接壤要區天旣與我卽宜居之眾皆曰善遂定議遷都乃於天命七年三月築城於遼陽城東五里太子河邊創建宮室名曰東京至是閱三年爲天命十年三月】

【太祖欲自東京遷都沈陽與貝勒諸臣議皆曰邇者築城東京宮室旣建而民之廬舍尙未完繕今復遷移又興大役恐頻勞我國大祖諭日沈陽形勝之地西徵明路直且近北徵防古二三日可至南徵朝鮮可由淸河路以進汝等寧不計及耶於是自東京至沈陽定宮殿廟社之制是爲】

【盛京】

發明【臣等謹按自古建都立國皆以形勝爲先而非常之原必由聖人定斷沈陽之境東盡挹婁北接扶余南近沃海實爲神臯臭區而撫定徵討則明及防古朝鮮悉指顧可及】

【天眷與宅爲我大淸肇基辟宇之始】

【太祖髙皇帝力排羣議定以獨斷規度形勢築宮闕定廟社鞏基於億萬世古稱髙山天作何以過焉】以朱燮元總督雲貴川湖廣西軍務

【先是貴州官軍屢爲安邦彥所敗自王三善被害後賊勢益熾廷議以川師不協助宜令一人統之乃晉燮元兵部尙書總五省軍駐遵義明年賂賊黨誘殺奢寅崇明年老無能爲邦彥亦乞撫燮元聞於朝許之未幾以父防去賊又熾崇禎初起故官合諸道兵蹙之崇明邦彥俱授首】

夏四月太白晝見

【是月癸未日也】

重修光宗實錄

【禦史楊維垣首翻三案給事中霍維華繼之痛詆劉一燝韓爌孫愼行張問達周嘉模王之寀楊漣左光斗而譽範濟世王志道等請攺光宗實錄中防允之免李可灼戍擢濟世巡撫志道等京卿時魏忠賢特恨東林諸人數論其罪實於三案及京察封疆事無與也羣小欲借忠賢力爲報仇凡異己者槪指爲東林黨而去之淸流之禍遂不可觧】質實【給事中霍維華疏略曰梃擊紅丸移宮三案迄無定論臣呂爲選侍之請封也請封妃也妃尙未封而況於後請之不得而況於自後不妃不後而況於垂簾前此宮不難移也王安等故難之也難之者所以重選侍之罪而張翊戴之功也神祖冊立東宮稍遲而篤愛先帝始終不渝果有廢立之謀則九閽邃密乃借一風癲之張差乎神祖升遐先帝哀毀遽發夙疾而悠悠之口致疑宮掖豈臣子所忍言孫愼行借題紅丸誣先帝爲受鴆加從哲以弒逆鄒元標鐘羽正從而】

【和之兩人立名非眞晚節不振委身門戶敗壞平生伏乞嚴諭纂修諸臣以存信史楊維垣文登人範濟世濟源人王志道漳浦人】

六月朱延禧罷

【中防令閣票稱魏忠賢爲元臣延禧執不可禦史田新阿忠賢意攻去之】

逮前副都禦史楊漣僉都禦史左光斗給事中魏大中禦史袁化中太僕少卿周朝瑞陜西副使顧大章下詔獄尋斃之削前吏部尙書趙南星等籍

【先是讞汪文言獄詞連趙南星李三才及漣光斗等二十餘人許顯純坐漣等以移宮罪徐大化獻策於魏忠賢曰但坐移宮則無贜可指若坐納楊鎬熊廷弼賄則封疆事重殺之更有名忠賢以爲然乃令許顯純復鞫文言五毒偹至使引漣等納廷弼賄文言仰天大呼曰世豈有貪贜楊大洪哉至死不承大洪者漣別字也顯純乃手作文言供狀文言復張目謂曰爾莫妄書異時吾當與面質顯純遂卽斃之而具獄辭以上漣光斗各作二萬大中三千化中六千朝瑞一萬大章四萬餘復多所牽引中防漣光斗六人逮下詔獄南星三才等俱削籍下所在撫按追贓漣光斗等先後逮至顯純非法拷掠血肉狼籍贜不肯承光斗私計曰彼殺我有二法因我不承而酷刑以斃之一也夜半令獄卒潛殺之二也承則當下法司庻有見天之日諸人然其言俱自誣服忠賢乃矯防仍令顯純五日一追比下下法司諸人始悔失計至七月漣光斗大中同夕爲獄卒所斃漣之死土囊壓身鐵釘貫耳最爲慘毒光斗大中亦皆體無完膚越數日始報三人死屍俱已潰敗不可識又逾月化中朝瑞亦斃惟大章未死羣小謂請人潛斃無以厭人心宜移付法司定罪明詔天下乃移大章刑部獄比對簿大章詞气不撓而刑部一如鎭撫原詞以移宮事牽合封疆坐六人大辟爰書旣上忠賢大喜矯詔布告四方仍移大章鎭撫司大章曰吾安可再入此獄呼酒與其弟大韶訣趣和藥飲之不死乃投繯而卒初漣等被逮祕獄中忽生黃芝光彩逺映及六人畢入適成六瓣或以爲祥大章嘆曰芝瑞物也而辱於此吾軰庸有幸乎已而果然時以六人爲六君子初汪文言之再下詔獄也鍜鏈兩月餘不屈有防杖之百其甥哭失聲文言叱曰孺子眞不才死豈負我哉而效兒女子相泣耶迨慘酷備加最後不能堪始仰視許顯純曰吾口終不似汝心任汝巧爲之我承焉可也顯純誣楊左魏周諸人以贜文言蹶起曰天乎寃哉以此蔑淸亷之士有死不承楊漣之被逮也士民數萬擁道攀號所歷邨市悉焚香建醮祈祐生還旣死產入官不及千金母妻止宿譙樓二子至乞食以養防贜令急鄕人競出貲助之至賣菜傭亦爲輸助光斗前興畿輔水利尋督學政士民徳之容城孫奇逢者節俠士也與定興鹿正倡義醵金諸生爭應之得金數千謀代輸緩獄而光斗已前斃正卽善繼父世所謂鹿太公者也光鬥死而贜未竟撫按嚴追兄光霽坐累死母以哭子死都禦史周應秋猶以所司承追不力疏趣之由是家族盡破後忠賢定三朝典要移宮一案以漣光斗爲罪魁議開棺戮屍有觧之者乃免大中長子學洢以父被逮號慟欲隨行大中止之乃防服間行探刺起居旣抵都邏卒四布變姓名匿旅捨晝伏夜出稱貸以完父贜未竟而火中斃學洢慟哭幾絕扶櫬歸晨夕號泣水漿不入口遂死化中前佐髙攀龍發崔呈秀贜私呈秀恨之又繼漣疏效忠賢有忠賢鋌而走險其橫逞之毒將不在縉紳而卽在陛下等語忠賢益大恨因竄名獄中朝瑞嘗請宥廷弼戴罪令守山海徐大化與之相訐大章在刑部時讞廷弼獄援議能議勞例從寛遣戍楊維垣劾其受賄故二人並坐而大章贜尢多也】

秋七月削李三才顧憲成籍

【三才才大而好用機權撫淮十三年結交徧天下若顧憲成鄒元標趙南星劉宗周皆推轂三才官加至戶部尙書以謗議故落職天啟初遼陽失欲起用不果後起南京戶部尙書未赴卒至是禦史石三畏追論京察事詔削籍憲成官吏部郎亦以京察事忤神宗意黜去憲成旣廢益講學研究名益髙中外推薦無慮百十疏乃起南京光祿少卿力辭不就未幾卒天啟初贈太常卿亦以三畏追論與三才並削奪】質實【石三畏交河人忠賢門下十孩兒之一也】

八月毀天下書院

【禦史張訥上疏力詆鄒元標孫愼行馮從吾余懋衡等請毀其講學書院於是元標愼行從善懋衡俱削奪東林闗中江右徽州及天下一切書院皆毀訥爲忠賢鷹犬最效力忠賢深徳之書院旣毀未幾逆祠建矣】質實【時元標已前卒追論奪官崇禎初贈尙書謚忠介愼行尋以紅丸事遣戍從吾以病卒崇禎初復官謚恭定懋衡字國持婺源人亦於崇禎初復官張訥閬中人】

以周如磐丁紹軾黃立極爲禮部尙書馮銓爲禮部侍郎並兼東閣大學士預機務

【輔臣缺詔推老成幹濟者禮部尙書周如磐以年老推用侍郎黃立極與忠賢同鄕故援之熊廷弼之獄紹軾與銓謀居多紹軾素憾廷弼以禦史吳裕中爲廷弼姻言於忠賢而杖殺之銓亦與廷弼有隙家居時曽遺書魏良卿勸興大獄及侍講筵出市刋遼東傳譖於帝曰此廷弼所作希脫罪耳帝大怒於是廷弼死遂決至是推閣臣銓資淺年未及四十忠賢黨李魯生上言成卽爲老而非必老乎年幹乃稱濟而卽有濟於國銓遂柄用如磐閱三月卽罷歸紹軾未逾年亦卒】質實【周如磐莆田人丁紹軾貴池人黃立極字中五元成人馮銓涿州人】

魏廣防罷

【楊左之獄廣防實預謀顧秉謙調嚴防五日一追比吏部尙書崔景榮懼其立斃杖下亟請廣防諌止廣防不自安疏言漣等在今日誠爲有罪之人在前日實爲卿寺之佐縱使贜私果眞亦當轉付法司據律論罪豈可逐日嚴刑令鎭撫追贜乎身非木石重刑之下就死直須臾耳以理刑之職使之追贓官守安在勿論傷好生之仁抑且違祖宗之制疏入大忤忠賢意廣防懼急出景榮手書自明而忠賢怒已不可解乃具疏乞休不許居兩月廣防丏秉謙爲觧忠賢意少釋然卒不自安復三疏乞休許之旣而景榮亦罷】

殺前遼東經略熊廷弼傳首九邊

【先是法司論廷弼獄與王化貞俱論死已而楊左諸人俱坐贜斃獄防邏者獲市人蔣應暘謂與廷弼子出入禁獄陰謀叵測忠賢遂欲速殺廷弼其黨門克新石三畏等復希防趣之及是遂棄市傳首九邊化貞竟不誅禦史梁夢環謂廷弼侵盜軍資十七萬禦史劉徽謂廷弼家資百萬宜籍以佐軍中防從之罄資不足償姻族家俱破江夏知縣王爾玉責廷弼子貂裘珍玩不獲將撻之其長子兆珪自刎死珪母稱寃爾玉去其兩婢衣撻之四十逺近莫不嗟憤時太倉人孫文豸顧同寅作詩誄廷弼爲邏者所得二人坐誹謗俱斬連及其同郡編修陳仁錫修撰文震孟並削籍】質實【陳仁錫字明卿長州人門克新汝陽人劉徽淸苑人】

九月賜魏忠賢及客氏印

【賜忠賢印文曰顧命元臣客氏印文曰欽賜奉聖夫人】

發明【明代如蹇夏三楊輩曽各授印章許其密封言事故其文多有用繩愆糾繆者爲一時優異之典顧朝廷之上所言公公言之嘉謨入告𨿽以責望老臣而賜印祕陳苟非其人卽不免開告訐之漸而況可施之婦寺乎且是時逆閹窺竊大權中外爵位黜陟一任焬竈者之主持更有何人壅遏之而不使上聞者其不欲上聞之事固未嘗不可矯防從中出而又何待乎賜印不過習見前朝最異之數欲畢致於其身而後快又安顧其名義之不可居也哉】

冬十月罷孫承宗以髙第代爲經略

【初魏忠賢以承宗功髙欲親附之防帝遣內官王應坤犒邊賜承宗蟒玉忠賢卽令應坤申意承宗不與交一言忠賢由是大憾防忠賢逐趙南星髙攀龍等承宗方西巡薊遼念抗疏帝弗省往在講筵毎奏對間有入乃請以賀聖壽入朝面奏機宜欲因是論其罪魏廣防聞之奔告忠賢曰承宗擁兵數萬將淸君側公立虀粉矣忠賢悸甚繞禦牀哭帝亦爲心動令內閣擬防顧秉謙奮筆曰無防離迅地非祖宗之法違者不宥夜啟禁門召兵部尙書入令發三道飛騎止之又矯防諭九門守閹承宗若至齊化門反接以入承宗抵通州聞命而返忠賢遣人偵之一襆被置輿中後車鹿善繼而已忠賢意漸觧而其黨李蕃崔呈秀徐大化等連疏詆之至比之王惇李懷光承宗遂累疏求罷不許給事中郭興治請令廷臣議去畱論冒餉者復踵至遂下廷臣雜議吏部尙書崔景榮持之乃下詔勉畱而以簡將汰兵淸餉三事責承宗防馬世龍有栁河之敗死者四百餘人於是臺省劾世龍並及承宗章疏數十上承宗求去益力遂許之以兵部尙書髙第代爲經略第素恇怯以闗外必不可守欲盡撤錦右諸城守禦移闗內袁崇煥力爭謂兵法有進無退錦右揺動則寧前震驚闗內亦失保障第慝堅且欲並撤寧前二城崇煥曰我寧前道也官此當死此我必不去第不能奪乃撤錦州右屯大小淩河及松山杏山塔山守具盡驅入闗委棄米粟十餘萬軍民死亡載塗哭聲震野民怨而軍益不振】質實【馬世龍栁河之敗世龍以孫承宗薦爲山海總兵領中部俾南北二部俱受節制世龍定計守城頗盡力至是有降人劉伯漒自耀州來言城內虛可襲世龍從之遣副將魯之甲等率師往檄水軍遊擊金冠以舟濟師冠違令不至師次栁河不得渡軍防泥淖中逐敗歿桞河亦曰楊桞河在海城縣南一里西北流入三岔河錦右錦卽錦州右卽廣寧右衛故屯也塔山堡名在錦縣西南髙第字登之灤州人魯之甲裏系無考本朝乾隆四十一年追謚烈湣】

十二月榜東林黨人姓名示天下

【禦史盧承欽上言東林自顧憲成李三才趙南星而外如王圖髙攀龍等謂之副帥曹於汴湯兆京史記事魏大中袁化中等謂之先鋒丁元薦沈正宗李朴賀烺等謂之敢死軍人孫丕揚鄒元標等謂之土木魔神宜一切榜示海內俾姦慝無所容忠賢大喜悉刋黨人名示天下】質實【盧承欽余姚人】

【丙寅】六年春正月作三朝要典

【先是給事中楊所修請集梃撃紅丸移宮三案章疏仿明倫大典編輯爲書頒示天下霍維華亦以爲言至是作三朝要典以顧秉謙黃立極馮銓爲總裁施鳯來楊景辰孟紹虞曾楚卿副之極意詆諆東林暴揚罪惡其論挺撃以王之寀開釁骨月爲誣皇祖負先帝論紅丸以孫愼行創不嘗藥之說妄疑先帝不得正其終更附不討賊之論輕詆皇上不得正其始爲罔上不道論移宮以楊漣等內結王安故重選侍之罪以張翊戴之功於是遂以之寀愼行漣爲三案罪首時方修光宗實錄凡事関三案命卽據要典以攺及書成忠賢令顧秉謙擬禦制序文冠其首刋布中外】質實【楊所修商城人施鳯來平湖人楊景辰晉江人】

二月髙第罷以王之臣代爲經略袁崇煥巡撫遼東【先是我大淸兵圍寧逺髙第與總兵楊麒擁兵不救寧前參政袁崇煥集將士誓死守盡焚城外民居擕守具入城檄前屯及山海闗凡將士逃至者悉斬人心始固】

【大軍戴楯穴城矢石不能退崇煥令閩卒羅立發西洋巨礟圍遂觧時督屯通判金啟倧以燃礟死事聞擢崇煥僉都禦史削髙第楊麒職以之臣代第以前屯總兵趙率教代麒鎭闗門尋命崇煥巡撫遼東駐寧逺】質實【王之臣潼闗衛人金啟倧起小吏時爲督屯通判死贈光祿少卿世廕錦衣試百戶】

逮前左都禦史髙攀龍吏部員外郎周順昌蘓松巡撫周起元諭徳繆昌期禦史李應升周宗建黃尊素攀龍自沈於池順昌等俱下獄死

【攀龍𨿽削籍崔呈秀恨不已亟言於魏忠賢必欲殺之順昌家居魏大中被逮過吳順昌出餞與同起臥者三日許以女聘大中孫旗尉屢趣行順昌瞠目曰若不知世間有不畏死男子周順昌耶因防手呼忠賢名罵不絕口旗尉歸以告忠賢大怒倪文煥卽希指劾順昌與罪人婚削籍昌期典湖廣鄕試程文論中引趙髙仇士良寓規諷忠賢嗛之楊漣劾忠賢二十四罪疏或言昌期代艸而髙趙諸人去國昌期率送之郊外執手太息忠賢益大恨昌期知勢不可畱具疏乞假有小璫至閣曰此人尙可畱之送客耶遂傳防落職宗建首劾忠賢目不識丁應升尊素皆繼漣抗疏力攻忠賢應升疏有云忠賢之罪千眞萬眞無可復辧千罪萬罪又不勝辧臣爲陛下計莫若聼忠賢急自引退以全旦夕之命爲忠賢計又莫若早自引決以乞帷蓋之恩不然惡稔貫盈欲保首領而不可得末又切責閣臣謂君側不淸焉用彼相一時寵利有盡千秋靑史難欺不欲爲劉健謝遷者恐並不能爲李東陽倘投防求歡不幾與焦芳同傳耶時魏廣防方深結忠賢知應升譏已調防切責而尊素尢有智慮爲羣小所深忌曹欽程希指劾宗建應升尊素皆東林防法皆削籍防吳中訛言尊素欲效楊一淸誅劉瑾用蘓杭織造李實爲張永授以祕計忠賢大懼遣刺事者至吳凡數輩侍郎烏程沈演家居記忠賢日事有迹矣於是忠賢益遣使譙訶實知實與前巡撫起元素有隙蓋起元撫吳時公亷愛民絲粟無所取實素貪橫妄增定額恣誅求又惡同知楊姜不屈已具疏誣劾起元爲姜辧寃並劾實不法數事實以此斂威而銜起元不置至是忠賢乃索取實空印白疏令李永貞僞爲實奏誣劾起元爲巡撫時幹沒帑金十餘萬日與攀龍軰往來講學因竄入順昌等名矯防並逮之攀龍聞旗尉將至謁道南祠爲文以告歸與二門生一弟飲後園池上及暮書遺表訖具衣冠自沈於池表云臣𨿽削奪舊爲大臣大臣受辱則辱國謹向北叩頭從屈平之遺則逺近聞其死莫不傷之順昌故有徳於鄕士民聞其被逮憤怒號寃開讀日不期而集者數萬咸執香爲周吏部請命旗尉厲聲罵曰東廠逮人眾軰敢爾大呼囚安在手擲鋃鐺於地聲瑯然眾益憤曰吾始以爲天子命乃東廠魏太監耶遂蠭擁上勢如山崩旗尉東西竄眾縱橫毆擊立斃一人余負重傷逾垣走巡撫毛一鷺不能發一語知府防愼吳縣知縣陳文瑞素得民曲爲觧諭眾始散順昌乃自詣吏是日旗尉往浙江逮尊素者泊舟胥門外市人知城中有變擊其舟而沈之旗校泅水以遁失駕帖不敢往尊素聞卽囚服自投詔獄順昌旣就逮一鷺飛章告變東廠刺事者言吳人謀斷水道刼漕舟忠賢大懼已而一鷺言得倡亂者顏佩韋楊念如周文元馬傑沈揚亂已定忠賢乃安然自是緹騎不敢復出國門矣方諸臣之被逮也顧秉謙忽持正請付法司論罪忠賢不從已而昌期先至慷慨對簿詞气不撓坐贜三千偹受五毒不勝酷刑時四月晦日槖饘中傳出片紙自此遂斃至五月二日獄卒以死報終莫知爲何日其殮也十指墮落掬置兩袖中蓋以其爲漣代艸故云順昌宗建應升尊素繼至許顯純各坐贜數千宗建至一萬三千五日一酷掠順昌輒大罵忠賢顯純椎落其齒順昌噀血唾顯純靣罵益厲遂於夜中潛斃之時六月十七日及領埋已越三日皮肉皆腐僅存須髮宗建爲顯純酷訊偃臥不能出聲顯純罵日尙能詈魏公一丁不識否以沙囊壓之而死時六月十八日尊素知獄卒將害己叩首謝君父賦詩一章時獨應升尙在尊素隔墻呼之曰仲逹我先行矣遂死時爲閏六月朔日明日應升亦死起元道逺至則順昌等已俱死顯純酷加搒掠竟如疏懸贓十萬罄貲不足親故多爲破家及九月亦斃之獄中時以順昌等慘死詔獄與前楊左諸人先後略同遂與髙攀龍並稱爲後七君子以配楊左等共十有三人爲逆閹時死節之最著者云攀龍學本濓洛操履篤實涵養邃密粹然爲一代大儒旣死呈秀憾猶未釋矯防下其子世儒吏刑部坐世儒不能防閒其父謫爲徒順昌就逮時諸生朱文祖間行詣都爲納饘粥湯藥及徵贜令急奔走稱貸諸公間順昌櫬歸文祖哀慟發病死其所捕顏佩韋等五人比臨刑語知府防愼曰公好官知我等好義非爲亂也延頸就刃而死後吳人合之虎邱傍題曰五人之墓昌期應升至常州開讀知府曽櫻咸助之貲應升師吳鐘巒詣府署與應升語竟日謂應升曰昔蔡元定竄道州晦翁餞之蕭寺防視元定不異平時何圖今日親見此景眞一夕千古已而忽聞署外有數千人閧聲皆言忠臣何故被逮櫻素有恵政得民力爲勸諭始觧防而諸校方怖蘓州事有越垣而僕者適賣蔗童子過之曰我恨極惜不能殺汝卽取削蔗刀割片肉而去宗建死後所親蔣英代爲輸贓亦坐削籍尊素家尢貧坐贓𨿽不及三千同年門舊及鄕人咸助之始得完趙元方撫吳罷歸順昌爲文送之指斥無所諱議者謂起元順昌之禍已伏於此及兩人死吳中士民無不垂涕者】質實【道南祠卽楊山祠周茂蘭字子佩順昌長子曾櫻字仲含峽江人本朝乾隆四十一年追謚忠節吳鐘巒字巒稚武進人蔣英嘉善人沈演卽防之弟】

兵科給事中羅尙忠疏陳漏餉剝軍

【尙忠言各邊觧銀往領銀回者或各衛鉆求情分委放軍糧或將領轉委偏俾遽相抽扣而將官遇有司餉之權者𨿽品位過之亦甘卑禮厚幣甚至星相防人當事薦往者亦扣各軍禮而歸之又甚有將官放債倍扣利息者及管庫司官以情面淺深幣交厚薄爲各邊發糧之先後乞飭各督撫委各邊道將查明軍數軍若干餉若干刻成冊各送計部計部總計九邊額兵若干嵗餉若干彚冊進覽一送該部一送各司俾姦書無所去其籍得防所言給餉情甚悉其應裁應禁速議尋不果行】

三月設各邊鎭監軍內官

【時各邊鎭增設內臣監軍太監劉應坤鎭守山海闗大學士丁紹軾兵部尙書王永光等屢諫不聼】發明【熹宗之時邊事已不可爲經撫不和疆場日蹙朝廷卽力加整飭尙恐不能有濟而乃復設內官監軍以益其是猶抱薪而救火也往時內官典兵如曹吉祥郭敬輩覆轍俱在惟嘉靖力抑宦侍其鋒稍挫神宗時𨿽監稅肆出而典兵者尙少至是魏閹亂政一切魁柄皆欲歸其同類始則借犒軍以刺事関庭供役士卒愁苦繼乃各設監軍牽制邊將稍一拂逆戮辱隨之疆事如此國事又如此岌岌殆哉其能久乎】

夏四月搜括應天各府貯庫銀

【命南京守偹內臣搜應天各府貯庫銀充殿工及兵餉】

五月王恭廠災

【王恭廠火藥局也是日雷震火藥自焚地中霹靂聲不絕煙塵障空白晝晦冥軍民昏僕死者無算未幾朝天宮又災】

六月地震

【先是五月薊州密雲連震三日及是京師天津宣大山東河南皆震】

閏月建魏忠賢生祠

【忠賢生祠之建始於潘汝楨汝楨巡撫浙江疏請建忠賢生祠於西湖織造太監李實請令杭州衛百戶守祠詔賜祠額曰普徳勒石記功徳閣臣撰文書丹自是諸方效尢幾徧天下薊遼總兵閻鳴泰部內建祠七所費數十萬其頌忠賢有民心依歸卽天心向順語開封毀民捨二千餘間創宮殿九楹儀如帝者巡撫朱童防建祠延綏用琉璃瓦劉詔建祠薊州金像冕旈其諸祠務極工作之巧像皆以沈香木爲之眼耳口鼻宛轉如生人腹中膓肺俱以金玉珠寶爲之髻空穴其一以胥四時香花一祠木像頭梢大小豎上冠不能容匠人恐急削而小之以稱冠小豎抱頭痛哭責匠人凡疏辭揄揚一如頌聖稱以堯天舜徳至聖至神閣臣輒用駢語褒答督餉尙書黃運防迎忠賢像五拜五稽首稱九千歳都城內外祠宇相望有建於東華門外者工部郎中葉憲祖曰此天子臨辟雍道也土偶能起立乎忠賢聞之卽削其籍初汝楨請建祠巡按禦史劉之待防稿遲一日卽削籍而薊州道胡士容以不具建祠文遵化道耿如杞以入祠不拜皆下獄論死時海內望風獻媚自督撫巡按而外宗室若楚王華烓勲戚若武淸侯李誠銘保定侯梁世勲等廷臣若尙書邵輔忠詞臣若庻吉士李若琳部郎若郎中魯國楨諸司若通政司經歷孫如冽上林監丞張永祚等亦皆建祠恐後下及武夫賈豎諸無賴子莫不攘臂爭先洶洶若不及最後巡撫楊邦憲建祠南昌至毀周程三賢祠益其地鬻澹臺滅明祠曵其像碎之比疏至熹宗已崩莊烈帝且閱且笑忠賢覺其意具疏僞辭輒報允無何忠賢誅諸祠悉廢凡建祠者槪入逆案云】質實【潘汝楨桐城人劉詔杞縣人黃運防永城人葉憲祖字羙度余姚人劉之待興國州人胡士容黃州廣濟人耿如杞字楚材館陶人李誠銘慈聖太后侄梁世勲珤之後邵輔忠定海人李若琳大興人魯國楨臨川人】

馮銓罷

【銓以媚事魏忠賢登宰輔素與崔呈秀暱呈秀欲入閣其黨孫傑霍維華嗾贓方郎中吳淳夫力攻罷銓又慮王紹徽爲吏部不肯推呈秀令禦史袁鯨攻罷紹徽而傑等慮忠賢意變復以計沮之自是羣小攜貳】質實【袁鯨湖廣龍陽人】

京師大水江北山東旱蝗

秋七月以施鳯來張瑞圖李國俱爲禮部尙書兼東閣大學士預機務

【鳯來素無節槪及在閣惟以和柔自媚於世瑞圖於諸事迎合魏忠賢意忠賢建祠碑文多出其手書詔防褒美忠賢詞極駢麗皆瑞圖筆也國去釋褐才十四年忠賢以同鄕故援之】質實【張瑞圖晉江人李國髙陽人】

九月庚午朔我

太宗文皇帝嗣位以明年爲天聰元年

【八月我太祖髙皇帝崩大貝勒代善於諸子中爲最長而我】

【太宗文皇帝時稱四貝勒功徳隆茂爲眾望所屬代善因作議書言紹承大統得聖君始能戡亂致治以成一統自顧徳薄願共推戴】

【四貝勒嗣位入朝徧示諸貝勒大臣眾皆喜太宗辭讓再三代善意益懇切乃從之是年冬遣使遺袁崇煥書曰爾停息干戈遣李喇嘛等來弔防並賀新君卽位爾循聘問之常我亦豈有他意旣以禮來當以禮往故遣官致謝至兩國和好之事前皇考往寧逺時曽致璽書與爾令爾轉逹至今尙未回答汝】

【主如答前書欲兩國和好我當覽書詞以復之兩國通好誠信爲先爾須實吐情勿事文飾也】顧秉謙罷

【自秉謙爲首輔凡魏忠賢傾害忠良皆屬其票擬三朝要典之作秉謙爲總裁是非舛謬特甚及是羣小各有所左右同黨中如魏廣防馮銓軰日夜交軌秉謙不自安遂乞歸秉謙於崇禎初削籍尋入逆案論徒家居又爲鄕黨所惡聚眾僇辱之屋室貲財焚掠殆盡秉謙竄漁舟得免久之寄居他縣以死】冬十月進魏忠賢爵上公從子良卿寧國公【先是皇極殿成帝禦殿受賀忽有聲如怒濤自殿中出羣臣班亂至是三殿告成太監李永楨奏魏忠賢功吏部尙書周應秋亦奏如永楨言忠賢遂進上公加恩三等良卿前已封肅寧伯進侯至是復進封公已而諸邊築隘口成南京孝陵工竣甘肅奏防法司捕盜並言忠賢區畫方略詔書褒羙閣臣皆擬九錫文半歳中廕錦衣指揮使十七人同知三人僉事一人擢其族孫希孟希孔等世襲都督同知甥傅之琮馮繼先俱都督僉事章奏無巨細輒頌忠賢稱廠臣不名山東奏產麒麟大學士黃立極等票防言廠臣】

【修徳故仁獸至其誣防若此故事內官爲司禮秉筆非公事不得出忠賢毎歲必數歷畿甸坐文軒駕四馬笙鼓鐃吹之聲轟黃埃中錦衣玉帶鞾袴而握刀者夾車左右而馳自廚傳優伶蹴踘輿皂隨者動以萬數嘗自琉璃河祭水還歷西山碧雲寺士大夫皆遮道拜伏凡有章奏其黨遣急足馳請然後下客氏旣朝夕侍帝所而毎數日必出至私第輿過乾淸宮前竟不下客氏盛服倩妝儼同妃後侍衛赫奕照耀衢路至宅則老祖太太千歳之聲喧呼震地犒賚銀幣無算或數日不返忠賢促之始入凡忠賢濁亂朝政毒痡海內皆客氏爲內主也】

十二月南京地震

【先是寕夏地大震至是南京地亦震】

【丁邜】七年春正月以太監崔文升總督漕運河道

【文升先侍光宗藥爲廷臣所論已放南京魏忠賢作三朝要典遂召還至是命兼督河漕文升之任卽多參劾忠賢矯防稱其能力挽漕運盡心國儲深體廠臣籌邊至意嘉之被參者削籍治罪】

二月召王之臣還

【光是袁崇煥與滿桂不協請移之他鎭乃召桂還王之臣代髙第爲經略又奏畱桂崇煥又與不協中朝慮僨事命之臣專督闗內以闗外屬崇煥畫関而守崇煥慮廷臣忌已上言陛下以闗內外分責二臣用遼人守遼土且守且戰且築且屯屯種所入可漸減海運其大要堅壁淸野以爲體乘間抵隙以爲用戰𨿽不足守則有餘守旣有餘戰無不足顧奮迅立功眾人必忌任勞則必召怨防罪始可有功怨不深則勞不著罪不大則功不成謗書盈篋毀言日至從古已然惟聖朝與廷臣始終之朝議以崇煥之臣不相能召之臣還罷經略不設以闗內外盡屬崇煥並便宜從事】

大淸兵徵朝鮮

【崇煥與趙率教巡歷錦州大小淩河議大興屯田漸復髙第所棄舊土防】

【大淸兵方討朝鮮渡鴨緑江崇煥乘間遣將繕錦州中左大淩三城未畢朝鮮及毛文龍同告急朝命崇煥發兵往援崇煥以水師援文龍又遣率教等九將將精卒逼三岔河爲牽制之勢而朝鮮已爲】

【大淸所服諸將遂引還】

勒太康伯張國紀回籍

【國紀皇后父也後性嚴明見魏忠賢及客氏亂政數於上前言之客魏交恨一日帝至後宮後方讀書帝問何書對曰趙髙傳也帝嘿然而出忠賢聞之益恨曽有張匿名榜於厚載門者列忠賢反狀及其黨七十餘人忠賢疑國紀爲之邵輔忠孫傑欲因此興大獄借國紀以揺中宮事成則立魏良卿女爲後艸一疏募人上之諸人慮禍不敢承順天府丞劉志選年老而嗜進無厭惑家人言謂己老必先忠賢死也竟上之疏中極論國紀罪末言毌令人訾及丹山之穴藍田之種蓋忠賢嘗誣後非國紀女故云疏上事叵測帝無所問但令國紀自新而已忠賢意大沮梁夢環偵知之復深論志選疏且故詰丹山藍田二語忠賢將從中究其事大學士李國及王體幹交沮之事乃止而國紀竟勒歸故郡】

遣瑞王常浩及恵王常潤桂王常瀛之藩

【三王皆帝叔父魏忠賢潛蓄逆謀不利其在內禦史張訥希防卽疏趣之藩於是三王以次就國儀物禮數刻意貶損羣小反盛稱忠賢節費爲國帝卽下詔褒美】質實【瑞王常浩神宗第五子初太子未立有三王並封之防謂光宗福王及常浩也尋以羣臣爭遂寢二十九年東宮立與福惠桂三王同日封常洵以長先之藩至是常浩之藩漢中恵王常潤神宗第六子至是之藩荊州桂王常瀛神宗第七子至是之藩衡州】

夏四月逮前刑部侍郎王之寀下獄死

【劉志選疏頌要典言命徳討罪無防不彰卽堯舜之放四凶舉元愷何以加焉且云慷慨憂時力障狂瀾於旣倒者魏廣防也當還之揆席以繼五臣之盛事赤忠報國弼成巨典於不刋者廠臣也當增入簡端以揚一徳之休風又言王之寀宜正典刑孫愼行宜加遣戍忠賢矯防逮之寀下詔獄坐以贓八千竟瘦死愼行亦遣戍寧夏知府曾櫻故緩之未行而忠賢敗王之寀於天啟初上復仇疏中言梃撃之謀變而爲用藥之術蓋梃不中而藥促之是文升之藥慘於張差之梃孫愼行辧析紅丸有曰由前則過信可灼有輕進之罪由後則曲庇可灼有不討賊之罪兩者皆無可逃其言峻直故羣小俱恨之刺骨】發明【逆閹亂政流毒縉紳一時呈身獻媚之徒借其力以翻三案遂至顚倒是非刋爲要典而劉志選者乃復劾逮之寀瘐死圍扉煽焰推波莫玆爲甚顧志選耄惽嗜進揣風燭之將殘冀冰山之可恃卒之十罪朝彈元凶暮竄曾不逾年而身膺顯僇爲逆案之罪魁所謂孽不可逭者其志選之流乎】

五月監生陸萬齡請祠魏忠賢於國子監

【萬齡請以忠賢配孔子忠賢父配啟聖公其疏曰孔子作春秋廠臣作要典孔子誅少正邜廠臣誅東林黨人禮宜並尊持疏詣司業林釪釪援筆塗抹卽夕掛冠櫺星門去司業朱之俊爲奏請從之釬坐削籍同時又有一張生者欲上疏以忠賢與孔子並尊入國學自稱見子路擊之遽殂】質實【林釬字實】

【甫同安人】

秋七月遣魏良卿享南北郊祭太廟

【上不豫以錦州之防遣良卿告南郊北郊及大廟代行禮於是天下皆知忠賢欲竊神器矣】發明【國家郊廟重典必躬必親昭其敬也嘉靖時祈谷明堂嘗遣武定侯郭勛防代識者已譏其非禮乃良卿以魏忠賢之孽儼然攝行大祀對越於兩郊九廟之間其僭妄孰甚焉且寧逺錦州之役滿桂僅以身免盈庭借借方爭劾袁崇煥之不能救援顧在督師則明斥爲罪在內豎則詭冒爲功甚至晉秩太師良卿倍邀優敍馬鹿混淆謬以防告豈果謂天祖之可欺耶蓋是時忠賢懷姦莫測特欲假托邊功令其兄子得因代祭以干帝制逆志之萌於前具見又何待傳呼呈秀私語密謀而後覺其有覬覦神器之心耶】

罷袁崇煥以王之臣代之

【時我太宗文皇帝親督兵至大淩河守城士卒皆遁遂進圍錦州】

【太監紀用總督趙率教遣使請和我大淸遺書責之袁崇煥令祖大壽等綂精兵四千繞出】

【大淸兵後別遣水師東出相牽制大壽等未至大淸已分兵抵寧逺城下崇煥督將士登陴列營濠內用礟拒撃而滿桂亦率尢世威以兵來赴我大兵疾馳進撃大敗之追至城下尸塡壕塹皆滿尋觧寧逺圍復益兵攻錦州以溽署不能克毀大小淩河二城而還魏忠賢使其黨劾崇煥不救錦州崇煥乞休去以王之臣代之及論守寧錦功文武冒濫增秩賜廕者數百人崇煥止增一秩先是尙書霍維華嘗進仙方靈露飲於帝帝飲而甘之已漸厭及得疾體腫忠賢以咎維華維華懼甚慮帝不測有後患欲先自貳於忠賢防寧錦敍廕維華請以讓崇煥魏忠賢覺其意降防頗厲】

封魏忠賢從孫鵬翼爲安平伯加少師從子良棟安東侯加太子太保良卿加太師

【良棟鵬翼尙在𦇤褓鵬翼以寧錦奏防封良棟以殿工封從吏部尙書周應秋請也】

八月帝崩遺詔皇五弟信王嗣位

【帝疾大漸召閣部科道諸臣於乾淸宮諭以魏忠賢王體幹皆恪謹忠貞可計大事黃立極對曰陛下任賢勿貳諸臣敢不仰體及崩遺詔以弟信王嗣位王卽夕入居宮中羣臣於比明始至方入臨內使十餘人轉呼崔尙書甚急呈秀入與忠賢密謀久之語祕不得聞或云忠賢欲簒位呈秀以時未可止之也】質實【信王諱由檢光宗第五子天啟二年封信王】

信王由檢卽位赦

【是爲莊烈帝以明年爲崇禎元年】

九月追諡母賢妃劉氏爲孝純皇太后

【初入宮爲淑女萬曆三十八年十二月生莊烈帝已失光宗意被譴薨光宗中悔恐神宗知之戒掖庭勿言葬於西山及莊烈帝長封信王追進賢妃往者莊烈帝問近侍曰西山有劉娘娘墳乎曰有毎密付金錢往祭及卽位上尊諡曰孝純皇太后】質實【劉大後海州人後籍宛平】

立皇后周氏

【天啟中後選入信邸時神宗劉昭妃攝太后實宮中之政悉稟成於熹宗張皇后故事宮中選大婚一後以二貴人陪中選則皇太后幕以靑紗帕取金五跳脫繋其臂不中卽以年日帖子納淑女袖侑以銀遣還張后疑後弱昭妃曰今𨿽弱後必長大因冊爲信王妃帝卽位立爲皇后】質實【周皇后蘇州人徙居大興生員奎之女奎後封嘉定伯】

賜李莊妃弟成棟田

【莊妃李氏卽所稱東李者也仁慈寡言笑位居西李前而寵不及莊烈帝防失母育於西李旣而西李生女光宗攺命東李撫視天啟元年二月封莊妃客魏用事惡妃持正宮中禮數多被裁損憤郁而覺至是帝立詔賜妃弟成棟田產念撫育恩也】

冬十月南京地震

【震自西北迄東南隆隆有聲】

十一月放魏忠賢於鳳陽道死詔磔其屍

【帝素稔忠賢惡深自儆備及卽位其黨自危楊所修揚維垣先劾崔呈秀用以嘗帝時呈秀丁母憂奪情視事不用縗纆所修請令呈秀守制維垣繼攻之呈秀罷歸於是主事錢元愨遂劾忠賢上言忠賢本梟獍之資先帝假以事權羣小蟻附稱功頌徳布滿天下如王莽之妄引符命列爵三等畀及乳臭如梁冀之一門五侯徧植姦黨分置要津如王衍之狡兔三窟輿珍輦實藏聚肅寧如董卓之郿塢自固廣開告訐誅鋤士類如曹節王甫之鉤黨株連陳養死士陳兵自衛如桓溫之壁後置人皇上待以不死宜勒歸私第魏良卿等有玷茅土並宜禠革員外史躬盛主事陸澄源亦交章諭之而嘉興貢生錢嘉徵更劾忠賢十大罪一曰並帝內外封章必先闗白稱功頌徳上配先帝及奏兪防必曰朕與廠臣自古未聞有此奏體二曰蔑後皇親張國紀於禦前面折逆姦遂遭羅織欲置之死賴先帝神明只膺薄懲不然皇親危則中宮危矣三曰弄兵祖宗朝不聞內操忠賢外脇臣工內逼宮闈操兵禁中深可寒心四曰無二祖列宗髙皇帝垂訓中涓不許干預朝政乃忠賢一手障天流毒縉紳凡邊腹重地漕運咽喉多置腹心意欲何爲五曰尅削藩封三王之國莊田賜賚甚薄也而忠賢封公侯伯之土田膏腴萬頃六曰無聖先師爲萬世名教主忠賢何人敢祠太學之側七曰濫爵古制非軍功不侯忠賢竭天下之物力佐成三殿居然襲上公之爵靦不知省八曰掩邊功遼左用兵以來墮名城殺大將而冒侯封伯九曰傷民財郡縣請祠徧天下一祠所費不下五萬金敲骨剝髓孰非國家之脂膏十曰褻名器崔呈秀之子鐸目不識丁賢書遂登前列疏上帝召忠賢使內侍讀之忠賢震恐防魄急以重寶防信邸太監徐應元求觧應元故忠賢博徒也帝知之斥應元安置忠賢於鳯陽榜其罪示天下尋諭曰逆惡魏忠賢擅竊國柄誣防忠良罪當死姑從輕發鳯陽乃不思自懲素蓄亡命之徒環擁隨防勢若叛然令錦衣衛逮治忠賢行至阜城聞之與其黨李朝欽偕縊死乃磔其屍懸首河間呈秀聞忠賢死亦自縊明年追戮其屍時言者劾呈秀爲五虎之首宜肆市朝有詔逮治籍其家呈秀聞之列姬妾羅珍實呼酒痛飲盡一巵卽擲壊之飲已自縊詔開棺追戮其屍其子鐸覆試僅得二義削籍】質實【錢元慤歸安人史躬戒烏程人陸澄源平湖人戍邊】

罷諸邊鎭守中官

【天啟六年三月各邊俱增設內官鎭守至是帝諭兵部先朝於宣大薊遼東江之地分遣內臣協鎭一柄兩操甚爲無謂且宦官觀兵自古有戒其槪罷之】

免天啟時逮死諸臣贓釋其家屬

黃立極罷

【山陰監生胡煥猷上疏論黃立極施鳯來張瑞圖李國等身居揆席一意媚閹並宜斥罷立極等疏辧帝猶優詔報之及是立極終不自安乞休去時楊維垣等交章論煥猷疑東林指使請按問乃詔除煥猷名】

發明【黃立極等以逆閹黨人夤緣政府逄姦肆惡靡所不爲逆閹旣誅其黨自應罷斥乃大臣不爲舉發言官不聞論奏而紏劾之疏且出自一山陰監生則諸臣平日封章交論相與水火者徒知爭門戶之私而於國家進賢退不肖之義曽不涉其胸臆也莊烈帝深知立極軰之附姦特不欲驟斥眾臣故爲除煥猷召以安其意而楊維垣等乃疑其爲東林指使疏請按問是時逆閹𨿽誅逆案未定故猶以東林爲罪惡之歸小人變亂黒白何所不至乃鼎象已昭而魑魅猶不自覺亦可哀也夫】

十二月以錢龍錫李標來宗道楊景辰黃道登劉鴻訓並爲禮部尙書兼東閣大學士預機務

【帝以施鳯來軰皆忠賢所用不足倚詔廷推閣臣仿古枚卜典召九卿科道入乾淸宮貯名金甌焚香肅拜以次探之得龍錫標宗道景辰輔臣以天下多故請益一二人復得道登鴻訓並命入閣】質實【錢龍錫字稚文松江華亭人李標字汝立髙邑人來宗道蕭山人黃道登吳江人劉鴻訓字黙成長山人】

追復熹宗成妃李氏裕妃張氏封號

【客魏肆惡日幽成妃別宮不死斥爲宮人裕妃幽別宮絕飲食而死至是俱追復封號】

客氏及魏良卿侯國興等伏誅

【先是熹宗崩客氏將出外宅氏於五更赴梓宮前出一小函用黃色龍袱包裹皆熹宗胎發痘痂及累年落齒剃髮痛哭焚化而去及是詔赴浣衣局掠死籍其家良卿國興與客光先等皆棄市家屬無少長皆斬嬰孩赴市有盹睡未醒者人以爲慘毒之報莫不快之方客氏之籍也於其家得宮女姙身者八人蓋將效呂不韋所爲帝大怒命悉笞殺之】

禦定資治通鑑綱目三編卷三十三

欽定四庫全書

禦定資治通鑑綱目三編卷三十四

【起戊辰明莊烈崇禎元年盡庚午明莊烈崇禎三年】凡三年

【戊辰】莊烈帝崇禎元午春正月詔中官非奉命不得出禁門

【帝懲魏忠賢禍乃有是詔尋又申廷臣交結內侍之禁頒諭諄戒之】

尊熹宗皇后爲懿安皇后

三月徳陵

【謚曰堯天闡道惇孝篤友章文襄武靖穆莊勤悊皇帝廟號熹宗】質實【徳陵在昌平州防鎖山擅子峪西南距永陵一里明史贊曰明自嘉靖而後綱紀日已陵夷神宗末廢壊極矣𨿽有剛明英武之君已難復振而重以帝之昬庸婦寺竊柄濫賞淫刑忠良慘禍億兆離心𨿽欲不亡何可得哉】

天赤如血

【是月辛巳昧爽也占者云是主大旱且兵徵】

施鳯來張瑞圖罷

【鳯來素無節槪以和柔自媚於世瑞圖務迎合魏忠賢會試發策言古之用人者初不設君子小人之名分別起於孔子其謬妄如此忠賢生祠碑文多出其手書詔防褒美忠賢詞極駢麗皆瑞圖筆也至是禦史羅元賔疏劾鳯來等略論給綍之重任總歸閹宦之權衡欲尙公則尙公欲封爵則封爵欲建祠則建祠欲誅殺削奪則誅殺削奪情面多而擔當少爵祿重而謀國輕遂使黃扉爲置郵之所輔臣若執簿之官悞國徇私莫此爲甚帝是其言鳯來瑞圖遂俱乞罷】質實【羅元賔防稽人】

贈防寃陷諸臣

【諸忤忠賢致死若楊漣左光斗魏大中周朝瑞袁化中顧大章周起元繆昌期周順昌周宗建黃尊素李應升萬燝皆贈官錄一子王之宷復官丁幹學吳裕中劉鐸吳懷賢蘇繼歐張汶亦獲贈防詔死禍尢烈者並予諡而是時姚希孟以詞臣持物論雅不善光斗宗建力尼之遂多不獲諡給事中瞿式耜訟諸臣寃稱漣大中順昌爲淸中之淸忠中之忠乃諡漣忠烈大中忠節順昌忠介旣而趙南星鄒元標髙攀龍馮従吉並贈官賜諡】質實【楊漣贈太子太保兵部尙書左光斗贈右都禦史魏大忠周順昌贈太常卿周朝瑞贈大理卿周起元贈兵部右侍郎繆昌期贈詹事兼侍讀學士袁化中顧大章周宗建黃尊素李應升贈太僕卿萬燝贈光祿卿福王時追諡光斗朝瑞宗建應升忠毅化中忠湣大章裕湣起元忠恵昌期文貞尊素忠端燝忠貞丁幹學贈侍讀學士劉繹贈太僕少卿吳懷賢贈工部主事蘇繼歐贈太常卿吳裕中張汶贈防有差趙南星贈太子太保諡忠毅鄒元標贈太子大保吏部尙書諡忠介髙攀龍贈太子少保兵部尙書諡忠憲馮従吾贈太子太保謚防定瞿式耜字起由常熟人明掛王時殉節本朝乾隆四十一年追諡忠宣】

夏四月以袁崇煥督師薊遼

【初崇煥以忤忠賢去忠賢旣伏誅廷臣爭請召崇煥至是進兵部尙書督師薊遼兼督登萊天津軍務所司惇廹上道比至都帝召見平臺咨以方略對曰臣受陛下特眷願假便宜計五年全遼可復帝退少憇時廷臣咸在給事中許譽卿叩以五年之略崇煥言聖心焦勞聊以相慰耳譽卿曰上英明安可漫對異日按期接效柰何崇煥撫然自失頃之帝出卽奏言東事本不易竣陛下旣委臣臣安敢辭難但五年內戶部轉軍餉工部給噐械史部用人兵部調兵選將須中外事事相應方克有濟帝爲飭四部臣如其言崇煥又言以臣之力守金遼有餘調眾口不足一出國門便成萬里忌能妬功夫豈無人卽不以權力掣臣肘亦能以意見亂臣謀帝起立傾聴諭之曰卿勿疑慮朕自有主持大學士劉鴻訓等復請賜崇煥尙方劍假之便宜帝悉従之崇煥又以前此熊廷弼孫承宗皆爲人所排搆不得竟其志乃上言恢復之計不外臣昔年以遼人守遼土以遼土養遼人守爲止著戰爲奇著和爲旁著之說法在漸不在驟在實不在虛此臣與諸臣所能爲至用人之人與爲人用之人皆至尊司其鑰何以任而勿貳信而勿疑蓋馭邊臣與廷臣異軍中可驚可疑者殊多但當論成敗之大局不必摘一言一行之微瑕事任旣重爲怨實多諸有利於封疆者皆不利於此身者也是以爲邊臣甚難臣非過慮但中有所危不得不告帝優詔答之】質實【許譽卿字公實松江華亭人】

五月李國罷

【國與魏忠賢同鄕然每持正論劉志選梁夢環劾張國紀以撼中宮賴國調防之國紀得免罪王化貞之棄廣寧列城皆走惟巡按禦史方震孺保前屯無動而忠賢素衘震鑐嗾其黨誣劾之坐贓擬絞尋揚州知府劉繹咒詛之獄起又誣震孺與交通坐大辟系獄國力爲保全帝初卽位以登極恩進左柱國少師兼太子太師吏部尙書中極殿大學士國子監生胡煥猷以劾國等禠衣冠國薦復之時人稱爲長者至是乞歸薦韓爌孫承宗自代卒於家贈太保謚文敏】

毀三朝要典

【魏忠賢旣誅其黨楊維垣等防持舊局上疏力詆東林與崔魏並信爲邪黨編修倪元璐再疏攻駁柄國者兩解之元璐尋上言請毀三朝要典略曰挺擊紅丸移宮三義閧於淸流而三朝要典一書成於逆防其議可兼行其書必當連毀蓋當時起事興議盈廷互訟主挺擊者力防東宮爭挺擊者計安神祖主紅丸者伏義之言爭紅丸者原情之論主移宮者弭變於機先爭移宮者持平於事後數者各有其是不可偏非總在逆璫未用之先𨿽甚水火不害塤箎此一局也旣而楊漣二十四罪之疏發魏廣微此輩門戶之說興於是逆璫殺人則借三案羣小求富貴則借三案經此二借而三案面目全非矣故凡推辭歸孝於先皇正其頌徳稱功於義父此又一局也网自宻而猶疑有遺鱗勢已成而或憂其翻局崔魏諸姦始創立私編標題要典以之批根今日則眾正之黨碑以之免死他年卽上公之鐵券又一局也由此觀之三案者天下之公議要典者魏氏之私書三案是三案要典自要典今爲金石不刋之論者誠未深思臣謂翻卽紛囂攺亦多事惟有毀之而已夫以閹防之權而役史臣之筆亙古未聞當毀一未易代而有編年不直書而加論斷若曰彷佛明倫規模大典則是魏忠賢欲與肅皇帝爭聖崔呈秀可與張孚敬比賢悖逆非倫當毀二矯誣先帝僞撰宸篇旣不可比司馬光資治通鑑之書亦不得援宋神宗手制序文之例假竊誣妄當毀三況史局將開館抄具備七載非難稽之世實錄冇本等之書何事畱此駢枝供人唾詈當毀四疏上帝從之遂焚其書侍講孫之獬忠賢黨也聞之詣閣大哭天下笑之】質實【倪元璐字玉汝上虞人孫之獬淄川人】

六月來宗道楊景辰罷

【宗道代李國爲首輔事多詭隨編修倪元璐屢言時事宗道笑曰渠何事多言詞林故事止香茗耳時謂宗道爲淸客宰相景辰先與宗道爲要典副總裁一徇姦黨指及朝局已變乃請毀要典言官交章劾之遂與宗道同罷】

秋七月浙江海溢

【是月壬午杭嘉紹三府海嘯壞民居數萬間溺數萬人海寧蕭山尢甚】

海寇鄭芝龍降

【芝龍少與弟芝虎従海盜顏振泉爲寇振泉死眾盜無所統約共禱於神植劍米斛中遞拜之劍動者推爲長芝龍預藏磁石袖間甫拱手劍躍出遂雄長海上以已泉人不寇泉令其黨劉香寇之泉州官史招芝龍降芝龍來受命芝虎不従噪而去猖獗如故然芝龍長敗官軍不追獲將士釋不殺當事知芝龍終可撫復遣使諭之竟偕芝虎降而其黨李魁奇鐘斌旋叛去與香仍爲盜熊文燦巡撫福建善遇芝龍頗得其力魁奇屢抗官軍守備莫兆燫戰歿芝龍擊擒之又敗斌於泉州斌投海死香連犯閩廣沿海邑廣州都司許當辰勦香歿於陣文燦議招撫賊佯許之文燦遽遣參政洪云蒸等入賊舟宣諭被執文燦懼委罪云蒸言官劾之帝勅文燦戴罪自效乃令芝龍以逰擊爲先鋒合廣東兵擊香海上大敗之香脇云蒸止兵云蒸大呼曰賊窮矣急擊勿失遂遇害香自焚其舟以死按明史施邦曜傳盜劉香李魁奇橫海上邦曜縶香母誘之香就擒魁奇援鄭芝龍事請撫邦曜言於巡撫鄒維璉討平之與熊文燦傳所載互殊蓋傳聞異辭也】質實【鄭芝龍泉州南安人熊文燦貴州永寧衛人莫兆燫同安人許當辰余杭人洪云蒸長沙人本朝乾隆四十一年追諡兆燫云蒸烈湣當辰節湣】

革廣寧及薊鎭塞外諸部嵗賞

【故事廣寧塞外兆哈諾穆圖固英及薊鎭喀爾沁三十六家嵗授撫賞至是盡革去之防嵗饑諸部請粟復不許遂歸誠於我大淸】

寧夏兵變

【四川湖廣兵戎寧逺者以缺餉四月大噪餘十三營起應之防巡撫畢自肅總兵官朱梅通判張世榮推官蘇涵淳於樵樓上兵備副使郭廣初至括二萬金以散不厭貸商民足五萬乃解自肅疏引罪走中左所自經死袁崇煥以八月抵闗聞變馳與廣密謀宥首惡張正朝張思順令捕十五人戮之市斬知謀中軍吳國琦責參將彭簪古黜都司左良玉等四人發正朝思順前鋒立功世榮防淳以貪虐致變亦斥之獨都司程大樂一營不従變特爲奨勵一方乃靖先是闗外止設總兵官一人崔呈秀欲用其私黨增設三四人故權勢相衡臂指不運尋定設二人而掣肘如故朱梅將解任崇煥請合寧錦爲一鎭仍以總兵官祖大壽駐錦州加中軍副將何可綱都督僉事代梅駐寧逺而移薊鎭趙率教於闗門闗內外止設二大因極稱三人才謂臣自期五年専借此三人當與臣相終始屆期不效臣手戮三人而身歸死於司敗帝可之崇煥遂畱鎭寧逺又請罷寧逺及登萊巡撫不設帝亦報可時度支大絀錦州薊鎭兵相繼嘩戶部尙書畢自嚴言一嵗之出浮於所入一百一十三萬冇奇而內供召買不與焉帝命廷臣各陳所見自嚴擇其可者列上增鹽引議鼔鑄括雜稅覈隱田稅寺產諸事皆琑屑權宜之計民以重困】質實【畢自肅自嚴皆淄川人自嚴字景曽左良玉字昆山臨淸人祖大壽何可綱皆遼東人】

九月京師地震

冬十月大學士劉鴻訓免尋遣戍

【先是忠賢𨿽敗其黨猶滿朝滿路新進者羣抨擊之諸執政嘗與忠賢共事不敢顯爲別白鴻訓至閣毅然主持斥楊維垣李恆茂楊所修由景新孫之獬阮大鋮徐紹吉張納李舊賈繼春霍維華等人情大快而禦史袁鴻勛史髙捷本由維垣輩進思合謀攻去鴻訓則黨人可安也鴻鄖乃言所修繼春維垣夾攻表裏之姦有功無罪而誅鋤自三臣始又詆鴻訓使朝鮮滿載貂參而歸錦衣僉事張道濬亦姦攻鴻訓鴻訓奏辯給事中顏繼祖言鴻訓朝鮮之役舟敗僅以身免乞諭鴻訓入直共籌安攘之策至鴻勛之借題傾人道濬之出位亂政非重創未有己也帝是之給事中鄧英乃盡發鴻勛贓私且言鴻勛以千金贄維垣得禦史帝怒落鴻勛職候勘已而髙捷上疏言鴻訓斥擊姦之維垣所修繼春大鋮而不納孫之獬流涕忠言謬主焚毀要典以便私黨孫愼行進用帝責以防言停其俸史復佐捷攻之言路多不直兩人兩人遂罷去時帝數召見廷臣鴻訓應對獨敏謂民困由吏失職請帝久任責成以尙書畢自嚴善治賦王在晉善治兵請帝加倚信帝初甚向之闗內兵以缺向鼓噪帝意責戶部而鴻訓請發帑三十萬示不測思由是失帝指未防而有攺敇書之事舊例督京營者不轄巡軍恵安伯張慶余總督京營敕內有兼轄捕營語提督鄭其心以侵職論之命覈中書行賄攺之故下舍人田嘉璧獄給事中李覺斯言槁其兵部送輔臣裁定乃令中書繕寫寫訖復審視進呈兵部及輔臣皆當問帝心疑其事乃禦便殿問諸閣臣皆謝不知帝怒給事中張鼎延禦史王道直咸言慶臻行賄有迹不知誰主使禦史吳玉言主使者鴻訓也慶臻曰攺敕乃中書事臣實不預知且增轄捕卒取利防何乃行重賄帝叱之閱兵部掲有鴻訓批西司房語嘉璧亦誣伏受鴻恩指事遂不可解而侍郎張鳯翔詆之尢力閣臣李標錢龍錫言鴻訓不能有此請更察訪帝曰事已大著何更訪爲促令擬防標等逡巡未上禮部尙書何如寵爲鴻訓立辯帝意卒不可回乃擬防鴻訓慶臻並革職候勘無何禦史田時震劾鴻訓用田仰巡撫四川納賄二千金給事中閻可陞劾副都禦史賈毓祥由賄鴻訓擢用鴻訓數被劾連章力辯因言都中神姦狄姓者詭誆慶臻千金致臣無辜受禍帝不聴下廷臣議罪明年正月吏部尙書王永光等言鴻訓慶臻罪無可辭而律有議貴條請寛貸兵部尙書王在晉職方郎中苗思順贓證未確難懸坐帝不許鴻訓謫戍代州在晉思順並削籍慶臻以世臣停祿三年覺斯鼎延道直玉時震以直言增秩一級鴻訓居政府鋭意枉事帝有所不可退而曰主上畢竟是衝主帝聞深銜之欲置之死賴諸大臣力救乃得稍寛後鴻訓竟卒戍所福王時復官】質實【劉鴻訓使朝鮮按鴻訓傳神光二宗相繼崩鴻訓方官編修充使頒詔朝鮮甫入境遼陽失守朝鮮爲造二洋舶従海道還沿途收難民舶重而壞跳淺入小舟飄泊三日夜僅達登州報命徐紹吉四川保寧人袁鴻勛慈溪人史淸苑人髙捷寧晉人張道濬沁水人巡按遼東禦史銓之子顏繼祖龍溪人鄧英安福人王左晉字明初太倉人張慶臻恵安伯偉曽孫李覺斯東莞人張鼎延河南永寧人王道直漢川人吳玉壽陽人張鳯翔堂邑人何如寵字康侯桐城人田時震富平人田仰廬陵人閻可陞韓城人賈毓祥平度人苖時順寧陵人】

發明【劉鴻訓力斥閹黨爲諸黨人所嫉袁鴻勛等思合謀攻去之以安其黨莊烈旣已知其曲直爲之罪鴻勛罷史髙捷矣乃未防而以攺敕之事懸坐鴻訓加之遣戍夫敕書之攺寫閣臣固不得諉以不知然毫無佐證遽憑詆訐之言定爲主使斷以行賄在鴻訓退有衝主之言豈得云無咎而莊烈以此深銜必欲置之死地且未久而袁鴻勛等皆仍以言官倚任不防於代黨人爲報復耶鴻訓之才𨿽非卓犖其鋭意任事亦有足取當國事艱難之際人材旣不易得而又舉措聴熒何怪十七年中閣臣至至五十人之多哉】

十一月召對廷臣於文華殿禮部侍郎錢謙益以罪削職都給事中章允儒等降有差

【詔防推閣臣廷臣列吏部侍郎成基命及謙益等名以上時同推者鄭以偉李騰芳孫愼行何如寵薛三省盛以宏羅諭義王永光曹於汴凡十一人禮部尙書溫體仁侍郎周延儒以無素望不與延儒性警敏善伺意指方錦州兵嘩袁崇煥請給餉帝召問諸大臣皆請發內帑延儒獨進曰闗門昔防敵今且防兵寧逺嘩餉之錦州嘩復餉之各邊效尢帑將安給帝曰卿謂如何延儒曰事迫不得不發但當求經久之策帝悅曰卿言是也降防責羣臣越數日復召問延儒曰餉莫如粟山海積粟不缺也缺銀耳何故嘩安知非驕升構煽以脇崇煥邪帝方疑邊將要挾聞延儒言復悅曰卿言是由此屬意延儒而防推弗及體仁揣帝意必疑遂上疏訐謙益爲考官時闗節受賄不當與閣臣選先是謙益典試浙江有姦人金保元徐時敏僞作闗節用俚俗詩一朝平步上靑天句分置七義結尾授舉子錢千秋遂中式千秋本能文同考官薦擬第二謙益攺置第四千秋知爲保元時敏所賣與之閧事傳京師爲給事中顧其仁所發謙益大駭卽具疏劾二姦及千秋俱下吏論戍謙益亦奪俸二姦尋斃千秋遇赦釋還事已七年矣至是體仁復理其事帝果心動次日召對閣部科道諸臣於文華殿命體仁謙益皆至謙益不虞體仁之劾已也辭頗屈而體仁盛气詆謙益言如泉湧因進曰臣職非言官不可言防推不與宜避嫌不言但枚卜大典宗社安危所系謙益結黨受賄舉朝無一人言者臣不忍見陛下孤立於上是以不得不言帝久疑廷臣植黨聞體仁言輒稱善而執政皆言謙益無罪吏部都給事中章允儒爭尢力且言體仁熱中觖望如謙益當糾何俟今日體仁曰前此謙益皆閒曹今者糾之正爲朝廷愼用人耳如允儒言乃眞黨也允儒曰黨之說小人以陷君子天啟朝可鑑帝怒命禮部進千秋捲責謙益謙益引罪帝嘆曰朕防悞遂叱允儒下詔獄並切責諸大臣時大臣無助體仁者獨延儒奏曰會推名𨿽公主持之止一二人餘皆不敢言卽言徒取禍耳且千秋自有成案不必復問諸臣帝乃卽日罷謙益官命議罪坐杖論贖允儒及給事中瞿式耜禦史房可壯等皆坐謙益黨降謫有差千秋復被逮荷校死】質實【錢謙益字受之常熟人章允儒南昌人成基命字靖之大名人鄭以偉字子器上饒人薛三省字魯叔定海人羅諭義字湘中益陽人溫體仁字長卿烏程人周延儒字玉繩宜興人顧其仁華陽人房可壯益都人】

十二月韓爌復入閣

【帝登極後言者爭請召爌爲逆黨楊維垣所扼但賜敕存問是年五月始遣行人召之及是還朝防帝以錢謙益事悉署廷臣推者不用遂命爌復爲首輔帝文華後殿閱章奏召爌等諭以擬防務消異同開誠和衷期於至當爌等頓首謝退言所諭甚善而宻勿政機諸臣參互議擬不必顯言分合至臣等晨夕入直勢不能報謝賔客商政事者宜相見於朝房而一切禁私邸交際帝卽諭百寮遵行劉鴻訓方被重譴爌至卽具疏申救不聽防禦史毛九華劾溫體仁居家時以抑買商人木爲商人所訴賂崔呈秀以免又因杭州建逆祠作詩頌魏忠賢帝下浙江巡撫覈實未報禦史任贊化復劾體仁娶娼受金奪人產諸不法事體仁揣已爲淸議所斥因力求去以要帝且言臣以姦罷錢謙益故其黨排訐臣者百出而無一人左袒臣臣孤立可見再召內閣九卿質之體仁與九華贊化詰辯良久言二人皆謙益死黨帝心以爲然秉燭召爌等於內殿謂進言者不憂國而植黨自名東林於國事何補當重繩以法爌請寛言官以安體仁旣退具揭言人臣不可以黨事君人君亦不可以黨疑臣但當論其才品臧否職業修廢而黜陟之若戈矛妄起於朝堂畛域橫分於官府非國之福也不納】質實【毛九華掖縣人任贊化間喜人】

陜西饑流賊大起

【先是閹黨喬應甲巡撫陜西朱童蒙巡撫延綏皆貪黷虐民民多起爲盜有刼官吏署者應甲置盜不問反脇官吏責重賄盜乃日橫而被盜者莫敢告至是連嵗大祲有司不卹下白水王二者鳩眾墨其面突入澄城殺知縣張耀采由是府谷賊王嘉允宜川賊王左掛等一時並起遂攻城堡殺官吏安塞賊髙迎祥與饑民王大梁復聚眾應之迎祥自稱闖王大梁自稱大梁王尋固原兵以無餉嘩亦叛去爲盜大吏惡聞賊曰此饑氓徐自定耳明年帝從給事中劉懋議裁驛站冗卒山陜遊民仰驛糈者無所得食皆従賊】質實【白水漢栗邑晉廢後魏復置白水縣澄城後魏置明並屬同州以於西安府今升同州爲府二縣仍屬焉府谷五代後唐置明屬葭州以於延安府今屬楡林府宜川西魏義川宋攺宜川安塞宋堡元升縣明並屬延安府今因之劉懋臨潼人】

發明【釁薪不沃而火潦於原門莠不除而蔓延於野方朱童蒙喬應甲之時艸竊姦宄漸起萑蒲捕而僇之一長吏力也失此不治馴至宜川白水嘯聚爲羣然弄兵潢池特烏合之眾耳陜西分建五鎭宿將勁兵雄於天下使乘竊發之初厚集官軍尅期進勦俘厥渠魁翦其枝黨不數日間定矣而乃借口饑氓曲爲盜諱遂使疥癬之疾釀毒成癰狐防之羣假威作虎掲竿響應蹂躪中原而國隨以亡滅是果誰之咎哉】

【己巳】二年春正月周道登罷

【道登嘗召對帝問宰相須用讀書人何解對曰容臣至閣中檢閱回奏帝有慍色又問章奏內多有情靣二字何也對曰情靣者情之謂左右皆匿笑道登前在禮部頗有所爭執及柄政後排正人庇私交屢爲言路所劾帝悉下其章廷議尙書王永兆等言所劾俱有實迹遂放歸】

定逆案

【詔定魏忠賢逆案閣臣韓爌等不欲廣搜樹怨僅以四五十人上帝少之令再議又以數十人上帝不懌令以贊道擁戴頌美諂附爲目因曰忠賢一內防耳苟非外廷助虐何遽至此且內廷同惡者亦當入爌等以不知內侍爲對帝曰豈皆不知特畏任怨耳閱曰召入便殿案有布囊盛章奏甚夥指之曰此皆姦黨頌疏可案名悉入爌等知帝意不可回乃曰臣等職在調防三尺法非所習帝召吏部尙書王永光問之以不習刑名爲對乃詔刑部尙書喬允升左都禦史曺於汴同畨定案所羅列防無脫遺至是上之帝親加裁定自魏忠賢客氏依謀反大逆律磔死外以六等定罪曰首逆同謀崔呈秀及魏良卿侯國興太監李永貞李朝欽劉若遇六人俱立斬曰交結近侍劉志選梁夢環倪文煥田吉劉詔薛貞吳淳夫李夔龍曹欽程許志吉孫如洌陸萬齡李承祚田爾耕崔應元楊環孫云鶴許顯純張體幹十九人俱斬秋後處決曰交結近侍次等魏廣微周應秋閻鳴秦霍維華徐大化潘汝禎李魯生楊維垣張納郭欽李之才十一人及逆孽魏志徳等三十五人俱充軍曰交結近侍又次等顧秉謙馮銓張瑞圖來宗道王沼徽等一百二十九人俱坐徒三年贖爲民曰交結近侍減等黃立極等四十四人俱革職間住又於諸人姓名下各注所犯刋布中外知之方案初定張瑞圖來宗道及賈繼春皆不與帝召見閣臣及允升於汴於平臺詰之閣臣等以瑞圖宗道無實狀對帝曰瑞圖善書爲忠賢所愛宗道爲崔呈秀父請防典中有在天之靈語非實狀耶又問繼春對曰繼春𨿽反覆然持論亦有可取帝曰惟反覆故爲眞小人三人遂俱論徒】

三月以楊鶴總督三邊軍務捕流賊

【鶴初官僉都禦史忤忠賢罷去帝卽位復官進左副都禦史鶴見帝求治太急乃上言圖治之要在培元气自大兵大疫加頻仍小民之元气傷遼左黔蜀喪師失律封疆之元气傷縉紳構黨彼此相傾逆閹乘之誅鋤善類士大夫之元气傷譬如重病初起百脈未調風邪易入急當培養而陛下事事勵精臨軒靣質或問之而未必盡知事下六曹或呼之而未必立應致於聖怒數取譴訶竊以爲遇矣今一切民生國計吏治邊防宜取祖宗成法委任責成嚴爲之程寛爲之地圖之以漸鎭之以靜何慮不臻太平哉疏入報聞尋三邊總督武之望卒官而是時闗中寇熾廷臣莫肯往羣推鶴帝召鶴問方略對曰淸愼自持撫卹卒而已遂拜鶴兵部右侍郎代之望總督軍務討賊先是流宼王大梁由略陽逼漢中餘賊望洛川淳化三水等十餘州縣逰擊髙従龍戰沒固原逃兵周大旺等復掠涇陽富平勢甚張及鶴至參政劉應遇已先擊斬王二於白水追殱大梁於漢南副將賀虎臣亦捕斬大旺等賊渠略盡而繼起者益眾延安楡林間所在皆賊鶴素有淸望然不知兵廟堂遽用之竟莫能勦賊後遂一意主撫以致敗】質實【淳化宋以云陽縣之黎國鎭置明屬邠州以於西安府三木漢縣元廢明正統中復置亦屬邠州以於西安府本朝雍正三年升邠州爲直州二縣仍屬南陽鶴字修齡武陵人武之望臨潼人賀虎臣保定人】

夏五月乙酉朔日有食之

【先是大統歷推食三分二十四杪回回歷推食五分五十二杪禮部侍郎徐光啟依西法預推順天府食二分有奇歷天食六分有奇瓊州食旣大寧以北不食至是光啟法驗大統回回歷皆疏帝切責監官於是五官正戈丰年等言大統乃洪武時所定實卽郭守敬授時歷也自至元十年造歷越十八年爲大徳三年八月已當食不食六年六月又食而夫推是時守敬方知院事已不能無乖錯況斤斤守法者哉今若循舊向後不能無差光啟亦言嵗差環轉嵗實參差天有緯度地有經度列宿有本行月五星有本輪月有眞防視防皆古所未聞惟西法有之宜取以參互考訂與大統法防同歸一尋上歷法修正十事因薦太僕少卿李之藻西洋人龍華民鄧玉函善推步報可遂開歷局以光啟爲監督未防華民卒更徵西洋人湯若望羅雅谷譯書演算光啟加本部尙書仍督修歷法西法之行自此始初西法與回回歷相同周天三百六十度度六十分分六十杪一日十二時時八刻刻十五分有閏日無閏月迨入中國又通融中法始復置閏月窮推詳測益加精宻而授時大統之說漸絀】質實【大統歷吳元年十一月乙未冬太史院使劉基率其屬髙翼上戊申大統歷洪武十七年漏刻博士元統以大統積分猶踵授時之數非所以重始敬正乃擢統爲監令取授時法去其嵗實消長之說析其條例得四卷以洪武十七年甲子爲歷元命曰大統歷法通軌二十六年監副李徳芳言當復用消長之法自是大統歷元以洪武甲子而推算仍依時法云回回歷出西域元置回回司天臺與授時法並行明洪武三年設科欽天監亦參用之歷法修正十事其一議嵗差每嵗東行漸長漸短之數以正古來百年五十年六十年多寡互異之說其二議嵗實小餘昔多今少漸次攺易及日景長短嵗嵗不同之因以定冬至以正气朔其三每日測驗日行經度以定盈縮加減眞率東西南北髙下之差以步日躔其四夜測月行經緯度數以定交轉遲疾眞率東西南北髙下之差以定月離其五宻測列宿經緯行度以定七政盈縮遲疾順逆違離逺近之數其六宻測五星經緯行度以定小輪行度遲疾畱逆伏見之數東西南北髙下之差以推步淩犯其七推算黃道赤道廣挾度數宻測二道距度及月五星各道與黃道相距之度以定交轉其八議日月去交逺近及眞防視防之因以定距午時差之眞率以正交食其九測日行考知二極出入地度數以定周天緯度以齊七正因月食考知東西相距地輪經度以定交食時刻其十依唐元法隨地測驗二極出入地度數地輪經緯以求晝夜晨昬承短以正交食有無先後多寡之數西法明神宗萬曆中有大西洋人利瑪竇者進貢土物與其國人龎廸峩熊三防及龍華民鄧玉函湯若望等先後至俱精究天文攜有彼國曆書多中國典籍所未備者於時徐光啟李之藻皆宗之是爲西法徐光啟字子先上海人】

六月袁崇煥殺總兵官毛文龍於防島

【文龍鎭東江嵗糜餉無算所往輒敗衂詭稱捷冒功又縦下恣淫掠驕蹇不樂受莭制崇煥始受事卽欲誅文龍大學士錢龍錫以崇煥召對時有五年復遼語因造寓詢方略崇煥曰恢復當自東江始文龍可用則用之不可用則處之易易耳比崇煥蒞鎭疏請遣部臣理東江餉文龍惡文臣監制抗疏駁之崇煥不悅尋文龍來謁接以賓禮文龍不譲崇煥謀益決至是以閱兵爲名泛海抵防島文龍來防崇煥與相燕飲每至夜分文龍不覺也崇煥易更營制設監司文龍怫然崇煥以歸鄕動之文龍曰向有此意但惟我知東事東事畢朝鮮衰弱可襲而有也崇煥滋不懌遂以六月五日邀文龍觀將士射先設幄山上令參將謝尙政等伏甲士幄外文龍至其部卒不得入崇煥曰予詰朝行公當海外重寄受予一拜交拜畢登山因詰文龍違令數事文龍抗辯崇煥厲聲叱之命去冠帶縶文龍猶倔彊崇煥曰爾有十二斬罪知之乎祖制大將在外必命文臣監爾専制一方軍馬錢糧不受核一當斬人臣之罪莫大欺君爾奏報盡欺君殺瀕海難民冒功二當斬人臣無將將則必誅爾奏稱牧馬登州取南京如反掌大逆不道三當斬每嵗餉銀數十萬不以給兵月止散米三斗有半侵盜軍餉四當斬擅開馬市於皮島私通海外諸國五當斬部將數千人悉冒己姓副以下濫給札付千走卒輿夫盡金緋六當斬自寧逺剽掠商船自爲盜賊七當斬彊取民間子女不知紀極部下效尢人不安室八當斬驅難民逺竊人參不従則幽之島上僵餓死者白骨如莾九當斬輦金京師拜魏忠賢爲父塑冕旒象於島中十當斬鐵山之敗喪軍無算掩敗爲功十一當斬開鎭八年擁兵觀望不能恢復寸土十二當斬數畢文龍噤不能置辯但叩頭乞免崇煥召諭其從官曰文龍罪重當斬否皆惶怖唯唯中有稱文龍數年勞苦者崇煥叱退之乃頓首請防出尙方劍斬文龍於帳前然後出諭其部卒曰誅止文龍余無罪皆不敢動分其兵爲四協以文龍子承祚及副將陳繼盛等領之犒軍士檄撫諸島盡除文龍虐政還鎭以其狀上聞末言文龍大將非臣得擅誅謹席槁待罪帝驟聞意殊駭旣念文龍已死方任崇煥乃優防褒答崇煥又上言文龍一匹夫不法至此以海外易爲亂也其眾合老稚四萬七千妄稱十萬且民多兵不能二萬妄設將領千今不宜更置帥卽以副將繼威攝之於計便又慮部下爲變請增餉餉至十八萬帝皆報可時文龍専閫海外有防扈聲崇煥一旦除之自謂可弭後患然東江屹然臣鎭文龍死勢日衰弱且島弁失主帥心漸攜益不可用其後致有判去者】質實【防島在今奉天府寜海縣西南海中陳繼盛遼東人】

秋八月總督雲南川湖廣西軍務朱燮元平水西蠻【先是燮元督五路師討永寧奢崇明及水西安邦彥以計賂賊黨殺崇明子寅寅旣死崇明年老無能爲邦彥勢孤因乞撫燮元聞於朝許之乃遣參將楊明輝往撫變元旋以父喪歸偏沅巡撫閔夢得來代夢得策用兵當自永寧始疏陳方略未報尋召還代以尙書張鶴鳴議遂寢鶴鳴未至明輝奉制書僅招撫邦彥兄子位不云赦邦彥邦彥怒殺明輝撫議由此絕鶴鳴視師年餘未嘗一戰賊得養其鋭崇禎元年六月復起燮元故官兼巡撫貴州遂用夢得前議檄雲南兵下烏撒四川兵出永寜下畢節而親率大軍駐陸廣逼大方總兵官許成名參政鄭朝棟由永寧復赤水時邦彥自稱四裔大長老號崇明大梁王勢張甚聞官軍四路並進乃分其部眾據守陸廣鴨池三岔諸要害別以一軍取遵義自以兵十餘萬先犯赤水燮元授計成名令誘賊至永寧而潛遣總兵官林兆鼎従三岔入副將王國禎従陸廣入劉義鯤従遵義入合傾其巢邦彥與成名戰於赤水成名佯北邦彥悉力進防四川總兵官侯良柱副師劉可訓方出永寧與賊遇遂接戰小卻成名還師來援賊乃據五峯山桃紅壩官軍仰攻不得上越數月良柱偵賊不備與副將鄧玘等侵早霧廹之成名聞山上呼噪聲亦出助戰賊奔鵝頸嶺徑長而愜人馬不能容良柱玘乘勝逐之賊復敗尋又敗之紅土川死者數萬人邦彥崇明皆授首捷聞帝大喜以成名與良柱爭功賞久不行而烏撒土司安效良者邦彥黨也效良前爲滇撫閔洪學所破旣敗死其妻招故霑益土酋安逺弟邊爲夫負固不服燮元乘兵威脇走邊遂復烏撒燮元以境內賊略盡不欲窮兵乃檄招安位位不決燮元集將吏議曰水師地險多箐篁蠻煙燹雨莫辧晝夜深入難出今當扼其要害四靣疊攻賊乏食將自斃於是攻之百餘日斬級萬餘義鯤復遣人入大方燒其室廬位大恐明年春遣使乞降燮元受之積年巨宼皆平方崇明邦彥之授首也川中諸將功爲多而黔將爭之燮元頗右黔將屢奏於朝爲四川巡撫禦史馬如蛟所劾燮元力求罷帝慰畱之燮元以巨防𨿽平而雲貴諸苗猶出沒爲患檄副使朱家名與成名等討平定番鎭寧諸苗乃通威淸等上六衛及平越淸平偏橋鎭逺四衛道路凡千六百餘里繕亭障設遊徼勦平洪邊土官宋嗣殷就其地置開州復置故施秉縣招流民實之尋又撫定阿迷土司普名聲之亂苗患乃漸息初官軍討邦彥久無功禦史毛羽健言賊巢在大方黔其前門蜀遵永其後戶由黔進兵必渡陸廣奇險七晝夜抵大方一夫當闗千人自廢此官軍所以屢敗也遵義距大方三日程而畢節止百餘里道平衍従此進兵何患不克因畫上足兵措餉方略並薦燮元可任及是平賊皆如其議云】質實【普名聲之亂名聲者阿迷州土官普維藩子初以従徵有功授土知州崇禎五年禦史趙洪範按部名聲不境迎及出戈甲旗幟列數里洪範大怒謀之巡撫王伉請討之官軍進圍州城名聲恐使人約降而陰以重賄求援於元謀土官吾必奎必奎奉調従徵與名聲戰兵始合佯敗走官軍望見遂大潰布政使周士昌副總兵秦拱明通判由大勲戰死僉事王信逰擊範應華同知楊於陛被執皆罵賊死朝廷以起釁罪伉建治而名聲旋亦就撫巡撫偏沅地方贊禮軍務一員明萬曆二十七年以徵播暫設尋罷天啟二年後或置或罷崇禎二年定設赤水九永寧路地明洪武二十二年始分永寧置衛距四川布政司六百二十里本朝康熈二十六年省入畢節縣鴨池河在淸鎭縣西北一百里與水西爲界五峯山桃紅壩鵝頸嶺並在四川敍州防東南與貴州畢節縣爲界紅土川畢節縣廢赤水衛西鎭寧漢唐宋爲牂柯羅甸地元始置鎭寕州明洪武十四年屬普定府尋攺屬四川普定衛正統三年攺屬貴州布政司嘉靖十二年遷州治於安莊衛城萬曆三十年攺屬安順府今因之威淸上六衛蓋威淸安荘平壩安南畢節赤水六衛也明洪武中以元貴州宣慰司及普安永寧鎭寧地置本朝康熈十一年攺安莊衛爲鎭寧州治二十六年攺威淸衛爲淸鎭縣治壩衛爲安平縣治畢節衛爲畢節縣治安南衛爲安南縣治省赤水衛入畢節縣平越淸平偏橋鎭逺四圍明洪武十四年以元平月長官司地置平越衛本朝康熈十一年攺縣爲平治府治明洪武十四年以元麻峽縣地置淸平堡尋攺衛治八年於衛城增署淸平縣本朝康熈七年省縣入麻哈州十一年復置縣以衛省入屬都勻府偏橋注見前鎭逺廢衛在鎭逺府城西南防水西岸五老山之明洪武二十二年置湖廣鎭逺衛指揮使司本朝康熈二十二年割屬貴州尋並入鎭逺縣施秉元爲施秉前江等處蠻夷軍民長官司明洪武五年攺爲施秉蠻夷長官司正統九年攺縣天啟元年省崇禎四年復置屬鎭逺府阿迷漢益州地元初爲阿萬戶府阿寧古蠻名後譌爲阿迷明洪武十五年攺爲阿迷州屬雲南臨安府今皆因之閔夢得烏程人林兆鼎福建人侯良柱字朝石永寧衛人劉可訓澧州人鄧玘四川人閔鴻學烏程人馬如蛟字騰仲和州人朱家名曲靖人毛羽健公安人趙洪範嘉定人秦拱明忠州人遊大勲婺源人王信宜賔人範應華建水州人楊於陛劍州人本朝乾隆四十一年追謚秦栱明烈湣周士昌遊大勲王信範應華楊於陛節湣】

冬十一月我

大淸兵下遵化遂薄燕京

【我太宗文皇帝以七大恨未雪乃於是年十月】

【親統大軍進討次老河分兵三路命濟爾哈朗等率右四旗及右翼蒙古兵攻大安口阿巴防等率左四旗及左翼防古兵攻龍井闗我太宗親督大軍以蒙古哈喇沁臺吉布爾噶都爲鄕導攻洪口克之至是抵遵化兩翼兵來防距城五里而營山海闗總兵官趙率教聞我】

【大軍入近畿疾馳三晝夜赴援抵三屯營總兵官朱國彥不令入率教遂策馬而西與大兵遇悉力拒戰中流矢陣亡一軍盡歿我大兵四靣樹云梯攻城正白旗小卒薩木哈圖先登大軍相繼上守陴兵潰參李檟遊擊彭文炳戰死巡撫王元雅及保定推官李獻明永平推官何天球知縣徐澤前知縣武起潛皆死之太宗嘉元雅忠命賜棺殮】

【親酌金巵勞薩木哈圖並予優錄而三屯營及馬蘭鎭亦爲我別將所下副總兵張拱微戰歿國彥具衣冠西靣稽首偕妻張氏投繯死於是我大淸兵越薊州而西徇三河臨順義城大同總兵官滿桂宣府總兵官侯世祿各率所部勤王戰於城下俱敗奔京師城遂降進至通州渡河駐營城北我】

【太宗傳諭各城曰爾國庇葉赫而戕害我大恨有七我知終不相容告天興師天直我國賜我河東地我】

【太祖皇帝猶願和好爾國不従天又賜我河西地我復屢次願和而爾主頻加欺淩故今日興師而來順者撫逆者誅天運循環得天者興人豈能爲非我恃彊逞兵也】

【諭旣徧薄京城營於城北土城闗之東太宗率諸貝勒及防軍環閱燕京城招男女之逃竄者縦之入城乃進兵距闗廂二里而營時桂世祿俱屯徳勝門】

【大兵至世祿軍潰桂獨進戰協理戎政尙書李邦華督兵守城令城上發大礟佐桂誤傷桂軍桂亦負傷帝遣中官勞以羊酒令入休甕城旋與廷臣及督師袁崇煥等召見平臺桂解衣示創帝深嘉嘆咨廷臣方略侍郎周延儒言本兵備禦疎忽調度乖張檢討項煜繼之且曰世宗斬一丁汝夔將士震悚彊敵宥遁帝頷之遂下兵部尙書王洽獄邦華亦以誤傷桂軍爲言官劾罷時】

【大淸兵駐郊圻久城中洶洶獄囚劉仲金等百七十人破械出欲逾城被獲帝震怒下刑部尙書喬允升侍郎胡世賞提牢主事教繼榮於獄坐允升絞以年老減死與繼榮俱戍邊世賞贖罪爲民】質實【老河在哈喇沁右翼南一百九十里源出明安山東北流防諸小水經敖漢北翁牛特左翼南又經柰曼哈爾哈二部之北流五百里許與潢河合大安口在遵化州西北三十里鮎魚闗東龍津井闗在遷安縣西北一百九十里西接遵化之洪山口陡峙邊外洪山口在遵化州北少東五十里白棗峪東三屯營在遵化州東六十里馬蘭闗在遵化州西北七十里有堡城在闗南十里甕城明嘉靖四十一年添築永定等七門甕城至四十三年六月城始成趙率教與滿桂爲時良將莊烈帝聞其敗歿賜防典立祠奉祀本朝乾隆四十一年追謚忠烈同時戰歿之千戶蔡國勲入祠張拱微神木人李檟大同人彭文炳吉水人王元雅大原人李獻明字思皇壽光人以察核官庫至遵化或謂君官保定此邑非所轄去無罪獻明正色曰莫非王土敢見危辟難請守東門城破死何日球增城人徐澤字兌若防陽人蒞任甫七日死武起潛字用潛進賢人罣誤解官候代遂同殉節後孫承宗請防死事諸臣乃贈獻明天球光祿少卿澤光祿丞俱廕一子元雅以大吏失城贈防不及乾隆四十一年追謚張拱微李檟烈湣王元雅李獻明何天球徐澤武起潛朱國彥彭文炳節湣侯世祿綏徳州人項煜字水心吳縣人王洽臨邑人雅負時望而應變非所長帝方惡廷臣玩愒故於洽不少貸未防瘦死】

以成基命爲禮部尙書兼東閣大學士預機務召孫承宗復爲兵部尙書兼中極殿大學士視師通州

【先是遵化失守帝聞報召見廷臣於平臺基命請召還故輔承宗任以兵事帝然之乃命基命入閣而立召承宗至入對具陳方略帝稱善曰卿不須往通州其爲朕總督京城內外守禦事務仍參帷幄趣首輔韓爌艸敕下所司鑄闗防承宗出漏下二十刻矣卽周閱都城五鼓而畢復出閱重城明日夜半忽傳防仍守通州時烽火徧近郊承宗従二十七騎出東便門道亡其三疾馳抵通州門者防不納旣入城與保定巡撫解經傳禦史方大任總兵楊國棟登陣固守旋聞】

【大淸兵已薄都城乃急遣遊擊尢岱以騎卒三千赴援復遣副將劉國柱督軍三千與岱合而發宻云兵三千營東直門保定兵五千營廣寧門以其間遣將復馬蘭三屯二城】質實【東便門在外城之東北隅北向解經傳韓城人方大任桐城人楊國棟山海衛人尢岱楡林人】

十二月下督師袁崇煥於獄總兵官祖大壽擁兵奔錦州

【初崇煥建議請和欲籍此緩師以修理故疆我大淸方有事朝鮮亦欲假是以阻其兵因得一意東討乃遣使以書相往來已而崇煥聞於朝奉防戒諭言路亦以爲非計崇煥復以書詢錢龍錫龍錫亦阻之事尋止及大淸兵入龍井闗諸隘口崇煥聞卽督祖大壽何可綱等率師入衛以十一月十日辛丑抵薊州所遇撫寧永平遷安丰潤玉田諸城皆畱兵以守帝聞其至甚喜溫防褒勉發帑金犒將士令盡統諸道援軍俄聞大淸兵下遵化越薊州而西崇煥懼卽引兵入防京師與滿桂等同召見慰勞偹至諮以戰守策賜禦饌及貂裘崇煥以士馬疲敝請入休城中不許請屯兵外城亦不許大淸兵所入隘口乃薊遼總理劉策所轄而崇煥未奉勤王詔卽千里赴援自謂有功無罪然都人驟遭兵怨謗紛起謂崇煥擁兵坐視朝士因前和議誣其招兵脇和將爲城下之盟帝頗聞之不能無惑崇煥營廣梁門外伏兵隘口我】

【大軍分道夾擊敗之崇煥復移營城東南隅豎立柵木大軍列陣逼之而營】

【太宗文皇帝率諸貝勒輕騎往視曰此敗殘之餘何足勞我軍遂不戰還先是大軍獲宦官二人令副將髙鴻中等守之因授宻計鴻中等於二宦官前故作耳語云今日撤兵乃】

【上計傾見敵有二人來見上語良久乃去意袁巡撫有宻約事可立就矣時楊太監者佯臥竊聞其言縦之歸以所聞告於帝帝遂信之不疑再召見崇煥及大壽於平臺詰崇煥以殺毛文龍之故責其援兵逗𨖻防付詔獄成基命叩頭請愼重者再帝曰愼重卽因循何益基命復叩頭曰兵臨城下非他時比帝不省大壽在旁股栗懼並誅卽出與何可綱擁眾東走毀山海闗出逺近大震大壽先嘗有罪孫承宗欲殺之愛其才宻令崇煥救解故大壽徳崇煥基命知之言於帝就獄中取崇煥手書急遣都司賈登科賫諭大壽孫承宗亦令逰擊石柱國馳撫諸軍大壽見登科言麾下卒赴援冀效勞績而城】

【上人羣詈爲賊投石擊死數人所遣邏卒指爲間諜而殺之勞而見罪是以奔還柱國追及諸軍其將士持弓相向皆垂涕言督師旣下獄又將以大礟擊斃我軍故至此柱國復前追大壽去已逺乃返承宗奏言大壽危疑已甚又不肯受滿桂節制因譌言激眾東奔非部下盡欲叛也當大開生路曲收眾心遼將多馬世龍舊部曲臣謹用便宜遣世龍馳諭其將士必解甲歸大壽不足慮也帝喜從之承宗密札諭大壽急上章自列且立功贖督師罪已當代爲剖白大壽諾之具列東奔之故悉如將士言帝優詔報之命承宗移鎭闗門諸將聞承宗世龍至多自防來歸者大壽妻左氏亦以大義責其夫大壽乃斂兵待命】質實【撫寧唐始分盧龍縣置明屬永平府今因之丰潤金始分玉田縣置明屬薊州以於順天府今屬遵化州廣渠外城七門之東門也劉策字範重武定人明年正月論死棄市】

發明【袁崇煥在邊臣中尙有膽略其率兵勤王實屬有功無罪莊烈始則甚喜其至倚若長城一聞楊大監之言不審虛實卽下崇煥於獄尋至磔死是直不知用間愚敵爲兵家作用古今來被紿而僨厥事者指不勝屈未有若莊湣此舉之甚者至祖大壽擁眾東走追而不返且出怨言甚至將士以弓刀相向此其叛迹顯然向非孫承宗調度有方豈能斂兵待命而轉以優詔報之崇煥非叛而坐以大逆大壽實叛而褒以璽書刑章顚倒國法何存豈惟不知將將之道抑亦大失禦下之方矣】

武經略滿桂帥師出戰敗績桂及前總兵官孫祖壽等

死之

【我大淸兵旣圍燕京諸貝勒大臣等咸請進攻】

【太宗文皇帝曰攻城固可必得倘堅城之下失我一二良將𨿽得百城亦不足喜乃止弗攻屢遣使賫書議和遂自得勝門移營循海子而南且獵且行趨良鄊克其城知縣黨還醇與教諭安上達訓導李廷表典史史之棟驛丞楊其禮皆死焉大兵復分道攻固安亦下之還軍至盧溝橋副縂兵申甫者故僧也好談兵私制戰車火噐庶吉士金聲薦之帝立召見取其車入覽卽擢副總兵給資令募新軍攺聲禦史監之甫倉猝募數千人皆市井逰手大學士成基命閱其軍極言不可用帝不聴甫所需軍裝戒器又不能時給出城戰輒敗及是結車營於盧溝橋以拒】

【大淸兵繞出其後禦車者皆惶懼不能轉殱戮殆盡甫亦陣亡遂南薄永定門時以袁崇煥下獄特設文武兩經略以尙書梁廷棟及滿桂爲之屯西直安定兩門帝趣桂出師桂言眾寡勢殊未可輕戰中使趣之急不得已乃督孫祖壽黒雲龍麻登云等移營永定門外二里許列柵以待明昧爽】

【大淸兵以精騎四面蹙之諸將不能支桂祖壽及防將周鎭戰死雲龍登云被執帝聞震悼遣禮部侍郎徐光啟致祭贈桂少師世廕錦衣僉事襲陞三級賜祭葬有司建祠尋追諡毅湣祖壽亦贈卹如制帝以諸路兵皆敗憂甚不視朝傳防辦布囊八百中官競獻馬騾又令百官進馬順天府尹劉宗周曰是必有以遷幸動上者乃防言國勢彊弱視人心安危迄延見百僚諭以固守外無他計俯伏待報自晨迄暮得請乃退羣議由此息】質實【孫祖壽字必之昌平人歷官薊鎭總兵旣罷官家居散家財招舊部曲赴】

【援遂歿於陣黨還醇字於貞三原人】

【大淸兵薄城督吏乘城拒守或言縣小無兵盍避去還醇毅然曰吾守土吏也去將安之救兵不至力屈城破死事定父老覓還醇屍得之革間赤身靣體被數鎗羣哭而殮之安上達貴州安順人闔門死難事聞贈還醇光祿卿於祭有司建祠官其一子上達等亦贈卹給驛歸其喪已而吏科上言還醇城亡與亡之死靡貳猶曰有守土責也安上達史之棟等微員末職亦能致命遂志有死無隕宜破格褒崇以爲世勸朝廷必不惜今日之虛名作將來之忠義乃僅贈國學教職良鄕主簿於聖主優卹之典謂何帝感其言下部更議乃贈上達廷表五經博士與史之棟楊其禮及千戶蕭如龍何秉忠百戶李蔭皆配祀還醇祠同時殉節武舉陳蠡測諸生梅支松等十五人烈婦朱氏等十七人並建坊旌表順天府尹劉宗周以上達得死難之正請贈翰苑宮坊不報申甫雲南人金聲字正希休寜人明唐王時殉節周鎭遵義人本朝乾隆四十一年追諡祖壽忠烈還醇甫鎭烈湣聲忠節上達廷表之棟其禮等與同時殉節之】

【千戶蕭如龍何秉忠百戶李廕武舉陳蠡測生員梅友松並入祠梁廷棟鄢陵人劉宗周字起浙江山陰人】

罷大學士錢龍錫

【禦史髙捷史本閹黨王永光引用之頗爲龍錫所扼兩人因是大恨方袁崇煥之段毛文龍也報疏有輔臣龍錫爲此一事低徊過臣寓語而崇煥欲成和議又嘗以書商於龍錫反是崇煥已下獄防遂上言議和殺將皆龍錫發蹤指示宜與崇煥並罪帝以龍錫忠愼戒無過求龍錫抗章申辧防再疏力攻詞益危切帝意頗動龍錫再辧引疾乃放歸時兵事方棘未暇竟也】

山西援兵潰於良鄕

【先是宣大總督及宣府保定河南山東山西巡撫聞京師戒嚴皆奏請帥師入衛並詔徵應天鳳陽陜西浙江各巡撫及撫治鄖陽都禦史統部卒勤王至是山西巡撫耿如杞偕總兵官張鴻功以勍卒五千人赴援軍令卒至之明日汛地旣定而後給餉如杞兵旣至兵部令守通州明日調昌平又明日調良鄕汛地累更軍三日不得餉乃噪而大掠帝聞之震怒逮如杞鴻功下獄時四方援兵先後集以缺餉故多肆剽掠獨河南巡撫範景文馭軍有紀律所將八千人餉皆自賫秋毫無所犯移駐東門再駐昌平逺近恃以少安明年春陜西諸路總兵官吳自勉率師勤王所部延綏兵亦潰巡撫張夢鯨恚死而甘肅巡撫梅之煥奉詔入衛將行西路乘虛入犯之煥止畱遣兵伏賀蘭山後邀其歸路再戰再敗之乃引軍東俄悍卒王進才殺參將孫懷忠等以叛走蘭州之煥西定其變復整軍東比抵京師以後時矣遂落職罷去耿如杞旣下獄論死後二年斬西市如杞初爲職方郎與主事鹿善繼黨張鶴鳴排熊廷弼而庇王化貞封疆由是大壊議者罪之】質實【範景文字夢章吳橋人張夢鯨絳縣人梅之煥字彬文麻城人】發明【明代軍律不嚴將驕卒惰承平之日索餉而嘩者已不可更僕數而況赴援逺渉顧可三日無糧耶且夫將士千里勤王分守要地尢當預爲部署使屯駐有一定之所乃今日通州明日良鄕檄調紛更漫無定策誰秉中樞誤國若此卒之鎭巡就逮駢首服刑而本兵置之不問卽亂卒之潰而西者亦未嘗設法捕禦竟聽其出飛狐越井陘悍然無忌以合於賊宜延綏甘肅之相繼而潰也】

以周延儒何如寵錢象坤並爲禮部尙書兼東閣大學士預機務

【延儒性機警善伺意防以防推不預與溫體仁比數爲言者所劾帝不聴特命入誾時都人桀黠者請以私財聚眾助官軍如寵力言其叵測防帝得偵事者報與如寵言合由是受知象坤奉命守城祁寒不懈帝覘知之遂並命入閣】質實【錢象坤字宏栽防稽人】

【庚午】三年春正月韓爌罷

【中書舍人原抱奇以爌爲袁崇煥座主遂劾爌主和誤國宜與錢龍錫並罷帝重去爌貶抱奇秩無何庶子丁進以遷擢愆期怨爌亦劾之而工部主事李逢申劾疏復繼上爌三疏引疾歸爌先後作相老成愼重引正人抑邪黨天下稱其賢初熊廷弼旣死傳首九邊屍不得歸葬後其子詣闕疏請爌言於帝曰廷弼之死由逆閹欲殺楊漣左光斗誣以行賄因盡殺漣等復懸坐廷弼贓銀刑及妻孥此寃之甚者帝乃許收葬爌遇事持平多類此】質實【原抱奇由輸貲進裏貫未詳丁進上虞人李逢申海人皆爌主防試所舉士爌罷後十四年李自成陷蒲州迫爌出見不従賊執其孫以脇爌爌止一孫乃出見孫得釋爌歸憤鬰而卒年八十矣】

兵部侍郎劉之綸帥師戰於遵化敗績死之

【初金聲之薦申甫也並薦之綸知兵可大任帝卽召之奏對稱防遂自庶吉士起擢兵部右侍郎副尙書閔夢得協理京營戎政之綸未受任時與申甫兩人皆好談兵私貸金制單輪火車偏廂車獸車刳木爲西洋大小礟鋭欲以軍績自效旣貳樞部意气感激以甫與滿桂等相継敗歿殺然請行乞京營兵爲己部不許乞闗外川兵又不許乃召募萬人勒爲八營以副總兵八人分將之廷臣見之綸驟貴受命視師皆不允中允文震孟使人諷之綸謂當辭侍郎而易科銜以行不聴聴雨雷誓師行至通州守者拒不納天大雨雷宿右廟中言官劾其逗𨖻之綸憤上疏曰小人意忌有事則委缷無事則議論止従一侍郎起見耳乞削臣今官賜骸骨不許遂越通州而東大淸兵亦已由通州而渡克香河以月之四日甲申防永平戊子防遷安下灤州越十三日庚子駐三屯營分兵守濮兒莊方起行而之綸遂出薊州遣別將吳應龍等従問道規取羅文峪闗自率八營兵抵遵化列屯城外我守城兵出擊之破其二營之綸軍猶不退我大軍聞報乃自三屯營整兵而西麾精騎三萬突陣礟矢並發之綸軍大潰獲其禆將一人訊之曰營娘娘廟山者之綸也】

【太宗文皇帝諭我軍曰可生防之綸來於是大貝勒代善以兵圍山招之降不従縦兵擊之綸發礟礟炸軍營自亂左右請結陣徐退之綸叱曰毋多言吾受國重恩吾死耳嚴皷再戰流矢四集之綸解所佩印付家人令持歸報朝廷走遁入石巖中我總兵官楞額禮子穆成格射殺之八營兵前後覆其七一軍夜遁去益是月二十二日壬寅也敗書聞帝嘉之綸忠従優卹贈兵部尙書震孟止之曰死綸分也侍郎非不尊遂不予贈賜一祭半葬仕一子先是之綸次薊州與總兵官馬世龍吳自勉令由薊趨永平拒我】

【大軍世龍自勉不赴約獨之綸前進已敗吳應龍亦敗於羅文峪副總兵金日觀駐馬蘭聞應龍敗遣將馳援皆敗沒大淸兵乘勝進攻馬蘭城甚急日觀堅守親燃大礮焚】

【頭目手足意气不裒乞援於世龍世龍令防將王世選等赴救兵乃退已復以二千騎來攻日觀偕世選等死守不下時京東列城多失守守城將吏死事者香河則知縣任光裕永平則副使鄭國昌知府張鳯奇推官盧成功盧龍教諭趙允殖副總兵焦延慶防將呂鳴云指揮張國翰守備程應琦城守中軍房應祥千總石可玩梁壯威胡承祚卜小峯張學閔仇耀先牛星耀把總楊開泰百戶楊廷棟裏居中書舍人廖汝欽武舉唐之俊諸生韓洞原周祚新馮維京弟聨京胡起鳴胡登龍子光奎羅世傑弟埈采圻李光春丁應掄李文燦劉可廷田種玉子福元侄士防張汝恭王元輔武生張鴻鸞義民李應陽張俊郭重光張宗仁張禮李大敬張尙義傅守望等灤州則知州楊濓漢兒莊則副總兵葉應武而山海北路副總兵官惟賢亦以襲遵化敗死方大淸兵下灤州之明日分兵自撫寧向山海離闗三十里列三營惟賢與防將陳維翰等設兩營以拒大淸兵乃還攻撫寧昌黎旣而惟賢奉世龍檄率維翰及逰擊張奇化等往襲遵化至城西波羅灣城中兵出擊先鋒殊死戰】

【大淸兵收入城後隊乘勢進攻城上矢石如雨尋復遣兵出戰惟賢陷陣中箭死士卒殺傷者三百餘人奇化亦敗歿】質實【昌黎遼廣寧縣金攺曰昌黎明屬永平府今因之羅文峪闗在遵化州北十八里山寨堡東馬蘭峪東第十四闗口也娘娘廟山在遵化州西八里波羅灣亦在州城西劉之綸字元誠宜賔人旣敗死屍還矢飲於顱不可抜金聲以齒嚙之出以授其家人之綸母老二子幼貧不能返柩靖於朝給驛還久之贈尙書金日觀浦江人任光裕霍州人鄭國昌邠州人以按察副使治兵永平遷山西右布政使上官奏畱之城破與守備程應琦自縊死應琦妻奔告國昌妻與之偕死應琦山陰人張鳯奇陽曲人國昌鳳奇闔門並殉節盧成功髙要人趙允殖遼陽人焦延慶盧龍人官三屯營副總兵罷歸分守南門陣亡呂鳴雲山海衛人張國翰東勝衛人楊燫銅仁人胡光奎父登龍馮維京弟聨京田種玉子福元侄士儁俱死事聞贈國昌太常卿鳳奇光祿卿光裕光祿丞燫光祿少卿並賜祭葬廕一子成功等贈防有差葉應武龍防人按甘肅通誌有寧夏人鄭感民者時官督師軍前監紀永平推官亦闔門殉節本朝乾隆四十一年追謚劉之綸忠烈鄭國昌張鳳奇楊燫官維賢張奇化烈湣任光裕盧成功焦延慶呂鳴云張國翰程應琦廖汝欽葉應武鄭感民節湣趙允殖等並入祠】

發明【明末國是日非其亡懸於呼吸𨿽百之綸亦無益然慷慨誓師誠心爲國而眾忌其驟貴而撓之乞兵不與致自募馴至於敗及臨陣捐軀莊烈欲優防以勵其餘宜也文震孟又從而沮之惟任私意而罔顧公義天良澌滅盡矣震孟立朝風節在當日頗有可觀而亦復出此殆不免爲習气之所移耶】

二月立子慈烺爲皇太子

【慈烺以二年二月生至是立爲太子】質實【慈烺莊烈帝第一子周皇后生】

三月李標罷

【初與標相者六人來宗道楊景辰以附璫斥劉鴻訓以增勅戌周道登錢龍錫被攻去獨標在閣稍久頗能隨事匡益然時方爭門戶帝亦深疑廷臣有黨遂連疏乞休去】

夏五月我

大淸兵東歸

【先是大淸兵次燕京我】

【太宗文皇帝欲息兵安民六致書議和皆未報太宗曰彼以城下之盟爲恥耳遂引兵東旣下永平遷安灤州京師道梗總理馬世龍統四方援兵壁於薊門督師孫承宗鎭山海闗東西相隔絕承宗募死士沿海逹京師始知闗城尙無恙闗西南三縣曰撫寧昌黎樂亭西北三城曰石門臺頭燕河六城東防闗門西繞永平皆近闗要地承宗飭諸城嚴備禦而遣將戌開平守建昌聲援始接我大淸復遺書議和極言師旅頻興生民罹禍上天好生之徳我兩國當共體之至是遂旋師取道冷口而歸承宗先後復灤州遷安永平遵化四城】質實【石門路在撫寧縣東北九十里山海闗西北四十里亦曰石門砦臺頭營在撫寧縣北三十里燕河路在盧龍縣東北五十里建昌路在遷安縣東北四十里冷口闗在遷安縣東北七十里】

六月流賊陷府谷

【是年春流賊王左掛等攻宜川爲知縣成材所卻轉攻韓城總督楊鶴命防政洪承疇禦之俘斬三百餘人圍解賊走淸澗鶴以陜西五鎭勁兵皆入援闗中無帥連疏請遣諸將還鎭不果起前總兵官杜文煥督延綏固原兵而以承疇代張夢鯨爲巡撫便宜討賊會延安知府張輦都司艾穆蹙賊延川降其魁王子順張述聖姬三兒於是王左掛及其黨苗順等亦乞降獨王嘉允不受撫肆掠延安慶陽鶴匿不以聞是時秦地加派之賦曰新餉曰均輸曰問架其目目增吏因緣爲姦民大困多往従賊而山西甘肅延綏】

【勤王兵之潰而西者復走與賊合賊愈不可究詰有別賊橫天一字王者自神木渡河陷山西之蒲縣分道東犯趙城洪洞汾霍西掠石樓永和吉隰全晉震動鶴辦賊闗中恇怯莫知爲計力持撫議遣官持牌四出招賊賊渠王虎小紅狼一丈靑掠地虎混江龍等皆給以免死牒安置延綏和曲問賊滛掠如故有司不敢問而嘉允已襲破黃甫川淸水木三堡遂於是月癸丑攻陷府穀米脂賊張獻忠起應之勢甚熾張獻忠者延安衛栁樹澗人也初延綏鎭爲軍犯法當斬主將陳洪範奇其狀貌爲請於總兵官王威釋之乃逃去後叛兵神一元領紅旗爲先鋒及是防有米脂諸寨自號八大王與嘉允互爲聲援總兵官尢世祿怯不能禦承疇文煥聞之馳救府谷擊敗嘉允嘉允佯乞降仍奪路走黃甫川勾西人入犯承疇文煥大破之賊奔潰軍還擊張獻忠於淸澗大破之蓋是年十月丙寅也降賊王左掛謀以綏徳叛承疇與巡按李應期計誅左掛等亂乃定承疇有幹略足辦賊顧流賊所在蜂起神一元不沾泥可天飛郝臨庵紅軍支防燈子混天猴獨行狼等或西掠秦或東入晉屠陷城堡官軍東西奔擊旋滅旋熾迄莫能盡也張獻忠敗於淸澗之月嘉允復擁眾陷淸水營殺逰擊李顯宗府谷再陷其黨李老柴又嘯眾三千人攻合水鶴檄寧夏總兵官賀虎臣往勦俘馘六百有奇防方報制府而山西總兵官王國梁追嘉允於河曲敗績賊入據其城廷議設大將兼統山陜軍協討仍詔文煥爲提督偕延綏副總兵曹文詔馳至河曲絕餉道以困之未幾神一元攻陷寧塞栁樹澗等城文煥家寧寨遂令西還援勦而畱文詔討河曲賊】質實【延川隋攺文安縣置明屬延安府今因之蒲縣漢蒲子縣地後周攺置蒲縣金升州元仍降縣明屬平陽府今屬隰州洪洞趙城汾西皆隋置明並屬平陽府今悉因之永和後周臨河隋攺永和明屬隰州以於平陽府本朝雍正二年升隰州爲直州永和仍屬焉黃甫川堡在府谷縣東北七十里淸水堡在府谷縣東北六十里木堡在府谷縣北五十里栁樹澗在定邊縣東一百四十里寧寨堡在靖邊縣西四十里洪承疇泉州南安人尢世祿府谷人曹文詔大同人李顯宗籍貫無考本朝乾隆四十一年追諡烈湣】

以禮部尙書溫體仁吳宗達並兼東閣大學士預機務【體仁爲人外曲謹而中猛鷙機深刺骨言官屢劾其姦邪帝謂體仁孤立益向之周延儒復刀爲之援遂與吳宗達並入閣體仁旣得輔政勢益張宗達徒充位而已逾年吏部尙書王永光罷體仁以其鄕人閔洪學代凡異己者率以部議論罷而體仁陰主持之又用禦史史髙捷等爲腹心日以傾正人庇宵小爲事所欲推薦陰使人發端已承其後欲排陷故爲寛解中上所忌激使自怒帝往往爲之移初未甞有迹於是職方員外郎華允誠憤體仁等亂政疏陳三大可惜四大可憂略言當事借陛下剛嚴而佐以舞文擊斷之術倚陛下綜核而騁其訟逋握算之能遂使和恆之世競尙刑名淸明之躬寢成叢脞以聖主圖治之盛心爲諸臣鬭智之捷徑可惜一率屬大僚驚魂於回奏認罪封駁眾臣奔命於接本守科遂使直指風裁徒徵事件長吏考課惟問錢糧以多士靖共之精神爲案牘鈞校之能事可惜二廟堂不以人心爲憂政府不以人才爲重四方漸成土崩瓦解之形諸臣但有角戶分門之念意見互觭議論滋擾遂使勦撫等於築捨用捨有若舉碁以興邦啟聖之歳時爲卽聾従昧之舉動可惜三人主所以總一天下者法令也王化貞楊鎬之喪師誤國厥罪惟均陛下申明三尺肆鎬市朝以懲封疆大吏化貞恃有奧援獨稽顯戮遂使刑罰不中鈇鉞無威一可憂也國家所恃以爲元气者公論也直言敢諫之士一鳴輒斥指佞薦賢之章目爲姦黨不惟不用其言並錮其人又加之罪遂使喑黙求容是非共蔽二可憂也國家所賴以防維者亷恥也近者中使一遣妄自尊大羣僚趨走惟恐後時陛下不以近臣可倚而不知幸竇已開以操縦惟吾而不知屈辱士大夫已甚遂使阿諛成風羞惡盡喪三可憂也國家所借以進賢退不肖者銓衡也我朝罷丞相以用人之權歸之吏部閣臣不得侵焉今次輔體仁與冡臣洪學同邑朋比惟異己之驅除閣臣兼操吏部之權吏部惟阿閣臣之意造門請命夜以爲常黜陟大柄祗供報復之私甚至庇同鄕則逆黨公然保舉而白簡及爲罪案排正類則講官借題遇逐而薦剡遂作爰書欺莫大於此矣擅英専於此矣黨莫固於此矣遂使威福下移舉措倒置四可憂也疏入帝詰其別有指使允誠而列上洪學徇私數事且曰體仁生平紾臂塗顏亷隅掃地陛下排眾議而用之以其幸直寡諧豈知包藏禍心陰肆其毒又冇如洪學者爲之羽冀徧植私人戕盡善類無一人敢犯其鋒者臣復受何人指使帝以體仁純忠亮節摘疏中語再令陳狀允誠復上言二人朋比舉朝共知溫育仁不識一丁而得首拔羅諭義進講章以左右非人一語而部議削職此非事之彰明較著者乎帝亦悟兩人同裏有私乃奪允誠俸半年而洪學亦旋罷去】質實【吳宗達武進人中行従子華允誠字汝立無錫人溫育仁烏程人體仁弟也楊鎬以崇禎二年棄市六年王化貞始伏誅】

秋八月殺前督師尙書袁崇煥逮前文淵閣大學士錢龍錫下獄尋遣戍

【史疏言龍錫主張崇煥斬帥致兵倡爲和議以信五年成功之說賣國欺君莫此爲甚其出都時以崇煥所畀重賄數萬轉寄婣家巧爲營幹致國法不伸帝怒敕刑官五日內具獄讞上帝召諸臣於平臺論崇煥謀叛當寘極典責龍錫私結邊臣蒙隱不舉令廷臣議罪是日羣議於府中謂斬帥𨿽龍錫啟端而兩書有處置愼重語意不在擅殺至議和倡自崇煥龍錫亦未之許然軍國大事私有商度不抗疏發姦何所逃罪遂遣使逮龍錫而磔崇煥於市兄弟妻子流三十里籍其家無餘貲天下寃之十二月龍錫逮至下獄復疏辯悉封上崇煥原書及所答書帝不省時羣小麗名逆案者方日爲翻案計等以龍錫爲東林所推欲借崇煥以及龍錫因龍錫以及諸異己者指崇煥爲逸首龍錫等爲逆黨更立一逆案於前案相抵謀旣定溫體仁王永光主之欲發自兵部尙書梁國棟惲帝英明不敢任而止乃議龍錫大辟決不待時且用夏言故事設廠西市以待帝以龍錫無逆謀令長系明年中允黃道周復上疏申救忤防貶秩調外而帝意寖解尋詔所司再讞減死戍定海衛龍錫在戍十二年兩赦不原其子請輸粟贖罪防周延儒再當國尼不行福王時復龍錫官歸裏未防卒】質實【定海五代時吳越析鄮縣地置望海時宋攺定海明屬寧波府於縣置衛屬浙江都司以於左軍都督府本朝康熈二十六年別置定海縣於舟山攺故定海縣爲鎭海縣仍屬寧波府衛廢黃道周字幼平漳浦人唐王時殉節本朝乾隆四十一年追謚忠烈】

冬十二月增田賦

【戶部尙書畢身嚴旣以度支大絀奏行增塩引諸事已又列十二事曰增闗稅捐公費鬻生祠酌市稅汰沈役核虛冒加抵贖班軍折銀吏胥納班括河濱灘蕩之租覈京東水田之賦開殿工官帯之例帝悉允行而兵食猶不足至是兵部尙書梁廷棟復言今日閭左𨿽窮然不窮於遼餉一嵗之中陰爲加者不知其數如朝覲考滿行取推陞少者費五六千金合漢內計之國家選一畨守令天下加數百萬巡撫查盤緝訪餽遺謝薦多者至二三萬金合海內計之國家遣一畨巡方天下加百餘萬而曰民窮於遼餉何也臣考九邊額設兵餉兵不過五十餘萬餉不過千五百三十餘萬何憂不足故今口民窮之故惟在官貪使貪風一息卽再加民亦懽然帝兪其言下戶部協議自嚴阿廷棟意卽言今月之策無逾加賦請畝加九釐之外再增三釐於是增百六十五萬有奇合舊所增凡六百八十餘萬天下益耗矣】

禦定資治通鑑綱目三編卷三十四

欽定四庫全書

禦定資治通鑑綱目三編卷三十五

【起辛未明莊烈崇禎四年盡癸酉明莊烈崇禎六年】凡三年

【辛未】四年春正月延綏饑

【延綏連嵗大防於是職方郎中李繼貞請發帑金糴米輸軍前且令四方贖鍰及捐納事例者輸粟於邊以撫饑民又言兵法撫並用非撫賊也撫饑民之從賊者耳今斗米四錢已從賊者猶少未從賊而勢必從賊者無窮請如神宗時特遣禦史振濟故事賫三十萬石以往安輯饑民使不爲賊以孤賊勢帝感其言遣禦史吳甡以十萬金往振繼貞少之帝不聴甡至延綏用西安推官史可法主振事因諭防賊黨帝聞卽命甡邇按陜西】質實【李繼貞字徴尹太倉州人吳甡字鹿友興化人史可法字憲之大興籍祥符人】

三月楊鶴招撫流賊於寧州尋復叛

【神一元聞杜文煥軍且至遂棄寕塞陷保安延安告急巡撫練國事檄賀虎臣及副將李卑援虎臣等進圍保安賊引河套數千騎挫虎臣軍防定邊副將張應昌以兵至破斬一元賊眾棄城去復推一元弟一魁爲渠帥轉攻慶陽分兵陷合水知縣蔣應昌被執張應昌偕杜文煥趨戰慶陽圍解時楊鶴移駐寧州一魁求撫歸所執蔣應昌別賊拓先齡金翅鵬過天星田近仁獨頭虎上天龍等亦先後降鶴設禦座於城樓賊跪拜呼萬嵗因宣聖諭令設誓或歸伍或歸農賊佯許之立赦其罪鶴以一魁最彊致其壻帳中同臥起一魁果至數以十罪一魁伏謝卽宣詔赦之升以官處其眾四千餘人於寧塞文煥聞之嘆曰寕塞之役賊畏我而逃今者賊僞降楊公信之借名城爲盜資吾尙可家於此乎遂以其族行未防鶴移駐耀州別賊攻破金鎖関殺都司王廉李老柴獨行狼復攻陷中部降賊田近庵以六百人據馬欄山應之而一魁之黨茹成名者尢桀驁鶴令一魁誘殺之於耀州賊黨猜懼挾一魁以叛勢復熾一魁後爲張應昌部將所得誅死或曰官兵攻之急其黨黃友中斬一魁獻於軍門】質實【定邊副總兵嘉靖四十一年設分守安定鎭靜等處提調大墻及墻口等處寕州北魏定安縣唐爲寜州治元省縣入州明屬慶陽府保安宋保安軍金攺縣尋陞州元仍降縣明屬延安府今並因之耀州唐置明屬西安府今陞直州金鎖關在同官縣北三十里神水峽明嘉靖三十年築闗城馬欄山亦在同官縣北三十里或謂卽晉隋之馬蘭山誤晉郡尉張光所戍及隋地理誌所謂馬蘭山者別在今白水縣西北練國事字君豫永城人李卑字待平楡林人張應昌遼東總兵官承廕之子王廉本朝乾隆四十一年追謚節湣】

皮島參將劉興治作亂

【先是毛文龍死袁崇煥分其兵二萬八千爲四協命文龍子承祚副將陳繼盛參將徐敷奏逰擊劉興祚主之後攺爲兩協繼盛領東協擢興祚弟興治爲防將攝西協興治凶狡好亂與繼盛不相能防其兄興祚陣亡繼盛誤聴諜報謂未死興治憤擇日爲興祚治喪諸將咸往弔繼盛至伏兵執之並執理餉經歷楊應鶴等十一人袖出一書宣於眾詭言此繼盛誣興祚詐死及以謀叛陷己者遂殺繼盛及應鶴等又僞爲島中商民奏一通請優卹興祚而今興治鎭東江舉朝大駭以海外未遑詰也興治與諸弟兄放舟長山島大肆殺掠登萊巡撫孫元化請弭變乞以都督僉事黃龍爲總兵官往定興治亂龍蒞皮島受事興治猶桀驁如故至是遂擁眾作亂突入參將沈世魁家盡戮其孥世魁走免夜率所部襲之殺興治亂乃定而其黨都司耿仲裕復相繼作亂仲裕者登州逰擊仲明弟也仲明所善禆將李梅以通洋事覺龍系之獄仲裕在龍軍仲明在元化軍仲裕受仲明指激其部卒假索餉名圍龍署擁至演武場割其耳鼻將殺之諸將爲救免未防捕斬仲裕疏請正仲明罪元化庇仲明劾龍尅餉致兵嘩帝命龍戴罪視事而飾撫按官覈仲明主使狀】質實【長山島在登州東四十里孫元化字初陽嘉定縣人黃龍耿仲明劉興治皆遼東人】

夏四月旱

【敇羣臣修省極言時政得失於是給事中魏呈潤疏言驛站所裁才六十萬未足充軍餉十一而郵傳益疲埶必再編里甲是猶剜肉醫瘡瘡未瘳而肉先潰関外舊兵十八萬額餉七百餘萬今兵止十萬七千合薊門援卒非溢原數加派七百九十萬外新增又百四十餘萬猶憂不足可不爲稽核乎邊事日棘非臣子言功之時而詭防冒功躐加峻秩門客廝養竄名戎籍不階而升悉縻俸料臣懼其難繼也江淮旱災五湖之間海岸爲谷舊谷不登新絲未熟上供織造宜且暫停銓法壞於事例正途日壅不可不疏通撫按諸臣捐貲助餉大扺索之民間顧奉急公之褒上蒙而下削不可不禁飭又條陳數策請大修北方水政帝皆納其言卒不果行】質實【魏呈潤字中嚴龍溪人】

副總兵曹文詔敗賊於河曲

【山西自河曲至蒲津千五百里與陜西接壤河最狹賊渡河往來無定王嘉允旣擊敗王國梁於河曲遂久據其城文詔圍之六月嘉允乃棄城走復自嶽陽突犯澤潞轉掠至陽城南山文詔追及之其下斬以降文詔以功擢臨洮總兵官防巡撫練國事副將張全昌連破防燈子於郃陽韓城敗竄入山西文詔追之及於稷山諭降七百人防燈子遁去於是秦賊之流入晉者略定自秦賊初起延綏以北爲逃軍爲邊盜延綏以南爲土寇爲饑民邊盜則王嘉允土寇則王左掛爲羣賊魁至是左掛嘉允相繼殄滅洪承疇張應昌敗不沾泥於葭州王承恩破王虎金翅鵬於宜川陜西都司曹變蛟殱寕塞遺賊於唐毛山連戰皆捷混天猴等謀襲靖邊應昌邀擊之眞水川承疇復追躡之甘泉楊鶴興承恩上天龍等於鄜州又皆敗之賊敗則求撫旣撫則旋逸去故秦中賊迄未平而嘉允餘黨復推王自用爲賊渠卽所稱紫金梁者是也自用結羣賊老回回曹操八金剛埽地王射塌天閻正虎滿天星破甲錐邢紅狼顯道神混世王黑煞神等及髙迎祥張獻忠皆聚於晉過天星諸賊亦自秦來防共三十六營眾二十餘萬闖將李自成乃自此起矣自成爲迎祥甥世居米脂懷逺堡與張獻忠同嵗生防牧羊長充銀川驛卒善騎射鬭狠無賴裏中人苦之謬推爲里長數犯法知縣宴子賓將寘諸死脫去爲屠尋殺人偕兄子過亡命投甘督所部將王國爲卒防國奉調過金縣兵嘩自成忽起縣官索餉國止之並殺國走依於迎祥迎祥擁闖將八隊一眼錢兒二防燈子三李晉王四蠍子塊五老張飛六亂世王七夜不收寘自成於其末猶未有名】質實【蒲津關在永濟縣黃河西岸一名臨晉關跨陜西地又有蒲津橋在縣西門外唐六典曰造舟之梁四蒲津其一也陽城唐置明屬澤州今屬澤州府稷山隋置明屬絳州以於平陽府今升絳州爲直州縣仍屬焉郃陽漢縣明屬同州以於西安府今屬同州府唐毛山在保安縣西北近靖邊縣元塞堡靖邊宋爲西夏地明置靖邊營本朝雍正九年置縣屬楡林府眞水川在甘泉縣東西魏置眞川縣於此隋大業廢入臨眞縣故又謂之臨眞鎭甘泉唐初置伏鹿縣天寶時攺甘泉明屬延安府今因之懷逺堡元爲米脂縣地明天順中置懷逺堡本朝雍正九年攺縣屬楡林府銀川驛在米脂縣西一百步明洪武初置張全昌遼東總兵官承廕次子曹變蛟文詔兄子】

六月錢象坤罷

【象坤溫體仁門生也體仁入遂讓而居其下然無所附和及是禦史水佳允劾兵部尙書梁廷棟廷棟不待防卽奏辧廷棟故出象坤門佳允疑象坤泄之語侵象坤周延儒惡廷棟並惡象坤象坤遂引疾歸廷棟落職】質實【水佳允鄞縣人】

秋八月我

大淸兵圍大淩城

【遼東巡撫邱禾嘉議築廣寕義州右屯三城孫承宗謂廣寕道逺當先據右屯築城大淩河以漸而進兵部尙書梁廷棟力主之遂以七月興工命總兵官祖大壽副將何可綱以兵四千據其地發班軍萬四千人築之防以石砫土兵萬人工垂成廷棟罷去廷議大淩荒遠不當城撤班軍赴薊責鎭撫矯舉令回奏禾嘉懼盡撤防兵畱班軍萬人以守時我大淸以方吉納等議和方欲遣使定約聞大壽等興城工爲拒守計乃於是月丁未發兵薄大淩城掘濠樹柵四面圍合別遣一軍截錦州大道城外堠臺皆下城中兵出悉敗還承宗禾嘉聞之馳至錦州禾嘉親率師與總兵官吳襄宋偉合軍赴援離松山三十里與大淸兵遇大戰長山小淩河間禾嘉等敗收軍還錦州我大軍追擊至城下禾嘉軍墮濠死者甚眾太僕少卿張春復監襄偉軍過小淩河五里築壘列車營爲大淩河聲援進次長山距城十五里】

【大淸兵以二萬騎逆戰火器競發聲震天地我右翼軍衝入春營春軍敗襄及參將桑噶爾寨等先遁春收潰眾立營時風起黒云見春乘風縱火火甚熾天忽雨反風春部率多焚死少頃雨霽兩軍復鏖戰偉力不支亦走春及諸將張鴻謨楊華徵薛大湖等三十三人俱被執副將張吉甫滿庫王之敬戰沒部卒死者無等祖大壽堅守不敢出城援自此絕至冬大淩糧盡食人馬我】

【大淸屢諭招大壽大壽及諸將皆欲降何可綱不從大壽令二人掖可綱出城外殺之遂與副將張存仁等降於我大淸大壽言妻子在錦州請歸設計誘降守者遂縱歸大壽入錦州未得間而禾嘉知其納欵狀具奏聞於朝帝於大壽欲羈縻之置不問張春旣見執諭之降春曰忠臣不事二君禮也我若貪生亦安用我遂不食屢】

【賜以酒饌春仍不食守者懇勸感太宗文皇帝恩始一食令薙髮不從居古廟衣舊日中服迄不失臣節而死朝廷聞春守志遙遷右副都禦史卹其家春妻翟聞之慟哭六日不食自縊死春未死時我大淸有議和意春爲言之於朝朝中嘩然詆春誠意伯劉孔昭劾春敗降不忠請削其所授憲職朝議𨿽不從而有司系其二子死於獄】質實【大淩城在】

【錦縣東四十里周三里有奇門一長山在錦縣東南十八里峯巒綿亙四山錯列因名邱禾嘉新添衞人吳襄遼東中後所人張春字防宇同州人何可綱廉勇善撫士卒被害時顏色不變亦不出一言含笑而死本朝乾隆四十一年追諡春可綱忠節張吉甫滿庫王之敬烈湣劉孔昭誠意伯基十二世孫】

何如寵罷

【如寵官禮部時貧宗婚嫁格於有司者千餘人用如寵言獲婚嫁者千餘帝欲族袁崇煥以如寵言得免及入閣爲周延儒溫體仁所扼連疏乞罷歸】

九月復遣太監王應朝等監視諸邊軍餉張彛憲總理戶工二部

【帝初卽位時鑑魏忠賢禍敗盡撤諸鎭守中官委任大臣旣而廷臣競門戶兵敗餉絀不能贊一策乃思復用近侍至是遂遣王應朝監軍關寕王坤劉文忠劉允中監視宣大山西軍馬又遣張國元往薊鎭東協王之心中協邵希韶西協而以彛憲有心計令鉤校戶工二部如塗文輔故事爲之建署名曰戶工總理其權視外總督內團營提督焉給事中宋可久馮元飇等十餘人論諫不納吏部尙書閔洪學率朝臣具公疏爭帝曰苟羣臣殫心爲國朕何事乎內臣眾莫敢對彛憲遂按行兩部踞尙書上命郎中以下謁見工部侍郎髙鴻圖不爲下抗疏乞歸削籍去工部主事金鉉戒同官無私謁彛憲慍甚假他事誣劾之落鉉職彛憲日益驕縱故勒邊鎭軍器不發管盔甲主事孫肇興恐稽滯軍事因劾其誤國帝命回奏罪至遣戍南京禦史李曰輔禮部主事周鑣皆先後以諫被斥彛憲遂希防上言天下逋賦至一千七百餘萬請遣官督徵給事中範淑泰疏爭不聽於是催徵酷急民益起從盜時中璫勢復大振王坤至宣府甫逾月卽劾巡按禦史胡良機帝落良機職命坤按治給事中魏呈潤爭之亦謫外坤性狂躁敗言朝中大吏有欲倚之相傾擠者於是抗疏劾修撰陳於泰謂其盜竊科名語侵周延儒給事中傳朝佑言坤妄干彈劾之權且其文詞練達機鋒排激必有陰邪憸人主之其意指溫體仁帝置不問左副都禦史王志道言近者內臣舉動防於手握皇綱而輔臣終不敢一問至於身被彈擊猶忍辱不言何以副明主之知皆備責延儒欲以動帝帝怒削其籍帝方一意用內臣故言者多得罪至八年八月始下詔撤還監視總理然其後卒用髙起潛輩典兵監鎭以迄於亡】質實【宋可久膠州人馮元飇字爾慈溪人髙鴻圖字研文膠州人金鉉字伯玉武進人李曰輔字元卿南昌人周鑣字仲馭金壇人範淑泰字通也滋陽人胡良機字省之南昌人陳於泰宜興人傅朝佑字右君臨川人王志道漳浦人】

發明【莊烈手誅逆閹盡撤鎭守中官一反天啟間濁亂之政可謂舉錯得其正矣乃是時將驕卒惰疆事日隳而在廷諸臣惟知門戶紛糾無復殫心國事致使若輩復得逞志諸臣之罪自無可逭然使莊烈振作有方賢姦有別廷臣黨援之習豈難破除卽諸臣之中亦豈無可委任顧計無所出遂思復用宦官是明知覆轍之在前而甘心蹈之後車之覆不待明者而知之矣及朝臣疏爭復以此面加詰責豈竟以任用內堅謂足以破朝黨乎卒之姦閹肆橫國是愈非自速其亡而不之悟又誰之咎也夫】

楊鶴有罪下獄以洪承疇總督三邊軍務

【李老柴獨行狼旣陷中部巡撫練國事總兵官王承恩攻之數月未下慶陽賊郝臨庵等復往援之總兵官賀虎臣擊斬其魁劉六防文詔西旋與楡林參政張福臻合馘老柴及其黨一條龍餘黨突圍走副將張鴻業逰擊李明輔戰死先是朝廷得鶴報言慶陽賊就撫防遣俱盡旋聞中部陷久不下禦史謝三賓因劾鶴欺罔謂中部之賊寕自天降疏下巡按禦史吳甡覆奏甡奏鶴主撫誤國帝怒逮鶴下獄戍袁州詔承疇代爲總督承疇旣奉命檄文詔與逰擊左光先崔宗允李國奇分綏徳冝君淸澗米脂賊先後四戰皆大捷埽地王授首而延安賊趙四兒者自稷山敗遁潛竄山谷中比聞文詔還陜乘間糾合餘黨勢復振都司王世虎守備姚進忠敗歿四兒遂擁眾六千餘人屯石樓山中西距河三十里綏徳知州周士奇守備孫守法偵其不備東渡河襲之賊四走承疇乃以陜西賊委承恩而自率兵追賊於山西賊且走且掠沁水縣東北有竇莊前巡按遼東禦史張銓裏居也銓父五典度海內將亂築所居竇莊爲堡堅甚及是流賊至五典已歿銓子道濬以錦衣僉事官京師獨銓妻霍氏在眾請避之曰避賊而出家不保出而遇賊身更不保等死耳盍死於家乃率童僕堅守賊環攻四晝夜不克而去副使王肇生名其堡曰夫人城鄕人避賊者多賴以免承疇旣入晉逐賊追及之大戰賊連敗擒斬趙四兒趙四兒者卽賊中所稱防燈子也承恩亦以計斬陜賊譚雄於是張獻忠羅汝才皆懼詣承疇降承疇遂還陜而擊走不沾泥張存孟於安定秦晉賊少戢未防獻忠汝才復叛入山西偕羣賊焚掠如故而陜西降賊混天猴勾賊陷甘泉殺知縣郭永固參政張允登督餉至其地力禦不敵死逾月陷宜君又陷葭州僉事郭景嵩死之是時總兵官孫顯祖擊賊山西數敗之萬泉河津聞喜六戰皆捷而承疇聞甘泉之變與承恩往來關中奔擊日不暇給矣】質實【宜君東晉時苻秦置宜君防軍後魏置縣明屬鄜州以於延安府今陞鄜州爲直州縣仍屬焉沁水隋置明屬澤州今屬澤州府竇莊在沁水縣東北萬泉唐縣明屬蒲州以於平陽府今屬蒲州府郭永固絳州人張允登漢州人本朝乾隆四十一年追諡允登及王世虎姚進忠烈湣永固及張鴻業李明輔郭景嵩節湣】

冬十月辛丑日有食之

十一月罷大學士孫承宗

【長山之敗廷臣交章論承宗禾嘉築城起釁承宗連疏引病歸禾嘉先已調南京太僕卿遂還京亦引病歸已而言者追論承宗喪師辱國竟奪官承宗復列上邊計十六事帝報聞而已】

閏十一月登州遊擊孔有徳等反

【有徳與耿仲明李九成皆毛文龍部曲文龍死走入登州登萊巡撫孫元化官遼久孫承宗袁崇煥俱辟爲贊畫以寕前兵備推巡撫素言遼人可用乃用有徳仲明爲逰擊九成爲偏禆且多收遼人爲牙兵大淩圍急部檄元化發勁卒泛海趨耀州爲聲援有徳詭言風逆攺從陸赴寕逺十月晦有徳及九成子千總應元統千餘人以行經月抵吳橋天大雨雪眾無所得食新城邑紳王象春者有莊在吳橋有徳兵屯其地卒或攫雞犬以食王氏子怒訴之有徳有徳笞卒以狥眾大嘩九成先賫銀市馬塞上用盡無以償適至聞眾怨遂與應元謀刼有徳爲亂有徳從之還兵大掠陷陵縣臨邑商河殘齊東圍徳平旣而捨去陷靑城新城而新城受禍尢酷知縣秦三輔訓導王協中舉人王與防張儼然並死難以釁由王氏焚殺甚慘巡按禦史王道純聞變移書山東巡撫余大成令討捕大成不信再促之遂托疾請告不得已遣兵往禦則皆敗而走大成恐遂定撫議而元化軍亦至興大成皆力主撫檄賊所過州縣無邀擊總兵官張可大率兵赴元化檄止之不聽次萊州遇元化復爲所阻乃偕還登州嵗將晏有徳暮薄城可大請擊之元化持撫議不許可大陳利害甚切元化期明嵗元日發兵合擊至期元化兵不發明日始發兵合可大兵擊賊戰城東可大兵屢勝元化部卒皆遼人親黨多無鬭志其將張燾先走可大兵亦敗中軍管維城逰擊陳良謨守備盛洛姚士良皆戰死燾兵半降賊賊遣歸爲內應元化開門納之可大諫不聴時仲明領元化中軍方以弟仲裕作亂皮島朝廷將治其主使罪日懷叛志夜半賊至城仲明與都司陳尢福等舉火導賊自東門入城遂陷可大守水城撫膺大慟解所佩印付部卒間道走濟南上之還署辭母令弟可度子鹿徵奉母航海趨天津以佩劍殺其妾陳氏遂自縊元化自刎不殊與同城僚屬鄊官張瑤悉被執惟參將馬驄及瑤不屈死有徳乃推九成爲主已次之仲明又次之用巡撫關防檄州縣取兵餉令元化移書大成求撫曰畀以登州一郡卽解大成聞於朝道純憤抗疏力爭帝革元化大成職候勘而以謝璉徐從治代卽命道純監其軍元化尋爲賊縱航海歸與大成俱下獄大成論戍元化論死首輔周延儒謀脫其死不得則援其師徐光啟入閣共圖之卒不得與張燾同棄市】質實【吳橋金析將陵縣吳川地置明屬景州以於河間府今徑屬河間府新城元析長山縣驛臺地置明屬濟南府今因之靑城元以鄒平之靑平鎭置明屬濟南府今屬武定府秦三輔三原人余大成江寕人張可大字觀甫應天人事聞贈特進榮祿大夫太子少傅謚莊節賜祭葬予世廕建祠曰旌忠馬驄防稽人本朝乾隆四十一年追謚張瑤忠節張可大馬驄節湣管維城陳良謨盛洛姚士良烈湣王協中等並入祠】

【壬申】五年夏五月以禮部尙書鄭以偉徐光啟並兼東閣大學士預機務

【以偉讀書過目不忘而不能票擬章疏有何況二字誤以爲人名也擬防提問帝駁攺始悟自是詞臣爲帝所輕遂諭館員湏歷外僚而閣臣自是不専用翰林先啟雅負經濟才有志用世及入閣年已老周延儒溫體仁専政不能有所建白】

六月京師大雨水

【時淫雨損山陵昌平地動給事中李世祺上言日者輔理調燮無聞精神爲固寵之用統軍衡才無術緩急無可恃之人中樞決策掩耳盜鈴主計持籌醫瘡剜肉州縣迫功令鞭策不前六曹窘簿書救過不贍簪筆執簡之臣接迹囹圄考槃薖軸之士抗聲鴻舉一人議疑及眾人一事訾疑及眾事黃衣之使頡頏卿貳之堂貂蟬之座雄踞節鉞之上低眉則气折彊項則釁問各邊監視之遣已將期月初𨿽間有摘發尋亦同歸模稜效不效可槪見伏願撤回各使以明陰不幹陽之分然後采公論以進退大臣酌事情以衡量小臣釋疑忌之根開功名之路庻天變可回時艱可濟帝以借端凟奏切責之】質實【李世祺字壽生靑浦人】

秋七月以太監曹化淳提督京營戎政

【初帝遣中官張彛憲總理戶工二部卽命唐文徵提督京營戎政至是以化淳代之後李自成犯闕化淳開廣寕門納之京師遂陷】

八月總兵官曹文詔等連敗賊於平京慶陽

【降賊混天猴旣勾可天飛等連陷甘泉冝君葭州率眾夜突至鄜州兵備副使郭應響登北關集士卒守禦手殺三賊力不支遂死洪承疇王承恩分道賊賊聞官軍至輒奔竄甫退旋出剽掠延安慶陽諸屬邑多殘破而別賊紅軍友李都司杜三楊老柴者神一魁餘黨也屯鎭原將犯平涼巡撫練國事檄甘肅總兵官楊嘉謨副將王性善扼之賊走慶陽文詔從鄜州間道至與嘉謨性善合大戰西濠斬千級生擒杜三楊老柴餘黨糾他賊破華亭攻莊浪文詔嘉謨掩擊之賊走盤龍山逰擊曹變蛟馮舉劉成功平安等噪而上賊潰走性善及甘肅副將李鴻嗣參將莫與京等復以兵至共擊斬五百二十餘級嘉謨變蛟躡賊後夾擊又屢敗之賊餘眾數千欲奔漢南爲逰擊趙光遠所遏乃由長寜驛走張家川其逸出淸水者副將蔣一陽遇之敗都司李宮用被執文詔計剪其渠魁則羣賊可以次撲滅乃縱反間紿其黨殺紅軍友遂蹙敗之水落城追至靜寕州賊奔據唐毛山變蛟先登殄其眾時混天猴可天飛郝臨庵劉道江爲承恩所敗亦潰而西獨行狼李都司等走與合勢復振連兵圍合水文詔往救賊匿精鋭以千騎逆戰誘扺南原伏大起城上人驚相告曰曹將軍歿矣而文詔持矛左右突匹馬營萬眾中諸軍望見皆出擊賊大敗僵屍蔽野餘眾走銅川橋文詔率變蛟嘉謨及參將方茂功等追及之大戰陷陣賊復大敗參將李卑馬科又破之延水關斬首六百二十餘級其地東限黃河賊溺死者無算科部卒斬混天猴以獻尋文詔與寕夏總兵官賀虎臣固原總兵官楊麒破賊虎兕凹麒窮追數百里所俘獲甚眾防洪承疇擊斬可天飛李都司於平涼降其魁白廣恩餘賊分竄者文詔追蹙之錐子山其黨殺獨行狼郝臨庵以降承疇戮四百人餘皆防遣李卑擊賊固原復斬其魁薛仁貴等關中巨寇略盡文詔在陜大小數十戰巡撫範復粹論奏首功第一而洪承疇抑不敍巡按禦史吳甡上疏推奬甚至兵部又抑之卒不得敍】質實【鎭原漢髙平縣地後魏置原州元攺鎭原州明降縣屬平涼府今因之西濠砦在鎭原縣北華亭後魏鎭隋攺縣明屬平涼府今因之盤龍縣在莊浪縣南四十里長寕驛在興平縣西四十里與武功縣接界張家川在秦州淸水縣境淸水漢縣明屬秦州以於鞏昌府今陞秦州爲直州縣仍屬焉水落城在靜寕州西南百里亦謂之水落亭水經注水落亭在隴山之西近略陽界是也靜寕州金徳順州元攺靜寕州明屬平涼府今因之銅川橋在慶陽府安化縣西延水關一名永寕關在延川縣東南七十里虎兕凹在甘泉縣境錐子山耀州西北有箭幹山北爲魏王樓樓東爲錐子山郭應響福淸人殉節後贈光祿少卿諡忠烈予祭葬廕子入監讀書本朝乾隆四十一年追謚忠烈範復粹黃縣人】

九月流賊連陷山西州縣

【先是流賊紫金梁髙迎祥等擁眾聚山西其黨羅汝才張獻忠降未久復叛歸與之合分道四出連陷大寕隰州時邊兵宿將皆萃關中慶陽諸賊而山西備禦空虛無大帥前錦衣僉事張道濬者巡按遼東禦史銓子也方得罪裏居巡撫宋統殷以其家多蓄壯丁善禦賊遂檄至軍前贊畫歙人吳開先寓晉以驍勇聞監司王肇生亦以便宜署開先爲將使共賊賊自隰犯澤州開先擊之戰城西賊敗去轉犯沁水寕武守備猛忠戰死道濬遣逰擊張瓚馳援賊乃退東掠陽城開先聞之西渡沁河逆戰擊斬數百人礟盡無援一軍盡歿賊乃再犯沁水鄕官張光奎與兄守備光璽千總劉自安等率眾固守八日援兵不至城陷並死澤大州遽爲賊破賊乘勝又陷壽陽逺近震動未防紫金梁老回回八金剛等以三萬眾圍沁水之竇莊謀執道濬以脇統殷往道濬官京師時其母霍氏嘗築城禦賊至是道濬復屢敗之賊少卻防關中賊渠次第殱戮其餘黨東走附山西賊於是賊勢甚熾廷議命秦將率師協賊偵知秦師且至欲因道濬求撫紫金梁請見免冑前曰我王自用也誤從王佳允至此又一人跽致詞曰我宜川廩生韓廷憲不幸爲佳允所獲久陷於賊請誓死奉約束道濬勞遣之陰使人啗廷憲圖賊廷憲日惎紫金梁就欵未決陽和兵襲之賊怒尢廷憲遂敗約分其眾南逾太行突濟源陷溫縣廷憲知紫金梁疑已思刼之歸並約道濬伏兵沁河以待道濬遣所部劉偉佐之是夕賊攻邑諸生蓋汝璋樓掘地深丈餘樓不毀賊怒誓必拔之乃還營廷憲不得間知事且泄偕偉倉猝奔賊追之及河防起殺追者滚山虎等六人皆賊腹心也賊臨沁河索廷憲竇莊東面河道濬潛渡上流繞賊後大噪賊駭遁去賊黨復南犯臨縣據其城破修武殺知縣劉鳳翔焚掠武陟輝縣遂圍懷慶帝以藩封重地切責巡撫樊尙燝殺賊自贖命副將左良玉以昌平兵往援賊旣盡向河北統殷肇生率軍次陵川扼賊北歸賊遇官軍殊死鬭乘夜爭險對營兩山頂賊緣崖刼官軍營官軍亂統殷肇生皆走與諸軍相失宣大總督張宗衡率逰擊猛如虎等將兵來援統殷肇生收潰卒以防擊賊於髙平大破之賊還走沁水朝廷以統殷不能辦賊詔許鼎臣來代宗衡乃以八千人駐平陽鼎臣以七千人駐汾州分扼要害已又合兵逐賊臨縣縣城倚黃雲山楡林河水出焉入於黃河城三面峭壁西阻水賊復與土寇田福田科等相倚久不抜尋李卑賀人龍艾萬年將關中兵至鼎臣檄以自從宗衡怒復檄之爲己部三將莫之適從賊乘間入據磨盤山分其眾爲三閻正虎據交城窺太原邢紅狼上天龍據吳城窺汾州紫金梁張獻忠突沁州武鄕陷遼州遼州知州李呈章鄊官楊於楷張友程舉人趙一亨侯標並死難旣而紫金梁與亂世王有隙廷憲知之縱謀遣書間之亂世王果疑遣其弟混世王就道濬乞降道濬知鼎臣方主權詞難之曰斬紫金梁以來乃得請混世王怏怏去賊眾遂分部掠諸郡縣】質實【大寧後周置明屬隰州以於平陽府今升隰州爲直州縣仍屬焉寜武漢樓煩縣地唐置寜武軍眀設寕武所今升縣爲寜武府治壽陽晉置眀屬太原府今屬平定州濟源隋析軹縣置溫縣漢置眀並屬懷慶府臨縣唐臨泉明屬汾州府修武武陟皆唐置明並屬懷慶府輝縣唐輝州明降縣屬衞輝府今悉因之陵川隋置髙平後魏置明並屬澤州今屬澤州府黃雲山在臨縣東北三里磨盤山在臨縣東七十里又名連枝山吳城在孝義縣西南七十八里戰國時魏吳起爲西河守築此以拒秦因名武鄕唐置明屬沁州今因之張宗衡臨淸人猛如虎楡林人許鼎臣武進人李呈章信陽州人賀人龍艾萬年皆米脂人本朝乾隆四十一年追謚猛忠吳開先李呈章烈湣張光奎光璽楊於楷張友程等節湣劉自安等並入祠】

【癸酉】六年春正月命曹文詔節制山西諸將討賊

【關中賊略盡悉走入山西土賊王剛王之臣通天柱復起應之勢大熾禦史張宸極言文詔威名夙著今秦賊滅且盡宜勅令入晉協帝從之遂有是命文詔東渡河扺霍州敗賊汾河孟縣追及於壽陽巡撫許鼎臣遣謀士張宰先大軍嘗賊賊驚潰文詔追擊之斬混世王餘黨走五臺逰擊猛如虎敗之黑山覆賊渠姬問鎖軍賊還走壽陽遇文詔兵於方山復敗五臺盂定襄壽陽賊盡平鼎臣令文詔軍平府備太原東張應昌軍汾州備太原西文詔連敗賊太谷範村楡社太原賊盡而應昌選愞逗撓務與賊相避總督張宗衡五檄之不至奏於朝乃限文詔應昌三月平賊文詔偵賊従河內上太行邀擊之澤州賊大敗走潞安文詔至陽城遇賊不戰自沁水潛師還擊斬首千餘賊循陽城而北張道濬設伏隘口賊至伏盡起擒賊渠滿天星等賊乃退結屯自固其他部陷平順殺知縣徐明揚文詔至賊走夜半襲破賊屯斬千五百級紫金梁老回回過天星分道走文詔擊之楡社武鄕黎城屢戰皆捷應昌迄避賊不敢進殺良民冒功爲巡按禦史所劾帝時遣中官孫茂霖等爲文詔應昌內中軍時文詔所節制諸將艾萬年李卑劉光祚猛如虎虎大威頗希收與其兄子變蛟皆驍敢善殺賊賊渠多先後俘馘王剛王之臣通天柱等亦懼乞降軍聲大震而賊尢畏文詔次則道濬道濬自督家眾倡鄕人築堡五十四捍賊沁水沁水當賊衝去來無時前後凡五犯皆卻走文詔復率兵至沁水大賊之擒其魁大虎賊避文詔鋒流入河北帝命文詔移師往討道濬埶乃孤賊旋陷和順鄕官樂濟眾死之復陷樂平永和遂陷沁水道濬率壯丁三百人馳赴賊退徙十五里道濬收散亡捕賊黨傾家囷以餉軍副使王肇生列狀上道濬功道濬故以賄敗當遣戍冀用軍功自湔祓而言者劾其離伍冒功乃更戍海寕衞文詔道濬旣相繼去流賊顯道神等據岢嵐四出剽掠山西盜迄不得平】質實【汾河源出寕武縣西南六十里管涔山下繞忻州靜樂縣南流陽曲縣界凡經太原汾州平陽三府折而西至蒲州府榮河縣北入河與孟縣相近者則陽曲之汾河盂西距陽曲界計一百二十里盂縣隋置金陞州明降縣屬太原府今因之黑山関在五臺縣東南九十里接直平山縣界方山在壽陽縣東北四十里接盂縣界壁立千仭頂方一里平定州宋平定軍金攺軍爲州明屬太原府今直山西省範村寨在絳縣東十五里今築爲堡楡社隋置明屬遼州河內隋置明爲懷慶府治今並因之平順明嘉靖八年分潞城縣之靑羊裏及壺關黎城二縣地置屬潞安府本朝乾隆二十九年省入潞城縣和順隋置明屬遼州今因之海寕衞陳於塩官縣置海寕郡尋廢元升塩官縣爲州已又攺海寕州明降縣屬杭州府於縣置海寕衞屬浙江都司以於左軍都督府本朝乾隆四十年升縣爲州仍屬杭州府衞久廢張宸極河津人徐明揚浮梁人賊來犯設策禦賊城破不屈死樂濟眾官昌平副使裏居遇難投井死本朝乾隆四十一年追諡明楊烈湣濟眾節湣】

二月流賊犯畿南河北

【初賊之圍懷慶也帝旣命左良玉以昌平兵赴援未至圍已解其宼修武淸化者亦還走平陽因今良玉駐澤州扼豫晉咽喉與曹文詔同討賊有急則秦兵東豫兵西良玉從中擊爲四面援兵是年正月賊陷陽城舉人吳之秀賈煜張慶雲貢生張茂貞及弟茂恂死之遂乘埶趨河北良玉擊敗之涉縣西陂賊竄林縣山中饑民爭附之參將楊遇春往逐賊中伏死而別賊復流入趙州武舉李調興弟譲率鄕勇禦賊力竭陣亡賊乃據臨城之西山縱掠順徳眞定間參議宼從化檄守備李定王國璽擊之大敗內邱知縣王世泰與弟世寕扼賊於隘口亦敗歿畿南皆震副使盧象升偕總兵官梁甫力卻賊從化亦以兵來防戰屢捷逰擊董維坤被圍象升馳援維坤已戰死象升設伏石城南大破賊斬其魁十一人像升每臨陣身先士卒與賊格鬭刄及鞍弗顧失馬卽步戰逐賊危崖一賊自巓射中象升額又一矢僕夫斃馬下象升提刀戰益疾賊駭走相戒曰盧廉使遇卽死不可犯遂自邢臺摩天嶺西下抵武安林縣賊走與合敗良玉軍守備曹鳴鶚戰死主簿吳應科以民兵助戰亦死於是河北賊大熾尋轉入河內良玉整兵自輝縣逐之賊奔修武破逰擊越效忠軍於淸化鎭效忠戰歿參將陶希謙墜馬死賊復走武安良玉邀擊之萬善驛連敗賊賊乃西扼於文詔又潰而南時良玉専河北賊而豫兵額止七千數被賊折亡殆盡良玉將昌平兵二千餘人前後與賊戰𨿽勝負略相當埶孤甚不足制賊賊出沒彰徳衞輝懷慶三府焚掠殆徧】質實【淸化鎭在河內縣東北四十里涉縣晉置明屬磁州以於彰徳府今徑屬彰徳府內邱漢中邱後趙石虎攺曰趙安隋攺內邱明屬順徳府邢臺宋置明爲順徳府治今並因之摩天嶺在武安縣西北接山西遼州界萬善鎭在河內縣北二十里舊有驛今廢王世秦遼東人盧象升字建斗宜興人董維坤嵊縣人曹鳴鶚大興人吳應科蕭山人本朝乾隆四十一年追諡王世秦董維坤越效忠曹鳴鶚烈湣楊遇春陶希謙節湣吳應科吳之秀等並入祠】

官軍復登州

【先是朝廷聞登州陷兵部尙書熊明遇請以副將吳安邦代張可大爲總兵官屯寕海規取登州以通州副將楊禦蕃署總兵官盡將山東兵與保定總兵劉國柱天津總兵王洪兼程進遇賊新城洪先走禦蕃拒之二日不勝突圍出遂入萊城與徐從治謝璉並駐萊以圖賊賊旣據登州遣人招島中諸將旅順副將陳有時廣鹿副將毛承祿皆往從之賊黨益眾乘勢攻黃縣縣丞張國輔參將張奇功守備熊奮渭力戰死城破知縣吳世揚典史吳玆明被執皆罵賊不屈死進攻萊州從治璉偕禦蕃登陴固守賊以萊城堅先分兵防平度知州陳所聞自經死賊還益發兵攻萊輦西洋大礟置城下日穴城城多頺從治等投火灌水穴城者死無算使死士時出掩擊之毀其礟臺斬獲多而明遇卒惑撫議命主事張國臣爲贊晝入賊營撫之國臣爲賊致書從治等曰毋出兵壞撫局從治等知其詐遣間使三上疏言賊不可撫語極切至未報時外圍日急國柱洪及山東援軍頓昌邑不敢進兩撫臣皆困城中廷議更設總督一人以兵部右侍郎劉宇烈任之詔總兵官鄧玘將薊門四川兵副將牟文綬將宻云兵監以右布政使楊作楫從宇烈往援萊比扺山東與巡按禦史王道純副將劉澤淸參將劉永昌朱延祿等並集昌邑所統馬步軍二萬五千勢甚盛而宇烈無籌略諸帥巽懦進次沙河日十輩往議撫縱還所獲賊陳文才於是盡得官軍虛實益以撫愚之而潛兵繞其後焚輜重殆盡宇烈懼走靑州撤三將兵就食玘等夜半抜營賊乘之大敗國柱洪走靑濰玘走昌邑澤淸接戰於萊城傷二指亦敗走平度惟作楫能軍三將旣敗舉朝嘩然明遇見官軍不可用撫議益堅安邦尢怯鈍方自寕海率兵至登州聞耿仲明將就撫遽撤兵離城二十五里而營中軍徐樹聲薄城被擒安邦走還寕海登旣不能下而萊城被圍久璉從治禦蕃日堅守待救不至賊發西洋礟轟城從治中礟死萊人大臨守陴者皆哭山東士大夫官南京者合疏攻宇烈請益兵乃調昌平兵三千以總兵陳洪範統之洪範亦遼人明遇日跂望曰往哉其可撫也天津舊將孫應龍者大言於眾曰仲明兄弟與我善我能令其孔有徳李九成來當事信之予兵三千從海道往仲明僞函他死人頭紿應龍曰此有徳也應龍率舟師抵水城延之入猝斬之無一人脫者賊得巨艦勢益張遂破招逺圍萊陽知縣梁衡固守賊敗去守烈復自靑州至昌邑洪範文綬等亦抵萊州推官屈宜陽請入賊營議撫賊佯禮之宇烈益信賊可撫爲請於朝帝手詔諭九成等令解圍賊邀宇烈讀詔宇烈懼不往營將嚴正中舁龍亭及河賊擁之去賊且曰必萊州文武官出城開讀圍卽解禦蕃不可璉曰圍且六月旣已無可柰何姑從之遂偕知府朱萬年出有徳等叩頭扶伏涕泣交頤璉慰諭久之而還旣又請璉禦蕃同出禦蕃曰我將家子知殺賊何知撫事璉等遂出有徳執之猝攻城脇萬年呼守者降萬年呼曰吾死矣爾等宜固守且呼禦蕃急以礟擊賊遂遇害賊送璉至登囚之正中宜陽皆死事聞舉朝恚憤逮宇烈下獄尙書明遇時亦致仕去遂絕撫議罷總督及登萊巡撫不設以朱大典代從治督主客兵數萬及関中勁旅四千八百餘人専任賊總兵官金國奇副將靳國臣劉邦域參將祖大弼祖寛張韜逰擊柏永福及前總兵官吳襄襄子三桂等皆屬焉而以中官髙起潛監防軍餉抵徳州賊復犯平度副將牟文綬何維忠等敕之殺賊魁陳有時維忠亦被殺尋國奇等至昌邑分爲三路國奇捋関外兵爲先鋒鄧玘率步兵繼之從中路進昌平總兵陳洪範劉澤淸及副將方登化從南路進參將王之富王文緯等從北路進檄逰擊徐元亨等率萊陽師來防以牟文綬守新河諸軍皆攜三日糧盡抵新河東亂流以濟至沙河有徳迎戰祖寛先進稍卻靳國臣繼之賊大敗諸軍乘埶追至城下賊夜半東遁圍始解守者疑賊誘礟拒之起潛遣中使入諭闔城相慶旣而南路兵亦至國奇等遂擊賊黃縣斬首一萬三千俘八百逃防及墜死者數萬賊竄歸登州官軍築長圍以困之城三面距山一面距海墻三十里而遙東西俱抵海分番戍賊不能出發大礟擊官軍多死傷者李九成遂出城搏戰官軍合擊之馘於陣賊乃曉夜哭賊渠魁五九成有徳有時仲明承祿也及是殺其二气大沮有徳欲棄登州走入海島帥黃龍遣副將龔正祥率舟師四千拒之海口颶風破舟正祥陷賊中謀爲內應事露被殺有徳亦不果行防國奇卒以防代之攻圍益急賊糧絕恃水城可走故不降及王之富祖寛奪其水門外防墻賊大懼有徳先遁載子女財帛出海仲明以水城委副將王秉忠已以單舸遁官軍攻水城未下逰擊劉良佐獻轟城策穴城置火藥發之城崩將士湧入輒爲賊擊退副將王來聘復先登中傷死官軍乘之入賊退保蓬萊閣大典招降始釋甲俘千餘人防秉忠及僞將七十五人自縊及投海死者不可勝計賊盡平有徳等走旅順黃龍邀擊之斬九成子應元生擒承祿陳光福蘇有功等有徳仲明逸去乃獻承祿等於朝磔之有徳仲明俱降於我】

【大淸】質實【寕海唐置金州明攺衞領中左千戶所本朝初海城康熙三年攺蓋平二十年設城守章京雍正五年設金州邇檢屬復州通判十二年置寕海縣屬奉天府旅順口関在奉天府寕海縣南一百二十里明時海運達金州衛者至此登岸有南北二城俱明初建設中左千戶所今廢廣鹿島在奉天府海寧縣西北海中黃縣秦置唐省入蓬萊縣尋復置明屬登州府今因之沙河有二一在掖縣東四十里源出黃山一在卽墨縣南四十里源出大勞山其下流俱入海新河自膠州東南三十里麻灣海口北流合沽河又西北經平度州西南合膠水又北至掖縣海倉口入海元至元十七年從萊人姚演議開鑿謂之膠萊新河水城在登州府城北本名備倭城南與府城接北卽新開海口爲海道要防之區城周三里許門一北砌水門以抵海濤引海水入城中泊船明設立備倭指揮於此蓬萊閣在登州府城北崖山下臨海岸宋治平中建熊明遇字良孺進賢人楊禦蕃薊鎭西協總兵肇基之子謝璉字君實監利人張奇功眞定人吳世揚洛陽人陳所聞文安人張國臣遼東人劉宇烈綿竹人朱大典字延之金華人明唐王時殉節祖寛遼東人劉澤淸曹州人朱萬年黎平入王來聘大興人崇禎四年中武防試莊烈帝鋭意重武舉子運百觔大力者止來聘及徐彥琦二人而彥琦不興選遂下考官及監試禦史獄悉貶兵部郎二十二人遣詞臣倪元璐等覆閱取百人視文榜例分三甲傳臚錫宴以前三十卷進呈欽定一甲三人來聘居首卽授副總兵武榜有狀元自來聘始也來聘旣拜命然流涕曰上重武若此不捐軀赴難何以報上恩至是遂死難事聞贈從治兵部尙書璉兵部侍郎萬年太常卿世楊光祿少卿所聞太僕少卿並賜祭葬建祠防子來聘國輔奇功亦贈防有差本朝乾隆四十一年追諡徐從治朱萬年熊奮渭張奇功朱大典王來聘烈湣謝璉吳世揚屈宜陽嚴正中何維忠陳所聞節湣張國輔吳玆明入祠按浙江通誌有署登州都司徐應泰者浙江西安人與諸帥合攻有徳敗死海中今亦諡節湣山東通誌有百戶劉師古者福山人率鄊勇拒有徳於萊州戰死今入祠】

夏五月套寇犯寧夏總兵官賀虎臣死之

【察哈爾合套寇五萬騎自淸水橫城分道入守備姚之防等不能禦副將史開先參將張問政守備趙訪皆潰逃寇遂進薄靈州虎臣急領千騎入守旋盡勒城中兵出擊宼突至虎臣兵不及布陣且眾寡不敵戰歿指揮韓加爵被執支解死虎臣子讚俠五十騎突重圍出察哈爾聞】

【大淸兵將往徵之亦遂解去盡驅其部眾渡河逺遁時蒙古諸部先後歸附於我

大淸明年

大淸兵遂大防諸部頒軍律焉】質實【虎臣死事後贈都督僉事賜祭葬世防指揮僉事韓加爵寕夏人本朝乾隆四十一年追謚虎臣忠烈加爵烈湣】

六月周延儒罷

【延儒爲首輔溫體仁欲奪其位務爲柔佞取悅於帝帝漸向之復曲謹以媚延儒而陰伺其隙延儒不知也體仁與王永光欲起逆案王之臣呂純如帝以之臣問延儒對曰用之臣亦可雪崔呈秀矣帝悟而止體仁益大恨防延儒子弟家人暴邑中邑中民爇其廬所薦巡撫孫元化復陷登州於是言路交章劾延儒並謂其受巨盜神一魁賄帝意頗動體仁復嗾給事中陳贊化劾延儒暱武弁李元功招揺防利且謂延儒至稱陛下爲羲皇上人語悖逆帝大怒下元功詔獄窮治延儒覬體仁爲援體仁不應延儒大窘引疾歸體仁遂爲首輔廷臣惡體仁當國勸帝復詔何如寵如寵固辭而給事中黃紹傑言君子小人不並立如寵贍顧不前體仁宜思自處帝怒紹傑防獲譴而如寵卒辭不入】質實【陳贊化朝城人黃紹傑萬安人】

秋七月我

大淸兵取旅順總兵官黃龍死之

【孔有徳耿仲明怒龍邀擊必欲報之防鴨綠江有警龍遣水師往援有徳等偵知旅順空虛遂導】

【大淸兵襲其城龍數戰皆敗火藥矢石俱盡遂自刎逰擊李惟鸞知事不支自焚其家屬力戰死部將項祚臨樊化龍張大祿尙可義俱死焉廣鹿島副將尙可喜故與龍相犄角龍旣死亦降於】

【大淸】質實【龍死事後贈左都督予世廕建祠曰顯忠惟鸞等附祀本朝乾隆四十一年追諡龍忠烈惟鸞烈湣項祚臨等並入祠】

攺總兵官曹文詔鎭大同山西巡撫許鼎臣請畱文詔

賊不許

【文詔旣奉命討河北賊比移師至賊已敗鄧玘於林縣時玘新立功萊州廷議以左良玉軍孤命玘將川兵益以石砫土司馬鳳儀兵與良玉共角賊玘至濟源射殺賊首紫金梁屢卻賊賊走林縣玘部將楊遇春邀賊中伏死賊用其旗並誘殺他將玘軍遂大敗文詔帥五營軍馳救乘夜襲破賊而潞王聞玘軍敗上書告急乞濟師帝命倪寵王朴爲總兵官將京營兵六千赴援以中官楊應朝盧九徳防監其軍而別遣中官監良玉玘軍未防復命延綏副將李卑昌平副將湯九州援諸軍盡壁河北戰數有功然羣帥勢相軋且中官監軍意弗善也彼此觀望托山深道岐以自解莫利先入故賊無所憚獨憚文詔而文詔竟爲禦史劉令譽誣劾以去初文詔在洪洞時令譽方家居夙與忤及是令譽按河南而馬鳳儀軍覆賴文詔擊退賊甫解甲與令譽相見語復相失文詔拂衣起面叱之令譽怒遂以鳳儀之敗爲文詔罪部議文詔恬勝而驕調之大同以李卑代署其事鼎臣上章畱之不許文詔方出師逐賊敗老回回於濟源又大敗之懷慶馘其魁滚地龍誓必欲殄賊旣聞命以軍事付卑遂與兄子變蛟俱西】質實【潞王名常淓簡王翊鏐子王朴楡林衞人湯九州石埭人馬鳳儀忠州人本朝乾隆四十一年馬鳳儀與楊遇春並追諡節湣】

九月以錢士升爲禮部尙書兼東閣大學士預機務【士升故出錢龍錫門下龍錫出獄周延儒詣之極言上怒甚挽救殊艱龍錫深徳延儒未防溫體仁至龍錫述延儒語且謝曰非公等安得生體仁佯曰上固不甚怒也聞者直體仁而惡延儒士升以座主故因歸心體仁體仁亦以士升鄕人遂引與共政】質實【錢士升字抑之嘉善人】

冬十一月以王應熊何吾騶並爲禮部尙書兼東閣大學士預機務

【應熊熟諳典故而性谿刻彊狠官吏部時以貪污爲給事中馮元飇所發帝不省及是廷推閣臣以望輕不與溫體仁力援之遂與吾騶同入閣命下朝野胥駭給事中章正宸劾之曰應熊狠愎自張縱橫爲習小才足覆短小辯足濟貪今大用必且芟除異己報復恩讐混淆毀譽況狼籍封靡淪於市行願收還成命別選忠良疏入帝大怒下正宸詔獄削籍歸應熊益得志日與體仁及尙書張捷比力引逆黨呂純如等屢爲言官所攻帝皆不問】質實【王應熊字非熊巴縣人何吾騶香山人章正宸字羽侯會稽人】

賊渡河陷澠池諸縣分掠南陽汝寕遂犯湖廣

【賊盡集河北髙迎祥李自成張獻忠羅汝才等俱至左良玉湯九州等扼其前京營兵蹙其後賊連戰皆敗欲逸阻於河大困乃詭詞乞降監軍內臣楊進朝信之爲入奏諸將俟朝命不出戰防天寒河冰合賊從毛家塞徑渡河南軍無扼之者遂陷澠池敎諭羅世濟督民兵力戰被執不屈死之賊乘勢攻破伊陽復犯盧氏中州承平久不誤備驟聞賊至吏民惶駭知縣金防嘉棄城遁賊入城鄕官李中正勒家眾及裏中壯士奮擊眾寡不敵力戰歿賊縱掠城中執舉人靳謙書使跪不屈大罵而死賊旣入河南自是屢陷名城殺將士無算紳士亦多被難其尢著者盧氏則生員常省身常嘉元孫孕秀閿鄊則在籍濟南敎授髙第貢生閻思聰偃師則生員裴君合又宜陽馬足輕靈寶許煇新安劉君培馬山李登英陜州張我正張我徳嵩縣傅世濟李佩玉孟津孫挺生上蔡劉時寵輩則先後以布衣抗節時巡撫元黙聞賊南犯率良玉九州及李卑鄧玘兵禦之境上賊乃竄盧氏山中由間道入內鄊大掠南陽汝寕直走湖廣所在告急賊始起陜西髙迎祥最彊李自成屬焉及渡河自成始別爲一軍】質實【澠池漢縣明屬河南府今因之毛家寨在澠池縣西北閿鄕隋置明屬陜州以於河南府今升陜州爲直州縣仍屬焉偃師漢縣新安亦漢置明並屬河南府今因之羅世濟平利人子得鴻練兵守平利殺賊甚多城破妻子俱死事在明年李忠正官兵部車駕司主事崇禎初謝病歸裏常省身據險與賊戰兩晝夜力不支令妻子縊死抜劍自刎常嘉元孫孕秀俱罵賊死髙第投崖死閻思聰率眾攻賊營不克死裴君合事寡母至孝賊至招鄊人保沙岸塞十晝夜說之降大罵不從寨破磔死馬足輕性孝友聞賊渡河挈家避之石龍崖三女皆殊色慮賊污悉投崖死足輕被執厲聲大罵賊怒並三子殺之家眾皆遇害惟存次子駿一人後登鄊薦許煇爲縣陰陽官爲賊所執大罵見殺劉君培有義行防子及從孫避難道遇賊欲殺其從孫君培曰我尙有男此子乃遺孤幸捨之而殺我賊如其言三子獲免馬山性剛直土寇於大中乘賊亂陷新安獲山使負米叱曰我天朝百姓肻爲賊負米耶大罵而死李登英亦以罵賊死張我正率眾禦賊賊愛其勇欲生致之我正殺賊力竭大詈自刎張我徳一門一十七人皆登樓自焚傅世濟興兄世舟俱被執將殺之世濟爭死奪賊刀自殺賊釋其兄李佩玉結壯丁捍鄊井往往奪賊輜重後鄰村被圍佩玉往救力戰死孫挺生避賊居河渚爲賊所得與妻梁氏俱詈賊死本朝乾隆四十一年追謚李中正烈湣羅世濟等並入祠元黙字中象靜海人】

禦定資治通鑑綱目三編卷三十五﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷三十六

【起甲戌明莊烈崇禎七年盡兩子明莊烈崇禎九年】凡三年

【甲戌】七年春正月以陳奇瑜總督河南山陜川湖軍務討流賊

【初流賊旣自秦入晉掠河北畿南闗中寇患少紓奇瑜時爲延綏巡撫復分遣文武將吏擒斬賊渠截山虎等百七十七人他賊多解散獨鉆天哨開山斧據永寜闗前阻山險下臨黃河貟固數年不下奇瑜謂是不可以力取乃陰簡鋭士陽言總制機檄發兵令賀人龍將之而西身爲後勁直抵延川俄策馬東曰視吾馬首所向潛師疾走入山賊不虞大兵至驚潰焚其巢斬首千六百有奇二賊俱馘分兵擊斬賊首一座城等獲首級五百五十延水羣盜盡平奇瑜威名著闗陜至是賊南渡河躙湖廣窺四川廷議諸鎭撫事權不一宜設大臣統之多推薦洪承疇以承疇方督三邊不可易乃擢奇瑜兵部侍郎兼右僉都禦史總督五省軍務專辦流賊】質實【永寜闗卽延水闗注見前陳奇瑜字玉鉉保徳州人】

賊自鄖陽渡漢遂入四川二月陷夔州

【先是賊旣渡河張應昌追敗之靈寶湯九州李卑又敗之嵩縣內鄕及入湖廣卑又敗之光化賊聞官軍至輒以老弱委之而精鋭多前走故諸將動稱捷報功賊勢彌熾鄖陽諸屬邑皆先後陷房縣知縣貢從貴保康知縣方國儒竹溪訓導王紹正死之賊遂自鄖陽渡漢薄谷城犯襄陽羣賊畢防分陷紫陽平利而擁眾南攻興山破其城殺知縣劉定國縦掠歸州巴東夷陵突入四川攻夔州城中倉猝無備通判推官悉遁同知何承光攝府事率吏民固守力竭城陷承光整衣冠危坐賊入殺之投屍於江又陷大寜殺知縣髙日臨訓導髙錫巡檢陳國俊其他部連陷巫山通江巡檢郭纘化指揮王永年力戰死自賊起陜西轉寇山西畿輔河南北及湖廣四川陷州縣以數十計未有破大郡者夔州地稱天險及是失守逺近震動會秦良玉自石砫赴援川北副將張令復以兵扼諸要害賊不敢進乃析其黨爲二一走還楚一自通江走廣元衝百丈闗殺守備郭震展指揮田實由七盤陽平闗入秦以抵鞏昌總督洪承疇禦之秦州賊遂越兩當襲破鳯縣主簿吉永昌教諭李之蔚鄕官魏炳皆遇害賊又析其黨爲二一由鳯縣奔實維汧陽一向漢中取間道犯城固洋縣東下石泉漢險投鄕官楊呈秀會於漢中興安以窺商雒商州防守閻調化勦賊於雒被執不屈死而張獻忠亦自應山西奔商雒以十三營流入漢南】質實【光化宋析谷城縣地置幹徳尋攺光化谷城隋置明並屬襄陽府今因之紫陽明正徳八年於金川地立紫陽堡尋升縣屬興安州以於漢中府今升興安爲直隸州縣仍屬馬歸州唐置明洪武元年廢尋復置以秭歸縣省入隸荊州府本朝雍正六年升直隸州十三年攺屬宜昌府巴東隋置明初屬夷陵州隆慶四年攺屬歸州今屬宜昌府夷陵漢縣北周爲硤州隋唐宋爲夷陵郡治元爲硤州路治明初爲硤州府治洪武九年降夷陵州屬荊州府本朝雍正十三年攺設東湖縣爲宜昌府治七盤闗在廣元縣北一百六十里七盤嶺上兩當後魏置明屬徽州以隸於鞏昌府本朝雍正七年攺屬秦州鳯縣西魏鳯州明降縣屬漢中府今因之城固漢縣洋縣唐洋州明降縣與城固並屬漢中府今因之石泉西魏置元省明復置並屬興安州以隸於漢中府今屬興安直隸州貢從貴元城人方國儒字道醇歙人事母以孝聞賊大入湖廣將吏率望風先奔保康邑小素無兵賊至國儒率鄕兵出禦力不支城陷被執罵賊中七刄死何承光鎭遠人死事後贈夔州知府髙日臨字儼若鄱陽人賊攻大寜見勢弱不能禦齧指書牒乞援上官率眾捍賊北門兵敗被執大罵不屈賊碎其體焚之髙錫之妻女陳國俊之妻亦皆遇害吉永祚揮縣人爲鳯縣主簿謝事將歸會賊至知縣棄城遁永祚倡義拒守城破北面再拜曰臣𨿽小吏嘗食祿於朝不敢以謝事逃責子士樞士模皆死事聞贈漢中府經歷同死難之李芝蔚魏炳贈卹有差楊呈秀官順慶知府大計罷歸賊至佐有司守禦力戰被執大罵賊磔之其弟呈芳單騎入賊營斬賊數十重創死閻調化商州人以武進士署商州防守事六年冬奉檄入雒剿賊至是殉節本朝乾隆四十一年追諡方國儒吉永祚髙日臨王永年郭震辰田實楊呈秀烈湣貢從貴何承光閻調化節湣王紹正等並入祠】

三月丁亥朔日有食之

夏四月山西陜西大饑

【山西赤地數千里大饑人相食給事中吳甘來疏請發粟以賑且言山西總兵張應昌等多殺難民冒功中州諸郡畏官軍甚於賊陛下生之而不能武臣殺之而不顧臣實痛之又言賞罰者將將大機權也陛下加意邊陲賞無延格乃閩海獻捷黔蜀爭功待勘累年急則用其死綏緩則東以文法況封疆之罰武與文二內與外二士卒與將帥二受命建牙或逮或逐而跋扈將帥罪狀已暴止於戴罪偏禆不能令士卒將帥不能令偏禆督撫不能令將帥將聴賊自來自去誰爲陛下翦其凶逆者疏入詔發帑賑饑而軍政無章如故】

五月大旱

【帝因旱求言給事中黃紹傑乃疏論溫體仁略言漢世災異策免三公宰執亦因罪以求罷今者久旱陛下修明政治納讜言可謂應天以實矣而雨譯不降何哉天有所甚怒而不觧也次輔溫體仁者秉政數載上干天和無嵗不旱防無日不風霾無處不盜賊無人不愁怨秉政旣久窺益工中外趨承益巧一人當用則曰體仁意未遽爾也一事當行則曰體仁聞恐不樂也覆一疏建一議又曰慮體仁有他屬不然則體仁忌諱無攖其凶鋒也凡此召變之尢願陛下罷體仁以回天意體仁罷而甘霖不降殺臣以正欺君之罪帝方眷體仁貶紹傑一秩體仁疏辧且訐其別有指授紹傑言廷臣言事指及乘輿猶荷優容一字涉體仁必遭貶黜誰不自愛爲人指授耶因列其罪狀且曰臣所仰祝聖明洞燭體仁姦欺者其說則有兩端下惟朋黨一語可以箝言官之口挑善類之禍上惟票擬一語可以激聖明之怒蓋僨悞之愆體仁猶辧且以明黨爲言紹傑遂言體仁受銅商王誠金體仁長子儼受巡撫沈棨及兩淮巡鹽髙欽順等金皆萬計體仁用門客王治東南之利皆其轉輸體仁私邸兩被盜失黃金寶玉無算匿不敢言帝怒調爲上林苑署丞遷行人司副】

六月陳奇瑜圍賊於車箱峽賊僞降奇瑜縦遣之賊遂叛防所過州縣

【先是奇瑜檄諸將會兵陜州圖進勦而廷議以鄖陽屬邑皆陷逮撫治將元儀擢大名副使盧象升代之助奇瑜勦賊防賊之自蜀還楚者張應昌擊之五嶺山敗績身中一矢退還賊遂大入又分其黨爲三一犯均州往河南一犯鄖陽往淅川一渡河犯商南奇瑜乃馳至均州檄陜西巡撫練國事駐商南遏其西北河南巡撫元黙駐盧氏遏其東北湖廣巡撫唐暉駐南漳遏其東南奇瑜偕象升由竹谿至平利之烏林闗十餘戰大破之總兵官鄧玘及別將楊化麟楊世恩周任鳯楊正芳等分道擊賊復連勝副將劉遷等搜竹溪平利賊先後斬馘三千有奇擒其魁十餘人防將賀人龍等逐賊八晝夜至紫陽賊死者萬餘人奇瑜以湖廣賊多鼓行而西謂賊不足平乃遣遊擊唐通防漢中以防藩封防將賀人龍劉遷夏鎬扼略陽沔縣防賊西遁副將楊正芳余世任扼褒城防賊北遁自督副將楊化麟栁國鎭等駐洋縣防賊東遁又檄練國事盧象升元黙各守要害截賊奔逸賊見官軍四集大懼悉遁興安之車箱峽諸渠魁髙迎祥李自成張獻忠等咸在焉峽四面巉立中亙四十里易入難出賊誤入其中山上居民下石擊或投以炬火且累石塞其口路絕無所得食困甚又大雨二旬弓矢盡脫馬乏芻死者過半自成窘甚用其黨顧君恩謀以重寶賂奇瑜左右及將帥僞請降奇瑜意輕賊有驕色遽許之悉籍其名勞遣歸農每百人以一安撫官防之檄所過州縣具糗糧傳送諸將無邀擊以撓撫事賊旣出棧道卽大噪叛盡殺安撫五十餘人屠所過七州縣署麟遊知縣董時和死之而賊之屯漢興者亦自略陽來防闗中大震奇瑜悔失計因委罪他人以自解賊初叛猝至鳯翔誘開城守者知其詐紿以縋城上殺其先登者三十六人余噪而去其犯寶雞者亦爲知縣李嘉彥所挫奇瑜遂劾嘉彥又鳯翔鄕官孫鵬等撓撫局帝怒遣嘉彥鵬及士民五十三人奇瑜又委罪練國事國事上言漢南賊盡入棧道奇瑜檄止兵臣未知所撫實數及見奇瑜疏八大王部萬三千餘人蠍子塊部萬五伯餘人張妙手部九千一百餘人八大王又一部八千三百餘人臣不覺仰天長嘆夫一月內撫彊寇四萬餘盡從棧道入內地食飲何自出安得無剽掠且官軍防防一大帥止將三千人而一賊魁反擁萬餘眾安能受紀律耶賊皆借口歸借然延安州縣驟增四萬餘人安集何所合諸徵勦兵不滿二萬而降賊逾四萬豈內地兵力所能支宜其連陷名城而不可救也若咎臣不堵勦則先有止兵檄矣若云賊已受撫因誤殺使人致然則未誤殺之先何爲破麟遊永壽爲今之計惟急調大將致討若仍以願回原籍禁兵勿勦三秦之楇安所終極哉疏入事已不可爲遂逮國事下獄】質實【車箱峽在興安州界五嶺山在均州界均州戰國時爲均陵隋置均州明屬襄陽府今因之淅州後魏置後周省入中鄕縣五代梁復置浙水金省入內鄕明成化時復置屬鄧州以隸於南陽府今徑屬南陽府烏林闗在平利縣東南二百七十里一名武陵闗襄城漢褒中隋攺褒城明屬漢中府今因之永壽唐析新平縣地置明屬幹州以隸於西安府今升幹州爲直隸州縣仍屬焉唐暉歙人董時和陽武人以扶風縣丞署麟逰縣事城陷遇害時麟遊生員趙應璧隨母避賊賊至母投崖死應璧從之本朝乾隆四十一年追諡時和節湣應璧入祠】

發明【車箱峽之役實爲流賊殄滅之一機時李自成張獻忠同困峽中進退不可芻糧俱盡已成束手待斃之勢而陳奇瑜遣分防截其遁逸於兵法亦握勝算一旦舉而殱之易如反掌積年巨冦得以掃蕩芟夷天時地利未有若斯之宜者何乃爲左右所愚尋楊鶴之覆轍而縦之使逝至令困獸出柙反噬益甚厥後盜氛日張毒流海宇延禍無窮史稱流賊之肆毒始於楊鶴而成於陳奇瑜信矣莊烈不早燭受降之失計至連陷名城猶聴其飾詞卸過轉逮禦冦之孫鵬李嘉彥以爲流賊報仇及練國事之疏敍奇瑜失策之罪極爲透悉復以事不可爲而逮國事下獄政刑顚倒坐失事機明之亡豈盡天爲之哉】

秋七月我

大淸兵入上方堡至宣府京師戒嚴

【先是宣府巡撫沈棨遣使乞和於大淸與我阿什違爾漢達雅齊龍什衛塞桑等刑白馬烏牛定議尋二哨卒出邊被獲大淸以約旣定卽遣還之有三人私入邊者斬一人界上鞭二人百貫其耳還所取物於邊吏我大兵徵察哈爾道出宣府邊城多頽壞我】

【太宗文皇帝諭軍士無或蹂躙而廷議責棨専擅尙書熊明遇曲爲棨解帝不悅逮棨下吏明遇亦爲言官劾罷於是遼東諸將間出邊擾我屬部戕害二十餘人張家口守臣復多匿逋逃】

【大淸屢諭責之怙不悛及察哈爾旣下林丹汗走死其宰桑巴圖魯噶爾馬濟農等率眾降獨卜內額爾等攜察哈爾汗之二妻一妹及其部眾奔楡林西宣大寜錦諸邊吏欲冒爲功爭招納之】

【大淸兵由察哈爾凱旋因入邊問罪四路並進自宣府趨應州略大同下得勝堡防將李全自縊進攻保安知州閻生斗集吏民拒守城破被執死之守備徐國泰判官李師聖吏目王本立訓導張文魁生員姚時中張師載亦同死旋入靈邱知縣蔣秉采募兵堅守力屈眾潰投繯死合門殉之守備於世奇把總陳彥武馬如豸典史張標教諭路登甫並戰死又守備張修身常汝忠亦先後殉節死沿邊城堡多失守逺近】

【震慴特詔總兵陳洪範守居庸保定巡撫丁魁楚守紫荊雁門總兵尢世威吳襄等援邊而以宣大總督張宗衡節制各鎭援兵宗衡曁總兵曹文詔張全昌等皆不敢戰代王母楊太妃命宗衡等求和我】

【六淸亦布告以申討之意旣下萬全左衛遂班師宗衡文詔全昌及巡撫胡沾恩等並遣戍山西巡撫吳甡請畱文詔全昌勦晉賊自贖帝可之兵部議令文詔馳勦河南賊甡復抗疏爭請先平晉賊後入豫帝不許而文詔以甡有恩意取道太原爲甡所畱時山西降盜王剛王之臣通天柱等已爲前巡撫戴君恩所斬獨賀宗漢劉浩然王加計猶擁眾自恣剽掠城邑垣曲典史秦宗恩黎城布衣李養裕先後以督鄕勇捍賊死甡陽爲招撫宻令參將猛如虎虎大威劉光祚等圖之山西盜盡平明年鳯陽告陷文詔遂整兵南】質實【得勝堡在大同縣北八十里東至邊墻三里北至邊墻三里明嘉靖十八年築城今日得勝路靈邱漢縣明屬蔚州以隸於大同府今徑屬大同府垣曲漢垣縣宋攺垣曲明屬絳州以隸於平陽府今升絳州爲直隸州縣仍屬焉閻生斗汾西人徐國泰上虞人妻薛氏妾王氏闔門十三人皆殉節李師聖隆谷人薛秉采全州人秦忠文武陽人本朝乾隆四十一年追諡徐國泰烈湣李全閻生斗蔣秉采於世奇張修身常汝忠節湣李師勝秦宗文李養裕等並入祠丁魁椘永城人代王傳防代簡王桂十一世孫崇禎間襲封】

冬十一月陳奇瑜有罪下獄以洪承疇代之

【給事中顧國寶禦史傅永淳交章劾奇瑜受賄縦賊詔錦衣官逮訊而以洪承疇代時賊已蔓延不可撲滅大學士溫體仁謂山西巡撫吳甡曰流賊癬疥疾不足憂也奇瑜罪當死有庇之者未防謫戍邊】質實【顧國寶南通州人傅永淳靈壽人】

賊自陜西出犯河南

【賊旣軼出車箱峽大掠所過州縣擁眾而西陷澄城圍郃陽比洪承疇兵至解圍去轉冦平涼邠州進攻隆徳破其城殺知縣費彥芳鄕官楊秦初生員楊泰運皆殉節死遂薄靜海州固原參政陸夢龍率遊擊賀奇勲都司石崇徳禦之賊初不滿千已而大熾夢龍所將止三百餘人被圍數重賊矢石如雨突圍不得出二將抱夢龍泣夢龍揮之曰何作此婦孺態大呼奮擊手馘數人與二將俱戰死未防復圍隴州賀人龍馳救之賊悉眾環攻李自成以人龍同裏閈遣其將髙傑遺書招之令反人龍不報固守兩月左光先救至圍始解廷議以賊聚陜西詔河南兵入潼華湖廣兵入商雒四川兵由興漢山西兵出蒲州韓城共討賊而湖廣一軍尋覆於雒南副總兵楊正芳及禆將張上達皆死之當是時賊二十餘萬往來闗中連營輒百餘里別賊萬餘屯雒南閿鄕蹂躙郡邑數十諸將先後以死事著者有總兵殷體信遊擊丁孔應指揮孝學牧守備史大勲昌平鎭將淩元機胡良翰花馬池營千總蔡應昌而甘泉知縣蒲來舉崇信知縣龎瑜山陽知縣董三謨珍州知州婁琇麟遊知縣呂鳴世則皆以長吏殉城死其士民仗義者涇陽布衣王祚以捍賊死耀州生員宋緒湯以詈賊死賊氛方日熾聞承疇將合諸路兵進勦賊渠髙迎祥李自成遂竄入終南防西寜兵變殺將領承疇還軍定亂賊又出終南分陷闗隴及承疇自甘肅引兵而東賊乃悉眾東奔陷陳州靈寶汜水滎陽河南復震賊每營數萬兵更畨進皆因糧宿飽官軍寡備饋餉或不繼賊介馬馳一日夜數百里官軍步多騎少行數十里輒疲乏以故多畏賊時左良玉扼新安澠池陳治邦駐汝州陳永福扼南陽皆坐甲自保良玉前在懷慶與督撫議不合因是生心緩追養寇多收降者以自重督撫檄調不時應命漸有跋扈端實無意殺賊而賊傳良玉且至移壁梅山溱水間】質實【邠州西魏置豳州唐攺豳曰邠明屬西安府本朝雍正三年直隸陜西省隆徳金升徳順州之龍徳寨爲縣明屬靜寜州以隸於平涼府今徑屬平涼府崇信唐於原州地築崇信城宋始置縣涇州唐置明並屬平涼府今因之梅山在鄭州西南三十五里與新鄭縣接界費彥芳崇徳人按崇徳明屬嘉興府本朝康熙元年攺石門楊泰初官松江通判方裏居賊陷城與子生員善俱赴井死楊泰運爲賊所執罵不絕口斷舌死陸夢龍浙江山陰人贈太僕卿殷體信朔州人戰歿於陣丁孔寜夏人被執不屈遇害李學牧亦寜夏人陷賊中與王風木等謀舉義事泄北面再拜受刅史大勲長安人率兵逐賊馬蹶被執爲所殺淩元機胡良翰皆湯九州部將賊屯閿鄕九州遣元機良翰搜山敗歿蔡應昌寜夏中衛人赴勦血戰死蒲來舉蓬溪人賊犯甘泉守備孫守發擁兵不救城陷來舉手刃數賊死之贈光祿少卿龎瑜字堅白公安人崇信故無城遭兵荒縣止貧戶百餘瑜知賊必至集士民築土垣以守流涕誓死職防天大雨土垣盡圯賊大至瑜急解印遣家人賫送上官端坐堂上賊捽令跪瑜罵曰賊奴敢辱官長拔刀脇之罵益厲賊掠城中無所有執至野外剖心裂腹而死贈固原知州董三謨黎平人與父嗣成弟三元俱殉難妻李氏亦攜子女偕死贈光祿丞婁琇湘陰人知涇州城陷死贈太傼少卿呂鳴世福建人麟遊屢被賊鳴世撫居民有恩城陷賊不忍加害自絕食六日卒按湖廣通誌有知府簡而可者遂安人亦於是年殉節死本朝乾隆四十一年追諡陸夢龍忠烈費彥芳賀奇勲石崇徳楊正芳張上達殷體信蒲來舉龎瑜婁琇烈湣楊泰初淩元機胡良翰丁孔應李學牧吏大勲董三謨呂鳴世簡而可節湣楊泰運蔡應昌等並入祠】

【乙亥】八年春正月詔洪承疇出潼闗討賊

【帝以河南賊熾命承疇出潼闗與山東巡撫朱大典協勦時賊方屯梅山溱水乘間陷上蔡固始諸縣聞承疇將出闗遂大會羣賊於滎陽老回回曹操革裏眼左金王攺世王射塌天橫天王混十萬過天星九條龍順天王及髙迎祥張獻忠共十三家七十二營議敵官軍未決李自成進曰匹夫猶奮況十萬眾乎官兵無能爲也宜分定所向利鈍聴之天皆曰善乃議革裏眼左金王當川湖兵橫天王混十萬當陜兵過天星扼河上綴河南兵迎祥獻忠及自成略東方老回回九條龍往來策應陜兵鋭益以射塌天攺世王所破城邑子女玉帛惟均眾如自成言始迎祥與獻忠並起比肩而自成乃迎祥支黨不敢與獻忠偶及是遂相頡頏與俱東掠自固壽扺霍邱陷其城縣丞張有俊教諭倪可大訓導何炳若鄕官戴廷對田旣庭舉人王毓貞張燦恆死焉遂燔壽州攻潁州知州尹夢鼇通判趙士寛方謁上官於鳯陽驟聞賊至立馳還賊已抵城下率民壯固守城北有髙樓可瞰城中諸生劉廷傳請先據之夢鼇以爲然而廷傳所統皆市人不可用賊遂據樓以攻且鑿城頽數丈城上人皆走止之不可夢鼇持大刀獨當城壤處殺賊十餘人身被數刃賊眾畢登遂投城下烏龍潭死城旣陷士寛率眾巷戰力竭亦赴水死潁川衛左州治西北隅賊分攻衛指揮李從師王廷俊千戶孫升田三震百戶羅元慶田得民王之麟前所百戶汪檀俱乘城戰死衛經歷胡士定及廷傳以罵賊死致仕尙書張鶴鳴曁其弟防政鶴騰子大同闔門皆遇害中書舍人田之潁光祿寺署正李生白署丞李元白黃巖知縣劉道逺會寜知縣楊南同殉節死其他官紳士庶死難者共一百三人城中婦人殉節者二十七人烈女八人一時忠烈稱獨盛城破後亦無一人向賊乞憐者賊怒遂屠之】質實【霍邱隋置明屬壽州以隸於鳯陽府本朝雍正二年攺屬穎州十三年升潁州爲府縣仍屬焉潁州衛明洪武初置隸河南都司以屬於右軍都督府今廢倪可大儀徵人賊犯霍邱知縣逸去可大督民壯逆戰以奇策斬賊首數百分守城中賊以礟攻陷南門被執齧指血噴賊被磔死妻女皆自縊僕倪表亦死何炳若河南人戴廷對官福州通判田旣庭官淮安教授尹夢鼇雲南太和人弟侄七人皆從死趙士官字汝良掖縣人官鳯陽通判駐潁州妻李氏攜三女登樓自焚僕王丹亦罵賊死胡士定廣濟人劉廷傳故布政使九光從子九光子廷石分守西城中賊刃未殊口授友人方略令繕書上當事旋卒張鶴騰官雲南參政行誼醇篤譽過其兄鶴鳴賊執鶴鳴兄弟倒懸鶴鳴於樹皆罵不絕口死後給事中林正亨錄上其狀贈夢鼇光祿少卿士寛光祿丞餘贈卹有差本朝乾隆四十一年追諡尹夢鼇忠節倪可大張鶴騰烈湣戴廷對趙士寛李從師王廷俊田之穎李生白李元白劉道逺楊南節湣胡炳若孫升胡士定劉廷傳廷石等及死難官紳士庶各見史乘者爲夔州府訓導丁嘉遇侯選經歷汪邦弼舉人白精忠郭三傑貢生李茂叢楊得坤寧儉生員韓光祖檀之槐李維紀王致志張維黃劉大濟田大生聞於階弟於邦王國泰亓鳯翔卞文鬥王幹亨丁嘉運劉栻姚克智丁崇先郭之英姚同寅尙日暄陳純李孕生王致和申華郭之豪田之萃郭瑋馬負圖錢人瑋盧元貞馬宷國馬柱國韓仲佐楊於世王啟昌邢元錫熊協夢王維新李汝珽盧傳世諭天錫楊士貞郭之產郭獬賀嘉貞聞愼言監生王文煥田之蔚田之茂田之尹武舉尙日躋李承訓醫官張濟民禮生孔道隆儒士田之蕙於振先布衣鹿勁亓中元嚴克長王尙亷元旋祁標王公枋張肅範王之幹趙謙祁瀛潘守仁汪茂椿張思明王國王九成王印王聘汝陳繼信並入祠韓光祖母李氏妻武氏偕一妹二女赴井死妾李氏方有娠被剖腹死次子定策孫日曦皆罵賊死檀之槐防母柩不去被磔死李維紀妻趙氏及子女十八人投井死王致志妻唐氏同殉節】

賊陷鳯陽畱守朱國相等死之

【先是南京兵部尙書呂維祺懼賊南下請防防鳯陽陵寢不報給事中孫晉亦以爲憂言於兵部尙書張鳯翼鳯翼曰賊起西北不食稻米賊馬不飼江南艸公南人何憂賊遂不設備賊漸逼江北鳯翼乃請敇漕運都禦史楊一鵬移鎭鳯陽溫體仁格其議鳯翼亦不能再請事益急給事中許譽卿請速調五千人守鳯陽而賊已自壽州分部來犯鳯陽故無城國相率指揮袁瑞徵呂承防郭希聖張鵬翼周時望李郁嶽光祚千戶陳宏祖陳其忠金龍化等以兵三千逆戰上窯頗有斬獲頃之賊數萬至矢集如蝟官軍敗國相自刎死餘皆陣歿一鵬在淮安逺不及敕賊遂燔皇陵大肆殺掠千戶陳永齡百戶盛可學衛經歷胡尙防府照磨蕭懋烈等四十餘人推官萬文英子元亨及舉人蔣思宸布衣陳自修等六十餘人皆殉節死公私邸捨被焚者二萬餘問光燭百里賊渠張幟自稱古元眞龍皇帝合樂大飲自成從獻忠求皇陵小閹善鼓吹者獻忠不與自成怒偕迎祥西趨歸徳復謀入闗獻忠獨東攻盧州州民乘墉捍賊有張四哲者偕弟四美四奇奮力迎戰敗死州城堅賊百計攻不克去攻舒城知縣章可試塞三門開西門誘】

【賊入陷於坑奔潰死者千人遂走圍盧江士民具財帛求免賊僞許之俄襲陷其城裏居參政盧謙舉人張受畢伊周死之連陷無爲巢潛山太湖宿松屠其城太和霍山六安亳州悉被殘破其別部復分陷羅田徐州及虞城商邱汝寜眞陽新蔡是時諸州邑殉難死者無爲則知州張化樞巢縣則知縣嚴覺潛山則知縣趙士彥太和則知縣金應元守備趙防趙繼春訓導扈永寜宿松則生員劉之暄袁師率萬民望柴維煥布衣陳昌言夏時行石思行太和則生員秦培篤秦思允霍山則教諭龔元祥訓導姚允恭六安州生員梅國秀亳州則布衣李心惟李如龍李猶龍羅田則知縣梁志仁教諭吳鳯來訓導羅大受典史單思仁徐州則知州陳桂棟商邱則舉人賈遂李明開武舉史懋明虞城則生員宋鼎延眞陽則知縣王信汝寜則江陵生員劉楷賊旣蹂躙江北流擾蘄黃汝寜歸徳之間圍桐城者數月應天巡撫張國維率副將許自彊東西奔擊解桐城圍遣守備朱士允趨潛山把總張其威趨太湖士允戰死自彊遇賊宿松殺傷相當安慶山民磔石以投賊賊多死乃越英霍走麻城以去變聞於朝帝以皇陵毀素服避殿逮一鳴下獄棄市以朱大典代之譽卿等憤體仁鳯翼玩寇速禍疏言流冦發難已久樞臣因東南震鄰始有淮撫操江移鎭之請識者已恨淇晚而閣臣票擬則曰不必移鎭臣觀各地稍有兵力賊卽不敢輕犯鳯陽何地使巡撫早移豈有今日今樞臣以曾請移鎭借口撫臣以不必移鎭爲詞則輔臣欲辭玩冦之罪其可得哉帝以譽卿苛論妄言切責之】質實【上窯鎭在懷逺縣南五十里宋史李谷傳周顯徳三年谷敗吳軍數千於來逺又破千餘人於山口鎭進攻上窯卽此盧江漢初置舒縣文帝十六年建廬江國治此後爲廬江郡治隋廢郡攺縣曰廬江明屬廬州府今因之巢縣夏商時南巢地漢置居巢縣唐攺巢縣明屬無爲州以隸於廬州府今徑屬廬州府潛山元析懷寜縣置太湖漢皖縣地劉宋以豫部蠻民立太湖縣明並屬安慶府今因之商邱漢睢陽明洪武初省嘉靖中置商邱爲歸徳府治眞陽漢愼陽隋眞陽明屬汝寜府今攺縣曰正陽仍屬汝寜府鳯陽衛在鳯陽縣東南十三里今廢英山春秋時英氏地宋初爲蘄州羅田縣地咸淳時分置英山縣明屬六安州以隸於廬州府今屬六安直隸州麻城隋置明屬黃州府今因之朱國相楡林衛人呂維祺字介孺新安人孫晉桐城人楊一鵬臨湘人胡尙防淳安人賊犯鳯陽衛城獨擊卻之後賊復至被執不屈死蕭懋歸化人萬文英南昌人方臥病賊索之子元亨年十六泣語父曰兒不得復事親矣出門呼曰若索官何爲我卽官也賊縶之極口大罵斷脛死文英獲免蔣思宸投繯死陳自修繞父柩哀鳴被害靈謙字吉甫官山西右參政引疾歸廬江陷謙服命服危坐中門賊至欲屈之罵曰吾朝廷憲臣肯爲賊屈邪鼠輩滅在卽安敢無禮賊怒殺之投屍於池池水盡赤張化樞雲南永平人嚴覺歸安人一門皆盡節金應元會稽人流賊至據城東大濠姦人導賊渡濠爲所執斫未殊自經死趙防吳江人賊襲營被執不屈死趙繼春與獻賊戰於洪家嶺無援死之扈永寜霍邱人劉之暄代父死賊釋其父萬民望代母死賊釋其母袁師臯見賊欲殺其母力與相持受數刃死柴維煥與三子同遇害秦培篤與妻王氏俱死秦思允被賊執挾之攻城呼告城上曰賊以牛皮冒車避矢石所懼惟火耳賊殺之城上投薪焚賊車城得全龔元祥長洲人賊犯霍山知縣先遁元祥督民固守城破與子炳衡俱被殺事聞贈國子助教建祠曰忠孝以其子配之姚允恭盱眙人李心維李猶龍皆以守親柩遇害心維子果從死如龍猶龍從弟賊執其母奮刀擊賊爲所殺梁志仁南京人保定侯銘之裔也羅田界湖廣江北之交志仁日夕儆備羅汝才以其長者不忍加兵會邑豪江猶龍與賊通誌仁捕下獄猶龍知必死潛遣人導汝才別校來攻城陷志仁持長矛巷戰殺六賊力屈被縶罵賊支解死妻唐氏亦被殺典史單思仁等並死汝才在英山聞之馳至以擅害長者斬其別校吳鳯東福建人盧大受寶慶人詔贈志仁知州思仁主簿鳯來助教大受學錄陳桂棟鄰水人王信陜西寜州人出撫土冦會流賊猝至被執脇之賺城信大罵不從斷頭剖腹而死贈光祿卿建祠奉祀時又有一王信官新蔡知縣亦於是年殉節劉楷江陵人常率義勇解荊州圍賊犯汝寧從參將王某以三千人赴援戰死張國維字玉笥東陽人魯王時殉節本朝乾隆四十一年追諡張國維忠敏眞陽知縣王信忠烈朱國相袁瑞徵呂承蔭郭希聖張鵬翼周時望李郁嶽光祚陳永齡盧謙嚴覺趙士彥金應元龔元祥梁志仁新蔡知縣王信朱士允烈湣陳桂棟張化樞趙防趙繼春節湣陳宏祖等並入祠】

發明【是時寇賊蔓延所在充斥乘勢南下事所必有鳯陽陵寢重地自宜預爲防防張鳯翼身任本兵不知早爲籌畫乃以賊起西北不食稻米賊馬不飼南艸竟不設備此與兒童之見何異謬妄甚矣及賊逼江北始請淮推操江移鎭已爲援不及時而溫體仁復格阻之至使祖陵燔毀原廟震驚二臣之罪上通於天矣莊烈倚任姦輔轉以許譽卿爲苛論妄言然則玩冦禍誰實致之淪胥以亡有由來矣】

夏五月吳宗達罷

【溫體仁専政宗違能爲之下在閣六年交驩無間至是以衰老乞歸】

六月賊復走陜西總兵官曹文詔勦賊於眞寜死之【初洪承疇出闗至信陽諸將畢會賊見河南兵賊復分路奔還陜西張獻忠亦由麻城入陜以防髙迎祥李自成承疇偵賊盡入闗中議還顧根本乃防師汝州命鄧玘尢翟文張應昌許成名戍樊城防漢江左良玉湯九州控吳村瓦屋尢世威陳永福徐來朝分駐永寜盧氏山中以扼雒南朱陽之險親統大軍俟曹文詔至偕入闗進勦時文詔擊賊隨州未至也鄧玘抵樊城其部將王允成以克餉鼔噪殺其二僕玘懼登樓越墻墮地死承疇聞變急檄秦羽明代統玘軍以奏限六月平賊期且迫遂率賀人龍張全昌等西行約文詔會商州比次靈寶文詔至承疇以賊黨屯商雒聞官兵大集必先走漢中而大軍由潼闗入反在其後乃令文詔由閿鄕取山路至雒南商州直賊巢復從山陽鎭安洵陽馳入漢中遏其奔軼曰此行也道路回逺將軍甚勞苦吾集闗中兵以待將軍拊其背而遣之文詔躍馬去旣至商州賊去城三十里而營文詔夜半率從子變蛟等擊敗賊深林中賊退據險以千騎逆戰變蛟大呼防陣諸軍並進賊敗走已而迎祥獻忠諸賊犯鳯翔趨汧陽隴州文詔自漢中馳赴賊盡向靜寜泰安淸水秦州間眾且二十萬承疇以文詔所部合張全昌張外嘉軍止六千眾寡不敵告急於朝未得命而官軍遇賊亂馬川前鋒劉鴻烈被執死之俄副將艾萬年栁國鎭等戰歿於襄樂文詔聞之瞠目大罵急詣承疇請行承疇喜曰非將軍不能滅此賊顧吾兵已分無可策應者將軍行吾將由涇陽趨淳化爲後勁文詔乃以三千人自寜州進遇賊眞寜之湫頭鎭從子變蛟先登斬首五百追三十里交詔率步兵擊之賊伏數萬騎合圍矢蝟集賊不知爲文詔也有小卒防急大呼曰將軍救我賊中叛卒識之惎賊曰此曹總兵也賊喜圍益急文詔左右跳蕩手擊殺數十人轉鬭數里力不支拔刃自刎死遊擊平安以下死者二十餘人賊乘勝掠地火照西安城中承疇力遮之涇陽三原間賊不得過文詔忠勇冠時稱良將第一其死也賊中爲之相慶】質實【樊城在襄陽縣北南臨漢水與襄陽城對峙吳村一統志作胡村在淅川縣西北九十里瓦屋在內鄕縣西南春秋時諸侯防盟於瓦屋卽此永寜後周始置熊耳縣隋攺曰永寜明屬河南府今因之朱陽闗在盧氏縣西南五十里隨州漢隨縣唐爲隨州治明洪武初降縣尋復置州以隨縣省入屬徳安府今因之襄樂城在慶陽府寜州東六十里漢曰襄洛縣後漢廢後魏置縣曰襄洛元廢眞寜唐置明屬寜州以隸於慶陽府今攺曰正寜徑屬慶陽府湫頭鎭一名顯聖鎭在眞寜州東文詔死節後莊烈帝聞之震悼賜祭世廕指揮僉事有司建祠春秋致祭本朝乾隆四十一年追諡文詔忠果艾萬年忠烈栁國鎭平安烈湣劉鴻烈節湣】

秋七月以文震孟張至發並爲禮部侍郎兼東閣大學士預機務

【震孟在講筵每因事規諌帝數逮系大臣震孟講魯論君使臣以禮反復陳說帝爲出尙書喬允升侍郎胡世賞於獄帝嘗足加於膝適講五子之歌至爲人上者柰何不敬以目視帝足帝卽袖掩之徐爲引下賊焚鳯陽陵寢震孟歷陳致亂之源謂當事諸臣不能憂國奉公一統之朝彊分畛域又言陛下宜行撫綏實政先收人心以遏冦盜徐議濬財之源母徒竭澤而漁語多切中時至是帝將增置閣臣以翰林不習時務思用他官參之召廷臣數十人各授一疏令票擬震孟引疾不與至發所擬獨當帝意特命至發與震孟並入閣至發以縣令起家累擢居政府蓋異數也越二年至發代體仁爲首輔一切守其所爲而才智機變稍不及時人比之傳衣鉢云】

賊復東犯總兵官尢世威敗績

【賊爲洪承疇所遮張獻忠將由藍田走盧氏復扼於世威仍入商雒山中防將徐來朝所部三千人不肯入山大噪賊至來朝逃一軍盡疫世威軍暴露久大疫與賊戰失利敗走賊遂哭出朱陽闗殺禆將徐來臣分十三營東犯惟髙迎祥李自成畱陜西】質實【藍田秦縣故城在縣西後周移治於此明屬西安府今因之徐來臣朱陽闗守將本朝乾隆四十一年追諡烈湣】

八月以盧象升總理江北河南湖廣四川軍務討流賊【廷議以賊勢益張洪承疇一人不能顧乃擢象並總理承疇督闗中兵辦西北象升督闗外兵辦東南尋進象升兵部侍郎加總督山西陜西賜尙方劍】

九月洪承疇破賊於渭南

【時迎祥自成在闗中分道出犯迎祥略武功扶風以西自成略富平三原以東承疇遣將追自成小捷至醴泉賊將髙傑通於自成妻邢氏懼事泄被害挾之來降承疇復身追自成大戰渭南臨潼自成大敗東走迎祥亦屢敗東逾華陰南原絕嶺偕自成出朱陽闗與獻忠合】質實【武功漢縣明屬幹州以隸於西安府今升幹州爲直隸州縣仍屬焉】

王應熊罷

【應熊爲楊一鵬所取士初一鵬奏鳯陽失事應熊恐帝震怒畱其疏未上及報恢復同奏之遂擬防令一鵬戴罪而帝以皇陵遭毀非尋常失事乃逮一鵬論死於是給事中範淑泰等爭刻應熊朋比誤國言一鵬恢復疏以正月二十七日核察失事情形疏以正月二十八日天下有未失事先恢復者哉應熊攺塡日月欺誑之罪難辭且劾其他受賄事帝眷應熊厚不聴應熊亦屢疏辯謂座主門生誼不容薄不敢辭朋比之名票擬實臣起艸不敢辭誤國之罪言官益憤給事中何楷屢疏糾之最後復疏言故事奏章非發鈔外人無由聞非奉防邸報不許鈔傳臣疏六月初十日上十四日始奉明防應熊乃於十三日奏辯防尙未下應熊何由知臣不觧者一且防下必由六科鈔發臣疏十四日下而百戶趙光修先送錦衣堂上官則疏可不由科鈔矣臣不觧者二應熊始懼具疏引罪帝下其家人及直日中書於獄獄具家人戍邊中書貶二秩應熊乃屢疏乞休去乘傳賜道裏費行人防行帝亦知應熊不協人望特已所拔擢不欲以人言去也】質實【何楷字元子漳州鎭海衛人】

總兵官張全昌敗績於沈邱被執

【先是全昌從洪承疇西入闗與祖大弼賀人龍屢敗賊未防都司田應龍張應龍戰死而艾萬年曹文詔已相繼歿官軍益衰賊盡趨西安承疇急檄全昌曹變蛟先赴渭華格其前親督軍尾其後擊卻之賊奔南承疇又命全昌及趙光逺率兵三千截潼闗大谷部卒大嘩闌入滎澤劫殺人河南巡撫元黙請急救盧氏不聴光逺擅歸闗中全昌迆至潁州至是追蠍子塊於沈邱戰敗被執賊挾之攻靳黃全昌因代賊求撫總理盧象升不許責全昌喪師辱國曰賊果欲降可滅其黨示信賊不聴命久之全昌脫歸】質實【大谷闗在閿鄕縣西南秦山谷張應龍與田應龍禦賊淸水縣之張家川中伏戰死本朝乾隆四十一年並追諡忠烈】

冬十月賊陷陜州攻洛陽

【賊擁眾三十餘萬自潼闗出犯閿鄕靈寶塵埃漲天絡繹百里左良玉祖寛禦之不能支賊遂分部薄陜州知州史記言募敢死士出擊之斬數十級生擒三十餘人老回回憤率數萬人攻城不克乘雪夜來襲所募士方調他郡城遂破記言縦火自焚或掖之出曰死此何以自明乃越女墻下賊追獲之令降叱曰有死知州無降知州也遂被殺指揮李君賜殺數賊而死訓導王誠心裏居教諭張敏行姚良弼指揮楊道泰阮我疆鎭撫陳三元百戶明完璧亦不屈死陜州旣陷賊乃進攻洛陽巡撫陳必謙率良玉寛赴援獻忠走嵩縣迎祥自成走偃師良玉寛分逐之迎祥等由鞏縣略魯山葉縣陷光州防盧象升自湖廣帥師至合寛等擊敗之於確山賊南奔復流入江北圍滁州再陷巢縣乘勢掠含山襲和州知州黎鴻業與鄕官馬如蛟麾壯士出擊兩戰皆捷賊將奔適風雪大作不辧人色守者皆潰賊遂入城如蛟急下令能擊賊者予百金須臾得百餘人巷戰賊多傷力屈遂戰死鴻業系印於肘跪告其母李氏曰兒不肖貪微官以累母柰何母泣諭曰汝勿以我爲意事至此有死而已遂自縊妻楊氏妾李氏及女四人繼之鴻業北而痛哭再拜自刎未殊濡頸血大書曰爲臣盡忠爲子盡孝何惜一死賊入傷數刃而死州判錢大用偕妻妾子婦俱死吏目景一髙被創死學正康正諌偕妻汪氏子婦章氏赴水死訓導趙世選不屈死如蛟兄如蚪如虹家屬十四人亦死鄕官魯一恵張元禎貢生魯一璠生員陶應陶廖趙世光魯可爲張宏門姚承壽王鼐臣王夢陽雷鄕祚布衣王良翰楊鳯墀宋齡成建中李寅陽郝萬秋馬文舉王之節�唐�美皆遇害是年賊自江北而楚而豫而秦又自秦突出闗迆而南以至江北蔓延防半天下其死難之可紀者陜西則隴州知州胡爾純永壽知縣薄匡宇咸陽知縣趙躋昌延長知縣萬代芳教諭譚恩驛丞羅文魁扶風知縣王國訓主簿夏尙忠典史陳紹南教諭張宏綱訓導陳繻生員王守祥守徳澄城主簿李可受鄕官王廷賔階州學正孫仲嗣鄕官趙明盛孟宗孔寜羌衛鎭撫曹云梯鳯翔生員屈學曾臨潼生員張國楨韓城生員梁民泰河南則盧氏知縣白楹濟源知縣楊於堦滎陽典史周崇禮湖廣則鄖西知縣曹同署上津知縣龔懋澤廣濟教諭曾發祥黃岡生員業道暹江北則臨淮都司陳保山而四川總兵楊玉振以赴雒勦賊兵潰遇害】質實【魯山漢魯陽劉宋省隋復置魯縣唐曰魯山明屬汝州確山宋置明屬汝寜府含山唐置明屬和州延長西魏析膚施縣置明屬延安府今並因之寜羌衛在寜羌州治北本沔陽縣地名羊鹿坪明洪武二十九年羌民田九成作亂討平之三十年於此置寜羌衛成化二十二年巡撫鄭時以地僻山險流民聚集奏設州治於衛治南本朝順治十六年裁衛史記言字司直當塗人贈光祿少卿黎鴻業字孟擴順徳人贈太僕少卿馬如蛟原官浙江山陰縣知縣贈太僕少卿康正諫祁門人贈國子監丞趙世選贈國子監學錄馬如科候選鹽司判官馬如虯州學生員魯一惠原官把總與妻王氏赴水死張元楨原官鴻臚寺序班陶應陶廖同母兄弟母魯氏九十一齡聞難赴水死應廖從之趙世光姚承壽亦從母赴水死承壽家人死者十餘人陳問世以身衛母被殺魯可爲一忠子張宏門元楨子王良翰罵賊死妻魯氏弟婦耿氏及妹女四媳皆自焚死楊鳯墀闔門自焚死胡爾純山東人賊犯隴州固守五十餘日城陷自縊死趙躋昌解州人萬代芳遼東人妻劉氏妾梁氏俱從死王國訓解州人賊犯扶風捍賊兩月餘援絕城破罵賊死王廷賓官永城知縣有治行裏居城陷不屈死孫仲嗣膚施人當事委以城守賊至悉力禦守比陷與妻子十餘人同死趙明盛原官太原府照磨孟宗孔原官漢陽教諭屈學曾督鄕勇殺賊陷陣死白楹莘縣人已被劾將去官賊陷城率民巷戰力竭自刎楊於堦保徳人周崇禮浙江山陰人賊犯滎陽守小西門比陷巷戰被執罵賊死曹同巢縣人城破賊索印大罵不與賊擊之骨肉糜爛以死龔懋澤閩縣人以湖廣都司經歷署上津州事極力禦賊以死魯發祥鐘祥人易道暹好學著書尙气節賊至被執遇害子爲璉殉之爲瑚於崇禎十六年奉母避賊被執罵賊死陳保山與賊戰於隆平寺敗歿本朝乾隆四十一年追諡史記言忠烈黎鴻業馬如蛟忠節李君賜楊道泰阮我疆陳保山烈湣胡爾純薄匡宇趙躋昌萬代芳王國訓王廷賓楊於堦曹同龔懋澤楊玉振節湣錢大用等並入祠】

十一月罷大學士何吾騶文震孟

【震孟旣入閣體仁每擬防必商之有所攺必従喜謂人曰溫公虛懷何云姦也吾騶曰此人機深詎可輕信未防體仁窺其疎所擬不當己意輒令攺不從則徑抹去震孟大慍以諸疏擲體仁前體仁亦不顧給事中許譽卿者故劾忠賢有聲震孟及吾騶欲用爲南京太常卿體仁忌譽卿伉直諷其私人誣劾譽卿爲福建布政使申紹芳營求美官體仁擬以貶謫度帝欲重擬必發攺已而果然遂擬斥譽卿爲民紹芳提問震孟爭之不得咈然曰科道被誣見斥是天下極榮事賴公玉成也體仁遽以聞帝果怒責吾騶震孟徇私撓亂吾騶罷震孟落職間住震孟剛方貞介有古大臣風惜三月而斥未竟其用】質實【申紹芳大學士時行之孫】

下庶吉士鄭鄤於獄

【初鄤忤魏忠賢削籍帝卽位起故官丁內外艱未赴服除應召溫體仁重鄤名見於朝從容問曰君自南來聞濟議謂何鄤曰謂有君無臣耳體仁鄂然日天下事已不可爲咎豈在吾輩鄤曰推賢任能練兵選將何爲不可體仁怫然起曰君與湛持任此吾久欲歸矣湛持大學士文震孟字也體仁方欲傾震孟而鄤與震孟同年友善又面訐體仁過體仁憾甚震孟旣罷去憾未釋摭鄤事無所得遂誣劾鄤假乩仙判詞通父振先杖母言出其從母舅舊輔吳宗逹時宗達謝政歸已七閱月矣帝震怒下鄤刑部獄部臣言蔑倫大罪不可以風聞坐乞飭鄤同鄕官覆奏帝責其瞻徇移鄤詔獄事迄無左證久不決體仁乃募諸生許曦証之曰汝證成鄤獄以中書舍人報汝曦因附會杖母事雜以帷薄褻語編書布中外謂之放鄭小史而騰章極論鄤願與鄤共對簿曰此實鄤二十五年前事鄤詰曦曰爾年防何曰年二十四鄤大呼曰寃乎柰何以二十四嵗人而證二十五年前事乎曦語塞獄亦未竟而曦果擢舍人鄤従父振元上掲訟寃侍郎劉宗周諭徳黃道周先後論救錦衣吳孟明覆讞抗疏申辧之帝深入體仁言皆不聴竟磔鄤西市】質實【鄭鄤字謙止武進人】

發明【鄭鄤杖母之獄法司不敢承錦衣不敢決而徒以風聞一語邃定爰書是何信體仁之深也夫體仁之據以劾鄤者謂其言出吳宗逹耳立召宗達而面質之尙恐其依阿槯輔首鼠兩端乃並置宗達於不問而轉任年不及事之人挺身對簿荒誕爲已甚矣書曰惟察惟法其審克之莊烈偏聴生姦𨿽治蔑倫大獄猶不察不審如此則其時庶戮之不辜者可勝道哉】

【丙子】九年春正月盧象升敗賊於滁州

【賊旣襲陷和州益分部南犯巡撫張國維遣遊擊陳於王守六合守備蔣若來守江浦賊方攻江浦浦口守禦姚九疇陷闈死若來急入城與知縣李維樾固守賊登城若來拒卻之縋下擊賊矢著其頰左臂傷裏血還戰賊乃退六合無城若來與於王特角捍賊賊亦尋解去合部眾數十萬西犯滁州環山爲營包絡原隰知州劉太鞏南京太僕寺卿李覺斯登陴固守賊云梯衝輣百道環攻城上火輪巨礟相續發出賊不意投火燔其云梯縦死士出擊賊賊衂者眾斂兵稍退夜復進攻掘爲支河泄濠以涸之薄城益急而象升自鳯陽防諸路師來援總兵官祖寛將邊軍爲前鋒遊擊羅岱以火器三營爲後勁躬率麾下三百騎居中督戰昩爽扺城下賊空營出攻城麾起大軍至賊不虞也祖寛躍馬進奮擊大呼諸軍無不一當百戰至晡羅岱陣斬賊渠揺天動奪其駿馬連營皆潰自城東五里橋逐北三十里至朱龍橋積屍塡委滁水爲之不流象升初受命時官軍屢敗諸將率畏懼不前象升每慷慨灑泣激以忠義軍中嘗絕三日餉象升亦水漿不入口以故得將士心戰輒有功方其會師鳯陽以前此議兵籌餉多未得機要乃上疏曰賊橫而後調兵賊多而後增兵是爲後局兵至而後議餉兵集而後請兵是爲危形況請餉未敷兵將従賊爲冦是八年前所請之兵皆賊黨所用之餉皆盜糧也又言總督總理宜有専兵専餉請調咸寜甘固之兵屬總督薊遼闗寜之兵屬總理又言各直省撫臣俱有封疆重任毋得一有賊警卽求援求調不應則秦越也分應之何以支持又言臺諫者臣不問難易不顧死生専一求全貴備𨿽有長材從何展布臣與督臣有勦法無堵法有戰法無守法其言皆切中時宜而朝廷不能盡用也】質實【六合漢尉氏縣隋攺六合明洪武三年屬揚州府十一年攺屬應天府今屬江寜府朱龍橋一統志作朱龍橋鎭在滁州西北三十里滁水自廬州府合肥縣界東流入經全椒縣三十里又東北經州東南六十里又東入江寜府六合縣界亦名天河陳於王字丹衷吳縣人姚九疇江寜人本朝乾隆四十一年入祠】

以前禮部侍郎林釬兼東閣大學士預機務

【初釬以忤魏忠賢去忠賢誅起官至禮部侍郎謝病歸至是與劉宗周同召見帝問人才兵食及流冦狀宗周言陛下求治太急用法太嚴布令太煩進退天下士太輕故有人而無人之用又問兵事宗周言禦外以治內爲本願陛下以堯舜之心行堯舜之政則天下自平矣帝迂其言命釬以原官入閣】

二月山西饑人相食

【時河南南陽亦饑有母烹其女者唐王聿鍵聞於朝乃命賑南陽饑蠲山西被災州縣新舊二餉】質實【聿鍵唐定王桱八世孫崇禎五年嗣封】

前副總兵官湯九州擊賊於嵩縣敗績死之

【先是滁州潰賊北趨鳯陽漕臣朱大典遣總兵官楊禦蕃以重兵禦之賊不敢犯轉攻壽州故禦史方震孺督鄕勇堅守乃走潁霍陷蕭縣生員梁宏道戴奮翼縦四通朱道光郭復性郭復初李荷春布衣王基貞任如龍郝維聰死之復突碭山靈璧虹窺曹單總兵劉澤淸拒於河賊掠考城儀封而西其東奔者爲別將劉良佐所扼西走池河取間道出南岡守禦劉光輝以五百人格闘力竭赴水死一軍盡歿賊襲其甲幟渡河守者不覺也旣畢渡奪路走總兵杜宏域自浦口馳追之不及遂折入歸徳祖大樂邀擊之賊乃北向開封陳永壽敗之朱仙鎭賊走登封與伊嵩賊合湯九州期左良玉夾剿良玉半道歸九州以孤軍千二百人由嵩縣深入賊屢敗窮追四十餘里悞入深崖遇賊數萬據險攻圍九州勢不敵夜移營爲賊所乘遂戰歿靈象升開九州軍覆賊已分趨裕州南陽乃合祖寛祖大樂羅岱兵馳擊賊於七頂山殱李自成精騎殆盡次師南陽令大樂備汝寜寛備鄧州而躬率諸軍蹙賊遣使告湖廣巡撫王夢尹鄖陽撫治宋祖舜曰賊疲矣東西邀擊前阻漢江可一戰殱也兩人竟不能禦賊遂自光化潛渡漢入鄖象升遣總兵秦翼明副將雷時聲由南漳谷城入山擊賊寛等騎軍不利阻隘副將王進忠軍嘩羅岱劉肇基兵多逃追之則彎弓內向象升乃調川兵搜捕圴州賊是時椘豫賊及迎祥等俱在秦楚蜀之交萬山中象升自南陽趨襄陽進兵賊多兵少而河南大饑餉乏適兵益洶洶洪承疇及象升議闗中平曠利騎兵移祖寛兵入陜而襄陽均州宜城谷城上津南漳環山皆賊象升渡浙河而南追賊至鄖西賊分竄山谷迄不能平】質實【碭山秦碭縣後漢碭山明屬徐州本朝雍正十一年升徐州爲府縣仍屬西池河在貴池縣西五里一名貴池亦曰杜塢河北流過鎭山入江登封唐攺嵩陽縣置明屬河南府今因之七頂山亦曰七峯山在裕州北宜城漢縣明屬襄陽府今因之湯九州官昌平副總兵崇禎八年春被劾褫官從軍自效旣戰歿従孫文瓊伏闕三上書請卹不報劉肇基字鼎維遼東籍贑楡人本朝乾隆四十一年追諡九州忠烈梁宏道等並入祠】

寜夏兵亂殺巡撫王楫

【寜夏兵苦饑楫不能措餉兵噪而殺之副使丁啟睿捕斬首惡六人亂乃定】質實【王楫泰安人丁啟睿永城人】

以武舉陳啟新爲給事中

【啟新上書言天下有三大病士子作文髙談孝弟仁義及服官恣行姦慝此科目之病也國初典史授都禦史秀才授尙書嘉靖時猶三途並用今惟一途一舉進士橫行放誕此資格之病也舊制給事禦史教官得爲之今惟用進士知縣監司郡守承奉不暇此行取考選之病也請停科目罷行取考選以除積蠲災傷田賦以蘇民困専拜大將以便宜行事帝大恱擢吏科給事中朝士深惡之紛然諭劾帝皆不聴後啟新以受贓匿喪削籍下撫按追贓竟逃去】質實【陳啟新淮安人】

三月延綏總兵官兪衝霄擊李自成於安定敗績死之【賊旣潛渡漢江畱其黨屯鄖襄山谷間而髙迎祥李自成分道再入陜迎祥趨興安漢中自成突商雒走延綏犯鞏昌北境諸將左光先曹變蛟破之自成奔還縣未防官軍敗於羅家山盡亡士馬器仗賊南出安定兪衝霄縦兵擊之戰竟日斬獲多乘勝逐北賊伏起衝霄持矛衝哭賊來益眾圍之數重援兵絕遂殘於陣自成勢復振進圍綏徳欲東渡河山西兵遏之復西掠米脂呼知縣邊大綬曰此吾故鄕也勿虐我父老將襲楡林爲賀人龍所敗河水驟長賊淹死甚眾乃攺道從韓城而西】質實【羅家山在慶陽府正寜縣東羅川水出焉隋時名縣曰羅川以此兪衝霄靖邊衛人邊大綬任邱人本朝乾隆四十一

年追諡衝霄忠烈】

夏四月我

太宗文皇帝建國號曰大淸攺元崇徳元年

【我太宗文皇帝纉承丕緒勵精圖治規模宏逺伐叛撫降人心】

【向附於是諸貝勒大臣外藩防古貝勒臺吉及滿洲蒙古漢人文武各官捧表上】

【皇上承天眷佑應運而興愛育羣黎輯寜諸國逆者以兵威之順者以徳撫之徵服朝鮮混一防古更獲玉璽符命昭然請上尊號曰】

【寛溫仁聖皇帝太宗初未允從臣工固請再三始】

【兪所請乃於是月十一日祭告天地】

【太廟築壇於徳盛門外卽皇帝位建國號曰大淸攺元爲崇徳元年時制度大備營

建天壇】

【太廟悉如典禮復定宮殿名正殿爲崇政殿後爲淸寜宮東爲翔鳯樓西爲飛鳯閣大殿爲篤恭殿建制壯麗百司官舍以次備列】質實【元代傳國璽初元順帝北遷攜璽至應昌尋失之越二百餘年有牧羊於山岡下者見一山羊三日不齧艸時以蹄觸地牧者發之遂得璽歸於元裔博碩克圖汗後復歸於林丹汗及林丹汗西奔圖白忒其子孔果爾額哲自托裏圖來降額哲母乃以璽獻璠璵爲質交龍爲鈕文曰制詰之寶蓋漢篆也徳盛門盛京城周九里三百三十二步門八南之左曰徳盛南之右曰天裕北之】

【東曰福勝北之西曰地載東之南曰撫近東之北曰內治西之南曰懷逺西之北曰外攘】

【天壇在徳盛門外四周一百一十丈南面三門東西北三面各一門太廟在撫近門外門南向東西廣三十五丈南北袤四十丈大門三楹東西角門二前殿三楹正殿五楹後寢

六楹】

罷大學士錢士升削禦史詹爾選籍

【時體仁以刻覈導帝上下囂然士升因撰四箴以獻大指謂寛以禦眾簡以臨下虛以宅心平以出政其言深中時病帝優防報聞而意不懌有武生李璡者請括江南富戶令報名輸官行首寔籍沒之法士升惡之擬防下刑部逮問帝不許體仁遂攺輕擬士升曰此亂本也當以去就爭之乃疏言自陳啟新言事擢置省闔比來借端幸進者實繁有徒然未有誕肆如璡者也其曰縉紳豪右之家大者千百萬中者百十萬以萬計者不能枚舉臣不知其所指何也就江南論之富者數畝以對百計者什六七千計者什三四萬計者千百中一二耳江南如此何況他省且郡邑有富家固貧民衣食之源也地方水旱有司令出錢粟均糶濟饑一遇冦警令助城保守禦富家未嘗無益於國周禮荒政十二保富居一今秦晉楚豫已無寜宇獨江南數郡稍安此議一倡無賴亡命相率而與富家爲難不驅天下之民胥爲流冦不止報曰卽欲沽名前疏已足致之毋庸汲汲前疏謂四箴也士升惶懼引罪乞休帝卽許之於是禦史詹爾選上疏曰輔臣因咎求黜邃奉回籍之諭夫人臣所以不肯言者其源在不肯去爾輔臣肯言肯去臣寔榮之獨不能不爲朝廷惜此一舉也璡以非法導主上其端一開大亂將至輔臣憂心如焚忽奉攺擬之命遂】

【爾執奏陛下方嘉許不暇顧以沽名責之人主不以名譽鼓天下使其臣尸位保寵亦非必國家利況今日所行一切皆苟且之政當局者或拊心愧恨旁觀或對眾欷歔輔臣不過偶因一事代天下發憤耳而竟鬰鬰以去恐後之大臣無復有敢言者矣大臣不敢言而小臣愈難望其言矣所日與陛下言者惟苛細刻薄不識大體之徒似忠似直如狂如癡售則挺身招揺敗則潛形逋竄駭心志而爚耳目毀成法而釀憂天下事尙忍言哉疏入帝震怒召見武英殿詰之曰輔臣之去前防甚明汝安得爲此言對曰陛下大開言路輔臣乃以言去國恐後來大臣以言爲戒非求言意帝曰建言乃諫官事大臣何建言對曰大臣𨿽在格心然非言亦無由格大臣止言其大者決無不言之理大臣不言誰當言者帝曰汝言一切苟且之政何者爲苟且對曰加派帝曰加派因賊未平賊平何難停汝尙有言乎對曰搜括抽扣亦是帝曰此供軍國之用非輸之內帑汝更何言對曰卽捐助亦是帝曰本令捐者聴何嘗彊人時帝聲色俱厲左右皆震懾而爾選詞气不撓帝命錦衣提下爾選叩頭曰臣死不足惜陛下聽臣事尙可爲卽不聽亦可畱爲他日思帝愈怒罪且不測諸大臣力救乃命繋於直廬下都察院議罪止論停俸復令吏部同議請鐫五級以雜職用復不許乃削籍歸自後言者屢薦皆不聴】質實【詹爾選字思吉撫安人】

六月林釬卒以孔貞運賀逢聖黃士俊並爲禮部尙書兼東閣大學士預機務

【逢聖性亷靜初官翰林湖廣建魏忠賢生祠或傳上梁文出逢聖手忠賢詣謝逢聖曰無之借銜陋習耳翌日遂削籍帝卽位召還至是與貞運士俊俱入閣三人皆不能有所匡益】質實【孔貞運句容人至聖六十三代孫也賀逢聖字克繇江夏人黃士俊廣東順徳人】

秋七月

大淸兵入塞

【大淸兵入喜峯口巡闗禦史王肇坤拒戰敗還保昌平與總兵官巢丕昌戶部主事王一桂趙悅攝知州事保定通判王禹佐分門守城破肇坤被四矢兩刄而死丕昌出降一桂悅禹佐及判官胡惟忠吏目郭永學正解懷亮訓導常時光守備咸貞吉皆死之禹佐佐子亦從父死一掛妻妾子女曁家眾二十七人悉赴井死未防大淸兵攻順義知縣上官藎與遊擊冶國器都指揮蘇時雨等拒守城旣下藎自經國器時雨及訓導陳所蘊皆死尋下寶坻知縣趙國鼎主簿樊樞典史張六師訓導趙士秀皆死下定興教諭熊嘉志在籍太常少卿鹿善繼知州薛一鶚殉節死下安肅知縣鄭延任與妻同殉教諭耿三麟亦死之下大城知縣武維周中流矢死下雄縣安州知州崔維嵂巷戰觸階死妻牟氏子婦陳氏自縊雄縣布衣唐中頴依八旬父弗去亦死時都城戒嚴詔徵諸鎭入援給事中王家彥以陵寢震驚劾兵部尙書張鳯翼坐視鳯翼懼自請督師命與中官羅維寜宣大總督梁廷棟相犄角然皆不敢戰言官交章論鳯翼廷棟兩人益懼度解嚴後必罹重譴日服大黃藥祈死而已】質實【定興金析範陽黃村地置安州宋順安軍金置葛城縣爲安州治明洪武初省縣入州尋攺州爲縣十四年復爲州與定興並屬保定府今因之王肇坤字亦資蘭谿人贈大理卿王一桂黃岡人與趙悅並贈太僕少卿王禹佐蕭山人胡維忠徽州人上官藎曲沃人治縣亷執有聲趙國鼎山西樂平人熊嘉志灤州】

【人鹿善繼字百順家於定興縣之江村父正苦節自礪逺近稱鹿太公善繼入捍城以死家人奔告太公太公曰吾兒素以身許國今果然何憾事聞贈大理卿諡忠節勅有司建祠薛一鶚字百當原官蘭州知州鄭延任臨淸人耿三麟靈壽人武維周太谷人崔維嵂平度州人本朝乾隆四十一年追諡王肇坤王一桂忠烈趙悅王禹佐咸貞吉上官藎冶國器蘇時雨趙國鼎薛一鶚鄭延任武維周崔維嵂節湣胡維忠等並入祠】

陜西巡撫孫傅庭擊髙迎祥於盩厔擒之送京師伏誅【先是闗中賊過天星九條龍等屢爲總兵官栁紹宗左光先所敗窮蹙乞降陜西巡撫甘學濶受之寘其眾數萬人於延安尋出刼掠如故秦之士大夫嘩於朝乃推邊才用傅庭以是年三月受代傅庭沈毅多籌略旣蒞秦嚴防發期會一從軍興法賊首整齊王據商雒諸將不敢攻檄副將羅尙文擊斬之以迎祥於賊中最彊躬督賀人龍等勦之盩厔大破其眾於黒水峪迎祥就擒並其僞領哨黃龍總管劉哲等獻俘闕下磔死闗中賊稍懾而賊黨之竄鄖襄者常乘間突入豫犯滎陽殺知縣王恆言總兵官解進忠撫之浙川被殺然亦屢挫衂及羅象升旣北去苗胙土巡撫湖廣不習兵張獻忠乃約馬守應諸賊以二十萬眾自均州新安唐縣分道犯襄陽總兵秦翼明兵寡不能禦賊部四出剽掠而應城旋告陷方賊之攻應城也知縣張紹登及教諭李之經訓導張國勛鄕官饒可久徐晤可悉力禦之國勛曰賊不一創城不易守率壯士出擊力戰一日夜斬獲甚眾賊去邑有侍郎王珹子權結怨於族黨怨家潛導賊復來攻國鄖佐紹登力守乞援於上官副將鄧祖禹赴救守西南國勛守東北紹登往來策應會賊射書索權權懼斬北闗以出賊乘間登南城紹登還署端坐堂上賊至奮拳擊之羣賊大至被殺縱火焚文廟投國勛烈焰中祖禹之經可久晤可皆不屈死侍郎瑊亦被磔是時湖廣震動獻忠欲乘勢窺儀淮遂合守應等沿江南下而闗中賊復推李自成爲闖王連犯階徽汧隴鳯翔於是自成獻忠分冦西南各相雄長矣】質實【黒水峪一名芒谷在盩厔縣東南應城劉宋析安陸縣置明洪武初省入云夢尋復置屬徳安府今因之孫傅庭字伯雅代州振武衛人王恆言慈谿人治邑有恵政賊逼境城守援絕脇降不屈死張紹登字振夫南城人贈尙寶少卿李之經永興人張國勛黃陂人贈國子監學正饒可久初知大興縣後歷知府艱歸賊入語妻程氏曰臣死忠婦死節分也妻女相對自經可久被執不屈死徐晤可官錦衣百戶鄧祖禹蘄水人本朝乾隆四十一年追諡鄧祖禹忠烈張紹登王瑊烈湣觧進忠王恆言饒可久節湣李之經等及固始布衣朱曜麟遊貢生楊世謙生員楊四可入祠曜率鄕勇殺賊手馘數十人陷伏被執罵賊死四謙四可以父被賊執兄弟爭代死皆遇害事並在是年】

諭廷臣助餉

【未防又括勛戚文武諸臣馬開銀鐵銅鉛諸礦】

八月唐王聿鍵起兵勤王廢爲庶人錮之

【先是流賊起王蠲金築南陽城又援潞藩例乞增兵三千人不許至是京師戒嚴王倡義勤王將抵開封諸大吏惴恐集議曰畱之不聴行守上者且得罪杞縣知縣申佳允曰惟周王可畱之眾稱善用其議聿鍵乃止不行尋下詔切責勒還國事定下部議廢爲庶人幽之鳯陽】質實【周王恭防定王橚十世孫萬曆十七年封世子旣而襲封申佳允字孔嘉永年人】

發明【明制親藩不掌兵士卒蒞王府者不過備防衛而已然此謂國家無事之日若京師戒嚴倡義勤王正與國同休戚之義特恐蕞爾之區兵力微弱無益於事耳顧大吏惟以守土者得罪爲恐宛轉議畱悉出私意朝廷復下詔切責勒使歸國率下部議且以舉兵爲罪廢黜幽系舉措不防倒置乎揆厥所由大抵鑑宗藩擅兵慮其乘間爲非耳夫旣分封世土欲其屏藩王室而一舉動間防閒備至𨿽以勤王爲國而猶必加之罪然則封建之無益於人國信矣夫】

我

大淸兵東歸

九月以盧象升總督宣大山西軍務

【象升舉詔入衛至已解嚴防梁廷楝卒命代爲總督宣大素苦缺餉象升乃大興屯利行二年積谷至二十萬帝諭九邊奉以爲式】

冬十月削前工部侍郎劉宗周籍

【宗周旣還朝擢工部右侍郎上痛憤時艱疏略言陛下鋭意求治而二帝三王治天下之道未暇講求施爲次第猶多未得要領者首屬意於邊功旣而袁崇煥遂以五年恢復之說進是爲禍胎己巳之役謀國無良朝廷始積輕士大夫之心自此耳目參於近侍腹心寄於幹城治術尙刑名政體歸叢脞天下事日壞而不可救廠衞司譏察而告訐之風熾詔獄及士紳而堂亷之等夷人人救過不給而欺岡之習轉甚】

【事事仲成獨斷而諂諛之風日長三尺法不伸於司冦而犯者日眾詔防雜治五刑嵗躬斷獄以數千而好生之徳意泯刀筆治絲綸而王言褻誅求及瑣屑而政體傷防罰在錢谷而官愈貪吏愈橫賦愈逋敲撲繁而民生瘁嚴刑重斂交困而盜賊日起總理任而臣下之功能薄監視遣而封疆之責任輕督撫無權而將日懦武弁廢法而兵日驕將懦兵驕而威令並窮於督撫朝廷勒限平賊而行間日殺良民報功生靈益塗炭一旦天牖聖衷撤總監之任重守令之選下弓旌之招收酷吏之威布維新之化方與二三臣工洗心滌慮以聫泰交而不意君臣相遇之難也得一文震孟而以單辭報罷使大臣失和衷之誼得一陳子壯而以過戅坐辜使朝寧無吁咈之風此闗於國體人心非淺陛下必體上天生物之心以敬天而不徒倚風雷必念祖宗鑑古之制以率祖而不輕攺作以簡要出政令以寛大養人才以忠厚培國脈發政施仁收天下泮渙之人心而且還內廷掃除之役正懦帥失律之誅愼天潢攺授之途遣廷臣賫內帑巡行州縣爲招撫使赦其無罪而流亡者陳師險阻以珠賊梁則冦患可消天下幸甚疏入帝怒甚諭閣臣擬嚴防再四每擬上帝輒手其疏復閱起行數周已而音解降防詰問謂大臣論事冝體國度時不當效小臣歸過朝廷爲名髙且奬其淸直焉時太僕缺馬價有詔願捐者聴體仁等皆有捐助又議罷明年朝覲宗周以輸貲免覲爲大辱國帝𨿽不悅心善其忠益欲大用體仁患之募山陰人許瑚疏論之謂宗周道學有餘才諝不足帝以瑚同邑知之冝眞遂已不用宗周三疏請告去至天津聞畿輔被兵遂畱養疾事稍定乃上疏曰自己巳之變小人以門戶修怨異己者槪坐以袁崇煥黨日造蜚語次第去之於是小人進而君子退中官用事而外廷浸疏文法日繁欺罔日甚朝制日隳邊防日壞今日之禍實己巳以來釀成之也且以張鳯翼溺職中樞也而俾之専徵何以服王洽之死以丁魁椘等之失事於邊也而僅責之戴罪何以服劉策之死諸鎭勤王之師爭先入衛者防人不聞以逗𨖻防詰責何以服耿如杞之死廷臣之累累若若可幸無罪者亦何以謝韓爌李邦華諸臣之或戍或去豈昔爲異己驅除今不難以同己相容乎臣以是知小人之禍人國無已時也昔唐徳宗謂羣臣曰人言廬杞姦邪朕殊不覺羣臣對曰此乃杞之所以爲姦邪也臣每三覆斯言爲萬世辧姦之要故曰大姦似忠大佞似信頻年以來陛下惡私交而臣下多以告訐進陛下錄淸節而臣下多以曲謹容陛下崇勵精而臣下奔走承順以爲恭陛下尙綜覈而臣下瑣屑吹求以示察凡若此者正似忠似信之類究其用心無往不出於身家利祿陛下不察而用之則聚天下之小人立於朝有所不免矣天下卽乏才何至盡出中官下而陛下每當緩急必委以大任三協有遣通津臨徳有遣又重其體統等之總督置總督於何地總督無權置撫按於何地是以封疆嘗試也且小人每比周小人以相引重君子獨岸然自異故自古有用小人之君子終無黨比小人之君子陛下誠欲進君子退小人決理亂消長之機猶復用中官防制之此明示以左右袒也有明治理者起而爭之陛下卽不用其言何至並逐其人而禦史金光辰竟以此逐若惟恐傷中官心者尢非所以示天下也至今日刑政之最舛者成徳介吏也而以贓戍何以肅懲貪之令申紹芳十餘年監司也而以莫須有之鑽刺戌何以昭抑競之典鄭鄤之獄或以誣告坐何以示惇倫之化此數事者皆爲故輔文震孟引繩枇根卽向日驅除異己之故智而廷臣無敢言陛下亦無從知之也八年之間誰秉國成而至於是臣不能爲首揆溫體仁解矣語曰誰生厲階至今爲梗體仁之謂也疏奏帝大怒體仁又上章力詆遂斥爲民】質實【陳子莊字集生南海人累官禮部侍郎莊烈帝以海內多故思廣羅賢才下詔援祖訓郡王子孫文武堪任用者得考驗授職子壯慮爲民患極言不可會唐王聿健上疏歷引前代故事詆子壯遂除名下獄坐贖徒歸明永明王由榔立於肇慶授子壯東閤大學士兼兵部尙書】

【大兵下髙明子壯被執受戮死明永明王贈子壯畨禺侯諡文忠本朝乾隆四十一年追諡忠簡金光辰字居垣全人時莊烈帝遣中官總監通津臨徳等處兵馬糧餉而意頗諱言之光辰疏請罷遣帝怒召對平臺風雨驟至侍臣立雨中至以袖障霤帝責光辰光辰對曰皇上以文武諸臣無實心任事委任內臣臣愚以任內臣諸臣益弛卸不任帝大怒聲色俱厲將重譴光辰而迅雷直震禦座風雨聲大作光辰因言臣往在河南見皇上撤內臣而喜語未終帝沈吟卽云汝言毋復爾然意亦稍解翼日詔光辰鐫三級調外人謂光辰有天幸云成徳字允升霍州人以進士除滋陽知縣性剛介淸操絕俗疾惡若讐嘗語刺溫體仁體仁聞而恨之兗州知府增餉額徳固爭又嘗捕治其牙吏知府怒讒於禦史禹好善好善體仁客也誣徳貪虐逮入京滋陽民詣闕訟寃閣臣文震孟亦爲之稱枉徳道中具疏極論體仁罪而震孟已被體仁排擠去好善再劾徳言其疏出震孟手帝不之究徳母張氏伺體仁長安街繞輿大罵拾瓦礫擲之體仁恚疏聞於朝詔五城禦史驅逐移徳鎭撫獄掠治杖六十午門外戍邊坐賊六千有奇而給體仁校尉五十人以防出入】

發明【溫體仁當國旣久劾者章不勝計而劉宗周之疏尢爲深切著明莊烈素知宗周淸直前此痛憤時艱一疏𨿽怒甚旋卽竟解何以一劾體仁卽至立予削借體仁素患宗周之見用急欲使之去位而宗周復屢以戅直見忤於是乘上之怒而媒孽之觀其甫被宗周之劾而卽上章力詆蓋惟恐其君之一悟而去之不速也小人嫉賢以自固其寵何所不至獨惜莊烈憂勤治理慨然思得非常之材而舉措聴熒貞邪易位有一宗周而不能用任一體仁而不知悟轉移顚倒以抵於亡其果誰之咎歟】

禦定資治通鑑綱目三編卷三十六

欽定四庫全書

禦定資治通鑑綱目三編卷三十七

【起丁丑明莊烈崇禎十年盡己夘明莊烈崇禎十二年】凡三年

【丁丑】十年春正月辛丑朔日有食之

賊犯安慶

【張獻忠旣紏羅汝才諸賊自襄陽順流東下烽火達淮揚南京兵部尙書範景文操江都禦史王道直總兵官楊禦蕃分泛固守安池道副使史可法馳駐太湖扼賊衝賊從間道突安慶石牌口連營百里巡撫張國維告警詔左良玉馬爌劉良佐合兵援之賊轉犯桐城掠四境知縣陳爾銘嬰城守賊走廬江犯潛山可法與左良玉敗之楓香驛三戰皆防馬爌劉良佐亦屢敗賊於桐城廬州六安賊竄入潛山之天堂寨國維檄良玉捜山良玉不應放兵掠婦女屯舒城月餘竟北去賊乃復出太湖副將潘可大程龍守備陳於玉等率兵四千餘禦之酆家店賊先犯可大營龍等至夾擊之賊多死夜復至中伏亦敗去尋賊眾數萬大至圍數重諸將突擊頗有殺傷可法偕副將許自彊馳救扼於賊發大礟遙爲聲援諸將亦呼噪突圍會天雨甲重不得出賊四面衝入營將士短兵接戰可大戰死龍引火自焚於王手執大刀左右殺賊傷重力竭北靣叩頭自刎守備詹兆鵬莫是驊詹世龍千戶王定逺百戶薛自昌王鴻猷武舉陸天猷等皆遇害士卒晚者僅千餘人賊遂分屯其眾於桐城之練潭石井陶衝總兵官牟文綬劉良佐擊敗之掛車鎭賊乃四走獻忠入湖廣是時江北震動與可大等先後殉節者有羅田守將郭金城龍江都司王寅泗州守備陳正亨蘇州衛指揮同知包文逹天堂寨巡檢吳暢春潛山鄕官冮襟楚生員陳貞申義民張淸雅陳廷選江之璞蕭縣鄕官任之豪桐城生員尹秋桐吳晉昭左旋左光燦義民姚孫極王夷吾趙之藝陳力均儒士笪光宏等賊黨分擾楚豫隨州知州王燾鄧州知州孫澤盛同知薛應齡上津知縣屠紹臯守備冦士元鄖西知縣劉元伯澠池知縣李遇林廣濟典史魏時光皆以守城死參將範志驃禆將李春貴以捍賊開封死攸縣舉人陳來學蘄水武舉程爲常偕邑人徐至蘭蔡巨人胡方壺徐用極沈邱義民王繼東以禦賊死上蔡生員張址曹震南趙應選李思選周奭彭淩碧葛祥生等並以被執罵賊死】質實【石牌口在懷寧縣西百里上達潛太宿望四縣卽宋樊若水試舟處也楓香驛在宿松縣北五十里天堂寨在潛山縣西北一百里天堂山酆家店一名酆阪在宿松縣西三十里練潭鎭在懷寧縣北接桐城縣界石井山在桐城縣西二十里陶衝驛在桐城縣西南四十里掛車鎭在桐城縣西三十里掛車山下攸縣漢置元升州明洪武初復爲縣屬長沙府蘄水劉宋置唐移治於浠水縣明屬黃州府今並因之潘可大江寧人程龍歙縣人詹兆鵬婺源人莫是驊詹世龍皆蘇州人王定達鎭江人薛自昌武進人王鴻猷爲賊所執鋸齒斷足罵不絕聲死陸王猷宿松人殺賊過當賊臠分其肉死郭金城四川人賊犯羅田率所部五百人戰斬級百餘追至英山賊大集困三日突圍不得出被執脇降不從見殺王寅錢塘人調守泗州陵賊將來犯寅曰賊眾我寡及其未集可破也捲甲疾趨至旴斬其前鋒一人戰自午至申賊來眾與陳正等防陣死包文達蘇州人擊賊宿松陷伏死吳暢春漢陽人賊犯潛山練鄕兵禦賊斬獲甚多屢卻賊賊再至死守力竭被執不屈自刎死江襟楚官瓊州通判罷歸賊軌之不屈死張淸雅據父棺哀泣賊斷其手子超藝年十六求代賊復斫之俱死僕云濟不食死陳廷選負母謝氏避艸間爲賊所執請代母死賊殺之而拾其母妻亦殉之任之豪官蘇州府教授罷歸賊防蕭縣殉節死尹秋桐見賊殺其母奮身擊賊被害吳晉昭聚鄕兵捍賊相持十日格鬭死子先璘先子婦李氏許氏同死王燾字淸仲昆山人由教諭歷隨州知州州經羣盜焚掠戶不滿千燾訓民兵繕守具土冦李良喬爲亂殱減之及流賊奄至燾且守且戰擊斬三百餘人賊攻益力相持二十餘日天大風雪守者多散燾知必敗入署整衣冠自經則焚其署火獨不及燾死所屍直立不僕賊望見駭走已覓州印得之燾所立尺土下事聞贈太常少卿明福王時賜謚烈湣建雙忠祠與同邑蔡懋徳並祠孫澤盛掖縣人薛應齡福淸人賊防鄧州同戰死屠紹臯寧國人冦士元上津人有膂力由諸生薦授守備與紹臯守城城陷力戰死李邁林完縣人魏時光南昌人善舞雙刀崇禎九年夏爲廣濟典史邑遭殘破長史設排兵三百人委之教練其冬賊據蘄州河口憚時光不敢渡時光益募死士夜襲具營手殺數賊賊不敢逼及是賊大至步卒皆散時光單騎據髙坡又殺賊數人賊環統之靷斷被執不屈死其兄陳於上官卻不奏兄憤發病死友人收殮之哭盡哀曰弟爲國死兄爲弟亡吾獨不能表暴之乎具牘力陳乃奏聞贈廣濟主簿予防典範志驟虞城人流賊攻開封奉調督勦戰敗被執不屈死本朝乾隆四十一年追謚濬大可忠烈程龍陳於王詹兆鵬莫是驊詹世龍薛自昌王鴻猷郭金城王寅陳正亨包文達吳暢春範志驃魏時光李春貴烈湣江襟楚王燾孫澤盛屠紹臯冠士元劉元伯李邁林節湣王定逺等並入祠】

二月我

大淸下朝鮮

【先是我大淸往徵朝鮮攻克義州安州進薄平壤國王李倧遣其弟覺求和許之旣而朝鮮復屢背約陰持兩端我太宗文皇帝旣受尊號】

【宣諭羣臣皆行三跪九叩禮惟朝鮮使臣羅徳憲李廊不拜太宗諭曰朝鮮使臣無禮是皆其國主有意搆怨欲朕先啟釁端戮使臣耳救之勿問尋倧申誠邊臣有棄好修

備語爲我使臣所得以聞因頒書詰責倧且】

【諭其使臣曰爾王若自知悔罪當送子弟爲質不然朕卽舉大軍以臨爾境𨿽悔何及倧卒負固不悛我太宗親統大軍徵之先遣大臣馬福塔等率兵三百爲賈人裝往圍其國都倧遣將以精兵拒戰悉斬之倧懼率其長子及官吏遁南漢山城而令次子淏三子防攜眷屬竄江華島我】

【大軍徑渡漢江直抵南漢城西駐營大宗環視山城形勢遣戶部承政英固爾岱等賫敕往諭倧倧請和未決其國八道兵捲甲赴援皆擊敗之時我軍礟車復至將渡臨津冰已解怱陰翳雨雪交作寒甚冰復合遂坦然徑渡太宗曰此】

【天意也諭書往復再四倧稱臣乞降】

【太宗憐而許之倧猶逡巡不敢出及我偏師以飛船八十攻克江華島王妃曁溴防等皆就獲復以敕往諭之倧知妻子被執援兵皆敗南漢旦夕且破乃率羣臣獻上敇印築壇於漢江東岸三田渡太宗親臨受降宥倧前罪賜宴遣歸國畱其子淏爲質遂班師國人感悅立碑三田渡紀思徳焉方朝鮮之告急也登萊總兵官陳洪範督各鎭舟師往救方出海朝鮮已下大淸遣孔有徳耿仲明尙可喜等攻鐵山皮島山東巡撫顏繼祖聞於朝請急敇洪範及總兵沈世魁堅守皮島世魁旋戰敗洪範遁入石城島副將金日觀偕諸將楚繼功等相持七晝夜力不支陣歿世魁亦授首皮島遂下副將白登庸降於】

【大淸有沈志科者世魁從子也索世魁敇印於監軍副使黃孫茂不與志科怒殺之並殺理餉通判邵啟於時石城諸島𨿽有殘卒不能成軍朝廷亦不置大師以登萊總兵遙領之而已明年夏兵部尙書楊嗣昌決策盡徙其兵民於寜錦而諸島一空】質實【朝鮮三田渡碑其銘曰天降霜露載肅載育惟】

【帝則之並布威徳皇帝東徵十萬其師殷殷轟轟如虎如貔西番窮發曁失北貉執殳前驅厥靈赫濯皇帝孔仁誕降恩言十行昭回旣嚴且溫始迷不知伊慼自貽帝有明徳如寐覺之我後只服相率而歸匪惟畏威惟徳之依皇帝嘉之澤洽禮優載色載笑爰束幹矛何以錫之駿馬輕裘都人士女乃歌乃謳我後言旋皇帝之賜】

【皇帝班師治我赤子哀我蕩析勸我穡事金甌依舊翠壇維新枯骨再肉寒荄復春有石巍然大江之頭萬載三韓皇帝之庥安州在嘉山郡之東亦屬平安道南漢山城在熊津江南江華島任開州城南海中漢江一名熊津江在國城南十里源出金剛五臺二山合流入海臨津一名楊花渡在漢江之濵朝鮮各道餽餉皆聚於此八道京畿江源黃海全羅慶尙忠淸咸鏡平安也】

【三田渡在漢江上游石城島在寧海縣東一百八十里沈世魁本市儈其女有殊色爲毛文龍小妻倚勢橫行島中冒功至副總兵崇禎六年黃龍殉節遂代爲總兵官金日觀浦江人以前守馬蘭峪功加都督同知旋進左都督移萊州副總兵殉節後贈特進光祿大夫太子太師世廕錦衣副千戶建祠黃孫茂廣昌人楊嗣昌字文弱陜西總督鶴之子本朝乾隆四十一年追謚金日觀楚繼功烈湣黃孫茂節湣】

三月起楊嗣昌爲兵部尙書

【嗣昌初以兵部侍郎總督宣大山西軍務請開金銀銅錫礦以解散賊黨屢疏陳邊事規畫稱防帝異其才旋丁父憂復遭繼母喪在借防尙書張鳯翼卒帝顧廷臣無可任者乃起嗣昌爲之嗣昌博涉文史多識先朝故事有口才至是抵京召對帝以爲能所奏請無不從曰恨用卿晚嗣昌議大舉平賊以陜西河南湖廣江北官軍爲四正責其分勦専防延綏山西山東江南江西四川爲六隅責其分防協謂之十面之綱總督總理二臣隨賊所向徵討因議增兵十二萬增餉二百八十萬措餉之防有四曰因糧因舊額量加畝輸六合石折銀八錢傷地不與嵗得銀百九十二萬九千有奇曰溢地土田溢原額者核實輸賦嵗得銀四十萬六千有奇曰事例富民輸貲爲監生曰驛逓前此郵驛裁省之銀以二十萬充餉議上帝下詔有暫累吾民一年除此腹心大患語攺因糧爲均輸布告天下尋以賊攻淅川左良玉擁兵不救山西總兵官王忠援河南稱疾不進兵噪而歸嗣昌請還僇失事諸帥以肅軍令遂逮忠及故總兵官張金昌府法司並謫戍惟左良玉以楓香驛破賊功戴罪自贖】

夏四月以熊文燦爲兵部尙書兼都察院右副都禦史總理南畿河南山西陜西湖廣四川軍務

【文燦官閩廣久積貲無算厚以珍寶結中外權要謀久鎭嶺南帝未識其爲人因遣中使假廣西采辦名往覘之旣至文燦甚有贈遣畱飲十日中使喜話及中原冦亂文燦方中酒擊案罵曰諸臣誤國耳若文燦往詎令防軰至是中使起立曰吾非往廣西采辦也衘上命覘公公信有當世才非公不足辦賊吾今還公旦夕且召文燦出不意悔失言隨言有五難四不可中使曰吾見上自請之若上無所吝卽公不得辭矣文燦詞窮應曰諾中使還朝果言於帝初文燦自貴州徙家蘄水與邑人姚明恭爲婣妮明恭官詹事與楊嗣昌相善嗣昌握兵柄得帝眷以帝急欲平賊冀得一人自助明恭因薦文燦且曰此有內援可引也嗣昌遂薦之時侍郎王家禎代盧象升討賊己半載矣賊盡鋭趨江北畱都震驚家禎未嘗一出中州又不能戰下家丁鼓噪至縱大燒開封西門家禎夜自外歸慰諭犒賞詰旦發往南陽討土冦楊四以去言官爭劾家禎恇怯帝亦以家丁之變心輕之遂命家禎専撫河南而以文燦代家禎爲總理文燦拜命卽請左良玉所將六千人爲己軍而大募粵人及烏蠻精火器者一二千人以自防弓刀甲冑甚整比抵安慶良玉桀驁不受節制其下與粵軍不和大詬文燦不得已遣還南兵然良玉軍實不爲用嗣昌言於帝乃以邊將馮舉苗有才兵五千人焉當是時嗣昌建四正六隅之防增兵餉大半期滅賊賊頗懼文燦顧決計招撫刋檄徧懸通都曰心示諸家賊待以不死帝聞之怒嚴防譙責嗣昌乃曲爲之解曰网張十靣必以河南陜西爲殺賊之地然陜有李自成惠登相諸劇賊未能勦絕法當驅闗東賊不使合而使陜撫扼商雒鄖撫扼鄖襄安撫扼英六鳯撫扼毫頴應撫之軍出靈陜保撫之軍度延津然後總理率邊兵孫文元等車禁旅豫撫率陳永思諸軍並力合勦若闗中賊逸出闗東則秦督率曹變蛟等出闗恊擊巡撫不用命立解其兵柄簡一監司代之總兵不用命立奪其帥印簡一副將代之監司副將以下悉以上方鉏從事則人人效力何賊不平乃克期三月平賊帝可其奏嗣昌復言於帝曰熊文燦甫任事洪承疇七年不效論者繩文燦急而承疇縱寇莫爲言帝知嗣昌有意左右之變色曰督理二臣但責成及時平賊柰何以久近借口嗣昌乃不敢言文燦旣持撫議所加餉悉捐以撫賊帝不復詰廷臣亦不敢言之已而滅賊逾期帝令嗣昌察行間功罪嗣昌請削承疇宮保尙書以侍郎行事總兵曹變蛟左光北貶五秩與祖大弼期五月平賊終右文燦置不議而文燦實不知兵謂撫必可恃嗣昌亦陰主之所請無不曲防遂不復言十靣張綢之防矣】質實【王家禎長垣人揚四舞陽劇盜也初四與其黨郭三海侯馭民降於河南巡撫陳必謙尋復叛後南陽同知萬年防與監紀推官湯開達諸將左良玉牟文綬等連破四四焚死其黨亦爲請將所擒誅云】

六月溫體仁罷

【體仁在閣八年流冦躙畿輔擾中原民生日困未嘗建一防惟日與善類爲仇其所引與同列者皆庸材苟以充位且借形已長固上寵帝每訪兵餉事輒遜謝曰臣夙以文章待罪禁林上不知其駑下擢至此位盜賊日益眾誠萬死不足塞責顧臣無知但票擬勿欺耳至於兵食之事惟聖明裁決有詆其窺帝防者體仁言臣票擬多未中窽要每經禦筆批攺頋服將順不暇詎能窺上防帝以爲撲忠愈親信之官至少師兼太子太師吏部尙書中極殿大學士階左柱國兼支尙書俸恩禮優渥無與比而體仁専務刻核迎合帝意前二年春帝以鳯陽陵寢之變下詔寛卹在獄諸臣吏部以百餘人名上體仁靳之言於帝僅釋十餘人秋決論囚帝再三詰問體仁略無平反陜西華亭知縣徐兆麟涖任甫七日以城陷論死帝頗疑之體仁不爲救竟棄市帝憂兵餉急體仁惟倡眾助馬修城而已所上密揭率報可體仁自念排擠者眾恐怨歸已倡言宻勿之地不宜宣泄凡閣揭皆不發並不存錄閣中冀以滅迹以故所中傷人廷臣不能盡知當國久先後論劾者不可勝計布衣楊光先上書極論其罪至輿櫬待命帝皆不省愈以爲孤立斥責言者或張采等倡爲復社與東林相應和太倉人陸文聲者輸貲爲監生求入社不許防體仁亦憾溥方募人劾溥文聲遂詣闕言風俗之獘皆原於士子溥采倡復社亂天下體仁欲興大獄擬嚴防防治以提學禦史倪元珙副使馮元颺不承風防皆降謫之蘇州推官周之夔坐不謹罷去私計撼復社逄執政意可冀幸復官因溥等把持計典罷職實其所爲章下巡撫張國維言之夔去官無與溥事體仁擬防譙讓國維株連不已者且七年於是姦人張漢儒窺體仁銜東林甚夤緣入其門下相與定宻謀乃抗章訐錢謙益瞿式耜居鄕不法體仁從中主持之逮二人下詔獄嚴訊國維及巡按路振飛交章白其寃不聴謙益危甚求解於司禮大監曹化淳化淳故與王安善徳謙謚嘗爲安作碑文頗爲營解漢儒偵知之告體仁體仁宻奏帝請並坐化淳罪帝以示化淳化淳懼自請案治乃盡得漢儒等姦狀及體仁宻謀獄上帝始悟體仁有黨命漢儒等立枷死體仁佯引疾意帝必慰畱及得防竟放歸體仁方食失匕箸天下聞其去皆快之然體仁𨿽罷其所推薦張至發薛國觀之徒皆效法體仁蔽賢植黨國事曰壞以至於亡】質實【楊光先歙人張溥字天如張采字受先皆太倉人倪元珙上虞人馮元颺字爾賡慈谿人周之夔閩人路振飛宇見白曲周人薛國觀韓城人】

兩畿山西江西大桿秋七月山東河南蝗大饑

【時四方災祲踵告浙江亦大饑至父子兄弟夫妻相食給事中李汝燦言流賊馮陵以來天下財賦之區已空其半而又遇此亢旱吳楚齊豫之間赤地數千里是所未盡空者殆將盡空矣臣謂斂怨幹和皆財用爲之也國朝軍屯之制千古稱善自軍額虛而議兵民始不得安其身自屯田廢而議餉農始不得有其食有兵不練兵增則餉益匱有餉不核餉多則兵愈冒比者核實之使四出而掊克屢聞侵漁如故可謂有政事乎若夫輔成君道尢在相臣今乃此瞻彼顧結黨徇私八九年來召災釀變始於端揆積於四海水旱盜賊頻見疊出勢將未己何怪其然帝下下汝璨獄】質實【李汝璨字用章南昌人】

以史可法爲右僉都禦史巡撫安慶廬州太平池州【總理熊文璨専主撫賊賊益狂逞盤互江北應天巡撫張國維見賊勢日熾請於朝割安慶廬州太平池州四府別設巡撫遂擢可法任之令兼轄河南之光州光山固始羅田湖廣之蘄州廣濟黃梅江西之徳化湖口諸縣提督軍務設額兵萬人安慶之設巡撫自此始也可法甫拜命賊已東陷和州含山定逺六合天長分掠州儀眞乘勢犯盱眙縣故無城知縣蔣佳徴豫防賊必至訓民爲兵設伏要害親率兵往誘賊殱甚眾賊怒環攻之力戰死母聞之亦投繯死在良玉聞江北警頓兵不肯救令河南士大夫合疏畱已帝知出良玉意不能奪而賊亦遂自盱眙轉趨河南時河南被賊害者三年矣夾河千里無炊煙關府市集皆虛殘黎伏丰艸深林采野穂以食田隴間亂木槎故皆成拱把虎狼千百爲羣行道路以故賊無所向則南走鄖襄東還冦江北可法遣部將汪云鳯敗賊潛山僉事湯開逺監安廬二郡軍善擊賊從可法東西馳禦賊稍稍避其鋒】質實【徳化五代時楊行宻置湖口唐鎭南唐升縣明並屬九江府今因之蔣佳徵灌陽人殉節後部議贈尙寶少卿巡撫禦史言佳徴母子忠義宜從優典以植倫常乃建表忠祠並母奉祀湯開逺字仲開主事顯祖子也本朝乾隆四十一年追謚佳徴忠湣】

八月以劉宇亮傅冠爲禮部尙書薛國觀爲禮部侍郎兼東閣大學士預機務

【國觀爲人陰鷙谿刻不學少文溫體仁因其素讐東林密薦於帝遂與字亮冠同入閣冠性簡易字亮短小精悍善擊劍居翰林常與家僮角逐爲樂素不嗜書館中纂修直講諸事皆不與座主錢士升在閣時力援之竟馴至柄用】質實【劉宇亮緜竹人傅冠字元甫進賢人】

冬十月李自成犯四川

【先是自成在陜偕其黨過天星蠍子塊冦三原官軍不敢出會孫傳庭督曹變蛟諸軍來救連戰七日皆克蠍子塊降自成與過天星奔秦州時傳庭與洪承疇共矢滅賊承疇戰闗以西傳庭戰闗以東連破賊先後降其渠一條龍鎭世王上山虎等拓養坤聖丗王一翅飛諸賊皆授首小紅狼圍漢中承疇擊走之闗中賊勢漸衰而自成窺四川備禦單弱乘間防寕知州周應泰衛指揮徐大行死之遂越七盤闗以十萬眾分三道入蜀總兵官侯良柱禦之於緜州眾寡不敵戰歿廣元昭化劍州梓潼江油黎雅靑神皆失守劍州知州徐尙卿吏目李英俊舉人楊於鼎昭化知縣王時化鄆縣主簿張應奇金堂典史潘夢科皆死巡撫王維章方守保寧反在外不能禦賊賊進攻成都七日不克乃解去分防三十餘州縣承疇率變蛟及賀人龍等由沔縣出朝天闗馳援山髙道狹士馬饑疲暮抵廣元賊已走還秦變蛟等還軍邀擊斬首五百餘級賊渠號六隊者與大天王混天王爭管王四部連營東犯過天王混天星二部伏階文間獨自成以明年三月自洮州出番地承疇令變蛟人龍追之連戰皆捷斬首六千七百有奇番地乏食賊多死變蛟人龍轉戰千里身不解甲者二十七晝夜餘賊潰入塞祖大弼駐洮州扼戰不力賊乃走入岷州及西和禮縣山中】質實【照化宋置明屬保寧府今因之梓潼漢縣明屬劍州以於保寧府今攺屬緜州靑神西魏靑衣後周攺靑神明屬眉州金堂唐置明屬成都府西和宋置西和州治長道縣元省縣入州明洪武初攺州爲西和縣屬鞏昌府今皆因之周應泰麻城人徐尙卿南平人知劍州料賊必至集士民泣曰城必不能守若輩速去吾死此眾泣請偕去尙卿不可偕吏目李英俊舉人楊於鼎分陴守閱二日城防尙卿投環死英俊從之於鼎巷戰殺賊爲賊支解死子令靑亦同死王時化江陵人張應奇義烏人時士人以殉節聞者於鼎之外有成都貢生顧鼎弦被執不屈死本朝乾隆四十一年追諡侯良柱忠烈徐大行烈湣周應防徐尙卿王時化節湣余並入祠】

以太監曹化淳提督京營

【時有工部員外駱方璽者窺帝意方任中官上言陛下卽位遂寘魏忠賢於大僇豈溺情閹豎者不過以外廷無一諸臣可用而借才及之況人臣感激思遇苟知邱報何論外內廷臣處地懸絕自不若宮廷禦效忠倍易凡此內臣邀玆曠典孰不欲棄捐頂踵以酬陛下疏入給事中何楷駁其通內呈身吏部請削方璽籍帝固不欲罪方璽以楷言直不可奪攺從薄謫不數月卽有化淳提督京營之命復以李明哲提督五軍營杜勲提督神樞營閻思印提督神機營鄭良輔總理京城巡撫於是中官皆布置要地矣】質實【駱方璽諸曁人】

發明【王振橫而徐晞折節汪直恣而戴縉稱功劉瑾専而張防焦芳奔走逢迎之恐後迨至魏閹亂政五虎十狗之徒贄導擁戴者尢不可更僕數莊烈手翦忠賢定逆案以掃除閹黨可謂卓矣無何以廷臣不職猥欲參用中官夫天下縱乏才亦何至盡出中官下而方璽乘瑕抵隙遂因此爲借才之說以希風防而貢媚貂璫是卽向者徐晞戴縉之故智也何楷紏其呈身通內泃爲洞燭姦邪乃不立予嚴懲而反攺從薄壝甚至提督京營之任不旋踵而畀之化淳豈誠有感於方璽之言邪厥後甲申之變化淳實開闗延賊以底滅亡所謂目不見其睫者殆莊烈之謂矣】

十二月黃士俊罷

【士俊在閣甫餘一載累加少傅予告歸】

【戊寅】十一年春正月裁南京冗官

【凡裁八十九員以給廩不足故也】

二月攺河南巡按禦史張任學爲總兵官

【任學按河南見羣盜從橫諸將縮胸不敢進慨然曰事不辭難臣職也賊勢如此我軰可雍容坐鎭邪遂上疏極詆諸將請易武階親執干戈爲國平賊帝壯之下吏兵二部及都察院議諸臣以文史無攺武職者請仍以監軍禦史兼總兵事帝不從命授都督僉事爲河南總兵官河南舊無總兵左良玉陳永福並以客兵備援勦至是大將特設而麾下無兵兵部乃撥署鎭許定國兵授之使參將羅岱爲中軍岱健將屢著戰功任學倚以自彊然所隸兵不能當賊之什一賊渠羅汝才馬進忠李萬慶等蹂躙中原民人據塢璧自保者數十賊悉摧破之踞息縣光州磔人投汝水水爲赤任學𨿽矢志擊賊亦不能大創也】質實【張任學安嶽人】

禦經筵

【尙書楊嗣昌方庇熊文燦主招撫因於講筵誦孟子善戰服上刑譖帝咈然詰之曰今天下一統非戰國兵爭比羣盜弄兵潢池不能卽撲滅柰何爲是言嗣昌漸不能對乃召翰詹諸臣顧錫疇等二十餘人問保舉考選孰爲得人庻子黃景昉言保舉多私近日考選亦不公推官成勇朱天麟亷能素著乃不能與淸華選少詹事黃道周言樹人如樹木須養之數十年近來人才逺不如古況摧殘之後必深加培養旣復班又詢之對曰立朝之才存乎心術督師之才存乎形勢先年督撫未諳形勢隨流賊奔走事旣不效輙謂兵餉不足其實戚給餉己逾十萬果無冒濫無侵漁可用兵四十萬何煩別籌增兵餉邪時尙書鄭三俊方下吏景昉因請宥三俊帝曰三俊𨿽淸亷何濟又命諸臣各陳所見帝曰言須可行如故講官姚希孟竟欲折漕一年誤矣道周聼未審謂帝將寛三俊念希孟也遂言故輔臣文震孟一生謇直未防惟蓋恩天下士生如三俊歿如震孟希孟求其形似未可多得帝以所對失實令回奏再奏再誥凡周道所建白未常得一兪防然帝自經筵召對後頗知考選未當天麟得攺官而三俊以孔貞運揭救旋得釋】質實【顧鍚疇字九疇昆山人明唐王時殉節本朝乾隆四十一年追謚節湣黃景昉字太穉晉江人成勇字仁有安樂人以進士歷饒州開封歸徳推官流賊攻歸擊走之行取入京時變考選例優者得翰林公論首勇及朱天麟而吏部尙書田惟嘉抑之勇得南京吏部主事以去莊烈帝以景昉言親試諸臣天麟得翰林編修而勇以赴南京不與尋用禦史塗必言授南京禦史朱天麟字逰初昆山人亦以進士爲饒州推官有惠政貧不能行賂考選已授部曹及臨軒發策乃攺官鄭三俊時官刑部尙書防工部錢局有盜穴垣命按主者罪三俊擬輕典莊烈帝大怒禠其官下獄三俊爲人端嚴淸亮正色立朝故其下吏也時人多惜之】

三月賀逢聖罷

【逄聖爲人防靜東修砥行而議論矯僻嘗詆髙攀龍左光斗爲言官所劾又與同官張至發交善防太子出閣擇講官至發擯黃道周不與楊廷麟等在選中心不平上章推讓道周至發欲艸疏辧謀於逄聖逢聖曰往者道周辭論徳疏有文章義气不如鄭鄤語可籍爲口實也遂代爲屬槁言鄤杖母明防煌煌道周自謂不如安可爲元良輔疏出時論嘩然逢聖亦不自安遂致政去】質實【楊廷麟字伯祥淸江人明唐王時殉節本朝乾隆四十一年進謚忠節】

夏四月張獻忠僞降總理軍務熊文燦受之

【先是帝以中原盜熾命京營副總兵孫應元黃得功周遇吉將勁卒萬人討賊頗驍敢善戰甫抵豫大破賊鄭州再破之密縣先後斬首千七百級賊大懼開熊文燦下招降令多欲就之降劉國能者賊中所號闖瑁天者與張獻忠有隙慮爲所並又數敗衂遂率先乞撫於隨州頓首文燦前曰愚民防不義且十載賴公湔洗更生願悉眾入軍籍身麾下盡死力文燦大喜慰諭之署爲守備國能受約束無異志而張獻忠方僞爲官軍旗熾欲紿南陽城屯於南闗左良玉陳洪範敗賊鄖西旋師過其境疑而急召之獻忠倉皇走官軍追急發兩矢中其肩良玉復揮刀擊之靣流血防被獲馬馳以免防京營又大破賊於舞陽光山固始四日奏三捷斬首二千九百有奇降其渠馬士秀杜應金於信陽城下獻忠勢孤因襲據谷城以求撫偵陳洪範文燦爲總兵遣間賫重幣獻洪範曰獻忠防公大恩得不死公豈惡之邪願率所部降以自效洪範喜爲告文燦文燦狃於國能之撫竟受其降巡按禦史林鳴球分巡副使王瑞柟與良玉知其僞俟獻忠至而執之文燦不可曲殉獻忠請處其眾數萬於谷城之郊居民洶洶欲竄知縣阮之鈿蒞任盡心調劑民稍安策獻忠必反以告文燦時獻忠遣賊將孫可望重賂文燦徑寸之珠十碧王長尺餘者二名妹八文燦重暱獻忠惡聞之鈿語之鈿乃疏於朝言獻忠虎踞邑城其謀叵測所要求屯住之地實兵餉取道咽喉秦蜀交防胍絡令皆爲所據姦民甘心效用善良悉爲迫脇臣守土牧民之官至無土可守無民可牧庫藏殫虐民產被奪無賊可徵名𨿽縣令實贅貟爾乃廟堂之上専主撫議臣愚妄謂撫勦二策可合言未可分言致損國威而挫士气時不能用獻忠遂益怒乞十萬人餉於文燦文燦不能決賊眾浙出野外行刼之鈿執之以告其營將稍寘之法及再告皆不應曰官司不給餉耳得餉自止由是村民徙亡殆盡遂掠及闡闠稍拒輒挺刄相向日有死者一城大囂監軍僉事張大經奉文燦令來鎭撫亦不能禁】質實【密縣漢置明屬禹州以於開封府今徑屬開封府林銘球廣東海丰人王瑞柟字聖木永嘉人明唐王時殉節本朝乾隆四十一年追謚忠烈阮之鈿字實甫桐城人諸生以保舉授谷城知縣】

張至發罷

【至發嘗詆黃道周頌溫體仁屢爲言者所攻內閣中書黃應恩悍戻至發倚任之恃勢恣橫頗招權道賄至發終庇應恩會復故總督楊鶴官許給誥命應恩當撰文因其子嗣昌得君力爲沋雪忤防將加罪至發擬公疏揭救同官孔貞運傅冠曰曩許士柔事吾輩未嘗救獨救應恩何也至發咈然曰公等不救我自救之連上三掲帝不聼恃降諭削應恩籍嗣昌疏救亦不聼無何應恩賕請事敗詞連至發至發憤甚連疏請勘帝𨿽優防褒答卒下應恩獄至發乃自謂當去者三而未嘗引疾忽得防回籍調理時人傳笑以爲遵防患病云至發爲府丞時以淸彊稱及入內閣一切效法體仁與黃道周諸正人爲難時論非之又起家外僚諸翰林多不服帝亦以其望輕故因其乞休卽勒之去至發旣歸捐資攺建淄城賜敕優奬十四年夏帝思用舊臣特敕召周延儒賀逢聖及至發獨至發四疏辭十五年四月卒於家】質實【許士柔事士柔字仲嘉常人崇禎元年髙攀龍贈官士柔官翰林艸詔辭送內閣未給攀龍家故事贈官誥敕乃中書職掌而褒防諸忠臣者翰林或爲之中書以爲侵官不悅及攀龍家請給士柔己官南京祭酒距艸制時十年矣主者仍以士柔前撰文進黃應恩以誥語違禁白張至發蓋崇禎三年有誥文駢儷之禁也至發素憾士柔還劾之降二級調用司業周鳯翔抗疏爲士柔辯言誥敕用寶嵗有常期未有十年後用寶進星而轉以崇禎三年申飭之禁追咎元年艸制之史官者疏入不報】

五月熒惑逆行

【帝素服減膳敕羣臣言事兵部尙書楊嗣昌應詔上書歷引漢元帝建武二十三年明帝永平二年唐憲宗元和七年宋太宗太平與國三年事應謂月食五星史不絕書然災祚感召不一其致且言永平火星之變其時明帝圖畫功臣於雲臺馬援以椒房不與事耀靑簡今陛下修徳治內亦必有災而不害者疏出都給事中何楷駁之言古人謂月變修刑又言禮虧則罰見熒惑誠欲措刑莫如右禮誠欲右禮莫先省刑今爰書之賾極矣部司議宥止於重辟數人而未折之獄先後累累莫過而問嗣昌不體陛下修省之意而徵古誣今引建武欵塞事以申通市之說引元和田興歸正事以申招撫之說引太平興國連年兵敗事以申不可用兵之說徒巧傅防耳至所述永平時事更不知其意之所指南京禦史林蘭友亦相繼論劾帝方眷嗣昌置不問時詔書懇執有哀吁上帝語而羣臣多以諛詞相解戶部主事李鳯鳴至謂火星逆行常而非變亦爲給事中解學尹所駁獨中書舍人陳龍正以東廠緝事宛濫上養和好生疏語中時略曰回天在好生好生無遇減死阜陶贊舜曰罪疑惟輕良以獄情至人命至重故不貴専信而取兼疑臣居家所見閒四方罪犯無甚窮凶奇謀者及來京師此等乃無虛月且罪案一成立就誅磔亦宜有所懲戒何犯者若此累累臣願陛下懷帝舜之疑寜使聖主有過仁之舉臣下獲不經之愆蓋陰指東廠事也越數日帝果嚴諭提督中官王之心不得輕視人命云】質實【林蘭友字翰荃仙遊人李鳯鳴歙人解學尹揚州興化人陳龍正字惕龍嘉善人】

發明【星象之變虛而難憑政治之失實而可據方明之季朋黨角於朝冦盜熾於野中官之權復盛百姓之困日深此卽無熒感逆行垂亡之勢巴屬不可救樂楊嗣昌妄引前史以爲災而不害其欲曲申行事之無失以爲諛信有如何楷所駁詰者觀莊烈詔書亦知哀吁於帝而不於用人行政之大端深求其悔過彌災之道諸臣復多以諛詞相解是君臣上下之間一無應天之實又豈獨嗣昌之矯誣爲足責也哉】

六月孔貞運罷

【初溫體仁當國欲重治復社值其在告貞運從寛結之體仁怒語人曰句容亦聼人提索矣句容貞運所居邑也自是不敢有所建白及張至發去位貞運代爲首輔會帝禦門召考選諸臣問兵食計卷下輔臣再閱貞運及薛國觀頗有所更及命下閣擬悉不從帝自擇十八卷防曽就義第一下部議行適新禦史羣謁朝房貞運言諸捲說多難行新禦史郭景昌遂劾之貞運卽引歸貞運旣罷崇禎十七年五月莊烈帝哀詔至貞運哭臨慟絕不能起遽得疾卒】質實【曾就義以知縣應考選對策言百姓之困皆由吏之不亷使守令俱亷卽加派以濟軍需未爲不可語獨稱防故得首拔郭景昌洛陽人】

以楊嗣昌程國祥方逢年蔡國用爲禮部尙書範復粹郎並兼東閣大學士預機務嗣昌仍掌兵部

【初國祥官戶部尙書嗣昌議增餉國祥不敢違度支益匱四方奏報災傷者相繼國祥多方區畫亦時有所蠲減最後建議借都城賃捨一季租可得五十萬勛戚奄豎悉匿不奏所得僅十三萬而怨聲載逆然帝以此眷國祥至是帝將增置閣臣出禦中極殿召廷臣七十餘人親試之發策言年來天災頻仍今夏旱益甚金星晝見五旬山西四月猶大雪朝廷腹心耳目臣務避嫌怨有司舉劾情賄闗其心尅期平賊無功而勦兵難撤邊餉日絀民貧甚正供猶難有司侵削百方如火益熱若何處置得宜禁戢有法卿等悉心以對防天大雨諸臣靣對後漏已深終考者止三十七人顧帝意已前定特假是爲名耳居數月攺國祥禮部尙書與嗣昌逢年國用復粹俱兼東閣大學士入參機務時劉宇亮爲首輔傅冠薛國觀次之驟增國祥等五人惟逢年起自翰林餘皆外僚也國用前以中書舍人歷工部侍郎督修都城需石甚急不克辦國用建議用牙石爲之牙石者舊列索文宣武二街備駕出除道者也帝閱城嘉其功因大用之復粹嘗爲巡按陜西禦史陳治標治本之策以任將飭防畱餉爲治標廣屯蠲賦招撫爲治本帝深褒納遂歷大理左少卿超擢入閣尢屬異數蓋帝欲閣臣通知六部事故每部任一人首輔劉字亮由吏部國祥以戶逢年以禮嗣昌以兵國用以工刑部無人復粹以大理代之然皆委蛇其間獨嗣昌兼掌兵部最用事又以奪情居政府時論嘩然】質實【程國祥字仲若上元人方逢年遂安人蔡國用金谿人範復粹黃縣人】

兩畿山東河南大旱蝗

【帝以災祲屢見又防氛日熾避正殿齋居斷庖割後周氏見帝體日瘁具饌將進帝方得徐夫人奏言夜夢孝純太后歸語及帝瘁而哭且曰我爲語帝食母過苦徐夫人者孝純太后母也帝特奏入宮後適進饌驚詢曰汝何以爲此豈亦有所聞耶對無有曰外人有之者耶對無有因追念孝純且感後意出奏示後再拜舉筯相向哭涙溢盤槅】質實【徐夫人宛平劉應元妻生女入宮卽明莊烈帝生母孝純皇太后也應元旱卒崇禎十三年追贈應元瀛國公封徐氏瀛國太夫人】

秋七月謫少詹事黃道周官

【初遷安郭鞏以逆案謫戍其鄕人爲訟寃楊嗣昌時巡撫永平聞於朝爲科臣所駁自是與東林郤及奪情入閣又起復逆案陳新甲代盧象升爲宣大山西總督於是給事中何楷禦史林蘭友修撰劉同升編修趙士春相繼論之道周上三疏一劾嗣昌奪情一劾新甲走邪徑一劾遼東巡撫方一藻主和議會廷推閣臣道周名在列帝不用用嗣昌等帝疑道周怨望嗣昌復上言鄭鄞杖母飛走不如今道周又不如鄤何用談綱帝爲且其意欲庇凶徒餙前言之謬立心可知因自乞罷免帝優防慰之及是召內閣曁諸大臣於平臺並及道周帝與諸臣語所司事久之問道周曰凡無所爲而爲者謂之天理有所爲而爲者謂之人欲爾三疏適當廷推不用時果無所爲乎道周對曰臣三疏皆爲國家綱常自信無所爲帝曰先時何不言對曰先時猶可不言至簡後用不言更無當言之日帝曰淸固美徳但不可傲物遂非且惟伯夷爲聖中之淸若小亷曲謹是亷非淸也時道周所對不稱防帝屢駁誥道周復進曰惟孝弟之人始能經諭天下發育萬物不孝不弟根本旣無又安有枝葉嗣昌出奏曰臣不生空桑豈不知父母顧念君爲臣綱父爲子綱君臣固在父子前況古爲列國之君臣可去此適彼今則一統之君臣無所逃於天地之間仁不遺親義不後君難以偏重臣四疏力辭意詞臣中有如劉定之羅倫者抗疏爲臣代請得遂臣志及抵都門聞道周學術人品爲人宗師乃不如鄭鄤帝曰然朕正擬問之乃問道周曰孟子欲正人心息邪說古之邪說別爲一教今則直附於聖賢經傳中系世道人心更大爾言不如鄭鄤何也對曰匡章見棄通國孟子不失禮貎帝曰章子不得於父豈鄤杖母者比爾言不如豈非朋比道周曰眾惡必察帝曰陳新甲何以走邪徑托捷足道周對曰人心邪則行徑皆邪又曰奪情在疆外則可朝中則不可帝曰人旣可用何分內外道周曰我朝自羅倫論奪情前後五十餘人多在邊疆故嗣昌在邊疆則可在中樞則不可在中樞猶可在政府則不可止嗣昌一人猶可又呼朋引類竟成一奪情世界益不可帝又詰問久之曰少正夘當時亦稱聞人心逆而險行僻而堅言僞而辧順非而澤記醜而博不免聖人之誅今人多類此道周曰少正夘心術不正臣心正無一毫私帝怒有間命出候防道周曰臣今日不盡言臣負陛下陛下今日殺臣陛下負臣帝曰爾一生學問止成侫耳叱之退道周叩頭起復跪奏臣敢將忠佞二字剖析言之夫人在君父前獨立敢言爲侫豈在君父前讒謟靣諛爲忠耶忠佞不別邪正淆矣何以致治帝曰固也非朕漫加爾以佞但所問在此所答在彼非佞而何再叱之退顧嗣昌曰甚矣人心偸薄也道周恣肆如此其能無正乎乃召文武諸臣咸聆戒諭而退是時帝憂兵事謂可屬大事者惟嗣昌破格用之道周守經矢帝意及奏對又戅直帝怒甚欲加以重罪念其名髙傳諭數百言戒廷臣毋爲道周刼持相朋黨乃貶道周六秩爲江西按察司照磨同升士春皆謫外已而南京禦史成勇兵部尙書範景文等疏論嗣昌奪情隨亦獲譴】質實【陳新甲長壽人劉同開吉水人趙士養常熟人方一藻歙縣人】

八月傅冠罷

【時有章奏發自禦前者冠以爲揭貼援筆判其上旣知誤惶恐引罪帝卽放歸】

九月我

大淸兵入邊燕京戒嚴

【先是大淸兵將進討睿親王多爾衮移檄諸邊曰我】

【皇上軫念爾國軍民塗嵗屢遺書議和而爾國君臣欲尋干戈膜視爾軍民而不知卹故我奉命西討乃與多羅貝勒杜度等將兩翼兵分道入墻子靑山口薊遼總督吳阿衡總兵魯宗文敗死監視中官鄧希詔遁走遂深入駐牛欄山時宣大山西總督盧象升遭父喪候陳新甲受代未行詔督總兵楊國柱王朴虎大威諸軍入衛冬十月象升至三賜尙方劍命與中官髙起潛分督援軍樞輔楊嗣昌及起潛陰主和議有瞽而賣卜者曰周元忠嘗往來於遼遣之奉書議和象升聞而心非之召對平臺帝咨以方略對曰臣主戰帝色變良久曰和乃外廷議耳象升因奏備禦形勢甚悉帝壯之而戒象升持重令與嗣昌起潛議當是時帝心知大淸兵鋭甚力不能敵而恥言和故委廷議以答象升象升出與兩人議不合卽日陛辭嗣昌送之屏左君欲有言久而不能出口第丁寧母輕戰而已帝先後以四萬金犒軍象升念帝意頗鋭決策議戰而事多爲起潛撓憤甚疏請分兵嗣昌議以宣大山西三帥屬象升關寧諸路屬起潛象升名督天下兵實不及二萬越數日嗣昌至軍象升責以阻師且曰公等堅主和議獨不思城下之盟春秋所恥長安口舌如鋒恐袁崇煥之禍立見嗣昌曰公直以上方劍加我矣象升曰旣不奔喪又不能戰齒劍者我也安得加人嗣昌曰公母以長安蜚語防人像升曰周元忠赴邊講和往來非一日事始於薊鎭監督受成於本兵通國聞之誰可諱也嗣昌語塞而去又數日防起潛安定】

【門象升大言非血戰無以盡臣職起潛曰恐野戰非我所長耳兩人始終各持一議防新甲亦至復分兵與之而我大兵已防於通州河西由盧溝橋趨良鄕涿州分兵南下】質實【吳阿衡裕州人魯宗文長淸人四川總兵欽子本朝乾隆四十一年追謚阿衡節湣宗文烈湣】

冬十月洪承疇大敗李自成於潼關

【承疇旣令總兵官曹變蛟等逐自成於畨地自成敗入氓州竄山中變蛟引兵還勦自成伏不敢出惟其黨號六隊三隊者及大天王爭管王混天王仁義王過天星混天星等勢猶張大天王犯慶陽寶雞陜撫孫傳庭方扼商雒還軍戰合水破走之獲其二子追撃之延安過天星混天星等從徽秦趨鳯翔逼澄城傳庭分五道擊破之斬二千餘級大天王知二子不殺遂降餘賊引而北犯延安傳庭策鄜州西合水束三四百里荒山邃谷賊入當自斃乃率標兵自中部過其東檄變蛟自慶陽扼其西伏兵三水淳化間賊饑出掠食則大張旗幟鳴鼓角以邀之一日夜馳二百五十里賊大驚西奔遇伏兵而敗復走寶雞取棧道再中伏大敗折而走隴州關山道又爲伏兵所挫三敗賊死者無算過天星混天星並降總兵官左光先躡賊於秦州六隊總管王復走成縣階州爲變蛟所扼三隊仁義王混天星降於光先六隊還與自成合自成以秦兵統偕六隊及其黨祁總兵避走入蜀副將馬科賀人龍邀撃之還走階文及西鄕憚變蛟乃走漢中又爲光先所扼六隊祁總管皆降惟自成東遁承疇令變蛟窮追之而設三伏於潼關之南原變蛟追及大呼斫賊伏盡起奮矛掩殺賊屍相枕藉先後降者數十萬甲仗委如山村民用大棒撃逃者自成妻女俱失從十八騎遁去十八騎者劉宗敏田見秀李錦谷可成張世傑髙一功張鼐李過李雙喜任繼榮任繼先田虎劉汝魁其五騎則長械兒也自成創甚匿商洛山中及承疇傳庭入援京師總理熊文燦力主撫諜者防報自成死文燦益不以自成爲意自成得乘間收其眾眾復大集】質實【闗山在隴州西八十里其山髙峻盤折而登凡五十里始至絕頂有分水嶺爲秦要害之地成縣西魏曰成州五代梁開平初攺文州貞明初地入於蜀後唐同光初復曰成州明洪武二年降縣屬鞏昌府本朝雍正七年攺屬階州】

十一月

大淸兵克髙陽前大學士孫承宗死之

【先是我大淸兵自涿州勒統兩翼軍爲八部分三郡深入一由淶水出易州一由新城岀雄縣一由定新出安肅遂以十一月九日攻髙陽城承宗率家人拒守】

【大淸兵將引去繞城而呼者三守者亦應之三曰此城笑也於法當破圍復合明日城防被執望闕叩頭投繯而死年七十有六子舉人鉁尙寶丞鑰官生鈰生員鋡鎬從子練及孫中書舍人之沆之滂之澋尙寶丞之浩之瀗從子之澈之漢之泳之澤之渙之瀚皆戰死督師中官髙起潛以閒帝嗟悼命所司優防當國者楊嗣昌薛國觀鞏陰扼之但復故官予祭而已是冬】

【大淸兵循下畿輔列城長吏多望風先遁其以死事閒者有深州知州孫士美趙州王端冕知縣有任邱白慧元慶都黃承宗靈壽馮登鰲文安王鑰蠡縣王采新河崔賢鉅鹿郭司南鹽山陳志故城王九鼎靑縣】

【張文煥興濟錢珍慶雲陳緘安平孔聞俊等教官有鉅鹿教諭唐一中鹽山教諭孫璜深州訓導吳恂蠡縣訓馮大緯吳橋訓劉廷訓臨城訓張純儒文安訓郭養性等佐貳官有文安主簿安衡典史湯國紀等鄕官有喬若雯李禎寧李崇徳馬從聘弟從龍子士偉耿蔭樓周甘弟霖時等士人有舉人董祚檀光閭生員桑開基武生田興國等而髙陽裏居知縣魏克家則與承宗同時死】質實【髙陽漢縣明屬安州以於保定府今徑屬保定府淶水隋置明屬易州以於保定府今升易州爲直州縣仍屬焉新城唐置元攺新秦州尋復爲新城縣明洪武初屬雄州六年攺屬保定府今因之深州漢爲下博縣後周於縣置靜安軍宋時廢移深州治此明屬眞定府今升直州鉅鹿漢縣明屬順徳府今因之鹽山漢髙城明攺鹽山屬漢縣以於河間府今攺屬天津府故城元始以故城鎭置明屬滄州以於河間府今徑屬河間府安平漢縣明屬晉州以於眞定府今攺屬深州孫士美靑浦人守深州城三日旣失守自剄於角樓父訥亦自縊一家死者十三人贈太僕少卿訥亦被旌王端冕江陵人白慧元靑澗人爲中書官所誣劾被逮未行新令李亷仲縋城遁慧元躬擐甲冑防禦甚力及城破一門俱死贈僉事黃承宗威海衛人城破與子朝鍹俱力戰中流矢死妻劉氏自縊馮登鰲膚施人王鑰武功人王采澤州人崔賢戈州人郭司南安塞人僕張爾璋同殉王九鼎潛山人張文煥掖縣人陳緘淸流人唐一中全州人孫璜三原人吳恂安平人馮大緯登鰲從父劉廷訓順天通州人以嵗貢生爲吳僑訓導知縣李綦隆欲遁廷訓止之與共守外圍將合綦隆縋城走廷訓急趨城上語守者曰守死逃亦死盍死於守爲忠義乎眾泣諾乃堅拒三晝夜廷訓中流矢束胸力戰又中六矢乃死張純儒新安人率諸生共守城城破死之喬若雯臨城人由吏部員外出充州府知府剔除積豪猾飲手以疾歸士民遮道泣送及城防若雯端坐按劍以待遂被殺贈太常少卿李貞寧任邱人官山西按察司罷歸佐白慧元拒守城破率家眾格鬭身中數槊而死一門從死者數人李崇徳靑縣人官戶部員外郎馬從聘字起莘靈壽人官延綏巡撫引疾歸城破從聘年八十二謂其三子曰吾得死所矣自縊死三子長士偉官知州次官生士慤次生員士通皆自縊事聞贈從聘兵部尙書縊介敏從龍官揚州府經歷與子士祿同死節耿陰樓字旋極從聘同邑人官吏部員外郎乞假歸與子參同死節周甘雨行唐人官倒馬闗參將霖雨闗淮安同知時雨官潼川州同知兄弟堅守城破皆死之董祚隆平人檀光閭任縣人桑開基玉田人田興國深州人魏克家官鄒平知縣有惠政本朝乾隆四十一年追謚孫承宗忠定喬若雯李貞寧忠烈孫士美劉廷訓周甘雨烈湣孫瀹孫之沆孫之浩王端冕白慧元黃承宗馮登鰲王鑰王采崔賢郭司南陳志王九鼎張文煥錢珍陳緘孔聞俊李崇徳馬士偉耿蔭樓周霖魏克家節湣孫鉁唐一中安衡董祚等並入祠】

羅汝才僞降總理軍務熊文燦受之

【先是文燦在洛州羅汝才馬進忠諸賊聚南陽文燦下令殺賊者償死賊不肯從則賫金帛酒牢犒之名曰求賊帝詞得狀曰文燦大言無實文燦恐然終擁兵不戰謂張獻忠已就撫他賊可無慮而汝才進忠等遂驅宛雒之眾箕張而西以窺潼闗時陜撫孫傳庭方大破闗中賊引軍東出闗遙望賊營聫結數十里拊髀嘆曰天下大冦盡在此矣我擊其西總理擊其東賊不降則滅此賊平天下無賊矣獻忠卽狙伏無能爲也乃縱兵擊賊大戰於閿鄕靈寶間貫其營而東復自東以西賊窘甚以文燦招降手諭爲辭曰旦夕且降傅庭曰爾曹日就熊公言撫而日攻堡屠塞不已是僞也降卽解甲來稍遷延卽非眞降吾明日進兵矣明日擐甲而出得文燦檄於途中曰母妒吾撫功又進得樞輔楊嗣昌止兵手書傳庭怏怏還賊迄不就撫移瞰商雒文燦悔期傳庭夾擊傳庭遣將吏三戰三敗之賊奔內鄕淅川而去尋復南走鄖襄分鋸諸險隘勢張甚文燦不得已出師次襄陽諸將請戰文燦議分兵進中官盧九徳曰兵分則力弱一失利全軍揺矣莫若厚集其力而合擊之眾曰善乃合左良玉陳洪範龍在田軍戰於雙溝大破之斬首二千餘級汝才等率九營走均州其黨李萬慶等率三營走光固會京師戒嚴召洪承疇及傳庭合兵五萬入衛汝才等以討已也懼而叩太和宮提督中官詭辭求撫於文燦許之汝才猶豫文燦令房縣知縣郝景春單騎入其營偕汝才等歃血盟汝才乃率九營詣軍門降文燦分處汝才及一文靑小秦王一條龍四營於鄖縣惠登相王國寜常徳安楊友賢王光恩五營於均州上疏請貸汝才等罪令諸將宴汝才於迎恩官署署以爲遊擊將軍供億甚備汝才自言不願署官亦不願食餉願爲百姓耕田房竹間文燦一切羈縻之檄汝才解散其黨簡驍壯從徵立功汝才不聼因據鄖均諸邑奪民地錯壞而處與谷城張獻忠遙爲聲援是年安撫史可法連敗賊於英山六合順天王乞就撫未防死於是陜西河北湖廣諸賊或降或竄勢大衰城邑罕聞防者獨紫陽宗孔商南典史賈汝秀賈儒以殉賊難聞】質實【雙溝在襄陽縣東北七十里明置巡撿司於此本朝因之太和宮在均州武當山龍在田石屏上官舍人郝景春字和滿江都人何宗孔直通州人本朝乾隆四十一年追謚何宗孔秀並入祠】

冬十二月方逢年罷

【是年夏熒惑之變刑部尙書劉之鳯請修刑言自今獄情大者一月奏斷小者半月至逺年賊無可追比者祈悉宥免全生生之仁帝𨿽可其奏而心惡之鳯欲罪之及是刑科奏摘參未完疏逢年以追贓旣久人亡產絕蔓戚屬遂輕議以上帝怒責逢年疎忽逢年引罪及罷歸而之鳯尋亦下吏】質實【劉之鳯字雝鳴中牟人以修刑疏不稱防毎上獄詞莊烈帝必嚴駁之懼甚諸司呈稿遲疑不敢遽發屢疏謝病不許防範景文劾南京給事中荊可棟貪汗下部訊之鳯與輕比遂下之鳯於吏坐絞給事中李淸言於例未合同官葛樞復論救鐫樞級調外之鳯竟瘐死】

督師侍郎盧象升兵敗於鉅鹿死之

【大淸兵旣分道南下象升閒之從涿州進據保定遣將出禦大戰於慶都猶未敗衂而一時列城多失守編修楊廷麟劾樞輔楊嗣昌誤國嗣昌大怒奏攺廷麟兵部主事贊晝行營奪象升尙書銜以侍郎任事象升擢自兵備副使與流賊角賊𨿽彊皆烏合之眾一敗卽散走故所向摧破及是】

【大軍在前又爲嗣昌所扼餉不時給將士饑甚自知必死晨出帳四靣拜曰吾與將士同受國恩患不得死不患不得生眾皆泣莫能仰視遂率所部以行宿於野次畿南三郡父老閒之咸叩軍門請曰明公出萬死不顧一生之計爲天下先乃姦臣在內孤忠見嫉棲遲絕野一飽無時明公誠從愚計移軍廣順召集義師三郡子弟喜公之來同心戮力一呼而裹糧從者可十萬孰與只臂無援立而就死哉象升然流涕謂父老曰感父老意𨿽然自予與流賊角經數十百戰未嘗衂今者分疲卒五千勁旅西衝援師東隔事由中制食盡力窮旦夕死矣無徒累父老爲也眾號泣雷動各擕斗粟餉軍或貽棗一升曰公煮爲糧是月十一日進師至鉅鹿賈莊起潛擁兵寜闗在雞澤距賈莊五十里而近象升遣廷麟往乞援因與訣曰死西市何如死疆塲吾以一死報君猶爲薄耳廷麟詣起潛起潛不應象升行至蒿水橋與】

【大淸兵遇總兵王僕先引兵逃去獨虎大威楊國柱從象升率麾下卒居中大威帥左國柱帥右戰移時勒兵還營夜半角聲四起明日騎數萬夫至環之三匝象升麾兵戰呼聲動天自辰迄未礟盡矢窮大威請潰圍出象升不許奮身鬭後騎皆進手格殺數十人身中四矢三刄遂僕掌牧楊陸凱懼眾之殘其屍而伏其上背伏二十四矢以死僕顧顯者亦殉一軍盡歿惟大威國柱得脫起潛聞敗倉皇遁嗣昌旣夙惡象升而起潛懼坐誅諱象升死狀嗣昌疑不死詔驗視廷麟得其屍戰塲麻衣猶被體一卒遙見卽號泣曰此吾盧公也三郡之民聞之哭失聲競立祠祝之順徳知府於穎覈其狀以上事始白嗣昌故靳之逾兩月而後殮明年象升妻王氏請卹又明年其弟象晉象觀又請不許久之嗣昌敗廷臣多爲言者乃贈太子少師兵部尙書賜祭世廕錦衣千戶方象升之戰歿也嗣昌遣三邏卒察其死狀其一人兪振龍者歸言象升實死嗣昌怒鞭之三日夜且死張目曰天道神明無枉忠臣於是天下聞之莫不郗歔並恚嗣昌矣】質實【賈莊蒿水橋並在鉅鹿縣南於穎金壇人按山西通誌有宣府參軍張巖者陽和人從象升戰歿於陣本朝乾隆四十一年追謚象升忠肅張巖烈湣楊陸凱兪振龍並入祠】

【己卯】十二年春正月己未朔卻廷臣朝賀

【時事多艱故也軍書旁午帝每省治達旦以嵗朝謁劉太妃於慈寧宮朝畢就坐俄假寐太妃戒勿驚命尙衣者覆以帔左右皆植立屏息以竢有頃帝覺攝衣起謝曰神祖時天下少事宮中皆晏安太妃所親見也今苦多難兩夜省文書未嘗交睫自謂年甫逾壯尙可磨耗不謂蚤困劣在太妃前惛然不自持至此太妃之泣下】爲質實【劉太妃明神宗妃也萬曆六年冊爲昭妃天啟崇禎時嘗居慈寧宮掌太后璽莊烈帝禮事之如大母】

大淸兵下濟南徳王由樞被執巡按禦史宋學朱布政使張秉文死之

【先是大淸兵自畿輔而西抵山西界復南下臨淸渡防通河徇下山東諸州縣臨邑知縣宋希堯博平知縣張列宿荏平知縣黃廷極邱縣知縣髙重光武城知縣李承芳皆死之時樞輔楊嗣昌以徳州爲南北孔道檄山東巡撫顏繼祖率標下兵三千扼之於是濟南空虛止鄕兵五百萊州援兵七百勢弱不足守巡撫禦史宋學朱行部章邱急馳與布政使張秉文副使周之訓翁鴻業參議鄧謙鹽運使唐世熊等議守城連章告急於朝嗣昌無應督師中官髙起潛兵方移駐臨淸擁重兵不敕總兵官祖寛倪寵等亦觀望大淸兵遂臨濟南秉文等分門拒守晝夜不解甲援兵竟無至者是年正月二日城潰秉文擐甲巷戰已被箭力不能支死之妻方氏妾陳氏並投大明湖死學朱之訓鴻業謙世熊及濟南知府苟好善推官陸燦同知陳虞允通判熊列獻馬嗣煜歷城知縣韓承宣布政使理問姜道元舉人劉元化及子漢儀皆死焉徳王由樞亦被執】質實【荏平漢縣故城在縣西荏山下金時劉豫移今治明屬東昌府今因邱縣漢平恩縣金省入曲周縣元置邱縣明屬臨淸以於東昌府本朝順治初攺屬東昌府乾隆四十一年升臨淸州爲直州仍以縣屬之大明湖在歷城】

【縣西北隅周十餘里宋希堯長治人黃廷極武功人髙重光字秀恆淸苑人宋學朱字用晦長洲人張秉文字含之桐城人周之訓黃岡人與妻劉氏偕死闔門殉之翁鴻業錢塘人鄧謙孝感人戰於城上與季父有正偕死母莫氏匿民間不食死族戚傔從死者四十餘人唐世熊灌陽人分守西門被殺苟好善醴泉人陳虞允上元人熊烈獻黃陂人城破與二子俱死馬嗣煜同州人韓承宣大學士爌孫與妻妾同死姜道元余姚人妻來氏子廷梁殉節死由樞徳荘王見潾六世孫時有郡王一人奉國將軍一人同就執又有郡王五人輔國將軍一人鎭國將軍一人奉國將軍四人被殺史逸其名陸燦平湖人有劉大年者江西廣昌人官兵部主事奉使南京還朝道歷城城破抗節死又恩縣鄕官李應薦天啟時官禦史以附魏忠賢麗名逆案至是捐貲募士佐有司守城城破身被數刃死事聞張秉文贈太常卿周之訓贈光卿卿韓承宣劉大年光祿少卿建祠祝之餘贈防有差學朱死不得屍格不予明福王時贈大理卿本朝乾隆四十一年追謚宋學朱忠烈張秉文忠節鄧謙烈懲周之訓翁鴻葉唐世熊苟好善陸燦陳虞允熊列獻馬嗣煜韓承宣姜道元宋希堯張列宿黃廷極髙重光李承芳劉大年節湣劉元化及子漢儀並入祠】

以洪承疇總督薊遼軍務孫傳庭總督保定山東河北軍務尋下傳庭於獄

【帝從楊嗣昌議移承疇薊遼盡畱秦兵之入援者屬承疇東守傳庭言於嗣昌曰秦兵不可畱也秦中賊未滅畱則賊勢且張是代賊撤兵也況秦兵妻子俱在秦久畱於邊必嘩而逃歸以合於賊是驅官軍使從賊也安危之機不可不察嗣昌不聼傳庭疏爭之帝亦不能用不勝鬰鬰耳忽聾初傳庭入衛盧象升方戰歿命代統諸鎭援軍傳庭以彊事決裂由計畫差謬卽請召對決大計而嗣昌及髙起潛與傳庭不協從中沮之竟不得入朝至是有總督保定山東河北之命復疏請陛見嗣昌大驚謂傳庭將領已飭來役賫疏還之傳庭憤甚耳益聾不能聽機事遂乞休嗣昌又劾其托疾帝大怒斥爲民下巡撫楊一儁覆眞僞一儁奏言傳庭實聾非托疾並下一儁獄傳庭長系待決舉朝知其寃莫敢言】質實【楊一儁鄰水人】

喬宇亮罷

【初燕京戒嚴帝憂甚宇亮自請督察軍情帝喜卽革總督盧象升任命宇亮往代宇亮請督察而帝忽攺爲總督大懼與薛國觀楊嗣昌謀具疏自言乃畱言象升而宇亮仍往督察各鎭勤王兵皆屬馬甫抵保定象升已戰歿偵者報大淸兵將至相顧無人色急趨晉州避之知州陳宏緒閉門不納士民亦防血誓不延一兵宇亮大怒傳令箭卽納師否則軍法從事宏緒亦傳語曰督師之來將以進戰也柰何斂兵退處城中芻糧不繼責在有司欲入城不敢聞命宇亮馳疏劾之有防逮治州民詣闕訟寃願以身代者千計宏緒得鐫級調用帝自是疑宇亮不任事徒擾民矣是年正月聞】

【大淸兵悉銳趨山東乃敢移師次天津恐解嚴後重得罪疏論諸將退縮爲卸責地因及總兵劉光祚延𨖻狀詔斬光祚軍前宇亮以兵事未解方倚諸軍自衛遽殺大將恐生變乃系光祚於獄具疏乞宥以爲報武淸之捷帝責以前後矛盾下九卿科道議僉謂宇亮玩弄國憲大不敬宇亮疏辧部議落職閒柱給事中陳啟新等復重劾之乃削籍去國觀代爲首輔】

三月我

大淸兵出靑山口

【是役也我大淸兵深入二千里三十三戰皆捷下畿輔州縣城四十有三曰趙州深州文安慶都博野蠡髙陽任邱靑興濟寧津吳橋東光故城南皮鹽山慶雲獲鹿元氏靈壽樂城無極行唐南宮新河安平饒陽隆平髙邑臨城寧晉沙河南和任內邱唐山平鄕鉅鹿廣宗雞澤威淸河魏下山東府州縣城十八曰濟南府髙唐州長山濟陽禹城臨邑陵平原海丰商河博平荏平萃淸平邱恩夏津武城俘獲人口四十六萬有奇乃自靑山口旋師事旣定給事中李希沆言陛下禦極以來京師戒嚴者三己巳失事之罪未覈致有丙子丙子失事之罪未覈致有今日語侵樞輔楊嗣昌禦史王志舉亦劾嗣昌誤國請用丁汝夔袁宗煥故事帝怒希沆貶秩志舉奪官命嗣昌議文武諸臣失事罪分五等曰守邊失機曰殘破城邑曰失防藩封曰失亡主帥曰擁兵觀望於是薊鎭總監中官鄧希詔分監巾官孫茂霖順天巡撫陳祖苞保定巡撫張其平山東巡撫顏繼祖薊鎭總兵吳國俊陳國威山東總兵倪寵援總兵祖寛李重鎭及他副將以下至州縣有司凡三十六人同論死而嗣昌貶削不及】質實【東光漢縣明屬景州以於河間府今徑屬河間府南皮漢縣明屬滄州以於河間府本朝雍正九年置天津府以縣屬之獲鹿漢石邑唐分置鹿泉縣尋攺曰獲鹿宋以石邑省入明屬眞定府元漢縣樂城東漢縣唐攺樂氏宋仍曰樂城無極漢毋極唐攺毋曰無明並屬眞定府今悉因之南宮漢縣明屬冀州以於眞定府本朝順治初徑屬眞定府雍正二年升冀州爲直州仍以縣屬之沙河】

【隋分龍岡縣地置南和漢縣任縣漢縣唐山唐堯山金又攺唐山平鄕漢縣廣宗元以洺水縣之武道鎭置明與沙河南和任唐山平鄕廣宗並屬順徳府今悉因之雞澤漢廣平隋攺雞澤淸和漢東武隋攺曰淸河明並屬廣平府今因之魏漢縣明屬大名府本朝乾隆二十三年省入大名縣長山隋置明屬濟南府今因之海豊隋無棣縣元初割縣之半置東無棣縣明永樂中攺海豊屬樂安州以於濟南府宣徳元年攺樂安爲武定州本朝雍正十二年升武定州爲府縣仍屬焉恩縣隋析武城縣地置歷亭金爲恩州治明洪武二年降州爲縣屬髙居州以於東昌府今攺屬臨淸州李希沆安化人王志舉山東新城人陳祖包海寧人系獄飲鴆卒帝怒祖苞漏刑錮其子編修之遴永不敍張其平偃師人與顏繼祖等駢死西市】

夏四月總兵官左良玉敗賊於南陽

【初賊渠馬士秀杜應金就撫良玉處其眾於許州之郊外許大州也良玉諸將寄孥與賄焉防河南巡撫常道立檄良玉勦他賊於陜州久徵不歸士秀應金在文燦軍中托事請歸許假良玉軍號紿入城夜半縱火燒城南樓刧庫殺官吏殱良玉家挈其貲投李萬慶萬慶者賊魁射塌天也良玉聞變將施軍討之適奉勤王詔遂率降將劉國能北行未抵京詔還討河南賊以國能反正後頗效用特擢副總兵曰張獻忠能立功視此於是良玉國能南旋擊馬進忠於鎭平闗大破之進忠降是時河南總兵張任學亦以入衛卻還率部將宋懷志孔道典王應龍尢之龍協勦楚豫諸賊連敗賊於陳州於襄陽於葉縣於裕州賊渠賀一龍藺養成伏深山不敢出惠登相逺走秦蜀順天王已前死萬慶及馬光玉許可變在豫勢益孤熊文燦徵良玉萬慶於唐縣分三營擊賊逐入山中禆將王修政趨利戰死文燦収二營卒令良玉蹙之內鄕而任學亦以兵來防萬慶乃依山結壘遣賊將至軍請降良玉慮其詐謀之文燦益調諸將陳永福羅岱等兵進副將國能亦至遂分道擊萬慶及先玉可變萬慶等敗大奔良玉令國能以二十騎往偵且諭萬慶降萬慶馳見輸情於國能遂執許州叛黨於汝虎以降處其眾四千人於內鄕城下士秀應金見進忠萬慶降而懼復來歸有劉喜才者夜取順義王首以獻光玉等走淅川自是賊勢少衰文燦遂上言臣兵威震慴降者接踵惟馬光玉等尙稽天討可旦夕平也帝優詔報之文燦益自喜而湖廣諸僚吏頗以爲憂巡撫余應桂貽書文燦言羣賊𨿽相繼降張獻忠必反可先未發圗之其書爲獻忠邏者所得獻忠騰牒布告曰余撫軍欲殺我文燦聞之糾應桂撓撫事應桂疏辧帝不聴方進忠萬慶之未降也應桂以文燦撫勦乖方上書極詆之其縷陳文燦之舛尢悉略言文燦初撫劉國能其黨李萬慶等諸大賊盡走防陽棗陽時文燦良玉並在徳安臣以爲兵勢方盛宜乘此追勦而文燦調良玉諸軍盡赴信陽勦馬進忠臣謂進忠於諸賊中最弱惟彊者當急勦弱者可徐圖文燦不聴自此機一失賊走西而文燦東致萬慶等收合餘燼勢復振而豫楚之患遂自文燦之愎諫貽之矣迨賊西潰之後遮餙上聞妄報斬級其自恃其所長惟火礟凡經過州縣用舁夫八百死亡載道未見其一試也且文燦辦賊之防曰先撫後乃檄諸軍防於茶山不效於麻城又不效第見招撫之旗絡繹於道一遣使招賀一龍而使者被殺再遣使招李萬慶與之通市賊反因此大縱焚掠天下有如是撫法乎其一切軍需悉取於所過有司名曰借辧致城市空虛孑遺盡絕文燦軍至麻城民不堪淫掠欲焚其署始踉蹌而走及次蘄水其兵殺鄕民報捷民家環哭竟不敢治一兵是以捷報日張冦勢愈熾十三家之賊蹂躙南陽汝寧如履無人之境文燦駐宛汝已久調度不聞天下有如是勦法乎獻忠在谷城招納亡命買馬置器人人知其叵測文燦顧欲借之爲前茅遣官調之非惟不應復畱解餉之官求爲湖廣總兵今已造浮橋跨漢水矣文燦前旣誇張而敍功後復掩匿而不報可不謂之欺君乎以總理之大柄畀之顚蹶之耄夫臣不知其可也而文燦謂茶山失賊罪實由應桂嗣昌銜應桂嘗劾其父鶴奏逮之應桂自辧𨿽力帝不納竟下之獄未防獻忠果叛獨國能進忠萬慶三人者帖然無異志萬慶尋亦授副總兵官】質實【鎭平闗在南陽府西七十里鎭平縣界棗陽本漢蔡陽縣地後周置廣昌隋攺棗陽明屬襄陽府今因之常道立三原人余應桂字二磯都昌人明桂王時殉節本朝乾隆四十一年追謚忠節王修政入祠】

程國祥罷

【國祥爲人亷謹旣入閣布衣蔬食不攺儒素然短於才同官薛國觀楊嗣昌方用事國祥旅進退自守而已至是召對國祥無一言帝傳諭責其緘黙大負委任於是國祥遂乞休去】

五月以姚明恭張四知魏照乘並爲禮部尙書兼東閣大學士預機務

【三人皆庸劣四知尢甚嘗以貪污爲言官所紏四知力辧於帝前言已孤立帝意頗動薛國觀力援之遂與明恭照乘同入閣】質實【張四知費縣人魏照乘滑縣人】

張獻忠羅汝才復叛

【先是總兵張任學入衛道謁文燦言獻忠狼子野心終爲國患我以勤王爲名出其不意可立防也文燦往復惡鎭巡官屢以獻忠爲言屏其謀不用及獻忠反形日露谷城知縣阮之鈿憂甚往說之曰將軍始所爲甚悖今幸得爲王臣當從軍立功垂名竹帛且不見劉將軍國能乎朝廷手詔進官厚賚金帛此赤誠交也將軍若慮有他之鈿請以百口保何嫌何疑而復懷異志獻忠素銜之鈿遂惡言及罵之之鈿憂憤成病題數言於壁自誓以死至是獻忠果約羅汝才反劫庫縱囚毀其城之鈿仰藥未絕獻忠遣使索印堅不與賊殺之旋縱火焚公署骸骨爲燼賊竟挾僉事張大經以去遂攻房縣招汝才當是時鄖陽諸屬邑久罹冦患城郭爲墟獨房縣知縣郝景春善拊循粗可守而汝才等四營雜處於郊居民日惴惴景春乃偕主簿朱邦聞守備楊道選修守且輯諸營聞獻忠反谷城與汝才有約景春子鳴鑾諸生也力敵萬夫】

【諸父曰吾城當賊衝而羸卒止二百城何以守乃擐甲詣汝才曰若不念前日盟乎愼毋亂汝才洋諾鳴鑾覺其僞歸與道選授兵登陴而獻忠所遣前鋒已至擊斬其將一人遣使縋城乞援於文燦凡十四往不報已而賊大至獻忠兵張白幟汝才兵張赤幟俄二幟相雜環城力攻賊黨白貴黑雲祥策馬呼曰以城讓我保無他也獻忠又以張大經檄諭降景春罵碎之鳴鑾且守且戰閱五日頗有所殺傷賊乃爲負板穴城城將崩鳴鑾爇油灌之又擊傷獻忠左足用間入賊壘陰識獻忠所臥帳將襲擒之而指揮張三錫啟北門揖汝才入道選巷戰死部將張見炫被執亦死大經使汝才說景春降怒不答門庫藏儲蓄安在叱曰庫藏若有儲蓄城豈爲汝防賊怒殺一典史一守備恐之卒不屈與鳴鑾俱被殺僕陳宜殉之邦聞及其家人亦不屈死於是賊勢大張鄖西保康皆防知縣王元防楊鏡死之惠登相等五營在均州懼見討相與歃血拒獻忠無何亦叛去文燦聞變驚愕無所措急請敕楚撫方孔炤防荊門當陽鄖撫王鰲永防江陵逺安陜撫丁啟睿蜀撫邵捷春各嚴兵待於鏡上而陜督鄭崇儉主提兵合擊議不決孔炤乃請率所部扼徳安黃州守承天防獻陵江漢以南専責鰲永防禦時孔炤預防獻忠等必叛陰厲士馬備戰守故賊畏孔炤乃不敢東阮之鈿郝景春並以死事贈尙寶少卿楊道選等亦贈防有差後莊烈帝召見閣臣賀逢聖備述景春死事狀攺贈太僕少卿張三鍚尋爲官軍所獲磔死張大經防於賊不能死明年張獻忠敗於瑪瑤山偕賊將曹威等歸於軍門士論恥之】質實【逺安晉髙安後周逺安明屬夷陵州以於徑州府令徑屬徑州府王元防蓋州人楊鏡四川人方孔炤字潛夫桐城人王鰲永淄川人鄭崇儉字大章寜鄕人本朝乾隆四十一年追謚郝景春忠烈阮之鈿忠節楊道選烈湣王元防楊鏡節湣朱邦聞張見炫等並入祠】

六月畿內山東河南山西旱蝗

【時災荒四告流冦日熾緣墨吏朘民民益走爲盜盜日多民生日蹙給事中王家彥乃上疏曰臣見秦晉之間饑民相煽千百爲羣其始率自一鄕一邑守令早爲之所民何至接踵萬盜盜何遂潰裂至此論者謂功令使然催科急者書上考督貴嚴者號循良不肖而墨者以東濕濟其饕餐一二賢明吏未於文法晨布莫由惟稍寛文网臺令撫綏盜之聚者可散散者可不復聚又舊制捕蝗令史部崴九月頒勘合於有司請實意舉行帝皆納之】質實【王家彥字開美莆田人】

加徵練餉

【廷臣多請練邊兵樞輔楊嗣昌定議宣府大同山西三鎭兵十七萬八千八百有奇三總兵各練一萬總督練三萬以二萬駐懷來一萬駐陽和東西策應余授鎭監巡撫以下分練延綏寧夏甘肅因原臨洮五鎭兵十五萬五千七百有奇五總兵各練一萬總督練三萬以二萬駐固原一萬駐延安東西策應余授巡撫副將以下分練遼東薊鎭兵二十四萬有奇五總兵各練一萬總督練五萬外自錦州內抵居庸東西策應余授鎭監巡撫以下分練汰通州昌平督治二侍郎設保定一總督合畿輔山東河北兵得十五萬七千有奇四總兵各練二萬總督練三萬北自昌平南抵河北聞警策應余授巡撫以下分練又以畿輔重地議增監司四人以一人兼轄大名廣平順徳三人分駐鎭定保定河間薊遼總督下增監軍三人議上帝悉報可嗣昌所議兵凡七十三萬有奇然民流餉絀未嘗有實也帝又采副將楊徳政議府汰通判設練備秩次守備州汰判官縣汰主簿設練總秩次把總並授轄於正官専練民兵府千州七百縣五百捍鄕土不他調嗣昌以勢有緩急請先行畿輔山東河南山西從之於是有練餉之議初嗣昌增勦餉期一年而止後餉盡而賊未平詔徵其率至是督餉侍郎張伯鯨請全徵帝慮失信嗣昌曰無傷也加賦出於土田土田盡歸有力家百畆增銀三四錢稍抑兼井耳薛國觀力贊之乃於勦餉外復增練餉七百三十萬言者謂九邊自有額餉槪予新餉則舊者安歸邊兵多虛顯今指爲實數餉盡虛糜而練數仍不足況兵以分防不能常聚故有抽練之議抽練而其餘遂不問又所謂抽練者仍屬虛文邊防愈益弱至州縣民兵益無實徒糜厚餉以嗣昌主之卒不可奪禦史衛周嗣郝晉相繼劾嗣昌流毒天下民怨何極帝不納】質實【張伯鯨字繩海江都人衛周嗣曲沃人郝晉棲霞人】

發明【明季百姓之困至是極矣流冦蔓延生民塗炭不思所以附循安輯之而日議增餉往時嗣昌十面張綱之策增勦餉至二百八十萬至是有練餉之議復增七百三十萬而向之勦餉期於一年而止者期滿而復全徵不思冦盜之盛由於貧民附盜盜未平而惟議加賊賊加而民不聊生民不聊生而益起爲盜是加賦不惟不能平盜而適以驅之歸盜也至九邊二餉旣有常數不核邊兵之虛糜而徒增抽練之新額卒之練兵而兵不加精增餉而餉不充用且勦餉借以平賊而文燦用以資撫練餉名以養兵而邊防日以益弱國家無補瘡之益而小民被剜肉之苦史稱自萬曆至此先後增賦至千六百七十萬盜賊充斥土田荒蕪賦從何出而嗣昌猶謂土田盡歸有力加賦稍抑兼並嗚呼安得此亡國之言而莊烈信之而不可奪明祚𨿽欲稍延得乎哉】

秋七月總兵官左良玉討張獻忠於羅山敗績【獻忠合羅汝才自房縣西走總兵官張任學遣其中軍羅岱偕良玉追之良玉令岱爲前鋒已隨其後逾房縣八十里至羅山軍乏食賊伏兵要害岱與副將劉元捷鼓勇直上伏四起岱馬足絓於藤抽刀斷之蹷而復進乃棄馬步闘賊圍急矢盡被執不屈死良玉軍後至亦大敗奔還軍符印信盡失棄軍資千萬餘士卒死者萬人事聞良玉以輕進貶三秩任學坐禠職時賊渠馬光玉屯淅川之吳村僞乞撫規渡漢江應獻忠淅川知縣郭守邦說降其黨許可變胡可受可變卽賊中所號攺世王可受則安世王也可變夜至淅川城下守邦處之東闗可受爲光玉所持約未定防總兵官孫應元黃得功方率京軍過南陽慮光玉合於獻忠則賊勢益熾乃趨內鄕掩擊其背令副將周遇吉等分道擊可受遇吉偕參將馬文豸等力戰可受拜呼曰始與許可變約降者我也今歸命遇吉駐馬受之應元得功益進兵攻光玉光玉黨分營南北兩山用木石塞道應元率文豸戰其南得功率副將林報園戰其北文燦所遣陳洪範亦至以所步兵過其東賊大潰光玉遁走遂不得與獻忠合獻忠旣敗官軍於羅山謀入陜陜督鄭崇儉牽賀人龍李國奇軍禦之興安獻忠乃還走興山太平據楚蜀之交以屯其眾】質實【羅山一名羅防山在房縣西八十里太平明正徳十年割東鄕縣置屬逹州以於夔州府本朝初徑屬夔州府雍正六年升達州爲直州縣仍屬焉本朝乾隆四十一年追諡羅岱節湣】

熊文燦有罪削籍尋逮下獄

【帝聞谷城之變大驚削文燦官令戴罪視事及聞左良玉敗績大怒遣使逮文燦下獄生大辟所親姚明防柄國而不能救也初文燦受命爲總理自廣東之安慶道出廬山謁所善僧空隱僧迎謂曰公誤矣文燦屏人問故僧曰公自度所將兵卒制賊死命乎曰不能曰諸將有可屬大事當一面不煩指揮而定者乎曰未知何如也曰二者旣不能當賊上特以名使公厚責望一不效誅矣文燦卻立良久曰撫之何如僧曰吾判公必撫然流冠非海防比公其愼之文燦乃辭去至是竟以撫致敗】

八月命楊嗣昌督師討賊

【嗣昌舉傅宗龍自代方解兵部事專治閣務而羅山敗書聞嗣昌疏引罪帝特防令督師再疏辭不允賜尙方劍統制諸方兵馬總督以下並聽節制副將以下先斬後聞九月朔召見於平臺慰勞備至命吏部用人戶部措餉兵部調度俱內外協應嗣昌曰臣聞君言不宿於家臣朝受命夕當啟行顧軍資甲仗未備望敕所司遄發帝悅曰卿能如此朕更何憂初四日復召見密有所諭左右莫得聞出禦制贈司詩一章嗣昌跪誦拜且泣命賜宴趆二日陛辭復賜繕以二十九日抵襄陽卽上疏爲熊文燦辧四廷臣以文燦不能勦賊誣其無才不能用兵誣其無算文燦特過持重耳且流防數十百萬不可勝誅必撫勦兼施方可解散文燦任事兩年功已十成六七獨獻忠再叛諸營動揺今以一廢置井所用之人訾之非公論蓋文燦之罷由河南巡撫髙名衡劾之及嗣昌檄召知府萬年策僉事孔貞防效用軍前名衡又劾二人以撫愚文燦不可用嗣昌以此發憤且曲庇文燦而帝卒重罪之不用嗣昌議也嗣昌旣受代以十月朔大誓三軍湖廣巡撫方孔炤總兵官左良玉陳洪範等畢防以良玉有將才請拜爲平賊將軍報可是月賊賀一龍等掠葉圍沈邱焚項城之郛冦光山副將張琮刁明忠率京軍逾山五十里及其巢射殺緋袍賊二人斬首千七百有奇嗣昌稱詔頒賜十一月賊渠王國寜復以眾十人來歸國寧自號興世王與惠登相等同叛者也嗣昌受之於襄陽處其妻子樊城良玉旣佩將軍印志益驕遣使以書謝嗣昌嗣昌不悅防賀人龍大敗賊興安嗣昌請進秩賜奬欲漸貴之以抗良玉良玉知之甚恨初獻忠及羅汝才惠登相等屯鄖陽興安山間聞嗣昌以宰相督師大軍並集頗懼𨿽時掠南漳谷城房竹山竹溪勢未甚熾諸將推鋒急擊宜可防而嗣昌始至卽有養鋭之說諸將遂無闘志且積驕玩嗣昌令刁明忠自承天赴荊門乃自隨至襄陽嗣昌將戮之諸將力救僅搒百而已監軍僉事殷太白兩違軍令請於朝斬之其下始畏然嗣昌𨿽數遣將但遙相遏未嘗督令合擊又去賊逺而偵探時不實朝士皆憂之傅宗龍尅十二月平賊數趣分道進兵嗣昌不聽遷延至嵗暮未一戰張琮賀人龍之防本非嗣昌功嘗檄巡撫方孔炤遣楊世恩羅安邦勦羅汝才惠登相深入全軍皆覆他將戰黃麻又敗嗣昌劾孔炤且自劾孔炤被逮嗣昌亦戴罪立功】質實【髙名衡字什平沂州人孔貞防句容人楊世恩官湖廣副總兵羅安邦官荊門守備本朝乾隆四十一年追諡世恩烈湣安邦節湣按河南通誌有信陽團練守備劉煜者儀封人於是年禦賊戰死山西通誌有眞定副總兵王震仲者蒲州人亦於是年擊賊將任國奇力戰歿於陣今並追諡烈湣】

冬十月我

大淸兵攻寜逺總兵官金國鳯死之

【先是國鳯以副總兵守松山大淸兵攻其南門尋復環城發礟臺堞俱摧城中人負扉以行國鳯以木石甃補多方拒守終不下圍解帝大喜立擢署都督僉事爲寧逺團練總管官再論功署都督同知廕錦衣衛千戶至是大淸兵復攻寜逺國鳯憤將士恇怯率親丁數十人出禦鏖戰移時矢盡力竭與二子俱死總督洪承疇上言國鳯素懷忠勇前守松山兵不滿三千乃能力保孤城非其才力優也以事權重號令一而人心肅也迨擢任大將兵近萬人反致隕命非其才力短也由營伍紛紜號令難施而人心不一也乞自今設連營節制之法戰守惟總兵官令是聽庶軍心齊肅所系於封疆甚大帝卽允行之方松山被團巡撫方一藻議遣兵救援諸將莫敢應獨副將楊振請行至中道遇伏一軍盡覆振被執令往松山說降未至里許踞地南向坐語從官李祿曰爲我告城中人堅守援軍】

【卽日至矣祿詣城下致振語城中守益堅振祿皆殉節死】質實【金國鳯宣府人死事狀聞於朝莊烈帝痛悼贈特進榮祿大夫左都督賜祭塟有司建祠增世職三級及國鳯父子柩歸復念其忠命所遇有司給以舟車且加二祭其妻張氏援劉綎例乞加宮保部議格不行而請於世職增級外再防本衛試百戶以勸忠臣從之楊振義州衛人以殉難從優防本朝乾隆四十一年追諡金國鳯忠烈楊振烈湣李祿入祠】

十二月下兵部尙書傅宗龍於獄

【初宗龍巡按貴州討定叛苖威名大著歷薊遼總督罷官歸前二年冬流防大入四川陷三十餘州縣帝拊髀而恩宗龍曰使宗龍撫蜀賊安至是哉趨卽家起宗龍代王維章與總兵羅尙文禦卻賊是年夏以楊嗣昌薦召爲兵部尙書秋八月至京召見宗龍爲人抗直任气不能從諛承帝意憤中樞失職嗣昌以權詭得主知宗龍朴忠初入見卽言民窮財盡帝頗然之顧言之不已遂佛然曰卿當整理兵事爾旣退語嗣昌曰何哉宗龍善策黔而所言卑卑皆他人唾餘何也自是所奏請多中格熊文燦旣罷宗龍乃言向者賊流突東西嗣昌故建分勦之防今則流突者各止其所臣請收勢險節短之效縂理止轄楚豫秦督兼轄四川鳯督兼轄安慶各率所屬協勦期十二月成功薦湖廣巡撫方孔炤堪代文燦帝不用嗣昌督師嗣昌旣至軍上章請兵食宗龍按例予之不盡如所請嗣昌劾中樞不任職宗龍亦劾督師徒耗敝國家不能報效以气淩廷臣防薊遼總督洪承疇請用劉肇基爲團練總兵官中官髙起潛又掲肇基恇怯宗龍不卽覆帝遂怒責以抗防命對狀奏上復以戲視封疆下吏法司擬戍邊不許欲寘之死】

禦定資治通鑑綱目三編卷三十七

欽定四庫全書

禦定資治通鑑綱目三編卷三十八

【起庚辰明莊烈崇禎十三年盡壬午明莊烈崇禎十五年】凡三年

【庚辰】十三年春二月官軍大敗張獻忠於太平

【時李自成潛伏陜右賀一龍賀錦等跳梁漢東勢差緩羅汝才𨿽敗楊世恩羅安邦兵聞官軍大集懼討與其黨整十萬黑雲祥混世王武自彊小秦王白貴闗索王承恩遣使乞撫楊嗣昌欲專勦獻忠佯許之獻忠屢敗於興安其黨托天王常國安金翅鵬劉希原來降卽令國安隨左良玉進勦良玉大合諸軍擊賊於枸平闗獻宗敗走良玉請從漢陽西鄕入蜀追之嗣昌謀以陜督鄭崇儉率賀人龍李國奇從西鄕入蜀而令良玉駐興安平利別遣偏將追勦良玉不從嗣昌檄良玉曰賊勢必不能入川仍當走死秦界耳將軍從漢陽西鄕入蜀萬一賊從舊路疾趨平利仍入竹房將何以禦否則走寜昌入歸巫與羅汝才合我以大將尾追促賊反楚非莫也良玉報曰蜀地肥衍賊渡險任其奔軼後難制且賊入川則有糧可因返鄖則無地可掠其不復竄楚境明矣夫兵合則彊分則弱今已畱劉國能李萬慶守鄖若再分三千人入蜀卽駐興平兵力已薄賊來能遏之乎今當出其不意疾攻之一大創自然瓦解縱折回房竹間人迹斷絕彼從何得食況鄖兵扼之於前秦撫在紫興扼之於右勢必不得逞若寧昌歸巫險且逺汝才獻忠不相下倘窮而歸汝才必內相吞其亡立見良王已於二月朔入蜀界矣嗣昌得報不能奪比玉良駐漁溪渡崇儉旋引兵來防獻忠營太平縣之大竹河方移軍九滚坪見瑪瑙山峻險據之良玉抵山下賊已踞山巓乘髙鼓噪良玉下馬周覧者久之曰吾知所以破賊矣分所進道爲三已當其二秦兵當其一令曰聞鼓聲而上兩軍夾擊賊陣堅不可動鏖戰久之賊大潰墜崖澗者無算俘馘渠十六人斬首千三百餘級獻忠妻妾皆被獲湖廣將張應元汪之鳯追之數十里復敗之獻忠收餘眾南走扼於川將張令方國安又大敗令時年七十餘馬上用五石弩中必洞胸軍中號神弩將獻忠轉入深箐入險結營壘令分其軍爲五鼔勇薄賊而國安自他道逸去令獨深入被圍居絕阪屢射賊應斃者甚眾水逺士渴賴天以濟圍終不解襄陽監軍僉事張克儉言於崇儉曰張令健將柰何棄之急令人龍應元之鳯分道往援應元等先至令方與賊鬭呼聲動容應元等應之內外夾擊賊敗去人龍亦至復與國奇等逐獻忠連奏捷先後斬首千五百級敗渠順天王一條龍一隻龍皆降當是時獻忠竄走興歸山中秦楚師俱集諸將協心窮捜千餘殘冦可盡殱而崇儉以年衰乞骸骨詔令還闗中畱人龍國奇偕良玉討賊良玉等連營百里憚山險圍而不攻獻忠因得與山民市鹽芻米酪收潰散以自保】質實【竹房謂竹山房縣寧昌謂大寧大昌歸巫謂歸州巫山並注見前枸平闗亦曰東南闗在興安州西南四百里漁溪渡在西鄕縣東南三百六十里接四川界大竹河亦曰大竹渡在太平縣北八十里九滚坪瑪瑙山並在太平縣北張克儉字禹型屯畱人】

三月大風霾

【帝布服齊居禱之不正給事中左懋第言去秋星變朝停刑而夕卽滅今者不然豈陛下有其文未修其實乎臣伏忍練餉之加原非得已乃明防減兵以省餉天下共知之而徴餉者猶未省請自今因兵防餉預使天下知應加之數官吏無所逞其姦以信陛下之明詔而審決刑獄則以睿慮之疑信定諸因之生死凡疑於心與疑信者冝悉從輕典豈停刑可止彗解网不可以返風乎且陛下屢沛大恩四方死者猶枕藉盜賊未見衰止何也由蠲停者止一二存畱之逋賦有司迫考成催徴未敢緩是以莫救於凶荒請於極荒州縣下詔速停有司息訟専以敕荒爲務帝曰然於是上災七十五州縣新舊練三餉並停中災六十八州縣止徴練餉下災二十八州縣俟秋成督徴】質實【左懋第字蘿石萊陽人】

夏四月逮江西巡撫解學龍及黃道周下獄尋遣戍【道周旣貶江西按察司照磨學龍薦所部官推奬道周偹至故事但下所司帝不覆閱大學士魏照乘者惡道周擬旨責學龍濫薦帝遂發怒立削二人籍逮下刑部獄責以黨邪亂政並廷杖八十究黨與欲寘之死詞連編修黃文煥吏部主事陳大定工部司務董飬河中書舍人文震亨並系獄監生凃仲吉上書訟救之通政使施邦曜不爲封進而大署其副封曰書不必上論不可不存仲吉劾邦曜以副封上帝見其署語怒下仲吉獄而奪邦曜官尙書李覺斯以學龍道周無大罪予輕比嚴防切責擬謫戍煙瘴帝猶以爲失出除覺斯名移獄鎭撫掠治者四乃復還刑部逾年尙書劉澤深等言二人罪至永戍止矣過此則論死論死非封疆則貪酷未有以建言者道周無封疆貪酷之罪而有建言戮之名於道周得矣非我聖主覆載之量也夫陛下所疑者黨耳黨者見諸行事道周抗疏祗托空言一二知交相從罷斥鳥睹所謂黨而煩朝廷大法乎且陛下豈有積恨於道周萬一聖意轉圜而臣已定論悔之何及仍以原擬請乃謫戍廣西】質實【解學龍字正防揚州興化人黃文煥永福人陳大定龍溪人董飬河閩縣人文震亨吳縣人塗仲吉漳浦人施邦曜字爾韜余姚人劉澤深扶溝人】

以謝陞爲禮部尙書陳演爲禮部左侍郎並兼東閣大學士預機務

【陞以十二年秋召爲吏部尙書甫半載攺禮部與演同入閣演庸才寡學工結納初入館卽與內侍通帝簡命閣臣每親發防觀所條對覘能否中官探得帝所欲問數事宻授演條對獨稱防遂自禮部右侍郎轉左擢居政府】

五月石砫女土司秦良玉敗羅汝才於防州

【初羅汝才惠登相求撫未決遂自南漳逺安走大寜大昌官軍扼於巫山復轉犯夔州良玉馳救賊解去合官軍邀擊連敗之斬千餘級奪汝才大纛擒其渠東山虎副塌天等汝才走大寧督師楊嗣昌本楚人意欲甌賊入蜀使楚地無賊乃創議以楚地廣衍賊難制蜀險阻賊不得逞蹙之可全勝又慮蜀重兵扼險賊將毒楚調蜀精鋭爲己用蜀中卒自是益罷弱不足支巡撫邵節春憤曰令甲失一城巡撫坐令以蜀委賊是督師殺我也爭之不能得於是賊皆窺蜀捷春駐重慶部下兵二萬皆嬴弱不可用所倚惟良玉張令二軍遂檄良玉令退保重慶良玉每對人嘆息曰邵公不知兵吾一婦人受國恩誼應死獨恨與邵公同死耳督師以蜀爲壑無愚智知之邵公不以此時爭山奪隘令賊無敢卽我而坐以設防移我與令自近去所駐重慶僅數十里殊失地利賊據歸巫巓俯瞰我營鐵騎建瓴下張令營當其衝必先破令破及我我敗尙能救重慶急乎聞者深然之】

發明【楊嗣昌督師勦賊當張獻忠羅汝才屢衂之時不思遏其奔軼大防諸軍而殄滅之而反驅之入蜀夫蜀號稱天險賊入則險且爲賊據烏在其能逐賊乎論者爲嗣昌楚人欲紓楚患而因以蜀爲壑其設心尙可問乎秦良玉一溪崓婦人顧能感激恩義提兵裹糧﨑嶇轉鬭使邵防春果從其爭山奪隘之計巫峽夔門重闗足恃何竟昧於地利坐以設防遂使賊騎建翎下而莫之能制嗣昌之罪固不客誅若防春者亦愧於婦人多矣】

姚明恭罷

【明恭出趙興邦之門公論素不予柄用後鄕人詣闕訟之明恭不自安請告歸遂罷】

六月蔡國用卒

【國用入閣三載碌碌無所見是月庚午卒於官遣行人陳際泰防其喪歸】質實【陳際泰字大士臨川人與同邑章世純羅萬藻東鄕艾南英以時文名天下其爲文敏甚一日可二三十首先後所作至萬首經生舉業之富無若際泰者崇禎七年成進士年六十八矣又三年除行人至是防國用防南行卒於道】

薛國觀以罪免

【國觀柄致一踵體仁所爲導帝以深刻而才智彌不及操守亦弗如帝始頗信向之甞燕見國觀語及朝士貪婪國觀對曰使廠衛得人安敢如是東廠太監王徳化方侍側汗流沾背於是專察其陰私而國觀匿史金事乃發史者爲禦史無行善結納中官巡按淮揚嘗攝巡鹽事先後幹沒贓罰銀及鹽課三十餘萬旣擢少卿家居而侵盜迹頗露檢討楊士聰劾之得防令自陳遂訐士聰誣已請敕淮揚監督中官楊顯名覈奏尋給事中張焜芳復劾侵盜事實又嘗勒富人於承祖萬金事發後遣家人賫重貲謀於揚州黠吏睢承吾攺竄舊籍帝乃怒褫職急攜數萬金入都至國觀邸求解出疏攻焜芳謂已甞劾劉鴻訓錢龍錫其遺黨日謀報遂相搆防又言焜芳弟炳芳官內閣中書向來詔防漏泄皆炳芳爲之閣臣多徇擬嚴防帝不聴止奪焜芳官候訊及顯名覈奏上力爲解而不能諱者六萬金下獄防有兵事獄久不結瘦死所攜貲盡入國觀槖爲家人所首告事大著國觀請借助言在外羣僚臣等任之在內戚畹非獨斷不可因以武淸侯李國瑞爲言國瑞者孝定太后兄孫帝曽祖母家也國瑞薄庶兄國臣國臣憤詭言父貲四十萬臣當得其半今請助國爲軍貲帝始未允因國觀言欲盡借所言四十萬者不應則勒期嚴追或教國瑞匿貲勿獻折毀居第陳什器通衢鬻之示無所有嘉定伯周奎與有連代爲請帝怒奪國瑞爵國瑞悸死有司追不已戚畹皆自危因皇五子病交通宦官宮妾詭云孝定太后已爲九蓮菩薩降神言帝簿外家諸皇子盡當殀俄皇五子卒帝大怒急封國瑞七歲兒存善爲侯盡還所納金而追恨國觀待隙而發國觀素惡行人吳昌時及考選昌時虞國觀抑已因其門人以求見國觀僞與交驩擬第一當得吏科迨命下乃得禮部主事昌時大恨以爲賣己與所善東廠理刑吳道正謀發丁憂侍郎葵奕琛行賄國觀事帝聞之益疑至是督師楊嗣昌有所陳奏帝令擬諭國觀乃擬防以進帝遂大怒下五府九卿科道議奏頗從輕議帝度科道必言之獨給事中袁愷防議不署名且疏論吏部尙書傳永淳徇私庇國觀而微詆國觀藐肆妒嫉帝不懌扺疏於地曰成何紏疏遂奪國觀職放之歸怒猶未已國觀出都重車累累偵事者復以聞而東廠所遣伺國觀邸者值中書舍人王陛彥至執之陛彥夙與國觀交通爲姦利一鞫盡得其狀詞所連及甚眾永淳奕琛皆與焉命下陛彥詔獄窮治愷再疏盡發國觀納賄諸事國觀連疏力辧詆愷受昌時指使帝不納至十月陛彥獄未成帝以行賄有據卽命棄市而遣使逮國觀國觀遷延久不赴明年七月入都令待命外邸不以屬吏國觀自揣必不死八月初八日夕監刑者至門猶鼾睡及聞詔使皆緋衣蹶然曰吾死矣倉皇覓小防不得取蒼頭帽覆之宣詔畢頓首不能出聲但言吳昌時殺我乃就縊】質實【楊士聰濟寧人張焜芳會稽人李國瑞漷縣人周奎蘇州人莊烈帝周皇后父也吳昌時吳江人蔡奕琛徳淸人傳永淳靈壽人袁愷聊城人王陛彥上海人昌時甥也】

秋七月總兵官孫應元等大破羅汝才於興山汝才走巫山與張獻忠合

【先是汝才在大寜前阻江爲蜀將劉等所扼不得渡而獻忠旣敗於瑪瑙山竄走興歸山中左良玉追且及獻忠遣其黨馬元利操重寶防良玉曰公所部多殺掠楊閣部猜且専無獻忠卽公防不久矣良玉心動縱之去乃潛走白羊山由汝才入寧昌故道折而西與汝才合獻忠𨿽累敗气益盛立馬江岸有不前者轍斬之賊殊死鬭貴等戰皆卻賊畢渡屯萬頃山歸巫大震督師楊嗣昌乃上夷陵而檄蜀撫郡防春扼夔門蜀大寧大昌界楚竹溪房縣有三十二隘口嗣昌欲厚集兵力專守夔棄寧昌噉賊防春曰棄隘口不守是延賊入戶也乃遣楊茂選覃思岱等出闗分守二將不相得思岱譖殺茂選防春令兼統其眾其眾相率去之降賊入隘守者潰賊夜斬夔闗將士皆驚走新寕大竹旋防而汝才及恵登相越巴霧河攻開縣爲參將賀人龍等所破登相竄開縣西汝才乃與小秦王混世王東奔人龍李國奇追之汝才等遁還興山應元與副將王允成王之綸監軍僉事孔貞防擊之丰邑坪大破之斬首二千三百生擒五百有奇防嗣昌下招降令小秦王混世王皆降時稱荊楚第一功惟汝才率其眾逸去仍與獻忠合於是二賊渠復萃蜀中】質實【白羊山在興山縣西八十里萬頃山在達州太平縣東萬頃池之西南接大寜界夔圍在夔州府城南大竹唐分宕渠縣東界置宋景祐三年廢入流江縣紹興二年復置元至元中移治鄰山縣明屬廣安州以於順慶府今徑屬順慶府巴霧河在開縣西丰邑坪在興山縣西北】

九月李自成走鄖均遂入河南

【初自成潛伏闗中聞張獻忠反谷城大喜將大集其眾以應獻忠陜督鄭崇儉團之令曰圍師必缺自成乃乘間走往依獻忠獻忠欲殺之爲羅汝才所解與自成嬴五十焉五十婦人十令去自成謝曰以身相依足矣安用是也旋遁去収殘眾稍稍自保時督師楊嗣昌駐夷陵檄令降自成出謾語官軍圍之魚復山中自成大困欲自裁以養子雙喜而止賊將多出降劉宗敏者藍田鍜工也最驍勇亦欲降自成知之興步入叢祠顧而嘆曰人言我當成大事盍卜之神不吉若斷我頭以降宗敏諾三卜三吉宗敏還殺其兩妻謂自成曰吾死從若矣賊黨防去者聞之亦多殺妻子歸自成自成乃盡焚輜重輕騎由鄖均走河南河南大旱斛谷萬錢饑民從自成者數萬遂自南陽出攻宜陽殺知縣唐啟泰轉犯永寜知縣武大烈興裏居四川巡撫張論協力捍禦論末子吏部郎中鼎延及從父治中贊繼之有獄囚勾賊入都司馬有義棄城走大烈鼎延等固守三日賊夜半登城執大烈自成以同鄕欲活之大烈不屈索印不與乃燔灼以死鼎延匿眢井免贊及子國學祚延死之主簿魏國輔教論任維淸守備王正已百戶孫世英並不屈死萬安王采亦被害賊移攻偃師一日而陷知縣徐日泰大罵不屈爲賊臠割死諸生張毓粹武同芳劉芳名劉芳世藺之粹喬於昆藺完馪王光顯喬國屏王邦紀藺相裔張一鷺張一鵬牛一元皆抗節死旣又陷寶丰知縣朱由椷死之陷宻縣知縣朱毓汀及裏居太朴鄕魏持衡舉人馬體健死之敏汀妾張氏及一女一孫臧獲數人俱殉焉自成性猜忍日殺人斮足剖心爲戱所過民皆保塢堡不下杞縣人李信者故尙書李精白子也信以父麗名逆案思湔其醜嘗出粟千石活饑民饑民徳之稱李公子防繩妓紅娘子反擄信去彊委身焉信乘間逃歸首於官官囚之紅娘子來救饑民之徳信者同時起曰李公子活我今有急乃其刼獄殺知縣反挾信歸自成因攺其名曰巖而盧氏牛金星者亦舉人也以磨勘被斥介醫生尙网見自成喜其辯與謀議帳中潛歸自泄坐斬已得末減仍往奔自成遂薦所善卜者宋獻策長三尺上防記曰十八子主神噐自成大悅巖因說曰取天下以人心爲本請勿殺人収天下心自成從之屠戮稍減防所掠財物餉饑民民受餉者不辧巖自成雜呼曰李公子活我巖復造謠詞曰迎闖王不納糧使兒童之以相煽動民方被勦餉練餉之害從自成者日眾矣】質實【魚復漢縣故城在奉節縣東北因山爲城周廻七里一百四十步東髙二百丈西北髙一千丈南基連白帝山蓋公孫述所造以城倚赤岬山亦謂之赤岬城唐啟秦掖縣人武大烈臨潼人任維淸絳縣人采伊王支屬襲封萬安郡王居永寜徐日泰金谿人朱由椷益府鎭國將軍常澈子敏汀亦明宗室張毓粹二子佐知縣徐日泰固守城陷大罵俱被殺妻藺氏與三女二孫赴井死武同芳見賊殺母噴血大罵支解死劉芳名妻張氏藺完馪妻張氏王邦紀妻髙氏並從死張一鷺之父亦罵賊死本朝乾隆四十一年追謚武大烈忠烈徐日泰朱由椷朱敏汀烈湣唐啟泰張贊王正已魏持持節湣魏國輔任維淸孫世英馬體健等並皆入祠】

張獻忠犯大昌總兵官張令死之遂陷四川諸州縣【賊渠混天王等旣就撫惠登相王光防及整十萬亦相繼降督師楊嗣昌以湖廣賊且盡而獻忠在四川勢漸熾遂以八月帥師而西時監軍評事萬元吉先入蜀令蜀將守巴巫諸隘秦將賀人龍李國奇楚將張應元汪之鳯張奏凱專任追擊及應元軍擊賊於夔州據土地嶺而營人龍逗畱不防師獻忠偵應元部卒多新募悉眾乘攻應元之鳯力戰應元突圍出之鳯敗走山中道渴飲斗水臥血凝臆死獻忠勢益張聞督師將自東至與汝才急趨觀音巖守將邵仲光不能禦遂陷大昌張令急扼之竹菌坪賊大至令力戰中流矢死令爲蜀中名將旣敗歿諸軍皆奪气秦良玉與令相犄角趨敕不及轉鬭復敗所部三萬人略盡軍騎見蜀撫邵捷春曰事急矣盡發吾溪峒卒可得二萬我自廩其半半餼之官猶足辦賊捷春以倉無見糧謝其計不用良玉嘆息歸而防春聞賊且至通江率兵守梁山賊以梁山河深不能渡自開縣西走達州捷春退保縣州扼涪江賊疾走陷劍州趨保寕將由間道入漢中秦將趙光逺賀人龍扼之陽平百丈闗賊不得過復突巴州應元諸軍邀擊之梓潼戰小利旣而衂蜀將曹志耀等力戰卻之降將張一州張載福陷陣死涪江師遂潰賊方緜州成都告警防春已爲嗣昌所劾就逺去抵重慶賊方攻羅江不克走緜州轉掠至漢州去中江百里守將方國安避之去賊縱掠什邡縣竹安縣殺仁壽知縣劉三策蹂躙徳陽金堂間所至空城而遁全蜀大震賊循水道以犯簡州資陽嗣昌由順慶至果州徵諸將合擊皆退縮徵左良玉兵使者九往返不至遂陷榮昌永川尋陷瀘州分巡川南副使黃諫卿知州蘓瓊衛指揮王萬春鄕官韓洪鼎被執皆不屈死自成再入川諸將無一邀擊者嗣昌𨿽屢檄令不行其在重慶也下今赦汝才罪降則授官惟獻忠不赦擒斬者賚萬金爵侯翌日自堂皇至庖湢徧題斬督師獻者賚白金三錢嗣昌駴愕疑左右皆賊勒三日進兵防雨雪道斷復戒期三檄人龍亦不至初嗣昌惡良玉驕亢私許人龍代爲平賊將軍旣而良玉有瑪瑙山之奏防嗣昌難之顧爲賀將軍需後命人龍慍以情告良玉良玉亦慍於是兩人俱跋扈不肯盡力嗣昌𨿽有才然好自用躬親簿書過於繁碎軍行必自裁進止千里待報坐失機防鄖撫王鰲永諫之不納乃上書於朝曰嗣昌用師經年蕩平未奏此非謀慮之不長正由操心之太苦天下事總挈大綱則易獨周萬目則難況賊情瞬息更變今舉數千里徵伐機宜盡出嗣昌一人文牒往返動逾旬月號令與事機相左無怪乎撓敗之屢聞也一年以來所矜爲奇防者惟瑪瑙一役若株守督師節制左良玉當退保興安無此防矣然良玉不用命而反奏奇功則諸將必且有積輕督師之心所系於軍政甚大臣以爲嗣昌之馭諸將不必人人授以機宜但覆其機宜之當否執要以禦繁決奇以制勝何至久延嵗月老師縻餉哉帝令中樞申飭嗣昌亦不能從也】質實【土地嶺在巫山縣大昌故城西大昌之上中下馬渡水淺地平以觀音巖爲第一隘竹菌坪在巫山縣北涪江在緜州東自龍安府彰明縣流入又東南入潼川府界亦謂之內水羅江本漢涪縣晉置萬安縣唐攺羅江明屬緜州以於成都府本朝順治十六年並入徳陽縣雍正五年復置尋仍省什邡漢縣明屬漢州以於成都府今徑屬成都府仁壽西魏祈武陽縣西城戍地置普寧縣隋攺仁壽明屬成都府本朝雍正五年升資縣爲州以縣屬之徳陽唐置明屬漢州以於成都府本朝攺屬緜州雍正五年升緜州爲直州縣仍屬焉簡州漢牛防縣西魏攺陽安隋於縣置簡州元省陽安入州明洪武六年降縣正徳八年復升州屬成都府今因之資陽漢資中縣後周攺資陽元省入簡州明成化二年復置屬簡州以於成都府本朝初徑屬成都府雍正五年攺屬資州永川唐析璧山縣地置元省入大足縣明洪武初復置屬重慶府今因之萬元吉字吉人南昌人劉三防鄱陽人誓死守城比陷巷戰被執罵賊支解死黃諫卿莆田人蘇瓊石埭人賊攻城悉力守禦城陷正衣冠向闕拜泣坐堂上賊至被害闔署多殉節瓊死旣久無斂者楊嗣昌軍割其首以充級聞者益切齒嗣昌韓洪鼎官彰州知州致仕家居父子罵賊死字按四川通誌有緜州貢生楊可賢者爲賊所執其子國柱方糾眾守州城賊因挾可賢誘降可賢臨城呼其子曰汝愼固守毋念我賊殺之其後國柱亦戰死又瀘州生員方旭方伯元曽薦祚皆罵賊不屈死僧晞容者居瀘州之七寶寺賊攻豹子峒晞容率鄕勇殺賊千餘相持久卒戰死本朝乾隆四十一年追諡張令蘇瓊忠烈劉三防黃諫卿王萬春烈湣汪之鳯韓洪鼎節湣楊可賢子國柱及方旭方伯元曽薦祚僧晞容並入祠】

冬十月彗星見

【十二月秋彗星見參分至星復見】

熊文燦伏誅

【先是文燦懼誅猶嘵嘵自辧以餉六十萬不至爲辭帝貶督餉侍郎張伯鯨秩卒寘文燦於法議者謂李自成之出車箱峽張獻忠之反谷城皆坐失事機以致亡國而陳奇瑜與文燦主撫縱賊實罪首也然帝𨿽誅文燦頗不謂撫議誤方楊嗣昌出督師禦史張肯堂言從古戡亂之法初起則解防勢成則翦除未有専任撫者今輔臣膺新命而出賊必仍用故技揺尾乞憐而失事諸臣冀掩從前敗局必多方熒惑仍進撫議請特申一令専務勦除有進招撫說者立寘重典帝以偏執臆見責之於是嗣昌至軍不數月復下招撫令爲輸帖萬紙防賊中諸將益無鬭志遂蹈文燦覆徹云】質實【張肯堂字載寕松江華亭人】

十一月南京地震

十二月兩畿山東河南山西陜西饑人相食

【是年帝嘗發帑振京畿山東江北饑免河北三府逋賦又以畿內蝗發帑振被蝗州縣並敕兩畿山東河南山陜所在有司設法振濟招徠流徙撫按躬行州縣定殿最以聞而災荒仍告勦餉之徵如故致饑民皆瀕於死所練兵又不足用山西巡按禦史陳純徳請防部民凍餒因極陳抽練之言兵抽則人失故居無父母妻子之依田園邱壠之戀思歸則逃逢敵則潰抽餘者旣以餉簿而安於無用抽去者又以逺調而不樂爲用伍虛而餉仍在不歸主帥則歸偏禪樂其逃而利其餉凡籍以營求遷秩皆是物也精神不以束伍而以侵餉厚餉不以養士而以求官伍虛則無人安望其練餉縻則愈缺安望其充此今日行間大也意欲諷帝除練餉蘇民困帝不能用】質實【陳純徳字靜生零陵人】

增天下闗稅

【崇禎初闗稅銀每兩增錢通崇文門河西務臨淸九江滸墅揚州北新淮安八闗增五萬兩未幾復增二錢惟臨淸僅半而崇文門河西務俱如舊戶部尙書畢自嚴議增南京宣課司稅額一萬爲三萬南京戶部尙書鄭三俊以宣課所収落地稅無幾請稅蕪湖以當增數自嚴遂議稅蕪湖三萬兩而宣課仍增一萬三俊悔疏爭不能已及是以度支日絀增闗稅二十萬兩而商民益困矣】

【辛巳】十四年春正月官軍敗績於開縣張獻忠復東走【先以監軍評事萬元吉大饗將士於保寕以諸軍進止不一言於督師楊嗣昌攫前總兵官猛如虎爲正總統張應元副之率軍趨緜州分遣諸將屯要害而元吉自間道走射洪振蓬溪以待賊賊分屯安嶽界偵官軍且至宵遁抵內江如虎簡騎驍追之元吉應元營安嶽城下以扼其歸路及張獻忠旣陷瀘州其地三面阻江惟立石站可北走元吉以賊居絕地將遣大兵南搗其營而伏兵玉蟾山蹙賊北竄永川逆而擊之可盡殄永川知縣已先遁城中止丞簿一二人如虎覓向道不可得夜宿西闗空捨及抵立石賊已先渡南溪返走秦將賀人龍軍隔水不擊賊遂越成都走漢川徳陽緜州劍州昭化至廣元又走巴州嗣昌親統舟師下云陽令諸將陸追賊諸將皆疲敝惟如虎躡其後所將止六百騎餘皆良玉部兵驕悍不可制所過肆焚掠從良玉時多優閒不戰攺如虎馳逐山谷風雪中咸怨望謡曰想殺我左鎭跑殺我猛鎭時人龍兵已大噪西歸所恃止如虎元吉深憂之賊自巴州轉入開縣官軍追之遇諸黃陵城日晡作諸將請詰朝戰參將劉士傑者素勇敢善戰獨前奮曰四旬逐賊今始及之舍弗擊我不能也執戈先如虎檄諸軍繼之士傑所當輙摧陷獻忠登髙望官軍見無後繼宻抽壯騎潛行箐谷中乘髙大呼馳下良玉部兵先潰士傑及防擊郭開如虎子先防並戰死如虎率親兵力戰部將挾上馬潰圍出旗纛軍符等盡失乃収殘卒往從嗣昌軍方賊之竄南溪也元吉知賊必東犯請從間道出梓潼扼賊歸路嗣昌不聴檄諸軍躡賊疾追不得距賊逺令他逸諸將力盡從瀘州逐賊後塵賊折而東返歸路盡空不可復遏嗣昌倉猝莫知爲計頓足曰悔不用萬監軍言而賊已疾捲出夔門抵興山攻當陽犯荊門嗣昌至夷陵檄良玉兵使十九返良玉撤興房兵趨漢中若相避然賊所至燒驛舍殺塘卒東西消息中斷】質實【射淇漢郪縣及廣漢縣地西魏置射洪縣周攺射洪蓬溪唐析方義縣地置唐興尋攺蓬溪明並屬潼川州本朝雍正十二年升潼川爲府射淇蓬溪仍屬焉安嶽後周置明屬潼川州本朝康熈元年省入遂寕縣十年攺入樂至縣雍正七年復置屬潼川州十二年屬潼川府立石站在瀘州治北明置立市驛於此玉蟾山在瀘州治北六十里南溪卽澄溪在瀘州南門外源自寶山下入大江云陽漢朐忍縣後周攺安元升云陽州明洪武七年降縣屬於夔州府今因之黃陵城在開縣東五里當陽漢縣明洪武初屬荊州府嘉靖中攺屬荊門州以於承天府本朝攺承天府爲安陸府以縣屬之猛先防楡林人本朝乾隆四十一年追謚先防及劉士傑郭開烈湣】

李自成陷河南殺福王常洵

【初河南大旱蝗人相食民間籍籍謂先帝耗天下以肥王洛陽冨於大內援兵過洛者喧言王府金錢山積而令吾軰枵腹死賊手南京兵部尙書呂維祺方僑居洛陽聞之懼以利害告常洵力勸其防財餉士不從維祺乃盡出私財設局振濟及李自成連陷永寕宜陽參政王防昌率眾至洛陽警備總兵王紹禹副將劉見義羅泰各引兵至而賊已抵城下常洵始出千金募勇士出城擊賊賊稍卻夜半紹禹親軍從城上呼賊相笑語尋作亂防防昌紹禹馳諭之不聴揮刀殺守堞者燒城樓開北門納賊維祺方分守北城遂被執有識之者曰子非振饑呂尙書乎我能活爾維祺不應乃反接之去常洵絕城出匿迎恩寺賊迹而執之遇維祺於道維祺呼曰王綱常至重等死耳毋屈膝於賊常洵瞠不語見賊渠於周公廟按維祺項使跪不屈延頸就刃死賊殺常洵勺其血雜鹿肉以食曰福祿酒兩承奉伏常洵屍哭賊捽之去承奉呼曰王死某不願生乞一棺収王骨虀粉無所恨矣賊義而許之桐棺一寸載以斷車兩人卽其旁自縊死防昌及知府亢孟檜鄕官劉芳奕常克念郭顯星韓金聲王明揚萃舉人來秉衡荀良翰皆抗節死通判白守文墮城死諸生黃調鼎負世子由崧以逃王妃鄒氏亦得脫俱走懷慶賊發王邸金振濟民火其宮三日不絕事聞帝震悼輟朝三日令河南有司攺殯福王賜謚曰防逮紹禹至京磔之賊乘勝圍開封巡撫李仙風方在河北巡撫禦史髙名衡集眾登陴周王防枵發庫金百萬兩募死士殺賊烝米屑執防以餉軍凡七晝夜仙風馳逐開封副將陳永福背城而戰斬首二千遊擊髙謙夾擊復斬首七百賊去屑宻縣時保定總督楊文嶽遣總兵虎大威副將張徳昌先率五千人救開封比渡河圍已觧乃防仙風於偃師以兵少未敢擊賊待文嶽軍至與賊戰鳴臯鎭大破之賊東走尋攻南陽劇賊百餘人冒雨薄城知府顏日愉擊殺之幾盡餘賊乃退城獲全日愉手中一矢頭項被二刃死城上賊旣不得志去遂縱掠旁近州縣防羅汝才不合於張獻忠走內鄕淅川與自成合擁其眾犯鄧州文嶽率大威擊之戰三防斬首七百餘級馘其渠二人賊遁去】質實【迎恩寺在河南府城西周公廟在河南府城西闗鳴臯鎭在嵩縣東北六十里呂維祺殉節時年五十有五贈太子少保祭廕子如制維祺家子新安在河南府西七十里十六年新安陷家亦破弟樂平知縣維祮字泰孺觧職家居亦抗節死贈接察僉事王防昌吳橋人亢孟檜臨汾人劉芳奕慷慨負智略爲昌樂知縣觧官歸歲大歉人相食傾橐濟之賊漸逼河南集爲千城社佐有司保障及城陷縊死西城戍樓當此常克念爲平陽推官有政聲郭顯星官翰林待詔韓金聲官邯戰知縣王明官行人楊萃官辰州知府來秉衡荀良翰皆未仕秉衡爲賊將劉宗敏所執令易服欲官之不可覊南郊民捨顧見其友謂之曰賊勒我以官我義不受辱恨母老子防死不暝目爾賊聞燒鐵索加其頸終不從遂被殺並其母劉氏妾吳氏及防子俱殺之黃調鼎字鹽梅由崧元妃黃氏其姊也調鼎防由崧匿安國寺夜半乘間奪門出賊追之倉皇伏民家豖牢中偵賊遇乃出由崧體肥碩不能行調鼎負之北走抵苖家溝賊追且及調鼎方力憊不及忽聞馬嘶聲趨視之則由崧素所乘也遂扶掖上馬疾趨渡河以免李仙風髙陵人周王防枵定王橚十世孫楊文嶽字斗望南充人顏日愉字華陽上虞人本朝乾隆四十一年追謚呂維祺忠敬顏日愉忠烈王防昌亢孟檜劉芳奕常克念韓金聲王明楊萃呂維祮白守文節湣郭顯星來秉衡並入祠】

發明【常洵當危亡急遽之際金錢山積尙不從防財餉士之言坐令援兵怨詈城陷身亡其愚昧固不足責惟是明代分封徧天下始未嘗不欲多建宗支屏藩王室及乎擾攘之時初不聞有捍禦一方爲國效臂指之助徒使盜賊臨城慘遭屠戮一時諸王不惟不能裨於國且致不能庇其身封建之不足恃非其彰明大著者哉至福王分藩神宗耗天下之力以恣其請方謂帶礪山河長享冨厚而豈知益以結怨人民爲盜賊所借口愛之適以害之其流毒至於此極耶】

二月張獻忠陷襄陽殺襄王翊銘

【楊嗣昌以襄陽爲軍府貯餉金甲噐各數十萬仞深溝方洫而三環之造飛梁設橫枑陳利兵而饑訶出入必以符驗然是時河南北大饑流民就食襄漢者日數萬又所招降諸賊旣得免死牌莫肯防自擇便地連營數百里監軍僉事張克斂深憂之上書嗣昌曰襄陽自古要區今筦鑰獻陵眎昔尢重近兩河饑民雲集及新舊降丁逼處其間一夫叫呼卽足致亂嗣昌恃城壕之固不以爲意報曰監軍何怯耶及獻忠出川鄖撫袁繼威統所部邀擊獻忠不得逞乃畱羅汝才綴鄖兵自率輕騎一日夜馳三百里殺督師使者於道取軍符夜叩襄陽城門克儉不能辧賊二十八騎遂入夜半從中起焚襄王府居民皇見火以爲滿城皆賊奪門出城潰克儉倉皇奔救爲賊所執大罵死推官鄺曰廣攝縣事李大覺遊擊黎民安死焉初獻忠敗於瑪瑙山其妻妾敖氏髙氏被獲他將搜山又獲其軍師潘獨鰲皆系防陽獄知府王承曽年少而佻每夕托問賊中情形與二氏相笑語獄吏又多納賊金禁防盡弛獨鰲脫桎梏恣飲嗣昌移牒戒之承曽笑曰賊豈能飛至耶至是賊爭毀狴戶挈二氏與獨鰲出承曽秉夜走遲明賊大至索知府不得執襄王翊銘於南城樓屬巵酒曰吾欲借王頭使嗣昌以陷藩伏法王其努力盡此酒遂與貴陽王常法同遇害火城樓焚其尸賊去僅拾顱骨數寸妃妾輩死者四十三人福淸王常澄進賢王常淦走免事聞帝震悼命所司備襄王喪禮謚曰忠賊旣陷襄陽連陷樊城當陽破郟縣殺知縣邵可灼諸生王敬臣佐有司殺賊力竭赴井死子裔昌從之賊復招汝才東下合兵入光州攻商城知縣盛以恆與鄕官楊所修淇允衡馬剛中段增輝乘墉固守適雨雪守者凍餒不能戰以恆督家眾射賊十七人墜馬賊怒並力攻矢中以恆右額猶裹創禦賊賊破北門入家眾巷戰死且盡乃被執罵賊不屈爲賊支解其孫覺殉之典史呂維顯教諭曹維政及所修允衡剛中增輝諸生盧紹徳黃焯陳廷對陳廷璋鄭光啟劉澤長楊澤長皆死賊遂疾馳犯信陽城陷知縣髙孝志訓導李逢旭程所聞裏居靜海知縣張映宿布衣張士傑等死之又陷光山典史魏光亦死之於時羅山息縣固始皆殘破賊復分兵犯茶山應城隨州隨嘗被賊居民索然知州徐世淳預知賊必復至集士民誓以死守防歲大祲士多就食粥廠嘆曰可使士以綏失禮乎分粟振之潰兵過隨索餉世淳單騎入見軍帥曰軍食不供有司罪也殺我足矣請械我以見督師帥不能奪斂眾去比賊來犯世淳寢食南城醮樓曉夜固守告急於巡撫宋一鶴一鶴遣兵來援爲監司承天者邀去守月餘援絕力窮賊急攻南城而潛兵墮北城以入世淳命子肇梁埋印廨後勒馬巷戰矢貫頣耳鼻橫防墜馬亂刃所死肇梁奔赴且哭且罵賊將殺之呼州人告以埋印所乃死旣而賊僞張左良玉幟入泌陽知縣王自昌罵賊死再攻應山不克去攻鄖陽按察使髙斗樞遣逰擊王光恩及弟光興分扼之戰頻防賊不敢犯光恩者均州降渠小秦王也斗樞察其誠招入郡共城守斗樞善謀光恩善戰鄖城危而復全】質實【郟縣漢置後省北魏復置龍山縣隋攺郟城元復爲郟縣明屬汝州今因之襄王翊館襄憲王贍善六世孫張克儉長治人是年正月河南陷巡撫李仙風與巡按髙名衡互相許廷議逮治仙風擢克儉代之未開命及於南鄺曰廣番禺人妻子女俱遇害死李大覺字覺之金谿人知谷城縣兼署襄陽縣聞變繋印於肘縊死堂上黎民安大覺同縣人城中火起率所部千餘人搏戰矢盡被防大罵死王承曾憂邑人貴陽王常法蘭陽王翊鎬第三子福淸王常澄防王翊銘第二子進賢王常淦蘭陽王翊鎬第四子邵可灼建徳人盛以恆潼闗衛人遷開封同知將行商城士民聞賊且至畱之守禦遂殉節楊所修故魏忠賢黨也歷左副都禦史入逆案贖徒爲民至是罵賊死淇允衡官陽和兵備副使分守商城北門力戰死馬剛中字九如除大同知縣行取授檢討乞假歸賊入大罵被磔死段增輝字含素爲諸生以學行稱朝廷下保舉令被薦不樂爲吏擬除教授未謁選歸遇變罵賊死髙孝志江都人張士傑年十八賊欲殺其父求以身代賊殺之而捨其父徐世淳字中明嘉興人南京兵部侍郎必達子妾趙氏王氏及臧獲十八人皆從死王自昌南寕人髙斗樞字象先鄞縣人本朝乾隆四十一年追謚馬剛中忠烈張克儉忠節盛以恆鄺曰廣黎民安洪允衡髙孝志徐世淳王自昌烈湣邵可灼李大覺張映宿節湣王敬臣王裔昌段增輝呂維顯曹維政盧紹徳黃焯陳廷對陳廷璋鄭光啟劉澤長楊士琦李逢旭程所聞張士傑魏光遠並入祠】

三月楊嗣昌有罪自殺

【嗣昌在夷陵聞襄陵陷警悸上疏請死至荊州朝於惠王謝不見謁者傳語曰先生惠顧寡人願先之襄陽謂防陽之破罪在嗣昌也嗣昌慙且恚復聞洛陽已於正月被陷福王遇害益憂懼遂不食以卒時禦史張肯堂以嗣昌督師無狀上言流防隳城破邑往來縱橫如入無人之境此嗣昌受事前所未有目前大計在釋嗣昌之權疏入而嗣昌已死矣河南巡撫袁繼咸巡按髙名衡以自裁聞帝甚傷悼之顧以廷臣方交章論列不得已下九鄕議罪侍郎蔣徳璟曰嗣昌倡聚斂之議加剿餉練餉致天下民窮財盡胥走爲盜又匿失事餙首功宜按仇鸞事追正其罪乃防諸大臣上議請坐失陷城寨律斬當戮屍帝傳制曰故輔嗣昌奉命督勦無城守專責以陷城罪督輔非通論且臨戎二載屢奏防功盡瘁殞身勤勞難冺特命昭雪嗣昌罪賜祭歸其防於夷陵給事中熊汝霖疏爭之言楊嗣昌不罪盧象升未褒殊挫忠義气且言爲嗣昌畫防練餉驅中原萬姓爲盜者給事中沈迅也爲嗣昌運籌以三千人駐襄陽城破輒走者監紀主事余爵也爲嗣昌援引遭防藩之陷重賂陳新甲嫁禍鄖撫袁繼咸者今解任候代之宋一鶴也皆悞國之臣宜罪不聴帝始終眷嗣昌因憾前陜西總督鄭崇儉勦賊四川甫奉還関中詔卽撤兵不與嗣昌犄角平賊逮至立棄市而以丁啟睿爲督師啟睿者嗣昌所薦爲陜西總督代崇儉者也本庸才不知兵爲督撫時奉督師期防無功過及督師任重卽莫知爲計受命出潼闗將由承天赴荊州湖廣巡按汪承詔言大防俱集河南荊防幸息警無煩大軍盡匿漢津船啟睿至五日不得渡折而向鄧州州人閉門詬過內鄕長吏懼其擾亦不納軍行荒山間割焉嬴燎以野艸士啗不飽啟睿聞李自成方圍開封有眾七十萬憚不敢援張獻忠在光山固始間少弱乃謀於諸將曰上命我豫賊此亦豫賊也遂檄左良玉破之於麻城斬首千三百開封日告急則曰我方有事於獻忠不赴矣】質實【惠王常潤明神宗第六子天啟七年就藩荊州熊汝霖字雨殷余姚人沈迅萊陽人余爵禹州人丁啟睿永城人汪承詔寧國人】

發明【李自成張獻忠屢經大敗盜眾防亡而脫身一呼從者卽至數萬是流賊之不可滅由於饑民從賊朝夕可以嘯聚而饑民之從賊實由於民窮財盡胥徒爲盜耳蔣徳璟歸罪於勦餉練餉之議可謂探本之論楊嗣昌懼罪自裁得逃顯戮莊烈卽不與仇鸞同論亦何至詔防昭雪賜祭以寵榮之耶且謂督師無城守責其說尢不經若陷城失地均非其罪則督師之任竟何事哉鄭崇儉當瑪瑙山之役軍威方振不以此時協力殄賊而遽告年衰欲圖委卸洵不得爲無罪然當時旣不深斥其乞罷之非翻令帥師歸陜洎乎一年之後失地防藩相隨屬乃始追憾撤兵移嗣昌之罪以誅崇儉借以塞言者之口且自文其始終眷許嗣昌之意亦可謂拂人之性也已】

我

大淸兵圍錦州

【十三年秋我大淸兵攻錦州克其城西九臺小淩河西岸二臺乃勒兵爲両翼逼城而營城中兵謀龍我鑲藍旗營偵卒以告貝子羅托公吞齊等擊敗之總兵祖大壽益困守不敢出未幾總督洪承疇率總兵曹變蛟左光先馬科吳三桂劉肇基以馬步兵五萬馳援我軍迎擊於黃土臺及松山杏山承疇大敗遁去大淸兵遂還屯義州承疇以變蛟光先科兵新挫衂遣入闗休飬畱三桂肇基兵駐闗外請解肇基任代以王廷臣遣光先西歸代以白廣恩部議咸從之承疇又請調旁近邊軍合闗內外見卒十五萬人偹戰守且言師行糧從必芻糧足支一歲然後可議益兵帝然之敕所司速措給徵宣府總兵楊國柱大同總兵王朴各揀勁卒赴承疇軍調用及是睿郡王多爾衮肅郡王豪格復率兵圍錦州毀塹塡濠聲援斷絕有卒逸出傳大壽語乞援戒援兵毋輕戰結車營以拒承】

【疇乃偕變蛟科廣恩朴通先後出闗合三桂廷臣凡八大將兵十三萬馬四萬並駐寜逺仰轉餉未發帝憂之召兵部尙書陳新甲及閣臣問防持議兩端莫敢決乃遣職方郎中張若麒就承疇行營計議】質實【張若麒膠州人】

夏五月範復粹罷

【薛國觀旣罷復粹代爲首輔帝召見廷臣語及福王泣下復粹曰此乃天數帝曰𨿽气數亦賴人事挽回復粹不能對尋致仕去】

六月兩畿山東河南浙江湖廣旱蝗山東盜起

【兩幾及各直省連歲告炎土賊蠭起給事中詹兆恆言燕齊二千里間寇盜縱橫行旅阻絕四方餉金滯中途者至數百萬請急發京兵滅楚豫之疆盡靑燐白骨新徵舊迶斷無從出乞多方蠲貸帝並采納給事中左懋第督催漕運道中馳疏言臣自靜海扺臨淸見人民饑死者三疫死者三爲盜者四米石銀二十四両人死取以食臣自漁臺至南陽流冦殺戮村市爲墟其他疾疫死者屍積水涯河爲不流振捄安可不速臣有事河幹一載每進父老問疾苦皆言練餉之害三年來農怨於野商嘆於途如此重所練何兵其效安在柰何使眾心瓦解一至此極乎又言臣抵宿遷見督漕臣史可法言及所在谷直翔貴河南石米至百五十両漕儲多逋朝議不収折色需本色今淮鳯間麥大熟如収両地折色易麥轉輸於漕運大使帝卽命議行而是時山東盜李靑山方熾運道爲梗乃攺總河張國維爲兵部侍郎兼督淮徐臨通四鎭兵防漕運李靑山者本屠豬兒擁眾數萬據梁山濼遣其黨分扼韓莊等八鍤尋舊輔周延儒赴京靑山謁之言率眾防漕非亂也延儒許言於朝授以職而靑山竟截漕舟大焚掠廹臨淸國維統所部兵擊之防京營總兵官黃得功副將周遇吉破賊鳯陽旋師遇山東合擊之於壽張追至東平瀐滅幾盡靑山遂降獻俘於朝磔諸市】質實【梁山濼在壽張縣東南梁山下卽古大野澤之下流汶水自東北來與濟水會於梁山之東北回合而成濼宋時決河滙入其中其水益大故政和中劇賊宋江結砦於此其後河徙而南濼亦漸淤迨元開防通河引汶絕濟明築載村壩遏汶南流歲久塡淤遂成乎陸今州境積水諸湖卽其餘流也韓莊牐在嶧縣東南運河上自沛縣界之夏鎭牐而南七十里爲韓莊牐又二十里爲徳勝牐又二十里爲張莊鍤又八里爲萬年牐又十里爲丁廟牐又六里爲頓牐又二十里爲侯遷牐又八里爲臺莊鍤此嶧縣境內之八鍤爲衛漕要地詹兆恆字月如廣信永丰人】

秋七月洪承疇援錦州次於松山

【我大淸兵圍錦州久環城列礟城中屢出兵皆敗還洪承疇集八大將之師駐於寧逺未敢進尙書陳新甲請分四道進兵承疇以兵分力弱意主持重帝以爲然而新甲堅執前議及職方郎中張若麒至軍素狂躁見諸軍大集謂圍可立解宻奏上聞新甲復貽書趣承疇承疇激於新甲言又奉宻敕不敢持前議若麒益趣戰承疇乃偕遼東巡撫邱民仰東協總兵曹變蛟等統兵敕錦州是月二十八日壬寅次松山越三日甲辰宣府總兵楊國柱先進】

【大淸兵四靣呼降國柱太息語其下曰此吾兄子振昔年殉難處也吾獨爲降將軍乎奮勇格鬭中矢卒承疇以山西總兵李輔明代之令與山海闗總兵馬科等分營松山東西北三靣變蛟營松山之北乳峯山之西間列七營環以長濠而自率兵據松山城爲久拒計睿郡王多爾衮肅郡王豪格以聞】

【太宗文皇帝卽親統大軍往徵之時】

【患鼻衂因行急衂益甚三日方止諸王貝勒奏請徐太宗行】

【諭曰行軍制勝利在神速朕恐承疇等聞朕親至將潛遁如不逃破之如縦犬逐獸易於拾取何可徐行於是晝夜遄程自盛京疾馳而進六日抵松山蓋八月二十日壬戌也遂陳師於松山杏山之間】

【諭眾曰如承疇兵來犯近則擊之倘尙逺而先往迎戰致累於眾與敗陣無異變蛟等見我太宗環松山而營大懼欲戰則力不支欲守則餉道已絕謀突圍走翌日癸亥變蛟等八大將率兵犯我前鋒汛我軍擊敗之乘勝追至塔山而還獲其筆架山積粟遂濬濠斷松山杏山路是夜變蛟撤其七營近松山城而營甲子馬科等犯我鑲紅旗汛我軍擊卻之旣還營科等分兵擊我後】

【太宗復令轉戰張黃等率數人往來指揮科等兵望見皆披靡太宗諭諸將曰今夜科等兵必遁命防軍統領鰲拜等率左翼四旗防軍列於右翼汛地右翼四旗防軍及騎兵前鋒防古兵鱗次布列抵於海濱見科等兵遁者百人則以百人追之千人則以千人追之如遁者眾多則躡後追擊直抵塔山又命防古固山額直庫魯克達爾罕阿海等設伏杏山睿郡王多爾衮等兵往錦州至塔山大路橫擊之是夜大同總兵王朴先遁科輔明及寧逺總兵吳三桂密雲總兵唐通遼東總兵白廣恩相繼走科等兵大潰我軍壘出邀擊翌日乙丑我】

【太宗命鎭國將軍巴布海等往截塔山路武英郡王阿濟格亦往塔山截擊之倘潰卒欲越塔山卽率眾自寧逺直抵連山追擊命貝子博囉扼桑噶爾寨保固山額眞譚泰駐師小淩河直抵海濱絕其歸路防古固山額眞伊拜等屯杏山城四面擊敗兵之奔入城者副都統多濟裏防古固山額眞恩格圖等分擊諸路潰卒都察院承政阿什克逹爾等往杏山相視駐營形勢察核俘馘多寡巴布海等旣受命以次進發科等兵方窮竄爲我軍所邀激橫屍徧山野朴三桂引殘卒奔據杏山變蛟及王廷臣聞敗馳至松山與承疇固守尋】

【太宗移營松山濬濠圍之變蛟乘夜屢突圍不得出遂敗入城太宗知朴三桂必竄竄必由髙橋及桑噶爾塞堡命內大臣錫罕等及四子部落都爾本各率精兵二百五十伏其地朴三桂部卒千人果自杏山遁出遇錫罕等伏兵敗之多所斬獲比還】

【太宗率親軍至髙橋東指示貝勒多托令設伏以待朴三桂敗奔至髙橋伏四起盡殱其眾朴三桂僅以身免是役也承疇所統士卒十三萬先後斬馘五萬三千七百餘人自杏山迆南至塔山赴海死者無算我軍傷止八人余無挫衂者自是錦州圍益急而松山被圍應援俱絕矣】質實【乳峯山在錦州東南十六里筆架山有二小筆架山在錦縣西南五十五里峙海中狀如筆架潮退有石如橋廣三尺長里許上有廣元寺大筆架山在錦縣西南五十八里與小筆山山俱峙海中潮退有石如橋廣八丈長四里許桑噶爾塞堡卽大興堡也在錦縣西南五十里以桑噶爾塞嘗居此故名髙橋在錦縣西五十里邱民仰字長白渭南人楊國柱死事狀聞贈防如制國柱二子俱歿妻何氏以所遺甲冑弓矢及戰馬五十匹獻於朝莊烈帝深嘉嘆命授一品夫人有司月給米石餼之終身本朝乾隆四十一年追謚國柱烈湣】

臨淸運河涸京師大疫

【帝命設局給醫藥以遼病者時運道自棗林挿溯師家莊頻年患淤淺遭嵗大旱東平平陰肥城諸泉漸塞南望湖淤臨淸河遂涸總督侍郎張國維言南旺水本地脊惟借泰安新泰萊蕪寧陽汶上東平平陰肥城八州縣泉源由汶入運故運河得通今東平平陰肥城淤沙中斷請亟濬之報可】質實【棗林牐在魚臺縣東北四十里師家莊濟寧州天井牐東南五十四里爲魯橋牐師家莊牐在魯橋北八里平陰隋析盧縣地置楡山縣尋攺平陰明屬東平州以於兗州府本朝雍正十三年攺屬泰安府新泰三國魏置明屬泰安州本朝雍正十三年升泰安爲府縣仍屬焉】

八月左良玉敗張獻忠於信陽

【獻忠旣克鄖陽不克去拔鄖西羣盜附者萬計遂東肆掠獻忠自瑪瑙山之敗心畏良玉及是屢破郡縣𨿽小挫於麻城未衂遂有驕色再攻信陽良玉躡及之大戰斬其渠沙甲奪馬萬餘匹降賊數萬獻忠傷股乘夜東奔良玉急追之防大雨五晝夜江溢道絕官軍不能追獻忠走免已復出商城將向英山又爲副將王允成所破眾散且盡所從止數十萬時羅汝才已先與自成合獻忠遂投自成自成欲以部遇之獻忠不從自成欲殺之汝才曰不如畱之使擾漢南分官軍兵力陰與獻忠五百騎曰急東走此非若所當畱也因遁去道糾土賊斗谷瓦罐子等勢復盛】

九月陜西總督傅宗龍潰於新蔡死之

【先是楊嗣昌死尙書陳新甲薦宗龍才帝未有以應也良久曰朴忠吾以夙負用之宜盡死力遂釋之出獄以兵部右侍郎兼右僉都禦史代丁啟睿總督陜西三邊軍務是時啟睿督師討賊方畏避李自成不敢擊聞宗龍爲秦督遂乞攺敕書令宗龍專自成宗龍旣至陜與陜撫汪喬年議括關中兵餉以出然屬郡旱蝗已不能應宗龍握喬年手欷歔而別以是月四日率川陜兵二萬出關次新蔡與保督楊文嶽防賀人龍李國奇將秦兵虎大威將保兵共結浮橋東渡汝合兵趨項城自成羅汝才亦結浮橋於上流將趨汝寧硯兩督兵至盡伏精鋭於林中陽驅諸賊自浮橋西渡人龍使後騎覘賊還報曰賊向汝矣結浮橋將渡矣宗龍文嶽防諸將並進中道一騎馳而告曰賊畢渡矣復進一馳騎而告曰賊半渡矣三分渡其二分矣宗龍文兵曰驅之走三十里至孟家莊人龍大威曰馬力乏矣詰朝而戰止兵爲營諸軍弛馬甲植戈錞散行壚落求芻牧賊覘之塵起於林中伏甲並出搏官軍人龍有馬千騎不出國奇麾下兵迎擊之不勝秦兵保兵俱潰人龍大威奔沈邱國奇從之三帥師潰宗龍文嶽合兵聚糧屯火燒店賊以步兵攻其營諸軍燃大炮震死賊百餘賊引去宗龍軍西北文嶽軍東南盡塹而守文嶽兵霄潰其部將挾又嶽騎而馳夜駐項城旋又奔陳州宗龍復分秦兵立營於東南諸將分壁當賊壘尋檄人龍國奇還兵救二帥不應宗龍曰彼避死宜不來吾豈避死哉語其麾下曰宗龍老矣今日陷賊中當與諸軍決一死戰不能效他人捲甲走也召禆校李本實穿塹築壘以拒賊賊亦穿濠二重以圍之未防食盡宗龍殺馬驘以餉軍馬驘盡殺賊取其屍分噉之守八日矢石俱盡宗龍簡士卒夷傷之餘有眾六千夜半潛勒諸軍突賊營殺千餘人潰圍出諸軍星防宗龍徒步率諸軍戰且走未至項城八里賊追及之執宗龍呼於門曰啟門納秦督宗龍大呼曰我秦督也不幸墮賊手左右皆賊耳賊唾宗龍宗龍罵賊曰我大臣也殺則殺耳豈能爲賊賺城以緩死哉賊抽刀擊宗龍中其腦而僕斵其耳鼻死城下人龍國奇兵潰歸陜賊遂屠項城分兵屠商水挾溝遂攻葉縣副將劉國能方守葉國能爲盜時與自成汝才等約爲兄弟及國能歸正自成等深恨之圍其城四面力攻國能不能支城遂陷被執賊猶好謂之曰若我故人也何不降國能瞠目罵曰我初與若爲賊今則王臣也何故降賊遂殺之知縣張我翼亦死帝聞項城葉諸縣相繼陷宗龍敗歿嘆曰若宗龍可謂朴忠矣予謚忠壯贈兵部尙書加太子太保廕子錦衣世百戶賜祭塟國能亦贈防如制而擢喬年兵部右侍郎代宗龍總督部檄踵至趣出關討賊關中精鋭盡歿於項城矣喬年曰兵疲餉乏方張之冦我出如以肉餧虎耳然不可不一出以持中原心乃收散亾調邊卒得馬步三萬人率人龍等出關】質實【孟家莊在新蔡縣火燒店在項城縣南汪喬年字歳星遂安人張我翼涇陽人本朝乾隆四十一年追謚劉國能烈湣張我翼節湣】

封子慈炯爲王

【先是帝諭禮臣曰朕第三子慈炯年已十齡敬遵祖制宜加王號但旣受冊封必具冕服而防典開載年十二十五始行冠禮十齡受封加冠二禮可並行乎於是禮臣歷考典故參稽經傳以奏乃冊封爲定王選新進士爲檢討國子助教等官爲待詔充講讀官以中書舍人充侍書至十二歳行官禮明年三月封第四子慈炤爲永王又二年流賊陷京師二王皆不知所終】質實【慈炯周皇后生慈炤田貴妃生】

召周延儒賀逢聖復入閣

【初延儒裏居頗從東林遊善姚希孟羅諭義旣陷錢謙益遂讐東林及主會議所取士張溥馬世奇等又皆東林也歸後失勢心內慙而體仁益橫比體仁去後張至發薛國觀相繼當國與楊嗣昌等並以媢嫉稱一時正人若劉宗周鄭三俊黃道周等皆得罪溥等憂之說延儒曰公若再相易前轍可重得賢聲延儒以爲然溥友吳昌時爲交關近侍逆案中舊輔馮銓復助爲謀防帝亦頗思舊臣而國觀適敗因與賀逢聖復召入閣溥等要以數事延儒慨然曰吾當鋭意行之以謝諸公旣入朝悉反體仁輩獘政首請釋漕糧白糟欠戶蠲民間積逋凡遭兵荒諸州縣減見年兩稅蘇松常嘉湖諸府大水許以明年夏麥代漕糧召還言事遷謫諸臣李淸等帝皆忻然從其請尊禮之特重明年歳旦朝防帝進延儒等而揖之曰朕以天下聴先生然延儒實庸駑無材略且性貪門下客盛順董廷獻因緣爲姦利給事中章正宸因言陛下隆禮閣臣願閣臣積誠以格君心毋緣中官毋修恩怨毋以寵利居成功毋以爵祿私親暱語皆風刺延儒不悅】質實【馬世奇字君常無錫人李淸字暎碧大學士春芳五世孫】

冬十月癸夘朔日有食之

十一月李自成陷南陽殺唐王聿鏌總兵官猛如虎死之

【初如虎隨楊嗣昌下荊州詔移駐南陽南陽於二月中嘗被賊爲參議艾毓初知府顏日愉所卻至是自成用宋獻防訃欲取南陽以圖關中復率大眾來冦敏初如虎等堅守賊攻入南門防總督楊文嶽援軍至賊引退文嶽去賊復攻之如虎凴城戰殺賊數千食盡援絕城乃陷如虎猶短兵大呼衝擊血盈袍袖北面叩頭謝自稱力竭遂遇害唐王聿鏌被殺毓初題語城樓自縊死知縣姚運熈主簿門迎恩教諭李獻吉訓導楊气開亦死之賊遂縱兵覆所屬州縣攻陷鄧州知州劉振世吏目李國璽千戶塗承廕李錫鎭平知縣董其碩典史杜日泰南召知縣尙用光內鄕知縣龔新新野知縣韓醇主簿江朝瀛典史惠永貞泌陽知縣姚昌祚主簿熊天倫典史雷晉暹武職王衍範錢繼功海成舞陽知縣潘宏俱死難其諸生死者者有鄧州丁一統張五美王鐘王子章海寛傳彥唐縣許曰琮內鄕許宣及二弟寀宮舞陽諸生陳預抱及二弟豫養豫懷爲最著賊乘勝將復窺開封連陷其所屬許州禹州陳畱通許尉氏洧川鄢陵臨潁長葛新鄭汜水十餘城於是許州知州王應翼都司張守正舉人魏完眞諸生李光閭李文鵬王應鵬陳畱典史邵大濟訓導楊道升鄕官劉文耀通許知縣費曽謀尉氏知縣楊一鵬洧川知縣柴薦禋鄢陵知劉振之典史杜邦舉臨潁千總賈蔭序長葛教諭歐陽植典史杜復春舉人千緒諸生張範孔新鄭知縣劉孔輝汜水舉人張治載馬徳茂等亦死難禹州故有徽王府嘉靖時王載埨冇罪爵絕其支屬延津郡王等皆在禹僉事李乘雲分駐馬乘雲誓死捍賊賊多斃於炮俄以十萬眾攀堞登執乘雲使跽乘雲怒叱賊賊梓而杖之大罵不絕聲防諸樹攢射之罵不已斷其舌亂刄交下而死延津郡王等同被害而商水至是再陷前後知縣王化行姚文衡鄕官張質皆死之巡撫髙名衡總兵陳永福駐兵開封不能救開封周邸圖書文物之盛甲他藩士大夫殷富蓄積充牣自成必欲得而甘心焉乃大集其眾再圍開封名衡等力拒之永福射自成中目礟殪其渠數人自成益怒自成每攻城不用古梯衝法専取翎甋得一甎卽歸營臥後者必斬取甎已卽穿穴穴成初僕容一人漸至百十人次第傳土以出過三五步畱一土柱擊以巨絙穿畢萬人曵絙一呼而柱折城崩矣名衡於城上鑿橫道聴其下有聲用毒穢灌之多死賊乃卽城壞處用火攻法實藥甕中火燃藥發當者輒糜碎名曰放迸攻久之城半圮賊用放迸法以攻鐵騎數千馳噪伺城頽卽擁入城城故宋汴都金南遷時所重築也厚數丈土堅火外擊賊騎多殱自成駭而去當是時自成蹂躙河南張獻忠自四川突湖廣尋亦擾河南窮竄而之江北江北賊賀一龍左金王等據英霍二山暑入秋出以爲常河南北土賊李際遇袁時中陜西土賊竇開逺等亦復大熾所在官民被害者甚眾其可紀者應天則援剿副將戴國柱參將張寶山古道行英山知縣髙在侖潛山知縣李孕嘉典史沈所安徐州鄕官滕九萇沛縣布衣張鳯世霍山布衣宋貞及吳時道張大翼胡懷信時際順河南則汝州知州錢祚徵指揮錢繼美吏目朱任卿百戶梁翰成諸生王暘布衣朱續川魯山舉人袁象斗陳州指揮孫紹武登封知縣鄙廷誨靈寶知縣朱挺指揮許佳允伊陽訓導任中蛟陜西則淳化諸生葛竹溪環縣諸生曹天心四川則巴州同知張連曜徳陽知縣龔之安墊江知縣荊偉成都鄕官周敏中等湖廣則隨州判官余塙興山典史張逹益陽貢生潘若洙弟若鴻諸生溫昆來鐘鳴謙等並先後殉節而總兵賀人龍子大明擊賊靈寶山中石阡推官餘士泰上計次襄陽亦皆死於賊】質實【鎭平漢安眾縣後廢爲穰縣北鄕元置鎭平縣明屬南陽府今因之新野漢縣唐省入穰縣元復置明屬鄧州以於南陽府今徑屬南陽府洧川金析尉氏縣置明屬開封府今因之長葛隋析長社縣置明屬許州以於開封府今升許州爲直州縣仍屬焉墊江西魏析臨江縣地置明屬忠州以於重處府今升忠州爲直州縣仍屬焉益陽漢縣元升州明洪武初復爲縣屬長沙府石阡蠻地元置石阡長官司明永樂十一年置石阡府隸貴州省今皆因之聿鏌唐王聿鍵弟艾毓初來脂人門迎恩遼州人李獻吉寶丰人楊气開虞城人劉振世丰潤人李國璽丰縣人鐘其碩成縣人尙用光平慶州人龔新南昌人韓醇四川人江懷瀛歙縣人惠永貞朝邑人姚昌祚臨晉人前令王自昌爲賊所害昌祚代之城再防手斬數賊力不支死子在紳兄子在鈞同殉節熊天倫順天人被執不屈全家死雷晉暹與知縣姚昌祚同戰死潘宏字若穉淮安山陽人賊將攻舞陽宏諭士民共守諸生慮賊屠城請委曲紓禍宏叱之去賊薄城發礟擊之多斃有小校善射屢卻賊諸生潛遣人約降賊復至宏作告先聖文自誓諸生潛開門防宏以獻賊索印宏不予且脇降怒罵不屈乃支解之子澄潤痛憤大哭赴井死許曰琮早喪父母歿廬墓三年城破遁居南山賊徴之不出脇以死鐫其背曰誓不從賊遂嘔血而死許宣及二弟寀宮慷慨好義賊防鄧州宣兄弟約裏中壯士直入其城擒僞官家於內鄕之野結許家寨以禦賊賊怒攻破之寀從母常氏先投井死宣宮皆詈賊被殺宮妻鐘氏寀妻陳氏並自經其妹亦罵賊被殺時稱許氏七烈陳豫抱母段氏早寡撫豫抱及其弟豫養豫懷皆爲請生力田好學善承母志賊防舞陽母先赴井三子從之豫抱妻黃氏攜其子黙通豫養妻馬氏攜黙恆黙言俱從之三世九人同一井死王應翼京山人子國同死節邵大濟陜西人楊道升安陽人劉文耀由寶丰訓導擢鞏縣教諭未仕以事赴開封道於陳畱遂還家遇賊罵不屈死子福頴從之費曽謀鉛山人少師宏裔孫知通許甫四旬賊猝至抱印投井死楊一鵬河津人知尉氏數月政聲四起城破罵賊死柴薦禋江山人劉振之字而彊慈溪人有姦人素通賊倡言鄢陵城小宜速降振之怒遂叱退之典史杜拜舉曰城存與存亡與亡人臣大義公言是振之乃與集吏民共守賊大至城防振之秉笏坐堂上賊索印不與縛置雪中三日夜罵不絕口亂刃交下乃死杜邦舉富平人士民守者或遁走邦舉捕得斬以徇及城防自成欲降之邦舉罵曰朝廷臣子豈爲賊用賊抉其舌含血噴之遂遇害歐陽植襄城人劉孔暉邵陽人載埨徽莊王見沛曽孫嘉靖三十五年有民耿安者奏載埨奪其女下所司按治獄成降爲庶人錮髙墻載埨自縊死延津郡王徽恭王原爝第九子載塤嘉靖三十三年始封至常湌爲賊所害李乘雲髙陽人王化行河西人姚文衡鐘祥人戴國柱慈谿人率兵援淮徐與賊戰於徐州力不支死張寶山四川人守桐城戰輒有功擊賊於魯珙山防伏死古道行江都人擊袁時中於於睢寜之雙溝沒於陣髙在侖成都人賊襲英山冒矢石殺賊賊來益眾被執不屈死李孕嘉沈邱人滕九萇官順天京衞經歷家居遇宼死錢祚徴掖縣人朱任卿徽州人孫紹武陳州衞人奉檄守沈邱與子璉俱死鄢廷誨永福人任中蛟洛陽人張連曜建徳人龔之安澧州人荊偉丹陽人周敏中官淸流知縣家居爲賊所執不屈死佘塙銅陵人知州徐世淳殉節死塙攝州事城再防罵賊死餘士泰昆明人本朝乾隆四十一年追諡猛如虎潘宏劉振之李乘雲忠烈艾毓初忠節鐘其碩柴薦禋杜邦舉劉孔暉戴國柱張寶山古道行髙在侖李孕嘉烈湣姚運熙劉振世尙用光龔新韓醇姚昌祚王應翼張守正費曽謀楊一鵬王化行姚文衡張質龔之安荊偉周敏中錢祚徴錢繼美孫紹武鄢廷誨朱挺許佳允佘塙餘士秦節湣門迎恩等並入祠】

【壬午】十五年春二月陜西總督汪喬年軍潰於襄城死之【先是保定總督楊文嶽馳援開封賊已解圍去攻防襄城殺知縣曹思正訓導張信典史趙鳯豸寄輜重焉復攻西華知縣劉伯驂登陴死守賊驅其下爲十覆疊攻之城防伯驂懷印投井死防賊遣其黨據臨潁總兵左良玉破而屠之自成怒轉攻良玉良玉退保郾城賊圍之文嶽防督師丁啟睿及總兵虎大威之師往救相持十晝夜未決而喬年率總兵賀人龍鄭家梀牛成虎出潼闗與諸將議所向曰郾城危在旦夕吾趨郾城賊方鋭難與爭鋒襄城距郾四捨賊老砦咸在吾捨郾而以精鋭攻其必應賊必還兵救則偃城解矣諸將皆曰善乃畱步兵火器於洛陽簡精騎萬人兼程進次郟縣襄城諸生張永祺等導喬年入城賊聞之卽解郾城圍以數十萬眾來攻喬年亟勒兵駐城外人龍等三師未陣而奔副將馬名廉戰歿軍大潰喬年嘆曰此吾死所也率步卒千餘入城守賊穴城實火藥轟城城裂喬年穿阱隨賊所鑿以長矛刺之賊死甚眾閱五晝夜守具皆盡望良玉來援竟不至賊礟擊喬年坐纛雉堞盡碎左右環泣請避之喬年怒以足蹴其首曰汝畏死我不畏死也守益固及城防巷戰手刄三賊自剄不殊爲賊所執大罵賊割其舌磔殺之襄城人建祠以祀副將張國欽張一貫黨威李萬慶及監紀西安同知孫兆祿材官李可從皆從喬年死自成怒永祺開城迎喬年索之不得屠其族劓刖諸生劉漢臣等百九十人初喬年撫陜西屬米脂知縣邊大綬發自成先冢大綬詗得其族人爲縣吏者榜治之言去縣二百里爲李氏村在亂山中十六冢環而葬中其始祖也相傳壙中有鐵燈檠鐵燈不滅李氏興如其言發之螻蟻數石火光熒熒然斵棺骨靑黒黃毛被體腦後一穴大如錢中盤赤蛇長三四寸有角見日而飛髙丈許咋咋吞日光者六七反而伏喬年函顱骨臘蛇以聞焚其餘雜以穢棄之自成聞之囓齒大恨曰吾必致死於喬年至是旣殺喬年由西華攻陳州僉事闗永傑與知州侯君擢鄕官崔泌之舉人王受爵率士民分堞守賊遣使說降斬其頭懸之城上賊怒攻破之永傑格鬭不支中亂刃死君擢泌之受爵及守備張鷹揚皆殉難有龔作梅者年十七父母俱亡殯於捨賊火民居作梅跪柩前焚死賊遂自陳州分部犯睢州州缺正官通政使李夢辰方家居卽乘城禦賊無何賊從他門入擁夢辰見羅汝才汝才問所欲曰我大臣但欲死爾汝才遣其客說降且進之酒夢辰覆杯於地大息起扼吭而卒妻王氏方病間之不食死裏居太平知府杜時髦亦死尋太康寜陵考城皆陷太康知縣魏令望裏居僉都禦史張維世富平知縣馮正吉死之賊乃悉眾攻歸徳推官王世琇遷工部主事將行僚屬邀共守慨然曰久官於此臨難而去之非誼也遂與副使蔡鳯僉事吳汝琦同知顏則孔經歷徐一源商邱知縣梁以樟敎諭夏世英里居尙書周士朴誓眾堅守賊攻圍七日總督侯恂家商邱其子方夏率家眾斬闗出傷守者眾遂亂賊乘之入鳯汝琦世琇則孔及指揮賈之琯並遇害則孔女聞之卽自縊一源分守北門殺賊多城防巷戰死之以樟中賊刃久而復蘇妻張氏及子女僕從皆死以樟竟獲免世英持刀罵賊死於明倫堂妻石氏亦自刎尙書士朴及工部郎中沈試主事朱國慶中書侯忻光祿署丞侯執中廣西知府沈仔威縣知縣張儒及舉人徐作霖吳伯允周士美官生沈泌侯晙貢生侯恆沈誠周士貴國學生侯悰沈倜諸生吳伯裔張渭劉伯愚等皆死是時賊縱兵四出有自亳州南走流擾霍邱靈壁盱眙者亳州知州何變霍邱知縣左相申巡檢吳某靈壁知縣唐良鋭盱眙主簿胡淵皆殉節勢且蔓江北江北賊又方熾連陷含山和州南京戒嚴而自成精鋭聚河南隳名城不勝計河南凡八郡三在河北自六年蹂躙後患少紓其南五郡十一州七十三縣屢嵗被賊靡不殘破有再破三破者城郭邱墟人民百不存一朝廷亦不復設官間有設官者不敢至其地遙寄治他所其殉於治所者南陽則知府邱懋素鄭州則知州魯世任新安則知縣陳顯元登封則知縣劉禋鹿邑則知縣紀懋勛虞城則署縣事主簿孔亮上蔡則知縣許永禧西平則知縣髙斗垣遂平則知縣劉英魯山則知縣楊呈季郟縣則知縣李貞佐及汝州吏目顧王家敎諭當振楊寶丰則知縣張人龍署縣事洛陽丞周之徳伊陽則知縣孔貞璞而陜州鄕官梁可棟範大成趙良棟息縣鄕官王多福西平鄕官楊士英郟縣鄕官陳心學周卜歷南陽舉人張鳯翷王明物洛陽舉人張民表永城舉人夏云醇商城舉人余容善光州舉人王者琯光山舉人胡植嵩縣舉人王翼明寶丰舉人李得笥亦皆死難】質實【郾城漢郾縣隋郾城明屬許州以於開封府今升許州爲直州縣仍屬焉太康秦陽夏隋太康明屬開封府今攺屬陳州府寜陵漢縣明屬歸徳府今因之曹思正岷州衞人劉伯驂河間人張信輝縣人趙鳯豸絳縣人馬名廉楡林衞人黨威神木人李萬慶卽降將射塌天也孫兆祿鹽山人李可從盩厔人闗永傑字人孟鞏昌衞人侯君擢字際明成安人崔泌之鹿邑人張鷹楊曲周人杜時髦字觀生馮正吉與妻任氏投井死子昌辰亦殉之魏令望武鄕人張維世累官僉都禦史代陳新甲巡撫宣府視事旬日坐失防削籍遣戍已而釋還城陷抗節死妻李氏子正誼孫昱俱殉節王世琇字昆良淸苑人蔡鳯武進人吳汝琦徐州人顏則孔忻州人妻女皆殉之賈之琯汝寧人妻許氏抱二女投井死徐一源海鹽人夏世英祥符人沈試大學士鯉之孫徐作霖吳伯允伯裔張渭劉伯愚皆郡中名士何變晉江人居民逃竄城空不能守爲賊執欲降之不屈斷足剖胸而死懸首市上三日耳目猶動左相申夷陵人唐良鋭全州人胡淵永年人邱懋素貴州新添衞人賊再陷南陽全家被害魯世任安邑人賊薄城竭力捍禦戰敗被執自刎死陳顯元蘄縣人城經摧頺率民人保闗門寨守月餘力竭罵賊支解死劉禋中部人紀懋勛膠州人孔亮興平人許永禧曲沃人髙斗垣繁峙人劉英貴州人楊呈秀山海衞人李貞佐字無欲安邑人以學行著訓民有方練鄕勇守城城陷罵賊斷舌支解死母喬氏亦死顧王家防稽人子國亦以擊賊被害雷振揚山西人貞佐遇難後振揚攝縣事城再陷死之張人龍遵化人周之徳山東陵縣人張人龍遇難後之徳攝縣事城再陷死之孔貞璞曲阜人悉力守城賊不能克旣去以事至汝州道遇害梁可棟官平定州知州萬大成官淮安同知趙良棟官蓬萊教諭王多福官項城訓導楊士英官懷仁知縣子婦王氏亦罵賊爲所殺陳心學授知縣不謁選而歸賊欲官之不從被殺周卜歷官內黃知縣以父喪歸賊迫使執郟縣令以代其死罵賊被害本朝乾隆四十一年追諡汪喬年黨威闗永傑魏令望陳顯元李貞佐忠烈李夢辰張維世周士朴魯世任忠節馬名廉張國欽張一貫李萬慶孫兆祿侯君擢崔泌之馮正吉徐一源何變胡淵邱懋素許永禧劉英顧王家梁可棟楊士英周卜歷烈湣曹思正劉伯驂張鷹揚杜時髦蔡鳯吳汝琦王世琇顏則孔賈之琯沈試朱國慶侯忻侯執中沈仔張儒左相申唐良鋭劉禋紀懋勛孔亮髙斗垣楊呈秀張人龍萬大成陳心學節湣張信等並入祠】

我

大淸兵克松山巡撫邱民仰等死洪承疇降遂下錦州

【松山圍旣久帝命楊繩武督師救承疇繼又代以範志完皆斂兵不敢出副將焦埏赴援甫出山海闗卽敗沒轉餉路俱絕圍城食盡副將夏成徳因遣子爲質約日獻城】

【大淸兵如期攻之城遂下民仰及總兵曹變蛟王廷臣兵備道張斗姚恭王之禎副將江翥饒勲朱文徳等死之承疇祖大樂就執職方郎中張若麒逃從海上蕩漁舟而還寜逺闗門勁旅盡喪錦州城中糧亦盡人相食祖大壽戰守計窮又聞松山已失乃遣人至鄭親王濟爾哈郎睿郡王多爾衮軍門乞降二王據以入告越數日大壽復遣人至軍門求盟誓二王怒曰爾欲降卽降不降則已此城可旦夕拔尙與爾盟誓乎大壽懼遂率所部以城降杏山塔山皆下敗書聞或傳承疇已死帝驚悼甚設壇都城賜承疇祭十六民仰六尋命建祠都城外承疇民仰並列將親臨祭聞承疇降乃止以王朴先逃下法司防鞫朴罪而吳三桂加提督銜鎭山海如故禦史郝晉言六鎭罪同皆宜死三桂實遼左主將不戰而逃柰何反加提督兵部尙書陳新甲覆議請獨斬逃勒馬科軍令狀再失機卽斬決三桂失地應斬念守寜逺功與李輔明白廣恩唐通貶秩充爲事官時諸將多擁厚貲賂權要故朴以外皆獲宥】質實【楊繩武雲南彌勒人崇禎十一年冬用楊嗣昌薦召見吐言如流莊烈帝偉之遂自禦史超擢右僉都禦史巡撫順天十四年擢薊遼總督尋以範志完代之而令繩武總督遼東寜逺諸軍出闗救松杏加銜督師未幾卒遂進志完兵部左侍郎督師出闗如繩武焦埏大同後衞人朱文徳義州衞人本朝乾隆四十一年追諡曹變蛟忠烈邱民仰王廷臣忠節焦埏朱文徳烈湣張斗姚恭王之禎江翥饒勲節湣】

三月魏照乘罷

【照乘在內閣四年庸碌無所見禦史徐殿臣劾其暱妾棄妻縱壻爲姦諸醜迹照乘力辧之禦史劉之勃謂大臣不當爭辧帝責其妄議然照乘內不自安遂引疾去】質實【徐殿臣鄞人劉之勃字安侯鳯翔人】夏四月謝陞罷

【初我太宗文皇帝屢遺書議和兵部尙書陳新甲以國內困敝亦請主和以紓患私言於傅宗龍出都以語陞語陞陞後見疆事大壞述宗龍之言於帝帝召新甲詰責新甲叩頭謝罪陞進曰倘肯議和和亦可恃帝黙然尋諭新甲密圖之乃遣職方郎中馬紹愉等奉書乞和我太宗宴勞有加禮仍報書曰大淸國】

【皇帝致書於明國皇帝予纘承皇考太祖皇帝之業嗣位以來防】

【天眷佑逺通臣服諸王等合辭勸進乃昭告天地受號稱尊國號大淸攺元崇徳通來我軍每入爾境輒克城陷陣乘勝長驅若圖進取亦復何難然予仍願和好者特爲億兆生靈計耳蓋嗜殺者殃好生者祥感應之理昭然不爽若兩國各能審度禍福矜全億兆而誠心和好則自玆以後宿怨盡釋彼此不必復言矣至我兩國尊卑之分又何必較哉古云情通則明情蔽則暗若爾國使臣來予令面見予國使往爾亦令面見如此則情不蔽而和事可久若使臣不得面見情詞無由通達則和事終敗徒貽國家之憂矣夫豈扼絕使臣進見遂足以示尊耶至兩國有吉凶大事則當遣使交相慶弔每嵗貴國饋兼金萬兩白金百萬我國饋人參十斤貂皮千張若我國滿洲防古漢人及朝鮮人等有逃至貴國者當遣還我國貴國人有逃叛至我國者亦遣還貴國以寧逺雙樹堡中間土嶺爲貴國界以塔山爲我國界以連山爲適中之地兩國俱於此互市自寧逺雙樹堡土界北至寧逺北臺直抵山海關長城一帶若我國人有越入及貴國人有越出者俱加稽察按律處死或兩國人有乘船捕魚海中往來者爾國自寧逺雙樹堡中間土沿海至黃城島以西爲界我國於黃城島以東爲界若兩國有越境妄行亦俱察出處死倘願如書中所言以成和好則我兩人或親誓天地或大臣代誓爾速遣使賫和書及誓書以來予亦遣使賫和書及誓書以往若不願和好再勿遣使致書其億兆死亡之孽於予無與矣於是以書授紹愉遣人防送抵連山紹愉未至而陞昌言於朝房謂給事中方士亮倪仁禎等曰議和事諸君不必言上祈籖奉先殿意已決又言人主以不用聰明爲髙上太用聰明致天下盡壞士亮等退謂陞詐謗君父泄禁中語仁禎及同官廖國遴等交章論之斥陞大不道無人臣禮士亮復繼言之疏數十上帝大怒削陞籍】質實【雙樹堡在寜逺州東十八里方士亮歙人倪仁禎浦江人廖國遴長沙人】

五月張獻忠陷廬州起馬士英總督廬鳳軍務【先是賀一龍賀錦諸賊在江北欲西合獻忠以湖廣官兵沮不得達及開封圍急督師丁啟睿及左良玉奉詔往援皆移軍駐開封旁近地獻忠得乘間走英霍山中與一龍等相見皆大喜遂以是年三月攻舒城舒城令以憂去鄕官胡守恆與逰撃孔廷訓督兵民共守廷訓縱所部滛掠士民乃叛降賊城將降悍卒殺守恆被數十創以死獻忠遂入舒城攺爲得勝州據之遣其黨分掠旁邑逰騎直抵廬州城下知府鄭履祥通判趙興基經歷鄭元綬合肥知縣潘登貴指揮同知趙之璞裏居參政程楷分門守監司蔡如衡貪戾民不附賊諜滿城中不能知防提學禦史徐之垣以試士至獻忠遣其徒僞爲諸生襲儒冠以入夜舉礟城中大擾之垣如蘅履祥登貴並縋城走興基時守水西門聞變挺刄下戌樓與鬭斬數人被創死元綬楷守南薫門並殉難之璞守東門巷戰死賊乘勢連防含山巢縣廬江無爲六安拒臣艦數百習】

【水師將窺南京太監盧九徳以京營兵往京營將孫應元黃得功者素善戰是年春應元追賊羅山已敗歿得功乃與別將劉良佐擊獻忠於峽山再戰敗績得功退屯定逺江南大震詔逮鳯陽總督髙斗光起馬士英代之士英初巡撫宣府取公帑饋朝貴坐遣戍尋流寓南京與逆案光祿卿阮大鋮相結甚歡周延儒之再召也大鋮輩金錢要之維揚求湔濯延儒曰吾此行謬爲東林所推子名在逆案可乎大鋮沈吟久之曰瑤艸何如瑤艸士英別字延儒許諾至是禮部侍郎王錫衮薦士英知兵延儒力贊之竟得起用士英未至軍賊勢張甚悉眾攻桐城挾營將廖應登至城下誘降得功良佐合兵擊之於鮑家嶺賊敗遁退至潛山擒斬賊將闖世王馬武三鷂子王興國三鷂子者獻忠養子號驍勇者也得功箭傷面愈自奮與賊轉戰十餘日所殺傷獨多賊大衂於是一龍等棄獻忠去北投自成而河南賊袁時中方防頴州官軍聞警卽移兵時中獻忠收餘眾襲陷太湖防將邱壯猷戰死知縣楊春芳典史陳之訓教諭沈鴻起訓導婁懋履並死馬獻忠勢復振】質實【南薫門廬州府城千七百有六丈門七跨金斗河立水關二後漢末建元未重修南董門其南門也峽山在桐城縣北四十里卽古夾石鮑家嶺在桐城縣西馬士英貴陽人胡守恆官編修贈少詹事謚文節趙興基雲南太和人鄭元綬浙江人趙之璞程楷皆合肥人楷初爲平湖知縣有政聲歷官雲南參政致養歸徐之垣鄞人髙斗光繁峙人王錫衮祿丰人邱壯猷六安人楊春芳靖州人按一統志太湖知縣死於賊者又有楡林李盛英賊掠境與守備徐際相禦之許家寨力戰死本朝乾隆四十一年追謚孫應元忠烈趙興基趙之璞程楷邱壯猷李盛英徐際相烈湣楊春芳節湣鄭元綬等並入祠】

六月賀逢聖張四知罷

【逢聖與周延儒再召帝待之不如延儒及是月戊申予告歸宴餞便殿逢聖感激大哭伏地不能起帝亦汍瀾動容焉越六日張四知亦致仕去】

以蔣徳璟黃景昉吳甡並爲禮部尙書兼東閣大學士預機務

【先是帝命防推閣臣吏部尙書李日宣等以徳璟景昉倪元璐劉宗周及甡諸人名上帝令再推數人而副都禦史房可壯工部右侍郎宋玫大理寺卿張三謨與焉大僚不獲推者爲流言入內帝深惑之召日宣及與推諸臣入中左門偕輔臣賜食已出禦中極殿召諸臣奏對玫陳九邊形勢甚辧帝惡其干進叱之乃命徳璟景昉甡入閣甡之柄用周延儒與有力焉延儒再相逆案輔臣馮銓頗助爲謀延儒許復其冠帶銓果以捐資振饑屬撫按題敍延儒擬優防下戶部公議大沸延儒患之兵部侍郎馮元飇與甡善因說延儒援甡共爲銓地甡旣入閣延儒語銓事甡唯唯退召戶部主議者告以逆案不可翻寢其疏不覆延儒始悟爲甡紿兩人遂有隙】質實【李日宣字晦伯吉水人宋玫字文玉萊陽人張三謨大原人】

下吏部尙書李日宣等於獄

【帝以防推不當責日宣等回奏奏上帝怒不解復禦中左門召日宣對狀次召吏科都給事中章正宸河南道禦史張煊及房可壯宋玫張三謨帝詰日宣曰汝嘗言秉公執法今何事不私正宸奏日宣多遊移臣等當劾之防推事實無所徇日宣復爲玫等三人解帝命錦衣官逮下日宣等六人並褫冠帶就執時日宣所舉蔣徳璟等多采人望中外翕然稱公然周延儒頗有所防預玫之得與再推延儒實主之延儒客盛順者嘗爲浙江巡撫熊奮渭營內召果推南京戶部侍郎玫父繼登官浙江右參政知其事遂深信順順爲玫營推舉於延儒甚力而日宣不知也帝入蜚語惡日宣特甚詰責聲甚厲侍臣皆股栗失色徳璟與黃景昉叩頭辭新命言臣等並在防推中若諸臣有罪臣等豈能安延儒亦乞帝優容之皆不許遂下刑部獄廷臣交章申救不納帝疑日宣未就獄責刑部臣克期三日定讞侍郎惠世揚徐石麒擬予輕比帝大怒革世揚職鐫石麒二秩郎中以下罪有差禦史王漢言枚卜一案日宣等無私陛下欲重其罪刑部莫知所執不聽獄上日宣正宸煊戍邊可壯玫三謨等削籍】質實【張煊介休人熊奮渭商城人惠世揚淸澗人徐石麒字寶摩嘉興人後家居大兵下嘉興石麒自縊死王漢字子房掖縣人本朝乾隆四十一年追諡石麒忠懿】

秋七月左良玉兵潰於朱仙鎭諸鎭皆潰

【是年夏四月李自成再圍開封良玉以兵往救戰不利監軍主事余爵被執良玉遂引兵去開封圍久不解廷議以良玉軍無鬭志故尙書侯恂嘗遇良玉有恩乃詔釋恂子獄代楊文嶽爲總督合督師丁啟睿之兵馳援開封發帑金十五萬犒良玉營以激厲之並飭山西軍刻期渡河防恂等急擊而總兵許定國以山西軍次沁水一夕潰去寕武兵亦潰於懷慶竟不赴防文嶽未受代仍統所部防啟睿於朱仙鎭良玉及虎大威楊徳政方國安四鎭軍畢集良玉見賊勢盛欲防營遁乘夜縱其軍突諸營諸營驚潰良玉軍掠諸營馬驘以去於是諸營悉奔啟睿文嶽走汝寜獨副將姜名武一軍堅壁不動侵晨自成擁眾大至名武督麾下血戰殺數百人力竭被執大罵爲賊磔死賊乃往追良玉軍自成戒其眾毋疾追繞出良玉前傍溪谷穿塹深廣各二尋環百里以阻良玉良玉幸追者緩整眾以前行八十里扼於塹不得進方下馬欲渡賊追者噪而至良玉兵大亂自相蹂踐僕溪谷者無算棄馬驘萬匹監軍僉事任棟歿於陳良玉走襄陽帝聞援軍屢潰怒甚褫啟睿文嶽職逮治定國誅徳政詔恂拒河圖賊而令良玉以兵防恂良玉畏自成遷延不至帝終不能罪良玉也】質實【姜名武字我揚保徳州人任棟永壽人余爵被執罵賊死侄惇華同遇害本朝乾隆四十一年追諡姜名武忠烈任棟余爵烈湣】

發明【六鎭兵潰於松山而誅止王朴四鎭兵潰於朱仙鎭而誅止楊徳政軍律之失平甚矣方吳三桂諸人之幸而獲宥猶可解曰朴先潰也良玉則豈非先潰者而竟置罪魁於不問特以其彊悍不易制耳夫賀人龍彊悍不減良玉孫傳庭一旦入闗中縛之麾下數其罪而戮之三軍皆灑然動色誰謂跋扈之將不可以威制哉厥後良玉出樊城奔武昌縱兵大掠火光照江中而漫無顧忌其亦姑息之政有以釀成之也】

八月陳新甲下獄尋棄市

【先是松山錦州相繼失職方郎中張若麒自寜逺遁還言官劾若麒者悉及新甲新甲屢乞罷皆不從新甲雅有才曉邊事然不能持廉所用多債帥深結中貴爲援與司禮王徳化尢暱故言路攻之不能入當是時闖賊蹂躙河南開封屢被圍他郡縣失亡相踵總督傅宗龍汪喬年出闗討賊先後防歿賊勢愈張言官劾新甲者章至數十新甲請罪章亦十餘上輒慰畱之至是帝特惡其泄機事乃下之獄帝初以和議委新甲手詔往返者數十皆戒以勿泄外廷漸知之故屢疏爭然不得左驗一日所遣職方郎中馬紹愉以密語報新甲防新甲視事去置其書幾上家僮悞以爲塘報也付之鈔傳於是言路嘩然給事中方士亮首論之帝慍甚畱疏不下已降嚴防切責令新甲自陳新甲不引罪反自詡其功帝益怒言官復相繼劾之遂逮付刑部獄而和議亦中罷新甲從獄中上書乞宥不許新甲知不免徧行金內外給事中廖國遴等營救於刑部侍郎徐石麒拒不聽大學士周延儒陳演亦於帝前力救且曰國法兵不薄城不殺大司馬帝曰他且勿論戮辱我親藩不甚於薄城耶遂斬新甲於市新甲爲楊嗣昌引用其才品心術相似軍書旁午裁答無滯帝頗倚之後給事中沈迅力詆其失帝曰令爾作新甲恐更不如迅慚而退】

九月李自成決河灌開封城陷

【諸援軍旣潰於朱仙鎭帝乃詔山東總兵官劉澤淸救開封時城中食盡巡撫髙名衡總兵陳永福等守益固澤淸兵抵河北朱家寨將士不敢進澤淸曰我以兵五千南渡依河而營引水環之以次結八營直連大堤築甬道輸河北之粟以餉城中賊兵已老可一戰走也皆曰善乃分兵先渡立營賊攻之戰三晝夜後軍無繼者甬道不就澤淸拔營去賊圍開封者三所損傷多積憤誓必拔之圍半年師老糧匱欲引黃河水灌之以城中子女貨寶猶豫不決聞秦督孫傅庭已率兵出闗恐諸鎭兵夾擊欲變計防有獻計請決河以灌賊者名衡以爲然周王枵募民築羊馬墻堅厚如髙岸賊營直傳大堤河決賊可盡城中無虞方鑿朱家寨口賊已知之移營髙阜具艨艟巨筏亦驅掠民夫數萬決河灌城防天大雨連旬黃流驟漲口遂決丁夫荷鍤者隨堤漂沒十數萬賊亦沈萬人河入自北門貫東南門以出奔聲如雷名衡永福乘小舟至城頭周王率其宮眷及寜陽諸郡王避水棲城樓坐絕食者七日後得舟乃從城上泛舟出同知蘇茂灼通判彭士奇久餓不能起並溺死賊浮艦入城遺民俱盡拔營而西城初圍時百萬戶後饑疫死者十二三汴梁佳麗甲中州羣盜心艷之至是盡沒於水得脫者不及二萬人帝聞痛悼猶念諸臣拒守勞命敍功加名衡兵部右侍郎名衡辭以疾卽擢監軍禦史王漢爲右僉都禦史以代名衡】質實【朱家寨口在開封府城西北十七里寜陽郡王恭檥周端王肅溱第九子萬曆四十九年封蘇茂灼晉江人彭士奇髙要人本朝乾隆四十一年追諡茂灼士奇節湣】

冬十月孫傅庭敗績於郟縣

【是年春兵部尙書陳新甲薦傅庭知兵遂釋傅庭於獄以爲兵部右侍郎帝禦文華殿問勦賊安民之防傅庭侃侃言帝嗟嘆久之宴勞賞賚甚渥尋總兵賀人龍軍潰秦督汪喬年敗沒於襄城帝卽命傅庭往代且授意誅人龍傅庭以人龍家米脂其宗族多在賊中未可輕發在道佯上疏曰人龍臣舊將願貰其罪俾從臣自效帝亦佯許之及至陜大集諸將出不意縛人龍坐之麾下數而斬之謂其開封噪歸猛如虎以孤軍失利而張獻忠羅汝才出於柙也又謂其遇敵先潰新蔡襄城連喪二督也諸將莫不灑然動色傅庭旣已誅人龍威詟三邊日夜治軍爲平賊計而賊遂已再圍開封屢詔趣傅庭出闗傅庭上言兵新募不堪用帝不聽傅庭不得已出師抵潼闗大雨連旬自成決河灌開封開封已防傅庭趨南陽自成西行逆秦師傅庭設三覆以待賊牛成虎將前軍左勷將左鄭嘉棟將右髙傑將中軍成虎陽北以誘賊賊奔入伏中成虎還兵而鬭髙傑等突起翼之左勷鄭家棟左右橫擊之賊潰東走斬首千餘級追三十里至郟縣賊棄甲伏軍資於道秦兵趨利賊覘官兵囂反兵乘之兵大潰副將孫枝秀躍馬以追賊擊殺數十騎賊因圍之馳突不得出馬蹶被執植立不撓以刃臨之瞠目不答一人曰此孫副將也遂殺之參將黒尙仁亦被執不屈見殺覆軍數千材官小將之歿者張映奎李棲鳯任光裕戴友仁以下七十有八人傅庭走鞏縣退入闗是役也天大雨糧不至士卒采靑柿以食凍且餒故大敗豫人所謂柿園之敗也】質實【左勷總兵官光先之子本朝乾隆四十一年追諡孫枝秀黒尙仁烈湣張映奎等並入祠】

十一月總兵官劉超據永城反

【超初以偏禆從貴撫王三善討安邦彥積勞遷四川遵義總兵練國事丁魁楚丁啟睿爲督撫皆嘗檄超赴軍前討賊超忽上書陳功簿意頗鞅鞅遂坐怨望奪職數求復官不得李自成圍開封超請招降土宼協擊之起超保定總兵令率兵赴救超憚不敢行同縣禦史魏景琦方家居見超日與土宼相往來未嘗與自成一戰詆超爲通賊超怒愬之舉人喬明楷明楷復誚之超乃大憤殺景琦一家三十餘人並殺明楷而反巡撫王漢謀執超揚言招撫分兵伏城下而獨與軍將數琦入超先發殺漢防將陳治邦逰擊連光耀父子鬭格死有馬魁者負漢屍奪路以出聞於朝命鳯督馬士英太監盧九徳總兵陳永福討之超據永城守時永城以禦賊故先屯糧積芻制火礟盡爲超有官軍連戰賊屢挫築長圍困之超官貴州時與士英相識緣舊好貽書士英曰今文臣軫結成勢錮不可拔爲守令則驅民反爲督撫則驅兵反爲臺省則驅將反天下反者何一非公等驅之超非侗愚豈願棄功名捐首踵蒙不韙之名蹈污敗之行爲天下笑哉勢激之使然也士英得書因勸之降超出見不肯去佩刀士英笑曰若旣歸朝安用此已潛去其親信獻俘於朝磔死】質實【劉超山西人其父爲永城估遂家永城王漢初爲內鄕知縣屢建破賊功降防優敍是年春行取入都以試禦史監軍與督臣侯恂南援汴尋詔漢巡撫河南賊灌開封漢自柳園夜半渡河逐賊戰小卻守備李日舒歿於陣諸軍殊死鬭敗追至朱仙鎭連戰皆防遂代髙名衡撫河南陳治邦臨漳人李日舒棲霞人本朝乾隆四十一年追諡王漢陳治邦連光耀李日舒烈湣】

我

大淸兵入薊州連下畿南山東州縣魯王以派自殺【時闗內外並建二督又分設二督於昌平保定千里之內有四督臣又有寜逺永平順天密雲天津保定六巡撫寜逺山海中協西協昌平通州天津保定八總兵星羅基置無地不防而事權反不一薊督張福臻尢昏庸給事中方士亮劾之因言移督師闗內則薊督可裁福臻可罷於是召還臻令遼督範志完兼制闗內移駐闗門志完辭不許求去不許上疏言不能兼薊請仍設薊督始以趙光抃任之而】

【大淸兵已自墻子嶺入薊州分道南向乃急徵諸鎭入援援軍至者甚眾皆觀望志完光抃畏怯不敢戰河間以南多失守大兵乘勝抵山東下臨淸諸州縣攻兗州知府鄧藩錫走告魯王以派曰郡有吏國有王猶同舟也列城失守皆由貴家惜金錢而令窶人餓夫列陴捍禦夫城郭者我之命也財賄者人之命也我不能畀彼以命而望彼畀我以命乎王誠散儲財以鼓士气城猶可存不然大事一去悔無及矣以派不能從藩錫與監軍參議王維新同知譚絲曽文蔚通判閻鼎推官李】

【昌期滋陽知縣郝芳聲副將丁文明長史兪起蛟給事中範淑泰等分門死守力不支城破文明戰死維新猶奮力格鬭被二十一創乃死以派自縊樂陵陽信東原安邱諸郡王皆死藩錫絲文蔚鼎昌期芳聲起蛟淑泰舉人羅於寧並殉節時十二月八日也我大淸兵遂長驅南下直抵海州贑楡沭陽丰沛凡克府州縣城八十八所至將吏多望風遁或獻金帛迎降其死於戰守及紳士之殉節者畿輔則薊州兵備僉事張世管薊鎭糧儲戶部主事馬嗣烋霸州兵備副使趙煇知州丁師羲裏居參政李時茪河間參議趙珽督守給事中周而淳知府顏孕紹同知姚汝明知縣陳三接裏居襄陽知縣賈太初訓導馮運隆順徳知府吉孔嘉裏居臺州知府傅梅中書舍人孟魯鉢張鳯鳴定州知州唐炫趙州知州王端冕敎諭陳廣心訓導王一統永淸知縣髙維岱典史李自正敎諭邸養性鄕官劉維蕙阜城知縣呂大成武邑知縣鄭集命沙河知縣項易任縣守備牛文科深州訓導劉名言吏目熊國俊平鄕教諭潘希明訓導李愈芬閻愼行淸丰敎諭曹一貞訓導董調元裏居吏部郎李其紀黃州推官佀鶴舉富陽知縣杜斗愚永平裏居山東副使申爲憲新河裏居淮安通判劉文蔚韓城縣趙懋誠生員宗文麗南樂監生鄭獻書山東則山東兵備僉事樊吉人登萊兵備僉事邢國璽兗西兵備僉事李恪臨淸總兵官劉源淸防將柳毓融闗主事陳興言同知路如瀛判官徐應芳吏目陳翔龍裏居兵部侍郎張宗衡太常少卿張振秀戶部員外郎邢泰吉臨汾知縣尹任濵州知州王道隆莒州知州景淑範貢生何燧鄒平知縣朱迥添萊蕪知縣馮守禮陽信知縣張予卿滕縣知縣吳良能前知縣瞿騫裏居車駕郎中劉鴻緒東阿知縣吳汝宗武城知縣任萬民生員商醇儒商大儒徐行泗徐士雅王國俊吳文光臨淄知縣文昌時訓導申周輔髙苑知縣周啟元壽光知縣李耿裏居桐柏縣知縣丁茂桂萊陽知縣陳顯際裏居工部侍郎宋玫稽勲郎中宋應亨中書舍人趙士驥齊東敎諭張日新沂州裏居河南巡撫髙名衡壽張裏居太僕少卿王大年曹州裏居戶部主事楚煙長淸裏居訓導張肇祚昌邑舉人李治躬宋明佐生員宋奇英宋奇士諸城舉人丁大轂新城武舉馬驥貢生王與朋生員王與斌王與玖王與才王與藎王與獻王與璧王與纓王與滿王士駒王士奇王士贍畢申畢卓耿廷梓張嗣說徐淳如張炅然張炳然張熒然張衝然泰安州生員張遇畱平度州生員竇啟光武城生員劉珣堂邑生員孫發祖夏津生員劉以稭戴章甫朝城生員嶽爾髙卽墨生員王基招逺生員單經翰應天則丰縣知縣劉光先生員王道充與子賔布衣皇甫世民沐陽知縣劉士璟等而南京給事中張焜芳天津參將賀秉鉞寜波生員馬之騆馬之駉道出臨淸職方主事劉大年道出歷城亦皆殉節死】質實【贛楡漢縣東魏於縣西別置懷仁縣髙齊廢贛楡縣金大定七年攺懷仁曰贛楡明屬海州以隸於淮安府本朝雍正二年升海州爲直隸州縣仍屬焉沭陽東魏建沭陽郡兼置懷文縣後周攺縣曰沭陽明屬淮安府本朝雍正二年攺屬海州南樂五代唐攺昌樂置明亦屬大明府今因之濵州五代周就渤海縣置州明洪武初省縣入州屬濟南府本朝雍正二年升直隸州十二年升武定州爲府以州屬之臨淄壽光皆漢縣明並屬靑州府萊陽漢昌陽五代唐攺萊陽明屬登州府今悉因之魯王以派荒王檀十世孫趙光抃字彥淸九江徳化人鄧藩錫字晉伯金壇人王維新廣宗人曾文蔚泗州人閻鼎臨汾人李昌期永年人郝芳聲忻州人丁文明義烏人兪起蛟錢塘人範淑泰典浙江試事竣還家遂與藩錫等同死樂陵魯靖王肇煇第五子泰舉於宣徳二年始封樂陵郡王至是爲泰舉八世孫以泛陽信魯莊王陽鑄第七子當防於成化十四年封陽信郡王至是爲當渚七世孫宏福東原魯端王觀第二子頤埨於嘉靖三十六年始封東原郡王至是爲頤埨曽孫以源安邱魯靖王肇煇第四子泰坾於宣徳十年始封安邱郡王至是爲泰坾九世孫宏檟張名世馬邑人子啟元同死馬嗣烋同州人母薛氏同死趙煇字黃如河津人子琬同死丁師羲字象先楚雄人趙珽慈谿人一門十四人同死周而淳掖縣人顏孕紹字賡明曲阜人復聖六十五代孫也闔室自焚死姚汝明夏縣人妾任氏同死陳三接文水人巷戰死妻武氏殉之吉孔嘉洋縣人妻張氏長子惠迪次子婦王氏同死傅梅邢臺人唐鉉字節玉睢州人王端冕字服先江陵人陳廣心元城人王一統成安人髙維岱昌邑人邸養性東勝衞人呂大成萊蕪人鄭集命延長人項易禹州人牛文科任縣人劉名言唐縣人曹一貞宛平人董調元安肅人樊吉人元城人邢國璽長葛人李恪安邑人劉源淸濟寜人澤淸弟栁毓融博興人陳興言漳浦人路如瀛陵川人徐應芳臨川人陳翔龍蕭山人張宗衡以兵部侍郎爲宣大總督罷歸佐有司守城援不至城破死王道隆江都人景淑範蒲州人朱迥添沈陽王支屬由宗學貢生爲知縣馮守禮猗氏人與二子攄抱攄奇並自殺張予卿武進人吳良能遼東蓋州人城將破盡殺家屬拜母出力戰死瞿騫上海人解任未行與良能協守城破亦死吳汝宗寜洋籍龍巖人任萬民曲陽人文昌時全州人闔門自焚死申周輔屯畱人周啟元黃罔人李耿江陰人陳顯際眞定人宋應亨侍郎玫族叔也應亨以城北庳薄出千金建甕城浹旬而畢玫及邑人趙士驥亦出貲治具與顯際固守二月餘城破皆死之張日新浙江建徳人招降土宼安守夏共登陴拒守力不支與子光裔及守夏皆死妻方氏自刎髙名衡以巡撫守開封旣陷以病歸夫婦同死節王大年曆官禦史加太僕少卿以附魏忠賢掛名逆案至是亦死楚煙與子鳯苞妻趙氏俱死劉光先廣東人劉士璟復州人張焜芳紏太僕少卿史私爲所訐罷官歸防稽以事北上與劉之騆之駉俱就執遂死其妻妾聞之赴井死賀秉鉞泰寧左衛人以扶父柩至臨淸巷戰終日力盡就執死劉大年廣昌人使南京還朝過歷城適城破遂死本朝乾隆四十一年追諡範淑泰顏孕紹吳良能忠烈鄧藩錫吉孔嘉宋玫髙名衡張焜芳忠節王維新丁文明張名世趙珽陳三接髙維岱牛文科李其紀樊吉人栁毓融陳興言文昌時賀秉鉞烈湣譚絲曽文蔚李昌期郝彥聲兪起蛟馬嗣烋趙煇丁師羲李時茪周而淳姚汝明賈太初傅梅孟魯鉢張鳳鳴唐鉉王端冕呂大成鄭集命項易侶鶴舉杜斗愚申爲憲劉文蔚邢國璽李恪劉源淸張宗衡張振秀邢泰吉尹任王道隆景淑範朱廻添馮守禮張予卿瞿騫劉鴻緒吳汝宗任萬民周啟元李耿丁茂桂陳顯際宋應亨趙士驥楚煙劉光先劉士璟劉大年節湣羅於寧等並入祠】

閏十一月李自成陷汝寧前保定總督楊文嶽死之【文嶽與虎大威等旣自朱仙鎭奔汝寧詔褫文嶽官候勘以宼患方棘猶治軍事未行至是賊以數萬眾來犯汝寧老回回馬守應革裏眼賀一龍左金王賀錦爭世王劉希光亂世王藺養成時已歸自成引兵畢防壓城五里而軍監軍僉事孔貞防以川兵屯城東文嶽以保兵屯城西賊兵進攻相持一晝夜川兵潰殺傷數百賊奪其馬嬴悉眾攻文嶽軍文嶽部將甄奇傑者稱驍勇前從擊賊已戰死所恃惟大威俄大威中礟死守備蔡浩父子指揮熊應呂梅振英張鴻光俱歿於陣文嶽益不支僉事王世琮知府傅汝爲通判朱國寶縋將士入城副將賈悌防將馮名聖亦掖文嶽貞會登城賊四面環攻戴扉以障矢石云梯堵墻而立城上矢礟擂石雨集賊死傷山積而攻不休一鼓百道並登執文嶽及世宗國寶悌名聖殺汝陽知縣文師頤於城上游擊朱崇祖指揮張國正千戶劉懋勲楊紹祖袁永基同子世廕百戶葉榮防張承徳李衍壽閻宗國奮力巷戰死汝爲聞變投水死嵗貢士林景暘國學生趙得庚楊道臨等諸生趙重明費明棟楊應禎李士諤等皆死賊擁文嶽見自成大罵賊怒縛之城南三里鋪大礟擊之洞胸糜骨死士民屠戮數萬焚公私廨捨殆盡貞防執去不知所終崇王由積崇世子諸郡王皆擄以行賊遂走確山信陽泌陽遣其黨賀一龍掠地上蔡知縣官篆出禦之與鄕勇馬天祥李和中王維新曽耀俱陷陣死】質實【崇王由積簡王見澤七世孫王琮世字仲發達州人先爲汝寧推官討土冦流矢貫耳不爲動時號王鐵耳者也傅汝爲字於宣江陵人朱國寶成都人文師頤全州人蒞任甫三日朱崇祖汝陽人妻孫氏自焚死張國正六安人袁永基妻王氏亦殉節官篆膠州人本朝乾隆四十一年追謚楊文嶽虎大盛王世琮忠烈甄奇傑蔡浩熊應呂梅振英張鴻光賈悌馮名聖文師頤朱崇祖張國正烈湣傅汝爲朱國寶官篆節湣劉懋勲等並入祠】

下給事中姜采行人司副熊開元於錦衣衛獄尋遣戍【周延儒之再相也頗力矯其前所爲廣引淸流於是鄭三俊長吏部劉宗周掌都察院範景文長工部倪元璐佐兵部多起自廢籍其他李邦華張國維徐石麒等皆布滿九列又請釋黃道周於戍所復其官言路亦得發舒論事忌者乃造二十四气之說以指朝士二十四人直達禦前帝適下詔戒諭百官責言路尢至采疑帝已入其說乃上言陛下視言官重故責之嚴如聖諭云代人規卸爲人出缺者臣敢謂盡無其事然陛下何所見而云然倘如二十四气蜚語騰播淸禁此必大姦巨憝恐言者不利已而思以中之激至尊之怒箝言官之口人皆喑然緘黙誰與陛下言天下事者是時帝方憂勞天下黙告上帝戴罪省愆所頒戒諭詞防哀痛讀者感傷采顧反覆詰難深疑於帝者帝遂大怒曰采敢詰問詔防藐玩特甚立下詔獄考訊掌鎭撫梁淸宏以獄詞上帝曰采情罪特重且二十四气之說類匿名文書見卽當毀何故屢騰奏牘其速按實以聞而同時有熊開元者亦奉詔下錦衣衞獄開元初以給事中左降淹久不遷頗觖望詣延儒訴已困頓狀延儒適以他事輒命駕出開元大慍防京師戒嚴帝下詔求言凡官民陳事者卽日召對開元欲論延儒屢請召對及入見延儒在不敢言一日帝禦徳政殿秉燭生開元從輔臣入奏言易稱君不宻則失臣臣不密則失身請輔臣暫退延儒等引退者再帝不許開元遂言陛下求治十五年天下日以亂必有其故帝曰其故安在對曰今所謀畫惟兵食賊冦不揣其本而末是圖𨿽終日夜不寢食求天下治無益也陛下臨禦以來輔臣數十人皆庸人相繼爲姦人禍天殃迄無衰止迨言官發其罪狀誅之斥之已敗壊不可復救矣帝與詰問久之疑開元有所爲曰爾有人欲用乎開元辧無有且奏且頻目延儒延儒跪謝帝曰天下不治皆朕過於卿何與開元言陛下令大小臣工不時面奏而輔臣在左右誰敢爲異同之論以速禍且昔日輔臣繁刑厚斂屏棄忠良賢人君子攻之今輔臣奉行徳意釋累囚蠲逋賦起廢籍賢人君子皆其所引用偶有不平私慨嘆而已帝責開元有私開元辧延儒等亦前爲辧解帝命之退延儒等請令補牘從之開元本欲盡發延儒罪以其在側不敢言而延儒慮其補牘陰令吳昌時等沮之及奏上止述奏辭不更及延儒他事帝大怒令錦衣逮治衛帥駱養性開元鄕人也素怨延儒令盡發延儒之隱以聞帝益怒密旨下養性令潛斃采及開元於獄養性懼以語同官同官曰不見田爾耕許顯純事乎養性乃不敢奉命已而語泄有奏之帝者請並誅養性養性大懼帝亦不欲殺諫臣疏竟畱中會鎭撫再上采獄言掠者再供無異詞養性亦封還密旨乃命移刑官定罪尙書徐石麒等擬采戍開元贖徒帝責以徇情骫法令對狀奪石麒官而逮采開元至午門並杖一百采已死弟垓口溺灌之乃復蘇仍系刑部獄已皆遣戍】質實【姜采字如農萊陽人熊開元字魚山嘉平人】

十二月削左都禦史劉宗周籍

【宗周甫起廢籍爲左都禦史旣至官召見文華殿帝問都察院職掌何在對曰在正已以正百寮必存諸中者上可見君父下可質天下士大夫而後百寮則而象之大臣法小臣廉紀綱振肅職掌在是而責成巡方其首務也巡方得人則吏治淸民遂帝曰卿力行以副朕望宗周以敗書屢聞請旌事盧象升追戮誤國姦臣楊嗣昌逮防扈總兵左良玉俾督師大帥皆知懲勸帝不能從閏月晦日召見廷臣於中左門時姜采熊開元以言事下詔獄宗周約九卿共救入朝聞密旨置二人死宗周愕然謂眾曰今日當空署爭必攺發刑部始已及對有薦西洋人湯若望乃善火器者請召試宗周曰邊臣不講戰守屯戍之法專恃火器近來陷城破邑豈無火器然我用之制人人得之亦可制我不見河間反爲火器所破乎國家大計以法紀爲主大帥跋扈援師逗𨖻柰何反姑息爲此紛紛無益之舉耶因議督撫去畱則請先去督師範志成且日十五年以來陛下處分未當致有今日敗局不追禍始更易轍欲以一旦苟且之政補目前罅漏非長治之道也帝變色曰前不可追善後安在宗周日在陛下開誠布公公天下爲好惡合國人爲用捨進賢才開言路次第與天下更始帝曰目下烽火逼畿甸且國家敗壊已極當如何宗周曰武備必先練兵練兵必先選將選將必先擇賢督撫擇賢督撫必先吏兵二部得人宋臣曰文官不愛錢武官不惜死則天下太平斯言今日鍼砭也論者但論才望不問操守未有操守不謹而遇事敢前軍士畏威者若徒以議論捷給舉動恢張稱曰才望取爵位則有餘責事功則不足何益成敗哉帝曰濟變之時先才後守宗周曰前人敗壊皆由貪縱使然故以濟變言愈當兼重操守帝曰大帥別有才局非徒操守可望成功宗周曰他不具論如範志完操守不謹大將偏禆無不由賄進所以三軍解體由此觀之操守爲重帝色解曰朕已知之命宗周起於是宗周出奏曰陛下方下詔求賢姜采熊開元二臣遽以言得罪下錦衣獄陛下度量卓越妄如臣宗周戅直如臣黃道周尙使過之典二臣何不幸不邀法外恩帝曰道周有學有守非二臣比宗周曰二臣誠不及道周然朝廷待言官有體言可用用之不可置之卽有應得之罪亦當付法司今遽下錦衣獄終於國體有傷帝怒甚曰法司錦衣皆刑官何公何私且罪一二言官何遽傷國體有如貪贓壊法欺君防上皆不可問乎宗周曰錦衣膏梁子弟何知禮義聴寺人役使卽陛下問貪贓壊法欺君罔上之臣亦不可不付法司也帝大怒曰如此偏黨豈堪憲職有間曰開元此疏必有主使疑卽宗周金光辰爭之帝叱光辰並命議處翌日光辰貶三秩調用宗周革職下刑部議罪閣臣特不發捧原防禦前懇救乃免斥爲民】

李自成犯襄陽遂犯荊州焚獻陵

【自成由汝寧引兵而西謀抜襄陽爲根本時左良玉壁樊城大造戰艦驅襄陽一郡人以實軍諸降賊附之有眾二十萬然親軍愛將太半死而降人不奉約束良玉亦漸衰多病不復能與自成角自成乘勝攻良玉良玉退兵南岸結水寨相持以萬人扼淺洲賊兵十萬爭渡不能遏良玉乃宵遁引其舟帥左步右騎而下至武昌從楚王乞二十萬餉曰我爲王保境王不應縱兵大掠火光照江中宗室士室奔竄至山谷多爲土宼所害驛傳道副使王揚基奪門出良玉兵掠其貲並及其子女人畏良玉兵甚於賊賊旣得渡長驅犯襄陽官吏皆先遁賊入城鄕官蔡思繩宋大勛殉節死賊分兵冠宜城知縣陳美固守八晝夜城陷抗罵不已爲賊磔死訓田世福亦死之防棗陽知縣郭裕發礟石擊傷多賊憤攻益力城陷身被數槊大罵賊支解之闔門遇害防光化甫簿城知縣萬敬宗遂自盡賊義之城獲全鄕官韓應龍自縊死防谷城知縣周建中亦殉節宼均州知州胡承熙被執不屈與其子爾英俱死承熙有能聲遷刑部員外郎未行遇難防鄖陽同知劉璇死之防保康知縣萬惟壇與妻李氏死之防荊門攝州事承天府同知盧學古誓死守學正張郊芳訓程之奇亦盟諸生亍大成殿佐城守賊環攻四日無援城陷學古罵賊不絕口剖腹而死郊芳之奇亦不屈死州同知沈方一門十八人皆遇害賊旣陷荊門遂合兵向荊州巡撫陳睿謨急渡江入城奉王常潤南奔監司以下皆奔士民遂開門迎賊湘陰王儼鏟遇害訓撖君錫正衣冠坐明倫堂賊至欲屈之詬罵死賊大索縉紳故相張居正子尙寶丞允修不食死戶部員外郎李友蘭不屈死諸生王維藩率妻朱氏及二女避難爲賊所掠令妻女赴井死遂見殺諸生王圖南被執罵死夷陵鄕官李云以城陷不屈執至江陵乃絕食死歸州千戶呂調元率部卒格鬭陷重圍中招之降大罵亂刄下賊勢大熾所至輙摧破前巡撫宋一鶴乃急趨承天防獻陵柵木爲城賊忽大至積薪燒之煙罩純徳山城穿一鼔而登盡毀禋殿守陵巡按禦史李振聲總兵官錢中選皆降自成欲發獻陵陵中有聲振山谷懼而止】質實【王揚基潛山人蔡思純官羅平知縣宋大勛官福建通判陳美字在中新建人田世福陽城人郭裕淸江人萬敬宗南昌人韓應龍官長蘆鹽運使周建中秦州人胡承熙歙縣人劉璇永平人萬惟壇曹縣人盧學古夏縣人張郊芳黃縣人程之奇黃岡人沈方桐鄕人陳睿謨武進人湘陰王儼鏟遼簡王植第十一子貴焨於永樂二十二年始封湘陰儼鏟其八世孫也撖君錫字賔王絳縣人李云官潁州知州有恵政州人建祠祀之謝事歸大書名義至重神難欺二語於牖以自警竟殉節如其志本朝乾隆四十一年追諡陳美忠烈盧學古烈湣蔡思繩宋大勲萬敬宗韓應龍周宗建胡承熈劉璇萬惟壇沈方張允修李友蘭李云節湣田世福等並入祠】

禦定資治通鑑綱目三編卷三十八﹤史部﹐編年類﹐禦定資治通鑑綱目三編﹥

欽定四庫全書

禦定資治通鑑綱目三編卷三十九

【起癸未明莊烈帝崇禎十六年盡甲申明莊烈帝崇禎十七年】凡二年

【癸未】十六年春正月李自成陷承天前巡撫僉都禦史宋六鶴等死之

【一鶴旣趍承天與前畱守沈壽崇鐘祥知縣蕭漢登陴禦守五晝夜聞賊燔獻陵漢突圍出救賊騎環之漢太呼鋰祥今在誰敢驚陵寢者賊挾之去不殺說降不聴城中人有通於賊者開門延之入城遂陷一鶴掌�及鄕官從所尙皆死分巡副使張鳳翥走入山中賊枸漢僧寺謹視之求死不得乘守者懈乃自剄賊分兵旁掠潛江京山云夢黃陂孝感等縣皆陷云夢知縣諶吉臣署黃陂知縣夏統春潛江鄕官歐陽燧孝感鄕官程道壽死之賊前鋒逼漢陽轉攻鄖陽按察使髙斗樞逰擊王光恩力守乃解去自成遂據承天自號奉天倡義大元帥號羅汝才代天撫民威徳大將軍分其眾曰標營領兵百隊曰先後左古營各領兵三十餘隊五營以序直晝夜次第休息巡徼嚴宻逃者謂之落艸磔之收男子十五以上四十以下者爲兵凡精兵一人従以主芻掌械執爨者十人軍令不得蔵白金過城邑不得室處妻子外不得攜他婦人寢與悉用單布幕綿甲厚百層矢礟不能入一兵倅馬三四匹冬則以茵褥籍其蹄剖人腹爲馬槽以飼馬馬見人輒鋸牙思噬若虎豹軍止卽出較騎射曰站隊夜四鼓蓐食以聴令所過崇岡峻阪騰馬直上水惟憚黃河若淮泗涇渭則萬眾翹足馬背或抱鬛緣尾呼風而渡馬蹄所壅閼水爲不流臨陣陣列馬三萬名三堵墻前者反顧後者殺之戰久不勝馬兵佯敗誘官兵步卒長鎗三萬撃刺如飛馬兵回擊無不大勝攻城迎降者不殺守一日殺十之三二日殺十之七三日屠之凡殺人東屍爲燎謂之打亮城陷步兵萬人環堞下馬兵巡徼無一人幸得免張獻忠𨿽至殘忍不逮也諸營較所獲馬驘者上賞弓矢鉛銃者次之幣帛又次之珠玉爲下自成不好酒色脫栗粗糲與其下共甘苦汝才妻妾數十被服紈綺帳下女樂數部厚自奉養自成嘗嗤鄙之汝才眾數十萬用山西舉人吉珪爲謀主自成善攻汝才善戰兩人相須若左右手自成下宛葉克梁宋兵彊眾附有専制心顧獨忌汝才乃召汝才所善賀一龍飲縛而殺之晨以十二騎斬汝才於帳中悉兼其眾自成在中州所掠城輙焚燬之及渡漢江謀以荊襄爲根本攺襄陽曰襄京修襄王宮殿居之攺禹州曰均平府承天府曰揚武州他府縣多所更易又以牛金星言設官爵名號以田見秀劉宗敏爲權將軍李嵓賀錦劉希堯等爲制將軍張鼐黨守素等爲威武將軍谷可成任維榮等爲果毅將軍置五營二十二將上相左輔右弼六政府侍郎郎中従事等官要地設防禦使府曰尹州曰牧縣曰令封崇王由樻及郡王被執者俱爲伯官吏降者並受僞職僞侍郎諭上猷薦所知李開先陳萬防賢可用具書幣徵之開先觸墻死萬防自經自成旣殺汝才一龍尋又襲殺藺養成奪馬守應兵於是十三家七十二營諸大賊降死殆盡而自成獻忠獨存】質實【云夢西魏析安陸縣置明屬徳安府今因之孝感後唐置明屬徳安府今攺屬漢陽府黃陂髙齊置明屬黃州府今攺屬漢陽府宋一鶴先以襄陽陷奪職戴罪一鶴連疏引疾下所司核實許解官候代未行及於難沈壽崇宣城人都督有容子忤巡按劾罷亦未行蕭漢字雲濤南昌人従所尙鐘祥人官刑部主事與子士默士熊皆不屈死諶吉臣南昌人夏統春桐城人爲黃陂縣丞攝縣事遷麻城縣知縣未赴賊攻城督眾拒守凡十五晝夜賊怱解去統春度賊必至而眾已度甚休於家閱五日賊果突至城遂陷統春巷戰力竭被執欲屈之統春指賊魁大罵賊怒防其右手復以左手指賊罵又防之罵不已乃割其舌目怒視皆欲裂又剜其目猶以頭觸賊遂支解之歐陽璲官盱眙知縣歸裏賊陷潛江被執與妻廖氏同殉節程道壽嘗爲來安知縣賊陷孝感置掌旅守之道壽結裏中壯士擊殺掌旅賊復至杖之系獄令爲書招程良籌道壽曰我不能助良籌滅汝肻助汝耶遂見殺程良籌字持卿孝感人工部尙書注子也與同邑參政夏時亨築壘於縣境之白雲山以禦賊賊使說降良籌毀其書賊怒設長圍攻之相持四十餘日觧去旣而漢陽武昌爲張獻忠所陷四面皆賊獨白雲孤處其間賊頗患之良籌復號召左右諸寨與官兵掎角進兵恢復孝感云夢進薄徳安兵收退保白蓮寨寨中人素通賊爲內應良籌遂被執說降不屈羈之密室尋左良玉遣將攻徳安賊懼擁良籌令止外兵不従逼良籌偕行又不従遂被殺崇王由樻脇授僞職爲襄陽伯令諭降州縣之未陷者不従殺之於泌陽城諭上猷石首人嘗爲禦史李開先陳萬防皆陵舉人本朝乾隆四十一年追諡蕭漢忠烈宋一鶴沈壽崇諶吉臣夏統春烈湣従所尙歐陽璲程道壽程良籌】

【節湣李開先陳萬防入祠其時紳士遇賊被害者又有汝寧照磨張大道云夢生員袁啟觀安樂生廖應元並予入祠張大道宜都人家居流賊據宜都大道團練義兵二千餘人攻城爲賊所襲父子五人俱力戰死袁啟觀廖應元皆結寨禦賊賊攻破之應元以罵賊射死啟觀磔死】

二月乙丑朔日有食之

賊陷武岡州殺岷王企

【賊黨馬守應陷澧州窺常徳土防甘明揚等應之攻破武岡州縦掠岷邸岷王企遂遇害生員袁承孟率子夢麟督鄕兵之爲賊所蹙投潭水死夢麟戰歿先是湖南土防有飛天王江長子洪老殻者橫行湘鄕安化益陽寧鄕間犯湘潭長沙總兵尹先民合兵之戰桃花江陣斬飛天王俘江長子洪老殻溺死賊悉定而臨武劉新宇監山李荊楚復大熾謂之臨藍賊據山寨納亾命同出犯常徳衡州圍桂陽州先民率裨將貢王猷土師譚仰庭來援圍始解尋以二百餘艘由衡湘犯長沙攻十餘日不克乃引去轉攻袁州直逼永州將由東安水道防入廣西於是合湖廣廣東廣西福建兵防沅撫陳睿謨檄先民將主客兵萬五千人討劉新宇敗賊銅梁橋用計縛新宇誅之餘賊推新宇弟秀宇爲主嬰險阻以拒官軍官軍四路奪隘入直抵其巢擒秀宇廣東廣西福建兵分道入藍山藤本轇轕不得進遂縱火焚之乘煙而上先後殺賊首曽戒奴郭子奴等李荊楚就防臨藍賊平而諸盜時竊發患不得息及是竟陷岷藩勢張甚巡按禦史劉熙祚馳擊甘明掦於常徳破其眾斬明掦方還兵長沙而張獻忠已臨江欲渡湖南大震矣是時流賊防兵十五六年蹂躙半天下獨浙江江西福建廣東廣而未罹其患顧常患土冦江西有九連山賊攻掠贛州之龍南定南恵州之和平潮州之平逺廣東有羅岡賊張惟元流擾程鄕及福建之上杭武平淸流僭號永興稱爲王而浙江則有許都之亂許都者東陽諸生副使達道之孫家富任俠好施陰以兵法部勒賔客於弟思得一官紹興推官陳子龍常薦諸上官不用防有義烏姦人假中官名招兵者都無與也束陽知縣姚遜木利都所有文致都求賂不應都葬母山中防者萬人遜木告監司曰都】

【反矣遣役收捕之送塟者大噪遂裏帛反號白頭兵旬日間聚眾數萬連陷束陽義烏浦江遂逼金華旣而引去巡按禦史左光先命子龍爲監軍往討稍有俘獲都退屯山中官軍仰攻不能下監司欲撫之語子龍曰賊聚糧據險非曠日不克我兵萬人止五日糧柰何子龍曰都舊識也請往察之乃單騎入都營賁數其罪諭令歸降待以不死遂挾都走山中散遣其眾而以二百人降光先乃斬都等六十餘人於江滸自是一二年間浙東土冦蠭起皆稱白頭兵蓋自都始】質實【湘鄕東漢圻湘南縣地置安化宋析益陽縣地置寧鄕宋析長沙縣地置明並屬長沙府湘潭秦湘南蕭梁攺湘潭元升州明復爲縣亦屬長沙府今悉因之桃花江在益陽縣西南六十里源出梓梁巖西北流逕浮邱山北又北流四十里入資江臨武漢縣五代晉省入平陽宋復置藍山縣漢南平隋攺藍山明並屬桂陽州以隸於衡州府今逕屬桂陽州桂陽唐置宋升爲軍元攺路明降州屬衡州府本朝雍正十年升直隸州東安宋以零陵縣之東安塲置明屬永州府今因之銅梁橋在嘉禾縣東南三十里藍山在桂陽州西百里按臨武藍山二縣界薈萃蒼翠浮空如藍定南明隆慶二年析能南安逺信丰三縣地置屬贛州府今因之平逺明嘉靖四十三年析興寧程鄕二縣地置屬潮州府今攺屬嘉應州羅岡山在興寧縣北八十里淸流宋析長汀寧化二縣地置明屬汀州府東陽唐析義烏縣地置明屬金華府今皆因之岷王企莊王楩九世孫劉熙祚字仲緝武進人陳子龍字臥子松江華亭人左光先桐城人光斗弟也本朝乾隆四十一年袁承孟及子夢麟並入祠】

三月左良玉軍作亂南京戒嚴

【良玉旣縦掠武昌居二十餘日李自成前鋒逼漢陽乃避之東去居人登蛇山以望叫呼更生曰左兵過矣良玉所部多降兵叛卒桀悍不馴禆將王允成爲亂首攤兵十餘萬自九江而下破建徳刧池陽去蕪湖四十里泊舟三山荻港漕艘鹽舶盡奪以載兵聲言餉乏欲寄孥於南京文武大吏相顧諤眙陳師江上爲守禦士民一夕數徙商旅不行都禦史李邦華被召道湖口嘆曰中原安靜土東南一角耳身爲大臣忍坐視決裂袖手而去耶艸檄告良玉以危詞動之艮玉气乃沮邦華用便宜發九江庫銀十五萬餉之而身入其軍開誠慰勞一軍稍安邦華入見帝論良玉潰兵之罪請歸罪於王允成帝乃令良玉誅允成而奬其能定變良玉卒畱允成於軍中不誅也良玉以賊萃湖北不敢嬰其鋒遂畱安慶久之徐溯九江而上當是時官軍所至輒肆攻剽鳳陽總督馬士英遣使者李章玉徴貴州兵討賊於道掠江西爲樂平吏民所拒擊比抵徽州境復大掠民遂以爲賊羣起破走之章玉諱言激變謂徽民抗拒官軍實在籍禦史金聲及推官吳翔鳳所主使士英以聞聲兩疏陳辧帝察其無罪不問】質實【蛇山在武昌府城內東隅一名髙冠山卽黃鵠山支阜建徳漢石城縣地唐初爲秋浦縣地至徳二載始分置至徳縣五代楊行密攺建徳明屬池州府今因之池陽謂貴池靑陽也貴池隋秋浦縣楊行密攺貴池明爲池州府治今因之三山在繁昌縣東北三十五里山之東爲三山磯荻港在繁昌縣西五十里吳鳳翔大興籍南昌人】

發眀【左良玉驍勇善戰屢殱巨盜一時威名出諸將右乃以驕亢生心緩追養冦督師檄調而不前將士敗亾而不救跋扈極矣甚且縦兵淫掠破邑攻城致令居人畏左軍甚於畏盜兵是平盜者又增一盜矣潰兵之變向使無邦華之檄告權宜戢亂其勢必有不可言者朝議但歸罪於偏裨而轉奬其能定變可謂捨豺狼而問狐貍而良玉乃覓匿允成而不誅此其意中寧復有朝廷哉而當時尙欲倚以辦賊是但知其材任攻戰而不知其行已同於盜賊矣】

夏四月我

大淸兵北還

【大淸兵自山東還至近畿諸路援軍亦隨而北終未敢一戰給事中熊汝霖因言兵入墻子嶺以來南北往返諸軍謹隨於後如廝隸之於貴官負弩前驅望塵靡及何名爲將何名爲督師帝深然之汝霖復言外縣難民紛紛入都不云被兵而云避援軍兵破霸州未嘗殺僇百姓援軍繼至遂無孑遺朝廷嵗費數百萬金錢以養兵豈欲毒我赤子帝其語激謫爲福建按察使照磨而近畿峯火日亟帝憂甚大學士吳甡方奉命辦流宼周延儒不得已自請視師帝大喜降手勅奬以召虎裴度賜章服白金文綺上駟給金帛賞軍延儒駐通州亦不敢戰惟與幕下客飲酒娛樂而日騰章奏防及】

【大淸兵北旋至懷柔趙光抃合唐通白廣恩等八鎭兵邀戰於螺山皆漬總兵張登科和應薦敗歿延儒偵大淸兵已還乃言兵退請下兵部議將吏功罪遂歸京師時援軍多畏縮觀望其以死事聞者有大同參將吳希稷守備張爾墊與登科等先後戰死是冬大淸兵攻寕逺前屯縂兵李輔明馳救歿於陣而寕逺總兵王定宸及別將李鳴鳳羅文耀陶宗儀楊倫皆與城殉】質實【螺山在懷柔縣北吳希稷連城人張爾墊大同人王定宸李鳴鳳羅文耀楊倫皆遼東人陶宗儀密雲人本朝乾隆四十一年追諡張】

【登科和應薦吳希稷張爾墊李輔明楊倫烈湣王定宸李鳴鳳羅文耀陶宗儀節湣】

五月以魏藻徳爲少詹事兼東閣大學士預機務【藻徳以十三年舉進士旣殿試帝恩得異才復召四十八人於文華殿問方略藻徳口才防給自敍十一年佐有司守通州功帝善之擢置第一授修撰及都城戒嚴疏陳兵事又召對稱防帝意其有抱負擢禮部右侍郎兼東閣大學士入閣輔政藻徳力辭部銜乃攺少詹事正統末年兵事孔棘彭時以殿試第一人逾年卽入閣然以原官預機務未有超拜大學士者陳演見帝遇之厚曲相比附八月補行防試引爲副總裁越蔣徳璟黃景昉而用之藻徳居位一年無所建白但偶議令百官捐助而已】質實【魏藻徳順天通州人】

吳甡罷

【帝以襄陽荊州承天連陷召對廷臣隕涕謂甡曰卿向歷巖疆可往督湖廣師甡其疏請得精兵三萬自金陵趍武昌扼賊南下帝方念湖北覽疏不悅畱中甡請面對帝以所需兵多猝難集南京隔逺不必退守甡奏言左良玉跋扈甚前督師楊嗣昌九檄徴兵一旅不發臣不如嗣昌而良玉踞江漢甚於曩時臣節制不行徒損威重南京従襄陽順流而下窺伺甚易宜兼顧非退守也大學士陳演言督師出則督撫兵皆其兵甡言臣請兵正謂督撫無兵耳使臣束手待賊事機一失有不忍言者帝乃令兵部速議發兵尙書張國維請以總兵唐通馬科及京營兵共一萬界甡又言此兵方北行俟撤備後始可調帝命姑俟之甡屢請帝曰徐之撤備則兵自集卿獨往何益逾月周延儒出督師朝受命夕啟行蔣徳璟謂倪元璐曰上欲吳公速往緩言相慰者試之耳觀首輔疾趍可見甡卒遲回不官行部所撥唐通兵演又以闗門不可無備請畱之甡不得已以是月辭朝先一日出勞従騎帝猶命中官賜銀牌給賞越宿忽下詔責其逗𨖻命輙行入直甡惶恐兩疏引罪遂許致仕旣行演與錦衣駱養牲交搆之帝益怒及周延儒以賄敗帝作色曰兩輔臣負朕朕待延儒厚乃納賄行私罔知國法命甡督師百方延緩爲委卸地延儒被糾甡何獨無旣而曰朕𨿽言終必無糾者錦衣衞可宣甡候防甡入都敕法司議罪遣戍金齒南京兵部尙書史可法馳疏救不従】

周延儒罷

【延儒自通州還朝繳上督師敕帝卽令蔵貯以識勲勞論功加太師廕於中書舍人賜銀幣蟒服延儒辭太師許之居數日掌錦衣衞事駱養性及中官盡發所刺軍中事帝乃大怒責延儒防蔽推諉下廷臣察議陳演等公偈救之延儒席藳待罪自請戊邊帝猶降溫防言卿報國盡忱終始勿替許馳驛歸賜路費百金以彰保全優禮之意及廷臣議上帝復諭延儒功多過少令免議延儒遂歸】

以倪元璐爲戶部尙書

【祖制浙人不得官戶部元璐辭不許帝眷元璐甚五日三賜對元璐言陛下誠用臣臣請得參兵部謀帝曰已諭樞臣令與卿協計時馮元飇爲兵部尙書與元璐同志鉤考兵食中外想望治平惟帝亦以用兩人晚元璐以新制遣科臣出督四方租賦徒優民無益督餉侍郎憂爲盜刧逺避之長沙衡州餉終不克辦並乞罷之仍責成督撫按臣無煩朝使自軍興以來正供之外有邊餉有新餉有練餉欵目繁多黠吏爲姦當合爲一帝皆報可而時事益不可爲左支右絀災傷捐免頗多漕運時爲土冦所泣於是言國計者紛起崇明人沈延掦獻海運防元璐請以海艘六試行之月餘運已至帝大喜遂命漕運與海運兼行未防有蔣臣者請行鈔法帝卽擢爲戶部司務元璐亦力贊之終不可行而止帝又嘗以禦史王燮言收銷舊錢但行新錢新錢彌惡簿雜鉛沙大半椊擲破碎百不盈寸而古錢銷燬頓盡益自隋世盡銷古錢至是凡再見尋又敕鑄當五錢不及鑄而國亾】質實【蔣臣桐城人王燮商邱人】

張獻忠陷武昌沈楚王華奎於江前大學士賀逢聖等死之

【先是左良玉避自成東下盡撤湖廣兵自従獻忠聞之乘虛襲陷黃梅廣濟生員張開熈李化龍孫仍盧如鼎殉焉進薄蘄州知州許文岐擢督糧參政當行嘆曰吾爲天子守孤城三載矣分當死封疆𨿽危急柰何棄之檄參將毛文富出屯近郊爲固守計文富刧闗廂颺去荊王府將校郝承忠者潛通獻忠導其眾悉力來攻文岐發礟斃賊頗多夜將半雪盈尺賊破西門入文岐巷戰雪愈甚礟不得發與指揮嶽璧用被執獻忠欲脇兩人降璧屬聲曰我世臣也城亾與亾豈降賊賊乃殺璧而羈文岐於後營盡屠州民夘官饒京張邦翼李樹初李梃李新量一化皆死文岐與舉人奚鼎等數十人同系文岐密謂曰觀賊老營多烏合凡此數萬賊皆被掠良民若告以大義同心協力賊可殱也陰相結尅期舉事謀泄遇害賊大眾入黃州同知朱統鎙禦之歿於陣黃民有棄家逃乃驅婦女鏟城尋殺之以塡塹黃岡知縣孫自一縣丞吳文爕衛指揮郭以重鄕官樊維城舉人於斯行武舉王子監生員馮雲路史之見汪廷陛義民余秀負曹上謨曹大震不屈死賊分兵攻黃陂麻城黃陂知縣趙元有主簿薛聞禮生員傅可知俱先後死難湖南將馬人龍援麻城戰歿有大姓奴湯志者殺諸生六十人以城降置縣事教諭蕭頌聖死之獻忠乃攺麻城爲州是時黃州屬邑皆陷蘄水縣丞吳文奕教諭孫瑋訓導童天申羅田守將郭金城生員王邦衡與子鯉並殉莭獻忠引兵西犯漢陽武昌震懼前巡撫宋一鶴旣死代者久不至武昌知府江夏知縣並以朝覲行楚府左長史徐學顏攝縣事急修守具然武昌素不宿重兵城空虛或議撤江上兵以守參將崔文榮曰守城不如守江江中鴨蛋諸洲淺不及馬腹縦之飛渡而坐守孤城非防也當事不従賊已渡江陷武昌縣殺知縣鄒逢吉縣無人賊出營樊口文華軍洪山寺扼之旣斂兵入城以他將代守賊全軍由鴨蛋洲軍渡抵洪山守將亦退入城文榮偕逢聖固守賊攻之不能下監軍參政王掦基時已擢右僉都禦史巡撫承天徳安二郡未聞命尙駐武昌見勢急與推官傅上瑞詭言有事漢陽開門遁去人情益洶洶先是逢聖詣楚府乞發帑募士楚王出太祖所分金裹交椅一於庭曰惟此可作軍需耳他何有逢聖哭而出及防警日急始出貲募兵應募者率蘄黃潰卒及賊間諜反閒門納賊文榮方出門還闔城扉不及躍馬大呼殺三人賊攢槊刺之洞胸死學顏格門防左臂大罵不屈爲賊支解死逢聖被執叱曰我朝廷大臣若曹敢無禮賊麾使去投水死武昌通判李毓英教諭王防篇衛經歷汪文熈江夏巡檢戴良瑄鄕官吳思溫舒顯應貢其志保舉知縣傅如珪張鳴錦舉人謝淳培貢生何應軫生員熊霄明睿皆不屈死都司徐至美守黃鶴樓重創死賊乃縛楚王華奎籠而沈諸江盡殺楚宗室錄男子二十以下十五以上爲兵餘皆殺之由鸚鵡洲至道士洑浮胔被江月餘人脂厚累寸魚鼈不可食獻忠遂僣號攺武昌曰天授府江夏曰上江縣據楚王第鑄西王之寶僞設尙書都督巡撫等官開科取士下令發楚邸金振饑民蘄黃等二十二州縣悉附】質實【鴨蛋洲一作鴨彈洲在江夏縣東北江中樊口在武昌縣西北五里洪山寺一名寶通寺在江夏縣東十五里洪山下黃鶴樓在江夏縣西鸚鵡洲在江夏縣西南二里道士洑在大冶縣東九十里古名士洑鎭賀逢聖當城陷時載家人以防出墩子湖鑿其艡妻危氏子覲明光明子婦曽氏陳氏孫三人皆溺死初賊連陷蘄黃逼江夏有大冶人尹如翁逢聖門生也走三百里持一僧帽一袈裟來貽逢聖逢聖反其衣曰子第去無夏我如翁去賊陷大冶死之逢聖旣殉節越百有七十日屍出浮水上面如生以冬十一月壬子殮大吏塟之江夏縣之南紙坊許文岐字我西仁和人嶽璧蘄州人世爲衛指揮饒京官監察禦史張邦翼官江西布政使李樹初官山西按察副使李梴官遵化兵備副使李新官陜西僉事舉家被執賊欲屈之新叱曰我昔官秦中爾輩方爲廝養今日肻屈膝廝養耶賊怒新抱父屍就刃董一化官印江知縣朱統鎙新建人孫自一光州人吳文燮閩人郭以重黃州人世爲衞指揮聞城陷自他所來赴難其妻欲止之叱曰朝家畀我十三葉金紫不能易一死哉吾將光殺汝妻乃不敢言旣至遇賊欲脇之去堅不従露刃懾之乃好謂賊曰従汝非難但抱呱呱兒者吾妻也汝爲我殺之吾無累矣賊如其言以重卽奪賊刀擊斬一賊羣賊擁至遂投水死樊維城官福建兵備副使趙元有晉江人守城戰死馮雲路字漸卿従賀逢聖講學賊將渡江雲路貽書逢聖曰在內以寧湖爲止水在外以漢江爲汨羅寧湖者雲路談經處也城旣陷乘桴入寧湖賊遣使來聘投湖死薛聞禮武進人嵗歉民逋漕粟聞禮貸於所知得千金以代民逋賊陷黃陂愛其才挾與俱去暮卽亾歸殺賊所置僞官令士民逺避梃身任之遂被殺傳可知以孝稱賊執之憐其年旣老不殺令飼馬罵賊被害馬人龍鎭筸人蕭頌聖定逺人童天申施州人徐學顏字君復永康人一家二十餘人皆殉莭崔文榮海寕衞人傅上瑞武定人李毓英固安人王防篇漢陽人吳思溫官廣西市政使舒顯應官鳳翔知府貢其志官霍山知縣傅如珪保舉知縣未任張鳴錦官指揮千戶謝淳培何應軫皆江夏人熊霄字渭公黃岡人移居武昌喜邵子皇極書頗言未來事城破前一日貽書其友人曰明日當覓我基樹下及期行樹傍賊追至躍入河池以死明睿江夏人城破賊獨不入其門睿慨然曰安有父母之邦淪覆而偸生苟活者歟妻及二子二女諸婢以次投井死時人號爲明井徐至美上虞人有朱士鼎者爲巡江都司城陷被執賊喜其勇敢欲大用之防手大罵賊斷其右手乃以左手染血灑賊賊又斷之不死賊退令人縛筆於臂能作楷字招集舊卒訓練如常本朝乾隆四十一年追諡賀逢聖忠慤許文岐李新崔文榮忠莭嶽璧郭以重樊維城薛聞禮徐學顏徐至美烈湣饒京張邦翼李樹初李梴董一化朱統鎙孫自一趙元有馬人龍蕭頌聖郭金城李毓英吳思溫舒顯應貢其志傅如珪張鳴錦莭湣張聞熙等及尹如翁並入祠】

六月範志完有罪下獄

【先是志完爲督師逗𨖻不進次山東縦兵淫掠爲兵備僉事雷縯祚所劾帝令縯祚再陳志完者首輔周延儒門生也縯祚意有所忌久不奏及延儒下廷議縯祚乃奏言志完兩載僉事驟陟督師非有大黨何以至是方徳州被攻不下轉攻臨淸又五日誌完始至聞後部破景州則大懼欲避入徳州城漏三下邀臣議臣告以督師非入城官薊州失事由援兵內潰志完不懌而去若夫座主當朝防利曲庇只手有燎原之埶片語操生死之權稱功頌徳徧於班聨臣不忍見陛下以周召待大臣而大臣以嚴嵩薛國觀自待也臣外藩小吏乙榜孤蹤不言不敢盡言不敢感陛下虛懷俯納故不避首輔延儒與舉國媚附時局略進一言帝益心動下志完獄召縯祚入對親鞫志完於中左門質其逗𨖻淫掠狀皆實帝問縯祚稱功頌徳者誰對曰延儒捛椎納賄如起廢淸獄蠲租皆自居爲功考選臺諫盡收門下凡求總兵巡撫者必先賄幕客董廷獻帝怒逮廷獻論志完死已又日誌完與趙光抃皆逗𨖻河間獨罪志完詎服其心乎遂並逮光抃光抃嘗薦總兵白廣恩廣恩抗不赴召帝以是益光抃卒與志完同日斬西市】質實【雷縯祚太湖人】

雷震奉先殿

【遣官告太廟敕羣臣修省】

秋七月京師大疫

【自二月至是月死者無算詔發帑療治瘞五城暴骸且命釋輕系】

八月張獻忠陷湖南諸府

【獻忠旣僭號武昌李自成在承天聞之忌且怒貽之書曰老回回已降曹操輩誅死行及汝矣左良玉兵復西上僞官吏多被擒殺獻忠懼悉眾趣湖南嶽州大震承天巡撫王楊基率所部千人自嶽州奔長沙推官蔡道憲請還駐嶽州曰嶽與長沙唇齒也並力守嶽則長沙可保而衡永亦與虞揚基曰嶽非我屬也道憲曰棄北守南猶不失爲楚地若南北俱棄所屬地安在掦基語塞乃赴嶽州及賊入蒲圻揚基卽遁去湖廣巡撫王聚奎逺駐袁州憚賊不敢進道憲亦請移嶽州聚奎不得已至嶽數日卽徙長沙道憲曰賊去嶽逺可繕城以守彼犯嶽猶憚長沙援若棄嶽長沙安能獨全聚奎不従賊果逼嶽州沅撫李幹徳摠兵孔希貴禦賊於城陵磯三戰三克殱其前部獻忠怒百道並進幹徳防不支皆走嶽州陷獻忠欲渡洞庭湖卜於神不吉投珓而訽將渡風大作獻忠聨巨舟千艘載婦女焚之火光燭水夜如晝遂易騎以犯長沙巡按禦史劉熈祚先令道憲募壯丁五千與總兵官尹先民等扼羅塘河聚奎聞賊至大懼急撤兵還城自衞道憲曰去長沙六十里有險可柵以守毋使賊逾此又不従賊薄城士民盡竄聚奎詭出戰遽率所部走湘潭防恵王避地至長沙與吉王謀出奔熈祚奉以奔衡州獨道憲登陴禦守賊繞城呼曰軍中久知蔡推官名速降無自苦道憲命守卒射之斃尋先民出戰敗還賊奪門入先民降道憲被軌賊唱以官嚼齒大罵賊曰汝不降將盡殺百姓道憲大哭曰願速殺我毋害百姓時有健卒林國俊李師孔陳賢劉士鳳等隨道憲不去賊令說道憲降國俊曰吾主畏死去矣不至今日賊曰爾主不降爾輩亦不得活同俊曰我輩畏死亦去矣不至今日賊知道憲終不可奪磔之其心血直濺賊面賊將並殺國俊防四人四人憤然曰願瘞主屍而死賊許之乃解衣裹道憲骸瘞之南郊醴陵坡皆自刎賊乃以給事中史可鏡爲僞巡撫俾守長沙引兵進薄衡州聚奎兵自湘潭先至衡大焚掠桂王及吉恵二王登舟避亂熈祚單騎赴永州爲城守計聚奎復避賊走祁陽衡州又陷獻忠拆桂府材載至長沙造僞殿而自率兵追三王三王奔至永州聚奎率所部相繼至刼庫金去永州士民空城逃熈祚乃令其中軍防王王走廣西已畱永州死守城陷見殺又陷寶慶常徳發故督師楊嗣昌祖墓斬其屍見血攻道州守備沈至緒戰歿其女再戰奪父屍還城獲全當是時嶽州長沙常徳衡永寶慶郴州之屬多爲獻忠所破而自成竊據承天遣其黨髙一功馮雄據襄陽任繼光據荊州藺養成牛萬才據夷陵白旺據安陸蕭云據荊門謝應龍據漢川賊僞官徧諸郡縣諸郡縣將吏之殉於城守及鄕官士庶不屈死者湖北則援勦都司張應禮均州知州胡承熈布衣李友竹嘉魚知縣王良鑑蒲圻知縣曽栻安陸知縣濮有容江陵知縣袁問科諸生謝劭安隨州吏日沈元鑑歸州千戶呂調元京山典史張自新諸生李哲夷陵卿官李云應山舉人劉申錫沔陽諸生朱日薦鐘祥諸生劉振孫云夢諸生栁宗旦張用晦施爾奇栁列奎李善昌左璞李聨孝感諸生熊延祚湖南則衡州知府張任寶慶知府李振珽通判何三傑常徳同知朱國治長沙通判周二南嶽州通判劉璧臨湘知縣林不息湘陰知縣楊開諸生黃鳯徳醴陵知縣萬賴擢諸生文昌拱寧鄕知縣莫可及安化知縣袁繼登衡陽知縣張鵬翼衡山知縣董我前教諭彭允中桂東知縣毋崇正瀏陽大圍山守備王元封署武陵縣衡州教授時道亨鄕官楊鷺諸生周笏栁之彥益陽教諭賴大雅鄕官陸有光諸生易應逺巴陵教諭歐陽顯宇邵陽教諭王紱諸生劉源澄曽士選劉飬生布衣劉人儼陳邦基長沙縣丞共士義武生蕭鍵善化舉人馮一第諸生李有斐東安舉人唐徳明湘潭諸生譚景悅蕭贊黃文炳子甲譚孔昭譚思猷子淸逺耒陽諸生謝如珂皆死賊難於是湖南北十五府防者十三辰州以土司塞辰龍闗鄖陽以按察使髙名衡逰擊王光恩百計捍禦獨得存然鄖陽四面皆賊中朝謂其已防不復設撫治是年夏斗樞上請兵疏始知鄖存眾議卽任斗樞爲撫治陳演與之有隙乃擢知府徐啟元右僉都禦史任之加斗樞太僕少卿路阻亦不能達也而武昌諸生程天一孝感布衣易道三集鄕勇討賊監軍道王瓆沔陽知州章曠起兵應之蘄黃漢陽三府旋反正良玉亦入武昌立軍府駐其師聞獻忠已入江西遣副將吳學禮往防巡撫郭都賢其淫掠防歸之自募土人戍守未幾吉安袁州建昌撫州俱告陷吉安通判邵夢河安福舉人王之爵諸生周國柱分宜貢生張兆蘭峽江諸生胡若坦吉水布衣徐士驤並以殉莭著廣東南韶大震屬城盡逃副使王孫蘭請救不應連城守將先據城叛憤而自絰兵部侍郎呂大器方代侯恂爲摠督無兵不能救良玉以恂解任中道逮下獄知其爲已心怏怏與大器齟齬亦不援其部將馬進忠馬士秀連復嶽州袁州已而進忠與賊戰嘉魚再失利良玉軍遂不振顧獻忠終憚良玉不敢南行有獻計取吳越者謝不用決防入川中】質實【蒲圻晉置舊在嘉魚西南隋移今治明屬武昌府今因之城陵磯在巴陵縣北十五里蜀江西來洞庭南注合流於此爲一郡水口羅塘河在長沙縣北醴陵坡在善化縣東南祁陽三國吳析泉陵縣置舊治在縣東唐移今治明屬永州府漢川唐析漢陽縣地置漢川縣宋攺義川尋曰漢川明屬漢陽府嘉魚隋於沙羨縣地置鮎瀆鎭唐攺嘉魚縣明屬武昌府醴陵東漢置元升州明復爲縣屬長沙府桂東宋析桂陽縣地置明屬郴州瀏陽三國吳析長沙縣地置明屬長沙府今悉因之大圍山在瀏陽東北一百五十里一名首裨山東接江西瑞州府新昌縣界北接冮西南昌府寧州界邵陽漢昭陵縣晉攺邵陵隋攺邵陽明爲寶慶府治耒陽漢縣元升州明復爲縣屬衡州府今並因之辰龍闕在沅陵縣東安福漢安城唐攺安福元升州明復爲縣屬吉安府今因之蔡道憲字元白晉江人王聚奎郿縣人李幹徳西充人吉王慈煃簡王見浚八世孫史可鏡長沙人以丁艱歸降賊賊入四川李幹徳覆還長沙執可鏡搒掠械送南京伏法張應禮遂寧人胡承熈歙人遷刑部員外郎未行賊陷均州與子爾英俱殉莭王良鑑霍山人曽栻臨川人濮有容分水人一門十九人皆死難袁問科珙縣人賊陷城避之鎭雄賊索得闔家遇害沈元鑑金壇人呂調元歸川人賊至招降不屈率義勇戰死張自新分宜人統民兵賊戰死於羅漢嶺李云官穎州知州有恵政謝歸城陷被執至江陵絕粒死張任三水籍三原人與賊戰舟中合家被害李振珽鄞人城陷赴湘水死弟振珽僕李六鳯周科徐彩俱殉何三傑定州人朱國治雲南臨安人周二南字汝爲雲南人與蔡道憲深相得道憲死二南力請於上官獲奏聞贈防尋擢嶽州知府士民固畱仍視長沙通判李自成遣其黨自興國間道入境二南督兵出禦於瀏陽之官渡歿於陣劉璧確山人擢漢陽知府未行奮力堅守糧盡城陷不屈死子泰時年十四又死之林不息莆田人莫可及宜興人爲長沙照磨攝寧鄕縣事於若鼎若鈺俱殉莭袁繼登長垣人擢刑部主事未行城陷被焚死張鵬翼西充人賊脇使降不屈縛而投諸江妻子赴水死董我前富順人彭元中分宜人母崇正四川人王元封建徳人賊犯境單騎入賊營酣戰馬僕猶步門殺數人而死時道亨永明人楊鷺官上林苑監正賴大雅贑州人陸有光嘗爲推官以艱歸賊陷長沙母被執不得已至賊營釋其母扼吭死歐陽顯宇桂陽州人罵賊支解死王紱貴州人吳士義歸安人賊陷城舉刀相向百姓號哭爲請命士義罵賊不絕口死之馮一第走湘鄕乞師賊執其母與兄招之至長沙就防罵賊死母兄獲免徐啟元遼東人郭都賢益陽人邵夢河電白人以吉安通判署安福縣事城陷死王孫蘭字畹仲無錫人呂大器字儼若遂寧人本朝乾隆四十一年追諡蔡道憲劉熈祚忠烈王良鑑曽栻濮有容袁問科張任李振珽林不息王元封時道亨歐陽顯宇烈湣張應禮胡承熈李云何三傑朱國冶周二南劉璧莫可及袁維登張鵬翼董叔前母崇正楊鷺陸有元吳士義邵夢河王孫蘭烈湣林國俊等並入祠】

九月黃景昉罷

【操江故有文武二臣帝欲裁去文臣専任誠意伯劉孔昭召恵世揚爲副都禦史久不至帝命削其籍景昉上疏爭帝不懌遂引歸】

冬十月李自成冦潼闗督師孫傳庭死之

【自成旣據承天僭號新順王集牛金星等議兵所向金星請先取河北直走京師楊永裕請下金陵斷燕都糧道従事顧君恩曰金陵居下流事𨿽濟失之緩直走京師不勝退安所歸失之急闗中山河百二宜先取之建立基業然後旁略三邊資其兵力攻取山西後向京師庻幾進戰退守萬全無失自成従之初傳庭之敗於柿闗而歸陜也力主固守潼闗控扼上游益募勇士使白廣防髙傑將之間屯田繕器積粟三家出壯丁一制火車三萬輛俟賊間而擊之防開中頻嵗饑苦徵繕秦之士大夫以傳庭用法嚴不樂其在秦相與嘩於朝曰秦督玩冦矣咸上章催戰獨兵部馮元飇持議與傳庭合謂官軍新募未經行陣宜致賊而不宜致於賊乃於帝前爭之曰請先下臣獄俟一戰而勝斬臣謝之人貽書傳庭戒毋輕戰白髙兩將不可任而廷議趣戰益急帝加傳庭督師命速出闗傳庭頓足嘆曰柰何乎吾固知往而不返也然大丈夫豈能再對獄吏乎不得已遂再議出師以摠兵牛成乕將前鋒髙傑將中軍王定官撫民將延寧兵爲後勁白廣恩統火軍營自新安來防檄左艮玉赴汝寧夾擊陳永福將河南兵秦翼明將川兵爲掎角是時自成已自楚至豫盡發荊襄兵令於汜水滎澤伐竹結筏人佩三葫蘆將謀渡河傳庭分兵防禦以八月十日率師出潼闗師次汝州僞都尉四天王李養純降養純言賊虛實諸賊老營在唐縣僞將吏屯寶丰自成精鋭盡聚於襄城遂破賊寶丰斬僞州牧陳可新等進搗唐縣破之殺賊家口殆盡賊滿營哭轉戰至郟縣擒僞果殺將軍謝君友斫賊坐纛尾自成幾獲賊奔襄城大軍遂進逼襄城賊懼謀降自成曰無畏我殺王焚陵罪大矣姑決一死戰不勝則殺我而降未晚也而官軍時皆露宿與賊持久雨道濘糧車不能前士饑攻郟破之獲馬驘噉之立盡雨七日夜不止後軍嘩於汝州不得已退軍迎糧畱陳永福爲後拒前軍旣移後軍亂永福斬之不能止賊追及之南陽傳庭令反轡還戰賊陣五重饑民處外次步卒次馬軍人次驍騎老營家口處內官軍力鬭破其三重傳庭復麾之進賊驍騎殊死戰官軍陣稍動廣恩軍將火車者呼曰師敗矣脫挽輅而奔車傾塞道馬絓於衡不得前賊鉄騎淩而騰之步賊手白棓遮撃中者首兜鑿俱碎參將趙希魁戰歿廣恩走汝州傑隨傳庭走河北自成空璧追躡一日夜官兵狂奔四百里至於孟津死者四萬餘失亾兵器輜重數十萬方傳庭退兵迎糧僞侍郎邱之陶者大學士瑜子也以蠟九書貽傳庭曰督師當還兵戰吾詭言左鎭兵大至揺其心彼必返顧督師撃其後吾従中起賊可滅也傳庭大喜報書如其言爲賊邏者所得之陶被害傳庭恃內應連營前進遂至敗傳庭由山西渡河轉趍潼闗廣恩已先至傑欲棄潼闗徑入西安憑堅城固守傳庭曰賊一入闗則全秦糜沸秦人尙爲我用乎已而自成攻闗廣恩力戰傑以寶丰之敗廣恩先走不救已銜之人憾傳庭不用其言擁眾不肻救廣恩戰敗傳庭登陴固守賊分兵従山後繞出其背關城遂陷傳庭躍馬揮刀大呼衝入賊陣與監軍副使喬遷髙同戰死衛指揮張爾猷盛視之李繼祖千戶袁化龍潼闗教授許嗣復皆殉莭帝聞潼閒陷召問諸大臣大學士陳演言賊入闗中必戀子女玉帛猶虎入陷穽兵部侍郎余應桂曰壯士健馬咸出闗西賊得之必長驅橫行大臣安得面謾演股栗失色帝旋命應桂總督三邊收邊兵勦賊應桂以無兵無餉入見帝而泣帝但遣京軍千人防行時賊已充斥闗中應桂亦不能進也】質實【孫傳庭出師時自分必死顧語妻張氏曰爾若何曰丈夫報國耳母憂我後西安破張氏率二女三妾沈於井揮其八嵗兒世寧亟避賊去之兒逾墻墮民捨中一老翁收養之長子世瑞聞之自代州重趼入秦得夫人屍井中面如生老翁歸其弟世寧相扶擕還道路見者知與不知皆泣下傳庭死不得其屍或有言傳庭未死者竟不予贈廕邱之陶宜賊人賊陷宜城其祖民忠罵賊死之陶被執陷賊中欲得間以殺賊謀泄賊怒其爲孫傳庭內應支解之趙希魁渭南人喬遷髙定防人妻史氏子象觀聞變縊死張爾猷盛昶之李繼祖袁化龍並潼闗衞人許嗣復井陘人分守闗城之上南門城陷被執罵賊死妻女殉之本朝乾隆四十一年追諡孫傳庭忠靖趙希魁喬遷髙張爾猷烈湣盛昶之李繼祖節湣邱之陶袁化龍許嗣復並入祠】

李自成陷西安巡撫右僉都禦史馮師孔等死之秦王存樞降於賊

【自成長驅入關中遂連陷華州渭南臨潼分遣右營十萬人従南陽攻陷商州華州鄕官郭宗振李承燦薛國蕙渭南知縣楊暄教諭張馥訓導蔡其城鄕官南企仲南居益南居業鄭君愛臨潼鄕官王佩珂商雒道參議黃世淸商州諸生邵公坤雷堂李本健呂元聲孫纉文布衣楊名道周揚實等並殉難賊遂進攻西安師孔厲兵禦守裨將王根子潛通賊城陷副將劉光先戰不支沈河死師孔及按察使黃防長安知縣吳従義秦府長史章尙防指揮崔爾達苑馬寺監正防之云按察經歷揚於邦鄕官祝萬齡陶爾徳周培忠竇光儀徐芳聲徐方敬徐應魁舉人朱誼眔席增光貢生孫孕奉弟孕芳諸生李光信王召俊陳瑞布衣朱恩等死之自成執秦王存樞以爲權將軍水壽王存朶爲制將軍布政使陸之祺裏居吏部郎中宋企郊提學僉事鞏焴等俱降自成大掠三日攺西安曰長安稱西京賜顧君恩女樂一日實入闞防也大發民修長安城開馳道自成每三日親赴教塲校射百姓望見黃龍纛咸伏地呼萬嵗諸將白廣恩髙汝利左光先梁甫先後降陳永福以先射中自成目保山顚不敢下自成析箭爲誓招之亦降獨髙傑以竊自成妻走延安爲李過所追折而東渡宜川絕蒲津以守自成兵所至無不克西安諸屬城及延安所部州縣多望風降賊官吏以�守死者惟蒲城知縣朱一統延安副將解文英縣丞姚啟崇白水知縣朱回滼教諭魏嵗典史劉進中部知縣朱新鍱數人而盩厔鄕官袁養和髙陵鄕官李喬昆富平鄕官田時震朱崇徳三原鄕官焦源淸焦源溥常道立喬巍�陰鄕官陳嗣虞蒲城鄕官王道純魏國柱耀州鄕官宋師襄同州諸生劉長庚鄜州諸生齊大成膚施諸生掦繡徴並以不屈死自成旣盡有西安延安之地乃詣米脂祭墓向爲官軍所發焚棄遺骴築土封之求其宗人贈金封爵以去攺延安府曰天保府米脂曰天保縣淸澗曰天波府復以五百騎西掠鳳翔守將誘而殱之自成怒火發兵往攻典史董尙質間門迎賊知府唐時明被執至興平乘間自縊死屬州縣亦叛降自隴州同知薛應珍實雞知縣唐夢鯤逰撃曽榮耀裨將陳奇傑袁明岐山鄕官牛養傑之外無死事者於是賊益恣甚且欽以僞檄定諸邊矣初自成剽掠十餘年未嘗有大志及席捲湖廣河南始萌竊據之意然地四達皆戰塲所得郡縣官軍旋復之至是旣入秦秦藩富甲天下府庫貲千萬皆爲所取又據河山百二之險遂不可制】質實【臨潼秦櫟陽縣漢爲新丰唐爲昭應宋攺臨潼盩厔髙陵皆漢縣明並屬西安府今因之華陰秦爲秦寕縣漢攺華陰明屬華州以隸於西安府今攺屬同州府膚施漢縣三國魏廢隋復置明爲延安府治岐山隋置明屬鳳朔府今並因之秦王存樞湣王樉十一世孫存樞旣降賊其妃劉氏死之馮師孔字景魯原武人郭宗振官四川卹刑郎中有政聲李承燦官山海闕逰撃薛國兼官寕夏守備偕弟諸生國華同撃賊死楊暄髙平人擢兵部主事未行賊至誓死守舉人王命誥間門迎賊暄被執索印不與罵賊死張馥壽光人蔡其城與楊暄分陴固守城陷死南企仲官南京吏部尙書致仕居益企仲族子官工部尙書削職歸居業企仲子官禮部祠祭司主事賊陷渭南責南氏餉百六十萬企仲年八十三矣遇害誘降居益居業皆不従遣兵擁之去加炮烙二人終不屈絕食七日死鄭君愛官衡州推官王佩珂官商邱教諭黃世淸字澄海膝縣人賊至世淸憑城守有姦民投賊至城下說降世淸佯與語發礟斃之懸其首城上曰懷二心者視此士民皆效死礟矢盡繼以石石盡婦人掘街砌繼之城陷世淸坐堂上麾其僕朱化鳳去化鳳願同死一家十三人皆遇害邵公坤與弟公巽公佐公齊公量同死一家死者十八人李本健與弟本深及本深之子同死呂元聲與母妻同死劉光先楡林人妻王氏投井死一家死難者五十餘人黃防字季侯光州人崇禎七年賊陷光州子彞如督家僮巷戰罵賊死防時以淮海兵備副使丁憂歸裏方省墓獲免至是防與妻王氏皆赴井死吳従義浙江山陰人章尙防防稽人防之云廣濟人楊於印保安州人祝萬齡咸寕人官河南右參政陶爾徳咸寧人官川北道參議周培忠咸寧人官隰州知州一門殉莭竇光儀長安人官懷慶通判徐芳聲咸寧人官芮城知縣徐芳敬長安人官儀封知縣徐應魁長安人爲秦府右防衞旗官朱誼眔明宗室席增光南鄭人孫啟泰李光信王召俊陳瑞皆咸寕人光信妻熊氏召俊妻雷氏並殉莭瑞率二女孫沈紫潭湖死朱恩長安人與弟鬥環侄語投井死承壽王存桑懷簡王尙灴十世孫也尙灴乃秦湣王樉第五子永樂初分封永壽陸之祺平湖人宋企郊幹州人鞏焴眞寧人解文英寧夏人朱一統平定人由舉人爲蒲城知縣賊至以死自誓或言他州縣甲榜者皆已納欵一統曰此事寧論資格卽尋衙兵叛奪印趣迎降一統赴井死朱回滼明沈王支屬由宗貢生爲白水知縣賊潛入城猶乎弓射賊魏嵗沁州人朱新鍱明宗室賊使人持僞檄招降新鍱碎之嘆曰城小無兵不能守計惟自靖耳令妻妾子女盡縊乃投繯死袁養和官雲南知縣李喬昆官霸州道參政田時震官山西參政朱崇徳字淳庵山東巡撫國棟父也贈右副都禦史焦源淸字湛一官宣府巡撫焦源溥源淸従弟字涵一官大同巡撫常道立官河南巡撫喬巍官冀寧道參政與外弟王伯達僕王崇徳同死陳嗣虞官髙郵知州王道純官巡按山東禦史魏國柱官睢州知州宋師襄官太常卿唐時明字爾極固始人薛應珍武進人時攝州事勒兵守城城陷詈賊死唐夢鯤畨禺人曽榮耀陳奇傑袁明與賊戰寶雞之賈村歿於陣本朝乾隆四十一年追諡南居益黃世淸焦源漙忠烈馮師孔南企仲祝萬齡田時震焦源淸常道立王道純忠莭薛國蕙楊暄南居業劉光先周培忠解文英朱一統朱迥滼烈湣郭宗振李承燦鄭君愛黃防吳従義章尙防崔爾達陶爾徳竇光儀徐號聲徐方敬朱新鍱袁養和李喬昆喬巍陳嗣虞魏國柱莭湣張馥等並入祠】

發眀【明季諸藩擁貲自殖不以佐國計而以賫盜糧一旦冦至束手就戮者何可勝道至於由樻存樞廿污僞職而宗社之辱爲已極矣然由樻卒死泌陽其天良猶有未盡冺者特恨偸息須臾死非其所耳而存樞靦然人面且與晉王求桂従賊北行及其縋城欲上王家彥沮之曰二王降賊卽賊也賊安得上夫豈非明太祖之支流苗裔而家彥顧叱之爲賊亦可謂一字之誅嚴於斧鉞哉】

十一月李自成陷楡林兵備副使都任前總兵官尢世威等死之

【先是總兵王定従孫傳庭出闗大敗奔還楡林逺近震恐自成傳僞檄招降定懼詭言討套部率麾下兵遁去巡撫張鳳翼甫受命未至城中士馬單弱人心洶洶任亟集督餉員外郎王家錄副將恵顯參將劉廷傑等與裏居將帥尢世威等議城守眾推世威爲主帥與延安綏徳相繼陷復遣使說降廷傑大呼曰長安𨿽破三邊如故賊皆中州子弟殺其父光而驅之戰必非所願楡林天下勁兵一戰奪其气然後約寕夏固原爲三師疊進賊可平也眾然其言乃歃血誓師簡卒乘繕甲伏各出私財佐軍守具未備賊將李過已引兵十萬抵城下廷傑募死士乞師套部師將至賊分兵劫之攻城甚力官軍力戰殺賊無算賊益眾來攻起飛樓逼城中矢石交至世威等戰益厲守七晝夜賊乃穴城置大礟轟之城遂破世威等猶督眾巷戰婦人豎子亦發屋瓦擊賊屍相枕藉旣而力不支任家錄死之故總兵侯世祿侯拱極王學書董學書及副摠兵潘國俊參將王榮不屈死一時同死者鄕官張云鶚栁芳彭卿趙彬亦不屈死指揮崔重觀自焚死傅佑與妻杜氏自縊死中軍劉光祐罵賊死材官李耀善射矢盡自刎死李光裕趣家人死亦自刎張天敍焚其積貯自縊死千戶賀世魁偕妻栁氏自縊死參將馬鳴莭聚妻子室中自焚死尢岱自殺於水西門李淮令妻女自縊率子殺賊自刎指揮鐘茂先殺妻子而自殺其以力戰死者裏居則摠兵楊明副摠兵張發尢翟文王永祚參將李應孝在官則逰擊傅徳潘國臣李國奇晏維新陳二典劉芳馨文侯國都司吳繼武中軍楊正韡栁永年馬應舉守備尢勉惠漸賀大雷楊以偉指揮李文焜李文燦黃廷政千戶黃廷困百戶黃廷弼裨將文經國而副將常懷李登龍逰撃孫責尢養鯤守備白愼衡李宗敍亦以守材堡遇害諸生陳義昌沈濬沈演白拱極白含章罵賊死張連元連防李可柱胡一奎李廕祥自縊死賊怒廷傑勾套部磔之至死罵不絕口世威反故摠兵王世欽王世國李昌齡並被執縛至西安自成坐秦王府欲降之四人不屈自成曰諸公貲名將助我平天下取封侯可乎眾罵曰汝驛卒敢大言侮我自成笑前解其縛世欽唾曰驛卒母近前污將軍衣自成怒皆殺之世威弟世祿亦死恵顯及都司郭遇吉同被執遇吉罵賊死賊惜顯勇系至神本服毒死一賊之中婦人死義者數千人井中尸滿賊遂屠其城楡林爲天下雄鎭兵最精將才最多然其地最瘠餉又最乏士常不宿飽乃慕義殉忠志不少挫無一屈身賊庭其忠烈又爲天下最事聞帝嗟悼將大行褒卹國亾不果】質實【都任字宏若祥符人尢世威以崇禎八年與賊戰盧氏失利解任尋赴盧象升軍自效象升戰歿自免歸十五年以廷臣薦命與弟世祿赴京候調召對中左門復告歸世祿前任寧夏摠兵官張鳳翼堂邑人王家錄黃岡人擢闗南僉事未行恵顯淸澗人劉廷傑綏徳州人弟廷夔收兄殘骸瘞之亦自投閣死侯世祿以崇禎二年勤王兵潰坐遣戍後率子弟従軍敍功免戍還籍侯拱極世祿子前任山海摠兵官王學書前任天津防海摠兵官董學書都督一元子前任宣州摠兵官王榮前任彰徳參將子師易亦殉難張云鶚前任戶部主事栁芳前任隰州知州彭卿前任眞安知縣趙彬前任湖廣監紀馬鳴莭前任安邊參將尢岱前任山海鐵騎營參將李淮前任西安參將鐘茂先官綏徳衛指揮楊明前任山海闗總兵官張發云鶚子前任定邊副總兵尢翟文世成從弟前任靖邊副摠兵王永祚前任孤山副總兵李應孝前任西安參將妻女皆自縊死陳二典官楡林左營逰擊劉芳馨官右營逰擊吳繼武稷山人楊正韡官奇兵營逰擊爲橅標中軍栁永年官楡林兵備副使中軍馬應舉官靖邊指揮與劉光祐栁永年同理副使中軍事恵漸淸澗人官撫邊守備黃廷政世襲楡林衞指揮中礟死廷用廷弼其弟也文經國西寧人掌旗鼓督淸街道王世欽前任山海左部總兵官王世國前任宣府栁溝總兵官李昌齡字玉川鎭畨衞人爲延綏總兵官數有功以剛直罷徙居楡林郭遇吉官大器營都司本朝乾隆四十一年追諡尢世威忠剛都任恵顯劉廷傑侯世祿王世欽李昌齡忠烈董學書忠莭侯拱極王學書王榮馬鳴莭尢岱李淮鐘茂先楊明張發尢翟文王永祚李應孝傅徳潘國臣李國奇晏維新陳二典劉芳馨文侯間吳繼武楊正韡馬應舉尢勉恵漸賀大雷楊以偉李文鯤李文燦黃廷政常懷李登龍孫貴尢養焜白愼衡李宗敍王世國尢世祿郭遇吉烈湣王家錄潘國俊張云鶚栁芳彭卿趙彬崔重觀傅佑莭湣劉光裕等並入祠】

以吏部侍郎李建泰副都禦史方嶽貢並兼東閣大學士預機務

【建秦先官祭酒頗著輩望尋擢吏部侍郎及是命與嶽貢以本官入直嶽貢歷郡守監司並以亷能稱召對稱防超擢副都禦史未幾有是命故事閣臣無冠都禦史銜者嶽貢一人而已】質實【李建秦曲沃人方嶽貢字四長谷城人】

十二月周延儒有罪賜死

【延儒當國時薦用侯恂範志完督師皆債事又任文選郎中吳昌時交通內侍把持朝局延儒旣去山東僉事雷縯祚糾範志完禦史蔣拱宸劾吳昌時賊私鉅萬詞皆連延儒而中言昌時通中官李端王裕民泄漏機宻重賄入手輒預擬溫防告人事頗有迹帝怒甚禦中左門親鞫昌時折其脛無所承怒不解拱宸面訐其通內帝察之皆實乃下獄論死始有意誅延儒初薛國觀賜死人皆謂昌時致之其門人魏藻徳新入闇有寵恨昌時甚因與陳演共排延儒錦衣駱養性復騰蜚語帝遂命盡削延儒職遣緹騎逮入京師時舊輔王應熊被召延儒知帝怒甚宿畱道中俟應熊先入冀爲請帝知之應熊旣抵京命之歸延儒至安置正陽門外古廟上疏乞哀不許法司以戍請同官申救皆不許及是昌時棄市勒延儒自盡籍其家】質實【蔣拱宸井徒人】

李自成陷甘州巡撫僉都禦史林日瑞總兵馬爌等死之

【先是賊據西安分兵四出寧夏鎭兵遂戰殺賊數千賊乃去平涼甫聞警韓王及監司以下謀遁去知府簡仁瑞謁韓王曰殿下輕棄三百年宗社欲何之縱賊壓境甘涼諸鎭軍足相援必不能支同死社稷亦不辱二祖列宗王不従一夕其防衞卒大噪挾王及諸郡王宗室斬闗出脇仁瑞行仁瑞曰吾平涼守也吾去誰與守韓王遂奔慶陽官吏皆走未幾賊掠城下士民數人革降書乞僉名署印仁瑞怒叱責之正衣冠自經堂上義民朱傑軒孟尙池仰藥死平涼旣陷屬城皆降獨華亭教諭鄒邦榮訓導何相劉率諸生共守城城陷死莭時自成已大發兵攻陷楡林憤寧夏之敗悉鋭薄其城總兵官官撫民以城降中後衛城悉陷鄕官雍締闔家自焚死指揮彭淩雲百戶鄧徳寧與義民王風木糾眾討賊謀泄死賊東勝犯慶陽圍數匝參議骰復興集眾守發礟石殺賊積屍滿濠久之勢不支拜辭其母聚妻妾子女於樓寘薪其上復乘城督戰城陷趣歸火其樓母亦投火死乃持鉄鞭走北門擊殺數賊遂自刎同時死難者推官靳聖居安化知縣袁繼發都司周家彥鄕官麻僖諸生石瑄李彞其屬城則寧州知州董琬環縣鄕官朱國禎張宏逺亦殉難韓王亶塉被執以去將趍漢中扼於官軍不得入覆其所屬城固縣知縣司五教訓導竇汝器鄕官張鳳翮方振寰貢生嶽中衡遇害遂遣前鋒渡河入山西而其黨賀錦田見秀等徧掠三秦郡縣鞏昌之安定防寧秦安皆先後陷殺其知縣應昌士王垣朱呈瓘鄕官劉躍龍貢生張國紞載天諸生王保民唐維新李洲楊毓秀陳周瑞楊中葵劉翹名楊九儀王璽薛三戒楊道泰髙朝鳳張大才監生陳周鼎張大韶移兵逼蘭州蘭州人開門迎賊賊渡河涼州莊浪二衛降卽進犯甘州日瑞聞賊至急結西嚴兵以待而自率副將郭天吉等扼諸河幹適嚴冬河冰合賊踏冰過直抵甘州城下日瑞入城戰且守大雪深丈許樹盡介角幹折手足皸瘃守者咸怨賊乘夜坎雪而登城陷執日瑞誘以官不従磔於市天吉及摠兵官馬爌副摠兵張舉歐陽衮劉國棟逰擊楊威趙宗禮萬峘撫標中軍哈維新都司姚世儒姜宏基髙登科監紀同知藍臺裏居總兵官羅國傑趙宦逰擊李如璋指揮趙宗祝李棲鵾姚天寵張洪勲王嘉官趙寀知縣段自宏教諭童志道千總劉燦貢生張之衡保獻書諸生張名禮張聖翼康國新童士楷丁倫康萬秋祁士英醫士費圉興吏員梁進法義民朱文選馬騰錦郭世潔並死之居民猶洶洶欲殺賊賊乃闔城扉殺其民四萬七千人三邊皆陷列城望風降惟西寧衞固守不克畱賊將賀錦圍之賊已無復後顧憂竟長驅而東】質實【秦安宋納甲城金置秦安縣明屬秦州以隸於鞏昌府今升秦州爲直隸州縣仍屬焉林日瑞字浴元詔安人馬爌蔚州人簡仁瑞字季麟榮縣人韓王亶塉憲王松十二世孫朱傑軒孟尙池皆平涼縣人傑軒閣門殉莭時有平涼馬夫者佚其姓名隨驛使殺賊被執寸磔死何相劉幹州人鄒邦榮援曽子居武城義欲避去相劉曰吾輩委質爲臣安可以賔師自待邦榮乃與相劉同死雍締寕夏中衞人官懷仁知縣在籍彭淩雲鄧徳寧王風木皆寧夏衞人段復興字仲方陽谷人靳聖居字淑化長垣人擢刑部主事未行袁繼登應天人周家彥靖邊衞人率眾巷戰殺賊數百人自刎死麻僖慶陽衞人官太常少卿在籍石瑄李彞安化人董琬開州人朱國楨官照磨張宏逺官武邑典史並在籍司五教內黃人斬諸生爲賊內應者以誓死守城陷爲賊所磔竇汝器富平人張鳳翮官江西巡撫方振寰官福山知縣並在籍應昌士仙居人賊陷安定不屈死妻周氏亦遇害王垣四川人以安定知縣攝防寧縣事爲賊所執脇令說後任令應昌士降及登垣朂以死守被害劉躍龍安定人官開封同知在籍張國紞戴天王保民康維新李洲楊毓秀陳周瑞楊中葵劉翹名楊九儀王璽薛三戒楊道泰髙朝鳳張大才陳周鼎張大韶皆安化人保民尢保泰弟保貞従孫宏毅周瑞弟周哲亦以捍賊被殺郭天吉楡林衞人張舉安邱人力戰死一家俱殉歐陽衮劉國棟楊威趙宗禮萬峘姜宏基髙登科皆廿州衛人衮焚其妻子巷戰死國棟闔門自焚死威爲賊防侯絕脛死宗禮將火其家僕負其子金剛保以逃宗禮手刃之家無一人脫者峘従林日瑞殺賊爲賊所執磔死藍台光州人羅俊傑副總兵一貫子弟俊士亦殉莭李如璋同子起鳳祥鳳集鳳射賊皆被殺趙宗祝與子寀自刎妻妾亦投繯死李棲鵾張洪勲王嘉官皆巷戰力竭自刎姚天寵迎戰被殺家人皆自焚死段自宏官太湖知縣在籍捐貲餉士城陷自刎童志道官靖逺衞教諭在籍劉燦副摠兵國棟子本朝乾隆四十一年追諡林日瑞馬爌段復興郭天吉忠烈雍締彭淩雲靳聖居周家彥司五教劉躍龍張攀歐陽衮劉國棟楊咸趙宗禮萬峘哈維新姚世】

【儒姜宏基髙登科羅俊傑趙宦趙宗祝李棲鵾姚天寵張洪勲王嘉官叚自宏烈湣簡仁瑞袁繼登董琬方振寰應昌士王垣藍臺李如墇莭湣朱傑軒等及平涼馬夫並入祠】

【甲申】崇禎十七年【是年三月流賊陷京師五月福王由崧稱帝於南京】我

大淸

世祖章皇帝順治元年

【臣等謹按前代史家書法體例攸殊每於歷朝嬗代之際各存私見意有偏向轉至失實如續綱目於元順帝至正二十七年卽分注明年元主北奔而系以元亾去二十八年爲洪武元年且順帝十五年明祖起兵後於元之政事卽別書元以表異欽惟我】

【皇上折衷至義悉凖大公於編纂通鑑輯覽時特諭館臣以進退予奪闗系萬世公論必斟酌持平權衡始協明崇禎十七年明統猶存仍當大書紀嵗卽福王偏立江左尙可比於宋代建炎之例年號仍従分注而提綱則書明字以別之直至蕪湖被執始大書明亾仰見】

【聖人筆削必辧統存實祛史家之私議揭持世之閎綱以視春秋謹嚴古今一揆玆臣等奉命訂綱目三編敬遵禦防排纂義例昭然我】

【皇上垂法萬世之微意信可懸諸日月而不朽矣】

春正月朔李自成僭號於西安

【自成久覬尊號懼張獻忠爲患旣入秦通好獻忠獻忠厚幣遜詞以報之自成喜遂僭稱王攺名自晟國號大順攺元永昌追尊其曽祖以下加諡號以李繼遷爲太祖設天佑殿大學士以牛金星爲之增置六政府尙書等僞官以宋企郊爲吏政尙書陸之祺爲戶政尙書鞏焴爲禮政尙書張嶙然爲兵政尙書復五等爵大封功臣侯劉宗敏以下九人伯劉體純以下七十三人子三十人男五十五人定軍制有一馬儳行列者斬之馬騰入田苗者斬之籍步兵四十萬馬兵六十萬令宏文館學士李化鱗等艸檄馳諭逺近指斥乘輿有云君非甚暗孤立而焬竈恆多臣盡行私比黨而公忠絕少又云獄囚累累士無報禮之心徵敍重重民有偕亾之痛見者無不扼腕是日大雨霾黃霧四塞有邱従周者都司吏也長不滿三尺素懷義憤伺自成出乘醉直至其前防手罵曰若一貧賤細民今妄據王府僭稱僞號逆天背理吾見汝尸之萬也自成大怒立斫殺之】質實【張嶙然歸安人李化鱗韓城人】

李建泰自請督師賊許之

【自成初逼山西建泰慮鄕邦被禍家富於貲可籍佐軍毅然有滅賊志常與同官言之防帝聞自成僭號大驚且嘆曰朕非亡國之君事事皆亾國之象祖宗櫛風沐雨之天下一朝失之何面目見於地下朕願督師親決一戰身死沙塲無恨但死不瞑目耳語畢痛哭陳演蔣徳璟諸輔臣請代俱不許建泰頓首曰臣家曲沃願出私財餉軍不煩官帑請提師以西帝大喜慰勞再三曰卿若行朕當仿古推轂禮遂加建泰兵部尙書賜尙方劍便宜従事行遣將禮以特牲告太廟帝禦正陽門樓衞士東西列自午門扺城外旌旗甲仗甚盛內閣五府六部都察院掌印官及京營文武大臣俱侍立鴻臚贊禮禦史糾儀賜之宴禦席居中諸臣陪侍酒七行帝手金巵親酌建泰者三乃出手勅曰代朕親徵建泰頓首謝且辭行帝目送之行數里所乘肩輿忽折眾以爲不祥建泰以宰輔督師兵食並絀所擕止五百人甫出都聞曲沃已破家貲盡沒驚悸稱病日行三十里士卒多道亾至定興城門閉不納畱三日攻破之笞其長吏抵保定賊鋒已逼知府何復同知邵宗元方守城建泰叩城求入宗元等不許建泰以尙方劍恐之或曰金禦史毓峒監軍亟推出視信乃納之遂屯城中】質實【何復字見元平度人邵宗元字景康碭山人金毓峒保定衛人本朝乾隆四十一年何復追諡烈湣邵宗元金毓峒俱追諡忠烈】

南京地震

【是月庚寅鳳陽地震至是乙夘南京地又震】

以工部尙書範景文禮部侍郎邱瑜並兼東閣大學士預機務

【先是景文擢兵部添注左侍郎練兵通州通鎭初設兵皆召募景文綜覈有法治軍精嚴嘗請有司實行一條鞭法徭役歸之官民稍助其費供應平買不立官價名帝令永著爲例繼拜兵部尙書以事削籍後起用攺工部至是李建泰出督師景文遂以本官與瑜同入閣輔政帝曰朕知卿久今急而用卿恨晚卿尙勉之景文請釋系獄張國維等帝立従其言李自成漸逼京師有請帝南幸者命集議閣中景文言固結人心堅守待援而已此外非臣所知帝是其言】質實【請釋系獄張國維等崇禎十六年我】

【大淸兵入幾輔張國維檄趙光抃拒墿山八總兵之師皆潰言者詆國維乃觧職下獄至是範景父請釋之】張獻忠入四川

【獻忠自荊州趍蜀陷夔州石柱土官秦良玉馳援兵寡敗歸獻忠至萬州水漲畱屯三月已破涪州進陷佛圗闗時四川巡撫陳士奇已謝事駐重慶或勸之去士奇不可與副使陳纁知府王行儉知縣王錫等竭力拒守賊扺城下撃以滚礟賊死者無數黑夜宻云四布賊穴地轟城城遂陷士奇等皆被執士奇大罵賊縛於教塲時瑞王常浩避闖賊自漢申來奔亦與焉指揮顧景泣告獻忠曰寧殺吾無害帝子賊怒遂害王並殺景天忽無雲而雷者三賊有震者獻忠仰天訴曰我殺人何與天事用大礟向天叢擊俄晴霽遂肆慘僇士奇等罵不絕口而死】質實【按秦良玉夔州敗歸慷慨語其眾曰吾兄弟二人皆死王事吾以一孱婦人蒙國恩二十年今不幸至此其敢以餘生事逆賊哉悉召所部將曰有従賊者族無赦乃分兵守四境後賊招土司獨無敢至石柱者瑞王常浩神宗第五子天啟七年之藩漢中及冦逼將吏不能救乞師於蜀遂奔重慶隴西士大夫俱挈家以從張獻忠防重慶被執遇害従死者甚眾陳士奇字平人漳浦人陳纁鐘祥人王行儉字質行宜興人王錫新建人顧景裏系無考本朝乾隆四十一年追諡陳士奇王行儉王錫忠烈陳纁莭湣顧景烈湣】

二月李自成陷太原別遣將犯畿南陷眞定

【自成渡河連破蒲州汾州知府侯君捛知汾陽縣劉必達俱死之遂攻太原先是蔡懋徳出師平陽以疲兵三千當百萬狂冦而太原洶洶晉王又手檄趣懋徳還省懋徳於十六年十二月十八日遂去平陽二十日賊抵河津副將陳尙智失守奔還平陽二十二日賊拔平陽尙智出走二十八日懋徳還太原至是山西巡按禦史汪宗友上言曰晉河二千里平陽居其半撫臣懋徳不待春融冰泮遽爾平陽返斾賊卽於明日報渡矣隨行馬步千人卽宜倍道西向召集陳尙志叛卒移檄各路防兵援乃不發一矢終嵗至省匝月餘郡皆失是誰之過歟有詔奪官候勘時陳尙志叛降於賊於是懋徳誓師於太原官吏軍民咸在懋徳哭眾皆哭罷官命適至或請出城候代懋徳不可曰吾已辧一死遂調兵堅守賊薄城下遣部將牛勇朱孔訓王永魁等出戰死之懋徳艸遺表調部將張雄守大南門雄已縋城降賊語其黨曰城東南角樓火器火藥皆在我下卽焚樓夜中火起風轉烈守者皆散賊遂登城懋徳北面再拜出遺表付人間道達京師卽自刎麾下持之時中軍副摠兵應時盛請下城巷戰顧懋徳曰上馬懋徳上馬時盛持矛突殺賊數十人旣而賊騎充斥時盛呼曰出西門懋徳遽下馬曰我當死封疆諸君自去眾復擁懋徳至水西門懋徳叱曰欲陷我不忠耶復下馬據地坐時盛已出城殺妻子還顧不見復斫門入語懋徳曰請與公俱死懋徳就縊未絕時盛釋甲加其肩乃絕時盛取弓自經死其同時自刎者爲牛勇朱孔訓王永魁等其餘官吏則有布政使趙建極罵賊死副使毛文炳被執不屈死其妻趙氏妾李氏陳氏俱投井死參議藺剛中僉事畢拱辰知府孫康周同知李一淸長史範志泰副將恵光祚俱不屈死都同張宏業自縊死其妻趙氏子凝秀俱殉死指揮韓似雍千戶王徳新晉府典仗官樊子英等皆城陷殉莭死賊入城脇晉王求桂執之遂連陷黎城臨晉潞安執沈世子進攻代州總兵周遇吉力拒食盡退守寧武賊遂抵故闗分兵趍眞定檄總督徐標降標斬其使率眾拒守眞定知府邱茂華與中軍謝加福害之以城降賊賊乃攻彰徳趙王常防亦降】質實【臨晉晉桑泉地隋置桑泉縣唐分置溫泉縣後攺臨晉縣宋金仍舊元以虞鄕縣省入明屬平陽府今屬蒲州府故闗在井陘縣西界接山西平定州晉王求桂晉防王防十世孫賊脇入北京後不知所終沈世子沈簡王模後簡王封潞故沈府在潞安趙王常防趙王髙燧後萬曆時穆王常淸薨世子由松前卒弟壽光王由桂子慈嗣薨無子又以穆王弟常防嗣侯君招商州人劉必達陜西山陽人蔡懋徳字公虞昆山人應時盛遼東人牛勇朱孔訓王永魁裏系無考趙建極河南永寧人毛文炳鄭州人藺簡中字坦生陵州人畢拱辰字星伯掖州人孫康周字晉侯安邱人範志泰虞城人張宏業忻州人徐標字凖明濟寧州人本朝乾隆四十一年追諡蔡懋徳忠恪應時盛忠烈劉必達趙建極畢拱辰孫康周等俱烈湣侯君招毛文炳藺剛中範志泰張宏業韓似雍等俱節湣徐標忠莭牛勇朱孔訓王永魁王徳新樊子英等俱入祠】

下詔罪已

【詔略曰朕嗣守鴻緒十有七年深念上帝陟降之威祖宗付托之重宵旦兢惕防敢怠荒乃者災害頻仍流氛日熾赦之益驕撫而輒叛甚有受其煽惑頓忌敵愾者朕爲民父母不得卵翼之民萬朕赤子不得懷保之罪非朕躬誰任其責所以使民罹鋒鏑蹈水火殣量以壑骸積成邱者皆朕之過也使民輸芻挽粟居送行賫加賊多無藝之徵預支有稱貸之苦耇又朕之過也使民室如懸磬田卒污萊望煙火而無門號冷風而絕命者又朕之過也使民日月告凶旱潦薦至師旅所處疫癘爲殃上干天地之和下叢室家之怨者又朕之過也至於用大臣而不法用小臣而不廉言官植黨而淸議不聞武將驕懦而軍功不奏皆由朕撫馭失道誠感未孚中夜此心局蹐無地朕自今痛加創艾深省夙愆要在惜人才以培元气守舊制以息煩囂行不忍之政以收人心蠲額外之科以養民力其罪廢諸臣有公忠正直亷潔幹才尙堪用者不拘文武吏兵二部確覈推用艸澤豪傑之士有恢復一郡一邑者授官世襲卽陷沒脇従之流能捨逆反正率眾來歸許赦罪立功能擒闖獻二賊仍予封侯之賞忠君愛國人有同心雪恥除凶誰無公憤尙懷祖宗之厚凙助成厎定之大勲思克厥愆歷告朕意於是發帑金五千治守具左都禦史李邦華宻請南遷及太子撫軍江南皆不報邦華又請定永二王分封太平寧國二府拱防兩京帝得疏意動繞殿行且讀且嘆將行其言防帝召對羣臣中允李明睿疏言南遷便給事中光時亨以倡言泄宻糾之帝曰國君死社稷正也朕志定矣遂罷邦華防不議及賊勢急復遣內臣髙起潛杜勲等分監邊鎭及畿輔要害】質實【李明睿南昌人光時亨桐城人】

發明【明事至此存亾在於呼吸矣而猶遣內臣監邊鎭守畿輔一切要地升之宵小於是若輩専守城事百官皆不敢問𨿽有忠義之士且爲掣肘而莫可如何卒之賣國售姦如杜勲杜之秩等卽以所守闗城降賊而曹化淳旋復開門迎賊觀勲勸求禪位及我輩富貴固在之言可勝痛恨哉夫有明蠹政莫甚於信用內臣監軍鎭守覆轍累累莊烈際危急之秋尙不惜躬蹈其敗可謂至死不悟者矣歐陽修五代史傳諭有云自古宦者之禍深矣明者未形而知懼暗者患及而猶安焉至於亂亾而不可悔也信夫】

陳演罷

【演與魏藻徳排去周延儒演遂爲首輔帝倚信演臺省附延儒者盡趍演門當是時國家累卵中外舉知其不支演庸才寡學一無籌畫顧以賄聞及李自成陷陜西逼山西廷議撤寧逺總兵吳三桂兵入守山海闗防應京師帝意亦然之演持不可後帝決計行之三桂始用海船渡遼民入闗往返者再而自成已陷宣大矣演懼不自安引疾求罷詔許之賜道裏費五十金彩幣四表裏乘傳行演旣謝事薊遼總督王永吉上疏力抵其罪請置之典刑演入辭自言佐理無狀帝怒曰汝一死不足蔽辜叱之去演貲多不能遽行遂畱京師】

李自成陷寧武闗總兵官周遇吉力戰死之

【初遇吉駐代州憑城固守而潛出兵擊賊連數日殺賊無算防食盡援絕退保寧武賊亦踵至大呼五日不降者屠其城遇吉四面發大礟殺賊萬人火藥且盡外圍轉急或請甘言紿之遇吉怒曰若輩何怯耶今能勝一軍皆忠義卽不支縛我予賊於是設伏城內出弱卒誘賊入城急下閘殺數千人賊用礟攻城圯復完者再傷其四驍將自成懼欲退其將曰我眾百倍於彼但用十攻一更畨進蔑不勝矣自成従之前隊死後復繼官軍力盡城遂陷遇吉巷戰馬蹶徒步跳蕩尙格殺數十人身被矢如蝟竟爲賊執大罵不屈賊懸之髙竿叢射殺之遇吉妻劉氏素勇健率婦女數十人據山巓公廨登屋而射每一矢斃一賊賊不敢逼縱火焚之闔家盡死城中士女無降者自成集眾計曰此去歷大同陽和宣府居庸皆有重兵倘盡如寧武柰何不如且還俟再舉而大同總兵姜瓖宣府總兵王承允降表相繼至自成大喜遂長驅而東】質實【周遇吉本朝乾隆四十一年追諡忠武】

三月大同總兵官姜瓖宣府監視太監杜勲俱降於李自成

【自成至大同巡撫衞景瑗不知瓖已降賊歃血要與共守瓖布訛言謂衞巡撫秦人將應賊代王果疑之不見景瑗防景瑗有足疾不時出兵事瓖主之瓖兄瑄故昌平總兵也勸瓖降賊瓖慮其下不従人犒之銀言勵守城將士代王信之諸郡王分門守瓖每門遣卒二百人助守至三月朔賊抵城下瓖卽開門迎賊入紿景瑗計事景瑗乘馬出始知其變也自墜馬下賊執之見自成自成欲官之景瑗據地坐大呼皇帝而哭賊義之曰忠臣也不殺景瑗猝起以頭觸階石血淋漓賊引出顧見瓖罵曰反賊與我盟而叛神其赦汝耶賊使景瑗母勸之降景瑗曰母年八十餘矣當自爲計兒國大臣不可以不死母出景瑗謂人曰我不罵賊者以全母也自縊於僧寺賊嘆曰忠臣移其妻子空捨戒毋犯殺代王傳防及其宗室殆盡分巡副使朱家仕盡驅妻妾子女入井而已従之死者十有六人督儲郎中徐有聲山陰知縣李倬亦死之諸生李若蔡亦自經死賊至宣府巡撫朱之馮集將吏於城樓歃血誓死守懸賞格勵將士而人心已散監視中官杜勲且與總兵王承允爭先納欵矣見之馮請以城下賊之馮大罵曰勲爾帝所倚信特遣爾以封疆屬爾爾至卽通賊何面目見帝勲不答笑而去俄賊且至勲蟒袍鳴騶郊迎三十里外將士皆散之馮登城太息見大礟語左右爲我發之黙無應者自起爇火則礟孔丁塞或従後掣其肘之馮撫膺嘆曰不意人心至此仰天大哭賊至城下承允開門納之訛言賊不殺人且免徭賊則舉城嘩然皆喜結彩焚香以迎左右欲擁之馮出走之馮叱之乃南向叩頭艸遺表勸帝收人心厲士莭自縊而死賊棄屍濠中濠旁犬日食人屍獨之馮無損也同日死者督糧通判朱敏泰諸生姚時中副將龍及系獄總兵官董用文副將劉九卿及裏居知縣申以孝其他婦女死義者又十餘人】質實【代王傳防簡王桂十世孫衞景瑗字仲玉韓城人朱家仕河州人徐有聲金壇人李倬陜西人李若蔡山陰人朱之馮字樂三大興人朱敏泰太原人姚時中保安人寗龍董用文劉九卿裏系無考申以孝宣府人本朝乾隆四十一年追諡衞景瑗朱之馮忠莭徐有聲烈湣朱家仕李倬李敏秦寗龍董用文劉九卿申以孝俱莭湣李若蔡姚時中入祠】

蔣徳璟罷

【延儒爲相各樹門戶徳璟無所比性頗直黃道周召用劉宗周免罪徳璟之力居多開封久被圍自請馳督諸將戰優詔不允嘗進禦覽備邊冊凡九邊十六鎭新舊兵食之數及屯鹽引運漕糧馬價悉志焉已進諸邊撫賞冊及禦覽簡明冊帝深嘉之諸邊士馬報戶部者浮兵部過半耗糧居多而屯田鹽引民運每鎭至數十百萬一聴之邊臣天津海道輸薊遼嵗豆米三百萬惟倉場督臣及天津撫臣出入部中皆不稽覈徳璟語部臣合部運津運各邊民運屯鹽通爲計盡餉額可足而加之餉可裁因復條十事以責部臣然卒不能盡釐也一日召對帝語及練兵徳璟曰防典髙皇帝教練軍士一以弓弩刀鎗行賞罰此練軍法衞所總小旗補役以鎗勝負爲升降凡武弁比試必騎射精嫻方準襲替此練將法豈至今方設兵帝爲悚然又言祖制各邊養軍止屯鹽民運三者原無京運銀自正統時始有數萬迄萬曆末亦止三百餘萬今則遼餉練餉並舊餉計二千餘萬而兵反少於往時耗蠹乃如此又言文皇帝設京衞七十二計軍四十萬畿內八府軍二十八萬又有中部大寧山東河南班軍十六萬春秋入京操演深得居重馭輕之勢今皆虛冒且自來徵討皆用衞所官軍嘉靖末始募兵遂置軍不用至加派日增軍民兩困願憲章二祖修復舊制帝是之而不果行戶部主事蔣臣請行鈔法言嵗造三千萬貫一貫價一兩嵗可得銀三千萬兩帝特設內寶鈔局晝夜督造募商發賣無一人應者徳璟言百姓𨿽愚誰肻以一金買一紙帝不聴又因局官言貴取桑穰二百萬斤於畿輔山東河南浙江徳璟力爭獲免先以軍儲不足嵗僉畿輔山東河南富戶給值令買米豆輸天津多至百萬民大擾徳璟因召對面陳其害帝卽令擬諭罷之至是賊埶漸逼李建泰自保定疏請南遷帝召廷臣於平臺諭曰國君死社稷朕將焉往徳璟與少詹事項煜請命太子往江南帝不答給事中光時亨追論練餉之害徳璟擬防向來聚斂小人倡爲練餉致民窮禍結誤國良深帝不悅詰曰聚斂小人爲誰且曰朕非聚斂但欲練兵耳徳璟曰陛下豈肻聚斂然旣有舊餉五百萬新餉九百餘萬復增練餉七百三十六萬臣部實難辭責且所練兵馬安在薊督練四萬五千今止二萬五千保督練三萬今止二千五百保鎭一萬今止二百若山永兵七萬八千薊宻兵十萬昌平兵四萬宣大山西及陜西三邊各二十餘萬一經抽練原額兵馬俱不問並所抽亦未練徒增餉七百餘萬爲民累耳帝曰今已並三餉爲一何必多言徳璟曰戶部𨿽並爲一州縣追比仍是三餉帝震怒責以朋比徳璟力辯諸輔臣爲申救尙書倪元璐以鈔餉乃戶部職自引咎帝意稍解明日徳璟具疏引罷帝𨿽旋罷練餉而徳璟竟去位徳璟聞山西陷未敢行辭朝復卽移寓外城無何都城陷得逸去而李建泰在保定賊亦尋至其部下爲賊內應城遂陷知府何復同知邵宗元禦史金毓峒及中官方正化鄕官張羅俊等皆不屈死建泰竟降賊】質實【張羅俊字子仲淸苑人本朝乾隆四十一年追諡烈湣余見前】

封總兵官吳三桂唐通左良玉黃得功俱爲伯

【詔封三桂平西伯通定西伯良玉寧南伯得功靖南伯並徴諸鎭兵俱入援】

李自成犯居庸守將唐通太監杜之秩以闗降

【通先以兵入衞命與杜之秩同守居庸已而自成至通與之秩俱降賊遂入闗陷昌平焚十二陵總兵官李守鑅力戰死始自成欲知京師虛實往往遣其徒輦重貲賈販都市又令充部院掾吏探刺機宻朝廷有謀議千里立馳報及是昌平已陷兵部發騎偵探輒被勾去無一還者賊逰騎至平則門都人猶未知也帝召問羣臣莫對有泣者頃之賊還攻九門門外先設三大營賊至悉降守陴者寥寥益以內侍內侍専守城事百司皆不敢問十八日丙午自成設座彰義門外降賊太監杜勲侍呼城上人請入城見帝監視太監曹化淳等縋之入內勲盛稱賊勢請帝自爲計帝怒叱之出手書親徵詔召駙馬都尉鞏永固以家丁防太子南行永固叩頭曰親臣不蔵甲臣安知有家丁相向涕泣而已】質實【平則門輟耕錄元京師城十一門其正西曰和義西之右曰肅淸西之左曰平則按明猶稱阜成門爲平則門仍元舊也九門明正統十年定九門南曰正陽南之左曰崇文右曰宣武北之東曰安定西曰徳勝東之北曰東直南曰朝陽西之北曰西直南曰阜成彰義門金之正西門新城築於明嘉靖中其西門曰廣寧而都人至今以彰義呼之李守鑅裏系無考本朝乾隆四十一年追諡烈湣】

京師陷帝崩

【杜勲旣叱出曹化淳等復縋之下城勲顧謂曰吾輩富貴固在也及日晡化淳遂啟彰義門賊盡入帝出宮登煤山望見烽火徹天嘆息曰苦我民耳徘徊久之還宮命分永太子永定二王於周奎田宏遇第以劍斫長平公主嘆曰汝何故生我家趣皇后自盡後卽承防自經又斫殺妃嬪數人十九日丁未昧爽內城亦陷鳴鐘集百官無至者帝乃復登煤山書衣襟爲遺詔曰朕涼徳藐躬上干天咎致逆賊直逼京師皆諸臣誤朕朕死無面目見祖宗自去冠冕以髮覆面任賊分裂無傷百姓一人以帛自縊於山亭遂崩太監王承恩縊於側李自成氊笠縹衣乘烏駁馬入承天門僞太學士牛金星僞尙書宋企郊等騎而従登皇極殿下令大索帝後期百官三日朝見已知帝後崩自成命以宮扉載出盛栁棺置東華門外百姓遇者皆掩泣尋遷殯昌平州州之士民率出錢募夫塟之田妃墓內斬蓬藋而封之一切簡率時臨危殉難者文武諸臣則有大學士範景文尙書倪元璐左都禦史李邦華協理京營兵部右侍郎王家彥刑部右侍郎孟兆祥右副都禦史施邦曜大理寺卿淩義渠太常少卿吳麟徴右庶子周鳳翔左諭徳馬世奇左中允劉理極檢討汪偉太常寺丞中佳允給事中吳甘來禦史王章陳良謨兵部郎中成徳吏部員外郎許直兵部員外郎金鉉禦史趙譔以及指揮同知劉宗嗣都督僉事賀讚工部員外郎王鐘彥鎭撫司僉事李若璉削籍吏部尙書李遇知兵部侍郎王家禎家居按察副使顧國縉工部尙書何應瑞都指揮僉事魏師貞參將髙鍟工科給事中尹洗郎中周之茂通判張維綱守備楊儒秀張大同萊州推官張力指揮同知許達允順天通判張疑和禦史兪志虞陳純徳員外郎寧承烈範方中書宋天顯光祿寺署丞於騰雲都督方履泰千戶李國祿指揮同知李若珪濮州知州馬象幹大同總兵朱三樂密雲副總兵呂應蛟保定左衞指揮文運昌劉洪恩戴世爵劉元靖呂九璋李一照李一廣光祿寺少卿張羅彥邠州知州韓東明南宮知縣彭士宏中書王永隆指揮使蕭偲郎中菖凝秀冦可教主事楊防英沈邱知縣李昌齡太醫院吏目楊元眞定督標逰擊陳三防虎賁左衞參軍李正光右都督劉繼祖指揮馬國城郎中張檉芳員外張三傑指揮張養所髙甲虎賁右衞指揮使劉一松張國維主事陳貞達都指揮梁徳宏榮陽知縣徐兆任樂亭知縣施溥博樂知縣徐有度平涼同知郭寅兵馬司指揮姚成等共八十餘人布衣殉難者湯文瓊最著而慕義蹈死不下百餘人勲戚則宣城伯衛時春恵安伯張慶臻彰武伯楊崇猷寧逺伯李尊祖彭城伯張光祖定逺侯鄧文明鎭逺侯顧肇迹西寧侯宋裕徳淸平侯吳遵周陽武侯薛濓恭順侯吳汝徴新城侯王國興新樂侯劉文炳駙馬都尉鞏永固左都督劉岱皆同時死又宮人魏氏費氏亦殉難死賊旣入城污殿庭越三日己酉昧爽成國公朱純臣大學士魏藻徳陳演率文武百官入賀皆素服坐殿前自成不出羣賊爭戲侮爲椎背脫帽或舉足加頸上相笑樂百官懾伏不敢動陳演勸進不許封太子爲宋王放刑部錦衣衛系囚自成自居西安時建置官吏至是益盡攺官制六部曰六政府同官曰從事六科曰諫議十三道曰直指使翰林院曰宏文館太僕寺曰驗馬寺巡撫曰節度使兵備曰防禦使知府州縣曰尹曰牧曰令召見朝官自成南向坐金星宗敏企郊等左右雜坐以次呼名分三等授職自四品以下少詹事梁紹陽楊觀光等無不污僞命三品以上獨用故侍郎侯恂其餘勲戚文武諸臣奎純臣演藻徳等共八百餘人送宗敏等營中拷掠責賕賂至灼肉折脛備諸慘毒藻徳遇馬世奇家人泣曰吾不能爲若主今求死不得賊又編排甲令五家養一賊大縱滛掠民不勝毒縊死相望徴諸勲戚大臣金金足輒殺之焚太廟神主時賊黨防保定李建泰降畿內府縣悉附山東河南編設官吏所至無違者自成謂眞得天命金星率賊眾三表勸進乃從之令撰登極儀諏吉日及自成升禦座忽見神人長數丈手劍怒視座下龍爪鬛俱動自成恐亟下鑄金璽及永昌錢皆不就聞山海闗縂兵吳三桂起兵乃謀歸陜西】質實【臣等謹按明史李自成傳有遷明太祖神主於帝王崩一事考自成於甲申三月入京大縱剽掠卽焚明太廟神主肄爲毒虐安知有遷主之禮四月我】

【大淸兵至山海闗自成出拒敗潰奔還京師始僣號次日卽西走更無暇及此是特稗野所載明史采用之不足據信且恭查我世祖章皇帝實錄五月睿親王定燕京六月遣大學士馮銓祭故明太祖及諸帝且爲文祭告以明太祖神牌入帝王廟是移主之事至睿親王定燕京後乃行之仰見我聖朝優禮勝國𨿽屋社之餘猶念其曾有天下特遣官祀告移置以禮俾得崇祀千秋如天之度超軼前代而傳聞之不足信亦於此可見矣煤山北上門之南】

【曰壽皇殿殿之東曰永壽殿曰觀徳殿殿之南則萬嵗山俗所云煤山也田宏遇陜西人田貴妃父貴妃先卒塟於鹿馬山長平公主年十六帝選周顯尙主將婚以冦警暫停及城陷帝入壽寧宮主牽帝衣哭帝曰汝何故生我家以劍揮斫之防左臂又所昭仁公主於昭仁殿越五日長平主復蘇本朝順治二年上書言九死臣妾局蹐髙天願髠緇空王稍申防極詔不許令顯復尙故主土田邸第金錢車馬錫予有加主涕泣逾年卒範景文當城陷趍至宮門知駕出就道旁廟艸遺疏復大書曰身爲大臣不能滅賊雪恥死有餘恨遂至演象所拜辭闕墓赴防塔寺旁古井死景文死時猶謂帝南幸也其妾聞之卽自經死福王時贈太傅本朝順治九年追諡文忠倪元璐字玉汝上虞人元璐聞難整衣冠拜闕大書幾上曰南都尙可爲死吾分也勿以衣衾殮暴我屍聊志吾痛遂南向坐取帛自縊而死一門殉莭者十三人福王時贈少保吏部尙書本朝順治九年追諡文正李邦華時率諸禦史登城羣奄拒之不得上外城陷走宿文信國祠及內城復陷乃揖信國曰邦華死國難請従先生於九京作絕命詞投繯而死福王時贈太保吏部尙書本朝順治九年追諡忠肅王家彥字開美莆田人時廷臣分門守家彥守安定門帝手勅兵部尙書張縉彥登城察視家彥従中官固拒示之手勅問杜勲安在曰去矣秦晉二王欲上城家彥曰二王降賊卽賊也賊安得上頓足哭偕縉彥詣宮門請見不得入黎明城陷家彥投城下不死自縊於民捨遭賊焚殘一臂僕收其餘體焉福王時贈太子太保兵部尙書本朝順治九年追諡忠毅孟兆祥字允吉交河人兆祥奉命分守正陽門城陷兆祥曰社稷已覆吾將安之自經門下子章明字綱宜甫成進士兆祥揮之曰我死汝可去對曰君亾父死我何生爲乃投繯於父側兆祥妻呂氏章明妻王氏同日並縊福王時贈兆祥刑部尙書章明河南道禦史本朝順治九年追諡兆祥忠靖章明貞孝施邦曜當賊薄近郊邦曜語兵部尙書張縉彥檄天下兵勤王弗省邦曜太息去城陷趍長安門聞帝崩慟哭曰君殉社稷臣子可偸生哉卽解帶自經僕救之復蘇恨曰是兒誤我賊滿衢巷不得還邸捨望門求縊輒爲居民所麾乃命僕市信石雜燒酒卽途中服之血迸裂而卒福王時贈太子少保左都禦史本朝順治九年追諡忠湣淩義渠得帝崩問負墻哀號以首觸柱流血被面門生勸無死義渠厲聲曰當以道義相朂何姑息爲揮使去據幾端坐乃取平生所好書盡焚之曰無被賊手污也服緋正笏向闕拜復南向稽首作書辭父自系奮身絕吭而死福王時贈刑部尙書本朝順治九年追諡忠介吳麟徴字聖生海鹽人麟徴奉命守西直門門當賊衝賊詐爲勤王兵求入中官欲納麟徴不可以土石塞其門募死士縋城襲擊多斬獲及城陷入道旁祠作書訣家人令殮用角巾靑衫覆以單衾以志哀痛自經死方賊陷山西時薊遼總督王永吉請撤寧逺吳三桂兵守闗門卽京師警旦夕可援天子下其議麟徴深以爲然獨疏奏數百言不省及烽火徹大內帝始悔不用麟徴言城破時八門齊啟獨西直門堅塞不能通後發掘乃開福王時贈兵部右侍郎本朝順治九年追諡貞肅周鳳翔字儀伯山陰人都城陷或有傳帝南幸者鳳翔趍入朝見魏藻徳陳演等羣入而自成方據禦座鳳翔至殿前大哭急従左掖門出賊亦不問歸至邸作書辭二親題詩壁間自經死福王時贈禮部右侍郎本朝順治九年追諡文忠馬世奇當城陷世奇方早食投箸起問帝安在東宮二王安在或言帝已出城或言崩或又言東宮二王被執世奇曰吾不死安之其僕曰如太夫人何世奇曰正恐辱太夫人耳作書別母肅衣冠捧所署司經局印望闕再拜自經妾李氏朱氏並先縊死福王時贈禮部右侍郎本朝順治九年追諡文肅劉理順字復禮杞縣人畿輔告警理順疏陳作士气矜窮民簡良吏定師期信賞罰招脇従六事及賊犯京師急守卒缺餉理順詣朝房語諸執政急請帑眾唯唯理順太息歸捐家貲犒守城卒僚友問進退正色曰存亾視國尙須商酌耶城陷理順與妻萬氏妾李氏子孝廉並婢僕數人闔門縊死羣盜多中州人聞其死入唁曰此吾鄕之劉狀元也居鄕多厚徳何死羅拜號泣而去福王時贈詹事本朝順治九年追諡文烈汪偉字叔度休寧人城陷偉語繼妻耿氏善撫幼子耿泣曰我獨不能従公死乎因以幼子屬其弟衣新衣上下縫引刀自刎不殊復投繯而死偉欣然曰是成吾志移其屍於堂援筆書於壁曰日講官翰林院檢討汪偉同繼妻耿氏死莭處乃自經福王時贈少詹事本朝順治九年追諡文毅申佳允字孔嘉永年人佳允出近畿閱馬聞李自成破居庸闗流涕曰京師必不守矣貽子涵光書曰吾受國恩當以死報城陷冠帶辭母防馬至王恭廠將投井従者持之下馬旁見灌畦巨井急躍入僕呼號欲出之佳允亦呼曰告太夫人有子作忠臣勿遇傷也遂死福王時贈太僕少卿本朝順治九年追諡端湣吳甘來字受和江西新昌人帝嘗詰戶部餉額甘來曰臣科與戶曹表裏餉可按籍稽也臣所慮者兵聞賊而逃民見賊而喜恐非無餉之患而無民之患宜急輕賊稅收人心帝頷之及聞變疾走皇城不得入返作絕命詞盡取疏艸焚之曰賊冦縦橫徒揚議論無益毫末畱之罪彌大正衣冠北向拜投繯死福王時贈太當卿本朝順治九年追諡莊介王章字漢臣武進人章與給事中光時亨守阜成門賊入城時亨要章走章厲聲曰事至此猶惜死耶時亨曰死此與士卒何別入朝訪上所在不獲則死死未晚也章従之與時亨並馬行俄賊哭至疾呼下馬時亨倉皇下跪乞降章掦鞭不顧叱曰吾視軍禦史也誰敢犯賊刺章股墮章罵賊不絕口賊怒攢槊刺殺章而去抵暮其僕覓屍猶一手據地坐張口怒目如叱賊狀福王時贈大理寺卿本朝順治九年追諡莭湣陳良謨字士亮鄞人良謨母老己未有子而妾時氏方娠乃謂之曰吾且死汝幸妊身急歸父母家時泣曰公殉國妾不當殉公耶倘不幸有他不如無子良謨曰能如是乎時乃先就縊時京師人年十八侍良謨才百三日耳時旣死良謨望闕拜亦自縊福王時贈太僕卿本朝順治九年追諡恭潔成徳字元升霍州人城破不知帝所在旁皇防事旣超至午門見兵部尙書張縉彥自賊所出徳以頭觸縉彥胸且詈之俄間帝崩痛哭持雞酒奔奠梓宮前觸地流血賊露刃脇之不爲動奠畢歸家有妹年方二十餘因家難未嫁徳顧之曰我死汝何依妹請先死徳稱善哭而視其縊繼室霍氏請繼之徳痛不及視入別其母哭盡哀出而自縊母見子女及子婦皆死亦投繯死闔門死難福王時贈光祿卿本朝順治九年追諡介湣許直字魯若如臯人賊薄都城約同官出貲饗士爲死守計及城陷傳帝南狩直將往従見賊騎塞道輒返曰四方兵戈駕將焉往已知帝崩一慟幾絕客以七十老父爲解直曰不死辱及所生乃作書寄父賦絕命詩六章闔戶自經死福王時贈太僕卿本朝順治九年追諡忠湣金鉉字伯玉武進人鉉初聞大同陷疏曰宣大京師北門大同陷則宣府危宣府危則大事去請急撤回中官杜勲専任巡撫朱之馮勲二心偵事而馮忠懇可屬大事不報及京城破慟哭急趍入朝見宮人狂奔出知帝已崩解牙牌北向四拜投金水河従者力挽之鉉怒奮臂躍入死母章妻王弟錝並殉難死福王時贈太僕少卿本朝順治九年追諡忠潔衞時春頡六世孫掌後府京師陷懷鐵捲闔門十七人皆赴井死本朝順治九年追諡忠穆張慶臻騏之後掌都督府京師陷召親黨盡散貲財闔家自焚死本朝順】

【治九年追諡忠毅鞏永固字洪圖宛平人尙樂安公主都城陷時公主已斃未塟永固以黃繩縛子女五人系柩旁曰此帝甥不可污賊手舉劍自刎闔家焚死本朝順治九年追諡忠烈劉文炳字洪筠宛平人以孝純皇太后弟子嗣封侯太后帝生母也文炳素與太學生申湛然布衣黃尼麓講明忠義賊攻西直門勢益急尼麓踉蹌告文炳宜自爲計時太后母瀛國太夫人尙在文炳與其母杜氏計太夫人篤老不可俱燼請匿之湛然家杜氏曰太夫人得所我與若妻妹俱死耳外城陷文炳馳至崇之門殺賊數十人馳歸第母妻及其妹已俱縊死家人共焚樓火烈不得入至後園與叔繼祖俱投井死弟文耀守外城城破奔還覓文炳死所大書版井旁曰左都督劉文耀同兄文炳畢命報國處亦投井死闔門死者四十二人而湛然以匿瀛國太夫人爲賊拷掠終不言體糜爛以死本朝順治九年追諡文炳忠恪乾隆四十一年追諡文耀烈湣黃尼麓申湛然亦俱宛平人趙譔雲南人巡視中城城陷罵賊被殺本朝乾隆四年追諡忠湣劉宗嗣淸苑人分守東城力不支先縊殺妻毛氏媳王氏及妹女城陷被執罵賊奪刀殺二賊爲賊支解死本朝乾隆四十一年追諡忠烈賀讚保定人總兵虎臣子賊薄京城迎撃爲亂箭射死王鐘彥華亭人賊至守廣寧門守將開門納賊被執不屈死李若璉新城人分守崇文門城陷自縊死李遇知洋縣人城陷方自縊被賊執不屈死王家禎長垣人解職居家城陷賊兵據長垣家自經死子元玠従死顧國縉上海人間城陷不食死何應瑞曹州人聞城陷不食死本朝乾隆四十一年俱追諡忠莭魏師貞魏縣人城陷服命服拜闕自焚死髙鍟楡林人城陷闔門焚死尹洗安肅人守西城罵賊死周之茂字如松麻城人需次都下賊搜得之迫使跪不屈折其臂而死張維綱淸苑人守保定城及陷被執不屈死楊儒秀裏系無考守城力戰死妻杜氏投水死張大同裏系無考守城力戰死子之垣同死張力東明人裏居聞城陷偕邑人殺所遣僞官爲賊將所執不屈罵賊死本朝乾隆四十一年俱追諡烈湣許達允靈寶人尙書進五代孫城陷罵賊不屈死張凝和忻州人賊薄城分守北門及陷死莭兪志虞新昌人城陷不食坐露地梓宮出東華門志虞往哭自縊於新昌防館陳純徳零陵人巡撫山西力陳抽練城陷慟哭自經死寧承烈字養純大興人管太倉銀庫城陷自經於官廨範方同安人城陷被系不屈死宋天顯華亭人城陷爲賊所執逼書僞詔罵賊觸階死於騰雲大興人賊至語其妻曰我爲朝臣汝亦命婦不可賊污並服命服自縊死方履泰全椒人南和伯一元子城陷自刎死李國祿丰城人城陷自縊李若珪順天人作絕命詞自經死馬象幹順天人罷居裏城陷率妻及子女五人死朱三樂賊陷大同死之呂應蛟保定右衞人守保定城城陷殺賊死文運昌劉洪恩戴世爵劉元靖呂九章呂一照俱保定人李一廣嶧縣人皆守保定城戰死張羅彥淸苑人隨邵宗元守城城陷縊死韓東明安肅人守保定城城陷投井死彭士宏廬陵人城陷罵賊死王永隆遇變不食死蕭偲延安人以父防襲指揮職城陷死莭葛疑秀平定人城陷北向哭投繯死冦可教應城人罵賊死楊防英寧鄕人城陷被執引頸就刃死李昌齡咸寧人被誣下獄賊入城日釋之不食死楊元大興人城陷興妻同縊死陳三防臨淸人賊逼眞定徐標被害三防投繯死李正光龍防人城陷闔門盡莭劉繼祖海州人文炳之叔分守東安門城陷投井死馬國城靈壽人城陷殉莭張檉芳通州人城陷不屈死張三傑魏縣人被執不屈死張養所定興人世襲順天衞官城陷不屈死髙甲順天人城陷同妻許氏媳王氏女髙氏弟婦劉氏侄女髙氏同縊死劉一松宛平人城陷與妻王氏自經死張國維湖口人被執不屈死陳貞達宜興人城陷罵賊死梁淸宏順天人城陷不屈死徐兆任大興居家城陷與妻張氏及幼子同縊死施溥華亭人由順天經歷升任未行城陷仰藥死徐有度平湖人城陷罵賊遇害郭寅同安人城陷不屈與二子皆死本朝乾隆四十一年俱追諡莭湣姚成字孝成余姚人城陷自縊妻袁氏子逢元俱殉死本朝乾隆四十一年追予入祠湯文瓊字兆鰲石埭人聞變慟哭自殺書衣帶曰位非文丞相之位心則文丞相之心賊徒見者皆嘆其忠後自成將其衣帶語以責陳演斬陳演於市其布衣盡莭者又有範箴聴楊李夢禧張世禧以下共一百四十餘人福王時贈文瓊中書舍人本朝乾隆四十一年追予文瓊等俱入祠楊崇猷六合人信之後城陷自縊死本朝乾隆四十一年追諡忠莭李尊祖鐵嶺衞人成梁之孫城陷遇難張光祖永城人麟十四世孫城陷殉莭鄧文明虹縣人寧河王愈十一世孫城陷殉莭顧肇迹江都人夏國公成十一世孫城陷殉莭宋裕徳定逺人鄆國公瑛九世孫城陷殉莭吳遵周遼陽人梁國公成八世孫城陷殉莭薛濂膠州人鄞國公祿九世孫城陷死莭吳汝徴涼州人邠國公允成七世孫城陷自縊本朝乾隆四十一年俱追諡莭湣王國興東平人熹宗母孝和太后弟升之子本朝乾隆四十一年追諡忠莭劉岱陜州人以外戚世襲左都督城陷全家焚死本朝乾隆四十一年追諡烈湣宮人魏氏城陷臨禦河大呼曰有志者當自爲計遂投河死頃刻間従死者一二百人宮人費氏自投眢井中賊鉤出見其容爭奪之費紿曰我長公主也羣賊不敢逼擁見自成自成命中官審視非是以賞部將羅某費復紿羅曰我實天潢義難苟合將軍宜擇吉成禮羅喜置酒極歡費懷利刃俟羅醉防其喉立死因自呼曰我一弱女子段一賊帥亦足矣遂自刎自成聞大驚命收塟之】

發明【明末甲申之變臨危授命捐軀殉難者實不乏人載在明史列傳及忠義傳彰彰可考其時迎降闖賊之徒賊且以其委蛇誤國用者少而不用者多非予囚縶卽加榜掠而諸君子成仁取義視死如歸卽喪莭者亦羨其得所福王時従逆以六等治罪而文武臣殉難亦間與諡入祠然而去取未公進退失實未足以風厲臣莭如當時給事中顧鋐彭琯禦史馮垣登兵部員外郎鄭逢蘭行人謝於宣等皆爲賊拷掠死或逼令縊死乃一例贈官而垣登於宣且至諡以忠莭旣以南北阻絕無由核實而荒殘苟且轉致淆混忠貞惟我世祖章皇帝定鼎之初於大學士範景文以下二十人及衞時春張慶臻鞏永固劉文炳等俱邀恩錫諡軫卹遺忠實爲亙古矌典我】

【皇上紹述前徽廣揚義烈凡闖獻禍延甲申社覆俱核實甄錄卽我朝天戈燮伐抗我顏行者亦憫其忠於所事槪許褒旌恭讀禦制薩爾滸書事一篇我太祖髙皇帝】

【太宗文皇帝統勁旅數千破明兵二十萬明將如劉綎杜松等亦憫其陷陣之孤忠至夫明室將傾如蔡懋徳周遇吉衞景瑗朱之馮等俱嘉其奮身殉難致命慷慨】

【特命儒臣按事覈眞分別定論卿尹光易名之典士庶邀爼豆之馨示彰癉於勝朝植綱常於萬古褒莭昭忠爲従來所未有謹於莊烈帝死社稷之目類書殉莭諸人庶知當時靦顏降附者徒貽詬無窮而惟此義烈可嘉且邀闡揚於身後益以欽聖人褒貶之大公所以昭衮鉞於天下萬世者逺也】

夏四月我

大淸兵破李自成於山海闗自成奔還京師僭帝號遂奔山西

【初吳三桂奉詔入援至山海闗聞京師陷猶豫不進自成執其父襄令作書招之三桂欲降至灤州聞愛姬陳沅被劉宗敏掠去憤甚疾歸山海襲破賊將自成怒親部賊十餘萬執吳襄於軍東攻山海闗以別將従一片石越闗外三桂懼乞降於我大淸求共討賊遣將致書我睿親王其略曰三桂以蚊負之身荷遼東重任今以寧逺右偏孤立之故令三桂棄寧逺而鎭山海思欲堅守東陲而鞏固京師也不意流宼逆天犯闗以彼狗偸烏合何能成事但京師人心不固姦黨開門納欵先帝不幸九廟灰燼今賊首僭稱尊號擄掠婦女財物罪惡已極天人共憤三桂受國厚恩欲興師問罪以慰人心柰京東地小兵力未集特泣血求助乞念亾國孤臣之言速選精兵三桂自率所部合兵以抵都門滅流冦於宮廷示大義於中國乞王轉奏時睿親王統兵次翁後得三桂書卽遣使報之大略言聞流宼攻陷京師明主慘亾不勝髮指用是率仁義之師沈舟破釡誓不返旌期必滅賊出民水火伯遣使致書深爲喜悅遂統兵前進伯𨿽向守遼東與我爲敵今亦毋因前故尙復懷疑若率眾來歸必封以故土晉爲藩王國仇可報身家可保三桂復請速進兵遂疾馳至沙河三桂報賊已出邊立寨柵】

【大軍迎擊之敗賊將唐通於一片石至山海闗三桂開闗出迎我大淸令三桂兵系白布爲識使之先驅遂入闗時賊兵二十萬皆多歷戰陣殊剽悍陣於闗內自北山亙海大軍布陣不能橫及海岸乃令軍士鱗次布列對賊陣尾伺其气衰奮擊之且戒勿越伍躁進違莭制陣旣列三桂居右翼之末先悉其眾搏戰圍開復合戰良久】

【大軍従三桂陣右突出衝賊中堅萬馬奔騰飛矢雨墮天大風沙石飛走擊賊如電自成方登髙岡觀戰知爲大淸兵急榮馬下岡走賊眾大潰自相殘踏死者無算僵屍徧野溝水盡赤自成奔永平大軍追之三桂先驅至永平自成殺吳襄走還京師時僞大學士牛金星爲賊守京城諸降人往謁執門生禮甚恭金星曰訛言方起諸君宜簡出由是降者始懼多竄伏矣自成至悉鎔所拷索金及宮中帑蔵器皿鑄爲餅每餅千金約數萬餅騾車載歸西安二十九日丙戌自成僭帝號於武英殿追尊七代皆爲帝後立妻髙氏爲皇后自成被冠冕列仗受朝金星代行郊天禮是夕焚宮殿及九門城樓詰旦挾太子二王西走而使僞將軍左光先谷可成爲後衞自成勒諸璫悉取其金玉珠寶及出宮令羣賊各執守城白楊杖逐之不分貴賤皆號泣徒跣敗面流血走出京城門外】質實【一片石在永平府撫寕縣東北山海闗北七十里有闗城城東爲九門水口有水分九道南下合爲一流因名沙河在永平府遷安縣東三十五里卽古小沮水】

五月我

大淸兵定京師

【自成旣西奔我大軍所至諭以定亂安民共享太平之意百姓竄匿山】

【谷者悉還鄕裏迎降恐後睿親王遂整兵入京師故明諸臣迎於五里外下令安輯百姓民間安堵如故命以禮攺塟崇禎帝後建碑亭殿廡悉如典制並塟帝妃袁氏及公主並熹宗後張氏神宗妃劉氏皆如禮令民服喪三日尋議加諡曰莊烈湣皇帝陵曰思陵】質實【思陵在田貴妃寢園內莊烈帝與後同塟公主一卽長平公主一爲昭仁公主帝斫死於昭仁殿熹宗後張氏祥符人莊烈帝上號曰懿安皇后至是自縊神宗妃劉氏初封昭妃天啟崇禎時嘗居慈寧宮掌太后璽莊烈帝事之如大母先薨明史贊曰帝承神熹之後慨然有爲卽位之初沈機獨防刈除姦逆天下想望治平惜乎大勢已傾積習難挽在廷則門戶糾紛疆埸則將驕卒惰兵荒四告流冦蔓延遂至潰爛而莫可救可謂不幸也已然在位十有七年不邇聲色憂勤惕厲殫心治理臨朝浩嘆慨然思得非常之材而用匪其人益以僨事乃復信任宦官布列要地舉措失當制置乖方祚訖運移身罹禍變豈非气數使然哉迨至大命有歸妖氛盡掃而帝得加諡建陵典禮優厚是則】

【聖朝盛徳度越千古亦可以知帝之防難而不辱其身爲亾國之義烈矣】

禦定資治通鑑綱目三編卷三十九

欽定四庫全書

禦定資治通鑑綱目三編卷四十

【甲五月明福王由崧立於南京申是年福王仍稱崇禎十七年】

【臣等謹按甲申三月莊烈殉國明社已墟福王偏立江寕逾嵗就滅一綫苟延慆淫無度前恭纂輯覽時特奉諭防用分注之例存其紀年玆輯三編於甲申五月後附福王事一遵聖訓所指以冀有合筆削謹嚴之至意云】

我

大淸

世祖章皇帝順治元年

五月明兵部尙書史可法等奉福王由崧監國於南京【北都旣防莊烈帝殉社稷四月己巳報至南京人心惶懼時參贊機務兵部尙書史可法方督師勤王渡江抵浦口聞北都陷縞衣發喪南京文武大臣議立君討賊而福王由崧潞王常芳俱以避賊至淮安倫序當屬福王諸臣慮福王立或追怨妖書及挺擊移宮等案潞王立則無後患且可邀功陰主之者廢籍禮部侍郎錢謙益力持其議者兵部侍郎呂大器而右都禦史張愼言詹事妻曰廣皆然之其間往來遊說者前山東按察使僉事雷縯祚禮部員外郎周鑣愼言曰廣等且移牒可法曰福王倫序當立而有七不可貪淫酗酒不孝虐下不讀書干預有司也潞王爲神宗侄賢明當立可法亦以爲然由浦口遂還南】

【京而鳯陽總督馬士英利福王昏庸欲立之潛與阮大鋮計議主立福王又密與操江誠意伯劉孔昭總兵髙傑劉澤淸黃得功劉良佐等結而公致書於史可法可法以七不可告之意未決甲申守備南京魏國公徐宏基等戶部尙書髙宏圖等南京守備太監韓贊周等集議於朝大器署禮兵二部印不肻下者吏科給事中李沾操士英防厲聲言今日有異議守死之孔昭亦面斥大器而士英握重兵於外與諸將送福王至儀眞連營江北勢甚張諸大臣乃不敢言可法亦不得已乃定立福王時文武官俱集內官宅韓贊周令各署名籍姜曰廣曰無怱遽請祭告奉先殿而後行越日至奉先殿以福王名告諸勲臣語侵史可法曰廣呵之於是羣小咸目懾曰廣乙酉迎王於江浦丁亥百官迎見於龍江関王素服角帶哭五月戊子朔王謁孝陵奉先殿出居於內守備府羣臣入朝王色報欲避可法曰王無避宜正受旣朝議戰守可法曰王宜素服郊次發師北徵示天下以必報讐之義王唯唯明日再朝出議監國事張愼言曰國虛無人可遂卽大位可法曰太子存亾未卜倘南來若何劉孔昭曰今日旣定誰敢復更可法曰徐之乃退又明日王監國】質實【浦口在江浦縣東三十里由江北渡江南處龍江関在江寕縣西儀鳳門外福王名由崧神宗孫福恭王常洵長子初封徳昌王崇禎十六年嗣封福王潞王名常淓穆宗孫潞簡王翊鏐之子翊鏐薨常淓嗣封呂大器後擁桂王監國卒於軍張愼言字金銘陽城人後乞休以山西陷無家可歸流寓蕪湖宣城間國亡後疽發背死姜曰廣字居之新建人本朝乾隆四十一年追諡忠確雷縯祚周鑣以異議爲朱統所劾賜自盡劉孔昭基十二世孫徐宏基達十世孫髙宏圖字研文膠州人後乞歸寓防稽南京破逃野寺中絕粒死本朝乾隆四十一年追謚忠直李沾松江華亭人】

明福王以史可法髙宏圖姜曰廣王鐸並爲東閣大學士入閣辦事馬士英爲東閣大學士仍總督鳳陽等處軍務

【時廷推閣臣眾舉史可法髙宏圖姜曰廣而劉孔昭攘臂欲並列眾以勲臣無入閣例折之孔昭勃然曰卽我不可馬士英何不可乃進士英東閣大學士兼兵部尙書都察院副都禦史又議起廢競舉鄭三俊劉宗周徐石麒孔昭舉阮大鋮可法曰先帝欽定逆案無復言越二日拜可法禮部尙書兼東閣大學士與士英宏圖並命可法仍掌兵部事士英仍督師鳳陽姜曰廣先以曽有異議不用及再推辭臣乃以曰廣及王鐸等名上遂與鐸並命又以張愼言爲吏部尙書愼言上中興十議曰節鎭曰親籓曰開屯曰叛逆曰僞命曰褒卹曰功賞曰起廢曰懲貪曰漕稅皆納之起劉宗周爲左都禦史徐石麒爲右都禦史尋攺吏部尙書時宗周聞京師陷方召募義旅討賊及召以大仇未報不敢受職自稱艸莽孤臣疏陳時政言今日大計捨討賊復讐無以表陛下渡江之心非毅然決策親徵無以作天下忠義之气一曰據形勝以規進取江左非偏安之業請進圖江北鳳陽號中都東扼徐淮北控豫州西顧荊防而南去金陵不逺請以駐親徵之師大小銓除暫稱行在少存臣子負罪引慝之心從此漸進秦晉燕齊必有響應而起者一曰重藩屏以資彈壓淮揚數百里設兩節鉞不能禦亂爭先南下致江北一塊土拱手授於流賊督漕路振飛坐守淮城久以家屬浮舟逺地是倡之逃也於是鎭臣劉澤淸髙傑遂有家屬寄江南之說軍法臨陣脫逃者斬臣謂一撫二鎭皆可斬也一曰愼爵賞以肅軍情請分別各帥封賞孰當孰濫輕則收侯爵重則收伯爵夫以左帥之恢復而封髙劉之敗逃亦封又誰不當封者武臣旣濫文臣隨之外臣旣濫中璫隨之恐天下聞而解體也一曰核舊官以立臣紀燕京旣破有受僞官而叛者有受僞官而逃者有在封守而逃者有奉便命而逃者法皆不赦亟宜分別定罪爲戒將來至於僞命南下徘徊順逆之間實繁有徒必且倡爲曲說以惑人心尢宜誅絕又言當賊入秦流晉漸過畿南逺近洶洶獨大江南北晏然而二三督撫不聞遣一騎以壯聲援流賊遂得長驅犯闕坐視君父之危亾而不救則封疆諸臣之當誅者一凶問已確諸臣奮戈而起決一戰以贖前愆自當不俟朝食方且仰聲息於南中爭言固圉之策卻兵權於閫外首圖定策之功則封疆諸臣之當誅者又一新朝旣立之後謂宜不俟終日首遣北伐之師不然則亟馳一介間道北進檄燕中父老起塞上名王哭九廟厝梓宮訪諸王更不然則起閏帥鄭芝龍以海師下直沽九邊督鎭合謀共奮事或可爲而諸臣計不出此則舉朝謀國不忠之當誅者又一罷廢諸臣量従昭雪自應援先帝遺詔及之今乃槪用新恩誅閹定案前後詔書鶻突埶必彪虎之類盡從平反而後已則舉朝謀國不忠之當誅者又一臣謂今日問罪當自中外諸臣不職者始詔納其言宣付史館中外爲悚動而石麒亦陳奏七事曰省庻官愼破格行久任重名器嚴起廢明保舉交堂亷所言皆切時政又起黃道周爲吏部左侍郎令兵部尙書張國維以原官回任協理京營戎政先是莊烈帝令國維赴江浙督餉出都十日而城陷至是召還餘皆遷擢有差】質實【鄭三俊初爲吏部尙書莊烈帝下詔求賢三俊舉李邦華劉宗周自代且薦黃道周史可法馮元颺陳士奇四人姜采熊開元言事下獄及宗周獲嚴譴三俊皆懇救先後奏罷不職司官數人銓曹悉廩廩大僚缺官三俊數引薦賢士之廢斥者多復用徐石麒獲罪率同官合疏乞畱後以興吳昌時謀出言官事爲言官所詆三俊乞休致仕國亡後家居十年卒劉宗周初爲左都禦史以奏姜采熊開元不當下錦衣衛獄當付法司帝怒其偏黨削職至是福王立起用後南都亡杭州亦失守宗周赴水不死絕食卒本朝乾隆四十一年追諡忠介徐石麒初爲刑部侍郎以奏斬陳新甲失誤軍機爲新甲黨所銜怒及擢本部尙書以中官王裕民坐劉元斌黨帝欲殺裕民石麒祗議戍帝怒其失出及宗周救姜采熊開元奪職石麒疏畱不納下刑部定罪石麒又據原詞擬開元贖徒采謫戍不復鞫訊帝怒遂落職至是福王立起用尋又罷歸後】

【大兵定嘉興石麒自經死妻孫氏赴水死本朝乾隆四十一年追諡忠懿黃道周崇禎中劾楊嗣昌等召對平臺反覆抗論坐謫戌南都亡見唐王請募兵江西得義旅九千餘人出徽州遇】

【大兵戰敗被執不屈死本朝乾隆四十一年追諡忠端張國維巡撫應天總督河道有禦患治河功南都破請魯王監國紹興後江上師潰還守東陽國維知埶不支作絕命詞赴水死本朝乾隆四十一年追諡忠敏】

明福王稱帝於南京以史可法督師江北召馬士英入閣辦事

【史可法定京營制如北都故事侍衞及錦衣衛諸軍悉入伍操練錦衣東西兩司房及南北兩鎭撫司官不備設以社密告安人心時馬士英旦夕冀入相及督師鳳陽命下大怒以可法所與士英七不可書奏之王且令髙傑劉澤淸疏趣可法視師而自擁兵入覲拜表卽行可法遂請督師出鎭淮揚於是加可法太子太保攺兵部尙書武英殿大學士命便宜行事各鎭並聽節制十五日壬寅王稱帝於南京仍稱崇禎十七年以明年爲先元年癸夘士英卽入閣佐理仍掌兵部尙書事乙巳可法陛辭請以總兵劉肇基於永綬李棲鳳卜從善金聲桓等隨徵從之可法起行卽遣使訪崇禎帝後梓宮及太子二王所在復奉命祭告泗鳳二陵祭畢上疏曰陛下踐祚初只謁孝陵哭泣盡哀道路感勲若躬謁二陵親見鳳泗蒿菜滿目雞犬無聲當益悲憤願愼終如始處深宮廣廈則思東北諸陵魂魄之未安享玉食大庖則思東北諸陵麥飯之無展膺圖受籙則念先帝之集木馭朽何以忽遘危亾早朝晏罷則念先帝之克儉克勤何以卒隳大業戰兢惕厲無時怠荒二祖列宗將黙佑中興若晏處東南不思遠略賢姦無辧威防不靈老成投簪豪傑裹足祖宗怨恫天命潛移東南一隅未可保也王嘉答之時李自成棄京師西走靑州諸郡縣並殺僞官據城自保未知南都擁立之事可法請速頒監國登極二詔慰山東河北軍民心開禮賢館招四方才智下僚有才被棄者亦悉舉任用之以監紀推官應廷吉領其事幕府稱得人】質實【金聲桓字虎夫遼東衛人】

明分淮揚鳳廬爲四鎭以黃得功劉良佐劉澤淸髙傑領之

【時議分江北爲四鎭劉澤淸轄淮海駐淮北經理山東一路髙傑轄徐泗駐泗水經理開歸一路劉良佐轄鳳陽駐臨淮經理陳杞一路黃得功轄滁和駐盧州經理光固一路仍進得功靖南侯封傑興平伯澤淸東平伯良佐廣昌伯時得功澤淸傑爭欲駐揚州傑先至固欲入城揚州民畏傑不納傑攻城急日掠村廂婦女民惡之知府馬鳴騄推官湯來賀堅守月餘進士鄭元勲家城中身詣傑營責以大義傑頗感悟爲斂兵五里外城西北得暫啟門以通薪而守城者負約數以矢石中傑兵傑兵復進揚人競疑元勲通傑遂遇害旣而傑知不可攻意稍怠而澤淸亦大掠淮上臨淮不納良佐軍亦被攻王命可法往解得功良佐澤淸皆聴命乃詣傑傑素憚可法夜掘坎十百埋暴骸旦日謁可法帳中詞色俱變汗浹背可法坦懷待之接偏禆以溫語傑大喜過望然傑亦自是易可法用己甲士防衞又檄必取視而後行可法夷然爲具疏屯其眾州傑又大喜可法乃開府揚州時職方主事萬元吉請奉詔宣慰四鎭且發萬金犒傑令保江淮乃渡江詣諸將營約共奬王室諸將嫌漸解廷議以元吉能輯諸將擢太僕少卿監視江北軍務時分四鎭各加封邊將多不平袁繼咸自九江鎭所入朝奏曰封爵以勸有功無功而封有功者不勸防扈而封跋扈者愈多王曰事已行柰何繼咸曰馬士英引傑渡江宜令往輯王曰彼不欲往輔臣史可法願往繼咸曰陛下嗣位固以恩澤收人心尢宜以紀綱肅眾志乞振精神申法紀冬春間淮上未必無事臣𨿽駑願奉六龍爲澶淵之舉王有難色因詣榻前密奏曰左良玉𨿽無異圖然所部多降將非孝子順孫陛下初登大寶人心危疑意外不可不慮臣當星馳回鎭許之熊汝霖自福建召還亦上疏曰臣自丹陽來知浙兵爲邊兵所擊火民居十餘里邊帥有言四鎭以殺掠獲封爵我何憚不爲臣意四鎭必毅然北徵一雪此恥今戀戀淮揚何也況一鎭之餉多至六十萬埶必不能供卽仿古藩鎭法亦當在大河以北開屯設府曽奧突之內而遽以藩籬視之】質實【黃得功開原衛人其先合肥人馬鳴騄褒城人湯來賀南丰人鄭元勲歙縣人本朝乾隆四十一年入祠萬元吉後爲兵部尙書守贛州城城陷投水死本朝乾隆四十一年追諡忠節袁繼咸字季通宜春人熊汝霖後從魯王至海外投水死本朝乾隆四十一年追諡忠節】

明進封左良玉爲寕南侯

【先是莊烈帝詔封良玉寕南伯畀其子夢庚平賊將軍印功成世守武昌命給事中左懋第便道督戰良玉乃條月日進兵狀以聞疏入未奉防而京師防福王立詔至其部下有異議不欲開讀巡撫何騰蛟急詣良玉所爭之而良玉已從正紀盧鼎言開讀如禮諸將尙洶洶以江南自立君欲引兵東下良玉慟哭不許盡出所蔵金銀防物防之諸將曰此皆先帝賜也受國厚恩褐變至此良玉何心獨有之乎於是諸將噭然皆哭副將馬士秀奮曰有不奉公令復言東下者吾擊之以巨檻置礟防江眾乃定防王命進良玉爵爲侯廕一子錦衣千戶以上流之事專委良玉制書到楚而良玉賀表亦至時李自成敗於關門良玉得以其間稍復楚西境之荊州徳安承天而騰蛟及總督袁繼咸居江西皆與良玉善南都倚爲屏蔽時良玉兵八十萬號百萬前五營爲親軍後五營爲降軍毎春秋肄兵武昌諸山一山幟一色山谷爲滿軍法用兩人夾馬馳曰過對馬足動地殷如雷聲聞數里諸鎭兵惟髙傑最彊不及良玉逺甚然良玉自朱仙鎭之敗精鋭略盡其後歸者多烏合軍容𨿽壯法令不復相攝而是時良玉亦老且病無出兵意矣】質實【朱仙鎭之敗開封圍急良玉赴援次朱仙鎭見賊埶盛一夕抜營走防陽諸軍皆潰事見莊烈帝十五年七月正紀良玉所置官名何騰蛟字雲從黎平人】

明分置應天蘓松巡撫

【以左懋第爲應天安徽巡撫祁彪佳爲蘇松巡撫時蘇州諸生檄討其鄕官從賊者姦民和之少詹事項煜及大理寺正錢位坤通政司參議宋學顯禮部員外郎湯有慶之家皆被焚刼常熟又焚給事中時敏家毀其三代四棺彪佳請議從逆諸臣罪而治焚掠之徒以加等從之時髙傑駐州跋扈甚彪佳尅期往會至期風大作傑意彪佳未必來彪佳攜數卒衝風渡傑大駭異盡撤兵衞防彪佳於大觀樓彪佳披肝膈勉以忠義共奬王室傑感嘆曰傑閱人多矣如公傑甘爲死公一日在吳傑一日遵公約矣共飯而別】質實【祁彪佳字宏吉浙江山陰人後杭州破紿家人先寢投水死本朝乾隆四十一年追諡忠恵宋學顕吳縣人湯有慶長洲人】

明以忻城伯趙之龍總督京營戎政

【之龍與士英比令督京營戎政】質實【趙之龍永樂功臣彜八世孫】

明淮揚巡撫路振飛擊賊黨董學禮於宿遷走之【振飛初授禦史陳時事十大曰務苛細而忘政體喪廉恥而壞官方民愈窮而賊愈亟有事急而無事緩知顕患而忘隱憂求治事而鮮治人責外重而責內輕嚴於小而寛於大臣日偸而主日疑有詔防而無奉行疏入詔付所司繼擢右僉都禦史總督漕運巡撫淮揚賊陷山西振飛遣將金聲桓等十七人分道防河由徐泗宿遷至安東沭陽且團練鄊兵犒以牛酒得兩淮間勁卒數萬福周潞崇四王避賊同日抵淮大將劉澤淸髙傑等亦棄汛地南下振飛悉接之至是河南副使呂弼周爲賊節度使進偪淮上進士武愫爲賊防禦使招撫徐沛而賊所遣僞制將軍董學禮等據宿遷振飛擊擒弼周愫走學禮竿弼周法場命軍士人射三矢乃解磔之愫狥諸市鞭八十檻車送南京誅之防馬士英欲用所親田仰爲淮陽巡撫乃罷振飛振飛亦遭母喪無家可歸遂流寓蘇州振飛在淮安與巡按禦史王燮頗號召義士同心戮力自振飛旣去王燮亦陞右僉都禦史巡撫山東而劉澤淸來居淮城威福自擅散遣義士其桀鷔者籍之部下刼掠村落一空又大興土木造宅壯麗僭擬皇居與田仰日肆歡飲士民憤怨時山東郡縣

已歸我

大淸王燮亦不能往但逡巡河上而已】質實【呂弼周鄒平人武愫涇陽人田仰盧陵人】

六月明追上崇禎帝後諡號

【命諡崇禎帝曰烈皇帝廟號思宗周後曰孝節皇后又追諡其祖母鄭貴妃曰孝寕太后考福恭王曰恭皇帝上嫡母鄒氏尊號曰恪貞仁壽皇太后時太僕少卿萬元吉請修建文實錄復其尊稱並還懿文追尊故號祀之寢園以建文配而速褒建文死事諸臣以作忠義之气從之乃追復懿文太子廟號並追諡建文帝曰恵宗譲皇帝復封其弟允熥等爲王並上景帝廟號曰代宗攺諡孝宗張后曰孝成皇后方孝孺等皆爲贈諡立嗣又聞崇禎太子及永定二王皆爲李自成所害乃追諡太子曰獻湣定王曰哀永王曰悼時朝廷大議多出髙宏圖手趙之龍欲傾髙宏圖以思非美諡上疏糾駁尋攺曰毅宗又尋攺恭皇帝爲孝皇帝尊其墓曰熙陵別立專廟】

明召阮大鋮陛見

【大鋮名掛逆案失職久廢鬱鬱不得志流寇福皖大鋮避居南京頗招納遊俠爲談兵說劍覬以邊才召顧杲楊廷樞沈士柱黃宗義萬泰等皆復社中名士方聚講南京惡大鋮甚作畱都防亂揭逐之大鋮懼乃閉門謝客獨與士英深相結周延儒內召大鋮嘗要之維楊且以士英屬延儒許之防鳳陽總督髙斗光以失城逮治禮部侍郎王錫衮薦士英才延儒従中主之遂起兵部右侍郎總督廬鳳等處軍務及福王立士英秉政招權防利日事報復時髙宏圖姜廣曰張愼言等皆以宿徳在位將以次引海內人望而士英必欲起大鋮因薦大鋮知兵初大鋮在南京與守備太監韓贊周暱及北都旣陷中官悉南奔大鋮因贊周徧結之爲羣奄言東林當日所以爲貴妃福王者俾備言於王以潛傾史可法等羣奄便極口稱大鋮才士英亦言大鋮從山中致書與定策謀爲白其附璫贊導無實迹遂命大鉞冠帶陛見大鋮乃上守江策曰聨絡日控扼曰進取曰策應且自白孤忠被陷痛詆孫愼行魏大中左光斗又指大中爲大逆於是大學士姜曰廣疏言臣前見文武紛競旣慚無術調和今見欽案掀翻又愧無能預寢遂使先帝十七年之定力頓付逝波陛下數日前之明詔竟成故帋梓宮未冷增龍馭之怨恫制墨未漧駭四方之觀聴惜哉維新乃有此舉臣所守者朝廷之典章所畏者千秋之公議而已侍郎呂大器疏言先帝骨肉未寒爰書儼若日星而士英悍然不顧視陛下何如主士英爲大鋮奏辧力攻曰廣大器益募宗室統建安王統縷等連疏交攻而以大學士髙宏圖爲禦史時嘗詆東林必當右已乃言宏圖素知臣者宏圖則言先帝欽定逆案一書不可擅攺給事中羅萬象疏言輔臣薦用大鋮或以愧世之不知兵者然大鋮實未知兵伏望許其陛見以慰輔臣延攬之意禁其復用以杜邪人覬覦之端應天府丞郭維經疏言逆案先帝手定今將修實錄若此案不書恐在天英靈必有遺憾若書之而今日起用大鋮與前案違異非陛下所以待先帝並非輔臣所以待陛下也大理寺丞詹兆恆疏言逆案諸臣久圖翻局幸先帝神明內防確不可移陛下駐蹕龍江時痛先帝異變對羣臣哭百姓聞之莫不灑泣捶胸願雪國恥近聞山東河南士紳皆白衣白冠呼吁先帝驅殺僞官各守險阻以拒闖獻餘黨此誠先帝徳澤在人也今梓宮抔土未幹太子二王安在國讐未報而忽召見大鋮還以冠帶豈不上傷先帝靈下短忠義气哉懷逺侯常延齡太僕寺少卿萬元吉等亦各疏諫乃命取逆案進覽兆恆卽上進而士英亦以是日進三朝要典於是切責萬象等宏圖復請下九卿防議亦不聴】質實【頋杲無鍚人楊廷樞吳縣人沈士柱蕪湖人黃宗義余姚人萬泰鄞縣人郭維經字六修江西龍泉人詹兆恆廣信永丰人常延齡開平王遇春十一世孫朱統新建人】

明吏部尙書張愼言罷

【時大起廢籍愼言薦前大學士吳甡尙書鄭三俊以王命召蛀陛見一日朝罷誠意伯劉孔昭忻城伯趙芝龍羣詬於廷指愼言及甡爲姦邪叱吒徹殿陛給事中羅萬象言愼言平生具在甡素有淸望安得指爲姦邪孔昭等伏地痛哭謂愼言舉用文臣不及武臣囂爭不已孔昭至欲手刃愼言韓贊周呵之乃止旣退又疏劾愼言極詆三俊且謂愼言當迎立時阻難懷二心乞寢甡陛見命且議愼言欺蔽罪愼言疏辧因乞休時兩解之萬象又言首膺封爵者四鎭也新攺京營又加二鎭銜何嘗不用武年來封疆之法先帝多寛武臣武臣報先帝者安在祖制以票擬歸閣臣參駁歸言官不聞委勲臣以糾劾也使勲臣得兼糾劾文臣可勝逐哉史可法奏愼言疏薦無不當諸臣慟哭喧呼滅絕法紀恐驕弁悍卒益輕朝廷禦史王孫蕃言用人吏部職掌柰何廷辱冡宰宏圖等亦以不能輯和文武各疏請罷俱不允而吳甡亦竟不復召愼言乃再疏乞休遂許其請且諭之曰晉疆未復卿亦無家可歸沿途僑寓需召愼言遂流寓蕪湖宣城間至國亡後疽發於背戒勿藥卒】

明總兵劉澤淸入朝於南京吏部侍郎呂大器罷【先是諸臣議擁立時大器主錢謙益雷縯祚言欲立潞王及馬士英等推戴福王因遷大器吏部左侍郎大器以異議絀自危乃上疏劾士英言其擁兵入朝靦畱政地翻先皇手定逆案欲躋阮大鋮中樞其子以銅臭爲都督女弟夫未履行陣授總戎婣婭越其本田仰揚文驄先朝罪人盡登膴仕亂名器夫吳甡鄭三後臣不謂無一事失而端方諒直終爲海內正人之歸士英大鋮臣不謂無一技長而姦回邪慝終爲社稷無窮之禍至是澤淸入朝疏糾大器縯祚懷異圖而薦逆案張捷鄒之麟張孫振等大器遂乞休去以手書監國告廟文送內閣明無他士英憾未已令大常少卿李沾劾之遂削大器籍復命法司逮治之尋以蜀地盡失無可蹤迹而止大器旣去沾得超擢左都禦史而謙益亦以附士英大鋮得爲禮部尙書協理詹事府事時武臣各占分地賊入不以上供恣其所用置封疆兵事一切不問與廷臣互分黨援干預朝政擠排異己奏牘紛如紀綱盡裂而澤淸所言尢狂悖擁立之初卽援靖康故事請以五月攺元又請宥故輔周延儒助餉贓銀又請禁巡按不得挐訪追贓又請法司嚴緝故總督侯恂及其子方域時皆曲意從之及是入朝復阿士英指力糾大器等本朝順治二年四月揚州告急命澤淸等往援而澤淸已潛謀輸欵矣我大淸惡其反覆磔誅之澤淸頗涉文藝好吟詠嘗召客飲酒倡和幕中蓄兩猿以名呼之卽至一日宴其故人子酌酒金甌中甌可容三升許呼猿捧酒跪送客猿猙獰甚客戰掉逡巡不敢取澤淸笑曰君怖耶取囚撲死階下剜其腦及心肝置甌中和酒付猿捧之前飲嚼顏色自若其防忍多類此】質實【楊文驄字龍友貴陽人張捷丹陽人鄒之麟武進人張孫振霍山人】

明鎭江兵亂

【時史可法部將於永綬等四人駐京口浙江入衛都司黃之奎亦部水陸兵四千戍其地之奎禦軍嚴永綬等四將兵恣橫刃傷民浙江兵防而投之江遂有隙已而守備李大開統浙江兵又擊傷鎭江兵馬鎭江兵與相門射殺大開亂兵大焚掠死者四百人會巡撫祁彪佳至永綬等遁去彪佳劾治四將罪賙卹被難家民大悅】

明馬士英乞罷慰畱之

【士英當國畏東林倚左良玉爲難謾語修好而陰忌之良玉不自安屬承天守備太監何志孔巡按禦史黃澍入賀陰伺朝廷動靜澍挾良玉埶當陛見面數士英姦貪不法且言嘗受張獻忠僞官周文江重賄爲題授參將罪當斬志孔亦論士英罔上行私諸罪司禮太監韓贊周叱志孔退士英跪乞處分澍舉笏直擊其背曰願與姦臣同死士英大號呼贊周卽執志孔候命時有內諭贊周欲令士英避位士英佯引疾請罷而賂福邸舊奄田成張執中等泣愬曰上非馬公不得立逐馬公天下將議上負恩矣且馬公在閣諸事不勞主上馬公去誰念上者明日卽慰畱士英士英亦畏良玉請釋志孔而命澍速還湖廣未防復以他事奪澍官尋以朱盛濃言逮澍澍與良玉謀陰諷將士大嘩欲下南京索餉因保救澍袁繼咸爲畱江漕十萬石十三萬金給之且代澍申理以良玉依仗澍爲言士英不得已乃免逮澍遂匿良玉軍中良玉與士英由此有隙】質實【以他事奪澍官故督都掌錦衣衛劉僑者嘗遣戍由周文江賄張獻忠受僞命爲錦衣指揮使及良玉復蘄黃僑削髮逃去澍持之急而士英納僑賄令訐澍遂復僑官削澍職尋以朱盛濃言澍當逮遂逮澍周文江麻城人朱盛濃楚府中尉】

明封福府千戶常應俊爲防衞伯

【應俊本革工福王值寇出亡時應俊常負行以免於難王初立卽授左都督至是封防衞伯世襲太監韓贊周盧九徳及福府內臣屈尙忠田成張執中等亦以翊戴功各廕其弟侄有差】

明命魯王以海居處州

【時山東殘破以海棄藩南奔泊舟京口命暫駐處州明年南京破兵部尙書張國維等迎以海居於紹興號魯監國本朝順治三年六月大兵克紹興以海遁入海圖維及禮部尙書余煌侍郎陳函輝等皆死六年吏部尙書張肻堂復迎魯王居方山八年】

【大兵襲舟山以海復航海肻堂自經死兵部尙書張煌言初奉表迎魯王至紹興復從入海大兵獲於舟山後執至杭州諭降不從死鄭芝龍子鄭成功奉以海居金門禮待頗恭旣而懈以海不能平將往南澚成功使人沈之海中時順治十一年也其時同殉節者兵部尙書李向中禮部尙書吳鐘巒吏部侍郎朱永佑安洋將軍劉世勛左都督張名揚又有通政使鄭遵儉兵科給事中董志寕兵部郎中朱養時戶部主事林瑛江用楫禮部主事董元兵部主事朱萬年頋珍李開國工部主事頋宗堯中書舍人蘇兆人工部所正戴仲明定西侯參謀頋明楫諸生林世英錦衣衛指揮王朝相內官監太監劉朝等亦不下數十人以海監國起庻子余煌禮部右侍郎再起戶部尙書皆不就明年王以武將橫甚拜煌兵部尙書始受命時諸臣競營髙爵請乞無厭煌上言今國埶垂危朝政愈紛尺土未復戰守無資諸臣請祭則當思先帝蒸嘗未備請葬則當思先帝山陵未營請封則當忠先帝宗廟未享請廕則當思先帝子孫未保請諡則當思先帝光烈未昭時以爲至言及大兵過江王航海煌赴水死陳函輝當北都陷誓眾倡義防福王立不許艸澤勤王乃已尋起職方主事監軍江北事敗歸魯王擢爲禮部右侍郎從王航海已而相失哭入雲峯山作絕命投水死張肻堂初從唐王王敗死肻堂飄泊海外後至舟山魯王用爲東閣大學士王航海肻堂賦詩自經死】質實【魯王以海荒王檀九世孫方山在福建福州府南七十里南澳在廣東潮州府饒平縣東南海中距府一百二十里澳有三延袤三百里爲閩粵門戶今設南澳鎭總兵駐此張肻堂字載寕松江華亭人本朝乾隆四十一年追諡忠穆余煌字武貞會稽人陳函輝字上叔臨海人李向中鐘祥人董志寕鄞縣人本朝乾隆四十一年俱追諡忠節張煌言鄞縣人吳鐘巒字巒稚武進人本朝乾隆四十一年俱追諡忠烈朱永佑字爰啟上海人劉世勛上元人張名揚江寕人王朝相裏系無考本朝乾隆四十一年俱追諡烈湣鄭遵儉防稽人朱養時江陰人林瑛福建人江用楫蘇州人董元防稽人朱萬年福建人頋珍長州人李開國臨山衞人傾宗堯長洲人蘇兆人蘇州人戴仲明鄞縣人本朝乾隆四十一年俱追諡節湣頋明楫順天人林世英福建人本朝乾隆四十一年俱追予入祠】

秋七月明遣兵部侍郎左懋第等求成於我

大淸

【我大淸兵連破李自成河北郡縣亦相繼歸附時議遣使通好而難其人懋第母陳歿於燕欲因是返柩葬請行乃拜懋第兵部右侍郎兼右僉都禦史與右都督陳洪範太僕少卿馬紹愉偕而令懋第經理河北聨絡閣東諸軍務馬紹愉者故兵部郎官也嘗爲陳新甲通使新甲旣誅紹愉以督戰致衂爲懋第劾罷及是紹愉已起官郎中乃進爲少卿副懋第懋第請罷紹愉勿遣略言臣此行致祭先帝後梓宮訪東宮二王蹤迹臣旣充使埶不能兼理封疆且紹愉臣所劾罷不當復與臣共事必用臣經理則乞命洪範同紹愉出使而假臣一旅偕山東撫臣收拾山東以待不敢復言北行如用臣與洪範北行則去臣經理但銜命北行而勿遣紹愉閣部議止紹愉攺遣原任薊督王永吉命仍遵前諭懋第瀕行言臣此行死生未卜請以辭閣之身效一言願陛下以先帝讐恥爲心贍髙皇之弓劍則思成祖列聖之陵寢何存撫江上之殘黎則念河北山東之赤子誰卹更望時時整頓士馬必能渡河而戰始能扼河而守必能扼河而守始能畫江而安眾韙其言時令賫白金十萬兩幣帛數萬匹以兵三千人防行時永吉總督山東軍務命永吉暫駐河上料理戰守候北使回時史可法鋭意進兵河南以懋第等方行兵不宜繼進諭止之懋第等以十月朔至張家灣我】

【大淸令以百人從行入都館之鴻臚寺懋第請祭告諸陵及崇禎帝不許乃陳太牢旅所哭而奠之旋以是月二十八日遣還出都陳洪範於途次陳密啟請身往江南招諸將劉澤淸等降附而畱懋第等勿遣於是自滄州追還懋第攺館太醫院而縱洪範南歸至明年五月南京破懋第聞之慟哭其從弟懋奉先爲吏部郎降賊後歸我大淸授官矣來謁懋第懋第曰此非吾弟也叱出之尋與從行兵部司務陳用極遊擊王一斌都司張良佐劉統王廷佐俱死之惟馬紹愉降】質實【王永吉髙郵州人左懋第本朝乾隆四十一年追諡忠貞陳用極昆山人本朝乾隆四十一年追諡忠節王一斌寕國人張良佐劉統王廷佐俱上元人本朝乾隆四十一年俱追諡節湣】

李自成遁歸西安

【初自成西走至定州我大淸兵追敗之斬賊黨谷可成自成西走眞定益悉眾迎戰大兵復擊之賊不能走漸卻自成中流矢創甚西逾故関入山西防大兵東返自成乃得鳩合潰防走平陽以讒殺其黨李巖巖故勸自成以不殺收人心及陷京師保防懿安皇后令自盡又獨於士大夫無所拷掠牛金星等大忌之定州之敗河南州縣多殺僞官自保巖請帥兵往金星陰告自成曰巖雄武有大略非能久下人者河南巖故鄊假以大兵必不可制因譖其欲反自成令金星與巖飲殺之賊眾俱解體至是自成復遁歸西安遣別賊陷漢中降總兵趙光逺進掠保寕張獻忠以兵拒之乃還自成旣屢敗益彊狠自用僞尙書張第元耿始然皆以小忤死制銅鏌官民坐賕卽鏌斬民盜一雞者死西人大警懼】質實【張第元汾陽人耿始然猗氏人】

明以張有譽爲戶部尙書

【內批特用戶部侍郎張有譽爲尙書髙宏圖封還力諌不聴蓋有譽素有淸望馬士英欲借以開轉陞幸門爲阮大鋮地也未防又以張捷爲吏部侍郎捷因薦逆案呂純如得罪公論士英方欲用大鋮故亦以中防起之】質實【張有譽江陰人】

明釋髙墻罪宗爲庻人

【前唐王聿鍵等三百餘人俱釋爲庻人禮臣請復聿鍵王爵不許尋命徙居廣西平樂府明年南京破聿鍵方行次杭州遇總兵鄭鴻逵戶部主事蘇觀生奉之入閩總兵鄭芝龍巡撫都禦史張肻堂與禮部尙書黃道周等定議奉聿鍵監國閏六月遂自立於福州號隆武攺福州爲天興府以天興建寕延平興化四府爲上游汀州邵武漳州泉州四府爲下游各設撫按進芝龍鴻逵爲侯鄭芝豹鄭彩爲伯觀生道周俱大學士肻堂爲兵部尙書余拜官有差時權在鄭氏聿鍵不能有所爲芝龍議簡戰守兵二十餘萬計餉不支其半請預借兩稅一年令羣下捐俸勸紳士輸助徴府縣銀谷未解者官吏督迫閭裏騷然聿鍵屢促芝龍出兵輒以餉詘辭久之芝龍知眾論不平乃請以鴻逵出浙東彩出江西各擁兵數千號數萬旣行托候餉皆行百里而還先是黃道周知芝龍無意出師自請行從廣信出衢州進至婺源遇我】

【大淸兵戰敗執至江寕不屈死時李自成兵敗走死其兄子李錦帥眾降於湖廣總督何騰蛟一時增兵十餘萬侍郎楊廷麟起兵復吉安臨江於是廷麟等請聿鍵出江右騰蛟請出湖南原任知州金堡言騰蛟可恃芝龍不可恃宜棄閩就楚聿鍵大喜授堡給事中遣觀生先行募兵先是靖江王嘉享僭稱監國不奉聿鍵命爲巡撫瞿式耜等所擒以捷聞而魯王以海又稱監國於紹興拒聿鍵使者故聿鍵決意出江西湖廣十二月發福州駐建寕廣東布政湯來賀運餉十萬由海道至明年二月駐延平時我】

【大淸遣洪承疇黃熙允招撫江南福建芝龍密遣使輸欵會都督陳謙奉魯王使命至稱皇叔父不稱陛下聿鍵怒下謙於獄芝龍與謙有舊疏救不聴竟殺謙芝龍遂懷去志三月我】

【大淸兵取吉安撫州圍楊廷麟於贛州尙書郭維經出閩募兵援贛是月魯王遣使來聘聿鍵報以書略言吾無子王爲皇太侄同心戮力共拜孝陵取浙東所用職官盡列朝籍何分彼此又遣都禦史陸淸原賫餉銀十萬兩犒勞浙東軍士至江上方國安縱兵盡奪其餉殺淸原且出檄文數聿鍵罪聿鍵益蹙六月我大兵克紹興魯王以海遁入海閩中大震芝龍假言海冦至撤兵回安平鎭航海去守閩將士皆隨之仙霞嶺空無一人七月我】

【大兵抵閩関守蒲城禦史鄭爲虹給事中黃大鵬延平知府王士和死焉進克興化副使知府事劉永祚仰藥死八月聿鍵出走數日方至汀州大兵繼至從官奔散與妃曽氏俱就執妃至九瀧投於水聿鍵死於福州給事中熊緯尙書曹學佺通政使馬思禮等俱死時順治三年也其前後殉節者又有巡撫邱祖徳推官溫璜都督蔣若來總兵周之藩尙書總理軍務郭維經兵部左侍郎詹兆恆罷居大學士傅冠巡撫金聲推官吳應箕都禦史王瑞柟職方司主事王之栻大學士楊廷麟巡撫楊文薦提督陳泰來給事中楊廷樞大學士朱大典總兵張鵬翼監軍道副使孫臨推官江天一中書夏完淳等皆捐軀自盡】質實【仙霞嶺在浙江衢州府江山縣南福建福寕府浦城縣北卽古泉山之巓爲浙閩通衢九瀧卽九龍灘在淸流縣南險峻爲七閩最蘇觀生字宇霖東莞人金堡仁和人陳謙武進人殉節者鄭爲虹字天玉江都人邱祖徳成都人罷官流寓寕國舉兵應金聲兵敗執之不降死溫璜烏程人練徽州民兵爲保障計城破刄妻茅氏及女自刎死蔣若來長洲人守金華援絕巷戰經日力盡自刎死周之藩井研人衛主巷戰矢集身而死郭維經裏系詳前率師援贛州城破入寺自焚死詹兆恆裏系詳前唐王命佐黃道周守廣信尋攻開化兵敗死於陣傅冠進賢人崇禎時入閣罷職歸唐王時起用督師江西尋致仕大兵下福建執之不降死本朝乾隆四十一年俱追諡忠烈曹學佺字能始侯官人金聲南都破保徽州通表唐王爲】

【大兵間道執至江寕不降死吳應箕貴池人舉兵應金聲屯師泥灣諭降不從死王璃楫永嘉人福王時極陳有司虐政唐王召入閩後歸溫州城破自經死陸淸原平湖人唐王命犒軍江上】

【大兵渡江投江死王之栻武進人唐王命宣諭江上遇大兵執之不降死楊廷麟淸江人唐王命督師贛州援絕糧盡投水死楊文薦京山人守贛州城破執之送南昌絕粒死陳泰來新昌人戰撫州兵敗死楊廷樞裏系詳前國亡隠山中久之爲大兵所執殺之泗州寺本朝乾隆四十一年俱追諡忠節黃大鵬字文若建陽人熊緯字文江南昌人朱大典金華人福王命督江上軍福王就執走杭州守金華城破闔門死張鵬翼諸曁人守衢州城破執之不屈死本朝乾隆四十一年俱追諡烈湣王士和字萬育金谿人劉永祚字叔逺武進人馬思禮福建長樂人孫臨桐城人監楊文驄軍兵敗執之不降死江天一歙縣人金聲門人與聲舉兵執之不降死夏完淳華亭人允彛字亦執送江寕不屈死本朝乾隆四十一年俱追諡節湣】

明募兵雲南

【遣使往雲南募兵時廣西巡撫方振孺松江知府陳亨等各措餉募兵入衛建陽縣知縣蔣芬造火器募勇士勤王防言倘邀天幸迅掃流氛指日奏凱社稷之福否則防脰決腹瞑目地下以報國家三百年養士之恩以無負臣三十年讀書之志識者壯之】

明起章正宸爲吏科都給事中

【正宸出周延儒門不肻阿附初以救李日暄謫戍至是復召正宸痛舉朝無復讐心上疏曰兩月以來大吏秉樞矣不聞獻俘武臣私門矣不聞公戰老成引遁矣不聞勸駕諸生捲堂矣不聞請纓如此而曰興朝气象臣𨿽愚知其未也臣以進取爲第一義進取不鋭則守禦必不堅比者河北山左忠義響應各結營寨多殺僞官爲朝廷效死力不及今電掣星馳倡義進討是劘天下之气而坐失事機也宜急檄江北四鎭分渡河淮聨絡諸路齊心協力互爲聲援使兩京血脈通而後塞井陘絕孟津據武関以攻隴右陛下又何不縞素親率六師駐蹕淮上豈必冒矢石履行陣哉聲靈震動人切同仇勇憤百倍矣陛下欲赫然爲中興令主嚴飭大臣速簡爾車徒備爾芻糗選爾將帥修爾戈矛繕爾城塹進寸則寸進尺則尺扼險處要以規中原天下大矣不患無人應運而出也時起用張捷鄒之麟張孫振阮大鋮輩正宸並疏諫不納尋攺大理寺丞正宸請假歸後魯主監國署舊官事敗棄家爲僧】質實【正宸字羽侯防稽人】

明以陳子龍爲兵科給事中

【子龍上言中興之主莫不身先士卒故能光復舊物今入國門兩月矣人情泄沓無異升平淸歌漏舟之中痛飲焚屋之內臣不知所終也其始皆起於姑息一二武臣以至凡百政令莫不因循臣甚爲之寒心也疏入不聴明年二月子龍乞終養去興同邑夏允彛皆負重名允彛死子龍念祖母年九十不忍割遁爲僧尋受魯王部院職銜結太湖兵欲舉事事露被獲乘間投水死】質實【夏允彛字彛仲南都失徬徨山澤間聞友人侯峒魯黃淳耀徐研等皆死乃賊絕命詞自投深淵以死侯峒魯字預瞻嘉定人黃淳耀字蘊生嘉定人與弟淵耀同縊死徐汧長洲人投虎邱塘下死本朝乾隆四十一年追諡陳子龍忠裕夏允彛侯峒曽黃淳耀淵耀徐汧俱忠節】

八月明設廠衞緝事官尋罷之

【刑科給事中袁彭年疏言髙皇帝時不聞有廠文皇帝十八年始立東廠內官主之嗣後一盛於成化東廠西廠之設已不得稱純治再盛於正徳谷大用等皆倚逆瑾煽虐天下騷然三盛於天啟逆璫魏忠賢防危社稷廠衛之盛衰関世道之治亂故當時無不營而得之官中外有不脛而走之賄逃綱之方卽在密綱之地作姦之事明系發姦之人前鑑不逺所宜深戒也疏入責以狂悖沽名謫浙江按察司照磨蘇州巡撫祁彪佳亦上疏極論其略曰洪武初官民有犯或收系錦衣衞髙皇帝見非法淩虐焚其刑具送囚刑部是祖治原無詔獄也後乃以羅織爲事𨿽曰朝廷爪牙實爲權姦鷹狗舉朝盡知其枉而法司無敢昭雪慘酷等來周平反無徐杜此詔獄之始也洪武十五年攺儀鑾司爲錦衣衞專掌直駕侍衞等事未嘗令緝事也永樂間設立東廠始開密告門飛誣及於善良招承出於私拷欲絕苞苴而苞苴彌甚欲淸姦宄而姦宄愈多此緝事之獘也古者刑不上大夫逆瑾用事始去衣受杖本無可殺之罪乃防必死之刑朝廷受愎諫之名天下反歸忠直之譽此廷杖之也大學士姜曰廣擬兪防羣奄共撓之曰廣曰緝事不除宗社且不可知何廠衛之有乃攺命五城禦史體訪而罷緝事官不設】質實【袁彭年公安人】

發明【當時福邸舊奄漸皆用事大鋮之復召羣奄實贊之士英之慰畱羣奄又贊之田成張執中輩隠欲把持朝政至廠衛緝事之設是顕然大肆姦邪矣明代當全盛之日瑾與忠賢濟惡岌岌乎已傾社稷況此南都殘局而復踵其故轍是不啻危夘而又累之以石也當日諸臣疏諫固不因除此一事有救於將亡之埶然非法慘刑差幸免其殘毒非有力爭者而煽虐又可勝道哉】

張獻忠陷成都明蜀王至澍及巡撫都禦史龍文光巡按禦史劉之勃等死之

【初成都間賊急蜀王至澍謀遷於滇劉之勃持不可內江王至沂與之力爭王將行而守門卒洶洶亂輜重有被掠者事遂寢已而新撫龍文光總兵劉佳引率兵三千從川北來謀設守諸王大姓逸去者半華陽知縣沈云祚謁蜀王陳守禦防不應聞太平王至淥賢往說之曰成都危在旦夕而王府財貨山積不及今募士殺賊疆場淪喪誰爲王守至淥言於王亦不聴至是賊偪成都文光等分陴拒守佳引出戰而敗賊穴城實以火藥又刳大木長數丈者合之纒以帛貯藥向城樓之勃厲眾奮擊賊卻二三里皆喜以爲將去也初九日黎明火發北樓陷木石飛蔽天守陴者皆散賊遂入城蜀王率妃妾自沈於井之勃文光等皆被執賊以之勃同鄊欲用之之勃大罵賊攢箭射殺之復盡驅文武將吏及軍民男婦於東門之外將戮之怱有龍尾下垂賊以爲瑞遂停刑文光佳引卒不屈文光見殺於濯錦橋佳引自投於浣花溪副使張継孟陳其赤僉事劉士斗張孔敎蜀府左長史鄭安民成都同知方堯相華陽知縣沈云祚等皆死之士斗被執見劉之勃與張獻忠語大呼曰此賊也公不可少屈獻忠怒命捽以上士斗返顧語如前遂闔門被殺其赤投百花潭死堯相死於萬里橋下賊幽云祚於大慈寺遣其黨饋食以刃脇降不從遇害後獻忠復欲用諸人備百官繼孟等不爲屈遂並見殺】質實【濯錦橋在華陽縣南浣花溪在成都西郭外又名花潭萬里橋在成都府南吳般錄諸葛孔明送費禕使吳曰萬里之行始此故名蜀王蜀獻王椿九世孫龍文光雒容人本朝乾隆四十一年追諡忠節劉之勃寶雞人沈云祚字子淩太倉人本朝乾隆四十一年俱追諡忠烈張繼孟字伯功扶風人陳其赤字石文崇仁人鄭安民浙江人方堯相字紹虞黃岡人本朝乾隆四十一年俱追諡節湣劉士斗字瞻甫南海人張孔敎字魯生會稽人本朝乾隆四十一年俱追諡烈湣】

明南京修興寕宮慈禧殿

【先是洛陽之陷福王母妃與王相失居於河南人郭守義家王旣立始遣總兵王之綱奉迎及是至南京命於三日搜括萬金以充賞賜又諭工部以行宮湫隘亟修興寕宮慈禧殿尅期告成以居母妃尋又封母妃弟鄒存義爲大興伯時土木並興賜予無節禦用監內官請給工料銀置龍鳳幾捐諸器物及宮殿陳設金玉諸寶計貲數十萬工部侍郎髙倬奏請裁省光祿寺辦禦用器至萬五千七百有奇倬又以爲言皆不納】質實【髙倬字枝樓忠州人】

明以前大學士王應熊爲兵部尙書督師專討蜀寇起前寕夏巡撫樊一蘅爲兵部侍郎總督川陜軍務【時張獻忠已據全蜀惟遵義保境自守應熊與一蘅避其地命應熊督師一蘅總督軍務討之又遣禦史米壽圖巡按四川命吏部簡堪任監司守令者從壽圖西行應熊等乃縞素誓師開幕府傳檄諸郡舊將防師大舉令巡撫馬幹復重慶副將朱化龍等復龍安茂州一蘅乃起舊將甘良臣爲總統合參將楊展等所攜潰卒得三萬人尋復敍州而副將曽英連敗賊軍聲大震亦受一蘅節制其他據城奉徵調者洪雅則曹勛範文光松茂則詹天顏夔萬則譚宏譚詣一蘅遂移駐納溪與應熊防瀘州檄諸路尅期並進獻忠頗懼事皆在明年至本朝順治三年我】

【大淸兵入蜀誅獻忠餘賊南奔至重慶曽英戰歿應熊避之畢節衛尋卒防大兵北旋一蘅復駐江上爲收復計時蜀中大亂諸將各據地自擅一蘅令不行順治八年大淸兵南徵一蘅遁山中遘疾卒蜀中將士俱盡而壽圖出奔沅州至順治十一年城破亦死】質實【樊一蘅字君帶宜賓人米壽圖宛平人馬幹昆明人曽英福建人範文光內江人曹勛黎州參軍詹天顏龍巖人本朝乾隆四十一年俱追諡忠節】

明以越其傑爲右僉都禦史巡撫河南

【時河南諸將各結寨自固其最大者開封汝寕間則劉洪起南陽則蕭應訓洛陽則李際遇諸帥中獨洪起勇而好義數殺賊有功常與巡按禦史陳潛夫大破賊將陳徳於栁園潛夫因請予掛印爲將軍馬士英不聴前僉事越其傑本坐贓遣戍赦居南京以士英姻婭特起爲河南巡撫老憊不知兵潛夫所建白皆不用諸鎭兵無至者會其傑以事譖潛夫於士英竟調潛夫還而以淩駉代之】質實【以事譖潛夫時蕭應訓復南陽及祕陽舞陽桐柏遣子三傑獻捷潛夫授告身飲之酒鼓吹前導出三傑喜過望往謁其傑其傑覬其賄故爲尊嚴厲詞詰責詆爲賊三傑泣而出萌異心潛夫過諸寨皆鐃吹迎送其傑間過之諸寨皆閉門不出其傑恚故譖潛夫陳潛夫錢塘人後事魯王募兵江上紹興破偕妻孟氏妾孟氏投水死本朝乾隆四十一年追諡忠節淩駉歙縣人】

明選淑女

【時以母妃命選淑女羣奄借端肆擾隠匿者至鄰里連坐兵科給事中陳子龍言中使四出搜巷凡有女之家黃紙貼額持之而去閭井騷然明防未經有司中使私自搜采甚非法紀禦史朱國昌亦以爲言乃命禁訛傳誑惑者尋復使中使李國輔等分詣蘇杭采訪民間嫁娶一空】質實【朱國昌臨安衞人】

明賜北京死節諸臣贈諡

【北京文武臣殉難者並予贈諡世廕立廟於雞鳴山贈額曰旌忠其列於正祀者文武二十四人武臣七人內臣一人婦人九人附祀者文臣七人武臣十五人內臣六人命有司春秋致祭然頋鋐彭琯輩特爲賊拷死皆濫與其列而郎中周之茂等並以不屈死頋未邀贈防他如禦史馮垣登員外郎鄭逢蘭行人謝於宣皆拷掠死郎中李逢申知縣鄒逢吉等亦皆拷掠或逼令縊死與鋐琯輩並獲贈諡時南北阻絕多未能核實也又予前大學士孫承宗太常少卿鹿善繼祠祀又湖廣殉難巡按禦史劉熙祚參政許文岐推官蔡道憲並予贈諡禮部尙書頋錫疇又言溫體仁得君行政最専且久其負先帝罪大且深乞削其文忠之諡而補文震孟羅諭義姚希孟呂維祺諸臣諡庻天下有所勸懲王亦從之】質實【正祀文臣二十四人範景文贈太傅諡文貞倪元璐贈少保吏部尙書諡文正李邦華贈太保吏部尙書謚忠文王家彥贈太子太保兵部尙書諡忠端孟兆祥贈刑部尙書諡忠貞施邦曜贈太子少保左都禦史諡忠介淩義渠贈刑部尙書諡忠淸吳麟徵贈兵部右侍郎諡忠節周鳳翔贈禮部右侍郎諡文節馬世奇贈禮部右侍郎謚文忠劉理順贈詹事諡文正汪偉贈少詹事諡文烈申佳贈太僕寺少卿諡節湣吳甘來贈太常寺卿謚忠節王章贈大理寺卿謚忠烈陳純徳贈太僕寺卿謚恭節陳良謨贈太僕寺卿謚恭湣成徳贈光祿寺卿諡忠毅許直贈太僕寺卿諡忠節金贈太僕寺少卿諡忠節及大同巡撫衞景瑗諡忠毅宣府巡撫朱之馮謚忠莊布衣湯文瓊贈中書舍人諸生許琰贈五經博士按範景文事異前許琰字五仲吳縣人聞京師破趨古廟自縊爲人所解及哀詔至競不食死武臣七人新樂侯劉文炳謚忠莊恵安伯張慶臻諡忠武防城伯李國禎諡貞武駙馬都尉鞏永固諡貞湣左都督劉文耀諡忠果山西總兵官周遇吉諡忠武遼東總兵官吳防諡忠莊內臣一人王承恩事具前諡忠湣婦人九人成徳母張氏金母章氏汪偉妻耿氏劉理順妻萬氏妾李氏馬世奇妾朱氏李氏陳良謨妾時氏吳襄妻祖氏各建坊旌表附祀文臣七人進士孟章明郎中徐有聲給事中頋鋐彭琯禦史兪志虞總督徐標副使朱廷煥按孟章明徐有聲兪志虞徐標朱廷煥事具前頋鋐成都人彭琯永昌人武臣十五人成國公朱純臣鎭逺侯頋肇迹定逺侯鄧文明武定侯郭培民陽武侯薛濂永康侯徐錫登西寕侯宋裕徳懷寕侯孫維藩彰武伯楊崇猷宣城伯衞時春淸平伯吳遵周新建伯王先通安鄊伯張光燦右都督方履泰錦衣衞千戶李國祿按朱純臣頋肇迹鄧文明薛濂楊崇猷衛時春吳遵周方履奏事具前郭培民營國公英九世孫徐錫登蔡國公忠十世孫宋裕徳晟十世孫孫帷藩鏜八世孫王先通守仁曽孫張光燦興六世孫內臣六人李鳳翔王之心髙時明褚憲章方正化張國元按方正化事具前李鳳翔司禮秉筆太監髙時明故司禮掌印太監褚憲章張國元皆提督諸監局太監並殉難而王之心家最富降賊拷掠死凡附祠者贈官賜諡各有差馮垣登新昌人謝於宣鄞縣人諡忠節鄭逢蘭李逢申俱贈太僕少卿鄒逢吉湖口人贈太僕寺丞孫承宗髙陽人諡文忠劉熙祚武進人諡忠毅許文岐字我西仁和人蘄州陷被執賊系之後營文岐陰與同系舉人奚鼎等數十人相結圖賊謀泄被害蔡道憲爲長沙推官城陷被執賊防以官嚼齒大罵賊磔之健卒林國俊等九人殉焉文震孟諡文肅羅諭義諡文介姚希孟諡文毅呂維祺諡忠節】

發明【明福王於北都殉難諸臣槪子贈諡其意未嘗不欲表揚忠烈以激勵人心頋當擾亂荒迷之際考核無憑一時爲賊拷死者皆得濫厠防典而實能臨危授命者轉有未及卽其予應諡之人品隲亦多不允協名實未符詎足傳信我朝定鼎之初範景文諸人旣加美諡近復奉】

【命於勝國殉節諸臣詳爲搜輯核實旌揚義烈無不闡之幽奸污消溢膺之典夫而後尊名壹恵卓卓不刋書之史冊炳焉與日月爭光其福王所諡掎摭旣略褒貶未公時附錄於此以紀其事而於各質實下皆削而不載用以昭千秋論定之公袪一時虛誣之議云爾】

明封鄭芝龍爲南安伯

【尋命爲總兵官鎭守福建復令其弟鴻逵帥舟師駐鎭江防守】質實【鄭芝龍泉州南安人初爲海盜降明爲逰擊後陞參將署總兵弟鴻逵爲副總兵時以海利交通朝貴寖得大顕至是封南安伯我】

【大淸兵南下芝龍降】

明以阮大鋮爲兵部侍郎巡閱江防

【大鋮之召大學士髙宏圖以去就爭馬士英意稍折遲四月餘至是復用安逺侯栁祚昌薦起大鋮兵部添注右侍郎仍禁廷臣不得把持阻諫左都禦史劉宗周疏言大鋮昔爭吏垣不得致魏大中死詔獄殺大中者魏璫大鋮其主使也卽才果足用臣慮黨邪害正之才終病世道且祖宗故事九列必用廷推乃者中防頻降司農之後繼之少宰未防而大鋮司馬又繼之其爲墨敕斜封之漸有不待問者大鋮進退實系江左興亡乞寢成命給事中熊汝霖亦言大鋮以知兵擢當置有用之地若止優遊司馬則樞府已優爲之何必增置命切責宗周而格汝霖疏不聴尋命大鋮兼右僉都禦史巡閱江防】質實【司農之後繼之少宰謂張有譽少宰謂張捷也栁祚昌升八世孫】

明免府州縣試

【馬士英奏童生捐免府州縣考上戶納銀六兩中戶四兩下戶三兩競赴院試從之】

九月明黃得功趨揚州髙傑以兵襲儀眞不克

【初史可法置得功儀眞與傑陰相牽制及是登萊總兵黃蜚將之任蜚與得功同姓稱兄弟移書請兵備非常得功率騎三百由揚州往髙郵迎之傑素忌得功又疑圖已乃伏精卒道中邀擊之得功行至土橋方作食伏起出不意上馬舉鐵鞭飛矢兩集馬踣騰他騎馳有驍騎舞槊直前得功大呼反門挾其槊而抶之人馬皆麋復殺數十人跳入頽垣中哮聲如雷追者不敢進遂疾馳至其軍得免方門時傑潛師儀眞得功兵頗傷而所俱行三百騎皆歿遂訴於南京願與傑決死戰命太監盧九徳及可法遣監軍萬元吉和解之不可防得功有母喪可法往弔語之曰土橋之役無智愚皆知傑不義今將軍以國故盛怒而歸曲於髙是將軍收大名於天下也得功色稍和終以所殺亡多爲恨可法令傑償其馬復出千金爲母賵得功不得已聴之】

明大學士姜曰廣罷

【曰廣興髙宏圖協心輔政而馬士英挾擁戴功內結勲臣朱國弼劉孔昭趙之龍外連諸鎭劉澤淸劉良佐等謀擅朝權深忌二人及阻阮大鋮進用益爲所疾曰廣遂抗疏乞休大略言先帝善政𨿽多而頻出口宣職爲亂階所得閣臣則貪淫巧猾之周延儒等所得部臣則陰邪貪狡之王永尢等所得勲臣則力阻南遷盡撤守禦狂穉之李國禎等所得大將則紈袴支離之倪寵王朴等所得言官則貪橫無賴之史塟陳啟新等後效亦可覩矣今又創一祕方但求面對立談取官同登場之戲劇下殿得意同嬴勝之販夫決廉恥之大防長便佞之惡習此豈可爲訓哉臣待罪綸扉半壁東南有同蟆雀愧死無地終夜撫膺願乞骸歸鄊裏疏入慰畱士英大鋮滋不悅國弼孔昭遂以誹謗先帝誣蔑忠臣李國禎爲言交章攻之曰廣又興士英面詆曰廣言上以親以序自應立汝何功士英厲聲曰臣無功汝輩欲立潞藩故成臣功耳爭辧久之宗室朱統素無行士英防以官使訐曰廣疏不由通政司爲禮科所駁通政司劉士楨亦劾其違制俱不問劉澤淸復假諸鎭疏攻曰廣以三案舊事及迎立異議爲詞請執下法司正謀危君父之罪頃之銃復劾曰廣五大罪一引用東林死黨把持朝政二交聨江湖大俠日窺南都聲息非謀刼遷則謀別戴三庇從賊諸臣四納賄五姦媳曰廣旣連被誣蔑屢疏乞休至是始得請曰廣入辭諸大臣咸在列曰廣言微臣觸忤權姦自分萬死上恩寛大猶許歸田但臣歸後當還以國事爲重士英勃然曰吾權姦汝且老而賊也因叩頭言臣從滿朝異議中擁戴陛下願以犬馬餘生歸老貴陽如陛下畱臣臣亦但多一死曰廣叱之曰擁戴是人臣居功地耶士英曰汝謀立潞王功安在爭論久之王亦不能防但諭以叔父賢明當立二先生無傷國體也旣出復於朝堂相詬詈而罷曰廣遂還江西其後故將金聲桓者初在史可法麾下後左良玉良玉死聲桓降於我】

【大淸爲南昌副總兵旣而復叛附桂王由榔迎曰廣以資號召聲桓敗曰廣投偰家池死】質實【偰家池在新建縣西北偰家樓下朱國弼保國公永五世孫劉士楨萬安人】

明左都禦史劉宗周罷

【宗周初聞召命自稱艸莽孤臣卽痛陳時政而馬士英髙傑劉澤淸等深恨之滋欲殺宗周宗周請告不許遂抗疏劾士英大略言陛下龍飛淮甸天實予之乃以扈蹕微勞晏然入內閣進中樞者非士英乎於是李沾劉孔昭等嘩然聚訟而羣陰且翩翩起矣髙傑一逃將而奉若驕子劉黃諸將各有舊汛地而置若奕楳京營自祖宗以來皆勲臣爲之陛下立國伊始卽有內臣盧九徳之命士英不得辭其責惟陛下首辧陰陽消長之機出士英仍督鳳陽聨絡諸鎭史可法卽不還中樞亦當自淮而北歷河以南別立幕府與士英相犄角京營提督獨防寢之書之史冊爲第一美政優防答之而促其速入士英大怒卽日具疏辭位且揚言曰劉公自稱艸莽孤臣不書新命明示不臣天子也其私人朱統遂劾宗周疏請移蹕鳳陽髙墻所在欲以罪宗處皇上而興史可法擁立潞王其兵已伏丹陽當急備而澤淸傑日夜謀所以殺宗周不得乃遣客十輩往刺之宗周時在丹陽終日危坐未嘗有惰容客前後至者皆不忍加害而去防京口軍亂士英以統言爲信亦震恐於是澤淸疏劾宗周陰撓恢復欲誅臣等激變士心劉良佐亦言宗周力持三案爲門戶主盟倡義親徵圖晁錯之自爲居守疏未下澤淸復艸一疏署傑良佐及黃得功名上之言宗周勸上親徵謀危君父陰結死黨迫刼乘輿如宗周入都臣等卽渡江赴闕正春秋討賊之義疏入舉國大駭傳諭和衷集事初澤淸疏出遣人錄示傑傑曰我防武人乃預朝事耶得功則疏辧臣不與聞士英寢不奏可法不平遣使徧詰諸鎭咸曰不知遂據以入告澤淸輩由是气阻時宗周不得已以七月十八日至南京防阮大鋮方進用宗周復詣告王許其乘傳歸裏將行復疏陳五事一曰修聖政毋以近娯忽逺猷國家不幸遭此大變今紛紛制作似不復有中原志者土木崇矣珍奇集矣俳優雜劇陳矣內豎充庭金吾滿座戚畹駢閧矣讒夫昌言路扼官常亂矣所謂狃近娯而忽逺猷也一曰振王綱無以主恩傷臣紀自陛下卽位中外臣工不曰從龍則曰佐命一推恩近侍則左右因而秉權再推恩大臣則閣部可以兼柄三推恩勲舊則陳乞至今未已四推恩武弁則疆場視同兒戲表裏呼應動有藐視朝廷之心彼此雄長卽爲犯上無等之習禮樂徵伐漸不出自天子所謂褻主恩而傷臣紀也一曰明國是無以邪鋒危正气朋黨之說小人以加君子釀國家空虛之禍先帝末造可鑑也今更爲一二元惡稱寃至諸君子後先死於黨死於殉國者若有餘戮揆厥所由止以一人進用動引三朝故事排抑舊人私交重君父輕身自樹黨而坐他人以黨所謂長邪鋒而危正气也一曰端治術無以刑名先敎化先帝頗尙刑名而殺機先動於溫體仁殺運日開怨毒滿天下近如貪吏之誅不經提問遽科罪名未科罪名先追贓罰又職方戎政之姦獘道路嘖有煩言𨿽衞臣有不敢問者則廠衞之設何爲徒令人主虧至徳傷治體所謂急刑名而忘敎化也一曰固邦本無以外釁釀內憂前者淮揚告變未防而髙黃二鎭治兵相攻四鎭額兵各三萬不以殺賊而自相屠毒又日煩朝廷講和何爲者夫以十二萬不殺敵之兵索十二萬不殺敵之餉必窮之術耳不稍裁抑惟加派橫徵蓄一二蒼鷹乳虎之有司以天下狥之已矣所謂積外釁而釀內憂也疏入亦但優防報聞而已】

明史可法遣諸將分守要地髙傑移駐徐州

【初可法出巡淮安閱劉澤淸士馬返揚州請餉爲進取資馬士英靳不發可法疏趣之因言今日事埶更非昔比必專主討賊復讐捨籌兵籌餉無議論捨治兵治餉無人才優防褒答而不能行至是可法議分布諸將奏請以總兵李成棟鎭徐州賀大成鎭揚州王之綱鎭河南李本身胡茂楨髙傑麾下爲前鋒而令劉肇基駐髙家集李樓鳳駐睢寕以防河用張天祿爲閣標前鋒駐州髙傑故跋扈可法日以君臣大義曉示傑感其忠奉約束可法因與謀恢復議調黃得功劉澤淸二鎭赴邳宿防河傑自提兵直趨開歸且瞰宛洛荊防以爲根本傑遂具疏上之曰得功與臣介介前事臣知報君雪恥而已安能與同列較短長哉然得功終不欲爲傑後勁而澤淸尢狡橫難任可法不得已乃移得功廬州以防桐皖調劉良佐赴邳徐進復黃汝與傑相聲援傑遂帥兵移鎭徐州以左中允衞允文兼兵科給事中監其軍徐州土賊程繼孔崇禎末被擒至京乘亂逃歸傑至徐州擒斬之】質實【衞允文字祥祉韓城人】

明逮前浙江巡按禦史左光先下獄

【阮大鋮旣得志専務報復旣排去劉宗周等於是盡召逆案楊維垣虞廷陛吳孔嘉等十餘人及所善蔡奕琛唐世濟張孫振袁宏勲等布列要路浙江巡按禦史左光先者光斗之弟故與大鋮世讐又嘗首劾士英大鋮益恨刺骨光先在浙嘗平許都亂按士英薦大鋮時光先爭不可大鋮得志逮光先亂亟道阻光先間行走徽嶺緹騎索不得乃止】質實【虞廷陛嘉興人吳孔嘉歙縣人唐世濟烏程人袁宏勲慈谿人】

明吏部尙書徐石麒罷

【石麒初入朝上疏陳七事褒納之時當考選石麒與都禦史劉宗周矢公甄別擬莊元辰等十三人爲科道馬士英庇其私人更易殆半禦史黃耳鼎給事中陸朗有物議石麒以年例出之朗賄奄人內傳畱用耳鼎尋亦復官石麒發其罪朗恚疏詆石麒耳鼎亦兩疏劾石麒並言其枉殺陳新甲石麒疏辧求去益力士英擬嚴防令馳驛歸石麒剛方淸介值權姦用事鬱鬱不得志士英挾定防功將圖封石麒議格之中貴田成輩請囑石麒拒不應由是中外皆怨搆之去明年南京破】

【大軍至浙江石麒方在城外曰吾大臣也城亡與亡復入居城中朝服自縊死】質實【徐石麒本朝乾隆四十一年追諡忠懿莊元辰鄞縣人黃耳鼎蘄水人陸朗上元人】

冬十月明以前兵部尙書張縉彥總督北直山西河南軍務

【時馬士英掌中樞絕不鋭厲恢復日以鋤正人引凶黨爲務初舉朝以逆案攻阮大鋮大鋮憾甚及見北都從逆諸臣頗多附防淸流者因倡言曰彼攻逆案吾作順案相對以李自成僞號曰順也士英因疏糾光時亨陳名夏周鐘項煜等以諸人皆附東林故重劾之其他大僚降賊者反不之及賄入輒復其官縉彥以本兵首先開門從賊自成敗走縉彥竄歸河南至是自言集義勇擒僞官收復列城士英主之卽授原官總督軍務許便宜行事給事中李維樾言縉彥闇失機寸斬莫贖逆賊入宮靑衣候防賊敗竄歸安能復收河北總督何官頋畀賊臣士英等竟勿卹時北都降賊諸臣多以賊敗南還史可法言北都之變臣子皆當有罪若在北者始應從死豈在南者獨非人臣卽臣可法謬典南樞臣士英叨任鳳督未能疾趨北援鎭臣澤淸傑以兵力不支折而南走是首應重論者臣等罪也乃鈇鉞未加且恩榮疊被獨於在北諸臣毛舉而槪繩之豈散秩閒曹轉重於南樞鳳督哉宜摘其罪狀顕著者重懲示儆若僞命未污當置不問其逃避後至者許戴罪討賊赴臣軍前酌用時亦不能盡從也】質實【光時亨桐城人陳名夏溧陽人周鐘鑣從弟】

明大學士髙宏圖罷

【初阮大鋮入見以宏圖不附東林引爲證宏圖顧力言逆案不可翻大鋮及馬士英並怒一日閣中言及故庻吉士張溥士英曰吾故人也死酹而哭之姜曰廣笑曰公哭東林亦東林耶士英曰我非畔東林東林拒我耳宏圖因慫惥之士英意解防劉宗周劾疏上大鋮宣言曰廣實使之於是士英怒不可止力薦張捷謝陛朝端益水火矣宏圖因乞休召還還史可法皆不許至是凡四疏乞休乃許之宏圖旣致仕無家可歸流寓防稽及南都破逃野寺中絕粒而死】質實【髙宏圖本朝乾隆四十一年追諡忠直】

明鳳陽地震

【鳳陽祖陵一日三震】

明遣太監孫元徳督賦浙江

【先是命太監王肇基督催浙閩金花銀以給事中羅萬象執奏而止至是復遣司禮太監孫元徳往浙督催內庫及戶工二部錢糧尋以髙起潛請餉又於浙閩增派二十萬令元徳催解軍前時戶科給事中吳適疏言國恥未雪陵寢成墟豫東之收復無期楚蜀之防殘彌甚舊都艸創一事未舉萬孔千瘡憂危叢集伏惟陛下始終兢惕兼仿祖制早午晚三朝勤禦經筵而咨朝政親近儒臣朝期勿更傳免而躬崇儉約省工作以寛民力愼爵賞以重名器無蓺之徵一槪報罷被災之地酌量蠲賑根本之計莫急於此疏入不省】質實【吳適長洲人王肇基卽王坤崇禎時鎭守宣府發馬士英檄取公帑罪狀者也】

明以張捷爲吏部尙書楊維垣爲通政使

【馬士英獨握國柄一聴阮大鋮計朝政錯亂賄賂公行時徐石麒旣去士英欲用張國維掌吏部而大鋮結內奄取中防特授張捷士英眙良久楊維垣力謀起官禮部尙書錢謙益因上疏薦維垣及蔡奕琛且頌士英功而盡雪逆案賈繼春等維垣遂得授通政使未防進左副都禦史而奕琛亦授吏部侍郎】

我

大淸兵西討李自成分兵下江南

【先是我睿親王多爾衮令南來副將韓拱藢參將陳萬春等賫書致史可法書曰予向在沈陽卽知燕京物望咸推司馬后入関破賊得與都人士相接識介弟於淸班曽托其手泐平安拳致衷緒未審以何時得達比聞道路紛紛多謂金陵有自立者夫君父之讐不共戴天春秋之義有賊不討則故君不得書葬新君不得書卽位所以防亂臣賊子法至嚴也闖賊李自成稱兵犯闕手毒君親中國臣民不聞加遺一矢平西王吳三桂介在東陲獨效包胥之哭朝廷感其忠義念累世之宿好棄近日之小嫌爰整貔貅驅除狗鼠入京之日首崇懷宗帝後諡號卜葬山陵悉如典禮親郡王將軍以下一仍故封不加攺削勲戚文武諸臣咸在朝列恩禮有加耕市不驚秋毫無優方擬秋髙气爽遣將西徵傳檄江南聨兵河朔陳師鞠旅戮力同心報乃君國之讐彰我朝廷之徳豈意南州諸君子苟安旦夕弗審事機聊慕虛名頓忘實害予甚惑之國家之撫定燕都乃得之於闖賊非取之於明朝也賊毀明朝之廟主辱及先人我國家不憚徵繕之勞悉索敝賦代爲雪恥孝子仁人當如何感恩圖報玆乃乘逆寇稽誅王師暫息遂欲雄據江南坐享漁人之利揆諸情理豈可謂平將以爲天塹不能飛渡投鞭不足防流耶夫闖賊但爲明朝崇耳未嘗得罪於我】

【國家也徒以薄海同讐特申大義今若擁號稱尊便是天有二日儼爲勍敵予將簡西行之鋭轉斾東徵且擬釋彼重誅命爲前導夫以中華全力受制潢池而欲以江左一隅兼支大國勝負之數無待蓍矣予聞君子之愛人也以徳細人則以姑息諸君子果識時知命篤念故主厚愛賢王冝勸令削號歸藩永綏福祿朝廷當待以虞賓統承禮物帶礪山河位在諸王侯上庻不負朝廷伸義討賊興滅繼絕之初心至南州羣彥翩然來儀則爾公爾侯列爵分土有平西之典例在惟執事實圖利之挽近士大夫好髙樹名義而不顧國家之急每有大事輒同築捨昔宋人議論未定兵已渡河可爲殷鑑先生領袖名流主持至計必能深維終始寕忍隨俗浮沈取捨從違應早審定兵行在卽可西可東南國安危在此一舉願諸君子同以討賊爲心毋貪一身瞬息之榮而重故國無窮之禍爲亂臣賊子所笑予實有厚望焉記有之惟善人能受盡言敬布腹心佇聞明敎江天在望延跂爲勞書不盡意可法旋遣人答書書曰南中向接好音法隨遣使問訊吳大將軍未敢遽通左右非委隆詣於艸莽也誠以大夫無私交春秋之義今倥傯之際忽捧琬琰之章眞不啻從天而降也循讀再三殷殷致意若以逆賊尙稽天討煩】

【貴國憂法且感且愧懼左右不察謂南中臣民偸安江左竟君父之怨敬爲貴國一詳陳之我大行皇帝敬天法祖勤政愛臣眞堯舜之主也以庸臣誤國致有三月十九日之事法待罪南樞救援無及師次淮上凶問遂來地坼天崩山枯海泣嗟乎人孰無君𨿽肆法於市朝以爲泄泄者之戒亦奚足謝先皇帝於地下哉爾時南中臣民哀慟如喪考妣無不撫膺切齒欲悉東南之甲立剪凶讐而二三老臣謂國破君亡宗社爲重相與迎立今上以系中外之心今上非他神宗之孫光宗猶子而大行皇帝之兄也名正言順天與人歸五月朔日駕臨南都萬姓夾道歡呼聲聞數里羣臣勸進今上悲不自勝譲再譲三僅允監國迨臣民伏闕屢請始以十五日正位南都從前鳳集河淸瑞應非一卽告廟之日紫雲如蓋祝文升霄萬目共瞻欣傳盛事大江湧出柟梓數十萬章助修宮殿豈非天意也哉越數日遂命法視師江北刻日西徵怱傳我大將軍吳三桂借兵】

【貴國破走逆成爲我先皇帝後發喪成禮掃淸宮闕撫輯羣黎且罷薙髮之令示不忘本朝此等舉動振古鑠今凡爲大明臣子無不長跽北向頂禮加額豈但如明諭所云感恩圖報已乎謹於八月薄治筐篚遣使犒師兼欲請命鴻裁連兵西討是以王師旣發復次江淮乃辱明誨引春秋大義來相詰責善哉乎推言之然此文爲列國君薨世子應立有賊未討不忍死其君者立說耳若夫天下共主身殉社稷靑宮皇子慘變非常而猶枸牽不卽位之文坐昧大一統之義中原鼎沸倉猝出師將何以維系人心號召忠義紫陽綱目踵事春秋其間特書如莽移漢鼎先武中興丕廢山陽昭烈踐祚懷湣亡國晉元嗣基徽欽防塵宋髙纘統是皆於國讐未剪之日亟正位號綱目未嘗斥爲自立卒以正統與之甚至如元宗幸蜀太子卽位靈武議者疵之亦未嘗不許以行權幸其光復舊物也本朝傳世十六正統相承自治冠帶之族繼絕存亾仁恩遐被貴國昔在先朝夙膺封號載在盟府寕不聞乎今痛心本朝之難驅除亂逆可謂大義復著於春秋矣昔契丹和宋止嵗輸以金繒回紇助唐原不利其土地況】

【貴國篤念世好兵以義動萬代瞻仰在此一舉若乃乘我防難棄好崇讐規此幅爲徳不卒是以義始而以利終爲賊人所竊笑也貴國豈其然往先帝軫念潢池不忍盡戮撫互用貽誤至今今上天縱英明刻刻以復讐爲念廟堂之上和衷體國介冑之士飲泣枕戈忠義民兵願爲國死竊以爲天亡逆闖當不越於斯時矣語曰樹徳務滋除惡務盡今逆成未服天誅諜知捲土西秦方圖報復此不獨本朝不共戴天之恨抑亦貴國除惡未盡之憂伏乞堅同讐之誼全始終之徳合師進討問罪秦中共梟逆賊之頭以泄敷天之憤則貴國義問炤耀千秋本朝圖報惟力是視從此兩國世通盟好傳之無窮不亦休乎至於牛耳之盟則本朝使臣久已在道不日抵燕奉盤盂從事矣法北望陵廟無涕可揮身蹈大戮罪應萬死所以不卽從先帝者實爲社稷之故傳曰竭股肱之力繼之以忠貞法處今日鞠躬致命克盡臣節所以報也惟殿下實昭鑑之至是山西山東郡縣已次第撫定我】

【大淸乃命英親王阿濟格爲靖逺大將軍帥師西討李自成豫親王多鐸爲定國大將軍帥師下江南我】

【世祖章皇帝特賜勅王朕以福王及南方文武諸臣當明國崇禎帝遭流寇之難陵闕燉宗社覆不遣一兵不發一矢如鼠蔵穴其罪一也及我兵進勦流賊西奔南方諸臣不行請命擅立福王其罪二也不思滅賊復讐而諸將各自擁兵擾害良民自生反側以起兵端其罪三也惟此三罪天人共憤因命王充定國大】

【將軍統師聲罪討江南王今承命一切機宜當與諸將同心協謀而行毋謂自智不聽人言毋恃兵彊輕視敵眾仍嚴偵探勿致疎虞如有抗拒不服者戮之傾心歸順者附之嚴禁兵將凡系歸順地方不許肆行搶掠務使人知朕以仁義定天下之意其行間將領功罪察實紀明彚奏如系小過卽當處分至於防軍以下無論大小罪過俱興諸將商酌徑行處分王受玆重任當益殫忠猷用張撻伐立奏蕩平】

明定諸鎭兵額

【江北都撫四鎭額兵三萬楚撫額兵一萬京營額兵一萬五千時九江總督袁繼咸爲馬士英等所惡因汰其軍餉六萬軍中有怨言繼咸爭之不聴又以江上兵寡議造戰艦檄九江僉事葉士彥於江流截買材木士彥家蕪湖與諸商暱封還其檄繼咸以令不行疏劾士彥士彥同年禦史黃耳鼎亦劾繼咸言繼鹹有心腹將校勸左良玉立他宗而良玉不從良玉聞之疑懼因疏明與繼咸無隙耳鼎受指使而言由是南京籍籍益謂繼咸與良玉倡和脇制朝廷矣】質實【葉士彥巢縣人】

十一月明鳳陽陵災

【先是廟門告災至是陵災松栢皆燼】

張獻忠僭號於成都

【時王應熊督川湖軍事兵力弱不能討賊獻忠旣陷全蜀遂僭號大西國王僞稱大順元年修蜀王府居之名成都曰西京設丞相尙書五軍都督府等官用汪兆麟嚴錫命爲左右丞相王國麟汪鼎鎭龔完敬爲尙書養子孫可望艾能奇劉文秀李定國等皆爲將軍賜姓張氏鼎鎭完敬尋以小過刲剔死脇川中士大夫受僞職前布政使尹伸給事中吳宇英皆不屈死遣諸僞將分屠各府州縣名艸殺詭開科取士集於靑羊宮盡殺之筆墨成邱冢坑成都民於中園殺各衞集軍九十八萬僞官朝防呼獒數十下殿獒齅看引出斬之名天殺又創生剝人法皮未去而先絕者刑者抵死將卒以殺人多少敍功共殺男女六萬萬有奇賊將有不忍至縊死者僞都督張君用王明等數十人皆坐殺人少剝皮死並屠其家又用法移錦江涸而辟之深數大埋金寶億萬計然後決隄放流名水蔵曰無爲後人有也當是時諸郡義兵並起獻忠憤怒誅殺益毒川中人迹殆絕列城內至雜樹成拱云後二年獻忠盡焚成都宮室鏟其城率眾出川北又欲盡殺川兵僞將劉進忠率川兵一軍盡逃防我】

【大淸肅親王豪格統軍追獻忠兵至漢中進忠降乞爲鄊導至塩亭界大霧獻忠曉行猝遇大兵中矢墜馬匍伏積薪下擒出斬之】質實【塩亭魏縣今屬四川潼川府尹伸宣州人吳宇英廣元人

本朝乾隆四十一年俱追諡忠節】

明史可法帥師進次淸江浦

【可法聞李自成敗還陜西決策北行髙傑旣赴徐州可法遂帥師進次淸江浦遣官屯田開封爲經略中原計時諸將各分汛地擇使利者自王家營而北至宿遷最衝要諸鎭不敢任可法自任之令幕下文武築壘緣河南岸可法以自成未滅上疏請頒討賊詔書大略言偏安者恢復之退步未有志在偏安而遽能自立者也大變之初黔黎灑泣紳士悲哀猶有朝气今則兵驕餉絀文恬武嬉頓成暮气矣河上之防百未經理人心不肅威令不行復讐之師不聞及関陜討賊之詔不聞達燕齊君父之讐置之膜外憶臣等迎駕時陛下言及先帝則泣下沾襟恭謁孝陵則淚防滿袖皇天后土實式鑑臨曽防何時頓忘斯志先皇帝死於賊恭皇帝亦死於賊此千古未有之痛國家變出非常在北諸臣死節者無多在南諸臣討賊者復少此千古未有之恥夫庻民之家父兄被殺尙思穴胸防脛得而甘心況在朝廷顧可漠置臣恐恢復無期卽偏安亦未可保也今宜速發討賊之詔責臣與諸鎭悉簡精鋭直指秦関庻海內忠臣義士聞而感憤且陛下嗣登大寶原與先朝不同諸臣但有罪當誅曽無功足錄臣於登極詔稿特將加恩一欵刪除不意後來仍復開載致貽笑天下今恩外加恩紛紛未已武臣腰玉名器濫觴自後尢宜愼重專待有功庻猛將武夫有所激厲至行兵討賊最苦無糧搜括不可行勸輸亦難繼請將不急之工程可已之繁費一切報罷朝夕之燕衝左右之進獻一切謝絕卽事関典禮萬不容已者亦槪從節省蓋賊一日未滅卽有深宮曲房豈能安處錦衣玉食豈能安享必刻意在雪恥報讐振舉朝精神萃萬方物力盡並於選將練兵一事庻人心可鼓天意可回疏奏不省時諸鎭位秩已崇咸逡巡無進師意可法悔之語其客欲斬已及馬士英髙宏圖姜曰廣四人頭爲任事不忠之戒因上疏請責成諸鎭進戰可法毎繕疏循環諷訟聲涙俱下聞者莫不感泣士英第取優防報之而已】質實【王家營在淸河縣東北黃河北岸】發明【當時偸安江左士英所恃者徒以冇四鎭耳乃諸鎭位秩旣崇逡巡江上而可法以一人枕戈泣血號召同讐卽其慷慨激烈之心諸鎭或冀其聲援得助彼士英者當請餉不給當告警不省飛章以優防報聞徒令將士束手夫以當日之埶卽中外同心戮力尙難救已傾之社而乃意外掣肘別有肺腸其罪何可擢髮數可法縦孤忠獨抱而一木豈能支危廈哉】

我

大淸兵入宿遷

【我大淸兵取海州遂取宿遷史可法舟次鶴鎭聞報遣總兵劉肇基往援復其城越數日大淸兵圍邳州軍城北肇基援之軍城南相持半月而】

【解復分兵拔贛楡丰沛等縣皆降可法飛章報聞馬士英大笑不止坐客楊士聰問故士英曰君以爲誠有是事耶此史公妙用也嵗將暮防河將吏應敍功耗費軍資應稽算此特爲敍功稽算地耳時髙傑亦抵徐州與劉澤淸書曰近日河南撫鎭接踵告警一夕數至開封上下北岸俱是兵眾問渡甚急惟恐一越渡則天塹失恃長江迆北盡爲戰場時事到此令人應接不暇惟有殫心竭力直前無二於萬難之中求其可濟以報國恩而已澤淸以聞時王鐸乃請視師江北不許】質實【楊士聰濟寕人】

明榷酒稅

【士英請酒助餉下部議從之又奏開助工等例暴斂益甚民間因有掃盡江南金塡塞馬家口之謡】

明逮治前昌平巡撫何謙等

【禦史沈宸荃初疏陳時事皆切利病已論羣臣醜正黨邪請王臥薪嘗瞻爲雪恥報讐之計至是又言經略山東河南者王永吉張縉彥也永吉失機先帝拔爲總督擁兵近甸不救國危縉彥官部曹先帝驟擢典中樞乃率先從賊卽加二人極刑不爲過陛下屈法用之而永吉觀望逗𨖻縉彥狼狽南竄死何以對先帝生何以對陛下昌平巡撫何謙失陷諸陵罪亦當案都城旣陷守土臣宜皆厲兵秣馬以報國讐乃賊塵未揚輒先去以爲民望如河道總督黃希憲山東巡撫邱祖徳尙可容偃臥家園乎疏入永吉縉彥釋勿問逮謙祖徳等付法司治之時朝政大亂宸荃獨持正要人多疾之明年以年例出爲蘇松兵備僉事未赴南都破宸荃舉兵邑中魯王監國擢右僉都禦史已而事敗宸荃棄家從王海外王次長垣連擢至大學士從王於舟山又從泛海抵廈門金門後艤舟南日山遭風沒於海】質實【沈宸荃慈谿人本朝乾隆四十一年追諡忠節何謙昆山人邱祖徳字念修成都人】

明桂王常瀛卒於梧州

【常瀛初封衡州張獻忠陷湖南常瀛走廣西遂居梧州至是以憂悸成疾卒常瀛世子先卒次子安仁王由未防亦卒次由榔初封永明王至順治三年八月大兵下汀州執唐王聿鍵於是兩廣總督丁魁楚廣西巡撫瞿式耜等迎由榔以十月十日監國十一月自立於肇慶以肇慶府署爲行宮遂號永曆以瞿式耜爲東閣大學士兼吏兵兩部尙書呂大器亦至並命呂大器丁魁楚爲大學士魁楚兼戎政大器兼中樞及我大兵克廣州式耜請駐軍峽口太監王坤不從奉由榔西走梧州至順治四年正月我大兵破肇慶攻梧州魁楚大器等俱棄去止式耜同吳炳吳貞毓等由榔乃復走桂林我大兵又薄桂林式耜急令將焦璉拒戰初由榔就執璉率眾攀城破械出之負王以行王徳之用爲參將至是戰守璉功最多式耜身立矢石中與士卒同甘苦援兵索餉式耜括庫不足妻邵氏捐簪珥佐之後城防破防陳邦彥等攻廣州】

【大兵引而東桂林獲全由榔封式耜臨林伯璉新興伯後武岡破王由靖州走栁州繼仍還桂林是年由榔以嚴起恆爲禮部尙書兼東閣大學士時朝政壞於五虎起恆不能匡救徒植黨相抵牾順治五年南昌總兵金聲桓等叛降於由榔由榔時駐肇慶永州衡州並復式耜以機會可乘請王再還桂林圖出處之計不納順治六年大兵下湘潭總督何騰蛟守湘潭城遣將徐勇引軍入勇故騰蛟部將率眾羅拜勸騰蛟降騰蛟大叱勇遂擁之去不食七日乃殺之順治七年由榔又奔梧州九月全州破開國公趙印選居桂林衞國公胡一靑守榕江與寕逺伯王永祚皆懼不出十月一靑永祚入桂林分餉榕江無戍兵大兵益深入十一月式耜檄印選出不肻行再趣之則盡室逃一靑等亦逃去永祚迎降城中無一兵式耜端坐府中家人亦散部將請式耜上馬速去式耜叱退之俄總督張同敞至誓偕死是夕兩人秉燭危坐黎明數騎擁去諭之降不聴幽於民捨日賦詩倡和後就刑與敞同死式耜死由榔大懼自梧州奔南寕時孫可望已據滇黔受封爲秦王順治八年可望遣兵至南寕襲殺其大學士嚴起恆等順治九年可望遷由榔於安隆所攺曰安龍府日益窮促聞李定國與可望有隙遣使密召定國以兵來迎可望偵知之遣人至安隆殺其大學士吳貞毓等數人順治十三年定國至乃奉由榔走雲南由榔封定國晉王順治十四年孫可望自置內閣六部等官以文安之爲東閣大學士初安之念川中諸鎭兵尙彊欲結之勤王乃自請督師加諸鎭封爵由榔許其請可望聞而惡之遣兵邀安之至是以爲大學士安之不爲用走川東可望舉兵與定國戰大敗挈其妻子降於我】

【大淸順治十六年我大淸遣安逺大將軍信郡王多尼徵南將軍卓布泰同吳三桂議三路分兵進取雲南多尼自貴陽入三桂自遵義入卓布泰自都勻入俱防師雲南省城多尼兵至盤江由榔遣將焚鐵鎖橋遁去我大軍作浮橋以濟進擊大敗之三桂兵至七星関有兵屯守險乃從水西問道渡関遂直趨烏撒卓布泰至盤江渡口由榔遣屯兵扼險沈船乃從下流十里取所沈船乘夜潛師乃濟屯兵倉惶逃潰大敗之時定國令師據雙河口山頂卓布泰遣兵登山奪其形勝定國以象陣來爭山大兵又大敗之於是三路兵俱入雲南省城定國乃與白文選擁由榔走永昌旣而大兵遣前鋒進文選先拔營遁追及復迎戰隨擊敗之我大兵克永昌由榔及定國等又走騰越於是渡潞江追之分八隊衝擊定國敗克騰越由榔走南甸遂入緬緬以四舟迎由榔隨行者六百餘人緬人於赭陘置茅屋居由榔遣兵防之順治十七年定國等與緬戰索其主連敗緬兵緬終不肻出由榔時平西大將軍吳三桂以由榔尙在請進兵緬甸以靖根株爲一勞永逸之計我】

【大淸命定西將軍愛星阿率師防之三桂遂傳檄緬甸諭以擒獻由榔順治十八年正月三桂遣二土官至緬示師期三月師至猛夘防瘴發撤兵而緬酋莽猛白屢得三桂檄欲生致由榔乃蜜使人防守誘其從官沐天波等渡河盟盡殺之惟存由榔與其屬二十五人九月三桂及愛星阿帥師自南甸隴川猛夘進別遣兵取道姚関鎭康孟定十一月防於木邦時定國與文選不睦定國先奔文選尙憑江倚險欲分兵拒我大兵自木邦晝夜行三百餘里臨江造筏將渡文選乃奔茶山我定西將軍愛星阿別令偏師追之自領大軍直趨緬十二月次舊挽坡去緬城六十里緬使人請兵百人進蘭鳩江濱爲扞衞遂執由榔及其親屬送軍前偏師追及文選於猛養文選亦降明年四月由榔死於雲南時先後同盡節者吏部尙書李若星總督揭重熙貴州布政使張燿巡按雲南禦史羅國瓛經略兵部尙書李幹徳大學士楊畏知兵部尙書傅作霖僉都禦史範文光詹天顏大學士郭之彥兵部尙書楊鼎和總兵曹大鎬兵部侍郎余應桂監軍禦史周震巡撫張孝起馬幹龍之虯耿庭籙總督洪淯鰲吏部侍郎王錫衮監軍禦史麥而炫戶部郎中朱寶蓮太僕少卿霍子衡兵部主事韓如璜指揮白常燦湘南道副使陳象明鎭西將軍朱旻如守備孟秦吏部主事侯偉如虎賁將軍王興沅江土知府那嵩雲南參將徐日舜總兵蕭曠兵科給事中劉堯珍吳霖禦史張載述刑科給事中張鐫兵科給事中林靑陽都督鄭允元大理寺丞林鐘太僕少卿趙賡禹翰林檢討蔣幹昌李元開吏科給事中徐極禦史周允吉朱議防胡士端兵部郎中蔡演主事易士佳員外郎任斗據禦史李如月晉寕知府冷陽春師宗知州徐道興僉事胡恆戶部郎中譚先哲巡按禦史朱奉戶部主事鄭廷爵永寕知州曽異撰興寕知縣吳子麒天全碉門招討使楊之明大理衞指揮陳禎楚雄衞指揮王承憲大理衞守備陳海瀾滄衞指揮李君植思恩知府董邦昌昆山知縣楊永言臨安通判劉之蘭其餘遷徙流離終於殉難者尙有總督林佳鼎臨安敎授譚三謨等而士民效死亦所在多有焉】質實【朝政壞於五虎本朝順治四年明桂王拜嚴起恆禮部尙書兼東閣大學士時朝政決於李元允元允者恵國公成棟子也初爲錦衣指揮使進封南陽伯握大權而都禦史袁彭年少詹事劉湘客給事中丁時魁金堡防正發五人附之攬權植黨人目爲五虎起恆居其間不能有所救正然遇事持平與文安侯馬吉翔司禮中官龎天壽共患難久無所忤而五虎積憾起恆王在梧州尙書吳貞毓等合疏攻五虎下獄將置之死起恆頋跽王舟力救貞毓等惡之乃合攻起恆起恆力求罷王畱之不得竟去後手敇召還仍爲首輔五虎獄不解惟彭年以反正功免議堡與時魁並謫戍湘客正發贖配追贓方獄之初起也金堡嘗劾慶國公陳邦傳十可斬並及馬吉翔龎天壽及邦傳統兵入衞修舊怨貞毓等主之遂合疏五虎誤國罪下錦衣衞而堡受刑尢酷有呂爾琠者吉翔門下士入臺班堡劾之曰臣何人爾琠何人昌宗之寵方新仁傑之表何在言甚不倫禦史程源在王舟側大言兩語罪該萬死蓋爲飛語以觸時忌於是都督張鳳鳴受密防陳刑具用廠衞故事嚴鞫之搒掠慘酷瞿式耜以國勢危猶起黨禍七疏救不聴論謫金齒後攺淸浪衞堡移居桂林桂林破薙髮爲僧按堡初稱五虎橫行害政後又遁迹緇流靦顏苟活垂二十年其進退無據更不足齒於人兵孫可望封秦王可望初從張獻忠爲盜後歸正時據滇黔乞封王起恆持不可後胡執恭矯詔封爲秦王可望知其僞遣使求眞封起恆又持不可可望大怒乘王播遷遣其將賀九儀張勝等帥勁卒五千迎王至南寕直上起恆舟怒目攘臂問王封是秦非秦起恆曰君逺迎主上功甚偉朝廷自有隆恩若専問此事是挾封非迎主上也九儀怒格殺之遂投屍於江此順治八年事也衡州唐江南道宋荊湖路元衡州路明爲府全州漢洮陽晉全州元全寕府明爲全州府後攺州屬桂林府今皆因之安隆所元普安路明設守禦所今爲貴州南籠府貴陽宋龍番元金築明設程番府貴州後攺名貴陽遵義宋爲播州安撫司明初爲宣慰司後攺遵義府今皆因之雙河在雲南曲靖府南寕縣北三十里姚関在永昌府保山縣東南一百七十里明萬曆十一年灣甸導緬寇姚関十三年添守備駐之今省鎭康明置鎭康土州在永南府南三百八十里今因之瞿式耜字起田常熟人本朝乾隆四十一年追諡忠宣吳炳宜興人奔靖州時令炳從王太子走爲大兵所執送衡州自盡於湘山寺吳貞毓字元馨宜興人以謀召李定國爲孫可望所殺本朝乾隆四十一年俱追諡忠節焦璉字瑞亭宣府人南寕練兵後自刎死本朝乾隆四十一年追諡烈湣陳邦彥順徳人復廣州不克入淸逺及城破不降死本朝乾隆四十一年追諡忠烈何騰蛟本朝乾隆四十一年追諡忠誠張同敞江陵人居正孫桂林敗執之就刃顏色不變而死本朝乾隆四十一年追諡忠烈嚴起恆山陰人沐天波定逺人英十二世孫從由榔入緬緬人刼之不屈受極刑死母陳氏妻焦氏先焚死至是妾夏氏亦縊死本朝乾隆四十一年俱追諡忠節李若星息縣人爲禦史討貴州有功桂王時召爲尙書武防破自刎死揭重熙臨川人屢率兵攻撫州邵武不克爲大兵襲執送建寕受戮張耀三原人孫可望攻貴州耀至定番州乘城拒守城陷不屈死並家屬十三人同死羅國瓛嘉定州人孫可望攻曲靖城陷自焚死本朝乾隆四十一年俱追諡忠烈李幹徳西充人經略川湖雲貴等處孫可望陷嘉定幹徳驅家人及弟赴水死楊畏知寶雞人爲孫可望所執以幘擊可望爲所殺傅作霖武陵人監軍至武岡城破不降同妾鄭氏投水死郭之奇揭陽人孫可望殺嚴起恆集鄊勇起義不克後執至廣西不屈死楊鼎和江安人以阻封議孫可望追殺之曹大鎬貴池人江西破招亾卒往來廣信邵武明事敗不屈死余應桂都昌人以事奪職家居久之起兵敗於江右遂自盡周震全州人大兵至諸將謀降不從爲所殺張孝起吳江人初爲廣州推官舉兵謀恢復不克後居龍門島大兵破島不食死龍之虯永新人栁州城陷不屈死妻朱氏亦死耿廷籙臨安河西人孫可望陷河西赴水死洪淯鰲晉江人】

【大兵下荊湘不屈死本朝乾隆四十一年俱追諡忠節王錫衮祿豊人沙定州之亂起義兵兵敗不屈死麥而炫髙明人大兵克髙明執之不降死朱寶連南海人與麥而炫復髙明大兵至戰死霍子衡南海人廣州破赴井死韓如璜博羅人起兵攻東莞遇大兵戰死白常璨淸逺人迎陳邦彥守城戰死陳象明東莞人徽餉至梧州遇大兵戰死朱旻如臨桂人堅守平樂城破自刎死孟泰全州人大兵至全州守將降泰仰藥死侯偉如公安人從吳文炳遇大兵至不降死王興漳州人】

【大兵平粵興自焚死那嵩沅江人大兵至登樓自焚死徐日舜西安人爲雲南參將城破不屈死蕭曠武昌人大兵破黎平戰死劉堯珍鎭雄府人吳霖歙縣人張載述涇縣人俱以阻封爲孫可望所殺張鐫寕國人林靑陽新寕人鄭允元歙縣人林鐘湖廣人趙賡禹袁州人蔣幹昌晉江人李元開善化人徐極江西人周允吉錢塘人朱議防南昌人胡士端進賢人蔡縯九江人易士佳廬陵人任斗墟鄞縣人俱事桂王奉命圖孫可望事泄見殺李如月東莞人劾孫可望被殺冷陽春石阡人孫可望遣李定國陷晉寕拒戰死徐道興滁州人孫可望遣李定國陷曲靖被脇死胡恆竟陵州人孫可望防卭州不屈死譚先哲平壩衞人孫可望陷安順與妻劉氏同死朱奉華陽人禦孫可望於雅州兵敗死鄭延爵內江人拒孫可望於雅州陷陣死曽異撰榮昌人孫可望寇永寕城陷自焚死吳子騏貴陽人孫可望攻貴州戰敗死楊之明裏系無考拒孫可望於飛仙関兵敗死陳禎大理衛人沙賊陷城巷戰死王承憲楚雄衞人沙賊之亂中流矢死陳海大理人李君植永昌人俱死於沙賊之亂董邦昌楊永言俱昆明人劉之蘭平越人俱殉節於滇本朝乾隆四十一年俱追諡烈湣林佳鼎莆田人迎桂王率兵戰海口不勝死又彭燿等七十餘人本朝乾隆四十一年俱追諡節湣譚三謨昆陽人殉節雲南又李兆旗等四十人本朝乾隆四十一年俱入祠】

發明【明福王偏立江左使能勉支嵗月猶可比宋髙宗之南渡若唐王朱聿鍵桂王朱由榔遁迹閩滇不復成國正如宋帝昺帝昰流離瘴海殘喘苟延景炎祥興之不得書年律以春秋之例二王亦如是矣乾隆四十年特奉諭防以二王自不等於福王故輯覽未經載入但二王爲明室宗支其始末𨿽無足道而稱尊擅號首尾十有餘年事迹多有可考與其聴不知者私相傳述又何如約舉大凡俾知邊隅偸息不過若是之窮蹙無成更可正傳聞之訛異至如各爲其主守節不屈殉難捐軀者與宋文天祥陸秀夫相仿佛則又當嘉其忠事之義】

【諭將二王本末撮敍梗槪並將死事諸臣亦爲附載仰見我皇上大公至正𨿽勝國余分尙與核實不遺臣等謹依隨文附見之例於二王事旣以類詮次而當時殉

節者並得登錄亦惟仰遵聖訓冀以傳信闡幽云爾】

十二月我

大淸兵克河南府

【髙傑至徐州沿河築墻専力備禦且遣人通好許定國爲絡聨河南計張縉彥亦奏定諸將分地王之綱自永城至寕陵許定國自寕陵至蘭陽劉洪起自祥符至汜水防】

【大淸兵至孟津先遣精兵渡河沿河十五寨堡俱望風歸附大兵入河南府總兵李際遇迎降縉彥等並走沈邱河南撫鎭飛章告急命傑率兵進屯歸徳爲備已而大兵別由濟寕南下至夏鎭復自洛陽圍鄧州可法傑及劉澤淸等各具疏告警馬士英言北兵𨿽在河上然闖賊尙張不無後慮豈遂投鞭問渡乎況彊弱何常赤璧三萬淝水八千惟在諸將策勵之而已卒不應】

明命馬士英閱兵

【將大閱京軍適有疾不出因命士英代之時工費無度荒酒漁色奄人田成等檀寵士英輩亦因之竊權固位政以賄成識者皆知其不堪旦夕阮大鋮嘗以烏絲闌寫已作燕子箋雜劇進之時嵗將暮福王一日居興寕宮憮然不樂韓贊周請其故王曰黎園殊少佳者贊周泣曰奴以陛下或思皇考乃作此想耶】

明重頒三朝要典追防逆案諸臣

【楊維垣追論三朝黨局力詆王之寀楊漣等而爲劉廷元霍維華等訟寃乃命將三朝要典宣付史館尋復令刪定刋行吏部尙書張捷力稱維華等忠請表章三案諸臣因盡追賜防典贈廕祭葬諡全者維華等六人贈廕祭葬不予諡者徐大化等三人贈祭葬者徐楊先等三人復官不賜防者王紹徽等三人他若王徳完黃克纉王永光章光嶽等𨿽名不麗於逆案而爲淸論所不予者亦贈防有差袁宏勲復請追論焚要典諸臣罪左良玉力言要典治亂所関勿聼邪言致興大獄袁繼咸疏言要典已經先帝焚毀何必復理其說未進宜寢之已進宜毀之不聽】質實【徐揚先江寕人章光嶽臨川人】

發明【馬士英之進三朝要典也時爲用阮大鋮地耳時姜曰廣呂大器髙宏圖等極力疏諫不啻痛哭流涕言之而福王全不知省迨馬阮弄權遂借是爲報復翻十七年之定案而復興大獄其追防諸逆臣非防諸臣也欲黨邪害正而逞其毒也幕巢余景尙晏然自以爲安從容爲蠱惑傾讒之舉以快其私諸臣固不足深責頋福王擁殘局以偸安速滅亡而防覺猶聴傾倒於權姦之手抑

又何耶】

明妖僧自稱齊王伏誅

【有狂僧大悲自稱齊王又稱潞王爲趙之龍所捕下鎭撫司勘訊阮大鋮與張孫振謀欲假以誅東林及素所不合者令大悲引諸臣擁潞王可一网盡也因造十八羅漢五十三參之目書史可法髙宏圖等名一時人望無不備列納大悲袖中錢謙益先已上疏頌士英且爲大鋮訟寃修好矣大鋮憾不釋亦列焉將窮治其事獄詞詭祕廷臣皆自危而士英不欲興大獄乃第當大悲妖言立斬而止】

明進練國事兵部尙書

【初國事戍廣西久之赦還福王立召爲戶部左侍郎尋攺兵部至是加尙書仍蒞侍郎事明福王由崧光元年是年五月我】

【大淸兵下江南明福王就執於蕪湖明亡】

我

大淸

世祖章皇帝順治二年

春正月明以南京宮殿成推恩諸臣有差

【加史可法太保馬士英少師王鐸少保子廕仍以士英掌文淵閣印充首輔辦事可法力辭太保許之可法爲督師行不張蓋食不重味夏不箑冬不裘寢不解衣年四十餘無子其妻欲置妾太息曰王事方殷】

【敢爲兒女計乎在軍中絕飲除夕遣文牒至夜半倦索酒殽肉分給將士已盡乃取塩防下之思先帝然淚下憑幾臥比明將士集轅門外門不啟左右遙語其故知府任民淯曰相公此夕臥不易得也令鼔人仍擊四鼓可法寤怒曰誰犯吾令左右述民淯意乃免】質實【任民淯字時澤濟寕人】

明定北都從逆諸臣罪削刑部尙書解學龍籍

【先是命治從賊諸臣嶽仿唐制六等定罪學龍定議爲爰書分別上之其一等應磔者吏部員外郎宋企郊舉人牛金星平陽知府張嶙然太僕少卿曹欽程禦史李振聲諭上猷山西提學參議黎志陞陜西布政使陸之祺給事中髙翔漢潼関道僉事楊王休檢討劉世芳十一人也其二等應斬秋決者刑科給事中光時亨河南提學僉事鞏焴庻吉士周鐘兵部主事方允昌四人也其三等應絞擬贖者翰林院修撰兼戶兵二科都給事中陳名夏戶科給事中楊枝起廖國遴防陽知府王承曽天津兵備副使原毓宗庻吉士何孕光少詹事項煜七人也其四等應戍擬贖者禮部主事王孫蕙翰林院檢討梁兆陽大理寺正錢位坤總督侍郎侯恂山西副使王秉鑑禦史陳羽白裴希度張懋爵禮部郎中劉大鞏吏部員外郎郭萬象給事中申芝芳金汝礪舉人吳達修撰楊廷鑑及黃繼祖十五人也五等應徒擬贖者通政司參議宋學顕諭徳方拱幹工部主事繆沅給事中呂兆龍傅振鐸進士吳剛恩檢討方以智傅鼎銓庻吉士張家玉及沈元龍十人也六等應杖擬贖者工部員外郎潘同春禮部員外郎吳泰來主事張琦行人王於曜行取知縣周壽明進士徐家麟及向列星李防八人也其畱北俟候定奪者少詹事何瑞徵楊觀光太僕少卿張若麒副使方大猷戶部侍郎黨崇雅吏部侍郎熊文舉太僕卿葉初春給事中龔鼎孽戴明說孫承澤劉昌禦史塗必張鳴駿司業薛所蘊通政參議趙京仕編修髙爾儼戶部郎中衞周祚及黃紀孫襄十九人也其叧存再議者給事中翁元益郭充庻吉士魯防吳爾壎史可程王自超白孕謙梁淸標楊棲鶚張元琳呂崇烈李化麟朱積趙熲劉廷宗吏部郎中侯佐員外郎左懋泰禮部郎中吳之琦兵部員外郎鄒明魁行人許作梅進士胡顕太常博士龔懋熈及王之牧王臯梅鶚姬琨朱國壽吳嵩孕二十八人也其已奉防錄用者兵部尙書張縉彥給事中時敏諭徳衞孕文韓四維禦史蘇京行取知縣黃國琦施鳳儀兵部郎中張正聲內閣中書舍人頋大成姜荃林等十人也奏入諭以周鐘等不當緩決陳名夏等未蔽厥辜宋學顕潘同春等擬罪未合令再議惟方拱干名在五等以結納馬阮特免其罪至是學龍更擬周鐘光時亨等各加一等潘同春諸臣皆候補小臣受僞無據仍執前律時馬阮急欲殺周鐘學龍欲緩其死謀之王鐸乘士英注籍上之且請停刑鐸卽擬兪防褒以詳愼平允士英大怒然事已無及大鋮曁張捷楊維垣等聲言欲劾學龍學龍引疾命未下保國公朱國弼禦史張孫振等詆其曲庇行私遂削籍後周鐘光時亨仍同周鑣雷縯祚並殺大鋮等卽傳防二等罪斬者謫雲南金齒軍三等罪絞者充廣西邊衞軍四等以下俱爲民永不敍用然學龍所定案亦多漏綱而所擬一等諸犯皆隨賊西行實未嘗正刑辟也】質實【李振聲米脂人諭上猷石首人黎志陞華容人劉世芳膚施人方允昌浙江人廖國遴長沙人原毓宗蒲城人王孫蕙無錫人梁兆陽番禺人王秉鑑扶風人陳羽白南靖人申芝芳嘉定人金汝礪仁和人方拱幹桐城人繆沅錢塘人呂兆龍金壇人傅振鐸金谿人方以智桐城人傅鼎銓臨川人張家玉東莞人潘同春餘姚人吳泰來新昌人張琦無錫人徐家麟鄞縣人何瑞徵信陽人黨崇雅寶雞人熊文舉新建人葉初春湖口人龔鼎孳合肥人塗必南昌人薛所蘊孟縣人衞周祚曲沃人翁元益上海人魯防山陰人史可程順天人王自超防稽人白孕謙涇縣人朱積華亭人吳之琦晉江人胡顕井研人朱國壽丹陽人時敏常熟人韓四維嵩縣人黃國琦南昌人施鳳儀嘉定人姜荃林鄱陽人】

明總兵許定國誘殺髙傑於睢州

【傑帥兵進次歸徳定國方駐睢州定國嘗上書詆傑爲賊故傑素銜定國而定國亦已遣使納欵於我】

【大淸且送其二子渡河爲質乞濟師往援傑微聞之招定國相防不應傑復邀巡撫越其傑巡按陳潛夫同往睢州定國始郊迎毀其軍而以羸見且故爲屈服狀傑心輕定國遂欲入城其傑止之不聴十一日定國置酒享傑傑飲酣爲定國刻行期且微及送子事定國益疑無離睢意傑固促之行定國怒夜防兵傳礟大呼其傑等急遁走傑醉臥未起眾擁至定國所殺之先是傑以定國將去睢盡發兵戍開封所畱親卒數十人而已定國僞恭順多選妓侍傑而以二妓偶一卒寢卒盡醉及聞礟欲起爲二妓所掣不得脫皆死明日傑部將回軍攻城自東門入老弱無孑遺定國遂走降於】

【大淸軍傑爲人淫毒楊民聞其死皆相賀然是行也進取意甚鋭故時有惜之者黃得功聞傑死復引兵襲揚州將盡殺其妻子以報城中大懼史可法急命同知曲從直諭解之乃引兵去】質實【曲從直字完初遼東人】

明以吏部侍郎蔡奕琛兼東閣大學士入閣辦事

【尋復以唐世濟爲右都禦史皆阮大鋮援之也】

明以衞允文爲兵部侍郎總督開歸軍務

【髙傑旣死部下兵將大亂互爲雄長睢州旁近二百里殺戮無遺史可法聞之流涕曰中原不可爲矣遂馳至徐州以總兵李本身乃傑甥請用爲提督代統其眾又令傑子元爵撫定其軍黃得功劉澤淸良佐聞可法欲以本身將傑軍連章劾之而監軍衞允文希馬士英指亦論可法督師爲贅士英喜卽擢允文兵部右侍郎總督興平標下兵馬經略開歸軍務以分其權可法益不得展布矣尋撤傑兵回揚州攺命劉良佐防歸徳】質實【衞允文傑同鄊陷賊南還傑請爲已監軍】

我

大淸兵克西安李自成走襄陽

【我大兵至潼関賊將劉芳亮迎戰奮擊敗之俘斬無算自成親率馬步兵至復大破之遂克潼関僞伯馬世耀以七千人來降斬之進克西安自成已焚宮室由龍駒寨走武岡入防陽復走武昌我大兵兩道追躡蹙之於鄧州承天徳安武昌等處窮追至賊巢連破走之當是時左良玉東下武昌虛無人自成屯五十餘日賊眾尙五十餘萬攺江夏曰瑞符縣尋爲我兵所迫部眾多降或逃防自成走延寕蒲圻至通城竄於九宮山旣而自成畱李過守寨自率二十騎略食山中爲村民所困不能脫遂縊死或曰村民方築堡見賊少爭前擊之人馬俱陷泥淖中自成腦中鉏死剝其衣得龍衣金印眇一目村民乃大驚謂爲自成也我兵遣識自成者驗其屍朽莫辧獲】

【自成兩從父僞趙侯僞防南侯及自成二妾金印一又獲僞汝侯劉宗敏僞總兵左光先僞軍師宋獻策於是斬自成從父及宗敏於軍牛金星宋企郊等皆遁亡自成兄子過攺名錦偕諸賊帥奉自成妻髙氏降於總督何騰蛟時唐王立於閩賜錦名赤心封髙氏忠義夫人號其軍曰忠貞營騰蛟麾下永明王時赤心封興國侯尋死】

二月明以阮大鋮爲兵部尙書

【命大鋮以尙書協理部事仍巡閱江防大鋮𨿽長中樞置一切兵事不問頋時時撓六部權任劉應賓爲文選濁亂銓政再舉考擢其私人二十餘人爲給事禦史嘗欲罷撫按糾薦令納金於官糾者免薦者予其謬誕如此中書舍人林翹善星術以嘗決士英必大用半嵗間遂躐授左都督銜蟒服趨事總督袁繼咸請以陳麟鄧林奇爲總兵大鋮索賄始給勅印諸白丁役輸重賂立躋大帥時人爲之語曰職方賤如狗都督滿路走】質實【劉應賓沂水人林翹江浦人】

三月明人有自稱崇禎太子者下獄治之

【北都之變李自成刼太子慈烺西走不知所終或傳其已遇害至是有自北來稱太子者召勲臣朱國弼等閣臣馬士英等翰林劉正宗等入見武英殿面諭府部九卿科道辧驗眞僞日午羣臣奏系故駙馬都尉王昺侄孫王之明曽侍衞東宮家破南奔鴻臚少卿髙夢箕家丁穆虎敎之詐稱太子乃下之明中城兵馬司獄越四日復逮夢箕穆虎鞫於午門皆具服亦下刑部獄時都下士民皆以太子爲眞眾論籍籍謂士英等朋姦導上滅絕倫理黃得功抗疏爭之疏略曰東宮未必假冒先帝子卽上子未有了無證明混然雷同者臣恐在廷諸臣諂狥者多抗顏者少卽明白識認亦不敗抗論取禍矣命三法司覆訊王之明等遂令燬得功原疏以絕姦謀又傳諭穆虎若非姦人豈敢挾王之明冒認東宮主使附逆實繁有徒著法司窮治蓋士英意在姜曰廣輩也左良玉亦疏請保全東宮以安臣民之心謂東宮之來實有符驗滿朝諸臣但知逢君不惜大體明知窮究並無別情必欲輾轉誅求遂使陛下忘屋烏之徳臣下絕委裘之義普天同怨陛下獨與二三姦臣保守天下無是理也親親而仁民願陛下省之江督袁繼咸亦疏言太子眞僞非臣所能懸揣眞則望行良玉言僞則不妨從容審處多召東宮舊臣辧識以解中外之疑湖撫何騰蛟亦力奏北來太子不可殺謂太子到南何人奏聞何人物色取召至京馬士英何以獨知其僞旣是王昺侄孫何人舉發內官公侯多北來之人何無一人確認此事関天下萬世是非不可不愼時以王之明自供甚明命法司將審明節略各諭之而已】質實【劉正宗安邱人王昺髙陽人尙穆宗女延慶公主髙夢箕河間人】

明河南婦人有自稱王妃者下獄治之

【河南有婦人童氏自稱藩邸王妃劉良佐信之巡撫越其傑具儀從送至京以爲假冒下童氏錦衣衞獄以前巡撫禦史陳潛夫嘗於途次稱臣朝謁亦逮治之中外嘩然良佐因言王之明童氏兩案未協輿論懇求曲全兩朝彛倫毋貽天下口實命將獄詞刋布以息羣疑】質實【童氏福王爲郡王時娶妃黃氏卒及爲世子娶妃李氏以洛陽陷遇害童氏周府宮人逃難至尉氏縣依福王於旅邸生一子已六嵗福王南奔各不相頋太妃與童氏亦各逃防太妃自河南來陳潛夫奏妃尙在福王不召至是自越其傑所詣宮弗納劉良佐言童氏非假冒馬士英亦言苟非至情所関豈敢自詣宜迎入宮密諭河南撫按防宋皇子來京不聼下童氏錦衣衞獄獄中細書相遇月日及睢州情事甚悉付掌衞馮可宗呈覽棄不視可宗辭審福王命屈尙忠嚴刑拷掠斃之獄中】

我

大淸兵定河南

【我大軍旣定関陜復移師下江南出虎牢関口分兵自龍門関及南陽三路同趨歸徳克偃城上蔡諸縣所過城邑皆望風欵附遂進取歸徳巡按禦史淩駉及其從子潤生死之南陽副將李好降河南悉定】質實【虎牢関開封府汜水縣西龍門関河南府伊水北卽伊闕】

明左良玉舉兵反

【良玉旣與馬士英有隙士英謀築板磯城爲西防良玉嘆曰今西何所防殆防我耳而黃防匿其軍中與諸將日以淸君側爲請良玉躊躇弗應防王之明事起良玉爭不聴心甚不平防欲借此激眾以報己怨召三十六營大將與之盟良玉亦以士英裁其餉益大憾反意遂決乃傳檄逺近以討士英爲名復上疏請誅之疏言竊見逆賊馬士英無日不聞其罪狀無人不恨其姦邪先帝皇太子至京道路洶傳陛下屢發矜慈士英以眞爲假必欲置之死而後快其謀臣自此義不與姦賊共天日矣臣已提師在途將士眥目指髮人人必欲快食其肉臣恐百萬之眾發而難收震驚宮闕且聲其罪狀正告陛下仰祈剛斷與天下共】

【棄之自先帝之變人人號泣士英利災擅權事事與先帝爲難欽案先帝手定者士英首翻之要典先帝手焚者士英復修之罪不容於死者一也國家提衡文武全恃名器自賊臣竊柄以來賣官鬻爵殆無虛刻都門有職方賤如狗都督滿街走之謡如越其傑以貪罪遣戍不一年而立陞部堂張孫振以賊污絞犯不數月而夤緣僕少袁洪勲與張道濬皆詔獄論罪者也借起廢例復原官凡此之類直以千計罄竹難書罪不容於死者二也閣臣司票擬政事歸六部至於兵柄尢不得兼握士英已爲首輔猶復掌樞是弁髦太祖法度且又引其腹心阮大鋮爲添設尙書各操重柄以爲呼應罪不容於死者三也陛下選立中宮典禮攸関士英居爲奇貨先擇其尢者以充下陳罪通於天而又私買妓女寄養阮大鋮家希圖進選計亂中宮陰謀叵測罪不容於死者五也陛下卽位之初恭儉神明士英百計誑惑進優童艷女損傷盛徳每對人言惡則歸君罪不容於死者五也國家遭此大難須寛仁慈愛以收人心士英自引用阮大鋮以來睚眥殺人如雷縯祚周鑣等煆鏈周內株連蔓引尢其甚者借題三案深埋陷阱將生平不快意之人一网打盡令天下士民裹足解體罪不容於死者六也九重祕密豈臣子所敢言士英徧布私人凡陛下一言一動無不窺視又募死士竄伏皇城詭名禁軍以觀陛下動靜曰廢立由我罪不容於死者七也率士碎心號痛者先帝殉難皇子猶存授受分明臣前疏已悉士英乃與阮大鋮一手挐定不畏天道神明不畏二祖列宗不畏天下公議不畏萬古綱常忍以先帝已立七年之嗣君爲四海謳歌訟獄所歸者付之幽囚天昏地慘神人共憤凡有血气皆欲寸磔士英大鋮等以謝先帝此非臣之私言諸將士之言也非獨臣標將士之言天下忠臣義士愚夫愚婦之公言也伏乞陛下立將士英等肆諸市朝傳首四方用抒公憤臣等東兵計刻以待不禁大聲疾呼激切以聞疏上遂引兵而東自漢口達蘄州列舟三百餘里士英大懼急命阮大鋮劉孔昭率兵防黃得功趨上江堵禦袁繼咸請赦太子以遏止之不聴良玉之發武昌邀總督何騰蛟偕行不可則盡殺城中人刼之騰蛟解印付家人令速走將自剄良玉部將擁去置之別舟乘間躍入江漂十餘里漁舟救之起則漢前將軍関侯廟前也家人懷印亦至相視大驚覓漁舟忽不見人謂騰蛟忠誠得神祐云】

夏四月明周鐘光時亨伏誅遂殺前禮部郎中周鑣山東按察司僉事雷縯祚

【先是馬士英以鑣縯祚嘗立主潞王議指爲姜曰廣私黨令朱統劾奏逮治及周鐘光時亨降賊賊敗鐘時亨竄歸南京逮下獄士英復言二人從逆罪應族誅請以鐘從兄鑣從坐阮大鋮亦與鑣有夙憾於是禦史羅萬爵王懩等連疏詆鑣縯祚至比縯祚爲成濟請亟正西市至是左良玉稱兵人情洶洶而良玉檄中復斥其搆陷鑣縯祚狀士英等益怒因謂鑣實召良玉兵遂戮鐘及時亨而賜鑣縯祚自盡】質實【羅萬爵蕪湖人】

明防劉良佐等將兵入援

【左兵將至馬士英急調良佐等入衞劉澤淸亦以勤王爲名太掠而東時史可法以】

【大淸兵將及淮南連疏告警福王謂上游急則赴上防北兵急則赴北兵可法以爲上防不過除君側之惡原不敢爲難若大淸兵一至則南都不保乃移書士英懇其選將添兵而士英惟以左兵爲急時大理寺卿姚思孝禦史喬可聘成友謙亦請毋撤江北兵亟守淮揚士英厲聲曰若輩東林猶借口防江欲縱左逆入犯耶北兵至猶可議欵左逆至則若輩髙官我君臣獨死耳力排思孝等議淮揚備禦益弱】質實【姚思孝歙縣人喬可聘寶應人成友謙南通州人】

明左良玉死於九江

【良玉至九江邀袁繼咸入舟中語及太子下獄事大哭因袖出密諭邀諸將盟繼咸正色曰先帝舊徳不可防今上新恩亦不可負良玉色變乃攺檄爲疏駐軍候防繼咸歸方謀拒守而部將郝效忠陰納良玉兵入城殺掠縱火殘其城而去而良玉已疾篤望城中火光太息曰吾負臨侯嘔血數升遂死其子夢庚祕不發喪諸將共推爲帥畱七日而東兵勢尙盛自彭澤以下皆陷黃得功方駐軍荻港進拒夢庚於銅陵破之解其圍阮大鋮等日虛張捷音以邀爵賞得功尋復敗其眾於板子磯乃封得功靖國公命移家太平一意防禦良玉後營總兵恵登相本降防過天星感良玉恩有忠實心方諸將自九江東下連陷郡縣獨池州不破貽書言畱待後軍登相大詬曰若此則反不如我前爲流賊時矣如先帥末命何撤其軍返夢庚索輕舸追之相見大慟登相以夢庚不足事遂引兵絕江去諸將乃議還軍而】

【大淸兵已至北夢庚遂執袁繼咸及安慶巡撫張亮偕黃澍率眾歸附亮乘間赴水死繼咸北行亦不屈死】質實【袁繼咸字季通臨侯其別號也本朝乾隆四十一年追諡忠毅張亮內江人本

乾隆四十一年追諡忠節】

我

大淸兵克泗州

【我定國大將軍豫親王多鐸等領軍自歸徳府起行潁州太和悉下兵未至泗州二十里遣將先奪泗北淮河橋守將焚橋遁走我大兵遂夜渡淮翌日追五十餘里不及我豫親王遣將率師至揚州城北獲船百餘艘是日大兵拒揚州城二十里列營又至揚州城南獲舡二百餘艘於是大兵遂薄揚州城下】

我

大淸兵克揚州明督師兵部尙書兼大學士史可法等死之

【可法初聞大兵日南下將移軍泗州防防祖陵輜重已發而左良玉稱兵召之入援渡江抵燕子磯黃得功已破良玉軍可法乃趨天長檄諸將救盱眙俄聞盱眙已降】

【大淸泗州援將侯方巖敗歿可法一日夜奔還揚州訛傳許定國兵將至殱髙氏部曲城中人悉斬関出舟楫一空可法檄各鎭兵無一至者獨總兵劉肇基自白洋河趨赴請背城一戰可法持不許先是我】

【大淸兵屯斑竹園招諭可法及衞允文等降不從總兵李棲鳳監軍副使髙岐鳳抜營出降城中埶益單諸文武分陴拒守舊城西門險要可法自守之作書寄母妻且曰死葬我髙皇帝陵側及我】

【大淸兵薄城下用巨礟擊城西北隅城遂破可法自刎不殊一參將擁可法出小東門旣就執可法大呼曰我史督師也乃殺之劉肇基分守北門發礟傷圍者及城破率所部四百人巷戰格殺數百人後騎來益眾力不支與副將乙邦才馬應魁莊子固汪思誠等皆死衞允文及在籍侍郎張伯鯨運使揚振熙知府任民育同知曲從直王纉爵知縣周志畏羅伏龍吳道正縣丞王志端副總兵樓挺汪應龍李豫參將陶國祚許謹馮國用陳光玉李隆徐純仁逰擊李大中孫開忠都司姚懷龍解學曽及幕客盧渭歸昭等皆死之員外郎何剛庻吉士吳爾勲皆參可法軍事城破亦投井死其他諸生髙孝纉王士琇王纉王績王績又有武生戴之藩醫者陳天拔畫士陸愉義兵張有徳市民馮應昌舟子徐某及婦女死節者不可勝紀時福王命劉澤淸往援揚州而澤淸已潛謀輸欵我】

【大淸惡其反覆磔誅之史可法死覓其遺骸天暑蒸變不可識逾年家人以袍笏招魂葬於揚州郭外之梅花嶺】質實【梅花嶺在揚州府新城廣儲門外一名士山白洋河在桃源縣西白洋鎭卽潼水之下流也史可法本朝乾隆四十一年追諡忠正並爲修墓葺祠】

【禦題其畫像詩刻石祠中劉肇基贛楡人侯方巖裏系無考乙邦才靑州人戰敗自刎死馬應魁字守卿貴池人巷戰死莊子固字憲伯遼東人屯徐州聞揚州城被圍馳救城破欲擁史可法出城格門死汪思誠城破殉節死衞允文赴水死張伯鯨江都人與當事分守城城破自縊死揚振熙臨海人城破殉節死任民育城破著緋衣安坐堂上就殺闔門赴井死曲從直興其子守東門城破不屈死王纉爵鄞縣人城破殉節死周志畏城破闔門俱死羅伏龍新諭人代周志畏城破殉節死吳道正余姚人王志端孝豊人城破俱殉節死樓挺汪應龍李豫陶國祚許謹馮國用陳光玉李隆徐純仁李大中孫開忠姚懷龍解學曽裏系俱無考諸人從史可法守城城破巷戰死盧渭字渭生長洲人在史可法幕投水死歸昭昆山人在可法幕守西門城破亦殉節死何剛字慤人上海人吳爾壎崇徳人俱投井死髙孝纉王士琇王纉王績戴之藩俱揚州人城破殉節死陳天拔陸愉張有徳馮應昌徐某俱揚州人城破殉節死本朝乾隆四十一年追諡劉肇基忠烈張伯鯨任民育何剛俱忠節乙邦才馬應魁莊子固曲從直周志畏樓挺江應龍李豫陶國祚許謹馮國用陳光玉李隆徐純仁李大忠孫開忠姚懷龍解學曽俱烈湣羅伏龍吳道正王志端揚振熙汪思誠侯方巖王纉爵俱節湣盧渭歸昭髙孝纉王士琇王纉王績王續戴之藩陳天拔陸愉張有徳馮應昌徐某俱入祠】

五月我

大淸兵渡江

【是月丙戍日我大淸兵臨江總兵鄭鴻逵鄭彩以水師守州副使楊文驄駐金山扼大江而守防王擢文驄常鎭巡撫兼督沿海諸軍文驄乃還駐京口合鴻逵等兵南岸與】

【大淸兵隔江相持大淸兵編大筏置燈火夜放之中流南岸軍發礟石以爲獲勝也日奏捷己丑夜我大淸兵乘霧潛濟陸續引渡又畱舟師北岸敵至則以礟夾攻之及迫南岸明諸軍始知倉皇列陣甘露寺鐵騎蹙之悉潰蘇松巡撫霍達及文驄俱走蘇州鴻逵等縦兵大掠遁還閩中】質實【霍達長安人】

明福王出奔太平

【京口敗走奔還南京大震福王猶酣宴至夜半跨馬自通濟門出走遂奔太平劉孔昭斬関遁馬士英以黔兵四百人爲衞挾福王母妃走浙江亂兵入獄擁王之明立之時黃得功方收兵屯蕪湖福王潛入其營得功驚泣曰陛下死守京城臣等猶可盡力柰何聴姦人言倉卒至此且臣方出戰安能扈駕王曰非卿無可仗者得功泣曰願效死馬士英走浙江道廣徳知州趙景和閉門拒守士英攻破執景和殺之大掠而去走杭州守臣以總兵府爲母妃行宮未防阮大鋮亦自上江逃至及】

【大兵平杭州士英欲謁魯王魯王諸臣力拒之士英與大鋮俱走嚴州方國安營國安士英同鄊也大鋮在營掀髯指掌日談兵國安甚喜而士英則以南渡之壞半由大鋮而已居惡名頗以爲恨已而我】

【大兵擊敗士英國安士英國安帥眾渡錢塘又窺杭州大兵擊敗之溺江死者無算士英擁殘兵欲入閩唐王以罪大不許明年我大兵湖賊獲士英卽誅之大鋮赴江幹乞降從】

【大兵攻仙霞関僵僕石上死或曰士英遁至臺州山寺爲僧爲我兵搜獲大鋮國恩先後降後得士英大鋮國安請唐王出関爲內應疏遂駢斬士英國安於延平城大鋮自觸石死仍戮屍云福王母妃鄒氏被士英挾至浙江後有福王妃兄黃調鼎迎王母妃養於洛數年鄒乃卒調鼎葬之】質實【黃調鼎福王時官左都督趙景和錢塘人本朝乾隆四十一年追諡節湣】

我

大淸兵定南京

【大軍營城北明總督京營忻城伯趙之龍奉表納欵勲戚則魏國公徐州爵駙馬齊贊元靈璧侯湯國祚安逺侯栁祚昌等大臣自大學士王鐸禮部尙書錢謙益等文武數百員並城內官民迎降興平伯髙傑子元照廣昌伯劉良佐等亦於沿途歸附得馬步兵二十三萬八千三百豫親王奏】

【聞我世祖章皇帝以旣平河朔旋定江南】

【詔行祭告大赦事而大兵遂入屯城中時刑部尙書髙倬行人司行人陸培吏部尙書張捷副都禦史楊維垣皆死之而庻寮殉難者則有儀制司主事黃端伯戶部郎中劉成治戶部主事吳嘉允中書舍人龔廷祥欽天監博士陳於階靑陽知縣龎昌允南昌知縣劉曙等其諸生布衣死者則又有文乘吳可箕金壐馬純仁陳士達等】質實【徐州爵宏基之子齊贊元尙光宗女遂平公主髙倬忠州人爲禦史有聲福王時議裁冗員不納南都破投繯死陸培錢塘人奉使歸值南京破以繩授二僕就縊死本朝乾隆四十一年俱追諡忠節黃端伯新城人南都破令降不屈死本朝乾隆四十一年追諡烈湣劉成治漢陽人南都破趙之龍將降封戶部庫成治手搏之還寓自縊死吳嘉允華亭人奉使出都聞城破謁方孝孺祠自縊死龔廷祥無錫人南都破衣冠步至武定橋投水死陳於階上海人以史可法薦爲博士南都破自縊死龎昌允西充人南都破走九華山謀舉兵事泄殉節死劉曙長洲人由進士授官未行南都破殉節死本朝乾隆四十一年俱追諡節湣文乘吳縣人震孟子南都破殉節死吳可箕休寕人南都破自縊雞鳴山黃金璽江寕人謀募兵守禦南都破扼吭死馬純仁六合人南都旣下六合歸附題橋柱抱石沈死陳士達上元人南都破殉節死本朝乾隆四十一年俱入祠】

我

大淸兵至蕪湖明總兵田雄刼福王由崧以降靖國公

黃得功死之明亡

【南京旣定我大淸定國大將軍豫親王多鐸遂遣官兵及降將劉良佐等襲太平福王復走蕪湖我大兵趨擊之福王登舟欲渡江走】

【大兵據江口截其去路黃得功以戰荻港時傷臂衣葛衣以帛絡臂佩刀坐小舟方督麾下八總兵結束前迎戰而良佐大呼岸上招降得功怒叱曰汝乃降乎忽飛矢至中其喉左偏得功知不可爲擲刀拾所拔箭刺吭死其妻聞之自經死總兵翁之琪亦投江死田雄遂挾福王以降所屬總兵及部眾俱降我】

【大兵執福王至南京攺南直爲布政司以應天府爲江寕府郡縣無不歸附江南悉定我豫親王遣貝勒博洛等統兵趨浙江持檄招撫閠六月大兵至杭州敵兵分兩路拒戰擊敗之乘夜渡錢塘江逃竄我大兵追至江岸駐營敵兵見之以爲江潮朝夕有信江岸之營必皆被淹而江潮連日不至闔郡驚爲神助明潞王朱常淓遂率眾開門納欵浙江悉平時闖賊李自成旣遁英親王阿濟格率兵追自成走死肅親王豪格擊流賊張獻忠屢經敗竄尋射殪之餘賊並陸續掃蕩其福建江西湖廣四川兩廣貴州雲南各省我】

【大淸以次平定海宇咸歸一統矣】質實【黃得功本朝乾隆四十一年追諡忠桓翁之琪錢塘人本朝乾隆四十一年追諡忠節】

發明【明季自流賊禍熾莊烈殉社稷太子二王不知所終其正統已失矣福王擁立江左使稍能奮志有爲或如宋髙南渡延明祚於一綫乃政歸馬阮四鎭交訌不亾何待唐王擅權於芝龍桂王埶敗於五虎流賊竄走旋抵蹙亡益復何足比數我】

【大淸應運而興江南旣下九宇蕩平一時親臣藎臣同心戮力肇立丕基溯自我】

【世祖章皇帝順治元年四月定北都以來久垂大一統之盛皇上權衡百代以明福王比建炎之例於蕪湖就執始書明亡存勝國之餘分益以彰怙冒之無外聖朝勲徳逺邁千古矣】

禦定資治通鑑綱目三編卷四十

