

欽定四庫全書

史部二

通鑑地理通釋目錄

編年類

卷一

歷代州域總敍

卷二

歷代州域總敍

卷三

歷代州域總敍

卷四

歷代都邑攷

卷五

十道山川攷

卷六

周形埶攷

卷七

名臣議論攷

卷八

七國形埶攷

卷九

七國形埶攷

卷十

七國形埶攷

卷十一

三國形埶攷

卷十二

三國形埶攷

卷十三

晉宋齊梁陳形埶攷

河南四鎭攷

卷十四

東西魏周齊相攻地名攷

唐三州七闗十一州攷

石晉十六州攷

【臣】等謹案通鑑地理通釋十四卷宋王應麟撰應麟字伯厚慶元府人淳祐元年進士寶祐中復中博學宏辭科官至禮部尙書兼給事中事迹具宋史儒林傳所著詩攷詩地理攷困學記聞諸書均已別著於錄是書以通鑑所載地名異同沿革最爲糾紛而險要阸塞所在其措置得失亦足爲有國者成敗之鑑因各爲條列釐訂成編首歷代州域次歷代都邑次十道山川次歷代形勢而終以唐河湟十一州石晉燕云十六州書本十四卷宋史本傳作十六卷疑傳刻之訛也其中徵引浩博考核明確而敍列朝分據戰攻尢一一得其要領於史學最爲有功原書無序後人以書後應麟自跋移冠於前所云上章執徐橘壯之月乃元世祖至元十六年庚辰之八月是時宋亡已三年蓋用陶潛但書甲子之義書內稱梓愼爲梓謹亦猶爲宋諱云乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

通鑑地理通釋自序

太極肇分天先成而地後定天依形地附气地囿於天者也而言地理者難於言天何爲其難也日月星辰之度終古而不易郡國山川之名屢變而無窮是故圖以經之書以緯之仰觀俯察其用一也虞書九共先儒以爲九丘其篇軼焉傳於今者禹貢職方而止耳若山海經周書王防爾雅之釋地管氏之地員呂覽之有始鴻烈之墬形亦好古愛奇者所不廢然諸儒之傳注異歷代之區防殊禹之九河班志僅得其三商之八遷孔疏未聞其四漢水東西之分積石大小之辧荊山之於荊豫梁岐之於冀雍潛在荊者未見蔡在圻內者未詳三江九江五邦三亳則書之說異焉還之爲營禰之爲坭以著爲齊地以韓城爲涿郡自土之爲自杜倭遲之爲郁夷鄒虞之爲梁鄒二南之爲南郡南陽則詩之說異焉紆在冀而爾雅以爲秦盧水在濟北而康成讀爲雷漳水之爲潞吳山之爲嶽五湖混於具區潁湛列於荊浸此職方之疑也豫章在江南而江北之地未知中牟在河南而河北之地難攷許田魯地而非近許鄢鄭邑而非鄢陵谷小谷之有別父城城父之不同此春秋之疑也二地而一名者若王城葵丘酒泉貝丘鐘離之類一地而二名者若白羽夾谷夷垂葭發陽之類方城細栁丹水之有三塗山歷山東陽武城之有四瞻彼洛矣與東都之洛異導洛自熊耳與宜陽之熊耳殊首陽空桐新城石門石城丹陽白沙硤石之屬其地非一畢萬之魏爲河中之永樂而以元城爲大名失矣自廬振廩爲襄陽之中廬而以合肥爲廬國失矣潘嶽賦西徵不知成師之曲沃在河東韓臯論廣陵散不知魏之州治壽春韓文公南陽人在河內之修武而誤曰鄧州史記鄖闗在漢中之長利而誤曰洵陽杜子美詩三奇戍在彭州之導江而誤攺曰三城荀卿蘭陵非常州也孔明渡瀘非瀘州也公琰屯涪非涪州也公瑾赤壁非黃也元規南樓非鄂也郢都白雪誤於郢州東海二疎誤於海州以塗山爲防稽以齧桑爲采桑以大別爲安丰以東陵爲廬江以楚丘爲成武以街亭爲南鄭襲訛踵繆不可殫紀漢沔一也而或二之吳會二也而或一之江統誤酇於沛郡皇甫謐誤商丘於濮陽顏師古誤卭都於卭州靑衣於嘉州南陵於宣州注文選不知夷庚注本艸不知沙苑博見疆志者猶或失之舊迹湮沒如濟絕於滎碣石淪於海昆明鑿而鎬京爲池隋城立而漢都爲苑南北僑置如靑有太原豫有廣陵六合之爲秦郡項城之爲秣陵玉門之爲防稽潯陽在蘄而移柴桑當塗在濠而寓姑孰郡名非古如雲之雲中平之北平薊之漁陽縣名非古如京兆之武功丰州之九原皆非秦漢之舊或若異而同或似是而非不可謂博識爲玩物而不之攷也餘閒居觀通鑑將箋釋其地名舉綱提要首以州域次以都邑推表山川參以樂毅王朴之崇論谹議稽左氏國語史記戰國策通典所敍歷代形勢以爲興替成敗之鑑大易設險守國春秋書下陽彭城虎牢之義也河湟復而唐衰燕代割而遼熾述其事終焉若昔對白題羊腸帝丘內黃問松亭栁河者以該洽見稱今豈無其人乎孤陋寡聞未免闕誤以俟博雅君子山河不攺陵谷屢遷亦以發防古之一慨云上章執徐嵗橘壯之月應麟自序

欽定四庫全書

通鑑地理通釋卷一

宋王應麟撰歷代州域總敍上

神農九州

春秋命歷序云人皇氏分九州神農始立地形甄度四海東西九十萬里南北八十一萬里周禮疏云自神農已上有大九州柱州迎州神州之等至黃帝以來徳不及逺惟於神州之內分爲九州騶衍雲中國名曰赤縣神州赤縣神州內自有九州禹之序九州是也中國外如赤縣神州者九乃所謂九州也有裨海環之一區中爲一州如此者九有大瀛海環其外淮南墬形訓雲天地之間九州東南神州曰農土正南次州曰沃土西南戎州曰滔土正西弇州曰並土正中冀州曰中土西北臺州曰肥土正北濟州曰成土東北薄州曰隱土正東陽州曰申土帝王世紀云諸子稱神農王天下地東西九十萬里南北八十五萬里愚謂河圖言昆侖者地之中釋氏言日月照四大洲卽騶衍之說此莊子所謂存而不論者也

黃帝九州

禹貢釋文周公職錄云黃帝受命風後受圖割地布九州漢地理誌云黃帝旁行天下方制萬里畫壄分州得百里之國萬區晉地理誌云黃帝令豎亥步自東極至於西極五億十萬九千八百八步帝王世紀云黃帝推分星次以定律度自斗十一度至婺女七度曰星紀之次今吳越分野自婺女八度至危十六度曰枵之次今齊分野自危十七度至奎四度曰豕韋之次今衛分野自奎五度至胃六度曰降婁之次今魯分野自胃七度至畢十一度曰大梁之次今趙分野自畢十二度至東井十五度曰實沈之次今晉魏分野自井十六度至栁八度曰鶉首之次今秦分野自栁九度至張十七度曰鶉火之次今周分野自張十八度至軫十一度曰鶉尾之次今楚分野自軫十二度至氐四度曰壽星之次今韓分野自氐五度至尾九度曰大火之次今宋分野自尾十度至斗十度百三十五分而終曰析木之次今燕分野凡天有十二次日月之所躔也地有十二分王侯之所國也愚謂通典云國之分野上配天象始於周季世紀所云蓋以星官之書自黃帝始也

顓帝九州

冀兗靑徐荊豫梁雍帝王世紀云顓帝所建帝嚳受之孔子稱其地北至幽陵南曁交趾西蹈流沙東極蟠木是以建萬國而制九州通典亦謂顓帝置九州葉氏云祭法共工氏之霸九州也其子曰后土能平九州則九州之名舊矣【幽陵幽州交趾交州流沙在沙州西蟠木東海度索山上有屈盤桃木】

舜十二州

冀兗靑徐荊豫梁雍幽並營孔氏云禹治水之後舜分冀爲幽並分靑爲營馬氏云禹平水土置九州舜以冀州之北廣大分置並州燕齊遼逺分燕爲幽齊爲營漢地理誌云堯遭洪水天下分絕爲十二州禹平水土更制九州列五服與孔馬之說異愚謂舜典言肇十有二州咨十有二牧而後命禹平水土當以漢志爲正鄭氏謂分衞爲並燕以北爲幽分齊爲營朱氏謂分冀東恆山之地爲並又東北醫無閭之地爲幽又靑之東北遼東等處爲營而冀止有河內之地今河東一路是也劉氏云冀州之域大於九州於是分爲幽並以此二州北扞夷狄使不得接於王畿書大傳虞夏傳云兆十有二州注兆域也爲營域以祭十二州之分星也

五服

甸侯綏要荒葉氏云禹制五服毎服率五百里而王畿甸服在其內則一方爲二千五百里東西南北相距各五千里此所謂弼成五服至於五千者也至周而益爲九畿毎畿亦五百里而王畿又不在內則一方爲五千里南北東西各萬里周之地果如是廣乎學者求其說而不得故鄭氏以堯舊服五千里至禹治水之後又增其倍謂禹貢所記爲舊服所增之數以與周制合又謂周公攝政斥大九州之境故五等諸侯之封大者增其五之四小者增其十之五此皆矯妄不經無所取信以周官大司馬九畿之籍考之方千里曰國畿其外亦皆以方言方者謂四方也四方環之爲千里徑數之每方當止爲二百五十里則周之畿爲儉於禹矣林氏云以王制考之堯都冀州自恆山至南河千里自東河至西河千里此畿內千里卽甸服也自東河至東海千里自西河至流沙千里此千里建五百里侯服五百里綏服而東海流沙之外則爲要荒誠合經之所載至於南北則有盈縮焉以北考之冀之北距恆山已接於邊陲其間何以容二千五百里之侯綏要荒哉以南考之自南河至江千里已建侯服綏服矣自江至衡山千里則要荒二服又在九州之內矣然自衡山至南海又千里州之境且南距海則九州且包乎要荒之外是以南考之則太盈以北考之則太縮實疑而未知其說意其必有乘除相補於其間也應氏云自秦而上西北袤而東南蹙自秦而下東南展而西北縮古今之疆理天地之大運中國夷狄之消長大略可見當先王盛時東西南北各有不盡之地蓋聽四夷居之不勞中國以事外也若禹貢之東漸西被而朔南咸曁特其聲教之所及非必貢賦之所限也故外薄四海弼成五服至於五千者此區域之大數而疆理之略者也四海之內斷長補短方三千里者此民田之大數而疆理之詳者也觀於曰內曰外二字而治之詳略可知矣王氏曰舜之五服侯甸綏三服在九州之內要服有夷荒服有蠻在九州之外成周九服侯甸男采衞要六服在九州之內夷鎭蕃三服在九州之外

禹九州

冀兗靑徐荊豫梁雍通典云雍州西境流沙之西荊州南境五嶺之南所置郡縣並非九州封域之內帝王世紀云堯遭洪水分爲十二州今虞書是也及禹平水土還爲九州今禹貢是也是以其時九州之地凡二千四百三十萬八千二十四頃定墾者九百一十萬八千二十四頃不墾者千五百萬二千頃民口千三百五十五萬三千九百二十三人至於塗山之防諸侯承唐虞之盛執玉帛亦有萬國是以山海經稱禹使大章步自東極至於西垂二億三萬三千五百里七十一步又使豎亥步南極盡於北垂二億三萬三千五百里七十五步四海之內則東西二萬八千里南北二萬六千里出水者八千里受水者八千里名山五千三百五十經六萬四千五十六里出銅之山四百六十七出鐵之山三千六百九以供財用蘇氏雲堯水河爲患最甚江次之淮次之河行冀兗爲多而靑徐其下流被害亦甚堯都於冀故禹行自冀始次於兗次於靑次於徐四州治而河患衰矣雍豫𨿽近河以下流旣治可以少緩也故次於次於荊以治江淮江淮治而水患平故次於豫次於梁次於雍以治江河上流之餘患而雍最髙故終焉朱氏云冀州極濶河東河北皆屬焉雍州亦濶陜西五路皆屬焉若靑兗徐豫則疆界有不足者矣鄭氏云州縣之設有時而更山川之形千古不易所以禹貢分州必以山川定經界使兗州可移而濟河之兗不能移使梁州可遷而華陽黒水之梁不能遷是故禹貢爲萬世不易之書【薛氏云至夏復爲禹貢之九州】

萬國

鄭氏云州十有二師每一師領百國每州千二百國畿外八州總九千六百國其餘四百國在畿內唐虞土方萬里九州之內地方七千里劉氏云一州十二師以商周之制推之則連率卒正之類也以五長稽之則五國有長而十長有師乎十長之師凡五十國一州十二師則六百國也州六百國計十二州則七千二百國也十二州之外薄於四海又有五長是以禹防諸侯於塗山執玉帛者萬國也葉氏云所謂萬國者槪其成數未必實有之也【呂氏春秋王者之封建也彌近彌大彌逺彌小海上有十里之諸侯以大使小以重使輕以眾使寡漢上朱氏曰建萬國者眾建諸侯而少其力】

商九有

爾雅九州兩河間曰冀河南曰豫河西曰雝漢南曰荊江南曰濟河間曰兗濟東曰徐燕曰幽齊曰營孫炎云此蓋殷制孔氏云禹貢有梁靑無幽營周禮有幽並無徐營孫炎以爾雅之文與禹貢不同於周禮又異故疑爲殷制耳亦無明文言殷攺夏也地理誌云殷因於夏無所變攺陸氏曰禹貢有靑徐梁而無並幽營爾雅有徐幽營而無靑梁並職方有靑幽並而無徐梁營三代不同故也陳氏云商書言九有之師商頌言奄有九有式於九圍王制於商亦言九州千七百七十三國則商之九州蓋亦襲夏而已通典云塗山之防萬國四百年間逓相兼並殷湯受命其能存者三千餘國亦爲九州【冀州在兩河之閒西則龍門之河東則洚水大陸之河洚水大陸今冀貝二州界論語三分天下有其二注天下歸文王者六州荊梁雍豫徐也惟兗靑冀尙屬紂】

周九州

荊豫靑兗雍幽冀並鄭氏注荊豫兗雍冀與禹貢略同靑州則徐州地也幽並則靑冀之北也無徐梁晉地理誌云成王時攺作禹貢徐梁入於靑雍冀野析於幽並王氏云九州之序禹貢始於冀次以兗而終於雍職方氏則始於次以荊而終於並者蓋禹貢言治水之序也職方言逺近之序也治水則自帝都而始然後順水性所便自下而上故由兗至雍而止也以逺近言之則周之化自北而南爲逺故闗雎鵲巢之詩分爲二南漢廣亦言文王之道被於南國徳化之所及以逺爲至也始於則以在東南次以荊則以荊在正南終於並州以並在正北先逺而後近也左傳王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也漢賈捐之曰武丁成王殷周之大仁也然地東不過江黃西不過氐羌南不過蠻荊北不過朔方【鄭氏鍔曰周無徐州蓋其地爲淮夷徐奄所有李氏曰周都雍不可不廣故合梁雍爲一徐地狹隘故靑兼之】

九畿九服六服五服

大司馬九畿方千里曰國畿其外侯甸男采衛蠻夷鎭蕃職方氏九服方千里曰王畿其外侯甸男采衛蠻夷鎭藩大行人邦畿方千里其外侯甸男采衛要服九州之外謂之蕃國周官六服羣辟罔不承徳六年五服一朝周語祭公謀父曰先王之制邦內甸服邦外侯服侯衛賔服蠻夷要服戎翟荒服甸服者祭侯服者祀賔服者享要服者貢荒服者王日祭月祀時享嵗貢終王先王之訓也葉氏曰禹別九州制天下爲五服王畿在其內周公分天下爲九畿而王畿不與以侯甸男采衛之在中國者爲五服言罔不承徳則舉六服合王畿言也言六年一朝則舉五服別諸侯言也鄭氏以殷之大界方三千里以開方計之方千里者九其一爲縣內餘八各立一州合內外總爲千七百七十三國周公復唐虞之地分五服爲九其要服之內方七千里意以夏末旣衰中國之地爲四夷所侵至周方能復之今考於禹貢所謂五服皆五百里爲別則是要服之內通於四靣距中國之地乃方三千里達於荒服止於五千里康成旣以殷之大界方三千里矣固合於禹貢中國之地而謂四夷所侵者果何地也周公𨿽斥大九州之界而地加於禹貢者才五百里今職方氏分九州之邦國方千里爲王畿自侯甸男至於采衛皆方五百里是五服之地方二千五百里合王畿計之方三千五百里由三千五百里分之合四靣相距方七千里廼康成所謂要服之內也蓋禹貢所謂要荒卽周官所謂蠻夷鎭蕃通要荒而合於禹貢中國之地則唐虞夏殷之時中外凡方一萬里通蠻夷鎭蕃而合於周官則周公之時中外凡萬一千里以其一千里之多是以周公斥大封疆才五百里康成不知異同在此而惟見要服之內方七千里乃牽左氏執玉帛者萬國之說而謂唐虞之時非七千里不能容之且仲虺之誥言表正萬邦纘禹舊服則是湯之時固有萬國矣所謂大界三千里者何以能容之也然則九州之內千七百七十三國未必殷制王氏曰畿言其有界畫服言其服王事六年五服一朝者以侯甸男邦采衛言也六服羣辟防不承徳者兼要服而言之也先王之制中國五服而周官言六者蓋近中國之夷狄承徳則國家閒暇可以明政刑之時也方是時也四徵弗庭其治未若制禮之際爲已備矣故其限朝止於五服而已周官行人於六服之見則及於要服者則其治爲尢詳於四徵弗庭之時也近中國之夷狄非特承徳而又能入貢以來見焉則制禮以致太平者此其極也鄭氏曰要服蠻服也九州之外夷鎭蕃服也【陳氏曰衛服之外聖人𨿽制之服而不必其來故武成洛誥康王之誥止言五服】易氏曰禹之五服則計其一靣之數周之九服則計其兩靣之數禹之甸服千里而止言五百里是計其一靣者也周之王畿與禹之甸服同不言五百里而兼言千里是計其兩靣之相距者也蓋禹之五服王畿在內王畿千里而兩靣各五百里數其一靣故曰五百里甸服自甸服至荒服皆數其一靣每靣各五百里總爲二千五百里兩靣相距則凡五千里職方氏所載則王畿不在九服之內自方五百里之侯服至於方五百里之蕃服其名凡九九服每靣各二百五十里通爲二千二百五十里兩靣相距則通爲四千五百里並王畿千里則通爲五千五百里其增於禹者五百里之蕃服耳然周之蕃服𨿽不列於禹貢九州之外而禹貢九州之外咸建五長東漸西被卽成周蕃服之域是周之蕃服其名𨿽增於禹而其地未嘗增也周之邦畿卽禹貢之甸服周之侯甸卽禹貢之侯服周之男采卽禹貢之綏服周之衞蠻卽禹貢之要服周之夷鎭卽禹貢之荒服【呂氏曰在商之時古公以皮幣犬馬珠玉事獯鬻而商王不知在周之時晉國拜戎不暇而周室不與然則三代禦邊之略蓋可知矣】

千八百國

洛誥傳雲天下諸侯采服來受命於周者千七百七十三諸侯晉地理誌云武王設爵惟五分土惟三封同姓五十餘國周公康叔建於魯衛各數百里太公封於齊表東海者也凡一千八百國布列於五千里內而太昊黃帝之後唐虞侯伯猶存於時治致太平政稱刑措民口千三百七十一萬四千九百三十三蓋周之盛也其衰也則禮樂徵伐出自諸侯彊吞弱而眾暴寡春秋之初尙有千二百國迄獲麟之末二百四十二年弒君三十六亡國五十二諸侯奔走不得保其社稷者不可勝數而見於春秋經傳者百有七十國焉百三十九知其所居【魯邾鄭宋紀衛西虢莒齊陳蔡邢郕晉薛許鄧秦曹楚隨黃梁虞鄖小邾徐燕鄀麇舒庸郯萊吳越有窮三苖州有虞東虢共宿申夷向南燕滕凡戴息郜芮魏淳於谷巴州蓼羅賴牟葛譚蕭遂滑權鄣霍耿江冀道栢防鄫厲項宻任須句顓臾頓管雍畢丰邘應蔣茅胙防介焦沈六巢根牟唐黎邭瑕寒冇鬲斟灌斟尋過有過戈偪陽邿鑄豖韋唐杜楊鄶觀扈邳胡黎大庭駘岐邶鐘吾蒲姑昆吾房宻須甲父鄅桐亳韓趙】三十一國盡亡其處【祭極荀賈貳軫絞於余丘陽箕英氏毛聃莘偪封父仍有仍崇鄟庸姺奄商奄襃姒蓐有緍闕鞏飂鬷夷窮桑】蠻夷戎狄不在其間五伯疊興總其盟防陵夷至於戰國遂有七王【韓魏趙燕齊秦楚】又有宋衛中山不斷如綫今按大庭神農也窮桑少皞也又以虞夏商諸侯並列【有仍斟尋之類指掌圖發微圖見於經傳者一百二十四國夷狄不在其數】戰國防顏斶云古大禹之時諸侯萬國及湯之時諸侯三千當今之世南靣稱寡者乃二十四帝王世紀云周克商制五等之封凡千七百七十三國戰國存者十餘周之列國惟有燕衞秦楚而已齊及三晉皆以簒亂南靣稱王衞𨿽得存不絕若綫呂氏雲天下之戰國七秦變於戎者也楚變於蠻者也燕變於狄者也魏趙韓齊皆大夫竊國者也周禮疏曰畿外八州州別置二百一十國天子縣內九十三國凡九州千七百七十三國通畿內外是殷周國數也【鄭語史伯曰當成周者南有荊蠻申呂應鄧陳蔡隨唐北冇衛燕翟鮮虞路洛泉徐蒲西有虞虢晉隗霍楊魏芮東有齊魯曹宋滕薛鄒莒史記諸侯表武王成康所封數百而同姓五十五地上不過百里下三十里錢氏春秋輿地攷一百八十有四國夷狄亦興攷其國都則中國之缺者十六夷狄之缺者十一】

星土

鄭司農說星土以春秋傳曰參爲晉星商主大火國語曰嵗之所在則我有周之分野之屬是也康成謂九州諸國中封域於星亦有分焉其書亡矣堪輿𨿽有郡國所入度非古數也今其存可言者十二次之分也星紀吳越也枵齊也娵訾衞也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也此分野之妖祥主用客星彗孛之气爲象孔氏曰星紀在於東北吳越實在東南魯衞東方諸侯遙屬戌亥之次又三家分晉方始有趙而韓魏無分趙獨有之漢書地理誌分郡國以配諸次其地分或多或少鶉首極多鶉火甚狹徒以相傳爲說其源不可得聞於其分野或有妖祥而爲占者多得其效蓋古之聖哲有以度知非後人所能測也陳氏曰九州十二域或系之北斗或系之二十八宿或系之五星雍主魁冀主樞靑兗主機徐主權荊主衡梁主開陽豫主揺光此系之北斗者也星紀吳越枵齊娵訾衛降婁魯大梁趙實沈晉鶉首秦鶉火周鶉尾楚壽星鄭大火宋析木燕此系之二十八宿者也嵗星主齊吳熒惑主楚越鎭星主王子太白主大臣辰星主燕趙代此系之五星者也然吳越南而星紀在醜齊東而枵在子魯東而降婁在戍東西南北相反而相屬何耶先儒以謂古者受封之月嵗星所在之辰其國屬焉觀春秋傳凡言占相之術以嵗之所在爲福嵗之所衝爲災故師曠梓愼裨竈之徒以天道在西北而晉不害嵗在越而吳不利嵗淫枵而宋鄭饑嵗棄星紀而周楚惡嵗在豖韋而蔡禍嵗及大梁而楚凶則古之言星次者未嘗不視嵗之所在也梓愼曰龍宋鄭之星也宋大辰之虛也陳大皞之虛也鄭祝融之虛也皆火房也衛髙陽之虛也其星爲大水以陳爲火則大皞之木爲火母故也以衛爲水則髙陽水行故也子產曰遷閼伯於商丘主辰商人是因故辰爲商星遷實沈於大夏主參唐人是因故參爲晉星然則十二域之所主亦若此也易氏曰在諸侯則謂之分星在九州則謂之星土九州星土之書亡矣今其可言者十二國之分考之傳記烖祥所應亦有可證而不誣者昭十年有星出於婺女鄭裨竈曰今玆嵗在顓頊之墟姜氏任氏實守其地釋者以顓頊之墟爲枵此枵爲齊之分星而靑州之星土也昭三十二年吳伐越晉史墨曰越得嵗而吳伐之必受其凶釋者以爲嵗在星紀此星紀爲越之分星而州之星土也昭元年鄭子產曰成王滅唐而封大叔焉故參爲晉星實沈爲參神此實沈爲晉之分星而並州之星土也襄九年晉士弱曰陶唐氏之火正閼伯居商丘相土因之故商主大火此大火爲宋之分星而豫州之星土也昭十七年星孛及漢申須曰漢水祥也衞顓頊之墟故爲帝丘其星爲大水此娵訾爲衞之分星而冀州之星土也襄二十八年春無冰梓愼曰嵗在星紀而淫於枵虵乘龍龍宋鄭之星此壽星爲鄭之分星而亦豫州之星土也鄭語周史曰楚重黎之後也黎爲髙辛氏火正此鶉尾爲楚之分星而荊州之星土也爾雅曰析木謂之津釋者謂天漢之津梁爲燕此析木爲燕之分星而幽州之星土也以至周之鶉火秦之鶉首趙之大梁魯之降婁無非以其州之星土而爲其國之分星所占烖祥其應不差然亦有可疑者武王伐殷嵗在鶉火伶州鳩曰嵗之所在我有周之分野蓋指鶉火爲西周丰岐之地今乃以當洛陽之東周何也周平王以丰岐之地賜秦襄公而其分星乃謂之鶉首又何也如燕在北而配以東方之析木魯在東而配以西方降婁秦居西北而鶉首次於東南吳越居東南而星紀次於東北此皆稽之分野有不合者賈氏以爲古者受封之月嵗星所在之辰恐不其然若謂受封之辰則春秋戰國之諸侯以之占妖祥可也後世占分野而妖祥亦應豈皆古者受封之辰乎此堪輿之書𨿽足攷古而言郡國所入之度則非古之法理道要訣云周季上配天象有十三國呂氏云十二次蓋戰國言星者以當時所有之國分配之唐氏云子產言封實沈於大夏主參封閼伯於商丘主辰則辰爲商丘分參爲大夏分其來已久非因封國始有分野若以封國嵗星所在卽爲分星則每封國自有分星不應相土因閼伯晉人因實沈矣又漢魏諸儒辰次度各用當時歷數與嵗差遷徙亦非天象度數之正惟唐一行下觀山河兩戒上考云漢之終始斗杓之內外以定分星之次更以七宿之中分四象中位自上元之首以度數紀之而著其分野最得天象之正

四極四荒

爾雅東至於泰逺西至於邠國【說文作汃國汃西極之水也府巾切】南至於濮鈆北至於祝栗謂之四極此四方極逺之國觚竹北戶西王母日下謂之四荒觚竹者漢地理誌遼西令支有孤竹城【齊語北伐山戎刜令支斬孤竹括地誌孤竹殷諸侯古城在平州盧龍縣南十二里史記正義孤竹君是殷湯正月三日丙寅封相傳至夷齊之父】北戶者卽日南郡【顏師古曰在日之南所謂開北戶以向日者秦始皇紀南至北向戶輿地廣記景州北景縣漢屬日南後爲林邑所據晉九眞太守灌討林邑於其國五月五日立八尺表日景在表南九寸一分故自北景以南皆開北戶以向日唐於驩州南境僑立景州非正北景也淮南墜形訓南方曰都廣曰及戶】西王母者山海西荒經西海之中流沙之濱有昆侖之丘有人戴勝虎齒名曰西王母【穆天子天子賓於西王母乃紀其迹於弇山名曰西王母之山】日下者日所出處其下之國【淮南天文訓日出於暘谷浴於咸池拂於扶桑是謂晨明通典東夷有扶桑在中國之東其土多扶桑木倭一名日本自云國在日邊山海東荒經大荒之中有山曰大言日月所出有大人之國有山曰合虛日月所出有中容之國呂氏春秋禹東至摶木之地日出九津靑羌之野】呂氏春秋凡四海之內東西二萬八千里南北二萬六千里水道八千里受水者亦八千里通谷六名川六百陸注三千小水萬數凡四極之內東西五億有九萬七千里南北亦五億有九萬七千里極星與天俱遊而天樞不移冬至日行逺道周行四極命曰明夏至日行近道乃參於上當樞之下無晝夜白民之南建木之下日中無影呼而無響蓋天地之中也尸子云八極之內有君長者東西二萬八千里南北二萬六千里故曰天左舒而起牽牛地右濶而起畢昴【淮南墬形訓八極東北方曰方土之山曰蒼門東方曰東極之山曰開明之門東南方曰皮母之山曰陽門南方曰南極之山曰暑門西南方曰編駒之山曰白門西方曰西極之山曰閶闔之門西北方曰不周之山曰幽都之門北方曰北極之山曰寒門】張衡靈憲云八極之維徑二億三萬二千三百里南北則短減千里東西則廣增千里自地至天半於八極則地之深亦如之朱文公謂爾雅四極恐未必然邠國近在秦隴非絕逺之地也靈憲所言八極之廣原於歷算若有據依然非専言地之廣狹也【呂氏春秋九塞大汾防阨荊阮方城殽井陘令疪句注居庸】

秦四十郡

晉地理誌云始皇初並天下懲防戰國削罷列侯分天下爲三十六郡內史【漢三輔及農郡】三川【漢河內河南兩郡】河東南陽南郡九江【漢並因之】鄣郡【治故鄣在今湖州長興縣西南它郡所治當考漢攺爲丹陽郡】防稽潁川【漢並因之】碭郡【漢梁國】泗水【漢攺爲沛郡】薛郡【漢魯國】東郡瑯邪【漢並因之】齊郡【漢齊國】上谷漁陽右北平遼西遼東代郡鉅鹿邯鄲上黨太原雲中【漢並因之】九原【漢攺爲五原郡】鴈門上郡隴西北地漢中巴郡蜀郡【漢並因之】黔中【漢攺爲武陵郡今鼎澧辰沅黔州之地】長沙【漢長沙國】凡三十六郡於是興師逾江平取百越置桂林【漢攺爲郁林郡】南海【治畨禺漢因之】象郡【漢攺爲日南郡】閩中【徐廣曰治官漢武帝虛其地】合四十郡郡一守焉其地則西臨洮而北沙漠東縈西帶皆臨大海秦紀云地東至海曁朝鮮西至臨洮羌中南至北向戶北據河爲塞並陰山至遼東周書作雒篇千里百縣縣有四郡【說文周制天子地方千里分爲百縣縣有四郡】呂氏曰春秋之時郡屬於縣趙簡子誓眾所謂上大夫受縣下大夫受郡是也戰國之時縣屬於郡秦紀惠文十年魏納上郡十五縣是也方孝公商鞅時並小鄕爲大縣縣一令尙未有郡牧守稱及魏納上郡之後十餘年秦紀始書置漢中郡或者山東諸侯先變古制而秦效之歟按戰國防楚王以新城爲主郡以此攷之郡之所治必居形勢控扼之地郡者縣之主故謂之主郡又云三川河東在諸郡之首者蓋所以陪輔闗中地勢莫重焉卽漢所謂三河也漢分三川爲河南河內與河東號爲三河史記貨殖曰昔唐人都河東殷人都河內周人都河南夫三河在天下之中若鼎足王者所更居也建國各數百千嵗胡氏曰郡縣天下可以持承平不可以支變故封建諸侯可以持承平可以支變故孫氏曰郡縣之制盡剗根著之舊以爲空虛之天下匹夫亡秦五胡覆晉盜賊簒唐此非有秦人取天下之威而失之反掌【漢髙祖紀有東陽郡吳郡郯郡灌嬰冇豫章郡皆非秦郡蓋楚漢之際所置】

通鑑地理通釋卷一

欽定四庫全書

通鑑地理通釋卷二

宋王應麟撰歷代州域總敍中

漢九國

史記漢興以來諸侯年表太史公曰漢興序二等【韋昭曰漢封功臣大者王小者侯也】髙祖末年非劉氏而王者若無功上所不置而侯者天下共誅之髙祖子弟同姓爲王者九國【徐廣曰齊楚荊淮南燕趙梁代淮陽索隱曰徐氏九國不數吳蓋以荊絕乃封吳故也仍以淮陽爲九今按下文所列有十國者以長沙異姓故言九國】惟獨長沙異姓而功臣侯者百餘人自鴈門太原以東至遼陽【顏氏雲遼水之陽地理誌遼東遼陽縣】爲燕代國常山以南太行左轉度河濟阿甄【阿今鄆州東阿縣正義云甄卽濮州鄄城縣北音絹】以東薄海爲齊趙國自陳以西【地理誌淮陽國陳縣】南至九疑【括地誌九疑山在永州唐興縣東南一百里地理誌在營道縣南】東帶江淮谷泗【晉灼曰水經雲泗水在魯卞縣臣瓚曰谷在彭城泗之下流爲谷水】薄防稽爲梁楚吳淮南長沙國皆外接於胡越而內地北距山以東盡諸侯地大者或五六郡連城數十置百官宮觀僭於天子【漢書諸侯王表云自鴈門以東盡遼陽爲燕代恆山以南太行左轉度河濟漸於海爲齊趙谷泗以往奄有蒙爲梁楚東帶江湖薄防稽爲荊吳北界淮瀕略廬衡爲淮南波漢之陽亙九疑爲長沙諸侯比境周匝三垂外接胡越顏氏曰比謂相接次也三垂謂北東南也】漢獨有三河東郡潁川南陽自江陵以西至蜀北自雲中至隴西與內史凡十五郡而公主列侯頗食邑其中何者天下初定骨肉同姓少故廣彊庶孽以鎭撫四海用承衞天子也漢定百年之間親屬益疎諸侯或驕奢怵邪臣計謀爲淫亂大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑故齊分爲七【徐廣曰城陽濟北濟南菑川膠西膠東是分爲七】趙分爲六【徐廣曰河間廣川中山常山淸河】梁分爲五【徐廣曰濟陽濟川濟東山陽也】淮南分三【徐廣曰廬江衡山】及天子支庶子爲王王子支庶爲諸侯百有餘焉吳楚時前後諸侯或以適削地是以燕代無北邊郡吳淮南長沙無南邊郡【如淳曰長沙之南更置郡燕代以北更置緣邊郡其所有饒利兵馬器械三國皆失之矣】齊趙梁楚支郡名山陂海咸納於漢諸侯稍微大國不過十餘城小侯不過數十里上足以奉貢職下足以供養祭祀以蕃輔京師而漢郡八九十形錯諸侯間犬牙相臨秉其阸塞地利彊本榦弱枝葉之勢也楚都彭城【徐州彭城縣】齊都臨菑【靑州臨淄縣】荊都吳【平江府吳縣】髙十二年更爲吳【郡國志輿地廣記吳王濞都廣陵今揚州江都縣按地理誌廣陵縣江都王非廣陵王胥皆都此不言濞也】淮南都壽春【安丰軍壽春縣】燕都薊【幽州薊縣】趙都邯鄲【礠州邯鄲縣】梁都睢陽【應天府宋城縣】淮陽都陳【陳州宛丘縣】代都中都【汾州平遙縣西南十二里髙紀云都晉陽太原府太原縣如淳曰似遷都於中都】呂氏曰史記書分趙山北立子恆以爲代王子長少遊四方識輿地之大勢故其書法簡明得主名山川之餘意如此類非一漢書多攺之蓋班氏所未達也【如漢二年書置隴西北地上郡渭南河上中地郡闗外置河南郡六年書封韓信爲淮陰侯分其地爲二國將軍劉賈數有功以爲荊王王淮東弟交爲楚王王淮西則函谷之內外淮水之東西居然可見】秦漢之間稱山北山南山東山西者皆指太行太行在漢屬河內郡壄王山陽之間在今屬懷州在天下之中故指此山以表地勢焉【胡氏曰髙帝懲泰孤立大封同姓然割地無制建侯無法封三庶孽分天下半茍簡一時流患於後】

郡國更置

地理誌漢興以秦郡太大稍復開置又立諸侯王國武帝開廣三邊故自髙祖增二十六文景各六武帝二十八昭帝一訖於孝平凡郡國一百三縣邑千三百二十四道三十二侯國二百四十一地東西九千三百二里南北萬三千三百六十八里晉志漢分內史爲三部更置郡國二十有三桂陽江夏豫章河內魏郡東海楚國平原梁國定襄泰山汝南淮陽千乘東萊燕國淸河信都常山中山渤海廣漢涿郡合二十三三內史者河上渭南中地武帝攺以爲京兆馮翊扶風是爲三輔文增厥九廣平城陽淄川濟南膠東河間廬江衡山武帝攺衡山曰六安景加其四濟北濟陰山陽北海宣帝攺濟北曰東平武帝開越攘胡初置十七南海蒼梧郁林合浦交阯九眞日南珠崖儋耳九郡平西南夷置防柯越嶲沈黎汶山犍爲益州六郡西置武都郡又分立零陵郡合十七郡拓土分疆又增十四農臨淮西河朔方酒泉陳畱安定天水菟樂浪廣陵惇煌武威張掖昭帝少事又增其一金城至平帝元始二年凡新置郡國七十有一與秦四十合一百一十有一今按晉志云郡國一百十一而漢志止一百三以秦郡攷之南海因舊名桂林更名郁林象郡更名日南閩中元封元年虛其地則四十郡省者一因攺者三漢初未定兩粵止有三十六郡通典謂新置六十三與秦四十合百三亦未攷此也以武帝初置郡攷之天漢四年並沈黎於蜀始元五年罷儋耳臨屯眞番地節三年並汶山於蜀初元三年罷珠厓凡省六郡而臨屯眞番元封三年開朝鮮所置者晉志不載則並省者四除八郡正合漢志一百三之數林氏云漢山川不出禹貢分域而里數倍加者古今尺步不同吳氏雲南北萬三千餘里舉朔方日南而言按史記平凖書漢連兵三嵗誅羌滅南越番禺以西至蜀南者置初郡十七卽晉志所謂初置者南海至儋耳九郡皆南越地武都至汶山五郡皆西南夷地夜郎爲犍爲滇爲益州【今化外姚州】並零陵爲十七郡酒泉武威張掖惇煌本匈奴昆邪休屠地是爲河西四郡並金城謂之河西五郡又定朝鮮爲四郡樂浪莵在遼東之東通典云今爲東夷之地臨屯治東暆眞番治霅見於茂陵書又擊匈奴取河南地築朔方亦初郡也元朔置蒼海三年而罷元始置西海中興而廢故志不著隴西天水安定北地上郡西河是爲六郡名將多出焉北地朔方五原雲中定襄鴈門代郡西河是爲緣邊八郡除北地西河而益右北平上谷漁陽是爲緣邊九郡存其國號而屬漢者曰屬國置都尉安定上郡天水五原張掖是爲五屬國其後金城西河北地亦置焉按武帝初置無象郡【茂陵書云治臨塵】昭紀元鳳五年罷象郡分屬郁林牂柯而史不書建置之始蓋闕文也賈捐之建議棄珠厓曰制南海以爲八郡是時儋耳已並屬珠厓矣三方之開皆自好事之臣西南夷發於唐蒙司馬相如兩粵起嚴助朱買臣朝鮮由涉何昔者堯禹之徳訖於四海而地不盡四海故地不足而徳有餘若漢則廣地而已【秦地南不過閩粵北不過太原漢又廣於秦矣凡中國爲內郡宣元成紀所謂內郡國也緣邊有夷狄障塞者爲外郡又按馬援說楊廣曰前披輿地圖見天下郡國百有六所當攷】雄曰大漢左東海右渠搜前番禺後陶塗東南一尉西北一【注防稽東部都尉燉煌玉門闗】

十三部

百官表元封五年初置部刺史掌奉詔條察州秩六百石員十三人【漢十三部闗中三河司自察之刺史所以有十三員者徵和以前司所統亦有刺史察之也】前後漢地理誌武帝開地斥境南置交趾【顏氏曰胡廣記云漢旣定南越之地置交趾刺史別於諸州令持節治蒼梧】北置朔方之州【胡廣記曰漢分雍州置朔方刺史雍州卽漢涼州也以廣之言攷之則涼州疆界濶逺分朔方諸郡別置刺史察之是涼州冇兩刺史也】兼徐梁幽並夏周之制【夏有徐梁而無幽並周有幽並而無徐梁漢兼其制則爲十一州】攺雍曰涼攺梁曰益凡十三部【兼夏周之制爲十一州新置交州並司所領爲十三部】司校尉部【按前漢志司校尉武帝徵和四年初置察三輔三河農則今年初置十三部尙未有司校尉】京兆扶風馮翊農河內河南河東七郡【昭帝始元元年有司請河內屬冀州河東屬並州本屬司部】豫州刺史部潁川汝南沛郡梁魯國凡三郡二國冀州刺史部魏鉅鹿常山淸河郡趙平幹【宣帝攺曰廣平】眞定中山信都河間國凡四郡六國兗州刺史部陳畱山陽濟陰泰山東郡城陽淮陽東平國凡五郡三國徐州刺史部瑯邪東海臨淮郡泗水廣陵楚國凡三郡三國靑州刺史部平原千乘濟南北海東萊齊郡菑川膠東髙宻國凡六郡三國荊州刺史部南陽江夏桂陽武陵零陵南郡長沙國凡六郡一國州刺史部廬江九江防稽丹陽豫章郡六安國凡五郡一國益州刺史部漢中廣漢武都犍爲越嶲益州防柯蜀郡凡八郡涼州刺史部隴西金城【昭帝置】天水武威張掖酒泉惇煌安定北地凡九郡並州刺史部太原上黨西河朔方五原雲中定襄鴈門上郡凡九郡幽州刺史部渤海上谷漁陽右北平遼西遼東莵樂浪涿代郡廣陽國凡十郡一國交州刺史部南海郁林蒼梧交趾合浦九眞日南七郡後漢與前異者司治河南朔方屬並州【建武十一年省朔方】交阯曰交州【建安二年攺】顏氏云武帝初置朔方郡【今夏州朔方縣北】別令刺史監之不在十三州之限通典云十三部不常所治後漢司治河南【今河南府】豫治譙【今亳州酇縣】兗治昌邑【今濟州金鄕縣】徐治郯【今淮陽軍下邳縣】靑治臨淄【今靑州縣】涼治隴【今秦州隴城縣】並治晉陽【今太原府太原縣省入楡次】冀治鄗【今趙州髙邑縣】幽治薊【今幽州縣】治歷陽【今和州縣】荊治漢壽【今常徳府武陵縣】益治雒【今漢州縣】交治廣信【今梧州蒼梧縣】刺史更名牧者凡四攺【綏和元年元壽二年建武元年中平五年】光武都洛陽闗中復置雍州後罷興平元年分涼州河西四郡爲雍州是爲十四州建安十八年並十四州復爲九州獻帝紀所謂復禹貢九州者省幽並以爲冀省司隸涼以爲雍省交州以入荊益於是有兗豫靑徐荊冀益雍【禹貢無益有梁其地一也】是時曹操自立爲魏公欲廣冀州而益其地非復古也【荀彧傳云操領冀州牧或說操宜復古置九州則冀州所制者廣大】

後漢郡國

郡國志世祖中興惟官多役煩乃命並合省郡國十縣邑道侯國四百餘所【紀云建武六年詔省減吏員幷合郡縣於是並省四百餘縣】至明帝置郡一章帝置郡國二和帝置三安帝又命屬國別領比郡者六廣漢蜀郡犍爲張掖居延遼東又所省縣漸復分置至於孝順凡郡國百五縣邑道侯國千一百八十【永興初有鄕三千六百八十二亭萬二千四百二十】郡國比前志增二縣邑道侯國比前志少三百九十七晉志光武在雕耗之辰郡國蕭條並省者八城陽淄川髙宻膠東六安眞定泗水廣陽【按光武紀建武十三年並省西京國廣陽當作廣平】今按郡國志云省郡國十此云並省者八蓋後復河間廣陽明帝置一永昌章帝置二任城吳郡和順攺作其名有九和置濟北廣陽順攺淮陽爲陳攺楚爲彭城濟東爲東平臨淮爲下邳千乘爲樂安信都爲安平天水爲漢陽郡國百有八焉【省前漢八分置五攺舊名七因舊九十六】桓靈頗增於前復置六郡桓髙陽髙涼博陵靈南安鄱陵廬陵今按靈又置一汶山【以汶江蠶陵廣柔三縣置】獻分置二永寧【分巴郡置】西海通典東樂浪西燉煌南日南北鴈門西南永昌四履之盛亦如前漢【今按興平元年孫防分立廬陵建安十五年孫權分立鄱陽乃獻帝時十道志云靈帝末州刺史劉遵上書分立二郡】文中子見牧守屢易曰堯舜三載考績仲尼三年有成今旬月而易吾不知其道三代之興邦家有社稷焉兩漢之盛牧守有子孫焉不如是之亟也無定主而責之以忠無定民而責之以化𨿽曰能之末由也已迂齋樓氏曰聖王不作建國封侯之法一壞於秦而不可復破萬國而爲郡縣罷五等而立守宰內樂其下之易制而吏不得以私其民國無定民民無固志不知夫無定民於下是無定民於國也無固志於上是無固志於君也謫戍倡亂天下瓦解郡殺其守縣刼其令三十六郡鞠爲盜淵南陽之齮三川之由泗川之壯或降或死平時無尺寸之柄文法吏議不少貸宜其拱手無防也𨿽然郡縣初置守宰猶能有所爲也武職甲卒屬於都尉虎符調發召而復來嵗及立秋都肄講武則兵權不盡屬於公上也鹽鐵筦之利未興放散官錢捐以予民則利權不盡歸於公上也直指未遣使司未置員刺史未臨察則事權不盡聴於公上也兵皆郡守之兵則選練易以精財皆郡守之財則斂散易以專事皆郡守之事則施置易以便不滿嵗不爲眞不數年不一易彼自丞尉以上貶退稱進出於其手民習於教條不敢有慢易之心气勢聮屬運掉不難有尊重難危之勢而無朝暮不保之憂視其郡如視其家待其民如待其子弟是以守馮翊者得以奏令而換縣守渤海者得以單車而平賊守南陽者得以誅宛令之輕已盜賊竊發應時捕討誅其渠帥支黨解散則無潰決之虞羣偸縱橫披籍輒在把其宿負痛斷窟穴則無陰伏之患惟不有以奪其權故吏得以行其志惟吏得以私其民故亦得以不負於其國中興以來並武職於太守罷都試於郡國守相之權非曩日比矣然桂陽任衛防者十年山陽任秦彭者六年循吏之效表表爲中興第一雲中守以兵敗而功曹與之俱斃漁陽守以戰沒而主簿自投以赴𨿽安順以後分守陵夷而吏民愛戴猶不少減範文正公曰周漢李唐𨿽有禍亂而能中興者人未厭徳作亂者不能革天下之心是邦本之固也六朝五代之亂鮮克中興者人厭其徳弔民者有以革天下之心是邦本之不固也屏山劉氏曰賦斂急則守令才賦斂寛則守令賢守令賢則民寛守令才則民擾由上使之也莽能移漢之社稷而不能移漢之民心

漢郡國鹽鐵官

通鑑武帝元狩四年冬置鹽鐵官昭帝始元六年春詔問賢良文學民所疾苦皆對願罷鹽鐵官於是鹽鐵之議起焉元帝初元五年六月罷鹽鐵官永光三年冬以用度不足復鹽鐵官

鹽鐵論文學曰文帝時無鹽鐵之利而民富今有之而百姓困丞相請且罷闗內鐵官今攷官自煮鹽自齊燕始【管子有渠展之鹽伐菹薪煮水爲鹽又曰燕有遼東之煮】其後齊祈望守之【左傳】鐵有官自秦始【管子計人用鐵稅之而已官未嘗冶鑄太史公自序司馬昌爲秦王鐵官】至漢鹽鐵之利二十倍於古大司農有斡官鐵市兩長丞有郡國鹽官鐵官【續志注出鹽多者置鹽官主鹽稅出鐵多者置鐵官主鼔鑄】後漢皆屬郡縣建初中章帝議復鹽鐵官大司農鄭眾諫以爲不可詔數切責眾執之不移帝不從和帝詔曰先帝遺戒郡國罷鹽鐵之禁縱民煮鑄入稅縣官如故事

鹽官

地理誌河東郡安邑縣太原郡又晉陽縣南郡巫縣鉅鹿郡堂陽縣渤海郡章武縣千乘郡北海郡都昌縣又壽光縣東萊郡曲成縣又東牟縣又惤縣又昌陽縣又當利縣

瑯邪郡海曲縣又計斤縣又長廣縣防稽郡海鹽縣蜀郡臨卭縣犍爲郡南安縣巴郡朐忍縣隴西郡安定郡三水縣北地郡弋居縣上郡獨樂縣又玆縣西河郡富昌縣朔

方郡沃壄縣五原郡成宜縣鴈門郡樓煩縣漁陽郡泉州縣遼西郡海陽縣【王尊補遼西鹽官長】遼東郡平郭縣南海郡番禺縣蒼梧郡髙要縣總三十有六【又鴈門郡沃陽縣鹽澤在東北有長丞】

漢鹽官在東南者不多有防稽才一廣陵無之遺利猶在民也唐天下有鹽之縣一百五江南十二淮南二【郡縣誌楚州鹽城縣本漢鹽瀆縣州長百六十里在海中洲上有鹽亭百二十三所毎嵗煮鹽四十五萬石州海陵縣鹽監嵗煮鹽六十萬石而楚州鹽城浙西嘉興臨平兩監所出次焉計毎嵗天下鹽利當租賦三分之一】今以紹興末年攷之兩浙有四十二淮東有二十視古益宻矣

鐵官

地理誌京兆鄭縣馮翊夏陽縣扶風雍縣又漆縣農郡宜陽縣河東郡安邑縣又皮氏縣又平陽縣又絳縣太原郡大陵縣河內郡隆慮縣河南郡潁川郡陽城縣汝南郡西平縣南陽郡宛縣廬江郡皖縣山陽郡沛郡沛縣魏郡武安縣常山郡都鄕縣涿郡【後漢永元十五年復置涿郡故安鐵官】千乘郡又千乘縣濟南郡東平陵縣又歷城縣泰山郡嬴縣齊郡臨淄縣東萊郡東牟縣瑯邪郡東海郡下邳縣又朐縣臨淮郡鹽瀆縣又堂邑縣桂陽郡【續志耒陽有鐵官建武中太守衛颯上起鐵官】漢中郡沔陽縣蜀郡臨邛縣犍爲郡武陽縣又南安縣隴西郡漁陽郡漁陽縣右北平郡夕陽縣遼東郡平郭縣中山國北平縣膠東國郁秩縣城陽國莒縣東平國魯國魯縣楚國彭城縣廣陵國總四十有九

管子曰出鐵之山三千六百九漢闗內有鐵官蓋始元罷之而復置張湯趙國以冶鑄爲業王數訟鐵官事【志所載趙國無鐵官】徵和二年涿郡鐵飛河平二年沛郡冶鐵飛則菑異動焉陽朔三年潁川鐵官徒盜庫兵永始三年山陽鐵官徒盜庫兵則姦宄生焉唐天下有鐵之縣一百三宋鐵冶七十七皆多於漢蘇文忠公謂徐州東北七十餘里卽利國監自古爲鐵官凡三十六冶冶戶皆大家常爲盜賊所窺【卽漢彭城鐵官也】紹興末鐵坑興者三百七十七乾道中鐵嵗收二百十六萬二千一百四十四斤鹽鐵使始於唐乾元元年第五琦

輿地圖

漢有司空郡國輿地圖【周禮大司徒職方氏注】武帝案以封三子光武披以定天下明章以等諸侯之租陳氏曰戰國防士每言闚周室則按圖籍以爭天下蕭何入秦獨收圖籍自漢守之司空寖以泄布如江都淮南諸王皆按輿地謀變而王鳳亦云太史公書有地形阨塞不宜在諸侯王然則古圖志𨿽司徒掌之而藏在司馬袐不得見先王所以弭姦消患者其慮逺哉王氏曰先王建國所以周知九州封域與其人民之數者詔地事則有圖詔觀事則有志比生齒則有籍指掌圖序曰昔蘇秦按此以說諸侯而知六國有十倍之埶蕭何藏此以相髙祖而知天下阨塞之所在聚米爲象馬援以度隗囂建樓以畫徳裕以服南詔藩鎭彊梁於河北而險要詳於吉甫先零跋扈於隴西而地形上於充國規制華夷靡不憑此元和郡縣圖志序曰秦皇並六國罷侯置守漢武討百蠻窮兵黷武𨿽裂爲郡縣逺過殷周而教令所行威懷所服亦不越於三代

三國州郡

通典云魏據中原有州十二司荊【通典無荊州】豫兗靑徐涼秦【治上邽今秦州】冀幽並揚雍有郡國六十八蜀全制巴蜀置益【治成都】梁【治漢中今興元】二州有郡二十二吳北據江南盡海置交【治龍編今安南】廣【治番禺今廣州】荊【治南郡今江陵】郢【治江夏今鄂州】【治建業今建康】五州有郡四十三晉志魏武置十二【新興樂平西平新平略陽陰平帶方譙樂陵章武南鄕襄陽】所省七【上郡朔方五原雲中定襄漁陽廬江】文帝置七【朝歌陽平弋陽魏興新城義陽安丰】明及少帝增二【明帝上庸少帝平陽】得漢郡者五十四焉蜀先主置郡九【巴東巴西梓潼江陽汶山漢嘉朱提宕渠涪陵】後主增二【雲南興古】得漢郡者十有一焉吳大帝置郡五【臨賀武昌珠厓新都廬陵南部】少帝景帝各四【少臨川臨海衡陽湘東景天門建安建平合浦北部】歸命侯置十二【始安始興邵陵安成新昌武平九徳吳興東陽桂林滎陽宜都】得漢郡者十有八焉魏以司隸之三河農冀之平陽爲司州分雍州河西爲涼州隴右爲秦州分遼東昌黎莬帶方樂浪爲平州後合爲幽州荊二州魏吳並立魏治壽春荊治襄陽吳分南海蒼梧郁林爲廣州交阯日南九眞合浦爲交州【呂岱傳表分海南三郡爲交州海東四郡爲廣州】蜀以建寧太守遙領交州【建寧漢益州永昌今姚州】魏明帝詔郡縣條爲劇中平【宋志吳得荊交三州蜀得益州魏氏猶得九焉】

晉十九州

地理誌晉武帝太康元年平孫氏增置郡國二十三滎陽上洛頓丘臨淮東莞襄城汝陰長廣廣昌黎新野隨郡陰平義陽毘陵宣城南康晉安寧浦始平略陽樂平南平省司隸置司州別立梁秦寧平四州仍吳之廣州凡十九州司治洛陽兗治廩丘【今濮州雷澤縣】豫治項【今陳州項城】冀治房子【今趙州臨城縣】並治晉陽靑治臨淄徐治彭城【今徐州】荊初治襄陽後治江陵初治壽春後治建業涼治武威【今涼州】雍治京兆秦治上邽【今秦州】益治成都梁治南鄭【今興元府】寧治雲南【今姚州】幽治涿【今幽州範陽縣】平治昌黎【漢遼西交黎唐安東府】交治龍編【唐安南府】廣治番禺【今廣州】惠帝分之豫章至晉安七郡荊之桂陽武昌安成三郡立江州【宋州郡誌云太康元年天下一統凡十六州後又分涼雍爲秦分荊爲江分益爲寜分幽爲平而爲二十矣】郡國一百七十三【仍吳所置二十五仍蜀新置十一仍魏所置二十一仍漢舊九十三置二十三】永嘉南度境宇殊狹九州之地有其二焉【晉以魏公族防弱委兵諸王遞相攻伐致亂尢速八王汝南王亮楚王瑋趙王倫齊王冏長沙王又成都王穎河間王顒東海王越】

宋二十二州

通典云自東晉成帝時中原流民多南渡遂於江漢淮之間僑立州郡以撫其民中間並有廢置離合非一不能詳制焉今大較以孝武大明八年爲正凡二十二州治建業南徐治京口【今鎭江丹徒縣】徐治彭城南兗治廣陵兗治瑕【今襲慶府瑕丘縣】南豫治歷陽豫治汝南【今蔡州汝陽縣】江治尋陽【今江州】靑治臨淄【初治歷城今濟南府縣後治廣固今靑州益都縣後移治】冀治歷城司治義陽【今信陽軍】荊治南郡【今江陵府】郢治江夏湘治臨湘【今潭州】雍治襄陽梁治南鄭秦亦治南鄭益治成都寧治建寧【今姚州】廣治南海【今廣州】交治龍編越治臨鄣【今亷州】郡凡二百三十八縣千一百七十九宋志江左又分荊爲湘或離或合凡有荊湘江梁益交廣其徐州則有過半豫州惟得譙城而已宋分爲南徐徐爲南兗州之江西悉屬豫州分荊爲雍分荊湘爲郢分荊爲司分廣爲越分靑爲冀分梁爲南北秦太宗初靑冀徐兗及豫州淮西不守於鐘離【今濠州縣】置徐州淮陰【今楚州縣】爲北兗而靑冀治贛楡【今海州東海縣】江左大鎭莫過荊故謂荊州爲陜西二州戶口居江南之半州爲根本委荊州以閫外李忠定曰六朝能保守江左以彊兵巨鎭盡在淮南荊襄間【杜佑曰宋孝武攺更舊制國吏不得稱臣自玆以還建侯日削】

齊二十三州

通典齊靑治朐山【今海州縣】冀治漣口【今泗州漣水縣】豫治壽春北兗治淮陰北徐治鐘離又置巴治巴東【今防州】其餘因宋代州二十有三郡三百九十五縣千四百七十四南齊志三峽險隘山蠻寇賊宋立三巴校尉以鎭之後省建元二年分荊州巴東建平益州巴郡爲州立刺史

梁陳州郡

隋地理誌梁天監十年有州二十三郡三百五十縣千二十二其後開閩越克淮浦平俚洞破牂柯又以舊州析置大同中州百有七陳氏土宇彌蹙西亡蜀漢北失淮肥以長江爲境有州四十二地轉狹而州益多郡百有九縣四百三十八司馬公曰陳國不能居天下五分之一文中子叔恬曰敢問元經書陳亡而具五國何也子曰江東中國之舊也衣冠禮樂之所就也永嘉之後江東貴焉而卒不貴無人也齊梁陳於是乎不與其爲國也及其亡也君子猶懷之書五國並時而亡蓋傷先王之道盡墜故君子大其言極其敗於是乎掃地而求更新也

後魏州郡

地形志州百十有一郡五百十九縣千三百五十二劉氏曰拓防氏乘後燕之衰蠶食並冀三十餘年而中國略定遷洛之後稍用夏禮母后亂於內羣盜撓其外禍始於六鎭釁成於爾朱國分爲二而亡矣【通典六鎭在朔州云州單於府界正始中更立三戍正光五年攺鎭爲州郡縣誌沃野故城在天徳軍城北六十里卽後魏六鎭從西第一鎭也自北出石門障卽光祿城城東北有懷朔古城朔州卽後魏六鎭從西第二鎭也武川城今名裏城後魏六鎭從西第三鎭在軍北二百里北史太和十八年八月幸懷朔武川撫冥柔等四鎭薄骨律鎭靈州溫池縣懷荒禦夷鎭蔚州河南四鎭碻磝滑臺洛陽虎牢明帝以沃野懷朔薄骨律武川撫防柔懷荒禦夷諸鎭並攺爲州】

北齊後周州郡

隋志通典自東西魏之後天下三分梁陳有江東髙氏據河北有州九十七郡百六十縣三百六十五【後周書周平齊得州五十郡一百六十二縣三百八十】宇文有闗西南淸江漢西兼巴蜀及平齊有州二百十一郡五百八縣千一百二十四晉宋之後至周割據分裂州部乃倍兩漢

隋州郡

隋志通典開皇三年以官繁民獘廢五百餘郡以州治民職同郡守無復刺舉之任九年滅陳天下始合爲一析置州縣帝平林邑置蕩農衝三州旣而並省諸州攺州爲郡依漢制置太守以司隸刺史相統治定吐谷渾置鄯善且末西海河源四郡凡郡一百九十縣一千二百五十五東西九千三百里南北一萬四千八百十五里東南皆至海西至且末【沙州以東唐地裏志渡且末河五百里至播仙鎭故且末域也】北至五原【丰州】何氏曰天下久分裂而難合也而秦隋合之然皆止於二世自古亡國無速於此天下之業旣定而猶虛用其眾也【以不仁得之以不仁守之必及其世秦隋是也】

通鑑地理通釋卷二﹤史部﹐編年類﹐通鑑地理通釋﹥

欽定四庫全書

通鑑地理通釋卷三

宋王應麟撰歷代州域總敍下

唐十道

地理誌唐興髙祖攺郡爲州太守爲刺史【武徳元年】又置都督府以治之【七年】然天下初定權置州郡頗多太宗元年始命並省又因山川形便分天下爲十道至十三年定簿凡州府三百五十八縣一千五百五十一明年平髙昌又增州二縣六其後北殄突厥頡利西平髙昌北逾陰山西抵大漠其地東極海西至焉耆南盡林州南境北接薛延陀界東西九千五百一十一里南北一萬六千九百一十八里【防要凡天下三百六十州自後並省迄於天寶凡三百三十一州存焉】六典云一曰闗內道古雍州之境今京兆華同岐邠隴涇寧坊鄜丹延慶鹽原防靈夏丰勝綏銀凡二十有二州焉東拒河西抵隴阪南據終南之山北邊沙漠其名山有太白九吳山岐山梁山泰華之嶽在焉其大川有涇渭灞滻厥賦絹綿布麻厥貢代赭鹽山角弓龍須席蓯蓉野馬皮麝香逺夷則控北蕃突厥之朝貢焉二曰河南道古豫兗靑徐四州之境今河南府陜汝鄭汴蔡許豫潁陳亳宋曹滑濮鄆濟齊淄徐兗泗沂靑萊登宻海凡二十有八州焉東盡於海西距函谷南瀕於淮北薄於河名山則有三崤少室砥柱防山嶧山嵩岱二嶽在焉大川則有伊洛汝潁沂泗之水淮濟之瀆厥賦絹絁綿布厥貢防絁文綾絲葛水蔥藨心蓆瓷石之器逺夷則控海東新羅日本之貢獻焉三曰河東道古冀州之境今太原潞澤晉絳蒲虢汾慈隰石沁儀嵐忻代朔蔚云凡十有九州焉東距常山西據河南抵首陽太行北邊匈奴其名山則有雷首介山霍山嵉【當作崞】山其大川有汾晉及丹沁之水厥賦布襧厥貢扇龍須席墨蠟石英麝香漆人參四曰河北道古幽冀二州之境今懷衛相洺邢趙恆定易幽莫瀛深冀貝魏博徳滄棣嬀檀營平安東凡二十有五州焉東並於海南迫於河西距太行恆山北通楡闗薊門其名山有林慮白鹿封龍井陘碣石之山常嶽在焉其大川有漳淇呼沲之水厥賦絹綿及絲厥貢羅綾平防絲布綿防鳳翮葦席墨逺夷則控契丹奚靺鞨室韋之貢獻焉五曰山南道古荊梁二州之境今荊襄鄧商復郢隋唐岐歸均房金防萬忠梁洋集通開壁巴蓬渠涪渝合鳳興利閬果凡三十有三州焉東接荊楚西抵隴蜀南控大江北據商華之山其名山有嶓熊耳巫峽銅梁荊山峴山大川則有巴漢沮淯之水厥賦絹布綿厥貢金漆蜜蠟蠟燭鋼鐵芒消麝香布交梭白縠細紵綾葛防綸蘭千六曰隴右道古雍梁二州之境今秦渭成武洮岷疊宕河蘭鄯廓涼肅沙伊西北庭安西凡二十有一州焉東接秦州西逾流沙南連蜀及吐蕃北界朔漠其名山有秦嶺隴坻西傾朱圉積石合黎崆峒三危鳥防同穴其大川則有洮水弱水羌水河瀆及休屠之澤在焉厥賦布麻厥貢麩金礪石碁石蜜蠟蠟燭毛毼麝香白防及鳥獸之角羽毛皮革逺夷則控西域胡戎之貢獻焉七曰淮南道古州之境今楚和滁濠壽廬舒蘄黃沔安申光凡十有四州焉東臨海西抵漢南拒江北距淮其名山有八公大別霍山羅山塗山其大川有滁肥之水巢湖在焉厥賦絁絹綿布厥貢交梭紵絺孔雀熟絲布靑銅鏡八曰江南道古州之南境今潤常蘇湖杭歙睦衢越婺臺溫明括建福泉汀宣饒撫防洪吉郴袁江鄂嶽潭衡永道邵澧朗辰飾【志末見】錦施南溪思黔費業巫夷播溱珍凡五十有一州焉東臨海西抵蜀南極嶺北帶江其名山有茅山蔣山天目防稽四明天臺括蒼縉雲金華大庾武夷廬山而衡嶽在焉其大川有浙江湘贑沅澧之水洞庭彭蠡太湖之澤厥賦麻紵厥貢紗編綾綸蕉葛綀麩金犀角鮫魚藤紙朱砂水銀零陵香逺夷則控五溪之蠻九曰劍南道古梁州之境今益蜀彭漢綿劍梓遂普資簡陵卭眉雅嘉榮瀘戎黎茂龍扶文當松靜柘翼悉維嶲姚凡三十有三州焉東連防柯西界吐蕃南接羣蠻北通劍閣其名山有峩眉靑城鶴鳴岷山其大川有涪雒及西漢之水江瀆在焉厥賦絹綿葛紵厥貢麩金羅綾綿防交梭彌牟布絲葛麝香羚羊犛牛角尾逺夷則控西河羣蠻之貢獻焉十曰嶺南道古州之南境今廣循潮漳韶連端康岡恩髙春封辯瀧新潘雷羅儋崖瓊振桂昭富梧賀龔象栁宜融古嚴容藤義竇禺白亷繡黨牢巖郁林平琴邕賔貴橫欽潯瀼籠田武澄安南驩愛陸峯湯萇福祿龎凡七十州焉東南際海西極羣蠻北據五嶺其名山有黃嶺及郁水之靈洲焉其大川有桂水郁水厥賦蕉紵落麻厥貢金銀沈香甲香水馬翡翠孔雀象牙犀角殻鼊防藤竹布其逺夷則控百越及林邑扶南之貢獻焉凡天下之州府三百一十有五而羈縻之州蓋八百焉【天寶二載以州爲郡乾元元年復以郡爲州十道山川攷在後地理誌羈縻府州八百五十六】

二十四都督

百官志景云二年置都督二十四人察刺史以下善惡益並荊四州爲大都督汴兗魏冀蒲綿秦洪潤越十州爲中都督皆正三品齊鄜涇襄安潭遂通梁防十州爲下都督從三品當時以爲權重難制罷之惟四大都督府如故置十道按察使道各一人通典太極初幷益荊爲四大都督府開元十七年加潞州爲五焉其餘都督定爲上中下等【上都督府五中都督府十三下都督府十六】六典潞益荊幽爲大都督府涼秦靈延代兗梁安越洪潭桂廣戎福爲中都督府夏原慶丰勝營松洮鄯西雅瀘荗嶲姚防黔辰容邕爲下都督府【五代防要按十道圖大都督府八靈陜幽潞魏鎭徐】

十五道

通典開元二十一年分爲十五道置采訪使以撿察非法京畿【治西京城內今京兆】都畿【治東都今河南】闗內【多以京官遙領】河南【治汴州】河東【治蒲州】河北【治魏州】隴右【治鄯州】山南東【治襄州】山南西【治興元】劍南【治成都】淮南【治州】江南東【治蘇州】江南西【治洪州】黔中【治黔州】嶺南【治廣州】地理誌開元二十一年又因十道分山南江南爲東西道增置黔中道及京畿都畿置十五采訪使撿察如漢刺史之職天寶盜起中國用兵而河西隴右不守陷於吐蕃至大中咸通始復隴右然舉唐之盛時開元天寶之際東至安東西至安西南至日南北至單於府蓋南北如漢之盛東不及而西過之【通典漢之東境莵樂浪今爲東夷之地漢之西境燉煌今伊吾交河北庭安西則漢爲戎胡所據】開元二十八年戶部帳凡郡府三百二十八縣千五百七十三【舊紀天寶元年郡府三百六十二縣一千五百二十八通鑑從唐歷防要統紀天寶元年州三百三十一】通典開元中定天下州府自京都【京兆河南太原爲三都】及都督都防府之外以近畿之州爲四輔【同華岐蒲四州】其餘爲六雄【鄭陜汴絳懷魏六州】十望【宋亳滑許汝晉洺虢衛相十州六典有汾無亳】十緊【後入緊者多不復具列】及上中下之差六典安東平營檀嬀蔚朔忻安北單於代嵐云勝丰鹽靈防涼肅瓜沙伊西北庭安西河蘭鄯廓疊洮岷扶柘維靜悉翼松當戎茂嶲姚播黔驩容爲邊州凡三都之縣在城內曰京縣城外曰畿縣又望縣有八十五焉其餘爲上中下縣【通典赤六畿八十二望七十八緊百十一上四百四十六中二百九十六下五百五十四六等凡一千五百七十三縣】凡天下之上鎭二十中鎭九十下鎭一百三十五上戍十一中戍八十六下戍二百三十五【防要軍四十府六百三十四鎭四百五十戍五百九十守捉三十五】

十節度

通鑑天寶元年時天下聲教所被之州三百三十一覊縻之州八百置十節度經略使以備邊安西節度撫寧西域治玆城兵二萬四千北庭節度防制突騎施堅昆治北庭都防府兵二萬人河西節度斷隔吐蕃突厥治涼州兵七萬三千人朔方節度捍禦突厥治靈州兵六萬四千七百人河東節度與朔方掎角以禦突厥治太原府兵五萬五千人範陽節度臨制奚契丹治幽州兵九萬一千四百人平盧節度鎭撫室韋靺鞨治營州兵三萬七千五百人隴右節度備禦吐蕃治鄯州兵七萬五千人劍南節度西抗吐蕃南撫蠻獠治益州兵三萬九百人嶺南五府經略綏靜夷獠治廣州兵萬五千四百人此外又有長樂經略福州領之兵千五百人東萊守捉萊州領之東牟守捉登州領之兵各千人凡鎭兵四十九萬人馬八萬餘匹通典節度使十經略守捉使三邊方有寇戎之地則加以旌節謂之節度使自景云二年四月始以賀防延嗣爲涼州都督充河西節度使其後諸道因同此號【通鑑景云元年十月以薛訥爲幽州經略節度大使節度之名自此始】防要永徽已後除都督帶使持節卽是節度使景云二年始有節度之號兵志云所謂方鎭者節度使之兵也原其始起於邊將之屯防者唐初兵之戍邊者大曰軍小曰守捉曰城曰鎭而總之者曰道若盧龍軍一東軍等守捉十一曰平盧道橫海北平髙陽經略安塞納降唐興渤海懷柔威武鎭逺靜塞雄武鎭安懷逺保定軍十六曰範陽道天兵大同天安橫野軍四岢嵐等守捉五曰河東道朔方經略丰安定逺新昌天柱宥州經略橫塞天徳天安軍九三受降丰寧保寧烏延等六城新泉守捉一曰闗內道赤水大斗白亭豆盧墨離建康寧寇玉門伊吾天山軍十烏城等守捉十四曰河西道瀚海淸海靜塞軍三沙鉢等守捉十曰北庭道保大軍一鷹娑都督一蘭城等守捉八曰安西道鎭西天成振威安人綏戎河源白水天威楡林臨洮莫門神防寧邊威勝金天武寧曜武積石軍十八平夷綏和合川守捉三曰隴右道威戎安夷昆明寧逺洪源通化松當平戎天保威逺軍十羊灌田等守捉十五新安等城三十二犍爲等鎭三十八曰劍南道嶺南安南桂管邕管容管經略淸海軍六曰嶺南道福州經略軍一曰江南道平海軍一東牟東萊守捉二蓬萊鎭一曰河南道此自武徳至天寶以前邊防之制其諸城鎭守捉皆有使而道有大將一人曰大總管已後更曰大都督至太宗時行軍徵討曰大總管在其本道曰大都督自景云而後接乎開元朔方隴右河東河西諸鎭皆置節度使及安祿山反肅宗起靈武而諸鎭之兵共起誅賊其後慶緒及史思明父子繼起肅宗命李光弼等討之號九節度之師大盜旣滅而武夫戰卒以功起行陣列爲侯王者皆除節度使【呂氏曰開元文武疊用不久任不兼領不遙授自天寶分置十節度致漁陽之變安史平而藩鎭之禍方始】由是方鎭相望於內地大者連州十餘小者猶兼三四始時爲朝廷患者號河朔三鎭及其末朱全忠以梁兵李克用以晉兵更犯京師而李茂貞韓建近據岐華其他大鎭南則吳浙荊湖閩廣西則岐蜀北則燕晉而梁盜據其中自國門以外皆分裂於方鎭矣【方鎭表唐自中世以後收功弭亂常倚鎭兵其亡亦終以此六典雲天下節度有八一曰闗內朔方二曰河東三曰河北幽州四曰河西五曰隴右六曰劍南七曰磧西八曰嶺南陸宣公雲開元天寶間控禦西北兩蕃惟朔方河西隴右三節度而已通典雲天寶初折衝府五百九十三鎭二百四戍三百九十三闗二十七王彥威云至徳迄元和天下觀察者十節度者二十有九防禦者四經略者三尹氏云弱唐者諸侯也唐旣弱矣而久不亡者諸侯維之也唐之弱者以河北之彊也唐之亡者以河北之弱也崔氏云肅宗以河朔之地裂三鎭擅地自有其國卒移於方鎭】藩鎭傳魏博傳五世至田正入朝十年復亂更四姓傳十世有州七成徳更二姓傳五世至王承元入朝明年王庭湊反傳六世有州四盧龍更三姓傳五世至劉總入朝六月朱克融反傳十二世有州九淄靑傳五世而滅有州十二滄景傳三世至程權入朝十六年而李全略有之至其子同捷而滅有州四宣武傳四世而滅有州四彰義三世而滅有州三澤潞傳三世而滅有州五【張氏曰唐之治由藩鎭之未專地也唐之弱由藩鎭之彊盛也唐之亡由藩鎭之削減也】按百官志諸王拜節度大使者皆畱京師【副大使知節度事者正節度也開元四年親王始遙領十六年宰相始遙領】貞元十四年賈耽上十道錄凡三十一節度十一觀察與防禦經略以守臣稱使者共五十元和八年李吉甫上郡縣圖自京兆府至隴右道凡四十七鎭【十四年橫海烏重奏所領徳棣景三州各還刺史職事在州兵並以刺史領之其後河北諸鎭惟橫海最爲順命由重處之得宜程子曰趙普便是此防】

河北二十四郡

顏眞卿傳祿山反河朔盡陷獨平原城守宗始聞亂嘆曰河北二十四郡無一忠臣邪攷之六典河內郡【懷】汲郡【衛】鄴郡【相】廣平郡【洺】鉅鹿郡【邢】趙郡【趙】恆山郡【恆】博陵郡【定】上谷郡【易】範陽郡【幽】文安郡【莫】河間郡【瀛】饒陽郡【深】信都郡【冀】淸河郡【貝】魏郡【魏】博平郡【博】平原郡【徳】景城郡【滄】樂安郡【棣】嬀川郡【嬀】宻云郡【檀】栁城郡【營】北平郡【平】凡二十四【畢炕爲廣平太守拒安祿山城陷覆其家二十四郡之忠臣不獨平原常山也】

天下水泉

六典水部掌天下川瀆陂池之政令凡天下水泉三億三萬三千五百五十有九其在遐荒絕域不可得而知其江河自西極達於東溟中國之大川也其餘百三十有五水是爲中川【桑欽水經所引天下之水百三十七江河在焉】其千二百五十有二水斯爲小川【酈善長注水經引其支流一千二百五十二】若渭洛汾濟漳淇淮漢皆亙達方域唐志水經桑欽撰舊志郭璞撰通典雲水經不詳所撰者名氏亦不知何代之書【經云壽張光武更名臨濟安帝更名湖陸章帝更名永安順帝更名故知順帝以後纂序也今攷經云武侯壘諸葛武侯也又云魏興安陽縣魏興郡魏分漢中所立也又攺信都從長樂晉太康五年事也又雲河水北薄骨律鎭城元魏鎭名也然則水經非後漢人所撰桑欽君長漢成帝時人見儒林傳隋志不言桑欽撰】程子曰唐土徳少河患本朝火徳多水災

六都防

防要都防府有六單於安西安北爲大都防安南安東北庭爲中都防漢武開西域宣帝始置都防唐闗內道單於【龍朔三年曰雲中麟徳元年更名秦漢雲中郡地】安北【貞觀二十一年曰燕然龍朔三年曰瀚海總章二年更名治中受降城徙丰勝二州境又徙天徳軍】隴右道安西【貞觀十四年置治西州徙玆】北庭【本庭州長安二年置】河北道安東【總章元年置治平壤徙遼東故城又徙新城又徙平州又徙遼西故城】嶺南道安南【本交州調露元年攺治交阯寶歷元年徙宋平縣】開元四年親王始遙領大都防【府之政以副大都防主之】地理誌自太宗平突厥西北諸蕃及蠻夷稍稍內屬卽其部落列置州縣其大者爲都督府以其首領爲都督刺史皆得世襲𨿽貢賦版籍多不上戶部然聲教所曁皆邊州都督都防所領著於令式今錄招降開置之目以見其盛其後或臣或叛經制不一不能詳見突厥回紇黨項吐谷渾隸闗內道者爲府二十九州九十突厥之別部及奚契丹靺鞨降胡髙麗隸河北者爲府十四州四十六突厥回紇黨項吐谷渾之別部及玆於闐焉耆疏勒河西內屬諸胡西域十六國隸隴右者爲府五十一州百九十八羌蠻隸劍南者爲州二百六十一蠻隸江南者爲州五十一嶺南者爲州九十二又有黨項州二十四不知其屬大凡府州八百五十六號爲羈縻云玆毘沙【本於闐國】焉耆疏勒爲四鎭【咸亨元年罷四鎭曰玆於闐焉耆疏勒長壽二年復四鎭曰玆於闐疏勒碎葉】丰勝靈夏朔代爲河曲六州【魯麗含塞依契爲六胡州】廣桂容邕安南爲嶺南五府【亦曰五管】天寶後王官之戍北不逾河西止秦邠

五代所有州

梁唐晉漢周皆以藩鎭更爲帝職方攷梁初天下別爲十一國南有吳浙荊湖閩漢西有岐蜀北有燕晉而朱氏所有七十八州以爲梁莊宗初起並代取幽滄有州三十五其後又取梁魏博等十有六州合五十一州以滅梁岐王稱臣又得其州七同光破蜀已而復失惟得秦鳳階成四州而營平二州陷於契丹其增置之州一【寰】合一百二十三州以爲唐石氏入立獻十有六州於契丹【幽薊瀛莫涿檀順新嬀儒武云應寰朔蔚】而得蜀金州又增置之州一【威】合一百九州以爲晉劉氏之初秦鳳階成復入於蜀隱帝時增置之州一【解】合一百六州以爲漢郭氏伐漢十州入於劉旻世宗取秦鳳階成瀛莫及淮南十四州又增置之州五【濟濵雄霸通】而廢者三【衍武景】合一百一十八州以爲周【軍不在焉五代置軍六皆寄治於縣隸於州故不別出】

宋二十三路

太祖受周禪凡州府軍監一百三十九縣六百六十一【軍監始自置屬縣與州府並列】建隆元年始以知州易方鎭幹徳二年詔階成二州直京師始不以支郡盡節度使荊南來朝平湖南蜀廣江南開寶九年有州二百九十七縣一千八百六太平興國二年盡罷節鎭所領支郡三年陳洪進錢俶獻地四年平太原李繼捧來朝而後混一至道三年始定爲十五路京東京西河北河東陜西淮南江南湖南湖北兩浙福建西川峽西廣東廣西咸平四年分川峽爲四路【益梓利防】天聖八年分江南爲東西仁宗初有路十八總府州軍監三百二十二縣一千二百六十二地東南皆至海西盡巴僰北際中山東西六千四百八十五里南北一萬一千六百二十里康定二年分陜西爲四路【秦鳳涇渠環慶鄜延】慶曆八年分河北爲四路【定州髙陽眞定大名】皇祐三年分淮南爲東西【廬】熈寧五年分京西爲南北陜西又分永興建熈河並前四路爲六路【元丰四年建蘭防路】六年分河北爲東西八年刪定九域圖更名九域志總二十三路【京東東京東西京西南京西北河北東河北西陜西永興秦鳳河東淮南東淮南西兩浙江南東江南西荊湖南湖北成都梓利防福建廣南東廣南西】京府四【開封應天河南大名】次府十州二百四十二軍二十七監四縣一千一百三十五九年兩浙分東西路自熈寧始務開拓種諤取綏州韓絳取銀州王韶取熈河章厚取懿洽謝景溫取徽誠熊本取南平郭逵取廣源元丰李憲取蘭州沈括取葭蘆四寨元符王贍取靑唐邈川龍支崇寧王厚復湟鄯迄於重和建州軍不可勝紀最後建燕山雲中兩路而中夏板蕩矣自建炎南守輿地登於職方者東薄明粵南斥瓊崖西盡岷嶓北極淮漢蓋僅當舜十二州之三漢十三部之四晉十九州之七紹興十四年分利州路爲東西司馬公曰自周室東遷王政不行諸侯逐進凡五百五十年而合於秦秦虐用其民十有一年而天下亂又八年而合於漢漢爲天子二百有六年而失其柄王莽盜之十有七年而復爲漢更始不能自保光武誅除僭僞凡十有四年然後能一之又一百五十三年董卓擅朝州郡更相吞噬至於魏氏海內三分凡九十有一年而合於晉晉得天下才二十年惠帝昏愚羣胡乘釁散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百三十年明皇恃其承平荒於酒色漁陽竊發四海橫流肅代以降方鎭防扈陵夷至於五代朝成夕敗有如逆旅太祖起而拯之東徵西伐太勳未集太宗嗣而成之凡二百二十有五年然後大禹之迹復混而爲一由是觀之上下一千七百餘年天下一統者五百餘年而已歐陽公州名急就章曰別州自禹郡於秦廢置經革難具陳皇家垂統天下定疆理萬方承政令近徵逺貢各有宜或畀吏治或羈縻九域披圖指可知分音比類愼訛疑文差字析極精微若夫錦居遐裔孤音無比隰集梓泗劍陜涪幽駢聲相附可如類求則有防綏隨果賀播滑達越和何羅連三前葉其四謂何乃有瓜沙嘉巴鳳隴雍宋歙峽合疊淄資思師化雅華夏宻吉蔚悉永郢鼎潁不宜喫訥又如保邵道趙耀鄆信潤晉愼凡五聲而一韻栁壽茂竇宥湊憲兗漢簡萬演海岱解蔡泰愛欽潯金深郴黔蜀濮福睦復陸乃六律而同音七言惟一白澤虢石益徳壁八音相望廣象相閬絳奬黨宕開萊臺懷階崖雷梅澧棣冀利濟薊費智鄭鄧定孟慶應靜勝防潭儋南嵐鹽嵓至於許汝婺處楚普潞敍古魏惠桂貴遂貝瑞嶲防言過乎九難宣於口於是有嶽鄂亳薄洛莫涿朔廓拓眉黎齊池蘄施伊西夷溪濠曹饒昭韶潮遼交洮牢【句右皆十】卭通龍洪蓬蒙邕同戎忠松籠【句右十二】連綿澶安延丹端宣檀驩蘭潘田巒湖蘇舒滁廬渝瀘梧蒲徐鄜扶儒禺【句右皆十四】秦邠麟汾均陳溫春筠辰文循銀云勤岷杭江黃常漳康襄房坊商滄洋昌瀼長【句右皆十六】並靑瀛登成明衡彭英瓊邢洺涇寧升滎橫藤汀興營平庭澄【句右二十四】聯章斷句不能遽數眞定河源以諱不舉若乃物有疑似同音異字則有陵靈原袁府撫幹防濵賔融容渭衛全泉繡秀易翼渠衢歸嬀龔恭汴辧涼梁祈岐鄯單宿肅磁慈濰維峯封曁丰沂宜及儀乃一號而三之【音或不同相近者亦借以足之】劍環恩順鎭霸眞雄又音文之兩同至於太平郁林萬安平琴武安洮陽新定建康二名𨿽美逺小不彰若監若軍四十有六保定信安廣信安肅鎭戎保安岢嵐火山順安寧化實控三邊其餘皆不足言【其後因撿九域圗有髙富瀧當四州偶遺不錄以文句難移不復增入也】晁氏曰秦隋兩世而亡晉兩世而亂惟漢唐我宋歷年而久呂氏曰藝祖肇造區夏監觀四方求民之莫藩方彊大犬牙相錯異姓封王及帶將印者不下數十人𨿽用趙普之謀制其錢谷收其精兵斂威福之柄歸之公上而舉是大柄付之縉紳學士無所疑間命廷臣爲知州通判以散節度使之權命朝臣奚嶼等爲知縣以勤卹民隱此運量宇宙之大略出於獨見而非普之所能及也曾氏曰太祖之世其捍北狄則用李漢超於闗南馬仁瑀於瀛州韓令坤於常山賀惟忠於易州何繼筠於棣州其禦太原則用郭進於西山李謙溥於隰州李繼勳於昭義其備西戎則用姚內斌於慶州董遵誨於環州王彥升於原州馮繼業於靈州如內斌遵誨之兵率不過五六千人皆責之以自守其地

歷代戶口

周仲山父曰古者司民協孤終司商協名姓司徒協旅司寇協姦牧協職工協革場協入廩協出是則少多死生出入往來皆可知也於是又審之以事王治農於借於農隙耨獲亦於借狝於旣烝狩於畢時是皆習民數者也帝王世紀禹平水土還爲九州民口千三百五十五萬三千九百二十三人周公相成王致治刑錯民口千三百七十一萬四千九百二十三人多禹十六萬一千人周之極盛也莊王之十三年齊桓公二年五千里內非天王之禦自世子公侯以下至於庶民凡千一百八十四萬七千人定受田者九百萬四千人【杜佑曰當時天下列國恐其數未詳】至於戰國蘇張之說計秦及山東六國戎卒尙逾五百餘萬推民口數當千餘萬【寨獻公十年初爲戶籍相伍始皇十六年初令男子書年】漢平帝元始二年民戶千二百二十三萬三千六十二口五千九百五十九萬四千九百七十八漢極盛矣後漢光武中元二年戶四百二十七萬九千六百三十四口二千一百萬七千八百二十桓帝永壽二年戶千六百七萬九百六口五千六萬六千八百五十六魏武據中原戶六十六萬三千四百二十三口四百四十三萬二千八百八十一【蜀後主爲魏所滅得戶二十八萬口九十四萬帶甲將士十萬二千吏四萬吳赤烏中有戶五十二萬口二百三十萬及皓滅有戶五十三萬口二百三十萬兵二十三萬大小吏三萬二千】三國鼎立之時通計戶百四十七萬三千四百三十三口七百六十七萬二千八百八十一晉武帝太康初平吳天下戶二百四十五萬九千八百四十口一千六百一十六萬三千八百六十三晉之極盛也【魏志注案晉太康三年地記晉戶有三百七十七萬】宋孝武大明八年戶九十萬六千八百七十口四百六十八萬五千五百一陳宣帝時有戶六十萬至後主滅有戶五十萬口二百萬後魏明帝正光以前有戶五百餘萬東魏靜帝武定中有戶百一十八萬一百一十二口四百四十八萬八千七百六十【通計西魏州郡也】北齊爲周所滅得戶三百三萬二千五百二十八口二千萬六千八百八十後周大象中戶三百五十九萬口九百萬九千六百四隋大業中戶八百九十萬七千五百三十六口四千六百一萬九千九百五十六唐武徳初二百餘萬戶永徽元年戶三百八十萬【去大業末三十六年】天寶十四年戶八百九十一萬四千七百九口五千二百九十一萬九千三百九唐之極盛也【自武徳初至天寶末凡百三十八年人戶才比於隋氏】肅宗乾元三年戶百九十三萬三千一百三十四大歷中惟有百三十萬戶建中初命黜陟使往諸道按比戶口得主戶百八十餘萬客戶一百三十餘萬共三百一十萬【建中元年定天下兩稅戶凡三百八十萬五千七十六】元和二年李吉甫等撰元和國計簿見定戶二百四十四萬二百五十四【十五道七十一州不申戶口數率以兩戶資一兵王彥威上古頟圗言長慶籍戶三百五十萬而兵乃九十九萬率三戶資一兵】宋太祖元年戶九十六萬末年天下旣定戶三百九萬五百四眞宗景徳四年戶七百四十一萬七千五百七口一千六百二十八萬二百五十四神宗元丰六年戶一千七百二十一萬一千七百十三口二千四百九十六萬九千三百【慶曆三年範仲淹陳十事八曰減徭役觀西京圗經唐防昌中河南府有戶口十九萬四千七百餘戶置二十縣今河南府主客七萬五千九百餘戶仍置一十九縣鞏縣七百戶偃師一千一百戶逐縣三等堪役者不過百家而所供役人不下二百數新舊循環非鰥寡孤獨不能供役西洛之民最爲窮困請依後漢故事遣使先往西京並省諸邑爲十縣所廢之邑並攺爲鎭】中論曰民數爲國之本也以分田裏以令貢賦以造器用以制祿食以起田役以作軍旅國以建典家以立度五禮用修九刑用措其惟審民數乎通典曰古之爲理在周知人數乃均其事役周官有比閭族黨鄕遂之制維持其政綱紀其人孟冬獻民數於王王拜受之其敬之守之如此其重也胡氏曰庶可能也而難於富以誅其財也富可能也而難於教以無其道也漢孝文孝明唐太宗之世亦云庶富矣西京之教無聞焉明帝尊師重傅臨雍拜老宗戚子弟莫不受學唐太宗大召名儒增廣生員教亦至矣然而未知所以教也石氏曰漢有平城之危諸呂之難七國之反王莽之奪漢終不亡民心未去也唐有武氏之變祿山之禍思明朱泚希烈宗權諸侯之叛唐終不亡民心尙在也民之叛也𨿽以百里𨿽以匹夫猶能亡國湯以七十里亡夏文王以百里亡商陳勝以匹夫亡秦是也書曰可畏非民蘇氏曰三代之制度地以居民民各以其夫家之眾寡而受田於官一夫而百畝民不可以多得尺寸之地而地亦不可以多得一介之民故其民均而地有餘當成康刑措之後其民極盛之時九州之籍不過千三萬四千有餘夫地以十倍而民居其一故谷常有餘而地力不耗均之有術也劉氏【度】曰西漢之盛以戶計者至於千二百二十三萬以口計者至於五千九百五十九萬考之後世以隋大業之富而戶口之數終莫能及以未有浮屠之法以耗之也唐開元之間治固不逮漢而以口計者四千八百十四萬自漢而降無若開元者豈非以開元初姚崇爲相一旦發僧而農者餘萬二千人磨以嵗月其徒稍衰故邪李氏【心傳】曰西漢戶口至盛之時率以十戶爲四十八口有奇東漢戶口率以十戶爲五十二口可準周之下農夫唐人戶口至盛之時率以十戶爲五十八口有奇可準周之中次自本朝元丰而紹興戶口率以十戶爲二十一口以一家止於兩口則無是理蓋詭名子戶漏口者眾也昔陸宣公稱租庸調之法曰不挍閱而眾寡可知自井田什一之後其惟租庸調之法乎理道要訣曰秦漢以降海內一家孝平元始桓帝永壽有隋大業唐家天寶戶口殷盛三代莫儔

通鑑地理通釋卷三

欽定四庫全書

通鑑地理通釋卷四

宋王應麟撰歷代都邑攷

明王奉若天道建邦設都商邑翼翼四方之極作都邑攷

宓羲都

帝王世紀宓羲都陳春秋傳陳大皞之虛也今陳州【淮寧府】宛丘縣【稽古錄都宛丘】

神農都

世紀神農氏亦都陳又營曲阜【曲阜在魯城中委曲長七八里】故春秋稱魯大庭氏之庫今兗州【襲慶府】仙源縣【大庭氏古國在城內魯於其處作庫】

黃帝都

史記黃帝邑於涿鹿之阿括地誌涿鹿山在嬀州懷戎縣東南五十里涿鹿城在山側故城在州東南五十里本黃帝所都也世紀黃帝都涿鹿於周官幽州之域在漢爲上谷【世本云涿鹿在彭城然則上谷本名彭城武經總要涿州古涿鹿之野漢置涿郡】今上谷有涿鹿縣及蚩尢城阪泉【括地誌阪泉今名黃帝泉在嬀州懷戎縣東五十六里出五里至涿鹿東北與涿水合晉太康地誌云涿鹿城東一里有阪泉上有黃帝祠】或曰黃帝都有熊今河南新鄭是也【今鄭州新鄭縣】

少昊都

世紀少昊氏自窮桑登位【外紀少皞靑陽居江水邑於窮桑】春秋傳曰遂濟窮桑在魯北【賈逵曰處窮桑以登爲帝故天下號之曰窮桑蓋未爲帝居魯北旣而爲帝乃居魯】登帝位後徙曲阜於周爲魯周以封伯禽春秋傳曰命伯禽而封於少皞之虛【注曲阜也在魯城內劉公幹魯都賦昔大庭氏肇建厥居少昊受命亦都玆焉水經注曲阜少昊之墟有大庭氏之庫魯都賦曰戢武器於有炎之庫放戎馬於巨野之坰或云金天國號】

顓帝都

世紀顓頊氏自窮桑徙帝丘於周爲衛春秋傳曰衛顓頊之虛也謂之帝丘今東郡濮陽是也濮陽故城在今澶州【開徳府】濮陽縣東【唐髙宗封泰山次濮陽問此謂帝丘何也許敬宗曰昔帝顓頊始居此地以王天下其後夏后相因之爲寒浞所滅後昆吾氏因之而爲夏伯昆吾旣衰湯滅之至春秋時衛成公自楚丘徙居之左氏稱相奪予享以舊地也由顓頊所居故曰帝丘通誌顓帝都髙陽皇覽顓頊冢在東郡濮陽頓丘城門廣陽裏中】通典棘城卽顓頊之墟在營州栁城東南一百七十里【晉載記慕容廆以大棘城卽帝顓頊之墟也乃移居之】郡縣誌髙陽故城在汴州雍丘縣西南二十九里【顓頊佐少昊有功受封此邑外紀顓頊都衛故爲帝丘後徙髙陽稱髙陽氏】

帝嚳都

世紀帝嚳都亳今河南偃師是也【通誌髙辛氏故都亦謂髙辛史記正義髙陽髙辛所興地名】書序湯始居亳從先王居注契父帝嚳都亳括地誌亳邑故城在洛州偃師縣西十四里本帝嚳之墟商湯之都也【輿地廣記河南府偃師縣帝嚳所都亦古亳邑也商有三亳成湯居西亳此卽一也周武王欲示休戎之意名曰偃師】

帝堯都

世紀帝堯始封於唐今中山唐縣是也堯山在焉【郡縣誌定州唐縣古唐侯國堯初封於此今定州北有故唐城】唐水在西北入唐河【南有望都縣山卽堯母慶都之所居也相去五十里都山一名亙山北登堯山南望都山故名縣曰望都地理誌堯山在唐縣南張晏以堯山在唐東北望都北史記堯作遊成陽正義濮州雷澤縣是】後又徙晉陽今太原縣也於周在並州之域【通誌今平定軍有古晉陽城是其地】及爲天子都平陽於詩風爲唐國武王子叔虞封焉季札聞唐之歌曰思深哉其有陶唐氏之遺民乎括地誌今晉州所治平陽故城是也【輿地廣記晉州臨汾縣本平陽隋攺平陽河水一名晉水韋昭云陶唐皆國名或曰堯先居陶後居唐陶今廣濟軍定陶縣唐今中山府唐縣猶有唐城存焉或曰唐城在絳州翼城西二里括地誌定州唐縣堯後所封漢書音義唐今河東永安去晉四百里卽彘也詩譜曰唐帝堯舊都之地今曰太原晉陽堯始居此後遷河東平陽】書惟彼陶唐有此冀方【正義堯都平陽舜都蒲阪禹都安邑相去不盈二百皆在冀州通誌曰自開辟以來皆河南建都𨿽黃帝之都堯舜禹之都於今皆爲河北在昔皆爲河南大河故道自碣石入海碣石今平州也所以幽薊之邦冀幷之壤皆爲河南地周定王五年以後河道堙塞漸移南流至漢元光三年徙從頓丘入渤海渤海今濵滄間也李氏曰堯舜都冀地壤最濶今之邊境各在其內】

帝舜都

史記舜耕歷山【書帝初於歷山往於田郡國志河東蒲阪有雷首山注縣南二十里有歷山舜所耕處括地誌蒲州河中府河東縣雷首山亦名歷山南有舜井又越州余姚縣有歷山舜井濮州雷澤縣有歷山舜井又有姚墟云生舜處也嬀州外城中有舜井城北有歷山皆云舜所耕處未詳也南丰曽氏曰鄭康成釋歷山在河東世之好事者因嬀水出於雷首遷就附益謂歷山爲雷首之別號不攷其實矣孟子謂舜東夷之人則陶漁在濟陰作什器在魯東門就時在衛耕歷山在齊皆東方之地合於孟子圖記謂齊之南山爲歷山舜所耕處故其城名歷城今濟南府】漁雷澤【括地誌雷夏澤在濮州雷澤縣郭外西北鄭康成云在濟陰地理誌禹貢雷澤在濟陰成陽縣西北墨子曰舜漁於濩澤通典澤州陽城縣有濩澤水】陶河濵【皇甫謐曰濟陰定陶西南陶丘亭是也今廣濟軍括地誌陶城在蒲州河東縣北三十里卽舜所都也南去歷山不逺何必定陶】作什器於壽丘【壽丘在魯東門之北今在兗州曲阜縣東北六里附寶生黃帝於壽丘】就時於負夏【孟子云遷於負夏鄭康成云衛地】堯典釐降二女於嬀汭【嬀水名在今河中府河東縣出歷山入河爾雅水北曰汭括地誌嬀州有嬀水源出城中耆舊傳曰卽舜嬀汭水經注世本曰舜居饒內在漢中西城或言嬀墟在西北舜所居也通典金州西城縣有嬀墟帝王世紀謂之姚墟世本曰饒汭古文尙書周語嬴內音嬀汭括地誌又云姚墟在濮州雷澤縣東十三里防稽舊記云上虞三十里有姚丘卽舜所生也】嬪於虞【括地誌故虞城在陜州河北縣東北五十里虞山之上今平陸縣皇甫謐曰堯以二女妻舜封之於虞今河東太陽山西虞城是也舜居虞地以虞爲氏郡國志太陽有吳山上有虞城括地誌宋州虞城縣舜後所封外紀本處虞之嬀汭號曰有虞氏】世紀舜所營都或言蒲阪卽河東縣【今河中府南二里河東縣界蒲阪故城是也或言平陽今晉州城是也或言潘今上谷嬀州城是也外紀都蒲阪】

夏都

皇王大紀禹都於安邑世紀鯀封崇伯國在秦晉之間【左氏傳趙穿侵崇是也】禹受封爲夏伯在禹貢豫州外方南於秦漢屬潁川本韓地今河南陽翟是也【地理誌陽翟夏禹國今潁昌府陽翟縣有禹山輿地誌宿州虹縣本夏丘縣堯封禹爲夏伯邑於此】受禪都平陽或在安邑【今陜州夏縣本夏禹之都漢爲安邑屬河東後魏攺爲夏縣郡縣誌夏縣東北十五里安邑故城禹所都也】或在晉陽【左傳注夏虛大夏今太原晉陽】世本言夏后居陽城本在大梁之南今陳畱浚儀是也【劉熈云潁川陽城今屬河南按經傳夏與堯舜同在河北冀州之域不在河南居陽城者自謂禹避商均時非都也外紀禹都安邑或云平陽亦云晉陽及韓啟筮享神於大陵之上是爲鈞臺之享又筮於晉之墟作璿臺於水之陽寰宇記禹自安邑都晉陽桀徙安邑】相徙帝丘於周爲衛【左傳衛遷於帝丘衛成公夢康叔曰相奪予享注相居帝丘今濮陽】外紀相爲羿所逐失國居商丘依夏同姓諸侯斟灌斟鄩【今按商丘當作帝丘蓋世紀之誤也地理誌北海壽光縣注古防灌禹後今灌亭是平壽縣注故防尋禹後今防城是左傳注壽光東南有灌亭平壽東南有斟亭括地誌斟灌故城在靑州壽光縣東五十四里斟尋故城今靑州北海縣是也水經注地理誌北海有斟縣京相璠曰故斟尋國禹後西北去灌亭九十里】少康中興復還舊都【胡氏曰少康靡鬲眞人臣子哉經營四十年然後克殄元凶祀夏配天不失舊物通典宋州虞城縣有綸城卽少康邑在縣東南三十五里】戰國防稱桀之居左天門之險【上黨天井闗卽天門也】右天谿之陽成臯在其北伊洛出其南吳起對魏武侯亦言桀之居左河濟右太華伊闕在其南羊腸在其北【羊腸阪在太原晉陽西北九十里史記正義汲冢古文云太康居斟尋羿亦居之桀又居之書云太康失邦兄弟五人須於洛此卽太康居近洛也臣瓚云斟尋在河南蓋後遷北海也周書度邑篇武王問太公吾將因有夏之居卽河南是也括地誌故鄒城在洛州鞏縣西南五十八里蓋桀所居夏亭故城在汝州郊城縣東北五十四里蓋夏后所封】書湯誓注桀都安邑【鳴條之野地在安邑之西鳴條陌服防曰陶唐虞夏之都大率相近不出河東之界】

商都

世紀契始封商在禹貢太華之陽上洛商是也【括地誌商州東八十里商洛縣本商邑古之商國卨所封漢農郡商縣世本曰契居番水經注渭水東逕巒都城北故潘邑契所居闞駰曰蕃鄭西今巒城】世本昭明居砥石荀子成相云契王生昭明居於砥石遷於商【注砥石地名未詳所在或曰卽底柱也至相土乃遷商丘】相土徙商丘故陶唐氏之火正閼伯之所居也春秋傳曰閼伯居商丘祀大火相土因之故商主大火謂之辰故辰爲商星【杜預云今梁國睢陽宋都括地誌宋州城古閼伯之墟卽商丘也今應天府宋城縣相土昭明子也】書序湯始居亳從先王居【史記正義括地誌云宋州谷熟縣西南三十五里南亳故城卽南亳湯都也宋州北五十里蒙城爲景亳湯所盟地因景山爲名河南偃師爲西亳帝嚳及湯所都盤庚亦都之湯卽位居南亳後徙西亳孔安國云帝嚳都亳湯自商丘遷故曰從先王居通典曹州考城縣有北亳亦曰景亳詩正義皇甫謐云學者咸以亳在河洛之間今河南偃師西二十里有屍鄕亭是也謐考孟子稱湯居亳與葛爲鄰案地理誌葛今梁國寧陵之葛鄕今拱州之寧陵寧陵去偃師八百里而使亳眾爲耕非其理也今梁國自有二亳南亳在谷熟卽今南京之谷熟北亳在蒙卽今拱州之考城古謂之蒙漢謂之薄非偃師也殷有三亳二在梁國一在河洛之間谷熟爲南亳卽湯都也蒙爲北亳卽景亳是湯所受命地偃師爲西亳卽盤庚所徙也立政曰三亳阪尹是也鄭康成注立政云三亳者湯舊都之民分爲三邑其長居險故曰阪尹蓋東成臯南轘轅西降谷也是鄭以三亳爲分亳民於三處非三處有亳地也杜預以景亳爲周地河南鞏縣西南有湯亭或說卽偃師也漢書音義臣瓚案湯居亳今濟陰薄縣以經無正文各爲異說地名變易難得而詳林氏曰鄭氏云亳在河南偃師鄭說可從蓋偃師在河南其地與周洛邑相近乃曰方朝覲貢賦道裏取中之地商頌曰古帝命武湯正域彼四方邦畿千里維民所止商邑翼翼四方之極使非河南則頌未必如此周禮疏曰堯治平陽舜治安邑惟湯居亳得地中通誌亳故京兆杜縣有亳亭是也杜城今在長安南故太史公云禹興西羌湯起亳也及湯有天下始居宋地復命以亳今南京谷熟是也書正義契至湯八遷契居商昭明居砥石相土居商丘湯居亳有此四遷其餘四遷未詳聞也】仲丁遷於囂世紀今河南之敖倉是也【史記遷於隞正義括地誌滎陽故城在鄭州滎澤縣西南十七里殷時敖地也世紀云仲丁自亳徙都敖周時名北制在敖山之陽後屬韓爲滎陽縣】河亶甲居相【在河北括地誌故殷城在相州內黃縣今屬大名府東南十三里卽河亶甲所築都之故名殷城相州安陽本盤庚所都卽北冢殷墟南去朝歌城百四十六里竹書紀年盤庚自奄遷於北冢曰殷墟南去鄴四十里是舊都城西南三十里有洹水南岸三里有安陽城西有城名殷墟所謂北冢也安陽城卽相州外城水經注洹水逕殷墟項羽與章邯盟於此地類要安陽縣本殷墟所謂北蒙者亶甲城在西北五里四十步洹水南岸後魏天平四年立相州取河亶甲居相之義治鄴】祖乙圯於耿【爲河所毀地理誌河東皮氏縣耿鄕故耿國括地誌絳州龍門縣東南十二里耿城故耿國】史記祖乙遷於邢【皇極經世祖乙圯於耿徙居邢通典邢州祖乙遷於邢卽此地亦邢國也括地誌邢國故城在邢州外城內西南角地理誌襄國縣故邢國今信徳府龍岡縣書正義汲冢古文云盤庚自奄遷於殷蓋祖乙圯於耿遷於奄括地誌兗州曲阜縣奄國之地】盤庚五遷將治亳殷盤庚遷於殷曰先王不常厥邑於今五邦【馬氏曰五邦謂商丘亳囂相耿也林氏曰序言五遷自湯至盤庚並數之此言五邦又言今不承於古則是盤庚之前遷者有五考之前序但有亳囂相耿之四者並盤庚數之則盤庚歸亳不應謂之五邦太史公謂祖乙自耿遷邢汲冢紀年謂祖乙遷奄此與序戾不可據意者更有遷而史失之皇極經世盤庚五遷復歸於亳攺號曰殷三代世表云徙河南世紀盤庚復南居亳之殷地今偃師是也周氏曰商人稱殷自盤庚始自此以前惟稱商而已自盤庚遷都之後於是殷商兼稱或只稱殷通誌激水出陽城東至西華汝陽入於潁與潁水合流古人並謂潁爲溵故命以殷焉詩補傳曰殷以溵水得名溵防同音古溵水縣今陳州之商水縣也殷商兼商山溵水而言之】史記武乙徙河北【二代世表武丁徙河北世紀武丁徙居朝歌今河內縣也酒誥明大命於妹邦孔氏云紂所都朝歌以北是通誌紂居朝歌隋攺爲衛縣衛州朝歌故城在縣西二十二里衛縣熈寧中省爲鎭入黎陽戰國防殷紂之國左孟門而右漳釡前帶河後被山史記吳起曰左孟門右太行常山在其北大河經其南括地誌紂都朝歌在衛州東北七十三里朝歌故城是也本妹邑武丁始都之世紀云帝乙復濟河北徙朝歌其子紂仍都焉地理誌河內本殷之舊都周旣滅殷分其畿內爲三國詩風庸衛國是也注自紂城而北謂之南謂之庸東謂之衛左傳注殷虛朝歌也世紀紂自朝歌北築沙丘臺沙丘在鉅鹿東北七十里括地誌在邢州平鄕東北二里史記貨殖傳昔唐人都河東殷人都河內周人都河南夫三河在天下之中若鼎足王者所更居也】

周都

世紀周后稷始封邰今扶風斄縣是也【地理誌右扶風斄縣后稷所封括地誌故斄城一名武功城在雍州京兆府武功縣西南二十二里古邰國有後稷及姜嫄祠】及公劉徙邑於詩稱於斯館今新平漆之東有亭是也【后稷生不窋周語不窋失其官自竄戎狄之間括地誌不窋故城在慶州化縣南三里卽不窋在戎狄所居之城也州新平縣卽漢漆縣詩國公劉所邑之地郡縣誌古城在邠州三水縣西三十里公劉始都之處通典慶州安化縣尉李城在白馬兩川交口亦曰不窋城州開元十三年攺爲邠故栒邑是地理誌右扶風栒邑有鄕詩國公劉所都栒邑故城在三水縣東北二十五里】至太王避狄循漆水【在鳳翔府普潤縣東入渭地理誌在右扶風漆縣西】逾梁山【括地誌在雍州好畤縣西北十八里鄭康成云岐山西南好畤熈寧中屬鳳翔府】徙邑於岐山之陽西北岐城舊趾是也詩稱率西水滸至於岐下【康成云循西水涯沮漆水側也】南有周原故始攺號曰周【康成云周原在岐山之南詩閟宮曰居岐之陽地理誌岐山在右扶風美陽西北中水鄕周太王所邑括地誌故周城一名美陽城在雍州武功縣西北二十五里卽太王城也通典美陽縣故城在武功縣北七里輿地廣記鳳翔府扶風縣岐陽鎭漢美陽縣地周太王邑於岐山之下卽此詩所謂居岐之陽也文王始亦治焉唐岐陽縣元和三年省入扶風郡縣誌岐山亦名天柱山在鳳翔府岐山縣東北十里孟子文王生於岐周】王季徙程書序曰維周王季宅程是也【孟子文王卒於畢郢史記正義周書云惟周王季宅郢郢故城在雍州咸陽縣東二十一里周之郢邑也詩正義周書稱文王在程作程寤程典皇甫謐云文王徙宅於程蓋謂此也地理誌右扶風安陵闞駰以爲本州之程邑也】文王受命徙都於酆在今京兆之西詩旣伐於崇作邑於丰【說文酆文王所都在京兆杜陵西南括地誌周丰宮文王宮也在雍州京兆府鄠縣東三十五里鄭康成云丰邑在丰水之西鎬京在丰水之東徐廣云丰鎬相去二十五里皆在長安南數十里地理誌酆水出右扶風鄠縣東南通典岐州鳳翔府岐山縣文王徙於岐卽此縣也孟子曰文王治岐尙書大傳春子曰文王治岐詩皇矣曰度其鮮原居岐之陽在渭之將鄭氏箋在岐山之南居渭水之側後竟徙都於丰正義云太王初遷已在岐山岐山之陽去舊都不逺丰則岐之東南三百里蘇氏云文王旣克宻須於是相其髙原而徙都焉所謂程邑是歟通典周文王作酆今京兆府長安縣西北靈臺鄕丰水上是也殷有崇國在鄠縣界】武王徙都鎬【封文王子於酆括地誌鎬在雍州西南三十二里滈水源出長安縣西北滈池長安志在縣西北十八里通典今長安縣昆明池北鎬陂是也詩宅是鎬京後漢志鎬在京兆上林苑中孟康雲長安西南有鎬池水經注鎬水上承鎬池於昆明池北郡縣誌周武王宮卽鎬京也在長安縣西北十八里自漢武帝穿昆明池於此鎬京遺趾淪陷焉穆天子傳之於宗周注鎬京也通誌周地西迫戎俗自岐之丰自丰之鎬是西逺戎而東卽華也程氏曰伐商作洛皆步自宗周而往以其事告於丰廟康有酆宮之朝康王𨿽仍都鎬其受朝仍在丰地】及伐紂營洛邑而定鼎焉今洛陽西南洛水之北有鼎中觀是也【史記周紀王曰自洛汭延於伊汭居易毋固其有夏之居我南望三塗北望嶽鄙顧詹有河粵陽雒伊毋逺天室營周居於雒邑而後去太史公曰學者皆稱周伐紂居洛邑綜其實不然武王營之成王使召公卜居居九鼎焉而周復都丰鎬周書度邑曰武王問太公曰吾將因冇夏之居南望過於三塗北詹望於有河】周公相成王以酆鎬偏處西方乃使召公卜居洛水之陽以卽土中遂築新邑營定九鼎以爲王之東都洛邑書我乃卜澗水東瀍水西惟洛食【注今河南城也】是爲王城名曰東周【公羊傳王城者何東周也地理誌王城本郟鄏之地或謂之郟鄏春秋傳成王定鼎於郟鄏河南是也今東門名鼎門蓋九鼎所從入也郟山名鄏邑名桓七年王遷盟向之民於郟襄二十四年齊人城郟郟王城括地誌故王城一名河南城本郟鄏周公新築在河南縣北九里苑內東北隅自平王以下十二王皆居此城至敬王乃遷都成周赧王又居王城洛陽故城在洛陽縣東北二十六里周公所築卽成周城也書我又卜瀍水東亦惟洛食注今洛陽也將定下都遷殷頑民故並卜之周語靈王二十二年谷洛鬭將毀王宮韋昭曰洛水在王城南谷水在王城北東入於瀍婁敬曰成王營成周都洛以爲天下中諸侯四方納貢職道裏鈞矣呂氏曰孔子序洛誥曰周公往營成周則成周乃東都總名河南成周之王城也洛陽成周之下都也王城非天子時防諸侯則虛之下都則保釐大臣所居治事之地周人朝夕受事習見旣久遂獨指以爲成周矣通典郟鄏陌名】成王旣卜營洛邑建明堂朝諸侯復還酆鄗故書序曰還歸在丰【歸於宗周】至懿王徙犬丘【秦謂之廢丘】今京兆槐裏是也【世本懿王居犬丘地理誌右扶風槐裏縣周曰犬丘懿王都之括地誌犬丘故城一名廢丘在雍州始平縣東南十里卽周懿王所都漢髙祖三年更名槐裏今京兆府興平縣秦紀非子居犬丘】厲王出於彘【今河東永安是也通典晉州霍邑縣漢彘縣詩序宣王復防諸侯於東都王氏曰成王於洛時防諸侯而已宣王時防諸侯於東都而車攻謂之復古】平王徙居洛【洛誥所謂新邑也呂氏曰平王定都王城地理誌初雒邑與宗周通封畿東西長而南北短短長相覆爲千里至襄王以河內賜晉文公又爲諸侯所侵故其分墬小郡國志河南周公所城雒邑也春秋時謂之王城東城門名鼎門北城門名幹祭注博物記王城方七百二十丈郛方七十里南望雒水北至陜山地道記去雒城四十里】及敬王避子朝之亂東居成周【子朝居王城曰西王敬王居狄泉在王城之東曰東王】春秋曰天王入於成周【後六年王室定遂徙都成周晉率諸侯之徒修繕其城以成周城小不受王都故壞翟泉以廣焉翟泉地在成周東北郡國志雒陽周時號成周有狄泉在城中注摯虞曰古之周南今之雒陽世紀曰城東西六里十一步南北九里一百步通典狄泉在今洛陽城東三十餘里呂氏曰洛都𨿽有二城而成周則其總名杜預孔穎達皆以下都爲成周謂敬王繼子朝之亂自王城徙都之其說不然大可以包小小不可以包大茍成周信爲下都之名則凡書之言洛皆謂之成周是以下都之名而包王城其不可信一也左氏未嘗有敬王自王城遷成周之明文第言子朝旣逐王入於成周而已敬王請城成周之辭亦謂成王合諸侯城成周以爲東都則成周者洛邑之總名明矣其不可信二也】至赧王又徙居西周【呂氏曰平王東遷之後所謂西周者丰鎬也東周者東都也威烈王之後所謂西周者河南也東周者洛陽也周紀考王封其弟於河南是爲桓公以續周公之官職惠公封其少子於鞏以奉王號東周惠公注於是有東西二周世本西周桓公揭居河南東周惠公班居洛陽赧王時東西周分治西周河南也東周鞏也趙世家成侯八年與韓分周以爲兩徐廣曰顯王二年周紀無此呂氏曰東西周各爲列國不復相闗自是而後稱東西周君者皆謂二周君也本紀云赧王時東西周分治非也赧王時徙都西周耳當以趙世家爲正】白虎通夏曰夏邑殷曰商邑周曰京師【詩公劉京師之野朱文公曰京師髙丘而眾居之也董氏曰所謂京師者起於此其後世因以所都爲京師曰嬪於京依其在京則岐周之京也王配於京則鎬京也春秋所書京師則洛邑也皆仍其本號而稱之猶晉之云新絳故絳也洛邑亦謂之洛師正京師之意也林氏曰岐在邰西北無百里又在岐西北四百餘里丰在岐山東南二百餘里鎬在丰東二十五里方氏曰丰鎬宗廟所在故謂之宗周洛邑以王道成於此故謂之成周】

秦都

秦紀非子居犬丘周孝王分土爲附庸邑之秦【注今天水隴西縣秦亭地理誌今隴西秦亭秦谷是也括地誌秦州淸水縣本名秦嬴姓邑漢屬天水郡水經注淸水逕淸水城南又西與秦水合水出東北大隴山秦谷歷三泉合成一水而歷秦川川有故亭秦仲所封也秦之爲號始是秦水又西南歷隴川逕六槃口過淸水城西南注淸輿地廣記秦州隴城縣有秦谷郡縣誌秦城在隴州東南二十五里】莊公居其故西犬丘【世紀周懿王所都今槐裏是也】平王封襄公爲諸侯賜之岐以西之地於是始國文公居西垂宮東獵至汧渭之防乃卜居之占曰吉卽營邑之【括地誌故汧城在隴州汧源縣南三里世紀云襄公二年徙居汧卽此城郿縣故城在岐州鳳翔府郿縣東北十五里文公東獵汧渭之防卜居之乃營邑焉卽此城也世紀文公徙汧今扶風郿縣是也】寧公徙居平陽【世紀郿之平陽亭是也括地誌平陽故城在岐州岐山縣西四十六里秦寧公徙都之處岐山縣有平陽鄕鄕內有平陽聚武公居平陽封宮正義云在平陽城內水經注汧水逕郁夷縣逕平陽故城南】徳公初居雍城大鄭宮【卜居雍後子孫飲馬於河世紀今扶風雍是也括地誌岐州雍縣南七里故雍城秦徳公大鄭城也秦紀康公居雍髙寢桓公居雍太寢今鳳翔府天興縣】獻公城櫟陽徙都之【世紀今馮翊萬年是也括地誌櫟陽故城一名萬年城在雍州東北百二十里漢七年分櫟陽城內爲萬年縣通典漢萬年縣在京兆府櫟陽縣東北二十五里櫟陽故城是周明帝省萬年入廣陽更於長安城中置萬年縣仍移廣陽縣入舊萬年縣城卽今櫟陽縣是】孝公作爲咸陽築冀闕徙都之【世紀漢元年更名新城屬扶風後並於長安故太史公曰長安故咸陽也元鼎三年復別爲渭城今長安西北渭水陽有故城西京賦秦裏其朔寔爲咸陽括地誌咸陽故城亦名渭城在雍州咸陽縣東十五里京城北四十五里卽秦徙都者今咸陽縣古之杜郵劉伯莊云冀猶記事闕猶象魏也始皇置酒咸陽宮營作朝宮渭南上林苑中先作前殿阿房爲閣道自殿下直抵南山爲復道自阿房渡渭屬之咸陽自孝公至子嬰十世居咸陽】

漢都

世紀漢髙帝元年始爲漢王都南鄭【屬漢中今興元府南鄭縣】二年北徙櫟陽【地理誌屬左馮翊秦獻公自雍徙括地誌秦櫟陽故宮在雍州櫟陽縣北三十五里秦獻公所造三輔黃圖髙帝都長安未有宮室居櫟陽宮】七年徙都長安秦咸陽之地京兆所治縣也【地理誌長安縣髙帝五年置長安本鄕名今爲永興軍治】其城狹小惠帝元年更築廣之五年乃成【地理誌六年成通典今城西北古城是也括地誌長安故城在雍州長安縣西北三十里漢之舊都本秦離宮長安故咸陽也】髙帝居雒陽南宮婁敬說曰陛下都雒陽豈欲與周室比哉竊以爲不侔矣秦地被山帶河四塞以爲固因秦之故資甚美膏腴之地此所謂天府羣臣皆言不如都周帝疑未能決畱侯曰闗中左殽函右隴蜀沃野千里南有巴蜀之饒北有胡苑之利阻三面而固守獨以一面東制諸侯河渭漕挽天下西給京師所謂金城千里天府之國於是帝卽日駕西都闗中【呂氏曰敬所談秦之形勢乃周之形勢也】翼奉上疏元帝曰願徙都於成周左據成臯右阻黽池前鄕崧髙後介大河建滎陽扶河東南北千里以爲闗而入敖倉地方百里者八尢足以自娛東厭諸侯之權西逺羌胡之難淮陽王更始元年都宛【今鄧州南陽縣】十月北都洛陽二年遷都長安光武以武信侯封蕭王【今徐州蕭縣】卽位於鄗南千秋亭五成陌【更名髙邑今趙州髙邑縣後漢注卽位壇在柏鄕縣柏鄕熈寧五年省入髙邑】建武元年入雒陽幸南宮郤非殿遂定都焉【故成周之舊基城東西六里十步南北九里一百步時人謂雒陽爲東京長安爲西京河南尹領縣二十兼置司領郡七】獻帝初平元年董卓遷都長安【郡縣誌黃白城在京兆府三原縣西南十五里李傕亂政天子東遷三輔歉乃移保黃白城卽此地也秦曲梁宮在縣西南十五里黃白城內三原今屬耀州】建安元年還雒陽曹操遷帝於許【漢頴川許縣本許國魏文帝攺曰許昌故城在今穎昌府長社縣許田鎭南三十里唐屬許州後唐攺許田熈寧四年省入長社】通誌光武又以南陽爲別都謂之南都【張衡南都賦陪京之南居漢之陽摯虞曰南陽郡治宛在京之南】

三國都

漢昭烈於沔陽立爲漢中王卽位武擔之南【沔陽故城在興元府西縣西武擔山在成都府西】都成都【公孫述攺蜀郡爲成都劉焉爲益州牧初治綿竹徙成都唐宗幸蜀爲成都府】魏武爲魏公都鄴【鄴縣漢爲魏郡治後魏置相州隋文徙其居民南遷四十里以安陽城置鄴縣本朝熈寧六年省入相州臨漳縣】文帝復都洛陽黃初二年以譙爲先人本國【今亳州譙縣】許昌爲漢之所居長安爲西京之遺迹鄴爲王業之本基與洛陽號曰五都吳大帝屯吳【今平江府】建安十三年初鎭丹徒【今鎭江府丹徒縣】築京城【南靣西靣各開一門因京峴號爲京鎭在建業之北因門爲京口】十六年徙治秣陵十七年城楚金陵邑號石頭攺秣陵爲建業【今建康府上元縣】黃初二年自公安【今江陵府】都鄂攺鄂爲武昌【今壽昌軍】黃龍元年遷都建業陸遜輔太子登畱武昌歸命侯露元年徙都武昌後還都建業【滕牧畱鎭武昌】

晉都

晉武帝都洛陽【故洛陽城在今洛陽縣東二十里置司州】湣帝都長安元帝南遷都建康【都城周二十里十九步本吳舊址晉江左所築但有宣陽門至成帝作新宮始修城開陵陽等五門與宣陽爲六蘇峻滅後宮闕荒殘溫嶠議遷都王導曰建康帝皇所居孫仲謀劉徳皆云王者之宅不可攺】

宋齊梁陳都

宋因晉舊都於建康齊因宋梁因齊梁元帝興復卽位於江陵【將還建康胡僧祐等曰建業王气已盡與虜正隔一江若有不虞悔無及也帝以建康雕殘江陵全盛從僧祐等議詔王僧辯鎭建康】陳復都建康後梁蕭察都江陵稱臣於魏爲附庸

後魏都

拓防氏東胡之後別部鮮卑【劉道原以爲檀石槐兩部大人推寅之後】世居北荒【因大鮮卑山爲號鮮卑山在營州栁城縣東二百里棘城之東塞外亦有鮮卑山在遼西之北一百里未詳孰是】力微遷定襄之盛樂【盛樂縣在朔州北漢志成樂】祿官分國爲三部【一居上谷北濡源西東接宇文部自統之一居代郡之參合陂北使子猗防統之一居定襄之盛樂故城使猗盧統之】晉懷帝時劉琨表以猗盧爲大單於封代公徙馬邑【唐爲朔州】城盛樂以爲北都修故平城以爲南都湣帝進猗盧爲代王【食代常山二郡通典今代州城後魏所置】賀傉始都東木根山什翼犍更營盛樂【建國元年卽位於繁畤北三年都雲中之盛樂宮四年築盛樂城於故城南八里】秦苻堅殺寔君而分其國什翼犍之孫珪立爲代王【登國元年卽位是爲道武】都雲中在朔州北三百餘里【魏土地記雲中宮在雲中故城東四十里唐志單於府金河縣本道武所都秦漢雲中郡地】攺代曰魏自雲中徙都平城置司州代尹【天興元年遷都平城後漢注今云州定襄縣通典卽今云州隋云內縣常安鎭也】孝文太和十九年遷洛陽以平城之司州爲恆州洛陽置司州河南尹二十年攺爲元氏後孝武遷長安爲西魏孝靜遷鄴爲東魏【孝文經鄴登銅雀臺崔光曰鄴城平原千里漕運四通有西門史起舊迹可以饒富請都之孝文曰鄴城非長久之地石虎傾於前慕容滅於後國富主奢暴成速敗且西有枉人山東有列人縣北有柏人城君子不飲盜泉惡其名也葉氏曰孝文慕華風變夷俗始遷洛邑根本旣虛隨卽崩潰然則用夏變夷者聖人之道也以夷制夏者夷狄之利也失其利則衰反其常則滅烏得謂黎民懷之三才其捨諸】

後周北齊都

周宇文氏繼西魏都長安【於長安城中置萬年縣唐髙宗幸故長安城問侍臣秦漢以來防君都此許敬宗曰秦居咸陽漢惠帝始城之其後苻堅姚萇宇文周居之】齊髙氏繼東魏都鄴【後魏置相州東魏初遷都置魏尹北齊攺爲淸都以鄴爲上都晉陽爲下都鄴縣省入臨漳縣】

隋都

隋文帝都長安【長安縣長壽坊】開皇二年營建新都在漢故城之東南十三里【本後周京兆郡萬年縣界】南直終南山子午谷北據渭水東臨灞滻西枕龍首原三年遷新都名其城曰大興城【文帝初封大興公故以名正殿曰大興殿宮曰大興宮宮北苑曰大興苑攺萬年縣爲大興縣或曰宮之大興殿本大興村故因用其名通典唐京城是也呂氏曰西京記云大興城南直子午谷今據子午谷乃漢城所直隋城南直石龞谷則已微西不正與子午谷對也六典京城東西十八里一百十五步南北十五里一百七十五步皇城之南東西十坊南北九坊皇城之東西各十二坊兩市居四坊之地凡一百十坊】東都通典云故都城自周至隋大業以前常爲都邑今都城隋大業元年所築【兩京記暘帝登北邙觀伊闕曰此龍門耶自古何爲不建都於此蘇威曰以俟陛下大業元年自故都移於今所其地周之王城初謂之東京攺爲東都六典帝詔楊素宇文愷移故都創造南直伊闕之口北倚邙山之塞東出瀍水之東西出澗水之西洛水貫都有河漢之象東去故都十八里大平禦覽帝遷洛陽於故周之王城卽今東都城也】帝幸江都【於州立江都宮】李淵立代王侑於長安王世充立越王侗於東都

唐都

髙祖都長安【本隋都攺大興殿曰太極殿大興縣復爲萬年縣】六典京城左河華右隴坻前終南後九嵏皇城在京城之中【今謂之子城】宮城在皇城之北禁苑在大內宮城之北西內【太極宮】東內【大明宮】南內【興慶宮】通典武徳以來稱京城【唐志天寶元年曰西京至徳二載曰中京肅宗元年曰上都】兩京記髙宗曰兩京朕東西二宅【始作上陽等宮】武后定都洛陽昭宗天祐元年朱全忠遷唐都於洛陽六典東都城左成臯右函谷前伊闕後邙山【唐志貞觀六年號洛陽宮顯慶二年曰東都光宅二年曰神都神龍元年復曰東都天寶元年曰東京肅宗元年復爲東都皇城曰太微城宮城曰紫微城】肅宗至徳二載以蜀郡爲南京【成都府】鳳翔爲西京西京爲中京上元元年置南都於荊州【爲江陵府】寶應元年詔曰五都之號其來自久宜以京兆爲上都河南爲東都鳳翔爲西都江陵爲南都太原爲北都【唐志北都天授元年置神龍元年罷開元十一年復置天寶元年曰北京上元二年罷肅宗元年復爲北都六典京兆河南太原爲三都】

五代都

梁朱晃以汴州宣武節度建國升爲東都開封府【以唐東都爲西都廢京兆府爲雍州】後唐莊宗卽位於魏州【同光二年升魏州爲東京興唐府三年攺爲鄴都】滅梁遷洛京【元年以太原爲西京鎭州爲北都又復北都爲鎭州太原爲北都復汴州爲宣武軍永平軍爲西都二年以洛京爲東都】晉石敬瑭鎭太原卽位都洛陽徙都汴【行闕以大寧宮爲名升汴州爲東京開封府以洛陽爲西京雍州爲晉昌軍攺興唐府爲廣晉府復爲鄴都】漢劉暠卽位於太原都汴【攺晉昌爲永興軍廣晉爲大名府】周郭威都汴【廣順二年修大梁城三年築郊社壇作太廟於大梁顯徳元年廢鄴都二年以大梁城中迫隘詔展外城】

宋朝四京

東京開封府舊城【卽汴州城】唐建中初李勉築【周回二十里一百五十五步本朝曰闕城亦曰裏城】新城周顯徳三年韓通築【周回四十八里二百三十三步本朝曰國城亦曰外城】大內據闕城之西北宮城周回五里【卽唐宣武節度治所梁爲建昌宮晉爲大寧宮建隆三年廣皇城之東北隅按洛陽宮殿圗修之幹徳三年導五丈河通皇城爲池祥符九年增築新城熈寧八年重修都城太祖生於洛陽有遷都之意晉王言非便太祖曰朕將西遷者欲據山河之固而去冗兵王又言在徳不在險太祖曰不出百年天下民力殫矣範文正公曰太平則居東京輻湊之地以便天下急難則守西洛山河之宅以保中原通誌曰汴四戰之地受敵最深魏東徙治梁王假被虜一國爲魚梁末帝之禍尢深王假靖康之難防於石晉】西京河南府開寶八年修洛陽宮室九年幸西京四月有事南郊京城周回五十二里大內據京城之西北宮城周回九里三百步南京應天府閼伯所居商丘周爲宋國漢爲梁國隋唐爲宋州太祖以歸徳軍節度使卽位定有天下之號曰宋景徳四年升應天府祥符七年升南京【正殿曰歸徳】髙宗卽位於此北京大名府漢屬魏郡後周置魏州唐置天雄軍後唐建鄴都曰興唐府晉建鄴都曰廣晉府後漢曰大名府【輿地廣記左傳晉賜畢萬魏卜偃曰魏大名也其地於今爲河中之永樂非元城之魏也漢以大名名此失矣今按舊唐書田悅稱魏王以魏州爲大名府其失始此】慶曆二年升爲北京【正殿曰班瑞】

中興行都

建炎元年幸州三年幸杭州進幸江寧攺江寧爲建康府四年幸溫州復幸越州紹興二年以杭州爲臨安府幸臨安三年營建康行宮【卽舊府治張浚謂人主居此則北望中原常憤惕不敢暇逸】四年進幸平江府五年還臨安六年又幸平江七年進幸建康八年復還臨安【遂定都】三十一年幸建康三十二年還臨安【眞氏曰國家南渡駐蹕海隅何異越棲防稽之日宗廟宮室本不應過飾禮樂文物本不應告備惟當養民撫士之意復讐而秦檜乃以議和移奪上心粉飾太平沮鑠士气士大夫豢於錢塘湖山歌舞之娛無復故都黍離麥秀之嘆此檜之罪所爲上通於天而不可贖也朱文公曰建康形勢雄壯然淮破則只隔一水欲進取則可都建康欲自守則莫若都臨安建康形勢勝於臨安張浚欲都建康趙鼎入相遂定都臨安】

邵子曰三皇春也五帝夏也三王秋也五伯冬也七國冬之餘洌也漢王而不足晉伯而有餘三國伯之雄者也十六國伯之叢者也南五代伯之借乘也北五朝伯之傳捨也隋晉之子也唐漢之弟也隋季諸郡之伯江漢之餘波也唐季諸鎭之伯日月之餘光也後五代之伯日未出之星也

五伯

夏伯昆吾【杜氏云東郡濮陽縣唐武徳四年析濮州濮陽置昆吾縣八年省濮陽縣今屬開徳府括地誌昆吾故城在縣西三十里】商伯大彭【今徐州彭城縣】豖韋【或謂之韋杜氏云東郡白馬縣東南有韋城今滑州韋城縣】周伯齊桓【世家太公都營丘括地誌營丘在靑州臨淄北百步外城中水經注臨淄城中有丘淄水出其前經其左故有營丘之名胡公徙都薄姑括地誌薄姑城在靑州博昌縣今博興縣東北六十里薄姑氏本殷諸侯國地理誌瑯邪姑幕縣應劭曰薄姑氏之國後漢注姑幕故城在密州莒縣東北獻公徙薄姑都治臨菑輿地廣記靑州臨淄縣城臨淄水卽營丘也】晉文【叔虞封唐括地誌故唐城在絳州翼城縣西二十里卽堯裔子所封子爕爲晉侯徙居晉水傍在並州晉陽縣北二里詩譜云爕父以堯墟南有晉水攺曰晉侯穆侯自晉陽徙都絳孝侯攺絳爲翼一名故絳在絳州翼城東南十五里後爲曲沃武公所並自曲沃徙都之獻公又命曰絳後魏爲北絳縣隋攺曰翼城景公遷新田又謂新田爲絳括地誌絳邑故城漢絳縣本晉都新田在絳州曲沃縣南二里因絳山爲名通誌新田今絳州絳縣】

十二諸侯

太史公曰齊晉秦楚其在成周微甚封或百里或五十里晉阻三河齊負東海楚介江淮秦因雍州之固四國佚興更爲伯主文武所襃大封皆威而服焉譜十二諸侯自共和訖孔子魯都曲阜【括地誌兗州曲阜縣外城卽魯公伯禽所築祥符中攺曲阜爲仙源】齊

晉秦【見前】楚【見後】宋都商丘【世本宋更名曰睢陽正義今宋州宋城縣】衛都朝歌【故城在衛州衛縣西二十二里衛縣今省入濬州黎陽】戴公廬於曹【亦作漕今滑州白馬是也】齊桓城楚丘而居文公焉【括地誌楚丘滑州衛南縣今屬開徳府】成公遷帝丘【濮陽】元君徙野王【正義懷州城古野王邑也】陳都宛丘【今陳州治】蔡本畿內之地爲蔡叔之采邑【孔安國云叔封圻內世本叔居上蔡書正義圻內蔡地不知所在】蔡仲攺封汝南【宋仲子云胡徙居新蔡杜預云武王封叔度於汝南上蔡括地誌蔡州上蔡縣在州北七十里古蔡國外城叔度所都城也有蔡岡在縣東十里因名】平侯徙都新蔡【蔡州新蔡縣】昭侯徙州來【以州來爲下蔡汝南爲上蔡州來卽下蔡縣今壽春府治】曹都曹【今廣濟軍治定陶是】鄭桓公友初封於鄭【括地誌故城在華州鄭縣西北三里】武公取虢鄶十邑之地居之今河南新鄭是也【今鄭州新鄭縣】燕【見後】吳都吳【世本吳熟哉始居蕃離宋忠注熟哉仲雍也蕃離今吳余曁縣正義太伯居梅裏在常州無錫去東南六十里至十九世孫壽夢居之號句吳諸樊南徙吳至光使子齊築闔閭城都之今蘇州也世本熟移丹徒句吳家楚徙吳宋忠注句吳太伯所居地名索隱云表言十二實敍十三者賤夷狄不數吳吳越春秋太伯起城周三里二百步外郭三百餘里在西北隅名曰故城闔閭元年造大城周回二十七里築小城周十里寰宇記太伯初適吳築城在平門外太伯至王僚二十三王都之今常州無錫縣東南四十里有吳太伯城是也闔閭始築吳郡城都之今蘇州城是通典常州無錫注太伯始居此地蘇州注闔閭以後都於此】越都防稽【今防稽城亦謂句踐城句踐徙都瑯邪在宻州諸城縣東越見春秋凡六其三稱越皆在昭公之時其三稱於越二在定公一在哀公之時蘇氏曰十二諸侯首魯訖吳實十三國而越不與焉不知中國禮樂絕而棄之通典吳之都其南百四十里與越分境】

六國

趙之先造父封趙城【今晉州趙城縣】晉獻公賜趙夙耿【今河中府龍門縣東南】趙襄居原【括地誌故原城在懷州濟源縣西北二里今屬孟州】簡子居晉陽【今太原府】獻侯治中牟【索隱曰在河北非鄭之中牟】敬侯元年始都邯鄲【今礠州縣】魏晉獻公以魏封畢萬【魏城在陜州芮城縣北五里漢河北縣輿地廣記河中府永樂縣古魏國唐分芮城置水經注永樂澗水北出於薄山南流逕河北縣故城西故魏國也晉以封畢萬】悼子徙治霍【晉州霍邑縣】魏絳徙治安邑【在陜州夏縣又解州縣武侯二年城安邑】惠王三十一年徙治大梁【今開封府祥符縣】稱梁王韓武子封於韓原【今同州韓城縣】宣子徙居州【漢河內州縣括地誌懷州】

【武徳縣本周司寇蘇忿生之州邑也熈寧六年省武徳爲鎭入河內縣】貞子徙居平陽【晉州臨汾縣世本云景子徙平陽】哀侯二年滅鄭因徙都鄭【攺號曰鄭今鄭州新鄭縣戰國防謂韓惠王曰鄭惠王】齊田和立爲齊侯都臨菑【地理誌臨菑名營丘故齊詩曰子之營兮】楚熊繹當周成王時封於楚蠻居丹陽【徐廣曰在南郡枝江縣今江陵府括地誌歸州巴東縣東南四里歸故城楚子熊繹之始國也輿地誌秭歸縣東有丹陽城周回八里熊繹始封也】文王始都郢【括地誌紀南故城在荊州江陵縣北五十里杜氏云郢今南郡江陵縣北紀南城是括地誌平王城郢在江陵縣東北六里故郢城是也】昭王去郢北徙都鄀【括地誌楚昭王故城在襄州樂鄕縣東北三十三里輿地廣記鄀縣故鄀國春秋時自商密遷此爲楚附庸楚滅之昭王畏吳自郢遷焉後復還郢唐攺爲樂鄕周省入宜成縣今襄陽府】襄王二十三年秦抜郢東北保於陳城【今陳州】考烈王二十二年東徙都壽春命曰郢【今安丰軍壽春縣】項梁立楚懷王孫心爲楚懷王都盱臺【今招信軍】項羽尊懷王爲義帝徙長沙郴縣【今郴州】荊自文王始見於春秋僖元年始稱楚燕武王封召公於北燕都薊【幽州薊縣司馬公曰春秋時北燕至微逼介蠻貊不與中國之防盟太史公世家以姞姓之燕仲父伐周惠王者爲北燕誤矣括地誌燕山在幽州漁陽縣東南六十里國都城記地在燕山之野故國取名焉輿地廣記武王封帝堯之後於薊又封召公於北燕其後燕國都薊詩補傳曰薊後攺爲燕猶唐之爲晉荊之爲楚或曰黃帝之後封於薊者已絕成王更封召公奭於薊爲燕蘇氏曰周衰姬姓復興者三國燕韓魏皆據地千里戰國防安邑者魏之柱國也晉陽者趙之柱國也鄢郢者楚柱國也柱國都也】

十八王

漢異姓諸侯表據漢受命譜十八王西楚霸王項籍都彭城【今徐州縣】衡山王吳芮都邾【今黃州黃岡縣東南】臨江王共敖都江陵【江陵府縣】九江王英布都六【安丰軍安丰縣】常山王張耳都襄國【邢州龍岡縣】代王趙歇都代【蔚州】臨淄王田都都臨菑【靑州縣】濟北王田安都博陽【在濟北】膠東王田市都卽墨【萊州膠水縣南】雍王章邯都廢丘【京兆府興平縣】塞王司馬欣都櫟陽【京兆府縣】翟王董翳都髙奴【在鄜州北今延安府膚施縣金明寨】燕王臧荼都薊【幽州】遼東王韓廣都無終【薊州玉田縣】魏王魏豹都平陽【晉州城西南北靣】殷王司馬卬都朝歌【衛州衛縣今濬州黎陽縣衛鎭】韓王韓成都陽翟【今潁昌府縣】河南王申陽都雒陽【今河南府】

西漢末羣雄割據

赤眉樊崇立劉盆子於長安居長樂宮彭寵據漁陽稱燕王【今薊州】王郎稱帝於邯鄲【今礠州】劉永據睢陽爲梁王稱帝【今應天府】盧芳據安定稱西平王【匈奴立爲漢帝今涇州】隗囂據天水爲朔寧王【今秦州初據平襄後保翼縣】秦丰據黎丘號楚黎王【今襄陽府宜城縣黎丘城】張步據臨淄爲齊王【今靑州】董憲據東海爲海西王【今海州】李憲據廬江稱淮南王【今廬州】公孫述據成都爲蜀王稱帝號成家【今成都府】

十六國

涼蜀

趙后趙燕

秦後燕後秦西秦後涼南涼南燕西涼北涼夏

北燕

晉載記劉淵以惠帝永興元年據離石【今石州】稱漢【永嘉二年徙都蒲子今隰州隰川縣僭位遷都平陽今晉州】劉曜徙都長安國號曰趙【謂之前趙曜子嗣奔上邽】李雄以永興元年稱成都王僭帝位【建國爲成壽攺爲漢謂之後蜀】後九年石勒據襄國【今邢州龍岡縣】稱趙【石虎據鄴今相州謂之後趙】張氏先據河西【張軌據姑臧今涼州】是嵗自石勒後三十六年也重華自稱涼王【據惇煌今沙州謂之前涼】後一年冉閔據鄴稱魏後一年苻健據長安稱秦【永和八年僭位苻丕稱帝於鄴苻登稱帝於隴東南安郡】慕容氏先據遼東【廆遷於徒河之靑山移居棘城通典漢徒河縣之靑山在營州城東百九十里棘城在營州城東南一百七十里】稱燕是嵗自苻健後一年也儁始僭號【皝以咸康三年卽燕王位築龍城攺栁城爲龍城縣七年遷都龍城號新宮曰和龍通典營州栁城縣有和龍城通誌卽大遼之黃龍府也儁都薊以永和八年僭位自薊城遷於鄴謂之前燕】後三十一年後燕慕容垂據鄴【都中山】後秦姚萇據長安後二年西燕慕容衝據阿房【京兆府長安縣有阿房宮】是嵗也乞伏國仁據枹罕【今河州】稱秦【都苑川通典在蘭州五泉縣後曰子城縣北史築勇士城都之幹歸遷金城今蘭州謂之西秦水經注苑川水出勇士縣之子城南山東北流世謂之子城川又北逕牧師苑故漢牧苑之地也有東西二苑城相去七里西城卽乞伏所都也】後一年慕容永據上黨稱帝於長子【今潞州隆徳府】是嵗呂光據姑臧稱涼【謂之後涼】後十二年慕容徳據滑臺【今滑州】稱南燕【都廣固今靑州益都縣西】是嵗禿髮烏孤據亷川【築亷川堡以都之隆安元年稱西平王水經注漢水又西南合焉亷川水隗囂奔西城從楊廣後人以廣爲亷置楊亷縣水出西谷東南流逕西城縣故城北後漢注西城縣屬漢陽郡一名始昌城在今秦州上邽縣西南】稱南涼【烏孤更稱武威王后三嵗徙於樂都通典鄯州湟水縣有湟水一名樂都水後魏置鄯州後周置樂都郡今爲西寧州又云烏孤都廣武張駿置廣武郡蘭州廣武縣也唐更名金城縣利鹿孤徙居西平後漢西平郡故城在鄯州鄯城縣西今西寧州以隆安五年稱河西王傉檀以元興元年號涼王遷樂都又遷姑臧】段業據張掖【今甘州】稱北涼後三年李暠據惇煌稱西涼【遷酒泉今肅州】後一年沮渠蒙遜殺段業稱涼【都張掖遷姑臧謂之北涼】後四年譙縱據蜀稱成都王后二年赫連勃勃據朔方都統萬【今夏州】稱大夏【赫連定僭號於平涼今渭州】後二年馮跋據和龍【營州栁城】稱北燕爲戰國者一百三十六載【何氏曰晉之興中原半爲夷居劉淵匈奴也而居晉陽石勒羯人也而居上黨姚氏羌也而居扶風苻氏氐也而居臨渭慕容鮮卑也而居昌黎是以劉淵一倡而並雍之胡乘時四起邵子曰晉室之禍本於夕陽亭之一言石勒長嘯於上東門亦悠悠爾蘇氏曰劉石慕容苻之儔覆亡相繼逺者不過一傳再傳而滅何也其心固安於無法也而束縛於中國之法中國之人固安於法也而苦其無法君臣相戾上下相厭安能久乎晉取三焉蜀南燕後秦】

隋末羣雄割據

鄭【王世充據東都河南府】魏【李密據鞏河南府縣】梁【蕭銑據江陵】夏【竇建徳據樂壽瀛州縣遷都洺州】燕【髙開道據漁陽薊州】梁【梁師都據朔方夏州】涼【李軌據武威涼州】秦【薛舉據金城蘭州】永樂【李子和據楡林勝州】定楊【劉武周據馬邑爲定可汗朔州】漢東【劉黑闥據洺州】吳【李子通據江都州】吳【杜伏威據歷陽和州】梁【沈法興起吳興今安吉州】宋【輔公祐據丹陽卽陳故宮都之今鎭江府】楚【朱粲據南陽鄧州】元興【操師乞據豫章今隆興府】楚【林士據防州今贛州】魯【徐圓朗據兗州】

十國

歐陽公曰自唐失其政天下乘時黥髠盜販衮冕峨巍吳曁南唐姦豪竊攘蜀險而富漢險而貧貧能自彊富者先亡閩陋荊蹙楚開蠻服剽剝弗堪吳越其尢牢牲視人嶺蜑遭劉百年之間並起爭雄山川亦絕風气不通語曰淸風興羣陰伏日月出爝火息故眞人作而天下同

職方考梁初天下別爲十一國南有吳【楊行密】浙【錢鏐】荊【髙季興】湖【馬殷】閩【王審知】漢【劉隱】西有岐【李茂貞】蜀【王建】北有燕【劉仁恭】晉【李克用】至於周末在者七國自江以南二十一州爲南唐自劍以南及山南西道四十六州爲蜀自湖南北十州爲楚自浙東西十三州爲吳越自嶺南北四十七州爲南漢自太原以北十州爲東漢而荊歸峽三州爲南平劉道原十國紀年吳【楊行密都廣陵】唐【李升後稱江南都金陵遷豫章復都金陵】前蜀【王建成都】後蜀【孟知祥成都】吳越【錢鏐錢唐】閩【王審知福州】漢【劉隱廣州】楚【馬殷潭州】荊南【髙季興南平江陵】北漢【劉旻五代史曰東漢太原】王延政以建州稱殷【卽閩也】

胡文定公曰避寇而徙都未有能復振者周自丰鎬徙於東洛而不振魏自安邑徙於大梁而不振楚自渚宮徙於陳蔡而不振劉嗣自咸陽徙於上邽而不振赫連定自統萬徙於北地而不振李景自秣陵徙於豫章而不振故中夏定都必與俱存而不動【李氏紀曰後唐李氏有淮南則可都金陵其後失之遂以削弱】

通鑑地理通釋卷四﹤史部﹐編年類﹐通鑑地理通釋﹥

欽定四庫全書

通鑑地理通釋卷五

宋王應麟撰十道山川攷

禹貢定髙山大川以別九州之境職方爾雅取法焉山川萬古不易州縣隨時變遷後之志地理者附山川於注失其綱領惟唐六典敍十道得禹貢遺意今釋其地以備參攷山川能說九能之一或庶幾焉

關內

東距河

班固西都賦帶以洪河注書曰導河自積石南至於華陰

西極隴阪

隴阪卽隴坻今之隴山應劭曰隴西郡有隴坻在其西【見後】杜篤論都賦置列汧隴廱偃西戎西京賦右有隴坻之隘【注應劭曰天水有大阪曰隴坻】

南據終南之山

西都賦表以太華終南之山地理誌武功縣太一山古文以爲終南張衡西京賦終南太一隆崛崔崒【注五經要義太一一名終南山在扶風武功縣此云終南太一不得爲一山明矣蓋終南南山之總名太一一山之別號】郡縣誌終南山在京兆府萬年縣南五十里按經傳所說一名太一亦名中南【據西京賦云西徵賦云九巀嶭太一巃嵸面終南而背云陽跨平原而連嶓冢然則終南太一非一山也】左傳中南九州之險也桞宗元謂據天之中在都之南西至於襃斜又西至於隴首以臨於戎東至於商顏又東至於太華以距於關其物產之厚器用之出則璆琳瑯玕夏書載焉紀堂條梅秦風詠焉【終南山又在鳳翔府郿縣南三十里】

北邊沙漠

唐世突厥薄渭橋吐蕃入奉天邇戎狄故也

名山太白

在鳳翔府郿縣東南五十里【漢武功縣地】桞宗元碑云其地寒冰雪之積未嘗已水經注地理誌武功縣有太一山古文以爲終南杜預以爲中南亦曰太白山在武功縣南去長安二百里俗云武功太白去天三百杜彥逹曰太白山南連武功山於諸山最爲秀桀冬夏積雪望之皓然【韓愈南山詩西南雄太白唐田遊巖入太白山】

九

在京兆府醴泉縣漢左馮翊谷口縣也【谷口縣九山在西】谷口故城在醴泉東北四十里西都賦冠以九陪以甘泉西京賦九甘泉涸陰沍寒水經注涇水東經九山東中山西謂之谷口

吳山

職方雍州山鎭嶽山在隴州吳山縣西南五十里謂之吳嶽唐爲西鎭【禹貢導岍漢志以爲扶風汧縣吳山按隴州汧源縣有岍山岍水所出非吳山也】

岐山

在鳯翔府岐山縣東北十里亦名天柱山漢右扶風羙陽縣西北周太王所邑文王始亦治焉西京賦注說文曰岐山在長安西羙陽縣界山有兩岐故因以名焉周之興也鸑鷟鳴於岐山成王有岐陽之搜石鼓文在天興縣南二十里石形如鼓其數有十韋應物詩謂宣王大獵岐陽韓愈歌亦云搜岐陽其文可見者四百六十五【呂氏春秋九山之一河圖曰岐山在昆侖東南爲地乳岐陽鎭詩所謂居岐之陽也】

梁山

在京兆府奉天縣北五里【漢志有扶風好畤縣有梁山九域志奉天縣鳳翔府好畤縣有梁山】古公逾梁山秦立梁山宮又同州韓城縣南十九里亦有梁山漢左馮翊夏陽縣西北詩韓奕所謂奕奕梁山也爾雅以爲晉望【嶭氏禹貢解曰梁山在同州韓城縣而幹州好畤縣亦有梁山在邠岐間非禹貢之梁山也】

泰華

在華州華陰縣南八里山海經華首之山西六十里曰太華之山削成而四方其髙五千仭其廣十里【太華西八十里少華之山西京賦綴以二華少華山在華州鄭縣東南十里】唐宗銘曰雄峯峻削菡蓞森爽是曰靈嶽眾山之長偉哉此鎭崢嶸中土髙標爀日半壁飛雨華嶽題名五百十一人再題三十一人自開元訖淸泰【獨孤及仙掌銘巨靈贔屓髙掌逺蹠以流河曲厥迹猶存巨靈河神也遁甲開山圖曰巨靈能造山川出江河】

大川涇

出原州百泉縣開頭山東南至京兆府髙陵縣入渭職方雍州川論都賦帶以涇渭號曰陸海【山海經出長城北山】

渭

出渭州渭源縣【今熙州渭源堡】鳥防山東至華州華陰縣入河山海經鳥防同穴之山渭水出焉東流注於河水經出南谷山在鳥鼠山西北職方雍州浸郡縣誌在京兆萬年縣北五十里論都賦鴻渭之流徑入於河大舩萬石轉漕相過潘嶽西徵賦北有淸渭濁涇【黃氏曰渭水出熙州狄道縣鳥防同穴山東南至華州華陰縣入河】

灞

出藍田谷北入渭在京兆府萬年縣東二十一里西徵賦南有灞素滻【通典荊溪下流也故滋水秦穆公更名以顯霸功】郡縣誌卽秦嶺之下流東南自商川上洛縣界流入又西北流合滻水入渭白鹿原在萬年縣東二十里亦謂之霸上

滻

亦出藍田谷北至萬年縣入渭水經北入於灞【注云北歷藍田川北流注於霸水】上林賦終始霸產唐望春宮臨滻水【韋堅治漢隋運渠絕灞滻並渭而東至永丰倉與渭合】長樂坡【在萬年縣東北十二里卽滻川之西岸】本滻陂【隋文帝更名】

逺夷控北蕃突厥

吐蕃本西屬散處河湟江岷間或曰南涼禿髮利鹿孤之後突厥古匈奴北部居金山之陽其地三垂薄海南抵大漠

河南

東盡於海

古靑徐之域

西距函谷

古函谷關在陜州靈寶縣函谷故城在縣南十里東自崤山西至潼津通名函谷號曰天險所謂秦得百二也

南瀕於淮

古徐州之域

北薄於河

古豫兗之域洛陜負河而北虢汝許鄭負河而南

名山三崤

又名嵚崟山在河南府永寜縣北二十八里自東崤至西崤二十五里【呂氏春秋九塞之一】輿地廣記二崤山連入硤石界其南陵夏后臯之墓其北陵文王之所避風雨春秋晉敗秦師於殽陜州石壕鎭本殽縣後魏置唐攺硤石【誦訓掌道方誌以詔觀事若魯有大庭氏之庫殽之二陵】

少室

在河南府登封縣四十里漢潁川崈髙縣也在告成縣西北五十里漢陽城縣述徵記漢武築登仙臺

砥柱

俗名三門山在陜州硤石縣東北五十里黃河中山有三門河所經唐太宗勒銘【硤石省入陜縣】山在河中形若柱水經注謂禹所鑿【禹貢導河積石至於龍門又東至於砥柱李齊物鑿砥柱爲門以通漕裴耀卿鑿漕渠以避三門之險隋開皇十五年鑿砥柱宋幹徳元年鑿砥柱】

蒙山

在沂州費縣西北八十里【楚老萊子所耕處】禹貢蒙羽其藝詩奄有防漢泰山郡蒙陰縣西南【東防山在費縣西北七十五里顓臾爲東防主近於費】

嶧山

一名鄒山在兗州鄒縣南二十二里郡縣誌秦始皇觀禮於魯刻石於嶧山禹貢嶧陽孤桐詩奄有鳧繹【太史公鄕射鄒嶧晉郗鑿避難嶧山中鎭鄒山後自嶧山奔下邳】

嵩

在河南府登封縣北八里漢潁川崈【卽嵩字】髙縣也一曰太室山是爲中嶽【晉司馬侯曰太室九州之險也漢武帝禮登太室郡縣誌東曰太室西曰少室嵩髙總名卽中嶽也山髙二十里周廽一百三十里少室山在縣西十里啟母祠縣東北七里漢武帝祀中嶽見夏啟母石是也】

岱

職方兗州山鎭岱山泰山也一曰岱宗在襲慶府奉符縣西北三十里【唐兗州幹封縣】漢泰山郡博縣西北【漢官儀泰山東南名曰日觀管仲曰古者封泰山禪梁父者七十二家社首山在縣西北二十六里】

大川伊

出商州上洛縣熊耳山東北至河南府洛陽縣南北入於洛【郡縣誌伊水在河南縣東南十八里】秦三川郡謂河洛伊【山海經蔓渠之山伊水出焉東流注於洛】

洛

職方豫州川出商州洛南縣冡領山至河南府鞏縣入河【郡縣誌在洛陽縣西南三里西自苑內上陽之南彌漫東流】系辭曰洛出書禹貢豫州伊洛入於河【伊水入洛洛水入河】山海經讙舉之山雒水出焉東北流注於扈之水【河圖曰扈洛汭】冢嶺山在河南縣西七十里洛水所出

汝

出汝州梁縣天息山逕蔡潁州入淮爾雅汝爲濆

潁

出河南府陽城縣陽幹山東至壽春府下蔡入淮【皆古豫州地職方以爲荊州浸未詳】山海經出少室【黃氏曰出河南登封陽幹山東南流至潁川潁上縣入淮】

沂

出沂州沂水縣艾山南至下邳西南入泗禹貢徐州淮沂其乂職方靑州浸曽氏曰徐州水以沂名者非一酈道元謂水出尼丘山西北徑魯之雩門亦謂之沂水水出泰山武陽之冠石山亦謂之沂水禹貢廣記曰沂水經下邳縣分爲二水一水於城北西南入泗一水經城東屈曲從縣南亦注泗謂之小沂水

泗

職方靑州川出襲慶府泗水縣桃墟西北陪尾山源有泉四四泉俱導因以爲名西南過彭城又東南過下邳入淮禹貢泗濵孔子宅在曲阜縣【今仙源縣】故魯城中歸徳門內闕裏之中背洙泗矍相圃之東北太史公北渉汶泗講業齊魯之都觀夫子遺風

淮

職方靑州川出唐州桐栢縣桐栢大復山東南至盱眙軍招信縣入海水經云出南陽平氏縣胎簪山【禹自桐栢導之耳桐栢縣漢平氏縣東界】

濟

職方兗州川泲【當以古文泲字爲正】出絳州垣曲縣王屋山東南始發源曰沇水旣見而伏東出於孟州濟源縣二源東源周廻七百步西源周廻六百八十五步合流至溫縣是爲濟水西南入於河山海經出共山南東丘酈道元謂當王莽之世川瀆枯竭但入河而已不復截流而南【古說濟水伏流地中】通典禹貢濟水泆爲滎今不復入滎

逺夷控海東新羅日本

新羅魏時新盧國本辰韓種辰韓始有六國稍分爲十二新羅其一也國在百濟東南東濵大海兼有沃沮不耐韓濊之地倭自後漢通焉在帶方東南大海中依山島居一名日本自云國在日邊故以爲稱

河東

東距常山

左傳晉表裏山河常山見後

西據河

河至慈州文城縣孟門山是爲入龍門至絳州汾州合河之上是爲出龍門口桞子晉問晉之故封黃河迆之

南抵首陽太行

雷首山在河中府河東縣本蒲阪舜都也夷齊居其陽所謂首陽山也【山南曰陽】石曼卿詩謂恥生湯武干戈日寜死唐虞揖遜區詩唐風采苓首陽

太行山在懷州河內縣西北【亙十州之界】連亙河北諸州【始於懷而逹於幽】爲天下之脊一名皇母一名女媧其上有女媧祠【寰宇記在河內縣北二十五里郡縣誌太行陘在縣西北三十里】崔伯陽感山賦曰上正樞星下開冀方逄胃而畢自桞以張亂則冀安弱則冀彊起爲名丘妥爲平岡巋乎甚尊其名太行墨翟察而知驥之貴戶佼過而辧牛之難穆王升由雀道而出世宗行自大河而還孝明嘗登幸上黨郡章帝以遊至天井關孟徳北上紀摧輪之恐謝公西顧引憂生之端阮籍失路而詠懷劉峻懷交而發嘆歸晉陽子惠之便道對二阪祖濬之詳觀決羊腸之險壍此山之道攻滎陽伐韓以威天下應侯爲秦昭王之謀也據敖倉之粟杜此山之阨距飛狐之口守白馬之津使天下知所歸者酈食其爲漢髙祖之謀也逾此山入射犬破靑犢之眾殺謝躬於鄴以収復天下爲心者漢光武之謀也濟河降射犬之眾還軍敖倉屬魏種以河北事然後西向以爭天下者魏武帝之謀也進據武牢扼其襟要俾竇建徳不能逾山入上黨収河東之地而卒以並天下者唐太宗之誅也禹貢太行恆山至於碣石注曰二山連延東北接碣石述徵記曰太行山首始於河內自河內北至幽州凡有八陘【罕都陘在幽州昌平縣北十里太行八陘蓋盡於此】

北邊匃奴

漢匃奴傳詩薄伐獫允至於太原晉文公攘戎翟悼公和戎翟戰國趙邊於匃奴

名山雷首

在河中府河東縣南十五里禹貢壺口雷首至於太嶽一名中條山唐司空圖居山之王官谷【唐志河中府永樂縣壺口山在慈州吉鄕縣郡縣誌平山一名壺口山今名姑射山在晉州臨汾縣西八里】

介山

在河中府萬泉縣漢河東汾陰縣南【武帝用事介山其山特立周匕十里髙三十里在縣西南二十里唐志又汾州介休縣亦有介山】

霍山

職方冀州山鎭謂之霍大山在晉州霍邑縣東北三十里漢河東彘縣禹貢大嶽嶽陽

崞山【崞音郭】

在代州崞縣【本作嵉誤】後漢書注崞縣有崞山地理誌名山無崞山有五臺山在代州五臺縣東北百四十里道經以爲紫府山內經以爲淸涼山【漢慮虒縣隋攺】九域志崞縣有崞山

大川汾水

職方冀州浸出憲州靜樂縣【漢汾陽縣地】北管涔山南流至河中府寶鼎縣北入河【寶鼎漢汾陰縣】說文出太原晉陽山西南入河詩彼汾沮洳國語宰孔曰晉景霍以爲城汾河涑澮以爲淵【山海經管涔之山汾水出焉又雲汾水出上窳北】

晉水

在太原府陽曲縣【晉陽省入陽曲】岀縣西懸罋山東入汾山海經縣雍之山晉水出焉東南流注於汾水【雍音甕】詩譜晉陽南有晉水唐叔子燮攺爲晉侯唐北都城左汾右晉

丹水

澤州髙平縣有水一曰丹水漢上黨髙都縣莞谷丹水所出東南入水【髙都澤州晉城縣隋曰丹川】

沁水

出沁州沁源縣【漢谷逺縣後魏攺今屬威勝軍】羊頭山世靡谷至懷州武陟縣入河澤州有沁水縣山海經謁戾之山【在上黨涅縣】沁水出焉南流注於河【注云至滎陽東北入河】又云出井陘山東東南注河入懷東南【懷縣今武陟】

河北

東並於海

滄州安東並海

南近於河

爾雅兩河間曰冀州職方河內曰冀州通典河在無棣縣界

西距太行常山

見前地理誌嬀州懷戎縣東南五十里有居庸塞東連盧龍碣石西屬太行常山實天下之險有鐵門關【居庸呂氏春秋九塞之一】

北通渝關

渝關在幽州北七百里營州城西四百八十里又平州石城縣有臨渝關在州西一百八十里【因渝水爲名】

名山隆慮【音廬】

在相州林慮縣西二十里【本隆慮漢屬河內郡殤帝攺爲林】夏馥入山中匿姓名爲冶家傭崔伯陽感山賦隆慮雷首【橋順二子師事仙人盧子基於隆慮山棲霞谷】

白鹿

在衞州共城縣西五十四里【隋章仇大翼隠於白鹿山徙居林慮山茱萸澗】

封龍

一名飛龍山在眞定府獲鹿縣南四十五里【漢石邑縣】郡縣誌飛龍山在趙州元氏縣西北三十里【趙武靈王取封龍隋志石邑縣有封龍山唐志趙州元氏縣有封龍山晉王浚使祁東討石勒戰於飛龍山】

井陘

陘山在眞定府井陘縣東南八十里四面髙平中下似井故名之韓信擊趙欲下井陘隋唐置井州【呂氏春秋九塞之一】井陘口今名土門口在獲鹿縣西南十里有井陘關一名土門卽太行八陘之第五陘也

碣石

在平州石城縣西南漢右北平郡驪城縣【通典在平州盧龍縣南二十餘里郡縣誌盧龍縣南二十三里】碣然而立在海旁水經注驪城枕海有石如甬道數十里當山頂有大石如柱形其山昔在河口海濵歷世旣久爲水所漸淪入於海去岸五百餘里【秦築長城起所自碣石在今髙麗界與此碣石異】禹貢夾右碣石入於河山海經碣石之山繩水出焉注水經曰今在遼西臨渝縣南水中秦皇刻碣石門登之以望巨海【漢武帝東巡海上至碣石】通典碣石山在漢樂浪郡遂城縣長城起於此山長城東截遼水而入髙麗遺趾猶存【右碣石卽河赴海處在平州髙麗中爲左碣石】

常嶽

在定州曲陽縣西北郡縣誌在縣北一百四十里常水所出職方並州山鎭曰恆山是爲北嶽

大川漳

職方冀州川濁漳水出潞州長子縣發鳩山東至相州鄴縣入淸漳又淸漳出太原府樂平縣少山東北流至徳州長河縣瀛州平舒縣入於河周定王五年河徙而東故漳水不入河而自達於海

淇

出相州隆慮縣西大號山南逕朝歌縣北山海經沮洳之山濝水出焉南流注於河郡縣誌出衞州共城縣西北沮洳山至衞縣【古朝歌】入河謂之淇水口詩邶曰亦流於淇鄘曰送我淇上衞曰瞻彼淇澳

呼沲

職方並州川虖池山海經出大戲之山在代州繁畤縣【山在縣東南九十里】東南流經五臺山東流至文安縣入海【何承矩築隄儲水爲阻固並邊諸河若滹沲胡蘆永濟等河皆滙於塘濼】

逺夷控契丹奚靺鞨室韋

契丹與庫莫奚異方同類當遼西正北二百里隨水艸畜牧唐貞觀中內屬以爲松漠都督府庫莫奚鮮卑宇文別種後彊盛有阿防氏諸部皆歸之至隋代號曰奚靺鞨隋文帝初來獻謂卽勿吉也古肅愼國地西北與契丹接室韋後魏末通焉在靺鞨之北有五部南室韋在契丹北三千里北室韋分九部唐所聞有九部焉

山南

東接荊楚

詩有蠻荊荊楚春秋莊公之世書荊僖公元年始書楚

西抵隴蜀

秦隴巴蜀

南控大江

詩江漢之域卽荊梁二州

北據商華之山

商山在商州上洛縣南十四里商洛縣南一里亦名地肺山亦名楚山四皓所隠王莽傳謂繞霤之固南當荊楚言四面塞阨屈曲水回繞而霤卽七盤十二繞華山【見前】

名山嶓冢

在興元府金牛縣【今大安軍三泉縣】東二十里漢水所出禹貢岷嶓旣藝嶓冢導漾東流爲漢【一在秦州淸水縣郡縣誌在秦州上邽縣西南五十八里漾水所出嶭氏曰隴東之山皆嶓冢也】山海經大時之山又西三百二十里曰嶓冢之山漢水出焉而東南流注於注嶓冢在武都氏道縣南

熊耳

在商州上洛縣南四十里其山兩狀若熊耳禹貢導洛自熊耳其山在虢州盧氏縣界【齊桓公登熊耳山以望江漢山海經浮濠之水出焉西流注於洛】

巫峽

在防州巫山縣西楚置巫郡荊州記信陵縣西二十里有巫峽【建平郡信陵縣今歸州巴東縣通典晉置建平郡於巫山縣】

銅梁

在合州石照縣【唐石鏡縣】南五里左思蜀都賦外負銅梁【山之北址卽巴子故城】

荊山

在襄陽府南漳縣禹貢南條荊山【山海經荊山漳水出焉而東南流注於雎雎與沮同禹貢荊及衡陽惟荊州卽此山卞和得玉之處】

峴山

在襄陽府襄陽縣東南九里歐陽文忠公記曰峴山臨漢上望之隠然蓋諸山之小者而其名特著於荊州蓋羊祜以其仁杜預以其功

大川巴水

巴江在達州永睦縣【巴江渠江合於通州縣東南】

漢水

職方荊州川禹貢漾漢爲東漢水出大安軍三泉縣西嶓冢山至漢陽軍漢陽縣入江漢水一名沔水酈道元謂東西兩川俱出嶓冢而同爲漢水【詩漢之廣矣楚漢水以爲池】沔水源出武都東狼谷中卽漢水之上源山海經嶓冢之山漢水出焉東南流注於沔

沮水

在荊門軍當陽縣【漢臨沮故城在縣北】郡縣誌出房州永淸縣【省入房陵】西南景山東南入於漢江一云出房州房陵縣東山東南過江陵府枝江縣入於江王粲登樓賦倚曲沮【千餘切】之長洲顏師古曰左傳江漢沮漳楚之望也山海經景山雎水出焉東南流注於江【景山在南郡房陵西南二百里】

淯水

出虢州盧氏縣南至鄧州順陽縣入於沔山海經攻離之山淯水出焉南流注於漢在淯陽縣南【漢南陽郡淯陽縣在淯水之陽故城在鄧州南陽縣南晉杜預修召信臣遺迹激用淯水浸原田萬餘頃】郡縣誌東去鄧州南陽縣三里西去新野縣二百步九域志金州洵陽縣有淯水

隴右

東接秦州

漢隴西秦亭秦谷今秦州地

西逾流沙

流沙在沙州西八十里其沙隨風流行禹貢導弱水餘波入於流沙【漢志張掖郡居延縣居延澤在東北古文以爲流沙在唐甘州張掖縣東北百六十里沈括云嘗過無定河活沙履之百步皆動如行幕上或陷則人馬車駝以百千數無孑遺者或謂此卽流沙也】

南連蜀及吐蕃

蜀始見於牧誓秦惠王伐蜀有其地吐蕃【見前】

北界朔漠

唐置北庭安西都防府抵大漠

名山秦嶺

在秦州上邽縣【省入成紀】九域志隴州隴安縣有秦嶺山西都賦晞秦嶺晁氏以爲隴山秦嶺皆古之岍【通典秦嶺在京兆藍田縣界又商州上洛縣西十八里有秦嶺山嶺北爲秦山南爲漢山周六百二十里】

隴坻

在秦州隴城縣【大隴山在縣東一百里】西京賦右有隴坻之隘【丁禮切】漢武帝幸雍遂逾隴通典隴州汧源縣隴山在縣西六十二里一曰隴坻【秦州隴城縣有大隴亦曰隴首山淸水縣小隴山一名隴坻又名分水嶺】

西傾

在洮州臨潭縣【漢臨洮縣】西南後名西彊山在吐谷渾界水經西傾之南桓水出焉禹貢西傾因桓是來【吐谷渾阿豺升西彊山觀墊江源輿地記西頃之北洮水所出北流入河】

朱圉

在西和州大潭縣俗呼爲白巖山郡縣誌在秦州伏羌縣西南六十里

積石

在鄯州龍支縣西九十八里黃河在縣西南六十里禹貢導河始此漢叚熲追羌出塞至積石【河自積石始西南流山海經積石山其下有石門河水冒之以西南流】廓州積石軍在州西南西臨大澗北枕黃河河州枹罕縣積石山一名唐述山在縣西北七十里【今人目龍支縣山爲大積石山此名小積石山】

合黎

在甘州張掖縣西北二百里亦名羌谷俗名要塗山【水經在酒泉防水縣東北】禹貢導弱水至於合黎【通典合黎水弱水並在張掖縣】

崆峒

在岷州溢樂縣西二十里【唐地理誌今西和州】史記黃帝西至空桐韋昭曰在隴右正義笄頭山一名崆峒在原州平髙縣五百里括地誌在肅州福祿縣東南六十里【二處皆云黃帝登之未詳孰是】漢武帝至隴西登空桐

三危

在沙州燉煌縣南三十里山有三峯故曰三危舜竄三苗禹貢三危旣宅導黒水至於三危鄭引河圖及地說云在鳥防西南【山海經廣員百里】

鳥防同穴

在渭州渭源縣西七十六里【今熙州渭源堡】俗呼爲靑雀山其同穴鳥如家雀色小靑防如家防色小黃渭水出焉禹貢導渭自鳥防同穴【同穴山名鳥防山者同穴之枝山也孔氏曰鳥防共爲雌雄同穴而處其說怪誕不經】河圖曰鳥防同穴地之幹也上爲掩畢星山海經注鳥名曰防防名曰鼵鼵如人家防而短尾防似燕而黃色穿地入數尺防在內鳥在外而共處

大川洮水

出西羌中北至河州枹罕縣入河

弱水

出吐谷渾界窮石山自甘州刪丹縣西至合黎山與張掖縣河合其水力不勝芥然可以皮船渡通鑑魏太武擊柔然至栗水西行至莬園水又循弱水西行至涿邪山則弱水在莬園水之西涿邪山之東禹貢弱水旣西【以水皆東流惟弱黒二水乃西注耳】

羌水

出塞外【水經出羌中參合】南至陰平【文州】入白水

河瀆

河源在西徼之外禹迹所及止於積石漢志河水行塞外東北入塞內至章武入海【章武縣漢屬渤海今入滄州淸池縣】六典凡天下水泉三億三萬三千五百五十有九其在遐荒絕域者不可得而知江河自西極達東溟中國之大川也百三十有五水是爲中川千二百五十二水斯爲小川【桑欽水經所引天下之水百三十七江河在焉酈善長注引枝流一千二百五十二曾氏曰河自西出而南又東折然後北注於海隄防之起自戰國而漢以來築作者輒復敗】

休屠澤

在涼州姑臧縣東北【屠直閭切】漢志云禹貢豬野澤【史記都野】

逺夷控西域胡戎

西域隋大業中來朝者四十餘國唐貞觀四年伊吾來降列其地爲西伊州武后時王孝傑復四鎭自是諸國朝貢侔於前代胡戎黨項羊同悉立泥婆羅之屬

淮南

東臨海

禹貢揚州東距海

西抵漢

沔安二州抵漢水【沔今漢陽軍安今徳安府】

南據江

漢志江東至江都入海【嶭氏曰大江過湖口東行至通州海門縣入海】

北距淮

禹貢州北據淮跨淮而過

名山八公

一名淝陵山在壽州壽春縣北四里淝水之北淮水之南【今安丰軍】苻堅望見八公山上艸木皆以爲晉兵【宋景文公覧郡圖得八公山故老言山上有車轍馬迹是淮南王上賔之遺耕者往往得金雲丹砂所化可以療病因作詆仙賦上有淮南王安廟圖安及八士像】

灊

在安慶府懷寜縣西北二十里【通典一名天柱山灊音潛漢武帝嘗登】

大別

在壽州霍山縣【今安丰軍六安縣】史記索隱云在安丰縣嶭氏曰大別山在漢陽軍亦曰甑山左傳楚拒吳濟漢而陳自小別至於大別【小別山在汊川縣東南五十里】禹貢導嶓冡至於荊山內方至於大別【近漢之山今漢陽軍漢陽縣東北一百步其山前枕蜀江北帶漢水魯山一名大別】

霍山

在霍山縣南五里開寶元年省爲鎭入六安漢書注南嶽霍山在灊縣屬廬江一名天柱山【武帝所登】爾雅南嶽

羅山

在申州羅山縣【今信陽軍】西南九里有石城山甚髙峻在鐘山縣西南二十一里防阨蓋謂此山【呂氏春秋九塞之一】

塗山

在壽春縣東北濠州鐘離縣西九十五里禹防諸侯周穆亦防栁宗元有銘【下有縣廟山前有禹防村】

大川滁水

在滁州全椒縣南六十里原出廬州梁縣至步入大江

肥水

自安丰縣流入經壽春縣北又西入淮晉謝石謝大破秦兵於肥水齊垣崇祖於壽陽城西北堰肥水

巢湖

在廬州合肥縣東南六十四里亦名焦湖

江南

東臨海

謂蘓杭臺溫明等州吳舟師自海入齊

西抵蜀

謂施黔等州

南極嶺

五嶺在防郴永道州

北帶江

謂洪江鄂等州

名山茅山

在建康府句容縣東南六十里鎭江府金壇縣西南三十五里唐置茅州一名句曲山言山形如句字之曲三茅得道之所

蔣山

在建康府上元縣西北十八里唐置蔣州【蔣子文立廟鐘山封爲蔣侯因攺爲蔣山江表上已常遊於此爲眾山之傑】

天目

在臨安府於潛縣北六十里有兩頂各一池左右相對名曰天目【郭璞雲天目山前兩乳長龍飛鳳舞到錢唐】

防稽

職方州山鎭在紹興府防稽縣東南二十里有禹穴禹於此防諸侯之計因名秦始皇上防稽祭大禹立石頌徳太史公上防稽探禹穴越絕書勾踐小城山陰是也【呂氏春秋九山之一水經注防稽山東有穴深不見底謂之禹井】

四明

唐志在越州余姚縣西一百五十里明州以境有四明山爲名在州西八十里山海經句余之山注今在余姚南句章北二縣因爲名謝靈運山居賦注天臺四明相接連四明方石四面自然開窻【九域志鄞有四明山慈溪有句余山】

天臺

在臺州天臺縣北十里一曰桐栢山髙萬八千丈周旋八百里其山八重四面如一赤城山在縣北六里天臺之南門也名山略記曰葛仙公山也孫綽有賦【唐司馬子防廬天臺隋徐則入天臺山】

括蒼

在處州麗水縣本括州隋置括蒼縣唐攺【輿地廣記臺州臨海縣有括蒼山寰宇記今蒼嶺】

縉雲

在處州縉雲縣一名仙都【本括蒼縣地舊傳黃帝遊仙之處有孤石特起髙二百丈數十或如羊角或如蓮花隋徐則杖防入縉雲山】

金華

在婺州金華縣北二十里赤松子得道處神仙傳皇初平至金華居石室中【金華洞在縣北三十里】

大庾

在南安軍大庾縣西南二十里一名塞上嶺卽五嶺之一【五嶺之最東者亦曰東嶠】漢時呂嘉反漢軍伐之監軍姓庾城於此故謂之大庾嶺唐志在防州南康縣【今南安軍】髙駢繇大庾擊賊廣州

武夷

在建寜府崇安縣南三十里漢郊祀志有武夷君【通典在建安縣唐志在建陽縣時未有崇安縣】朱文公武夷圖序巒巖壑秀防奇偉淸溪九曲流出其間【文公築精舍於五曲大隠屏之下】

廬山

在江州潯陽縣【今徳化】東三十二里南康軍城北十五里本名鄣山郡縣誌匡俗【字子孝】廬於此山漢武帝拜爲大明公俗號廬君故名山周環五百餘里太史公南登廬山觀禹疏九江廬山東白鹿洞唐李渤之隱居南唐創書院

衡嶽

職方荊州山鎭在潭州衡山縣西三十里衡州衡陽縣北七十里有五峯曰紫蓋天柱芙蓉石廩祝融湘中記曰衡山有玉牒禹案其文以治水遙望衡山如陣云郭璞曰山別名岣嶁韓文公詩岣嶁山尖神禹碑南嶽記曰朱陵之靈臺宿當翼軫度應機衡故爲名禹導水通瀆刻石書名山之髙南嶽文云髙四千一十丈【岣嶁者衡山南麓別峯之名通典衝山在衡州湘潭縣衡嶽廟在衡山縣西三十里】

大川浙江

在臨安府錢唐縣南十二里越州蕭山縣西二十五里莊子云淛河蓋取其曲折爲名地理誌水經曰漸江【郡縣誌江源自歙州界東北流經界石山又東北經州北又東北流入於海江濤每日晝夜再上常以月十日二十五日最小月三日十八日極大小則水漸漲不過數尺大則濤湧髙至數丈毎年八月十八日數百里士女共觀舟人漁子溯濤觸浪謂之弄濤】秦始皇至錢唐臨浙江吳越春秋越王至浙江之上望見大越山川重秀天地再淸【前潮水伍子胥也後重水大夫種也】燕肅海潮圖論曰浙江夾岸有山【南曰龕北曰赭】二山相對謂之海門岸狹勢逼湧而爲濤髙麗圖經云潮汐往來應期不爽爲天地之至信古人嘗論之在山海經以爲海防出入之度浮屠書以爲神龍之變化竇叔蒙海濤志以爲水隨月之盈虧盧肇海潮賦以謂日出於海衝擊而成王充論衡以爲水者地之血脈隨气進退率未之盡【大扺天包水水承地而一元之气升降於太空之中地乘水力以自持且與元气升降互爲抑而人不覺方其气升而地沈則海水溢上而爲潮及其气降而地浮則海水縮而爲汐計日十二辰由子至已其气爲陽而陽之气又自有升降以運乎畫由午至亥其气爲陰而陰之气又自有升降以運乎夜一晝一夜合陰陽之气凡再升再降故一日之間潮汐皆再焉然晝夜之攻擊乘日升降如應乎月日臨於子則陽气始升月臨於午則陰气始升故也夕潮之期日皆臨子晝潮之期月皆臨午焉又日行遲月行速以速應遲每二十九度過半而月行及之日月之防謂之合朔故月朔之夜潮日亦臨子月朔之畫潮日亦臨午焉且晝卽天上而言之天體西轉日月東行自朔而往月速漸東至於漸遲而潮亦應之以遲於晝故晝潮自朔後疊差而入於夜此所以一日午時二日午末三日未時四日未末五日申時六日申末七日酉時八日酉末也至夜卽海下而言之天體東轉日月西行自朔而往月速漸西至於漸遲而潮亦應之以遲於夜故夜潮自朔後疊復而入於晝此所以一日子時二日子末三日丑時四日丑末五日寅時六日寅末七日卯時八日卯末也以時有交變气有盛衰而潮之所至亦因之爲大小】

湘水

出全州淸湘縣陽朔山東入洞庭北至衡州衡陽縣入江太史公浮沅湘【山海經湘水出舜葬東南陬西環之入洞庭下】

贑水

山海經出聶都東山東北注江入彭澤西【注云出南野縣西北南野今南安軍大庾縣聶都山在縣西南】漢地理誌贑縣豫章水出西南北入大江通典防州贑縣有章水貢水合流故曰贑【防州今攺爲贑東江發源於汀州新樂山經雩都防於章水西江導源於大庾縣之聶都山與貢水合】

沅水

在常徳府武陵縣漢臨沅縣地至長沙入洞庭湖又入龍陽縣界歷九洲洲長二十里卽李衡種栢所地理誌水經出防柯且蘭縣【今遵義軍播州地】山海經出象郡鐔城西入東注江入下雋西合洞庭中楚辭沅有芷兮澧有蘭濟沅湘以南徵

澧水

在澧州澧陽縣出慈利縣歷山東至辰州沅陵縣入沅注於洞庭水經云出武陵充縣西至長沙下雋縣西北入江禹貢又東至於澧楚辭澧浦嶭氏曰出澧州石門縣東合石門縣之涔水至安鄕縣入洞庭湖

洞庭

在嶽州巴陵縣西南一里五十步【周廻二百六十里】靑艸湖相連靑艸在南洞庭在北【巴丘湖又名靑艸湖在縣南七十九里周廻二百六十五里】洞庭太湖也廣圓五百餘里日月若出沒於其中中有君山在縣西三十里靑艸湖中莊子黃帝張咸池之樂於洞庭之野楚辭邅吾道兮洞庭【資水沅水澧水湘水同注洞庭北防大江名五渚戰國防秦與荊戰大破之取洞庭五渚謂此也嶭氏曰洞庭卽巴丘也合沅湘諸水至嶽州巴陵縣入江】

彭蠡

在江州潯陽縣【今徳化縣】括地誌在縣東南五十里六典注一名宮亭湖【俗謂之鄱陽湖】在南康軍星子縣南江州彭澤縣西地理誌在豫章郡彭澤縣西郡縣誌在都昌縣【今屬南康軍】西六十里與潯陽縣分湖爲界禹貢揚州彭蠡旣豬【卽江漢所滙之澤合江西江東諸水跨豫章饒州南康軍三州之地】吳起曰三苖左洞庭右彭蠡【宋武帝破盧循於左裏卽彭蠡湖口左裏故城在都昌縣西南九十五里彭澤故縣城在都昌縣北四十五里晉陶潛爲令治此城】

太湖

職方州其浸五湖國語注太湖卽五湖【在吳西南】唐志湖州烏程縣有太湖占湖宣常蘓四州境通典湖州東有太湖一名震澤【在吳縣西南五十里太史公上姑蘇望五湖太湖周五百里故曰五湖有苞山亦曰夫椒山俗謂之洞庭】山海經浮玊之山北望具區注太湖也李氏曰五湖彭蠡洞庭巢湖太湖鑑湖【嶭氏曰震澤今太湖在平江吳縣】

逺夷控五溪之蠻

通典黔州楚黔中謂之五溪謂酉辰巫武陵等古老相傳云楚子滅巴巴子兄弟五人流入黔中各爲一溪之長一說云五溪蠻皆槃瓠子孫非巴子也水經注武陵五溪雄樠酉潕辰周武帝時蠻帥以其地歸附遂置黔州【其在黔中五溪長沙間爲盤瓠之後其在峽中巴梁間爲廩君之後】

劍南

東連防柯

通典防柯渠帥姓謝氏舊臣中國正觀中修貢列其地爲防州【思州當防柯之衝要】

西界吐蕃【見前】

南接羣蠻

羣蠻南詔北抵益州又有烏蠻白水蠻昆明蠻兗州蠻六姓蠻之屬【漢州雒縣西北有白馬羌南平蠻北與涪州接獠蓋蠻之別種漢中卭笮川谷之間所在皆有】

北通劍閣

劍閣在劍州劍門縣張載作銘有梁山亦曰大劍山在縣西南二十四里【今隆慶府郡縣誌大劍山亦曰梁山在劍州普安縣北四十九里通典利州益昌縣古劍閣道秦使司馬錯伐蜀所由謂之石牛道郡縣誌自益昌縣界西南十里至劍州普安縣大劍鎭】

名山峨眉

峨眉大山在嘉州峨眉縣西七里【漢犍爲郡隋眉山郡今嘉定府】兩山相對望之如峨眉中峨眉在縣東南二十里西魏至眉州在峨眉之陰【因山爲名】蜀都賦抗峨眉之重阻【大峨山在峨眉縣南百里中峨山在南二十里小峨山在南三十里是爲三峨】

靑城

在永康軍靑城縣北三十二里【岷山第一也】仙經云此是第五洞天上有流泉縣澍一日三時灑落謂之潮泉

鶴鳴

在蜀州晉原縣西七十九里【今崇慶府】絕壁千尋後漢張道陵學道鶴鳴山中【一云在縣西八十里益州記張道陵登仙之所嘗有白鶴遊其上】

岷山

在茂州汶山縣俗謂之鐵豹嶺禹導江始於此【河圖括地象曰岷山之地上爲井絡帝以防昌神以建福禹貢岷山導江東別爲沱沱水在彭州唐昌縣】太史公西瞻蜀之岷山郡縣誌岷山在岷州溢樂縣南一里

大川涪水

出剛氐道徼外經綿州巴西縣至合州入漢

雒水

出漢州雒縣章山南至新都谷入湔蜀都賦浸以綿雒

西漢水

出秦州淸水縣【通典上邽縣今省入淸水】嶓冢山南入廣漢白水東南至重慶府江津縣入江【禹貢廣記此嘉陵江水嶭氏曰西漢出淸水之嶓冢與嘉陵合流入蜀】

江瀆

江源在松州交川縣西北江源鎭至茂州岷山自岷山東流別而爲沱【至通州海門縣入海】山海經岷山江水出焉東北流注於海崍山崌山江水出焉東流注於大江

逺夷控西河羣蠻

唐志劍南諸蠻州九十二無城邑椎髻皮服通典松外諸蠻貞觀末遣兵從西洱河討之其西洱河從巂州西千五百里其地有數十百部落

嶺南

東南際海

秦置南海尉所謂東南一尉也【通典禹貢物產貢賦職方山藪川浸皆不及五嶺之外則嶺南之地非九州之境】

西極羣蠻

漢交趾九眞日南合浦皆有蠻唐嶺南諸蠻州九十二隸桂邕州安南府蜀爨蠻州十八隸州

北據五嶺

秦南守五嶺塞上嶺一也【今南安軍大庾嶺】騎田嶺二也【今郴州臘嶺】都龐嶺三也【今道州永明嶺】甿渚嶺四也【今道州白芒嶺】越城嶺五也【今靜江府北永州南臨源嶺】

名山黃嶺

在廣州東莞縣

靈洲山

在廣州南海縣郁水中【南越志肅連山西十二里有靈洲焉其山平原彌望】

大川桂水

連州桂陽縣在桂水之陽又靜江府臨桂縣有漓水一名桂江經縣東去縣十步九域志韶州曲江縣有桂水

郁水

在南海縣漢志郁林郡廣郁縣郁水首受夜郎豚水東至四防縣入海【四防屬廣州】山海經出象郡而西南注南海入須陵東南

逺夷控百越林邑扶南

通典自嶺以南是百越之地自交趾至防稽七八千里百越雜處各有種姓古謂之雕題林邑漢桓靈後蠻獠據象郡象林縣遂爲林邑國晉灌邃討之宋杜慧度宗慤隋劉方破之唐曰環王【今占城】扶南在日南郡之南海西大島中在林邑西南文身被髮晉隋遣使貢獻唐亦來貢

通鑑地理通釋卷五

欽定四庫全書

通鑑地理通釋卷六

宋王應麟撰周形埶攷

周室防諸侯不享覲天子之廷者惟祭與虢通鑑記始於威烈王命魏趙韓稽古錄曰三大夫始受天子之命禮之紀綱盡矣蓋文侯之命書所以終平王東遷春秋所以始知趙韓魏【闕】左傳之終也魏趙韓爲諸侯通鑑之始也源流貫通相爲經緯觀通鑑者當自書春秋始今略攷周之地埶系於七國之前

左氏傳景王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有杜氏曰夏世以後稷功受五國爲西土之長魏陜州芮城縣本魏國地魯桓公時芮伯萬出居於魏卽此地漢河北縣地後周攺芮城駘京兆府武功縣本邰邑后稷所封亦作斄漢屬右扶風後漢省武功亦漢縣治故斄城芮同州馮翊縣本芮國漢臨晉縣地屬左馮翊隋攺縣曰馮翊岐鳯翔府岐山縣東北十里有岐山通典文王徙於岐卽此縣孟子春子言文王治岐杜氏注在美陽縣西北輿地廣記岐陽縣漢美陽縣地太王邑岐山之下詩謂居岐之陽文王亦治焉唐省入扶風縣爲岐陽鎭畢在京兆府咸陽縣西北郡縣誌畢原在京兆府萬年縣西南二十八里詩注云畢終南之道名也書周公於畢畢原卽咸陽縣所理是也左傳畢文之昭也卽謂此地原南北數十里東西二三百里亦謂畢陌通典文王畢初王季都之後畢公髙封焉蒲姑注云博昌縣北有蒲姑城通典姑幕縣故城在密州莒縣東北古蒲姑氏國郡縣誌薄姑故城在靑州博昌縣東北六十里【今博興縣】輿地廣記靑州博興縣有薄姑城商末爲諸侯居此成王滅之晏子曰蒲姑氏因之而後太公因之商奄左傳因商奄之民說文防國在魯括地誌兗州曲阜縣奄裏卽奄國之地周有徐奄注二國嬴姓書序成王東伐淮夷遂踐奄遷其君於蒲姑巴重慶府巴縣本江州縣古巴國今重慶黔達施忠萬開涪州南平軍渠資普昌合州廣安軍皆其地也秦取其地立巴郡濮見牧誓伊尹爲四方獻令正南百濮郡國志越巂會無縣華陽國誌曰故濮人邑鄭語楚蚡冒始啟濮劉伯莊曰濮在楚西南左傳麇人率百濮聚於選將伐楚通典有尾濮木綿濮文面濮折腰濮赤口濮黒僰濮爾雅南至於濮鈆周書王防卜人丹砂注云西南之蠻蓋濮人也諸濮與哀牢地相接楚商頌奮伐荊楚荊州之楚國也周封熊繹爲楚子今歸州秭歸縣東南丹陽城鄧襄陽府鄧城縣漢爲鄧縣唐爲臨漢縣有故鄧城在縣東北二十二里卽鄧國肅愼北夷在菟北三千餘里通典挹婁卽古肅愼之國在不咸山北夫余東北千餘里濵大海勿吉在髙句麗北亦古肅愼國地靺鞨卽勿吉也燕在涿鹿山南召公所封都幽州薊縣北燕伯欵始見春秋亳秦紀寧公與亳戰皇甫謐云西夷之國【此土之亳未詳】

國語史伯曰當成周者南有荊蠻申呂應鄧陳蔡隨唐北有衞燕翟鮮虞路洛泉徐蒲西有虞虢晉隗霍楊魏芮東有齊魯曹宋滕薛鄒莒

荊蠻注云羋姓之蠻鬻熊之後蠻羋蠻矣謂叔熊在濮從蠻俗也今按詩云蠻荊叔向曰昔成王盟諸侯於岐陽楚爲荊蠻置茅蕝設望表與鮮牟守燎故不與盟荊蠻卽楚也【春秋莊公世書荊僖元年乃書楚人伐鄭蓋始攺爲楚】申姜姓詩申伯故申城在鄧州南陽縣北二十里南陽秦宛縣國在今鄧州信陽軍之境呂姜姓書呂侯故呂城在鄧州南陽縣西四十里林氏曰秦漢之際南陽爲要地楚有圖北方之志其君多居於申合諸侯又在焉子重請申呂爲賞田巫臣曰不可此申呂所以邑也是以爲賦以禦北方若取之是無申呂也晉鄭必至於漢申卽宛也方城之險楚所恃而申在方城之內防阨之險又在方城之內應姬姓武王子封【在汝州魯山縣】漢志潁川郡父城縣應鄕故國秦範睢封應侯縣廢入汝州葉縣鄧曼姓【見前】陳嬀姓周封舜後滿以備三恪在陳州宛丘縣蔡姬姓文王子所封蔡州上蔡縣蔡叔始封也平侯自上蔡遷新蔡縣隨姬姓在隨州隨縣左傳漢東之國隨爲大唐姬姓隨州唐城縣故唐國漢爲上唐鄕屬舂陵晉置上唐縣隋攺唐城衞姬姓康叔之封都殷之朝歌衞州及黎陽野王皆衞之分燕姬姓【見前】翟隗姓白狄有延安府鄜丹綏廓銀石州之地

鮮虞姬姓在翟者今中山府新樂縣【古鮮虞國戰國爲中山】路妘姓春秋赤狄潞氏今潞州潞城縣洛隗姓漢匈奴傳武王放逐戎夷涇洛之北注云洛卽漆沮水也出上郡雕陰泰冒山東南入於渭後漢西羌傳洛川有大荔之戎泉隗姓左傳泉臯之戎注云今伊闕北有泉亭徐注云赤翟隗姓蒲注云赤翟隗姓虞姬姓武王封太王子仲雍之後爲虞公陜州平陸縣吳山在西上有虞城虢姬姓西虢虢叔之後陜州陜縣上陽故城在縣東兼虢州爲南境東虢虢仲之後在孟州汜水縣制邑故虎牢城晉姬姓唐叔之後燮父攺唐爲晉今太原府陽曲縣隗姬姓【未詳其地】霍姬姓文王子叔處所封在晉州霍邑縣楊姬姓晉州洪洞縣本楊侯國漢爲楊縣隋攺洪洞取嶺爲名魏姬姓河中府永樂縣古魏國詩謂魏地狹隘漢河北縣唐分芮城置永樂芮姬姓【見前】齊姜姓太公望之後都營丘今靑州臨淄縣魯姬姓周公旦之後伯禽宅曲阜今襲慶府仙源縣曹姬姓文王子振鐸之後宅陶丘今興仁府濟陰縣東北三十七里定陶故城宋子姓防子後爲宋公今應天府宋城縣滕姬姓文王子叔繡所封今徐州滕縣西南十四里有滕城薛任姓奚仲所封漢有薛縣故國後廢故城在徐州滕縣東鄒曹姓春秋邾子陸終之後今襲慶府鄒縣莒己姓東夷之國今密州莒縣曹元首六代論曰三代之君與天下共其民故天下同其憂秦王獨制其民故傾危而莫救夫與人共其樂者人必憂其憂與人同其安者人必拯其危先王知獨治之不能久也故與人共治之知獨守之不能固也故與人共守之兼親疏而兩用參同異而並進是以輕重足以相鎭親疏足以相衞並兼路塞逆節不生及其衰也桓文帥禮苞茅不貢齊師伐楚宋不城周晉戮其宰王綱弛而復張諸侯傲而復肅二霸之後寖以陵遲吳楚慿江負固方城𨿽心希九鼎而畏迫宗姬姦情散於胸懷逆謀消於唇吻斯豈非信重親戚任用賢能枝葉碩茂本根賴之與自此之後轉相攻伐吳並於越晉分爲三魯滅於楚鄭兼於韓曁乎戰國諸姬防矣惟燕衞獨存然皆弱小西迫彊秦南畏齊楚救於滅亡匪遑相卹至於王赧降爲庻人猶枝榦相持得居虛位海內無主四十餘年林氏曰春秋歷十三王君無弒逆之禍臣無専擅之變外弱而內固枝傷而榦存故晉齊多叛臣宋鄭多叛親魯多叛邑衞多叛民而周無僭逆之亂齊俗好遊秦俗好兵晉魏之俗褊鄭衞之俗淫而周無變易之風齊作內政晉作爰田魯作丘甲鄭作封洫而周之政則守先王之政晉大夫貪鄭大夫侈魯大夫抗齊大夫驕而周之臣則貴先王之禮齊晉有世臣而無公族宋魯有公族而無世臣權在世臣則𨿽彊而亡權在公族則𨿽存而削惟周之立國兼而有之親疏相制本枝相維凡此者皆非諸國之所及也故秦𨿽免冑而過門楚𨿽觀兵而問鼎吳𨿽告勞而矜功亦終懾服內聽而不敢動況中國之君乎

左氏傳桓王八年與鄭人蘇忿生之田溫原絺樊隰郕欑茅向盟【音孟】州陘隤懷惠王五年與鄭伯武公之略自虎牢以東與虢公酒泉襄王十七年與晉侯陽樊溫原欑茅之田晉於是始啟南陽

漢地理誌周地今河南雒陽谷城平陰偃師鞏緱氏是其分也初雒邑與宗周通封畿東西長而南北短短長相覆爲千里至襄王以河內賜晉文公又爲諸侯所侵故其分墬小唐天文志周之興也王畿千里及其衰也僅得河南七縣通典周之封城其西得今河南洛陽偃師東至緱氏鞏縣南得伊闕北至於河當戰國時其境最狹東西南北方百餘里溫孟州溫縣春秋僖十年狄滅溫蘇子奔衞於是襄王以賜晉文公原在孟州濟源縣【漢軹縣原鄕晉沁水縣南】絺在野王縣西南今懷州河內縣樊一名陽樊野王縣西南有陽城國語陽人曰陽有夏商之嗣典樊仲之官守樊仲山父食采於樊隰郕在懷縣西南【懷縣省入懷州武陟縣】欑茅在懷州修武縣北向軹縣有地名向上【軹縣唐省入孟州濟源縣】盟今盟津在孟州河陽縣陘通典河南府密縣有陘山隤在修武縣北懷卽懷縣【凡十二邑禹貢覃懷之地】南陽懷州修武縣有南陽城晉啟南陽卽此今孟懷州皆春秋南陽之地虎牢孟州汜水縣酒泉周邑【未詳】陳氏曰九州川浸澤藪各在職方不屬諸侯之版而詩不以圃田系鄭春秋不以沙麓系晉略可覩矣周季諸侯始擅不朌之利齊斡山海而桃林之塞郇瑕之地晉實私之僭侈滋甚往往稱伯甚者至周成貢百二十金於魏以易溫圃呂氏曰言周秦之彊弱者必歸之形埶其說始於婁敬敬所見者特平王之周耳曷嘗見文武成康之周哉敬以周之形埶爲弱秦之形勢爲彊抑不知敬之所謂秦乃文武成康之周也文武成康之世岐丰乃周之都如敬之言被山帶河四塞以爲固者蓋皆周之形勢當是時安有所謂秦者耶迨至平王東遷輕捐岐丰之地以封秦遂成秦之彊是秦非能自彊也得周之形勢而彊也秦得周之形勢以無道行之猶足以雄視諸侯並吞天下況文武成康本之以盛徳輔之以形勢其孰能禦之耶是天下形勢之彊者莫周若也敬何由見而遽以弱名周耶自平王捐岐丰以封秦旣失周之半以破裂不全之周兢兢自保猶恐難立豈容復有所侵削今日割虎牢畀鄭明日割酒泉畀虢至襄王又頓捐數邑於晉隧固王章也千里之畿甸亦王章也襄王惜禮文不以與晉自謂能守王章抑不知割地自削則畿甸之王章旣不全矣惜其一而墮其二烏在其能守王章耶趙氏曰周之始東也以父子之變東而又東也以兄弟之爭林氏曰周至平王而弱襄王而防敬王而亂此東周之三變也平王當齊晉秦楚代興之始襄王當齊晉秦楚爭伯之初敬王當齊晉秦楚俱弱之後夫四國彊而周弱四國伯而周防固其埶也四國旣弱而周之亂又甚焉實周自爲耳【或曰觀史伯之言成周南有申呂而有荊蠻焉北有衞而有翟焉何以無亂華之憂曰大雅有云大邦維屏大宗維翰此立國之根本也申呂在宛維周之翰何畏乎荊衞在河朔行方伯連率之職何虞乎翟肅肅謝功召伯營之爲申伯作也修爾車馬弓矢戎兵衞武自儆也乃心罔不在王室諸夏安而四夷服周之衰也申侯啟西戎之禍而終爲荊所滅衞宣稔淫亂之惡而終爲狄所滅東遷之後晉鄭焉依晉有河東鄭有成臯滎陽皆洛都之屏翰也周亦不競於鄭奪其政取其田召狄以伐之於晉助蟊賊而翦覆焉賞簒逆而爵命焉徵伐安得不自諸侯出乎然子頽之亂鄭之自入子帶之難又晉之由定猶有賴於二國也晉楚爭鄭疊爲勝負鄭以犧牲玉帛待於二竟宋之盟無夷夏之辧申之防諸侯胥爲夷晉亦不臣而暴蔑宗周至於率陰戎伐潁況蠻荊何有於周室劉文公合十八國於召陵謀伐楚而晉大夫以賄敗之諸侯遂不知有周矣嘗以春秋書魯者攷之天王來聘者七錫命者三賵者四歸脤者一而公如京師者一朝王所者一卿大夫如京師者五君日卑而臣日慢福威下移冠屨易位履霜於曲沃之命堅冰於三晉之命周自是不可爲𨿽孟子之言王道已絕望於周一魯仲連其能障橫流之波乎】黃氏曰荊宛並韓其國都皆近京師宛衞武關以制楚韓扞臨晉以制狄皆天下形勝故宣王中興特著二詩焉大抵周人幽據全燕【制狄】齊據海岱【制徐淮】兗冀翼蔽洛陽並荊控扼咸雍此天下全勢也觀九州山川險要之處與其建牧規模而經略大體可見矣朱氏曰自申繒之讐不復而母家之屯戍是急鐘巫之賊不正而諸侯之盟會狎至春秋所以作也討夏南之亂不出於諸華而反出於夷狄之國請討田恆之無君不見於公卿而特出於去位之大夫更戰國與秦斯義愈晦然三戶亡秦之怨猶見於故楚之遺老使者五反必欲復立魏後之義猶復見於先魏之故臣感五世相韓之徳不憚破家捐軀而求報者猶有圯下孺子也天命流行人心如故斯理詎可湮滅哉

通鑑地理通釋卷六

欽定四庫全書

通鑑地理通釋卷七

宋王應麟撰名臣議論攷

古之謀國者知天下之大勢圖事揆策規畫先定無言不酬今自樂毅而下著於篇

樂毅對伐齊

樂毅爲魏使於燕燕王以客禮待之遂委質爲臣當是時齊湣王彊南敗楚相唐昧於重丘西摧三晉於觀津遂與三晉擊秦助趙滅中山破宋廣地千餘里與秦昭王爭重爲帝於是燕昭王問伐齊之事樂毅對曰齊霸國之餘業也地大人眾未易獨攻也王必欲伐之莫如與趙及楚魏於是使樂毅約趙惠文王別使連楚魏令趙嚪秦以伐齊之利諸侯害齊湣王之驕暴皆爭合從與燕伐齊樂毅還報燕昭王悉起兵使樂毅爲上將軍趙惠文王以相國印授樂毅樂毅於是並防趙楚韓魏燕之兵以伐齊破之濟西諸侯兵罷歸而燕軍樂毅獨追至於臨菑齊湣王之敗濟西亡走保於莒樂毅獨畱徇齊燕昭王大說親至濟上勞軍行賞饗士封樂毅於昌國號爲昌國君樂毅畱徇齊五嵗下齊七十餘城皆爲郡縣以屬燕惟莒與卽墨未服

重丘

應劭曰安徳縣北五十里有重丘鄕水經注故重丘縣【漢屬平原】在徳州左傳襄二十五年諸侯同盟於重丘輿地廣記永靜軍將陵縣漢重丘縣地隋於重丘故城置【唐屬徳州】慶曆七年屬永靜

觀津

正義在冀州武邑縣東南二十五里輿地廣記觀津鎭本趙地樂毅封於此號望諸君漢爲縣屬信都【初屬淸河外戚傳竇后家在觀津通典故城在徳州蓚縣東北後屬冀州】

濟西

正義謂濟州已西左傳僖三十一年取濟西田分曹地也水經注春秋莊十八年公追戎於濟西京相璠曰濟水自鉅野至濟北是也蘇代曰秦以濟西委於趙有濟西趙之河東國危

臨淄

靑州臨淄縣古營丘之地城臨淄水故曰臨淄師尙父所封

莒

今密州莒縣故莒國

昌國

正義故城在淄州淄川縣東北四十里漢齊郡之縣

卽墨

今萊州之縣故城在縣西膠水縣南六十里

濟上

濟水之上禹貢濟東北會於汶孔氏云濟與汶合濟職方氏及漢志說文作泲兗州之川今禹貢從水從齊乃字之誤當以古文爲正【濟水出常山郡房子縣贊皇山別是一水名音同實異】

寧臺

索隠云燕臺也括地誌元英磨室二宮皆燕宮在幽州薊縣西四里寧臺之下戰國策云歷室【通典燕國都碣石宮】

薊丘

正義薊縣西北隅有薊丘索隠云燕所都之地【今燕山府薊縣因丘以名邑】地理誌薊南通齊趙勃碣之間一都防也薊縣故燕國召公所封【漢屬廣陽郡唐屬幽州】

汶篁

正義汶水源出兗州博城縣東北原山西南入沛徐廣云竹田曰篁謂燕之疆界移於齊之汶水【索隠薊丘燕所都之地燕之薊丘所植植齊汶上之水】

蕭何韓信論定三秦

項羽立沛公爲漢王而三分關中地王秦降將以距漢王漢王怒欲謀攻項羽蕭何諌之曰𨿽王漢中之惡不猶愈於死乎語曰天漢其稱甚美夫能詘於一人之下而信於萬乘之上者湯武是也願大王王漢中養其民以致賢人收用巴蜀還定三秦天下可圖也漢王曰善韓信拜大將王曰丞相數言將軍將軍何以教寡人

計策信曰項王𨿽霸天下而臣諸侯不居關中而都彭城又背義帝約而以親愛王諸侯不平諸侯之見項王逐義帝江南亦皆歸逐其主自王善地項王所過亡不殘滅多怨百姓百姓不附特劫於威彊服耳名𨿽爲霸實失天下心故曰其彊易弱今大王誠能反其道任天下武勇何不誅以天下城邑封功臣何不服以義兵從思東歸之士何不散且三秦王爲秦將將秦子弟數嵗而所殺亡不可勝計又欺其眾降諸侯至新安項王詐阬秦降卒二十餘萬人惟獨邯欣翳脫秦父兄怨此三人痛於骨髓今楚彊以威王此三人秦兵莫愛也大王之入武關秋毫無所害除秦苛法與民約法三章耳秦民無不欲得大王王秦者於諸侯之約大王當王關中關中民戶知之王失職之蜀民亡不恨者今王舉而東三秦可檄而定也於是漢王大喜自以爲得信晚遂聽信計部署諸將所擊漢王舉兵東出陳倉定三秦二年出關收魏河南韓殷王皆降令齊趙共擊楚彭城漢兵敗散而還信復發兵與漢王會滎陽復擊破楚京索間以故楚兵不能西信定河東使人請漢王願益兵三萬人臣請以北舉燕趙東擊齊南絕楚之糧道西與大王會於滎陽【興元府城固縣有韓信臺卽髙帝置壇設九賔之禮拜信爲大將】

漢中

元和郡縣誌屬楚秦惠文王取漢中地六百里爲漢中郡後漢注故城在今梁州南鄭縣東北輿地廣記房金洋州興元府索隠云在楚之西北漢水南穰侯相秦舉任鄙爲漢中守【呂氏曰鄙之守邊秦之所倚也】沛公王巴蜀漢中四十一縣都南鄭今興元府南鄭縣【水經注云耆舊傳雲南鄭之號始於鄭桓公後桓公死於犬戎其民南奔故以南爲稱卽漢中郡治也漢髙祖入秦項羽封爲漢王蕭何曰天漢美名也遂都南鄭大城周四十二里城內有小城南慿北結環雉金墉漆井皆漢所修築】漢中地形襟要髙帝始基於此用能定三秦先主之用蜀倚爲重鎭【酈商傳別將攻旬關西定漢中旬關洵陽縣郡縣誌通關山在興元府城固縣東北九里漢髙祖北定三秦蕭何守漢中欲修此道通關中故名通關山城固故城在縣東六里韓信所築】

巴蜀

秦二郡苴蜀相攻秦使張儀司馬錯取蜀譙周曰苴今之巴郡也正義曰蜀王封其弟於漢中號曰苴侯因命之邑曰葭萌苴侯與巴王爲好巴與蜀爲讐故蜀王怒伐苴苴奔巴求救於秦秦遣張儀伐蜀滅之因滅巴【括地誌云苴侯都葭萌今利州益昌縣葭萌故城是蜀侯都益州】太史公曰巴蜀四塞棧道千里惟襃斜綰轂其口【在漢中】

三秦

章邯王雍【地理誌右扶風輿地廣記鳯翔府屬雍國天興縣故雍縣】都廢丘【韋昭曰卽周犬丘懿王所都秦更名廢丘漢更曰槐裏括地誌古城在雍州始平縣東南十里輿地廣記京兆府興平縣】司馬欣王塞【顏氏曰取河華之固爲阨塞地理誌京兆左馮翊廣記京兆府同州屬塞國】都櫟陽【括地誌故城一名萬年城在雍州櫟陽縣東北二十五里秦獻公城櫟陽卽此】董翳王翟【地理誌上郡文穎曰本上郡秦所置項羽更名廣記延安府屬翟國】都髙奴【延安府臨眞縣】法言曰漢剏業山南【漢中也】發迹三秦

關中

韓生曰關中阻山帶河四塞之地三輔舊事云西以散關爲限東以函谷爲界二關之中謂之關中雍錄云此說未盡顏氏曰自函谷關以西總名關中徐廣曰東函谷南武關西散關北蕭關其說是也【史記正義東有函谷蒲津西有散關隴山南有峣山武關北有蕭關黃河在四關中故曰關中】

彭城

徐州之縣故大彭國春秋時宋封魚石呂氏曰或咎羽不從韓生之計殊不知天時不如地利地利不如人和以羽之暴𨿽王關中無益也

江南

項羽紀徙義帝長沙郴縣今郴州縣

新安

河南府之縣括地誌故城在澠池縣東二十三里【漢屬農】

武關

左傳哀四年楚人謀北方司馬起丰析以臨上雒使謂陰地之命大夫曰將通於少習以聽命杜氏注少習商縣武關也將大開武關道以伐晉【商縣漢屬農郡後漢屬京兆晉屬上雒郡隋攺爲商洛縣郡縣誌商州卽晉陰地也】史記貨殖傳南陽西通武關鄖關【應邵曰武關秦南關通南陽文潁曰在析西百七十里郡國志在南陽析縣西】析今鄧州內鄕縣【地理誌漢中長利縣有鄖關長利今商州上津縣】京相璠曰少習楚通上洛阨道也【水經注丹水自商縣東南歷少習】郡縣誌武關在商州商雒縣東【寰宇記東南】九十里【括地誌同】卽少習也楚懷王三十年秦昭王遺懷王書願會武關詐令一將軍伏兵武關號爲秦王至則閉執之以歸【楚世家秦兵出武關攻楚取析十五城】漢元年八月沛公攻武關入秦【子嬰立三月沛公兵從武關入至咸陽三年五月轅生說漢王出武關】又七國反周亞夫擊之趙渉說曰從此右走藍田出武關抵洛陽不過差一二日直入武庫擊鳴鼓諸侯聞之以爲將軍從天而下【戰國策卽墨大夫見齊王曰鄢郢大夫使收楚故地卽武關可以入矣武帝紀太初四年冬徙農都尉治武關】輿地廣記商洛縣東有少習秦謂之武闗賈誼新書所謂建武關函谷臨晉關者大抵爲備山東諸侯也【田祿伯說吳王願得五萬人入武關淮南王安曰發南陽兵守武關延岑自武關走南陽】林氏曰春秋時武關晉地非秦有也秦未得武關故不可以制楚穆公之世秦伐鄀與楚爭商密商密近武關呂氏曰沛公圍宛定南陽至丹水還攻胡陽攻析酈皆降攻武關入秦引兵繞峣關逾蕢山擊秦軍至藍田遂西入咸陽此髙帝入關所歷也王氏曰臨晉以限東諸侯武關以限南諸侯函谷以限河北沛公南出轘轅略南陽然後引兵而西則其破武關而入秦皆南境也【晉桓溫伐秦步兵自浙川趨武關太康地理誌峣關在武關之西法言或問義帝初矯劉龕南陽項救河北二方分崩一離一合設秦得人如何曰人無爲秦也防其靈久也荊州記曰武關西北一百二十里有商城漢爲商縣】

陳倉

縣屬右扶風輿地廣記鳯翔府寶雞縣故陳倉故城在縣東二十里大散關在西南【郡國志注三秦記曰秦武公都雍陳倉城是也】

河南韓殷

申陽王河南鄭昌王韓司馬卬王殷呂氏曰漢王降申陽而置河南郡降魏豹而得河東郡虜司馬卬而置河內郡三河之地皆爲漢有矣故告諸侯之辭有悉發關中兵收三河士之語也

滎陽

漢屬河南今鄭州滎陽滎澤二縣【故城在滎澤縣西南十七里】範睢說秦昭王曰王下兵而攻滎陽則鞏成臯之道不通呂氏曰滎陽成臯自春秋以來常爲天下重地由秦而上晉楚於此而爭霸由秦而下楚漢於此而分雌雄天下旣定七國淮南衡山之變猶睥眤此地而決成敗焉東都以後言形埶者及之者鮮矣人事旣攺則地之輕重亦有時而移也【髙帝十二年詔陳平灌嬰將十萬眾屯滎陽帝以天下新定恐易世之際人心或動揺故以信臣重兵塡南北之衝地理誌成臯亦名制滎陽故虢國則成臯滎陽皆東虢地】

京索

元和郡縣誌鄭州滎陽縣京水出縣南平地索水出縣南三十五里小陘山京縣故城縣東南二十里卽鄭京城太叔之邑古大索城今縣治【左傳鄭子皮子太叔勞諸索氏】小索城縣北四里史記正義京縣有大索城小索城楚漢戰滎陽京索間卽此三城蒯通曰楚人起彭城轉鬭逐北至滎陽乘利席勝威震天下然兵困於京索之間迫西山而不能進【應劭曰京縣有大索小索亭】髙帝紀與楚戰滎陽南京索間

酈食其畫取楚之策

漢三年秋項羽擊漢防滎陽漢兵遁保鞏楚人聞韓信破趙彭越數反梁地則分兵救之韓信方東擊齊漢王數困滎陽成臯計欲捐成臯以東屯鞏雒以距楚食其因曰臣聞之知天之天者王事可成不知天之天者王事不可成王者以民爲天而民以食爲天夫敖倉天下轉輸久矣臣聞其下乃有藏粟甚多楚人防滎陽不堅守敖倉廼引而東令適卒分守成臯此天乃所以資漢方今楚易取而漢反卻自奪便臣竊以爲過矣且兩雄不俱立楚漢久相持不決百姓騷動海內揺蕩農夫釋耒紅女下機天下之心未有所定也願足下急復進兵收取滎陽據敖倉之粟塞成臯之險杜太行之道距飛狐之口守白馬之津以示諸侯形制之埶則天下知所歸矣方今燕趙以定惟齊未下今田廣據千里之齊田間將二十萬之眾軍於歷城諸田宗彊負海岱阻河濟南近楚齊人多變詐足下𨿽遣數十萬師未可以嵗月破也臣請得奉明詔說齊王使爲漢而稱東藩上曰善乃從其畫復守敖倉而使食其說齊王轅生說漢王曰漢與楚相距滎陽數嵗漢常困願君王出武關項王必引兵南走王深壁令滎陽成臯間且得休息使韓信等得輯河北趙地連燕齊君王乃復走滎陽如此則楚所備者多力分漢得休息復與之戰破之必矣

鞏

河南府之縣地理誌東周所居元和郡縣誌春秋晉師克鞏縣本與成臯中分洛水西則鞏東則成臯後魏並焉爾雅鞏固也四面有山河之固因以爲名

成臯

漢河南之縣故虎牢郡縣誌河南府泛水縣【後屬孟州】古東虢國鄭之制邑漢之成臯【隋攺曰汜水】項羽使曹咎守之漢王破之成臯故關在縣東南二里通典云後漢置關春秋襄公二年遂城虎牢十年戍鄭虎牢胡氏春秋傳曰虎牢鄭地故稱制邑至漢爲成臯今爲汜水縣巖險聞於天下猶虞之下陽趙之上黨魏之安邑燕之楡關吳之西陵蜀之漢樂地有所必據城有所必守而不可以棄焉者也有是險而不能守故不系於鄭【地理誌注穆天子傳云七萃之士生捕虎卽獻天子天子畜之東虢號曰虎牢宋毛徳臣戍虎牢後魏晝夜攻圍二百日乃克】

雒

河南雒陽縣周公遷殷民是爲成周郡縣誌故洛陽城在縣東二十里顏氏曰魚豢云漢火行忌水故去洛水而加隹如魚氏說則光武以後攺爲雒字

敖倉

書仲丁遷於囂詩摶獸於敖【後漢注詩薄狩於敖卽此秦於此築太倉亦曰敖庾在今鄭州滎陽縣西北】左傳晉師在敖鄗之間【二山名】秦建敖倉於成臯【太康地理誌】敖地名在滎陽西北山上臨河有太倉【孟康注】呂氏曰滎陽成臯控南北之衝故秦積粟於此通典巨橋盈而殷防成臯溢而秦亡【郡縣誌敖山在鄭州滎澤縣西十五里宋武北徵記秦時築倉於山上漢髙祖因敖倉傍山築甬道下汴水河南府河陰縣本漢滎陽地三皇山亦曰防鄗山上有三城卽劉項相持處括地誌云敖倉在滎陽縣西十五里石門之東北臨汴水南帶三皇山】

成臯之險

正義卽泛水縣山險之道淮南王曰先要成臯之口人言絕成臯之道天下不通婁敬曰與項羽戰滎陽爭成臯之口【輿地廣記孟州汜水縣有故虎牢城有汜水關東南有成臯故關西南有旋門故關陸璣洛陽記洛陽四關東有成臯關在汜水縣東南二里】

太行之道

地理誌太行山在河內山陽縣西北【山陽故城在懷州修武縣西北】正義云在懷州河內縣【河內縣本野王太行山在西北】北二十五里澤州之南羊腸之道也白起攻南陽【河內修武也】太行道絕之範睢曰北斷太行之道則上黨之師不下【山自孟州綿亙至幽州】崔伯陽感山賦云或主或臣建功立業尢顯聞於後世則有決羊腸之險塹此山之道攻滎陽伐韓以威天下應侯爲秦昭王之謀也據敖倉之粟杜中山之阨使天下知所歸者酈食其爲漢髙祖之謀也逾此山入射犬破靑犢之眾殺謝躬於鄴以收復天下爲心者漢光武之謀也濟河降射犬之眾還軍敖倉屬魏種以河北事然後西向以爭天下者魏武帝之謀也進據武牢扼其襟要俾竇建徳不能逾山入上黨收河東之地而卒以並天下者唐太宗之謀也【郡國志河內野王縣有太行山有射犬聚世祖破靑犢輿地廣記射犬故城在懷州武徳縣北蔡澤謂範睢曰君相秦決羊腸之險塞太行之口】

飛狐之口

臣瓚曰飛狐在代郡西南正義蔚州飛狐縣北百五十里有秦漢故郡城西南有山俗號飛狐口文帝紀匈奴入上郡雲中以令免爲車騎將軍屯飛狐匈奴傳云漢使三將軍軍屯北地代屯句注趙屯飛狐口後漢王霸與杜茂治飛狐道注云在今蔚州飛狐縣北通嬀州懷戎縣卽古之飛狐口【晉劉琨自代出飛狐口奔於安次】常山圖經雲山北四百餘里號飛狐口【輿地廣記有飛狐谷飛狐關在代國南四十里】

白馬之津

漢白馬縣屬東郡戰國策張儀曰決白馬之口以流魏氏蘇代說燕曰決白馬之口魏無黃濟陽【楚伐魏決白馬之口】髙誘曰白馬津名水經注河過黎陽縣南爲白馬津津之東南有白馬城唐滑州黎陽津卽此也今屬滑州白馬縣本衞之曹邑【黃河去外城十二步郡縣誌白馬故關在衞州黎陽縣東一里酈食其說髙祖曰杜白馬之津卽此地後更名黎陽津黎陽津一名白馬津在白馬縣北三十里鹿鳴城之西南隅通典後魏攺爲黎陽津】張耳陳余從白馬渡河劉賈擊楚度白馬津入楚地【顏氏曰卽今滑州白馬縣河津】袁紹遣顏良攻劉延於白馬【郡縣誌白馬山在白馬縣東北三十二里開山圖曰有白馬羣行山上悲鳴則河決馳走則山崩津與縣蓋取此山爲名慕容徳攺黎陽津爲天橋津】

歷城

今齊州縣漢屬濟南田廣罷歷下兵卽其地

武關【見前】

朱氏【黼】曰漢楚自彭城之後割鴻溝之先漢惟京索一勝其他二戰每戰輒敗不特楚之兵威如飄風暴雨非漢所能遏而漢之視楚如羔豚之畏貔虎自南鄭以來𨿽決策東鄕之計定於韓信明其爲賊之義發於董公捐金以間其君臣之謀顓於陳平說布使叛楚捐關東地以與信越之義籌之隨何張良而其所以疲楚之力而分其埶者猶未之講也獨轅生進說使楚力分而漢休息迄用之以平天下若生之策所謂多方以誤之亟肄以【闕字】之者歟髙帝自得是【闕十一字】而南彭越破薛公下邳羽於是棄成臯而東髙帝破終公成臯羽於是復引兵而西羽防滎陽猶【闕字】設版也而漢之諸將已入其心腹燒其積聚矣羽不得已又揭揭而東羽方頓兵大梁分師援齊而漢之大兵已破其梟將防取成臯矣羽不得已又躑躅而西嵗月未久奔走不寧智勇無防前後受敵以一國之兵而分應數十以一人之力而奔命四方此其所以坐困歟或曰漢取天下其徵伐次敍大抵如秦秦人先據咸陽以爲形勝之埶乃取巴蜀以爲富饒之本遂用範睢逺交近攻之策先滅韓魏次及楚及趙及燕然後並齊以一天下髙祖始居巴蜀由蜀而取三秦然後韓信引兵取魏取趙取燕取齊與髙祖會垓下以挫羽而滅之大抵先易而後難先小而後大先據形勢而後進取此用兵之道也

賈誼論封梁淮陽

誼上疏曰陛下所以爲蕃扞及皇太子之所恃者惟淮陽代二國耳代北邊匈奴與彊敵爲鄰能自完則足矣而淮陽之比大諸侯廑如黒子之著面適足以餌大國耳不足以有所禁禦髙皇帝分天下以王功臣反者如蝟毛而起以爲不可故蔪去不義諸侯而虛其國擇良日立諸子雒陽上東門之外畢以爲王而天下安今淮南地逺者或數千里越兩諸侯而縣屬於漢其吏民繇役往來長安者自悉而補中道衣敝錢用諸費稱此其苦屬漢而欲得王至甚逋逃而歸諸侯者已不少矣其勢不可久願舉淮南地以益淮陽而爲梁王立後割淮陽北邊二三列城與東郡以益梁不可者可徙代王而都淮陽梁起於新郪以北著之河淮陽包陳以南揵之江則大諸侯之有異心者破膽而不敢謀梁足以扞齊趙淮陽足以禁吳楚陛下髙枕終無山東之憂矣文帝於是從誼計廼徙淮陽王武爲梁王北界泰山西至髙陽得大縣四十餘城徙城陽王喜爲淮南王撫其民景帝立三年而吳楚趙與四齊王合從舉兵西鄕京師梁王扞之卒破七國

淮陽

髙帝夷彭越分梁地爲二國立子恢爲梁王子友爲淮陽王文四年徙代王武爲淮陽王通典漢淮陽郡故城在陳州宛丘縣西南

代

髙帝詔曰代地居常山之北與夷狄邊趙乃從山南有之逺數有胡宼難以爲國頗取山南太原之地益屬代代之雲中以西爲雲中郡則代受邊宼益少矣文帝以代王入卽位後分代爲兩國立子武爲代王參爲太原王四年徙參爲代王盡得故地都晉陽如故括地誌並州太原地名大明城卽古晉陽

雒陽上東門

顏氏云東面最北出門曰上東門雒陽十二門李尢銘上東少陽厥位在寅水經注建春門卽上東門也晉曰建陽

梁

文十二年武徙梁七國反先擊梁棘壁梁王城守睢陽而使韓安國張羽等爲將軍以距吳楚吳楚以梁爲限不敢過而西按睢陽今應天府宋城縣括地誌州南二里外城中本漢睢陽縣張許守一城扞天下蔽江淮卽此地也棘壁卽左傳大棘括地誌大棘故城在宋州寧陵縣西南七十里【寧陵屬拱州】

新郪

地理誌汝南之縣春秋文十六年盟於郪丘應劭云秦伐魏取郪丘漢興爲新郪蘇秦說魏曰南有新郪則非漢攺是名也【按郡國志新郪建初四年徙宋公於此水經注潁水東南逕宋公縣故城北郪丘也】後漢郭竟封郪侯注新郪縣屬汝南郡故城在今潁州【今順昌府】汝陰縣西北郪丘城是也

陳

古陳國輿地廣記陳州宛丘縣楚頃襄王自郢徙都焉陳勝據陳自立爲張楚漢髙帝置淮陽國

泰山

今襲慶府奉符縣本漢博縣有泰山

髙陽

郡縣誌髙陽故城在汴州雍丘縣西南二十九里髙陽氏佐少昊有功受封此邑陳畱風俗傳髙陽在雍丘西南【今開封府雍丘縣】酈生陳畱髙陽人沛公至髙陽傳捨徐廣云今在圉縣耆舊傳云圉髙陽鄕【郡國志圉有髙陽亭】輿地廣記圉縣故城在雍丘縣東南

淮南

文十二年城陽王喜王淮南故地十六年復王故城陽而立厲王三子王淮南故地三分之

鄧禹說光武

鄧禹聞光武安集河北卽杖策北渡追及於鄴禹進說曰更始𨿽都關西今山東未安赤眉靑犢之屬動以萬數三輔假號往往羣聚更始旣未有所挫而不自聽斷諸將皆庸人掘起志在財幣爭用威力朝夕自快而已非有忠良明智深慮逺圖欲尊主安民者也四方分崩離析形埶可見明公𨿽建藩輔之功猶恐無所成立於今之計莫若延攬英雄務悅民心立髙祖之業救萬民之命以公而慮天下不足定也光武大恱因令左右號禹曰鄧將軍常宿止於中與定計議及王郎起兵光武自薊至信都使禹發奔命得數千人令自將之別攻防樂陽從至廣阿光武捨城樓上披輿地圗指示禹曰天下郡國如是今始乃得其一子前言以吾慮天下不足定何也禹曰方今海內淆亂人思明君猶赤子之慕慈母古之興者在徳薄厚不以大小光武恱

邳肜對光武

世祖北至薊會王郎兵起使其將徇地所到縣莫不奉迎惟和戎信都堅守不下肜聞世祖從薊還失軍欲至信都乃先使五官掾張萬督郵尹綏選精騎二千餘匹緣路迎世祖軍肜尋與世祖會信都世祖𨿽得二郡之助而兵眾未合議者多言可因信都兵自送西還長安肜廷對曰議者之言皆非也吏民歌吟思漢久矣故更始舉尊號而天下向應三輔淸宮除道以迎之一夫荷戰大呼則千里之將無不捐城遁逃虜伏請降自上古以來亦未有感物動民其如此者也又卜者王郎假名因勢驅集烏合之眾遂震燕趙之地況明公奮二郡之兵向應之威以攻則何城不克以戰則何軍不服令失此而歸豈徒空失河北必更驚動三輔墮損威重非計之得者也若明公無復徵伐之意則𨿽信都之兵猶難會也何者明公旣西則邯鄲埶成民不肯捐父母背成主而千里送公其離散亡逃可必也世祖善其言而止卽日拜肜爲後大將軍和戎太守如故使將兵居前北至堂陽【範蔚宗論曰邳肜之廷對其爲防乎語曰一言可以興邦斯近之矣】

鄴薊

相州臨漳縣本漢鄴縣薊縣漢屬廣陽國今幽州【燕山府】

信都

冀州信都縣漢爲信都國治光武自薊還聞信都獨爲漢拒邯鄲卽馳赴之任光爲太守開門迎謁

樂陽

縣屬常山郡

廣阿

縣屬鉅鹿郡輿地廣記趙州隆平縣本廣阿後漢注故城在象城縣西北【象城本朝攺隆平】

和戎

東觀記王莽分鉅鹿爲和戎郡居下曲陽以邳肜爲卒正按鉅鹿郡下曲陽漢都尉治今祁州鼓城縣【常山郡上曲陽今中山府曲陽縣有上故此云下】世祖徇河北至下曲陽肜舉城降

邯鄲

縣屬趙國時王郎據邯鄲【邯山名鄲盡也邯山至此盡】今屬縣礠州

堂陽

縣屬鉅鹿今冀州南宮縣堂陽鎭【在堂水之陽】

諸葛孔明對昭烈

先主屯新野徐庻謂先主曰諸葛孔明者臥龍也將軍豈願見之乎先主遂詣亮凡三往乃見因屏人曰漢室傾頽姦臣竊命主上防塵孤不度徳量力欲扶大義於天下而智術短淺遂用狓猖至於今日然志猶未已君謂計將安出亮答曰自董卓已來豪傑並起跨州連郡者不可勝數曹操比於袁紹則名微而眾寡然操遂能克紹以弱爲彊者非惟天時抑亦人謀也今操已擁百萬之眾挾天子而令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圗也荊州北據漢沔利盡南海東連吳會西通巴蜀此用武之國而其主不能守此殆天所以資將軍將軍豈有意乎益州險塞沃野千里天府之土髙祖因之以成帝業劉璋闇弱張魯在北民殷國富而不知存卹智能之士思得明君將軍旣帝室之冑信義著於四海總攬英雄思賢如渴若跨有荊益保其巖阻西和諸夷南撫夷越外結好孫權內修政治天下有變則命一上將將荊州之軍以向宛洛將軍身率益州之眾出於秦川百姓孰敢不簟食壺漿以迎將軍者乎誠如是則霸業可成漢室可興矣先主曰善

新野隆中

新野縣屬南陽郡唐省入鄧州穰縣漢晉春秋諸葛亮家於南陽之鄧縣在襄陽城西二十里號曰隆中

荊州

刺史初治漢壽【武陵】後治南郡【江陵】南齊志雲中平末王睿始治江陵部郡七【劉表傳云荊州八郡】劉表爲牧開土遂廣南接五嶺北據漢川地方數千里漢沔左氏傳楚國漢水以爲池注雲漢水出武都至江夏南入江水經沔水出武都沮縣東狼谷中地理誌東漢水受氐道水一名沔過江夏謂之夏水入江南海詩江漢於疆於理至於南海左傳楚奄徵南海吳會吳郡會稽郡永建四年分會稽爲吳郡吳志朱桓部伍吳會二郡莊子釋文云浙江爲吳會分界是也巴蜀漢地理誌江陵故郢都西通巫巴

益州

刺史初治雒部郡九屬國三劉焉爲牧徙治緜竹【漢川縣】又徙治成都璋其子也張魯據漢中取巴郡

宛洛

南陽西通武關鄖關東南受漢江淮宛亦一都會也【宛縣今鄧州南陽縣】洛陽東有成臯西有殽黽通典云襄陽北接宛洛髙紀沛公北攻平陰絕河津南戰雒陽東軍不利略南陽郡圍宛城陳恢見沛公曰宛大郡之都也連城數十

秦川

天水郡秦州秦始封之邑水經注秦水出大隴山秦谷歷三泉合成一水而歷秦川川有秦亭秦仲所封也髙紀漢王從故道襲雍【故道鳯州梁泉縣】孔明出祈山【岷州長道縣岷州今西和州】斜谷【興元府裦城縣】姜維欲乘虛向秦川出駱谷【鳯翔府盩厔縣】此自蜀攻秦之路

王朴平邊策

周世宗卽位獻平邊策曰唐失道而失吳蜀晉失道而失幽並觀所以失之由知所以平之術當失之時君闇政亂兵驕民困近者姦於內逺者叛於外小不制而至於僭大不制而至於濫天下離心人不用命吳蜀乘其亂而竊其號幽並乘其間而據其地平之之術在乎反唐晉之失而已必先進賢退不肖以淸其時用能去不能以審其材恩信號令以結其心賞功罰罪以盡其力恭儉節用以丰其財徭役以時以阜其民俟其倉廩實器用備人可用而舉之彼方之民知我政化大行上下同心力彊財足人安將和有必取之勢則知彼情狀者願爲之間諜知彼山川者願爲之先導彼民與此民之心同是與天意同與天意同則無不成之功攻取之道從易者始當今惟吳易圖東至海南至江可撓之地二千里從少備處先撓之備東則撓西備西則撓東彼必奔走以救其獘奔走之間可以知彼之虛實眾之彊弱攻虛擊實則所向無前矣勿大舉但以輕兵撓之彼人怯弱知我師入其地必大發以來應數大發則民困而國竭一不大發則我獲其利彼竭我利則江北諸州乃國家之所有也旣得江北則用彼之民揚我之兵江之南亦不難而平之也如此則用力少而收功多得吳則桂廣皆爲內臣岷蜀可飛書而召之如不至則四面並進席捲而蜀平矣吳蜀平幽可望風而至惟並必死之宼不可以恩信誘必須以彊兵攻力已竭气已防不足以爲邊患可爲後圖方今兵力精練器用具備羣下知法諸將用命一稔之後可以平邊是時世宗鋭意徵伐已撓羣議親敗劉旻於髙平歸而益治兵慨然有平一天下之志數顧大臣問治道選文學之士徐臺符等二十人使作爲君難爲臣不易論及平邊策朴在選中而當時文士皆不欲上急於用兵以謂平定僭亂在修文徳以爲先惟翰林學士陶谷竇儀禦史中丞楊昭儉與朴皆言用兵之策朴謂江淮爲可先取世宗雅以知朴及見其議論偉然益以爲奇引與計議天下事無不合遂決意用之歐陽公曰其陳用兵之略非特一時之策至言諸國興滅次第云淮南可最先取並必死之宼最後亡其後宋興平定四方惟並獨後服皆如朴言髙平

縣屬澤州秦破趙於長平卽此地顯徳元年次澤州及劉旻戰於髙原敗之追及於髙平又敗之

吳江北諸州

顯徳三年南徵五年克淮南十四州以江爲界【楚泗滁和光黃舒蘄廬壽海泰濠】泰滁和壽濠泗楚光海等州已爲周有李景獻廬舒蘄黃

桂廣

南漢據四十七州桂廣其都會也世宗平江北劉晟遣使修貢爲楚人所隔

岷蜀

顯徳二年伐蜀克秦成階鳯

幽並

石晉獻十六州於契丹【瀛莫幽涿檀薊順蔚朔云應新嬀濡武寰】顯徳六年北伐取瀛莫定三關【益津關爲霸州瓦橋關爲雄州淤口關上置寨】舒嚕謂周所取皆漢故地不足顧十四州之地皆可取矣世宗疾功志不就自太原以北十州【通典十二州有隆蔚】入於劉旻【忻代嵐石憲麟並汾沁遼】顯徳元年攻太原不克

蘇文忠公曰古之君子如伊尹太公管仲樂毅之流其王霸之略皆定於畆中非仕而後學者也淮陰侯見髙皇帝於漢中論劉項短長畫取三秦如指諸掌及佐帝定天下漢中之言無一不酬者諸葛孔明臥艸廬中與先主策曹操孫權規取劉璋因蜀之資以爭天下終身不易其言此豈口傳耳受嘗試爲之而僥幸其或成者哉張宣公曰蕭何爲相之初首薦韓信爲大將而三秦之計遂定此得爲相用人之體

通鑑地理通釋卷七﹤史部﹐編年類﹐通鑑地理通釋﹥

欽定四庫全書

通鑑地理通釋卷八

宋王應麟撰七國形勢考上

地利不如人和在徳不在險六國有地險而不修仁義卒幷於秦秦又不監而漢滅之作七國形勢考

秦

蘇秦說秦惠王曰秦四塞之國被山帶渭東有闗河西有漢中南有巴蜀北有代馬此天府也【戰國策云西有巴蜀漢中之利北有胡貉代馬之用南有巫山黔中之限東有殽函之固地勢形便此所謂天府天下之雄國也】範睢對秦昭王曰大王之國四塞以爲固北有甘泉谷口南帶涇渭右隴蜀左闗阪此王者之地也春申君說秦昭王曰大王之國徧天下有其二垂此從生民已來萬乘之地未嘗有也王又舉甲而攻魏杜大梁之門舉河內拔燕酸棗虛桃入邢魏之兵云翔而不敢救王之功亦多矣王休甲息眾二年而後復之又幷蒲衍首垣以臨仁平丘黃濟陽嬰城而魏氏服王又割濮磨之北注齊秦之要絕楚趙之脊天下五合六聚而不敢救王之威亦殫矣荀子彊國篇曰古者百王之一天下臣諸侯也未有過封內千里者也今秦南乃有沙羨與俱是乃江南也北與胡貉爲鄰西有巴戎東在楚者乃界於齊在韓者逾常山乃有隆慮在魏者乃據圍津卽去大梁百有二十里耳其在趙者剡然有苓而據松柏之塞負西海而固常山是地徧天下也威動海內彊殆中國然而憂患不可勝挍也諰諰常恐天下之一合而軋己也此所謂廣大乎舜禹也應侯問曰入秦何見荀卿子曰其國塞險形勢便山林川谷美天材之利多是形勝也太史公六國表曰秦始小國僻逺諸夏賔之比於戎翟至獻公之後常雄諸侯論秦之徳義不如魯衛之暴戾者量秦之兵不如三晉之彊也然卒幷天下非必險固便形勢利也蓋若天所助焉或曰東方物所始生西方物之成孰夫作事者必於東南収功實者常於西北故禹興於西羌湯起於亳周之王也以丰鎬伐殷秦之帝用雍州興漢之興自蜀漢韓非初見秦曰天下陰燕陽魏連荊固齊収韓而成從將西面以與秦彊爲難今秦地折長補短方數千里名師數十百萬秦之號令賞罰地形利害天下莫若也以此與天下天下不足兼而有也田肯曰秦形勝之國也帶河阻山縣隔千里持防百萬秦得百二焉地勢便利其以下兵於諸侯譬猶居髙屋之上建瓴水也

巴蜀

甘茂曰張儀西幷巴蜀之地北取西河之外南取上庸【索隱張儀伐蜀蜀王開戰不勝爲儀所滅】張儀說楚王曰秦西有巴蜀大船積粟起於汶山浮江已下至楚三千餘里舫船載卒一舫載五十人與三月之食下水而浮一日行三百餘里里數𨿽多然而不費牛馬之力不至十日而拒扞闗扞闗驚則從竟陵以東盡城守矣黔中巫郡非王之有【蜀見於牧誓地與秦接通典云所謂巴賨彭濮之人秦惠王使司馬錯伐蜀有其地利州益昌縣古劍閣道秦伐蜀所由謂之石牛道陳子昂云昔蜀與中國不通秦以金牛美女啖蜀侯侯使五丁力士棧襃斜鑿通谷迎秦之餽秦隨以兵而地入中州元和郡縣誌武王伐殷巴人助焉後封爲巴子其地東至魚復西僰道接漢中南極牂柯是其界也戰國策秦伐蜀十月取之蜀旣屬秦益彊秦紀惠文九年滅蜀華陽國誌云蜀之先肇於人皇之際黃帝爲子昌意娶蜀山氏後子孫因封焉秦滅蜀因滅巴通典巴國今巴壁蓬集合忠萬是其地蘇氏曰秦之憂在六國也蜀最僻最小最先取楚最彊最後取】

漢中

楚地按秦紀孝公元年河山以東彊國六與齊威楚宣魏惠燕悼韓哀趙成侯並淮泗之間小國十餘【所謂泗上十二諸侯也】楚魏與秦接界魏築長城自鄭濵洛以北有上郡楚自漢中南有巴黔中周室微諸侯力政爭相並秦僻在雍州不與中國諸侯之防盟夷翟遇之【正義云楚自梁州漢中郡南有巴渝過江南有黔中巫郡】惠文十三年庶長章擊楚於丹陽虜其將屈匄又攻楚漢中取地六百里置漢中郡齊湣王遺楚王書曰王欺於張儀亡地漢中李斯曰惠王用張儀之計南取漢中【蔡澤謂範睢相秦棧道千里通於蜀漢】後漢注故城在梁州南鄭縣東北

殽函

呂氏春秋九塞殽其一也左傳晉敗秦師於殽【殽有二陵杜預曰殽在澠池縣西北道在二殽之間南谷中谷深委曲兩山相嵚故可以辟風雨古道由此魏武帝西討巴漢惡其險而更開北山髙道】公羊傳云殽之嵚巖谷梁傳云殽巖唫之下春秋正義云俗呼爲土殽石殽其阨道在兩殽之間【水經注谷水又東逕土殽北所謂三殽也】甘茂自殽塞及至鬼谷【後語作槐谷注槐裏之谷今京兆始平之地】其地形險易皆明知之郡縣誌三崤山【隋大業元年廢三崤道】又名嵚崟山在河南府永寧縣北二十八里【自東崤至西崤三十五里東崤長阪數里峻阜絕澗車不得方軌西崤石阪十二里漢馮異破赤眉於崤底魏龎徳破張白騎於兩殽間索隱鬼谷在闗內云陽郡國志農故秦函谷闗黽池有二崤寰宇記後割陜州硤石縣在縣東北四十六里硤石省爲石壕鎭入陜縣硤石本崤縣後魏置唐攺】秦函谷闗在陜州靈寶縣西南十二里【函谷故城在縣南十里秦函谷闗城漢農縣隋桃林縣也西徵記曰闗城路在谷中深險如函故以爲名其中劣通上東西十五里絕岸壁立巖柏陰防谷中殆不見日闗去長安四百里日入則閉雞鳴則開秦法也東自崤山西至潼津通名兩谷號曰天險所謂秦得百二也桃林塞自縣以西至潼闗皆是也春秋時晉侯使詹嘉處瑕守桃林之塞漢書注顏氏曰今桃林縣南有洪澑澗水卽古所謂函谷也其水北流入河夾河之岸尙有舊闗余迹焉武帝元鼎三年徙函谷闗於新安縣屬河南府】張良曰闗中左殽函【西都賦左據函谷二崤之阻西京賦左有崤函重險桃林之塞】範睢謂左闗阪卽殽函也【淮南墬形訓九塞曰殽阪】賈生過秦曰秦孝公據殽函之固【春秋時殽桃林晉地非秦有也】

四塞【闗河】

張儀曰秦地被山帶河四塞以爲固【劉伯莊曰河謂龍門西河山謂華山】四面有山闗之固故曰四塞【髙誘注徐廣曰東函谷南武闗西散闗北蕭闗】東有函谷蒲津龍門合河等闗南山及武闗峣闗西有大隴山及隴山闗大震烏蘭等闗北有黃河南塞是四塞【正義】按秦地西有隴闗東有函谷臨晉南有峣武闗北有蕭居庸天井闗以臨胡庭故爲闗中【地理誌云秦地於禹貢跨雍梁二州詩風兼秦豳兩國穆公穪伯以河爲竟惠王得上郡西河杜篤論都賦曰西被隴蜀南通漢中北據谷口東阻嵚巖闗函守峣山東道窮置列汧隴廱偃西戎拒守襃斜嶺南不通杜口絕津朔方無從】

胡貉代馬

胡樓煩林胡之類【國策注】貉在東北方三韓之屬【漢書注鼂錯曰秦時北攻胡貉】代郡有胡馬【索隱一云代郡馬邑】張儀說韓王曰秦馬之良探前趹後蹄間三尋騰者不可勝數【蘇厲說趙王曰代馬胡駒】張良曰闗中北有胡苑之利【索隱苑馬牧也馬生於胡】代郡屬趙【始皇二十五年虜代王嘉後周置蔚州馬邑屬鴈門郡後魏置朔州索隱又謂代郡有馬城縣然惠王之時代未屬秦當攷左傳冀之北土馬之所生注謂燕代】

甘泉谷口

郡縣誌甘泉山一名磨石嶺在京兆府云陽縣【云陽今屬耀州】西北九十里周回六十里【云陽宮卽秦之林光宮漢之甘泉宮在縣西北八十里甘泉山上闗中記甘泉宮在甘泉山上宮北有連山西都賦其陰則冠以九嵏培以甘泉乃有靈宮起乎其中西京賦其逺則有九嵏甘泉涸陰沍寒】郊祀志寒門者谷口也【顏氏曰谷口仲山之谷漢爲縣今治谷是也仲山之北寒涼故謂寒門】地理誌左馮翊谷口縣九嵏山在西【溝洫志白公引涇水首起谷口顏氏曰卽今云陽縣治谷郡縣誌京兆醴泉縣本谷口縣在九嵏山東仲山西當涇水出山之處故謂之谷口史記正義九嵏仲山西謂之谷口卽古寒門在醴泉縣東北四十里西北去甘泉山八十里燕鞠武曰秦地徧天下北有甘泉谷口之固南有涇渭之沃擅巴漢之饒右隴蜀之山左闗崤之險通典谷口縣故城在醴泉縣北後漢及晉爲池陽隋攺醴泉史記文帝後元三年置谷口邑】

隴

通典秦州【秦隴西漢天水漢屬天水郡隴縣今屬秦州隴城縣】有大阪曰隴坻亦曰隴山【或謂之隴阪】三秦記曰其阪九回上者七日乃越【秦州有大隴山亦曰隴首山論都賦置列汧隴西京賦右有隴坻之隘隔閡華戎】隴州汧源縣隴山一曰隴坻漢隴闗【今名大震闗在縣西】隴所以限東西【隴東則爲漢三輔隴西則爲漢天水隴西諸郡唐隴右之地唐六典注隴坻在秦州淸水縣】

涇渭

地理誌開頭山【開苦見反又音牽括地誌作笄通典亦曰汧屯山一名崆峒】在安定涇陽縣西【原州平髙縣】禹貢涇水所出東南至陽陵【京兆髙陵】入渭【雍州川括地誌涇水出原州百泉縣西南涇谷】鳥防同穴山在隴西首陽縣西南【渭州渭源縣】渭水所出東至船司空【華州華陰】入汀【雍州寖】東方朔曰漢都涇渭之南所謂天下陸海之地秦所以虜西戎兼山東者也【法言曰秦東溝大河南阻髙山西采雍梁北鹵涇垠便則申否則蟠】

燕酸棗虛桃邢

秦始皇紀五年將軍驁攻魏定酸棗燕虛長平雍丘山陽城皆拔之取二十城初置東郡地理誌東郡南燕縣【今滑州胙城縣故南燕國】陳畱郡酸棗縣【今開封府縣唐屬滑州】正義云虛卽姚墟在濮州雷澤縣東十三里【蘇代曰決宿胥之口魏無虛頓丘正義虛謂殷墟今相州所治】徐廣曰燕縣有桃城【括地誌故桃城在胥州胙城縣東三十里漢劉襄所封鮑氏曰任城有桃聚】平臯有邢丘【正義邢丘在懷州武徳縣東南二十里武徳縣今省入河內縣平臯縣故城在西】

蒲衍

左傳注蒲在陳畱長垣縣西南【桓三年胥命於蒲徐廣曰長垣有蒲鄕】輿地廣記古蒲邑在開封府長垣縣【子路爲之宰唐屬滑州】今按魏有蒲阪【今河中府河東縣魏世家秦拔我蒲阪是也】有蒲陽【故城在隰州隰川縣北四十五里在蒲水之北晉重耳所居邑魏世家秦降我蒲陽是也】此當爲長垣之蒲索隱云衍在河南與捲近【蘇秦曰北有捲衍】正義云在鄭州秦紀始皇九年攻衍氏【曹參世家柱天侯反於衍氏進破衍氏正義謂魏邑在鄭州】

首垣

戰國策韓侈謂秦王曰進齊宋之兵至首垣逺薄梁郭趙世家公子刻攻魏首垣水經注竹書紀年梁惠成王十三年鄭釐侯致平丘戶牖首垣諸邑又雲長垣縣故首垣秦更名【長垣漢屬陳畱今屬開封府】今按正義以首垣爲二邑【首卽牛首故城在汴州陳畱縣西南四十一里垣卽長垣故城在匡城縣東北二十七里廣記開封咸平縣有牛首城水經注沙水又東南逕牛首亭東左傳桓十四年宋伐鄭東郊取牛首襄十年晉伐鄭師於牛首鮑氏亦以首垣爲二河東蒲阪有首山所謂雷首垣縣今絳州垣曲縣】愚謂魏有王垣【垣縣有王屋山故曰王垣魏武侯二年城王垣白起攻垣城秦始皇九年攻魏垣蒲陽是也正義故垣城在絳州垣縣西北二十里】有新垣【魏世家秦拔我新垣曲陽之城是也正義曲陽在懷州濟源縣西十里新垣近曲陽】此首垣戰國策謂逺薄梁郭當從水經注爲陳畱之長垣

仁平丘

正義仁一本作任今任城縣屬濟州【地理誌屬東平】地理誌平丘縣屬陳畱春秋昭十三年盟平丘注云在陳畱長垣縣西南【郡國志長垣有平丘城】

黃濟陽

戰國策云外黃地理誌縣屬陳畱【通典故城在汴州陳畱縣東北】魏河北河南皆有黃城蘇秦說齊曰趙襲魏之河北燒棘溝墜黃城【括地誌故黃城在魏州冠氏縣南十里此河北之黃城也春申君傳正義故黃城在曹州考城縣東二十四里此河南之黃城也考城今屬拱州】蘇代曰外黃濟陽【地理誌陳畱外黃縣注有黃溝左傳惠公敗宋師於黃注云外黃縣東有黃城水經注河水舊在白馬縣南泆通濮濟黃溝廣記外黃故城在開封府雍丘縣東】正義濟陽故城在曹州寃句縣西南三十五里【今開封府東明縣濟陽鎭漢濟陽縣屬陳畱】

濮磨【新序云濮摩】

徐廣雲濮水北於鉅野入濟【永初山川記云源出東郡地理誌東郡濮陽縣故城在開徳府濮陽縣東左傳哀二十七年齊救鄭及濮注雲濮水自陳畱酸棗傍河東北經濟陰至髙平入濟】索隱磨地名近濮【史記功臣表磨侯漢表作歷地理誌信都有歷縣括地誌漢歷縣城在滄州蓨縣西南四十六里蓨縣今屬冀州樂毅書磨室一作歷按戰國策黃歇說秦王曰割濮磨之北屬之燕則地在河北】

沙羨

地理誌縣屬江夏【羨音夷輿地廣記鄂州江夏縣漢沙羨地秦屬南郡劉表使黃祖守沙羨爲孫權所破楚世家熊渠伐庸楊粵至於鄂注九州記曰鄂今武昌春申君傳秦使白起攻楚取巫黔中之郡拔鄢郢東至竟陵復州秦紀昭王二十九年白起攻楚取郢爲南郡李氏曰漢江夏之鄂縣吳更名武昌今武昌縣是也今鄂州乃漢沙羨水經注江中有沙陽州沙陽縣治也縣本江夏之沙羨晉攺沙陽故城今蒲圻縣一里】

江南

戰國策城渾曰今邊邑之所恃者非江南泗上也【秦紀昭王三十年蜀守若伐取巫郡及江南爲黔中郡三十一年楚人反我江南始皇二十五年王翦定荊江南地楚世家襄王収東地兵復西取秦所拔我江旁十五邑以爲郡距秦楚辭章句襄王遷屈原於江南在江湘之間韓非初見秦曰取洞庭五湖江南】貨殖傳衡山九江江南豫章長沙是南楚也【徐廣曰江南者丹陽也秦鄣郡】

巴戎

巴在西南戎在西【楊倞注】秦紀武公伐邽冀戎初縣之繆公用由余謀伐戎王益國十二開地千里厲共公伐大荔取其王城孝公西斬戎之獂王惠王十一年縣義渠【匈奴傳秦穆公得由余西戎八國服於秦自隴以西有緜諸緄戎翟防之戎岐梁山涇漆之北有義渠大荔烏氏朐衍之戎】趙良曰五羖大夫相秦巴人致貢八戎來服

常山

地理誌常山郡【今眞定府】恆山在西【避文帝諱攺】通典常山在定州恆陽縣【今中山府曲陽縣】北一百四十里【楊倞注本趙山秦今有之】張儀說楚曰秦地半天下席捲常山之險必折天

下之脊索隱云常山於天下在北若人背脊

隆慮

地理誌隆慮縣屬河內今相州林慮縣【後漢避殤帝名攺】

圍津

史記曹參世家至河內下修武渡圍津徐廣曰東郡白馬有圍津【索隱按水經注白馬津有韋鄕韋城韋與圍同古今字變正義括地誌云黎陽津一名白馬津在滑州白馬縣北三十里帝王世紀云白馬縣南有韋城故豕韋國郡國志云白馬縣有韋城按韋津以韋爲名或變攺曰黎陽及白馬之名圍與韋古字通滑州又有韋城縣漢白馬縣地隋置】去大梁百有二十里【魏都也按九域志滑州至東京二百一十里】

苓

楊倞注苓地名未詳所在或曰苓與靈同漢書地理誌常山郡有靈壽縣今屬眞定松柏之塞【戴延之西徵記函谷是也】蓋趙樹松柏與秦爲界今秦據有之【按地理誌淸河郡有靈縣輿地廣記靈縣省入博州博平縣】

西海

地理誌金城郡臨羌縣西北至塞外有西王母石室僊海闞駰云西有卑和羌卽獻王莽地爲西海郡者始皇紀云地西至臨洮羌【通典西海郡肅州之北千二百里司馬錯曰利盡西海正義云西方羌戎索隱云謂蜀川】

西羌

禹生自西羌皇甫謐曰孟子稱禹生石紐西夷人也【今孟子無此語】括地誌石紐山在茂州汶川縣【本冉駹國】西七十三里【蜀王本紀禹本汶山郡廣柔縣人生於石紐廣柔隋攺曰汶川】秦宓曰禹生石紐今之汶山郡是也【輿地廣記綿州石泉縣本漢廣柔縣地唐屬茂州有石紐山禹之所生也】

趙

蘇秦說趙肅侯曰當今之時山東之建國莫彊於趙趙地方二千餘里西有常山南有河漳東有淸河北有燕國燕固弱國不足畏也秦之所害於天下者莫如趙然而秦不敢舉兵伐趙者何也畏韓魏之議其後也然則韓魏趙之南蔽也竊以天下之地圖案之諸侯之地五倍於秦料度諸侯之卒十倍於秦六國爲一並力西向而攻秦秦必破矣竊爲大王計莫如一韓魏齊楚燕趙以從親以畔秦令天下之將相防於洹水之上通質刳白馬而盟要約曰秦攻楚齊魏各出銳師以佐之韓絕其糧道趙涉河漳燕守常山之北秦攻韓魏則楚絕其後齊出銳師而佐之趙涉河漳燕守雲中秦攻齊則楚絕其後韓守成臯魏塞午道趙涉河博闗燕出銳師以佐之秦攻燕則趙守常山楚軍武闗齊涉勃海韓魏皆出銳師以佐之秦攻趙則韓軍宜陽楚軍武闗魏軍河外齊涉淸河燕出銳師以佐之諸侯有不如約者以五國之兵共伐之六國從親以擯秦則秦甲必不敢出於函谷闗以害山東矣武靈王北略中山之地至於房子遂之代北至無窮西至河登黃華之上召樓緩謀曰我先王因世之變以長南藩之地屬阻漳滏之險立長城又取藺郭狠敗林人於荏而功未遂今中山在我腹心北有燕東有胡西有林胡樓煩秦韓之邊而無彊兵之救王謂公子成曰吾國東有河薄洛之水與齊中山同之無舟楫之用自常山以至代上黨東有燕東胡之境而西有樓煩秦韓之邊今無騎射之備故寡人無舟楫之用夾水居之民將何以守河薄洛之水變服騎射以備燕三胡秦韓之邊且昔者簡主不塞晉陽以及上黨而襄主並戎取代以攘諸胡此愚智所明也先時中山負齊之彊兵侵暴吾地系累吾民引水圍郭微社稷之神靈則郭幾於不守也先王丑之而怨未能報也今騎射之備近可以便上黨之形而逺可以報中山之怨韓非子應侯謂秦王曰弛上黨以臨東陽則邯鄲口中虱也蘇厲爲齊遺趙王書曰燕盡齊之北地去沙丘鉅鹿斂三百里韓之上黨去邯鄲百里燕秦謀王之河山間三百里而通矣秦之上郡近扞闗至於楡中者千五百里秦以三郡攻王之上黨羊腸之西句注之南非王有已逾句注斬常山而守之三百里而通於燕代馬胡犬不東下昆山之玉不出此三寶者亦非王有已戰國策說張相國曰趙萬乘之彊國也前漳滏右常山左河間北有代帯甲百萬嘗抑彊秦四十餘年而秦不得所欲樂間對燕王曰趙四戰之國也其民習兵【正義東鄰燕齊西邊秦樓煩南界韓魏北迫匈奴】韓非初見秦曰趙氏中央之國也雜民所居也【趙居邯鄲燕之南齊之西魏之北韓之東故曰中央兼四國人故曰雜】

常山

正義在鎭州西定州恆陽縣北【百四十里】地道記云在上曲陽縣【卽恆陽今曲陽縣】西北百四十里北行四百五十里得常山岋號飛狐口北則代郡也世家毋卹曰從常山上臨代代可取也【括地誌上曲陽故城在定州曲陽縣西五里】

河漳

正義在潞州地理誌濁漳出上黨長子縣鹿谷山【今潞州長子縣發鳩山】東至鄴入淸漳【淸漳出沾縣大黽谷今平定軍樂平縣少山東北入大河】蘇秦曰秦甲渡河逾漳據番吾則兵必戰於邯鄲之下矣【括地誌蒲吾故城在鎭州房山縣東二十里言秦兵渡河歷南陽入羊腸經澤潞度漳水守蒲吾城則與趙戰於都城下趙世家惠文王二十一年徙漳水武平西二十六年徙漳水武平南括地誌武平亭在瀛州文安縣北七十二里】張儀曰秦趙戰於河漳之上再戰而趙再勝【河一作淸洺州有淸漳縣山海經少山淸漳水出焉郭璞曰至武安南入濁漳】

淸河

今貝州漢淸河郡張儀說趙曰秦告齊使興師渡淸河軍於邯鄲之東【水經淸水東入於河謂之淸口卽淇河口也淇水東北過廣宗縣東爲淸河地理誌淸河水出魏郡內黃縣南】

洹水

正義出相州林慮縣西北林慮山中【地理誌注隆慮山在縣北洹水在相州北四里】項羽與章邯盟洹水南殷虛上【正義國都城記云鄴縣城西南四十里有洹水】輿地廣記相州臨漳縣本鄴縣後周分東北界置洹水縣【省入大名府成安】山海經神囷之山黃水出焉東流注於洹隋圖經俗謂安陽河卽聲伯夢涉之所

雲中

正義故城在勝州楡林縣東北四十七里漢匈奴傳趙武靈王北破林胡樓煩自代並陰山下至髙闗爲塞置雲中鴈門代郡【雲中郡今勝州單於府之地】趙世家武靈王二十六年復攻中山攘地北至燕代西至雲中九原二十七年西北略胡地欲從雲中九原直南襲秦【水經注虞氏記云趙侯自五源河曲築長城東至陰山又於河西造大城一廂不就乃攺卜陰山河曲畫見羣鵠遊於雲中光在其下卽其處築城今雲中城是也唐志烏咄谷二百七里至古雲中城】

午道

張儀說趙曰秦一軍塞午道索隱曰當在趙之東齊之西鄭云一從一橫爲午謂交道也【鮑氏曰長安有子午谷北山是子南山是午爲子午道則午道秦南道也塞之使不得通】

博闗

正義涉貝州南河至博陵今博州博平縣漢屬東郡張儀說齊曰悉趙兵渡淸河指博闗臨淄卽墨非王之有也【輿地廣記博州戰國屬齊趙衛三國之交徐廣曰齊威王六年晉伐齊至博陵】

勃海

正義齊從滄州渡河至瀛州溝洫志河出昆侖經中國注勃海漢置渤海郡後魏置滄州春秋釋例雲海自遼西北平漁陽章武渤海樂陵樂安北海東萊城陽東海廣陵吳郡防稽十四郡之東畍以東

河外

索隱謂陜及曲沃等處正義謂同華州張儀說齊曰梁效河外【索隱云河之南邑若曲沃平周等】說趙曰秦驅韓梁軍於河外【正義謂鄭滑州北臨河】

中山

春秋時爲鮮虞定四年傳中山不服中山之名乃始見於此【大事記威烈王十二年中山武公初立索隱曰中山古鮮虞國姬姓】魏文侯使樂羊伐取之及武侯之世趙世家書與中山戰於房子是時蓋已復國其後與諸國並稱王其勢又彊矣廣記中山府安喜縣古中山國【新樂縣古鮮虞國李公緒趙記云鮮虞姬姓春秋之末曰中山】

房子

縣屬趙州唐攺爲臨城【郡縣誌故城在髙邑縣西南五十里穆天子傳曰至房子登贊皇山漢屬常山郡】

代

北狄之別也世家曰翟戎者代之先也匈奴傳趙襄子逾句注而破並代以臨胡貉正義代郡城北狄代國秦漢代縣城也在蔚州羌胡縣【當作飛狐】北百五十里【輿地廣記蔚州本代國在常山之北趙襄子定代地及武靈王置代郡】趙有代句注之北與戎界邊

無窮

戰國策武靈王破原陽以爲騎邑牛贊進諫王曰昔者先君襄王與代交地城境封之名曰無窮之門所以昭後而期逺也

黃華

正義蓋西河側之山名【水經注隆慮縣有黃水出於神囷山黃華谷北崖相州林慮縣本漢隆慮隋圖經黃花水出隆慮縣西北崖上髙十七里去地七里懸水東南注壑巖下其谷號黃花谷劉劭趙都賦置酒乎黃華之館】

漳

通典相州滏陽縣有漳河滏水【今屬礠州】郡國志鄴有滏水【劉劭趙都賦淸漳發源濁滏汩越湯泉涫沸洪波飄厲戰國策吳起曰殷紂之國左孟門而右漳文選注滏水熱若出於釜因名焉郡縣誌滏水出礠州滏陽縣西北四十二里鼓山亦名釜山泉源奮湧若水之湯湯故以名之八陘第四曰口陘山嶺髙深實爲險阨淮南墬形訓淸漳出揭戾濁漳出發包釜出景注二漳合流經魏郡入淸河景山在邯鄲西南滏水所出山海經神囷之山滏水出焉東流注於歐水注滏水今出臨水縣西釡口山經鄴西北至列人縣入於漳其水熱魏都賦北臨漳則冬夏異沼水經注出石鼓山南巖下冬溫夏冷東流注於漳又謂之合河】

長城

世家肅侯【十七年】築長城括地誌武靈王長城在朔州善陽縣北按此所謂立長城者在武靈王之前

藺郭狼

地理誌西河郡有藺臯狼二縣戰國策知伯之趙請蔡臯狼之地襄子弗與【鮑氏云蔡當作藺世家成侯三年魏敗我藺二十四年秦攻我藺肅侯二十二年秦取我藺離石離石屬西河今石州魏世家武侯敗趙北藺正義云在石州趙之西北】郭狼疑是臯狼【孟增幸於周成王是爲宅臯狼蓋成王居之於臯狼】

林人林胡樓煩

正義林人卽林胡也匈奴傳晉北有林胡樓煩之戎如淳曰林胡卽澹林爲李牧所滅【括地誌朔州地馮唐曰李牧破東胡滅澹林李牧傳云滅襜襤破東胡降林胡則襜襤非林胡也】地理誌樓煩縣屬雁門應劭云故樓煩胡也【故城在代州崞音郭縣東北】趙世家主父行新地出代西遇樓煩王於西河而致其兵

東胡

正義趙東有瀛州之東北營州之境卽東胡烏丸之地【服防云後爲鮮卑在匈奴東故曰東胡】匈奴傳燕北有東胡【周書已有東河】其後燕將秦開襲破之【括地誌云漢初冒頓滅其國余保烏丸山因以爲號】山海經東胡在大澤東

西邊

正義雲林胡樓煩卽嵐勝之北也嵐勝以南石州離石藺等七國時趙邑邊也秦隔河也晉洺潞澤等州皆七國時韓地爲並趙西境也

河薄洛之水

徐廣云安平經縣西有漳水津名薄洛津【水經注漳水又歷經縣故城西水有故津謂之薄洛津按漢信都國安帝更名安平通典貝州經城縣漢經縣也本朝省入大名府宗城縣】袁紹在薄洛津

上黨

地理誌本韓之別郡也逺韓近趙后卒降趙【韓非初見秦曰代四十六縣上黨十七縣廣記云秦上黨郡今澤潞遼州平定威勝軍之地】

三胡

索隱雲林胡樓煩東胡

晉陽

漢太原郡所治龍山在西北晉水所出北齊分晉陽置龍山縣隋開皇十年攺龍山曰晉陽而以古晉陽縣爲太原縣【隋唐地理誌所謂晉陽縣乃古龍山縣所謂太原縣乃古晉陽縣】自北漢劉氏以前郡治太原晉陽二縣【太平興國四年王師下北漢徙州治陽曲縣本漢狼孟縣地而空其故城郡縣誌太原府城中又有三城其一曰大明城卽古晉陽城也左傳言董安於所築晉陽故宮一名大明宮在州城內】

鄗

郡縣誌漢以爲縣屬常山【武靈王三年城鄗】光武卽位於鄗南千秋亭五成陌因攺曰髙邑【髙齊移髙邑於漢房子縣東北今髙邑縣是也隋於漢鄗城南十八里攺置柏鄕縣屬趙州故城柏鄕縣北二十一里】輿地廣記趙州髙邑縣左傳哀四年齊國夏伐晉取鄗卽此【鄗音呼各反趙世家武靈王二十一年攻中山王軍取鄗石邑封龍東垣中山獻四邑和孫氏曰騎兵始於戰國之初武靈王胡服騎射全用匈奴之俗而古法於是大變春秋正義曰古者馬以駕車六國之時始有單騎曲禮云前有車騎者漢世書耳左傳左師展將以公乘馬而歸此騎馬之漸戰國策王破原陽以爲騎邑呂氏曰胡服騎射蓋始教一邑然後徧行之於境內漢地理誌雲中郡原陽縣】

東陽

左傳趙勝帥東陽之師以追齊杜氏注東陽晉之山東魏郡廣平以北戰國策國子曰兼魏之河南絕趙之東陽則趙魏亦危矣【地理誌淸河郡有東陽縣輿地廣記恩州歷亭縣漳南鎭本漢東陽縣隋攺漳南唐屬貝州】

沙丘鉅鹿

殷紀紂益廣沙丘苑臺括地誌沙丘臺在邢州平鄕東北二十里地理誌趙中山地薄人眾猶有沙丘紂滛亂餘民正義沙丘邢州也鉅鹿冀州也【括地誌鉅鹿邢州平鄕縣城】齊北界貝州也言破齊滅韓之後燕之南界秦之北界相去減三百里趙在中間也呂氏春秋九藪趙之鉅鹿【注今鉅鹿廣阿澤廣記邢州鉅鹿縣有禹貢大陸澤地理誌鉅鹿縣大陸澤在北紂所作沙臺在東北七十里應劭曰鹿林之大者十三州誌唐虞時大麓之地】

上郡

正義鄜延等州【通典今綏鄜銀麟夏坊延丹等州地】括地誌故城在綏州上縣【通典龍泉縣】東南五十里【秦惠文十年魏納上郡十五縣廣記云上郡今麟延安丹坊鄜銀夏綏徳保安之地】

扞闗

呂氏云扞者扞敵之扞非闗名也趙之扞闗陸道之闗也楚之扞闗水道之闗也【楚肅王四年爲扞闗以距蜀】

楡中

武靈王二十年西略胡地至楡中戰國策王胡服率騎入胡出於遺遺之門逾九限之固絕五徑之險至楡中辟地千里【括地誌楡中勝州所治楡林縣正義勝州北河北岸地理誌金城郡有楡中縣通典故城在蘭州五泉縣東伍被傳廣長楡開朔方注長楡在朔方卽衛靑傳所云楡谿舊塞或謂之楡中秦始皇紀西北斥逐匈奴自楡中並河以東屬之陰山以爲三十四縣項羽傳云防恬爲秦將北逐戎人開楡中地數千里注在上郡卽今之楡林廣記楡林縣南有楡溪塞卽防恬侵胡植楡爲塞是也東有楡林闗隋開皇三年置衛靑傳按楡溪舊塞索隱水經云上郡北有諸次山諸次水出焉東經楡林塞爲楡谷正義今楡林縣東四十里東北臨河枚乘曰秦北備楡中之闗】

邯鄲

趙世家敬侯元年始都邯鄲地理誌自中牟徙此邯鄲北通燕涿南有鄭衛漳河之間一都防也【張晏曰邯鄲山在東城下縣屬趙國今屬礠州有叢臺趙王故臺也戰國策馮忌曰武安君乘七勝之威與馬服之子戰於長平之下因以餘兵圍邯鄲趙以亡敗之餘眾而秦罷於邯鄲之下趙守而不可拔攻難而守者易也】

羊腸

魏世家如耳曰昔者魏伐趙斷羊腸拔閼與約斬趙趙分而爲二所以不亡者魏爲從主也蔡澤謂應侯曰君相秦坐制諸侯決羊腸之險塞太行之道正義云太行山阪道名南屬懷州北屬澤州呂氏春秋九山之一也盤紆如羊腸【秦上黨郡今澤潞儀沁四州之地兼相州之半韓總有之至七國時趙得儀沁二州之地韓猶有潞州及澤州之半半屬趙魏沁州在羊腸阪之西儀並代三州在句注山之南秦以三郡攻趙之澤潞則句注之南趙無地淮南子注云說苑桀之居伊闕在其南羊腸在其北今太原晉陽西北九十里通河西上郡闗曰羊腸阪是通典太原府陽曲縣有幹燭谷卽羊腸阪後漢鄧訓傳注石磴縈委若羊腸焉今嵐州界羊腸阪是也隋帝登太行山問崔賾曰何處有羊腸阪對曰案漢書地理誌上黨潞州壺闗縣有羊腸阪帝曰不是又答曰案皇甫士安撰地書云太原北九十里有羊腸阪帝曰是也戰國策說秦王曰兩攻修武逾羊腸降代上黨郡縣誌羊腸山在太原府交城縣東南五十三里】

句注

正義句注山【音章句之句一音鉤】在代州鴈門縣西北四十里【郡縣誌在朔州鄯陽縣東八十里代州鴈門縣西北三十里一名西陘山】呂氏春秋九塞之一也地理誌在鴈門陰館縣【劉劭趙都賦其近則有天井句注飛狐太行璀錯磥硌屬阜連岡劉敬傳漢兵已逾句注蘇厲曰齊反巠分先兪於趙正義巠音邢分當作山括地誌句注山一名西陘山兪音戌爾雅云西隃鴈門是也郭氏注云西隃卽鴈門山按西先聲相近蓋陘山西隃二山並在代州鴈門縣皆趙地趙世家襄子北登夏屋括地誌夏屋山一名賈屋山在代州鴈門縣東北三十五里與句注山相接蓋北方之險亦天下之阻鴈門縣本漢廣武地理誌賈屋山在太原廣武縣北匈奴傳趙襄子逾句注而破並代漢文紀蘇意爲將軍屯句注郡國志注爾雅八陵西隃鴈門是也張儀說燕曰昔趙襄子欲並代與代王遇於句注之塞郡縣誌晉咸寧元年句注碑曰蓋北方之險有盧龍飛狐句注爲之首天下之阻所以分別外內也】

河間

瀛州地理誌注在兩河之間【戰國策趙王曰秦下甲攻趙趙賂之以河間十二縣】

通鑑地理通釋卷八

欽定四庫全書

通鑑地理通釋卷九

宋王應麟撰七國形勢攷中

魏

蘇秦說魏襄王曰大王之地南有鴻溝陳汝南許郾昆陽召陵舞陽新都新郪東有淮潁煮棗無胥西有長城之界北有河外捲衍酸棗地方千里地名𨿽小然而田舍廬廡之數曾無所芻牧人民之眾車馬之多日夜行不絕輷輷殷殷若有三軍之眾臣竊量大王之國不下楚說趙曰秦之攻韓魏也無有名山大川之限稍蠶食之傅國都而止衛鞅曰魏居嶺阨之西都安邑與秦界河而獨擅山東之利張儀說魏王曰魏地四平諸侯四通輻湊無名山大川之限從鄭至梁二百餘里車馳人走不待力而至梁南與楚境西與韓境北與趙境東與齊境卒戍四方守亭鄣者不下十萬梁之地勢固戰場也梁南與楚而不與齊則齊攻其東東與齊而不與趙則趙攻其北不合於韓則韓攻其西不親於楚楚攻其南此所謂四分五裂之道也蘇代約燕王曰秦正告魏曰我舉安邑塞女防韓氏太原捲我下軹道南陽封冀包兩周乘夏水浮輕舟彊弩在前鐵戈在後決滎口魏無大梁決白馬之口魏無外黃濟陽決宿胥之口魏無虛頓丘陸攻則擊河內水攻則滅大梁魏氏以爲然故事秦魏安釐王以秦救之故欲親秦而伐韓以求故地無忌謂魏王曰秦與戎翟同俗有虎狼之心貪戾好利無信不識禮義徳行茍有利焉不顧親戚兄弟若禽獸耳此天下之所識也今韓氏以一女子奉一弱主內有大亂外交彊秦魏之兵王以爲不亡乎韓亡秦有鄭地與大梁鄰王以爲安乎王欲得故地今負彊秦之親王以爲利乎秦非無事之國也韓亡之後必將更事更事必就易與利就易與利必不伐楚與趙矣是何也夫越山逾河絕韓上黨而攻彊趙是復閼與之事秦必不爲也若道河內倍鄴朝歌絕漳滏水與趙兵決於邯鄲之郊是智伯之禍也秦又不敢伐楚道涉山谷行三千里而攻防阨之塞所行甚逺所攻甚難秦又不爲也若道河外倍大梁右蔡左召陵與楚兵決於陳郊秦又不敢故曰秦必不伐楚與趙矣又不攻衛與齊矣夫韓亡之後兵出之日非魏無攻已秦固有懷茅邢丘安城垝津以臨河內河內共汲必危有鄭地得垣雍決滎澤水灌大梁大梁必亡王之使者出過而惡安陵氏於秦秦之欲誅之久矣秦葉陽昆陽與舞陽髙陵鄰聽使者之惡之隨安陵氏而亡之繞舞陽之北以東臨許南國必危國無害已夫憎韓不愛安陵氏可也夫不患秦之不愛南國非也異日者秦在河西晉國去梁千里有河山以防之有周韓以間之從林鄕軍以至於今秦七攻魏五入囿中邊城盡拔文臺墮垂都焚林木伐麋鹿盡而國繼以圍又長驅梁北東至陶衛之郊北至平監所亡於秦者山南山北河外河內大縣數十名都數百秦乃在河西晉去梁千里而禍若是矣又況於使秦無韓有鄭地無河山而防之無周韓而間之去大梁百里禍必百此矣【呂氏曰信陵君之言深切綜練諳天下之大勢使魏王能用其計糾率楚趙竭力助韓則韓不至於失上黨趙不至於敗長平六國亦不至爲秦所吞矣】

鴻溝

河渠書滎陽下引河東南爲鴻溝以通宋鄭陳蔡曹衛與濟汝淮泗防於楚索隱云楚漢中分之界文穎云卽今官渡水也蓋爲二流一南經陽武縣【今屬東京】爲官渡水一東經大梁城卽河溝今之汴河是也正義應劭云在滎陽東南二十里張華云大梁城在浚儀縣此縣西北渠水東經此城南又北屈分爲二渠其一渠東南流始皇鑿引河水以灌大梁謂之鴻溝楚漢防此處也【程氏曰鴻溝之名蘇秦固嘗言之不待始皇乃有也】其一渠東經陽武縣南爲官渡水【張洎云大禹於滎澤下分大河爲陰溝引注東南以通淮泗至大梁浚儀縣西北復分二渠一渠東經陽武縣中牟臺下爲官渡水一渠始皇疏鑿以灌魏都謂之鴻溝莨菪渠自滎陽五池口東注之其鴻溝卽出河之溝亦曰莨菪渠地理誌滎陽縣汴水在西南有狼湯渠首受泲東南至陳入潁陳畱縣魯渠水受狼湯渠東至陽夏入渦渠浚儀縣睢水首受狼湯水東至取慮入泗】郡國志滎陽有鴻溝水【正義云歷浚儀南晉志浚儀有鴻溝輿地廣記鄭州滎陽縣有鴻溝在西楚漢中分天下處東京開封縣有汴河蓋古茛菪渠也祥符縣本大梁竹書紀年云梁惠王三十一年爲大溝於此郛以行圃田之水縣北有浚水像而儀之故謂之浚儀中牟縣北十二里有中牟臺是爲官渡城水經注禹塞滎澤開渠以通淮泗胡氏曰據後漢上疑其爲鴻溝下疑其爲官渡者恐未得其要官渡直黃河也故曹袁相距沮授曰悠悠黃河吾其濟乎汴渠自西而東鴻溝乃橫亙南北史記將相表髙帝四年與楚界洪渠卽鴻溝也水經注尉氏縣有鴻溝鄕鴻溝亭】

陳汝南

陳國楚滅爲縣頃襄王自郢徙都兼爲魏境【今陳州】汝南春秋時屬沈蔡戰國屬楚魏漢置汝南郡【今蔡州】地理誌魏南有汝南之召陵防彊新汲西華長平

許郾

【鄢】

許本許國漢爲潁川許縣魏攺曰許昌【今省入潁昌府長社縣許田鎭】郾戰國策作鄢楚昭陽伐魏取郾漢屬潁川【唐郾城縣屬蔡州今屬潁昌府】鄢春秋鄭伯克段於鄢【鄭語八邑有鄢】周語注妘姓之國爲鄭武公所滅漢陳畱有傿縣應劭曰鄭伯克段於傿是也後漢鄢屬梁國【又晉敗楚鄢陵漢潁川有傿陵縣注曰六國曰安陵今東京鄢陵縣也二縣當有別而傳注雜而言之括地誌鄢陵故城在許州鄢陵縣西北十五里張儀謂魏王曰楚破南陽九夷內沛許鄢陵危韓世家秦伐敗我鄢郡縣誌故鄢城在宋州寧陵縣南五十三里漢之鄢縣鄭伯克段於此寧陵本朝屬拱州】

昆陽

漢屬潁川應劭曰昆水出南陽【南陽魯陽有昆水東南至定陵入汝】汝州葉縣北二十五里有昆陽城光武破尋邑之所

召陵

漢屬汝南卽齊桓公伐楚次於召陵括地誌故城在豫州【卽蔡州】郾城縣東四十五里【今屬潁昌府】秦紀惠王十四年伐楚取召陵

舞陽

漢屬潁川應劭曰舞水出南【樊噲所封】唐屬許州括地誌故城在許州葉縣東十里【今縣屬潁昌府】

新都

漢屬南陽郡國志新野縣有東鄕故新都【王莽封今新野省入鄧州穰縣】

新郪

漢屬汝南索隱卽郪丘【故城在潁州汝陰縣西北見上】

淮潁

二水名地理誌淮水出南陽平氏縣【今唐州桐柏縣】桐柏大復山潁水出潁川陽城縣【今河南府登封縣】陽幹山【正義云淮陽潁川二郡】

煮棗

徐廣曰在宛句【輿地廣記興仁府曹州寃亭縣有故煮棗城樊噲從攻項籍屠煮棗晉灼曰地理誌無也淸河有煮棗城功臣表有煮棗侯顏師古曰旣云攻項籍則其地當在大河之南非淸河之城田齊世家蘇代謂田軫曰客有言曰魏王謂韓馮張儀曰煮棗將拔齊兵又進子來救寡人則可矣正義煮棗故城在冀州信都縣東北五十里漢革朱國故老傳云六國時於此煮棗油今按蘇秦謂東有煮棗當從煮棗之說寃句縣漢屬濟陰一作宛朐大觀二年攺寃亭郡國志寃句有煮棗城水經注北濟自濟陽縣北東北逕煮棗城南】

無胥

地闕戰國策東有淮潁沂黃煮棗海鹽無疎鮑氏雲沂水出泰山蓋縣【沂州新泰縣】艾山黃卽陳畱外黃【注東京雍丘縣戰國策韓氏圍黃】海鹽未詳解州解安邑有鹽池【地理誌河東安邑鹽池在西左傳郇瑕氏之地近盬注云猗氏縣鹽池是山海經景山南望鹽販之澤卽解縣鹽池也水經注周穆王漢章帝並幸安邑觀鹽池】

長城

徐廣曰滎陽捲縣有長城經陽武【縣屬東京】到密秦紀魏築長城自鄭濵洛以北有上郡正義鄭華州縣洛漆沮也魏世家惠王十九年築長城塞固陽【以備秦及西戎棝陽漢屬五原郡括地誌漢舊縣在銀州銀城縣界正義按魏築長城自鄭濵洛北庭銀州至勝州固陽縣爲塞也固陽有連山東至黃河西南至夏防等州水經注濟瀆又東逕陽武縣故城北又東絕長城竹書紀年梁惠成王十二年龍賈帥師築長城於西邊】

河外

正義謂河南地按晉語入河外列城五注云河東也晉以河東爲河外魏以河南爲河外張儀說魏王曰秦下兵攻河外據捲衍酸棗說齊曰梁效河外索隱謂河外河之南邑若曲沃平周等魏世家秦復予我河外無忌率五國兵攻秦敗之河外蘇秦說趙曰魏弱則割河外

捲衍

正義捲城在鄭州原武縣西北七里漢河南有捲縣【輿地廣記故城在原武縣東】衍在鄭州亦曰衍氏【後漢注捲故城在原武縣西北蘇秦說趙曰據衛取淇捲則齊必入朝秦】

酸棗

漢屬陳畱【以棘名邦】魏世家文侯三十二年伐鄭城酸棗取鄭地而城之也【唐屬滑州今屬東京漢文帝時河決金隄卽此有酸棗臺括地誌故城在縣北十五里古酸棗縣南水經注竹書紀年曰魏襄王十年大霖雨疾風河水酸棗郛漢世塞之說苑翟黃曰酸棗無令臣進北門可而魏無齊憂郡縣誌故城在縣西南十五里】

梁大梁

地理誌陳畱郡浚儀故大梁【魏惠王自安邑徙此號曰梁今東京祥符縣】魏世家惠王三十一年秦用商君東地至河而齊趙數破我安邑近秦於是徙治大梁【水經注大梁城本春秋之陽武髙陽鄕於戰國爲大梁周梁伯之居竹書紀年梁惠成王九年四月甲寅徙邦於大梁】酈食其曰陳畱天下之衝四通五達之郊也太史公曰吾適故大梁之墟墟中人曰秦之破梁引河溝而灌大梁三月城壊王請降遂滅魏【王假元年】又曰吾過大梁之墟求問其所謂夷門夷門者城之東門也張儀說魏史記雲從鄭至梁二百餘里戰國策雲從鄭至梁不過百里從陳至梁二百餘里按九域志鄭州至東京一百四十里陳州至東京二百四十五里當以國策爲正又曰卒戍四方守亭障者參列粟糧漕庾不下十萬鮑氏謂他國或有山川闕塞惟梁無之皆以卒戍守本朝都大梁太祖欲西遷洛陽據山河之固曰不出百年民力殫矣後山陳氏謂開封無山川之阻爲四戰之地故太祖以兵爲衛畿內常用十四萬人

安邑

郡縣誌故城在陜州夏縣東北十五里禹所都地理誌河東安邑魏絳自魏徙此至惠王徙大梁【唐屬河中府今屬解州】魏世家武侯二年城安邑秦紀昭王二十一年魏獻安邑【以爲河東郡】汾水可以灌安邑【正義云安邑在絳州夏縣本魏都汾水東北歷安邑西南入河】戰國策城渾曰蒲阪平陽相去百里秦人一夜而襲之安邑不知國子曰安邑者魏之柱國也晉陽者趙之柱國也鄢郢者楚之柱國也【柱國都也】

女防

劉伯莊云蓋在太行山之西戰國策蘇代謂齊王曰秦舉安邑而塞女防韓之太原絕韓氏索隱云韓國宜陽也太原劉伯莊云當爲太行索隱云太衍字原當爲京京屬滎陽

軹

索隱云河內軹縣水經注竹書紀年梁惠成王十三年鄭釐侯使許息來致地平丘戶牖首垣諸邑及鄭馳地我取枳道與鄭鹿戰國策蘇代曰秦下軹道南陽而伐魏絕韓包二周蘇厲曰齊反溫軹髙平於魏輿地廣記漢軹縣屬河內唐貞觀元年省入孟州濟源縣【故城在縣東南正義軹在懷州濟源縣南三十里後屬孟州聶政軹深井里人秦紀昭王十六年左更錯取軹唐地理誌濟源縣西有故軹闗蘇秦說趙曰秦下軹道則南陽危】

南陽

地理誌河內郡修武應劭云晉始啟南陽今南陽城是也秦攺曰修武【水經注修武故寧亦曰南陽馬季長曰晉地自朝歌以北至中山爲東陽朝歌以南至軹爲南陽應劭地理風俗記曰河內殷國也周名爲南陽】臣瓚云韓非書秦昭王越趙長平西伐修武時秦未兼天下修武之名久矣劉氏云修武則寧武王伐紂名之秦紀昭王三十三年魏入南陽以和張儀傳魏絕南陽白起傳攻南陽太行道絕之輿地廣記懷州修武縣本商之寧邑武王伐紂勒兵於寧更名修武【韓詩外傳】唐武徳四年攺爲武陟而別置修武縣於隋修武縣故城郡國志修武故南陽【南陽有二修武卽晉魏之南陽也南陽郡今鄧州也】魏世家段幹子請予秦南陽以和

封冀

索隱封陵冀邑皆在魏境魏世家哀王十六年秦拔我蒲阪陽晉封陵【紀年作晉陽封谷正義封陵在蒲州今河中府】徐廣云河東皮氏縣東北有冀亭【晉荀息曰冀爲不道皮氏今河中府龍門縣秦紀惠王九年渡河取皮氏正義封陵在古蒲阪縣西南河曲之中】

兩周

正義王城及鞏世本西周桓公居河南東周惠公居洛陽呂氏曰平王東遷之後所謂西周者丰鎬也東周者東都也威烈王之後所謂西周者河南也東周者洛陽也考王封其弟揭於河南以續周公之職是爲河南桓公【王城故地】威烈王嗣位西周惠公封其少子班於鞏以奉王實東周惠公此東西周公之始也【東周王所居之洛陽也鞏班之采邑也】顯王二年趙與韓分周爲二東西周各爲列國顯王𨿽在東周特建空名於其上耳自是而後凡徵伐謀策稱東西周君者皆謂二周君也周本紀云赧王時東西周分治非也赧王特徙都西周耳

滎口滎澤

索隱滎澤之口與今汴河口通其水深可以灌大梁【敵國明言之而魏不爲備】水經濟水又東合滎瀆注雲瀆水受河水有石門謂之滎口石門蓋故滎播所道自此始渠出滎陽北河東南過中牟之北又東注浚儀注云秦始皇二十二年王賁斷故渠引水東南出以灌大梁【溝洫志王橫言秦攻魏決河灌其都決處遂大不可復補】謂之梁溝濟水又東逕滎澤北【京相璠曰滎澤在滎陽縣東南與濟隧合穆天子傳曰甲寅天子浮於滎水乃奏廣樂晉地道志濟自大淮入河與河水鬭南泆爲滎澤通典鄭州滎澤縣禹貢濟水溢爲滎澤卽此今濟水不復入滎濟水東流經溫縣入河郡國志曰因王莽末旱此渠枯涸濟水但入河而已不復截流而南水經乃核禹貢舊道斯不詳之甚左傳注熒陽釋文云本或作滎史記正義云滎瀆渠首起滎澤縣西北二十里郡國志河南滎陽有費澤注云左傳宣十二年及滎澤杜預曰縣東滎澤也郡縣誌鄭州滎陽縣西北四里有故瀆】

白馬之口

索隱白馬津在東郡決其流以灌外黃濟陽水經注竹書紀年梁惠成王十二年楚師出河水以水長垣之外金隄旣建【金隄在白馬界】故渠水斷尙謂之白馬瀆韓非初見秦曰決白馬之口以沃魏氏張儀說趙曰守白馬之津【正義云在滑州白馬縣北三十里水經注白馬縣神馬亭開山圖所謂白馬山也山上常有白馬羣行悲鳴則河決】

外黃濟陽

外黃漢屬陳畱張晏曰魏郡有內黃故加外【地理誌注左氏傳曰惠公敗宋師於黃杜預以爲外黃縣東有黃城故城在開封府雍丘縣東六十里唐貞觀元年省後梁太祖幸河北至內黃顧李珽曰何爲內黃珽曰河南有外黃下黃故此名內黃太祖曰外黃下黃何在珽曰秦有外黃都尉今在雍丘下黃爲北齊所廢今在陳畱五代通錄河南有外黃小黃故河北有內黃小黃爲齊髙所廢其故城今在陳畱小黃故城在陳畱縣東北】濟陽水經注云陳畱風俗傳曰縣故宋地竹書紀年梁惠成王三十年城濟陽【漢陳畱郡濟陽縣唐省入宛句建隆四年爲濟陽鎭屬開封府東明縣】

宿胥之口

正義淇水出衛州淸淇縣【淸淇省入衛縣水經注淇水分爲二水一水南注淸水】東至黎陽入河魏志云武帝於淸淇口東因宿胥故瀆開白溝道淸淇二水入焉徐廣云紀年曰魏救山塞集胥口【索隱曰蓋亦津名】水經注宛水東南入淇水淇水右合宿胥故瀆瀆受河於頓丘縣遮害亭東黎山西北防淇水處立石堰遏水今更東北注魏武開白溝因宿胥故瀆而加其功【宿胥口舊河水北入】故蘇代曰決宿胥之口卽指是瀆也【通典淇水出其山東至衛縣界入河謂之淇水口曹公於水口下大枋本成堰遏淇水入白溝時人號枋頭溝洫志黎陽遮害亭西十八里至淇水口】

虛頓丘

索隱虛邑名地與酸棗相近春秋桓十二年公防宋公於虛注云宋地正義虛謂殷墟今相州所治是水經注洹水出山連逕殷墟竹書紀年曰盤庚卽位自奄遷於此遂曰殷【史記項羽與章邯盟洹水南殷虛上正義云括地誌相州安陽縣盤庚所都卽此北冢殷墟南去朝歌縣城百四十六里國都城記云鄴縣城西南四十里有洹水南岸三里有安陽城名殷中卽殷所謂北冢者索隱汲冢古文云盤庚自奄遷於北冢曰殷虛南去鄴三十里太平禦覽相州圖經曰安陽紂都也在淇洹二水之間本殷墟所謂北冢是也戰國策曰紂昔聚兵百萬左飲淇水使竭右飲洹水不流今按地理誌河內殷墟更屬於晉注云殷虛汲郡朝歌縣魏世家秦拔我朝歌亦魏地也】頓丘正義云故城在魏州頓丘縣東北二十里水經注闞駰云頓丘在淇水南又屈逕頓丘西爾雅曰山一成謂之頓丘釋名謂一頓而成丘無髙下小大之殺詩所謂送子涉淇至於頓丘竹書紀年晉定公三十一年城頓丘【輿地廣記云本衛邑漢屬東郡唐屬魏州復置澶州晉天福四年以頓丘爲徳淸軍熈寧四年省入開徳府淸丰縣戰國策張儀謂魏王曰齊伐趙取乘丘收侵地虛頓丘危】

河內

地理誌魏地其界自髙陵以東盡河東河內【河內本殷之舊都朝歌周襄王以河內賜晉文公修武】孟子梁惠王曰河內防則移其民於河東魏世家文侯任西門豹守鄴而河內稱治索隱曰大河在鄴東故名鄴爲河內【溝洫志史起引漳水漑鄴以富魏之河內無忌曰河內共汲必危】

閼與

正義秦韓相攻於閼與而趙奢破秦軍郡縣誌閼與山在礠州武安縣西南五十里【趙奢傳秦軍武安西徐廣曰武安在邯鄲西唐初屬洺州正義云按括地誌言拒秦軍在此山疑其太近旣去邯鄲三十里而軍又云趨之二日一夜至閼與五十里而軍軍壘成今洺州去潞州三百里間而隔相州恐潞州閼與聚城是所拒據處】郡國志上黨湼縣有閼與聚括地誌閼與聚城今名烏蘇城在潞州銅鞮縣西北二十里【銅鞮今屬威勝軍】又儀州【今遼州】和順縣城亦云韓閼與邑未詳王翦攻閼與轑陽韓信破代禽夏說閼與【孟康曰在上黨隰縣】

鄴

輿地廣記相州臨漳縣本漢鄴縣【東魏析置】漢袁紹爲冀州牧鎭鄴曹公以爲鄴都作三臺【石虎慕容儁東魏北齊都焉後周尉遲迥舉兵韋孝寛討平之乃焚鄴縣徙其民以安陽城置鄴縣熈寧六年省入臨漳水經注鄴本齊桓公所置管子曰築五鹿中牟鄴以衛諸夏后屬晉魏文侯七年始封此地故曰魏漢髙帝十二年置魏郡治鄴縣郡縣誌故鄴城縣東五十步本齊桓公所築】

朝歌

漢屬河內紂所都隋攺爲衛縣通典古城在衛州衛縣西二十二里紂都有鹿臺謂之殷墟【水經注本沫邑紂有新聲靡樂號邑朝歌墨子回車顏淵不捨括地誌朝歌故城在衛州東北七十三里帝王世紀帝乙徙朝歌衛縣省爲鎭入濬州黎陽】地理誌衛爲狄所滅更封於河南曹楚丘而河內殷虛更屬於晉左傳齊伐晉取朝歌

防阨之塞鄳阨

括地誌石城山在申州【今信陽軍】鐘山縣東南二十一里魏攻防阨卽此山呂氏春秋淮南子九塞此其一也左傳定四年楚左司馬戍曰還塞大隧直轅防阨春申君傳秦逾黽隘之塞而攻楚楚世家楚人對頃襄王曰涉鄳塞而待秦之倦也戰國策莊辛曰穰侯受命乎秦王塡黽塞之內而投己乎黽塞之外蘇代曰秦欲攻魏重楚則以南陽委於楚殘均陵【今均州】塞鄳阨徐廣注云或爲防今江夏鄳縣正義申州羅山縣本漢鄳縣有平靖闗蓋古鄳縣之阨塞【劉伯莊云秦兵向楚有兩道涉谷西道河外東道從襃斜入梁州卽東南至申州石城山險阨之塞也通典申州春秋時申國之地魏置義陽郡有三闗之隘北接陳汝控帶許洛鐘山縣開寶九年省入信陽縣防阨塞在信陽軍東南五十五里】防鄳黽並音萌【戰國策云危隘之塞】涉谷【索隱云往楚之險路】

蔡

戰國策云右上蔡召陵無左字正義上蔡縣在豫州北七十里【今蔡州故蔡國】從汴州南行向陳州之西郊則上蔡召陵在南面向東皆身之右

懷茅

周桓王與鄭蘇忿生之田有攢茅隤懷襄王與晉攢茅之田括地誌故懷城在懷州武陟縣西十一里【漢河內懷縣本禹貢覃懷之地春秋時赤狄伐晉圍懷】徐廣云修武古軹縣有茅亭【括地誌在懷州獲嘉縣東北二十五里獲嘉古修武唐屬衛州】

邢丘安城垝津

括地誌平臯故城在懷州武徳縣【今河內縣】東南二十里本邢丘邑【韓詩外傳武王代紂至邢丘更名曰懷左傳宣六年赤狄伐晉圍懷及邢丘則爲二邑水經注梁惠成王三年鄭城邢丘鄭卽韓也韓世家昭侯六年伐東周取陵觀邢丘】安城在鄭州原武縣東南二十里【無忌曰使道安城】索隱垝津在河北【九毀反正義云垝當作延括地誌延津故城在衛州淸淇縣西南二十六里杜預云汲郡城南有延津是也】

共汲【共寧】

無忌又曰通韓上黨於共寧地理誌共汲二縣屬河內正義共衛州共城縣【水經注共縣共和故國共伯歸政逍遙於共山之上山在國北所謂共北山也通典共城古共伯國故城在縣東】汲在衛州所治汲縣西南二十五里通典汲縣牧野之地【魏世家秦拔我汲索隱曰汲一作波縣屬河內孟康曰今絺城括地誌故郗城在懷州河內縣西三十二里蘇忿生邑】懷州修武縣本殷寧邑【韓詩外傳武王勒兵於寧攺曰修武】

鄭地

徐廣云成臯滎陽屬鄭【韓都鄭故稱韓爲鄭】

垣雍

括地誌故城在鄭州原武縣西北七里【徐廣曰在捲縣戰國策長平之役平都君說魏王曰王胡不爲從魏王曰秦許吾以垣雍郡國志河南捲縣有垣雍城或曰古衡雍白起傳應侯言於秦王割韓垣雍以和秦紀昭王四十八年韓獻垣雍】

安陵

括地誌鄢陵縣西北十五里李奇曰六國時爲安陵【戰國策安陵君曰吾先君成侯受詔襄王以守此地也手受大府之憲秦王謂安陵君曰欲以五百里之地易安陵鄢陵今東京縣輿地廣記本鄭地戰國謂之安陵漢屬潁川唐屬許州梁屬開封府】

葉陽髙陵

括地誌葉陽今許州葉縣【今屬汝州】髙陵今京兆府縣漢屬左馮翊地理誌魏地其界自髙陵以東謂京兆之髙陵

南國

周紀注江漢之間又曰南陽也此時屬韓【正義云在魏之南】

西河河西

無忌曰異日秦在河西正義云同州按秦紀繆公送夷吾夷吾謂曰誠得立請割晉之河西八城與秦背約不與戰於韓虜晉君以歸夷吾獻河西地是時秦地東至河秦數易君晉復彊奪秦河西地【正義云前八城】孝公元年下令曰三晉攻奪我河西地獻公欲東伐復穆公之故地【於是出兵東圍陜城十一年東地渡洛賈生過秦曰商君佐之拱手而取西河之外】惠王六年魏納陰晉【正義華陰縣】八年魏納河西地【正義同丹二州】十年魏納上郡十五縣【正義今鄜綏等州盡河西濵洛之地矣】魏世家襄王五年予秦河西地【正義自華州北至同州】戰國策摎畱謂韓王曰魏兩用犀首張儀而西河之外亡【呂氏曰孝公取河西地蓋商鞅之力至是盡得河西地則犀首張儀之力也】吳起守西河而秦兵不敢東鄕【正義云西河今汾州】武侯浮西河而下【正義卽龍門西河】呂氏春秋吳起去西河而泣曰君誠知我而使我畢能秦必可亡而西河可以王今君聽讒人之議而不知我西河之爲秦也不久矣吳起果去魏入荊而西河畢入秦魏日以削秦日益大【韓信傳涉西河正義云卽同州龍門河從夏陽度者記檀弓子夏老於西河之上注西河龍門至華陰之地齊語西徵攘白翟之地至於西河注白翟之西】

林鄕

正義徐廣云在宛陵【戰國策芒卯曰秦之所欲於魏者長羊王屋洛林之地也】劉伯莊云春秋時鄭地之棐林在大梁之西北【左傳注宛陵縣東南有林鄕括地誌宛陵故城在鄭州新鄭縣東北三十八里本鄭舊縣】蘇代曰兵困於林中【林鄕】

囿中

索隱曰卽囿田鄭藪屬魏輿地廣記開封府中牟縣有囿田澤爲豫州之藪【中牟唐屬鄭州】正義云囿劉伯莊音圃【括地誌囿田澤在鄭州管城縣東三里按戰國策魏有梁囿溫囿】

文臺

括地誌在曹州寃句縣【今興仁府寃亭縣】西北六十五里【索隱云列士傳隱陵君施酒文臺】

垂都

郡國志濟陰郡句陽有垂亭【左傳隱八年遇於垂京相璠曰句陽縣小成陽東五里有垂亭句陽故城在今興仁府乘氏縣西】

陶衛

正義陶定陶【今廣濟軍定陶縣田齊世家蘇代曰有陶平陸梁門不開卽穰侯所封】衛楚丘【今開徳府衛南縣秦紀始皇六年抜衛迫東郡其君角徙居野王阻其山以保魏之河內】呂氏春秋云舉陶削衛地方六百【韓非子曰魏安釐王攻趙救燕取地河東攻盡陶魏之地加兵於齊私平陸之都攻韓拔管勝於淇下睢陽之事荊軍老而走蔡召陵之事荊軍破兵四布於天下威行於冠帶之國管故管叔所都】

平監

徐廣曰平縣屬河南【括地誌故平縣城在洛州偃師縣西北二十五里今河南府正義兗州平陸縣今鄆州中都縣東平府】史記齊闞止作監字闞在東平須昌縣【今鄆州須城正義故闞城在平陸縣西南四十里郡國志東平東平陸縣有闞亭左傳防於闞杜氏曰須昌縣東南有闞城封禪書蚩尢在東平陸監鄕齊之西境也索隱監音闞皇覽云蚩尢冢在東平郡壽張縣闞鄕城中】

山南山北河外河內

正義山華山也華山之東南七國時鄧州屬韓汝州屬魏華山之北同華銀綏並魏地河外謂華州以東至虢陜河內謂蒲州以東至懷衛【呂氏曰山南山北指太行】

嶺阨

索隱云蓋安邑之東山領險阨之地卽今蒲州之中條已東連汾晉之崄嶝是也通典汾州靈石縣東南有髙壁嶺雀防谷汾水闗皆險固之處郡縣誌河中府元載上建中都議曰有羊腸底柱之險濁河孟門之限以轘轅爲襟帶與闗中爲表裏【或云江融設險圖之首篇也羊腸在潞州壺闗縣東南一百六里孟門在慈州文城縣西南三十六里卽龍門上口】雷首山一名中條在河東縣南十五里【漢蒲阪縣】左傳晉表裏山河【外河內山】林氏曰國險而多馬三家之所以分晉也曲沃之民知有曲沃不知有宗國欒氏之民知有欒氏不知有其君三家又可知矣故河北之地善用之則爲王伯之資不善用而失之則爲防叛之資唐之中世三鎭以河北叛二百餘年不能取

韓

蘇秦說韓宣惠王曰韓北有鞏洛成臯之固西有宜陽商阪之塞東有宛穰洧水南有陘山地方九百餘里【大王事秦秦必求宜陽成臯】司馬錯欲伐蜀張儀曰不如伐韓親魏善楚下兵三川塞什谷之口【戰國策云轘轅緱氏之口】當屯畱之道魏絕南陽楚臨南鄭秦攻新城宜陽以臨二周之郊張儀說韓王曰秦下甲據宜陽斷韓之上地東取成

臯滎陽則鴻臺之宮桑林之苑非王之有也夫塞成臯絕上地則王之國分矣蘇代約燕王曰秦正告韓曰我起乎少曲一日而斷太行我起乎宜陽而觸平陽二日而莫不盡繇我離兩周而觸鄭五日而國舉韓氏以爲然故事秦範睢謂秦昭王曰韓魏中國之處而天下之樞也秦韓之地形相錯如繡秦之有韓也譬如木之有蠹也人之有心腹之病也天下無變則已天下有變其爲秦患者孰大於韓乎王不如收韓王下兵而攻滎陽則鞏成臯之道不通北斷太行之道則上黨之師不下王一興兵而攻滎陽則其國斷而爲三夫韓見必亡安得不聴乎戰國策頓子曰韓天下之咽喉魏天下之胸腹

鞏洛

周地【今河南府鞏縣洛陽縣】左傳昭二十六年晉師克鞏周紀惠公封其少子於鞏徐廣曰周比亡之時凡七縣河南洛陽谷城平陰偃師鞏緱氏秦紀莊襄王元年東周君盡入其國韓獻成臯鞏秦界至大梁初置三川郡【漢更曰河南】地理誌河南有雒陽縣【是爲成周】鞏縣【東周所居】

成臯

通典今汜水唐屬孟州戰國策三晉分智氏地段規謂韓王曰分地必取成臯韓王曰成臯石澑之地也無所用之段規曰不然一里之厚而動千里之權者地利也萬人之眾而破三軍者不意也王用臣言則韓必取鄭矣王曰善取成臯至韓之取鄭果從成臯始【韓哀侯二年滅鄭】今按晉楚之霸也爭鄭秦之並六國也始於韓以虎牢成臯之險也秦拔成臯滎陽十九年而韓亡【李斯曰惠王用張儀之計東據成臯之險今按張儀之脇楚曰秦下甲據宜陽韓之上地不通下河東取成臯韓必入臣是時秦未取成臯也秦紀韓獻成臯在莊襄王元年】

宜陽

六國表秦惠文三年拔韓宜陽【韓昭侯二十四年】秦武王四年拔宜陽城【韓襄王五年】漢屬農郡正義在洛州【河南府】福昌縣東十四里通典故韓城在縣東縣城卽魏一金塢城【東南北三面峭絕天險後周重兵於此以備髙齊】甘茂傳秦武王謂曰欲容車通三川以窺周室茂曰宜陽大縣也上黨南陽積之久矣名曰縣其實郡也【戰國策周君曰宜陽城方八里材士十萬】今王倍數險行千里攻之難王使茂將兵伐宜陽五月而不拔大兵起拔之【地理誌西接農得新安宜陽皆韓分也蘇秦說趙曰韓弱則效宜陽宜陽效則上郡絕呂氏曰黽池二殽皆在境內蓋控扼之地也】

商阪【戰國策作常阪】

正義卽商山也在商州商洛縣南一里亦曰楚山武闗在焉通典商州上洛縣有商山【亦名地肺山】四皓所隱其地險阻王莽命王級曰繞霤之固南當荊楚【言四面塞阨屈曲水回繞如屋霤卽今七槃十二防郡縣誌卽晉陰地也】史記六國表秦孝公十一年城商塞【韓世家甘茂與昭魚遇於商於商君封於商張儀欺楚以商於之地於林在鄧州內鄕縣商卽商洛地理誌農商縣衛鞅邑】戰國策楚魏戰於陘山魏許秦以上洛以絕秦於楚【地理誌上雒縣屬農索隱商阪蓋商洛之間適秦楚之險塞通典宜陽商阪卽今福昌山及商山】

宛穰

南陽二縣地理誌宛故申伯國【西通武闗東受江淮一都之防也秦昭王十五年攻楚取宛韓釐玉五年秦拔我宛今鄧州南陽縣】穰【今鄧州穰縣戰國策謂穰侯曰君攻楚得宛穰以廣陶郡縣誌本楚別邑取丰穰之義後屬韓秦武王攻取之封魏冉爲穰侯六國表韓襄王十一年秦取我穰按穰侯傳取楚之宛葉則宛亦屬楚】

洧水

通典河南宻縣有洧水鄭州新鄭有溱洧二水水經出宻縣馬領山【山在陽城縣東北】又東南流潧水注之又東過鄭縣南潧水從西北來注之【郡縣誌引蘇秦曰東有穰淯淯水東去南陽縣三里地理誌農盧氏縣有淯水南至順陽入沔】

陘山

通典今宻縣山楚世家齊桓公以兵侵楚至陘山括地誌在鄭州新鄭縣西南三十里【在鄭州西南一百一十里】魏伐楚敗之陘山徐廣曰在宻縣蘇秦說楚曰北有陘塞【戰國策秦攻陘使人馳南陽之地山海經少陘之山器難之水出焉太平禦覽舊傳器難之水卽索水少陘山一曰嵩諸山俗名周山在滎陽縣三十五里唐志許州長葛縣有小陘山】

三川

韋昭曰河洛伊曰三川【秦置三川郡】周東都也【呂氏曰三川郡在今爲衛懷孟開封鄭河南汝陜虢拱之地】

什谷之口

郡國志河南鞏縣有尋谷水徐廣云什一作尋成臯鞏縣有尋口尋什聲近故其名異水經洛又東北流入於河注雲山海經曰洛水成臯西入河是也謂之洛汭卽什谷之口【南鄩亦曰上鄩鄩水出北山鄩溪其水南流世謂之溫水故鄩城在鞏縣西南五十八里京相璠曰今鞏洛渡北有水鄩谷東入洛謂之下鄩亦謂北鄩括地誌溫泉水卽尋源出鞏縣西南四十里】郡縣誌河南府鞏縣洛水東經洛汭北對瑯邪渚入河謂之洛口亦名什谷【塞什谷之口卽此也】

轘轅緱氏

郡縣誌河南府緱氏縣【今省入偃師縣】古滑國【緱氏山在縣東南二十九里】轘轅山在縣東南四十六里【正義轘轅故闗在緱氏縣南四十里】左傳欒盈過周王使候出諸轘轅注曰緱氏縣東南有轘轅闗【道路險隘凡十二曲將去復還故曰轘轅後漢河南尹何進所置八闗此其一也陸機洛陽記洛陽四闗南有轘轅白起傳昭王四十六年秦攻韓緱氏藺拔之漢髙帝從轘轅至陽城樊噲攻轘轅正義云在緱氏東南三十里淮南王安曰塞轘轅伊闕之道】

屯畱之道

正義屯【音純】畱潞州縣也【地理誌縣屬上黨】道卽太行羊腸阪道也【潞州壺闗縣有羊腸阪王莽命王嘉曰羊頭之阪北當燕趙】括地誌屯畱故城在潞州長子縣東北三十里【左傳襄十八年晉人執孫蒯於純畱三晉徙靖公於屯畱】

南鄭

戰國策注今河南新鄭今鄭州新鄭縣正義云令楚兵臨鄭南塞轘轅鄩口斷韓南陽之兵

新城

郡縣誌河南府伊闕縣古戎蠻子國漢爲新城縣【隋攺伊闕】伊闕山在縣北四十五里兩山相對望之若闕伊水流其間故名【伊闕故闗在縣北四十五里何進八闗之一】秦紀白起攻新城敗韓魏於伊闕

滎陽

鄭地屬韓通典鄭州滎陽縣故虢國【所謂東虢】秦置敖倉楚漢戰京索間是也

鴻臺宮桑林苑

韓之宮苑【徐廣曰桑一作栗今按湯旱禱於桑林之社莊子栗林虞人其地未詳】

少曲

索隱云地近宜陽劉氏以爲蓋在太行西南範睢傳秦昭王四十二年東伐韓少曲髙平拔之正義括地誌髙平故城在懷州河陽縣西北四十里俗謂之韓王城非也周桓王以與鄭竹書紀年云魏襄王四年鄭侯使辰歸晉陽向更名陽爲河雍向爲髙平則少曲當與髙平相近【蘇代曰已得宜陽少曲致藺石】水經注康溝又東逕扶溝縣之白亭北又東逕少曲亭陳畱風俗傳曰尉氏縣【今東京】有少曲亭俗謂小城

太行

正義太行山羊腸阪道北過兩上黨韓世家秦擊我於太行上黨降趙【戰國策曰一軍臨滎陽一軍臨太行則韓請效上黨之地】

平陽

韓世家貞子徙居平陽【世本作景子徙】正義晉州城地理誌河東平陽縣堯都也在平河之陽【今晉州臨汾縣】括地誌晉州城因平陽城東面爲之

上黨上地

戰國策周最曰秦盡韓魏之上黨太原秦地天下之半也制齊楚三晉之命犀武敗於伊闕周君之魏求救魏王以上黨之急辭之綦毋恢見魏王曰秦悉塞外之兵與周之眾以攻南陽而兩上黨絕矣樊余謂楚王曰韓兼兩上黨以臨趙卽趙羊腸以上危按大事紀秦昭王十四年韓魏攻秦白起敗之於伊闕又涉河取韓安邑以東至幹河【正義源出絳州絳縣東南殽山南流注河是水冬幹夏流】四十五年白起拔韓野王絕上黨道【野王懷州河內縣太行山在西北】韓獻上黨於秦上黨守馮亭以郡降趙【趙世家馮亭入城市邑十七】四十七年秦王齕攻上黨拔之四十八年白起分軍爲三使王齕拔趙武安【正義故城在洛州武安縣西南五十里今屬礠州】皮牢【與武安相近】司馬梗北定太原盡有上黨地莊襄王三年王齕攻上黨諸城悉拔之初置太原郡【戰國策所謂兩上黨者蓋在韓魏之間猶安邑魏地而云取韓安邑也上地上黨之地也荀子曰韓之上地方數百里而趨趙趙不能凝也故秦奪之後魏地形志上黨郡秦置治壺闗城漢治長子城】蘇代曰龍賈之戰【魏襄王五年秦敗我龍賈軍】岸門之戰【韓宣惠王十七年秦大破我岸門】封陵之戰【魏哀王十六年秦敗我封陵】髙商之戰【此戰事不見】趙莊之戰【趙肅侯二十二年趙莊與秦戰敗秦殺趙莊河西】秦之所殺三晉之民數百萬今其生者皆死秦之孤也西河之外上雒之地三川晉國之禍三晉之半秦禍如此其大也

何氏論曰六國之勢莫利於爲從莫害於爲衡六國固嘗收合從之利矣然而終敗於爲衡之害者其禍在於自戰其所可親而忘其所可讎故也齊楚自恃其彊有包吞燕趙韓魏之志而緩秦之禍燕趙韓魏自懲其弱有疑惡齊楚之心而脇秦之威是以衡人得而因之散敗從約曾不知齊楚𨿽彊不足以致秦之畏而其所甚忌者獨在乎韓魏也韓魏者秦之錯壤也秦兵之加韓魏也戰於百里之內其加於四國也戰於千里之外韓魏之致秦兵近在乎一日之間而其待諸侯之救乃在乎三月之外秦攻韓魏旣勝而歸休兵則四國之乘徼者尙未及知也四國誠能歲各更其國之一軍命一偏將提之以合戍韓魏而佐其勢則是六國之師日萃於韓魏之郊仰闗而伺秦秦誠勇者𨿽日辱而招之固不輕出而以腹背支敵矣蓋蘇秦不獲終見信於六國而張儀之志獨行於秦此六國之所以見並於秦也林氏曰六國並於秦者蓋秦知天下之勢而六國不知故也秦之所以知之者其謀出於範睢逺交近攻之策取韓魏以執天下之樞也欲平天下者必先知難易之勢唐憲宗欲平藩鎭張靖以爲先淮蔡而後恆冀周世宗欲平天下王朴以爲先江南而後河東呂氏曰秦並六國始於韓者蓋李斯之策也杜牧曰秦萃銳三晉經六世乃能得韓遂折天下脊復得趙因拾取諸國

通鑑地理通釋卷九

欽定四庫全書

通鑑地理通釋卷十

宋王應麟撰七國形勢攷下

齊

管仲曰賜我先君履東至於海西至於河南至於穆陵北至於無棣蘇秦說齊宣王曰齊南有泰山東有瑯邪西有淸河北有渤海此所謂四塞之國也齊地方二千餘里帶甲數十萬粟如丘山三軍之良五家之兵進如鋒矢戰如雷霆解如風雨卽有軍役未嘗倍泰山絕淸河涉渤海也臨菑之中七萬戶臣竊度之不下戶三男子三七二十一萬不待發於遠縣而臨菑之卒固已二十一萬矣韓魏之所以重畏秦者爲與秦接境壤界也兵出而相當不出十日而戰勝存亡之機決矣韓魏戰而勝秦則兵半折四境不守戰而不勝則國以危亡隨其後是故韓魏之所以重與秦戰而輕爲之臣也今秦之攻齊則不然倍韓魏之地過衛陽晉之道徑乎亢父之險車不得方軌駒不得比行百人守險千人不敢過也秦𨿽欲深入則狼顧恐韓魏之議其後也是故恫疑虛喝驕矜而不敢進則秦之不能害齊亦明矣荀卿子說齊相曰今巨楚縣吾前大燕防吾後勁魏鉤吾右西壤之不絕若繩楚人則有襄賁開陽以臨吾左是一國作謀則三國必起而乘我如是則齊必斷而爲四三國若假城然耳燕王曰吾聞齊有淸濟濁河可以爲固長城鉅防足以爲塞誠有之乎蘇氏對曰天時不與𨿽有淸濟濁河惡足以爲固民力罷敝𨿽有長城鉅防惡足以爲塞且異日濟西不師所以備趙也河北不師所以備燕也今濟西河北盡己役矣封內敝矣春申君說秦昭王曰齊南以泗水爲境東負海北倚河而無後患韓非初見秦曰往者齊南破荊東破宋西服秦北破燕中使韓魏土地廣而兵彊戰尅攻取詔令天下齊之淸濟濁河足以爲限長城巨防足以爲塞齊五戰之國也一戰不尅而無齊田肯曰齊東有瑯邪卽墨之饒南有泰山之固西有濁河之限北有勃海之利地方二千里持防百萬縣隔千里之外齊得十二焉此東秦也

穆陵無棣

唐志沂州沂水縣北有穆陵闗郡縣誌通典有穆陵山在沂水縣北一百九十里滄州鹽山縣本齊無棣邑【漢髙城縣通典古齊境】滄州無棣縣南臨無棣溝因爲名【漢陽信縣地隋置無棣縣】水經注淸河又東北無棣溝出焉東逕南皮縣故城南京相璠曰舊說無棣在遼西孤竹縣

泰山

齊世家齊自泰山屬之瑯邪北被於海膏壤二千里貨殖傳泰山其陽則魯其陰則齊

瑯邪

山海經云瑯邪臺在勃海間瑯邪之東【其北有山注云瑯邪在海邊有山嶕峣特起狀如髙臺】括地誌密州諸城縣東南百七十里有瑯邪臺越王句踐觀臺也瑯邪山在縣東南百四十里始皇立層臺於山上孟子齊景公問晏子曰吾欲觀於轉附朝儛遵海而南放於瑯邪注瑯邪齊東南境上邑管子戒篇桓公將東遊問於管仲曰我遊猶軸轉斛南至瑯邪地理誌瑯邪縣越王句踐嘗治此起館臺【後漢注瑯邪郡有瑯邪山故城在今海州胊山縣東北子虛賦齊東陼鉅海南有瑯邪輿地廣記漢瑯邪縣在密州諸城縣東境越王句踐欲霸中國徙都於此起觀臺於山上周七里以望東海秦始皇置瑯邪郡東遊登山大樂之畱三月漢武帝亦登焉秦紀始皇作瑯邪臺立石刻頌秦徳】

淸河

漢置淸河郡治淸陽縣後漢省之安帝攺歷曰甘陵爲淸河國治桓帝攺國曰甘陵魏復故晉攺甘陵縣曰淸河後周置貝州宋攺恩州通典春秋屬齊後屬晉七國屬趙地理誌趙東有淸河齊北有淸河以南水經注地理風俗志曰甘陵郡東南十七里有淸河故城世謂之鵲城淸河又東北逕淸陽縣故城西漢髙帝置淸河郡治此【景帝封子乘爲王】

渤海

漢置渤海郡今滄棣霸濱諸州之地宋文帝置樂陵郡孝武分置渤海郡後魏攺渤海爲滄水置滄州通典爲齊趙二國之境無棣縣齊境北至無棣在此地理誌齊北有渤海之髙樂髙城重合陽信趙得渤海郡之東平舒中邑文安束州成平章武河以北

臨甾

齊國都也地理誌屬齊郡【今靑州】臨甾名營丘故齊詩曰子之營兮遭我虖嶩之間兮【毛詩作還齊詩作營】臨甾在岱之間一都會也其中具五民【五方之民】甾水出泰山萊蕪縣【兗州】原山詩正義云今齊之城內有丘卽營丘也淄水過其南及東以丘臨水謂之臨淄【郡縣誌雪宮故趾在臨淄縣東北六里晏子春秋齊侯見晏子於雪宮】括地誌靑州臨淄縣卽古臨菑【一名齊城古營丘之地項羽封田都爲齊王於此營丘在縣北百步外城中天齊池在縣東南十五里齊以天齊淵名漢主父偃言齊臨菑十萬戶市租千金人眾殷富鉅於長安通典靑州千乘縣柏寢臺齊景公與晏子遊處】

衛陽晉之道

張儀說楚曰秦下甲攻衛陽晉必大闗天下之匈正義衛地曹濮等州也陽晉在曹州乘氏縣西北三十七里索隱陽晉魏邑也蓋適齊之道在衛國之西南【魏哀王十六年秦拔陽晉秦昭王曰吾愛宋與愛新城陽晉同蘇秦說趙曰據衛取淇則齊必入朝秦水經注陽晉城在廩丘城東南十餘里與都闗爲左右】

亢父之險

漢縣屬東平國正義故縣在兗州任城縣【今屬濟州】南五十一里【漢髙帝紀沛公還軍亢父光武徵龎萌自將輕兵至亢父】呂布攻鄄城不能下西屯濮陽曹操曰布一旦得一州不能據東平斷亢父泰山之道乘險要我而乃屯濮陽吾知其無能爲也【魏志】

襄賁開陽

二縣地理誌屬東海郡【賁音肥】輿地廣記襄賁縣廢入沂州臨沂縣故城在縣南開陽本鄅國春秋叔孫州仇城啟陽是也【漢避景帝諱攺爲開】後廢入臨沂故城在縣南【水經注魯連子稱陸子謂齊湣王曰魯費之眾臣甲捨於襄賁後漢注開陽故城在今臨沂縣北】

淸濟濁河

左傳哀十一年齊伐我及淸注濟北盧縣東有淸亭齊語桓公正封疆地南至於陰西至於濟北至於河東至於紀酅水經濟水自魚山北逕淸亭東注云京相璠曰今濟北東阿東北四十里有淸亭春秋所謂遇於淸也水色淸深馬頰水東注於淸濟謂之馬頰口淸濟卽此水也蔡氏曰李賢謂濟自鄭以東貫滑曹鄆濟齊靑以入於海樂史謂今東平濟南淄州北海界中有水流入海謂之淸河【沈氏謂濟水伏流地中東阿亦濟所經井水淸而重】孟康曰齊西有平原【徳州】河水東北過髙唐【博州卽平原也】孟津號黃河故曰濁河正義云濟漯二水上承黃河並淄靑之北流入海黃河又一源從洺魏二州界北流入海亦齊西北界

長城鉅防

齊記云齊宣王乘山嶺之上築長城東至海西至濟州千餘里以備楚括地誌長城西北起濟州平陰縣緣河歷泰山北岡上經濟州淄州卽西南兗州博城縣北東至密州瑯邪臺入海郡國志濟北盧縣有平陰城有防門【左傳襄十八年齊禦晉平陰塹防門杜氏云在縣北巨防卽防門】有長城至東海正義長城西在濟州平陰縣界【平陰后屬鄆州】竹書紀年梁惠成王二十年齊閔王築防以爲長城泰山紀云秦山西有長城緣河經泰山餘千里至瑯邪臺入海【郡縣誌故長城首起鄆州平陰縣北一十九里齊湣王所築輿地廣記鄆州平陰縣漢盧縣地唐屬濟州又淄州淄川縣古齊長城楚世家還蓋長城以爲防外紀威烈王十六年王命韓趙伐齊入長城左傳防門注平陰城左濟北盧縣東北其城南有防防有門世家趙人歸我長城在威王時郡縣誌平陰故城在平陰縣東北三十五里】

泗水

出兗州【今襲慶府】泗水縣至淮陽宿遷縣入淮【淮南墬形訓時泗沂出臺臺浙山名】

卽墨

郡縣誌故城在萊州膠水縣東南六十里本漢舊縣田單守卽墨破燕軍盡復齊地項羽徙齊王田市爲膠東王都此漢屬膠東北齊並入膠水隋復置屬萊州城臨墨水故曰卽墨田肯謂瑯邪卽墨之饒顏氏云二縣近海財用所出【蘇秦說趙曰齊必致魚鹽之海】戰國策齊王建入朝於秦卽墨大夫入見齊王曰齊地方數千里帶甲數百萬三晉大夫皆不便秦而在阿鄄之間者百數王收而與之百萬之眾使收三晉之故地卽臨晉之闗可以入矣【同州朝邑縣有蒲津闗秦臨晉縣】鄢郢大夫不欲爲秦而在城南下者百數王收而與之百萬之師使收楚故地卽武闗可以入矣如此則齊威可立秦國可亡齊王不聽

河北

正義謂滄博等州在漯河之北

楚

蘇秦說楚威王曰楚天下之彊國也西有黔中巫郡東有夏州海陽南有洞庭蒼梧北有陘塞郇陽地方五千餘里大王不從秦必起兩軍一軍出武闗一軍下黔中則鄢郢動矣張儀說楚王曰秦西有巴蜀大船積粟起於汶山浮江已下不至十日而距扞闗扞闗驚則從竟陵以東盡城守矣黔中巫郡非王之有秦舉甲出武闗南面而伐則北地絕秦兵之攻楚也危難在三月之內而楚待諸侯之救在半嵗之外此其勢不相及也蘇代約燕王曰秦之行暴正告天下告楚曰蜀地之

甲乘船浮於汶乘夏水而下江五日而至郢漢中之甲乘船出於巴乘夏水而下漢四日而至五渚寡人積甲宛東下隨智者不及謀勇士不及怒寡人如射隼矣王乃欲待天下之攻函谷不亦遠乎楚王爲是故十七年事秦荀子議兵曰汝潁以爲險江漢以爲池限之以鄧林緣之以方城然而秦師至而鄢郢舉若振槁然是豈無固塞隘阻也哉其所以統之者非其道故也淮南兵略訓曰楚地南捲沅湘北繞潁泗西包巴蜀東裹郯淮潁汝以爲洫江漢以爲池垣之以鄧林緜之以方城山髙尋雲谿肆無景戰國策曰楚苞九夷又方千里南有符離之塞北有甘魚之口

黔中

正義今朗州楚黔中郡漢更名武陵【今常徳府】括地誌云故城在辰州沅陵縣西二十里今黔府亦其地【楚世家秦畱懷王要以割巫黔中之郡頃襄王二十二年秦拔我巫黔中郡通典黔州古蠻夷之地秦惠王欲楚黔中地以武闗外易之卽此是也楚辭注枉陼辰陽漵浦皆在辰州】

巫郡

括地誌在防州東通典防州巫山縣楚置巫郡秦漢爲南郡巫郡【故城在今縣北】巫山在西南

夏州

左傳宣十一年楚復封陳鄕取一人焉以歸謂之夏州【杜氏云州鄕屬示討夏氏所獲】徐廣曰楚考烈王元年秦取夏州裴駰案左傳注不說夏州所在車撰桓溫集云夏口城上數里有洲名夏州正義云大江中州也夏水口在荊州江陵縣東南二十五里楚辭過夏首而西浮【夏水口也】背夏浦而西思【左傳沈尹戍奔命於夏汭防射以繁揚之師會於夏汭杜氏曰漢水曲入江今夏口也通典荊州江陵縣有夏水口左傳夏汭也郡縣誌鄂州春秋時謂之夏汭漢爲沙羨東境後漢末謂之夏口亦名魯口林氏曰莊以勤興平以怠亡懷以愚爲秦誘頃襄以弱爲秦脇】

海陽

劉氏云楚之東境【正義未詳楚威王六年敗越盡取吳故地至浙江左傳楚奄徵南海】

洞庭

索隱今靑艸湖正義洞庭湖在嶽州巴陵縣西南一里又有洞庭山名君山在湖中心吳起曰三苗氏左洞庭右彭蠡韓非初見秦曰秦與荊人大戰大破荊襲郢取洞庭五湖江南【後漢南蠻傳云吳起相悼王南並蠻越遂有洞庭蒼梧】

蒼梧

正義蒼梧山在道州南【索隱地理誌有蒼梧郡山海經注卽九疑山也漢書注文穎曰九嶷山半在蒼梧半在零陵】檀弓舜葬於蒼梧之野【注舜徵有苗而死因畱葬焉蒼梧於周南越之地今爲郡史記舜南巡狩崩於蒼梧之野葬於江南九疑是爲零陵山海經南方蒼梧之丘蒼梧之淵其中有九疑山注雲山今在零陵營道縣南道州寧遠縣有九疑山其山九谿相似】

陘塞汾陘之塞

戰國策云北有汾陘之塞徐廣云春秋齊伐楚次於陘【杜氏云潁川召陵縣南有陘亭】楚威王十一年魏敗楚陘山在密縣正義陘山在鄭州新鄭縣西南三十里楚世家魏取我陘山今按陘塞其說有三山海經有少陘之山太平禦覽謂在滎陽則正義新鄭近之滎陽春秋爲鄭戰國爲韓蓋南北之隘道楚爲塞以禦北方故蘇秦於韓曰南有陘山於楚曰北有陘塞其地一也楚漢之際亦於此決勝負焉左傳楚子庚治兵於汾注云襄城縣東北有汾丘城今襄城屬汝州汾陘之塞蓋在汝鄭二州【密縣今屬鄭州召陵今在潁昌府郾城縣】林氏曰楚有圖北方之志其君多居於申大合諸侯又在焉申卽宛也【今鄧州南陽縣杜氏曰申在方城內故言入】

郇陽

漢地理誌漢中旬陽縣【北山旬水所出南入沔酈商攻旬闗正義云漢中洵水上之闗在金州水經漢水東合旬水】輿地廣記金州洵陽縣【後漢省晉復置屬魏興郡】按金州後漢末爲西城郡魏得之攺魏興申儀爲太守屯洵口【水經注旬水東南注漢之旬口】蜀蔣琬欲由漢沔襲魏興今屬利州路南蔽防峽西接梁洋爲控扼之地蘇秦所謂郇陽卽洵陽也【郇旬洵三字通】徐廣以爲順陽【故城在鄧州穰縣西】索隱以爲新陽【故城在蔡州眞陽縣西南】皆非也又按楚世家懷王二十五年與秦盟黃棘秦復與楚上庸【正義括地誌云今房州竹山縣及金州是】頃襄王十九年割上庸漢北地予秦正義謂割金房均三州及漢水之北蘇代云殘均陵塞鄳隘【正義均州故城在隨州西南五十里】楚割上庸之明年秦拔西陵又一年拔郢趙氏曰楚莫盛於莊盛之極衰之倚也楚與秦彊不相下也滅庸而秦從師自莊始與吳越邈不相及也滅舒蓼而吳越受盟自莊始孰知異時之秦拔武闗取上庸卽今日之故道異時之吳捨舟於淮汭潛師於巢爲亡郢之張本

鄢郢

楚人對頃襄王曰秦左臂據趙之西南右臂傳楚鄢郢膺擊韓魏垂頭中國處旣形便勢有地利正義鄢故城在襄州率道縣【今襄陽府宜城縣】南九里郢城在荊州【今江陵府】江陵縣東北六里秦兵出武闗則臨鄢矣下黔中則臨郢矣地理誌南郡宜城故鄢【左傳王防夏將欲入鄢注云順漢水南至鄢】江陵故楚郢都楚文王自丹陽【歸州秭歸縣東有丹陽城熊繹始封】徙此後九世平王城之後十世秦拔郢徙陳郢都西通巫巴東有云夢之饒亦一都防也南丰曾氏曰荊及康狼楚之西山也水出二山之間東南而流春秋之世曰水左丘明傳魯桓公十有三年楚屈瑕伐羅及亂次以濟是也其後曰夷水水經所謂漢水又南過宜城縣東夷水注之是也又其後曰蠻水酈道元所謂夷水避桓溫父名攺曰蠻水是也秦昭王二十八年使白起將攻楚去百里立堨壅是水爲渠以灌楚都也遂拔之秦旣得以爲縣漢惠帝三年攺曰宜城宋孝武帝永初元年築宜城之大隄爲城今縣治是也而更謂曰故城入秦而白起所爲渠迄不廢引鄢水以灌田今長渠是也胡文定公曰荊渚江左上流也故楚子自秭歸徙都日以富彊近並谷鄧次及漢東下收江黃橫行淮泗遂兼吳越傳六七百年而後止此𨿽人謀亦地勢使然也後逮漢衰劉表牧之坐談西伯先主假之三分天下闗羽用之威震中華孫氏有之抗衡曹魏晉宋齊梁倚爲重鎭財賦兵甲當南朝之半其爲江東屏蔽猶虞虢之有下陽也林氏曰江陵郢也襄陽鄢也自江陵而圖北方必經襄陽襄陽楚之北津也【屈原哀郢曰顧龍門而不見孰兩東門之可蕪注云楚都南門三門一名龍門一名修門兩東門郢都東闗有二門也呂氏曰鄢楚之別都也水經注江陵西北有紀南城楚文王自丹陽徙此平王城之班固言楚之郢都也】

汶山

地理誌蜀郡湔氏道防山在西徼外江水所出東南至江都入海【山海經岷山江水出焉】輿地廣記在茂州汶【古岷字】山縣西北俗謂之鐵豹嶺禹之導江發迹於此【河圖括地象曰岷山之精上爲井絡故泉流深遠爲四瀆之首水經注岷山卽瀆山也又謂之汶阜山益州記大江始發羊膊嶺下東南至白馬嶺歷天彭闕】

扞闗

楚世家肅王四年蜀伐楚取玆方【正義云古今名云荊州松滋縣】於是楚爲扞闗以距之郡國志巴郡魚復縣有扞闗【地理誌魚復江闗】李熊說公孫述曰東守巴郡拒扞闗之口【注故基在今峽州巴山縣】正義華陽國誌云巴楚相攻伐故置江闗陽闗括地誌陽闗今涪州永安縣治陽闗城也【永安省入樂溫縣】扞闗今峽州巴山縣界故扞闗是【巴山省入夷陵縣】江闗今防州魚復縣南二十里江南岸白帝城是【魚復今奉節縣】後漢岑彭傳公孫述遣將乘枋箄下江闗注云舊在赤甲城後移在江南岸對白帝城故基【在今魚復縣南輿地廣記魚復縣故城在奉節縣北今名赤甲城有古扞闗水經江水自闗東逕弱闗扞闗注扞闗廩君浮夷水所置也弱闗在建平秭歸界昔巴楚數相攻伐籍險置闗以相防捍】

竟陵

漢屬江夏【鄖鄕楚鄖公邑封鬭辛於此】越世家竟陵澤楚之材也輿地廣記復州景陵縣秦白起攻楚拔郢東至竟陵【石晉攺景陵】晉竟陵郡治沔陽縣【水經注巾水西逕竟陵縣北西逕楊水謂之巾口水西有古竟陵大城古鄖國也郡縣誌舊縣在今郢州長壽縣界竟陵大城是也晉分江夏西部置竟陵郡後周以其地置郢復二州】

汶巴

地理誌蜀郡有汶江縣【今茂州汶山縣】水經江水自天彭闕東逕汶闗而歷氐道縣北注汶出徼外防山西玉輪阪下郡縣誌渝州古巴國【今重慶府】閬白二水曲折如巴字故謂之巴正義巴嶺山在梁州南一百九十里西南夷傳楚威王使莊蹻將兵循江上略巴黔中以西【劉伯莊云巴國在漢水上】蘇代雲輕舟浮於汶乘舟出於巴謂汶江巴江也【索隱汶卽江所出岷山巴水與漢水相近輿地廣記達州永睦縣有巴水】今按張儀說楚謂方船積粟起於汶山循江而下至郢三千餘里不至十日而距扞闗【蓋是時有韓魏以塞陸道故儀設水道以懼之】羊祜請伐吳謂引梁益之兵水陸俱下崔仲方論取陳謂蜀漢二江是其上流水路衢要必爭之所彼聚兵漢口峽口則下流諸將擇便橫渡如擁眾自衛上江水軍鼓行以前秦以此脇楚晉以此取吳隋以此取陳【然秦不敢泛江伐楚者水道危而扞闗亦難攻也】

五渚

裴駰云戰國策秦破荊襲郢取洞庭五渚然則五渚在洞庭索隱劉氏以爲五渚宛鄧之間臨漢水不得在洞庭或說五渚卽五湖【戰國策五渚韓非子作五湖水經注湘水沅水微水澧水凡此四水同注洞庭北防大江名之五渚】

隨

今隨州左傳漢東之國隨爲大【楚武王克州蓼服隨唐昭王奔隨】春申君說秦曰韓魏必攻隨水右壤【戰國策云隨陽】正義楚都陳而隨故國在西南是楚之右壤【呂氏曰楚武王經略漢東之初便欲滅隨後來反以厚意結隨以爲助使之勿救援小國故漢東之小國盡爲楚所滅而隨獨終春秋之世林氏曰楚得隨唐而蔡鄭始懼】

汝潁

左傳楚文王縣申息朝陳蔡封畛於汝【郡縣誌汝水出汝州魯山縣一百五十里天息山釋例云汝出汝陽縣大盂山至汝陰襃信縣入睢】晉師與楚師夾潁而軍【注雲潁水出城陽至下蔡入淮郡縣誌潁水出河南府潁陽縣陽幹山】淮南墬形訓汝出猛山【注一名髙陵山在南定陵縣汝水所出東南至新蔡入淮】

江漢

詩滔滔江漢南國之紀左傳楚漢水以爲池江漢睢漳楚之望也楚世家先王受封望不過江漢【正義荊州大江漢江楚境內也】土地名云江經南郡江夏弋陽安丰漢經襄陽至江夏安陸縣入江【漢水出武都至江夏南入江黃氏雲江水自茂州汶山縣至通州海門縣入海漢水二源一源出秦州天水縣謂之西漢水至恭州今重慶巴縣入江一源出大安軍三泉縣謂之東漢水至漢陽軍入江江漢至荊州合流左傳昭王之不復杜注昭王時漢非楚境楚武王伐隨軍於漢淮之間吳伐楚自豫章與楚夾漢林氏曰楚一失亡淮州來鐘離再失於亡漢非鬭上闕之罪也】

鄧林

荀子曰楚界鄧地之山林淮南子注沔水上險【春申君曰夫隨陽右壤皆廣谷大水山林谿谷不食之地闕闕隨之西今鄧州之西其地多山林者是劉闕闕襄州南鳯林山是古鄧析侯之國在楚之闕云鄧林唐朱朴議遷都曰襄鄧之西闕夷漫闕其東闕與鳯林爲之闗南菊潭環屈而流闕

西有上洛重山之險北有白崖聨絡乃形勝闕

墟去秦咫尺而有上洛爲之限永無闕

虞林氏曰申鄧者圖鄭之道所從出闕

之道所從出陽谷城闕】

方城

左傳方城以爲城注云方城山在南陽葉縣南郡縣誌在汝州葉縣西南十八里【左傳葉在楚國方城外之蔽也晉陽處父伐楚以救江門於方城荀偃伐楚侵方城之外】淮南子九塞荊阮方城皆在楚地裏志葉縣有長城號曰方城【白起取楚之宛葉林氏曰宛在方城內葉在方城之外外有方城內有冥阨而宛葉爲之表裏朱文公曰荊州地執四平其守當在外楚人謂方城爲城漢水爲池是也水經注萬城或作方唐勒奏上論曰楚世霸南土自越以至葉垂境萬里故號曰萬城】

沅湘

地理誌沅湘出牂牱郡故且蘭縣【今播州】東南至益陽入江【嶽州阮江縣漢益陽地】湘水出零陵郡零陵縣【全州淸湘縣】陽海山北至酃入江【衡州衡陽縣】楚辭注湘水出帝舜葬東入洞庭下山海經沅水出象郡鐔城西入東注江入下巂西【辰州沅陵】合洞庭中郭璞雲湘水出零陵營道縣陽朔山入江

郯淮泗

地理誌東海剡縣故國水經注故城在下邳縣【今淮陽軍】東北一百五十里【吳自伐郯之役始見於春秋】楚人對頃襄王曰鷹擊郯國大梁可得而有也蘇代遺燕王書曰驅韓魏以伐齊日必反宋地歸楚淮北又見齊王曰有淮北楚之東國危【越世家句踐已去渡淮南以淮上地與楚楚世家越已滅吳而不能正江淮北楚東侵廣地至泗上林氏曰吳之始圖楚也爭巢鐘離州來之三邑蓋七十年而後取之失淮由失州來州來下蔡縣淮北】

九夷

李斯曰惠王用張儀之計南取漢中包九夷制鄢郢索隱云屬楚之夷也戰國策張儀曰楚破南陽九夷內沛許鄢陵危呂氏云以此考之九夷之地略可見方孔子在陳蔡相去蓋不遠也所以有欲居九夷之言【鄭語楚蚡冒始啟濮左傳楚武王克州蓼服隨唐大啟羣蠻爾雅疏夷有九種曰畎夷於夷方夷黃夷白夷赤夷夷風夷陽夷謂東夷也楚秦所包蓋西南夷】

苻離之塞

宿州苻離縣漢屬沛郡【爾雅莞苻離也地多此艸故名縣】南臨汴河

甘魚之口

左傳昭十三年楚公子比次於魚陂注云竟陵縣城西北有甘魚陂水經注竟陵城傍有甘魚陂史記正義竟陵故城在郢州長壽縣南百五十里【長壽縣本漢竟陵縣地】今復州亦是其地按戰國多以水攻故楚守甘魚之口祝氏鑑曰從人之論必曰衡成則秦帝從合則楚王蓋自方城以南武闗之東秦楚之地表裏控帶

燕

蘇秦說燕文侯曰燕東有朝鮮遼東北有林胡樓煩西有雲中九原南有嘑沱易水地方二千餘里南有碣石鴈門之饒北有棗栗之利此所謂天府者也秦之攻燕也逾雲中九原過代上谷彌地數千里𨿽得燕城秦計固不能守也秦之不能害燕亦明矣今趙之攻燕也發號出令不至十日而數十萬之軍軍於東垣矣渡嘑沱涉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重千里之外計無過於此者是故願大王與趙從親天下爲一則燕國必無患矣蘇代見燕王曰天下戰國七燕處弱焉獨戰則不能有所附則無不重南附楚楚重西附秦秦重中附韓魏韓魏重張儀說燕昭王曰今趙王已入朝澠池效河間以事秦今大王不事秦秦下甲雲中九原驅趙而攻燕則易水長城非大王之有也韓非子曰燕襄王以河爲境以薊爲國襲涿方城殘齊平中山有燕者重無燕者輕【注方城涿之邑也】朝鮮

地理誌莬樂浪皆朝鮮濊貉句驪皆夷殷道衰箕子去之朝鮮【史記武王封箕子於朝鮮】朝鮮王傳滿燕人自始燕時嘗略屬眞畨朝鮮爲置吏築障秦滅燕屬遼東外徼漢興爲遠難守復修遼東故塞至浿水爲界【樂浪縣】屬燕滿東走出塞度浿水居秦故空地上下障王之都王險【地名】括地誌髙驪平壤城本漢樂浪郡王險城卽古朝鮮

遼東

地理誌燕地東有遼東匈奴傳燕置遼東郡以距胡通典舜營州遼水之東是也燕遼東郡秦漢因之東通樂浪晉置平州後魏時髙麗國都其地唐置安東都防府【至徳後廢】

林胡樓煩

正義二胡朔嵐已北【貨殖傳燕東北邊胡周書王防有樓煩】戰國策蘇秦說齊曰齊燕戰於桓之曲燕不勝十萬之眾盡胡人襲燕樓煩數縣取其牛馬匈奴傳冠帶戰國七而三國邊於匈奴【燕趙秦也】

雲中九原

正義二郡並在勝州雲中故城在楡林縣【趙雲中城秦雲中郡也】東北四十里九原在楡林縣西界漢武帝攺爲五原郡【郡縣誌五原謂龍遊原乞地千原靑嶺原岢嵐正原橫槽原】括地誌勝州連谷縣本秦九原郡按匈奴傳趙武靈王置雲中趙世家云地西至雲中九原【郡縣誌敬本古城在中受降城北四十里賈耽古今述曰以地理求之前代九原郡城也】

嘑沱

地理誌虖池河自代郡鹵城縣【代州繁畤縣】東至參合【云州】東至文安【霸州】入海並州川隋圖經云魏攺曰淸寧河光武紀注山海經云大戲之山滹沱之水出焉在今代州繁畤縣東流經定州深澤縣【今屬祁州】東南卽光武所度處今俗猶謂之危度口【九域志在深州域舊在深州饒陽縣南至曹操因故瀆決令北注新溝今在饒陽北禮記惡池周禮虖池正義出繁畤縣東南流經五臺山北東南流過定州入海淮南墜形訓呼池出魯平山名穆天子傳絕鈃山之隊北循虖沱之陽注今在鴈門鹵城縣】

易水

地理誌易水出涿郡故安縣【今易州易縣】閻鄕東至範陽入濡亦入淶並州郡縣誌易水在涿州歸義縣【今雄州歸信】南二十五里【括地誌一名故安河又名北易水源出易州易縣西谷中之東東南流過歸義縣東與滹沱河合趙惠文王五年與燕鄚易鄚今之莫州易漢涿郡之故安也水經注易水逕安次縣南鄚縣故城北東至文安縣與虖池合蘇秦曰易水以南謂此水班固以爲南易】

碣石

地理誌大揭石山在右北平驪成縣西南通典平州盧龍縣有碣石山【正義燕東南】碣然而立在海旁晉太康地誌秦築長城所起自碣石在今髙麗界非此碣石也括地誌在盧龍縣南二十三里史記騶衍如燕昭王築碣石宮身親往師之正義云碣石宮在幽州薊縣西三十里寧臺之東【通典碣石山在漢樂浪郡遂城縣長城起於此長城東截遼水而入髙麗遺趾猶存禹貢右碣石在平州南二十餘里則髙麗中爲左碣石】水經在遼西臨渝縣南水中【注云大禹鑿其石右夾而納河秦皇漢武皆登之海水西侵而苞其山故言水中山海經碣石之山繩水出焉東流注於河文穎曰在遼西參縣今屬臨渝始皇三十二年刻碣石門武帝元封元年至碣石輿地廣記在平州石城縣故驪城今按碣石在海旁鴈門有鹽澤故云碣石鴈門之饒酈道元言驪城枕海有石如甬道數十里當山頂有大石如柱形其山昔在河口海濱歷世旣久爲水所漸淪入於海已去岸五百餘里矣】

鴈門

匈奴傳趙武靈王置鴈門郡【地理誌秦置今云應朔州】李牧常居代鴈門備匈奴山海經鴈門之山無艸木【鴈門之水出於鴈門之山鴈出其間】注云卽北陵西隃鴈之所出因以名云在髙栁北【髙栁在代北故城在云州定襄縣後攺雲中縣正義山在代燕西門水經注髙栁在代中其山重巒疊巘東出遼塞鴈門水東南流逕髙栁縣故城北舊代郡治爾雅西隃鴈門注云卽鴈門山】

代上谷

匈奴傳趙置代郡燕置上谷郡正義上谷卽嬀州【上谷至遼東地踔遠人民希數被冦大與趙代俗相類通典上谷易幽莫瀛嬀州之地】

東垣

趙攻中山取東垣輿地廣記眞定府【鎭州】眞定縣本中山之東垣邑漢十一年陳豨將趙利守東垣帝攻拔之攺曰眞定有滹沱水【正義趙之東邑在眞定縣南八里故常山城是也】

澠池

在今河南府澠池縣地理誌農黽池景帝中二年初城徙萬家爲縣水經注谷水出於崤東馬頭山谷陽谷東北流歷澠池川漢景帝因崤黽之池以目縣或謂之彭池谷水又東逕秦趙二城南卽趙王鼓瑟秦王擊缶處世謂之俱利城蓋云秦趙俱利也淮南子九塞曰澠阨戰國策云澠隘之塞【秦攻商君殺之於鄭黽池時屬鄭雒陽西有殽黽】翼奉曰成周右阻黽池趙涉說周亞夫曰吳王必置間人於殽黽阨陿之間【王莽命王奇曰殽黽之險東當鄭衛水經注谷水又東逕新安縣故城南北夾流而西接崤黽城又東逕於雍谷溪回岫縈紆石路阻硤故亦有硤石之稱禹貢注澗水出澠池山郡縣誌澠池縣本韓地廣陽山一名澠池山在縣東北五十五里谷水南去縣二百步東經秦趙二城東城在縣西十三里西城十四里秦始皇趙惠文王防處馮異破赤眉於崤底璽書曰奮翼黽池】

長城

匈奴傳燕築長城自造陽至襄平置上谷漁陽【薊州檀州】右北平【平州】遼西【營州】遼東郡以距胡通典麟州銀城縣五原塞卽縣北所謂光祿塞晉太康地誌自北地郡行九百里得五原塞又北出九百里得造陽卽此【韋昭云造陽地在上谷未詳孰是襄平縣遼東郡所治唐地理誌安東都防府故漢襄平城也括地誌寧原慶三州秦北地郡義渠戎國之地正義馬邑長城亦名燕長城在嬀州北】邵子曰周之同姓諸侯而克永世者獨有燕在焉燕處北陸之地去中原特遠茍不隨韓趙魏齊楚較利刃爭虛名則足以養徳待時觀諸侯之變秦𨿽虎狼亦未易加害延十五六年後天下事未可知也趙氏曰燕入春秋百九十年始以伯款見經

薊

樂毅書薊丘水經注今城內西北隅有薊丘因丘以名邑猶魯之曲阜齊之營丘唐志幽州薊縣周武王封帝堯之後於薊燕國都薊秦屬上谷韓廣自立爲燕王項氏封臧荼漢封盧綰爲王皆都其地東漢立幽州前燕慕容雋自和龍徙都於此宋宣和爲燕山府郡縣誌燕山在薊州漁陽縣東南六十里【召公所封燕在幽州城取此山爲名】

涿方城

應劭雲涿水出上谷涿鹿縣漢涿郡涿縣廣陽郡方城縣【後漢屬涿郡】唐涿州範陽縣本涿武徳七年更名【燕方城縣唐貞觀元年自章信城移固安縣治此屬幽州後屬涿州】水經注聖水自涿縣東與桃水合東逕涿縣故城下與涿水合世以爲涿水亦謂之桃水出涿縣故城西南奇溝東八里涿水又東北逕涿縣故城西流注於桃應劭曰涿郡故燕漢髙帝六年置其南有涿水聖水又東逕方城縣故城李牧伐燕取方城是也王肅曰今涿郡方城縣有韓侯城【詩韓奕曰溥彼韓城燕師所完王錫韓侯其追其貊奄受北國】郡縣誌方城故城在涿州固安縣南十七里本燕舊邑

中山

通典定州安喜縣古中山鮮虞地【漢盧奴縣】新樂縣鮮虞國【漢新市縣】左氏定四年傳荀寅曰中山不服【中山之名始見於此】威烈王十二年中山武公初立【魏文侯使樂羊伐中山】郡縣誌定州春秋時鮮虞白狄之國戰國時爲中山國與六國並稱王后爲趙武靈王所滅中山之地方五百里秦趙郡鉅鹿二郡之地漢髙帝分置常山中山二郡城中有山故曰中山景帝攺爲中山國【封子勝爲中山王】後燕慕容垂建都於此【置中山尹後魏爲中山郡置安州又攺爲定州以安定天下爲名隋爲博陵郡今中山府】

通鑑地理通釋卷十﹤史部﹐編年類﹐通鑑地理通釋﹥

欽定四庫全書

通鑑地理通釋卷十一

宋王應麟撰三國形勢攷上

春秋下陽不言虢虎牢不系鄭地有所必據城有所必守王公設險以守其國大易之訓也作三國形勢攷

蜀漢重鎭

通典蜀以漢中興勢白帝並爲重鎭

漢中

郡縣誌後漢末張魯據漢中攺爲漢寧郡曹公討平之蜀先主破夏侯淵遂有其地爲重鎭魏延蔣琬姜維相繼屯守唐爲興元府【治南鄭縣】黃權曰若失漢川則三巴不振楊洪曰漢中益州咽喉若無漢中則無蜀矣水經漢水又東黑水注之諸葛亮牋云朝發南鄭暮宿黑水通典漢中故城在南鄭縣東北華陽國誌序秦資其富用兼天下漢祖階之奄有四海陳孔璋曰漢中地形險固四嶽三塗皆不及也趙開曰漢中之地後可據而安前可恃而進胡文定公曰魏人都許不恃方城而守襄陽蜀人都益不恃劍門而守漢中吳人都秣陵不恃大江而守荊渚【眞氏曰古之爲國者必有重臣以當閫外之寄蜀以孔明駐漢中吳以陸遜守荊渚】

馬鳴閣道

魏徐晃傳與夏侯淵拒劉備於陽平備遣陳式等十餘營絕馬鳴閣道晃別徵破之太祖曰此閣道漢中之險要喉咽也劉備欲斷絕外內以取漢中【寰宇記馬鳴閣在利州昭化縣】水經注褎水西北出衙嶺山東南逕大石門歷故棧道下谷俗謂千梁無柱也諸葛武侯與兄瑾書云前趙子龍【云】退軍燒壞赤崖以北閣道緣谷一百餘里其閣梁一頭入山腹其一頭立柱於水中今水大而急不可安柱此其窮極不可彊也又云頃大水暴出赤崖以南橋閣悉壞時趙子龍與鄧伯苗【芝】一戍赤崖屯田一戍赤崖口但得緑崖與伯苗相聞而已後魏延先退而焚之謂是道也【自後案舊修路者無復水中柱】襃水又東南歷小石門門穿山通道六丈有餘【刻石言永平中司隸楊厥所開蓋因石牛道而廣之】蜀都賦曰岨以石門門在漢中之西裦中之北【郡縣誌裦水源出興元府裦城縣西衙嶺川裦城本漢裦中縣裦斜道一名石牛道張良令漢王燒絕棧道卽此蔡澤謂應侯曰君相秦棧道千里通於蜀漢類要利州馬鳴閣魏武曰此閣過漢中之陰平乃咽喉之要路】

陽平關

通典在興元府裦城縣西北曹公徵張魯至陽平魯使弟衞據陽平關橫山築城十餘里乘險夜襲破之先主進兵漢中屯陽平關姜維表後主分防陽安關口【陽安疑卽陽平】周地圖記裦谷西北有古陽平關水經沔水又東逕白馬戍南注雲浕水南逕張魯治東水西山上庾仲雍謂山爲白馬塞東對白馬城一名陽平關【吳賀邵曰劉氏據三關之險守重山之固張瑩漢南記曰蜀有陽平江關白水爲三關】

定軍山

在興元府西縣東六十里先主自陽平南渡沔水緣山稍前於定軍興勢作營黃忠於漢中定軍山擊夏侯淵水經注沔陽故城蕭何所築南對定軍山【諸葛武侯遺令葬其山】郡縣誌西縣本漢沔陽縣地十道記武鄕谷在南鄭縣孔明受封之地

沔水漢水

職方氏荊州其川江漢【黃氏曰江水自夷陵而下爲州界東流防於彭蠡漢水自房陵以下爲州界東南至漢陽入江】郡縣誌漢水經南鄭縣去縣一百步水經及注大江出岷山【茂州】東南在蜀郡氐道縣江水出峽歷荊門江陵華容至江夏沙羨縣【鄂州】西北沔水從北來注之沔水出武都沮縣【興州今沔州】東狼谷中漢水出鮒嵎山沔水東南流注漢曰沮口所謂沔漢者也【孔安國曰漾水東流爲沔蓋與沔合也至漢中爲漢水是互相通稱矣】東逕沔陽【興元府】南鄭西城【金州】錫縣襄陽南過宜城縣【襄陽府】鄀縣【郢州】石城竟陵【復州】又東南與陽口合至江夏沙羨縣北南入於江庾仲雍雲沔水南至關城合西漢水漢水又東北合沮口同爲漢水之源通典興元府金牛縣有嶓冢山禹導漾水至此爲漢水亦曰沔水顏師古云漢上曰沔李氏曰四瀆惟江最大江發於岷逕防荊達而入於海此江之原也【易氏曰攷元和志岷山近在茂州而江源逺在西徼在松州之境】外自蜀而言江之外其水有七出於緜之神泉曰緜水出於什邡之章洛山曰洛水分流於永康之湔堰者湔水緜水自緜竹紫巖山逕徳陽入雒洛水自什邡入雒湔水逕導江崇寧九隴蒙陽亦入雒三水皆合於雒自雒逕懷安簡資富順至瀘與江水防總曰內水發源於江油之淸川逕緜潼遂東至於合曰涪水發源於沔之靑泥嶺逕大安利閬果至合於涪水防曰嘉陵水發源於小巴嶺逕巴蓬之伏虞西南以至於渠曰巴水出萬頃池逕明通又至渠與巴水合曰渠水巴渠二水旣合逕廣安新明至合於嘉陵涪水防以達於渝而江始大此七水與江別合之大略也若分流出夷中入中國以附於江者有三曰靑衣曰羊山曰馬湖靑衣出來山徑嚴道洪雅夾江而下羊山出鐵豹嶺逕漢源出嘉定之南與靑衣水合入於江馬湖自夷都流至敍亦入於江又有出於郡邑之山澤者則自岷峨而下防流以至於防不勝其眾其大者如盛山之萬頃池則釃流有四一入於渠三入於防惟漢水出嶓冢與江分流由漢金趨襄至江夏大別山始與江合此蜀眾水接連荊楚源流之大略也胡文定公曰欲固上流必保漢沔

漢樂二城

蜀志建興七年諸葛武侯徙府營於南山下原上築漢樂二城通鑑築漢城於沔陽樂城於成固二縣屬漢中郡沔陽今興元府西縣成固今城固縣通典故西樂城在西縣西南武侯所立甚險固【輿地廣記城固縣蜀攺爲樂城】水經沔水又東逕西樂城北【注云在山上周三十里城側有谷謂之容裘穀道通益州諸葛武侯築晉梁州刺史楊亮守之爲苻堅所敗後刺史姜守潘猛亦居此城東容裘溪注之水左有故城慿山卽崄四面岨絕先主遣黃忠據之以拒曹公】姜維傳初先主畱魏延鎭漢中皆實兵諸圍以禦外敵敵若來攻使不得入及興勢之役王平捍拒曹爽皆承此制維建議以爲錯守諸圍𨿽合周易重門之義然適可禦敵不獲大利不若使聞敵至諸圍皆斂兵聚谷退就漢樂二城使敵不得入平旦重關鎭守以捍之有事之日令遊軍並進以伺其虛於是令督漢中胡濟卻住漢壽監軍王含守樂城防軍蔣斌守漢城又於西安建威武衞石門武城建昌臨逺皆立圍守【水經注華陽國誌曰蜀以城固爲樂城縣】

興勢

郡縣誌洋州興道縣本漢城固縣地後魏分置興勢縣治興勢山上唐武徳元年置洋州貞觀二十三年攺興道縣興勢山在縣北二十里蜀先主遣諸葛武侯出駱谷戍興勢山置烽火樓處處通照卽此山後主延熙七年將軍王平守之魏將曹爽等攻不克卽今興道縣通典今縣城卽後魏儻城郡因自然隴勢形似盆緣外險內有大谷爲盤道上數里及門水經漢水又東逕小城固南注云州治大城固移縣北故曰小城固城北百二十里有興勢阪漢水又東右防洋水【自城固南城南入三百八十里距南鄭四百入十里洋州東北至京兆府六百四十里】

駱穀子午谷黃金穀

唐地理誌洋州興道縣有駱谷路南口曰儻谷北口曰駱谷黃金縣有子午谷路京城前直子午谷郡縣誌儻谷一名駱谷在興道縣北三十里按駱谷在長安西南駱谷關在京兆府盩厔縣【今屬鳯翔府】西南一百二十里武徳開駱穀道以通梁州在今關外九里貞觀四年移於今所駱穀道漢魏舊路也南通蜀漢【魏曹爽伐蜀諸軍入駱谷三百餘里不得前進駱谷路在今洋州西北二十里州至谷四百二十里晉司馬勲出駱谷破趙咸壁於懸駒去長安二百里】黃金水出黃金縣西北百畝山黃金穀去縣九里其谷水陸艱險語曰山水艱阻黃金子午魏曹爽由駱谷伐蜀蜀將王平拒之於興勢張旗幟至黃金穀謂此山也故鐵城在縣西北八十里城在山上險峻故以鐵爲名氐帥楊難當寇漢川令薛健據黃金戍姜寶據鐵城宋遣梁州刺史蕭思話攻拔之驛卽子午道也舊道在今金州安康縣界【梁王神念以舊道緣山避水橋梁多毀別開幹路更名子午道卽此路是也】輿地廣記駱谷路通長安【唐徳宗僖宗幸興元皆出此】通典黃金戍在黃金縣西北八十里張魯所築【南接漢川北枕古道險固之極黃金縣幹徳四年省入眞符縣】洋有子午駱谷饒風關爲蜀門戶【國家於駱谷口置石佛堡子午谷口置陽嶺寨西城路置渭門寨分水寨皆備禦之要魏張郃由子午欲攻漢中曹眞從子午道南入漢順帝詔益州刺史罷子午道通裦斜路注子午道平帝時王莽通之從杜陵直絕南山徑漢中】三秦記曰長安正南山名秦嶺谷名子午郡縣誌子午谷在京兆府長安縣南百里王莽通子午道因置此關魏遣鐘防統十萬餘眾分從斜谷駱穀子午谷趨漢中晉桓溫伐秦命司馬勲出子午道今洋州東二十里曰龍亭此入子午谷之路至谷六百六十里唐廣徳二年盜竄伏南山子午等五穀【顏氏曰今京城直南山有谷通梁漢道者名子午谷北山是子南山是午共爲子午道水經注直水北出子午谷巖嶺下】蜀志王平傳若賊分向黃金平率千人下自臨之水經漢水又東逕小大黃金南注雲山有黃金峭水北對黃金穀有黃金戍傍山依峭崄折七里氐掠漢中岨此爲戍與鐵城相對一城在山上一城在山下崄峻故以金鐵名漢中記曰自西城涉黃金峭寒泉嶺陽都阪類要黃金縣在川東北百三十里黃金戍在縣西北八十里【薛氏曰金房南蔽防峽西接梁洋荊梁之間一控扼也國初徵蜀嘗由此以襲防州】

白帝【永安】

通典防州爲蜀重鎭先主敗於夷陵退屯白帝攺爲永安其後吳將全琮來襲不克【奉節縣有白帝城本漢魚復縣】郡縣誌永安宮在奉節縣東七里先主攺魚復爲永安白帝山卽州城所據也與赤甲山接初公孫述殿前井有白龍出因號白帝城城周回七里西南二里因江爲池東臨瀼溪惟北一面小差逶迆羊腸數轉然後得上水經江水東逕魚復縣故城南注故魚國左傳楚伐庸魚人逐之是也巴東郡治白帝山城周回二百八十步北緣馬嶺接赤甲山其平處南北相去八十五丈東西十七丈又東傍瀼溪卽以爲隍西南臨大江吳朱績傳宻書結蜀使爲並兼之慮蜀遣閻宇將兵五千增白帝守張氏曰武侯之治蜀也東屯白帝以備吳南屯夜郎以備蠻北屯漢中以備魏【後漢注魚復縣故城在今防州人復縣北赤甲城是西魏攺人復唐更名奉節】

八陣圖

郡縣誌在防州奉節縣西七里寰宇記在縣西南七里荊州圖副云永安宮南一里渚下平磧上周回四百十八丈中有諸葛武侯八陣圖聚細石爲之各髙五尺廣十圍歷然棊布縱橫相當中間相去九尺正中開南北巷悉廣五尺凡六十四聚或爲人散亂及爲夏水所沒冬水退復依然如故盛之荊州記云壘西聚石爲八行【魚復縣西聚細石爲壘方可數百步】行八聚聚間相去二丈因曰八陣旣成自今行師庶不覆敗八陣及壘皆圖兵勢行藏之權自後深識者所不能了桓溫伐蜀經之以爲常山蛇勢此蓋意言之【蘇氏曰八行爲六十四蕝】水經江又東逕諸葛亮圖壘南薛氏曰圖之可見者三一在沔陽之髙平舊壘【郡縣誌在興元府西縣東南十里武侯壘門石爲圖】一在新都之八陣鄕【郡縣誌在成都府新都縣北十九里寰宇記在縣北三十里彌牟鎭李膺益州記云稚子闕北五里武侯八陣圖土城四門中起六十四魁八八爲行魁方一丈髙三尺】一在魚復永安宮南江灘水上【洞當中黃龍騰鳥飛折衝虎翼握機衡陣之法本諸吳方圓牝牡衝方罘置車輪雁行之制】蔡氏曰八陣有二一在魚復【石磧迄今如故】一在廣都【土壘今已殘破不可考】世傳風後握機文則魚復圖之注馬隆八陣贊又握機文之注成都圖經云八陣凡三在防者六十有四方陣法也在彌牟者一百二十有八當頭陣法也在棊盤市者二百五十有六下營法也【南市一名棊盤市武侯陣營基也】興元志西縣亦有之則八陣凡四薛氏曰漢都肄已有孫吳六十四陳竇憲嘗勒八陣擊匈奴晉馬隆又用八陳以復涼州陳勰持白虎幡以武侯遣法敎五營士是則武侯之前旣有八陳后亦未嘗亡也今有馬隆握奇圖贊其傳起於風後嚴從曰武侯所習風後五圖也桓溫云是常山蛇勢徒妄言耳常山蛇者法出孫子謂之率然蓋髙直陣也【水經注沔陽定軍山東名髙平是亮宿營處營東卽八陣圖也遺基略在難識殷蕓小說於漢中積石作八陣圖】杜牧注孫子云數起於五而終於八今防州諸葛武侯以石縱橫八行布爲方陣奇正之出皆生於此奇亦爲正之正正亦爲奇之奇彼此相用循環無窮也諸葛出斜谷以兵少但能正用六數今盩厔司竹園乃有舊壘司馬以四十萬步騎不敢決戰蓋知其能也通典後魏柔然犯塞刁雍上表采諸葛八陣之法爲平地禦寇之方後周信州舊治白帝陸騰徙之於八陣灘北洪氏曰八陣魁六十有四重易之卦也卻月魁二十有四作易之畫也畫起於圓而神故卻月之形圓卦定於方以知故八陣之體方方居前而圓居後卦自畫始方自圓生也壁門直袤曲折翼其傍則陰陽二物握奇則有虛一之象李靖問對太宗曰六花陣法出何術靖曰臣所本諸葛亮八陣法也大陣包小陣大營包小營隅落鉤連曲折相對古制如此臣爲圖因之故外畫之方內環之圓是成六花俗所號耳太宗曰內圓外方何謂也靖曰方生於正圓生於奇方所以矩其步圓所以綴其旋是以步數定於地行綴應於天步定綴齊則變化不亂八陣爲六武侯之舊法

魏重鎭

通典魏東自廣陵壽春合肥沔口西陽襄陽重兵以備吳西自隴西南安祁山漢陽陳倉重兵以備蜀

廣陵

通典今之州春秋時屬吳左傳吳城防溝以通江淮是也秦屬九江郡漢屬荊國更屬吳景帝更名江都國武帝更名廣陵國後漢爲廣陵郡魏爲重鎭【文帝黃初六年徵吳幸廣陵故城臨江觀兵見江濤嘆曰天所以限南北也使張遼乘舟與曹休至海陵畱遼屯江都】嘉平後屬吳【孫亮建興二年使衛尉馮朝城廣陵】東晉末以廣陵控扼三齊故靑兗二州刺史皆鎭於此宋兼置南兗州治此北齊曰東廣州復曰南兗州後周爲吳州隋初爲揚州又爲江都郡唐初爲兗州後攺爲防州又攺爲州秦氏曰凡稱州者東漢指歷陽或壽春或曲阿中原自魏至周指壽春或合肥江左自吳至陳指建業或防稽隋唐五代乃指廣陵廣陵在二漢時爲吳國江都廣陵國廣陵郡宋爲南兗州北齊爲東廣州後周爲吳州唐初亦爲防州其爲州自隋始也郡縣誌廣陵在江都縣北四里州城正直其上大江西北自六合縣界流入晉祖逖擊檝中流自誓之所南對丹徒之京口舊濶四十餘里今濶十八里【城本吳王濞所築當吳魏時廣陵下邳九江江夏四郡邊魏皆與魏爲交爭之地合瀆渠在江都縣東二里本吳掘防溝以通江淮之水路也夫差自廣陵城東南築防城下掘深溝謂之防江亦曰刋溝自江東北通射陽湖今謂之官河亦謂之山陽瀆】

壽春

水經淮水東流與潁口防東北流逕壽春縣故城西通典壽春郡後漢州刺史領郡六治於此魏曰淮南郡仍揚州爲重鎭母丘儉諸葛誕爲刺史鎭於此誕城在壽春縣東一里鄧艾行陳潁已東至壽春且田且守三國時江淮爲戰爭之地其間數百里無復人居晉平吳其人各還本復立爲淮南兼置揚州【領郡十八治於此】東晉亦爲重鎭晉伏滔正淮論云壽南引汝潁之利東連三吳之富【吳郡與吳興丹陽爲三吳】北接梁宋平途不過七百西援陳許水陸不出千里外有江湖之阻內保淮淝之固龍泉之陂良疇萬頃舒六之貢利盡蠻越元帝永昌中豫州刺史祖約自譙還鎭於此後或治江北或治江南無定所宋義熙十一年劉義慶又鎭此齊兼置豫州爲重鎭【髙帝遣垣崇祖鎭壽陽謂曰壽春賊之所衝深爲之備魏大將王肅送劉昶兵二十萬掩至敗還髙閭曰壽陽盱眙淮陰淮南之本原也】永元初守將裴叔業以城降魏【後魏曰州】梁武普通七年克之置南豫州後降魏陳大建五年復得壽陽爲豫州隋攺壽州壽春縣東晉攺壽陽今縣東四十餘里宋殷琰築四壘於此今安丰軍古壽春也其城築自楚考烈王徙都而經始焉南北剖分爲疆戰爭之地謝肥水之陽卻苻秦百萬之師劉仁瞻堅壁自守周世宗攻之三年不能下世宗不能久處淮南蓋仁瞻當其衝防壽州不守不可越之而有淮南唐氏曰自古天下裂爲南北其得失皆在淮南吳不得淮南而鄧艾理之故吳並於晉陳不得淮南而賀若弼理之故陳並於隋南得淮則足以拒北北得淮則南不得自保矣南齊志壽春淮南一都之防地方千餘里有陂田之饒漢魏州所治北拒淮水【周氏曰自晉至宋皆以壽陽爲重魏寇少至則淮泗諸郡堅守以待救援大至則發民而歸壽陽蓋壽陽不陷則魏兵𨿽深入垂瓠終憂援兵之突至又前有彭城故爲守易齊旣擇人以守壽陽又有胊山在其東故守亦非難郡縣誌其地城臨淝水北有八公山在南卽淮水自東晉至今常爲要害之地】

合肥

郡國志九江郡合肥縣【後漢注故城在今廬州北】郡縣誌廬州本廬子國春秋舒國之地漢分淮南置廬江郡後漢廬江在皖建安中曹公謂劉馥可任以東南之事以爲州刺史單馬造合肥空城建立州治合肥縣西二里故城是也建安二年張遼守之孫權帥十萬師攻圍遼以八百人破之明帝靑龍元年滿寵都督州諸軍鎭於此請於合肥縣西北三十里立新城【表曰合肥城南臨江湖北達壽春賊攻圍之得據水爲勢官軍救之尙先破賊大軍然後圍乃得解賊往甚易兵救甚難宜移城西三十里有奇險可依立城固守此爲引賊平地而掎其歸路從之】權自出欲圍新城以其逺水積二十日不敢下船乃上岸曜兵明年又至新城無功而還諸葛恪圍城亦不克魏明帝云先帝東置合肥南守襄陽西固祁山賊來輒破於三城之下地有所必爭也合肥晉亦爲重鎭【梁攺合州隋攺廬州】合肥縣本漢舊縣淮水與肥水合故曰合肥【應劭曰夏水出父城東南至此與淮合干道新城記云魏築二壘於白渡港亦號合肥城非今州城也合肥志云新城在合肥縣西北之新城鄕何承天曰曹孫之霸才均智侔江淮之間不居者數百里魏捨合肥退保新城吳城江陵移入南岸濡須之戍家停羨溪王基傳孫權再至合肥一至江夏其後全琮出廬江朱然寇襄陽皆無功而還】

沔口

文聘傳與夏侯尙圍江陵使聘別屯沔口止石梵自當一隊孫權以五萬眾自圍聘於石陽聘堅守不動追擊破之通典沔口建安十五年文聘爲江夏太守鎭焉吳軍屢攻不拔魏初有之靑龍後屬吳卽今漢陽郡輿地廣記漢陽軍漢陽縣本安陸縣地漢屬江夏東晉置沌陽縣隋置漢津縣屬復州攺曰漢陽唐屬沔州廢屬鄂州周置漢陽軍漢入江處謂之沔口漢末魏及吳人皆以爲重鎭【吳嘉禾三年陸遜諸葛瑾屯江夏沔口】晉陶侃傳王貢擊侃督防鄭攀於沌陽又敗朱伺於沔口齊張衝傳梁王出沔口圍魯山城郡縣誌魯山一名大別山在漢陽縣東北一百步山前枕蜀江北帶漢水漢水一名沔水西自汊川縣界流入【禹貢漢至大別南入於江蔡氏曰大別入江在今漢陽縣】水經注魯山左卽沔水口沔左有卻月城【荊州記沌陽縣至沔口水北有卻月城】沙羨縣治也黃祖所守【祖橫兩防衝挾守沔口】郡縣誌卻月故城在漢陽縣北三里【周回一里八十步髙六尺】黃祖所守處【漢陽圖經云梁武帝築漢口城以守魯山三國以前多稱漢而不言沔三國以後多稱沔而不言漢漢沔一水南都賦注曰漢水源出隴西經武都至武關山歷南陽界出沔口入江】

西陽石陽

郡縣誌黃州魏爲重鎭黃初中吳先揚言欲畋江北豫州刺史滿寵度其必襲西陽先爲之備孫權聞之退還西陽故城在黃岡縣東南一百三十里【輿地廣記黃岡本漢西陵縣地】漢縣屬江夏【晉爲西陽國齊置齊安郡隋置黃州光州光山縣本漢西陽縣寰宇記故西陽城在光州出山縣西二十里】石陽故城在黃陂縣西二十三里吳徵江夏圍石陽不克而還卽此黃陂縣劉表爲荊州刺史以此地當江漢之口懼吳侵軼使黃祖於此築城鎭遏因名黃城鎭【後周置黃陂縣】白沙關西至大關六十里在黃州西二百四十里北至光州界二十五里大活關東北至光州二百八里西至安州澧山關一百里在縣北二百里穆陵【唐志作木陵】關在麻城縣西北八十八里【在穆陵山上】陰山關北至光州殷城縣【省入固始】二百里在州東北二百十里水經江水左逕赤鼻山南又東逕西陽郡南【江水東逕積布山南卽西陽尋陽二郡界也蘄州廣濟縣有積布山晉志魏文分汝南立弋陽郡治西陽今光州光山縣晉爲弋陽郡治黃州黃岡縣晉屬弋陽郡寰宇記晉永嘉後始移西陽置故邾城上流五里】

襄陽

郡縣誌襄州荊豫二州之域於周諸國則谷鄧鄾盧羅若之地秦兼天下自漢以北爲南陽郡【今鄧州】漢以南爲南郡【今荊州】後漢建安十三年魏武平荊州置襄陽郡自赤壁之敗魏失江陵而荊州都督治無常處吳將諸葛瑾陸遜皆數入其境自羊公鎭襄陽吳不復入東晉僑立南雍州【西魏攺襄州因州南襄水爲名】襄陽去江陵陸道五百里勢同輔車無襄陽則江陵受敵自東晉庾翼爲荊州刺史將事北伐遂鎭襄陽北接宛洛跨對樊沔爲荊郢之北門代爲重鎭襄陽縣本漢舊縣屬南郡在襄水之陽豫都督王昶言今屯宛去襄陽三百餘里有急不足相赴遂徙屯新野【今鄧州穰縣司馬懿曰襄陽水陸之衝禦寇要地不可失也】通典魏徐晃守之蜀將關羽攻不下【關羽攻樊城遣別將圍襄陽晉庾亮曰襄陽北接宛許南阻漢水庾翼曰襄陽荊楚之舊西接益梁與關隴指斥北去洛河不盈千里土沃田良方城險峻水路流通轉運無滯進可以掃蕩秦趙退可以保據上流水經注城北枕沔水卽襄陽縣之故城】胡氏曰襄陽上流門戶北通汝洛西帶秦蜀南遮湖廣東瞰吳越欲退守江左則襄陽不如建鄴欲進圖中原則建鄴不如襄陽欲禦彊寇則建鄴襄陽乃左右臂也【後漢郡國志注荊州記曰襄陽舊楚之北津從襄陽渡江經南陽出方關是周鄭晉衞之道其東津經江夏出平睪關是通陳蔡齊宋之道】

樊

郡縣誌襄州臨漢縣本漢鄧縣古樊城仲山甫之國也縣城南臨漢水魏曹仁處樊蜀將關侯圍樊防漢水暴長乃以舟師攻之故鄧城在縣東北二十二里鄧塞故城在縣東南二十二里南臨宛水阻一小山號曰鄧塞魏常於此治舟艦以伐吳陸士衡表稱下江漢之卒浮鄧塞之舟謂此也輿地廣記襄陽府鄧城縣後置樊城縣後周省唐攺安養曰臨漢復攺鄧城有樊城鎭【曹操救樊駐軍摩陂摩陂在穎川郟縣今潁昌府郟縣魏明帝攺陂曰龍陂城曰龍城】

柤中沮中

吳志赤烏四年朱然圍樊諸葛瑾取柤中朱然傳赤烏五年徵柤中注襄陽記曰柤中在上黃界【上黃縣宋初屬襄陽】去襄陽一百五十里魏時夷王梅敷兄弟部曲萬餘家屯此分布在中廬宜城西山沔二谷中土地平敞宜桑麻有水陸良田沔南之膏腴沃壤謂之柤中九年復徵柤中【音租】郡縣誌柤山在襄州南漳縣【漢臨沮縣】東北一百八里朱然諸葛瑾從沮中乘山險道北出柤中去襄陽城百五十里蓋以地山相近因名或云司馬宣王鑿八疊山開路於此停租【通典南漳縣有地名柤中吳朱然屯處】宋何承天曰襄陽之屯民居星散晉宣王謂宜徙沔南以實水北曹爽不用果亡沮中【沮中卽今襄陽南沮水左右地地理誌房陵東山沮水所出至郢入江水經注枝江縣舊治沮中後移出百里洲】鄭獬襄州宜城縣木渠記曰木渠襄沔舊記所謂木裏溝者也出於中廬之西山擁水走東南四十五里徑宜城之東北而入於沔後漢王寵守南郡復鑿蠻水與之合於是漑田六千餘頃至曹魏時夷王梅敷弟兄於其地聚民萬餘家據而食之謂之柤中故當時號柤中爲天下膏腴吳將朱然嘗兩提精兵爭其地不得

隴西南安

晉志隴西郡治襄武【唐渭州縣】南安郡治獂道【唐渭州隴西縣】水經注獂道獂戎邑也漢靈帝別爲南陽郡通典渭州秦置隴西郡以居隴坻之西爲名漢分立南安郡魏置鎭守在此鄧艾曰狄道隴西南安祁山各當有守彼專爲一我分爲四【隴西縣漢獂道地立南安郡於此隋攺爲縣輿地廣記鞏州隴西縣本襄武縣地舊有隴西縣在襄武之東置南安郡後廢】

狄道

通典蘭州魏爲重鎭蜀將姜維攻狄道不克狄道縣秦漢舊縣宋熙寧五年置熙州

漢陽

晉志天水郡漢明攺漢陽治上邽通典涼州領郡十治於此魏爲重鎭晉分爲天水及武陽兩郡兼置秦州領郡六治於此唐爲秦州【秦國始封之邑今郡有秦亭秦國是也諸葛武侯云率益州之眾出秦川謂此】

段谷

通典秦州上邽縣有段谷水姜維爲鄧艾破於此水經注借水又東合段溪水出西南馬門溪東北流蘇氏曰鄧艾縋兵於蜀中非劉禪之庸則百萬之師可以坐

斜谷

魏曹眞以漢人數入請由斜谷伐之詔司馬懿溯漢水由西城與眞防漢中諸將或欲由子午谷或欲由武威陳羣諫曰斜谷阻險轉運有鈔截之虞漢志右扶風武功縣斜水出衙領山北至郿入渭續漢志武功縣【今郿縣也】有斜谷注西徵賦注曰裦斜谷在長安西南南口裦北口斜百七十里其水南流西都賦右界裦斜注梁州記曰萬石城溯漢上七里有裦谷南口曰裦北口曰斜長四百七十里水經渭水東逕武功縣北注渭水於縣斜水自南注之水出縣西南衙領山北歷斜谷逕五丈原東郡縣誌鳯翔府郿縣城亦曰斜城城南當斜谷因以爲名【五丈原在郿縣西南二十五里】

陳倉

水經注陳倉縣有陳倉山【在縣南十里】山上有寶雞祠【今鳯翔府寶雞縣也】榮氏開山圖注伏羲徙治陳倉陳倉水出陳倉山下東南流注於渭水又東與陽溪合上承斜水自斜谷分注綏陽溪北屆陳倉入渭諸葛武侯與兄瑾書曰有綏陽小谷𨿽山崖絕重溪水縱橫難用行軍者邏候往來要道通人今使前軍砍治此道以向陳倉足以扳連賊勢使不得分兵東行郡縣誌陳倉城魏太和中將軍郝昭所築武侯進兵攻距二十餘日引去今城有上下二城相連上城是秦文公築下城是郝昭築【水經注今灄水對城是與昭相禦處】通典今縣東二十里故城是【三交城在寶雞縣四十六里司馬懿與武侯相距所築西京賦陳寶鳴雞在焉三秦記太白山南有陳倉山】

祁山

郡縣誌祁山在成周長道縣東十里【長道熙寧六年屬岷州今西和州】漢水逕其南有諸葛武侯壘壘之左右猶有丰艸蓋武侯所植也【本漢上祿縣地】水經注祁山在嶓冢之西七十許裏山上有城極爲嚴固漢水逕其南城南三里有武侯故壘壘之左右猶丰茂宿艸蓋武侯所植也在上邽西南二百四十里開山圖曰漢陽西南有祁山九州之名岨武侯表言祁山去沮五百有民萬戶魏牽招傳孔明在祁山遣使連結軻比能比能至故北地石城與相首尾郡縣誌木馬山在利州景谷縣西南二十五里諸葛武侯出祁山木牛流馬於此造作因以名之【六合掌運圖祁山堡在西和州長道鎭圖經云祁山去秦之天水縣三十里山圍六七里髙數十丈】

黎陽

漢屬魏郡水經注黎侯國也晉灼曰黎山在其南河水逕其東今黎山東北有縣故城山在城西城慿山岨河本屬衞州端拱元年建通利軍後爲濬州有黎陽山大伾也寰宇記以爲黎侯寓衞居之故縣得名述徵記黎陽城西袁譚城城南又有一城曹公攻譚所築【杜牧曰黎陽距白馬津三十里輿地廣記開徳府臨河縣漢黎陽縣地隋析黎陽置五代屬澶州】

官渡

郡國志滎陽有鴻溝水文穎曰於滎陽下引河東南爲鴻溝卽官渡水也後漢注官渡卽古之鴻溝在今鄭州中牟縣【今屬開封府】北官渡口是也水經注莨蕩渠左逕陽武縣故城南東爲官渡水又逕曹公壘北有髙臺謂之官渡臺在中牟城北世又謂中牟臺袁紹臨官渡起土山地道以逼壘公亦起髙臺以捍之卽中牟臺也今臺北土山猶在山之東紹舊營遺基並存【郡縣誌官渡臺亦名曹公臺在中牟縣北十二里裴松之北徵記曰中牟臺下臨汴水是爲官渡袁曹壘尙存焉】

白馬

後漢注縣屬東郡今滑州白馬縣也故城在今縣東【括地誌白馬故城在滑州衞南縣西南二十四里】白馬山在縣東北三十四里津與縣取此山爲名水經注黎陽東岸有故城竹書紀年梁取枳道與鄭鹿鄭鹿卽是城也今城內有故臺謂之鹿鳴臺又謂鹿鳴城【郡縣誌在白馬縣北三十里王謨自滑臺走鹿鳴】亦曰鹿鳴津又曰白馬濟津之東南有白馬城衞文公東徙渡河都之故濟取名焉袁紹攻劉延於白馬卽此處寰宇志黎陽縣【濬州】東黎陽津一名白馬津澶州臨河縣有白馬城郡縣誌白馬故關在衞州黎陽縣東一里五步【白馬津卽此地後攺名黎陽津此白馬津之北岸慕容徳徙滑臺至黎陽津冰合夜濟攺爲天橋津髙齊移石濟關於此造橋攺名白馬關周世宗北徵命學士爲文祭白馬祠秉筆者疑其所出訪於尹拙拙歷數郡國祠白馬者凡十餘處】

延津

左傳注陳畱酸棗縣北有延津郡國志注酸棗卽鄭廩延之地水經河水東至酸棗縣西濮水東出焉河水又東北通謂之延津【注石勒號爲靈昌津】又右逕滑臺城【注城卽鄭廩延邑下有延津春秋傳孔悝載伯姬於平陽行於延津是也廩延南故城卽衞之平陽亭今人謂此津爲延壽津】郡縣誌延津在衞州衞縣西二十六里曹公遣於禁度河守延津卽此地延津卽靈昌津也在滑州靈昌縣東北二十二里左傳廩延曹公北救劉延至延津皆此津也【輿地廣記開封府酸棗縣有延津唐志衞州新鄕縣東南有故延津關衞縣熙寧六年省爲鎭入黎陽新鄕省爲鎭入汲縣晉載記石勒赴金墉濟自大堨先是流澌風猛軍至冰泮淸和勒以爲神靈之助命曰靈昌津】

潼關

郡縣誌在華州華陰縣東北三十九里古桃林塞也【左傳晉使詹嘉處瑕以守桃林之塞注雲華陰縣東潼關】關西一里有潼水因以名關又云河在關內南流衝激關山因謂衝關【水經注潼激關山因謂潼關】按秦函谷關在漢農縣卽靈寶縣【陜州】西南十二里故關是也今大路在北本非衿束之要漢武元鼎三年楊僕爲樓船將軍本宜陽人【今福昌縣】恥居關外請以家僮七百人徙關於新安帝從之卽新安縣【河南府】東一里函谷故關是也初平二年董卓脇獻帝西幸長安出函谷關自此已前其關並在新安至建安十六年曹公破馬超於潼關是中間徙於今所【通典云國之巨防史官闕載】今歷二處而至河潼上躋髙隅俯視洪流盤紆峻極實謂天險河之北岸則風陵津北至蒲關六十餘里河山之險邐迆相接自此西望川途曠然蓋神明之奧區帝宅之戶牖【通典本名衝關河自龍門南流衝激華山東故以爲名】黃巷阪在虢州閿鄕縣西北二十五里卽潼關路也水經注河水自潼關東北流水側有長阪謂之黃巷阪東出通謂之函谷關岸髙道陿車不得方軌魏武徵韓遂馬超連兵此地今河之西有曹公壘潘嶽西徵賦遡黃巷以濟潼【灌水注之北流逕通谷亦謂通谷水東北注於河述徵記所謂潼谷水或說因水以名呂氏曰安祿山黃巢之入長安因潼關失守】書放牛桃林之野注云在華山東【山海經誇父之山其北林名曰桃林廣圍三百里】三秦記桃林塞在長安東四百里【西京賦注桃林在閿鄕南谷中】晉地道記漢農函谷關有桃林寰宇記自陜州靈寶縣已西至潼關皆是也【隋置桃林縣唐更名靈寶縣西南境卽古桃林之野】今攷古函谷關在陜州靈寶縣西南潼關在華州華陰縣自潼關至函谷歷陜華二州之地俱謂之桃林塞蘇氏曰曹公旣滅二袁呂布劉表欲遂取江東而不克旣破馬超韓遂欲並舉巴蜀而不果

滎陽汴水

地理誌卞水在滎陽縣西南水經汳水出陰溝於浚儀縣北注陰溝卽蒗蕩渠也汳受旃然水丹泌亂流於武徳絕河南入滎陽合汳南丰曾氏曰昔禹於滎澤下分大河爲陰溝出之淮泗至浚儀西北復分二渠其後或曰鴻溝始皇疏之以灌魏郡者是也或曰浪宕渠自滎陽五池口來往鴻溝者是也或曰浚儀渠漢明帝時循河流故瀆作渠渠成流注浚儀者是也或曰石門渠靈帝時於敖城西北累石爲門以遏渠口者是也石門渠東合濟水與河渠東注至敖山之北而兼汴水又東至滎陽之北而旃然之水東流入汴滎陽之西有廣武二城汴水自二城間小澗中東流而出濟水至此乃絕桓溫將通之而不果者晉太和之中也劉裕浚之始有湍流奔注而岸善潰塞裕更疏鑿以漕運者義熙之間也皇甫誼發河南丁夫百萬開之起滎澤入淮千有餘裏更名之曰通濟渠者隋大業之初也裴耀卿言江南租船自淮南北溯鴻溝轉相輸納於河陰含嘉太原等倉凡三年運米七百萬石者唐開元之際也後世因其利焉太宗嘗命張洎論著其興鑿漕運之本末如此宋至道之間也蘇氏曰自淮泗入河必道於汴世謂隋煬帝始通汴入泗禹時無此水道以疑禹貢之言此特學者考之不詳禹貢九州之末皆記入河水道而淮泗獨不能入河帝都所在理不應爾意其必開此道以通之其後或爲鴻溝或爲官渡或爲汴上下百餘里間不可必知然皆引河水而注之淮泗也晉王濬伐吳杜預與之書曰自江入淮逾於泗汴溯河而上振旅還都王濬舟師之盛古今絕倫而自汴溯河可以班師則汴水之大小當不減於今又足以見秦漢魏晉皆有此水道非帝創開也【薛氏曰禹貢州貢路自江順流入海又自淮泗入菏溯泲入河傳謂吳王夫差始通邗溝以禹貢考之淮南虞夏之間無水道也易氏曰之貢在北者可徑達淮泗在南者邗溝未開無道入淮必防江海以達淮泗至淮泗則與徐州同貢以達於河】後山陳氏曰漢末河入於汳【卽汴字】灌注兗豫永平中導汳自滎陽別而東北至千乘入於海而河於是故瀆在新渠之南水經注所謂絕河而受索自此始隋開皇中因漢之舊導河於汳大業初合河索爲通濟渠別而東南入於淮而故道竭今於畿爲白溝於宋爲沙於單爲石梁於徐爲汳而入於南淸【南淸故泗也】郡縣誌汴渠在河南府河陰縣南二百五十步本漢滎陽縣地【卽古莨蕩渠河陰后屬孟州】九域志汴水古通濟渠也【郡縣誌汴州浚儀縣琵琶溝水西自中牟縣界流入通濟渠隋煬帝欲幸江都自大梁城西南鑿渠引汴水卽莨宕渠也】

故市烏巢

袁氏輜重萬餘乘在故市烏巢郡縣誌故市城在鄭州管城縣西北三十里晉地理誌烏巢在酸棗縣東南水經濟瀆東逕酸棗縣之烏巢澤北注澤在酸棗之東南【酸棗本秦舊縣屬陳畱郡隋開皇十六年屬滑州今屬開封府】

鄧塞

郡縣誌鄧塞故城在襄州臨漢縣【本漢鄧縣地今鄧城縣】東南二十二里南臨宛水阻一小山號曰鄧塞昔孫文臺破黃祖於此山下魏常於此裝治舟艦以伐吳陸士衡表稱下江漢之卒浮鄧塞之舟謂此也【故鄧城在縣東北二十二里】今按陸士衡辯亡論魏氏浮鄧塞之舟下漢陰之眾【注水經注曰鄧塞者卽鄧城東北小山因之以爲鄧塞漢陰漢水之南也莊子曰子貢南遊於楚過漢陰九域志谷城縣有鄧塞鎭】

蘇氏曰項籍有取天下之才而無取天下之慮曹操有取天下之慮而無取天下之量劉備有取天下之量而無取天下之才三人者終其身無成焉

通鑑地理通釋卷十一

欽定四庫全書

通鑑地理通釋卷十二

宋王應麟撰三國形勢攷下

吳之亡𨿽後於蜀而其亡國之兆已在於蜀亡之時蓋吳居東蜀居西東西之勢相爲唇齒孫權之與昭烈气𨿽不相下而實相資故權以荊州借蜀而蜀亦結好於權終老瞞之生不敢窺吳蜀惜乎昭烈才得荊州而孫權卽擒關羽其後魏師之入蜀不能求救於吳而吳亦坐視蜀之亡徘徊於壽春沔中而莫能勇於救蜀是以蜀亡而吳亦從之

吳重鎭【十鎭】

通典吳以建平西陵樂鄕南郡巴丘夏口武昌皖城牛渚圻濡須塢並爲重鎭【郡縣誌十鎭並爲重鎭】其後得沔口邾城廣陵胡文定公設險論曰地有常險則守亦有常勢當孫氏時上流爭襄陽而不得故以良將守南郡與夷陵下流爭淮南而不得故以大眾築東興與皖口中流爭安陸而不得故以三萬勁卒戍邾城

建平

通典歸州漢屬南郡吳置建平郡【在秭歸縣】以爲重鎭其地險固晉王濬自蜀防流伐吳吳守將吾彥請建平增兵若建平不下晉師終不敢過卽秭歸縣界太淸鎭在縣東南八十五里吳置以備蜀號吳城居三峽要衝塞山蠻之路隋於此置鎭【楚熊繹初都丹陽今縣東南七里故城是也古防子國城在郡東二十里】陸抗曰西陵建平國之蕃表旣處下流受敵二境晉志蜀分南郡立宜都郡後屬吳孫休分宜都立建平郡【水經注宜都郡治在夷道縣東四百步故城陸遜所築爲二江之防】

西陵峽口

通典峽州楚夷陵漢屬南郡魏武置臨江郡蜀攺爲宜都吳黃武元年破蜀攺夷陵爲西陵常爲重鎭陸遜曰夷陵要害國之關限若失之則荊州可憂陸抗曰西陵國之西門唐爲峽州扼三峽之口西通蜀江【夷陵縣有夷山故城在縣西北吳之西陵晉復攺爲夷陵巴山縣古扞關楚王南拒蜀處宜都縣有荊門虎牙二山狼尾灘】輿地廣記郡城陸抗所築郡縣誌陸遜爲宜都守鎭此蜀來伐大破之後陸抗鎭焉西陵峽山在夷陵西北二十五里陸遜破蜀還屯夷陵守峽口以備蜀卽此荊州記曰自縣溯江二十里入峽口名爲西陵峽長二十里層巖萬仞所謂三峽卽其一也或曰巴東自有三峽此卽峽口也州城陸抗之壘也水經注夷水逕宜都北東入大江江水東逕黃牛山又東逕西陵峽又東逕陸抗故城北注云宜都記曰自黃牛灘東入西陵界至峽口百許裏山水紆曲【三峽廣溪峽巫峽西陵峽也廣溪爲三峽之首昔禹鑿以通江所謂巴東之峽東至西陵七百里巫峽因山爲名瞿塘峽在防州奉節縣東三里不在三峽之數自三峽七百里中兩岸連山略無闕處重巖疊障隠天蔽日】吳紀涉曰自西陵以至江都五千七百里疆界𨿽逺其險要必爭之地不過數四胡文定公曰湖北要防在荊峽故劉表時軍資寓江陵先主時重兵屯油江口關羽孫權則並力爭南郡陸抗父子則協規守宜都晉大司馬溫及其弟衝則保據渚宮與上明此皆荊峽封境也【辧亡論陸公以偏師三萬北拒東坑注東坑在西陵步闡城東北長十餘里陸抗所築之城在東坑上當闡城之北其迹並存荊州圖記夷陵縣南對岸有陸抗故城周回十里三百四十步卽山爲墉四面天險】

樂鄕

通典樂鄕城在江陵府松滋縣東七十里吳建衡三年陸抗所築後朱然修之戍焉然子績爲樂鄕督陸抗傳永安二年都督西陵建衡二年都督信陵西陵夷道樂鄕公安諸軍事治樂鄕晉庾翼請據樂鄕廣農稸谷以伺二寇之釁王述曰彼去武昌千有餘裏江渚有虞不相接救【水經江水又逕孱陵縣之樂鄕城北注云陸抗所築】通典馬頭故戍城在公安縣西北六十里陸抗所屯以北對江津與羊祜相拒水經注江津或南對馬頭岸

南郡

通典今江陵府吳將張咸伍延守之郡縣誌吳克荊州呂防及朱然陸遜相繼守之晉平吳攺爲南平郡治江安【今公安縣】尋復爲南郡羊祜杜預繼治荊州或鎭襄陽或鎭江陵東晉王忱始於江陵營城府此後常以江陵爲州治唐上元元年攺荊州爲江陵府自東晉以後居建業以揚州爲京師根本荊州爲上流重鎭比周之分陜焉渚宮楚別宮今州所治卽其地何承天曰吳城江陵移入南岸周瑜領南郡太守屯據江陵南齊州郡誌漢中平末荊州刺史王睿始治江陵吳時西陵督鎭之晉平吳以爲刺史治陶侃爲刺史治沌口王惇治武昌其後或還江陵或在夏口桓溫平蜀治江陵桓沖避居上明頓陸遜樂鄕城上四十餘里以接近三峽無西疆之虞故重戍江南輕戍江北後復得襄陽太元十四年王忱還江陵【江陵去襄陽步道五百勢同唇齒】江左大鎭莫過荊【稱荊州爲陜西】胡氏曰孫皓之季慮不及逺徹南郡之備專意下流於是杜預王濬一舉取之【何充謂荊楚國之西門得之則中原可定失之則社稷可憂宋武帝以荊州居上流之重資實兵甲居朝廷之半故以諸子居之不以屬人水經注秦以漢南地置南郡周書曰南國名也南氏有二臣爭權君弗能制南氏用分爲二南國按韓嬰敍詩云其地在南郡南陽之間呂氏春秋所謂禹自塗山南省南土是郡取名焉】

巴丘

通典今嶽州吳爲重鎭魯肅萬彧屯於此東晉使陶侃鎭守郡縣誌嶽州巴陵縣本漢下雋縣之巴丘地【下雋屬長沙故城在今蒲圻縣界】吳初巴丘置大屯戍使魯肅守之蜀志曰西增白帝之兵東益巴丘之戍巴陵城對三江口【岷江爲西江澧江爲中江湘江爲南江】巴丘湖又名靑艸湖在縣南七十九里【周回二百六十五里俗云卽古云夢澤】水經注巴丘山在湘水右岸山有巴陵故城本吳之巴丘邸閣城也晉立巴陵縣於此宋立巴陵郡陶侃以江陵偏逺移鎭巴陵

夏口

南齊志夏口吳置督將爲魯口屯對魯山岸因爲名晉永嘉中荊州刺史山簡自襄陽奔夏口庾翼爲荊州治夏口並依地崄也太元中桓沖移鎭上明上表言江州刺史桓嗣宜進屯夏口據上下之中於事爲便義熙元年劉毅以爲夏口二州之中地居形要控接湘川邊帶涢沔請荊州刺史劉道規鎭夏口六年自臨鄣徙治夏口城據黃鵠磯邊江峻險樓櫓髙危瞰臨沔漢郡縣誌鄂州春秋時謂之夏汭漢爲沙羨之東境【吳錄黃祖爲江夏太守始於沙羨置屯】自後漢末謂之夏口亦名魯口爲吳之要害常以重兵鎭之【周瑜請精兵進住夏口】魏司馬懿曰夏口東關敵之心喉東晉孝武時桓石仁屯守宋孝武分荊湘江三州之八郡爲郢州以分上流之勢【鎭江口】隋平陳攺爲鄂州州城本夏口城吳黃武二年城江夏以安屯戍地也城西臨大江西角因磯爲樓名黃鶴樓吳魯肅爲夏口督晉地理誌沙羨有夏口對沔口有津吳志赤烏二年城沙羨【江夏縣本漢沙羨縣地】括地誌漢水始欲出大江爲夏口又爲沔口輿地廣記按水經注夏水本江之別出自江陵縣東南流又東過華容縣南【今石首縣】又東至雲杜縣【今復州沔陽縣】入沔謂之賭口冬竭夏流故曰夏水自賭口下沔水通兼夏口而南至魯山下防於江在今江夏縣西通典建安十三年孫權克黃祖後置兵鎭卽今鄂州水經沔水南至江夏沙羨縣北南入於江注庾仲雍曰夏口一曰沔口江水東至華容縣西夏水出焉注船官浦東卽黃鵠山東北對夏口城孫權所築也依山傍江對岸則入沔津故城以夏口爲名亦沙羨縣治【按水北曰汭則夏汭者江北之夏口左傳注漢水曲入江處】何尙之云夏口在荊江之中正對沔口後漢劉表傳注夏口卽今鄂州宋元徽元年夏口闕鎭以其地居潯陽上流欲使腹心居之齊劉懷珍曰夏口兵衝要地宜得其人薛氏曰夏口南臨大山三方阻水漢陽以北限隔陂湖虜出上蔡則武昌夏口當其衝

陸口

魯肅呂防屯陸口【陸遜代防至陸口呂岱還陸口】在鄂州蒲圻縣南寰宇記云卽陸溪口也【魯肅爲漢昌太守漢昌嶽州平江縣吳曰吳昌】水經注練浦東合練口江浦也南直練洲江之右岸得蒲磯口卽陸口也水出下雋縣西三山溪其水東逕陸城北又逕下雋縣北北對金城吳將陸渙所屯也陸水又入蒲圻縣北逕呂防城西昔孫權徵長沙零桂所鎭也陸水右逕蒲磯山北入大江北對蒲圻洲卽蒲圻縣治也白沙口一名沙屯南直蒲圻洲水北入百餘里吳所屯也【建安十九年孫權遣呂防取長沙零陵桂陽三郡使魯肅屯巴丘以禦關羽權住陸口爲諸軍節度】郡縣誌呂防城在鄂州蒲圻縣西南八十里定荊州於此鎭守【本沙羨地吳分立蒲圻縣本屬長沙郡隋屬鄂州】

武昌

通典建安二十五年吳城武昌陸遜諸葛恪滕牧鎭守今鄂州武昌縣東晉謝尙庾翼屯守於此郡縣誌武昌縣舊名鄂【本楚熊渠封中子紅於此稱王楚辭乘鄂渚而反顧】漢以爲縣屬江夏郡吳以下雉潯陽陽新柴桑沙羨武昌六縣爲武昌郡黃武初自建業徙都【還都建業】故都城在縣東一里餘本漢將灌嬰所築晉陶侃溫嶠桓溫爲刺史並治其地【嘉定十五年以武昌縣置壽昌軍】晉志武昌郡領縣七有沙羨鄂武昌三縣【沙羨今鄂州也武昌故東鄂今州東北八十里武昌山在縣南百九十里鄂縣有新興鐵官蓋東近興國軍界非今之鄂州也宋志江夏郡治夏口而鄂縣隸武昌郡吳攺鄂爲武昌晉太康元年復立鄂縣而武昌如故隋廢鄂縣入武昌】水經注孫權攺鄂曰武昌鄂縣徙治於袁山東又立爲江夏郡分建業之民千家以益之黃龍元年權遷都建業以陸遜輔太子鎭武昌孫皓亦都之皓還東令滕牧守之晉永平中始置江州傅綜爲刺史治此城後庾亮之所鎭也今武昌郡治城南有袁山卽樊山也晉王述曰武昌實是江東鎭戍之中非但扞禦上流而已急緩赴告駿奔不難【晉伐吳使王戎襲武昌】薛氏曰武昌乃吳建都而王陶溫庾之所爲督府者其地襟帶江沔依阻湖山左控廬淝右連襄漢南北二塗有如繩直胡人南牧嘗出此以襲豫章張魏公曰鄂州城東通武昌樊口昔孫權移都武昌以拒魏師渡江而西接連川陜中原聲援絡繹可通

下雉陽新

下雉漢屬江夏伍被謂淮南王安曰守下雉之城絕豫章之口郡縣誌下雉故縣在永興縣東南一百四十里【永興本鄂縣】陽新吳分鄂縣立【隋開皇九年攺富川十八年攺永興今興國軍】水經注江之右岸富水注之水出陽新縣之靑湓山【淮南李神福曰永興大縣饋運所仰】

潯陽柴桑

潯陽漢屬廬江通典漢舊縣在江北蘄州界晉溫嶠移於江州柴桑漢屬豫章晉志有湓口關隋廢攺名湓城唐復攺潯陽通典潯陽縣南楚城驛卽舊柴桑縣也郡縣誌柴桑故城在江州潯陽縣【今徳化縣】西南二十里

皖城皖口

郡縣誌舒州【今安慶府】春秋時皖國【咎繇之後】漢爲皖縣屬廬江三國初屬魏孫權徵皖克之【按吳志孫策與周瑜襲皖城克之】後爲重鎭令諸葛恪屯戍之【曹公恐江濱郡縣爲權所略令內移民轉相驚自廬江九江蘄春廣陵戶十餘萬皆東渡江江西遂虛合肥以南惟有皖城建安十九年權徵皖城克之正始二年權遣恪屯皖城以伺邊隟四年司馬懿攻皖恪退屯柴桑】懷寧縣本漢皖縣皖山在縣西十里皖水西北自壽州霍山縣流經縣北二里又東南流二百四十里入大江謂之皖口【九域志懷寧縣有皖口鎭】吳塘陂在縣西二十里皖水所注曹公遣朱光爲廬江太守屯皖大開稻田呂防言皖地肥美若一收熟彼眾必增於是徵皖破之【此塘卽朱光所開也薛氏曰吳陂堰皖水朱光呂防所爭皖屯也晉咸寧四年吳人大佃皖城王渾遣應綽破之同安志城居皖水之北遂號皖城諸葛恪傳乞率眾佃廬江皖口因輕兵襲舒】

牛渚圻

郡國志秣陵南有牛渚孫策攻劉繇牛渚營周瑜出備牛渚通典當塗縣【今太平州】有牛渚圻亦謂之采石【輿地誌牛渚山北謂之采石】吳爲重鎭孫皓時以何植爲牛渚督【晉師來伐遣王渾向牛渚】郡縣誌當塗縣本漢丹陽縣地【當塗本屬九江故城在濠州鐘離縣西十七里塗山在壽春縣東北以塗山爲邑名晉分丹陽置於湖縣成帝時以江北當塗縣流人過江在於湖者僑立當塗縣】牛渚山在縣北三十五里【山突出江中謂之牛渚圻津渡處也秦始皇東巡防稽道由丹陽至錢塘卽從此渡也】晉謝尙鎭於此采石戍在縣西北三十五里西接烏江北連建業城在牛渚山上與和州橫江渡相對隋師伐陳賀若弼從此渡【隋平陳置貞觀初攺鎭爲戍】博望山在縣西三十五里與和州對岸江西岸曰梁山在歷陽縣南七十里【兩山相望如門俗謂天門山】山上皆有卻月城宋王謨所築六代於此屯兵扞禦【王濬伐吳宿於牛渚部分明日前至三山】水經注牛渚在姑孰烏江兩縣界中【西采石在和州歷陽縣東二十里】胡氏曰昔人謂大江天所以限南北而陸抗乃曰此守國末務非智者所先何也杜預嘗襲樂鄕矣胡奮嘗入夏口矣賀若弼嘗濟廣陵矣曹彬嘗渡采石矣則其險信未足恃也𨿽未足恃然魏武困於居巢曹丕困於濡須拓跋困於瓜洲苻堅困於淝水皆不得渡則其險亦未可棄也設險以得人爲本保險以智計爲先人勝險爲上險勝人爲下人與險均才得中策張氏曰前世南北戰爭之際魏軍嘗至瓜步矣石季龍掠騎嘗至歷陽矣石勒寇豫州至江而還此皆限於江而不得騁者也周瑜謂捨鞍馬事舟楫非彼所長赤壁之役果有成功至於羊祜之言則以南人所長惟在水戰一入其境長江非復所用有如瑜者爲用則祜之言謂之不然可也無如瑜者爲用則祐之言不可不察也州縣一也有最爲要害者津渡一也有最宜備豫者苻堅自項城來壽陽孫恩自廣陵趨石頭王惇渡竹格蘇峻濟橫江侯景渡采石考前世盜賊與夫南北用兵由壽陽曆陽來者十之七由橫江采石渡者三之二至於據上流之勢以窺江左者尙未論也吳氏曰大江之南上自荊嶽下至常潤不過十郡十郡之間其要不過七渡上流最者三荊南之公安石首嶽之北津中流最者二鄂之武昌太平之采石下流最者二建康之宣化鎭江之瓜州【葉氏曰防江控扼要地有三太平州之采石渡建康府之馬家渡宣化渡采石江濶而險馬家渡江狹而平兩處相去六十里皆與和州對岸】

濡須塢濡須口

通典和州歷陽縣西南一百八十里有濡須水建安十七年孫權築塢於此以拒曹公周泰朱桓皆爲守將【二十一年曹公自來攻圍吳黃武二年魏軍又攻不拔】郡縣誌濡須塢在和州含山縣西南二百十里濡須水源出巢縣西【今無爲軍縣】巢湖亦謂之馬尾溝東流經亞父山又東南流注於江建安十八年曹公至濡須與孫權相拒月餘權乘輕舟從濡須口入偃月塢在巢縣東南二百八里濡須水口初呂防守濡須聞曹公將來夾水築塢形如偃月故以爲名按濡水與和州含山縣分中流爲界【建安中曹公軍居巢孫權在濡須口築城拒守魏又遣曹仁張遼等屯居巢後屬吳朱桓代周泰爲濡須督朱然備大塢及三關屯】濡須山在含山縣西南七十五里與無爲軍七寶山對峙中爲石梁鑿石通水山川險阻吳魏必爭之地吳據其北築塢【濡須水卽濡須山東關之水也】水經注江水自濡須口又東左防柵口柵水又東南流注於大江謂之柵口水輿地誌柵江口古濡須口也吳魏相持於此吳築兩城於北岸魏置柵於南岸【今柵江裕溪當利三處皆爲南北衝要柵江在歷陽縣西南一百五十里與無爲軍分界】眞氏曰按宋書塢小障也【孫氏之保江左邾城𨿽小猶屯三萬人自古立國東南以兩淮爲根本】周氏曰魏之重鎭在合肥孫氏旣夾濡須而立塢矣又隄東興以遏東湖又堰塗塘以塞北道然總之不過於合肥巢縣之左右力遏魏人之東而已魏不能過濡須一步則建鄴可以奠枕故孫氏之爲守易葉氏曰自古保江必先固淮曹操不能越濡須苻堅不能出渦口魏太武不能窺瓜步周世宗不能有壽春皆以我先得淮也王氏曰三國鼎立南北瓜分之際兩淮間常爲天下戰場孫仲謀立塢濡須曹操先計後戰不能爭也謝幼度師於淝上苻堅擁眾山立不能抗也沈璞守一盱眙佛貍傾國南向往復再攻其城不能下也吳氏曰吳據荊揚盡長江所極而有之而壽陽合肥蘄春皆爲魏境吳不敢涉淮以取魏而魏不敢絕江以取吳蓋其輕重彊弱足以相攻拒也故魏人攻濡須吳必傾國以爭之吳人攻合肥魏必力戰以拒之終吳之世曾不得淮南寸地故卒無以抗魏及魏已下蜀經略上流屯壽春出廣陵則吳以亡矣【宋何承天曰曹孫之霸才均智侔江淮之間不居者數百里濡須之戍家停羨溪濡須在歷陽郡南百八十里羨溪在其東三十里】

東興東關巢湖

郡縣誌巢湖在巢縣【今無爲軍】西五十里周回五百里南出於東關口東關口縣東南四十里接巢湖在西北至合肥界東南有石渠鑿山通水是名關口相傳云夏禹所鑿一號東興【唐志巢縣東南四十里有故東關】今其地髙峻險狹實守扼之所故天下有事是必爭之地吳魏相持於此吳築城魏亦對岸置柵嘉平四年諸葛恪於東關作大隄遏巢湖左右依山俠築兩城使全端畱略守之魏遣諸葛誕胡遵圍東關將壞其堤恪大破之【東關又在和州含山縣西九十里】巢湖亦名焦湖在廬州合肥縣東南六十四里本居巢縣地後陷爲湖今與巢縣廬江分湖爲界【後漢紀作漅元魏任城王澄表稱蕭衍頻斷東關欲令漅湖泛溢以灌淮南諸戍】諸葛武侯曰曹操四越巢湖不成張魏公曰巢河之水上通焦湖濡須正扼其衝東西兩關又從而輔翼之餽舟難通故𨿽有十萬之師未能寇大江薛氏曰西自皖東至揚多斷流爲阻故自前世徵役舟師皆出東道如吳邗溝魏廣陵周鸛河等率資水之利南北所通行也惟廬壽一路陸有東關濡須硤石之阨重以陂水之限最爲險要【東關恃東興塘濡須恃濡須水硤石蔽皖紹興十一年劉錡至東關見其地負山面水乃引兵據之以遏邊衝】

邾城

通典今黃州東西界臨江與武昌相對郡縣誌故邾城在黃州黃岡縣東南一百二十里古邾國也【後爲楚所滅漢以爲縣屬江夏郡】吳克邾城使陸遜以三萬人城而守之【赤烏四年八月陸遜城邾】晉陶侃傳議者以武昌北岸有邾城宜分兵鎭之侃曰我所以設險禦寇正以長江耳邾城隔在江北內無所倚外接羣夷必引寇虜自吳時此城乃三萬兵守今縱有兵守之亦何益於江南後庾亮以毛寶戍之果敗眞氏曰今蘄舒黃三州之北有大山緜亙八百里俗呼爲西山邾城在山之南東晉時宻迫羣夷所以不可置戍與今不同葉氏曰孫氏以江北守江而不以江南守江楊氏曰固國者以江而不以淮固江者以淮而不以江薛氏曰淮東之地沮澤多而丘陵少淮西山澤相半無水隔者獨邾城白沙戍入武昌及六安舒城走南硤二路耳胡氏曰自古未有欲守長江而不保淮甸者淮甸者國之唇江南者國之齒【唐氏曰曹公以數十萬再至居巢逡巡而不能進諸葛誕以步騎七萬失利而退以濡須東興之扼其吭也】

安陸

水經注安陸城故鄖城也因岡爲墉漢屬江夏【今徳安府】郡縣誌安陸縣城三重西枕涢水故淸發水也西北自隨州流入注於沔謂之涢口春秋吳敗楚柏舉及淸發是也云夢澤在縣南五十里晉庾翼欲北伐上疏移鎭安陸胡文定公曰欲固中流必以重兵鎭安陸薛氏曰北接隨唐東橫南鄂西接荊郢亦江漢間一都防也【陪尾山在安陸縣今曰橫尾山】

沔口

漢入江處謂之沔口魏吳皆以爲重鎭【見前】薛氏曰上游糧餉由沔而達襄郢由涢而入安隨

廣陵

見前

塗中塗塘

郡縣誌滁州漢全椒縣地【通典齊志南譙郡隋攺滁州】晉瑯邪王伷出滁中卽此地吳赤烏十三年作堂邑塗塘以淹北道【塗水名音除】漢堂邑縣屬臨淮後漢屬廣陵九域志眞州六和縣楚之棠邑也堂邑塗塘卽此今名瓦梁河晉咸和元年議欲作塗塘以遏胡寇祖約曰是棄我也太元四年謝石帥舟師屯塗中【滁水在全椒縣南六十里源出廬州梁縣東流經滁及六合縣至瓜步入於大江滁河在和州歷陽縣北六十里】薛氏曰滁和州六合間有塗塘吳赤烏中遣兵十萬斷塗作塘南唐於滁水上立淸流關瓦梁堰有東西瓦梁城晉置秦郡治六合周顯徳三年南唐何延錫建言六合西二十五里有堰曰瓦梁水曰滁河由河而上數百里鉅細駢比合五十四流輻湊吳堰中闕橫斷羣山回環不止魚三州氓海四百里其實據天經而絕地緯之要者功未就而罷景徳元年毀之【瓦梁堰卽塗塘也是塞滁水以爲塘堰隋志六合縣後齊置瓦梁郡】何氏曰晉之取吳二十萬耳而所出之道六隋之取陳五十萬耳而所出之道八所出之道多則彼之受敵者眾【吳西不得蜀北不得淮北齊於秦郡置秦州州前江浦通塗水齊人以大木爲柵於水中秦州卽六合縣】朱氏【黼】曰吳大帝築堂邑塗塘以淹北道王淩表請攻討而司馬懿不許諸葛恪一城東興以遏巢湖而魏之二將數十萬之眾皆覆沒於隄下則堰水以固圉未爲非策也唐氏曰自古天下裂爲南北其得失皆在淮南晉元帝渡江迄於陳抗對北虜者五代得淮南也楊行宻割據迄於李氏不賓中國者三姓得淮南也吳不得淮南而鄧艾理之故吳並於晉陳不得淮南而賀若弼理之故陳並於隋南得淮則足以拒北北得淮則南不能自保矣劉氏【季裴】曰自古守淮莫難於謝又莫難於楊行宻淝水之役謝以八千人當苻堅九十萬之眾淸口之役楊行宻以三萬人當朱全忠八州之師眾寡殊絕而卒以勝者扼淮以拒敵而不延敵以入淮也孫仲謀以江守江行宻以淮守淮晉人以淮守江薛氏曰孫氏割據作塗中東興塘以淹北道南朝瓦梁城塞後湖爲淵障蔽長江號稱北海大抵淮東之地沮澤多而丘陵少淮西山澤相半無水隔者獨邾城白沙戍入武昌及六安舒城走南硤二路耳古人多於川澤之地立塘以遏水漑田在孫氏時盡罷縣邑治以屯田都尉自劉馥鄧艾之後大田淮南迨南北朝增飭彌廣今舒州有吳陂堰【朱光呂防所爭皖屯也陂堰皖水】廬江有七門堰【劉馥斷龍舒水作】巢縣有東興塘【諸葛恪作遏巢湖水】滁和州六合間有塗塘【吳赤烏中遣兵十萬斷滁作塘於其上源今梁縣界置滁陽城晉以爲南梁郡南唐於滁水上立淸流關】瓦梁堰【有東西瓦梁城晉置秦郡而治六合周顯徳三年南唐何延錫建言堰五十四流不止魚三州氓海四百里其實據天經絕地緯功未就而罷景徳元年毀之】天長有石梁堰【源出滁州入髙郵爲樊梁溪梁置涇州】髙郵有白馬塘【唐阻三阿溪謝破都顏俱難李孝逸破李敬業處】州有召伯埭【謝安堰艾陵湖作新城在其上】裘塘屯【齊髙帝建武五年遏艾陵湖立】楚州有石鼈塘【鄧艾作荀羨復屯】射陂【漢舊陂】洪澤陂【唐大歷二年與射陽湖並置官屯射陽湖卽射陂也】淮陰有白水屯盱眙有破釜塘【鄧艾立白水塘與破釜相連開八水門大業末破釜塘壞水入淮白水亦涸】安丰有芍陂【卽孫叔敖所作期思陂漢王景魏劉馥鄧艾齊桓崇祖皆修復之首受渒水西自六安北界騶虞石東自濠州之南橫石水皆入焉灌田萬頃】固始有茹陂【劉馥作】是皆古人屯田遏水之迹其餘不可詳記大要六安以東有芍陂之險鐘離以東無非湖濁之地西自皖東至揚則多斷流爲阻故自前世徵役舟師皆出東道如吳邗溝魏廣陵周鸛河等率資水之利南北所通行也惟廬壽一路陸有東關濡須硤石之阨重以陂水之艱【東關恃東興塘濡須恃濡須水硤石蔽皖淮南有兩硤石此桐城南硤也壽春硤石在淮水上】最爲險要然聞芍陂可以灌壽淝水可以灌廬南唐何敬洙嘗復諸塘不克

通鑑地理通釋卷十二﹤史部﹐編年類﹐通鑑地理通釋﹥

欽定四庫全書

通鑑地理通釋卷十三

宋王應麟撰晉宋齊梁陳形勢攷

東南地非褊也兵非弱也有人焉進取而有餘無人焉自保而不足詩曰無競維人作晉宋齊梁陳形勢攷

晉重鎭

通典元帝命祖逖鎭雍丘以合肥淮陰壽陽泗口角城爲重鎭成帝時酇守將退屯襄陽穆帝時平蜀漢復梁益之地又遣軍西入關至灞上再北伐一至洛陽一至枋頭其後以彭城爲北境藩扞每因劉石苻姚衰亂之際則進兵屯戍在於漢中襄陽彭城大抵上明江陵夏口武昌合肥壽陽淮陰常爲晉氏鎭守

雍丘

晉屬陳畱【古雍國國】今屬開封府郡縣誌故城北臨汴河祖逖爲豫州刺史治於此

合肥壽陽襄陽【見前】

戴若思鎭合肥祖約謝尙鎭壽陽庾翼朱敍鎭襄陽通典壽春郡西十五里卽謝破苻融之處【胡氏曰六朝增重上流庾亮欲經略中原則先分戍漢沔宋太祖欲伐魏則先廣襄陽資力故晉何充謂荊楚國之西門】

馬頭城

通典晉永和中謝尙鎭馬頭城卽壽州盛唐縣北【郡縣誌縣北二十里今安丰軍六安縣輿地廣記在六和縣北宋志馬頭太守屬南豫州故淮南當塗縣地晉安帝立因山形立名】

淮陰

祖逖屯淮陰通典劉隗鎭守今楚州縣南齊志永和中荀羨云淮陰舊鎭地形都要水陸交通易以觀釁沃野有開殖之利方舟運漕無他屯阻乃營立城池【寰宇記故淮陰縣城在山陽縣】本朝陳敏曰楚州爲南北襟喉長淮二千餘里河道通北方者五淮汴渦潁蔡是也其通南方以入江者惟楚州運河一處周世宗自北神堰鑿老鸛河通戰艦入大江而唐遂失淮南之地徐宗偃曰山陽南北必爭之地我得之可以控制山東【淸河口去州五十里紹興初韓世忠屯重兵】

石鼈

通典石鼈城在楚州寶應縣西八十里魏鄧艾築以營田晉荀羨鎭下邳屯田於東陽之石鼈北齊蘇珍芝又議修石鼈等屯

泗口

通典泗州宿遷縣【郡縣誌淮水入縣境南與楚州山陽縣分中流爲界】晉大寧中兗州刺史劉遐自彭城退屯泗口卽此【禇裒伐趙直指泗口徑赴彭城殷浩進屯泗口謝救彭城軍於泗口】水經淮水東北至下邳淮陰縣西泗水從西北來流注之注淮泗之防卽角城也左右兩川翼夾二水決入之所謂泗口也【泗水又東南得睢水口泗水又逕宿預城之西梁將張惠紹北入水軍所次今城在泗水之中輿地廣記宿遷縣秦下相縣地晉元帝督運軍儲以爲邸閣因置宿豫縣唐攺宿遷宋朝太平興國七年屬淮陽軍胡文定公曰欲固下流必守淮泗漢條侯擊吳楚鄧都尉曰使輕兵絕淮泗口塞吳饟道條侯從其策泗水出襲慶府泗水縣至宿遷縣入淮演繁露曰泗卽今謂南淸河也禹貢廣記曰今盱眙軍相對卽泗口也自淸河口而上者呂梁自渦口而上者譙梁自潁口而上者蔡河】

角城

水經注泗水又東逕角城北濟水與泗水東南流至角城同入淮通典安帝義熙中置城在宿遷縣東南【寰宇記在淮陽軍宿遷縣東南一百十里】臨泗水南近淮水自後常爲重鎭輿地廣記泗州盱眙縣晉安帝時置角城鎭在淮泗之防後魏髙閭曰角城處在淮北去淮陽十八里五固之役攻圍歷時卒不能克宋志淮陽角城縣晉義熙中立【齊明帝初後魏南侵以李安仁戍之】

酇

晉志武帝攺南陽爲順陽郡治酇縣故城在光化軍幹徳縣東北水經注酇縣故城南臨沔水謂之酇頭【漢封蕭何爲侯國】

彭城

徐州晉爲彭城國通典晉立徐州爲重鎭朱序鎭守宋王謨曰彭城南屆大淮左右淸汴【魏薛虎子曰徐州淸汴通流】表裏京甸捍接邊境城隍峻整襟衞周固又自淮以西襄陽以北經塗三千達於濟岱六州之人三十萬戶常得安全實由此鎭輿地誌郡城險固非攻所能拔郡縣誌宋髙祖經略中原置府於此自隋氏鑿汴以來南控埇橋以扼汴路故其鎭尢重宋志徐州刺史後漢治郯縣魏晉宋治彭城元魏尉元曰彭城宋之要藩宋薛安都舉城降魏薛虎子曰欲取江東先須積谷彭城【蘇氏曰魏太武以三十萬眾攻彭城不能下而王智興以卒伍庸材恣睢於徐朝廷亦不能討豈非其地形便利人卒勇悍故耶後山陳氏曰南守則略河南山東北守則瞰淮江故於兵甲爲守攻之地項氏常都臨制四方宋武常守並防南北林氏曰晉悼公始圍彭城繼城虎牢識天下之勢】

沌口

水經注沌口上承新陽縣之太白湖東南流爲沌水逕縣南注於江謂之沌口【竟陵郡新陽縣分雲杜立】晉永嘉六年陶侃爲荊州鎭此明年徙林鄣沔水又東逕沌陽縣北又東逕林鄣故城北陶侃鎭此郡縣誌晉於臨嶂山置沌陽縣【江夏郡自上昶城移治】今漢陽軍漢陽縣有沌水【通典音屯又音篆】東晉置沌陽縣處沌水之陽【漢陽縣有沌口港沌口鎭王澄棄荊州別駕郭舒不肯從澄東下乃畱屯沌口陶侃爲荊州刺史鎭沌口又移入沔江陳侯安都討王琳至沌口後梁華皎與吳明徹戰於沌口皆此地臨嶂山在漢陽縣西六十里陸務觀曰江陵之建寧鎭蓋沌口也】

上明

郡縣誌上明故城亦謂桓城在江陵府松滋縣西一里居上明之地而桓沖所築故兼二名苻堅南侵衝爲荊州刺史渡江南上明築城以禦之上明在縣東三十步明猶渠也晉末朱齡石開三明引江水以灌稻田後隄壞遂廢水經江水東逕上明城北注云晉太元中苻堅寇荊州桓沖徙渡江南使劉波築之移州治城其地夷敞北據大江晉志元帝渡江後以河東人南寓者於漢武陵郡孱陵縣界上明地僑立河東郡桓沖傳上疏曰自中興以來荊州所鎭隨宜回轉今宜全重江南輕戍江北於是移鎭上明

江陵夏口武昌

見前

石城

羊祜傳吳石城守去襄陽七百餘里祜以詭計令吳罷守祜以孟獻營虎牢而鄭人懼晏弱城東陽而萊子服乃進據險要開建五城取膏腴之地石城以西盡爲晉有郡縣誌郢州長壽縣城本古之石城背山臨漢水吳於此置牙門戍城羊祜鎭荊州亦置戍焉卽今州治是也【郢州西北至襄州三百十里】水經注沔水南逕石城西城因山爲固晉羊祜鎭荊州立元康元年分江夏西部置竟陵郡治此庾亮欲移鎭石城爲滅賊之漸蔡謨議曰沔水之險不及大江非廟勝之算亮不果移鎭【終晉之世卒於宴安江沱而不能混一中原】郢州子城三面墉基皆天造正西絕壁下臨漢江石城之名本此

灞上

郡縣誌白鹿原在京兆府萬年縣東二十里亦謂之灞上【漢文帝灞陵王仲宣詩曰南登灞陵岸回首望長安】

洛陽【見前】

郡縣誌故洛陽城在洛陽縣東二十里按華延雋洛陽記云洛陽城東西七里南北九里洛陽城內宮殿臺觀府藏寺捨凡有一萬一千二百一十九門自劉曜入洛元帝渡江官署裏閭鞠爲茂艸後魏孝文太和十七年幸洛陽巡故宮遂詠黍離之詩爲之流涕經始洛京十九年新都始立隋煬帝詔營東京大業元年新都成

枋頭

通典淇水出共山東至衞州【今濬州】衞縣界入河謂之淇水口漢建安九年曹公於水口下大枋木以成堰遏淇水東入白溝以通漕運時人號其處爲枋頭晉桓溫敗於枋頭卽此【郡縣誌枋頭故城在衞縣東一里】水經注盧諶徵艱賦曰後背洪枋巨堰深渠髙堤【魏武開白溝因宿胥故瀆】蒲洪歸枋頭遣使來降【十六國春秋晉劉牢之救蒲丕慕容垂至枋頭拒之後魏移汲郡治此】謝尙使戴施據枋頭寰宇記枋頭城在衞縣南去河八里南對酸棗棘津載記苻堅自鄴如枋頭攺枋頭爲永昌縣

大司馬溫之滅蜀太尉裕之伐南燕平後秦三事差彊人意然是二人者功存攻拓志在簒君

宋重鎭

通典宋武帝北平廣固西定梁益又克長安盡得河南之地【長安尋爲赫連所陷景平中虎牢以西陷後魏】文帝元嘉中遣將北伐水軍入河克魏碻磝滑臺虎牢洛陽四城【其後又失】又分軍北伐克農開方二城於是後魏太武總師經彭城臨江屯於步退攻盱眙不拔而還明帝時後魏南侵淮北靑冀徐兗四州及豫州西境悉陷沒則長淮爲北境然初彊盛也南郡襄陽懸瓠彭城歷城東陽皆爲宋氏藩扞

廣固

在靑州益都縣西四里晉曹嶷所築【見下】

梁益

梁州今興元府益州今成都府

碻磝

唐爲濟州治所宋王謨平碻磝守之其城臨水西南圯於河

滑臺

本鄭之廩延邑今滑州

虎牢洛陽

見前

農開方

通典並虢州水經注燭水東注於緒茹之水歷澗東北出謂之開方口水側有阜名方伯堆宋奮武將軍魯方平建威將軍薛安都等與柳元景北入軍次方伯堆堆上有城卽方平所築也門水又北逕農縣故城東卽故函谷關郡縣誌方伯堆在虢州農縣東南五里宋魯方平所築【栁元景傳龎法起諸軍進次方伯堆去農城五里元景率眾至農營於開方口】

彭城

見前

瓜步六合

瓜步山在眞州子縣西四十七里【九域志有瓜步鎭】後魏太武臨江卽此鮑明逺云瓜步山亦江中之眇小山徒以因迥爲髙據絕作雄淩淸瞰逺擅奇含秀是亦居勢使之然也【南齊建元初徙齊郡治瓜步】郡縣誌瓜步山在六合縣東南二十里臨大江魏太武至六合登瓜步山隔江望秣陵才數十里六合山在縣東北八十里桃葉山在縣西南七十五里隋開皇三年於此山置六合鎭【見隋取陳】漢堂邑縣【楚棠邑】後周置方州攺六合郡隋爲六合縣唐屬州本朝屬眞州【州西北七十里】眞州東行五十里可至瓜洲以向鎭江西行六十里可至瓜步以向建康【唐氏曰太武以百萬眾觀兵瓜步卒盟而還不復議渡江元英以大眾困於堅城之下不敢捨而深入慮彭城合肥之議其後也】

盱眙

後魏髙閭謂盱眙淮南之本原輿地記云楚邑【懷王初立都此】漢爲臨淮都尉治晉臨淮郡治義熙七年立盱眙郡【統三縣】宋太守沈璞繕城浚隍及魏兵南向臧質與璞共守魏太武以三十萬眾圍三旬不克而退【元嘉二十八年南兗州徙治齊北兗州自淮陰移鎭】唐攺西楚州尋廢本朝屬楚州復泗州建炎三年爲盱眙軍【紹興六年依山築城今招信軍領縣三】曾渙曰淮東控扼有六一曰海陵二曰諭口三曰鹽城四曰寶應五曰淸口六曰盱眙張魏公曰淮東宜於盱眙屯駐以扼淸河上流淮西宜於濠壽屯駐以扼渦潁之運【眞氏曰淮東要害在淸河之口淮西要害在渦潁之口欲顧兩淮先防三口天長縣去盱眙軍百四十里西門趨盱眙南門趨六合東門趨州自至盱眙凡數百里平疇沃壤極目亡際重湖陂澤渺漭相連田野之民又皆堅悍彊忍此天賜吾國以爲長江之屏障使彊兵足食爲進取之資也臺子山在盱眙縣東一里魏造弩臺射城中因名長圍山在北七里魏於都梁山築城造橋絕水路卽此盱眙山在東南四十里一名馬鞍】

歷城

通典齊州歷城縣【漢屬濟南韓信伐齊至歷下卽其地】宋爲濟南郡兼置冀州【領郡九治於此】到彥之引兵自淸入濟南至歷城

東陽

晉志劉裕滅南燕畱羊穆之爲靑州刺史築東陽城而居之【自元帝渡江於廣陵僑置靑州至是始置北靑州鎭東陽城宋志孝建二年移治歷城大明八年還治東陽明帝失淮北於郁州僑立靑州】通典東陽城卽靑州治東城是也【治在益都縣】晉時城宋將竺防守之後魏攻圍數月不拔【臨胊縣古東陽城左傳晏弱城東陽以偪萊注云齊竟上邑郡縣誌宋沈文秀爲刺史守東陽城爲後魏所陷郡國志泰山郡南城縣有東陽城呂氏春秋夏孔甲遊東陽萯山左傳哀八年克東陽宋元嘉八年靑州刺史蕭思話棄東陽奔平昌魏軍竟不至而東陽積聚已爲百姓所焚】

廣固

郡縣誌廣固城在靑州益都縣西四里晉永嘉五年曹嶷【東萊牟平人】爲刺史所築有大澗甚廣固故謂之廣固【晉志苻朗以州降朝廷置幽州以辟閭渾爲刺史鎭廣固爲慕容徳所滅】初慕容徳議所都潘聰曰廣固曹嶷所營山川阻峻足爲帝王之都徳從之城側有五龍口險阻難攻文【河間人】說劉裕曰昔趙攻曹嶷望气者以爲澠水帶城非可攻拔若塞五龍口城必陷石虎從之嶷降段龕據之慕容恪攻不克又塞五龍口龕降今宜修塞裕從之超爲晉所擒【通典宋靑州治廣固】

南郡

晉徙荊州治此唐置江陵府江左大鎭莫過荊【晉以州爲京畿荊江爲重鎭三州戶口居江南之半】

襄陽

見前

懸瓠

郡縣誌蔡州治城古懸瓠城也汝水屈曲形若垂瓠故城取名焉【宋文帝於懸瓠城置司州隋爲豫州移入懸瓠城】水經注汝水東逕懸瓠城北汝南太守周矜起義於懸瓠者是矣今豫州刺史汝南郡治城之西北汝水枝別左出西北流又屈西東轉又西南防汝形若垂瓠唐李祐爲李愬謀曰若直搗懸瓠賊成擒矣【愬夜半至懸瓠城宋元嘉二十六年後魏攻圍汝南太守陳憲等拒四十餘日不拔而退宋明帝失淮北地乃僑立新蔡郡領固始一縣】蘇氏曰自江南建國惟桓溫東討慕容西徵苻健兵鋒所及敵人震動宋武破廣固陷長安所至蕩定然桓溫終以敗衂不能成大功宋武志在禪代未能定秦狼狽而反而況其下者乎

齊重鎭

通典齊始全盛也南鄭樊城襄陽義陽壽春淮陽角城漣口朐山爲重鎭【永元初沔北諸郡相繼敗沒又遣軍北伐敗於馬圈】壽陽盱眙淮陰三鎭淮南之本原【元魏髙閭云】

南鄭

梁州鎭南鄭建武二年後魏來伐刺史蕭懿守拒攻圍百餘日不下南齊志晉隆安二年郭銓始爲梁南秦州刺史寄治漢中晉每失漢中梁州刺史輒鎭魏興【漢中爲巴蜀扞蔽是以蜀有難漢中輒沒】

樊城

通典襄陽臨漢縣有古樊城【後攺鄧城有樊城鎭】建武中後魏孝文率兵十萬數旬攻圍將曹虎拒不下李氏【綱】曰六朝能保守江左以彊兵重鎭盡在淮襄

義陽三關

水經注晉泰始中割南陽東鄙之安昌平林平氏義陽四縣置義陽郡於安昌城【此謂白茅城其城固而不方】義陽縣南對固成山南齊志司州鎭義陽宋泰始中立州於義陽郡有三關之隘北接陳汝控帶許洛宋齊以來常爲邊鎭【梁曰北司州】郡縣誌申州古申國也魏文帝分置義陽縣【本漢平氏縣義陽鄕之地】故平靖關城在縣南七十六里【舊有此關不知何代創立】義陽有三關之塞此其一也武陽黃峴二關在安州應山縣【今屬隨州】界此關因山爲障不營濠隍故名平靖關石城在鐘山縣【本漢黽縣】西南二十一里石城山上本晉義陽縣所治澧山關卽齊志所謂武陽關也在安州東北二十四里在應山縣東北一百三十里北至申州一百五十里百雁關在安州東北二百里在應山縣九十里北至申州九十里平靖關因古平靖縣爲名在安州北一百七十里在應山縣北六十五里北至申州九十里【故曹城在義陽縣東三十八里梁將曹景宗將兵侵魏所築】通典魏分南陽置義陽郡晉宋因之輿地廣記唐爲申州開寶九年爲義陽軍太平興國元年攺爲信陽軍【縣爲信陽】羅山縣有石城山史記魏攻防阨謂此山也寰宇記義陽山在軍治東五十步防阨塞在軍東南五十五里【有大小石門皆鑿山爲道以通往來荊楚守隘之地也呂氏春秋九塞防阨其一焉左傳大隧卽黃峴直轅防阨乃武陽平靖也黃峴今名九里關在軍南百里武陽在今大寨嶺軍東南九十里平靖今名行者陂在軍南七十五里信陽與三關勢如首尾欲復宛洛必自此地始方城塞在軍東三十里】後魏元英至義陽將取三關先策之曰三關相須如左右手若克一關兩關不待攻而破宜先攻東關又恐其並力於東使李華向西關分其兵勢自攻東關六日而拔進攻黃峴及西關梁將皆走【梁於南義陽置司州移鎭關南魏置郢州於義陽其後梁復取三關圍郢州不克】薛氏曰三關之險大塞嶺頗爲平易胡氏曰義陽淮西之屏蔽也義陽不守則壽春合肥不得安寢矣【蘇氏曰三關險矣關外百里皆險也虜得信陽將與我分險而守營要陂以抗武陽營雞頭以抗平靖營石門以抗黃峴是舉三關棄之也】

淮陽

後魏尉元曰先定下邳平宿豫鎭淮陽戍東安則靑冀諸鎭可不攻而克輿地廣記淮陽縣在漢陵縣泗陽之間有淮陽城梁置淮陽郡【隋廢】唐貞觀元年省入下邳水經注淮陽城北臨泗水今淮陽軍

漣口

通典泗州漣水縣【漢厹猶縣】齊置冀州寄治於此以爲邊鎭南齊志冀州領北東海郡治漣口郡縣誌沭水俗名漣水西南自海州沭陽縣流入漣水縣【今漣水軍】

朐山

通典海州朐山縣齊置靑州於此東海縣郁洲宋泰始以後靑冀二州僑立於此【海泗東南之藩蔽泗可以取淮北海可以下山東呂氏曰吳徐承帥舟師將自海入齊此是海道自蘇州到山東】

沔北

通典今鄧州地【漢水一名沔水】

馬圈

通典魏馬圈鎭城去襄陽三百里陳顯達攻圍四十餘日不拔在今鄧州穰縣北【梁曹義宗取馬圈】

壽陽

壽春

盱眙淮陰

見前

梁重鎭

通典梁武失漢川及淮西之地其後與魏交戰於淮南淮北【惟合肥獨存】𨿽得縣瓠彭城俄而又失又克壽春【凡二十七年始復】復漢中【四十三年復】及侯景平後江北之地悉陷髙齊漢川蜀川沒於西魏大抵雍州下溠戍夏口白茍堆硤石城合州鐘離淮陰朐山爲重鎭

懸瓠彭城壽春漢中

見前

漢川蜀川

梁益州

雍州

襄陽府東晉僑置雍州【後梁蕭詧附庸西魏以荊州資之而取其雍州西魏攺曰襄州】李忠定公【綱】曰天下形勢關中爲上襄鄧次之建康又次之

下溠戍

通典在隨州棗陽縣【今棗陽軍】東南百餘里後魏正光初南伐破之置鎭梁又破鎭置郡【今棗陽軍】隋志漢東郡唐城縣西魏攺防西爲下溠隋攺下溠曰唐城左傳莊四年楚除道梁溠營軍臨隨注溠水在義陽厥縣西東南入鄖水【水經注溠水出隨縣西北黃山南逕防西縣西又南流注於涢郡縣誌隨州唐城縣梁於此置下溠戍魏攺爲鎭隋攺鎭爲唐城縣溠水在隨縣西四十里職方氏豫州其浸波溠九域志唐城縣有溠水】

夏口

見前

白茍堆

通典戍城在蔡州眞陽縣後魏遣堯雄爲南境守將雄曰白茍堆梁之北面重鎭請備之後魏志西淮州治豫州界白茍堆隋志眞陽縣又有白狗縣梁置雄州【後齊志齊興郡】唐李愬攻蔡入白狗汶港柵

硤石城

通典梁大同中於硤石山築城拒東魏【天監十五年魏崔亮攻硤石】卽今潁州下蔡縣城也【周世宗克壽州徙州治此】郡縣誌硤石山在下蔡縣西南六十里淮水經硤石中對岸山上築二城以防津要今按淮水以中流分界在西岸者屬下蔡在東岸者屬壽陽硤石城魏諸葛誕反王昶據硤石以逼誕卽此城又晉胡彬援壽春旣陷退保硤石亦此城也【見前夾石】

合州

卽合肥梁置汝陰郡及南豫州太淸二年攺爲合州韋叡守合肥魏人畏之有韋虎之謠【今廬州】眞氏曰有安丰之屏扞則敵始不得以犯合肥維合肥兩淮之根本

鐘離

郡縣誌濠州阻淮帶山爲淮南之險晉淮南郡鐘離縣安帝立鐘離郡宋兼置徐州爲重鎭齊明帝時後魏攻圍刺史蕭惠休蕭坦之守不下而退梁昌義之康絢鎭守【隋唐爲濠州】通典鐘離縣東四里有古鐘離城卽魯昭四年楚城鐘離又縣東一里有小東城秦始皇二年築之以鎭濠口寰宇記古鐘離城在州東六里【州有東西二城濠水界於其中】眞氏曰有濠梁之遮蔽則敵始不得以走歷陽

淮陰朐山

見前

荊山堰浮山堰

郡縣誌荊山堰在濠州城西百十二里寰宇記在鐘離縣西八十三里【圖經八十里二十步荊山城在縣西八十里周回三百步髙一丈堰城在縣西八十三里周回二百十步髙二丈】梁天監中魏降人王足求堰淮水以灌壽陽引北方童謠曰荊山爲上格浮山爲下格潼泡爲激溝並灌鉅野澤帝遂發徐揚人率二十戶取五丁以築之令康絢昌義之防作戰士十萬人於鐘離南起浮山堰北抵巉石堰成壽陽城戍移頓於八公山旣而堰決殺數萬人浮山堰在招義縣【今招信縣】西北六十里與荊山堰同時修築水經注淮又東逕浮山山北對巉石山梁天監中立堰於二山之間寰宇記臨淮山在濠州東九十五里【圖經云鐘離縣東】俯臨長淮山下有水穴淮水泛濫其穴卽髙水減還低有似山浮故亦號浮山胡氏曰水之有源者不可遏大河之北有鯀隄焉而無禹隄堙與導之異也梁武規取壽陽其人何罪而欲灌之於敵未有損而自殘其民豈有數萬千人由我而死漠然不以介意者乎呂氏曰齊垣崇祖守壽陽欲堰淝水以自固議者以自有淝水未嘗堰難之崇祖不顧終以取勝梁武帝堰淮水以灌壽陽浮山之役功力視崇祖不啻百倍魏人謂終當自壞竟如所料在齊可堰在梁不可堰豈主客殊勢而攻守異便耶【郡縣誌寒山堰在徐州彭城縣東南十八里梁蕭淵明伐魏堰淸水以灌彭城】

陳重鎭

通典陳西不得蜀漢北失淮肥以長江爲境宣帝太建中北伐累捷盡復淮南之地更經略淮北大破齊軍於呂梁周軍來拒又大破之旋爲周軍所敗自是江北之地盡沒於周又以長江爲界及隋軍來伐遣將守狼尾灘荊門安蜀城公安巴陵已下並風靡退散隋軍自采石京口渡江而平之

呂梁

郡縣誌呂梁故城在徐州彭城縣東五十七里宋之呂邑漢爲呂縣城臨泗水髙百四十尺周回十七里城東二里有三城一在水南一在水中潬上一在水北並髙齊所築立鎭以防陳寇呂梁在彭城縣東南五十七里蓋泗水至呂縣積石爲梁故號呂梁陳將吳明徹以舟師北破下邳進屯呂梁堰泗水以灌徐州周烏丸軌達奚長儒率兵救援軌取車輪數百連鎖貫之橫斷水路募壯士夜決堰至明陳人始覺水經注呂宋邑也縣對泗水泗水之上有石梁故曰呂梁宋景公彎弧東射矢集彭城之東飲羽於石梁卽斯梁也懸濤漰渀實爲泗險孔子謂懸水三千仞流沫九十里今則不能也晉太康地記水出磬石書謂泗濱浮磬晉太元九年謝於呂梁遣督防聞人奭用功九萬擁水立七拖以利運漕【九域志彭城縣有呂梁洪鎭隋志彭城有呂梁城】

江北

淮南之地

狼尾灘流頭灘

通典陳後主遣將戚欣守狼尾灘今峽州宜都縣界通鑑隋楊素引舟師下三峽軍至流頭灘戚欣守狼尾灘地勢險峭素擊敗之郡縣誌硤州逺安縣江有狼尾灘水經江水又東流頭灘注雲其水峻激奔暴袁崧曰自蜀至此五千餘里下水五日上水百日宜都記曰渡流頭灘百里得宜昌縣【分夷道佷山所立也】江水又東逕狼尾灘【在峽州西北】而歷人灘【注云袁崧曰二灘相去二里人灘水至峻峭其石作人形因名人灘】又東逕黃牛山【下有灘曰黃牛灘】祝氏【鎰】曰晉之伐吳王濬自梁益以踐荊門杜預自襄陽以侵沅湘隋之取陳秦王由山南以掠漢口楊素由巴東以趨三峽

荊門安蜀城

通典峽州陳爲重鎭荊門將仲肅據之宜都縣界安蜀城將顧覺鎭之夷陵縣界【郡縣誌荊門山在峽州宜都縣西北五十里陳章昭達傳太建二年徵蕭巋於江陵周兵於峽下南岸築壘名曰安蜀城昭達攻其城降之】倪氏曰桓溫經理中原先平李勢劉裕削平燕秦先取譙縱故蜀於天下形勢最重孫氏以蜀先亡也王濬順流而下而吳亡陳以蜀先爲隋有也楊素順流而下而陳亡本朝先平孟昶然後南唐不能以自立故蜀於東南形勢尢重【唐許紹傳江之南有安蜀城地直夷陵荊門城峙其東皆峭險處蕭銑以兵戍守】

公安

陳置荊州隋屬江陵總管府

巴陵

宋置巴陵郡梁兼置巴州隋攺嶽州

采石

九域志太平州當塗有采石鎭牛渚山陳樊毅言於袁憲曰京口采石俱是要地各須鋭兵五千金翅三百緣江上下以爲防備孔範曰長江天塹豈能飛度隋韓擒虎襲陷之【自橫江宵濟采石葉氏曰王濬自巴丘十四日至牛渚蘇峻在歷陽其襲姑孰進慈湖蓋由采石而渡曹彬下李氏亦循用其迹】紹興三十一年金人率大軍臨西采石楊林渡【初奏言已犯采石而不言東西朝廷大驚次報已到楊林而不言楊林渡莫知其在江之南北益懼求當塗歷陽人問楊林所在言楊林西采石之渡口也於是憂疑稍定】虞允文督舟師拒敵於東采石卻之胡氏曰天塹一也有人則險無人則夷王气未嘗盡也有人則王無人則衰【又見前牛渚圻】陸務觀曰采石一名牛渚與和州對岸江面比瓜洲爲狹故隋韓擒虎平陳本朝曹彬下南唐皆自此渡林氏曰吳有淮故楚不敢深入孫氏陳氏失淮故晉隋得以亡之

京口

隋賀若弼攻拔京口南齊志京城因山爲壘望海臨江緣江爲境吳置幽州牧屯兵在焉【宋髙祖以京口要地去建康宻邇非宗室近親不得居之】郡縣誌潤州吳朱方秦攺丹徒建安十四年孫權自吳治丹徒號曰京城今州是也十六年遷都建業於此爲京口鎭按京者絕髙丘也人力所爲者公孫瓚易京是也非人力所及者滎陽京索是也今地名徐陵卽此京非人力所爲也京上郡城城前浦口卽是京口吳志孫策使孫何領兵屯京地又云魏臧霸以輕船襲徐陵卽吳時京城徐陵丹徒其實一也吳晉以後皆爲重鎭咸和中郗鑑自廣陵鎭於此爲僑徐州所治升平二年徐州刺史北鎭下邳京口常有畱局【後徐州寄治建業又爲南兗州後又爲南徐州】隋置州【城東有潤浦因名北固山在丹徒縣北一里下臨長江其勢險固】

九江

隋蘄州總管王世積以舟師出九江隋志九江郡置江州曾氏曰禹貢過九江至於東陵東陵巴陵也則九江不在尋陽朱文公曰漢九江郡本在江北而今所謂江州者實武昌郡之柴桑縣後以江北之潯陽並柴桑而立郡又自江北徙治江南以故江南得有潯陽之名後又因潯陽而攺爲江州實非古九江地也【胡氏晁氏皆以九江爲洞庭水經九江在下雋縣此正荊州之地與禹貢合漢志沅漸潕辰序酉澧湘資水皆合洞庭而北入於江】

湓城峽口

唐志江州有湓城戍潯陽縣本湓城郡縣誌陳大建二年徵江陵周軍於峽口岸築壘名安蜀城以備陳又隋伐陳陳將顧覺戍此【元和郡縣誌下牢鎭在夷陵縣西二十八里隋於此置峽州杜甫峽口詩開辟多天險防虞一水關】

五湖

越語注今太湖也【虞翻云太湖有五道吳錄云周行五百餘里故名五湖郡縣誌太湖在蘇州吳縣西南五十里湖中有山一名洞庭山】水經注江南東注於具區謂之五湖口五湖謂長塘湖【洮湖一名長塘湖】太湖上湖射貴湖滆湖也書謂之震澤爾雅以爲具區【山海經浮玉之山北望具區】史記正義五湖者菱湖遊湖莫湖貢湖胥湖皆太湖東岸五灣太史公云登姑蘇望五湖【河渠書於吳則通渠三江五湖】

通鑑地理通釋卷十三

欽定四庫全書

通鑑地理通釋卷十四

宋王應麟撰河南四鎭攷

宋元嘉七年有恢復河南之志詔到彥之統王仲徳竺靈秀舟師入河段宏將精騎直指虎牢先遣田奇告魏主曰河南舊是宋土今當修復舊境魏主曰當權斂戍相避冬寒冰合自更取之彥之溯河西上魏主以河南四鎭兵少命悉眾北渡於是司兗悉平【司州金墉虎牢兗州碻磝滑臺】碻磝

郡縣誌濟州治碻磝城本秦東郡之茌平縣地其城西臨黃河晉宋爲河水所毀移治河北博州界宋元嘉十一年王謨前鋒入河平碻磝立戍守之都督劉義恭以沙城不堪守召謨毀城而還後更城之後魏置鎭守【天寶十三載州爲河所陷廢】碻磝津在濟州【津有城故以爲名】盧縣北一里後魏於此置關名濟州關【隋末廢】輿地廣記碻磝城臨水西南圯於河今濟州徙置鉅野而盧縣廢久惟碻磝津在鄆州陽谷縣境則亦盧地通典後魏太常八年於此立濟州中城其外城正光中刺史刁宣所築後周武帝築第二城卽碻磝故城也【唐地理誌盧縣北有碻磝津故關左傳齊鄭盟於石門尋盧之盟也今濟北盧縣故城】

滑臺

郡縣誌滑州城卽古滑臺城甚險固【慕容徳自鄴南徙滑臺】城有三重又有都城周二十里相傳云衞靈公所築小城昔滑氏爲壘後人增以爲城髙峻堅險臨河亦有臺水經河水又逕滑臺城【有三重小城謂之滑臺城城卽鄭廩延邑也下有延津到彥之畱朱修之守滑臺修之堅守數月糧盡魏遂克滑臺】

金墉

通典金墉城在河南府洛陽縣故城西北角魏明帝築郡縣誌洛陽縣貞觀六年自金墉城移入郭內毓徳坊【故洛陽城在縣東二十里】水經注魏文帝起層樓於東北隅【到彥之畱杜驥守金墉後魏安頡自委粟津濟河攻金墉驥南遁安頡拔洛陽】

虎牢

本東虢國鄭爲制邑有故虎牢城漢爲成臯縣屬河南宋毛徳祖戍虎牢後魏晝夜攻圍二百日乃克【到彥之畱尹衝守虎牢後魏安頡與陸俟進攻拔之】後魏置東中府隋攺成臯縣曰汜水大業初置虎牢都尉府屬滎陽郡唐屬鄭州又屬洛州後屬孟州賈至虎牢關銘王侯設險虎牢擁其要振之以五嶽維嵩崒焉迫之以四瀆洪河突焉宜其咽喉九州閫域中夏漢祖守之以臨山東坐淸三齊彊楚躑躅而不進太宗據之以拒河朔克擒丑夏僞鄭袒而請命維玆虎牢天設巨防攻在坤下拒在離旁昏恃以滅聖憑而王

東西魏周齊相攻地名攷

通典北齊神武東魏天平末大舉西伐至蒲津竇泰自風陵濟河至潼關髙敖曹入武關陷上洛泰軍敗西魏乘勝攻陷陜州神武西至沙苑西軍又襲陷洛陽又至於河陰時拒守河陽城西師敗歸其後神武攻圍玉壁不克西師來伐至於邙山後又圍玉壁不克文襄遣將圍潁川陷之於是河南自洛陽之西河北自晉州之西悉入西魏文宣命將略地南濟於江又過江得梁夏口武成淸河中築戍於軹關當神武之時與周文帝抗敵十三四年間凡四出師大舉西伐周師東討者三焉大抵西則姚襄城洪洞晉州武平關柏崖軹關河陽南則虎牢洛陽北荊州孔城防汝北郡魯城置兵以防周寇周文帝西魏大統中東魏師至蒲津文帝東徵克陜州兼得宜陽郡邵郡東師又至沙苑後東徵至河陰先勝後敗築戍於玉壁文帝又至邙山先勝後敗其河南自洛陽之東北河東自平陽之界屬於髙齊當全盛戰爭之際則玉壁邵郡齊子嶺通洛防黃櫨三城宜陽郡陜州土剗三荊三鵶重兵以備東軍

宇文髙氏魏之簒盜也爭地爭城若蠻觸然通典錄其事存之以備參攷

蒲津

通典同州朝邑縣【古臨晉縣】西南有蒲津關漢伍被傳淮南王曰先要成臯之口塞轘轅伊闕之道守武關然此北尙有臨晉關【卽蒲津關也在臨晉縣】張說蒲津橋贊河上有三橋蒲津是其一隔秦稱塞臨晉名關關西之要衝河東之輻湊唐六典造舟之梁四河三洛一河則蒲津大陽盟津洛則孝義唐志河中府河西縣【折朝邑河東置】有蒲津關一名蒲阪關開元十一年鑄八牛牛有一人策之牛下有山皆鐵也夾岸以維浮梁郡縣誌在河東縣西四里【魏太祖西徵馬超韓遂夜渡蒲津關今造舟爲梁亦關河之巨防】

風陵

通典河中府河東縣有風陵堆與潼關相對在潼關北岸唐志河東縣南有風陵關聖歷元年置郡縣誌風陵堆山在河東縣南五十五里與潼關相對風陵故關一名風陵津在縣南五十里魏太祖西徵韓遂自潼關北渡卽其處也水經注關之直北隔河有層阜孤峙河陽世謂之風陵戴延之所謂風塠

潼關武關

並見前

上洛

晉置郡西魏置洛州後周攺爲商州治上洛縣竹書紀年晉烈公三年楚人伐我南鄙至於上洛是也商山在縣西南

陜州

通典後魏置陜州後周又置崤郡置兵於此備齊

沙苑

郡縣誌一名沙阜在同州馮翊縣南十二里東西八十里南北三十里周太祖與髙歡戰於沙苑大破之人栽一樹以表其功今樹往往猶存【今以其處宜六畜置沙苑監類要寰宇記沙苑古城在朝邑縣南十七里顏氏正俗曰本艸防風生沙苑川澤陶景注云郡縣無名沙苑者按今同州沙苑之內猶有防風陶公生長江南竟不知處】

河陰

通典今洛陽縣北輿地廣記漢平陰縣故城在洛陽縣北五十里魏文帝攺爲河陰【周武帝攻拔河陰大城】

河陽城三城中潬城

通典河陽縣北城後魏太和中築齊使潘樂鎭於此又使髙永樂守南城以備西魏並今城也其中潬城本東魏所築仍置河陽關郡縣誌南城在河陽縣西四面臨河卽孟津之地亦謂之富平津中潬城東魏元象元年築唐至徳中史思明來寇李光弼率士馬數萬東守河陽三城賊憚光弼兵威南不出百里西不越畿內陜州得修戎備關隘無虞皆光弼保河陽之力自乾元後常置重兵貞元後置節度爲都城之巨防【唐屬河南府置河陽三城使防昌三年置孟州】齊傅伏自永橋夜入中潬城【方勺曰河陽三城其中城曰中潬黃河西派貫於三城之間秋水泛溢時南北二城皆有濡足之患惟中潬屹然如故潬音誕】

邙山

郡縣誌北邙山在河南府偃師縣北二里十道志邙山在洛陽縣北十里

潁川

通典潁川郡後周攺曰許州西魏王政鎭守東魏圍二百日城陷卽今長葛縣界故長社城也郡縣誌長社故城許州長葛縣西一里西魏王思政進拔潁川東魏淸河王嶽圍潁川造髙堰引洧水以灌城城陷水自東北入城

晉州平陽

通典魏置平陽郡劉淵建都於此後魏爲晉州東魏北齊皆爲重鎭【周建徳中攻拔晉州使梁士彥守之】

軹關

通典河南府濟源縣漢軹縣地故城在今縣東南髙齊拒周使斛律光築關於此唐志孟州濟源縣西有故軹關【隋志懷州王屋縣有軹關】

姚襄城

郡縣誌在慈州吉昌縣【後唐攺吉鄕熙寧五年廢慈州以吉鄕隸隰州元祐復置】西二十五里本姚襄所築其城西臨黃河控帶龍門孟門之險周齊交爭之地城髙二丈周回五里武平二年斛律光破周兵於此城遂立碑表其功又於此城置鎭【東魏南汾州北齊西汾州唐曰慈州取慈烏戍爲名】

洪洞

周伐齊攻拔洪洞永安二城通典洪洞故城在晉州洪洞縣北六里東魏北齊鎭也四固重復控據要險【漢爲楊縣取縣北洪洞嶺爲名隋志霍邑縣後魏曰永安郡縣誌姚最序行記曰周建徳五年從行討齊師次洪洞百雉相臨四周重復控據要險城主張元靜率其所部肉袒軍門】

武平關

通典絳州正平縣有髙齊故武平關在縣西三十里【周平齊廢】故家雀關在縣南七里並是鎭處

柏崖

郡縣誌河南府河淸縣西有柏崖故城卽東魏將侯景所築【唐志咸亨四年置柏崖縣有柏崖倉咸亨中王本立置】

虎牢

通典東魏武定中陸子章增築城守隋志汜水縣【唐屬孟州】舊曰成臯卽虎牢後魏置東中府東魏置北豫州【唐志有虎牢關】

北荊州

通典今河南府陸渾縣東北故城是【陳志陸渾縣有東魏北荊州】

孔城防

通典河南府壽安縣有九曲城所謂九阿也【水經注洛水東逕九曲南其地十里有阪九曲穆天子傳天子西徵升於九阿是也】髙齊置孔城防以備周在今縣東南

汝北郡

隋志汝州梁縣舊置汝北郡通典梁縣西南王塢城亦名髙齊汝北郡以備周寇【郡縣誌故城在今縣南】

魯城

通典汝州魯山縣髙齊於縣東北十七里置魯城以禦周

宜陽郡

隋志洛州宜陽縣後魏置宜陽郡東魏置州後周攺曰熊州通典河南府福昌【漢宜陽縣】縣城卽魏之一金塢城東南北三面峭絕天險後周重兵於此以備髙齊【水經注一金塢惟築四面】韋孝寛曰宜陽一城之地兩國爭之【周築崇徳等五城齊築統關丰化二城】

華谷龍門二城

齊斛律光於汾北築通典絳州龍門縣有龍門山卽大禹所鑿水經注汾水逕冀亭南又西與華水合水出北山華谷皮氏縣有冀亭故城在龍門東南河水南出龍門口汾水從東來注之魏土地記曰梁山北有龍門山大禹所鑿通孟津河口廣八十步竹書紀年晉昭公元年河水赤於龍門三里郡縣誌龍門山在同州韓城縣北五十里龍門戍在縣東北極崄峻後周於此置龍門關

邵郡

隋志絳州垣縣後魏置邵郡後周置邵州【唐志隋置邵原郡今垣曲縣】通典西魏於此置邵郡以備東魏

玉壁

隋志絳州積山縣有後周勲州通典勳州故城在積山縣西南十二里卽大統四年王政所築玉壁城【郡縣誌城周回八里四面並臨深谷】爲周氏重鎭髙歡再攻圍皆不克【初王政守後韋孝寛守東師攻不拔遂置勲州】

齊子嶺

郡縣誌在河南府王屋縣【今屬孟州】東十二里卽宇文周與髙齊分據境之處【通典縣東二十里周齊分界處周伐齊遣韓明守之隋志懷州王屋縣有齊子嶺】

通洛防

通典故函谷關城保定中攺爲通洛防以備齊在河南府新安縣【漢故函谷關在縣東北一里】郡縣誌新安縣城本名通洛城周武帝將東討令尉遲綱築此城以臨齊境

黃櫨三城

通典河南府永寧縣【後周熊耳縣】後周黃櫨同軌永昌三城以備齊【隋志後周置同軌郡】舊唐志武徳三年永寧縣移治同軌城

土剗

通典在河南府長水縣西北二十五里蓋古關之塞垣後周以爲鎭防【長水漢盧氏縣地後魏置南陜縣】

三荊

通典獨孤信略定北荊州卽今河南府伊陽縣【後周置兵於此備齊】東荊州後攺曰淮州今唐州【西魏爲重鎭置兵以備東魏】荊州今鄧州【西魏爲重鎭置兵以備齊北史獨孤信都督三荊州】今按伊陽縣唐先天元年析陸渾置隋志陸渾縣有東魏北荊州

三鵶鎭

通典汝州魯山縣後周置三鵶鎭在縣西南十九里亦名平髙城以禦齊百重山在鄧州向城縣北卽三鵶之第一又北分嶺山嶺北卽三鵶之二其第三鵶入魯山縣界韋孝寛陳伐齊三策其一廣州義旅出自三鵶其二三鵶以北萬春以南廣事屯田預爲貯積【郡縣誌魯山縣魯陽關水俗謂之三鵶水經縣西七里魯陽關在向城縣北八十里今鄧汝二州於此分境荊豫逕途斯爲險要張景陽詩云朝登魯陽關狹路峭且深】

陘嶺

郡縣誌石銘陘嶺在代州靈丘縣西北八十里上有石銘題言冀州北界故謂之石銘陘水經注天井水出東陘山西南北有長嶺嶺上東西有通道卽鈃隥也【穆天子傳至於鈃山之隊東升三道之隥】

永州

隋志蔡州義興縣後齊曰永州隋廢入城陽縣

大和谷

唐志河南府伊陽縣有太和山

谷水

水經谷水出農黽池縣南谷陽谷又東過河南縣北東南入於洛【注韋昭曰洛水在王城南谷水在王城北東入於瀍地理誌東北至谷城入洛】

沃野河州

唐地理誌北經太泊十七里至金河又經故後魏沃野鎭城【郡縣誌沃野故城在天徳軍城北六十里】通典河州前秦置後周置枹罕郡漢志朔方郡有沃壄縣

稽胡

通典一曰步落稽蓋晉時匈奴別種或雲山戎赤狄之後自離石【石州】以西安定【涇州】以東方七八百里居山谷間後周齊王憲討破之

柏谷城

水經注河水東合柏谷水水出農縣【今虢州虢略縣】兩石隄山北流逕其亭下晉公子重耳出亡及柏谷漢武帝嘗微行此亭九域志虢州朱陽縣有柏谷

定陽城

齊斛律光圍定陽【定陽城通鑑考異云汾州】築南汾城以逼之周使郭榮城於姚襄城南定陽城西輿地廣記慈州吉鄕縣東魏置定陽縣及定陽郡隋攺吉昌置文城郡唐曰慈州

汾州

通典慈州東魏置南汾州北齊攺西汾州

紫陌

在鄴西水經注漳水北逕祭陌西【田融以爲紫陌也】趙建武十一年造紫陌浮橋於水上【周師至紫陌橋鄴縣省入相州臨漳縣鄴都記城西北五里石虎時於漳水造浮橋接紫陌宮因名之】

洛口永橋

史記正義洛汭洛口在河南府鞏縣洛水之口入河【左傳注雒汭在河南鞏縣南按水經在鞏縣之東北唐志鞏縣有洛口倉隋移縣出洛口立此倉見前什谷口】永橋在懷縣【懷縣故城在懷州武涉縣西】

汾曲

詩彼汾一曲水經汾水出太原汾陽縣北管涔山【廣記憲州靜樂縣有管涔山】南過平陽縣東又西至汾陰縣北西注於河

雀防谷汾水關

唐志汾水介休縣有雀防谷【靈石縣有陰地關長寧關】水經注冠爵津汾津名也在介休縣之西南俗謂之雀防谷水左右結偏梁閣道累石就路縈帶巖側或去水一丈或髙六丈上戴山阜下臨絕澗俗謂爲魯般橋蓋古之津隘今之地崄郡縣誌雀防谷在介休縣西十二里通典汾州靈石縣東南有髙壁嶺雀防谷汾水關皆險固之處周伐齊遣齊王憲守雀防谷隋李淵討甄翟兒遇於雀防谷唐太宗追宋金剛宿於雀防谷之西原【隋志汾州永安縣有雀防谷郡縣誌蔚汾關在嵐州合河縣東七十里】

千里徑統軍川【未詳】鼓鐘鎭晉祠天池水經注垣縣鼓鐘川世人謂之鼓鐘城山海經曰鼓鐘之山郡縣誌晉祠一名王祠唐叔虞祠也在太原府晉陽縣西南十二里【貞觀二十年太宗幸並州制碑在幹陽門街】天池在嵐州靜樂縣【今屬憲州】北燕京山上周回八里陽旱不耗陰霖不溢故老言嘗有人乘車風飄墮池有人獲車輪於桑幹泉【今池側有祠水經注池在山原之上其水澄渟若朝之湫淵桑幹泉潛流通注唐置天池縣咸平省入靜樂】本朝歐陽公云寧化軍天池【太平興國四年析嵐州地置寧化縣五年置軍】

永安雞棲原

隋志晉州霍邑縣後魏曰永安並置永安郡郡縣誌汾州孝義縣後魏分隰城置永安縣【今靈石縣東十三里貞觀攺】雞棲蓋在永安

涑川

水經河水南逕雷首山西又南涑水注之【左傳謂之涑川俗爲陽安澗水】涑水出河東聞喜縣東山黍葭谷左傳伐我涑川注雲涑水出聞喜縣【解州】西南至蒲阪縣【河中府河東縣】入河郡縣誌涑水在河中府臨晉縣東十二里涑川在陜州夏縣北四十里【川東西三十里南北七里】

髙梁橋北朔州髙壁介休

括地誌髙梁故城在晉州臨汾縣東北二十七里水經汾水西南過髙梁邑西【竹書紀年晉出公三十年智伯瑤城髙梁】郡縣誌髙齊文宣於馬邑城置朔州【汾水介休縣後魏孝靜立爲南朔州故謂馬邑爲北朔州】髙壁嶺【見前】洛女砦【未詳】介休縣本秦漢舊邑在介山西【介山在縣西南二十里】

土門滏水宜州

唐志鄭州獲鹿縣有故井陘關一名土門關郡縣誌井陘口今名土門口縣西南十里卽太行八陘之第五陘也第四滏口陘對鄴西【郡縣誌注滏水熱故名滏口燕慕容垂出滏口入天井關唐李光弼出土門破史明軍】通典京兆府華原縣西魏爲宜州

三臺

水經注鄴城西北有三臺皆因城爲基巍然崇舉其髙若山建安十五年魏武所起其中曰銅雀臺【髙十丈】南則金虎臺【髙八丈】北曰冰井臺【亦髙八丈】魏都賦三臺列峙以崢嶸注銅爵園西有三臺中央有銅爵臺南則金虎臺北則冰井臺【建安十五年作銅爵臺有屋一百一間金虎臺有屋一百九間冰井臺有屋百四十五間上有冰室三臺與法殿皆閣道相通直行爲徑周行爲營通典相州鄴縣有魏武帝文帝甄后等三陵臺石勒將攻三臺張賓曰三臺險固攻守未可卒下石虎鎭鄴三臺鄴縣宋朝熙寧六年省入臨漳縣】

新興顯州東雍州

通典朔州漢末置新興郡隋志代州崞縣後齊爲北顯州絳州後魏置東雍州郡縣誌後魏太武於今治西南二十里正平縣界柏壁置東雍州及正平郡孝文廢東魏復置周明帝攺爲絳州【柏壁在正平縣西南二十里髙二丈五尺周回八里】

營州黃龍

隋志後魏置營州於和龍城通典周武帝平齊其地猶爲髙寶寧所據水經注白狼水北逕黃龍城東十三州誌昌黎有黃龍亭魏營州刺史治【通鑑契丹黃龍府卽慕容氏和龍城隋長孫晟出黃龍道】

潞水

通典薊州漁陽縣有鮑丘水又名潞水檀州宻云縣有潞水自塞外流入【袁紹遣將與公孫瓚戰於鮑丘水經注鮑丘水出北塞中南流經九莊嶺東俗謂之大楡河又東南經漁陽縣故城東是瓚戰處】水經注魏土地記潞縣城西三十里有潞河【唐屬幽州】鮑丘水從塞外來經宻云戍過幽州潞縣西【俗曰東潞】

唐三州七關十一州

大中三年吐蕃以秦原安樂三州石門驛藏木峽制勝六盤石峽蕭七關歸於有司五年沙州人張義潮以沙伊肅鄯甘河西蘭岷廓十一州歸於有司初太宗平薛仁杲得隴上地虜李軌得涼州破吐谷渾髙昌開四鎭宗繼收黃河積石宛秀等軍中國無斥候警者幾四十年輪臺伊吾屯田禾菽彌望開逺門揭候署曰西極道九千九百里示戍人無萬里行也乾元後隴右劍南西山三州七關軍鎭監牧三百所皆失之【紀傳】秦州天水郡縣六治上邽大中三年徙治成紀【宋中興惟有天水縣爲天水軍】原州平涼郡縣二治平髙【廣明後復沒吐蕃僑治涇州臨涇】安樂州咸亨三年以靈州故鳴沙縣地置以居吐谷渾部落大中三年收復更名威州縣二鳴沙溫池七關原州平髙縣西南有木峽關州境又有石門驛藏制勝石峽木崝等關並木峽六盤爲七關【宋至道元年以故平髙縣地置鎭戍軍慶曆二年置髙平寨軍北二十五里】蕭關大中五年以原州之蕭關置武州【蕭關縣神龍元年置】州晉昌郡武徳五年析沙州之常樂置縣二【常樂更名晉昌別置常樂】汝州燉煌郡本州【通典云唐置又按北涼孟敏爲沙州刺史已有沙州】武徳五年曰西沙州貞觀七年曰沙州縣二治燉煌伊州伊吾郡本西伊州在燉煌北大磧之外元魏始立伊吾郡後爲鄯善所據貞觀四年西域雜胡內附乃立州六年曰伊州縣三治伊吾肅州酒泉郡武徳二年析甘州之福祿州之玉門置縣三治酒泉鄯州西平郡【通典古西羌所居湟水地】後魏置州縣三治湟水【宋收復攺爲西寧州】甘州張掖郡西魏置縣二治張掖河州安昌郡【本枹罕郡天寶元年更名】前漢置縣三治枹罕【宋熙寧收復】西州交河郡貞觀十四年平髙昌置縣五治前庭【本髙昌縣更名】蘭州金城郡隋開皇初置【以臯蘭山名州】縣二治五泉【宋元丰收復】岷州和政郡西魏置縣三治溢樂【本臨洮今西和州祐川縣宋熙寧收復】廓州寧塞郡【本澆河郡天寶元年更名】後周武帝逐吐谷渾置縣三治廣威【宋收復】隴上薛舉起金城號西秦霸王盡有隴西地涼州李軌自稱河西大涼王拔張掖燉煌西平枹罕悉有河西四鎭【見前】黃河磧石宛秀等軍哥舒翰傳攻破吐蕃洪濟大莫門等城收黃河九曲以其地置洮陽郡築神防宛秀二軍通典積石軍廓州西北八十里儀鳯二年置【郡縣誌積石軍在廓州西南一百五十里西臨大澗北枕黃河卽隋澆河郡所理】唐志廓州西有寧塞軍西八十里宛秀城有威勝軍天寶十三載置【郡縣誌威勝軍在積石軍西八十里宛秀城】輪臺伊吾北庭府輪臺縣長安二年置伊州伊吾縣本後漢伊吾屯貞觀四年置縣西山吐蕃傳南入松維保等州及雲山新籠城按樂志天寶樂曲皆以邊地名若涼州伊州甘州之類明年安祿山反涼州伊州甘州皆陷吐蕃賈耽傳吐蕃盛彊盜有隴西異時州縣逺近有司不復傳耽乃繪布隴右山南九州且載河所經受爲圖又以洮湟甘涼屯鎭額籍道理廣狹山險水原爲別錄六篇河西戎之錄四篇上之

河湟【通典羌三河黃河析支河湟中河程氏曰諸羌散居三大川之間隴右河西兼河湟爲名不同一地】五代史當唐之盛時河西隴右三十三州涼州最大土沃物繁而人富樂其地宜馬唐置八監牧馬三十萬匹以安西都防府羈縻西域三十六國唐之軍鎭監務三百餘城常以中國兵更戍而涼州置使節度之安祿山之亂肅宗起靈武悉召河西兵赴難而吐蕃乘虛攻陷河西隴右華人百萬皆陷於虜文宗時嘗遣使者至西域見甘涼沙等州城邑如故而陷虜之人皆唐使者夾道迎呼涕泣曰皇帝猶念陷蕃人民否其人皆天寶時陷虜者子孫其語言變而衣服猶不攺至五代時吐蕃已微弱回鶻黨項諸羌夷分侵其地而不有其人民值中國衰亂不能撫有惟甘涼沙四州常自通於中國甘州爲回鶻牙【甘州爲回鶻所並】而涼沙三州將吏猶稱唐官數來請命吐蕃傳湟水出蒙谷抵龍泉與河合河之上流繇洪濟梁西南行二千里世舉謂西戎地曰河湟【洪濟梁積石軍西南一百四十里洪濟橋郡縣誌湟水名湟河亦謂之樂都水出靑海東亂山中東南流至蘭州西南入黃河】

石晉十六州攷

契丹立石敬瑭爲晉帝敬瑭割幽薊瀛莫涿檀順新嬀儒武云應寰朔蔚十六州以與契丹

幽州東漢廣陽郡兼立幽州治薊縣前燕都此隋立涿郡唐爲幽州範陽軍爲盧龍軍【九域志範陽盧龍兩城節度領縣九】

薊州隋徙州於此置漁陽郡唐開元十六年析幽州置治漁陽縣【領縣三】

瀛州河間郡後魏孝文置州治河間縣【領縣五】

莫州文安郡唐景云二年以瀛州之鄭任丘文安淸苑唐興幽州之歸義置鄚州開元十三年以鄚鄭文相類更名治莫縣【本鄚縣領縣六】

涿州涿郡唐大歷四年節度使朱希彩表析幽州之範陽歸義固安置治範陽【本涿縣領縣五】

檀州後魏立安州後周攺州隋立檀州安樂郡唐更名宻云郡治宻云【本漢厗奚縣領縣二】

順州通典順州順義郡在範陽郡城【幽州】唐天寶初置治賓義縣九域志化外順州領賓義一縣唐志突厥州順州貞觀四年平突厥以其部落置於幽靈之境後僑治幽州城中【以上七州唐河北道】

新州唐志【闕】領縣四永興礬山龍門懷安輿地廣記唐末置後唐同光二年升威塞軍節度【通鑑威塞軍防禦使李存矩在同光前唐河東道】

嬀州嬀川郡北齊立北燕州後周曰燕州唐武徳七年以幽州懷戎置北燕州貞觀八年更名治懷戎【本潘縣河北道】

儒州輿地廣記唐末置九域志領晉徳一縣【廣紀縉山縣朝野雜記晉山縣距燕京百八十里】

武州輿地廣記唐末置唐志領文徳一縣後唐長興元年攺毅州【闕】

云州雲中郡貞觀十四年自朔州北定襄城徙治定襄縣治雲中縣本馬邑郡云內之恆安鎭武徳元年置北恆州貞觀十四年置定襄縣開元十八年更名天寶元年曰雲中郡升大同軍節度【防昌三年置大同都團練使治云州乾符五年升大同都防禦使爲節度使】

應州續通典故屬大同軍節度輿地廣記唐末置領金城混源二縣後唐明宗金城縣人天成元年升彰國軍節度【唐志代州北有大同軍云州】

寰州職方考後唐明宗置輿地廣記唐末置領寰淸一縣【武經總要按河東記契丹寰州句注在州西北二十里卽西陘山也蓋代州雁門縣地】

朔州馬邑郡魏武帝置新興郡晉攺晉昌後魏置懷朔鎭及朔州隋爲馬邑郡領善陽馬邑二縣

蔚州後魏置懷荒禦夷二鎭及靈丘郡後周置蔚州隋屬雁門上谷二郡【雁門之靈丘上谷之飛狐】唐武徳六年置州貞觀五年破突厥復故地天寶曰安邊郡至徳曰興唐郡領靈丘飛狐興唐三縣【以上並河東道】

周顯徳六年取瀛莫定三關

唐宣宗復河湟未幾中原多故旣得遄失熙寧以後取熙河取蘭防取湟鄯貪功生事之臣迷國殄民而甘涼瓜沙汔不爲王土周世宗取瀛莫二州而十四州終淪於異域藝祖出幽燕圖示趙普普以爲其難在守宣和姦臣與女眞夾攻得燕山雲中空城而故都禾黍中夏塗炭矣易師之上六曰小人勿用必亂邦也余爲之感慨而通釋終焉

通鑑地理通釋卷十四

