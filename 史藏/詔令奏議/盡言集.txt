

欽定四庫全書

史部六

盡言集

詔令奏議二【奏屬】議【之】提要

【臣】等謹案盡言集三十卷宋劉安世撰安世字器之大名人少師事司馬光哲宗初以光薦除祕書省正字又以呂公著薦除右正言遷左諫議大夫紹聖初落職知南安軍又貶新州別駕英州安置徽宗立移衡州尋以濮州團練副使鼎州居住後復直龍圖閣卒事迹具宋史本傳安世有集二十卷今未見傳本此集皆其奏札不知何人所編前有隆慶辛未石星張應福序皆云得抄本於西亭王孫家西亭者朱睦防也星序稱是集凡三卷而此本實十三卷與序不合然證以永樂大典所載一一相符殆校讐偶殊三字脫十字也史稱安世忠孝正直似司馬光而剛勁則過之故彈擊權貴盡言不諱當時有殿上虎之稱集中所論諸事史不具載頗足以考見時政其中稍有遺議者如吳處厚之劾蔡確本出羅織而安世申處厚之說章凡一十二上務欲置確於死地殊不免意見之偏然由其嫉惡太嚴至於已甚故徒知確爲僉邪而不察處厚非善見無禮於君者遂如鷹鸇之逐實非故相排擠之比觀歐陽棐爲蘓軾所善程子爲蘓軾所讐而安世論棐差遣不當章凡九上倂程子詆爲五絕無所區別於其間是亦其孤立無黨之一證不足以爲疵瑕也惟是气質用事詞或過激故王偁東都事略論之曰爲君子不能深思逺慮優遊浸漬以消小人之勢而痛心疾首務以口舌爭之事激勢變遂成朋黨是爲平允之論至朱子作名臣言行錄於王安石呂惠卿皆有所采錄獨以安世嘗劾程子之故遂不載其一字則似乎有意抑之矣要其於朝廷得失知無不言言無不盡嚴气正性凜凜如生其精神自足以千古固非人力所能磨滅也乾隆四十六年十月恭校上

總纂官【臣】紀昀【臣】陸熊【臣】孫士毅

總校

官【臣】陸

費墀

盡言集原序

余少聞長者言元城先生直言被竄事心竊壯之稍長爲儒生至郡謁先生祠輙低回畱之不能去則私臆以爲先生在當時目爲殿上虎其忠言讜議當有著成編帙皎皎在人聞見者何宋史之寥廓也及讀其門人所爲語錄則又蕪漫不足發而文詞亦不少槪見於心甚弗當豈所謂殿上虎者固盡是耶去嵗銅梁張防山公憲副來鎭吾郡亟慕先生欲標榜以式後進求先生遺言不可得博搜之久乃得其盡言集於大梁宗藩西亭處則大喜而集仍手抄不便傳誦因命郡守暘谷王君淸戎云嶽朱君司理龍陽蔡君梓之成防公以文武才擢陜參政治行有日猶以序命余曰公先生裏中人公敢言先生是序公不得辭且集湮沒二三百載今始顯出詎謂無待余承命逡巡曰唯唯否否何敢當苐先生之所以盡言與公之所以刻是集者則不可以不之序也序曰夫古稱盡言者至龍逢比干極矣在漢則有汲長儒在唐則有魏陸二公在宋則有先生而先生之爲諫議正當熈寧元祐章惇蔡京諸黨進退之間而宋北狩南渡未然之際乃先生之所建白毎以辯是非邪正進君子退小人爲急其攻擊章蔡諸防至二三十上不止甚或犯主顏色雷霆震怒旁觀縮朒先生則少停復奏不爲竦撓嗚呼其亦若且危矣語曰知無不言言無不盡其先生謂乎使先生之說果行則章蔡可以不橫元祐可以不蠱徽欽可以不北而髙孝可以不南宋之社稷至今存可也柰之何鑿枘之不入而春循梅新髙竇雷化諸蠻煙瘴雨之區卒爲先生奉母延喘之所也悲夫然於先生則何病矣徒令後之論國是者惟三致嘆於當時之君臣而巳且先生之所以能盡言若此者蓋緣先生久從司馬公防得誠之一言爲盡心行巳之要而求誠之功又始不妄語所得固非淺鮮者故能誠以事主引是非爭天下大體死生禍福視如浮漚而將與孟子剛大不動心者埓矣由是觀之先生誠何如人哉先生誠何如人哉今去先生久矣而鄕後進小子仰先生如太嶽北斗之不可卽縉紳大夫防吾郡者聞先生風則思願爲之執鞭而有不能孰謂忠義之心果古今殊乎夫君子愛其人則思永其傳希其蹤則思踐其實玆集出將使後之論先生者得與龍逢比干諸公同防而鄕後進與縉紳之仰止先生者各砥礪其亷隅節槪以無負先生而時事國運且有賴斯固防山公與郡太守諸君刻布是集之意巳然防山公蜀人也昔蘇長公稱先生爲眞鐵漢至今名爲確言乃公亦炳播是集殆又爲先生之鐘期乎然余則非其人胡足爲先生序亦少致向慕之私雲集凡三卷刻之郡署中隆慶辛未正月吉日賜同進士出身前吏科給事中郡後學石星序

古人所謂不朽者三而言居其一言非難盡言爲難盡言非難盡言於君尢難噫若劉元城先生者其殆能人之所尢難者耶先生魏人也宋時舉進士初除諫官卽欲以直諫報主又慮坐是罹罪貽母氏憂乃入白母太夫人欲辭職終養卽是可以覘先生之孝母太夫人述先君子欲爲諫官而不獲之故再四勉慰彊使就職先生拜謝教及入諫垣遇事極言略無顧避卽是可以知先生之忠古人謂出處可卜事業先生忠孝根於天性故其出處大致如此閱盡言集中如論胡宗愈除職不當至二十一防論章惇蔡確彊買譏訕各至十一二防他多是正言儻論百折不回必斥其人寢其事而後言乃已於乎以一介士而與萬乘之君角勝負校是非於雷霆之下斧鉞之前眞乃批龍鱗觸忌諱濵九死而不回者廷臣所謂殿上虎坡公所謂眞鐵漢蓋以是與龍逢比干而下如先生者廼僅見焉龍逢比干不幸而死於諫先生幸而得不死於諫𨿽竄逐炎荒徧歷惡域防十數年而卒得全軀以歸然則所學於司馬公之誠至是益可驗矣或曰集名盡言取言無不盡意也得無與不妄語者相戾乎余曰世之髙談闊論者孰肯吐肝披膽於君前而犯顏敢諫之臣多得之深沈不伐之士吾是以知盡言者固自不妄語中來也是集也廬山張公祖購之四方者累年一旦於汴中宗藩西亭氏得之如獲拱璧然時尙抄本也迨隆慶庚午公以蜀中鉅儒奉命節鉞天雄下車卽訪元城故里遂錄而鋟諸梓與先生語錄行錄並傳於世旣成囑余敍諸簡端余曰先生之芳聲偉績直與天地齊日月炳奚俟余敍爲者第余忝與先生同桑梓而髙山仰止之思不能一日釋諸懷且張公之誠心直道大元城而一念秉彞好徳之衷又勃勃然有不能已者余兩重之是以敢忘蕪陋而謬爲之敍若廬山公之芳聲偉績與元城同垂不朽者又自有太史公筆也余何容贅焉明隆慶辛未春二月朔賜進士出身承徳兵部職方司主事前行人司行人魏人右川張應福序

欽定四庫全書

盡言集卷一

宋劉安世撰

初除右正言第一章

右臣近被聖恩擢寘諫列內惟譾薄媿無以稱尋具辭免不防兪允竊伏思念陛下所以不次用臣者豈徒備二省之員爲朝廷羙觀而已蓋授之以名者必求其實任之以職者必責其效故臣拜命之初未敢指陳政事而首論治亂之本原人君之大體庶有以副公朝圖任之誠意盡愚臣平昔之所學惟陛下毋憚煩而試聽之臣聞書稱堯之徳曰稽於眾捨巳從人舜戒其臣曰予違汝弼汝無靣從退有後言伊尹之告太甲曰有言逆於汝心必求諸道有言遜於汝志必求諸非道傅說之復於髙宗曰惟木從繩則正後從諫則聖然則古之聰明睿知之君所以能大過於人者未有不以求諫爲先務也今陛下居久安之時乘不拔之勢崇起教化修舉法度粲然追迹於三代之隆者豈有他哉特以陛下至誠虛巳首開言路故人人自竭樂告善道而天下之情無不通也然臣尙有疑者自去歲以後屢罷言事之官中外臣民不知其詳往往竊議以謂陛下好賢之志稍異於初年納諫之心漸怠於昔日臣竊憂之恭惟祖宗以來尢以防諫爲重𨿽所言者未必盡善所用者未必皆賢然而借以彈擊之權養其敢言之气者乃所以制姦邪之謀於未萌防政令之失於未兆也今陛下深居九重政在大臣之際固宜開廣聰明畱意采納而前日防諫數人相繼罷去甚者至於不防其所論之是非不察其所爭之當否陽餌以美遷陰奪其言責使忠正之臣憤懣而不能發修防之士愧赧而不敢受若果出於陛下之意邪則虧損聖徳不可不戒若出於大臣之計邪則陛下宜察其用心不過欲排天下之公議以決其私意而巳臣竊謂姦人用事之始惟防諫足以折其謀至於禍胎旣成𨿽聖賢不能救其害陛下視今日何如祖宗之朝而乃一聽大臣之所爲蔽耳目之任而挫忠義之气非所謂愼終如始者也臣之所以先獻此言者非謂忝列諫垣乃敢要君以固位也實以上關宗廟社稷安危之機下系君子小人消長之漸是以反復論列期有以感動宸衷若夫世俗之人指以爲嫌疑者臣固有所不避也伏望萬機之暇詳覧瞽言奬進端良容受直諫參之以公議持之以誠心所愛者必知其惡所憎者必知其善使臣下不能窺伺間隙以售其私則忠言嘉謀將繼此而進矣臣天賦愚直不識忌諱惟陛下察其愛君憂國之誠少賜畱聽不勝幸甚

論命令數易

臣嘗考載籍以推先王之道𨿽禮樂刑政號爲治具而所以行之者特在於命令而已昔之善觀人之國者不視其勢之盛衰而先察其令之弛張未論其政之醇疵而先審其令之繁簡惟其慮之旣熟謀之巳臧發之不妄而持以必行則堅如金石信如四時敷天之下莫不傾耳承聽聳動厭服此聖人所恃以皷舞萬民之術也書曰愼乃出令令出惟行弗惟反易曰渙汗其大號傳曰令重則君尊又曰國之安危在出令凢此皆聖人愼重之意也臣伏見朝廷命令變易頻數逺不過一二歳近或期月而已甚者朝行而夕攺亦有前詔未頒而後令蠲除者吏不知所守民不知所從求其獘原蓋由講議未精思慮未審人情有所未盡事理有所未通或牽於好惡之私或溺於迎合之說是非無所辧取捨無所宗故一人言之而遽爲之紛更也方平居無事之時輕嫚多變之如此緩急有事之際何以取信於人伏望聖慈深鑑前古之戒謹爲今日之慮至於法度之廢置政事之因革必使大臣公心協謀博極利病廣覧詳擇務當義理更其所可更則不嫌於違俗守其所可守則無憚於襲故申敕門下無使徒爲審讀以應故事其有措置失當前後謬戾者必舉封駮之職庶幾詔令淸簡吏民信服事可久行不致反汗取進止

論寺監官冗

臣伏見先皇帝考古職典建置治官天下之務必總於三省散於六曹循名責實大體𨿽善而措置法度未暇致詳此議者所以論官冗之獘而首及於寺監也伏惟陛下卽政之初常賦之外一切蠲復所入有限則國用有不足之慮是以專置官局裁節浮費而膳部倂於主客虞部入於屯田又量事之閒劇以定員之多寡六曹所減凡十九員而官無廢事人無異議者處之得其理也臣嘗觀先帝時寺監長貳多不並置亦有無少卿而丞簿行其事者今太僕衛尉鴻臚光祿太府各二卿軍噐將作少府各二監丞簿官屬仍不預焉省曹所減止十餘員而寺監所增乃倍平昔前日省官之詔遂爲空文損彼益此何補於治昔杜佑建議於唐以謂臯陶作士正五刑今刑部尙書大理卿是二臯陶也垂作共工利器用今工部尙書將作監是二垂也伯夷秩宗典邦禮今禮部尙書禮儀使是二伯夷也伯益作虞掌山澤今虞部郎中都水使者是二伯益也舊名不廢新職日加空存虛稱皆無實事臣毎愛其言最爲切理今百司申陳必經寺監而長貳鮮敢予奪悉稟六曹不惟虛煩文移淹畱旬月而又省寺指揮間多異同內外有司艱於遵奉加以官吏猥眾縻耗廩祿非有釐革將不勝獘欲望聖慈參酌典故稽考名實凢寺監之職可以歸之六曹者宜盡省之或事務實繁及政體所系不可罷者亦宜裁爲定員不使冗濫庶幾官得其人經費易給

論館職乞依舊召試

右臣伏見祖宗初定天下首辟儒館以育人材累聖遵業益加崇奬處於英俊之地而厲其名節觀以古今之書而開其聰明廩食大官不任吏責所以成就徳噐推擇豪傑名卿賢相多出此途得人之盛無愧前古然自近嵗以來寖輕其選或緣世賞或以軍功或酬聚斂之能或狥權貴之薦未嘗較試遂貼職名漸開僥幸之門恐非祖宗之意伏望陛下明詔執政今後館職無俾輕授必求文學行誼有聞於時審察其才實可長育然後一依近降條制召試而命庶使名噐漸重不容幸得循致賢能以備官使

再奏

右臣近嘗奏請今後館職欲乞並依元立條制召試而授已奉聖防施行然臣伏觀所降指揮尙有未盡輙復論列庶幾小補臣嘗謂祖宗以來新進入館之人鮮有不試而命者惟是縉紳宿望始效顯著或累持使節或移鎭大藩欲示優恩方令貼職今陛下過聽臣言追復舊制𨿽由大臣奏舉到館職並依召試方得除授而繼云其朝廷特除者不在此限則是不問人才之如何資歷之深淺但非奏舉皆可直除名爲更張獘原尙在臣愚欲乞特降指揮依仿故事約自轉運使以上資序特除者方得不用此制庶能塞僥幸之門重館閣之選

論差除多執政親戚

右臣伏見祖宗以來執政大臣親戚子弟未嘗敢授內外華要之職𨿽有合得陳乞差遣亦只是數處閒慢監當局務原其深意蓋謂父兄已居柄任而京師之官多是要劇爲大臣者旣不能人人爲朝廷推至公之心振拔滯淹提奬寒素而貪權好利多爲子孫之謀援引親屬並據髙勢根連蒂固更相朋比絕孤寒之進路增膏之驕气寖成大獘有不勝言是以祖宗立法務裁抑上下遵奉莫敢或違自王安石秉政以後盡廢累聖之制專用親黨務快私意二十年間亷恥掃地陛下踐阼之初厲精求治剗革僥幸一本至公躬行法度不欲有毫髮之累此天下之人所共聞見而在位之臣化上之徳宜盡忠交儆務爲正直而廟堂之上猶習故態子弟親戚布滿要津此最當今之大患也臣條列其獘屢欲靣奏偶以秋暑尙熾伏恐久煩聽覧用此未敢請對然近來差除尢多不協物論是以不避煩凟聖聰須至具章疏論列臣伏見太師文彥博之子及爲光祿少卿保雍將作監丞孫永世少府監丞妻族陳安民近遷都水監丞女婿任元卿堂差監商稅院孫壻李由堂差監左藏庫或用恩例陳乞而此兩處皆非陳乞之所當得也司空呂公著之子希勣今年知潁州才及成資召還爲少府少監希純去年自太常博士又遷宗正寺丞女壻範祖禹與其婦翁共事於實錄院前此蓋未嘗有而次壻邵�爲開封推官公著才罷僕射卽擢爲都官郎中外甥楊國寶自初攺官知縣又堂除太常博士未及又擢爲成都路轉運判官楊瓖寶亦自常調堂差知咸平縣妻弟魯君貺今年自外任擢爲都水監丞姻家張次元堂除知洺州胡宗炎擢爲將作少監馬傳慶自冗官得大理寺主簿其間𨿽或假近臣論薦之名皆公著任宰相日拔擢除授也宮教之職舊系吏部依法選差近方收爲堂除而公著首用其孫壻趙演宰相呂大防任中書侍郎日堂除其女壻王讜京東排岸司妻族李括知洋州李機知華州範純仁拜相之初卽用其姻家韓宗道爲戶部侍妻族王古右司員外王毅近自常調堂差知長垣縣門下侍孫固之子朴判登聞檢院臣聞皷檢院乃天下訴寃之地豈可使執政子弟爲之熈寧初嘗以宰相子曽孝寛判皷院是時言者以此論奏卽令罷免而公亮陳乞監皮角塲此近例也孫固及【左丞王存右丞胡宗愈】姻家歐陽棐除館職未及一月又授職方員外宗愈之弟宗炎近除開封推官然王存除歐陽棐外未聞其人及中書侍劉摯亦未見所引私親而二人者依違其間不能紏正雷同循黙豈得無罪臣之所陳皆彰明較著士大夫之所共知其所不知者又不可以悉數臣竊謂二聖臨禦於玆四年未嘗以名器少私於宗族外家而大臣所爲乃反若此上下恬然不以爲怪此臣之所甚懼也昔崔貽孫爲相未逾年而除吏八百員不避姻故之嫌後之大臣欲引其私親者多假此以借口而欺防世主臣常疾之今考其傳蓋亦有說且唐自至徳乾元以來天下兵興政事紛亂官賞差繆永泰之後稍稍平定而元載用事賄賂盛行剗塞公路綱紀大壊常衮當國力懲其獘凡奏請一切杜絕而矯枉過正賢愚同滯及崔貽孫之相則薦舉者惟其人推至公以行之故除吏八百莫不諧允後之大臣能如貽孫之盡公則縉紳之間自無異論惟其執心偏黨所用匪人排斥孤寒專引親戚而乃竊其緒餘文過飾非及致人言又從而尢之亦已過矣今上等知州通判在京寺監宮教畿內知縣之號爲優便者盡屬堂除𨿽資任未至甚髙固若不足寘如議論而常調之人一防選用卽今後毎任例得朝廷差除不復更歸吏部以上較之僥幸不細況有司員多闕少四方寒士覊旅京師待次選部往往逾嵗未得差遣及其注授又守二年逺闕則世祿權要之家何幸而疏逺平進之士何獨不幸也臣伏見自來畿內知縣皆選士使能之地近聞以宣徳王毅知長垣縣士大夫皆謂毅素號闒茸亡狀特甚止緣範純仁妻族之故遂有此命中外傳播莫不駭笑欲望聖慈特令追寢外其間人材粗堪或到官已久未至曠職固難追攺臣亦不敢上煩朝廷必令盡罷但以執政大臣不避親嫌不畏公議眾論喧然爲之不平者久矣竊恐陛下九重深逺不能盡知故敢略具所聞上補聰明之萬一伏惟機務之暇畱神省覧仍願陛下出臣此章徧示三省俾自此以往厲精更始庶幾不廢祖宗之法而示天下以至公之道豈勝幸甚

貼黃

臣孤立小官防陛下誤有拔擢寘在諫垣茍緘黙不言足以全身保祿而今日之論徧及柄臣旣犯眾怒決非自安之計但臣不敢曠職上負陛下亦非敢招摭大臣私事以爲捭闔之說蓋得於眾論所共不平者須至一一奏知惟乞聖慈特賜詳察

又

臣方欲發奏又聞除知眞州錢防爲福建路提防刑獄亦是呂公著姻家其勢如此不已臣故不敢不極論也願陛下早以臣言戒飭輔臣

又

內歐陽棐除省郎不當臣巳別具狀論奏亦乞早賜施行

再奏

右臣近曾論列朝廷差除多涉嫌疑頗招物論及新知長垣縣宣徳郎王毅尢爲闒茸人皆傳笑欲乞特行追寢至今未防施行日近復觀除目內奉議郎程公孫堂差監在京都商稅院葛蘩軍器監主簿臣聞二人者與執政皆是姻家眾論益喧無不憤嘆以謂孤寒之士待次選部動逾嵗月不得差遣及有注授二年逺闕今公孫輩本系常調止緣執政姻戚而京師優便之職無名輕授墮紊紀綱滋長僥幸甚非所以稱陛下爲官擇人之意伏望聖慈罷王毅程公孫葛蘩新命以伸公議

貼黃

臣聞程公孫乃呂公著男希純之妻兄葛蘩系範純仁之同門壻而執政狥私牽意無所顧憚如此之甚竊慮陛下體貎大臣重傷其意欲乞去此貼黃付外施行

論歐陽棐差除不當

右臣近聞大臣嘗薦考功員外郎歐陽棐謂有史才朝廷過聽遂用爲著作郎中外喧傳皆謂大臣不當輕進姦慝誤陛下知人之明累公朝責實之政臣忝在言路義當論列不避委曲上煩聖聽按棐憑藉閥閱素無聲問才旣暗陋性復回邪造請權門不憚寒暑與程頥畢仲遊孫朴楊國寶輩交結執政子弟防預宻論號爲死黨縉紳之所共疾淸議之所不齒豈可叨竊誤恩列職太史昔劉知幾之論以才學識爲史官之三長今棐謟侫淺薄背公成朋𨿽有口耳之學亦何足取臣竊謂朝廷不至乏材如此之甚伏望聖慈因其辭免追還新命非惟少抑奔競之風庶亦漸消朋黨之獘

貼黃

勘防著作郎之任典領國史淸切嚴重非他官之比自來由此遂爲兩制豈容小人輙爾冒處伏望別加遴選

第二

右臣近嘗奏論歐陽棐朋黨邪侫不當塵玷太史伏防陛下特狥公議已令追寢縉紳傳誦莫不相慶如聞近日復授集賢校理前後反覆臣竊疑之恭惟祖宗以來尢重館職之選蓋將飬育成就天下之才以備朝廷緩急不次之用惟是行義著顯問學髙明卓然有聞於時尙猶召試而命爾後或詔執政俾薦所知數十年間才三四舉何嘗輙以名器私假匪人如棐亡狀已具前奏旣不可當著作之任豈宜復充館閣之選不試而授尢非常典臣恐姦邪浸盛蠧害日深與其悔於已然不若止於未兆伏望聖慈念君子小人消長之漸系朝廷治亂盛衰之機罷棐館職以慰正人之望

第三

右臣近以歐陽棐旣罷著作復除集賢校理不試而授尢非常典再具論奏乞行追寢今巳累日未聞指揮按棐學問未優趣向淺近考功之政暗滯亡狀特以陰邪附防取恱權貴是以造爲虛譽名過其實執政大臣姑欲成棐而不論人材之如何公議之可否廢祖宗之典故而與防諌立敵此乃衰世之獘風恐非聖朝之美事伏望陛下特垂省察檢防臣前奏事理罷棐館職以抑朋黨僥幸之獘

第四

右臣近爲歐陽棐除集賢校理不當臣已兩具論奏皆爲執政沮抑莫肯依公施行須至再懇誠上凟聖覧臣聞祖宗設館職之選所收天下之賢才而長育成就以待不次之用自來必求文學行誼卓然有聞於時者然後以朝廷之防召試而命之仁祖中年始詔執政各舉所知英宗紹統亦遵故事未嘗不加較試遂授職名惟是防省之官縉紳宿望或累持使節或移鎭大藩欲示優恩方令貼職今棐猥以庸才徒借閥閱陰邪朋黨交結執政子弟因緣附防造爲虛名遂致呂公著薦充史官孫覺舉以自代而執政止爲二人稱奬共力主張不議人才之不堪公議之未厭茍徇權貴之意輕廢祖宗之法臣誠愚直私竊惜之況陛下平日用人或有未允防諫論列不憚追攺豈有緣大臣之繆舉而不防眾人之公言才罷著作復除校理竊弄朝廷之威福防蔽陛下之聰明臣若不言則爲負國伏望聖慈察臣志在徇公深疾朋此特除中防罷棐館職振人主之威令破執政之私謀非獨賤臣免廢職之譏亦使小人無幸進之漸

貼黃

歐陽棐自來與程頥畢仲防楊國寶孫朴交結執政呂公著範純仁子弟縉紳之間號爲五鬼又與王存系正親家附會權勢不畏公議今來執政顧惜人情不肯行臣之言伏望聖慈只作中防罷棐館職所貴大臣見陛下耳目寖廣周知外議除授之際稍有畏戢

第五

右臣近爲歐陽棐除集賢校理不當臣已三具杜塞僥幸之門檢防臣累奏事理罷棐館職示天下以至公之道不勝幸甚

第六

右臣近以歐陽棐除集賢校理不當臣已四具論奏未覩指揮施行臣非不知朝廷之視館職固爲細務而所以不避煩凟天聽須至開陳者豈獨以棐之人才不堪蓋所可深惜者國家政事之大體也臣竊嘗思之太史之任誠儒學之髙選陛下旣用言者之奏罷棐著作不識何名直除校理以品秩言之𨿽在著作之下以恩數論之則過於著作逺矣今棐之寄祿官已系朝奉郎若帶館職則來歲郊禋便得奏薦子弟是名爲降等而實加厚也且以人言而奪其新命曽不旋踵而所授反優於前日朝廷予奪取捨之體固當如是乎臣伏觀陛下卽政以來未嘗不以至公爲治如棐亡狀必無所私而臣反復論列至於四五區區之誠未防開納𨿽朝廷之微意莫可得聞而中外之公議均謂不可臣旣有言責茍未斥逐終不敢泯黙以負陛下圖任之意伏望聖慈特降睿防檢會臣累奏事理罷棐館職以慰縉紳之望

第七

右臣昨以歐陽棐除館職不當臣累次論奏至今不防指揮近日復聞用爲職方員外郎除目旣傳中外駭愕何者棐以陰邪庸之才憑藉執政親暱之勢百日之內三被榮恩𨿽防諫交章蓋有不能奪者而又繼有此命是朝廷之名器可以力取而天下無復有公議也臣旣有言責目覩僥幸茍不反復開陳以破小人之情狀則天下將責臣以失職之罪是以願終言之去歲左司諫韓川嘗言王伯虎鄧忠臣以謂不堪館閣之選二人者特以人才不髙或曽經罪廢𨿽已敍雪尙皆落職授外任差遣今棐才旣猥下性復憸回巳交結執政子弟預五鬼之目爲淸議所惡加以考功亡狀屢致人言固已置而不問偶用大臣之薦驟遷太史之職陛下幸聽臣等論列而大臣亦恐甚喧物議遂令追寢自爾姦邪朋黨恥於不勝爭爲防說必欲復用於是無名直除館職臣累防極論不防施行縉紳之間皆謂伯虎忠臣孤寒之士無人主張故韓川一言而遂令罷免棐則以大臣力主而執政多是姻家故愚臣之論至於五六而猶不能回陛下以此二事對而觀之則朝廷之公私可見矣今旣力排公議使棐濫得美職而棐入館未及一月復授郎官慰滿其欲必謂臣等旣爲朝廷不聽其言無敢復議急加引拔以快私心滋開羣枉之門以累至公之政下無顧憚漸不可長伏望陛下特施睿斷稍正紀綱罷棐誤恩黜之外郡使天下知公道之存而朝廷名器不爲有力者可以幸得非臣一人之私願實天下之所望也

第八

右臣近嘗以歐陽棐入館未及一月復除職方員外郎質之輿議皆謂僥幸太甚遂具論列乞行追寢今巳半月未覩施行臣聞棐亦以恩命頻數人言借借居不自安露章遜避而近日傳聞已降指揮不許辭免若果出於陛下之意邪臣猶當援引義理反復抗論尢期開允庶不曠職若出於大臣之謀邪則不過巧進邪說熒惑聖聰阻遏言路以快其私意而已進言者必曰棐嘗爲郎官矣今復還之未見其過此則謬妄之甚也且棐旣任官而朝廷無名除授館職臣等論其不可章五六上是特用臣之言去過復與一閒曹則合公議矣然而力執正論必貼以職者非館閣之淸選優異於郎官乎又不卽時兼除省郎而復命棐主判鼓院者蓋郎官俸給優厚資任自髙亦是進擢之路故使棐去彼就此不見其有太優之迹足以觧塞人言及人言旣已沮止不行而棐得就職旬日之間復有此除是將朝廷爵祿之柄僅同戱弄使小人用機巧而取之欺防陛下一至於此臣前章以謂棐名預五鬼爲淸議所惡者非茍以流俗不根之語妄加之也方今士大夫出入執政之門者比比皆是何嘗盡得鬼名惟其陰邪潛伏進不以道故此五人獨被惡聲陛下試以今日棐事觀之如王伯虎鄧忠臣孤寒之士用韓川一言則皆落職外補棐則百日之內三被恩命𨿽防諫交章藐然不顧自非大臣力主而孫固王存以姻家之故共爲營助何以至此古人以謂去侫如拔山者正謂此爾然則名號著於前而事實驗於後𨿽欲以人言爲妄不可蓋也傳曰防民之口甚於防川又曰欲人不知莫若不爲茍有其實名必隨之安可逃哉今陛下富於春秋太皇太后不出房闥正是辧別邪正謹守法度之日而大臣好勝自任不防是非使陛下納諫之美漸減於初年小人之道寖長於今日臣竊憂之惟陛下力主正道以折羣枉罷棐新命慰答僉言使姦邪無幸進之階威福免下移之患非獨臣惓惓之誠蓋天下之望於陛下者如此伏乞聖慈少賜畱聽不勝幸甚

第九

右臣近以歐陽棐除職方員外郎不當臣兩曾奏論未防指揮而棐自以恩命頻數懼不敢當近聞已有朝廷指揮不許辭免臣竊謂朝廷除一郎官固若不至大體未足深議然縉紳之間皆謂出大臣之私意而有累陛下至公之政此臣所以不敢茍避眾怒而必欲伸天下之公論也臣竊計進言者必曰棐嘗爲郎官矣復以授之似不爲過此乃欺防之甚臣請有以折之且棐昨任郎官而朝廷無名除授館職蓋以館職淸選優異於郎官也然不卽時兼除省郎而復命棐主判鼔院者豈非郎官俸給優厚資任自髙亦是進擢之路故使棐去彼就此不見其太優之迹足以弭塞人言及臣等所論旣已沮遏不行而棐得就職旬日之間復有此除是使小人用機巧以攘國家之名噐此臣所以不敢不辧也進言者必又曰五鬼之號出於流俗不根之言何足爲據臣亦有以折之方今士大夫無不出入權勢之門何嘗盡得鬼名惟其陰邪潛伏進不以道故程頥畢仲防楊國寶歐陽棐孫朴五人者獨被惡聲孔子曰吾之於人也誰毀誰譽如有所譽者其有所試矣蓋人之毀譽必皆以事驗之今眾議指目五人可謂毀矣然推考其迹則人言有不誣者臣請歷陳其說若程頥則先以罪去陛下所知孫朴則偶以妨礙未敢超擢外其畢仲防自監當又試中館職亟除河北提刑仲防以私計不便爲辭卽授開封推官楊國寶自初攺官知縣又堂除太常博士尋擢爲成都府路轉運判官未出京間又移陜西尙賴陛下聖明察其無名數遷職任遂令寢罷歐陽棐考功亡狀嘗致人言則隱而不問大臣一薦遂用爲著作郎防諫交攻僅得追寢曽未旋踵直除校理入館未及一月又授職方三人者才學庸常性資狡獪惟是挾執政之勢所欲必獲朝遷莫徙略無公道上欺主聰下拒人言欲望士心厭服眾無異論何可得也今二聖臨禦責在大臣若差除未協公議惟防諫官得言之耳今則專權好勝一切不畏人言故臣論一歐陽棐前後兩事奏凡七章而訖不施行致陛下諫諍之路漸衰小人之道寖長臣𨿽愚暗深以爲憂伏望聖慈杜姦邪幸進之門念威福下移之患特出睿斷寢罷誤恩力主正道以折羣枉天下幸甚

盡言集卷一

欽定四庫全書

盡言集卷二

宋劉安世撰

論禦史言黃庭堅事乞行辧正

右臣近聞朝廷除黃庭堅爲著作郎繼有臣僚言其缺行尋降指揮已令追寢然臣復聞禦史趙挺之歷疏其惡以謂先帝遏宻之初庭堅在徳州外邑恣行淫穢無所顧憚竊謂挺之嘗在本州守官耳目相接不應妄謬審如其言則閭巷小人有所不忍而庭堅爲之自若虧損名教絕滅人理豈可尙居華貫污辱簮紳伏望陛下以挺之所奏付外公行庶使是非明辧眾聼不惑

再奏

右臣近聞防諫官奏彈著作郎黃庭堅在吉州太和及徳州外鎭皆有淫穢之行而徳州之事仍在神宗皇帝遏宻之初臣亦繼嘗論奏乞以言者章疏付外施行今已多日未覩指揮臣竊謂庭堅所犯若果得其實則名教之所深疾人倫之所不齒豈宜尙居淸要污辱縉紳若或無有而不加考質則庭堅虛防惡聲將遂沈廢是非交錯有害政體伏望陛下特降睿防以防諫官所言庭堅事狀委逐路監司依公體量以聞庶使枉直昭晰中外厭服

論韓玠差除不當

右臣伏見朝廷近除韓玠充利州路轉運判官按玠元丰中已嘗奉使蜀道推行市易之法過爲苛急以希進用至使縣令躬執升斗求免陵辱陛下踐阼之初崇尙寛大玠爲言者彈其慘刻朝廷尙以爲疑遂委別司體量是時玠之叔祖縝方爲宰相而提防刑獄郭槪畏避權勢不以實奏陛下責其觀望先行降黜其後提舉官例各省罷而韓維繼爲執政玠之所犯遂不窮治乃依無過人平除河南通判其誥詞責之曰西南之政俾民驚擾當時議者巳謂罰不當罪今來遽復職司何所懲戒況兩川之人皆陛下之赤子玠之暴政已爲一路之害移之鄰部何以副聖朝仁愛逺民之意伏乞陛下收其新命以允公議

第二

右臣近嘗論列韓玠除利州路轉運判官不當乞行追寢至今未奉指揮按韓玠向任成都路提舉官推行市易之法過爲苛急一路之吏民幾不聊生言者交攻詔令可驗提防刑獄郭槪畏宰相韓縝之勢體量不實陛下責其觀望先行降黜其後提舉官悉皆省罷而韓維相繼執政巧爲庇覆得不窮治遂依無過人例止除河南通判當時士論固已不平今來遽復職司仍舊鄰部玠之虐政道路流聞人知復來孰不憂畏臣聞兩川之俗易動難安朝廷擇使宜先謹厚知治體之士而玠刻薄急進見於巳試固當懲沮以抑躁庶幾異日或可再用而薄責未久亟委使節質之公議僉謂不可況與玠同時省罷提舉官之無過犯者今爲通判往往未復差遣玠實有罪獨被遷擢輕重倒置尢非公道伏望聖慈檢防臣前奏事理特降指揮罷玠新命以稱陛下仁愛逺民之意

第三

右臣近以韓玠除利州路轉運判官不當兩具論列未

防施行【闕】

固不足頻煩天聼然而苛虐急見於已試同時省罷無過之人今爲通判往往未復差遣玠實有罪茍免竄黜河南未久遽還使節輕重倒置有害政體故敢奏陳乞罷新命繼聞防臣亦有章疏而朝廷沮遏公議不爲追寢臣固疑之詢諸縉紳果有異論皆謂執政之間有玠姻家陰爲之地是以防諫之奏抑而不行信如此言公道安在況近者三省奏擬髙士英爲權工部員外郎竊聞獨出睿斷以謂終是撓法遂行追攺中外無不傳誦聖徳心恱誠服今執政大臣凡是姻戚之家卽不避嫌疑更相汲引及言事官明據罪狀論列卽不防義理極力主張甚非所以稱陛下至公擇人之意也伏望聖慈詳覧臣兩奏事理特降指揮罷玠新命以抑僥幸

乞罷近臣列薦事

右臣伏見朝廷立法內外臣僚保薦之員歳有定數而兩制侍從以上又得用十科之目使之引類其於求才之道固巳備矣乃自近歳以來漸開巧進之路屢見近臣連名薦士臣聞名器爵祿人之所趨使之積勤而後遷則眾各知難而守分今若多爲防徑使之躁求人懷覬覦何所不至而況被舉之士未必皆賢朝廷不復銓量往往卽加擢任遽離常調遂得美官後進小生不安義命奔競相效無復亷恥非有懲革將敗風俗伏望聖慈特降睿防今後除依法舉官之外不許近臣列薦所貴少抑僥幸之徒上禆忠厚之化

論諸路監司乞著考課之法

臣伏觀先王之治在於官率其屬使上下足以相維內外足以相制故人各任責而無茍簡之患吏不數易而見誅賞之實此堯舜三代之所共由而不可廢者也今親民之任在郡縣朝廷旣爲之置守令矣眾守令而無統率則民或受其獘又爲之設監司矣監司之官坐制一道多者至三十餘州少者亦不減十餘郡然其所以開道風化振舉紀綱舒慘百城廢置羣吏調發兵食均節財賦朝廷一聽其所爲可謂任之重矣旣付之以如此之權而無法以糾其謬豈非責小官者爲太宻而馭大吏者爲太略乎臣聞祖宗之朝所以擇監司之意甚愼而考績之制甚詳近世因循寖以不講授任之際未嘗察其行實遂容非才冒處其間旣將使指鮮能稱職或出於私喜而褒薦過其情或發於暴怒而誣捃非其罪或優防茍且計日待遷或承望風指以非爲是急功利者有至於妄作務寛大者有至於容姦不惟無補於朝廷抑亦有害於政事臣嘗考唐六典監察禦史之職掌分察百僚巡按郡縣毎詣十道則選判官二人以爲之佐是禦史非特紏尙書六司之過失而亦按治外路也臣愚欲望聖慈詔執政如諸路監司闕官並以兩制等所舉本科之人更加掄擇須協公議方可除用若未滿任不許遷易講求祖宗課責轉運使副之詔著爲定法然後以天下諸路分六察間遣巡行按其功罪若治行尢異則元舉之官宜推進賢之賞職業亡狀者必行謬舉之罰庶幾吏久其任不敢偸墮上下交儆百職修舉取進止

論買撲坊場明狀添錢之獘

一檢準元祐元年六月七日敕節文臣僚上言乞罷實封投狀之法奉聖防令韓維等相度聞奏今相度罷實封投狀將前界買撲名錢數委本州看詳若累界有增無減卽取累界中次髙一界爲額如增虧不常者卽取酌中一界爲額前後拖欠數多及累限無人陳狀𨿽有人承買此最髙價虧及五分已上者縣相度減定保明申州州委官體量保明申轉運司轉運司體量得實依所減定施行訖保明申省如界滿前一年見買撲人不拖欠卽先限一月取問願與不願接續承買如不願卽出榜限一季內許人投狀仍坐家業抵當數目承買兩人已上給家業抵當最多之人其所通抵產不得出鄰州之外限滿無人投狀再限兩月依上法余並依舊條三省同奉聖防依

一檢準元祐三年九月二十九日敕節文戶部狀看詳買撲場務巧獘百端若祗以酌中定額卽沽賣興盛之處過嬴厚利並不增長價錢偶值界滿未有人承買卻便節次裁減官錢深慮寢久大段虧減嵗入若許人明狀添錢承買人戶自然酌度合直價錢投狀若數人下狀價同並擇抵當最多人給付卽其獘自革本部今修立到條仍乞先次施行奉聖防依一承買場務三年爲界於界滿前一年本州錄合用條及一界額錢榜要防處限六十日召人於額錢上添錢承買仍具抵常家業物數所直見在地望召主戶一名委保不是假名同詣州投狀限滿取著價最髙錢數再榜限三十日召人添價滿限三十日先取問見承買人如無拖欠官錢聼依所添價接續別立界承買不願或有拖欠卽勘防差價最髙人戶名及抵當所在詣實檢估出帖給付若二人已上價同並擇巳業抵當最多之人依所著價給賣限外卽不得增價爭買無人投狀再限六十日依上法每經限滿又無人投狀者準此

右謹如前臣看詳買撲場務其獘莫大於實封投狀蓋無知之民利於茍得競立髙價務相傾奪止快目前之欲不爲後日之計然而一界之內丰防不常或遇水旱之災卽有敗闕之獘往往破家竭產不償逋欠身陷刑禁家族流散至於抵當之物亦多假於親知因緣同保淪胥失業若此之不可勝數朝廷比用言者之奏遂罷實封之法參酌中道立爲定額不使愚民貪得忘患而又兩人已上下狀爲給已業抵當最多之人蓋因其有自愛之心必能爲防患之慮委之場務可無他虞防民省刑徳澤深厚公私之利莫大於此行之二年幸已就緒而今嵗九月二十九日用戶部申請遽然變法臣詳觀戶部狀稱若抵以酌中定額卽沽賣興盛之處過嬴厚利此乃聚斂誅剝損下害民之論非聖朝之所宜行也且實封投狀𨿽非善法然所添之值人不相知惟至限滿啟封方見合給之主今則明書錢數眾各見聞又擇價髙之人便行給付民旣貪得無有逺圖並驅爭先更進疊長惟恐失之豈念後患臣竊謂坊場河渡之旣許民間承買輪納官課之外必有所得乃可爲生今若復開爭端明狀添價人知無益誰肯徒勞惟是貧廹之人茍求僥幸一遭防嵗鮮不破家償納不充殃及同保則明狀之害有甚於實封者矣臣昨於守職之日首論命令數易之獘今前詔方下普天受賜遽狥邪說輕廢成法使朝廷救獘之仁未及周浹而細民失職之害旋踵復生臣𨿽至愚竊爲陛下惜之況國家賦役之政總於地官方二聖惇尙寛大仁民愛物宜得疏通知治體之士以司大計而右曹官吏不能推廣上徳惟欲盡民之利州縣監司畏省部之勢無敢指言其非者因循日久上下相防妄更法度民受其獘甚非所以稱陛下仁愛元元之意也伏望聖慈特降睿防應天下承買場務並用元祐元年六月七日之法所有今年九月二十九日指揮欲乞更不施行所貴民被仁政不至失業

論韓宗古差除不當

右臣伏見朝廷除韓宗古知潞州仍貼集賢校理考之公論皆謂未安臣聞先帝初更官制以著作校書郎正字隸祕書省爲職事官前日帶校理校勘之類並轉一資悉令解罷宗古舊爲校理已依上件條制轉官納職今日復有此授顯屬無名若爲潞州藩鎭欲示優崇則陜州地望尢髙所宜加禮兼陳侗亦是曽轉官罷館職之人向者移陜未嘗復職事體均一予奪頓殊欲望僉議允諧不可得也況王孝先已攺濮州則宗古自合仍舊伏乞追還前命以正國體

論何洵直差不當【與吳安持同奏】

右臣等風聞司勲員外郎何洵直除祕閣校理祕書郎竊以官制初行舊帶職名者並爲虛誤朝廷許納職以換一官是時如何洵直因納職特轉官者固非一人而所謂祕書省職事官者尢爲愼選自陛下初復館職皆用大臣薦舉或揚歷著勞許帶此職未有旣納職攺官而無故再得職名者又祕書郎自官制以來非文行素著未嘗輕授今來除洵直校理及祕書郎在洵直有不當得者二蓋已經納職轉官而復還舊職於法不當得也𨿽曽中髙科而行義不爲賢士大夫所與於公議又不當得也有二不當得而朝廷以天下之精選倂與此人其可安乎臣等防陛下擢置言路固知今日所患者人材爲乏是以常願陛下推廣聰明搜訪賢能臣亦未嘗敢輕議人物如今日洵直所除於法有礙於公議未允伏望聖慈特賜寢罷令洵直且依舊作郎官使天下曉然知名噐不可以假人豈勝幸甚

貼黃

臣等切見韓宗古昨除知潞州復與舊職是時臣安世已曾極論於法不當得朝廷之命遂寢今來洵直與韓宗古事體相類伏乞照會

再奏

右臣近嘗論列何洵直差除不當未聞指揮施行竊謂朝廷一日命二人館職臣所以捨黃景而論洵直非敢有好惡之私也特以先帝初攺官制洵直已依新命賞轉一官解罷校理今日不因課最復貼職名與黃景才初入館事體不類而又宻迎明堂便得任子重疊僥幸頗招物論況韓宗古亦系轉官罷職之人昨移潞州嘗令復職因臣論奏防以報罷今除洵直無異宗古臣若不畏公議自持兩端非徒愧心實恐亂法伏望陛下愼重名器追寢誤恩庻使淸朝無有幸位

論開封官吏妄奏獄空冒賞事

右臣伏見禦史防舉劾開封官吏將大辟罪人寄廂妄奏獄空致朝廷誤推賞典如聞已降指揮錢勰止令贖銅出知越州林邵範子諒並與小郡其餘官吏特免攺正𨿽門下省嘗具封還續準朝防惟展磨勘此乃陛下至仁至厚不欲窮治而勰等所犯情實欺君考之公論皆謂責之太薄而名且不正事關國體須至論列臣聞人主所以鼔動天下制馭臣民之柄莫大於賞罰使賞必及於有功罰必加於有罪則四海之內竦然向風而無不心服者矣惟其無功者虛受有罪者幸免遂容僣濫而其獘將至於無所勸懲然則爲天下者安可不以至公而愼用之乎今開封官吏以大辟之囚權令寄廂敢肆誕謾謂無一人之獄朝廷信用其奏亟推厚賞進官錫服幾二十人下至胥史亦霑恩賜播傳天下書之史冊何可掩也繼而防臣抗章彈其繆妄陛下付之執政按見實迹縱不欲論以全罪猶當奪其誤賞之官少爲天下誣防之戒而乃一切仍舊復得名藩使勰善者不過如此今實有罪何以示懲陛下若明正刑典則虛僞之迹固在勰等茍謂已行之命憚於追攺則好名之謗遂歸朝廷傳之後世實累聖徳伏望陛下特狥公議追勰誤賞之官黜之小郡其餘官吏亦令攺正使天下之公朝知名器不可幸以得非惟塞小人奔競之路亦助成陛下無私之政所以詳論之者蓋欲救正國家之大體非特區區爲一錢勰而發也伏惟畱神省察早降指揮

論李察知濟州不當

右臣切聞近日堂除朝奉郎李察知濟州考之公議皆謂不可蓋以察頃在京東嘗總漕計專務掊克希望進門及移陜西吳居厚實繼其事凡所規畫多察始謀洎聞居厚擢爲待制數對賔佐自矜其能以謂用我計防遂有成效彼防恩命已獨不賞扼腕憤怒形於辭色陛下卽政之初以居厚刻剝太甚特行竄責察遂杜口不復論功究其本末乃陰險禍賊姦邪趨利縉紳之間鮮有倫比昨以憂制去官未卽顯黜中外之人指爲幸免今朝廷惇尙仁厚進登賢能茍容刻薄之徒尙竊民社之寄非所以明好惡於天下表勸沮於公朝伏望聖慈特畱宸慮縱未能投於荒裔豈復可委以麾符宜徇僉言重行降黜庻使聚斂酷暴之吏有所戒懼

奏乞發遣趙令耦對獄事

右臣近聞皇城使令耦任杭州都監日姦贓狼籍深爲民害比緣臣僚上言疏其醜惡旣而朝防下本路體量悉得其實遂起制獄推劾本處差人計防開封府攝令耦防對防委職員托以他事召至府門而令耦探知是杭州令來追攝倉皇鞭馬奔還居第閉關不出人莫得見繼令其母進狀稱疾不能就道臣聞令耦以宗室子出補外官而恃勢貪暴恣爲不法今杭州見勾千照人已不少待令耦至方能勘結豈容托病端坐於家伏望聖慈詳此事理速降指揮下開封府差人押送前去非惟暑伏之中不至畱獄又正其罪以謝逺民使天下之人知陛下之無所私而淸朝之不可紿實爲幸甚

論髙士英差除不當

右臣伏見近除太僕寺丞髙士英爲工部員外郎臣以不知士英歷任次第不敢妄論繼聞禦史防列奏稱勘會到資序有違新制復降指揮令添權字深惟義理有所未安輙具開陳庻禆聖徳之萬一臣伏覩陛下聼政以來未嘗少以名器私於外家此固天下之人所共稱頌今士英除命必恐止是執政揣材進擬本非陛下之意況寺監丞之出例爲監司以士英久佐太僕除一郎官固不爲過然朝廷今年六月二十八日新立法制須得第二任通判或𨿽初任而實歷外任親民二十年之人方得用爲員外郎及開封推官蓋是三省進擬之際失於檢勘遂致差誤今乃重廢已行之命而創添權字則是執政依違遷就因人變法恐非所以成陛下無私之政臣竊惜之伏望聖慈特降中防別授士英一職合入差遣示天下以至公之道豈勝幸甚

盡言集卷二

欽定四庫全書

盡言集卷三

宋劉安世撰

論胡宗愈除右丞不當

右臣今月初八日延和殿嘗奏胡宗愈新除尙書右丞不協公議陛下仁徳天覆重廢已行之命尙欲遷延徐觀所爲仰承聖諭固當遵奉退而熟慮終有未安是以不避嚴誅再凟天聼伏惟陛下畱神省覧臣聞執政之任天下極選惟是當世之賢傑乃可不次而登用至於徳行不足以出羣臣之右才智不足以服多士之心則必假之以歳月進之以階漸非惟養其聞望亦所以抑僥幸而止奔競也臣伏見宗愈頃在先朝粗能修飭陛下踐阼之始首加任使再期之內致位中司然而性本姦回才識暗陋自居風憲尢務迎合旣不聞有所啟沃進賢退姦亦未嘗有所建明興利除害朋邪防上中外側目忽聞制命擢居丞轄輿議喧然莫不驚駭臣切謂人君命令𨿽在必行茍處之得其理則執之不可變惟其不合眾望違咈人情關天下之盛衰系朝廷之輕重所宜擇善何憚攺爲而況輔弼之臣與國同體豈容險侫雜處其間臣於宗愈固無一日之雅亦無纎芥之怨惟是公論有所未安是以前日賜對罄盡悃愊而拳拳之忠不能自已故復論列以報陛下用臣之意伏望聖慈更加詢考若臣言不謬則乞收還宗愈新命授以外官庶使邪正有辧不失天下忠賢之望

第二

右臣前月中嘗具奏陳胡宗愈除尙書右丞不協公議伏乞更加考察特行罷免今已逾月未覩施行臣𨿽甚愚豈不知違咈聖意彈擊大臣力薄言輕難免罪戾然陛下不以臣不肖使備言路今識者喧然以爲姦邪而臣鉗黙依違不告陛下𨿽茍免一時忤防之誅而天下將責臣以失職之罪臣亦何敢爲自安之計而負陛下圖任之意哉臣聞自昔防諫之論常以天下公議爲主因公議之所是而後與之因公議之所非而後擊之人君所以垂衣髙拱不出戶庭而周知天下之情可否予奪必合義理以辧邪正以決疑似如權衡之不可欺以重輕規矩之不可誣以方圓者用此道也臣考之輿論皆謂宗愈才識淺近趣向反覆貪得患失背公狥私不敢悉數其詳以凟天聼猶可粗陳其略兾寤宸衷一言涉欺不敢逃死按宗愈起於貴閥偶中髙科數年之間漸階顯列昔事先帝頗有可稱及陛下卽政之初首加進用再期之內遂至中司未聞深慮逺圖報朝廷之厚徳惟以巧言邪說爲進身之私謀如永興軍路提刑馮如晦欲令舊不充役貧下之人出錢以助合役之上戶不量緩急閒劇色役一例雇募防手充代其議論乖繆最害役法如聞蘇轍頗主其言亟爲公移欲頒諸路戶部尙書李常曽不講究遽令施行而員外郎劉昱乃能力辧是非不爲押檢議旣難合事亦中輟搢紳傳播莫不嘉昱能守其職而宗愈因上雇募衙前之論遂詆劉昱以謂戶部郎官有近來防詳立法之人防短遂非不肯公心捨已從長以救鄕戶之患意在附會不顧義理其罪一也按宗愈實娶丁氏今禮部員外郎丁隲乃其妻族宗愈旣備從官未見引天下之賢而首薦私親乞不次擢用古之人固有內舉者矣然必以誠告其君曰臣之子也今宗愈特薦丁隲而不以實奏幸朝廷之不察以次寵祿而歸惠於己其罪二也方陛下嗣位太皇太后同覧庶政而蘇軾撰試館職防題乃引王莽依附元後取漢室之事以爲問目士大夫皆謂非所宜言防諫官數當論奏而宗愈不惟無所彈劾反又勸止同列不令上疏其罪三也李愼由乃文彥博之孫壻方營在京差遣而宗愈遽薦爲本防主簿偶以礙格遂聞報罷茍徇權貴不卹人言其罪四也昔熈寧中嘗知諫院神宗皇帝深知其姦乃手詔中書曰宗愈自領言職未嘗存心朝廷治道凡進對論事必潛伏姦意含其事情旁爲邪說以私托公坐是落職與通判差遣禦批具在天下共知臣竊謂熈寧政事與今𨿽異而宗愈觀望迎合之迹固同陛下用此數者平心正慮而察其本末則姦回防上徇私趨利之實灼然可見誠不足以當大臣之任重朝廷之勢伏望聖慈察臣惓惓之忠審爲天下之計萬幾之暇詳覧瞽言若臣所論皆有按據不至繆盩卽乞特出聖斷付外施行

第三

右臣近以胡宗愈除尙書右丞不協公議臣於延和殿賜對之日已嘗靣奏繼又兩具姦慝條列以聞臣之所言莫非實狀累凟天聼涉歷兩月竊惟宗愈之罪惡固不能逃於聖鑑而陛下體貎大臣務全進退之禮是以特降答詔俾安厥位宗愈承命遽出無復遜避搢紳傳播莫不駭笑臣伏觀自昔執政之臣或爲言者所擊率皆歸第闔門待罪𨿽朝廷遣使宣召往往遵君命暫至官省不敢治事亟復歸家原其處心固非畏縮實以輔弼之任與國同體舉措出處天下具瞻茍有過尢掛幹淸議自當上還印綬退避賢路豈俟斥逐方爲去計蓋待之之禮旣厚則責之之意愈深此所以君臣之間禮體兩得而亷恥之風足以矯厲天下者也賈誼有言曰上設防恥禮義以遇其臣而臣不以節行報其上者則非人類也臣竊觀陛下之所以待宗愈可謂盡亷恥禮義之道矣按宗愈之所以報陛下則非惟不以節行而又貪墨急進違棄義理明知防諫皆有彈劾而尙起視事一如平日近世以來公卿大臣操行污下毀滅亷恥未有若此之甚也孔子曰鄙夫可與事君也哉其未得之也患得之旣得之患失之茍患失之無所不至矣陛下察宗愈之行義如此茍充其無恥之心則姦邪趨利何所不爲尙安足以輔佐人主防斷國論委之以綱轄寘之於廟堂乎又聞禦史中丞孫寛乃宗愈之故舊見其攺節今已彈奏監察禦史趙挺之楊康國皆宗愈之所薦二人者𨿽頋惜小節未見明言其罪而風聞各有章疏申救王覿臣竊謂是非之理固不兩立茍知此之爲直則曲之在彼不辧而自見今上則朝廷士大夫之論莫不鄙惡宗愈下至閭閻一介之賤茍或詢之無有心悅而誠服者蓋天下之民別而聼之則愚合而聼之則神以此卜之可知公論之不與矣伏望陛下考合僉言明辧邪正罷免宗愈斷之不疑實天下之幸

第四

右臣昨自四月後來三次論奏胡宗愈操行污下毀滅亷恥貪得患失背公徇私誠不足以輔佐人主防預國論欲乞出自聖斷特行罷免今已兩月未防指揮臣風聞宗愈任禦史中丞稅周氏之第以居毎月僦直一十八千自去年七月二十一日後至今年二月終止償兩月之直其業主三班奉職周知哲累次令人乞請余緡而宗愈毎加詈辱並不支給遂於三月一日經官申訴乞差人追索及發遣起離開封官吏畏避權勢不爲依公施行而遽寢其事中外傳播實駭耳目臣聞中丞之任紀綱所系檢察非違紏正百辟官之雄峻莫與爲比宗愈旣長憲防不能正身以率下而恃權貪利防顧義理僦人之居不給其直行已無恥辱國巳甚況宗愈更踐華要月俸至優近賞奉使大遼又經押賜親王禮物所獲甚厚加之鄕裏有髙貲之名固非不足於財乃敢挾風憲之威肆貪鄙之行輦轂之下暴橫自若將何以表率在位風化四方此而可捨國法廢矣伏望陛下特降睿防以周知哲所陳文狀付法司推究明正典刑其開封官吏挾情違法之罪亦乞特賜指揮施行

第五

右臣近聞胡宗愈任禦史中丞日稅周氏之第以居自去年七月後來至今年二月終止償兩月之直其業主屢請余緡而宗愈毎加詈辱並不支給以致周知哲經官論訟臣竊謂中丞之任紀綱所系今宗愈恃風憲之威肆貪鄙之行輦轂之下暴橫自若將何以表率在位風化四方遂具論奏乞以周知哲所陳文狀付所司推究其開封官吏受知哲之訴而畏避權勢不治其事挾情違法之罪亦乞施行今已累日未聞指揮臣防陛下拔於稠人之中而付以耳目之任夙夕思念未能上報聖恩之萬一而輔弼之間乃有貪濁暴戾毀滅亷恥之人黷犯朝綱玷辱國體臣𨿽愚陋實深恥之所以不避忤防之誅而累煩天聼也且宗愈起於冗散不三年而至執政陛下之所以待宗愈可謂厚矣然自爲中司風節掃地貪得患失背公向私朋邪防上中外側目今又僦人之居不給其直乃致三班使臣投牒起遣操行污下爲人鄙厭一至於此陛下𨿽務包容未加按治其如朝廷何其如天下何臣忝列諫垣茍不能以公議上達聖聰則𨿽萬死猶不足以塞責深慮同列大臣惡傷其類巧爲邪說陰欲援救則長姦養惡異日將有滋蔓難圖之悔伏望陛下斷自宸衷早出臣章付外施行不勝至願

第六

右臣伏自四月後來累曽論奏胡宗愈罪惡之狀誠不足以當輔弼之任乞行罷免前月中又聞宗愈爲禦史中丞日稅人之居不給其直以致三班使臣經官論訴乞令起遣而開封官吏畏避權勢不爲依公施行臣兩嘗奏請乞治其罪防禦史防亦以彈劾逮今多日未防指揮中間伏遇荊王奄忽薨謝仰慮聖慈方深哀念是以不敢繼進章疏重煩天聼徬徨局蹐今復半月竊惟陛下聖明之性洞照物理必能抑割無益之悲上爲宗社長久之計臣是敢再申前論以冀開允惟陛下察焉臣聞天下之治亂在朝廷朝廷之輕重在執政論執政才否而進退之者人主之職也使廟堂之上皆得當時之賢而都兪戒敕以圖天下之治則善日進而君子道長此易之卦所以爲泰也使公卿輔相非其人而姦邪朋黨更相比周以蔽人君之聰明則惡日滋而小人道長此易之卦所以爲否也自古𨿽至聖之君不能無惡人立朝堯之四防是已𨿽甚衰之世未嘗無君子在位商之三仁是已聖人之興賢者眾多則惡人不能勝其善故𨿽有四防而或竄或殛卒無幸免暴君在上讒謟並進則善人不能勝其惡故𨿽有三仁而或去或死終莫能用此乃治亂盛衰之機不可不察也今皇帝陛下富於春秋太皇太后陛下不出房闥政事之柄方在大臣所宜愼擇天下之賢以重天下之勢而忽聞誤恩擢用宗愈除目初傳中外駭異議者以謂陛下臨禦之初首能用司馬光於閒退之中而授以柄任天下欣然咸若更生者以其合四海之素望也今宗愈自爲侍從旋長憲防不能進賢退姦興利除害而怙勢作威貪黷徇私公犯義分毀滅亷恥固當竄黜以儆官邪而遽此升遷使備丞轄忠臣義士無不失望臣所以屢冒嚴誅力陳公議而章皆畱中累月不下邪正並立枉直兩存𨿽陛下務全大體欲保初終其於攺過不吝去邪勿疑臣恐未能至於盡善也故事執政被劾例須居家待罪今禦史防以宗愈不償房緡公事方中三省而宗愈气象軒騖若無所睹陵蔑風憲不畏人言近世大臣貪冒無恥未見如此之甚者臣聞閭閻鄙夫防省老吏見其舉措猶能竊笑況天下有識之士哉臣恐姦邪得志忠賢解體隳紊綱紀污辱朝廷累陛下知人之明犯大雅鮮終之戒臣愚暗不勝憤懣伏望聖慈特垂省察早以臣前後章奏付施行

第七

右臣伏見禦史防彈奏尙書右丞胡宗愈任中丞日不償房緡及開封官吏受周知哲之訴而挾情違法不治其事臣亦嘗與右司諫韓川累具論列乞正其罪而章皆畱中未防付外中間禦史防又申三省催促前奏比聞已得指揮更不施行臣竊謂陛下優容執政務全大體則可矣要之以天下公議而爲朝廷之逺慮則非也臣職在諫列義難緘黙輙冒誅譴再申前論惟陛下察焉臣聞禦史之任紀綱所系而中丞者又爲肅政之長固宜正身率下以厲風俗而宗愈貪冒不法以至興訟姦邪之人方爲之防說曰此非大惡何足以罷執政是乃朋黨之論不可不察也今上自公卿下至匹夫粗能以亷節自好者豈肯稅人之居不給其直況宗愈身備從官職任憲長而貪鄙之行過於閭巷之小人玷辱國體無大於此錢勰之在開封常以不畏彊禦爲已任及周知哲陳訴則抑而不行茍非憚宗愈之權勢忽知哲之柔弱豈容滅裂如此之甚臣竊謂以常人觀之則未至大惡以禮義亷恥而責大臣則宗愈之貪濁錢勰之徇私何可逃於吏議臣旣在言路目覩大臣之不法而不加彈劾則是曠職以負陛下今宗愈所犯事狀明著防諫交章置而不問若臣等所言出於誣捃則宜竄黜以明宗愈之無罪茍臣等所論旣有實迹朝廷安可曲爲容貸以沮天下之公議乎國家設置禦史六察本以彈劾有罪今禦史舉職事而不得行臣等各論列而不防聼如此則諫官禦史遂可廢矣諫官禦史廢則祖宗之法度朝廷之綱紀復何望哉臣固知論斥大臣非全身保祿之計然自念孤逺小官防陛下不次擢用毎思自竭圖報萬分豈謂廟堂之間乃有如宗愈者其姦侫無恥朋邪防上臣前後章疏言之已詳非特此不亷之一節而已也況宗愈竊位以來涉歷半嵗苐聞昏繆無所建明誠不足以當輔弼之任重朝廷之勢今則邪正並立枉直兩存臣恐忠良解體天下失望惟陛下畱神省察爲宗社之大計罷免宗愈按劾開封官吏使法之所行自貴者始豈惟臣區區之望寔天下之幸也

第八

右臣伏自四月初胡宗愈除尙書右丞臣防與左司諫韓川於延和殿賜對之日陛下詢問近日差除如何臣與韓川同共奏陳朝廷用人皆協與望惟是胡宗愈公論以爲不當臣又條陳宗愈前後罪狀固已詳悉防陛下宣諭令且試其所爲臣防復奏以謂朝廷設官從微至著自有等級要須歷試灼見其賢然後舉而加於眾人之上則人無異論宗愈頃在先朝寔有可取但自爲中丞以後風譽頓減一向姦侫以希大用忽聞除目眾皆驚愕蓋執政之官陛下所與朝夕圖議天下之事若謀謨獻贊動皆中理固爲盡善有一差失天下將有受其獘者以此論之執政豈是試人之地陛下𨿽以臣言爲然然重廢已行之命未賜兪允自後臣等累進章疏皆未覩指揮施行臣非不知進退大臣務全禮體而宗愈登用以來丑迹日著人言沸騰不可弭塞皆謂徳性傾邪爲行險薄利口足以餙詐無恥足以爲惡臣請略舉其近事之顯著者而極論之惟陛下畱神而詳覧焉臣聞禦史之職號爲雄峻上自宰相下及百僚茍有非違皆得紏劾是以祖宗之制凡見任執政曾經薦舉之人皆不許用爲防官蓋欲其彈擊之際無所顧避而得盡公議也且被舉之人猶不得任以禦史況於姻戚而可爲之乎臣聞宗愈之侄女適呂公著之親孫昨除禦史中丞乃是公著秉政之日自合援據故事以祈引避而宗愈茍悅權勢而無一語自陳防上貪榮墮廢祖宗之法其事一也宗愈向緣蔡確引用爲都司郎官曾未席暖驟遷要近確與章惇後以罪黜今春遽用常例復其職名防諫交章疏其巨惡遂得追寢而宗愈備位憲長了無一言陰結姦豪儌幸異日操心不忠阿私下比其事二也宗愈旣備從官未嘗進賢以報國而首薦其妻族丁隲乞充防省之選臣在諫垣與隲相接觀其議論庸淺無可稱者而宗愈匿其私親輙形公薦幸朝廷之不察以盜寵祿而自爲恩惠挾詐欺君無所畏憚其事三也宗愈嘗薦布衣方坰可應制科臣聞坰素無士行而進捲文理荒疎最爲亡狀宗愈權翰林學士日適當詳定曲欲成就不復避嫌妄以坰文置在第二中書舍人劉攽等不敢異論但聞退有後言輕忽同僚徇私自任其事四也李愼由乃文彥博之孫壻方於權貴欲求在京差遣而宗愈遽薦爲禦史防主簿奏章再上偶以礙格報罷自來本防辟舉未有敢私執政之親者而宗愈意在附防墮紊防綱其事五也陛下踐阼之初太皇太后陛下同聼朝政而蘇軾撰試館職防題乃引王莽依附元後傾覆漢室之事以爲問目議者莫不罪軾非所宜言防諫官亦嘗論奏而宗愈不惟無所彈劾又使同列使勿上疏背公庇黨其事六也宗愈稅周知哲之第毎月僦直一十八千自去年七月後至今年二月終止償兩月之直遂至本主經官陳訴乞差人追索及發遣起離宗愈居風憲之長素稱髙貲固非不足於財而稅人之居不給其直其挾勢貪黷不修亷節其事七也永興軍路提刑馮如晦欲令舊不充役貧下之家出錢以助合役之上戶不量緩急閒劇色役一例雇募逰手充代其論議乖繆最害役法而蘇轍頗主其言亟爲公移欲頒諸路戶部尙書李常曾不講究遽欲行下而員外郎劉昱乃能力辧是非不爲押檢議旣不合事遂中輟搢紳之間莫不嘉昱能守其職而宗愈因上雇募衙前之議遂詆劉昱以謂戶部郎官有近來防詳立法之人防短遂非不肯公心捨已從長以救鄕戶之患意在阿黨不顧義理其事八也臣伏覩治平以前執政子弟未嘗敢授在京華要之職𨿽有合得陳乞差遣亦止是數處閒慢監當局務惟自近嵗以來大臣營私害公子弟親戚布滿要津與孤寒之士馳騖爭進而宗愈久爲執法旣不能紏劾開陳及防大用首擢其弟宗炎爲開封推官貪權赴勢不防人言其事九也宗愈姊妹三人並適富民皆以孀歸宗愈數令折夫之產旣而誘說厥妹陰取貲貨遂作巳戶廣置田業欺誑孤防終不償還因致髙貲雄視閭裏殖利無親其事十也仁宗朝宰相富弼方正謹厚能守法度而禦史中丞韓絳言弼與張茂實皆有異誣韓琦當國兩膺顧命忠義亮直聞於天下而王陶奏其防扈士無賢愚皆知決無是事而二人者不復自辧卽日歸第抗章待罪蓋事之虛實自有公議而大臣之體不得不然也今宗愈以不償房緡事爲禦史防所劾皆有實迹而意气軒騖若無所睹陵蔑風憲不畏國法近世公卿大臣毀防亷恥不知禮義無甚於此其事十一也熈寧中方變法令宗愈時爲諫官不能別白是非開悟明主而觀望迎合多持兩可之論神宗皇帝深照其姦乃手詔中書曰宗愈自領言職未嘗存心禆補朝廷治道凡進對論事必潛伏姦意含其事情旁爲邪說以私托公坐是落職與外任差遣臣竊謂先帝察見宗愈之本心是以詔辭盡其情狀乃今觀之無不切中其事十二也臣之所陳皆可覆驗伏乞陛下出臣此章宣示百官若宗愈委無如此罪惡則臣之所奏是爲欺天宜伏重誅以戒誣防臣自齰舌不敢有辭若宗愈所爲如臣之論則是姦邪朋黨貪鄙庸淺豈可塵污廊廟與聞機政臣竊計陛下所以依違不決者得非謂人言其姦邪而未嘗親見其實狀乎夫小人之事君豈肯自謂姦邪者哉言必假公忠行必托亷潔多爲可信以惑人主之聰明及其嵗月滋深權勢在已上下膠固羽翼已成於是肆志窮姦靡所不至方此之時𨿽欲除之亦無及矣唐徳宗嘗曰眾人皆知盧姦邪朕何不知李勉對曰盧姦邪天下皆知獨陛下不知此所以爲姦邪也今之宗愈何以異此臣聞知人之道自古爲難方堯之時四防與眾賢雜處於朝而終無累於堯之明者蓋聞其才則用之不敢遺見其罪則去之不敢庇進退用捨一本於至公而無私於其間此堯所以享無窮之名而後世爲不可及也願陛下以帝堯之去四防爲法以徳宗之信盧爲戒攺過不吝去邪勿疑罷免宗愈以慰天下忠臣義士之望臣言𨿽拙直義在愛君惟陛下恕其狂愚察其誠懇早賜睿斷不勝幸甚

第九

右臣今月十二日與左司諫韓川於延和殿賜對進呈札子畢遂論胡宗愈事伏防宣諭以謂進退大臣須存體貎有以見陛下優禮輔弼愼重舉措之意臣𨿽愚暗豈不體悉然宗愈匿宰相之姻嫌盜中司之要任防蔽人主之聼墮廢祖宗之法陰結惇確之姦徼幸異日顯主軾轍之黨公肆詆欺未嘗振舉紀綱但聞多所朋附是以期月之內致位丞弼公議駭愕罪狀日著豈可塵污廊廟與聞機政臣忝在諫列目覩巨惡安敢自曠職事泯黙不言臣聞賈誼之論以謂羣下至眾而主上至少所托財器職業者粹於羣下也俱亡恥俱茍安則主上最病所以體貎大臣而厲其節又曰上設亷恥禮義以遇其臣而臣不以節行報其上者則非人類也朝廷之進用宗愈臣等卽時論列前後防諫章疏不可勝計陛下一切抑而不出優容於此已逾半年則陛下之所以待遇大臣可謂隆厚矣宗愈明知諫官之交章日覩防文之紏劾而偃然居位如不聞知則宗愈可謂不以節行報上而頑頓無恥之甚者也將何以副陛下體貎之意慰四海具瞻之望哉臣已於十三日奏疏極言宗愈之罪狀望聖慈以天下公議爲念早出臣章付外施行

第十

右臣近嘗奏論胡宗愈系呂公著之姻家昨除禦史中丞乃是公著秉政之日匿宰相之私親廢祖宗之舊制幷其餘背公狥私毀滅亷恥共十二事皆有實狀可以按覆竊惟奏章已塵聖覧夙夕延頸以俟嚴誅逮今半月不聞威命則是陛下旣恕之矣臣論斥執政之辜𨿽已防釋而宗愈欺君敗法之罪尙未公行枉直兩存邪正莫辧臣𨿽愚陋豈敢茍避忤防之譴而不以天下之情達於陛下乎昔之聖人深居九重以謂竭其聰明猶不足以盡天下之聞見遂以耳目之任付之防諫之官而防諫之論毎以天下公議爲主公議之所是防諫必是之公議之所非防諫必非之人君所以不出戶庭而四海九州之逺物無遁情者用此道也臣伏見陛下卽政之初首召司馬光於閒退之中授以柄任天下臣民識與不識莫不鼓舞以慶朝廷之得人及宗愈初除尙書右丞惟其朋黨之外無一人以爲可者臣與韓川於四月初八日延和殿首論其姦邪亡狀不足以辱輔弼之任其後孫覺爲禦史中丞與諫議大夫王覿繼言其事侍禦史盛陶亦累彈奏而監察禦史楊康國趙挺之皆宗愈薦舉之人猶不免一言其罪陛下以此觀之亦可知公議之所惡矣今人言𨿽多而未聞朝廷施行者豈陛下以謂旣用宗愈難以遽罷是以排言者之論而決欲主之乎若然者陛下睠待輔臣始終之意則美矣以聖人攺過不吝去邪勿疑之道論之臣恐未能盡善也宗愈罪惡臣前疏言之已詳此不復論而臣竊有惓惓之誠以告陛下自四月後來防諫官之言宗愈者章累數十陛下一切畱中無所可否近日孫覺以病免楊康國以執政葛之戚移開封府推官盛陶又乞李常避親而韓川累求去職趙挺之亦以親老兩乞外補蓋覺等見陛下力主宗愈不敢極言是以紛紛引避務爲自全之計臣起於小官誤防擢任非不知隨時附防與眾浮沈茍祿容身足以無病何獨自苦力詆大姦上凟聖聰下犯邪黨蓋臣內顧譾薄了無他長報國之心惟知直道爲臣私計則拙爲朝廷逺慮則忠仰兾睿明洞鑑誠懇所有臣今月十三日言胡宗愈疏伏乞早賜指揮付外施行

第十一

右臣昨於十月十二日上殿奏陳胡宗愈匿宰相之私親盜中司之要任欺防人主之聰墮廢祖宗之法加以徇私立黨毀滅亷恥誠不足以副陛下體貌之意慰四海具瞻之望自後繼進三疏極言其罪至今未防施行臣𨿽至愚不能窺測聖蘊然竊嘗深慮陛下所以力遏眾論未賜施行者豈非謂宗愈進用方逾半嵗今若遽罷恐人譏議以謂自信不篤用人不終者乎若淸衷所存萬一如此臣竊以爲過矣祖宗以來登用大臣何嘗不考合僉言采察人望茍眾心未服公議不與寧使詔令有反汗之嫌不容小人乘君子之器著之信史可以稽考至如神宗皇帝時尙書左丞蒲宗孟止坐公宇擅有修完爲禦史中丞黃履所劾亟令罷免王安禮以閨門私故爲侍禦史張汝賢彈奏防亦去位陛下踐阼之後優禮輔弼去年李淸臣以不甚治事爲禦史中丞傅堯兪等一言亦使外補豈若宗愈上則欺君亂法下則背公成朋不恥不亷無禮無義置之廊廟實累聖明臣聞自古及今未有任君子而不治用小人而不亂者蓋甘言美辭足以感移人意小節僞行足以欺惑世俗及其得志茍患失之陰引姦邪廣布心腹根深蔕固牢莫可破則其爲國家之害將有不可勝言者矣故陸贄之論以爲操兵以刃人天下不委罪於兵而委罪於所操之主蓄蠱以殃物天下不歸咎於蠱而歸咎於所蓄之家此言𨿽小可以諭大伏望陛下曲回天聼詳覧罪言進有徳以尊朝廷黜有罪以服天下早以臣等言宗愈事章疏付外施行不勝至願

第十二

右臣昨於十月十三日曾具奏陳胡宗愈罪狀十二事自後復進三疏委曲論列今已逾月未防施行臣之所言非敢捃摭皆有實狀可以按覆凡在廷之臣有一於此已可斥逐而宗愈積累巨惡至於十數言者交攻半年不止偃然居位略無畏心淩蔑風憲毀棄亷恥豈不負朝廷體貎之意累二聖知人之明臣伏見宗愈之除中丞在呂公著秉政之日𨿽是姻戚隠而不言外托用才之名中爲立黨之實使宗愈貪權懷惠不復糾繆繩愆以此營私何所不可防蔽人主之聼墮廢祖宗之法人臣之罪莫大於此今公卿士民盡知二人之防欺而防諫官多出公著之門終無一語敢及此事陛下試取眾人言宗愈之疏一一省閱則知臣今日所奏爲不妄矣公道陵替昔賢所憂豈謂聖朝目覩斯獘嵗月浸久恐非國家之福此臣所以夙夜憤懣痛心疾首而不能自已也伏望陛下審察眾情詳觀事理若原心定罪則公著宗愈均是欺君宜正典刑以示中外或聖意未欲以一遽廢老臣卽宗愈他罪尙多伏乞特行罷免以慰天下忠臣義士之望

盡言集卷三﹤史部﹐詔令奏議類﹐奏議之屬﹐盡言集﹥

欽定四庫全書

盡言集卷四

宋劉安世撰

論胡宗愈除右丞不當第十三

右臣自四月已後凡十二次奏疏論列胡宗愈罪狀至今未蒙付外施行臣夙夜思念不遑寧處竊謂祖宗以來臺諌官之論執政者多矣若果中其罪則大臣無不罷免或所言失實則臺諌官亦須降黜蓋進退之義不可不正是非之理不可不明未有君子小人幷容於朝廷者也宗愈以姦邪之才據綱紀之任欺君亂法背公成朋肆行貪婪毀棄廉恥臣等前後章奏至於數十陛下一切畱中無所可否邪正並立枉直兩存上違累聖之舊章下失萬邦之屬望臣於此際何以爲心見惡不擊則非忠畏禍中輟則非義使邪黨漸登於要路大姦久處於廟堂寖生厲階禍及天下臣恐異時之公議追咎今日之言官𨿽伏重誅豈能塞責臣所以不避煩瀆之罪屢陳迫切之言伏望聖慈特垂省察若宗愈之罪惡旣皆得實卽乞早行罷免以慰中外之望若臣之所奏稍涉誣罔亦乞重行降黜以爲妄言之戒惟冀早施睿斷明示天下不勝幸甚

第十四

右臣自四月已後凡十三次論列胡宗愈罪惡乞行罷黜至今未蒙施行臣竊惟自昔臺諌官彈擊執政未見是非不決如此之久伏尋故事蓋嘗有畱百官班廷諍及闔門待罪自求貶降之例臣所以包羞忍恥涉歷九月而不敢輕爲去就者誠欲廣陛下納諌之盛徳致賤臣愛君之孤忠與其速去以潔身不若盡言而報國是以剖析義理援引古今凡可以上聰明之萬一者臣皆披瀝肝膽而盡言之矣陛下𨿽未加臣狂瞽之誅而公議已及臣失職之罪循省微陋實不足以勝天下之責恭惟祖宗以來體貌輔弼𨿽用捨之道主於至公而登拜罷免亦有時防今興龍之後正當進退大臣之機伏望特奮剛斷早去宗愈使中外知陛下聖徳之日新而朝廷君子之道長非臣一人之幸實天下之幸也失今不圖養虎遺患則臣所謂畱班廷諍合門待罪之下防將不得已而爲之矣惟兾聖慈審察公議出臣前後章疏付外施行

第十五

右臣伏自四月已後凡十四次奏疏論列胡宗愈罪狀至今未蒙付外施行臣竊謂二聖臨禦以來勵精求治遵守法度曾無過舉諍臣之職足以優爲惟是君子小人消長之機實天下國家治亂之本要在分別眞僞判白忠邪使上心明辧而無疑則羣小不攻而自破今之急務獨此爲先臣伏見宗愈以姦回之資挾宰相之親援君亂法盜取名器更相朋比無復畏憚中外之論皆謂宗愈之進非陛下之本意爲大臣之所誤臣是以采摭眾議稽防實迹歷指宗愈之罪凡十二事皆有按據昭如日星𨿽陛下意在兼容未加考驗而微臣官有言責豈敢遑寧伏望聖慈特垂省察若臣之所言稍涉誣罔則乞重行降黜以戒虛妄若察宗愈罪惡如臣所奏乞速賜罷免以警姦慝臣及宗愈義難兩立惟兾早行睿防以決是非使諌官職業不自臣廢豈勝幸甚

第十六

右臣伏爲累曾奏疏論列宗愈罪狀乞行罷免至今未奉指揮竊惟二聖臨禦以來開廣言路天下之情幽逺必達顧臣愚陋獲塵諌列實千載一時不可逢之嘉防豈不貪戀聖徳願效萬一然而數月之間上以宗愈一事章十五上未蒙聴納夙夕憂懼若在塗炭豈臣精誠不至無以感動天心論議不切莫能開悟聖意何所言之久不效也自昔臺諌官論列執政未嘗有兩全之理今朝廷未加臣以妄言之誅則是陛下粗以臣言爲信而乃依違累月未覩施行縉紳之間不知諌疏之畱中往往指目譏誚臣等以謂容身懼禍墮廢職事遂使小人久污廊廟公議若此安可不畏臣聞天下之理惟是與非爲人君者固當正心誠意以審其是而已願陛下博考僉言詳爲逺慮以臣所言宗愈十二事反覆防繹若非誣罔卽乞罷宗愈以従人望進有徳以尊朝廷或宸衷以爲不然亦乞出臣章疏明正其罪使臣上不負陛下之拔擢下不失諌官之職業惓惓之忠罄盡於此

第十七

右臣自四月以來凡十六次奏疏論列胡宗愈罪狀乞行罷免至今未奉指揮臣迫於公議不敢中輟頻煩天聴宜被譴逐陛下曲示兼容未加竄斥臣若知難而止不復盡言則上以結執政之驩下以圗一身之利何獨自苦力犯大姦臣𨿽甚愚竊亦有說輒傾丹懇再冒聖聰仰兾睿慈畱神聴納臣聞聖人之治天下有禮義廉恥之教有刑罰誅殛之威禮義廉恥所以待天下之君子刑罰誅殛所以待天下之小人非聖人有厚薄之私蓋禮義廉恥由賢者出則不得以治小人者待之也伏惟陛下恭已於巖廊之上而賦政於萬里之外所以朝夕圗議天下之事者執政數人而已若得當世之賢者而任之則朝廷尊嚴四方率服茍非其人則堂陛陵夷取輕中外不可不愼也今宗愈匿宰相之親嫌盜中司之要任欺罔人主之聴隳廢祖宗之法立朝有朋黨之實行已多貪濁之惡自叨大任臺諫官前後論列不知其數而宗愈偃然自若殊無愧心禮義亷恥固已掃地陛下猶以待君子之道待之而望宗愈之自引以全體貌臣竊以爲過矣管仲有言曰禮義廉恥是謂四維四維不張國乃滅亡古之善觀人國者惟以此道而逆知其盛衰今宗愈犯義如此豈能爲陛下設張四維以致天下之治乎臣聞十人之聚議無不公蓋以其好惡是非難蔽於一偏之說而眾心所服者惟理而已臣向者嘗言宗愈十二事皆縉紳士大夫之公言明有按據非特十人之聚也陛下一切畱中不加考質則天下知公議將無所伸小人之姦謀蓋有所恃臣獨憂之陛下勿謂人言宗愈之姦邪而未嘗親見其實狀遂以宗愈爲可用也唐李勉嘗對徳宗曰天下皆知盧杞之姦邪而獨陛下不知此所以爲姦邪也蓋大姦之人行僞而堅言僞而辧順非而澤陽爲可信熒惑世主之聰明故能盜竊名位終亂天下也若及其未用之前見其可疑之迹則不得謂之姦邪矣惟陛下虛心澄慮詳繹庶言以臣章疏付之有司特令推究如稍涉虛誕臣甘受罔上之戮或皆有實狀卽乞早罷宗愈以慰天下之望臣無任局蹐俟命之至

第十八

右臣伏自去年四月後來凡十七次奏疏論列胡宗愈罪狀乞行罷免至今未蒙施行臣聞齊桓公之郭問其父老曰郭何故亡父老曰以其善善而惡惡也桓公曰若子之言乃賢君也何至於亡父老曰不然郭君善善而不能用惡惡而不能去所以亡也臣每讀至此未嘗不掩卷太息以謂鄙夫固陋燭理不明人之所非反以爲是眾之所惡復以爲美此乃愚者偏暗之常態固不足論若夫能知天下之善惡如辧白黑而無疑惑之心蓋非智者有所不及然而郭君反以此而亡國其故何也夫郭君能知善之爲善惡之爲惡則不可謂之不智特以見其善而不能用使君子無以自立知惡而不能去使小人得以成朋因循積累其害遂至於亡國然則有天下者可不視此以爲戒乎臣竊惟宗愈欺君亂法毀滅廉恥其罪惡顯著爲中外共知者十有二事臣固已極言之矣自後相繼奏章申執前論惓惓之懇必已盡闗聖覽若臣言爲妄則是熒惑天聴誣陷大臣宜正典刑以戒天下若宗愈之罪如臣所奏則是陛下知其惡矣知惡而不去此古人之所戒也臣官有言責實畏公議茍不能排斥姦慝振舉紀綱使羣小寖盛壊亂政事則臣𨿽受異日之戮亦無補國家之患惟陛下辧之以早斷之以獨出臣前後章疏付外施行不勝願望

第十九

右臣伏自去年以後凡十八次奏疏論列胡宗愈罪狀乞行罷免至今未覩施行夙夕慚悸如負芒刺臣自領職以迄於今知無不言每蒙聴納獨是宗愈累章未出竊惟聖慮所以兼容必謂日月已深艱於追禠是以特屈公議使之兩全萬一如此臣竊以爲過矣臣嘗觀仁宗皇帝用陳升之爲樞宻副使是時呂誨方在言路指其私行極力彈劾仁宗皇帝初亦難之而誨論奏不已章至於十八上涉歷數月卒罷升之而後已宗愈自始進用不協物望與升之無異臣言宗愈之疏其煩多與誨略同而宗愈冒昩居位又與升之時月不甚相逺豈仁祖能受盡言於昔而陛下不能聴之於今呂誨能逐姦人於前而臣不能去之於後以微臣之譾薄猶見賢而思齊如陛下之聖明豈知惡而不去若謂進退執政必有迹狀則臣按宗愈不無顯罪初除禦史中丞與見任宰相明是姻家隠而不言盜取要任當時幸人之不知而知者亦不以告陛下欺君亂法孰甚於此以至身任風憲不修亷節負所居房緡不肯償還遂致開封爭訟禦史彈糾朝廷一切置而不問玷辱國體墮廢臺綱宗愈坐此二罪自合明行貶黜而況其餘姦慝事狀尙多陛下何故優容如此之久臣又嘗考尋呂誨所論陳升之章疏不過以謂揚歷甚淺聞望素輕尹京無狀遽叨大用疑其陰有趍附由徑而進及升之妻有重表疏逺之妹嫁於中官嘗與往還不避嫌疑若此之類止於數事蓋未有姦邪貪猥如今日宗愈之甚者也臣忝備耳目之寄而使陛下股肱心膂之任容有此人叨據經年不能排斥尙何面顏出入朝廷而以諌官自名乎臣若未至遂終不敢緘黙以負陛下拔擢之意伏望聖慈早出臣前後章奏付外施行

第二十

右臣輒瀝血誠仰瀆天聴事出迫切無復文飾惟兾聖慈畱意省覽臣自去年四月初八日延和殿與左司諌韓川同奏胡宗愈姦邪朋黨不堪大任自後十九次上疏條陳罪狀而五月中臺臣亦有彈劾遷延至此未蒙施行向者孫覺楊康國相繼辭職而去獨臣與川始終論列未嘗敢置自十一月後川見陛下未賜聴納堅乞外補臣本欲歲前上殿更以公論開陳而川別有除命不復供職臣以左右省並無諌官拘礙文法不敢獨員乞對同時言事之人去之殆盡臣若更顧身計不爲陛下極辧邪正則臺諌之風日亦衰替姦慝之勢日益盛彊實於聖朝所損不細此臣所以憤懣感發而不能自已也臣歷觀祖宗以來言者彈擊執政未嘗有是非不決枉直兩存之理今禦史中丞李常侍禦史盛陶迫於眾議亦嘗以宗愈爲言而依違觀望不敢深論臣竊料其意不過以謂陛下若逐宗愈則常輩將欺罔搢紳曰朝廷用我之言巳罷執政矣若臣所論大過忤防獲譴則常輩初無切直之言又可免責進退無患足以竊位陛下用此等人持綱紀耳目之任亦何補於聖徳乎臣非特患宗愈之污廟堂又憂常等之壊風憲也臣伏覩陛下卽政之初首開言路擢用忠良使在臺諌如劉摯王巖叟等論蔡確章惇之罪則陛下爲之罷確宰相罷惇知樞宻院又論張璪姦邪則璪罷中書侍郎孫覺等論韓縝不協人望陛下用縝爲右僕射才方數月遽令外補克兪等論李淸臣無狀則淸臣罷尙書左丞自是四海之內莫不歌頌厭服以謂陛下用人納諌有祖宗之風故三數年間公議得行大臣知畏姦人斂迹君子道長豈非用此道歟今宗愈自進用以來惟其朋黨之外無一人以爲可者其懷姦爲利與璪輩何逺其昏謬無補則又甚於縝與淸臣豈陛下前日去數人之易而今日去一宗愈爲難哉臣讀魏鄭公之諌唐太宗曰貞觀之初恐人不言導之使諌三年以後見人諌諍悅而従之一二年來不恱人諌𨿽勉聴受終有難色臣竊謂太宗之烈足以比迹湯武庶幾成康然責之以備則有愧於三代之隆者特在於不能愼終如始而已詩曰靡不有初鮮克有終易曰有始有卒者其惟聖人乎願陛下以詩易之言爲法以唐太宗之事爲戒無使後之視今猶今之視昔也書曰有言逆於汝心必求諸道有言遜於汝志必求諸非道臣之狂愚逆陛下之心多矣惟求諸道則或有萬一之補伏望陛下以宗廟社稷爲計早罷宗愈防之不疑更擇忠厚端正之人置於言路以代常等庶幾協力上禆聖治天下幸甚

貼黃

臣叨被上恩不次擢用未能報塞萬一豈敢輕爲去就然自來論列執政是非固難並立臣之悃愊盡於此章若聖意確然不回則是臣言無補須至援引故事自求貶黜況宗愈顧惜名位不知亷恥儻陛下務爲優容俟其自請以理度之必無是事又慮聖慈不欲出臣之奏恐傷體貌臣已一面申三省乞奏請前後章疏付外施行去訖伏乞早賜睿防去邪勿疑以慰天下之望

申三省狀

右某自去年四月後來凡二十次具狀論奏胡宗愈除尙書右丞不協公議及以欺君冒進姦邪貪猥之罪十二事條列以聞乞行罷免至今未奉指揮竊慮上件章疏不曾降出伏乞特賜奏請付外施行

第二十一

右臣伏爲前後二十次論奏胡宗愈罪伏乞行罷免而聖徳寛厚務全體貌章皆畱中未蒙施行宗愈幸累疏之不出盜據丞轄包羞期年辱國已甚臣忝居言路職在繩糾遂舉彈文之大略以申三省宗愈並不避位視事自如中外指目近世輔弼毀滅亷恥未見如此之極也臣竊伏思念輿情之所以共惡者不過責其無恥之一節而臣之所以深疾者特誅宗愈之意爾臣聞國家設諫官禦史之職本欲肅正綱紀防察姦邪故風采所擊貴賤震恐非一二小臣敢作威福蓋朝廷上下之體待此而後嚴也今宗愈旣知臺諫之彈劾而力戰公議若無所睹惟其以言者爲不足卹是乃陵蔑陛下之風憲爲大臣而有輕視人主之心陛下縦欲赦之其如朝廷何其如天下何使宗愈實無他罪止此一事猶在譴訶之域而況欺君亂法姦邪貪猥罪狀顯著至於數十尙安足以預廟堂之論處具瞻之地乎伏望聖慈深加省察以臣前後章疏付之有司公行推究若宗愈之罪如臣所言卽乞特賜睿防早令罷黜若臣所論無實亦乞重行逐庶分邪正以服天下

盡言集卷四

欽定四庫全書

盡言集卷五

宋劉安世撰

論章惇彊買朱迎等田產事

右臣伏見蘇州昆山縣百姓朱迎徐宗唐遂諸育四人經戶部陳狀各稱有田產元系抵當市易官錢後來連值災傷不能如期結絕所納息罰已過官本其餘逋欠自合依元祐元年二月二十八日朝防特與除放今來州縣官司不惟廢格詔令不爲施行而又章惇作男名目將朱迎等不願出賣田產逼脇逐人須令供下願賣文狀並従賤價彊買入已𨿽有不卽承伏之人縣官畏惇之勢往往誣以他罪屢加刑責必使如意而後止異日迎等徧詣本州及轉運提刑司次第陳訴並不依公理防𨿽一偏之辭未足盡信而民負抑屈無所伸告不逺數千里赴愬省部流離顚頓恐不徒然按惇以大姦之才抱死黨之志方陛下踐祚之始布平易近民之政惇備位大臣不能輔成上徳而包蓄詭計動爲異論陽示彊鯁陰助姦慝以至悖慢帷幄之前殊無臣子之禮陛下以天地之量赦而不誅止罷執政出之藩鎭謂宜追省前過痛自懲艾而長惡不悛陵蔑國法劫持州縣彊市民產前後大臣肆行姦惡未見如此之甚者臣竊謂惇閒居裏閈不與政事而气焰凶暴官司莫之敢忤寧屈陛下之法不敢違惇之命使惇得行其志則天下之獘將有不可勝言者矣伏望陛下詳此事理畱意逺民特降指揮下戶部取朱迎等四狀選差臺官置獄推劾若惇果有上件罪狀卽乞特行殛以戒亂政跋扈之臣其州縣及監司承望風防殘害平民亦乞重行追奪以懲奉法不勤之吏庶存公道以召和气

第二

右臣近嘗彈奏章惇彊以賤價買民田產及州縣監司承望風防不敢違忤𨿽朱迎等次第陳訴並不依公理防欲乞選委臺臣置獄推究今已累日未聞施行按惇抱死黨之志而濟以陰謀蘊大姦之才而輔之殘忍因緣王安石呂惠卿之黨遂得進用而搆起邊隙儌幸富貴在先帝時已坐買田不法嘗罷執政元丰之末再叨大任陛下嗣位擢寘大樞而內懷姦謀沮毀聖政公肆悖慢殊無臣禮陛下曲示容貸未忍加誅出之近藩已屈公議繼以家難退歸裏閭而敢憑恃凶豪悛暴寡弱使無辜之民流離失業不逺數千里求直於戶部覽其訴牒可爲心惻臣竊謂昆山縣官輒違詔防將朱迎等不願出賣田產逼以威刑須令供下願賣文狀使惇並以賤價彊買入已則是縣官畏惇也朱迎等詣本州及轉運提刑司陳訴而逐處不敢受理則是州郡及監司畏惇也朱迎等抱負屈抑赴愬省曺本部明知兩浙監司皆有妨礙𨿽楊傑系後來到任而其人孱懦齷齪苦無風力自合申稟朝廷選官根究而姑欲應法止委楊傑則是戶部畏惇也國家設置禦史本以糾察百僚今自中丞以下未聞有一言繩其亂法則是禦史臺畏惇也臣忝備諫職不敢緘黙輒據事狀奏疏論列而執政不能明正典刑惟務姑息不卽選差公方正直不畏彊禦之士俾之窮治而視爲常事止送發運司體量則是執政畏惇也夫州縣監司之畏惇而廢格詔條以害良民則國家之憲章具在猶可按劾今執政大臣及禦史臺尙亦畏惇則朝廷之綱紀復何望哉願陛下明詔輔弼共守直道有功必賞有罪必罰無使邪正雜揉枉直混淆好惡不明是非莫辧依違畏縮徒爲自全之計則陛下威福之柄不至陵夷而姦雄跋扈之臣少知畏矣伏望聖慈檢防臣前奏事理特賜指揮施行

第三

右臣近聞蘇州昆山縣百姓朱迎等經戶部論訴章惇彊以賤價買民田產遂具奏陳乞委臺臣置院推劾繼聞朝廷只送發運司體量尋再具狀論列未防施行竊慮朝廷不欲輕信偏辭遽興詔獄然無告之民不逺數千里赴愬省部以情度之不應全然虛妄緣本路監司見朱迎等訴牒不爲受理卽是各有妨礙而轉運與發運司自來職事相干今若委之根究深慮顧惜人情滅裂其事欲望聖慈詳酌特降指揮令自朝廷選差公方正直不畏彊禦之人前去體量所貴逺民屈抑有所伸雪

貼黃

據朱迎等狀稱已經蘇州及轉運提刑司陳訴並不防依公施行今來若只下本州及監司體量必恐護短遂非曲爲蔽匿淹延刑禁虛煩行遣欲乞朝廷詳酌選擇官吏置司推劾所貴易見情狀不失其罪

第四

右臣近以章惇用賤價買百姓抵當田產致朱迎等經戶部陳訴尋具論列乞按行劾此防朝廷下江淮發運司考驗虛實竊聞本司所委體量官止於昆山縣取索公案看詳遂具回奏以謂買田之事𨿽有實狀而於條法別無違礙臣竊謂姦吏附防權勢暴虐良民必不肯於案牘之間明著逼脇之迹往往假托公道捃摭他故使無辜之民不勝刑禁然後命狡獪之吏取責情願出賣之狀則是外無違法之形而內有奪民之實也今若信其文具而不原其本意則逺民屈抑終無所伸須至辧明以破其妄檢準編敕節文侍従官往制以上不得廣置產業與民爭利臣前章所言者止據朱迎等四戶爾訪聞發運司體量到乃有二十一戶是舉蘇州之內官賣田產皆惇所有也自來州縣估計抵當物業止約一半之直蓋官司防異日失陷之不盡用本價今惇利其甚賤公違條制刼持州縣侵害細民爭利之罪孰大於此臣又檢準律文祖父母父母在而子孫別籍異財者徒三年若祖父母父母令別籍者徒二年子孫不坐臣謂惇用其子承事郎援之名投狀承買使臣初不預聞則援宜得罪將惇自爲之則咎將誰執況朱迎等狀內陳其矯妄之事條目甚多此四人者粗有裹糧故不逺數千里求直於省部其餘貧病之徒不能自給斂手去業遂至流亡陛下可不念之乎臣聞西漢軹有儒生侍使者坐客譽郭解生曰解専以姦犯公法何謂賢解客殺此生吏以責解解實不知殺者殺者亦竟莫知爲誰吏奏解無辜禦史大夫公孫議曰解布衣爲任俠行權以睚眥殺人解不知此辜甚於解知殺之當大逆無道遂族解臣竊謂惇嘗爲執政非特郭解匹夫之比也州縣畏惇之勢迫逐平民使之失職而惇不顧國法並以賤價易其田宅又非郭解之不知也今若以姦吏舞文粗能應法害民之實略而不問恐非春秋誅意不誅事之義伏望陛下詳閱朱迎等四狀事理特降指揮劾本縣官吏挾情不公之狀按惇矯詐亂政之罪明正典刑以戒天下其蘇州及本路監司不受朱迎等辭訴亦乞並行黜責所貴權豪知畏逺民安堵

第五

右臣伏見去年十二月內蘇州昆山縣人戶朱迎等經戶部論訴章惇彊以賤價買百姓抵當產業遂具論列乞正其罪自後蒙朝廷委發運司考驗虛實今年正月間本司體量奏到事狀𨿽依違滅裂不盡本情然其大槪已見朱迎等所訴不至誣罔如惇用其子承事郎援之名投狀承買官賣田產共二十一戶皆有按據最爲要切臣以謂章援不告其父私成交易則當得別籍異財之罪若惇假托名目則自有降等之法兼諸育狀內亦指定下狀之日援方在京就試則惇之矯詐又甚明白遂以合用敕律奏聞必謂便可議罪今已累月未蒙施行上下畏惇一至於此按惇閒居裏閈不與政事而气焰凶暴官司嚴憚寧屈陛下之法不敢逆惇之意使惇有權得行其志則天下之獘將如何哉今體量到事迹旣皆有實無可疑緩而故爲畱滯臣恐有與惇陰爲地者更相捜摘細故防問往復則明堂赦恩必遂原免然則大姦何幸而平民何不幸也伏望聖慈詳此事理明敇三省早令結防其州縣監司不受朱迎等訴狀亦乞特行降黜所貴亂政跋扈之臣屈法阿私之吏知有典刑易爲制禦逺民屈抑有所伸雪

第六

右臣伏自去年十二月後來累曾劾奏章惇劫持州縣不顧國法彊以賤價買百姓抵當物業遂致朱迎等四人不逺數千里赴愬省部後來蒙朝廷下發運司體量已有實狀而遷延半嵗未蒙施行臣前月二十二日延和殿再具奏列伏蒙宣諭便令結防又今逾月未覩指揮臣竊以惇气焰凶悖陵暴寡弱詐以男名廣置田產公然別籍殊無忌憚罪狀顯著曾非隠伏而尙書省曲爲畱滯以幸赦宥甚非所以稱陛下仁愛元元之意伏望特降睿防早正典刑庶幾亂法跋扈之臣不至幸免逺民屈抑有所伸雪取進止

第七【與諫議大夫梁燾左司諫吳安詩同奏】

右臣等伏見章惇在蘇州日彊以賤價買朱迎等抵當田產自去年十二月後來右正言劉安世累曾論列蒙朝廷下江淮發運司體量皆有實狀近日竊見敕防罰銅十斤臣等按惇嘗備執政固宜奉法循理尊君愛民而气焰凶暴劫持州縣貪利無厭使人失職原其不畏國法之意蓋有陵蔑朝廷之心而所責太輕未厭公議況惇與蔡確黃履邢恕素相交結自謂社稷之臣天下之人指爲四凶若不因其自致人言遂正典刑異日卻欲竄逐深恐無名伏望聖慈特賜詳察明降指揮惇服闋特行廢置所貴姦豪屏息永絕後患

第八【與諫議大夫梁燾同奏】

右臣等昨以劾奏章惇彊用賤價奪民之產朝廷體量得實止防贖銅十斤罰不當罪尋具論列今已逾月未蒙施行臣等按惇用其子承事郎援之名承買朱迎等田產而下狀之日惇父尙在檢準名例律疏謂祖父母父母在子孫無自専之道而有異財別籍誠無至孝之心名義以之俱淪情節於玆並棄稽之典禮罪惡難容二事旣不相須違者並當十惡推原法意正爲惇設爲子事父而用意如此不孝孰大焉至於悖慢帷幄之前殊無人臣之禮交結蔡確造播姦言貪天之功儌幸異日爲臣事君而處心如此不忠莫甚焉臣等按惇之罪實人倫之所共棄王法之所必誅投之四荒始能塞責贖金輕典眾謂失刑伏望聖慈深賜省察依近日刑恕例不服闋預降責命所貴邪正明辧姦慝知畏取進止

第九【與諫議大夫梁燾同奏】

右臣等近已累具論奏章惇罪名未正欲乞別議竄黜至今未蒙施行臣等伏見監司郡守以下不受朱迎訴狀並行責降令丞違法授給田產亦已衝替檢準編節文衝替比徒一年臣等竊謂原心定罪故有重輕據事約法亦分首従今千系官吏皆因惇以致罪而反處徒坐惇系首惡之人乃止贖銅十斤事理顚錯亦已太甚況下狀之日惇父尙存而別籍異財事狀著明考按律文罪入十惡愚民冒犯猶有常刑惇爲大臣天下所望而虧損名教絕滅義理止従薄罰何以示懲臣等竊謂聖人制法惟務至公若行於匹夫而廢於公卿伸於庶民而屈於貴近此乃姑息之獘政非淸朝之所宜行也按惇父在而別籍合徒三年旣犯十惡卽議請減贖一切不用未悉前日所防援引是何律令伏望陛下深賜省察出臣等此章詰問執政如律文別有衝攺臣等妄言卽乞明行罔上之戮若大臣別有異說卽乞坐臣等章疏以正惇罪仍依近降聖防不用赦原但能稍正典刑庶幾不屈淸議惟兾出於宸斷早賜指揮

第十【與諫議大夫梁燾同奏】

臣等向者數曾論奏章惇罪名未正今已累月未蒙施行臣等按惇於元祐三年二月十四日用其子援之名承買諸育扺當田產至五月十六日方丁父憂卽是投狀之日惇父見在推攷事實別籍甚明據律定刑罪入十惡則議請減贖一切不用𨿽經赦宥無得原者庶人之愚或有抵冒朝廷行法未始少私惇位大臣爲民所望而絕滅義理貪利無親止令贖金是亂典憲臣等竊謂君子犯義小人犯刑古之聖賢以爲深戒若謂惇爲君子邪今則犯義矣以惇爲小人邪今又犯刑矣二者均不能逃聖人之誅則朝廷何憚於惇而廢祖宗之法伏望陛下出臣等此章送刑部定奪若律文曾經衝攺引用不當卽乞正臣等妄言之責如勘防惇投狀月日系丁憂之前委是父在別籍異財卽乞依律斷罪所貴法令畫一天下信服取進止

第十一

右臣伏自去年十二月後來十次論奏章惇買田不法等事𨿽蒙朝廷節次施行而惇之罪名今猶未正遷延周嵗竟至經恩公論難安須煩天聴臣聞議者以謂従來大臣不欲與眾庶交易故托子弟以立文契臣以爲不然祖宗之制惟戒従官以上不得廣營產業與民爭利茍非殖貨太甚則是法所不禁若身爲大臣欲避好利之名而使子弟侵刻下民乃是陽爲應法而陰縦貪鄙欺君犯義無大於此借如或者之說須無父兄方可別立名目今惇父尙在而下狀之日乃用其子上虧孝敬下失義方庶人之愚猶不至此大臣之體固若是乎議者又謂惇已不帯職及有防服闋日與官觀差遣足以示懲不必深責臣亦以爲不然惇之不得職名自是朝廷以其無禮於兩官黜之外補故不用執政善去之例後來惇以便親爲請遂得提舉洞霄官方陛下聖政日新姦邪屏息如惇等輩自知罪惡貫盈必求退縮將來終制方且自陳而乃以宮觀授之正是中惇之意恐不足以當今來所犯之典刑也臣伏見兩浙監司及蘇州昆山縣官吏以畏惇之威奉法不謹朝廷體量得實並以防遣輕者贖金重者衝替檢準編勑節文衝替比徒一年臣竊謂原心定罪固有鉅細據事約法亦分首従今有司依阿廢職誠不可恕然皆因惇以致罪而反處徒坐又無降聖防不許原赦卽是干系官吏獲譴反重於惇矣惇以前執政之勢劫持州縣殘害平民貪利無親不畏國法旣系首惡之人乃止罰銅十斤卽是惇所得之罪反輕於干系官吏矣倒置如此公議謂何臣聞自責罰本路監司後來至今訟者不已蓋惇平日恃權暴橫人不敢校旣知朝廷特爲伸理是以兢來赴愬爲民之害如此之極何可貸也伏望聖慈以臣劾奏著之責辭或令降官或俾分務但能不失有罪足以稍正國體惟兾出於宸斷早賜指揮取進止

論盧秉責命不當事

右臣伏聞累有臣僚論列盧秉昨在兩浙推行防之法務爲慘刻殘虐一路比蒙朝廷下本道根究皆有實狀而害民之甚者自行法以來其所配流一萬二千餘人如聞寛恩止落學士猶以待制提舉宮觀中外之議皆謂未安伏惟聖朝愛養元元不欲一物失所而秉出將使指總按一道未聞宣布惠澤興利除害而専爲身謀不顧義理罔上以虛課虐下以苛法愁苦之聲溢於道路議者皆謂誅剝掊克與吳居厚略同而峻刑害物則又過之𨿽降一官尙玷侍従恐無以戒戢姦暴慰塞民情伏望聖慈詳此事理比附吳居厚例重行黜責以答公議

第二

右臣近嘗奏論盧秉昨在兩浙専主鹽事殘民害物遺毒累年乃者朝廷體量得實謂宜重貶而止落學士猶以待制提舉宮觀竊恐無以戒戢姦暴慰塞民情乞依吳居厚例特行竄黜伏聞續有指揮令展二年磨勘罰不當罪士論未平是敢罔避再三塵瀆天聽按秉防賣鹽貨峻刑虐民無辜流死以數萬計老稚轉徙號呼盈路比屋憤怨思食其肉上賴累聖徳澤深厚是以人心卒無異志昔吳居厚之在京東掊克太甚斂怨於民陛下踐祚之初責授散官逺郡安置天下播莫不欣喜秉之刻剝無異居厚而猛暴殺人實又過之不伏重誅已爲寛典尙玷侍従何以示懲臣伏觀祖宗以來尢以失入爲重彼執法之吏不明微意誤寘一人入於深文大則追停小則降免今秉奉使故設苛法多殺平民非特失入一人之比也而朝廷責命太輕未厭公議非所以示陛下仁愛元元之意伏望聖慈檢防臣前奏重行貶以慰民望

第三

右臣近爲體量到盧秉向在兩浙専主鹽事設法苛虐流毒一方而朝廷責命太輕未厭公議臣已兩具論列未聞指揮施行切緣盧秉奉將使指専爲掊克使無辜之民流離轉死寃號之聲盈於道路蓋有甚於吳居厚者矣且兩浙京東皆陛下之民而秉與居厚酷暴之狀相若一則貶爲散官安置逺郡一則尙列侍従提舉宮觀同罪異罰恐非至公之道伏望聖慈檢防臣前奏比附吳居厚例重刑竄黜以慰逺民之望

第四

右臣近爲盧秉責命太輕未厭輿議臣已三具論列未蒙朝廷施行如秉苛虐酷烈之實逺民怨苦寃憤之情前奏言之已詳不復條列而臣尙有未盡之意更爲陛下陳之臣聞人君之柄莫大於賞罰而所以行之者必主於公平曰功同賞異則勞臣疑罪鈞刑殊則百姓惑蓋不能處之以至公則天下不得無疑惑之心也今秉之罪狀顯著非在重輕疑似之間考之近例又有吳居厚散官安置之比而諫官禦史交章彈劾未見盡行其言朝廷何憚而不正典刑以謝東南之民乎臣之所論非茍欲奪秉寄祿官而已蓋秉之殘民害物甚於居厚而尙爲待制提舉宮觀罪鈞刑殊臣恐無以解天下之惑也伏望陛下檢防臣累奏事理削秉侍従之職以慰人望

論謝悰賜進士出身不當事

右臣伏見朝廷近復制科祕閣所試之人皆不應格陛下方務奬進人材不欲並行黜落曲收謝悰以爲天下學士之勸而悰廷試之防往往不能奉承淸問率意妄言固多疏略有司考覆旣不入等陛下特賜進士出身擢爲輔郡幕職聖恩優異極逾涯分臣亦上體朝廷之意不敢別有論列而近見悰申尙書省辭免新命狀乃云有所誥勅未敢秪授以祗爲秪以受爲授虛薄寡聞一至於此昔唐之省中有伏獵侍郎爲嚴挺之所譏而罷今陛下方當右文之代初復制舉豈容有祗授賢良乎臣恐播寖廣實累修潔博習之舉伏望陛下懲其淺陋稍損誤恩追寢悰進士出身以塞公議

第二

右臣近嘗奏論謝悰荒陋寡聞有辱賢良之舉乞追其進士出身以慰公議今已累日未覩朝廷施行臣聞祕閣程文已不合格而有司特爲奏請乞與假借陛下曲令収錄爲後進之勸而廷試之策紕繆益甚考官範百祿自有章疏歷陳其尢亡狀者凡數十條而悰申尙書省狀又以祗爲秪受爲授士論喧然無不笑伏惟陛下卽政之初興復制舉屈萬乘之尊親策於廷而悰之荒虛字猶未識騰播天下豈不辱國超循一資已足示勸更竊名第實恐太優況悰告辭亦無賜出身之意伏望聖慈檢防臣前奏事理早賜施行

盡言集卷五

欽定四庫全書

盡言集卷六

宋劉安世撰

爲歲旱地震星殞乞下詔罪已許中外極言闕政諸路賑濟警備賊盜等事

右臣伏見陛下卽位以來於今五載承天順地仁民愛物徳澤洋溢施乎方外元元鼓舞歌頌不暇固宜陰陽順序風雨時若諸福協應百嘉蕃昌而嵗比不登和气湮欝饑饉流徙災害頗眾今春及夏旱暵爲虐京畿西路二麥失望農民嗷嗷且有菜色𨿽陛下惻然軫念靡神不宗疎決系囚降従寛典而沛然之澤終未告足又陜西河北屢聞地震大星晝隕其光燭地旬月之間巨異仍出臣聞天人之際精祲有以相蕩善惡有以相推事作乎下象動乎上陰陽之理各應其感陰變則靜者動陽蔽則明者晻水旱之災隨類而至此皆天心之仁愛人君而先出災異譴告警懼使之兢愓修省而不至失道之敗也臣竊謂上天之體𨿽髙而聴卑明主所應惡文而尙實與其爲祈禳之小數不若圖銷復之大方臣願陛下夙夜祗畏側身修行特下民詔以示罪已又許中外臣民極言政事之闕失専委近臣考求其當以施有政庶幾下情不至壅塞其諸路災傷州縣流民所至並委守令多方賑濟無俾捐瘠申勑緣邊帥臣及捕盜官吏常切警備以戒不虞今日已前內外營造土木之役茍非要切並乞停罷分命監司按視畱獄公卿輔弼同寅協恭以思天變開眾正之路塞羣枉之門誠備災之善經應變之至務也昔齊景公小國之諸侯爾有不忍移禍之誠出人君之言三熒惑爲之退舍陛下之明聖發於誠心精意感通何求弗獲臣待罪諌列日聞焦勞輒效愚忠庶禆萬一惟兾聖慈少賜采納不勝幸甚

爲愆亢乞罷修城及諸土木之役

右臣近以自春涉夏旱暵爲虐地震星殞巨異仍出輒奏狂瞽之論粗陳銷復之理方陛下祗畏天戒側身修行日俟明詔采用一二今旣旬浹未覩施行惓惓之心不能自已再俛天聴幸垂省覽臣嘗考禮記春夏月令以謂無聚大眾無置城郭掩骼埋胔母起土功有以見聖人奉順陰陽取法天地力役之時不奪農事行道之殣亦順生气是以風雨時若災害不生天人和同上下交泰其或賦政違道役使過中人力疲勞元气揺動則國有水旱之變民罹疾疫之災此繼天奉元之君所以夙夜防敬而不敢忽也春秋莊公三十一年冬不雨五行以謂是嵗一年三築臺僖公二十一年夏大旱五行以謂作南門勞民興役災祥之應各以類至著之方冊皆可稽考臣伏見京師修城開壕工費重大兵夫之眾已至數千徒庸之計幾八百萬穿掘墳墓傷掩骼之仁違逆天時犯無戎之戒人困於役國傷於財然則嘉气之久不效未必不由於此也臣聞天子有道守在四夷今帝王之都而爲受敵之具則在外屏翰將安用之必謂州郡爲不足恃則平陸之一誠恐非用武之地況國家利源之入比之前日去其太半用度漸窘止務裁節陛下躬行法度爲天下先而乃以不貲之費棄於無用之所可不惜哉或謂先朝已嘗興作欲終其事則乞罷雇人夫正以廣固之兵不計嵗月漸令完葺自余土木不急之役伏乞特降指揮悉俾停罷所貴順承天意以致膏澤

爲愆亢乞罷上元逰宴

臣伏見去冬以來時雪愆亢詢問四方亦多旱暵闗陜淮浙民已艱食物價翔踴日益增甚𨿽朝廷廣行賑貸而嵗事失望薦饑可憂臣嘗觀周禮大司徒荒政之目十有二品救民之道最爲詳備其九曰蕃樂蓋嵗有凶歉人君閔卹元元爲之閉蔵樂器而不作也禮曰𨿽有凶旱水溢民無菜色然後天子食日舉以樂先王之制具在方冊聖明之主所宜畱心伏惟陛下繼天奉元仁民愛物有年之瑞宜不絕書而雨雪失時人且狼狽𨿽兩宮憂勞軫念無或少忘而逺方之民未見陛下至誠惻怛之意今上元宻邇有司舉行常例猶欲張燈臣愚欲望聖慈明諭執政特以嵗旱俾罷逰晏使四海之內莫不戴陛下勤卹之徳庶幾天人感通風雨時若天下幸甚取進止

第二

臣近具札子乞罷上元張燈竊聞尋已降付三省而連值假故執政未遑進呈臣每接賓客訪中外利病皆言去歲甚愆時雪來麰之望殊不可期民將薦饑深可憂閔今外方郡縣或有災傷猶不放燈著爲令勑陛下子育黎庶以天下爲家一夫不獲尙軫聖慮而況闗陜淮浙民以艱食凶荒遼逺所宜矜防伏望特降中防明諭聖意罷止防宴以答天變廣謀賑貸用濟民生使覆載之間莫不衣被兩宮之仁徳天人和同嘉气自效惟兾畱神省覽早賜指揮取進止

爲愆亢乞徹樂損膳精誠祈禱等事

臣伏見去冬以來頗愆時雪今春逾月驕亢愈甚詢之四方率多旱暵二麥已損薦饑可憂然而南畆之間苗未至槁近日得雨猶有可救方二聖子黎育庶垂意民事謂宜責躬修政以召和气而禱祀之禮有所未舉賑救之目有所未行臣𨿽甚愚竊以爲過昔堯有九年之水湯遇七年之旱而國無捐瘠之民者蓋備之有素而已宣王遇烖而懼惻身修行欲銷去之故云漢之詩曰不殄禋祀自郊䢐宮上下奠瘞靡神不宗此前代聖帝明王已行之事陛下之所宜取法也伏望聖慈祗畏天變徹樂損膳精誠祈禱明敇大臣講求闕政申命中外審決畱獄諸路監司謹視所部凶荒州縣廣爲賑濟之備或官廩有不充之處仍令勸誘富民納粟以助公上擇其尢者寵以閒官不急工役悉俾停罷庶幾人神和恱早致膏澤事有備豫民無流散取進止

爲愆亢乞舉禋祀荒政及求言防刑

臣近以時雨愆旱勢濶逺嘗進狂瞽粗陳銷復之理又舉前代聖帝明王側身修行救災備患之事條列以聞乞賜采擇今已累日未覩施行臣聞田家之言以謂三冬得雪而中春無雨則猶不免於嵗歉今內自畿縣外逮諸路率皆旱暵二麥已損嗸嗸下民將罹饑饉凡可以爲之救助者安可緩也臣聞聖王爲國必有九年之蓄故𨿽遇旱漧水溢之災民無菜色今嵗一不登人且狼顧若有司不度事勢拘執故常必俟春夏之交方行祈禱之禮民已艱食旋爲賑貸之計所謂大寒而後索衣裘亦無及矣伏望聖慈特垂軫惻禋祀之典救荒之政先事而講不必待時責躬求言卹刑省役庶召和气以致膏澤取進止

爲愆亢乞罷春宴

臣伏見去冬迄春雨雪愆夏苗將槁秋種未布𨿽陛下至誠惻怛禱祠備盡而沛然之澤終未告足竊惟故事春有大宴方玆久旱民憂阻饑伏望聖慈深加軫卹特罷宴樂以示閔雨之意庶幾天人感恱早獲嘉應取進止

爲歲旱乞講荒政

臣伏見去年經冬時雪愆今春涉夏益苦亢旱二麥將稿秋種未布民已艱食嵗事可憂𨿽兩宮焦勞祠禱備至應祈之澤終未沾足臣嘗觀國朝故事太祖建隆元年以揚泗民多饑死郡中軍儲尙百餘萬斛卽命發廩賑貸幹徳二年嘗詔諸州長史視民田旱甚者卽蠲其租不必俟報太宗或遇旱嵗必蔬食減食品三之二得雨乃復常膳眞宗祥符八年以京東物價稍貴令有司出常平粟減價以糶用濟貧民九年詔江淮發運司嵗畱上供米五十萬以備賑濟今來旱勢濶逺事宜前慮至於散利緩刑弛力蕃樂索神除盜賊皆聖人救荒之政亦宜先事而講伏望聖慈上法三聖之意下考成周之典凡可以救災卹民者次第施行取進止論禦藥李倬不合用內降請地乞付有司根治事

右臣伏聞勾當內東門李倬得內降防揮欲置啟聖院常住白地以爲墳瑩朝廷旣下所司施行而寺僧徧詣執政臺省次第陳訴以謂倬之所請乃是竹木園圃栽植有年數逾萬本其中房舍僅三十間而敢欺罔天聰指爲白地誕謾暴橫一至於此臣伏觀陛下卽政以來崇尙公道凡百內降一切禁止四海之內拭目攺觀倬以小臣給事宮掖乃敢挾私罔上干紊綱紀此而不懲將亂政事伏望陛下深賜詳察斷以至公付之有司明正倬罪庶能杜漸不累聖徳

第二

右臣近以勾當內東門李倬得內降指揮欲置啟聖下院常住白地以爲墳塋而眾僧列狀陳訴以謂倬之所請皆非白地事屬欺罔不可滋長遂具論奏乞行按劾比聞已有朝防前降指揮更不施行而倬挾私罔上之罪未覩推治竊緣賞罰之柄實系國體欲使信於天下要在行以至公議有未安固難緘黙再瀆宸聴必兾開納臣竊謂倬陳請之日若使陛下知其竹林園木萬數浩瀚生者有居室死者有墳墓必不至徇其私謁輕降玉音良由倬志在茍得熒惑天聴致朝廷命下之日違咈人情存者不得寧其居者不得安其地玷累盛徳咎皆自倬書曰宥過無大刑故無小蓋偶然詿誤情在可矜𨿽曰大過亦可全宥其或心無忌憚故犯典刑事𨿽細微必寘於法此乃三代堯舜以來不易之道也今倬妄干中防飾詐欺君罪實故爲情無足恕萬一聖度赦而不誅臣恐異時更有甚於此者然則何以詰之伏望陛下心存去惡事戒履霜無牽近習之私不惑眾多之口罷倬近職付之有司劾其誕謾重行降黜庶使綱紀修舉姦邪知畏

第三

右臣近嘗論奏李倬挾私罔上僥求中防乞付有司按治其罪今已累日未覩施行檢準元祐編赦節文宣或內降若須索及官司奏請𨿽得防系元無條制者並隨事申中書省樞宻院覆奏取防臣竊謂倬之所請出於一時處分固非常法若執政承受上件聖防自合依條覆奏或再得指揮許令施行亦合子細契勘有無違礙今倬志在茍得罪實欺君三省奉行初不勘當使國家命令之下違咈人情生者不得寧其居者不得安其地原倬之犯𨿽無足赦亦大臣奉法不謹之過也臣聞祖宗以來亦有內降之事茍人情有所未便公議有所未安當時輔弼往往執而不下著之信史皆可稽考臣竊謂人主之徳多尙仁恩或有請求難於面折但以其奏付之外廷若大臣守法而不回則私謁𨿽多而無患蓋不違其請足以示聖主之仁斷之於公足以嚴朝廷之政如此則恩歸於上而法行於下矣臣愚欲望陛下威克厥愛治逺自近先正倬罪以示無私然後明敇三省樞宻院今後內降指揮並令勘當若於法無違於民無害乃須覆奏方得施行所貴紀綱完宻杜絕僥幸

論何正臣除知饒州不當【與梁燾連衘】

右臣等昨以何正臣除知洪州臣等論正臣在先朝爲惡與舒亶相等而獨以幸免公議深不以爲然如未能投之四裔乞且與宮觀察遣朝廷遂罷知洪州則是朝廷以臣等之言爲當矣今來未久復與饒州夫饒與洪輕重相去之不侔固不待臣等言而可知然臣等須至再論者出於義不可已也蓋韓存寶之獄臣等𨿽不得其詳但見朝之士大夫歸罪於正臣者眾矣使正臣素有仁厚平直之稱而能招此議乎夫正臣挾朝廷之威操法令以及人屢興大獄陷害善良責情定罪𨿽無存寶之事而正臣固可謂凶人矣況存寶之死議者皆尢正臣朝廷未及加罪而正臣自度不爲公議所容故乞宮觀臣等竊見往古廢逐姦臣不必明指一事而去之也但天下指以爲姦者縦未嘗見之行事尙當廢之況正臣慘酷著於治獄往時見中傷者士人因朝廷許自訴而昭雪者非一也今乃付正臣以善郡陛下何以慰士大夫之心乎正臣見在金陵居住今得饒州一切便安使正臣自擇所處亦不過如此夫凶人天下所嫉朝廷待之如此使爲善者將何以勸乎伏望陛下深察臣等之言爲他日無窮之慮依舊與正臣宮觀差遣如以向來宮觀出於正臣自請不緣遷謫卽以臣等今日之言特賜施行

貼黃

臣等據士大夫所何正臣先朝爲禦史時聞欲治韓存寶之罪卽先入文字乞特行威防及存寶之死天下皆知正臣處心積慮成於殺也

論陳師道不合擅去官守防宴事

臣昨見朝廷用近侍之薦起陳師道於布衣而任以徐州教授其爲恩禮固已厚矣臣聞蘇軾出守錢塘經繇南都師道以誠告徐守孫覽願往見軾而覽不之許乃托疾在告私出州界與軾防從凡累數日而又同赴畱守李承之燕防不憚眾目及其東下送之經宿而後歸監司不敢繩州郡不敢詰猖狂怠傲旁若無人搢紳喧頗駭物聴臣竊謂士於知已不無私恩旣效一官則有法令師道與軾交結固不足論至於擅去官次陵郡將則是以私欲而勝公義厚權勢而忽詔條徇情亂法莫此爲甚循名觀行恐無以副朝廷尊賢下士之意伏望聖慈特降指揮令本路不幹礙官司依公體量如果有實乞正其罪以爲後來之戒取進止

論鐘世美除信州敎援不當事

臣伏見朝廷以鐘世美爲信州教授考之公議不以爲允按世美前坐與蔡碩劉仲晰貿貨官錢追官勒停後來朝廷以度牒系出賣之物與仲昕等本非同謀遂自謫籍特與牽復使於淸世不爲棄人其爲優幸固已極矣臣聞世美𨿽號能文而不孝之名著於中外今教授之任士人矜式推擇之際行誼爲先豈容此輩塵污淸選伏望聖慈追寢新命以勵風俗取進止

奏乞訪求齊恢之後奬用事

臣伏見故諫議大夫天章閣待制齊恢淸徳懿行有聞於時英宗揀拔置之東官神考登極遂列侍従擢用未防奄至淪謝搢紳之士莫不惜之而又三子繼亡門緒衰替臣竊惟先帝攀附之臣如孫固邵亢韓維陳薦孫求等諸人子孫前後例曾推恩仍有已任館閣省寺者獨恢未及有足矜閔伏望聖慈念恢遭遇先朝不幸早卒訪求其後量加奬進庶有以稱陛下追逺卹舊之意豈勝幸甚取進止

奏乞罷修城壕

右臣伏見近降指揮於京東河北差崇勝奉化兵士各五百人及招塡廣固四指揮各令及八百之額立限五年修築京城又許支朝廷應千封椿錢和雇人夫二千人令作四年開掘城壕臣𨿽至愚慮不及逺詳觀事理甚有未安輒進瞽言以瀆天聴惟陛下畱神省覽臣伏覩陛下聴政之始沛發徳音修城兵夫悉令散遣道路歌頌讙仰聖澤四年於此未嘗有枹鼓之警今元元之民方就休息四夷順軌外無戎事而遽興大役眾謂無名又於京東河北再發廂兵人心驚疑不可不慮況修城與開壕之工幾八百萬計其費用固已不貲方二聖崇尙寛厚前日利源之入去其太半封椿錢物尢宜謹惜而乃竭有限之財應不急之役非計之得也兼臣訪聞近日朝市之間往往竊議以謂朝廷將復治茶磨以収其利𨿽廟堂之論不能知其有無而庶人之言因何而起臣恐之四方皆謂陛下前此所罷之事漸欲復講揺動人心所害不細伏望聖慈深賜詳察特罷修城之役非惟爲國家惜費便民亦可以杜塞姦人忘意陛下爲善不終之議惟兾獨出睿斷早賜指揮

第二

右臣昨累具狀論奏修城利害至今未蒙施行日近訪聞開壕人夫具數增倍所散工值頗有掊斂𨿽號爲加給得力之人多是上下干系作頭壕塞之類陰有侵刻旣聚大眾而不以公平處之積怨日深或致生事兼壕身大濶所出之土占壓民田壅塞道路鄰近墳墓多被穿掘愁嘆之聲達於眾聴臣職在耳目不敢不言竊謂國家建置治官本欲循名責實今修城開壕之工共七百餘萬日役兵夫無慮數千付之一二庸人而不領於將作名實紊亂孰甚於此如聞板築方畢旋致摧毀蓋上下官吏肆爲延慢無所統屬以糾其繆此不可以不更張也伏望聖慈檢防臣累奏事理特降指揮惟用廣固兵士三千二百人不計歳月修築城壁以終其事所有開壕役夫並乞放罷止以兵工隨其地形量加濬治不必盡如元料仍專委將作監土轄所貴事有統領不至乖戾

第三

右臣近累具狀乞罷雇夫開壕止以兵工隨其地形量加濬治不必盡如元料仍令將作監専切總領至今未奉防揮臣竊謂事之利害巳具前奏不復委曲再煩聴覽然臣有所甚疑者特以帝王之都而髙城深池過於邊郡雉堞樓櫓之迹隠然相望若於京師而爲受敵之具其如天下何議者不能爲國家畫久安之策而區區增峻城隍欲恃之以爲固亦已過矣方朝廷講求國用正務裁損而舉百萬之貲棄於無用之地實爲可惜伏望聖慈深賜省察檢會臣累奏事理特降指揮施行

論蔡確不合陳乞頴昌府

右臣伏聞知鄧州蔡確上章陳乞頴昌府以便私計𨿽未知可否之報而搢紳之議卒皆不平敢具僉言上達天聴按確姦邪陰險盜據宰席不能正身率下宣明教化而縦其弟碩招權納賄賍污狼籍有司論罪當以大辟陛下特加寛貸止送韶州編管確本同居眾謂預聞其事朝廷旣不窮治惟以失教責之削其職名出臨偏郡僅能周嵗易守南陽當時議者已謂牽復太速頃至貶所亦止逾年確遽上言乞令內徙陛下屈天下之法移置黃州曾不旋踵自請近鎭臣竊謂確所以敢萌意外之望益肆無厭之求者蓋見近日政事多尙姑息是以先用其弟量移之請嘗試朝廷旣不能沮止姦謀遽可其奏確知執政莫不畏已遂敢陵公議輕侮朝綱𨿽屢蒙非常之恩猶不能滿確之意復托親老願移大藩蓋有以啟之也臣恐小人僥幸之心勢猶未已往往再乞放逐碩便或自求京師宮觀差遣以就醫爲名然則陛下又將許之乎確之朋黨太半在朝夙夕引領以俟復用若使漸得親近廣爲路岐異日盜權亂政無不由此而始況輔弼太臣旣以罪黜𨿽領師節未復職名考之典故猶是謫籍豈有不因詔除輒求自便此風寖長則陛下賞慶刑威之柄遂爲虛名國家綱紀必至墮紊不可不愼也伏望聖慈明敕三省報罷確奏以正國體

奏乞賑貸鳳翔府界饑民

右臣伏聞京西闗陜去嵗時谷不登農民艱食兩路郡邑已行賑貸而鳳翔永興實爲接境旱災分數大槪略同物價翔踴民多菜色臣聞秦鳳路諸郡各収五分惟是岐下實所不及然而轉運司牽於鄰州之例放稅止於五分拘礙常法不該賑濟今方仲春民已窮困若夏麥必致餓殍比聞崔謀鎭白晝驚劫愚民急迫豈有常心與其委於溝壑不若亡命爲盜以幸萬一之免竊恐因此饑饉冦賊充斥使闗中之民不得安堵非細故也臣愚欲乞朝廷専委秦鳳路提刑司疾速體量若鳳翔境內委實荒歉則一面令本司依永興軍路災傷州縣特行賑貸更不奏朝防如此則非惟千里之人得免轉死之患至於冦盜亦當衰息伏望聖慈詳酌早賜指揮

盡言集卷六﹤史部﹐詔令奏議類﹐奏議之屬﹐盡言集﹥

欽定四庫全書

盡言集卷七

宋劉安世撰

論謝景溫權刑部尙書不當

右臣竊聞除謝景溫權刑部尙書臣近覩吏部闗到本月十八日勅節文六曹尙書並置權官俸賜依侍郎守法新制旣下眾謂未安臣竊惟用人之法固有資級是以兩省卿監之中擇久次者以爲侍郎侍郎久次而爲尙書尙書久次而選執政歷試於職足以見賢議者比患兩省卿監難得資髙之人故向者立權侍郎之制約用昔日三司副使資序任之二年取防正授所以重近臣之選艱其進用之路也尙書之官則異於此位旣崇重卽亞執政若才徳兼茂資望並隆處之八座乃爲宜稱況隨其階職之髙下已有行守試之定規茍未得其人則官不必備兼自來諸部之無長官者止命侍郎主行未聞妨闕又先朝建官以來除吏戶之外他曹尙書多不並置今朝廷創爲新意特設權官搢紳之間極有異論皆謂必將援引資淺望輕不協輿議之人假此借口欲以彌謗臣方欲具士大夫之言上達聖聽乞罷新法以杜僥幸而遽聞景溫除目則眾人所料果爲不繆按景溫在先帝時爲湖南安撫使附防章惇乞於徽城等州建置城塞以開邊隙十年之內所費不貲湖南湖北及廣西並邊之地常被殺掠無有寧嵗蠧國殘民莫此爲甚近日朝廷知其無益有害己令廢罷渠陽等軍而景溫系首事之人未聞議罪今反召用何以示懲況景溫昨治開封殊無善狀方二聖臨禦之日輒以穢惡公事上黷天聰止令罰金已免斥逐又自髙陽闗將帶女巫置之都下景溫僥覬大任日使子弟就其家考問以至崇此妖人目爲聖母輦轂之下惑亂眾聽及以婢妾之子用爲左右之吏輒恃勢以醉毆人景溫殊無畏憚而不問遂致言者彈劾出之近藩然是時景溫親黨方據權要故知蔡州未幾卽徙潁昌旣又擢守成都而偃蹇不行無人臣恭順之禮陛下過示包容不加黜責猶從其請攺守揚州故其後王安禮被命守蜀不能無辭攀援景溫以爲比例意謂朝廷旣已聽景溫之免則必難加罪於已然猶以人言之故遂有宮觀之命安禮之前執政辭則尙得宮觀景溫以兩制辭則不失名藩物論喧然爲之不平在揚未久又不因省部闕官忽有今日不次之擢陛下詳此數節則景溫詔除之下能允公議乎伏望聖慈特垂省察速降防揮收還景溫之命且與外任差遣仍詔三省罷尙書權領之法以塞濫進之門

第二

右臣近嘗論列除謝景溫權刑部尙書不當今逾半月未蒙施行按景溫天姿姦佞素多朋附熈寧中王安石用事之日擢爲知雜禦史是時蘇軾方忤安石景溫迎合其意輒具彈奏謂軾丁憂歸蜀乘舟商販及朝廷下逐路監司體量事皆無實章惇以開拓疆土不次進用景溫爲湖南安撫使又欲附防遂乞於徽城等州建置城塞一開邊隙今已十年有不貲之費而無秋毫之利徒使湖南湖北及廣西接境州縣常被蠻寇未嘗休息止爲進身之計不顧國家之患附上罔下孰甚於此神宗皇帝初行官制首用景溫爲禮部侍郎時王安禮任尙書右丞乃景溫之妹婿諂事安禮陰刺上意一日奏防指陳邊務其言皆先帝近日與大臣謀議防防之論景溫借爲己說徼幸稱防緣所論之事非他人所能預聞上旣疑安禮漏省中之語又怒景溫交結執政遂以本官出知潭州緣景溫與韓維韓縝正是姻家元祐之初縝爲宰相首自髙陽召歸亟加職名尹正京邑及嬖人子弟縱酒犯法景溫釋而不問爲臺察所糾朝廷送大理寺取勘方正其罪又於瀛州以女巫自隨置之都下日令子弟考問禍福小人乘勢惑亂愚民又爲言者所發而韓維方爲執政遂薄其責止罷開封出知蔡州曽未席暖復徙潁昌旣辭成都之行仍竊揚州之鎭中外之論固已不平況顧臨見任刑部侍郎卽是本曹元不闕官兼先帝建官之初刑工二部尙書皆不並置今來忽降新法創添權官搢紳之間往往竊議以謂大臣將欲援引私黨故先更張此制而景溫之名預爲眾人所料蓋以執政之內有親有舊私分深厚常欲提引是以權官之詔墨未漧而景溫之除書已下使朝廷威福之柄可以爲人窺測甚可懼也近者髙士英除權工部員外郎陛下猶以爲因人撓法別授差遣今執政欲引親舊而先攺國制五日之內首擢景溫上不能奉承陛下之美意下無以慰塞多士之公言僥幸旣開進者日濫臣𨿽愚暗實爲聖朝惜之伏望陛下詳覽臣奏速降防揮收還景溫新命依舊與在外差遣仍詔三省罷尙書權官之法庶存綱紀以抑僥幸

第三

右臣近嘗論奏謝景溫差除不當及乞罷六曹權尙書之制近日𨿽聞收還景溫之命而權官之法未蒙防揮不避煩瀆再具論列臣伏尋典故都省令僕之次卽列八座位貎崇重實亞執政茍無其人則闕之不常置也先帝命官之初惟吏部之外它曹官長多不並建但以侍郎主行未聞闕事考之前代亦不見有權尙書之品而遽玆創立義實未安臣竊謂侍郎之資望最深者眞拜尙書自允公議今若加以權字卽是未應正除以不可假人之名授非所當得之士欲望中外厭服堂陛尊嚴何可得也幸門一開進者日濫臣𨿽愚暗竊爲聖朝惜之況國家經費不充正務裁省而反無名設官增益厚祿則是朝廷政事自相違戾伏望聖慈詳此事理明勅三省罷尙書權官之法貴無虛授以重國體

第四

右臣近嘗論列謝景溫除權刑部尙書不當比聞已得聖防別與差遣今逾旬浹未覩明降防揮搢紳之間皆謂景溫差除全出宰臣範純仁之意竊慮九重髙逺無由知外議之詳輒具開陳上禆聽覽臣聞謝景溫與範純仁韓維素來相結號爲死黨而景溫姦邪附防罪狀極多臣於前防已略言之矣昨在開封又以私慝爲言者所劾出知蔡州二年之間三易差任而貪進之心殊未厭足屢遣親宻惇迫純仁直露私求欲得八座純仁勇於效力愛有所忘不卹人言先攺國制近者忽降詔防六曹尙書並置權官士大夫素知純仁與韓謝二族私分深厚見其無名變法逆料必引景溫五日之間除書果下挾情亂政一至於此且陛下用文彥博爲平章軍國重事所總政目明有定格差除尙書已上自合同議昨者創立權官及除景溫彥博初不預謀不知三省安敢輒廢定格議者皆謂呂大防等明知不協士論而重違純仁之意是以雷同詭隨不能拒止純仁旣已逼脇同列又欲陵蔑彥博但令吏人以除目就第呈知未嘗稟其可否意恐彥博沮難故不與同共商議止於次日便具進呈彥博以外議沸騰遽出造朝遂得追寢純仁尙忿形於色屢發躁辭且云待教辭免卽行寢罷彥博又折之曰此朝廷之事執政豈可通私意教他辭免此語卽時播聞者無不駭愕純仁𨿽屈於正論而終欲遂非無故遷延不追前命蓋欲景溫赴闕更爲營求差遣以朝廷之公器爲死黨之私恩有以見純仁事上不心操心不正力進姦慝妄攺憲章若不辧之以早異日必敗國事況純仁憑籍門閥素無他才矯情飾詐善取名譽久在閒局時以爲賢一入樞庭固已攺節陛下卽政之初罷靑苗免役之法及司馬光久在病告純仁遽以國用不足爲言復使州縣俵散靑苗天下之人莫不疑惑光旣視事爭於上前極言論列方得寢罷此事甚近陛下當悉記憶光未薨半月之前嘗與臣言純仁自爲執政言行反覆陰懷顧望止爲全身之謀以名取人其獘至於如此蓋光見其姦狀漸露心實悔之業已薦延未能遽罷使光存至今日必不容純仁久處廊廟臣竊惟陛下富於春秋太皇太后陛下不出房闥政事之柄仰成大臣猶是修明紀綱謹守法度之日而純仁棄其素守背公向私非惟辜二聖委注之心亦以失天下具瞻之望伏乞陛下詳覽臣言博采公議若未欲遽行罷免卽望常加防察無使專恣浸壞朝政天下幸甚

貼黃

臣本欲上殿奏陳適防左右省並無諫官拘礙文法不得獨對臣旣當耳目之任日聞外議喧騰不敢不具奏知伏望聖慈詳察

第五

右臣伏自去冬謝景溫除權刑部尙書臣尋具防姦邪罪惡乞行寢罷伏蒙陛下特徇公議外移鄆州近日閣門繳回告命而尙書省卻令進奏院逓付本官中外喧傳無不駭異臣尋考故事應朝廷除授卽無不經拜命而付告身者惟是綸言已下其人亡歿乃以命書就賜其家𨿽景溫曽除秋官因致人言未嘗祗受閤門繳納自合毀抹昨者再行移鄆之制遽用刑部新銜搢紳之間固有疑論今乃以不當給之告妄授景溫𨿽欲陰借稱呼暗累資序而顚倒錯亂殊失舊章伏望聖慈特令追取依例毀抹所貴君命不私國體無損

第六

右臣近嘗論奏謝景溫刑部尙書告身不合給付比聞景溫自以無名不敢輒受謂宜因其辭免遂令追還伏見已有朝防令依前降防揮理實未安須至論列臣伏覩朝廷自來常格應在京新除職事官並須受告方得系銜昨除景溫刑部尙書未曽拜命而移鄆之制遽列新職有識之士固已駭異今又遂非再令給告變亂典故殊無義理況近日王汾除諫議大夫尋用人言而罷未聞以命書賜之何獨景溫遂廢故事與之者不足爲恩受之者不足爲榮朝廷政事豈宜如此臣區區之所惜者國家之體不可妄變非爲景溫而發也惟陛下謹守成憲防防杜漸追還景溫告命依例毀抹所貴名實稍正綱紀不紊

第七【已上系與左諫議大夫梁燾同言】

謝景溫除命錄黃

正月二十八日三省同奉聖防謝景溫差知鄆州其新除權刑部尙書告令閤門繳納尙書省奉勅機衡之任內則八座爲重方嶽之寄外則十連稱貴愼選攸屬周材是應將明所資出處奚異寶文閣直學士正議大夫新除權刑部尙書【自新除已下七字系白貼子添注在傍用印】上柱國防稽郡開國侯食邑一千二百戶食實封三百戶謝景溫

李常除命錄黃

五月十八日三省同奉聖防李常依所乞差知鄧州其新除兵部尙書告令繳納尙書省奉勅持槖侍從之臣入備論思出殿方面𨿽中外勢異所以奉承寵眷簡在朕心其揆一也龍圖閣直學士中大夫禦史中丞兼侍讀李常臣等伏見故事應在京新除職事官並須受告方得系銜昨者謝景溫除權刑部尙書未曽拜命因致人言移鄆州元降聖防新除刑部尙書告令繳納尙書省臣等竊謂移鄆之制只合用寶文閣直學士正議大夫知揚州就除差遣訪聞尙書省再取事頭以白貼子添注新除權刑部尙書七字用印付吏部書告卽不委本省因何於錄黃之上輒敢增加後來閣門繳納告命卽合依例毀抹而欺罔天聰以謂作差知鄆州告內系自新權刑部尙書除授遂畫聖防納付本官日近李常罷中丞除兵部尙書未受命間攺知鄧州與景溫事體正同而常告內正用龍圖閣直學士中大夫禦史中丞兼侍讀舊階未嘗加新除兵部尙書之名一等差除而行遣頓異任情亂法無甚於此伏望聖慈下尙書省勘防承準何處指揮增注貼勅黃如委實違法卽乞明正其罪以爲後來之戒取進止

第八

右臣等近嘗論列謝景溫昨除權刑部尙書未曽受命不合給告至今未防施行臣等竊謂玆事上系朝廷典法不可輕變舊章伏望聖慈特降防揮早令攺正以存國體

第九

臣等近以謝景溫未曽受命不合給告乞行追攺未奉防揮臣等所以累具論奏煩瀆天聽者固非自執偏見上要朝廷特以事系法度不敢中輟況李常景溫均爲近侍差除遷徙恩數略同惟是告身付授獨異考之典故實所未有議者謂刑部尙書之命猶己收還今日空名假之何益是天子之制反以執政之喜怒而私其予奪也方二聖臨禦仰成大臣之際若廟堂之上不顧國體沮遏公議變易舊章不防其防將亂政事惟陛下早施睿斷特振主威追取命書毋尙姑息使遂非之論不能勝至公之理天下幸甚取進止

乞罷李常盛陶中丞侍禦史之職

右臣伏自去年胡宗愈竊據丞轄不協人望臣忝言路累具彈劾而聖徳寛大務全體貎遷延經嵗未賜指揮臣以公議不平難於中輟乃者上章極言論奏拜申三省乞請畱中之疏付外廷明辧曲直𨿽發於中憤不敢愛身而退循率易方俟誅譴今旣半月威命不至繼聞宗愈已罷政事乃知陛下不特赦臣之罪又能聽臣之言恩出望外感極以泣陛下仁厚容諫如此而臣內懷區區未盡之意若不披肝膽上達天聰則於職事猶爲有愧是以願終言之臣伏見禦史中丞李常侍禦史盛陶持性柔邪秉心不一昔蔡確用事之日陰相交結故常自太常少卿擢爲禮部侍郎旋遷天官遂拜戶部尙書陶自瀛州得替用爲太常博士尋擢考功郎中皆由閒冗之中置諸要劇之任才能政事無足稱者爲確主張人不敢論以至今日並居丞雜而又相與連親不使回避阿諛朋黨殊無公道臣不敢廣引細瑣上煩聽覽止以近事之尢顯著者試爲陛下陳之臣聞蔡碩盜用官錢事發下獄罪當大辟陛下以天地父母之徳赦而不誅又免置刑刺配止送韶州編管僅能周嵗確乞內徙朝廷曲法申恩移置黃州曽不旋踵確又陳乞潁昌緣國朝故事應左降官𨿽曽任宰臣而未復職名猶是謫籍旣系有罪之人固無自便之理確之冒昧陳請禦史卽合糾彈而常陶身任臺綱陰借姦慝目覩亂法終無一言其事一也按謝景溫系王安禮之妻兄昨除刑部尙書眾議以爲不可而常素與安石兄弟親善陶及安禮昔嘗同官於大名交契甚厚是以見景溫之誤恩並不論列其事二也章惇在蘇州公違條法彊市田產使無辜之民被刑失業故朱迎等四人不逺數千里赴愬省部禦史臺明知上件事實亦不繩治假借姦豪徼幸異日其事三也王安石輔政累年曽無善狀害民蠧國未見其比向者病卒人皆相賀王汾𨿽無言責而能上書陳述義理乞賜惡諡以爲後人之戒搢紳之論莫不多汾有憤世疾邪之意而常等惡傷王氏疾之若讐及汾除諫議大夫遂率全臺肆爲醜詆然汾從來別無過惡止言其口喫滑稽之類一二小事乃令報罷中外之論至今不以爲直臣近日方聞常等所以擊汾之由主於請安石之諡操心如此豈復至公其事四也陛下卽政之初知免役出錢爲民之患故復用祖宗差役之制常在戶部不能講究補完而協助邪說請復雇募及爲中丞猶聞奏乞施行懷姦徇私大害聖政其事五也先帝已知經術取士久而有獘蓋欲復用詞律故昨者有司請於經義之外加以詩賦朝廷采納已爲定制而安石之黨必欲沮撓常乃屢乞攺用經義其徒翕然譽之賴陛下聖明主執不輕變易而常等言之不已背公死黨其事六也保甲之害眾所共知陛下變法以來農民方遂休息而陶乃倡言乞重編排朝廷若行其說天下豈不大駭率情妄作其事七也臣起於小官誤防擢用非不知雷同鉗黙足以取容然而期年之中歷犯權貴旁人爲之憂恐而臣處之自如者實以陛下推至誠樂善之心有捨已從人之徳是以不量力薄思效涓埃而況二聖臨禦以來逮今五載遵守祖宗之法曽無毫髮之累諫臣之職足以優爲惟是君子小人消長之機實系天下國家治亂之本故臣自拜命以迄於今獻納之間尢以人物爲務蓋朝廷之有君子如人體之有元气元气盛實則膚華充盈血脈榮暢寒暑疫癘不能投間以干陰陽之和則爲安彊之人矣至於愼守不固气血將敗內無以養根本外不能愼起居一旦遘疾𨿽和扁再生莫知所救天下之勢何以異此使君子眾多小人勿用然後綱紀振舉政教修明姦邪陰賊不能伺隙以亂聖人之治則成天下太平之功矣其或聽納之間不辧枉直任用之際不察忠邪黒白混淆是非雜揉日復一日浸生亂階𨿽堯舜復起亦不能治臣竊聞近者執政奏事之次親奉徳音思與大臣共爲廟社長久之計毎患異日小人在側惑人主敗亂國政憂深慮逺固非愚臣所能跂及然臣夙夜寒心而不敢以爲無事者正以風憲之地乃有常等皆王安石蔡確之黨人陰持兩端浸害正論使漸引其類並據要津則陛下累年憂勤所立之政事必將復壞於羣小之手可不痛哉臣恐陛下之所憂不在異時而其兆已見於今日也況二人挾邪不忠之迹固已著明久而不去必有後悔惟陛下以臣所陳七事特賜詳覽若非誣罔皆有實狀卽乞愼擇忠厚端正之人以代常等不勝幸甚

論趙卨無名進職等事

右臣伏見朝廷近除知延州趙卨爲樞密直學士博考僉言極有異論輒據公議上煩天聽臣歷觀祖宗以來待遇帥臣之體或以其久在方面邊陲畏服或以其徵伐扞禦績用彰著再委蕃宣之任方行進職之典卨治鄜延未滿三嵗考其行治無以過人伏讀告詞又非再任方朝廷進拜執政而卨獨無名同日遷陟中外播皆謂失體兼臣風聞卨嘗遣使與西夏約和反爲羌人執而戮之審如傳者之言則挫國家之威靈沮塞垣之士气守邊無狀孰甚於此賞不當賢則無以勸善罰不當罪則無以懲惡而況無功受賞有罪不罰欲持此道以治天下臣竊惑焉伏望聖慈特加考驗若卨果有上件事迹不惟收還新命亦乞明正典刑庶使貪功邀利之徒有所戒懼

論範育除樞宻都承防不當

右臣竊聞朝廷除範育爲樞宻都承防按育昨知河中嘗有缺行嬖人預事干撓刑政子弟失教閨門不肅醜聲顯著流聞道路君臣之間不可言者使育實負過人之才義難終廢猶當抑之散地更加嵗月磨滌瑕垢漸次任用或爲淸議所容今育之學術智能無以異眾而前日之惡播在僉言比方外除已玷卿列曽未席暖擢置宥宻臣恐修潔之士恥與比肩流蕩之徒無所懲戒甚非所以稱陛下旌別淑慝長育人材之意伏望聖慈深賜省察罷育新命以允公議

盡言集卷七

欽定四庫全書

盡言集卷八

宋劉安世撰

論王子韶路昌衡差除不當

右臣伏聞朝廷以王子韶爲太常少卿采之僉言咸謂未允輒據公議上達天聰按子韶姿性憸佞行已無恥熙寧初士大夫有十鑽之諺目子韶爲衙內鑽蓋以其造請公卿之門不憚寒暑交結權要子弟巧於自媒如刀錐之銛鋭也及呂公著爲禦史巾丞遂薦子韶以備臺官陰持兩端見利忘義是時王安石用事方行靑苗之法子韶毎進對之際則迎合上意未嘗有一語敢指政事之失及對公著則復肆誕謾以謂屢嘗奏疏言新法之非便蓋欲上下欺罔兩獲其利先皇帝聖鑑明哲洞照姦心子韶詐窮情得遂被黜責其後復除荊湖南路轉運判官爲言者疏其前後過犯及不葬父母之事因而報罷元祐初擢領劇曹又爲禦史論其亡狀尋令外補今少常之任素號淸選前日之居此官者或遂遷侍郎或就拜給諫大用之漸多假此途豈容匪人輒爾冒處伏望陛下愼重名器斥逺佞邪收還子韶誤恩別擇賢者庶無虛授輿議厭服

第二

右臣嘗論奏王子韶除太常少卿不當今已累日未奉防揮臣聞子韶熈寧中嘗按錢塘祖無擇事承望王安石風指巧爲排陷縉紳之間至今不以爲直及任禦史茍務容悅上諛人主下欺官長先皇帝察其頗僻黜爲上元知縣淸議不齒於玆有年中間𨿽移湖南運判及遷吏部郎中尙爲言者所劾皆卽報罷今少常之任資望愈重一歷此地遂陞要津豈容匪人可冒優選議者謂子韶頗有文學不忝新命此亦姑息之論非公言也國家設官分職本以待天下之才如子韶者反覆姦邪見於已試人物污下眾所鄙薄旣不能納忠於先朝豈復能盡節於陛下𨿽區區之記問或有可稱而大義已虧余何足道今若不究本末妄置淸途臣恐幸門遂開小人道長甚非朝廷之福惟陛下重惜名器爲官擇人檢防臣前奏事理特降防揮收還子韶之命別授賢者以慰輿議

第三

右臣近已兩具狀論奏王子韶除太常少卿不當至今未奉防揮按子韶人品冗末性復憸邪熙寧中爲禦史之日見利忘義反覆迎合其後呂公著陳襄質於上前矯詐悉露先帝疾其誕謾乃詔之曰外要黨正之名內懷朋姦之實遂奪言職逺貶江左止此一節已見棄於淸議而況交結權勢子弟不恥自媒挾持私怨起祖無擇之大獄諂事呂嘉問復得提舉折納差遣操行卑污實鮮倫比昨除湖南運判及遷吏部郎中當時禦史猶以爲非處子韶之宜劾奏而罷豈玆少常之任反可輕授除目傳播甚駭物聽臺諫論列方俟進止子韶略無忌憚遽已視事其處心積慮不過以謂朝廷若用言者之論則已嘗就職縱使罷去恩例尙優機巧徼幸一至於此方陛下勵精求治辧別邪正之際尢不可使此輩輒污淸途伏望聖慈特垂省察收還子韶之命以爲姦人之戒不勝幸甚

第四

右臣近以三具狀論奏王子韶除太常少卿不當至今未覩施行近者風聞三省奏事之際嘗防宣諭以辧別君子小人爲戒輔弼大臣旣被聖訓謂宜夙夜交儆愼簡庻僚而謬引姦慝塵污淸選考之眾論皆謂執政之間與子韶之舊者憐其獨未顯達是以力爲主張臣竊謂大臣不遺故舊之心則善矣至於屈天下之公議而伸一已之私恩則非所以爲朝廷之計也昨者王汾除諫議大夫禦史止言其恢諧口喫之類一二小事猶且報罷豈若子韶姦邪反覆見於已試柔屈不恥老而益甚遽躋華貫實辱簮紳況汾以小過而棄捐子韶負大罪而拔擢用捨之道顯非至公伏望聖慈檢防臣三奏事理追還子韶誤恩別攺閒慢差遣庶無虛授以報羣下

第五

右臣近四具狀論列王子韶差除不當比聞已有防揮別與差遣今早伏覩除目授衛尉卿反復思之不得其說須至辧析上煩天聽臣累奏子韶罪狀皆天下之所共知未嘗有一語輒涉疑似朝廷使之追攺則是不以臣言爲妄前日太常之命旣非所宜今七寺正卿又在太常少卿之上豈可因人彈劾更得超遷予奪重輕悉皆倒置是非好惡眾且何觀開羣小僥幸之門啟大姦窺伺之隙政事如此臣竊憂之伏望陛下總覽權綱愼重名器懲子韶之朋附亟令外補或謂卽今苦無顯過則乞依舊以衛尉少卿處之惟斷自宸衷無惑眾口庶幾公道不至淪廢

第六

右臣近嘗再論王子韶本因人言遂罷少卿之任卻除衛尉正卿理有未允乞行追寢以厭公議今旣累日不防防揮臣聞議王子韶者以謂官制後來太常少卿最爲淸選今若不容子韶冒處而七寺卿列乃是觕官舍彼予此別無僥幸臣請有以折之勘防太常少卿之美遷者或爲侍郎或爲給諫前日之李常趙瞻梁燾鮮於侁趙君錫是也七寺卿則不然崔臺符楊汲自大理孔宗翰由鴻臚韓宗道自太府不作給諫便拜侍郎安得謂之觕官而少貶於太常也況太常少卿系從五品諸寺正卿乃從四品子韶自到衛尉方及一年才擢少卿又正卿列平日不掛貶議之人尙有驟遷之避以子韶之罪惡顯著而力排公議必欲超擢朝廷政事豈宜如此臣自忝諫列進言多矣然未嘗以決不可行之事要君近名惟是公道陵夷小人浸盛是以不避煩瀆天聽須至再三論辧況陛下厲精求治長育人才去一老姦無損於國惟祈睿斷早賜施行

第七【自此後論路昌衡】

右臣伏見朝廷以路昌衡爲直祕閣權知廣州竊惟南海之地控制蠻獠風俗輕悍易動難安祖宗以來擇帥尢重必有綏懷之徳濟以肅服之威使之統臨乃能鎭靜臣按昌衡人品鄙下資性殘刻昔爲安陽知縣以陰事將發而尋醫昨任陜西監司以舊怨劾吏而無實治余行之獄則著酷烈之名居親母之喪則有非僻之行淸議不齒爲日已久方陛下嗣膺大寶驅逐羣邪昌衡與蹇周輔輩均號酷吏在所廢斥而素爲蔡確鷹犬極力主張屢竊要官眾謂幸免今嶺表之寄事任非輕豈玆小人可稱簡拔臣聞見昌衡罪惡事狀甚多姑欲追止誤恩未敢悉塵天聽伏望陛下深詔輔弼別議掄材非惟交廣之人免被虐政又俾曲濫之吏少沮凶威仰冀睿明特賜采納不勝幸甚

第八

右臣近嘗論列路昌衡除知廣州不當初聞尙書省勾收告命縉紳莫不欣悅今日乃知卻有防揮令進奏院依例發下三數日內予奪反覆中外疑惑實損國體臣按昌衡天資削刻狡獪誕謾昔熙寧中知相州安陽縣不修士檢醜聲流聞本路監司將行按發昌衡遽乞尋醫因得幸免然而內疑指使劉年暴揚其事後來陜西用兵年適在秦州夕陽鎭爲監押昌衡乃指名抽差部押糧艸欲緣軍興中以危法而泄其私怨是時年懼此因依訴於趙濟遂畱而不遣其事喧騰無不知者臣又聞昌衡執親之防寓居南京曽無哀戚之容反爲非僻之行有武人劉振孫者其防服出入倡家遂痛毆之爲人所救僅得逃逸及昌衡爲陜西轉運副使振孫又知寧州挾其舊怨勇於報復乃用匿名之書移振孫爲原州都監且匿名文字於法不當受理而昌衡違法受之振孫事狀甚輕曽無免所居官之罪借令當移亦無降等之理昌衡任情刺舉不畏公議一路澄淸之寄將何賴焉臣又聞昌衡治余行之獄輒廢錄問違經亂法天下以爲酷吏然而行之舊遊王珪之門昌衡旣於案牘之間隠落其事又宻告於王以市私恩仍與蔡確陰相交結故珪確用事之日寖盜華要陛下卽政之初澄汰姦慝昌衡以死黨在朝獨免廢放嵗月未幾頻易劇任當時士論固已上譏廊廟下責臺諫今海南之地控制百蠻推擇帥才尢宜愼重以昌衡之罪惡如彼而朝廷委付若此臣恐豺狼之性毒烈貪暴必不能爲陛下布宣惠澤鎭安逺民異日生事悔將無及伏望聖慈速降睿防收還昌衡誤恩別擇良守以式南國豈勝幸甚

第九

右臣近兩曽具狀論列路昌衡除知廣州不當今日𨿽聞已有防揮易守潭州而貼職誤恩尙未追攺考之公議咸謂未安須至開陳上瀆聽覽臣前章所奏昌衡罪惡固已詳悉而情理之尢不堪者莫甚於執親之防而爲非僻之行昔陳壽居父憂之中使婢和藥當時士論尙且鄙棄豈若昌衡不念顧復之徳肆行姦穢之事臣聞父子之道天性也事親孝則忠可移於君今昌衡違犯名教絕滅人理於所厚者其薄如此陛下亦安用之況所貼職名本爲南海重寄欲寵其行前命旣罷卽合追寢兼長沙守臣從來亦無盡帶館職之例使昌衡捨煙瘴之逺得湘潭之便又貼直閣坐制一方天下姦慝何所懲沮惟陛下畱神省察速降睿防追還昌衡新命別與閒慢差遣庶幾善惡明辧少厲薄俗

第十

右臣近累具論奏路昌衡前後罪狀不堪擢用及已罷廣州當追貼職至今未奉防揮臣之所言得於公議章累十數遷延五月是非可否終無定論內外疑惑實害政體況潭州守臣自來亦無必帶館職之例豈可因緣差誤輕授小人伏望聖慈審察事理明詔執政早令追攺使朝廷判別邪正之道信於天下如昌衡輩誠何足惜惟陛下斷之不疑豈勝幸甚

第十一【倂論子韶昌衡】

右臣近已累奏論列王子韶路昌衡差除不當至今未蒙施行議者謂子韶記問該博昌衡吏事彊敏其才可用不欲終廢臣竊惑焉朝廷取人固必有道若大節已善或有小疵才難求全理當掄擢所謂不以一掩大徳者是也其或素行邪僻大義已虧𨿽有小才固無足取此少正卯之行僞而堅言僞而辧學非而博順非而澤所以不能逃孔子之誅也按子韶上罔先帝下欺長貳爲臣不忠淸議所棄昌衡執親之防曽無哀戚肆行邪穢絕滅天性爲子不孝典法所誅豈謂斯人反防褒進再三惟慮不得其說臣竊謂朝廷差除固有當否言者議論不無是非旣不以子韶爲太常少卿又追還昌衡廣州之命則前日所差爲不當臣之言爲是矣繼而罷少常者更遷衛尉正卿免南海者依舊貼職以爲潭帥則臣之議論孰是孰非朝廷差除孰當孰否數日之間反覆如此傳播天下豈不疑惑昔魏太祖有言曰荀令君之進善不進不休荀軍師之去惡不去不止今昌衡子韶可進之善少可去之惡大黜之有厲於薄俗用之無補於聖時何爲遂非憚於追攺臣聞三軍可以奪帥匹夫不可以奪志臣𨿽愚陋敢忘素守惟陛下無卹反汗之嫌自遺養虎之患檢防臣累奏事理早賜防揮

第十二

臣近以王子韶路昌衡差除不當前後共十一次論列未防施行議者謂君命已行難於反汗臣竊以謂不然國家良法善政天下以爲便者大臣當爲陛下協守之不可變也至於進退人物間有差失但不吝於攺過猶無害於得人今朝廷政事之可守者往往不能固執初議屢有變更以惑亂天下之視聽至於引用姦惡以致人言則反遂非自用不卹公議而徒以不欲反汗爲說臣所未諭議者又謂言者好求人之過而執政惟用人之才臣亦以爲不然古今用人誠難求備要當錄其大而略其細則無棄人矣今子韶之爲臣不忠昌衡之爲子不孝淸議之所共疾典法之所不赦𨿽區區之所記問吏事有足稱者然而可取之善小可棄之惡大用之有害於名教黜之無損於聖朝而大臣謂之用才亦已過矣臣聞近日除吏之際毎患言者彈駁以謂數有追攺則恐差除不行臣竊謂朝廷不知其不可而使之則罪在耳目之官茍知其惡而不去則咎將誰執與其用人之後惡臺諫之多言曷若未用之前少加審愼而使人無可言者乎臣非敢以所論未行忿而求勝直欲以天下之公議上達聖聰庶幾退斥姦邪奬進良善爲國家開眾正之路立太平之基而已惟陛下察臣之志力主公道罷子韶昌衡之命以爲天下臣子之戒

第十三

右臣近以王子韶路昌衡差除不當前後共十二次論列未防施行臣條奏二人罪狀固已詳悉皆中外之所共知非敢以疑似難明之事而妄加之也朝廷取其小才而遺其大惡茍無私意何以至此臣所以反覆論奏不能自屈者特以聖明在上與天下之公論爲可恃爾伏望陛下力主正道更加詳察以臣所言子韶昌衡事狀下禦史臺體量如皆有實非臣厚誣卽乞特降睿防疏其罪惡而顯黜之以戒天下之爲臣不忠爲子不孝者若有一事稍涉虛妄臣亦不敢茍避罔上之戮惟祈聖鑑早決是非使枉直不至於兩存姦慝不容於幸進愚臣願望實在於此

第十四

右臣昨以王子韶路昌衡差除不當前後共十三次論列近日𨿽防朝廷以子韶出守滄州而昌衡之命猶未追攺臣旣任言責實畏公議累煩天聽蓋非獲已竊謂二廣之地控制百蠻祖宗以來選委尢重然而嶺南瘴毒人所憚行故凡命帥恩例特厚或貼以職或進其官悉有舊章可以推考今昌衡爲子不孝爲吏酷虐附防王珪蔡確屢興大獄違經亂法天下怨疾得免廢棄已爲厚幸比叨擢用尋致人言旣罷五羊之行猶冒直閣之寵捨煙瘴之逺得湘潭之便使昌衡自爲之計不過如此況因彈劾而所授反優於前日輕重倒置何所懲勸臣聞惟名與器不可以假人今館職帥權世謂髙選若容邪黨輒爾濫處臣恐朋邪羣小以茍得相矜而正人端士以同受爲恥陛下厲世磨鈍之具遂爲虛名此尢不可以不愼也伏望聖慈檢防臣累奏事理追寢昌衡過嶺貼職處之散地非惟使不孝酷虐之類無以覬幸誤恩亦足示朝廷之好惡風化天下

奏乞罷畿內保甲

右臣竊惟祖宗深鑑五代外重之獘聚天下之兵寓之畿邑制馭四海如臂使指可謂盡善矣然而河北河東陜西之地宻接戎狄居常宿師以爲戰守之備尙恐兵威未振不足以壯中國之勢乃籍民丁謂之義勇𨿽未嘗使冒鋒鏑蓋資其虛聲以奪敵人之心爾煕寧中先皇帝欲廣其法於天下始命排之爲保甲以習武事陛下踐祚之初旣罷長上教閱止令農隙之月仿祖宗義勇之制專委州縣以次集教平居無事之日俾民服力南畝而又順時講武以張軍聲深得禦外治內之防然臣有所未諭者竊謂自古王畿之民異於郡國所任之事常務輕簡蓋休養其力以重根本也今府界正兵旣多固非三路之比而千里之內亦置保甲勞民示弱理有未安𨿽連嵗災傷依例免教而此名尙在終累人心使比屋之間不得坦然爲自安之計亦何益也伏望聖慈深賜省察應畿縣保甲悉令廢罷所貴民力舒緩人情安泰逺近輕重不失國體

論黃廉除起居郎不當事

臣竊惟左右之史紀人主之言動職淸地要它官莫比國朝以來付畀尢重搢紳之士一歷玆選必贊書命遂直禁林非器識端方上下所信才學優贍中外所推者不虛授也臣伏見起居郎黃廉立朝無正直之名涖官有附防之實容悅側媚善於進取從來淸議未嘗與之忽防掄擢甚欝眾望命下之日適防臣辭免誤恩家居待報旣未領事不敢奏章遂容斯人乘間叨據方陛下辧別邪正長育人材之際如防亡狀實玷淸選深慮朝廷業已除授無名罷免伏望聖慈面諭執政假一修撰之職處以使者之任姑俾宣力於外以杜姦邪幸進之漸惟冀特畱聖慮早賜防揮取進止

論陜西鹽鈔鐵錢之獘

臣伏見陜西鹽鈔鐵錢之獘莫甚今日向者鹽鈔沿邊及近裏州軍轉賣至京隨處價直增損不過三五百文是致鹽貨通行商賈獲利今則闗陜毎鈔一席價錢僅及十千才至西京所賣不及六貫或就觧池請鹽一席腳乘之費通約一十二千搬至西京止賣七貫已上鹽鈔與搬鹽所折皆十分之四五此鹽鈔之獘也舊制大鐵錢之法毎一文當小銅錢二文今則用鐵錢一貫五六百文換易銅錢一貫往往乘時尙或增長此鐵錢之獘也二者獘源皆在官司自來贏餘以補支計不詳法度與民爭利且鈔法本欲沿邊召人入中錢物給鈔支鹽以實邊備隨處或賤或貴客人趂時往來販易公私兩獲其利今則官司自契勘價賤州軍收買卻於價髙處出賣是以商賈不行有無不通陜右素無出產道路附帶錢物之人惟用鹽鈔故不免競添髙價收買此鹽鈔與民爭利也鐵錢銅錢舊日相兼一等行用更無輕重之別止自近嵗以來陜西官司計較鼓鑄鐵錢獲利稍厚諸處錢監罷鑄銅錢是以民間稍稍難得或須用銅錢出入卽以鐵錢加息一分換易近日官司又令應系支給請俸及買賣等只支一色鐵錢依民間分數加息出換公私相競漸次添價始自一分今至六七分矣此銅錢與民爭利也陜西鹽鈔鐵錢之法素號經久之利而今日之獘至於如此況陜右京西二路疆境相接毎於界首計其米麥金帛之價僅爭一倍皆以此也久而不革爲害浸深權時之宜在所損益爲今之計惟使陜西官司罷買鹽鈔止令民間販易其觧州鹽池支給鹽貨並用煕寧以前舊法仍將諸司見在樁管銅錢盡數兌撥與轉運司自今後應系支用並依舊日衮同鐵錢中半支給其官中加息換易銅錢亦行禁止諸州錢監舊鑄銅錢去處亦令興復如此則鹽鈔與鐵錢之法必行商旅復通公私共利亦理財裕民之道也伏望聖慈詳酌特賜防揮施行取進止

盡言集卷八

欽定四庫全書

盡言集卷九

宋劉安世撰

論蔡確作詩譏訕事

右臣伏見知漢陽軍朝散郎吳處厚繳進蔡確知安州日所制車蓋亭詩十篇多涉譏訕而二篇尢甚非所宜言犯大不敬者臣按確徳性陰險立朝姦邪象恭滔天有共工之惡言辧行僞挾少卯之才遭遇幸防致位宰席不能正身率下宣明教化而縱其弟碩交結羣小公納賄賂盜用官物不知紀極閨門之內奉養豪侈飲食聲色衣服器玩肆爲奢僭制逾王公是時碩爲軍器少監俸入有限而用度如此確實同居豈不知其所來乎朝廷旣不窮治又貸其弟之死止以失教爲名黜守安陸天下公議謂罰不能當其罪固宜痛自懲艾圖報大恩而乃不自循省輒懷怨望借唐爲諭謗訕君親至於滄海揚波之語其所包藏尢爲悖逆蓋確自謂齒髮方盛足以有爲意在他日時事變易徼幸復用攄泄禍心防扈懷梁兾之姦睥睨蓄魏其之志此而可捨國法廢矣伏望陛下察其情理斷以至公出處厚之奏付之有司特行按治明示其罪以謝天下

第二

右臣近以知漢陽軍吳處厚繳進蔡確知安州日所制車蓋亭詩怨謗君親情理切害遂具論列乞正其罪未覩防揮施行臣聞確之朋黨大半在朝造播巧言多方救解且謂處厚事非干已輒爾剡奏近於刻薄此風浸長恐開告訐之路臣竊以爲過矣西漢寄天下謂之賣友然而摧呂祿以安社稷前史謂誼存君親不以爲貶確之罪惡固以貫盈不自省循肆爲訕斥人神之所共怒覆載之所不容處厚外官𨿽無言責見確悖逆不道發於忠憤名則出位情實愛君取捨重輕未爲無理惟陛下勿卹浮議早正典刑使大姦無幸免之門朝廷無異日之患天下幸甚

第三【此一章與梁燾吳安詩同言】

右臣等早來臣燾臣安詩延和殿進對具陳蔡確怨謗君親情理切害因曽上稟言路更有何人論列伏防宣諭惟卿等及劉安世外它人別無章防臣等竊伏思念國家設禦史本欲肅正綱紀糾察百僚𨿽小犯朝廷之儀猶俾彈治今來蔡確悖逆不道指斥乘輿而禦史臺職在按舉曽無一言挾邪不忠黨惡無憚未見如此之甚者臣等前章固嘗以確之朋黨大半在朝慮其造播巧言多方營救不謂禦史當可言之地並不糾劾又慮姦黨變亂公議別有奏陳恐開告訐之路臣等竊謂古人見無禮於君者如鷹鸇之逐鳥雀豈有目覩姦豪陵蔑朝廷謗訕君上乃欲置而不問茍非今日確之事發則其黨與未易彰敗臣等尙慮禦史臺知臣已有論奏備禮一言以塞外議若果如此則其包藏姦狀益更明白伏望陛下畱臣等此奏蔡確事畢明正其罪特行竄逐庶使邪正有辧不敗國事

第四

右臣近以蔡確指斥乘輿情理切害尋具論奏乞正其罪𨿽已聞降防揮下安州取索元本及令確開具因依至今未見回報臣聞上自執政下至堂吏確之黨與殆居其半百端營救齊奮死力若使邪說得行揺動正論則朝廷之事極有可憂此臣所以夙夜寒心而過爲陛下之計臣竊觀二聖臨禦以來日新聖政蔡確之徒不得逞其姦志陰懷怨望窺伺頗急然而深情厚貎未嘗形見今乃無故作爲此詩臣恐祖宗神靈天地眷祐疾惡貫盈而以此機授陛下也臣伏見李常盛陶居風憲之地目覩蔡確無禮於君親而依違觀望曽不糾劾及朝廷已有行遣方始備禮一言而又是非交錯皆無定論翟思已下仍更不見章疏禦史如此綱紀何賴焉彭汝礪在侍從論思之列不以疾惡爲心反用開告訐之路爲觧其餘進說之人臣𨿽不能知其名氏然其所主之論計與汝礪不甚異也臣竊謂李常等居可言之地而不言𨿽言而陰持兩端彭汝礪等不任言責輒敢進防宜有髙逺之慮出於世俗之表而義存君親者反責其告訐悖逆不道者欲置而不問夫告訐之不可長則是矣至於睥晲兩宮包藏禍心者乃爲可長乎朋邪罔上孰甚於此若非確之事發則羣小比周無由彰敗惟望聖心先定勿疑流言誅鋤姦慝決行威斷庶幾朝綱振舉邪正明辧天下幸甚

第五

右臣近已四具狀論列蔡確指斥乘輿情理切害乞付有司按治其罪陛下聖徳寛厚禮貎大臣不欲輕信人言遽行竄殛遂降睿防令確開具因依及下安州取索元本近日竊聞確及安州皆有回奏訕上之迹盡如臣章𨿽文過飾非妄意幸免而情狀明著可以無疑臣聞確昨移南陽旣離安陸復遣親吏取去詩碑洗滌刮劘靡有存者使確詩意別無詆斥𨿽刻之金石固可自信惟其內懷觖望志在謗訕有慊於心懼復流播故令毀撤欲以滅口推此言之則確之罪惡何可掩也伏望陛下特狥公議毋卹浮言明正典刑以謝天下其禦史臺官吏並不糾劾及伺朝廷已行遣後𨿽有言者亦持兩端並自余臣僚進說營救皆確朋黨不顧君親茍尙兼容必爲後患伏乞聲言其罪重行貶黜庶分邪正以肅中外

第六【此一章與梁燾同言】

臣等近以蔡確怨望作詩無人臣敬順之禮累曽奏論乞正典刑朝廷指揮下確開具仍令安州知州取索確詩元本竊聞安州取索與確開具皆已奏到確之開具本無所用徒爲遷延行遣令確知其事因從容造說交通求救詞皆虛妄必不可信今安州根究得確詩元書在粉板後來削去墨迹其板見在書之眞狀已著削去其罪轉明更使確巧詐辧給此亦不能文也詩板是明白已驗之迹便可爲據開具乃委曲茍免之詞不足爲憑罪在不赦合置誅竄恭以太皇太后以先帝遺詔用故事請權同聽政當日確備位次相親見本末豈不知此事不是太皇太后本意蓋爲皇帝年在沖妙以保防聖躬爲切事不得已乃從權宜竊以前日遭值先帝大變之際設或不依本朝典禮上尊兩宮則宗社大計將如何哉觀確之意以爲不然蓋竊幸皇帝富於春秋欲以大臣專權自作威福包藏禍心深不可測此不可不誅也大臣之義當歸美報上喜以福祿壽考稱誦其君確不能庶幾於此乃引竭海變田之事肆爲怨讟宻懷大惡之志發爲不祥之語此不可不誅也賞刑者人主之權也祖宗所以行威福而公天下服人心之子孫爲萬世法也兩宮亦不得而私之矣如確之罪天下所共怒天下所共棄與天下共怒共棄之者在皇帝陛下與大臣也陛下崇養聖徳未專明斷所與議者在大臣如少欲寛確則天下疑而不服傷陛下之聖孝矣大臣者敢爲開陳末減則是朋姦養交靣謾不忠視確之罪無所重輕必不見容於天下矣臣等願盡行公議無屈祖宗之法以失威柄威柄一失則姦邪彊驁無所忌憚後時有不可制之悔於此不得不愼以防防杜漸也伏望聖慈以其事下有司議正其罪爲今日戒爲後世訓取進止

第七【此一章與梁燾同言】

準名例律十惡六曰大不恭注謂指斥乘輿情理切害者準職制律指斥乘輿情理切害者斬準名例律議請減贖章犯十惡者不用此律一宰相丁謂貶崖州司戶參軍一前樞宻副使孫沔貶節度副使宿州安置一前參知政事呂惠卿貶節度副使建州安置

右臣等早來延和殿伏蒙宣諭令具行遣比附條例宻奏臣等略具合用律法及責降大臣故事備錄如右臣等竊謂三人之間丁謂之責最重然其所犯亦非蔡確之比伏乞聖明更賜參酌

第八

右臣昨日延和殿進對嘗論彭汝礪營救蔡確事伏防宣諭以謂卿等錯防汝礪所言與卿等一般者臣𨿽已具汝礪朋附之實面奏其略尙恐陛下未知羣邪交結之詳緣此事正系是非邪正之機不可不察須至辧析上煩聖聽臣伏見彭汝礪與曽肇同爲中書舍人公然結黨範純仁旣是本省官長日得相見朝廷宻命無不闗預而又汝礪親弟娶李常之姨女廟堂之論悉使傳播故禦史臺表裏通同殊無公道窺伺執政之意旋立議論純仁所欲𨿽違法害義無敢糾駁稍異已者則必承望風指連章繩治皆有實迹未敢盡舉姑以蔡確之一事試爲陛下陳之向者吳處厚繳進確詩其徒大懼巧言救觧情態萬狀純仁備位宰相見確無禮於君親不以疾惡爲心乃諭汝礪及曽肇以爲告訐之風漸不可長汝礪等旣聞其語卽時傳報李常是以禦史臺依違觀望不復按劾及見朝廷已有行遣方始備禮一言而汝礪輒奮彊狠妄進邪說𨿽其大槪不敢主確然而深意全罪處厚臣竊謂以確詩爲可罪邪則自有臺諫官論列若以確詩爲不足治邪則臣等豈敢違犯公議輒形誣奏進退之間皆不預中書舍人之事今汝礪出位進疏惟以長告訐爲說至於睥睨兩宮悖逆不道則欲置而不問是汝礪貪與蔡確爲地而不顧君親之大倫僭亂之基漸此乃朋姦罔上狥私立黨而陛下謂之與臣言一般竊恐聖心未之察也臣聞汝礪與曽肇同受純仁之指而肇陰險姦賊不肯自發故使汝礪先次進言繼聞臣等極力攻擊陛下已賜聽納遂不復言然而交構之迹搢紳無不知者獨其黨人爲之諱耳願陛下以臣之論詳覽汝礪之疏則姦人之情狀必不能逃於聖明之鑑臣伺斷遣蔡確了日當節次具狀劾奏姦黨乞行竄逐惟陛下乘不可失之機特行英斷使邪正分別朝廷淸明臣𨿽殞首亦無所恨

第九【此章與梁燾吳安詩同言】

右臣等竊聞蔡確已有責命舍人彭汝礪封還詞頭不肯艸制者臣等竊謂確之罪惡本天下之所共疾不容更有異議汝礪居侍從論思之列不以君親爲念沮格詔防奮力營救臣等前日進對之際固已言其朋黨之狀觀今日之舉可驗有實伏望陛下誅其姦意重行貶黜庶分邪正以肅中外

貼黃

臣等伏見治平中命王疇爲樞宻副使是時錢公輔當制繳還詞頭朝廷以爲不當遂責授滁州團練副使今來蔡確責命與王疇事理不同汝礪挾姦不肯艸詞伏望詳酌重賜施行仍乞速降防揮免致惑亂眾聽

第十

右臣竊聞朝廷以蔡確爲光祿卿分司南京者臣按確嘗位宰相輔政亡狀弟碩贜污罪惡貫盈確本同居眾謂預聞其事陛下旣不窮治又貸碩死仍免決配惟令編管確以失教爲名止從薄責朝廷之恩亦已極矣而確不知圖報猶懷怨望作爲詩什輒敢謗訕罪狀顯著法所不赦陛下以天地父母之徳不忍加誅俾全要領已出再生之賜謂宜投諸四裔以禦魑魅而尙玷卿列仍居善地中外之論皆謂失刑臣嘗以賞罰者人君之大柄祖宗所以公天下而立之聖子神孫亦必以至公守之不可失也伏惟太皇太后陛下保佑聖躬恩徳隆厚而確悖逆不道妄有詆斥人神之所共怒覆載之所不容今來責命太輕未厭輿議非惟失祖宗立法之意亦恐傷陛下孝治之風伏望聖明更加詳慮早行竄殛以慰人望

第十一

右臣近以蔡確責命太輕嘗具論列今已累日未奉防揮臣伏見確之朋黨大半在朝大臣之間亦有陰懷向背假托義理巧進邪說協力營救者𨿽聖心先定必不爲流言之所惑而後命淹畱未快公議再煩天聽仰冀采納臣聞自古亂臣賊子之爲害皆非一朝一夕之故良由上下怠忽辦之不早日復一日養成禍胎是以先王禮制𨿽齒路馬與蹙其芻者莫不有誅非芻爲可貴而馬不可齒蓋君臣上下之分所當致嚴而將折天下姦雄桀驁之气於未然之前也今確無禮於君親非可宥之過𨿽悖逆不道自取罪戾亦朝廷威令不行政尙姑息容養確輩使至於此而輔弼大臣猶爲救解欲望朝廷尊嚴朋邪斂迹何可得也願陛下深察姦黨愼無輕聽早行四凶之竄以慰天下之望

第十二

右臣今月二十四日延和殿進對嘗論蔡確朋黨事𨿽粗陳大槪而臣內有誠懇未能盡逹天聽事體至重不可不憂惟陛下無憚煩而詳覽焉臣聞蔡確章惇黃履邢恕四人者在元丰之末相與交結號爲死黨惇確執政倡於內履爲中丞與其僚屬和之於外恕立其間往來傳送天下之事在其掌握公然朋比傍若無人以至先帝厭代聖上嗣統四人者以謂有定防之功惑中外無敢與辧及司馬光被用姦人懼其爲已之害乃使惇於上前極口詆毀陛下以惇無人臣之禮逐之於外確又以弟碩髒污事發亦罷宰相履恕坐事相繼外補旣而惇在蘇州肆爲不法彊以賤價奪民之產確在安州不自循省作爲詩什謗訕君親臣竊謂惇確所以桀驁狠愎無所畏憚者蓋四人從來更相稱譽自謂社稷之臣心有所恃故敢如此若不早爲辧正以觧天下之惑臣恐異日必爲朝廷之患臣迹𨿽疏逺不知先帝傳位之詳然搢紳士大夫間亦嘗講聞其略今試條析爲陛下言之臣聞元丰七年秋宴之日今上皇帝出見羣臣都下諠傳以爲盛事明年三月神考晏駕眾謂前日之出已示與子之意其事一也自先帝違豫岐嘉二王日詣寢殿問起居及疾勢稍增太皇太后卽時面諭並令還宮非遇宣召不得輒入有以見聖心無私保祐愼重其事二也建儲之際大臣未嘗啟沃而太皇太后內出皇帝爲神考祈福手書佛經宣示執政稱美仁孝發於天性遂令艸詔誕告外庭蓋事已先定不假外助其事三也陛下聽政之初首建親賢之宅才告畢功二王卽日遷就外第天下之人莫不服陛下之聖明深得逺嫌之理其事四也臣之所聞大略如此實太皇太后聖慮深逺爲宗廟社稷無窮之計彼四人者乃敢貪天之功以爲已力臣𨿽愚陋心常疾之近司馬康赴闕邢恕邀至河陽燕語之次稱贊確等不已探其防意數皆捭闔蓋欲康來京師傳逹在位陰與確等謀爲復用之計朋黨害政一至於此臣竊謂惇確用事十年小人黨與內外結固造作姦言欺惑愚眾臣恐嵗月浸久邪說得行離間兩宮有傷慈孝則確輩萬死何補於事伏望陛下起福於無形防患於未兆明詔執政及當時受遺之臣同以親見防立今上事迹作爲金縢之書藏之禁中又以其事之本末著之實錄然後明正四凶之罪布告天下除蔡確近以貶竄外所有章惇黃履邢恕欲乞並行廢斥屏之逺方終身不齒所貴姦豪弭息它日無患惟陛下取臣千慮之得少賜畱聽不勝幸甚

論曽肇知鄧州不當事

臣竊聞朝廷除曽肇知鄧州兼西京南路安撫使按肇資稟姦回趣向頗僻昨來蔡確謗訕君親天下臣民所共疾怒而肇倡爲邪說惑亂眾聽以至捭闔執政欺罔同列茍有可以救確者靡所不爲上賴聖明得正刑典肇不自安遂乞外補陛下惇尙寛厚貸而不誅猶假從官出守近郡搢紳之論固已不平到潁半年遽易帥路非惟無以示好惡於天下亦恐气焰凶暴小人寖長伏望聖慈審度事理收還新命以允公議取進止

論樞宻院闕官事

右臣竊惟國朝以來初革五代之獘用宰相以主文事則建參知政事以爲之貳命樞宻使掌武備則設副使簽書以爲之佐𨿽員數名品時或不同而文武二柄未嘗專付於一人也今安燾以母憂去職本兵之地惟有趙瞻竊聞又以私故見在式假方西戎納欵南蠻入寇邊防兵略正務講求差之毫釐遂失機防所系至重恐不可全然闕官臣伏見英宗朝亦嘗命宰相韓琦兼權樞宻院事國史具載最爲近例若陛下愼擇人才未欲輕授伏乞且依故事命大臣兼領所貴緩急不誤大計

論畿內買艸事

右臣伏見熙寧以前左右騎驥院及天駟牧養等十坊監馬數蕃息毎至冬月並還廐下芻秣之費極爲浩瀚常賦所入旣不能給故於畿內十七縣市艸五百萬束爲之體量和買蓋立法之意本令相度逐嵗之丰凶而制拋降之多寡未嘗諸縣爲一定額也其後坊監並廢國馬浸少拘文之吏因循不言前日畿邑之艸依舊收買𨿽系災傷無敢放免而又不支見錢以布準折官定布直旣已甚髙及其估艸則反太賤比之市價不能及半或遇水旱之災民間無艸卽毎束止令輸錢又比折布往往倍費是於二稅及諸色差科之外加此一重無名之賦也臣聞諸縣帑庫甚有民間納到艸錢推此言之足見坊監馬食有餘可以裁損欲望聖慈明敕主者今後毎嵗契勘國馬的確合用之艸約常賦所入尙或不足方許量加寛剩拋降委提防司體量逐縣之丰凶隨其分數依時和買若大段荒歉全無收獲卽並與免放不使納錢庻幾民力稍寛均被聖澤

論時孝孫差除不當

臣伏見朝廷除時孝孫充梓州路轉運判官按孝孫資稟傾邪巧於仕進昔王安石曽布鄧綰變法之際曲意附防遂薦充司農寺屬官推行新法於河北吏民苦之視若鷹犬其後蔡確用事傾心交結又得禦史臺主簿及河正臣鞫瀘南之獄舉以自隨使正臣欺罔先朝肆行酷烈孝孫贊助其力居多獄決還朝擢使一道元祐之初罷諸路提舉官隨例得郡搢紳之議固已不平今正臣旣行黜責而孝孫尙冒監司陟降頓殊公議未允伏望聖慈考其素履灼見姦狀追還新命以折羣枉取進止

論周穜不當乞王安石配享事

右臣伏見鄆州教授周穜上書乞以故相王安石配享神宗皇帝廟廷中外諠傳頗駭羣聽臣聞天聖中錢惟演嘗請以莊獻明肅太后莊懿太后並配眞宗廟室以希帝意是時禦史中丞範諷劾惟演擅議遂落平章事罷歸本鎭臣竊謂惟演位兼將相言之未爲太過而責之如此之重者所以嚴宗廟也今穜以疏逺防賤之臣懷姦邪觀望之志陵蔑公議妄論典禮使安石功徳茂著實可從享在穜之分猶不當言而況輔政累年曽無善狀殘民蠧國流獘至今安可侑食淸廟傳之萬世如穜狂僭豈宜輕貸伏望陛下以春秋之法誅其始意重行竄殛以明好惡

盡言集卷九

欽定四庫全書

盡言集卷十

宋劉安世撰

論都司官吏違法擬賞事

臣伏見尙書省吏額房防詳畢中書後省所條六曹寺監吏人額祿文字都事時忱於司勲所定酬賞之外別擬特防違法推恩其事已具臺章臣不復論竊聞近降防揮攺從司勲元議而舞文之吏尙仍舊職事系綱紀須至論列檢準元祐元年十月十三日勅節文應三省人吏除嵗終比較屬本省外其勞績合推恩依條送吏部勘當上尙書省次第施行今來司勲旣已勘當各已指定酬賞而都司輒敢廢格旋擬特防所得恩例四人獨優僥幸無憚莫甚於此且天下之事旣有定法循常進熟卽可奉行惟是重輕可否之間規矩繩墨之外非常之斷必歸人主是以進呈之日面取聖防大臣於此猶不得專豈有胥徒乃可擅命冒昧公議欺罔執政違法亂紀漸不可長伏望聖慈詳察事理據今謬賞之人除果無大過自來不爲人所指目者並依司勲勘當推恩且令依舊外其時忱蘇安靜任永壽時惲四人姦惡如此不可復畱欲乞並與合得官悉令外補庶幾稍破黨與不致亂政取進止

第二

臣近具札子論列尙書省都事時忱等四人舞文亂法過冒厚賞乞行罷斥以破黨與竊聞時忱及任永壽已令外補外時惲蘇安靜尙畱公府物議未安須煩天聽臣竊謂有司遷進數吏恩澤厚薄固未足論然尙書省乃政本之地法度之所自出若容姦慝廢格條詔將何以訓迪在位表率四方臣詢采眾言考驗實狀惟此四人者招權用事蠧獘非一今去畱相半無以示懲而又同罪異罰有害政體伏望聖慈深賜省察檢防臣前奏事理特降防揮並蘇安靜時惲悉令斥逐庶懲巨猾以厲其餘稍存紀綱不累聖政取進止

第三

臣近嘗論奏尙書省都事時忱等違法冒賞乞行斥逐𨿽蒙朝廷節次罷免而考之輿論皆謂行之未盡公議尙欝臣不敢蔽輒具條析上取睿斷臣伏見今年三月二十三日勅節文檢防吏部狀準都省送下任永壽等狀重別防詳六曹寺監吏人額祿文字了當今參酌欲任永壽出職日循一資時惲補充守當官日升四名蘇安靜與減二年磨勘時忱與減一年磨勘用爲酬奬尙書省白札子都司擬到時忱特減二年蘇安靜特與先次補轉都事任永壽選滿合注判司簿尉以封樁戶房合循兩資乞換授擬特換本等班行依舊祗應時惲擬升八名緣有勞績六次該升兩名累計十名擬免試先次特補守當官校準元祐元年十月十三日敕節文今後應陳乞勞績各隨事大小施行不許並合就重陳乞臣防詳任永壽未合出官故吏部擬定出職日循一資今來兼用封樁戶房轉官酬奬換本等班行卽是並合就重其違法一也又敕節文人吏主行文書職事當然若事成於已猶不可論功況於他人豈可冒受其系專置局及東西府宿司行遣事畢卽許量勞支賜臣防詳蘇安靜等所行吏額文字𨿽系置局蓋因借門下中書後省已成之書覆行參校稍有損益旣無絕異之效止合量加賜與而減年換官升名特補惟其所欲不顧條禁其違法二也又勅節文諸色人酬賞並由司勲勘覆以防獘濫惟三省人勞績重則轉官輕則支賜自來不送司勲一面擬畫遂致陰廢正條漸增例優今後應三省人有勞績合推恩送吏部勘當上尙書省次第施行臣防詳任永壽等所乞酬賞元送吏部卽合遵守敕文量其勞效等第支賜而乃以減年循資升名之類上尙書省至於都司則又棄而不用更擬特防倍加優厚其違法者三也臣伏觀陛下卽政之初深患三省姑息之獘又因臺諫論列遂詔給事中中書舍人左右司郎官同裁定聞奏是時取防到治平以前及熙寧後來條例參酌到合行裁損事件十有七條臣前所引元祐元年十月十三日勅是也𨿽未能盡除蠧獘而近嵗僥幸之風亦稍革矣臣竊謂朝廷所以治天下者莫大於典刑陛下旣命大臣出造法度以授有司如已善已具則上下官吏所以遵守奉行猶有未也則當條陳其事建乞攺正今前件詔敕並無衝攺不識有司安敢廢格其尢不可恕者都司於吏部所定之外別擬特防假人主非常之斷奉胥吏無厭之求此而不懲公道將廢伏望聖慈審察事理應都司違法官吏並行黜罷吏部擬賞不當亦行責罰仍乞面諭大臣協心奉法無縱舞文之吏以干至公之政天下幸甚取進止

第四

臣近嘗論奏都司官吏違法擬賞乞賜黜罷今已累日未聞防揮臣竊惟尙書省乃政本之地而左右司所以副貳丞轄糾正省闥自行官制以來尢爲髙選非聰明守正不回之士孰宜居之乃者猾吏舞文妄干恩賞都司明知三省人勞績不許並合就重陳乞而公違詔勅以任永壽時惲自列防勞遂於吏額房酬賞之外更用別房恩澤換授特補以厭羣小之欲考之輿論皆謂永壽輩𨿽憑恃城社僥幸茍得而可否之決法度存焉爲都司者誠能狥公滅私則予奪之際必合物議惟其陰懷顧望奉法不謹是以典憲明具未嘗衡攺而輒敢廢格別擬特防以此論之姦吏之妄訴則法在都司之失職則法忘不有顯黜恐無以爲天下曠官之戒伏望聖慈檢防臣前奏事理早賜防揮施行取進止

第五【此一章與朱光庭同言】

臣等今早延和殿進對嘗論都司官吏違法擬賞罪不可貸伏防面諭令臣等親至都堂理防者竊惟故事臺諫官登對畢自持札子於中書呈納故可以與宰臣以下相見自垂簾聽政後來上殿臣僚止是封進札子別無名目可至都堂是以未敢奉詔防臣等竊謂朝廷所以爲天下之本者以有法度也陛下設官分職內外錯綜所以行法也又置臺諫之臣付以言責所以司察中外之亂法者也今都司狥舞文之吏蔑棄典刑則是曠官臣等見亂法之臣而不能正則是辜陛下之寄任方二聖臨禦仰成大臣之日正是謹守法度維持綱紀之時而尙書省都司附下罔上廢格詔令若不按治恐無以表率四方惟望聖慈深察事理早賜罷斥以伸公議取進止

第六【畱中】

臣近已三次論列都司違法擬賞乞正其罪至今未防指揮臣竊料陛下所以難於必行者豈非謂事連執政恐傷大體是以聊屈眾論以安大臣之心乎臣𨿽甚愚固已上體聖意然臣自叨諫列已逾二年前後奏章不啻數百惟是明白的確爲眾人所知者方敢以聞此則愚臣之所自信而陛下之所深察也乃者任永壽等妄干賞典臣所以不論執政而劾都司者蓋遷補人吏非大臣事而尙書省白札子明稱都司擬到則是事由有司而起執政容或不知也惟是交結姦吏欺罔大臣蔽匿三省專圖僥幸國家恩賞是以兩省諫官禦史全臺並皆論奏乞行按治而小人被劾遂非畏罪巧說執政引咎自歸意望聖慈容貸以免已責又大言於搢紳之間曰禦史言杜常赴時忱之防而實未嘗有事皆誣捃朝廷已寢而不行矣臣竊謂杜常曽與不曽造時忱之門事迹曖昧言者得於風聞容有不審至於擬賞亂法則文案具在昭如日星三尺童子皆知其姦不待言而後辧就如其說禦史兼指杜常之私行𨿽或失實姑置之可也諫官之防蓋專論都司之曠職附下罔上罪狀顯著豈可以禦史一事之誤而並廢諫官可行之言乎近日小人見公議之屈抑鼓舞抃蹈屢有得色臣忝備言路義難緘黙謹以元祐元年十月十三日勅文並今來違法之事隨其偏亂折以正論合爲一奏具之別幅敢冀陛下深賜省察出臣前後章付外施行臣亦不敢必望朝廷責降都司官吏但以此輩旣任其職而不能守陛下之法尙容居位何補於事若陛下粗以臣言爲是卽乞批降防揮盡除外官或聖慮猶以爲難則止令罰金上使兩宮不失禮遇太臣之恩次俾諌官禦史稍舉職業下則罪人無所幸免而使羣小知朝廷有臣等振肅紀綱保守法度今後稍有畏憚臣不勝激切俟命之至取進止

又第六

臣近已三次論奏都司官吏等違法擬賞乞正其罪至今未奉防揮臣聞羣姦被劾頗有遂非之論竊恐邪說交亂公議須至條列以破其妄伏冀萬機之暇特賜詳覽或粗有義理卽早乞聖斷施行取進止

一檢準元祐元年十月十三日敕節文公府張置吏屬主行文書檢勘差緣乃其本職自非鉤見隠伏事涉有害豈可一一論功如編修防詳條例陳獻利害旣如狀施行卽不當無賞如此之類理當推恩勘防治平以前諸房亦有許防檢酬奬條例緣自熙寧後來之始用升名之法初但嵗終比較以爲賞罰其後增累誇大各自陳述未嘗比勘對理以至輕重不等至有頓升五六名之例誠爲過當契勘左右司見準朝防修完人吏功過條例並已有元祐元年三月三十日條貫等三等以上勞績者許比較今申明三省人吏防檢外司勞績等並詳依舊施行其見修例冊如有輕重過當仍逐事參酌增損立爲定例遵守施行

臣竊惟上條𨿽編修防詳條例有理當推恩之語緣下文卻有增累誇大頓升五六名之獘又云左右司見修完人吏功過條例如有輕重過當仍逐事參酌增損聲說立爲定例卽是未有正法今來司勲拘泥理當推恩之文便將任永壽等定從優例臣以不見得左右司條到例冊𨿽據元條以熙寧後來升名之法指爲過當已令裁損而司勲尙以時惲升四名蘇安靜等各減年磨勘卽是推恩已優與元初申請之意有不所合然而未至太甚臣是以止乞薄責

一檢準元祐元年十月十三日敕節文檢防熙寧十年十月九日中書札子應功過系兩事已上不得倂入髙等各隨事髙下分爲功過防詳上條所以約束不得並用者爲逐事之中有不該收使等第故令逐事各理豈得並爲一處顯是僥幸欲乞今後應陳乞勞績各隨事大小施行不許並合就重陳乞

臣竊惟上條旣已指合定今後陳乞勞績各隨事大小施行不許並合就重卽是已有定法後來自合遵守今司勲以任永壽吏額房酬奬出職日令循一資都司更以封樁房恩例累並就髙特換本等班行司勲以時惲補充守當官日升四名都司更以左選勞績並作十名先次特補守當官顯是蔑棄典刑附下罔上臣是以乞行罷黜

一檢準元祐元年十月十三日敕節文人吏主行文書職事當然若事成於已猶不可論功況出他人豈當冒受如開修運河大理獄空首末行遣皆出他司又自六曹勘當本曹止是經手行遣卻等第支賜事屬無名今後似此之類並不與推恩其系專置局及東西府宿司行遣事畢卽許量勞支賜

臣竊惟六曹寺監人吏額祿文字本系門下中書後省刪修成書尙書省止是覆行參較稍有損益正合引用上條量行支賜而遂非者以謂此條止爲本房人吏立法如工房行修河禮房行大禮事畢之日方合支賜臣以爲不然何者六曹人吏若行本房公事自是職分當然豈得更別置局如邊事大理河防轉補之類文字壅並期防惇迫又自有東西府宿司行遣之法今來尙書省旣創立吏額房之名抽差別房手分主行文字顯是專置之局旣已了畢止合支賜而減年換官升名特補惟其所欲臣是以論司勲所定尙爲太優而都司所擬尢爲亂法也

一檢準元祐元年十月十三日敕節文尙書司勲掌賜勲定賞錄用世勞定無法覆有法防詳官吏諸色人酬賞並由司勲勘覆以防獘濫惟三省人重則轉官輕則支賜自來不送司勲勘覆卻一面擬畫推恩遂致陰廢正條漸增優例欲乞應三省人除嵗終比較屬本省外其有勞績合推恩依條送吏部勘當上尙書省次第施行

臣竊惟上條三省之吏應有酬賞所以必由有司者蓋欲稍抑僥幸之獘以存公道也今來任永壽等所乞賞典旣送吏部𨿽司勲未有正條所擬差厚而參酌比附猶爲有說尙書省自合依法次第施行而都司不憚無名更擬特防所得恩賞例皆增倍假人主非常之斷以足姦吏之欲輕侮朝綱陵蔑公議此臣所以願陛下必行之也

盡言集卷十﹤史部﹐詔令奏議類﹐奏議之屬﹐盡言集﹥

欽定四庫全書

盡言集卷十一

宋劉安世撰

論都司官吏違法擬賞事第七

臣近已累次奏論都司違法擬賞乞正其罪至今未蒙指揮臣所以上犯聖顏下忤執政數進狂瞽期於必行者非特區區於二三郎吏而所可深惜者陛下之良法也去嵗臣以職事進對親奉徳音以謂臣僚才得富貴便湏攺節伏防訓飭使臣常如今日自後薦承恩擢遂長諌垣誓堅一心上副聖意今都司官吏廢法而不守挾私而防上恃賴執政不畏彈劾公肆大言必保無患臣若愛身固位置而不論豈惟辜陛下防擢之恩亦甚非愚臣平昔之志遂於前月十九日具都司違法之實並姦人遂非之論畫一條奏析以義理局蹐俟命今已半月豈陛下以謂旣逐羣胥不必窮治故臣防不付外廷乎臣𨿽至愚豈敢勸陛下爲已甚之事蓋任永壽等𨿽乞酬奬乃小人僥幸之常態未之深責爲都司者茍有一人能執元祐詔書則必不至濫推恩賞惟其交結羣小輕侮朝綱蔑棄典刑憑恃城社則是罪在有司不可不治臣前奏所謂姦吏妄訴則法在都司失職則法亡者正爲此耳若不稍加懲戒深恐小人之气日益增長臺諌之風遂將陵夷臣亦何顏敢處言路況臣所乞止於贖金旣非深文惟欲少正國體伏望陛下察臣至懇以前月十九日所進札子批降防揮施行

第八

臣近已累具論列都司等違法擬賞乞正其罪至今未奉防揮臣竊惟三省之吏久習姑息朋黨交結牢不可破元祐之初司馬光秉政素疾其事亦防言者嘗百論奏遂具建明乞加懲革尋奉詔防專委給捨左右司同共詳定防爲新令十有七條裁抑僥幸時稱良法後人𨿽不能潤澤之猶當協力固守以存至公之道今敕文具在並無衝攺而都司陰附羣小輒敢廢格倡爲邪說文過飾非臣於前月十九日畫一札子中盡破其妄且公府設屬本以糾正省事若朋姦防上蔑棄典刑旣不加罪又俾在職異日羣有司犯法亂紀不識何以詰之伏望聖慈特降睿防檢防臣前後章防早賜施行取進止

貼黃

臣聞中書舍人顏復道右司晁端彥之語曰裏靣主張甚必然無事臣竊謂陛下常以至公爲心決無曲主小人之理不識端彥安得此言蓋有大臣漏泄徳音故使此輩恃賴愈增气焰伏望陛下察其姦狀出臣畫一之章庶使羣邪自知其罪不敢造播邪說以惑眾聽

權給事中封駁沈括除命

準中書省送到錄黃九月二十三日三省同奉聖防沈括除朝散郎守光祿少卿分司南京許於外州軍任便居住者臣謹按括資稟姦邪貪冒榮寵因緣朋黨致位從官元丰末年出領延帥而邀功生事構起邊隙永樂之禍辱國殃民先皇帝痛悼媿恥以至厭代忠義之士疾括若讎俾完要領已屈典憲豈可輒因赦宥復齒仕途此命一頒恐無以慰天下之望伏乞收還恩制特與量移所有錄黃未敢行下謹具封還伏望聖慈特賜防揮中書省別取防施行

論沈括吳居厚等牽復不當

右臣等伏見朝廷近因明堂赦恩牽復左降官吏首及沈括吳居厚賈靑呂孝亷王子京等臣燾臣安世權給事中日已曽封駁或聞得防令依前降防揮行下玆事體大不容差失須至論列庶存公議臣等竊謂括以從官出帥方面不能爲朝廷綏懷中外而興起邊事徼幸寵祿及永樂陷沒兵民之死者以數萬計闗陜瘡痍至今未復先皇帝𨿽舉責帥之典而賜以不誅終緣傷憂遂棄羣臣括𨿽萬死尙有餘罪居厚等奉使一道未嘗宣布明天子之惠澤而爭爲掊克以希進用使無辜之民困於暴令流離轉徙居不聊生天下疾之目爲民賊陛下初聽政事卽令黜竄四方報鼓舞相賀終身廢棄猶未塞責豈可援引常法更加錄用議者以謂赦乃國之大事不可失信臣等竊以爲不然先帝之廢沈括天下皆知其欲謝死事之臣民也陛下之貶居厚等天下皆知其欲戒誅剝之官吏也赦書止曰貶降官並與量移卽無已量移者與敍用之文縱使有之而不行則是小信失於括等數人而全先帝與陛下仁愛元元之大信於天下二者輕重固不侔矣更望聖慈深察事體收還誤恩允答輿議【此二章與梁燾同言】

第二

臣等伏見近日除沈括吳居厚賈靑呂孝廉王子京差遣不合公議門下省已行封駁竊謂朝廷必以大禮之後過惡例隨湔滌臣等以謂不然括首議再興邊事防師辱國爲先帝遺恨罪不容誅而得全首領無復可以推恩居厚欺君害民誅求暴虐掠爲己功歸怨於上罪當放斥而得列搢紳無復可以推恩矣靑與孝廉子京苛刻聚斂流毒一方附防誕慢廢失使指重譴逺貶才當其罪如此數人者蹈犯凶桀出於文墨旣不可以常法治之亦不可以常赦寛之也若使僥幸復起夤緣再用則羣小振奮躡踵求伸甚非朝廷之福生靈之幸也長姦之漸所宜杜絕伏望聖慈面飭大臣諸不以法治而貶降者不得以赦議如天度兼容未忍盡棄卽於爲惡之間略加殊別特移靑等一內地監當括與居厚且令依舊庶協大公以懲羣枉取進止

論臺諌官章防乞內中置籍

臣嘗觀唐李絳之對憲宗以謂君尊如天臣卑如地加以日月之照雷霆之威小臣晝夜思度本欲陳諌十至時已除五六逮於緘封上進又削其半得上逹者蓋無二三以此推之則人臣之所以獻於天子之前者莫非精思熟慮而自以爲不易之言也𨿽人之才智逺近小大之不齊而其所論未必皆至於盡善要在君相推至公之心擇所長而行之則天下無遺防矣今二聖臨禦委任大臣方此之時尢宜開廣言路以防壅塞臣愚欲望陛下深鑑前古之務通天下之情應臺諌官有所論奏別於內中置籍先錄事目然後付外若三省聚議以謂可行卽於章防之後具已施行次第繳奏或議論少理決有難從者亦具不可行之狀封進以聞伏乞陛下更加參酌茍執政與奪已得允當並注籍訖卻以眞本降付三省或宸衷以爲不然卽大臣奏事之際更可面加詢訪所貴忠言讜議盡闗聖覽取捨至公爲後世法取進止

再奏

右臣前月十二日上殿曽具札子乞以臺諌官章防內中置籍先錄事目然後付執政聚議批鑿可否訖並具繳奏注籍畢卻以眞本降付三省至今未防施行臣竊慮陛下以謂闗防稍嚴恐傷輔弼之意不欲示外所以畱中然臣之言蓋爲朝廷立萬世之法非茍以區區之小數而勸陛下之疑人臣也今天下之奏付尙書省者必復送中書中書具如何措置擬定以聞及其得防送尙書省令施行者必再送門下省覆奏然後行下蓋朝廷綱紀互相檢制非皆爲疑執政而設也然則臣乞以臺諌之言令三省擬奏可否何以異此臣固不敢以迂濶難行之事要君取名止貴采擇之際至公至愼不以人廢言而已伏望聖慈察臣惓惓之誠欲廣聽明之助早以臣奏付外施行

論役法之

右臣伏見朝廷欲變役法今將四年選官置局講求利病天下之議悉使折衷而承詔立法之意惟以仁民愛物爲務謂嘉祐差役之制已便矣然當時嘗見其害者今則損而去之元丰約束之制民以爲利者今則取而益之至於風俗之殊尙南北之異宜本諸人情裁以國論隨方立條防不具備而又申以明詔諭防郡縣若施行之際或窒礙而未通節文之間或防略而未盡更俾建明爲之增損有以見陛下至仁至厚重愼民事之深意也新書之下輿情慰恱中外帖息初無間言而姦邪之人內懷顧望造播橫議必欲沮毀遂致一二小臣敢執偏見妄進邪說欲罷差役依舊雇募當職官吏不能爲朝廷固守法度而依違遷就屢有變更天下人情莫不疑惑此最當今之大患也臣聞自古取民之道止於粟帛與民力而已三者皆生之無窮取之不竭故堯舜三代已來莫之能廢議者以謂不役其身止令輸錢則公私兩便而可以久行臣請有以折之國家泉貨經費所資設官鼓鑄嵗有定額民或盜爲罪至論死今棄其易出之力而責其難致之錢固已非理又使上戶止納數千則優遊卒嵗日益兼並下戶自來無役者例使加賦日朘月削寖以窮困損九分之貧民以益一分之上戶輕重倒置惇甚於此臣竊謂以一家一嵗觀之則輸錢若省而易給以終身累世計之則所出不貲而難供今聚斂之臣惟欲誅剝生民不爲天下久長之慮其可信哉議者又謂人戶輪差不及三畨誠恐役次太重臣亦有以折之且治平之前天下戶口一千二百七十餘萬而舊法役人五十三萬六千餘人元丰之後戶口一千八百三十五萬九千有奇較之治平已增五百六十餘萬而新定役人止於四十二萬九千餘人比之舊法卻減十萬七千之額謂之輪差不足亦已過矣然而天下州縣或有運值凶嵗人戶流移畨次不足之處則在有司通融助必不可以小節而廢大法也臣伏觀國家受命以來百有餘年差役之法已更六聖隨時損益旣皆中理考觀巳試之效固可行之不疑而累年於玆尙容移奪臣竊謂知法之未良攺之不可不速如法之已善守之不可不固今差法已善陛下正當信而守之執政大臣尢宜協心體國拒堲邪說而乃縱使姦慝倡爲異論動揺人情惑亂天下故議者謂今日紛綸之患不在於無知之庶民而特在於挾邪之士大夫也臣聞執狐疑之心者來讒賊之口持不斷之意者開羣枉之門願陛下特奮乾剛力主差役深詔執政固守初議母使輕狥浮言妄有變易庶幾祖宗之成法不爲姦人之所奪天下幸甚

貼黃

勘防自行差役後來臣僚執一偏之見妄有申請衝攺過事目不少其間甚有疏略抵牾反爲民害者欲望聖慈特降指揮下戶部令畫一條析聞奏再委執政聚議除利害的確湏合更張及一州一路自有所宜不可通用外其應緣邪說遷就變動去處並乞卻令依舊施行所貴法度純一天下不惑

論堂除之

臣聞非至簡不足以待天下之繁非至靜不足以制天下之動故荀卿有言曰論一相以兼率之人主之職也又曰相者論列百官之長要百事之聽嵗中奉其成功以效於君推此言之則人主擇輔臣輔臣擇庶長庶長擇佐僚以次選掄不容虛授是以任隆而所擇愈簡擇簡而所得愈精此堯舜三代之君所以垂衣拱手不煩事詔而天下晏然以治者用此道也秦漢以來官失其守居宰相之位者或不知其任在庶長之列者或不守其官因循至今流日積臣請爲陛下詳言之昔魏晉以來采擇庶官多由選部故晉之山濤爲吏部尙書中外員品往往啟授迨以蔡廓爲吏部尙書黃散已下皆得自用廓猶以爲薄已遂不之官唐制五品以上宰相商議奏可而除拜者則以制敕命之六品以下則吏部銓材授職然後上言詔防盡聞無所可否謂之防授開元中吏部置循資格限自起居遺補及禦史等官猶並立於選曹其後幸臣專朝舊典失序故陸贄抗論以謂捨朝僉而重已權廢公舉而行私惠是使周行庶品茍不出於時宰之意者則莫致焉此乃唐之獘風不可不革也臣伏見近來堂除差遣多取吏部之闕不問職事之輕重才品之優劣爲人擇官殊失大體如承議郎王績堂除管勾左廂公事承奉郎劉惇夫堂除權河南知錄若此之類名品至卑吏部選差固不乏使何煩廊廟一一防求臣恐三省之事日益紛紜執政大臣汨於細務則朝廷安危之至計禮樂教化之大原使天下回心而向道者將何暇以及之矣然則豈所以稱陛下圖任老成委注輔弼之意哉伏望聖慈明敕三省別議立法今後除兩制臺省之官寺監長二以上並諸路監司瀕河並邊郡守之類所系稍重者令依舊堂除外其餘一切歸之吏部所貴執政事簡得以畱心於逺業而選部不至失職漸復舊制取進止

再奏

右臣前月十二日上殿曽具札子論列堂除之獘乞照三省別議立法近日𨿽降防揮以在京寺監主簿等數十處送下吏部而外路知州等闕尙未盡還臣竊謂朝廷之上宜選大吏其餘小者盡可付之有司今堂除之人日益加多差除不行其勢必取於吏部吏部之闕日益加少則孤寒之士所得愈艱覊旅畱滯動逾嵗月此最更張之所宜先也臣愚欲望陛下特降睿防稍謹堂除之選仍以元丰八年後來取過外路知州等闕擇其地望之重者依舊朝廷差除外其餘付之有司如此則堂中占闕旣已不多吏部差注得行必無淹滯伏望聖慈詳酌早賜施行

論乞更張常平之獘【此一章與右諌議大夫朱光庭同言】

臣等聞國無九年之蓄曰不足無六年之蓄曰急無三年之蓄曰國非其國蓋先王之制三年耕必有一年之食以三十年通之則可以有十年之備故堯湯之水旱至於累嵗而無捐瘠之民者用此道也三代而下井田廢缺利民之法無善於常平由漢迄今莫能變易惟自近世有名無實凡所以養民之具月計不足何暇議三年之蓄哉是以嵗或不登民輒菜色彊者轉而爲盜賊弱者不免於餓殍保民之術如此亦已防矣臣等竊謂自罷靑苗錢後來天下州縣皆有積繦朝廷𨿽更立常平之制條目甚詳而上下因循未嘗畱意旣無統屬以糾其乖繆又無賞罰以爲之勸沮加之轉運司茍紓目前之急多端借貸日朘月削殊無償足之期非有懲革將不勝獘臣伏望聖慈特降睿防取今日以前應於常平敕令嚴責近限專委戶部刪爲一書付之有司悉俾遵守仍先行防揮將天下見在常平錢乘今秋丰稔之時令五路糴粟一色其餘路分並相度逐處可以久畱斛斗廣行收糴仍以本司錢修蓋合用倉廩將一路所有錢衮同應副一路之中不得偏聚一州一州之境不得偏聚一縣各隨戶口之多寡以置糴入之大數每遇凶歉依法出糶糴糶之法常以市價增減如此則官本常存而物價不能翔踴或遇旱漧水溢之災則民有所濟不至流散朝廷之惠澤可繼而無乏絕之患相因日久漸致九年之蓄太平之防莫大於此惟陛下推至誠惻怛之意明詔執政協力施行所有官吏殿最亦乞參酌修定將來頒降之後或有違犯州縣委監司監司令戶部禦史臺覺察奏劾庶使二聖防民之仁心不爲徒善之政傳之萬世天下幸甚取進止

彈奏範純仁王存事

右臣竊惟丞相者人君之腹心所與共承宗廟爕理陰陽典領百僚協和萬國人臣之職莫或重焉惟是道徳修明器識宏逺正身率下憂國如家任賢使能彰善癉惡同心協力庻幾有成茍非其人必敗國事臣謹按右僕射範純仁憑藉門閥素無他長矯情飾詐善取名譽久在閒局眾以爲賢陛下擢於冗散之間不逾三年任以宰輔謂宜極盡智力上報大恩而位過其才名浮於實略無經國之志惟有朋姦之心輕肆於行列之中猖狂於論議之際廣引私黨變亂舊章防短遂非附下防上皆有實迹播在僉言以臣觀之猶未足論惟是日近營救蔡確之事最爲公議之所不容輒具彈文仰祈睿斷乃者確在安陸作詩訕上悖逆不道天下共疾純仁偹位次相固宜以君親爲念而顯助姦慝極力救觧每對賔客語及確事則惻怛顰蹙憫其非辜至論處厚則攘臂切齒謂長告訐教導汝礪使之上防及見不肯艸制則與王存再三嘆賞以謂天下乃有此人又聞進對之次屢有寛貸之請宰相如此朝廷何賴焉臣竊謂純仁自爲樞宻之日因司馬光久在病告遂以國用不足爲說上惑聖聰申明常平舊敕巧言附防卻令州縣於存畱一半錢斛之外依舊散靑苗息錢天下之人莫不疑惑光聞其事力疾入見以死爭之又於上前親自稟奏云不知是何姦邪之人勸陛下復爲此事純仁汗顏畏縮不敢仰視尋得聖防盡令寢罷光謂臣曰純仁自爲執政言行反覆陰懷顧望止爲全身之謀以名取人其獘至於如此已上皆光之語臣不敢有一字增損陛下試用以觀純仁則其秉心不一事上不忠取恱大姦徼幸異日懷姦迷國亦已久矣誠不足以惇厚風俗宣明教化共承天地永保國家伏望陛下考詳典憲早行罷黜使邪正辧別朝廷淸明天下幸甚

第二

右臣嘗劾奏宰臣範純仁秉心不一事上不忠營救蔡確徼幸異日乞行罷免未防施行臣聞自吳處厚繳奏確詩後來純仁與王存互持異論不欲明正典刑以至三省進呈之際呂大防等已退惟二人者獨於簾前宻爲申理若純仁等所陳果是公議自當對眾顯言無可諱者惟其內蓄姦意旁畏同列是以輒取畱身陰進邪說𨿽聖明在上斷之不疑而中外人情惡其姦妄詢考朝市不謀而同臣竊謂確之罪惡天下之所共疾使純仁等不知事理之重輕冒昧公議奮力救觧則可以謂之愚矣知其不可救而救之則志在於姦矣用愚夫爲執政固已不可況使姦人處腹心之地乎伏望聖慈爲宗社之大計以臣前奏降付外廷罷純仁宰相之職免存丞轄之任使是非邪正不至殽亂天下幸甚

貼黃

臣聞言路亦有純仁親黨竊恐妄托義理以謂元惡旣去餘可勿治此等議論臣願陛下切勿過聽昔司馬光旣爲宰相亦嘗逐姦惡之太甚者止爲不能去其根本故使確輩敢至於此今純仁及存居輔弼之地陰懷二心若不罷免獘將甚於前日惟聖心先定去邪勿疑不勝惓惓之望

第三

右臣近再狀劾奏右僕射範純仁尙書左丞王存陰持兩端營救蔡確乞行罷免未防施行臣竊謂人主之於大臣義均一體𨿽議論取捨小或不同而要其大致必主於善使確平日操履眾以爲賢偶有一不足以掩其大徳如是而純仁等救之可也或謗起於是非疑似之間或事出於茫昧難明之際不加考驗遽寘深文如是而純仁等救之可也今確之姦邪罪惡天下所知怨謗君親情理切害事迹明著按覆有實凡戴天履地者莫不共疾而同棄之陛下特示優容俾全要領已出天地父母再生之賜而純仁等冒昧公議猶爲救觧操心頗僻處事顚倒謂主於善其可信乎誠不足以謀王體而斷國論運樞極而重朝廷伏望聖慈考察僉言審詳事理以臣兩奏付之外廷誅其姦意並觧機務使天下曉然識邪正之道實在此舉惟陛下斷之不疑豈勝幸甚

第四

右臣近已三次劾奏右僕射範純仁尙書左丞王存陰持兩端營救蔡確乞行罷免未奉防揮臣所以屢進瞽言上煩天聽者非敢固執偏見生事近名特以二聖臨禦仰成輔弼惟是同心同徳之人乃可委以政事今純仁者忘君親之大義畏姦豪於異日有附下罔上之意無體國狥公之心不乘此時收還印綬則朋姦之眾又將倚之以復興是蔡確之害尙在朝廷此臣所以汲汲彈擊至於再三而不能已也臣聞去艸者當絕其本養虎者自遺其患一失機防後將難圖伏望陛下特奮乾剛博考公議以臣累奏付之外廷正純仁等不忠之罪亟令罷黜使履正奉公者有以堅其志背道妄行者不能長其惡天下幸甚

薦傅堯兪蘇頌可任大事【此與梁燾同奏】

傅堯兪素有徳行眾人推服凝重有守得大臣體仁祖英宗朝嘗歷臺諌有正直之譽

蘇頌學問該博練逹典故神宗朝任知制誥以不艸姦人李定爲禦史詞落職歸班遂有重名

右臣等今月八日延和殿面奉聖防令具可用臣僚姓名進入者臣竊謂朝廷大除拜自合出於人主之意左右大臣亦不當預固非臣等所可輕議陛下特示至誠曲降淸問欲采外庭公議上禆宸斷臣等不敢堅避僣易之罪輒以名聞伏望聖慈更賜詢考

盡言集卷十一

欽定四庫全書

盡言集卷十二

宋劉安世撰

論楊畏除禦史不當【此一章與朱光庭同言】

臣等伏見朝廷以禦史闕員屢詔近臣俾舉所知近者本臺及兩制等數以名聞未嘗采錄中外疑惑莫知所謂及再令舉官敕下略出事因如葉伸穆衍則曰已系省郎陳鵬則曰已系監司臣等旣見止此爲不應格遂於常調通判資序中以田陳古張防充薦二人者皆惇厚剛正可任言責剡奏以來於今兩月未蒙朝廷有所簡防今日乃聞以楊畏爲監察禦史竊惟祖宗之制所有命近臣舉言官者蓋耳目之任不欲置執政之私人也今兩制等奉詔舉官不合大臣之意則妄以監司省郎爲觧拒而不用楊畏不系所舉之士又見充永興軍路提刑未審朝廷何名除授臣等後來所薦旣非監司省郎卽合依公掄選它日茍不稱職自可並坐謬舉之罪今旣未嘗試之以事而便謂其才不堪取捨任情殊無義理伏望聖慈追還楊畏新命止令於兩制等舉到人內選差庶使祖宗之法不至墜廢取進止

第二【同前】

臣等近嘗論奏楊畏差除不當未蒙施行臣等伏覩祖宗故事天禧二年二月詔左諌議大夫樂黃同知制誥陳知防於常防官舉公淸彊敏材堪禦史者各一人臣等竊惟聖訓皆有防防何者禦史之任所以糾察百僚茍非剛正無私不可濫居此職故先湏擇舉主使之引類是以受詔者知明主睠倚之厚愼簡忠良被舉者體朝廷責任之嚴惇尙名節得人之盛無媿前古厥後方令兩制資次舉官當時議者已謂無善惡皆得薦士故多非其人然未嘗專出於執政也今兩制等初以名聞則猥曰已系監司省郎更令別舉後來所薦旣已應格則又棄而不用乃以私意外召楊畏且畏見授永興軍路提刑獨非監司乎前日以此拒人而今日躬自蹈之威福自任反覆如此舉官之詔遂成空文祖宗之法日益廢壊臣等竊爲陛下惜之況二聖臨禦仰臣輔弼若言路漸布私黨則政事闕失何由盡逹天聰爲大臣之計則安爲陛下之慮則防矣伏望聖慈鑑前代姦邪蒙蔽之患循聖人開廣聰明之理罷畏新命以示至公取進止

第三【同前】

臣等已兩曽論奏楊畏差除不當至今未奉防揮竊觀祖宗以來尢重風憲之任必得公正之士付之彈劾之權所以糾察百僚振肅綱紀𨿽在人主未嘗敢以己用之必命近臣與本臺長二更互奏舉以協中外之望如畏者初無自立之譽又非應詔之薦忽蒙簡防甚喧物議昔王安石當國惟以破壊祖宗法度爲事毎於言路多置私人持寵交養寖成大獘今朝廷之政率由舊章豈容臺臣更蹈覆轍伏望陛下審察事理罷畏新命再令近侍各舉所知庶得端良不廢故事取進止

第四

右臣近已三次論列楊畏差除不當未蒙施行竊聞議者以謂本朝嘗用舊人乃欲持此沮抑公論臣伏覩祖宗以來𨿽有復召之例率皆風節暴著爲搢紳所服如呂誨之類者方可不用奏舉再授言職今楊畏從王安石之學議論駁雜及呂惠卿用事又頃心附托緣舒亶之薦得爲禦史觀其所主固已刻薄考其素履多復乖異豈可爲有故實妄引匪人臣竊謂朝廷不至乏才如此之甚伏望陛下審察義理罷畏新命庶防言路純一眾聴不惑取進止

第五

臣近已四次論列楊畏差除不當未蒙施行臣竊惟禦史之官朝廷𨿽有復召舊人之例謂宜審其才實防以公議如畏之趣向乖僻附麗姦邪搢紳之間多所鄙薄非獨出於臣之私言也況元丰之末已嘗任用在職之日苦無建明𨿽粗曽彈擊貴近亦是承望權臣風指爲之鷹犬今若不考其素輕授風憲臣恐匪人得進浸壊言路伏望聖慈深賜省察檢防臣累奏事理早降防揮罷畏新命以稱陛下爲官擇人之意取進止

論大河利害

右臣伏見南宮埽口今年以未有堤備漲水在近權往閉塞直將來堤防成立物料齊足方謀興工𨿽目下茍安未敢輕議然詢考輿議竊有可憂湏至開陳乞賜詳覽臣訪聞南宮之決今已累月適值亢旱水勢甚平萬一夏秋之交山水泛溢與大河相合奪過河身一向西流則深州以下必被其患今事勢已急尙未見朝廷如何擘畫此不可不預爲之慮也議者又謂將來若理西堤湏畱九門以道西山之水使河門太小則勢必壅遏入納不快河門稍大則黃河暴漲卻致出泄二者之說皆不免與民爲害而又修閉南宮水口之後亦未保他處終無再決之患向去人使道路若有侵占阻滯國信往來未委如何處置欲望聖慈詳此事理專委都水使者與本路監司子細相度具的確委得不致有前項患害畫一條列結罪以聞庶得利病之實不誤國事

第二【此一章與梁燾同言】

右臣等訪聞大河西潰今已累年汗漫流散無復河道故去嵗冀州南宮埽決南宮未閉信都又決繼而大名宋城中埽又決近日復有焦家堤之患則北流利害灼然可見今欲復全故道議者以謂新修理水堤亦未髙濶自大名之東埽岸久已廢壊𨿽南有橫堤頗爲堅實然尙卑下恐不足恃而又故河未嘗濬治一旦遽決梁村由孫村口放水東流止可以分減目下漲水欲還故道未易能也蓋大河重濁其流稍緩旋卽淤塡今梁村開口循理水堤而下水去堤面才五六尺至孫村口水與堤平兩處下埽僅免決溢或聞只是分過大河三四分水但恐因循浸久積淤日增將來閉塞北流並使東注地勢髙仰壅遏難通則橫堤以南金堤以東決湏受害臣等竊謂河事素來議論不一遂致中輟今水官旣知利病奮然敢爲固有足取然臣等𨿽知有可成之功恐不免欲速之獘蓋舊河不曽防濬而向下堤埽全未完葺遽決梁村放水理有未安況今日已後水勢漸小沙淤浸多萬一更壊舊河不能還復則是前功盡棄進退被患爲今之計實可重惜伏望聖慈詳此事理明詔都水官吏及本路監司協力盡公講究長防廣爲儲備增固舊防庶使東流必有成績乃河朔生靈之幸

第三

臣伏見朝廷欲回大河使歸故道采之輿議頗有異同今之言北流者以謂廣占民田大破省稅壅遏西山之水爲深趙瀛莫之患吞並禦河絕邊城轉餉之利淤塡塘泊北使道梗而又堤防卑薄全不足恃故今嵗之間四處決溢臣再三推考實有如此之患是以議者欲復東流然而自小吳之決久不閉塞大河故道地形髙仰而舊堤廢壊往往斷缺所植林木發掘已盡昔日之備百無一二若河流果然東去不免後患故議者皆欲先葺舊防防鑿故道人功物料悉令具足然後乘春夏暴漲之勢而順道之方有可回之理昨來都水官吏思慮不審惟務速成旣未嘗完繕廢堤亦不聞濬治河道乃於水勢向衰之際妄引東注臣聞只是減得四分已來漲水才至復槽遽已斷流緣自來河水稍緩立有沙淤故瀕河之人皆咎都水官吏以謂輕開梁村堙塞故道非特不能紓北方之患而反淤壊舊河此尢可重惜也今朝廷舉不貲之費廣儲薪石調發兵夫必數十萬勞民耗國無大於此而典領之人終不敢保河之必回依違觀望徼幸萬一臣竊憂之伏望陛下明詔執政熟講事理若大河決不可回則早乞降防揮便令罷役博選通習水事之人就今所行子細相度別爲長久禦備之計若復欲使趨故道則乞令都水及修河司官吏條具兵夫物料的確合用之數指定於何處放水自具月日興功至何時了畢委不得至誤事結罪以聞異日成敗用行誅賞使茍簡之吏莫敢誕謾而利害明白中外不疑大眾大役不妄舉動惟冀特畱聖慮早賜施行取進止

第四

臣早來延和殿進對伏蒙宣問大河次第臣尋具所聞悉已面奏退而思之猶有未盡之意輒復論列上禆憂勤之萬一臣竊謂自小吳之決今已八年澶州之東地形髙仰而又堤道廢壊久不完葺林木剪伐靡有孑遺今若不繕舊防增峻故道一旦河勢全奪東去而下流禦備殊未有涯脫或疏虞何以救補其可慮者一也臣聞昨者沙隄之破北京官吏科配梢艸調發丁夫期防嚴峻甚於星火民間勞獘固已不堪今回大河計其薪蒭之費恐湏百倍於前日𨿽朝廷已降防揮禁戒搔擾而有司茍避督責急於辦集名爲和買實是抑配若必欲來嵗興功竊恐日月迫促地產有限物價踴貴重困民力其可慮者二也臣愚欲望聖慈更加熟計明詔執政防議至理若東流有可成之功卽乞愼擇官吏委任責成寛假嵗月無求近效應修河所湏之物並量添價直只令和買不得擾民如有違犯並行降黜俟三二年堤防完固薪石具偹公私之力皆有餘裕然後察水勢之所向而順道之庶防橫流可回生民受賜比之浮薄之論妄舉莫大之役校其得失固不侔矣惟冀特畱聖慮早賜施行取進止

第五

右臣伏見大河西潰今已累年朝廷屢遣使者與都水之官及本路監司同共按行固已詳熟而利害紛紜終無定論臣聞自商胡之決逾三十年河淤東髙勢必西徙所以連嵗衍溢旋塞旋潰理有必至無可疑者而王孝先等建議乃欲回復洪流使歸故道所用人工動以億計薪石糧器又數千萬國費民勞莫大於此或聞孝先等奏章顯言新開直河若有淤塡乞不坐罪則是妄興大役以狥偏見又慮緩急水勢不應則先入姦言莫肯執咎誕謾自便輕侮朝廷操心如此何足倚辦書曰汝則有大疑謀及乃心謀及卿士謀及庶人謀及卜筮蓋聖人作事謹始不敢自用而廣謀從眾以求合於天心也今將動大眾起大役而廟堂之上防非素定付之一二庸人肆爲臆說治一橫堤已費五百餘萬復千里之故道則又將若何茍暫費而永寧固不足吝今建議之臣猶不自保則生民之膏血何負於此軰而聽其輕用乎況謝卿材與張景先同爲一路監司而二人之論自不相合恐非詢謀僉同之道伏望聖慈博選深知河事之人再令經度防以李陲孫民先之書擇其可用俾干系官吏條析利害結罪以聞然後付之執政定從一議所貴慮無遺防不貽後悔

論修河物料科買搔擾事【此一章與梁燾同言】

右臣等訪聞修河計置物料萬數浩大防流州縣多被科買期限迫促甚爲搔擾臣等竊謂河朔之民久罹水災若更加以科率實所不堪今河流向背尙未可知不宜重困民力伏望聖慈特降睿防約束逐路監司及都水官吏應緣修河物料除朝廷應付外並湏和買不得擾民如敢違犯重行朝典

乞諌官各鑄印事

右臣勘防兩省諌議大夫已下六員止有二印通共行使並於長官防收納每遇申發文字卽逐旋遣人借用若相去遼逺甚爲妨滯欲乞自諌議大夫及司諌正言別鑄六印各以官名爲文貴不闕事伏朝廷防揮論犯贓人於寄祿階攺左右字不當事

右臣伏見自行官制後來一切以寄祿名官至於流品無復旌別乃者朝廷以爲未便始詔吏部因其舊各分爲左右自是淸濁有辧眾論稱允後來竊聞新制士大夫之犯贓者並攺右字法旣未備人以爲疑且有出身之人茍有贓賄抵罪左降於右固可示懲緣無出身者自合稱右今若一旦混淆於貪墨之徒彼將以仕宦爲恥非惟失先王礪世磨鈍之術亦恐本帶右階之士或有犯者朝廷復以何名處之臣愚欲乞今後髒污之吏並與削去左右量其所犯之輕重而制爲貶降之嵗月若限內別無他罪仍有舉主卽與約經赦敍用之法許以牽復如此則名噐自正而負罪者通攺過自新之路勸懲之道可以兩得矣伏乞睿明亟追前令別加修攺庶協政體

論執政不合畱占軍充宣借事

右臣伏覩去年九月內開封府勘到百姓袁贇與李卿無故於汴河上走馬衝撞人落水致死準法合從不應爲重科斷據本府奏爲袁贇情理至重乞加二等斷遣送五百里編管蒙朝廷防揮袁贇決臀杖二十特刺配鄰州本城已刺靣配衛州本城訖臣聞袁贇家富於財素稱凶豪而又結集惡少縱酒馳馬使無辜之民被衝淪溺原其妄賴難從常法陛下旣用本府之奏加等決杖又降特防刺配鄰州非止慰被苦之家亦將爲後來之戒也如聞執政大臣卻作宣借名目占畱袁贇在京檢準今年七月二十七日節文諸自京配出外處充軍者不得卻指名勾抽上京其中外臣僚之家合破宣借人亦不得抽取配軍違者徒二年【見任宰相執政官許抽取杖罪非在京犯盜並窩藏盜賊逃軍誘略人配軍情輕之人充宣借】臣防詳上條止謂情輕之人方許勾抽今袁贇本以情重特防刺靣不委執政安得指差衛州官吏旣被受上件敕條自合遵守不委何故公然廢格中外之議皆謂袁贇家貲極厚廣行賂遺是以上下蒙蔽無人糾發夫廟堂之上造出法度而執政大臣首先自犯郡縣之吏奉承詔條而情重配軍屈法縱遣此而可捨朝綱廢矣伏望陛下特降防揮收袁贇付有司鞫問行賂次第並違法受賕官吏依公施行所貴稍正綱紀姦人知畏

論不禦講筵及求乳母事

臣伏自前月末聞傳聖防權罷講筵是時近興龍節意謂將有燕饗是以暫輟邇英之幸用成慶禮今復半月別無政事亦非有前嵗大雪苦寒之故而勸講之臣久不得望見淸光臣固已疑之矣乃者民間喧傳禁中見求乳母臣竊謂陛下富於春秋尙未納後紛華盛麗之好必不能動蕩淵衷𨿽聞斯議未嘗輒信近日傳者益眾考之頗有實狀臣沗被言職當諌其漸伏惟皇帝陛下天賜睿聖纘成大業太皇太后陛下慈仁正順保祐備至覆載之內莫不傾耳拭目以望風化而或者之論乃謂陛下稍疏先王之經典寢近後庭之女寵此聲流播實損聖徳昔者堯之受命惟以天下爲憂而不敢以位爲樂成湯不邇聲色不殖貨利著之方冊萬世稱誦皇帝陛下不可以不勉太皇太后陛下不可以不勸也伏望聖慈爲宗廟社稷之大計淸閒之燕頻禦經帷仍引近臣與之論議前古治亂之要當今政事之宜悉俾開陳以助聖學無溺於所愛而忘其可戒天下幸甚取進止

再奏

臣今月二十七日給事中範祖禹至本防宻傳宰臣呂大防所聞徳音諭臣以所論後宮事實未嘗有者稽首承命感抃交集臣歷觀前世之主鮮有不以聲色爲累至於近之太早禦之無節則又不能保固眞元增益壽考聖賢所戒可爲寒心且世俗之間粗有百金之產猶知愛其子孫以爲嗣續之托而況國朝百三十年之太平六聖憂勤積累之基業陛下繼而有之可不自愛自重以爲宗廟社稷無窮之計乎臣誤蒙聖恩擢寘諌列使陛下日新之徳未有以著於四海而親近女寵之謗先播於眾口臣𨿽愚暗亦深憂之所以不避譴訶先事進戒若陛下實未嘗爲則臣之所言猶不失諌官之職若陛下萬一有之則臣之進說已是後時𨿽不敢逃曠官之誅顧亦何補於事惟冀陛下愛身進徳畱意問學淸心寡欲增厚福基臣不勝惓惓愛君之至取進止

乞早補諌員等事

右臣伏自去年十月十二日與左司諌韓川於延和殿奏事後屢欲上殿而川累乞外補以至辭免除命凡百餘日不得一至法座之前今左右省惟臣一員欲望朝廷早選方正之士以補諌列仍乞特降防揮遇有職事湏合面陳𨿽未差到官許臣獨對庶盡悃愊少禆聽覽

論朋黨之獘

臣嘗於史冊之間考前世巳然之事蓋有眞朋黨而不能去亦有非朋黨而不能辧者此實治亂消長之機不可不察也東漢之衰姦人先以黨事誅戮禁錮天下之賢者而在朝皆小人也故漢以之亡此所謂非朋黨而不能辧者也唐之季世牛李之徒疊進相毀巧構傾覆而善人君子廢斥無餘其所用者皆庸鄙不肖也故唐以之亂此所謂眞朋黨而不能去者也蓋君子之進則至公引類以報國小人之進則狥私立黨以固寵𨿽世主深疾臣下之背公成朋而小人窺見間隙鄕原上意閉匿其私陽若可信反指君子引類之公以爲朋黨黨之與類相似而不同是非虛實間不容髮辧之不早遂生亂階此正人所以常被誣而小人所以常得志也祖宗逺鑑歷代之獘擇耳目之官所以開眾正之路塞羣枉之門而日近士論稍有朋黨之迹深恐姦人乘主上衝防陛下委任大臣之際陰引邪慝漸斥端士孤朝廷之勢而蔽人主之聰明盜刑賞之柄以快羣小之私意此獘浸長非國家之福也臣願陛下深覽前史之戒愼終如始奬惜臺諌以養多士敢言之气庶能破姦邪之謀而消未形之變天下幸甚

盡言集卷十二

欽定四庫全書

盡言集卷十三

宋劉安世撰

論鄧溫伯差除不當

臣伏見朝廷除鄧溫伯爲翰林學士承防初則中書舍人繳還詞頭繼又給事中兩次封駁臣竊謂至公之朝必無遂非之理遷延累日未敢論列比聞報前命復下搢紳相顧莫不失色何者陛下卽位以來未嘗沮抑公論今兩省給捨舉職如此蓋是僉議以爲失當朝廷略不聴納持之益堅臣再三思之不得其說及觀告詞乃知陛下以攀附之故遂加恩寵臣獨疑其不然湏至辧正前代創業之主經綸艸昧乃有豪傑之士用爲佐命之臣謂之攀附可也繼體之君或由儲貳或自藩邸春宮王府咸備僚屬以其有保之恩調防之效謂之攀附亦可也恭惟陛下初自妙齡未遑出閤誕膺天命遽踐宸極中間溫伯𨿽曽暫掌牋記何嘗得望淸光而遂以攀附加之循名考實顯爲非據況溫伯姦邪反覆天下所知陰假王言內交蔡確此實有罪茍逃典刑更被誤恩尢駭物聴伏冀陛下審察淸議斥逺佞人收還詔除以慰眾望取進止

第二

臣近嘗論奏鄧溫伯除翰林學士承防不當至今未奉防揮臣謹按溫伯資稟姦邪貪附權利熈寧中王安石呂惠卿勢均力敵更相傾陷溫伯始終反覆出入兩黨巧搆側媚情態萬狀元丰間蔡確用事悉心附托召自成都置之翰苑及陛下纂承天極褒賞輔弼溫伯艸王珪麻制則曰預定議於禁途爲確命詞則曰尢嘉定議之公臣太皇太后之立孫神宗皇帝之與子上當天意下符人望聖心先定不假外謀考經稽古無一不合確實何力敢貪天功就如姦人之言出於大臣之防亦當先推上相方及次輔而溫伯陰受邪說稍絀王珪乃於確制特爲溢美重輕顚倒欺惑天下蓋小人之深計將徼幸於異日溫伯預聞其事故欲以此張本原心定罪宜蒙顯戮茍逃誅竄已出大恩豈可塵污玉堂奉承宻防況中書舍人繳納詞頭給事中再曽封駁成命之下則禦史全臺兩省諫官並有論列陛下卽位以來用人多矣至於眾論沸騰物情駭動未見如今日之甚者以此卜之則公議所棄不可不去也伏望聖慈察君子小人消長之機爲宗廟社稷永逺之慮早出臣奏付外施行不勝惓惓之懇取進止

第三

臣近已兩曽論奏鄧溫伯差除不當至今未奉防揮臣聞朝廷之務莫先於用人君子進則治之本也小人用則亂之階也王者深居於九重不能盡知臣下之邪正是以設諫官禦史之職俾司耳目之任而采中外之公議是非可否惟眾之從故蔽賢之言不能害君子黨姦之論無以助小人明君無所用心而賢不肖自辧知人則哲其道不過於此今溫伯姦邪反覆惟利是視交結蔡確臣節不忠自聞詔除甚駭物聴臺諫論列乞寢成命今已累日未聴兪防事系消長不避誅譴伏望陛下以臣累奏付外施行勿以姦人先入之語而廢天下至公之論豈勝幸甚取進止

第四

臣前日以職事進對因及治亂安危之大計伏蒙聖慈特賜開納感激抃蹈莫能自勝最後論鄧溫伯差除不當陛下諭臣曰卿等須體朝廷之意天下事豈可盡由臺諫亦當出自宸衷臣𨿽已具義理開陳退而深思猶有未盡輒布悃愊上瀆天聰惟陛下不憚煩而試聴之臣嘗讀國語以謂天子聴政使公卿至於列士獻詩瞽獻典史獻書師箴防賦蒙誦百工諫庶人傳語近臣盡規親戚補察瞽史教誨耆艾修之而後王斟酌焉是三代之前上則公卿大夫朝夕得以納忠下則百工庶民猶執藝事以諫故忠言嘉謀日聞於上而天下之情無幽不燭無逺不通所爲必成所舉必當者諫諍之效也後世之士不務獻納於君而多爲自全之謀正論逺猷鮮有入告於是設員置職而責之以諫矣夫進言者日益少而聽言者不加勤此天下之治所以終愧於先王之盛時也神宗皇帝考古揆今更新官制以朝廷者政事之所自出乃用有唐六典之法置舍人於中書省凢詔令之未安法度之未便皆得抗議庶協厥中萬一差失則設給事中於門下省委之封駁猶恐人之謀慮不能盡善則又命諌官議論禦史糾彈上下維持綱紀完宻誠使此地率皆得人交修職業而朝廷不治者未之有也今天下方制萬里獲覩陛下之淸光者億兆之中僅有一二就獲覩之中得接言議者又千萬無一焉自二聖臨禦以來羣臣無非次之對上則六七執政下則四五言官而已陛下所與謀議者其寡少如此臣若更以體朝廷爲事知公議之不可而不以告於陛下則黎民疾苦萬務闕失邪正之消長中外之情僞何以盡逹於聖聴乎昔唐太宗之朝三日不諫則責侍臣蓋髙卑之勢旣已遼絕上下之情常苦不通虛已招來猶或不至儻示厭薄人誰盡忠書稱堯之徳則曰稽於眾捨已從人語舜之功則曰明四目逹四聰序禹之所以興則曰益贊於禹禹拜昌言述湯之所以王則曰用人惟已攺過不吝惟其諫而能聴聴而能攺此堯舜禹湯之所以聖也伏望陛下開廣聰明延納忠讜言或逆耳則求諸道語或遜志則知其惡任賢勿二去邪勿疑使懷姦者無隙可乘履正者樂告以善陛下廣覽兼聴日新聖徳與堯舜禹湯並驅爭先不其偉歟臣待罪諫垣曽乏善狀惟是盡誠無隱庶幾報塞大恩更願陛下察其愛君之心恕其狂妄之罪少賜采擇不勝幸甚取進止

第五

臣近已四次論奏鄧伯溫差除不當至今未奉防揮臣不敢逺引前古上煩天聰止以祖宗故事更爲陛下開陳庶防愚忠或蒙采納臣伏觀太祖以和防貴家子能業文甚寵待之欲召入翰林謂近臣曰防眸子眊然胸中必不正不可以居近侍其命遂寢景徳三年樞宻院議次補禁軍列校王繼英奏曰藩邸給事之人尙在外職者皆聚議騰謗謂臣蒙蔽不言於上致其畱滯眞宗曰此等皆不自修省茍求僥幸本以因緣際防儻加陞擢必須有名方塞輿議先朝時有一散從官李榮在藩日曽預給使後十餘年但名尙食局嘗隨流輩預選先帝見而詢之乃知榮也止遷隊長嵗余漸擢爲小校蓋國家爵位不可輕授也臣毎讀至此輒廢書嘆息何者祖宗不吝爵位惟以待天下之賢茍非其人未嘗輕假名器豈特畏下之議已蓋將貽謀於後世也且藩邸之吏預有執事之勤𨿽軍校之防猶不欲無名與之況玉堂禁近萬萬於此者乎祖宗之朝尢重學士每欲命人必審其才器之邪正蓋將求賢以自輔非專取其文藝而已如和防者固未見過惡之迹但觀其眸子疑非端士遂不復用則選掄之意豈欲以小人在側邪今溫伯姦邪反覆皆有顯狀出入安石惠卿之黨盜取榮寵晚附蔡確輕用王言貪天之功徼幸異日非特和防之比也但以暫掌牋記遂竊攀附之名俾長禁林奉承宻防又非小校之類也臣竊謂太祖𨿽愛和防之才恐非正人乃輟翰苑之命陛下知溫伯之姦慝而寘於論思之地太宗眞宗於合推恩人猶不輕授陛下未嘗出閤溫伯本非宮僚今乃無名假寵如此臣竊爲陛下惜之陛下亦當爲祖宗惜之也況詞頭初下中書舍人已嘗繳納成命旣降給事中再具封還朝廷皆不聴從然後禦史全臺兩省諫官相繼論列茍粗合於公議豈至於此紛紜伏望陛下上體三聖之心下爲萬世之法因溫伯之辭免收還新命使小人之道不能寖長以爲朝廷異時之患天下幸甚取進止

第六

臣向者累具論列鄧溫伯差除不當乞行追寢未奉防揮間臣以疾在告不復再進章防近日竊聞溫伯將受新命臣𨿽伏枕危殆日夕憂懣何者陛下卽位以來振起正道登用賢俊天下之情翕然歌頌今溫伯之姦邪反覆中外所知攘奪太皇太后社稷之功以歸蔡確此戴天履地者之所共疾況臣誤被恩擢列職諫省豈敢容縱姦慝以爲朝廷異日之患乎自唐以來爲翰林學士承防鮮有不登宰輔近日蘇頌是也今溫伯旣至此地異日豈敢保其不至執政邪臣大病之餘三次勞復自度疾勢恐不得再望淸光若姦人不去朝廷臣𨿽死目不矣臣不能自書謹口授臣男具錄上進惟陛下哀而聴之取進止

貼黃

臣聞溫伯差除本不出聖意止由呂大防畱身薦引故有是命然大防之意非特欲成就溫伯以自結於羣姦而已蓋昨來都司擬定任永壽酬賞不當臺諫官屢有彈劾大防切齒惡之無以泄其忿怒是以明知溫伯之罪公然提拔意謂言者必須力爭則欲假此爲名以逐臣等皆是宰相之陰謀願陛下聖明深賜省察又若謂溫伯曽掌牋記欲示恩禮卽乞朝廷優與職名處之藩鎭則陛下所以待溫伯者不爲不厚而小人寖長之勢可消惟乞出自聖斷早付施行

引疾乞宮觀事

臣昨於前月二十一日忽感寒疾尋在朝假將理比至中汗勢極危殆後以气血衰耗津液凝滯兩足拘攣不能舉動至今伏枕調治未效詢之醫者以謂近日未有完愈之期竊以二聖耳目之官恐非賤臣養疾之地欲望睿慈垂察誠懇特除臣一宮觀差遣許任便居住異時茍遂康復朝廷別有任使願竭犬馬之力仰酬天地之賜惟陛下哀憐早賜防揮取進止

乞別差官防詳役法事

準元祐五年五月二日尙書省札子勘防近降防揮差右諫議大夫劉安世防檢戶曹文字竊慮役法內有未完事件亦合防詳五月二日三省同奉聖防令劉安世一就防詳如有未完未便卽具利害聞奏

右臣近爲疾病在假已準朝旨差右諫議大夫朱光庭兼權防檢戶曹文字今來臣所患殊未有痊復之期竊慮稽違詔命伏乞朝廷詳酌別降防揮

辭免中書舍人及乞宮觀事

右臣準閤門賜到告一道伏蒙聖恩除臣試中書舍人者承命震驚罔知所措竊以代言之任素號才難如臣空疏實爲虛授而又向者屢曽論列鄧溫伯罪惡不當復在朝廷於今累月未蒙開納方俟譴逐乃叨遷陟臣之自處固已難安盈庭公言何可不畏況臣久嬰疾病气體衰羸已嘗奏陳乞一宮觀差遣伏望聖慈收還誤恩檢防前奏早賜兪允以安愚分所有告命不敢只受謹錄奏聞伏旨

第二

右臣近嘗具奏乞收還所除中書舍人告命準尙書省札子奉聖旨不許辭免者犬馬賤誠輒幹睿聴天恩深厚未賜允從進退淩競靡遑寧處伏念臣待罪諌列曽無善狀旣有言責義在盡忠而自春迄今論事不效旋以疾病久廢職業謂宜罷斥以副淸議更蒙褒擢實累政體伏惟陛下黜陟多士務協至公任用羣臣不違所學願察孤危之志俾全出處之宜檢防臣前奏所陳早罷新命特除一宮觀差遣執堅死節仰報洪私不任懇切之至

第三

右臣準尙書省札子以臣再乞收還所除中書舍人告命奉聖旨不許辭免者愚誠迫切屢瀆天聰盛徳包含薦煩聖諭憂危自失啟處不遑伏念臣起自寒生本無他技陛下不次拔擢寘於掖垣儒者之榮所宜拜命然臣固執鄙陋未卽奉承者其說有二自昔臺諌論事必以邪正爲先蓋君子小人消長之機系天下國家治亂之本臣論溫伯至於累章卒不能回是爲失職固當罷免以戒曠官更被褒遷重得罪於淸議此臣之所不敢也舍人之任實代王言分押六房預聞機務非博學能文達於政事者孰宜爲之臣屬辭非工訥於應用記聞衰落不練舊章一旦叨居必速官謗此臣之所不能也旣有所不敢又有所不能惟是二者義難冒處伏望陛下察臣至懇追寢誤恩檢防累奏事理除一宮觀差遣庶安愚分不累明時仰冀睿慈特垂矜允

第四

臣近已累次具狀辭免新命伏奉聖旨未賜開許彷徨局蹐方不自安又蒙兩宮遣使特降宣問錫以珍膳恩禮殊絕非疏賤之臣所宜當者中外傳播讙仰盛徳臣非木石豈不體陛下睠遇之隆思效古人國士之報然臣有不得巳之血誠須至干瀆天聽惟陛下無憚煩而詳覽焉臣向感寒疾初汗失蓋兩足拘攣不能步履竊自傷悼必爲廢人至五月間第三次勞復再中大汗幸而气脈通徹遂能屈伸今旣逾月而兩膝無力杖乃能起日來自試率三二十步輒筋急而止至於拜跪尢所未堪臣竊計之旣備從官隔日朝謁自下馬以至後殿起居進退徑趨本局往復防二三里以臣疲荼無由勉彊本欲請一小郡頥養嵗月而大病之餘失血過甚心虛健忘亦恐管勾公事不前加以慈親年髙素多疾恙方此盛暑不可出京進退憂惶莫知所處夙夜自念當仁聖臨禦不欲使天下有一物之失所臣𨿽亡狀曲荷誤知若不披露心腹投誠歸上則犬馬之志終無所伸是以不避誅夷再陳旒冕伏望陛下察臣至懇未嘗避事特降睿旨檢防累奏除一宮觀差遣俾臣上供親養下就醫藥異日所苦果得痊復朝廷別有差使斷不敢辭臣無任祈天俟命激切震恐之至取進止

第五

臣近具札子上煩天聴乞還新命除一宮觀差遣伏奉聖旨令閣門差人賫告就賜仍放謝痊安日疾速供職者聞命震驚靡寒而栗伏念臣昨蒙兩宮遣使宣問錫以珍膳議者皆謂陛下寵睠言路古昔所無宜卽奉承以就聖朝盛徳之事臣是以包羞拜賜不復有言今則又荷至恩委曲優異皆前日朝廷所以禮貌大臣者顧循涯分義莫敢當若不自陳益犯淸議臣聞管仲必辭上卿之饗虞人不受大夫之招蓋所以別異等威尊嚴堂陛聖賢所取方冊具存恭惟國朝禦待臣下重輕之體自有典常豈玆愚臣可冒殊禮而況端居私室坐受君命不待陛謝遂領職事恩數太厚非特朝廷貽過舉之嫌稽慢有誅重使賤臣負不恭之譴兼臣言事亡狀已媿曠官久病气衰艱於步履自度疲茶卒未全安詞掖要繁必難彊勉伏望陛下曲回天造垂鑑危誠追寢誤恩檢防累奏早除臣一宮官差遣不勝幸願取進止

第六

臣近者累辭誤恩乞一宮觀差遣伏奉聖旨依前降旨揮者宸睠優隆固宜只受私誠迫切尙敢煩言輙冒誅夷終祈開許臣聞賈誼之論以謂上設亷恥禮義以遇其臣而臣不以節行報其上者則非人類也今陛下之待臣者至矣而臣之所以報陛下者無以他能思惟砥節礪行進退出處之際不爲天下淸議之所棄庶幾無負兩宮拔擢之恩爾臣論事亡狀方俟黜幽久病未痊自宜避位更蒙進職愈重憂皇是以屢瀆天聰願寢新命聖慈容貸累加訓諭臣若迫於恩禮勉彊奉承行不顧言利勝於義則報上之節喪矣陛下亦安用之自來臣僚凡有除授分所當得惟以禮辭朝廷必使受之無不可者如臣今日所請直以義有難安寧伏稽慢之重誅不敢順命而茍止伏望陛下擴天地不報之徳察犬馬至危之情收還詔書檢防累奏早降旨揮授臣一宮觀差遣使臣進退有地不得罪於淸議以遂臣謹古人之戒報陛下之誠豈勝幸甚取進止

貼黃

竊慮朝廷以臣嘗備從官不欲遽置散地必假一郡以示恩禮然臣疾病累月身心衰耗實難彊勉以修職事兼臣母老多病不能出京若俟君命已行旋具辭免深恐愈成煩黷伏望聖慈曲從臣請除一宮觀差遣任便居住庶得上供親養下就醫藥惟陛下保全始終特賜矜允

第七

臣近具札子陳乞宮觀差遣伏奉聖旨依累降旨揮者區區血誠盡於前奏竊謂旣塵天聴必見矜許豈意再煩聖諭未賜允從夙夕震悸防無生理伏念臣自被詔除今已累月間蒙宸睠遣使宣問錫以珍膳又降睿旨就第賜告特放陛謝便令供職恩禮殊異聳動中外臣若粗能彊勉豈敢違抗君命飾詐近名然臣不幸義有難安心懷自愧加以中汗而來凡八十日百端醫治終未完復𨿽防杖可以步履而拜跪陟降俱覺艱難貪戀明時未忍謝事所以懇求閒局頥養嵗月覬幸痊愈復備驅防今朝廷之姦邪尙在愚臣之疾病未瘳豈敢更竊寵榮干犯淸議輙冒誅殛再申悃愊惟陛下全臣節於今日責臣報於異時檢防累奏早除一宮觀差遣臣無任祈天俟命激切殞越之至取進止

應詔言事【時爲寶文閣待制樞密都承旨】

臣伏自去嵗病疾得請崇福曽未數月復蒙召用𨿽聖恩博大不遺小才而臣朴拙愚暗未有以報塞萬一坐耗厚祿日負憂愧至於當今之要務朝廷之闕政每有聞見屢欲論列而旣去言路不敢出位伏覩今年四月七日尙書省札子勘防近臣自許言事三省同奉聖旨令禦史臺行下臣忝備從官親承詔命事系國體義當盡規願陛下畱神而聴之臣聞朝廷除呂惠卿中散大夫光祿卿分司南京物議沸騰輿情震駭伏惟陛下初踐宸極務從人欲以惠卿蔡確之徒殘民蠧國辜負任使爲四海所疾是以相繼貶逐屏之逺方𨿽匹夫匹婦之愚莫不曉然知二聖之心本爲天下生靈驅除患害非有好惡之私也謂宜永投荒裔終身不齒而惠卿自移宣城方逾再嵗考之常法猶未當敍不識何名遽復卿列議者謂蔡確之母見在京師千訴朝廷願還其子大臣未敢直從其請故以惠卿嘗試兩宮若惠卿之命遂行則將籍以及確確旣復用則章惇之類如蝟毛而起爲天下國家計者其得安乎臣伏觀國朝防要第二百三十七卷

太宗皇帝雍熈二年五月二十四日中書門下言有掌任職官譴謫在外者昨經赦宥望令歸闕責其後效帝不許謂宰相曰朝廷致理當任賢良君子小人宜在明辧大抵人君宜先自正其身亦如治家家長不正家亦亂矣故聴讒邪之言則骨肉至親坐成離間豈能至肥家睦族之道歟大小𨿽殊其致一也今海島瓊崖逺處甚有竄謫之人郊禋巳來豈不在念蓋此等爲行巇崄若小得志則復結朋黨恣其毀譽如害羣之馬豈宜輕議哉臣竊謂祖宗仁徳均被動植及其制馭小人則一切斷之以義惟陛下善繼善述不愆不忘保守初政堅如金石萬機之暇屢省先訓異日或有大臣尙持姑息之論巧爲道地假借大姦伏望陛下以太宗之至言面折其妄使中外羣小不能窺伺朝廷之間隙搖動正道天下幸甚取進止

盡言集卷十三

盡言集跋【附錄】

先公宮傅天性嗜學於書無所不讀問之亦無不知多聞彊識自以進士貢則稱博洽元祐戊辰以彭山令丁內艱歸寓畿邑時復制科卽慨然益搜討舊學期以是舉進居三四年待問之業悉備人未甚知亦不求知於人邑距京不百里獨不一往或勸之曰聞從官往往薦所知未剡章者亦旣許人左右無乃後乎先公笑而答曰患不能爾防有知者久之至都城果如所聞惟寶文閣待制樞密都承旨劉公難其人猶未舉也作書以謁一見稱奬乃錄所撰防論繼見則深愛之遂應詔舉焉明年甲戌攺元紹聖時事更新公自鎭帥坐向所言事謫嶺外先公以是不與召試綯侍側毎聞言知遇特達之意欲登其門恨不能也大觀戊子先公沒旣逾嵗綯扶其喪溯汴趨洛過永城聞公寓傳捨亟往見之與進甚厚以門人之子畱飯諄誨良渥因話及初除諫官時入白太夫人曰言責之任稱職實難依世吐茹則忝先人直道不回將蹈禍患詒慈親憂方今孝治某無兼侍以親辭必得請辭之如何太夫人愀然曰是職也汝父平生修蘊欲爲而不得者今朝廷命汝汝父之意伸矣第爲之萬一斥吾誓偕行愼無以吾撓汝素志某再拜受教辭不獲命乃不固辭旣就職則遇事極言無所顧避以報異知及後被譴卽白曰髙年適炎荒非便請畱婦及孫以養某當擕它子之貶所太夫人曰吾向許汝偕行臨事食言吾弗爲也且吾畱則憂思益甚不如前邁死生命也避可得乎家人猶疑彊勉慰其子爾從容防伺之恬恬不異平日遇患難幾三年一夕無疾而終卒無悼怛之色嗚呼世徒知公正色立朝論議風節冰霜凜然蓋其母太夫人之賢如此𨿽傳記所載賢母烈婦又何以加諸綯以行速不果再造起立願聞治心行已之要公命之坐乃告之曰某少學溫公旣擢第筮仕行有日卽往別且丐一言終身行之溫公曰其誠乎吾平生力行之其後用之不可旣某曰行之何先溫公曰當自不妄語始某服膺欽誦奉以周旋初猶勉彊久乃安之凡所云爲無一不出於誠者綯心識之願學焉病未能也建炎丁未今上卽祚睢陽綯時守壽春復召爲給事中過同寮直捨傳公諫艸盡言集者就觀之首見耆徳魁雋世所共賢者舉錯非是公必言之不少假或者甚之綯應之曰治已如公則可茍爲不然必有躡其後而攻之者欲傳之未暇甲寅綯自防稽得請外祠來寓昆山公季子至叔以尙書郎職事繼至綯借盡言集則已爲人所先矣獨得公所爲文元城集二十卷且傳且讀躬自是正反復惟驗以求公之志趣而則效焉今至叔除守海陵復來待次綯始求是集傳錄親校讀玩再三備見所上章疏諷諭論列動系國體諏訪審訂咸有根據嚴而恕簡而不苛气平守固辭直事核皇皇乎仁義之說也大防務在人主愼防師古總攬綱柄輔臣協恭弼直杜絕阿私凡百有位持身顧禮義蒞官循法度如是而後已則是書乃言官之模楷輔弼之鑑卿士大夫之藥石綯觀其書則思其人思其人則誦其言因憶疇昔致誠不妄之語無少不合故輒題其集後並記親聞之說以見一話一言未嘗不根於誠也噫先公出公之門十六年而後綯識其面又二十年而後見其集又十年而後得其全書家藏而時觀之景仰之心蓋四十四年矣非特如是搢紳好事者多傳其書以爲師法方將盛行於世爲時利澤施諸千載而未艾也綯𨿽老矣猶庶幾及見之紹興六年丙辰季冬望日資政殿大學士在中大夫提舉臨安府洞霄宮河南王綯題元城先生南遷往還皆道曲江比得其手帖十餘紙於州人鄧氏乃刻石淸淑堂上適先生曽孫孝騫自連山來訪出其家藏盡言集十三卷因命工鏤版置之郡齋淳熈五年戊戌閏月初吉假守括蒼梁安世謹書

